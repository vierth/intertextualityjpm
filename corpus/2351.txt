欧阳文忠公集欧阳文忠公文集目録欧阳文忠公文集总目居士集五十卷卷第一文集一古诗三十八首卷第二文集二古诗二十首卷第三文集三古诗三十一首卷第四文集四古诗二十四首卷第五文集五古诗一十八首卷第六文集六古诗二十五首卷第七文集七古诗二十二首卷第八文集八古诗二十一首卷第九文集九古诗三十首卷第十文集十律诗六十首卷第十一文集十一律诗五十七首卷第十二文集十二律诗五十六首卷第十三文集十三律诗五十五首卷第十四文集十四律诗六十五首卷第十五文集十五赋五首杂文五首卷第十六文集十六论三首或问一首卷第十七文集十七论六首卷第十八文集十八经旨十一首辩一首卷第十九文集十九诏册七首卷第二十文集二十神道碑铭三首卷第二十一文集二十一神道碑铭四首卷第二十二文集二十二神道碑铭二首卷第二十三文集二十三神道碑铭二首卷第二十四文集二十四墓表八首卷第二十五文集二十五墓表六首卷第二十六文集二十六墓志铭四首卷第二十七文集二十七墓志铭五首卷第二十八文集二十八墓志铭六首卷第二十九文集二十九墓志铭六首卷第三十文集三十墓志铭四首卷第三十一文集三十一墓志铭五首卷第三十二文集三十二墓志铭三首卷第三十三文集三十三墓志铭四首卷第三十四文集三十四墓志铭五首卷第三十五文集三十五墓志铭三首墓碣一首卷第三十六文集三十六墓志铭七首墓碣一首卷第三十七文集三十七墓志铭一十七首卷第三十八文集三十八行状二首卷第三十九文集三十九记十首卷第四十文集四十记八首卷第四十一文集四十一序七首卷第四十二文集四十二序九首卷第四十三文集四十三序七首卷第四十四文集四十四序六首传一首卷第四十五文集四十五通进司上书一首卷第四十六文集四十六准诏言事上书一首卷第四十七文集四十七与人书八首卷第四十八文集四十八䇿问十二首卷第四十九文集四十九祭文二十首卷第五十文集五十祭文十七首外集二十五卷卷第一文集五十一乐府七首古诗四十首卷第二文集五十二古诗二十七首卷第三文集五十三古诗三十首卷第四文集五十四古诗三十七首聮句三首卷第五文集五十五律诗五十八首卷第六文集五十六律诗七十三首卷第七文集五十七律诗七十首卷第八文集五十八古赋四首辞二首颂一首赞一首章一首卷第九文集五十九论一十一首辨二首卷第十文集六十经旨一十三首卷第十一文集六十一神道碑铭一首墓志铭六首卷第十二文集六十二墓志铭六首石椁铭一首墓表一首卷第十三文集六十三记二十首卷第十四文集六十四序一十二首卷第十五文集六十五序七首传一首卷第十六文集六十六书八首卷第十七文集六十七书一十一首卷第十八文集六十八书一十二首卷第十九文集六十九书一十四首卷第二十文集七十䇿问五首谥议一首斋文一首祭文六首卷第二十一文集七十一欧阳氏谱图卷第二十二文集七十二砚谱牡丹记卷第二十三文集七十三杂文二十七首卷第二十四文集七十四近体赋一十三首官题诗二首卷第二十五文集七十五论三首䇿八首易童子问三卷卷第一文集七十六问答二十一章卷第二文集七十七问答一十五章卷第三文集七十八问答一章外制集三卷卷第一文集七十九敕二首制四十七首卷第二文集八十制五十首卷第三文集八十一制五十首内制集八卷卷第一文集八十二诏七首国书二首敕书二首批答一首口宣一十五首春帖子词二十首青词七首宻词一首斋文三首祝文五首功德䟽右语一首卷第二文集八十三制一首诏四首敕书一首批答五首口宣一十五首端午帖子词二十首上梁文一首青词九首宻词一首斋文四首祭文四首卷第三文集八十四制一首诏三首国书四首敕书四首御札一首口宣一十七首表一首青词六首宻词一首斋文三首祝文二首祭文四首功德䟽右语一首卷第四文集八十五制一首诏八首诏敕四首敕书七首批答二首口宣一十三首青词五首宻词二首斋文一首卷第五文集八十六诏八首诏敕三首国书三首敕书二首批答一首口宣一十三首青词三首宻词二首黙表一首斋文一首祝文三首卷第六文集八十七制四首诏一十一首国书二首批答六首口宣五首端午帖子二十首靑词六首宻词三首表六首黙表一首册文三首卷第七文集八十八制二首诏一十首国书二首敕书四首批答三首口宣七首青词六首斋文二首祝文四首功徳疏语五首内中御侍贺节词语二首卷第八文集八十九制三首诏一十二首敕书八首批答六首口宣二首表三首宻词一首斋文二首祝文一首祭文三首表奏书启四六集七卷卷第一文集九十表一十八首状五首札子一首卷第二文集九十一表九首状一十二首札子九首卷第三文集九十二表一十三首札子一十首卷第四文集九十三表一十一首状一首札子二十首卷第五文集九十四表一十二首状三首札子一十五首卷第六文集九十五书二首启三十六首卷第七文集九十六书三十二首启七首奏议集十八卷卷第一文集九十七札子六首状四首卷第二文集九十八札子九首卷第三文集九十九札子六首状三首卷第四文集一百札子十首状一首卷第五文集一百一札子八首卷第六文集一百二札子九首状一首卷第七文集一百三札子十首卷第八文集一百四札子十首状一首卷第九文集一百五答子十首卷第十文集一百六札子六首状一首卷第十一文集一百七状四首卷第十二文集一百八札子四首状二首书一首卷第十三文集一百九札子二首状三首卷第十四文集一百十䟽一首状五首札子六首卷第十五文集一百十一札子十一首䟽一首书一首卷第十六文集一百十二状九首札子三首卷第十七文集一百十三札子八首卷第十八文集一百十四札子六首状一首杂着述一十九卷卷第一文集一百十五河东奏草上卷第二文集一百十六河东奏草下卷第三文集一百十七河北奏草上卷第四文集一百十八河北奏草下卷第五文集一百十九奏事录卷第六文集一百二十濮议一卷第七文集一百二十一濮议二卷第八文集一百二十二濮议三卷第九文集一百二十三濮议四卷第十文集一百二十四崇文总目叙释卷第十一文集一百二十五于役志卷第十二文集一百二十六归田录上卷第十三文集一百二十七归田录下卷第十四文集一百二十八诗话卷第十五文集一百二十九笔说卷第十六文集一百三十试笔卷第十七文集一百三十一长短句一卷第十八文集一百三十二长短句二卷第十九文集一百三十三长短句三集古录跋尾一十卷卷第一文集一百三十四周秦前汉后汉卷第二文集一百三十五后汉卷第三文集一百三十六后汉卷第四文集一百三十七魏吴晋宋齐南齐梁陈后魏东魏北齐后周卷第五文集一百三十八隋唐卷第六文集一百三十九唐卷第七文集一百四十唐卷第八文集一百四十一唐卷第九文集一百四十二唐卷第十文集一百四十三唐五代书简一十卷卷第一文集一百四十四五十一首卷第二文集一百四十五五十六首卷第三文集一百四十六四十八首卷第四文集一百四十七四十一首卷第五文集一百四十八六十二首卷第六文集一百四十九四十五首卷第七文集一百五十四十四首卷第八文集一百五十一三十三首卷第九文集一百五十二四十九首卷第十文集一百五十三二十三首附录五卷卷第一祭文行状谥诰卷第二墓志铭神道碑卷第三传卷第四传卷第五事迹像讃贤哉文忠直道大节知进知退既朙旦哲陆䞇议论韩愈文章李杜歌诗公无不长当丗大儒邦家之光霜空无云秌澄霚昭然政通何劳钟簴俨然望之丗一遇万折方旾逢坡益注宋李端叔惟我昭陵公乃得升下无朋国有魏公乃得容不朋以忠风波旣散高山见小人是叹㫺贤在是寍论厥似闻其百丗宋晁悦之欧阳文忠公文集内制集序内制集序昔钱思公尝以谓朝廷之官虽宰相之重皆可杂以它才处之惟翰林学士非文章不可思公自言为此语颇取怒于逹官然亦自负以为至论今学士所作文书多矣至于青词斋文必用老子浮图之说祈禳祕祝往往近于家人里巷之事而制诏取便于宣读常拘以世俗所谓四六之文其类多如此然则果可谓之文章者欤余在翰林六年中间进拜二三大臣皆适不当直而天下无事四夷和好兵革不用凡朝廷之文所以指麾号令训戒约束自非因事无以发明矧余中年早衰意思零落以非工之作又无所遇以发焉其屑屑应用拘牵常格卑弱不振冝可羞也然今文士尤以翰林爲荣选余旣罢职院吏取余直草以日次之得四百余篇因不忍弃况其上自朝廷内及宫禁下曁蛮夷海外事无不载而时政记日历与起居郎舍人有所略而不记未必不有取于斯焉呜唿余且老矣方买田淮颍之间若夫凉竹簟之暑风曝茅檐之冬日睡余支枕念昔平生仕宦出处顾瞻玉堂如在天上因览遗藁见其所载职官名氏以较其人盛衰先后孰在孰亡足以知荣宠爲虚名而欧阳文忠公文集外制集序外制集序庆暦三年春丞相吕夷简病不能朝上旣更用大臣锐意天下事始用諌官御史䟽追还夏竦制书旣而召韩琦范仲淹于陜西又除冨弼枢宻副使弼仲淹琦皆皇恐顿首辞让至五六不巳手诏趣琦等就道甚急而弼方且入求对以辞不得见遣中贵人趣送合门使即受命呜唿观琦等之所以让上之所以用琦等者可谓圣贤相遭万世一遇而君臣之际何其盛也于是时天下之士孰不硕为材邪顾予何人亦与其选夏四月召自滑䑓入諌院冬十二月拜右正言知制诰是时夏人虽数请命而西师尚未解严京东累岁盗贼最后王伦暴起沂州转劫江淮之间而张海郭貌山等亦起商邓以惊京西州县之吏多不称职而民弊矣天子方慨然劝农桑兴学校破去前例以不次用人哀民之困而欲除其蠧吏知磨勘法久之弊而思别材不肖以进贤能患百职之不修而申行赏罚之信盖欲修法度矣予时虽掌诰命犹在諌职常得奏事殿中从容尽闻天子所以更张庻事忧悯元元而劳心求治之意退得载于制书以讽晓训敕在位者然予方与修祖宗故事又修起居注又一修编敕日与同舍论议治文书所省不一而除目所下率不一二时已迫丞相出故不得专一思虑工文字以尽道天子难谕之意而复诰命于三代之文嗟夫学者文章见用于世鲜矣况得施于朝廷而又遭人主致治之盛若修之鄙使竭其材犹恐不称而况不能专一其职此予所以常遗恨于斯文也明年秋予出为河北转运使又明年春权知成德军事事少间发向所作制草而阅之虽不能尽载明天子之意于其所述而得一二足以章示后世盖王者之训在焉岂以予文之鄙而废也于是録之爲三卷予自直阁下儤直八十始满不数日奉使河东还即以来河北故其所作才一百五十余篇云三月二十一日序欧阳文忠公文集外集目録外集目録卷第一乐府拟玉台体七首欲眠携手曲雨中归别后夜夜曲落日䆫中坐领边绣古诗七交七首张推官尹书记扬户曹梅主簿张判官王秀才自叙荅杨子静祈雨长句嵩山十二首公路涧拜马涧二室道登太室中峯玉女䆫玉女擣衣石天门天门泉天池三醉石峻极寺中峯𥘉秋普明寺竹林小饮饯梅圣俞分韵得亭皐木叶下和谢学士泛伊川浩然无归意因咏刘长卿佳句作欲留篇之什戯书呈学士三丈和杨子聦答圣俞月夜见寄谢人寄双桂树子雨中独酌二首庭前两好树緑竹堂独饮暇日雨后緑竹堂独居简府中诸寮江上弹琴送白秀才西归巩县𥘉见黄河代书寄尹十一兄杨十六王三别圣俞送刘秀才归河内卷第二古诗数诗答钱寺丞忆伊川书懐感事寄梅圣俞杂言荅圣俞见寄兼简东京诸友闻梅二授徳兴令戏书戯㬝寄左军廵刘判官罢官后𥘉还㐮城弊居𫐠怀十韵回寄洛中旧僚和圣俞聚蚊送刘学士知衡州送张屯田归洛歌述怀送张揔之送子野送刘十三南游与李献臣宋子京春集东园得节字晚泊岳阳新开棊轩呈元珍表臣代赠田文𥘉惠泉亭过张至祕挍庄行次叶县将至淮安马上早行学谢灵运体六韵自枝江山行至平陆驿春日西湖寄荅谢法曹歌答谢景山遗古瓦砚歌古瓦研新营小斋凿地炉卷第三古诗南獠寄圣俞荅梅圣俞寺丞见寄酬圣俞朔风见寄送琴僧知白听平戎操书冝城修木渠记后奉呈朱寺丞谷正至始得先所寄书及诗不胜喜慰因书数韵奉酬圣俞答梅圣俞病中闻梅二南归送智蟾上人游天台送徐生秀州法曹读山海经图依韵和圣俞见寄晏太尉西园贺雪歌送吴照邻还江南答朱寀捕蝗答苏子美离京见寄立秋有感寄子美喜雪示徐生赋竹上甘露和对雪忆梅花归鴈亭送韩子华送李太傅知冀州石篆题滁州醉翁亭赠学者春寒効李长吉体幽谷晚饮卷第四古诗桐花思二亭送谢寺丞归滁阳堂中画像探题得杜子美和徐生假山送杨贠外读梅氏诗有感示徐生和人三桥𥘉夏刘氏竹林小饮眼有黒花戯书自遣送朱生雪雪晴琴髙鱼竹间亭箕山西园白兔偶书日本刀歌㑹峯亭晚歩緑隂园遂登凝翠亭圣俞惠宣州笔戯书赠潘景温叟学书二首奉使道中作三首奉使道中寄坦师勉刘申寿楼试院闻奚琴作乞药有感呈梅圣俞拟剥啄行寄赵少师絶句聮句冬夕小斋聮句寄梅圣俞劒聮句鹤聮句来鷰堂与赵叔平王禹玉王原叔韩子华聮句卷第五律诗汉宫送刘半千平阳簿楼头夕照送张学士知郢州晓咏禁火送赵山人归旧山闲居即事伤春公子夜意寄张至祕挍寄徐巽秀才寄刘昉秀才送客回马上作西征道中送陈舅秀才送目春晓刘秀才宅对奕送李寔早夏郑工部园池舟中寄刘昉秀才月夕奉送叔父都官知永州栁舟中望京邑小圃即目南征道寄相送者楚泽题金山寺送窦秀才旅思仙意闻朱祠部罢浔州归阙勌征郑驾部射圃甘露寺送友人南下髙楼榴花宿云梦馆鷤䳏帘行云琵琶亭上作栁井桐雪中寄友人与谢三学士绛唱和八首和国庠劝讲和游午桥庄和龙门晓望除夜偶成陪饮上林院后亭见樱花披谢昨日陪后骑同适近郊谨成七言四韵兼呈圣俞和斋宫对月送学士三丈卷第六律诗双桂楼题张应之县斋和梅圣俞杏花钱相中伏日池亭宴㑹分韵送辛判官丛翠亭贺九龙庙祈雪有应早春南征寄洛中诸友花山寒食寒食值雨寄谢晏尚书二絶句留守相公移镇汉东寄圣俞柴舎人金霞阁送王公慥判官伊川独游游彭城公白莲庄普明院避暑送髙君先辈还家忆龙门赠梅圣俞郡人献花龙门泛舟晚向香山荷叶早赴府学释奠和晏尚书夏日偶至郊亭和晏尚书自嘲题荐严院寄题嵩巫亭题净慧大师禅斋琵琶亭𥘉至虎牙滩见江山类龙门题张损之学士兰皐亭霁后㸔雪走笔呈元珍判官送致政朱郎中留题安州朱氏草堂题光化军张氏园亭和圣俞百花洲鱼月枨子归襄城弊居和晏尚书对雪招饮归鴈亭絶句送黄通之郧郷秋日与诸君马头山登髙送杨君归汉上后潭游船见岸上看者有感春日独居得滕岳阳书大夸湖山之美郡署物甚野其意有恋着之趣作诗一百四十言以寄且警激之幽谷种花洗山鹭鸶赠歌者𥘉春送田处士行次寿州答吕太博赏双莲酬孙延仲龙图常州张卿养素堂西湖泛舟呈运使学士张掞去思堂㑹饮得春字太传相公入陪大祀以疾不行优诏俞允发于感遇纪以佳篇小子不揆輙亦课成拙诗一首寄子春发运待制荅许发运见寄赠庐山僧居讷过塞二首晏元献公挽诗三首酬滑州公仪龙图见寄卷第七律诗赠王介甫苏才翁挽诗二首送石扬休还蜀和景仁试明经大义多不通有感和公仪试进士终埸有作乆病在告赴直偶成送润州通判屯田和刘原父平山堂见寄送张吉老赴浙宪春日词五首走笔荅原父提刑学士酬净照大师说和原父从幸后苑观稻呈讲筵诸公送薛水部通判并州鹤鴈鹘原父致斋集禧余亦摄事后庙谨呈拙句兼简圣俞祕书丞陈动之挽词二首奉和刘舎人𥘉雪暮春书事呈四舎人荷叶小池钓者霜牛送刘虚白二首刘丞相挽诗二首寄大名程资政东斋对雪有怀雪后玉堂夜直客舎暇日书怀奉呈子华内翰长文原父景仁舎人圣俞博士酬王君玉中秋席上待月值雨中秋不见月问客张仲通示墨竹嗣以佳篇岂胜钦玩聊以四韵仰酬厚贶奉寄襄阳张学士兄奉荅圣俞宿直见寄之什和原父舎人阁下午寝归有作闻原父乆在病告有感试笔斋宫感事寄原父戯荅仲仪口号观龙图阁三圣御书应制题东合后集日长偶书寄答王太尉解官后答韩魏公见寄题杜祁公祠堂答端明王尚书见寄兼简景仁文𥙿二侍郎二首寄题景纯藏春坞新居㑹老堂叔平少师去后㑹老堂独坐偶成退居𫐠怀寄北京韩侍中赠潘道士答枢宻吴给事见寄答判班孙待制见寄𥘉夏西湖寄河阳王宣徽寄韩子华戯刘原甫和子履逰泗上雍家园卷第八古赋红鹦鹉赋述梦赋荷花赋螟赋辞啄木辞哭女师颂㑹圣宫颂賛魏国韩公真賛章州名急就章卷第九论辨本论正统论七首原正统论明正统论秦论魏论东晋论后魏论梁论正统辨二首时论原弊兵储塞垣代曽参荅弟子书卷第十经㫖石鹢论辨左氏三年无改问易或问诗解八篇二南爲正风解周召分圣贤解王国风解十五国次解定风雅颂解鲁颂解商颂解十月之交解卷第十一神道碑铭墓志铭卫尉卿祁公神道碑铭谏议大夫杨君墓志铭尚书职方郎中分司南京欧阳公墓志铭都官郎中王公墓志铭左班殿直胥君墓志铭内殿崇班薛君墓志铭长安县太君卢氏墓志铭卷第十二墓志铭墓表石椁铭漳南县君张氏墓志铭太子賔客分司西京谢公墓志铭检校司农少卿致仕张公墓志铭河南府司録张君墓志铭先君墓表母郑夫人石椁铭胥夫人墓志铭杨夫人墓志铭卷第十三记河南府重修使院记河南府重修净垢院记陈氏荣郷亭记明因大师塔记丛翠亭记非非堂记游大字院记李秀才东园亭记樊侯庙灾记东斋记伐树记戕竹记养鱼记游鯈亭记浙川县兴化寺廊记湘潭县修药师院佛殿记偃虹隄记大明水记孙氏碑隂记三琴记吉州学记卷第十四序仁宗御集序送方希则序送陈经秀才序送杨子聦户曹序送廖倚归衡山序送梅圣俞归河阳序张应之字序尹子渐字序胡子畏字序送陈子履赴绛州翼城序送孙屯田序张令注周易序卷第十五序删正黄庭经序送王圣纪赴扶风主簿序送太原秀才序传易图序月石砚屏歌序士贤画序龙茶録后序传桑择传卷第十六书上范司諌与郭秀才与张秀才二首与石推官二首答西京王相公投时相卷第十七书与范希文代人上王枢宻求先集序代杨推官洎上吕相公与黄校书论文章与髙司諌与尹师鲁第二第三第四第五回丁判官卷第十八书与谢景山答李内翰答孙正之又与王源叔问古碑字与刀㬌纯与陈贠外答祖择之与田元均论财计答徐无党又与陈之方卷第十九书答宋咸与集贤杜相公答李大临答陈知明与王深甫论世谱与王深甫论裴公碣又与王深甫论五代张宪又与王深甫问五月一日㑹朝与杜䜣论祁公墓志又与刘原父问入合仪又与蔡君谟求书集古録序与乐秀才第一书卷第二十䇿问问进士䇿题五首谥议赠太尉夏守赟谥议斋文顺祖惠元睿明皇帝忌辰斋文祭文祭沙山太守祈晴文祭五龙祈雨文祈晴文祭东岳文祭金城夫人文祭王深甫文卷第二十一谱图欧阳氏谱图卷第二十二谱砚谱记洛阳牡丹记花品序花释名风俗记牡丹记跋尾卷第二十三杂题跋书李翺集后书梅圣俞稾后读李翺文书春秋繁露后书韦应物西涧诗后论尹师鲁墓志书冲厚居士墓铭后读裴寂传书梅圣俞河豚鱼诗后书三絶句诗后跋晏元献公书跋李西台书二首跋李翰林昌武书记旧本韩文后题薛公期画跋杜祁公书跋永城县学记书荔枝谱后跋学士院题名跋茶録跋观文王尚书举正书跋学士院御诗跋薛简肃公书跋醉翁吟题青州山斋跋三絶帖卷第二十四近体赋进拟御试应天以实不以文赋监试玉不琢不成器赋国学试人主之尊如堂赋诏重修太学诗省试司空掌舆地图赋翠旌诗殿试藏珠于渊赋博爱无私诗赏以春夏赋畏天者保其国赋斲雕为朴赋祭先河而后海赋大匠诲人以䂓矩赋鲁秉周礼所以本赋秋狝诗卷第二十五论殿试儒者可与守成论三皇设官民不违论贾谊不至公卿论夫子罕言利命仁论䇿南省试䇿五首国学试䇿三首欧阳文忠公文集居士集目録居士集目録卷第一古诗颜跖勐虎仙草游龙门分题十五首上山下山石楼上方阁伊川泛舟宿广化寺歩月八节滩白傅坟晚登菩提上方山槎石笋鸳鸯鱼鱼鹰伊川独游三游洞下牢溪虾蟇碚黄牛崃祠千叶红棃花金鸡和丁寳臣游甘泉寺送京西提点刑狱张驾部赠杜黙送吕夏卿忆山示圣俞送唐生送任处士归太原圣俞㑹饮送胡学士知湖州哭曼卿送昙颖归庐山送孔秀才游河北送黎生下第还蜀卷第二古诗送杨辟秀才送孔生再游河北送慧勤归余杭读张李二生文赠石先生绛守居园池晋祠登绛州冨公嵩巫亭水谷夜行寄子美圣俞病中代书寄圣俞鎭阳残杏班班林间鸠暮春有感洛阳牡丹图鎭阳读书留题鎭阳潭园读蟠桃诗寄子美初伏日招王几道小饮白发永阳大雪送章生东归卷第三古诗啼鸟游瑯瑘山读徂徕集大热二首幽谷泉百子坑赛龙憎蚊重读徂徕集汝瘿答仲仪沧浪亭寳劒秋晚凝翠亭菱溪大石送姜秀才游苏州送孙秀才新霜二首丰乐亭小饮四月九日幽谷见绯桃盛开秋怀二首寄圣俞希眞堂东手种菊花十月始开拒霜花怀嵩楼晚饮示徐无党无逸瑯瑘山六题归云洞瑯瑘谿石屏路班春亭庶子泉惠觉方丈卷第四古诗赠无爲军李道士二首拜赦弹琴效贾岛体酬学诗僧惟晤别后寄圣俞𬗋石屏歌聚星堂前𬗋薇花获麟赠姚辟先辈喜雨飞盖桥翫月竹间亭答吕公着见赠送荥阳魏主簿青松赠林国华人日聚星堂燕集探韵得丰字橄榄鹦鹉螺食糟民送焦千之伏日赠徐焦二生寄生槐韩公阅古堂永州万石亭卷第五古诗答原父虫鸣答子华学士安抚江南见寄送张洞推官赴永兴经略司寄圣俞有马示徐无党天辰再和圣俞见答感春杂言庐山高赠刘中允归南康送徐生之渑池葛氏鼎太白戏圣俞边户梅圣俞寄银杏与子华原父小饮坐中寄同州江十学士休复述怀和刘原父澄心纸卷第六古诗奉使契丹道中答刘原父桑干河见寄之作书素屏马啮雪风吹沙重赠刘原父赠沈遵答圣俞感兴五首吴学士石屏歌初食车螯送裴如晦之吴江盘车图答圣俞莫登楼答圣俞莫饮酒思白兔杂言答梅公仪忆鹤之作戏答圣俞和梅龙图公仪谢鷴和圣俞感李花折刑部海棠戏赠圣俞二首刑部看竹効孟郊体卷第七古诗赠沈遵博士歌和圣俞李侯家鸭脚子送吴生南归乐哉襄阳人送刘太尉从广奉酬扬州刘舍人原父见寄西斋菊花过节始开偶书呈圣俞于刘功曹家听杨直讲女奴弹琵琶戏作呈圣俞长句送子履学士赴宿州送公期得假归绛送宋次道学士赴太平州谢王尚书惠西京牡丹送朱职方提举运盐甞新茶呈圣俞次韵再作乐郊诗洗儿歌鸣鸠代鸠妇言看花呈子华内翰啼鸟和圣俞唐书局后丛莽中得芸香一本之作答原父见过后中夜酒定复追昨日所览杂记并简圣俞之作卷第八古诗有赠端溪緑石枕蕲州竹簟呈原父圣俞夜闻风声有感呈原父圣俞答圣俞大雨见寄答圣俞白鹦鹉杂言淸明风雨三日不出因书所见呈圣俞答原父见过宠示之作㑹饮圣俞家有作兼呈原父景仁圣从依韵酬圣俞见赠之作小饮坐中赠别祖择之赴陜府奉答圣俞逹头鱼之作送刀纺推官归润州夜坐弹琴有感呈圣俞二月雪归田四时乐春夏二首明妃曲和王介甫作盆池再和明妃曲奉送原父侍读出守永兴哭圣俞卷第九古诗寄题刘羲叟家园効圣俞体西斋小饮赠别沖卿学士答原父九月八日见过㑹饮之作答梅公仪归鴈亭长韵寄题洛阳张少卿静居堂鬼车感二子读书鹎鵊词初食鸡头有感双井茶赠李士宁明妃小引感事四首新春有感寄常夷甫昇天桧忆焦陂赠许道人送龙茶与许道人驯鹿留题齐州舜泉山斋戏书絶句二首嘲少年惜花出郊见田家𧖟麦已成有感射生户戏石唐山隐者卷第十律诗送王汲宰蓝田徽安门晓望送孟都官知蜀州南征回京至界上驿先呈城中诸友逸老亭广爱寺弔黄学士三首雨后独行洛北陪府中诸官游城南智蟾上人游南岳送左殿丞入蜀秋郊晓行被牒行县因书所见呈僚友过缑氏县作又行次作送梅秀才归宣城巩县陪祭献懿二后回孝义桥道中作送谢学士归阙河南王尉西斋张主簿东斋留守相公祷雨九龙祠应时获澍呈府中同僚春日独游上林院后亭见樱桃花寄希深圣俞独至香山忆谢学士春晚同应之至普明寺小饮黄河八韵寄圣俞和应之登广爱寺阁寄圣俞晚过水北罢官西京回寄河南张主簿寄西京张法曹离彭婆值雨投临汝驿回寄张九屯田司録朱家曲行至椹涧作送谢希深学士北使送贾推官赴绛州送张如京知安肃军送威胜军张判官送同年史襃之武功尉送祝熈载之东阳主簿郑十一先辈赴四明幕送丁元珍崃州判官送楚建中颍州法曹送王尚恭隰州幕送王尚喆三原尉送余姚陈寺丞送廖八下第归衡山夏侯彦济武陟尉远山宋宣献公挽歌词三首初出眞州泛大江作江行赠鴈松门下牢津龙溪劳停驿黄溪夜泊望州坡卷第十一律诗初至夷陵答苏子美见寄冬至后三日陪丁元珍游东山寺送前巫山宰吴殿丞龙兴寺小饮呈表臣元珍县舍不种花因戏书至喜堂北轩手植楠木呈元珍表臣戏答元珍初晴独游东山寺夷陵岁暮书事呈元珍表臣夷陵书事寄谢三舍人戏赠丁判官寄梅圣俞离崃州后回寄元珍表臣再至西都过钱文僖公白莲庄谢公挽词三首愁牛岭寄子山待制二絶寄秦州田元均送沈待制陜西都运栾城遇风效韩孟聮句体过中渡二首自河北贬滁州𥘉入汴河闻鴈自勉席上送刘都官又寄刘都官书王元之画像侧送京西提刑赵学士寄题宜城县射亭丰乐亭游春三首谢判官幽谷种花画眉鸟怀嵩楼新开南轩与郡僚小饮送张生田家别滁答谢判官独游幽谷见寄招许主客金凤花鹭鸶野鹊木芙蓉樵者咏雪送杨先辈登第还家颍州西湖种瑞莲黄杨寄吕度支许主客三桥三首答通判吕太博祈雨晓过湖上卷第十二律诗送谢中舍二首酬张器判官泛溪西园石榴盛开西湖戏作示同游者梦中作赠欧世英送杨君之任永康上太傅杜相公二首太傅杜相公索聚星堂诗谨成和太傅杜相公宠示之作杜相公有答兖州待制之句其卒章云独无风雅可流传因辄成依韵答杜相公宠示之作依韵和杜相公喜雨谢太傅杜相公宠示嘉篇答杜相公宠示去思堂诗答大傅相公见赠长韵借观五老诗次韵爲谢答杜相公惠诗去思堂手植双柳今已成隂因而有感和陆子履再游城西李园内直对月奉寄子华舍人持国廷评答子华舍人退朝小饮官舍内直晨出便赴奉慈斋宫马上口占景灵朝谒从驾还宫忆滁州幽谷和韩学士襄州闻喜亭置酒寄题梅龙图滑州溪园奉使道中五言长韵奉使契丹𥘉至雄州奉使契丹回出上京马上作送渭州王龙图李留后家闻筝坐上作送郓州李留后子华儤直未满遽出馆伴遂当轮宿辄成礼部贡院阅进士就试和梅圣俞元夕登东楼再和又和忆鹤呈公仪答王禹玉见赠答王内翰范舍人戏答圣俞持烛之句小桃戏书春雪和梅公仪甞茶和较艺书事和公仪赠白鷴再和和圣俞春雨出省有日书事和较艺将毕喜定号和禹玉内翰和出省卷第十三律诗送郑革先辈赐第南归和原父扬州六题时㑹堂二首春贡亭竹西亭崑丘台蒙谷内直寄圣俞博士送梅龙图公仪知杭州送沈学士知常州圣俞监印南宫试卷因思去岁同在礼闱有感兼简子华景仁答圣俞岁日书事夜闻春风有感寄子华长文景仁病告中怀子华原父酬长文出城见示之句唐崇徽公主手痕和韩内翰子华答和阁老刘舍人雨中见寄寄阁老刘舍人详定幕次呈同舍禁中见鞓红牡丹和江邻几学士桃花送襄陵令李君景灵宫致斋夏享太庙摄事斋宫闻鸎寄原甫送王平甫下第对雪十韵和武平学士岁晚禁直书怀答西京王尚书寄牡丹应制赏花钓鱼清明赐新火明堂庆成羣玉殿赐宴永昭陵挽词三首续作五首赴集禧宫祈雪追忆从先皇驾幸有感夜宿中书东阁送王学士赴两浙转运早朝下直斋宫有残雪思作学士时有闻鸎诗寄原父有感四首摄事斋宫偶书早朝感事集禧谢雨下直呈同行三公东阁雨中四月十七日景灵宫奉迎仁宗御容有感卷第十四律诗马上黙诵圣俞诗有感定力院七叶木秋隂秋怀初寒寄渭州王仲仪龙图崇政殿试贤良晚归闻颍州通判知郡唱和因以奉寄南郊庆成和昭文相公上已赐宴三日赴宴口占读杨蟠章安集苏主簿挽歌寄题沙溪寳钖院宋司空挽词感事永厚陵挽歌词三首答子履学士见赠之作送张职方知道州再至汝隂三絶郡斋书事寄子履答子履见寄寄枣人行书赠子履赠隐者戏书示黎教授书怀涡河龙潭游太清宫出城马上口占太清宫烧香谢提刑张郎中寄笻竹杖答黎教授二首寄许道人酬扶沟周职方録示白鹤宫诗晓发齐州道中二首表海亭岁晚书事谒庙马上有感毬埸看山残臈岁暮书事闻沂州卢侍郎致仕有感春晴书事游石子涧读易水磨亭子寄题相州荣归堂昼锦堂观鱼轩狎鸥亭休逸台青州书事留题南楼二绝答和王宣徽答和吕侍读答子履见寄之作谢景平挽词答资政邵諌议见寄二首卷第十五赋黄杨树子赋鸣蝉赋秋声赋病暑赋憎苍蝇赋杂文醉翁吟山中之乐杂说三首卷第十六论正綂论三首或问一首卷第十七论本论二首朋党论魏梁解论爲君难论二首卷第十八经旨易或问三首明用一首春秋论三首春秋或问二首泰誓论纵囚论辩怪竹辩康定元年卷第十九诏册请皇太后权同听政诏皇太后还政议合行典礼诏赐大宗正司诏赐夏国诏书英宗遗制尊皇太后册文卷第二十神道碑铭金部郎中赠兵部侍郎阎公神道碑铭太子太师致仕赠司空文惠陈公神道碑铭资政殿学士户部侍郎文正范公神道碑铭卷第二十一神道碑铭户部郎中赠右谏议大夫曾公神道碑铭度支郎中天章阁待制王公神道碑铭袁州宜春县令赠太师冀国程公神道碑铭鎭安军节度使同平章事赠中书令程公神道碑铭卷第二十二神道碑铭太尉文正王公神道碑铭观文殿大学士赠司空晏公神道碑铭卷第二十三神道碑铭忠武军节度使同平章事武恭王公神道碑铭工部尚书赠刑部尚书余襄公神道碑铭卷第二十四墓表石曼卿墓表尚书屯田贠外郎李君墓表内殿崇班薛君墓表连处士墓表尚书屯田贠外郎张君墓表龙武将军薛君墓表永春县令欧君墓表河南府司録张君墓表卷第二十五墓表屯田贠外郎赠兵部贠外郎钱君墓表太常博士周君墓表左班殿直赠右羽林军将军唐君墓表胡先生墓表泷冈阡表集贤校理丁君墓表卷第二十六墓志铭虞部贠外郎尹公墓志铭知制诰谢公墓志铭资政殿学士户部侍郎简肃薛公墓志铭度支贠外郎张君墓志铭卷第二十七墓志铭翰林侍读学士给事中梅公墓志铭都官贠外郎欧阳公墓志铭句容县令赠兵部贠外郎王公墓志铭张子野墓志铭孙明复墓志铭卷第二十八墓志铭蔡君山墓志铭黄梦升墓志铭大理寺丞狄君墓志铭薛质夫墓志铭陇城县令赠太常博士吕君墓志铭尹师鲁墓志铭卷第二十九墓志铭主客郎中刘君墓志铭翰林侍读学士右諌议大夫杨公墓志铭供备库副使杨君墓志铭太子中舍王君墓志铭工部郎中欧阳君墓志铭少府监分司西京裴公墓志铭卷第三十墓志铭翰林侍读学士右谏议大夫赠工部侍郎张公墓志铭兵部贠外郎天章阁待制杜公墓志铭比部贠外郎陈君墓志铭鎭安军节度使同平章事赠中书令文简程公墓志铭卷第三十一墓志铭太子太师致仕杜祁公墓志铭太常博士尹君墓志铭太子中舍梅君墓志铭湖州长史苏君墓志铭翰林侍读学十王公墓志铭卷第三十二墓志铭尚书户部侍郎参知政事赠右仆射文安王公墓志铭资政殿大学士尚书左丞赠吏部尚书正肃吴公墓志铭鎭潼军节度观察留后李公墓志铭卷第三十三墓志铭尚书工部郎中天章阁待制许公墓志铭尚书刑部郎中天章阁待制孙公墓志铭梅圣俞墓志铭江邻几墓志铭卷第三十四墓志铭尚书驾部贠外郎致仕薛君墓志铭国子博士薛君墓志铭徂徕石先生墓志铭文安县主簿苏君墓志铭赠太子太傅胡公墓志铭卷第三十五墓志铭永州军事判官郑君墓志铭端明殿学士蔡公墓志铭集贤院学士刘公墓志铭零陵县令赠都官贠外郎吴君墓碣铭卷第三十六墓志铭南阳县君谢氏墓志铭万寿县君徐氏墓志铭长沙县君胡氏墓志铭长寿县太君李氏墓志铭广平郡太君张氏墓志铭渤海县君高氏墓碣北海郡君王氏墓志铭长安郡太君卢氏墓志铭卷第三十七墓志铭皇从姪衞州防御使遂国公墓志铭皇从姪筠州团练使安陆侯墓志铭皇从姪右领军衞大将军博平侯墓志铭皇从姪康州刺史高宻侯墓志铭皇从姪右监门衞将军广平侯墓志铭皇从姪右监门衞将军墓志铭皇从孙右屯衞大将军武当侯墓志铭安陆侯夫人长乐郡君贾氏墓志铭雍国太夫人冯氏墓志铭东莱侯夫人平原郡夫人米氏墓志铭韩国公夫人太宁郡君慕容氏墓志铭右监门衞将军夫人李氏墓志铭右监门衞将军夫人金堂县君钱氏墓志铭右监门衞将军夫人武昌县君郭氏墓志铭右监门衞将军夫人东阳县君郑氏墓志铭右屯衞将军夫人永安县君慕容氏墓志铭右监门衞将军夫人周氏墓志铭卷第三十八行状户部侍郎赠兵部尚书蔡公行状司封贠外郎许公逖行状卷第三十九记泗州先春亭记夷陵县至喜堂记崃州至喜亭记御书阁记画舫斋记王彦章画像记谷城县夫子庙记吉州学记丰乐亭记醉翁亭记卷第四十记菱谿石记海陵许氏南园记真州东园记浮槎山水记有美堂记昼锦堂记仁宗御飞白记岘山亭记卷第四十一序章望之字序祕演诗集序惟俨文集序诗谱后序集古録目序苏氏文集序郑荀改名序卷第四十二序韵总序送杨寘序送曽巩序送田画秀才宁亲万州序谢氏诗序送张唐民归靑州序送王陶序孙子后序梅圣俞诗集序卷第四十三序送宋祕丞归太学序送徐无党南归序廖氏文集序外制集序礼部唱和诗序内制集序帝王世次图序后序卷第四十四序思颍诗后序归田録序仲氏文集序续思颍诗序江邻几文集序薛简肃公文集序传六一居士传卷第四十五书通进司上书卷第四十六书准诏言事上书卷第四十七书答陜西安抚范龙图辞辟命书答李诩书二首与荆南乐秀才书答吴充秀才书上杜中丞论举官书与曽巩论氏族书答宋咸书卷第四十八䇿问武成王庙问进士䇿二首问进士䇿三首南省试进士䇿问三首问进士䇿四首卷第四十九祭文求雨祭文求雨祭汉景帝文祭桓侯文北岳庙赛雨祭文修城祈晴祭五龙文又祭城隍神文祈晴祭城隍神文又祭汉高祖文祈雨祭汉高祖文汉高祖庙赛雨文祈雨祭张龙公文祭薛尚书文祭谢希深文祭薛质夫文祭叔父文祭尹子渐文祭尹师鲁文祭苏子美文祭郑宣徽文皇考焚黄祭文卷第五十祭文祭程相公文祭资政范公文祭杜祁公文祭吴尚书文祭梅圣俞文焚黄祭文三首祭宋侍中文英宗皇帝灵驾发引祭文祭石曼卿文祭胡太傅文祭刘给事文祭丁学士文祭吴大资文祭蔡端明文靑州求晴祭文居士集目録卷终欧阳文忠公文集庐陵欧阳文忠公年谱序居士集序门人翰林学士承旨左朝奉郎知制诰兼侍读苏轼撰夫言有大而非夸逹者信之衆人疑焉孔子曰天之将丧斯文也后死者不得与于斯文也孟子曰禹抑洪水孔子作春秋而予距杨墨盖以是配禹也文章之得丧何与于天而禹之功与天地并孔子孟子以空言配之不巳夸乎自春秋作而乱臣贼子惧孟子之言行而杨墨之道废天下以爲是固然而不知其功孟子旣没有申商韩非之学违道而趣利残民以厚主其说至陋也而士以是罔其上上之人侥倖一切之功靡然从之而世无大人先生如孔子孟子者推其本末权其祸福之轻重以救其惑故其学遂行秦以是丧天下陵夷至于胜广刘项之祸死者十八九天下萧然洪水之患盖不至此也方秦之未得志也使复有一孟子则申韩爲空言作于其心害于其事作于其事害于其政者必不至若是烈也使杨墨得志于天下其祸岂减于申韩哉由此言之虽以孟子配禹可也太史公曰盖公言黄老贾谊晁错明申韩错不足道也而谊亦爲之予以是知邪说之移人虽豪杰之士有不免者况衆人乎自汉以来道术不出于孔氏而乱天下者多矣晋以老庄亡梁以佛亡莫或正之五百余年而后得韩愈学者以愈配孟子盖庶几焉愈之后三百有余年而后得欧阳子其学推韩愈孟子以逹于孔氏着礼乐仁义之实以合于大道其言简而明信而通引物连类折之于至理以服人心故天下翕然师尊之自欧阳子之存世之不说者譁而攻之能折困其身而不能屈其言士无贤不肖不谋而同曰欧阳子今之韩愈也宋兴七十余年民不知兵冨而教之至天圣景祐极矣而斯文终有愧于古士亦因陋守旧论卑而气弱自欧阳子出天下争自濯磨以通经学古爲高以救时行道爲贤以犯颜纳说爲忠长育成就至嘉祐末号称多士欧阳子之功爲多呜唿此岂人力也哉非天其孰能使之欧阳子没十有余年士始爲新学以佛老之似乱周孔之实识者忧之赖天子明圣诏修取士法风厉学者专治孔氏黜异端然后风俗一变考论师友渊源所自复知诵习欧阳子之书予得其诗文七百六十六篇于其子棐乃次而论之曰欧阳子论大道似韩愈论事似陆䞇记事似司马迁诗赋似李白此非予言也天下之言也欧阳子讳脩字永叔旣老自谓六一居士云元祐六年六月十五日叙不知其功纳说此非予言也天下之言也欧阳子讳脩字永叔既老自谓六一居士云六月十五日序欧阳文忠公文集归田录序归田録序归田録者朝廷之遗事史官之所不记与夫士大夫笑谈之余而可録者録之以备闲居之览也有闻而诮余者曰何其迂㢤子之所学者修仁义以为业诵六经以为言其自待者宜如何而幸蒙人主之知备位朝廷与闻国论者盖八年于兹矣既不能因时奋身遇事发愤有所建明以为𥙷益又不能依阿取容以徇世俗使怨疾谤怒丛于一身以受侮于羣小当其惊风骇浪卒然起扵不测之渊而蛟鳄鼋鼍之怪方骈首而闯伺乃措身其间以蹈必死之祸赖天子仁圣测然哀怜脱扵垂涎之口而活之以赐其余生之命曽不闻吐珠衘环效虵雀之报盖方其壮也犹无所为今既老且病矣是终负人主之恩而徒久费大农之钱为太仓之䑕也为子计者谓宜乞身于朝退避荣宠而优㳺田畒尽其天年犹足窃知止之贤名而乃裴回俯仰乆之不决此而不思尚何归田之録乎余起而谢曰凡子之责我者皆是也吾其归㢤子姑待治平四年九月乙未庐陵欧阳脩序欧阳文忠公文集濮议序濮议序观文殿学士行刑部尚书知亳州军州事臣欧阳脩撰进臣某顿首死罪言臣闻事固有难明于一时而有待于后世者伯夷叔齐是巳夫君臣之义父子之道至矣臣不得伐其君子不得絶其父此甚易知之事也方武王之作也人皆以爲君可伐濮议之兴也人皆以爲父可絶是大可怪骇者也盟津之㑹诸侯不召而至者盖八百国是举世之人皆以爲君可伐矣彼夷齐者眇然孤竹之二羇臣也以其至寡之力欲抗举世之人而力不能胜言不见察二子以谓吾言废则君臣之义废而后世之乱无时而止也乃相与务爲髙絶之行以警世于是不食周粟而饿死首阳之下然世亦未之知也后五百余年得孔子而称其仁然后二子之道显使孱王弱主得立于后世而臣不敢伐其君者二子之力也夫以甚易知之事二子爲之至艰如此犹湏五百年得圣人而后明然则濮园之议其可与庸人以口舌一日争耶此臣不得不𫐠其事以示后世也方濮议之兴也儒学奋笔而论台谏廷立而争闾巷族谈而议是举国之人皆以爲父可絶矣世又无夷齐以抗之虽然赖天子圣明仁孝不惑羣议据经约礼置园立庙不絶父子之恩以爲万世法是先帝之明也今士大夫逹于礼义者涣然释其疑盖十八九矣固不待夷齐饿死孔子复生而后明也然有不可不记者小人之诬罔也盖自汉以来议事者何甞不立同异而濮园之议皆当世儒臣学士之贤者特以爲人后之礼世俗废乆卒然不暇深究其精微而一议之失出于无情未足害其贤惟三数任言职之臣挟以他事发于愤恨厚诬朝廷而归恶人主借爲竒货以买名而世之人不原其心迹不辨其诬罔翕然称以爲忠使先帝之志郁郁不明于后世此臣子之罪也臣得与其事而知其详者故不得已而述焉臣某谨序欧阳文忠公文集集古录跋尾序集古録目序物常聚于所好而常得于有力之彊有力而不好好之而无力虽近且易有不能致之象犀虎豹蛮夷山海杀人之兽然其齿角皮革可聚而有也玉出崑崙流沙万里之外经十余译乃至乎中国珠出南海常生深渊採者腰絙而入水形色非人往往不出则下饱蛟鱼金矿于山凿深而穴逺篝火糇粮而后进其崖崩窟塞则遂葬于其中者率常数十百人其逺且难而又多死祸常如此然而金玉珠玑世常兼聚而有也凡物好之而有力则无不至也汤盘孔鼎岐阳之鼓岱山邹峄㑹稽之刻石与夫汉魏已来圣君贤士桓碑彞器铭诗序记下至古文籕篆分隷诸家之字书皆三代以来至寳怪竒伟丽工妙可喜之物其去人不逺其取之无祸然而风霜兵火湮沦磨灭散弃于山崖墟莽之间未甞収拾者由世之好者少也幸而有好之者又其力或不足故仅得其一二而不能使其聚也夫力莫如好好莫如一予性颛而嗜古凡世人之所贪者皆无欲于其间故得一其所好于斯好之巳笃则力虽未足犹能致之故上自周穆王以来下更秦汉隋唐五代外至四海九州名山大泽穷崖絶谷荒林破塜神仙鬼物诡怪所传莫不皆有以爲集古録以谓转写失真故因其石本轴而藏之有卷帙次第而无时世之先后盖其取多而未已故随其所得而録之又以谓聚多而终必散乃撮其大要别爲録目因并载夫可与史传正其阙缪者以传后学庶益于多闻或讥予曰物多则其势难聚聚乆而无不散何必区区于是哉予对曰足吾所好玩而老焉可也象犀金玉之聚其能果不散乎予固未能以此而易彼也庐陵欧阳脩序昔在洛阳与余游者皆一时豪儁之士也而陈郡谢希深善评文章河南尹师鲁辨论精博余毎有所作二人者必伸纸疾读便得余深意以示他人亦或时有所称皆非余所自得者也宛陵梅圣俞善人君子也与余共处穷约毎见余小有可喜事懽然若在诸已自三君之亡余亦老且病矣此叙之作旣无谢尹之知音而集録成书恨圣俞之不见也悲夫嘉祐八年岁在癸卯七月二十四日书録目记集古録旣成之八年家君命棐曰吾集録前世埋没缺落之文独取世人无用之物而藏之者岂徒出于嗜好之僻而以爲耳目之玩哉其爲所得亦巳多矣故甞序其说而刻之又跋于诸卷之尾者二百九十六篇序所谓可与史传正其阙缪者巳粗备矣若撮其大要别爲目録则吾未暇然不可以阙而不备也棐退而悉发千卷之藏而考之曰呜唿可谓详矣盖自文武以来迄于五代盛衰得失贤臣义士姦雄贼乱之事可以动人耳目者至于释氏道家之言莫不皆有然分散零落数千百年而后聚于此则亦可谓难矣其聚之旣难则其乆也又将遂散而无传冝公之惜乎此也于是各取其书撰之人事迹之始终所立之时世而着之爲一十卷以附于跋尾之后夫事必简而不烦然后能传于乆逺今此千卷之书者刻之金石託之山崖未甞不爲无穷之计也然必待集録而后着者岂非以其繁而难于尽传哉故着其大略而不道其详者公之志也熈宁二年二月记右集古録序成于嘉祐末年其云有卷帙次第无时世先后盖取多而未巳故随其所得而録之此公述千卷不以世代爲序之意也又云撮其大要别爲録目因载夫可与史传正其阙谬者以传后学此公述録目跋尾之意也至熈宁二年公之子叔弼记其后云公命棐曰吾跋诸卷之尾者二百九十六篇若撮其大要别爲録目则吾未暇棐乃尽发千卷着其大略自今观之公序明言别爲録目而棐乃记公未暇之语世传集古跋十卷四百余篇而棐乃谓二百九十六篇虽是时公尚无恙后三年方薨然续跋才十余耳不应多踰百篇得非冩本误以三百爲二百或棐记在熈宁之前耶棐又云爲十卷附跋尾之后今録目自为一书乃二十卷不过列碑石所在及其名氏岁月初无难者何未暇之有是皆可疑姑以棐所记附公本序之后而自周秦至于五季皆随年代爲之序庶㡬时世先后秩然不紊间有书撰出于一手其岁月相迩则类而次之又于毎卷之末备存当时卷帙之次第旣以便今亦不失其初云集古録序经十葬于所贪予固欧阳文忠公集欧阳文忠公文集于役志一卷于役志欧阳文忠公集一百二十五景祐三年丙子歳五月九日丙戌希文出知饶州戊子送希文饮于祥源之东园壬辰安道贬筠州甲午师鲁贬郢州乙未安道东行不及送余与君贶追之不克还过君谟家遂召移之公期道滋景纯夜饮丁酉与损之送师鲁于固子桥西兴教寺余留宿明日道卿损之公期君贶君谟武平源叔仲辉皆来㑹饮晚乃归余贬夷陵己亥夜过邃卿家话别邃卿病也庚子夜饮君贶家㑹者公期君谟武平秀才范镇道滋饮妇家不来辛丑舟次宋门夜至公期家饮会者君谟君贶景纯穆之道滋饮妇家不来壬寅出东水门泊舟不得岸水激舟横于河㡬败家人惊走登岸而避遂泊亭子下损之来奕棋饮酒暮乃归癸卯君贶公期道滋先来登祥源东园之亭公期烹茶道滋鼔琴余与君贶奕巳而君谟来景纯穆之武平源叔仲辉损之寿昌天休道卿皆来会饮君谟景纯穆之寿昌遂留宿明日子野始来君贶公期道滋复来子野还家余皆留宿君谟作诗道滋击方响穆之弹琴秀才韩杰居河上亦来㑹宿乙巳晨兴与宿者别舟既行武平米追及至下鏁见之少顷乃去午次陈留登庾庙丙午在陈留丁未次南京明日留守推官石介应天推官谢郛右军廵判官赵衮曹州观察推官蒋安石来小饮于河亭余疾不饮客皆醉以归六月己酉次柳子庚戌过宿州与张参约泊灵壁镇逰损之园㑹余有客住宿州参先发檥灵壁待余不至乃行晚次灵壁独逰损之园舟失水道败拖辛亥次青阳壬子至于泗州晚与国器小饮州𪠘中癸丑始见春卿甲寅乙卯丙辰独在泗州始食淮鱼丁巳次洪泽与刘春卿同年黄孝恭相遇始识大理寺丞李惇𥙿洪泽廵检颜怀玉者钱思公在洛时故吏遂与四人者夜饮五鼓罢明日食毕解舟与饮者别春卿复相送以前晚入沙河乘月夜行向山阳与春卿聮句二鼓宿闸下黎明元均来遂至楚州泊舟西仓始见安道于舟中安道㑹饮于仓亭始食瓜出仓北门看雨与安道弈庚申小饮舟中会者元均春卿安道余始饮酒移舟檥城西门门闭泛月以归辛酉安道解舟不果别与春卿弈于仓亭晚别春卿壬戌与元均小饮仓北门舟中夜宿仓亭癸亥夕与元均坐水次纳凉已而大风雨震雹暴至乙丑与隐甫及髙继隆焦宗庆小饮水陆院东亭看雨始见荷花丙寅与元均隐甫饮于西仓丁卯隐甫来会登仓北偃上亭纳凉迟客至遂及元均小饮舟中已而大风震雹遂宿舟中戊辰余生日具酒为寿于舟中己巳与元均泛舟北辰会隐甫小饮宿仓亭庚午同年朱公绰来自京师辛未子聪来自寿州夜饮仓亭留宿壬申泛舟饮于北辰癸酉隐甫来饮别夜与元均小饮宿仓亭甲戌知州陈亚小饮魏公亭看荷花与者隐甫朱公绰晚移舟楚望亭陈从益来自京师见余扵舟中始闻君谟动静秀才陈䇿来自京师夜见余扵楚望亭作常州书自泊西仓至于楚望凡十有七日乙亥次寳应丙子至于髙邮七月丁丑复见子聪会饮弭节亭戊寅遂与子聪同舟以前次邵伯己卯至于扬州遇秀才廖倚夜与倚及子聪饮观风亭明日子聪之润州廖倚之楚州伯起来宿观风亭辛巳与伯起饮遡渚亭会者集贤校理王君玉大理寺丞许元太常寺太祝唐诏祠部员外郎苏仪甫壬午仪甫来小饮观风亭会者许元唐诏君玉伯起先归癸未与许元小饮遡渚亭会者如壬午伯起不来甲申与君玉饮寿宁寺寺本徐知诰故第李氏建国以为孝先寺太平兴国改今名寺甚宏壮画壁尤妙问老僧云周世宗入扬州时以为行宫尽朽漫之惟经蔵院画玄奖取经一壁独在尤爲絶笔叹息久之乙酉小饮秀才吕有家会者如壬午伯起不来余遂留宿丙戌至于真州大热无水辛卯饮僧于资福寺移舟溶溶亭处士谢去华援琴待凉以入客舟戊戌入客舟泊涵虚亭庚子次江口辛丑次长芦壬寅夜乗风次清凉寺癸卯晨至江宁府八月丙午犹在江宁丁未小饮君绩家己酉小饮于水阁庚戌次采石辛亥阻风与侍禁陈宗颜饮壬子过太平州夜乗风宿带星口癸丑过芜湖繁昌宿慈母矶甲寅乗风昼夜行丙辰祷小姑山神至江州丁巳在江州约陈侍禁游庐山余病唿医者不果徃遂行次郭家洲己未阻风郭家洲与澧阳县令赵师道饮村市就村人市羊供膳不得余疾谋还江州召庐山僧以医不果庚申次盘唐港辛酉至于蕲阳壬戌小饮瞿珣家会丹稜知县着作佐郎范佑蕲春主簿郭公美癸亥次新冶祷江神得大鱼甲子至于磁湖乙丑犹在磁湖自丁巳余体不佳至是小闲丙寅至于黄州丁卯与知州夏屯田饮于竹楼兴国寺火约余明日爲社饮不果夜登江澳次漆磁戊辰次双柳夹己巳次白杨夹庚午至于鄂州始与今狐修巳相识辛未遣人之黄陂召家兄大风雨不克渡江而还壬申小饮修已家遂留宿明日家兄来见余扵修已家始中酒睡兄家甲戌饮于兄家乙亥饮令狐家夜过兄家会宿九月丙子次沌口丁丑次昭化港夜大风舟不得泊祷江神戊寅次穿石矶夜大风击舟不得寝己卯至岳州夷陵县吏来接泊城外庚辰假舟于邵暧辛巳壬午入官舟癸未入荆江次李家洲甲申次乌沙乙酉次鲁洑丙戌次塔子口观鱼望五鹅尘角望夫诸山丁亥次石首夜大风戊子阻风壬辰次公安渡右于役志一卷虽非着述流传至今则不可略按夷陵抵京师一千六百里公与尹师鲁书云临行台吏催苛百端始谋陆行以大暑又无马乃沿汴絶淮泛大江凡五千里用一百一十程才至荆南与此志合自公安后阙而不録既以十月二十六日到官则留荆约旬余正庭参转运时也于役志卷终六月丁卯偃上亭七月甲申朽漫玄奨辛卯饮僧欧阳文忠公文集内制集卷第一内制集卷第一欧阳文忠公集八十二太祖皇帝忌辰道埸斋文维至和元年歳次甲午九月辛酉朔十九日已卯皇帝遣入内内侍省内侍殿头勾当太平兴国寺开先殿刘立言请僧三七人于太平兴国寺开先殿开启太祖皇帝忌辰道埸一月日伏以受命开先肇基兴运昭祖功而丕显緜寳祚于无疆用深追逺之诚式奉明齍之荐载严争刹以集善因伏愿觉力常资威灵如在延鸿宗祏集庆眇沖庻邦咸𬒳于余休品物共均于博施谨言太祖皇帝忌辰道埸功徳䟽右语右伏以当天开运聿隆创始之功继綂承休方罄奉先之孝爰戒彻音之日用资作善之祥严法会于金园启灵文于贝叶伏愿超登妙果髙证真乗瞻不动以常存祐无疆而永固下均氓庻咸获乂宁赐宰臣陈执中生日礼物口宣有勑卿为时柱石秉国钧衡爰逢庆育之辰冝有便蕃之钖岂惟故事式示眷怀今差卿男将作监丞世儒赐卿生日礼物想冝知悉班荆馆赐契丹国信使副赴阙御筵口宣卿等载持信节方止都圻特申式宴之仪以示劳勤之意用推宠数当体至怀抚问梓州路臣寮口宣等并韫器能逺膺寄任式戒严秋之序载怀勤事之劳冝示抚存以彰眷厚班荆馆赐契丹国信使副却回御筵口宣卿等聘仪成礼归驭戒涂念兹夙驾之勤冝有祖行之宠式陈衎乐以示宴私班荆馆赐契丹国信使副却回酒果口宣卿等信节爰驰示隣欢之永固使轺云复申饮饯以为荣冝有匪颁以彰眷遇赐陇州团练使代州部署田辛等勑书勑田辛省所进奉谢恩赐公使月俸马一疋事具悉边防有严寄任尤重嘉汝材武董吾兵师军声俾壮于威容宠数冝优于廪赐遽陈贡谢益认倾输尚体眷怀勿忘自效故兹示谕想冝知悉秋冷汝比好否遣书指不多及雄州白沟驿赐契丹人使却回御筵兼传宣抚问口宣卿等言持信节式戒归涂念兹冲渉之勤冝有抚存之意仍颁宴饯以示眷怀赐翰林学士尚书工部郎中知制诰王洙奖谕诏勑王洙省监护使刘沆札子奏缴连到少府监修制法物所状修制温成皇后一行法物勘会例各鲜明及减省得物料功限甚多事少府领五署之衆工乃九卿之旧职卿以儒学参吾侍从兼涖其事能勤厥官俾夫功简而速成物精而有法益彰材敏尤用叹嘉故兹奖谕想冝知悉皇帝本命兖州会真宫等处开启道埸青词维至和元年歳次甲午十月辛卯朔二十日庚戌嗣天子臣某谨遣某人开启本命灵寳道埸三昼夜罢散日设醮一座谨上启太上开天执符御历含真体道玉皇大天帝寳祚无疆苍穹垂祐吉日式临于元命醮科爰举于旧章荐诚悫以惟精延圣真而并集仰希灵贶敷钖眇沖四时叶序于和平品彚均休于康泰无任恳祷之至谨词建隆观开启追荐温成皇后道埸青词伏以苍圆降鉴列象纬以昭垂蠲洁僃陈荐馨香而上逹载严仙宇恭按科仪眷内则之遗芳冀髙真之冥祐仰祈隂贶永助灵游福康公主宅修筑地基祭告太歳巳下祝文维至和元年歳次甲午十月辛卯朔七日丁酉皇帝遣宫苑使荣州防御使内侍省内侍右班副都知任守忠致祭于太歳土地诸神礼崇下嫁诗美冝家惟筑馆之有𥘉方㳙辰而叶吉冀百灵之来护期不日以斯成尚飨雄州白沟驿抚问契丹贺正人使兼赐御筵口宣卿等载驰瑞节爰及疆亭顾惟夙驾之勤冝有示慈之宴用彰宠待当体眷怀赐新除参知政事程戡让恩命不允断来章批答省表具之朕有欲治之心而甚劳思厎治之方而未获夙夜于此惟贤是求卿出入宣勤材望兼着诚明发于事业识虑可以询谋而召自外邦叅于宰府朕志所定其何可移夫任之重者忧实深遇之隆者报亦厚让而后受虽敦难进而可嘉知无不为其一乃心而图效所让冝不允仍断来章赐宁逺军节度使张茂实进谢恩马诏勑茂实省所进奉谢恩赐公使并月俸及牌印到任马共八疋事具悉卿出守蕃宣冝优禄给诏条方布受署有𥘉印绶为荣古人所重载披贡谢深用叹嘉故兹诏示想冝知悉赐新授龙神卫四厢都指挥使英州团练使郝质勑书勑郝质省所进奉谢恩授龙神卫四厢都指挥使英州团练使并赐公使月俸马共二疋事具悉朕嘉汝有忠勇之材遂膺选擢丰汝以廪赐之厚实示眷怀贡奉所陈勤诚巳着功名可勉后效其思故兹示谕想冝知悉赐尚书工部侍郎余靖诏蠢尔蛮蜒惊于海隅卿起自家居首宣勤力至于大兵之后抚彼凋残余孽未平推吾恩信寄任实深于委遇宠章冝有于便蕃遽阅贡输良増嘉叹抚问江南东西路臣寮口宣等并以材贤出分寄任荐更歳月僃着劳能冝示抚存以彰眷遇抚问鄜延路臣寮口宣等并膺柬寄绰着才猷顾边圉之肃然嘉王事之勤止属兹寒沍冝示抚存雄州抚问契丹贺正旦两蕃人使口宣卿等夙将瑞节方戒疆亭奉隣聘以申欢庆歳端之资始载惟跋履冝示抚存景福殿库开启冬节道埸斋文伏以国财丰衍资民力以为先禁宇深严迩天居而甚邃式戒一阳之候俾修衆善之因诵贝叶之遗文集金园之净侣庻延梵福用副精衷军器库开启冬节道埸斋文伏以储戎器以戒不虞敢忘武僃肇新阳而集多福爰屇令辰俾法侣之精䖍修胜因之妙善仰瞻毫相载绎真文冀昭鉴之甫回契偃兵之盛际舒州灵仙观开启上元节道埸青词伏以万物熈春肇新阳于首歳三元纪序标令节于真经爰即灵埸俾遵科式荐虽陈于菲薄诚巳逹于精明伏愿穹昊垂休紫清降鉴邦家钖庆永叶于泰宁民物遂生并臻于和乐恩州赐契丹皇太后贺正旦人使茶药口宣卿等载饬轺车方凝寒律乃顾道涂之役深嘉䟦履之劳冝有颁宣式彰眷遇恩州赐契丹皇帝贺正旦人使茶药口宣卿等继修邦好来及王春方凝凛之在辰念勤劬而将事聊颁饮剂式助宣调皇帝本命兖州会真宫等处开启道埸青词伏以荷三灵之乃眷获奉寳图隆万寿于无疆遐资道䕃爰荐精衷之祷及兹元命之辰伏愿诚洁上通真灵甫鉴如松之茂永固于延长一物虽微并均于贶施醴泉观真君殿开启年交道埸青词伏以元气均调运三正而并用歳功肇序谨五始之惟𥘉爰敞福庭恭陈净醮伏冀精衷上逹灵鉴甫回却凝隂伏沴之余顺和气发生之造旁霑庻物并集多休岂惟眇沖膺此纯嘏添修开先殿祭告土地祝文伏以神游所格祕寝有严役事时兴方勤于缔葺后祇安静颇惧于震惊菲荐式陈明灵昭鉴恩州赐契丹皇太后贺正旦大使茶药诏勑卿夙将信币来庆王春载惟渉履之勤方示眷怀之意钖兹良物以辅至和今差入内内侍省内侍殿头张昭化往恩州赐卿茶药具如别録至可领也故兹诏示想冝知悉冬寒卿比平安好遣书指不多及恩州赐契丹皇太后贺正旦副使茶药诏卿輶车载饬方讲于隣欢歳序将回式凝于寒律载怀冲渉冝有颁宣恩州赐契丹皇帝贺正旦大使茶药诏卿修南北之欢会期于首歳勤夙宵之役方及于半涂弥切眷怀冝加宠钖恩州赐契丹皇帝贺正旦副使茶药诏卿使介选才以逹欣欢之意道涂将命冝伸慰劳之恩式示颁宣俾兹调护兖州会真宫等处开启上元节青词伏以万物资生肇新于阳月三元纪节式按于仙经爰欵殊庭恭陈净醮荐精诚而交感企真驭以来临冀集灵休下均羣品二十四日就驿赐契丹贺正旦人使银䤬锣唾盂盂子锦𬒳褥口宣卿等继讲隣欢会期元日载嘉勤敏渉此凝严用示颁宣俾彰眷待正月一日入贺毕就驿赐酒果口宣卿等方柅聘车即安賔舘属此春阳之煦冝多宴衎之欢宠钖有加眷怀増厚今月三十日赐契丹贺正旦人使内中酒果口宣卿等式修邦聘来会春朝方休道路之勤冝有宴私之惠聊颁甘实以侑清罇正月三日就驿赐契丹贺正旦人使内中酒果口宣卿等聘仪交举欣入见于彤墀笾品有加俾示慈于宴席用伸颁赉冝体便蕃赐契丹人使春幡春盘法酒口宣卿等并驱使传来及王正𥘉阳式应于新春令节俾修于故事冝加颁赉用示眷怀内中福宁殿开启三长月祝圣寿道埸青词伏以真游飈歘祕殿邃严惟首月之正时叶新阳而布庆俾陈法供仰荐明诚伏冀敷祐眇躬保千龄而永固跻民寿域均万国以同休万寿观斋殿内权奉安真宗皇帝御容祝文伏以斋室洁严睟容清穆㳙辰叶吉具礼有仪冀真驭之妥安符孝心之䖍奉东太一宫开启祝圣寿年交金箓道埸宻词伏以积隂穷候始变于三阳庻物更新冝均于百福是陈法供载肃严祠延真驭以来临冀明灵之洞鉴眇沖集佑期万寿之无疆遐迩同休俾兆民之咸頼班荆馆赐契丹贺正旦人使到阙酒果口宣卿等夙戒轺轩荐修信好顾凝严之在候冝宴钖以申恩颁以甘新彰予眷遇班荆馆赐契丹贺正旦两番人使到阙御筵口宣卿等载驰隣聘来及歳元深惟道路之勤方戒郊圻之近特颁宴劳以示眷怀春帖子词皇帝合六首其一萌牙资暖律养育本仁心顾彼苍生意安知帝力深其二阳进升君子隂消退小人圣君南靣治布政法新春其三气候三阳始勾萌万物新雷声𥘉发号天下巳知春其四玉琯气来灰巳动东郊风至暁先迎干坤有信如符契草木无知但发生其五朝云蔼蔼弄春晖万木欣欣暖尚微造化未尝私一物各随妍丑自芳菲其六熈熈人物乐春台风送春从天上来玉辇经年不游幸上林花好莫争开皇后合五首其一御水冰销緑宫梅雪压香新年贺交泰白日渐舒长其二蔼蔼珠帘日溶溶碧瓦烟漪涟采荇水和暖浴𧖟天其三𥘉欣綵胜迎春早巳觉鸡人报漏迟风色结寒犹料峭天光喣物巳融恰其四鸎寒未报宫花发风暖还催腊雪销欲识春来自何处先从天上斗回杓其五三辰明润琁玑运四气均调玉烛光共喜新年献椒酒惟将万寿祝君王温成皇后合四首其一璅窻珠戸暖生烟不觉新春换故年衆卉争妍竞时态却寻遗迹独依然其二寳奁香歇掩铅华旧合春归老监嗟画栋重来当日鷰玉栏犹发去年花其三椒壁轻寒转暁晖珠帘不动暖风微可怜春色来依旧惟有余香散不归其四内助从来上所嘉新春不忍见新花君王念旧怜遗族常使无权保厥家夫人合五首其一太史颁时令农家候土牛青林自花发黄屋为民忧其二元㑹千官集新春万物同测圭知日永占歳喜时丰其三黄金未变千丝栁白日𥘉迟百刻香圣主本无声色惑宫花不用妬新粧其四微风池沼轻澌漾旭日楼台瑞蔼浮四海懽声歌帝泽万家春色满皇州其五玉殿籖声玉漏催綵花金胜巧先裁宿云容与朝晖丽共喜春随曙色来万寿观告迁真宗皇帝御容祝文伏以宗庙之礼是为典彞衣冠以游实有故事载严寳构以奉威灵㳙吉日以有𥘉庻真驭之斯格万寿观造温成皇后相仪祝文式营丛构俾俟灵游顾落成之有𥘉惟筮日而斯吉冀兹往宅庻以即安皇帝回谢契丹皇帝书九月日兄大宋皇帝致书于弟大契丹聦文圣武英略神功睿哲仁孝皇帝阙下使轺云止惠问见贻且承累歳而来荐有西师之举讨其不服𥘉烦剪伐之谋全以旧恩终示含容之度庆武戈之遂息分军获以为仪言谕斯勤欣铭併集方凝寒律冀保沖襟企咏之诚指陈奚旣续遣使人咨谢次今忠正军节度使检校太尉同中书门下平章事萧徳等回专奉书陈谢不宣白皇帝回谢契丹皇太后书九月日姪大宋皇帝谨致书于婶大契丹仪天体道至仁广徳慈顺章圣皇太后阙下隣邦敦睦结信好以弥深使聘申欢承谕言而甚厚固寿龄之遐福欣帖泰之休期加侑币以惟丰积感悰而増切秋商在候啬履惟和今忠正军节度使检校太尉同中书门下平章事萧徳等回专奉书陈谢不宣谨白内制集卷第一内制序取怒至和元年九月皇帝本命青词寳祚温成合春帖子故年老监欧阳文忠公文集外制集卷第一外制集卷第一欧阳文忠公集七十九制敕五十首劝农敕敕朕惟德之不明而至于用武久兴师旅重困黎元有闵民爱物之心谁能副予意者有信赏必罚之令今将举而行之朕言有条其听无忽夫农天下之本也凡为国者莫不务焉要在节其用则易充勉其力使不匮今夫食者甚衆而输者巳殚劝之不勤而取之仰足使民尽耕犹不给而半为游墯之手使岁常熟犹恐乏而多罹水旱之凶调歛不得巳也而吏之不仁者縁以诛求赋役自有法也而政之不明者重为烦费农者有㡬害者若兹欲寛吾民何可得也既富而教岂无术乎体予兹怀望尔良吏自今在官有能兴水利辟田荒课农桑增戸口凡有利农而弗扰者有司具爲赏格当议旌酬其或陂池不修田野不辟桑枣不植户口流亡慢政隳官亦行降黜夫言而不信法㢮于寛朕久患之方思革弊尔毋犹习旧态慢我新书此匪虚名必期责实凡爲条约告尔既明赏吾不欺罚尔无悔颁贡举条制敕敕夫儒者通乎天地人之理而兼明古今治乱之原可谓愽矣然学者不得骋其说而有司务先声病章句以牵拘之则吾豪儁竒伟之士何以奋焉有纯明朴茂之羙而无斆学养成之法其饬身励节者使与不肖之人杂而并进则夫懿德敏行之贤何以见焉此士人之甚弊而学者自以爲患议者屡以为言朕慎于改更比令详酌仍诏宰府加之叅定皆以谓本学校以教之然后可求其行实先策论则辨理者得尽其说简程式则闳博者可见其材至于经术之家稍増新制兼行旧式以勉中人其烦法细文一皆罢去明其赏罚俾各劝焉如此则待士之意周取人之道广夫遇人以薄者不可责其厚今朕建学兴善以尊子大夫之行而更制革弊以尽学者之材予于教育之方勤亦至矣有司其务严训道精察举以称朕意学者其思进德脩业而无失其时凡所科条可爲永制皇叔荆王元俨可赠徐兖二州牧追封燕王加天策上将军制敕朕负荷先业惧德不明实頼宗藩以屏王室今其亡也何痛如之故皇叔荆南淮南节度大使守太师尚书令兼中书令行荆州扬州牧荆王先皇帝之弟而朕之诸父于属为尊荆淮之节于镇为重太师三公尚书中书令皆一品于官为崇于爵为贵而王皆享之克有令德贵而能去其骄冨而能守以约名重天下闻于四夷自遘疾以来医祷备至朕甞临省亲为煮药赐赉之物谦而不受话言犹在邈可想焉噫享年六十不谓不寿天之五福不曰不全而朕之所以悼叹之至深者上遵先帝友于之仁而下示朕孝思之至也故诏有司择位号之尤尊羙者以追荣之而称朕意焉夫名载册书而不朽泽流子孙而亡穷䰟而有知膺我休命可特赠天策上将军依旧荆南淮南节度大使守太师尚书令兼中书令行荆州牧仍加兖州徐州牧追封燕王堂后官李元方可大理寺丞制勑李元方丞相府天下政本也吾任于相者既重则爲之选吏也亦艰赏劳劝能皆有优典以尔给事玆久其勤益着慎不漏泄谨无过差用尔岁成俾丞卿寺勉图后效无玷宠荣可祠部员外郎直集贤院两浙转运按察使王琪可就转刑部员外郎制敕具官王琪以儒学立于朝而甞好言天下之利今二浙之广生齿衆而物产繁诚可以效汝之材干予之蛊今有司申考绩之旧文乃叙迁之常法尔其能使吾民不劳而邦用给足去吏之贪愚者毋害于州县举士之材能者不遗其寒俊厥效苟着信赏岂稽徃其勉哉以率尔职可国子博士陈淑祕书丞薛仲简尹源太子中舍李随大理评事朱寿昌磨勘改官制敕国家考课之格叙进有常所以示为法之均平而防有司之轻重也及其弊也贤愚并进而功过不明属者命考旧文稍更新制不专累日以爲限间湏善举而后迁夫选之艰则材者出赏之当则能者劝焉此予之意也今汝等虽以满岁增秩而皆敏材可称尚有尔知以应新法可前光禄寺丞王简言复旧官制敕夫王者之有赦所以闵训道之不纯而愚民之䧟焉者开其自新之路诱于改过之善而巳然前世议者莫不以数赦爲患得非人之无良以赦爲幸者欤具官王简言服于朝伦向以罪废屡经肆眚冝与涤瑕夫过不可以贰赦不可以幸惟勉尔力以赎前羞可登州黄县尉东方辛可宻州司士叅军制敕具官东方辛朕以信示天下而以禄报有功今尔辛縁死事而命于官然按察者糺失职而来有请按察吾所诏也不从则不自信念功吾所急也不报则无所劝焉是用易尔散秩优尔俸禄免尔吏责俾尔自安庻㡬使吾信赏并行而不失可华州郑县尉程炎可泗州録事叅军京兆府兴平县尉吕定可凤翔府左司理叅军制敕自兵兴以来盗贼颇衆屡明信赏思以劝能具官程炎等各以敏材试于一尉今有司上尔所获应于赏格聊兹甄録以嘉勤劳夫量功而赏大小异冝勉尔自图余无所爱可大理评事张子庚可大理寺丞制敕具官张子庚徃临邑政近在王畿当夫赋役方繁而盗贼并起凡诸州县之吏能不失职而免于咎者盖亦鲜焉尔考绩有司法当进秩能守厥职是亦可嘉迁尔卿丞勉终县治可舒州推官吕选可大理寺丞制敕具官吕选国家设官之法由保荐而迁者必试之县政非惟质举者之信否亦以慎临民之选焉以尔久服官勤今由材举徃服新命将观汝能可殿中丞郭及大理寺丞鲁有立太常寺太祝张昭度等磨勘改官制勑具官郭及等朕患考绩之不明而使无闻者累久而幸迁有善者混淆而莫别故申新法不专以日月叙秩而间湏保任之举非以抑人之进而所以求能者焉汝等无谓今由积日而得次升尚勤后图以俟知者可东头供奉官桑逵可内殿崇班制勑具官桑逵国家命官之术必量功过之分计岁时之勤以爲陞黜法在有司其平不欺其信不渝以尔向因事累格其㑹课今日月及矣考绩者以时来上还汝所当得者示我不汝忘焉可环州石昌镇熟戸牛家族廵检奴讹男万讹可本族都军主制勑万讹世捍边陲继生材武能以威信服其部人今尔父以疾而告休俾尔承家而济美夫忠孝之节不徒守其先业而巳亦以奋功名而图冨贵焉可审官院令史马登可遂州司戸叅军充职制勑马登百司丞史皆有入官之格不惟赏其劳所以劝能者而谨其无过也惟勤与慎可不勉焉可西京左藏库使内侍省内侍押班任守信可遥郡刺史依旧鄜延路驻泊兵马钤辖制勑国家自灵夏不賔边隅多警议者率以谓用兵之道任将冝专恩信不久则无以得士心山川不习则不可图胜筭顷自兵宿于野久而无功此殆将帅数易之患也苟其能者无遽夺焉以具官任守信选以敏材临于戎事肃军捍冦宣力有闻遽以飞章自言满岁顾久亲于矢石岂不念于勤劳然而士卒之乐既汝安夷狄之情惟汝熟虽欲代汝实难其人所冝旌以郡章仍临旧部体兹委寄服我茂恩可开封府兵曹叅军谢晔可大理寺丞制勑具官谢晔府掾之制凡再岁而无过失者皆得例迁盖以京师大衆之㑹狱讼尤多能无过焉是亦材也今考尔岁月法当进秩夫官能有守卑者尤难事之寔繁勤则克济勉服明训徃膺宠章可虞部员外郎卢士宏太常博士王揆祠部员外郎祕阁校理张瓌丁忧服阕复旧官制勑具官张瓌等夫孝子之于其亲也无所不至焉生则养之以禄殁则荣之以名尔等自丁家艰克尽孝道天时屡变礼制以终勉思扬名无坠厥世可比部员外郎赵宗古谢衍屯田员外郎李琪祕书丞刘元瑜殿中丞马伸磨勘改官制勑具官谢衍等自兵兴以来天下重困盗贼并起狱讼繁多为州县者不亦劳乎夫饥寒者未能衣食而调歛者未能尽除惟处之有方则民不甚弊頼夫勤敏乃克济焉尔等咸以吏材寄予民政録劳考课冝有茂恩可前磁州録事叅军杜鈛可卫尉寺丞制勑朕抚有万国而官羣材不敢专用独见之明而外诏庻寮各举其善具官杜鈛举者言尔材堪亲民是用升汝司卫之丞而将用汝临人于治诗云岂弟君子民之父母盖夫善爲政者能使其民爱之如此汝能以此亲我民乎徃膺进秩之荣无爲举者之累可前杭州司理叅军范衮可卫尉寺丞充堂后官制勑朕观两汉名臣多或出于丞史小吏非夫丞史之能出名臣也乃知古虽吏属亦必选用贤材焉今中书丞相之职比古公府曹掾之制吏员巳爲简阙欲任其事岂不择人故诏铨衡俾其慎选具官范衮有司来上以尔爲材进尔诸丞徃率乃职古人可慕无自怠焉可将作监主簿程中行制勑程中行夫㢘耻道缺而贪冒成俗风化之薄乆矣吾思有以励焉故于致仕之制特示推恩之优厚廪给以家居官子孙而世及今尔父至服劳在官以老得谢冝兹懋赏以示宠荣汝尚勗哉无忘济美可祠部郎中沈周可开封府判官制勑具官沈周夫刑狱以禁暴而託狱足以爲姧法令以止乱而舞法反以滋害平民者政而败政者吏也知政之术绳吏爲先况乎京师号称繁剧凡治繁者贵乎不劳茍知其方在得于要擿姦急吏此非要欤以尔久列周行屡经任使通于政事俾佐浩穰告汝政弊之多端训汝治烦之有术善思乃职无或废官可绛州防御判官张锐卫州军事推官汲熈载可大理寺丞制勑具官张锐等以尔由学饬身试材于吏服劳既久荐者屡闻有迩臣之亟称加所司之考实推恩进秩其慎若斯岂不勉哉无回汝守可供备库副使王道卿可西京左藏库副使制朕观春秋之际公侯卿大夫之谱至数十世而不絶不徒世其禄尔惟克劭者乃不陨焉近至于唐将相之后能以勲名自继其家者亦衆秉笔者记之号称衣冠盛事噫古之大族多良子孙而今独鲜耶抑惟人之勉不勉尔惟汝大臣之子世爲名家岂不励焉无俾自坠有司积日兹乃叙进不次之赏能者得之汝其勉哉无忽而怠可前彰信军节度判官禇式可太子中舍致仕制勑具官禇式昨按察者言尔事有迹而尔方以老自请吾屈言者不究而进尔以秩全尔之归吾之欲成人之羙而不欲成人之恶如此汝其休矣知我之仁可祠部员外郎崔峄男庻可试祕书省校书郎制勑崔峄男庻古称不学者之于事譬夫立而面墻与其败政而干官孰若劝教之明而养之有素也属者故勑有司増定䕃补之格必由试艺乃得涖官夫不惟爲国造士是乃爲臣立家此予诏也汝其勉之可梓潼县主簿宋文质可国子监丞致仕制勑具官宋文质壮也服劳晚而登仕老能知止意亦可嘉吾有跻民仁寿之心尔其归安田里之养可驾部员外郎席夷甫可本官致仕制勑具官席夷甫古者七十而得谢所以优其臣也不任以事而养之于家所以爱老也朕患㢘耻之缺而尤嘉止足之人隆长老之恩而欲兴孝弟之俗今尔之请朕所襃焉已诏有司录尔之子克安眉寿徃服宠章南劒州司理叅军李孝友责授吉州叅军制勑具官李孝友不孝之罪国有常刑民愚无知犯者犹鲜况尔𬒳儒服者诵习六经而背本忘亲悖理伤化虽屡经赦宥法欲贷汝而汝之自视夫亦何颜冝屏逺方絶而不齿江南路提刑内殿承制柴贻庆可就转礼賔副使制勑具官柴贻庆传曰夫刑者一成而不变又曰法者天下之至平庻狱之间其可不慎故于国制尤重邦刑择彼监司必叅文武所以借其材敏而佐夫不逮者也惟尔克守其职能济以勤有司质成法应叙进故增荣秩无替前劳可右侍禁乐天钖可率府率致仕制勑具官乐天钖服劳兹久因疾得衰虽未及于引年嘉自能于知止俾进春宫之率以为归老之荣可大理寺丞袁穆许恢授殿中丞着作佐郎程适授祕书丞制勑具官程适等国家治民之要其具素备惟奉法守职而免于有过者考其积日皆得叙迁苟有能称岂无懋赏尔等寄予民政咸上岁成俾登于朝盖用常典若夫异绩在尔勉焉可皇姪仲伉赠官制勑具官仲伉朕上慿宗社之灵克荷先帝之业思治天下以孝而亲九族以仁今宗正言尔信安郡王之长孙也不幸早世而追荣之典尚未有称朕闻于听意甚悼焉可秦州推官董彞可太子中舍致仕制勑具官董彞朕向遣韩琦行视边鄙所以宣上恩而下逮抚下情而上通也今琦言尔有勤未録乆疾自淹夫人之有劳吾岂不念事或在逺患于不闻既披奏章冝示宠典可劒州司理参军董寿可大理寺丞制勑具官董寿夫法者所以禁民爲非而使其迁善逺罪也然世之专于法者不患于不通而患于刻薄岂夫学者之弊欤今尔以学法入官而有能𬒳荐以之临事可不戒哉徃服明恩冝慎汝习可兵部郎中皇甫泌男偁可将作监主簿制勑具官皇甫泌男偁椊潼去京三千里外而东蜀一都㑹也吾难其选知泌爲材而乃以家爲言请任其子俾荣初仕仍便其私庻乎泌无内顾之忧而得尽心于事则汝之干蛊可不勉哉可东头供奉官合门祗候知胜关寨李守信可就转内殿崇班仪州寨主制勑具官李守信西师之出累年而将帅之效未着凡爲吾扞城而乗障者不亦久劳乎迹其勤诚冝有陞进若夫异赏俟尔立功和州防御判官夏侯溥可太子中舍致仕制勑具官夏侯溥古者王道之隆也使夫种树畜养皆不失其时然后衣帛食肉而老者得以安之今夫致仕而归者必増其荣秩而又廪给于其家者所以虑夫田野之间养老之具未备而有以优其终身焉尔其徃哉服我新命可都官员外郎知成州王嘉闻转职方员外郎殿中丞知普州葛昌转国子博士某官监洺州盐酒税李思㳟转驾部员外郎制勑具官王嘉闻等夫士之学古干禄而陈力涖官者孰不欲自为材耶患乎劝之励之无方而使贤能之不勉也此朕所以思革审官之法近増举类之科尔等犹用旧文例当升秩其思率职无懈厥勤俟乎有闻以应新格可东头供奉官张德荣张行简可率府率致仕制勑具官张行简等陈力有年服劳匪怠止足之戒乃能自知终始之恩亦以示劝卫率之长东宫要官享兹荣名可以休老可虞部员外郎吕师简可比部员外郎制勑具官吕师简国家向因募兵特立赏格俾劝勤者速于集事而议者皆患应募之卒虽多而难用岂夫训练之未至将由简阅之不精然而号令重于巳行赏罚贵乎存信今有司按籍言尔当迁徃服新恩其思实効可悉利族军主嗟移可都军主制勑嗟移夫贼垒未平王师在野当吾闻鼓鼙思将帅之际是汝立功名取冨贵之时而能率其部人力捍狂冦材武忠勇是皆可嘉爵秩阶勲兹以为宠犹有异赏尔其图之可东上合门使普州刺史赵安期可右领军卫大将军致仕制勑具官赵安期夫陈力就列不能者止而致仕之制非爲止者而设乃古所以礼其卿大夫之羙名也而今又有増官秩颁廪给之数于尔之止岂不爲优尔其归哉可以荣矣可供备库副使沿边廵检都监王守一可就转西京左藏库副使制勑具官王守一临于军政邈彼塞垣训齐甲兵谨备冦盗尔其勤职吾不忘劳适因奏课之来冝举陟明之典可贝州历亭县主簿周登可国子监丞致仕制勑具官周登方刚而仕以疾思归自陈不能可谓知止有官以为汝宠有俸以终汝身体予深仁膺此嘉命可进纳长马空名诰海词勑某人等国家以用师西鄙不欲加赋于人乃能出尔家赀佐吾邦用第其多少咸有旌酬俾缀官聮以荣里闬可颍州推官江楫可大理寺丞制勑具官江楫朕思与多士共宁庻邦而贤豪材羙之人或自沉于幽逺与夫懿节茂行之韫于中而未见于事者吾皆不得而徧观焉故以举类之科而爲官人之法今举者言尔材行可称命尔新恩以期后効可广南西路转运按察使金部员外郎周陵可司勲员外郎就差充荆湖南路转运按察使制勑具官周陵朕顾荆楚之俗杂于诸蛮而向者州县之间不能绥辑与民生患旷日未平夫惟蛮貊虽不通于礼义而剽轻之性惟信可怀犷悍之心以威则服思择能者佥曰汝材至于察官吏之否臧平赋输而移用广西之最朕巳嘉焉今其谕我至仁晓兹异俗并伸威信以静一方仍迁郎署之荣以増使车之重可外制集卷第一外制集序圣贤相遭皇叔荆王制行荆州陈淑等改官制柴贻庆制秦州推官董彞制董彞赵安期制可以王守一制沿边巡检都监欧阳文忠公文集外集卷第一外集卷第一欧阳文忠公集五十一乐府拟玉台体七首欲眠行人夜已断明河南陌头双珰不拟解更欲要君留携手曲落日堤上行独歌携手曲却忆携手人处处春华緑雨中归朝㸔楼上云日暮城南雨路逺香车迟迢迢向何所别后连环结连带赠君情不忘暂别莫言易一夕九回肠夜夜曲浮云吐明月流影玉堦隂千里虽共照安知夜夜心落日䆫中坐朝闻惊禽去日暮见禽归瑶琴坐不理含情复爲谁领边绣双鸳刺绣领粲烂五文章暂近巳复逺犹持歌扇障古诗一七交七首河南府张推官尭夫大雅哲禀徳实温粹霜筠秀含润玉海湛无际平明坐大府官事盈案几髙谈遣放纷外物不能累非惟席上珍乃是青云器尹书记师鲁天下才神锋凛豪儁逸骥卧秋枥意在骙骙迅平居弄翰墨挥洒不停瞬谈笑帝王略驱驰古今论良工正求玉片石胡爲韫杨户曹子聦江山禀弱岁擅竒誉盱衡恣文辩落笔妙言语胡爲冉冉趋三十滞公府美璞思善价浮云有夷路大雅恶速成俟命冝希古梅主簿圣俞翘楚才乃是东南秀玉山髙岑岑映我觉形陋离骚喻草香诗人识鸟兽城中争拥鼻欲学不能就平日礼文贤宁乆滞奔走张判官洛城车隆隆晓门争道入连𬒮纷如帷文者岂无十壮矣张太素拂羽择其集逺慕邺才子一笑懽相挹虽有轩与冕攀翔莫能及人将孰君子盍视其游执王秀才几道颜之徒沈深务覃圣采藻荐良璧文润相辉映入市羊驾车谈道犀爲柄时时一文出往往𥿄价盛无爲恋丘樊遂滞蒲轮聘自叙余本漫浪者兹亦漫爲官胡然类鸱夷託载随车辕时士不俛眉黙黙谁与言赖有洛中俊日许相跻攀饮徳醉醇酎袭馨佩春兰平时罢军檄文酒聊相欢答杨辟喜雨长句吾闻隂阳在天地升降上下无时穷环回不得不差失所以岁时无常丰古之爲政知若此均节収歛勤人功三年必有一年食九岁常备三岁凶纵令水旱或时遇以多𥙷少能相通今者吏愚不善政民亦游惰离于农军国赋歛急星火兼并奉养过王公终年之耕幸一熟聚而耗者多于蠭是以比岁屡登稔然而民室常虚空遂令一时暂不雨辄以困急号天翁赖天闵民不责吏甘泽流布何其浓农当勉力吏当愧敢不酌酒浇神龙嵩山十二首公路涧驱马渡寒流断涧横荒堡槎危欲欹岸花落多依草击汰翫游鯈倒影看飞鸟留连爱芳杜渐下四峯照拜马涧昔闻王子晋把袂浮丘仙金骏于此堕吹笙不复还玉蹄无迹乆涧草但荒烟二室道二室对岧嶤群峯耸崷直云随髙下起路转参差碧春晚桂丛深日下山烟白芝英巳可茹悠然想泉石自峻极中院歩登太室中峯系马青松隂蹑屣苍崖路惊鸟动林花空山答人语云霞不可揽直入冥冥雾玉女䆫玉女不可邀苍崖郁岧直石乳滴空窦仰见泬寥碧徙倚难乆留桂树含春色玉女擣衣石玉女擣仙衣夜下青松岭山深风露寒月杵遥相应灵踪杳可寻片石秋光莹天门石径方盘纡双峯忽中断呀豁青冥间畜泄烟云乱杉萝试举手自可阶天汉天门泉烟霞天门深灵泉吐巖侧云湿颢气寒石老林腴碧长松暂休坐一酌烦心涤天池髙歩登天池灵源湛然吐俯窥不可见渊黙神龙护静夜天籁寒宿客疑风雨三醉石拂石登古坛旷怀聊共醉云霞伴酣乐忽在千峯外坐乆还自醒日落松声起峻极寺路入石门见苍苍深霭间云生石砌润木老天风寒客来依返照徙倚聼山蝉中峯望望不可到行行何屈盘一迳林杪出千巖云下看烟岚半明灭落照在峯端𥘉秋普明寺竹林小饮饯梅圣俞分韵得亭臯木叶下五首临水复欹石陶然同醉醒山霞坐未歛池月来亭亭洛城风日美秋色满蘅皐谁同茂林下扫叶酌松醪野水竹间清秋山酒中緑送子此酣歌淮南应落木劝客芙蓉盃欲搴芙蓉叶垂杨碍行舟演漾回轻檝山水口已佳登临同上下衰兰尚可採欲赠离居者和谢学士泛伊川浩然无归意因咏刘长卿佳句作欲留篇之什乆不见南山依然已秋色悠㢤川上行复邀城中客木落山半空川明潦尤积飞鸟鑑中看行云舟中白夷犹白苹里笑傲清风侧极浦追所逺回峯髙易夕觞咏共留连髙怀追昔贤惟应谢公兴不减向临川戯书拜呈学士三丈渊明本嗜酒一钱常不持人邀辄就饮酩酊篮舆归归来歩三径索寞绕东篱咏句把黄菊望门逢白衣欣然复坐酌独醉卧斜晖和杨子聦答圣俞月夜见寄秋露蔼已繁迢迢星汉回皎洁庭际月流光依井苔有客爱凉景幽轩爲君开所思不可极但慰清风来谢人寄双桂树子有客赏芳丛移根自幽谷爲怀山中趣爱此嵓下緑午眠背清隂露坐䕃髙盖东城桃李月车马倾阛阓而我不出门依然伴憔悴荣华不随时寂寞幸相慰君子固有常小人多变态緑竹堂独饮夏篁解箨隂加樛卧斋公退无喧嚣清和况复值佳月翠树好鸟鸣咬咬芳罇有酒美可酌胡爲欲饮先长謡人生暂别客秦楚尚欲泣涙相攀邀况兹一诀乃永巳独使幽梦恨蓬蒿忆予驱马别家去去时柳陌东风髙楚郷留滞一千里归来落尽李与桃残花不共一日看东风送哭声嗷嗷洛池不见青春色白杨但有风萧萧姚黄魏紫开次第不觉成恨俱零凋榴花最晚今又拆红緑点缀如裙腰年芳转新物转好逝者日与生期遥予生本是少年气瑳磨牙角争雄豪马迁班固洎歆向下笔点窜皆嘲嘈客来共坐说今古纷纷落尽玉尘毛弯弓或拟射石虎又欲醉斩荆江蛟自言刚气贮心腹何尔柔软爲脂膏吾闻庄生善齐物平日吐论竒牙聱忧从中来不自遣强叩瓦缶何譊譊伊人逹者尚乃尔情之所钟况吾曹愁填胷中若山积虽欲强饮如沃焦乃判自古英壮气不有此恨如何消又闻浮屠说生死灭没谓若梦幻泡前有万古后万世其中一世独虭蟧安得独洒一榻泪欲助河水増滔滔古来此事无可奈不如饮此罇中醪暇日雨后緑竹堂独居兼简府中诸僚新晴竹林茂日夕爱此君佳禽咔翠树若与幽人亲扫径緑苔静引流清派分开轩见逺岫欹枕送归云桐槿渐秋意琴觞怀友文浩然沧洲思日厌京洛尘车骑方开府梁王多上賔平时罢飞檄行乐喜从军骑省悼亡后漳濵多病身南䆫若可傲方事陶潜巾江上弹琴江水深无声江云夜不明抱琴舟上弹栖鸟林中惊游鱼爲跳跃山风助清泠境寂听愈真絃舒心巳平用兹有道器寄此无景情经纬文章合谐和雌雄鸣飒飒骤风雨隆隆隐雷霆无射变凛冽黄钟催发生咏歌文王雅怨刺离骚经二典意澹薄三盘语丁宁琴声虽可状琴意谁可听送白秀才西归白子来自西投我文与书升阶揖让席言气温且舒万辙走声利独趋仁义涂仁义荒巳乆斤锄费耕除吾常患力寡欣子好古徒终当竭其力刬治爲通衢旗旄侍天子安驾五辂车尽驱天子民垂白歌其隅子其从我游有志知何如巩县𥘉见黄河河决三门合四水径流万里东输海巩洛之山夹而峙河来啮山作沙觜山形迤逦若奔避河益汹汹怒而詈舟师弭檝不以帆顷刻奔过不及视舞波渊旋投沙渚聚沫倐忽爲平地下窥莫测浊且深痴龙恠鱼肆慿恃我生居南不识河但见禹贡书之记其言河状鉅且勐验河质书信皆是昔者帝尧与帝舜有子朱商不堪嗣皇天意欲开禹圣以水病尧民以溃尧愁下人痩若腊衆臣荐鲧帝曰试试之九载功不効遂殛羽山慙而毙禹羞父罪哀且勤天始以书卑于姒书曰五行水润下禹得其术因而治凿山䟽流浚畎浍分擘枝派有条理万邦入贡九州宅生人始免生鳞尾功深徳大夏以家施及三代蒙其利江海淮济洎汉沔岂不浩渺汪而大収波卷怒畏威徳万古不敢肆凶厉惟兹浊流不可律历自秦汉尤爲害崩坚决壅势益横斜跳旁出惟其意制之以力不以徳驱民就溺财随弊盖闻河源出崑崙其山上髙大无际自髙泻下若激箭一直一曲一千里湍雄冲急乃迸溢其势不得不然尔前岁河怒惊滑民浸漱洋洋淫不止滑人奔走若锋骇河伯视之以爲戯呀呀怒口缺若门日啖薪石万万计明堂天子圣且神悼河不仁嗟曰喟河伯素顽不可令至诚一感惶且畏引流辟易趋故道闭口不敢烦官吏遵涂率职直东下咫尺莫可离其次尔来岁星行一周民牛饱刍邦羡费滑人居河饮河流耕河之壖浸河渍嗟河改凶作民福呜唿明堂圣天子代书寄尹十一兄杨十六王三竝辔登北原分首昭陵道秋风吹行衣落日下霜草昔日憩巩县信马行苦早行行过任村遂历黄河隩登髙望河流汹汹若怒閙予生平居南但闻河浩渺停鞍暂游目茫洋肆惊眺并河行数曲山坡亦萦绕子与山口呀险乃天灶秤钩真如钩上下欲颠倒虎牢吏当关讥问名巳告荥阳夜闻雨故人留我笑明朝巳髙尘輤车引旌纛传云送主丧窀穸诣坟兆后乗皆辎軿轮毂相辉照辟易未及避庐儿已呵噭午出郑东门下马仆射庙中牟去郑逺记里十余堠抵牟日巳暮仆马困米稾渐望阊阖门崛若中天表趋门争道入羁鞅不及掉浪墥游九衢风埃叹何浩京师天下聚奔走纷扰扰但闻街鼓喧忽忽夜复晓追怀洛中俊已动思归操爲别未期月音尘一何杳因书写行役聊以爲君导别圣俞车马古城隅喧喧分晓色行人念归涂居者徒惨恻薄宦共覉旅论交喜金石荐以朋酒懽宁知岁月适人事坐云变出处俄乖隔关山自兹始挥𬒮举轻䇿岁暮寒云多野旷隂风积征蹄践严霜别酒临长陌应念同时人独爲未归客送刘秀才归河内落日古京门车马动行色河上多悲风山阳有归客朽箧蠧虫篆遗文摹鸟迹言干有司知岂顾时人识山陂岁始寒霰雪宻巳积还家宁乆留方言事征轭外集卷第一普明寺小饮蘅雨中独酌烈𥘉见黄河生人欧阳文忠公文集奏事录一卷奏事録欧阳文忠公集一百十九论孙长卿爲台谏所劾事孙侍郎罢环庆路緫管拜集贤院学士爲河东都转运使台谏交章论列长卿守邉无状宜加降黜中书以长卿无败事昨因朝廷起孙沔于致仕欲委以西事而长卿以歳满得代无过可黜而台谏论奏不已最后贾中丞二章六月十一日进呈上厉声曰巳行之事何可改易臣脩奏曰臣等不爲巳行难改若朝廷果是除授不当能用台谏之言改正足以上彰陛下从谏之圣至于臣等能不遂非而服义改过不恡圣贤所难亦是臣等好事但以长卿除授不爲过当若曲从台官之言使彼衔冤受黜于理岂安故难行也韩公曰自陛下亲政巳来台谏所言施行者少外人之议谓致人主有拒谏之名者是臣等之过若其言有可行者臣等岂敢不行直以长卿无过难徇言者滥行黜罚耳上皆然之上又曰人言台谏夺权臣脩奏曰此则爲陛下言者过也朝廷置台谏官专爲言事若使黙然却是失职苟以言事爲夺权则台谏无职可供矣辨蔡襄异议蔡侍郎襄自给事中三司使除礼部侍郎端明殿学士知杭州𥘉上入爲皇子中外相庆知大计巳定矣旣而稍稍传云有异议者指蔡公爲一人及上即位始亲政每语及三司事便有忿然不乐之色蔡公终以此疑惧请出旣有除命韩曾二公因爲上言蔡襄事岀于流言难以必信前世人主以疑似之嫌害及忠良者可以爲鉴也臣脩亦启曰㦯闻蔡襄文字尚在禁中陛下曾亲见之乎上曰文字即不曾见无则不可知其必无臣脩奏曰若无文字则事未可知就使陛下曾见文字犹湏更辨真伪徃时夏竦欲䧟富弼乃先令婢子学石介书字歳余学成乃伪作介与弼书谋废立事书未及上爲言者廉知而发之頼仁宗圣明弼得免祸至如臣自丁母忧服阕𥘉还朝时有嫉臣者乃伪撰臣一札子言乞沙汰内官欲以激怒羣阉是时家家有本中外諠传亦頼仁宗保全得至今日由是而言陛下曾见文字犹湏更辨真伪何况止是传闻疑似之言何可爲信上曰官家若信传闻蔡襄岂有此命独对语是日昭文与西㕔赵侍郎皆在告集贤私忌臣脩独对崇政殿进呈文字毕歛笏将退上有所问臣脩因奏曰近闻台谏累有文字弹奏臣不合专主濮王之议上荷陛下保全知此议非臣所得独主台谏文字旣悉留中言者于是稍息上曰叅政性直不避衆怨每见奏事时㦯与二相公有所异同便相折难其语更无回避亦闻台谏论事徃徃靣折其短若似奏事时语可知人皆不喜也今后宜少戒此臣脩对曰臣以愚拙敢不如圣训上曰水灾以来言事者多云不进贤臣脩曰近年以来进贤之路太狭此诚当今之患臣每与韩琦等论议未合上曰何谓进贤路狭中书常所进拟者其人皆如何臣脩对曰自富弼韩琦当国以来十数年间外自提刑转运内则省府之类选擢甚精时亦得人比于徃年絶不同也然皆钱谷刑名强干之吏此所谓用材也如臣所言进贤之路谓馆职也上曰如何臣脩曰朝廷用人之法自两制选居两府自三馆选居两制是则三馆者辅相养材之地也徃时入三馆有三路今塞其二矣此臣所云太狭也上曰何谓三路臣脩曰进士髙科一路也大臣荐举一路也因差遣例除一路也徃时进士五人巳上及第者皆入馆职第一人有及第才十年而至辅相者今第一人及第者两任近十年方得试馆职而第二人巳下无复得试是髙科一路塞矣徃时大臣荐举随即召试今但令上簿候馆阁阙人与试而馆阁人无贠数无有阙时则上簿者永无试期是荐举一路又塞矣唯有因差遣例除者半是年劳老病之人也此臣所谓进贤之路太狭也后数日上因中书奏事遂处分令择人试馆职御药陈承礼监造衮冕事先是三司奏造作诸物旧属少府监文思院后苑作紫云楼下近年多别置局以内臣监作各争占工匠乞一切依旧归于有司遂依奏旣而少府监申造衮冕内批令御药院陈承礼监造中书覆奏上以南郊日近湏内臣庻可办集韩曾二公奏以冲改近降指挥不若令承礼就少府监作上意未决臣脩奏曰此是陛下新降指挥从来所患朝令夕改今若依前用承礼监作只是移御药院置局就少府监中耳如此何害集事上遂曰可内降𥙷僧官先朝僧官有阙多因权要请谒内降𥙷人当时谏官御史累有论列先帝深悟其事因着令僧职有阙命两街各选一人较艺而𥙷至是鉴义有阙中书已下两街选一人未上而内臣陈承礼以寳相院僧庆辅爲请内降令与鉴义中书执奏以爲不可韩曾二公极陈其事臣脩亦奏曰𥙷一僧官当与不当至爲小事何系利害但中书事已施行而用内降冲改先朝着令则是内臣干挠朝政此事何可启其渐又奏曰宦女近习自前世常患难于防制今小事若蒙听许后有大事陛下必以害政不从是初欲姑息而返成怨望不若絶之于渐此一小事陛下不以爲意而从之彼必自张于外以谓爲上亲信朝政可廻在陛下目前似一闲事外邉威势不小矣上遽可中书所奏令只依条例选试臣脩又奏事旣不行彼必有言万事只由中书官家岂得自由行一事陛下试思从私请与从公议孰爲得失而韩曾二公亦所陈甚多上皆嘉纳也欧阳文忠公在政府时手録奏对语此前五事得之林子中家文忠手録皆宻语笔札精楷盖欲传示后人而子职不谨身没未㡬已流落于他人家其曰追书者皆不见又未知其何在耶后三事亦子中録以相示云得之于史院曾布子宣题又三事三司使给事中蔡襄除端明殿学士尚书礼部侍郎知杭州初上自濮邸立爲皇子中外欣然无间言旣即位以服药故慈寿垂帘听政甞爲中书言仁宗旣立皇子因追思鄂王等悲伤涕泣宦官宫妾争相荧惑而近臣亦有异议者可恠者一二知名人也因言执政数人不顾家族以定社稷之计而小人㡬坏大事又云近臣文字只在先帝卧床头近日巳于焼钱炉内焚之矣然莫知爲谁也中书不敢问其姓名但唯唯而退巳而外人亦稍稍言蔡襄甞有论议而莫知虚实旣而上疾愈亲政数问襄如何人一日因其请朝假上变色谓中书曰三司掌天下钱谷事务繁多而襄十日之中在假者四五何不别用人韩公已下共奏曰三司事无阙失罢之无名今更求一人材识名望过襄者亦未有脩奏曰襄母年八十余多病况其只是请朝假不趂起居耳日髙后便却入省亦不废事然每奏事语及三司未尝不变色襄亦自云每见上必厉色诘责其职事其后谅祚攻劫泾原西邉日有事宜上遂督中书以邉事将兴军湏未备三司当早选人韩公等初尚挥解上意不回因奏待其陈乞可以除移初传者多端或云上在庆宁巳闻蔡异议或云上入宫后亲见奏牍尚在至是因蔡乞罢札子韩公遂质于上上曰内中不见文字然在庆宁即已闻之韩公曰事岀蔼昧若虚实未明乞更审察苟令襄以飞语获罪则今后小人可以构害善人人难立矣曾公曰京师从来善造谤议一人造虚而衆人传之便以爲实前世以疑似之言䧟害忠良者非惟臣下𬒳祸兼与国家爲患脩曰陛下以爲此事果有果无上曰虽不见其文字亦不能保其必无脩曰疑似之谤不唯无迹可㝷就令迹状分明犹湏更辨真伪只如先朝夏竦欲害富弼令其婢子学石介字体乆之学成乃伪作介爲弼撰废立诏草頼仁宗圣明弼得保全又如臣至和末丁母忧服阕𥘉至阙下小人中有嫉忌臣者伪撰臣乞沙汰内官奏藁传布中外家家有之内臣无不切齿只判铨得六日爲内臣杨永徳以差船事罢知同州亦頼仁宗保全未乆知其无罪遂却留住至今以此而言就令有文字犹湏更辨真伪况此无迹状陛下幸不致疑韩曾又各进说上曰数家各有骨肉又曰造谤者因甚不及他人据此似圣意未解也仁宗旣连失襃豫鄂三王遂更无皇子自至和三年正月得疾踰时不能御殿中外忧恐旣而康复自是言者常以根本爲急交章论述每輙留中故枢宻副使包公拯今翰林学士范景仁所言尤激切其余不爲外人所知者不可胜数今枢宻富相与昭文韩相亦屡进说虽余亦尝因大水言之然初无采纳之意如此五六年言者亦巳稍怠嘉祐六年秋余自枢庭过东府忽见内降一封乃谏官司马光言立皇子事旣而知江州吕诲亦有䟽论述昭文与集贤曾公及余晚议来日当将上相顾以爲如何韩公曰若上稍有意即当力賛成之曾公与余偕曰此吾侪素所愿也旣而明日奏事垂拱殿二章读毕未及有所启仁宗遽曰朕有意多时矣但未得其人余自爲校勘及在谏垣忝两制迨此二十年每进对常极从容至此始闻仁宗自称朕旣而又左右顾曰宗室中孰爲可韩公惶恐对曰不惟宗室不接外人臣等不知此事岂臣下敢议当出自圣择仁宗曰宫中尝养二子小者甚纯然近不惠大者可也遂启曰其名谓何仁宗即道今上旧名曰名某今三十岁矣余等遂力賛之议乃定余等将下殿又奏曰此事至大臣等未敢施行请陛下今夕更思之臣等来日取旨明日奏事崇政殿因又启之仁宗曰决无疑也余等遂奏言事当有渐容臣等商量所除官来日再奏旣退遂议且判宗正时今上犹在濮王丧乃议起复自大将军遥郡团练使除泰州防御使来日将上仁宗大喜曰如此甚好二公与余又奏曰此事若行不可中止乞陛下断在不疑仍乞自内中批岀臣等奉行仁宗曰此事岂可使妇人知只中书行可也余等喜跃称贺时六年十月也命旣出今上再三辞避有旨候服除取㫖至七年二月一日服除今上坚卧称疾前后十余让至七月韩公议曰宗正之命始出则外人皆知必爲皇子也不若遂正其名使其知愈让而愈进示朝廷有不可回之意庻几肯受曾公与余皆以爲然及将上今上累让表仁宗问如何韩公未对余即前奏曰宗室自来不领职事今外人忽见不次擢此子又判宗正则天下皆知陛下将立爲皇太子也今不若遂正其名命立爲皇子縁防御使判宗正降诰勑得以坚卧不受若立爲皇子只烦陛下命学士作一诏书告报天下事即定矣不由受不受也仁宗沈思乆之顾韩公曰如此莫亦好否韩公力賛之仁宗曰如此则湏于明堂前速了当遂降诏书立爲皇子仍更今名自议皇子事凢所奏请皆余与西㕔赵侍郎自书其改名札子余所书也初择日旁十字请仁宗点之其最下一字乃今名也是仁宗亲点今封在中书今上自在濮邸即有贤名及迁入内良贱不及三十口行李萧然无异寒士有书数厨而巳中外闻者相贺嘉祐八年上元京师张灯如常歳歳常以十四日上晨岀游幸诸宫寺赐从臣饮酒留连至暮而归遂御宣徳门与从臣㸔灯酒五行而罢是歳自正初上觉体中不佳十四日遂不晨岀至晚略幸慈孝相国两寺御端门赐从臣酒三行止自是之后虽日视朝前后殿而寖若不佳旣而韩虫儿事稍稍传于外云去歳腊月上闲居见一宫婢汲井有小龙纒其汲绠而出以问左右皆云不见上独见之以爲异遂召宫婢视之乃宫正柳瑶真之私身韩虫儿也其后柳夫人宿直合中明日下直遣虫儿取夜直坐墪上独处合中召而幸之遂有娠虫儿自云上巳幸我取我臂上金鋜子一只云尔当爲我生子以此爲验外人所传如此而虫儿于宫中亦自道云上幸我有娠又言金鋜子上与黎伯使藏之矣黎伯者上所爱扶侍内臣黎永徳也是月二十七八间春寒微雨上不御崇政殿秖坐延和见羣臣奏事而殿中炽炉火云圣体畏风寒盖自上临御四十年盛暑未甞挥扇极寒未甞御火至是始见御前设炉火也自是之后上益不豫至于大渐今上即位于柩前中外帖然无一言之异唯韩虫儿事籍籍不巳云大行甞有遗腹子诞弥当在八九月也九月十七日余以服药请一日假家居晚传内岀宫女三人送内侍省勘并召医官产科十余人坐婆三人入矣十九日入对内东门小殿帘前奏事将退太后唿黄门索韩虫儿案示中书余等于帘前读之见虫儿具招虚伪事甚详云自正月至今月水行未甞止今方行也医官坐婆军令状皆云去歳腊月黎永徳奉使成都未还不在合中而鋜子埋在柳夫人佛堂前阈下太后使人监虫儿至埋所自掘之深尺余得金鋜子一只折爲三叚矣合之以比臂上者同秤之各重一两半两鋜重轻又同信爲是矣因以金鋜俾余等传㸔之太后言问虫儿何爲作此伪事云以免养孃笞捶庻日得好食耳盖自虫儿言有娠太后遣宫人善护之日给緍钱二千以市可食物如此至其月满无娠始加穷诘耳余等遂前奏曰虫儿事外巳暴闻今其伪迹尽露可以释中外之疑然虫儿当勿留庻外人必信也太后曰固当如是旣而枢宻院奏事帘前示之如前明日福宁上大行谥册罢见入内都知任守忠于廷中云虫儿决臀杖二十送承天寺充长髪奏事録卷终第一事令其婢子第二事近不惠第三事未甞止续添辨蔡襄异议何可爲信独对语皆钱糓刑名内降补僧官彼必有言又三事甞有论议乞罢札子可以害善人人难立矣虽不见其文字况此无迹状将立爲皇太子四十年中外帖然佛堂前阈下欧阳文忠公文集奏议卷第一奏议卷第一欧阳文忠公集九十七谏院论按察官吏札子庆暦三年臣伏见天下官吏贠数极多朝廷无由徧知其贤愚善恶审官三班吏部等处又只主差除月日人之能否都不可知诸路转运使等除有赃吏自败者临时举行外亦别无按察官吏之术致使年老病患者或懦弱不材者或贪残害物者此等之人布在州县并无黜陟因循积弊冗滥者多使天下州县不治者十有八九今兵戎未息赋役方烦百姓嗷嗷疮痍未复捄其疾苦择吏爲先臣今欲乞特立按察之法于内外朝官中自三丞以上至郎官中选强干廉明者爲诸路按察使自来虽差安抚使縁管他事不专按察今请令进奏院各録一州官吏姓名爲空行簿以授之使至州县遍见官吏其公廉才干明着实状及老病不才显有不治之迹者皆以朱书于姓名之下其中才之人别无竒効亦不至旷败者则以墨书之又有虽是常材能专长于一事亦以朱书别之使还具奏则朝廷可以坐见天下官吏贤愚善恶不遗一人然后别议黜陟之法如此足以澄清天下年歳之间可望致治只劳朝廷精选二十许人充使别无难行之事取进止论乞诏谕陜西将官札子臣风闻昊贼今次人来辞意极不逊顺所请之事必难尽从事旣不成则元昊必湏作过朝廷湏合先爲御备窃虑沿边将帅见西人入朝惟望通好便生懈怠万一西贼骤出忿兵击吾弛惰则立见败事乞速诏边臣宻谕与西贼辞未逊顺必不通和之意各使先知絶其顾望早爲凖备庻不败事仍虑边将谓朝廷此时议虽未合若后次更来必湏和好因此便无讨贼之志仍乞便因诏谕示以激厉之言云朝廷以昊贼罪大意在讨除今不许其和好者盖以外有尔軰在边必望破贼成功之意使其不生退心臣见唐武宗英武之主所任宰相李徳𥙿最号有材当时用兵征伐指挥将帅处置事冝动以诏书约束劝厉故终成功业国家用兵以来未闻以赏罚号令激动人心使其竭力者此最冝留意取进止论元昊来人请不赐御筵札子臣窃知昊贼所遣来人将欲到阙风闻管勾使臣湏索排备次第甚广及闻才至欲赐御筵管领臣知昊贼此来意极不逊臣料朝廷必欲要其臣服方许通和若欲如此则便湏有以挫之方能抑其骄慢庻可商量今若便于礼数之间过加优厚则彼必以我爲怯知我可欺议论之间何由屈折若果能得其臣顺则侍议定之后稍加礼数亦未爲迟仍湏杜渐防微常爲挫抑之计岂可一事未成先亏国体其元昊一行来人伏乞凡事减勒无令曲加优厚若因此得其抑挫而臣伏则吾计无失如其必不臣伏则免至虚亏事分取进止论杨察请终䘮制乞不夺情札子臣近见丁忧人茹孝标居父之䘮来入京邑奔走权贵营求起复巳爲御史所弹又闻新及第进士南宫觐闻母之䘮匿不行服得官娶妇然后徐归见在法寺议罪孝标官爲太常博士觐在埸屋粗有名称此二人犹如此则愚俗无知违礼犯义者何可胜数矣盖由朝廷素不以名教奖励天下而礼法一隳风俗大坏窃以风化之本由上而下伏见起复龙图阁待制杨察累有章奏乞终毋䘮而朝旨未允夫臣子之行惟孝与忠察以文中髙科官列近侍而能率励頽俗以身爲先陞下冝曲赐褒嘉遂成其志使迁善化俗自察而始岂可不通人情胶执旧弊推禄利之小恵废人臣之大节臣谓近侍夺情本非军国之急不过循旧例示推恩而巳今察以节行自髙志在忠孝知贪冒禄利爲可耻若朝廷抑夺其情使其于身不得成羙行而于母有罔极之恨岂足谓之推恩乎方今愚俗无知违犯礼义至使繁狱讼严刑罚而不能禁止脱有一人欲守名教而全忠孝以励天下者又爲朝廷不许则风俗之弊其咎安在伏乞早降恩旨许其终䘮不独成察之志亦以爲朝廷之羙取进止论韩琦范仲淹乞赐召对事札子臣伏见自西鄙用兵以来陛下圣心忧念毎有臣寮言及西事必皆倾心听纳今韩琦范仲淹乆在陜西备谙边事是朝廷亲信委任之人况二臣才识不类常人其所见所言之事不同常式言事者陛下最冝加意访问自二人到阙以来只是逐日与两府随例上殿呈奏寻常公事外有机冝大处置事并未闻有所建明陛下亦未曽特赐召对从容访问况今西事未和边陲必有警急兼风闻北虏见在凉甸与大臣议事外边人心忧恐伏望陛下因无事之时出御便殿特召琦等从容访问使其尽陈西边事冝合如何处置今琦等数年在外一旦归朝必有所陈但陛下未赐召问此二人亦不敢自请独见至如两府大臣毎有边防急事或令非时召见聚议或各令互述所见或只召一两人对见商量此乃帝王常事祖宗之朝并亦如此不必拘守常例也取进旨论罢郑戬四路都部署札子臣伏覩勑除郑戬知永兴军仍兼陜西都部署自闻此命外人议论皆以爲非在臣思之实亦未便窃以兵之胜负全由处置如何臣见用兵以来累次更改或四路都置部署或分而各领一方乍合乍离各有利害惟夏竦往年所任郑戬今日之权失䇿最多请试条列臣闻古之善用将者先问能将㡬何今而不复问戬能将㡬何直以关中数十州之广蕃汉十万之兵沿边二三千里之事尽以委之此其失者一也或曰戬虽名都部署而诸路自各有将又其大事不令专制而必禀朝廷假如边将有大事先禀于戬又禀于朝廷朝廷议定下戬戬始下于沿边只此一端自可败事其失二也今大事戬旣不专若小事又不由戬则部署一职止是虚名若小事一一问戬则四路去永兴皆数百里其寨栅逺者千余里使戬一一处分合冝尚有迟缓之失万一耳目不及处置失冝则爲害不细其失三也若大小事都不由戬而但使带其权岂有数十州之广数十万之兵二三千里之边事作一虚名使爲无权之大将若知戬可用则推心用之若知不可用则善罢之岂可尽关中之大设爲虚名而以不诚待人其失四也今都部署名统四路而诸将事无大小不禀可行则四路偏禆各见其将不由都帅则上下相効皆欲自专其失五也今都部署是大将反不得节制四路而逐路是都帅部将却得专制一方则委任之意大小乖殊军法难行名体不顺其失六也若知戬果不可大用但不敢直罢其职则是大臣顾人情避已怨如此作事何以弭息人言其失七也料朝廷忽有此命必因韩琦等近自西来有此擘画琦等身在边陲曽爲将帅岂可如此失计臣今欲乞令两府之臣明议四路不当置都部署利害其郑戬旣不可内居永兴而遥制四路则乞落其虚名只令坐镇长安抚民临政以爲关中之重其任所系亦大而使四路各责其将则事体皆顺处置合冝今取进止论凌景阳三人不冝与馆职奏状右臣今日窃闻凌景阳召试馆职外议皆以爲非臣闻圣王之以风化励天下不能家至户到但进一善人则天下劝退一不肖则天下惧用功至简其益极多苟赏罚之过差系朝廷之得失伏况国家自祖宗以来崇建馆阁本以优待贤材至于侍从之臣宰辅之器皆从此出其选非轻如凌景阳者粗亲文学本实凡庸近又闻与在京酒店户孙氏结㛰推此一节其他可知物论喧然共以爲丑此岂足以当国家优待贤材之选又闻夏有章魏廷坚等亦皆得旨将试馆职此二人者皆有赃汚着在刑书此尤不可玷辱朝化其凌景阳今已就试乞不与馆职有章廷坚乞更不召试窃以累年以来风教废怀士无廉耻之节官多冒滥之称当其积习因循则不以爲恠如欲澄清治化则冝革此风臣谓黜此三人则天下士人当脩名节臣职在谏诤忝司耳目採是非之公论合具宻陈见选任之非人皆当论列谨具状奏闻伏候勑旨论按察官吏第二状右臣近曽上言爲天下官吏冗滥者多乞遣使分行按察昨日窃覩降勑下诸路转运使司令兼按察使窃以转运使自合察举本部官吏今若特置使名更加约束则于常行之制颇爲得冝必欲救弊于时则未尽善且臣𥘉乞差按察使者盖欲朝廷精选强明之士窃闻朝议以所选非人故不遣使今所委转运使岂尽得人乎其间昬老病患者有之懦弱不材者有之贪赃失职者有之此等之人自当𬒳劾岂可更令按察其间纵有材能之吏又以斡运财赋有米盐之繁供给军湏有星火之急旣不暇遍走州县专心察视则稽迟卤莽不得无之故臣谓转运使兼按察使不材者旣不能举职材者又不暇尽心徒见空文恐无实効在于事体不若专遣使人伏自兵兴累年天下困弊饥荒疲瘵旣无力以赈救调歛科率又无由而减省徒有爱民之意絶无施惠之方若但能逐去冗官不令贪暴选用良吏各使抚绥惟此一事及民最切苟可爲人之利何惮选使之劳况自近年累遣安抚岂于今日顿以爲难今必恐三丞至郎中内难得其人即乞且依前后安抚于侍从臣寮及台官馆职中选差十数人小处路分兼察两路其侍从臣寮仍各令自辟判官分行採访用臣前来起请事件施行其转运兼按察使若能精选其人亦乞着令爲今后常行之制臣伏思从来臣寮非不言事朝廷非不施行患在但着空文不责实効故改更虽数号令虽烦上下因循了无所益今必欲日新求治革弊救时则湏在力行方能济务臣所言者生民之急也天下之利也不徒略行一二分以塞言责而已伏望留意详择谨具状奏闻伏候勑旨再论按察官吏状右臣自𥘉忝谏官于第一次上殿日首曽建言方今天下凋残公私困急全由官吏冗滥者多乞朝廷选差按察使糺举年老病患赃汚不材四色之人以行澄汰仍具陈按察之法条目甚详如臣之议盖欲使使者四出而天下悚然知朝廷有赏善罚恶之意然后按文责实甚恶者黜有善者升中材之人尽使警励凡臣所言者乃所以救民急病革数十年蠧弊之事若非遭逢圣主锐意求治之时上下力行之不可也奈何议者惮于作事惟乐因循秖命诸路转运使就兼其职命出之日外论皆谓诸路之中贪赃如魏兼老病如陈杲檅恶如钱延年庸常龊龊如袁抗张可乆之辈尽爲转运使皆自是可黜之人必不能举职臣亦再具论奏其议格而不行按察空名今遂寝废生民蠹病日益可哀伏见陛下圣徳日新忧心庻政近发手诏督励宰辅然天下之事积弊巳多如治乱丝未知头绪欲事事更改则力未能周而烦扰难行欲渐渐整顿则困弊巳极而未见速効臣谓如欲用功少爲利博及民速于事切则莫若精选明干朝臣十许人分行天下尽籍官吏能否而升黜之如臣前所陈者而后可臣闻治天下者如农夫之治田不可一槩也蒿莱芜秽乆荒之地必先力加垦辟芟除待其成田然后以时耘耨冗滥之官芜秽天下乆矣必先力行澄汰待其百职粗治然后精选有司常令糺举今特遣之使如乆荒而芟辟也转运兼按察乃以时之耘耨者耳寛勐疾徐各有所冝也汉时刺举唐世黜陟使考课使之类歳歳遣出祖宗朝亦有考课院盖按察升黜古今常法非是难行之异事也方今言事者多以髙论见弃或以有害难行如臣所言只是选十余人明干朝臣察视官吏善恶灼然有迹易见者着之簿籍朝廷详之黜其甚者耳臣自谓于论不爲甚髙行之有利无害然尚虑议者未以爲然谨条陈冗官利害六事以明利博効速而可行不疑伏望圣慈特赐裁择如有可採乞早施行一曰去冗官则民之科率十分减九臣伏见兵兴以来公私困弊者不惟赋歛繁重全由官吏爲姦毎或科率一物则贪残之吏先于百姓而刻剥老缪之吏恣其群下之诛求朝廷得其一分姦吏取其十倍民之重困其害在斯今若去此四色冗官代以循良之吏事随便冝絶去搔扰使民专供朝廷实数科率免却州县分外诛求故臣谓于民力十分减九也比于别图减省细碎无益者其利博矣二曰不材之人爲害深于赃吏国家之法除赃吏因民告发者乃行之其他不材之人大者坏州小者坏县皆明知而不问臣谓凡赃吏多是强黠之人所取在于豪冨或不及贫弱不材之人不能驭下虽其一身不能乞取而恣其群下共行诛剥更无贫冨皆𬒳其殃爲害至深纵而不问故臣尤欲尽取老病缪懦者与赃吏一例黜之三曰内外一体若外官不澄则朝廷无由致治今朝廷虽有号令之善者降出外方若落四色冗官之手则或施设乖方不如朝廷本意反爲民害或稽滞废失全不施行而又无糺举弃作空文若外边去却冗官尽得良吏则朝廷所下之令虽有乖错彼亦自能回改或执奏更易终不至爲大害是民之得失不独上赖朝廷全系官吏善恶以此而言冗官岂可不去四曰去冗官则吏贠清简差遣通流今天下官有定贠而入仕之人无定数旣不黜陟冒滥者多差遣不行贤愚同滞毎有一阙衆人争之争得者无廉耻之风不得者腾怨嗟之口滥官之弊近古无之今若择四色冗官去之则待阙之人可无怨滞五曰去冗官则中材之人可使劝惧今天下官吏岂必尽是不材盖爲朝廷本无黜陟善恶不分今若是国家责实求治逐一人人精别则中材之人皆自勉强不敢因循虽有贪残亦湏歛手六曰去冗官则不过朞月民受其赐方今朝廷虽有爱念疲民之意然上下困乏必未有余力广惠及民若但去冗官则民受速赐盖臣常见外处州县毎一缪官替去一能者代之不过数日民巳歌謡今若尽去冗滥之吏而以能吏代之不过朞月民即受赐此臣所谓及民速于事切者也论禁止无名子伤毁近臣状右臣窃见前年宋庠等出外之时京师先有无名子诗一首传于中外寻而庠罢政事近又风闻外有小人欲中伤三司使王尧臣者复作无名子诗一篇略闻其一两句臣自闻此诗日夕疑骇深思事理不可不言伏以陛下视听聦明外边事无小大无不知者窃恐此诗流传渐广湏逹圣聦臣忝爲陛下耳目之官不欲小人浮谤之言上惑天听合先论列以杜姦谗况自兵兴累年继以灾旱民财困竭国帑空虚天下安危系于财用虚实三司之职其任非轻近自姚仲孙罢去之后朝廷以积年蠹弊贫虚窘乏之三司付与尧臣仰其办事乃是陛下委信责成之日尧臣多方展効之时臣备见从前任人率多顾惜禄位宁可败事于国不肯当怨于身如尧臣者领职以来未及一月自副使以下不才者悉请换易足见其不避嫌怨不徇人情竭力救时以身当事今若下容谗间上不主张则不惟材智之臣无由展効亦恐忠义之士自兹解体臣思作诗者虽不知其姓名窃虑在朝之臣有名位与尧臣相类者嫉其任用故欲中伤只知争进于一时不思沮国之大计伏自陛下罢去吕夷简夏竦之后进用韩琦范仲淹以来天下欣然皆贺圣徳君子旣蒙进用小人自恐道消故共喧然务腾谗口欲惑君听欲沮好人不早絶之恐终败事况今三司蠹弊巳深四方匮乏已极尧臣必湏大有更张方能集事未容展効已𬒳谤言臣近日已闻浮议纷然云尧臣更易官吏专权侵政今又造此诗语揺惑群情若不止之则今后陛下无以使人忠臣无由事主谗言罔极自古所患若一启其渐则扇惑群小动揺大臣贻患朝廷何所不至伏望特降诏书戒励臣下敢有造作言语诬搆隂私者一切禁之及有转相传诵则必推究其所来重行朝典所贵禁止谗巧保全善人谨具状奏闻伏候勑旨奏议卷第一论按察官吏札子进奏院才干乞诏谕陜西将官札子乞速诏论元昊来人请不赐御筵札子及闻庻可论韩琦范仲淹乞赐召对札子并亦如此论罢郑戬四路都部署札子止是虚名千余里论凌景阳三人不冝与馆职奏状玷辱论按察官吏第二状更令按察材者又不徒畧行再论按察官吏状盖欲甚恶有善革数空名代以循豪冨四色稽滞替去数目即受赐庆历二年公爲挍理甞上书引李希烈事乞免冨弼使虏见苏文忠公所作冨公神道碑而书逸欧阳文忠公文集居士集卷第一居士集卷第一欧阳文忠公集一古诗三十八首颜跖颜囬饮瓢水陋巷卧曲肱盗跖猒人肝九州恣横行囬仁而短命跖寿死免兵愚夫仰天唿祸福岂足凭跖身一腐䑕死朽化无形万世尚遭戮笔诛甚刀刑思其生所得豺犬饱臭腥颜子圣人徒生知自诚明惟其生之乐岂减跖所荣死也至今在光辉如日星譬如埋金玉不耗精与英生死得失间较量谁重轻善恶理如此毋尤天不平勐虎勐虎白日行心闲貌扬扬当路择人肉罴猪不形相头垂尾不掉百兽自然降暗祸发所忽有机埋路傍徐行自踏之机飜矢穿肠怒吼震林丘瓦落儿堕床已死不敢近目睛射余光虎勇恃其外爪牙利钩铓人形虽羸弱智巧乃中藏恃外可摧折藏中难测量英心多决烈自信不猜防老狐足姦计安居穴垣墻穷冬听冰渡思虑岂不长引身入扱中将死犹跳踉狐姦固堪笑虎勐诚可伤仙草世说有仙草得之能隐身仙书巳怪妄此事况无文嗟尔得从谁不辨伪与眞持行入都市自谓术通神白日攫黄金磊落拣竒珍旁人掩口笑纵汝暂懽忻汝方矜所得谓世尽盲昏非人不见汝乃汝不见人游龙门分题十五首上山蹑硚上髙山探险慕幽赏𥘉惊涧芳早忽望巖扉敞林穷路已迷但逐樵歌响下山行歌翠微里共下山前路千峯返照外一鸟投巖去渡口晚无人系舸芳洲树石楼髙滩复下滩风急刺舟难不及楼中客徘徊川上山夕阳洲渚逺唯见白鸥飜上方阁闻钟渡寒水共歩寻云嶂还随孤鸟下却望层林上清梵逺犹闻日暮空山响伊川泛舟春谿渐生熘演漾回舟小沙禽独避人飞去青林杪宿广化寺横槎渡深涧披露採香薇樵歌杂梵响共向松林归日落寒山惨浮云随客衣自菩提歩月归广化寺春巖瀑泉响夜乆山巳寂明月浄松林千峯同一色八节滩乱石㵼溪流跳波溅如雪往来川上人朝暮愁滩阔更待浮云散孤舟弄明月白傅坟芳荃奠兰酌共弔松林里溪口望山椒但见浮云起晚登菩提上方野色混晴岚苍茫辨烟树行人下山道犹向都门去山槎古木卧山腰危根老盘石山中苦霜霰歳乆无春色不如嵓下桂开花独留客石笋巨石何亭亭孤生此巖侧白云与翠雾谁见琅玕色惟应山鸟飞百转时来息鸳鸯画舷鸣两桨日暮芳洲路泛泛风波鸟双双弄纹羽爱之欲移舟渐近还飞去漾檝泝清川舍舟縁翠岭探竒冒层崄因以穷人境弄舟终日爱云山徒见青苍杳霭间谁知一室烟霞里乳窦云腴凝石髓苍崖一径横查渡翠壁千寻当户起昔人心赏爲谁留人去山阿迹更幽青萝緑桂何岑寂山鸟嘐嘐不惊客松鸣涧底自生风月出林间来照席仙境难寻复易迷山囬路转几人知惟应洞口春花落流出巖前百丈谿下牢溪隔谷闻溪声寻溪度横岭清流涵白石静见千峯影巖花无时歇翠栢郁何整安能恋潺湲俯仰弄云景虾蟇碚石熘吐隂崖泉声满空谷能邀弄泉客系舸留巖腹隂精分月窟水味标茶録共约试春芽枪旗㡬时緑黄牛崃祠大川虽有神淫祀亦其俗石马系祠门山鵶噪丛木潭潭村鼔隔溪闻楚巫歌舞送迎神画船百丈山前路上滩下崃长来去江水东流不暂停黄牛千古长如故崃山侵天起青嶂崖崩路絶无由上黄牛不下江头饮行人惟向舟中望朝朝暮暮风轻绛雪罇前舞日暖繁香露下闻从来竒物产天涯安得移根植帝家犹胜张骞爲汉使辛勤西域徙榴花金鸡五言十四韵蛮荆鲜人秀厥羙爲物恠禽鸟得之多山鸡禀其粹衆綵烂成文眞色不可绘仙衣霓纷披女锦花綷縩辉华日光乱眩转目睛惫髙田啄秋粟下涧饮寒瀬清唳或相唿舞影还自爱岂知文章累遂使网罗挂及祸诚有媒求友反遭卖有身乃吾患断尾亦前戒不羣世所惊甚羙衆之害稻粱虽云厚樊絷岂爲泰山林归无期羽翮日巳铩用晦有前言书之可爲诫和丁寳臣游甘泉寺江上孤峯蔽緑萝县楼终日对嵳峩丛林巳废姜祠在事迹难寻楚语讹空余一派寒巖侧澄碧泓渟涵玉色野僧岂解惜清泉蛮俗那知爲胜迹西陵老令好寻幽时共登临向此游欹危一迳穿林樾盘石苍苔留客歇山深云日变隂晴涧栢巖松度歳青谷里花开知地暖林间鸟语作春声依依渡口夕阳时却望层峦在翠微城头暮鼔休催客更待横江弄月归送京西提点刑狱张驾部太华之松千歳青尝闻其下多茯苓地灵山秀草木异徃徃变化爲人形神仙不欲世人採覆以云气常冥冥台郎何年得眞诀服饵旣乆毛骨清汝阳昔见今十载丹颜益少方瞳明郡斋政成罇爼乐高谈日接无俗情诏书忽下襃羙绩使车朝出行属城职清事简称雅意蠹书古箧晨装轻洛阳花色笑春日锦衣昼归闾里惊自云就欲谢官去乌纱白发西台卿他年我亦老嵩少愿乞仙粒分余馨赠杜黙南山有鸣鳯其音和且清鸣于有道国出则天下平杜黙东土秀能吟鳯凰声作诗㡬百篇长歌仍短行携之入京邑欲使衆耳惊来时上师堂再拜辞先生先生颔首遣教以勿骄矜赠之三豪篇而我滥一名杜子来访我欲求相和鸣顾我文字卑未足当豪英岂如子之辞铿锽间镛笙淫哇俗所乐百鸟徒嘤嘤杜子卷舌去归衫翩以轻京东聚羣盗河北点新兵饥荒与愁苦道路日以盈子盍引其吭发声通下情上闻天子聦次使宰相听何必九包禽始能瑞尧庭子诗何时作我耳乆巳倾愿以白玉琴冩之朱丝绳送吕夏卿始吾尚㓜学弄笔群儿争诵公𥘉文嗟我今年巳白发公𥘉相见犹埃尘传家尚喜有二子始知灵珠出淮濵去年束书来上国欲以文字惊衆人驽骀羣马敛足避天衢让路先骐驎尚书礼部奏高第敛衣幞砚趋严宸曈曈春日转黄伞蔼蔼赋笔摛青云我时寓直殿庐外衆中迎子笑以忻明朝失意落人后我爲沮气羞出门得官髙要几千里犹幸海逺无恶氛英英帝圃多鸾凰上下羽翼何纷期子当唿丹山鳯爲瑞相与来及群忆山示圣俞吾思夷陵山山乱不可究东城一堠余髙下渐冈阜群峯迤逦接四顾无前后忆尝祗吏役鉅细悉经觏是时秋卉红岭谷堆缬绣林枯松鳞皴山老石嵴痩断径履頽崖孤泉听清熘深行得平川古俗见耕耨涧荒惊麏奔日出飞雉雊盘石屡欹眠緑巖堪解绶幽寻叹独徃清兴思谁侑其西乃三崃崄恠愈竒冨江如自天倾岸立两崖鬪黔巫望西属越岭通南奏时时县楼对云雾昏白昼荒烟下牢戍百仞寒溪漱虾蟆喷水帘甘液胜饮酎亦尝到黄牛泊舟听猿狖巉巉起絶壁苍翠非刻镂隂嵓下攅丛岫穴忽空透遥岑耸孤出可爱欣欲就惟思得君诗古徤冩竒秀今来㑹京师车马逐尘瞀頽冠各白发举酒无蒨袖繁华不可慕幽赏亦难遘徒爲忆山吟耳热助嘲诟送唐生京师英豪域车马日纷纷唐生万里客一影随一身出无车与马但踏车马尘日食不自饱读书依主人夜夜客枕梦北风吹孤云翩然动归思旦夕来叩门终年少人识逆旅惟我亲来学媿道矒赠归惭橐贫勉之期不止多获由力耘指家大岭北重湖浩无垠飞鴈不可到书来安得频送任处士归太原一虏动边陲用兵三十万天威岂不严贼首犹未献自古王者师有征而不战胜败系人谋得失由庙筭是以天子明咨询务周徧直欲採竒谋不爲人品限公车百千辈下不遗仆贱况于儒学者延纳冝无间如何任生来三月不得见方兹急士时论择岂冝慢任生居太原白首勤着撰闭戸不求闻忽来谁所荐人贤固当用举缪不加谴赏罚两无文是非奚以辨遂令拂衣归安使来者劝嗟吾笔与舌非职不敢谏圣俞㑹饮倾壷岂徒彊君饮解带且欲留君谈洛阳旧友一时散十年㑹合无二三京师旱乆尘土热忽值晚雨凉纎纎滑公井泉酿最羙赤泥印酒新开缄更吟君句胜啖䏑杏花妍媚春酣酣吾交豪俊天下选谁得衆羙如君兼诗工鑱刻露天骨将论纵横轻玉钤遗编最爱孙武说徃徃曹杜遭夷芟关西幕府不能辟陇山败将死可惭嗟余身贱不敢荐四十白发犹青衫呉兴太守诗亦好徃奏玉琯和英咸盃行到手莫辞醉明日举棹天东南送胡学士知湖州武平天下才四十滞鈆椠忽乗使君舟归榜不可缆都门春渐动柳色緑将暗挂㠶千里风水阔江滟滟呉兴水精宫楼阁在寒鑑橘柚秋苞繁乌程春瓮酽清谈越客醉屡舞呉娘艳寄诗毋惮频以慰离居念哭曼卿嗟我识君晚君时犹壮夫信哉天下竒落落不可拘轩昂惧惊俗自隐酒之徒一饮不计斗倾河竭崑墟作诗几百篇锦组聮琼琚时时出险语意外研精麤穷竒变云烟搜恠蟠蛟鱼诗成多自冩笔法颜与虞旋弃不复惜所存今几余徃徃落人间蔵之比明珠又好题屋壁虹蜺随卷舒遗踪处处在余墨润不枯朐山顷歳出我亦斥江湖乖离四五载人事忽焉殊归来见京师心老貌已癯但惊何其衰岂意今也无才髙不少下阔若与世踈骅骝当少时其志万里涂一旦老伏枥犹思玉山刍天兵宿西北狂儿尚稽诛而令壮士死痛惜无贤愚归魂涡上田露草荒春芜送昙颖归庐山吾闻庐山乆欲徃世俗拘昔歳贬夷陵扁舟下江湖八月到湓口停帆望香炉香炉云雾间杳霭疑有无忽值秋日明彩翠浮空虚信哉竒且秀不与灊霍俱偶病不时徃中流但踟蹰今思尚髣髴恨不传画图昙颕十年旧风尘客京都一旦不辞诀飘然卷衣裾山林徃不返古亦有吾儒西北苦兵战江南仍旱枯新秦又攻冦京陜募兵夫圣君念苍生贤相思良谟嗟我无一说朝绅拖舒舒未能膏鼎镬又不老菰蒲羡子识所止双林归结庐送孔秀才游河北吾始未识子但闻杨公贤及子来叩门手持赠子篇贤愚视所与不待交子言子文谐律吕子行㓗琅玕行矣慎所游恶草能败兰送黎生下第还蜀黍离不复雅孔子修春秋杖王贬呉楚大法加诸侯妄儒泥于鲁甚者云黜周大㫖旣已矣安能讨源流遂令学者迷异说相交钩黎生西南秀挟䇿来东游有司不见採春霜滑归辀自云喜三传力欲探微幽凡学患不彊苟至将焉廋圣言简且直慎勿迂其求经通道自明下笔如戈矛一败不足衂后功掩前羞居士集卷第一熈宁五年秋七月男发等编定绍熈二年三月郡人孙谦益校正勐虎诗引身入扱中朝佐考字书扱音插取也获也举也引也收也义与诗不类按韩文公城南聮句云靸妖藤索絣时景通云布活套于狐径而掎其足谓之靸靸扱声相近公用扱字义或取此虾蟆碚诗诸本皆作碚朝佐考字书无此字按东坡集决囚经歴诗忽忆寻蟆培其字从土又南行集二苏皆有虾蟇培诗栾城作培东坡作背今秘书正字项安世尝自蜀来云土人冩作背字音佩石楼川上山鱼罾菱浦三游洞泝嘐嘐下牢溪静虾蟇碚茶録红棃花犹胜金鸡厚送吕夏卿文字忆山緑巖奏隂嵓岫穴送任处士採竒送昙颕送黎生巳矣欧阳文忠公文集崇文总目敍释一卷崇文总目叙释一卷欧阳文忠公集一百二十四易类前史谓秦焚三代之书易以卜筮而得不焚及汉募羣书类多散逸而易以故最完及学者传之遂分爲三一曰田何之易始自子夏传之孔子卦象爻彖与文言说卦等离爲十一篇而说者自爲章句易之本经也二曰焦赣之易无所师授自言得之隐者第述隂阳灾异之言不类圣人之经三曰费直之易亦无师授专以彖象文言等参解卦爻凡以彖象文言杂入卦中者自费氏始田何之学施孟梁丘之徒最盛费氏初微止传民间至后汉时陈元郑衆康成之徒皆学费氏费氏兴而田学遂息古十二篇之易遂亡其本及王弼爲注亦用卦象相杂之经自晋已后弼学独行遂传至今然易比五经其来最逺自伏羲画卦下更三代别爲三易其变卦五十有六命名皆殊至于七八九六筮占之法亦异周之末世夏商之易巳亡汉初虽有归蔵已非古经今书三篇莫可究矣独有周易时更三圣世历三古虽说者各自名家而圣人法天地之緼则具存焉书类书原于号令而本之史官孔子删爲百篇断尧讫秦序其作意遭秦之故孔子末孙惠与济南伏胜各蔵其本于家楚汉之际胜失其所蔵但口以传授胜旣耄昏乃缪合二十四篇爲二十九欧阳夏侯之徒皆学之冩以汉世文字号今文尚书至武帝时孔惠之书始出屋壁百篇皆在而半巳磨灭又皆科斗文字惠孙安国以隷古定之得五十八篇爲之作传号古文尚书至陈隋之间伏生之学废絶而孔传独行先是孔传亡其舜典东晋梅頥乃以王肃所注伏生舜典足其篇至唐孝明不喜隷古始更以今文行于世诗类昔孔子删古诗三千余篇取其三百一十一篇着于经秦楚之际亡其六汉兴诗分爲四一曰鲁人申公作训诂号鲁诗二曰齐人辕固生作传号齐诗三曰燕人韩婴作内外传号韩诗四曰河间人毛公作故训传号毛诗三家并立学官而毛以后出至平帝时始列于学其后马融贾逵郑衆康成之徒皆发明毛氏其学遂盛魏晋之间齐鲁之诗废絶韩诗虽在而益微故毛氏独行遂传至今韩婴之书至唐犹在今其存者十篇而巳汉志婴书五十篇今但存其外传非婴传诗之详者而其遗说时见扵他书与毛之义絶异而人亦不信去圣既逺诵习各殊至扵考风雅之变正以知王政之兴衰其善恶美刺不可不察焉礼类礼乐之制盛于三代而大备扵周三代之兴皆数百年而周最久始武王周公修太平之业画天下以为九服上自天子至于庻人皆有法度方其郊祀天地开明堂以㑹诸侯其车旗服器文章烂然何其盛㢤及幽厉之乱周室衰微其后诸侯渐大然齐桓赐胙而拜晋文不敢必请隧以礼维持又二百余年礼之功亦大矣下更战国礼乐殆絶汉兴礼出淹中后戴诸儒共为𥙷缀得百余篇三郑王肃之徒皆精其学而说或不同夫礼极天地朝廷宗庙凡人之大伦可谓广矣虽二家殊说岂不博㢤自汉以来沿革之制有司之传着于书者可以览焉乐类三代礼乐自周之末其失已多又经秦世灭学之暴然书及论语孝经得蔵孔氏之家易以卜筮不禁而诗本讽诵不专在于竹帛人得口以传之故独礼之于六经其亡最甚而乐又有声器尤易爲坏失及汉兴考求典籍而乐最缺絶学者不能自立遂并其说于礼家书爲五经流别爲六艺夫乐所以逹天地之和而饬化万物要之感格人神象见功德记曰五帝殊时不相沿乐所以王者有因时制作之盛何必区区求古遗缺至于律吕钟石圣人之法虽更万世可以考也自汉以来乐之沿革惟见史官之志其书不备隋唐所録今着其存者云春秋类昔周法坏而诸侯乱平王以后不复雅而下同列国吴楚徐夷并僣称王天下之人不禀周命久矣孔子生其末世欲推明王道以扶周乃聘诸侯极陈君臣之理诸侯无能用者退而归鲁即其旧史考诸行事加以王法正其是非凡其所书一用周礼爲春秋十二篇以示后世后世学者传习旣久其说遂殊公羊高谷梁赤左丘明邹氏夹氏分爲五家邹夹最微自汉世巳废而三家盛行当汉之时易与论语分爲三诗分爲四礼兮爲二及学者散亡仅存其一而余家皆废独春秋三传并行至今初孔子大修六经之文独扵春秋欲以礼法绳诸矦故其辞尤谨约而义微隐学者不能极其说故三家之传扵圣人之旨各有得焉太史公曰为人君者不可不知春秋岂非王者之法具在乎论语类论语者盖孔子相与弟子时人讲问应答之言也孔子卒羣弟子论次其言而撰之汉兴传者三家鲁人传之谓之鲁论齐人传之谓之齐论而齐论増问王知道二篇今文无之出扵孔子壁中者则曰古论有两子张是三家者篇第先后皆所不同考今之次即所谓鲁论者也小学类古者教学之法八歳而入小学以习六甲四方书数之艺至扵成童而后授经儒者究极天地人神事物之理无所不通故其学有次第而后大成焉尔雅出扵汉世正名命物讲说者资之扵是有训诂之学文字之兴随世转易务趋便省乆后乃或亡其本三苍之说始志字法而许慎作说文扵是有偏傍之学五声异律清浊相生而孙炎始作字音扵是有音韵之学篆隶古文爲体各异秦汉以来学者务极其能扵是有字书之学先儒之立学其𥘉为法未始不详而明而后世犹或讹失故虽小学不可阙焉正史类昔孔子删书上㫁尧典下讫秦誓着为百篇观其尧舜之际君臣相与吁俞和谐扵朝而天下治三代巳下约束赏罚而民莫敢违考其典诰誓命之文纯深简质丁宁委曲为体不同周衰史废春秋所书尤谨宻矣非惟史有详略抑由时君功徳薄厚异世而殊文㢤自司马氏上採黄帝迄于汉武始成史记之一家由汉以来千有余歳其君臣善恶之迹史氏详焉虽其文质不同要其治乱兴废之本可以考焉编年类昔春秋之后继以战国诸侯交乱而史官废失䇿书所载纪次不完司马迁始为纪传表志之体网罗千载驰骋其文其后史官悉用其法春秋之义书元最谨一时无事犹空书其首月以谓四时不具则不足成年所以上尊天纪下正人事自晋荀悦为汉纪始复编年之体学徒称之后世作者皆与正史并行云实録类实録起于唐世自高祖至于武宗其后兵盗相交史不暇録而贾纬始作补録十或得其二三五代之际尤多故矣天下乖隔号令并出传记之士讹谬尤多幸而中国之君实録粗备其盛衰善恶之迹较然而着者不可泯矣杂史类周礼天子诸侯皆有史官晋之乗楚之梼杌考其纪事爲法不同至于周衰七国交侵各尊其主是非多异㝷亦磨灭其存无几若乃史官失职畏怯回隐则游谈处士亦必各记其说以伸所怀然自司马迁之多闻当其作史记必上採帝系世本旁及战国荀卿所録以成其书则诸家之说可不备存乎伪史类周室之季呉楚可谓彊矣而仲尼脩春秋书荆以狄之虽其屡进不过子爵所以抑黜僣乱而使后世知惧三代之弊也乱极于七雄并主汉之弊也乱极于三国魏晋之弊也乱极于永嘉以来隋唐之弊也乱极于五代之际天下分为十三四而私窃名号者七国及大宋受命王师四征其系累负质请死不暇九服遂归于有德历考前世僣窃之邦虽因时苟偷自彊一方然卒归于祸败故録于篇以为贼乱之戒云职官类尭舜三代建官名数不同而周之六官备矣然汉唐之兴皆因秦隋官号而损益之足以致治兴化由此而言在乎举职勤事代天治物一而巳至于车服印绶爵秩俸廪因时爲制着于有司书曰无旷庶官又曰允釐百工夫百官象物奉职恭位此虞舜所以端拱无爲而化成天下可不重哉仪注类昔汉诸儒得古礼十七篇以爲仪礼而大射之篇独曰仪盖射主于容升降揖让不可以失记曰礼之末节有司掌之凡爲天下国家者莫不讲乎三代之制其采章文物邦国之典存乎礼官秦汉以来世有损益至于车旗服器有司所记遗文故事凡可録者皆附于史官云刑法类刑者圣人所以爱民之具也其禁暴止杀之意必本乎至仁然而执梃刃刑人而不疑者审得其当也故法家之说务原人情极其真伪必使有司不得铢寸䡖重出入则其为书不得不备历世之治因时制法縁民之情损益不常故凡法令之要皆着于篇地理类昔禹去水害定民居而别九州之名记之禹贡及周之兴画为九畿而宅其中内建五等之封外抚四荒之表职方之述备矣及其衰也诸侯并争并吞削夺秦汉以来郡国州县废兴治乱割裂分属更易不常至扵日月所照要荒附叛山川风俗五方不同行师用兵顺民施政考扵图谍可以览焉氏族类昔黄帝之子二十五人得姓命氏由其徳之薄厚自尭舜夏商周之先皆同出扵黄帝而姓氏不同其后世封为诸侯者或以国为姓至扵公子公孙官邑谥族遂因而命氏其源流次序帝系世本言之甚详秦汉以来官邑谥族不自别而为姓又无赐族之礼至于近世迁徙不常则其得姓之因与夫祖宗世次人伦之记尤不可以不考焉歳时类诗曰民生在勤勤则不匮故尭舜南面而治考星之中以授人时秋成春作教民无失周礼六官亦因天地四时分其典职然则天时者圣人之所重也自夏有小正周公始作时训日星气节七十二候凡国家之政生民之业皆取则焉孔子曰吾不如老圃至扵山翁野夫耕桑树艺四时之说其可遗㢤传记类古者史官其书有法大事书之䇿小事载之简牍至扵风俗之旧耆老所传遗言逸行史不及书则传记之说或有取焉然自六经之文诸家异学说或不同况乎幽人䖏士闻见各异或详一时之所得或发史官之所讳参求考质可以备多闻焉儒家类仲足之业垂之六经其道闳博君人治物百王之用微是无以爲法故自孟轲扬雄荀况之徒又驾其说扶而大之歴世诸子转相祖述自名一家异端其言或破碎扵大道然订其作者之意要之孔氏不有殊焉道家类道家者流本清虚去徤羡泊然自守故曰我无为而民自化我好静而民自正虽圣人南面之术不可易也至或不究其本弃去仁义而归之自然以因循为用则儒者病之法家类法家者流以法绳天下使一本扵其术商君申韩之徒乃推而大之挟其说以干世主收取功名至其尊君抑臣辨职分辅礼制扵王治不为无益然或狃细苛持刻深不可不察者也名家类名家者流所以辨覈名实流别等威使上下之分不相踰也仲尼有云必也正名乎言为政之大本不可不正者也墨家类墨家者流其言贵俭兼爱尊贤右鬼非命上同此墨家之所行也孟子之时墨与杨其道塞路轲以墨子之术俭而难遵兼爱而不知亲䟽故辞而辟之然其彊本啬用之说有足取焉纵横家类春秋之际王政不明而诸侯交乱谈说之士出扵其间各挟其术以干时君其因时适变当权事而制宜有足取焉杂家类杂家者流取儒墨名法合而兼之其言贯穿衆说无所不通然亦有补扵治理不可废焉农家类农家者流衣食之本原也四民之业其次曰农稷播百谷勤劳天下功炳后世着见书史孟子聘列国陈王道未始不究耕桑之勤汉兴劭农勉人爲之着令今集其树艺之说庻取法焉小说类书曰狂夫之言圣人择焉又曰询于蒭荛是小说之不可废也古者惧下情之壅扵上闻故每歳孟春以木铎徇于路採其风謡而观之至扵俚言巷语亦足取也今特列而存之兵家类周礼夏官司马掌军戎以九伐之法正邦国书之洪范八曰师易之系辞取诸睽此兵之所由始也汤武之时胜以仁义春秋战国出竒狃变其术无穷自田齐始着司马之法汉兴张韩之徒序次其书武帝之世杨仆又捃摭之谓之纪奏孝成命任宏乃以权谋形势隂阳技巧析爲四种繇是兵家之文既修列矣然而司马之法本之礼让后世莫行焉惟孙武之书法术大详考今之列非特四种又杂以卜筮刑政之说存诸篇云崇文总目叙释卷终易类圣人法书类梅頥春秋类以后实録类得其二三歳时类诗曰欧阳文忠公文集庐陵欧阳文忠公年谱一庐陵欧阳文忠公年谱真宗景德四年丁未是岁皇考郑国公爲绵州军事推官六月二十一日寅时公生大中祥符元年戊申大中祥符二年己酉大中祥符三年庚戌是岁郑公终于泰州军事判官公叔父时任随州推官因卜居焉公母夫人郑氏年方二十九携公徃依之遂家于随贫无资以荻画地教公书字稍长多诵古人篇章使学为诗叔父后歴阆州推官江陵府掌书记仕至二千石终都官员外郎大中祥符四年辛亥是岁葬郑公于吉州吉水县泷冈大中祥符五年壬子大中祥符六年癸丑大中祥符七年甲寅大中祥符八年乙卯大中祥符九年丙辰公年十岁在随家益贫借书抄诵州南大姓李氏子好学公多游其家于故书中得唐韩昌黎文六卷乞以归读而爱之为诗赋下笔如成人都官曰竒童也它日必有重名天禧元年丁巳天禧二年戊午天禧三年己未天禧四年庚申天禧五年辛酉乹兴元年壬戌二月仁宗即位天圣元年癸亥是岁公应举随州试左氏失之诬论其略云石言于晋神降于莘内虵鬪而外虵伤新鬼大而故鬼小人巳传诵坐赋逸官韵黜天圣二年甲子天圣三年乙丑天圣四年丙寅公年二十自随州荐名礼部天圣五年丁卯是春试礼部不中天圣六年戊辰是岁公携文谒胥学士于汉阳胥公大竒之留置门下冬携公泛冮如京师天圣七年己巳是春公从胥公在京师试国子监为第一𥙷广文馆生秋赴国学解试又第一天圣八年庚午正月试礼部翰林学士晏公知贡举公复为第一三月御试崇政殿公甲科第十四名五月授将仕郎试祕书省校书郎充西京留守推官天圣九年辛未三月公至西京钱文僖公为留守幕府多名士与尹师鲁梅圣俞尤善日为古文歌诗遂以文章名冠天下初胥公许以女妻公是岁亲迎于东武明道元年壬申是春及秋两游嵩岳秋盖从通判谢绛奉御香告庙也礼毕同游五人皆见峭壁大书神淸之洞公又甞行县视旱蝗明道二年癸酉正月以吏事如京师因省叔父于汉东三月还洛夫人胥氏卒时生子未踰月九月庄献刘后庄懿李后祔葬定陵公至巩县陪祭十二月进阶承奉郎景祐元年甲戌三月西京秩满归襄城五月如京师㑹前留守王文康公入枢府荐召试学士院闰六月乙酉授宣德郎试大理评事兼监察御史充鎭南军节度掌书记馆阁校勘三馆祕阁所藏书多脱谬七月甲辰诏委官编定倣开无四部着爲緫目公预焉是岁再娶諌议大夫杨公大雅女景祐二年乙亥是岁七月公同产妺之夫张龟正死于襄城谒告赴贬所十月至夷陵景祐四年丁丑三月谒告至许昌娶薛简肃公女是夏叔父都官卒九月还夷陵十二月壬辰移光化军干德县令寳元元年戊寅三月赴乹德是岁胥夫人所生子夭寳元二年己卯二月知制诰谢希深出守邓州梅圣俞将宰襄城与希深偕行五月公谒告徃㑹留旬日而还六月甲申复旧官权武成军节度判官㕔公事公自乹德奉母夫人待次于南阳冬暂如襄城康定元年庚辰是春赴滑州时范文正公起爲陜西经略招讨安抚使辟公掌书记辤不就六月辛亥召还复充馆阁校勘仍修崇文緫目十月转太子中允癸已同修礼书是岁子发生庆历元年辛巳五月庚戌权同知太常礼院以见修崇文緫目辤许之八月乙酉许州对公事回依旧供职十一月丙寅祀南郊摄太常博士引终献十二月加骑都尉已丑崇文緫目成改集贤校理庆历二年壬午正月丁已考试别头举人三月丙辰御试进士应天以实不以文赋公拟进一首赐敕书奖谕四月丙子复差同知礼院契丹遣泛使求关南地宰相吕夷简荐冨弼报聘人皆危之公上书引颜真卿使李希烈事乞留弼不报五月复应诏上书极陈弊事八月请外九月通判滑州十月上庆历三年癸未是岁仁宗广言路修政事人多荐公宜爲台諌三月召还癸巳转太常丞知谏院四月至京九月戊辰赐绯衣银鱼己巳同详定国朝勲臣名次丙戌同修三朝典故十月戊申擢同修起居注十二月己亥召试知制诰公辤辛丑有旨不试直以右正言知制诰仍供諌职丁未同详定编勑是月立春祭西太一宫爲献官寻例赐紫章服庆历四年甲申三月庚午兼判登闻检院四月乙未押伴契丹贺生辰人使御筵于都亭驿己亥命公使河东计度废麟州及盗铸铁钱并矾课亏额利害七月还京师八月甲午保州军叛契丹声言讨西夏癸卯除公龙图阁直学士河北都转运按察使九月三朝典故成书以公甞预编纂赐诏奖谕十一月南郊恩进阶朝散大夫封信都县开国子食邑五百户庆历五年乙酉是春眞定帅田况移秦州公权府事者三月时二府杜正献范文正韩忠献冨文忠公以党论相继去公上书辨之小人素巳憾公㑹公孤甥张氏犯法谏官钱明逸因以财产事及公下开封鞫治府尹杨日严观望傅㑹上命户部判官苏安世入内供奉官王昭明监勘得无他八月甲戌犹落龙圗阁直学士罢都转运按察使降知制诰知滁州十月甲戌至郡是岁子奕生庆历六年丙戌公年四十自号醉翁庆历七年丁亥十二月以南郊恩加上骑都尉进封开国伯加食邑三百户是岁子棐生庆历八年戊子闰正月乙卯转起居舍人依旧知制诰徙知扬州二月庚寅至郡皇祐元年己丑正月丙午移知颍州二月丙子至郡乐西湖之胜将卜居焉四月丙戌转礼部郎中八月辛未复龙图阁直学士是岁子辩生皇祐二年庚寅七月丙戌改知应天府兼南京留守司事己酉至府十月己未明堂覃恩转吏部郎中加轻车都尉是岁约梅圣俞买田于颍皇祐三年辛卯皇祐四年壬辰三月壬戌丁母夫人忧归颍州四月起复旧官公固辤八月许之皇祐五年癸巳八月自颍州护母丧归葬吉州之泷冈胥扬二夫人祔焉是冬复至颍至和元年甲午五月服阕除旧官职赴阙六月癸巳朝京师乞郡不许七月甲戌权判流内铨㑹小人诈爲公奏请汰内侍其徒怨怒以胡宗尧不当改官事中公戊子出知同州判吏部南曹吴充爲公辨明不报知谏院范鎭一再极言而参知政事刘沆方提举修唐书亦乞留公修书八月丙午沆拜相戊申诏公修唐书九月辛酉迁翰林学士壬戌兼史馆修撰又差勾当三班院十月乙巳朝飨景灵宫天兴殿摄侍中捧盘取水十二月庚戌腊飨孝惠孝章淑德章怀皇后庙摄太尉行事至和二年乙未三月同孙抃考试诸司寺监人吏六月己丑上书论宰相陈执中已而乞外改翰林侍读学士集贤殿修撰出知蔡州侍御史赵抃知制诰刘敞上疏留公七月戊午复领旧职八月辛丑假右谏议大夫充贺契丹国母生辰使将持送仁宗御容㑹虏主殂癸丑改充贺登位国信使十二月庚戌宿虏界松山嘉祐元年丙申公年五十二月甲辰使还进北使语録闰三月丁亥判太常寺兼礼仪事孟夏荐飨摄太尉行事五月癸未知通进银台司兼门下封駮事乙未免勾当三班院六月甲子奉勑祈晴醴泉观八月壬戌知益州张方平除三司使甲子诏公权发遣三司公事以俟其至而命李淑代知银台司乙亥车驾诣景灵宫朝拜天兴殿充赞导礼仪使又朝谒眞宗及章懿太后神御殿摄太常卿九月辛卯大庆殿行恭谢礼爲赞引太常卿礼成加上轻车都尉进封乐安郡开国侯加食邑五百户十二月𬒳差押伴契丹贺正旦人使御筵于都亭驿嘉祐二年丁酉正月癸未权知礼部贡举赐御书文儒二字乙已磨勘转右谏议大夫三月癸卯爲狄青发哀苑中摄太常卿六月丙寅福康公主进封兖国公主七月壬午命公摄礼部侍郎以印授册使乙未兼判尚书礼部九月己卯兼判祕阁祕书省十一月辛巳权判史馆丙申权知审刑院候胡宿回依旧辛丑免十二月辛亥权判三班院癸亥权奉安明德元德章穆三后御容于启圣院车驾行酌献礼充礼仪使是月被差押伴契丹贺正旦人使御筵于都亭驿嘉祐三年戊戌正月壬午上幸兴国寺及启圣院朝谒太祖太宗神御殿摄太常卿二月癸卯契丹遣使告其国母哀差公馆伴三月辛未兼侍读学士以贠多固辤不拜癸未充宗正寺同修玉牒官甲午同陈旭考试在京百司等人六月庚戌加龙图阁学士权知开封府嘉祐四年己亥二月戊辰免开封转给事中同提举在京诸司库务是月充御试进士详定官赐御书善经二字四月丁卯奏告今冬太庙亲行祫飨之礼癸酉孟夏荐飨并摄太尉行事丙子兼充群牧使六月甲申删定景祐广乐记九月丁酉奉勑祈晴相国寺十月壬申车驾朝飨景灵宫癸酉祫飨太庙并摄侍中行事丁丑加护军食实封二百户嘉祐五年庚子四月丁卯孟夏荐飨太庙摄太尉行事七月戊戌上新修唐书二百五十卷庚子推赏转礼部侍郎九月丁亥兼翰林侍读学士十月庚午下元节车驾朝拜景灵宫天兴殿朝谒眞宗及章懿太后神御殿摄侍中十一月辛丑拜枢宻副使加食邑五百户食实封二百户甲寅同修枢宻院时政记十二月被差押伴契丹贺正旦人使御筵于都亭驿嘉祐六年辛丑三月戊申侍上幸后苑赏花华景亭钓鱼涵曦亭遂宴太清楼闰八月辛丑转户部侍郎参知政事进封开国公加食邑五百户食实封二百户公辤转官许之九月庚申同修中书时政记十二月丙戌腊享太庙摄太尉行事嘉祐七年壬寅正月己酉朔大庆殿朝贺摄侍中承旨宣制三月乙卯祈雨南郊摄太尉行事辛酉提举三馆祕阁写校书籍同译经润文四月壬午上嘉祐编勑七月庚戌差充明堂卤簿使九月戊申文德殿奏请致斋摄侍中奏中严外办己酉朝飨景灵宫庚戌朝飨太庙并摄司徒辛亥大飨明堂已未进阶正奉大夫加柱国仍赐推忠佐理功臣十二月丙申上幸龙图天章阁召辅臣至待制三司副使以上台諌官皇子宗室驸马都尉管军观三圣御书又幸寳文阁亲飞白书分赐群臣公得双幅大书岁字下有御押加以御寳王珪夹题八字云嘉祐御札赐欧阳脩仍于绢尾书翰林学士臣王珪奉圣旨题赐名又出御制观书诗一首令群臣属和遂宴羣玉殿庚子再召近臣及三馆臣僚赴天章阁观三朝瑞物太宗眞宗御集次赴寳文阁观御飞白书赐公金花牋字复燕羣玉殿后数日公以状进诗谢按两宴皆有赐书而实録及范蜀公东斋记事止载丙申有赐当时王歧公亲奉诏爲序亦不及庚子再赐而实録及序又不及馆职预召惟东斋记事言之公记陆子履家藏飞白字明言羣玉殿所赐时子履任集贤校理与东斋记事合但不知是日公得何字其爲金花牋则无疑然陈无已六一堂图书诗乃云黄绢两大字又何也韩忠献公谢诗云鸾拂宫绡舞胡文恭公亦有谢御飞白扇子诗得非预坐者衆所赐或不同耶实録二十三日丙申二十七日庚子而歧公序乃作戊申壬子不应差误如此殆传写讹耳是月差押伴契丹贺正旦人使御筵于都亭驿嘉祐八年癸卯二月乙亥奉勑充沈贵妃册礼使四州壬申英宗即位甲戌奉勑书大行皇帝哀册谥寳甲申覃恩转户部侍郎进阶金紫光禄大夫加食邑五百户食实封二百户仍赐推忠恊谋佐理功臣乙酉奉勑篆受命寳其文曰皇帝恭膺天命之寳五月戊辰爲皇帝祈福于南郊摄太尉行事七月戊申押伴契丹祭弔人使御筵于都亭驿八月癸巳奉勑篆大行皇帝谥寳其文曰神文圣武明孝皇帝之寳十月乙酉増修太庙成命告七室十二月庚午押伴契丹贺正旦人使御筵于都亭驿治平元年甲辰四月甲午奉勑祈雨社稷闰五月戊辰特转吏部侍郎八月辛丑奉勑祈晴太社十二月壬子差押伴契丹贺正旦人使御筵于都亭驿治平二年乙巳是春上表乞外不允四月辛丑景灵宫奉安仁宗御容车驾行酌献之礼摄侍中八月以大雨水再乞避位不允九月辛酉提举编纂太常礼书百卷成诏名太常因革礼赐银绢十一月庚午车驾朝飨景灵宫辛未飨太庙壬申祀南郊摄司空行事进阶光禄大夫加上柱国食邑五百户治平三年丙午公年六十三月三日赐上已宴时初颁明天历适值丁巳是月以言者指濮议爲邪说力求去不允七月癸酉荐飨太庙摄太尉行事十二月癸未奉敕篆皇帝尊号寳其文曰体干膺历文武广孝皇帝之寳乙巳押伴契丹贺正旦人使御筵于都亭驿治平四年丁未正月丁巳神宗即位戊辰覃恩转尚书左丞进阶特进加食邑五百户食实封二百户仍赐推忠恊谋同德佐理功臣二月第三子棐登进士第是月御史彭思永蒋之竒以飞语污公上察其诬斥之公力求去三月壬申除观文殿学士转刑部尚书知亳州改赐推诚保徳崇仁翊戴功臣闰三月辛巳宣签书驻泊公事陛辤乞便道过颍少留许之五月甲辰至亳六月戊申视事熈宁元年戊申是岁连上表乞致仕不允八月乙巳转兵部尚书改知青州充京东东路安抚使九月丙申至青十一月丁亥郊祀恩加食邑五百户食实封二百户是岁筑第于颍熈宁二年己酉三月内侍王延庆便道传宣抚问仍赐香药一银合又递赐新校定前汉书以公甞预刋定也冬乞寿州便私计不允熈宁三年庚戌四月壬申除检校太保宣徽南院使判太原府河东路经略安抚监牧使兼并代泽潞麟府岚石路兵马都总管公坚辤不受七月辛卯改知蔡州九月甲寅至蔡是岁更号六一居士熈宁四年辛亥公在蔡累章告老六月甲子以观文殿学士太子少师致仕七月归颍八月将祀明堂诏赴阙陪位公上章乞免从之礼成赐衣带器币牲饩熈宁五年壬子闰七月庚午公薨年六十六八月丁亥赠太子太师熙宁七年八月谥文忠熈宁八年九月乙酉葬开封府新郑县旌贤郷元丰三年十二月以子升朝遇大礼赠太尉元丰八年十一月赠太师追封康国公绍圣三年五月追封兖国公崇宁三年追封秦国公政和三年追封楚国公文忠公年谱不一惟桐川薛齐谊庐陵孙谦益曾三异三家爲详虽用旧例毎岁列其着述考文力之先后然篇章不容尽载次序宁免疑混如公曾孙建世以告勑宣札爲编年尚多差互况余人乎今参稽衆谱傍採史籍而取正于公之文凡居士集外集各于目录题所撰岁月而阙其不可知者奏议表章之类则随篇注之定爲文集一百五十三卷居士集五十卷公所定也故寘于首外集二十五卷次之易童子问三卷外制集三卷内制集八卷表奏书启四六集七卷奏议十八卷杂着述十九卷集古录跋尾十卷又次之书简十卷终焉考公行状惟阙归荣集一卷徃徃散在外集更俟博求别有附录五卷纪公德业此谱专叙出处词简而事粗备览者当自得之庆元二年二月十五日郡人登仕郎胡柯谨记欧阳文忠公文集易童子问卷第一易童子问卷第一欧阳文忠公集七十六童子问曰干元亨利贞何谓也曰衆辞淆乱质诸圣彖者圣人之言也童子曰然则干无四德而文言非圣人书乎曰是鲁穆姜之言也在襄公之九年童子问曰象曰天行徤君子以自强不息何谓也曰其传久矣而世无疑焉吾独疑之也盖圣人取象所以明卦也故曰天行健干而嫌其执于象也则又以人事言之故曰君子以自强不息六十四卦皆然也易之阙文多矣童子问曰干曰用九坤曰用六何谓也曰释所以不用七八也干爻七九则变坤爻八六则变易用变以爲占故以名其爻也阳过乎亢则灾数至九而必变故曰见群龙无首吉物极则反数穷则变天道之常也故曰天德不可爲首也隂柔之动多入于邪圣人因其变以戒之故曰利永贞童子问曰屯之彖象与卦之义反何谓也曰吾不知也童子曰屯之卦辞曰勿用有攸徃彖曰动乎险中大亨贞动而大亨其不徃乎象曰君子以经纶不徃而能经纶乎曰居屯之世者勿用有攸徃衆人也治屯之时者动乎险而经纶之大人君子也故曰利建侯童子问曰象曰山下岀泉蒙君子以果行育德何谓也曰蒙者未知所适之时也处乎蒙者果于自信其行以育德而巳蒙有时而发也患乎不果于自脩以飬其德而待也童子问曰象曰云上于天需君子以饮食宴乐何谓也曰需须也事有期而时将至也云巳在天泽将施也君子之时将及矣少待之焉饮食以飬其体宴安和乐以飬其志有待之道也童子问曰师贞丈人何谓也曰师正于丈人也其彖曰能以衆正可以王矣童子曰敢问可以王矣孰能当之曰汤武是巳彼二王者以臣伐主其爲毒也甚矣然其以本于顺民之欲而除其害犹毒药瞑眩以去疾也故其彖又曰行险而顺以此毒天下而民从之童子曰然则汤武之师正乎曰凡师必正于丈人者文王之志也以此毒天下而王者汤武也汤武以应天顺人爲心故孟子曰有汤武之心则可也童子曰吉无咎何谓也曰爲易之说者谓无咎者本有咎也又曰善补过也呜唿举师之成功莫大于王也然不免毒天下而仅得补过无咎以此见兵非圣王之所务而汤武不足贵也童子问曰地上有水比先王以建万国亲诸侯何谓也曰王氏之传曰万国以比建诸侯以比亲得之矣盖王者之于天下不可以独比也故建爲万国君以诸侯使其民各比其君而万国之君共比于王则视天下如身之使臂臂之使指矣童子问曰同人之彖曰唯君子爲能通天下之志象又曰君子以类族辨物何谓也曰通天下之志者同人也类族辨物者同物也夫同天下者不可以一槩必使夫各得其同也人睽其类而同其欲则志通物安其族而同其生则各从其类故君子于人则通其志于物则类其族使各得其同也童子问曰天道亏盈而益谦地道变盈而流谦鬼神害盈而福谦人道恶盈而好谦何谓也曰圣人急于人事者也天人之际罕言焉惟谦之彖略具其说矣圣人人也知人而巳天地鬼神不可知故推其迹人可知者故直言其情以人之情而推天地鬼神之迹无以异也然则脩吾人事而巳人事脩则与天地鬼神合矣童子问曰雷出地奋豫先王以作乐崇德殷荐之上帝以配祖考何谓也曰于此见圣人之用心矣圣人忧以天下乐以天下其乐也荐之上帝祖考而已其身不与焉衆人之豫豫其身耳圣人以天下爲心者也是故以天下之忧爲已忧以天下之乐爲已乐童子问曰观之象曰先王以省方观民设教何谓也曰圣人处乎人上而下观于民各因其方顺其俗而教之民知各安其生而不知圣人所以顺之者此所谓神道设教也童子曰顺民先王之所难欤曰后王之不戾民者鲜矣童子问曰剥不利有攸徃彖曰顺而止之观象也君子尚消息盈虚天行也者何谓也曰剥隂剥阳也小人道长君子道消之时也故曰不利有攸徃君子于此时而止与屯之勿徃异矣屯之世衆人冝勿徃而君子动以经纶之时也剥者君子止而不徃之时也剥尽则复否极则泰消必有息盈必有虚天道也是以君子尚之故顺其时而止亦有时而进也童子问曰复其见天地之心乎者何谓也曰天地之心见乎动复也一阳初动于下矣天地所以生育万物者本于此故曰天地之心也天地以生物爲心者也其彖曰刚反动而以顺行是矣童子曰然则象曰先王以至日闭关商旅不行后不省方岂非静乎曰至日者隂阳𥘉复之际也其来甚微圣人安静以顺其微至其盛然后有所爲也不亦冝哉童子问曰大过之卦辞曰利有攸徃亨其象曰君子以独立不惧遯世无闷者其徃乎其遯乎曰易非一体之书而卦不爲一人设也大过者桡败之世可以大有爲矣当物极则反易爲之力之时是以徃而必亨也然有不以爲利而不爲者矣故居是时也徃者利而亨遯者独立而无闷童子问曰坎之卦曰习坎其彖曰习坎重险也者何谓也曰坎因重险之象以戒人之愼习也习高山者可以追猿猱习深渊者至能泅泳出没以爲乐夫险可习则天下之事无不可爲也是以圣人于此戒人之习恶而不自知诱人于习善而不倦故其象曰君子以常德行习教事也童子问曰咸取女吉何谓也曰咸感也其卦以刚下柔故其彖曰男下女是以取女吉也童子又曰然则男女同类欤曰男女睽而其志通谓各睽其类也凡柔与柔爲类刚与刚爲类谓感必同类则以柔应柔以刚应刚可以爲咸乎故必二气交感然后爲咸也夫物类同者自同也何所感哉惟异类而合然后见其感也铁石无情之物也而以磁石引针则虽隔物而应彖曰观其所感而万物之情可见者谓此类也童子又曰然则圣人感人心而天下和平是果异类乎曰天下之广蛮夷戎狄四海九州之类不胜其异也而能一以感之此王者所以爲大圣人所以爲能童子问曰恒利有攸徃终则有始何谓也曰恒之爲言久也所谓穷则变变则通通则久也久于其道者知变之谓也天地升降而不息故曰天地之道久而不已也日月徃来与天偕行而不息故曰日月得天而能久照四时代谢循环而不息故曰四时变化而久成圣人者尚消息盈虚而知进退存亡者也故曰圣人久于其道而化成童子问曰遯亨小利贞何谓也曰遯隂进而阳遯也遯者见之先也隂进至于否则不正利矣遯者隂浸而未盛阳能先见而遯犹得小利其正焉童子问曰明入地中明夷君子以莅衆用晦而明何谓也曰日君象也而下入干地君道晦而天下暗矣大哉万物各得其随则君子向晦而入宴息天下暗而思明则君子出而临衆商纣之晦周道之明也因其晦发其明故曰用晦而明童子曰然则圣人贵之乎曰不贵也圣人非武王而贵文王矣童子问曰家人利女贞何谓也其不利君子之正乎曰是何言欤彖不云乎女正位乎内男正位乎外也曰然则何爲独言利女正曰家道主于内故女正乎内则一家正矣凡家人之祸未有不始于女子者也此所以戒也呜唿事无不利于正未有不正而利者圣人于卦随事以爲言故于坤则利牝马之正于同人则利君子正于明夷则利艰正于家人则利女正童子问曰睽之彖与卦辞之义反何谓也曰吾不知也童子曰睽之卦曰小事吉彖曰睽之时用大矣哉曰小事睽则吉大事睽则㓙也凡睽于此者必有合于彼地睽其下而升天睽其上而降则上下交而爲泰是谓小睽而大合使天地睽而上下不交则否矣圣人因其小睽而通其大利故曰天地睽而其事同男女睽而其志通万物睽而其事类其象又曰君子以同而异易童子问卷第一欧阳文忠公文集书简卷第一书简卷第一欧阳文忠公集一百四十四与韩忠献王脩顿首再拜启仲秋渐凉伏惟观察太尉尊候动止万福脩至愚极陋不足以献思虑于聦明至于脩记以问起居则当大君子忧国之时又非冝辄干视听是以书牍之礼旷絶逾年然而千里之外威誉之声日至京师如在耳目可以见作镇方面慑动羌戎抚循之间优有余𥙿此脩不胜西首企望拳拳之诚私自爲慰者也伏念脩材薄力弱不堪世用徒能少以文字之乐爲事而国家久安于无爲儒学之士莫知形容幸今剪除叛羌开拓西域纪功耀徳兹也爲时惟俟凯歌东来函馘献庙执笔吮墨作爲诗颂以述大贤之功业以扬圣宋之威灵虽曰懦焉亦区区之鄙志也谨奉手启咨问伏惟俯赐鉴察谨启八月日太子中允集贤校理欧阳脩启上又某顿首启冬序极寒不审资政諌议尊候动止何若昨者偶趋府下过烦主礼自到郡踰月尚稽候问岂胜愧悚某孤拙多累蒙朝廷保全之恩得此郡地僻事简饮食之物奉亲颇便终日尸禄未知论报之方用此不皇尔瞻望盛府数程之近时得通讯下执谨因请绢人行附此以道万一新岁甫迩伏乞爲国自重下情祷咏之至又某顿首启近因州吏诣府请绢曽拜状急足至特辱手书爲诲伏审履此凝寒台候万福岂胜慰抃之诚某此藏拙幸今岁淮甸大雪来春二麦有望若人不爲盗而郡素无事何幸如之惟尸禄端居未能报国此爲愧尔瞻望旌棨惟愿爲国自重以副祷颂又某再拜启山州穷絶比乏水泉昨夏秋之𥘉偶得一泉于州城之西南丰山之谷中水味甘冷因爱其山势回抱构小亭于泉侧又理其傍爲教埸时集州兵弓手阅其习射以警饥年之盗间亦与郡官宴集于其中方惜此幽致思得佳木羙草植之忽辱宠示芍药十种岂胜欣荷山民虽陋亦喜遨游自此得与郡人共乐实出厚赐也愧刻愧刻又某顿首启季冬极寒伏惟某官尊体动止万福某幸守僻陋咫尺大府常阙脩问左右然幸尸禄奉亲軄事日益简少养拙自便遂成习性但时自警而已冬深少雪气候巳春和伏惟爲国自重以副瞻颂之诚又某启近急足还尝略拜问岁暮晴和伏惟台候动止万福本州张推官欲造棨㦸云旧岀门下此人涖官㢘善谨守其軄亦可自了恐不见多年要知本官行止谨此拜闻又某顿首仲春下旬到郡领軄踈简之性久习安闲当此孔道动须勉彊但日询故老去思之言遵范遗政谨守而已其余廨舍城池数世之利无复増修完小小斯不敢废坏尔今年蝗蝻稍稍生长二麦虽丰雨损其半民间极不易犹頼盗贼不作伏恐要知龊龊之才已难开展又值罢絶回易诸事裁损日忧不济此尤苦尔南北辽逺音信难频輙此忉忉以烦视聴慙悚慙悚又某顿首启自去春𥘉到维扬尝因蔡中孚人行奉状自后区区不觉踰岁即日春暄不审尊候动止何似某昨以目疾爲苦因少私便求得汝隂仲春𥘉旬已趋官所广陵尝得明公镇抚民俗去思未逺幸遵遗矩莫敢有踰独平山堂占胜蜀冈江南诸山一目千里以至大明井琼花二亭此三者拾公之遗以继盛羙尔汝隂西湖天下胜絶养愚自便诚得其冝然尸禄苟安何以报国感愧感愧邉防之事动系安危伏惟经略之余爲国自重又某顿首启冬寒伏惟台候万福脩前在颍曽一拜状寻以移守南都苦于当道颇阙修问徒切瞻思专使枉道手书爲赐佩服感慰何可胜言北俗蒙恵邉防有条冝归大用以及天下不胜祷望之至谨奉状叙谢又脩启辱示谕邉备有伦此巳得之传者乆矣阅古事蹟尤见大君子之用心动必有益于人也盛制记文并孔子庙岳庙等记并于杜公处窃览已获祕传然私怪明公见遗独不见寄谓于庸鄙有所惜者何邪见索乱道敢不勉彊苟得附方尺之木于梁栋间寓名诸公之后爲幸多矣所恨文字污公好屋尔前在颍承示碑文甚多愧荷之恳已尝附状今者人至又恵宋公碑二木事蹟辞翰可令人想慕张迪碑并八关斋记此之所有聊答厚赐某皇恐又某启冬候凝寒伏惟某官尊体动止万福十二日所遣人至伏承赐书诲谕勤勤且荣且感嗣以近制石本俾之拭目信所谓未有不求而得之者则前之干请诚不爲非也惶恐惶恐公之徳业固巳伟然于当世矣而今又以文章笔札垂示不朽伏读展玩之际因思穷邉武俗耳目乍此炤耀其喧传惊动冝如何㢤后世之见者想公爲人魁杰雄伟又冝如何㢤说者谓天不以全羙赋人某不信也某自夏入秋苦于亲疾以故乆不修问谨因人还附此爲谢伏惟幸察又某顿首启自夏迄今以老母卧疾营求医药加以京东盗贼纵横朝廷督责甚急公私多故遂阙拜状中间伏承陞軄留任亦以无由驰贺但深悚仄而巳专人至辱书爲赐具审爲朝自重日膺多福邉隅巳熟恩信兵民已安衣食当还庙堂以副公议此非小子之私祝真切真切冨公移蔡亦便亲而请也恐却以亲疾难于移动未尝求徐然此岁满得徙亦其幸也某再拜又某叩头泣血罪逆哀苦无所告诉特蒙台念逺赐诲言虽在哀迷实知感咽昨大祸苍卒不知所归遽来居颍苟存残喘承赐恤问敢此勉述其诸孤苦不能具道秋序已冷伏冀顺时爲国自重哀诚所望又某启伏蒙宠示阅古堂碑三本岂胜荣幸公之徳业当施本朝耀青史而刻金石淹留邉郡闲暇之余尚足以爲一方故事焕赫塞上窃顾小子亦得列于衆作之间既足爲荣亦可愧也感悚感悚范公人之云亡天下叹息昨其家以铭见责虽在哀苦义所难辞然极难爲文也伏恐要知又某启近范纯仁寺丞见过得覩所制奏议集序岂胜荣幸文正遗忠获存于不朽亦劝善之道也某亦爲其子迫令作神道碑不获辞然惟范公道大材闳非拙辞所能述冨公墓刻直笔不隐所纪已详而群贤各有撰述实难措手于其间近自服除虽勉牵课百不述一二今逺驰以干视听惟公于文正契至深厚出入同于尽瘁窃虑有纪述未详及所差误敢乞指谕教之此系国家天下公议故敢以请死罪死罪又某启昨自居忧服除便得召乃敢离颍至都见日便乞蒲同朝旨俾留遂领铨筦寻以引人事遽出同州入辞之际恩旨又留且领残书旣而遂𬒳兹命孤拙多艰无所𥙷报屡招论议常黩上聦宠禄难忝若何爲效恐终碌碌以爲知已之羞乆不拜状出处多滞故敢略序范公碑如所教悉已改正但候桥川检得希文奏议实在贼界恐知之某又上又脩启昨自服除召还阙出处不定皆由蹇拙使然谅惟悉察自忝此軄尝于递附启爲谢某衰病须鬓悉白两目昬花岂复更有荣进之望而天下责望过重恨无所爲进不能𥙷益朝廷退不能决去恐碌碌遂爲庸人以贻知己之羞尔夙夜愧惧不知何以见教愿闻诲勒之言真切真切师鲁及其兄子渐皆以今年十二月葬某昨爲他作墓志事有不备知公爲作表甚详使其不泯于后大幸大幸范公表已依所教改正只是大顺时捡得希文当𥘉奏议是在贼地中伏恐要知又某顿首启秋暑尚繁不审三司尚书尊体动止何似伏覩制书以天下之计资天下之才虽未足以施䕫稷之业致尧舜之道以与至治以副具瞻而天灾水旱之时民困国贫之际上有以寛旰食之忧下有以救饥寒之急此缙绅之君子闾巷之愚民所以闻命之日欣欢鼓舞而引首北望惟恐来朝之缓也脩言不足信于人才不足用于世事有不得巳而未能引去徒与衆人同其喜慰伏计大斾即日在涂伏惟爲国自重谨奉启咨候不宣脩顿首再拜又某顿首启自明公进用虽愚拙有以竭其思虑效万一禆𥙷之而久无一言甚可责也今窃见国子监直讲梅尧臣以文行知名以梅之名而公之乐善冝不待某言固已知之久矣其人穷困于时亦不待某言而可知也中外士大夫之议皆愿公荐之馆阁梅得出公之门一羙事也公之荐梅一羙事也朝廷得此举一羙事也某不敢以一言而譲三羙故言之虽公而不敢洩公赐择焉惶恐惶恐又某启两日不奉宴言岂胜瞻系伏承台候稍尔愆和不审晚来起居何似气脉小小留滞微行必遂清康旦夕拜见且此拜闻又某顿首启数日不奉余论窃承台候微伤风冷喜巳康和秋暑尚有残歊更冀特加精摄无由咨候賔次谨勒此驰启上问过旬休必获瞻奉兹不尽区区又某启不奉颜色忽已经旬霜寒伏惟台候动履清福窃承表启累上圣意决不少疑量斯势也似非辩说可入莫且当勉屈髙谊兼副中外人情否某衰病最冝先去者尚此迟疑矧公系国体重岂可轻议昔人叹好事难必成皆此类也旦夕瞻近姑此以道愚见幸髙明裁察也惶恐惶恐又某启晚来伏承台候万福辱简诲俾撰先令公真賛前世文人喜爲圣贤记述盖欲自託以垂名矧盛徳清芬备载史牒但恐衰病乆废笔砚不能称道万一当试勉彊以应嘉命值夜草草又某启承教俾作魏国令公真賛屡日杼思不胜艰讷盖以鉅徳难名非委曲莫究万一而滞于简拙遂至窘穷实辱嘉命惟负惭恐勉自録呈又某启某以私门薄祐少苦终鲜惟存二姪又丧其一衰晚感痛情实难胜仰烦台慈特赐慰䘏岂任哀感之至酷暑复盛伏承台候万福来日参假当奉言侍谨且附此叙谢又某顿首启不获瞻奉忽复数日秋暑伏承台候万福某以余毒所攻颈颊间又爲肿核第以不入咽喉比前所苦差轻旦夕欲且勉出重烦台念特赐存问不胜感愧区区谨奉此叙谢又某启不获瞻见等闲数日余暑尚繁不审台候动履何似窃承有外讣之戚方此炎炽伏冀节损悲悼爲朝自爱无由驰谒门屏谨奉此陈慰又某启至日不获展庆不胜驰情伏惟履长纳吉爲国耆老永副中外之具瞻某所苦悉已平盖得节假中饱于将理尚烦忧恤手笔存问其爲感激併留靣叙人还粗布万一又某启日夕风凛伏喜台候万福重辱手诲仰认意爱之深某所以欲速出者盖家居不遑安尔谨当更与医工审议昨亦有一札乞更寛数日皆寂然所以尤难安处或因方便特爲略言及岂胜大幸承谕曽见与叔平简拙疾更不复云惟乞不赐忧轸皇恐皇恐又某启不侍台席忽复弥旬经节伏承动履清福杜门俟命已上三表便值休假方欲旦夕驰布恳诚于左右忽辱恵翰感慰兼深某去就之际不惟果于自决而相知者皆勉以必去不疑亮公见爱素深意必不殊也此来頼君相之明爲之辨别皎然明白中外无所疑惑矣则某之引去不嫌稍速所推恩礼不必过优使灾难中遂逃祸咎而保安全于始终蒙徳不浅矣区区所欲述者此尔伏惟幸察又某启早暮遂凉伏承台候万福昨日辱以相台园池记爲贶俾得拭目辞翰之雄粲然如见衆制髙下映发之丽而乐然如与都人士女游嬉于其间也荣幸荣幸昼锦书刻精好但以衰退之文不称爲惭而又以得託名子后爲幸也衆篇一时盛事徃徃佳作咸得珎藏岂胜感愧昨夕偶数客坐中不时布谢皇恐皇恐谨奉此咨启又某顿首启板桥怱遽攀违忽复旬浃气节遂尔寒凝伏惟台候万福龙旌即路幸此晴明然而跋履之劳事务丛委窃计倍烦神用更乞爲朝自重以副倾依下情区区又某启冬序始寒不审台候动止何似窃承恳请之坚遂解机政处大位居成功古人之所难公保荣名𬒳殊宠进退之际从容有余徳业两全谗谤自止过于周公逺矣然而朝廷虑则元老遽去私自计则孤危失恃此不能不惘然尔其他区区非笔墨所可旣惶恐惶恐又某启自承遂解政机岀镇便郡寻奉拙记计已通呈遽审殊命优礼悉已恳辞又当驰贺也某藏拙于此幸亦优闲而衰病侵攻略无宁日归心愈切然素计亦稍有绪也窃计大斾非晚启行无由瞻望寒中伏冀爲国自重区区不宣又某启东州难得酒村郡醖不堪爲信惟羔羊新得法造又以伤生不能多作然谓其味尚可少荐樽爼轻渎台严惶恐惶恐又某顿首向尝以拙恶应命深愧唐突乃蒙不鄙以之刻石得子履鉅笔错之佳处因公胜迹託附之传其爲荣幸多矣感惕感惕某近秋冬以来目病尤苦遂不复近笔砚小诗亦不曽作心志萧条但思归尔承谕脏腹多不调更乞节慎饮食酒能少戒尤佳某一向不饮遂不复思无由少侍谈席区区不布万一又某启专使至获捧台翰伏承经寒动止万福下情欣慰某以病目艰于执笔稍阙拜问其爲倾向之勤则未始少怠也某幸东州岁丰事简居巳踰年已再削乞寿阳盖陈蔡势难乞惟寿近颍亦便于归计尔益逺旌棨新春伏惟爲国保重又某顿首启近昨过郓瞻望留都才三四驿因假急足拜问粗布区区不谓逺烦专介直走淮濵诲谕勤勤仰认意爱兼审秋寒台候动止万福下情岂胜感慰脩过颍少留以足疾爲苦不久勉之官守情悰索然素志未遂其余鄙冗莫道万一惟乞爲国自重以副具瞻又某启某去秋留颍月余尝因急足还府附状自尔勉力病躯祗赴官所忽忽遂见穷腊即日凝凛伏惟镇抚之余台候动止万福某昨蒙上恩察其实爲病瘁得蔡如请土俗淳厚本自闲僻日生新事条目固繁然上下官吏畏罚趋赏不患不及而老病昬然不复敢措意于其间若郡县平日常事则絶爲稀少足以养拙偷安俟日而去尔甚幸甚幸荷公见爱之深欲知其如此尔岁暮雪寒伏乞爲国加爱又某启立朝虽乆忝冒实多而未有卓然可称于人者蒙公爱念赠以嘉篇语重文雄过形襃借何以当克但祕藏荣感而巳拙句唐突大匠出于勉彊慙恐慙恐某自至蔡遂不曽作诗老年力尽兼亦忧畏颇多冀静黙以安退藏尔又某启近尝奉记粗布区区窃计巳投几格专使忽至特枉亲翰伏承经寒镇抚之余台候动履万福岂胜感慰之极某衰病如昨老年忧畏旦暮未去间俛黙苟偷如前书所述尔忽忽又见新春惟乞爲国爱重以副中外瞻倚之望又某启辱贶斋醖尤爲醇羙第小邦鲜嘉客老病少欢意不得如侍台席时豪饮之量尔可叹可叹近以序传拜呈尘浼听览盖向在颍因欲遂留而当权者猜忌聊以自解尔进退之间其难如此可惧也千万保重以慰勤企又某顿首再拜近急足还府奉状粗布谢恳新正令节限以官守无由一厠贺賔之列元勲柱石神明所相百福来臻春气尚寒伏惟爲朝爱重上副眷倚下情祝颂之至又某启特承宠示归荣等五篇刻石俾遂拭目岂胜荣幸唐世勲徳鉅公爲不少而雄文逸翰兼羙独擅孰能臻于斯也某以朽病之余事事衰退然犹不量力不觉勉强者窃冀附託以爲荣尔见索拙恶不能藏黙谨以録呈慙罪慙罪某又上又某启向尝辄以拙诗尘浼台听寻蒙特赐宠和不惟以慰寂寥而雄文大句固已警动人之耳目属闲居杜门难偶信便遂稽布谢岂胜感幸愧恐之至也因王郎中诣府的便少道万一与冨文忠公某顿首白彦国自西归于今巳踰月无由一致书盖相别后患一大疽爲苦乆之不暇求西人行者然亦时时有客自西来独怪彦国了无一书又疑其人不的于叚氏仆夫来致㡬道书此人最的冝有书又无然后果可怪也始与足下相别时屡邀圣俞语谓书者虽于交朋间不以䟽数爲厚薄然旣不得羣居相笑语尽心有此犹足以通相思知动静是不可忽苟不能具寸纸数行亦可易致则可频致犹胜都不致也当时相顾切切用要约如此谓今别后冝马朝西而书夕东也不意足下自执牛耳登坛先喢降坛而吐之何邪平生与足下语思欲力行者事何限此尺寸纸爲俗累牵之不能勉强向所云云使仆何圣㢤洛阳去京爲僻逺孰与绛之去京师也今尚尔至绛又可知矣自相别后非见圣俞无一可语者思得足下一书不啻饥渇故不能不忉忉也秋暑差盛千万自爱又某启暑雨不审台候何似有蜀人苏洵者文学之士也自云奔走徳望思一见而无所求然洵逺人以谓某能取信于公者求爲先容旣不可却亦不忍欺辄以冐闻可否进退则在公命也又某启慰䟽巳具如别春候暄冷不常不审孝履何似伏惟以时顺变徇礼节哀上副人主之眷懐下爲士民自重某自承乏东府忽已半歳碌碌无称厚颜俯仰尚思一有论报而去然勉强庸拙不知所爲苟终止若斯顾亦安能迟乆不待弹劾当自爲计也未知尚有可教否无由瞻近岂胜下懐时事多端伊洛过客相踵必有能道其大㮣者其他委细亦非笔墨可殚也谨因遣人万不布一某又拜又某顿首启近驰贺恳少布私诚伏承大斾已及近郊道路盛暑窃审台候万福实慰区区瞻跂之勤朝廷新有大故时事多艰旧徳元臣与国同体驰骑奔走不惟出处之节得冝与来者爲法康时济物愚智所同有望于马首之来也余如前书所述也旦夕当得瞻见颜色第因张师逺行不可无书谨奉手启咨问又某启忽承手诲以屡辞新命未得请俾有所开陈敢不如教然愚窃以公自元宰还首西枢恳请而从则恩典未见其过但公以避灾爲意思欲深自退抑此与上待元老之意本不相爲谋也亦窃见𥘉一札自后更不降岀上亦未尝语及岂非事巳决定无可商量邪若徳音有所询当具道如所教也秋凉喜承台候万福谨奉此不宣又某启余暑未祛㐲承台候动履清福人至辱赐简岂胜感服自公在告爲常制所拘不得时伸候见固以爲恨今者大斾当西不一造门下窃意不近人情兼料诸公意必同此所以虽承诲勒未敢闻命也皇恐皇恐人还谨此不宣书简卷第一与韩忠献王第一帖尊候以问第九帖曽一拜状第十五帖拙辞第十九帖自明公第二十二帖尚此第二十五帖仰烦特赐第三十五帖酒村第四十二帖不得欧阳文忠公文集归田录卷第一归田録卷第一欧阳文忠公集一百二十六太祖皇帝初幸相国寺至佛像前焼香问当拜与不拜僧録賛宁奏曰不拜问其何故对曰见在佛不拜过去佛賛宁者颇知书有口辩其语虽类俳优然适会上意故㣲笑而颔之遂以为定制至今行幸焚香皆不拜也议者以为得礼开寳寺塔在京师诸塔中最髙而制度甚精都料匠预浩所造也塔初成望之不正而势倾西北人怪而问之浩曰京师地平无山而多西北风吹之不百年当正也其用心之精盖如此国朝以来木工一人而巳至今木工皆以预都料为法有木经三卷行扵世世传浩惟一女年十余岁每卧则交手于胷爲结状如此踰年撰成木经三卷仐行于世者是也国朝之制知制诰必先试而后命有国以来百年不试而命者才三人陈尭佐杨亿及脩忝与其一尔仁宗在东宫鲁肃简公为谕徳其居在宋门外俗谓之浴堂巷有酒肆在其侧号仁和酒有名于京师公往往易服㣲行饮于其中一日真宗急召公将有所问使者及门而公不在移时乃自仁和肆中饮归中使遽先入白乃与公约曰上若怪公来迟当託何事以对幸先见教冀不异同公曰但以实告中使曰然则当得罪公曰饮酒人之常情欺君臣子之大罪也中使嗟叹而去真宗果问使者具如公对真宗问曰何故私入酒家公谢曰臣家贫无器皿酒肆百物具备賔至如归适有郷里亲客自逺来遂与之饮然臣既易服市人亦无识臣者真宗笑曰卿为宫臣恐为御史所弹然自此竒公以为忠实可大用晚年每为章献明肃太后言群臣可大用者数人公其一也其后章献皆用之太宗时亲试进士每以先进卷子者赐第一人及第孙何与李庶㡬同在科埸皆有时名庶㡬文思敏速何尤苦思迟会言事者上言举子轻薄为文不求义理惟以敏速相夸囙言庶㡬与举子于饼肆中作赋以一饼熟成一韵者为胜太宗闻之大怒是岁殿试庶㡬最先进卷子遽叱出之由是何为第一故参知政事丁公晁公往时同在馆中喜相谐谑晁囙迁职以启谢丁时丁方为群牧判官乃戯晁曰启事更不奉答当以粪墼一车为报晁答曰得墼胜于得启闻者以为善对石资政好谐谑士大夫能道其语者甚多甞囙入朝遇荆王迎授东华门不得入遂自左掖门入有一朝士好事语言问石云何为自左掖门入石方趂班且走且答曰秖为大王迎授闻者无不大笑杨大年方与客棊石自外至坐扵一隅大年因诵贾谊鵩赋以戯之云止扵坐隅貌甚闲暇石遽答曰口不能言请对以臆故老能言五代时事者云冯相和相同在中书一日和问冯曰公靴新买其直㡬何冯举左足示和曰九百和性𥚹急遽回顾小吏云吾靴何得用一千八百因诟责乆之冯徐举其右足曰此亦九百扵是烘堂大笑时谓宰相如此何以镇服百僚钱副枢尝遇异人传相法其事甚怪钱公后传杨大年故世称此二人有知人之鉴仲简扬州人也少习明经以贫佣书大年门下大年一见奇之曰子当进士及第官至清显乃教以诗赋简天禧中举进士第一甲及第官至正郎天章阁待制以卒谢希深为奉礼郎大年尤喜其文每见则欣然延接既去则叹息不已郑天休在公门下见其如此怪而问之大年曰此子官亦清要但年不及中寿尔希深官至兵部员外郎知制诰卒年四十六皆如其言希深𥘉以奉礼郎锁应进士举以启事谒见大年有云曵铃其空上念无君子者解组不顾公其如苍生何大年自书此四句于扇曰此文中虎也由是知名太祖时郭进为西山廵检有告其隂通河东刘继元将有异志者太祖大怒以其诬害忠臣命缚其人予进使自䖏置进得而不杀谓曰尔䏻为我取继元一城一寨不止赎尔死当请赏尔一官岁余其人诱其一城来降进具其事送之于朝请赏以官太祖曰尔诬害我忠良此才可赎死尔赏不可得也命以其人还进进复请曰使臣失信则不能用人矣太祖于是赏以一官君臣之间盖如此鲁肃简公立朝刚正嫉恶少容小人恶之私目为鱼头当章献垂帘时屡有补益谠言正论士大夫多䏻道之公既卒太常谥曰刚简议者不知为羙谥以为囙谥讥之竟改曰肃简公与张文节公当垂帘之际同在中书二公皆以清莭直道为一时名臣而鲁尤简易若曰刚简尤得其实也宋尚书为布衣时未为人知孙宣公奭一见竒之遂为知己后宋举进士骤有时名故世称宣公知人公尝语其门下客曰近世谥用两字而文臣必谥为文皆非古也吾死得谥曰宣若戴足矣及公之卒宋方为礼官遂谥曰宣成其志也嘉祐二年枢宻使田公罢为尚书右丞观文殿学士兼翰林侍读学士罢枢宻使当降麻而止以制除盖往时髙若讷罢枢宻使所除官职正与田公同亦不降麻遂以为故事真宗时丁晋公自平江军节度使除兵部尚书叅知政事节度使当降麻而朝议惜之遂止以制除近者陈相罢使相除仆射乃降麻庞籍罢莭度使除观文殿大学士又不降麻盖无定制也寳元康定之间余自贬所还过京师见王君贶初作舍人自契丹使归余时在坐见都知押班殿前马歩军聮骑立门外呈榜子称不敢求见舍人遣人谢之而去至庆暦三年余作舍人此礼已废然三衙管军臣僚于道路相逢望见舍人呵引者即歛马驻立前呵者传声太尉立马急遣人谢之比舍人马过然后敢行后子官于外十年而还遂入翰林爲学士见三衙呵引甚雄不复如当时与学士相逢分道而过更无敛避之礼盖两制渐轻而三衙渐重旧制侍卫亲军与殿前分爲两司自侍卫司不置马歩军都指挥使止置马军指挥使歩军指挥使以来侍卫一司自分为二故与殿前司列为三衙也五代军制已无典法而今又非其旧制者多矣国家开寳中所铸钱文曰宋通元寳至寳元中则曰皇宋通寳近世钱文皆着年号惟此二钱不然者以年号有寳字文不可重故也太祖建隆六年将议改元语宰相勿用前世旧号于是改元干徳其后囙于禁中见内人镜背有干徳之号以问学士陶谷谷曰此伪蜀时年号也囙问内人乃是故蜀王时人太祖由是益重儒士而叹宰相寡闻也仁宗即位改元天圣时章献明肃太后临朝称制议者谓撰号者取天字于文为二人以为二人圣者恱太后尔至九年改元明道又以为明字于文日月并也与二人㫖同无何以犯契丹讳明年遽改曰景祐是时连岁天下大旱改元诏意冀以迎和气也五年囙郊又改元曰寳元自景祐初群臣慕唐玄宗以开元加尊号遂请加景祏于尊号之上至寳元亦然是岁赵元昊以河西叛改姓元氏朝廷恶之遽改元曰康定而不复加于尊号而好事者又曰康定乃谥尔明年又改曰庆历至九年大旱河北尤甚民死者十八九扵是又改元曰皇祐犹景祐也六年日蚀四月朔以谓正阳之月自古所忌又改元曰至和三年仁宗不豫久之康复又改元曰嘉祐自天圣至此凡年号九皆有谓也㓂忠愍公之贬也𥘉以列卿知安州既而又贬衡州副使又贬道州别驾遂贬雷州司戸时丁晋公与冯相在中书丁当秉笔𥘉欲贬崖州而丁忽自疑语冯曰崖州再渉鲸波如何冯唯唯而巳丁乃徐拟雷州及丁之贬也冯遂拟崖州当时好事者相语曰若见雷州㓂司户人生何䖏不相逢比丁之南也㓂复移道州㓂闻丁当来遣人以蒸羊逆扵境上而收其僮仆杜门不放出闻者多以为得体杨文公以文章擅天下然性特刚劲寡合有恶之者以事譛之大年在学士院忽夜召见扵一小合深在禁中既见赐茶从容顾问久之出文槀数箧以示大年云卿识朕书蹟乎皆朕自起草未尝命臣下代作也大年惶恐不知所对顿首再拜而出乃知必为人所譛矣由是佯狂奔于阳翟真宗好文𥘉待大年眷顾无比晚年恩礼渐衰亦由此也王文正公为人方正持重在中书最为贤相尝谓大臣执政不当收恩避怨公尝语尹师鲁曰恩欲归已怨使谁当闻者叹服以为名言李文靖公为相沈正厚重有大臣体尝曰吾为相无他能唯不改朝廷法制用此以报国士大夫𥘉闻此言以谓不切扵事及其后当国者或不思事体或收恩取誉屡更祖宗旧制遂至官兵冗滥不可胜纪而用度无节财用匮乏公私困弊推迹其事皆因执政不能遵守旧规妄有更改所致至此始知公言简而得其要由是服其识虑之精陶尚书为学士尝晚召对太祖御便殿陶至望见上将前而复却者数四左右催宣甚急谷终彷徨不进太祖笑曰此措大索事分顾左右取袍带来上已束带谷遽趋入薛简肃公知开封府时明参政为府曹官简肃待之甚厚直以公辅期之其后公守秦益常辟以自随优礼特异有问扵公何以知其必贵者公曰其为人端肃其言简而理尽凡人简重则尊严此贵臣相也其后果至参知政事以卒时皆服公知人腊茶出扵劒建草茶盛扵两浙两浙之品日注为第一自景祐巳后洪州双井白芽渐盛近岁制作尤精囊以红纱不过一二两以常茶十数斤飬之用辟暑湿之气其品逺出日注上遂为草茶第一仁宗退朝常命侍臣讲读扵迩英合贾侍中时为侍讲讲春秋左氏传每至诸侯淫乱事则略而不说上问其故贾以实对上曰六经载此所以为后王鉴戒何必讳丁晋公自保信军节度使知江宁府召为参知政事中书以丁节度使召学士草麻时盛文肃为学士以为参知政事合用舎人草制遂以制除丁甚恨之㓂忠愍之贬所素厚者九人自盛文肃已下皆坐斥逐而杨大年与㓂公尤善丁晋公怜其才曲保全之议者谓丁所贬朝士甚多独扵大年能全之大臣爱才一节可称也太祖时以李汉超为关南廵检使捍北虏与兵三千而巳然其齐州赋税最多乃以为齐州防御使悉与一州之赋俾之飬士而汉超武人所为多不法久之关南百姓诣阙讼汉超贷民钱不还及掠其女以为妾太祖召百姓入见便殿赐以酒食慰劳之徐问曰自汉超在关南契丹入㓂者㡬百姓曰无也太祖曰徃时契丹入㓂邉将不能御河北之民歳遭劫虏汝扵此时能保全其赀财妇女乎今汉超所取孰与契丹之多又问讼女者曰汝家㡬女所嫁何人百姓具以对太祖曰然则所嫁皆村夫也若汉超者吾之贵臣也以爱汝女则取之得之必不使失所与其嫁村夫孰若䖏汉超家富贵扵是百姓皆感悦而去太祖使人语汉超曰汝湏钱何不告我而取扵民乎乃赐以银数百两曰汝自还之使其感汝也汉超感泣誓以死报仁宗万机之睱无所翫好惟亲翰墨而飞白尤爲神妙凡飞白以点画象物形而点最难工至和中有书待诏李唐卿撰飞白三百点以进自谓穷尽物象上亦颇佳之乃特为清净二字以赐之其六点尤为竒絶又出三百点外仁宗圣性恭俭至和二年春不豫两府大臣日至寝合问圣体见上器服简质用素漆唾壷盂子素甆盏进药御榻上衾褥皆黄絁色已故暗宫人遽取新衾覆其上亦黄絁也然外人无知者惟两府侍疾因见之尔陈康肃公善射当世无双公亦以此自矜尝射扵家圃有卖油翁释担而立睨之久而不去见其发矢十中八九但微颔之康肃问曰汝亦知射乎吾射不亦精乎翁曰无他但手熟尔康肃忿然曰尔安敢䡖吾射翁曰以我酌油知之乃取一葫芦置扵地以钱覆其口徐以杓酌油沥之自钱孔入而钱不湿因曰我亦无他惟手熟尔康肃笑而遣之此与庄生所谓解牛斵轮者何异至和𥘉陈恭公罢相而并用文富二公正衙宣麻之际上遣小黄门宻扵百官班中听其论议而二公久有人望一旦复用朝士徃徃相贺黄门具奏上大悦余时为学士后数日奏事垂拱殿上问新除彦博等外议如何余以朝士相贺为对上曰自古人君用人或以梦卜茍不知人当从人望梦卜岂足慿邪故余作文公批答云永惟商周之所记至以梦卜而求贤孰若用搢绅之公言从中外之人望者具述上语也王元之在翰林尝草夏州李继迁制继迁送润笔物数倍扵常然用启头书送拒而不纳盖惜事体也近时舍人院草制有送润笔物稍后时者必遣院子诣门催索而当送者徃徃不送相承既久今索者送者皆恬然不以为怪也内中旧有玉石三清真像𥘉在真逰殿既而大内火遂迁扵玉清昭应宫巳而玉清又大火又迁扵洞真洞真又火又迁扵上清上清又火皆焚荡无孑遗遂迁扵景灵而宫司道官相与惶恐上言真像所至辄火景灵必不免愿迁他所遂迁扵集禧宫迎祥池水心殿而都人谓之行火真君也丁文简公罢参知政事为紫宸殿学士即文明殿学士也文明本有大学士为宰相兼职又有学士为诸学士之首后以文明者真宗谥号也遂更曰紫宸近世学士皆以殿名为官称如端明资政是也丁旣受命遂称曰丁紫宸议者又谓紫宸之号非人臣之所宜称遽更曰观文观文是隋炀帝殿名理宜避之盖当时不知然则朝廷之事不可以不学也王冀公罢参知政事而真宗眷遇之意未衰特置资政殿学士以宠之时㓂莱公在中书定其班位依杂学士在翰林学士下冀公因诉于上曰臣自学士拜参知政事今无罪而罢班及在下是贬也真宗为特加大学士班在翰林学士上其宠遇如此景祐中有郎官皮仲容者偶出街衢为一轻薄子所戯遽前贺云闻君有台宪之命仲容立马媿谢久之徐问其何以知之对曰今新制台官必用稀姓者故以君姓知之尔盖是时三院御史乃仲简论程掌禹钖也闻者传以为笑太宗时宋白贾黄中李至吕蒙正苏易简五人同时拜翰林学士承旨扈蒙赠之以诗云五鳯齐飞入翰林其后吕蒙正为宰相贾黄中李至苏易简皆至参知政事宋白官至尚书老扵承旨皆为名臣御史台故事三院御史言事必先白中丞自刘子仪为中丞始牓台中今后御史有所言不须先白中丞杂端至今如此丁晋公之南迁也行过潭州自作斋僧䟽云𥙷仲山之衮虽曲尽扵巧心和傅说之羮实难调扵衆口其少以文称晚年诗笔尤精在海南篇咏尤多如草解忘忧忧厎事花名含笑笑何人尤为人所传诵张仆射体质丰大饮食过人尤嗜肥猪肉每食数斤天寿院风药黒神丸常人所服不过一弹丸公常以五七两为一大剂夹以胡饼而顿食之淳化中罢相知安州安陆山郡未尝识达官见公饮㗖不类常人举郡惊骇尝与賔客会食厨吏置一金漆大桶扵㕔侧窥视公所食如其物投桶中至暮酒浆浸渍涨溢满桶郡人嗟愕以谓享富贵者必有异扵人也然而晏元献公清瘦如削其饮食甚微每析半饼以筯卷之抽去其筯内捻头一茎而食此亦异扵常人也宋宣献公夏英公同试童行诵经有一行者诵法华经不过问其习业㡬年矣曰十年也二公笑且闵之因各取法华经一部诵之宋公十日夏公七日不复遗一字人性之相逺如此枢宻曹侍中澶渊之役以殿直使扵契丹议定好由是进用当庄献明肃太后时以勲旧自处权倾中外虽太后亦严惮之但唿侍中而不名凡内降恩泽皆执不行然以其所执既多故有三执而又降出者则不得巳而行之久之为小人所测凡有求而三降不行者必又请之太后曰侍中已不行矣请者徐启曰臣巳告得侍中宅妳婆或其亲信为言之许矣扵是又降出曹莫知其然也但以三执不能巳僶俛行之扵是太后大怒自此切齿遂及曹芮之祸乃知大臣功髙而权盛祸患之来非智虑所能防也曹侍中在枢府务革侥幸而中官尤𬒳裁折罗崇勲时为供奉官监后苑作歳满叙劳过求恩赏内中唐突不巳庄献太后怒之帘前谕曹使召而戒励曹归院坐㕔事召崇勲立庭中去其巾带困辱久之乃取状以闻崇勲不胜其耻其后曹芮事作镇州急奏言芮反状仁宗太后大惊崇勲适在侧因自请行既受命喜见颜色昼夜疾驰锻成其狱芮既𬒳诛曹𥘉贬随州再贬房州行至襄阳渡北津监送内臣杨懐敏指江水谓曹曰侍中好一江水盖欲其自投也再三言之曹不谕至襄阳驿遂逼其自缢宋郑公𥘉名郊字伯庠与其弟自布衣时名动天下号为二宋其为知制诰仁宗骤加奨眷便欲大用有忌其先进者譛之谓其姓符国号名应郊天又曰郊音交也交者替代之名也宋交其言不祥仁宗遽命改之公怏怏不获已乃改为庠字公序公后更践二府二十余年以司空致仕兼享福寿而终而譛者竟不见用以卒可以为小人之戒也曹武惠王国朝名将勲业之盛无与为比尝曰自吾为将杀人多矣然未尝以私喜怒辄一人其所居堂室弊壊子弟请加脩葺公曰时方大冬墙壁瓦石之间百虫所蛰不可伤其生其仁心爱物盖如此既平江南回诣合门入见牓子称奉勑江南勾当公事回其谦恭不伐又如此真宗好文虽以文辞取士然必视其器识每御崇政赐进士及第必召其髙第三四人并列扵庭更察其形神磊落者始赐第一人及第或取其所试文辞有理趣者徐奭铸鼎象物赋云足惟下正讵闻公餗之欹倾铉乃上居实取王臣之威重遂以为第一蔡齐置器赋云安天下扵覆盂其功可大遂以为第一人钱思公生长富贵而性俭约闺门用度为法甚谨子弟辈非时不能辄取一钱公有一珊瑚笔格平生尤所珍惜常置之几案子弟有欲钱者辄窃而藏之公即怅然自失乃牓于家庭以钱十千赎之居一二日子弟佯为求得以献公欣然以十千赐之他日有欲钱者又窃去一歳中率五七如此公终不悟也余官西都在公幕亲见之每与同僚叹公之纯徳也国朝雅乐即用王朴所制周乐太祖时和岘以为声髙遂下其一律然至今言乐者犹以为髙云今黄钟乃古夹钟也景祐中李照作新乐又下其声太常歌工以其太浊歌不成声当铸钟时乃私赂铸匠使减其铜齐而声稍清歌乃叶而成声而照竟不知以此知审音作乐之难也照每谓人曰声髙则急促下则舒缓吾乐之作久而可使人心感之皆舒和而人物之生亦当丰大王侍读身尤短小常戯之曰君乐之成能使我长乎闻者以为笑而乐成竟不用邓州花蜡烛名着天下虽京师不能造相传云是㓂莱公烛法公尝知邓州而自少年富贵不点油灯尤好夜宴剧饮虽寝室亦燃烛达旦每罢官去后人至官舍见厠溷间烛泪在地徃徃成堆杜祁公为人清俭在官未尝燃官烛油灯一炷荧然欲灭与客相对清谈而巳二公皆为名臣而奢俭不同如此然祁公寿考终吉莱公晚有南迁之祸遂殁不返虽其不幸亦可以为戒也故事学士在内中院吏朱衣只引太祖朝李昉为学士太宗在南衙朱衣一人前引而已昉亦去其一人至今如此徃时学士入札子不着姓但云学士臣某先朝盛度丁度并为学士遂着姓以别之其后遂皆着姓晏元献公以文章名誉少年居富贵性豪俊所至延賔客一时名士多出其门罢枢宻副使为南京留守时年三十八幕下王琪张亢最为上客亢体肥大琪目为牛琪痩骨立亢目爲猴二人以此自相讥诮琪尝嘲亢曰张亢触墙成八字亢应声曰王琪望月呌三声一坐为之大笑杨文公常戒其门人为文宜避俗语既而公因作表云伏惟陛下徳迈九皇门人郑戬遽请扵公曰未审何时得卖生菜扵是公为之大笑而易之夏英公父官扵河北景徳中契丹犯河北遂殁于阵后公为舍人丁母忧起复奉使契丹公辞不行其表云父殁王事身丁母忧义不戴天难下穹庐之拜礼当枕块忍闻夷乐之声当时以为四六偶对最为精絶孙何孙仅俱以能文驰名一时仅为陜西转运使作骊山诗二篇其后篇有云秦帝墓成陈胜起明皇宫就録山来时方建玉清昭应宫有恶仅者欲中伤之因録其诗以进真宗读前篇云朱衣吏引上骊山遽曰仅小器也此何足夸遂弃不读而陈胜禄山之语卒得不闻人以为幸也扬大年每欲作文则与门人賔客饮博投壷奕棊语咲諠譁而不妨构思以小方纸细书挥翰如飞文不加点每盈一幅则命门人传録门人疲扵应命顷刻之际成数千言真一代之文豪也杨大年为学士时草荅契丹书云隣壌交欢进草既入真宗自注其侧云朽壌䑕壌粪壌大年遽改为隣境明旦引唐故事学士作文书有所改为不称职当罢囙亟求觧职真宗语宰相曰杨亿不通商量真有气性太常所用王朴乐编钟皆不圆而侧垂自李照胡瑗之徒皆以为非及照作新乐将铸编钟给铜铸泻务得古编钟一枚工人不敢销毁逐蔵扵太常钟不知何代所作其铭曰粤朕皇祖寳龢钟粤斯万年子子孙孙永寳用叩其声与王朴夷则清声合而其形不圆侧垂正与朴钟同然后知朴博古好学不为无据也其后胡瑗改铸编钟遂圎其形而下垂叩之揜欎而不扬其鏄钟又长甬而震掉其声不和着作佐郎刘义叟窃谓人曰此与周景王无射钟无异必有眩惑之疾未㡬仁宗得疾人以羲叟之言验矣其乐亦㝷废自太宗崇奨儒学骤擢髙科至辅弼者多矣盖太平兴国二年至天圣八年二十三榜由吕文穆公而下大用二十七人而三人并登两府惟天圣五年一榜而已是歳王文安公第一今昭文相公韩仆射西参政赵侍郎第二第三人也予忝与二公同府每见语此以为科埸盛事自景祐元年已后至今治平三年三十余年十二牓五人已上未有一人登两府者亦可恠也㱕田録卷第一欧阳文忠公文集河北奉使奉草卷上河北奉使奏草卷上欧阳文忠公集一百十七乞许同商量保州事札子臣准勑差充河北转运按察使伏见河北骄兵作过见据保州招之未肯开门击之未能速破诸将集于城下而进退攻取未有定计臣今偶𬒳奖擢俾当繁使至于应副粮草军须之类皆有司之常事臣虽竭力供职未足以称陛下用臣之意臣今欲乞每遇军马攻讨招抚应干保州事宜许臣与田况李昭亮等同共商量施行庻㡬愚虑有禆万一如允臣所奏乞特降圣旨札子付臣及乞札与田况等今取进旨举官札子臣近蒙圣恩擢备任使臣勘会本路州县至多甲马甚衆比于三路最号䌓难况今兵据保州河决徳博虏人对境未测事宜当此之时以臣非才骤当重责苟一败职所系非轻须借衆能庻可共济臣今有奏举下项官吏五人伏乞朝廷特赐勘会本路州县阙贠及有成资满任阙处各与差除以备缓急勾当庻㡬职务办集不至败悞今具姓名画一如后一前知长垣县着作佐郎黄贽臣前任滑州通判日与贽县境相隣熟闻其政治之迹本人近准勑移知大宁监窃知长垣县系祗应北朝人使有例免得逺官臣今欲乞下审官院及开封府会问保明本官实曽祗应人使及合免逺官体例特除一河北路通判差遣一㩲兖州掌书记龚鼎臣有词学明于吏术歴官六考有举主磨勘循资今又成一考见有举主臣今欲乞检会本人考第举主特改转一京官除注河北路签判知县差遣一新授舒州团练判官徐玉爲性明敏有吏干暁民政其人新授官未赴任臣今欲乞特除一河北职官或知县差遣一太庙斋郎姜潜有文行通晓民间利病熟知河北事宜臣今欲乞特除一河北路县令㦯主簿差遣一试国子四门助教李边有胆勇材武夲因曰身効用捉贼得功臣今欲乞特除一河北县尉差遣右谨具如前臣所奏举黄贽等五人如蒙朝廷擢用后犯正入已赃及不如举状臣并甘同罪谨具状奏闻伏候勑旨乞不亲教阅札子臣近准中书札子节文河北宜选转运使二贠宻授经略之任使其熟圗利害隂爲预备仰不住遍行廵歴所到据城壁并烽火台防城动使家事衣甲器械一一觑歩仍躬亲于教阅处试验兵士鞍马次第者臣偶以不才𬒳此责任若乃询究军民之利害相度山川之险要斡运蒭粟建易城寨以至按察将吏廉其否臧营办工材督治器甲如此等事乃是朝廷宻授臣经略之职敢不尽心至如躬亲教阅此则主兵之官日行常事兼臣本司自有职事凡于军政旣不精专而又所至州军一歳不过一两次暂时按视难尽精详纵欲处置改更未必皆当况主兵之权贵于统一侵官失职于理非便臣今欲乞除点检城壁器甲并依中书札子内圣旨指挥外所有转运使提点刑狱司等躬亲教阅一事乞更不施行如允臣所奏乞明降朝旨乞许转运司差兵士捉贼当司准枢宻院札子节文奉圣旨令真定府路定州路髙阳关部署司各行移文字与合行本路管辖军马州军今后每遇勾抽系路分管辖军马候见本属部署司文字即得起发并札付河北都转运司亦仰依此指挥右谨具如前当司近因廵歴至邢州据赵州宁晋县郷兵都头管用徳状及口称缉得昨来北京走却壮城兵士强贼一十一人见在赵州賛皇县藏乞差使臣兵士指引前去掩捕臣㝷爲本州及侧近地分廵检县尉并在磁洺州会合见捉打刼武安县贼人次侧近应急别无廵检使臣可差又縁近准上件枢宻院札子转运司差拨兵士不得偶值宣抚使富弼到邢州遂具状乞就差使臣兵士巳差殿直髙惟正带兵甲前去掩捕次臣㸔详近降枢宻院札子盖爲大叚起发兵马须候部署司勾抽不欲令他司侵主兵之权事要统一敢不遵行臣欲乞今后遇有强恶贼人之处廵检县尉地分遥逺夫能救应之间许令转运司于就近州军勾拨兵士一二百人以来应急掩捕所贵不致透漏强恶贼人其余大改起移兵马即依近降枢宻院札子指挥如允臣所奏乞降付本司及部署司施行奏洺州盗贼事今月十日准枢宻院札子邢州驻泊都监胡承泽奏近准枢宻院札子监逐大名府磁相邢洺州廵检等捉杀贼盗者今有贼人徒伴杀併到军贼头刘贵首级并前后捉杀获共七人外只有三两人见已杀併散相度更不消臣监逐收捉欲乞却归邢州管勾本职公事候旨奉圣旨令河北都转运司相度指挥讫奏右臣昨自到任累据北京邢洺磁等州节次申报军贼或十人十五人至二十人在西路数州之内惊刼人戸掠夺递马并郷村生马骑乗倐忽徃来不辨头首姓名及每火人数㝷根问得元有杀廵检县尉军贼刘贵一火及近日大名府走却壮城兵士九人共两火略知姓名虽曽捉杀得数人然其余党昌炽愈甚或旋合火伴或胁逐村人到处一二十人动成羣队臣今月九日廵歴到洺州南准本州廵检走报称有军贼十四人打夺临洺界马递铺同时又据磁州申武安县军贼二十人入县衙闘敌伤着兵士及烧却草市当日又据权廵检殿直髙惟正申邢州沙河县九月一日有贼一火打刼村民史秀至十一日臣离洺州至故城马铺又闻前靣马铺有贼四人白日骑马带甲羣行过徃向东鸡泽县贼势如此交横其廵检县尉等并各未见向前捉捕臣虽巳一靣催促廵检县尉等及牒逐处併力掩捕及体量廵检县尉内有畏懦不能捉贼者续乞替换行遣次不委胡承泽妄有申奏只有三两人未获意欲速罢捉贼差使兼臣曽召承泽问当口称奉宣监捉本不令躬亲捉杀兼宣抚使富弼已权差供奉官武永孚内殿承制魏辛等充邢洺五州军捉贼方今盗贼势虽未衰其胡承泽臣巳牒令却归本任去讫乞一靣罢差兵士拽磨右臣准中书札子访闻昨来石待举擘画酒务内令兵士拽磨所贵省得草料转运司㝷依此遍下诸州军施行讫今仰立便指挥只依旧用驴子拽磨仍具因依闻奏臣今检取到元𥘉一宗行遣公案勘会得庆暦三年十一月九日转运使张沔因廵歴到保州本州通判石待举擘画申请乞更不差磨憔驴子只以厢军兵士推磨所有转运使张沔㝷依所申行下今来朝廷指挥仰疾速止絶本司相度即目已是秋深磨憔踏麴罢多日兼又保塞乱兵才息若非时急行出上件指挥深虑扇惑小人别致引惹欲乞直候来年将及踏麴之时只作本司一靣行遣依旧却差驴子所贵不至张皇引惹谨具状奏闻奏李昭亮私取叛兵子女右臣近廵歴至保州访闻得部署李昭亮昨因保州开门后入城将云翼第九兵士妻女分配与诸州军军贠等本爲是作乱兵士妻女配与军营要行戒励却于其中拣选军人女子先自将入昭亮本家及手下兵士使臣通判官等递相倣俲亦各私取归家军民传闻道路喧沸其李昭亮等知臣觉察举行遂却转递岀外即目未知去处㝷据定州通判冯博文状陈首称收得长行许秀女一人臣等勾到许秀女子小姐及元传送兵士杨遂王在共三人巳牒送真定府通判王鹏于本府置院推勘去讫谨具状奏闻乞不诘问刘涣斩人臣近知吉州刺史刘涣新到保州因点检军资库有虞候张吉无礼及擅开金银笼子不伏知州指挥已行处斩讫窃闻前转运使张沔曾具奏闻深意朝廷别致疑惑况保州新经兵乱河北士卒素骄处置权宜难依常法伏乞朝廷更不诘问所贵不致引惹今取进旨访问逐州利害牒当司勘㑹辖下州军县镇地里阔逺户口财赋兵甲甚多逐处官吏所见公私利病窃虑当司廵歴未到之间无由一一询访湏议专行公文者牒具如前事湏牒某州候到仰遍牒在州及外县镇官贠内有见得本路及本职务不便事件及民间弊病可以兴利除害者并宻具文字子细条列直赴当司投下以慿看详可否乞不令提刑司点检赏给臣近准枢宻院札子节文河北诸州军将来所支厢禁军赏给折支奉圣㫖札与转运提点刑狱司疾速分头遍行点检续准宣头节文今下河北转运使副提点刑狱朝臣使臣候到逐处将赏给物色若是估价尚髙便仰重行估计其札子宣头并不得下司者臣伏详朝旨本爲赏给之物不可亏损军人又縁士卒素骄亦湏镇静故每于赏给文字多令不得下司者盖虑张皇却生引惹今若只令转运司点检即可以因廵歴名目每到州军自合点检仓库因便于军资库内点检如此方可不至张皇其提刑司自来不管钱谷忽至州军却入军资库点检即兵士皆知朝廷畏惧军人特令点检如此却成引惹又虑诸州军见自来提刑不管钱谷忽要入军资库不肯应副则湏明言有朝旨点检赏物又全违不下司之意有此事体不便伏乞朝廷专责转运使一靣点检准备况臣累准朝㫖指挥丁宁严切巳各行下诸州军及见廵歴因便点检亦恐州军数多南郊渐近遍到不得即乞宻委本州通判等就点检所贵不至张皇如允臣听奏乞明降圣㫖指挥更不令提刑司点检所贵别不张皇引惹取进止保举王果右臣等伏见前知定州皇城使王果移知宻州或闻朝议罪果昨攻保州之日伤中兵士数多及纵兵掠夺南关人户财物所以降移差遣臣等体量得昨来保州兵士作乱之𥘉便欲自南门突出頼果领兵力拒守得南关贼旣不能奔突遂闭城门兼𥘉闭门之时尚可斩关而入爲诸将心不齐一致果不能独进其兵士伤中人多盖是果能得士死力奋勇争先虽有中伤㝷各完复其后累降招牓贼衆攃城投降亦因外兵攻围示以必取贼知穷蹙方肯听命果之力战不爲无助其南关人户财物乃是招收两指挥𥘉作乱之时先自南关刼掠然后入城果到南关只令兵士于招收叛卒营内就其粮水兵士㦯得些小物色多是叛卒遗弃之物然东关人户亦不免刼掠昨来保州城开之后两关人户皆有状称刼掠财物不少足明因乱𬒳刼不独南关盖縁王果爲性刚勇奋不顾身但务尽忠不恤毁誉若朝廷当用兵伐叛之𥘉罪先登効命之将使冒矢石中伤者被责而避贼不战偶无伤中者得迁窃虑赏罚失中无以劝戒兼臣昨因廵歴至㳂边州军访闻军民嗟愤皆以果当被赏而不意被责累经本司及宣抚司陈诉举留伏望朝廷审察爱憎之言保全忠勇之士其王果伏乞特与清雪复一河北㳂边重地差遣所贵下叶军民之议激劝将吏之心谨具状奏闻保明张景伯准宣头节文磁州奏据武安知县张景伯申今月六日有军贼约二十余人入县围却县城有守把兵士三十余人于县门楼上相射贼人中箭后便惣出徃城西草市打刼刘蕳家财物乞指挥收捉去讫奏闻事宜令河北都转运司疾速体量诣实如是上件贼人曾打刼县城里靣人户财物所有本县官贠仰依近降指挥取勘施行并下提刑司火急指挥应干系地分都同廵检使臣及捕盗官等仰立便部领兵甲弓手等会合捉杀湏管败获所乞权差兵士百十人防护县城即仰转运司疾速相度差拨讫奏闻者右谨具如前当司勘会先据磁州状申今月六日有军贼二十余人入武安县内打刼𬒳知县张景伯部领守把兵士于县门楼上相射贼人中箭出徃城西草市内打刼刘简家财物粘逐前去值夜捉贼不获乞差廵检县尉会合捉杀及乞于诸县添差守把兵士及权差义勇防托当司㝷遍牒都大捉贼徐夔及地分廵检县尉等分头捉杀及牒磁州差兵士义勇量支器甲防守县城相次据徐夔及沙河县令申斫到贼头一箇及胡承泽申永年县百姓杀头二箇又据磁州申活捉到军贼张晸一人斫到徐木大赵二头二箇其余并是元𬒳贼人驱虏去递铺兵士及百姓等并各诣逐处首身讫外即目磁洺之间别无贼盗当司体量得上件贼人元𥘉于武安县打刼𬒳知县张景伯与兵士三十余人用命射中贼人致其溃散因此徐夔等接势收捉斫杀方得尽静其武安县吏难议更行取勘谨具状奏闻乞罢郭承祐知邢州臣近日伏覩差郭承祐知邢州臣自蒙朝廷差充转运按察使巳来前后累准宻降不下司宣头札子令常用心体量辖下官吏臣细详朝㫖本爲河北于天下诸路最爲用武之地曩因北虏通和之后弛备多年一旦恐有事宜百事隳废朝廷悔鉴前弊故先慎择官吏务欲脩整頽纲昨准宣头节文一十九州军择人乆任外其余州军长吏令中书门下枢宻院选差并下转运司体量大小文武官不堪其任者不得容庇不才因循不切糺举却致临事阙悞朝廷留意河北丁宁切至如此加以近自保州兵乱之后至今民尚虚惊军情未帖相次顺安军瀛州安肃军衞州通利军等诸处不住骄兵扇摇结当此之际臣实不意选差郭承祐爲河北长吏承祐顷知澶州引惹修城兵士几至作閙去年差来河北将兵臣在谏院曾极论列㝷罢知相州贪秽之状狼籍多端又爲按察使张昷之奏论罢爲北京部署今者移陜西迁延不去又以邢台委之当河朔多事朝廷丁宁留意之时承祐累任不离河北不审其人果以何能当此慎选承祐庸劣贪秽奴厮之材若以曾効仆使之劳不忍废弃岂无闲处可畜养之况邪州北连镇定控扼西山军马所屯人民繁富御戎镇俗尤湏择吏万一乏人选差止得中常之材尚胜承祐伏望朝廷頋惜河朔名藩重地不使庸劣小人坏之其郭承祐伏乞特赐指挥罢去邢州别选差人取进止再奏郭承祐臣昨覩朝廷差郭承祐知邢州巳曾具札子奏论乞别选差人至今未奉朝旨臣昨因准中书札子权知成徳自邢州经过见其城壁严整居人繁富不惟爲朝廷惜此名藩重地兼痛惜一城军民将罹其毒仍採问得邢州之民自闻朝廷差下郭承祐其上等人户各诉免行户及欲逃移他郡缘承祐乆在河北其赃秽之状人尽知之窃恐朝廷未知民情不恱如此谨再具奏闻取进止五保牒当司检会辖下诸州军近年不住申报盗贼羣火极多盖缘盗贼必先湏郷村各有宿食藏之处及所得赃物常有转卖寄附之家然后方能作贼所以自来每有羣盗惊刼及至官司捕捉又却分散不见踪迹卒难㝷覔盖爲郷村不相觉察致得姦盗之人到处便可容隐兼检会准户令诸户皆以隣聚相保以相检察勿造非违如有逺客来过止宿及保内之人有所行诣并语同保知虽然有此令文州县多不举行昨因廵歴到通利军问得旧来常有盗贼逃军爲患近歳黎阳衞县各将鄕村之人五家结爲一保自结保后来絶无逃军贼盗公私简静其利甚博湏议专有施行右具如前当司相度隣聚相保之法是国家见行勑令于公私甚利然今旣举行若县令非才不能制驭公人胥吏则勾追搔扰未见其利先爲民害以此当司未欲一槩遍行指挥今且于辖下诸县柬选知县县令公明材干可以差委者先次施行数内某官见知某县事湏实封专牒某官候到请详前项事理施行当司所録去合保次第只是大纲若更有合从彼处民便别加增损事件亦请一靣增损施行仍请先具如何施行次第公文供报无至张皇卤莽者乞推究李昭亮准中书札子节文奉圣旨冯博文爲陈首特放更不置院推勘如更有官贠使臣等将带却保州作过兵士人口徃本家者并许陈首亦与放罪仰本处依前来体例配与军贠收养者右谨具如前当司昨爲真定府定州等路部署李昭亮身爲大将不能统辖致得保州兵士作乱及朝廷累降勑牓屈法招诱叛卒方肯归降旣城开之后其李昭亮转帖号令诸军不得私取人口并财物却先将叛卒女口私入本家当司爲见李昭亮忝爲大将不恤国家忧患幸此乱兵利其妻女当司职在按察理合举行遂当靣询问李昭亮其人妄称不曾收得及通判冯博文处亦有一人知臣觉察遂急送保州陈首当司爲要见得李昭亮处私取叛兵士女口归着遂勾追冯博文处许秀女一人及转送兵士等于真定府差官置院根勘本爲要李昭亮私取手下叛兵妻女归着今准中书札子内上项圣旨指挥欲乞除冯博文特放更不推勘及其余官贠使臣等未发觉者并许陈首外其李昭亮身爲大将不忧国家幸此乱兵私取妻女其情理不轻况已发觉无容自首伏乞许臣根勘见归着奏取勑裁兼本司已牒推勘院令踈放冯博文处许小姐及催促根究李昭亮私取人等早行结絶未得㫁遣缴送当司以慿看详闻奏去讫伏縁当司职在按察今来若举察辖下官吏未容根究便行踈放即按察之司是爲虚设今后官吏作过者无由糺举伏乞朝廷特赐详察谨具状奏闻乞将误降配厢军依旧升爲禁军当司近牒真定府定州等路部署司取素昨来保州分配作过兵士人数㝷准部署司公文分析到一宗分配兵士人数内二千一百六十五人配诸州军禁军一百九十八人配诸州军厢军臣昨因廵歴到通利军勘会本军分配系保州分配来兵士共九十人内八十人配禁军武衞指挥十人配厢军威边保节指挥㝷体问所配禁军兵士八十人并是城中作过杀戮吏民刼夺财物汚辱良善靡所不爲其人等并各配禁军指挥仍升得军分其十人配厢军者元在保州城外廵警闻城中兵乱遂投定州别不曾作过当分配之时却责以擅离地分降配诸处充厢军仍体问其人等爲见城中作过兵士却升得军分亦累曾经知军出头有状声冤称无过降作厢军本军不敢接状然亦以其人等怨忿不敢差使功役只与闲慢处窠坐羁縻当司看详部署司分配保州兵士之时升降之间显是倒置今来通利军威邉等兵士𬒳作过之人升得军分事相形比不得无言今若先其无事之时便与措置尚全大体若万一渐形怨忿别起事端至时难爲镇静不免改更则转更引惹骄兵生事者右具如前当司虽子细体问得上件降充威邉保节等厢军事节盖虑引惹又不敢亲唤本人取问分配因依今録白部署司元牒分析到厢军人数头连在前欲乞特降指挥下真定府定州等路部署司分析元降配诸处兵士元系是何指挥及坐何等过犯降配若会问得与当司体问得事理不别即乞将降配厢军人数只作因南郊该恩赦却与升爲禁军所贵于事稍允伏乞早降指挥乞一靣除放欠负臣窃见自来每遇南郊赦勑除放天下欠负朝廷虽示恩䘏而有司未甞奉行是致天下常有积年欠负累经赦宥除放不得使破败逃亡之人传子至孙摊在亲戚干系人等追扰陪填不胜其苦臣究其弊盖爲先降天圣编勑内欠负官物该恩除放者湏得诸州军及转运司节次保明申奏送三司并理欠司定夺经歴官司旣多则徃复问难拖延日月故每一次赦恩除放则未能了当者盖由关防太宻经歴处多使赦宥之恩拥隔不能及下而官司胥吏反爲搔扰之资臣伏覩今年赦书节文内所该欠负官物特与除放者若干项内若干项并特与除放内一项即令本属及转运司保明闻奏切縁虽申奏下三司理欠司即不免徃复问难拖延日月使除放赦恩不时及下臣今欲乞除赦文内一项元指定令保明申奏者依赦施行外若干项系赦恩特与除放者并许转运司子细勘会先行除放讫一靣申三司及理欠司乞行点检如敢夹带不合除放之人误行除放者其转运司官吏并科违制之罪况三司转运司俱是掌钱谷之司其转运司尤以聚歛爲功只患刻剥太过虽不经三司覆验必不敢滥行除放如允臣所请乞特降指挥下诸路申明赦文内令保明者并湏申奏其余特与除放者许转运司除放讫申三司今具昼一如后一应乹兴年巳前诸州军帐内有桩管诸色欠负年深及累经界分登带不见年代名件见无家业抵当及正身亡没配流不在摊在妻男及干系人处理索自来催纳不行者不以有无侵欺盗用并特与除放此一项臣今欲乞先行除放讫申三司一今日巳前诸色欠负官物并于干系十保人处摊理元不显侵欺盗用者㦯虽是侵欺盗用本家并干系十保人内有委实见无抵当者并仰本属及转运司保明闻奏当议特与除放此一项臣今欲乞依赦文保明申奏一应陜西河东诸般纲运般送衣甲器械等縁路死损却官驴骡并磨攃损折渍汚及去失疋帛系剥纳亏官钱元不是侵欺盗用者并与除放此一项臣今欲乞先行除放讫申三司一应天下州府军监县等应干系节级手分自来有失行遣催纳官物并误行支遣委不是启倖侵欺见行摊纳者并与除放此一项臣今欲乞先行除放讫申三司一应庆暦三年终巳前诸道州府军监人户先因灾伤支借过贷粮草斛㪷除纳外见在欠数目并特与除放此一项臣今欲乞先行除放讫申三司一应庆暦三年巳前诸处夏秋因灾伤倚阁税数并特与除放此一项臣今欲乞先行除放讫申三司一应今日已前幕职州县官在任及未到任亡没者如曾借过月俸并特与除放此一项臣今欲乞先行除放讫申三司一应诸般启倖隐䧟税租今日巳前已根磨出累年积欠数目见行理纳者并特与除放此一项臣今欲乞先行除放讫申三司一应羊纲死损亏折斤两别无欺弊者并特与除放此一项臣今欲乞先行除放讫申三司一应江淮两浙荆湖福建川崃等州军监并黄河在京肆排岸稍工兵士牵驾纲船般运物色内有少欠元无欺弊见尅折请受者并特与除放此一项臣今欲乞先行除放讫申三司一应诸处有水火损败官物及纲船遭风水抛失不虚及贼偷盗勘会分明别无欺弊者并特与除放此一项臣今欲乞先行除放讫申三司乞真定府分骁武兵士别作指挥臣勘会昨准河北宣抚使司指挥真定府骁武云翼共五指挥各以五百人爲一指挥外共儧併出九百三十七人别爲两指挥本司巳依近降枢宻院札子未敢分擘先具分擘团併人数闻奏听候朝廷指挥去讫臣检会昨准宣抚司札子下河北诸路分併指挥兼令转运司应副木植人工修盖营房其诸处各爲少阙材木未曾修盖营房仍未及分併指挥之间巳准枢宻院札子令奏候朝㫖以此诸州兵士指挥各未曾分擘营房亦未敢脩盖惟有真定府一处爲有见在木植甚多于未降到札子巳前㝷便依准宣抚司指挥踏逐到营房地支拨一色新好材木修盖到营一座即今将欲了手元指定作骁武兵士各爲住营内人多屋少多是两三家共住一间经夏暑雨存住不得爲见官中修营分擘指挥人各忻然遂其私便各自用功修盖全不曾催督只及月余已相次了手窃虑朝廷元降札子指挥内有七百人已上处方许分擘今来骁武三指挥各只是六百四五十人巳上以此不令分擘又虑朝廷不见得本府骁武兵士已共力兴工盖成好屋今若却不令分擘即恐兵士巳指望上件营房屋住顿然失望于军情不便伏乞朝廷特赐详察其诸州军即湏候奏得朝旨分定指挥方得兴盖营房其真定府一处已盖了营屋者伏乞早降指挥许令将骁武兵士分擘爲一指挥于新盖成营内居住所贵下顺军情别不生事仍乞检会部署司前奏人数早赐施行取进止乞放行牛皮胶鳔臣累据辖下州军状申爲剏造添修兵器乞牛皮筋角胶鳔物勘会本路见在常是全然阙絶民间虽有禁法合逐旋纳官及点检帐暦亦全无人户纳到数目亦曾闻奏及申三司乞自京师支拨又爲京师诸库各称亦是数少㦯累申奏不曾支得纵或支下亦数目不多应副使用不足其诸州军又爲上下催促造作甚严每于难得之中或时支得些小不暇柬择好弱兼更使用不足湏至减料那融只且备数修剏仅能成器全不堪用今河北一路兵器万数虽然不少而精好堪用之器十无一二臣究其弊盖爲皮角筋胶难得之故臣因勘㑹自来国家明有禁法民间筋角湏尽纳官河南胶鳔又不许过河北旣有此禁便合民间更无兵器今河北见管义勇十七万有余人人自有私弓弩此是官司明知其数者更有不系义勇之家例有弓弩不少其筋角胶鳔从何而得能致弓弩如此之多以此见国家禁法未便只是禁得官中絶无民间不能禁止臣今有起请擘画事件伏乞朝廷特赐详度如允臣所请乞赐施行庻得今后更不专仰朝廷辍那支拨而物料渐有兵器可精今具画一如后一未兵兴以前旧制民间自死牛皮筋角并中卖入官量爲三等支价钱其不及等者退还百姓及许客旅贩卖官中置埸收买当时公私却不阙少自兵兴后来改法甚严人户自死牛马皮筋角限半月赴官送纳许人陈告隐藏者支赏自有此指挥后来人户絶更不曾经官送纳亦无人告首隐藏者岂可二年之内举河北牛马全然不倒死以此足见改法之弊盖其抛死牛马巳是下民之苦更不支得价钱令人户白纳及更令陪钱于官司使用了纳又令尽底纳官絶却民间使用以此民不爲便縁此等物各是民间要用之物陈告又支赏钱不多所以各相蔽盖无由发露今年虽亦许破官钱收买縁已有上项尽底纳官之条民若不纳官而中卖即是违禁之物以此收买不得臣今欲乞却依天圣编勑及前后旧条许人户自死牛马皮筋角中卖入官分爲三等支钱不及等者退还本主及置埸收买客旅兴贩者如有及等皮角不中官卖即许人陈告如此所贵却似旧日公私各获济用一臣体量得河北私置弓弩并无河南过者胶鳔只是河北自有盖沧州大海出鱼不异南方及塘泊之中鱼亦不少河北人民并能煎鳔出处只百十文一斤自来民间公行官司只是黄河不放过南胶外本土胶鳔州县无人点检禁絶民间取足使用但官中自禁耳臣今欲乞沧州及瀛保等州相度置埸收买必然大叚易得窃虑议者犹恐官旣收买则民间公行因此北界爲不便况今官虽不买民间亦不曾禁此人从来不借南界贩鳔岂闻无弓使用以此言之不足疑也右谨具如前所有牛皮筋角等臣只见得本路利害仍乞更下诸路转运司相度利害取进止乞展便籴斛㪷限当司近准三司牒爲便籴斛㪷仰依编勑至三月终住便更不展限者当司勘会㳂边军储事大累年斛斗入便不敷庆暦元年只便到八十五万二年只便到四十五万三年只便到一百四万今年方遇丰熟正是好行入便之时价例比去年大叚低减兼每年客人虽有斛斗不肯便行入中湏待体探年歳丰俭及伺候官中价例髙低常至三四月间方始勐来入中今若只于三月尽顿然中止即邉储大叚阙悞况元抛四百余万斛斗即今全未籴得莫州元抛二十万方籴便到一万二千有余信安三十万方便到四千有余覇州一十九万方便到三千有余其余大约似此全未及数只指望四五月间趂逐入便若便及省司元抛数目只及四百万石不得一年约支之数若顿然住却必见大叚误事者右谨具如前伏乞朝廷特赐详酌体认河北军马粮储事大兼累年便籴不前趂此年丰价贱之时且乞依常年便籴至五六月已来只便及省司元抛数目即止兼自有便籴巳来年年展限客人以习惯其事皆广爲计置直候依常年四五月方来入中今若只于三月止住即不惟全无入中致阙乏悞事兼恐赚悞客人向后无由入中伏乞特下三司许令且依常年体例候籴及元数别听朝旨仍乞速降指挥乞置御河催纲臣伏见㳂边镇定等十六州军每年入中斛㪷并支在京一色见钱自来不止全仰㳂邉入中亦于近里州军计置斛斗从御河漕运输邉所以军储不阙近年废却御河运船不曾般运只借㳂邉入中加又京师近歳难得见钱客旅交钞无价虽于㳂邉多添价例终亦入中不前近里州军却合相兼计置然湏先修运路俟漕运路旣行方敢近里储积今有擘画事件一乞复置御河催纲二贠一乞将见行三说新法地分与㳂邉见钱籴州军分爲两畨更互入中所贵漕运通流邉储易备在京亦省费见钱之半今具利害画一如后一点检本司帐暦系管御河堪好粮船一千八百只见在只有三百余只内一千五百只不知所在自来不曾点检见差官二贠根磨㝷覔至今未见归着其见在三百余只每年亦全不曾般运斛㪷只是杂般虚名占使盖由御河催纲废罢后来纲运无人提辖致得纲梢偷减拌和湿烂损恶却馈边之粟因此转运司渐废漕运之利殊不思若只仰㳂边入中则在京广费见钱在京钱少则㳂邉亦难入中兼昨本司近据广信军通判蒋贲擘画求得江南配来船匠打造鏁栿船比旧船减省得物料人工又可以封鏁不令偷拌巳打成一只甚见利便见今广谋打造次臣今欲乞朝廷却复催纲二贠一贠依旧于大名府一贠于乹宁军渐用新船兴行漕运之利一勘㑹沿邉十六州军元系见钱便籴外近里大名府等七州军近年巳许客人三说入中然二法不可并行若两处抄价苦相争即客人只就近里入中若㳂边价髙有利即近里少人肯入以此二法并行未便臣今欲乞将见钱三说二法分爲两畨一年于㳂边见钱入中则近里权住三说次年于近里行三説即㳂邉权住见钱若近里入中而权住㳂边斛斗无所徃官中便籴必多若㳂邉隔年一入则京师减费见钱之半不至滞却客抄则㳂边入中亦必多矣若明立二法分畨示信于客人则乆逺不劳朝廷改法自可省得见钱邉备亦易计置然近里㳂御河州军用三说本要输邉则湏先修运路故先乞复催纲二贠也右谨具如前臣所乞复置催纲及籴便利害伏乞朝廷特赐裁度如允臣所请即更有约束条件候朝旨别具奏闻乞催纳放外税物臣等近覩赦书节文应今年系灾伤处巳经体量见欠税物未得催理奏取指挥当司勘㑹本路一十二州军各系水灾人户已委官体量到合放税数具帐申奏其放外税物并是见在苗畒上合纳税数若更行减放则姦倖之人枉有拖䧟省税及元计度军储失备巳具状奏闻乞将第四等巳下人户依赦取奏朝旨外第三等巳上人户放外合纳税物乞许依例催纳至今未蒙指挥当司今再将合纳合放税数勘会合放税数巳及七十四万余石束贯外合纳尚有四十余万若更行减放即恐无名虚放数多军储大叚失备况今年河北大丰熟三二十年未有如此丰歳其系灾伤地分巳尽数检放外合纳税数若于丰岁更行除放即恐军储失备将来歳不常丰或小遇不熟及缓急阙乏不免却烦科歛臣等今欲乞朝廷检会本司前奏特降指挥其第三等已上人户除已放外合纳税数乞依例催纳外第四等巳下人户放外合纳税数仍乞与免支移折变只令纳本色或见钱则优倖巳多所贵赦恩下及贫民上户不至侥倖兼即今输纳是时如允臣所请乞速降指挥今取进止乞置弓弩都作院当司勘会近曾擘画乞于磁相州置都作院打造兵器巳蒙朝廷依奏及差到监官等见催促磁相州盖造营房作院及抽柬工匠打造一色精好器械次切縁磁相二州只是鐡作院所有弓弩元未曾别有擘画当司今相度得西山一带所产弓弩良材甚多自来系相州盘阳务採斫应副诸处使用今欲乞就近于邢州置都作院一所专打造一色好弓弩乆逺甚爲利便盖縁弓弩二物于兵器之中最难打造尤要精专至于煎胶披筋各有法度燥湿寒暑有日时制造迟速之间若一事不精遂不堪用兼亦不乆易损坏见今诸州军弓弩造作之时旣皆草草造成不乆㝷复损坏又湏从头修换一畨修换未了一畨巳却损坏即目诸州并不暇打造新弓弩只是终年修换旧者积压无由了絶有打造成后不曾经使巳修三五次者修换旣频转不堪用虚费人功物料乆逺悞事不细其弊如此盖由散在诸州打造工匠及监官皆不齐一本司亦难爲点检故也若蒙朝廷许置都作院即选得专一监官柬挥精好工匠制定工料法式明立赏罚可以责成兼亦易爲点检者右谨具如前所有磁相州鐡作院并今来起请弓弩都作院剏置事𥘉合立规法欲候朝旨许置弓弩作院剏置事一就条列续奏乞赐指挥遵守施行次伏乞早降指挥谨具状奏闻乞再定夺减放应役人数臣勘会辖下州军使州院节级前后行并通引官客司书表司等并各于元定勑额人数外有影占上等人户前转运使张昷之等遂令诸州军据元额合留人数外剩占之人并减放归农虽减得人数不少其如当时逐州行遣不一或不问户等髙下从下名减放者或有于下名之中柬上等人户影占之人减放者或有不问节级前后行只柬上等人户减放者遂致减放之后不絶词讼近累据减放公人等过状却乞收叙又縁诸州减放事体不一若尽据减放之人却行收叙则显违先降勑条额定之数若全不收叙则又有前行节级系名多年者难尽不收亦有州军经减放徃徃輙巳行收叙者臣等兼检㑹日近虽有条贯前行不免里正然额外人多终是不便若额外手分无贿赂乞覔之倖则不可使其更当两役若有贿赂乞覔之倖则不当额外剩置人数以此而言只合依勑额爲当窃以事旣干衆必欲州县乆逺遵行则湏乞自朝廷明降指挥庻爲定令臣等今欲乞特降朝旨申明元定人数许本司遍取辖下州军见管人数及巳减放之人衮同依入事年月上名下次排连从上据勑额元定人数存留外截下额外之人不问户第髙下一时减放如此则年深上名却得收叙额外尽减又不违勑条内有州军元定人数全少后来户口增盈及公事委实繁多之处乞许本司差官定夺量与添人具数闻奏立定爲额庻絶词讼兼可永乆遵行取进止乞不免两地供输人役近又准中书札子节文知保州刘涣奏欲乞朝廷相度㳂邉州军应系两地供输人户比附一州军内人户量与减免州县色役奉圣旨宜令转运司勘会闻奏本司方行勘会相度次续再准三司牒伏乞朝廷指挥内有界河北两地供输衙前两地人户全放归农只令输纳税赋奉圣旨依所奏施行臣勘会㳂边界河以北百姓虽有两地供输虚名其税赋巳经太宗皇帝朝全放即今只于北界纳税唯有差役则两地共之今若全放界河北人户差役即是税赋差傜全不属中国所管旣不能赋役其民即乆逺其地亦非中国之有此事所系利害不轻又縁放免界河以北人户归农指挥元不曾降下本司相度只是朝廷下三司直降下㳂边施行已行之事虽失难追然昨来所放只是衙前客司第一等人户差役所有以次户第等诸般差遣窃虑人户援例别有词说及邉臣更有奏请乞不与施行其刘涣起请亦乞更不施行取进止再乞不放两地供输人色役臣勘会本司近准三司牒爲臣寮起请㳂邉乞减放两地供输衙前及系自京支下官物并令三司差军大将管押前去及系外州军支拨者即令支下州军差衙前人管押赴逐处奉圣旨依奏施行臣看详臣寮所起请上项三节事理内减放两地供输牙前及般运官物令支下州军差衙前管押此二事甚爲不便其两地供输人减役一节本司累曾具不便利害奏闻近因程琳有奏已蒙朝廷行下却且依旧差役外有般运官物令支下州军差衙前管押此一事盖是元起请臣寮不见得本司逐时支移官物次第所以不详利害切縁河北一路㳂边州军每年所用丝绵䌷绢见钱等数目不少并只出在濵徳博四州每遇邉上州军少阙即本司于此四州支拨无有虚月若一一并令此四州衙前尽应副㳂边诸州军即衙前人数有限官物般运长无虚月其四州本处亦各自有重难差遣要人差使若如此施行不待乆逺只年歳间立见四州衙前破荡尽及逃亡避役有悞缓急㳂边阙絶要用之物般运不前况自去年河水决溢徳博二州人户灾伤贫困及系灾伤地分破败埸务甚多正是衙前人等困乏不易之时尤宜存恤臣今相度若令㳂边州军各自般运则每年转数不多若一切令此四州应副㳂边州军则大爲繁併臣今欲除自京支与㳂邉纲运不多乞令自京差军大将外所有本路支般官物并令㳂邉且依乆来体例般运所贵各得均济今取进止乞重定进纳常平仓恩泽臣等勘会本司近爲诸州军有人户进纳常平仓斛斗检会到元降勑命内定到等第恩泽太优比省仓进纳军储数日全然数少窃以募民入粟鬻以官爵盖是国家权宜不得巳之事苟遇军湏阙乏不欲科率人民权许兼并之家进纳诱以官爵盖备一时缓急之用其常平仓乃余力惠民之所及岂容兼并之家縁此侥倖恩泽兼虑豪民见常平仓纳物不多见得恩泽一向只就常平仓进纳更无进纳军储之人失权宜鬻爵之本意本司爲见有此不便曾具状申奏乞增起常平仓进纳物数与省仓进纳一般所贵杜絶侥倖兼不妨招诱进纳军储其状申奏多日至今未蒙降下指挥后来累准提刑司牒诸处渐有人户进纳常平斛斗盖爲恩泽侥倖所以人户各来进纳本司爲巳有申奏起请乞増数目见听候朝旨巳各牒逐处且令未得受纳伺候朝廷降下指挥今再具画一常平仓并省仓进纳军储数目酬奖次第伏乞朝廷比类裁酌体认本司见止住人户进纳伺候勑旨次乞早降勑命指挥乞条制催纲司当司近准朝旨巳差太子中舎贾熊充潮御河等催纲伏缘御河运路不修催纲职事乆废是致催纲兵梢因缘作过偷减官物迟滞行程所过州军任意截拨舟船所经地分随处拆拽钉板因此于一千八百只纲船内失却一千五百只至今根究不见踪由盖因自来全阙关防不严条制而致兹积弊也今已蒙朝廷却置催纲所有合行起请事件今具画一如后伏乞朝廷特赐裁酌降下本司及提辖催纲司等处遵守施行所贵革絶自来纲运积弊一自来纲船利于杂般多将未及年限粮船故意损坏及虚有申报退作杂般船旣充杂般之后多是妄称不堪行运便行毁拆或于㳂河孤逈村落地分故意损坏靠阁便于本处拆拽堆垜枉破兵梢㸔守有至三四年者兵梢恣于村坊作过及偷卖钉板提辖催纲司元无拘辖无由点检欲乞起今年巳后打造到三百料粮船每二十只爲一纲同用一字爲号并造年月刻于船梁额上用官火印记讫给与纲官梢工主管团成一纲后不得輙更分破所贵见得年限逺近不敢故意损坏及妄行毁拆一粮船每只以三百料爲率逐船所用钉板小大名件旣巳一般欲乞令催纲司将三百料船所用钉板名件一一开坐雕爲印板每差梢工给帖之时头连一本旋凿钉板大小数目给与令据数交割主掌如遇损坏合行拆拽即却据元数钉板名件送纳或有少数并勒梢工陪填如遇行运之次损坏不堪即仰申报本地分官司检覆亦据元数拆收立报催纲司指挥因便舟船附带令元主掌梢工于造船埸依数交纳出给收附仍令造船埸纳讫据数关报催纲司照会施行所有合退作杂般船者亦湏依刻记造成年月先后资次拨充杂般不得隔蓦将新好船拣退仍每纲据少数却以新船拨填足数一自来提辖司支拨纲舩般载官物至逐处下卸了其空舩便𬒳㳂路州军取意截拨诸般不急使用因此积弊散失数多不能拘辖点检今欲乞指挥㳂河诸州军不得专擅截拨遇有合般载官物并申提辖催纲官梢工候见提辖催纲等司文字支拨方得装载行运如违各乞重行勘罪官贠奏罚一御河等水并无风波走射险阻其地里行程可以制定自来上下水空重船亦有程限但无关防点检之法今欲乞委转运司将通利军下至潮河西尽顺安军地里逺近所至㳂河州军立爲程限牒与提辖催纲司每遇转运司有合般运斛㪷抛拨下数目装发粮船即令提辖司具装发去处至下卸州军除装卸各给十日限外沿路地里指定行程帖与纲官梢工等及一靣牒催纲司依程催促仍令提辖司预先将簿照会行程约度合到下卸地头月日续便支拨㦯令回载官物或令转载向下行运亦便牒与催纲司依程催促如是下卸后并无官物般载即仰乹宁大名两处就近赴催纲司岸下系泊祗候差拨所贵纲运无由散失住滞作弊一所有帐籍文簿今欲乞令提辖催辖等司各置簿三道一置纲船都暦一道抄上都大舟船数目逐纲依字号只数造成年月主捉梢工姓名开坐如有退拨充杂般及损坏拆拽及新收充填数目亦一一开坐转计每半年一度造帐供申转运司一置装发勾朱簿一扇具逐纲只数纲官姓名装卸官物数目月日依程限抄上催促候下卸了勾凿了毕逐旋关报照会一置修拆簿一扇每遇合修舟船即上簿拘管取索造船务修𥙷日限上簿催促候修了勾凿如合毁拆变转即先具合拆数目上簿候拆了赴造船埸纳毕取到收附于催纲司呈验开落勾销仍于都暦上照㑹开落每遇转运使廵歴并湏子细点检右谨具如前当司起请催纲司条件只是规矩大纲更有合行事件乞令催纲司续次申举其催促行程点检官物拘辖新旧舟船及拆修除破等事并委催纲司专切管勾所有支拨舟船应副般运即申提辖司惣领仍令本路转运司逐时点检如有违慢并乞严行㫁决其情理重者仍乞奏取勑裁所贵上下遵行乆逺漕运通流不至悞事河北奉使奏草卷上绍熈五年十月郡人王伯刍校正乞放行牛皮胶鳔因此北界爲不便乞置弓弩都作院切縁再乞不放两地洪输人色役牙前欧阳文忠公文集河东奉使奉草卷上河东奉使奏草卷上欧阳文忠公集一百十五画一起请札子臣准勑差徃河东擘画粮草合有起请事件今具画一如后一臣伏详勑㫖本爲河东民力困乏差臣擘画利害窃虑州县未体朝廷之意因而搔扰臣今欲乞特降圣㫖指挥下河东路候臣到彼不得令官吏及诸色人出城迎送及不得作乐筵席一臣准勑计置擘画河东一路经乆利害窃縁河东地分阔逺山川险絶窃虑僻逺之处不能徧至又縁本路文武官吏不少内有乆谙彼处民情事体者或在不当驿路守官致臣无由见得臣今欲乞许臣採问官吏就近召与相见所贵询访兵民利病仍虑有合行事件亦乞于本路选择干事官员暂差勾当一臣所授勑只是与转运司计置擘画边上粮草窃縁一路州县赋租户口兵马钱帛及公私财用利害要见本末文字窃虑所在不画时应副仍乞指挥一路州军凡有取索文字并令画时应副一臣伏见国家自兵兴以来言事之人多陈利害窃虑有前后上文字人内有陈河东一路事宜所言大体利害详明朝廷未暇施行者乞于中书枢宻院检寻所上文字付臣看详到彼叅验利害可否囬日闻奏一臣准勑除擘画粮草外窃虑更有可以因便勾当事件伏乞令中书枢宻院画一条目付臣施行取进止辟郭固随行札子臣准勑差徃河东路计置经乆利害伏见新授宁州军事推官郭固熟知㳂边兵民利害曽随韩琦奉使陜西近差充泾原路叅谋见未赴任臣今欲乞暂将带本人随行候臣囬日令一面发赴本任如允臣所请乞降朝㫖指挥取进止免晋绛等州人户逺请蚕盐牒当所访闻晋绛慈隰四州百姓毎年所请蚕盐并于解池请领近闻省司指挥支移徃三门盐仓请领道路遥逺窃知百姓多不愿徃彼般请须议专行公文者右具如前今欲牒州候牒到日请不移时疾速详前项事理如委实省司有此指挥及百姓情愿依旧送纳盐钱不请三门官盐仰立复差人前路晓示百姓各令逐便不得勒抑监催须令前去免使麦蚕农忙之际虚劳百姓逺路艰辛兼当所巳具一面施行奏闻仍请具巳施行公文疾速入马递囬报当所不管遟延住滞者同前当所访闻晋绛慈隰四州百姓毎年所请蚕盐并于解池请领近闻省司指挥支移徃三门盐仓请领道路遥逺窃知百姓多不愿徃彼般请须议专行公文者右具如前当所虽已牒晋绛慈隰等四州请详前项事理如委实省司有此指挥及百姓情愿依旧送纳盐钱不请三门官盐仰立便差人前路晓示百姓各令逐便不得抑勒监催须令前去窃虑百姓已到解池及前去未逺今欲牒解州安邑知县请详前项事理如是请盐百姓见在彼处请就近告示逐人如依旧送纳盐钱情愿不徃三门请盐者各令归本县仍希巳施行公文回报当所者相度併县牒当所体量得潞州八县内屯留黎城壷关三县地居僻逺户口凋零全少词讼盗贼逐县虚占令佐及诸色公人色役今欲擘画将三县併省分割入隣近县分可以寛减民役兼省吏员须议差官相度利害者右具如前今欲牒上党县郐主簿请详上项事理躬亲遍徃屯留等县相度地里逺近接连彊畔就近可以分割併省利害务令人户稳便仍具可以分併地里画成纸图及取索逐县见在户口赋税见役诸色公人数目画一开坐连申无致卤莽者同前奏状右臣近自威胜军至辽州体量得辽州州界东西二百五十里南北一百五十九里所管户口主客二千七百余户地里人户不及一中下小县而分建一州四县内榆社县主客一千七十二户其余辽山县主客五百六十九户平城县主客六百一十八户和顺县主客四百五十九户各不及一镇人烟及潞州管内八县亦有似此地里絶近人户全少处虚立县名枉占官吏毎县曹司弓手手力解子之类各近伯人外别有供应本州子客司承符散从及本村里正户长耆长壮丁色役人户凋零差役繁重以臣相度可以将带就近分割併省庻使减省官吏寛纾民役縁臣时暂经过窃虑不尽民间利害已宻牒知辽州国子博士盖平上党县主簿郐唐等审细相度可与不可分併利害臣今前去所过州县除边防要切县分外其余地里迫窄人户凋零絶然小县有可以分割併省者并欲随近选差干敏之官宻切先行相度可与不可分割利害候臣奉使回日别具条陈敷奏次倚阁忻代州和籴米奏状右臣准中书札子节文臣寮上言勘㑹忻代二州里外分配博籴斛斗共玖万余硕即今催纳方及二分今来巳是五月粒食踊贵之际民间斛斗甚是难得欲乞朝廷特赐愍许将已支绢帛及大铁钱合纳米粟特与倚阁候将来秋成一併送纳奉圣㫖令臣与河东转运司同共相度施行者臣寻至忻代二州取索逐州元分配钱绢次第及见纳见欠白米一宗文字看详元是冨弼起请爲去年河东秋大熟乞朝廷辍那钱银绢广谋粮草三司遂支杂州绢二十万疋与河东内代州分配到伍万疋并是在京及并晋等州比及旋旋般来徃复拖延直至冬末春𥘉方行俵散至今年五月分配才毕巳是麦熟夏税起纳民间岂复更有白米输官其绢五万疋并本州旧有绢三千余疋共博籴白米九万五千二百余硕州县从春至夏枷棒催驱只纳到四万余硕见欠五万四千余石本州爲催纳不前遂申转运司乞令将隔年陈米减价折纳虽有此擘画亦并无人送纳盖爲过时无可収籴其忻州差配名目尤多去年一年内除税赋和籴㳂边送纳外配银送纳见钱収买肉羊羊皮数目不少又有酒务十五年积压损烂酒糟白酵分配人户令纳清醋价钱又有转运司先配绢三千疋博籴诸色斛米除此多般科配巳催纳了足外方到一项大铁钱绢博籴白米是今来臣寮起请乞行倚阁者其铁钱绢元抛配博籴白米肆万余石因转运司自见人民不易先减一半外尚有二万八千四百余硕后爲送纳不前运司又巳与倚阁一半候秋熟併纳外有一万余硕系见行催纳臣遂取索本仓受纳日历点检逐日全无人户送纳亦爲过时无可収籴兼两州百姓累经臣陈状臣上禀朝㫖亲见民间疾苦又縁转运使二人并在潞州相去絶逺不及计㑹商量兼勘㑹二州人粮见在忻州约支二年有余代州亦约支一年半不至阙备又前去秋熟日月不逺臣已一面出牓及牒本州令倚阁候至秋熟一併送纳施行讫谨具状奏闻义勇指挥使代贫民差役奏状右臣准中书批送下二状河东都转运司准康定元年九月十四日勑节文河东路强壮应见充正副指挥使内虽系第一至第三等户者州县更不得轮次别差色役窃縁义勇指挥使各是郷村第一第二等力及有家活产业人户今来一年之内只是一季上畨多在本家管勾农业兼当司体量得正副指挥使等俱是上等人户㨂充最属侥倖其余等第人户丁数稍多亦是一般点充义勇祗应仍更不免州县差役所有军贠巳是优便仍更依条免放州县色役颇见影庇却郷县重难差役却差下等义勇人户充州县重难里正或衙前等差役计其劳逸深爲不便欲乞朝廷早赐特降指挥下诸处义勇正副指挥使乞依其余义勇体例各依等第户例轮次差定州县色役庻得均济臣勘㑹河东一路郷兵除系籍强壮不勾追教阅外所有刺手背义勇见管七万二千八百七十二人毎年秋冬上畨教阅州县因而诸杂役使常于秋冬边地支移税赋和籴逺纳之时复有上畨之役凡一家三两丁者一人上州教阅一人供送一人或在州县执役或逺地输纳税租所存但有衰老或有全无倚托者废业忘家不胜其苦其间惟有正副指挥使并是州县中最有物力上等人户却独得免差役是下等人户常有劳役最豪冨者独得寛优兼自兵事已来州县差役频併素来力及之户累世勤俭积畜只于三五年重叠差役例各减耗贫虚逃亡破败而州郡事多差役难减徃徃将第三第四等人差充第一等色役亦有主户小处差稍有家活客户充役勾当如此上下窘乏之际惟义勇正副指挥使岂容独免兼自差管辖义勇以来已避免却数年色役当衆人苦于劳耗之际独获寛优之幸已多兼臣累过州军体问得逐处义勇指挥使等家业例皆物力不减人丁又多若令一例差役可以贫冨均济稍寛已困之民其都转运司起请伏乞朝廷特赐允许施行今具状奏闻伏候勑㫖举米光濬状右臣伏自准勑计置河东㳂边粮草所过州军遍见文武官吏不少其间临民治军可称边任者絶难得人伏见西头供奉官合门祗候岢岚军使米光濬年四十余世家代州熟知本路边事出于将种练习兵机兼有胆勇㑹弓马自到岢岚二年处置皆合事宜昨代州宁化各爲守将非才引惹北人争侵疆界惟岢岚草城川正当北界要害之地去年北人来侵疆界光濬应机拒守故独岢岚得不侵却地土亦不张皇臣自过本军体问军民备得其实伏覩近降宣命指挥差李伟替令赴阙切以边鄙常患难材苟得其人岂宜屡易兼自有移替宣命军民并各衆状举留其米光濬臣今同罪保举再任岢岚如再任后犯入已赃及边防军政但有一事败悮并甘连坐今欲具状奏闻伏候勑㫖米光濬斩决逃军乞免勘状右臣访闻岢岚军昨于四月中捉获逃走万胜长行张贵虎翼张贵李徳等三人并系禁兵本军勘正法司检用编勑禁军料钱满五百文逃走捕捉获者处斩讫奏其张贵等并依法处斩讫本路转运司检㑹先降令勑春夏不行斩刑合决重杖处死糺駮本军不合斩断见差岚州团练判官刘述取勘岢岚军使米光濬等窃縁岢岚军地接西北二虏正是秋冬大屯军马之处若管军将率斩一逃军却遭勘罚则无由统衆渐启兵骄况重杖与处斩俱是死刑无所失入运司守令勑糺按虽执常科兵官以军令斩人亦是常事况米光濬等勘成公案亦不过得违制失入刑名论情定罪所犯至轻沮将率以长兵骄其损不细伏乞朝廷只作访闻此事特降圣㫖与免勘劾所贵㳂边将率知朝廷委遇之恩尽心効用兵戎畏肃不致骄恣生事谨具状奏乞减配卖银五万两状右臣伏见河东路转运司近准三司从京支拨得银十万两于本路州军配卖见钱臣体问得此银本非运司因阙乏陈乞忽自省司特行支拨盖是朝廷优恤三路军须不足特此辍赐助济用度以舒疲民又虑朝廷访闻今年河东二麦大熟欲使将此银十万两乗时収籴军储有以见圣心忧念边防寛䘏民力臣昨因至宁化军有百姓衆状经臣马前陈诉爲配银数多臣遂取索本军人户物力次第及前后配歛数目看详本军人户全少城郭主客十等共三十四户内五等巳上只十五户其余六等已下贫弱之家共有一十九户去年共配银三百两数月枷棒催驱方能了纳今年所配一千两比常年三倍是致百姓送纳不前衆状词诉又縁宁化军屯兵不多本军自有纳便盐钱及诸杂课利见钱不致阙用本军地寒民不种麦又无夏籴仓当其军用未阙民间难得钱时可惜虚困民力臣巳牒本军且令配卖五百两其余别候朝㫖尚虑河东一路州军极有见今未至阙钱及地髙不种二麦无可収籴去处不宜一例急歛横困疲民臣今欲乞圣慈特下本路转运司令将已分银十万两除见今阙钱州军及二麦大熟合行収籴处依数配卖其余见不阙钱及不籴夏麦处且只配一半候阙钱不得已即渐渐分配所贵少纾民力上副陛下忧民念边之意谨具状奏闻伏候勑㫖相度铜利牒当所据泽州进士阎玠司法叅军万頥等状并爲河东皷铸铁钱盗铸者不少窃见绛州稷山垣曲县三处皆有铜鑛欲乞遍徃有铜鑛处宻切询访採取烹炼皷铸钱币者当所检寻古迹翼城县有唐钱坊一在县东十五里翔臯山下又有唐王城冶在县北平城三十六里又有曹公冶在县东南七十五里又有废铜窟在县西三十里稷山县甘祚郷有铜冶村绛县有唐古铜冶在县南五十里含山谷内垣曲县有钱坊在县西北九十二里程子村铜源监内自唐以来绛州旧曽皷铸铜钱鑪冶古迹见在其废巳乆山泽铜鑛产育必多兼访知绛州人户多私採铸货卖铜器近年钱币阙乏以来亦曾有人献言乞寻铜鑛烹铸前后差官寻访多是不晓事体张皇惊扰私铸之家避犯禁之罪不肯指引採取又鑛铜侧近民居惧见官中兴置炉冶各相蔽固并称无铜所差官贠又不尽心多方求访遂使铜寳不能兴发须议专委通干之官宻切求访者右具如前欲牒绛州管界廵检孙借职仰细详前项事理只作界内廵警名目遍至四县多设方畧先且诱赚得民间私卖铜器一两件然后訽求出鑛之家及细问烹炼之法须使姦民不能隠蔽或须要私铸之人指引烹炼即设权宜许其免罪或别加酬奖务要求出铜寳不爲民间藏闭候见次第宻具公文囬申无至张皇悮事者再乞减配银状右臣近爲三司抛降银一十万两与河东诸州军配卖臣寻体量得河东诸州军钱粮各有准备见今不至阙乏民间即目难得见钱遂曽具状论奏且欲配卖一半乞朝廷特降指挥与都转运司后来闻有朝㫖只与减得些小价钱其诸州军百姓累经臣告诉并称银价虽然不髙各爲见钱难以变转伏縁河东州军昨来只是泽潞两州二麦大熟晋绛并汾石隰等处系种麦地分并只熟及三五分其秋稼寻遭夏旱垂欲焦死近方得雨只可救得四五分见今物价甚髙民间窘急无异㐫岁况配卖银绢乃是缓急不得巳之事今诸州军幸各钱粮不阙不必非时抑配重扰人民只可留之以备缓急若巳知县官实爲阙乏则励力供纳自不怨嗟以理论之其银尽可罢配又縁都转运司已俵与州军故臣且乞只配一半日近臣不住见百姓以配银爲苦已牒诸州军且令先配一半其余听候朝㫖比欲候臣到阙更自论请窃虑臣离河东后转运司依旧催促尽令俵配伏望圣慈特赐矜恤仍乞检㑹臣前后奏状早降朝㫖再举米光濬状右臣近曽同罪奏举西头供奉官合门祗候米光濬再任岢岚军使窃知朝廷爲光濬病患曽加体量臣昨徃岢岚亲见光濬絶无病状体问得去年偶因饮酒暂曽不安窃縁本人有心力㑹弓马谙熟边事善抚军民况岢岚当草城川一路地形平坦与北虏止隔界壕不比代州尚有险固捍御控扼尤借得人臣甞见朝廷选择边将比及于武臣中求得一人常患难得而任使俟其知次第亦须年岁之间其米光濬于武臣之中不易多得在岢岚旣乆乆巳知次第其人旣不病患又无过犯料其替去别得差遣必与今任轻重一般与其移易徃来不若责之乆任况知光濬亦累曽乞替臣今所举非徇光濬之私盖爲边防之计其米光濬伏望圣慈特加奖擢与优转一官且令再任以防缓急可以使唤如朝廷迁官及再任后犯入已赃及边事有所败悮臣并甘同罪论矾务利害状臣昨准三司牒缴连録到晋州博卖生熟矾始末一宗事理及备録中书批状牒臣候到河东与施昌言等同共相度经乆利害闻奏臣未到河东间施昌言等巳一面先具相度申奏讫寻又准中书札子送下施昌言等奏状付臣奉圣㫖更切相度具经乆利害闻奏者臣看详都运司状内元牒晋州通判殿中丞荣諲相度事节似有未便遂牒并州通判祕书丞张日用就晋州计㑹荣諲取索一宗文字子细议定经乆利害寻据张日用状果与荣諲始𥘉相度利害不同今具画一如后一晋州折博务元定年额钱一十六万余贯自来许客人入中䌷绢丝绵见钱茶货筭请生矾上京重别煎炼后取便卖与通商路分客人后至景祐四年三司爲客旅并不入银绢见钱只将茶货入纳遂额定令客人毎年于晋州折博务入纳茶一十万斤在京榷货务入纳见钱五万贯文自此杜昇李庆等六户管认上件年额钱茶等请生矾于京师重煎货卖一庆历元年河东都转运司始于晋州官置锅镬自煎熟矾一面勒杜昇等六户依旧管认年额钱茶博筭生矾一面将新煎熟矾别招客旅出卖是致杜昇等六户称积压矾货出卖不行累年拖欠课利有烦官司催督及引惹六户词诉不絶一据荣諲元状内声说晋州起立炼矾重煎作明白熟矾货卖庆历元年入到丝绵见钱五万七千八百余贯并収在京入纳见钱及晋州入到茶钱一十一万六千八百余贯都収一十七万四千六百余贯庆历二年収丝绢绵钱四万二千余贯并钱茶都収一十九万五百余贯庆历三年収丝绵钱四万七千余贯并钱茶都収二十万五千余贯自晋州置炼矾务后来比祖额各有増剰况自六家扑断后来景祐四年只卖过生矾五十五万七千余斤寳元元年卖过生矾七十二万二千余斤寳元二年卖过生矾三十五万一千余斤康定元年卖过生矾三十六万五千余斤自庆历元年起置炼矾务重煎后来当年支卖生熟矾八十四万九千余斤庆历二年支卖生熟矾八十五万五千余斤庆历三年支卖生熟矾一百四万六千余斤比附未煎已前逐年大有増剰今相度欲乞依巳前体例指挥在京榷货务及本州折博务出牓告示招召诸色客旅投状在京入纳见钱及取便于晋潞等州入纳茶货金银钱帛丝布斛㪷更不限定人数姓名斤两多少取便依则例入折博筭请晋州重炼熟矾兼问得晋慈州生矾染麄色亦可以生使并许依则例筭射兴贩更不拘定杜昇等六户认纳年额钱茶仍乞指挥逐户将煎矾锅镬家事纳官今后更不衷私重煎只令晋州炼矾务一面重煎収办课利一据张日用状与晋州通判荣殿丞将庆历元年置煎矾务后収到课利比对本州煎矾务止卖到折扑见钱五万七千八百二十三贯八百三十文在京六户纳折到钱一十一万六千八百三十八贯八百五十文庆历二年本务止卖到四万二千一十八贯一百一十文在京六户収到一十四万八千四百八十六贯五十文庆历三年本务収到四万七千二百三十三贯七百五十五文在京六户収到一十五万八千三百四十五贯三百五十文是炼矾务出卖得钱常少六户入纳数目常多遂将三年置到煎矾务通比皆不过五万贯及四万贯今年自正月一日至六月终収到入丝课利钱一千九百五十九贯有零课利不敷惟是六户逐年纳数常多若遂放令六户逐便必致大段亏少课利况今用兵之际若行寛法客人有利必岁额遂増今将三年止于五万数目遂便止令官卖必恐大亏年计今乞废罢晋州炼矾务一就令在京六户管认年额钱茶所贵经乆通行逐年入得茶货充备河东路并汾等十余州军支折和籴有备不致悮阙右谨具如前臣今将三司録到一宗始末文字子细看详盖由河东都转运司改法官自炼矾出卖见一时之小利致经乆之难行从𥘉本爲课额不敷遂定爲钱茶十五万数许六户管认即不当更自官卖与其争利若云官卖有利则六户便合除免年额臣今看详荣諲张日用等二人状内开说自官置炼矾务后来逐年所卖生熟矾折扑到见钱数目盖是荣諲从𥘉将生熟两色矾博卖到钱数衮合比筭便谓自起立炼矾务后来年额课利増盈遂欲罢六户筭请生矾旧额及荣諲再与张日用等子细将生熟两色矾课利递年比类其熟矾自庆历元年只卖及五万二年三年已只及四万贯有零今年自正月一日至六月终半年只卖及一千贯若将生矾货利与熟矾衮合筭数则似有増盈若各别比较则熟矾卖钱全少又一年亏于一年今若依荣諲罢卖生熟矾即据近年课利亏减次第必虑向去无客筭请亏䧟官中年额钱茶臣今相度欲乞官罢自煎熟矾出卖只令杜昇等六户依旧管认年额入纳钱茶十五万数将见今晋州已煎下熟矾并生矾相兼其六户本爲官卖熟矾侵争其利致其积压货卖不行今若官罢自卖则六户更难词说如此则官中虽岁失三五万贯自卖之利而于钱茶十五万旧额却有准的不至亏䧟必若不欲抑勒六户认额即乞未立定年额但选差清强官吏剏新一面博卖熟矾候三二年取一年爲定额盖縁熟矾见巳课利大亏若自新官卖必不能敷及递年与生矾俱卖时常额免使监临官吏枉遭决罚年计用度虚爲指准于此二说伏乞朝廷裁择施行论西北事宜札子臣昨在河东闻北虏事宜说者多端而少实其役兵动衆修城堀壕凡所兴爲则有踪迹昨三月四月之间于北界地名大栁谷银瓮口与蕃族相杀契丹累败折却主将数人见今抄点中军秋冬必大交战此亦说者多同而不虚惟云夹山部落叛归元昊契丹与西贼相攻又云西贼见在河湾㑹札寨兵马尤多或云二虏诈谋欲合而攻我此一事则说者虽多而以人情料之皆不可信自西贼叛我以来更事契丹甚谨盖已与中国交争则屈已事隣乃其常理二虏自来未闻衅隙而忽纳夹山小族反与契丹立爲大敌但恐元昊黠羌不爲此事以此言之不可信也契丹若冦边鄙当先自河北不应便出河东若云出吾不意则兵衅未成必未突然入吾险地是北虏必不攻河东矣西贼二年之间累次遣人通好国家过当许物已多今盟约垂成而忽借契丹数百里之路﨑岖劳师入吾险固以此而言是西贼必不攻河东此其不可信者也然北戎抄点人马声张巳乆今渐向秋必已聚集边臣但见虏兵聚在界上不得不至惊疑惟在朝廷料敌制谋养威持重不爲轻发使虏不可窥则得计矣其宻爲御备次第臣今具管见画一如后一据今事宜不问北虏攻夹城与元昊但不过夷狄自相攻耳然虏兵在我境上不可不爲支准惟当持重以待未宜便若冦至而大集穷边虚成自扰但训兵练卒于并忻岚宪屯结以俟太原去忻州一日半可至忻州去代州一日半可至岚州去岢岚一日中可至宪州亦然今以兵屯忻并而应援代州屯岚宪而应援岢岚贼至则使代州岢岚坚壁清野待其师老徐以忻岚等兵击之此用兵之法也如此则虏来不失应敌不来不至虚惊其代州岢岚但用去年防秋兵数可矣惟治器械择将帅此非仓卒可办宜急爲之具一河东㳂边州军器械全然不堪臣昨到彼见逐处弓弩无十数枝可施用者问其何故云爲省司惜筋胶支请不得纵支得即角短筋碎不堪使用乆无物料修治是致废坏臣亦知京中筋胶角絶少然若遍支与诸州军即恐不及欲乞且只支与㳂边州军仍乞选差干事官逐州自遣一贠上京支请便令自监脩𥙷其诸州木羽箭臣曽逐色用草人𬒳甲去三十歩以硬弩射之或箭干飞掉不至或箭头卷折不入甲此乃临阵悮事之物十无一二堪者惟旧竹箭虽翎损镞生秀然射之亦能入甲又数目不多亦乞委官㨂点脩换一代州知州康徳舆老懦不济事臣方欲到京奏乞替却近知已差张亢然徳舆却充并代钤辖只此职亦非徳舆所堪乞与一近里小处知州钤辖别选差人一代州诸寨主监押三十余贠内无三四人能干而晓事者伏乞早行替换仍乞于近日臣寮准宻院札子举到堪充将领人内差充寨主监押一岢岚军地接草城川口无险可恃而城小壕浅须合増城浚壕乞降指挥下河东那打白草厢军及本军系役兵士早併力脩葺臣曽两状奏乞米光濬且令知军盖光濬已知彼中次第当事宜之际若李纬乍到恐处事未尽合宜又纬必非岢岚乆住之人其米光濬伏乞检㑹臣前奏施行取进止论宣毅万胜等兵札子臣昨准勑差徃河东续准枢宻院札子奉圣㫖所到州军体量诸军指挥自来习学武艺并教阅战阵次第精与未精缓急堪与不堪阵敌使唤者臣寻至诸州军令主兵官吏依常式教阅观其精粗所用阵法除四官阵旧法外亦有自爲新阵者大抵只是齐得进退不乱行伍而巳诸处所较不多其阵法则皆未可用惟有踏硬射亲最爲实艺见今经略司分差主将诸州廵教以三等弓弩拍试渐次亦当精熟然而主将不一器械不精此二事须更别爲制置其诸军禁兵共九万五千余人内驻泊兵三万余人惟万胜最多最不精本路就粮禁兵六万余人惟宣毅最多最不精臣今欲乞定主将精器械此二事条目甚多容臣续具画一其宣毅万胜等兵臣今先具起请如后一臣勘㑹河东驻泊禁兵六十八指挥共三万二千余人内万胜二十指挥一万一千一百余人当𥘉招募仓卒不能精择此中外共知自到河东巳及三年其射亲踏硬弩比𥘉到则渐惯熟但其人大小强怯不等又不耐辛苦其事艺勉力不及河东最下清边而料钱请受与最上神衞等见今多差在河外五寨縁请受旣大于他军则重难伦次须至差拨其使唤乃不及下军缓急常忧败悮臣今欲乞于河东见在厢军三万人数内㨂少壮有勇力者増置清边及于京师差拨三百料钱禁军充足一万人数抵替万胜抽回兼其人到河东巳二年余人各有辛苦思归之意一臣勘㑹河东本路就粮禁兵共一百四十九指挥六万二千七百余人内宣毅四十四指挥二万二百余人宣毅招拣不精无异万胜惟河东稍胜诸路盖土人天性劲勇耐辛苦然终是不及自投军者其农夫生梗难以教训至今全未堪使唤臣到泽州有一指挥只㨂出九十余人呈教尚亦生踈威胜军两指挥内一指挥絶然不成次第问之云差出近方归本营盖河东多将宣毅差在廵检下及诸处便不教阅臣今欲乞将见在宣毅委河东都转运使亲至诸州将短小怯弱者先拣退充厢军其余堪教者不得差徃廵检下及防河寨栅不教阅处专令逐州军教一二年必渐可用论麟州事宜札子臣昨奉圣㫖至河东与明镐商量麟州事縁臣未到间镐已一面与施昌言等先有奏议寻再准枢宻院札子备録镐等所奏令臣更切同共从长相度臣遂亲至河外相度利害与明镐等再行商议乞那减兵马人数可以粗减兵费已具连署奏闻此外臣别有短见合尽条陈其利害措置之说列爲四议一曰辨衆说二曰较存废三曰减寨卒四曰委土豪如此则经乆之谋庶近御边之䇿谨具画一如后一曰辨衆说者臣窃详前后臣寮起请其说有四或欲废爲寨名或欲移近河次或欲抽兵马以减省馈运或欲添城堡以招辑蕃汉然废爲寨而不能减兵则不若不废苟能减兵而省费则何害爲州其城壁坚完地形髙峻乃是天设之险可守而不可攻其至黄河与府州各才百余里若徙之河次不过移得五七十里之近而弃易守难攻之天险以此而言移废二说未见其可至如抽减兵马诚是边议之一端然兵冗不独麟州大弊乃在五寨若只减麟州而不减五寨与不减同凢招辑蕃汉之民最爲实边之本然非朝廷一力可自爲必须委付边臣许其乆任渐推恩信不限岁年使得失不系于朝廷之急而营缉如其家事之专方可収其逺効非二年一替之吏所能爲也臣谓减兵添堡之说近之而未得其要二曰较存废者今河外之兵除分休外尚及二万大抵尽河东二十州军以赡二州五寨爲河外数百边户而竭数百万民财贼虽不来吾巳自困使贼得不战疲人之䇿而我有残民歛怨之劳以此而思则似可废然未知可存之利今二州五寨虽云空守无人之境然贼亦未敢据吾地是尚能斥贼于二三百里外若麟州一议移废则五寨势亦难存兀尔府州便爲孤垒而自守不暇是贼可以入据我城堡耕牧我土田夹河对岸爲其巢穴今贼在数百里外㳂河尚费于防秋若使夹岸相望则泛舟践氷终岁常忧冦至㳂河内郡尽爲边戍以此而虑则不可不存然须得存之之术三曰减寨卒者臣勘㑹庆历三年一年用度麟州用粮七万余石草二十一万余束五寨用粮一十四万余石草四十万余束其费倍于麟州于一百二十五里之地列此五寨除分兵歇泊外尚有七千五百人别用二千五百人负粮又有并忻等十州军百姓输纳外及商旅入中徃来其冗长劳费不可胜言逐寨不过三五十骑廵绰伏路其余坐无所爲盖𥘉建五寨之时本不如此寨兵各有定数建宁置一千五百人其余四寨各止三百至五百今之冗数并是后来増添臣谓今事宜稍缓不比建寨之𥘉然且约旧数尚不至冗费臣请只于建宁留一千人置一都廵检其镇川中堠百胜三寨各留五百其余寨兵所减者屯于清塞堡以一都廵检领之縁此堡最在近东隔河便是保徳军屯兵可以就保徳军请粮则不烦输运过河供馈若平日路人宿食诸寨五百之卒廵绰有余或些小贼马则建宁之兵可以御捍若贼数稍多则清塞之兵不失应援盖都不去百里之内非是减兵但那移就食而巳如此则河外省费民力可纾四曰委土豪者今议麟州者存之则困河东弃之则失河外若欲两全而不失莫若择一土豪委之自守麟州坚险与兵二千其守足矣况所谓土豪者乃其材勇独出一方威名旣着敌所畏服又能谙敌情伪凢于战守不至乖谋若委以一州则其当自视州如家系巳休戚其战自勇其守自坚又其旣是土人与其风俗情接人頼其勇亦喜附之则蕃汉之民可使渐自招集是外能捍贼而战守内可辑民以实边省费减兵无所不便比于命吏而徃凢事仰给于朝廷利害百倍也必用土豪非王吉不可吉见在建宁寨蕃汉依吉而耕于寨侧者已三百家其材勇则素巳知名况其宫序自可知州一二年间视其后効苟能善守则可世任之使长爲捍边之守右臣所陈乃是大计伏望圣慈特赐裁择若可以施行则纾民减费之事容臣续具条列取进止乞罢铁钱札子臣准中书札子备録臣寮四状并爲上言河东大小铁钱事奉圣㫖相度利害闻奏者臣寻至河东取索晋泽二州铸钱监及诸州军见使铁钱数又将都转运司供到庆历三年一年都収支钱数约度用度多少及探问军民用铁钱便与不便今具利害画一如后一见在大小铁钱数大铁钱自起铸至目下共铸到四万四千八百余贯小铁钱自起铸至目下共铸到一十一万七千七百余贯是大小铁钱未及六十万贯铜钱数见在官私行用一大小铁钱官本及净利数目晋州大钱计用一万七千八百余贯省陌铜钱官本铸成大钱二万八千八百余贯当二十八万八千余贯铜钱凢用一万七千余贯本得一十七万余贯利其利约一十五倍有余晋州小钱计用四万六千贯足陌铜钱官本铸成一十一万四千五百余贯凢用四万六千贯本得六万八千余贯净利其利一倍有余泽州大钱计用六千四百余贯省陌铜钱官本铸成大钱一万六千余贯省当一十六万余贯铜钱九用六千四百余贯本得一十五万三千八百余贯利其利二十三倍有余泽州小钱计用九百八十贯省陌铜钱官本铸成四千余贯凢用九百余贯大得三千余贯利其利两倍一都转运司一年支収钱数实収诸杂课利客便卖盐矾斗秤夏秋税出籴斛斗卖疋帛丝绵银进纳杂収等钱二百一十七万二千二百三十贯实支系随衣添支特支料钱旬设公使国忌狱空祭神地里脚钱买羊马粮草客便招军人户和籴矾本杂支等钱一百九十九万八千四百一十四贯右谨具如前臣今相度大小铁钱其可废者有五据都转运司庆历三年一年支収实数比筭实収二百一十七万二千余贯实支一百九十九万八千余贯是毎岁只将河东一路实収钱支遣自足外尚有一十七万四千余贯剰数其大小铁钱可以罢铸一也小铁钱将本利计筭其利甚薄不过一倍略将铸造工课约筭两监逐日共铸不过四百贯文一岁不过铸得十六万贯内除约六万贯爲官本外只获净利十万贯若罢大钱而只用小钱是一岁爲十万贯钱而坏铜钱旧法䧟民刑戮者不絶其大钱利旣博至二十余倍议者皆谓其利厚于黄白术虽有死刑不能禁止臣昨在河东于提刑司取索得犯私钱人数已五火自臣出界后又续供到新捉获二火是小钱利薄不足铸大钱犯法者日渐多皆可以罢铸二也今开厚利之门而致人死法则诱愚民以趍死若贷其死则犯者愈多急于捕察则良民一例搔扰纵而缓禁则民不胜姦是深法不可缓法又不可捕察又不可纵之又不可以此而言其可罢三也用之旣乆币轻物贵惟姦民盗铸者获利而良民与官中常以髙价市贵物是官私乆逺害深其可罢四也臣勘㑹河东十九州军凢四十九处剏新开沽酒务据转运司供到每月约収二万贯有余计一岁合得二十四五万贯又麟州元许入中七万石斛㪷昨来爲入中乞免诸州一年支移札子臣昨至河东体访一路百姓贫弊劳扰本爲河外麟府二州阙少军粮遂于近里二十州军逓相支配今来麟州见在兵马粮可支三年府州见有一十三万石不支粮米诸寨各有粮不少兼臣将庆历三年转运司抛配秋税支移数目勘筭得今年博籴斛㪷可以减放和籴可以不支过河如此则少纾民困大息怨嗟其科配减放次第今具画一如后一河外麟州见有三年粮府州兵士见于河南保徳军请给府州见有不支粮一十三万石一去年并忻岚宪石州岢岚火山宁化保徳等军凢九处和籴斛㪷共十四万二千余石支徃河外麟府二州送纳今来河外粮斛已多上件九州军和籴只乞于保徳军送纳一去年并忻汾辽潞晋绛泽石隰慈等州威胜平定军凢十三处博籴斛㪷共一十七万六千余石徃保徳军送纳今来河外旣不支移那得并忻等九州军和籴十四万石于保徳军纳则此十三处博籴可以减放乞不配卖醋糟与人户札子臣昨至忻州见百姓人户经臣出头怨嗟告诉爲转运司将十五年积压损烂酒糟俵配与人户要清醋价钱縁已配纳了当臣方欲奏乞今后不得抑配续据石州状申本务见管醋糟六千余石本州见取索在州及诸县坊郭郷村酒户等第及州县色役公人姓名欲行俵配次其糟毎㪷价钱二十五文足陌縁臣已离河东只曽行移文字且令未得俵配别候指挥臣欲乞特降朝㫖下转运司今后醋糟只许官务造醋沽买及令百姓取便买糟醖醋不得抑配人户其糟所得之利不多但虚爲搔扰以歛怨嗟伏望圣慈特赐矜免其石州醋糟尚虑本州已行俵配即乞特与减落一半价钱令渐次送纳河东奉使奏草卷上绍熈五年十月郡人王伯刍校正义勇指挥使代贫民差役奏状小处客户充役乞减配卖银五万两状将巳分银论矾务利害状都运司今后更不炼矾出卖罢卖生熟矾论麟州事宜札子合尽条陈廵绰坐无所爲乞罢铁钱札子出籴斛斗乞不配卖醋糟札子沽买欧阳文忠公文集濮议卷第一濮议卷第一欧阳文忠公集一百二十英宗皇帝初即位旣覃大庆于天下羣臣并进爵秩恩泽遍及存亡而宗室故诸王亦巳加封赠惟濮安懿王上所生父也中书以爲不可与诸王一例乃奏请下有司议合行典礼有旨宜俟服除其议遂格治平二年四月上旣释服乃下其奏两制杂学士待制礼官详议翰林学士王珪等议濮安懿王髙官大国极其尊荣而巳中书以爲赠官及改封大国当降制行册命而制册有式制则当曰某亲具官某可赠某官追封某国王其册则当曰皇帝若曰咨尔某亲某官某今册命尔爲某官某王而濮王于上父子也未审制册称爲何亲及名与不名乃再下其议而珪等请称皇伯而不名中书据仪礼䘮服记云爲人后者爲其父母报又据开元开寳礼皆云爲人后者爲其所生父齐衰不杖期爲所后父斩衰三年是所后所生皆称父母而古今典礼皆无改称皇伯之文又歴检前世以藩侯八继大统之君不幸多当衰乱之世不可以爲法唯汉宣帝及光武盛徳之君也皆称其父爲皇考而皇伯之称旣非典礼出于无稽故未敢施行乃略具古今典礼及汉孝宣光武故事并録皇伯之议别下三省集官与台官共加详议未及集议而皇太后以手书责中书不当称皇考中书具对所以然而上见皇太后手书惊骇遽降手诏罢议而追崇之礼亦寝后数日礼官范镇等坚请必行皇伯之议其奏留中已而台官亦各有论列上旣以皇太后之故决意罢议故凢言者一切留中上圣性聦睿英果烛理至明待遇臣下礼极谦恭然而不爲姑急台官所论濮园事旣悉巳留中其言他事不可从者又多寝而不行台官由此积忿出怨言并怒中书不爲施行中书亦甞奏云近日台官忿朝廷不用其言谓臣等壅塞言路致陛下爲拒谏之主乞略与施行一二事上曰朝廷当以至公待天下若台官所言可行当即尽理施行何止略行一二若所言难行岂当应副人情以不可行之事勉强行之岂不害事耶中书以上语切中事理不敢更有所请上仍问曰所言莫有可行而未行者否韩琦巳下相顾曰实无之因曰如此则未有是时杂端御史数人皆新𬒳擢用锐于进取务求速誉见事輙言不复更思职分故事多乖缪不可施行是时京师大雨水官私屋宇倒塌无数而军营尤甚上以军士暴露圣心焦劳而两府之臣相与忧畏夙夜劳心竭虑部分处置各有条目矣是时范纯仁新除御史初上殿中外竦听所言何事而第一札子催修营房责中书何不速了因请每一营差监官一贠中书勘会在京倒塌军营五百二十坐如纯仁所请当差监官五百二十贠每贠当直兵士四人是于国家仓卒多事阙人之际虚破役兵二千人当直五百贠监官而未有瓦木笆箔一併兴修未得其狂率踈缪如此故于中书聚议时臣脩不觉笑之而台中亦自觉其非后数日吕大防再言乞两营共差一官其所言烦碎不识事体不可施行多类此而台官不自知其言不可施行但怨朝廷沮而不行故吕大防又言今后台官言事不行者乞令中书具因何不行报台其忿戾如此而怨怒之言渐传于士大夫间台官亲旧有戯而激之曰近日台官言事中书尽批进呈讫外人谓御史台爲进呈院矣此语甚着朝士相传以爲戯笑而台官益怏怏慙愤遂爲决去就之计以谓因言得罪犹足取美名是时人主圣徳恭俭举动无差失两府大臣亦各无大过未有事可决去就者惟濮议未定乃曰此好题目所谓竒货不可失也于是相与力言然是时手诏旣巳罢议皇伯皇考之说俱未有适从其他追崇礼数又未甞议及朝廷于濮议未有过失故言事者但乞早行皇伯之议而已中书以谓前世议礼连年不决者甚多此事体大况人主谦抑巳罢不议有何过举可以论列于是置而不问台官羣至中书扬言曰相公宜早了此事无使他人作竒货上亦已决意罢议故言者虽多一切不听由是台官愈益愧耻旣势不能止又其本欲以言得罪而买名故其言惟务激怒朝廷无所忌惮而肆爲诬罔多引董宏朱博等事借指臣某爲首议之人恣其丑诋初两制以朝廷不用其议意巳有不平及台宪有言遂翕然相与爲表里而庸俗中下之人不识礼义者不知圣人重絶人嗣凡无子者明许立后是大公之道但习见闾阎俚俗养过房子及异姓乞养义男之类畏人知者皆讳其所生父母以爲当然遂以皇伯之议爲是台官旣挟两制之助而外论又如此因以言惑衆云朝廷背弃仁宗恩徳崇奖濮王而庸俗俚巷之人至相语云待将濮王入太庙换了仁宗木王中外汹汹莫可暁谕而有识之士知皇伯之议爲非者微有一言佑朝廷便指爲姦邪太常博士孙固甞有议请称亲议未及上而台官交章弹之由是有识之士皆钳口畏祸矣乆之中书商量欲共定一酌中礼数行之以息羣论乃略草一事目进呈乞依此降诏云濮安懿王是朕本生亲也羣臣咸请封崇而子无爵父之义宜令中书门下以茔爲园即园立庙令王子孙歳时奉祠其礼止于如此而已乃是歳九月也上览之略无难色曰只如此极好然湏白过太后乃可行且少待之是时渐近南郊朝廷事多台议亦稍中息上又未暇白太后中书亦更不议及郊禋旣罢明年正月台议复作中书再将前所草事目进呈乞降诏上曰待三两日间白过太后便可施行矣不期是夕忽遣髙居简就曾公亮宅降出皇太后手书云濮王许皇帝称亲又云濮王宜称皇三夫人宜称后与中书所进诏草中事絶异而称皇称后二事上亦不曾先有宣谕从初中书进呈诏草时但乞上直降诏施行初无一语及慈寿宫而上但云欲白过太后然后施行亦不云请太后降手书此数事皆非上本意亦非中书本意是日韩琦以祠祭致斋惟曾公亮赵槩与臣脩在垂拱殿门合子内相顾愕然以事岀不意莫知所爲因请就致斋处召韩琦同取旨少顷琦至不及交言遂同上殿琦前奏曰臣有一愚见未知可否上曰如何琦曰今太后手书三事其称亲一事可以奉行而称皇称后乞陛下辞免别降手诏止穪亲而却以臣等前日进呈诏草以茔爲园即园立庙令王子孙奉祠等事便载于手诏施行上欣然曰甚好遂依此降手诏施行𥘉中外之人爲台官眩惑云朝廷尊崇濮王欲夺仁宗正统故人情汹汹及见手诏所行礼数止于如此皆以爲朝廷处置合宜遂更无异论惟建皇伯之议者犹以称亲爲不然而吕诲等已纳告勑杜门不岀其势亦难中止遂专指称亲爲非益肆其诬罔言韩埼交结中官苏利渉髙居简惑乱皇太后致降手书又专指臣脩爲首议之人乞行诛戮以谢祖宗其奏章正本进入副本便与进奏官令传布诲等旣欲得罪以去故每对见所言悖慢惟恐上不怒也上亦数谕中书云诲等遇人主无复君臣之礼然上圣性仁厚不欲因濮王事逐言事官故屈意含容乆之至此知其必不可留犹数遣中使还其告勑就家宣召旣决不出遂各止以本官除外任盖濮园之议自中书始初建请以至称亲立庙上未尝有一言欲如何追崇但虚怀恭己一付大臣与有司而惟典礼是从尔其不称皇伯欲称皇考自是中书执议上亦无所偏执及诲等累论乆而不决者盖以上性严重不可轻回谓巳降手诏罢议故称伯称考一切置而不议尔非意有所偏执也上甞谕韩琦等云昔汉宣帝即位八年始议追尊皇考昨中书所议何太速也以此见上意慎重不敢轻议耳岂欲过当追崇也至于中书惟称号不敢用皇伯无稽之说欲一遵典故耳其他追崇礼数皆未甞议及者盖皇伯皇𬒳黜便是忠臣而争爲之誉果如诲等所料诲等旣果以此得虚名而荐诲等者又欲因以取名夫扬君之恶而彰已善犹不可况诬君以恶而买虚名哉呜唿使诲等心迹不露而诬罔不明先帝之志不谕于后世臣等之罪也故直书其实以备史官之采濮议卷第一欧阳文忠公文集笔说一卷笔说一卷欧阳文忠公集一百二十九老氏说前后之相随长短之相形推而广之万物之理皆然也不必更言其余然老子爲书比其余诸子已为简要也其于覈见人情尤为精尔非庄周慎到之伦可拟其言虽若虚无而于治人之术至矣冨贵贫贱说贫贱常思冨贵冨贵必履危机此古人之所叹也惟不思而得旣得而不患失之者其庶几乎冨贵易安而患于难守贫贱难处而患于易夺居冨贵而能守者周公也在贫贱而能乆者颜回也然爲颜回者易爲周公者难也君子小人之用心常异趣于此见之小人莫不欲冨贵而不知所以守是趣祸罪而惟恐不及也君子莫不安于贫贱爲小人者不闵则笑是闵笑人之不舍其所乐而趍于祸罪也其爲大趣相反如此则其所爲不得不事事异也故与小人共事者难于和同凡事不和同则不济古之君子有用权以合正者爲至难也若其事君之忠主于诚信有欲济其事顾不害其正亦有用权之助者此可以理得难以言传孔子所以置而不论也推诚以接物有害其身者仁人不悔也所谓杀身以成仁然其所济者逺矣非常情之可企至也钟莛说甲问于乙曰铸铜爲钟削木为莛以莛叩钟则铿然而鸣然则声在木乎在铜乎乙曰以莛叩垣墻则不鸣叩钟则鸣是声在铜甲曰以莛叩钱积则不鸣声果在铜乎乙曰钱积实钟虚中是声在虚器之中甲曰以木若泥爲钟则无声声果在虚器之中乎驷不及舌说俗云一言出口驷马难追论语所谓驷不及舌也若较其理即俗谚为是然则泥古之士学者患之也学书静中至乐说有暇即学书非以求艺之精直胜劳心于他事尔以此知不寓心于物者真所谓至人也寓于有益者君子也寓于伐性汩情而爲害者愚惑之人也学书不能不劳独不害情性耳要得静中之乐者惟此耳夏日学书说夏日之长饱食难过不自知愧但思所以寓心而销昼暑者惟据按作字殊不为劳当其挥翰若飞手不能止虽惊雷疾霆雨雹交下有不暇顾也古人流爱信有之矣字未至于工尚已如此使其乐之不厌未有不至于工者使其遂至于工可以乐而不厌不必取恱当时之人垂名于后世要于自适而巳嘉祐七年正月九日𥙷空学书自成家说学书当自成一家之体其模倣他人谓之奴书安昌侯张禹曰书必博见然后识其真伪余实见书之未博者庐陵欧阳脩嘉祐三年十一月冬至日李白杜甫诗优劣说落日欲没岘山西倒着接篱花下迷襄阳小儿齐拍手大家争唱白铜鞮此常言也至于清风明月不用一钱买玉山自倒非人推然后见其横放其所以警动千古者固不在此也杜甫于白得其一节而精强过之至于天才自放非甫可到也薛道衡王维诗说空梁落鷰泥未爲絶警而杨广不与薛道衡解仇于泉下岂荒焬所趣止于此耶大风飞云信是英雄之语也若漠漠水田飞白鹭隂隂夏木啭黄鹂终非已有又何必区区于窃攘哉崃州诗说春风疑不到天涯二月山城未见花若无下句则上句何堪旣见下句则上句颇工文意难评盖如此也辨甘菊说本草所载菊花者世所谓甘菊俗又谓之家菊其苗泽羙味甘香可食今市人所卖菊苗其味苦烈迺是野菊其实蒿艾之类强名爲菊尔家菊性凉野菊性热食者冝辨之余近来求得家菊植于西斋之前遂作诗云明年食菊知谁在自向栏边种数丛余有思去之心乆矣不觉发于斯博物说蟪蛄是何弃物草木虫鱼诗家自爲一学博物尤难然非学者本务以其多不专意所通者少苟有一焉遂以名世当漠晋武帝有东方朔张华皆愽物道无常名说道无常名所以尊于万物君有常道所以尊于四海然则无常以应物爲功有常以执道爲本逹有无之至理适用舍之深机诘之难以言穷推之不以迹见物有常理说凡物有常理而推之不可知者圣人之所不言也磁石引针蝍蛆甘带松化虎魄世人作肥字说世之人有喜作肥字者正如厚皮馒头食之未必不佳而视其爲状已可知其俗物字法中絶将五十年近日稍稍知以字书爲贵而追迹前贤未有三数人古之人皆能书独其人之贤者传遂逺然后丗不推此但务于书不知前日工书随与纸墨泯弃者不可胜数也使颜公书虽不佳后世见者必寳也杨凝式以直言谏其父其节见于艰危李建中清慎温雅爱其书者兼取其爲人也岂有其实然后存之乆耶非自古贤哲必能书也惟贤者能存尔其余泯泯不复见尔转笔在熟说昨日王靖言转笔诚是难事其如对以熟岂不爲名理之言哉往时陈尧咨以射艺自髙甞射于家圃有一卖油里翁释担而看射多中陈问尔知射乎吾射精乎翁对曰无他能但手熟耳陈忿然曰汝何敢轻吾射翁曰不然以吾酌油可知也乃取一胡卢设于地上置一钱以杓酌油沥钱眼中入胡卢钱不湿曰此无他亦熟耳陈笑而释之李晸笔说余书惟用李晸笔虽诸葛髙许颂皆不如意晸非金石安知其不先朝露以填沟壑然则遂当絶笔此理之不然也夫人性易习当使无所偏系乃爲通理适得圣俞所和试笔诗尤爲精当余甞爲原甫说圣俞压韵不似和诗原甫大以爲知言然此无它惟熟而已蔡君谟性喜书多学是以难精古人各自爲书用法同而爲字异然后能名于后世若夫求恱俗以取媚兹岂复有天真耶唐所谓欧虞禇陆疑至于颜栁皆自名家盖各因其性则爲之亦不爲难矣嘉祐四年夏纳凉于庭中学书盈纸以付发崃州河中纸说夷陵纸不甚精然最柰乆余爲县令时有孙文徳者本三司人吏也甞劝余多藏崃纸云其在省中见天下帐籍惟崃州不朽损信爲然也今河中府纸惟供公家及馆阁写官书尔诲学说玉不琢不成器人不学不知道然玉之爲物有不变之常徳虽不琢以爲器而犹不害爲玉也人之性因物则迁不学则舍君子而爲小人可不念哉付奕笔说卷终李晸笔说引欧虞褚陆参考周越古今法书苑及诸人所论知陆名柬之虞世南甥亦学其书品在中上别有薛纯学欧书又有薛稷皆非其比世或称欧虞褚薛故为之辨欧阳文忠公文集表奏书启四六集卷第一表奏书启四六集卷第一欧阳文忠公集九十諌院谢赐章服表臣某等今月日准合门告报奉圣㫖来日改赐章服者臣等㝷以列状具言供职以来未有能効不敢即受乞赐停寝明日朝于垂拱退立庑下俟命不报方共彷徨未知进退而合门吏巳迫臣等入对及见于延和有司賛使俯伏受命臣等不胜惶恐趋出以辞伏蒙遣中使宣谕云出自宸衷并不因臣僚荐举不得辞让臣等知君命甚宠不可必让因退而拜受俯伏之际竦动羣臣伏惟陛下圣德仁慈优容臣下凢有上殿者多因事陈述自乞章服故陛下不因臣等奏事之时特召赐见又宣明命告以出自宸衷盖不欲使臣等雷同徼幸之流而爲外人讥议乃知陛下爱惜臣等至于如此臣等爱君忧国之勤自冝如何伏惟天地之恩无物可称欲伸报谢惟有至诚今陛下以一章服赐臣等尚不欲令外人所非伏况陛下上承社稷之重下制元元休戚之命举动得失所系者大则臣等固当事无大小一一规正致陛下纎过小失不见于外然后可以称臣等报君之心如陛下所以爱惜臣等之意臣等无任辞召试知制诰札子臣今早准中书传指挥令臣到聚㕔处寻问得有圣㫖令臣就试伏念臣自忝谏垣言事无状日月未乆恩渥己频凢朝廷任用非人侥倖干进在于臣职皆所当言岂有自爲侥倖以冒荣宠其召试指挥伏乞特赐追寝取进止辞召试知制诰状臣今日准中书召臣闻有圣语令臣就试已曽略具札子辞免退而循省未止忧惊伏念臣本乏才能岂堪任用误蒙圣奖擢在谏垣窃自思惟无以论报但竭愚虑知无不爲凢姦邪在朝侥倖求进多以激讦沽名未察臣心纷然议诮臣亦自省忠国之节特惟陛下知之而可畏之言何由悉辨但誓不敢干进庶㡬乆乃自明今若骤覔宠荣越次升用则是讥议者谓臣向之所爲果是沽激本非爲国而去恶但务倾人而进身不惟使今后朝廷擢用忠言之臣不以自明而取信兼恐小人见言者得进旣速则各务奔趍一长其风遂成媮弊盖上干于国体非止徇于臣私况臣供职未乆言効无闻方今百度未脩四夷多事言者正当以失职坐黜岂可以亡状遽迁其召试之命必望特赐追寝缘臣早来爲中书催召仓卒之际论述未详谨再具状奏闻辞直除知制诰状今月六日准中书召臣试㝷曽具札子幷奏状辞免今日忽闻已有圣旨更不召试直除知制诰者伏以圣恩优异至宠至荣臣所以敢兹恳请者盖以上系朝廷任人之体非专臣子饰让之私唯冀圣明察臣悃愊窃以朝廷进用臣下患忠邪不分欲辨忠邪须覈情伪今一言事之臣得速进则小人好进纷然争以口舌爲事至其甚弊理难抑絶则后来有谠言之士必雷同以干进见疑使君子小人情伪何别故臣以谓任人之体惟言事者不可以速冒宠荣臣累得对便殿奏事之际常陈此说伏况臣供职巳来日月未乆幸值陛下切于求理优容直言然而夷狄未賔盗贼未息官吏未汰黎民未苏以事考言其効安在而数月之内恩典频仍当黜而升冝罚而赏系于国体则如前所陈揣于臣私则自知若此且夫设官赋禄本以劝善擢臣一人好进者得以奔趍无劳者皆容忝冒所损巳多伏望圣慈悯臣愚讷直降恩命特赐寝停辞免第二状昨以准中书札子爲臣累辞恩命奉圣㫖不得辞让者伏以臣之事君有诚无饰若理必当受则岂敢虚辞上烦圣聪自䧟矫诈盖臣所陈述者上系朝廷事体非独专徇臣私如臣之愚本以言事者速进则伪言者诱以争趍今若辞让而不获则伪让者终于得进损之又损不如不辞臣猥以非材已左言责若陛下欲擢臣以责効则今所居之职自足展効但患无能若以宠典爲赏劳又无可赏伏况此来恩命特出圣心臣子至荣人所愿得苟非深思熟虑理须避让岂敢固自稽迟以干典宪伏望圣慈察臣至诚至恳所除诰勑早赐追还举吕溱自代状准先降勑节文应两省台官尚书六品已上诸司四品巳上授官讫具表让一人自代于合门投下方得入谢者右臣伏见着作郎直集贤院知苏州吕溱首登辞科素有文学不肯碌碌以希例进请𥙷外郡躬勤政事今苏州治状爲两浙第一臣甞与溱同在馆阁闻其论议服其度量材羙甚衆非臣所如擢以代臣庶允公议谨具状奏举以闻谢知制诰表臣某言伏奉制命蒙恩特授臣右正言知制诰者伏以王者尊居万民之上而诚意能与下通奄有四海之大而惠泽得以徧及者得非号令告诏发挥而巳哉然其爲言也质而不文则不足以行远而昭圣谟丽而不典则不足以示后而爲世法居是职者古难其人乃以愚臣而当此选臣某伏惟尊号皇帝陛下茂仁圣之姿荷祖宗之业日慎一日曽未少懈而自羌夷负固边鄙用师勤俭率先于圣躬焦劳常见于玉色虽有忧民之志而亿姓未苏虽有欲治之心而群臣未副故每进一善则未甞不欲劝天下之能每官一贤则未始不欲尽人材之用虽以爵禄而砥砺尚须训诫之丁宁尤假能言以谕至意可称是者不又艰欤伏念臣虽以儒术进身本无辞艺可取徒值向者时文之弊偶能独守好古之勤志欲去于雕华文反成于朴鄙本惧不适当世之用敢期自结圣主之知陛下奖之特深用之太过此臣所以恳让三四至于辞穷而天意不回宠命难止尚虑顽然之未谕更加使者以临门恩出非常理难屡渎及俯而受命伏读训辞则有必能复古之言然后益知所责之重夙夜惶惑未知所措伏况文字之职厠于侍从之班在于周行是爲超擢不徒挥翰以爲効自当死节以报恩惟所使之期于尽瘁龙图阁直学士河北都转运使谢上表谢奖谕编次三朝故事表臣脩言今月二十八日进奏院递到诏书一道以臣前奉诏编次三朝故事成上进讫特赐奖谕者圣后当天孝循先志嘉与左右奉爲大法成编上闻惧不称㫖蒙诏温谕以荣以悸臣某臣闻艺祖造邦翕受骏命文绥武服震詟万方十七年间大业以定䄂宗享御睿谋独断照姦以察固贤以诚政清法明夷夏安乐章圣绍衣上下错国旣安玉帛走于庭犀革櫜于库刑赏有典礼乐有经草木人灵鬯懋欢喜恭惟皇帝陛下以甚盛之德位乆大之业日旰坐朝昧爽思道置器安处纳民大中尚惟一祖二宗之远谟有百世无疆之丕训君臣所以固附天人所以调谐法令所以必行邦国所以从乂天垂日皎布在方册爰诏近侍採摭要实袐在大府用禆圣政盖守成念夫至艰孝者先乎善继睿心远绍振古与偕臣亲𬒳上音适终论次虑失烦简陨越待罪圣度兼贷钖以襃言誓捐微躯仰荷鸿覆瞻望宸扆无任激切谢赐庆历五年历日表伏以圣人在上天地节隂阳和一日十二辰五星二十八舍皆安次而行四时八风六律二十四气各应时而至臣愚幸同万物俱𬒳长育而得与草木自别使知寒暑之期臣某伏惟尊号皇帝陛下聪明睿智天纵多能向因万机之余亲考上元之历以授百职以同万方而臣官任转输兼司按察苦乃加正朔于四海颁政教于明堂陛下揔其要而举其大端至于经时节劝农桑候丰凶勤畜积顺时令察姦非则臣敢不守其职而行其小者庶无失业以荅洪恩滁州谢上表臣某言臣伏蒙圣恩授臣依前右正言知制诰知滁州军州事巳于今月二十二日赴上讫者谤䜛始作大喧群口而可惊诬罔终明幸頼圣君之在上列职尚叨于淸近爲邦仍窃于安闲祗荷恩荣惟知感涕臣某伏念臣生而孤苦少则贱贫同毋之亲惟存一妹䘮厥夫而无託携孤女以来归张氏此时生才七歳臣媿无蓍龟前知之识不能逆料其长大所爲在人情难弃于路隅缘臣妹遂养于私室方今公私嫁娶皆行姑舅婚姻况晟于臣宗巳隔再从而张非巳出因谓无嫌乃未及笄遽令出适然其既嫁五六年后相去数千里间不幸其人自爲丑秽臣之耳目不能接思虑不能知而言者及臣诚爲非意以至究穷于资产固巳吹析于毫毛若以攻臣之人恶臣之甚茍罹纎过奚逭深文盖荷圣明之主张得免罗织之冤枉然臣自蒙睿奖甞列谏垣论议多及于贵权指目不胜于怨怒若臣身不黜则攻者不休茍令谗巧之愈多是速孤危于不保必欲爲臣明辩莫若付于狱官必欲措臣少安莫若置之闲处使其脱风波而远去避䧟穽之危机虽臣善自爲谋所欲不过如此斯盖尊号皇帝陛下推天地之赐廓日月之明知臣幸逢主圣而敢危言悯臣不顾身微而当衆怨始终爱惜委曲保全臣虽木石之心顽实知君父之恩厚敢不䖍遵明训上体寛仁永坚不转之心更励匪躬之节贺章献明肃章懿二皇后祔庙表臣脩言伏覩十月九日赦书章献明肃皇后章懿皇后祔庙礼毕者大孝发于宸衷刑于四海休气蒸乎羙泽赉及万方华夏欢唿人祗咸悦臣某恭惟尊号皇帝陛下自天生德继圣垂衣率勤俭以在躬推仁恩而浃物动稽先训谦弗自专奉二后之慈灵永怀罔极询百执之公议所据有经然后肃清庙以载严由閟宫而升祔上仪交举大庆咸均孝思永奉于烝甞懿范有光于典䇿臣守藩地近受国恩深欣盛事之亲逢与苍生而共乐贺祔庙礼毕进奉银五百两状右臣伏以庙容祔室一人式奉于孝思方物充庭万国率从于奔走前件物坚刚挺质粹羙称珍勉脩邦贡之仪用罄臣忠之节谢赐庆历六年历日表祗膺宠钖伏积兢荣臣某伏惟尊号皇帝陛下爱人育物精意奉天日用而百姓不知圣徳与四时合序是以星辰顺轨日月淸明隂阳和风雨节恭已南面授人以时属此歳端大颁玉历臣职在守土愧无他能谨守诏条其敢失坠谢赐庆历七年历日表臣脩言本州进奏院递到诏书一道赐臣庆历七年历日一本者天序方周王正肈建凢尔守邦之吏皆蒙颁历之恩匪以爲私盖遵彛典臣某伏惟尊号皇帝陛下干坤覆载日月照临不言而四时行有作而万物覩而乃考览气象精穷天人着爲玉历之文以叶明堂之政舟车所至正朔咸加虽𬒳谪以穷居亦以时而受赐臣敢不䖍遵圣训顺布民时上副欲治之心少逃旷官之责慰申王薨表臣某言臣得进奏院状报五月二十三日以皇叔申王徳文薨皇帝幸后苑举哀挂服者伏以申王徳文位崇王爵地重宗藩遽背明时奄然殂谢伏惟尊号皇帝陛下仁亲九族孝治万方成服发哀恩隆礼备臣忝居侍从远守诏条不获躬诣阙庭以伸奠慰臣无任哀感之至贺鸿庆宫成奉安三圣御容表臣脩言伏覩南京鸿庆宫成奉安三圣御容者一人致孝式表于奉先三后在天并垂于鸿祐人灵交感华夏欢唿臣某伏惟尊号皇帝陛下以上圣之姿抚重熈之运亲执玉币礼天地之神祇时奉烝甞报祖宗之功徳乃眷别京之重载崇原庙之仪衣冠出逰仰稽于故事郡国甞幸俾得以奉祠实隆广孝之风以着不刋之典臣猥叨辞职方守郡条瞻盛礼以阻陪效欢声而徒切谢加上骑都尉进封开国伯加食邑三百戸表训辞深厚恩典优隆祗服以还战兢无错臣某伏念臣材非世用行与时违过蒙奖擢之私忝居侍从之列坐尸厚禄安处善邦当见帝以亲郊莫陪严祀洎受釐而均庆亦𬒳宠光进爵赐勲即封加戸併兹荣数及廼无功敢不退自省循益思砥砺上答干坤之造更坚犬马之诚贺平贝州表伏闻闰月一日攻下贝州杀到妖贼王则者盗孽窃兴人祇共忿果凭睿筭悉殄兇徒臣某伏惟尊号皇帝陛下推仁育物浸泽在人常服俭以躬行惟足兵而在念至于多捐金币讲好戎夷务休战争盖惜士卒徳至深而莫报恩旣厚则生骄敢肆妖狂自干斧钺驱胁士衆闭守城闉旣违天而逆人冝不攻而自破而况圣神运略将相恊忠不遗一人咸即大戮悖慢者警而肃恪昬愚者知有诛夷销沮姦萌震扬威令臣幸忝郡寄欣闻徳音扬州谢上表臣脩言准枢宻院递到诰勑一道伏蒙圣恩授臣起居舍人依前知制诰知扬州军州事巳于今月二十二日赴任讫者贬所脱身遽叨临于督府歳成无状仍叙进于官聮𬒳渥以优抚心増惧臣某伏念臣材非适用行輙违时徒知好古之勤自励匪躬之节误蒙奖抜骤玷宠荣小器易盈固巳冝于颠覆尽言取祸仍多结于怨仇仰恃公朝臣虽自信在于物理岂有不危矧利口之中人譬含沙之射影谓时之衆嫉者易爲力谓事之隂昧者易爲诬上繄天聴之聦终辨狱辞之滥茍此冤之获雪虽永弃以犹甘而况得善地以长人享及亲之厚禄坐安优逸未乆歳时亟就易于方州仍陟迁于秩序有以见圣君之意未甞忘言事之臣孤拙获全忠善者皆当感励姦谗不効倾邪者可使息心非惟愚臣独以爲幸此盖伏遇尊号皇帝陛下干坤覆载日月照临察人常务于究情行赏必思于有劝致兹恩典施及懦庸誓坚终始之心少荅生成之造颍州谢上表臣脩言伏蒙圣恩就差臣知颍州军州事臣已于三月十三日赴上讫者规求安闲坐享荣禄虽大君之徳曲示含容而爲臣之心岂自遑处臣某伏念臣材能浅薄性识昬蒙偶自弱龄粗知学古谓忠义可以事国名节可以荣身自蒙不次之恩亦冀非常之效然而进未有纎毫之益已不容于怨仇退未知𥙷报之方遽先罹于衰病神与明而并耗风乗气以交攻睛瞳虽存白黑才辨盖积忧而自损信处世之多危伏蒙尊号皇帝陛下造化陶钧高明覆载闵其孤拙未即弃捐付以善邦俾从私便所冀疗治有验瞻视复完则及物之仁荷更生之大赐使身不废犹后效之可图谢转礼部郎中表臣某言蒙恩授臣礼部郎中知制诰依旧知颍州者恩出非常荣逾始望人以臣爲宠臣以喜爲忧伏念臣自小无能惟知嗜学常慕古人而笃行不思今世之难行而自遭遇圣明骤蒙奖㧞急于报国遂欲忘躯结怨仇者皆可畏之人所违忤者悉当权之士旣将行已又欲进身惟二者之难兼虽至愚而必逹况臣粗知用舍颇识廉隅故其自𬒳谗诬迨于降黜当举朝沸议未甞以寸牍而自明及累歳谪居不敢以半辞而自理其后再经寛赦移镇要藩曽未逾年遽求小郡盖臣知难当之衆怒尚未甘心思苟免之善谋惟冝退迹则臣于荣进岂敢侥求此盖皇帝陛下日月照临干坤覆载不忘旧物曲轸睿慈谓臣贬职之人悉皆牵复悯臣无名之罪乆未雪除故推叙进之文特示甄收之意然臣近于去歳早巳改官逮此便蕃岂冝叨窃欲固让则有嫌疑之避欲遽受则怀忝冒之慙进退之间凌兢失措惟当尽节上报深恩谢复龙图阁直学士表臣脩言今月十八日枢宻院递到诰勑各一道伏蒙圣恩授臣依前礼部郎中充龙图阁直学士仍旧知颍州者恩还旧职事雪前诬感极心惊涕随言出臣某臣伏见前世材贤之士身结主知勲徳之臣功施王室然尚或一遭谤毁欲辨无由少忤要权其祸不测顾如臣者何足道哉臣材不迨于中人功无益于当世用之未见其効去之无足可思矧罔极之谗交兴而并进易危之迹何恃而不颠而圣心不忘恩意特至辨罔欺于暧昧沮仇嫉于衆多虽暂居谴谪之中而屡𬒳陞迁之渥今又特蒙甄录牵复宠名以臣之愚岂比前人而独异推其所幸盖由圣主之亲逢谓冝如何可以论报再念臣禀生孤拙本乏艺能徒因学古之勤粗识事君之节苟临危效命尚当不顾以奋身况爲善无伤何惮竭忠而报国誓期尽瘁少荅髙明南京谢上表臣某言伏蒙圣恩就差臣知应天府兼南京留守司事臣已于今月二十四日赴上讫者守宫钥之谨严敢忘夙夜布政条之纎悉上副忧勤寄任非堪兢营并集臣某伏念臣赋才庸薄禀数竒屯毁誉交兴两甞过实宠荣踰分动輙招尤念报效之未伸敢不竭忠而尽瘁困风波之可畏则思远去以深藏迨此六年外更三守学偷安而杜口负素志以媿心朽质易衰巳凋零于齿髪良时难得尚希慕于功名岂谓皇慈未捐旧物擢从支郡委以名都惟此别京旧当孔道簿领少勤于职事厨传取悦于路人苟循俗吏之所爲虽能免过非有古人之大节未足报君谢明堂覃恩转官加勲表臣某言今月十三日进奏院递到诰勑各一道伏蒙圣恩授臣尚书吏部郎中加轻车都尉依前龙图阁直学士仍旧知应天府兼南京留守司事及放朝谢者天地号令风雷皷行一气所均万物咸𬒳遂容侥倖亦与襃升臣某伏念臣材不逮人识非虑逺徒有事君之节未知报国之方冒宠贪荣已踰其量见利临得曽不知惭此者伏遇尊号皇帝陛下尧舜聦明禹汤勤俭脩前王之旷典述先志以继成昭致精禋躬临路寝膺受上天之多福推与万方而不私臣于此时限以官守讲仪制礼不预议郎博士之流助祭陪祠不在诸侯方物之列旣乏一言之献又无执事之劳徒随翟阍共享余赐普天率土难异衆以独辞蹐厚跼髙但抚躬而无措表奏书启四六集卷第一绍熈三年十月承直郎丁朝佐编次郡人孙谦益校正辞召试知制诰札子干进辞召试知制诰状不以自明辞免第二状所陈独专谢知制诰表未少玉色圣主滁州谢上表乃未及笄尊号贺鸿庆宫成奉安表玉币贺平贝州表王则扬州谢上表以优自励忘言孤拙获全爲幸颕州谢上表昬蒙谢转礼部郎中表自小笃行不敢以谓臣贬职悯臣谢复龙图阁直学士表暧昧尚当南京谢上表困风波欧阳文忠公文集试笔一卷试笔一卷欧阳文忠公集一百三十南唐砚某此一砚用之二十年矣当南唐有国时于歙州置砚务选工之善者命以九品之服月有俸廪之给号砚务官歳爲官造砚有数其砚四方而平浅者南唐官砚也其石尤精制作亦不类今工之侈窳此砚得自今王舎人原叔原叔家不识爲佳砚也儿子辈弃置之予始得之亦不知爲南唐物也有江南人年老者见之悽然曰此故国之物也因具道其所以然遂始寳惜之其贬夷陵也折其一角宣笔宣笔𥘉不可用往时圣俞屡以爲惠寻复爲人乞去今得此甚可用遂深藏之琴枕说介甫甞言夏月昼睡方枕爲佳问其何理云睡乆气蒸枕热则转一方冷处然则真知睡者耶余谓夜弹琴唯石晖爲佳盖金蚌瑟瑟之类皆有光色灯烛照之则炫燿非老翁夜视所宜白石照之无光唯目昬者爲便介甫知睡真嬾者余知琴晖直以老而目暗耳是皆可咲余家石晖琴得之二十年昨因患两手中指拘挛医者言唯数运动以导其气之滞者谓唯弹琴爲可亦寻理得十余年巳忘诸曲物理损益相因固不能穷至于如此老庄之徒多寓物以尽人情信有以也哉鉴画萧条淡泊此难画之意画者得之览者未必识也故飞走迟速意浅之物易见而闲和严静趣逺之心难形若乃髙下向背逺近重复此画工之艺尔非精鉴者之事也不知此论爲是不余非知画者强爲之说但恐未必然也然世谓好画者亦未必能知此也此字不乃伤俗耶学书爲乐苏子羙甞言明䆫净几笔砚纸墨皆极精良亦自是人生一乐然能得此乐者甚稀其不爲外物移其好者又特稀也余晚知此趣恨字体不工不能到古人佳处若以爲乐则自足有余学书消日自少所喜事多矣中年已来渐以废去或厌而不爲或好之未厌力有不能而止者其愈乆益深而尤不厌者书也至于学字爲于不倦时徃徃可以消日乃知昔贤留意于此不爲无意也学书作故事学书勿浪书事有可记者它时便爲故事学真草书自此已后只日学草书双日学真书真书兼行草书兼楷十年不勌当得书名然虚名已得而真气耗矣万事莫不皆然有以寓其意不知身之爲劳也有以乐其心不知物之爲累也然则自古无不累心之物而有爲物所乐之心学书费纸学书费纸犹胜饮酒费钱曩时甞见王文康公戒其子弟云吾平生不以全幅纸作封皮文康太原人世以晋人喜啬资谈笑信有是哉吾年向老亦不欲多耗用物诚未足以有益于人然衰年志思不壮于事少能快然亦其理耳学书工拙每书字甞自嫌其不佳而见者或称其可取甞有𥘉不自喜隔数日视之颇若稍可爱者然此𥘉欲寓其心以销日何用较其工拙而区区于此遂成一役之劳岂非人心蔽于好胜耶作字要熟作字要熟熟则神气完实而有余于静坐中自是一乐事然患少暇岂其于乐处常不足耶用笔之法苏子羙甞言用笔之法此乃栁公权之法也亦甞较之斜正之间便分工拙能知此及虚腕则羲献之书可以意得也因知万事皆有法杨子云断木爲棋刓革爲鞠亦皆有法岂正得此也苏子羙论书苏子羙喜论用笔而书字不迨其所论岂其力不副其心邪然万事以心爲本未有心至而力不能者余独以爲不然此所谓非知之难而行之难者也古之人不虚劳其心力故其学精而无不至盖方其㓜也未有所爲时专其力于学书及其渐长则其所学渐近于用今人不然多学书于晚年所以与古不同也秋霖不止文书颇稀丛竹萧萧似听愁滳顾见案上故纸数幅信笔学书枢宻院东㕔苏子羙蔡君谟书自苏子羙死后遂觉笔法中絶近年君谟独歩当世然谦让不肯主盟徃年予甞戏谓君谟学书如泝急流用尽气力不离故处君谟颇笑以爲能取譬今思此语巳二十余年竟如何哉李邕书余始得李邕书不甚好之然疑邕以书自名必有深趣及看之乆遂谓他书少及者得之最晚好之尤笃譬犹结交其始也难则其合也必乆余虽因邕书得笔法然爲字絶不相类岂得其意而忘其形者邪因见邕书追求钟王以来字法皆可以通然邕书未必独然凡学画者得其一可以通其余余偶从邕书而得之耳嘉祐五年春分日雪中西䆫信笔风法华徃时有风法华者偶然至人家见笔便书初无伦理乆而祸福或应岂非好怪之士爲之迁就其事耶余毎见笔輙书故江邻几比余爲风法华九僧诗近世有九僧诗极有好句然今人家多不传如马放降来地鵰盘战后云春生桂岭外人在海门西今之文士未能有此句也弔僧诗谢希深甞诵哭僧诗云烧痕诗入集海角寺留真谓此人作诗不求好句只求好意余以谓意好句亦好矣贾岛有哭僧诗云写留行道影焚却坐禅身唐人谓烧却活和尚此句之大病也郊岛诗穷唐之诗人类多穷士孟郊贾岛之徒尤能刻篆穷苦之言以自喜或问二子其穷孰甚曰阆仙甚也何以知之曰以其诗见之郊曰种稻耕白水负薪斫青山岛云市中有樵山我含朝无烟井底有甘泉釡中乃空然盖孟氏薪米自足而岛家柴水俱无此诚可叹然二子名称高于当世其余林翁处士用意精到者徃徃有之若鸡声茅店月人迹板桥霜则羇孤行旅流离辛苦之态见于数字之中至于野塘春水慢花坞夕阳迟则春物融怡人情和畅又有言不能尽之意兹亦精意刻琢之所得者耶谢希深论诗徃在洛时甞见谢希深诵县古槐根出官清马骨高又见晏丞相常爱笙歌归院落灯火下楼台希深曰清苦之意在言外而见于言中晏公曰世传㓂莱公诗云老觉腰金重慵便枕玉凉以爲冨贵此特穷相者尔能道冨贵之盛则莫如前言亦与希深所评者类尔二公皆有情味而善爲篇咏者其论如此温庭筠严维诗余甞爱唐人诗云鸡声茅店月人迹板桥霜则天寒歳暮风凄木落羇旅之愁如身履之至其曰野塘春水慢花坞夕阳迟则风酣日煦万物骀荡天人之意相与融怡读之便觉欣然感发谓此四句可以坐变寒暑诗之爲巧犹画工小笔尔以此知文章与造化争巧可也作诗湏多诵古今诗作诗湏多诵古今人诗不独诗尔其他文字皆然汉人善以文言道时事汉之文士善以文言道时事质而不俚兹所以爲难苏氏四六徃时作四六者多用古人语及广引故事以衒博学而不思述事不畅近时文章变体如苏氏父子以四六述叙委曲精尽不减古人自学者变格爲文迨今三十年始得斯人不惟迟乆而后获实恐此后未有能继者尔自古异人间出前后参差不相待余老矣乃及见之岂不爲幸哉王济讥张齐贤张齐贤形体魁肥饮食兼数人然其爲相甞有边功国朝宰相惟宋琪与齐贤知边事然其常与王济不相能济刚峭之士也其后齐贤罢相归洛阳买得午桥裴晋公緑野堂营为别墅一日济自洛至京师公卿间有问及齐贤午桥别墅者济忿然曰昔为緑野堂今作屠儿墓园矣闻者皆笑晦明说藏精于晦则明养神以静则安晦所以畜用静所以应动善畜者不竭善应者无穷此君子修身治人之术然性近者得之易也付棐㢘耻说㢘耻士君子之大节罕能自守者利欲胜之耳物有爲其所胜虽善守者或牵而去故孟子谓勇过贲育者诚有旨哉君子之道闇然而日彰而今人求速誉遂得速毁以自损者理之当然系辞说书不尽言言不尽意然自古圣贤之意万古得以推而求之者岂非言之传欤圣人之意所以存者得非书乎然则书不尽言之烦而尽其要言不尽意之委曲而尽其理谓书不尽言言不尽意者非深明之论也予谓系辞非圣人之作𥘉若可骇余爲此论迨今二十五年矣稍稍以余言爲然也六经之传天地之乆其爲二十五年者将无穷而不可以数计也予之言乆当见信于人矣何必汲汲较是非于一世哉论乐说清浊二声爲乐之本而今自以爲知乐者犹未能逹此安得言其细微之旨六经简要说妙论精言不以多爲贵而人非聦明不能逹其义余甞听人读佛书其数十万言谓可数谈而尽而溺其说者以谓欲晓愚下人故如此尔然则六经简要愚下独不得晓耶余家多文忠公书然比其没余于箧中得十数帖耳今刘君乃能致此非笃好之不能也元丰二年正月𥘉吉苏辙子由题此数十纸皆文忠公冲口而得信手而成𥘉不加意者也其文采字画皆有自然絶人之姿信天下之竒蹟也元祐四年九月十九日苏轼书试笔卷终晦明说然性近者欧阳文忠公文集诗话一卷诗话一卷欧阳文忠公集一百二十八居士退居汝隂而集以资闲谈也李文正公进永昌陵挽歌辞云奠玉五回朝上帝御楼三度纳降王当时羣臣皆进而公诗最爲首出所谓三降王者广南刘鋹西蜀孟昶及江南李后主是也若五朝上帝则误矣太祖建隆尽四年眀年𥘉郊改元干徳至六年再郊改元开寳开寳五年又郊而不改元九年已平江南四月大雩告谢于西京盖执玉祀天者实四也李公当时人必不缪乃传者误云五耳仁宗朝有数逹官以诗知名常慕白乐天体故其语多得于容易尝有一聮云有禄肥妻子无恩及吏民有戯之者云昨日通衢遇一辎輧车载极重而羸牛甚苦岂非足下肥妻子乎闻者传以爲笑京师辇毂之下风物䌓冨而士大夫牵于事役良辰美景罕或宴游之乐其诗至有卖花担上看桃李拍酒楼头听管絃之句西京应天禅院有祖宗神御殿盖在水北去河南府十余里歳时朝拜官吏常苦晨兴而留守逹官简贵每朝罢公酒三行不交一言而退故其诗曰正梦寐中行十里不言语处喫三杯其语虽浅近皆两京之实事也梅圣俞尝于范希文席上赋河豚鱼诗云春洲生荻芽春岸飞杨花河豚当是时贵不数鱼鰕河豚常出于春暮羣游水上食絮而肥南人多与荻芽爲羹云最羙故知诗者谓秖破题两句已道尽河豚好处圣俞平生苦于吟咏以闲逺古淡爲意故其构思极艰此诗作于罇爼之间笔力雄赡顷刻而成遂爲絶唱苏子瞻学士蜀人也尝于淯井监得西南夷人所卖蛮布弓衣其文织成梅圣俞春雪诗此诗在圣俞集中未爲絶唱盖其名重天下一篇一咏传落夷狄而异域之人贵重之如此耳子瞻以余尤知圣俞者得之因以见遗余家旧畜琴一张乃寳历三年雷㑹所斵距今二百五十年矣其声清越如撃金石遂以此布更爲琴囊二物真余家之寳玩也吴僧賛宁国𥘉爲僧録颇读儒书博览强记亦自能撰述而辞辩纵横人莫能屈时有安鸿渐者文词儁敏尤好嘲咏甞街行遇賛宁与数僧相随鸿渐指而嘲曰郑都官不爱之徒时时作队賛宁应声答曰秦始皇未坑之辈往往成羣时皆善其捷对鸿渐所道乃郑谷诗云爱僧不爱紫衣僧也郑谷诗名盛于唐末号云台编而世俗但称其官爲郑都官诗其诗极有意思亦多佳句但其格不甚髙以其易暁人家多以教小儿余爲儿时犹诵之今其集不行于世矣梅圣俞晚年官亦至都官一日㑹饮余家刘原父戯之曰圣俞官必止于此坐客皆惊原父曰昔有郑都官今有梅都官也圣俞颇不乐未几圣俞病卒余爲序其诗爲宛陵集而今人但谓之梅都官诗一言之谑后遂果然斯可叹也陈舎人当时文方盛之际独以醇儒古学见称其诗多类白乐天盖自杨刘唱和西崑集行后进学者争效之风雅一变谓之崑体繇是唐贤诸诗集几废而不行陈公时偶得杜集旧本文多脱误至送蔡都尉诗云身轻一鸟其下脱一字陈公因与数客各用一字补之或云疾或云落或云起或云下莫能定其后得一善本乃是身轻一鸟过陈公叹服以爲虽一字诸君亦不能到也国朝浮图以诗名于世者九人故时有集号九僧诗今不复传矣余少时闻人多称其一曰惠崇余八人者忘其名字也余亦略记其诗有云马放降来地鵰盘战后云又云春生桂岭外人在海门西其佳句多类此其集已亡今人多不知有所谓九僧者矣是可叹也当时有进士许洞者善爲辞章俊逸之士也因会诸诗僧分题出一纸约曰不得犯此一字其字乃山水风云竹石花草雪霜星月禽鸟之类于是诸僧皆阁笔洞咸平三年进士及第时无名子嘲曰张康浑裹马许洞閙装妻者是也孟郊贾岛皆以诗穷至死而平生尤自喜爲穷苦之句孟有移居诗云借车载家具家具少于车乃是都无一物耳又谢人惠炭云暖得曲身成直身人谓非其身备甞之不能道此句也贾云鬓边虽有丝不堪织寒衣就令织得能得几何又其朝饥诗云坐闻西牀琴冻折两三絃人谓其不止忍饥而已其寒亦何可忍也唐之晚年诗人无复李杜豪放之格然亦务以精意相髙如周朴者构思尤艰每有所得必极其雕琢故时人称朴诗月锻季炼未及成篇巳播人口其名重当时如此而今不复传矣余少时犹见其集其句有云风暖鸟声碎日髙花影重又云晓来山鸟閙雨过杏花稀诚佳句也圣俞常语予曰诗家虽率意而造语亦难若意新语工得前人所未道者斯爲善也必能状难冩之景如在目前含不尽之意见于言外然后爲至矣贾岛云竹笼拾山果瓦鉼担石泉姚合云马随山鹿放鸡逐野禽栖等是山邑荒僻官况萧条不如县古槐根出官清马骨髙爲工也余曰语之工者固如是状难冩之景含不尽之意何诗爲然圣俞曰作者得于心览者会以意殆难指陈以言也虽然亦可略道其髣髴若严维桞塘春水慢花坞夕阳迟则天容时态融和骀荡岂不如在目前乎又若温庭筠鸡声茅店月人迹板桥霜贾岛怪禽啼旷野落日恐行人则道路辛苦羇愁旅思岂不见于言外乎圣俞子羙齐名于一时而二家诗体特异子羙笔力豪儁以超迈横絶爲竒圣俞覃思精微以深逺闲淡爲意各极其长虽善论者不能优劣也余甞于水谷夜行诗略道其一二云子羙气尤雄万窍号一噫有时肆颠狂醉墨洒滂霈譬如千里马巳发不可杀盈前尽珠玑一一难东汰梅翁事清切石齿漱寒瀬作诗三十年视我犹后辈文辞愈精新心意虽老大有如妖韶女老自有余态近诗尤古硬咀嚼苦难嘬又如食橄榄真味乆愈在苏豪以气轹举世徒惊骇梅穷独我知古货今难卖语虽非工谓粗得其髣髴然不能优劣之也吕文穆公未第时薄游一县胡大监方随其父宰是邑遇吕甚薄客有誉吕曰吕君工于诗冝少加礼胡问诗之警句客举一篇其卒章云挑尽寒灯梦不成胡笑曰乃是一渇睡汉尔吕闻之甚恨而去明年首中甲科使人寄声语胡曰渇睡汉状元及第矣胡答曰待我明年第二人及第输君一筹旣而次牓亦中首选圣俞甞云诗句义理虽通语渉浅俗而可笑者亦其病也如有赠渔父一聮云眼前不见市朝事耳畔惟闻风水声说者云患肝肾风又有咏诗者云尽日觅不得有时还自来本谓诗之好句难得尔而说者云此是人家失却猫儿诗人皆以爲笑也王建宫词一百首多言唐宫禁中事皆史传小说所不载者往往见于其诗如内中数日无唿唤传得滕王蛱蝶图滕王元婴髙祖子新旧唐书皆不着其所能惟名画録略言其善画亦不云其工蛱蝶也又画断云工于蛱蝶及见于建诗尔或闻今人家亦有得其图者唐世一艺之善如公孙大娘舞劒器曹刚弹琵琶米嘉荣歌皆见于唐贤诗句遂知名于后世当时山林田畒潜徳隐行君子不闻于世者多矣而贱工末艺得所附託乃垂于不朽盖其各有幸不幸也李白戯杜甫云借问别来太痩生緫爲从前作诗苦太痩生唐人语也至今犹以生爲语助如作么生何似生之类是也陶尚书甞曰尖檐帽子卑凡厮短靿靴儿末厥兵末厥亦当时语余天圣景祐间巳闻此句时去陶公尚未逺人皆莫晓其义王原叔博学多闻见称于世最爲多识前言者亦云不知爲何说也第记之必有知者耳诗人贪求好句而理有不通亦语病也如䄂中谏草朝天去头上宫花侍燕归诚爲佳句矣但进谏必以章䟽无直用槀草之理唐人有云姑苏台下寒山寺半夜钟声到客船说者亦云句则佳矣其如三更不是打钟时如贾岛哭僧云冩留行道影焚却坐禅身时谓焼杀活和尚此尤可笑也若歩随青山影坐学白塔骨又独行潭底影数息树边身皆岛诗何精麤顿异也松江新作长桥制度宏丽前世所未有苏子羙新桥对月诗所谓云头滟滟开金饼水面沈沈卧彩虹者是也时谓此桥非此句雄伟不能称也子羙兄舜元字才翁诗亦遒劲多佳句而世独罕传其与子羙紫阁寺聮句无媿韩孟也恨不得尽见之耳晏元献公文章擅天下尤善爲诗而多称引后进一时名士徃徃出其门圣俞平生所作诗多矣然公独爱其两聮云寒鱼犹着底白鹭巳飞前又絮暖鮆鱼䌓䜴添菜紫余甞于圣俞家见公自书手简再三称赏此二聮余疑而问之圣俞曰此非我之极致岂公偶自得意于其间乎乃知自古文士不独知已难得而知人亦难也杨大年与钱刘数公唱和自西崑集出时人争効之诗体一变而先生老辈患其多用故事至于语僻难暁殊不知自是学者之弊如子仪新蝉云风来玉宇乌先转露下金茎鹤未知虽用故事何害爲佳句也又如峭帆横渡官桥栁叠鼓惊飞海岸鸥其不用故事又岂不佳乎盖其雄文博学笔力有余故无施而不可非如前世号诗人者区区于风云草木之类爲许洞所困者也西洛故都荒台废沼遗迹依然见于诗者多矣惟钱文僖公一聮最爲警絶云日上故陵烟漠漠春归空苑水潺潺裴晋公緑野堂在午桥南往时甞属张仆射家仆射罢相归洛日与賔客吟宴于其间惟郑工部一聮最爲警絶云水暖凫鹥行哺子溪深桃李卧开花人谓不减王维杜甫也钱诗好句尤多而郑句不惟当时人莫及虽其集中自及此者亦少闽人有谢伯𥘉者字景山当天圣景祐之间以诗知名余謪夷陵时景山方爲许州法曹以长韵见寄颇多佳句有云长官衫色江波緑学士文华蜀锦张余答云叅军春思乱如云白发题诗愁送春盖景山诗有多情未老巳白发野思到春如乱云之句故余以此戯之也景山诗颇多如自种黄花添野景旋移髙竹聴秋声园林换叶梅初熟池馆无人燕学飞之类皆无媿于唐贤而仕宦不偶终以困穷而卒其诗今巳不见于世其家亦流落不知所在其寄余诗殆今三十五年矣余犹能诵之盖其人不幸既可哀其诗沦弃亦可惜因録于此诗曰江流无险似瞿唐满崃猿声断旅肠万里可堪人謪宦经年应合鬓成霜长官衫色江波緑学士文华蜀锦张异域化爲儒雅俗逺民争识校雠郎才如夣得多爲累情似安仁乆悼亡下国难留金马客新诗传与竹枝娘典辞悬待修青史諌草当来集皁囊莫爲明时暂迁謪便将缨足濯沧浪石曼卿自少以诗酒豪放自得其气貌伟然诗格竒峭又工于书笔画遒劲体兼颜柳爲世所珍余家甞得南唐后主澄心堂𥿄曼卿为余以此纸书其筹笔驿诗诗曼卿平生所自爱者至今蔵之号爲三絶真余家寳也曼卿卒后其故人有见之者云恍惚如梦中言我今爲鬼仙也所主芙蓉城欲唿故人往游不得忿然骑一素骡去如飞其后又云降于亳州一举子家又唿举子去不得因留诗一篇与之余亦略记其一聮云莺声不逐春光老花影长随日脚流神仙事怪不可知其诗颇类曼卿平生语举子不能道也王建霓裳词云弟子部中留一色听风听水作霓裳霓裳曲今教坊尚能作其声其舞则废而不传矣人间又有望瀛府献仙音二曲云此其遗声也霓裳曲前世传记论说颇详不知听风听水为何事也白乐天有霓裳歌甚详亦无风水之说第记之或有遗亡者尔龙图赵学士以醇儒硕学名重当时为人沈厚端黙羣居终日似不能言而于文章之外诗思尤精如麦夭晨气润槐夏午隂清前世名流皆所未到也又如暁莺林外千声啭芳草堦前一尺长殆不类其爲人矣退之笔力无施不可而甞以诗爲文章末事故其诗曰多情怀酒伴余事作诗人也然其资谈笑助谐谑叙人情状物态一寓于诗而曲尽其妙此在雄文大手固不足论而予独爱其工于用韵也盖其得韵宽则波澜横溢泛入傍韵乍还乍离出入回合殆不可拘以常格如此日足可惜之类是也得韵窄则不复傍出而因难见巧愈险愈竒如病中赠张十八之类是也余甞与圣俞论此以谓譬如善驭良马者通衢广陌纵横驰逐惟意所之至于水曲蚁封疾徐中节而不少蹉跌乃天下之至工也圣俞戯曰前史言退之为人木强若宽韵可自足而辄傍出窄韵难独用而反不出岂非其拗强而然欤坐客皆为之笑也自科埸用赋取人进士不复留意于诗故絶无可称者惟天圣二年省试采侯诗宋尚书最擅埸其句有色映堋云烂声迎羽月迟尤为京师传诵当时举子目公为宋采侯诗话卷终第四段食絮第八段偶得第二十段手简第二十四段论说欧阳文忠公文集近体乐府卷一近体乐府卷第一欧阳文忠公集一百三十一乐语长短句圣节五方老人祝寿文东方老人但某太山老叟东海真仙熘穿石而曽究𥘉终松避雨而备知歳月羲氏定三百六日甞守寅賔之官夷吾纪七十二君尽覩登封之事遇安期而遗枣笑方朔之偷桃风入律而来自巖前斗指春而光临洞口昔汉武帝甞懐三岛之胜游有羡门生欲谒巨公于昭代今则紫庭降圣华渚开祥逺离朝日之方来展望云之恳千八百国咸归至治之风亿万斯年共祷无疆之寿遥望天庭敢进祝圣之颂东海蓬莱第一仙遥瞻西北祝尧天愿皇长似东君寿与物爲春亿万年西方老人但某秦川故老华岳幽人询仙掌之遗踪咸知始末恋莲峯之絶顶不记歳时漱流玉乳之泉枕石云阳之洞逍遥物外笑傲林间奉王母之蟠桃甞延汉帝指老聃之仙李永佑唐基掌中五色之丸世上千年之寿欣逢圣代来至尘寰当洪河澄九曲之时是甲观诞一人之日祥麟游于㤗畤天马来于大宛景星见而朱草生瑞露降而赤乌集旣遇无爲之化冝歌有道之君是以驾青牛而度凾关指丹凤而趋魏阙唯愿庆源流逺齐河海以无穷睿筭緜长等干坤而不老遥望天庭敢进祝圣之颂华岳峯头万叶莲开花今古世相传愿皇长似莲峯乆结实盘根不记年中央老人但某栖心嵩极振迹伊川年髙而可等松椿气粹而甞飱芝术洞里之烟霞不老壷中之日月偏长当圣主之盛时居天心之奥壤但见璇玑运而寒暑正土圭测而隂阳和冠带𬒳于百蛮玉帛来于万国龙在沼而麟在薮河出图而洛出书民跻寿域之中俗乐春台之上今则尧眉诞秀舜目开祥逺离王屋之间来入帝畿之内仰瞻天表莫非岳降之神上祝皇图岂止山唿之歳遥望天庭敢进祝圣之颂嵩髙维岳镇中天王气盘基降寿仙惟愿吾皇等嵩岳三灵齐祝万斯年南方老人但某託迹炎洲游神衡岳非海濵之野叟廼星极之老人当火徳爲治之朝是离明继照之日里社鸣而圣人岀泰阶正而王道平百蛮向风重译来贡屡覩丰年之上瑞故知百姓之懽心皷腹而歌治世之音安以乐曲肱而枕化国之日舒以长斯可谓唐虞之民又岂止成康之俗今则流虹诞圣遶电开祥来趋北阙之前上祝南山之永云翔雾集旣罗仙籍之班地乆天长以祷皇家之祚遥望天庭敢进祝圣之颂南极星中一老人南山爲寿祝吾君愿君永奏南薫曲当使淳音万国闻北方老人但某修真北岳常倾葵藿之心混俗幽都不避草茅之迹潜神自得味道爲娱易水歌风曽识荆轲于往歳燕山勒石亲逢窦宪于当年仙家之景物常春人世之光隂易老华表之鹤未乆还来莲叶之龟于时屡见但处积隂之境毎输就日之诚望干吕之青云庆流虹于华渚当万域来王之际是千龄诞圣之𥘉是以历沙漠而朝宗叩天阍而祝颂惟愿庆基不朽永齐金石之坚寳祚无疆更等山河之固遥望天庭敢进祝圣之颂北岳神仙九转丹持来北阙献君前愿将北极齐君寿万国陶陶共戴天㑹老堂致语某闻安车以适四方礼典虽存于往制命驾而之千里交情罕见于今人伏惟致政少师一徳元臣三朝宿望挺立始终之节从容进退之冝谓青衫早并于俊游白首各谐于归老已释轩裳之累却寻鸡黍之期逺无惮于川涂信不渝于风雨幸会北堂之学士方爲东道之主人遂令颍水之濵复见徳星之聚里闾拭目觉陋巷以生光风义耸闻爲一时之盛事敢陈口号上賛清欢欲知盛集继荀陈请看当筵主与賔金马玉堂三学士清风明月两闲人红芳已尽莺犹啭青杏𥘉甞酒正醇羙景难并良㑹少乗欢举白莫辞频西湖念语昔者王子猷之爱竹造门不问于主人陶渊明之卧舆遇酒便留于道士况西湖之胜槩擅东颍之佳名虽羙景良辰固多于髙㑹而清风明月幸属于闲人并游或结于良朋乗兴有时而独往鸣蛙暂听安问属官而属私曲水临流自可一觞而一咏至欢然而㑹意亦傍若于无人乃知偶来常胜于特来前言可信所有虽非于已有其得已多因飜旧阕之辤冩以新声之调敢陈薄伎聊佐清欢採桑子一轻舟短棹西湖好緑水逶迤芳草是堤隐隐笙歌处处随无风水面琉璃滑不觉船移微动涟漪惊起沙禽掠岸飞二春深雨过西湖好百卉争妍蝶乱蜂喧晴日催花暖欲然兰桡画舸悠悠去疑是神仙返照波间水阔风髙飏管絃三画船载酒西湖好急管繁絃玉盏催传穏泛平波任醉眠行云却在行舟下空水澄鲜俯仰留连疑是湖中别有天四群芳过后西湖好狼籍残红飞絮蒙蒙垂栁栏干尽日风笙歌散尽游人去始觉春空垂下帘栊双燕归来细雨中五何人解赏西湖好佳景无时飞盖相追贪向花间醉玉巵谁知闲凭栏干处芳草斜晖水逺烟微一点沧洲白鹭飞六清明上已西湖好满目繁华争道谁家緑桞朱轮走钿车游人日暮相将去醒醉諠譁路转堤斜直到城头緫是花七荷花开后西湖好载酒来时不用旌旗前后红幢緑盖随画船撑入花深处香泛金巵烟雨微微一片笙歌醉里归八天容水色西湖好云物俱鲜鸥鹭闲眠应惯寻常听管絃风清月白偏冝夜一片琼田谁羡骖鸾人在舟中便是仙九残霞夕照西湖好花坞苹汀十顷波平野岸无人舟自横西南月上浮云散轩槛凉生莲芰香清水面风来酒面醒十平生爲爱西湖好来拥朱轮冨贵浮云俯仰流年二十春归来恰似辽东鹤城郭人民触目皆新谁识当年旧主人十一画楼钟动君休唱往事无踪聚散怱怱今日欢娱几客同去年緑鬓今年白不觉衰容明月清风把酒何人忆谢公十二十年一别流光速白首相逢莫话衰翁但鬭樽前语笑同劝居满酌君湏醉尽日从容画鹢牵风即去朝天沃舜聦十三十年前是樽前客月白风清忧患凋零老去光隂速可惊鬓华虽改心无改试把金觥旧曲重听犹似当年醉里声朝中措平山栏槛倚晴空山色有无中手种堂前垂栁别来几度春风文章太守挥毫万字一饮千钟行乐直湏年少樽前看取衰翁归自謡一何处笛深夜梦回情脉脉竹风檐雨寒牎隔离人几岁无消息今头白不眠特地重相忆二春艳艳江上晚山三四点栁丝如剪花如染香闺寂寂门半掩愁眉歛泪珠滴破烟脂脸三寒水碧水上何人吹玉笛扁舟逺送潇湘客芦花千里霜月白伤行色来朝便是关山隔长相思一苹满溪柳遶堤相送行人溪水西回时陇月低烟霏霏风凄凄重倚朱门听马嘶寒鸥相对飞二深画眉浅画眉蝉鬓鬅鬙云满衣阳台行雨回巫山髙巫山低暮雨萧萧郎不归空房独守时三花似伊桞似伊花桞青春人别离低头双泪垂长江东长江西两岸鸳鸯两处飞相逢知几时四深花枝浅花枝深浅花枝相并时花枝难似伊玉如肌柳如眉爱着鹅黄金缕衣啼粧更爲谁诉衷情清晨帘幕卷轻霜呵手试梅粧都縁自有离恨故画作远山长思徃事惜流芳易成伤拟歌先歛欲笑还颦最断人肠踏莎行一候馆梅残溪桥柳细草薫风暖揺征辔离愁渐远渐无穷迢迢不断如春水寸寸柔肠盈盈粉泪楼高莫近危栏倚平芜尽处是春山行人更在春山外二雨霁风光春分天气千花百卉争明媚画梁新燕一双双玉笼鹦鹉愁孤睡薛荔依墻莓苔满地青楼几处歌声丽蓦然旧事上心来无言歛皱眉山翠望江南江南蝶斜日一双双身似何郎全传粉心如韩寿爱偷香天赋与轻狂㣲雨后薄翅腻烟光才伴游蜂来小院又随飞絮过东墻长是爲花忙减字木兰花一留春不住燕老莺慵无覔处说似残春一老应无却少人风和月好办得黄金须买笑爱惜芳时莫待无花空折枝二伤怀离抱天若有情天亦老此意如何细似轻丝渺似波扁舟岸侧枫叶荻花秋索索细想前欢须着人间比梦间三楼台向晓浅月低云天气好翠幕风微宛转梁州入破时香生舞袂楚女腰肢天与细汗粉重匀酒后轻寒不着人四画堂雅宴一抺朱絃初入遍慢橪轻笼玉指纎纎嫰剥葱拨头愡利怨月愁花无限意红粉轻盈倚暖香檀曲未成五歌檀歛袂缭绕雕梁尘暗起柔润清圎百琲明珠一线穿樱唇玉齿天上仙音心下事留住行云满坐迷魂酒半醺生查子一去年元夜时花市灯如昼月到桞梢头人约黄昬后今年元夜时月与灯依旧不见去年人泪满春衫袖二含羞整翠鬟得意频相顾鴈柱十三絃一一春莺语娇云容易飞梦断知何处深院鎻黄昬阵阵芭蕉雨瑞鹧鸪楚王台上一神仙眼色相看意已传见了又休还似梦坐来虽近逺如天陇禽有恨犹能说江月无情也解圎更𬒳春风送惆怅落花飞絮两翩翩清商怨关河愁思望处满渐素秋向晚鴈过南云行人回涙眼双鸾衾裯悔展夜又永枕孤人逺梦未成归梅花闻塞管阮郎归一东风临水日衔山春来长是闲落花狼籍酒䦨珊笙歌醉梦间春睡觉晚粧残无人整翠鬟留连光景惜朱颜黄昬独倚栏二南园春早踏青时风和闻马嘶青梅如豆桞如眉日长蝴蝶飞花露重草烟低人家帘幕垂秋千慵困解罗衣画梁双燕栖三角声吹断陇梅枝孤䆫月影低塞鸿无限欲惊飞城乌休夜啼寻断梦掩深闺行人去路迷门前杨栁緑隂齐何时闻马嘶四刘郎何日是来时无心云胜伊行云犹解傍山扉郎行去不归强匀画又芳菲春深䡖薄衣桃花无语伴相思隂隂月上时五落花浮水树临池年前心眼期见来无事去还思而今花又飞浅螺黛淡燕脂闲粧取次冝隔帘风雨闭门时此情风月知近体乐府卷第一朝中措垂栁归自謡三篇第三篇梦回来朝长相思第二篇空房独守时生查子第一篇月到月与灯依旧瑞鹧鸪相看逺如翩翩阮郎归三篇第一篇临水睡觉第二篇春早欧阳文忠公文集附录卷第一附録卷第一祭文行状谥诰祭文韩忠献王琦维熈宁五年嵗次壬子某月某日具官某谨遣三班奉职随行指使李珪以清酌庻羞之奠致祭于少师永叔之灵惟公之生粹禀元精偶圣而出逢辰以亨历事三朝翼登太平大名既遂大功既成年未及老深虞满盈连章得谢颍第来宁神当卑以福禄天冝钖之寿龄胡不慭遗遽尔摧倾此冥理莫得致诘而天下爲之失声呜唿哀哉公之文章独歩当世子长退之伟赡闳肆旷无拟伦逮公始继自唐之衰文弱无气降及五代愈极頽敝唯公振之坐还醇粹复古之功在时莫二公虽云亡其传益贵譬如天衢森布列纬海内瞻仰日髙而公之諌诤务倾大忠在庆历初职司帝聦颜有必犯阙无不缝正路斯辟姦萌辄攻气劲忘忤行孤少同于穆仁庙诚推至公孰好孰恶是焉则从善得尽纳治随以隆人畏清议知时不容各砺名节恬乎处躬二十年间由公变风公之功业其大可记屡殿藩垣所至怀恵甞尹京邑沛有余地早践西掖晚当内制凡厥代言典谟之懿凡厥出令风雷其势三代炳焉公辞无媿枢幄猷爲台衡弼贰抚御四夷兵戈不试整齐百度官师咸治服劳一心定䇿二帝中外以安神人胥慰不校谗言恳求去位公之进退逺迈前贤合既不苟髙惟戒颠身虽公辅志则林泉七十致政乃先五年上惜其去公祈益坚卒遂其请始终克全呜唿哀哉余早接公道同气类出处虽殊趣向何异既忝宰司曰亲髙谊可否明白襟怀坦易事贵穷理言无饰伪或不知公因罹谤忌青蝇好点白璧奚累呜唿哀哉自公还事心慕神驰徒慿翰墨莫挹姿仪公甞頋我恵以新诗虽亟詶答柰苦衰疲欲复爲问动巳踰时忽承讣音且骇且悲哀诚孰诉肝胆㡬公之逝矣世鲜余知不如从公焉用生爲遐脩薄荐奠公一巵魂兮有灵其来监兹尚飨同前王荆文公夫事有人力之可致犹不可期况乎天理之冥寞又安可得而推惟公生有闻于当时死有传于后世苟能如此足矣而亦又何悲如公器质之深厚智识之髙逺而辅以学术之精微故形于文章见于议论豪健俊伟怪巧瑰琦其积于中者浩如江河之停蓄其发于外者烂如日星之光辉其清音幽韵凄如飘风急雨之骤至其雄辞闳辩快如轻车骏马之奔驰世之学者无问乎识与不识而读其文则其人可知呜唿自公仕宦四十年上下徃返感世路之岖﨑虽屯邅困踬窜斥流离而终不可掩者以其有公议之是非旣压复起遂显于世果敢之气刚正之节至晚而不衰方仁宗皇帝临朝之末年顾念后事谓如公者可寄以社稷之安危及夫发谋泪䇿从容指顾立定大计谓千载而一时功名成就不居而去其出处进退又庻乎英魄灵气不随异物腐散而长在乎箕山之侧与颍水之湄然天下之无贤不肖且犹爲涕泣而歔欷而况朝士大夫平昔游从又予心之所向慕而瞻依呜唿盛衰兴废之理自古如此而临风想望不能忘情者念公之不可复见而其谁与归同前曾舎人维公学爲儒宗材不世出文章逸发醇深炳蔚体备韩马思兼庄屈垂光简编焯若星日絶去刀尺浑然天质辞穷卷尽含意未卒读者心醒开蒙愈疾当代一人顾无俦匹諌垣抗议气震囬遹鼔行无前跋㚄非恤世伪难胜孤坚竟窒紫微玉堂独当大笔二典三谟生明藏室顿挫弥厉诚纯志壹斟酌损益论思得失经体虑萌沃心造膝帝曰汝贤引登辅弼公在庙堂尊明道术清净简易仁民爱物歛不烦苛令无迫猝栖置木索里安戸逸椟歛兵革天清地谧日进昌言从容宻勿开建国本情忠力悉卯未之歳龙驾飈歘再拯大艰垂绅秉笏干坤正位上下有秩功𬒳社稷等夷召毕公在庙堂緫持纪律一用公直两忘猜昵不挟朋比不虞讪嫉独立不囬其刚仡仡爱养人材奨成诱掖甄抜寒素振兴滞屈以爲己任无有废咈维公平生恺悌忠实内外洞彻初终若一年始六十恳辞冕黻连章累歳乃俞所乞放意丘樊脱遗羁沉浸图史左右琴瑟志气浩然不陋蓬荜意谓百龄重休累吉还斡鼎轴賛微计宻云胡倾殂憗遗则弗闻讣失声眦泪横溢戆冥不敏早蒙振祓言繇公诲行繇公率戴徳不酬怀情独欝西望轜车莫持纼綍维公荦荦徳义譔述爲后世法终天不没託辞叙心曷能髣髴呜唿哀哉尚飨同前范蜀忠文公惟公平生谅直骨鲠文章在世炜炜炳炳老释之辟贲育之勐拒塞邪说尊崇元圣天下四方学子甫定迩来此风勃焉而盛如醒复醉如愈再病粤醒与病有幸不幸幸不见排不幸不正嗟余空踈敢处季孟公计之来泪下縻绠闻公卜宅许洛之境余居在焉傥得同井异时徃来或接光影薄酒一樽菲肴数皿逺不得前寄此耿耿同前苏文忠公呜唿哀哉公之生于世六十有六年民有父母国有蓍龟斯文有传学者有师君子有所恃而不恐小人有所畏而不爲譬如大川乔岳虽不见其运动而功利之及于物者盖不可以数计而周知今公之没也赤子无所仰芘朝廷无所稽疑斯文化爲异端学者至于用夷君子以爲无与爲善而小人沛然自以爲得时譬如深山大泽龙亡而虎逝则变怪杂出舞䲡鱓而号狐狸昔其未用也天下以爲病而其旣用也则又以爲遅及其释位而去也莫不冀其复用至其请老而归也莫不怅然失望而犹庶几于万一者幸公之未衰孰谓公无复有意于斯世也奄一去而莫予追岂厌世溷浊絜身而逝乎将民之无禄而天莫之遗昔我先君怀寳遁世非公则莫能致而不肖无状因縁出入受教于门下者十有六年于兹闻公之䘮义当匍匐往救而怀禄不去愧古人以忸怩缄词千里以寓一哀而巳矣盖上以爲天下恸而下以哭吾私呜唿哀哉同前维元祐六年歳次辛未九月丙戍朔从表姪具位苏轼谨以清酌肴果之奠昭告于故太师兖国文忠公安康郡夫人之灵呜唿轼自龆齓以学爲嬉童子何知谓公我师昼诵其文夜梦见之十有五年乃克见公公爲拊掌欢笑改容此我軰人余子莫群我老将休付子斯文再拜稽首过矣公言虽知其过不敢不勉契阔艰难见公汝隂多士方譁而我独南公曰子来实获我心我所谓文必与道俱见利而迁则非我徒又拜稽首有死无易公虽云亡言如皎日元祐之初起自南迁叔季在朝如见公颜入拜夫人罗列诸孙敢以中子请婚叔氏夫人曰然师友之义凡二十年再升公堂深衣庙门垂涕失声白髪苍颜复见颍人颍人思公曰此门生虽无以报不辱其门清颍洋洋东注于淮我怀先生岂有涯哉尚飨同前苏文定公维年月日具官苏辙谨以清酌庶羞之奠致祭于故观文少师赠太师九丈之灵呜唿嘉祐之初公在翰林维时先君处于西南世所莫知隠居之深作书号公曰是知予公应嗟然我明子心吾于天下交逰如林有如斯文见所未曽先君来东实始识公倾盖之欢故旧莫隆遍出所爲叹息改容历告在位莫此蔽蒙报国以士古人之忠公不妄言其重鼎钟厥声四驰靡然向风嗟维此时文律頽毁竒邪谲怪不可告止剽剥珠贝缀饰耳鼻调和椒姜毒病唇齿咀嚼荆棘斥弃羹胾号兹古文不自愧耻公爲宗伯思复正始狂词怪论见者投弃踽踽元昆与辙皆来皆试于庭羽翼病摧有鉴在上无所事媒驰词数千适当公怀擢之衆中群疑相豗公恬不惊衆惑徐开滔滔狂澜中道而回匪公之明化爲诙俳公徳日隆历蹈二府辙方在艰抚视逾素纳铭幽宅徳逮存故终丧而还公以劳去公年未衰屡告遟暮自亳徂青迄蔡而许来归汝隂啸傲环堵辙官在陈于颍则邻拜公门下笑言欢欣柸酒相属图史纷纭辩论不衰志气益振有如斯人而止斯耶书来告衰情怀酸辛报不及至凶讣遄臻呜唿公之于文云汉之光昭回洞逹无有采章学者所仰以克向方知者不惑昧者不狂公之在朝以直自遂排斥姦回罔有剧易后来相承敢陨故事虽庸无知亦或勉励此风之行逾三十年朝廷尊严庶士多贤伊谁云从公导其先自公之归忽焉变迁又谁使然要归诸天天之生物各维其时朝旸薫风春夏是冝冻雨急雪匪寒不施时去不返虽彊莫违矧惟斯人而不有时时旣往矣公亦逝矣老成云亡邦国瘁矣无爲爲善善者废矣时实使然我谁怼矣哭公于堂维其悲矣呜唿哀哉尚飨行状呉正宪公故推诚保徳崇仁翊戴功臣观文殿学士特进太子少师致仕上柱国乐安郡开国公食邑四千三百户食实封一千二百户赠太子太师欧阳公行状曾祖郴累赠金紫光禄大夫太师中书令祖偃累赠金紫光禄大夫太师中书令兼尚书令父观皇任泰州军事判官累赠金紫光禄大夫太师中书令兼尚书令追封郑国公本贯吉州永丰县明徳郷年六十六欧阳氏之先本出于夏禹之苗裔少康封其庶子于㑹稽以奉禹祀歴夏商周以世相传至越王勾践传五世至王无疆爲楚威王所灭诸子皆受封于楚而无疆之子蹄封于欧余山之阳是爲欧阳亭侯子孙遂以爲氏后稍北徙青之千乗冀之渤海千乗之显者曰生字和伯以经爲汉博士所谓殴阳尚书者是也渤海之显者曰建字坚石所谓渤海赫赫殴阳坚石者是也询通父子显于唐自通三世生琮爲吉州刺史又八世生万爲吉州安福令后世或居安福或居庐陵安福之六世孙即公曽祖也生八男曰仪者中南唐进士第父母皆在郷里荣之命其郷曰儒林里曰殴桂坊曰具庆皇祖而下始居吉水至和中㭊吉水爲永丰今爲永丰人矣曽祖仕南唐爲武昌令检校右散骑常侍兼御史大夫性孝友郷里称之累赠金紫光禄大夫太师中书令曽祖妣刘氏追封楚国太夫人皇祖少以文学称献所爲文南唐召试爲南京街院判官累赠金紫光禄大夫太师中书令兼尚书令祖妣李氏累封吴国太夫人皇考少孤力学咸平中进士及第天性仁孝居官决狱主于平恕哀矜终于泰州军事判官累赠金紫光禄大夫太师中书令兼尚书令追封郑国公妣郑氏累封韩国太夫人皇考之捐馆舎公才四歳太夫人守节自誓而教公以读书爲文及公成人太夫人自力衣食不以家事累公使专务爲学及见公之身名偕显而夫人寿考康宁爲善之报岂虚也哉公讳脩字永叔天圣中进士甲科𥙷西京留守推官用王文康公荐召试迁鎭南军节度掌书记馆阁校勘以书责谏官不论事谏官以闻谪崃州夷陵县令徙光化军干徳令改武成军节度判官范文正公经略陜西辟掌书记辞不就俄迁太子中允馆阁校勘方修礼书命权同知太常礼院辞不受预修崇文緫目成改集贤校理遂知太常礼院请𥙷外通判滑州召以爲太常丞知谏院赐绯衣银鱼未几同修起居注阅月拜右正言知制诰赐三品服出使河东还改龙图阁直学士河北都转运桉察使左迁知制诰知滁州改起居舎人知扬州徙知颍州复龙图阁直学士知应天府兼南京留守司历尚书礼部吏部郎中丁韩国太夫人忧服除判吏部流内铨入翰林爲学士加史馆修撰勾当三班院请郡改侍读学士知蔡州留不行判太常寺兼礼仪事权知礼部贡举拜右谏议大夫判尚书礼部又判祕阁祕书省加侍读辞不受同修玉牒兼龙图阁学士权知开封府以给事中罢同提举在京诸司库务改羣牧使唐书成拜礼部侍郎兼侍读学士嘉祐五年以本官爲枢宻副使明年闰八月参知政事兼译经润文歴戸部吏部二侍郎皆参大政进拜左丞出爲观文殿学士刑部尚书知亳州熈宁初迁兵部尚书知青州京东东路安抚使除检校太保宣徽南院使判太原府河东路经略安抚监牧使兼并代泽潞麟府岚石路兵马都緫管三辞不受徙知蔡州熈宁四年六月以观文殿学士太子少师致仕阶特进勲上柱国食邑四千三百戸食实封一千二百戸明年闰七月二十三日薨于汝隂之私第天子闻之震悼爲之一日不视垂拱朝赠太子太师䘏孤法皆从加等公爲人刚正质直闳廓未甞屑屑于事见义敢爲患害在前直徃不顾用是数至困逐及复振起终不改其操眞豪杰之士哉居三朝数十年间以文章道徳爲一世学者宗师接人待物诚信乐易不爲表襮诸生进者与之抗声极谈简直明辨至于贵显终始如一见者莫不爱服而天资髙逺常人自不能与之合公待之一也有所称荐姑取其一善后或毁公于朝遇其人或其家厄且困必力振之曰吾行已不以喜怒私也于经术务究大本其所发明简易明白其论诗曰察其羙刺知其善恶以为劝戒所谓圣人之志者本也因其失传而妄自爲之说者经师之末也今夫学者得其本而通其末斯善矣得其本而不通其末阙其所疑可也不求异于诸儒甞曰先儒于经不能无失而所得固多矣尽其说而理有不通然后得以论正予非好爲异论也其于诗易多所发明爲诗本义所改正百余篇其余则曰毛郑之说是矣复何云乎公㓜孤家贫无资太夫人以荻画地教以字书稍长从闾里借书读或手抄之抄未毕而成诵公之举进士学者方爲时文号四六公就视之曰此不足爲然切于养勉爲之而人亦不能及故屡试有司皆第一名声籍甚及景祐中与尹师鲁偕爲古学已而有诏戒天下学者爲文使近古学者尽爲古文独公古文旣行世以爲模范自两汉后五六百年有韩愈愈之后又数百年而公继出李翶皇甫湜栁宗元之徒不足多也盖公之文备衆体变化开阖因物命意各极其工其得意处虽退之未能过笔札精劲自成一家当世士大夫有得数十字皆藏以爲寳生平以奨进人材爲巳任一时贤士大夫虽潜晦不爲人知者必延誉慰荐极其力而后已后进之士一爲公所称遂爲闻人笃于朋友尹师鲁梅圣俞孙明复皆贫甚旣卒公力爲经纪其家表其孤于朝悉録以官他甞所与厚者未甞遗也公旣书责谏官以申范文正坐谪夷陵而尹洙余靖亦连贬蔡君谟为四贤诗世传之及范公之使陜西辟公偕徃朝廷从之时天下乆无事一旦西陲用兵士之负材能者皆欲因时有所施设而范公望临一时好贤下士故士之乐从者衆公独叹曰吾初论范公事岂以为已利哉同其退不同其进可也卒辞焉庆历𥘉公方登朝数论天下事爲䇿以揣敌情及指陈利害甚衆旣而有诏百官上封事公又上䟽言三弊五事力陈当时之所冝忧者仁宗増谏官员首预其选是时西师乆京东西盗贼羣起中外骚然仁宗旣进退大臣欲遂改更诸事公感激恩遇知无不言时范文正公杜正献公今司徒韩公司空冨公皆辅政公屡请召对咨访责以所爲旣而仁宗降手诏出六条虚心以待后遂下诏劝农桑兴学校多所更革小人不恱一时知名士见谓爲党人矣公爲朋党议以进见集中温成后方有宠公言前世女宠之戒请加裁损王薨议者以国用不足请待丰年以葬公言士大夫家有所待而侈不如及时薄葬况天子叔邪且非所以示四方也卒从公议澧州进柿木成文有太平之道字公言今四海骚然未见太平之象又太平之道其意可推自古帝王致之皆有道得道则太平失道则危乱今见其失未见其得愿陛下忧勤万务渐期致理其瑞木请不宣示于外淮南转运使吕绍宁到任进羡余钱十万贯公请拒而不受以防刻剥陜西用兵之后河东困弊刍粮不足言者请废麟州或请移于合河津或请废五寨公旣使河外爲四议以较麟州利害请移兵就食于濒河清塞堡缓急不失应援而平时可省餽运麟州得不废又建言忻代岢岚火山四州军沿边有禁地弃而不耕人戸私籴北界斛斗入中以爲边储今若耕之每年可得数百万石以实边朝廷从之大爲河东之利自西事后河东赋歛重而民贫道路嗟怨公奏罢数十事以寛民力公自河东还㑹保州兵叛遂出爲河北都转运使保州卒旣降大将李昭亮私纳妇女通判冯博文等窃傚之公发其姦下博文狱昭亮惶恐立出之自保州之变河北兵骄小不如意即谋爲乱人情务在姑息公乞假将帅权事从鎭重以销未萌河北卒无事保塞之胁从者二千余人分隷河北宣抚使恐复生变欲以便冝悉诛之公权知成徳军遇之于内黄宣抚使夜半屏人以告公公曰祸莫大于杀降昨保州叛卒朝廷许以不死今戮之矣此曹本以胁从故得脱奈何一旦杀无辜二千人且非朝旨若诸郡不肯从缓之必生变是趣其爲乱也且某至镇州必不从命遂止公在河北奏置御河催纲司通粮运边州赖之置都作院于磁相二州以缮戎器仁宗遇公厚甞论及当世人材目公曰如欧阳某者岂易得哉常欲大用而未果及使河北陛辞日上面谕曰无爲乆居计有事言来公对以谏官得风闻今在外使事有指越职罪也况不得其实邪上曰有事第以闻勿以中外爲辞及党论大起公极言请加明辨势益危初公妹适张龟正龟正无子有女非欧出也妹旣婺矛牙无所归以孤女偕来及笄以嫁宗人晟张氏后以他事下狱小人欲并中公乃捃张氏赀产事穷治乆之卒无有犹贬滁上公丁太夫人忧旣免丧入见仁宗恻然怪公髪白问在外几年今年几何恩意甚至命判流内铨小人恐公且复用伪爲公奏乞汰内臣䟽传之中外宦者人人切齿内官杨永徳隂以言中公出知同州而外议不平论救者衆上㝷开悟故冯翊之命卒不行公在侍从八年多所闿益初河决澶渊陈恭公爲相欲塞商胡开横壠故道公言功大恐不可成徒劳人未几陈罢去新宰相复用李仲昌议欲开六塔河公言六塔不能吞伏且复决再争之不得旣而果然濵徳博数千里大𬒳其害仲昌等得罪流贬至和初公奉使契丹契丹使其贵臣惕隐及北宰相萧知足等来押宴曰非常例也以公名重故尔其爲外夷所畏如此公在翰林仁宗一日乗间见御合春帖子读而爱之左右曰学士欧阳某之辞也乃悉取宫中帖阅之见其篇篇有意叹曰举笔不忘规諌真侍从之臣也毎学士院进文字必曰何人当直至公之笔必详览之毎加叹赏嘉祐初公知贡举时举者爲文以新竒相尚文体大坏公深革其弊前以怪僻在髙第者黜之几尽务求平澹典要士人初怨怒骂讥中稍信服已而文格遂变而复正者公之力也公之尹京承包孝肃公之后包以威严爲治公一切循理不事风采或以爲言公曰人材性各有短长今舍所长彊其所短以徇俗求誉我不能也至宠贵犯禁令又求苟免者必寘于法虽诏命有所不从且请加本罪二等至今行之由公奏请也公在枢宻与今侍中曽鲁公悉力振举纪纲革去宿弊考天下兵数及三路屯戍多少地理逺近更爲图籍之法边防乆阙屯守者大加蒐𥙷数月之间机务浸理甞因嘉祐水灾凡再上䟽请选立皇子以固天下根本言甚激切及在政府遂与诸公恊定大议而先帝力辞宗正之命公进曰宗室不领职事忽有此除天下皆知陛下将储以爲嗣不若遂正其名且判宗正寺诰勑付合门得以不受今立爲皇子止消一诏书事定矣仁宗以爲然遂下诏及先帝初年未亲政事慈寿垂帘公与诸公徃来两宫镇抚内外而危言宻议忠力爲多至先帝亲御万机内外肃然每诸公聚议事有未可公未甞不力诤台谏官至政事堂论事徃徃靣折其短英宗甞靣称公曰性直不避衆怨甞称故相王沂公之言曰恩欲归已怨使谁当且曰贫贱常思冨贵冨贵必履危机此古人之所叹也惟不思而得旣得而不患失之者其庻几乎及彭思永蒋之竒等以飞语污公公杜门请付有司治之上连诏诘问所从来二人辞穷悉逐之上亲遣中贵人手诏慰安公遂称疾力解机务自嘉祐以后朝廷务惜名器而进人之路稍狭公屡建言馆阁育材之地材旣难得而又难知则当博採而多畜之时冀一得于其间则杰然出爲名臣矣余亦不失爲佳士也遂诏二府各举五人其后中选者徃徃在清近朝廷稍收其用矣京师百司所行兵民官吏财用之类皆无緫数中书一有行移则下有司纂集公因暇日尽以中书所当知者集爲緫目上有所问宰相以緫目爲对公以祀假家居上遣中贵人就中书合取而阅之连典剧郡以镇静爲本不求赫赫名举大体而已民便安之滁扬二州生爲之立祠公在亳年甫六十表致仕者六不从至蔡而请益坚卒不能夺公志其勇退如此公平生于物少所好独好收畜古文图书集三代以来金石铭刻爲一千卷以校正史传百家讹缪之说爲多晚年自号六一居士曰吾集古録一千卷藏书一万卷有琴一张有棊一局而常置酒一壷吾老于其间是爲六一自爲传以刻石甞被诏撰唐书纪十卷志五十卷表十五卷又自撰五代史七十四卷其爲纪一用春秋法于唐礼乐志明前世礼乐之本岀于一而后世礼乐爲空名五行志不书事应尽破汉儒菑异附㑹之说其论着类此五代史辞约而事备及正前史之失爲多公之薨上命学士爲诏求书于其家方缮写进御甞着易童子问三卷诗本义十四卷居士集五十卷归荣集一卷外制集三卷内制集八卷奏议集十八卷四六集七卷集古録跋尾十卷杂着述十九卷诸子集以爲家书緫目八卷其遗逸不録者尚数百篇别爲编集而未及成公初娶胥氏翰林学士赠吏部侍郎偃之女继室杨氏集贤院学士谏议大夫大雅之女今夫人薛氏资政殿学士户部侍郎赠太尉简肃公奎之女累封仁寿郡夫人男八人女三人长女师蚤卒次发光禄寺丞次女蚤卒次奕光禄寺丞次棐大理评事次某蚤卒次辩光禄寺丞次三男皆蚤卒次女封乐寿县君蚤卒孙男四人曰愻曰宪曰恕曰愬皆以公恩试祕书省校书郎孙女六人皆㓜将以熙宁八年九月二十六日葬公于开封府新郑县旌贤郷之原谨状熈宁六年七月日枢宻副使正奉大夫行右谏议大夫上柱国赐紫金鱼袋呉充状谥诰省司凖勑定谥据本家发到故推诚保徳崇仁翊戴功臣观文殿学士特进太子少师致仕上柱国乐安郡开国公食邑四千三百戸食实封一千二百戸赠太子太师欧阳某行状依例牒太常礼院拟谥今凖回牒连到议状谥曰文忠宣徳郎守太常丞充集贤校理同知太常礼院李清臣太子太师欧阳公归老于其家以疾不起将葬行状上尚书省移太常请谥太常合议曰公维圣宋贤臣一世学者之所师法明于道徳见于文章究览六经羣史诸子百氏驰骋贯穿述作数十百万言以传先王之遗意其文卓然自成一家比司马迁扬雄韩愈无所不及而有过之者方天下溺于末习爲章句声律之时闻公之风一变爲古文咸知趋尚根本使朝廷文明不愧于三代汉唐者太师之功于教化治道爲最多如太师真可谓文矣博士李清臣得其议则阅读行状考按谥法曰唐韩愈李翶权徳舆孙逖本朝杨亿皆谥文太师固冝以文谥吏持衆议白太常官长官长有曰文则信然不复易也然公平生好谏诤当加献爲文献无已则加忠爲文忠衆相视曰其如何则又合言曰忠亦太师之大节太师甞参天下政事进言仁宗乞早下诏立皇子使有明名定分以安人心及英宗继体今上即皇帝位两预定䇿翊戴有安社稷功和𥙿内外周旋两宫间迄于英宗之视政盖太师天性正直心诚洞逹明白无所欺隐不肯曲意顺俗以自求便安好论列是非分别贤不肖不避人之怨诽狙嫉忘身履危以爲朝廷立事按谥法道徳博闻曰文廉方公正曰忠今加忠以丽文冝爲当衆以状授清臣爲谥议清臣曰不改于文而传之以忠议者之尽也清臣其敢不从遂谥文忠谨议朝奉郎守尚书工部郎中充祕阁校理直舎人院兼同修起居注权判吏部流内铨骑都尉赐绯鱼袋钱藻宣徳郎守尚书刑部员外郎充集贤校理兼同修起居注权同判吏部流内铨骑都尉赐绯鱼袋窦卞伏凖太常礼院谥议如前天下文物繁盛之极学士大夫竞夫锼刻组绘日益靡靡以汨没于倬诡魁殊之说而不复知淳古之爲正也于是时天下曰是太师曰非天下以爲韪太师以为陋学士大夫磨牙淬爪争相出力以致之危害太师不之顾曰我道尭舜也我言孔子孟轲也而天下不我从将焉徃然卒由太师而一归于醇正故仁义之言其华晔然独辉灼乎一代之盛逺出二京之上呜虖媺哉大丈夫束带立夫人之朝所以大过人者大节立焉不龊龊小节以求曲全可也怫衆虑彊君以难是爲大节不徇世俗之论而先识以制未形是爲大节太师当嘉祐之间恊议建储正名挈天下之疑而泮之万世因而若维太山而安不危斯之谓大节谥法道徳博闻曰文㢘方公正曰忠生平论譔文章务明尧舜孔孟之教于已坏之后可谓道徳博闻矣排左右持禄取容之虑特建万世无穷之䇿而自不以爲功可谓㢘方公正矣太常易名曰文忠庶乎天下有以知公议之不能泯也省司准例于都亭驿集合省官同参详皆恊令式请有司准例施行谨详定讫遂具状中书门下取裁奉宰臣判准申谨具状奏闻伏候勑旨尚书都省末故推诚保徳崇仁翊戴功臣观文殿学士特进太子少师致仕上柱国乐安郡开国公食邑四千三百戸食实封一千二百戸赠太子太师欧阳脩谥曰文忠附録卷第一曽舎人祭文甄抜寒素维公平生志气行状而夫人寿考康宁谥诰则又合言曰欧阳文忠公文集集古录跋尾卷第一集古録跋尾卷第一欧阳文忠公文集一百三十四古敦铭右毛伯古敦铭嘉祐中原父以翰林侍读学士出爲永兴军路安抚使其治在长安原父博学好古多藏古竒噐物能读古文铭识考知其人事蹟而长安秦汉故都时时发掘所得原父悉购而藏之以予方集録古文故毎有所得必模其铭文以见遗此敦原父得其盖于扶风而有此铭原父爲予考按其事云史记武王克商尚父牵牲毛叔郑奉明水则此铭谓郑者毛叔郑也铭称伯者爵也史称叔者字也敦乃武王时器也盖余集録最后得此铭当作録目序时但有伯囧铭吉日癸巳字最逺故叙言自周穆王以来叙已刻石始得斯铭乃武王时器也其后二铭一得盩厔曰龚伯尊彞其一亦得扶风曰伯庶父作舟姜尊敦皆不知爲何人也三器铭文皆完可识具列如左毛伯敦铭释文佳二年正月初吉王在周昭宫丁亥王格于宣射毛伯入门位中庭右祝郑王唿内史册命郑王曰郑昔先王旣命女作邑五邑祝今余隹乱商乃命钖女赤芾同冕齐黄䜌旂用事郑拜稽首敢对扬天子休命郑用作朕皇考龚伯尊敦郑其鬻寿万年无疆子子孙孙永寳用享龚伯彞铭释文作皇祖懿公文公武伯皇考龚伯尊彞其熈万年无疆霝终霝始其子子孙孙永寳用享于宗室伯庶父敦铭释文惟二月戊寅伯庻父作王姑舟姜尊敦其永寳用韩城鼎铭右原甫旣得鼎韩城遗余以其铭而太常博士扬南仲能读古文篆籕爲余以今文冩之而阙其疑者原甫在长安所得古竒器物数十种亦自爲先秦古器记原甫博学无所不通爲余释其铭以今文而与南仲时有不同故并着二家所解以竢博识君子具之如左惟王九月乙亥晋姜曰余惟司朕先姑君晋邦余不安宁巠雝明徳宣我猷用所辞辟剿䖍不㠯宠我万民嘉遗我钖卤赉千两㐱灋文侯征绥坚乆吉金用作寳尊鼎用康妥懐逺邦君子晋姜用蕲麋寿作惠亟万年无疆用徳畯保其孙子三寿是利右原父所冩如此佳王九月乙亥晋姜曰余佳司朕先姑君晋邦余不妄宁巠朙徳宣我用辝辟乆灮䖍不我万民我千两勿灋文矦頵令毕征汤久吉金用宝鼎用康褱君子晋姜用亟万秊无彊用亯用徳㽙孙子三是右嘉祐已亥岁冯掖有得鼎韩城者摹其欵识于石乐安公以南仲职典书学命释其字谨按其铭盖多古文竒字古文自汉世知者已稀字之传者贾逵许慎辈多无其说盖古之事物有不与后世同者故不能尽通其作字之本意也其不传者今或得于古器无所依据难以臆断大抵古字多省偏㫄而趣简易故隹司巠等字皆假借也郑司农说周礼云古者书仪但爲义又云古者立位同字古文春秋经公即位爲公即立者是也者进取也从故疑爲从女而象乳子形故疑爲母而读爲緐雝用邕声邕从巛古文作今此从水从吕故疑爲雝鲁字古作古文旅作而字用爲声盖古文鲁旅者三字通用故疑爲诸易者篆文象蜥易形故疑爲易而读爲钖爲赐皆以声假借也卤从卤中象盐形上象胃中谷形故胃二字卑者从在甲下故疑爲卑毌象穿寳货形贯字从之或卽母字今毛诗有串夷字俗用爲串穿之串而说文不载岂非字之省也故疑读爲贯通从辶凡从辶彳之字多通用故疑爲通古语二字相属者多爲一字书之若秦钟铭有之字是也卤古西字故疑爲西夏字妥字说文无之盖古绥字省纟尔其后相承读如媠故疑读爲绥㫃石皷文皆作古之旌旂悉载于车故疑卽旂字而从车借读爲祈近甞有得敦蓝田者二铭皆有用万之文故知然也衅今幡爲许刃而虋芭之虋用之爲声诗凫鹥在衅又省爲亹易系辞又读如尾衅尾眉声相近又古者字音多与今异岂衅眉古亦同音欤秦钟铭亦有衅字故疑爲眉爲者母猴也从爪而象其形故爲爲㽙字字书所无而于文埶宐爲允盖用甽省声也它字不可识者犹十一二与其偏㫄之异者若之类皆今所不传以小篆参求之不能仿佛以今揆之其间或当时书者器者不必无谬误矣姑尽浅学以塞公命云尔嘉祐壬寅冬十月太常博士知国子监书学豫章杨南仲识甞观石皷文爱其古质物象形埶有遗思焉及得原甫鼎器铭又知古之篆字或多或省或移之左右上下惟其意之所欲然亦有工拙秦汉以来裁归一体故古文所见者止此惜哉治平甲辰正月莆阳蔡襄商雒鼎铭右商雒鼎铭者原甫在长安时得之上雒其铭云惟十有四月旣死霸王在下都雝公作鼎用追享丁于皇且考用气麋寿万年无疆子子孙孙永寳用雝公不知爲何人原甫谓古丁宁通用盖古字简略以意求之则得尔而蔡君谟谓十有四月者何原甫亦不能言也治平元年中伏日书古器铭右古器铭六余甞见其二曰甗也寳龢钟也太宗皇帝时长安民有耕地得此甗初无识者其状下爲鼎三足上爲方甑中设铜箄可以开阖制作甚精有铭在其侧学士句中正工于篆籕能识其文曰甗也遂藏于袐阁余爲校勘时常阅于袐阁下景祐中修大乐冶工给铜更铸编钟得古钟有铭于腹因存而不毁即寳龢钟也余知太常礼院时甞于太常寺按乐命工叩之与王朴夷则清声合初王朴作编钟皆不圆至李照等奉诏修乐皆以朴钟爲非及得寳龢其状正与朴钟同乃知朴爲有法也嘉祐八年六月十八日书同前右古器铭四尚书屯田贠外郎杨南仲爲余读之其一曰绥和林钟其文磨灭不完而字有南仲不能识者其二曰寳盉其文完可读曰伯玉船子作寳盉其万斯年子子孙孙其永寳用其三其四皆曰寳敦其铭文亦同曰惟王四年八月丁亥散季肇作朕王母弟姜寳敦散季其万年子子孙孙永寳盖一敦而二铭余家集録所藏古器铭多如此也治平元年七月十三日以服药假家居书自余集録古文所得三代器铭必问于杨南仲章友直曁集録成书而南仲友直相继以死古文竒字世罕识者而三代器铭亦不复得矣治平三年七月二十日孟飨摄事太庙斋宫书终南古敦铭右终南古敦铭大理评事苏轼爲凤翔府判官得古器于终南山下其形制与今三礼图所画及人家所藏古敦皆不同初莫知爲敦也盖其铭有寳尊敦之文遂以爲敦尔叔髙父煮簋铭右煮簋铭曰叔髙父作煑簋其万年子子孙孙永寳用原父在长安得此簋于扶风原甫曰簋容四升其形外方内圆而小堶之似龟有首有尾有足有甲有腹今礼家作簋亦外方内圆而其形如桶但于其盖刻爲龟形与原甫所得真古簋不同君谟以谓礼家传其说不见其形制故名存实亡原甫所见可以正其缪也故并録之以见君子之于学贵乎多见而博闻也治平元年六月二十日书周穆王刻石右周穆王刻石曰吉日癸巳在今賛皇坛山上坛山在县南十三里穆天子传云穆天子登賛皇以望临城置坛此山遂以爲名癸巳志其日也图经所载如此而又别有四望山者云是穆王所登者据穆天子传但云登山不言刻石然字画亦竒怪土人谓坛山爲马蹬山以其字形类也庆历中宋尚书祁在镇阳遣人于坛山模此字而赵州守将武臣也遽命工凿山取其字龛于州廨之壁闻者爲之嗟惜也治平甲辰秋分日书敦铭右伯囧敦铭曰伯囧父作周姜寳敦用夙夕享用蕲万寿尚书囧命序曰穆王命伯囧爲周大仆正则此敦周穆王时器也按史记年表自厉王以上有世次而无年数共和以后接乎春秋年数乃详盖自穆王传共孝懿夷厉五王而至于共和自共和至今盖千有九百余年斯敦之作在共和前五世而逺也古之人之欲存乎乆逺者必託于金石而后传其堙沉埋没显晦出入不可知其可知者乆而不朽也然岐阳十鼓今皆在而文字剥缺者十三四惟古器铭在者皆完则石之坚又不足恃是以古之君子器必用铜取其不爲燥湿寒暑所变爲可贵者以此也古之贤臣名见诗书者常爲后世想望矧得其器读其文器古而文竒自可寳而藏之邪其后张伯铭曰张伯作煮其子子孙孙永寳用张伯不知何人也二铭皆得之原父也敦铭嘉祐六年原父以翰林侍读学士出爲永兴军路安抚使其治在长安原父博学好古多藏古竒器物而咸镐周秦故都其荒基破冡耕夫牧儿往往有得必购而藏之以余方集録古文乃模其铭刻以爲遗故余家集古録自周武王以来皆有者多得于原父也归自长安所载盈车而以其二器遗余其一曰伯囧之敦其一曰张仲之其形制与今不同而极精巧敦医皆有铭而云医获其二皆有盖而上下皆铭铭文皆同甚矣古之人虑逺也知夫物必有弊而百世之后埋没零落幸其一在尚冀或传尔不然何丁宁重复若此之烦也其于一用器爲虑犹如此则其操修施设所以垂后世者必不苟二子名见诗书伯囧周穆王时人张仲宣王时人太史公表次三代以来自共和以后年世乃详盖自共和元年逮今千有九百余年而穆王又共和前五世可谓逺矣而斯器也始获于吾二人其中间晦显出入不可知以其无文字以志之也盖其出或非其时而遇或非其人者物有幸不幸也今出而遭吾二人者可谓幸矣不可以不传故爲之书且以爲赠我之报欧阳脩记张仲器铭右张仲器铭四其文皆同而转注偏傍左右或异盖古人用字如此尔嘉祐中原父在长安获二古器于蓝田形制皆同有盖而上下有铭甚矣古人之爲虑逺也知夫物必有弊而百世之后埋没零落幸其一在尚冀或传尔不然何丁宁重复若此之烦也诗六月之卒章曰侯谁在矣张仲孝友盖周宣王时人也距今实千九百余年而二器始复出原甫藏其器予録其文盖仲与吾二人者相期于二千年之间可谓逺矣方仲之作斯器也岂必期吾二人者哉盖乆而必有相得者物之常理尔是以君子之于道不汲汲而志常在于逺大也原甫在长安得古器数十作先秦古器记而张仲之器其铭文五十有一其可识者四十一具之如左其余以俟博学君子石鼓文右石鼓文岐阳石鼓初不见称于前世至唐人始盛称之而韦应物以爲周文王之鼓宣王刻诗韩退之直以爲宣王之鼓在今凤翔孔子庙中鼓有十先时散弃于野郑余庆置于庙而亡其一皇祐四年向传师求于民间得之廼足其文可见者四百六十五不可识者过半余所集録文之古者莫先于此然其可疑者三四今世所有汉桓灵时碑往往尚在其距今未及千歳大书深刻而磨灭者十犹八九此鼓按太史公年表自宣王共和元年至今嘉祐八年实千有九百一十四年鼓文细而刻浅理岂得存此其可疑者一也其字古而有法其言与雅颂同文而诗书所传之外三代文章真蹟在者惟此而巳然自汉巳来博古好竒之士皆略而不道此其可疑者二也隋氏藏书最多其志所録秦始皇刻石婆罗门外国书皆有而独无石鼔遗近録逺不冝如此此其可疑者三也前世传记所载古逺竒怪之事类多虚诞而难信况传记不载不知韦韩二君何据而知爲文宣之鼓也隋唐古今书籍粗僃岂当时犹有所见而今不见之邪然退之好古不妄者余姑取以爲信尔至于字画亦非史籀不能作也庐陵欧阳某记嘉祐八年六月十日书秦度量铭右秦度量铭二按颜氏家训隋开皇二年之推与李徳林见长安官库中所藏秦鐡称权傍有镌铭二其文正与此二铭同之推因言司马迁秦始皇帝本纪书丞相隗林当依此铭作隗状遂録二铭载之家训余之得此二铭也廼在袐阁校理文同家同蜀人自言甞游长安买得二物其上刻二铭出以示余其一乃铜锾不知爲何器其上有铭循环刻之乃前一铭也其一乃铜方版可三四寸许所刻乃后一铭也考其文与家训所载正同然之推所见是铁称权而同所得乃二铜器余意秦时兹二铭刻于器物者非一也及后又于集贤校理陆经家得一铜版所刻与前一铭亦同益知其然也故并録之云嘉祐八年七月十日书秦昭和钟铭右秦昭和钟铭曰秦公曰丕显朕皇祖受天命奄有下国十有二公按史记秦本纪自非子邑秦而秦仲始爲大夫卒庄公立卒襄公文公宁公出公武公徳公宣公成公穆公康公共公桓公景公相次立太史公于本纪云襄公始列爲诸侯于诸侯年表则以秦仲爲始今据年表始秦仲则至康公爲十二公此钟爲共公时作也据本纪自襄公始则至桓公爲十二公而铭钟者当爲景公也故并列之以俟博识君子治平元年二月社前一日书秦祀巫咸神文右秦祀巫咸神文今流俗谓之诅楚文其言首述秦穆公与楚成王事遂及楚王熊相之罪按司马迁史记世家自成王以后王名有熊良夫熊适熊槐熊元而无熊相据文言穆公与成王盟好而后云倍十八世之诅盟今以世家考之自成王十八世爲顷襄王而顷襄王名横不名熊相又以秦本纪与世家参较自楚平王娶妇于秦昭王时吴伐楚而秦救之其后历楚惠简声悼肃五王皆寂不与秦相接而宣王态良夫时秦始侵楚至怀王熊槐顷襄王熊横当秦惠文王及昭襄王时秦楚屡相攻伐则此文所载非怀王则顷襄王也而名皆不同又以十八丗数之则当是顷襄然则相之名理不冝缪但史记或失之尔疑相传写爲横也之罘山秦篆遗文右秦篆遗文才二十一字曰于乆逺也如后嗣焉成功盛徳臣去疾御史大夫臣徳其文与峄山碑㤗山刻石二世诏语同而字画皆异惟㤗山爲真李斯篆尔此遗者或云麻温故学士于登州海上得片木有此文岂杜甫所谓枣木传刻肥失真者邪秦㤗山刻石右秦二世诏李斯篆天下之事固有出于不幸者矣苟有可以用于世者不必皆贤圣之作也蚩尤作五兵纣作噐不以二人之恶而废万世之利也篆字之法出于秦李斯斯之相秦焚弃典籍遂欲灭先王之法而独以已之所作刻石而示万世何哉按史记秦始皇帝行幸天下凡六刻石及二世立又刻诏书于其旁今皆亡矣独泰山顶上二世诏仅在所存数十字尔今俗传峄山碑者史记不载又其字体差大不类泰山存者其本出于徐铉又有别本云出于夏竦家者以今市人所鬻校之无异自唐封演巳言峄山碑非真而杜甫直谓枣木传刻尔皆不足贵也余友江邻㡬谪官于奉符甞自至泰山顶上视秦所刻石处云石顽不可镌凿不知当时何以刻也然而四靣皆无草木而野火不及故能若此之乆然风雨所剥其存者才此数十字而巳本邻㡬遗余也比今俗传峄山碑本特爲真者尔秦峄山刻石右秦峄山碑者始皇帝东廵羣臣颂徳之辞至二世时丞相李斯始以刻石今峄山实无此碑而八家多有传者各有所自来昔徐铉在江南以小篆驰名郑文寳其门人也甞受学于铉亦见称于一时此本文寳云是铉所摸文寳又言甞亲至峄山访秦碑莫获遂以铉所摸刻石于长安世多传之余家集録别藏泰山李斯所书数十字尚存以较摸本则见真伪之相逺也治平元年六月立秋日同前右邹峄山秦二世刻石以泰山所刻较之字之存者颇多而磨灭尤甚其赵婴杨樛姓名以史记考之乃微可辨其文曰大夫赵婴五大夫杨樛皇帝曰金石刻尽始皇帝所爲也今袭号而金石刻凡二十九字多于泰山存者而泰山之石又灭盛徳二字其余则同而峄山字差小又不类泰山存者刻画完好而附録于此者古物难得兼资博览尔盖集録成书后八年得此于青州而附之熈宁元年秋九月六日书前汉二器铭刘原父帖近又获一铜器刻其侧云林华观行镫重一斤十四两五凤二年造第一今附墨本上呈右林华宫行镫铭一莲勺宫铜博山炉下槃铭一皆汉五凤中造林华宫汉书不载宣帝本纪云困于莲勺卤中注云县也亦不云有宫盖秦汉离宫别馆不可胜数非因事见之则史家不䏻备载也余所集録古文自周穆王以来莫不有之而独无前汉时字求之乆而不获毎以爲恨嘉祐中友人刘原甫出爲永兴守长安秦汉故都多古物竒器埋没于荒基败冡往往爲耕夫牧竖得之遂复传于人间而原甫又雅喜蔵古器由此所获颇多而以余方集古文故毎以其铭刻爲遗旣获此二铭其后又得谷口铜甬铭乃甘露中造由是始有前汉时字以足余之所阙而大偿其素愿焉余所集録旣博而爲日滋乆求之亦劳得于人者颇多而最后成余志者原甫也故特志之嘉祐八年岁在癸卯七月二十日书前汉谷口铜甬铭右汉谷口铜甬原父在长安时得之其前铭云谷口铜甬容十其下灭两字始元四年左冯翊造其后铭云谷口铜甬容十斗重四十斤甘露元年十月计掾章平左冯翊府下灭一字原父以今权量校之容三斗重十五斤始元甘露皆宣帝年号余所集録千卷前汉时文字惟此与林华行镫莲勺博山鑪盘铭尔治平元年六月九日书前汉鴈足镫铭裴如晦帖煜顷甞谓周秦东汉往往有铭传于世间独西汉无有王原叔言华州片瓦有元光字急使人购得之乃好事者所爲非汉字也侍坐语及公亦谓家集所阙西汉字耳煜守丹杨日苏氏者出古物有铜鴈足镫制作精巧因辨其刻则黄龙元年所造其言荣宫二史间未始概见遂摹之欲寄左右以爲集古録之一事㑹悲苦不果昨偶开箧见之谨以上献亦闻原甫于秦中得西汉数器不知文字与此类不煜再拜后三年余出守亳社而裴如晦以疾卒于京师明年原甫卒于南都二人皆年壮气盛相次以殁而余独岿然而存也熈宁壬子四月后汉西岳华山庙碑右汉西岳华山庙碑文字尚完可读其述自汉以来云髙祖初兴改秦淫祀太宗承循各诏有司其山川在诸侯者以时祠之孝武皇帝修封禅之礼廵省五岳立宫其下宫曰集灵宫殿曰存僊殿门曰望僊门中宗之世使者持节岁一祷而三祠后不承前至于亡新寖用丘虚建武之元事举其中礼从其省但使二千石岁时往祠自是以来百有余年所立碑石文字磨灭延熹四年弘农太守袁逢修废起顿易碑饰阙㑹迁京兆尹孙府君到钦若嘉业遵而成之孙府君讳璆其大略如此所谓集灵宫者他书皆不见惟见此碑则余之集録不爲无益矣治年元年闰五月十六日书后汉樊毅华岳碑右汉樊毅华岳碑云泰华之山削成四方其髙五千仞广十里周礼职方氏华谓之西岳祭视三公者以能兴云雨产万物通精气有益于人则祀之故帝舜受尧亲自廵省曁夏殷周未之有改秦违其典璧遗鄗池二世以亡汉祖应运礼遵陶唐祭则获福亦世克昌亡新滔逆鬼神不享建武之初彗扫顽凶光和二年有汉元舅五侯之胄谢阳之孙曰樊府君讳毅字仲徳命守斯邦孟冬十月斋祠西岳以传窄狭不足处尊卑庙舍旧乆墻屋倾亚特部行事荀班县令先谠以渐𥙷治此其事也又云功曹郭敏等遂刋玄石铭勒鸿勲其字画颇完其文彬彬可喜惟以周礼职方氏爲识方氏其字画分明非讹缺疑当时周礼之学自如此盖识志其义皆通也治平元年五月十日书同前右汉樊毅修华岳庙碑云惟光和元年岁在戊午名曰咸池季冬已已弘农太守河南樊君讳毅字仲徳下车之初㳟肃神祀西岳至尊诏书奉祠躬亲自往斋室逼窄法斋无所于是与令巴郡朐忍先谠图议缮故二年正月已夘兴就刻兹碑号吏卒挟路据此碑乃即时所立而太守生称讳者何哉治平元年末伏日书后汉修西岳庙复民赋碑右汉修西岳庙复民赋碑云光和二年十二月庚午朔十三日壬午弘农太守臣毅顿首死罪上尚书臣毅顿首顿首死罪死罪谨按文书臣以去元年十一月到官其十二月奉祠西岳华山省视庙舍及斋衣祭器率皆乆逺有垢臣以神岳至尊冝加恭肃輙遣行事荀班与华隂令先谠以渐缮治成就之又曰谠言县当孔道加奉尊岳一岁四祠飬牲百日用谷藁三千余斛或有请雨斋祷役费兼倍小民不堪有饥寒之窘违宗神之敬乞差诸赋复华下十里以内民租田口臣輙听尽力奉宣诏书思惟惠利増异复上臣毅诚惶诚恐顿首顿首死罪死罪上尚书汉家制度今不复见惟余家集録汉碑颇多故于磨灭之余时见一二而此碑粗完故録其首尾以传臣毅者樊毅也后汉北岳碑右汉北岳碑文字残灭尤甚莫详其所载何事第其隐隐可见者曰光和四年以此知爲汉碑尔其文断续不可次序盖多言珪币牲酒黍稷丰穰等事似是祷赛之文其后有二人姓名偶可见云南阳冠军冯廵字季祖甘陵夏方字伯阳其余则莫可考矣后汉无极山神庙碑右汉无极山神庙碑文字磨灭断续然寻绎次序其可见者尚可成文云太常臣躭丞敏顿首上尚书谨按文书男子常山盖髙上党范迁爲元氏三公神山去年五月常山相廵诣山请雨山神卽使髙传言白国县卽与封龙灵山无极山共兴云雨常山相廵元氏令王翊各以一白羊赛复使髙与迁俱诣太常爲无极山神索法食臣疑髙迁言不实輙移本国今常山相廵书言郡督邮言无极山体可三里所立石爲体长二丈五尺所山周匝二十余里其三公封龙灵山皆得法食乞令无极山比三山祠牲出王家以珪璧爲信愚臣如廵言请少府给珪璧故事湏报臣躭愚戆顿首顿首上尚书制曰可尚书令忠奏雒阳宫太常承书从事光和四年八月十七日丁酉尚书令忠下太常躭丞敏下常山相其奏章如此其后遂言造庙事而有铭其文多不载按汉奏章首尾皆言臣某顿首顿首死罪死罪上尚书而此碑所载太常章首尾不称死罪而丞敏又不称臣莫晓其制碑后又列常山官属云常山相南阳冯廵字季祖元氏令王翊字元辅云治平元年四月一日书后汉桐柏庙碑右汉桐柏庙碑磨灭虽不甚而文字断续粗可考次盖南阳太守修庙碑也其辞云延熹六年正月乙酉南阳太守中山卢奴君奴下正阙一字当是其姓又云尊神敬祀立庙桐柏春秋宗禜灾异告变水旱请求位比诸侯圣汉所尊太守奉祀二十余年不复身至遣丞行事简略不敬明神弗歆灾害以生五岳四渎与天合徳仲尼慎祭常若神在君准则大圣亲之桐柏来见庙祠﨑岖逼狭开拓神门立阙四望増广坛场又云执玉以沉爲民祈福灵祇报祐天地清和其大意止于如此其后有颂亦可读第不见太守姓名尔然不着他事惟修庙祀神尔桐柏淮渎庙也治平元年六月十三日书后汉殽阬君神祠碑右汉殽阬君神祠碑在郑县庆历中枢宻直学士施君爲陜西都转运使爲余模此本云碑文已磨灭初不可辨以麫填其刻稍寻其点画命工镌治之乃可读汉碑今在者类多磨灭不完故斯碑历历可见也惟裴晔姓名爲郷人鑱去矣殽阬所以畜洩水患据碑文云自亡新以来废之则前汉时已有之矣光和中晔爲郑县令始修复之事见水经及华州图经殽吭君祠今谓之五部神庙其像有石隄西戍树谷五楼先生东台御史王翦将军皆莫晓其义施君名昌言今爲泾原路安抚使集古録跋尾卷第一古敦铭敦乃武王韩城鼎铭亦自商雒鼎铭古器铭存而同前般子斯年八月暨集録终南古敦铭初莫知爲敦也煮簋铭煮此盖铭此腹铭右一器其铭云叔髙父作煮簋其万年子子孙孙永寳用其容四升外方内圜而小堶之望之畧似龟有首有尾有足有腹有甲也今礼家作簋内正圜外正方刻盖正爲龟形犹有近也不全与古同耳此铭刘原甫在永兴得古铜簋模其铭以见寄其后原甫所书也礼家作簋传其说不知其形制故名存实亡此器可以正其缪也甲辰正月十二日襄周穆王刻石天子登此山癸巳如此而凿山敦铭史记治平元年正月二日书敦医铭张仲器铭古人嘉祐八年十二月二十八日书石鼔文右石鼔文千有独无石鼔犹有秦度量铭秦昭龢钟秦祀巫咸神文熊适又别本秦祀巫咸神文右秦祀巫咸神文今流俗谓之诅楚文者以其言楚王熊相之罪也史记世家楚自成王以后王名有熊疑熊良夫熊商熊槐熊元而无熊相诅文言穆公与成王盟好而后云倍十八世之诅盟则秦自穆公十八世爲惠文王也又按秦本纪与楚世家自楚平王娶妇于秦其后累世不以兵交至宣王熊良夫时秦始侵楚及惠文王时与楚怀王熊槐屡相攻伐则秦所诅者是怀王也但史记以爲熊槐者失之尔槐相二字相近盖转冩之误当从诅文石刻以相爲正又有祀朝那湫文其文与此同今附于后熈宁三年四月二十三日书秦篆遗文嗣马臣斯此遗或云治平元年六月二十日书㤗山刻石贤圣秦始此诏余友嘉祐八年五月十日书峄山刻石而附汉二器铭兹乆得于铜甬铭鴈足镫铭华山庙碑如此华岳碑享班同前复民赋碑西岳庙荀班就之口治平元年六月十四日书北岳碑考矣治平元年五月十日书无极山神庙碑愚臣请少府桐柏庙碑又云灾害殽阬神祠碑在斯碑复之治平元年二月一日书欧阳文忠公集欧阳文忠公文集内制集卷第二内制集卷第二欧阳文忠公集八十三景灵宫奉真殿看经堂开启真宗皇帝忌辰黄箓道埸青词伏以崇妙道于清虚实惟先志感时思于雨露式表孝心按金箓之真科即琳宫之福地荐兹精洁庻以感通冀善应之无方期水资于沖䕃景灵宫广孝殿看经堂开启章懿皇后忌辰黄箓道埸青词伏以坤仪永閟昭厚徳于无疆蘂馆载严奉真游而如在式临逺讳用感孝思荐时品之惟新启斋埸而増肃仰祈歆鉴永集祥祺慈孝寺开启真宗皇帝忌辰资荐道埸斋文伏以僊驭乗云式临于逺日春阳濡露载感于孝思爰即梵居俾延净侣瞻玉毫之妙相启贝叶之真文集此胜因仰资冥祐集英殿开启真宗皇帝忌辰道埸斋文伏以神游斯逺方仰于轩威讳日兹临载深于舜慕䖍依正觉俾集善因敞禁殿以有严启法筵而夙设仰祈冥助用慰孝思内中福宁殿罢散三长月道埸青词伏以首春纪序标令月以惟时善气宣和纷百祥而来集载严祕殿恭按真科依妙道之沖虚荐清衷之蠲洁冀迎纯祐均𬒳羣伦抚问真定府定州等路臣寮口宣等并韫时才出分边寄属新阳之戒候念宣力以惟劳特示抚存体兹眷遇抚问保州路臣寮口宣等夙临边圉尽瘁公家当春序之方和念朔陲之尚凛俾兹抚慰式示眷怀抚问北京并恩州臣寮口宣等并膺柬寄方布敎条惟夙夜之宣勤在眷怀而弥切特加存抚冝体优隆雄州抚问契丹贺干元节人使口宣卿等并持使节叶讲隣欢饬车驭以载劳及疆亭而兹喜俾伸慰抚式示眷怀赠保顺军节度使张惟吉祭文维至和二年歳次乙未三月已未朔皇帝遣入内内侍省内西头供奉官勾当延福宫康为政致祭于赠保顺军节度使张惟吉之灵惟灵忠勤之节克保于有终存殁之恩僃隆于异数仍加祖奠式表哀荣尚享赠保顺军节度使张惟吉祭文惟灵佐佑宣力始终不渝载嘉遗忠实用追恻奠尔临圹魂其有知赐契丹贺正旦人使却回班荆馆酒果口宣卿等并持信节继讲隣欢旣夙驾以言归俾及郊而留饯冝伸宠钖用示眷怀赐镇安军节度使同中书门下平章事判陈州程琳进奉干元节诏诞祥着节延祝申诚顾予同徳之臣首列充庭之贡式彰勤荩深用叹嘉赐外任臣寮进奉干元节银绢马等诏夏时正候诞节戒辰惟事君之尽忠因效贡而申祝嘉乃勤意勿忘于怀赐枢宻使河阳三城节度使同中书门下平章事王徳用生日礼物口宣卿勲阀名家枢机重任式因诞日用示优恩冝体眷怀膺兹蕃钖广圣宫开启干元节青词伏以月旅正阳当百嘉之茂盛祥标诞节期万寿之穹隆式案旧章载严祕殿延紫霄之飞驭诵玉笈之灵篇伏冀诚悫上通圣真垂佑钖之多福均动植之幽微永以无疆并干坤而悠久抚问河东路沿边臣寮夏药口宣等并膺寄任深柬器能顾隆暑之惟时念御边之宣力俾分珍剂式示眷怀抚问麟府路臣寮及并代州路臣寮口宣等蔚有时才并分边寄顾藴隆之在候嘉勤瘁以不忘式示抚存体兹柬注抚问宣徽南院使彰信军节度使判真定府李昭亮口宣卿宣劳边鄙颇历歳时因乃子之言行俾过家而赐问式彰宠眷以耀私门钖庆院赐宰臣巳下罢干元节道埸酒果口宣卿等任国钧轴为予股肱因诞节之屇辰严梵宫而申祝载嘉忠荩冝示宠颁端午帖子词皇帝合六首其一天清槐露浥歳熟麦风凉五日标嘉节千龄献寿觞其二午位星杓正人间令节同四时和玉烛万物𬒳薫风其三舜舞来遐俗尧仁浃九区五兵消以徳何用赤灵符其四椘国因谗逐屈原终身无复入君门愿因角黍询遗俗可鉴前王惑巧言其五嘉辰共喜沐兰汤毒沴何湏採艾禳但得臯䕫调鼎鼐自然灾祲变休祥其六炎晖流烁蕙风薫草木蕃滋徳泽均畜药蠲痾虽故事使民无疾乃深仁皇后合五首其一画扇催迎暑灵符喜辟邪风光丽宫禁时节重仙家其二椒涂承茂渥嫔壸范柔仪更以亲𧖟茧纫为续命丝其三覆槛午隂黄鸟啭烘帘暁日绛榴繁六宫綵缕争新巧共续千龄奉至尊其四紫兰淅淅光风转緑叶隂隂禁苑凉天子万机多暇日喜逢嘉节奉瑶觞其五五色双丝献女功多因荆椘记遗风圣君照物同天鉴不用江心百鍊铜温成皇后合四首其一宻叶花成子新巢鷰引鶵君心多感旧谁献辟兵符其二旭日映帘生流晖槿艶明红颜易零落何异此花荣其三綵缕谁云能续命玉奁空自鎻遗香白头旧监悲时节珠合无人夏日长其四依依节物旧年光人去花开益可伤圣主聦明无色惑不湏西国返魂香夫人合五首其一梅黄𥘉过雨麦实巳登秋避暑多佳赏皇欢奉豫游其二鸣蜩惊早夏鬭草及良辰共荐菖华酒君王寿万春其三椘俗传筒黍江人喜竞舡深宫亦行乐綵索续长年其四凉生玉宇来风细日永金徒报漏稀皎洁冰壷清水殿三千争捧赭黄衣其五仙盘冷泛银河露纨扇香揺緑蕙风禁掖自应无暑气瑶台金阙水精宫赐右屯卫大将军叔韶奖谕勑书勑叔韶省所进祝圣寿歌日月元枢论共二轴事具悉朕固嘉汝向学励善蔚然而有文与夫习冨贵之骄而乐狗马之翫者异矣然夫学者所以知君臣父子之礼出可以施于国入可以施于家汝其慎择厥师讲救其阙使言而无过以自逺于悔尤夫能异于衆人诚为有立必至乎君子然后大成汝其勉之无或中止故兹奖谕想冝知悉十九日契丹贺干元节人使朝辞讫就驿赐酒果口宣卿等夙持隣聘申庆诞辰嘉成礼之有仪在眷怀而増厚冝颁优赉式示宠章集禧观凝祥池崇禧殿就上清宫功徳前开启保夏祝圣寿金箓道埸宻词伏以道本无为功施万物福惟善应信若四时当茂育之屇辰荐精明而交感载严珍馆恭按仙科伏愿飈歘来临清真垂祐保寿龄之永钖均动植以咸休赐判大名府贾昌朝判陈州程琳判成徳军李昭亮等进奉上寿金酒器一副马六疋诏载诞及辰万邦咸庆顾乃蕃宣之重实惟耆哲之明休有物容来陈寿祝嘉乃诚意不忘于怀兖州㑹真宫等处开启皇帝本命道埸青词伏以三辰昭运六甲驯行当薫风阜育之时属正命本元之日谨遵科式上荐诚明诵琳蘂之真文延紫清之诸圣伏冀苍灵降鉴福嘏骈臻蒙休匪止于眇躬博施咸均于庻品除皇弟允𥘉特授依前检校尚书右仆射充感徳军节度使加食邑食实封余如故制门下爵赏当功则为善之劝广名器不假则至公之道存然而隆恩睦亲所以厚乎风俗建侯作屏所以扞乎王家非余敢私乃国旧典具官允𥘉质性纯茂禀乎天姿学问发明由于师训维我叔父时为贤王缅怀遗烈之存属乃克家之善自𬒳蕃宣之寄久叅朝请之聮冝从留务之繁进委临戎之重节旄并建井赋兼増佥谋克谐宠数惟渥于戯干戈卫社内有宣勤夙夜之臣甲胄在躬外有奋力行伍之将尔其念宴安之怀毒知冨贵之难居戒损于满而罔敢自骄劳身以谦而克保其位无忘勗励往服恩荣可特授依前检校尚书右仆射使持节耀州诸军事耀州刺史兼御史大夫充感徳军节度使耀州管内观察处置等使仍加食邑七百戸食实封二百戸散官勲封如故主者施行赐镇海军节度使检校太尉同中书门下平章事判亳州陈执中让恩命第二表不允仍断来章批答卿自再司钧轴未久歳时廼者数上封章愿还叩绶朕惟委任之际古今所难知之不尽如不知用之不终如不用所以悉格羣议独断余衷非惟勉尔以胡恤人言亦庻几乎任贤勿贰之意也而卿避让之节再三益坚事有重违理当俯徇夫进退以礼岂惟优大臣堂陛俱隆盖以尊人主是用宠尔以节旄之寄兼之以槐鼎之荣虽为新恩实尔旧物出入中外载嘉夙夜之勤待遇始终当尽君臣之分无烦封执用体眷怀所让冝不允仍断来章赐新除宰臣冨弼赴阙茶药口宣卿祗若新恩式趋近甸炎歊方郁冲冒良勤冝有颁宣用伸眷遇赐新除宣徽北院使检校太保判并州王拱辰让恩命不允仍断来章批答省表具之宣导徽猷号为近职镇抚方靣实惟难才余思其人于尔为得至于儒学雍容于顾问勤劳出入于剧繁考资望以孰先在甄陞而惟允辞让之节诚虽可嘉询谋旣同命则无易所让冝不允仍断来章赐新除宣徽南院使检校太保判延州呉育让恩命不允仍㫁来章批答省表具之卿学足以治人知足以谋事夙有问望称于搢绅惟时旧人常历二府一使之职夫复何让若乃居则道古先之训讲朕以六经出则重朝廷之威抚余之逺俗才无不可用之文武而皆冝忠无不为任以内外而何异余考于衆佥惟汝谐所让冝不允仍断采章赐新除昭徳军节度使知郓州庞籍赴阙生料口宣卿言秉觐圭甫临畿甸属此新商之序载嘉执辔之勤冝有颁宣以彰宠待赐新除昭徳军节度使知郓州庞籍赴阙茶药诏勑庞籍拥节之蕃饬车来觐顾都圻之甫及嘉跋履之斯劳特颁饮剂之良以示眷怀之厚醴泉观本观三门上梁文儿郎伟我国家膺三灵之眷命革五代之荒屯多垒削平包干戈而偃武四夷靣内解辫索以承风逮先圣之抚临跻羣生于冨寿乃欲追羲轩以并轨欵云亭而勒成容典交修遂举旷古难行之礼瑞应来集有非人力可致之祥卿云裔露之光纷纶而杂委朱草灵芝之秀焜燿而丛生爰有神泉涌兹福地甘如饮醴美可蠲痾湛灵液以渊渟敞琳宫而崛起歳时游豫顺民俗之乐康栋宇翼严表京师之壮丽近以有司不谨飞熖延灾皇上爱物推仁因民所利顾遗基之岿尔回圣虑以恻然爰饬良工载新有作损其土木之费所以寛民适其奢俭之中俾之可久用㳙吉日构此脩梁盍効欢讴形于善祝儿郎伟抛梁东危搆岧嶤彩露中欲识圣君仁及物灵源一勺本无穷儿郎伟抛梁西金碧相辉俯仰迷万瓦寒光浮瑞露层檐晚景挂晴蜺儿郎伟抛梁南善利深功不可谈但喜斯民无疾疠谁知灵液有余甘儿郎伟抛梁北观者如云来九陌四方万国会京师有类衆星环斗极儿郎伟抛梁上栋宇规摹摽大壮落成行即庆良辰望幸何时来綵仗儿郎伟抛梁下祈福爲民崇广夏四时和气致休祥万国多欢洽朝野伏愿上梁以后三辰顺轨百谷丰登卉服雕题咸𬒳垂衣之化行歌戴白永为系壌之氓皇帝万歳皇帝万歳皇帝万万歳赐新除宰臣文彦博让恩命第二表不允仍断来章批答省表具之朕躬俭约以先人而生民未足勤忧劳以励政而百职多隳岂布徳之不明抑任人之弗至是以斋居正虑先志后占鉴屡易以为烦念难知之可慎永惟商周之所记至以梦卜而求贤孰若用搢绅之公言从中外之人望卿以旧哲比尝相予惟宇量能寛以服人惟纯诚故久而益信勲徳兼着可以重朝廷忠信不回可以临大事夫谋于其始而旣审则果于必用而不疑汝其钦哉朕命无易所让冝不允仍断来章赐新除宰臣冨弼让恩命第二表不允仍断来章批答省表具之卿有忧国爱君之心而忠以忘其已有经邦济时之学而用未究其能夫畜久而积厚则施之不穷虑深而计熟则谋无不获兹朕所以虚心仄席有望于卿也矧卿正直不回庸邪素忌小人所异君子所同是以在外十年而左右之誉不及履躬一徳而搢绅之望愈隆朕内决于心外询于衆敢谓有得卿其可辞所让冝不允仍断来章南京鸿庆宫开启皇帝本命道埸青词伏以紫清垂祐资道妙之沖虚甲乙驯行㑹天辰于元本欵别都之福地举净醮之真科荐以洁精通乎肹蠁伏愿衆灵昭鉴百福来臻隆万寿于无疆溥群生而咸遂抚问真定府髙阳关河东等路臣寮口宣等出分边寄僃罄材谋载嘉宣力之劳属此爽秋之候冝加抚慰俾示眷怀抚问邠宁环庆泾原镇戎军徳顺军路臣寮口宣等各韫材猷并膺寄任属商秋之在候念障圉之爲劳冝有恩言用彰眷待后苑华景亭开启故秦晋国夫人林氏追荐道埸斋文伏以淑懿之贤巳贲追荣之典隂幽之助仍资衆善之因爰即华林载陈法供冀慈仁之广𬒳均胜利于无穷乗此妙縁超升福果后苑华景亭开启安土地道埸斋文伏以后皇安静禀厚徳以无疆灵贶冥符惟至诚而有感载严净侣夙按梵仪冀祓涤于百邪俾妥安于庻品为秦晋国永寿圣祐夫人林氏身亡于寿星观修设九幽道埸青词生而有尽是谓于物常道本无形实资于冥助䖍依仙字载肃净埸追懿徳之巳遥冀明灵之垂祐荐兹勤洁庻逹精诚故秦晋国夫人祭文惟灵蔚有令仪着于茂则顾追褒之宠数巳极恩荣念永閟于佳城载深恻怛列兹奠礼用慰营魂故秦晋国夫人祭文惟灵懿徳惟旧嘉问克彰奄然沦逝恻尔追感侑以礼奠庻乎来歆荆南府紫府观并潭州南岳真君观开启皇帝本命道埸青词伏以道非常名无方而善应诚之所至有感而必通惟南服之奥区敞清真之靖馆因本元之吉日僃科式之多仪延集衆灵仰祈沖鉴冀咸臻于百福期永固于千龄广圣宫开启祝圣寿道埸青词伏以百工休力标礼典以顺时衆善延祥纪道家之吉月恭陈祕馆式按常科瑶席琼罇夙陈于芳洁芝华羽葆纷集于真灵伏愿钖祉眇躬隆寿龄于无极遂生庻品臻隐伏以咸均论奖谕叔韶奏臣伏凖中书札子下本院为右屯卫大将军叔韶进祝圣寿歌日月玄枢论奉圣㫖令学士院降勑书奖谕窃以叔韶宗室之子好学修辞诚可嘉奖然臣伏见玄字自来公私文字悉皆讳避其叔韶所进日月玄枢论欲暂降付本院略更详其文理庻于诏辞褒劝之间因而得以训励今取进止四月日学士臣欧阳某札子贴黄所有奖谕勑书未敢修撰乞早降指挥内批其元枢论名以犯讳字因而讽谕使后来所譔益精其文字更不付外只如此降诏施行右至和二年四月奏审叔韶奖谕勑书奏札后有内批三十四字今真本尚存其勑书在内制第二卷而无此奏按苏文忠内制集如乞勿免文吕拜礼乞许安枢宻辞转官之类皆以元奏与诏书并载故用此例附卷末内制集卷第二除皇弟允𥘉制作屏赐呉育让恩命不允批答常历醴泉观上梁文裔露广圣宫祝圣寿青词恭陈欧阳文忠公文集外制集卷第二外制集卷第二欧阳文忠公集八十制五十首内殿承制桑逵可左监门卫将军致仕制勑具官桑逵夫少也用其力老也优其秩在予推恩之意固亦仁矣于汝克终之善岂不羙哉况尔方寘朝行又升环列归安汝寿服此新命可驾部员外郎致仕席夷甫男汝贤可将作监主簿制勑具官席夷甫男汝贤夫力彊而仕老至而休还其官政于君传其家事于子士之羙行不亦荣哉在尔承之冝勤以孝惟善事父乃能事君可内殿崇班柴贻坦可内殿承制制勑具官柴贻坦自列朝班克勤官次用有司之常典因满嵗以当迁徃服新恩益思后效可福州宁徳县令孙知古可太子中舍致仕制勑具官孙知古礼于老者尚不责其筋力而况涖官行法非彊而敏者莫能焉士之老而还政者不惟示国之优恩亦自爱其身者得以遂其安养也矧加宠命岂不荣哉可前太常寺奉礼郎司马旦前将作监主簿司马光前祕书省校书郎黄元规丁忧服阕复旧官制勑司马旦等先王制礼之中不使贤者过而愚者不及故三年之䘮谓之通制者人皆所共行焉惟立身事君用显亲扬名之节则必贤者勉焉而可至此孝之大者也尔其思之可比部员外郎知眉州冯平转虞部员外郎太常博士知秀州嘉兴县胡昉转祕书丞制勑具官冯平等朕顷因考绩之文增以荐材之法夫累日月以叙进则患贤愚之不分因举类而观能则虑奔趋而求誉知人选士其难若此惟材茂而业广旣乆而自彰者不亦优哉尔冝不懈其勤以求诸巳可东头供奉官钟怀德可内殿崇班制勑具官钟怀德临于筦搉颇服勤劳因兹㑹课之来冝举叙迁之例升之朝序勉荷宠章可东头供奉官夏惟庆可内殿崇班制勑具官夏惟庆爵禄王者所以厉世磨钝之具非徒爲进者积日之资也尔考绩有司例当迁秩升于朝序可谓宠荣惟材与能在尔自力可进纳人空名诰海词勑某人等官者所以治人而非以假人之器也朕闵西人之劳而欲纾其乏有出其私以佐吾之用者是亦有益扵吾民俾命于官所以示劝尔其徃矣服我茂恩可三班借职崔瑾可换县尉制勑具官崔瑾夫器人之材术者无施而不宜其次用其所长而各尽其善今尔猒夫武吏之不足爲而思自择以奋厥效从尔之请必有可观可太子中允通判秦州冯诰可太常丞制勑具官冯诰西鄙用师乆矣而未见成功然凢从事于兵间者微劳小善未甞不録而稍为乆次已曰滞材夫材者必能集吾事赏者所以图厥功吾无爱焉以观汝效可文学李长卿可长史制勑具官李长卿文学长史皆无职事而有秩俸吾设科以待天下之士而官其才者其不中于有司者犹禄其终身吾于养士之仁至矣汝其知之可着作佐郎张去惑可祕书丞制勑具官张去惑国家设官之法患乎巧伪千誉者之难止故考绩之格三载而一例迁所以使沉实守正之人得以自进及其弊也庸人希累日之赏而贤者不能自别故又増旧法稍欲因举类而求能者焉惟尔之材世所称美夫累日而迁非尔志干誉而进不可爲惟思厥中务广其业可任若拙牛文渥等改官制勑具官任若拙等朕闵夫士有少而执经老不及禄者其勤可嘉不可以弃故皆登于仕以荣厥躬歳月久焉又増以秩吾之不忘于尔也厚矣徃其勉哉可殿中丞通判延州髙良夫可国子博士制勑具官髙良夫邉鄙之事不徒衽金革而当矢石至于抚民人平政赋凢关决扵兵间者不亦劳乎惟尔之材乆扵其事今三载考绩而例进秩乃为常典况尔有劳冝推茂恩以旌能吏可前司门贠外郎乐许国殿中丞路纶李仲宣丁忧服阕复旧官制勑乐许国等夫生事而死祭苴麻哭泣之礼二十七月而后止孝子之服于其亲也足矣奉其遗体立身扬名而施于有政孝子之忠于事君也吾欲观尔之能焉勉膺新恩无怠其志可内殿崇班刘显可内殿承制制勑具官刘显以尔习知河事二十余年旣乆而勤有劳可録冝増荣秩以示襃嘉无易其官俾终厥效可泽州推官李泰可大理寺丞制勑具官李泰诵习之学患乎专固少通而难施于事尔由学礼以登仕而涖官行法能使荐者称之为材是亦可嘉冝推宠命可大理寺丞知鉅野县孟皆可太子中舍制勑具官孟皆夫执经之士不徒诵其文而必知其义一县之政有土与民用尔所通之经求其治人之术苟有善问岂无襃荣勉服新恩以率尔职可陈曙李方改官制勑具官陈曙等朕向以州县之间备盗不谨而官吏畏怯擒捕失时虽寘于刑以警不职而思得材武之士旌其功伐以广劝能尔于兹时以捷来上霈然推赏朕所乐焉服我新恩益勤后效可驸马都尉柴宗庆可赠中书令制勑具官柴宗庆夫爵禄王者所以赏功懋徳之器古之聦明材智之士处乎崇髙犹或颠覆尔以名臣之家爲国近戚惟冨与贵享兹兼羙乃能守而不失克保厥终盖朕思广孝爱之心务推仁恩之厚而致也夫生而宠之以位则殁也不可不荣其终在乎朕心旣所嗟闵考之国典则有彞章䰟而有知膺此休命可前观察支使试大理司直张徳熈怀州防御判官试大理司直倪俊并可检校水部员外郎制勑具官张徳熈等士之在乎下位其有所称道者吾无不擢其材而用之其积日累乆而未闻于予者犹有兼试检校阶勲之次而叙升之所以念劳也况郊祀之礼庆赐所均冝有茂恩以彰宠典可永兴军节度推官董士㢘可着作佐郎制勑具官董士㢘自古竒伟之士因时立功而名在竹帛者率皆不以细文常行责其备盖于其大者人有所不能而能者焉惟尔少而好竒不徇小节喜从兵事思奋其材今积乆録劳盖从请者若夫异赏待尔有爲可潭州録事参军杨令闻可太子中舍致仕制勑具官杨令闻向因疾病自请退休少有间焉复思从政今其决矣可以止㢤俾升朝序之荣以爲归老之羙可权保安军判官王温恭可知延州延水县制勑具官王温恭自西鄙用兵而智谋材敏之士奋然而争出者非唯吾爵赏是利盖士之负其能者亦欲因时而有立焉百里之县有民与土课田而实军备平政以怀边人亦足有爲将观汝效可平阳郡王允升第二十二女赵氏可某县主制勑王者之以孝治天下也必先仁其九族然后刑于四海故具官允升女赵氏㓜而淑羙将及有行沐邑之封盖稽旧典其勤女训徃冝汝家可入内内侍省内东头供奉官李允恭可内殿承制制勑具官李允恭昨者亡命之卒攻劫京西而吏不能捕烦吾出兵尔称我使令克奋厥效録劳第赏冝有及焉升尔于朝徃膺宠命可真州推官陈则可大理寺丞制勑具官陈则朕抚有万邦以官多士而材能㢘善之迹茍有闻于予听者必皆进而用之而申以赏罚之文惧乎言者之不信今尔之善屡有以闻勉尔之勤克广其业无使言者干予之罚可内殿崇班郝质可内殿承制制勑具官郝质夫𬒳甲驰马出而与敌周旋于原野搴旗斩馘归而与士卒数俘获于军中量功较计蒙襃𬒳宠进而受赏于朝廷此将帅之事也岂不荣且乐哉战之功有大小国之赏有重轻膺此茂恩更期后效可龙卫指挥使开赟拱圣指挥使胡元并可内殿承制制勑具官开赟等朕之劲兵锐将戍于边者不可胜数惟尔能以武勇出乎其间方吾思得勐士之时吾之大臣以尔来上髙爵厚禄爲尔等而设也徃其勉矣吾将观汝之能可年而能获还政之名以归冝推襃恩以宠田里可右侍禁田延昭可右内率府率制勑具官田延昭尔之子况乃吾侍从之臣旣不得去吾而从汝而念汝之老思得来归朕亦嘉汝世䧟虏中能识忠义自拔归国致子显荣冝有嘉襃以旌羙节服兹休命慰子孝心可三司前行胡敏可许州长史制勑胡敏陈力涖事积有歳年自知不能以疾而止俾列州佐以荣厥终可前将作监主簿张盛丁忧服阕复旧官制勑张盛尔㓜未任事而巳命于官盖承其祖父之遗业长而冝思有立以显其亲惟学可以成人尔其勉而无怠可大理寺丞王谆转左賛善大夫賛善大夫王若谷转殿中丞着作佐郎李望周辅并转祕书丞制勑具官王若谷等庶官之在位者吾不能徧察其常行而有司考第歳月以爲进退之法惟治之有声者吾未甞遗必有甄擢子闻无壅各勉所爲可前涟水军判官呉知㡬可大理寺丞制勑具官呉知㡬士之饬躬励行以勤厥官未有不知于人者知而荐之吾亦无所遗焉惟尔之能数有称道有司较最于格当升勉膺新恩无废其业可供备库副使郭承绪可西京左藏库副使制勑具官郭承绪夫善训卒者少而愈精善用兵者寡可击衆一障之守茍得其人推恩信以恱士心明教习以修武备扞城御冦其任岂轻顾尔宣劳颇勤歳月今兹考绩冝有宠章尔其勉哉思奋厥效可秦州观察支使乔察可静难军节度推官知陇城县制勑具官乔察夫吏之不能称职者或谓数易使之然今尔甞佐于州就临属县其上下政令之便否土风民俗之所安皆所习知可以爲治将观汝绩无替其勤可呉守一改官制勑具官呉守一夫文士之职有常守而循叙进之科至夫出类之材尚有不次之用况夫武吏有可以奋节立功之资而当兹用武之时其材易施其效易着歳月考课是爲常格膺兹新命其徃勉哉可沂州沂水县主簿韩道可大理评事制勑具官韩道自京以东比苦多盗而临沂狂卒一歳再变汝以主簿领尉职而能力捕首恶上功第二凡真捕贼吏后时而无所获与夫不获而坐黜罚者岂不媿于汝哉夫事无不能惟不勉尔以襃以劝冝有宠恩可比部贠外郎致仕张纬男允修可将作监主簿制勑具官张纬男允修凡人之旣老且病而见其子之得禄岂不荣㢤尔冝修身励节入而思有以慰其亲出而思有以报于国可杜惟序可西上合门使福州刺史知泾州制勑具官杜惟序西鄙用兵五六歳矣凡是中外文武之吏其材勇而可任者无不柬在于予心茍思得人则择而用惟尔乆习戎事勤于北边素有能称熟于朕听泾原重地当贼之冲督视兵师兼抚其俗惟尔爲可徃其勉哉佩兹新恩以观厥效可左藏库使泾原钤辖王从政可西上合门使益州钤辖制勑具官王从政西蜀之人性本轻悍易揺以事动辄惊搔而御冦扞城兵任尤重夫驭兵之法威主于肃令一则威明恩患乎私信着则恩浃使士卒和而武备谨则军有善政民无姦心此惟材者能之而尔久习兵戎甞委邉寄克堪兹任徃服训词可大理寺丞王陶转殿中丞大理寺丞郭佑贤王正已并转太子中舍制勑具官王陶等州县之政其文具矣吏之良者能举而行之足以爲治故夫奉法守职积劳歳月而无过者皆有进秩之资所以襃劝而勉夫不及也今尔之课考于有司膺兹叙升慎守厥位可试助教郭固可宁州军事推官制勑具官郭固自边陲用兵而天下游谈之士趍时蹈利者吾非不知其滥而未始怠焉者冀必有得于其间惟尔之能乃其素学夫学有实者诘之不穷而推之可用嘉汝施设精而有条虑变适冝将观汝用可东头供奉官李禹言可内殿崇班制勑具官李禹言惟尔陈力效职三十余年而后登于朝序虽命官进秩厥有常法而尔之积劳至此不亦勤哉夫得之惟艰守之不可不慎徃膺明训服此宠章可礼院副礼直官王永可益州司户参军充职制勑王永太常所上礼皆祖宗之法朝廷之仪掌在有司尔所当习成书第赏及下不遗徃膺新恩慎守而职可太常寺太祝张观可大理评事制勑具官张观有司上尔㑹课之书考其日时当得叙进夫有劳必録其信不渝惟勤与能不可不勉可故国子博士李克明可赠度支贠外郎制勑国家务以孝治爲人子者欲有所申于其父母则其爲请不可不从故具官某有子徳隆克嗣其世効官陈力当得叙迁而思以其荣报于罔极合于经之以显父母之义朕甚嘉之魂而有知膺此追命可外制集卷第二席汝贤张允修可将作监主簿钟懐徳制筦榷乐许国等复旧官制观尔孟皆制皆平阳郡王允升女制盖稽郭固制虑变欧阳文忠公文集外集卷第二外集卷第二欧阳文忠公集五十二古诗二数诗一室曽何埽居闲俗虑平二毛经节变青鑑不湏惊三复磨圭戒深防悔吝生四愁宁敢拟髙咏且陶情五鼎期君禄无思死必烹六竒还自祕海㝢正休兵七日南山雾彪文幸有成八门当鼓翼凌厉指霄程九徳方居位皇猷日月明十朋如可问从此卜嘉亨答钱寺丞忆伊川之子问伊川伊川已春色緑芷杂芳浦青溪含白石山阿昔留赏屐齿无遗迹惟有嵓桂花留芳待归客书怀感事寄梅圣俞相别始一岁幽忧有百端乃知一世中少乐多悲患毎忆少年日未知人事艰颠狂无所阂落魄去覉牵三月入洛阳春深花未残龙门翠郁郁伊水清潺潺逢君伊水畔一见已开颜不暇谒大尹相携歩香山自兹惬所适便若投山猿幕府足文士相公方好贤希深好风骨迥出风尘间师鲁心磊落髙谈羲与轩子渐口若讷诵书坐千言彦国善饮酒百盏颜未丹几道事闲逺风流如谢安子聦作参军常跨破虎韀子野乃秃翁戯弄时脱冠次公才旷竒王霸驰笔端圣俞善吟哦共嘲爲阆仙惟予号逹老醉必如张颠洛阳古郡邑万户美风烟荒凉见宫阙表里壮河山相将日无事上马若鸿翩出门尽垂柳信歩即名园嫰箨筠粉暗渌池萍锦翻残花落酒靣飞絮拂归鞍寻尽水与竹忽去嵩峯巅青苍縁万仞杳蔼望三川花草窥涧窦﨑岖寻石泉君吟倚树立我醉欹云眠子聦疑日近谓若手可攀共题三醉石留在八仙坛水云心巳倦归坐正盃盘飞琼始十八妖妙犹双环寒篁暖凤觜银甲调鴈絃自制白云曲始送黄金船珠帘卷明月夜气如春烟灯花弄粉色酒红生脸莲东堂榴花好点缀裙腰鲜揷花云䯻上展簟緑隂前乐事不可极酣歌变爲叹诏书走东下丞相忽南迁送之伊水头相顾泪潸潸腊月相公去君随赴春官送君白马寺独入东上门故府谁同在新年独未还当时作此语闻者已依然杂言答圣俞见寄兼简东京诸友昔君居洛阳乐事无时有窦府冨文章谢墅从亲友丰年政颇简命驾时爲偶不问竹林主仍携歩兵酒芬芳弄嘉月翠緑相森茂闻梅二授徳兴戯书君家小谢城爲客洛阳里緑髪方少年青衫喜爲吏重湖乱山緑归梦寄千里洛浦见秋鸿江南老芳芷自言北地禽能感南人耳京国本繁华驰逐多英轨争歌白雪曲取酒西城市朝逢油壁车暮结青騘尾岁月倐可忘行乐方未巳忽尔畏简书翻然浩归思江山故国近风物饶阳美楚柚烟中黄吴莼波上紫还郷问井邑上堂多庆喜离别古所难更畏秋风起戯赠莫愁家住洛川傍十五纎腰闻四方堂上金罇邀上客门前白马系垂杨春风满城花满树落日花光争粉光城头行人莫驻马一曲能令君断肠寄左军廵刘判官遥聴洛城钟独渡伊川水緑树郁参差行人去无巳因髙望京邑驱马沿山趾落日乱峯多龙门何处是罢官后𥘉还襄城弊居述怀十韵回寄洛中旧寮路尽见家山欣然望吾庐陋巷叩柴扉迎候遥惊唿儿童戯竹马田里邀篮舆春桑郁已緑岁事催农夫朝日飞雉雊东臯新雨余植杖望逺林行歌登故墟夙志在一壑兹焉将荷锄言谢洛社友因招洛中愚马卿巳倦客严安犹献书行矣方于役岂能遂归欤和圣俞聚蚊頽阳照穷巷暑退凉风生夫子卧环堵振衣歩前楹愁烟四邻起鸟雀喧空庭余景蔼欲昬衆蚊复薨薨群飞岂能数但厌声营营抱琴不暇抚挥尘无由停散帙复归卧咏言聊写情覆载无巨细善恶皆生成朽木出衆蠧腐草爲飞萤书鱼长隂溼醯鸡由郁蒸豕鬛固多虱牛闲常聚䖟元气或壹郁之爲孽腥卑臭乃其类清虚非所经华堂敞髙栋绮䟽仍藻扃金釭莹椒壁玉壷含夜冰终朝事薫祓岂敢近檐甍冨贵非苟得抱节居茅衡隂墻百虫聚下偃衆秽盈何尝曲肱乐但苦聚雷声江南美山水水木正秋明自古佳丽国能助诗人情喧嚣不可乆片席何时征送刘学士知衡州杨子懒属书平居惟嗜酒一沐或弥旬解酲湏五斗淡尔轻荣利何常问无有忍忆四马归行爲一麾守湘酎自古醇醽水闻名乆簿领但盈几圣经不离口湖田赋稻蟹民讼争壠畒兀尔即沈冥安能知可否聊爲寄情乐岂与素怀偶藏器思适时投刃宁烦手行当考官绩勿复困甖缶送张屯田归洛歌昔年洛浦见花落曽作悲歌歌落化愁来欲遣何可柰时向金河寻杜家杜家花虽非絶品犹可开颜爲之饮少年意气易成懽醉不还家伴花寝一来京国两伤春憔悴穷愁九陌尘红房紫莟处处有骑马欲寻无故人黄河三月入隋河河水多时怅望多爲怜此水来何处中有伊流与洛波忽闻君至自西京洗眼相看眼暂明心衰靣老畏人问惊我廋骨清如冰今年七月妹丧夫稚儿孀女啼季秋九月予丧妇十月厌厌成病躯端居移病新城下日不出门无过者独行时欲强髙歌一曲未终双涕洒可怜明月与春风岁岁年年事不同暂别已嗟非旧态再来应是作衰翁感时惜别情无巳无酒送君空有泪西归必有问君人爲道别来今若此述怀送张惣之郁郁河堤緑树平送君因得到东城落花已尽鸎犹啭垂柳𥘉长蝉欲鸣去年送客亦曽到正值杨花乱芳草人心不复故时欢景物自随时节好感今怀昔复伤离一别相逢知㡬时莫辞今日一罇酒明日思君难重持东吴山水天下秀羡君轻舟片帆逗江城月下夜闻歌淮浦山前朝放熘乐哉此行时未晚万壑千巖不知逺可怜病客猒京尘寂寞淹留巳再春扁舟待得东南下犹更河桥送几人送子野四时惨舒不可调冬夏寒暑易郁陶春阳着物大软媚独有秋节最劲豪金方坚刚屏炎瘴兊气髙爽清风飈烟霞破散灏气豁山河震发地脉揺天开寳鑑露寒月海拍积雪卷怒潮光辉通透夺星耀蟠潜惊奋鬪蜃蛟髙楼精爽毛髪竦壮怀直恐冲斗杓欲飞轻衣上拂汉拟乗王气戯鹭涛念时文法宻于织覊縻束缚不自聊岂无䇿议献人主扼持舌在口巳胶当秋且幸际轩豁谁能儿女听螗蜩君方壮岁襟宇快名声乐与家声髙轻舟从游山川底诗酒合兴皆翘翘堪嗟宋玉自悲搅可并张翰同逍遥功名冨贵有时到忍把壮节良辰消送刘十三南游决决汴河流橹声过晚浦行客问吴山舟人多楚语春深紫兰泽夏早黄梅雨时应赋登眺聊以忘覉旅与李献臣宋子京春集东园得节字緑野秀可飡游骖喜𥘉结芸局苦寂寥禁署隔清切欢言得幽寻况此及嘉节鸟咔已关关泉流𥘉决决紫蕚繁若缀翠苕柔可撷屡期无后时芳物畏鶗鴂晚泊岳阳卧闻岳阳城里钟系舟岳阳城下树正见空江明月来云水苍茫失江路夜深江月弄清辉水上人歌月下归一阕声长听不尽轻舟短楫去如飞新开棊轩呈元珍表臣竹树日巳滋轩䆫渐幽兴人闲与世逺鸟语知境静春光蔼欲布山色寒尚映独収万虑心于此一枰竞代赠田文𥘉感君一顾重千金赠君白璧爲妾心舟中绣𬒳薫香夜春雪江头三尺深西陵长官头已白憔悴穷愁媿相识手持玉斝唱阳春江上梅花落如积津亭送别君未悲梦䦨酒解始相思湏知巫崃闻猿处不似荆江夜雪时惠泉亭翠壁刻孱颜烟霞跬歩间使君能爱客朝夕弄山泉春巖雨过春流长置酒来听山熘响鑑中楼阁俯清池雪里峯峦开晓幌湏知清兴无时已酒美賔嘉自相对席间谁伴谢公吟日暮多逢山简醉淹留桂树几经春野鸟巖花识使君使君今是罇前客谁与山泉作主人过张至祕校庄田家何所乐籉笠日相亲桑条起蚕事菖叶候耕辰望岁占风色寛徭知政仁樵渔逐晚浦鸡犬隔前村泉熘塍间动山田树杪分鸟声梅店雨野色栁桥春有客问行路唿童惊候门焚鱼酌白醴但坐且懽忻行次叶县朝渡汝河流暮宿楚山曲城隂日下寒野气春深緑征车倦长道故国有乔木行行渐乐郊东风满平陆将至淮安马上早行学谢灵运体六韵晴霞煦东浦惊鸟动烟林曙河兼斗没沓嶂隐云深寒鸡隔树起曲坞留风吟征夫倦行役秋兴感登临衡臯积涂迥江蓠香露沉行矣岁华晚归欤劳叹音自𡵨江山行至平陆驿五言二十四韵岐江望平陆百里千余岭萧条断烟火莽苍无人境峯峦氐前后南北失壬丙天秋云愈髙木落岁方冷水渉愁蜮射林行忧虎勐万仞悬巖崖一彴履枯梗縁危类猨猱䧟淖若鼃黾腰舆惧倾扑烦马倦鞭警攀跻诚畏涂习俗羡蛮犷度隘足虽踠因髙目还骋九野画荆衡群山乱巫郢烟岚互明灭点缀成图屏时时度深谷往往得佳景翠树郁如盖飞泉熘垂绠幽花乱黄紫蒨粲弄光影山鸟啭成歌寒蜩嘒如哽登临虽云劳巨细得周省晨装趂徒旅夕宿访闾井村暗水茫茫鸡鸣星耿耿登髙近佳节归思时引领谿菊荐山罇田鴽佑烹鼎家近梦先归夜寒衾屡整﨑岖念行役昔宿已爲永岂如江上舟棹歌方酩酊春日西湖寄谢法曹歌西湖春色归春水緑于染群芳烂不収东风落如糁参军春思乱如云白髪题诗愁送春遥知湖上一罇酒能忆天涯万里人万里思春尚有情忽逢春至客心惊雪消门外千山緑花发江边二月晴少年把酒逢春色今日逢春头已白异郷物态与人殊惟有东风旧相识答谢景山遗古瓦砚歌火数四百炎灵销谁其代者当涂髙穷姦极酷不易取始知文景基扃牢坐挥长喙啄天下豪杰竞起如猬毛董吕傕汜相继死绍术权备争咆咻力彊者胜怯者败岂较才徳爲功劳然犹到手不敢取而使螟蝗生蝮蜪子丕当𥘉不自耻敢谓舜禹传之尧得之以此失亦此谁知三马食一槽当其盛时争意气叱咤靁雹生风飈干戈战罢数功阀周蔑方召尧无臯英雄致酒奉髙㑹巍然铜雀髙岧岧圎歌宛转激清徴妙舞左右回纎腰一朝西陵㸔拱木寂寞繐帐空萧萧当时凄凉已可叹而况后世悲前朝髙台已倾渐平地此瓦一坠埋蓬蒿苔文半灭荒土蚀战血曽经野火烧败皮弊网各有用谁使镌鑱成凸凹景山笔力若牛弩句遒语老能挥毫嗟予夺得何所用簿领朱墨徒纷淆走官南北未尝舍缇袭三四勤缄包有时属思欲飞洒意绪轧轧难抽缲舟行屡备水神夺往往冥晦遭风涛质顽物乆有精怪常恐变化成灵妖名都所至必传玩爱之不换鲁寳刀长歌送我怪且伟欲报慙愧无琼瑶古瓦砚甎瓦贱微物得厠笔墨间于物用有冝不计丑与妍金非不爲寳玉岂不爲坚用之以发墨不及瓦砾顽乃知物虽贱当用价难攀岂惟瓦砾尔用人从古难新营小斋凿地炉辄成五言三十七韵霜降百工休居者皆入室墐户畏𥘉寒开炉代温律规模不盈丈广狭足容膝轩䆫共幽窳竹栢助蒙宻辛勤惭巧宦穷贱守卑秩无术政奚爲有年秋屡实文书少期㑹租讼省鞭抶地僻与世踈官闲得身佚荆蛮苦卑陋气候常壹郁天日毎隂翳风飈多凛凓衰颜惨时晚病骨知寒疾蛮牀勌晨兴篮轝厌朝出南山近樵採僮仆免呵叱御岁畜蹲鸱馈客荐包橘霜薪吹晶荧石鼎沸啾唧披方养丹砂候节煎秋术西邻有髙士轗轲卧蓬荜鹤髪善髙谈鲐背便炙熨披裘屡相就束緼亦时乞传经伏生老爱酒杨雄吃晨灰煖余盃夜火爆山栗无言两忘形相对或终日微生慕刚毅劲强早难屈自从世俗牵常恐天性失仰兹㣲官禄养此多病质省躬由一言无枉慕三黜因知吏隐乐渐使欲心窒靣壁或僧禅倒冠聊酒逸螟轻二豪一马齐万物启期爲乐三叔夜不堪七负薪幸有瘳旧学颇思𫐠兴亡阅今右图籍罗甲乙鲁册谨㑹盟周公彖凶吉详明左丘辩驰骋马迁笔金石互铿鍧风云生倐忽豁尔一开卷慨然时揜帙浮沈恣其间适若遂聱䎲吾居谁云陋所得乃非一五斗岂湏惭优游岁将毕外集卷第二送刘学士知衡州何常述怀复伤离寄谢法曹思春古瓦砚歌致酒新营小斋详明欧阳文忠公文集奏议卷第二奏议卷第二欧阳文忠公集九十八諌院论沂州军贼王伦事冝札子臣近闻沂州军贼王伦等杀却忠佐朱进打刼沂宻海杨泗楚等州邀唿官吏公取器甲横行淮海如履无人比至髙邮军已及二三百人皆靣刺天降圣捷指挥字号其王伦仍衣黄衫据其所爲岂是常贼骤闻可骇深思可忧臣窃见自古国家祸乱皆因兵革先兴而盗贼继起遂至横流后汉隋唐之事可以爲鉴国家自𥘉兵兴必知湏有盗贼便合先事爲备而谋国之臣昧于先见致近年盗贼纵横不能扑灭未形之事虽或有所不及已兆之患岂可因循不爲臣遍思天下州军无一处有备假令王伦等周游江海之上驱集罪人徒衆渐多南越闽广而断大岭西走巴崃以窥两蜀所在空然谁能御之若不多爲方略窃恐未可剪除而朝廷之臣尚若常事不过差一两人使臣领兵捕捉此外更无处置窃以去患冝速防祸在微伏望陛下深惧祸端督责宰辅早爲擘画速务剪除臣亦有短见数事谨具条列以禆万一一乞访寻𬒳杀朱进或有儿男便与一官令其捕贼以复父雠仍许令乘驿随逐指射兵士随行一窃知王伦在沂宻间只有四五十人及至髙邮已二三百人皆是平民𬒳其驱胁欲乞除军贼不赦外特赦驱胁之人先与安慰其家各令家人以书招谕有能杀军贼脱身自归者等第重与酬赏可使自相疑贰坏散兇徒一窃虑江淮诸处先有贼盗渐与王伦合势则兇徒转炽卒难剪灭欲乞指挥募诸处未获盗贼有能谋杀军贼者亦等第重行酬奖可使贼心自疑徒党难集一乞出榜招募诸处下第举人及山林隐士负犯流落之人有能以身入贼筭杀首领及设计误贼䧟于可败之地者重与酬奖所贵兇党怀疑不肯招延无赖之人以爲谋主一窃见朝廷虽差使臣领兵追捕而兇贼已遍劫江淮深虑赶趂不及徒党渐多欲乞特差中使驰骑先计㑹沿江淮诸路州军㑹合廵检县尉预先等截续发禁兵随后追逐所贵不至走透右臣所陈五事伏乞详择施行外有先𬒳王伦胁从人等首身者百余人其中有当与酬赏及合行分配者乞早赐施行用安反侧谨具状奏闻论王举正范仲淹等札子臣伏见朝廷擢用韩琦范仲淹爲枢宻副使万口懽唿皆谓陛下得人矣然韩琦禀性忠鲠遇事不避若在枢府必能举职不湏更借仲淹如仲淹者素有大材天下之人皆许其有宰辅之业外议皆谓在朝之臣忌仲淹材名者甚衆陛下旣能不惑衆说出于独断而用之是深知其可用矣可惜不令大用盖枢府只掌兵戎中书乃是天下根本万事无不㹅治伏望陛下且令韩琦佐枢府移仲淹于中书使得参预大政况今叅知政事王举正最号不才乆居柄用柔懦不能晓事缄黙无所建明且可罢之以避贤路或未欲罢亦可且令与仲淹对换当今四方多事二虏交侵正是急于用人之际凡不堪大用者去之乃叶天下公论不必待其作过亦不湏俟其自退也况若令与仲淹对换则于举正不离两府全无所损伏望陛下思国家安危大计不必顾惜不材之人使妨占贤路如允臣所请即乞留中特出圣断指挥或尚未欲施行即乞降付中书令举正自量材业优劣何如仲淹若实不如即湏自求引避以副中外公议取进止论赵振不可将兵札子臣风闻河东近日累奏事冝探得昊贼点集兵马伏縁昨来张延寿议和之际尚有朝廷未许事节深虑狂贼因忿出兵即三路边防皆合设备伏见河东都部署明镐虽是材臣未谙战阵副部署赵振人品庸劣全不知兵只是好交结沽买声誉所以不因功业擢至将帅前在延州遂致败误虽行责降不及朞年却授兵权全无报効其人少壮尚不堪用今又年老病患全然不堪战鬪一旦临事必误国家臣闻将者国之司命今陛下安危之机系于将帅而河东一路无一战将只有赵振老病一人而已细思此事大可寒心苟有误事忧在朝廷其赵振伏乞速下本路体量如或实老病不任即乞罢归散秩别委将臣窃以河东一路兵马极多岂是蓄养病将之处西北二虏爲患如此亦非赵振可当若使临事败误悔恐不及伏望圣慈深思大计无惜一老病败事之人取进止再论王伦事冝札子臣窃见近日四方盗贼渐多兇锋渐炽扑灭渐难皆由国家素无御备官吏不畏赏罚臣谓夷狄者皮肤之患尚可治盗贼者腹心之疾深可忧而朝廷弛缓终未留意毎遇有一火贼则临事惊骇仓皇旋发兵马终不思经乆御贼之计只如王伦者今若幸而剪扑则其杀害人民爲患巳广如更未能剪扑使其据城邑则患祸不细矣臣数日前巳有奏论只是条列招捉王伦一火事冝至如池州解州南京邓州诸处强贼甚多今后亦湏禁絶其端不可更令频有臣欲乞陛下特勑两府大臣议定经制臣亦有短见数事备列如后一臣窃见王伦所过楚㤗等州知县县尉廵检等并不鬪敌却赴王伦茶酒致𬒳夺却衣甲盖由法令不峻无所畏禀官吏见朝廷寛仁必不深罪而贼党兇虐时下可惧宁是畏贼不畏朝法臣今欲乞凡王伦所过州县夺却衣甲处官吏并与追官勒停其廵检仍先除名令白身从军自効俟贼破日却议叙用仍今后用此爲例一外处知州本号郡将都监监押只管在城廵检若贼入城不能擒捕则设之何用臣欲乞应有不能御备致贼人入城打劫不寻时鬪敌致全火走透者知州亦特勒停都监监押除名白身从军自効能获贼则议叙用一臣见诸处有贼多是自京师别差使臣兵马捉杀则本地分元置都监廵检县尉等设之何用毎有小贼盗不获又无深责稍似强贼则别差人捉杀如此可以推避因循臣欲乞若朝廷别差人捉获则本地分廵检县尉仍坐全不获贼之罪及从𥘉不切収𥙷致走透他处及溃散后别地分廵检县尉捉获者元出贼处官吏不得与破全火批书一窃见诸处县尉多是新及第少年儒生怯懦往往不能捉贼虚令䧟罪臣今欲乞下铨司详议选择县尉之格以武勇人材堪充者充仍重定赏罚之法其见今有新及第少年怯懦者委诸路按察使先次举奏替换一臣窃见自来所差廵检兵士多不能捕贼反与州县爲患臣今欲乞自朝廷选募使臣令使臣自选募兵卒不拘厢禁军令所在州军指名抽射仍重立赏罚之法论苏绅姦邪不冝侍从札子臣昨日窃闻勑除太常博士马端爲监察御史中外闻之莫不惊骇端爲性险巧本非正人往年常发其母隂事母坐杖嵴端爲人子不能以礼法防其家䧟其母于过恶又不能容隐使毋𬒳刑理合蒙羞负恨终身不齿官聮岂可更爲天子法官臣不知朝廷何故如此用人纵使天下全无好人亦当虚此一位不可使端居之况刚明方正之士不少臣求其故盖是从𥘉不合令苏绅举人绅之姦邪天下共恶视正人端士如仇雠惟与小人气类相合冝其所举如此也端之丑恶人谁不知而绅敢欺罔朝廷者独谓陛下不知耳此一事尚敢欺罔人主其余谗毁忠良以是爲非之说其可信乎其马端伏乞追寝成命苏绅受诏举此丑恶之人罔上欺下亦乞坐此黜外任不可更令爲人主侍从取进止论乞令百官议事札子臣伏见祖宗时犹用汉唐之法凡有军国大事及大刑狱皆集百官叅议盖圣人慎于临事不敢专任独见欲採天下公论择其所长以助不逮之意也方今朝廷议事之体与祖宗之意相背每有大事祕不使人知之惟小事可以自决者却送两制定议两制知非急务故忽略拖延动经年歳其中时有一两事体大者亦与小事一例忽之至于大事祕而不宣此尤不便当处事之始虽侍从之列皆不与闻已行之后事湏彰布纵有乖误却欲论列则追之不及况外廷百官踈逺者虽欲有言陛下岂得而用哉所以兵兴数年西北二方累有事冝处置多缪者皆由大臣自无谋虑而杜塞衆见也臣今欲乞凡有军国大事度外廷湏知而不可秘密者如北虏去年有请合从与不合从西戎今歳求和当许与不当许凡知此事之类皆下百官廷议随其所见同异各令署状而陛下择其长者而行之不惟慎重大事广採衆见兼又于庻官寒贱踈逺人中时因议论可见其髙材敏识者国家得以用之若百官都无所长则自用庙堂之议至于小事并乞只令两府自定其钱糓合要见本末则召三司官吏至两府讨寻供析而使大臣自择至于礼法亦可召礼官法官询问如此则事之大小各得其体如允臣所请且乞将西戎请和一事先集百官廷议取进止论谏院冝知外事札子臣窃闻近日爲军贼王伦事江淮州军频有奏报朝廷不欲人知召进奏官等于枢宻院责状不令漏泄指挥甚严不知此事出于圣旨或只是两府大臣意欲如此以臣料之爲近日言贼事者多朝廷欲人不知以塞言路耳臣谓方今多事之际虽有独见之明尚湏博採善谋以求衆助岂可聋瞽羣听杜塞人口况朝廷处事未必尽能合冝臣下献忠未必全无可採至如王伦驱杀士民攻劫州县江淮之上千里惊搔事已若斯何由掩盖当今列辟之士极有忧国之人欲爲人主献言常患闻事不的况台谏之官尤是本职凡有论列贵在事𥘉善则开端恶则杜渐言于未发庻易回改今事无大小常患后时或号令巳行或事迹已布纵欲论救多不能及若更祕宻不使闻知则言事之臣何由献说臣今欲乞指挥进奏院凡有事非实封者不湏祕宻臣因此更有起请事件画一如后一窃见御史台见有进奏官逐日专供报状欲乞依御史台例选差进奏官一人凡有外方奏事及朝廷诏令除改并限当日内报谏院一窃见唐制谏臣爲供奉之官常在天子仗内朝廷宻议皆得闻之今虽未曽恢复旧制欲乞凡遇朝廷有大处置四方奏报事非常程及谏官风闻事未得实者并许诣两府请问庻知审实得以论列右件二事如允臣所请乞降指挥施行取进止论河北守备事冝札子臣伏见朝廷方遣使与西贼议通和之约近日窃闻边臣频得北界文字来问西夏约和了与未了苟实如此事深可忧臣以谓天下之患不在西戎而在北虏纵使无此文字终湏贻患朝廷契丹通好仅四十年无有纎介之隙而辄萌姦计妄有请求窃以戎狄贪惏性同犬彘遇强则伏见弱便欺见我无谋动皆屈就谓我爲弱知我可欺故添以金缯未满其志更邀名分抑使必从无事而来尚犹如此若更因西事揽以爲功别有过求将何塞请此天下之人无愚与智共爲朝廷寒心者也今若果有文字来督通和之事则臣谓丑虏狂计其迹已萌不和则诘我违言旣和则论功责报不出年歳恐湏动作茍难曲就必至交兵至于选将练师旣难卒办御戎制胜当在机先臣窃恠在朝之臣尚偷安静自河以北絶无处置因循弛慢谁复挂心岂可待虏使在廷冦兵压境然后计无所出空务张皇而巳哉今国家必谓两意虽乖尚牵盟誓边防处置夫敢张皇以臣思之莫若精选材臣付与边郡使其各图御备宻务修完此最爲得也况今边防处置百事乖方惟有择人最爲首务今北边要害州军不过十有余处于文武臣寮中选择十余人不爲难得各以一州付之使其各得便冝如理家事完城垒训兵戎习山川蓄粮食凡百自办不烦朝廷经度以兹预备尚可枝梧至如镇定一路最爲要害张存昔在延州以不了事罢去今乃委以镇府王克基凡庸轻巧非将臣之材而任定州其余州郡多匪其人臣欲乞陛下特诏两府大臣取见在边郡守臣可以御敌捍城训兵待战者留之其余中常之材不堪边任者悉行换易若秋风渐劲虏衅有端陛下试思边鄙之臣谁堪力战朝廷之将谁可出师当臣𥘉谏职之时见朝廷进退大臣陛下锐意求治必谓群臣自此震慑百事自此脩举西北二事最爲大者自当处置不徒人言及就职以来已数十日而政令之出渐循旧弊惟言事之臣拾遗𥙷阙者勉强施行其一二至如讲大利害正大纪纲外制四夷内纾百姓凡庙堂帷幄之谋未有一事施行于外者臣忝司谏诤岂敢不言伏望陛下不忘社稷之深耻无使夷狄之交侵骏发天威督励臣下仍乞询问两府大臣西鄙和与不和能保契丹别无辞说否苟有所说能以庙谋竒筭沮止之否苟无谋以止之则练兵选将备边待冦贼至而后图能不败事否臣愿陛下勿谓去歳六符之来可以贿解今而有请则事难从矣勿谓累年西贼爲患习以爲常若此事一动则天下揺矣臣所言者社稷之大计也愿陛下留意而行之取进止论军中选将札子臣伏见国家自西鄙用兵累经败失京师劲卒多在征行禁卫诸军全然寡少又无将帅以备爪牙方今爲国计者但务外忧夷狄专意边陲殊不思根本内虚朝廷势弱万一有事无以枝梧今军帅暗懦非其人禁兵骄惰不可用此朝廷自以爲患不待臣言而可知也臣亦历考前世有国之君多于无事之际恃安忘危备患不谨使祸起仓卒而至败亡者有矣然未有于用兵之时而反志武备如今日者兵法曰将者民之司命国家安危之主也今外以李昭亮王克基軰当契丹内以曹琮李用和等卫天子如当今之事势而以民之司命国之安危系此数人安得不取笑四夷遭其轻侮臣谓去歳北虏忽兴狂悖今年元昊妄有请求若使朝廷有一二人中材之将叩头効死奋身请战誓雪君耻少増国威则戎狄未敢侵陵朝廷未至屈辱奈何自中及外都无一人旣无可恃以力争遂至甘心于自弱夫天下至广遂无一人者非真无人也但求之不勤不至耳臣伏思自用兵以来朝廷求将之法不过命近臣举朝士焕武官及选试班行方略等人而巳近臣所举不过俗吏材干之士班行所选乃是弓马一夫之勇至于方略之人尤爲乖滥试中者仅堪借职县尉参军斋挽而已于此求将而欲捍当今之患此所以困天下而败于夷狄者也臣不知朝廷以此数事爲求将之术果是乎果非乎以爲是则所得何人知其非则盍思改革又不知朝廷以将爲易得乎爲难得乎爲易得则数歳未见一人知其难得则当多方用意早思求择俟其临患何可得乎伏望陛下特诏两府大臣别议求将之法尽去循常之格以求非常之人苟非不次以用人难弭当今之大患臣亦甞有愚见乆欲条陈若必讲求庻可参用臣伏见唐及五代至乎国朝征伐四方立功行阵其间名将多出军卒只如西鄙用兵以来武将稍可称者往往出于军中臣故谓只于军中自可求将试略言求将之法谨条如左凡求将之法先取近下禁军至厢军中年少有力者不拘等级因其伎同者毎百人团爲一队而教之较其伎精而最勇者百人之中必有一人矣得之以爲队将此一人伎勇实能服其百人矣以爲百人之将可也合十队将而又教之较其伎精而最勇者十人之中必有一人矣得之以爲禆将此一人之伎勇实能服其千人矣以爲千人之将可也合十禆将而又教之夫伎勇出千人之上而鸡爲胜矣则当择其有识见知变通者十人之中必有一人矣得之以爲大将此一人之伎勇乃万人之选而又粗知变通因择智谋之佐以辅之以爲万人之将可也幸而有伎勇不足而材识出乎万人之外者此不世之竒将非常格之所求也臣所谓只于军中自可求将者此也诚能如此得五七万兵随而又得万人之将五七人下至千人百人之将皆自足然后别立军名而爲阶级之制毎万人爲一军以备宿卫有事则行师出征无事则坐威天下比夫以丰衣厚禄飬骄惰无用之卒而递迁次𥙷至于校帅皆是凡愚暗懦之人得失相万矣若臣之说果可施行俟成一军则代旧禁兵万人散出之使就食于外新置之兵便制其始稍増旧给不使太优常役其力不令骄惰比及新兵成立旧兵出尽则京师减冗费得精兵此之爲利又逺矣右臣所陈只是选勇将训卫兵之一法耳如捍边破贼竒才异略之人不可谓无伏乞早赐留意精求谨具奏闻伏候勑旨奏议卷第二再论王伦事冝札子仍先论谏院冝知外事札子虽未曽论河北守备事冝札子约和若更因骏发论军中选将札子爲易得欧阳文忠公文集居士集卷第二居士集卷第二欧阳文忠公集二古诗二十首送杨辟秀才吾竒曽生者始得之太学𥘉谓独轩然百鸟而一鹗旣又得杨生群兽出麟角乃知天下才所识惭未博杨生𥘉谁师仁义而礼乐天姿朴且茂羙不待追琢始来读其文如渇饮醴酪旣坐即之谈稍稍吐锋锷非唯冨春秋固已厚天爵有司选群材绳墨困量度胡爲谨毫分而使遗磊落至寳异常珍夜光惊把握骇者弃诸涂窃拾充吾橐其于获二生厥价玉一㲄嗟吾虽得之气力独何弱帝阍启巖巖欲献前复却遽令扁舟下飘若吹霜箨世好竞辛咸古味殊淡泊否泰理有时惟穷见其确送孔生再游河北志士惜白日髙车无停轮孔生东鲁儒年少勇且仁大轴献理匦长𥚑弊街尘门无黄金聘家有白发亲寒风八九月北渡大河津玉塞积精甲金戈耀秋云孔生力数斗其智兼千人短褐不自暖髙谈吐阳春北州多贤侯待七谁最勤一见赠双璧再见延上賔丈夫患不遇岂患长贱贫送慧勤归余杭越俗僭宫室倾赀事雕墙佛屋尤其侈耽耽拟侯王文彩莹丹漆四壁金焜煌上悬百寳盖宴坐以方牀胡爲弃不居栖身客京坊辛勤营一室有类鷰巢梁南方精饮食菌笋鄙羔羊饭以玉粒粳调之甘露浆一馔费千金百品罗成行晨兴未饭僧日不敢尝乃兹随北客枯粟充饥肠东南地秀絶山水澄清光余杭几万家日夕焚清香烟霏四面起云雾杂芬芳岂如车马尘鬓发染成霜三者孰苦乐子奚勤四方乃云慕仁义奔走不自遑始知仁义力可以治膏肓有志诚可乐及时冝自彊人情重懐土飞鸟思故郷夜枕闻北鴈归心逐南樯归兮能来否送子以短章读张李二生文赠石先生先生二十年东鲁能使鲁人皆好学其间张续与李常剖琢珉石得天璞大圭虽不假雕瑑但未磨礲出圭角二生固是天下寳岂与先生私禇橐先生示我何矜夸手携文编谓新作得之数日未暇读意欲百事先屏却夜归独坐南䆫下寒烛青荧如熠爚病眸昏澁乍开缄灿若月星明错落辞严意正质非俚古味虽淡醇不薄千年佛老贼中国祸福依凭群党恶拔根掘窟期必尽有勇无前力何荦乃知二子果可用非独词坚由志确朝廷清明天子圣阳徳彚进羣隂剥大烹飬贤有列鼎岂乆师门共藜藿予惭职谏未能荐有酒且慰先生酌绛守居园池尝闻绍述绛守居偶来览登周四隅异哉樊子恠可吁心欲独出无古𥘉穷荒搜幽入有无一语诘曲百盘纡孰云已出不剽袭句断欲学盘庚书荒烟古木蔚遗墟我来嗟秖得其余栢槐端庄伟丈夫苍颜郁郁老不枯靓容新丽何姝清池翠盖拥红蕖胡鬅虎搏岂足道记録细碎何区区虙氏八卦画河图禹汤臯虺曁唐虞岂不古奥万世模嫉世姣巧习卑污以竒矫薄骇羣愚用此犹得追韩徒我思其人爲踌躇作诗聊谑爲坐娯晋祠古城南出十里间鸣渠夹路何潺潺行羣峯拥轩槛竹树隂漠漠公胡苦思山规自心作惟予爱山者𥘉仕即京洛嵩峯三十六终日对髙阁隂晴无朝暮紫气常浮泊雄然九州中气象压寥廓亦尝歩其巅培塿视四岳其后窜荆蛮始识崃山恶长江㵼天来巨石忽开拓始疑茫昧𥘉浑沌死镌凿神功夜催就万仞成一削尤竒十二峯隐见入冥邈人踪断攀縁异物冝所託顾瞻但徘徊想像逢绰约嵩山近可爱泉石吾巳诺终期友幽人白首老云壑荆巫惜遐荒诡恠杳难貌至今清夜思䰟梦輙飞愕偶来玩兹亭尘眼刮昏膜况逢秋雨霁浓翠新染濯峯端上明月且可留幽酌水谷夜行寄子羙圣俞寒鸡号荒林山壁月倒挂披衣起视夜揽辔念行迈我来夏云𥘉素节今巳届髙河㵼长空势落九州外㣲风动凉襟晓气清余睡缅怀京师友文酒邈髙㑹其间苏与梅二子可畏爱篇章冨纵横声价相磨盖子羙气尤雄万窍号一噫有时肆颠狂醉墨洒霶霈譬如千里马巳发不可杀盈前尽珠玑一一难柬汰梅翁事清切石齿漱寒瀬作诗三十年视我犹后辈文词愈清新心意虽老大譬如妖韶女老自有余态近诗尤古硬咀嚼苦难嘬𥘉如食橄榄眞味乆愈在苏豪以气轹举世徒惊骇梅穷独我知古货今难卖二子双鳯凰百鸟之嘉瑞云烟一翺翔羽翮一摧铩安得相从游终日鸣哕哕问胡苦思之对酒把新蟹病中代书奉寄圣俞二十五兄忆君去年来自越值我传车催去阙是时新秋蟹正肥恨不一醉与君别今年得疾因酒作一春不饮气弥劣饥肠未惯饱甘脆九虫寸白争爲孽一饱犹能致身患宠禄岂无神所罚乃知赋予分有涯适分自然无夭阏昔在洛阳年少时春思毎先花乱发萌芽不待杨柳动探春马蹄常踏雪到今年才三十九怕见新花羞白发颜侵塞下风霜色病过鎭阳桃李月兵闲事简居可乐心意自衰非屑屑日长天暖惟欲睡睡羙尤猒春鸠聒北潭去城无百歩渌水氷销鱼拨刺经时曽未着脚到好景但听游人说官荣虽厚世味薄始信衣缨乃羁绁故人有几独思君安得见君忧暂豁公厨酒羙逺莫致念君贳饮衣屡脱郭生书来犹未到想见新诗甚饥渴少年事事今巳去惟有爱诗心未歇君闲可能爲我作莫辞自书藤纸滑少低笔力容我和无使难追韵髙絶鎭阳残杏鎭阳二月春苦寒东风力弱冰雪顽北潭跬歩病不到何暇骑马寻郊原鵰丘新晴暖巳动砌下流水来潺潺但闻檐间鸟语变不觉桃杏开巳䦨人生一世浪自苦盛衰桃杏开落间西亭昨日偶独到犹有一树当南轩残芳烂漫看更好皓若春雪团枝繁无风巳恐自零落长条可爱不可攀犹堪携酒醉其下谁肯伴我頽巾冠班班林间鸠寄内班班林间鸠谷谷命其匹迨天之未雨与汝勿相失春原洗新霁緑叶暗朝日鸣声相唿和应荅如吹律深栖柔桑暖下啄髙田实人皆笑汝拙无巢以家室易安由寡求吾羡拙之佚吾虽有室家出处曽不一荆蛮昔窜逐奔走若鞭抶山川瘴雾深江海波涛䫻跬歩子所同沦弃甘共没投身去人眼巳废谁复嫉山花与野草我醉子鸣瑟但知贫贱安不觉歳月忽还朝今㡬年官禄霑儿姪身荣责愈重器小忧常溢今年来鎭阳留滞见春物北潭新涨渌鱼鸟相聱䎲我意不在春所忧空自咄一官诚易了报国何时毕髙堂母老矣衰发不满栉昨日寄书言新阳发旧疾药食子虽勤岂若我在膝又云子亦病蓬首不加髴书来本慰我使我烦忧郁思家春梦乱妄意占凶吉却思夷陵囚其乐何可述前年辞谏署朝议不容乞孤忠一许国家事岂复䘏横身当衆怒见者旁可慄近日读除书朝廷更辅弼君恩优大臣进退礼有秩小人妄希㫖论识争操笔又闻说朋党次第推甲乙而我岂敢逃不若先自劾上赖天子圣必未加斧锧一身但得贬羣口息啾唧公朝贤彦衆避路当揣质茍能因谪去引分思藏密还尔禽鸟性樊笼免惊憷子意其谓何吾谋今巳必子能甘藜藿我易解簪绂嵩峯三十六苍翠争耸出安得携子去耕桑老蓬荜暮春有感幽忧无以销春日静愈长薫风入花骨花枝午低昻往来採花蜂清蜜未满房春事巳烂漫落英渐飘扬蛱蝶无所爲飞飞助其忙啼鸟亦屡变新音巧调篁游丝最无事百尺拖晴光天工施造化万物感春阳我独不知春乆病卧空堂时节去莫挽浩歌自成伤洛阳牡丹图洛阳地脉花最冝牡丹尤爲天下竒我昔所记数十种于今十年半忘之开图若见故人面其间数种昔未窥客言近歳花特异徃徃变出呈新枝洛人惊夸立名字买种不复论家赀比新较旧难优劣争先擅价各一时当时絶品可数者魏红窈窕姚黄妃寿安细叶开尚少朱砂玉版人未知传闻千叶昔未有只从左紫名𥘉驰四十年间花百变最后最好濳溪绯今花虽新我未识未信与旧谁妍媸当时所见巳云絶岂有更好此可疑古称天下无正色但恐世好随时移鞓红鹤翎岂不羙歛色如避新来姬何况逺说苏与贺有类异世夸嫱施造化无情冝一槩偏此着意何其私又疑人心愈巧伪天欲鬪巧穷精微不然元化朴散乆岂特近歳尤浇漓争新鬪丽若不已更后百载知何爲但应新花日愈好惟有我老年年衰鎭阳读书春深夜苦短灯冷熖不长尘蠹文字细病眸澁无光坐乆百骸倦中遭群虑戕寻前顾后失得一念十忘乃知学在少老大不可彊废书谁与语叹息自悲伤因忆石夫子徂徕有茅堂前年来京师讲学居上庠青衫缀朝士面有数畒桑不耐群儿嗤束书归故郷却寻茅堂在髙卧泰山傍圣经日陈前弟子罗两厢大论叱佛老髙声诵虞唐賔朋足枣栗儿女饱糟糠虽云待官阙便欲解朝裳有似蚕作茧缩身思自藏嗟我一何愚贪得不自量平生事笔砚自可娯文章开口揽时事论议争煌煌退之尝有云名声暂羶香误䝉天子知侍从列班行官荣日巳宠事业闇不彰器小以任大跻顚理之常圣君虽不诛在汝岂自遑不能虽欲止怳若失其方却欲寻旧学旧学巳榛荒有类邯郸歩两失皆茫茫便欲乞身去君恩厚须偿又欲求一州俸钱买归装譬如归巢鸟将栖少徊翔自觉诚未晚収愚老缣缃留题鎭阳潭园官虽鎭阳居身是鎭阳客北园潭上花安问谁所植春风无先后烂漫争红白一花聊一醉尽醉犹须百而我病不饮对花空叹息朝来不能归暮看不忍摘谓言花纵落满地犹可席不来才几时人事已非昔芳枝结青杏翠叶新奕奕落絮风卷尽春归不留迹空余緑潭水尚带余春色疑春竟何之意谓追可得东西遶潭行蜂鸟已寂寂惘然无所依归驾不停轭寓兴诚可乐留情岂非惑至今清夜夣犹遶北潭北读蟠桃诗寄子羙韩孟于文词两雄力相当篇章缀谈笑雷电击幽荒衆鸟谁敢和鸣鳯唿其皇孟穷苦累累韩冨浩穰穰穷者啄其精冨者烂文章发生一爲宫揫敛一爲商二律虽不同合奏乃锵锵天之产竒恠希世不可常寂寥二百年至寳埋无光郊死不爲岛圣俞发其藏患世愈不出孤吟夜号霜霜寒入毛骨清响哀愈长玉山禾难熟终歳苦饥肠我不能饱之更欲不自量引吭和其音力尽犹勉彊诚知非所敌但欲继前芳近者蟠桃诗有传来北方发我衰病思蔼如得春阳忻然便欲和洗砚坐中堂墨笔不能下怳怳若有亡老鸡觜爪硬未易犯其埸不战先自却虽奔未甘降更欲唿子羙子羙隔涛江其人虽憔悴其志独轩昂气力诚当对胜败可交相安得二子接挥锋两交铓我亦愿助勇鼓旗譟其旁快哉天下乐一釂冝百觞乖离难㑹合此志何由偿𥘉伏日招王几道小饮北园数畒官墻下嗟我官居如传舍滹沲北渡马踏冰西山病归花巳谢落英不见空绕树细草𥘉长犹可借空园一鎻不复窥不觉芳蹊繁早夏隔墻时时闻好鸟如得嘉客听清话今朝试去绕园寻緑李横枝碍行马蒲萄忆见𥘉引蔓翠叶隂隂还满架红榴最晚子已繁犹有残花藏叶罅人生有酒复何求官事无了须偷暇古云伏日当早归况今着令许休假能来解带相就饮爲子扫月开风榭白发丧女师作吾年未四十三断哭子肠一割痛莫忍屡痛谁能当割肠痛连心心碎骨亦伤出我心骨血洒爲清泪行泪多血已竭毛肤冷无光自然须与鬓未老先苍苍永阳大雪清流关前一尺雪鸟飞不度人行絶冰连谿谷麋鹿死风劲野田桑柘折江淮卑湿殊北地歳不苦寒常疫疠老农自言身七十曽见此雪才三四新阳渐动爱日辉微和习习东风吹一尺雪几尺泥泥深麦苗春始肥老农尔岂知帝力听我歌此丰年诗送章生东归穷山荒僻人罕顾子以一身千里来问子之勤何所欲自惭报子无琼瑰非徒多难学乆废世事渐懒由心衰呉兴先生冨道德侁侁弟子皆贤材郷闾礼让巳成俗余风渐𬒳来江淮子年方少力可勉徃与夫子爲颜回居士集卷第二熈宁五年秋七月男发等编定绍熈二年三月郡人孙谦益挍正送杨辟秀才诗如渴饮醴酪诸本同惟衢本作潼酪朝佐按列子乳湩有余谢承后汉书乳爲生湩湩乳汁也音种讹而爲潼史记匈奴传湩酪之羙今正之送慧勤归余杭诗箘笋鄙羔羊衢本建本吉本作箘从竹吉州罗寺丞家京师旧本蜀本作菌从卄朝佐按箘簵羙竹也菌蕈也吕氏春秋越骆之菌注竹笋也本亦从卄今两存之送慧勤未饭归兮绛守居园池骇羣晋祠窥豪侠髙垒登嵩巫亭朝暮绰约水谷夜行轹病中寄圣俞冰消班班林间鸠官禄鎭阳读书官荣跻顚读蟠桃诗子羙寥𥘉伏小饮残花永阳大雪鸟飞此卷班班林间鸠寄内云次第推甲乙广韵第字注云次第说文云本作弟韦束之次弟也今爲兄弟字又汉复姓玉篇亦谓第字今爲第几明非古也然则古惟用弟字未尝加竹史传皆然故公集凡言次弟兄弟之类并用弟字近世旣分而爲二印本从之今难尽正书此以示后人欧阳文忠公文集易童子问卷第二易童子问第三干坤干爻七九则变坤爻八六则变第四屯动乎险而经纶之第五蒙以养其德第七师臣伐主以本于顺兵非圣王第九同人急于人事第十一观下观于民第十二剥动以经论第十三复见乎动复也第十六咸男女同类欤曰其志通第十七恒而久成而化成不正利第十八明夷岀而临衆易童子问卷第二欧阳文忠公集七十七童子问曰履险蹈难谓之蹇解难济险谓之解二卦之义相反而辞同皆曰利西南者何谓也曰圣人于斯二卦辞则同而义则异各于其彖言之矣蹇之彖曰徃得中也解之彖曰徃得衆也者是巳西南坤也坤道主顺凡居蹇难者以顺而后免于患然顺过乎柔则入于邪必顺而不失其正故曰徃得中也解难者必顺人之所欲故曰徃得衆也童子问曰损损下益上益损上益下何谓也曰上君而下民也损民而益君损矣损君而益民益矣语曰百姓足君孰与不足此之谓也童子又曰损之象曰君子以惩忿窒慾益之象曰君子以见善则迁有过则改何谓也曰呜唿君子者天下系焉其一身之损益天下之利害也君子之自损忿慾尔自益者迁善而改过尔然而肆其忿慾者岂止一身之损哉天下有𬒳其害矣迁善而改过者岂止一已之益哉天下有蒙其利者矣童子曰君子亦有过乎曰汤孔子圣人也皆有过矣君子与衆人同者不免乎有过也其异乎衆人者过而能改也汤孔子不免有过则易之所谓损益者岂止一身之损益哉童子问曰夬不利即戎何谓也曰谓其已甚也去小人者不可尽盖君子者养小人者也小人之道长斯害矣不可以不去也小人之道巳衰君子之利及乎天下矣则必使小人受其赐而知君子之可尊也故不可使小人而害君子必以君子而养小人夬刚决柔之卦也五阳而一隂决之虽易而圣人不欲其尽决也故其彖曰所尚乃穷也小人盛则决之衰则养之使知君子之爲利故其象曰君子以施禄及下小人巳衰君子已盛物极而必反不可以不惧故其象又曰居德则忌童子问曰困亨贞大人吉无咎其彖曰险以说困而不失其所亨何谓也曰困亨者困极而后亨物之常理也所谓易穷则变变则通也困而不失其所亨者在困而亨也惟君子能之其曰险以说者处险而不惧也惟有守于其中则不惧于其外惟不惧则不失其所亨谓身虽困而志则亨也故曰其惟君子乎其象又曰君子以致命遂志者是也童子又曰敢问正大人吉无咎者古之人孰可以当之曰文王之羑里箕子之明夷童子问曰革之彖曰汤武革命顺乎天而应乎人何谓也曰逆莫大乎以臣伐君若君不君则非君矣是以至仁而伐桀纣之恶天之所欲诛而人之所欲去汤武诛而去之故曰顺乎天而应乎人也童子又曰然则正乎曰正者常道也尧传舜舜传禹禹传子是已权者非常之时必有非常之变也汤武是巳故其彖曰革之时大矣哉云者见其难之也童子又曰汤武之事圣人贵之乎曰孔子区区思文王而不已其厚于此则薄于彼可知矣童子又曰顺天应人岂非极称之乎何谓薄曰圣人于革称之者适当其事尔若干坤者君臣之正道也于干坤而称汤武可乎圣人于坤以履霜爲戒以黄裳爲吉也童子问曰革去故而鼎取新何谓也曰非圣人之言也何足问革曰去故不待言而可知鼎曰取新易无其辞汝何从而得之夫以新易旧故谓之革若以商革夏以周革商故其象曰汤武革命者是也然则以新革故一事尔分于二卦者其谁乎童子又曰然则鼎之义何谓也曰圣人言之矣以木巽火亨饪也童子问曰震之辞曰震惊百里不丧匕鬯者何谓也曰震者雷也惊乎百里震之大者也处大震之时衆皆震惊而独能不失其守不丧其器者可以任大事矣故其彖曰震惊百里惊逺而惧迩也不丧匕鬯出可以守宗庙社稷爲祭主者谓可任以大事也童子曰郭公夏五圣人所以传疑彖之阙文奈何曰圣人疑则传疑也若震之彖其辞虽阙其义则在又何疑焉童子问曰艮之象曰君子以思不出其位何谓也曰艮者君子止而不爲之时也时不可爲矣则止而以待其可爲而爲者也故其彖曰时止则止时行则行于斯时也在其位者冝如何思不出其位而已然则位之所职不敢废也诗云风雨如晦鸡鸣不巳此之谓也童子问曰归妺征凶彖曰归妺天地之大义人之终始也其卦辞凶而彖辞吉何谓也曰合二姓具六礼而归得其正者此彖之所谓妹者也若婚不以礼而从人者卦所谓征凶者也童子曰敢问何以知之曰咸之辞曰取女吉其爲卦也艮下而兊上故其彖曰上柔而下刚男下女是以吉也渐之辞曰女归吉其爲卦也艮下而巽上其上柔下刚以男下女皆与咸同故又曰女归吉也归妹之爲卦也不然兊下而震上其上刚下柔以女下男正与咸渐反故彼吉则此凶矣故其彖曰征凶位不当也者谓兊下震上也童子曰取必男下女乎曰夫妇所以正人伦礼义所以养㢘耻故取女之礼自纳采至于亲迎无非男下女而又有渐也故渐之彖曰渐之进也女归吉也者是已奈何归妺以女下男而徃其有不凶者乎童子问曰兊之彖曰顺乎天而应乎人何谓也曰兊说也说以先民民忘其劳说以犯难民忘其死说莫大于此矣而所以能使民忘劳与死者非顺天应人则不可由是见小惠不足以说人而私爱不可以求说童子问曰萃聚也其辞曰王假有庙涣散也其辞又曰王假有庙何谓也曰谓涣爲散者谁欤易无其辞也童子曰然则敢问涣之义曰吾其敢爲臆说乎涣之卦辞曰利渉大川其彖曰乘木有功也其象亦曰风行水上涣而人之语者冰释汗浃皆曰涣然则涣者流行通逹之谓也与夫乖离分散之义异矣呜唿王者冨有九州四海万物之象莫大于萃可以有庙矣功德流行逹于天下莫大于涣可以有庙矣童子问曰节之辞曰苦节不可贞者自节过苦而不得其正欤物𬒳其节而不堪其苦欤曰君子之所以节于已者爲其爱于物也故其彖曰节以制度不伤财不害民者是也节者物之所利也何不堪之有乎夫所谓苦节者节而太过行于己不可久虽久而不可施于人故曰不可正也童子口敢问其人曰异衆以取名贵难而自刻者皆苦节也其人则鲍焦于陵仲子之徒是矣二子皆苦者也童子问曰小过之象曰君子以行过乎恭丧过乎哀用过乎俭者何谓也曰是三者施于行己虽有过焉无害也若施于治人者必合乎大中不可以小过也盖仁过乎爱患之所生也刑过乎威乱之所起也推是可以知之矣童子问曰既济之象曰君子思患而豫防之者何谓也曰人情处危则虑深居安则意怠而患常生于怠忽也是以君子既济则思患而豫防之也童子问曰火在水上未济君子以慎辨物居方何谓也曰未济之象火冝居下而反居上水冝居上而反居下二物各失其所居而不相济也故君子慎辨其物冝而各置其物于所冝居之方以相爲用所以济乎未济也易童子问卷第二易童子问第一履坤道主顺第二损君子之自损有𬒳其害矣第五革贵之乎顺天应人第八艮可爲而爲者也第十兊万物之象第十一莭皆苦者也第十二小过于治人者欧阳文忠公文集书简卷第二书简卷第二欧阳文忠公集一百四十五与晏元献公某启孟春犹寒伏惟判府相公尊体动止万福前急足自府还伏蒙赐书爲报且承临镇之余日有林湖间燕之乐此乃大君子以道出处之方而元老明哲所以爲国自重之意也幸甚幸甚有魏广者好古守道之士也其爲人外柔而内刚新以进士及第爲荥阳主簿今因吏役至府下非有它求宜以卑贱不能自逹欲一趋门仞而已伏惟幸赐察焉不备某再拜又某叩首孟春犹寒伏惟留守相公大学士动止万福某罪逆不孝不自死灭犹存喘息自齿人曹近者辄以哀诚具之号䟽台慈轸恻怜念孤穷亟遣府兵赐以慰答有以见厚徳载物无所不容求旧拾遗虽弊不弃捧读感涕不知自已内惟孤贱受赐有年岂独兹时乃尔忉怛盖以感激临纸发于其诚而不能止也留务清闲㐲惟上爲邦家精调寝饍下情区区谨因人还附以叙谢某再拜与杜正献公某顿首启仲夏毒热伏惟相公合下尊候动止万福某蒙国厚恩任责尤重殆此朞岁旷无所闻不惟上辜陶钧实亦惭愧知已瞻望门馆岂胜区区然自东藩下车巳累月而尚稽脩问左右之礼盖其进不能爲朝廷辨邪正而使谗言胜于公议退亦何所述其私焉用此彷徨非懈怠也伏以大臣出处自系时事惟望爲国自重以享多福卑情不任祷颂恳切之至谨奉启起居伏惟幸察又某启仲夏毒热不审相公合下尊体动止何如某昨蒙恩自滁徙扬扬古名都尝多鉅公临治忆爲进士时从故胥公自南还舟次郡下游里市中但见郡人称颂太守之政爱之如父母某时尚未登公之门然始闻公之盛徳矣因窃叹慕不已以爲君子爲政使人爱之如此足矣然不知公以何道而能使人如此又不知使已他日爲之亦䏻使人如此否是时天圣六年冬也去今㡬二十年而幸得继公爲政于此以偿夙昔叹慕之心而其材薄力劣复何能爲徒有志尔相公道徳材业着子天下一郡之政不足多述因小生之幸遂以及之聊陈始未不觉言繁恐悚恐悚拜见未由伏惟爲国自重又某启孟秋犹热伏惟致政相公合下尊体动止万福昨者某以目疾爲苦自扬州求颍至此经时阙于奉状盖以目疾无悰私门多故然其企望门馆何日而忘顷自去冬子羙之逝贤人不幸天下所哀伏计台慈倍深痛悼某年方四十有三而鬓须皆白眼目昬暗慈母垂老羸病厌厌身世若斯国恩未报毎以自念慨然兴嗟知遇至深敢兹琐碎皇恐皇恐秋暑未退霖雨爲灾㐲惟顺时倍加保重卑情所望不任区区谨奉启起居又某顿首启季冬极寒伏惟相公合下尊候动止万福某幸得守官近郡当时欲奔走候问起居而自秋以来老母卧病郡旣僻小絶无医药逮冬至之后方得渐安由此踰月旷阙书启之礼蕞尔小子蒙徳有年瞻望门墻何日而巳伏愿顺时自重以迎遐福以隆寿考卑情不任区区谨奉启咨问又某启前月𥘉专于郡中借人拜问不谓至今不逹必以大水爲阻急足至伏喜秋来台候万福得賛善书承颇多故亦云微恙今必已平康谅烦台虑也宠示寄君谟唱和诗并梅书岂胜珍荷梅君穷困晚遇真知不爲否也某此苟活但葬事未有涯大事惟此固难容易自秋来忽患腰脚医者云脾元冷气下攻遂勉从教诲食肉古人三年不食盐酪诚有愧也不孝不孝延陵葬子孔子犹徃观之盖君子于哀乐喜怒必有可观以爲人法也今世士人居丧不及处多风俗乆弊恬不爲怪心常患之不意自犯名教然存身亦以奉后此蒙宠诲之意也荷见忧爱至深不觉言多死罪死罪某上与曽宣靖公某启山郡僻寂习闲成懒凡于人事㡬废絶前者送起居院文字人回特沐手诲违别兹乆伏承徳履甚休可胜慰浣某居此虽僻陋然奉亲尸禄优幸至多愚拙之心本贪报国招仇取祸势自当然然禆𥙷未有一分而缘某之故事起多端有损无益可爲媿叹今而冒宠名饱食自便何以爲颜也未期良㑹冬冷保重与吕正献公某启别后人还两辱书暑中喜承寝味多福某十三日受命与孙公易地此月下旬当行効官不惮宣力苟爲公家何所不可若区区应接人事以避徃来之谤秖恐违其天性难乆处也西湖宛然再来之计不难图而与贤者共乐知其不可得也秋凉惟冀保重又某启某以衰病之质幸此优闲中性易习遂成懒堕向审召还禁林固与士大夫同其庆抃而乆阙驰诚恃知之厚必不罪其踈慢也辱书重増感愧未涯瞻迩渐寒爲国自重又某启养拙东州乆自藏缩加之病苦废事遂阙拜问比者得请淮西道出治下方俟及疆奉状行次南郡遽辱赐教其爲感愧何可胜言仍审坐镇之余动履多福某衰晚之年蒙上信其实病不以避事爲责而从其所欲恩出万幸何感如之余不复云皆留靣布又某启晴隂不常不审动履何似前日四望一赏群芳之盛已而遂雨古人谓四乐难并信矣十三日欲枉轩骑顾访盖以草堂仅成幸一光饰之尔谨此咨布余留面叙又某启昨晚辱教答承齿疾尚未平若苦不敢劝酒莫可略枉顾否盖欲少接清论不主于酒食物亦令减滋味也矧兹疾某亦尝苦毎蒙寛假也更此咨启与程文简公某启哀诚迫塞不敢时通记问蒙存録过厚荷知有素不当烦述也贱累往来镇下特承差人送至及劳赐稠重秖以愧感佳醸拜恵甚频増増腼衰病咫尺未由号见依恋依恋又某顿首启依恋之恳略布具前大暑中特烦眷接累日连夕不见勌色私怀感着非一二所可陈舟行病酒累日不解府人屡还皆不能奉启才过长平遂苦大热比及都下俗状益劳瞻想清宴其可再得余当续具咨目兹少叙依依不悉又蒙颁寄佳醖感愧非一京师日苦俗状无复清思临觞之乐未始有之思去岁留奉清欢不觉巳朞年矣栁湖陈之甘棠思有所颂述以遗陈人爲他日故事以彰公之雅志不惟拙讷直以多事怱怱殊所不暇秋凉必偿素愿得次诗榜之末亦大幸矣又某启昨得请淮西方作书乞舟谋出府下冀得一奉言色私怀喜幸何可胜言而改軄未谢恩旨复留孤拙无庸于时何报进退遑遽莫知所爲重以屡烦朝听未敢轻有所陈颜周行碌碌而巳荷公爱顾非比他人岀处之节不敢自黙时事日新未知如何区区非纸墨所布也秋热惟乞以时爲国自重又某启忽忽久踈奉问近以𬒳命出疆𥘉縁持送御容须一学士同列五人皆以曽往遂不敢辞继以虏中凶讣义益难免然冒风霜衣皮毛附火食麫皆于目疾有损亦无如之何比者当驰问示谕栁湖嘉致诚愿有所述以姓名附见爲荣北行马上当得杼思偶祕书归省顾治行计随分牵率鄙怀不能尽万一又某顿首伏承台诲欲使撰述先公神道碑岂胜愧恐某才识卑近岂足以铺列世徳之清芬然蒙顾有年义不得辞其如大惧不称所使以辱执事是用进退惕然余当诣节下受教舟船荷徳无巳又某启辱赐问并录到赠告屡烦台听悚仄可知所要碑文今巳牵课衰病无悰言无伦理不足以扬先烈愧汗而巳某自病起益疲不能复旧岂遂衰邪碌碌处此思去未果但思明公栁湖春色不得陪俊骑爲恨尔大用犹稽时事多端思见旧徳物论如此非䛕也未间樽爼爲适亦有嘉趣临纸区区不能尽惟冀爲国珍重与孙威敏公某僦居西郊苟活无求于世号奉几筵而巳诸事无便不便也幸无恤秖如卜葬茫然未有涯然汲汲须于明年了却某迩来目昬略辨黒白耳复加重恐知之西行渐相逺哀苦中瞻望依依范杜二家之子不归京西此不足怪人事就易尔仕宦子孙多在北古贤亦皆如此不以去就爲轻重也某亦不忍以先妣有归子孙以逺不得时省坟墓也哀切哀切又某叩首急足自徐还辱书承以七月首涂大斾遂西即日秋暑伏惟台候万福昨日范公宅得书以埋铭见託哀苦中无心绪作文字然范公之徳之才岂易称述至于辨谗谤判忠邪上不损朝廷事体下不避怨仇侧目如此下笔抑又艰㢤某平生孤拙荷范公知奖最深适此哀迷别无展力将此文字是其軄业当勉力爲之更须诸公共力商榷须要稳当承公许作行状甚善便将请谥议官文书有司据以爲议大是一重公据请早挥笔秖见行状亦当牵率爲之也入对少留应当西迈残暑千万保摄时乞恵问以慰孤穷与苏丞相某启哀穷苟活奄及仲秋孤苦之心何以自处昨急足还府尝奉号䟽必逹秋凉寝味如何昨闻入京今必归府某此幸㓜贱如常相见未涯向寒保爱因人奉此不次某再拜推官学士执事昨大祸仓卒离南都来不记料钱劵历何在后来须缴纳省中不知省中曽催否是王仲文手分託与问之又某启近急脚子还尝奉讯专人至辱书审秋寒以来体况佳福脩苟自存活诸况前书具之此不繁述軄租极荷挂意前者爲料钱历子承封送王仲文等状盖当时作书误冩本爲添支历尓更说与问看记得当时离南都时似缴纳了恐未曽缴时须要见归着也此中寻来并不见故也更爲王渭州织纱如何亦告因书批及见解牓喜贤弟𬒳荐岁杪多爱某再拜軄田丝十二两有公文却送还府又某启近累累辱书承夏热幕中清胜某居此以来事绪累次书中应悉但卜葬心欲速了而事未有涯絶无人相助又无弟姪可使者茫然中心未知所措吾弟替期应亦不逺公租极小事烦挂意悚悚苟图存活所须至鲜然有不得已处也穷居危坐病目眊然无以度日又爲一妺丧夫惸然无依居处相逺力未相及添此一重烦恼尔人还作书囬谢事多未能子细思渇思渇又某启晴色可佳必遂出城之行泥泞窃惟劳顿清明之约幸率唐公见过喫一椀不托尔余无可以爲礼也专此不宣又某启雨晴便苦客多牵强攀和盛篇已不能如韵实愧于诗老也早来承见问所闻再三疑惑不审何事彼有所传幸以爲示也爲客在门前守定冩简不成悉之又某启拙诗趂韵有梅二之业病无其工也早来许行香后见过何爲复辍所欲示者何事来日能见顾否行香后乘凉枉驾作一盂饭奉待却有絶品茶数种可试若所说事不妨时幸就近约介甫同来爲幸惟以方上号请告不敢聚饮尔其他并无害批示某再拜又某启近尝奉状急足还并递中併捧恵问所以慰诲存恤之甚厚兼审经暑动履多福乃诚瞻向欣感可量汴流驶激承使舟即日东下得与民吏奔走道左岂胜驰情谨先奉此攀迎伏惟幸察不宣又某启某以孤拙蒙上恩怜予之一州俾养衰朽又得在使部遂依公庇顿安危心岂胜天幸某至此已数月幸岁丰盗息民事亦稀蝗蝻不多随时扑灭承斋舲下汴首及弊封当得亲受约束靣布恳诚谨因迎迓人行姑此上问尊候不宣余皇祐庚寅岁爲南都从事㑹乐安公来守留司以余乃昔所举送进士待遇特厚府中之务皆以见属尝谓余曰爱君至诚喜得共事故事事奉诿必不惮烦也又尝亲书余考牒曰才可适时识能虑逺珪璋粹羙是爲邦国之珍文学纯深当备朝廷之用又其所遗书简往往指事诘难尽其底处余亦荷其知照于论议间纎悉无隐前后诸帖虽祕藏之或爲亲识携去者多矣今闻公薨谢感旧怆怀不能已已因索巾禇尚得数十帋命工装背庻㡬藏于乆逺尓熈宁五年十月廿五日东阳郡思堂丹扬苏颂子容题予在乐安幙府二年日接论议闻所未闻府事之外则章奏书䟽悉以见託至于私家细故亦多询其何如故其简札丁宁委曲虽至亲亦不过如此自公之薨予毎与亲旧语言未尝不及之抑其风尚之可怀故弥久而不能忘也苏颂子容题与王文公某再拜相别忽焉遂见新岁中间尝一得附书其如怱遽不尽鄙怀于今犹以爲恨虽然遂使不怱遽区区之怀亦不能尽也贤弟来得相见备审动止即日春寒奉太夫人万福喜慰无限贤者不能留之朝衰病者不得放去皆失其分归咎何所其自新春来目益昬耳亦不聦大惧难乆于笔砚平生所怀有所未毕遂恐爲庸人以死尔其他细故不足道惟奉亲自爱又某启近託扬州附书必逹自拜别无日不瞻企秋气稍凉㐲惟尊候万福毗陵名郡下车之始民其受赐然及侍亲爲道之乐日益无涯矣某怏怏于此素志都违诸公特以外议爲畏勉相留古之君子去就乃若是也吕恵卿学者罕能及更与切磨之无所不至也因其行谨附此咨起居又近得扬州书言介甫有平山诗尚未得见因信幸乞爲示此地在广陵爲佳处得诸公録于文字甚幸也贤弟平甫秀才不及别书愚意同此前亦承恵诗多感多感与韩献肃公某启多日思致问近见发遣使臣来请公用物唿渠欲附书待之终不至遂以稽滞不审秋凉所履何似某碌碌无所称遂爲朋友之羞第以体难轻发当更小忍慙尓君谟自南归皤然一翁但喜其病渇且止遂当安也仲仪顽健如故惟不能屡相见交㳺索漠子华岂当乆外何时来归未间因风时枉数字犹足以慰衰病之怀窃冒宠荣不知爲乐但觉其劳与负愧尓茶三二种託贤弟致逹勿罪少邉州早寒惟爲时自爱公仪云谢礼闱唱和巳失二梅可叹可叹与韩门下承巳受命未克驰贺盖以治行徙居日併牵率也隂雨体况佳否小诗幸同作以送介甫因岀见过思仰思仰某再拜何时可入史院幸先示谕爲望与呉王献公某启奉别忽见新岁辱书承经寒动履休胜某以孤拙之姿不求合世加以衰病心在江湖乆矣此交亲所共亮之也兹者遽叨误选实岀意外任责已重而无素藴不败何待见爱深者但可弔也不然何以教之惶恐惶恐新春保爱以副瞻祝某再拜又某启公私多故久阙奉状辱书承经暑动履清和併深慰恋近审将漕京西但欣按部过都当遂瞻见亦承曽有章奏必难遂髙懐莫且勉就否某自春渉夏以小儿女多病不无忧挠加以待罪碌碌不知所爲情绪萧索无复前日惟握手一笑庻几尚慰衰残岂胜企望也未间盛者爲时自重人还草率爲谢不宣又某启公私多故稍阙致问自因山赴役事非素料毎见奏削足知劳虑也亦承迩来颇有伦绪谅非精敏不能济也某以衰朽谬膺噐使当此多艰未知何以免于罪戾也即此衰病之余与儿妇軰各安恐知乂某启违逺台席忽复更时秋暑尚繁不审动履何似某向以孤危之迹当羣论汹涌之时独頼至公遏以清议保全至此恩徳可量赴軄以来日享安逸兹爲受赐不浅矣乃情倾向岂胜区区惟冀以时爲国自重又某启感激之诚巳具前幅某十七日受命行装素具适值乆雨积水爲阻三五日始遂东归某此来恩数出于望外然犹有私门合乞恩泽上烦朝廷幸乞留念盖他门不敢言恃以亲契皇恐皇恐某又上又某启多故稍阙致问辱书感愧新正窃承动履休福贵眷各安某与儿妇等幸如宜第苦残衰齿牙揺脱饮食艰难殊无情况尔京西忽已踰年承见谕谨当志在下怀也过年賔客书题坌集日益区区修报草率不以爲罪春和惟以时慎爱又某顿首启某田野之人自冝屏缩而况机政方䌓犹蒙曲记其生日贶之厚礼仰佩眷意之笃感惧交并某以衰病退藏人事或不能勉力交亲必赐寛恕谨此以代布谢之万一又窃承恳章屡上而中外瞻瞩方切恐未能遽遂髙怀也近叔平自南都惠然见访此事古人所重近世絶稀始知风月属闲人也有㑹老堂三篇方刻石续纳儿子在宅叨聒感愧感愧与呉正肃公某启前日斋所却成叨聒累日宿斋不易承手教存问雨势不减去年弊居上漏下浸压溺是忧更三数日如此当须奔避皇皇不知何适爲可居京师其况如此奈何奈何承恵竒物逺来更要新如何可得也感着感着人还谨此不宣又某再拜累日不瞻奉渇仰可胜酷暑中承气体清适某自𥘉旬内尝冒热赴宿爲暑毒所伤絶然饮不得加以腹疾时时作遂在告数日前下牓子欲见以虚羸未任遂复中止更三五日当出承手教存问感慰感慰谨此奉谢又某启在告累日不获瞻见尤所企渇辱教承余寒体气清佳衰病极不自胜左臂疼痛系衣搢笏皆不得恳告诸公㡬乎乞骸也何暇复顾外论如何㢤承见谕感仰感仰乍出事丛草草不悉又某启承奉祠斋宿喜体候清休某参假方三日左眼脸上生一疮疼痛牵连右目不可忍旦夕未止又须在告屡废軄事岂得安稳诸公不谅未肯令罢奈何奈何承恵佳篇甚释病思和得纳上目痛甚书不得勿讶又某病中闻得解府事如释笼缚交朋闻之应亦爲愚喜也请外又须更作一节般挈上下重以爲劳数日卜居稍定遂得从公㳺矣拙诗取笑又某启一两日不奉见伏惟体候清佳孙明复春秋文字知在彼传録欲告借一两册或彼中巳冩了者若或未冩到者皆得此中一二笔吏闲坐必不乆滞某遂赴班荆忽忽五七日不相见谨此不宣又某启昨日圣俞处见一篇又辱宠示其锋岂易当也然自此极有工夫却归人道上也云百司者尚未见报来不知的否某巳有祕阁唐书便更无兼局亦情愿脸疮未愈未得奉见区区不悉又某启昨日奉见偶忘咨闻爲亲戚乔孝本避嫌当易局乞早与施行况武平郎君例甚近幸冀留念前时乱道数篇必已宠和专令咨请望付人也忙不详悉又某启在告久不瞻颜采顿凉伏计徳履康𥙿某病体得凉渐愈思欲朝参以奉言宴而假故须𥘉三日方可出昨见新制京朝官不自下文字令审官举行磨勘朝士唧唧皆爲不便某亦思之有数节未便盖爲害甚广然不知长文曽留意否始𥘉莫与建议否欲有所陈未敢先此咨问幸思而见教又某启自大斾东出忽复踰时春气犹寒窃承动履清胜前约临行少留㑹话终不克遂至今爲恨东土雨雪不愆年丰俗阜爲郡之乐想亦无涯某衰病日増勉强碌碌卒无毫分以塞咎责奈何奈何前日赏花钓鱼获侍清宴自景祐三年逮今二十六年获见盛事独恨长文不在尔向暑政暇惟以时自爱因风惠问以慰瞻渇又某启以公私多故乆不奉䟽秋暑伏承孝履支福贤郎来因得闻动静粗慰瞻企然而倚庐逺去城邑饮食非便亦承脏腑不调谅由𬞞食所致某向居忧于颍毎毎因食素生疾遂且食肉然服除半岁犹未平复此在典礼亦当从权前时传侍讲还朝尤病甚有羸色乆之方复公奉侍慈颜尤当勉彊间食少荤味以养助真气交旧奉祝惟此爲切余不烦言也亦知室居稍亦完缉向寒更冀节哀慎护以副瞻祝又某自春末家中疫疾深夏甫定遽此水灾惊奔不暇仅有余生入今年来两目昬甚屯滞百端直以京师饥疫复此水患上心忧劳正当竭力未敢请外其如无所禆𥙷其责愈深奈何奈何赐茶数饼表信然亦不冝多饮也又某启暑伏巳深不审台候动履何似脩赴軄巳旬余幸岁丰盗贼衰息地僻人事稀简蹇拙之迹临祸获全荷徳巳多而又假以寛闲之处俾养衰病之余其受赐亦不浅矣昨过颍尾盖十五六年不到矣而风气之变物产益佳巨蠏鲜鰕肥鱼香稻不异江湖之富故亳虽名郡而归思不可遏也固不待巢成而歛翼矣公方上副圣君眷委之重下爲善人良士所頼惟爲国自重以副区区不宣某再拜与苏丞相诚如所谕甚善早来所闻是生开者河道云太浅却髙如西靣二尺已来更请子细看过或果如此即更须那工开令深峻方可行水仍云大抵近东河底渐髙恐流水不快千万且与挂意某两日拖病来日方可到城外恐知之某白子容足下又某自去秋扶护南归水陆徃还四千余里幸无风水之恐得遂安祔哀苦中独力粗如私愿其如水徃陆还奔驰劳苦故自春多病仅有余生中间承改秩召试帖职未遑为贺亦以哀苦杜门少见人便故也即日供軄奉亲外气体休佳某六月当勉从人事未知所向何方相见未可期企仰企仰因人不惜垂问此外珍重某又门哀苦中承示启事相知何必更如是未禫除稽于复谢谅可情恕也又某启中间辱书承为政外体履安和近又沐恵问适以合宫大礼前后事丛不时致谢第深感愧也颕城佳郡足以优贤然当舒发逺大则难久留也未间湖园亦少资清兴某衰病碌碌厚颜已多有名即得引去矣未果谈𣢾𥘉寒以时慎爱不宣某再拜知郡子容学士足下与杜正献公某顿首启仲秋渐凉㐲惟致政相公尊体起居万福前者所遣人还伏䝉宠赐书答因得备问起居之节进退之冝私心喜幸何可胜道淮南歳旱飞蝗羣下来自淮泗至秋暑毒不解不审沿汴如何更望顺时倍保尊重又某顿首山僻少便阙于修问伏惟台候万福进士曽巩者好古为文知道理不类郷闾少年举子所为近年文稍与后进中如此人者不过一二合下志乐天下之英材如巩者进于门下冝不遗之恐未知其实故敢以告伏惟矜察书简卷第二与杜正献公第一帖尊候第四帖当时欲与吕正献公第二帖瞻迩与曾宣靖公㡬废絶手诲事起多端与孙威敏公第二帖请早与苏丞相第三帖思渇于簿知不安来今应安也见且伸意与王文公第一帖得相见欧阳文忠公文集归田录卷第二归田録卷第二欧阳文忠公集一百二十七真宗朝歳歳赏花钓鱼羣臣应制尝一歳临池久之而御钓不食时丁晋公应制诗云莺惊鳯辇穿花去鱼畏龙颜上钓迟真宗称赏羣臣皆自以为不及也赵元昊二子长曰佞令受次曰谅祚谅祚之母尼也有色而宠佞令受母子怨望而谅祚母之兄曰没蔵讹哤者亦黠虏也因教佞令受以弑逆之谋元昊已见杀讹哤遂以弑逆之罪诛佞令受子母而谅祚乃得立而年甚㓜讹哤遂专夏国之政其后谅祚稍长卒杀讹哤灭其族元昊爲西鄙患者十余年国家困天下之力有事扵一方而败军杀将不可胜数然未尝少挫其锋及其困扵女色祸生父子之间以亡其身此自古贤智之君或不能免况夷狄乎讹哤教人之子杀其父以爲已利而卒亦灭族皆理之然也晏元献公喜评诗尝曰老觉腰金重慵便枕玉凉未是富贵语不如笙歌归院落灯火下楼台此善言富贵者也人皆以爲知言契丹阿保机当唐末五代时最盛开平中屡遣使聘梁梁亦遣人报聘今世传李琪金门集有赐契丹诏乃爲阿布机当时书诏不应有误而自五代以来见扵他书者皆爲阿保机虽今契丹之人自谓之阿保机亦不应有失又有赵志忠者本华人也自幼䧟虏爲人明敏在虏中举进士至显官既而脱身归国能述虏中君臣世次山川风物甚详又云阿保机虏人实谓之阿保谨未知孰是此圣人所以慎扵传疑也真宗尤重儒学今科埸条制皆当时所定至今每亲试进士已放及第自十人已上御试卷子并録本扵真宗影殿前焚烧制举登科者亦然近时名画李成巨然山水包鼎虎赵昌花果成官至尚书郎其山水寒林徃徃人家有之巨然之笔惟学士院玉堂北壁独存人间不复见也包氏宣州人世以画虎名家而鼎最为妙今子孙犹以画虎为业而曽不得其髣髴也昌花写生逼真而笔法輭俗殊无古人格致然时亦未有其比㓂莱公在中书与同列戯云水底日为天上日未有对而会杨大年适来白事因请其对大年应声曰眼中人是面前人一坐称为的对朝廷之制有因偶出一时而遂为故事者契丹人使见辞赐宴杂学士员虽多皆赴坐惟翰林学士秖召当直一员余皆不赴诸王宫教授入谢祖宗时偶因便殿不御𫀆带见之至今教授入谢必俟上入内解袍带复出见之有司皆以为定制也处士林逋居扵杭州西湖之孤山逋工笔画善为诗如草泥行郭索云木呌钩辀颇为士大夫所称又梅花诗云踈影横斜水清浅暗香浮动月黄昬评诗者谓前世咏梅者多矣未有此句也又其临终为句云茂陵他日求遗槀犹喜曽无封禅书尤为人称诵自逋之卒湖山寂寥未有继者俚谚云赵老送灯台一去更不来不知是何等语虽士大夫亦徃徃道之天圣中有尚书郎赵世长者常以滑稽自负其老也求为西京留台御史有䡖薄子送以诗云此回真是送灯台世长深恶之亦以不䏻酬酢为恨其后竟卒扵留台也官制废久矣今其名称讹谬者多虽士大夫皆从俗不以为怪皇女为公主其夫必拜驸马都尉故谓之驸马宗室女封郡主者谓其夫为郡马县主者为县马不知何义也唐制三衞官有司阶司戈执干执㦸谓之四色官今三衞废无官属惟金吾有一人每日扵正衙放朝喝不坐直谓之四色官尤可笑也京师诸司库务皆由三司举官监当而权贵之家子弟亲戚因縁请託不可胜数爲三司使者常以爲患田元均爲人宽厚长者其在三司深厌干请者虽不能从然不欲峻拒之每温颜强笑以遣之尝谓人曰作三司使数年强笑多矣直笑得面似靴皮士大夫闻者传以爲笑然皆服其徳量也茶之品莫贵扵龙鳯谓之团茶凡八饼重一斤庆暦中蔡君谟爲福建路转运使始造小片龙茶以进其品絶精谓之小团凡二十饼重一斤其价直金二两然金可有而茶不可得每因南郊致斋中书枢宻院各赐一餠四人分之宫人徃徃缕金花扵其上盖其贵重如此太宗时有待诏贾玄以棊供奉号为国手迩来数十年未有继者近时有李憨子者颇为人所称云举世无敌手然其人状貌昬浊垢秽不可近盖里巷庸人也不足置之罇爼间故胡旦尝语人曰以棊为易解则如旦聦明尚或不能以为难解则愚下小人徃徃造扵精絶信如其言也王副枢之夫人梅鼎臣之女也景彞𥘉除枢宻副使梅夫人入谢慈寿宫太后问夫人谁家子对曰梅鼎臣女也太后笑曰是梅圣俞家乎由是始知圣俞名闻扵宫禁也圣俞在时家甚贫余或至其家饮酒甚醇非常人家所有问其所得云皇亲有好学者宛转致之余又闻皇亲有以钱数千购梅诗一篇者其名重扵时如此钱思公虽生长富贵而少所嗜好在西洛时尝语寮属言平生惟好读书坐则读经史卧则读小说上厠则阅小辞盖未尝顷刻释卷也谢希深亦言宋公垂同在史院每走厠必挟书以徃讽诵之声琅然闻于逺近其笃学如此余因谓希深曰余平生所作文章多在三上乃马上枕上厠上也盖惟此尤可以属思尔国朝宰相最少年者惟王溥罢相时父母皆在人以为荣今富丞相入中书时年五十二太夫人在堂康强后三年太夫人薨有司议赠䘏之典云无见任宰相丁忧例是歳三月十七日春宴百司已具前一夕有旨富某母䘮在殡特罢宴此事亦前世未有皇祐二年嘉祐七年季秋大享皆以大庆殿为明堂盖明堂者路寝也方扵寓祭圜丘斯为近礼明堂额御篆以金填字门牌亦御飞白皆皇祐中所书神翰雄伟势若飞动余诗云寳墨飞云动金文耀日晶者谓二牌也钱思公官兼将相阶勲品皆第一自云平生不足者不得扵黄纸书名每以为恨也三班院所领使臣八千余人涖事于外其罢而在院者常数百人每歳干元节醵钱饭僧进香合以祝圣寿谓之香钱判院官常利其余以为餐钱羣牧司领内外坊监使副判官比佗司俸入最优又歳收粪墼钱颇多以充公用故京师爲之语曰三班喫香羣牧喫粪也咸平五年南省试进士有教无类赋王沂公爲第一赋盛行扵世其警句有云神龙异禀犹嗜欲之可求纎草何知尚薫莸而相假时有轻薄子拟作四句云相国寺前熊翻筋斗望春门外驴舞柘枝议者以谓言虽鄙俚亦着题也国朝之制自学士已上赐金带者例不佩鱼若奉使契丹及舘伴北使则佩事巳复去之惟两府之臣则赐佩谓之重金𥘉太宗尝曰玉不离石犀不离角可贵者惟金也乃创爲金銙之制以赐羣臣方团毬路以赐两府御仙花以赐学士以上今俗谓毬路爲笏头御仙花爲荔枝皆失其本号也宋丞相早以文行负重名扵时晚年尤精字学尝手挍郭忠恕佩觽三篇寳翫之其在中书堂吏书牒尾以俗体书宋爲宋公见之不肯下笔责堂吏曰吾虽不才尚能见姓书名此不是我姓堂吏惶惧改之乃肯书名京师食店卖酸䭑者皆大出牌牓扵通衢而俚俗昧扵字法转酸从食䭑从舀有滑稽子谓人曰彼家所卖馂饀不知为何物也饮食四方异宜而名号亦随时俗言语不同至或传者转失其本汤饼唐人谓之不托今俗谓之馎饦矣晋束晳饼赋有馒头薄持起溲牢九之号惟馒头至今名存而起溲牢九皆莫晓为何物薄持荀氏又谓之薄夜亦莫知何物也嘉祐八年上元夜赐中书枢宻院御筵于相国寺罗汉院国朝之制歳时赐宴多矣自两制巳上皆与惟上元一夕秖赐中书枢宻院虽前两府见任使相皆不得与也是歳昭文韩相集贤曽公枢宻张太尉皆在假不赴惟余与西㕔赵侍郎副枢胡諌议呉谏议四人在席酒半相顾四人者皆同时翰林学士相继登二府前此未有也因相与道玉堂旧事爲笑乐遂皆引满剧饮亦一时之盛事也国朝之制大宴枢宻使副不坐侍立殿上既而退就御厨赐食与合门引进四方馆使列坐庑下亲王一人伴食每春秋赐衣门谢则与内诸司使副班于垂拱殿外廷中而中书则别班谢于门上故朝中爲之语曰㕑中赐食阶下谢衣盖枢宻使唐制以内臣爲之故常与内诸司使副爲伍自后唐庄宗用郭崇韬与宰相分秉朝政文事出中书武事出枢宻自此之后其权渐盛至今朝遂号爲两府事权进用禄赐礼遇与宰相均惟日趋内朝侍宴赐衣等事尚循唐旧其任隆辅弼之崇而杂用内诸司故事使朝廷制度轻重失序盖沿革异时囚循不能釐正也蔡君谟既爲余书集古録目序刻石其字尤精劲爲世所珍余以䑕须栗尾笔铜緑笔格大小龙茶惠山泉等物爲润笔君谟大笑以爲太清而不俗后月余有人遗余以清泉香饼一箧者君谟闻之叹曰香饼来迟使我润笔独无此一种佳物兹又可笑也清泉地名香饼石炭也用以焚香一饼之火可终日不灭梅圣俞以诗知名三十年终不得一馆职晚年与修唐书书成未奏而卒士大夫莫不叹惜其𥘉受勑修唐书语其妻刁氏曰吾之修书可谓猢狲入布袋矣刁氏对曰君扵仕宦亦何异鲇鱼上竹竿耶闻者皆以为善对仁宗𥘉立今上为皇子令中书召学士草诏学士王当直召至中书谕之王曰此大事也必湏面奉圣旨扵是求对明日面禀得旨乃草诏羣公皆以王为真得学士体也盛文肃公丰肌大腹而眉目清秀丁晋公踈痩如削二公皆两浙人也并以文辞知名扵时梅学士询在真宗时巳为名臣至庆暦中为翰林侍读以卒性喜焚香其在官所每晨起将视事必焚香两鑪以公服罩之撮其䄂以出坐定撒开两䄂郁然满室浓香有窦元賔者五代汉宰相正固之孙也以名家子有文行为馆职而不喜修饰经时未尝沐浴故时人为之语曰盛肥丁痩梅香窦臭也寳元中赵元昊叛命朝廷命将讨伐以鄜延环庆泾原秦鳯四路各置经略安抚招讨使余以为四路皆内地也当如故事置灵夏四面行营招讨使今自扵境内何所招讨余因窃料王师必不能岀境其后用兵五六年刘平任福葛怀敏三大将皆自战其地而大败由是至扵罢兵竟不能出师吕文穆公以宽厚为宰相太宗尤所眷遇有一朝士家藏古鑑自言能照二百里欲因公弟献以求知其弟伺间从容言之公笑曰吾面不过楪子大安用照二百里其弟遂不复敢言闻者叹服以谓贤扵李衞公逺矣盖寡好而不为物累者昔贤之所难也国朝百有余年年号无过九年者开寳九年改为太平兴国太平兴国九年改为雍熈大中祥符九年改为天禧庆暦九年改为皇祐嘉祐九年改为治平惟天圣尽九年而十年改为明道唐人奏事非表非状者谓之牓子亦谓之録子今谓之札子凡羣臣百司上殿奏事两制以上非时有所奏陈皆用札子中书枢宻院事有不降宣勑者亦用札子与两府自相徃来亦然若百司申中书皆用状惟学士院用咨报其实如札子亦不书名但当直学士一人押字而巳谓之咨报此唐学士旧规也唐世学士院故事近时堕废殆尽惟此一事在尔燕王太宗幼子也太宗子八人真宗朝六人巳亡殁至仁宗即位独燕王在以皇叔之亲特见尊礼契丹亦畏其名其疾亟时仁宗幸其宫亲为调药平生未尝语朝政遗言一二事皆切扵理余时知制诰所作赠官制所载皆其实事也华元郡王燕王子也性好昼睡每自旦酣寝至暮始兴盥濯栉漱衣冠而出燃灯烛治家事饮食宴乐逹旦而罢则复寝以终日无日不如此由是一宫之人皆昼睡夕兴允良不甚喜声色亦不为佗骄恣惟以夜为昼亦其性之异前世所未有也故观察使刘从广燕王壻也尝语余燕王好坐木马子坐则不下或饥则便就其上饮食徃徃乗兴奏乐扵前酣饮终日亦其性之异也皇子颢封东阳郡王除婺州节度使检校太傅翰林贾学士上言太傅天子师臣也子为父师扵体不顺中书检勘自唐以来亲王无兼师傅官者盖自国朝命官秖以差遣为职事自三师三公以降皆是虚名故失扵因循尔议者皆以贾言为当也端明殿学士五代后唐时置国朝尤以为贵多以翰林学士兼之其不以翰苑兼职及换职者百年间才两人特拜程戡王素是也庆暦八年正月十八日夜崇政殿宿衞士作乱扵殿前杀伤四人取准备救火长梯登屋入禁中逢一宫人问寝合在何䖏宫人不对杀之既而宿直都知闻变领宿衞士入搜索已复逃窜后三日扵内城西北角楼中获一人杀之时内臣杨怀敏受旨获贼勿杀而仓卒杀之由是竟莫究其事叶子格者自唐中世以后有之说者云因人有姓叶号叶子青者撰此格因以为名此说非也唐人藏书皆作卷轴其后有叶子其制似今䇿子凡文字有备检用者卷轴难数卷舒故以叶子冩之如呉彩鸾唐韵李郃彩选之类是也骰子格本备检用故亦以叶子冩之因以为名尔唐世士人宴聚风行叶子格五代国𥘉犹然后渐废不传今其格世或有之而人无知者惟昔杨大年好之仲侍制大年门下客也故亦能之大年又取叶子彩名红鹤皁鹤者别演为鹤格郑宣徽章郇公皆大年门下客也故皆䏻之余少时亦有此二格后失其本今絶无知者国朝自下湖南始置诸州通判既非副贰又非属官故常与知州争权每云我是监郡朝廷使我监汝举动为其所制太祖闻而患之下诏书戒励使与长吏恊和凡文书非与长吏同签书者所在不得承受施行自此遂稍稍戢然至今州郡徃徃与通判不和徃时有钱昆少卿者家世余杭人也杭人嗜蟹昆尝求补外郡人问其所欲何州昆曰但得有螃蟹无通判豦则可矣至今士人以爲口实嘉祐二年余与端明韩子华翰长王禹玉侍读范景仁龙图梅公仪同知礼部贡举辟梅圣俞爲小试官凡锁院五十日六人者相与唱和爲古律歌诗一百七十余篇集爲三卷禹玉余爲校理时武成王庙所解进士也至此新入翰林与余同院又同知贡举故禹玉赠余云十五年前出门下最荣今日预东堂余答云昔时叨入武成宫曽看挥毫气吐虹梦寐闲思十年事笑谈今此一罇同喜君新赐黄金带顾我宜为白发翁也天圣中余举进士国学南省皆忝第一人荐名其后景仁相继亦然故景仁赠余云澹墨题名第一人孤生何幸继前尘也圣俞自天圣中与余为诗友余尝赠以蟠桃诗有韩孟之戯故至此梅赠余云犹喜共量天下士亦胜东野亦胜韩而子华笔力豪赡公仪文思温雅而敏捷皆勍敌也前此为南省试官者多窘束条制不少放怀余六人者懽然相得羣居终日长篇险韵衆制交作笔吏疲扵冩録僮史奔走徃来间以滑稽嘲谑形扵风刺更相酬酢徃性烘堂絶倒自谓一时盛事前此未之有也徃时学士循唐故事见宰相不具靴笏系鞋坐玉堂上遣院吏计㑹堂头直省官学士将至宰相出迎近时学士始具靴笏至中书与常参官杂坐扵客位有移时不得见者学士日益自卑丞相礼亦渐薄葢习见巳久恬然不复为怪也张尭封者南京进士也累举不第家甚贫有善相者谓曰视子之相不过一幕职然君骨贵必享王封人𥘉莫晓其旨其后尧封举进士及第终扵幕职尧封温成皇后父也后既贵尧封累赠太师中书令兼尚书令封清河郡王由是始悟相者之言治平二年八月三日大雨一夕都城水深数尺上降诏责躬求直言学士草诏有大臣惕思天变之语上夜批出云淫雨为灾专戒不徳遽令除去大臣思变之言上之恭已畏天自励如此章郇公与石资政素相友善而石喜谈谐尝戯章云昔时名画有戴松牛韩干马而今有章得象也世言闽人多短小而长大者必为贵人郇公身既长大而语声如钟岂出其类者是为异人乎其为相务以厚重镇止浮竞时人称其徳量金橘产扵江西以逺难致都人𥘉不识明道景祐初始与竹子俱至京师竹子味酸人不甚喜后遂不至而金橘香清味美置之罇爼间光彩灼烁如金弹丸诚珎果也都人初亦不甚贵其后因温成皇后尤好食之由是价重京师余世家江西见吉州人甚惜此果其欲乆留者则扵菉豆中蔵之可经时不变云橘性热而豆性凉故能乆也凡物有相感者出扵自然非人智虑所及皆因其旧俗而习知之今唐邓间多大柿其初生涩坚实如石凡百十柿以一榠樝置其中则红熟烂如泥而可食土人谓之烘柿者非用火乃用此尔淮南人藏盐酒蟹凡一器数十蟹以皁筴半挺置其中则可藏经歳不沙至扵薄荷醉猫死猫引竹之类皆世俗常知而翡翠屑金人气粉犀此二物则世人未知者余家有一玉罂形制甚古而精巧始得之梅圣俞以为碧玉在颍州时尝以示僚属坐有兵马钤辖邓保吉者真宗朝老内臣也识之曰此寳器也谓之翡翠云禁中寳物皆藏宜圣库库中有翡翠盏一只所以识也其后予偶以金环扵罂腹信手磨之金屑纷纷而落如砚中磨墨始知翡翠之能屑金也诸药中犀最难擣必先镑屑乃入衆药中擣之衆药筛罗巳尽而犀屑独存余偶见一医僧元达者解犀为小块子方一寸半许以极薄纸裹置扵懐中近肉以人气蒸之候气薰蒸浃洽乗热投曰中急擣应手如粉因知人气之能粉犀也然今医工皆莫有知者石曼卿磊落竒才知名当世气貌雄伟饮酒过人有刘潜者亦志义之士也常与曼卿为酒敌闻京师沙行王氏新开酒楼遂徃造焉对饮终日不交一言王氏怪其所饮过多非常人之量以为异人稍献肴果益取好酒奉之甚谨二人饮㗖自苦慠然不顾至夕殊无酒色相揖而去明日都下喧传王氏酒楼有二酒仙来饮乆之乃知刘石也燕龙图有巧思𥘉为永兴推官知府㓂莱公好舞柘枝有一皷甚惜之其镮忽脱公怅然以问诸匠皆莫知所为燕请以镮脚为鏁簧内之则不脱矣莱公大喜燕为人宽厚长者博学多闻其漏刻法最精今州郡徃徃有之刘岳书仪㛰礼有女坐壻之马鞍父母为之合髻之礼不知用何经义据岳自叙云以时之所尚者益之则是当时流俗之所爲尔岳当五代干戈之际礼乐废坏之时不暇讲求三王之制度茍取一时世俗所用吉凶仪式略整齐之固不足爲后世法矣然而后世犹不能行之今岳书仪十巳废其七八其一二仅行扵世者皆茍简粗略不如本书就中转失乖缪可为大笑者坐鞍一事尔今之士族当㛰之夕以两倚相背置一马鞍反令壻坐其上饮以三爵女家遣人三请而后下乃成㛰礼谓之上髙坐凡㛰家举族内外姻亲与其男女賔客堂上堂下竦立而视者惟壻上高坐为盛礼尔或有偶不及设者则相与怅然咨嗟以为阙礼其转失乖缪至扵如此今虽名儒巨公衣冠旧族莫不皆然呜唿士大夫不知礼义而与闾阎鄙俚同其习见而不知为非者多矣前日濮园皇伯之议是已岂止坐鞍之缪㢤世俗传讹惟祠庙之名爲甚今都城西崇化坊显圣寺者本名蒲池寺周氏显徳中増广之更名显圣而俚俗多道其旧名今转爲菩提寺矣江南有大小孤山在江水中嶷然独立而世俗转孤为姑江侧有一石矶谓之澎浪矶遂转为彭郎矶云彭郎者小姑壻也余尝过小孤山庙像乃一妇人而勑额为圣母庙岂止俚俗之缪㢤西京龙门山夹伊水上自端门望之如双阙故谓之阙塞而山口有庙曰阙口庙余尝见其庙像甚勇手持一屠刀尖锐按膝而坐问之云此乃豁口大王也此尤可笑者尔今世俗言语之讹而举世君子小人皆同其缪者惟打字尔其义本谓考击故人相敺以物相击皆谓之打而工造金银器亦谓之打可矣盖有槌击之义也至扵造舟车者曰打船打车网鱼曰打鱼汲水曰打水役夫饷饭曰打饭兵士给衣粮曰打衣粮从者执伞曰打伞以煳黏纸曰打黏以丈尺量地曰打量举手试眼之昬明曰打试至扵名儒硕学语皆如此触事皆谓之打而徧检字书了无此字其义主考击之打自音谪耿以字学言之打字从手从丁丁又击物之声故音谪耿爲是不知因何转爲丁雅也用钱之法自五代以来以七十七爲百谓之省陌今市井交易又尅其五谓之依除咸平五年陈恕知贡举选士最精所解七十二人王沂公爲第一御试又落其半而及第者三十八人沂公又爲第一故京师爲语曰南省解一百依除殿前放五十省陌也是歳取人虽少得士最多宰相三人乃沂公与王公章公参知政事一人韩公侍读学士一人李仲容御史中丞一人王臻知制诰一人陈知微而汪白青阳楷二人虽不逹而皆以文学知名当世唐李肇国史𥙷序云言报应叙鬼神述梦卜近帷箔悉去之纪事实探物理辨疑惑示劝戒採风俗助谈笑则书之余之所録大抵以肇爲法而小异扵肇者不书人之过恶以谓职非史官而掩恶扬善者君子之志也览者详之归田録卷第二第一段鱼畏第九段临终爲句第十段真是送灯台第二十段不得扵黄纸书名第二十四段惶惧第二十六段酒半相顾第二十九段上竹竿耶第五十段薄荷第五十四段余尝过缪㢤欧阳文忠公文集河北奉使奉草卷下河北奉使奏草卷下欧阳文忠公集一百十八乞免差人徃岢岚军筑城臣近准朝旨令于河北差兵士二千人徃岢岚军修城本司㝷曾奏乞于闲慢路分抽差今奉枢宻院札子奉圣旨如委实人数不足即仰抽差一千人者虽蒙朝廷许减一千人伏縁本路除祁灜定雄覇等州见阙修城兵士外近又节次据沧博州状申爲河水汎涨向着紧急乞差人夫兵士应副功役本司爲辖下例各阙人巳牒沧州如河水大叚汎涨令应急量差人夫功役博州即见于诸州军刬刷例各无可抽差方欲奏闻乞朝廷于隣路抽差应副次今准朝旨令依前降指挥于近便州军应急抽那臣非不知河北河东俱系邉防路分若本路实有兵数不少臣亦岂敢自私一路妄有占留只縁本路实爲阙人处多今若朝廷湏令差拨即将辖下见役处罢役那徃岢岚纵河北事有阙悞縁臣巳有奏请朝廷必未深罪其如于事有阙在臣之职不敢不言况今年黄河水势不类常年即今五月已汎涨如此将来夏末秋𥘉必犬叚涨溢本司方别具奏乞于京东西路差人次兼本路役兵多惟河上及修城西山採木等处各有人数河上旣不可抽那若抽河北修城兵士与河东修城又两处事体不异而西山採木盖爲即今诸处分擘七百巳上人禁军别立指挥各要营房及敌棚楼子防城器用并是紧切不可阙用之物若不于逐处功役内抽人即辖下例各别无闲占之人可差伏乞朝廷更赐体䘏且乞令河东路一靣应副岢岚功役谨具再奏闻再奏臣近准朝旨令本路差兵士一千人徃岢岚军修城臣巳再具札子奏乞占留其本路黄河及修城採木紧切功役浩大及阙人次第巳具前奏札子臣伏详朝廷指挥令于近便州军应副刬刷勘会本路与河东近便惟有成徳军最近其路出土门经天威军平定军至并州又出天门关经宪州飞鸢军入洪谷一至岢岚约一千五百余里据明镐元奏称向去二十二箇月方了今纵河北差一千人徃彼逺渉一千五百里山险到彼卒未了当将来冬月岢岚苦寒役兵各湏归营歇泊令一千人徃来三千里苦寒山路必致大叚逃亡作贼况北虏纵有事宜必先河北河北重地莫如定州今定州所修城池将元计工料及见役人数亦湏五六年方了今若更抽减人徃河东即河北完缉御备全然㢮废况除定州外瀛雄祁覇等州修城处亦湏向秋兼用强壮一二年内期可了当本司非不能张皇事体烦黩朝廷乞人盖以北虏即今别无事宜一二年间幸可渐次了当今岢岚修城功限比定州全小路分事宜紧慢又与河北不同亦未销得逺渉三千里于紧切处抽人所有徳愽黄河今年水势甚大于去年今春朝廷差到河上兵士全少如去歳若旦夕逐州更有申报湏至烦朝廷乞人外所有诸处修城功役虽见阙人本司亦当斟量事体紧慢只于本路渐次修葺惟乞朝廷体䘏更不抽拨徃别路庻免本路阙悞其抽差一千人札子臣亦未敢施行取进止乞选差文臣知定州臣等伏见知定州李昭亮已抽赴阙见阙知州定州控扼西山险要于河北三路最爲重地军民政事边鄙机宜湏借通才方能办集况即今北界见于界首兴建寨栅及于银坊口侵占疆封处置之间或湏应变镇抚之术尤要得人沅河北比于陜西四路事体甚重今秦渭延庆并用文臣伏乞朝廷特于文臣两制巳上选差一员知定州或便兼部署或别差武臣充部署所贵委任得人边事有备取进止乞预闻邉事臣昨蒙朝廷选擢差充河北都转运使之日授到付身不下司札子云河北宜选有文武才识转运使二员宻授经略之任使其熟图利害隂爲预备以臣非才诚不当文武才识之目其如朝廷责任之意然而必欲宻爲经略熟图利害则湏外详边鄙之事内不爲朝廷所疑竭虑尽心犹恐不副委寄检会去年定州军城寨爲北虏于石臼子口侵入内界卓立铺屋本寨爲地分不属沿边安抚司遂依例申报转运司无何安抚司并不勘㑹不系地分便发怒妄奏军城官吏不合申转运司乞行取勘又蒙朝廷更不照会便下转运司诘问军城官吏頼本寨引执元降勑条分明臣与本寨主等偶免罪谴其不属安抚地分合申转运司者尚如此其他沿邉系安抚司地分固不得与闻矣昨来北虏于安肃军北欲移界摽南侵邉臣旣承例不以事报转运司臣心不能安因以手书问知军侍其濬濬亦不敢答又昨臣寮有起请复支保州沿边廵检兵士口食者是臣本路本司职事窃闻本爲小人上言不识事体乞不下转运司朝廷因此只下程琳一靣相度臣竟不得与闻臣旣亲蒙宻授经略之任使其图利害爲预备而外则邉防之事了不闻知内则不足爲朝廷取信而本司职事亦不得与议平日无事之时尸禄而居尚当忧愧况闻近日邉鄙频有事端飞狐界上兴立城栅渐贮甲兵又于银坊冶谷以来垒石爲城包侵南界大役人夫卓立堡寨窃虑向去㳂邉别有事宜臣旣授上件札子内委任之意凡事不可不知兼臣体问得旧日边上州军事宜并申转运司只自通和后渐废臣今欲乞应系㳂边事宜自来申报安抚部署司者亦乞令逐州军申报转运司所贵稍得与闻邉事至于储畜粮草修城池器械亦量酌事体紧慢不至乖方其间愚虑或有所长更冀禆助万一而少副委任之意如允臣所请乞明降指挥取进止再奏臣近曾奏爲先授朝廷宻旨令熟图河北利害隂爲预备然边防事意元不与闻乞今后㳂邉事宜并令申报转运司至今未奉朝旨者臣伏以转运使虽合专掌钱谷不与兵戎然河北事体不同他路故授之宻旨常使经营况今㳂边知州武臣不过诸司使副巳下其通判即是常叅初入京朝官等臣被朝廷责任比㳂邉知州通判故不爲轻下至机宜司手分亦是转运司所差并得尽闻机宜事臣之本司独不得与且臣愚虑非欲侵邉臣之权揽事多管以招罪累盖臣所职粮草钱帛蓄积之备其赋歛缓急湏量边事紧慢以至按察㳂邉将吏能否亦要知其处事如何伏望朝廷细详元降不下司札子内事意及比类㳂邉通判初入京朝官等许本司今后与闻边事所有㳂边申到事宜即不得直便行遣文字苟有所见湏令宻具奏陈不得下司漏洩如此则本司得知边事缓急凡于计置准备不至紧慢乖方而又愚见苟有所思亦得少禆万一取进止乞令邉臣辨明地界臣伏见近日北虏于四望口起立寨栅及于银坊冶谷巳来侵过南界垒石爲城寨等事窃以北虏剏立寨栅巳违誓书然犹在彼界内可以佯爲不知不湏紧问兼万一中国却合有兴修去处可以引彼爲词以塞问难虽然如此亦当早爲预备便合于界首分明界防彼亦必更南侵事旣造形理湏杜渐其如朝廷选任非人从来以定州一路付与李昭亮其人昏懦而不晓事机虽有勾当事人并不能先诇探得起寨事端及已立了寨栅又不能预防侵界之患直至囚捉了廵邉指挥使汤则侵了银坊以南邉地大兴人夫垒立城寨至今终亦不能辨理疆界拒絶侵凌窃以北虏号爲犬戎自古畏强欺弱今若便示以怯不争于初则必更引其贪心别有侵扰养成事体渐大而不与之争则爲患不细争之则必起事端惟在即今速爲处置据今事体不烦朝廷只委邉臣自可了当然汤则𬒳囚之后亦不闻别有擘画至仐侵界立寨等事但闻婉顺止约彼旣不听亦别无谋臣近体问得徃年雄州西北亦曾爲北戎侵界立数处铺屋当时边臣葛怀敏力以公牒徃来争辨拆却铺屋北人竟不敢争况今来所侵南界百姓见耕种田中地界分明易爲理会今来巳蒙朝廷差王徳基知定州其人乆在雄州颇谙边事伏乞早降朝旨下边臣速令止絶辨理地界早见分明兼军城西北山路险絶银坊等口皆可出兵我于此口扼其险要是中国必争之地彼于今日侵得此一二十里则险固在彼而他日行兵是彼可以来我不可徃之势以此言之尤不比河东阳武天池等处侵地便因循不争伏乞朝廷早赐指挥王徳基如婉顺止约不得即湏力与论辨仍乞令检会雄州安抚司等处徃年曾拆却铺屋行遣令依此相度施行所贵边防不生他患取进止乞差武衞人贠臣昨权成徳军日爲屯驻淄州武衞第六十六指挥兵士髙林等乞替曾有札子奏闻㝷蒙朝旨以京东一路所管武卫不少例各差在别路屯驻奉圣旨札与臣详此照会者臣㝷作本府行遣备録圣旨告示本营知委讫臣今勘会上件武衞兵士共六百三十一人并无正辖官贠只有权管副都头四人并是徃年曾在信安军作过之人及本营虽有正军头十将等八人亦并是曾在信安军作过之人部辖此六百人思归之卒乆逺深不爲便伏乞朝廷检会早赐自京选差有心力能部辖正副指挥使及逐都正都头所贵可以部辖乆逺别不生事臣亦宻体问得权管人贠姓名因依今具如后一人军头刘绪三人右十将孙荣田荣蔡斌巳上四人元系本州武衞第九指挥内军头及右十将昨于庆暦三年十一月内准州帖准歩军司牒权充第六十六指挥副都头勾当并未曾正授宣其人等各系曾在信安军作过之人一人军头韩筠七人左右十将四人左徐吉贺进谷兴叚千三人右王清丁用楚兴巳上八人亦元系本州武衞第九指挥将虞候承局昨于庆暦三年正月内授州帖差到于庆历四年四月授歩军司帖正充六十六指挥勾当亦系曾在信安军作过人数右具如前所有上件武卫兵士髙林等当京东武卫刺靣排定军分之时独此一指挥累次糺合陈词今来准宻院札子告示后虽不敢别有词说然此一军兵士巳是累日扇摇人数旣多又无正管人贠只令曾作过人权管深爲不便伏乞朝廷特赐允臣所奏早与差𥙷有心力正副指挥使及军头等部辖乞住买羊勘㑹河北自前不曾配买羊畜自西事已来分配于河北收买窃见京师羊畜有备准三司指挥截住榷埸上供羊纲于西路州军牧放一万六千余口至冬深死却五千余口所有今年人户配买羊巳上京送纳讫却儧下榷埸羊纲在邢洺等州牧养窃虑冬深枉有死损臣等相度剰数羊纲见在河北州军牧养只以尽数上京自可供用得足乞今后河北特住配买羊数委得公私俱利仍乞今后京师羊少却于陜西依旧配买取进止乞条制都作院当司检会近蒙朝廷依奏差到磁相二州都铁作院监当使臣二贠各巳赴任讫所有作院工匠营房盖造亦已了毕当司见拣选辖下州军内打造得兵器精好处取様及于本路军器库内拣选徃时经使旧兵器内试验精利者取爲様及申三司于南北作坊检㑹工课料例及于辖下抽拣工匠令都作院依様打造次伏縁本路铁炭出自磁相二州自来诸州军不以逺近并于磁相般请生铁差占衙前枉费脚乗般于不出炭州军广破官钱买炭变炼及散在逐州军打造监官多不得人加又当司廵歴地分阔逺每年内不过各到得一次徃徃有不及到处难爲点检不惟虚破人工物料不少兼更造成不精器械乆逺有悞使用今来巳蒙朝旨许置都作院若制置得乆逺不废本路兵器必皆精好其利甚博伏縁剏置事初合有诸般规式今具画一如后伏乞朝廷特赐勑命指挥所贵乆逺官吏遵守施行一都作院所造兵器其闲杂不急名件欲乞并不得打造只令打造一色切要使用之物箭头甲叶枪劒手刀等候打造成于本州军内送纳仍令别作一项封桩专准备缓急支与合要州军除许转运司支拨本州不得专擅使用所有其余闲杂之物及修𥙷旧器械并令诸州军量留工匠自造一本路转运提刑共四贠欲乞每次季轮一贠专至都作院点检将前季工课文字磨筭造到兵器候见数即依数点检试验内手刀及劒每一百口内抽拣三二十口用甲叶或堕钱斫试钢刃箭头亦于每一百箇内拣三二十箇安入箭榦用铁甲硬弓弩试射枪亦试验钢刃如是枪刀劒刃软卷缺及箭头尖卷镡折甲叶长阔厚薄不依斤重者并勒专工匠等陪填打造及等第区分一都作院逐作工课欲乞依本州作院起置工课文暦监官与本州知州通判都监依例签押及旬呈如是一任内造到兵器经转运提刑点检并无拣退各得精好即乞据造成万数批上暦子理爲劳绩内本监官将见监一任理合入差遣得替优与先次点差如任内更有知州提刑转运三人保举即乞与转官酬奖如逐季点检拣退三分已上并画时取勘奏乞重行朝典如知州通判都监候一年终如拣退三分已上亦乞等第责罚如拣退二分本监官乞许本司量罪勘罚如拣退不及分数即工匠干系人等许点检官贠酌量勘㫁一河北一路诸州军作院欲乞且令依旧内合行造作及合减罢者乞许当司相度施行候年歳间都作院打造兵器各及万数可以应副诸处使用即将诸州军作院工作及旧有监官处渐次减省右谨具如前所有上件画一事理更乞朝廷特赐详酌如得允当乞降勑命指挥下本司及磁相州都作院及提点刑狱司等处遵守施行再乞放行皮角臣近爲兵兴以来改法禁絶民间牛皮筋角等令人户尽底直纳入官因此却致官中阙絶使用后来虽亦许破官钱收买縁巳有上项尽底纳官禁法民若不纳入官却于官埸中卖即是违禁之物致人户不敢赴埸中卖乞却依天圣编勑及前后旧条许人户自死牛马皮筋角中卖入官分爲三等支钱其不及等者退还本主及置埸收买客旅兴贩者所贵却似旧日公私各获济用曾具利害札子奏闻至今未奉朝㫖臣近体问得河东路亦爲禁止牛皮筋角巳来阙絶使用近巳却依旧放行即今河东大段有牛皮筋角等使用甚爲利便勘会本路合修兵器万数不少自来累据诸州乞支物料本司只是牒逐处拘拦使用及申奏乞自京支拨检会只自今年正月后诸州所少牛皮筋角等七万一千余事件累次申省乞支拨及令逐处拘拦自死者使用据诸州军所申即云无可拘拦乞行支拨及申奏乞支拨即准省牒又却令逐处拘拦空烦行遣文字繁多积压下未修军器万数终是无由了当况今见行之法其弊易见禁民令尽纳则絶无纳者置埸妆买则民碍法不敢中卖兼河东近巳放行甚见其利欲乞朝廷检会臣前奏札子特赐详酌明降指挥许依旧法令人户将三等牛皮筋角入官中卖支与价钱及许收买客旅兴贩者其不中等者退还本主所贵公私各获济用不至时时紊烦朝省乞行支拨及不空费文移令逐处拘拦虚积压下未修军器乆逺深爲不便今取进止奏北界争地界准宻院札子节文北界于银坊城创修寨垒侵占南界奉圣旨令程琳河北都转运司提点刑狱司擘画如何理占拆去者右谨具如前当司勘会昨据定州军城寨申银坊城南冶谷口有北界兵马创起寨子当司㝷具闻奏乞下㳂邉安抚司施行自后虽知安抚司曾与北界公文徃来至今未曾拆去寨子又縁自来安抚司边机文字不曾关报当司不见得安抚司逐度说何事意如何占理及不知北界却以何词爲答今来巳立寨子贮畜器甲及防戍之人不少事势巳成窃恐难爲追理盖是邉臣从初失于违慢当其建寨未成之时不早争占及建寨虽成未贮甲兵之际又不能拆去今已纵成其计却欲理会必湏费力兼当司全不知北界与㳂边徃复意度见行体问候见次第或有管见别具奏闻次谨具状奏论契丹侵地界状右臣伏见北虏近于界首添建城寨及拘囚定州廵兵汤则侵过银坊冶谷地界等事窃闻朝廷至今未有分明严切指挥令邉臣以理争辨窃料朝廷之意必谓争之恐有引惹之虞此乃虑之过而计之失也夫虏性贪狠号爲犬戎欺弱畏彊难示以怯今杜之于早而力爲拒絶犹恐不能若纵之不争而诱其来侵乃是引惹况西山道路有三十余处皆可行兵其险要所扼在于军城银坊等路爲彼夺据而不争则比寨王柳等口渐更来侵岂能争矣是则西山险要尽爲彼夺一日使虏以大兵渡易水由威虏之西平陆而来以竒兵自飞狐出西山诸口而下则我腹背受敌之患不知何以御之此盖兵法必争之地也且与人爲隣敌而自弃险要任彼夺据而不争虽使我弱彼彊尚湏勉彊何况势钧力敌又违誓约而彼曲我直乎臣谓朝廷所以然者盖由未察虏中彊弱之形而不得其情伪之实也臣又见朝廷常有惧虏之色而无忧虏之心夫忧之与惧名近而意殊忧者深思极虑而不敢暂忘惧者临事惶惑而莫知所措今邉防之事措置多失其机者惧虏之意过深也若能察其彊弱之形得其情伪之实则今日之事诚不足惧而将来之患深有可忧奈何不忧其深可忧而反惧其不足惧且戎虏虽以战射爲国而耶律氏自㓜承其父祖与中国通和之后未甞躬战阵遭勍敌谋臣旧将又皆老死今其臣下如贯宁者无三两人宁才不及中人巳是彼之杰者所以君臣计事动多不臧当𥘉对梁适遣使河西使与中国通好及议和垂就不能小忍以邀中国厚利乃与元昊争夹山小族遂至交兵而累战累败亡人失马国内疮痍诛歛山前汉人怨怒徃时虏杀汉人者罚汉人杀虏者死近闻反此二法欲恱汉人汉人未能收其心而虏人亦巳怒矣又闻今春女真渤海之类所在离叛攻刼近才稍定方且招辑败亡修完器甲内恐国中之复叛外有西夏之爲虞心自怀疑忧我乗虚而北袭故于界上勉彊虚张囚我廵兵侵我地界盖其实弱而示彊者用兵之诡计故臣谓苟能察其彊弱知其情伪则无不争之理何必惧其不足惧哉自国家困于西鄙用兵常虑北戎合谋乗隙而动及见二虏相失而交攻议者皆云中国之福夫幸其相攻爲我之福则不幸使其解仇而复合岂不爲我祸乎臣谓北虏昨所以败于元昊者亦其乆不用兵骤战而逢就敌耳闻其自败衂以来君臣恐惧日夜谋议通招丁口柬募甲兵处处开教阅之埸家家括粮马之数以其天姿骁劲之俗加以日夜训练之勤则其彊难敌矣今虏国虽未有人然大抵爲国者乆无事则人难见因用兵则将自出使其交战旣频而谋臣勐将争能并出则是夹山一败警其四十年因循之弊变骄心而爲愤志化墯卒而爲劲兵因屡战而得骁将此乃北虏之福非中国之福也此臣所谓将来之患者也然二虏势非乆相攻者也一二年间不能相并则必复合使北虏驱新励之彊兵无西人之后害而南向以窥河北则又将来之患大者也臣虽不知朝廷顾河北爲如何但于本路之事以今年较去年则亦可见去年以前河北官吏无大小皆得举材而择能急于用人如不及者惟恐一事之失计故也自今春巳来差除渐循旧弊凡干敏之吏熟于北方事者举留奏乞百不一从不惟使材臣能吏不劝而殆亦足见朝廷不忧河北之事办否也至如废缘邉乆任之制而徙刘贻孙以王世文当冀州李中吉当广信王中庸当保州刘忠顺当邢州如此数人于闲慢州军尚忧败政况于邉要之任乎臣愚以朝廷不以北事爲忧则又怯惧如此旣曰惧矣则于用人之际又若忽而不忧此臣之所未谕也臣闻虏人侵我冶谷虽立寨屋三十余间然尚迟延未敢便贮兵甲更伺我意紧慢若不及早毁拆而少缓纵之使其以兵守之则尤难争矣此旦夕之间不可失也至于汤则亦闻囚而未敢杀此亦不可不争臣愿陛下但以将来之患爲忧不忘此事用人之际草去旧例而惟材是择勿听小人之缪谋勿于忠良而疑贰使得上下毕力庻㡬渐成御备至于目今小事未销过自怯惧夫事之利害激切而言则议者以爲太过言不激切则听者或未动心此自古以爲难也况未形之事虽曰必然而敢冀尽信乎伏望陛下留意听纳不以人废言则庻竭愚瞽少禆万一谨具状奏闻谨奏论河北财产上时相书某顿首启仲春渐暄伏惟相公尊体动止万福某不佞少以文章言语自任而顷备谏诤之臣得与朝廷论议当中外多事天子急于听纳之时不以爲愚而屡加奖擢及得宠太过受恩太深则自视区区素所任者不足以报万一故方欲勉彊不能以图自效而蒙相公不以爲不才而择天下诸路中最重之地以授之而责其所爲当此之时自宜如何可以塞责及临职以来迨将半歳龌龊自守未知所措非敢怠也诚有说也至于山川险易城寨屯防邉陲守备等事是皆河朔之大者朝廷巳委枢宻富公经画之矣而本司之事自不爲少凢自河以北州军县寨一百八十有七城主客之民七十万五千有七百户官吏在职者一千二百余贠厢禁军马义勇民兵四十七万七千人骑歳支粮草钱帛二千四百四十五万而非常之用不与焉其间事目之节利害之源非详求而审察之不能得其要前张昷之等急于举职公家之利知无不爲其兴利除害便于事者极多而时有失于不审更改过繁而渉于苛碎者故自继职以来遵其所长戒其所短凡事关利害者慎之重之未敢轻议今半歳矣官吏之能否公私之弊病粗已得其十七八而又取其事渉苛碎纷繁而下切患之有司自可改复不烦朝廷处分者先以次第行之乃暇及于其它然其事系利害有司不敢自决必当上闻者其类甚多而乆之未敢干朝听者不惟自疑于不审诚虑朝廷鉴昷之等前失不能尽信其说而必从之今慎之乆矣得之详矣苟有所请实有望于见信而从之也凡河北大事富公经营之外其要不过五六其不可爲者一其可爲者四五耳虽皆有司之事然朝廷主张之则能行不主张之则亦不能爲也自古邦国财产之利必出山泽故传曰山海天地之藏也自两汉以来山煮海之利必归公上而今天下诸路山泽悉巳榷之无遗利矣独河北一方兵民所聚最爲重地而东负大海西有髙山此财利之产天地之藏而主计之吏皆不得取焉祖宗时哀闵河北之民歳爲夷狄所困尽以海盐之利乞与疲民此国家恩徳在人巳深而不可夺者也西山之长数百里其产金银铜铁丹砂之类无所不有至寳乆伏于下而光气苗矿徃徃溢发而出地官禁之不许取故舍此惟有平地耳河北之地四方不及千里而縁邉广信安肃顺安雄霸之间尽爲塘水民不得耕者十八九澶衞徳博濵棣通利大名之界东与南岁歳河灾民不得耕者十五六今年大丰秋税尚放一百万石沧瀛深冀邢洺大名之界西与北咸卤大小盐池民不得耕者十三四又有泊淀不毛监马棚牧与夫贫乏之逃而荒弃者不可胜数大山大海之利旣不可取而平地堪出财赋者又有限而不取其助者不过酒税之入耳其入有数而用度无常也故虽研桑之心计舍山泽与平地不能爲之此所谓不可爲者一也及其用有不足不过上干朝廷乞银绢而配疲民号爲变转尔此近年之弊也然若能择官吏以办职事裁侥倖以减浮费谨良材精器械以助武备因贵贱通漕运而移有无如此之类苟能爲之尚可使邉防粗足而京师省费用此冀禆万一而皆有弊病理湏更改事目委曲非书可殚敢具其大纲列于别𥿄伏望特加省览察其利害或其所说不至大乖戻望少信而从之俾毕其所爲若夫尽其所爲而卒无成焉则不待朝廷之责而自当劾去若其有以禆万一则何幸如之伏惟聦明少赐裁择不宣某顿首再拜自劾乞罢转运使右臣检会转运司近爲相度顺安军塘泊水口子与杨怀敏等所奏颇有异同议方未决近准枢宻院札子节文臣寮奏乞今后近塘泊州军人户地内芦苇等并不得採取及自顺安军以西渐近西山水难潴聚今即不住开治及乞今后摽占却人户田土即将官地给还人户㦯估计价钱给付等第奉圣旨依奏仍令本路提刑田京专切管勾者臣伏见国朝之制河北转运使皆领都大制置屯田使之名兼臣赴职之初𬒳朝旨宻授经略之任以此见朝廷差选之际其任非轻于臣职分之间所责尤重至于塘泊边防利害之事皆其职也职隳其守咎将安归岂有亲蒙宻授经略之旨身领都大制置之名而烦朝廷别委他官专切管勾则臣之不才不能任事不待弹劾可以自知况臣将及朞年絶无绩効考其常课巳合黜幽又以不才失其本职且都大制置岂是假人之虚名苟非其人自当易去岂可容不才之人尸位移本职于他司使臣偷安实难自处伏望圣慈据臣不才失职之状降授一小郡差遣庻以警劝在位之人臣无任祈天望圣激切屛营之至谨具状自劾奏闻伏候勑旨河北奉使奏草卷下欧阳文忠公文集河东奉使奉草卷下河东奉使奏草卷下欧阳文忠公集一百十六乞减放逃户和籴札子臣伏见河东百姓科配最重者额定和籴粮草五百万石徃时所籴之物官支价直不亏百姓尽得茶丝见钱自兵兴数年粮草之价数倍踊贵而官支价直十分无二三百姓毎于边上纳米一斗用钱叄伯文而官支价钱三十内二十折得朽恶下色茶草价大约类此遂致百姓贫困逃移而州县例不申举其本户二税和籴不与开阁税则户长陪纳和籴则村户均摊已逃者旣破其家而未逃者科配日重臣至代州崞县累据百姓陈状其一村有逃及一半人户者尚纳全村和籴旧额均配与见在人臣兼曽差大理寺丞史谭检得岚州平夷一县已逃未检人户共四十一户诸州似此者甚衆臣今欲乞下转运司差清干官三两人于并代等十五州军系有和籴处检括已逃人户其逐户下二税和籴额定数目并与倚阁候招辑得人户归业各令依旧均配仍许诸县人户见均摊着和籴及户长陪纳逃税者列状自陈所贵重困之民免此重叠科配请耕禁地札子臣昨奉使河东相度㳂边经乆利害臣窃见河东之患患在尽禁㳂边之地不许人耕而私籴北界斛斗以爲边储其大害有四以臣相度今若募人耕植禁地则去四大害而有四大利河东地形山险辇运不通边地旣禁则㳂边乏食毎岁仰河东一路税赋和籴入中和博斛㪷支徃㳂边人户旣阻险逺不能辇运遂赍金银绢铜钱等物就㳂边贵价私籴北界斛㪷北界禁民以粟马南入我境其法至死今边民冒禁私相交易时引争闘辄相斫射万一兴讼遂构事端其引惹之患一也今吾有地不自耕植而偷籴隣界之物以仰给若敌常岁丰及缓法不察而米过吾界则尚有可望万一虏岁不丰或其与我有隙顿严边界禁约而闭籴不通则我军遂至乏食是我师饥饱系在敌人其患二也代州岢岚宁化火山四州军㳂边地旣不耕荒无定主虏人得以侵占徃时代州阳武寨爲苏直等争界讼乆不决卒侵却二三十里见今宁化军天池之侧杜思荣等又来争侵经年未决岢岚军争掘界壕頼米光濬多方力拒而定是自空其地引惹北人岁岁争界其害三也禁膏腴之地不耕而困民之力以逺输其害四也臣谓禁地若耕则一二岁间北界斛㪷可以不籴则边民无争籴引惹之害我军无饥饱在敌之害㳂边地有定主无争界之害边州自有粟则内地之民无逺输之害是谓去四大害而有四大利今四州军地可二三万顷若尽耕之则其利岁可得三五百万石伏望圣慈特十两府商议如可施行则召募耕种税入之法各有事目容臣续具条陈取进止乞减乐平县课额札子臣昨至河东据平定军知乐平县孙直方状爲本县酒税课利钱旧额四千一百余贯本县不当驿路旧有兵士四指挥军营在县自庆历三年三月内移起军营徃并州在县只有居民百余户人烟旣少客旅不来酒税课利无由趂办本军亦曽申奏乞行减额省司下转运司保明寻蒙转运司令将起移军营后一年比较重立祖额只及二千八百余贯亦曽差辽州知州孟济定夺及转运司保明申省省司指挥勒本县収趂课利不得减额臣勘㑹平定军乐平县最处孤僻若无军营人户絶少实难趂办课利见今专副等逐月逐季逐年各有比较决责未尝虚日及虚令监官殿降考第臣今欲乞特降勑㫖下转运司令自起却乐平县军营后来一年内所収课利立爲祖额与免旧额虚数所贵专副不至重叠𬒳刑监官虚负殿罚取进止乞放麟州百姓沽酒札子臣伏见麟州元是百姓沽酒自经事宜后来转运司擘画官自开沽臣昨令本州勘㑹一年自去年十二月开沽至今年六月用米麴本钱三千五百贯所収净利只及一千八百贯然官私劳费不少自并岚等州造麴千里般运又配百姓造酒黄米逺行输纳麟州自经贼马后来人户才有三二百家又榷其沽酒之利市肆顿无营运居者各欲逃移今来麟州旣不移废则凢事却须葺理其沽酒之利官中所得不多而劳费甚大臣今欲乞令百姓依旧开沽所贵存养一州人户渐成生业今取进止举孙直方奏状右臣伏见平定军知乐平县事着作佐郎孙直方进士及第爲性明敏有吏材臣昨至河东备见直方治县事善状臣今保举堪充大藩通判兼臣勘㑹代州通判李舜元到任已及二年三箇月有余见今北面事宜代州最爲要地尤借得人伏乞就差孙直方充代州通判如后犯正入已赃及职事败阙并甘同罪谨具状奏闻条列文武官材能札子臣昨奉勑差徃河东体量得一路官吏才能善恶其间文武官共二十五人各有所长堪备任使今具姓名条列如后一战将八人缓急可以使唤如京使孟元知兵书踈财善抚士然未经战阵内殿承制郝质沉厚有勇善用兵累经战阵北作坊使田朏有勇累战有功崇仪副使王吉臣已有论荐礼賔副使张河西人有武勇智谋善战百胜寨主折继长有勇好战曽立功权镇川堡陈怀顺府州人有勇好战麟州兵马都监田屿有勇好战一武臣中材干者三人岢岚军使米光濬已曽荐举知保徳军刘承嗣建宁寨主陈昭兼有勇好战未曽经行阵岢岚军五谷廵检夏侯合一通判中五人可以升陟差使并州通判祕书丞张日用通晓民事岚州通判殿中丞董沔清洁勤于吏事宁化军通判大理寺丞武陶勤干屯田贠外郎麟州通判孙预清勤保徳军通判賛善大夫吴中廉干一知县令州县职官中材干可用者九人着作佐郎知平定军乐平县事孙直方代州崞县令王旭府州签署判官公事史谭绛州稷山县令刘处中潞州屯田县令张曜县尉王荀龙大理寺丞知并州阳曲县事张景俭知并州大谷县张伯玉大理寺丞知榆次县吴天常岢岚军岚谷县尉安吉右谨具如前伏乞圣㫖送中书枢宻院记録姓名差使今取进止举刘羲叟札子臣昨奉勑差徃河东伏见泽州进士刘羲叟有纯朴之行爲郷里所称博渉经史明于治乱其学通天人祸福之际可与汉之歆向张衡郎顗之徒爲比致之朝廷可备顾问伏乞特赐召试或不如所举臣甘当朝典今取进止缴进刘羲叟春秋灾异奏状右臣近曽荐举泽州进士刘羲叟学通天人祸福之际如汉歆向张衡郎顗之比乞赐召试升之朝廷可备顾门臣今有収得刘羲叟所撰春秋灾异集一册其辞章精博学识该明论议有出于古人文字可行于当世然止是羲叟所学之一端其学业通博诘之不可穷屈其文字一册臣今谨具进呈伏望圣慈下两制看详如有可採乞早赐召试谨具状奏闻论代州开壕事宜札子臣昨到代州见其城壁甚坚壕虽三重而地髙无水惟一面有城中弃水停聚其壕不足恃以爲固然尚爲三重髙下相连犹可以隔奔突近年有臣寮擘画欲掘出重岸通爲一壕以臣相度若壕无水而通爲一则坦爲平地不异无壕又工料极大去年大役乡兵所开未及三二分又治险爲平非自固之计兼工大猝难了当虚劳人力欲乞特赐止絶取进止举张㫖代王凯札子臣昨至河东伏见西京作坊使王凯见在麟府路勾当军马司公事此一职乃是河外将领其任非轻凯虽将家姿性柔谨虽闻前后累经战闘而询访彼中衆议皆云得功非实冒赏最多见今勾当军马一司虽无大过而军民将校不得其情衆口纷然莫能服衆臣亦累询其緼畜絶无所长缓急边防事宜必不能指挥诸将奋勇立功况其在彼将及二年伏见河东提点刑狱职方贠外郎张㫖爲人有心力胆勇材干可称先在府州经第一次围闭仓卒之际应变有谋至今府人思之不巳兼谙知边事晓逹军情臣今保举堪充边将任使欲乞特出圣恩与超换一近上使名令代王凯庻几缓急可捍边防如蒙朝廷擢用后犯正入已赃及边事败悮臣并甘同罪今取进㫖论不才官吏状臣昨徃河东一路所见官吏内有全然不任其职须至替移者今具姓名如后一知泽州度支郎中直史馆鲍亚之年老昬昧视听不明行歩艰澁本州职事全然不治昨转运使刘京至泽州决遣公人手分六十余人兼信纵手分拆诸县村学要盖州学及歛掠人户钱一千余贯充盖造州学使用等事件甚多其人西京广有家活而昬病之年贪禄不止伏乞转与一致仕官一知汾州虞部郎中范尹年老昬昧不能检束子弟在州贩卖搔扰人民伏乞特与一致仕官一宪州通判国子博士刘与年及七十行歩艰难精神昬昧虽巳得替伏乞特与一致仕官一平定军乐平县监酒借职石贵本是军中出职因捉贼不获降充监当其人不识字又是独贠如允臣所奏乞下枢宻院三班着爲定令右谨具如前今取进止乞罢刈白草札子臣昨至河东问得去年转运司擘画于诸州军差兵士収刈白草数目虽多然其害不浅臣所过州军皆称白草爲患盖河东山崄地土平阔处少髙山峻坂并爲人户耕种惟荒闲草地去人絶逺兼又不多兵士収刈般担地里阔逺工课不办其兵士徃徃逃亡州县遂差郷兵及村民配数般担百姓避见逺般辛苦褁费又多遂只将秆草送纳非次更成一重科配其纳下真白草者支与军人餵马不及秆草又皆不乐及草埸中不耐停留专副有损烂陪填之患兼虚占却杂役兵士诸处脩𥙷城壁诸般工役处处阙人不便事多臣今略举数事如后一据辽州状分析勘㑹在州及外县寨专副杨晸等下山白草共肆万柒阡伍伯陆拾肆束内在州毎月约支叄伯壹拾叄束及外县寨毎月约支壹伯肆拾余束约得向去捌年零柒箇月支遣其上件山白草自去年八月巳后至年终本州及外县镇差兵士并散从官歩奏官承符手力诸色公人等入山収刈到逐旋般运赴埸送纳积叠収管其上件山白草若经今夏雨水必是大段损烂不堪经乆存留委是诣实一臣昨六月中旬内至保徳军闻得本处白草差百姓公人般担至今尚未了疑其白草是去年秋间刈下积露田野必须损烂因採问得村外白草巳并无其差配着担草人户却于请白草兵士处旋买纳官毎一䭾子三百文省一据岢岚军状自八月二日起首至十月三日住止元差兵士一千三十八人至放散日逃亡一百三十六人只有九百余人入役収刈到草玖万二千九百余束将军人请受诸般钱物计七千三百七十二贯文若比筭买草价钱毎束及七十九文省一平定军元差宣毅兵士刈草本军爲兵士辛苦逃亡及自缢者一月中四五十人遂枚散兵士差两县村民徃徃只将秆草送纳忻州亦爲刈下无人般担配与百姓人户亦多将秆草送纳右具如前其诸州军各称白草不便不能一一条列伏乞特降朝㫖速令止絶縁臣昨七月𥘉离汾州见转运司已抽晋绛兵士称于㳂边刈草窃恐即今已下手収刈乞早降指挥放散况勘㑹本路一年秋税和籴等草共五百余万束庆历三年一年只支四百余万今年马军抽减归京后马数少于去年其秆草等数必不至阙少今取进止乞免浮客及下等人户差科札子臣昨见河东人民疲弊道路怨嗟盖自兵革一兴调歛繁重今兵未能减用未能节但当䘏其贫困稍得均平则民力粗寛怨嗟可息徃时因爲臣寮起请将天下州县城郭人户分爲十等差科当定户之时系其官吏能否有只将堪任差配人户定爲十等者有将城邑之民不问贫穷孤老尽充十等者有只将主户爲十等者有并客户亦定十等者州县大小贫冨旣各不同而等第差科之间又由官吏临时均配就中僻小州县官吏多非其人是小处贫民常苦重歛河东诸州并州最大辽州最小并州客户不入等第辽州尽入等第臣昨至辽州人户累有词状遂牒本州据州状称检估得第七等一户髙荣家业共直十四贯文省其人卖松明爲活第五等一户韩嗣家业二十七贯文第八等一户韩祕家业九贯文第四等一户开饼店爲活日掠房钱六文其余岚宪等州岢岚宁化等军并系僻小凋残之处其十等人户内有卖水卖柴及孤老妇人不能自存者并一例科配臣勘㑹庆历三年一年诸州军科配惟并辽州火山军三处第九第十两等人户免得配率若并州免得则他处岂可不免盖由官吏临时均配是致不均臣今欲乞特降朝㫖下河东路一槩将贫民下户减放差配今具画一如后一并州最大在城浮客不入等第辽州最小县郭浮客尽充等第臣今欲乞将辽州客户比类并州特与放免等第其岢岚保徳军岚忻等州亦有浮客充等第者縁彼处浮客当屯兵之地经营物力过于主户尚堪差配辽州荒僻与近边州郡不同乞特与放免一臣体问得河北陜西二路州县科配止于第六第七等今河东除并辽火山三处外并差配下及十等臣今欲相度并晋绛潞汾泽等六州在河东物力比他州富实其第九第十两等人户乞与免差配其余州军第八第九第十三等人户并乞特与放免差配取进止乞免蒿头酒户课利札子臣窃见河东买扑酒户自兵兴数年不计逺近并将月纳课利支徃边上折纳米粟近又转运司擘画将课利稍多者四十九处并巳官自开沽其余衙前百姓买扑者皆是利薄之处其衙前公人差遣重难百倍徃日而酬奖埸务有利处官已夺之其见今利薄埸务又更有边逺折纳陪填之费兊欠课额破家业𬒳鞭扑不堪其苦其百姓买扑者自兵兴以来苦于支移输纳并无人肯承替有开沽五七年十年已上者家业已破酒务不开而空纳课利民间谓之蒿头供输臣昨至忻州据百姓陈明状称元有盖顺天禧四年买扑酒务至乹兴元年身死家破什保人陈明等蒿头代纳至今二十五年臣遂差崞县令王旭于忻代二州一一点检酒户见今开沽及即目正名身死人户蒿头代纳者寻据王旭状列一十八户系正名身死什保人开沽送纳十二户系并无人开沽只是什保及干系公人里正等陪纳及什保人家破后来承买什保人产业户下蒿头代纳臣略行勘㑹二州已有三十户则诸州其数极多臣今欲乞下转运司差官遍诣诸州点检应有蒿头供纳者并与开阁放免系代保人开沽并正名买扑见开沽人并乞特与权免支移边上三二年所贵利薄酒户稍获寛舒况今㳂边粮储不至阙少举陆询武札子臣昨奉使河东得西头供奉官并代州驻泊都监米光濬西京作坊使并代州钤辖王凯四方馆使并代州钤辖张亢内殿承制并代州都监郝质供备库使并代州都监田朏崇仪副使麟府路都监王吉等六状各爲进士陆询武有材勇乆在边上累曽随诸将战闘乞朝廷録用臣亦曽召询武询问其人曽应进士举熟知边事通习兵书善弓马有胆勇伏乞朝廷特赐収録与一借奉职或县尉名目安排令于边防或内地多贼县分展効如后本人犯入已赃及不如举状臣并甘同罪今取进止论举官未行札子臣近曽有札子奏举河东路提点刑狱张㫖乞超换一近上使额替王凯勾当麟府路军马公事兼奏举平定军知乐平县孙直方堪充代州通判替李舜元各未蒙朝廷櫂用臣伏见近日保州兵士作过与国家生一大患尺爲知州通判非人不能早察军情制于永乱朝廷以此可爲鍳戒王凯在河外不得军民之情及李舜元不晓边郡事体臣所举张㫖孙直方并无侥倖但以臣忝在两制奉朝命廵行边郡所见宦吏能否合有陈列兼臣并是同罪保举伏望朝廷特加信纳其张㫖孙直方早与升擢移换论永宁军捉获作过兵士札子臣近据永宁军捉获作过兵士已曽具结集作过因依闻奏讫盖以河北屯聚兵马虽多自来未有威名将帅镇抚而卒士骄狠相习爲常昨自保州变乱之后安肃军卫州通利军等处相继结集不已只如今来赵牧等本亦别无酷虐情状只是偶然柬试不当况自有部署转运提点刑狱司等处自可依公论诉岂得小不如意便谋结集以此见虽是官吏乖方亦由骄兵好乱臣伏见有唐骄兵逐帅之祸起自河北始务姑息养成大患况今河北爲国家重地事之利害所系不轻尤宜逺虑周思防微杜渐今官吏败事偶寛责罚未至失刑若骄兵过示姑息一启其端则他时有不可制之患昨保州之事知州通判并遭杀害其余官吏各重行责降至今保兵自爲得志动皆引以爲言而即目统兵之官亦自始以爲戒军威日削士气益骄今永宁之事亦因兹而驯致也其赵牧等虽爲可罪若便重行黜责则河北骄兵结集窃恐自此渐多开启其端养成后患以此而言赵牧等可罪之人诚不足惜所可惜者朝廷事体也其赵牧等欲乞候断讫作过兵士且与移一河北隣近依旧资序差遣不使骄兵得志而后患转滋必欲更行移降事朝㫖定逾时亦未爲晚河东奉使奏草卷下欧阳文忠公文集濮议卷第二濮议卷第二欧阳文忠公集一百二十一或问罢议之诏有权罢之文议者谓权罢者有待之言也盖朝廷迫于皇太后不得已而罢故云权罢者欲俟皇太后千秋万岁后复议追崇耳朝廷之意果如是乎答曰此厚诬之一事也使朝廷果有此意手诏虽无权字他日别议追崇何施不可何必先露此意示人是时台諌方吹毛求疵以指爲朝廷过失若君臣果有此意亦当深谋宻计岂肯明着诏令以资言者之口问者曰然则何故云权罢答曰事体自当如此尔追崇以彰圣君之孝而示天下也本无中罢之理今不得己而罢当爲迤逦之辞故云㩲罢集议更令礼官徐求典礼者乃体当如此此事人所易知而吕诲等欲恐迫人主故厚诬以有待之说也先帝每语及此事则不胜其愤仰天而叹曰天鉴在上岂有此心或问皇太后旣巳责中书不当议称皇考而手书复有称皇称后等事议者谓韩琦交结髙居简惑乱皇太后请降手书其称亲称皇称后皆非皇太后本意果若是乎答曰手书非皇太后本意事出禁中非外人所得知也若云因韩琦使髙居简请降手书则又厚诬也何以明之若手书是韩琦所请旣降出便合奉行岂敢却有沮难又请上别降手诏也以此而言但见韩琦沮止手书称皇称后二事不见琦请降手书也问者又曰然则出于上意乎答曰亦非也若出于上意亦当先谕中书商议安得絶无一言及之又若上意果有所主而中书虽欲不奉行犹湏再三论列方可囬圣意岂有韩琦一言上即从之略无难色以此知上意不主也问者又曰然则称皇称后是哀桓之事中书以爲非而不奉行者也而吕诲表乃云致主之谋不耻哀桓之乱制者何谓也答曰此所以爲厚诬也且称亲置园寝及称皇考皆是汉宣光故事吕诲等指以爲哀桓之乱制乃是指鹿爲马尔以此见其诬罔何所不至也据汉书师丹上䟽云定陶恭皇谥号旣已前定义不可复改据此则恭王称皇乃师丹许以爲是者故云不可复改尔昨国家于濮王固自不议称皇就使称皇亦是师丹所许者也问者曰若此则师丹当时与汉争论何事答曰董宏欲去定陶国号而止称恭皇及欲立庙亰师尔此二事是师丹所争也盖恭皇之号常系于定陶则自是于诸侯国称皇尔与汉不相千也若止称恭皇而不系以国则有进干汉统之渐又立庙京师则乱汉宗庙此师丹不得不争也昨濮王既不称皇而立庙止在濮园事无差僣而吕诲等动以师丹自比不知朝廷有何过举诲等果争论何事也问者曰诲等所论者称亲也称亲果是乎答曰称亲是矣此乃汉宣故事也谨按宣帝之父曰史皇孙初丞相蔡义议称亲谥曰悼裁置奉邑而已其后魏相始改亲称皇考而立庙京师至哀帝时议毁汉庙不合礼经者扵是毁悼皇考庙在京师者是时丞相平晏等百余人议曰亲谥曰悼裁置奉邑皆应经义由是言之立庙京师则当毁称亲置奉邑则自合经义也所谓应经义者即仪礼云为人后者为其父母报是也亲者父母之称也问者曰京师庙既毁而又毁奉明园者何也答曰汉制宗室诸矦王皆有园悼皇考自合置园初名奉明园置奉邑三百家可矣其后增为一千六百家而改奉明园为县则僣天子之制矣故议毁之也今国家追崇濮王其礼数三而已称亲一也置园二也立庙三也称亲则汉儒所谓应经义者也置园则汉宗室诸矦王之制也立庙则一品家庙之制也如汉诸王庙当在本国今濮国虚名无立庙䖏故即园而立庙尔其依经合古可以为万世法也问者曰汉儒既以称亲为应经义又以两统贰父为非者何谓也岂其议自相矛楯乎答曰两议皆是不相矛楯也其𥘉称亲而置邑也止在下国与汉朝不相干故不违经义也及其后立庙扵京师与汉祖宗并立至元帝时议毁亲尽之庙时昭帝既以亲未尽不毁悼皇考亦以亲未尽不毁是则悼皇考与汉祖宗并为世数此为两统贰父也元帝既上承昭宣而又承悼皇考为世所谓违离祖统者其议皆是也使悼皇考庙在奉明园而不与汉朝宗庙相干岂有两统贰父之说乎问者曰父有贰乎答曰何止贰也父之别有五母之别有八皆见扵经与礼而父之别曰父也所生父也所后父也同居继父也不同居继父也不同居继父者父死而母再适人子从而暂寓其家后去而异居矣犹以暂寓其家之恩终身谓其人为父而所生父者天性之亲也反不得谓之父是可谓不知䡖重者也问者曰父母之名果不可改乎对曰能深嫉为后者尊其父母莫如魏明帝也明帝之诏曰有谓考为皇称妣爲后者大臣共诛之然则称皇与后是其所禁而考妣之名虽明帝不能易也明帝之不能易是不可改也问者曰所生所后父之名徒见扵礼文而今世未尝用也今公卿士大夫至于庻人之家养子为后者皆以所生父为伯叔久矣一旦欲用古礼而违世异俗其能使衆论不諠乎答曰礼之废失久矣始扵闾阎鄙俚之人不知义礼者坏之而士族之家因相习见遂以成风然国家之典礼则具存也今士大夫峩冠束带立扵朝廷号为儒学之臣为天子议礼乃欲不遵祖宗之典礼而徇闾阎鄙俚之弊事此非臣某之所敢知也使臣以此得罪臣固无慙而不悔也况所谓以养子所生为伯叔父者今但行扵私家尔有司之议礼议律则未尝不遵典礼也方礼官议以濮王为皇伯也是时王子融卒初故相王曽之无子也以其兄子融之子绎为后及子融之死也礼官议绎服所生父齐衰朞而心丧三年夫以子融为所生父是典礼也以濮王为伯是闾阎之所称也两议并发扵一时而为臣下议则用典礼为天子议则用闾阎其任情颠倒有如此而人莫与之辨也问者曰或谓所生父之名出扵丧服记止可为议服而言其他不可称也果若是乎答曰律言所养父杀其所生父听其子告者又岂因议服而言乎问者曰礼有明文而世不用者何也答曰圣人以立后为公不畏人知故不讳不讳则其子必有所生父母也小人不知义礼以养子为私畏人知之故讳其自有父母欲一心以为我生之子故惟恐讳之不宻也尝试论之曰古之不幸无子而以其同宗之子为后者圣人许之着之礼经而不讳也而后世闾阎鄙俚之人则讳之讳之则不胜其欺与伪也故其苟偷窃取婴孩襁褓之子讳其父母而自欺以为我生之子曰不如此则不得其一志尽爱扵我而其心必二也而为其子者亦自讳其所生而絶其天性之亲反视以为叔伯父以此欺其九族而乱其人鬼亲踈之序凡物生而有知未有不爱其父母者使是子也能忍真絶其天性欤曽禽兽之不若也使其不忍而外阳絶之是大伪也夫闾阎鄙俚之人之虑扵事者亦已深矣然而茍窃欺伪不可以为法者小人之事也惟圣人则不然以为人道莫大扵继絶此万世之通制而天下之至公也何必讳㢤所谓子者未有不由父母而生者也故为人后者必有所生之父此理之自然也其简易明白不茍不窃不欺不伪可以为通制而公行者圣人之法也又以谓为人后者所承重故加其服以斩而所生之亲恩有屈扵义故降其服以朞服可降父母之名不可讳故着于经曰为人后者为其父母报目三代以来有天下国家者莫不用之问者曰以濮王称亲则于仁宗之意如何答曰大哉仁宗皇帝之至圣至明也知立后为公不畏人知而不讳也故明诏天下曰是濮安懿王之子也然则濮安懿王者为所生父可知矣此仁宗先告于天下矣所谓简易明白不苟不窃不欺不伪者圣人之法也问者曰议者以谓恭爱之心分施于彼则不得专一于此也如是则恭爱可专施于一而不分施于二也使上之待濮王也既不施恭又不施爱是以行路之人待其所生也不亦过乎答曰行路之人遇其郷闾之长者与有徳者则必竦然有肃恭之容遇其交游故旧久不相见者则必忻然有驩爱之语今遇其所生而既不施恭又不施爱是不如行路之人也忍爲斯言者谁乎君子之爲言也度可行于已然后可责于人今斯人也偶不爲人后耳使其自度爲人后而能以不恭不爱待其父母则能忍而爲此言也问者曰爲人后而不絶其所生之恩者施于臣民可矣施于国家而有宗庙社稷之重则将干乎正统奈何荅曰濮园之称亲立庙今二岁矣而与宗庙朝廷了不相关也其于正统有何所干乎于此足以见言者之诬罔也复何疑乎濮议卷第二欧阳文忠公文集表奏书启四六集卷第二表奏书启四六集卷第二欧阳文忠公集九十一谢赐对衣状右臣伏以粹然玉色方觐于清光贲以身章遽蒙于宠赐授受之际兢惧交相伏念臣材靡及中器非周用遘光华之在旦荷荣禄以逾涯非惟罪谤之多罹实亦祸罚之并至苟存遗体仅续余生敢谓伏蒙尊号皇帝陛下覆焘之恩幽微必及召从庐次复以官聮当陛见之云初陈笥衣而有焕饰躬増耀愈彰不称之讥处物虽愚犹识谢生之所臣无任辞翰林学士奏臣今日准合门告报蒙恩除臣翰林学士所降勑告臣未敢祗受窃以内制之职选用非轻臣以庸虚缪尘侍从歳月虽乆能効无闻居外任不歴烦难在朝廷未有𥙷益见居学士之职巳甚厚颜岂敢更希荣进况臣屯蹇之迹忧患所侵齿髪凋残心志衰耗向侍老母乆缠疾恙寻丁忧制仅有余生累歳以来学业荒废诏诰之任尤非所当欲望圣慈察臣衰拙所有恩命特赐寝停臣无任谢宣召入翰林状使车入里君命在门闾巷惊传岂识朝廷之故事搢绅竦叹以爲儒者之至荣在臣之愚何以堪此窃以文章之任自古非轻待遇宠荣至有私人之目询谋献纳因加内相之名恩旣异于常伦人愈难于称职伏念臣器非宏远识匪该明学不通古今之冝材不识方圆之用乆叨尘于侍从曽莫着于劳能而自出守外藩近遭家祸苟存余喘复齿周行风波流落者十年天日再瞻于双阙进对之际巳萧飒于霜毛慰劳有加赐悯怜于玉色形神若此志意可知身巳分于早衰心敢萌于希进加以覉危之迹仇嫉交攻进退动系于群言论议多烦于睿听虽覆载之造毎赐保全而孤蹇偷安常思引去敢谓伏蒙尊号皇帝陛下俯怜旧物曲轸宸慈因内署之阙贠俾备官而承乏臣敢不勉寻旧学益励前脩感遗簮未弃之仁竭驽马巳疲之力庶伸薄効少荅鸿恩谢对衣金带鞍辔马状右臣伏蒙圣慈以臣入院特赐衣一对金带一条金镀银鞍辔马一疋者禁林促召弥峻于近班慈泽逾涯复叨于蕃钖退循昧陋曷称晖荣伏念臣素乏艺文乆尘清近神都繁浩常惧于旷官内署凝严遽叨于厠职便蕃曲𬒳兢慓方深岂谓载厚宸慈式垂宠赉兼金钖带荣踰廓落之名在笥颁衣媿甚曵娄之刺辍以内闲之骏饰精寳校之光俯耀微躯仰惭殊渥庸何醻𥙷但誓糜捐臣无任乞洪州札子臣去冬曽有奏陈乞差知洪州一次寻以差入贡院无由再述恳私伏念臣本以庸愚叨尘恩宠一入禁署迨今三年进无𥙷于朝廷退自迫于衰病眼目昬暗脚膝行歩颇艰右臂疼痛举动费力虽翰苑事无繁剧圣恩曲赐优容然非养病尸居之地兼臣鄕里在吉州昨于丁忧持服时归葬亡母荒迷之中庶事未备本期服阕还朝上告圣慈乞一近鄕州郡贵得俸禄因便营缉而自叨禁职荏苒歳时贪宠忘亲此又人子之责也所以夙夜彷徨不能自止欲望圣慈悯臣衰朽察臣恳迫特许差知洪州一次取进止辞侍读学士札子臣准合门告报伏蒙圣恩授臣兼侍读学士臣伏见侍读之职最爲清近自祖宗以来尤所慎选居其职者常不过一两人今经筵之臣一十四人而侍读十人可谓多矣臣以愚缪忝厠翰林又充史职太常礼仪袐阁袐书省尚书礼部刋修唐书然则在臣不谓无兼职而经筵又不阙人忽沐圣慈特此除授盖以近年学士相承多兼此职朝廷以爲成例不惜推恩比来外人议者皆云讲筵侍从人多无坐处矣毎见有除此职者则云学士俸薄朝廷与添请俸官以人轻一至于此欲乞罢臣此命不使圣朝慎选之清职遂同例授之冗贠况臣材识浅薄自少以来粗习辞章过蒙进擢俾尘禁署中年衰病常忧废职至于讲说经义博闻彊记矧复非臣所长今耆旧之臣经术之士并侍讲读者足以备顾问承清光欲望圣慈矜臣不材自知俾免冒荣之诮所有告勑不敢祗受取进止再辞侍读学士状右臣准中书札子以臣辞免侍读学士恩命奉圣㫖不许辞让者伏念臣猥以庸虚过蒙奖擢禁署爲一时清选旣巳忝窃经筵况近例多兼何必辞让盖以臣身见兼八职侍读巳有十人爲朝廷惜清职遂爲冗贠况讲席不添人未至阙事所以敢陈瞽说乞免冒荣臣伏见国家近年以来恩滥官冗议者但知冗官之弊不思致弊之因盖由凢所推恩便爲成例在上者稍欲裁减则恐人心之不足在下者旣皆习惯因谓所得爲当然积少成多有加无损遂至不胜其弊莫知所以裁之中外之臣无有贤愚共知患比而臣爲陛下学士职号论思岂有目覩时弊心知可患无所献纳而又自身蹈之今旣巳陈述若又不自践言则贪荣冒宠不止寻常之责而虚辞饰让又爲矫伪之人此臣所以恐迫惶惑不自知止也伏望圣慈矜臣至恳察臣狂言许寝新恩俾安常分谨具状奏闻伏候勑㫖辞开封府札子臣伏闻内出诰勑各一道付合门除臣兼龙图阁学士权知开封府臣以庸拙乆尘侍从初无劳效以伸𥙷报日夕循省常愧心颜今者曲蒙圣慈悞加选用岂可苟避繁剧輙希辞免盖臣有不得巳者须至缕陈臣自前歳巳来累有奏列乞一外任差遣盖以臣久患目疾年齿渐衰昬暗愈甚又自今年春末忽得风眩昨于韩绛入学士院勑设日衆坐之中遽然昬踣自后往往发动缘臣所修唐书巳见次第所以盘桓欲俟书成便乞𥙷外岂期圣造委以治烦臣素以文辞专学治民临政旣非所长加以早衰多病精力不彊窃虑隳官败事上误圣知兼所修唐书不过三五月可以毕手置局多年官吏拘留糜耗供给今巳垂成若别差人转成稽滞只委臣了毕则恐无暇及之欲望圣慈矜臣衰病才非所长欲乞别选材能许臣且仍旧职候唐书成日乞一外任差遣以养衰残今取进止乞洪州第二札子臣輙有愚恳上干圣聦出于至诚不敢縁饰臣本以愚懦别无材能过蒙恩私列在侍从初无𥙷报之效毎以尸素爲慙昨者忽𬒳选差俾权京尹臣虽知材力浅薄衰病侵陵当此浩穰实难办济直以忝厠翰苑迨今数年所职清闲过享优逸一旦遽蒙烦使不可再辞亦欲勉彊年歳之间少陈筋力之效苟无旷败乞一外州不意眼目旧疾遽然发动盖自供职以来旦旦常于灯烛下看读文字及签书发遣自早至夜率以爲常全借眼力而臣旧患巳及十年两目眊然中外具见近一两月来暗昬疼痛屡在假告不无废事人虽未责臣岂自安臣自前累曽陈乞江西差遣一任欲乞检㑹臣前后陈乞依蔡襄例除臣洪州一次俾解繁剧以养衰残伏望圣慈特赐矜允今取进止乞洪州第三状右臣近罄恳私自陈衰病愿罢权尹乞一外州伏蒙圣恩降诏不允臣以庸缪过叨奖擢不能陈力輙欲辞劳当𬒳刑诛敢期诏谕理冝祗惕明训勉励疲驽而敢再干天聦固自愚执者盖臣有不得巳也臣旧患两目于今十年近日以来发作尤甚眵涙浸澁睛瞳眊昬视物稍多其痛如割欲频请假告则浩穰之地岂自遑安欲竭力枝梧则疾患内攻有难勉彊夙夜忧畏不知所爲欲望圣慈悯臣衰残察臣愚拙许解䌓剧假一远外之州俾之待罪臣无任瞻天祈恩激切之至谨具状陈乞伏候勑旨乞洪州第四札子臣近两曽陈乞差知洪州一任未蒙恩许盖以臣衰病不支难当任使素心所切茍欲便私非敢自图外州以就优逸臣年虽五十三歳鬓须皓然两目昬暗自丁忧服阕便患脚膝近又风气攻注左臂疼痛举动艰难一身四肢不病者有㡬以此贪冒荣禄兼处剧繁实知难济矧自权行府事以来三致台谏上言两烦朝廷起狱其它碌碌常事亦无分寸可称盖其资材本自庸虚加以精神日渐耗竭处之清职则论议谋猷无一可取擢以烦使又心力疲惫自诉不能上頼圣慈怜悯虽未欲遽弃于外而臣自处实所难安伏见侍从之班交相出入昨吕溱刘敞并请𥙷外不三数歳今悉召归况如臣者留之无所𥙷去之无所惜者哉欲望圣慈矜臣此志乞一外任差遣得以养理衰残誓于余年少图报效今取进止辞转给事中札子臣近曽陈乞外任差遣伏蒙圣慈许臣解罢府事兼授臣给事中臣本以庸虚误蒙奨任不能陈力况未及朞遽以衰病自求罢去理当黜责以励不才岂冝非时滥𬒳恩赏况臣权府之初巳蒙加以兼职到今才及半年有余不因朝廷别有差使只是自以疾病求罢岂可又转一官虽圣恩优厚过宠衰残而臣自揣量无容滥受所有恩命乞赐停寝只许令臣归院供职所贵少安疲病今取进止再辞转给事中札子臣近准合门告报蒙恩授臣给事中臣寻曽沥恳乞赐寝停今准中书札子奉圣旨不许辞让便令授告勑者臣本庸材蒙陛下擢在翰苑言语侍从旣无所纳以伸报效任以烦使又自陈疲病诉以不能然则如臣乆冒宠荣果堪何用上頼圣君优容未加黜责岂可授命之日巳蒙加职不乆罢去又复转官此臣所以慙惧徊徨不敢即授也臣窃见前知府吕公弼差知益州授枢宻直学士及公弼辞免不行徙领群牧遂却只依旧充龙图阁直学士王素蔡襄并因方面之寄乃迁职是则罢府供职京师者不当别有迁转此近例也臣非敢饰伪上烦圣聦直以恩宠频併理当辞避欲望圣慈察臣无所堪用矜臣能自揣量俾寝新恩免贻群议今取进止举吕公着自代状臣伏见司封员外郎崇文院检讨吕公着出自相门躬履儒行学赡文冨器深识远而静黙寡欲有古君子之风用之朝廷可抑浮俗置在左右必爲名臣非惟臣所不如实当今难得之士臣今举以自代进新修唐书表臣公亮言窃惟唐有天下㡬三百年其君臣行事之始终所以治乱兴衰之迹与其典章制度之英冝其粲然着在简册而纪次无法详略失中文采不明事实零落盖百有五十年然后得以发挥幽昧𥙷缉阙亡黜正伪谬克备一家之史以爲万代之传成之至难理若有待臣某伏惟尊号皇帝陛下有虞舜之智而好问躬大禹之圣而克勤天下平和民物安乐而犹垂心积精以求治要日与鸿生旧学讲诵六经考览前古以谓商周以来爲国长乆惟汉与唐不幸接乎五代衰世之士气力卑弱言浅意陋不足以起其文而使明君贤臣儁功伟烈与夫昏虐贼乱祸根罪首皆不足暴其善恶以动人耳目诚不可以垂劝戒示乆远甚可叹也乃因迩臣之有言适契上心之所闵于是刋脩官翰林学士臣欧阳脩端明殿学士臣宋祁与编脩官知制诰臣范镇臣王畴集贤校理臣宋敏求祕书丞臣吕夏卿着作佐郎臣刘羲叟等并膺儒学之选悉发祕府之藏俾之讨论共加删定凢十有七年成二百二十五卷其事则増于前其文则省于旧至于名篇着目有革有因立传纪实或増或损义类凢例皆有据依纎悉纲条具载别録臣公亮典司事领徒费日月诚不足以成大典称明诏无任慙惧战汗屏营之至辞转礼部侍郎札孒臣准合门告报蒙恩除臣礼部侍郎令臣授告勑者臣伏思圣恩所及必以臣近进唐书了毕凢与脩书官并均睿泽窃缘臣与他脩书官不同检㑹宋祁范镇到局各及一十七年王畴一十五年宋敏求吕夏卿刘羲叟并各十年巳上内列传一百五十卷并是宋祁一面刋修一部书中三分居二范镇王畴吕夏卿刘羲叟并从初置局便编纂故事分成卷草用功最多如臣者盖自置局巳十年后书欲有成始差入局接续残零刋撰纪志六十卷是臣到局月日不多用功最少今来一例受赏臣实愧心兼臣自嘉祐二年蒙恩转谏议大夫三年蒙恩加龙图阁学士四年蒙恩转给事中到今方及一年岂可又以无功滥赏臣不敢虚饰辞让烦黩朝廷理有不安实难自黙欲望圣慈特寝新命今取进止再辞转礼部侍郎状右臣今月二十三日奉𬒳诏书一道以臣乞寝新除礼部侍郎恩命不允事伏念臣出自孤寒累蒙奖擢职忝学士官至给事中前后所授恩命不少岂敢顿于此际过饰伪辞取好让之虚名爲有识之所诮实以臣抚心内愧不敢自欺盖以唐书置局已十余年纂録垂就臣最后至接续分撰卷数不多用功最少不敢与从初置局及在局年深用功勤劳人一例受赏所陈情实皆有据依不敢过言冀爲可信敢谓特烦诏谕前例所无上体圣恩便合祗受而臣迫于恳悃实所难安夙夜徊徨莫知所措若以臣虽无功效不欲独遗欲望圣慈稍加裁损或于阶勲食邑一有所霑俾臣得不过分足以爲荣臣若自欺不言则冒宠虽多爲愧愈甚臣不胜激切战惧屏营之至谨具状陈乞以闻伏候勑㫖贺寿星表臣某等言天虽不言事以象见保祐圣徳其祉无疆臣某等伏惟尊号皇帝陛下以忧劳勤俭之志躬自发愤而以仁慈寛厚之恵爱养元元下洎万邦小大诸物咸欲各正性命而毕安其生上天降监冝有以报庚寅之夕星见南方占考天文福在人主惟天去人不远如此灾祥在徳可不戒哉臣等忝备词臣无所禆𥙷惟愿清心屏欲以隆南山之固而享无疆之休乞洪州第五札子臣猥以庸虚过蒙奖擢乆列侍从讫无𥙷报年齿老大疾病侵陵听重目昬聦明并耗髪白手颤精力俱衰兼以父母坟茔逺在江外未有得力子弟照管诚心迫切臣自三四年来累曽陈乞一外任差遣中间缘奉勑刋修唐书未见次第所以盘桓歳月不敢再三坚请今来唐书已得了当欲望圣慈差臣知洪州一次所冀退养衰拙兼便私茔取进止乞洪州第六状右臣近沥恳私上干睿听以臣年衰多病父毋坟墓在远无人照管乞一次江西差遣至今未蒙恩㫖臣以病攻干外事迫于中旣不自安实难缄黙将期得请不避烦言重念臣不幸少孤先父远葬鄕里在吉州之吉水昨臣丁母忧日又扶护归葬然臣方在忧祸故事力有所不周臣但仰天长号抚心自誓秖期服阕便乞一江西差遣庶㡬近便营缉至于种植松栢置田招客盖造屋宇刻禀碑碣之类事虽仓卒冀于一二年间勉力可就当是时鄕人父老亲族故旧环列墓次并闻臣言自臣除服还朝皆引领望臣归践前约而臣迁延荏苒一住七年是臣欺罔幽明贪恋荣禄食言不信罪莫大焉兼臣禀赋竒薄衰羸多病两目昬暗巳踰十年近又两耳重听如物闭塞前患左臂疼痛举动无力今年以来又患右手指节拘挛至于须鬓萧飒乆巳皤然臣自视形容如此不惟不宜滥厠贤材英儁之士出入朝廷以取笑于搢绅之列实虑早衰易殒恐遂不得一偿素志以爲终身之恨臣自数年以来虽累曽陈乞而恳诚不至天听未回亦向欲伺候唐书了毕今者幸巳成书上奏其余所领并是寻常职务别无朝廷差委勾当未了事件臣是敢罄述愚衷备尽微琐伏念臣本乏材能初无阶援特蒙睿奖抜自常流置在侍从殆今十有七年矣讫无𥙷报孤负恩荣伏望圣慈察臣心志凋零形骸朽悴闵臣昔当少壮锐意立朝今而衰退一至于此哀臣情实迫切乞赐检㑹数年以来前后陈乞特许与除知洪州一次臣虽疲惫犹能遵奉诏条修举常职誓殚犬马之力上酬天地之仁臣无任徊徨激切谨具状奏闻伏候勑旨乞洪州第七状右臣奉𬒳今月二十一日诏书一道以臣陈乞江西差遣冝不允者伏念臣早以孤贱误玷恩荣而生禀拙艰动罹谤咎往自河北斥守滁阳在外十年遂至白首顷除忧制还奉内朝幸蒙圣恩収以桑榆置之翰苑凢今仕宦光宠孰不乐在朝廷职任清优顾亦无出禁近臣岂不思向之流落引领欲还而乃却蹈风波自投远外此之愚计岂近人情盖以臣事迫心危有不得巳凢诸恳悃甞具剖陈不敢烦言况巳罄尽再念臣遭遇明圣过彼恩私犬马无知犹能报效而臣性旣踈简识非敏明少以专学而自愚不能趋世以济务效当求实而安事虚名才贵适时而一无可用至于上所询访时有论议亦碌碌随衆人未甞有所建言纵令有之亦不足采惟有文字缪爲流俗过称而自供职禁庭殆今七载属中外无事文书甚简不过月赴四五直饱食甘寝止撰青词斋文一两通只此爲臣所能是臣事业去之亦何阙于事存之又奚𥙷于时将何以上烦睿慈曲示恩意特颁诏谕前例所无捧读惊慙继以感涕臣亦窃闻近日两制臣寮多求外任彼皆材业有素年齿方彊又无事于外方可以且留供职惟臣材无可用年又渐衰外有私营冀偿夙素欲望圣慈卑之一郡使其志毕愿从若天幸余龄未填沟整则遗簮旧物尚或冀于见収而疲马君轩岂不知于有恋臣无任祈恩激切之至谨具状陈乞以闻伏候勑㫖辞侍读学士状右臣凖合门告报蒙恩除臣兼侍读学士者窃以学士不冝兼侍读臣于前歳巳具陈论当时蒙恩遂许辞免在于今日岂冝复授得非以方今经筵阙人而臣在学士中适当次𥙷圣恩优异不忍独遗臣以衰残乆尘禁署已兼龙图阁学士而在院学士多未有兼职况臣前已有言理冝自践欲乞许臣只兼旧职其经筵阙侍读别赐除人所有诰勑臣不敢祗受今取进止辞枢宻副使表臣某言伏奉制命蒙恩特授臣依前礼部侍郎充枢宻副使仍加食邑实封散官勲赐如故者成命始行骤惊于衆听抚心増惧曽莫以自容臣某窃以枢要之司朝廷慎选出纳惟允实賛于万机礼遇均隆号称于二府顾任人之得失常系国之重轻苟非其材所损不一伏念臣器能甚薄风力不强少喜文辞殆浮华而少实晚勤古学终迂阔以自愚而自遭逢盛明擢在侍从间甞论天下之事言出而衆怨巳归思欲报人主之知智短而万分无𥙷徒厝危躬于祸咎毎烦圣造之保全旣不适于时冝惟可置之闲处故自叨还禁署逮此七年屡乞方州㡬于十请沥愚诚而恳至𬒳明诏之丁宁虽大度并包猥荷优容之赐而群贤在列敢怀希进之心岂谓伏遇尊号皇帝陛下急于求人思以济治因柄臣之并选怜旧物以不遗然而致逺之难力不胜者必速其覆量材不可能自知者犹得爲明敢冀睿慈察其迫切俾回涣渥更选儁良如此则器不假人各适贤愚之分物皆知报何胜犬马之心谢枢宻副使表臣某言伏奉制命蒙恩特授臣依前官充枢宻副使寻具表陈免蒙降批答不允断来章者右枢虚府充位冝求于儁贤多士盈庭误选乃先于庸妄旣牢辞之靡获徒以宠而爲忧臣某伏念臣少本贱愚初无志虑爲小人之事力不胜于负薪程有司之文学止期于干禄过𬒳仁恩之乐育早从英俊之并游遂叨侍从之流乆玷论思之地方时求治殆无𥙷于毫分顾质早衰况渐凋于齿髪但思藏缩敢望甄陞矧惟賛万事之机必也极一时之选岂容滥得猥以备员当命令之始行方惶惑以自失而睿恩至渥召旨甚严莫谐恳避之诚徒负贪荣之媿此盖伏遇尊号皇帝陛下廓天地之量垂日月之光怜朴直之无他谓疲驽之可勉俾承阙乏以効拙勤臣敢不奋励无能之姿感激难逢之㑹职思其位庶免于旷官谋不以身少期于报国辞参知政事表职参论道冝极选于一时授匪其人实骇闻于衆听恩荣所𬒳跼蹐难安臣某伏念臣本乏材能徒缘幸会列于侍从白首无闻置在枢机素餐巳甚虽圣主之恩天地曲示含容而朝廷之事毫釐动关利害岂止旷官之诮毎怀误国之忧矧惟政事之臣实代天工之任俾之賛贰冝择材贤伏望尊号皇帝陛下収误奖之恩广佥谐之访悯疲驽之巳试备见无庸求俊乂于在廷擢之不次俾获安于旧职冀免速于罪辜报効之诚殒糜后巳谢参知政事表賛贰国钧参闻庙论谓冝不次而选冀得非常之材廼以叙迁俾之承乏误恩过𬒳诉让靡从臣某伏念臣少迫贱贫偶勤学问儒者博而寡要况匪多闻文章世之空言岂能适用徒以早遘亨嘉之㑹骤蒙奖㧞之私叨言语侍从之流逮今踰纪玷出纳枢机之任初乏可称幸先弹理之未加毎欲逡廵而引去敢期睿眷俾与政机优以宠章进其爵秩望非意及荣与忧并此盖伏遇尊号皇帝陛下尧徳聦明禹躬勤俭博求俊乂以济治康谓臣旣朴且愚必能循于忠谨虽庸而懦尚可䇿其疲驽猥以备贠遂兹冒宠臣敢不益坚素守自勉不强惟殚犬马之劳上答干坤之造辞明堂加恩表祭之爲恵虽泽贵乎均而赏不因功则士无以劝旣难安于兢愧敢自避于黩烦臣某伏念臣性本颛愚学无师法才不适当世之用识不通治古之原误蒙圣知擢自平进俾参国论幸有藴而得施坐耗歳时讫无称而取诮方惧素餐之责敢懐滥得之心属宗祀之有严奉精禋之致孝陪一二大臣之后旣窃窥于盛仪献千万歳寿之觞获共庆于成礼然而赐之胙馂蒙福巳多加以宠荣在臣岂称伏望尊号皇帝陛下回高明之听察恳至之诚推一人有庆之恩务先于幽逺悯小器易盈之量俾免于覆顚特収涣汗之行仰冀曲全之造谢赐飞白并赐宴诗状右臣去月二十七日伏蒙圣慈召赴天章阁观太宗真宗御集次赴寳文阁观御飞白书赐以金花牋字遂钖宴于群玉殿臣本出寒儒遭逢盛旦误𬒳奖擢参賛钧衡陛下忧勤万机徳𬒳四海边鄙不耸年谷顺成民物熈闲圣心怡豫臣于此际旣得以尸素偷安而又获亲侍清光便蕃恩钖一时之盛事千载之难遇臣不胜至荣至幸谨课成召赴天章阁寳文阁观祖宗御集赐飞白羣玉殿赐宴五言八韵诗一首随状上进干渎宸严无任惶恐战汗屏营之至谢覃恩转戸部侍郎表皇明继照如日之昇睿泽霶流溥天咸𬒳时惟朽懦亦玷光华臣某伏念臣本以庸虚仅知学问识不周于往行材莫逮于中人方其壮年喜论时事名声滥得招谤咎以偕来荣宠踰涯蹈忧危而亦至晚𬒳先朝之误奖俾陪二府之后尘居无𥙷于休明方自期于引避遽号弓而结恨虽殒体以何追伏遇皇帝陛下奋发干刚嗣承天綂当茂业继文之始乃欢讴归启之初宗社获安人神洽庆矧惟新之号令方无间于幽遐顾于兹时其敢独异俯从祗受但益凌兢敢不勉励衰残感遇今昔更竭疲驽之效庶伸尘露之微谢皇太后表嗣圣当天法重离而正位鸿恩浃物均万国以同休遂容尸素之臣猥𬒳优隆之渥臣某伏念臣名虽学古性实迂儒徒诵习于典坟靡该通于今古爰从束髪遭㑹明时蒙先帝之误知与羣英而并进紫枢黄合叨陪论道之司白首丹心徒有报君之志属缀衣之扬命奉主鬯以承祧方推庆赐之行遽荷便蕃之宠伏遇皇太后殿下坤元厚载毋道居尊惟兹听览之初务霈汪洋之泽臣敢不勉脩职业上副忧勤送往事居忘身尽节庶展涓埃之效少酬覆焘之私表奏书启四六集卷第二绍熈三年十月承直郎丁朝佐编次郡人孙谦益校正谢对衣金带鞍马状促召辞侍读学士札子朝廷与添请俸进新修唐书表百有五十万代平和不幸不足暴其辞转礼部侍郎札子六十卷贺寿星表乞洪州第六状刻禀事虽乞洪州第七状随衆人辞枢宻副使表殆浮华晚勤古学祸咎优容之赐谢枢宻副使表儁贤以宠而爲忧早从极一朴直少期谢参知政事表俾之此卷谢赐对衣状云授受之际广韵受字上声纳也承也盛也得也继也授字去声付也公之它文或以授爲受以受爲授盖一时互用不可轻改此卷谢赐衣带鞍马状乃初入翰苑时其云神都繁浩者谓前任南都留守也或疑解开封府之后误矣广韵以谬爲差误缪爲纰缪皆非美意此卷辞翰林学士奏云缪尘侍从乞洪州第三状云臣以庸缪修唐书表云黜正伪谬并集古跋真蹟凡言讹谬尽用缪字可见互用之意元文不可轻改按两朝国史至和三年二月辛卯寿星见此卷贺表云庚寅之夕盖隂阳家分亥子爲两日又太史例以次日奏故史书辛卯正应表文吉本作臣等忝备词臣乃与翰苑同僚共上表也英辞类稾题云中书贺表改词臣爲宰臣虽故事舍人当作详注纂误然庆历四年春公知制诰时初无此祥当以吉本爲正欧阳文忠公文集近体乐府卷第二近体乐府卷第二欧阳文忠公集一百三十二长短句蝶恋花一帘幕东风寒料峭雪里香梅先报春来早红蜡枝头双燕小金刀剪綵呈纎巧旋暖金炉薫蕙藻酒入横波困不禁烦恼绣被五更春睡好罗帏不觉纱䆫晓二南鴈依稀回侧阵雪霁墻隂遍觉兰芽嫰中夜梦余消酒困鑪香卷穂灯生晕急景流年都一瞬往事前懽未免萦方寸腊后花期知渐近东风巳作寒梅信三臈雪𥘉销梅蘂绽梅雪相和喜鹊穿花转睡起夕阳迷醉眼新愁长向东风乱瘦觉玉肌罗带缓红杏梢头二月春犹浅望极不来芳信断音书纵有争如见四海鷰双来归画栋帘影无风花影频移动半醉腾腾春睡重緑鬟堆枕香云拥翠被双盘金缕凤忆得前春有箇人人共花里黄莺时一弄日斜惊起相思梦五面旋落花风荡漾栁重烟深雪絮飞来往雨后䡖寒犹未放春愁酒病成惆怅枕畔屏山围碧浪翠被华灯夜夜空相向寂寞起来褰绣幌月明正在梨花上六六曲栏干偎碧树杨栁风䡖展尽黄金缕谁抱钿筝移玉柱穿帘海燕双飞去满眼游丝兼落絮红杏开时一霎清明雨浓醉觉来莺乱语惊残好梦无寻处七遥夜亭臯闲信歩乍过清明渐觉伤春暮数点雨声风约住朦胧淡月云来去桃杏依俙香暗度谁上秋千笑里䡖䡖语一寸相思千万绪人间没箇安排处八帘幕风䡖双语鷰午后醒来栁絮飞撩乱心事一春犹未见红英落尽青苔院百尺朱楼闲倚遍薄雨浓云抵死遮人面羌管不湏吹别怨无肠更爲新声断九庭院深深深几许杨桞堆烟帘幕无重数玉勒雕鞍游冶处楼髙不见章台路雨横风狂三月暮门掩黄昬无计留春住泪眼问花花不语乱红飞过秋千去十永日环隄乗綵舫烟草萧踈恰似晴江上水浸碧天风皱浪菱花荇蔓随双桨红粉佳人翻丽唱惊起鸳鸯两两飞相向且把金樽倾羙酿休思往事成惆怅十一越女採莲秋水畔窄袖䡖罗暗露双金钏照影摘花花似面芳心只共丝争乱鸂䳵滩头风浪晚雾重烟轻不见来时伴隐隐歌声归棹逺离愁引着江南岸十二水浸秋天风皱浪缥缈山舟只似秋天上和露採莲愁一饷看花却是啼粧様折得莲茎丝未放莲断丝牵特地成惆怅归棹莫随花荡漾江头有箇人相望十三梨叶𥘉红蝉韵歇银汉风髙玉管声凄切枕簟乍凉铜漏彻谁教社燕轻离别草际虫吟秋露结宿酒醒来不记归时节多少衷肠犹未说珠帘夜夜朦胧月十四独倚危楼风细细望极离愁黯黯生天际草色山光残照里无人㑹得凭栏意也拟踈狂图一醉对酒当歌强饮还无味衣带渐寛都不悔况伊销得人憔悴十五帘下清歌帘外宴虽爱新声不见如花面牙板数𫾣珠一串梁尘暗落琉璃盏桐树花深孤凤怨渐遏遥天不放行云散坐上少年听未惯玉山将倒肠先断十六谁道闲情抛弃乆毎到春来惆怅还依旧日日花前常病酒不辤镜里朱颜瘦河畔青芜堤上桞爲问新愁何事年年有独立小桥风满袖平林新月人归后十七翠苑红芳晴满目绮席流鸎上下长相逐紫陌闲随金轣辘马蹄踏遍春郊緑一觉年华春梦促往事悠悠百钟寻思足烟雨满楼山断续人闲倚遍栏干曲十八小院深深门掩亚寂寞珠帘画合重重下欲近禁烟㣲雨罢緑杨深处秋千挂傅粉狂游犹未舍不念芳时眉黛无人画薄倖未归春去也杏花零落香红谢十九几日行云何处去忘了归来不道春将暮百草千花寒食路香车系在谁家树涙眼倚楼频独语双燕来时陌上相逢否撩乱春愁如栁絮依依梦里无寻处二十欲过清明烟雨细小槛临䆫点点残花坠梁燕语多惊晓睡银屏一半堆香被新歳风光如旧歳所恨征轮渐渐程迢递纵有逺情难冩寄何妨解有相思泪二十一画合归来春又晚燕子双飞桞软桃花浅细雨满天风满院愁眉歛尽无人见独倚栏干心绪乱芳草芉绵尚忆江南岸风月无情人暗换旧游如梦空肠断二十二甞爱西湖春色早臈雪方销已见桃开小顷刻光隂都过了如今緑暗红英少且趂余花谋一笑况有笙歌艶态相萦绕老去风情应不到凭君剰把芳樽倒渔家傲一一派潺湲流碧涨新亭四面山相向翠竹岭头明月上迷俯仰月轮正在泉中漾更待髙秋天气爽菊花香里开新酿酒美賔嘉真胜赏红粉唱山深分外歌声响二十月小春梅蘂绽红炉画合新装遍锦帐羙人贪睡暖羞起晚玉壷一夜氷澌满楼上四垂帘不卷天寒山色偏冝逺风急鴈行吹字断红日短江天雪意云撩乱三四纪才名天下重三朝厦爲梁栋定册功成身退勇辤荣宠归来白首笙歌拥頋我薄才无可用君恩近许归田壠今日一觞难得共聊对捧官奴爲我髙歌送四暖日遟遟花袅袅人将红粉争花好花不能言惟解笑金壷倒花开未老人年少车马九门来扰扰行人莫羡长安道丹禁漏声衢皷报催昬晓长安城里人先老五红粉墻头花几树落花片片和惊絮墻外有楼花有主寻花去隔墻遥见秋千侣緑索红旗双綵柱行人只得偷回顾肠断楼南金鎻户天欲暮流鸎飞到秋千处六妾本钱塘苏小妹芙蓉花共门相对昨日为逢青伞盖慵不採今朝斗觉凋零㬠愁倚画楼无计柰乱红飘过秋塘外料得明年秋色在香可爱其如镜里花颜改七花底忽闻𫾣雨桨逡廵女伴来寻访酒盏旋将荷叶当莲舟荡时时盏里生红浪花气酒香清厮酿花腮酒面红相向醉倚緑隂眠一饷惊起望船头阁在沙滩上八叶有清风花有露叶笼花罩鸳鸯侣白锦顶丝红锦羽莲女妬惊飞不许长相聚日脚沉红天色暮青凉伞上微微雨早是水寒无宿处湏回歩枉教雨里分飞去九荷叶田田青照水孤舟挽在花隂底昨夜萧萧踈雨坠愁不寐朝来又觉西风起雨摆风摇金蘂碎合欢枝上香房翠莲子与人长厮类无好意年年苦在中心里十䈎重如将青玉亚花轻疑是红绡挂颜色清新香脱洒堪长价牡丹怎得称王者雨笔露牋匀彩画日炉风炭薫兰麝天与多情丝一把谁厮惹千条万缕萦心下十一粉蘂丹青描不得金针线线功难敌谁傍暗香䡖採摘风淅淅船头触散双鸂䳵夜雨染成天水碧朝阳借出烟脂色欲落又开人共惜秋气逼盘中巳见新荷的十二幽鹭谩来窥品格双鱼岂解传消息緑柄嫰香频採摘心似织条条不断谁牵役珠泪暗和清露滴罗衣染尽秋江色对面不言情脉脉烟水隔无人说似长相忆十三楚国细腰元自痩文君腻脸谁描就日夜皷声催箭漏昬复昼红颜岂得长如旧醉拆嫰房红蘂嗅天丝不断清香透却傍小栏凝望乆风满䄂西池月上人归后十四喜鹊填河仙浪浅云軿早在星桥畔街皷黄昬霞尾暗炎光歛金钩侧倒天西面一别经年今始见新欢往恨知何限天上佳期贪眷恋良宵短人间不合催银箭十五乞巧楼头云幔卷浮花催洗严粧面花上蛛丝寻得遍颦笑浅双眸望月牵红线奕奕天河光不断有人正在长生殿暗付金钗清夜半千秋愿年年此㑹长相见十六别恨长长欢计短踈钟促漏真堪怨此㑹此情都未半星𥘉转鸾琴凤乐怱怱卷河皷无言西北盻香蛾有恨东南逺脉脉横波珠泪满归心乱离肠便逐星桥断十七九日欢游何处好黄花万蘂雕栏遶通体清香无俗调天气好烟滋露结功多少日脚清寒髙下照寳钉宻缀圎斜小落叶西园风袅袅催秋老丛边莫厌金樽倒十八青女霜前催得绽金钿乱散枝头徧落帽台髙门雅宴芳樽满挼花吹在流霞面桃李三春虽可羡莺来蝶去芳心乱争似仙潭秋水岸香不断年年自作茱茰伴十九露裛娇黄风摆翠人间晚秀非无意仙格淡粧天与丽谁可比女真装束真相似筵上佳人牵翠𬒮纎纎玉手挼新蘂羙酒一杯花影腻邀客醉红琼共作熏熏媚二十对酒当歌劳客劝惜花只惜年华晚寒艳冷香秋不管情眷眷凭栏尽日愁无限思抱芳期随塞鴈悔无深意传双燕怅望一枝难寄逺人不见楼头望断相思眼玉楼春一风迟日媚烟光好緑树依依芳意早年华容易即凋零春色只冝长恨少池塘隐隐惊雷晓柳眼未开梅蕚小樽前贪爱物华新不道物新人渐老二西亭饮散清歌阕花外遟遟宫漏发涂金烛引紫骝嘶柳曲西头归路别佳辰只恐幽期阔宻赠殷勤衣上结翠屏魂梦莫相寻禁断六街清夜月三春山歛黛低歌扇暂解吴钩登祖宴画楼钟动巳魂销何况马嘶芳草岸青门桞色随人逺望欲断时肠已断洛城春色待君来莫到落花飞似霰四樽前拟把归期说未语春容先惨咽人生自是有情痴此恨不关风与月离歌且莫翻新阕一曲能教肠寸结直湏看尽洛城花始共春风容易别五洛阳正值芳菲节秾艳清香相间发游丝有意苦相萦垂桞无端争赠别杏花红处青山缺山畔行人山下歇今宵谁肯逺相随惟有寂寥孤舘月六残春一夜狂风雨断送红飞花落树人心花意待留春春色无情容易去髙楼把酒愁独语借问春归何处所暮云空阔不知音惟有緑杨芳草路七常忆洛阳风景媚烟暖风和添酒味莺啼宴席似留人花出墻头如有意别来巳隔千山翠望断危楼斜日坠关心只为牡丹红一片春愁来梦里八池塘水緑春㣲暖记得玉真𥘉见面从头歌韵响铮鏦入破舞腰红乱旋玉钩帘下香堦畔醉后不知红日晚当时共我赏花人点捡如今无一半九两翁相遇逢佳节正值栁绵飞似雪便湏豪饮敌青春莫对新花羞白发人生聚散如弦筈老去风情尤惜别大家金盏倒垂莲一任西楼低晓月十西湖南北烟波阔风里丝簧声韵咽舞余裙带緑双垂酒入香腮红一抺杯深不觉瑠璃滑贪看六么花十八明朝车马各西东惆怅画桥风与月十一燕鸿过后春归去细筭浮生千万绪来如春梦几多时去似朝云无覔处闻琴解珮神仙侣挽断罗衣留不住劝君莫作独醒人烂醉花间应有数十二蝶飞芳草花飞路把酒已嗟春色暮当时枝上落残花今日水流何处去楼前独遶鸣蝉树忆把芳条吹暖絮红莲緑芰亦芳菲不柰金风兼玉露十三别后不知君逺近触目凄凉多少闷渐行渐逺渐无书水阔鱼沉何处问夜深风竹𫾣秋韵万叶千声皆是恨故欹单枕梦中寻梦又不成灯又烬十四红绦约束琼肌稳拍碎香檀催急衮陇头呜咽水声繁叶下间关莺语近羙人才子传芳信明月清风伤别恨未知何处有知音常为此情留此恨十五檀槽碎响金丝拨露湿浔阳江上月不知商妇为谁愁一曲行人留夜发画堂花月新声别红蘂调长弹未彻暗将深意祝胶絃唯愿絃絃无断絶十六春葱指甲轻拢捻五彩垂绦双袖卷雪香浓透紫檀槽胡语急随红玉腕当头一曲情何限入破铮鏦金凤战百分芳酒祝长春再拜歛容擡粉面十七金花盏面红烟透舞急香茵随歩皱青春才子有新词红粉佳人重劝酒也知自为伤春痩归骑休交银烛候拟将沉醉为清欢无柰醒来还感旧十八雪云乍变春云簇渐觉年华堪送目北枝梅蘂犯寒开南浦波纹如酒緑芳菲次第还相续不柰情多无䖏足樽前百计得春归莫为伤春歌黛蹙十九黄金弄色䡖于粉濯濯春条如水嫰为縁力薄未禁风不柰多娇长似困腰柔乍怯人相近眉小未知春有恨劝君着意惜芳菲莫待行人攀折尽二十珠帘半下香销印二月东风催栁信琵琶傍畔且寻思鹦鹉前头休借问惊鸿过后生离恨红日长时添酒困未知心在阿谁边满眼泪珠言不尽二十一沉沉庭院莺吟弄日暖烟和春气重緑杨娇眼为谁回芳草深心空自动倚栏无语伤离凤一片风情无䖏用寻思还有旧家心蝴蝶时时来役梦二十二去时梅蕚𥘉凝粉不觉小桃风力损梨花最晚又凋零何事归期无定准栏干倚遍重来凭泪粉偷将红袖印蜘蛛喜鹊误人多似此无凭安足信二十三酒羙春浓花世界得意人人千万态莫教辜负艳阳天过了堆金何䖏买已去少年无计奈且愿芳心长恁在闲愁一点上心来筭得东风吹不解二十四湖边柳外楼髙䖏望断云山多少路栏干倚遍使人愁又是天涯𥘉日暮䡖无管系狂无数水畔花飞风里絮筭伊浑似薄情郎去便不来来便去二十五南园粉蝶能无数度翠穿红来复去倡条冶叶恣留连飘荡䡖于花上絮朱栏夜夜风兼露宿粉栖香无定所多情飜却似无情赢得百花无限妬二十六江南三月春光老月落禽啼天未晓露和啼血染花红恨过千家烟树杪云垂玉枕屏山小梦欲成时惊觉了人心应不似伊心若解思归归合早二十七东风本是开花信及至花时风更紧吹开吹谢苦忩忩春意到头无䖏问把酒临风千万恨欲扫残红犹未忍夜来风雨转离披满眼凄凉愁不尽二十八隂隂树色笼晴昼清淡园林春过后杏腮䡖粉日催红池面緑罗风卷皱佳人向晚新粧就圎腻歌喉珠欲熘当筵莫放酒杯遟乐事良辰难入手二十九芙蓉鬭晕燕支浅留着晚花开小宴画船红日晚风清栁色溪光晴照䁔羙人争劝梨花盏舞困玉腰裠缕慢莫交银烛促归期已祝斜阳休更晚渔家傲正月斗杓𥘉转势金刀剪綵功夫异称庆高堂欢㓜稚看栁意偏从东面春风至十四新蟾圎尚未楼前乍看红灯试冰散緑池泉细细鱼欲戯园林已是花天气同前二月春耕昌杏宻百花次第争先出惟有海棠梨第一深浅拂天生红粉真无匹画栋归来巢未失双双𣢾语怜飞乙留客醉花迎晓日金盏溢却忧风雨飘零疾同前三月清明天婉娩晴川祓禊归来晚况是踏青来处逺犹不倦秋千别闭深庭院更值牡丹开欲遍酴醿压架清香散谁解劝増眷恋东风回晚无情绊同前四月园林春去后深深宻幄隂𥘉茂折得花枝犹在手香满袖叶间梅子青如豆风雨时时添气候成行新笋霜筠厚题就送春诗几首聊对酒樱桃色照银盘熘同前五月榴花妖艶烘緑杨带雨垂垂重五色新丝缠角粽金盘送生绡画扇盘双鳯正是浴兰时节动昌蒲酒羙清尊共叶里黄鹂时一弄犹䯳等闲惊破纱䆫梦同前六月炎天时霎雨行云涌出竒峯露沼上嫰莲腰束素风兼露梁王宫阙无烦暑畏日亭亭残蕙炷傍帘乳燕双飞去碧盌𫾣冰倾玉处朝与莫故人风快凉轻度同前七月新秋风露早渚莲尚折庭梧老是处瓜华时节好金樽倒人间綵缕争祈巧万叶𫾣声凉乍到百虫啼晚烟如扫箭漏𥘉长天杳杳人语悄那堪夜雨催清晓同前八月秋高风历乱衰兰败芷红莲岸皓月十分光正满清光畔年年常愿琼筵看社近愁看归去燕江天空阔云容漫宋玉当时情不浅成幽怨郷关千里危肠断同前九月霜秋秋巳尽烘林败叶红相映惟有东篱黄菊盛遗金粉人家帘幕重阳近晓日隂隂晴未定授衣时节轻寒嫰新鴈一声风又劲云欲凝鴈来应有吾郷信同前十月小春梅蘂绽红炉画阁新装遍鸳帐羙人贪睡暖梳洗嬾玉壷一夜轻凘满楼上四垂帘不卷天寒山色偏冝逺风急鴈行吹字断红日晚江天雪意云撩乱同前十一月新阳排寿宴黄钟应管添宫线猎猎寒威云不卷风头转时看雪霰吹人面南至迎长知漏箭书云纪候冰生研臈近探春春尚逺闲庭院梅花落尽千千片同前十二月严凝天地闭莫嫌台榭无花卉惟有酒能欺雪意増豪气直教耳热笙歌沸陇上雕鞍惟数骑猎围半合新霜里霜重鼔声寒不起千人指马前一鴈寒空坠荆公甞对客诵永叔小阕云五綵新丝纒角粽金盘送生绡画扇盘双凤曰三十年前见其全篇今才记三句乃永叔在李太尉端愿席上所作十二月鼓子词数问人求之不可得呜唿荆公之没二纪余自永平幕召还过武陵始得于州将李君谊追恨荆公之不获见也谊太尉犹子也年中秋日金陵政和丙申冬余还自京师过歙州大守濠梁许君颂之席上见许君举荆公所记三句且云此词才情余它人不能道也后十二年建炎戊申偶得此本于长乐同官方君后四年辛亥绍兴二月朔自尤溪避盗宿龙以待二弟适无事谩録于此近体乐府卷第二蝶恋花第六篇谁抱双飞浓醉莺乱语第七篇乍过伤春暮依俙谁轻轻相思第九篇第十四十五篇第十六篇抛弃小桥第十九篇渔家傲第三篇羞起晚红日短第十四篇霞尾暗玉楼春第十篇舞余第十一篇几多第十八篇送目还相不柰欧阳文忠公文集附录卷第二附録卷第二墓志铭神道碑墓志铭宋故推诚保徳崇仁翊戴功臣观文殿学士特进太子少师致仕上柱国乐安郡开国公食邑四千三百戸食实封一千二百戸赠太子太师文忠欧阳公墓志铭淮南节度观察处置等使开府仪同三司守司徒检校太师兼侍中判相州军州事上柱国魏国公韩琦撰朝散大夫右谏议大夫充集贤院学士史馆修撰权判尚书都省判袐阁提举醴泉观公事上护军赐紫金鱼袋宋敏求书翰林侍读学士龙图阁学士朝散大夫尚书吏部郎中知河阳军州事兼管内劝农使上护军赐紫金鱼袋韩维题盖熈宁五年闰七月二十三日观文殿学士太子少师致仕欧阳公薨于汝隂之私第年六十六上闻震怛不视朝赠公太子太师太常谥曰文忠䘏后加不与常比天下正人节士知公之亡罔不骇然相弔痛失依仰其孤寺丞君乃以枢宻副使吴公所次功绪并致治命以墓铭爲请窃惟当世能文之士比比出公门下不属于彼而独以见属岂公素谅其愚谓能直笔足信后世邪此其敢辞公讳脩字永叔唐太子率更令询四世孙琮甞爲吉州刺史又八世生万复爲吉之安福令子孙因家焉曽祖讳郴安福六世孙也孝悌之行郷里师服仕南唐爲武昌令累赠太师中书令曽祖妣刘氏追封楚国太夫人祖讳偃彊学善属文南唐时献所爲文十余万言召试𥙷南京街院判官累赠太师中书令兼尚书令祖妣李氏追封吴国太夫人父讳观性至孝力学咸平中擢进士第当官明而尚恕毎决重辟尤加审慎茍理有可脱必平反之终泰州军事判官累赠太师中书令兼尚书令追封郑国公自公祖始徙居吉水后吉水㭊爲永丰今爲永丰人公四歳而孤母韩国太夫人郑氏守志不夺家虽贫力自营赡教公爲学公亦天资警絶经目一览则能诵记爲文下笔出人意表及冠声闻卓然天圣中举进士凡两试国子监一试礼部皆爲第一逮崇政试虽中甲科人犹以不魁多士爲恨初𥙷西京留守推官洛尹文康王公知非常才归荐于朝景祐初召试迁镇南军节度掌书记馆阁校勘时文正范公权尹京邑以直道自进毎因奏事必陈时政得失大忤宰相意斥守饶州谏官不敢言公贻书责之坐贬崃州夷陵令余安道尹师鲁继上书直范公复𬒳逐当时天下以四贤称之俄徙光化军干徳令改武成军节度判官康定初召还复馆阁校勘迁太子中允预修崇文緫目成改集贤校理同知太常礼院请外𥙷通判滑州事庆历初仁宗御天下乆周悉时弊重以西师未解思欲整齐衆治以完太平登进辅臣必取人望收用端鲠以増谏员公首𬒳其选擢太常丞知谏院事赐五品服未几同修起居注公素凛忠义遭时遇主自任言责无所顾忌横身正路风节凛然时正献杜公文正范公今司空冨公皆在二府公每劝上乗间延见推诚谘访上后开天章阁屡召诸公询究治本长䇿大议稍稍施用纪纲日举侥倖顿絶小人始大不喜相与巧诋必期破坏公常极力左右之俄拜右正言知制诰赐三品服大臣有建白请废麟州徙其治于合河津以省餽饷者命公亲徃相视使回奏曰麟州天险正据要害不可废第减其兵驻并河诸堡有警唿集数舎之近尔兵旣减粮自不乏诏从之又奏忻代州岢岚火山军并边民田始潘羙爲帅患虏时入㓂徙其民以空之遂号禁地自景徳通好我虽循旧而虏人盗耕不巳请募民计顷出丁爲兵量入租粟以耕之歳可得数百万斛边用给矣不然他日必尽爲虏人所有时并帅耻谋不自已沮挠乆之其后卒如公请凡赋歛过重民所不堪者又奏罢十数事疲俗以安四年秋北虏盛兵云州声言西讨朝廷疑其有谋议选文武材臣宻爲经画二府请辍公以徃即以公爲龙图阁直学士河北都转运使公至则区别官吏使能者尽力均徙财用而边计有余奏广御河漕运造鏁栿船以絶侵盗置都作院于磁相州一道兵械悉仰给焉方条列北方利病欲大爲措置㑹文正范公与同时入辅者终爲谗说所胜相继罢去一时进用者皆指之爲党公复慨然上书极言论救执政与其朋益怒恊力挤之初公有妹适张龟正龟正亡无子妹挈前室所生孤女以归及笄公爲选宗人晟以嫁之㑹张氏以失行系狱言者乗此欲并中公复捃张氏赀产事遂兴诏狱穷治上爲命内臣监劾卒辨其诬犹降授知制诰知滁州事执政意不快摭勘官与监劾内臣细故皆𬒳责八年春就改起居舎人知扬州事踰年徙知颍州事皇祐初复龙图阁直学士二年秋移知应天府兼南京留守司事历尚书礼部吏部郎中丁太夫人忧去职服除入见上怪公须髪尽白恻然存抚恩意甚厚命判吏部流内铨素忌公者恐将大用乃伪爲公䟽请汰内臣以激衆怒有选人胡宗尧者当引对改官前任本州甞以官舟假人已而经赦去官止得循资公与判南曹官对日取旨上欣然令改官宦者杨永徳宻奏曰宗尭翰林学士宿之子有司援救之私也遂出公知同州事物论不平上亟开悟留公刋修唐书俄入翰林爲学士史馆修撰勾当三班院至和二年夏请郡改侍读学士知蔡州事留不行复除翰林学士判太常寺兼礼仪事迁右谏议大夫嘉祐三年夏兼龙图阁学士权知开封府事前尹孝肃包公以威严得名都下震恐而公动必循理不求赫赫之誉或以少风采爲言公曰人材性各有短长吾之长止于此恶可勉其所短以徇人邪旣而京师亦治四年春请罢府事改给事中充羣牧使唐书成拜礼部侍郎俄兼翰林侍读学士五年冬以本官爲枢宻副使明年秋参知政事英宗登极迁户部侍郎治平𥘉特转吏部侍郎今上嗣位改尚书左丞公自处二府益思报称毅然守正不为冨贵易节凡大谋议大利害与同官论辨或在上前必区判是否未甞少有回屈文武之士陈请百端公常委曲开谕曰某事可行某事不可行用是人多怨诽至于台谏官论事有不中理者徃徃正色折之其徒尤切齿日欲求疵合攻公自视无他不恤也始英庙践祚按祖宗旧典皇族尊属之亡者皆赠官改封濮安懿王英庙所生父也中书以本朝未有故事请付有司详处其当上谦㳟慎重命过仁庙大祥下礼院与两制官同议如期诏下衆乃言王当称伯改封大国中书以所生父称伯疑无经据方再下三省议上遽令权罢俾有司徐求典故事乆不行台官挟愤不巳遂持此斥公爲主议上章历诋必请议定及以朝廷未甞议及之事肆爲诬说欲惑衆听又相率纳告身以示必去上数敦谕知不可留各以本官𥙷外后来者以风宪不胜爲耻窥伺愈急今上即位初御史蒋之竒者乃造无根之言欲以污公中丞彭思永乗虚助之公退伏私居力请公辨上照其诬罔连诏诘问二人者辞穷皆坐贬公遂恳辞柄任上不得巳除公观文殿学士刑部尚书知亳州事熈宁元年秋迁兵部尚书知青州事充京东东路安抚使时散青苗钱法初行衆议皆言不便朝廷旣申告诫公犹请除去二分之息令民止纳本钱明不取利又请先罢提举管勾官然后可以责州县不得抑配不报三年夏除检校太保宣徽南院使判太原府河东路经略安抚使公累上章辞丐易蔡州大略以乆疾昬秏不任重寄复曰时多喜新竒而臣思守拙衆方兴功利而臣欲循常执政知终不附已俄诏听以旧官知蔡州事公在亳已六上章请致政上眷惜之不允至蔡踰年复申前请志益坚确上察其诚命优改官致仕年方六十有五天下士大夫闻公勇退无不惊叹云近古所无也公天资刚劲见义敢爲襟怀洞然无有城府常以平心爲难故未甞挟私以爲喜怒奨进人物乐善不倦一长之得力爲称荐故赏识之下率爲闻人惟视姦邪嫉若仇敌直前奋击不问权贵后虽隂𬒳谗逐公以道自处怡怡如也平生笃于朋友如尹师鲁梅圣俞孙眀复旣卒其家贫甚公力经营之使皆得以自给又表其孤于朝悉録以官自唐室之衰文体随而不振陵夷至于五代气益卑弱国初柳公仲涂一时大儒以古道兴起之学者卒不从景祐初公与尹师鲁专以古文相尚而公得之自然非学所至超然独骛衆莫能及譬夫天地之妙造化万物动者植者无细与大不见痕迹自极其工于是文风一变时人竞爲模范自汉司马迁没几千年而唐韩愈出愈之后又数百年而公始继之气𦦨相薄莫较髙下何其盛哉所治经术务究大本甞以先儒于经所得多矣而不能无失惟其说或有未通公始爲辨正不过求圣人之意以立异论嘉祐初权知贡举时举者务爲险怪之语号太学体公一切黜去取其平澹造理者即预奏名初虽怨讟纷纭而文格终以复古者公之力也笔翰遒劲自成一家人有得其片幅必寳蔵之历典大郡以镇静爲本明不至察寛不至纵吏民受赐旣去追思不巳滁扬二州皆立生祠甞奉使契丹其主必遣贵臣押宴出于常例且谓公曰以公名重故尔其爲外夷钦服如此至和中陈恭公爲相欲塞商胡决河使归横壠故道公言横壠地巳髙仰功大不可爲未几陈罢去有李仲昌者乃议道商胡水入六塔河公复上言六塔素隘狭不能容大河若爲之必溃决害愈甚时执政是仲昌议又不用公言后六塔隄果坏不成自博以下数州皆𬒳水患衆服公先识在侍从八年竭诚𥙷益前后上言百余事仁宗甞曰如欧阳某者何处得来故其言多所听纳因嘉祐水灾凡两上䟽请选立皇子以固根本及在政府遂与诸公参定大议方英庙过自谦退未即承命事乆未决衆悉危之公恊心开助忠力爲多及即位之初感疾未能听览慈寿预政事出权冝公与诸公徃来两宫镇安内外卒复明辟人无间言甞𬒳诏撰唐书纪十卷志五十卷表十五卷又自撰五代史七十四卷易童子问三卷诗本义十四卷居士集五十卷归荣集一卷外制集三卷内制集八卷奏议十八卷四六集七卷集古録跋尾十卷杂着十九卷公于物无他玩好独好收古文图书集三代以来金石铭刻爲一千卷用以校正传记讹缪人得不疑晚年自号六一居士曰吾集古録一千卷藏书一万卷有琴一张有棊一局常置酒一壷吾老于其间是爲六一因自爲传以志之初娶胥氏翰林学士偃之女继室杨氏集贤院学士谏议大夫大雅之女今夫人薛氏资政殿学士户部侍郎简肃公奎之女累封仁寿郡夫人男八人长发次奕光禄寺丞次棐大理评事次辩光禄寺丞余皆早卒女三人皆早卒孙男四人曰愻曰宪曰恕曰愬皆以公恩试祕书省校书郎孙女六人皆㓜熈宁八年九月庚申朔二十六日乙酉诸孤奉公之丧葬于开封府新郑县旌贤郷之原铭曰噫公之节其刚烈烈弼违斥姦义不可折噫公之文天资不群光辉古今左右典坟直道而行屡以谗蹶卒寤而知惟帝之哲升賛机务方隅以宁参议宰政社稷是经成此王功大忠以効徳髙毁及退不吾较公之来归旣安且怡冝报以寿戾也胡爲公文在人公迹在史兹惟不穷亘千万祀神道碑苏文定公熈宁五年秋七月观文殿学士太子少师致仕欧阳文忠公薨于汝隂八年秋九月诸子奉公之丧葬于新郑旌贤郷自葬至崇宁五年凡三十有二年矣公子棐以墓隧之碑来请辙方以罪废于家且病不能执笔辞不获命乃曰病苟不死当如君志旣而病巳谨桉殴阳氏自唐率更令之四世孙琮爲吉州刺史后世因家于吉曽祖讳郴南唐武昌令赠太师中书令妣刘氏追封楚国太夫人祖讳偃南唐南京街院判官赠太师中书令兼尚书令妣李氏追封吴国太夫人考讳观泰州军事推官赠太师中书令兼尚书令封郑国公妣郑氏追封韩国太夫人公讳脩字永叔生四歳而孤韩国守节自誓亲教公读书家贫至以荻画地学书公敏悟过人所览辄能诵比成人将举进士爲一时偶俪之文巳絶岀伦軰翰林学士胥公时在汉阳见而竒之曰子必有名于世馆之门下公从之京师两试国子监一试礼部皆第一人遂中甲科𥙷西京留守推官始从尹师鲁游爲古文议论当世事迭相师友与梅圣俞游爲歌诗相倡和遂以文章名冠天下留守王文康公知其贤还朝荐之景祐初召试迁镇南军节度掌书记馆阁校勘时范文正公知开封府每进见辄论时政得失宰相恶之斥守饶州公见諌官髙若讷若讷诋诮范公以爲当黜公爲书责之坐贬崃州夷陵令明年移干徳令复爲武成军节度判官康定初范公起爲陜西经略招讨安抚使辟公掌书记公笑曰吾论范公岂以爲利哉同其退不同其进可也辞不就召还复校勘迁太子中允与修崇文緫目庆历初迁集贤校理同知太常礼院求𥙷外通判滑州事时西师未解契丹初复旧约京东西盗贼蜂起国用不给仁宗知朝臣不任事始登进范公及杜正献公冨文忠公韩忠献公分列二府増諌贠取敢言士公首被选以太常丞知谏院赐五品服未几修起居注公毎劝上延见诸公访以政事上再出手诏使诸公条天下事又开天章阁召对赐坐给纸笔使具䟽于前诸公惶恐退而上时所冝先者十数事于是有诏劝农桑兴学校革磨勘任子等弊中外悚然而小人不便相与腾口谤之公知其必爲害常爲上分别邪正劝力行诸公之言初范公之贬饶州公与尹师鲁余安道皆以直范公见逐目之党人自是朋党之论起乆而益炽公乃爲朋党论以进言君子以同道爲朋小人以同利爲朋人君但当退小人之伪朋用君子之真朋其言恳恻详尽其后诸公卒以党议不得乆留于朝公性疾恶论事无所回避小人视之如仇雠而公愈奋厉不顾上独深知其忠改右正言知制诰赐三品服仍知谏院故事知制诰必试上知公之文有旨不试与近世杨文公陈文恵公比逮公三人而巳甞因奏事论及人物上目公曰如欧阳脩何处得来盖欲大用而未果也四年大臣有言河东刍粮不足请废麟州徙治合河津或请废其五寨命公徃视利害公曰麟州天崄不可废也麟州废则五寨不可守五寨不守则府州遂爲孤垒今五寨存故虏在二三百里外若五寨废则夹河皆虏巢穴河内州县皆不安居矣不若分其兵驻并河清塞堡缓急不失应副而平时可省转输由是麟州得不废又言忻代州岢岚火山军并边民田废不得耕号爲禁地吾虽不耕而虏常盗耕之若募民计口出丁爲兵量入租粟以耕歳可得数百万斛不然他日且尽爲虏有议下太原帅臣以爲不便持之乆之乃从凡河东赋歛过重民所不堪奏罢者十数事自河东还㑹保州兵乱又以公爲龙图阁直学士河北都转运使陛辞上靣谕无爲乆留计有所欲言言之公曰谏官得风闻言事外官越职而言罪也上曰第以闻勿以中外爲意河北诸军怙乱骄恣小不如意辄胁持州郡公奏乞优假将帅以镇压士心军中乃定初保州乱兵皆招以不死旣而悉诛之胁从二千人亦分隷诸州冨公爲宣抚使恐后生变与公相遇于内黄夜半屏人谋欲使诸州同日诛之公曰祸莫大于杀已降况胁从乎旣非朝命州郡有一不从爲变不细冨公悟乃止公奏置御河催纲司以督粮饷边州赖之又置磁相州都作院以缮一路戎器河北方小治而二府诸公相继以党议罢去公慨然上书论之用事者益怒㑹公之外甥女张嫁公族人晟以失行系狱言事者乗此欲并中公遂起诏狱穷治张赀产上使中官监劾之卒辨其诬犹降官知滁州事居二年徙扬州又徙颍州迁礼部郎中复龙图阁直学士留守南京迁吏部郎中丁韩国太夫人忧至和初服除入见须髪尽白上怪之问劳恻然恩意甚厚命判吏部流内铨小人畏公且大用伪爲公奏乞澄汰宦官宦官闻之果怒㑹选人胡宗尧当改官坐甞以官舟假人经赦去官法当循资公引对取旨上特令改官宦官有宻奏者曰宗尧翰林学士宿之子有司右之私也遂出公知同州言者多谓公无罪上悟留刋修唐书俄入翰林爲学士自滁州之贬至是十二年矣上临御既乆遍阅天下士羣臣未有以大称上意上思冨公韩公之贤复召寘二府时庆历旧人惟二公与公三人皆在朝廷士大夫知上有致治之意翕然相庆公以学士判三班院二年奉使契丹契丹使其贵臣宗愿宗熈萧知足萧孝友四人押燕曰此非常例以卿名重故尔嘉祐初判太常寺二年权知贡举是时进士爲文以诡异相高文体大坏公患之所取率以词义近古爲贵凡以崄怪知名者黜去殆尽牓出怨谤纷然乆之乃服然文章自是变而复古三年加龙图阁学士权知开封府事所代包孝肃公以威严御下名震都邑公简易循理不求赫赫之誉有以包公之政励公者公曰凡人材性不一用其所长事无不举强其所短势必不逮吾亦任吾所长耳闻者称善四年求罢迁给事中充羣牧使唐书成拜礼部侍郎俄兼翰林侍读学士公在翰林凡八年知无不言所言多听河决商胡贾魏公留守北京欲开横壠故道回河使东有李仲昌者欲道商胡入六塔河诏两省台諌集议公故奉使河北知河决根本以爲河水重浊理无不淤淤从下起下流旣淤上流必决水性避髙决必趋下以近事验之决河非不能力塞故道非不能力复但势不能乆必决于上流耳横壠功大难成虽成必有复决之患六塔狭小不能容受大河以全河注之濵徳博必𬒳其害不若因水所趋増治隄防䟽其下流浚之入海则河无决溢散漫之忧数十年之利也陈恭公当国主横壠之议㳟公罢去而宰相复以仲昌之言爲然行之而败河北𬒳害者凡数千里狄武襄公爲枢宻使奋自军伍多战功军中服其威名上不豫诸军讹言籍籍公言武臣掌机宻而得军情不惟于国不便鲜不以爲身害请出之外藩以保其终始遂罢知陈州公甞因水灾上言陛下临御三十余年而储宫未建此乆阙之典也汉文帝即位羣臣请立太子羣臣不自疑而敢请文帝亦不疑其臣有二心后唐明宗尤恶人言太子事然汉文帝立太子之后享国长乆爲汉太宗明宗储嗣不早定而秦王以窥觊陷于大祸后唐遂乱陛下何疑而乆不定乎公言事不择剧易类如此五年以本官爲枢宻副使明年爲参知政事公在兵府与曽鲁公考天下兵数及三路屯戍多少地里逺近更爲图籍凡边防乆阙屯戍者必加蒐𥙷其在政府凡兵民官吏财利之要中书所当知者集爲緫目遇事不复求之有司时冨公乆以毋忧去位公与韩公同心辅政每议事心所未可必力争韩公亦开怀不疑故嘉祐之政世多以爲得时东宫犹未定臣僚间有言者然皆不克行最后谏官司马光知江州吕诲言之中书将因二䟽以请幸上有可意相与力賛之一日奏事垂拱读二䟽未及有言上曰朕有意乆矣顾未得其人耳宗室中谁可者韩公对曰宗室不接外人臣等无由知之抑此事非臣下所敢议当出自圣断上乃称英宗旧名曰宫中甞养此人今三十许岁矣惟此人可耳是日君臣定议于殿上将退公奏曰此事至大臣等未敢即行陛下今夕更思之来日取旨明日请之崇政上曰决无疑矣诸公皆曰事当有渐容臣等议所除官时英宗方居濮王忧遂议起复除泰州防御使判宗正寺来日复对上大喜诸公奏曰此事旣行不可中止乞陛下㫁之于心内批付臣等行之可也上曰此岂可使妇人知之中书行之足矣时六年十月也及命下英宗力辞上听候服除七年二月英宗旣免䘮称疾不出至七月韩公议曰宗正之命旣出外人皆知必爲皇子矣今不若遂正其名使知愈退而愈进示朝廷不可回之意衆称善乃以其累表上之上曰今当如何韩公未对公进曰宗室旧不领职事今有此命天下皆知陛下意矣然诰勑付合门得以不受今若以爲皇子诏书一出而事定矣上以爲然遂下诏及宫车晏驾皇子嗣位海内泰然有磐石之固然后天下皆咏歌仁宗之圣以及诸公之贤而向之党议消释无余至于小人亦磨灭不见矣英宗即位之初以疾未亲政慈圣光献太后临朝公与诸公徃来二宫弥缝其间卒复明辟枢宻使甞阙人公当次𥙷韩公曽公议将进拟不以告公公觉其意谓二公曰今天子谅隂母后垂帘而二三大臣自相位置何以示天下二公大服而止其后张康节公去位英宗复将用公公又力辞不拜公再辞重位诸公不喻其意而服其难八年迁户部侍郎治平初特迁吏部神宗即位迁尚书左丞公性刚直平生与人尽言无所隐及在二府士大夫有所千请辄靣谕可否虽台谏论事亦必以是非诘之以此得怨而公不䘏也朝廷议加濮王典礼诏下礼官与从官定议衆欲改封大国称伯父议未下台官意公主此议遂专以诋公言者旣以不胜𥙷外而来者持公愈急御史蒋之竒并以飞语污公公杜门求辨其事神宗察其诬连诏诘问词穷逐去公亦坚求退上知不可夺除观文殿学士知亳州事熈宁初迁兵部尚书知青州事充京东东路安抚使时诸路散青苗钱公乞令民止纳本钱以示不爲利罢提举管勾官听民以愿请不报三年除检校太保宣徽南院使判太原府河东路经略安抚使公辞求知蔡州从之公在亳巳六请致仕比至蔡逾年复请四年以观文殿学士太子少师致仕公年未及谢事天下益以髙公公昔守颍上乐其风土因卜居焉及归而居室未完处之怡然不以爲意公之在滁也自号醉翁作亭琅邪山以醉翁名之晚年又自号六一居士曰吾集古録一千卷藏书一万卷有琴一张有棊一局而常置酒一壸吾老于其间是爲六一自爲传刻石亦名其文曰居士集居颍一年而薨享年六十有六赠太子太师谥文忠天下学士闻之皆出涕相弔后以诸子赠太师追封兖国公公之于文天材有余丰约中度雍容俯仰不大声色而义理自胜短章大论施无不可有欲效之不诡则俗不滛则陋终不可及是以独歩当世求之古人亦不可多得公于六经长于易诗春秋其所发明多古人所未见甞奉诏撰唐本纪表志撰五代史二书本纪法严而词约多取春秋遗意其表传志考与迁固相上下凡爲易童子问三卷诗本义十四卷唐本纪表志七十五卷五代史七十四卷居士集五十卷外集若干卷归荣集一卷外制集三卷内制集八卷奏议集十八卷四六集七卷集古録跋尾十卷杂着述十九卷昔孔子生于衰周而识文武之道其称曰文王旣没文不在兹乎虽一时诸侯不能用功业不见于天下而其文卒不可揜孔子旣没诸弟子如子贡子夏皆以文名于世数传之后子思孟子孙卿并爲诸侯师秦人虽以涂炭遇之不能废也及汉祖以干戈定乱纷纭未巳而叔孙通陆贾之徒以诗书礼乐弥缝其阙矣其后贾谊董仲舒相继而起则西汉之文后世莫能髣髴盖孔氏之遗烈其所及者如此自汉以来更魏晋历南北文弊极矣虽唐正观开元之盛而文气衰弱燕许之流倔强其间卒不能振惟韩退之一变复古阏其頽波东注之海遂复西汉之旧自退之以来五代相承天下不知所以爲文祖宗之治礼文法度追迹汉唐而文章之士杨刘而巳及公之文行于天下乃复无愧于古于乎自孔子至今千数百年文章废而复兴惟得二人焉大岂偶然也哉公笃于朋友不以贵贱生死易意尹师鲁石守道孙明复梅圣俞旣没皆经理其家或言之朝廷官其子弟尤奨进文士一有所长必极口称道惟恐人不知也公前后历七郡守其政察而不苛寛而不㢮吏民安之滁扬之人至爲立生祠郑公甞有遗训戒慎用死刑韩国以语公公终身行之以谓汉法惟杀人者死今法多杂犯死罪故死罪非杀人者多所平反盖郑公意也公初娶胥氏即翰林学士偃之女再娶杨氏集贤院学士大雅之女后娶薛氏资政殿学士简肃公奎之女追封𡵨国太夫人男八人发故承议郎奕故光禄寺丞棐朝奉大夫辩故承议郎余早亡孙男六人愻故临邑县尉宪通仕郎恕奉议郎愬故宣义郎愿懋皆将仕郎孙女七人皆适士族公之在翰林也先君文安先生以布衣隠居郷闾闻天子复用正人喜以书遗公公一见其文曰此孙卿子之书也及公考试礼部亡兄于瞻以进士试稠人中公与梅圣俞得其程文以爲异人是歳辙亦中下第公亦以谓不忝其家先君不幸捐馆舎亡兄与辙皆流落不偶元祐𥘉㑹于京师公家以公碑诿子瞻子瞻许焉旣又至于大故辙之不敏以父兄故不敢复辞铭曰于穆仁宗有臣文忠自崄而夷保其初终惟古君臣终之实难匪不用贤有孽其间公奋自南声𬒳四方允文且忠有炜其光上实开之下实柅之三起三偾谁实使之偾而复全惟天子明克明克忠乃卒有成逮歳嘉祐君臣一徳左右天造民用饮食舜禹相授不改旧臣白髪苍颜翼然在廷功成而归维公本心彼其何知言恐不深颍水之濵甲第朱门新郑之墟茂木髙坟野人指之文忠之遗忠臣不危仁祖之思附録卷第二神道碑诸路散青苗钱彼其何知欧阳文忠公文集集古录跋尾卷第二集古録跋尾卷第二欧阳文忠公集一百三十五后汉尧母碑右汉尧母碑汉建宁五年造其文略曰尧母庆都感赤龙而生尧遂以侯伯恢践帝庆都僊没盖葬于兹欲人莫知名曰灵台上立黄屋尧所奉祠三代改易荒废不修汉受濡期兴灭继絶如尧爲之遂遭亡新礼祠絶矣故廷尉深惟大汉尧之苗胄当修尧祠追逺复旧前后奏上帝纳其谋岁以春秋奉大牢祠时济隂太守魏郡审晃成阳令博陵管遵各遣大掾辅助君经之营之不日成之此其大槩也按皇览云尧家在济隂城阳吕氏春秋云尧葬谷林皇甫谧云谷林即城阳然自史记地志及水经诸书无尧母葬处惟见于此碑盖亦葬城阳也而诸书俗本多爲城阳独此碑爲成阳当以碑爲正碑后列当时人名民又云审晃字元让管遵字君台又云汉受濡期莫暁其义也后汉尧祠碑右汉尧祠碑在济隂碑云帝尧者盖昔世之圣王也又曰圣汉龙兴纂尧之绪祠以上牺至于王莾絶汉之业而坛场夷替屏慑无位大抵文字磨灭字虽可见而不复成文其后有云李树连理生于尧祠太守河南张宠到官始初出钱二千敬致礼祠其余不能读也碑后有年月盖熹平四年建也治平元年五月晦日书后汉尧祠祈雨碑右汉尧祠祈雨碑首尾残灭其仅可识者有云股肱贤良广祈多福䖍䖍夙夜又云常以甲子日诏太常陈上古之礼舞先王之乐又云延熹十年仲春二月阳气侵隂又云享祀羣神仰瞻云汉又曰嘉澍优霑利茂万物又云孟府君知尧精灵与天通神修治大殿以此知爲祈雨于尧祠也尧祠在汉济隂郡孟府君者当是济隂郡太守也其余隷字完者颇多亦往住成句但断续不可次序尔后汉老子铭右汉老子铭按桓帝本纪云延熹八年正月遣中常侍左悺之苦县祠老子至十一月又遣中常侍管霸祠之而此碑云八月梦见老子而祠之世言碑铭蔡邕作今检邕集无此文皆不可知也后汉鲁相置孔子庙卒史碑右汉鲁相置孔子庙卒史碑云司徒臣雄司空臣戒稽首言鲁前相瑛书言诏书崇圣道孔子作春秋制孝经演易系辞经纬天地故特立庙襃成侯四时来祠事巳即去庙有礼器无常人掌领请置百石卒史一人典主守庙谨问太常祠曹掾冯牟史郭玄辞对故事辟雍祠先圣太宰太祝各一人备爵太常丞监祠河南尹给牛羊豕大司农给米臣愚以爲如瑛言可许臣雄臣戒愚戆诚惶诚恐顿首顿首死罪死罪臣稽首以闻制曰可按汉书元嘉元年吴雄爲司徒二生赵戒爲司空即此云臣雄臣戒是也鲁相瑛者据碑言姓乙字仲卿汉碑在者多磨灭此幸完可读録之以见汉制三公奏事如此与羣臣上尚书者小异也又见汉祠孔子其礼如此治平元年六月二十日书后汉修孔子庙器碑右汉韩明府修孔子庙器碑云永寿二年青龙在涒滩霜月之灵皇极之日永寿桓帝年号也按尔雅云岁在申曰涒滩桓帝永兴三年正月戊申大赦改元永寿明年丙申曰岁在涒滩是矣云霜月之灵皇极之日莫晓其义疑是九月五日前汉文章之盛庶㡬三代之纯深自建武以后顿尔衰薄崔蔡之徒擅名当世然其笔力辞气非出自然与夫杨马之言醇醨异味矣及其末也不胜其弊霜月皇极是何等语韩明府者名勑字叔节前世见于史传未有名勑者岂自余学之不博乎春秋左氏传载古人命名之说不以爲名者颇多故以勑爲名者少也治平元年二月晦日书后汉鲁相晨孔子庙碑右汉鲁相上尚书章其略云建宁二年三月癸卯朔七日已酉鲁相臣晨长史臣谦顿首死罪上尚书臣晨顿首顿首死罪死罪臣以元年到官行秋飨饮酒泮宫复礼孔子宅而无公出酒脯之祠臣辄依社稷出王家谷春秋行礼建宁灵帝年号也于此见汉制天子之尊其辞称顿首死罪而不敢斥至尊因尚书以致逹而巳余家集録汉碑颇多亦有奏章患其磨灭独斯碑首尾完备可见当时之制也又云孔子干坤所挺西狩获麟爲汉制作故孝经援神契曰玄丘制命帝夘行又尚书考灵耀曰丘生仓际触期稽度爲赤制䜟纬不经不待论而可知甚矣汉儒之狭陋也孔子作春秋岂区区爲汉而巳哉治平元年三月廿五日书后汉碑隂题名右汉碑隂题名不知爲何人碑余家集録古文旣多或失其所得之自然汉碑存于今者惟华岳与孔子庙最多其隂徃徃列修庙人姓名并记其所出钱数不过三百至五百今斯碑所题文字缺灭而中间有钱各五百四字则似是修庙人所记其人可见者有济隂定陶蔡颢子盛山阳金郷张谚季徳河南宛陵赵堂世苌南阳南郷邓升升逺济隂成武周凤季节而其余人姓名邑里多不完又时时有故吏字不知爲何人祠庙第以汉隷难得録之尔治平元年闰五月八日书同前右汉碑隂题名不知爲何碑之隂盖余家集録旣多而或失其所得之处又其文字磨灭莫可考究惟有钱各五百四字似是汉时修庙人尔汉碑今在者惟华岳与孔子庙中最多其碑隂题名者徃徃各书所出钱数不过三百五百也而此碑所列邑里姓名字完可见者尚十余人然皆是济隂山阳彭城汝南陈留人则疑爲修孔子庙人也今列于后览者可以察焉济隂定陶蔡颢子盛济隂张翔季审陈留酸枣李直显节山阳金郷张谚季徳河南宛陵赵堂世苌南阳南郷邓升升逺济隂成武周凤季节山阳昌邑田胤元尊济隂成武史楞世明彭城朱翔元举同前右汉碑隂题名二皆不知爲何碑隂其人各记所出钱数似是汉时修庙人题名余家集録华岳及孔子庙碑多如此此亦疑是二庙中碑前碑残灭尤甚第时有门生济南东郡䓁字而姓名无复完者后碑则有议曹功曹骑吏有莲勺左郷有秩池阳左郷有秩池阳集丞有秩皆不知是何名号又有阳候长祋祤候长则是县吏之名其隷字不甚精又无事实可考姑録其名号以俟知者尔后汉张公庙碑右汉张公庙碑在黎阳而碑无题首又其文字残灭不可考究莫知爲何碑第时时得其字之可识而仅成文者曰惟和平元年正月丙寅和平桓帝年号以此知爲汉碑也又曰丰碑庙堂之前又曰于穆张公则又知爲张公庙碑矣又云国无灾屡获丰年作歌九章颂公徳芳其辞有云公与守相驾蜚鱼往来倐忽逺熹娱祐此民宁厥居其余字画尚完者甚多但不成文尔治平元年闰五月九日书是日奏事垂拱退召赴延和阅谢契丹礼物遂归休后汉公昉碑右汉公昉碑者廼汉中太守南阳郭芝爲公昉修庙记也汉碑今在者类多磨灭而此记文字廑存可读所谓公昉者初不载其姓名但云君字公昉尔又云耆老相传以爲王莾居摄二年君爲郡吏啖瓜旁有真人左右莫察君独进羙瓜又从而敬礼之真人者遂与期谷口山上乃与君神药曰服药以后当移意万里知鸟兽言语是时府君去家七百余里休谒往来转景即至阖郡惊焉白之府君徙爲御史鼠啮𬒳具君乃画地爲狱召鼠诛之视其腹中果有𬒳具府君欲从学道顷无所进府君怒勑尉部吏収公昉妻子公昉唿其师告以厄其师以药饮公昉妻子曰可去矣妻子恋家不忍去于是乃以药涂屋柱饮牛马六畜湏臾有大风云来迎公昉妻子屋宅六畜翛然与之俱去其说如此可以爲怪妄矣呜唿自圣人殁而异端起战国秦汉以来竒辞怪说纷然争出不可胜数乆而佛之徒来自西夷老之徒起于中国而二患交攻爲吾儒者往往牵而从之其卓然不惑者仅能自守而已欲排其说而黜之常患乎力不足也如公昉之事以语愚人竖子皆知其妄矣不待有力而后能破其惑也然彼汉人乃刻之金石以传后世其意惟恐后世之不信然后世之人未必不从而惑也治平元年四月二十三日以旱开宫寺祈雨五日中一日休务假书后汉析里桥郙阁颂右汉析里桥郙阁颂建宁五年立云惟斯析里处汉之右溪源漂疾横注于道渉秋霖漉稽滞商旅休谒往还常失日晷行理咨嗟郡县所苦斯溪旣然郙阁尤甚临深长渊三百余丈接木相连号爲万柱遭遇隤纳人物俱隋沈没洪渊酷烈爲祸于是太守阿阳李君讳㑹字伯都以建宁三年二月辛巳到官思惟惠利有以绥济闻此爲难其日乆矣乃俾府掾仇审改解危殆即便求隐析里大桥于尔乃造又醳散关之漯徙朝阳之平惨减西髙阁就安宁之石道禹导江河以靖四海经纪厥绩艾康万里乃作颂曰颂后又有诗皆磨灭不完其云遭遇隤纳又云醳散关之漯徙朝阳之平惨刻画适完非其讹缪而莫详其义疑当时人语与今异又疑汉人用字简略假借不同尔故録之以俟博识君子治平元年六月十日书后汉人阙铭右汉人阙铭二其一曰永乐少府贾君阙其一曰雒阳令王君阙二者皆不知爲何人按汉书桓帝母孝崇匽皇后居永乐宫和平元年诏置太仆少府如长乐故事又按颜师古注地里志曰鱼豢云汉火行忌水故去洛水加隹师古谓光武以后始改爲雒然则二人者皆后汉时人也又按汉官仪长乐少府以宦者爲之则贾君者盖亦宦者也治平元年九月十五日书后汉文翁石柱记右汉文翁石柱记云汉初平五年仓龙甲戌旻天季月修旧筑周公礼殿始自文翁开建泮宫据颜有意益州学馆庙堂记云按华阳国志文翁爲蜀郡守造讲堂作石室一名玉堂安帝永初间烈火爲灾堂及寺舎并皆焚燎惟石室独存至献帝兴平元年太守髙朕于玉堂东复造一石室爲周公礼殿有意又谓献帝无初平五年当是兴平元年盖时天下丧乱西蜀僻逺年号不通故仍称旧号也今检范晔汉书本纪初平五年正月改爲兴平颜说是也治平元年六月十三日书后汉文翁学生题名右汉文翁学生题名凡一百有八人文学祭酒典学从事各一人司仪主事各二人左生七十三人右生三十人文翁在蜀教学之盛爲汉称首其弟子着籍者何止于此盖其磨灭之余所存者此尔治平元年六月二十日书后汉泰山都尉孔君碑右汉泰山都尉孔君碑云君讳宙字季将孔子十九世之孙也年六十一延熹四年正月乙未以疾卒其序官阀甚简又或残灭不完但见其举孝㢘爲郎迁元城令遂爲泰山都尉尔其辞有云躬忠恕以及人兼禹汤之罪已宙人臣而引禹汤以爲比在今人于文爲不类盖汉世近古简质犹如此也治平元年闰五月二十一日书后汉孔宙碑隂题名百人其亲授业者爲弟子转相传授者爲门生今宙右汉孔宙碑隂题名汉世公卿多自教授聚徒常数碑残缺其姓名邑里仅可见者才六十二人其称弟子者十人门生者四十三人故吏者八人故民者一人宙孔子十九世孙爲泰山都尉自有録治平元年闰五月二十一日书后汉孔君碑右汉孔君碑其名字磨灭不可见而世次官阀粗可考云孔子十九代孙颍川君之元子也举孝㢘除郎中博昌长遭太守君忧服竟拜尚书侍郎治书御史博陵太守迁下邳相河东太守建宁四年十月卒其余文字历历可读以其断絶处多文理难续故不复尽録然其终始略可见矣惟其名字皆亡爲可惜也治平元年五月十日书后汉孔徳让碑右汉孔徳让碑盖其名巳磨灭但云字徳让者宣尼公二十世孙都尉君之子也仕历郡诸曹史年二十永兴二年七月遭疾不禄碑在今兖州孔子墓林中永兴孝桓帝年号也其人早卒无事蹟可考余集録所藏孔林中汉碑最后得此遂无遗者盖以其文字简少无事实故世人遗而不取独余家有之也治平元年闰五月二十日书而传载迁官次序颇略盖史之所记善恶大事官次虽小略不足爲失惟其缪误与阙其大莭不可不正碑云大将军以礼胁命拜侍御史迁梁令三府并用博士徴皆不就司隷校尉举其有道公车徴拜议郎司徒长史而传但云大将军辟五迁司徒长史今据碑止四迁尔博士未甞拜也碑于长史下遂云入登侍中延熹八年地震有诏询异而拜尚书迁南阳太守拜太中大夫复拜侍中屯骑尉宗正光禄勲遂授太尉传至太中大夫始云迁侍中其前自长史入登侍中史阙书也碑又云固疾逊位拜光禄大夫迁衞尉复作太尉而传云以日食免拜卫尉以日食免当从传爲正而不书光禄大夫史阙也其余皆同故不复録后汉太尉刘寛碑隂题名右汉太尉刘寛碑隂题名寛碑有二其故吏门生各立其一也此题名在故吏所立之碑隂其别列于后者在寛子松之碑隂也寛以汉中平二年卒至唐咸亨元年其裔孙湖城公爽以碑岁乆皆仆于野爲再立之并记其世序呜唿前世士大夫世家着之谱牒故自中平至咸亨四百余年而爽䏻知其世次如此之详也盖自黄帝以来子孙分国受姓历尧舜三代数千岁间诗书所纪皆有次序岂非谱系源流传之百世而不絶欤此古人所以爲重也不然则士生于世皆莫自知其所出而昧其世徳逺近其所以异于禽兽者仅能识其父祖尔其可忽哉唐世谱牒尤备士大夫务以世家相高至其弊也或䧟䡖薄㛰姻附託邀求货赂君子患之然而士子修饬喜自树立兢兢惟恐坠其世业亦以有谱牒而䏻知其世也今之谱学亡矣虽名臣巨族未甞有家谱者然而俗习苟简废失者非一岂止家谱而已哉嘉祐八年七月二十九日书后汉杨震碑右汉杨震碑首题云汉故太尉杨公神道碑铭文字残缺首尾不完其可见而仅成文者云圣汉龙兴神祇降祉乃生于公又云穷神知变与圣同符鸿渐衡门羣英云集又云贻我三鱼以章懿徳又云大将军辟举茂材除襄城令迁荆州刺史东莱涿郡太守又云司徒太尉立朝正色恪勤竭忠其余字存者多而不复成文矣治平元年六月十日书后汉杨震碑隂题名右汉杨震碑隂题名者一百九十人其余磨灭不完者又十余人余家所録汉碑隂题名颇多或称故吏门生弟子或称从事曹掾之类其人皆着州县邑里名字甚详独此碑所书简略直云河间贾伯锜博陵刘显祖之类凡百九十人者皆然疑其所书皆是字尔盖后汉时人见于史传者未甞有名两字者也汉隷世所难得幸而在者多残灭不完独此碑刻画完具而隷法尤精妙甚可喜也治平元年中伏日书后汉沛相杨君碑右汉沛相杨君碑在阌郷杨震墓侧碑首尾不完失其名字按后汉书震及中子秉秉子赐赐子彪皆有传又云震长子牧冨波相牧孙竒侍中竒子亮阳成亭侯又云少子奉奉子敷敷子衆蓩亭侯又有彪子脩杨氏子孙载于史传者止此尔不知沛相爲何人也碑云孝顺皇帝西廵以掾史召见拜郎中迁常山长史换犍爲府丞宰司累辟应于司徒州察茂才迁鲖阳侯相后拜议郎五官中郎将沛相年五十六建宁元年六月癸丑遘疾而卒其终始尚可见而惜其名字亡矣治平元年六月十日书后汉繁阳令杨君碑右汉繁阳令杨君碑首尾不完文字磨灭可识者四百三十字不可识者六十一字碑云君遭叔父太尉薨委荣轻举吏民攀辕守阙上书运谷万斛助官赈贫以乞君还又云冨波君之子按汉书杨震子牧爲冨波相君廼牧子也叔父太尉者秉也出米乞令前史所无惜其名字磨灭不可见矣嘉祐八年十月廿三日书后汉髙阳令杨君碑右汉髙阳令杨着碑首尾不完而文字尚可识云司隷从事定颍侯相最后爲善侯相善上一字磨灭不可见盖其中间甞爲髙阳令而碑首不书最后官者不详其义也按杨震碑髙阳令着震孙也今碑在震墓侧后汉杨君碑隂题名右汉杨君碑隂题名首尾不完今可见者四十余人杨震子孙葬阌郷者数世碑多残缺此不知爲何人碑隂其后有云右后公门生又云右沛君门生沛君疑是沛相者自有碑而亡其名字矣后公亦不知爲何人也治平元年六月十日书同前右汉杨君碑隂题名凡一百三十一人有称故吏者故民者处士者故功曹史者故门下佐者类例不一似当时人各随意书之而文字磨灭仅可读其姓名字俱完可识者八十三人其余或在或亡盖后汉杨震墓域中碑也杨氏墓在阌郷有碑数庁皆汉世所立余家集録得其四震及沛相繁阳髙阳令碑并得碑隂题名然得时参错不知爲何碑之隂也其名氏可见者当时皆无所称述顾其人亦不足究考第以汉隷真蹟金石所传者至今类多磨灭可惜故録之尔治平元年三月晦日书后汉碑隂题名右汉碑隂题名在阌郷杨震墓侧文字磨灭不复可考其仅可见者曰候长汾隂赵遗子宣候上灭一字又曰故督邮曹史县功曹郷部吏柏昱等人名郷上又灭一字又曰西郷亭长柏昱子政又曰郷亭长翟国相如郷上又灭一字又曰麟都亭长隂定安定谷口亭长方文雅方上又灭一字东门亭长梁忠子孝四望亭长吴鸿子名麟武亭长常暠君宣其余缺裂不完盖杨氏子孙当时皆葬阌郷碑碣往往磨灭此不知爲谁碑也治平五年五月廿日谢雨致斋于太社书后汉杨公碑隂题名右汉杨公碑隂题名杨氏世葬阌郷墓侧皆有碑今其存者四余家集録皆得之乃太尉沛相髙阳繁阳令也此碑隂者不知爲何人碑文字残缺其仅存者十五人又灭其一其在者十四人曰怀陵圉令相蒋禧字武仲冝禄长萧刘瑞字仲祐孝㢘杼秋刘旭字子明太官日丞谯曹臻字建国辞曹史郸公孙银字山根门下书佐史韩纯字子敬丰毕珮字广世郸孟纵字河雒决曹书佐郸公孙晹字元晹皆称故吏又有故吏賛陈俊字仲显蕲夏阳字仪公蕲儿银字伯玉杼秋刘顺字子选沛周仪字帛民凡五人皆不着职而孟纵字河雒周仪字帛民文字皆完非讹缪而莫晓其义也治平元年六月十四日书后汉残碑隂右汉残碑隂前后磨灭不知爲何人碑其知爲汉碑者盖其隷字非汉人莫能爲也其字仅可见者尚数十而姓名完者九人曰王伯郷赵仲方贾元周王景阳贾元辅宗石处王仲宣马安国王通国皆无官号邑里莫知爲何人惟汉隷在者少爲难得故録之治平元年五月十八日书后汉朔方太守碑隂右汉朔方太守碑隂题名云永寿二年朔方太守上郡仇君察察下灭一字除郎中大曲长大下又灭一字延熹四年九月乙酉诏书迁衙令五年正月到官奉见明府见下又灭一字立祠刋石表章大圣之遗灵永示来世之未未下又灭一字谨出钱千千下又灭两字者下行因纪姓名据此乃当时修庙出钱人尔今其姓名往往可见云衙郷三老时勤伯秋上官凤季方録事史杨禹孟布衙主记椽杨绶子长门下功曹裴笃伯安仓曹掾任就子优又有集曹掾军假司马之类名字多不完其所出钱不过三百至五百盖汉世物轻币重今华岳孔子庙碑隂所列亦皆如此其所立祠盖不知爲何庙也治平元年夏至日书后汉刘曜碑右汉刘曜碑在今郓州界中文字磨灭仅有存者云讳曜字季尼年七十三其余爵里官阀卒葬岁月皆不可见字爲汉隷亦不甚工惟其铭云天临大汉钖以明悊碑首题云汉故光禄勲东平无盐刘府君之碑以此知爲汉碑也治平元年四月一日书后汉北海相景君铭右汉北海相景君铭其碑首题云汉故益州太守北海相景君铭其余文字虽往往可读而漫灭多不成文故君之名氏邑里官阀皆不可考其可见者云惟汉安二年北海相任城府君卒城下一字不可识当爲景也汉功臣景丹封栎阳侯传子尚尚传子苞苞传子临以无嗣絶安帝永𥘉中邓太后绍封苞弟遽爲监亭侯以续丹后自是而后史不复书而他景氏亦无显者汉安顺帝年号也君卒于顺帝时盖与遽同时人也碑铭有云不永麋夀余家集録三代古器铭有云眉寿者皆爲麋盖古字简少通用至汉犹然也治平元年四月二十九日书后汉谒者景君碑右汉景君碑尤磨灭惟谒者任城景君数字尚完其余班班可见者皆不䏻成文故其年世寿考功行卒葬莫可考也盖汉隷今尤难得其磨灭之余可惜尔后汉景君石郭铭右景君石郭铭者余旣得前景君碑又得此铭皆在任城不知一景君乎将任城景氏之族多耶文字磨灭不可考故附于此熈宁三年正月朔旦山斋记后汉袁良碑右汉袁良碑云君讳良字卿卿上一字磨灭陈国扶乐人也厥先舜苗世爲封君周兴虞阏父自此而灭又云满爲陈侯至玄孙涛涂以字立姓曰袁自此又灭又云当秦之乱隐居河洛髙祖破项实从其册天下旣定还宅扶乐盖不知爲何人也又云孝武征和三年曾孙斩贼先勇拜黄门郎曽孙灭其名贼下亦灭一字又曰封关内侯食遗郷六百戸薨子经嗣经薨子山嗣传国三世至王莽而絶君即山之曽孙也举孝㢘郎中谒者将作大匠丞相令广陵太守讨江贼张路等威震徐方谢病归家孝顺𥘉𥘉下数字灭又云府举君拜议郎符节令其后又云永建六年二月卒其碑首题云汉故国三老袁君碑而碑文有使者持节安车又有几杖之尊袒割之养君寔飨之之语以此知良甞爲三老矣其余磨灭虽时时可读而不能次第也又云帝御九龙殿引对饮宴九龙殿名惟见于此治平元年五月二十九日夏至假书后汉张平子墓铭右汉张平子墓铭世传崔子玉撰并书按范晔汉书张衡传賛云崔子玉谓衡数术穷天地制作侔造化此铭有之则真子玉作也其刻石爲二本一在南阳一在向城天圣中有右班殿直赵球者知南阳县事因治县署毁马台得一石有文验之廼斯铭也遂龛于听事之壁其文至凡百君子而止其后亡矣其在向城者今尚书屯田贠外郎谢景𥘉得其半于向城之野自凡百君子巳上则亡矣今以二本相𥙷续其文遂复完而阙其最后四字然则昔人爲二本者不爲无意矣据徐方回所记二十一字廼赵球所得南阳石之亡者今不复见则又亡矣惜哉嘉祐八年岁在癸夘十月十八日书集古録跋尾卷第二尧母碑尧母恢践帝奉祠读矣诸书嘉祐元年三月二十九日书尧祠碑屏慑祈雨碑又曰断续治平元年六月六日书老子铭置孔子庙卒史碑辟雍修孔子庙器碑莫晓孔子庙碑碑隂题名斯碑世苌同前又有治平元年闰五月九日书张公庙碑灾公昉碑府君君徙郙阁颂府掾徙朝经纪后汉人阙铭人也石柱记文翁学生题名都尉孔君碑宙人臣此也沛相扬君碑长子右汉杨君碑者其名字皆巳磨灭惟其铭云明明杨君其姓尚可见尔其官阀始卒则粗可考云孝顺皇帝西廵以掾史召见帝嘉其忠臣之苗器其玙璠之质诏拜郎中迁常山长史换犍爲府丞非其好也廼翻然䡖举宰司累辟应于司徒州察茂林迁鲖阳侯相金城太守南蛮蠢迪王师出征拜车骑将军从事军还䇿勲复以疾辞后拜议郎五官中郎将沛相年五十六建宁元年五月癸丑遘疾而卒其终始颇可详见而独其名字泯灭爲可惜也是故余甞以谓君子之垂乎不朽者顾其道如何尔不託于事物而传也颜子穷卧陋巷亦何施于事物耶而名光后世物莫坚于金石盖有时而弊也治平元年闰五月二十八日书繁阳令杨君碑髙阳令杨君碑杨君碑隂题名亦不知爲同前杨君史者同前五年同前后汉残碑隂惟汉隷在者少爲难得故録之朔方太守碑隂刘曜碑悊景君铭景君碑熈宁二年十月朔日山斋书景君石郭铭袁良碑时时张平子墓铭谓衡欧阳文忠公集欧阳文忠公文集内制集卷第三内制集卷第二欧阳文忠公集八十四河南府平阳洞河阳济渎北海水府投送龙简青词伏以九区至广万物类居惟川岳之宅灵系真仙而总治载稽道祕实有旧章粲然玉简之清文蜿若金鳞之瑞质兹爲镇信辅以精诚伏冀沖鉴昭临纯祺钖羡保邦家之永固均动植以蒙休雄州开启北朝皇帝尽七道埸斋文伏爲北朝皇帝世结隣欢歳交聘问方睦敦隆之好遽闻讣告之音深极哀怀用伸资荐广梵筵而斯启陈法供以惟严冀仰助于仙游庻永孚于冥祐班荆馆赐北朝告哀人使御筵口宣卿载驰使介来讣国哀当节物之凛秋嘉道涂之良苦冝颁燕犒以示眷勤班荆馆赐契丹告哀人使酒果口宣卿载驰国讣来及都城顾惟跋履之劳冝有颁宣之宠俾推珍钖式示眷怀故秦晋国夫人林氏祭文维灵归全叶礼卜吉有期念将閟于幽扃俾载陈于祖奠歆兹芳洁尚体追怀故秦晋国夫人祭文惟灵寿考有终劳能可録安兹宅兆僃有物容载申奠诀之恩式尽追荣之美内中福宁殿罢散三长月祝圣寿道埸青词伏以清霜肃候资万物以将成嘉月斋心延百祥而并集有严祕殿来格衆灵冀真鉴之妙沖答精衷之蠲洁保鸿图而緜固均庻品以阜康契丹告哀人使回至北京赐御筵口宣卿逺将国命来告讣音当使传之言旋俾宴需之加钖用申眷劳式示宠恩契丹告哀人使回至雄州赐御筵兼传宣抚问口宣卿逺驰国讣旋饬使轺载嘉复命之勤爰钖示慈之宴式彰宠数冝体至怀赐镇海军节度使检校太尉同中书门下平章事判亳州陈执中生日礼物口宣卿荣拥节旄出临藩翰属兹诞日冝有宠颁当体眷怀克膺茂数太平兴国寺开先殿开启太祖皇帝忌辰道埸斋文伏以绍百王而开綂昭着于祖功植衆善之妙因爰凭于觉力循有邦之旧典稽讳日以先期载肃斋埸并延净侣瞻玉毫之具相诵贝叶之灵文仰依慈慧之仁遐荐清真之驭庻资冥祐式广孝思太平兴国寺开先殿开启太祖皇帝忌辰道埸功徳䟽右语伏以受命造邦耀无穷之丕烈以时荐福资妙用于能仁爰及讳辰式遵彞宪即神居之寳殿廷法侣于祗园仰冀觉慈广敷胜利威灵如在冥助于真游运祚克昌永隆于卜世赐西南蕃蛮人张汉顶等敕书勑张汉顶省所附进马并朱砂等事具悉汝世安边徼逺效𣢾诚渉道里以甚勤脩贡输而自逹载嘉忠顺冝有宠颁今回赐汝红中锦旋襕一领八两浑镀银腰带一条衣着二十疋至可领也故兹示谕想冝知悉秋冷汝比好否遣书指不多及増修青帝朝日风师先𧖟等坛祭告逐坛并当处土地祝文坛壝之严神明所格以时修旧式叶彞仪㳙此吉辰用伸昭告皇帝回契丹皇帝告哀书九月日伯大宋皇帝致书于姪大契丹皇帝阙下特枉使轺遽驰国讣不意㓙变文成皇帝上僊载念久敦世好方睦隣欢闻问震惊抚怀感恻姪皇帝始兹缵绍深极哀摧冀节至情以遵典礼已差人使专持慰礼今右宣徽使忠顺军节度使左金吾卫上将军耶律元亨回奉书陈谢不宣白皇帝回契丹皇太后告哀书九月日姪大宋皇帝谨致书于婶大契丹仁慈圣善钦孝广徳安静正淳懿和寛厚崇觉仪天皇太后阙下不意㓙变文成皇帝上僊方敦隣睦遽及讣音载惟慈慕之怀必极哀伤之念冀从顺变式副瞻言已差人使专持慰礼今右宣徽使忠顺军节度使左金吾卫上将军耶律元亨回奉书陈谢不宣谨白赠昭信军节度使遂国公宗颜祭文维尔㓜而敏明长克有立胡谓为善而不永年奠斚在兹营魂其慰赠昭信军节度使遂国公宗颜祭文维尔禀质甚秀享龄不遐日月有期厝安惟吉陈兹奠酌实悼余懐赐右领军卫将军克沖奖谕勑书朕览先帝之遗文怆然増慕嘉汝志之颛学期乃有成惟睿制之坦明合圣经之雅奥传冩之善兹谓艺能诵习不忘是为寳训冝加襃勗以勉进脩呉王院上梁祭告土地祝文本支之盛栋宇有严吉日旣㳙脩梁始构冀神之祐永壮厥居南京鸿庆宫开启皇帝本命道埸青词伏以帝运开先建别都而雄壮神游钦奉肃真馆以邃严适临元命之辰恭按仙科之式荐兹嘉洁仰彼穹灵敢祈善应之祥永固无疆之寿赐镇海军节度使检校太尉同中书门下平章事判亳州陈执中诏卿近辞宰柄出守蕃宣方受署以云𥘉効右牵而米献式彰诚荩深用叹嘉赐知建昌军张贵和勑书敦本劝农惟汝之职因时任土脩贡有仪载省勤诚用増奨叹启圣禅院修设故秦晋国肃恭贤正夫人林氏尽七大会斋一中斋文伏以觉慈广𬒳兼济于含生冥福所资必凭于慧力惟懿柔之秉徳享寿考而有终隆睿眷以不忘集胜縁而增僃愿乗妙果超荐真乗赐吏部尚书同中书门下平章事文彦博生日礼物口宣卿以名世之材当秉钧之任乃顾具瞻之重适临载诞之辰爰示颁宣用彰眷遇西太一宫开启皇帝本命道埸青词伏以真游所集灵宇载严聿临元命之辰恭按仙科之式冀紫清之垂鉴感蠲洁以濳通百福来臻克彰于善应万龄増固永保于无疆抚问麟府代州路臣寮口宣等各藴材猷出膺寄任绰着绥宁之绩克彰勤荩之劳冝示抚存用推眷遇皇帝回契丹太皇太后回谢书三月日姪大宋皇帝谨致书于婶大契丹仁慈圣善钦孝广徳安静正淳懿和寛厚崇觉仪天太皇太后阙下向以讣音来告方深感怆之怀赗礼是将用继讲修之好岂期懿念复枉使车且承春候之和克固寿康之福其于感慰罔罄敷陈今顺义军节度使左监门卫上将军萧佶等回专奉书陈谢不宣谨白皇帝回契丹皇帝囬谢书三月日伯大宋皇帝致书于姪大契丹皇帝阙下顷承哀讣甞遣使轺惟久睦于仁隣俾往伸于禭复蒙惠问仍示腆仪方此春和克支福履其为慰浣奚旣名言今顺义军节度使左监门卫上将军萧佶等回专奉书陈谢不宣白建隆观翊敎院开启皇帝本命道埸青词伏以道妙无方黙运清真之气日躔有次式临元本之辰恭按仙仪俾陈净醮伏愿苍灵昭鉴福嘏骈臻万寿无疆永隆于鸿筭羣生咸遂均𬒳于余休赐侍卫亲军歩军副都指挥使泾州观察使王凯赴阙茶药口宣卿逺戒戎车夙祗召节式及炎薰之候载惟道路之勤冝颁饮剂之良用示眷怀之厚赐龙图阁直学士给事中施昌言巳下为修河了毕御筵口宣卿等分庀工徒缮修隄楗遽兹讫事嘉乃有成冝推宴犒之恩用奖劳能之効赐镇东军节度观察留后知颍州李端愿赴阙茶药诏卿出布诏条入祗召节属此炎歊之候深惟道路之勤冝颁药剂之良用示眷怀之厚赐契丹贺干元节国信使副生饩口宣卿等式将聘币来讲隣欢载嘉道路之勤冝厚饩牵之品往膺宠钖用示眷怀赐文武百官文彦博巳下于大相国寺罢散干元节道埸香合口宣卿等式因诞节祗率寀寮修梵供以惟精罄臣诚而申祝载嘉忠爱冝示颁宣赐文武百官文彦博已下于钖庆院罢散干元节道埸酒果兼敎坊乐口宣卿等叶徳同寅爱君尽礼因诞弥之纪节申祝颂之常仪冝示宴私用彰优宠大庆殿行恭谢之礼御札勑内外文武臣寮等执珪璧以事神严祖宗而配帝虽有国之常典亦困时而制冝朕承三圣之丕基抚万邦之有衆俭于已思天下之民丰劳于心致天下之民佚罔敢怠忽庻几治平而首春以来偶爽调适頼三灵敷祐百福来臻顺以节宣获兹康𥙿加以边偶不耸风雨以时虽庻物之咸和顾眇躬之増惕是用稽先朝之成宪询故实于有司即广殿之翼严择灵辰之良吉式伸昭谢以格纯休冝示先期俾兹诞告朕取今年九月内于大庆殿行恭谢之礼其今年冬至亲祀南郊即冝权罢所有合行诸般恩赏并特就恭谢礼毕一依南郊例施行至日朕亲御宣徳门宣制仍令所司详定仪注以闻务遵典礼勿俾烦劳咨尔多方咸体予意故兹札示想冝知悉东太一宫开启保夏祝圣寿金箓道埸宻词伏以风薫纪候阜庻物以蕃滋道妙无言集百祥而善应即琳宫之福地考金箓之秘文荐此令芳通乎肹蠁冀延纯钖保乃昌图资寿考于无疆均蠢生而咸𬒳赐五台山十寺僧正知今等勑书汝等并怀出俗之心而有爱君之志因王正之肇序遵佛事以修严期申祝延来効诚献载嘉勤𣢾冝有恩颁赐天章阁待制知扬州许元诏汝以材敏班余诏条眷乃淮海之濵产兹草木之美以时采掇来效贡输嘉尔勤诚良深叹奖天贶节谢内中露香表伏以薫风应候滋阜于羣生嘉节纪时恭承于景贶已严净馆䖍奉祕词仍假薰脩附通精意苍灵昭鉴纯祉来臻抚问广南西路臣寮口宣等并以干能出分寄任顾此藴隆之候载嘉宣布之勤冝示慰存用彰眷遇除授陈执中行尚书左仆射充观文殿大学士依旧判亳州加食邑食实封余如故仍放朝谢制门下爵禄之宠所以优老而崇贤退让之风所以励俗而敦化眷我元辅殿于近邦屡辞将相之荣僃述君臣之遇虽重违恳悃之请而岂无恩意之隆爰告外庭以旌嘉尚具官陈执中质性刚直姿识敏明出于名臣之家早有时材之用自更中外之任实勤夙夜之劳出抚师徒宣威种落之外入参机要竭忠帷幄之间至于两践台司首当国论杜门絶请善避权势以逺嫌处事执心不为毁誉而更守顾方深于倚信乃祈解于钧衡兼秉旄调鼎之荣资镇俗偃蕃之重所以优逸耆哲养頥精神而数形奏封毎以疾告察其诚至良为恻然若夫中台之崇端揆是为于师长秘殿之职询访实思于老成推此茂恩俾如尔志仍广邑封之数即安屏翰之居于戯壹思虑以专心勤药石以自辅人实求旧予惟不忘勉期寿康往服休命可特授行尚书左仆射充观文殿大学士依旧判亳州加食邑七百戸食实封三百戸功臣散官勲封如故仍放朝谢主者施行宣召曽公亮口宣有勑卿自辞职禁林班条近辅休有政绩播于民声旣深柬于予衷俾召还其旧物矧尔材望着于搢绅岂惟润色之文方伫论思之益抚问河北路臣寮诸军将校口宣卿等任膺委寄职在绥宁当兹灾沴之余僃着劳能之效俾伸抚慰冝体眷怀抚问枢宻直学士施昌言为患口宣卿方委政条遽闻疾告致爽调和之理岂非夙夜之劳勉辅天真冀遵药喜俾伸抚慰式示眷怀抚问澶州滑州卫州通利军梅挚等及存恤逐州军为水灾及防护堤岸口宣等列蕃宣之重寄罹澍潦之时灾顾乃兵民载深隐恻尚頼班条之善克伸捍患之劳往道予怀俾伸慰抚万寿观延祥殿开启中元节资荐真宗皇帝道埸青词伏以道生万物运元气于无形节正三元纪清商之令序洪惟先圣邈矣真游贻睿业以嗣承増孝思之时感式陈净醮仰荐精衷伏愿灵驭在天愈资于冥祐寳图绵世永庇于羣生内制集卷第三除陈执中制名臣抚问河北路臣寮诸军将校口宣欧阳文忠公文集外制集卷第三外制集卷第三欧阳文忠公集八十一制五十首左班殿直李徳隆母王氏可追封永安县君制勑夫观其子之孝可以知其父母之贤具官李徳隆亡母永安县君王氏生此孝子能守其家请以身官移于泉壤夫禄养于亲有时而止荣名之及存不朽焉䰟兮享之可以爲慰可比部贠外郎知绵州薛贻应转驾部贠外郎虞部贠外郎知博州薛纶转司门贠外郎祕书丞知嘉州洪雅县李述转太常博士制勑具官薛贻应等吏之庸庸而无闻者吾所不取章章而特见者必擢用之若夫奉法循职守其官而无过者不亦吏之良哉念其勤劳岂可不録三年考绩叙进有常徃服新恩无渝尔守可司门贠外郎李公谨祕书丞充集贤校理杨仪殿中丞叚髙磨勘改官制勑具官李公谨等夫令在必信法在必行今审官考课增以举类之科乃吾示信之令而新行之法也汝等叙进于比犹用常文其后当迁皆须应格勉勤其业以俟尔知可范仲温可台州黄巖县尉制勑具官范仲温尔弟仲淹参吾大政方欲辅眹平赏罚推至公以脩纪纲而正庶位尔今所任有土与民惟过与功则有赏罚尔勤厥职可不戒哉可东头供奉官合门祗候石宗尹可内殿崇班制勑具官石宗尹陈力效官积有歳月㑹其课最来上有司按于旧文当得叙进升之朝列可谓宠荣徃服新章益勤后效可着作佐郎卢革潘泳等磨勘改官制勑具官卢革等州县之职治有常法而逺方之俗风土异冝若夫上克奉于教条下不违于民欲惟勤与敏乃克济焉尔等服职有劳㑹课来上膺兹叙进无废官箴可史馆书直官潘宗益可梓州司户参军制勑具官潘宗益给事有年其劳可録冝命以秩俾旌厥勤兄爲有司惟久则习尚安乃职以慎克终可角厮波男合罗角可本族军主制勑合罗角生禀劲勇之姿而济以忠果之性屡陈厥効咸可旌襃俾升官荣以劝诸部勉图功业无自失时可军事推官龚待问可桂州观察推官制勑具官龚待问捕盗之格有功者赏而吏能应书者少非吾有所爱焉苟有其劳岂不甄録今有司言尔于格当迁方兹多盗之时用劝不能之者可进士刘纯可试将作监主簿制勑刘纯自兵兴累年而功效未立然游谈之士以兵爲说而得禄者多矣吾犹意乎厥路尚狭而未足以来特起之人故甄收未始少懈况尔屡经器使而言者谓材冝有推恩以劝来者可祕书丞窦随可本官致仕制勑具官窦随夫老而致其政于君者士之懿节也尔壮而登仕困于数竒今其老焉可以归矣安而眉寿膺此羙名可邢州观察支使张徳熈可着作佐郎制勑具官张徳熈士之在下位而能以闻于上者不有言者乎一失其言则有常罚焉知人而荐岂爲易㢤今尔由举者而𬒳升擢尚勤其业无累尔知可大理寺丞薛仲孺可太子右賛善大夫制勑具官薛仲孺尔之伯父奎爲吾大臣参议国政刚直之节见于临事殁而无嗣吾甚哀之尔㓜以奎䕃而登仕籍今由累歳遂升于朝惟尔伯父之行有司考法易以一徳不懈执心决断之名可谓羙矣守尔家法克勤厥官可殿中丞王正民大理寺丞朱景阳陈侁等磨勘改官制勑具官王正民等审官之法三歳一迁惟无过焉乃得㑹课尔等服于官政以涖吾民奉法守职积劳歳月膺兹叙进此乃常科勉尔之爲以期懋赏可内殿崇班李允恭可内殿承制制勑具官李允恭朕患州县之吏不职者不能御姦禁暴而悯吾民罹于贼盗故于捕盗之吏推赏尤厚非以爲私盖有爲也今尔之请自陈其劳方吾以赏行劝之时惟恐不及故加尔宠非徇尔私夫古有让功不言之贤惟尔冝慕可节度推官张绅可大理寺丞制勑具官张绅朕闵夫兵兴而费广不忍加歛于吾民凡能佐国足用者皆思懋赏以劝其勤今荐尔者皆曰尔材而吾近臣尤所取信故增汝秩不易厥官夫官惟业勤常患不乆尔其自勉无替乃劳可学士院孔目官遂州司户参军李怀徳可特授州阳信县尉充学士院録事制勑具官李怀徳夫有司之事惟乆则习次迁之例顾汝冝升无忘克勤慢则有罚可虞部贠外郎李备太子中舍侯克明大理寺丞曹琰等磨勘改官制勑具官李备等国家外建庻位以官羣士而赏罚进退之法掌于有司者所以待中材之无过者尔髙能异效吾有不次之用焉尔等咸服于官久勤歳月以劳序进虽曰宠荣勉尔所爲以期懋赏可彰武军节度推官李仲昌可大理寺丞签署渭州判官公事制勑具官李仲昌羣材之在下者思逹其上难矣而在上者思得可用之材岂爲易㢤朕顷自择能臣使举其类而洙以尔充荐今琦又以爲言琦洙皆能体吾劳于择士之心者举尔不应不慎霈然推宠吾所不疑尔尚勉㢤以称兹举可故尚父汾阳王郭子仪孙元亨可永兴军助教制勑郭元亨继絶世襃有功非惟推恩以及逺所以劝天下之爲臣者焉况尔先王名载旧史勲徳之厚冝其流泽于无穷而其后裔不可以废往服新命以荣厥家可奉礼郎李景圭可大理评事制勑具官李景圭九州四海风俗不同而王者之化无不及吾于逺者尤加意焉夫吏非敏于其事则不能通俗习而顺其冝政一失焉下则重困邈兹南海尔涖吾民今㑹课上闻增尔荣秩克勤厥职以副予怀可故右骁卫大将军致仕王元祐男知信可内殿崇班制勑具官王知信尔父元祐陈力事予告老以休位终环尹殁而余庆尚及尔身尔嗣厥家茍能有立则始终宠荣视汝父焉惟孝与忠勉思两得可前楚州团练判官丁宗臣可着作佐郎制勑具官丁宗臣庻官之在位者衆矣吾思一善之取而无失则惟举类之法所得尤多今荐者交章言尔可取尔其自勉以称吾思善之心焉可左侍禁李从式孙清并可太子左清道率府副率致仕制勑具官孙清等壮而陈力老也告休古人所难有始有卒尔能至此可谓克终尚有推恩以嘉尔节归安眉寿服此新荣可权无爲军判官刘皆洪州録事参军张徳元并可太子中舎致仕制勑具官刘皆等礼与法之爲书其于老者皆有优焉今尔等学于礼法而能安其老思以归休吾所嘉襃冝推宠命可国子监直讲青州千乗县主簿孙复可大理评事制勑具官孙复昔圣人之作春秋也患乎空文之不足爲故着之于行事以爲万世之法然学而执其经者岂可徒诵其言㢤惟尔复行足以爲人师学足以明人性不徒诵其说而必欲施于事吾将见吾国子蔚然而有成冝有嘉襃以爲学者之宠可太子中舎孙砺李国庆并可殿中丞制勑具官孙砺等六经皆载治民之术而法者爲吏之资也汝等学之用以从政经之道广矣择其冝于民者法之文宻矣取其平而不害者足以涖尔官而成厥绩焉膺兹叙迁勉用尔学可祕书丞黄正殿中丞卢咸并可太常博士制勑具官黄正等自兵兴以来调度日广其能勤征㩁以佐经费而均漕运使不滞以通诸用者皆方今之急务其爲劳力冝有劝焉因兹歳成宠尔荣秩可原州彭阳县令郝嗣宗可某州推官制勑具官郝嗣宗吏三歳而一易其法久矣然议者莫不以屡易爲患苟有能者吾岂夺焉尔于彭阳数有称者就增其秩无易其居勉尔所爲以俟成绩可供备库副使张礼一可西京左藏库副使制勑具官张礼一考课之法计过与功皆有常文得以叙进此所以待夫中材而勉其不及者也茍能有立吾必异之尔其往哉思所自效可杜谘转官制勑具官杜谘吏部之格吏之升降逺迩劳逸之均皆有法焉不可以乱今衍以尔爲请吾旣重违大臣之言而顾有司之法茍不甚戾则吾岂不从无专尔私其率厥职可柴宗庆第三女可封郡君制勑某人相与将人臣之极也尔父常兼享其位而连戚里其于存殁冝有宠焉况其生也贵而殁也无嗣续之裔此吾尤所悯焉加尔郡封此非常典所以申吾不忘尔父之意可洛苑使英州团练使内侍省内侍右班副都知蓝元用可眉州防御使罢副都知制勑具官蓝元用尔之事予陈力兹久旣明而敏能济以勤慎宻一心不见过失屡更器任实柬予怀屡披奏章陈疾自请愿解要职以思便安惟尔之旧予所嘉惟尔有劳予所録虽可尔请岂无加襃服兹宠荣勉尔后效可西头供奉官合门祗候綦恩可内殿承制制勑具官綦恩用兵久矣而将吏能以材武称于军中者岂不多哉苟有闻焉无不用也况如世衡吾所信者今其称尔吾岂不然夫信以出令仁以抚人勇以临战而严以一衆必皆出于智而后成功虽大将不过此也尔其勉之可逹州司户参军呉沖可奉宁军节度推官制勑具官呉沖向者盗起州县久而未捕议者皆曰素备不谨赏罚不明听以盗滋而吏怠今考尔所获嘉尔之能第赏推恩予无所爱凡谨备者尔则勉之当使怠吏由尔而劝可内殿崇班程逸可左监门卫将军致仕制勑具官程逸将军之职居则宿卫天子岀则征伐四方此武人之重也今假尔兹宠以爲归老之荣者以尔服劳旣久能克厥终而不忘尔勤之意也其往钦㢤可怀州防御判官倪俊可着作佐郎制勑具官倪俊凡官人之法莫不期于得材而或失之于有遗或失之于太滥故有司之守厥有常文苟能应书皆可选擢可使中材之并进不滥而无遗此吾所以慎于择材之意也尔膺兹举其不勉哉可大理寺丞宋缅孙周苏逢等磨勘改官制勑具官宋缅等庻官之守位者衆予欲百职并举而人各趋之则于考功叙进之科厥有常法使夫自勉者无不得焉盖所以示劝而及衆也今考尔歳绩法当迁秩尔无以爲例得其体予劝功进善之心以勉尔职其无懈可卢守勤致仕制勑具官卢守勤少也陈其力病而养其衰非惟安生乐寿人之所欲而朝廷待劳能之臣厚始终之意考之典礼亦有彞章尔之事予旣勤且乆今其病矣可以息焉尚有恩荣以爲尔宠夫劳无不报旣享爵禄之丰身孰与亲冝专辅养之理可曹元賔转官制勑具官曹元賔夫用兵之法不可先言则爲将之材亦难先见国家用兵久矣求之行阵堪将者少夫士有素藴之材未得逹者比降明诏广其询求而方平等以汝爲言吾将观汝之能试汝以事俾升朝序徃自勉焉可司理参军杜彭寿可大理寺丞制勑具官杜彭寿士有洁身以㢘而服官以勤者长吏皆得荐论有司加之考阅用而进秩俾以临民虽曰常科岂不慎选汝膺兹命其徃勉哉可户曹参军尹植可某官致仕制勑具官尹植惟尔陈力二十余年以老而归朕岂不悯升之朝序荣以宫僚徃其休哉安尔眉寿可开封府开封县主簿孙量可保大军节度掌书记制勑具官孙量用兵之法不欲久惟能使调歛发输不劳而民有余力则可以制敌而有待于必胜西师之出乆矣不惟将帅之选爲重其州县临民之吏能不乏民之力而佐吾之军者亦难其人今尔旣荐者皆曰材而临泾乃尔自请徃膺新命将试汝能可内殿崇班韩守允可左监门卫将军致仕制勑具官韩守允自兵兴于边天下多事吏强有力者犹不能称厥职而况于老者乎夫老者吾所优也岂冝强其力之所不逮徃从尔请以安尔私尚有茂恩以爲尔宠可泰州兴化县主簿朱思道可卫尉寺丞制勑具官朱思道夫廉爲吏之一节也今保荐之法惟以受财爲同坐则待夫能吏岂尽其材尔其奋厥所长思有所立不独守夫一节而已焉可溪洞杨先赟可权知古城州制勑杨先赟世号材勇雄于一州威能服其部人忠能奉其职贡冝加宠秩以绍厥家徃服恩章无忘报效可京西转运埯察使虞部贠外郎杜𣏌可刑部贠外郎直集贤院充广西转运使制勑具官杜𣏌自一隅用兵而调发输役之繁无逺不及况广东西之路于东南尤爲逺者而吏多不良吾之疲民旣有赋歛之劳而今又罹盗贼之患吾一虑及爲之恻然凡与吾忧国者岂遑暇于安居哉汝爲吾往其可惮劳吾又嘉汝名臣之后好学博文尚有荣名以爲汝宠凡吾寄汝之事繄汝之材吾惟责成尔可自勉可内殿承制孟均可千牛卫将军制勑具官孟均诸卫之置将军唐之盛时兵官之重者也卫兵之制废久矣其官虽存而世不知其重也自顷西北用师讲求武事而议者多言唐之府兵可复朕方思之而尔能有请朕甚嘉焉尔其徃哉吾将有用可殿中丞史吉亨王珣瑜着作佐郎苏黄中等磨勘改官制勑具官史吉亨等夫官者所以尽人之材也至乎材之难得则姑以岁月常法积劳而叙迁诚亦冀有异材之善出于其间非止于此而巳也尔等各膺例进冝自勉旃可蕲州广济县令充国子监直讲邵必可大理寺丞制勑具官邵必夫学所以爲治也而儒者以记诵爲专多或不通于世务但能传古之说而不足施之于事使愚者益固而不明而材者听之而怠以爲儒迂不足学故教人之法必该于古今以博其识而成其业焉惟尔之学能明当世之事而屡形议论朕甚嘉焉尔其守节砺行以率诸生而取古之有以冝于今者而养成之则功利广矣可不勉哉可外制拾遗孙复可祕书省校书郎国子监直讲制朕勤治体喜贤俊甞虑四方遗逸之善有不吾闻者间属近列屡腾荐章以尔孙复深经术荏徳行躬耕田畒以给歳时东州士人皆师尊之吾命汝校文于书省讲艺于胄序不由郷举不俟科选汝姑直屏杂说纯道粹经使搢绅子弟闻仁义忠孝之乐此吾所以待汝意往钦㢤可周陵荆湖转运使制勑具官周陵朕思欲寛民赋役而衣食给足天下之饥寒而患州县之吏不能称职其老疾闇懦而纵其下与夫贪暴而自爲残者皆所以蠧于物而重困吾民者也然按察之司视而不举反务较锱铢毫末之遗利而欲足用舒民岂不失其术而且劳者哉今荆湖之南十一州一监三十有一县吏贠不爲不多矣尔其察其不良者而举其贤者使州县得良吏未有民冨而用不足者广西之最知汝爲材今其徃哉无替朕命可皇弟安静军节度使允廸可责授右监门卫大将军制勑皇弟具官允廸五刑之属三千其罪莫大于不孝小民无知犯者犹鲜况尔燕恭肃王之子而朕之诸弟也冝率训义以廸四方而乃忘苴麻哭泣之哀爲酣饮沈酗之佚肆情鄙行害于而家逹于朕听嗟惋无已朕苟贷法何以处王公之上而教天下哉冝归爵秩下领屯卫盖寛于驭过而欲循省其非无蹈后悔也可杨畋屯田贠外郎直史馆制勑尚书省二十四司散郎皆当今要官况分直史馆提太史笔盖位之髙者非材资甚羙安可以兼此授以尔东染院使湖南钤辖杨畋出自将家有文武器干早由辞科历任郡县至提按之职向以羣蛮绎骚湖岭未靖故特命以使名往专讨辑逮兹二歳谿洞帖然而勤劳积时重㾽生疾沥恳来上愿还朝行予旣嘉尔作事不怠以集疹于厥躬又重烦尔以军旅之役冝改田曹之号且以表年爲业苟能有以益于国家则执干戈书简牍其义一也可司勲郎中张从革可卫尉少卿制勑洛宅朕之西都而居之未皇暇也然有司百职莫不具焉其留务之多闲在宪司之尤简最爲清峻可以优贤具官某久服官劳颇彰吏最老于郎署分领西台用乎考绩之文俾列命卿之贵仕而至此是亦爲荣可殿中丞府司録李虞卿可国子博士制勑具官某司録爲府曹首民阀阅増减吏词桉曲直皆系焉前涖此者或苛悍或懦软率不免缺折之患惟尔慎不踰节㢘不挠人吾用嘉之俾增秩于庠列尔其惟祗惟畏以茂对我朝家休命可大名府推官徐治可着作佐郎制勑某朝廷置磨勘之法必以考限用人者使详试吏能而后进也则仕者由铨调改京秩乃荣阶之始固非轻授以尔进士登第歴佐大幕所知论荐是用进擢尔惟自勉以副恩命可平阳县尉林术可试祕校知永州祁阳县事制勑具官某南方之吏不能爲吾以恩信抚兹谿蛮而使毒吾民于攻劫尔甞𬒳甲操矢而逐之则蛮之害民也深民之疮痍者衆所冝自见焉今録汝之劳命汝以县勉勤其政以抚吾人可大理寺丞彭通程濬可殿中丞某人可賛善制勑具官某等仲尼有云言寡尤行寡悔禄在其中矣今有司大比羣吏之治不待悉最课而后迁也但不处于尤悔斯迁矣某等或賛治逺藩或长人大邑奉法循职克无累疵铨考歳成用应陟典盾省储坊俾通朝守盍勤官业以对恩荣可奏举人杭州观察推官吕遘可大理寺丞制勑具官某夫士之处世如锥在囊中其锋立见尔以选吏爲藩府賔佐凡荐尔材者自戬等十有二人是必脱颕而出其辈者矣不然何言者之多也擢尔卿属试尔治民无谓宠利之可图因违道以干誉其思行义以自立务求已而爲人服此训辞则无疵吝可军事推官王野民可大理寺丞制勑具官王野民自兵兴用乏而能不取民以佐有司之急者利入之法尤多非勤且敏者则莫能焉不惟干赏者趋之盖亦适时之用也尔职酒利厥课屡闻所冝襃陞以劝怠者可録事参军张师民可大理寺丞制勑具官某方今官人之法由举善而迁者必试之以临民而观其从政自兵兴以来吾民可谓劳矣惟吏之良者能爲吾休息之今尔𬒳举曰材亟迁其秩将观汝政其不勉哉可阎文寳供备副使监亳州茶盐税制勑具官某国家因山泽之饶兴筦搉之利以足邦用实湏干臣尔其絶侵牟谨出入使歳课增羡而绩効着明叙进之荣兹廼常典畴劳之赏尚有优恩可滕公辅卫州推官制勑具官滕公辅堂洎昷之皆朕侍从之臣而外当寄任之重交章来上荐尔爲材必有可观以称公举冝从其请以察尔能徃其勉㢤无废尔职可蓝田县主簿权充府学教授可华州蒲城主簿就差管勾永兴府学制勑具官某古之斆学之法肄习以时而难易先后教之有方非乆而安之则不能以成其业今学者言尔讲说训导可以爲师吾欲观汝之道至于有成故假尔大邑之佐使禄足以充然后安然克终其业可不勉㢤可外制集卷第三外制序云所作才一百五十余篇今衢本分三卷通科举条法议仅百五十篇而京闽吉绵诸本乃多十五篇以仁宗实録考之庆历二年十一月孙复除校书直讲公尚倅滑四年正月周陵移湖南转运公所草制已载第一卷除授同而词异五年二月允迪责环卫皇祐元年三月杨畋换官直史馆皆在公去朝之后张从革李虞卿徐冶林术程濬王野民张师民阎文寳滕公辅及永兴府学教授十人难尽稽考吕遘转寺丞制见张方平集公旣自云一百五十余篇则其间或出公手亦未可知縁诸本散在四方传信已久恐后人疑爲脱逸复收之故命曰垥遗必有能辨之者周陵两制当出公手盖是时中书省在禁中毎有除授随即命词给告陵初移湖南不曾转官其制行而未下㝷再降旨转官故别草词今第一卷所载是也潘宗益制进士刘纯制故甄収刘皆等制宠命郝嗣宗制苟有柴宗庆第三女制连戚里倪俊制皆可选擢卢守勤制曹元賔制试汝以事孙量制开封县杨元赟制报効杜杞制尔可史吉亨䒭制苏黄中邵必制爲治也吕遘制脱颖欧阳文忠公文集外集卷第三外集卷第三欧阳文忠公集五十三古诗三南獠洪宋区夏广恢张际四维狂孽乆不耸民物含春熈耆稚适所尚游泳光华时遽然摄提岁南獠掠边陲予因叩村叟此事曷如斯𥘉似却人问未语先涕垂収涕谢客问爲客陈始基抚水有上源水浅山崄巇生民三千室聚此天一涯狠勇复轻脱性若鹿与麋男夫不耕凿刀兵动相随冝融两境上杀人取其赀因斯乆乆来此冦易爲覊䑕窃及蚁聚近里焉敢窥势亦不乆住官军来即驰景徳祥符后时移事亦移四辅哲且善天子仁又慈将军称招安兵非羽林儿龙江一牧拙逻骑材亦非威惠不兼深徒以官力欺智略仍复短从此难覊縻引兵缷甲岭部阵自参差锋镝殊未接士卒心先离奔走六吏死明知国挫威自兹贼声震直冦融州湄县宇及民庐燬荡无孑遗利镞淬诸毒中肤无药医长刀断人股横尸满通逵妇人及孳产驱负足始归堂堂过城戍何人敢正窥外计削奏䟽一一闻宸闱赫尔天斯怒选将兴王师精甲二万余勐毅如虎貔劒㦸凛秋霜旌棨闪朝曦八营与七萃岂得多于兹外统三路进小敌胡能爲前驱已压境后军犹未知逶迤至蛮域但见空稻畦捜罗一月余不战师自罢荷戈莫言苦负粮深可悲哀㢤都督邮无辜遭屠糜哓咋计不出还出招安辞半降半来拒蛮意犹狐疑厚以缯锦赠狙心诈爲卑戎帐草草起贼戈蹑背挥我聆老叟言不觉颦双眉吮毫兼叠简占作南獠诗愿值采诗官一敷于彤墀寄圣俞西陵山水天下佳我昔謪官君所嗟官闲憔悴一病叟县古潇洒如山家雪消深林自斸笋人响空山随摘茶有时携酒探幽絶往往上下穷烟霞嵓荪緑缛软可借野卉青红春自华风余落蘂飞靣旋日暖山鸟鸣交加贪追时俗翫岁月不觉万里留天涯今来寂寞西冈口秋尽不见东篱花市亭揷旗鬪新酒十千得斗不可賖材非世用自当去一舸聱牙挥钓车君能先往勿自滞行矣春洲生荻芽答梅圣俞寺丞见寄忆昔识君𥘉我少君方壮风期一相许意气曽谁譲交游盛京洛罇爼陪丞相騄骥日相追鸾凰志髙飏词章尽崔蔡论议皆歆向文㑹忝予盟诗坛推子将谈精锋愈出饮剧欢无量贾勇爲无前余光谁敢望兹年五六岁人事堪悽怆南北顿暌乖相离独飘荡失杯由画足伤手因代匠移书虽激切拙语非欺诳安知乃心愚而使所言妄权豪不自避斧质诚爲当苍皇得一邑奔走踰千嶂楚崃听猿鸣荆江畏蛟浪蛮方异时俗景物殊气象緑髪变风霜丹颜侵疾痒常忧鵩鸟窥幸免江鱼葬今兹荷寛宥迁徙来汉上憔悴戴囚冠驱驰嗟俗状王事多倥偬学业差遗忘未能解绶去所恋寸禄养举足畏逢仇低头惟避谤忻闻故人近岂惮驱车访一别各衰翁相见问无恙交情宛如旧欢意独能强幸陪主人贤更值芳洲涨菱荷乱浮泛水竹涵虚旷清风满谈席明月临歌舫已见洛阳人重闻画楼唱怡然壹郁冩蹔尔累囚放自从还邑来㑹此骄阳亢神灵多请祷租讼烦笞榜犹湏新秋凉汉水临清漾野稼荡浮云晴山开叠障聊以助吟咏亦可资酣畅北辕如未驾幸子能来贶酬圣俞朔风见寄因君朔风句令我苦寒吟离别时未几峥嵘岁再隂惊飈击旷野余响入空林客路行役逺马蹄冰雪深瞻言洛中旧期我髙阳吟故馆哭知已新年伤客心相逢岂能饮惟有涕沾襟送琴僧知白吾闻夷中琴巳乆常恐老死无其传夷中未识不得见岂谓今逢知白弹遗音髣髴尚可爱何况之子传其全孤禽晓警秋野露空涧夜落春嵓泉二年迁謪寓三峡江流无底山侵天登临探赏乆不厌毎欲图画存于前岂知山髙水深意乆以写此朱丝絃酒酣耳热神气王听之爲子心肃然嵩阳山髙雪三尺有客拥鼻吟苦寒负琴北走乞其赠持我此句爲之先听平戎操西戎负固稽天诛勇夫战死智士谟上人知白何爲者年少力壮逃浮屠自言平戎有古操抱琴欲进爲我娱我材不足置廊庙力弱又不堪戈殳遭时有事独无用偷安饱食与汝俱尔知平戎竞何事自古无不由吾儒周宣六月伐猃狁汉武五道征匈奴方叔召虎乃真将卫青去病诚区区建功立业当盛日后世称咏于诗书平生又欲慕贾谊长缨直请系单于当衢理检四靣启有䇿不献空踟蹰慙君爲我奏此曲听之空使壮士吁推琴置酒恍若失谁谓子琴能起予书冝城修木渠记后奉呈朱寺丞因民之利无难爲使民以说民忘疲乐哉朱君鄣灵堤导鄢及蛮兴衆陂古渠废乆人莫知朱君三月而复之沃土如膏瘠土肥百里岁岁无凶菑鄢蛮之水流不止襄人思君无时已谷正至始得先所寄书及诗不胜喜慰因书数韵奉酬圣俞寒日照深巷柴门朝尚闭有客自江来尺书千里至启书复何云但言南北异南方地常暖风物称佳丽梅蘤入新年兰臯动芳气乐哉登临兴岂厌江湖滞伊予方寂寞刻苦穷文字万国㑹王州群英驰儁轨方朔常苦饿子云非官意岁暮惨风尘官闲倦朝市出处一云别所思宁可冀春江有归鴈但使音书继答梅圣俞寒日照穷巷荆扉晨未开惊闻逺方信有客渡江来开缄复何喜宛若见琼瑰一尔乖出处未尝持酒盃官闲隐朝市岁暮惨风埃音书日可待春鴈暖应回病中闻梅二南归闻君解舟去秋水正沄沄野岸旷归思都门辞世纷稍逐商㠶伴𥘉随征鴈羣山多淮甸出栁尽汴河分楚色芜尚緑江烟日半曛客意浩已逺离怀宁复云宣城好风月归信几时闻送蟾上人游天台昔年在伊洛林壑毎相从对扫竹下榻坐思湖上峯自言伊洛波毎起沧洲忆今兹道行游千里东南国都门汴河上栁色入青烟流水向淮浦归人随越船东南遍林巘万壑新流满小桂緑应芳江春行已晚蔼蔼赤城隂依依识古岑一去谁复见石桥云雾深送徐生秀州法曹一笑暂相从结交方恨晚犹兹簿领困况尔东南逺落㠶淮口暮採石江洲暖黄鸽可寄书惟嗟双翅短读山海经图夏鼎象九州山经有遗载空蒙大荒中杳霭群山㑹炎海积歊蒸隂幽异明晦奔趋各异种倐忽俄万态群伦固殊禀至理宁一槩骇者自云惊生兮孰知怪未能识造化但尔披图绘不有万物殊岂知方舆大依韵和圣俞见寄与君结交深相济同水火文章发春葩节行凛筠笴吾才已愧君子齿又先我君恶予所非我许子云可厥趣共乖时畏涂难转輠道肥家所穷身老志弥果毎嗟游从异有甚樊笼鏁天匠染青红花腰呈袅娜茍能柸酌同直待冠巾堕无欺挍雠贫盐米尚余颗晏太尉西园贺雪歌隂阳乖错乱五行穷冬山谷暖不冰一阳且出在地上地下谁发万物萌太隂当用不用事盖由姦将不斩亏国刑遂令邪风伺间隙潜中瘟疫于疲氓神哉陛下至仁圣忧勤恳祷通精诚圣人与天同一体意未发口天已听忽収寒威还水官正时肃物凛以清寒风得势猎猎走瓦干霰急落不停恍然天地半夜白群鸡失晓不及鸣清晨拜表东上合郁郁瑞气盈宫庭退朝骑马下银阙马滑不惯行瑶琼晚趋賔馆贺太尉坐觉满路流欢声便开西园扫径歩正见玉树花凋零小轩却坐对山石拂拂酒靣红烟生主人与国共休戚不惟喜恱将丰登湏怜鐡甲冷彻骨四十余万屯边兵送吴照邻还江南霜前江水磨碧铜岸背菱叶翘青虫吴郎鬓丝生几缕不羞月上扶桑东羞见清波照人景去时黒髪吹春风五年归来妇应喜从此不问西飞鸿答朱宷捕蝗诗捕蝗之术世所非欲究此语兴于谁或云丰凶岁有数天孽未可人力支或言蝗多不易捕驱民入野践其畦因之姦吏恣贪扰户到头歛无一遗蝗灾食苗民自苦吏虐民苗皆𬒳之吾嗟此语秖知一不究其本论其皮驱虽不尽胜养患昔人固已决不疑秉蟊投火况旧法古之去恶犹如斯旣多而捕诚未易其失安在常由迟诜诜最说子孙衆爲腹所孕多蜫蚳始生朝畒暮已顷化一爲百无根涯口含锋刃疾风雨毒肠不满疑常饥髙原下湿不知数进退整若随金鼙嗟兹羽孽物共恶不知造化其谁尸大凡万事悉如此祸当早絶防其微蝇头出土不急捕羽翼巳就功难施只惊群飞自天下不究生子由山陂官书立法空太峻吏愚畏罚反自欺盖藏十不敢申一上心虽恻何由知不如寛法择良令告蝗不隐捕以时今苗因捕虽践死明岁犹免爲蝝菑吾尝捕蝗见其事较以利害曽深思官钱二十买一斗示以明信民争驰歛微成衆在人力顷刻露积如京坻乃知孽虫虽甚衆嫉恶苟锐无难爲往时姚崇用此议诚哉贤相得所冝因吟君赠广其说爲我持之告採诗答苏子美离京见寄衆竒子美貌堂堂千人英我独疑其胷浩浩包沧溟沧溟产龙蜃百怪不可名是以子美辞吐出人輙惊其于诗最豪奔放何纵横衆絃排律吕金石次第鸣间以险絶句非时震雷霆两耳不及掩百痾爲之醒语言旣可骇笔墨尤其精少虽尝力学老乃若天成濡毫弄点画信手不自停端庄杂丑怪群星见欃枪烂然溢纸幅视乆无定形使我终老学得一已足矜而君兼衆美磊落犹自轻髙冠出人上谁敢揖其膺群臣列丹陛几位缺公卿使之束带立可以重朝廷况令参国议髙论吐峥嵘惜哉三十五白髪今已生近者去江淮作诗寄离情口诵不及冩一日传都城退之序百物其鸣由不平天方苦君心欲使发其声嗟我非鸑鷟徒思和嘤嘤因风幸数寄警我聋与盲立秋有感寄苏子美庭树忽改色秋风动其枝物情未必尔我意先已悽虽恐芳节谢犹忻早凉归起歩云月暗顾瞻星斗移四时有大信万物谁与期故人在千里岁月令我悲所嗟事业晚岂惜颜色衰庙谋今谓何胡马日以肥喜雪示徐生清穹凛冬威旱野渇天泽经旬三尺雪万物变颜色愁云嘘不开惨惨连日夕寒风借天势豪忽肆陵轹空枝冻鸟雀痴不避弹弋长河寂无声厚地若龟坼隂阶夜自照缺瓦晨复积贮㓗莹壷量深埋玉尺凝隂反穷剥阳九兆𥘉画春回百草心气动黄泉脉坚冰虽未破土润已潜释常闻老农语一腊见三白是爲丰年候占验胜蓍䇿天兵血西陲万辙走供亿嗟予媿疲俗奚术肥尔瘠惟幸岁之穰兹惠岂人力非徒给租调且可销盗贼从今㓗鬴廪期共饱麰麦赋竹上甘露梢梢两竹枝甘露叶间垂草木有灵液隂阳疑以时深山与穷谷往往尝有之幸当君子轩得爲衆人知物生随所託晦显各有冝聊以助歌咏兼堪饮童儿和对雪忆梅花昔官西陵江峡间野花红紫多斓斑惟有寒梅旧所识异郷毎见心依然爲怜花自洛中看花上蜀鸟啼绵蛮当时作诗谁唱和粉蘂自折清香繁今来把酒对残雪却忆江上髙楼山群花四时媚者衆何独此树令人攀穷冬万木立枯死玉艳独发陵清寒鲜妍皎如镜里靣绰约对若风中仙惜哉北地无此树霰雪漫漫平沙川徐生随我客比郡冰霜旅舎逢新年忆花对雪晨起坐清诗寳鐡裁琅玕长河风色暖将动即看緑栁含春烟寒斋寂寞何以慰卯盃且醉酣午眠归鴈亭荒蹊腊雪春尚埋我𥘉独与徐生来城髙树古禽鸟野声响格磔寒毰毸頽垣败屋巍然在略可逺眺临倾台髙株唯有栁数十夹路对立𥘉谁栽渐诛榛莾辨草树颇有桃李当墻隈欣然便拟趂时节斤锄日夕劳耘培新年风色日渐好晴天仰见鴈已回枯根老脉冻不发遶之百匝空俳佪顽姿野态烦造化勾芒不肯先喣吹酒酣几欲揈大鼓惊起龙蛰驱春雷偶然不到才数日颜色一变由谁催翠芽红粒迸条出纎趺嫰蕚如剪裁卧槎烧枿亦强发老朽不避衆艳咍姹然山杏开最早其余红白各自媒𥘉开盛发与零落皆有意思牵人怀衆芳勿使一时发当令一落续一开毕春应湏酒万斛与子共醉三千盃送韩子华嗟我乆不见韩子如读古书思古人忽然相逢又数日笑语反不共一罇諌垣尸居职业废朝事汲汲劳精神子华笔力天马足驽骀千百谁可群嗟予老钝不自笑尚欲疾走追其尘子华有时髙谈骇我听荣枯万物移秋春所以不见令我思见之如饮玉醴醇叩门下马忽来别髙㠶得风披飞云离怀有酒不及冩别后慰我寓于文送李太傅知冀州吾慕李汉超爲将勇无俦养士三千人人人百貔貅关南三十年天子不北忧吾爱李允则善觇多计筹虏动静寝食皎如在双眸出入若变化谈笑摧敌谋恩信浃南北声名落燕幽二公材各异战守两堪尤天下不用兵尔来三十秋今其继者谁守冀得李侯李侯年尚少文武学彬彪河朔一尺雪北风煖貂裘上马擘长弓白羽飞金鍭临行问我言我慙本儒鲰汉超虽已乆故来尚歌讴允则事最近犹能想风流将此聊爲赠勉哉行无留石篆诗某启近蒙朝恩守此州州之西南有瑯琊山唐李㓜卿庻子泉者某在馆阁时方国家诏天下求古碑石之文集于阁下因得见李阳冰篆庻子泉铭学篆者云阳冰之迹多矣无如此铭者常欲求其本而不得于今十年矣及此来已获焉而铭石之侧又阳冰别篆十余字尤竒于铭文世罕传焉山僧恵觉指以示予予徘徊其下乆之不能去山之竒迹古今纪述详矣而独遗此字予甚惜之欲有所述而患文辞之不称思予尝爱其文而不及者梅圣俞苏子羙也因爲诗一首并封题墨本以寄二君乞诗刻于石寒嵓飞流落青苔旁斲石篆何竒哉其人已死骨巳朽此字不灭留山隈山中老僧忧石泐印之以纸磨松煤欲令留传在人世持以赠客比琼瑰我疑此字非笔画又疑人力非能爲始从天地胚浑判元气结此髙崔嵬当时野鸟踏山石万古遗迹于苍崖山祇不欲人屡见毎吐云雾深藏埋群仙飞空欲下读常借海月清光来嗟我岂能识字法见之但觉心眼开辞悭语鄙不足记封题逺寄苏与梅题滁州醉翁亭四十未爲老醉翁偶题篇醉中遗万物岂复记吾年但爱亭下水来从乱峯间声如自空落泻向两檐前流入巖下溪幽泉助㳙㳙响不乱人语其清非管絃岂不美丝竹丝竹不胜繁所以屡携酒逺歩就潺湲野鸟窥我醉溪云留我眠山花徒能笑不解与我言惟有巖风来吹我还醒然赠学者人禀天地气乃物中最灵性虽有五常不学无由明轮曲揉而就木直在中绳坚金砺所利玉琢器乃成仁义不逺躬勤勤入至诚学旣积于心犹木之敷荣根本旣坚好蓊郁其干茎尔曹冝勉勉无以吾言轻春寒効李长吉体东风吹云海天黒饥龙冻云雨不滴嗔雷隐隐愁烟白宿露无光瑶草寂东皇染花满春国天爲花迷借春色唿云鏁日恐红蔫几日春隂养花魄悠悠逺絮萦空掷愁思织春挽不得髙楼去天无几尺逺岫参差乱屏碧幽谷晚饮一径入蒙宻已闻流水声行穿翠篠尽怱见青山横山势抱幽谷谷泉含石泓旁生嘉树林上有好鸟鸣鸟语谷中静树凉泉影清露蝉巳嘒嘒风熘时泠泠渇心不待饮醉耳倾还醒嘉我二三友偶同丘壑情环流席髙䕃置酒当峥嵘是时新雨余日落山更明山色巳可爱泉声难乆听安得白玉琴冩以朱丝绳外集卷第三答梅圣俞兹年酬圣俞朔风见寄听平戎操竞何事书冝城修木渠记后呈朱寺丞奉酬圣俞答梅圣俞答苏子美子美赋竹上甘露尝有之归鴈亭时发石篆诗序子尝欧阳文忠公文集奏议卷第三奏议卷第三欧阳文忠公集九十九谏院论郭承祐不可将兵状右臣伏闻朝㫖用郭承祐爲镇定部署臣自闻此除改夙夜思惟国家用兵巳五六年未有纎毫所得挫尽朝廷威势困却天下生灵细思厥由其失安在患在朝廷拘守常例不肯越次择材心知小人付以重任后虽败事亦终不悔今毎有除拟人或问于大臣则曰虽知非材舍此别无人甚者欲塞人言则必曰尔试别思更有谁可用乎臣亦尝闻此言毎退而叹息夫所谓别无人者岂是天下真无人乎盖不力求之耳今不肯劳心选择越次而用但守常循例轻用小人宁误犬计一误不悔后又复然至如葛怀敏顷在西边天下皆知其不可当时议者但曰舍怀敏别未有人难爲换易及其战败身亡横尸原野怀敏旣不复生亦湏别求人用臣谓今日任承祐亦犹当时用怀敏也况如承祐者凡庸奴隷之才不及怀敏逺甚顷在澶州只令筑城㡬至生变岂可当此一路臣谓朝廷非不知承祐非才议者不过曰例当叙进别更无人此乃因循之说尔方今黠虏狂谋祸端已兆中外之士见国家轻忽戎患弛武北方人皆献言愿早爲备忽见如此除改谁不惊忧前者刘六符之来朝廷忍耻就议盖爲河朔无可自恃难与速争湏至屈意苟和少寛祸患今幸得此自纾之计所冝多方汲汲精意将臣先爲御备犹恐不及岂是因循守例轻任小人之日也其郭承祐欲乞早移与一不用兵处知州或召还别与一闲慢职秩若欲録其勤旧优其戚里之恩闲官厚禄足可飬之不必湏令居此要任伏愿陛下深思大计不惮改爲则天下幸甚取进止论元昊来人不可令朝臣管伴札子臣风闻朝旨欲以殿中丞任颛管领元昊遣来一行人等臣窃知元昊此来全无好意不肯称臣索物太多其志不小乃是欲以强相迫胁尔朝廷旣不能从则待其来人凡事不可过分至于礼数厚薄赐与多少虽云小事不足较量然于事体之间所系者大凡兵交之使来入大国必湏窥伺将相勇怯觇察国家强弱若见朝廷威怒未息事势未削则必内忧斩戮次恐拘留使其偶得生归自爲大幸则我弱形未露壮论可持今若便损国威过加厚礼先爲自弱长彼骄心使其知我可欺则议论愈难合矣必若成就其事尤湏镇重爲先况其议必不成可惜空损事体前次元昊来人至少朝廷只差一班行待之今来渐多遂差朝士若其后次来者渐盛则必湏差近侍矣是彼转自强我转自弱况闻邵良佐昨来往彼仅免屈辱而还则彼虽戎狄不谓无谋今其来人必湏极骋强辞以图相胜若能先薄其礼以折之亦挫贼之一端也其元昊来人欲乞更不差官管领送置驿中不湏急问至于监视馈犒传道语言一了事班行足矣臣料今国家若不能曲从其意即虽尊宠来人厚加礼遇元昊不免出兵攻冦逞彼忿心等是不和何必自亏事体不若急脩边备以图胜筭取进止论元昊不可称吾祖札子臣伏见如定等来西贼欲称吾祖向闻朝议巳不许之今日风闻议却未定不知虚的深切惊忧且吾祖两字是何等语便当拒絶理在不疑安有未定之说哉夫吾者我也祖者俗所谓翁也今匹夫臣庻尚不肯妄唿人爲父若欲许其称此号则今后诏书湏唿吾祖是欲使朝廷唿蕃贼爲我翁矣不知何人敢开此口且蕃贼撰此名号之时故欲侮翫中国而已今若得其称臣则此二字尤湏论辨今自元昊已下名称官号皆用夷狄若蕃语兀卒华言吾祖则今贼中每事自用夷礼安得惟于此号独用华言而不称兀卒且彼于我称臣而使我唿爲祖于礼非便故当以此折之可也朝廷自有西事以来处置乖方取笑于人者多矣未有如此一事最可笑也窃虑小人妄有议论伏乞拒而不听取进止论乞廷议元吴通和事状右臣近有奏论今后军国大事不湏祕密请集百官廷议近闻元昊再遣使人将至阙下和之与否决在此行窃计庙谋合思成筭臣谓此最大事也天下安危系之今公卿士大夫爱君忧国者人人各爲陛下深思极虑惟恐庙堂之失䇿遂落夷狄之姦谋衆口云云各有论议一曰天下困矣不和则力不能支少屈就之可以纾患一曰羌夷险诈虽和而不敢罢兵则与不和无异是空包屈就之羞全无纾患之实一曰自屈志讲和之后退而休息练兵训卒以爲后图然此亦必不能者只以河朔之事可知盖虑才和之后便忘发愤因循弛废爲患转深一曰纵使元昊复臣西边减费不弛武备不忘后图然犹有大可忧者北戎将揽通和之事以爲己功过有邀求遂兴兵革是暂息小患于关西复生大患于河北臣忝爲耳目之官见国有大事旁採外论所闻如此异同然大抵皆谓就和则难不和则易不和则害少和则害多然臣又不知朝廷之意其议云何臣见汉唐故事大事必湏廷议盖以朝廷示广大不欲自狭谋臣思公共不敢自强故举事多臧衆心皆服伏思国家自兵兴以来常祕大事𥘉欲隐藏护惜不使人知及其处置乖违岂能掩蔽臣谓莫若採大公之议収衆善之谋待其都无所长自用庙谋未晚其元昊请和一事伏乞于使人未至之前集百官廷议臣只自朝夕以来诸处询访已闻衆说如此若使并集于廷各陈所见必有长策以禆万一谨具状奏闻伏候勑旨论西贼议和利害状右臣伏自如定等到京以来窃闻朝议不许贼称吾祖必欲令其称臣然后许和此乃国家大计庙堂得策盖由陛下至圣至明不苟目前之事能虑向去之忧断自宸衷决定大议然数日来风闻颇有无识之人妄陈愚见不思逺患欲急就和臣虽知必不能上惑圣聦然亦虑万一少生疑沮则必坏巳成之计臣职在言责理合辨明伏自西贼请和以来衆议颇有异同多谓朝廷若许贼不称臣则虑北戎别索中国名分此诚大患然臣犹谓纵使贼肯称臣则北戎尚有邀功责报之患是臣与不臣皆有后害如不得已则臣而通好犹胜不臣然于后患不免也此有识之士忧国之人所以不愿急和者也今若不许通和不过惧贼来冦耳且数年西兵遭贼而败非是贼能善战盖由我自缪谋今如遣范仲淹处置边防稍不失所贼之胜负尚未可知以彼骄兵当吾整旅使我因而获胜则善不可加但得两不相伤亦巳挫贼锐气纵仲淹不幸小败亦所失不至如前后之缪谋是比于通和之后别有大患则所损犹少此善筭之士见逺之人所以知不和害小而不惧未和也臣谓方今不羞屈志急欲就和者其人有五一曰不忠于陛下者欲急和二曰无识之人欲急和三曰姦邪之人欲急和四曰疲兵懦将欲急和五曰陜西之民欲急和自用兵以来居庙堂者劳于斡运在边鄙者劳于戎事若有避此勤劳茍欲陛下屈节就和而自偷目下安逸他时后患任陛下独当此臣所谓不忠之臣欲急和者也和而偷安利在目下和后大患伏而未发此臣所谓无识之人欲急和者也自兵兴以来陛下忧勤庻政今小人但欲苟和之后寛陛下以太平无事而望圣心怠于庻政因欲进其邪佞惑乱聦明大抵古今人主忧勤小人所不愿也此臣所谓姦邪之人欲急和也屡败之军不知得人则胜但谓贼来常败此臣所谓懦将疲兵欲急和也此四者皆不足听也惟西民困乏意必望和请因宣抚使告以朝廷非不欲和而贼未逊顺之意然后深戒有司寛其力役可也其余一切小人无识之论伏望圣慈絶而不听使大议不沮而善筭有成则社稷之福也谨具状奏闻伏候勑㫖论乞不遣张子奭使元昊札子臣窃闻昊贼来人议论数日全无逊顺之意朝廷又欲遣张子奭复往贼中仍闻且只在延州伺候贼意待其来迎方敢前进不知果有如此议否若实有之大爲不便臣谓方今两议未决正是各争名分之时尤不可自亏事体元昊旣见朝廷议论不合必料边防湏爲准备其伪以好辞来迎子奭使我望和而少弛然后不意以出攻子奭或𬒳拘留或遭虐害以爲中国万世之辱则悔何及焉虽不如此使子奭端坐延州不来省问欲归则又虑来迎乆待则寂然无报进退不得何耻如之盖元昊已与中国三次商量必知难合子奭之往又别无议论未尽之事彼不急求相见则于臣二说虑有一焉臣不知朝廷以昊贼爲可臣乎不可乎若有可臣则自当以重兵压境仍选忠厚知谋之士直入贼中说令臣伏如其不可则何必遣人或但欲迁延歳月不拒絶之则只当因如定之回赐以甘言许其厚赂谕以若能逊顺则使通意边臣俟得其实然后定议乃是未絶其来之意也不可令天子使臣待贼命而进退万一遭其拒絶或𬒳拘执则于事无益空损国威爲今计者不若速遣范仲淹严备边境徐放如定等还当自爲谋以求胜筭取进止论乞不受吕绍宁所进羡余钱札子臣风闻转运使吕绍宁才至淮南便进见钱十万贯不知是否臣见兵兴以来天下困弊者非独备边之费半由官吏坏之今三司自爲阙钱累于东南刬刷及以糓帛回易则南方库藏岂有剰钱闾里编民必无藏镪故淮甸近歳号爲钱荒不知绍宁才至淮南用何术于何处得此钱以进若将官库钱上进则逐州合使钱处甚多必致阙乏若于民间科率则人力岂任且十万缗钱国家得之所益至微外处取之爲害不细往年李定王逵軰皆刻剥疲民进奉至今南方嗟怨况今年江淮王伦大警劫后继以蝗旱爲孽民间困窘尤要抚存而绍宁欺罔朝廷妄有进献伏乞特降指挥下别路选差一精强官将淮南一路见管钱帛磨勘大数取见绍宁所进何处得来苟渉欺妄乞赐重行朝典其所进钱伏乞圣慈拒而不受以彰朝廷均䘏外方防御姦吏刻剥之意取进止论孙抃不可使契丹札子臣伏见差孙抃等充契丹人使臣谓朝廷新遭契丹侮慢陵辱之后必能发愤毎事挂心几在机冝合慎措置及见抃等𬒳选乃知忘忽虑患依旧因循今西贼议和事连北虏中间屡牒边郡来问西事了与未了今专使到彼必先问及应对之际动关利害一言苟失爲患非轻岂可四人之中令抃先往抃本蜀人语音讹谬又其爲性静黙自安军国之谋未甞与议凡关机事多不谙详臣闻古者遣使最号难才不受以辞许其专对盖取其临事而敏应卒无穷今抃旣不可预教以言则将何以应卒苟一踈脱取笑四夷其孙抃欲乞不令出使或恐中书不能逆抃人情尚执前议即乞别今一人言语分明稍知朝廷事者先往贵不误事且丑虏君臣颇爲强黠中国常落其计不可不知今欲雪前耻虽知未能其如后患岂可不虑伏望圣慈早令两府别议取进止论范仲淹宣慰陜西札子臣风闻如定等不乆放还窃縁此来议论必未谐和湏虑骄贼猖狂忿兵攻冦凡関边备正要枝梧伏覩朝旨己差范仲淹田况等爲宣抚使今日风闻韩琦以仲淹已作参政欲自请行不知是否以臣愚见不若且遣仲淹速去琦与仲淹皆是国家委任之臣材识俱堪信用然仲淹于陜西军民恩信尤爲衆所推伏今若仲淹外捍冦兵而琦居中应副必能共济大事庻免后艰若陛下以新用仲淹责其展効则且令了此一事俟边防稍定不两三月自可还朝旣先弭于外虞可渐修于阙政今边事是目下之急不可迟缓以失事机伏望断自宸衷辍仲淹速去以备不虞取进止奏议卷第三论廷议元昊通和事状将至所闻如此异同置论乞不受吕绍宁所进羡余札子绍宁所进论孙抃札子际欧阳文忠公文集居士集卷第三居士集卷第三欧阳文忠公集三古诗三十一首啼鸟穷山候至阳气生百物如与时节争官居荒凉草树宻撩乱红紫开繁英花深叶暗耀朝日日暖衆鸟皆嘤鸣鸟言我岂解尔意绵蛮但爱声可听南䆫睡多春正羙百舌未晓催天明黄鹂颜色巳可爱舌端哑咤如娇婴竹林静啼青竹笋深处不见惟闻声陂田遶郭白水满戴胜谷谷催春耕谁谓鸣鸠拙无用雄雌各自知隂晴雨声萧萧泥滑滑草深苔緑无人行独有花上提葫芦劝我沽酒花前倾其余百种各嘲异郷殊俗难知名我遭谗口身落此毎闻巧舌冝可憎春到山城苦寂寞把盏常恨无娉婷花开鸟语輙自醉醉与花鸟爲交朋花能嫣然顾我笑鸟劝我饮非无情身闲酒羙惜光景惟恐鸟散花飘零可笑灵均楚泽畔离骚憔悴愁独醒游瑯瑘山南山一尺雪雪尽山苍然涧谷深自暖梅花应巳繁使君猒骑从车马留山前行歌招野叟共歩青林间长松得髙䕃盘石堪醉眠止乐听山鸟携琴冩幽泉爱之欲忘返但苦世俗牵归时始觉逺明月髙峯巅读徂徕集徂徕鲁东山石子居山阿鲁人之所瞻子与山嵳峩今子其死矣东山复谁过精魄已埋没文章岂能磨寿命虽不长所得固巳多旧藁偶自録沧溟之一蠡其余谁付与散失存㡬何存之警后世古鑑照妖魔子生诚多难忧患靡不罹宦学三十年六经老研摩问胡所专心仁义丘与轲扬雄韩愈氏此外岂知他尤勇攻佛老奋笔如挥戈不量敌衆寡胆大身么么徃年遭母䘮泣血走岷峨垢面跣双足锄犁事田坡至今郷里化孝悌勤蚕禾昨者来太学青衫踏朝靴陈诗颂圣徳厥声续猗那羔鴈聘黄晞晞惊走邻家施爲可恠骇世俗安委蛇谤口由此起中之若飞梭上頼天子明不挂网者罗忆在太学年大雪如翻波生徒日盈门饥坐列鴈鹅絃诵聒邻里唐虞赓咏歌常续最髙第骞游各名科岂止学者师谓冝国之皤夭寿反仁鄙谁尸此偏颇不知詉詉者又忍加诋诃圣贤要乆逺毁誉暂諠譁生爲举世疾死也鲁人嗟作诗遗鲁社祠子以爲歌大热二首四时成万物寒暑迭钧陶壮阳当用事大夏蒸炎歊造化本无情怨咨徒尔劳身微天地阔四顾无由逃九门阊阖开万仞崑崙髙积雪寒凛凛清风吹寥寥嗟我虽欲徃而身无羽毛阳晖烁四野万里纎云収羲和困路逺正午当空留枝条不动影草木皆含愁深林虎不啸卧喘如呉牛蜩蝉一何微嗟尔徒啾啾幽谷泉踏石弄泉流寻源入幽谷泉傍野人家四面深篁竹漑稻满春畴鸣渠遶茅屋生长饮泉甘䕃泉栽羙木潺湲无春冬日夜响山曲自言今白首未惯逢朱毂顾我应可恠每来听不足百子坑赛龙嗟龙之智谁可拘出入变化何须臾坛平树古潭水黒沉沉影响疑有无四山云雾忽昼合瞥起直上拏空虚龟鱼带去半空落雷輷电走先后驱倾崖倒涧聊一戯顷刻万物皆涵濡青天却扫万里静但见緑野如云敷明朝老农拜潭侧鼔声坎坎鸣山隅野巫醉饱庙门阖狼借乌鸟争残余憎蚊扰扰万类殊可憎非一族甚哉蚊之微岂足污简牍干坤量广大善恶皆含育荒茫三五前民物交相黩禹鼎象神姦蛟龙逺濳伏周公驱勐兽人始居川陆尔来千百年天地得清肃大患已云除细微遗不録蝇䖟蚤虱虮蜂蝎蚖蛇蝮惟尔于其间有形才一粟虽微无柰衆惟小难防毒尝闻髙邮间勐虎死凌辱哀哉露䈥女万古雠不复水郷自冝尔可恠穷边俗晨飱下帷帱盛暑泥驹犊我来守穷山地气尤卑溽官闲懒所便惟睡冝偏足难堪尔类多枕席猒縁扑燻檐苦烟埃燎壁疲照烛荒城繁草树旱气飞炎熇羲和驱日车当午不转毂清风得夕凉如赦脱囚梏扫庭露青天坐月䕃嘉木汝宁无他时忍此见迫促翾翾伺昏黒稍稍出壁屋填空来若翳聚隙多可掬丛身疑䧟围聒耳如遭哭勐攘欲张拳暗中甚飞镞手足不自救其能营背腹盘飡劳扇拂立寐僵僮仆端然穷百计还坐瞑双目于吾固不较在尔诚爲酷谁能推物理无乃乖人欲驺虞鳯皇麟千载不一瞩思之不可见恶者无由逐重读徂徕集我欲哭石子夜开徂徕编开编未及读涕泗已涟涟勉尽三四章収泪輙忻懽切切善恶戒丁宁仁义言如闻子谈论疑子立我前乃知长在世谁谓巳沉泉昔也人事乖相从常苦艰今而毎思子开卷子在颜我欲贵子文刻以金玉聮金可烁而销玉可碎非坚不若书以纸六经皆纸传但当书百本传百以爲千或落于四夷或藏在深山待彼谤熖熄放此光芒悬人生一世中长短无百年无穷在其后万世在其先得长多几何得短未足怜惟彼不可朽名声文行然谗诬不须辨亦止百年间百年后来者憎爱不相縁公议然后出自然见媸妍孔孟困一生毁逐遭百端后世苟不公至今无圣贤所以忠义士恃此死不难当子病方革谤辞正腾喧衆人皆欲杀圣主独保全巳埋犹不信仅免斵其棺此事古未有毎思輙长叹我欲犯衆怒爲子记此冤下纾冥冥忿仰叫昭昭天书于苍翠石立彼崔嵬巅询求子丗家恨子儿女顽经歳不见报有辞未能铨忽开子遗文使我心已寛子道自能乆吾言岂须镌汝瘿答仲仪君嗟汝瘿多谁谓汝土恶汝瘿虽云苦汝民居自乐郷闾同饮食男女相媒妁习俗不爲嫌讥嘲岂知怍汝山西南险平地犹硗确汝树生拥肿根株浸溪壑山川固巳然风气冝其浊接境化襄邓余风𬒳伊雒思予昔曽游所见可惊愕喔喔闻语笑累累满城郭伛妇悬瓮盎娇婴包卵鷇无由辨肩颈有类龟缩殻噫人禀最灵反不如凫鹤骈枝虽形累小小固可略痈疡暂畜聚决溃终当涸赘疣附攴体幸或不爲虐未若此巍然所生非所託咽喉系性命鍼石难砭削农皇古神圣爲世名百药岂不有方书顽然莫销烁温汤汝灵泉亦不能湔瀹君官虽谪居政可瘳民瘼奈何不哀怜而反恣诃谑文辞骋新工丑恠极名貌汝士虽多竒汝女少纎弱翻愁太守宴谁与唱清角乖离南北殊魂梦山陂邈握手未知期寄诗聊一噱沧浪亭子羙寄我沧浪吟邀我共作沧浪篇沧浪有景不可到使我东望心悠然荒湾野水气象古髙林翠阜相回环新篁抽笋添夏影老枿乱发争春妍水禽闲暇事髙格山鸟日夕相啾喧不知此地几兴废仰视乔木皆苍烟堪嗟人迹到不逺虽有来路曾无縁穷竒极恠谁似子搜索幽隐探神仙𥘉寻一迳入䝉密豁目异境无穷边风髙月白最冝夜一片莹净铺琼田清光不辨水与月但见空碧涵漪涟清风明月本无价可惜秖卖四万钱又疑此境天乞与壮士憔悴天应怜鸱夷古亦有独徃江湖波涛渺飜天﨑岖世路欲脱去反以身试蛟龙渊岂如扁舟任飘兀红渠渌浪揺醉眠丈夫身在岂长弃新诗羙酒聊穷年虽然不许俗客到莫惜佳句人间传寳劒寳劒匣中藏暗室夜常明欲知天将雨铮尔劒有声神龙本一物气类感则鸣常恐跃匣去有时暂开锔煌煌七星文照曜三尺冰此劒在人间百妖夜收形姦兇与佞媚胆破骨亦惊试以向星月飞光射搀枪藏之武库中可息天下兵柰何狂胡儿尚敢邀金缯秋晚凝翠亭黄叶落空城青山遶官廨风云凄已髙歳月惊何迈陂田寒未收野水浅生派晴林紫榴坼霜日红梨晒萧踈喜竹劲寂寞伤兰败丛菊如有情幽芳慰孤介嘉客日可携寒醅羙新醡登临无猒频冰雪行即届菱溪大石新霜夜落秋水浅有石露出寒溪垠苔昏土蚀禽鸟啄出没溪水秋复春溪边老翁生长见疑我来视何殷勤爱之逺徙向幽谷曵以三犊载两轮行穿城中罢市看但惊可恠谁复珍荒烟野草埋没乆洗以石窦清泠泉朱栏緑竹相掩映选致佳处当南轩南轩旁列千万峯曾未有此竒嶙峋乃知异物世所少万金争买传几人山河百战变陵谷何爲落彼荒溪濆山经地志不可究遂令异说争纷纭皆云女娲𥘉鍜錬融结一气凝精纯仰视苍苍𥙷其缺染此绀碧莹且温或疑古者燧人氏鑚以出火爲炮燔苟非神圣亲手迹不尔孔窍谁雕剜又云汉使把汉节西北万里穷崑崙行经于阗得寳玉流入中国随河源沙磨水激自穿穴所以镌凿无瑕痕嗟予有口莫能辨叹息但以两手扪卢仝韩愈不在世弹压百恠无雄文争竒鬪异各取胜遂至荒诞无根原天髙地厚靡不有丑好万状奚足论惟当扫雪席其侧日与嘉客陈清罇送姜秀才游苏州忆从太学诸生列我尚弱龄君秀发同时并荐几存亡一夣十年如倐忽壮心君未减青春多难我今先白发山花撩乱鸟绵蛮更尽一罇明日别送孙秀才髙门煌煌爀如赭势利声名争借假嗟哉子独不顾之访我千山一羸马明珠渡水覆舟失赠我玑贝犹满把迟迟顾我不欲去问我无穷惭报寡时之所弃子独向无乃与世异取舍新霜二首天云惨惨秋隂薄卧听北风鸣屋角平明惊鸟四散飞一夜新霜群木落南山郁郁旧可爱千仞巉巖如刻削林枯山瘦失颜色我意岂能无寂寞衰颜得酒犹彊发可醉岂须嫌酒浊泉傍菊花方烂漫短日寒辉相照灼无情木石尚须老有酒人生何不乐荒城草树多隂暗日夕霜云意浓淡长淮渐落见洲渚野潦𥘉清收潋滟兰枯蕙死谁复弔残菊篱根争艳艳青松守节见临危正色凛凛不可犯芭蕉芰荷不足数狼借徒能汚池槛时行收敛歳将穷冰雪严凝从此渐咿儿女感时节爱惜朱颜屡窥鑑惟有壮士独悲歌拂拭尘埃磨古劒丰乐亭小饮造化无情不择物春色亦到深山中山桃溪杏少意思自趂时节开春风看花游女不知丑古粧野态争花红人生行乐在勉彊有酒莫负瑠琉钟主人勿笑花与女嗟尔自是花前翁四月九日幽谷见绯桃盛开经年种花满幽谷花开不暇把一巵人生此事尚难必况欲功名书鼎彛深红浅紫看虽好颜色不柰东风吹绯桃一树独后发意若待我留芳菲清香嫰蘂含不吐日日恠我来何迟无情草木不解语向我有意偏依依羣芳落尽始烂漫荣枯不与衆艳随念花意厚何以报唯有醉倒花东西盛开比落犹数日清罇尚可三四携秋怀二首寄圣俞孤管叫秋月清砧韵霜风天涯逺夣归惊断山千重群物动巳息百忧感从中日月矢双流四时环无穷隆隂夷老物摧折壮士胷壮士亦何爲素丝悲青铜羣木落空原南山髙巃嵸巉巖想诗老瘦骨寒愈耸诗老类秋虫吟秋声百种披霜掇孤英泣古弔荒冢琅玕叩金石清响听生悚何由幸见之使我涤烦冗飞鸟下东南音书无日捧希眞堂东手种菊花十月始开当春种花唯恐迟我独种菊君勿诮春枝满园烂张锦风雨须臾落顚倒看多易猒情不专鬪紫夸红随俗好豁然髙秋天地肃百物衰零谁暇弔君看金蘂正芬敷晓日浮霜相照耀煌煌正色秀可餐蔼蔼清香寒愈峭髙人避喧守幽独淑女静容修窈窕方当揺落看转佳慰我寂寥何以报时携一罇相就饮如得贫交论乆要我从多难壮心衰迹与世人殊静躁种花勿种儿女花老大安能逐年少挋霜花芳菲能几时颜色如自爱鲜鲜弄霜晓袅袅含风态蕙兰殒秋香桃李媚春醉时节虽不同盛衰终一致莫笑黄菊花篱根守憔悴怀嵩楼晚饮示徐无党无逸滁山不通车滁水不载舟舟车路所穷嗟谁肯来游念非吾在此二子来何求不见忽三年见之忘百忧问其别后学𥘉若茧绪抽纵横渐组织文章烂然浮引伸无穷极卒歛以轲丘少进日如此老退诚可羞弊邑亦何有青山遶城楼泠泠谷中泉吐熘彼山幽石丑骇溪恠天竒瞰龙湫子𥘉如可乐乆乃叹以愀云此譬图画暂看已宜收荒凉草树间暮馆城南陬破屋仰见星䆫风冷如锼归心中夜起辗转卧不周我爲办酒肴罗列蛤与蛑酒酣微探之仰笑不颔头曰予非此侬又不负谴尤自非世不容安事此爲囚幸以主人故﨑岖几摧辀一来勤已多而况欲乆留我语顿遭屈颜惭汗交流川涂冰已壮霰雪行将稠羡子兄弟秀双鸿翔髙秋嗈嗈飞且鸣歳暮忆南州饮子今日欢重我明日愁来贶辱已厚赠言媿非酬瑯瑘山六题归云洞洞门常自起烟霞洞穴傍穿透谿谷朝看石上片云隂夜半山前春雨足瑯瑘谿空山雪消谿水涨游客渡谿横古槎不知谿源来逺近但见流出山中花石屏路石屏自倚浮云外石路乆无人迹行我来携酒醉其下卧看千峯秋月明班春亭信马寻春踏雪泥醉中山水弄清辉野僧不用相迎送乘兴闲来兴尽归庶子泉庶子遗踪留此地寒嵓徙倚弄飞泉古人不见心可见一片清光长皎然惠觉方丈青松行尽到山门乱峯深处开方丈已能宴坐老山中何用声名传海上居士集卷第三熈宁五年秋七月男发等编定绍熈二年三月郡人孙谦益校正汝瘿诗平地犹确䃕衢本作确荦吉本作硗䃕建本作确䃕蜀本罗氏本作硗确朝佐按字书硗通作墝确通作埆礜硗确不平也荦駮牛也䃕石相扣声确荦硗䃕确䃕字各不同今从蜀本罗氏本作硗确而以诸本注其下语笑啼鸟花开读徂徕集唐虞赓咏歌反仁幽谷泉日夜憎蚊出壁屋汝瘿有类沧浪亭到不逺红渠寳劒照曜菱溪大石𥘉鍜叹息送孙秀才争借假与世新霜风鸣歳将幽谷见绯桃人生此事尚难必秋怀吟秋琅玕下东南怀嵩楼晚饮日如此欲乆留南州欧阳文忠公文集易童子问卷第三易童子问卷第三欧阳文忠公集七十八童子问曰系辞非圣人之作乎曰何独系辞焉文言说卦而下皆非圣人之作而衆说淆乱亦非一人之言也昔之学易者杂取以资其讲说而说非一家是以或同或异或是或非其择而不精至使害经而惑世也然有附託圣经其传已久莫得究其所从来而覈其真伪故虽有明智之士或贪其杂博之辩溺其冨丽之辞或以爲辨疑是正君子所愼是以未始措意于其间若余者可谓不量力矣邈然逺出诸儒之后而学无师授之传其勇于敢爲而决于不疑者以圣人之经尚在可以质也童子曰敢问其略曰干之初九曰潜龙勿用圣人于其象曰阳在下也岂不曰其文巳显而其义已足乎而爲文言者又曰龙德而隐者也又曰阳在下也又曰阳气潜蔵又曰潜之爲言隐而未见系辞曰干以易知坤以简能易则易知简则易从易知则有亲易从则有功有亲则可久有功则可大可久则贤人之德可大则贤人之业其言天地之道干坤之用圣人所以成其德业者可谓详而备矣故曰易简而天下之理得矣者是其义尽于此矣俄而又曰广大配天地变通配四时隂阳之义配日月易简之善配至德又曰夫干确然示人易矣夫坤隤然示人简矣又曰夫干天下之至健也其德行常易以知险夫坤天下之至顺也其德行常简以知阻系辞曰六爻之动三极之道也者谓六爻而兼三材之道也其言虽约其义无不包矣又曰易之爲书也广大悉备有天道焉有人道焉有地道焉兼三材而两之故六六者非他也三材之道也而说卦又曰立天之道曰隂与阳立地之道曰柔与刚立人之道曰仁与义兼三材而两之故易六画而成卦分隂分阳迭用柔刚故易六位而成章系辞曰圣人设卦观象系辞焉而明吉凶又曰辨吉凶者存乎辞又曰圣人有以见天下之动而观其㑹通以行其典礼系辞焉以断其吉凶是故谓之爻人曰易有四象所以示也系辞焉所以告也定之以吉凶所以断也又曰设卦以尽情伪系辞焉以尽其言其说虽多要其旨归止于系辞明吉凶尔可一言而足也凡此数说者其略也其余辞虽小异而大旨则同者不可以胜举也谓其说出于诸家而昔之人杂取以释经故择之不精则不足也谓其说出于一人则是繁衍丛脞之言也其遂以爲圣人之作则又大缪矣孔子之文章易春秋是巳其言愈简其义愈深吾不知圣人之作繁衍丛脞之如此也虽然辨其非圣之言而巳其于易义尚未有害也而又有害经而惑世者矣文言曰元者善之长也亨者嘉之㑹也利者义之和也贞者事之干也是谓干之四德又曰干元者始而亨者也利贞者性情也则又非四德矣谓此二说出于一人乎则殆非人情也系辞曰河出图洛出书圣人则之所谓图者八卦之文也神马负之自河而出以授于伏羲者也盖八卦者非人之所爲是天之所降也又曰包羲氏之王天下也仰则观象于天俯则观法于地观鸟兽之文与地之宜近取诸身逺取诸物于是始作八卦然则八卦者是人之所爲也河图不与焉斯二说者已不能相容矣而说卦又曰昔者圣人之作易也幽賛于神明而生蓍参天两地而倚数观变于隂阳而立卦则卦又出于蓍矣八卦之说如是是果何从而出也谓此三说出于一人乎则殆非人情也人情常患自是其偏见而立言之士莫不自信其欲以垂乎后世惟恐异说之攻之也其肯自爲二三之说以相抵捂而疑世使人不信其书乎故曰非人情也凡此五说者自相乖戾尚不可以爲一人之说其可以爲圣人之作乎童子曰于此五说亦有所取乎曰干无四德而洛不出图书吾昔巳言之矣若元亨利贞则圣人于彖言之矣吾知自尧舜已来用卜筮尔而孔子不道其初也吾敢妄意之乎童子曰是五说皆无取矣然则繁衍丛脞之言与夫自相乖戾之说其书皆可废乎曰不必废也古之学经者皆有大传今书礼之传尚存此所谓系辞者汉𥘉谓之易大传也至后汉巳爲系辞矣语曰爲赵魏老则优不可以爲滕薛大夫也系辞者谓之易大传则优于书礼之传逺矣谓之圣人之作则僣伪之书也盖夫使学者知大传爲诸儒之作而敢取其是而舍其非则三代之末去圣未逺老师名家之世学长者先生之余论杂于其间者在焉未必无益于学也使以爲圣人之作不敢有所择而尽信之则害经惑世者多矣此不可以不辨也吾岂好辨者哉童子曰敢问四德曰此鲁穆姜之所道也𥘉穆姜之筮也遇艮之随而爲随元亨利贞说也在襄公之九年后十有五年而孔子始生又数十年而始賛易然则四德非干之德文言不爲孔子之言矣童子曰或谓左氏之传春秋也窃取孔子文言以上附穆姜之说是左氏之过也然乎曰不然彼左氏者胡爲而传春秋岂不欲其书之信于世也乃以孔子晚而所着之书爲孔子未生之前之说此虽甚愚者之不爲也盖方左氏传春秋时世犹未以文言爲孔子作也所以用之不疑然则谓文言爲孔子作者出于近世乎童子曰敢问八卦之说或谓伏羲巳授河图又俯仰于天地观取于人物然后画爲八卦尔二说虽异会其义则一也然乎曰不然此曲学之士牵合传会以苟通其说而遂其一家之学尔其失由于妄以系辞爲圣人之言而不敢非故不得不曲爲之说也河图之出也八卦之文已具乎则伏羲授之而巳复何所爲也八卦之文不具必须人力爲之则不足爲河图也其曰观天地观鸟兽取于身取于物然后始作八卦盖始作者前未有之言也考其文义其创意造始其劳如此而后八卦得以成文则所谓河图者何与于其间哉若曰巳授河图又须有爲而立卦则观于天地鸟兽取于人物者皆备言之矣而独遗其本始所授于天者不曰取法于河图此岂近于人情乎考今系辞二说离絶各自爲言义不相通而曲学之士牵合以通其说而悞惑学者其爲患岂小哉古之言伪而辨顺非而泽者杀无赦呜唿爲斯说者王制之所宜诛也童子曰敢问生蓍立卦之说或谓圣人已画卦必用蓍以筮也然乎曰不然考其文义可知矣其曰昔者圣人之作易也者谓始作易时也又曰幽賛于神明而生蓍参天两地而倚数观变于隂阳而立卦发挥于刚柔而生爻者谓前此未有蓍圣人之将作易也感于神明而蓍爲之生圣人得之遂以倚数而立卦是言昔之作易立卦之始如此尔故汉儒谓伏羲画八卦由数起者用此说也其后学者知幽賛生蓍之恠其义不安则曲爲之说曰用生蓍之意者将以救其失也又以卦由数起之义害于二说则谓已画卦而用蓍以筮欲牵合二说而通之也然而考其文义岂然哉若曰巳作卦而用蓍以筮则大衍之说是已大抵学易者莫不欲尊其书故务爲竒说以神之至其自相乖戾则曲为牵合而不能通也童子曰敢请益曰夫谕未逹者未能及于至理也必指事据迹以爲言余之所以知系辞而下非圣人之作者以其言繁衍丛脞而乖戾也盖略举其易知者尔其余不可以悉数也其曰原始反终故知死生之说又曰精气爲物游䰟为变是故知鬼神之情状云者质于夫子平生之语可以知之矣其曰知者观乎彖辞则思过半矣又曰八卦以象告爻彖以情言云者以常人之情而推圣人可以知之矣其以干坤之策三百有六十当期之日而不知七八九六之数同而干坤无定策此虽筮人皆可以知之矣至于何谓子曰者讲师之言也说卦杂卦者筮人之占书也此又不待辨而可以知者然犹皆迹也若夫语以圣人之中道而过推之天下之至理而不通则思之至者可以自得之童子曰既闻命矣敢不勉易童子问卷第三易童子问系辞然有附託莫不自信其其肯洛不出则三代之末其间者在焉之不为遂其一家圣人之将用生蓍不能通也而乖戾也七八九六之数同欧阳文忠公文集书简卷第三书简卷第三欧阳文忠公集一百四十六与赵康靖公某启辱教并髙邮二书不胜感刻足以仰见仁人之心恻物垂悯之深也方欲专驰人去请时暑重烦挥翰来旦併伸面谢人还姑此又某启累日阻拜见不审尊候何似某爲水所渰仓皇中般家来唐书局又爲皇城司所逐一家惶惶不知所之欲却且还旧居白日屋下夜间上栰子露宿人生之穷一至于此人马随多少借般贱累幸不阻又某顿首启𥘉夏巳热不审动止何似郓去京师不爲逺而叔平在外冝日走讯问候兴居而动辄逾时虽云人事区区实亦可责也某昨衰病屡陈蒙恩许解府事虽江西之请未获素心而疲惫得以少休岂胜感幸卜居城南粗亦自便自在府中数月以几桉之劳凭损左臂积气留滞疼痛不可忍命医理之迄今未愈天府孰不爲之独衰病者如此尔东平风物甚佳爲政之暇想多清趣更冀爲朝自重以俟严召递中谨奉此有恳如别幅焦千之秀才乆相从笃行之士也昨来科埸偶不曽入其人专心学古不习治生妻子寄食妇家遑遑无所之徃时闻郓学可居所资差厚可以託食而焦君以郡守贵侯难以屈迹今遇贤主人思欲徃託窃计髙明必亦闻此但恐郓学难居今巳有人尔若见今无人则焦君不止自託其于教导必有𥙷益亦资爲政之一端也更在髙明详择可否俟有宠报决其去就也谨于递中布此恳又某启乆不奉状乃以今夏暑毒非常歳之比壮者皆苦不堪况早衰多病者可知自盛暑中忽得喘疾在告数十日近方入趋而疾又作动辄伏枕情绪无悰深思外𥙷以遂𥘉心而唐书不乆终篇用是更少盘桓侍祠旣毕当即决去形容心志皆难勉强矣焦秀才事荷挂念方走淮南欲挈家而其妇翁作省判遂𬒳留连势不能去然渠感愧非一也某乆欲作书属病今犹居告自叔平兄去后子华作宪遂鲜欢又某启近甞奉状秋雨早寒不审尊候何似昨辱书言郡封不安劳虑医药数日前闻果不起伏惟哀悼之怀何以堪处无由陈慰徒用瞻仰叔平素喜浮图之说死生之际固巳深逹兹顾未能顿至无念谅用此可以少寛哀苦之情尔交游无以爲言聊以此塞悲奈何奈何更希爲国自重也谨于递中附此又某顿首启伏承荣𬒳制书入司天宪中外欣惬以谓肃政纲以重朝廷于兹有望焉至于朋旧又喜来归独不得亲𣢾宴言以爲恨尔窃计旌斾巳及郊畿无由瞻迎溽暑惟爲国自重又某再拜自承荣遂挂冠之请日欲驰贺而病悴无堪事多稽废其如不胜欣慕瞻仰之诚也即日隆暑伏惟台候动止康福窃惟宴间之乐大惬雅怀回视尘琐必深闵叹也某衰病日増尚此迁延爲愧不浅然亦不晚必能勉追髙躅也瞻见未涯惟冀顺时加重又某衰病退藏人事旷废理无足怪然亦不承问不胜倾驰屡得君贶书及见唱和新篇粗审动静喜承台候万福向甞辱许枉顾虽日企竚乃岀于乗兴不敢坐邀然又思颍之请决在此春若得自乗一鹿车造门求见亦未爲晚未间春暖惟冀以时衞重又某启自退居杜门人事㡬絶养成踈慵稍阔拜问涂中忽辱书顿慰岑寂兼审经寒尊候万福某衰病如昨目足尤苦殊不少损兹亦老年常态尔闲居之乐无待于外而自足处多惟朋旧相从爲难得自安道得请南台窃思二公物外得朋之乐不胜羡慕所承宠谕春首命驾见访此自山隂访戴之后数百年间未有此盛事一日公能发于乗兴遂振髙风使衰病翁因得附託垂名后世以继前贤其幸其荣可胜道哉在公勉强而成之尔余具别纸与冯章靖公某顿首区区乆阙致问中间辱书爲感何已冬寒伏惟台候万福某以衰病期得一小郡养拙三二年间谋一归老之地此愿未获遽𬒳责以吏事精力秏竭何止彊勉不岀歳末春𥘉当有江西之行矣薛亲干敏河东风土民间事绪可以询问得佐幕府甚幸甚幸某爲目疾爲梗临纸草率惟冀镇抚外以时爲国自重又某启自承移镇合肥甞一得奉状其后区区更阙附问不审酷暑以来尊候何似庐在淮南爲剧郡窃惟下车布治之𥘉当少烦条教旣而可乐之趣则有多于他邦也伏惟视政之暇爲时自重伫俟来归以慰士大夫朋友之望又某启伏自移镇肥上甞一奉书忽已踰歳续虽乏驰问然瞻企之勤则未甞懈也即日春寒不审尊候何似某以衰病无堪自解秩天府于今一朞正以唐史残编爲累今幸成书不乆进御遂当南去世事老来益有可厌者矣自当世治肥然大率诸相知皆云不得书某亦以地僻少有来使得询动止朝廷公议与交亲私望皆愿还归未间向暖惟冀爲国自重又某启昨自罢烦剧卜居城南少获休息然犹此盘桓未遂决去正以唐史将遂终篇然亦不过秋末时事尔庐去京师不逺计可备闻难于纸笔具道也当世据名藩优游文史自足爲乐其余一付公议但朝多贤士而独在外与相知之私立欲公来归之速尔某衰病俱攻去心甚速诸公察其实然而未肯决然放去柰何柰何原父虽归子华作宪朋友益萧索当世尚壮及时读书行乐此外稍隙时当得数奉问大热更冀自重又某启自承移镇金陵遂踈奉问经暑窃惟体履多福江山之胜实足以资清兴而贤者乆居于外岂朝廷之意哉朋友区区之私又可知也某衰病迫于归计唐史奏御遽陈危恳而未蒙听允进无所𥙷退不获志负愧周行不知所措相见益无涯惟爲时自爱以副瞻望又某启自成书请外所陈哀切冀以危诚有以感动而二三公过爲顾虑曲以见留在意实厚于计则非便也柰何柰何本欲爲郡下客少溷主人复未可得然使少迁延终当必偿夙志也济叔穷居得当世在镇必以慰意不乆当应稍起此公议乆所郁郁也前承惠碑多佳者甚济编録感幸感幸闻金陵有数厅梁陈碑及蒋山题名甚多境内所有幸爲博采以爲惠实寡陋之益也病暑草率又某启承惠寄碑刻旣博而精多所未见寡陋蒙益而私藏顿冨矣中年早衰世好渐薄独于兹物厥嗜尤笃而俗尚乖殊毎患不获同好凡如所惠仅得二三固已爲难而骤获如是之多冝其如何爲喜幸也济叔公议犹屈乃吾徒之责未甞少忘于怀而造物者第与衆人同爲嗟叹而已岂贤人君子亨否有命殆非人力能致邪虽然敢不竭力辱谕感愧感愧承专遣人至数召问其还期毎云有故未归遂且于邮中附此俟渠行别当奉状也又某启衰病碌碌无所称徒负愧耻区区强颜人事废旷乆阙致问但深瞻企昨承进宠经筵而尚留居外未足以慰士大夫之望实非交游之私论也辱惠书承经暑渉秋动履清安江山英胜聊助公余之兴未严召间希爲国自重与王副枢某启自承轩骑归止属以多故未克祗谒暄和窃审气体清安适辱简诲兼示郑州书信等偶在院中定题不时爲答深所感愧谨驰此爲谢幸加恕察不宣某再拜景彞舎人与王懿敏公某启数日之间併承寄惠蠏栗虽不得书亦喜尊候万福某居此如鱼鸟之池笼歳律忽巳遒尽衰病日复侵攻交游多在外块然处此情绪可知今日得蔡大书言乆病近方就安人生聚散忧患百端相见何时况开年决求南去遂益爲胡越也惟以时自重临纸区区又某启稍不附问新春尚寒不审尊体何似歳月不觉又添一歳目日益昬听日益重其情悰则又可知向者公廨钱事知巳息就令不息徒喧噪人耳何足恤也边州无事诚爲可乐然俗吏亦不能也近来班着萧条群贤在外皆当召归而议者不及衰病思去又亦未得守常不变其弊乃尔其他时事不能悉具惟过年益区区但时与韩三吴大相从尔灯夕却在李端悫家爲㑹诸君皆奉思也数数附回州人书皆不亲付常意不逹今偶此人取书适在家湖柑闲寄数十箇去到彼得三四不损尚可表意若遂无可入口亦无如之何也不罪不罪因人幸时惠问又某启昨日自贡院出得所寄书伏承春暄气体清福兼知深乐北土之善爲郡处处皆佳况此帅府雄盛边鄙无事固足以优游也某昨被差入省便知不静縁累举科埸极弊旣痛革之而上位不主权贵人家与浮薄子弟多在京师易爲揺动一旦喧然𥘉不能遏然所得颇当实材旣而稍稍遂定去冬求洪井未得便差主文今旣喧噪渐息遂复理前请期于必得也中年衰病尤甚自出试院痛不能饮人生聚散安能区区于此进无所𥙷退又不能自遂荏苒歳月有甚了期其他非笔墨可述惟爲国自重因人时枉问以慰无憀又某启自承有益都之命必谓来朝当得相见不意遂尔西行实増怏怏又闻阙逺却于沿路盘桓深欲奉状以莫知旌斾所止不审即日春寒尊候如何计以仲春至镇在路亦不乆留成都风物非老者所冝仲仪虽爲同甲然心意壮锐谅可爲乐难以病夫忖度也诸贤在外者爲复来归独公逺去相见何时某非乆于此者然素志未遂心徃形留因指使来辞得附书新春爲国自重又某启自去歳秋冬已来益多病加以目疾复左臂举动不得三削请洪诸公畏物议不敢放去意谓宁俾尔不便而无爲我累柰何柰何然且告他秖解府事必可得不过月十日且得作闲人尔少缓汤火煎熬有无限鄙怀不能具述薛婆老亦多病于锦绣无用秖是儿妇辈或恐有所要临时奉烦尔土冝归日惟好且当正如寛厚之说也酒絶喫不得闻仲仪日饮十数杯旣徤羡又不能奉信蜀中碑文虽古碑断缺仅有字者皆打取来如今秖见此等物粗有心情余皆不入眼也递中续得来书京师自立春泥雪至今冻尸横路遂罢放灯经节不敢过诸人皆云寂寞恐知恐知踈拙无佳物表意不怪不怪又某启昨在府中区区不时奉问理不爲怪自罢去益怱怱度日不能爲一事公私俱废此所以日梦南归视居此如桎梏之思脱也自仲仪到蜀未甞承问但时见宅中子弟问动静云起居甚安异方下车必烦条教计今人情习安粗可以爲乐矣因书幸示某昨在府几案之劳气血极滞左臂疼痛强不能举罢居城南粗得安养迄今病目尚未复差厌苦人事实不能支秖候夏秋唐书了成禠却梅二遂决南去未间时得奉问夏热爲国自重又某启区区多故乆不附问不审尊体何似自春中曽一奉状寻于递中见答昨见公谨云得仲仪书怪某乆无信盖亦未甞得仲仪书也但闻蜀人与自西归者言善政日新两川蒙赐闻之窃喜大用之有期也某益多病目昬手颤脚膝行履艰难衆疾并攻唐书巳了秖候冩了进本遂决南昌之请自此可图一作蠒处矣京师事体亦迫促动有嫌忌无复纵适歳暮索然殊尠欢意惟希公外多爱因暇时作数字以慰曕企又某启乆不奉状亦乆不辱书惟见诸贤姪得闻动静前日邮中忽承惠问喜渉夏秋体履休胜深以爲慰也某自罢府又一歳有余方得唐书了当遽申前请恳乞江西前后累削辞极危苦而二三公若不闻近年眼目尤昬又却送在经筵事与心违无一是处未知何日遂得释然一偿素志于江湖之上然后归老汝隂尔昨蒙诏谕俾请假旣以地逺暂归不能办事又一请假后难更请郡以此不敢但更少盘桓㑹当有时得归尔承见问所以略道一二终日区区不曽勾当得公私一事人事殆废以此不时作书应不爲怪向寒爲国自重又某启近甞于递中拜问辱书承春寒动履佳安兼蒙逺惠佳篇衰病之人岂敢萌心至于自顾惟知忧畏而衆论实可多惧独见爱之深至于歌咏感愧感愧数十日来茫然未知所爲答问后遂如此其何以免于罪戾老退之心不敢望有所立以希名誉但厚恩当报尔仲仪何以见教寳臣虽不乆当发其如逺甚计湏夏方得到阙鄙怀千万不能具述惟期握手爲一笑尔盛作少暇当勉强爲答次因书略道区区余寒爲国自重又某启自春以来私门多故遂阙致问兼承归骑巳东但日冀相见也碌碌于此忽焉半歳思去之心虽切而未有以发近外处相知多见问以求罢太速不知何以传此岂中外人情已欲其去邪不相见数年人事百变前夕清卿之室巳与择之共牢而食士夫闻之莫不窃叹冨贵浮名何可乆恃至于妻子亦不能保然盛衰之理固常如此奚足爲之悲也君谟巳归皤然一翁病势自到京来顿减前日与余广州在弊斋闲㑹坐中相顾历道諌院中语笑但奉思尔衰病索然百事俱懒惟故人相见庻几有少清况尔瞻近匪遐跋履之劳更冝避暑慎摄又某启人至辱惠以佳篇岂胜珍诵益见治烦余暇犹能及此弊斋有菊数丛去歳自开便邀诸公比过重阳凡作数㑹今秋无复一赏轩裳外物爲累于人细较其得失何用区区自仲仪与数公自外归甚思少奉从容殊未有暇今有㑹亦不放旷可叹可叹值夜且奉此爲谢又某启区区不得数奉言宴可胜瞻勤昨日以疾病发动请告家居不知贤郎宠过今日见二公言请许此实仲仪附就秉钧者当以爲渐尔然佳郡不逺且少盘桓聊爲偃息也某衰病渐不能支更见杨乐道长徃同甲勾落太半矣深思一作蠒处未有去端尔客多偷隙作此简鄙怀欲述者多不觉忉忉又某启近以口齿淹延遂作孽两颊俱肿饮食言语皆不能唿四医工并来未有纎効闻仲仪有蜀中真山豆根乞一二两病苦加以饿损薾然疲卧不暇及他不罪不罪又某启少别忽已更月秋气渐清窃惟动履胜常受署方𥘉冝少烦条教吏民旣已蒙惠则湖上清旷浩然放怀可以遗外世俗区区可憎之态至于忧悲烦恼亦自以理遣之某窃位于此不能明辨是非黙黙苟且负抱愧耻何可胜言独于朋友之间常怀区区之愿如此而巳谨奉启咨问又某启自别日欲致问而公私多故贤郎访及得闻动静则云甚安昨日公谨相过廼云近少违和岂非追感悲戚使然邪此事实难遽遣其如无可柰何当推以至理不得不少自寛释也窃计即日悉已平愈如常不胜瞻想之诚也某至今犹爲风毒所苦情绪萧然不知名宦何处爲好合宫礼近日益牵忙不胜勉强也其他区区临别亦甞少道秖得如公西湖之乐一二歳比谋成归计遂爲田畆之人矣难信之言不敢爲踈者道也相见未期但増引领因风枉问以慰勤企又某启公私忽怱乆阙奉状盖以衰病交攻心力疲秏而忧责无涯日苟一日是以百事皆废于因循然亦乆不承惠问但屡见贤姪贤郎得闻动静新歳晴和不审尊体何似湖园清旷春物向荣然尚在遏音必未欲㑹聚其如间适之趣幽静尤佳毎苦纷劳但深倾羡也老年相知无几尺书相问略亦无嫌余暇何惜数字少慰病翁然以自乆无书不敢奉怪也向暖千万加爱又某启乆不蒙惠问方积瞻思指使来忽辱书可胜欣慰兼审静镇安闲放怀取适自非向用全福何由及此固徤羡之乆矣某疲病不支忧责无际自匪获罪谴困废不能薄展㣲効舍是三者未有偷安之计自齿牙浮动饮食艰难切于身者惟此一事旣巳如此其他复何所得然则勉强于兹顾何恋也因仲仪有见悯之言乃略及此经春润泽稍足相去不逺必同和暖更希爲时自重与王懿恪公某启日思奉问别后人事益多端倪但见邸报知已礼上秋冷道涂贵眷各安某幸如常昨受命使北𥘉欲辞免盖以目疾畏风寒兼多着绵毳衣服不得其如受勑之日北人讣音已至由此更不敢辞因改爲贺使行期颇缓正在严凝与君贶行时无异也家中少人照管且移髙桥去薛家稍近然公期管勾徃来湏及百余日但得回来耳静便是幸也自大斾西行羣议遂息请无过虑也佳时美景临觞之乐不可涯得失外物可置而勿问其余逹识以道消息故不待言也又某启急足至辱书伏承履兹新正台候万福少慰翘企之素也某尸窃于此思逃罪戾未知其所年齿日増心意日秏归洛之兴何可遏承示许以卜邻亦一时盛事但湏公功业成尔否泰常理亦难稽乆岂止交亲之愿也阳候向和惟冀以时自爱又某启太祝来得询动静甚详寻又辱惠书承经寒尊候万福门内诸贵爱康安深浣瞻想居秦乆议者皆谓当还不然迁镇近甸应在朝夕浮议多端惟静安可以销弭修唐史已写进本然卷秩多湏数月方了南去有期心欲飞动过年衰病益侵见谕辩欲加収録此子庸驽讵可出明公门下不柰何爲误听但与家人大咍尔徐当议未晚贤郎在都下殊之祗迎悚愧悚愧渐暖爲时自重因贤郎行谨布区区又某启近因急足还府略布谢恳即日春寒仰惟镇抚外台候万福某尚此迁延又见春花益盛第以目病眩晃不胜饮酒鲜悰尔不审大府花时如何忆曩在彼不甚盛也前承问及石研今且致三枚续当更求佳者咫尺瞻企惟以时自重又某以衰病碌碌无称莫塞咎责徒自爲劳区区乆不奉记屡见家人得书承夫人尊候微有违和兼知来召夏医方欲驰问太祝遽至得闻子细喜已渐安兼见过客言花时名园数有家㑹闻之益用爲慰某自过年儿女多病小女子患目殆今未较日颇忧煎前日太清赏花省自入馆惟景祐之㑹以选人独不与殆今二十五年始遇兹盛事是日兼承见寄絶品虽有已凋者然所存不胜其丽见之病目开豁勉强饮数酌以当佳惠闲恐知也见太祝言来择壻兹事难于仓卒冝精慎也多日欲作书适闻有专人立草此其他诸恳俟太祝归时致状又某顿首近于递中甞献拙句急足遽至承赐手书兼惠新笋併増感愧窃审春和体况清福普明寺卅年前乱道冝爲削去以藏丑拙廼蒙刋着何以堪之春旱差逺京洛饥民亮烦赈䘏计亦不废行春也某忽忽少贶第未能遂去余无可言尔薛司勲过府下事有可询当得其详惟以时爲朝自重不宣某手启上留守尚书学士京醖二器聊表意但患人力难致偶薛君有卒担之尔又某顿首启自薛司勲行后更阙奉状见家人得十四姨夫人书窃知近苦牙痛道家修养先于固下不冝有此疾然此患中年以后人皆有之患者医方亦多难得効某数年来颇以爲苦用药多殊未有验近于张唐公处得一方他言亲用有効然亦未曽合今粗録呈可试用也春旱甚阔逺以贻上心焦劳之虑近躬祷太一遂获嘉泽河洛间应巳霑足民歳当有望不审迩日爲政外尊体何如更希慎摄因附药方递中谨此咨问又某启谢恳巳具如右秋寒台候万福某衰病忝冒以宠爲忧自省蹇拙曷甞敢萌此望人亦曷甞期此然事出意外犹窃叨据君贶材望德业三十余年一日归副具瞻以快士大夫之愿老朽之人当在汝隂田畆与农夫野叟相贺人事固常如此所示排摈曽何之恤矧洛政善誉𥘉无间言也恐知之以新忝命人事纷纷致谢稽晚皇恐皇恐又某启自叨窃非望甞于邮中致谢恳即日冬候遂尔凝寒仰惟动履清福某勉强衰病才薄宠益损必随之亲朋见爱何以爲教有望有望见家人言十四姨夫人昨夕违和喜巳平愈公期由此专去省候鄙怀区区因话一可询问凡诸委琐不复烦言歳晚憀慄惟以时爲国自重又某启向自遭国䘏公私事绪旣多而衰病之年忧哀并集余生朽质殆弗能支顾于人事旷阙交亲冝以相寛自春不常拜问然昆弟多在京师薛九与二夫人书信时时获闻动止即日秋暑犹盛不审寝味如何朝家方恃羣贤共此康济边寄虽重难恐淹留未候见间惟以时爲国保重又某启专人至辱手书承履此春和台候万福某衰病眊然思一藏拙之地未能遂心日夕勉强不胜其劳其余幸悉如常承示谕请觐尚未见奏削安道特地以亲爲辞必留滞旌车然辞官亦当俟报尔适以私家少故牵忙作书不周谨惟爲朝自重以副区区又某启近併捧递中专人所惠三书窃承经暑台候万福贵眷康宁粗慰瞻企谕以请洛之意甚详自公留滞于外士大夫之论郁然而当职者负惭与责乆矣今兹所请在理何疑诸公谅不烦丁宁某又可知也有欲知者私门所便备问及尔亦巳尽谕但奏削尚未至尔某瘠病薾然昨屡乞恳以经此诋辱于国体非便第顾势未得遽去以此强颜成何情况事有所激实如来谕其诸多端匪逺可以面叙本末余当续报惟酷暑爲时自爱与执政某再拜启仲夏炎毒伏惟台候万福某以官守居外具瞻之地非时不敢通问今迫以恳悃不能自黙某衰病累年中外具察不待烦言自去冬渐难勉强遂有寿阳之请而朝恩未许间以接奉春阳攻注眼目服药过度渇淋复作遂不能支自三月下旬在假亦两曽奏知不期于病告中忽蒙此恩选事出意外莫不惊忧窃意朝廷必以居东逾歳别无大过遂以爲可委尔其如东州秖是寻常一大郡无兵马无边事又幸丰熟其如老病诸事旷废处自知极多而过徃不察其详反以废职爲少事此其可笑者也并晋一路外邻二敌使某不病亦不敢当况尫悴不能䇿励巳具札子细陈乞此误恩敢望台造察其诚实其余区区常谈难信之语更不复云惟早赐允俞免再三烦渎则大造也不宣书简卷第三与冯章靖公第五帖获志无涯与王懿敏公第五帖古碑断缺踈拙第十帖清况与王懿恪公第九帖致谢恳第十二帖牵忙第十二帖自爱欧阳文忠公文集河北奉使奉草后序初元昊扰邉北虏自以劝和爲功庆暦四年昊旣纳欵虏复与之交兵且遣泛使来止昊封册仁宗答书云若以其于北朝失事大之礼自宜问罪若以彼于本朝稽效顺之故不烦出师况昊巳遣使赍誓文入界何辞沮却方遣余靖报聘㑹八月甲午保州军乱宻迩北境朝廷以爲虑癸卯命田况爲真定府定州路安抚使而公自右正言知制诰知谏院除龙图阁直学士爲河北诸州水陆计度都转运使兼西路营田都大制置屯田本路劝农使替张昷之时方归自河东谏官蔡襄孙甫请留公不许上靣谕公勿爲乆居计有事第言之公曰谏官乃得风闻今在外使事有指越职罪也上曰事苟宜闻不可以中外爲辞明年八月坐张氏事降知制诰守滁阳凡河北奏陈皆聚此书云奏议集载契丹侵地界第三状论忧惧不同极爲详明与前两状相应此卷乃阙而不録莫暁其故今合附入上时相书一首乃庆暦五年二月时杜衍方罢相贾昌朝代之公巳失助首相实章得象而叅政则宋庠也此书旧入奏议尤无谓今移附此卷末庻成全书所云大纲具别𥿄不可得而见矣臣下奏札例云取进止叶梦得石林燕语甞论之今奏事第一篇作取进旨者按唐陆贽奏议亦甞互用如云中使某乙奉宣进旨㦯云奉宣进止㦯云奉宣圣旨至国初尚多如此虑后人妄涂改略及之绍熈五年十月日郡人王伯刍校正乞条制都作院堕钱并勒专工匠论契丹侵地界状盖其实弱而示彊而殆况于邉要之任乎臣愚以则又尚遟论河北财产上时相书仲春万福备谏诤次第行之凢河北大事富公经营之外其要故舍此欧阳文忠公文集河东奉使奉草跋右河东奉使奏草一卷按仁宗实録庆历四年四月已亥上谓辅臣上封者数请废麟州以其馈粮劳民利害如何章得象曰麟州四面蕃汉户皆爲元昊所掠今野无耕民一路困于馈运欲更爲寨徙其州少近府州以省边民之役上曰州不可废但徙屯军马近府州别置一城亦可纾患乃命右正言知制诰知谏院事欧阳脩徃河东与转运司同计置㳂边粮草𥘉本路转运使张奎铸铁钱于晋州民多盗铸而知并州杨偕请徙麟州于合河津又晋州矾课岁亏併下脩计度之此卷乃当时奏报也按公乞罢刈白草札子云七月𥘉离汾州又水谷夜行诗我来夏云𥘉素节今已届殆以是月末至阙八月复出爲河北都转运使当时行状墓碑不云有河东河北奏草惟摘取其要切数篇入奏议集今旣备载二书则奏议不必重出止就逐卷存其事目使来者有考焉又仁宗实録及李焘长编所収间与此小异盖经史氏笔削详具奏议第十六十八卷后举米光濬状末云今欲具状奏闻相度铜利欲牒孙廵检或者除去欲字是未知古今具槀吏文如此旣云奏草自不须去条列文武官材能札子可干者九人论永宁军捉获作过兵士札子始以爲戒欧阳文忠公文集濮议卷第三濮议卷第三欧阳文忠公集一百二十二中书请议濮王典礼奏状韩琦等状奏伏以出扵天性之谓亲縁扵人情之谓礼虽以义制事因时适宜而亲必主扵恩礼不忘其本此古今不易之常道也伏惟皇帝陛下奋干之健乘离之明拥天地神灵之休荷宗庙社稷之重即位以来仁施泽浃九族既睦万国交欢而濮安懿王徳盛位隆宜有尊礼陛下受命先帝躬承圣统顾以大义后其私恩慎之重之事不䡖发臣等忝备宰弼实闻国论谓当考古约礼因宜称情使有以隆恩而广爱庻㡬上以彰孝治下以厚民风臣等伏请下有司议濮安懿王及谯国太夫人王氏襄国太夫人韩氏仙逰县君任氏合行典礼详䖏其当以时施行两制礼官议状等谨按仪礼丧服为人后者传曰何以三年也受重者必以尊服服之为所后者之祖父母妻妻之父母昆弟昆弟之子若子若子者言皆如亲子也又为人后者为其父母报传曰何以期也不贰斩也何以不贰斩也持重扵大宗者降其小宗也又为人后者为其昆弟传曰何以大功也为人后者降其昆弟也以此观之爲人后者爲之子不敢复顾私亲圣人制礼尊无二上若恭爱之心分施扵彼则不得专一扵此故也是以秦汉以来帝王有自旁支入承大统者或推尊父母以爲帝后皆见非当时取讥后世臣等不敢引以爲圣朝法况前代入继者多宫车晏驾之后援立之䇿或出母后或出臣下非如仁宗皇帝年龄未衰深惟宗庙之重祗承天地之意扵宗室衆多之中简㧞圣明授以大业陛下亲爲先帝之子然后继体承祧光有天下濮安懿王虽扵陛下有天性之亲顾复之㤙然陛下所以负扆端冕富有四海子子孙孙万世相承者皆先帝之徳也臣等愚浅不达古今窃以为今日所以崇奉濮安懿王典礼宜一凖先朝封赠期亲尊属故事髙官大国极其尊荣谯国太夫人襄国太夫人仙逰县君亦改封大国太夫人考之古今实为宜称中书进呈札子准内降翰林学士王珪等奏崇奉濮安懿王典礼宜一准先朝封赠期亲尊属故事髙官大国极其尊荣谯国太夫人襄国太夫人仙逰县君亦改封大国太大人考之古今实为宜称者伏详王珪等所奏未见详定濮安懿王当称何亲名与不名欲乞再下王珪䓁详定闻奏两制礼官再议称皇伯状臣䓁叅详真宗大中祥符八年楚王元佐以皇兄诏书不名仁宗即位泾王元俨以皇叔賛拜不名天圣五年加诏书不名此国朝崇奉尊属故事今濮安懿王扵仁宗皇帝其属为兄扵皇帝合称皇伯而不名谨具状闻奏伏候敕旨中书请集官再议进呈札子准内降翰林学士王珪䓁状称臣䓁参详真宗大中祥符八年楚王元佐以皇兄诏书不名仁宗即位泾王元俨以皇叔賛拜不名天圣五年加诏书不名此国朝崇奉尊属故事今濮安懿王扵仁宗皇帝其属为兄扵皇帝合称皇伯而不名者臣等谨按仪礼为人后者为其父母报及按令文与五服年月勑并云为人后者为其所后父斩衰三年为人后者为其父母齐衰期即出继之子扵所继所生皆称父母又汉宣帝光武皆称其父为皇考今来王珪等议称皇伯扵典礼未见明有引据伏请下尚书省集三省御史台官定议闻奏奏慈夀宫札子二十三日中使韩和赍到皇太后实封札子一封付中书为尚书省集议濮王典礼事中书检勘自皇帝登极后应皇亲尊属并各追封加赠惟有濮王并夫人为是皇帝本生父母合下有司检㝷典礼并前代故事遂具奏请㝷奉圣旨候过谅闇别取㫖近自皇帝释服从吉遂再奏乞下两制以上及太常礼院详㝎㝷据王珪䓁奏称崇奉濮安懿王典礼冝一凖先朝封赠期亲尊属故事髙官大国极其尊荣中书为未见议定合称何亲再下详议续据王珪等议称皇伯中书检详仪礼爲人后者爲其父母报及令文与五服年月敕并云爲人后者爲所后父斩衰三年系义服爲人后者爲其父母齐衰期系正服即出继之子于所继所生皆称父母是古今礼律明文其王珪䓁议称皇伯即前代并无典故须今奏乞下尚书省集官再议只是令议合称唿何亲所有合行尊崇典礼未曽议及今来忽蒙皇太后降出指挥臣䓁窃恐是间谍之人故要衒惑圣聴离间两宫将前代已行典礼隐而不言但进呈皇伯无稽之说欲挠公议臣䓁各是先朝旧臣若于仁宗承继大统有碍事体岂敢妄爲自取衆人之罪况今来已奉皇帝手诏今权罢集议臣等若不具述前后理道虑皇太后不知始末兼外廷凡百公议若皇太后却欲亲见两府并百官理㑹窃恐有亏圣徳兼臣等限以朝廷规制亦必不敢对见谨具奏闻谨奏称亲手诏朕面奉皇太后慈旨爲议濮安懿王典礼久未施行巳降手书付中书濮安懿王谯国太夫人王氏襄国太夫人韩氏仙逰县君任氏令朕称亲仍尊濮安懿王爲濮安懿皇王氏韩氏任氏并称后朕以方承大统惧徳不胜称亲之礼谨遵慈训追崇之典岂易克当且欲以茔为园増置吏卒守衞即园立庙俾王子孙主奉祠事皇太后谅兹诚恳即赐允从宜令中书门下依此施行牓朝堂手诏朕近奉皇太后慈旨濮安懿王令朕称亲仍有追崇之命朕惟汉宣帝本生父称曰亲又谥曰悼裁置奉邑皆应经义既有典故遂遵慈训而不敢当追崇之典朕又以上承仁考宗庙社稷之重义不得兼奉其私亲故但即园立庙俾王子孙世袭濮国自主祭祀逺嫌有别盖欲爲万世法岂皆权宜之举㢤而台官吕诲等始者专执合称皇伯进封大国之议朕以本生之亲改称皇伯歴考前世并无典据进封大国则又礼无加爵之道向自罢议之后诲等奏促不巳忿其未行乃引汉哀帝去恭皇定陶之号立庙京师干乱正统之事皆朝廷未尝议及者歴加诬诋自比师丹意欲揺动人情衒惑衆听以至封还告敕擅不赴台明缴留中之奏扵中书録传讪上之文扵都下暨手诏之出诲等则以称亲立庙皆爲不当朕览诲等前䟽亦云生育之恩礼宜追厚俟样禫既毕然后讲求典礼襃崇本亲今反以称亲爲非前后之言自相抵牾继以尧俞等不顾义理更相唱和既挠权而恃衆复归过以取名朕姑务含容屈扵明宪止命各以本官补外尚虑搢绅之间士民之衆不详本末但惑传闻欲释羣疑理宜申谕宜令中书门下俾御史台出牓朝堂及进奏院遍牒告示庻知朕意濮议卷第三欧阳文忠公文集表奏书启四六集卷第三表奏书启四六集卷第三欧阳文忠公集九十二辞特转吏部侍郎表受宠若惊况𬒳非常之命事君无隐敢倾至恳之诚仰黩髙明唯知跼蹐臣某中谢伏念臣性姿庸近识局昬冥学古自愚非有适时之用论材甚薄岂堪任重之难徒以荷先帝之误知自孤生而㧞擢犬马未报但虞填壑之有时弓劒忽遗遽叹攀髯之莫及而属皇明继照圣治惟新送徃事居虽䇿疲驽而自励进思退𥙷未知罪戾之所逃至于贪踰分之宠荣冀无功之爵赏非惟愚虑所不敢及顾有公议其将谓何而甫兹弥年再以増秩方命书之始下骇群听以生疑此臣所以剖沥肺肝不能自止彷徨夙夜莫获偷安伏望皇帝陛下囬日月之余光廓干坤之大度察其悃愊假以矜寛虽成命巳行国体当严于出令而从人之欲天髙幸或于听卑特收涣汗之恩以息諠譁之论庻安常业誓毕愚衷再辞转官第一札子臣此者伏蒙圣恩特除臣吏部侍郎依旧居职臣早来获对天颜虽略具陈述退而循省未尽恳诚伏念臣本以常材误蒙任使问其所职则皆朝廷之大事较其成効则无尺寸之可称外惟碌碌以随人内则区区而自守当陛下圣政惟新之始励精求治之时虽天度包容未加斥罢而臣心自揣常负惊忧岂谓冝黜而升当责而赏非惟臣自知不可顾于物论其谓如何况自去年陛下即位之初均庆之典臣巳首叨迁秩今来恩命实出非常在臣之愚难以自处欲望圣慈矜察特赐寝停今取进止第二札子臣今日伏蒙圣慈差中使传宣令于后殿告谢臣与赵槩等遂诣垂拱殿门请对欲再具敷陈续奉圣㫖须管便受告勑臣以圣驾巳起君命甚严惶惑之间不知所措虽巳受告勑寻于延和殿得对巳曾沥恳备述圣恩非次义实难安盖以无功受赏者衆以爲非若窃事爲功则罪又大矣伏以陛下承先帝已定之命入继大统此天人之意也而即位之始偶因过哀致违和𥙿旣而勿药有喜圣躬清宁盖由宗社神灵显此异事欲彰皇天眷祐陛下使不由人力而致康复而臣今乃贪以爲功坐获厚赏此臣所谓于义难安者也至于陛下未亲庻政之间中外幸得无事此有宋百年四圣相继威徳在人顾臣等軰有何施设过蒙睿奖以此畴劳况臣猥以庸材参闻国政上所赏罚臣职奉行若羣臣之间有功状不明迹渉侥倖尚当裁抑以絶滥恩而臣乃自贪宠荣以速议论此臣所以区区不能自巳也故圣恩虽极优异而臣不免屡渎天听伏乞早回圣断追寝成命俾臣获安常分以息羣言今取进止第三札子臣今日伏蒙圣慈差入内髙品陈日新至中书传宣令臣系新除官臣寻与曽公亮等具札子奏乞候来日覆奏伏縁此来恩命出于非常臣与韩琦等进退惶惧夙夜思惟虽君恩至优违则有咎然事体所系义有难安所恃者睿圣聦明必察臣等恳诚之至圣心寛恕不以臣等屡黩爲烦欲望天慈省阅臣等前后所陈事理曲加裁择特赐寝停免于此四方旱灾百姓嗷嗷之际是臣等合𬒳责之时滥受非次之赏则臣不胜幸甚臣诚迫意切言不成文干冒冕旒伏俟诛戮今取进止谢特转吏部侍郎表骤膺涣渥备沥愚诚虽至辞穷㒺避烦言之爲黩重乎令出莫回成命于巳行祗受以还惊惶失节臣某中谢伏念臣学不通于元本材不足以经纶但知守拙以爲忠毎务师心而自信徒以遭逢先帝㧞自衆人乆参侍从之聮遂玷机衡之贰而属大横启兆嗣统膺期方初政之清明思百度之脩理内量谫薄实忧以圣而责愚矧迫衰残方念乞身而告病不谓皇慈曲𬒳宠数屡加当覃大庆之初已无功而冒赏曽未踰年之久复进秩以叨荣此盖伏遇皇帝陛下圣政惟新用人务广谓才难于求备思恱使以忘劳悯其勤劬钖以优洽虽荣踰于望表亦宠与其忧并誓殚犬马之微少答干坤之造乞外任第一表臣某言臣闻事君以忠本期尽瘁不能者止亦贵自知敢倾悃愊之诚仰渎髙明之听臣某中谢伏念臣本由寒素偶践科埸秖希干禄以养亲敢冀逄时而见用盖以腐儒章句之学岂堪王佐之材童子雕篆之文固异贤人之事而误蒙睿奖俾贰宰司讫无豪髪之可称常惧满盈之必覆加以年龄迫于衰晚气血损于忧伤惟两目之旧昬自去秋而渐剧精明晻蔼瞻视茫洋冬春以来职业多废当圣君求治之始是群臣宣力之时自嗟犬马之微生遽先疲乏惟恃干坤之大度曲赐含容虽未责于旷官亦难安于尸禄与其坐待于弹劾岂如自乞于哀怜伏望推天地之恩回日月之照察其愚直不敢矫诬许辞政事之名假以州符之寄则臣不止偷安而养拙亦将自疗以求痊尚冀昬瞳之复明会图后効而论报第一札子臣所有诚恳昨日获对便坐巳具敷述盖臣自去年八月丧一女子凡庻常情不免悲苦因此发动十年来乆患眼疾又爲老年全服凉药不得自深冬巳来气晕昬澁视物艰难接此春旱阳气上攻遂至大段妨事然臣愚心秖欲俟寿圣节随班上寿一展臣子之诚以爲荣幸然后恳求罢去所以勉彊迁延至今縁此是臣私故琐屑虽臣子之于君父理当无隐然难委曲尽载表章所以先具奏陈冀蒙省察臣以非才过蒙任用使其聦明彊徤犹惧不能称职况此衰病何以堪处昨日虽面奉圣㫖令且未要入文字盖臣迫于情恳退不自安今巳具表陈乞伏望圣慈哀许今取进止第二表臣某言臣近贡封章乞解政事伏奉批答不允者天甚仁而溥爱人有欲而必从苟睿听之未回由恳诚之不至敢干斧钺再沥肺肝臣某中谢伏念臣学不通经材非适用徒以遭逢亨㑹进冒宠荣一玷机衡五迁岁律伏遇皇帝陛下握图抚运嗣统当天览决万事则尭舜之聦明爱养群生则禹汤之勤俭贤材并进圣治惟新臣于此时得与大政何脩何饰而可以称职旅进旅退而莫知所爲巳惭廊庙之訏谟旣无逺略惟有簿书之琐屑尚可宣劳而苦此双瞳莫能久视眊然终日兀尔尸居上无以副人主之忧勤下无以伸臣子之报效久而不去罪则奚逃此臣所以夙夕彷徨难安自黙者也伏望皇帝陛下曲回天听少轸皇慈念臣日侍冕旒察臣心非木石禄位者人情之所顾惜孰肯妄辞筋骸者物理之有盛衰不能无乏哀其可悯寛以不诛俾谐得请之恩当识谢生之所第二札子臣受国厚恩叨与机政材识庸下不能有所𥙷报上頼圣君含垢未即斥去而又不思勉彊竭力以脩职业輙以衰疾自陈欲图安便重烦圣念特降中使传宣赐以训诲丁宁切至而又顽然未即听从在臣之罪可诛者非一臣以方具表陈乞理当阖门俟命不得进见阙庭面陈悃愊臣闻自古君臣去就之际与今不同盖昔之公卿解职便归田里其朝居君侧暮巳絶于朝廷所以臣重去其君君亦难其臣之去然犹去者相继今则不然凡辞职任者皆不去禄仕或优游侍从之班或出守藩要之地岂爲避宠辞荣乃是免劳就逸实人臣之侥倖也况如臣者尸禄终日无劳可均实以两目俱昬是十年旧疾自去秋发动日益昬澁看读文字艰难忧虑职事旷废有悮国家所以敢布恳诚乞怜君父冀一闲僻处将养三二年或目复清明却乞一边逺繁难处展効乃是臣自爲侥倖之计与辞荣避宠者不同欲望圣慈不以爲难早赐恩许今取进止第三表臣某言近上表章乞解政事伏蒙圣慈再降批答不允者臣闻事君以忠信爲本立朝以进退爲难惟不自疑乃能取信于上苟无大过庻㡬善退其身昔之爲臣全此者少今臣遇聦明之圣主固不自疑荷保庇之寛仁幸无大过是以敢因疾病直露情诚而封章屡陈俞㫖未赐臣窃谓日月之明无不照岂不谅臣之乃心得非天地之恩有所怜未忍许臣之遽去在臣自揣何以克堪岂合更此多言上烦宸听所难遂黙盖切恳私臣某中谢伏念臣以中下之才𬒳非常之任日谐进见则蒙眷待之优隆退接同寮则絶纎毫之间隙自可安然乐职亦复何所忧危况千载一遇者盛时之难逢髙秩厚禄者常情之贪得苟非迫于衰病岂敢固自欺诬伏望皇帝陛下曲轸睿慈俯哀愚欵念其蒲柳质易朽而先衰譬若马牛力巳疲而则止赐其如请恕以苟安则臣刮膜祛昬尚冀清明之来复捐躯殒命终图报效于余生爲雨水爲灾待罪乞避位第一表臣某言臣闻任非其人则官必旷职时多阙政则天爲降灾惟谴咎之有归难侥倖于独免臣某中谢伏念臣本以庸妄遭逢盛明擢贰宰司与闻国论不能叶宣上徳辅导至和频年巳来害气交作春饥巳甚馑疫相望秋潦暴兴覆溺无数下致生民之愁苦上贻圣主之焦劳臣独何心安于厥位举朝廷之典法便合黜幽頼覆焘之寛仁尚容自劾伏望皇帝陛下特回天造俯察愚忠俾解政机推行宪罚以塞上穹之降责以警庻位之脩官然后别选儁贤俾居参辅益图更化之术上副求治之心自然人神以和灾异咸弭不惟臣适其分亦俾国无屈刑第二表臣某言近以雨水之变上表待罪蒙降批答不允者上天告戒比屋罹灾䖍思消异之方愿避进贤之路特迀圣训未谅愚诚退自省循岂遑安处臣某伏以天人之相去不逺见于事者若响之应声赏罚之至要易知举其大则以一而警百是以政有得而有失则灾祥以类而来官若成而若亏则黜陟以时而举伏念臣猥由愚陋进冒宠荣一贰政机五更歳律相府之事无不揔旣皆得以与闻斯人之居不聊生欲于何而归咎辜朝廷之委任贻君父之忧劳此而不诛何以励衆伏望皇帝陛下奋然睿断赫以皇明理其旷败之愆正厥经常之法置之散地全以寛恩誓坚犬马之心终效涓埃之报第三表臣某言近以雨水之灾再上表待罪蒙降批答不允仍断来章者隂沴干时圣心轸虑明诏一下群臣震惶况居任责之司敢爲幸免之计臣某中谢伏惟皇帝陛下自膺眷命光绍丕图揔览万机之繁讲求三代之治旰不遑食励文王之小心行之以勤躬伯禹之盛徳固巳生民受赐品彚蒙休冝召至和以来嘉应而善气未效时灾荐臻惟天聦明异不虚出示人警戒咎必有归所以三事之臣连章沥恳况臣最爲滥窃尤玷宠荣方平日以尸居不知引分及败官而冝罚其敢逃刑伏望皇帝陛下俯抑至慈深思大谴退其不肖以爲脩政之先不以空文庻得应天之实再乞外任第一表臣闻忠以事上虽见义而必爲力有不能则知难而当止是惟臣子进退之分寔系国家利害之机则其居也敢懐窃位之安其去也岂止全身之计輙殚拙讷上黩髙明臣某中谢伏念臣本以庸妄出于孤平学不通方识非虑逺徒以遭逢先帝误𬒳圣知擢自诸生俾参大政伏遇皇帝陛下膺期出震继统当天方圣政之惟新思群材而并济臣以衰迟之朽质久当机要以妨贤有守经泥古之愚无应变适时之用考于外论早合黜幽伏蒙皇帝陛下廓大度以兼容谓衆恶者必察特加庇覆俾获保全固当勉励疲驽誓图报效而臣量盈器极福过灾生两目眊昬积年旧苦中消渇涸新歳所加精液销凘志与神而并耗革肤朘削气将力以俱殚臣若犹彊残骸窃贪厚禄坐取败官之责上累知人之明苟以此致兴于人言则乃是可畏之公议异夫诬谤难复主张此臣所以深自揣思敢陈悃迫伏望皇帝陛下曲回睿眷俯察愚忠念其获亲日月之光颇歴歳时之乆居常碌碌曽莫异于片言一有纷纷遂独当于衆怒尚乏周身之智岂堪爲国之谋因其自诉于病衰幸俾获逃于罪戾退之散地得尽余龄则臣永荷天地之恩敢忘犬马之报乞出第一札子臣昨日获对便坐輙述恳私乞解政事之任縁臣疾患累日气血虚乏头目昬眩不能乆立不得乆侍天颜悉陈悃愊伏自濮园之议旣兴言事之臣荒唐不学妄执违经非礼无稽之说耻于不用不胜其忿遂厚诬朝廷借以爲名因乃肆言讪上指臣爲姦邪首议之人陛下至圣至明洞见中书与两制所议本未察臣无罪曲赐保全而吕诲等附下㒺上语言悖慢无复君臣之礼以至斥黩母后非毁诏书等事陛下皆屈意含容不加显戮止于退罢而巳及诏定濮王典礼不如诲等所诬旣又诏牓朝堂谕以本末由是中外释然凡素爲诲等诬诳衒惑之人皆识朝廷本意但恨暁谕之晚今则是非巳正曲直巳分臣所𬒳诬亦巳获雪然则更何所辨岂合有言而臣义有不得巳者盖以执政之臣天下之所瞻望朝廷以爲重轻若其名誉烜赫非止一人之荣乃是朝廷之光也其或身名毁辱非止一人之辱乃是朝廷之辱也昔唐文宗甘露事后小人用事宰相李石爲其所恶乃遣盗杀之不中而断石马尾石遂求罢文宗虽知石贤相可惜亦不得已而罢石爲荆南节度使盖顾国体当尔也今臣固无李石可惜之贤而其所𬒳毁辱者何止断马尾而巳吕诲等连章累䟽恶言丑诋陛下爲臣爱惜留中而不出诲等自写章䟽宣布中外今闾巷之人皆能传诵虽诲等急于卖直取名肆其诬罔不暇惜国体而自爲传播如臣者岂合彊颜忍耻犹安厥位使天下何所瞻望凡臣所贪以爲荣者乃朝廷之辱也由是言之臣岂得巳哉使臣无疾病犹当恳自引去况臣不幸适值自春来痟渇不止昨日面奉徳音陛下悉巳知臣所苦圣恩悯恤爲之恻然伏望陛下特赐除臣近京一郡俾养衰残则臣未死之间誓当别图报効今取进止第二表臣近贡封章愿还政事伏蒙圣慈特降批荅不允者臣闻愚诚虽微而茍至可以动天大仁博爱而无私未甞违物敢殚恳悃再冒诛夷臣某中谢伏念臣智识非精器能甚浅禀生竒薄自少甞履于艰虞虽处困穷所守粗知于名节而自早蒙擢用思奋猷爲不善自谋遂致怨仇之积罔知避祸屡触䧟穽之机先皇帝深察孤忠悉排群议甄収奖进终始保全以至晚年致之二府念𥘉无于报効徒久玷于恩荣逮逢神圣之嗣兴顾巳歳时之三易问其职业曽无𥙷于毫分听于諠譁则不胜于诋辱犹彊尫残之质坐怀宠禄之贪昔云髙位之疾顚何况千人之所指继以恙痾之苦然气血之衰药石之功旣难求于速効机政之地岂冝乆于旷官伏望皇帝陛下曲轸睿慈俯哀危恳谓献纳訏谟之任已无益于明时而沮伤憔悴之余寔难安于乆处许其引避寛以优容傥后来因此以得贤则臣去犹爲于有𥙷茍未填于沟壑誓终竭于㳙埃第二札子臣近再述恳诚上干天听乞解重任伏蒙圣慈特降批答丁宁训诲未赐允俞臣本庸材不堪大用遭逢圣主误𬒳奖知陛下急于求治取信辅弼言无不从臣于此时不谓不得君不谓不得位而智识驽下𥘉无𥙷报旣不能建明大义镇遏群言又不能和㑹衆心叶于一徳遂致浮词异论中外諠譁惟务含胡无一言以辨正但欲因循茍于无事以此养成群小诬谤圣朝上则烦黩睿聦下则自取身辱虽陛下闵臣拙直衆怒独当察臣暗愚不识䧟穽然臣拙于谋身不堪任用巳验如此可黜不疑陛下圣度寛仁曲加保庇以爲簮履旧物不忍一旦弃捐然臣夙夜彷徨不能安于自处者盖以朝廷轻重系在大臣若大臣望重则朝廷尊大臣望轻则朝廷不重大臣望轻犹爲不可何况恶言丑诋毁辱百端今豺狼当路姦邪在朝之语下传闾巷外播四夷以是而言何止望轻而巳陛下有臣如此岂不爲朝廷之辱哉虽陛下至圣至明察臣无过臣能自信无愧于心而中外之人不可家至而户暁百辟之瞻望衆人之讥诮臣亦何颜以处之与其负慙俛首以见缙绅孰若乞身逺去少避指目是则圣恩许臣解罢俾臣稍获便安乃是臣居位也以荣爲辱其去也以黜爲升惟望天慈曲从人欲今臣巳上第二表伏望圣慈曲从人欲除臣蔡亳一州差遣第三表臣近以疾患自陈乞解重任伏蒙圣慈再降批答不允者坐贪国宠旣以难安仰呌帝阍期于必逹臣某中谢伏念臣早縁幸㑹亲遘休辰以一经之腐儒参万机之宻论违时背俗速谤招尤虽无独立弗惧之明粗怀可杀不辱之节所以彊颜忍耻不知轩冕之荣加之多病乆衰难胜筋力之任近从去歳益以中干渴如鼹䑕之饮河喘若呉牛之见月多言外噪衆疾内攻心已自危岂足当于谋虑力虽欲彊㡬或至于踣颠方奋锐于壮时犹无可道迨摧伤于晚节亦复何堪虽幸圣君容覆之恩岂逭神理满盈之罚苟不知退其将殒生伏望皇帝陛下推天地之私回日月之照察臣粗识廉耻闵臣遽此衰疲丐以一州俾从素志如此则力排群议已荷于保全遂养残生更繄于亭育虽同草木之贱尚识造化之仁第三札子臣近以疾病乞解重任除一蔡亳州差遣巳三上表及两具札子陈𫐠伏蒙圣慈累降批答不允断来章者臣窃伏思惟臣之披沥肝血祈天请命之恳其说甚详而其诚至矣陛下毎降答谕丁宁奖朂所以过赐优待臣之恩礼亦巳至矣而臣不能仰遵圣训功疾就职而犹更哀鸣上烦天听者盖臣义不获已与近日韩琦曽公亮胡宿等从容于进退者事体不同也臣以非才𬒳任违时忤衆自招谤怒不容其身今上自朝廷下至闾阎巷陌逺洎四海外及夷狄皆能传吕诲等章䟽矣其罔诬丑诋之语莫不能道之矣而臣以顾惜国体旣不当更与诲等辩正便合引避去位而以是非曲直付之公议乃爲合理昔汉世大臣有𬒳诬以罪者例不对理陈冤盖其人或遂废黜或𬒳刑诛所以更不自辨可矣未有论议喧沸不自辩明而顽然自安其位者也今朝廷处臣者何位任臣者何事所系事体者如何而诲等诋臣者何语臣其可安处此位者乎昨濮园之议自手诏告示中外后凡中书论议本未邪正及诲等加诬诋讪等事皆已幸蒙辨正矣惟臣所𬒳邪谋首议姦䛕徼宠之恶名旣不能自辨若又不识㢘耻顽如木石遂安其位陛下谓有臣如此其可当国家之大任乎此臣所以夙夜思惟诲等诋臣者䛕佞希荣宠耳故惟有恳辞重任逺避宠荣乃可以塞小人之口然则陛下圣恩一许臣罢去是爲臣辨诬谤全名节其赐臣者多矣厚于赐以髙秩重禄万万也臣幸蒙陛下知奖久矣臣之心迹圣鉴昭然洞见表里此臣不当复言臣所谓辨诬谤全名节者爲中外之人不可家至户暁者尔盖非早自引去无以塞诬谤臣者之口也夫爵禄朝廷所以宠臣下也使身心安㤗名誉光显者居之则不胜其荣也若毁辱媿耻愤闷忧郁者居之适足爲苦耳伏望圣慈察臣哀切恳迫之诚不以臣比从容于进退者特许臣解罢政事除臣一外任差遣则臣虽死之日犹生之年今取进止第四札子臣近以疾病乞解重任巳具札子罄述恳私更不敢重叠叙陈上烦天听臣以非才误膺奖任存之旣无所惜去之何足可思然而不早罢去此乃陛下至仁至慈怜臣衰残不忍遽便弃捐务欲退人以礼今臣表章札子各巳三上伏蒙三降批答丁宁训朂未即允俞中外之人皆知陛下曲意留连恩礼巳足伏乞出自宸断早赐恩许除臣一外任差遣第五札子臣昨日获对威颜备陈恳迫而言意拙讷不能感动愚诚虽切天听未回夙夜省循莫遑安处臣本庸材不足比数然而职所任者国政身所系者国体而遭罹诬枉毁辱百端旣不自辨明便当引去加以年齿凋耗疾病侵凌岂可勉彊衰残不知㢘耻此臣所以披肝沥血干冒诛夷不能自止者也再念臣材识驽下过蒙陛下奖用固当奋发事业粗立功名上报君恩次雪身辱然臣出入二府已七八年迄无一言建明一事可採以前日之碌碌如此可知后日之无所爲也若终于尸禄偷安茍贪荣宠不惟上辜委遇实亦自负𥘉心盖材力短长固有不能勉彊若进退名节尚可自择前世人主之待其臣也事非一端或髙其行义不夺其志或许其闲退俾自安全不必悉以髙秩厚禄但曲从所欲便是君恩伏望圣慈察臣悃愊特许臣所乞则臣未尽之年尚知论报今取进上辞覃恩转左丞表臣某言伏奉制命蒙恩特授臣行尚书左丞依前参知政事加阶食邑食实封及赐功臣者泽施无外虽务极于汪洋宠至若惊实难安于唘处敢倾拙讷上黩髙明臣某中谢伏念臣本以妄庸早由平进一经之学乃自守之迂儒十驾其驽终不堪于逺用徒以旦暮千载遭逢两朝擢贰钧衡坐淹歳月国恩未报但虞填壑以遗羞金鼎巳成岂谓攀胡之莫及幸遇皇帝陛下重离继照正统当天万物覩而咸忻大号涣其均庆致兹孱朽亦玷光华然夫位髙而疾颠者是亦其势然器满而必覆者盖由于量过敢忘戒惧诚迫恳私伏望皇帝陛下特轸睿慈俯矜愚守当万机之新政收厚赏于无功则臣虽蒲柳之易衰尚冀㳙埃于后效谢覃恩转左丞表臣某言大庆均行霶流而甚渥鸿恩曲𬒳俯偻以无容臣某中谢伏念臣性质迂愚器能浅陋言不足以备典谟之奥学不足以通治乱之原徒以早荷两朝之误知㧞自孤生而奖用疲驽虽勉讫无𥙷于毫分歳月屡迁犹坐贪于宠禄方惧黜幽之典敢希冒进之荣此盖伏遇皇帝陛下光绍寳图惟新圣政继离明而大照推干施以无偏致此妄庸首霑涣汗臣敢不退思警惧益励衰疲感风云际㑹之难依日月光华之未少图后効冀尽夙心表奏书启四六集卷第三绍熈三年十月承直郎丁朝佐编次郡人孙谦益校正辞吏部侍郎表幸或第三札子夙夜睿圣欧阳文忠公文集近体乐府卷第三近体乐府卷第三欧阳文忠公集一百三十三长短句南歌子凤䯻金泥带龙纹玉掌梳走来䆫下笑相扶爱道画眉深浅入时无弄笔偎人乆描花试手𥘉等闲妨了绣功夫笑问双鸳鸯字怎生书御街行夭非华艳䡖非雾来夜半天明去来如春梦不多时去似朝云何䖏乳鸡酒燕落星沉月紞紞城头皷参差渐辨西池树朱阁斜欹户緑苔深径少人行苔上屐痕无数遗香余粉剰衾闲枕天把多情赋桃源忆故人一梅梢弄粉香犹嫰欲寄江南春信别后寸肠萦损说与伊争稳小炉独守寒灰烬忍泪低头画尽眉上万重新恨竟日无人问二鸎愁燕苦春归去寂寂花飘红雨碧草緑杨岐路况是长亭暮少年行客情难诉泣对东风无语目断两三烟树翠隔江淹浦临江仙一栁外䡖雷池上雨雨声滴碎荷声小楼西角断虹明栏干倚䖏待得月华生燕子飞来窥画栋玉钩垂下帘旌凉波不动簟纹平水精双枕傍有堕钗横二记得金銮同唱第春风上国繁华如今薄宦老天涯十年岐路空负曲江花闻说阆山通阆苑楼髙不见君家孤城寒日等闲斜离愁难尽红树逺连霞圣无忧世路风波险十年一别湏臾人生聚散长如此相见且懽娱好酒能消光景春风不染髭须为公一醉花前倒红䄂莫来扶浪淘沙一把酒祝东风且共从容垂杨紫陌洛城东緫是当时携手䖏游遍芳丛聚散苦怱怱此恨无穷今年花胜去年红可惜明年花更好知与谁同二花外倒金翘饮散无憀柔桑蔽日栁迷条此地年时曾一醉还是春朝今日举轻桡帆影飘飘长亭回首短亭遥过尽长亭人更逺特地魂销三五岭麦秋残荔子𥘉丹绛纱囊里水晶丸可惜天教生䖏逺不近长安往事忆开元妃子偏怜一从魂散马嵬关只有红尘无驿使满眼骊山四万恨苦绵绵旧约前懽桃花溪畔栁隂间几度日高春睡重绣戸深关楼外夕阳闲独自凭栏一重水隔一重山水阔山髙人不见有泪无言五今日北池游漾漾轻舟波光㶑滟栁条柔如此春来春又去白了人头好妓好歌喉不醉难休劝君满满酌金瓯纵使花时常病酒也是风流定风波一把酒花前欲问他对花何恡醉颜春到几人能烂赏何况无情风雨等闲多艳树香丛都几许朝暮惜红愁粉柰情何好是金船浮玉浪相向十分深送一声歌二把酒花前欲问伊忍嫌金盏负春时红艳不能旬日看冝筭湏知开谢只相随蝶去蝶来犹解恋难见回头还是度年期莫候饮阑花巳尽方信无人堪与𥙷残枝三把酒花前欲问公对花何事诉金钟为问去年春甚䖏虚度莺声撩乱一场空今歳春来湏爱惜难得湏知花面不长红待得酒醒君不见千片不随流水即随风四把酒花前欲问君世间何计可留春纵使青春留得住虚语无情花对有情人任是好花湏落去自古红颜能得几时新暗想浮生何事好唯有清歌一曲倒金樽五过尽韶华不可添小楼红日下层檐春睡觉来情绪恶寂寞杨花缭乱拂珠帘早是闲愁依旧在无柰那堪更𬒳宿酲兼把酒送春惆怅甚长恁年年三月病厌厌六对酒追欢莫负春春光归去可饶人昨日红芳今緑树已暮残花飞絮两纷纷粉面丽姝歌窈窕清妙樽前信任醉醺醺不是狂心贪燕乐自觉年来白发满头新蓦山溪新正𥘉破三五银蟾满纎手染香罗剪红莲满城开遍楼台上下歌管咽春风驾香轮停寳马只待金乌晚帝城今夜罗绮谁为伴应卜紫姑神问归期相思望断天涯情绪对酒且开颜春宵短春寒浅莫待金杯暖浣溪沙一云曵香绵彩柱髙绛旗风飐出花梢一梭红带往来抛束素羙人羞不打却嫌裙慢褪纎腰日斜深院影空摇二堤上游人逐画船拍堤春水四垂天緑杨楼外出秋千白发戴花君莫笑六么催拍盏频传人生何䖏似樽前三湖上朱桥响画轮溶溶春水浸春云碧瑠璃滑净无尘当路游丝萦醉客隔花啼鸟唤行人日斜归去柰何春四叶底青青杏子垂枝头薄薄桞绵飞日髙深院晚莺啼堪恨风流成薄倖断无消息道归期托腮无语翠眉低五青杏园林煑酒香佳人𥘉着薄罗裳桞丝揺曵燕飞忙乍雨乍晴花自落闲愁闲闷昼偏长为谁消瘦损容光六红粉佳人白玉杯木兰船稳棹歌催緑荷风里笑声来细雨䡖烟笼草树斜桥曲水遶楼台夕阳髙䖏画屏开七翠䄂娇鬟舞石州两行红粉一时羞新声难逐管絃愁白发主人年未老清时贤相望偏优一樽风月为公留八灯烬垂花月似霜薄帘映月两交光酒醺红粉自生香双手舞余拖翠袖一声歌已釂金觞休回娇眼断人肠九十载相逢酒一巵故人才见便开眉老来游旧更同谁浮世歌欢真易失宦途离合信难期樽前莫惜醉如泥御带花青春何䖏风光好帝里偏爱元夕万重缯綵构一屏峯岭半空金碧寳檠银釭耀绛幕龙虎腾掷沙堤逺雕轮绣毂争走五王宅雍容熈熈作昼㑹乐府神姬海洞仙客拽香摇翠称执手行歌锦街天陌月淡寒䡖渐向晓漏声寂寂当年少狂心未已不醉怎归得虞羙人炉香昼永龙烟白风动金鸾额画屏寒掩小山川睡容𥘉起枕痕圎坠花钿楼髙不及烟霄半望尽相思眼艳阳刚爱挫愁人故生芳草碧连云怨王孙鹤沖天梅谢粉栁拖金香满旧园林养花天气半晴隂花好却愁深花无数愁无数花好却愁春去戴花持酒祝东风千万莫怱怱夜行船一忆昔西都懽纵自别后有谁能共伊川山水洛川花细寻思旧游如梦今日相逢情愈重愁闻唱画楼钟动白发天涯逢此景倒金樽殢谁相送二满眼东风飞絮催行色短亭春暮落花流水草连云看看是断肠南浦檀板未终人去去扁舟在緑杨深䖏手把金樽难为别更那听乱莺踈雨洛阳春红纱未晓黄鹂语蕙炉销兰炷锦屏罗幕护春寒昨夜三更雨绣帘闲倚吹轻絮歛眉山无绪看花拭泪向归鸿问来䖏逢郎否一丛花伤春怀逺几时穷无物似情浓离愁正恁牵丝乱更南陌飞絮蒙蒙归骑渐遥征尘不断何䖏认郎踪双鸳池沼水溶溶南北小桥通梯横画阁黄昬后又还是新月帘栊沉恨细思不如桃李还解嫁春风雨中花千古都门行路能使离歌声苦送尽行人花残春晚又到君东去醉借落花吹暖絮多少曲堤芳树且携手留连良辰羙景留作相思䖏千秋歳数声鶗鴂又报芳菲歇惜春更把残红折雨轻风色暴梅子青时节永丰栁无人尽日花飞雪莫把丝絃拨怨极絃能说天不老情难絶心似双丝网终有千千结夜过也东䆫未白残灯灭越溪春三月十三寒食日春色遍天涯越溪阆苑繁华地傍禁垣珠翠烟霞红粉墻头秋千影里临水人家归来晚驻香车银箭透䆫纱有时三点两点雨霁朱门栁细风斜沉麝不烧金鸭冷笼月照梨花贺圣朝影白雪梨花红粉桃露华髙垂杨慢舞緑丝绦草如𫀆风过小池轻浪起似江臯千金莫惜买香醪且陶陶洞天春莺啼緑树声早槛外残红未扫露点真珠遍芳草正帘帏清晓秋千宅院悄悄又是清明过了燕蝶轻狂栁丝撩乱春心多少忆汉月红艳几枝轻袅新𬒳东风开了倚烟啼露为谁娇故惹蝶怜蜂恼多情游赏䖏留恋向緑丛千绕酒䦨欢罢不成归肠断月斜春老清平乐一雨晴烟晚緑水新池满双燕飞来垂栁院小阁画帘髙卷黄昬烛倚朱栏西南𥘉月眉弯砌下落花风起罗衣恃地春寒二小庭春老碧砌红萱草长忆小栏闲共遶携手緑丛含笑别来音信全乖旧期前事堪猜门掩日斜人静落花愁点青苔应天长一一弯𥘉月临鸾镜云鬓凤钗慵不整珠帘净重楼逈惆怅落花风不定緑烟低桞径何䖏辘轳金井昨夜更䦨酒醒春愁胜却病二石城山下桃花绽宿雨𥘉晴云未散南去棹北飞鴈水阔山遥肠欲断倚楼情绪懒惆怅春心无限燕度蒹葭风晚欲归愁满面三緑槐隂里黄莺语深院无人日正午绣帘垂金凤舞寂寞小屏香一炷碧云凝合䖏空役梦魂来去昨夜緑䆫风雨问君知也否凉州今翠树芳条飐的的裙腰𥘉染佳人携手弄芳菲緑隂红影共展双纹簟挿花照影窥鸾鑑只恐芳容减不堪零落春晚青苔雨后深红点一去门闲掩重来却寻朱槛离离秋实弄轻霜娇红脉脉似见燕脂脸人非事往眉空歛谁把佳期赚芳心只愿长依旧春风更放明年艳南郷子一翠宻红繁水国凉生未是寒雨打荷花珠不定轻翻冷泼鸳鸯锦翅斑尽日凭栏弄蘂拈花子细看偷得褭蹄新铸様无端蔵在红房艳粉间二雨后斜阳细细风来细细香风定波平花映水休蔵照出轻盈半面粧路隔秋江莲子深深隐翠房意在莲心无问䖏难忘泪裛红腮不记行鹊桥仙月波清霁烟容明淡灵汉旧期还至鹊迎桥路接天津映夹岸星榆点缀云屏未卷仙鸡催晓肠断去年情味多应天意不教长恁恐把欢娱容易芳草渡梧桐落蓼花秋烟𥘉冷雨才收萧条风物正堪愁人去后多少恨在心头燕鸿逺羌笛怨渺渺澄波一片山如黛月如钩笙歌散梦魂断倚髙楼珠帘卷暮云愁垂杨暗鎻青楼烟雨蒙蒙如画轻风吹旋收香断锦屏新别人闲玉簟𥘉秋多少旧懽新恨书杳杳梦悠悠更漏子风带寒枝正好兰蕙无端先老情悄悄梦依依离人殊未归褰罗幕凭朱阁不独堪悲揺落月东出鴈南飞谁家夜捣衣摸鱼儿卷绣帘梧桐秋院落一霎雨添新緑对小池闲立残粧浅向晚水纹如縠凝逺目恨人去寂寂鳯枕孤难宿倚栏不足看燕拂风檐蝶翻露草两两长相逐双眉促可惜年华婉娩西风初弄庭菊况伊家年少多情未巳难拘束那堪更趂凉景追寻甚处垂杨曲佳期过尽但不说归来多应忘了云屏去时祝少年游一去年秋晚此园中携手翫芳丛拈花嗅蘂恼烟撩雾拚醉倚西风今年重对方丛处追徃事又成空敲遍栏干向人无语惆怅满枝红二肉红圎様浅心黄枝上巧如装雨轻烟重无憀天气啼破暁来粧寒轻贴体风头冷忍抛弃向秋光不㑹深心爲谁惆怅回面恨斜阳三玉壷冰莹兽炉灰人起绣帘开春丛一夜六花开尽不待剪刀催洛阳城阙中天起髙下遍楼台絮乱风轻拂鞍霑袖归路似章街行香子舞雪歌云闲淡粧匀蓝溪水染轻裙酒香醺脸粉色生春更雅谈话好情性美精神空江不断凌波何处向越桥边青柳朱门断钟残角又送黄昬奈眼中涙心中事意中人鹧鸪天学画宫眉细细长芙蓉出水鬭新粧只知一笑能倾国不信相看有断肠双黄鹄两鸳鸯迢迢云水恨难忘早知今日长相忆不及从初莫作双近体乐府卷第三情动于中而形于言人之常也诗三百篇如俟城隅望复关摽梅实赠勺药之类圣人未甞删焉陶渊明闲情一赋岂害其爲逹而梁昭明以爲白玉微瑕何也公性至刚而与物有情盖甞致意于诗爲之本义温柔寛厚所得深矣吟咏之余溢爲歌词有平山集盛传于世曽慥雅词不尽収也今定为三卷且载乐语于首其甚浅近者前辈多谓刘煇伪作故削之元丰中崔公度跋冯延已阳春録谓皆延已亲笔其间有误入六一词者近世桐汭志新安志亦记其事今观延已之词往往自与唐花门集尊前集相混而桞三变词亦杂平山集中则此三卷或甚浮艳者殆非公之少作疑以传疑可也郡人罗泌校正浪淘沙第一篇可惜第三篇麦秋残囊里一从关蓦山溪歌管浣溪沙第二篇楼外第五篇𥘉着夜行船第二篇人去去清平乐第一篇应天长三篇第一篇弯𥘉第二篇山遥燕度第三篇莺语日正午问君知也否芳草渡澄波更漏子情悄悄欧阳文忠公文集附录卷第三附録卷第三传神宗实録本传欧阳脩字永叔唐太子率更令询之后询四世孙琮爲吉州刺史又八世生万爲吉州安福令其子孙或居安福或居庐陵万之八世孙观脩父也徙居永丰脩四岁而孤母郑氏有女节以荻画地教脩书字稍长从邻里借书读或手抄之抄未竟而成诵举进士有声𥙷西京留守推官召试学士院迁镇南军节度掌书记馆阁校勘脩爲人质直闳廓见义敢爲机穽在前直行不顾每放逐困㚄輙数年及复振起终不改其操范仲淹贬知饶州论救者衆谏官髙若讷独不言脩以书责若讷言其不复知人间有羞耻事若讷以闻讁崃州夷陵令徙光化军干德改武成军节度判官迁太子中允馆阁校勘修崇文总目礼书总目成改集贤校理知太常礼院数论天下事陜西用师上三䇿以揣敌情及指陈利害甚衆诏百官上封事又上䟽言三敝五事力陈当时之所冝忧者以贫求𥙷外得通判滑州仁宗增谏官贠用天下名士召脩知谏院是时西师乆京东西群盗起中外骚然仁宗既进退大臣欲遂改更诸事范仲淹杜衍韩琦冨弼皆辅政脩屡请召对咨访责以所爲仁宗降手诏出六条后遂下诏劝农桑兴学校多所更革用脩同修起居注阅月拜右正言知制诰初吕夷简罢相夏竦爲枢宻使复夺之代以杜衍同时进用冨弼韩琦范仲淹等石介作庆历圣德诗言退姦不易进贤之难而终篇意在夏竦竦尤不悦因与其党造爲党论目仲淹衍及脩爲党人脩乃止朋党论其大略言小人无朋惟君子则有之盖小人所好者利禄所贪者财货当其同利之时蹔相党引以爲朋及其见利而争先或利尽而交踈则反相贼害虽其兄弟亲戚不能相保故曰小人无朋君子则不然所守者道义所行者忠信所惜者名节以之脩身则同道而相益以之事国则同心而共济终始如一故君子有朋也又上䟽言杜衍韩琦范仲淹冨弼相继罢去天下皆知其有可用之贤而不闻其有可罢之罪自古小人谗害忠贤其说不逺欲广䧟良善不过指爲朋党欲动揺大臣必湏诬以专权其故何也去一善人而衆善人尚在则未爲小人之利欲尽去之则善人少过难爲一一求瑕唯是指以爲朋则可一时尽逐至如自古大臣已𬒳主知而蒙信任则难以他事动揺惟有专权是上之所恶必湏此语方可倾之正士在朝群邪所忌谋臣不用敌国之福也今此四人一旦罢去而使群邪相贺于内四夷相贺于外臣所以爲陛下惜之也爲党论者尤恶脩异巳又善言其情状至使内侍蓝元震上䟽言范仲淹欧阳脩尹洙金靖前日蔡襄谓之四贤斥去未㡬复陞天衢四贤得时遂引蔡襄以爲同列下则以国家爵禄爲已私惠上则朋党胶漆皆聚本朝设使逐人私党不过十数同心丑正已爲五六十人相依爲重将紊纪纲九重至深万机至重何由察知頼仁宗终不之信脩之使河东以陜西用兵乆河东刍粮不足言者请废麟州或请移治合河津或请废五寨脩爲四议以较麟州利害请移兵就食于濵河清塞堡缓急不失应援平时可省餽运麟州得不废又建言忻代岢岚火山四郡有禁地弃而不耕民私籴虏中以应军湏今悉耕之岁可得数百万石以实边又言河东民故贫军兴以来赋歛尤重行路嗟怨条上可罢者数十事以寛民力脩自河东还㑹保州兵叛出脩爲龙图阁直学士河北都转运使保州平大将李昭亮私纳妇女通判冯博文等窃効之脩捕博文系狱昭亮皇恐立出之自保州之变河北兵骄小不可意则思乱人情务在姑息脩乞假将帅权重以消未萌保塞之胁从者二千余人分隷河北夏竦爲宣抚使曰是去祸而遗根也欲以便冝诛之脩权知成徳军遇之于内黄竦夜半屏人以告脩脩曰祸莫大于杀降昨保州叛卒朝廷许以不死今戮之矣此曹本以胁从故得脱柰何一旦杀无辜二千人既非朝㫖诸郡且不肯从缓之则籍籍必生变是趣之爲乱也遂止河决澶渊陈执中欲塞商胡决横陇故道脩言功大必不可成徒劳人执中罢文彦博复用李仲昌议欲开六塔河脩言六塔河不能吞伏且复决再争之不得既而濵徳博数千里皆被害初脩出河北仁宗靣谕曰勿爲乆居计有事言来脩对曰諌官乃得风闻今在外使事有指越职罪也仁宗曰有事但以闻勿以中外爲词爲党论者愈益恶之脩妹适张龟正龟正无子而死有龟正前妻之女才四岁无所归以俱来及笄脩以嫁族兄之子晟张氏后在晟所与奴姦事下开封府狱吏附致其言以及脩乃以戸部判官苏安世内侍王昭明杂治之卒无秋毫乃坐用张氏匳中物买田立欧阳氏劵左迁知制诰知滁州乆之迁起居舎人知扬州徙颍州复龙图阁直学士知应天府以母忧去既免丧入见仁宗恻然怪脩髪白问在外㡬年今年㡬何恩意甚至命判流内铨小人恐脩复用伪爲脩奏乞澄汰内侍两省挟威令爲姦利者书腾都下宦者人人切齿杨永徳者隂以言中脩出知同州外议不平论救者衆遂留刋修唐书爲翰林学士加史馆修撰勾当三班院改侍读学士知蔡州未行复爲翰林学士判太常寺脩在朝以奨进天下士爲已任延誉尉荐极其力而后巳于经术治其大㫖不爲章句不求异于诸儒景祐中与尹洙皆爲古学巳而有诏戒天下学者爲文使近古学者尽爲古文而脩之文章遂爲天下宗匠蜀人苏洵甞论脩文章词令雍容似李翶切近适当似陆贽而脩之才亦似过此二人至脩作唐书志五代史叙事不愧刘向班固也权知贡举文士以新竒相尚文体大坏脩深革其弊前以怪僻在髙第者黜之几尽务求平淡典要士人初怨怒骂讥中稍信服已而文格变而复正拜右谏议大夫判尚书礼部又判祕阁祕书省加兼侍读辞不受同修玉牒兼龙图阁学士权知开封府承包拯威仪之后一切循理不事风采或以为言脩曰人材性各有短长实不能舎所长彊其所短以给事中罢同提举诸司库务改群牧使唐书成拜礼部侍郎为枢宻副使与曽公亮同力振举纪纲革去宿弊考天下兵数及三路屯戍㡬何地里近逺皆为图籍未㡬参知政事预定策立英宗为皇子事见韩琦传英宗初年未亲政事慈圣光献太后垂帘脩与二三大臣佐佑两宫镇抚四海执政聚议事有未可脩未甞不力争台谏官至政事堂论事往往靣折其短英宗甞靣称脩曰性直不避衆怨脩亦尝称诵故相王曽之言曰恩欲归已怨使谁当自嘉祐以后朝廷务惜名器而进人之路稍陿脩屡建言馆阁育材之地人材既难得而又难知则当博采而多畜之时冀一得于其间则杰然出爲名臣矣余亦不失爲佳士也遂诏韩琦曽公亮赵㮣及脩各举五人其后中选者多在清近朝廷亦稍收其用矣京师百司所行兵民官吏财用皆无总数中书一有行移则下有司考㑹脩因暇日尽以中书所当知者集爲总目上有所问宰相以总目对脩以奉祠假家居上遣内侍就中书阁取而阅之蒋之竒言脩帷箔事事连其长子妇脩杜门请付有司案治诏诘问之竒语所从来之竒言得之彭思永思永言出于风闻暧昧无实甞戒之竒勿言天子为其辞穷降思永知黄州之竒监道州酒遣中使手诏慰安脩脩遂称疾力解机务以观文殿学士刑部尚书知亳州年六十矣乞致仕者六不从迁兵部尚书知青州除检校太保宣徽南院使判太原府三辞不受徙知蔡州以老病乞骸骨章数上乃为观文殿学士太子少师致仕卒年六十有六赠太子太师太常初谥曰文常秩曰脩有定䇿之功请谥文忠乃用之方英宗亮隂而脩以治平元年五月建议濮安懿王徳盛位隆冝有尊礼诏湏大祥后议之二年四月乃诏礼官与待制以上详议而有司以为冝凖先朝封赠期亲尊属故事尊以髙官大国朝廷以典礼未称下尚书省集三省御史台官议奏而皇太后手书以议事诘责执政于是手诏罢议令有司博求典故以闻御史吕诲等弹奏脩首𨳩邪议琦公亮槩附㑹不正请如有司所议而脩论本生之亲改称皇伯历考前世并无典据进封大国则又礼无加爵之道已而皇太后出手书濮安懿王及谯国太夫人王氏襄国太夫人韩氏仙㳺县君任氏可令皇帝称亲仍尊濮安懿王为皇三夫人并称后是日手诏欲遵慈训称亲而不敢当追崇之典诲及范纯仁傅尧俞赵瞻赵鼎论列不巳英宗问执政当如何脩对曰御史以为理难并立臣等有罪即留御史若以臣等为无罪则取圣㫖英宗犹豫良乆乃令出御史而曰不冝责之太重蒋之竒者私论濮园事与脩合脩荐之时已用王珪等所荐御史孙昌龄郭源明黄照又特批以之竒为御史论者以此短脩脩议濮园事虽不叶群议观脩结髪立朝谠直不回身任衆怨至于白首而谤讪不已卒以不汚年六十以论政不合固求去位可谓有君子之勇而言者指脩既为执政行私以专宠禄亦过矣脩博极群书好学不倦集三代以来金石刻为一千卷校正史氏百家譌谬之说为多所着易童子问三卷诗本义十四卷居士集五十卷内外制奏议四六集又四十余卷子发奕棐辩重修实録本传叶涛脩字永叔唐太子率更令询之后询裔孙万为吉州安福令其子孙因家焉至脩父观始徙居永丰脩四歳而孤母郑氏力教以读书爲文及冠举进士翕然有声𥙷西京留守推官召试学士院迁镇南军节度掌书记馆阁校勘时范仲淹以陈时政得失不顾避忤宰相意贬知饶州论救者甚衆而諌官髙若讷独含胡不言脩以书质责若讷至以爲不知人间有羞耻事若讷大愤连其书以闻坐贬崃州夷陵令徙光化军干徳令改武成军节度判官迁太子中允馆阁校勘预修崇文总目书成改集贤校理知太常礼院出通判滑州庆历初吕夷简以老病在相位主断既乆天下事积成抏弊不思所以振治而最后元昊盗边陜右师老兵顿天子忧之未知所出一日夷简罢相夏竦爲枢宻使既除复罢而更用杜衍又范仲淹冨弼韩琦同时擢执政收揽一时名士増谏官贠而脩首在选中擢太常丞知諌院脩极力左右时事屡请召对执政责以时所可爲于是仁宗开天章阁给二府笔札令具所以施行条上其后下诏劝农桑兴学校于侥倖多所裁革脩之发明居多是时执政皆脩素所厚善而脩所言事一意径行略不以形迹嫌疑顾避亦卒无怀利附㑹之实天下之士知其立朝有本末质行正直颇推许之于是小人自此侧目而党人之论作矣初石介作庆历圣徳诗言进贤退姦之不易其指以美杜衍等进而竦见黜也竦既怀不满因与其党造爲党论目仲淹衍及脩爲党人脩乃上朋党论其大略言小人无朋惟君子则有之如书曰受有臣亿万惟亿万心周有臣三千惟一心纣亿万人各异心可谓无朋矣而纣用以亡武王之臣三千人可谓大朋矣而周用以兴盖君子之朋虽多而不厌故也俄擢同修起居注阅月拜右正言知制诰于是爲党论者恶脩擿语其情状至使内侍蓝元震宻上䟽言范仲淹欧阳脩尹洙余靖前日蔡襄谓之四贤斥去未㡬复还京师四贤得时遂引蔡襄以爲同列以国家爵禄爲私惠胶固朋党苟以报谢当时歌咏之徳今一人私党止作十数合五六人门下党与巳无虑五六十人使此五六十人逓相提挈不过三二年布满要路则误朝迷国谁敢有言挟恨报雠何施不可九重至深万机至重何由察知然仁宗终不之信也㑹𬒳㫖使河东河东自陜西兵兴刍粮久不继言者屡请废麟州脩请移兵就食濵河诸堡使缓急不失应援平时可省餽运麟州以故不废又建言忻代州岢岚火山军故时并边皆民田潘美患虏入㓂乃使民内徙空其地号禁地自后虏人歳盗耕不已请益募民赋田入租岁可得谷数百万斛给边仍计顷出丁爲兵不者他日尽爲虏所有矣朝廷从之会保州兵叛出脩爲龙图阁直学士河北都转运使仁宗靣谕曰勿爲乆居计有事第言之脩对以谏官乃得风闻今在外使事有指越职罪也仁宗曰事苟冝闻岂可以中外爲辞耶甞上䟽言今杜衍韩琦范仲淹冨弼相继罢去天下皆知其有可用之贤而不闻其有可罢之罪自古小人败事其说不逺欲广陷良善不过指爲朋党欲动摇大臣必湏诬以专权者盖去一善人而衆善人尚在则未爲小人之利欲尽去之则善人少过难以一一求瑕唯是指以爲朋则可一时尽逐至如自古大臣巳𬒳主知而蒙信任则难以他事动揺惟有专权是上之所恶方可倾之夫正士在朝群邪所忌谋臣不用敌国之福今此四人一旦罢去而使群邪相贺于内四夷相贺于外此臣所以爲陛下惜之也于是爲党论者愈益忌之初脩妹适张龟正龟正卒无子而有女女实前妻所生甫四岁以无所归其母擕养于外氏及笄脩以嫁族兄之子晟㑹张氏在晟所与奴姦事下开封狱狱吏因附致其言以及脩诏以戸部判官苏安世内侍王昭明杂治之卒无状乃坐用张氏匳中物置田立欧阳氏劵左迁知制诰知滁州乆之迁起居舎人知扬州徙颍州复龙图阁直学士知应天府以母忧去既免䘮入见仁宗恻然怪脩髪白问在外㡬年今年㡬何恩意甚至命判流内铨小人恐脩复用乃伪为脩奏乞汰内侍挟威令爲姦利者宦者人人忿怨杨永徳者隂以言中脩出知同州外议不平仁宗复悟留刋修唐书为翰林学士加史馆修撰勾当三班院改侍读学士知蔡州未行复为翰林学士判太常寺时文士以磔裂怪僻相尚文体大坏及是脩知贡举深革其弊前在髙第者尽黜之务求平淡典要士人初怨怒骂讥已而文格卒变拜右谏议大夫判尚书礼部又判祕阁祕书省加兼侍读辞不受同修玉牒兼龙图阁学士权知开封府以给事中罢同提举诸司库务改群牧使唐书成拜礼部侍郎为枢宻副使甞因水灾凡再上䟽请立皇子言甚激切未几参知政事与韩琦等恊定大议立英宗巳而英宗力辞宗正之命脩进曰宗室不领职事今忽有此除天下皆知陛下将以为嗣也则不若遂正其名且宗正诰勑付合门故得不受若立为皇子则止降一诏书大事定矣不可辞也仁宗以为然遂下诏及英宗以疾未亲政事慈圣光献太后垂帘脩与二三大臣主国论每帘前奏事或执政聚议事有未可脩未甞不抗是非力争台谏官至政事堂论事事虽非已出同列未及启口而脩巳直前折其短以至士大夫建明利害及所祈请前此执政多媕阿不明白是非至脩必一二数之曰某事可行某事不可行用是怨诽者益多英宗甞靣称脩曰性直不避衆怨脩亦甞称诵故相王曽之言曰恩欲归已怨使谁当及上即位御史蒋之竒言脩帷箔事事连其长子妇呉氏脩杜门请付有司案治先是脩妻之从弟薛宗孺坐举官𬒳劾内冀㑹赦免而脩乃言不可以臣故徼幸乞特不原以故宗孺坐免官而怨脩切齿因构为无根之言苟欲以污辱脩㑹刘瑾亦素仇家乃腾其谤以语中丞彭思永思永间以语之竒之竒始以私议濮王事与脩合而脩特荐为御史时方患衆论指目为姦邪及得此因亟持以自解于是诏诘语所从来之竒言得之思永思永以与瑾同郷里且相习熟故力抵以爲风闻天子为其辞穷降思永知黄州之竒监道州酒遣中使手诏慰安脩脩遂称疾力乞解机务以观文殿学士刑部尚书知亳州时脩年六十乃连六表乞致仕不从迁兵部尚书知青州以擅止散青苗钱诏特放罪除检校太保宣徽南院使判太原府三辞不受徙知蔡州以老病乞骸骨章数上乃为观文殿学士太子少师致仕卒年六十六赠太子太师太常初谥曰文常秩曰脩有定策之功请加以忠乃谥曰文忠初英宗即位按祖宗故事追赠宗室尊属至濮安懿王中书以本朝未有故事请付有司详议英宗谦恭重其事诏湏大祥后议之后乃诏礼官与待制以上详议而有司以爲王当称伯改封大国朝廷以典礼未正再下尚书省集议而皇太后手书以议事诘责执政于是手诏权罢议令有司博求典故以闻御史吕诲等弹奏脩首开邪议琦公亮槩附㑹不正请如有司所议脩论本生之亲改称皇伯历考前世皆无典据进封大国则又礼无加爵之道巳而皇太后出手书曰濮安懿王及谯国太夫人王氏襄国太夫人韩氏仙㳺县君任氏可令皇帝称亲仍尊濮安懿王爲皇三夫人并称后是日手诏欲遵太后手书称亲而不敢当追崇之典诲及范纯仁传尧俞赵瞻赵鼎论列不巳英宗问执政当如何脩对曰御史以爲理难并立若以臣等有罪即留御史若无罪则惟圣㫖是聴英宗犹豫良乆乃令出御史其后脩着濮议引䘮服记曰爲人后者爲其父母报报者齐衰期也谓之降服亲不可降䧏者降其外物尔䘮服是也其必降者示有所屈也以其承大宗之重尊祖而爲之屈尔屈于此以伸于彼也生莫重于父母而爲之屈者以见承大宗者亦重也此以义制者也父子之道天性也临之以大义有可以降其外物而本之于至仁则不可絶其天性絶人道而灭天理此不仁者之或不爲也故圣人制服爲降三年爲朞而不没其父母之名以见服可降而名不可没也此以仁存心者也又曰今议者欲以爲人后之故使一旦反视父母若未甞生我者其絶之已甚矣使其真絶之欤是非人情也迫于义而伪絶之欤是仁义者敎人爲伪者也所议大略如此国朝接唐五代未流文章专以声病对偶爲工剽剥故事雕刻破碎甚者若俳优之辞如杨亿刘筠辈其学博矣然其文亦不能自拔于流俗反吹波扬澜助其气势一时慕効谓其文爲崑体时韩愈文人尚未知读也脩始年十五六于邻家壁角破簏中得本学之后独能摆弃时俗故歩与司马迁贾谊扬雄刘向班固韩愈柳宗元争驰逐侵㝷乎其相及矣是时尹洙与脩亦皆以古文倡率学者然洙材下人莫之与至脩文一出天下士皆向慕爲之唯恐不及一时文字大变从古庻㡬乎西汉之盛者由脩发之然至论易则以系辞非孔子之言论周礼则疑非周公所作是以君子之爱其文者犹叹息于斯焉脩性刚直处善恶黒白分明于当路有权势者虽知其设机穽见待必直前触发之不顾其放逐流离至数年者屡矣而复振起志气故自若也脩虽以文雄一时然无忌前好胜之气喜推毂贤士而身下之一时闻人多出其门嘉祐间朝廷进人之路陿脩建言以馆阁多蓄人材后诏韩琦曽公亮各举六人欧阳脩赵㮣各五人一时得士爲多脩集三代以来金石刻爲一千卷颇是正譌谬所着易童子问三卷诗本义十四卷居士集五十卷内外制奏议四六集又四十余卷子发奕棐辩附録卷第三欧阳文忠公文集集古录跋尾卷第三集古録跋尾卷第三欧阳文忠公集一百三十六后汉费凤碑右汉费凤碑云字伯萧梁相之元子也汉安二年举孝廉拜郎中除陈国新平长又云试守故障长其文班班可见而卒葬年寿皆不载其后悉爲五言韵语其略曰不悟奄忽终藏形而匿景耕夫释耒耜桑女投钩筥道阻而且长起坐泪如雨其文旣非工故不悉録熈宁二年十一月十六日山斋书略曰后汉武班碑右汉班碑者盖其字画残灭不复成文其氏族州里官阀卒葬皆不可见其仅见者曰君讳班尔其首书云建元年太岁在丁亥而建下一字不可识以汉书考之后汉自光武至献帝以建名元者七谓建武建初建光建康建和建宁建安也以历推之岁在丁亥乃章帝章和元年后六十一年桓帝即位之明年改本初二年爲建和元年又岁在丁亥则此碑所缺一字当爲和字迺建和元年也碑文缺灭者十八九惟亡者多而存者少尤爲可惜也故録之治平元年四月二十日书后得别本模榻粗明始辨其一二云武君讳班乃易去前本熈宁二年九月朔日记后汉中常侍费亭侯曹腾碑右汉中常侍费亭侯曹腾碑文字磨灭其粗可见者云维建和元年七月二十二日已已皇帝若曰其遣费亭侯之国其余不可识也建和桓帝即位之元年也后三十七年献帝中平元年腾养子操始爲骑都尉击黄巾矣治平元年六月十日书后汉司隷杨君碑右汉司隷校尉杨厥碑云惟巛灵定位川泽攸同泽有所注川有所通余谷之川其泽南隆八方所逹益城爲充髙祖受命兴于汉中道由子午出散入秦建定帝位以汉诋焉后以子午涂路涩难更随围谷复通堂光凡此四道垓鬲允艰至于永平其有四年诏书开余凿通石门中遭元二西夷虐残桥梁断絶子谷复循于是故司隷校尉犍爲武阳杨厥字孟文深执忠伉数上奏请废子由斯得其度经至建和二年汉中太守王升字稚纪嘉君明知羙其仁贤勒石颂徳以明厥勲其辞大略如此其刻画尚完可读大抵𫐠厥修复斜谷路尔但其用字简省复多舛缪惟以巛爲坤以余爲斜汉人皆尔独诋字未详永平明帝建和桓帝年号也后汉樊常侍碑右汉樊常侍碑云君讳安字子佑南阳湖阳人也君㓜学治韩诗论语孝经历中黄门拜小黄门小黄门右史迁藏府令中常侍年五十有六永寿四年四月甲辰卒其先爲中黄门后爲小黄门又爲小黄门右史盖汉官之制今不详其次序也余少家汉东天圣四年举进士赴尚书礼部道出湖阳见此碑立道左下马读之徘徊碑下者乆之后三十年始得而入集録盖初不见録于世自予集録古文时人稍稍知爲可贵自此古碑渐见収采也后汉郎中郑固碑右汉郎中郑固碑文字磨灭其官阀卒葬年月皆莫可考其仅可见者云君讳固字伯坚孝友着于闺门至行立乎郷党初授业于欧阳仕郡诸曹掾史主簿督邮五官掾功曹又曰忠以卫上清以自修其余残缺不复成文又云延熹元年二月诏拜而不见其官惟其碑首题云汉故郎中郑君之碑以此知其官至郎中尔汉隷刻石存于今者少惟余以集録之勤所得爲独多然类多残缺不完盖其难得而可喜者其零落之余尤爲可惜也后汉田君碑右汉田君碑今在沂州其名字皆巳磨灭惟云其先出自帝舜之苗裔自完适齐因以爲氏乃知爲姓田尔又云周秦之际家于东平阳君緫角修韩诗京氏易究洞神变穷奥极微爲五官掾功曹州从事辟太尉延熹二年辛亥诏书泰山瑯耶盗贼未息州郡吏有仁惠公清拨烦整化者试守满岁爲真州言名时牧刘君知君宿操表上试守费自此以后残鈌不可次第而隐隐可见盖无年寿卒葬月日而有故吏薛咸等立石勒铭之语乃费县令长徳政去思碑尔治平元年六月二十九日书后汉孙叔敖碑右汉孙叔敖碑云名饶字叔敖而史记不着其名而见于他书者亦皆曰叔敖而已微斯碑后世遂不复知其名饶也此碑世亦罕传余以集録二十年间求之博且勤乃得之然则世之未见此碑者犹不知爲名饶也谓余集古爲无益可乎后汉王元赏碑右汉王元赏碑云君讳某字元赏御史君之孙茂才君之子也历秦及汉有国有家宰相牧守踵武相袭又曰遭父丧以孝立称土堦环堵兼业并受门徒雨集盛于洙泗又云郡察孝廉郎中谒者宛陵丞封丘令母忧去官服祥辟司空府延熹四年五月辛酉遭命而终其文字磨灭隐隐可见者如此其名旣亡又不序其姓惟其铭云于惟王君以此知其姓王尔后汉祝睦碑右汉祝睦碑云君讳睦字元其下遂缺灭不能成文惟其官寿年月可见云賔于王庭除北海长史颍川郾令辟司空府北军中候拜大尚书尚书仆射迁常山相山阳太守年六十有八延熹七年八月丁巳卒睦有二碑皆在今南京虞城县此碑不见世次而隐隐有云其先髙辛尔其后碑则颇完故録于次也治平元年六月立秋日书后汉祝睦后碑右汉祝睦后碑其前碑不知所立人名氏两碑所载官阀寿考年月悉同而此碑有立碑人名氏及睦世次云故吏王堂等窃闻下有述上之功臣有叙君之徳又曰君自黎辛祝融苗胄郑有祝君其胤也其余文字亦完可读二铭皆以三言爲文而后铭尤完云穆我君邦之阳资五就闿道纲纲下灭一字表微准枢衡稽列宿览四方徳合干道应皇领二郡曜重光化流洽绲豳昌性天约元用长颂声作謡令香功烈着遗椒芳存觌荣沦弗忘其后二句磨灭难详故録其成文以见其雅质亦可佳也治平元年六月立秋日书后汉衡方碑右汉衡方碑云府君讳方字兴祖其先伊尹在殷号称阿衡因而氏焉又曰州举孝廉除郎中即丘侯相胶东令州举尤异迁㑹稽东部都尉又拜议郎北平太守迁颍川太守又曰拜歩兵校尉年六十有三建宁元年二月五日癸丑卒于是海内门生故吏采嘉石树灵碑镌茂伐祕将来此其始终之大略其余歴历可见而时亦磨灭以其文多不备録也治平元年六月三日书后汉冀州从事张表碑右汉冀州从事张表碑云君讳表字元异其碑首题云汉故冀州从事张君碑而文爲韵语叙其官阀不甚详但云春秋六十四以建宁元年三月癸巳蘉疾而终其辞有云仕郡爲督邮鹰撮卢击是以狗喻人又有畔桓利正之语盖汉人犹质不嫌取类于鹰犬畔桓疑是盘桓文字简少假借尓治平元年六月廿九日书后汉竹邑侯相张寿碑右汉竹邑侯相张寿碑云君讳寿字仲吾其先晋大夫张老盛徳之裔孝友恭懿明允笃信博物多识猎渉传记临疑独照确然不挠有孔甫之风举孝廉除郎中给事谒者迁竹邑侯相年八十建宁元年五月辛酉卒其大略可见者如此其余残缺或在或亡亦班班可读尔后汉金郷守长侯君碑右汉金郷守长侯君碑云君讳成字伯盛山阳防东人也其先出自豳岐周文之后封于郑郑共仲赐氏曰侯厥胤宣多以功佐国汉之兴也侯公纳䇿济太上皇于鸿沟之阨谥曰安国君曽孙酺封明统侯光武中兴玄孙霸爲临淮太守转拜执法右刺姦五威司命大司徒公封于陵侯枝叶繁茂或家河洧或邑山济君卽上党太守之弟郡请署主簿督邮五官掾功曹守金郷长建宁二年四月癸酉卒年八十一碑文首尾皆完故得详其世次其云上党太守不见其名按汉书执法左右刺姦五威司命皆王莽官名侯霸列传云霸莽时爲随令迁执法刺姦而未甞爲五威司命后事光武代伏湛爲大司徒封关内侯旣薨光武下诏追封则郷侯而此碑言封于陵侯未知孰是据碑言刺姦司命爲光武时官盖碑文之缪矣治平元年四月二十九日书后汉慎令刘君墓脾右汉慎令刘君墓碑在今南京下邑其名巳磨灭其字伯麟少罹艰苦身服田畒举孝廉除郎中辟从事司徒掾迁慎令卒年六十有二其铭曰于惟君徳忠孝正直至行通洞髙明柔克鬼神福谦受兹介福知命不延引舆旋归忽然䡖举志激拔葵人皆有亡贵终誉兮殁而不朽垂名着兮余家汉碑常患其铭多缺灭而斯铭偶完故録之后汉北军中候郭君碑右汉北军中候郭君碑其名字磨灭云元城君第四子也其先盖周之由绪枝叶云布列于州郡自东郡卫国家于河内汲兄竹邑侯相次尚书侍郎次济北相顺弟临沂长次徐州刺史次中山相次雒阳令君爲五官掾功曹司隷中都官从事三辟将军府举廉比阳长复辟司徒拜北军中候年六十有六建宁四年九月丙子卒其于兄竹邑侯相上一字缺灭不完疑是惠字其下又云顺弟莫晓其义岂汉人谓兄弟爲此语邪故阙其疑以俟知者治平元年六月廿九日书后汉司隷从事郭君碑右汉司隷从事郭君碑云君讳究汲人也元城君之孙雒阳令之适历主簿督邮五官掾功曹守令长辟司隷从事部郡都官春秋二十八而卒中平元年岁在甲子三月而葬据北军中候碑爲元城君子而弟爲雒阳令考其世次皆同前世碑碣但书子孙而不及兄弟惟郭氏碑载其兄弟甚详盖古人谱牒旣完而于碑碣又详如此可见其以世家爲重不若今人之苟简也治平元年六月廿九日书后汉鲁峻碑右汉鲁峻碑云君讳峻字仲严山阳昌邑人监营谒者之孙修武令之子治鲁诗颜氏春秋举孝㢘除郎中谒者河内太守丞辟司徒司空府举髙第御史东郡顿丘令迁九江太守拜议郎太尉长史御史中丞司隷校尉遭母忧自乞拜议郎服竟还拜屯骑校尉以病逊位熹平元年卒门生于商等二百三十人谥曰忠惠父其余文字亦粗完故得迁拜次序颇详以见汉官之制如此惟云遭母忧自乞拜议郎又其最后爲屯骑校尉而碑首题云汉故司隷校尉忠惠父鲁君碑二者莫晓其义后汉玄儒娄先生碑右汉玄儒娄先生碑云先生讳寿字元考南阳隆人也祖太常博士父安贫守贱不可营以禄先生童孩多竒岐嶷有志好学不猒不饬小行善与人交乆而能敬荣沮溺之偶耕甘山林之杳蔼又曰有朋自逺冕绅莘莘讲习不倦年七十有八熹平三年二月甲子不禄今光化军干徳县图经载此碑景祐中余自夷陵贬所再迁干徳令按图求碑而寿有墓在谷城界中余率县学生亲拜其墓见此碑在墓侧遂据图经迁碑还县立于勑书楼下至今在焉治平元年六月十三日书后汉郭先生碑右汉郭先生碑云讳辅字辅成其先出于王季之中子爲文王卿士食菜于后世谓之郭历战国秦汉子孙流分来居荆土先生其少也孝友而恱学其长也寛舒如好施是以宗亲归怀郷䣊髙尚年五十有二遇疾而终其以而爲如及用郷䣊字与娄寿碑同盖汉人如此尓治平元年六月二十日书又右不见书撰人名氏碑在襄州谷城县界中其辞云先生讳辅字辅成其先出自有周王季之中子爲文王卿士食菜于至于武王钖而封之后世谓之郭春秋之时爲晋所并历战国秦汉子孙派分来居荆土氏国立姓焉传云圣贤之后必有逹者先生应焉孝友而说学其长也寛舒如好施是以宗亲归怀郷䣊髙尚年五十有二遇疾而终其文字古质盖汉之碑也其用郷䣊字与汉娄寿碑同其曰寛舒如好施盖以如字爲而也春秋书星陨如雨释者曰如而也然施于文章以如爲而始见于此也后汉桂阳太守周府君纪功铭此君检汉书无之今碑石缺不见其名惜乎遂不见于世也南人纪其所修泷水即韩文公所谓昌乐泷者是也至今以爲利祠宇甚严云后汉桂阳周府君碑右汉桂阳周府君碑按韶州图经云后汉桂阳太守周府君碑按庙在乐昌县西一百一十八里武溪上武溪惊湍激石流数百里昔马援南征其门人辕寄生善吹笛援爲作歌和之名曰武溪深其辞曰滔滔武溪一何深鸟飞不渡兽不能临嗟哉武溪何毒淫周使君开此溪下合真水桂阳人便之爲立庙刻石又云碑在庙中郭苍文今碑文磨灭云府君字君光而名已讹缺不可辨图经但云周使君亦不着其名后汉书又无传遂不知爲何人也按武水源出郴州临武县鸬鹚石南流三百里入桂阳而桂阳真水卢溪曹溪诸水皆与武水合流其俗谓水湍峻爲泷韩退之诗云南下昌乐泷即此水也碑首题云神汉者如唐人云圣唐尔盖当时已爲此语而史传他书无之独见于此碑也后汉桂阳周府君碑后本右汉桂杨周府君碑余初得前本恨其名遂磨灭后有国子监直讲刘仲章者因出其碑而爲余言前爲乐昌令因道府君事云名憬问其何以见之云碑刻虽阙尚可识也乃以此碑并隂遗余盖前本特模者不工尔又余初以韩集云昌乐泷疑其误乃改从乐昌仲章曰不然县名乐昌而泷名昌乐其旧俗所传如是韩集不误也乃知古人传疑而慎于更改者以此后汉费府君碑右汉梁相费府君碑其名字若云讳况字仲虑而况疑爲汎虑疑爲寛其官阀可见者爲萧令九年沛有蝗独不入其界国以状闻朝廷嘉诸拜梁相春秋八十卒其铭颇简而文字粗完云显祖厥徳懿铄播勋于前丕硕基业遗爱于民福流于后胙自此磨灭不可识者八字其卒章云功烈休矣来昆勠力而穆字爲古文多然后汉郎中王君碑右汉郎中王君碑文字磨灭不复成文而仅有存者其名字官阀卒葬年月皆莫可考惟其碑首题云汉故郎中王君之铭知君爲汉人姓王氏而官爲郎中尔盖夫有形之物必有时而弊是以君子之道无弊而其垂世者与天地而无穷颜回髙卧于陋巷而名与舜禹同荣是岂有託于物而后传邪岂有爲于事而后着耶故曰乆而无弊者道隐而终显者诚此君子之所贵也若汉王君者託有形之物欲垂无穷之名及其弊也金石何异乎瓦砾治平元年四月晦日书后汉太尉陈球碑右汉太尉陈球碑云君讳球字伯真广汉太守之元子也又云除郎中尚书符节郎慎陵园令换中东城门候迁繁阳令拜侍御史其后又云拜将作大匠其余磨灭仅存按后汉书球传云父亹广汉太守阳嘉中球举孝㢘稍迁繁阳令太尉杨秉表球零陵太守后累拜司空光和元年迁太尉坐日食免复拜光禄大夫与司徒刘郃等谋诛宦官曹节等不果下狱死球在零陵破贼胡兰朱盖有功威着南邦今碑破兰盖事班班可读与传皆合惟不着诛宦官事至其卒时文字磨灭不可识惟云六十有二亦与传合予所集録古文与史传多异惟此碑所载与列传同也治平元年四月晦日书后汉敬仲碑右汉敬仲碑者其姓名字皆不可见惟其初有敬仲二字尚可识故以寓其名尔盖疑其人姓田氏也大抵文字磨灭比其他汉碑尤甚字可识者颇多第不成文尔惟云州郡课最临登大郡又云居丧致哀又云司隷从事治书侍御史又云光和四年闰月庚申此数句粗可读尔其余字画廑完者以汉隷今爲难得録之尔治平元年闰五月廿九日书后汉无名碑右汉无名碑文字磨灭其姓氏名字皆不可见其仅可见者云州郡课最临登大郡又云居丧致哀曽参闵损又曰辟司隷从事拜治书侍御史又曰奋干刚之严威扬哮虎之武节又曰年六十三光和四年闰月庚申遭疾而卒其余字画尚完者多但不能成文尔夫好古之士所藏之物未必皆适世之用惟其埋没零落之余尤以爲可惜此好古之僻也治平元年六月五日书后汉槀长蔡君颂碑右汉稾长蔡君颂碑在镇府故天章阁待制杨畋甞爲余言汉时隷书在者此爲最佳畋自言平生惟学此字余不甚识隷书因畋言遽遣人之常山求得之遂入于録后汉唐君碑右汉唐君碑其名巳磨灭其字正南云颍川郾人也其先出自庆都感赤龙生尧王有天下苗胄枝分相土视居因氏唐焉君父孝㢘郎中早卒君继厥绪躭道好古敦书味诗守舞阳丞颍阳令察能治剧迁豫章其后遂复磨灭虽文字班班可见而不能得其次序其后又云换君昌阳令吏民慕恋牵君车轮不得行君臣流涕道路琅玕是故从事郡掾刋石树颂歌君之羙据此盖县令去思碑尔其后又云光和六年二月壬午朔二十五日丙午则知唐君爲后汉时人矣治平元年闰五月二十八日后汉朱龟碑右汉朱龟碑云字伯灵察孝㢘除郎中尚书侍郎以将事去官于时幽州州下灭一字夷侵冦以君爲御史中丞讨伐其后磨灭又云鲜卑侵犯障塞复举君拜幽州刺史年六十四光和六年卒龟之事迹不见史传其仅见于此碑者如此碑在今亳州界中云将事去官莫晓其语治平元年六月十四日书后余守亳州徙碑置州学中后汉小黄门谯君碑右汉小黄门谯君碑云君讳敏字汉逹年五十七中平二年卒其文不甚磨灭而官阀无所称述惟云肃将王命守静韬光以逺悔咎而巳后汉官者用事灵帝时尤盛敏卒之岁张让等十二人封侯于斯之时能守静逺悔是亦可佳然敏以一小黄门而立碑称颂于此可见卜官之盛也治平元年四月三日书后汉熊君碑右汉熊君碑云君讳乔字举举上灭一字其官阀不可详考其仅可知者刘表时爲绥民校尉后迁骑都尉建安二十一年卒享年七十有一其云治欧羊尚书其字非讹阙而以阳爲羊盖古文字少故湏假借至汉字巳备而犹假用何哉后云太岁在甲申上灭一字以历推之当是丙申又云碑师舂陵福造福上灭一字当是其姓其书显字皆爲按许慎说文显从㬎声而转爲累其失逺矣莫晓其义也后汉俞郷侯季子碑右汉俞郷侯季子碑云君讳熊字孟下阙一字广陵海西人也厥祖天皇大帝垂精接感笃生圣明子孙享之分源而流枝叶扶踈出王别胤受爵列土封侯载徳君光武皇帝之玄广陵王之孙俞郷侯之季子也由是而后文字缺灭其稍稍可读者时得其一二云六籍五典如源如泉旣练州郡卷舒委随化流南城政犹北辰三祀有成来臻我邦仁恩如冬日威勐烈夏日吏民爱若慈父畏如神明其后又云採摭謡言作诗三章据碑文无卒葬年月而其辞若此似是徳政碑按后汉书光武皇帝子曰广陵思王荆荆子元寿等四人皆封郷侯史略而不载其名俞郷侯者不知爲谁也思王荆之第㡬子也天皇大帝之语自汉以来有矣后汉武荣碑右汉武荣碑云君讳荣字舍和治鲁诗经韦君章句孝经论语汉书史记左氏国语爲州书佐郡曹史主簿督邮五官掾功曹年三十六南蔡府君察举孝㢘执金吾丞孝桓大忧屯守玄武阙加遇害气遭疾殒灵其余文字残缺不见其卒葬年月又不着氏族所出惟其碑首题云汉故执金吾丞武君之碑云治平元年五月六日书后汉秦君碑首汉碑今存者少此篆亦与今文小异势力劲徤可爱右汉熹平中碑在南阳界中字巳摩灭不可识独其碑首字大仅存其笔画颇竒伟蔡君谟甚爱之此君谟过南都所题乃皇祐三年也今一纪矣嘉祐八年九月十七日书又右汉秦君碑首题云汉故南阳太守秦君之碑秦君不知爲何人碑在南阳界中字巳磨灭不可识独其碑首字大仅存其笔画颇竒伟蔡君谟甚爱之后汉元节碑右汉元节碑文字磨灭不见其氏族其可见者才数十字尔云君讳立字元节其先出自伊尹其余不复成文其铭云于穆从事疑其姓伊而爲从事也碑无年月而知爲汉人者以其隷体与他汉碑同尔治平元年五月三日书后汉残碑右汉残碑不知爲何人所存者才三十二字不复成文惟云髙字㓜知其名高又云汉兴复知爲后汉时人而隷字在者甚完体质淳劲非汉人莫能爲也故録之后汉天禄辟邪字右汉天禄辟邪四字在宗资墓前石兽膊上按后汉书宗资南阳安衆人也今墓在邓州南阳界中墓前有二石兽刻其膊上一曰天禄一曰辟邪余自天圣中举进士徃来穰邓间见之道侧迨今三十余年矣其后集録古文思得此字屡求于人不能致尚书职方贠外郎谢景初家于邓爲余模得之然字画讹缺不若余见时完也按党锢传云资祖均自有传今后汉书有宋均传云南阳安衆人而无宗均传疑党锢传转写宋爲宗尔蜀志有宗预南阳安衆人岂安衆当汉时有宗宋二族而字与音皆相近遂至讹谬邪史之失传如此者多矣嘉祐八年腊日书集古録跋尾卷第三费凤碑起坐武班碑书云又岁曹腾碑司隷杨君碑右汉攸同益城樊常侍碑右汉序也集録古碑嘉祐八年十月十四日书郑固碑又曰治平元年四月十二日书田君碑今在爲姓孙叔敖碑王元赏碑茂才治平元年五月二日书祝睦碑皆在今祝睦后碑衡方碑张表碑汉故张君张寿碑治平元年端午日书侯君碑碑文缪矣刘君墓碑北军中候郭君碑司隷从事郭君碑鲁峻碑司空故得娄先生碑偶蔼郭先生碑碑云辅成历娄寿二十日周府君纪功铭周府君碑碑按桂阳湍峻周府君碑后本因出其碑而费府君碑文字于后磨灭不可识者八字其卒多然熈宁二年十一月十六日山斋书王君碑陈球碑敬仲碑无名碑又云蔡君颂碑爲最唐君碑朱龟碑谯君碑熊君碑其云熈宁二年十月晦日山斋书季子碑字孟夏日史略谁也天皇有矣治平元年六月五日书武荣碑南秦君碑首元节碑后汉残碑天禄辟邪字集録欧阳文忠公集欧阳文忠公文集内制集卷第四内制集卷第四欧阳文忠公集八十五赐昭徳军节度使庞籍并武康军节度使韩琦龙神卫四厢都指挥使英州团练使郝质各进奉瑞午马诏勑卿外分寄任方切眷怀属令节之纪时効骏足而来贡僃彰勤荩深所叹嘉赐溪洞进奉干元节并端午勑书汝夙𬒳朝恩克绥种落属兹佳节来効贡仪省乃勤诚良深叹奖赐外任臣寮进奉干元节功徳䟽诏勑夙韫材猷出分委寄属兹诞节来効勤诚载详善祷之言弥见爱君之义良深叹尚冝体眷怀赐外任臣寮进奉助恭谢礼毕银绢等诏勑国有大事严祀以荐馨臣能尽忠因物而脩礼分职居外乃心于朝载陈来助之仪深叹勤诚之至赐武康军节度使韩琦到阙生料口宣卿徳着耆明时膺材任祗趋召节方及国门冝示颁宣式彰眷遇赐新授四方馆使依旧英州刺史马怀徳进奉谢恩马勑书汝近以畴劳擢陞要职乃求良骏来僃贡输深惟报国之试更俟奋身之効良深嘉奖当悉眷怀赐知池州包拯进奉石菖蒲一银合勑书汝识逺言忠身外心内乃因时物来効贡仪深体诚勤益増叹尚赐新授观文殿大学士行尚书左仆射陈执中诏卿出守蕃垣自陈疾恙祕殿之职揆路之崇所以襃优辅臣増重朝体而乃发于试悫来効贡输载省恪勤但深嘉尚赐新除资政殿大学士知青州孙沔告勑并对衣鞍辔马口宣卿蔚为名臣久抚方靣俾加美职徙领要蕃仍推宠钖之优式示眷怀之厚赐护国军三军将吏僧道百姓等为护国军节度使枢宻使狄青罢政加平章事判陈州示谕勑书勑护国军某人等朕以狄青夙兼忠勇之姿尝着勤庸之効自叅机务颇历歳时载深乃眷之怀优以均劳之宠惟命崇于名器盖体系于朝廷是加鼎轴之司委以藩垣之任乃人臣之荣遇想舆论之佥谐赐翰林学士尚书左司郎中知制诰权知审刑院曽公亮诏国家致治之难惟刑是恤使民无犯嗟训导之未纯执法必平顾重轻而冝允卿以精识附之经术不恃明而克审旣能敏而加勤期于无刑予敢不勉靡有留事尔实爲材副乃忧劳良深叹奖赐尚书刑部贠外郎兼侍御史知杂事权判大理寺郭申钖等勑书狱重事也余所慎焉五刑之难请比之文毛举四海之广报决之书日䌓汝以通敏之姿济之夙夜之力厝刑不用余实慕于前猷俾狱无留汝则能于厥职副我钦恤良増叹嘉除刘沆特授行工部尚书充观文殿大学士知应天府加食邑实封仍改赐功臣余如故制门下罄一节以事君中外之任无间处大臣而有体进退之礼必优矧余辅弼之良方頼股肱之寄屡形恳避嘉敦悫之弗移冝峻宠章示眷怀之特异具官刘沆质性刚鲠姿材敏明早以艺文策儁科于异等遂追髦彦腾夷路以飞华入必侍于清闲出屡更于事任翼翼是则有声京邑之雄巖巖具瞻遂参廊庙之用乃畴嘉绩爰正台司执毁誉不回之心笃于自信勤夙夜匪懈之志久而益劳顾方厚于倚毗乃遽思于退让宴见之际有言而必诚封章之来虽却而复至察其所守实亦重违惟兹祕殿之严眷乃留都之重旣増美秩仍益真封宠我迩臣斯为异数虽如汝志尚柬予衷于戯秉国之钧居则坐而论道为时旧老往则殿于大邦是惟出处之荣勉服便蕃之命可特授行工部尚书充观文殿大学士知应天府加食邑一千戸食实封四百戸仍改赐推诚保徳崇仁忠亮功臣散官勲封如故主者施行赐新除同中书门下平章事判大名府依前彰信军节度使李昭亮让恩命不允诏卿勲阀之门世承旧徳忠勤之节効着厥官惟别都管钥之严兼方面镇临之重俾提相印増宠将旄嘉辞让之有仪在眷怀而岂易尔毋固执往服新恩赐溪洞进奉助恭谢贺冬贺正水银绵䌷等勑书汝世膺朝宠能抚其人时効乃诚善修其贡载惟忠恪深用叹嘉东太一宫开启年交祝圣寿金箓道埸宻词伏以三阳肇序始变于凝隂万寿无疆冝膺于茂祉俾延净侣祗欵严祠按金箓之仙科格紫清之真驭冀迎福应永固丕图下逮庻邦咸均纯钖赐夏国主诏诏夏国主䘮葬之仪孝子之大节赗之礼国家之至恩眷惟忠顺之邦冝厚哀荣之䘏𬗟思荼毒深用恻伤俾遣使车勉膺慰钖今差文思院使张惟志充弔慰使兼赐安葬故母物色具如别録至可领也故兹诏示想冝知悉冬寒比平安好否书指不多及正月六日朝辞讫就驿赐契丹贺正旦人使御筵口宣卿等聘礼有成使轺云复嘉肃祗于将事冝宴饫以劳勤式示眷怀勉膺宠钖班荆馆赐契丹贺正旦人使却回酒果口宣卿等载驰瑞节来会王正嘉成礼以言旋念戒涂之伊始式推宠眷勉服恩颁赐枢宻副使程戡生日诏卿久罄谋猷叶宣机政眷惟诞日属此令时冝推宠赉之优式示顾怀之厚赐诸道州府军监及四京恤刑诏勑朕欲使民知礼义以逺罪而患乎劝戒之未明蠢兹羣愚犹冒常宪顾此溽暑闵然拘累夙以敏材外分忧寄惟刑之恤当体于朕心举政以时勉思于汝职务从钦慎庸副哀矜契丹国信使副回入四月沿路赐夏药扇子甘蔗等口宣卿等载驱使传言复归涂顾兹溽暑之辰冝有优恩之赉俾颁品剂当体眷怀瀛州赐契丹国信使副却回御筵口宣卿等将命逹辞回辕屇道方渉川涂之邈冝申宴犒之私式示优延体兹眷厚北京赐契丹国信使副却回御筵口宣卿等夙将信聘言复使轺方就馆于别都冝示恩于钖宴式彰优渥当体眷怀就驿赐契丹贺干元节人使内中酒果口宣卿等将乃聘仪及兹寿节冝示燕私之惠用彰眷宠之怀推以甘珍体予嘉钖赐河北东西路邉臣夏药及传宣抚问口宣等各以敏材任兹边寄属此炎歊之候深惟勤悴之劳俾颁药剂之良式示眷怀之厚东太一宫开启保夏祝圣金箓道埸宻词伏以道妙无言惟一资生于万物歳功有序以时均播于五行当火徳之盛明顺南讹而阜育式稽金简祗即琳宫祈降集于上灵冀迎来于衆福伏愿齐天永筭益保于鸿休触类赋形皆均于纯钖赐昭徳军节度使检校太傅知并州庞籍抚谕戒朂诏勑庞籍省所上表麟州申管勾麟府州军马司郭恩领兵过屈野河䧟没待罪事具悉卿以文武之才更将相之任入筹帷幄早资决胜之谋出抚边隅方重临戎之寄载惟同徳可谅宣勤而禆校贪功曽罔虞于虿毒败没衘辱致轻损于国威嘉封奏之上陈能列言而引咎虽勇夫偾于轻敌彼实自贻而智者虑于未形冝无不僃巳失难追于旣往后图犹倚于老成勉思节制之方用副眷怀之厚故兹诏示想冝知悉夏热卿比平安好遣书指不多及大相国寺开启爲民祈福道埸斋文伏以薫风恊序阜百物以蕃昌慧福均慈蒙万生而广𬒳顾惟编俗属此烦蒸庻依妙觉之仁护此含灵之衆祓除时沴迎集天祺凡载坤舆共臻寿域醴泉观感通殿开启为民祈福道埸青词伏以瑞泉涵液湛一勺之灵源琳馆凝华严衆真之福地眷兹炎郁闵彼蒸黔俾肃按于仙科冀导迎于善气伏愿紫清昭鉴飈歘来临旁均海㝢之遐下逮翾蠕之细并蒙道䕃咸𬒳时禧赐宰臣冨弼上第三表乞退不允断来章批答省表具之朕眷惟宰辅之司实系朝廷之重职或非称势因易揺比以连年猒于屡易或用人之不审致厥位之靡安故于图任之𥘉尤极精求之意而议者谓卿有天下之誉庆朕得非常之才岂惟断不惑于予心固以慰久郁之人望则朕之用卿者至矣卿之自待者如何而方沃嘉猷遽形退让骇无因而及此曽莫谕于乃诚岂廊庙之崇责重者其忧难任而冨贵之至位髙则其虑易危邪朕尝历考往昔之人其于进退之际过计而图全者未必无患忘身而徇国者固多令名惟尔之明必知所择冝少安于职业用深体于倚毗所乞冝不允仍断来章赐兖国公主陈让恩命第三表不允断来章手诏省所三上表陈让兖国公主事具悉古者周姬下嫁车服不系于其夫汉女有封汤沐并开于新邑所以重国家之体隆亲爱之恩稽累圣之旧章皆按图而启国汝以天姿之甚淑习姆敎而已闲方及有行乃遵先制俾襃贤懿用钖土田而乃志在撝谦愿还渥泽固辞以礼旣深体于恳诚承命必恭冝勉祗于宠数所让冝不允仍断来章付兖国公主赐贤妃苗氏陈让恩命第三表不允断来章批答省所三上表陈让贤妃事具悉妃嫔之制秩叙着于王宫爵赏之行名数存乎国典举必谋衆予其敢私眷柔闲淑慎之贤有辅佐忧勤之徳更歳时而惟旧列号位以旣隆属者因筑馆之将行示縁恩而推宠虽朕心之乃眷必廷论之曰然而能恪执谦沖深形恳避然而让冝有节礼不越于再三命出惟行告已申于中外往祗休渥母或固辞所让冝不允仍断来章付贤妃苗氏赐知干宁军髙遵约奖谕勑书勑髙遵约省河北安抚提刑司奏勘会干宁军去歳值大雨河水泛涨冲破护城堤渰浸城壁其河岸大段垫坏军城危急汝乗此水灾径赴本任交割勾当㝷计度功料多方用心躬亲部役修筑河堤及护城堤至今年三月内了当甚得坚固本军久逺委不消迁废伏乞特加旌赏事向以暑雨失节悍湍迅流水防废官冲溢为患汝能奔走就职勤劳匪躬民氓无垫溺之虞壁垒得缮完之固厥效明着攸司以闻载寛忧顾之怀冝示襃嘉之意故兹奖谕想冝知悉秋热汝比好否遣书指不多及福宁公主宅开启道埸青词伏以妙道无形宅真灵于杳黙精衷有感延福应之纯厖眷外馆之有严肃行车而伊始俾遵科式祓以芬芳冀冥祐之敷垂集休宁而永保内中福宁殿开启三长月祝圣寿道埸青词伏以凛秋肃物嘉歳序之成功吉月延祥按仙科之旧式瞻彼清真之驭敞兹禁宻之廷荐以芬芳通于杳黙伏冀寿龄永固福应来臻隆寳历以遐昌均庻邦而康靖玉津园开启保祐圣躬为民祈福道埸青词伏以祗绍庆图抚宁方夏仰荷百祥之时集思同庻品以均休乃即清郊载严净侣诵蘂宫之真训瞻琁极之髙灵伏愿圣寿无疆永钖厖鸿之祐物生咸遂并臻康泰之期南京鸿庆宫开启皇帝本命道埸青词伏以寳图兴运兹惟受命之邦琳馆凝祥肃奉真游之驭惟本元之令日荐精洁之明诚按金箓之科仪瞻紫霄之杳黙伏冀衆灵敷祐百福来臻保遐筭于无疆圴含生之赖徳赐枢宻副使田况生日礼物诏卿夙韫才猷赞吾机务属凉秋之肃物嘉诞日之屇期冝有宠颁以彰恩眷班荆馆赐契丹国信使副到阙酒果口宣卿等祗命使轺修欢隣聘式交都畿之近冝推宴劳之恩钖以甘芳用彰眷遇班荆馆赐契丹国信使副到阙御筵口宣卿等肃持聘问恊讲隣欢渉川陆之甚遐戒郊圻而兹始冝申宴犒用示眷优玉津园赐契丹国信使副弓箭御筵口宣卿等荐脩聘好方憩輶轩肃射圃以有仪丰宴笾而加品膺兹宠钖式体眷怀雄州白沟驿赐北朝契丹贺正旦人使御筵兼传宣抚问口宣卿等言饬使轺时修聘好渉此沍寒之候载惟行李之勤冝示宴慈用彰眷抚内制集卷第四此卷赐陈执中诏出守蕃垣孙沔诏徙领要蕃元本皆用蕃字按字书蕃屏也藩篱也亦藩屏也其义相通故公集互用之正月六日赐契丹贺正使御筵口宣宴饫东太一宫保夏道埸宻词祝圣赐冨弼第三表乞退批答或用人谓卿福宁公主宅开启道埸青词福宁欧阳文忠公文集外集卷第四外集卷第四欧阳文忠公集五十四古诗四桐花猗猗井上桐花叶何蓑蓑下䕃百尺泉上耸陵云材翠色洗朝露清隂午当阶幽蝉自嘒嘒鸣鸟何喈喈日出花照耀飞香动浮埃今朝一雨过狼籍黏青苔斯桐乃谁树意若铭吾斋常闻汉道隆上下相和谐选吏择孝㢘视民婴与孩政声如九韶百物絶妖灾优优颍川守能致鳯凰来到此几千载丹山自崔嵬圣君勤治理百郡列贤才嗟尔不自勉凤凰其来哉思二亭送光禄谢寺丞归滁阳吾尝思醉翁醉翁名自我山林本我性章服偶包裹君恩未知报进退奚爲可自非因谗逐决去焉能果前时永阳謪谁与脱缰鏁山气无四时幽花常婀娜石泉咽然鸣野艳笑而傞賔欢正諠譁翁醉巳岌峩我乐世所悲衆驰予坎轲惟兹三二子嗜好其同颇因归谢巖石爲我刻其左吾尝思丰乐魂梦不在身三年永阳謪幽谷最来频谷口两三家山泉爲四邻但闻山泉声岂识山意春春至换群物花开思故人故人今何在憔悴颍之濵人去山自緑春归花更新空令谷中叟笑我种花勤堂中画像探题得杜子美风雅乆寂寞吾思见其人杜君诗之豪来者孰比伦生爲一身穷死也万世珍言茍可垂后士无羞贱贫和徐生假山匠智无遗巧天形极幽探谓我爱山者爲山列前檐頽垣不数尺万崄由心潜或开如断裂或吐似谺或长随靡迤或瘦露嵌隂穴覻杳杳髙屏立巉巉后出忽孤耸群奔沓相参叆若气融结突如鬼镌鑱昔岁贬荆楚扁舟极东南孤山马当夹两岸临江潭常恨江水恶轻风不留帆峯峦千万状可爱不可谈但欲借粉绘图之挂纨缣岂如几席间百态生浓纎暮云点新翠孤烟起朝岚况此穷冬节隂飈积凝严幽斋喜深处逺目生遐瞻昼卧不移枕晨兴自开帘吾闻君子居出处无常占卷道或独善施物仁贵兼于时苟无益怀禄古所慙嵩山幸不逺薇蕨岂不甘自可结幽侣披云老溪巖胡爲不即往一室安且恬辱子赠可愧因诗以自谗送杨贠外予昔走南宫江湖浩然渉今来厌尘土常怀把轻楫闻君东南行山水恣登蹑秋江湛巳清树色映丹叶羡君舟揷㯭去若鱼鼓鬛君家兄弟才门族当世甲行期荐贤书疾驿来上合读梅氏诗有感示徐生子美忽已死圣俞舎吾南嗟吾譬驰车而失左右骖勍敌尝压垒羸兵当戒严凡人贵勉强惰逸易安恬吾旣苦多病交朋复凋殱篇章乆不作意思如胶粘良田失时耕草莾废锄芟美井不日汲何由发涛甘偶开梅氏篇不觉日挂檐乃知文字乐愈乆益无厌吾尝哀世人声利竞争贪哇咬聋两耳死不享韶咸而幸知此乐又常深讨探今官得闲散舎此欲奚耽顽庸湏警䇿赖子发其箝和人三桥笳鼓下层台旌旗转长屿桥响骛归轩溪明望行炬北临白云涧南望清风阁出树见人行隔溪闻鱼跃断虹跨曲岸倒影涵清波爲爱斜阳好廻舟特特过𥘉夏刘氏竹林小饮春荣忽已衰夏叶换𥘉秀披荒得深蹊扫緑䕃清昼万竿交已耸千畒蔚何冨惊雷迸狂鞭雾箨舒文绣虚心髙自擢劲节晚愈瘦虽慙桃李妖岂愧松栢后川源湛新霁林麓洗昬霿猗猗色可餐滴滴翠欲熘况兹夏首月景物得嘉候晚蝶舞新黄孤禽弄清咮窥深入牎蒙玩宻爱林茂依依带幽涧隐隐见孤岫林荪缛堪眠野汲冷可漱鸣琴㵼山风髙籁发仙奏暑却自蠲渇心闲疑愈疚杯盘杂芬芳图籍罗左右怡然忘簮组释若出羁廐矧予怀一丘未得解黄绶官事偶多闲郊扉湏屡叩新篁渐添林晚笋堪荐豆谁邀接篱公有酒幸相就眼有黒花戯书自遣洛阳三见牡丹月春醉往往眠人家扬州一遇芍药时夜饮不觉生朝霞天下名花惟有此罇前乐事更无加如今白首春风里病眼何湏厌黒花送朱生万物各有役无心独浮云遂令幽居客日与山云亲植桂比芳操佩兰思㓗身何必濯于水本无缨上尘雪新阳力微𥘉破蕚客隂用壮犹相薄朝寒稜稜风莫犯暮雪緌緌止还作驱驰风云𥘉惨淡炫晃山川渐开廓光芒可爱𥘉日照润泽终爲和气烁美人髙堂晨起惊幽士虚牎静闻落酒垆成径集缾猎骑寻踪得狐貉龙虵扫处断复续猊虎团成呀且攫共贪终岁饱麰麦岂恤空林饥鸟雀沙墀朝贺迷象笏桑野行歌没芒屩乃知一雪万人喜顾我不饮胡爲乐坐看天地絶氛埃使我胷襟如洗瀹脱遗前言笑尘杂搜索万象窥冥漠颍虽陋邦文士衆巨笔人人把矛槊自非我爲发其端冻口何由开一噱雪晴悠悠野水来滟滟西溪阔晓日披宿云荒台照残雪风光变穷腊岁律新阳月冻卉意𥘉回緑醅浮可拨人闲乐朋友鸟咔知时节岂止探芳菲耕桑行可阅琴髙鱼琴髙一去不复见神仙虽有亦何爲溪鳞佳味自可爱何必虚名务好竒竹间亭髙亭照𥘉日竹影凉萧森新篁渐解箨翠色日已深雨多苔莓青幽径无人寻静趣乆廼得暂来聊解襟清风䬃然生鸣鸟送好音佳时不易得浊酒聊自斟兴尽即言返重来期抱琴箕山朝下黄芦坂夕望箕山云𬗟怀巢上客想彼嵓中人弱岁慕髙节壮年婴世纷漱流羡颍水振衣嗟洛尘空祠乱惊鸟山木含余曛聊兹谢芝桂归月及新春西园落日叩溪门西溪复何所人侵树里耕花落田中雨平野见南山荒台起寒雾歌舞昔云谁今人但怀古白兎天冥冥云蒙蒙白兎擣药姮娥宫玉关金鏁夜不闭窜入滁山千万重滁泉清甘泻大壑滁草软翠揺轻风渇饮泉困栖草滁人遇之丰山道网罗百计偶得之千里持爲翰林寳翰林酬酢委金璧珠箔花笼玉爲食朝随孔翠伴暮缀鸾皇翼主人邀客醉笼下京洛风埃不霑席群诗名貌极豪纵尔兎有意果谁识天资㓗白已爲累物性拘囚尽无益上林荣落几时休回首峯峦断消息偶书吾见陶靖节爱酒又爱闲二者人所欲不问愚与贤柰何古今人遂此乐尤难饮酒或时有得闲何鲜焉浮屠老子流营营盈市㕓二物尚如比仕宦不待言官髙责愈重禄厚足忧患暂息不可得况欲闲长年少壮务贪得锐意力争前老来难勉强思此但长叹决计不冝晚归耕颍尾田日本刀歌昆夷道逺不复通世传切玉谁能穷寳刀近出日本国越贾得之沧海东鱼皮装贴香木鞘黄白闲杂鍮与铜百金传入好事手佩服可以禳妖凶传闻其国居大岛土壤沃饶风俗好其先徐福诈秦民採药淹留丱童老百工五种与之居至今器玩皆精巧前朝贡献屡住来士人往往工词藻徐福行时书未焚逸书百篇今尚存令严不许传中国举世无人识古文先王大典藏夷貊苍波浩荡无通津令人感激坐流涕锈澁短刀何足云㑹峯亭山势百里见新亭压其巅群峯渐靡迤髙下相绵聮下窥疑无地杳蔼但苍烟是时新雨余衆壑鸣春泉林籁静更响山光晚逾鲜嵓花爲谁开春去夏犹妍野鸟窥我醉谿云留我眠日暮山风来吹我还醒然醉醒各任物云鸟徒留连晚歩緑隂园遂登凝翠亭余春去巳逺緑水涵新塘渐爱树隂宻𥘉迎蕙风凉髙亭可四望绕郭青山长野色晚更好岚曛共微茫幽怀不可冩雅咏同谁觞明月如慰我开轩送清光圣俞惠宣州笔戯书圣俞宣城人能使紫毫笔宣人诸葛髙世业守不失紧心缚长毫三副颇精宻硬软适人手百管不差一京师诸笔工牌榜自称述累累相国东比若衣缝蝨或柔多虚尖或硬不可屈但能装管榻有表曽无实价髙仍费钱用不过数日岂如宣城毫耐乆仍可乞赠潘景温叟秦卢不世出俗子相矜夸治疾不知源横死纷如麻番阳竒男子衣冠本儒家学本得心诀照底穷根厓泠然鉴五藏曽靡毫釐差公卿扫榻迎黄金载盈车语言无羽翰飞入万齿牙相逢京洛下使我惊且嗟七年慈母病庸工口咿哑恨不早见君以乞壷中砂通宵耳髙论饮恨知何涯瞥然别我去征途指烟霞孤云不可留泪线风中斜学书二首苏子归黄泉笔法遂中絶赖有蔡君谟名声驰晚节醉翁不量力毎欲追其辙人生浪自苦以取儿女恱岂止学书然自悔从今决学书不觉夜但怪西䆫暗病目故己昬墨不分浓淡人生不自知劳苦殊无憾所得乃虚名荣华俄顷暂岂止学书然作铭聊自鉴奉使道中作三首执手意迟迟出门还草草无嫌去时速但愿归时早北风吹雪犯征裘夹路花开回马头若无二月还家乐争柰千山逺客愁爲客莫思家客行方逺道还家自有时空使朱颜老禁城春色暖融怡花倚春风待客归劝君还家湏饮酒记取思归未得时客梦方在家角声巳催晓怱怱行人起共怨角声早马蹄终日践冰霜未到思回空断肠少贪梦里还家乐早起前山路正长奉使道中寄坦师道人少贾海上游海舶破散身沉浮黄金满箧人所寄吹簸偶得还中州臝身归金不受报秪取斗酒相献酬欢娯慈母终一世脱弃妻子藏巖幽苍烟寥寥池水漫白玉菡蓞吹髙秋夜燃栢子煑山药忆此东望无时休塞垣春枯积雪熘沙砾威怒黄云愁五更匹马随鴈起想见鄮郭花今稠百年夸夺终一丘世上满眼真悠悠寄声万里心绸缪莫道异趣无相求勉刘申有司精考覈中第爲公卿本基在积习优学登荣名吾子齿尚少加勤无自轻弩力图树立庻几终有成夀楼碧瓦照日生青烟谁家髙楼当道边昨日丁丁斤且斲今朝朱栏横翠幕主人起楼何太髙欲夸冨力压群豪楼中女儿十五六红膏画眉双鬓緑日暮春风吹管弦过者仰首皆留连应笑楼前骑马客腰垂金章头已白苦贪名利损形骸争若庸愚恣声色朝见骑马过暮见骑马归经年无𥙷朝廷事何用区区来往爲试院闻奚琴作奚琴本出奚人乐奚虏弹之双泪落抱琴置酒试一弹曲罢依然不能作黄河之水向东流凫飞鴈下白云秋岸上行人舟上客朝来暮去无今昔哀絃一奏池上风忽闻如在河舟中絃声千古听不改可怜纎手今何在谁知着意弄新音断我罇前今日心当时应有曽闻者若使重听湏泪下乞药有感呈梅圣俞宣州紫沙合圆若截郫筒偶得今十载走宦南北东持之圣俞家乞药戒羸僮圣俞见之喜遽以手磨砻谓此吾家物问谁持赠公因嗟与君交事事无不同忆昔𥘉识靣青衫游洛中髙标不可揖杳若云间鸿不独体轻徤目明仍耳聦尔来三十年多难百忧攻君晚得竒药灵根斸离宫其状若狗蹄其香比芎䓖爱君方食贫靣色恱以丰不惮乞余剂庻几助衰癃平时一笑欢饮酒各争雄向老百病出区区论药功衰盛物常理循环势无穷寄语少年儿慎勿笑两翁拟剥啄行寄赵少师剥剥复啄啄柴门惊鸟雀故人千里驾信士百金诺搢绅相趋动颜色闾巷欢唿共嗟愕顾我非惟慰寂寥于时自可警偷薄事国十年忧患同酣歌几日暂相从酒醒𥘉不戒徒驭归思瞥起如飞鸿车马閴然人巳去荷锄却向野田中絶句冷雨涨焦陂人去陂寂寞惟有霜前花鲜鲜对髙阁聮句三首冬夕小斋聮句寄梅圣俞寒牎明夜月散帙耿灯火破砚裂冰凘败席荐霜笴废书浩长吟想子实劳我清篇追曹刘若语侔岛可酣饮毎頽山谈笑工炙輠驾言当有期岁晚何未果幽梦乱如云别愁牢若鎻雪水渐涟漪春枝将婀娜客心莫迟留苑葩即纷堕何当迎笑前相逢嘲饭颗劒聮句圣人作神兵以定天下厄蚩尤发灵机干将构雄绩槖籥天地开鑪冶隂阳辟南帝输火精西皇降金液炎炎崑冈荧汹汹洪河擘雷霆助意气日月沦精魄神气不在大错落就三尺直淬灵溪泉横磨太行石雄雌威并立昼夜光相射提携风云生指顾烟霞寂坚刚正人心耿介志士迹𥘉疑成夏鼎魑魅世所适又若引吴刀犀象谓无隔截波虬尾滑脱浪鲸牙直顽冰挂隂霤皎月乗孤隙河角起彗气云罅露秋碧晓镡星斗烂夜匣飞龙宅舞酣霰雪回弹俊球琳击鲜揺霅水光腻刮湘山色青蛟渇雨瘦素虺蟠霜瘠清音锵以鸣寒姿坚且泽鬼类丧影响佞党摧肝膈一旦㑹神武四海屠兇逆周王奉天讨商郊千里赤楚子扬军声秦师万首白祥辉冠吴楚杀气横燕易与君斩鳌足八极停震与君刜鹏翼三辰増焕赫莫使化猿翁辱我爲幻惑莫使暴虎人屈我执仇敌尊严俟冠冕左右舞干戚功成不可留延平空霹雳鹤聮句上霄降灵气钟此千年禽幽闲靖节性孤髙伯夷心颉颃紫霄垠飘飖沧浪浔岳湛有仙姿钧韶无俗音毛滋月华淡顶粹霞光深目流泉客泪翅垂羽人襟腾汉雪千丈点溪霜半寻纎喙砺青鐡脩胫雕碧琳巖栖干溪树泽饮卑朱汵鸾皇自埙箎燕雀徒商参独翅耸琼枝群舞倾瑶林病余霞云段梦回松吹吟静嫌鹦鹉言髙笑鸳鸯淫金清冷澄澈玉格寒萧森㓗白不我恃腥羶非所任稻粱不得已虮虱胡爲侵天池忆鹏游云罗伤凤沈风流超缟素雅淡絶规箴相亲长道情偶见销烦襟西汉惜冯唐华皓欲投簮南朝仰卫玠清羸疑不禁端如方直臣处群良足钦介如㢘退士惊秋犹在隂几诮鹰隼鸷覊鞴俄见临还嗤凫鹥贪弋缴终就擒乗轩乃一芥空笼仍万金片云伴遥影冥冥越烟岑长飈送逸响亭亭出霜砧蓬瀛忽往来桑田成古今愿下八佾庭鼓舞薫风琴来鷰堂与赵叔平王禹玉王原叔韩子华聮句贤侯谢郡归从游乐吾党林泉冨余地卜筑䟽陈莾是时春正中来鷰音下上若贺大厦成喜留衆賔赏得名因谈笑挥墨题榜所夸贤豪盛岂止池榭广人心乐且闲鸟意颉而颃吟罇敞花轩醉枕酣风幌轻云薄藻栋𥘉日丽珠网红𬒮生暗香清絃泛余响林深隐飞盖岸曲迟去桨波光栏槛明竹飞衣巾爽虚容凉樾入影与文涟荡晨飈转緑蕙夕雨滋膏壤嘉辰喜盍朋命驾期屡往觞咏陶淑真世俗岂吾倣得以爲胜游萧然散烦想公子固好士世徳复可象今此大基不图专奉养美哉风流存来叶足师仰外集卷第四欧阳文忠公文集奏议卷第四奏议卷第四欧阳文忠公集一百谏院论京西贼事札子臣窃闻近日张海郭貌山与范三等贼势相合转更猖狂诸处奏报日夕不絶伏惟圣虑必极忧劳不闻庙谋有何处置臣窃见朝廷作事常有后时之失又无虑逺之谋患到目前方始仓忙而失措事才过后已却弛慢而因循昨王伦暴起京东转攻淮甸横行千里旁若无人旣于外处无兵湏自京师发卒孙惟忠等未离都下而王伦已至和州矣赖其天幸偶自败亡然而驱杀军民焚烧城市疮痍涂炭毒遍生灵此州郡素无守备而旋发追兵误事后时之明验臣谓朝廷因此必悔前非湏有改更以防后患而自王伦败后居两府者了无擘画有上言者又不施行上下拖延日过一日遂致张海郭貌山等又起京西攻劫州县横行肆毒更甚王伦依前外处无兵又自京师发卒臣闻张海是李宗火内恶贼郭貌山在商山已及十年其骁勇兇姦不比王伦偶起之贼纵使官兵追及亦其胜负未知天下之忧恐自此始臣亦知近日臣寮上言贼事者甚衆窃虑两府进呈文字之时必湏奏言已差使臣选兵追捕将此拙计便爲庙谋上寛圣怀苟自塞责张海等二百余人尽有甲马日行一二百里马力困乏则弃别夺民间生马乗骑窃料官兵必难追逐纵使追兵能及生灵已受其殃此度贼虽能平后患岂可不虑以今四方盗起所在各要隄防则臣前所言御贼四事之中州县置兵最爲急务伏望陛下悯此生民见受屠戮之苦不听迃儒迟缓误事之言其州县置兵事件冨弼巳有起请伏乞决于宸意速与施行取进止再论置兵御贼札子臣近爲张海等贼势猖狂曽上言御贼四事内一件州郡置兵爲备风闻朝议已依冨弼起请施行其余三事一乞选捕盗官二乞定赏罚新法三乞按察老病贪赃之官此三事至今未闻拟议臣伏见去年朝廷于诸道州府招宣毅兵士及添置郷兵弓手当时搔扰次第不小本要爲州县御贼之备及一旦王伦张海等相继而起京东淮南江南陜西京西五六路二三十州军数千里内杀人放火肆意横行入州入县如入无人之境则去年所置宣毅兵郷兵弓手等尽皆何在无一处州县得力者盖由官吏不得其人赏罚无法而所置宣毅郷兵弓手皆不堪使用所以张皇搔扰空有爲备之名而无爲备之用今朝廷虽依冨弼起请令州郡置兵若不先择官吏严立法令则依前置得不堪使用之兵空有其名终不济事故臣谓必欲州郡置得精兵则湏採臣所陈三事一一施行方可集事其州县官吏误事臣请试言京西一两处则其他可知郢州知州王昌运老病腰脚行动不得毎日令二人扶出坐衙三年之内州政大坏临替得一比部贠外郎刘依交代其刘依亦是七十余歳昬昧不堪昨在滑州寄居臣爲通判三四度来看臣每度问臣云中书有一个王参政名甚如此不知人事陛下试思如此等人能爲国家置兵御贼乎人汝州知州鲍亚之是三司以不才柬退者邓州知州朱文郁是转运使中不材选退者二人老懦不才如此等人能爲国家置兵御贼乎陛下欲知全盛之世盗贼便敢如此者盖爲处处官吏非人故臣前后累言乞按察冗滥之官者盖爲恐有此事也两府之议不肯于无事之时先爲御备直待打破一州方议换知州打破一县方议换县令其余未经打破州县一任老病贪缪之官坏之臣谓是大臣不欲以身当怨之过也今天下生民获安乐则皆湏上感陛下圣徳若其父子杀戮离散不安则亦必归怨陛下今大臣不肯澄汰盖避百十人官吏怨其身宁使百万苍生涂炭而怨国家今盗贼一年多如一年一火强如一火天下祸患岂可不忧伏望圣明特出睿断如必行州郡置兵之法则先湏慎择官吏免致虚爲搔扰反更害民臣前后三次乞按官吏况国家自来每有灾伤路分累曽遣使安抚岂于今日视民如此涂炭顿以遣使爲难愿陛下力主而行之则天下幸甚取进止论盗贼事冝札子臣近因军贼王伦等事累有论奏爲见天下空虚全无武备指陈后汉隋唐亡国之鉴皆因兵革先兴而盗贼继起不能扑灭遂至横流又见国家纲纪隳頽法令寛弛赏罚不立善恶不分体弱势危可忧可惧欲乞朝廷讲求御盗之术峻行责下之法兼闻搢绅之内忧国者多日有封章皆论贼事臣但谓朝廷见已形之患闻衆多之言必动于心略知恐惧及闻枢宻院戒励进奏官不使外人知事方认两府猒苦献言之人又见自和州奏破王伦之后更不讲求御贼之䇿又认上下已有偷安之意殊不知前贼虽灭后贼更多今建昌军一火四百人桂阳监一火七十人草贼一火百人其余池州解州邓州南京等处各有强贼不少皆建旗鸣鼔白日入城官吏逢迎饮食宴乐其敢如此者盖爲朝廷无赏罚都不足畏盗贼有生杀时下湏从臣恐上下因循日过一日国家政令转弱盗贼威势转强使畏贼者多向国者少天下之势从兹去矣臣窃闻京西提点刑狱张师钖爲部内使臣与贼同坐喫酒及廵检县尉不肯用心曽有论奏其言甚切臣旧识师钖其人恬静长者迟缓优柔不肯生事今尚有此奏则臣谓天下无贤愚皆爲国家忧之独不忧者朝廷尔嗟夫古之智士能虑未形之机今之谋臣不识已形之祸以患爲乐以危爲安见盗贼虽多而时有败者遂生翫冦之意见言事者衆而听之已熟遂有忽人之心臣近曽求对便殿伏䝉陛下语及贼事忧形于色及退见宰辅间暇从容天下之事深可忧矣今建昌桂阳贼数不少想其爲害尤甚王伦在于逺处更合留意今自京发兵则道逺不及外处就拨则处处无兵欲乞严勑大臣鉴此巳成难救之患速讲定御盗之法颁行天下使四方渐爲备御及早擘画剪扑诸处见在贼数自有贼巳来群臣上言者皆爲自来寛法致得不肯用心捉贼皆乞峻行法令近见池州官吏各只罚铜五斤乃知言者皆不蒙听纳臣谓大臣爲国计者宁猒忠言之多不猒盗贼之多乃如此行事尔臣前后上言贼事文字不少仍乞类聚择其长者讲定法制陛下欲知大臣不肯峻国法以绳官吏盖由陛下不以威刑责大臣此乃社稷安危所系陛下之事也伏望留意而行之取进止论学士不可令中书差除札子臣近见翰林学士苏绅叶清臣等相继解职风闻侍从之臣内有姦憸小人颇急经营争先进用至有喧忿之语传闻中外者旣亏廉让之风又损朝廷之体臣伏思翰林之职重于唐世乃是天子亲信朝夕谋议内助之臣当时号爲内相故其进用尤极精选只用材识不限资品往往自州县官而拜者国朝近歳于此一职颇非其人旣见其材识愚下不足以备访问人主因之薄其待遇迹渐踈外同于冗官遂容小人得以滥进臣思其弊盖由不合令中书依资差除且学士之职本要内助天子讲论外朝阙失今若却令中书除人致于内则是恩出中书之人虽在天子左右与无同也伏乞自今后翰林学士不必足贠用人不限资品但择有才望正人堪充者出自上意擢用以杜小人争进之端而天子左右更无姦邪之人庻清侍臣之列取进止论吕夷简札子臣昨日伏覩外廷宣制吕夷简守太尉致仕以夷简爲陛下宰相而致四夷外侵百姓内困贤愚失序纪纲大隳二十四年间坏了天下人臣大冨贵夷简享之而去天下大忧患留与陛下当之夷简罪恶满盈事迹彰着然而偶不败亡者盖其在位之日专夺国权胁制中外人皆畏之莫敢指擿及其疾病天下共喜姦邪难去之人且得巳爲天废又见陛下自夷简去后进用贤才忧勤庻政圣明之徳日新又新故识者皆谓但得大姦巳废不害陛下圣政则更不复言所以使夷简平生罪恶偶不发扬上赖陛下终始保全未汚斧锧是陛下不负夷简夷简上负朝廷今虽陛下推广仁恩厚其礼数然臣料夷简必不敢当理湏陈让臣乞因其来让便与寝罢别检自来宰相致仕祖宗旧例与一合受官名然臣犹恐夷简不识廉耻便受国家过分之恩仍虑更乞子弟恩泽縁夷简子弟因父侥倖恩典已极今边鄙多事外靣臣寮辛苦者未甞非次转官岂可使姦邪巨蠹之家贪赃愚騃子弟不住加恩窃恐朝廷贻滥赏之讥未弭物论其子弟伏乞更不议恩典取进止论吕夷简仆人受官札子臣伏见国家毎出诏令常患官吏不能遵行不知患在朝廷自先坏法朝廷不能自信则谁肯信而行之然多因小人侥倖而不加抑絶所与之恩虽少所损之体则多臣闻去年十月中曽有臣寮上言乞今后大臣厮仆不得奏荐班行勑旨颁下才三四月巳却用吕夷简仆人袁宗等二人爲奉职夷简身爲大臣坏乱陛下朝政多矣苟有利于其私虽败天下事尚无所顾况肯爲陛下惜法但朝廷自冝如何今一法才出而爲大臣先坏之则其次臣寮仆人岂可不与不与则是行法有二与之则近降勑㫖今后又废有司爲陛下守法者不思国体但徇人情或云二仆得旨与官在降勑前奈何授官在降勑后凡出命令本爲釐革前弊法家以后勑冲前勑今袁宗等虽曽得旨而未授命之间已该新制自合釐革夷简不能止絶而恣其侥求朝廷又不举行近勑而自隳典法今后诏令何以遵行其袁宗等伏乞特追奉职之命别与一军将之类闲慢名目足示优恩不可爲无功之臣私宠仆奴而乱国法取进止论止絶吕夷简暗入文字札子臣风闻吕夷简近日频有宻奏仍闻自乞于御药院暗入文字不知实有此事否但外人相传上下疑惧臣谓夷简身爲大臣乆在相位尚不能爲陛下外平四夷内安百姓致得二虏交构中国忧危兵民疲劳上下困乏贤愚失序赏罚不中凡百纪纲㡬至大坏筋力康徤之日尚且如此乖缪况已罢政府乆病家居筋力已衰神识昬耗岂能更与国家图事据夷简当此病废即合杜门自守不交人事纵有未忘报国之意凡事即合公言令外廷见当国政之臣共议可否岂可暗入文书眩惑天听况夷简患摊风手足不能举动凡有奏闻必难自写其子弟軰又不少湏防作伪或恐漏泄于体尤爲不便虽陛下至圣至明于夷简姦谋邪说必不听纳但外人见夷简宻入文书恐非公论若误国计爲患不轻夷简所入文字伏乞明赐止絶臣闻任贤勿贰去邪勿疑见今中外群臣各有职事茍有阙失自可任责不可更令无功巳退之臣转相惑乱取进止荐姚光弼状右臣等伏覩庆暦元年南郊赦书节文委史院检阅国朝将帅有威名勲业者寻访子孙録用风闻史院已具检勘姓名闻奏至今未见施行伏以赦令之文国家大信度必难行之事则不当轻言若巳布告天下则不可失信况此一节自是当今合行之事必虑将家子孙例多不肖则冝于寻访之时便责州郡察其行止无大过恶者乃得以闻今旧将名在史官能应赦书所求者有㡬若更去其不肖者不用则推恩所及不过一二十人耳不至滥行恩赏所可惜者因此一二十人而失国家大信臣等伏见故庆州刺史姚内斌有孙光弼好学有行止能记前世兵法及史籍所载名将用兵取胜之术比于累年所试方略滥进之人不可同类若蒙擢用必有所爲伏乞举行赦书特赐召试仍下所居州县邻里考其行实参验而行其余将家亦乞遍行寻该臣等职在谏诤当𥙷阙遗见国家赦令已行而自失大信及士有豪俊沉弃而未用者皆当论列臣等又覩赦书节文云本房子孙与班行安排如实有胆勇谋略者仍与边上任使详此虽无材艺者亦预推恩也今光弼据其学识况有可採臣等所陈只乞比近年方略之人特与一试上以全国家大信下可収遗逸之人伏望圣慈特赐施行取进止论李淑姦邪札子臣昨日因奏事于延和殿巳曽靣论李淑向在开封府犹爲踈外今拜学士是禁中亲近之职窃縁此人不冝在侍从之列其姦邪隂险之迹陛下素已知之今外边臣寮骨肉同坐者不敢道李淑姓名盖其秽恶丑不可当据外人如此恶之岂合却在人主左右淑自来朋附夷简在三尸五鬼之数盖夷简要爲肘腋所以援引至此不知今日朝廷如此清明更要此人何用若欲借其词业则臣谓才行者人臣之本文章者乃其外饰耳况今文章之士爲学士者得一两人足矣假如全无文士朝廷诏勑之词直书王言以示天下尤足以敦复古朴之羙不必雕刻之华自古有文无行之人多爲明主所弃只如徐铉胡旦皆是先朝以文章着名于天下二人皆以过恶废弃终身不齿当时朝廷亦不至乏人淑居开封过失极多然止是一府之害今在朝廷若有所爲少肆其志则害及忠良沮坏政治是爲天下之害故臣不可不言今虽陛下主张正人不信谗巧然淑之爲恶出于天性恐不能悛改窃虑依旧譛毁好人伏望圣慈一切不纳早与一外任差遣使正人端士安心作事无谗毁之避取进止再论李淑札子臣近日窃闻李淑巳有圣㫖令与寿州却知中书不肯便行湏得淑自上章求出方敢差除臣谓李淑姦邪之迹陛下旣已尽知若得断自宸衷则使天下之人皆知陛下聦明神圣辨别忠邪黜去小人自出圣断如此则今后姦邪险恶之人可使知惧而不敢爲害今若如中书之意湏待其自求退则是赏罚之柄不由明主自行去住之谋一任臣下取便如此则今后小人皆知虽爲姦邪险恶天子欲力去而中书必未肯行若不自退则无人敢差臣恐自此小人转爲得计不肯悛心进贤退不肖者宰相之职也今大臣旣自避怨不肯爲陛下除去姦邪赖陛下圣明洞分邪正又不能便依圣旨直与差除更湏曲収人情优假群小三四日来外边闻陛下欲除李淑寿州人人鼓舞皆贺圣徳盖淑二三十年出入朝廷姦险倾邪害人不少一旦见人主斥去左右莫不欣抃却闻中书如此迂回自相顾避可惜圣明之断不尽施行臣欲望更不湏候其请郡因两府奏事之时特出圣旨处分直除一外郡使天下皆知此姦邪秽恶之人是人主力自除去以彰圣明之徳取进上论慎出诏令札子臣伏以朝廷毎出诏令必湏合于物议下恱民情真宗皇帝𥘉置谏官诏书内条列六事首言诏令不便者许谏官论列盖朝廷慎于出令之意也近见诏书襃羙陜西转运使卞咸风闻咸在陜西爲买百姓青苗及转般大麦此两事大与西人爲患逃移却人户极多至今西人怨谤不已赖吴遵路减得转般一事人获稍宁今所降诏书两人一时襃羙善恶不分无所激劝使陜西人见者必谓朝廷咫尺絶不䘏念西人不知西事误下诏书羙此与民爲害之人必转生怨谤臣窃料朝廷必因边臣奏举咸等能积粮储故赐奖谕盖失于採访不知咸处置乖方之事致西民流移怨谤之因欲乞今后戒此失误慎出诏令及戒励羣臣今后荐举人不得妄有称羙其已出之诏旣不可追臣又恐朝廷因此遂待卞咸爲材吏别有任用却致败事臣职在谏诤不可不言奏议卷第四论京西贼事札子甞有后时再论置兵御贼札子郷兵弓手前后三次论盗贼事宜札子戒励外处无兵论学士不可令中书差除札子上意论吕夷简札子二十四年国权论李淑札子秽恶人主力自除去欧阳文忠公文集居士集卷第四居士集卷第四欧阳文忠公集四古诗二十四首赠无爲军李道士二首无爲道士三尺琴中有万古无穷音音如石上㵼流水㵼之不竭由源深弹虽在指声在意听不以耳而以心心意旣得形骸忘不觉天地白日愁云隂李师琴纹如卧蛇一弹使我三咨嗟五音商羽主肃杀飒飒坐上风吹沙忽然黄钟回暖律当冬草木皆萌牙郡斋日午公事退荒凉树石相交加李师一弹鳯凰声空山百鸟停呕哑我怪李师年七十面目明秀光如霞问胡以然笑语我愼勿辛苦求丹砂惟当飬其根自然烨其华又云理身如理琴正声不可干以邪我听其言未云足野鹤何事还思家抱琴揖我出门去猎猎归袖风中斜拜赦拜赦古州南山火明烈烈州人共喧喧两丱扶白发丁宁天语深旷荡皇㤙阔乃知天地施幽逺无间别欣欣草木意喜气消残雪弹琴效贾岛体古人不可见古人琴可弹弹爲古曲声如与古人言琴声虽可听琴意谁能论横琴置牀头当午曝背眠梦见一丈夫严严古衣冠登牀取之坐调作南风絃一奏风雨来再鼓变云烟鸟兽尽嘤鸣草木亦滋蕃乃知太古时未逺可追还方彼梦中乐心知口难传旣觉失其人起坐涕汍澜酬学诗僧惟晤诗三百五篇作者非一人羇臣与弃妾桑濮乃淫奔其言苟可取痝杂不全纯子虽爲佛徒未易废其言其言在合理但惧学不臻子佛与吾儒异辙难同轮子何独吾慕自忘夷其身苟能知所归固有路自新诱进或可至拒之诚不仁维诗于文章太山一浮尘又如古衣裳组织烂成文拾其裁剪余未识衮服尊嗟子学虽劳徒自苦骸筋勤勤袖卷轴一歳三及门惟求一言荣归以耀其伦与夫荣其肤不若启其源韩子亦甞谓收敛加冠巾别后奉寄圣俞二十五兄长河秋雨多夜揷寒潮入歳暮孤舟迟客心飞鸟急君老忘卑穷文字或缀缉余生苦难阨世险蹈已习离合二十年乖睽多聚集常时饮酒别今别輙饮泣君曰吾老矣不觉两袖湿我年虽少君白发巳揖揖忆初京北门送我马暂立自兹遭槛穽一落谁引汲顚危偶脱死藏窜甘自絷但令身尚在果得手重执闻来喜迎前貌改惊乍揖别离才几时旧学废百十残章与断藁草草各收拾空䆫语青灯夜雨听霵霵明朝解舟南归翼纵莫戢还期明月饮幸此中秋及酒酣弄篇章四坐困供给欢言正喧譁别意忽于邑日暮北亭上浊醪聊共挹轻桡动翩翩晚水明熠熠行心去虽迫诀语出犹澁归来録君诗卷轴多谁云巳老矣意气何嶪岌惜哉方壮时千里足常馽知之莫予深力不足唿吸叹吁偶成篇聊用缀君什紫石屏歌月从海底来行上天东南正当天中时下照千丈潭潭心无风月不动倒影射入紫石巖月光水㓗石莹净感此隂魄来中濳自从月入此石中天有两曜分爲三清光万古不磨灭天地至寳难藏缄天公唿雷公夜持巨斧隳崭巖堕此一片落千仞皎然寒镜在玉匳虾蟇白兎走天上空留桂影犹杉杉景山得之惜不得赠我意与千金兼自云每到月满时石在暗室光出檐大哉天地间万怪难悉谈嗟予不度量每事思穷探欲将两耳目所及而与造化争毫纎煌煌三辰行日月尤尊严若令下与物爲比扰扰万类将谁瞻不然此石竟何物有口欲说嗟如钳吾竒苏子胷罗列万象中包含不惟胷寛胆亦大屡出言语惊愚凡自吾得此石未见苏子心怀惭不经老匠先指决有手谁敢施镌鑱唿工画石持寄似幸子留意其无谦聚星堂前紫薇花亭亭紫薇花向我如有意髙烟晚溟蒙清露晨点缀岂无阳春月所得时节异静女不争宠幽姿如自喜将期谁顾眄独伴我憔悴而我不彊饮繁英行亦坠相看两寂寞孤咏聊自慰获麟赠姚辟先辈世已无孔子获麟意谁知我甞爲之说闻者未免非而子独曰然有如埙应篪惟麟不爲瑞其意乃可推春秋二百年文约义甚夷一从圣人没学者自爲师峥嵘衆家说平地生崄巇相㳂益迃怪各鬪出新竒尔来千余歳举世不知迷焯哉圣人经照耀万世疑自从蒙衆说日月遭蔽亏常患无气力扫除浮云披还其自然光万物皆见之子昔已好古此经手常持超然出衆见不爲俗牵卑近又脱赋格飞黄摆衔羁圣门开大道夷路肆腾嬉便可勦衆说旁通塞多歧正途趋简易愼勿事岖﨑着述须待老积勤冝少时苟思垂后世大禹尚胼胝顾我今老矣两瞳蚀昏眵大书难乆视心在力已衰因思少自弃今纵悔可追戒我以勉子临文但吁嘻喜雨大雨虽霶霈隔辙分晴隂小雨散浸淫爲润广且深浸淫苟不止利泽何穷已无言雨大小小雨农尤喜宿麦巳登实新禾未抽秧及时一日雨终歳饱丰穰夜响流霡霂晨晖霁苍凉川原净如洗草木自生光童稚喜瓜芋耕夫望陂塘谁云田家苦此乐殊未央飞盖桥翫月天形积轻清水德本虚静云收风波止始见天水性澄光与粹容上下相涵映乃于其两间皎皎挂寒镜余晖所照耀万物皆鲜莹矧夫人之灵岂不醒视听而我于此时翛然发孤咏纷昏忻洗涤俯仰恣涵泳人心旷而闲月色髙愈迥惟恐清夜䦨时时瞻斗柄竹间亭啾啾竹间鸟日夕相嘤鸣悠悠水中鱼出入藻与萍水竹鱼鸟家伊谁作斯亭翁来无车马非与弹弋并潜者入深渊飞者散纵横奈何翁屡来浪使飞走惊忘尔荣与利脱尔冠与缨还来寻鱼鸟傍此水竹行鸟语弄苍翠鱼游翫清澄而翁乃何爲独醉还自醒三者各自适要归亦同情翁乎知此乐无猒日来登荅吕公着见赠晋人歌蟋蟀孔子録于诗因知圣贤心岂不惜良时行乐不及早朱颜忽焉衰驰光如騕褭一去不可追今也不彊饮后虽悔奚爲三年谪永阳䧟穽不知危种树满幽谷䟽泉㵼清池新阳染山木撩乱发枯枝无人歌青春自釂白玉巵今者荷寛宥乞州从尔宜西湖旧已闻旣见又过之菡蓞间红緑鸳鸯浮渺弥四时花与竹罇爼动可随况与贤者同薫然袭兰芝醁醅寒且醥清唱婉而迟四坐各已醉临觞独何疑昔人逢麴车流涎尚垂頥况此盃中趣乆得乐无涯多忧衰病早心在良可噫譬若卧枥马闻尚鸣悲春膏已动脉百卉渐葳蕤丹砂得新方旧疾庶可治尚可执鞭弭周旋以忘疲送荥阳魏主簿卓荦东都子姓名闻十年穷冬雪塞空千里至我门子足未及阈我衣惊倒顚仆童相视疑寮吏或不然俛首鹄鹤啄进趋凫鴈聮青衫靴两脚言色倩以温于公门岂少乃独得公懽受知固不易知士诚尤难我思屈童吏欲辩难以言觞豆及嘉节髙堂列羣贤文章㸔落笔论议驰后先破石出至寳决髙㵼长川光晖相磨晻浩渺肆波澜寮吏媿我叹仆童恪生颜我顾寮吏嘻士岂以此观此聊爲戯耳以惊仆童昏士欲见其守视其居贱贫欲知其所趋试以义利干我始识其面巳窥其肺肝礼有来必往木瓜报琅玕十年思见之一日舍我还何用慰离居赠子以短篇青松赠林子青松生而直绳墨易爲功良玉有天质少加磨与礲子诚怀美材但未遭良工飬育旣坚好英华充厥中于谁以成之孟韩荀曁雄人日聚星堂燕集探韵得丰字污池以其下衆流之所钟尺水无长澜蛟龙岂其容顾予诚鄙薄羣俊枉髙踪得一不爲少虽多肯辞丰譬如登圎坛罗列璧与琮又若飨钧天左右间笙镛文章烂照耀应和相撞舂而予处其间眩晃不知从退之亦甞云青蒿倚长松新阳发羣枯生意渐丰茸暮雪浩方积醁醅寒更浓毋言轻此乐此乐难屡逢橄榄五行居四时维火盛南讹炎焦陵木气橄榄得之多酸苦不相入初争乆方和霜苞入中州万里来江波幸登君子席得与衆果罗中州衆果佳珠圎玉光瑳媿兹微陋质以逺不见诃饧饴儿女甜遗味乆则那良药不甘口厥功见沉痾忠言𥘉猒之事至悔若何世已无採诗诗成爲君哦鹦鹉螺大哉沧海何茫茫天地百寳皆中藏牙须甲角争光铓腥风怪雨洒幽荒珊瑚玲珑巧缀装珠宫贝阙烂煌煌泥居殻屋细莫详红螺行沙夜生光负材自累遭刳肠匹夫怀璧古所伤浓沙剥蚀隐文章磨以玉粉縁金黄清罇旨酒列华堂陇鸟回头思故鄕美人清歌蛾眉扬一釂凛冽回春阳物虽微逺用则彰一螺千金价谁量岂若泥下追含浆食糟民田家种糯官酿酒榷利秋毫升与斗酒沽得钱糟弃物大屋经年堆欲朽酒醅瀺灂如沸汤东风来吹酒瓮香累累罂与瓶惟恐不得尝官沽味醲村酒薄日饮官酒诚可乐不见田中种糯人釡无糜粥度冬春还来就官买糟食官吏散糟以爲德嗟彼官吏者其职称长民衣食不蚕耕所学义与仁仁当飬人义适宜言可闻达力可施上不能寛国之利下不能饱尔之饥我饮酒尔食糟尔虽不我责我责何由逃送焦千之秀才焦生独立士势利不可恐谁言一身穷自待九鼎重有能揭之行可谓仁者勇吕侯相家子德义胜华宠焦生得其随道合若胶巩始生及吾门徐子喜惊踊曰此难致寳一失何由踵自吾得二生粲粲获双珙奈何夺其一使我意纷吾甞爱生材抽擢方郁翁犹须老霜雪然后见森耸况从主人贤髙行可倾竦读书趋简要害说去杂冗新文时我寄庶可蠲烦壅伏日赠徐焦二生徐生纯明白玉璞焦子皎㓗寒泉冰清光莹尔互辉映当暑自可消炎蒸平湖緑波涨渺渺髙榭古木隂层层嗟哉我岂不乐此心虽欲往身未能俸优食饱力不用官闲日永睡莫兴不思髙飞慕鸿鹄反此愁卧偿蚊蝇三年永阳子所见山林自放乐可胜清泉白石对斟酌巖花野鸟爲交朋﨑岖磵谷穷上下追逐猿狖争超腾酒美賔佳足自负饮酣气横犹骄矜奈何乖离才几日苍颜非旧白发増彊欢徒劳歌且舞勉饮宁及合与升行揩眼眵旋看物坐见楼阁先愁登头轻目明脚力徤羡子志气将飘凌只今心意巳如此终竟事业知何称少壮及时宜努力老大无堪还可憎寄生槐桧惟凌云材槐实凡木贱奈何柔脆质累此孤髙干龙鳞老苍苍䑕耳光粲粲因縁初莫原感咤徒自叹偷生由附託得势争葱蒨方其荣盛时曽莫见眞赝欲知穷悴节宜试以霜霰萌牙起微蘖辨别乖先见剪除初非难长飬遂成患虽然根性殊常恐枝叶乱惟应植者深幸不习而变含容固有害勦絶须明断惟当审斤斧去恶无伤善韩公阅古堂兵闲四十年士不识金革水旱数千里民流谁垦辟公初来视之嘻此乃予责将法多益办万千由十百整齐谈笑间进退有寸尺曰此易爲耳在吾绳与墨天成而地出古所重民食贮储非一朝人命在旦夕惟兹将奈何敢不竭吾力木牛尚可运玉罄犹走籴因难乃见材不止将有得公言初未信终歳考成绩骄墯识恩威讴吟起羸瘠貔貅着行伍仓廪饱堆积文章娱闲暇传记寻往昔英英文与武粲粲图四壁酒令列诸将谈锋摧辩客周旋顾视间是不爲无益循吏一州守将军万夫敌于公岂止然事业本夔稷冨寿及黎庶威名慑夷狄当归庙堂上有位乆虚席大匠不挥斧衆工随指画从容任羣材文武各以职永州万石亭天于生子厚禀予独艰哉超凌骤拔擢过盛輙伤摧苦其危虑心常使鸣声哀投以空旷地纵横放天才山穷与水险下上极沿洄故其于文章出语多崔嵬人迹所罕到遗踪乆荒頽王君好竒士后二百年来翦薙发幽荟搜寻得琼瑰咸物不自贵因人乃爲材惟知古可慕岂免今所咍我亦竒子厚开编毎徘徊作诗示同好爲我铭山隈居士集卷第四熈宁五年秋七月男发等编定绍熈二年三月郡人孙谦益挍正答吕公着见赠百卉渐萎蕤按字书萎于危切草木枯皃旣云春膏巳动脉岂有萎枯之理当作葳蕤葳蕤草木华垂皃选诗文物共葳蕤东都赋望翠华之葳蕤今改作葳赠李道士牙惟当烨别后寄圣俞夜揷君老难阨槛穽尚在𬗋石屏歌在玉匳获麟难乆视吁嘻飞盖桥翫月风波答吕公着晋人送魏主簿我叹人日聚星堂燕集探韵得丰字阅古堂周旋万石亭于文章欧阳文忠公文集书简卷第四书简卷第四欧阳文忠公集一百四十七与余襄公某顿首再拜启爲别五六歳未甞一日不企而南望然某携老㓜浮水奔陆风波雾毒周行万三四千里侍母幸无恙其如顽然学不益进道不益加而年齿益长血气益衰遂至碌碌随世而无称邪安道又不幸丁家艰穷居极起居安否不通于朋友况欲施于他邪呜唿天果欲穷吾人乎承不乆服除当早治装以少解积歳区区之思广文曽生文识可骇云甞学于君子略能道动静因其行聊书此爲问与王文恪公某启至节方欲拜状遽辱惠问感愧感愧新阳纳庆奋发贤藴以泽斯民不胜祝愿也某近以上热太盛有见教云水火未济当行内视之术行未逾月双眼注痛如割不惟书字艰难遇物亦不能正视但恐由此遂爲废人所忧者少撰次文字未了尔恃相知敢布深寒保重又皇祐𥘉某顿首启昨日州吏行甞奉讯徐君来具道相见甚慰所怀某此幸郡小事稀苟见恶者稍息心此亦安然矣自到此公私未甞发尺牍惟有书来即答余外惟自藏于宻但时有一二文字此事吾徒断不得尔进取不可于大祸患当避自余爱恶岂能周䘏也到此极无事所恨渐老益懒堕空过日月不曽成头叚着得些文字五代史近方求得少许所阙书亦未能了人生多因循巳十三年矣足下幕中苟有着述无惜寄示李习之文字序附上冬冷保重又某启区区乆不附问人至辱书具承动静康和姑以为慰某衰病处此数月不爲住计遇事在目前者遣之以自免过其他如在邮传也自期以半歳求解复寻江西前请比可得亦湏来春矣此外毁誉都不曽问十年不曽灯下看一字书自入府来夜夜灯下阅数十纸目疾大作一月之内巳在告如此安能乆于此乎承书果亦以此见忧眼稍开得才两日犹在告中惜目力又不可不自书草率保爱又某启自承大斾临许更阙拜问盖以衰病无悰人事多废恃頼相知不以书信䟽数爲意尔人至惠教益荷勤眷兼审经秋尊候康宁併増感慰气节向寒未召用间惟冀爲时自爱以副区区又某启病目艰于书字咫尺阙奉状蒲支使者过府下云得请见颜色尚觉清廋辱书承手足遂已轻安其慰可量公之功在朝廷不浅所藴未施万一颍田谩置之爲他日计亦无害累甞具此献说尔某以决计止在来春亮可奉爲徐求也人事日新闲处尚有所闻然益觉静胜尔日夕欲奉状续当驰启兹不具悉余乞慎药食以自辅也又某拜启近急足自府回辱书承此𥘉凉动履清福甚慰勤企兼审中间小疾爲苦喜巳平和仁政清简歳丰民乐亮足頥神某衰病难名凡老患或耳或目不过一二诸老之疾併在一身所以归心不得不速也蒙恵药方益荷意爱已依方合和也咫尺未涯瞻𣢾惟时自爱又某启某以闲僻养成懒慢乆阙拜问专人辱书感慰曷已某此幸藏拙极遂优安其如衰病侵凌加以私门烦恼无复情悰亮由福过灾生致此尔所以量分知止切于思归也咫尺莫奉宴言歳暮隆寒伏冀爲时自重又某年齿日加衰残日甚理所冝然不足多怪昨者蒙上哀怜信其实病免并得蔡恩出万幸兼去颍数程便于归计再寻前请不逺朝夕承乐道亦有卜居许下之意柴车藜杖歳时徃来此自一叚事古人难遂盖公素藴未施盛年方壮也若某则实难䇿励尔又某启昨蒙上恩闵其衰老许遂退休自杜门里巷人事几废以是乆阙致诚而雅眷不忘惠然垂问诲谕稠重以慰寂寞于交情乃见之时以励俗风义所及其利博矣非止病夫之荷德也感愧感愧兼审经寒台候万福闲中优幸实多但交亲益难㑹见此爲区区歳晚凝冽惟宴居頥养以需复用与滕待制某顿首自夷陵之贬获见于江宁逮今十年而执事谪守湖濵某亦再逐淮上音尘靡接㑹遇无期则人事之多端劳生之自困可爲叹息何所胜言急歩忽来惠音见及伏承求䘏民瘼宣布诏条去宿弊以便人兴无穷之长利非独见哲人明逹之量不以进退爲心而窃喜逺方凋瘵之民获𬒳恺悌之化示及新堤之作俾之纪次其事旧学荒芜文思衰落旣无曩昔少壮之心气而有患祸难测之忧虞是以言澁意窘不足尽载君子规模闳逹之志而无以称岳人所欲称扬歌颂之勤勉强不能以副来意媿悚愧悚秋序方杪洞庭早寒严召未间千万自重与章伯镇某顿首山郡僻絶不与人通毎辱诲问何胜感愧某材薄宠过得祸甚轻获此优安至爲天幸伯镇尚淹江郡忽已踰年大亨有时先以小抑亦通否之理然也惟冀自爱以副瞻祷又某顿首州干至蒙问以书承此新春福履休𥙿诗文新作金石交奏某处穷僻不接先生长者之论乆矣忽然得之开发鄙滞况得见其人接其道其乐冝如何哉此志未谐惟用瞻企保重保重又某顿首急足至郡辱诲以书承临郡之暇寝味休适可胜瞻慰也示及传记三本文伟意严记详语简而赏罚善恶劝戒丁宁述作之功正爲此尔钦服钦服某幸闲僻甚可寻绎然独懒于撰述尔嘉话未卜冬冷千万保重偃虹隄记滕侯牵强不意敢烦余暇特与挥翰荒恶之文假饰传乆感媿感媿又某昨以目病爲梗求颍自便养慵藏拙深得其冝泛舟长淮翛然其乐急足逺至辱书爲别且承春暄寝味多福相去益逺瞻望徒劳千万保重又某自闻子美之亡使人无复生意交朋沦落殆尽存者不老即病不然困于世路愁人愁人就中子美尤甚哀哉祭文读之重増其悲尔盛作俟至西湖方快吟味淮阳若区区到彼必少祛俗虑尚可勉强以攀作者惠茗正爲所少之物多荷多荷自病来絶不饮酒尤爲无聊正借此物以増清兴尔与王郎中某启向在河朔甞辱书爲诲人事多故未暇复问寻而又闻子野之讣值某迁郡淮南扶挈老㓜凡再登舟再出陆始至弊邑用此亦未暇与交游相弔子野之贤难得此天下公议共惜之若相知之难得则某私恨亦有万万不穷之意苦事苦事自古贤者无不死惟令名不朽则爲永存矣凡朋友爲子野痛惜者惟可以此一事自寛而巳范公志文详悉而实録甚善甚善新歳伊始千万保重以慰瞻咏又某启专入至辱书承经寒爲政外福履清康实慰瞻企某衰病不支遽蒙以烦冗驱䇿不敢固辞其实非所能亦非所乐又非所堪也居华已逾年当别有美用承见谕敢不如教某病目十年遽爲几案所苦冬至后自当请麾南去矣向寒保摄又某启辱见谕碑文及拙诗续当递中奉寄盖以唐书甫了𥘉谓遂得休息而却送本局写印本一字之误遂传四方以此湏自校对其劳苦牵迫甚于书未成时由是未遑及他事以屡失信于长者不避忉忉承首涂有日旦夕当诣谒人还且此不能尽所怀与杜大夫某再拜乆不闻问经夏渉秋荣侍外体履多福近爲澶魏河决淮南例令劝诱人戸进纳梢草淮人旣贫而道逺期促絶无应命者朝旨劝诱使人传宣又令差定莫知所从南京亦必湏有指挥不知本府如何擘画见劝到人戸多少如何诱之孰是差定某才薄能劣受恩厚甚闻朝廷以河事爲急正当竭力𥙷报然若于事无益而爲国歛怨于淮人则重爲可罪也爲逺方不知事体急走此奉咨或有劝诱之术愿乞余矩稍济其急忙中不子细秋凉保重又某启闲居乏人乆不奉问得递中书承荣侍多福又知有悼婴之戚斯事无可柰何惟当自寛上慰慈颜也临政之始劳虑想多前曽託姚教授奉问实録盖自居忧日苦闲坐无由度景又近日有一闲人颇能装裁谅彼视事开决却少暇时以此欲于闲中销日也不讶不讶及闻近有悲戚则犹不可以闲事干聒深悔前言之容易也悚惕悚惕方欲奉䟽偶姚教授介来聊述此冬深保重与张职方某启相聚逾年别来岂胜思恋道涂无阻行巳及陈时时得雨舟中不热自过界沟地土卑薄桑柘萧条始知颍真乐土益令人眷眷尔小儿辈望见万寿塔尚指以为台头闻其语不觉怆然尔过陈恐难附书秋暑多爱又某启自承迁秩甞辱惠书迫以多故寻踈奉问近得康屯田信方知巳授蕲春且居颍上即日寒凛寝味多福某自至此以亲疾厌厌无暇外事欲求一僻地以便侍养而逺处不可迎侍侧近又多爲清要所居不敢陈乞区区于此无复情悰非复湖上之时也未涯相见千万自重因康屯田人回附此相次专驰状也又某启乆不闻问人至得书爲慰不巳六月一日从吉得郡必南正值大热应湏秋𥘉方可离颍簟真病与懒者所冝珍荷珍荷丁太博却有书一封幸爲致逹斯人文章君子不幸遭此在忧患中难得信问徃来早爲逹之也县境有好碑试爲访之别后所収必多也闲中无物爲信惭悚惭悚与刘学士某叩头言罪逆余生护䘮假道乃劳台斾枉顾孤穷感愧之诚何以云谕限兹凶斩无由诣见斯又重以爲恨也乍逺爲邦自重谨附手䟽叙谢又某启哀苦中幸得相见辱眷甚厚行计所迫不胜依恋嗣沐手诲併深感怍乍逺珍重行次草草爲谢与知县寺丞某启自相别后至王回秀才来始一得所惠书承居京师无恙某哀苦如昨近择得葬地在颍西四十里土厚水深略依山水向背其余隂阳家说皆莫能一一如法也卜用今秋恐知恐知示及杜漳州有事令人感涕不已与之同甲内顾身世可爲凛凛此人有材能而气儁冝其与监司违戾然怒者秖能言其率意行事是保无他过矣某闲居无人又不知其所止无处附书信恐知其家属所居因信切言及千万千万徐谢髙科今必已决俟见春牓附书也因见伸意某以妻母病家人儿子辈入京相看因得附此不悉巳暄多爱不次某再拜与临池院主某启小姪人还曽附问迩来暑毒安和某今谋奉太君神柩南归将遂相见因小姪先行奉此不次某书白小师等各安建茶二角表信与吴给事某启罪逆余生逺屏郊外特承顾访感咽何胜仍沐宠惠雄编俾遂荣览虽在哀迷亦知开警如嘉州淯井之作有以见仁言之利博而非文字之空言也钦孰材誉固巳有日粗窥髙藴益用叹服限以衣制不能谒谢聊叙此不次某再拜仲庻太博执事又某启思奉清论不可得徒用企想夏热承体气佳𥙿某此者忽有尹命殊出意外不惟才非所长加以他虑不浅昨巳恳辞庻可得免如其不获恐难坚避辱命志文鄙拙岂足当之弟以欣慕忠义乐于纪次因得附名于石末遂不敢辞尔惶悚惶悚鄙怀区区不能具道某顿首諌院舎人执事又某启新令虽许徃还尚以职事牵冗未皇祗谒计寒凛体气清康前承要墓碣乆稽应命近因病目在告始得牵强衰朽无意思仅能成文不足以发扬令徳慙恐慙恐昬眩不能多书谨此与李留后某启昨自居颍服除乆俟外𥙷旣而召见寻乞蒲同出处仓皇谅闻于外也前日入拜恩旨复留孤生多难鬓髪萧然心形两衰岂有荣进之望但区区未能即去尔承坐镇余闲甚有清趣然想非乆外留当𬒳严召老朽或未出都尚得一相见则爲幸矣瞻仰瞻仰又某启向以侨寄僧坊公私多故忽忽爲别岂胜驰情使至惠书窃承下车经寒动履清福粗慰瞻仰某一守经愚儒尔岂堪适时之用加以衰病勉强实难过禋庆得遂一麾爲幸矣公谨爲郡诚可乐然贤者逺外于今之时势必难乆目疾得静安息虑当益清明某昬花日甚书字如隔云雾亦冀一闲处将养尔深寒惟望爲时自重又某启自旌斾之南数于他书中承见问中间寄惠八功德水又辱手书及今者人至又辱书感慰何巳兼审经寒爲政外体履清康某自过年如陡添十数歳人但觉心意衰秏世味都无可乐百事强勉而已请外决在今春惟不知相见何时尔鄙怀千万莫能具述惟以时爲国自爱瞻仰瞻仰又某再拜近因人还甞得附状兹者寄水人至又辱书审春寒体况清康兼惠清泉亟饮甚甘实如不疑所品物固有处于幽晦而发于贤哲者兹鄙夫欣慕乐于纪述也适值馆伴契丹人使旦夕到阙颇区区湏事毕当驰上也人还谨奉此又某启自春气候不常伏惟摄理清康前承惠浮槎山水俾之作记又于递中辱书乆不爲报盖牵强拙记未成尔某中年多病文思衰落所记非工殊不堪应命文辞巳如此不欲更自缪书亮不爲罪然得子履一挥尤幸盖不敢烦公谨真翰也皇恐皇恐又某顿首急足至辱书承此𥘉暑尊候万福浮槎拙记託贤弟附去多日疑其未至间此急足发来也𥘉深欲自书屡试书数本皆自嫌不过意遂已前书具道必可亮也向时窃见议科埸奏甚佳然欲必行其言尤难也论外计刻剥此非守道守官君子孰肯奋然发愤前颍人已受此赐矣若使常人用心皆如君子生民岂有弊病天下岂有不治㢤郓州还阙方一相见京师乆雨近方晴干不审江淮如何向热以时自重人还谨此不宣某再拜又某启自附浮槎拙记去后捧递中所惠书寻以修报兹者人至又辱赐教某昨承恩俾侍经席辄以近歳贠多滥选官以人轻遂至学士例爲兼职用此爲说得以恳辞圣恩矜察特许寝停甚幸也承示启更不修答也感愧感愧某苦风眩甚剧若遂不止当成大疾作书未竟巳数眩转屡停笔瞑目鄙怀区区不可尽惟爲国慎夏自重又某启承诲示至于勤勤所寄浮槎水味尤佳然岂减惠山之品乆居京师絶难得佳山水顿食此如饮甘醴所患逺难多致不得猒饫尔此山前世粗有名然皆因僧居以爲胜今所记者特水尔故不及其他也张又新水记与陆羽不同考于二家之书可见矣今更録徃时所作大明井记奉呈庶可知其详也因人入都小缾时爲致一两器千里致水恐渉好竒之弊然若不劳烦则亦无害更裁之与向观察某启中间辱书承经暑德履清佳深浣遐想足下留游河朔忽巳数年保塞边要朝廷寄任之重行第嘉绩别膺峻用某衰病无堪待罪西府深愧碌碌秋凉珍爱又某启伏自使斾之西及此两辱书承祁寒爲政外体履清福深慰企渇某居此区区近又领三班坐曹牵冗乆阙拜状仍思旧同局言笑之乐不可复得也请外开春决可去未知𣢾奉何日新正以时自爱书简卷第四与余襄公又别本某顿首再拜启为别五六歳未甞一日不思企而南望然某侍老亲携孱㓜浮江奔陆冲冒风波雾毒之间凢行万三四千里其劳亦甚矣侍母幸粗无恙其如顽然学不益进道不益加而年齿益长血气益衰遂至碌碌随世俯仰而何足称邪安道又不幸丁家艰穷居极南起居安否不通于朋友况欲施其他邪呜唿天果欲穷吾人乎承不乆服除当早治装以少解积歳区区之思广文曾生文识可骇云甞学于君子因其行略以通动静之问此帖与本卷者大同而小异载闽本及京师名贤简启中疑有改定处与第五卷刘原甫书同说与王郎中第二帖为几案所苦与杜大夫第一帖开决与张职方第二帖寒欧阳文忠公文集濮议卷第四濮议卷第四欧阳文忠公集一百二十三札子一首臣伏见朝廷议濮安懿王典礼两制礼官请称皇伯中书之议以谓事体至大理宜慎重必合典故方可施行而皇伯之称考扵经史皆无所据方欲下三省百官博访群议以求其当陛下屈意手诏中罢而衆论纷然至今不巳臣以谓衆论虽多其说不过有三其一曰宜称皇伯者是无稽之臆说也其二曰简宗庙致水灾者是厚诬天人之言也其三曰不当用汉宣哀为法以干乱统纪者是不广本末之论也臣请为陛下条列而辨之谨按仪礼丧服记曰为人后者为其父母报报者齐衰期也谓之降服以明服可降父母之名不可改也又按开元开寳礼国朝五服年月丧服令皆云为人后者为其所生父齐衰不杖期盖以恩莫重扵所生故父母之名不可改义莫重扵所继故宁抑而降其服此圣人所制之礼着之六经以为万世法者是中书之议所据依也若所谓称皇伯者考扵六经无之方今国朝见行典礼及律令皆无之自三代之后秦汉以来诸帝由藩邸入继大统者亦皆无之可谓无稽之臆说矣夫仪礼者圣人六经之文开元礼者有唐三百年所用之礼开寳通礼者圣宋百年所用之礼五服年月及丧服令亦皆祖宗累朝所定方今天下共行之制今议者皆弃而不用直欲自用无稽之臆说此所以不可施行也其二曰简宗庙致水灾者臣伏以上天降灾皆主人事故自古圣王逢灾恐惧多求阙政而修之或自知过失而改悔之庻㡬以塞天谴然皆湏人事巳着扵下则天谴为形扵上今者濮王之议本因两制礼官违经弃礼用其无稽之臆说欲定皇伯之称中书疑其未可施行乃考古今典礼虽有明据亦未敢自信而自专方更求下外廷博议而陛下遽诏中罢欲使有司徐求典礼是则臣下慎重如此人君谦畏如此君臣不敢轻议妄举而天遽谴怒杀人害物此臣所谓厚诬天也议犹未决仍罢不议而便谓两统二父以致天灾者厚诬人也其三引汉宣哀之事者臣谨按汉书宣帝父曰悼皇考初称亲谥曰悼置奉邑寝园而巳其后改亲称皇考而立庙京师皇考者亲之异名尔皆子称其父之名也汉儒𥘉不以为非也自元帝以后贡禹韦玄成等始建毁庙之议数十年间毁立不一至哀帝时大司徒平晏等百四十七人奏议云亲谥曰悼裁置奉邑皆应经义是不非宣帝称史皇孙为亲也所谓应经义者即仪礼云为人后者为其父母报是也惟其立庙京师乱汉祖宗昭穆故晏等以谓两统二父非礼宜毁也定陶恭王𥘉但号共皇立庙本国师丹亦无所议至其后立庙京师欲去定陶不系以国有进干汉统之渐丹遂大非之故丹议云定陶恭皇谥号巳前定议不得复改而但论立庙京师为不可尔然则称亲置园皆汉儒所许以为应经义者惟去其国号立庙京师则不可尔今言事者不究朝廷本议何事不㝷汉臣所非者何事此臣故谓不原本末也中书之议本谓称皇伯无䅲而礼经有不改父名之义方议名号犹未定故尊崇之礼皆未及议而言事者便引汉去定陶国号立庙京师之事厚诬朝廷以为干乱大统何其过论也夫去国号而立庙京师以乱祖宗昭穆此诚可非之事若果为此议宜乎指臣䓁为姦邪之臣而人主有过举之失矣其如陛下之意未尝及此而中书亦初无此议而言事者不原本末过引汉世可非之事以为说而外庭之臣又不审知朝廷本议如何但见言事者云云遂以为欲加非礼干乱统纪信为然矣是以衆口一辞纷然不止而言事者欲必遂其皇伯无稽之说牵引天灾恐迫人主而中书守经执礼之议反指以为姦邪之言朝廷以言事之臣礼当优容不欲与之争辨而外庭羣论又不可家至而戸晓是非之礼不辨上下之情不通此所以呶呶而不止也夫为人后者既以所后为父矣而圣人又存其所生父名者非曲为之意也盖自有天地以来未有无父而生之子也既有父而生则不可讳其所生矣夫无子者得以宗子为后是礼之所许也然安得无父而生之子以为后乎此圣人所以不讳无子者立人之子以为后亦不讳为人后者有父而生盖不欺天不诬人也故为人后者承其宗之重任其子之事而不得复归扵本宗其所生父母亦不得徃与其事至扵丧服降而抑之一切可以义㫁惟其父母之名不易者理不可易也易之则欺天而诬人矣子为父母服谓之正服出为人后者为本生父母齐衰期谓之降服又为所后父斩衰三年谓之义服今若以本生父为皇伯则濮安懿王为从祖父反为小功而濮王夫人是本生嫡母也反为义服自宗懿巳下本生兄弟扵礼虽降犹为大功是礼之齐衰期今反为小功礼之正服今反为义服上扵濮王父也反服小功扵宗懿等兄弟也反服大功此自古所以不称所生父为伯父叔父者称之则礼制乖违人伦错乱如此也伏惟陛下聦明睿圣理无不烛今衆人之议如彼中书之议如此必将从衆乎则衆议不见其可欲违衆乎则自古为国未有违衆而能举事者愿陛下霈然下诏明告中外以皇伯无稽决不可称而今所欲定者正名号尔至扵立庙京师干乱统纪之事皆非朝廷本议庻㡬羣疑可释若知如此而犹以谓必称皇伯则虽孔孟复生不能复为之辨矣爲后或问上或问爲人后者不絶其所生之亲可乎曰可矣古之人不絶也而降之何以知之曰扵经见之何谓降而不絶曰降者所以不絶也若絶则不待降也所谓降而不絶者礼爲人后者降其所生父母三年之服以爲朞而不改其父母之名者是也问者曰今之议者以谓爲人后者必使视其所生若未尝生已者一以所后父爲尊卑踈戚若扵所后父爲兄则以爲伯父爲弟则以爲叔父如此则如之何余曰吾不知其何所稽也苟如其说没其父母之名而一以所后父爲尊卑踈戚则宗从世数各随其逺近䡖重自有服矣圣人何必特为制降服乎此余所谓若絶则不待降者也稽之圣人则不然昔者圣人之制礼也为人后者扵其父母不以所后之父尊卑踈戚为别也直自扵其父子之间为降杀尔亲不可降降者降其外物尔丧服是也其必降者示有所屈也以其承大宗之重尊祖而为之屈尔屈扵此以伸扵彼也生莫重扵父母而为之屈者以见承大宗者亦重也所以勉为人后者知所承之重以专任人之事也此以义制者也父子之道天性也临之以大义有可以降其外物而本之扵至仁则不可絶其天性絶人道而灭天理此不仁者之或不为也故圣人之扵制服也为降三年以为朞而不没其父母之名以着扵六经曰为人后者为其父母报以见服可降而父母之名不可没也此所谓降而不絶者以仁存也夫事有不能两得势有不能两遂为子扵此则不得为子扵彼矣此俚巷之人所共知也故其言曰为人后者为之子此一切之论非圣人之言也是汉儒之说也及衆人之所能道也质诸礼则不然方子夏之传丧服也苟如衆人一切之论则不待多言也直为一言曰为人后者为之子则自然视其父母絶若未尝生己者矣自然一以所后父为尊卑踈戚矣奈何彼子夏者独不然也其扵传经也委曲而详言之曰视所后之某亲某亲则若子若子者若所后父之真子以自䖏而视其族亲一以所后父为尊卑踈戚也故曰为所后者之祖父母妻妻之父母昆弟昆弟之子若子犹嫌其未备也又曰为所后者之兄弟之子若子其言详矣独扵其所生父母不然而别自为服曰为其父母报盖扵其所生父母不使若为所后者之真子者以谓遂若所后者之真子以自䖏则视其所生如未尝生已者矣其絶之不已甚乎此人情之所不忍者圣人亦所不为也今议者以其所生扵所后为兄者遂以为伯父则是若所后者之真子以自䖏矣为伯父则自有服不得为齐衰期矣亦不得云为其父母报矣凡见扵经而子夏之所区区分别者皆不取而又忍为人情之所不忍者吾不知其何所稽也此大义也不用礼经而用无稽之说可乎不可也问者曰古之人皆不絶其所生而今人何以不然曰是何言欤今之人亦皆然也而又有加扵古焉今开寳礼及五服图乃国家之典礼也皆曰为人后者为其所生父母齐衰朞服虽降矣必为正服者示父母之道在也为所后父斩衰三年服虽重矣必为义服者示以义制也而律令之文亦同五服者皆不改其父母之名质扵礼经皆合无少异而五服之图又加以心丧三年以谓三年者父母之丧也虽以为人后之故降其服扵身犹使行其父母之丧扵其心示扵所生之恩不得絶扵心也则今人之为礼比扵古人又有加焉何谓今人之不然也为后或问下问者曰子不能絶其所生见扵经见扵通礼见扵五服之图见扵律见扵令其文则明矣其所以不絶之意如之何曰圣人以人情而制礼者也问者曰事有不能两得势有不能两遂为子扵此则不得为子扵彼此岂非人情乎曰是衆人之论也是不知仁义者也圣人之扵人情也一本扵仁义故能两得而两遂此所以异乎衆人而为圣人也所以贵乎圣人而为衆人法也父子之道正也所谓天性之至者仁之道也为人后者权也权而适冝者义之制也恩莫重扵所生义莫重扵所后仁与义二者常相为用而未尝相害也故人情莫厚扵其亲抑而降其外物者迫扵大义也降而不絶扵其心者存乎至仁也抑而降则仁不害乎义降而不絶则义不害乎仁此圣人能以仁义而相为用也彼衆人者不然也其为言曰不两得者是仁则不义义则不仁矣夫所谓仁义者果若是乎故曰不知仁义者衆人也呜唿圣人之以人情而制礼也顺适其性而为之莭文尔有所强焉不为也有所拂焉不为也况欲反而易之其可得乎今谓爲人后者必絶其所生之爱岂止强其所难而拂其欲也是直欲反其天性而易之曰尔所厚者为我絶之易尔之厚扵彼者一以厚扵此是其可以强乎夫父母犹天地其大恩至爱无以加者以其生我也今苟以为人后之故一旦反视若末尝生我者其絶之固已甚矣使其真絶之欤是非人情也迫扵义而絶之欤则是仁义者教人为伪也是故圣人知其无一可也以谓进承人之重而不害扵仁退得伸其恩而不害扵义又全其天性而使不䧟扵为伪惟降而不絶则无一不可矣可谓曲䀆矣夫惟仁义能曲䀆人情而善养人之天性以济扵人事无所不可也故知义可以为人后而不知仁不絶其亲者衆人之偏见也知仁义相为用以曲䀆人情而善养人之天性使不入扵伪惟达扵礼者可以得圣人之深意也问者曰为人后而有天下者不絶其所生则将干乎大统奈何曰降则不能干矣自汉以来为人后而有天下者尊其所生多矣何尝干扵大统使汉宣哀不立庙京师以乱昭穆则其扵大统亦何所干乎汉魏五君篇治平二年秋八月京师大雨水坏官私庐舍而民𬒳压溺者千余人或谓是时方议濮王典礼议者以谓天灾之应信乎曰议犹未决而天已降灾杀人害物此厚诬天人之言也余巳论之详矣问者曰前世已验之事如之何曰自汉以来由诸侯入继大统之君多矣不可遍举今略举入继大统之君追尊所生父母者二人不追尊父母者三人而试推以祸福之验可以知之矣其追尊所生者二人曰汉宣帝也光武也宣帝𥘉称其父曰亲置园邑而奉之汉儒以为应经义者也光武称其父为皇考立庙南阳而祭之后世无非者是皆进不干大统退不絶本亲最为得礼而宣帝为前汉中兴之主光武为后汉世祖其徳业隆盛天下富安享国长久此二人者追尊所生者也天不降以祸而降之以福生为明帝殁享荣名为万世所尊者也其不追崇所生者三人曰魏废帝也髙贵郷公也常道郷公也魏自明帝无子养齐王芳以为子乃下诏后世有入继之主敢追尊父母者大臣共诛之故终魏之世谨遵其约然自明帝下诏后连三世皆以宗子入继皆不敢追尊其父母其一曰齐王芳立十六年而𬒳废谓之废帝其次曰髙贵郷公立七年为司马文王所弒其次曰常道郷公立七年为晋所篡魏遂以灭亡此三人者能不追尊其所生者也天不降以福而降之以祸一𬒳废一𬒳弑一𬒳簒丧身亡国为万世所悲者也彼汉魏五君者其享国盛衰长短虽自有歴数系扵天命不系扵追尊所生与不追尊也然就以祸福推之追尊者未必不享福不追尊者未必不得祸也晋问或谓为人后者改其所生父母之名考扵六经与古今典礼固无之矣而前世有天下之君多矣果无之乎曰有而不足法也盖自汉以来由藩侯入继大统其为人后合礼而得正之君皆无之也惟五代晋出帝尝以其所生父为皇伯矣此何足道也彼出帝者立不以正非为后继统之君也盖其不当立而立必絶其所生则得立不絶则不得立故不得巳而絶之也出帝父曰敬儒髙祖之兄也敬儒早卒髙祖怜出帝孤而养以为巳子而髙祖自有子五人髙祖疾病以其子重睿託扵大臣及髙祖崩晋大臣背约欲得长君故舍重睿而立出帝其义不当立惟欺天下以为髙祖真子故得立则其势岂敢复顾其所生父也㢤其以为皇伯者不得已也盖立不以正之君又不得已而至此其可为后世法㢤呜唿五代之际礼乐崩壤三纲五常之道絶先王之制度文章扵是扫地矣盖篡逆贼乱之始也而晋氏尤甚自髙祖与契丹为父子出帝以耶律德光则为祖以其所生父则臣而名之是其可以人理责乎是其可以为世法乎出帝既立不旋踵而契丹灭晋迁其族于北荒幽之黄龙府举族饿死永为夷狄之鬼其灭亡祸败自古未有若斯之酷也议者谓汉哀桓乱世不足为法可矣若晋出帝者果可为法乎濮议卷第四礼家聚讼自古固然濮议是非诸儒互有去取今不必论惟公此书力辨英庙本无固必宁以一身而当衆怒深得善则称君过则称已之义且公晚年所着故笔力尤髙或者乃谓可以无传不已过乎近歳吴仁杰作濮议墨守二十篇志在助公然公何待助也绍熈五年十月郡人孙谦益王伯刍校正欧阳文忠公文集表奏书启四六集卷第四表奏书启四六集卷苐四欧阳文忠公集九十三乞根究蒋之竒弹䟽札子臣近因误于布衣下服紫袄爲御史所弹臣即时于私苐待罪蒙圣恩差中使传宣召入中书供职今窃闻蒋之竒再有文字诬臣以家私事臣忝荷国恩备贠政府横𬒳汗辱情实难堪虽圣明洞照察臣非辜而中外传闻不可家至而戸暁欲望圣慈解臣重任以之竒所奏出付外庭公行推究以辨虚实显示多方取进止再乞根究蒋之竒弹䟽札子臣昨日曽有奏陈爲台官蒋之竒诬奏臣以家私事乞以之竒所奏出付外庭公行推究以辨虚实未蒙降出施行臣夙夕思惟之竒诬罔臣者乃是禽兽不爲之丑行天地不容之大恶臣若有之万死不足以塞责臣若无之岂得含胡隐忍不乞辨明伏况陛下圣政惟新万方幽逺咸仰朝廷至公不爲辨曲直而臣身爲近臣忝列政府今之竒所诬臣之事茍有之是犯天下之大恶无之是负天下之至冤犯大恶而不诛负至冤而不雪则上累圣政其体不细由是言之则朝廷亦不可含胡不爲臣辨明也大抵小人欲中伤人者必以暧昧之事贵于难明易爲诬污然而若以无根之谤絶无形迹便可加人则人谁不可诬人人谁能自保欲望圣慈特选公正之臣爲臣辨理先赐诘问之竒所言是臣闺门内事之竒所得必有从来因何彰败必有踪迹据其所指便可推寻尽理根穷必见虚实若实则臣甘从斧钺若虚则朝廷典法必有所归如允臣所请乞以臣札子并蒋之竒所奏降出施行乞罢政事苐一表臣某言臣闻事君之节虽尽瘁以爲期量力而行有不能而则止敢黩盖髙之听沥陈至悃之诚臣某中谢伏念臣本出覊单粗知业履逢右文崇学之代窃并群英之游当好问纳諌之朝获从诸老之后遂蒙奖用叨贰机衡幸四海之无虞得容尸素荷三圣之殊遇特察孤忠坐贪宠禄之荣不觉歳时之乆而余龄向晚百疾交侵四体癯羸甚巳衰之蒲柳双瞳眊瞀㡬不辨于騧骊顷自去秋累陈愚𣢾先皇帝恻然垂闵慰以恩言许至新年俾解重任万乗之仙游忽逺孤臣之素愿莫从方今圣统嗣兴皇明继照人神胥恱中外晏安顾无避事之嫌敢遂乞身之请伏望皇帝陛下特回睿眷俯察懦衷念孤根之易危哀小器之难用置之闲处赐以保全如此则天地之仁曲从于物性犬马之报尚识于主恩又乞罢任根究蒋之竒言事札子臣爲台官蒋之竒诬奏隂私事已具札子乞差官根究明辨虚实伏縁臣见任政府在于事体理合避嫌欲望圣慈先罢臣参知政事除一外任差遣臣旣解去事权庻使所差之官无所畏避得以尽公根究臣窃虑朝廷未明虚实不欲直以此事罢臣职任臣巳别具表章伏乞早赐施行神宗御札春寒安否前事朕巳累次亲批出诘问因依从来要卿知付欧阳脩谢赐手诏札子臣伏蒙圣慈差内臣朱可道传宣抚问仍赐臣手诏委曲慰安臣孤危之迹横爲言事者诬以莫大之罪自非遭遇圣明特爲穷究则当爲冤死之鬼然事出暧昧上烦天造累行诘问必见踪由臣仰恃圣君在上内省亍心必冀终获辨雪臣无任捧诏涕泗感天荷圣激切屏营之至谨奏乞诘问蒋之竒言事札子臣近爲蒋之竒诬奏臣以隂私事前日再具札子乞诘问之竒自何所得因何踪迹彰败乞差官据其所指推究虚实伏縁之竒所诬臣者乃是非人所爲之大恶人神共怒心杀无赦之罪传闻中外骇听四方四方之人以谓朝廷执政之臣犯十恶死罪乃旷世所无之事皆延首倾耳听朝廷如何处置惟至公以服天下之心若实有之则必明着事迹暴扬其恶显戮都市以快天下之怒若其虚妄使的然明白亦必明着其事彰示四方以释天下之疑至如臣者若实有之则当万死若实无之合穷究本末辨理明白亦不容苟生若托以暧昧出于风闻臣虽前有鼎镬后有鈌钺必不能中止也以此言之系天下之瞻望系朝廷之得失系臣命之死生其可忽乎其得巳乎伏乞以臣所奏诘问蒋之竒得于何人其人所说有何事更不得徒说虚辞直具所说人姓名及所闻事状据实闻奏臣所沥血恳必望朝廷理辨虚实乞不留中再乞诘问蒋之竒言事札子臣近累陈血恳烦黩天听爲彭思永蒋之竒诬奏臣隂私事乞辨明虚实伏蒙圣恩累赐诘问至今未闻有所指陈窃以台宪之司虽许风闻言事然所谓风闻者谓事不亲见而有闻于他人耳然其说必有其人其人必有姓名若所闻小事则有不足论若所闻大事系人命之死生则必须审问所说之人事状虚实然后可以上言况之竒明列章䟽伏地顿首坚请必行若不明见事状审知虚实岂敢果决如此及朝廷穷究又却不指定所闻之人姓名亦不明言有何事迹但饰游辞无所的确盖之竒𥘉以大恶诬臣期朝廷更不推究便有行遣及累加诘问遂至辞穷也不然思永之竒惧见指说出所说人姓名后朝廷推鞫必见其虚妄所以讳而不言也臣忝列政府动系国体不幸枉遭诬䧟惟頼朝廷至公推究别证虚实使罪有所归则臣虽死之日犹生之年也臣窃虑朝廷须所说人姓名思永之竒无事指说必以朝廷拒谏爲言此乃辞穷理屈而妄说也臣谓若朝廷闻言事不行则是拒絶言者今以所言事体不可直行须当根究虚实乃是用台官之言即须行遣尔岂足爲拒谏也封进批出蒋之竒文字札子臣以拙直受恩两朝惟以至公之心爲报国之効凡于亲旧不敢有纎介阿私是致怨怒臣深者造爲飞语诬臣以家私隂事是人伦之大恶所以语骇人听易于传布窃以言事之臣谓之天子耳目之官本期禆益聦明若闻外有怨家仇人造作飞语中伤执政之臣正当奋然嫉恶爲臣根穷起谤之人辨别虚实明其诬罔使后㐫人不敢䧟害良善以彰朝廷之明此乃言事之职今思永心知事无实状而不能爲臣辨明反碌碌随衆腾口揺舌蒋之竒专用怨仇人飞语便以虚爲实上惑圣聦及至朝廷再三诘问须要事实则各不能明指一人之言明陈一事之壉思永旣云无实状则知虚妄可知之竒则饰游辞谓风闻于衆且台官虽许风闻而朝廷行事岂可不辨虚实大凡可骇之语易于传布假如怨仇之人有诬大臣以叛逆不道者飞语一出则必腾口相传岂可便以传闻之衆致大臣族诛如此则爲大臣者终日恐惧弥缝不暇何敢尽公行事以身当怨而一夫之怒飞语腾出可以揺动朝廷则正人端士不立足矣以此言之则思永之竒专用风闻惑乱圣聦爲耳目之官罔上欺君其害岂细今闾巷小民有罪犹须证验分明案节圆备方可行刑之竒言臣死罪未明虚实岂可含胡伏乞朝廷以至公之眀必爲分别令事理穷尽止于两端不过虚与实而巳实则臣当死虚则之竒安得无罪使事实而臣不死不足以显之竒之言使事虚不罪之竒不足以雪臣之冤枉臣非敢固惜名位不自引去但以冤若不得雪则身是罪人朝廷自当行法岂容臣自引退若虚则幸望朝廷辩别分明使中外之人知臣无罪然后可以容臣自陈引去臣𥘉乞朝廷差官根究虚实故当乞解权任以避嫌今旣蒙朝廷直行诘问故臣合杜门俟命乞辨明蒋之竒言事札子臣先于庆暦中擢任諌官臣感激仁宗恩遇不敢顾身力排姦邪不避仇怨举朝之人侧目切齿恶臣如雠适㑹臣有一妹夫张龟正前妻女嫁臣一踈族不同居姪晟于守官处与人犯姦是时钱明逸爲諌官遂言臣侵欺本人财物与之有私旣蒙朝廷置狱穷勘并无实状事得辩明而当时执政之臣恶臣者衆其隂私事虽巳辩明犹用财物不明降臣知滁州今惟赵槩知此事甚详若非仁宗至圣至明察臣无辜爲臣穷究则臣岂复更有今日仁宗岂有用臣至此今台官方举前事弹钱明逸䧟害良善不意蒋之竒自又効尤欲望朝廷特加裁察若以蒋之竒所对语无事实知其虚妄乞早赐明告中外以辨臣冤若犹疑于虚实之间则乞更加尽理推穷辩正再乞辩明蒋之竒言事札子臣近以蒋之竒诬奏臣家私事乞赐辩正杜门俟命今巳多日虽䝉朝廷累赐诘问之竒则但云得自彭思永而思永又云事无实状是暧昧之言若此便欲加臣十恶大罪虽州郡小民犯罪官司断狱必未敢便断其死臣孤拙无党特𬒳两朝眷遇忝列政府横𬒳小人诬以禽兽不爲之恶本因臣以至公报国以身当怨不徇亲党阿私至多积仇怨造作飞语中伤而以忠取祸之竒乃以虚爲实欺天罔上及至朝廷诘问则辞穷理屈并无实状指陈至于彭思永亦自言暧昧无实各自乞罢去若臣果有实状何故惜而不言何故自言无实状而自乞罢去以此见思永之竒专欲以暧昧之事惑乱圣聦使臣不能自辩冀望朝廷更不辩明便以风闻行法况圣君在上公道方行臣必不能枉受大恶之名当举族碎首呌天号冤仰诉于阙庭必不能含胡而自止当陛下圣政惟新之日使执政之臣守阙号冤固知非朝廷羙事然臣以恶名不可虚受将不得巳而爲之期于以死必辩而后止臣无任恳血哀号激切之至取进止神宗御札春暖乆不相见安否数日来以言者汚卿以大恶朕晓夕在怀未常舒释故累次批出再三诘问其从来事状讫无以报前日见卿文字力要辨明遂自引过今日巳令降黜仍出牓朝堂使中外知其虚妄事理旣明人疑亦释卿冝起视事如𥘉无恤前言赐欧阳脩谢赐手诏札子臣今日㐲蒙圣慈差中使朱可道传宣抚问赐臣手诏爲言者汚臣以大恶巳令降黜仍出牓朝堂令中外知其虚妄勑臣冝起视事如𥘉无恤前言者臣捧读感咽不知涕泗之横流窃伏自念天地父母能生臣身不能免臣于忧患陛下神圣聦明无幽不烛察臣孤危辨臣冤枉使臣不䧟大恶得爲完人至徳大恩过于天地父母万倍则臣余生之命是陛下所延之命今日之身是陛下再造之身虽尽此命捐此身亦不能上报至徳大恩之万一而臣又有大罪者蒙国宠荣忝居重位处危机之地而自任拙直不防祸患怨仇所积谤怒交兴当陛下即位之初外有机政之繁内有孝思感慕之戚于此之时致言事者以隂私之恶丑秽之言上黩圣听烦陛下暁夕在怀爲臣亲加诘问特赐辨明臣之此罪何以自赎扪心内省何以自安臣无任感天荷圣慙惧涕泗激切屏营之至臣巳依诏㫖来日诣合门祗候入见冀面天颜别陈血恳次乞罢政事第二表臣某言臣近贡封章乞解职任伏奉批答未赐允俞者臣闻髙而必危盖处易倾之势满则招损实存至戒之言敢再沥于恳私輙自干于斧钺臣某中谢伏念臣本以庸妄出于遭逢误𬒳国恩俾参政论材非适用而当重任之难智不周身而履危机之地旣不能于阿徇故多积于怨仇谤怒之兴纷纭靡一所恃者圣君在上公道方行虽构造中伤人言可畏而聦明听察天鉴孔昭旣悉辨于罔诬遂判分于柱直俾臣不䧟大恶得爲完人今乱国之谗巳蒙于逺屏立朝之士皆保于自安则臣仰衔再造之鸿慈正合损躯而自效然念臣病羸之质年迫巳衰宠禄之盈理难乆䖏顷事先帝之日屡贡乞骸之言间奉徳音亦蒙恩许一麾之请素志甚勤伏望皇帝陛下推天地之仁回日月之照闵其孤拙曲赐矜从予之一州俾自退处亦有民社可宣教条苟知尽瘁之方未失事君之节第三表臣某言臣近再上表乞解政事除一外郡差遣奉今月八日批答所乞冝不允者臣闻士之行巳所慎者始终之不渝臣之事君所难者进退而合理苟无大过善退其身昔之爲臣全此者少臣顷侍先帝屡陈斯言今之恳诚盖迫于此臣某中谢伏念臣识不足以通今古材不足以语经纶幸逢盛际之休明早自诸生而拔擢方其与儒学文章之选居言语侍从之流毎蒙过奖于群公常媿虚名之浮实暨晚叨于重任益可谓于得时何甞敢伤一士之贤岂不乐得天下之誉而动皆臣忌毁必臣归人之爱憎不应遽异臣之本末亦岂顿殊盖以处非所冝用过其量惟是要权之地不胜指目之多周防所以履危而简踈自任委曲所以从衆而拙直难移冝其举足则蹈祸之机以身爲歛怨之府复盘桓而不去遂谤议以交兴谗说震惊舆情共愤皇明洞照圣断不疑孤臣获雪于至冤四海共忻于新政至于頼天地保全之力脱风波险䧟之危使臣散髪林丘幅巾衡巷以此没地犹爲幸民况乎拥盖垂䄡其荣可喜抚民求瘼所寄非轻苟可效于勤劳亦宁分于内外伏望皇帝陛下曲回天造俯察愚衷许解剧繁处之闲僻物还其分庻获遂于安全心匪无知岂敢忘于报效又乞外郡第一札子臣前日获对便坐巳具血恳披陈爲台官诬臣以隂丑之事臣闻诗曰中冓之言不可道也所可道也言之丑也盖隂丑之事君子之所深恶犹不可自道于口而况上逹君父之听汚黩朝廷惊骇中外事虽起于诬罔然本臣而发此臣所以夙夜慙惧而无地自容也伏况当陛下即政之𥘉日有军国万机之繁乃以人口不道之事上烦圣虑蒙陛下暁夕在怀亲批诘问再三穷究得其虚妄之状特赐行遣暁告中外使臣大冤获雪人疑尽释夫辩枉直雪幽冤以释天下之疑以快舆情之愤此固陛下神圣聦明自是新政之一事然亦因臣致劳圣虑此亦臣所以夙夜慙惧而无地自容也秪此二事臣自循省巳不能安然而上頼陛下至寛至仁必以此事是臣寮中伤臣非臣自作以紊烦朝廷以此必赐矜恕然臣有不得巳而必不能处者盖臣所以致此大谤者本出怨仇之口由臣拙直多忤于物而在位巳乆积怨巳多若使臣顿然变节勉学牢笼小人以弭怨谤非惟臣所不能亦非陛下所以任臣之意若使臣复居于位秖如前日所爲则臣恐怨家仇人以臣不去必须更爲朝廷生事臣亦终不能安况臣一二年来累爲言者攻击心志摧沮加以衰病所侵两目昬暗四支骨立顾身巳如此而人情又如此亦复何心贪冒荣宠伏望圣慈悯臣之志诚可哀矣察臣之迹实难安矣特许臣解罢除一外郡则天地保全之恩何以论报臣今巳上第三表伏乞早赐降出施行第二札子臣近者䖍露恳诚乞解政事巳三上表殆今累日夙夕俟命跼蹐靡遑臣窃伏自思理冝罢退者其事非一臣闻所谓大臣者必能宣布上徳叶和中外使人心恱豫朝政肃清此乃辅弼之任也臣性既简拙耻爲阿徇又复愚暗不识祸机多积怨仇动遭指目谤怒毁辱不可胜言一二年来屡爲言事者攻击以臣一人无日不烦君父不惟朝廷未甞少静而臣亦未甞少安则臣之小材不堪大用从可知矣臣又思朝廷毎用柄臣必取人望者以其爲衆人所服故使处衆人之上也今如臣者举必爲衆人所怒动必爲衆人所怨谗谤忌嫉丛集于一身以此而居要任者八年矣其未䧟于祸咎者臣窃自恠以爲晚也所頼者圣君在上朝廷至公察臣孤危辨正诬罔使臣不罹枉横得爲完人臣于此时不自引去是不知进退矣臣窃见前世元勲旧徳社稷之臣一有间隙尚或罹于祸咎而臣能薄材劣窃位巳乆语其勤则劳効未着于毫髪询于衆则怨毁巳积于丘山所谓衆怒难犯孤根易危岂敢与人自结仇敌昨縁思永等诬臣以大恶之名于义不可虚受若不辨于今时则无以自明于后世故臣屡乞辨理者盖事不获巳而爲之非敢与言事者争胜负也而自思永等得罪以来言事者固巳耻于不胜若臣复处事权迁延不去彼必自疑而不安是臣下有衆人之怨嫉旁爲言事者切齿他人视之犹爲臣寒心顾臣何以自处伏望圣慈哀臣言之至恳察臣势巳难安予之一州俾自藏缩如此则臣大冤巳雪旣彰新政之清明孤迹获安又荷圣恩之优假言事者但得臣去亦稍释其忿必无疑而安处别不爲朝廷生事则臣之一去所利甚多惟乞出自睿断早赐允俞第三札子臣今月二十日伏蒙圣恩以臣所上第三表乞解政事特降批答不允仍断来章者闻命以还忧惶殒越恳诚所迫欲止不能臣以非才误膺委用歳月巳乆不知引避而宠禄盈满福过灾生仇怨旣多谤谗大作衆情不与孤迹巳危陛下既巳深察而哀怜之矣臣之忧危迫切披肝沥血之诚亦巳屡渎于天聦而陛下固巳谅臣至诚至恳察臣事势当去而无疑矣然而圣恩未忍遽许臣解罢者必以不欲今臣因言者而罢尔盖自思永等逺窜牓朝堂告示以来中外皆知臣事已辨雪陛下至圣至明言事者不能动揺朝廷矣今臣自以恳请与言事者不复相关若赐允俞是陛下出臣于万死之中保全其终始而使之善退也如此则臣之大冤巳蒙辨雪危迹又保安全陛下天地父母之恩自非殒骨糜躯何以论报臣自上三表后巳两具札子披陈必巳蒙省览臣之血诚竭于是矣今更不敢烦言上黩睿听惟乞圣慈哀悯早赐施行谢传宣抚问札子臣今日伏蒙圣慈差中使传宣抚问以臣累表乞解政事之职已除观文殿学士刑部尚书知亳州仍问臣㡬日朝参者臣近以迫切之诚累形章表上烦天听合𬒳罪诛乃蒙睿恩曲赐矜许旣特加羙职乂超转官资仍假善邦俾从私便臣孤危之迹巳荷保全衰晚之年犹贪荣宠但以未受新命无由入谢又蒙圣造曲赐记録丁宁慰谕趣其入见恩数优异举族欢唿伏縁自二十六日后前后殿不坐臣欲乞候御殿日参假冀靣天颜别披血恳次辞刑部尚书札子臣今月二十六日伏䝉圣恩赐臣告勑各一道授臣刑部尚书充观文殿学士知亳州臣猥以庸材乆窃重任虽䇿励驽蹇讫无𥙷报而荏苒歳月渐迫衰残所以屡陈危恳之诚上干宸造者正以愿避宠荣冀全衰朽而天私曲𬒳恩命过优旣加以羙职又超转官资臣窃寻前例参贰之职出处非一而推恩之数罕有若臣之优者况臣近遇覃庆巳叨迁秩未逾两月恩典频仍无功之赏度越常格非惟臣自循省莫知所措而名器所假人言谓何欲望圣慈悯臣孤拙察臣畏避宠荣之恳特许臣只以本官兼职或止转一官庻俾少安常分臣誓竭晚节上报鸿恩今取进止谢观文殿学士刑部尚书表职清书殿寔爲儒者之荣望峻天䑓仍忝刑官之重内循谫薄仰玷光华臣某中谢伏念臣禀质迂愚粗知业履因时幸㑹遂窃宠灵无拾遗𥙷阙之勤常陪法从非大册髙文之手乆厠翰林晚缀宰寮俾闻国论荷三朝之眷遇毎察懦衷幸四海之清平得容尸禄居满盈而不戒积灾衅以自贻属圣统之嗣兴赫皇明而继照诬言诘服已大释于羣疑危迹保全俾不亏于素守犬马合思于报效桑榆柰迫于衰迟屡贡恳私上干聦睿遂蒙开允俾解繁机然而晚节余生本期避宠清资显秩益更贪荣𬒳优渥之非常但凌兢而失措此盖伏遇皇帝陛下圣神御极亭育推仁闵孤拙之势危无容自立谓疲驽之力竭难责逺图曲轸至慈俯从诚请仍怜旧物特示殊恩顾非木石之顽冝识干坤之造飒然素领虽难强于筋骸皎若丹心犹自期于尘露进永厚陵挽歌辞三首引状右臣伏蒙圣恩差臣知亳州军州事见发赴本任次伏见大行皇帝将来八月迁坐于永厚陵中外群臣咸进挽歌辞臣以非才乆窃重任遭遇先帝蒙𬒳圣知恩极昊天未知论报痛深䘮考徒切攀号臣今谨撰成大行皇帝灵驾发引日挽歌辞三首谨随状上进伏候勑㫖亳州谢上表臣某言伏蒙圣恩授臣观文殿学士刑部尚书知亳州军州事巳于今月二日赴上讫者贰政非才虽获奉身而退分符善地犹懐窃禄之慙祗荷宠灵惟知战惧臣某中谢伏念臣章句腐儒之学也岂足经邦斗筲小器之量也宁堪大用而叨尘二府首尾八年荷三朝之误知罄一心而尽瘁若乃枢机冝慎而见事輙言䧟穽当前而横身不避窃寻前载未有能全一昨怨出仇家爲死祸造谤于下者𥘉若含沙之射影但期隂以中人宣言于廷者遂肆鸣枭之恶音孰不闻而掩耳頼圣神之在上廓日月之至明悉究网诬遂投谗贼再念臣性实甚愚而踈于接物事多轻信者盖以至诚如彼匪人失于泛爱平居握手惟期道义之交延誉当朝常丐齿牙之论而未干荐儞之墨巳弯射羿之弓知士其难世必以臣爲戒常情共恶人将不食其余而臣与游旣昧于择贤在满不思于将覆自贻祸衅㡬至颠隮上烦睿圣之保全得完名节于终始洎恳辞于重任尤深恻于皇慈虽避宠辞隆仅能去位而清资显秩愈更叨荣莫逃侥倖之讥实负心颜之斯盖伏遇皇帝陛下干坤大度尧舜至仁察臣自取于怨仇本由孤直悯臣力难于勉强盖迫衰残旣获免于非辜仍曲从于私欲遂同万物俾无失所之嗟未尽余生敢忘必报之效谢赐仁宗御集表臣某言伏准御药院告报伏蒙圣慈赐臣仁宗御集一部一百卷者倬彼云章方聮于寳轴刻之玉版忽𬒳于恩颁臣某巾谢恭惟仁宗皇帝睿哲聦明寛仁恭俭毎虚心而访道务向学以崇儒天纵生知臻作者之谓圣功髙徳盛由焕乎其有文伏惟皇帝陛下纂绍丕图善继先志惟仁祖发挥于衆制乃英考序𫐠而成编昭如三光并照万物法彼后世同符六经方副本之颁行非近辅而莫获敢期睿眷尚及愚臣宠异群邦光生蔀室载念臣出身寒苦自少遭逢晚蒙奖任之殊甞与赓歌之后捐躯论报余生巳负于素心拜赐爲荣抚事但零于清血亳州乞致仕第一表臣某言臣闻难进易退者礼经之格言知足不辱者道家之明戒茍贪荣而不止冝招损以自贻况灾疾之所缠顾筋力之难强輙披悃愊自冒诛夷臣某中谢伏念臣生也多屯少虽有志而识不明于大体用不适于当时徒以荷三朝之误知属四方之无事遂容章句之学窃与机政之司逮更二府之繁盖亦八年之乆既不能遇事发愤慨然有所建明又不能与世浮沉黙尔以爲阿徇毎多言而取怨积衆怒以难当继逢时事之方艰思欲乞身而未获不虞暗祸䧟臣于风波必死之渊上頼至仁脱臣于鲛鳄垂涎之口以至平生所守之名节晚暮未尽之年龄岂臣能于自全皆陛下之所赐旣恳辞于重任仍假守于善邦固巳坦无危疑幸此优逸而风霜所迫鬓发凋残忧患巳多精神耗尽加之肺肝渇涸眼目眊昬去秋以来所苦増剧两胫惟骨拜履俱艰双瞳虽存黒白才辨顾形骸之若此尸宠禄以何安伏望皇帝陛下特轸睿慈俯从人欲许还官政俾返田庐白首明时幸遘垂衣之治酣歌圣化愿追击壤之民虽居畎畒之间永荷干坤之造第一札子臣輙沥血恳上干宸慈臣本以庸虚误蒙奖擢滥尘二府获事三朝无徳可称无言可採旣不能报国又不善谋身怨嫉谤䜛喧腾衆口风波䧟穽仅脱余生忧患旣多形神俱瘁齿髪凋落疾病侵陵故自数年以来窃有退休之志而臣猥以非才乆叨重任连值国家多事所以未敢遽言顷自去春伏蒙陛下矜悯孤危保全晚节许解政事得从外𥙷臣于此时遂乞守亳盖以去颍最近便于私营及入辞之日亦具奏陈乞枉道至颍脩葺故居幸蒙圣恩皆赐允许臣自到亳以来殆将朞歳旧苦痟渇盖巳三年腰脚细痩惟存皮骨行歩拜起乘骑鞍马俱觉艰难而眼目昬花气晕侵蚀视一成两仅分黒白职事至简犹多妨废坐尸厚禄益所难安然臣向者不敢启言而今乃輙兹有请者盖以方今朝廷无事中外晏然臣亦幸无任责之重其进退之际旣无所嫌避又不系重轻故敢直以臣子之私诚自乞君父之怜悯臣以守官在外不得亲伏旒扆之前缕陈悃愊臣今巳具表章欲乞一致仕名目就近于颍州居止以养残年伏望圣慈特赐开许臣无任祈天俟命第二表臣某言臣近贡封章乞还官政伏奉诏答未赐允俞退自省循奚胜殒越臣闻神功不宰而万物得以曲成者惟各从其欲天鍳孔昭而一言可以感动者在能致其诚敢倾䖍至之心再渎髙明之听臣某中谢伏念臣本以一介之贱叨尘二府之聮知直道以事君毎师心而自信然而旣乏捐躯之效又无先觉之明用之已过其分而曽不自量毁者不堪其辱而莫知引去幸頼干坤之再造得逃䧟穽之危机仍许避于要权俾退安于晚节今乃苦于衰病莫自支持顾难冒于宠荣始欲収于骸骨敢期圣念过轸天慈谓虽迫于桑榆未忍弃于草莽窃以古今之制㳂袭不同盖由两汉而来虽处三公之贵毎上还于印绶多自驾于车辕朝去朝廷暮归田里一辞髙爵遂列编民岂如至治之朝深笃爱贤之意毎示隆恩之典以劝知止之人故虽有还政之名而仍享终身之禄固巳不类昔时之士无殊居位之荣然则在臣素心虽切退休之志迹臣所乞尚虞侥倖之讥伏望皇帝陛下恻以深仁矜其至恳俾解方州之任遂归环堵之居固将优游垂尽之年涵泳太平之乐惟辛勤白首迄无一善之称孤负明时莫报三朝之徳此爲慙恨何可胜陈第二札子臣近以疾病衰迟再上表章沥陈血恳乞一致仕名目以养残年圣恩怜悯不忍遽弃特降诏谕未赐允俞承命之际惟知感泣臣窃以七十之制虽着礼经而歴代以来人臣进退多不拘此有年巳过而不得去者有年未及而可以去者盖以人有贤愚理难一槩其或上智髙才元勲旧徳用舍去就系朝廷得失轻重者故虽年巳过之理不得去而人皆不以爲非也若中常之人碌碌备位存之旣无所益去之亦无可思其用舍不爲得失去就不系轻重其人茍能量分知止奉身而退朝廷则必嘉其趣尚而成就其志故虽年未及而特许其去而人亦不以爲非也彼中常之人者居常则无足可称及能识分自量不待年及而知止则尚有一节可取故人君推乐贤养士之心务欲奖成其名节所以不待年及而亦许其去也如臣愚陋不敢过自陈其不肖輙窃自比于中常之人所谓碌碌备位存之无所益去之无可思而用舍去就不系朝廷得失轻重者臣某是也然臣比于中常之人犹有不及者贪冒荣宠过其涯分荷三朝之恩徳而无所报効𬒳小人之摧辱而不能逺去固非有识分知止之明而直以疾病侵陵心神昬耗力不能勉然后不得巳而自陈耳此臣自媿于心者也虽然臣以犬马之贱蒙陛下天地养育之恩始终保全以至今日惟晚暮一节尚頼君父之仁奖成其志臣今巳具第二表陈乞伏望圣慈特赐开许今取进止第三表臣某言臣近者再贡封章乞从致仕伏奉诏书冝不允者窃稽典礼退止一辞上黩睿慈臣今三请虽未忍弃捐之意曲烦再谕以丁宁而不胜迫切之诚尚冀终蒙于开可臣某中谢伏念臣禀生至陋力学不强徒以略诵仁义之言粗知㢘耻之节早縁一艺擢自诸生智非先见之明材无适用之敏但知报国不敢谋身惟枉寻直尺之不爲故圆凿方枘而难合以至𬒳侵凌于群小遭诋毁之百端而臣忍辱强颜踰时歴岁盖思责任之方重顾于去就而难轻今者幸蒙寛恩获保孤拙脱于死地优以便藩旣无效于勤劳徒坐尸于宠禄加以艰危备歴忧患巳多老将疾以偕来形与神而俱瘁昔而少徤黔驴之伎已殚今也病衰驽马之疲难强始露肺肝之恳乞収骸骨而归迹臣前后之心可见迟徊之乆不敢爲于妄举盖幸冀于必从伏望皇帝陛下推天地之仁垂日月之照察臣旣非狷愤以肆一朝之忿又非矫激而希髙世之名本由多难之余诚以不能而止矜其朽惫赐以哀怜许上印章退居田里使病樗拥肿尽尔天年斥鷃逍遥遂其物性幸克成于素志惟仰頼于鸿私第三札子臣輙有血恳上干天慈意迫言烦合从诛戮臣近以衰年疾病三上表章乞一致仕名目伏蒙圣恩累降诏谕未赐允俞祗服训辞惟知感涕臣闻陈力就列不能者止此臣子之常分也臣以庸缪遭遇三朝误𬒳奖擢叨尘二府论其报効𥘉无取于毫分积爲怨仇则不胜于诋訾虽忠邪善恶上则难逃圣鉴之明毁誉是非下则一付至公之论可以抚心省已自信不疑其如蹇拙孤危亦巳甚矣而犹贪冐荣宠不知进退以至横遭诬䧟㡬至顚挤上頼陛下推天地父母之恩以保全之察其诚心许解重任以善地从其私便偷安茍禄优幸巳多而臣量盈器极福过灾生衰疾所婴积年滋甚中虚渇涸若注漏巵腰脚伶俜仅存皮骨旧患两目气晕侵蚀日加昬暗签书文字转觉艰难一郡之间事多旷废是敢直露肺肝愿还印绶而皇慈垂恻未忍遽弃三赐诏谕慰以恩言中外之人皆知圣君恩礼之数过厚于臣者至矣而臣之恳悃迫切不能自止之诚亦巳至矣伏望圣慈悯臣衰残衰臣恳迫特赐允臣累表所乞俾以本官致仕归老田闾则臣虽死之年犹生之日今取进止第四表臣某言臣累贡封章乞从致政伏奉诏书所乞冝不允者未忍遽捐幸曲怜于旧物尚兹再黩盖中迫于危诚进冒诛夷俯深殒越臣某中谢伏念臣以一介无能之贱荷三朝特逹之知仁宗擢自诸生俾参二府先帝力排羣议深察孤忠暨逢神圣之纂临窃幸风云之感㑹至于辨正诬枉保全始终虽天地之施无私恩非责报而犬马之微自效力不逮心继之衰疾之纒绵加以年龄之晚暮宠荣旣过小器盈而必颠筋力已疲飞鸟倦而思止輙露乞身之请愿谐解组之归而皇慈恻然明诏屡下示廓含容之大度慰安憔悴之余生祗服训辞惟知感涕然而忠信所以事上理无弗践之空言进退各有其冝力或不能而当止虽礼着引年之制必待及时而身有负薪之忧亦容辞仕是敢再殚悃愊仰冀哀矜伏望皇帝陛下轸尭舜之深仁推干坤之曲造悯其确至赐以允俞俾还颍尾之居遂养漳濵之病再念臣早从壮歳粗学文辞乆冒荣阶常丰禄赐尚能遇樵夫而谈道宣上徳以谕愚民与故老而挥金均君恩而荣里卷以终晚节永荷鸿私第四札子臣近者累具章表札子披𫐠恳诚上干宸造乞一致仕名目归考田庐伏蒙五降诏书未赐俞允训谕丁宁恩意深至捧读之际惟知感泣而臣情迫于中不能自止者盖以疾病侵攻心志衰尽欲于未填沟壑之间自爲苟且朝暮之计是敢更沥肝膈冀蒙哀怜臣自治平二年巳来遽得痟渇四肢痩削脚膝尤甚行歩拜起乗骑鞍马近益艰难而两目昬暗多年旧疾气晕侵蚀积日转深视瞻恍惚数歩之外不辨人物至于公家文字看读签书动成妨废臣本庸常之人非有深识逺虑毎见比来臣寮多因疾病致仕其人旣遂闲退徃徃稍复康安臣伏自念无才无能叨窃荣宠满盈之罚福过灾生亦欲量分知止辞去官禄庻于晚暮之年少免灾疾之苦又臣所患眼目自今年春夏以来日更増加其势未止惟恐年歳之间遂成废疾若幸于未废之前获遂退休之请与其病废尚窃羙名臣之愚虑所希实止于此臣遭遇明圣过蒙知奖其孤危蹇拙之迹荷保全终始之恩可谓至矣而未知报効遽迫病衰天心仁悯必垂矜恻臣不敢避烦言屡黩之罪今巳再具表陈乞伏望圣慈特赐开许今取进止第五表臣某言臣近者累具陈乞愿还官政伏蒙圣慈五降诏书未赐俞允上恩曲谕巳至矣而丁宁下愚弗移但顽然而迷执论罪合当于诛戮原情尚冀于矜从臣某中谢伏念臣以空言少实之文守泥古不通之学遭逢亨㑹玷窃宠灵禄利巳丰乃辞陈力恩私未报輙欲便身推是以言固难逃责若乃艰危险䧟仅存将尽之余龄沮辱摧伤无复平生之壮气加以形骸衰飒疾病侵凌顾难恋于轩裳遂退甘于畎畒语其此志又若可哀自伸五请之勤巳渉三时之顷天慈恻隐圣度优容谓驽马虽疲念服辕之巳乆而蓍簮至贱闵旧物而不忘固当上体至仁勉安厥位而夏秋交际痾疹日増弱胫零丁惟存骨立昬瞳眊瞀常若冥行旣未知痊损之期终当废去而苟遂退休之恳尚窃羙名是敢更殚悃愊之私冀动髙明之听伏望皇帝陛下推干坤亭育之施回日月照临之光少寛屡黩之刑俯徇至诚之请庻使戒满盈而知止免灾疾以全生老安治世之和永荷终身之赐第五乞守旧任札子臣今月六日准枢宻院递到诏书一道以臣上第五表乞致仕伏蒙圣恩未赐俞允者伏念臣以庸虚浅末之学遭遇三朝荷非常不次之恩宠未知报効之方而遽迫衰病自惧盈满思慕古人知止之节愿于圣世获遂退休陛下仁圣寛慈俯哀诚悃旣恕其屡黩之罪未加诛戮而又推天地父母之恩不忍遽令退去六降诏书丁宁训谕感极惟泣不知所容再念臣昨蒙恩许守此便郡以养衰残今到任巳及一年盖爲脚膝乗骑鞍马艰难忧虑非时别有移替欲望圣慈许臣且更于此将理一二年间若稍获安痊则不敢上烦圣听臣以孤危蹇难之迹荷陛下始终保全之恩以至今日犹以衰残疾病之恳烦君父含容养育之私臣无任表奏书启四六集卷第四绍熈三年十月承直郎丁朝佐编次郡人孙谦益校正乞诘问蒋之竒言事札子天下之心封进批出蒋之竒上字札子使事虚乞罢政事第三表动皆臣忌亳州谢上表于廷知士其难恳辤必报之効亳州乞致仕第三札子累表第四札子明圣欧阳文忠公文集附录卷第四附録卷第四传神宗旧史本传欧阳脩字永叔吉州永丰人四歳孤母郑教读书爲文中进士第𥙷西京留守推官召试学士院迁鎭南军节度掌书记馆阁校勘时范仲淹以言事忤宰相贬知饶州论救者甚衆而諌官髙若讷独不言脩以书责之以爲不知耻若讷怒连其书以闻坐贬崃州夷陵令徙光化军干徳令改武成军节度判官迁太子中允馆阁校勘预修崇文总目书成改集贤校理知太常礼院出通判滑州庆历初吕夷简老病在相位天下事积成抏弊元昊盗边陜右师老兵顿天子忧之一日夷简罢相夏竦爲枢宻使既除复罢而更用杜衍又范仲淹冨弼韩琦同时擢执政收揽一时名士增諌官贠脩首在选中擢太常丞知谏院脩力◍时事屡请责执政以时所可爲者于是仁宗开天章阁给二府笔札令具所以施行条上其后下诏劝农桑兴学校抑侥倖脩之发明居多是时执政皆脩素所厚善而脩所言事一意径行不以形迹嫌疑顾避天下之士知其立朝有本未质行正直衆颇推许小人自此侧目而党人之论兴矣初石介作庆历圣徳诗言进贤退姦之难其指以美杜衍等进而竦见黜也竦既怀不满因与其党造爲党论目仲淹衍及脩爲党人脩乃上朋党论其大略言小人无朋惟君子则有之如书曰受有臣亿万惟亿万心周有臣三千惟一心纣亿万人各异心可谓无朋矣而纣因以亡武王之臣三千人可谓大朋矣而周用以兴盖君子之朋虽多而不厌故也擢同修起居注阅月拜右正言知制诰于是爲党论者恶脩擿语其情状使内侍蓝元震宻上䟽言范仲淹欧阳脩尹洙余靖前日蔡襄谓之四贤斥去未㡬复还四人得志遂引襄爲同列以爵禄爲私惠胶固朋党转相汲引不过三二年布满要路则误朝迷国谁敢有言仁宗不听㑹𬒳㫖使河东自陜西兵兴刍粮乆不继言者屡请废麟州脩请移兵就食于濵河诸堡使缓急不失应援平时可省餽运麟州以故不废又建言忻代州岢岚火山军故时并边皆民田潘美患虏入㓂乃使民内徙空其地自后虏人盗耕不巳请益募民赋田入租歳可得谷数百万斛给边仍计顷出丁爲兵不者他日尽爲虏所有矣从之㑹保州兵叛出脩爲龙图阁直学士河北都转运使仁宗靣谕曰勿爲乆计有事第言之脩对以谏官乃得风闻今在外使事有指越职罪也仁宗曰事苟冝闻岂可以中外爲辞甞上䟽言今杜衍韩琦范仲淹冨弼相继罢去天下皆知其有可用之贤而不闻其有可罢之罪自古小人败事其说不逺欲广䧟良善则指爲朋党欲动摇大臣则诬以专权盖去一善人而衆善人尚在则未爲小人之利欲尽去之则善人少过难一一求瑕唯是指以爲朋则可尽逐至如自古大臣𬒳主知而蒙信任则难以他事动摇惟有专权是上之所恶方可倾之夫正士在朝羣邪所忌谋臣不用敌国之福今此四人一旦罢去而使群邪相贺于内四夷相贺于外臣所以爲陛下惜之也于是爲党论者愈益忌之初脩妹适张龟正卒无子而有女女实前妻所生甫四歳以无所归其母擕养于外氏及笄脩以嫁族兄之子晟㑹张氏与奴姦事下开封狱狱吏因附致其言以及脩诏以户部判官苏安世内侍王昭明杂治之卒无状乃坐用张氏匳中物买田立欧阳氏劵左迁知制诰知滁州乆之迁起居舎人知扬州徙颍州复龙图阁直学士知应天府以母忧去既免丧入见脩老矣髪白仁宗恻然问在外㡬年今年㡬何恩意甚渥命判流内铨小人恐脩复用乃伪爲脩奏乞汰内侍挟威令爲姦利者宦者人人忿怨杨永徳者隂以言中脩出知同州仁宗悟留刋修唐书爲翰林学士加史馆脩撰勾当三班院改侍读学士知蔡州未行复爲翰林学士判太常寺时文士以磔裂怪僻相尚脩知贡举深革其敝前在髙第者尽黜之务求平淡典要举子皆造言谤之巳而文亦卒变拜右諌议大夫判尚书礼部又判祕阁祕书省加兼侍读辞不受同修玉牒兼龙图阁学士权知开封府以给事中罢同提举诸司库务改羣牧使唐书成拜礼部侍郎爲枢宻副使尝因水灾凡再上䟽请立皇子言甚激切未几参知政事与韩琦等恊定大议立英宗巳而英宗力辞宗正之命脩进曰宗室不领职事今忽有此除天下皆知陛下将以爲嗣也不若遂正其名且宗正诰敕付合门故得不受若立为皇子则止降一诏书大事定矣不可辞也仁宗以为然遂下诏及英宗以疾未亲政事慈圣光献太后垂帘脩与二三大臣主国论每帘前奏事或执政聚议有未可脩未尝不抗是非力争台谏官至政事堂论事事虽非已出同列未及启口而脩已直折其短以至士大夫建明利害及所祈请前此执政多媕阿不明白是非至脩必一二数之曰某事可行某事不可行用是怨诽者益多英宗尝面称脩曰性直不避衆怨脩亦尝称诵故相王曽之言曰恩欲归已怨使谁当及上即位御史蒋之竒言脩帷箔事连其长子妇吴氏脩杜门请付有司按治先是脩妻之从弟薛宗孺坐举官𬒳劾内冀㑹赦免而脩乃言不可以臣故徼幸乞特不原以故宗孺坐免官怨脩因构爲无根之言欲以污辱之㑹刘瑾亦素仇家乃腾其谤以语中丞彭思永思永以语之竒之竒始以私议濮王事与脩合而脩特荐爲御史时方患衆论指目爲姦邪及得此因亟持以自解扵是诏诂语所从来之竒言得之思永以与瑾同郷故力抵以爲风闻上爲其辞穷降思永知黄州之竒监道州酒遣中使手诏慰安脩脩遂称疾力乞解机务以观文殿学士刑部尚书知亳州时脩年六十乃连六表乞致仕不从迁兵部尚书知青州脩尝荐王安石扵朝及安石执政助神宗有爲脩不悦常平法下乃以擅止散青苗钱诏释其罪除检校太保宣徽南院使判太原府三辞不受徙知蔡州以老病乞骸骨章数上乃爲观文殿学士太子少师致仕卒年六十六赠太子太师太常𥘉谥曰文常秩曰脩有定䇿之功请加以忠乃谥曰文忠𥘉英宗即位追赠宗室尊属至濮安懿王中书以本朝未有故事请付有司详议英宗谦恭重其事诏湏大祥后议之后乃诏礼官与侍制以上详议而有司以爲王当称伯改封大国朝廷以典礼未正再下尚书省集议而皇太后手书以议事诘责执政扵是手诏权罢议令有司博求典故以闻御史吕诲等弹奏脩首𨳩邪议琦公亮槩附㑹不正请如有司议脩论本生之亲改称皇伯历考前世皆无典据进封大国则又礼无加爵之理已而皇太后出手书曰濮安懿王及谯国太夫人王氏襄国太夫人韩氏仙㳺县君任氏可令皇帝称亲仍尊濮安懿王爲皇三夫人并称后是日手诏欲遵太后手书称亲而不敢当追崇之典诲及范纯仁传尧俞赵瞻赵鼎论列不巳英宗问执政当如何脩对曰御史以爲理难并立若以臣等有罪即留御史若非罪则惟圣㫖是聴英宗乃令出御史其后脩着濮议引䘮服记曰爲人后者爲其父母报报者齐衰期也谓之降服亲不可降降者降其外物尔丧服是也其必降者示有所屈也以其承大宗之重尊祖而爲之屈尔屈扵此以伸扵彼也生莫重扵父母而爲之屈者以见承大宗者亦重此以义制者也父子之道天性也临之以大义有可以降其外物而本之扵至仁则不可絶其天性絶人道而灭天理此不仁者之或不为也故圣人制服为降三年爲朞而不没其父母之名以见服可降而名不可没也此以仁存心者也又曰令议者欲以为人后之故使一旦反视父母若未尝生我者其絶之巳甚矣使其真絶之欤是非人情也迫扵义而伪絶之欤是仁义者敎人为伪也所议大略如此国朝接唐五代末流文章专以声病对偶为工剽剥故事彫刻破碎甚者若俳优之辞如杨亿刘筠辈其学博矣然其文亦不能自拔扵流俗反吹波扬澜助其气势一时慕効谓其文为崑体时韩愈文人尚未知读也脩始年十五六扵邻家壁角破簏中得本学之后独能摆弃时俗故歩与刘向班固韩愈柳宗元争驰逐是时尹洙与脩亦皆以古文倡率学者然洙材下人莫之与至脩文一出天下士皆向慕为之唯恐不及一时文章大变庶几乎西汉之盛者由脩发之然至论易则以系辞非孔子之言论周礼则疑非周公所作是以君子之爱其文者犹叹息扵斯焉脩性刚直处善恶黒白明遇事直前不避机穽其放逐流离者屡矣而复振起志气犹自若也尝集三代以来金石刻爲一千卷颇是正譌谬所着易童子问三卷诗本义十四卷居士集五十卷内外制奏议四六集又四十余卷子发奕棐辩文史臣曰法言变而有离骚自是而降相望千百年其间虽有名世者而马迁韩愈莫能过也宋兴承平百年士生斯时多矣然接五代琱瑑之习风声气俗尚在也欧阳脩奋然蹑二子之后无愧焉至其以系辞爲非孔子所作此道隐扵小成言隐扵浮华者欤四朝国史本传欧阳脩字永叔吉州永丰人四歳而孤母郑氏亲诲之学及冠嶷然有声宋兴且百年而文章体裁犹仍五季余习锼刻骈偶淟涊弗振士因陋守旧论卑气弱苏舜元舜钦柳𨳩穆脩辈咸有意作而张之而力不足韩愈遗藁閟扵世学者不复道脩㳺随得扵废书簏中读而心慕焉昼停飡夜忘寐苦志探赜必欲并辔絶驰而追与之并举进士试南宫第一擢甲科调西京推官留守钱惟演器其材不撄以吏事脩以故益得尽力扵学入朝爲馆阁校勘范仲淹以言时事贬在廷多论救司谏高若讷独以爲当黜脩诒书责之谓不知世间有羞耻事若讷上其书坐贬夷陵令稍徙干德令武成节度判官仲淹使陕西辟掌书记脩笑而辞曰昔者之举岂以爲利哉同其退不同其进可也乆之复校勘进集贤校理庆历三年知谏院时仁宗更用大臣杜衍富弼韩琦仲淹皆在位增谏官员脩首在选中每进见劝帝延问执政咨所宜行旣多所张施小人翕翕不便脩虑善人必不胜数爲帝分别言之又上朋党论其畧以谓小人无朋惟君子则有之小人所好者利禄所贪者财货当同利之时暂相党引及见利而争先则反相贼害虽兄弟亲戚不能相保故曰小人无朋君子则不然所守者道义所行者忠信所惜者名节以之脩身则同道而相益以之事国则同心而共济终始如一故曰君子有朋纣有臣亿万惟亿万心可谓无朋矣而纣用以亡武王有臣三千惟一心可谓大朋矣而周用以兴盖君子之朋虽多而不厌故也脩天性疾恶论事无所回隐人视之如仇而愈奋厉不顾帝独奨其敢言靣赐五品服顾侍臣曰如欧阳脩者何处得来同脩起居注遂知制诰故事必试而后命诏特除之奉使河东自西方用兵议者欲废麟州以省餽饷脩曰麟州天险不可废废之则河内郡县民皆不安居矣不若分其兵驻并河诸堡缓急得以应援而平时可省转输扵䇿爲便由是州得存又言忻代岢岚多禁地废田愿令民得耕之不然将爲虏有朝廷下其议乆乃行歳得粟数百万斛使还会保州兵乱以爲龙图阁直学士河北都转运使陛辞帝曰勿爲乆留计有所欲言言之对曰臣在谏职得论事今越职而言罪也帝曰但言之母以中外爲间贼平大将李昭亮通判冯愽文私纳妇女脩捕博文系狱昭亮惧立出之兵之始乱也招以不死旣而皆杀之胁从二千人分隶诸郡富弼爲宣抚使恐后生变将使同日诛之与脩遇扵内黄夜半屏人告之故脩曰祸莫大扵杀巳降况胁从乎旣非朝命脱一郡不从爲变不细弼悟而止杜衍等相继罢去脩上䟽曰此四人者天下皆知其有可用之贤而不闻其有可罢之罪小人欲广䧟良善必指爲朋党欲动摇大臣必诬以颛权盖善人少过唯指以爲党则可一时尽逐今四人一旦罢去臣爲朝廷惜之扵是邪党益忌脩因其孤甥张氏狱傅致以罪左迁知制诰知滁州居二年徙扬州颍州复学士召判流内铨时在外十一年矣帝见其髪白问劳甚至又有诈爲脩奏乞汰内侍爲姦利者其羣皆怨怒譛之出知同州帝纳吴充言而止迁翰林学士扵是冨弼韩琦复用庆暦故臣稍集士大夫知天子有致治之意相贺扵朝脩乞蔡州去帝复纳刘敞赵抃之言而止奉使契丹其主命贵臣四人押燕曰此非常制以卿名重故尔知嘉祐二年贡举时士子尚爲险怪竒涩之文号太学体脩痛排抑之凡如是者輙黜毕事向之嚣薄者伺脩出聚譟扵马首街逻不能制然场屋之习从是遂变加龙图阁学士知开封府承包拯威严之后简易循理不求赫赫名京师亦治旬月改羣牧使在翰林八年知无不言河决商胡北京留守贾昌朝欲𨳩横壠故道回河使东有李仲昌者欲导入六塔河议者莫知所从脩以爲河水重浊理无不淤下流旣淤上流必决以近事验之决河非不能力塞故道非不能力复但势不能乆耳横壠功大难成虽成将复决六塔狭小而以全河注之濵德博必𬒳其害不若因水所趋増隄峻防䟽其下流纵使入海此数十年之利也宰相陈执中主昌朝文彦博主仲昌竟爲河北患狄青爲枢宻使有威名帝不豫讹言籍籍脩请出之扵外以保其终嘉祐元年水灾脩上䟽曰陛下临御三纪而储宫未建昔汉文帝𥘉即位以羣臣之言即立太子而享国长乆爲汉大宗唐明宗恶人言储嗣事不肯早定致秦王之乱宗社遂覆陛下何疑而乆不定乎其后建立英宗盖原扵此五年拜枢宻副使六年参知政事英宗未亲政皇太后御帘大臣奏事间有未可脩必力抗是非台谏官至政事堂所论或矫异它执政未及言已面折其短朝士建白利害及凡所求请必明告之曰某事可行某事不可行以是怨诽益衆帝将追崇濮王命有司订议皆谓当称皇伯改封大国脩引丧服记以爲为人后者为其父母报降三年爲期而不没其父母之名以见服可降而名不可没也若本生之亲改称皇伯历考前世皆无典据进封大国则又礼无加爵之道故中书之议不与衆同太后出手书许帝称亲尊王爲皇三夫人爲后帝不敢当扵是御史吕诲等六人争论不巳指脩爲主议皆𬒳逐惟蒋之竒之说合脩意脩荐为御史衆目爲姦邪之竒患之则思所以自解脩妇弟薛宗孺有憾扵脩造帷薄不根之谤摧辱之展转逹扵中丞彭思永思永以告之竒之竒即上章劾脩神宗初即位欲深谴脩访扵故宫臣孙思恭思恭爲辨释脩杜门请推治帝使诘思永之竒问所从来辞穷皆坐黜脩亦罢爲观文殿学士知亳州明年移青州改宣徽南院使判太原府辞不拜徙蔡州脩本以风节自持旣数困污蔑才年六十即连乞谢事帝輙优诏弗许及守青又以擅止散青苗钱爲王安石所诋故求归愈切熈宁四年以太子少师致仕五年薨年六十六赠太子太师谥曰文忠脩始在滁州号醉翁晚更号六一居士天资刚劲见义勇爲虽机穽在前触发之不顾放逐流离至于再三志气自若不悔也爲文天材自然丰约中度其学推韩愈孟轲以逹扵孔氏着礼乐仁义之实以合扵大道其言简而明信而通引物连类折之扵至理以服人心超然独骛衆莫能及故天下翕然师尊之奨引后进如恐不及赏识之下率为闻人曽巩王安石苏洵洵子轼辙布衣屏处未爲人知脩即㳺其声誉谓必显扵世笃扵朋友生则振掖之死则调护其家好古耆学凡周汉以降金石遗文㫁篇残简一切掇拾研稽异同立说扵左的的可表证谓之集古録奉诏脩唐书纪志表自撰五代史记法严词约多取春秋遗旨殆与史汉相上下苏轼叙其文曰论大道似韩愈论事似陆贽记事似司马迁诗赋似李白识者以爲名言中子棐棐字叔弼广览彊记能文词年十三时见脩着鸣蝉赋侍扵侧不去脩抚之曰儿异时必能为此因书以遗之用䕃爲祕书省正字登进士乙科念父老不肯仕强之乃调陈州判官终不行脩所为文湏人代者多出其手脩薨代草遗表神宗读而爱之意脩自作也免丧始为审官主簿官制局检详官太常博士主客考功员外郎议者患选人贠多请令二十五歳而试扵铨又守选三年而后仕进士特奏名者予之官而不使调选棐曰是非朝廷所以立议本意也且所爲议冗官者欲利士人耳今加年而使守选是反害之也所谓特奏名者非它儒人老扵埸屋者也闵其无成而老故予之微官使霑禄而后归今乃授之虚名是终穷之也遂得不变元祐初以集贤校理爲着作郎判登闻鼓院复徙职方礼部员外郎知襄州曽布执政其妇兄魏泰恃声势来居襄规占公私田园强市买与民争利郡县莫敢谁何至是指州门东偏官邸废址爲天荒而请之吏具成牍至棐曰孰谓州门之东偏而有天荒乎却之衆共白曰泰横扵汉南乆今求地而缓与之且不可而又可却邪棐竟持不与泰怒譛扵布徙之潞州旋又罢去夺校理元符末还朝歴吏部右司二郎中以直祕阁知蔡州蔡地薄赋重转运使又爲覆折之令多取扵民民不堪命㑹有诏禁止而佐吏惮使者不敢以诏旨从事棐曰州郡之扵民诏令茍有未便犹将建请今天子徳意深厚知覆折之病民手诏止之若有惮而不行何以爲长吏命即日行之未几坐党籍废十余年卒年六十七史臣曰由三代以降薄乎秦汉文章虽与时盛衰而蔼如其言晔如其光皦如其音盖均有先王之遗烈渉晋魏而弊至唐韩愈氏乃复起唐之文渉五季而弊至脩复起阏百川之頽波导之东注斯文正传追歩前古匹夫而为百世师一言而为天下法此两人足以当之愈不极扵用脩用矣而不极其至然国朝文风彬彬至今脩之功学士大夫相与尸而祝之可也附録卷第四欧阳文忠公文集集古录跋尾卷第四集古録跋尾卷第四欧阳文忠公集一百三十七魏受禅碑右魏受禅碑世传爲梁鹄书而颜真卿又以爲钟繇书莫知孰是按汉献帝纪延康元年十月乙夘皇帝逊位魏王称天子又按魏志是岁十一月葬士卒死亡者犹称令是月丙午汉帝使张愔奉玺绶庚午王升坛受禅又是月癸酉奉汉帝爲山阳公而此碑云十月辛未受禅于汉三家之说皆不同今据裴松之注魏志备列汉魏禅代诏册书令羣臣奏议甚详盖汉实以十月乙夘䇿诏魏王使张愔奉玺绶而魏王辞让往返三四而后受也又据侍中刘廙奏问太史令许芝今月十七日已未可治坛场又据尚书令桓阶等奏云輙下太史令择元辰今月二十九日可登坛受命盖自十七日已未至二十九日正得辛未以此推之汉魏二纪皆缪而独此碑爲是也汉纪乙夘逊位者书其初命而略其辞让往返遂失其实尔魏志十一月癸卯犹称令者当是十月衍一字尔丙午张愔奉玺绶者辞让往反容有之也惟庚午升坛最爲缪尔癸卯去癸酉三十一日不得同爲十一月此尤缪也禅代大事也而二纪所书如此则史官之失以惑后世者可胜道哉嘉祐八年九月十七日书魏公卿上尊号表右魏公卿上尊号表唐贤多传爲梁鹄书今人或谓非鹄也乃钟繇书尔未知孰是也呜唿汉魏之事读其书者可爲之流涕也其鉅碑伟字其意惟恐传之不逺也岂以后世爲可欺欤不然不知耻者无所不爲乎魏钟繇表右钟繇法帖者曹公破关羽贺捷表也其后书云建安二十四年闰月九日南蕃东武亭侯钟繇上集贤校理孙思恭精于历学余问孙君建安二十四年闰在何月思恭爲余以汉家所用四分干象历推之是岁巳亥二历皆闰十月而陈寿三国志所书时月虽爲简略然以思恭言考之则合按魏志是岁冬十月军还洛阳其下遂书孙权请讨关羽自効于呉志则书闰月权讨羽以魏呉二志参较是闰十月矣呉志又书十二月权获羽及其子平魏志明年正月乃书权传羽首至洛阳盖二志相符乃权以闰十月方征羽至十二月获之明年正月始传首至洛理可不疑然则钟繇安得于闰十月先贺捷也由是此表可疑爲非真而今世盛行复有两本字大小不同小字差类繇书然不知其果是否姑并存之以俟识者治平元年七月廿六日书又右魏钟繇书其辞云戎路兼行履险冒寒因述曹仁徐晃破关羽事其后题云建安二十四年闰月九日南蕃东武亭侯臣繇上按建安二十四年冬曹公军于摩陂而仁等破羽后未甞出征履险冒寒之役又古人牋启不书年此二事可疑又云羽巳𬒳手刃据三国志羽围曹仁于樊爲仁所败而走后爲孙权兵斩于沮与此帖不同魏刘熹学生冡碑右魏刘熹学生冡碑在襄州谷城县界中余爲干徳令时尝以公事过谷城见数荒冡在草间傍有古碑倾侧半埋土中问其村人爲何人冡皆不能道而碑文磨灭不暇读而去后数年在河北始集録古文思向所见谷城碑疑爲汉碑求之又数年乃获按襄州图经云学生冡在县东北水经注云魏济南刘熹字徳怡博学好古立碑载生徒百余人其不终业而卒者葬于此号学生冡今碑虽残缺而熹与生徒名字往往尚可见盖余昔所见乃学生冡而碑魏时碑也熹谷城令也治平元年正月十日书魏贾逵碑右魏贾逵碑魏志逵传云逵爲绛邑长爲贼郭援所攻绛人与援约不害逵乃降而援欲以逵爲将怒逵不肯叩头欲杀之绛人乗城唿曰负要杀我贤君宁俱死援义之遂不杀又按裴松之注引魏略云援捕得逵怒不肯拜促斩之诸将覆护囚于壷关土窖中守者祝公道释其械而逸之与魏志不同而此碑但云爲援所执临以白刃不屈而已不载绛人约援事如传所载不独逵有徳于绛人而绛人临危能与逵生死亦可谓贤矣自古碑碣称述功徳常患过实如逵与绛人徳义碑不应略而不着颇疑陈寿作传好竒而所得非实也松之又注魏书逵年五十五而碑云五十有四亦当以碑爲正嘉祐八年十一月十四日书魏邓艾碑右邓乂碑考其事蹟终始即魏邓艾碑也艾甞爲兖州刺史据碑云晋初甞发兖州兵讨叛羌艾降巫者传言授以用兵之法因以破羌兖人神之遂爲艾立庙建碑纪其事艾于三国时爲名将甞有大功其姓名闻于世甚显史与兖人皆不应误而艾乂二名不同如此此君子所以慎于传疑也余谓古人艾乂常通用汉书曰黎民艾安与惩艾创艾注皆读爲乂岂非邓侯名艾音乂而书碑者从省欤后人读史无音注乃直以爲蒿艾之艾而流俗转失乆而讹缪遂不复正此理或然览者详之熈宁壬子正月晦日六一堂书吴九真太守谷府君碑右谷朗者事吴爲九真太守碑无书撰人名氏其序云府君讳朗字义先桂阳耒阳人豫章府君之曽孙公府君之孙郎中君之子也其先出自颛顼益爲舜虞赐姓嬴氏至于扉子封于秦谷因而氏焉谷氏在吴不显史传无所见所谓豫章府君而下三世皆莫知其名字按秦本纪非子邑于秦而此与朗子永宁侯相碑皆爲扉子莫详其义也治平元年四月廿六日书吴国山碑右吴国山碑者孙皓天册元年禅于国山改元天玺因纪其所获瑞物刋石于山隂是岁晋咸宁元年后五年晋遂灭吴以皓昬虐其国将亡而衆瑞并出不可胜数后世之言祥瑞者可以鉴矣熈宁元年中元后一日书晋南郷太守颂右南郷太守司马整按晋书宣帝弟曰安平献王孚孚次子曰义阳成王望望第三子曰随穆王整整先望卒后武帝分义阳之随县封整爲王谥曰穆整以魏咸熈二年爲南郷太守是歳晋武受禅改元泰始泰始三年徙整南阳而南郷人爲整建此碑晋书地理志当魏末荆州分属三国而南郷南阳皆属魏后晋武改南郷爲顺阳此碑今在光化军军即襄州谷城县之隂城镇隂城当魏晋时爲南郷属县也余贬干徳县令时得此碑今二纪矣嘉祐八年九月二十六日书晋南郷太守碑右南郷太守碑不着书撰人名氏题曰宣威将军南郷太守司马府君纪徳颂碑云君讳整字孔修太宰安平王之孙太尉义阳王之子按晋书宣帝弟曰安平献王孚孚次子曰义阳成王望望第三子随穆王整整先望卒后武帝分义阳之随县封整爲王谥曰穆整以太始三年自南郷太守徙南阳而南郷人共立此碑今在光化军军即襄州谷城县之隂城镇按晋志不列南郷郡据此碑所载县令名氏有武陵筑阳丹水隂城顺阳析六县此盖南郷郡所治也晋志但云南郷魏时属荆州武帝平吴改爲顺阳郡而不着顺阳治所兴废属县之名而独此碑可见也又整传但云整历南中郎将封清泉侯薨赠冠军将军亦不言其爲宣威将军南郷南阳二郡守皆其所漏略也南郷太守碑隂右南郷太守将吏三百五十人分爲二卷其磨灭者犹有二十余人人皆有色姓名字而无次序其名号有令有长有南合祭酒门下督主簿部督邮监汀督邮部劝农五官掾文学掾营军掾军谋掾府门亭长主记史待事掾待事史部曲将部曲督又有贼曹功曹议曹户曹金曹水曹科曹仓曹铠曹左右兵曹曹皆有掾又有祭酒有史有书佐有脩行有从掾位有从史位有史有小史等魏晋之际太守官属之制盖如此他书或时见一二不能如此之备也晋陆喈碑右晋陆喈碑喈爲宣威内史建武元年卒碑以咸和七年立而碑后题云咸和七年岁在庚辰咸和成帝年号也成帝以泰宁三年八月即位是岁乙酉明年改元咸和据历七年当爲壬辰而此爲庚辰者缪也陆氏有二碑余家集録皆有之据陆祎碑后题云泰宁三年岁在乙酉与今历合则当时历官不应至咸和而顿尔差失然则庚辰特书碑者误尔治平元年六月二十九日书晋兰亭修禊序右兰亭修禊序世所传本尤多而皆不同盖唐数家所临也其转相传模失真弥逺然时时犹有可喜处岂其笔法或得其一二邪想其真蹟冝如何也哉世言真本葬在昭陵唐末之乱昭陵爲温韬所发其所藏书画皆剔取其装轴金玉而弃之于是魏晋以来诸贤墨蹟遂复流落于人间太宗皇帝时购募所得集以爲十卷俾模传之数以分赐近臣今公卿家所有法帖是也然独兰亭真本亡矣故不得列于法帖以传今予所得皆人家旧所藏者虽笔画不同聊并列之以见其各有所得至于真伪优劣览者当自择焉其前本流俗所传不记其所得其二得于殿中丞王广渊其三得于故相王沂公家又有别本在定州民家二家各自有石较其本纎毫不异故不复録其四得于三司蔡给事君谟世所传本不出乎此其或尚有所未传更俟博采范文度模本兰亭序余甞集録前世遗文数千篇因得悉览诸贤笔蹟比不识书遂稍通其学然则人之于学其可不勉哉今老矣目昬手颤虽不能挥翰而开卷临几便别精麤若范君所书在余集録实爲难得也窃幸览之爲之忘倦嘉祐七年夏五月二十八日庐陵欧阳脩书书虽列于六艺非如百工之艺也蔡君谟以书名当世其称范君者如此不爲误矣滁山醉翁题又自唐末干戈之乱儒学文章扫地而尽宋兴百年之间雄文硕儒比肩而出独字学乆而不振未能比踪唐之人余每以爲恨今乃获见范君笔法信乎时不乏人而患知之不博不然有于中必形于外若范君者笔迹不传于世而独传其家盖其潜光晦徳非止其书閟不传也又自唐末兵戈之乱儒学文章扫地而尽圣宋兴百余年间雄文硕学之士相继不絶文章之盛遂追三代之隆独字书之法寂寞不振未能比踪唐室余每以爲恨今廼获见范君之书信乎时不乏人而患闻见之不博也然若君之笔法冝传于世乆閟于家盖其潜光晦伏非独其书之閟也晋乐毅论右晋乐毅论石在故髙绅学士家绅死家人初不知惜好事者往往就阅或模传其本其家遂袐藏之渐爲难得后其子弟以其石质钱于冨人而冨人家失火遂焚其石今无复有本矣益爲可惜也后有甚妙二字吾亡友圣俞书也论与文选所载时时不同考其文理此本爲是惜其不完也晋王献之法帖右王献之法帖余甞喜览魏晋以来笔墨遗蹟而想前人之髙致也所谓法帖者其事率皆弔哀候病叙睽离通讯问施于家人朋友之间不过数行而巳盖其初非用意而逸笔余兴淋漓挥洒或妍或丑百态横生披卷发函烂然在目使人骤见惊絶徐而视之其意态愈无穷尽故使后世得之以爲竒翫而想见其人也至于髙文大册何甞用此而今人不然至或弃百事弊精疲力以学书爲事业用此终老而穷年者是真可咲也治平甲辰秋社日书又献之帖盖唐人所临其笔法类颜鲁公更俟识者辨之晋贤法帖右晋贤法帖太宗皇帝万机之余留精翰墨甞诏天下购募钟王真蹟集爲法帖十卷模刻以赐羣臣往时故相刘公沆在长沙以官法帖镂版遂布于人间后有尚书郎潘师旦者又择其尤妙者别爲卷第与刘氏本并行至余集録古文不敢辄以官本参入私集遂于师旦所传又取其尤者散入録中俾夫启帙披卷者时一得之把翫欣然所以忘勌也治平元年五月十日书晋七贤帖右晋七贤帖得之李丕绪少卿家丕绪多藏古书然不知此爲真否七子书蹟世罕传故録之集本宋文帝神道碑右宋文帝神道碑云太祖文皇帝之神道凡八大字而别无文辞惟以此爲表识尔古人刻碑正当如此而后世镌刻功徳爵里世系惟恐不详然自后汉以来门生故吏多相与立碑颂徳矣余家集古所録三代以来钟鼎彞盘铭刻备有至后汉以后始有碑文欲求前汉时碑碣卒不可得是则冡墓碑自后汉以来始有也此碑无文疑非宋世立盖自汉以来碑文务载世徳宋氏子孙未必能超然独见复古简质又南朝士人气尚卑弱字书工者率以纎劲清媚爲佳未有伟然巨笔如此者益疑后世所书按宋书文帝爲元兇劭所弑初谥曰景庙号中宗孝武立改谥曰文号太祖其墓曰长宁陵也宋宗悫母夫人墓志右宗悫母夫人墓志不着书撰人名氏有志无铭其后云谨牒子孙男女次第名位㛰嫁如左盖一时之制也按悫本传与此志历官终始不同本传云宋孝武即位以悫爲左卫将军累迁豫州刺史监五州诸军使讨竟陵王诞入爲左卫将军废帝即位爲宁蛮校尉雍州刺史卒此志乃大明六年作志云爲右卫将军监交广二州湘州之始兴冠军将军平越中郎将广州刺史始迁豫州监五州军事又爲散骑常侍左卫将军领太子中庶子荆州大中正而传皆略之也悫南阳涅阳人而此志云涅阳县都郷安衆里人又云窆于秣陵县都郷石泉里都郷之制前史不载齐镇国大铭像碑右齐镇国大铭像碑铭像文辞固无足取所以録之者欲知愚民当夷狄乱华之际事佛尤笃尔其字画颇异虽爲讹缪亦其传习时有与今不同者其録之亦以此也南齐海陵王墓铭右南齐海陵王墓铭长兼中书侍郎谢眺撰海陵王昭文者文惠太子次子也初明帝鸾旣废郁林王昭业而立昭文又废爲海陵王而杀之遂自立按谢眺传眺当海陵王时爲骠骑谘议领记室又掌中书郎后迁尚书吏部郎此志题云长兼中书侍郎而据传眺未甞爲中书侍郎史之阙也按南齐书刘悛爲长兼侍中后魏临淮王彧爲长兼御史中尉南北史多有此名盖当时兼官之称如唐检校官之类也嘉祐八年九月十七日书梁智藏法师碑右梁智藏法师碑梁湘东王萧绎撰铭新安太守萧㡬作叙尚书殿中郎萧挹书世号三萧碑法师者姓顾氏㡬挹皆称弟子衰世之弊遂至于斯余于集古録而不忍遽弃者以其字画粗可佳舍其所短取其所长斯可矣嘉祐八年五月晦日书陈张慧湛墓志铭右陈张慧湛墓志铭不着书撰人名氏陈隋之间字书之法极于精妙而文章頽坏至于鄙俚岂其时俗弊薄士遗其本而逐其末乎予家集録所见颇多自开皇仁寿而后至唐髙宗巳前碑碣所刻往徃不减欧虞而多不着名氏如钳耳君清徳颂或有名而其人不显如丁道护之类不可胜数也慧湛陈人至唐太宗时始改葬尔其铭刻字画遒劲有法翫之忘勌惜乎不知爲何人书也治平元年四月晦日书陈浮屠智永书千字文右千字文今流俗多传此本爲浮屠智永书考其字画时时有笔法不类者杂于其间疑其石有亡缺后人妄𥙷足之虽识者览之可以自择然终汩其真遂去其二百六十五字其文旣无所取而世复多有所佳者字尔故辄去其伪者不以文不足爲嫌也蔡君谟今世知书者犹云未䏻尽去也嘉祐八年十月十八日书又梁书言武帝得王羲之所书千字命周兴嗣以韵次之今官法帖有汉章帝所书百余字其言有海咸河淡之类盖前世学书者多爲此语不独始于羲之也大代修华岳庙碑右大代修华岳庙碑按魏书文成帝兴光二年三月已亥改元爲太安故魏书兴光无二年而此碑云二年三月甲午立者盖立碑后六日始改元也其曰阐皇风于五叶者自道武明元太武至于文成才四世尔太武之弑南安王余立不踰年亦𬒳弑不得成君而景穆太子文成父也追尊爲帝立庙称宗故以爲世也魏自道武天兴元年议定国号羣臣欲称代而道武不许乃仍称魏自是之后无改国称代之事今魏碑数数有之碑石当时所刻不应妄但史失其事尔由是言之史家阙缪可胜道哉然予于史家非长故书之以待博学君子也嘉祐八年岁在癸卯七月三十日书又按魏书文成帝兴光二年三月已亥改元太安而此碑书二年三月甲午立盖立碑后六日乃改元故碑犹得称二年也其曰阐皇风于五叶者自道武明元太武至于文成才四世尔太武之弑南安王余立不踰年亦𬒳弑不得成君爲一世而景穆太子文成父也追尊爲帝立庙称恭宗故以爲世也魏自道武天兴元年议定国号羣臣欲称代而道武不许乃称魏自是之后无改国称代之事今魏碑数数有之碑石当时所刻不应妄误但史失其事尔由是言之史家阙缪多矣后魏孝文北廵碑右魏孝文北廵碑云太和二十一年修省方之典北临旧京又云渉西河出平阳斜顺唐逵指游咸栎路迩龙门遂纡雕轩按后魏本纪是岁正月乙已北廵二月次太原至平城四月幸龙门以太牢祭夏禹遂幸长安汎渭浮河廼东归与此碑所书皆合也碑无题首故依本纪爲北廵碑也治平元年三月廿二日书后魏定鼎碑右魏定鼎碑景明三年建在今怀州流俗谓之定鼎碑也景明魏宣武年号也碑云定鼎迁中之十年按魏孝文以太和十七年迁都洛阳至此景明三年盖十年矣后魏石门铭右魏石门铭云此门盖汉永平中所穿自晋氏南迁斯路废矣皇魏正始元年汉中献地襃斜遂开假节龙骧将军梁秦二州刺史羊祠开创旧路诏遣左校令贾三徳共成其事起四年十月讫永平二年正月毕功其余文字尚完而其大略如此石门在汉中所谓汉永平中所穿者乃明帝时司隷校尉杨厥所开也厥自有碑述其事甚详正始永平皆后魏宣武年号也治平元年五月十日书后魏神龟造碑像记右神龟造碑像记魏神龟三年立余所集録自隋以前碑志皆未甞辄弃者以其时有所取于其间也然患其文辞鄙浅又多言浮屠然独其字画徃往工妙惟后魏北齐差劣而又字法多异不知其何从而得之遂与诸家相戾亦意其夷狄昧于学问而所传讹缪尔然録之以资广览也此碑字画时时遒劲尤可隹也神龟孝明年号按魏书三年七月辛卯改元正光而此碑是月十五日立不知辛卯是其月何日也当俟治历者推之嘉祐八年七月十一日书东魏任城王造浮图记右任城王造浮图记不着其名云武定四年建武定东魏孝静年号也按后魏书景穆皇帝子云云子澄相袭爲任城王其后国絶不封其去孝静时差逺不知武定四年王任城者爲谁也治平元年八月八日书东魏造石像记右东魏造石像记其碑云大魏武定七年岁次已巳武定孝静年号也今世所行历谱惟龚颍运历图与今亳州宋退相纪年通谱爲最详而以颍所书推之武定七年岁当已巳与此碑合而武定止于八年是岁庚午东魏灭其事与东魏北齐书亦合而通谱以七年爲戊辰八年爲已巳又有九年爲庚午而东魏灭按孝静以后魏大统十六年灭是岁庚午则知宋公所记甲子不缪惟武定不当有九年而七年不得爲戊辰此其失尔盖孝静始即位改元天平尽四年而五年正月改爲元象今通谱天平止于三年以四年爲元象盖自元象以后递差一年故以武定七年爲戊辰也苟不见斯碑则运历图与通谱二家得失其何以决魏九级塔像铭右魏九级塔像铭不见书撰人名氏盖北齐时人所作也其年号见于文者三曰真君九年者后魏太武号也又曰武定四年者东魏孝静号也又曰天保三年者北齐文宣号也按髙洋以后周大统十六年受东魏禅是岁庚午改元天保三年壬申此碑云岁在涒滩是矣碑文浅陋盖鄙俚之人所爲惟其字画多异往往竒怪故録之以备广览治平元年三月廿三日书北齐常山义七级碑右不着书撰人名氏文爲声偶颇竒怪而字画亦佳徃徃有古法碑云常山太守六州大都督仪同三司綦连公以天保九年造浮图天保齐文宣年号也北齐书有綦连勐而不爲常山太守都督仪同等官不知此所谓綦连公者何人也嘉祐八年九月二十日书又右常山义七级碑不着书撰人名氏文辞声偶而甚怪书字颇有古法其碑首题云慕容仪同麴常山石氏诸邑义七级之碑其文云常山太守六州大都督仪同三司綦连公以天保九年爲国敬造七级浮图一区至天统中使持节都督瓜州诸军事骠骑大将军仪同三司瓜州刺史常山太守六州大都督频阳县开国子乐平县开国男慕容乐及散骑常侍郎骠骑大将军前给事黄门侍郎缮州大中正食新市县干新除常山太守麴显贵与功曹石子和等増成之盖北齐时碑也綦连公不见其名北齐有綦连勐不爲常山太守不知此何人而慕容乐官兼刺史太守并封两县不可详也食县干入官衔盖当时之制亦不可详也义者衆成之名犹若今谓义井之类也永乐十六角题右永乐十六角题名不着年月列名人甚多皆无显者莫可考究不知爲何时碑其字画颇怪而不精似是东魏北齐人所书十六角者庸俗所造佛塔其后又书云造十六角镇国大浮图则知爲塔矣其谓之十六角只见此碑而后魏时又有常山义七级碑盖当时俚俗语类皆如此治平元年八月八日书鲁孔子庙碑右鲁孔子庙碑后魏北齐时书多若此笔画不甚佳然亦不俗而往往相类疑其一时所尚当自有法又其点画多异故録之以备广览北齐石浮图记右齐造石浮图记云河清二年岁在癸未河清北齐髙湛年号也碑文鄙俚而镌刻讹缪时时字有完者笔画清婉可喜故録之又其前列题名甚多而名特竒怪如冯戬郎冯贵买之类皆莫晓其义若名野义伽耶者盖出于浮图尔自胡夷乱华以来中国人名如此者多矣最后有冯黑太者予谓太亦音挞意隋末有刘黒闼吴黒闼皆以此爲名者太闼转冩不同尔然隋去北齐不逺不知黒闼爲何等语也后周大像碑右周大像碑宇文氏之事迹无足采者惟其字画不俗亦有取焉翫物以忘忧者惟怪竒变态真伪相杂使览者自择则可以忘倦焉故余于集古所録者博矣嘉祐八年六月二日书集古録跋尾卷第四魏受禅碑受禅往返魏公卿上尊号表鉅碑隂官属何其多邪盖通从史而尽列之当时犹于其间以取士人故吏亦清修其势然耳右莆阳蔡君谟书今十年矣嘉祐八年九月二十七日陆喈碑兰亭叙数家嘉祐八年六月十日范文度模本兰亭叙右军兰亭㝡着今世尚有塌本袐阁一本苏才翁一本周越一本犹有气象存焉今观橅倣盖得之矣嘉祐壬寅五月廿六日莆阳蔡襄同前又唐末寂寞唐室于世閟也乐毅论论石王献之法帖又晋贤法帖沆晋七贤帖宋文帝神道碑镌刻墓碑宋世士人治平元年三月十六日书宗悫母墓志齐镇国大铭像碑南齐海陵王墓铭右海陵王墓铭南齐谢眺撰海陵王者齐文惠太子之次子也名昭文初明帝鸾旣废郁林王昭业而立昭文又废爲海陵王而杀之鸾立是爲明帝按眺传眺当海陵王时爲骠骑谘议领记室又掌中书郎后迁尚书吏部郎此志题云长兼中书侍郎臣谢眺立而传不书眺爲侍郎也按齐书刘悛爲长兼侍中魏临淮王彧爲长兼御史中尉南北史多有盖长兼似当时兼官之称如唐检校官也梁智藏法师碑余于可佳所短陈张慧湛墓志铭智永书千字文大代修华岳庙碑兴光无元也于史家后魏孝文北廵碑后魏定鼎碑石门铭神龟造碑像记任城王造浮图记东魏造石像记退相后魏大统记甲子以决九级塔像铭常山义七级碑永乐十六角题鲁孔子庙碑北斋石浮图记后周太像碑欧阳文忠公集欧阳文忠公文集内制集卷第五内制集卷第五欧阳文忠公集八十六赐枢宻使山南东道节度使同中书门下平章事贾昌朝生日礼物口宣卿位峻枢庭望崇旧老属诞期之斯及顾宠数以冝优体乃眷怀膺兹蕃钖皇帝贺契丹皇帝正旦书正月一日伯大宋皇帝致书于姪大契丹圣文神武睿孝皇帝阙下玉历正时布王春而兹始寳隣敦契讲信聘以交修方履新阳益绥多福其于祝咏罔罄敷言今差朝散大夫守太常少卿上骑都尉渤海县开国男食邑三百戸赐紫金鱼袋呉中复供僃库使银青崇禄大夫检校太子賔客兼御史大夫骑都尉广平县开国男食邑三百戸宋孟孙充正旦国信使副有少礼物具诸别幅专奉书陈贺不宣白皇帝贺契丹太皇太后正旦书正月一日姪大宋皇帝谨致书于婶大契丹仁慈圣善钦孝广徳安静正淳懿和寛厚崇觉仪天太皇太后阙下歳律更新春阳鬯逹因履端之叶吉敦永好以申欢载惟慈懿之和方集寿康之祉更希善摄用副遐悰今差朝散大夫守太常少卿直昭文馆护军广陵县开国子食邑五百戸赐紫金鱼袋吕景𥘉洛苑使兼合门通事舍人银青崇禄大夫检校太子賔客兼御史大夫骑都尉清河郡开国侯食邑一千七百户张利一充正旦国信使副有少礼物具诸别幅专奉书陈贺不宣谨白赐知颍州徐宗况进奉贺兖国公主出降银绢马等勑书勑徐宗况省所进奉贺兖国公主出降绢五百疋事具悉诗称王姬之下嫁国着嘉礼而有仪惟臣职之聿脩僃物容而叙庆诚勤所至叹尚良深故兹示谕想冝知悉冬寒汝比好否遣书指不多及赐知建昌军沈造勑书勑沈造省所进奉银珠稻米一十石计一百黄绢袋事具悉汝职守军符政兼民穑乐此有秋之实择其嘉谷之英式陈常贡之仪弥体恪官之意故兹示谕想冝知悉冬寒汝比好否遣书指不多及集禧观凝祥池崇禧殿开启祝圣寿年交金箓道埸宻词伏以琁霄黙运推四序以循行玉历更新集万灵而交会俾清琳宇延格髙真荐兹精一之诚祈乃纯厖之祉冀緜福祚均及含生班荆馆赐契丹贺正旦人使到阙酒果口宣卿等歳律更端隣欢交聘载驰使传方及国郊冝推宠钖之恩式示眷怀之厚琼林苑开启保祐圣躬祈福道埸青词伏以四时成歳嘉庻彚之咸新百福自天荷衆真之冥贶俾开灵囿恭讲仙科恢寳祚之延长钖寿康之遐永是惟降鉴享乃克诚琼林苑开启保祐圣躬祈福道埸黙表伏以荷天地之鸿休席祖宗之丕业载惟励翼敢怠忧勤属歳律之更端冀时禧之茂集俾严禁籞柢率旧章庻通芬洁之诚仰格清真之驭伏冀钖龄斯永降福孔多保邦祚于无穷均物生而咸𬒳启圣院斋殿内权奉明徳元徳章穆皇后今告迁赴普安院重徽隆福两殿奉安祝文向以雨水为灾殿涂増缉亦旣新于丛构庻来复于真游爰揆灵辰冀兹安妥𬗟惟慈佑丕鉴乃诚皇帝亲诣启圣禅院告迁明徳元徳章穆皇后赴普安院奉安祝文向者因霖灾之为沴饬殿构以増新㳙谷旦之惟良奉神游而还止载深感慕躬荐芬馨式慰孝思冀兹临格正月三日就驿赐契丹贺正旦人使内中酒果口宣卿等奉将隣好来会歳元载推宠赉之私冝极珎丰之品俾颁嘉味式侑宴欢琼林苑交年祷祭太歳诸神祝文天行有度运三綂以环周歳徳所临从百神而拱列载㳙谷旦荐此令芳惟隂鉴之享诚委时祥而昭佑班荆馆赐契丹贺正旦人使到阙御筵口宣卿等历纪歳元聘交隣好载驰使传方及国门冝颁宴犒之恩式示眷怀之厚赐夏国主进奉贺正马駞诏诏夏国主省所差人进奉贺正马駞共一百头疋事具悉履端纪歳万邦咸禀于王正効贡以时奕世克修于藩职载阅充庭之实深惟守土之勤遐体倾输不忘叹奖今回赐银绢茶等具如别録至可领也其差来人所赐物色亦具赐目故兹诏示想冝知悉春寒比平安好否书指不多及赐夏国主赎大藏经诏诏夏国主省所奏伏爲新建精蓝载请赎大藏经帙籖牌等其常例马七十疋充印造工直俟来年冬贺嘉祐四年正旦使次附进至时乞给赐藏经事具悉封奏聿来祕文爲请惟觉雄之演说推善利于无穷嘉乃纯诚果于笃信所冝开允当体眷怀所载请赎大藏经帙籖牌等巳令印造候嘉祐四年正旦进奉人到阙至时给付故兹诏示想冝知悉春寒比平安好否书指不多及赐新除观文殿学士礼部侍郎孙沔诏勑孙沔省所上表伏蒙圣慈差使臣赍到诰勑各一道授臣观文殿学士礼部侍郎并赐对衣金带鞍辔马钱五百贯文不敢恭受伏乞特改差臣知一小郡或依例除一官致仕陈乞事具悉卿蔚有敏材膺予简任外分边寄尝着于恩威入赞国机早参于帷幄风猷甚美宠遇旣优适当择帅之𥘉方鉴用谋之失是惟慎举实允佥谐岂冝图自便之私而罔体眷怀之意顾兹重地难久旷官往祗成命之行当略好谦之节所让冝不允依前降指挥疾速发赴本任故兹诏示想冝知悉集禧观奉神殿开启谢雪道埸青词近以温阳干时雨雪愆候载惟寡薄敢罄精纯明灵孔昭嘉应斯获兆丰年而有望消疠气于未形惟物蒙休以时申报冀清真之来格期福贶之永依自京至雄州巳来抚问契丹告哀人使口宣卿祗戒轺轩载驰隣讣顾道涂之甚邈惟渉履之斯勤俾宣恩言式慰良苦赐契丹国告哀人使茶药口宣卿式将隣聘来告国哀属春候之尚寒顾驿涂之攸邈俾颁品剂用示眷怀沿路赐契丹国告哀人使赴阙茶药口宣勑萧福延卿夙驾使輶遽传国䘏属余寒之在候想驰驿之为劳俾颁饮剂之良用示眷怀之厚景灵宫雅饰元天大圣后圣容并侍从等开启预告道埸青词伏以珍宇邃严奉真灵而有素玉容清穆谨修祓以惟时爰按仙科俾伸䖍告载瞻道䕃冝鉴沖试皇帝回契丹皇帝告哀书二月日伯大宋皇帝致书于姪大契丹圣文神武睿孝皇帝阙下承遣使车特贻缄翰不意凶变太皇太后上僊载惟契好久睦仁邻闻此讣音但増感怆姪皇帝负荷至重追慕所深冀节哀情用遵礼制已差人使专持慰礼今林牙怀徳军节度使萧福延回奉书陈谢不宣白雄州抚问契丹贺干元节人使口宣卿等夙持信聘来讲隣欢及疆候以惟𥘉属暄和之方盛冝加抚慰式示眷怀赐给事中叅知政事曽公亮生日诏卿蔚有时望叅于柄臣惟倚注之所深在眷顾之尤异属兹诞日冝尔寿期膺此宠颁体予至意赐翰林学士兼侍读学士尚书戸部郎中知制诰知审刑院胡宿诏勑胡宿省所奏据大理寺日奏司申二月二十一日巳前下寺公案并巳断奏了毕无见在事具悉朕欲斯民足衣食知礼让而窃攘争鬭之狱犹滋欲吾吏慎刑罚尽情伪而傅予轻重之文不一卿以儒学之职总评谳之繁克勤其官曽不留事实副予意惟时可嘉若乃使天下囹圄空虚而风流笃厚是亦论思献纳者之志其勉助我以共臻焉仍依奏宣付史馆故兹奖谕想冝知悉赐判大理寺陈太素并权少卿杨开及审刑院详议官大理寺详断官等勑书勑陈太素省知审刑院胡宿奏据大理寺日奏司申二月二十一日巳前下寺公案并已断奏了毕无见在事刑狱之重一成而不迁比类之微可疑者甚衆汝好学而敏涖官以勤夫俾天下之无冤几刑错而不用此朕翼翼希慕之所未及而尔孜孜厥职之所不忘者也故兹奖谕想冝知悉恩州赐契丹遗留使副茶药口宣卿等夙驰使传来逹信函载惟渉履之勤当此暄和之候冝加颁赉式示眷怀瀛州赐契丹贺干元节人使却回御筵口宣卿等旣成聘好方即归涂再惟将命之劳冝有犒勤之钖俾伸宴饫用示眷私班荆馆赐契丹贺干元节人使却回酒果口宣卿等使轺复命郊馆饯行惟兹良洁之英荐以甘馨之实用伸恩钖当体眷怀十六日就驿赐契丹贺干元节人使内中酒果口宣卿等夙奉信函方休賔馆惟此醇甘之品用推宠赉之恩聊侑宴欢以伸优遇赐知舒州齐廓进新茶并知广徳军浦延熈进先春茶勑书勑齐廓省所进奉新茶一银合合重五十两绯罗夹复全事具悉百物茂生取新为贵羣方修职効贡以时汝守土有方事上惟恪阅兹来献用体勤诚故兹示谕想冝知悉赐外任臣寮进奉干元节银绢马勑书勑髙易简省所进奉干元节绢五百疋事具悉汝夙以敏材膺于柬寄及此奉觞之节载陈任土之仪能因物以逹诚见事君之甚恪省阅于再叹嘉不忘故兹示谕想冝知悉班荆馆赐契丹告哀人使内中酒果口宣卿夙将隣讣方屇国门载惟冲渉之勤冝有宴休之钖俾伸颁赉用示眷优开寳寺福胜院开启道埸于干元节日支散袈裟并设大㑹斋一中斋文伏以正阳旅月方及于嘉时万寿齐天式标于令节启真乘之祕藏集净侣于法筵仰惟慈妙之仁茂委纯厖之祉永隆丕筭均福羣伦东太一宫开启保夏祝圣寿金箓道埸宻词伏以寂然妙道推善应以无方瞻彼髙灵荐精诚而必逹屇此长嬴之候是惟茂育之时爰稽玉笈之真文载洁云坛之净醮冀敷昭鉴来集纯禧固寿历之延昌溥苍黔而均祐赐彰信军节度使检校太保同中书门下平章事判大名府李昭亮乞知西京不允诏勑昭亮省所上表乞移判河南府事具悉朕惟魏洛之重皆为别都将率所居难于屡易卿以中外勤劳之绩有抚绥扞御之材自膺寄任之雄方厚倚毗之意遽兹列奏嘉乃好谦冝体眷怀靖安尔位所乞冝不允故兹诏示想冝知悉夏热卿比平安好遣书指不多及赐宣徽南院使淮康军节度使张尧佐乞知西京不允诏勑尧佐省所奏臣皇祐三年内授宣徽南院使判河阳军州事未满任蒙诏赴阙供职至今六载自量尸素深不遑宁近知西京阙人未有除授伏望特赐差委事具悉宣导徽猷任亲而事简居留京邑地要而务繁惟予眷遇之臣方处清闲之职载披来牍深识乃诚虽奋其聦明尚足以临涖而待我耆艾冝有以优游实嘉尽瘁之心难徇撝谦之意所乞冝不允故兹诏示想冝知悉赐宰臣文彦博上第一表乞解重任不允批答省表具之夫知其人之为贤任则勿贰事其君而有道去不可轻此古之臣主之明举措必慎所以收功于一时而垂法于后世也卿夙有时望为予柄臣自复秉于国钧仅三周于歳序若乃进退贤否诛赏罪功毎于听纳之间敢忘虚已顾彼搢绅之论曽靡异辞方期有成以副予意而乃过形谦损思避台衡岂寡徳弗明于用才而不尽将多言害正致厥位之难安苟异于斯夫何引让矧卿忠信之节足以叶予之一心材谋之优可以断予之大事兹所柬注宁烦谕言所请冝不允就驿赐契丹遗留使副银䤬锣唾盂盂子锦𬒳褥口宣卿等驰轺来止将命有仪顾兹馆憩之𥘉冝具燕私之用俾伸优钖式示眷怀通商茶法诏勑古者山泽之利与民共之故民足于下而君𥙿于上国家无事刑罚以清自唐末流始有茶禁上下规利垂二百年如闻比来为患益甚民𬒳诛求之困日惟咨嗟官受滥恶之入歳以陈积私藏盗贩犯者实繁严刑重诛情所不忍使田闾不安其业商贾不通于行呜唿若兹是于江湖之间幅贠数千里为䧟穽以害吾民也朕心恻然念此久矣间遣使者往就问之而皆欢然愿弛搉法歳入之课以时上官一二近臣件㭊其状朕嘉览于再犹若慊然又于歳输裁减其数使得饶阜以相为生刬去禁条俾通商贾历世之弊一旦以除着为经常弗复更制损上益下以休吾民尚虑喜于立异之人縁而为姦之党妄陈奏议以惑官司必寘明刑用戒狂谬布告遐迩体朕意焉内制集卷第五赐夏国赎藏经诏大藏经帙通商茶法诏重诛欧阳文忠公文集外集卷第五外集卷第五欧阳文忠公集五十五律诗一汉宫桂馆神君去甘泉辇道平翠华飞盖下豹尾属车迎晓露寒浮掌光风细转旌廊回偏费步珮远尚闻声玉树人间老珊瑚海底生金波夜夜意偏照影娥清送刘半千平阳簿岭梅归驿路迢迢越鸟巢倾木半乔松径就荒聊应召挂丛留隐定相招家庭噪鹊争喧树夜帐惊猿自拥条何䖏秋风催客鬓青丝恐逐物华凋楼头百尺楼头万叠山楚江南望隔晴烟云蔵白道天垂幕帘卷黄昏月上弦桑落蒲城催熟酒栁衰章陌感凋年发光如葆宁禁恨不待为郎已䬃然夕照夕照留歌扇余辉上桂丛霞光晴散锦雨气晚成虹燕下飜池草乌惊傍井桐无憀照湘水丹色映秋风送张学士知郢州汉郎清晓赤墀趋楚老西来望隼旟侍史护衣薫蕙草辘轳要劒从骊驹阳春绕雪歌低扇油幕连云水泛渠千里脩门对涔浦好寻遗玦弔三闾晓咏帘外星辰逐斗移紫河声转下云西九雏乌起城将曙百尺楼髙月易低露裛兰苕惟有泪秋荒桃李不成蹊西堂吟思无人助草满池塘梦自迷禁火火禁开何晚春芳半已凋栁风兼絮坠榆雨带钱飘涙翦兰膏尽弦亏桂魄消祓兰流水曲㳺禊一相招送赵山人归旧山屈贾江山思不休霜飞翠葆忽惊秋吟抛楚畹兰苕老归有淮山桂树留聒耳春池蛙两部比封秋坞橘千头嗔条怒颖真堪愧莫染衣尘更逺逰闲居即事巷有容车陋门无载酒过池喧蛙怒雨客去雀惊罗握臂如枝骨哀絃系筯歌无憀漳浦卧还似咏中阿伤春蕙兰蹊径失芳期风雨春深怯减衣卷箔髙楼惊燕入挥絃逺目送鸿归蜂催酿蜜愁花尽絮扑暄条妬雪飞欲识伤春多少恨试量衣带忖要围公子黄山开苑猎𥘉回绛树分行舞逓来下马春埸鸡鬪距鸣弦初日雉惊媒犀投博齿唿成白桥隔车音听似雷不问春蚕眠未起更寻桑陌到秦台夜意蕙炷炉薫㫁兰膏烛艶煎夜风多起籁晓月渐亏弦鹊去星低汉乌啼树暝烟惟应墻外栁三起复三眠寄张至祕校关山一里一重愁念逺伤离两未休南陌望穷云似帐西楼吟㫁月如钩栁绵飞后春应减兰径荒时客倦㳺拟寄东流问沟水亦应沟水更东流寄徐巽秀才瑶花飞雪荡离愁鷤鴂惊风下緑畴睢苑树荒谁共客楚江枫老独悲秋千重锦浪飜如箭万叠春山翠入楼章陌栁条今在否定临沟水拂东流寄刘昉秀才丝路萦回细入云离怀南陌草初薫茂林脩竹谁同禊明月春萝定勒文燕忆铜鞮来不定鸿归碣石信难分东风鸎友应相望懊恼孤飞不及羣送客回马上作南浦空波緑西陂夕照寒瑶华伤逺道芳草送归鞍翠歛遥山叠氛收古泽寛衰容畏秋色不及楚枫丹西征道中送陈舅秀才北归棊墅风流谢舅贤髪光如葆惜穷年人随黄鹄飞千里酒满楼乌送一絃望驿早梅迎逺使拂鞍衰栁拗归鞭越禽胡马相逢地南北思归各黯然送目送目衡臯望不休江苹髙下遍汀洲长堤栁曲妨回首小苑花深碍倚楼楚径蕙风消病渇洛城花雪荡春愁流杯三日佳期过掷度兰波负胜逰春晓小合回残梦开帘转晓晖露寒风不定花落鸟惊飞病渇偏思柘朝寒怯减衣沈钱将谢雪持底送春归刘秀才宅对弈乌巷招邀谢墅中紫囊香珮更临风尘惊野火遥知猎目送云罗但听鸿六着比犀鸣博胜百娇柘矢捧壷空解衣对子欢何极玉井移隂下翠桐送李寔㡬幅归㠶不暂停呉天遥望斗牛横香薫翠𬒳乗青翰波暖屏风咏紫茎江水自随潮上下月轮闲与蚌亏盈河桥折柳伤离后更作南云万里行早夏郑工部园池夜雨残芳尽朝晖宿雾收兰香才馥径栁暗欲翻沟夏木繁堪结春蹊翠巳稠披襟楚风快伏槛更临流舟中寄刘昉秀才东南天阔漾归流西北云髙㫁寸眸明月随人来远浦青山荅鼓送行舟归心逐梦成鱼鸟夜汉看星识斗牛酽酒开樽谁共醉清江聊且玩㳺鯈月夕月气初升海屏光半隐扉寒消觉春尽漏永送筹稀兰烛风惊烬烟帘雾湿衣清羸急寛带频减故时围奉送叔父都官知永州虎头盘绶贵垂绅青组名郎领郡频画鹢千艘随下濑听鸡五鼓送行人楚波漾楫萍如日淮月开舲蚌有津千里壷浆民咏溢樯乌旟隼下汀苹柳緑树低昻不自持河桥风雨弄春丝残黄浅约眉双歛欲舞先夸手小垂快马折鞭催逺道落梅横笛共余悲长亭送客兼迎雨费尽春条赠别离舟中望京邑东北归川决决流汎艎青渚暂夷犹遥登㶚岸空回首不见长安但举头挥手嵇琴空堕睫开樽鲁酒不忘忧青门栁色春应遍犹自留连杜若洲小圃桂树鸳鸯起兰苕翡翠翔风髙丝引絮雨罢叶生光蝶粉花霑紫蜂茸露湿黄愁酲与消渇容易为春伤即目李径隂森接翠畴押帘风日澹清秋晚乌蔵栁栖残照逺燕伤风失故楼星汉经年虽可望云波千叠不缄愁平居革带频移孔谁问无憀沈隐侯南征道寄相送者楚天风雪犯征裘误拂京尘事远逰谢墅人归应作咏灞陵岸远尚回头云含江树看迷所目逐归鸿送不休欲借髙楼望西北亦应西北有髙楼楚泽宿莽湘累怨幽兰楚俗謡紫屏空自老翠𬒳岂能招欲就苍梧诉愁迷澧浦遥哀猿羌昼晦悲鴂衆芳凋红壁丹砂板琼钩翡翠翘如何搴香杜江上独无憀题金山寺地接龙宫涨浪賖鹫峯岑絶倚云斜嵓披宿雾三竿日路引迷人四照花海国盗牙争起塔河童施钵但惊沙春萝攀倚难成去山谷踈钟落暮霞送窦秀才晴原髙下细如鳞树转城回路欲分望月西楼人共逺跃鞍南陌草初薫短亭山翠偏多叠送目鸿惊不及羣一驿赋成应援笔好慿飞翼寄归云旅思调苦歌非乐岐多泪始零羞弹长铗劔终恋五侯鲭陌草薫沙緑江枫照岸青南陔动归思兰叶向春馨仙意孤桐百尺拂非烟鳯去鸾归夜悄然沧海风髙愁燕远扶桑春老记蚕眠槎流千里才成曲桂魄经旬始下弦独有金人寄遗恨晓盘云涙冷㳙㳙闻朱祠部罢浔州归阙汉柱题名墨未干南州坐布政条寛岭云路隔梅欹驿使驲秋归栁拂鞍建礼侵晨趋冉冉明光赐对佩珊珊颍川此召行闻拜冠頍凝尘俟一弹勌征沈约伤春思嵇含倦久㳺㠶归黄鹤浦人滞白苹洲乳燕差池逺江禽格磔浮物华真可玩黒鬓恐逢秋郑驾部射圃梦草西堂射圃连兰苕初日露华鲜晕含画的弦开月牙筭行筹酒满船镂管思催吟韵剧妓帘隂薄舞衣翩当筵独愧探牛炙俭府芙蓉客尽贤甘露寺云树千寻隔翠微给园金地敞仁祠讲花飘雨诸天近春漏欹莲白日迟引钵当空时取露残灰经刼自成池危栏徙倚吟忘下九子铃寒塔影移送友人南下河桥别栁减春条隔浦挐音听已遥千里羹莼夸敌酪满池滮稻欲鸣蜩东风楚岸神灵雨残月呉波上下潮如弔湘累搴香若秋江斜日驻兰桡髙楼六曲雕栏百尺楼帘波不穴瓦如流浮云已映楼西北更向云西待月钩榴花絮乱丝繁不自持蜂黄蝶紫燕参差榴花最恨来时晚惆怅春期独后期宿云梦馆北鴈来时岁欲昬私书归梦杳难分井桐叶落池荷尽一夜西牎雨不闻鷤䳏花残如霰落纷纷紫陌空遗翠幰尘鷤䳏枉縁催节物年华不信有伤春帘银蒜钩帘宛地垂桂丛乌起上朝晖枉将玳瑁雕为押遮掩春堂碍燕归行云叠叠烟波隔梦思离愁㡬日减要围行云自亦伤无定莫就行云託信归琵琶亭上作九江烟水一登临风月清含古恨深湿尽青衫司马泪琵琶还似雍门琴柳雨阔堤长走画辕絮兼梨雪堕春烟东风苑外千丝老犹伴呉蚕尽日眠井桐檐欹碧瓦拂倾梧玉井声髙转辘轳肠断西楼惊穏梦半留残月照啼乌雪中寄友人楚岸梅香半入衣冻云银铄晓光飞遥应便靣逢人处走马章街失路归与谢三学士唱和八首和国庠劝讲之什春尽沂风暖芹生泮水清双旌荣照路博带俨盈庭函丈师临席锵金壁有经诸生拜玉衮欣识象丘形和逰午桥庄晓坛初毕祀弭盖共寻幽鸟咔林中出泉声冰下流攀条惊雪尽翻袂爱风柔好驻城南马春桑徧陌头和龙门晓望水雾蒙蒙晓望平悠然驱马独吟行烟岚明灭川霞上凌乱空山百鸟惊除夜偶成拜上学士三丈万瓦青烟夕霭生斗杓迎歳转东城隋宫守夜沈香燎楚俗驱神爆竹声玉树罗阶家宴盛羽觞称寿綵衣荣九门朝客思公甚向晓天风舞雪霙陪饮上林院后亭见樱桃花悉已披谢因成七言四韵寻芳长恨见花遟岂意看花独后期试借落英聊共醉为怜残蕚更攀枝清香肯以无人减幽艶惟应有蝶知开谢两堪成怅望伤春不到栁丝时昨日偶陪后骑同适近郊谨成七言四韵兼呈圣俞堤栁才黄已落梅寻芳弭盖共徘徊桑城日暖蚕催浴麦壠风和雉应媒别浦人嬉遗翠羽弋林春废鏁歌台归鞍暮逼宫街鼓府吏应惊便靣回和八月十五日斋宫对月皓月三川静晴氛万里销灵光望日满寒色入波揺灏气成山雾浮云蔽壠苗庙荒隂燐出苑废露萤飘齐馆心方寂秋城夜已遥清谈对元亮琼彩映萧萧送学士三丈供帐洛城邉征辕去莫攀人醒风外酒马度雪中关故府谁同在新年独未还遥应行路者偏识綵衣斑外集卷第五对奕百娇欧阳文忠公文集奏议卷第五奏议卷第五欧阳文忠公集一百一諌院论李昭亮不可将兵札子臣伏见朝廷近自河东移李昭亮为鎭定髙阳三路都部署窃以北戎险诈必与国家为患北面之事常湏有备此一事陛下圣心乆自忧之执政大臣非不知而忧之天下之人共为朝廷忧之李昭亮不才不堪为将帅不可委兵柄此一人陛下圣心乆自知之执政大臣非不知之天下之人亦共知之不审因何遽有此命大凢朝廷行事不当者或为小事而忽略容有不知致误施行而至乖错者有矣未有以天下大可忧患而上下共知之事公然乖缪任以非人如此者臣料两府之议必因施昌言等近奏三路阙都部署而目下无人以昭亮塞请而欲徐别选择不过如此而已然臣窃见朝廷作事常患因循应急则草草且行才过便不复留意只如今秋用郭承祐于鎭定寻以非才罢之当时应急且以常徳舆为钤辖阙却部署一职本待徐择其人臣𥘉喜朝廷必能自此精于选任经今数月何曾用意求人一旦昌言奏来又遣昭亮且去今平时无事之际尚如此不能选人任用若一旦仓皇事动更于何处求人故臣谓朝议欲徐择人而代昭亮者乃虚语尔方今天下至广不可谓之无人但朝廷无术以得之耳宁用不材以败事不肯劳心而择材事至忧危可爲恸哭臣思朝廷所以乏人任用之弊盖爲依常守例湏用依资歴级之人不肯非次㧞擢所以无人可用古人谓劳于择贤而逸于任使今人既难得求之又不勤待其自来何复可得臣累曾上言练兵选将之法未赐施行又曽言乞于沿邉十数州且选州将亦不蒙听纳宁可公选不材之人委以大兵之柄一旦误事悔何及之伏望圣慈出于睿㫁其李昭亮早令两府择人替换仍早讲求选将之法若大将难卒然而得即乞于沿邉州军选择州将近下资浅人中庶乎易得昨北使姓名稍迟数日中外之士巳共忧疑幸其未动之间冝作先时之备兵法曰无恃其不来恃吾有以待之惟陛下为社稷之计深思而行之则天下幸甚取进止论御贼四事札子臣昨自军贼王伦败后寻曾极言论列恐相次盗贼渐多乞朝廷早为御备凡为国家忧盗贼者非独臣一人前后献言者甚衆皆为大臣忽弃都不施行而为大臣者又无擘画果致近日诸处盗贼纵横自淮海巳南新遭王伦之后今自京巳西州县又遭张海郭貌山等劫掠焚烧桂阳监昨奏蛮贼数百人夔崃荆湖各奏蛮贼皆数百人解州又奏见有未获贼十余火滑州又闻强贼三十余人烧却沙弥鎭许州又闻有贼三四十人劫却椹涧鎭此臣所闻目下盗起之处如此纵横也此外京东今岁自秋不雨至今麦种未得江淮伦贼之后继以饥蝗陜西灾旱道路流亡日夜不絶似此等处将来盗贼必起是见在者未灭续来者愈多而干象变差谴告不一于古占法多云天下大兵并起今兵端已动于下天象又告于上而朝廷安恬舒缓兼异常时此臣前状所谓古之智者能虑未形之机今之谋臣不识已形之祸者也臣闻两汉之法凡盗贼并起人民流亡天文灾异如此等事皆责三公或𬒳诛戮或行黜放今幸陛下仁圣寛慈大臣偶免重责而犹忘忽祸患偷习因循此臣所谓大臣不肯峻国法以绳官吏盖由陛下不以威刑责大臣者也今见在贼巳如此后来贼必更多若不早图恐难后悔臣计方今御盗者不过四事一曰州郡置兵为备二曰选捕盗之官三曰明赏罚之法四曰去冗官用良吏以抚疲民使不起为盗此四者大臣所忽以为常谈者也然臣视今朝廷于此四者未有一事合宜伏望圣慈严勑两府大臣问其舍此四事别有何术可为茍无他术则此四事宜早施行臣窃闻州郡置兵冨弼已有条奏其余三事前后言事者论议甚多伏乞合聚群议择其善者而行其御盗四事方今措置乖失极多容臣续具一二条奏取进止论乞主张范仲淹冨弼等行事札子臣伏闻范仲淹冨弼等自𬒳手诏之后已有条陈事件必湏裁择施行臣闻自古帝王致治湏待同心叶力之人而君臣相得谓之千载一遇之难今仲淹等遇陛下圣明可谓难逢之㑹陛下有仲淹等亦可谓难得之臣陛下既已倾心待之仲淹等亦又各尽心思报上下如此臣谓事无不济但顾行之如何伏况仲淹弼是陛下特出圣意自选之人𥘉用之时天下巳皆相贺然犹窃谓陛下既能选之未知用之如何耳及见近日特开天章从容访问亲写手诏督责丁宁然后中外喧然既惊且喜此二盛事固已朝报京师暮传四海皆谓自来未曽如此责任大臣天下之人延首拭目以看陛下欲作何事此二人所报陛下果有何能是陛下得失在此一举生民休戚系此一时以此而言则仲淹等不可不尽心展効陛下不冝不力主而行使上不玷知人之明下不失四海之望臣非不知陛下专心锐志必不自怠而中外大臣且忧国同心必不相忌而沮难然臣所虑者仲淹等所言必湏先絶侥倖因循姑息之事方能救数世之积弊如此等事皆外招小人之怨怒不免浮议之纷纭而姦邪未去之人亦湏时有谗沮若稍听之则事不成矣臣谓当此事𥘉尤湏上下叶力凡小人怨怒仲淹等自以身当浮议姦谗陛下亦湏力拒待其乆而渐定自可日见成功伏望圣慈留意终始成之则社稷之福天下之幸也取进止论䑓官不当限资考札子臣伏见御史䑓阙官近制令两制并中丞轮次举人遂致所举多非其才罕能称职如昨来苏绅举马端却烦朝廷别有行遣臣谓今两制之中姦邪者未能尽去若不更近制则轮次所及湏令举人近闻梁适举王砺燕度充䑓官其人以适在姦邪之目各怀愧丑惧其汚染风闻皆欲不就以此言之举官当先择举主臣欲乞今后只令中丞举人或特选举主仍见官班中虽有好人多以资考未及遂致所举非人者皆为且就资例可入仍乞不限资考惟择材堪者为之况䑓中自有里行之职以待资浅之人仍乞重定举官之法有不称职连坐举主重为约束以防伪滥庶㡬称职可振纲纪取进止再论䑓官不可限资考札子臣近曽上言为䑓官阙人乞不依资限选举仍乞添置里行所贵得材可以称职窃闻近诏宋祁举人依前只用资例又未见议复里行臣窃叹方今事无大小皆知其弊不肯更改凡䑓官举人湏得三丞已上成资通判此例起自近年然近年䑓官无一人可称者近日䑓官至有弹教坊倭子郑州来者朝中传以为笑其䑓宪非才近岁尤甚是此例不可用明矣然而宁用不材以旷职不肯变例以求人今限以资例则取人之路狭不限资例则取人之路广广之犹恐无人何况专守其狭若使资例及者入三院未及者为里行又于差除都不妨碍况今四方多事之际扬威出使正要得人臣今欲乞特降指挥令举官自京官已上不问差遣次第惟材是举使资浅者爲里行资深者入三院臣见前后举台官者多徇亲戚举既非材人或问之则曰朝廷用资限致别无人可举今若革此缪例责其惟材是举则不敢不举好人所冀渐振台纲免取非笑取进止论京西官吏非人乞黜按察使陈洎等札子臣窃见去年五月诏勑节文诸路转运并兼按察使或贪残老昧委是不治者逐处具状闻奏若因循不切按察致官吏贪残刑狱枉滥民庶无告朝廷察访得知并当勘罪重行黜降窃见近日贼人张海等入金州劫却军资甲仗库盖为知州王茂先年老昬昧所以放贼入城及张海等到邓州顺阳县令李正已用皷乐迎贼入县饮宴留贼宿于县㕔恣其劫掠其李正已亦是年老昬昧之人京西按察使陈洎张昪自五月受却朝廷诏书后半年内并不按察一人如王茂先李正己并显然容芘不早移换致得一旦贼至不能捍御及光化军韩纲在任残酷致兵士作乱亦不能早行觉察其陈洎等故违诏书致兴盗贼并合依元降诏勑重行黜降中书又不举行使国家号令弃作空文天下祸乱贻忧君父盖由上下互相蒙庇之罪也其陈洎张昪伏乞依诏勑施行重与黜降若明降诏勑显有违者并不举行则今后朝廷号令徒烦虚出伏望出于圣断以警后来取进止再论陈洎等札子臣近曽上言爲京西转运使陈洎张昪违废诏书并不按察部下官吏致使盗贼纵横贻忧君父其陈洎等合坐此罪名重行黜降此事非是臣自生狂见敢有妄言乃是朝廷元降诏书内指挥自合行遣今诸路转运使不按察官吏者甚衆然别不至大段生事及部内官吏不甚昬老者亦可且示优容如陈洎等部内显然官吏昬老贪残并不举劾致得盗贼并起事势可忧此若不行则国家诏勑乃是空文今后号令有谁肯听臣伏见近日顿易诸路转运方思改作欲除旧弊朝廷此后政令湏要必行今若自废诏书示人无信则新转运见朝廷先自弛废言不足听则更无禀畏必効因循虚烦更张必不济事古人于作事之𥘉尚或借人行法况洎等首自违犯理合举行冝于革弊之𥘉先行励衆之事或谓洎等于少人之际且要任使即乞各与降官依旧差遣以责后効徐议复资亦使过之术也尚虑议者谓淮南王伦贼后不曽行遣转运盖淮南新授诏书未及按察而贼已卒至又部内官吏如晁仲约等本非昬老不比京西慢贼经年不能剪灭直至飬成兇势又其部内官吏显是昬老误事之人授诏半年故违不举较其事体与淮南不同今若以淮南不曽行遣便舍洎等不问则今后犯者又指洎等以为例是则朝廷命令永废不行伏惟陛下聦明睿断惟是则从尚恐大臣务収私㤙不頋国体若能不惜暂降洎等一两资官存取朝廷纲纪以励中外则庶㡬国威复振患难可平取进止论举馆阁之职札子臣伏见国家近降诏书条制馆阁职事有以见陛下慎于名器渐振纪纲然而积弊之源其来已乆侥倖之路非止一端今于澄革之𥘉尚有未尽其甚者臣窃见近年外任发运转运使大藩知州等多以馆职授之不择人材不由文学但依例以为㤙典朝廷本意以其当要剧之任欲假此清职以爲重然而授者既多不免冐滥本欲取重人反轻之加又比来馆阁之中太半膏粱之子材臣干吏羞与比肩亦有得之以爲耻者假之既不足爲重得者又不足爲荣授受之间徒成两失臣欲乞今后任发运转运知州等更不依例帖职若其果有材能必欲重其职任则当升拜美官优其秩禄况设官之法本贵量材随其器能自可升擢岂必尽由儒馆方以爲荣一臣窃见近年风俗浇薄士子奔竞者多至有偷窃他人文字千谒权贵以求荐举如丘良孙者又有广费资财多写文册所业又非絶出而惟务干求势门日夜奔驰无一处不到如林槩者此二人并是两制臣寮奏乞召试内丘良孙近虽押出而林槩已有召试指挥旧来本无两省以上举馆职明文尚犹如此奔竞今若明许荐人则今后荐者无数矣臣欲于近降诏书内两省举馆职一节添入遇馆阁阙人即朝廷先择举主方得荐人仍乞别定馆阁合存员数以革冗滥一臣窃见近降诏书不许权贵奏廕子弟入馆阁此盖朝廷为见近年贵家子弟滥在馆阁者多如吕公绰钱延年之类尤为荒滥所以立此新规革其甚弊臣谓今后膏粱子弟既不滥居清职则前已在馆阁者虽未能沙汰尚湏裁损欲乞应贵家子弟入馆阁见在人中若无行业文词为衆所知则不得以年深迁𥙷龙图昭文馆并待制修撰之类所贵侍从清班不至冗滥奏议卷第五论李昭亮札子北面才过便不复留意今秋用悔何及之论乞主张范仲淹冨弼札子亦又伏力主必不自怠而沮难论台官札子资限选举起自用资限论京西官吏非人札子逐处并当并合论举舘阁之职札子转运所业馆阁阙人欧阳文忠公文集居士集卷第五患孤寡是非谁证验甞欣同好恶遂乞指瑕玷反蒙华衮襃如誉嫫毋艳救非当在早已暴何由敛苟能哀癈痼其可惜针砭风舲或许邀湖緑方滟滟虫鸣叶落秋水冷衆鸟声已停隂气入墻壁百虫皆夜鸣虫鸣催歳寒唧唧机杼声时节忽已换壮心空自惊平明起照镜但畏白发生奉答子华学士安抚江南见寄之作百姓病已乆一言难遽陈良医将治之必究病所因天下乆无事人情贵因循优游以爲髙寛纵以爲仁今日废其小皆谓不足论明日坏其大又云力难振旁窥各隂拱当职自逡廵歳月濅隳頽纪纲遂纷纭坦坦万里疆蚩蚩九州民昔而安且冨今也迫以贫疾小不加理浸淫将徧身汤剂乃常药未能去深根鍼艾有竒功暂痛勿吟呻痛定支体胖乃知鍼艾神勐寛相济理古语六经存蠹弊革侥倖滥官絶贪昬牧羊而去狼未爲不仁人俊乂沉下位恶去善乃伸贤愚各得职不治未之闻此说乃其要易知行毎艰迟疑与果决利害反掌间舍此欲有爲吾知力徒烦家至与户到饱饥而衣寒三王所不能岂特今所难我昔忝諌列日常趋紫宸圣君尧舜心闵闵极忧勤子华当来时玊音耳甞亲上副明主意下寛斯人屯江南彼一方巨细到可询谕以上恩德当冬反阳春吾言乃其槩岂止一方云送张洞推官赴永兴经略司自古天下事及时难必成爲谋于未然聦者或莫听患至而后圗智者有不能未逺前日悔可爲来者铭熈熈彼西人老死织与耕狂羝一朝叛烽火四面惊用兵五六年首恶竟逃刑仰頼天子圣乹坤量包并苗顽不率德舜羽舞于庭谓此虽异类有生亦含情藩篱𬒳触突譬若豨与羚驯扰以刍豢可唿随指令称藩効臣职冠带复人形四海得休息疮痍肉新生敢问前孰失恃安而㢮兵酒肴爲善将循黙乃名卿虑患谓生事髙谈笑难行一方兵遽起愚智共营营上烦天子仁旰食忧吾氓谋议及台皁幽栖访巖扄小利不足爲㳙流助沧溟大功难速就仓卒始改更徒自益纷扰何由集功名乃知深逺画施设在安平今也实其时鑑前岂非明严严经略府罇爼集豪英千营饱而嬉万马牧在垧相公黄合老与国爲长城张子美而秀文章博群经从军古云乐知已士所荣感激报恩义当来请长缨寄圣俞凌晨有客至自西爲问诗老来何稽京师车马曜朝日何用扰扰随轮蹄面颜憔悴暗尘土文字光彩垂虹霓空肠时如秋蚓叫苦调或作寒蝉嘶语言虽巧身事拙捷径耻蹈行非迷我今俸禄饱余賸念子朝夕勤盐虀舟行毎欲载米送汴水六月干无泥乃知此事尚难必何况仕路如天梯朝廷乐善得贤衆台阁俊彦聮簮犀朝阳鸣鳯爲时出一枝岂惜容其栖古来磊落材与知穷达有命理莫齐悠悠百年一瞬息俯仰天地身醯鸡其间得失何足校况与凫骛争稗稊忆在洛阳年各少对花把酒倾玻瓈二十年间几人在在者忧患多乖睽我今三载病不饮眼眵不辨騧与骊壮心销尽忆闲处生计易足才𬞞畦优游琴酒逐渔钓上下林壑相攀跻及身彊健始爲乐莫待衰病须扶擕行当买田清颍上与子相伴把锄犂有马示徐无党吾有千里马毛骨何萧森疾驰如奔风白日无留隂徐驱当大道歩骤中五音马虽有四足迟速在吾心六辔应吾手调和如瑟琴东西与南北髙下山与林惟意所欲适九州可周寻至哉人与马两乐不相侵伯乐识其外徒知价千金王良得其性此术固巳深良马须善驭吾言可爲箴天辰天形如车轮昼夜常不息三辰随出没曽不差分刻北辰居其所帝座严尊极衆星拱而环大小各有职不动以临之任德不任力天辰主下土万物由生殖一动与一静同功而异域惟王知法此所以治万国再和圣俞见答两畿相望东与西书来三日犹爲稽短篇投子譬瓦砾敢辱报之金褭蹄文章至寳𬒳埋没气象往往干云霓飞黄伯乐不世出四顾骧首空长嘶嗟哉我岂敢知子论诗頼子𥘉指迷子言古淡有眞味大羹岂须调以虀怜我区区欲彊学跛鼈曽不离污泥问子𥘉何得臻此岂能直到无阶梯如其所得自勤苦何惮入海求灵犀周旋二纪陪唱和凢翼每竝鸾皇栖有时争胜不量力何异弱鲁攻彊齐念子京师苦憔悴经年陋巷听朝鸡儿啼妻噤午未饭得米宁择秕与稊石上紫豪家故有剡藤莹滑如玻瓈追惟平昔念少壮零落生死嗟分睽一挥累𥿄恣奔放骏若驾骆仍骖骊腹虽枵虚气豪横犹胜謟笑病夏畦名声不朽岂易得仕宦得路终当跻年来无物不可爱花发有酒谁同擕问我居留亦何事方春苦旱忧民犂感春杂言鸠鸣兮屋上雀噪兮檐间百鸟感春阳有如动机关雄雌相唿和日夕聒聒不得闲砌下两株树枯条有谁攀春风一夜来花叶何班班乃知天巧夺人力能使枯木生红颜奈何人爲万物灵不及草木与飞翾自从春来何所觉但恠睡美不觉白日髙南山行逢百花不着眼岂念四气如囬环却思年少忆前事虽有驵骏难追还奈何来日尚可乐曽不勉彊相牵扳渌酒如春波黄金爲谁悭人生一世中一歩百险艰俟河之清不可得聊自歌此讥愚顽庐山髙赠同年刘中允归南康庐山髙哉几千仭兮根盘几百里嶻然屹立乎长江长江西来走其下是爲扬澜左里兮洪涛巨浪日夕相舂撞云消风止水镜净泊舟登岸而逺望兮上摩青苍以晻霭下压后土之鸿厖试往造乎其间兮攀縁石磴窥空谾千巖万壑响松桧悬崖巨石飞流淙水声聒聒乱人耳六月飞雪洒石矼仙翁释子亦往往而逢兮吾甞恶其学幻而言哤但见丹霞翠壁逺近映楼阁晨钟暮鼔杳霭罗幡幢幽花野草不知其名兮风吹露湿香涧谷时有白鹤飞来双幽寻逺去不可极便欲絶世遗纷痝羡君买田筑室老其下揷秧盈畴兮酿酒盈缸欲令浮岚暖翠千万状坐卧常对乎轩䆫君怀磊砢有至寳世俗不辨珉与玒策名爲吏二十载青衫白首困一邦宠荣声利不可以苟屈兮自非青云白石有深趣其气兀硉何由降丈夫壮节似君少嗟我欲说安得巨笔如长杠送徐生之渑池河南地望雄西京相公好贤天下称吹嘘死灰生气燄谈笑暖律囬严凝曽陪罇爼𬒳顾盻罗列台阁皆名卿徐生南国后来秀得官古县依崤陵脚靴手板实卑贱贤儁未可吏事绳擕文百篇赴知已西望未到气已増我昔初官便伊洛当时意气尤骄矜主人乐士喜文学幕府最盛多交朋园林相映花百种都邑四顾山千层朝行緑槐听流水夜饮翠幙张红灯尔来飘流二十载鬓发萧索垂霜冰同时竝游在者几旧事欲说无人应文章无用等画虎名誉过耳如飞蝇荣华万事不入眼忧患百虑来塡膺羡子年少正得路有如扶桑𥘉日昇名髙埸屋已得儁世有龙门今复登出门相送亲与友何异篱鷃瞻云鹏嗟吾笔砚乆已格感激短章因子兴葛氏鼎大河昔决东南流萧条东郡今遗湫我从故老问其由云古五鼎藏髙丘地灵川秀草木稠郁郁佳气蒸常浮惟物伏见数有周祕藏竒恠神所搜天昬地惨鬼哭幽至寳欲出风云愁荡揺山川失维陬九龙大战驱蛟虬剨然岸裂轰云骉滑人夜惊鸟嘲啁妇走抱儿扶白头苍生仰叫黄屋忧聚徒百万如蚍蜉千金一扫随浮沤天旋海沸动九州此鼎始出人间留滑人得之不敢收竒模古质非今侔器大难用识者不以示世俗遭揶明堂㑹朝飨诸侯饔官百品供王羞调以五味烹全牛时有用舍吾无求二三子学雕琳球见之始惊中叹愀披荒斵古争穷蒐苦语难出声咿嚘马圗出河龟负畴自古恠说何悠悠嗟吾老矣不能休勉彊作诗慙効尤太白戯圣俞开元无事二十年五兵不用太白闲太白之精下人间李白髙歌蜀道难蜀道之难难于上青天李白落笔生云烟千竒万险不可攀却视蜀道犹平川宫娃扶来白已醉醉里诗成醒不记忽然乗兴登名山龙咆虎啸松风寒山头婆娑弄明月九域尘土悲人寰吹笙饮酒紫阳家紫阳眞人驾云车空山流水空流花飘然已去凌青霞下看区区郊与岛萤飞露湿吟秋草边户家世爲边户年年常备胡儿僮习鞍马妇女能弯弧胡尘朝夕起虏骑蔑如无邂逅辄相射杀伤两常俱自从澶州盟南北结欢娯虽云免战鬪两地供赋租将吏戒生事庙堂爲逺圗身居界河上不敢界河渔梅圣俞寄银杏鹅毛赠千里所重以其人鸭脚虽百箇得之诚可珍问予得之谁诗老逺且贫霜野摘林实京师寄时新封包虽甚微採掇皆躬亲物贱以人贵人贤弃而沦开缄重嗟惜诗以报慇懃与子华原父小饮坐中寄同州江十学士休复歳晚忽不乐相过偶乗闲百年才几时一笑得亦艰有酒醉嘉客无钱买娇鬟问予官何爲侍从聮朝班朝廷多贤材何用蒯与菅白发垂两鬓黄金腰九环奈何章绶荣饰此木石顽于国略无𥙷有慙常在颜幸蒙二三友相与文字间江子独舍我髙鸿去难攀秋风动沙苑郡阁当南山吟咏日多暇诏条寛可颁寒云雪纷糅幽鸟春緜蛮胜事日向好思君何时还𫐠怀歳律忽其周隂风惨辽夐孤怀念时节朽质惊衰病忆始来京师街槐緑方映清霜一以零衆木少坚劲物理固如此人生宁乆盛当时不树立后世犹讥评顾我实孤生饥寒谈孔孟壮年犹勇爲刺口论时政中间蒙选擢官实居谏诤岂知身愈危惟恐职不称十年困风波九死出槛穽再生君父恩知报犬马性归来见亲识握手相弔庆丹心皎虽存白发生已迸慙无羽毛彩来与鸾皇竝铩翮追羣翔孤唳惊衆听严严玉堂署清禁肃而静职业愧论思文章慙诰命厚颜难乆居归计无荒迳偷闲就朋友笑语杂嘲咏欢情虽索寞得酒犹豪横羣居固可乐宠禄尤难幸何日早收身江湖一渔艇和刘原父澄心𥿄君不见曼卿子美眞竒才乆已零落埋黄埃子美生穷死愈贵残章断藁如琼瑰曼卿醉题红粉壁壁粉已剥昬烟煤河倾崑崙势曲折雪压太华髙崔嵬自从二子相继没山川气象皆低摧君家虽有澄心纸有敢下笔知谁哉宣州诗翁饿欲死黄鹄折翼鸣声哀有时得饱好言语似听髙唱倾金罍二子虽死此翁在老手尚能工翦裁奈何不寄反示我如弃正论求徘诙嗟我今衰不复昔空能把卷阖且开百年干戈流战血一国歌舞今荒台当时百物尽精好往往遗弃沦蒿莱君从何处得此𥿄纯坚莹腻卷百枚官曹职事喜闲暇台阁唱和相追陪文章自古世不乏间出安知无后来居士集卷第五熈宁七年秋七月男发等编定绍熈二年三月郡人孙谦益校正答原父萧萧甞欣答子华滥官下寛寄圣俞俸禄送徐生幕府葛氏鼎轰云骉太白戏圣俞龙咆九域空山下看澄心纸空能欧阳文忠公文集书简卷第五书简卷第五欧阳文忠公集一百四十八与刘侍读某启专介辱书承此严寒爲政外尊体休𥙿实慰企想某以衰病当此烦冗巳三请江西要在正𥘉必可得舣舟亭次寓目平山奉贤主人清论岂不豁然哉伏冀爲时自爱又某启愚家所藏集古録甞得故许子春爲余言集聚多且乆无不散亡此物理也不若举取其要着爲一书谓可传乆余深以其言爲然昨在汝隂居闲遂爲集古録目方得八九十篇不徒如许之说又因得与史传相参验证见史家阙失甚多其后来京师遂不复作适因寻捡少书籍发箧得其故本谨以奉呈庻知所谓黒鬼者虽老钝之人媚着然亦不爲无益也家无他本幸看毕见付某再拜又某启区区乆踈谒奉辱诲承示千文甚佳多感多感或云此是李靖字唐人集爲千文不知如何也又某启前承示以蜀素俾冩孝经一章书之墨不能染寻将家所有者试之亦然遽命工匠治之终不堪用岂其未得其法耶幸令善工精治之使受墨可书当爲污以恶书也紏察题名不罪以闲事聒耳皇恐皇恐又某启暖甚果复作隂嘉节岂遂爲雨邪建宁物论益喧当制之人必𬒳収理后日之游且不欲往幸爲致意人事之难乃尔乌丝栏依前书不染墨今纳还当以澄心纸试书一章塞命也金樱煎谨送却乞真牛膝一二束爲圣俞处所得不多尔又某启时色可爱不废佳节之㑹谓当得同一笑而原父独不徃人事难得如意固常如此邪得介甫新诗数十篇皆竒絶喜此道不寂寞以相告诗轴俟看了驰上适因闷睡起奉答不谨又某启昨日辱宠和恶诗岂胜感服属上马赴西园不时爲答前偶拜闻家居未必不佳此语复何所疑盖爲泥泞中逺赴官㑹未必若家居清浄然而郊外少车马虽雨无泥甚不爲劳而物色晴妍深可爱虽病夫亦动念又思家居未必佳也昨日颇欢饮酒差多今日病适方睡起谨此咨报又某启昨日奉见后遂之北李园池见木隂葱翠节物已移而原父独不在但终席奉思加以风沙益可憎尔辄此奉报前承要介甫诗谨以咨呈其一二篇不当传者特爲剪去之矣恐知又某启数日不奉见余暑颇甚伏惟起居佳胜昨日羣牧特㑹以热中饮冷过多偶爲腹疾兼以少干故遂且在告秖三两日当即出参特烦问念感愧曷已干燥非常何时可饮未甞如此寥落也人还谨启爲谢又某启特辱问念感愧曷已某腹疾犹未平衰年已觉难支以不敢常食遂且在告热药不敢多服惟晨起一服尔盖自家常服者已顽无效冀新功尔承教当节之也亦闻梅二不安方欲致问又某启承岀城劳顿晚来喜佳𥙿拙疾特辱问念感愧曷已自夜来益注洩今旦薾然遂召张康诊云热中伤冷当和隂阳偏用执药所以难効遂以黄连干姜之类爲散服之近午差定亦戏家人云近日人脆事湏过防昨日得圣俞简云小小伤冷然用徐青乃俚巷庸工尔此公多艰滞更当愼摄今湏驰问之也精神稍复承见问不觉书多聊代面话又某启辱问以婴儿未安劳神然当更审愼药食有张万回太保者其术又精第难唿尔不惮慇懃召之也某今日不入正爲凌晨稍凉爲江氏作志幸语其家勿相煎兹事安敢奉误旦夕当得以方牵强不能悉又某启承见谕某爲之翰家遣仆坐门下要志铭所以两日不能至局大热如此又家中小儿女多不安更爲人家驱逼作文字何时免此老业东斋虽狭若心无事可以坐致清凉徤羡华事十六日定力当奉见併得叙尽所闻也人还谨此又某启熇然炎燎中方不知所以逃生忽辱宠示佳作强起疾读其爲清快难以言传然赋无属和之理但当卧诵以代饮冰咀雪尔某两日爲伯庸趂了志文盖其葬日实近恐悞他事然其爲苦不可胜言闲思冝爲刘义所诮然自此当絶笔虽不能如俚俗断指刺环邀于鬼神以自誓然当痛自惩艾兹时之劳也方执笔得少风稍清故能忉忉不宣某再拜又某启适归自外捧惠佳篇岂胜欣感偶然之㑹虽草率而缚于文字遂爲他时故事兹敢不勉也然西斋素患寂寞近方稍葺而原父去此稍逺此俗所谓事无恰好也又某启自原甫旣西虽不爲官制所拘朋游亦自寂寞况遂当忧责履畏涂其爲情况可知偶思春物将动故都多佳致为乐岂复可涯汩没声利惟溺惑者不胜其劳而但见其乐粗有识知兼以衰病此事难爲他人道独不知原甫谅之否因风幸数垂问以慰瞻企又某启自春首以来儿女辈疾病日益忧煎自顾无𥙷于时而衰病日増咎责四至其何以堪之惟思春物烂然故都遗胜不可胜览而公专有之犹恐猒饫所见不以难得爲惜也湏知有不可得之者也贤弟亦稀相见盖难得尽从容之适尔公自至镇一甞辱问遂絶惠音不知何嫌遽尔见踈也西斋尘土无复人迹偶因连日假故试寻笔研略布此诚以此亦可见其爲贶也其他俗事可憎不复多道但布瞻企之勤尔气候犹未和畅不知西路如何惟爲国自爱某祗拜𥘉望西物甚衆今寸纸一字不可得况南山竹萌之类耶至于新诗醉墨并弃前约无乃太甚乎又某启自春以来苦儿女辈疾病忧煎百端遂阙驰问然亦怪乆不承惠音不审何嫌遽见斥外始望西州之物甚衆今一言寸纸犹不可得况于其他乎某老拙无堪自顾恐终无所爲以𥙷万一而衰病日增咎责四至其将柰何春物烂发故都遗蹟不可胜览但恐猒饫朝夕不以难得爲可惜湏知有羡而不可得者尔贤弟亦稀相见盖不能得如往日与诸贤忘形取适尔西斋尘土无复人迹幸连日假故略得少布区区然公方享清闲之乐不冝无暇于故人也其他俗事薄恶可不挂耳惟向暖多爱以慰倾企得子华书言西去当于陜雍留连果能如此否手指拘挛又添左手两目仅辨物其余可知又某顿首启近寛䘏王职方行甞得附状然亦乆不承惠问春候犹寒不审动履何似但深瞻咏前日崇政赐进士第见贤郎在髙等伏惟喜慰某巳衰病三四小子未有能获荐于有司者见之尤所羡慕贤郎程文甚工爲都人传诵及第等虽髙而人犹以爲未称然少年微抑于此未必不爲逺大之本也谨专致此爲贺不宣某再拜原父安抚侍读合下又某启乆不奉状盖欲俟贤郎归而贤郎未归遂以稽缓然亦未甞辱书不审经暑动履何如但西州人士之来者日载政声盈于都下使嫉善之言不胜公议聊俾下交快释其余存之逺大窃计髙明必不校阙于屑屑也余复何言盛热爲时自重谨因贤郎归奉此咨问不宣某再拜又某区区于此忽复半歳思有所爲则方以妄作纷纭爲戒循安常理又顾碌碌可羞不知何以教之哀其不逮实有望于公爲多也至于常检拘挛野率之性尤以爲苦然势难轻动甫及年歳得去爲幸也蔡君谟自南归皤然一叟相见惟互相惊叹而已西斋自去冬逮今遂不复启其他可知也故都多登临之胜新诗醉墨时以爲惠以忘俗恶之态于理似未爲害不知何避而何嫌鄙怀千万居常思欲鉅细布之临纸则复茫然惟慎夏爱护又某承见教以用快大过此诚中其病然平日所常患衆君子多以爲言者也若任责至重未知所爲此有望于公者𥘉未蒙赐也至于简事爲实爲政之大要此西人所以蒙惠也若曰外名迹自古圣贤所难庄生之名卓然见于后世若使无迹后世学者何从而师法之盖庄生之名以彼周孔之名以此皆不能岀名迹之外者第不当汲汲以求之尔不相见乆聊此当握手一笑不罪不罪前日饯圣从与景仁介甫清坐终日奉思之外惟以鲜欢相顾屡叹而巳恐知其近况故辄及之公来归未期惟时得数字犹足以爲慰岂以无事爲烦邪又某启薛金部自西来辱惠以书承经寒体履清安兼得详问动止併以爲慰今歳京师寒甚衰病之躯尤所不堪承谕闲合无爲岂亦苦于寒耶春物将动窃思登临之乐何有穷涯因人时枉问冝道一二偶薛人还聊奉此不宣某再拜又某启春气暄和伏惟镇抚之余履况清适某以衰残勉强有劳无益公职旷癈私事不修不独于书记爲阙也缅怀故都风物之佳当此阳春畅发之盛临觞览胜冝不爲猒盖以贤人在外公议难安一日来归遂不复得尔此外惟以时爲国自爱谨奉状不宣某手状上又某启自过年便欲奉状只俟薛司勲归薛旣以事滞留遂成稽殆但时见贤弟诇问动静以慰怀尔薛君留此屡相见粗悉疲病区区所爲及其耳目所得归必能具道更不烦言惟的便无佳物表信盖西州所阙惟南味得春多坏不堪寄逺当俟新茶驰献尔春旱极阔知陜西尤甚柰何柰何保重保重某顿首又某启贾常行甞附状辱书承经暑动履康和兼蒙惠以韩城鼎铭及汉博山槃记二者实为竒物某集録前古遗文往往得人之难得自三代以来莫不皆有然独无前汉字毎以爲恨今遽获斯铭遂大偿其素愿其爲感幸自冝如何属患膝疮家居絶客无人爲识古文故苐于邮中粗报已受二铭之赐篆画当徐访博识寻绎续得附致其余区区万不述一大热慎护以副瞻勤清水安能乆滞耶实负愧也又某启昨贤弟行甞奉状属合宫大礼前后事丛遂阙致问昨日进奏院送九月十五日所寄书窃承动履清胜兼复惠以古器铭文发书惊喜失声群儿曹走问廼翁夜获何物其喜若斯信吾二人好恶之异如此安得不爲世俗所憎邪其穷逹有命尔求合世人以取恱则难矣自公之西集古屡获异文并来书集入録中以爲子孙之藏也幸甚幸甚歳律渐寒惟爲时自重又某启近甞两奉状专人至辱书窃审经寒体履安和兼沐寄惠稣梨新笋岂胜珍荷自去冬以来亲旧私信一皆谢絶独思公有所惠理可无嫌又闻近申贡余之禁则应少费宅库如此屡寄益无疑也节中人事纷纷使还爲谢不谨不宣某再拜原甫经略侍读执事与蔡忠惠公某启辱惠樱宁翁墨多荷多荷佳物诚爲难得然比他人尚少其二幽斋隙寂时点弄笔砚殊赖于斯虽多无厌也烦聒计不爲嫌矣诸留靣叙又某启前夕承惠红丝砚诚发墨若谓胜端石则恐过论然其制作甚精真爲几格间佳物也昨日以有文书不敢致简爲谢李敡还又承惠水清泉香饼数十枚聊报厚贶吾侪日以此等物爲事更老应当澹死租庸遂更作一程无由频面聊当一咲欧阳脩顿首白三司给事又某启遂尔大暄不审气体何似承已对谢应已渐治装无由诣前日剧瞻企荔支图巳令崔悫传冩自是一段佳事碑文好者前巳倒箧今又于柬退中得此数十本勒李敭送上因出过门爲幸不宣某顿首君谟端明侍郎与范忠文公某启专人辱书伏承春暄体候清福某蒙恩许解重任得亳便私其爲优幸不可胜𫐠其他諠詉中外所闻大略秖如此故不待烦言惟系舟府下一见主人而过粗释瞻思之恳爲足矣人还姑此布谢与常待制某启相别之乆书问虽阙而思慕盛德未甞少忘于心不审即日体候何似向蒙宠示盛文一编究味意趣殊发蒙陋珍翫祕藏未曽暂释续更有新作苟赐不鄙无外开示至幸至幸深冬爲道自爱又某相别累年书问虽阙而思慕盛德未甞一日而忘于心不审即日体履何似某碌碌于此国恩未报而衰病日侵进无少𥙷于时退未得幅巾闾巷以从有道君子岂胜区区深寒爲道外自爱因小姪行附此又某前日承枉顾少接余论殊不从容朝夕人事稍间当获𣢾奉未间略布区区茶少许聊助待賔轻浼皇恐又某启向在颍区区仅得一二闻余论虽未厌于心而仁人之言获益已多矣自藏拙于此习成懒慢遂踈奉问亮湏幅巾闾巷杖屦徃还始偿夙素倾向之心尔未间以时爲道自重因负枣人行谨奉手状又某启少便乆踈致问经寒仰惟德履多福某衰病如昨已再请寿阳旦夕有命西归渐谋休息必得幅巾衡巷以从长者之游偿其素愿然后已也未间惟爲道自爱又某启到官忽忽巳复穷冬老病踈慵阙于致问雪后清冽体况想佳某幸居僻事简足以养拙归心虽切尚少盘桓𣢾晤未期深寒加爱又某启近小史许充行奉状粗布区区穷腊隂雪忽复新春窃惟养道燕居动履清福某此忽忽巳数月开春遂寻前请窃谓理尽而无嫌至于幅巾闾巷以从先生长者之游此实无穷难得之乐尔未间保重以副瞻勤因家兵还谨奉启又某启守官东州僻在海涘乆踈致问徒积倾驰气候巳寒不审燕居动履何如某勉强衰病迁延荣禄又将及朞歳物丰盛盗讼稀简粗足偷安冬春之交得遂西首获亲长者之游不胜至乐未间爲道爱重又某启多病踈懒稍阙致问近儿子自颍还云甞侍杖屦喜承经暑寝兴万福兼审尚以足疾未副召命朝廷礼贤之意甚笃而士大夫延首之望亦勤然君子出处有道足以镇止奔竞敦厚时俗其功利亦多矣某尚未得请未遂相从闾巷之间然亦不过一两月之顷尔时暑爲道爱重又某启霜气清冷不审燕居动履何似窃承朝旨尚复敦迫岀处之际遂爲世法必有以果于自信者某累牍恳至而上恩未俞素愿虽稽终当如志瞻仰盛德惟日増劳向寒珍重与沈待制邈某启数日不奉问苦暑非常歳之比少壮者自不能当衰病之人不问可知焉辱教承体气清安甚慰俗以立秋日卜秋暑多少据今日之势犹当更猖狂尔然世言春寒秋热老徤爲此三者终是不乆长之物也介甫诗甚佳和韵尤精看了却希示下又某顿首启自承拜命欣喜无量而不时驰问者诚以奔走塞下吏事丛委迟钝不能迎解非敢有懈幸谅幸谅知二十四日出京计日必巳受事某自保塞回及中山巳三日犹湏并旬方得拜见他悉靣赋也冬寒千万保育与王龙图某启中间辱书承冬凛外体气清康深慰瞻渇益州张侍郎不乆当至衰病区区犹湏更旬浃始遂休息因欲请𥙷江西尔前蒙示谕京东事备悉早出暮归临纸忙迫无暇及他惟新阳自爱前削殊不闻有议论柰何柰何又某启急足至辱书承此𥘉暑体气清和差慰瞻想所云少朋俦宴处爲乐此乃在处皆然何独济也京师固多相识然人事区区病患忧煎亦无暇于从容料得常态秖如此也求移能少安之爲善㑹要深欲续送上爲付一书吏装禠遂取不得京师吏人顽慢不言可知勿怪勿怪爲儿子乆病羸弱非常人还且此爲谢又某启专介辱书承渉夏秋体气清适暑雨爲孽古所未闻救灾䘏患事匪一端某言不足爲人信才不足爲时用徒秏廪禄毎自咄嗟而巳承见谕实当今之实患也其如言之不见信何他非相见莫尽所怀稍寒惟当以时保啬又某启人至辱书承尚留兖寒凝喜体况清佳杜公清节笃行毎恨文字不称不意胜之见爱如此近亦有一二家作志裴少监家当自寄去明复当归葬于故里亦可就得之原叔志续当録去㑹要爲此中书吏稽迟又且送五册去不惮频来取也新诗因人乞数篇乱道亦当録呈深寒公外加爱人还草草又某再拜昨日巳入省且喜尊候胜常脚疮遂愈此正是治内之时亦犹冦贼过后讲修武备虽非先见亦所以御后来之患也吾侪相戒言难取信盖各自湏有少病痛尔然非此无以献忠幸深思也无由相见聊奉此咨问大热遂如此衰病不能支入夏便患口齿昨日食数大杏今日腮颊肿痛针刺岀血不能常食若此是将柰何柰何又某启前日辱访别但多愧荷以昭陵虞主未还在礼不当饮酒无由㑹话少时益以爲恨承巳登舟节气遂尔寒凝惟希加爱爲祷集古録序鄙文无足采第君谟笔法精妙近时石刻罕有也薄酒四器聊助待賔不罪轻浼皇恐皇恐又某启公私忽忽乆阙致诚辱书感慰兼审经寒动履清胜京东物俗比二浙殊絶必稍爲便然乆淹于外此在位者之责而朋友蔽善之罪其何敢逃某窃位于此巳六七年白首碌碌𥘉无𥙷报而罪责无量谤咎独归自春首已来得淋渇疾癯瘠昬秏仅不自支他人视之若不堪处况以残骸勉强情绪可知乆不通问因书辄敢自道胜之知我必见哀怜深寒事外惟冀以时自爱又某启辱示二诗诵读数四意趣深逺所谓朋友讲习之益正当佩服何谓迂邪然谓贤而能书爲不幸又似过之正冝谓不幸与工同其垂名可也因所示乃知平日论议犹有形迹愚拙所短固多幸当赐教可也苟有未然却当相难正如此然后爲友益矣姑话及此不罪忉忉又某承见谕诗义晚年迫以多病不能精意苟欲成其素志仅且了却颇多踈谬若得一经啇㩁何幸如之闲居少人力俟録一二拜呈但虑方居禁职无暇及此也某目足爲苦秋深尤剧尚赖休闲足以安养余生之幸与宋龙图某启渐暄窃承体履安和旬休日略邀枉顾家飡冀接清话少时必不以容易见罪悚悚又某启伏承遽有子妇之戚莫遑奉慰岂胜驰情暑郁方炽更冀爲国自重少节悲悼区区瞻祝谨奉手启咨问又某启多日不奉见秋冷窃承体气佳𥙿甞託裴如晦致恳欲告借少书籍承不爲难今先欲借九国史或逐时得三两国亦善庻不乆滞也先假通録谨先归纳烦聒岂胜惶悚与梅龙图某启累日瞻渇不审尊体何似唱和诗编次得成三卷共一百七十三首亦有三两首不齐整者且删去其存者皆子细看来衆作极精可以传也盛哉盛哉然其中亦有一时乗兴之作或未尽善处各白诸公修换也内刑部竹诗欲告公仪更修改令简少爲幸縁五篇各不长故也拙序续呈乞改抹来日拜见与石舎人某顿首启自到公私冗迫未得一诣门宇乃辱雅意先以顾临犹未克叙谢其爲感愧何以胜颜手翰见贻副之古刻无限珍佩人还遽此余当面尽与祖龙学某启自择之使还未甞一得欵奉书局之㑹幸岀偶尔遂成鄙句兼邀坐客同赋虽老拙非工而诸君盛作亦聊纪一时之事谨以附递致诚当择之西行犹在斋禁不得瞻违实深爲恨暑热道路不审尊候如何惟冀以时自爱与沈内翰某启辱书承祁寒动履清休少慰瞻企余杭德政民俗方期归厚而遽此严召然去思遗惠亦足以在人亮湏春水方可还朝㑹见尚遥更冀爲时珍啬答李内翰某皇恐顿首再拜启孟冬渐寒伏惟尊候动止万福进奏院递角今日到州伏蒙十八日所赐手书审奉圣恩暂临近服虽朝廷重违勤请不得已而骤阙左右资访之助其如凋弊之俗爲幸何多某以门下生爲幕中吏私愿以释不胜荣辉惟虑车马未饰已𬒳坚留暂此郡斋即膺召命使下吏愚民徒有企跃依芘之心而不得终蒙大惠尔伏承㳙日有期限以职守不获躬诣界首候迎卑情瞻望激切之至书简卷第五与刘侍读第一帖伏冀第六帖时色第十五帖恰好也第二十帖又别本某启区区乆欲附问日俟贤郎西归归甚缓而公私亦自多故然亦未甞承惠教不审经暑起居如何某待罪于此忽以半歳欲有所爲则方以纷纷爲戒至于循守常理则又碌碌可羞不知何爲而可也必将有以教之雍人蒙福流誉东来闻之窃喜此诚乌足以施爲而忌疾方深幸公议犹在也蔡君谟自南归皤然一叟终日相对清坐无以爲乐但烹茶一杯病脾不饮反赠旁人啜尔若此可知其情况也余事有可窃叹者料世态自常如此无足道也酷暑惟以时爲国自爱遂因贤郎行始奉状不宣某再拜原甫知府侍读此卷嘉祐六年与刘原甫二书大同小异己两存之今此本又复相似仍併两幅爲一幅案前軰手牍大率起草今吉州法帖所刻嘉祐末慰冨彦国书槀是也况公于原甫尤致其详或巳冩复换耶与常待制第一帖第二帖第七帖清福与沈待制第一帖爲此第二帖并旬保育欧阳文忠公文集表奏书启四六集卷第五表奏书启四六集卷第五欧阳文忠公集九十四辞免青州第一札子臣今月八日准枢宻院递到诰勑各一道蒙恩授臣兵部尚书依前观文殿学士知青州者伏念臣近以疾病衰残累上表章陈乞致仕天慈悯恻六降诏书未赐俞允臣以训谕丁宁不敢更烦睿听然臣久患脚膝乗骑鞍马艰难又到任巳踰一年深虑非时别有移替巳具札子奏陈乞且于亳州将理一二年间若稍获痊安冀可陈乞敢谓圣恩优异命出非常超转官资移委大郡再念臣累年痟渇衆所具知肌体痩削精神昏耗本以衰羸惧难勉励遂乞休致今青州所管一路寄任至重实借干才以臣居之必至旷败兼臣所患脚膝道路乗骑鞍马艰难欲望圣慈特赐矜察许臣且守旧任冀得将理衰残所有诰勑臣未敢祗受巳送军资库寄纳今取进止第二札子臣今月二十七日凖枢宻院递到诏书一道以臣辞免青州恩命所乞冝不允者臣宠惟表海名邦青爲重地圣恩优借以宠衰残岂合固辞上烦宸听伏念臣情有迫切不能自已者盖臣近以疾病侵陵心志昬耗方沥血恳乞从退休陛下曲赐矜怜不忍废弃丁宁训谕未赐允俞今则忽𬒳新恩有此迁擢乃是臣乞退休而得进秩方称疾而领要任则臣向所陈请矫激欺诈以要恩宠之罪何以自逃虽天度寛仁未以此责臣而臣之心颜何以自处使臣筋力可以勉彊犹当陈述义理必冀获辞以免清议之责况臣衰病羸悴实如累表所陈陛下推天地父母之恩未忍废退且令茍禄养疾于便郡臣已不胜侥倖之慙岂敢更望迁进况亳州于近邦之中尤爲善地前后曽任两府臣寮如陈执中宋庠皆得养疾于此者甚多伏望圣慈悯臣衰病哀臣诚悃俾臣且守旧任更将理一二年间茍其筋力稍完则臣尽瘁薄効岂无犬马识恩知报之心所有降到诏勑臣不敢祗受见在本州军资库寄纳伏乞早赐许臣缴纳臣无任第三札子臣今月十四日凖枢宻院递到诏书一道以臣辞免青州恩命所辞冝不允及凖中书札子奉圣㫖令臣便受勑告疾速发赴青州本任者伏念臣自去春蒙恩许解重任俾守便郡以养衰残方及一年忽𬒳恩沥超转官资移委藩镇圣恩眷异便当祗受岂合固辞上烦睿听臣罪当万死然念臣义迫情切不能自止者縁臣久患眼目脚膝心志昬耗自惧盈满乞从休退六蒙诏谕丁宁深至臣上体圣眷殊常未敢固辞再黩方且乞更将理一二年冀少痊安庻可勉彊而不图遽𬒳迁擢之命臣窃思圣恩本以悯臣憔悴加以宠荣以慰臣之衰暮而臣蹇薄覉危不能上副恩眷今进退皆触于罪戾盖臣若进而祗受则有连章累恳矫激欺诈以邀恩宠之罪而其罪大若退而恳辞则有稽违君命烦言屡黩之罪然比于矫诈邀恩则其罪似轻在臣愚计自择则固当逃大罪而就轻罪臣又窃惟陛下所以保全爱惜臣者至深至厚矣亦必不使臣至于大罪也故臣披沥肝血不敢避烦言屡黩之诛臣所患眼目腰脚前奏巳具陈𫐠不敢虚矫欲望圣慈于未许臣休致间且令臣守旧任便于将理所有勑告见寄纳本州军资库稽留君命多日臣暁夕忧惶如履冰炭伏乞早赐许臣缴纳臣无任辞转兵部尚书札子臣近蒙恩除臣兵部尚书移知青州臣巳三具札子辞免伏奉今月二十五日诏书所辞冝不允者圣恩优异训谕丁宁便当祗命而行岂合上烦睿听罪冝诛戮无以自逃然臣恳血之诚犹有不能自巳者伏念臣本以衰羸疾病方乞退休遽兹迁擢义迫难安所以恳祈辞免至于恩典超优迁转频数使臣不因疾病乞退亦合恳辞盖臣近自去春由尚书吏部侍郎转左丞未逾两月又超转三资除刑部尚书今才逾歳又超转两资尚书六曹一歳之间超转其五无功之赏公议岂容此臣所以不避烦言屡黩之罪而上干宸造也然臣已三𬒳诏书慰谕深切进退惶惑不知所措敢不力勉衰残上副恩眷臣今更不敢辞免青州差遣若得秪守旧官而徃庻㡬可免矫激邀求之责伏望圣慈察臣悃愊特许免臣转官恩命缴纳近降诰勑所有青州差勑臣见别候指挥今取进止青州谢上表臣某言伏蒙圣慈特授臣兵部尚书依前观文殿学士知青州军州事充京东东路安抚使臣巳于今月二十七日赴上讫掌国五兵叨进中台之秩宣风一面俾绥东土之人祗荷宠灵徒知殒越臣某中谢伏念臣学非通敏材实空踈幸逢千载之休明误𬒳三朝之奖擢久陪法从甞与政机国恩未报而身巳先衰世涂可畏而命亦多蹇顷縁灾疾遂决退休敢期上恻于皇慈未忍遽捐于旧物而复过推优渥以慰癃残惟孤拙之无堪蹈艰危而巳甚世之所荣者臣之所惧人以爲宠者臣以爲忧是敢輙殚悃愊之诚累黩髙明之听迫于危虑罔避烦辞而圣度并容寛其罪戾恩言屡降譬以丁宁知成命之难回勉颜而祗受而况全齐旧壤负海奥区民俗冨完而凿井耕田各安其业诏条寛大而奉法守职足以脩官内省庸虚奚胜忝幸此盖伏遇皇帝陛下日新求治天覆推仁谓簮履虽爲于贱微尚堪収録而犬马茍丰于豢养犹可使令臣敢不䇿励疲羸勤思夙夜庻期尽瘁少答鸿私谢南郊加食邑五百户表紫坛髙峙式荐于精禋皇泽霶流推行于大庆祗膺宠数伏切兢营臣某中谢伏惟皇帝陛下出震膺期继文兴治百度讲明于新政群生涵泳于至和乃考旧章聿思报本谓三歳一郊之礼必举以时俾四海九州之人并受其福遂因景至躬𣢾阳丘万国充庭其谁敢后六卿聮事各以其官而臣职忝颁条位拘守土执豆笾而祗役罔获施劳逮煇翟之馂余遽蒙均恵无功受赏莫遑俯伛之辞尽瘁事君惟誓糜捐之効谢传宣抚问赐香药银合表臣某言今月二十五日伏蒙圣慈差入内内侍省西头供奉官王延庆传宣抚问仍赐臣香药一银合者祗命有严瞻天威而不逺抚躬増惕拜君赐以爲荣臣某中谢伏念臣本以妄庸幸縁遭际进陪国论莫賛万机之微出布政条未闻五月之报属北州之灾馑隣东土之封彊皇帝陛下子育黔黎仁深覆载闵扶携而转徙轸宵旰之焦劳而臣职在抚绥任叨寄委曲烦训谕备极丁宁仍因使传之驰特示恩颁之宠臣敢不恪官自警祗事以时惟善是从勉企前人之迹俾民受赐上寛明主之忧谢赐汉书表臣某言臣伏蒙圣恩赐臣新校定前汉书一部已于今月日据进奏院递到臣已祗受讫者俯躬承命拭目生辉臣某中谢窃以右文兴化乃致治之所先着録藏书须太平而大备惟汉室上继三代之统而班史自成一家之书文或舛讹盖其传之巳久诏加刋定俾后学之无疑一新方册之文増焕祕书之府而奏篇之始方经衡石之程赐本之荣惟及钓枢之近敢期孤外特与恩颁此盖伏遇皇帝陛下曲轸睿慈俯矜旧物谓其甞与臣隣之列不忍遽遗怜其自喜文字之间俾之娯老然臣两目皆眊虽嗟执卷之巳艰十袭珎藏但誓传家而永寳乞寿州第一札子臣輙沥诚恳上干天聦臣本以妄庸逢时窃禄宠荣踰分报効无闻顷在亳州甞以疾病乞从休退圣恩怜悯未忍遽捐累降诏谕丁宁备至适㑹东秦阙守误𬒳选差超转两官委以一路臣亦屡陈朽惫旣不获辞便当䇿励尫疲上副忧寄而臣迫以年齿晚暮近日以来心力俱耗事多徤忘腰脚旧苦拜起艰难两目气晕尤更昬然仅分黒白虽勉力支持日虞旷败兼臣到任巳及一年有余欲乞就移淮颍间一差遣以便私计伏望圣慈特赐怜悯许差臣知寿州一次冀就闲僻茍养衰残今取进止第二札子臣近以疾病乞就移知寿州一次伏奉今月九日诏书冝不允者圣恩优假训谕丁宁迫以危诚不能自黙再烦睿听罪合诛夷伏念臣旧患眼目巳十余年又苦渇淋亦五六歳年日加老病日加深睛瞳气晕侵蚀㡬尽脚膝痩细行歩艰难自入今歳以来心神又更昬耗事多徤忘动輙差失九州一路寄任匪轻勉彊尫残日虞旷败况臣贪冐荣宠过分巳多年齿衰迟又复如此理冝量力知止早自退休盖臣昨在亳州累陈此恳伏蒙陛下至仁至慈怜悯旧物不忍遽弃屡颁恩诏委曲慰安欲令且更勉励故臣今者未敢别有陈请秖欲求淮颍之间一便郡茍窃俸禄以尽余生庻㡬上副圣君天地父母舎容养育之恩伏望睿慈特赐矜许今取进止谢擅止散青苗钱放罪表臣某言今月二十九日准中书札子以臣奏乞不依秋料青苗钱事奉圣㫖不合不听候朝廷指挥擅行止散之罪特与放免者有罪必诛是爲彛典原情以恕特出深仁闻命惊惭省躬涕泗臣某诚惶诚感伏念臣以一介之微贱荷三圣之奖知宠禄旣丰初无报効筋骸巳惫尚此迟徊曲蒙大度之并容误委一方之寄任职当抚俗责在分忧方兹旰之劳心岂敢因循而避事昨遇国家新建官司而主计大商财利以均通分命出使之车交驰于郡县悉发旧藏之镪取息于民氓而臣方久苦于昬衰𥘉莫详其利害旣巳大諠于物议始知不便于人情亦甞略陈衆弊之三冀𥙷万分之一属再当于班给顾巳逼于㑹期虽具奏陈乃先擅止据兹专輙合𬒳谴呵岂谓伏蒙皇帝陛下深轸睿慈俯矜朴拙免从吏议特贷刑章夫何草木之微曲𬒳干坤之施臣敢不益思祗畏更励操脩戒小人之饰非希君子之改过冀图薄效少荅鸿私辞宣徽使判太原府札子臣准今月二十九日入内东头供奉官冯宗道到州传宣抚问赐臣告勑各一道伏蒙圣慈除臣宣徽南院使判太原府事伏念臣久苦老疾自今春眼目疼痛及渇淋旧疾作脚膝细瘦行歩艰难自二月巳来交割却本州公事见今在假将理所有今来恩命优异寄任非轻以臣非才固不敢当兼以久婴疾病未得痊安见别具奏章陈乞一小郡差遣次所有赐到勑告臣未敢祗受已于青州军资库寄纳别听指挥次今取进止同前臣前月二十九日伏蒙圣恩差中使赍赐臣告勑除臣宣徽南院使判太原府事臣寻已具奏陈未敢祗受今輙再沥危恳上干天聦意迫言烦敢避诛戮伏念臣自至青州忽巳踰歳适值年时丰稔盗讼稀少足以偷安窃禄而臣自以年齿日加衰残日甚心识昬耗难于勉彊以谓一路九州不可常幸于无事毎忧缓急有误寄委所以去冬累陈衰病乞移一淮颍间小郡未赐允俞之间遂接春阳戒候爲风气上攻眼目骤加昬痛因此服药过度发动渇淋旧患甚于𥘉得疾时腰脚枯瘦行履艰难自三月后来不免两次交割却本州公事在假将理百方治疗终未痊损敢期于疾告中忽𬒳睿恩有此差遣不惟宠命优异非臣敢当兼以久病淹延筋力难彊欲望圣慈曲赐哀悯特许检会臣前所陈乞于淮颍间移一小郡俾养残年所有太原重任必难久阙人伏乞别选用人上副忧寄今取进止同前臣近蒙圣恩除臣宣徽南院使判太原府事续准中书札子奉圣㫖令臣依前降指挥疾速起发仍赴阙朝见讫发赴本任者伏念臣以老疾经春方在病中忽𬒳此恩命自揣才力难当寄任不敢祗受寻已具辞免仍乞一淮颍间小郡见别听候朝㫖次今取进止同前臣此者伏蒙圣㫖除臣宣徽南院使判太原府事特差入内供奉官冯宗道赐臣告勑各一道兼传宣抚问续准中书札子奉圣㫖令臣疾速起发仍赴阙朝见讫赴任者伏縁臣以非才久病心力衰耗难当擢任之宠兼自春以来疾患久在假告巳于四月二十九日五月一日两具札子奏闻辞免恩命至今秖候提点刑狱席汝言到任交割公事别听朝旨次欲望圣慈矜察早赐允俞今取圣旨同前臣今月二十二日准进奏院递到诏书一道伏蒙圣慈以臣辞免恩命未赐允俞者训谕丁宁理冝祗受恳诚迫切尚敢烦言伏念臣本以妄庸误叨器使宠荣踰分福过灾生五七年来缠绵疾病向蒙圣念许解政机仍与近藩俾从优便臣以髙秩厚禄非爲养病之资窃位素餐难久偷安以处所以决谋休致累上封章陛下尚以簮履之微曲怜旧物不忍遽弃屡赐安存旣又徙以东州兼委兵民之任然而虽名一路不系边防所管九州苦无军马加以歳时稍稔盗讼颇稀臣得以偶免旷愆盖出天幸而臣常窃自念年齿日以向暮筋力知不复完与其临事而后辞不若量分而先止故于去冬再沥恳私乞一小郡冀就迁于淮颍得渐近于田庐敢期病告之中忽𬒳优殊之命超转贵职付以极边使臣未至衰残尚非所受而况实难勉疆敢不必辞再念臣自在亳州累乞致仕殆今三歳矣而口诵退休之言身贪荣进之宠旣自违于言行岂不愧于心颜虽圣度之兼容必公议之难遏伏望睿慈曲加悯察特赐追还新命许换近颍一州则天地父母之恩敢忘犬马之报今取进止同前臣今月十五日准枢宻院递到诏书一道伏蒙圣恩以臣辞免宣徽南院使判太原府事充河束四路经略安抚使恩命乞差知蔡州一次所乞冝不允者圣训丁宁巳烦再谕臣诚迫切难避严诛臣窃以朝廷之用人臣子之事上盖常察其进退不违于理则可以知其大节之所守而予之爵禄将以爲宠则必使不犯清议之所非授受之间可谓两难矣故髙秩厚禄人臣所愿必也处之无媿然后得以爲荣或其义有不安所以容其自免今陛下宠臣者至矣任臣者优矣而臣不幸心怀自媿义有难安敢更竭此恳诚必期哀许伏念臣妄以迃儒遭逢三圣宠踰其分器小易盈爰自中年早苦多病臣因窃思前世爲人臣者不待伏于床第然后称疾不必废其支体然后辞官但其心志巳衰筋力难彊则义当知止不可贪荣尔此臣所以不待年及累乞退休而睿圣慈仁不忍遽弃六赐诏谕备极恩怜而臣上体圣眷之优殊不敢自决而引去然止当跧伏闲处偷安窃禄譬诸巳乏之马牛俾尽余生于刍豢而巳此乃粗爲合理其如事则不然盖臣前歳以老告便超兵部尚书今春以疾辞又转宣徽南院使辞淮南一州则领淄青九州免京东一路则緫并代四路是毎求退则得进毎辞少则获多使其一出偶然人情犹或少恕若其毎举必尔则公议岂复可容虽幸人之未言顾臣何以自处此臣所谓心怀自媿义有难安者也使臣筋力犹彊尚合恳辞恩宠况臣疾病积有歳年已具奏陈累干听览臣亦窃闻议者以臣脚膝未至着床枕眼目犹可分人物便谓尚堪驱䇿致比误蒙选任殊不知臣心志巳衰精神并耗虽未伏枕实一行尸再念臣本出书生老于文字赋才非敏以学自愚故歴官以来多触罪辜屡罹忧患盖以不通时务不习人情加以晚年继之衰疾识虑昬眊举事乖违大抵时多喜于新竒则独思守拙衆方兴于功利则茍欲循常至于军旅之间机冝之务则又非其所学素不经心盖以病悴已衰之躯持昬眊乖违之见任素非所学之事一有败阙虽戮臣身不足以塞责而误国之计如后患何使臣粗有爱君忧国之心岂敢不思及此而贪荣茍得臣所冝必辞者三义所难安一也精力巳衰二也用非所学三也然于三者之中其二尤急若其义所难安者幸蒙圣恩获免俾臣不取非于清议而无愧于晚节则陛下之赐臣者荣于髙秩厚禄之赐逺矣至于用非所学致误国家之计贻朝廷之忧则当君父旰忧劳求治之时圣虑所冝留意也伏望圣慈哀臣诚至之言察非矫伪之饰特赐允臣屡请追还新命换一小州则臣虽死之日犹生之年今取进止蔡州谢上表臣某言臣伏奉勑命就差知蔡州军州事已于九月二十七日赴上讫者负薪婴疾获辞四贵之迁剖竹分符尚忝一麾之守荷寛恩之优假抚朽质以兢惭臣某中谢伏念臣本出孤平粗亲文艺遭逢亨会叨窃宠荣方犬马之壮时早无施于尺寸况桑榆之晚景嗟巳迫于衰迟一昨误𬒳选抡擢升要近付以一方之民政委之四路之兵机惟寄任之匪轻揣庸虚而内惧輙陈恳悃屡黩髙明敢冀天慈不违人欲还其旧职易以近藩惟古豫之名邦控长淮之右壤土风深厚物产丰饶虽宣化班条惭无异术而守官循法足以偷安此盖伏遇皇帝陛下恻以至仁包之大度旣不责其避事又曲从其便私哀尔尫残容其侥倖仰𬒳干坤之造顾非木石之顽臣敢不勉自励其筋骸更殚尽瘁之节茍未填于沟壑尚知图报之方蔡州再乞致仕第一表臣某言臣闻士之致政而传家虽着礼经之常制昔有乞骸而称疾不待年及者固多况臣久苦于病衰早歳巳陈于悃愊敢兹再黩仰冀哀怜臣某中谢伏念臣以一介之妄庸荷三朝之眷奖因时窃位甞俾賛于万机积日累年讫无称于一善徒縁朴戆动触机危毎烦君父之保全不殒终身之名节向由灾疾愿谢轩裳披沥肺肝累奏封而五上留连宠禄复歳序之三迁间𬒳误恩骤加擢任顾已难于䇿励遂复力于恳辞上頼慈仁曲加悯恻旣不责其避事又曲从其便私得善地之寛闲俾残躯之养息而臣年日加老病益交攻新春以来旧苦増剧中痟渇涸注若漏巵弱胫零丁兀如藁木加以睛瞳气晕㡬废视瞻心识耗昬动多徤忘虽圣君之念旧廓大度以兼容而隳职旷官实爲可畏贪荣窃食难久自安伏望皇帝陛下日月照临干坤亭育察其情实赐以矜从许解郡章归荣里闬俾其酣咏乐时之盛化优游爲世之幸民以毕余生永繄鸿造又札子臣輙沥恳私上干宸造愚诚所迫罪戾难逃臣自顷蒙恩许解政事即曽乞一近颍州差遣庻得渐谋归老上荷至仁悯臣衰病允其所乞差知亳州到任之明年遂乞致仕圣念恻然怜其旧物不忍废置凡五上表章四具奏札皆蒙诏答未赐允俞臣以不敢更爲烦黩遂且中止寻又蒙恩超转臣兵部尚书安抚淄青一路旣不获恳辞遂勉力就任而臣迫以昬衰事多旷废甫及一年则又陈乞寿州亦以近颍冀便于归老未得请间寻又蒙恩除臣宣徽使移守并门付以河东一路官益荣任益重而臣身益老病益加不胜忧惧之情所以累沥血恳上烦天听伏蒙睿慈察其诚实养疾便私悉如其请臣自到今任忽巳半年幸值歳物丰成民讼稀少坐尸厚禄足以偷安臣上戴陛下天地父母之恩未知论报之所而心与愿违盖自冬春以来旧苦愈増上渇下淋昼夜不止脚膝细瘦仅存皮骨行履拜跪艰难加以眼目昬暗视物睛痛有妨签书看读公家文字载念臣昬衰疾病旣已累年量分知止亦非一日宠禄之荣无容久窃臣今輙具表章再伸旧请乞一致仕名目欲望圣慈特赐开许今取进止第二表臣某言臣近上表章乞从致仕伏奉诏书所乞冝不允者睿训丁宁曲加慰谕愚衷恳迫尚敢黩烦将再干于冕旒冝先伏于砧锧臣某中谢伏念臣世惟寒陋少苦竒屯识不逹于古今学仅知于章句名浮于实用之始见于无能器小易盈过则不胜于㡬覆徒以早遘千龄之亨会误蒙三圣之奖知宠荣旣溢其涯忧患亦随而至禀生素弱顾身未老而先衰大道甚夷嗟力不前而难强毎念恩私之莫报兼之疾病以交攻爰于守亳之𥘉遂决窜漳之计逮此三迁于歳律又更两易于州符而犬马巳疲理无复壮田庐甚迩今也其时是敢更殚蝼蚁之诚仰冀干坤之造况今时不乏士物咸遂生凫鴈去来固不爲于多少鸢鱼上下皆自适于飞潜茍遂乞于残骸庻少偿其夙志伏望皇帝陛下哀怜旧物隐恻至仁察其有素非伪之诚成其识分知止之节曲从其欲赐报曰俞俾其解组官庭还车故里披裘散髪逍遥垂尽之年凿井耕田歌咏太平之乐其爲荣幸曷可胜陈又札子臣此者伏奉诏书以臣再乞致仕未赐允俞恩旨稠重伏读感涕臣自熈宁元年𥘉有陈乞迨今四年之间凡八上表章五具札子其恳悃迫切言意重复干冒天慈烦黩圣听固已可厌而可责矣而蒙陛下未加诛谴曲爲优容八𬒳诏音丁宁慰譬此天地父母之仁可谓至矣然臣犹有不得巳者臣前甞奏述古之爲臣不必伏于床枕然后称疾不待废其支体然后辞官但其心力已衰不能勉彊则自冝知止而不可贪荣此臣前次陈乞之时所志止于如此尔盖自守亳迨今又已四年身比前日加老则气血比前日益衰而疾病比前日益不支持但未伏床枕废支体尔此臣不能自已者也臣窃伏思圣君久巳察臣区区而未允其请者必以臣歴事三朝最爲旧物圣恩眷眷未忍废弃而年又未及去之太早耳然臣前又甞奏述今之致仕与古之人不同恩礼优幸不爲废弃至于年未及而早去亦今昔人臣常事臣窃见实録所载太宗时有太常少卿孔承恭者年才六十一便乞致仕太宗皇帝欣然许之仍特降诏书襃奖以敦劝人伦盖当时议者不以朝廷许承恭早去爲非而但称承恭之善又以有臣如此可以劝励风俗自爲朝廷羙事也欲望圣慈少纡听览果若致仕优幸不爲废弃虽年未及又议者不以爲非而反爲朝廷羙事则理无可疑而臣若蒙哀怜得遂其请则上不损朝廷之体下不失优倖之恩而又窃知止之名爲一时之佳事则臣之受赐者多矣臣不胜意迫言烦惶惧激切俯伏待罪之至今取进止第三表臣某言今月二十一日准枢宻院递到诏书一道伏蒙圣慈以臣再乞致仕未赐允俞者恩深煦妪感极涕洟虽情有迫于危心不知自止而辞巳穷于累牍㡬至无言惟以至诚期于必逹自乞怜于君父不复讯于蓍龟臣某中谢伏念臣家世单平性姿中下少从宦学本免饥寒不自意于遭逢遂进阶于华显然而群材方茂蒲栁未秋而早衰衆骏并驰驽骀中道而先乏而况荷难胜之任用窃逾分之宠荣风波忧畏而虑巳深疾病侵凌而老亦至故自辞于机政即愿谢于轩裳蒙上圣之至仁念三朝之旧物毎曲烦于训谕久未忍于弃捐窃惟臣之事君必本忠信言不顾行是爲罔欺而臣口日诵于田闾身坐贪于禄利可畏至公之议何施有腼之颜毎自省循莫遑启处是敢罔避再三之烦黩犹希万一之矜从伏望皇帝陛下特天慈俯回睿听察前言之可复盖屡请者有年哀下愚之不移俾卒成于素志徇其所欲乞以残骸臣若得上还印绶于有司自驾柴车而即路晚节知无于大过没身永荷于鸿私谢致仕表臣某言今月十七日进奏院递到勑告伏蒙圣恩除臣太子少师依前观文殿学士致仕者愚诚恳至曲轸于皇慈宠命优殊特加于常品本期得谢更此叨荣臣某中谢伏念臣猥以庸近之材早遘休明之运不通之学旣泥古以难施无用之文复虚言而少实是以三朝𬒳遇四纪服劳蒙徳重于丘山论报亡于毫髪而年龄晚暮疾病尫残輙希知止于前人不待及期而后请自陈悃愊屡至渎烦旣久歴于歳时始曲蒙于开可仍超加于异数非止赐于残骸道愧师儒乃忝春宫之峻秩身居畎畒而兼书殿之清名至于头垂两鬓之霜毛腰束九环之金带虽异负薪之里何殊衣锦之归使闾巷咨嗟共识圣君之念旧搢绅感恱皆希后福之有终岂惟愚臣独受大赐此盖伏遇皇帝陛下无私覆物博爱推仁以其夙幸遭逢宻契风云之感㑹曾经服御不忘簮履之贱微致此便蕃萃于衰朽虽伏枥之马悲鸣难恋于君轩而曵尾之龟涵养未离于灵沼余生易毕鸿造难酬乞免明堂陪位札子臣伏准今月二日诏书以明堂大礼特令臣赴阙陪位者臣窃惟大飨之礼国家盛典千官分职以奉事万国骏奔而在庭方以老病衰残退伏闾里尚蒙天慈曲加记録特赐诏召俾与侍祠之列此臣子之至荣至幸岂臣克堪而臣不幸早婴灾疾沥恳累年近蒙圣恩许以归老而自春渉秋旧苦増剧脚膝细痩行履拜跪艰难伏况祠事恭䖍出于彊力而臣迫此疾苦不获祗赴召今无以上副君父记録爱怜之恩臣不胜皇恐谢免明堂陪位表合宫大启爰讲于上仪明诏忽颁俾祗于严召𬒳恩言之优渥抚病质以兢营臣某中谢伏惟皇帝陛下仁圣聦明忧勤慈俭遂羣生而涵育臻至治于和平乃因万物之成秋爰即九筵而展礼陟降荐献百官以职而各供膺受福釐一人有庆而咸頼而臣近辞印绂方伏田庐当与庻民并蒙余泽敢期睿眷尚録孤孱俾陪在外之臣来预侍祠之列载念臣自縁灾疾幸获退休殆未踰时尚婴旧苦虽朝廷礼乐之盛得与者爲荣而犬马筋力之衰告疲而巳久旣不能于䇿励姑自信于竒屯太史滞于周南惟知叹命子牟瞻于魏阙但极驰心谢明堂礼毕宣赐表臣某言臣今月十七日伏蒙圣恩特差右班殿直王昌赐臣衣一袭金腰带一条银器一百五十两绢一百五十疋米面羊酒等者太室精禋方集神明之贶筚门増耀亦霑庆赐之优祗受以还兢营失措臣某中谢伏惟皇帝陛下垂衣致治尽志奉先率循三歳之旧章时举季秋之大飨四方万国执玉帛以盈庭羣卿百司㓗豆笾而恭事而臣以衰残之病质荷寛假之深仁方居畎畒以偷安莫覩朝廷之盛礼玺书赐召不遑祗命而趋使指就临特𬒳匪颁之宠此盖伏遇皇帝陛下容之大度推以至慈念簮履之虽微犹爲于旧物闵桑榆之向暮俾慰其余生惟嗟犬马之巳疲莫报干坤之大施代作三首代进奉承天节绢状右臣伏以重熈纂歴载诞启辰正宁陈仪允昭于嘉㑹庻邦修贡咸効于骏奔前件绢三壤所冝九赋攸出备诸宰旅实纎篚以非工窃比野人得美芹而是献䖍诚斯至欣颂咸同代进奉土贡状右臣伏以百嘉咸茂允赖圣功九贡所仪备存方志前件物出于茧税载厥仙经䟽宻有程甘馨可采以时述职庻六尚之攸资向日倾诚保亿龄而是祝干浼宸造臣无任代薛仲孺乞御篆神道碑状右臣輙沥哀恳上干睿听人子之志盖急于显亲天心至仁仰冀于从欲伏念臣先臣奎早以孤直遭逢盛明自结主知叅预国政谠言忠节着在朝延遗徳余芳冝刻金石伏见两府旧臣之家所立神道碑多蒙圣恩赐以御书名额臣今欲于先臣墓隧刻立碑名欲望圣慈特赐御篆神道碑额所冀神翰之光照临幽壤不独荣其后嗣实以劝于事君谨具状陈乞以闻表奏书启四六集卷第五辞免青州第三札子縁臣谢赐汉书表皆眊乞寿州第一札子怜悯第二札子恩诏欲求谢擅止散青苗钱放罪表三圣辤宣徽使第二札子衰病蔡州乞致仕第一表常制悃愊向由永繄第二表曲加砧锧第二札子言意重复谢免明堂陪位表在外代薛仲孺乞御篆神道碑状碑名欧阳文忠公文集附录卷第五附録卷第五事迹发等𫐠先公爲人天性刚劲而器度恢廓宏大中心坦然未甞有所屑屑于事事不轻发而义有可爲则虽祸患在前直往不顾以此或至困逐及复振起终莫能掩而公亦正身特立不少屈夺四五十年之间气象伟然盖天下而以文章道徳爲一世学者宗师故历事三圣常𬒳眷倚遂託以天下安危之计而公亦以身许国进退出处士人以爲轻重至于接人待物乐易明白无有机虑与所疑忌与人言抗声极谈径直明辨人人以爲𨳩口可见心腑至于贵显终始如一不见大官贵人事位貌之体一切出于诚心直道无所矜饰见者莫不爱服而天资劲正髙逺无纎毫世俗之气常人亦自不能与之合也平生学之所得以至文章事业皆明识所及性所自得不劳而至无所勉强而衆人学之者终莫能及其于经术务明其大本而本于情性其所发明简易明白其论诗曰察其美刺知其善恶以爲劝戒所谓圣人之志者本也因其失传而妄自爲之说者经师之末也今夫学者得其本而通其末斯尽善矣得其本而不通其末阙其所疑可也又云今夫学者知前事之善恶知诗人之美刺知圣人之劝戒是谓知学之本而得其要其学足矣又何求焉公于经术去取如此以至先儒注䟽有所不通务在勇断不惑平生所辨明十数事皆前世人不以爲非未有说者然亦不茍务立异于诸儒甞曰先儒于经不能无失而所得巳多矣正其失可也力诋之不可也尽其说而理有不通然后得以论正予非好爲异论也其于诗易多所发明爲诗本义所改正百余篇其余则曰毛郑之说是矣复何云乎其公心通论如此先公四歳而孤家贫无资太夫人以荻画地教以书字多诵古人篇章使学爲诗及其稍长而家无书读就闾里士人家借而读之或因而抄録抄録未毕而已能诵其书以至昼夜忘寝食惟读书是务自㓜所作诗赋文字下笔已如成人兵部府君阅之谓韩国太夫人曰嫂无以家贫子㓜爲念此竒儿也不惟起家以大吾门他日必名重当世及举进士时学者方爲四六号时文公巳独歩其间天圣七年𥙷国子监生是秋取解明年南省试皆爲第一人由是名重当世及景祐中在西京与尹公洙偕爲古文已而有诏戒天下学者尽爲古文独公古文既行遂擅天下四十年间天下以爲模范一言之出学者竞相传道不日之间流布逺近外至夷狄莫不仰服后进之士争爲门生求受教诲当世皆以爲自两汉后五六百年有韩退之退之之后又数百年而公继出自李翶柳宗元之徒皆不足比然公之文备尽衆体变化开阖因物命意各极其工或过退之如醉翁亭记真州东园记创意立法前世未有其体作尹公洙志文以爲尹公文简而有法取其意而爲之即得其体石先生介墓志不多假事迹但述其平生志意所存与其大节气槩读之如见其人作集古録叙今王丞相以谓读之可辟疟鬼先公既奉勑撰唐书纪志表又自撰五代史七十四卷其作本纪用春秋之法虽司马迁班固皆不及也其于唐书礼乐志发明礼乐之本言前世治出于一而后世礼乐爲空名五行志不书事应悉破汉儒灾异附㑹之说皆出前人之所未至其于五代史尤所留心襃贬善恶爲法精宻发论必以呜唿曰此乱世之书也其论曰昔孔子作春秋因乱世而立治法余述本纪以治法而正乱君此其志也书成减旧史之半而事迹添数倍文省而事备其所辨正前史之失甚多嘉祐中今致政侍郎范公等列言于朝请取以备正史公辞以未成熈宁中有㫖取以进御先公笔札精劲雄伟自爲一家当世士大夫有得数十字皆蔵以爲寳而未甞爲人书石先公平生以奨进贤材爲巳任一时贤士大夫虽潜晦不爲人知者知之无不称誉荐举极力而后已既爲当世宗师凡后进之士公甞所称者遂爲名人时人皆以得公一言爲重而公推扬诱进不倦至于有一长者识与不识皆随其所长而称之至今当世显贵知名者公所称荐爲多今湖州孙正言觉爲合淝主簿未与公相识郡守怒之欲捃拾以罪时胡侍讲在太学以属公公爲作手书与其寮佐令保全之遂获免福州处士陈烈素不与公相识公闻其名知其行义屡荐于朝乞赐召用朝廷即召烈爲国子监直讲先公甞言平生爲学所得惟平心无怨恶爲难故于事未甞挟私喜怒以爲意虽仇雠之人甞出死力挤䧟公者它日遇之中心荡然无纎芥不足之意甞曰孔子言以直报怨夫直者是之爲是非之爲非是非付之至公则是亦不报也先公初贬滁州盖钱明逸辈爲之自外还朝遇明逸于京师屡同饮宴不以爲嫌其后公在中书明逸罢秦州归复用爲翰林学士近日小人蒋之竒妄兴大谤及公移青州其兄之仪知临淄县爲二司所不喜力欲坏之亦以託公公察其实无它力保全之先公平生文章擅天下未甞以矜人而乐成人之美不掩其所长诗笔不下梅圣俞而甞推之自谓不及然识者或谓过之初奉勑撰唐书专成纪志表而列传则宋公所撰朝廷恐其体不一诏公看详令删爲一体公虽受命退而曰宋公于我爲前辈且人所见不同岂可悉如巳意于是一无所易书成奏御旧制惟列官最髙者一人公官髙当书公曰宋公于传功深而日乆岂可掩其名夺其功于是纪志表书公名而列传书宋公宋丞相庠闻之叹曰自古文人好相凌掩此事前所未有也先公笃于交友恤人之孤梅圣俞家素贫既卒公醵于诸公得钱数百千置义田以恤其家且乞録其子增尹龙图洙巳卒公乞録其子构孙先生复有尊王发㣲十五卷有㫖进内未毕而卒公乞令其家録进而推恩其子大年尹构孙大年梅增皆蒙録用以官天圣初胥公在汉阳先公时年二十余以所爲文谒之胥公一见竒之曰子当有名于天下因馆于门下与公偕入京师及公登第乃以女妻之王文康公知西京先公爲留守推官一日当都㕔勘事有一兵士自役所逃归文康问公曰勘兵士何谓未断公曰合送本处行遣文康曰似此某作官处断过甚多推官新作官不湏疑公曰若相公直断虽斩亦可有司则不敢奉行一夜文康夜召问军人未断否公曰未文康曰㡬至误事明日遂送所属处先公在河南以文学负当世之名前后留守皆名公好贤莫不倾身礼接王文康自西京召归谓公曰今来有例合举馆职当奉举遂用王文康公荐自西京留守推官召试范文正公以言事忤大臣贬知饶州先公一日遇司谏髙若讷于余里公家若讷非短范公以爲冝贬公归遂爲书与之辩且责若讷不能论列若讷缴进其书遂坐贬爲夷陵令既而余襄公尹公洙亦连坐被贬蔡公爲四贤诗述其事天下传之先公既坐范公逺贬数年复得滑州职官会范公复起经略陜西辟公掌牋奏朝廷从之时天下乆无事一旦西边用兵士之负材能者皆欲因时有所施爲而范公以天下重名好贤下士故士之乐从者衆公独叹曰吾初论范公事岂以爲巳利哉同其退不同其进可也遂辞不往其于进退不苟如此以至致位二府惟以忠义自得主知未甞有所因縁凭借先公在馆中遇西边用兵天下多事诣阙上书爲三䇿以料贼情及指陈天下利害甚衆既而有诏百官许上封章言事公上䟽言三弊五事力陈当时之患仁宗增諌官爲四员先公与蔡公襄余襄公靖今致政王尚书素同时选用是时陜西用兵巳乆京东西盗贼群起内外多事仁宗既进退大臣遂欲改更阙失方急于求治公遇事感激知无不言范文正公杜正献公今司徒韩魏公冨郑公四人同时登用公屡请召对访问责以所爲既而仁宗䧏手诏出六条以责诸公各亦有所陈述公言诸公所陈冝力主张勿爲羣言所夺而王文安公爲三司使有爲无名诗中之者公请严禁止之以絶小人流言揺动朝政之渐勑出官爵购捕其人时上欲改更朝政小人不便故造作语言动揺及勑牓出自此遂絶是后上遂下诏劝农桑兴学校改更庻事之弊自范文正公之贬先公与余襄公等坐党人𬒳逐朋党之说遂起乆而不能解一时名士皆被目爲党人公在谏院爲朋党论以献羣言遂息大救当时之弊时天下乆安上下失于因循一旦陜西用兵而羣贼王伦张海等所在皆起先公请遣使者按察州县朝廷命诸路转运使皆兼按察公言转运使苟非其人则按察遂爲空名复条陈按察六事于是两府聚议尽破常例不次用人其后州县多所升降内外百职振举及杜待制𣏌爲京西转运使与御史蔡禀同治贼事公言𣏌可独任无用禀𣏌果遂平诸盗京西无事时张温成方有宠人莫敢言因生皇女染绫罗八千疋先公上言乞裁损其恩宠及其亲戚恩泽太频可以减罢极陈女宠骄恣以至祸败之戒皇叔燕王薨议者以国用不足请待丰年而葬先公乞减费而葬以爲不肯薄葬留之以待侈葬徒成王之恶名使四夷闻天子皇叔薨无钱出葬遂轻中国有㫖减节浮费而葬澧州柿木成文有太平之道四字先公上言今四海骚然未见太平之象又曰太平之道者其意可推自古帝王致太平皆有道得道则太平失道则危乱今见其失未见其得愿陛下忧勤万务渐期致理其瑞木乞不宣示于外庆历三年御试进士以应天以实不以文爲赋题公爲拟试赋一道以进指陈当世阙失言甚切至淮南转运使吕绍宁到任便进羡余钱十万公乞拒而不受以彰朝廷均恤外方防御刻剥前后所上章䟽百余其间斥去姦邢抑絶徼倖以谓任人不可疑节制不可不一当推恩信以怀不服其事徃徃施行先公以谏官除知制诰故事知制诰当先试有㫖更不召试有国以来不试而受者惟杨文公陈文惠公与公三人公既典制诰尤务敦大体初作劝农勑既出天下翕然人人传诵王言之体逺复前古陜西兵役之后河东困弊粮草阙少又有言者请废麟州或请移于合河津或请废五寨朝廷命先公视其利害及察访一路官吏能否擘划经乆利害及计置粮草公爲四议以较麟州利害请移兵就食于河濵清塞堡缓急不失应援而平时可省餽运麟州遂不废又建言忻代岢岚大山四州军沿边有禁地弃而不耕人户私籴北界斛斗入中以爲边储今若耕之毎年可得三二百万石以实边朝廷从之此两事至今大爲河东之利自西事后河东赋歛重而民贫道路嗟怨先公奏罢十事以寛民力先公自河东还㑹保州兵叛遂出爲河北都转运使别得不下司札子云河北冝选有文武材识转运使二员宻授经略之任使其熟图利害豫爲御备保州既降总管李昭亮私取叛兵妻女通判冯博文等亦徃徃効之先公发博文罪置狱推劾昭亮恐惧立令送出自保州事后河北兵骄少不如意即谋结集处处有之上下务在姑息先公屡乞主张将帅每事镇重以遏士心河北卒无事保州叛兵既降其胁从者二千余人分隷河北诸州冨郑公爲宣抚使恐其复生变欲委诸州同日诛之方作文书㑹先公权知鎭府遇冨公于内黄冨公夜半屏人宻以告公公曰祸莫大于杀降昨保州叛卒朝廷许以不死招之今已戮之矣此二千人本以胁从故得不死柰何一旦无辜就戮且无朝㫖若诸郡不肯从命事既参差则必生事是趣其爲乱也且某至鎭州必不从命冨郑公遂止先公在河北既被朝廷委任之重悉力经营凡一路官吏能否山川地里财产所出兵粮器械教阅阵法一一别爲图籍尽四路之事如在目前或问公曰公以文章儒学名天下而治此俗吏之事乎公曰吏之不职吾所愧也系民休戚其敢忽乎奏置御河催纲司通致粮运以省入中之数置都作院于磁相二州以省诸州兵器之费既究见河北利害本末乃一一条列遍贻书于执政将大爲经画未尽行而公罢去庆历初仁宗既复四諌之职拔英俊贤能材徳之士并进于朝公负天下之望而居其职仁宗宠异之意独絶衆人甞因奏事论及当世人材仁宗不觉谓公曰如欧阳某何处得来公乃尽心悉力思所𥙷报遇事不避以至犯忤权贵排击姦佞怨怒随至常欲大用而未果是时中外多事仁宗意以谓艰难之际非公不足以办事故自谏官奉使河东委以一路之利害及保州事作河北转运使张昷之得罪公自河东还未数月复出爲河北转运使及陛辞之日仁宗靣谕曰不乆当还无爲乆居计有事但言来无以中外爲限公对曰在京师所言尚以风闻或恐失实况于在外仁宗曰有所闻但言来行与不行则在此及至河北百事振举小人忌公恐大用而又杜范韩冨同时罢黜小人彚进公上䟽极言四人忠实可用而无过辨明小人诬罔之言请加任用于是群小益惧相与造爲谤辞及诏狱之起穷究无状仁宗亦悟止夺职知滁州南京素号要会賔客徃来无虚日一失迎候则议论锋起先公在南京虽贵臣权要过者待之如一由是造爲语言逹于朝廷时陈丞相升之安抚京东因令审察是非陈公隂访之民间得俚语谓公爲照天蜡烛还而奏之上方欲召用而公丁太夫人忧先公初服除还朝惟除本官龙图阁直学士而无主判入见日仁宗恻然怪公鬓髪之白问公在外几年今年㡬何恩意其至公求𥙷外仁宗曰此中见人多矣爲小官时则有肯尽言名位已髙则多顾借如卿且未要去明日以责大臣即以公判流内铨是时小人忌公且见进用伪爲公乞澄汰内臣札子传布中外内臣人人切齿判铨六日杨永徳以差船及引见胡宗尧事中公出知同州而外议纷纭论救者衆上亦开悟适会刘公沆有札子乞催宋公祁结絶唐书上曰莫不湏宋祁否刘公曰别未有人上曰欧阳某知同州臣寮巳有文字请留刘公曰乞自陛下宣谕明日朝辞上殿上曰休去同州且修唐书既而曽鲁公自翰林学士换侍读学士知郑州刘公奏欧阳某见未有主判处乞替曽某判三班院上曰翰林学士有人未刘公曰见商量上曰欧阳某不止一好差遣亦好一翰林学士便可替曽某遂入翰林爲史官判三班院上甞靣问公以唐学士院铃索故事将议临幸其于眷待之意甚厚先公在侍从八年知无不言屡建议多见施行自初还朝唐公介与诸公方居言职所言乆之未见聴纳公上䟽言人君拒谏之失请採聴言者其后上遂用谏官言进退宰相时议者方以河患爲意陈恭公在相位欲塞商胡开横壠回大河于故道先公上䟽言其不可未㡬恭公罢去新宰相复用李仲昌议欲𨳩六塔全回河流公两上䟽争之不聴河才成而决濵◍徳博数千里大被其害仲昌等议者流窜逺方卒如公议至和二年先公奉使契丹契丹使其贵臣陈留郡王宗愿惕隐大王宗熈北宰相萧知足尚父中书令晋王萧孝友来押宴曰此非常例以卿名重宗愿宗熈并契丹皇叔北宰相蕃官中最髙者尚父中书令晋王是太皇太后弟送伴使耶律元宁言自来不曽如此一併差近上亲贵大臣押宴嘉祐初狄武襄公爲枢宻使狄自破蛮贼之后方振威名而是时仁宗不豫乆之初康复而狄得士心京师讹言詾詾先公因水灾言武臣典机宻得士心而讹言可畏非国之便请且出之于外以保全之未乆狄终以流言不巳罢知陈州嘉祐中复用贾魏公爲枢宻使先公言其爲人好爲隂谋陷害良士小人朋附乐爲其用前任相位累害善人所以闻其再来望风畏恐乞早罢还之旧鎭其命遂止先公在翰林甞草春帖子词一日仁宗因闲行举首见御合帖子读而爱之问何人作左右以公对即悉取皇后夫人诸合中者阅之见其篇篇有意叹曰举笔不忘规諌真侍从之臣也自是毎学士院进入文书必问何人当直若公所作必索文书自览仁宗嘉祐中先公在翰林冨郑公在中书胡侍讲在太学包孝肃公爲中丞士大夫相语曰冨公真宰相唿先公字曰真翰林学士胡先生真先生包公真中丞时人谓四真嘉祐二年先公知贡举时学者爲文以新竒相尚文体大坏公深革其弊一时以怪僻知名在髙等者黜落㡬尽二苏出于西川人无知者一旦抜在髙等牓出士人纷然惊怒怨谤其后稍稍信服而五六年间文格遂变而复古公之力也先公知开封府承包孝肃公之后包公以威严爲治名震京师而公爲治循理不事风采或谓公曰前政威名震动都下真得古京兆尹之风采公未有动人者柰何公曰人材性各有短长岂可舍已所长勉强其所短以徇俗求誉但当尽我所爲不能则止既而都下事无不治开封府既多近戚宠贵干令犯禁而复求以内䧏苟免先公既授命屡有其事即上奏论列乞人后求内降以免罪者更加本罪二等内臣梁举直私役官兵付开封府取勘既而内䧏放罪凡三次内降公终执而不行嘉祐三年闰十二月亰师大雪民冻馁而死者十七八明年上元有司以常例张灯先公奏请罢之故事国史皆在史院近制皆进入内自是毎日历成亦入内而有司惟守空司先公请録本付外遂如公言今史院之有国史自公请也先公在宻院与今侍中曽鲁公悉力振举纪纲革去宿弊大考天下兵数及三路屯戍多少地里逺近更爲图籍之法边防乆阙屯守者大加蒐𥙷数月之间机务浸理台谏官唐公介王公陶范公师道吕公景初皆以言事𬒳逐先公言四人刚王敢言踪迹有本末冝早赐牵复其后四人遂复进用先公在侍从因嘉祐水灾凡再上䟽请选立皇子以固天下根本言甚激切及在政府遂与诸公恊定大议而英宗力辞宗正之命坚卧乆之诸公同议不若遂正皇子之名奏事仁宗前顾问之际公独进曰宗室自来不领职事今外人忽见有此除授皆知陛下将以爲子不若遂正其名盖判宗正寺降诰勑得以不授今立爲皇子只烦陛下命学士作一诏书告天下事即定矣仁宗以爲然大计遂定及英宗初年未亲政事慈圣垂帘危疑之际公与诸公徃来两宫镇抚内外而公之危言宻议忠力爲多以至英宗亲御万机内外睦然先公天性劲正不顾仇怨虽以此屡被谗谤至于贬逐及居大位毅然不少顾惜尤务直道而行横身当事不恤浮议是时今司徒韩魏公当国每诸公聚议事有未可公未甞不力争而韩公亦欣然忌怀以此与公相知益深或奏事上前衆议未合公亦往返折难无所顾避甞一日独对英宗靣谕公曰参政性直不避衆怨每见奏事与二相公有所异同便相折难其语更无回避亦闻台谏论事往往靣折其短若似奏事时语可知人皆不喜也冝少戒此而公又务抑絶侥倖有以事干公者或不可行靣爲其人分别可否曰此事必不可行以此人多怨谤而公安然未甞少䘏甞称故相王沂公之言曰恩欲归已怨使谁当每亦曰贫贱常思冨贵冨贵必履危机此古人之所叹也惟不思而得既得不患失之者其庻几乎及濮园议起非公所独专朝廷亦未有定议而言者妄以非礼之说指公爲王议公亦不与之较其后小人彭思永蒋之竒等造爲无根之飞语欲以危公自人主而下朝廷名臣巨公天下有识之士皆知因公亮直不隐得怨于小人故上连䧏手诏诘问思永之竒二人引服诬罔悉皆贬逐自嘉祐以后朝廷务惜名器而进人之路稍狭先公屡建言馆阁育材之地冝盛其选以广贤路遂令两府人各举五人其后中选者十人甞因僧官阙人内臣陈承礼以寳相院僧庆辅爲请内䧏从之旧有着令僧官必试而𥙷诸公相与执奏其事先公进言曰𥙷一僧官至爲小事但内降冲改着令内臣干挠朝政不可启其端且宦女近习前世常患难于防制乞絶之于渐英宗即欣然嘉纳契丹降人韩臯谟者自言太叔使来言太叔谋取其国乞中国出兵爲应二府会议其事时有意主之者将议从之先公争曰中国待夷狄冝以信义爲本柰何欲助其叛乱使事不成得以爲辞主议者大笑曰迂儒迂儒公力争之不巳遂止既而虏中太叔举事不成而死初枢宻使阙人先公以次当拜时英宗未亲政事二府宻议不以告公一日待漏院中公见二相耳语知其所爲问曰得非宻院阙人而某当次𥙷乎二公曰然公曰此大不可今天子不亲政而母后垂帘事之得失人皆谓吾辈爲之耳今如此则是大臣二三人相𥙷置耳何以镇服天下二公大然公言遂止及今致政张太师罢枢宻使英宗复用公公力辞不拜京师百司所行兵民官吏财用之类皆无总数中书一有行移则下有司纂集先公因暇日尽以中书所当知者集爲总目一日上有所问宰相以总目爲对公以祀假家居上遣中贵人就中书合子取而阅之先公平生连典大郡务以鎭静爲本不求声誉治存大体而施设各有条理纲目不乱非盗贼大狱不过终日吏人不得留滞爲姦如扬州南京青州皆大郡多事公至数日事十减五六既乆官宇閴然甞曰以纵爲寛以略爲简则事㢮废而民受弊吾所谓寛者不爲苛急简者去其繁碎尔故所至不见治迹而民安其不扰既去至今追思不巳今滁扬二州皆有生祠而公天性仁恕断狱常务从寛甞云汉法惟杀人者死后世死刑多矣故凡死罪非巳杀人而法可出入者皆全活之曰此吾先君之志也其在河北一议活二千人之命及晚年在京东奏寛沙门岛刑名设法减其人数赖以获全者甚衆先公初有太原之命令赴阙朝见中外之望皆谓朝廷方虚相位以待公公六上章坚辞不拜而请知蔡州天下莫不叹公之髙节先公在亳年才六十一已六上章乞致仕而上方眷留未聴及在蔡勤请益坚遂如素志公既气貌康强而年未及礼制一旦勇退近古数百年所未尝有天下士大夫仰望惊叹公虽退居于家士论犹望以爲轻重先公平生以直道见忌于群小再𬒳贬逐而未甞以介意初在崃州作至喜亭及自河北以小人无名之谤䧏知滁州治州南山泉爲幽谷泉作亭于瑯琊山自号醉翁及晚年又自号六一居士曰吾集古録一千卷蔵书一万卷有琴一张有棊一局而常置酒一壷吾老于其间是爲六一自爲传以刻石先公平生于物少所嗜好虽异物竒玩不甚爱惜独好收蓄古文图书集三代以来金石铭刻爲一千卷以校正史传百家讹缪之说爲多蔵书一万卷虽至晚年暇日惟读书未甞释卷先公平生着述易童子问三卷诗本义十四卷五代史七十四卷居士集五十卷归荣集一卷外制集三卷内制集八卷奏议集十八卷四六集七卷集古録䟦尾十卷杂着述十九卷诸子集以爲家书总目八卷其遗逸不録者尚数百篇别爲编集而未及成又奉勑撰唐书纪十卷志五十卷表十五卷在馆职日与同时诸公共撰崇文总目祖宗故事附録卷第五记神清洞逰嵩山寄梅殿丞书谢舎人绛圣俞足下近有使者东来付仆诏书并御祝封香遣告嵩岳太常移文合用读祝捧币二员府以欧阳永叔杨子聦分摄会尹师鲁王㡬道至自缑氏因思早时约圣俞有太室中峯之行圣俞中春时遂徃仆爲人间事所窘未皇也今幸其便又二三子可以爲山水游侣然亟与之议皆喜见颜色不戒而赴十二日昼漏未尽十刻出建春门宿十八里河翌日过缑氏阅逰嵩诗碑碑甚大字而未镌上缑岭㝷子晋祠陟轘辕道入登封出北门斋于庙中是夕寝既兴吏白五皷有司请朝服行事事巳谒新治宫拜真宗御容稍即山麓至峻极中院始改冠服却车徒从者不过十数人轻赍遂行是时秋清日隂天未甚寒晚花幽草亏蔽巖壁正当人力清壮之际加有朋簮谈燕之适升髙蹑险气豪心果遇盘石过大树必休其上下酌酒饮茗傲然者乆之道径差平则腰舆以行嶃崪斗甚则芒硚以进窥玉女䆫捣衣石石诚异䆫则亡有迤逦至八仙坛憩三醉石徧视墨迹不复存矣考乎三君所赋亦名过其实午方抵峻极上院师鲁体最溢最先到永叔最少最疲于是浣漱食饮从容间跻封禅坛下瞰羣峰乃向所跂而望之谓非揷翼不可到者皆培塿焉邑居楼观人物之伙视若蚁壤世所谓仙人者仆未知其有无果有则人世不得不爲其轻蔑矣武后封祀碑故存自号大周当时名贤皆姓名于碑隂不虞后代之讥其不典也碑之空无字处覩圣俞记乐理国而下四人同道鑱刻尤精仆意古帝王祀天神纪功徳于此当时尊美甚盛后之君子不必废之坏之也又寻韩文公所谓石室者因诣尽东峰顶既而与诸君议欲见诵法华经汪僧永叔进以爲不可且言圣俞往时甞云斯人之鄙恐不足损大雅一顾仆强诸君往焉自峻极东南縁险而径下三四里法华者栖石室中形貌土木也饮食猿鸟也叩厥真㫖则软语善答神色睟正法道谛实至论多矣不可具道所切当云古之人念念在定慧何由杂今之人念念在散乱何由定师鲁永叔扶道贬异最爲辩士不觉心醉色怍钦叹忘返共恨圣俞闻缪而䘮真甚矣是夕宿顶上㑹㡬望天无纎翳万里在目子聦疑去月差近令人浩然絶世间虑盘桓三清露下直觉冷透骨髪羸体将不堪可方即舎张烛具丰馔醇醴五人者相与岸帻禠带环坐满引赋诗谈道间以谑剧然不知形骸之累利欲之萌爲何物也夜分少就枕以息明日访归路歩履无苦昔鼯䑕穷伎能上而不能下岂近此乎午间至中院邑大夫来逆其礼益谨申刻出登封西门道颍阳宿金店十六日晨发据鞍纵望太室犹在后虽曲南西则但见少室若夫观少室之美非繇兹路则不能尽诸邑人谓之冠子山正得其状自是行七十里出颖阳北门访石堂山紫云洞即邢和璞着书之所山径极崄扪萝而上者七八里上有大洞䕃数畆水泉出焉乆爲道士所占爨烟熏燎又涂塓其内甚渎灵真之境巳戒邑宰稍营草屋于侧徙而出之此间峰势危絶大抵相向如巧者爲之又峭壁有若四字云神清之洞体法雄妙盖薛老峰之比诸君疑古苔藓自成文又意造化者笔焉莫得究其本末问道士及近居之民皆曰向无此异不知也少留数十刻会将雨而去犹冒夜行二十五里宿吕氏店马上粗若疲厌则有师鲁语怪永叔子聦歌俚调㡬道吹洞箫徃徃一笑絶倒岂知道路之短长也十七日宿彭婆鎭遂縁伊流陟香山上上方饮于八节滩上始自峻极中院末及此凡题名于壁于石于树间者盖十有四处大凡出东门极东而南之自长夏门入绕崧轘一匝四百里可谓穷极胜览切切未满志者圣俞不与焉今既还府恐相次便有尘事侵汨故急冩此奉报庻代一昔之谈不宣绛顿首希深惠书言与师鲁永叔子聦㡬道逰嵩因诵而韵之梅尧臣闻君奉宸诏瑞祝𣢾灵岫山水聊得㳺志愿庻可就岂无朋从俱况此一一秀方蕲建春陌十刻残昼漏初经缑氏岭古栢尚欝茂却过轘辕关巨石相撑鬭夕斋礼神祠法衮𬒳藻绣毕事登山椒常服更短后从者十数人轻赍不爲陋是时天清隂力气勇奔骤云巖杳亏蔽花草蔵涧窦傍林有珍禽惊聒若避彀盘石暂憩休泓泉助吞漱上窥玉女䆫渐絶非可构下玩捣衣碪焜燿金纹透尹子体雄恢攀縁逾习狃欧阳称壮龄疲软屡颠踣竞欢相扶持芒屩资践蹂八仙存故坛三醉孰云谬鄙哉封祀碑数子昔镌镂偶志一时事曷虞来者诟絶顶瞰诸峰隘然轻宇宙遥思谢尘烦欲知羣鸟兽韩公传石室闻之固巳旧当时兴稍衰不暇苦寻究东崖暗壑中释子持经呪于今二十年饮食同猿狖君子聆法音充尔溢肤腠甞期蹑屐过吾侪色先偢遂乖真谛言兹亦甘自咎中顶会㡬望凉蟾皓如昼纷纷坐谈谑草草具觞豆清露湿巾裳谁人苦羸瘦便即忘形骸胡爲恋缨绶或疑桂宫近斯语岂狂瞀归来逰少室崷崪殊引脰石室迢逓过探访仍邂逅扪萝上岑邃仙屋何广袤乳水出其间㳙㳙自成熘凡骨此熏蒸灵真安可觏霞壁几千寻四字侔篆籕咸意苔藓文诚爲造化授标之神清洞民俗未甞遘忽觉风雨冥无能乆瞻扣怱怱遂宵征胜事皆可复俚歌纵喧譁怪说多駮糅凌晨阙塞阳追赏颜匪厚穷极四百里宁惮疲左右昨朝书报予闻甚醉醇酎所嗟滞逺方心焉倍如疚又答梅圣俞书前人绛白前自嵩岭回即致书左右本爲与足下不得同此胜事诸君所共叹恨自入山至还府凡一登临一谈话一食饮间必广记而备言之欲使足下览见本末与夫文驾连襼之不若间可以助发一笑勤勤在此尔及辱报反谓诧兹行而陋中春之逰疑足下遽答使者视前书之未详也虽讽阅郑重然祕不示外何则非诸君本意恐传之而惑方欲道此以干聦明而未敢也忽得五百言诗自始及末诵次逰观之美如指诸掌而又语重韵险亡有一字近浮靡而渉缪异则知足下于雅颂爲深刘賔客有言人之神妙其在于诗以明诗之难能于文笔百倍矣今足下以文示人爲略以诗暁人爲精吾徒将不足㳺其藩况敢与奥阼也叹感叹感不宣绛顿首小说多载神清洞事公诗亦有鏁楼台之句信无疑矣其详则具谢希深与梅圣俞书中昔公自䟦集古録目序谓希深善评文章尹师鲁辨论精博余每有所作伸纸疾读便得余深意以示他人亦或有所称皆非余所自得此叙之作惜无谢尹之知音然则公重希深岂减师鲁又尝铭其墓云制诰得西汉体又云以文知名今其集罕传而二书偶得之英辞类槀附载于此粗见希深之笔力抑公文集既备而使知音者偕传焉是亦公之志也编定校正绍熈二王郡人孙谦益字彦撝绍熈三年承直郎前桂阳军军学教授丁朝佐字怀忠绍熈四年郡人乡贡进士曽三异字无疑绍熈五年郡人登仕郎胡柯字伯信覆校庆元元年州县学职事葛潨字徳源王伯刍字驹甫朱岑字山父胡柄字谦甫庆元二年郡人迪功郎新临江军清江县主簿曽焕字文卿郡人郷贡进士胡涣字季亨郡人郷贡进士刘贙字棠仲郡人罗泌字长源欧阳文忠公集自汴京江浙闽蜀皆有之前軰甞言公作文揭之壁间朝夕改定今观手冩秋声赋凡数本刘原父手帖亦至再三而用字徃徃不同故别本尤多后世传録既广又或以意轻改殆至讹谬不可读庐陵所刋抑又甚焉卷帙丛脞略无统纪私窃病之乆欲订正而患寡陋未能也会郡人孙谦益老于儒学刻意斯文承直郎丁朝佐博览群书尤长考证于是徧搜旧本傍采先贤文集与郷贡进士曽三异等互加编校起绍熈辛亥春迄庆元丙辰夏成一百五十三卷别爲附録五卷可缮冩模印惟居士集经公决择篇目素定而后校衆本有增损其辞至百字者有移易后章爲前章者皆巳附注其下如正统论吉州学记泷冈阡表又逈然不同则收寘外集自余去取因革粗有据依或不必存而存之各爲之说列于卷末以释后人之惑弟首尾浩博随得随刻歳月差互标注抵捂所不能免其视旧本则有间矣既以𥙷郷邦之阙亦使学者据旧鉴新思公所以増损移易则虽与公生不同时殆将如升堂避席亲承指授或因是稍悟爲文之法此区区本意也六月已巳前进士周必大谨书欧阳文忠公文集集古录跋尾卷第五集古録跋尾卷第五欧阳文忠公集一百三十八隋老子庙碑右老子庙碑隋薛道衡撰道衡文体卑弱然名重当时余所取者特其字画近古故録之唐人字皆不俗亦可佳也隋尒朱敞碑右尒朱敞碑敞者荣从苐彦伯之子也按敞传云字干罗而此碑字天罗传云爲金州緫管而碑又爲徐州緫管碑文虽残阙然斑斑尚可读其述徐州事颇多事爲史家不取可也不书其官盖阙缪也其字不同亦当以碑爲是余于集録正前史之阙缪者多矣治平元年二月十六日书隋龙藏寺碑右齐开府长兼行参军九门张公礼撰不着书人名氏字画遒劲有欧虞之体隋开皇六年建在今镇州碑云太师上柱国大威公之世子左威衞将军上开府仪同三司使持节恒州诸军事恒州刺史鄂国公金城王孝僊奉敕劝奖州人一万共造此寺其述孝僊云世业重于金张器识逾于许郭然北齐周隋诸史不见其父子名氏不详何人也其弊极矣以唐太宗之致治㡬乎三王之盛独于文章不能少变其体岂其积习之势其来也逺非乆而衆胜之则不可以骤革也是以羣贤奋力垦辟芟除至于元和然后芜檅荡平嘉禾秀草争出而葩华羙实烂然在目矣此碑在隋尤爲文字浅陋者疑其俚巷庸人所爲然视其字画又非常俗所能盖当时流弊以爲文章止此爲佳矣文辞既尔无取而浮图固吾侪所贬所以録于此者第不忍弃其书尔治平元年三月十六日书隋李康清徳颂右李康清徳颂不着书撰人名氏文爲声偶而字画竒古可爱康陇西狄道人也其碑首题云大隋冠军将军太中帅都督恒州九门县令陇西李君清徳之颂予在河北时遣人于废九门县城中得此碑字多讹阙其后题十一年岁在辛亥大将军在酉二月癸丑朔十二日甲子建年上有二字讹阙不可识按隋书开皇十一年岁在辛亥其二字乃开皇也大将军在酉之说出于隂阳家前史不载而此碑见之隋梁洋徳政碑右隋梁洋徳政碑在今蔡州新息隋开皇十一年行参军事裴玉与州人爲息州刺史梁洋建寳塔表徳政碑按隋书志后周于新息置息州至大业中州废也隋韩擒虎碑右韩擒虎碑不着书撰人名氏而以隋高祖爲今上乃隋人所撰碑文屡言虎字独于名下去之若避唐讳此不可知也今以碑文考隋书列传其家世官勲大略多同惟其在齐爲河长防主大都督车骑大将军开府仪同三司白超防主转洪超防主传皆无之又迁和州刺史而传爲利州皆史官之阙误当以碑爲是而传载阎罗王事甚怪而碑无之使其实有碑不冝不书以此见史家之妄也治平元年六月十日书隋陈茂碑右陈茂碑不着书撰人名氏而字画精劲可喜隋书列传载茂事尤多阙缪传云髙祖爲隋国公引爲寮佐及受禅拜给事黄门侍郎在官十余年转益州緫管司马迁太府卿后数载卒而碑历叙爲高祖寮佐时官传虽不书可也其自爲黄门侍郎后又爲行军元帅长孙览司马又爲蜀王府长史太仆卿判黄门侍郎上开府仪同三司梁州刺史等官史氏皆不书盖其阙也又据碑茂爲蜀王长史而传爲益州緫管司马碑爲太仆卿而传云太府皆史家之缪也碑云茂字延茂史亦阙治平甲辰秋社日书隋蒙州普光寺碑右蒙州普光寺碑蒙州者汉南阳郡之育阳县也应劭曰育水出弘农卢氏南入于沔故后人于育加水爲淯阳西魏置䝉州隋仁寿中改爲淯州又爲淯阳郡唐爲县属金州碑仁寿元年建犹曰䝉州既而遂改淯州矣碑无书撰人名氏而笔画遒美翫之亡倦盖开皇仁寿以来碑碣字书多妙而徃徃不着名氏惟丁道护所书常自着之然碑石在者尤少余毎与蔡君谟惜之自大业已后率更与虞世南书始盛旣接于唐遂大显矣治平元年正月七日书隋丁道护启法寺碑此书兼后魏遗法与杨家本微异隋唐之交善书者衆皆出一法道护所得㝡多杨本开皇六年去此十七年书当益老亦稍纵也甲辰治平𥘉月十日莆阳蔡襄记右启法寺碑丁道护书蔡君谟博学君子也于书尤称精鉴余所藏书未有不更其品目者其谓道护所书如此隋之晚年书学尤盛吾家率更与虞世南皆当时人也后显于唐遂爲絶笔余所集録开皇仁寿大业时碑颇多其笔画率皆精劲而徃徃不着名氏毎执卷惘然爲之叹息惟道护能自着之然碑刻在者尤少余家集録千卷止有此尓有太学官杨襃者喜収书画独得其所书兴国寺碑是梁正明中人所藏君谟所谓杨家本者是也欲求其本而不知碑所在然不难得则不足爲佳物古人亦云百不爲多一不爲少者正谓此也治平元年立春后一日太庙斋宫书隋钳耳君清徳颂右不着书撰人名氏其碑首题云大隋恒山郡九门县令钳耳君清徳之颂大业六年建字画有非欧虞之学不能至也碑云君名文彻华隂朝邑人也本周王子晋之后避地西戎世爲君长因以地爲姓曾祖静仕魏爲冯翊太守祖朗成集二州刺史父康周荆安宁邓四州緫管别驾安陆龙门二郡守而前史皆不载碑在今废九门县中余爲河北转运使时求得之隋庐山西林道场碑右庐山西林道埸碑渤海公撰公爲隋太常博士时作不着书人名氏而字法老劲疑公之书也西林道场者伪赵将竺氏舍俗出家名昙现始居于此晋太和二年光禄卿陶范始爲现弟子慧永造寺而号西林按两京记隋甞更名佛寺爲道埸此碑大业十三年建也颜鲁公寓题碑隂百余字尤竒伟今附于碑后又右西林道埸碑渤海公撰公在隋爲太常博士时作不着书人名氏字画遒劲世或以爲公自书公时年尚少又字法与公书不同不知何人书也按两京记隋改佛寺爲道场此碑大业中建故谓之道埸也唐孔子庙堂碑右孔子庙堂碑虞世南撰并书余爲童儿时甞得此碑以学书当时刻画完好后二十余年复得斯本则残缺如此因感夫物之终弊虽金石之坚不能以自乆于是始欲集録前世之遗文而藏之殆今盖十有八年而得千卷可谓冨哉嘉祐八年九月二十九日书千文后虞世南书右虞世南所书言不成文乃信笔偶然尓其字画精妙平生所书碑刻多矣皆莫及也岂矝持与不用意便有优劣耶熈宁辛亥续唐徳州长寿寺舎利碑右徳州长寿寺舎利碑不着书撰人名氏碑武徳中建而所述乃隋事也其事迹文辞皆无取独録其书尔余屡叹文章至陈隋不胜其弊而怪唐家能臻致治之盛而不能遽革文弊以谓积习成俗难于骤变及读斯碑有云浮云共岭松张盖明月与巖桂分丛廼知王勃云落霞与孤鹜齐飞秋水共长天一色当时士无贤愚以爲警絶岂非其余习乎唐豳州昭仁寺碑右昭仁寺碑在豳州唐太宗与薛举战处也唐自起义与群雄战处后皆建佛寺云爲阵亡士荐福汤武之败桀纣杀人固亦多矣而商周享国各数百年其荷天之祐者以其心存大公爲民除害也唐之建寺外虽託爲战亡之士其实自赎杀人之咎尓其拨乱开基有足壮者及区区于此不亦陋哉碑文朱子奢撰而不着书人名氏字画甚工此余所録也治平甲辰秋分后一日书唐吕州普济寺碑右吕州普济寺碑吕州者霍邑也唐高祖义兵起太原始破宋老生于此义宁元年乃以霍邑赵城汾西灵石四县置霍山郡武徳元年更曰吕州太宗十七年遂废也唐衞国公李靖碑右李靖碑许敬宗撰唐初承陈隋文章衰弊之时作者务以浮巧爲工故多失其事实不若史传爲详惟其官封颇备史云爲抚慰使而碑云安抚使其义无异而后世命官多袭古号盖靖时未甞有抚慰使也由是言之不可不正又靖爲刑部尚书时以本官行太子左衞率其封卫国公也授濮州刺史盖太宗以功臣爲世袭刺史后虽不行皆史冝书字其余略之可也故聊志之治平元年三月二十二日书唐颜师古等慈寺碑右等慈寺碑颜师古撰其寺在郑州汜水唐太宗破王世充窦建徳乃于其战处建寺云爲阵亡士荐福唐𥘉用兵破贼处多大抵皆造寺自古创业之君其英豪智略有非常人可及者矣至其卓然信道而知义则非积学诚明之士不能到也太宗英雄智识不世之主而牵惑习俗之弊犹崇信浮图岂以其言浩博无穷而好尽物理爲可喜邪盖自古文姦言以惑听者虽聦明之主或不能免也惟其可喜乃能惑人故余于本纪讥其牵于多爱者谓此也治平元年清明后一日书隋郎茂碑右隋郎茂碑李百药撰其弟颕亦有碑在今镇府北大墓林中余爲都转运使时得之隋书列传言茂卒于京师此碑云从幸江都而卒史氏之缪当以碑为正又碑在大墓林中余爲都运使时得之殆今盖二十年矣嘉祐八年三月二十二日上御延和放进士许将等及第明日歇泊假闲阅遂书隋书列传言茂卒于京师此碑云从幸江都而卒史氏之缪当以碑爲正焉唐郎颕碑右唐郎颖碑李百药撰宋才书字画甚伟颖父名基字世业而李百药书颖世次但云父世业又书颖兄茂碑亦然考其碑文有皇基缔构之言则基字当时公私无所讳避而于书世次字而不名不详其义也是以君子贵乎博学嘉祐八年九月二十四日书唐郎颖碑隂题名右郎颖碑隂题名柱国府僚佐三十二人常山公府国官一百七人合一百三十九人爲一卷柱国府长史司马掾属各一人谘议记室司仓司功司戸司兵司铠司法司田司士参军事各一人又有参军事五人行参军十人典籖三人常山国官国令大农各一人常侍侍郎国尉各二人典衞六人舎人四人城局庙长学官各一人食官廐牧各四人典府长一人典府丞二人亲事七十五人颕以正观四年卒此盖唐制也唐九成宫醴泉铭右九成宫醴泉铭唐祕书监魏徴撰欧阳率更书九成宫即隋仁寿宫也太宗避暑于宫中而乏水以杖琢地得水而甘因名醴泉焉唐欧阳率更临帖右率更临帖吾家率更兰台世有清德其笔法精妙廼其余事岂止士人模楷虽海外夷狄皆知爲贵而后裔所宜勉旃庻几不殒其美也唐岑文本三龛记右三龛记唐兼中书侍郎岑文本撰起居郎禇遂良书字画尤竒伟在河南龙门山山夹伊水东西可爱俗谓其东曰香山其西曰龙门龙门山壁间凿石为佛像大小数百多后魏及唐时所造惟此三龛像最大乃魏王泰爲长孙皇后造也唐孟法师碑右孟法师碑唐岑文本撰禇遂良书法师名静素江夏安陆人也少而好道誓志不嫁隋文帝居之京师至徳宫至唐太宗十二年卒年九十七唐皇甫忠碑右皇甫忠碑着作佐郎李俨撰忠爲泰州龙门令岁满县民前左勲衞裴公隐等一千三百人申省请留八座报云公等请来迟晚县令今已替讫好人堪用县国共湏岂一县士庶独怀悕惜所请不允忠以唐太宗时爲令当时台省文字如此可爱㤗州者义宁元年以河中之汾隂龙门置治汾隂武徳二年徙治龙门太宗十七年州废今碑后列县人姓名有録事郷长郷老里正县博士助教佐史等今之县吏惟録事里正其名在尔唐辨法师碑右辨法师碑李俨撰薛纯陀书纯陀唐太宗时人其书有笔法其遒劲精悍不减吾家兰台意其当时必爲知名士而今世人无知者然其所书亦不传于后世余家集録可谓博矣所得纯陀书秖此而已如其所书必不止此而巳也盖其不幸堙沉泯灭非余偶録得之则遂不见于世矣廼知士有负絶学髙世之名而不幸不传于后者可胜数哉可胜叹哉治平元年闰五月晦日书唐孔颕逹碑右孔颕逹碑于志宁撰其文磨灭然尚可读今以其可见者质于唐书列传传所阙者不载颕逹卒时年寿其与魏郑公奉勑共修隋书亦不着又其字不同传云字仲逹碑云字沖逺碑字多残缺惟其名字特完可以正传之缪不疑以沖逺爲仲逹以此知文字转易失其真者何可胜数幸而因余集録所得以正其讹舛者亦不爲少也乃知余家所藏非徒翫好而巳其益岂不博哉治平元年端午日书唐薛稷书薛稷书刻石者余家集録颇多与墨蹟互有不同唐世颜栁诸家刻石者字体时时不类谓由模刻人有工拙昨日见杨褒家所藏薛稷书君谟以爲不类信矣凡世人于事不可一㮣有知而好者有好而不知者有不好而不知者有不好而能知者襃于书画好而不知者也画之爲物尤难识其精麤真伪非一言可逹得者各以其意披图所赏未必是秉笔之意也昔梅圣俞作诗独以吾爲知音吾亦自谓举世之人知梅诗者莫吾若也吾甞问渠最得意处渠诵数句皆非吾赏者以此知披图所赏未必得秉笔之人本意也唐益州学馆庙堂记髙联之名于义不安颇疑有意得于古碑之讹缺尓存之以俟博学者唐徐王元礼碑右徐王元礼碑崔行功撰赵仙客书元礼唐髙祖子也以碑考传年寿官阀悉同而碑云使持节徐谯泗三州诸军事徐州刺史又云赠太尉使持节大都督冀相贝沧徳魏博等八州诸军事冀州刺史传云爲徐州都督又云赠冀州大都督传既简略又都无法而碑之所书亦失也盖刺史非兼州之官都督非一州之号碑云持节徐谯泗三州诸军而传独爲徐一州刺史此其失也当如前史持节秦凉州诸军事秦凉二州刺史乃爲得尔其书赠官则如碑之书是矣盖爲一州刺史而兼督八州军事尔都者有所兼緫之名也此特小故而余区区辩之者前史失之乆矣又国朝自削方镇之权而节度使都督无复兼州而旧名不除是节度都督自施于已此不可不正其失也治平甲辰中元日书唐龙兴宫碧落碑右碧落碑在绛州龙兴宫宫有碧落尊像篆文刻其背故世传爲碧落碑据李璇之以爲陈惟玉书李汉以爲黄公譔书莫知孰是洛中纪异云碑文成而未刻有二道士来请刻之闭户三日不闻人声人怪而破户有二白鸽飞去而篆刻宛然此说尤怪世多不信也碑文言有唐五十三祀龙集敦䍧乃髙宗緫章三年岁在庚午也又云哀子李训谊譔谌爲妣妃造石像按唐书韩王元嘉有子训谊譔而无谌又有㓜子讷元嘉以则天垂拱四年见杀在緫章三年后十八年有子讷不足怪而不应无谌盖史官之阙也嘉祐八年十月四日书唐智乗寺碑右智乗寺禅院者唐郑惠王所作也恵王名元懿髙祖第十三子也有子十人列于碑后而第五子乐陵公阙其名按唐书宗室世系表乐陵公名球不知何爲独阙也今唐书年表以嗣王敬爲璥乐平公珪爲乐安公新平公璲爲遂三者皆史家之失当以碑爲正世系谱牒歳乆传失尤难考正而碑碣皆当时所刻理不得差故集古所録于前人世次是正颇多也治平元年清明前一日书唐吴广碑右吴广碑不着书撰人名氏而字画精劲可喜广字黒闼唐初与程知节秦叔寳等俱从太宗征伐后与杀建成有功至髙宗时爲洪州都督以卒然唐书不见其名氏惟㑹要列陪葬昭陵人有洪州刺史吴黒闼亦不知其名广也其名字事蹟幸见于后世者以有斯碑也碑字稍磨灭世亦罕见独余集録得之遂以传者以其笔画之工也故余甞爲蔡君谟言书虽学者之余事而有助于金石之传者以此也治平元年八月八日书唐九门县西浮图碑右九门县西浮图碑唐应诏四科举董行思文清河傅徳节书题云九门县合郷城人等爲国建浮图之碑浮图在智矩寺中寺今亦废碑上元三年建按唐有两上元此碑云岁在丙子乃髙宗上元三年也肃宗上元三年岁在壬寅尔唐陶云徳政碑右唐申州録事张义感撰云字大举河南伊阙人也髙宗时为恒州刺史碑永淳三年立予爲河北转运使至真定府见碑仆在府门外半埋地中命工掘出立于庑下字爲行书笔蹟遒丽而不着书者姓名惜哉隋汎爱寺碑李伯药字仅存其下磨灭而书字犹可辨疑此碑伯药自书字画老劲可喜秋暑郁然览之可以忘勌治平丙午孟飨摄事斋宫书南谯醉翁六一居士集古録跋尾卷第五老子庙碑尔朱敞碑残阙龙藏寺碑又已废太平寺碑李康清徳颂梁洋徳政碑韩擒虎碑陈茂碑普光寺碑启法寺碑钳耳君清徳颂西林道场碑孔子庙堂碑童儿虞世南书续长寿寺舎利碑治平元年三月十六日书致治昭仁寺碑普济寺碑废也李靖碑等慈寺碑郎茂碑又为都延和正焉郎颕碑郎颕碑隂题名九成宫醴泉铭率更临帖美也三龛记孟法师碑皇甫忠碑佐郎县国爲令治平元年五月二日书辨法师碑孔颕逹碑薛稷书有不好而不知者有不好而能知者得者益州学馆庙堂记徐王元礼碑碧落碑智乗寺碑何爲呉广碑九门县西浮图碑智矩陶云徳政碑真定府汎爱寺碑欧阳文忠公集欧阳文忠公文集内制集卷第六内制集卷第六欧阳文忠公集八十七恩州赐契丹皇太后贺干元节大使茶药诏卿夙将信聘方止中涂惟兹药箓之良加之茗品之美特伸颁赉式示眷怀恩州赐契丹皇太后贺干元节副使茶药诏卿肃将聘币来及寿觞载嘉道路之勤宜有颁宣之宠仍伸抚劳当体眷优恩州赐契丹皇帝贺干元节大使茶药诏卿将命寳隣讲欢寿节属此暄和之候载惟渉履之勤宜颁品剂之良式示眷怀之意恩州赐契丹皇帝贺干元节副使茶药诏卿夙副聘轺来陈寿祝顾川涂之攸邈属气节之方和俾颁饮饵之精式助宣调之理端午帖子皇帝合六首其一天容清永昼风色秀含薰五日逢佳节千龄奉圣君其二綵索盘中结杨梅粽里红宫闱九重乐风俗万方同其三寳典标灵日明离正午方五行当火徳万寿续天长其四岁时令节多休宴风俗灵辰重祓禳肃穆皇居百神衞涤邪宁待浴兰汤其五香菰黏米着佳名古俗相传岂足矜天子明堂遵月令含桃初荐黍新登其六圣主忧勤致治平仁风惠泽被羣生自然四海归文徳何用灵符号辟兵皇后合五首其一茧馆覆柔桑新丝引更长纫爲五色缕续寿献君王其二槐绿隂初合榴䌓欲然翠筒传角黍嘉节庆年年其三烟含玉树风生细日永宫花漏出迟深殿未甞知暑气水精帘拂砌琉璃其四玉壷氷彩莹寒光避暑宸游乐未央采艾不须禳毒沴涂椒自已馥清香其五兰苕擢秀迎风𬗋槿豓繁开照日红嘉节相望传有旧深宫行乐自无穷温成合四首其一香黍筒爲糭灵苗艾作人芳音邈已逺节物自常新其二珠箔凉飔入金壷昼刻长鸾台尘不动销尽故时香其三闻说仙家事杳微世传真伪岂能知遥思海上三山乐宁记人间五日时其四云散风流歳月迁君恩曽不减当年非因掩面留遗爱自爲难忘窈窕贤夫人合五首其一冰壷凝皓彩水殿漾䡖涟绣茧夸新巧萦丝喜续年其二黄金仙杏粉赤玉海榴房共鬭今朝胜盈䄡百草香其三光风细细飘香转绿叶隂隂覆槛凉云物鲜明时节丽水精宫殿侍君王其四蓬莱仙阙彩云中端日欣逢歳歳同皎洁霜纨空咏扇深沉玉宇自生风其五古今风俗记佳辰乐事深宫日日新巧女金盘丝五色皇家玉历夀千春皇帝回契丹皇帝贺干元节书四月日伯大宋皇帝致书于姪大契丹圣文神武睿孝皇帝阙下干阳正月纪兹载诞之辰隣聘修欢贶以千龄之祝书言既缛礼币兼丰感着之私敷陈罔罄今彰圣军节度使萧供等回专奉书陈谢不宣白皇帝回契丹皇帝达皇太后贺干元节书四月日伯大宋皇帝致书于姪大契丹圣文神武睿孝皇帝阙下寿节届期隣欢惇契仍导柔慈之旨过申延祝之言兼厚物容用増刻着颛希侍次达此悰诚今左监门衞上将军耶律偘等回专奉书陈谢不宣白恩州赐契丹皇太后贺干元节人使茶药口宣卿等夙奉信函及兹诞节载勤驰传方止中涂宜有宠颁用伸抚慰恩州赐契丹皇帝贺干元节人使茶药口宣卿等甫临诞日来讲隣欢载惟将命之严宜有劳勤之钖俾伸宠赉式示眷嘉天齐仁圣帝庙开启祈祥迎福催生金箓道塲宻词伏以髙穹降庆方垂佑于邦家弥月吿期用荐诚于科箓冀衆真之昭鉴臻百顺以储休广圣宫开启催生道塲黙表伏以带韣迎祥庆禖祠之叶应洁坛修荐致精恳以㝠祈俾因鳞瑞以通诚仰冀灵真之报福内中福宁殿开启天祺节道塲青词伏以候临初燠节纪嘉名肃严祕殿之居降集清真之驭荐之馨苾报以善祥岂惟敷佑于眇躬兼冀均休于庶品内中福宁殿罢散天祺节道塲青词伏以薫风应候瑞节纪时按琳简之真文严𬗋庭之邃宇衆灵来格㝠感交通嘉乃羣生蒙兹百福载倾䖍意鉴此明诚后苑亲稼殿开建镇星祈福道塲青词伏以祠禖叶应弥月告祥肃依科箓以荐诚仰冀照临之降鉴钖之祉福佑以休宁惟集庆于邦家永延鸿于基绪万寿观开启永嗣保安道塲青词伏以庙社降祥宫庭叶庆载㳙吉旦交荐明诚期仰格于清真俾敷延于祉福永昌基祚遐企灵休景灵宫天兴殿开启催生保庆道埸青词伏以诞弥叶庆蠲洁修诚严祕殿于灵宫诵真文于蘂简通此苾芬之荐祓其菑害之虞仰冀昭回丕符鉴祐护国显应公庙开启保安催生道埸青词伏以正阳旅月载育开祥式因灵宇之严交荐精衷之洁仰冀衆真之贶敷昭百顺之休永祚皇图实希道䕃赐新除行刑部尚书依前观文殿大学士知陈州刘沆让恩命不允诏卿向以宰弼之崇屡形恳避居留之任因用均劳而休风蔼然嘉问时至方深眷倚遽阅奏封顾惟陪辅之邦俾遂便安之请増之美秩优我旧臣岂祗循于故常盖以示夫褒宠膺受之际逡廵以辞虽言匪饰文见于能让而令行巳出难矣复还其体余怀徃祗新命雄州白沟驿赐契丹贺干元节人使却回御筵兼抚问口宣卿等聘函时达使传言旋冒兹炎燠之辰渉此川涂之邈宜申宴钖式示眷怀赐中书门下戒僣奢诏敕中书门下朕纉承丕基抚有方夏谓教之不可以家至而行之毎务于身先惟是俭勤敢忘勉励期与羣庶臻于富康而人殆乆安骄于佚欲物丰太盛耗以浮虚苟奉养以自私忘僣奢之爲戾士民交黩贵贱靡分惟其彊力之能无复等威之制考于着令虽有旧章顾在攸司鲜闻用法民遂安于常习弊罔革以滋深纪纲旣紊于度程风俗以至于流荡俾朕有欲治之意不能副余之诚心而民多自陷之愚未免烦余之训导夫令信由于贵始下化先于上行眷予一二之臣其率庶工而警职俾尔多方之衆勿踰常宪以干刑庶渐革于侈风以共趋于治路凡居室之制器用之度冠服之章妾媵之数其令中外臣庶遵守前后条诏如有违犯仰御史台及开封府糺察闻奏其诸路州军即委转运使提点刑狱臣寮及逐处长吏施行布告中外咸使闻知故兹诏示想宜知悉西太一宫续催生道埸宻词伏以吉月迎祥灵禖叶应爰即清真之宇䖍修科式之仪冀祓涤于害灾俾敷昭于福应载昌储庆永佑基图东太一宫开启保夏祝圣寿金箓道埸宻词伏以珍馆邃严格真灵而来宅明诚蠲洁荐馨苾以交修导迎百顺之祥及此长嬴之序伏愿寳图绵固寿历延长永敷佑于邦家溥均休于品庶爲将来祫享礼毕奏谢内中福宁殿并景灵宫等处诸神表伏以清庙有严仲冬正序乃先时祭躬讲礼文赖真灵之集休俾容典之咸举仰膺佳贶弥励丹衷爲将来祫享礼毕奏谢诸寺院表伏以宗庙之严祭祀惟重矧兹合食之义尤爲盛礼之文乃顾眇躬克成大飨实繄贶祐用荐菲诚内中爲将来祫享礼毕奏谢露香表伏以月正仲冬礼成大飨所以序昭穆之位格祖宗之灵荷清穹之降休俾盛典之获举敢伸昭谢冀达精衷爲将来祫享礼毕奏谢诸寺院神御表伏以兹者祗率孝心躬修合祭洁精诚而是荐蒙顾享之来临惟慈圣之降休俾眇沖之成礼敢忘励翼永荷基图爲将来祫享礼毕奏谢永安陵等处表伏以恭承先烈获守庆基式因冬物之有成载肃庙容而合食上繄丕贶克展孝思是惟感慕之诚益励祗寅之志爲将来祫享礼毕奏谢泰山庙等处表伏以兹者因歳物之冬成讲祭容而时举豆笾有序礼乐交修顾惟眇躬克遵盛典实赖明灵之佑敢忘报贶之诚赐歩军副都指挥使泾州观察使秦凤路副都部署王凯赴阙茶药口宣卿祗膺召节方届都畿载惟道路之勤属此炎薫之候宜颁良剂式示眷怀赐歩军副都指挥使泾州观察使秦凤路副都部署王凯赴阙生料口宣卿出膺边寄入恪觐容顾就馆以云初方奉圭而来见宜颁饩劳式示眷懐除宋庠制门下尽其志以飨亲因而馂惠爵于朝而示衆所以襃功考祭典而可稽着国章而有旧矧乃枢机之任惟余鼎鼐之臣饬事齐庄宣力左右方此庆行之始宜推宠数之隆推忠恊谋同徳佐理功臣枢宻使开府仪同三司检校太尉行兵部尚书同中书门下平章事兼羣牧制置使上柱国广平郡开国公食邑七千八百户食实封二千九百户宋庠履行清纯器识深茂夙有佳誉蔚爲名臣文足以爲国华学足以谋王体入则登于三事僃罄谟猷出则殿于大邦蔼存风绩自还机务颇历歳时秉一徳以协恭出处不更其守展四体而尽瘁夙夜匪懈其劳属盛礼之有成广推恩而自近按夫舆地特启于新封加以宠名盖遵于故事惟是便蕃之钖式伸眷倚之怀于戯君子者邦之基大臣者民之表搢绅之望所属老成徳业之隆岂烦多训服我休命徃惟钦㦲可特授依前检校太尉行兵部尚书同中书门下平章事兼羣牧制置使充枢宻使特封莒国公仍赐推忠协谋同徳守正佐理功臣散官勲食实封如故主者施行除李昭亮制门下朕卜吉孟冬躬荐清庙祖考来格贶以百福之多庆赐遂行均于四海之广惟子将相之任是谓股肱之良宜择刚辰诞扬休命忠果守正佐运翊戴功臣彰信军节度曹州管内观察处置等使开府仪同三司检校太保同中书门下平章事持节曹州诸军事行曹州刺史上柱国陇西郡开国公食邑一万一千五百户食实封三千四百戸李昭亮志尚纯悫资识敏明世蒙旧徳之余早遘重熈之盛僃于器使奋厥材猷好学诗书知将率之爲体兼推威信抚士卒以克和入则有宿衞之勤出则着扞城之效寄之方面屡守于要藩班乃政条颇闻于佳誉乃眷别都之重实司留钥之严拥节秉钧并享崇髙之贵治戎抚俗兼资镇静之材兹惟图任之艰方属倚毗之意是用因霈恩之浃洽推异数之便蕃广乃䟽封増其真戸仍畴美绩襃以嘉名于戯秉徳不回所以见始终之操好谦自守乃能居宠禄之荣汝其钦哉膺此优渥可特授依前检校太保同中书门下平章事使持节曹州诸军事行曹州刺史充彰信军节度曹州管内观察处置等使加食邑七百戸食实封四百户仍赐推诚保徳守正佐运翊戴功臣散官勲封如故主者施行除梁适制门下王者严其宗庙飨必及其时尽其诚心祭则受其福朕躬执圭瓉率诸臣工因百物之成冬格列圣而合食嘉与有位之衆均兹钖祉之䌓矧惟槐鼎之旧臣实系国家之大体宜优新命以告外庭推诚保徳忠亮翊戴功臣定国军节度同州管内观察处置等使光禄大夫检校太傅使持节同州诸军事同州刺史兼御史大夫上柱国安定郡开国公食邑四千七百戸食实封一千五百戸梁适世胄之华早跻仕路艺文自奋继践辞科进阶显荣亟被奖擢优游侍从之列甞奉于清间出入中外之勤实劳于夙夜既赞枢府遂登宰司启沃之谋话言犹在进退之际礼遇兼隆自藩垣颇更歳月近惟大卤实宿劲兵俾分节制之权以爲方面之重抚兹雅俗借尔敏材属熈事之有成均庆恩而方洽是用叙陟崇阶之贵兼增食户之多推兹宠章盖率旧典于戯执忠信之一节所以事君守富贵而不骄乃能终吉是惟素学宁假训辞徃服茂恩当体予意可特授特进依前检校太傅使持节同州诸军事行同州刺史兼御史大夫充定国军节度同州管内观察处置等使加食邑七百戸功臣勲封食实封如故主者施行除许怀徳制门下赏以懋功俾有能之知观祭之爲泽思在位以咸均嘉盛礼之斯成务推恩而惟广矧乃耆明之哲是爲心膂之臣宜示优隆式扬诞吿衞圣忠果雄勇翊戴功臣殿前都指挥使保宁军节度婺州管内观察处置等使特进检校尚书左㒒射使持节婺州诸军事行婺州刺史兼御史大夫上柱国颍川郡开国公食邑五千戸食实封一千二百戸许怀徳劲勇之质盖禀天姿忠厚之良自爲国器少有四方之志出逢千载之辰藴其材谋能自奋励训我士卒号令之信甚明爲予爪牙介胄之色难犯爰採军中之誉俾分闑外之权遂膺旄节之荣专董貔貅之旅宿衞宫禁周旋岁时宣力甚勤有知无不爲之节尽瘁后已加老而益壮之心诚未耗于精明岂但矜于矍铄属受釐之均庆方浃宇以蒙休载推图旧之怀式叙畴劳之典益其封食录乃功庸于戯享爵禄之崇髙荷宠灵之优渥挺金石不渝之操兹惟事上之诚知富贵克守之难用保有终之吉勉矣来効徃其钦㢤可特授依前检校尚书左㒒射使持节婺州诸军事行婺州刺史兼御史大夫充殿前都指挥使保宁军节度婺州管内观察处置等使加食邑七百戸食实封三百戸仍赐衞圣忠果雄勇宣力翊戴功臣散官勲封如故主者施行翼祖皇帝册文维嘉祐四年岁次己亥十月壬戌朔十二日癸酉孝曾孙嗣皇帝臣某敢昭吿于髙祖翼祖简恭睿徳皇帝伏以皇天眷命兴徳造邦始基之功实自积累获嗣丕烈敢忘翼励孟冬吉月歳事旣成合祭以时举兹礼典惟是僃物将以诚悫之心神其歆之钖以多福谨以一元大武柔毛刚鬛粢盛芗合芗萁嘉𬞞嘉荐醴齐严恭备物式荐䖍心髙祖妣简穆皇后刘氏配尚飨真宗皇帝册文维嘉祐四年歳次已亥十月壬戌朔十二日癸酉孝子嗣皇帝臣某敢昭吿于皇考真宗膺符稽古成功让徳文明武定章圣元孝皇帝伏以古之以孝而飨亲者气节旣至感其思心礿禘甞烝礼以时举然犹未猒其志也则又大合祖宗而享焉顾惟小子克守成业治民事神动有不训是用躬执圭瓒荐其芬芳㑶然如闻来格来贶谨以一元大武柔毛刚鬣粢盛芗合芗萁嘉𬞞嘉荐醴齐严恭僃物式荐䖍心皇妣章穆皇后郭氏皇妣章献明肃皇后刘氏皇妣章懿皇后李氏配尚飨淑徳皇后册文维嘉祐四年歳次巳亥十月壬戌朔十二日癸酉孝孙嗣皇帝臣某敢昭告于皇祖妣淑徳皇后尹氏伏以彤管有炜内徳茂焉清庙载严合食爲重卜月惟吉僃物有容威灵来临昭穆序配荐以诚洁神其顾思谨以一元大武柔毛刚鬣粢盛芗合芗萁嘉𬞞嘉荐醴齐严恭备物式荐䖍心尚飨赐枢密使宋庠让恩命第一表不允批答省表具之朕以因时致享克展于孝思已祭受釐大均于庆泽乃眷耆明之哲实予体貌之臣肃临事之有容既交神而蒙贶宜推异数以示眷懐虽嘉好谦曷止成命所让宜不允赐枢密使宋庠让恩命第二表不允断来章批答省表具之卿藴纯和端悫之诚富敏赡通明之学惟时旧徳实我柄臣当祀事之有成广庆恩而方洽畴其封爵钖以号名兹爲宠章盖举常典无烦避让其徃钦承所让宜不允仍断来章赐枢密使宋庠让恩命第一表批答口宣熈事旣成方大均于祭泽宠章所异宜首及于枢臣当即徃膺勿烦沖让赐枢宻使宋庠并河阳三城节度使判河南府文彦博加恩吿敕口宣朕以飨亲致孝馂惠均恩宜有宠章以襃旧徳徃钦新命当体眷怀合门赐华原郡王允良感徳军节度使允初吿敕口宣蔚爲贤王陪我祀事旣膺福贶宜被宠灵徃体予怀祗服新命赐皇弟奉宁军节度使华原郡王允良让恩命第一表不允批答朕合食祖考以昭孝推恩宗族以展亲所以厚人伦明教爱卿以近属肃然在庭能尽志以修容不违礼而终事方庆典之均洽宜宠章之所先好谦之怀虽可嘉尚巳出之命其徃钦承赐皇弟奉宁军节度使华原郡王允良让恩命第二表不允断来章批答卿擢秀宗英作屏王室从我祠事罄其齐明因馂惠之均恩示推仁而睦族避让之节固巳识于沖怀敦谕旣勤宜徃祗于成命赐皇弟感徳军节度使允初让恩命第一表不允批答朕因时孟冬荐鬯清庙蒙祖考之来贶均庆赐以推行乃眷宗藩宜优宠数盖克遵于旧典何过自于撝谦其钦训言往服休命赐皇弟感徳军节度使允初让恩命第二表不允断来章批答朕亲𣢾太宫致飨列圣蒙神贶其百福思庆及扵多方乃眷宗藩宜优宠数惟是便蕃之钖式推敦睦之仁嘉乃沖怀形于恳避礼有常节无爲过恭命之巳行难或中止赐皇弟华原郡王允良感徳军节度使允初让恩命第一表不允批答口宣卿以宗藩之近参閟祀之严爰畴乃劳优以异数宜思祗受勿复固辞赐皇弟华原郡王允良感徳军节度使允初让恩命第二表不允断来章批答口宣卿以宗支之贤陪庙祀之重均兹庆典遽述让诚命出巳行理难中止所宜祗受以副予怀内制集卷第六欧阳文忠公文集外集卷第六外集卷第六欧阳文忠公集五十六律诗二双桂楼嘉树丛生秀兹楼层汉傍飞甍临万井伏槛出垂杨卷幕晴云度披襟夕籁凉山河瞻帝里风月坐胡牀爱客东阿宴清欢北海觞淮南多雅咏岁晚翫幽芳题张应之县斋小官叹簿领夫子卧髙斋五斗未能去一丘真所怀緑苔长秋雨黄叶堆空堦县古仍无栁池清尚有蛙琴觞开月幌窻戸对云崖嵩少亦堪老行当与子偕和梅圣俞杏花谁道梅花早残年岂是春何如艳风日独自占芳辰钱相中伏日池亭宴㑹分韵罇爼逢佳节簮缨奉宴居林光拂衣冷云影入池虚酒色风前緑莲香水上踈飞谈交玉麈听曲跃文鱼粉箨春苞解红榴夏实初睢园多羙物能赋谢相如送辛判官𬒳荐方趋召还郷仍綵衣看山向家近上路逐鸿飞结绶同为客登髙独送归都门足行者莫讶柳条稀丛翠亭柳色满重城岧岧出翠甍春云依槛暖夕照落山明走马章街晓飜鸿洛浦晴清罇但留客桴鼓昼无惊贺九龙庙祈雪有应真宰调神化幽灵应不言朝云九渊闇暮霰六花繁朔吹萦归斾賔𥚑载后轩睢园有客赋郢曲㡬人飜槐座方虚位锋车伫改辕愿移盈尺瑞为雨徧羣元早春南征寄洛中诸友楚色穷千里行人何苦賖芳林逢旅鴈候馆噪山鵶春入河边草花开水上槎东风一罇酒新岁独思家花山寒食客路逢寒食花山不见花归心随北鴈先向洛阳家寒食值雨禁火仍风雨客心愁复悽隂云花更重春日水平堤油壁逢南陌秋千出緑蹊寻芳无厌逺自有锦障泥寄谢晏尚书二絶送尽残春始到家主人爱客不湏嗟红泥煑酒尝青杏犹向临流借落花烂漫残芳不可收归来惆怅失春逰绿隂深处闻啼鸟犹得追闲果下骝留守相公移镇汉东周郊彻楚垧旧相拥新旌路识青山在人今白首行问农穿稻野候节见梅英腰组人稀识偏应邸吏惊寄圣俞平沙漫飞雪行旅断浮桥坐觉山陂阻空嗟音信遥穷隂变寒律急节惨惊飈野霁云犹积河长冰未销山阳人半在洛社客无聊寄问陶彭泽篮舆谁见邀柴舍人金霞阁檐前洛阳道下听走辕声树䕃春城緑山明雪野晴云藏天外阙日落栁间营缓歩应多乐壷歌咏太平送王公慥判官久客倦京国言归岁巳冬独过伊水渡犹听洛城钟山色经寒緑云隂入暮重腊梅孤馆路疲马有谁逢伊川独逰緑树遶伊川人行乱石间寒云依晚日白鸟向青山路转香林出僧归野渡闲巖阿谁可访兴尽复空还逰彭城公白莲荘谢墅多幽赏华轩曾共寻人闲聊载酒台迥独披襟水落陂光淡城当山气隂惟余桃李树日觉翠蹊深普明院避暑选胜避炎郁林泉清可佳拂琴惊水鸟代麈折山花就简刻筠粉浮瓯烹露芽归鞍微带雨不惜角巾斜送髙君先軰还家闲居寂寞靣重城过我时欣倒屣迎入洛机云推俊誉逰梁枚马得英声风晴秀野春光变梅发家林鸟咔轻秖待登髙成丽赋汉庭推毂有公卿忆龙门楚客有归心因声道故岑依依动春色蔼蔼望香林山日巖邉下溪云水上遥知怀洛社应复动郷吟赠梅圣俞黄鹄刷金衣自言䏻逺飞择侣异栖息终年脩羽仪朝下玉池饮暮宿霜桐枝徘徊且垂翼㑹有秋风时郡人献花蝶遶蜂逰露满盘芳条可惜折来残我縁多病经春卧砌下花开不暇看龙门泛舟晚向香山暂解尘中来寻物外逰搴兰流水曲弄桂倚山幽波影巖前緑滩声石上流忘机下鸥鸟至乐翫㳺鯈梵响云间出残阳树杪收溪穷兴不尽系榜且淹留荷叶採掇本芳陂移根向玉池晴香滋白露翠色弄清漪雨歇凉飈起烟明夕照移如何江上思偏动越人悲早赴府学释奠羽籥兴东序春秋纪上丁行祠汉丞相学礼鲁诸生爼豆兼三代罇罍奠两楹雾中槐市暗日出杏坛明昔齿公卿胄尝闻絃诵声何湏向阙里首善本西京和晏尚书夏日偶至郊亭关关啼鸟树交隂雨过西城野色侵避暑谁能陪剧饮清歌自可涤烦襟稻花欲秀蝉𥘉嘒菱蔓𥘉长水正深知有江湖杳然意扁舟应许共追寻和晏尚书自嘲未归归即秉鸿钧偷醉関亭醉㡬春与物有情宁易得莫嗔花解久留人题荐严院那堪多难百忧攻三十衰容一病翁却把西都看花眼断膓来此哭东风寄题嵩巫亭平地烟霄向此分绣楣丹槛照清芬风帘暮卷秋空碧剰见西山数岭云题净慧大师禅斋巾屦诸方遍莓苔一室前萎花吟次落孤月定中圆斋钵都人施谈机海外传时应暮钟响来度禁城烟琵琶亭乐天曾谪此江边已叹天涯涕泫然今日始知予罪大夷陵此去更三千𥘉至虎牙滩见江山类龙门晓鼔潭潭客梦惊虎牙滩上作船行山形酷似龙门秀江色不如伊水清平日两亰人少壮今年三崃岁峥嵘卧闻乳石淙流响疑是香林八节声题张损之学士兰臯亭碕岸接芳蹊琴觞此自怡林花朝落砌山月夜临池雨积蛙鸣乱春归鸟咔移惟应乗兴客不待主人知霁后看雪赱笔呈元珍判官二首江上寒山秖对门野花巖草共嶙峋独吟羣玉峯前景闲忆红莲幕下人嘉景无人把酒看县楼终日独凭栏山城岁暮惊时节巳作春风料峭寒送致政朱郎中平生不省问田园白首忘怀道更尊已上印书辤北阙稍留冠盖饯东门冯唐老有为郎恋踈广终无任子恩今日荣归人所羡两儿腰绶拥髙轩留题安州朱氏草堂俯槛临流蕙径深平泉花木绕隂森蛙鸣鼓吹春喧耳草暖池塘梦费吟赌墅乞甥賔对弈惊鸿送目手挥琴嗟予逺捧从军檄不得披裘五月寻题光化张氏园亭君家花㡬种来自洛之濵惟我曾逰洛看花若故人芳菲不改色开落㡬经春陶令来常醉山公到最频曲池涵草树啼鸟恱松筠相徳今方赖思归未有因和圣俞百花洲二首野岸溪㡬曲松蹊穿翠隂不知芳渚逺但爱绿荷深荷深水风阔雨过清香发暮角起城头归桡带明月鱼秋水澄清见髪毛锦鳞行处水纹揺岸邉人影惊还去时向緑荷深䖏跳月天髙月影浸长江江阔风微水靣凉天水相连为一色更无纎霭隔清光枨子嘉树团团俯可攀压枝秋实渐斓斑朱栏碧瓦清霜晓粲粲繁星緑叶间初冬归襄城弊居日落原野晦天寒闾市闲牛羊逺陂去鸟雀空檐间慿髙植藜杖旷目瞻前山壠麦风际绿霜鵶村外还禾黍日已熟杯酒聊开颜酣歌岁云暮寂寞向柴关和晏尚书对雪招饮瑶林琼树影交加谁伴山翁醉帽斜自把金船浮白蚁应湏红粉唱梅花滑州归鴈亭长河终岁足悲风亭古台荒半倚空惟有鴈归时最早柳含微緑杏粘红送黄通之郧郷君子贵从俗小宦能养贤无惭折腰吏勉食落头鲜困有亨之理穷当志益坚惟冝少近祸亲髪况皤然秋日与诸君马头山登髙晴原霜后若榴红佳节登临兴未穷日泛花光揺露际酒浮山色入樽中金壷恣洒毫端墨玉麈交挥席上风惟有渊明偏好饮篮舆酩酊一衰翁送杨君归汉上我昔谪穷县相逢清汉隂拂尘时解榻置酒屡横琴介节温如玉嘉辞掷若金趣当郷士荐无滞计车音后潭逰船见岸上看者有感喧喧谁暇听歌讴浪遶春潭逐綵舟争得心如汝无事明年今日更来逰春日独居衆喧争去逐春逰独静谁知味最优雨霁日长花烂漫春深睡羙梦飘浮常忧任重才难了偶得身闲乐暂偷因此益知为郡趣乞州仍拟乞山州得滕岳阳书大夸湖山之羙郡署怀物甚野其意有恋着之趣作诗一百四十言为寄且警激之峭巘孤城倚平湖逺浪来万寻迷岛屿百仞起楼台太守凭轩䖏群賔奉笏陪清霜荐丹橘积雨过黄梅逸思歌湘曲遒文继楚材鱼贪河岫乐云忘帝郷回遥信双鸿下新缄尺素裁因闻夸野景自笑拥邉埃龙漠方多孽旄头久示灾旌旗时映日鼙鼓或惊雷有志皆尝胆何人可凿坏儒生半投笔牧竖亦输财沮泽辞犹慢蒲萄馆未开支离莫攘臂天子正求才幽谷种花洗山洗出峯峦看腊雪栽成花木趂新年央君功行今将满谁肻同来作地仙鹭鸶激石滩声如战鼔飜天浪色似银山滩惊浪打风兼雨独立亭亭意愈闲赠歌者病客多年掩緑罇今宵爲尔一颜醺可怜玉树庭花后又向江都月下闻初春新年变物华春意日堪嘉霁色初含栁余寒尚勒花风丝飞荡漾林鸟咔交加独有无悰者谁知老可嗟送田䖏士秦士多豪侠夫君久遁名青山对髙卧白首喜论兵洛社当年盛莫加洛阳耆老至今夸死生零落余无㡬齿髪衰残各可嗟北库酒醪君旧物西湖烟水我如家已将二羙交相胜仍枉新篇丽彩霞常州张卿养素堂江左衣冠世有名㡬人今复振家声朝廷独立清冰节闾里归来白首卿志在言谈犹慷慨身闲耳目益聦明长松野水谁为伴顾我堪羞恋宠荣西湖泛舟呈运使学士张掞波光柳色碧溟蒙曲渚斜桥画舸通更逺更佳唯恐尽渐深渐宻似无穷绮罗香里留佳客絃管声来飏晚风半醉廻舟迷向背楼台髙下夕阳中去思堂㑹饮得春字世事纷然百态新西冈一醉十三春自惭白髪随年少犹把金钟劝主人黄鸟乱飞深夏木红榴初发艳清晨佳时易失闲难得有酒重来莫猒频太傅相公入陪大祀以疾不行圣恩优贤诏书俞允发扵感遇纪以嘉篇小子不揆辄亦课成拙恶诗一首驿骑频来急诏随都人相与窃嗟咨自非峻节终无改安得清衷乆益思前席盖将求谠议在庭非为乏陪祠尊贤优老朝家羙他日安车召未迟寄子春发运待制广陵花月尝同醉睢苑风霜暂破颜但喜交情久弥重休嗟人事老多艰壮心未忍悲华髪强饮犹能倒玉山留滞江湖应不久多为春酒待君还答许发运见寄琼花芍药世无伦偶不题诗便怨人曽向无双亭下醉自知不负广陵春赠庐山僧居讷方瞳如水衲披肩邂逅相逢为洒然五百僧中得一七始知林下有遗贤过塞二首身驱汉马踏胡霜每叹劳生秖自伤气候愈寒人愈北不如征鴈解随阳晏元献公挽辞三首接物襟怀旷推贤品藻精谋猷存二府台阁徧诸生帝念宫臣旧恩隆衮服荣春风緑野迥千两送铭旌四镇名藩忽十春归来白首两朝臣上心方喜亲耆徳物论犹期秉国钧退食图书盈一室开罇谈笑列嘉賔昔人风采今人少恸哭何由赎以身富贵优㳺五十年始终明哲保身全一时闻望朝廷重余事文章海外传旧馆池台闲水石悲笳风日惨山川解官制服门生礼慙负君恩隔九泉酬滑州公仪龙图见寄画舫斋前旧菊丛十年开落任秋风知君为我留红斾犹记栽花白髪翁外集卷第六题张应之县学夫子钱相中伏日池亭宴㑹分韵中伏寄圣俞聊归襄城弊居霁后看雪呈元珍判官第一首野花嶙峋欧阳文忠公文集奏议卷第六奏议卷第六欧阳文忠公集一百二諌院论乞令宣抚使韩琦等经略陜西札子臣窃闻已降中书札子抽回韩琦田况等归阙昨来琦等奉命廵边本为西贼议和未决防其攻冦要为御备今西人再来方有邀请在于事体必难便从边上机冝正湏处置仍闻韩琦田况各有奏状言边防有备请朝廷不湏怯畏毎事曲从窃以胜败之间安危所系料琦等如此奏来则边事可知自有枝梧不至败误臣谓且令琦等在彼抚遏则朝廷与贼商议自可以持重不湏屈就今议方未决中道召还则是使贼知朝廷意在必和自先弛备况事无急切何必召归其召韩琦札子伏乞速赐指挥抽回且令琦等在彼经略以俟西贼和议如何取进止论西贼议和请以五问诘大臣状右臣伏见张子奭奉使贼中近已到阙风闻贼意虽肯称臣而尚有数事邀求未审朝廷如何处置臣闻善料敌者必揣其情伪之实能知彼者乃可制胜负之谋今贼非难料难知但患爲国计者昧于逺见落彼姦谋茍一时之暂安召无涯之后患自为削弱助贼姦谋此左传所谓疾首痛心贾谊所以太息恸哭者也今议贼肯和之意不过两端而已欺罔天下者必曰贼困窘而求和稍能晓事者皆知贼权诈而可惧若贼实困窘则正冝持重以裁之若知其诈谋则岂可厚以金缯助成姦计昨如定等囬但闻许与之数不过十万今子奭所许乃二十万仍闻贼意未巳更有过求先朝与契丹通和只用三十万一旦刘六符軰来又添二十万今昊贼一口许二十万到他日更来又湏一二十万使四夷窥见中国庙谋胜筭惟以金帛告人则邈川首领岂不动心一旦兴兵又湏三二十万生民膏血有尽四夷禽兽无猒引之转来何有限极今巳许之失既不可追分外过求尚可抑絶见今北虏往来尚在沿边市易岂可西蕃絶逺湏要直至京师只用此词自可拒止至如青盐弛禁尤不可从于我虽所损非多在贼则为利甚博况盐者民间急用既开其禁则公私往来姦细不分若使贼捐百万之盐以㗖边民则数年之后皆为盗用矣凢此三事皆难允许今若只为目下苟安之计则何必爱惜尽可曲从若为社稷乆逺之谋则不止目前湏思后患臣愿陛下试发五问询于议事之臣一问西贼不因败衂忽肯通和之意或用计困之使就和乎或其与北虏连谋而伪和乎二问旣和之后边备果可彻而寛国用乎三问北使一来与二十万西人一去又二十万从今更索又更与之凡庙谋为国计者止有此䇿而已乎四问既和之后能使北虏不邀功责报乎虏或一动能使天下无事乎五问元昊一议许二十万他日保不更有邀求乎他日有求能不更添乎陛下赫然以此五事问之万一能有说焉非臣所及若其无说则天下之忧从此始矣方今急和谬议既不汚事发内葛宗古情理尤恶臣伏覩去年朝廷命贾昌朝等减省天下冗费上自陛下供御之物至于皇后宫嫔饮食已来尽皆减节盖谓调度至多公私已乏故陛下以身先天下自行减刻要供军费凡为邉将者所得一钱一帛冝思此物自生民困苦之中取其膏血陛下忧劳之际减自圣躬如此得之冝作如何使用今乃盗朝廷赏劳蕃夷之物赡飬求食妇人全家骨肉及供自已家口并营造工作私家冗用之类量其如此用心岂是爱君忧国忘身破贼之人何足爱惜若律文已重即乞尽行更不减法若旧法尚轻仍望特加重断其滕宗谅王克庸若事状分明亦望早赐勘鞫正行国典窃虑议者为宗古等方任边陲冝从寛贷臣非不知驾驭英雄难拘常法如太祖委用李汉超等盖汉超能捍冦戎不为边患功大过小理可优容诸将守边未有尺寸之効而先已踰违不法外恃敌在而欲望朝廷屈法姑息今朝廷未曽行寛假之患而此三人不法如此若更寛之则今后边臣不复可以法制矣臣思边上公使必欲使将臣不拘常法者若用之隂飬死士招延布衣利㗖敌人赏劳将校如此之数皆不必问其出入可恣所为或其性本阔略偶不点检误用于私家原其本情亦可轻恕若宗古等故意偷谩减刻宴犒蕃夷军士之物入已者有何可恕之理特减从轻有何可赎之功得以屈法若此三人不行重断则边臣知元昊常在则可以常为不法臣恐翫冦弄兵事无了日今取进止论燕度勘滕宗谅事张皇太过札子臣昨日风闻张子奭未有归期消息贼昊又别遣人来必恐子奭𬒳贼拘留西人之来其意未测边鄙之事不可不忧正是要借将帅効力之际旦夕来传闻燕度勘鞫滕宗谅事枝蔓勾追直得使尽邠州诸县枷杻所行栲掠皆是无罪之人囚系满狱边上军民将吏见其如此张皇人人嗟怨自狄青种世衡等并皆解体不肯用心朝廷本为䑓官上言滕宗谅支用钱多未明虚实遂差燕度勘鞫不期如此作事揺动人心若不早止絶则恐元昊因此边上动揺将臣忧恐解体之际突出兵马谁肯为朝廷用死命向前臣忝为陛下耳目之官外事常合採访三五日来都下喧传边将不安之事亦闻田况在庆州日见滕宗谅别无大段罪过并燕度生事张皇累具奏状并不蒙朝廷报答况又遍作书告在朝大臣意欲传逹于圣听大臣各避嫌疑必不敢进呈况书臣伏虑陛下但知宗谅用钱之过不知边将忧嗟搔动之事只如臣𥘉闻滕宗谅事发之时独有论奏乞早勘鞫行遣臣若坚执前奏一向遂非则惟愿勘得宗谅罪深方表臣前来所言者是然臣终不敢如此用心宁可因前来不合妄言得罪于身不可今日遂非致误事于国臣窃思朝廷于宗谅必无爱憎但闻其有罪则不可不问若果无大过则必不湏要求瑕疵只恐勘官希望朝廷意旨过当张皇搔动边鄙其滕宗谅伏望速令结絶仍乞特降诏旨告谕边臣以不枝蔓勾追之意兼令今后用钱但不入已外任从便冝不湏畏避庶使安心放意用命立功其田况累次奏状并与大臣等书伏望圣慈尽取详览田况是陛下侍从之臣素非姦佞其言可信又其身在边上事皆目见必不虚言今取进止再论燕度鞫狱枝蔓札子臣昨日风闻燕度勘滕宗谅事枝蔓张皇边陲搔动曽有论奏乞降诏旨安慰边臣今日又闻度輙行文牒劾问枢宻副使韩琦议边事因依不知燕度实敢如此否若实有之深可惊骇窃以韩琦是陛下大臣系国家事体轻重今燕度敢兹无故意外侵陵乃是轻慢朝廷舞文弄法臣毎见前后险薄小人多为此态得一刑狱勘鞫踊跃以为竒货务为深刻之事以邀强干之名自谓䧟人若多则进身必速所以虚张声势肆意罗织今燕度本令只勘滕宗谅使过公用钱因何劾问大臣议边事显是节外生事正违推勘勑条况枢宻使是辅弼之任宣抚使将君命而行本借重臣特行鎭抚今若无故遭一狱吏侵欺而陛下不与主张则今后奉君命而出使者皆为边鄙所轻为大臣而作事者反畏小人所制故燕度论于国体便合坐以深刑责其俗吏亦自违于条制罪湏行遣情不可容今枢宻副使尚𬒳侵陵则以下将帅无辜遭其技蔓者不少据其如此作事此狱必无平允其滕宗谅一宗刑狱状乞别选差官取勘结絶其燕度亦乞别付所司勘罪行遣取进止论乞不勘狄青侵公用钱札子臣风闻边臣张亢近为使过公用钱见在陜西置院根勘其勘官所取于连人甚衆亦闻狄青曽随张亢入界见巳勾追照对臣㐲见国家兵兴以来五六年所得边将惟狄青种世衡二人而已其忠勇材武不可与张亢滕宗谅一例待之臣料青本武人不知法律纵有使过公用钱必不似葛宗古故意偷谩不过失于点检致误侵使而已方今议和之使正在贼中苟一言不合则忿兵为患必至侵边谨备过防正借勇将况如青者无三两人可惜因小公用钱于此要人之际自将青等为贼拘囚使贼闻之以为得计伏望特降指挥元勘官只将张亢一宗事节依公根勘不得枝蔓勾追其狄青纵有干连仍乞特与免勘臣于边臣本无干渉岂有爱憎但虑勘官只希朝廷意㫖不顾边上事机将国家难得之人与常人一例推鞫一旦乏人误事则悔不可追伏乞朝廷特赐寛贷边臣知无功之将犯法必诛要借之人以能赎过则人人自励将见成功取进止论体量官吏酷虐札子臣等风闻朝廷近降指挥与诸路转运使令体量州县官吏酷虐军民者臣料朝旨如此必是因韩纲酷虐近致光化兵士乱作故有此指挥窃以昨来光化兵变虽因韩纲自致其如兵亦素骄处置之间湏合中道韩纲自当行法骄兵亦合讨除如此两行方始得体今若明行号令徧约官吏则骄兵増气转更生心长吏畏避无由行事其所降与转运司文字窃虑朝夕之间传播中外扇动羣小引惹事端然巳失之令既不可追伏乞速降㫖挥与诸路转运使令宻切禀行不得漏洩所贵别不生事取进止论募人入贼以坏其党札子臣窃闻京西贼盗日近转多在处纵横不知火数所患者素无御备不易枝梧然独幸贼虽猖狂未有谋画若使其得一暁事之人教以计策不掠妇女不杀人民开官库之物以振贫穷招愁怨之人而为党与况今大臣不肯行国法州县不复畏朝廷官吏尚皆公然迎奉疲民易恱岂有不从若兇徒渐多而不暴虐则难以常贼待之可为国家忧矣以此思之贼衆虽多尚可力破使有一人谋主卒未可图臣前因王伦贼时曾有起请十余事内一件乞出牓招募诸处下第举人及山林隐士负犯流落之人有能以身入贼筭杀首领及设计误贼䧟于可败之地者优与酬奖所贵兇党怀疑不纳无頼之人以为谋主当时议者颇以为然伏乞採臣此意速降指挥与杜𣏌令所在张牓使贼闻知所贵投贼之人怀疑不纳但无谋主尚可剪除取进止论冝专责杜𣏌捕贼札子臣伏见昨张海等贼势𥘉盛之时京西未有得力官吏遂自朝廷差台官蔡禀催督捉杀后来巳别选杜𣏌充京西转运使委以一路之事兼近日差出兵马甚多分为头项不少部分进退湏要綂一指踪号令不可二三窃虑杜𣏌蔡禀不相叶同各出异见凡指挥诸事使诸将难从一失事机反成败误自兵士差出今巳多时然未闻奏报与贼鬪敌及杀获次第窃虑官兵互相廻避空作往来或恐进退之间号令不一致兹逗遛未见成功今虽贼奏稍稀然亦未见杀获之数困兽犹鬪不可不虞冦死命穷恐未易敌合早除剪仍湏督贵况蔡禀是应急差出杜𣏌乃选材用之责任之间冝专在𣏌兼闻蔡禀自到京西处置多未合冝近闻欲枷一廵检致得兵士喧譟㡬至生变苟或如此张皇窃恐别致生事其蔡禀伏乞早赐指挥抽回只委杜𣏌一面催捉庶得专一早能了当取进止论江淮官吏札子臣闻江淮官吏等各为王伦事奏案已到多时而尚未闻断遣仍闻议者犹欲寛贷臣闻昨来江淮官吏或歛物献送或望贼奔迎或献兵甲或同饮宴臣谓伦一叛卒偶肆猖狂而官吏敢如此者盖知贼可畏而朝廷不足畏也今若更行寛贷则纪纲隳坏盗贼纵横天下大乱从此始矣何以知之昨王伦事起江淮官吏未行遣之间京西官吏又已弃城而走望贼而迎若江淮官吏不重行遣则京西官吏亦湏轻恕京西官吏见江淮官吏巳如此则天下诸路亦指此两路为法在处官吏皆迎贼弃城献兵纳物矣则天下何由不大乱也臣伏思祖宗艰难创造塞图陛下忧勤嗣守先业而一旦四夷外叛盗贼内攻其坏之者谁哉皆由前后迂缪之臣因循寛弛使朝威不振纲纪遂隳今巳坏之至此而犹不革前非以寛济寛何以救弊如晁仲约等情法至重俱合深行议者无由曲解或闻以谓自是朝廷素不为备不可全罪外官假如有杀父与兄者岂可只言自是朝廷素无教化而不罪杀亲之人又如有人掠夺生人男女金帛不可只言自是朝廷素无礼让而不罪劫人之贼迃儒不可用可笑如此李熈古岂独是朝廷素有备之州传永吉岂独是朝廷素练之兵盖用命则破贼矣今朝廷素无御备爲大臣者又不责之守州县者合有罪又寛之天下之事何人任责窃縁韩纲是大臣之家父子兄弟并在朝廷权要之臣皆是相识多方营救故先于江淮官吏寛之只要韩纲行遣不重今大臣不思国体但树私㤙惟陛下以天下安危爲计出于圣断以励群下则庶㡬国威粗振赏罚有伦其晁仲约等乞重行朝典乞不寛恕取进止奏议卷第六论乞令韩琦经略陜西札子如何论西贼议和状彼者一旦忽肯一议论勘滕宗谅事札子支用钱多在庆州日忧嗟独有论奏再论燕度鞫狱枝蔓札子虚张论乞不勘狄青札子必不似葛宗古故意论江淮官吏札子情法欧阳文忠公文集居士集卷第六居士集卷第六欧阳文忠公集六古诗二十五首奉使契丹道中答刘原父桑干河见寄之作忆昨𥘉受命同下紫宸朝问君当何之笑指北斗杓共念到几时春风约囬镳所持旣异事前后忽相辽歳月坐易失山川行知遥囬头三千里双阙在紫霄我老倦鞍马安能事吟嘲君才绰有余新句益飘飘前日逢吕郭解鞍憇山腰僮仆相问喜马鸣亦萧萧出君桑干诗寄我慰寂寥又喜前见君相期驻征轺虽知不乆留一笑乐亦聊归路践冰雪还家脱狐貂君行我即至春酒待相邀书素屏我行三千里何物与我亲念此尺素屏曽不离我身旷野多黄沙当午白日昏风力若牛弩飞砂还射人暮投山椒馆休此车马勤开屏置牀头辗转夜向晨卧听穹庐外北风驱雪云勿愁明日雪且拥狐貂温君命固有严羇旅诚苦辛但苟一夕安其余非所云马啮雪马饥啮雪渇饮冰北风卷地来峥嵘马悲踯躅人不行日暮涂逺千山横我谓行人止叹声马当勉刀无悲鸣白沟南望如掌平十里五里长短亭腊雪销尽春风轻火烧原头青草生逺客还家红䄂迎乐哉人马归有程男儿虽有四方志无事何须勤逺征风吹沙北风吹沙千里黄马行确荦悲摧藏当冬万物惨颜色冰雪射日生光芒一年百日风尘道安得朱颜长美好揽鞍鞭马行勿迟酒熟花开二月时重赠刘原父忆昨君当使北时我往别君饮君家爱君小鬟𥘉买得如手未触新开花醉中上马不知夜但见九陌灯火人諠譁归来不记与君别酒醒起坐空咨嗟自言我亦随往矣行即逢君何恨邪岂知前后不相及歳月怱怱行无涯古北岭口踏新雪马盂山西㸔落霞风云暮惨失道路磵谷夜静闻麏䴥行迷方向但看日度尽山险方逾沙客心渐逺诚易感见君虽晚喜莫加我后君归秖十日君先跃马未足夸新年花发见囬鴈归路柳暗藏娇鸦而今春物巳烂漫念昔草木冰未芽人生毎苦劳事役老去尚能怜物华从今有暇即相过安得载酒长盈车赠沈遵羣动夜息浮云隂沈夫子弹醉翁吟醉翁吟以我名我𥘉闻之喜且惊宫声三叠何泠泠酒行暂止四坐倾有如风轻日煖好鸟语夜静山响春泉鸣坐思千巖万壑醉眠处写君三尺膝上横沈夫子恨君不爲醉翁客不见翁醉山间亭翁欢不待丝与竹把酒终日听泉声有时醉倒枕谿石青山白云爲枕屏花间百鸟唤不觉日落山风吹自醒我时四十犹彊力自号醉翁聊戯客尔来忧患十年间鬓发未老嗟先白滁人思我虽未忘见我今应不能识沈夫子爱君一罇复一琴万事不可干其心自非曽是醉翁客莫向俗耳求知音答圣俞人皆喜诗翁有酒谁肯一醉之嗟我独无酒数往从翁何所爲翁居南方我北走世路离合安可期汴渠千艘日上下来及水门犹未知五年不见劳梦寐三日始往何其迟城东赚河有名字万家弃水爲污池人居其上苟贤者我视此水犹涟漪入门下马解衣带共坐习习清风吹溼薪荧荧煑薄茗四顾壁立空无遗万钱方丈饱则止一瓢饮水乐可涯况出新诗数十首珠玑大小光陆离他人欲一不可有君家筐箧满莫持才大名髙乃冨贵岂比金紫包愚痴贵贱同爲一丘土圣贤独如星日垂道德内乐不假物犹须朋友并良时蝉声渐巳变秋意得酒安问醇与醨玉堂官闲无事业亲旧幸可从其私与翁老矣㑹有几当弃百事勤追随感兴五首奉祠严祕馆摄事罄精诚歳晏悲木落天寒闻鹤鸣念昔丘壑趣岂知朝市情弱龄婴仕宦壮节慕功名多病慙厚禄早衰叹余生未知犬马报安得遂归耕怀禄不知慙人虽不吾责贫交重意气握手犹感激煌煌腰间金两鬓飒巳白有生天地间寿考非金石古人报一饭君子不苟得忧来自悲歌涕泪下沾臆清夜虽云长白日亦易晚循环百刻中势若丸走坂盈亏自相𥙷得失何足算餐霞可延年饮酒诚自损未知辛苦长孰若适意短二者一何偷百年皆不免颜囬不着述后世存愈逺圣贤非虚名惟善爲可勉仕宦希寸禄庶无饥寒迫读书事文章本以代耕织学成颇自喜禄厚愈多责挟山以超海事有非其力君子贵量能无轻食人食唧唧复唧唧夜叹晓未息虫声急愈尖病耳闻若刺壮士易爲老良时难再得日月相随东天行自西北三者不相谋万古无穷极安知人间世歳月忽已易呉学士石屏歌晨光入林衆鸟惊腷膊羣飞鸦乱鸣穿林四散投空去黄口巢中饥待哺雌者下啄雄髙盘雄雌相唿飞复还空林无人鸟声乐古木参天枝屈蟠下有恠石横树间烟埋草没苔藓斑借问此景谁圗写乃是呉家石屏者虢工刳山取山骨朝鑱暮斵非一日万象皆从石中出吾嗟人愚不见天地造化之𥘉难乃云万物生自然岂知镌鑱刻画丑与妍千状万态不可殚神愁鬼泣昼夜不得闲不然安得巧工妙手惫精竭思不可到若无若有缥缈生云烟鬼神功成天地惜藏在虢山深处石惟人有心无不获天地虽神藏不得又疑鬼神好胜憎吾侪欲极竒恠穷吾才乃传张生自西来呉家学士见且咍醉点紫毫淋墨煤君才自与鬼神鬪嗟我老矣安能陪初食车螯累累盘中蛤来自海之涯坐客𥘉未识食之先叹嗟五代昔乖隔九州如剖瓜东南限淮海邈不通夷华于时北州人饮食陋莫加鸡豚爲异味贵贱无等差自从圣人出天下爲一家南产错交广西珍富卭巴水载毎连舳陆输动盈车谿濳细毛发海恠雄须牙岂惟贵公侯闾巷饱鱼鰕此蛤今始至其来何晚邪螯蛾闻二名乆见南人夸璀璨殻如玉斑斓点生花含浆不肯吐得火遽已呀共食惟恐后争先屡成譁但喜美无猒岂思来甚遐多慙海上翁辛苦斵泥沙送裴如晦之呉江鸡鸣车马驰夜半声未巳皇皇走声利与日争寸晷而我独何爲闲宴奉君子京师十二门四方来万里顾吾坐中人暂聚浮云尔念子一扁舟片帆如鸟起文章冨千箱吏禄求斗米白玉有时沽青衫岂须耻人生足忧患合散乃常理惟应当欢时饮酒如饮水盘车圗浅山嶙嶙乱石矗矗山石硗聱车碌碌山势盘斜随涧谷侧辙倾辕如欲覆出乎两崖之隘口忽见百里之平陆坡长坂峻牛力疲天寒日暮人心速杨襃忍饥官太学得钱买此才盈幅爱其树老石硬山囬路转髙下曲直横斜隐见妍媸向背各有态逺近分毫皆可辨自言昔有数家笔画古传多名姓失后来见者知谓谁乞诗梅老聊称述古画画意不画形梅诗咏物无隐情忘形得意知者寡不若见诗如见画乃知杨生眞好竒此画此诗兼有之乐能自足乃爲富岂必金玉名髙赀朝看画暮读诗杨生得此可不饥答梅圣俞莫登楼莫登楼乐哉都人方竞游楼阙夜气春烟浮玉轮东来从海陬纎霭洗尽当空留灯光月色烂不收火龙㗸山祝千秋縁竿踏索杂幻优鼓喧管咽耳欲咻清风袅袅夜悠悠莹蹄文角车如流娅姹扶栏车两头髧髦垂鬟娇未羞念昔年少追朋俦轻衫骏马今则不中年病多昏两眸夜视曽不如鸺鹠足虽欲往意巳休惟思睡眠拥衾禂人心利害两不谋春阳稍愆天子忧安得四野隂云油甘泽以时丰麦麰游骑踏泥非我愁答圣俞莫饮酒子谓莫饮酒我谓莫作诗花开木落虫鸟悲四时百物乱我思朝吟揺头暮蹙眉雕肝琢肾闻退之此翁此语还自违岂如饮酒无所知自古不饮无不死惟有爲善不可迟功施当世圣贤事不然文章千载垂其余酩酊一罇酒万事峥嵘皆可齐腐肠糟肉两家说计较屑屑何其卑死生寿夭无足道百年长短才几时但饮酒莫作诗子其听我言非痴思白兎杂言戏答公仪忆鹤之作君家白鹤白雪毛我家白兎白玉毫谁将赠两翁谓此二物皎洁胜琼瑶已怜野性易驯扰复爱仙格何孤髙玉兎四蹄不解舞不如双鹤能清皥低垂两翅趂节拍婆娑弄影夸娇饶两翁念此二物者乆不见之心甚劳京师少年殊好尚意气横出争雄豪清罇羙酒不辄饮千金争买红颜韶莫令少年闻我语笑我乖僻遭讥嘲或𬒳偷开两家笼纵此二物令逍遥兎奔沧海却入明月窟鹤飞玉山千仞直上青松巢索然两衰翁何以慰无憀纎腰緑鬓旣非老者事玉山沧海一去何由招戏答圣俞鹤行而啄青玉觜枯松脚兎蹲而累尖两耳攅四蹄往往于人家髙堂浄屋曽见之锦装玉轴挂壁垂乍见拭目犹惊疑羽毛襂褷眼睛活若动不动如风吹主人矜夸百金买云此絶笔人间竒画师画生不画死所得百分三二尔岂如翫物翫其眞凡物可爱惟精神况此二物物之珍月光临静夜雪色凌清晨二物于此时莹无一点纎埃尘不惟可醒醉翁醉能使诗老诗思添清新醉翁谓诗老子勿诮我愚老弄兎儿怜鹤雏与子俱老其衰乎奈何反舍我欲向东家看舞姝须防舞姝见客笑白发苍颜君自照和梅龙圗公仪谢鷴有诗鹤勿喜无诗鷴勿悲人禽固异性所趣各有冝朝戏青竹林暮栖髙树枝咿山鹿鸣格磔野鸟啼声音不相通各以类自随使鹤居笼中垂头以听诗鶢鶋享钟鼓鱼鸟见西施鷴鹤不冝争所争良可知蚍蜉与蚁子爲物固已微当彼两交鬪勇如闻鼓鼙有心皆好胜未免争是非于我一何薄于彼一何私栏槛啄花卉叫号惊睡儿跳踉两脚长落泊双翅垂何足充翫好于何定妍媸鷴口不能言夜梦以告之主人起谢鷴从我今几时僮奴谨守护出入烦提携逍遥遂捿息饮啄安雄雌花底弄日影风前理毛衣岂非主人恩报効尔冝思主人今白发把酒无翠眉养鹤鷴又妬我言堪解頥和圣俞感李花昨日摘花𥘉见桃今日摘花还见李晴风暖日苦相催春物所余知有几中年多病壮心衰对酒思归未得归不及墙根花与草春来随处自芳菲折刑部海棠戏赠圣俞二首揺揺墙头花笑笑弄颜色荒凉衆草间露此红的皪草木本无情及时如自得青春不可恃白日忽已绕之重吟哦归坐成叹息人生浪自苦得酒且开释不见宛陵翁作诗头早白揺揺墙头花艳艳争青娥朝见开尚少暮看繁已多不惜花开繁所惜时节过昨日枝上红今日随流波物理固如此去来知奈何达人但饮酒壮士徒悲歌刑部看竹効孟郊体花妍儿女姿零落一何速竹色君子徳猗猗寒更緑京师多名园车马纷驰逐春风红紫时见此苍翠玉凌乱迸青苔萧踈拂华屋森森日影闲濯濯生意足幸此接清赏宁辞荐芳醁黄昏人去鎻空廊枝上月明春鸟宿居士集卷第六熈宁五年秋七月男发等编定绍熈二年三月郡人孙谦益校正答圣俞则止石屏歌斵雄雌食车螯但喜莫饮酒雕肝琢肾思白兎白鹤白雪毛娇饶争买感李花摘花还见李欧阳文忠公文集书简卷第六书简卷第六欧阳文忠公集一百四十九与梅圣俞某再拜圣俞二哥昨日贤弟至辱寄书并前所寄二书及梦中诗又五百言诗频于学士处见手迹毎一覩之便如相对别后虽尹氏弟兄王三并至然幕中事比圣俞在此时差多盖东都兴造日有湏求仓卒供办未甞暂休息职此未始得从容聚首独游嵩事一胜尔然而历览中春之游山水之状皆如故独昔之青林翠壑今爲藁叶又目前不见圣俞回忆当时之事未一歳间再至寻见前迹已若梦中又河阳咫尺顾足下若万千里又曩日恨不得同者尹十二王三今反俱游而圣俞独不至人生不一歳参差遂如此因思百年中升沈生死离合异同不知后㑹复几人得同不得同也自足下去后未甞作诗前枉制未及和尹十二去应能尽说此中事故略不论知与师鲁相见少酒爲欢值无酒寄去柰何渐寒千万自爱不宣某白又某启药简再至两承示谕八老之名诚一时羙事然某本以寒郷下流后进𥘉学诸君子不知其驽下业巳致之交游一旦坐评贤否欲求纯雅沉实之名终不可得而乃特以轻儁裁之是知善誉者不能羙无盐矣子评人正如是矣夫大雅之称老成人重于典刑而仲尼谓三十而立某年二十有六尚未能立敢当老耶又今日不在㑹中自可削也夫人之美恶待其自然之誉乃见其实今纵求而得之是诸君待我素浅可知也所以孜孜不能黙受者诸君当世名流爲人所重一言之出取信将来使后世知诸君子以轻逸名我复自苦求方以美称借之益重某之不可也削之益便某再拜七老又某启捧来简释所以名老之义甚详某常仰希儁游所望正在规益岂敢求辩博文才之过美哉前承以逸名之自量素行少岸检直欲使当此称然伏内思平日脱冠散发傲卧笑谈乃是交情巳照外遗形骸而然尔诸君便以轻逸待我故不能无言今若以才辩不窘爲逸又不足以当之也师鲁之辩亦仲尼孟子之功也子聦之俊诗所谓誉髦之士乎公慥之慧亦大雅之明哲几道之循有颜子之中庸尧夫之晦子野之黙得易之君子晦明语黙之道圣俞之懿是尤爲全德之称矣必欲不遗逹字敢不闻命然冝尽焚徃来问答之简使后之人以诸君自以逹名我而非苦求而得也又某启承惠诗并序开阖数四纸弊墨渝不能释手縁文寻意益究益深清池茂林俯仰觞咏它肠藴此欲写未能圣俞所得文岀人外昔之山阳竹林以髙标自遇推今较古何下彼哉但恐荒淫不及而文雅过之也公操诸君诗未至今当以盛作遍呈因督之尔又某顿首再拜𥘉四日陈秀才来自河桥喜聆动静歳暮憀慄履况清佳甚慰甚慰又知府公已发荐章圣俞在洛时常言亲老南方思一归侍今应获素志亦朋友之共荣也然作宰江浙山水秀丽益爲康乐诗助谁与敌哉某自奉别以来未甞作诗亦无文酒之㑹所谓三日不谈道德则舌本强也𥘉六日有少吏事至彭婆约子聦应之宿香山独恨不得与圣俞同尔逢彦国行聊寓此草草又某顿首再拜圣俞足下去月王侍禁者送及所惠书贩伞船至又得书并鲍鱼及问伞客知动静备详甚慰甚慰仆来京师巳及歳矣未与足下别时毎相见惟道无憀赖忆洛中时以爲感况尔南北一异虽郁郁复谁道邪年来但不病尔往在临清恨无旧欢今思临清又不可得事事渐不如𥘉人生秖尔大可叹也足下素善南方今居之乐否比比得书甚略不能究所怀讶乆不作诗亦疑清兴顿损也京师侍亲窘衣食欲饮酒钱不可得闷甚时与师鲁一髙论尔子渐在此毎相见欲酤酒饮亦不可得挍勘者非好官但士子得之假以营进尔余旣与世踈阔人所能爲皆不能正赖闲旷以自适若尔奚所适哉贩伞者回来索书聊写区区舍足下欲语谁邪临纸徘徊不免忉忉又某顿首启去歳西陵曽拜状今春量移此邑得子聪书知已在京寻得所示书伏承荣改京秩伏惟庆慰圣俞乆滞州县今而泰矣下交忻慰何可胜言脩昨在夷陵郡将故人幕席皆前名县有江山之胜虽在天涯聊可自乐此邑虽便于饮食医药然官属无雅士军牧虞曹此况不言可知也所幸老㓜无病恙而巳不知圣俞美任何处囚拘之迹相见未涯思渇思渇自拜别将五歳矣友益日踈俗状日増篇咏之兴略无清思圣俞新作虽京师多事不惜録示以开昬钝而慰相思故人之惠莫越于此也至祷至祷贤弟云亡必深痛悲前得谢丈书已知之不胜叹悼也因人行速聊拜此冬寒希保爱不宣某顿首有乱道一两首在谢丈处爲无人写録得也圣俞略与臧否之某有少吏事告谢丈望圣俞与咨启之略语伊法官少爲庇隐某自作令毎日区区不敢似西都时放纵此来事亦得正但爲上官见怒曲有駮议然亦终无可駮纵有亦非大罚其如危辱之迹不欲使有小过也或圣俞问得谢丈一言乞批数字送与附书人也千万千万某又上又某顿首启前者见邸报有㐮城之命乃知当与谢公偕行然窃料旧尹当徙蜀圣俞即留领县事㐮城居孔道音信自此可日置是以慢然未能作书及县走接太守还得手书乃知前至南阳南阳去邑其间一驿尔某当请见直以公新下车方布条教伸威信门生故人未冝徃累于其间湏其旬浃少定尔又恐圣俞莫能乆留或略命驾见过此大幸也爲别五六歳贬徙三年水陆走一万二千里乃于此处得见故人所以不避百余里劳君子而坐邀也颙俟颙俟相见旦夕尔他不复道又某启承九月一日就道虽爲迟留然清风白牛乆雨泥淖尤湏大晴然后不阻某自解官触事不快至今几五十日未能脱去岂其屯蹇未极邪所幸亲老渐安更三五日可以卜行南阳之居依贤主人实佳事但恨圣俞不在尔昨夏中虽喜㑹于清风然犹未尽区区之怀今兹寓居方欲悉屏他事爲圣俞极数日之欢而先后参差若相避然又见圣俞书中言有事欲相见以不充爲恨者益令人怏怏尔到官必有日南阳人便无惜寄音相及秋寒自爱又某顿首前遣公干驰信迎候盖𥘉约然亦颇疑酷暑如此非乗兴之时人还得书果尔及急足至又沐荣问承暑中起居无恙甚慰甚慰前累求新作今者书尾有自厌之说岂可疾淫哇而欲废置律吕百花洲唱和必多欲一读以祛俗累之心何可得也孙书注说日夕渇见已经奏御敢借示否蒙索乱道恰来尽讲席所说何书因信乞示及昼寝之乐当输闲者圣俞不得独擅也谢氏诗昨忘附去今又却寻不见候见纳去矣旱热可畏千万保重又某顿首启谷正来得所示书及见与谢家书甚详云买洪氏庄与卜葬市屋业皆其所急者也又云减俸爲助此特圣俞患于力弱不能厚报知已而然尔恐于谢氏无益而于圣俞有损尔圣俞若此月减三五千如失万钱谢氏族大费多得之未觉甚助谢家亦自有书必言幸思之也洪氏庄极佳尔不湏圣俞竭嚢槖此固亲朋好事然幸其可以自办尔望圣俞力爲干之某行必爲带钱去葬地已就此营卜及市屋业差有绪然此不可仓卒尔他细故尽谕谷正可询之邓氏醵赙巳止皆如雅意某年尽必到㐮城祭文挽辞极佳冬冷保重又某顿首再拜启自八月一日至京师及今已两辱书并在东都凡三辱诗皆未还答非惟恃圣俞不以书之䟽数爲亲踈又以将遣专人而多事未能便遣故也前知爲水灾所苦此常事不足置胷中亲老求官南方此理当然安抚见辟不行非惟奉亲避嫌而巳从军常事何害奉亲朋党盖当世俗见指吾徒宁有党耶直以见召掌牋奏遂不去矣文雅处家事方于薛氏求一屋爲贮之勿虑也某于此幸老㓜无恙但尤贫不可住京师非乆亦却求外𥙷日夕相识多忙不暇作诗足下必不惮见寄闲吟者皆録示千万冬冷保重又某顿首启前谢监簿行附书问差遣书去后两日知审官拟定湖州城中监税不胜喜慰然不即走书专报者意谓勑下自当知及弓手至得书尚云云始怪何处稽留至今未到然今必至矣不尔当爲督也俟春入京尤便但不知何处少留某自还馆日夕怱怱笔研非答书简写门刺未甞视昨夕子履偶来㑹宿聮句数十韵奉寄且以爲谑又有前奉答长句併録附去可笑可笑歳阳以来风日惨然土雾杂下气候不常万万自重又某顿首累辱书爲慰何巳然乆不致问者劳逸不同于理冝然谅不爲罪经城杨宰来备询动止承乆困辇下何时可赴任所示盛编云巳了甚于饥渇也此人回望一信容专令人去取铭文不烦见督不乆纳上秖爲湏索要好者恐未尽尔昨在真定有诗七八首今録去班门弄斧可笑可笑然相别乆无以爲娯尔前有水谷诗见祁公云子美祕不令人见畏时讥谤吾徒廓然以文义爲交岂避此辈子美豪迈何乃如此世涂万态善恶由已所谓祸福有非人力而致者一一畏避怎生过日月也其它非面不尽近书见教审听敢不佩服咫尺更有所闻不惜一一示及有酒少人致去柰何柰何夏热千万保重又某顿首贬所僻逺特烦遣人至此并得陈留书新集诗见寄诗见和诗外杂诗一卷碑文数本千字文等岂胜慰喜瑯瑘泉石篆诗秖候子美诗来巳招子美自来书而刻之游山六咏等即欲更立一石不惜早见寄也诗序谨如命附去盖述大手作者之美难爲言不知称意否其他事谷正在此数日备见所爲可知居此之况不烦述也闭戸饱韲之句怎生讳得相次奉和见寄诗别拜状次春暖千万保重又某又启去年夏中因饮滁水甚甘问之有一土泉在城东百歩许遂徃访之乃一山谷中山势一面髙峯三面竹岭回抱泉上旧有佳木一二十株乃天生一好景也遂引其泉爲石池甚清甘作亭其上号丰乐亭亦宏丽又于州东五里许菱溪上有二怪石乃冯延鲁家旧物因移在亭前广陵韩公闻之以细芍药十株见遗亦植于其侧其他花竹不可胜纪山下一径穿入竹篠蒙宻中豁然路尽遂得幽谷已作一记未曾刻石亦有诗託王仲仪寄去不知逹否告乞一篇留亭中因便望示及千万千万又某顿首谷仆来捧书得询动静又见诗中所道有相游从唱和之乐备详平日幕中所爲可胜慰也某此愈乆愈乐不独爲学之外有山水琴酒之适而已小邦爲政朞年粗有所成固知古人不忽小官有以也示及饮酒今春来颇觉风壅亦不能剧饮如徃时承见戒多荷多荷他事非独不挂口亦不关心固无浅深可示人也某母老多病而身才过四十顿尔心䦨岀处君子大节有所未果不敢効俗夫妄言尔春暄千万保重又某顿首启自谷正去后更不曽上状盖以经夏大暑秋来或闻移南京或云来与刁氏成亲一向因循遂成踈懒然中间却得圣俞所寄六咏及桐花啼鸟等诗近又得刁十六所寄诗书即日必已还许冬冷尊候万福某居此乆日渐有趣郡斋静如僧舎读书倦即饮射酒味甲于淮南而州僚亦雅亲老一二年多病今歳夏秋以来安乐饮食充恱省自洛阳别后始有今日之乐诗颇多不能一一録去未相见间惟冀保爱多时欲作书无便今託提刑赵学士谨附此不宣又某启爲亲老乆疾乍进乍退医工不可用日夕忧迫不知所爲盖京师近上医官皆有职局不可请他兼亦傲然请他不得近下者又不知谁可用亲疾如此无医人下药爲人子何以爲心京师相知少不敢託他告吾兄与问当看有不系官医人或秀才处士之类善医者得一人垂报待差人赍书帛去请他幸爲博访之圣俞闻此必挂意更不奉祷也如有所得亦速遣此人回其他不暇忉忉又某启近君谟学士行曽奉状寻得邸报承有岀身之命士大夫公议未厌皆爲圣俞嗟惋独某不然未知髙明自以爲如何也圣俞卓卓于后世者不以名位爲轻重取重于今世者亦岂以此小得失哉苟以宠辱爲意则布衣之乐有优于华衮之忧畏也老兄应能自逹不忉忉也已寒保爱又某启见谢亶言新生小息不安甚挠怀然书中不言难以爲信圣俞居京师冝其不乐然业巳至此当少安之某哀苦殊无生理闲中静思处世无有好处惟当识者自遣之尔云欲来此深荷厚意然恐差遣理当难得遂止爲佳已热慎疾寛中爲祷又某启徐先辈人至辱书果承有小婴之念时暑益当自寛尔某孤苦中中外多事偷闲便思一得故人爲㑹某不可徃圣俞不可来柰何柰何惟当一读新篇若㑹面而圣俞惜不寄又将柰何柰何陈碑不可增矣斯人不晓文义有三两处是行状所无若果有当书何故而略切丁宁喻之此辈不向道亦终不知近併作书此不一一某再拜赐茶赐医常事尔谥前面官衘中巳有赠官亦然散侍郎作相不足爲荣但问人如何尔若材堪则自胥靡亦作相如不堪则乃是侥倖但如是向道无妨又某启谋葬事未得恐遂后时日极挠闷盖以术者太精自家又全不㑹秖信他人道不好便疑惑不敢使非效俗流求吉地图官国山髙也夏侍中父葬于虏契丹必不与你择官国山地葬也闲中不曽作文字秖整顿了五代史成七十四卷不敢多令人知深思吾兄一看如何可得极有义类湏要好人商量此书不可使俗人见不可使好人不见柰何柰何失音可救曽记得一方秖用新好槐花于新瓦上慢火炒令熟置怀䄂中随行随坐卧譬如闲送一二粒置口中咀嚼咽之使喉中常有气味乆之声自通病愈新篇幸多爲寄此小简立焚勿漏史成之语惟道意于君谟同此也失音脚气皆是下虚吾徒老矣省些斟酌斟酌某此居哀独宿然以忧恼亦自多病恐知又某顿首圣俞博士兄徐无党人回奉状隂雪不止体气若何某爲近得君贶家书报薛家夫人不安老妻日夕忧挠尊年乆患诚亦可忧但薛宅书来止云无大段疾苦奉烦吾兄因见公期爲与问一的信因便相报吾兄书家人不见略要知其増减又爲妻子要去归省其母亦欲过中祥遣他去贵先知彼中逺近尔某自要知谢氏有人还幸批数字逼节哀苦中立偶人行草此又某启近谢秀才人行甞奉状日来起居清胜某哀苦如昨私门日益多事又爲妻母近病湏令家人一徃省之前甞奉託询问乆候来报也近爲子羙编成文集十五卷凡述作中人可及者巳削去之留其警絶者尚得数百篇后世视之爲如何人也朋友之间可以爲慰尔某益衰病庻事不耐烦惟常守书册危坐尔圣俞数许新诗不见寄似近日颇以爲难何也因儿子辈行奉此春暄保重又某启寄惠鸭脚子甚竒赵三书信已领圣俞诗屡见许甚渇见何必自冩小儿辈可録某亦厌书字因思学书各有分限殆天之禀赋有人力不可彊者往年学弓箭锐意三四年不成遂止后又见君谟言学书最乐又锐意爲之冩来冩去却转不如旧日似逆风行船着尽气力秖在旧处不能少进力竭心勌遂巳身老矣安能自苦如此耶乃知古今好笔蹟真可贵重也今后秖看他人书亦可爲乐不能生受得也数日隂闷昬然因作圣俞书顿觉豁然如有所释若遂一握手可胜爲慰也谢景平文字下笔便佳他日当有立于世何止取一科第而已吾徒可爲希深喜也胥太祝且爲伸意某卜葬地尚未买得相次决定当有书报他也怱怱不宣又某启前日谢氏人还辱书承尊候已复康佳新正必倍清胜某孤苦如昨爲有二小姪一在象州乆不得信一在袁州欲乞渠来颍以办葬今札其官位姓名託与问一消息恐难得便但却因谢氏人见示可也吾兄清怀不乐俗事某寡相识烦聒甚悚甚悚又某启忽忽度日无生意衙前行曽奉状徐生人至辱书承春寒尊体清胜爲慰无已某哀苦中寻得葬地欲趂八月十月襄事但庻事少人办集小姪烦爲问当巳有削必得请师鲁文字俗本妄传殊不知昨范公已爲作序李厚编次爲十卷甚有条理厚约春末见过当与之议定别谋镂本也自春隂寒少晴明病体不胜疲劳勌于书字不能周悉又某启动辄旬浃不奉颜采雪寒如此无复清思区区可知亦怪圣俞未甞见顾得简示乃云不登权门若以此见格何望于老兄某毎日晚多在家因岀望见过幸甚如晦所欲已起奏难于更奏蔡州亦应湏得簿书烦拥走此爲答残雪可爱能见顾尤望又某启大热甚于汤火之烈两日差凉粗若有生意然以家人病患饮食不能自给区区煎迫殊乱情悰乆不承问不审尊体何似二十二日欲就浴室或定力饯介甫子固望圣俞见顾闲话恐别许人请故先拜闻礼部诗纳上又某启承惠答苏轼书甚佳今却纳上农具诗不曽见恐是忘却将来今再今去取读轼书不觉汗出快㢤快㢤老夫当避路放他出一头地也可喜可喜罚金未下何害不必居家俟命因出频见过某居常在家吾徒爲天下所慕如轼所言是也柰何动辄逾月不相见轼所言乐乃某所得深者尔不意后生逹斯理也又某启以小儿子伤寒巳较因劳复发今日钖庆斋㑹亦去不得愁坐忽得所示爲之豁然忧煎病患常以爲苦思効榴花之饮不可得也三两日儿子安圣俞过不惜频相访借马若脩家又何厌也三十年前事信如前生忧乐不同可叹可叹亦约子固子履当奉白也秖候儿子稍安尔人还谨此又某启经节伏惟以时纳祐昨日早至薛二家空心饮十数杯遂醉归家却与诸薛饮承见过仍留刺何乃烦老兄如此旣醒不遑无以自处也节下外处送酒颇多徃时介甫在此毎助他爲寿昨秖送王乐道及吾兄尔愚性踈简人事不能周然意之所至实发于诚心蒙惠简云有所答则非也恐不知鄙怀故略自陈述二十二日欲同子履和叔闲话少时先白恐他有所适也又某启隂雨累旬不审体气如何北州人有致逹头鱼者素未甞闻其名盖海鱼也其味差可食谨送少许不足助盘飡聊知异物尔稍晴便当书局奉见又某启中前在范家坐中已觉不佳所以都无情绪数日勉强有事相役旣归遂倒卧以岀汗颇多亦利动臓腑顿觉体虚幸连日不朝免得请告更三两日不知可出未承问念感愧亦审中酒吾辈年髙不独他事至于饮酒亦不能如故时也更希慎爱又某启谷正来承惠诗老重深粹不似顷刻间成何其敏妙至此也早来得笔絶佳不图若此之精其精如此岂常有邪然乆无称手者乍得甚快意多感多感暑中絶近文字不得无以度日时因作书简得一挥毫尚可销忧尔人还姑此奉谢又某启两日不出方爲杜公作铭承惠诗絶髙恐不可继且留欵曲试和待稍髣髴则将出雨乆作柰何天灾斯人岂恶之也其亦有以邪昨夜暂止颇缓奔走之计然遑遑何时得遂安居渐凉思奉言笑何可得人还姑此又某启自入夏闾巷相传以谓今秋水当不减去年𥘉以爲讹言今乃信然两夜家人皆戽水并廼翁逹旦不寐街衢浩渺岀入不得更三数日不止遂复谋逃避之处住京况味其实如此柰何柰何方以爲苦不意公家亦然且湏少忍特承惠问存䘏多感多感蔡君谟寄茶来否闷中喜见慰人还忉忉又某启适至书局承自释奠处方归困倦不敢坐邀忽辱惠教兼得唐子方家行状谨当牵课然少寛数日爲幸其如行状中泛言行已殊不列事迹或有记得者幸更得数件则甚善又云有尹师鲁所作墓志亦得一本尤幸也寻常人家送行状来内有不备处再三去问盖不避一时忉忉所以垂永乆也乞以此意逹之又某启旦夕寒色尤盛衰病者殆不能胜矣不知吾兄尊候如何昨夜再读和景仁雪诗甚妙兼以韵难如何可和且秖和得歳日书事一篇其元所示遂留之过节更送他处告别冩去也手笔冻缩书字不得韩范二公诗看了示下印卷子何日了因出见过隂寒公事颇少甚闲恐知又某启累日不奉见不审体气如何兼以俗事无由奉诣理固当然圣俞遂以权门见薄无乃太僣也前承惠白兎诗偶寻不见欲别求一本兼爲诸君所作皆以常娥月宫爲说颇愿吾兄以他意别作一篇庻几髙出羣类然非老笔不可亦闻有与如晦一篇甚佳皆乞取苏大挽辞一首闲写助一笑今日偶在家谨奉此又某启前日承见过偶他客多不遂𣢾曲快晴意体想佳梅公仪来要杭州一亭记述游览景物非要务闲辞长说巳是难工兼以目所不见勉彊而成幸未寄去试爲看过有甚俗恶幸不形迹也程碑当便下手秖如唐书亦湏了尔又某启雨不止情意沈郁泥深不能至书局体候想佳某以手指爲苦旦夕来书字甚难恐遂废其一支岂天苦其劳于笔研而欲息之邪闷中谨白又某启经节隂雨犹幸且晴不审尊候何似闲作归田乐四首秖作得二篇后遂无意思欲告圣俞续成之亦一时盛事来日食后早访及爲望又某启承宠惠二篇钦诵感愧思之正如杂剧人上名下韵不来湏勾副末接续尔家人见诮好时节将诗去人家厮搅不知吾辈用以爲乐尔后日絶早过喫不托适简误云食后这回不是子误也又某启自承在式告兼以假故多遂阻奉见秋气稍凉喜承体候清安辱惠建茗此诚近所难得特爲珎贶也然莫妨待客否恐彼阙当却分纳一半也原甫髙论少抑亦当不复较难来日朝中当面叙人还谨此爲谢某再拜书简卷第六与梅圣俞第一帖事一胜尔第三帖笑谈诸君第六帖贩伞者第十一帖此固第十六帖移在第二十八帖无巳第三十三帖诸薛饮第三十八帖第四十三帖天苦第四十五帖后日欧阳文忠公文集表奏书启四六集卷第六表奏书启四六集卷第六欧阳文忠公集九十五上胥学士启某闻在昔筑黄金之馆首北路以争趋附青云之名使西山而起价诚以求千里之迹者先其市骨得一字之宠者荣于衮章而况天下之风采耸闻口吻之雌黄并出以末涂之佁儗说定鉴于妍媸目论所加能令重于九鼎髦端或倚可使逸于太霄是冝殚重趼宿舂之劳怀漫刺署里之字铺论有素题品攸归伏惟某官禀粹天英抽华道秘虹蜺逺映拂霄堮而垂光黼黻摛文绚云河而发藻游士郷而着品入圣域以践优爽爽之声轶前良而通羙琅琅其璞瑞昭世以称珍爰自览辉下翔阶木特起掎𬒮于羣英之彀頍弁乎千龄之辰列坐棘以聮曹署法庭而奏谳若若懐绶宛转于一纶翘翘聘车雍容于半刺陈仲举以题舆而擅羙何恭祖以纚帻而驰称垂腰佩刀见赏三公之器追锋给传终膺双武之皮第连最以推髙贲𥘉仪而上获公车以两令而持牍绨几以十篇而奏文禅衣曲𥚑暮召犬台之对尚方给札霈洒鸿都之毫虽西崑者册书之藏是开乎仙室而东壁者文章之府载郁于时风居爲显化之阶式是育材之地爰膺丽正之选首𬒳集仙之名白蟫芸简以生香兹焉辟恶紫祫荷囊而备问最近清光固巳丹毂解嘲天禄草经而拟圣金刀博学太一秉藜而下观顷縁泛驾之求亟发违行之讼耻从吏对出检猾商谓轩冕之傥来视同于寄物履名教之中乐坦照乎清襟旋关掌于郡条久从容于别乗一麾出守固雅尚之所存千里佩青乃上心之攸注距楗江之清郡摽军壁之上游犬氂之警无譁贾室之繁甚冨足以坐棠听讼闭合凝神秀野颁春过蘅臯而倦目清言捉麈临雅俗以镇浮然而未央居半夜而生思安石以苍生而待起望之𥙷吏意雅在于本朝主父出游帝已嗟于见晚行奉一封之传入随三节之趋见堂堂之姿送之迄目对颙颙之表威不违颜登渉乎赤墀之涂进重于髙门之地卓然逺韵度越诸公霑芳润者漱其清芬仰龙光者思其末照英风没焕物议攸归矧此妄庸盍希品目伏念某社樗樠藁膏枣钝昬抱器质以何堪赋天机而甚浅晞髪华旦徒跂于清流措足英躔终慙于逺到自遭家之不造早遂生于百忧茹叹之音悲存乎手泽动明之韵逺失于先时西华以孤露而见哀庾信以流离而多感矧复齐气多缓嵇筋甚驽乏朽木之先容无一钱而爲地旁魄而论都邑则𬒳伧父之诃顽钝以取世资但听斵轮之暁终非令器第困穷涂一昨窃万家之应书随重车而上计方䇿条对廑至猥并雅拜匪仪失于盘辟甘触闻而引去但饮墨以蒙羞卧漳濵而养痾窜身兹乆弔湘累而感赋些语迷招当树之于无何冝匠者之不顾而或窃先生之余论企诸公之末晖闻伯夷之名增其懦气伏海濵之下久以望风是敢强饰固陋之容庻伸伏拜之谒缀穷愁之汗简奏芜累之庸音窃觇崇闳将尘隐几登太山者小天下在培塿以冝惭奏咸池而张洞庭非蛙咬之可度然遇某官量陂无际宇䕃甚秾推毂成猷嘘枯振徳裹阳秋于皮里不言备乎四时吞云梦于胷中兼容尽于一介幸望许承音㫖少贬光尘曲乗褒采之私俾获题评之目如是则六辔在手骥足何滞于蚁封五色成文乐节或资于牛铎荷恩有素累牍奚陈胥学士荅启伏蒙眷私以盛制文笔二编先之长牋爲贽者恭以某人象舆异禀龙辅至珍奉奕世之贻谋克隆堂室倾群言之妙旨深逹渊源伏膺圣域以惟勤䇿足俊躔而逈异敏学该乎变贯英识极于覃研秉节髙竒发清吟于梁甫缔交名胜缀雅聚于兰台飘飘之逸思无穷籍籍之芳尘自逺偶衂一飞之翼行跻多士之魁何误采于虚声辱逺垂于厚顾方披晬表遽捧雄篇恣探赏以忘劳信窥侧而靡暇幽意绚于道德髙义薄于云天飞染遒丽以盈箱彫缋纷华而满眼赏孙诗之零雨何止一章賛沈赋之磓星岂惟数句固将备西崑之玉府奚独易东堂之桂枝允矣难能诚哉可畏虽亨衢自至靡资左右之先容而名路共成敢惜齿牙之余论谢胥学士启近贽芜音仰尘䌷几载形答复深极褒称弊帚无庸愧藏家而自享重言外奖干尺牍以必珍始绳穷而匣开烂然在目旋骨惊而心折至矣闻音退揆顽踈隂加震叠窃以昔者鲁衮垂乎一字宠极于华章汝月更乎坐评自成于徃法得河南之口占多藏去以爲荣获江左之笔踪则神明之来复至有不喜人事常堆案而弗詶靡答私书或矜才而格物未若翠緌鸣玉之彦兰台金马之英品风流坐正物之源交七林忘公侯之贵俯存寒素之目毋宻謦咳之音兎墨流英洒鸿都百金之笔犀谈对客发荆州一日之凾有焕私藏因爲殊遇某倥蒙惟旧操捡弗支乏沃若之轩髦有尾兮之长丑顾右臂而爲弹早叹疲虽左肘之生杨徒能殚化爰以自童髪之交剪浴圣日之光华勉绍箕裘惧隳门素冠乎枝木莫践化人之埸钝若神槌爰对囊锥之颕一昨与偕外计续食县官之邮召诣中台果玷浮华之目州闾贬于素论箧衍弃于祭刍委末路而弗振与清涂而自隔然或皷舞至化呻吟变儒効骚人之郁伊慕漳濵之模楷品之上下曽弗齿于钟评掷中宫商冝逺惭于孙赋奚辨丽而可纪徒骩骳以兴讥何弗避于诋诃輙外彰于嗤鄙踸踔短韵迨无取于击辕卢胡见贻乃自珍于干璞所期用覆酱瓿譬十年之练都投置皮箱资一笑于相乐伏蒙某官悯芚愚之无似加品目之惟优丑以爱忘音縁赏奏许上修名之谒获伸拜徳之恭后堂执经饫陪一肉之赐西斋坐宴宻亲三雅之欢执如意以指谭务车毂而推引喷咳珠玉大小以之成珍指頋飞沈眄睐于焉起色出乎望表溢乃情涯而复俾十倍而増荣示一嗛而爲羙当黯合之多暇枉虞笔以摛文缛旨星稠襞牋云落布帛之言甚暖暴以秋阳齿牙之论所加重于大吕譬以明月闇投于人不意此音猥来入耳谨当纳藏行禇归耀当闾袭以十绨爲天下之至宝脱复一读解躰中之不安贵洛纸而争传与其刀而共布隐恩所及顶踵奚胜谢国学解元启右脩启伏覩解文滥膺名荐肄三合雅方列于胄筵旅百在庭遽陪于方贡惟遴柬之弥衆叨首举以爲荣饰让无从循涯有溢窃以姬庭讲治务多士之思皇汉席迟贤以得人而爲盛然皆谨能书而上献始扬进造之名随计吏而与偕乃署秀㢘之等一适谓之有徳九变选乎知言所以乐育群材并賛郁乎之化润色鸿业恊畅炳然之风用登至平皆由此道而况成均讲艺昭五帝之遗文辟廱环流耸三宫而对峙自京师而首善俾天下之向风卓尔丕彛垂之来叶皇上握褒文而统理坐法宫以垂精并举丰规丕扬先烈恢迓衡之至治擥入彀之群雄躬孝武招徕之勤绍永嘉敦朴之举取之数路并用文武以兼通託之百朋思讲天人之相与并申辨论之法待爲孝秀之门责土着以占名谨郷评之清议一郡国之衆咸使得以应书百孝㢘之群皆劝令其趋驾固以厚一马乗轺之聘光束帛贲园之招张罗挂云尽取于逸翮倾崑取琰无复于遗珍超振古以无前契千龄而犹是而复诏大胥之掌版登游倅于上庠谨从事以新书先考言而明试才可嘉于辨丽择之妍词言㭊理以精详求于闳论当此三道使无讳以着于篇对有百人尽挥毫欲善其事自非行能髙妙业履优殊关览乎九家之流含漱乎六艺之润讲乎髙谊而巳久识必研㡬施之当世而可行言皆诣理则何以当重围之树棘并列于名闻佩后席之容刀得趋于台试如脩者天机甚浅俗韵素冥响未彻于一臯器不贾于当世琐尾成乎长丑寒素本乎后门抚顽钝以无庸常拙艰而茹叹首戴蒲而服业早失先畴书剖楹而发函仅存手泽毁瓦居惭于志食不龟安可以得封勉爲佔毕以呻吟动取戯儒之诟病晞髪光华之旦徒庆于逢辰䇿足英雄之躔奚能于逺到甞因续食于县次获陪待诏于公车对䇿无爲终以空言而罢雅拜非礼㡬坐举者之人辱皮相以堪羞耗心气而都尽讳穷极于反𬒮铩羽嗟其触隅学揣摩而不成反嗤于丘㛐旁离骚而发咏㡬吊于湘累志销落以堙沈迹零丁而孤苦顷自脱身侨籍着録师黉学狗曲以见讥肄鳣堂而卒业入梁兹久敢期英俊之并游论都未成殆以伧荒而见隔对合鳍而记食躧讹履以倦游会深诏之急贤俾命郷而论士靡惭衒鬻之技上充跅㢮之求輙以复来勉兹再鼔当翰埸之斯辟接儁轨以并驰秃千兎之毫笔不停而争缀举连帷之𬒮𫀆何白以太纷曽是鲰生最当前列踯躅燥吻舌不下以乔然彫琢曼词思弥枯而兀若率有枚生之累句仅同睢苑之后成日伫报闻隂图引去夫何滥吹之曲误中程文之规用冠誉髦越陞上级屏间误墨本无望于成蝇灶下焦桐岂有思于爲器玷兹襃采实骇群伦顾扬粃以増羞在冠鳌而曷称再循窃据实用颜此盖伏遇某官表烛群伦丹青上化雌黄在口捉麈尾而不休翦拂长鸣託旌端而可逝因兴民于三物务推毂于诸生致此妄庸及于甄采敢不仰衔提奖益励进脩磨鈆钝以爲铦䇿蹇歩而睎骥哆兮箕舌巳簸糠而在前沛乎鸿毛使培风而直上用于知已答乃𥘉心过此以还未知所措谢进士及第唘枫宸蠖濩方賛趋而在庭云幄靓深遽胪传而唱第窃顾无庸之品仍跻异等之科祗服宠灵实増震悸窃以思皇之咏多士雅颂播于姬庭间出之有异人文章炳乎汉徳选知言于九变东都下深诏之辞开孝秀之一门唐家有得贤之盛皆所以招徕时彦乐育人材讲求精祲之原润色帝王之羙卓爲徃范垂照来今丕哉文物之华属我神灵之运国家右贤兴治若古敷猷休声塞乎渊泉至徳涌于烽火弥文上化䟽璧水以环流储精太宁坐蒿莱而讲道烂乎舜日之晏晏焕乎尧章之巍巍而且优游巖廊梦想豪俊下贤书而旁午谕上意之丁宁复诏䇿于㢘科谨郷能于岁举驰封一马使者在道而相望翘首群英天下向风而咸靡逮计车之偕上首方贡以前陈委宻侍之鉅贤先春闱而覆较氊笔署乎重棘奏可而后行锦几坐乎中楹亲临而明试森陈奏牍逮两令之不胜精阅书衡㡬百斤而未止自匪该明治具佩服儒规行实蔼乎徽猷识宇包乎贤业寖明寖昌之毕讲学际乎天人之交至纎至悉而不遗言逹于国家之体则何以上当乙览荣中甲科聮俊乂以服官陪英雄而入彀如某者风猷靡立操植素沦树樗甚乎液樠膏枣嗟乎昬钝戴枝冠而竦诮切愧命儒问天咫以不知终然懵学加以素钟舛运生遘百罹自翦髪以交垂已不髦而茹叹逐耕夫而衣袯早去先畴署生版以占名转随侨籍流离末路佁儗后尘借誉羣公之游本无题目接足诸生之后多见排拫嗟盛际之亲逢忍穷途而自窜陪贡㢘于百郡毎与计偕饮试墨之一升甞从罢去退慙踸踔数此只竒抚骨嗟乎沦铺卷耳甘于藏宻然而良裘学治惜先芬而惧隳母髪垂星感亲闱之思养未及衰于驹齿勉自奋于驽筋乗下泽以去郷弃裂繻而爲誓车骑乏甚都之雅风尘有化俗之劳上国连衡仰攀于俊轨桥门掎𬒮获觇于邦光会泛驾之求才輙应书而充赋以孝㢘而射䇿本无百六之能自衒鬻之上书盖逾千数之衆逮汉庭之籍奏咸以名闻同矍圃之去賔仅有存者顾惟庸妄首玷甄陞获召于公车之庭给试乎上方之札致狂言之误择叨署第以开荣若若飞华交垂宛转之绶谆谆其诲载聆郁穆之言浸云泽以芬流沐天光之下烛窃慙鈆钝甞厠翰埸屡以下中之才当乎第一之选冝不失于旧物期仰荅于知人然其战屡胜而后骄鼔至三而乃竭绠短禇小嗟逺用以奚胜弓拨矢钩惜前功之皆废诚以九阍坐狄百㦸森庭就列瞻天骇威临于咫尺争观落笔纷立若于堵墻怳讶钧庭之梦游骤觉干䰟之惊去仅成牵课靡中科程渎睿览之至精冝报闻于独罢尚赖黈旒之过听兼求箕斗之虚名谓簛扬之在前常先于羣彦以荐借之良厚重违于大臣猥自下流参聮上列省逢辰之至幸实叨恩之有因此盖某官阐绎帝猷雍容朝首粉泽光华之治表烛荐脩之伦膺上心之柬求主斯文之盟㑹言皆有味务推毂以弥勤先爲之容俾朽株之见用致兹孱琐及此抽扬敢不慎服官箴遵修士则鞭后䇿足更希逺致之涂镕金钧泥尚依陶者之力誓殚用拙之効少酬再造之恩过此以还未知所措代王状元谢及第启右某启云云坐启扉并集千人之俊赐𫀆在笥骤纡一采之纶矧惟蕞尔之躯仍玷褎然之首仰膺渥涣伏积震惶窃以周陈三物以賔贤必慎乎命郷之选汉开数路而求士乃盛乎得人之称用能畅郁乎之文一变而至道饰炳然之化二代以同风阐是齐明之猷允属神灵之旦国家景炎兴运赤伏膺图敷四叶以重光式九围而用乂销锋偃革外憺乎灵威卷领垂衣坐朝乎夷憬上方穆然无事监于太清崇庠序以兴文饰弓旌而招俊苹歌式宴咸预于计偕洊棘树围载严于籍奏敞中楹而亲试署异等以精求所冝得命世之伟才爲一时之清选夫何么陋前玷宠光如某者业履空踈才猷散戾门绪本乎寒素人品㡬乎下中窃逢待旦之盛期寖𬒳右文之上化激昂稚节䇿发蒙襟溲鸡白以树碑偶能于童戯炙简青而嗜学常访于师严徒有志于雕虫仅不成于刻鹄陆机阅史尚靡识于撑犂枚臯属文徒率成于骫骳早縁妄动窃企英游贡版赍行常从于末荐佩刀脱去寻触于报闻何天幸之聿臻遘贤书之荐降滥乎事举猥以名闻洪惟圣治之光华蔚有俊才而沓集并进乎千篇之牍精览于百斤之衡曽是孤生絶企殊级岂期庸鄙偶中科程採乎一日之长冠乃诸生之列旣行能之无取加世胄以非髙踸踔后尘迹靡参于俊轨雌黄余论名不齿于人评骤从底下之才擢居第一之选顾掎裳之在列诚扬粃以贻讥明命已行固无容于反汗多言可畏谅弥甚于铄金岂非思致异才揖怒蛙而兹始将招骏足假死骨以爲先则何以靡遗谫薄之姿偶首清明之举再省循而是惧实奖擢之有因斯盖伏遇某官黼黼斯文丹青至化嘉猷屡进务推毂以爲先贤路一开使腾夷而有始敢不仰衔恩遇进励操脩循士则以爲勤佩官箴而有守在钧以播旣由陶者之爲摩顶无忘誓答知人之赐过此以徃未知所图代谢唐签判启伏自某人飞䇿上第就辟𥘉筵千里奋乎鸿轩方讶雀知之晚一木爲乎大厦岂无燕贺之私属被责于吏诃方罢归于士伍翟公之门有大署意欲谢交嵇康之性不便书而成懒屏居田里遂隔音徽岂谓某官俯示存临过敦礼意廼金廼玉坚乎乆而不渝如璧如珪问以音而厚赐服劳谦而自牧若饮醇而醉人恭佩恩勤敢忘寝寐伏况以英英之善誉丁晏晏之休辰徳行中乎妙科谘谋参乎六府运筹帷幄岂足尽于上才垂光虹蜺固莫量于逸致内惟衰退但积欣愉答李秀才启脩再拜天钖友兄足下此月八日叔父自贵郡回辕首得所赐书教一筒开阖数四欢喜无量逃虚旣乆骤闻足音以跫然迷䰟若招顿归常干而来些惜乎一失交臂之旧再见回星之周薫歇烬销壤断土絶昔人以三月不见尚或嗟于生鄙羣居乆离则弗能于无过况孤蒙之有素邈师友以斯䟽妍皮褁骨而益痴独学靣墙而奚向薫濡弗及寡陋巳増岂意此音猥来入耳羙乎溢云纸以摛思掞春华而发藻厚乎养鸟误奏咸池之和豁若覩天骤发醯鸡之覆兹焉匠者之规矩誓订漳濵之模楷承平居之无俚方枕块以罹忧不见齿而三年合乎礼制加于人之一等时以孝闻愿思肯之不忘无使过哀而至毁而况天钖标絶俗之儁轨包大贤之茂器学兼九变辩雕万物窃伏一郷之评冝首幽人之聘而屈试方䇿见枉有司荐绅冤嗟道路譁铄且夫好恶之异古今所均仲尼至贤乃取侮于盗跖帝茎大乐犹见非于墨子抚絃在乎流水难矣赏音珍髢鬻于九戎谁其识寳使怀道而委莽动直士之盱衡然而㤗先否而后倾祸爲福之所伏鸷鸟将击先卑而飞流川乆壅其决孰御愿飬髙而全道宻中藏而竢时掩乎十仞以韬光去则万里而不息良工晚成者器必大宁以朴而示人逐水先至者骥之能岂与驽而争路斯皆雅量之素藴诚非两好之溢言某之妄庸本无似肖误蒙甄擢遂见収齿衆珉入寳至璞使之见遗我軰登科前贤所以媿让循涯巳溢目无容江关复重音问睽阻时旣昬而将暮人在隂而鲜欢逖怀英俊之并游恨无羽翮而飞肉冀绥吉履之福以迎来誉之光𥿄尽笔穷辞不逮意与西京留府交代推官启某启此者窃吹下科滥巾大府怀檄之嘉容外见迫感于逮亲负薪之足力不彊靡遑于媿让在业官之资始惧伤锦以贻讥况上邦英俊之躔大相荧煌之座幕中诸彦泛泛莲池之賔门下并游一一兰台之衆勉䇿驽筋之缓仰陪席聘之珎问祈招而不知因慙谘访奉南阳之坐啸曷有筹谋赖乎天幸之然续于贤者之躅睨伐柯而取则获企前规告旧政以乞灵得师余矱巳积想风之慕弥増窃抃之怀俟燋墨以戒辰即赍行而首路倾依之至谈悉非终谢人投贽启伏蒙某人宠贻妙制兼枉长牋钦玩懿辞铭丹臆恭以某人机神邃茂识理淹和徽名籍布于士郷睟表挺生于王国言章绚羙搴六艺之英㽔思绪藴华漱五河之芳润揆兹逸轨冠乃烝髦今国家崇柬骏珍寤求孝秀下细文于方国腾贲帛于丘园而某人夙藴瑰材襃膺温诏占磐鸿而启繇俟苹鹿以送賔顾以某体质顽踈声猷隘薄误中程文之选猥参吁俊之求承版谒以见临䄂瑶华而伸贶仰衔清眷荷襃衮以奚胜载抉蒙襟念英琼而曷报钦降至极敷染奚周所示盛编輙敢留借谢石秀才启某启累日前伏承惠然见过仍以嘉什一筒宠示者猎缨拜赐刮自披文𥿄弊墨渝不能舍手伏以某人英躔逸轨天骥上才好学屡空浸润渊源之奥知言九变窥见天人之交久巳擅一郷之评早亦应万家之令然而奏磬俚耳难矣赏音抱石荆山终爲至寳而自慕幅巾于衡巷乗下泽于郷闾晦丘园之养髙轻鴈纁而坚卧冥飞已逺笑弋者之何求龌龊坐谈嗟律魁之独弃而以锦带居士白莲社人効菩萨之坐家去尘自逺扫维摩之一室敢入者稀是冝邈爲方外之游隔乃俗中之轨而乃过存庸妄曲借奖题因隐几之闲居抽吮毫之余思洒乃藻丽用饰愚蒙爲鼷䑕而抉机仅成轻发养鶢鶋而奏曲徒使眩悲矧夫峭格峻髙春华掞羙畅来云依月之句擅落花映草之评内惟枣钝之姿奚称衮褒之宠去天尺五巳服于清标和者数人蔑闻于絶调未遑赓报徒用慙上随州钱相公启此者及期𬒳代投版言归宿官早愧于迷方书课麈能于自脱徒以无庸之迹曽希一盻之荣当怀檄以云𥘉属拥旄之方始相公坐于雅俗镇以无爲民丰四辅之年市息三九之盗行郊憇树絶无两造之辞託乗载賔惟奉百金之宴而况西河幕府最盛于文章南国兰台莫非乎英俊岂伊末迹首玷𥘉筵至于怜嵇懒之无能容祢狂而不辱告休漳浦许淹卧以弥旬偶造习家或忘归而终日但觉从军之乐岂知爲吏之劳芘徳已深游藩未㡬旣而持山国之瑞节改戎乗而启行荆州遽失于所依周南遂留于滞迹稍以引去无复并游之人岿然自存时有思归之叹毎临风而结想徒零涕以怀恩相公以彛鼎之勲极公台之重独立不倚群言互兴中山之箧虽盈南海之车终辩系辞有云崇髙莫大乎冨贵古人叹曰冨贵必履于危机伏惟推盈虚消长之言究动静吉㐫之理秉珪璋之徳何䘏瑕疵挺松筠之心不变霜雪虽流路之谤未免三年以居东而在廷之臣岂无一言之悟主俟闻来复以庆终亨愿无以理而自明当要旣久而复见区区之志实在于斯徒有恋轩之心未知报恩之所谢校勘启仰服恩荣实増震慄窃以校雠之职是正爲难委方册于程文折群疑于独见脱绚组之三寸简编多前后之乖并盘庚之一篇文章有合离之异以仲尼之博学犹存郭公以示疑非元凯之勤经孰知门王而爲闰况乃西崑册府备帝者之来临蓬莱道山非人间之所见自匪识穷元本学渐渊源究百世之放纷揔群言而博逹则何以效官天禄对青藜而属书抱简羽陵拂白蟫而辨蠧如脩者器惟庸妄族本覊单虽出逢千载之期而生有百罹之苦入桥门而着録最后诸生闻月旦之坐评敢希一目徒以浸润声明之代优柔教育之仁过时之年巳捍坚而难入少作可悔终雕刻以无功早滥吹以决科旋释巾而𥙷吏逮亲而得斗禄虽慰于子心歛版以揖上官遂成于俗状学乆矣而将落思兀然而欲枯进无取当涂之资退已失故时之歩歳月其忽徒有志于分隂英俊并游方问途而孤进内顾拙艰之若此敢怀荣遇以爲心岂期天幸之来特𬒳柄臣之荐敢辱知人之羙盖因连茹而陞蒙曲造之并容俾考言而善择顾无庸之末学已屡试于有司硕䑕之有五能尽于是矣鈆刀之堪一割其可再乎固无可喜之文过辱太优之等俾从賔席入预书林一进阶而可荣何胜于睿渥三下拜而闻命深服于训辞天阙乍趋迷目睛而眩转芸台深敞近星象以昭回恣窥金匮之书坐费太官之膳内循忝据有溢情涯此盖伏遇昭文相公奖物均私乐材推羙圆方有范大陶冶以埏镕髙下不欺正权衡而轻重闵此庸懦曲以甄収誓坚顶踵之诚永荷丘山之赐谢襄州燕龙图恵诗启昨日伏蒙知府龙图即席宠示五言诗一章者脩闻古者賔主之间献酬已接将见其志必有赋诗託于咏叹之音以通欢欣之意然而工歌三夏使者再辞及于皇华然后拜贶是则施于贵贱各有所当脩贱士也何足当之伏惟某官以侍从之臣当藩屏之任徳爵之重与齿俱尊学通天人识洞今古绰有余𥙿多爲长言谈笑樽爼之间舒卷风云之际成于俄顷盖其咳唾之余得而秘藏巳如金玉之寳岂伊孱陋敢辱襃称形于短篇以爲大赐伏读三四且喜且慙譬夫四靣之宫铿锵之奏愚者骤听骇然震荡及夫心平㑧定然后知于至和在于顽蒙获此开警然贶之厚者不敢报之以薄礼所尊者不敢敌之以平顾惟愚庸岂得赓继但佩黄金之赐无忘长者之言夷陵上运使启脩近以狂言当蒙大谴荷干坤之厚施全蝼蚁之微生得一邑以庇身使之思过窃三钟而就养犹足爲荣获在公庥是爲天幸伏以运使郎中懿猷经逺茂业康时当一靣之利权竦百城之威誉凡居属部皆仰余辉顾此孤生最爲沉迹时蒙眄睐曲赐拊存安其惶惧之心慰乃危疑之虑敢不铭之肌骨佩恩纪以无忘䇿其筋骸尽疲驽而爲报将谋就道即遂公趁瞻企门闳忻愉罔旣谢朱推官启某启伏念某出自寒郷本非茂器束髪州里絶无一日之评彯缨王畿窃阶羣俊之后加以识非逺到才不及中惟至治之方隆顾上官之并恪苹蘩之不失职咸尽其能庖祝之各有司悉共尔位岂伊下列遂敢奸官因忿躁之使然奋狂愚而不顾恶讦爲直仲尼之所深讥尽言招人武子之犹不免在于庸妄冝抵谴诃尚頼至仁特加寛议投之遐僻使自省思犹寸禄以事亲守一同而庇邑有民与社足爲政以効勤退食自公敢忘心于𥙷过是惟天幸徒自颜伏遇某官式佐郡符屈临賔席烜赫天下方想于风猷从容幕中暂爲于府望是惟孱昧得庇光华然而从事有便冝之权县吏本徒劳之迹负弩而随伍伯当备前驱折腰以揖上官敢羞歛板况兹选懦素本孤危犯忌于时窜身无所弃刍道上过者践之揺尾穽中人谁怜尔岂谓某官哀其戆朴赐以存怜削去常仪自敦髙议猥因介使先辱长缄过形溢羙之辞曲尽至勤之意片言之辱荣于仪父之褒一顾所临増其大吕之律徒益撝谦之盛羙岂冝鄙陋之敢当歳律巳残寒威方肃更祈珍摄以副倾依囬三舍人启伏审某官光膺宠擢入掌命书窃以三代之兴两汉之治蔚声名之爲盛何前后之相望盖以髙文大册之所传遗风余烈之尽在是以代言之任难乎命世之才至于雷动风行金相玉振至意难谕必尽于丁宁盛徳有容兼资于粉泽适当休运允属鉅贤伏惟某官识际天人学通今古而自亲膺圣择第中甲科闻乎风采而天下悚然论之人物而时无先者若乃从容禁署润色皇猷使徳泽之流下沦于民髓文章之盛交映于国华遂阶荣涂以致公辅斯皆雅度之素藴考于羣议而犹稽岂惟愚蒙私独称賛某迹居遐邑名在罪人忽以踰时未能𥙷过省孤危之巳甚惟藏缩以爲冝岂望龙光之末辉希咳唾之余润匪期齿论犹録踈顽先以珍函越于常礼遗簮已弃尚以旧物而见怜穷谷乆寒忽如温律之来煦幽忧併释荣感兼深瞻望门闳无任飞越谢李秀才贽见启某启自某获罪于时窜身南楚楚之爲邑旣陋且穷诗称荆蛮以比戎狄覉游宦学之不至风俗言语之不通顽然因拘谁与爲偶孤陋之诮古人所忧今者上蒙寛仁徒之善地始得与士君子揖让进退周旋方将沐而薫之自与人齿秀才首迂玉趾贽以长牋升自賔阶肃有仪矩开函启𥿄粲然词章盖夫逃于虚空闻足音而尚喜友于贤者况邦士之所推愿斥簿领沈迷之劳以从间燕仁义之乐区区之意言岂足殚回糓城狄令启某启此者县徒云至书牍见贻载道鄙文曲加荣奖伏以某官以文饰吏学古任官讲事劝功脩旧起废示之典礼固巳警于愚民刻以铭文又将贻于来者足见仁人之意非惟吏最之优顾尔讷辞矧非善叙已然之诺将止以奚能旣出之言虽追而莫及岂敢逃于衆诮但虑玷于清猷慙愧之诚敷陈罔罄上执政谢馆职启脩启今月日蒙恩以本官充前件职者受命之始荣惧交并伏以国家悉聚天下之书上自文籍之𥘉六经传记百家之说翰林子墨之文章下至医卜禁呪神仙黄老浮图异域之言靡所不有号爲书林又择聦明俊乂之臣以游其间因其校雠得以考阅使知天地事物古今治乱九州四海幽荒隐恠之说无所不通名曰学士一日天子阙左右之人思宏博之彦出賛明命入承顾问遂登宰辅以釐百工一有取焉多从此出所以平居优游崇奖其业馆以禁署食于太官诗菁莪之育人材易鼎饪之养贤者凡在兹选得非茂欤然而廪重职闲则未免尸禄官无吏责则可容幸人若脩者以寒陋之资𬒳文艺之举自𥘉营职巳与书筵于时上有鸿儒侍从之才下多群贤论撰之衆而脩方𬒳罪谴窜之荆蛮流离五年赦宥三徙山川跋履风波雾毒凡万四千里而后至于京师其奔走之役忧思之劳形意俱衰岂暇旧学比其来复书已垂成遂因衆功岂有微効奏御之日凫鴈而前例蒙褒嘉正以职秩虽因时而幸会实有于靣颜此盖伏遇某官柱石之功佐佑明主钧衡之任进退百官方畴衆劳不忍独弃遂令忝冒出自生成在于颛愚何以论报虽未能着见徳业以称君子教育之仁犹可以作爲歌诗称颂圣朝功化之羙过此以徃未知所裁回滑州知郡启伏审某官显膺羙诏移领陪藩彫弊之民方仰思于恵煦抚绥之术况旧着于政謡猥以下僚获陈大府近膺朝命俾擢諌垣实自揣于非才岂敢同于饰让日祈聦睿哀此孤蒙庻所请之曲从即依仁而有幸凡云詹企但切忻愉𥘉暑方隆就涂甚迩伏惟上爲邦国倍保兴居回贺环庆师天章滕待制谢赐龟紫启伏以龟紫之重唐制所难武元衡牛僧孺爲宰相裴度爲中丞李宗闵爲学士方有是赐圣朝推恩庻位半乎朱蓝然𬒳之则负器艺兼名实者惟一人所贵恭惟知府待制历谏局以蹇正闻领麾守以恵养及临边镇静训士精研歳功遽成时议颇郁果襃三品之丽特焕五府之光其在欣慰増倍衆多展庆未皇麾毫爲赠载仰明庭之命如瞻君子之容谢知制诰启此者蒙恩授前件官并职者祗荷宠灵不任战惧伏念某学非逮古材匪适时励孤进以立朝偶四方之多事虽圣聦广纳获尽狂夫之言而闇虑空劳未闻愚者之得方虞官谤敢冀主知擢自周行尘于华选代言禁掖巳愧才难兼职谏垣犹当责重𥙷报不可以浅则忧愧不得不深此盖某官过採庸虚甞形奖饰致兹忝冐骤此宠荣敢不勉拙以勤誓身许国上酬天造次答巳知恳愊之诚敷宣曷罄上提刑司封启伏念自临贬所屡辱诲音霜雪方严见不彫之雅操蕙兰其意佩可服之清芬慰此孤危奚胜感佩某人学通治乱识逹古今奋经逺之才谟慰甚髙之议论六条颁政早钦善最之竒列郡按刑行迓陟明之典隆冬式序保履惟和瞻企祷祈交于诚素回挍理邵学士启伏审召试荣庭升华儒馆方思驰贺遽辱飞牋伏惟某人性禀生知材惟秀出学通今古究明人事之始终辞冨典谟焕发文章之雅颂蔚然茂器蔼着休声惟上相之知人务荐贤而报国况此图书之府素爲俊彦之游峻乃清资岂止文翰之乐兹焉养士以取公辅之材豪英旣登朝野共庆顾兹沦谪敢谓记存已怀欣抃之诚又积感铭之恳患于澁讷匪可殚陈回河北安抚王骐骥书右脩启此者伏承显奉朝恩峻迁使軄宠光甚渥舆论佥和卓然髙世之才久藴经时之略山川指画千旱如在于日前帷幄坐筹百胜无穷于术内是冝听之前膝副乃沃心遂寛北顾之忧行正中权之任敢期眷与尚頋衰残辱诲问以弥勤积成铭之徒切倾瞻企咏兼集悰灵回贾状元启伏以状元廷评行久着于郷书声素驰于文囿果先羣彦荣中甲科英雄入于彀中衆称妙选风采倾乎天下争仰余光盖以擢才之难近世爲重趍好尚而成俗则文章坐变其风系利害于斯民则公辅常由此出一贤旣进㧞茅皆可以彚征一士以旌劝善不劳于家至得人之要其利若斯鸿惟治朝臻此盛事方深窃抃遽辱恵音顾惟弃置之余冝此退藏之宻久稽裁叙但切悚惶回贺杨翰林启伏审某人荣奉宸恩入陞禁署伏惟庆慰恭以某人声猷峻立徳宇宏深学洞渊源焕发六经之藴文含纯粹邈追三代之风雍容侍从之华柬注颙昻之眷亟由星掖入践銮坡天邑之雄虽暂烦于尹正国钧之重行即俟于畴庸事业炳于丹青勲徳光于鼎鼐寔系缙绅之望非惟祷颂之私某幸守陋邦遥闻羙拜迹冝藏宻非敢怠于致诚恩厚记存特辱垂于荣问忻愉感愧交集难陈上都运待制启昨者解官河外窜迹淮壖顾乃孤危便于藏缩虽瞻依之甚久在讯候以阙脩某人天禀中和材惟周洽凛然风操早肃于朝伦蔚若谋猷实禆于圣治自辍从于侍从暂临緫于剧繁足食彊兵虽并资于经画先机别事诚有系于安危况成绩之巳彰伫褒功之不次时炎燠若天宇泰然更冀珍调以符倾祷回贺李待制启伏审肃奉宠灵峻升侍从得贤之庆固冝发于欢愉待罪之人方自思于藏宻遂稽驰贺敢谓不遗先辱荣函可胜愧色伏惟某官懿文经国敏识造微学探姬孔之渊源世济臯䕫之德业立朝正色凛风宪以载严造膝沃心頼仁言之甚博遂膺简注升着清华上寛乃顾之忧聊假有余之刃作时霖雨当均及于疲民秉国大钧实久颙于群望凉秋之谢严律将凝冀爲邦朝善绥福履贺文参政启伏以光膺制命参秉国钧爰择令辰巳谐礼上伏惟庆慰恭以某人学通系表识照㡬先懿文爲大国之光华伟望乃一时之柱石上心所柬适符赉弼之祥舆颂载喧久渇爲霖之望果膺宠数式副具瞻进退羣材运诚衡之轻重调和元气登至治于升平然后正台衮以代天工列功勲而铭庙器符爲元志以重熈朝某幸在陶镕惟知庆抃啇秋式序歳物方成伏请上爲邦家精调寝膳回贺集贤韩学士启伏承𬒳召试文升华儒馆伏惟欢庆伏以某人天麟异禀庙琏至珍学通今古之渊源言合质文之体要英躔髙歩羣俊耸以望风雄彀笼材妙选称爲得士果膺帝柬入耀书林给札挥毫耸如墻而骇目奏篇称善喧贵𥿄以传都惟祕府之育贤乃熈朝之盛羙优游歳课岂鈆椠之是专选取国材实栋梁之此出蔚然茂业奚测逺涂方怀抃跃之私遽辱置邮之问仰衔隆眷徒切愧诚冬序云𥘉天和善保倾瞻感颂交集悰灵上致政王太保启某启昨者太保还政王朝荣归故里暂留斋舫云止陋邦窃省孤危方婴罪讁逃虚易喜盖人迹之罕逢道旧爲欢矧平生之有素特荷眷私之厚不爲位貌之严金玉之坚弗渝于弥久松筠之操独见于大寒感慰所深幽忧如释舍舟趋陆去险腾夷怀组郷闾虽暂伸于夙尚追锋疾置将入副于精求惟期善卫襟灵以迎休宠回泗州通判勾龙都官书右脩启此者特蒙恵頋逺辱诲言副以雄编俾之拭目通判都官识穷渊韫学探本原讲于仁义之余深得风骚之旨杂然衆体各极其精时无钟期谁识髙山之意人非季札岂知治世之音矧惟朽拙之无堪方幸退藏而自屏敢期时彦不我鄙遗谕之累幅之勤贶以百篇之冨四靣之宫并奏骤听于铿锽三叹之音有余岂穷于杳黙但骇夜光之投闇徒令海鸟之惊魂媿乏重言以起连城之价用爲永好惟期十袭之藏感幸之诚敷陈㒺旣回和州通判启自睽风表旷有歳时邈絶奉于声尘盖率奔于事役幸兹邻郡首辱诲言缔缛旨之勤隆若清徽之晤挹政条关决难久滞于材猷台彦飞英即入承于光宠更希珍摄以副祷祈谢黄巖李主簿启伏念爲邦诚乐怀旧则劳风月佳时久辜燕集文酒胜处动渇清狂亦惟爱忘未弃踈外猥蒙流问但喜拜嘉某官力学多文射䇿得儁枳棘甚贱非翔鳯之所栖𣏌梓惟材冝大厦之可用穷冬不雪多温少寒勾稽之余啬神爲最益期勤懋庸迓升扬回陈殿丞启伏念睽阔英猷贸迁时籥窜身穷僻方便于自藏恵问周隆遽承于曲顾钦雅材之髙妙播华誉以芬扬贰政藩宣谅难于滞俊飞緌台阁行𬒳于宠迁歳律斯回阳和将布善绥嘉履以副愿言贺文相公拜相启伏审就降命书入持宰柄伏惟庆慰恭以某官际天藴识名世摽才以文章甲贤科以忠义挺臣节华要之选翺翔逮周素藴内充所临必最化行右蜀政贰中枢属边冦之肆狂仗使威而殄灭暂形筹略已取荡平还居庙堂副圣主仰成之意坐调鼎鼐洽群生咸遂之和凡𬒳陶镕皆知抃颂矧居庻列实倍常情表奏书启四六集卷第六上胥学士启蛙咬胥学士答启雄篇亨衢自至谢胥学士启兎墨犀谈操捡谢国学解元启对有彫琢谢进士及第启实増蒿莱烂乎舜日之晏晏卷耳化俗而后骄兼求此盖某官逺致尚依陶者之力代王状元及第启世胄以播代谢唐签判启飞䇿答李秀才启取侮于盗跖笔穷谢挍勘启盘庚之一硕䑕谢燕龙圗恵诗启不敢敌回滑州知郡启获陈彫弊上提刑司封启不彫回王骐骥书之徒切回贾状元启廷评回贺杨翰林启恩厚特辱欧阳文忠公文集集古录跋尾卷第六集古録跋尾卷第六欧阳文忠公集一百三十九唐八都坛实録右八都坛实録撰人名元质不见其姓又不着书人名氏其字画亦可爱碑首题云大唐八都坛神君之实録其文云都望八山之始坛也此地名山封龙之类有八因坛立庙遂爲号焉封龙山在今镇州其余七山不见其名又云汉光和中有碑而今亡此碑垂拱三年立唐魏载墓志铭右魏载墓志铭其序云祖徴谥曰文正父叔玉光禄卿载以弘文生对䇿居甲授太常寺奉礼郎以疾谢职寻调怀州司兵参军属惟扬诡道不戢斯焚谴及宗姻旋加此累以垂拱三年终于岭外春秋三十有二所谓惟扬诡道者乃徐敬业起兵于扬州诛武后不克也时敬业以前盩厔尉魏思温爲军师所谓谴及宗姻者疑敬业败载坐思温窜死岭南耳今据新唐书宰相世系表郑公诸房都无思温及载而叔玉但着一子膺爲祕书丞岂载以官卑贬死无后而殁不见耶载死不幸而家谱不録史官不书非事载斯志而志録于余其遂泯灭于无闻乎治平元年四月廿三日书唐乙速孤神庆碑右乙速孤神庆碑弘文馆学士苗神客撰神庆唐初仕三卫髙宗时爲太子右虞候副率以卒乙速孤氏在唐无显人惟以其姓见于当时者神庆一人而巳元和姓纂但云代人随魏南徙而巳其叙神庆世次又多阙缪而此碑所载颇详云其先王氏太原人代祖显爲后魏骠骑大将军赐姓乙速孤氏遂爲京兆醴泉人曽祖贵隋河州刺史和仁郡公祖安隋益州都督父晟唐骠骑将军乙速孤氏世无可称而其姓出夷狄莫究其详惟见于此碑者可以𥙷姓纂之略以备考求故特録之唐薛仁贵碑右薛仁贵碑苗神客撰云公讳礼字仁贵河东汾隂人也唐书列传云仁贵绛州龙门入又不云名礼余家集録薛氏碑尤多据仁贵子楚玉碑亦云父仁贵尔仁贵爲唐名将当时甚显着徃徃见于他书未甞有云薛礼者仁贵本田家子奋身行阵其仅知姓名尔其曰名礼字仁贵者疑后世文士或其子孙爲増之也列传又载仁贵降九姓事云军中爲之歌曰将军三箭定天山战士长歌入汉关仁贵卒于永淳中碑以天寳中建不载汉关之歌不应遗略疑时未有此歌亦爲后人所増尔治平元年端午日书唐尹氏阙文右尹氏阙文在襄州题云唐孝子尹仁恕阙万岁通天二年旌表万岁通天则天之年号也可谓昬乱之世矣然尹氏犹见旌表孔子以谓忠信可行于蛮貊信矣孝悌见尊于昬乱也唐尹孝子旌表文唐之致治之意深矣呜唿不得而见矣此碑尤可惜也唐孝子张常洧旌表碣右唐孝子张常洧旌表碣文字磨灭仅可见其髣髴盖孝悌之爲名人之所甚慕而旌表非爲一世劝也故特録之者惜其将遂不见于后世也其文辞笔画亦自可佳然不专取乎此也唐渭南令李君碑右鸿州渭南县令李君清徳碑马吉甫撰按唐书则天天授二年析雍州之渭南庆山置鸿门县遂以庆山鸿门渭南髙陵栎阳置鸿州大足二年废治平二年正月十四日书同前右渭南令李君碑其首题云大周鸿州渭南县按新唐书则天天授二年析雍州之渭南庆山置鸿门县遂以渭南庆山鸿门髙陵以置鸿州大足二年州废矣唐流杯亭侍宴诗右流杯亭侍宴诗者唐武后乆视元年幸临汝汤留宴羣臣应制诗也李峤序殷仲容书开元十年汝水坏亭碑遂沉废至正元中刺史陆长源以爲峤之文仲容之书絶代之寳也乃复立碑造亭又自爲记刻其碑隂武氏乱唐毒流天下其遗蹟冝爲唐人所弃而长源当时号称贤者乃独区区于此何哉然余今又録之盖亦以仲容之书可惜是以君子患乎多爱同前右流杯亭侍宴诗者唐武后乆视元年幸汝州温汤群臣应制诗也李峤序殷仲容书开元中汝水坏其碑亭碑亦沉没贞元中陆长源爲刺史以爲峤序仲容书絶代之寳也乃爲之造亭立碑自记其事于碑隂武氏乱唐毒流天下其遗迹宜爲唐人所弃而长源当时贤者区区于此何哉然余今又録之者特以仲容书尓是以君子患乎多爱唐司刑寺大脚迹勑右司刑寺大脚迹并碑铭二阎朝隐撰附诗曰匪手擕之言示之事盖谕昬愚者不可以理晓而决疑惑者难用空言虽示之已验之事犹惧其不信也此自古圣贤以爲难语曰中人以下不可以语上者圣人非弃之也以其语之难也佛爲中国大患非止中人以下聦明之智一有惑焉有不能解者矣方武氏之时毒𬒳天下而刑狱惨烈不可胜言而彼佛者遂见光蹟于其间果何爲哉自古君臣事佛未有如武氏之时盛也视朝隐等碑铭可见矣然祸及生民毒流王室亦未有若斯之甚也碑铭文辞不足録録之者所以有警也俾览者知无佛之世诗书雅颂之声斯民䝉福者如彼有佛之盛其金石文章与其人之𬒳祸者如此可以少思焉嘉祐八年重阳后一日书唐韩覃幽林思右幽林思庐山林薮人韩覃撰余爲西京留守推官时因游嵩山得此诗爱其辞翰皆不俗后十余年始集古金石之文发箧得之不胜其喜余在洛阳凡再登嵩岳其始徃也与梅圣俞扬子聦俱其再徃也与谢希深尹师鲁王几道扬子聦俱当发箧见此诗以入集时谢希深扬子聦已死其后师鲁几道圣俞相继皆死盖游嵩在天圣十年是岁改元明道余时年二十六距今嘉祐八年盖三十一年矣游嵩六人独余在尔感物追徃不胜怆然六月旬休日书唐武尽礼宁照寺钟铭右武尽礼笔法精劲当时冝自名家而唐人未有称之见于文字者岂其工书如尽礼者徃徃皆是特今人罕及尓余每得唐人书未甞不叹今人之废学也唐韦维善政论右韦维善政论着作郎杨齐哲撰维先天中爲坊州刺史齐哲所撰其实徳政碑也特异其名尔余甞患文士不能有所发明以警未悟而好爲新竒以自异欲以怪而取名如元结之徒是也至于樊宗师遂不胜其弊矣如齐哲之文𥘉无髙致第易碑铭爲论賛尔唐令长新戒右令长新戒唐开元之治盛矣玄宗甞自择县令一百六十三人赐以丁宁之戒其后天下爲县者皆以新戒刻石今犹有存者余之所得者六世人皆忽不以爲贵也玄宗自除内难遂致太平世徒以爲英豪之主然不知其兴治之勤用心如此可谓爲政知本末矣然鲜克有终明智所不免惜哉新戒凡六其一河内其二虞城其三不知所得之处其四汜水其五穰其六舞阳嘉祐八年六月十日书唐华阳颂右华阳颂唐玄宗诏附玄宗尊号曰圣文神武皇帝可谓盛矣而其自称曰上清弟子者何其陋哉方其肆情奢淫以极冨贵之乐盖穷天下之力不足以赡其欲使神僊道家之事爲不无亦非其所可冀矧其实无可得哉甚矣佛老之爲世惑也佛之徒曰无生者是畏死之论也老之徒曰不死者是贪生之说也彼其所以贪畏之意笃则弃万事絶人理而爲之然而终于无所得者何哉死生天地之常理畏者不可以苟免贪者不可以苟得也惟积习之乆者成其邪妄之心佛之徒有临死而不惧者妄意乎无生之可乐而以其所乐胜其所可畏也老之徒有死者则相与讳之曰彼超去矣彼解化矣厚自诬而託之不可诘或曰彼术未至故死尔前者苟以遂其非后者从而惑之以爲诚然也佛老二者同出于贪而所习则异然由必弃万事絶人理而爲之其贪于彼者厚则舍于此者果若玄宗者方溺于此而又慕于彼不胜其劳是真可笑也唐有道先生叶公碑右有道先生叶公碑李邕撰并书余集古所録李邕书颇多最后得此碑于蔡君谟君谟善论书爲余言邕之所书此爲最佳也唐李邕嵩岳寺碑右嵩岳寺碑唐淄州刺史李邕撰胡英书英之书世所重也其文云寺后魏孝明帝之离宫𥘉名闲居寺仁寿二年改爲嵩岳寺也唐李邕端州石室记右端州石室记唐李邕撰不着书人名氏考其笔蹟似张庭珪书疑庭珪所书也唐独孤府君碑右独孤府君碑李邕撰萧诚书诚书世多有而此尤佳碑在岘山亭下余自夷陵徙干徳令甞登岘山读此碑碑爲四面而一面字完今人家所传秖有一面而余所得有二面故其一面颇有讹缺也府君讳册字伯谋河南人也其文不完故不见其终始同前右碑在岘山亭下余自夷陵徙干徳令甞登岘山读此碑碑爲四面而一面字完人家多有之而余所得盖二面也故其一面颇有讹缺也萧诚书世数数有之而此尤佳也唐裴大智碑右裴大智碑李邕撰萧诚书诚以书知名当时今碑刻传于世者颇少余集録所得才数本尔以余之博采而得者止此故知其不多也然字画笔法多不同疑模刻之有工拙惟此碑及独孤册碑字体同而最佳册碑在襄阳而不完可惜也二碑皆李邕撰而诚书治平元年清明后一日书唐张嘉正碑右张嘉正碑李邕撰蔡有邻立书李绛论事集言吐突承璀欲于安国寺爲宪宗立纪圣徳碑乃先立碑建楼请学士撰文绛䟽论以爲不可宪宗遽命以牛百头拽碑倒盖未撰文而先立碑建楼此碑有邻又云立书亦应先立石矣今人立碑湏镌刻成文然后建立盖今昔所爲不同各从其便尔治平元年七月二十日书唐郭知运碑铭右郭知运碑铭苏颋撰其书知运子四人皆有次第曰英杰英竒英恊英彦而张说亦爲知运撰碑其书知运子与颋正同而唐书知运传书其子二人而无英竒英协英彦但云二子英杰英乂而巳英竒等三子在唐不显史家阙略尚或有之英乂甞爲西川节度其事甚着史官不应失其世家而二公作铭在郭知运卒后不逺亦不应阙其子孙莫可究其孰失也姑志之以俟知者嘉祐八年十月十八日书唐御史台精舎记右御史台精舎记崔湜撰梁昇卿书读其文则湜于佛可爲笃信者矣唐书列传云桓彦范等当国畏武三思使湜隂伺其姦而三思恩宠日盛湜反以彦范等计告之遂劝三思速杀彦范等以絶人望因荐其外兄周利正以害彦范等又云湜贬襄州刺史以谯王事当死赖刘幽求张说救护得免后爲宰相䧟幽求岭表讽周利正杀之不果又与太平公主逐张说其余倾邪险恶不可胜纪世言佛之徒能以祸福怖小人使不爲恶又爲虚语矣以斯记之言验湜所爲可知也故録之于此其碑首题名多知名士小字颇佳可爱也治平元年三月九日书唐西岳大洞张尊师碑右西岳大洞张尊师碑王延龄撰李慈书尊师名敬忠其事迹余无所取所録者以慈书尔慈之书体兼虞楮而遒丽可喜然不知爲何人以其书当时未必不见称于世盖唐人善书者多遂不得独擅既又无他可称遂至泯然于后世以余集録之博慈所书碑秖得此尔尤爲可惜也治平元年七月廿日书唐景阳井铭右景阳楼下井铭不着撰人名氏述隋灭陈叔寳与张丽华等投井事其后有铭以爲戒又有唐江宁县丞王震井记云井在兴严寺其石槛铭有序称余者晋王广也其文字皆磨灭仅可识其十一二叔寳事前史书之甚详不必见于此然録之以见焬帝躬自灭陈目见叔寳事又甞自铭以爲戒如此及身爲淫乱则又过之岂所谓下愚之不移者哉今其铭文隐隐尚可读处有云前车已倾负乗将没者又可叹也嘉祐八年十二月二十六日书唐华岳题名右华岳题名自唐开元二十三年讫后唐清泰二年实二百一年题名者五百一人再题者又三十一人徃徃当时知名士也或兄弟同游或子姪并侍或寮属将佐之咸在或山人处士之相携或奉使奔命有行役之劳或穷髙望逺极登临之适其冨贵贫贱欢乐忧悲非惟人事百端而亦世变多故开元二十三年丙午是岁天子耕籍田肆大赦羣臣方颂太平请封禅盖有唐极盛之时也清泰二年乙未废帝簒立之明年也是歳石敬瑭以太原反召契丹入自鴈门废帝自焚于洛阳而晋髙祖入立盖五代极乱之时也始终二百年间或治或乱或盛或衰而徃者来者先者后者虽穷逹寿夭参差不齐而斯五百人者卒归于共尽也其姓名歳月风霜剥裂亦或在或亡其存者独五千仞之山石尔故特録其题刻毎抚卷慨然何异临长川而叹逝者也治平元年清明后一日书唐石台道徳经右老子道徳经唐玄宗注开元二十三年道门威仪司马秀等请于两京及天下应修官斋等州皆立石台刋勒其经文御书其注皆诸王所书此本在怀州唐羣臣请立道徳经台奏答右羣臣请立道徳经台奏答并书注诸王列名附唐玄宗诸子三十人其一是爲肃宗其七不及得封而早夭唐书列传所载二十二人以注经列名于此者十八人按道士尹愔奏请怀州依京様摹勒石台乃开元二十五年也皇太子瑛以二十五年废二十六年始立忠王玙爲皇太子二十七年始更名绍则当书注时不得有皇太子绍也信王珵义王玼丰王珙陈王珪凉王璇汴王璥皆以二十一年封当书注时皆年尚㓜未能书而今经注字皆一体疑非诸王所书而后人追寓其名尔旧唐书以信王珵爲瑝济王环爲瓌寿王琩爲瑁瑁名有见于武惠妃碑爲琩与此同当爲瑁也此碑列名旣可疑则环瑝二名未知孰是也嘉祐八年癸卯九月十日书唐陜州卢奂㕔事讃右卢奂㕔事譛唐玄宗撰并书奂爲陜州刺史玄宗行幸过陜州书其㕔壁而刻之唐鹡鸰颂当皇祐至和之间余在广陵有勑使黄元吉者以唐明皇自书鹡鸰颂本示余把玩乆之后二十年获此石本于国子博士杨襃又三年来守青州始知刻石在故相沂公宅熈宁三年五月二十八日书唐玄宗谒玄元庙诗右谒玄元庙诗唐玄宗撰并书余甞见世有玄宗所书鹡鸰颂与此字法正同碑在北邙山上洛阳人谓之老君庙也唐裴光庭碑右裴光庭碑张九龄撰玄宗御书按唐书列传云光庭素与萧嵩不平及卒博士孙琬希嵩意以其用循资格非奖劝之谊谥曰克平帝闻特赐谥曰忠宪今碑及题额皆爲忠献传云撰摇山徃则而碑云徃记光庭以开元二十一年薨二十四年建此碑玄宗自书不应误皆当以碑爲是治平元年三月二十日书唐万回神迹记碑右万回碑徐彦伯撰其事固已怪矣玄宗英伟之主彦伯当时名臣也而君臣相与尊宠称述之如此欲使愚庸之人不信不惑其可得乎世传道士骂老子云佛以神怪祸福恐动世人俾皆信向而尔徒髙谈清净遂使我曹寂寞此虽鄙语有足采也治平元年三月八日书唐安公美政颂右安公美政颂房璘妻高氏书安公者名庭坚其事蹟非竒而文辞亦匪佳作惟其笔画遒丽不类妇人所书余所集録亦已博矣而妇人之笔着于金石者髙氏一人而已然余常与蔡君谟论书以谓书之盛莫盛于唐书之废莫废于今余之所録如于頔髙骈下至陈游瓌等书皆有盖武夫悍将暨楷书手辈字皆可爱今文儒之盛其书屈指可数者无三四人非皆不能盖忽不爲尓唐人书见于今而名不知于当时者如张师丘缪师愈之类盖不可胜数也非余録之则将遂泯然于后世矣余于集古不爲无益也夫治平元年正月十三日书唐石壁寺鐡弥勒像颂右太原府交城县石壁寺鐡弥勒像颂者参军房璘妻髙氏书余所集録古文自周秦以下讫于显徳凡爲千卷唐居其十七八其名臣显逹下至山林幽隐之士所书莫不皆有而妇人之书惟此髙氏一人尔然其所书刻石存于今者惟此颂与安公美政颂尔二碑笔画字体逺不相类殆非一人之书疑模刻不同亦不应相逺如此又疑好事者寓名以爲竒也识者当爲辨之治平元年端午日书唐郎官石记右唐右司贠外郎陈九言撰张旭书旭以草书知名此字真楷可爱记云自开元二十九年已后郎官姓名列于次而此本止其序尔唐开元圣像碑右开元圣像碑陈知温书唐开元之治盛矣至于天寳而溢焉方其盛时人主意气之骄超然遂欲追真僊于云表其梦寐恍忽云有见焉者虽是非真伪难明于杳蔼亦其注心于物精神㑹通志苟至焉无不获也唐书着玄宗事至于神仙道家颇不详悉而此碑所载梦真容事最备故特録之以见其君臣吁俞相与言语者止于如此俾览者得以迹其盛衰治乱云唐大照禅师碑右大照禅师碑唐吏部贠外郎卢僎撰伊阙县尉集贤院待制兼挍理史惟则书碑天寳元年立唐世分书名家者四人而巳韩择木李潮蔡有邻及惟则也唐舞阳侯祠堂碑右舞阳侯祠堂碑唐王利器撰史惟则八分徐浩篆额天寳二年县令张紫阳修樊哙庙文及书篆皆可爱也唐崔潭龟诗右崔潭龟诗蔡有邻书唐世以八分名家者四人韩择木蔡有邻李潮史惟则也韩史二家传于世者多矣李潮仅有存者有邻之书亦颇难得而小字尤佳若石经藏譛崔潭龟诗与三代彞鼎铭何异唐兴唐寺石经藏讃右兴唐寺石经藏讃皆其作者自书而八分者数家惟蔡有邻着其姓氏有邻名重当世杜甫甞称之于诗其爲苑咸所书小字与三代器铭何异可谓名实相称也余家集録有邻书颇多皆不若此讃故尤寳之余初不识书因集古着録所阅既多遂稍识之然则人其可不勉彊于学也治平元年三月晦日书唐蔡有邻卢舎那珉像碑右卢舎那珉像碑蔡有邻书在定州唐世名能八分者四家韩择木史惟则世传颇多而李潮及有邻特爲难得庆历中今昭文韩公在定州爲余得此本余所集録自非衆君子共成之不能若此之多也唐植柏颂唐世八分四家而巳韩择木史惟则之书见于世者颇多蔡有邻甚难得而李潮仅有亦皆后人莫及也不惟笔法难工亦近时学者罕复专精如前辈也唐美原夫子庙碑右美原夫子庙碑县令王嵒字山甫撰并书碑不知在何县嵒天寳时人字画竒怪初无笔法而老逸不羁时有可爱故不忍弃之盖书流之狂士也文字之学传自三代以来其体随时变易转相祖习遂以名家亦乌有法邪至魏晋以后渐分真草而羲献父子爲一时所尚后世言书者非此二人皆不爲法其艺诚爲精絶然谓必爲法则初何所据所谓天下孰知夫正法哉嵒书固自放于怪逸矣聊存之以备传览治平元年八月十一日书唐郑预注多心经右郑预注多心经不着书人名氏疑预自书盖开元天寳之间书体类此者数家如擣练石韩公井记洛祠志皆一体而皆不见名氏此经字体不减三记而注尤精劲盖他处未甞有故録之而不忍弃矧释氏之书因字而见録者多矣余毎着其所以録之意览者可以察也治平元年夏至日大热翫此以忘暑因书集古录跋尾卷第六八都坛实録文云魏载墓志铭居甲乙速孤神庆碑代祖治平甲辰社日书薛仁责碑君氏阙文尹孝子旌表文深矣孝子张常洧旌表碣渭南令李君碑流杯亭侍宴诗临汝同前碑亭司刑寺大脚迹敕脚迹敕若斯甚也斯民幽林思宁照寺钟铭韦维善政论治平甲辰秋社日书唐令长新戒华阳颂所以贪畏之心或曰彼术未至故死尔于彼笑也治平元年正月四日书有道先生叶公碑爲最嵩岳寺碑端州石室记独孤府君碑伯谋同前缺也裴大智碑张嘉正碑郭知运碑知者御史台精舎记张尊师碑景阳井铭皆磨华岳题名开元二十三年其无歳月不可次第者别爲一卷第十石台道徳经唐群臣请立道德经台奏荅玼庐陵欧阳某家藏卢奂㕔事讃鹡鸰颂沂公唐玄宗谒玄元庙诗裴光庭碑万回碑安公美政颂师丘铁弥勒像颂唐郎官石记开元圣像碑嘉祐八年歳在癸卯𥘉伏日书大照禅师碑舞阳侯祠堂碑崔潭龟诗兴唐寺石经藏讃卢舎那珉像碑余所集録自植栢颂植甚难美原夫子庙碑郑预注多心经欧阳文忠公集欧阳文忠公文集内制集卷第七内制集卷第七欧阳文忠公集八十八赐河阳三城节度使同中书门下平章事判河南府文彦博加恩告勑诏朕因孟冬之吉辰飨太宫而合食膺受神贶推行庆恩眷惟同徳之臣方处居留之任宜优异数少示眷怀旣敷吿于外庭其徃祗于休命内中福宁殿开启祫享预告道埸青词伏以宗庙之严祫祭爲重乃卜孟冬之吉躬修合食之仪仰企上灵冥孚隂佑俾克成于盛礼冀永钖于纯禧式展孝思用膺神贶在外五岳四渎四海并诸神庙等处谢祫享礼毕祝文属者卜吉孟冬致飨清庙圣灵来格福祉沓臻荷神贶之不违俾缛仪之克举敢忘神报达此明诚泗州塔下并峨嵋山开启谢祫享礼毕道埸斋文兹者冬物吿成因飨亲而达孝神釐来贶旣均庆之以时惟盛礼之弗违荷巨慈之旁祐即灵埸而申报冀冥鉴之孔昭荐此诚明期于福应太平兴国寺开先殿开启孝明皇后忌辰道埸斋文伏以柔明之范瞻厚徳而巳遐感慕之思託洪慈而申荐载严寳殿恭启贝函惟净福之是资冀灵游之永祐太平兴国寺开先殿开启孝明皇后忌辰道埸功徳䟽右语右伏以真觉之慈应物溥示于能仁孝思之感以时式临于讳日俾延净侣交奏𣑽功冀承胜利之因永获冥深之祐赐西南蕃蛮人张光现等敕书汝世守边疆逺输忠顺时修职贡附达𣢾诚载嘉勤恪之心宜示襃优之钖赐宰臣富弼乞退不允批答省表具之夫知人之明可谓难矣而任贤之术兹岂易哉若乃听之不聦信之不笃施设之方未尽弗极其材迟速之効有时莫能少待则被其任者实亦艰欤卿以纯一忠亮之诚藴宏深逺大之业朕虚巳以听推心仰成至于一二之臣是惟同徳下逮衆多之论曽靡间然方将甄叙贤愚修明法度务究本根而更治不求歳月之近功期于有成兹乃予意奈何中道而将止夫亦奚託以爲辞矧上下旣交宁有不通之志而君臣相遇岂爲易得之时当体余怀勉安厥位所乞宜不允赐外任臣寮进奉助祫享银绢等敕书朕卜吉孟冬合食清庙礼乐交举臣工毕从嘉守土之修官咸以时而来助各以其物粲然在庭载省勤诚良深叹尚赐观文殿学士礼部尚书王举正乞致仕不允诏夫朝廷之广大贤儁之衆多必有皤然耆寿之臣以当上所优礼之异或事思所访则有老成俾时之式瞻以爲人望故礼虽七十犹有不得谢者焉卿懿文髙行有君子之风清节令问爲当世所重阅书祕殿日侍清闲进读经筵坐论道徳固非有官司之责筋力之劳宜思少安副我眷待镇潼军华隂县云台观修整真宗皇帝御容等殿今已了当扶请御容入本殿奉安祝文屹尔名山斯爲福地翼然寳构式奉威灵缮完旣新考卜惟吉鉴兹恳至永以妥安镇潼军华隂县云台观修整圣祖及真宗御容等殿今巳了当乞请御容入本殿奉安青词伏以灵峯甚峻仙宇载严爰考吉辰奉宁真圣式伸祗吿昭鉴乃诚赐相州观察使刘从广进奉干元节马诏卿蔚有敏材膺于寄任逺瞻寿节効乃诚勤在庭之献肃陈事上之忠可见省阅之际嘉叹不忘赐观文殿大学士尚书户部侍郎知定州庞籍乞退不允诏敕庞籍省所札子奏以年齿衰残自去年七月后累奉表及札子输恳诚㝷蒙差知定州亦曾面告秖乞一年许赐请老归第伏望早赐差人承替得遂前恳事具悉夫难进易退虽士节之甚美而尚贤优老亦朝家之所先故礼称引年而有不得谢卿以儁徳爲时旧臣柬于予衷任以方面材猷甚壮视听方彊矧夫边候无虞民事尤简固可以偃息藩屏养頥精神而逺慕昔贤愿还官政虽止足之意诚可尚于髙怀而眷遇之深难遽从于来请所乞宜不允故兹诏示想宜知悉冬寒卿比平安好遣书指不多及赐河阳三城节度使同中书门下平章事判河南府文彦博辞加恩不允诏敕彦博省所上表陈让祫享礼毕加恩事具悉朕属者洁齐精诚荐见宗庙蒙神之贶受福孔多推庆赐以大行均中外而咸及矧我同徳乃时旧臣惟体貌之隆宜加于异数而襃优之意未称于予衷嘉让节之甚勤顾成命之难止所让宜不允故兹诏示想宜知悉冬寒卿比平安好遣书指不多及赐枢宻使检校太尉同中书门下平章事宋庠让恩命第二表不允断来章批答口宣卿陪祀畴劳启封加命再形恳让深识沖懐顾定志之弗移宜承命而毋忽西太一宫开启祝圣寿年交金箓道埸青词伏以万物坚成乐歳功之斯就四时迭运荷干施之无穷爰即灵埸载启科式荐以芬芳之洁通于杳黙之神伏愿威鉴昭临福禧穰集固穹隆之寿历延緜永之皇图下逮羣生咸均余祐万寿观宁华殿开启温成皇后忌辰道埸青词伏以妙道无方推乎善应清真昭格通以明诚追内则之有仪蔼余芳而未逺式临讳日俾按醮科爰即琳宫肃延羽士冀资冥福永助仙游合门赐许怀徳张茂实告敕口宣卿素称忠勇僃着劳能俾更旄节之荣仍董貔貅之旅徃膺宠命其体眷怀赐观文殿学士礼部尚书王举正乞致仕不允诏卿精深之学足以待问清懿之望足以镇浮向从守藩念逺贤之在外来侍经席冀开予于未闻惟道徳之所资非耆旧而谁处虽引年之制礼固有常而爱老之心予宁敢怠所宜勉近医药辅安精神期臻寿康以副虚伫所乞宜不允赐马歩军副都指挥使张茂实赴阙生料口宣卿逺趋召节方届都城惟兹饩品之丰式举彞章之旧徃祗宠钖式体眷怀班荆馆赐契丹贺正旦人使到阙御筵口宣卿等歳元兹始隣好时修载驰使传之劳方次都门之近宜伸颁钖式示眷怀正月五日赐贺正旦人使内中酒果口宣卿等夙将信聘来结隣欢方伸宴饫之丰式示眷怀之意芳醪嘉实宜厚宠颁赐侍衞亲军马军副都指挥使张茂实让恩命不允诏卿蔚有材武称于周行早罄忠力膺予寄任自分齐钺屡易名邦俾更节制之权入总禁严之旅扞城宿卫皆汝职焉载阅来章虽嘉让节趋祗成命宜体眷怀所让宜不允内中福宁殿开启天庆节道埸青词伏以新阳叶律肇正于歳端嘉节纪时盖遵于国典载严祕殿遐企上真荐兹蠲洁之诚杳达清冥之应冀承灵贶永祐皇图内中福宁殿罢散天庆节道埸青词伏以元符肇贶先圣是膺纪爲令节之名着乃仙科之式用严禁宻恭荐苾芬冀真驭之昭临贶嘉祥而茂集基图永固动植均休赐新除建雄军节度使依旧殿前都指挥使许怀徳让恩命第二表不允断来章批答省表具之卿㧞从行伍之微董我师徒之衆嘉尔劳旧优之宠荣乃思功効之未彰能形避让之冲恳巳行之命其徃钦承事上之忠无或怠忽所让宜不允仍断来章内中御侍巳下贺皇帝年节词语妾等言伏以尧官谨历万物惟新夏数得天四时以正恭惟尊号皇帝陛下睿明禀哲慈俭保邦正朔颁行极舟车之所至仁恩溥及顺天地以发生妾等忝僃掖庭获瞻黼座顺三微之首月祝万寿于无疆赐夏国主进奉贺正旦马駞诏王正首歳玉历颁春眷惟继世之忠克効守藩之职勤修时贡来旅明庭言念倾输良深叹奖皇帝回契丹皇帝贺正旦书正月日伯大宋皇帝致书于姪大契丹圣文神武睿孝皇帝阙下歳端更始顺阳律以布和信聘时修讲隣欢而増固阅书言之勤好加篚币之腆丰感戢所深述宣罔旣今怀化军节度使耶律嘏等回专奉书陈谢不宣白皇帝回契丹皇帝达皇太后贺正旦书正月日伯大宋皇帝致书于姪大契丹圣文神武睿孝皇帝阙下玉历颁时寳隣交聘兼驰使驲别枉信函载传慈懿之言益固讲修之好颛希侍次达此悰诚今归徳军节度使耶律思宁等回专奉书陈谢不宣白赐起居舍人知制诰刘敞等奨谕诏敕刘敞省所进祫享诗事具悉祫大祭也礼久阙焉朕因时孟冬躬荐圭鬯永惟祖考之烈格于天地礼乐之盛昭乎物容宜有儒学之臣形爲颂叹之美卿议论闳博辞章烂然敷训吿以代予言是惟其职发揄扬而称上徳聊见余才省阅巳还嘉尚良切故兹奖谕想宜知悉赐刑部郎中充天章阁待制钱象先等奖谕诏敕象先省所进祫享诗事具悉祫大祭也礼久阙焉朕因时孟冬躬荐圭鬯永惟祖考之烈格于天地礼乐之盛昭乎物容宜有儒学之臣形爲颂叹之美览奏篇之来上庆熈事之有成文采可观叹嘉于再故兹奖谕想宜知悉赐屯田贠外郎国子监直讲梅尧臣奖谕敕书敕梅尧臣省所进祫享诗事具悉汝行懿而粹学优而纯以诗自名爲衆所服矧乃咏祖宗之功徳述礼乐之声容宜被朱絃以荐清庙载披来献深用叹嘉故兹奖谕想宜知悉赐西京作坊使知麟州王庆民奖谕敕书敕王庆民省所奏准宻院札子节文以臣撰成麟府二州绢图一面并序目二册诣阙上进事具悉古之用兵者必因地形制方略然后可以策胜败之筭运竒正之谋尔以材武之资有敏明之识自膺柬寄出守边封而能周知山川险易之形历览亭障屯防之要列爲凡目粲尔条陈不惟指掌于披图足以因时而制变遽兹来上深体乃忠省阅以还叹嘉曷已故兹奖谕想宜知悉集英殿告迁宣祖皇帝昭宪皇后御容赴奉先禅院庆基殿奉安祝文伏以祖烈昭宣威神缅邈顾祠庭之夙敞崇寳构以载新冀即妥安永伸严奉奉先禅院法堂上告迁宣祖皇帝昭宪皇后御容赴内中奉安祝文伏以早严寳殿以伫神游今奉威灵即安清禁仰惟鉴格歆此精衷景灵宫奉真殿𨳩启真宗皇帝忌辰道埸看佛经都功德䟽语伏以威神在天奉真逰而时格觉慈宣化敷慧福以无穷追讳日之甫临演袐言而申荐永繄仁佑式慰孝衷景灵宫奉真殿真宗皇帝忌辰道埸看道经都功德䟽语伏以琳宫严敞奉真驭以来临寳笈飞华演灵篇而甚祕式屇遏音之日载深濡露之怀遐荐福因永资道䕃景灵宫广孝殿章懿皇后忌辰道埸看佛经都功德䟽语伏以讳日斯临孝心増感永慕至慈之德载瞻大觉之雄旣集善因遐资福果景灵宫广孝殿章懿皇后忌辰道埸看道经都功德䟽语伏以春露旣濡孝思罔极即仙庭之祕邃诵金简之精微仰冀清真永资遐福赐新除建雄军节度使殿前都指挥使许怀德让恩命第一表不允批答口宣卿以宿衞之勤劳能备着俾移使节式示眷怀冝体优恩勿持坚让赐新除建雄军节度使殿前都指挥使许怀德让恩命第二表不允㫁来章批答口宣卿夙推材武乆拥节旄俾易名藩用伸优遇无烦固避徃服新恩赐观文殿学士尚书右丞田况乞致仕不允批答省表具之卿德量足以容衆材识足以济时蔚然君子之风绰有大臣之体自婴疾恙求解枢机朕心恻然深以爲惜乃惟书殿之清职自非耆哲而弗居俾从优游以便頥飬所期福善之理当䝉勿药之休还来辅予以尽贤业遽形引谢良异眷怀所乞冝不允皇第九女封福安公主制门下朕稽有国之彞章着皇女之称谓取其主以同姓所以见王体之尊必也钖之美名所以彰礼命之宠载㳙吉日敷告在庭皇第九女岐嶷之姿有生知之异禀柔顺之质得天性之自然方严保传之规以飬肃雍之德俾遵旧典襃以徽章嘉乃妙龄盛哉仪服考佥言而惟允非予意之敢私于戏隆仁恩以厚亲兹惟教爱习图史而循法繄乃夙成祗若训言徃膺涣渥可封福安公主仍令所司择日备礼册命主者施行皇第十女封庆寿公主制门下诗纪王姬之盛车服之制甚严汉优帝女之仪汤沐之封并列盖敦国体匪曰亲私惟始𬒳扵宠章常推择扵嘉号载稽成宪诞告外庭皇第十女寳婺分晖仙源袭庆天姿异禀温而有仪姆教不烦生而知善方居妙岁蔚有令猷朕仰承燕翼之谋兹膺蕃衍之祉俾新礼命式示襃荣于戏宠秩旣崇在乎有德名称甚美享乃多休祗服茂恩勿忘明训可封庆寿公主仍令所司择日僃礼册命主者施行内中御侍已下贺皇帝干元节词语妾等言正阳旅月式符诞圣之期令节称觞共献无疆之夀伏惟尊号皇帝陛下法尧聦睿躬禹俭勤厚德浸扵黎元至仁同扵覆载舟车所及声敎咸均罄兹率土之濵共効南山之祝妾等欣逢嘉㑹获侍严宸敢望清光恭陈善颂无任歌时乐圣欢唿激切之至内制集卷第七在外岳渎等谢祫享礼毕祝文神报欧阳文忠公文集外集卷第七外集卷第七欧阳文忠公集五十七律诗三赠王介甫翰林风月三千首吏部文章二百年老去自怜心尚在后来谁与子争先朱门歌舞争新态緑绮尘埃试拂絃常恨闻名不相识相逢罇酒盍留连苏才翁挽诗二首握手接欢言相知二十年文章家世事名誉弟兄贤可惜英魂掩惟余醉墨传秋风衰柳岸抚柩送归船雄心壮志两峥嵘谁谓中年志不成零落篇章为世寳平生风义见交情青松月下泉台路白草原头薤露声自古英豪皆若此哭君徒有泪沾缨送石扬休还蜀长爱谪仙夸蜀道送君西望重吟哦路髙黄鹄飞不到花发杜䳌啼更多清禁寒生鳯池水绣衣荣照锦江波昔年同舍青衿子夹道欢迎鬓已皤和景仁试明经大义多不通有感庠序制犹阙郷闾教不行古扵经学政今也艺虚名来者益可鄙待之因愈轻无徒诮其陋讲劝在公卿和公仪试进士终埸有作朝家意在取遗才乐育推仁亦至㢤本欲励贤敦古学可嗟趋利竞朋来昔人自重身难进薄俗多端路久开何异鳣鲂争尺水巨鱼先已化风雷久在病告近方赴直偶成拙诗二首经时移病久端居玉署新秋独直庐夜静楼台落银汉人闲铃索少文书江湖未去年华晚灯火微凉暑雨初敢向圣朝辞宠禄多慙禁籞养慵踈清晨下直大明宫驰马悠然宿露中金阙云开沧海日天街雨后緑槐风歳华忽忽双流矢鬓髪萧萧一病翁名在玉堂归未得西山画阁兴何穷送润州通判屯田船头初转两旗开清晓津亭叠鼓催自古江山最佳䖏况君谈笑有余才云愁海阔惊涛涨木落霜清画角哀善政已成多雅思寄诗宜逐驿筒来和刘原甫平山堂见寄督府繁华久已䦨至今形胜可跻攀山横天地苍茫外花发池台草莽间万井笙歌遗俗在一罇风月属君闲遥知为我留真赏恨不相随暂解颜送张吉老赴浙宪呉越东南冨百城路人应羡绣衣荣昔时结客曾逰䖏今见焚香夹道迎治世用刑期止杀仁心听狱务求生时丰讼息多余暇无惜新篇屡寄声春日词五首宫坛青陌赛牛回玉琯东风逗晓来不待岭梅传逺信剪刀先放綵花开试粉东牎待晓廻共寻春柳傍香台不惊树里禽初变共喜钗头鷰已来红雾初开上晓霞共惊风色变年华香车遥认春雷响庭雪先开玉树花玉琯吹灰夜色残鸡鸣红日上仙盘初惊百舌绵蛮语已觉东风料峭寒待晓铜荷剪蜡煤绣帘春色犯寒来画眉不待张京兆自有新䊋试落梅走笔答原甫提刑学士歳暮山城喜少留西亭尚欲挽行辀一罇莫惜临岐别十载相逢各白头酬净照大师说佛说吾不学劳师忽𣢾关吾方仁义急君且水云闲意淡宜松鹤诗清叩珮环林泉苟有趣何必市㕓间和刘原父从幸后苑观稻呈讲筵诸公禁籞皇居接香畦镂槛边分渠自灵沼种稻满滮田六谷名居首三农政所先擢茎蒙徳茂飬实以时坚晓谒龙墀罢行瞻鳯盖翩粹容知喜色嘉瑞奏丰年衰病慙经学陪逰与俊贤安知帝力及但乐岁功全拜赐秋风里分行黼座前自怜台笠叟来缀侍臣篇送薛水部通判并州胷怀磊落逢知已气略纵横负壮心玉麈生风賔满坐金鳞照甲士如林牛羊日暖山田羙雨雪春寒土屋深自古幽并重豪侠秖应行乐费黄金鹤樊笼毛羽日低摧野水长松眼暂开万里秋风天外意日斜闲啄岸邉苔鴈来时沙碛已冰霜飞过江南木叶黄水阔天低云暗澹朔风吹起自成行鹘依倚秋风气象豪似欺黄雀在蓬蒿不知羽翼青冥上腐䑕相随势亦髙原甫致斋集禧余亦摄事后庙谨呈拙句兼简圣俞受命分行摄上公紫微人在玉华宫楼台碧瓦辉云日莲芰清香带水风毎接少年嗟老病尚能聮句恼诗翁凌晨已事追佳赏緑李甘瓜兴未穷同年祕书丞陈动之挽词二首埸屋当年气最雄交㳺樽酒弟兄同文章落笔传都下议论生锋服座中自古圣贤谁不死况君门戸有清风凋零三十年朋旧在者多为白髪翁冨贵声名岂足论死生荣辱等埃尘青衫照日夸春牓白首余年哭故人盛徳不忘存志刻话言能记有朋亲吴江草木春风动沥酒谁瞻壠树新奉和刘舍人初雪夜雪填空晓更飘龙墀风冷珮声髙琼花落䖏萦仙仗玉殿光中认赭袍下直笑谈多乐事平时罇酒属吾曹羡君年少才无敌顾我虽衰饮尚豪暮春书事呈四舍人树隂初合苔生晕花蘂新成蜜满脾鸎燕各归巢哺子蛙鱼共乐雨添池少年春物今如此老病衰翁了不知饱食杜门何所事日长偏与睡相宜荷叶池靣风来波㶑㶑波间露下叶田田谁于水上张青盖罩却红䊋唱採莲小池深院无人鏁曲池莓苔绕岸雨生衣緑萍合䖏蜻蜓立红蓼开时蛱蝶飞钓者风牵钓线袅长竿短笠轻蓑细草间春雨蒙蒙看不见水烟埋却靣前山霜一夜新霜着瓦轻芭蕉心折败荷倾奈寒惟有东篱菊金蘂繁开晓更清牛日出东篱黄雀惊雪销春动草芽生土坡平慢陂田阔横载童儿带犊行送刘虚白二首祕诀谁传妙若神能将题品徧朝绅因言祸福兼忠孝吾爱君平善诲人我嗟缰鎻若牵拘久羡南山去结庐自顾岂劳君借誉偶然章服裹猿狙刘丞相挽词二首南国邻郷邑东都并儁逰赐袍聮唱第命相见封侯念昔趋黄合相看笑白头盛衰同俯仰旌旐送山丘连章相府辞荣宠拥斾名都出镇临年少已推能宰社郷人终不见挥金长蛟息浪归㠶稳乔木生烟蔽日深平昔家庭敦友爱可怜松槚亦连隂寄大名程资政琳龙门长恨晚方登便以忘年接后生谈剧每容陪玉麈饮豪常忆困金觥冰开御水春应緑云破淮天月自明醉倒离筵听别曲醒来犹尚记余声东斋对雪有怀东斋坐客饮方豪谁报风帘雪已飘贪听罇前歌袅袅不闻牎外响萧萧已怜残腊催梅蘂更约新春探柳条共忆瀛洲人独直神仙清景正寥寥雪后玉堂夜直雪压宫墻鏁禁城沉沉楼殿景尤清玉堂影乱灯交晃银阙光寒夜自明尘暗图书愁独直人闲铃索久无声銮坡地峻谁能到莫惜宫壷酒屡倾官舍假日书怀奉呈子华内翰长文原甫景仁舍人圣俞博士鎻印春风雪入帘天寒鸟雀聚空檐青幡受岁儿童喜白髪催人老病添艳舞回腰飞玉盏清吟拥鼻对冰蟾相从一笑两莫得簿领区区叹米盐酬王君玉中秋席上待月值雨池上虽然无皓魄罇前殊未减清欢緑醅自有寒中力红粉尤宜烛下看罗绮尘随歌扇动管絃声杂雨荷干客舟闲卧王夫子诗阵教谁主将坛中秋不见月问客试问玉蟾寒皎皎何如银烛乱荧荧不知桂魄今何在应在吾家紫石屏张仲通示墨竹嗣以嘉篇岂胜钦玩聊以四韵仰酬厚贶数竿苍翠冩生绡寄我公斋伴寂寥不待雪霜常凛凛虽无风雨自萧萧嗟予心志俱憔悴羡子文章骋冨饶嗣以嘉篇诚厚贶逺惭为报乏琼瑶奉寄㐮阳张学士兄东津渌水南山色梦寐㐮阳二十年顾我百忧今白首羡君千骑若登仙花开汉女㳺堤上人看仙翁拥道邉况有玉钟应不负夜槽春酒响如泉奉答圣俞宿直见寄之作寒夜分曹直严城隔㡬层予惭批鳯诏君叹守萤灯病骨羸漳浦官书蠹羽陵无嫌学舍冷文字比清冰和原甫舍人阁下午寝归有作遥知好睡紫微郎枕簟清薫緑蕙芳五色诏成人不到万年风动阁生凉平时下直归宜早陋巷相过意未忘扬子不烦多载酒主人犹可具黄粱闻原甫久在病告有感东城移疾久离居安得疑虵意尽祛诸老何为谗贾谊君王犹未识相如浮沉俗喜随时态磊落材多与世踈谁谓文章金马客飜同憔悴楚三闾试笔试笔消长日躭书遣百忧余生得如此万事复何求黄犬可爲戒白云当自由无将一抔土欲塞九河流斋宫感事寄原甫学士曾向斋宫咏麦秋緑隂佳树覆墻头重来满地新霜叶却忆初闻黄栗留戯答仲仪口号弊居回看如蛙穴华宇来栖若鷰身敢望笙歌行乐事只忧无米过来春观龙图阁三圣御书应制层严清禁披图烂寳文虹蜺光照物龙鳯势腾云妙极功归一真随体自分孝思遵寳训圣业广惟勤题东合后集东合三朝多大事营丘二载足闲辞近诗留作归荣集何日归田自集诗日长偶书日长渐觉逍遥乐何况终朝无事人安得遂为无事者人间万虑不关身寄答王仲仪太尉素丰乐山前一醉翁余䶖有㡬百忧攻平生自恃心无媿直道诚知世不容换骨莫求丹九转荣名岂在禄千钟明年今日如寻我颍水东西问老农解官后答韩魏公见寄报国勤劳已蔑闻终身荣遇最无伦老为南亩一夫去犹是东宫二品臣侍从籍通清切禁笑歌行作太平民欲知念旧君恩厚二者难兼始两人余昔留守南都得与杜祁公唱和诗有答公见赠二十韵之卒章云报国如乖硕归耕宁买田期无辱知已肯逐利名迁逮今二十有二年祁公捐馆亦十有五年矣而余始蒙恩得遂退休之请追怀平昔不胜感涕輙为短句寘公祠堂掩涕发陈编追思二十年门生今白首墓木已苍烟报国如乖硕归耕宁买田此言今始践知不愧黄泉答端明王尚书见寄兼简景仁文𥙿二侍郎二首日久都城车马喧岂知风月属三贤唱髙谁敢投诗社行处人争看地仙酒靣拨醅浮大白舞腰催拍趂繁絃与公等是休官者方把锄犁学事田多病新还太守章归来白首兴何长琴书自是千金产日月闲销百刻香尚有俸钱酤羙酒自栽花圃趂新阳醉翁生计今如此一笑何时共一觞寄题景纯学士蔵春坞新居清才四纪擅时名晚卜丘林遂解缨欲借青春蔵向此湏知白首尚多情水浮花出人间去山近云从席上生漫说市朝堪大隐仙家谁信在重城㑹老堂古来交道愧难终此㑹今时岂易逢出䖏三朝俱白首凋零万木见青松公能不逺来千里我病犹堪釂一钟已胜山隂空兴尽且留归驾为从容叔平少师去后㑹老堂独坐偶成积雨荒庭徧緑苔西堂潇洒为谁开爱酒少师花落去弹琴道士月明来鸡啼日午衡门静鹤唳风清昼梦回野老但欣南亩伴岂知名籍在蓬莱退居述怀寄北京韩侍中一首悠悠身世比浮云白首归来颍水濆曾看元臣调鼎鼐却寻田叟问耕耘一生勤苦书千卷万事销磨酒百分放浪岂无方外士尚思亲友念离羣书殿宫臣宠并叨不同憔悴返渔樵无穷兴味闲中得强半光隂醉里销静爱竹时来野寺独寻春偶过溪桥犹湏五物称居士不及颜回饮一瓢赠潘道士门无车辙紫苔侵鸡犬萧条陋巷深寄语弹琴潘道士雨中寻得越江吟答枢宻呉给事见寄老得闲来兴味长问将何事送余光春寒拥𬒳三竿日宴坐忘言一炷香报国愧无功尺寸归田仍值嵗丰穰枢庭任重才余暇犹有新篇寄草堂答判班孙待制见寄三朝窃宠幸逢辰晚节恩深许乞身无用物中仍老病太平时得作闲人鸣琴酌酒留嘉客引水栽花过一春惟恨江淹才已尽难酬开府句清新初夏西湖积雨新晴涨碧溪偶寻行䖏独依依緑隂黄鸟春归后红蘤青苔人迹稀萍匝汀洲鱼自跃日长栏槛燕交飞林僧不用相迎送吾欲台头坐钓矶寄河阳王宣徽谁谓萧条颍水边能令嘉客少留连肥鱼羙酒偏宜老明月清风不用钱况值湖园方首夏正当樱笋似三川自知不及南都㑹勉彊犹湏诧短篇寄韩子华余与韩子华长文禹玉同直玉堂尝约五十八嵗致仕子华书扵柱上其后荐蒙恩宠世故多囏歴仕三朝备位二府巳过限七年方能乞身归老俗谚云也卖弄得过里人事从来无䖏定世涂多故践言难谁如颍水闲居士十顷西湖一钓竿戯刘原甫平生志业有谁先落笔文章海内传昨日都城应纸贵开帘却扇见新篇仙家千载一何长浮世空惊日月忙洞里新花莫相笑刘郎今是老刘郎和子履逰泗上雍家园长桥南走群山间中有雍子之名园苍云蔽天竹色净暖日扑地花气繁飞泉来从逺岭背林下曲折寒波翻珍禽不可见毛羽数声清絶如哀弹我来据石弄瑟瑟惟恐日暮登归轩尘纷解剥耳目异秖疑梦入神仙村知君襟尚我同好作诗闳放莫可攀髙篇絶景两不及久之想像空冥烦右雍家园诗吉绵闽本皆入公外集而王荆公四家诗选亦有之今乃载苏子羙沧浪集后人安得不疑或谓公亲作沧浪集序不应误杂巳诗可以无疑姑附见扵此按王荆公取公诗凡一百二十五首内一百三首载居士集二十一首载外集又一篇即此诗其它或全改一聮或増减一聮甚者至増四聮或移两聮之类巳注一作扵逐篇岂当时传本不同抑荆公自加润色也京本子履姓陈衆本并作弄琴瑟惟蜀本作瑟瑟外集卷第七嘉祐三年二月公馆伴北使在都亭驿有戯寄梅圣俞絶句圣俞集中次韵云去年鎻宿得聮华二月墻头始见花今日都亭公感物明朝太学我辞家公诗无之久在病告近方赴直偶成拙诗二首宿露答原甫提刑学士陈动之挽词钓者钓线退居述怀寄韩侍中颕水濆欧阳文忠公文集奏议卷第七奏议卷第七欧阳文忠公集一百三諌院论捕贼赏罚札子臣伏见方今天下盗贼纵横王伦张海等所过州县县尉廵检有迎贼饮宴者有献其器甲者有畏懦走避者有𬒳其驱役者朝廷于此忧贼之时正患乏人之际或于廵检县尉之内得一捕贼可使之人则必湏特示旌酬以行激励苟或未能者犹湏悬赏以待之何况有而失赏伏见吏部选人区法自出身以来两任县尉𥘉任临江军新淦县三年之内大小贼盗获四十余火内虽小盗数多其如强劫群贼亦不爲少据于赏格合改京官而有司守纎细之文执寻常之例谓其所获虽爲全火而不同时因不与理爲劳绩臣料天下州县盗贼之多无如新淦天下县尉能捉贼之多亦无如区法又闻法次任吉水县尉使其县民结爲伍保至今吉水一县全无盗贼民甚便之法爲县尉官至卑贱所至之处皆有可称臣思朝廷非不欲赏善罚恶以行劝戒而患于有司法弊拘守常文致抑才能失于旌赏其区法偶与臣相识因得知之然人所不知抑而不申者何可胜数窃以盗贼是方今急患县尉方今切要之人皆朝廷常合留意之事臣輙有起请事件具画一如后一选人区法捕贼之効甚多但为有司拘守细碎之文不理劳绩其人已升得职官伏乞追取本人历子别加考验如实有劳能即乞不拘常格特与酬奖以劝后来一臣谓天下群盗纵横皆由小盗合聚今但患其大而不防其㣲故必欲止盗先从其小能絶小盗者廵检县尉也然而赏罚之法其弊极多只如捕盗去恶但要浄尽岂必湏是一日之内同时捕获假如有全火强盗县尉廵检以死命鬪敌若于两日内捉尽已不理为劳绩其守文之弊如此极多欲乞下铨司重定捕贼赏格施行一臣伏见自天下有盗贼以来议者多陈御盗之䇿皆欲使民结为伍保则姦恶不容今区法于吉水县立伍保之法三年之内劫贼不敢入其县界臣欲乞特降指挥下江南西路体量吉水县自区法创立伍保之法以来如实全无劫贼又民间以为便利即乞颁行伍保之法于天下右谨具如前取进止论光化军叛兵家口不可赦札子臣窃见近日盗贼纵横张海等二三百人未能败灭光化军宣毅又二三百人作乱臣谓朝廷致得盗贼如是者不惟中外无备盖由威令不行昨王伦贼杀主将自置官称着黄衣改年号事状如此乃是反贼使其不败为患如何旣败之后不诛家族凡小人作事亦湏先计成败今使其事成则获大利不成则无大祸有利无害谁不欲反只如淮南一带官吏与王伦饮宴率民金帛献送开门纳贼道左参迎苟有国法岂敢如此而往来取勘巳及半年未能断遣古者称罚不踰时所以威激士衆今迟缓如此谁有惧心遂致张海等官吏依前迎奉顺阳县令李正巳延贼饮宴宿于县㕔恣其劫掠皷乐送出城外其人敢如此者盖为不奉贼则死不奉朝廷则不死所以畏贼过如畏国法臣恐朝廷威令从此遂弱盗贼兇势从此转强臣闻刑期无刑杀以止杀寛勐相济用各有时伏望陛下勿採迂儒所说妇人女子之仁尚行小惠以误大事其宣毅兵士必有家族伏乞尽戮于光化市中使逺近闻之悚畏以止续起之贼其李正己仍闻已有台宪上言亦乞斩于邓州使京西一路官吏闻之畏恐知国法尚存不敢奉贼从来只𬒳迂懦之人因循不断误陛下事坏得天下事势巳如此不可更循旧弊有失威断惟陛下力行之取进止荐李允知光化军札子臣近为光化军遭韩纲酷虐致得兵士作乱曽荐国子博士李允前知光化军日军民畏爱乞却令依旧知军不蒙朝廷施行近闻光化军兵民官吏列状奏乞李允知军正与臣等所言符合臣等职在諌诤事无大小只要上益朝廷下叶物议今来所荐李允臣皆不识其面但採访得此人实有吏才在光化日甚有惠政当此军城烧劫之后此人必可抚绥今朝廷只见臣等荐论未赐深信既是本军陈乞可以不疑朝廷前来失选良吏致因韩纲屠虐军城今又不能别选良吏抚绥残破致使军民自乞一旧知军若又不与则臣恐军民怨怒变乱复生其李允伏乞依光化军民所请却令知军取进止论韩纲弃城乞依法札子臣伏见前知光化军韩纲近为酷虐兵士致兵士等作乱攻劫州县惊动朝廷上贻君父之忧下致生民之患而又不畏法弃城遁走其罪状显着便合诛夷朝廷慎于用刑尚令勘鞫至今多日未见施行窃以断狱之议不过两端而已有正法则依法无正法则原情今韩纲所犯法有明文情无可恕谨按律文主将守城爲贼所攻不固守而弃者斩此韩纲于法当斩有明文也纲不能抚绥士卒致其叛乱但其弃城而走情最难容当𥘉乱兵未有器械韩纲手下自有六十余人不乱兵士又有官库器甲既不能尽力御捍又不能闭城坚守公然将手下兵士津送全家上船便弃牌印城池而去致兵之乱起自纲身临难逃身而不死国方今盗贼可忧之际若使天下州县皆効韩纲见贼便走则在处城池皆爲贼有陛下州县谁肯守之此韩纲之情又无可恕也纲之一死理在不疑外人但见拖延多日未行断决皆谓朝廷好行姑息渐有㤙贷之意又縁纲是大臣家子作如此大过生如此大患犯如此大刑名若曲法不行即不知孤寒有罪者何以行法其韩纲伏望圣慈出于睿断早赐依法施行取进止论乞赈救饥民札子臣伏见近降大雪虽是将来丰熟之兆然即日陜西饥民流亡者衆同华河中尤甚往往道路遗弃小儿不少只闻朝旨令那移近边兵马及于有官米处出粜此外未闻别行赈救此急在旦夕不可迟回其遗弃小儿亦乞早降指挥令长吏收䘏仍闻京西东大雪不止毁折桑柘不少窃虑向去丝蚕税赋无所出致贫民起为盗贼亦乞特降指挥体量臣窃见国史书祖宗朝毎奏一两州军小有灾伤亦随多少赈䘏或蠲免税租盖以所放者少不损国用又察民疾苦㣲细不遗所以国恩流布民不怨嗟不必湏待灾伤广阔方行赈救也方今人贫下怨之际不厌频推㤙惠伏望圣慈特赐矜悯取进止论救赈雪后饥民札子臣风闻京城大雪之后民间饥寒之人甚多至有子母数口一时冻死者虽豪贵之家往往亦无薪炭则贫弱之民可知矣盖京师小民例无蓄积只是朝夕旋营口食一日不营求则顿至乏絶今大雪已及十日使市井之民十日不营求虽中人亦乏絶矣况小民哉雪于农民虽为利泽然农畒之利逺及春夏细民所苦急在目前日夕已来民之冻死者渐多未闻官司有所赈救欲乞特降圣㫖下开封府或分遣使臣遍録民间贫冻不能自存者量散口食并各于有官埸柴炭草处就近支散救其将死之命至于诸营出军家口亦冝量加存䘏以示圣息所散不多所利者衆仍令两府条件应有军七在外辛苦及民人支移税赋残零输送艰辛等处并与擘画早加存䘏若使戍兵愁苦道路怨嗟饥冻之尸列于京邑则大雪之泽其利未见而数事之失所损已多伏乞圣慈特赐留意取进止论澧州瑞木乞不宣示外廷札子臣近闻澧州进柿木成文有太平之道四字其知州冯载本是武人不识事体便为祥瑞以媚朝廷臣谓前世号称太平者湏是四海晏然万物得所方今西羌叛逆未平之患在前北虏骄悖藏伏之祸在后一患未灭一患巳萌加以西则泸戎南则湖岭凡与四夷连接无一处无事而又内则百姓困弊盗贼纵横昨京西陜西出兵八九千人捕数百之盗不能一时剪灭只是仅能溃散然却于别处结集今张海虽死而逹州军贼巳却百人又杀使臣其势不小兴州又奏八九十人州县皇皇何以存济以臣视之乃是四海骚然万物失所实未见太平之象臣闻天道贵信示人不欺臣不敢逺引他事只以今年内事验之昨夏秋之间太白经天累月不灭金木相掩近在端门考于星占皆是天下大兵将起之象岂有才出大兵之象又出太平之道字一歳之内前后顿殊岂非星象丽天异不虚出凡于戒惧常合脩省而草木万类变化无常不可信慿便生懈怠臣又思若使木文不伪实是天生则亦有深意盖其文止曰太平之道者其意可推也夫自古帝王致太平皆自有道得其道则太平失其道则危乱臣视方今但见其失未见其得也愿陛下忧勤万务举贤纳善常如近日不生逸豫则三二岁间渐期脩理若以前贼张海等小衰便谓后贼不足忧以近京得雪便谓天下大丰熟见北虏未来便谓必无事见西贼通使便谓可罢兵指望太平渐生安逸则此瑞木乃误事之妖木耳臣见今年曽进芝草者今又进瑞木窃虑四方相効争造妖妄其所进瑞木伏乞更不宣示臣寮仍乞速诏天下州军告以兴兵累年四海困弊方当责已忧劳之际凡有竒禽异兽草木之类并不得进献所以彰示圣徳感励臣民取进止论美人张氏㤙宠冝加裁损札子臣近风闻禁中因皇女降生于左藏库取绫罗八千疋染院工匠当此大雪苦寒之际敲冰取水染练供应颇甚艰辛臣伏思陛下恭俭勤劳爱民忧国以此劳人枉费之事必不肯为然外议相传皆云见今染练未絶臣又见近日内降美人张氏亲戚恩泽太频臣忝为諌官毎闻小有亏损圣徳之事湏合力言难避天谴臣窃见自古帝王所宠嫔御若能谦俭柔善不求恩泽则可长保君恩或恣意骄奢多求恩泽则皆速致祸败臣不敢逺引古事只以今宫禁近事言之陛下近年所宠尚氏杨氏余氏苗氏之类当其𬒳宠之时骄奢自恣不早裁损及至满盈今皆何在况闻张氏本良家子昨自脩媛退为美人中外皆闻以谓与杨尚等不同故能保宠最乆今一旦宫中取索顿多恩泽日广渐为奢侈之事以招外人之言臣不知陛下欲爱惜保全张氏或欲纵恣而败之若欲保全则湏常令谦俭不至骄盈臣料八千疋绫罗岂是张氏一人独用不过支散与衆人而巳乃是枉费财物尽为衆人至于中外讥议则陛下自受以此而言广散何益昨正月一日曹氏封县君至𥘉五日又封郡君四五日间两度封拜又闻别有内降应是踈逺亲戚尽求㤙泽父母因子而贵可矣然名分亦不可太过其他踈逺皆可减罢臣谓张氏未入宫之前踈逺亲戚各皆何在今日冨贵何必广为闲人自招谤议以累圣徳若陛下只为张氏计亦冝如此况此事不独为张氏大凡后宫恩泽太多宫中用度奢侈皆是亏损圣徳之事系于国体臣合力言伏望圣慈防㣲杜渐早为裁损取进止论乞止絶河北伐民桑柘札子臣风闻河北京东诸州军见修防城器具民间配率甚多澶州濮州地少林木即今澶州之民为无木植送纳尽伐桑柘纳官臣谓农桑是生民衣食之源租调系国家用度之急不惟絶其根本使民无以为生至于供出赋租将来何以取足臣伏思兵兴以来天下公私匮乏者殆非夷狄为患全由官吏壊之其诛剥疲民为国歛怨盖由郡县之吏不得其人故臣前后累乞澄汰天下官吏者盖备见其弊如此也今澶州之民骤罹此苦岂非长吏非才处事乖缪所致兼闻澶州民桑巳伐及三四十万株窃虑他郡尽皆効此伏乞早赐旨挥禁絶其合用材木仍乞下转运司令相度渐次那容准备其澶州人户经伐桑者乞差官检覆量多少与权免将来丝绵䌷绢之税窃以军国所湏出自民力必欲外御契丹之患常湏优飬河朔之民若使道路怨嗟人心离叛则内外之患何以枝梧伏望圣慈特赐留意取进止论方田均税札子臣窃见近有臣寮上言均天下税赋已送三司商量施行臣尝闻自前诸处亦曽有均税者多是不知均定之术或严行刑法或引惹词讼或姦民欺隐或官吏诛求税未及均民已大扰臣前任通判滑州日有秘书丞孙琳与臣同官其人言先差往洺州肥郷县与郭咨均税剏立千歩方田法括定民田并无欺隐亦不行刑罚民又絶无词讼其时均定税后逃户归业者五百余家复得税数不少公私皆利简当易行其千歩均田法自有制度二十余条臣在滑州时因闻此事遂略行体问隣近州军大率税赋失䧟一半方欲陈述乞行琳等均田之法今来已有臣寮上言均税事窃虑未得千歩方田简当之法其孙琳见任滑州职官郭咨为崇仪副使在外欲乞召此二人送三司令一处商量奏议卷第七荐李知允光化军札子允臣失选论韩纲弃城札子其弃城在处城论乞救赈饥民札子京西东免税租论澧州瑞木札子未来论美人张氏恩宠札子以此劳人论方田均税札子郭咨欧阳文忠公文集居士集卷第七居士集卷第七欧阳文忠公集七古诗二十二首赠沈博士歌沈夫子胡爲醉翁吟醉翁岂能知尔琴滁山髙絶滁水深空巖悲风夜吹林山熘白玉悬青岑一泻万仞源莫寻醉翁毎来喜登临醉倒石上遗其簮云荒石老歳月侵子有三尺徽黄金写我幽思穷﨑嵚自言爱此万仞水谓是太古之遗音泉淙石乱到不平指下呜咽悲人心时时弄余声言语软滑如春禽嗟乎沈夫子尔琴诚工弹且止我昔𬒳谪居滁山名虽爲翁实少年坐中醉客谁最贤杜彬琵琶皮作絃自从彬死世莫传玉练鎻声入黄泉死生聚散日零落耳冷心衰翁索莫国恩未报慙禄厚世事多虞嗟力薄颜摧鬓改眞一翁心以忧醉安知乐沈夫子谓我翁言何苦悲人生百年间饮酒能㡬时揽衣推琴起视夜仰见河汉西南移和圣俞李侯家鸭脚子鸭脚生江南名实未相浮绛囊因入贡银杏贵中州致逺有余力好竒自贤侯因令江上根结实夷门秋始摘才三四金奁献凝旒公卿不及识天子百金酬歳乆子渐多累累枝上稠主人名好客赠我比珠投博望昔所徙蒲萄安石榴想其𥘉来时厥价与此侔今也徧中国篱根及墙头物性乆虽在人情逐时流惟当记其始后世知来由是亦史官法岂徒续君讴送吴生南归自我得曽子于兹二十年今又得呉生旣得喜且叹古士不竝出百年犹比肩区区彼江西其产多材贤吴生𥘉自疑所拟岂其伦我始见曽子文章𥘉亦然崑崙倾黄河渺漫盈百川决䟽以道之渐敛收横澜东溟知所归识路到不难吴生始见我䄂藏新文篇忽从布褐中百寳写我前明珠杂玑贝磊砢或不圎问生乆怀此奈何𥘉无闻呉生不自隐欲吐羞俛颜少也不自重不爲鄕人怜中虽知自悔学问苦贱贫自谓乆而信力行困弥坚今来决疑惑幸冀蒙洗湔我笑谓呉生尔其听我言世所谓君子何异于衆人衆人爲不善积微成灭身君子能自知改过不逡廵惟于斯二者愚智遂以分颜囬不贰过后世称其仁孔子过而更日月披浮云子路初来时鸡冠佩猳豚斩蛟射白额后卒爲名臣子旣悔其往人谁御其新丑夫祀上帝孟子岂不云临行赠此言庶可以书绅乐哉襄阳人送刘太尉从广赴襄阳嗟尔乐哉襄阳人万屋连甍清汉濵语言轻清微带秦南通交广西峨岷罗縠纎丽药物珍枇杷甘橘荐清罇磊落金盘烂璘璘槎头缩项昔所闻黄橙擣虀香复辛春雷动地竹走根锦苞玉笋味争新鳯林花发南山春掩映谷口藏山门楼台金碧瓦鳞鳞岘首髙亭倚浮云汉水如天泻沄沄斜阳返照白鸟羣两岸桑柘杂耕耘文王遗化已寂寞千载谁复思其仁荆州汉魏以来重古今相望多名臣嗟尔乐哉襄阳人道扶白发抱幼孙逺迎刘侯朱两轮刘侯年少气甚淳诗书学问若寒士罇爼谈笑多嘉賔往时邢洺有善政至今遗爱留其民谁能持我诗以往爲我先贺襄阳人奉酬杨州刘舎人见寄之作别君今几时歳月如揷羽悠悠寝与食忽忽朝复暮纷纷竟何爲凛凛还自惧朝廷无献纳仓廪徒耗蠹风霜苦见侵衰病日増故江湖岂不思恳悃布已屡美哉广陵公风政传道路优游侍从臣左右天子顾君来一何迟我请亦有素何当两还分尚冀一相遇把手或未能尺书幸时寓西斋手植菊花过节始开偶书奉呈圣俞秋风吹浮云寒雨洒清晓鲜鲜墙下菊颜色一何好好色岂能常得时仍不早文章损精神何用覻天巧四时悲代谢万物惜凋藁岂知寒鑑中两鬓甚秋草东城彼诗翁学问同少小风尘世事多日月良㑹少我有一罇酒念君思共倒上浮黄金蘂送以清歌袅爲君发朱颜可以却君老于刘功曹家见杨直讲女奴弹琵琶戏作呈圣俞大絃声迟小絃促十歳娇儿弹啄木啄木不啄新生枝惟啄槎牙枯树腹花繁蔽日锁空园树老参天杳深谷不见啄木鸟但闻啄木声春风和暖百鸟语山路硗确行人行啄木飞从何处来花间叶底时丁丁林空山静啄愈响行人举头飞鸟惊娇儿身小指拨硬功曹㕔冷絃索鸣繁声急节倾四坐爲尔饮尽黄金觥杨君好雅心不俗太学官卑饭脱栗娇儿两幅青布裙三脚木牀坐调曲竒书古画不论价盛以锦囊装玉轴披圗掩卷有时倦卧听琵琶仰看屋客来唿儿旋梳洗满额花钿贴黄菊虽然可爱眉目秀无奈长饥头颈缩宛陵诗翁勿诮渠人生自足乃爲娯此儿此曲翁家无长句送陆子履学士通判宿州古人相马不相皮痩马虽痩骨法竒世无伯乐良可嗤千金市马惟市肥骐骥伏枥两耳垂夜闻秋风仰秣嘶一朝络以黄金羁旦刷呉越暮燕陲丈夫可怜憔悴时世俗庸庸皆见遗子履自少声名驰落笔文章天下知开怀吐胷不自疑世路迫窄多穽机鬓毛零落风霜摧十年江湖千首诗归来京国旧游非大笑相逢索酒巵酒酣犹能弄蛾眉山川摇落百草腓爱君不改青松枝念君明当整骖騑赠以瑶华期早归岂惟朋友相追随坐使台阁生光辉送公期得假归绛风吹积雪销太行水暖河桥杨柳芳少年𥘉仕即京国故里几归成鬓霜山行马痩春泥滑野饭天寒饧粥香留连芳物佳节过束带还来朝未央送宋次道学士赴太平州古堤老柳藏春烟桃花水下清明前江南太守见之笑击鼔揷旗催解船侍中令德冝有后学士清才方少年文章秀粹得家法笔画点缀多余妍藏书万卷复强记故事累朝能口传来居侍从乃其职逺置州郡谁谓然交游一时尽英俊车马两岸来聮翩船头朝转暮千里有酒胡不爲留连谢观文王尚书惠西京牡丹京师轻薄儿意气多豪侠争夸朱颜事年少肯慰白发将花揷尚书好事与俗殊怜我霜毛苦萧飒赠以洛阳花满盘鬪丽争竒红紫杂两京相去五百里几日驰来足何捷紫檀金粉香未吐緑蕚红苞露犹浥谓我甞爲洛阳客颇向此花曽渉猎忆昔进士𥘉登科始事相公沿吏牒河南官属尽贤俊洛城池籞相连接我时年才二十余毎到花开如蛱蝶姚黄魏红腰带鞓泼墨齐头藏緑叶鹤翎添色又其次此外虽妍犹婢妾尔来不觉三十年歳月才如熟羊胛无情草木不改色多难人生自摧拉见花了了虽旧识感物依依几抆睫念昔逢花必沽酒起坐驩唿屡倾榼而今得酒复何爲爱花绕之空百匝心衰力懒难勉彊与昔一何殊勇怯感公意厚不知报墨笔淋漓口徒嗫送朱职方提举运盐齐人谨盐筴伯者之事尔计口收其余登耗以生齿民充国亦冨粲若有条理惟非三王法儒者犹爲耻后世益不然榷夺由汉始权量自持操屑屑已甚矣穴灶如蜂房熬波销海水岂知戴白民食淡有至死物艰利愈厚令出姦随起良民䧟盗贼峻法难禁止问官得几何月课烦笞箠公私两皆然巧拙可知已英英职方郎文行粹而美连年宿与泗有政皆可纪忽来从辟书感激赴知已闵然哀逺人吐䇿献天子治国如治身四民犹四体奈何窒其一无异釱厥趾工作而商行本末相表里臣请通其流爲国扫泥滓金钱归府藏滋味饱闾里利害难先言歳月可较比盐官皆谓然丞相曰可喜适时乃爲才髙论徒谲诡夷吾苟今出未以彼易此隋堤树毶毶汴水流弥弥子行其勉旃吾党方倾耳甞新茶呈圣俞建安三千里京师三月甞新茶人情好先务取胜百物贵早相矜夸年穷腊尽春欲动蛰雷未起驱龙虵夜闻击鼔满山谷千人助叫声喊呀万木寒癈睡不醒惟有此树先萌芽乃知此爲最灵物冝其独得天地之英华终朝採摘不盈掬通犀銙小圎复窊鄙哉谷雨枪与旗多不足贵如刈麻建安太守急寄我香蒻包褁封题斜泉甘器洁天色好坐中拣择客亦嘉新香嫰色如始造不似来逺从天涯停匙侧盏试水路拭目向空看乳花可怜俗夫把金锭勐火炙背如虾蟇由来眞物有眞赏坐逢诗老频咨嗟须臾共起索酒饮何异奏雅终淫哇次韵再作吾年向老世味薄所好未衰惟饮茶建谿苦逺虽不到自少甞见闽人夸毎嗤江浙凡茗草丛生狼借惟藏虵岂如含膏入香作金饼蜿蜒两龙戏以呀其余品第亦竒絶愈小愈精皆露芽泛之白花如粉乳乍见紫面生光华手持心爱不欲碾有类弄印几成窊论功可以疗百疾轻身乆服胜胡麻我谓斯言颇过矣其实最能祛睡邪茶官贡余偶分寄地逺物新来意嘉亲烹屡酌不知厌自谓此乐眞无涯未言乆食成手颤已觉疾饥生眼花客遭水厄疲捧椀口吻无异蚀月蟇僮奴傍视疑复笑嗜好乖僻诚堪嗟更蒙酬句恠可骇儿曹助噪声哇哇乐郊诗乐郊何所乐所乐从公游三日公不出其民蹙然愁一闻车马音从者如云浮吾问郓之人无乃失业不云惟安其业然后乐其休乐郊何所有胡不考公诗有山在其东有水出逶夷有台以临望有沼以游嬉俯仰迷上下朱栏映清池草木非一种青红随四时其余虽琐屑处置各有冝乐郊何以名吾爲本其意自古贤哲人所存非一世当时偶然迹来者因不废郓非公乆留公去民孰頼此亭公所登此树公所憩俾民百年思岂取一日醉洗儿歌月晕五色如虹蜺深山勐虎夜生儿虎儿可爱光陆离开眼巳有百歩威诗翁虽老神骨秀想见娇婴目与眉木星之精爲紫气照山生玉水生犀儿翁不比他儿翁三十年名天下知材髙位下衆所惜天与此儿聊慰之翁家洗儿衆人喜不惜金钱散闾里宛陵他日见髙门车马煌煌梅氏子鸣鸠天将隂鸣鸠逐妇鸣中林鸠妇怒啼无好音天雨止鸠唿妇归鸣且喜妇不亟归唿不巳逐之其去恨不早唿不肯来固其理吾老病骨知隂晴毎愁天隂闻此声日长思睡不可得遭尔聒聒何时停衆鸟笑鸣鸠尔拙固无匹不能娶巧妇以共营家室寄巢生子四散飞一身有妇长相失夫妇之恩重太山背恩弃义须臾间心非无情不得已物有至拙诚可怜君不见人心百态巧且艰临危利害两相关朝爲亲戚暮仇敌自古常嗟交道难代鸠妇言斑然锦翼花蔟蔟雄雌相随乐不足抱雏出卵翅羽成岂料一朝还反目人言嫁鸡逐鸡飞安知嫁鸠被鸠逐古来有盛必有衰冨贵莫忘贫贱时女弃父母嫁曰归中道舍君何所之天生万物各有类谁谓鸟兽爲无知虽无仁义有情爱茍闻此言宁不悲看花呈子华内翰老虽可憎还可嗟病眼眵昏愁看花不知花开桃与李但见红白何交加春深雨露新洗濯日暖金碧相辉华浮香着物收不得含意欲吐情无涯可爱踈帘静相对最冝落日初西斜时倾赐壷共斟酌及此蜂鸟方諠譁凡花易见不足数禁籞难到堪归夸老病对此不知猒年少何用苦思家啼鸟提葫芦提葫芦不用沽羙酒宫壷日赐新拨醅老病足以扶衰朽百舌子百舌子莫道泥滑滑宫花正好愁雨来暖日方催花乱发苑树千重緑暗春珍禽綵羽自成羣花开秖惯迎黄屋鸟语𥘉惊见外人千声百啭忽飞去枝上自落红纷纷画帘隂隂隔宫烛禁漏杳杳深千门可怜枕上五更听不似滁州山里闻和圣俞唐书局后丛莽中得芸香一本之作用其韵有芸黄其华在彼衆草中清香濯晓露秀色揺春风幸依华堂隂一顾曽不蒙大雅彼君子偶来从学宫文章髙一世论议伏羣公多识由博学新篇匪雕虫唱酬烂衆作光辉发幽丛在物苟有用得时宁乆穷可嗟凡草木粪壤自青红答刘原父舎人见过后中夜酒定复追昨日所览杂记并简梅圣俞之作君子忽我顾贫家复何有虚堂来清风佳果荐浊酒简编记遗逸论议相可否欲知所书人其骨多巳朽前者旣巳然后来宁得乆所以昔人云杯行莫停手居士集卷第七熈宁五年秋七月男发等编定绍熈二年三月郡人孙谦益校正朝佐谓乐郊诗有水出逶夷夷平也伤也与逶字不类按说文逶迤斜去皃集韵委曲自得皃诗作委蛇汉书作逶蛇恐合作逶迤而蜀本建本罗氏本误作逶夷永嘉钱文子谓诗羔羊篇有委蛇字离骚载云旗之委蛇一本作逶迤一本作委移刘向九叹遵江曲之逶移盖变委作逶变蛇作迤移二字矣张衡西亰赋女娥坐而长歌声清畅而蜲蛇又以委爲蜲孙绰天台山赋旣克济于九折路威夷而脩通潘安仁金谷集诗回谿萦曲阻峻坂路威夷又尽变作威夷字皆委曲貌今作逶夷乃叅古今之变必有所据其实则平夷也右逶夷二字𥘉不必辩着此以爲轻改字画之戒送吴生我前颜回鸡冠祀上帝杨直讲女奴弹琵琶行人举头飞鸟惊盛以锦囊送公期归绛还来谢王尚书牡丹事年少复何爲力懒甞新茶三月此爲向空次韵再作岂如亦竒絶偶分寄疑复笑看花老病年少和圣俞芸香光辉答原甫见过佳果欧阳文忠公文集书简卷第七书简卷第七欧阳文忠公集一百五十与谢舎人某顿首再拜兵部学士三丈乆以多故少使不果拜状春暄尊候万福省牓至独遗圣俞岂胜嗟惋任适吕澄可过人邪堪怪圣俞失此虚名虽不害爲才士柰何平昔并游之间有以处下者今反得之覩此何由不痛恨欲作一书与胥亲及李舎人宋学士论理之又恐自有失误不欲轻发不尔何故见遗可骇可骇由是而较科埸果得士乎登进士第者果可贵乎日日与师鲁相对惊叹不巳伏承殿试考校今必已了某替人犹未至拜见未间伏惟保重因人谨附状不宣又某顿首百拜知府舎人三丈三两日毒暑尤甚不审尊候何似某昨走铃下乆溷賔馆旱暑交作晏隂方兴当君子定心静事休息之时暑夕屡烦长者其如乗余闲奉罇爼泛览水竹登临髙明欢然之适无异京洛之旧其小别者圣俞差老而脩爲穷人主人腰虽金鱼而鬓亦白矣其清兴则皆未减也临别之际感恋何胜西禅竹林又辱饯送自夜出南城凡再宿始至弊邑私门老㓜徃徃病暑正如所虑此所以眷眷门下而不候乆留者也自邓至汝隂道出田间由鉅欣桥而西秋稼甚盛时雨巳足问之乃览秀所望而脚正在陋邦然邓州界莫及也岂骑立之神憎家鸡而爱野雉乎自还县便苦俗事书记未能详悉谨拜此叙谢伏惟幸察不宣从表姪欧阳脩顿首百拜与王待制某顿首再拜运使学士子野兄春暄伏惟尊候万福自去年闰月来东郡以就禄养幸如所欲惟僻陋日益愚鄙尔在都下时子野兄舟行不克攀别其后送者还颇知留客甚欢而饮酒差多亲族皆以素羸奉忧不知其后复饮否子野善自摄犹能絶荤血甘淡薄况于酒邪一别顿尔南北阙于候问惟冀自重以慰区区不宣某顿首与李贤良某启冗事牵迫乆踈奉长者之论不知两辱过门甚媿甚媿某来日有少事湏出即今幸家居可以拂席奉俟轩盖颙企颙企不然当别拜闻贵不失约也某顿首贤良先生与曽舎人某启虽乆不相见而屡辱书及示新文甚慰瞻企今歳科埸偶滞遐举畜徳养志愈期逺到此鄙劣之望也某此幸自如山州少朋友之游日逾昬塞加之老退于旧学巳爲废失而韩子所谓终于小人之归乎因风不惜逺垂见教未良㑹间自重自重又某启奉别忽忽暑候巳深不审动履何似某昨假道于颍者本以归休之计𥘉未有涯故湏躬徃及至则弊庐地势喧静得中仍不至狭隘但易故而新稍増广之可以自足矣以是功可速就朞年挂冠之约必不愆期也甚幸甚幸昨在颍无所营爲所以少留者盖避五月上官未能免俗尔亳之佳处人所素称者徃徃过实其余不及陈颍逺甚然俯仰年歳间如传邮尔𥘉亦不以爲佳盖自便其近颍尔至此便值酷暑未能多作书相知或有见问者幸略道此意惟慎夏自爱与苏编礼某启自足下西归承有家问怱遽而行时一小子卧病方忧闷中不淂相见中间淂还蜀后所惠书及今者贤郎人至得书承尊履休康併以爲慰足下文行见推于时岂乆穷居于逺方者未相㑹间千万自爱又某启承示表本甚佳前所借谥法三卷值公私多事近方徧得披阅文字更不待愚陋称述第新法増损今别爲一书则无不可矣成一家之言吾侪喜若巳出尔谥録卷秩旣多秖欲借草本又某启多日不奉见承迁居不易𥘉闻风气不和谓小小尔昨日贤郎学士见过始知尚未康平旦夕来体中何似更冀调慎药食无由驰候专奉此又某启自以拙疾数日阙于致问不审体中何如必遂平愈孙兆药多凉古方难用于今更且参以他医爲善也专此不宣又某启数日来尊候必更痊安单药得效应且专服千万精审无求速功不欲频去咨问恐烦勌也亦不烦答简或贤郎批数字可矣与费县苏殿丞某启特承书问兼惠篆碑滁阳山泉诚爲胜絶而率然之作文鄙意近乃烦隽笔以传于逺旣喜斯亭之不朽又愧陋文莫掩感仰之抱宁复宣陈专人还谨此叙谢旧用龙尾砚一枚鳯茶一斤聊表意又某启前者辱见顾属苦多事不得少伸𣢾曲比奉诇则承巳归县矣但深怏怏也辱惠书窃审经春体气清𥙿某衰病疲惫日自彊勉未知报効不敢言劳咫尺阻阔惟多爱与渑池徐宰某启乆不得书自闻省试日望一信人至忽得所示大慰鄙怀兼喜春寒所履无恙程试赋诗极工矣䇿赡博而辩论伟然皆当在髙等人力所可爲者止于如此耳其他有命然俗言运亨者临事不惑挥翰之际能至此其亦奋发于兹时乎计此书至巳在髙第故不子细不㳄脩书白又某启真阳相别忽以及兹日月不居大祥奄及攀号擗踊五内分崩不孝罪逆苍天莫诉哀苦哀苦乆不得书日与无逸弟想望忽捧来示承在道曽感疾喜今复常又知淮水浅澁虽深欲相见但恐阻滞遂失赴官之期若于事有妨则不若且就汴流西上如淮水可行与汴不争逺近即兹来爲善贤弟在此寂寞中相伴大幸某秋凉方卜离此南北未知何适五代史昨见曽子固议今却重头改换未有了期仍作注有难传之处盖传本固未可不传本则下注尤难此须相见可论改服哀苦中忙迫偶奉接人行聊此又某启专人至辱书承官下无恙深慰示及志文甚佳无逸弟又有烦恼可哀适值有人在此志文当附去又知且权河南渑池本邑自可读书爲政何必求来府中所云冬末当至京师暂来甚善无欲弟居监中时相见焦秀才亦在太学𥙷监生恐知某碌碌于此士大夫有所论当悉以见告庻助其不及实有望也未相见多爱又某启人至辱书承官下无恙深慰深慰所云进取之道能具逹其如此夫复何患谕及富公言范文正公神道碑事当时在颍已共详定如此爲允述吕公事于范公见徳量包宇宙忠义先国家于吕公事各纪实则万世取信非如两仇相讼各过其实使后世不信以爲偏辞也大扺某之碑无情之语平冨之志嫉恶之心胜后世得此二文虽不同以此推之亦不足怪也其官序非差但略尔其后巳自解云居官之次第不书则后人不于此求官次也幸爲一一白冨公如必要换则请他别命人作尔又嘉祐元年某启县人来得书承寒凝公外体气无恙深慰深慰所寄近着尤佳论议正冝如此然着撰苟多他日更自精择少去其繁则峻㓗矣然不必勉强勉强简节之则不流畅湏待自然之至其如常冝在心也代天论旣各有篇目不必谓之代天可也某近权省得罢稍闲已有削乞洪井若果得则私便尤多况非要任求之必可得也无欲弟在太学见儿子云甚安某一向多事少暇他亦踈及门恐知铨中新制破考之事稍缓若在本州无妨亦可巳新年多爱又某启人至辱书承涖官进学无恙甚以爲慰所寄文字大佳然作文之体𥘉欲奔驰乆当収节使简重严正或时肆放以自舒勿爲一体则尽善矣某此待罪诚碌碌然期必有爲而自効士大夫见责者深是待我厚而爱之过尔敢不佩服冬寒自爱在致斋处草草与焦殿丞某启自相别无日不奉思急足辱书深所浣慰然闻不遂解名在于俗情岂不怏怏若足下素所自待与某所以奉待者岂在一得失之间但以科埸文字不得专意经术而某亦有人事今足下三数年间且可弃去科埸文字而仆亦端居无一事惟于此时可以讲训素所闻未举者过此恐彼此难得工夫也足下爲人明果以此思之亮可㳏然北首深恨闲居无人旣不能专遣人去奉招当正𥘉南归亦不爲乆别计但仰首倾望也某于哀苦中奉思诸君子此又不可言巳寒多爱又至和二年隂雨泥甚不欲频奉邀盖知请假甚艰也某恐不乆出疆欲且奉託与照管三数小子某来日遂移过髙桥宅中俟稍定叠便去般出学恐先要知仍请具此白胡先生知爲妙至时恐要人般挈请示及待令去晚间可岀即见过闲话某再拜又嘉祐元年某启知昨日巳差试官庻事便当牵率稍凉体中佳否近晚或能见过闲话少时恐遂难得暇也麤细米各二斛聊饲僮仆辈必不以轻鲜爲怪有无相通亦邻里之常事慙仄慙仄又某启以数日斋祠今早方归知曽来取药体中佳否见解牓张焘秀才巳获荐不知肯且来此过冬否秪恐他要冬课嫌小儿喧聒不然蒙益则多矣某今日在家随早晚见过闲话少时又某启今日见解牓尚疑脱漏姓名然𥘉以得失委命而进则临事自应不动于怀此孟子之勇也适归家偶早幸略见过闲话某顿首又某启数日大热不审意思如何适令发至羣牧司云已却归西冈不审何谓此中西位颇寛凉多南风甚可居至于饮食亦可取性固无形迹矣兼时得闲话请更思之勿以爲疑也谨此咨启俟报某启又某启见儿子言尊候违和岂非患腹臓邪秋后慎生冷爲佳以数日不相见甚思渇某一出参假便有人事区区加以两日复热恐彼中窄狭无事且来书院取凉无形迹也前时奉白向有䇿题彼中収得者幸爲録示或秖检得本子此中亦有人写盖人事易因循也又某数日不承问不审体中如何当渐平和但怪不见过故此奉问凡疾病不欲滞郁颇湏消息有以散释其效多于服药若能出入幸相过要人马来取至于药物亦当商榷乃尽其理谨此咨启某再拜又某启稍寒想益佳𥙿数日人事忙迫非常前夕至学舎中见狼籍可憎所以未敢便请他张秀才更俟一二日大太祝归略令洒扫兼庻事有所备縁某多故不能躬视也两日欲去报此意亦无暇作简衮衮度日公私不济一事此京师之态也某奉白又某启昨日以客多饥疲风眩发作卧不能起承示简不及时答所言张先辈但怪其登第后絶不相过余非所闻也亦欲旦夕召渠相见但以多事忽忽未暇尔今日知闻喜宴来日约其见过也又嘉祐六年某启有无相通盖爲常理更不存形迹也船不必白省主自遣人问当亦可得苏氏昆仲连名并中自前未有盛事盛事姚辟诗说请试看有长处签出示及爲无工夫细看故也又嘉祐六年承惠胡公铭兹人美德固乐爲之纪述第以文字传逺湏少储思盖寻常意思未及爲人强作多不佳也自来日巳徃併无假故直至旬休如所谕行期甚迫当且前之续可附致润州谅不爲晚也人还谨此白知小儿不安且慎调护大热难将息也又某启自相别后方欲作书遽承不疑学士有来归之命自后更欲附书则思舟行必已在道无处可附亦以不乆相见不必爲书也适得信喜来甚速且承酷热中体气清安其他皆可尽于相见也某爲今夏病暑不可胜任又得喘疾遂且在告盖衰老之态自然如此也略留来人附此草草又嘉祐六年某启自相别更不闻问近得邵学士书云已到家方喜知动静兼承所履安和实以爲慰某病衰如昨不惟任责愈难常至于劳苦亦筋骸不能支等爲可责惟早自知止犹胜彊颜以贪宠利自计非不熟但恐未得如志遂爲君子之弃而小人之归尔南方冝多有闻见不惜垂谕犹胜不知也有望有望前者胡公墓表误书陵州人当问其家爲改正歳晚寒凛以时自爱因人惠问又遽尔大热病躯殊不可当数日不相见体中佳否知已授乐清果如何来日见过家飱幸早枉歩乗午前稍凉庻几可坐也无它客姚秘校刘又某启范氏子书来并获所寄书自承赴乐清后方拜此一书审此居官下安和稍释倾想陋巷之士得以自髙于王侯者以道自贵也一从吏事便爲礼法所绳若居人下而欲有设施则世事难如人意更当屈伸取舍要于济务此非独小官自古圣贤尚以爲难所以前世一节之士以贫贱爲易守也自临县治今将及朞谅深谙此态也某甞再爲县令然遂得周逹民事兼知宦情未必不爲益某愈觉衰残齿牙摇动饮食艰难食物十常忌八九情怀益萧索物外浮荣信乎不爲吾侪得失也有名即去矣未相见间公余慎爱因人时惠问不宣某书白与王主簿某启向者深甫在京师则以俗冗不常得相见旣去又不时爲信问视其外岂非踈且慢哉然求诸中则不然也人至惠问承奉太夫人万福下情瞻慰某衰病日増殊无世间意趣近买田颍上思幅巾与二三君徃来田闾间其乐尚可终此余年尔而其势未能速去非爲之不果犹湏晚获也深甫以谓如何贤弟昨西略见尔祁寒更乞自爱又某启累日以圣节诸事区区未得祗候大热不审体气如何来日见过家飱庻得接清论少时幸早垂访也专此咨启不宣某再拜深甫先辈常君未及作书续得驰问因见爲伸意千万千万又某启人至辱示借书并领昨日少奉清论开沃无限嗽良减否师鲁文略读一二篇令人感涕碑并集録皆纳去某又上与姚编礼某顿首闲居絶无人使又不欲频烦郡中借人所以乆不作书上杜公然哀苦中无限瞻依也因请见爲多道哀恳希文得美谥虽无墓志亦可况是冨公作必不泯昧脩亦续后爲他作神道碑中怀亦自有千万端事待要舒冩极不惮作也只是劣性刚𥚹平生喫人一句言语不得居丧犯礼名敎所重况更有纎毫譬如闲事亦常不欲人拟议况此乎然而不失爲他纪述只是迟着十五箇月尔此文出来任他姧邪谤议近我不得也要得挺然自立彻头须歩歩作把道理事任人道过当方得恰好杜公爱贤乐善急欲范公事迹彰着耳因侍坐亦略道其所以但言所以迟作者本要言语无屈准备仇家争理尔如此须先自执道理也余事不必云云背碑子极奉烦多荷多荷因见杜賛善託问实録不必封但只恁寄来此中程判官亦爲伸谢将书来后信有书去某再拜又某启专人辱书承守道爲学自如甚善见谕绍巖事止于如此则又何言君子之言必诚诚乆必见凡有诸中未有不形于外者惟当以乆见吾子之诚尔礼记杂乱之书能如此指擿其缪其功施后世无穷非止効俗儒着述求一时之名也然其中好语合于圣人者多但当去其泰甚者尔更冝慎重如坊记一篇难破请更思之然遇所见但且论次不惜録示与王几道某顿首白几道先辈足下段氏家人至蒙示书及诗并子聦圣俞书与诗后于东山处又见诗何其勤而周也圣俞得诗大喜自谓党助渐炽又得一豪者然微有饥态几道未甞爲此诗落意便尔清逺自古善吟者益精益穷何不戒也间别后事自彦国去后患一肿疽二十余日不能歩履甚苦之时惟圣俞一来相问临清之欢何可得邪师鲁巳有召不冝更俟嫁女几道与彦国冝督以来走明日就试恐要知之惠诗未暇答以此也答孔嗣宗字伯绍河南人皇祐元年某启辱书甚善尹君志文前所辨释详矣某于师鲁岂有所惜而待门生亲友勤勤然以书之邪幸无他疑也余俟他时相见可道不欲忉忉于笔墨加察加察某再拜又东方学生皆自石守道诱倡此人专以教学爲巳任于东诸生有大功与师鲁同时人也亦负谤而死若言师鲁倡道则当举天下言之石遂见掩于义可乎若分限方域而言之则不茍故此事难言之也察之与尹材墓铭刻石时首尾更不要留官衔题目及撰人书人刻字人等姓名秖依此冩晋以前碑皆不着撰人姓名此古人有深意况乆逺自知篆盖秖着尹师鲁墓四字与蔡交某启人至辱书感尉何巳且承春序履况清休范公襄事脩以孤苦哀困中杜门郊外殊不知端息情礼都阙但得淮西寄到志铭岂任感涕文正平生忠义道德之光见于志谥为信万世亦足慰也神刻谨如所谕敢不尽心某忝以拙讷获铭当世仁贤多矣如此文复何所让但以礼制为重亦不迟年歳中贵万全无他议也悉察悉察述梦后序更当勘㝷史传续报然亦当慎文正所虑至深某亦疑其有意不用此篇果如所料矣试期不逺伫奉贺加爱加爱某再拜答曽舍人某自归里舍以杜门罕接人事少便奉书中间甞见运盐王郎中得问动静兼承传诲近又闻曽少违和急足至辱书喜遂已康𥙿甚慰甚慰某秋冬来目足粗可勉强苐渇淋不少减老年衰病常理不足怪也余在别纸某白见谕乞颍且止亦佳此时尤冝安静为得理也惠碑文皆佳多荷多荷常笔百枚表信不罪不罪又辱示为人后议笔力雄赡固不待称賛而引经据古明白详尽虽使聋盲者得之可以释然矣父子三纲人道之太学者乆废而不讲缙绅士大夫安于习见闾阎俚巷过房养子乞丐异姓之类遂欲讳其父母方羣口諠譁之际虽有正论人不暇听非着之文章以要于乆逺谓难以口舌一日争也斯文所期者逺而所𥙷者大固不当以示常人皆如来谕也某亦有一二论述未能若斯文之曲尽然亦非有识之士未甞出也闲居乏人冩録湏相见可扬榷而论也自去年至蔡遂絶不作诗中间惟有答韩邵二公应用之作不足采惟续思颍十余篇是青州以前者并传记皆石本今纳上自归颍它文字亦絶笔不作恐知恐知青州十余篇乱道为说道上石彼近必见矣书简卷第七与王待制子野兄舟行攀别自摄与焦殿丞第十一帖不必白与姚编礼第二帖不惜録示与孔嗣宗第一帖尹君然以忉忉第二帖若言不苟欧阳文忠公文集表奏书启四六集卷第七表奏书启四六集卷第七欧阳文忠公集九十六与晏相公书春暄伏惟相公合下动止万福脩伏念曩者相公始掌贡举脩以进士而𬒳选抡及当钧衡又以諌官而蒙奖擢出门馆不爲不旧受恩知不谓不深然而足迹不及于賔阶书问不通于执事岂非飘流之质愈逺而弥踈孤拙之心易危而多畏动常得咎举輙累人政于退藏非止自便今者偶因天幸得请郡符问遗老之所思流风未逺瞻大邦之爲殿接壤相交因得自伸恳悃之诚庻㡬少赎旷怠之责伏惟相公朝廷元老学者宗师尚屈蕃宣行膺圗任伏惟上爲邦国倍保寝兴企望旌麾无任激切答胡秀才启脩启窃以考行选贤故人皆脩徳而自厚论才较艺则下或衒巳而忘廉诚诱养之道殊致进趋之势异寖乆之俗益薄恶而可嗟习见爲常遂安恬而不恠伏以秀才学优坟史词冨文章能力行以自强方韫藏而待价岂期误举遂尔遗材惟贤食之不家顾良时之难得譬夫饿者虽耻嗟来因而无言亦将不及旣一慙之莫忍遂两讼以交兴逮乎究穷果自明白矧朝廷之选士惟寒俊之是先虽尔𥘉屯理将后得必也涖官学古爲政临民当狱讼而平心视斯爲戒利公家而忘巳効此必争苟终身之不回虽一眚之何患如此则圭璧之玷犹或可磨日月之更其将皆仰至于较定能否明辨是非形长者岂度之私貌妍者非鉴之恵但惭浅识惟竭至公渔者让泉思古人而莫见私门受谢亦鄙志之不爲辞副枢宻与两府书右脩启伏奉制命特授依前官充枢宻副使者闻命若惊抚躬无措伏念脩禀生孤苦赋性拙踈才不足以适时少本无于逺志早迫逮亲之禄学爲应用之文而自叨尘侍从之聮荏苒歳月之积𥘉无实効少𥙷明时中𬒳谤谗固多忧而速老素非强力加困病以成衰白首禁林厚颜时彦方欲自请江湖之上渐谋田亩之归屡沥危诚未蒙恩许敢希圣选登贰枢庭夙夕内循俯仰惟惧巳形恳奏期必寝停伏望昭文相公借以闵怜察其悃迫幸因对见特爲开陈俾遂牢辞庻安常分谨奉状披闻又谢两府书此者叨膺圣选俾贰枢庭涣命巳行循涯匪称伏念脩学非臻奥才不逮中仰属昌期猥尘膴仕抱孤忠而自许顾独立之易危窃比古人毎常嗟其选懦有志当世徒自愧于衰遟虽䇿厉之愈勤信技能之奚取乆尸厚禄进无𥙷于髙明屡乞方州冀渐谋于退缩敢期误宠缪及匪才此盖伏遇昭文相公叶賛大猷翊宣元化爲时柱石持物权衡急于甄才过及庸品第坚一节力勉不能上酬聦睿之知次答陶镕之赐谢参政与两府书宠兼忧而并至恩与责以俱深叩让靡从抚循无措伏念脩禀生孤懦赋识迂愚力微非致逺之才学陋无适时之用徒縁士类早借称扬幸㑹圣时过加奖擢旣叨尘于侍从遂窃与于谋谟待罪枢庭顾无分而可録备贠政府用累日以叙升岂惟致冦之虞奚逭旷官之诮此盖某官心存体国道广济时谓庻政之交修必群材之博取误加品目俾玷光灵虽冥拙之无知岂忘感励苟疲驽之可䇿尚冀㳙尘鄙讷之诚敷陈罔罄回池州吕侍读谢到任书伏承祗奉明恩巳临善治虽未充于士望聊有渐于复亨深虑危心君子固甞多难处穷与否昔贤因以知人矧逺器之莫量伫华涂之归践过承谦挹曲损谕言感愧之诚敷宣罔旣春和在候福履増休英宗覃恩转官回前两府贺书叨膺涣渥叙进官聮祗荷恩荣岂任战惧伏念某识非周物学不逮人蒙先帝之误知自诸生而奖擢乆尘侍从蔑着声猷不图衰病之龄进备政机之贰幸乆安于无事容充位以素餐未知报国之方遽结遗弓之恨属皇明之继照均庆万邦发大号以惟新推恩一切致兹滥及莫获恳辞内省庸虚实虞颠覆此盖某官爲时元老恊徳一心言成华衮之文志乐菁莪之育素加品目遂至叨踰方怀感励之私遽辱诲存之枉佩铭悚愧交集襟灵回文相公辞起复使相判河南书伏承光奉制书起从哀次未皇驰贺特辱贻函伏惟留守太师相公望重搢绅道髙巖庙出处之际系中外之重轻弛张有冝兼将相之文武蔚爲元老东在先朝虽孝性之隆专守经而执礼而权时之制或以义而断恩副圣君仄席之思见忠臣许国之急谅难遵于固避幸勉屈于至情脩方与苍生同兹引领遽烦诲谕但极感悰回冨相公辞枢宻使书此者伏审光膺制命登賛国机涣号始行群情胥恱伏惟枢宻相公搢绅旧徳社稷元勲维石巖然朝廷以爲轻重长城隐若中外系其安危向由执礼以居忧重于至性之难夺圣君仄席而劳想枢庭虚位以待贤自闻召节之来归故虽行路而相庆矧惟庸昧早辱知怜幸陪副贰之聮得企光尘之未頼庇冀逃于罪戾望赐有过于苍黔敢谓谦撝例贻诲翰罔知承命但极感悰又回冨相公谢书伏承显奉制书茂膺宠数伏惟欢庆伏惟枢宻太师相公学优孔孟道协臯夔屏于万邦申伯之兼文武秉乎一徳仲山之不刚柔嘉谋早着于先朝时望乆隆于巖石属嗣圣继明之始乃宵衣讲治之𥘉首速兀臣来还宰席三接之际群心以安出纳枢机虽爲于要任调和鼎鼐当正于鸿钧始塞舆谈实非私论敢期谦眷曲示诲函旣深抃跃之诚复积悚铭之抱回郑钱一舎人谢新除书伏承显奉制恩陞华禁掖允膺圣选式协舆谈朝廷之体尊严王者之居渊黙徳泽宣布必使入人心之深号令发挥而能鼓天下之动惟是代言之任实资博古之英伏惟某官履行敦方材猷敏茂蔼一郷之佳誉掩衆俊以名科通逹古今固巳优游于儒学出入侍从是冝顾问于清间果𬒳佥俞并司典训竦万方之视听追三代之文章遂陞荣涂益奋贤业共庆得人之盛方深窃抃之私遽辱谦撝特贻诲翰感铭之素敷叙奚殚回皇子辞使相封淮阳郡王书伏承光奉制书峻膺宠数伏惟驩庆窃以命官有秩正上下之等威制礼縁情以亲踈而隆杀惟是国家之旧典盖推天下之至公郡王相公识禀诚明学穷原本笃于乐善因天性之自然举必有仪秉君子之常徳地崇冢嗣望着宗英兼陞将相之荣显𬒳山川之钖有光典册允叶朝佥岂谓仁私曲贻诲翰感铭之素敷𫐠奚殚与安抚宻学启伏自安抚宻学显奉宠灵出分寄任边甿𬒳徳蔚兴𥜗袴之謡宸眷倚材隐若金汤之固实借威名之重即畴勲绩之华入践廊庙之崇以副搢绅之望祁寒在候福履凝休瞻颂倾䖍罔殚庸鄙贺延州程太尉加节度使再任启伏审赐节中宸建侯鉅屏伏惟庆慰恭惟太尉阁下刚明禀哲纯一端诚嘉猷夙着于本朝韪望尤先于旧徳乆郁巖廊之用屡淹藩翰之居惟关陜之一方苦干戈而累歳用兵之后疲伤尤急于抚绥难信之盟丑黠冝先于经制是膺帝眷寔允朝佥大纛髙牙虽暂烦于节度鸿钧元鼎行即俟于登庸乃公议之乆然匪私情之独祷春阳式序幕府肇开伏惟上爲邦家精调寝膳转吏部侍郎回谢亲工书祗膺涣渥交积兢惭伏念某学问不强颛蒙自守流离当世而寡合幸㑹先朝之误知抜自衆人俾参国论而属承祧嗣庆布治惟新以圣主而责愚臣方怀惕惧假小人而乘大器岂不隮颠故当成命之𥘉行屡竭愚诚而必请而君恩至笃天听莫回此盖某官借以余光致兹冒宠仍贻诲翰曲赐褒扬感佩之私敷陈罔既回颍王书右脩启伏承显膺帝制荣启国封伏惟欢庆某官宇量闳深机神敏悟玉质非由于追琢天姿自发于纯明徳盛地尊乃王家之屏卫色温言厉爲宗籍之表仪顾惟爵秩之崇实系朝廷之体真王钖号盖遵有国之彛章宠命始行方惬至公之舆议岂期谦挹曲示诲函感戢之私欣瞻併集贺颍王书右某启伏承显颁帝制荣启国封伏惟欢庆某官纯茂凝姿温仁秉哲济之学问而以广其业履夫崇髙而能守以谦蔚然徳誉之隆式是宗藩之列遂膺典册进位真王胙之土以建邦实资亲屏爵于朝而示衆盖匪私恩方宠命之𥘉行听佥言而惟允莫遑伸庆徒积忻瞻回宋相公谢除司空致仕书右脩启伏承显奉制书入膺召节遂谐归政之请兼陞论道之崇伏惟庆慰司空相公道觉天民学臻圣域两朝硕望文武兼资四海具瞻搢绅取法虽欲优游于进退实系轻重于朝廷矧𥘉政之日新方任人而图旧所以奏封累上眷遇弥隆终于雅志之重违难徇舆情之所惜耸髙风以励媮俗介眉寿而膺百祥若贤若愚以荣以祝况惟庸懦早荷知怜方深欣颂之私遽辱诲存之厚感铭之至敷叙奚周回文相公谢服阕入觐书右某启伏承荣奉制恩显膺宠典伏惟庆慰恭惟相公道兼文武功着鼎彞言行搢绅之表仪出入朝廷之轻重自执至情而不夺勉从制礼之难逾爰𬒳徽章趋召节介圭来觐方优体貌之隆前席嘉谋即正弼谐之任实系士夫之素论岂惟朽拙之焉依敢谓谦撝特贻诲翰感铭之至忻抃交深又回文相公服除迁侍中移判永兴书右脩启窃承显奉制恩荐膺宠拜伏惟欢庆恭惟太师侍中器深宏逹业茂经纶弛张文武之才出入将相之任而日者来觐冕旒之邃喜闻履舄之声从容话言固多仁者之利体貌耆哲是惟先帝之臣冝加异数之优以爲一靣之重虽方劳于忧頋借有素之威名然而患轻四支不足爬搔于虮虱坐制万里理当根本于朝廷即期廊庙之来归始慰士夫之素望过蒙谦挹曲示诲言趋賔戺以无由积感悰而徒切又回文相公辞避枢密使启古脩启此者伏承显膺制命首賛枢庭伏惟某官业茂两朝望崇百辟向自入亲法座欣体貌于元勲出抚西师借威名于犷俗然而筹谋当出于帷幄根本固在于朝廷果兹煖席之未遑已𬒳追锋之迅召扬庭诞告方喜动于朝绅仄席来仪固渇闻于嘉话窃承谦挹尚欲逡廵敢谓不遗亦贻善诲即期前贺但切感铭回杭州蔡端明谢到任书右脩启伏承出领要藩巳谐礼上伏惟欢庆某官刚毅体仁粹明迪哲直道信于中外髙风凛乎搢绅顷烦持橐之清资盖頼冨民之余术经纶之业蓄素藴以未施偃息于藩邈沖懐而自逺虽重违于诚请实深郁于舆情谅煖席之未遑即追锋而迅召遂登大用顾匪私言寒律向严神襟善啬瞻凝感着交集悰灵曰吴侍郎辞副枢书右脩伏承显奉制恩宠陞枢近伏惟某官材兼文武业茂臯䕫左右帷幄之谋谟出入朝廷之轻重自丁至戚暂解繁机执䘮礼以过哀虽君命而难夺祥琴甫御召节甚严尚少郁于登庸姑复还于旧物光辅一人之新政式副四海之具瞻敢谓谦撝曲贻诲翰方属卧漳之告莫伸贺厦之诚感抃之私敷陈罔旣回谏院傅龙图攀违书脩猥以非才乆窃重任报効𥘉无于毫发怨仇巳积于丘山近蒙睿恩曲徇诚请与之近郡俾养衰年荷圣主之保全頼公朝之议论俾获奉身而退方怀去徳之思谏院龙图舎人深闵孤危特迂诲翰意爱勤甚有踰平时风义凛然可激薄俗仰止门仞莫遑叙违铭之肌肤永以佩赐瞻依之恳敷道奚周亳州到任谢两府书脩此者祗荷朝恩出分郡寄退循忝冒徒积兢惭伏念脩学知行已而智不周身才匪适时而任参大政用过其量危而必颠乃物理之冝然偶天幸而获免昨以怨仇并作谗谤交兴盖逢尧舜之聦明方与夔龙而左右讲新至治销伏狂邪而市虎之言虽惊于衆听投豺之恶遽屏于逺方得逃九死于非辜实荷更生之大赐今者特蒙睿眷深察孤忠乐土近藩巳曲从于私欲清资显秩仍过窃于宠灵舍衰疲勉强之劳就空旷逍遥之适然而坐思𥙷报叹心存而愿违却视风波犹寝惊而梦噩顾获全身而至此岂非宰物之深功仰佩恩私但铭肌骨载念脩以至愚之朴陋蹈可畏之危机徇物从时旣昧自容之计拂衣逺去又无先见之明惟贪得于暮年致以身而取辱而识虽不早悔尚可追至于缉风雨之敝庐治松菊之三迳少假歳年之顷即爲田畒之人固将追野老而行歌永陶圣化恃仁人之在上必保余生尚有斯诚犹烦再造炎歊方盛机务至繁上爲庙朝精调寝膳瞻依之恳敷述奚周回颍州通判杨虞部书脩启兹者赴郡假涂乆留賔次过承眷与日接宴言遽此睽违实増感恋但以柅车之始视职方𥘉虽云陋邦粗有人事加以大暑遂成病躯旦夕之间方思布𣢾急遽之至先以恵音且承别来福履清胜脩以衰朽得此退藏如夙昔之所闻皆少过于其实惟寂寞之爲乐湏渐乆而益佳余非悉谈更冀多爱回西京留守韩侍郎书右脩启此者祗荷朝恩出分郡寄顾惟庸妄早乏声猷才非经济之谋位玷光华之宠进陪国论无𥙷于休明动触祸机可嗤于朴戆頼圣神之烛理获终始以保全许解要权俾逃重责仍分善地以养衰龄留守龙图侍郎清徳镇浮纯诚接物曲敦故旧不我鄙遗逺形诲奖之言以慰孤危之迹嗟时乆薄孰爲金石之交因歳大寒方见松筠之色凛然髙谊可激媮风永佩恩私但铭肌骨晤言未遂溽暑方隆更冀珍调以符瞻咏回寳文吕内翰书右脩启兹者伏承寳文内翰𬒳召禁林升华内阁仰惟道徳名望之老乆淹言语侍从之流以望之之忠诚兼孔光之慎宻岂止典谟润色朝廷遂变于斯文固巳朝夕论思天下获受其隂赐虽未正秉钧之任而姑副仄席之求凡在搢绅皆同庆抃况于庸鄙最荷知怜而多病早衰思乞骸而巳乆因闲成懒顾与世而益踈岂无向慕之私殊阙寝兴之问敢期恵眷先辱诲言世路多虞方叹风波之恶歳寒巳甚始知松柏之心感慰之深敷陈奚旣清霜戒候内直方严惟冀珎调以符瞻咏贺枢宻使吕太傅书右脩启伏承显膺宠典登进枢庭成命始行与言佥允伏惟某官存诚直谅蹈道中和学臻三代之英世济八人之羙论思献纳巳多𥙷益之勤谟明弼谐乆韫经纶之业三朝眷遇一徳老成尚虚黄阁之居姑正紫枢之位坐筹帷幄方资制胜之谋正席钧台始慰具瞻之望顾惟衰朽早辱知怜惟与苍黔同深庆抃贺韩相公罢相转司徒两镇节度使判相州书右脩启伏审荣𬒳恩俞勉从恳请极便蕃之宠命均休逸于名邦伏惟司徒侍中诚明发挥徳业乆大三朝顾遇百辟表仪挺金石之纯诚当国家之大事上所取信有疑决于元龟民之具瞻爲望重于九鼎属圣神之嗣统方毗倚于老成而功髙不居志确难夺爰併推于异数用显答于元勲孰不秉旄讵有兼持于双节昔甞衣锦今而盛服于九章极古今儒者之至荣保进退君子之全徳顾惟庸懦乆辱知怜聆诞告之颁行极私诚之窃抃隆寒戒候大斾启行伏惟上爲庙朝精调寝膳倾依瞻颂笔舌奚殚回青州吴资政书右脩启伏承光𬒳制恩出临藩服斯民之幸将蒙岂弟之仁有识所嗟共惜忠贤之去伏惟资政侍郎智周物表性自诚明学穷仁义之本原识逹古今之治乱匪躬之操出入三朝秉心不回进退一徳方圣神之嗣统頼耆哲以倚衡送往事居其勤亦至沃心造膝爲益已多毅然君子之刚卓尔大臣之节信于中外明若丹青虽就逸均劳暂倚殿邦之重而用人图旧谅难煖席之安顾惟衰退之踪终託光辉之末隆寒戒候大斾启行上爲庙朝精调寝膳回陈州王宻学贺冬书右脩启天心来复七日之亨有𥘉阳气潜萌万物之生以此兹谓履长之庆冝膺多福之祥伏惟某官性禀纯诚识穷至韫讲明道徳是惟旧学之臣启沃谋猷蔚有嘉言之话暂遂偃藩之便巳劳侧席之思即膺图任之求庸慰具瞻之望顾慙衰朽方卜退藏自期田畒之获安惟幸仁人之在上倾依祝咏交集悰灵回谏院吴舎人书右脩启伏承光奉制恩入司书命得人爲盛舆颂同欣伏惟某官器禀纯明道探渊藴清名峻望独映于一时硕学髙文素推于群彦果𬒳上心之柬进膺宠命之华红药飜阶直禁垣之清切紫荷持橐陪法从以雍容文章追三代之风号令警四方之听允归鸿笔増重本朝頋惟衰朽之退藏方与搢绅而窃抃岂期谦眷特枉诲函感服之私敷言罔旣与开封知府吕内翰启伏自某官辍从迩列暂领陪藩窃顾愚蒙获兹庇頼载惟孤拙毎荷优容积于佩徳之诚无异遗民之爱恭惟入趋宸扆荣署天畿仰匪日以政成即畴贤而柄用始兹歊溽冝乃髙明伏惟上爲邦家精调寝膳回王先軰谢赐及第书某启伏审先辈显承严召明试雄文立若堵墻骇笔端之洒落程之衡石留帝览以称嗟遂膺赐第之荣式副求贤之意讲明仁义之奥乆以充中发挥徳业之光实从兹始凡居交旧孰不欣愉雅眷不忘恵音斯及其爲铭佩难罄敷宣谢判大名府韩侍中恵书启右脩启伏念东秦僻处在海一涯全魏相望遡风千里特枉恵音之问实惟眷与之私兼承镇抚之余克集休祥之祐伏惟某官道优文武业茂臯夔爲百辟之表仪首三朝之勲徳从容进退虽不有于成功出入勤劳实未忘于忧国顷遂便藩之请岂遑煖席之安属北州大震之灾加仍歳荐饥之后流亡殍踣民未复于故居招辑绥来上方倚于元老岂不少烦于思虑夫何暇頋于衰残乃知才大经纶固多余𥙿契敦道义夐出常情辱知己之旣深輙忘言于叙感统临寄重炎燠时繁更祈上爲邦家精调寝餗即还大用均福群黎蕞尔孤生但同舆颂回宫教丘寺丞书右脩启不聆嘉话忽已再朞晚节无堪乆思归于南畒上恩未忍犹复委于东州但谋屏迹以深藏敢冀时髦之枉頋逺贻诲问寔慰病衰示之进退之方励以始终之节爱人不茍知君子之用心服义甚髙俾懦夫之有立仰衔眷与徒极佩铭载嗟疾恙之攻兼以年龄之迫虽请缨自効岂不窃慕于功名而伏枥已疲第恐难胜于鞭䇿未期披𣢾徒以倾驰暑伏方炎襟灵善啬区区之恳敷布奚殚回李舎人书右脩启此者伏承显膺宠命入直禁垣台阁登贤搢绅共庆舎人器涵闳逺徳藴纯深讲仁义之渊源极天人之精祲备言语侍从之列承清间顾问之荣时望蔚然舆谈乆属果𬒳上心之柬进司书命之严惟帝制之坦明必训辞之深厚金相玉振焕三代之文章雷动风行警四方之耳目遂归鸿笔増重本朝顾惟衰病之余敢辱眷勤之贶遽先恵问益认撝谦感服欣愉敷陈罔旣贺王相公拜相启伏审荣膺帝制显正台司伏惟庆慰伏以史馆相公诚明禀粹精祲穷微髙歩儒林着三朝甚重之望晚登文陛当万乗非常之知论道黄扉沃心黼扆果𬒳往谐之命遂膺爰立之求左右谋谟方切倚衡之任搢绅中外益崇巖石之瞻窃顾病衰恪居官守莫陪班谒徒用驰诚春序布和政机惟宻伏惟上爲邦国精调寝兴欣抃之诚叙陈罔旣致仕谢两府书某启此者获解郡章许归田畒荷圣君之念旧越常典以推恩内自省循惟知感涕伏念某猥以一介之贱幸㑹千龄之期学业素荒早接俊游之末谋谟无取晚陪国论之余讫于报効之蔑闻徒蹈危机之可畏而年龄遟暮疾病侵攻乃以难强之筋骸坐尸踰分之荣禄自陈恳悃颇歴歳时犹蒙上之哀怜乆乃赐其开可奉身而去怅负国之巳多受宠至优但扪心而自愧此盖伏遇某官权衡万物佐佑三朝思辅治于和平务敦行于仁厚不遗故旧期俗革于媮风过借宠光俾民知于爱老致兹涣渥併及衰残巳自屏于明时惟永藏于大赐代辞胥学士启某闻驽蹇之材虽谢终恋于故轩颉颃之羽方归尚怀于广厦何则物由时制质以愿违瞻后来以不遑岂卑飞而自适矧在最灵之品优叨再造之仁拘文宪以难踰舍藩墻而轻去翩如秋蔕临一水以将归䨴若晨霞与孤舟而遂往恩渥山积感绪丝棼窃念某材实懦庸识惟黭浅谬偷生于人壤获遘幸于王涂弓冶传家耒耜遵业甞畏圈牢之诮乐闻诗礼之言逮过弱龄粗坚苦节且亲闱就养宦路随方西走巴賨南浮江澨登稽山而访古学谢前良历劒坂以刋铭文慙往哲何甞不跋清徽于朝闼咏鸿藻于圣门丈席是依寸晷惟竞仅偕重刻之技终无老成之风性旣愚而不移齿及壮而自愓幸遘当阳求士上哲持衡勉趋翰墨之埸滥齿孝廉之举𫀆纷纷而若雪志凛凛以怀霜鉴本无私敢逃于蚩鄙材非有备遽荷于甄収玷妙简以惟精抚微生而何幸洎春闱之较艺叨云陛以䇿名山木呈材自选抡而爲器冶金効用荷镕造以成功进匪时来幸由恩假自此从风宦牒授任选台俾外掌于司刑寻参荥于军幕幸涖熈熈之壤姑随冉冉之趋若乃民命所矜在一成而致慎宪条具设知五听之惟难允非干明曷副钦恤而某身专吏局世匪法家象斗之制斯严肇闻甲令磔䑕之能素寡举乏片言矧乎人有刻木之嫌口擅铄金之利或行如黠虏或巧过腾猿居多纳履之防愿奉酌泉之戒事机匪一识局难周惟旷㢮之是忧在宪章而可惧弱羽未沈于泥滓福星聚列于珠躔幸遇某官京辅移辕军牙涖政金鳌虚署乆稽上笏之荣银兎分符寔重专车之任抚治纲之大振使讼牒以寖销茂草鞠扉甘棠蔽坐不谓斗筲之役载依旌棨之门荣立府庭恪奉条教卿云之䕃虽广润及于纎荆冬日之爱至髙恵先于一物降包荒之大体示含垢之深仁赐以雍容优其颜色甞与言于麈柄许献技于铃斋曲矜蹇蹇之躯过损循循之诱重念某襟灵不爽道艺非优自窃吹于秀科颇空食于官舎甞欲温故于案几之暇励力于歳月之余冀少益于颛愚庻上禆于亨遇而寡闻自任扞格奚胜学圃遂荒整一经而不治文绪难绎惧弥日而无成露狂狷以居多黩聦明而爲甚断无他技动乏所长徒祗事于麾旄固无施于尘露岂谓伏蒙某官恢山薮之量纳菲葑之言回掩疵瑕荐加题品襃采一介靡遗五管之微甄拔下流有过衆人之遇举空踈之器爰定品于优长饰闇弱之姿将类能于开敏矜其拙効嘉乃妄庸上辱哲明曲形表荐且俾预官聮于毂下参器使于民间苟检操之有渝引简书而共守所念名编桂籍已尘玷于大猷迹厠金台复叨居于始赏恩踰素望理迈常均永怀肉骨之私宁止捐躯之报方幸辉光末运使节少留愿旅翮之有依适谐栖集何飞蓬之易转遽至飘离俄及戍期倐辞藩岳结课蔑闻于最赋省躬幸免于常刑𥘉履有光优慈是頼而自解曹符而退处终歳律以寓居荷眷待以特殊沐霑濡之至泽越后筵之礼分接右席之賔仪置酒梁园㡬逢于羙景观容相圃屡奉于清欢给舳舻以备行假舆台而𥙷乏士林増耀民巷改观今则巳揆良辰将还旧荜建乐郊而去徳恋大幕以销魂行当闻优诏于涂中候归艎于日下瀛洲祕局式瞻侍从之班温树近司永託陶镕之造愿趋槐府获效蓬心揽涕叙诚陨首誓报卑情无任代人辞官状温辞甫及渥命骈臻窃用退思匪遑祗受伏念某本以孤宦託于盛时专室之性甚愚外廷之游粗足寅縁圣奖宠滥朝荣属潜邸之署官首膺表擢陪学黉之讲道无所发明旋预政机益承恩纪钦纉图而布庆亚司㑹以名官隘薄奚胜深惧覆于公餗毫分未报自愧食于土毛而乃曲𬒳宸慈骤隆礼秩旣褒异于邦爵复登贰于天官震悸来并墨无措已陈车府之奏冀息郷校之讥方听俞音尚希旧贯伏望某官念庸识鉴谅危衷享其所冝勿使其进冒诚有所诉特示于保全获追寝于恩章实有依于徳䕃上李学士启二首某猥䇿草茅之愚近膺寒素之目㳂宦牒而便道许以过家入里门而下趋遂兹税鞅想孤生之弱植早自困于无津窃希上国之并游偶以诸生而着録乆弹镡于外舎託推毂于名卿然而㤗机后门最嗟于晚出兰台雅聚本格于清流某官躧履起迎一顾増价借以左右之誉视如子姓之亲辱谢公之齿牙怜其未立经平子之题目时不敢更遂慿外奖之华获致荣阶之渐仰衔殊遇隂誓铭藏至于当便坐而执经对诸公而隷笔闻麈尾之余论入于耳而不忘得师门之一言书诸绅而故在越流离于下国怅洵逺于崇闳在隂鲜欢歳峥嵘而倐尽逃虚旣乆音謦咳而不闻逖仰堕鳣之庭岂胜疲马之恋同前某启伏自学士𬒳渥帝宸跻荣史局甞贡跃螽之恳谅尘隐几之观然而偃宣父之风草蔕何胜于余煖望长安之日葵心愈属于爱辉计六气之顺调降百祥而穰简恭以学士星奎禀粹玉镇凝华敏学兼该复一变而归乎道羙文鼔动导元气而洩其和自丁千载以亲逢出协五灵而瑞圣当天下之第一非公甚明今加以代字辞官唘𥘉似爲晏元献作徐考官职则又不然或是他人之文李学士二篇据蔡康祖跋云王铚性之搜求文忠公遗文已多某复于家藏李邯郸録遗中得此启状按公天圣八年登科淑已爲史馆检讨寻迁直集贤院于公爲先进逮景祐三年公贬夷陵淑在翰林以书附递问五代史公巽辞答之则𥘉第或曽投启但公后来奏䟽极口诋淑今第一启乃有沿牒过家并子姓师门等语与公出处交际殊不相应吉绵本旣已収入姑存之回颍州吕侍读逺迎状右某启某此者误恩擢任嗟癃病之不堪危恳力辞蒙睿慈之垂闵许从易地俾养衰龄方趋便道之行适遂过家之乐敢期雅眷逺辱恵音虽瞻𣢾之尚遥若话言之已接倾驰之素欣感交深谨奉状谢与颍州吕侍读贺冬状右某启伏以七日告期候天阳之来复百祥佑徳冝君子之承休知府侍读侍郎经济嘉谟论思硕望宣风抚俗一方式借于镇临献可告猷三接伫升于近宻属迎长之届旦当受社于无疆颂咏倾勤敷宣罔旣谨奉状贺伏惟照察谨状右公熈宁三年改知蔡州与吕正献公二状今载吕公五州録公甞典数郡凡应用之文如颁历恤刑贺正贺冬歳歳皆当上表而集中才见一二至于监司邻郡往复书启亦仅有之按苏丞相跋公帖谓南京幕府二年府事外章奏书䟽悉以见託然则公委人代作者固多此二状未知出公手与否姑存之谢张先辈启早者公歩至伏蒙以七言雅什一篇爲赠者承命之辱拜赐甚嘉亟沦心而玩辞殆惊魂之去体伏以秀才即先辈象舆禀异庙琏凝姿服懿行以弸中腾借华而冒逺游圣门而入其阈洞际天人之交塞艺圃而漱其芳猎取菁英之妙目叨一日之雅巳服百人之豪方育贤而在阿乆俟时而踠足第一郷之品推月旦之羙评游诸公之门有名卿之躧履而乃过存庸妄之品曲借交游之光采箕斗之虚名靡责其实谓糠秕之无用偶置于前特迂梦草之余妍摛冩阳春之雅曲加华衮之一字宠示荣褒鬻珍髢于九戎委之非所矧复警辞猋骇峭格锋生挫万物以挥毫入无间而抽祕荡荡黙黙而满坑满谷雅韵迭扬郁郁纷纷而非雾非烟文华炳发属苦中于清圣方卧叹于酸痟倐骇无因而至前不醉爲之而彊起病酲都释䬃若清风之袭人䌷绎并辉永订至珍之藏衍顾迫持于归鞅惭弗获于披风恭佩之私谈非终悉回发运主客启伏审显膺宠命荣緫使权伏惟庆慰恭以某官才猷经世问望光朝资敏议以通微竭精诚而济务自居漕职克迈官能九年之储已丰于茂最三载考绩遽𬒳于陟明重膺柬注之求奚测亨腾之执幸依使部致辱诲函铭佩欣祈併交悰悃与辛郎中启右某此者得请便亲署官近郡始临旧府邈想清风依听讼之甘棠余音可爱歩飞觞之月榭遗址尚存其如边鄙多虞公私并乏簿书期㑹常苦纷纭罇俎笑谈岂如畴昔方兹感诚遽辱诲存顾冬律之严凝喜天利之保啬伫膺茂渥以副企翘与吕转运启伏审显奉宸息入趋入阙方欣庇赖遽失于焉依仍沐撝谦特贻于嘉问某人珪玉茂徳栋干丄材蔼清望于朝端柬乃心于帝眷列城按俗諠羙政于民謡㑹课及期走旌贤之召节郁去思而虽甚谅峻陟以非遥冬序方凝神襟善啬倾祈祷恋交集感悰答运使启伏审荣帝渥出领漕权方怀窃抃之诚遽辱诲存之恵某人庙琏重器国栋上才茂绩蔼于朝端嘉猷均于宸柬果𬒳佥谐之命实资冨庻之谟揽辔有𥘉已风行于列郡追锋讯召即柄用于本朝矧託公庥但深乆祷贺新发运启伏审荣抱使权巳谐礼上猥居属郡窃庇公庥方深欣幸之私遽辱诲存之厚伏惟某人才优学古业茂经时久妙柬于上心屡委分于剧任果畴懿绩亟𬒳陟明投刃皆虚岂足烦于余地朞年入报行别迓于宠灵属此春和冀绥福履欣依祷颂倍万常情与李吉州寛启伏念待罪山城絶迹人事敢期音诲屡以顾存饮疑风义以甚髙若话言之方晤坐麾千里矧茂最之巳成入觐四门伫宠光之休𬒳冬疑在候福履惟宁瞻咏感铭倍爲诚素别纸人至辱书爲诲承临郡之暇体况甚休郷郡多幸得贤侯爲立学舎蒙索鄙文窃喜载名庑下遂不敢辞笔语麤恶幸望与伯镇学士评改而刻石也冬冷千万加爱与许发运启伏念僻守郡封殆不通于辙迹邈詹风采缺驰问于兴居恭惟按者之余克保粹和之妙治朝急士方渇仲于宏材漕最淹贤况巳升于羙绩即期迅用以奋逺图企颂之私缕言非罄又伏念睽异风徽屡更年律河壖阻邈常辱邮音淮郡僻荒亦蒙诲问荷顾存之至厚慰艰拙以兹多此者伏审某人荣𬒳恩俞近移使节望行舟而非逺伸良觏以未涯惟贤业之素彰蔼勲勤而夙着伫从公议别霈宠光岂此漕输可淹杰俊春阳方盛福履惟休感咏詹依交集诚悃上李端明状伏审逺驱旌斾巳及郊圻和气所充与民讴而先浃余尘可望欣马首之获詹即遂攀迎交深祝咏某不任激切依归之至回知郡贺冬状天序欲周物生伊始惟君子福绥之吉顺阳和来复之时即迓宠光以符善祷敢祈隆顾先辱恵音荷慰诲之尤多积感铭而但切与杨太傅状右某伏念画圻虽迩遘徳未由幸时接于诲音良若披于徽采夫何定琐辱此记怜春序已暄神襟善啬伫膺茂渥以副倾祈答李寺丞状早钦秀望忽枉荣缄以州部之相望加门䦨之最旧过形来问但切中藏答王供奉状乍间清徽两蒙芳讯审憩车之伊始欣妙啬以惟和即奉渥恩以符瞻祷与邻郡官状伏念封圻甚宻官守有常虽倾企徳之勤尚阻披风之便承屡形于谦顾常曲示于诲言冬序方凝阳和将动伏惟爲国自重以副詹祈答贺赴阙状近蒙朝㫖召赴阙庭方沥恳以致辞敢辱书而爲贺仰承诏眷但切悚惶谢真州知郡伏念幸守陋邦获邻善壤侧听下车之始巳喧载路之声方渇仰于风徽遽先贻于诲问某人材雄通敏器藴宏深抚俗班条绰闻于余𥙿陟明陞最行𬒳于殊恩方此春阳冀绥福履祷祈感咏言述非周谢刘真州幸邻善壤日孰政声虽谈笑之靡亲辱诲言之屡及少浣詹翘之貇奚胜感愧之私行因溢路之謡入𬒳中台之召清和始届寝寐増休缕缕之诚一一奚旣右张先辈启公所作无疑四六集偶失编入余得之仕涂必用缄启新范者皆京师旧本也或出公手或人代作其说与苏丞相跋语同表奏书启四六集卷第七按公行状墓碑并云四六集七卷近歳浙西甞刋行然甚无伦理大抵表奏书启古皆散文后世始骈俪如公谢章服谢知制诰河北谢奖谕谢暦日表皆古文也不应以四六名集疑非当时定本又如谢致仕表反寘集外其他散在诸卷光错乱今用苏文忠手编东坡前集法凡表状悉以迁拜爲序其丐外乞休致之类则取之奏议以类相从各系歳月于下所逸者河北都转运使谢上表耳熈宁三年五月庚戍擅止散青苗钱放罪旨挥虽在四月移判太原之后七月改知蔡州之前然公尚留京东本任故系谢表于夏然后公履歴出处昭然矣至于同是四六而或曰书或曰启皆从其旧仍略考先后而推其姓氏之可知者合爲七卷题曰表奏书启四六集不敢失元目也前贤𥘉除馆职𥘉拜两制𥘉入政府往往致谢在外之先进公答启可考近世无此风矣诗蔼蔼王多吉士楚词谗夫蔼蔼而曼着皆取茂盛之意公表章用蔼昩盖古字多假借俗本改作暧昧今存一二以警来者贺程太尉启藩翰亳州到任谢两府书至治寝惊上爲与吕内翰启恭惟荣署代辞胥学士启司刑福星聚列辉光末运国史公列传末云中子棐字叔弼登进士第乙科脩所爲文须人代者多出其手脩薨代草遗表神宗读而爱之意脩自作也欧阳文忠公文集集古录跋尾卷第七集古録跋尾卷第七欧阳文忠公集一百四十唐开元金箓斋颂右开元金箓斋颂虽不着书人姓氏而字爲古文实爲包书也唐世华山碑刻爲古文者皆包所书包以古文见称当时甚盛盖古文世俗罕通徒见其字画多竒而不知其笔法非工也余以集録所见三代以来古字尤多遂识之尔唐龙兴七祖堂颂右龙兴寺七祖堂颂陈章甫撰胡霈然书霈然笔法虽未至而媚熟可喜今上党佛寺画壁有霈然所书多爲流俗取去匣而藏之以爲竒翫余数数于人家见之其墨蹟尤工非石刻比也唐明禅师碑秋暑困甚览之醒然治平丙午孟飨致斋东合书唐徐浩玄隐塔铭右玄隐塔铭徐浩撰并书呜唿物有幸不幸者视其所託与其所遭如何尔诗书遭秦不免煨烬而浮图老子以託于字画之善遂见珍藏余于集録屡志此言盖虑后世以余爲惑于邪说者也比见当世知名士方少壮时力排异说及老病畏死则归心释老反恨得之晚者徃徃如此也可胜叹哉唐颜真卿书东方朔画賛右东方朔画賛晋夏侯湛撰唐颜真卿书賛在文选中今较选本二字不同而义无异也选本曰弃俗登仙而此云弃世选本曰神交造化而此云神友唐画賛碑隂右画賛碑隂唐颜真卿撰并书湛賛开元八年徳州刺史韩思复刻于庙天寳十三年真卿始别书之唐颜鲁公题名右靖居寺题名唐颜真卿题按唐书纪传真卿当代宗时爲捡校刑部尚书为宰相元载所恶坐论祭器不修为诽谤贬硖州贠外别驾抚州湖州刺史载诛复为刑部尚书而此题名云永泰二年真卿以罪佐吉州与史不同据真卿湖州放生池碑隂所序云贬硖州旬余再贬吉州盖真卿未甞至硖遂贬吉而史氏但据𥘉贬书于纪传耳真卿大历三年始移抚州当游靖居时犹在吉也同前右鲁公题名言永泰二年真卿以罪贬佐吉州据旧唐书列传云真卿代宗时为刑部尚书为宰相元载所恶贬硖州贠外别驾抚州湖州刺史载诛复为刑部尚书不书其贬吉州也按真卿湖州放生池碑隂自叙云贬硖州旬余再贬吉州盖真卿未甞至硖遂贬吉州而史官阙漏但书其初贬尔嘉祐八年十月廿三日书唐颜眞卿麻姑坛记右麻姑坛记颜真卿撰并书颜公忠义之节皎如日月其为人尊严刚劲象其笔画而不免惑于神僊之说释老之为斯民患也深矣唐颜真卿小字麻姑坛记右小字麻姑坛记颜真卿撰并书或疑非鲁公书鲁公喜书大字余家所藏颜氏碑最多未甞有小字者惟干禄字书注最为小字而其体法与此记不同盖干禄之注持重舒和而不局蹙此记遒峻紧结尤为精悍此所以或者疑之也余𥘉亦颇以为惑及把翫乆之笔画巨细皆有法愈看愈佳然后知非鲁公不能书也故聊志之以释疑者治平元年二月六日书唐中兴颂右大唐中兴颂元结撰颜真卿书书字尤竒伟而文辞古雅世多模以黄绢为图障碑在永州磨崖石而刻之模打既多石亦残缺今世人所传字画完好者多是传模𥙷足非其真者此本得自故西京留台御史李建中家盖四十年前崖石眞本也尤为难得尔又右中兴颂世传颜氏书中兴颂多矣然其崖石歳乆剥裂故字多讹缺近时人家所有徃徃为好事者嫌其剥缺以墨増𥙷之多失其真余此本得自故西台李建中家盖四十年前旧本最为真尔唐干禄字様右干禄字样别有模本文注完全可备检用此本刻石残缺处多直以鲁公所书真本而録之尔鲁公书刻石者多而絶少小字惟此注最小而笔力精劲可法尤冝爱惜而世俗多传模本此以残缺不传独余家藏之治平丙午九月二十九日书唐干禄字様模本右干禄字样模本颜真卿书杨汉公模真卿所书乃大历九年刻石至开成中遽已讹缺汉公以谓一二工人用爲衣食之业故摹多而速损者非也盖公笔法爲世楷模而字书辨正伪缪尤爲学者所资故当时盛传于世所以模多尔岂止工人爲衣食业邪今世人所传乃汉公模本而大历真本以不完遂不复传若颜公真蹟今世在者得其零落之余藏之足以爲寳岂问其完不完也故余并録二本并藏之亦欲俾览者知模本之多失真也又右颜鲁公干禄字书乃大历九年刻石至开成中遽巳讹缺盖由公笔法爲世楷模而字书辨正伪缪尤爲学者所资而当时盛传于世尔汉公谓一二工人用爲衣食之业者惜其传模多而早损然岂止爲工人爲衣食业也今世人多传汉公模本而大历真本以不完遂不复传若颜公真蹟今世在者得其零落之余藏之尤足爲寳岂问其完不完也故余并録二本并藏之亦欲俾览者知模本之多失真也治平元年正月五日钖庆院赐寿圣节宴归书唐欧阳琟碑右欧阳琟碑颜真卿撰并书余自皇祐至和以来颇求欧阳氏之遗文以续家谱之阙既得颜鲁公欧阳琟碑又得郑真义欧阳谌墓铭以与家所传旧谱及陈书元和姓纂诸书参较又问于吕学士夏卿夏卿世称博学精于史传因为余考正讹舛而家谱遂为定本然独琟碑所失者四颜公书穆公封山阳郡公吕学士云陈无山阳郡山阳今楚州是也当梁陈时自为南兖州而以连州为阳山郡然则陈书及旧谱皆云穆公封阳山公为是而颜公所失者一也旧谱皆云坚石子质南奔长沙颜公云自景逹始南迁其所失者二也欧阳生自前汉以来诸史皆云字和伯而颜公独云字伯和二字义虽不异然当从衆又颜氏独异初无所据盖其缪尔其所失者三也元和姓纂及谌铭皆云㣧约之子而颜公独以为纥子其所失者四也琟之世次不应舛乱如此盖谌之卒葬在咸亨上元之间去率更未逺真义所志冝得其实琟卒大历中唐之士族遭天寳之乱失其谱系者多颜公之失当时所传如此不足恠也治平元年夏至日书铭阙其末数句不𥙷唐杜济神道碑右杜济神道碑颜真卿撰并书艺之至者如庖丁之刀轮扁之斵无不中也颜鲁公之书刻于石者多矣而有精有粗虽他人皆莫可及然在其一家自有优劣余意传模镌刻之有工拙也而此碑字画遒劲岂传刻不失其真者皆若是欤碑巳残缺铨次不能成文第録其字法尔嘉祐八年中元假日书唐杜济墓志铭右杜济墓志铭但云颜真卿撰而不云书然其笔法非鲁公不能为也盖世颇以为非颜氏书更俟识者辨之唐颜真卿射堂记右射堂记颜真卿书鲁公在湖州所书刻于石者余家集録多得之惟放生池碑字画完好如干禄字书之类今已残阙毎为之叹惜若射堂记者最后得之今仆射相公笔法精妙为余称颜氏书射堂记最佳遂以此本遗余以余家素所藏诸书较之惟张敬因碑与斯记为尤精劲惜其皆残阙也唐张敬因碑右张敬因碑颜真卿撰并书碑在许州临颍县民田中庆历初有知此碑者稍稍徃模之民家患其践田稼遂击碎之余在滁阳闻而遣人徃求之得其残阙者爲七叚矣其文不可次第独其名氏存焉曰君讳敬因南阳人也乃祖乃父曰澄曰运其字画尤竒甚可惜也又右鲁公之碑世所竒重此尤可珍赏也庐陵欧阳脩书唐颜勤礼神道禆右颜勤礼神道碑颜真卿撰并书序颜温二家之盛云思鲁大雅在隋俱仕东宫愍楚彦博同直内史省游秦彦将皆典祕阁按唐书云温大雅字彦弘弟彦博字大临弟大有字彦将兄弟义当一体而名大者字彦名彦者字大不应如此盖唐世诸贤名字可疑者多封徳彞云名伦房玄龄云名乔髙士㢘云名俭颜师古云名籀而皆云以字行伦乔俭籀在唐无所讳不知何避而行字余于中书见颜氏裔孙有献其家世所藏告身三卷以求官者其一思鲁除仪同制其一勤礼除詹事府主簿制其一师古加正议大夫制思鲁制云内史令臣瑀宣者萧瑀也侍郎臣封徳彞奉舎人臣彦将行不应内史令书名而侍郎舎人书字又必不称臣而书字则徳彞彦将皆当为名师古制有尚书左仆射梁国公玄龄右仆射申国公士廉又有吏部尚书君集者侯君集也侍郎纂者杨纂也四人并列于后不应二人书名二人书字也则玄龄士廉亦皆当为名矣又师古与令狐徳棻同制不应徳棻书名而师古书字则师古亦当为名也然余家集録有申文献公茔兆记是髙宗时许敬宗撰云公讳俭字士廉敬宗与士廉同时人而为其家作记必不缪误则士廉又当为字也然告身书字在理岂安今新唐书虽云房玄龄字乔颜师古字籀以髙俭茔兆记为名则乔籀果为字乎又按元和姓纂封氏蓨人隋通州刺史绣生四子曰徳润徳舆徳如徳彞又云徳彞更名伦亦不知果是否唐去今未逺事载文字者未甚讹舛残缺尚可考求而纷乱如此故余甞谓君子之学有所不知虽圣人犹阙其疑以待来者盖慎之至也唐颜氏家庙碑右颜氏家庙碑颜真卿撰并书真卿父名惟贞仕至薛王友真卿其第七子也述其祖祢羣从官爵甚详唐颜鲁公书残碑右颜氏残碑以家庙碑考之是颜允南碑也家庙碑云允南历殿中膳部司封郎中司业金郷男此碑云肃宗入中京迁司封寻封金郷县男又云迁国子司业此碑云二子颍颎颎好为五言诗授校书郎早卒家庙碑亦云颎好五言校书而此碑又云与弟允臧同时台省则为允南可知不疑惟书颍事家庙碑云侍郎蒋冽赏其判此碑云为崔器所赏小不同尔治平元年寒食日书又余谓颜公书如忠臣烈士道徳君子其端严尊重人初见而畏之然愈乆而愈可爱也其见寳于世者不必多然虽多而不厌也故虽其残缺不忍弃之唐湖州石记右湖州石记文字残缺其存者仅可识读考其所记不可详也惟其笔画竒伟非颜鲁公不能书也公忠义之节明若日月而坚若金石自可以光后世传无穷不待其书然后不朽然公所至必有遗蹟故今处处有之唐人笔蹟见扵今者惟公爲最多视其鉅书深刻㦯託扵山崖其用意未尝不爲无穷计也盖亦有趣好所乐尔其在湖州所书爲世所传者惟干禄字放生池碑尚多见于人家而干禄字书乃杨汉公摹本其真本以讹缺遂不复传独余集録有之惟好古之士知前人用意之深则其堙沉磨灭之余尤为可惜者也唐颜鲁公帖右蔡明逺帖寒食帖附皆颜鲁公书鲁公后帖流俗多传谓之寒食帖其印文曰忠孝之家者钱文僖公自号也希圣钱公字也又曰化鹤之系者丁崖相印也润州观察使者钱惟济也唐颜鲁公二十二字帖斯人忠义出于天性故其字画刚劲独立不袭前蹟挺然竒伟有似其为人唐颜鲁公法帖右颜真卿书二帖并虞世南一帖合为一卷颜帖为刑部尚书时乞米于李大夫云拙于生事举家食粥来巳数月今又罄乏实用忧煎盖其贫如此此本墨蹟在予亡友王子野家子野出于相家而清苦甚于寒士甞模帖刻石以遗朋友故人云鲁公为尚书其贫如此吾徒安得不思守约世南书七十八字尤可爱在智永千字文后今附于此唐元次山铭右元次山铭颜真卿撰并书唐自太宗致治之盛几乎三代之隆而惟文章独不能革五国之弊既乆而后韩栁之徒出盖习俗难变而文章变体又难也次山当开元天寳时独作古文其笔力雄健意气超拔不减韩之徒也可谓特立之士哉唐吕諲表右吕諲表元结撰顾戒奢八分书景祐三年余谪夷陵过荆南谒吕公祠堂见此碑立庑下碑无趺石埋地中势若将踣惜其文翰遂得斯本而入于地处字多缺灭今世传元子文编亦有此文以碑考之集本首尾不完中间时时小异当以石本为是然石本亦自多亡缺可不惜哉又景祐三年余谪夷陵过荆南谒吕公祠堂见此碑立庑下碑无趺石埋地中势若将踣惜其文翰遂得斯本而入于地处字多缺灭今世传元子文编所载首尾不完中间时时小异当以石本为是集録实不为无益矣然石本亦自多亡缺可不惜哉书者顾戒奢也余得此碑三十年矣暇日因偶题之嘉祐八年五月中旬休日书唐元结洼罇铭右洼罇铭元结撰瞿令问书次山喜名之士也其所有为惟恐不异于人所以自传于后世者亦惟恐不竒而无以动人之耳目也视其辞翰可以知矣古之君子诚耻于无闻然不如是之汲汲也唐元结阳华巖铭右阳华巖铭元结撰瞿令问书元结好竒之士也其所居山水必自名之惟恐不竒而其文章用意亦然而气力不足故少遗韵君子之欲着于不朽者有诸其内而见于外者必得于自然颜子萧然卧于陋巷人莫见其所为而名髙万世所谓得之自然也结之汲汲于后世之名亦已劳矣嘉祐八年十二月二十六日书唐元结峿台铭右斯人之作非好古者不知为可爱也然来者安知无同好也邪唐张中丞传古张中丞传李翰撰呜唿张廵许逺之事壮矣秉笔之士皆喜为之称述也然以翰所记考唐书列传及韩退之所书皆互有得失而列传最为踈略虽云史家当记大节然其大小数百战屡败贼兵其智谋材力亦有过人可以示后者史家皆灭而不着甚可惜也翰之所书诚为太繁然广记备言所以备史官之采也唐李阳冰城隍神记右城隍神记唐李阳冰撰并书阳冰为缙云令遭旱祷雨约以七日不雨将焚其祠既而雨遂徙庙于西山阳冰所记云城隍神祀典无之呉越有尔然今非止呉越天下皆有而县则少也唐李阳冰忘归台铭右忘归台铭唐李阳冰撰并书铭及孔子庙城隍神记三碑并在缙云其篆刻比阳冰平生所篆最细痩世言此三石皆活岁乆渐生刻处几合故细尔然时有数字笔画特伟劲者乃真蹟也唐缙云孔子庙记右缙云孔子庙记李阳冰撰并书孔子庙像之制前史不载开元八年国子司业郭瓘奏云先圣孔宣父以先师颜子配其像爲立侍配享冝坐弟子十哲虽得列像而不在祀享之位按祠令何休范寗等二十二贤犹蒙从祀十哲请列享在何休等上于是诏十哲皆为坐像据阳冰记云换夫子之容貌増侍立者九人盖独颜回配坐而闵损等九人为立像矣阳冰修庙在肃宗上元二年其不用开元之诏何也唐裴虬怡亭铭右怡亭在武昌江水中小岛上武昌人谓其地为呉王散花滩亭裴鶠造李阳冰名而篆之裴虬铭李莒八分书刻于岛石常为江水所没故世亦罕传鶠不知何人虬代宗时道州刺史韩愈为其子复墓志云虬为諌议大夫有宠代宗朝屡谏诤数命以官多辞不拜然唐史不见其事李莒华弟也治平二年正月十日孟春荐飨摄事致中书东合书唐李阳冰庻子泉铭右庻子泉铭李阳冰撰并书庆历五年余自河北都转运使贬滁阳屡至阳冰刻石处未甞不裴回其下庻子泉昔为流谿今为山僧填为平地起屋于其上问其泉则指一大井示余曰此庻子泉也可不惜哉唐李阳冰阮客旧居诗右李阳冰阮客旧居诗云阮客身何在僊云洞口横人间不到处今日此中行阮客者不见其名氏盖缙云之隐者也彼以遁俗为高而终以无名于后世可谓获其志矣然圣人有所不取也阳冰欲称其人而不显其名字何哉岂阮客见称于当时而阳冰不虑于后世邪夫士固有显闻于一时而泯没于万世者矣顾其道何如也阳冰篆字世传多矣此磨灭而仅存尤可惜也治平元年四月二十有六日书唐裴公纪徳碣铭右裴公纪徳碣铭唐越州刺史王宻撰国子监丞集贤院学士李阳冰篆裴公儆为明州刺史宻代之为作此文其文云皇唐御神器一百四十二年天下大康海隅小冦结乱瓯越因言明州当出兵之冲民物残弊儆抚绥有恵爱而人思之尔按唐自戊寅武徳元年受命至己亥干元二年乃一百四十二年是时肃宗新起灵武上皇自蜀初还史思明僣号于河北是嵗洛阳汝郑等州皆䧟于贼不得云天下大康而海隅小㓂也考于史传又不见其事惟台州贼袁晁攻䧟浙东州郡乃寳应元年当云一百四十五年又据宻代儆为明州刺史至大历十四年移湖州则儆宻相继为刺史冝在代宗时然宻当时人推次唐年不应有失余友王回深父曰唐自武徳至大历八年实一百五十六年中间除则天称周十四年则正得一百四十二年是时天下粗定文人着辞以为大康理亦可通是岁广州哥舒晃作乱海隅小冦岂谓此欤余以谓晃之乱唐命江西路嗣恭讨平之不当自明州出兵深父曰然兵家出竒明州海道去广不逺亦或然也故并着之又右裴公纪徳碣王宻撰裴公名儆代宗时为明州刺史宻代之碣文云皇唐御神器一百四十二载天下大康而海隅小冦结乱瓯越按唐自武徳元年至干元二年实一百四十二年是时肃宗新起灵武上皇自蜀初还史思明僣号于河北是岁洛阳汝郑等州皆䧟于贼不得云天下大康而海隅小冦考于史传又不见其事然宻当时人推次唐年不冝有失王回曰大历八年广州哥舒晃作乱此所谓海隅小冦者也自武徳元年至是岁实一百五十六年中间则天称周者十四年去之正得一百四十二年矣岂谓此欤以事考验理冝如此又不知宻意为如何也姑志其语以俟知者嘉祐八年十月三十日书唐玄静先生碑右玄静先生碑柳识撰张从申书李阳冰篆额唐世工书之士多故以书知名者难自非有以过人者不能也然而张从申以书得名于当时者何也从申毎所书碑李阳冰多为之篆额时人必称为二絶其为世所重如此余以集録古文阅书既多故虽不能书而稍识字法从申所书弃者多矣而时録其一二者以名取之也夫非衆人之所称任独见以自信君子于是慎之故特録之必待知者售龙兴寺四絶碑首右四絶碑首者李阳冰篆法慎律师碑额也在扬州龙兴寺售李华文张从申书李阳冰篆额律师者淮南愚俗素信重之谓此碑为四絶碑律师非余所知华文与从申书余亦不甚好故独録此篆尔唐滑州新驿记右新驿记李阳冰篆碑在今滑州驿中其隂有铭曰斯去千载冰生唐时冰今又去后来者谁后千年有人吾不知之后千年无人当尽于斯呜唿郡人爲吾寳之不知作者爲谁然贾躭尝爲李腾序说文字源盛称阳冰此记躭爲滑州刺史因见斯记而称之耳阳冰所书世固多有可爱者不独斯记也嘉祐八年十二月甘六日书唐王师干神道碑右王师干神道碑张从申书余初不甚以爲佳但怪唐人多称之第録此碑以俟识者前岁在亳社因与秦玠郎中论书玠学书于李西台建中而西台之名重于当世余因问玠西台学何人书云学张从申也问玠识从申书否云未甞见也因以此碑示之玠大惊曰西台未能至也以此知世以鉴书为难者诚然也从申所书碑今絶不行于世惟予集録有之者呉季子碑隂记崔圆颂德碑并此才三尔熈宁三年十月二十七日书集古録跋尾卷第七开元金箓斋颂姓氏治平元年七月三十日七祖堂颂明禅师碑玄隐塔铭东方朔画賛画賛碑隂颜鲁公题名麻姑坛记小字麻姑坛记唐中兴颂干禄字样干禄字样模本欧阳琟碑杜济神道碑碑巳杜济墓志铭射堂记为余诸书治平元年七月二十二日中书东合书或问余曰何谓六一居士余曰吾家有书一万卷集古録一千卷棊一局琴一张常置酒一壶问者曰此五一也奈何余曰以吾一翁老于五物之间岂非六一乎治平丙午秋飨摄事斋于东合书张敬因碑颜勤礼碑彦将皆当为名字乎治平元年二月二十八日书颜氏家庙碑颜鲁公书残碑又弃之湖州石记后世不朽亦有治平元年正月二十日书颜鲁公帖罄乏颜鲁公二十二字帖颜鲁公并虞世南帖元次山铭吕諲表洼罇铭阳华巖铭见于峿台铭张中丞传最为城隍神记忘归台记缙云孔子庙记郭瓘嘉祐八年十月二十三日怡亭铭庶子泉铭裴回阮客旧居诗裴公纪徳碣玄静先生碑之必四絶碑首嘉祐八年夏至日书觉寂碑首亦阳冰篆也滑州新驿记王师乹碑欧阳文忠公集欧阳文忠公文集内制集卷第八内制集卷第八欧阳文忠公集八十九干元节谢内中露香表伏以清穹眷佑皇绪丕隆方阳月之正时属诞辰而着节仰瞻霄极荐此芬馨冀膺敷钖之祥永保延鸿之庆干元节谢内中真宗皇帝表伏以佳名着节载诞纪辰永惟凉眇之躬获荷显休之业动遵圣训期保庆基憷惕之怀孝思罔极干元节谢内中章献明肃皇太后章懿皇太后章恵皇太后表伏以天阳正候寿节纪时深惟载育之恩缅慕至慈之德敢忘翼励期保延鸿赐枢宻副使右谏议大夫张昪乞解罢第一表不允批答省表具之朕惟一二左右之臣出纳枢机之命必有同德为时老成卿质厚器闳材优识敏风力甚劲晚而不衰议论有稽言而必中朕所体貌民之具瞻岂宜退徇谦沖自厌繁务尽瘁事国矧惟素怀推心仰成当体予意所乞宜不允除文彦博易镇判大名府制门下朕惟将相之崇资是爲文武之极选隆其名器所以重朝廷列于蕃宣所以屏王室矧乃居留之任必属老成之人爰择刚辰敷告有位具官文彦博器闳而厚识粹而明学得其方通古今而知要才周扵物适大小以惟宜自奋发于声猷早更扬扵中外居则参禆乎国论出则宣畅乎皇威两践台司首当柄用贤愚式序举百职以咸修纲纪甚明賛万机而至悉自恳避钧衡之任出司管钥之严逮此逾时蔚然休问眷言邦哲实简予衷是用更其拥节之荣委以引京之重劲兵所宿实资总制之权雅俗惟淳兼頼抚绥之政扵戏与国同体是谓股肱之良惟民具瞻方隆师尹之望顾我旧德岂烦训辞徃其钦哉祗服休命可特授依前检校太师同中书门下平章事潞国公行陜州大都督府长史充保平军节度使判大名府兼北京留守司事充大名府路安抚使加食邑七百戸食实封五百戸功臣散官勲封如故仍放谢辞发赴本任主者施行除李昭亮检校太保判定州制门下严师律以宣威是爲将率之事谋王体而坐论必属廊庙之臣惟二柄之是兼盖一时之首选顾于寄任宜副倚毗爰告外庭式扬休命具官李昭亮资质纯厚器识通明世有勲庸蔚爲旧德家传韬畧济以美材爰自壮龄早膺奨擢训齐士伍号令信扵恩威宿衞朝廷勤劳着扵夙夜屡𬒳蕃宣之寄实资鎭抚之才惟留钥之别都乃宿兵之重地岁时滋乆誉望益嘉眷言中山还尔旧治是用易以将旄之宠増其帝傅之崇于戏宣国威灵用绥宁扵边鄙求民疾苦以班布扵敎条俾无北顾之忧惟我老成之倚徃践厥位时惟钦哉可特授检校太傅依前同中书门下平章事行兖州大都督府长史充泰宁军节度使充定州路都部署兼安抚使判定州加食邑七百户食实封三百戸功臣散官勲封如故仍放谢辞发赴本任主者施行除李端懿宁逺军节度使知澶州制门下至治之时常不忘扵武备用兵之要在先择扵将臣礼乐诗书必资于学智信严勇又兼以仁是惟难才岂不慎选用诹刚日敷告外庭具官李端懿器质宏深资识敏茂地聮近戚无富贵之骄世济美材躬儒素之行粤从壮岁绰有令名学问足以与谋忠信可以事上而能克励名节靡皇宴安每思报国以有爲尝请治民而自効北州之政称最东土之人甚思惟留务之是居顾历时而颇乆俾加襃进爰考佥同是用宠以节旄委之蕃翰于戏爲政而先无扰所以靖民除戎以戒不虞是宜有素繄乃通明之畧副予柬任之怀徃惟钦哉膺此休渥可特授依前检校刑部尚书充宁逺军节度使知澶州加食邑七百户食实封二百户散官勲封如故主者施行赐礼部侍郎参知政事曽公亮乞罢不允诏卿以敏识精学参賛万务儁德茂行表仪百僚而思虑之劳偶婴疾恙药石之効闻比康平嘉谋话言日以虚伫封章屡上引避甚坚岂未体于眷怀而每烦扵𨳩谕宜专辅飬以副倚毗所乞冝不允赐新除宁逺军节度使李端懿让恩命第二表不允㫁来章批答口宣卿聮国懿戚惟时美材乆居留使之权俾委将旄之任载嘉沖挹思避宠荣冝体眷怀无烦牢让合门赐新除宁逺军节度使知澶州李端懿吿敕口宣卿地胄聮华资材甚茂早膺器使颇着声猷俾进总扵中权式増荣于戚里所冝祗服以体眷怀赐新除工部尚书知秦州张方平陈让不允诏卿识茂器闳智优学博施扵有用谓靡不宜乃眷西陲最爲重地惟抚绥备御之任必通明敏给之才予难其人扵尔爲得委遇之意则惟其勤避让之诚夫何于再勉祗其徃当体朕怀赐枢宻副使尚书礼部侍郎程戡乞退休第三表不允批答省表具之朕惟朝廷之体广大材贤之士衆多必有耆哲之臣以爲时望之重卿早𬒳奨擢蔼然声猷叅聮钧辅之崇恊賛枢机之要履躬之懿乆见扵纯诚事上之忠志期扵尽瘁顾方深于毗頼而恳避扵宠荣封章继来敦谕亦至引年以礼虽嘉止足之贤优老虚怀未忘眷遇之意徃安厥位宜体予衷所乞宜不允大相国寺大殿上𨳩启爲民祈福道埸斋文伏以南薫𬒳物方兹长育之明西觉称雄允頼慈仁之济俾延净侣䖍启法筵冀迎百善之祥普洽万生之衆赐宰臣富弼第二表乞退不允批答省表具之卿事君一心忧国百虑简拔寒俊而多得遗才慎重赏刑而惟恐过举蔚然德业方厚倚毗而纲宪之司异同兴论或事非大体或言渉难明因其捃摭扵至微益见始终之无过虽𨳩广言路务在兼容而进退大臣岂当縁此所宜笃卿自信之志成朕不惑之明涣然无疑来复厥位所乞宜不允赐宰臣富弼乞退第四表不允㫁来章手诏省四上表已解机务事具悉朕力排谗构之言兼採搢绅之望委卿以重任待之以不疑惟致治之至难方同心而共济勉以无怠庶几有成而执法之臣以言爲职议旣不一理难必从遂其好胜之私因扵积忿而发事縁蔼昧语渉中伤遽罢宪司以释群惑虽朕之不明不敏旣能爲卿而辨之而卿亦何嫌何疑遂将去朕而不顾避辞巳确敦谕亦勤其体予怀复安尔位使天下晓然知朕任贤而勿贰也所乞宜不允仍㫁来章付富弼赐枢宻副使张昪生日诏卿以业履之清优任枢机之宻勿余所礼遇时之具瞻爰屇诞辰俾加庆赐赐荆湖北路救济饥民知州奨谕敕书夫修人事所以御天灾安吾民岂不在良吏尔学优从政职任治人因凶岁之疫饥体诏书之隐恻旣免罹扵殍馑仍不夭扵札瘥再惟敏事之材深得䘏荒之礼第课来上予心所嘉宜有襃章以旌善绩赐河阳三城节度使同中书门下平章事文彦将进奉谢祫享加恩诏诗云君子邦之基记曰大臣民之表予所宠异礼宜优隆乃因祭福之均恩首效骏良而来献载惟诚恪深用叹嘉赐定国军节度使知并州梁适进奉谢恩马诏大卤之雄中权爲重时有旧老柬于予衷宠之旄钺之荣委以蕃宣之寄效骏良而来献将诚悫之甚勤省览已还叹嘉曷已赐观文殿大学士知定州庞籍进奉谢恩马诏书殿之职号爲清优旧德之臣所宜宠异乃求骏足以副勤诚曽非贵物之心实体事君之节省阅于再叹奨不忘赐䖍州观察使定州路副都部署刘涣进奉谢恩马诏国家慎选材武委之事权优其宠荣所以责効厚其颁予所以飬㢘乃因物以逹诚见事上之惟恪省阅于再叹嘉不忘赐定国军节度使梁适进奉谢恩马诏卿惟时旧德爲国将臣推恩典以旣优俾家庭之増宠乃输良贡以効诚勤省阅以还叹嘉弥切赐外任臣寮进奉贺祫享礼毕敕书朕以孟冬卜吉大祭伸䖍惟熈事之旣成实庶邦之共庆载披来贡深见输忠省阅以还叹嘉良切赐翰林学士尚书兵部贠外郎知制诰吴奎乞知青州不允诏卿强学博览足以通古今嘉谋谠言足以承顾问朝夕献纳余有望焉矧方委之剧烦婴以事任懋乃贤业宜有施扵朝廷奋乎壮猷岂暇便扵郷里其安尔职深体眷怀赐新除宣徽南院使检校太保鄜延路马歩军都部署经畧安抚使判延州程戡让恩命苐一表不允㫁来章批答省表具之廼者卿数上封章恳辞枢要兼引年而爲请思还政以自頥眷惟耆旧之英诚乆剧繁之任俾増书殿之职仍参讲席之聮是曰清优岂忘顾遇而进见之际聦明未衰廼迁使领之华徃重边陲之寄予意所属佥言允谐虽沖尚之可嘉惟成命之难止所让冝不允仍㫁来章赐知建昌军杨仪进奉银珠稻米敕书劝力农而务本惟汝之官登嘉谷以告丰乃时之瑞粲然良实来効贡囊载惟修职之勤式缓忧民之意省阅于再叹尚不忘赐右谏议大夫知梓州吕居简进奉干元节无量夀佛一㡠敕书寿觞纪节罄率土以均欢妙像有仪献无疆之善祝嘉乃爱君之意见扵事上之恭省阅以还叹嘉良切赐新除翰林学士依前礼部郎中知制诰权知𨳩封府蔡襄上表乞依旧知泉州不允诏卿学通古今足以备献纳政适寛勐足以临剧烦而得材之难顾常劳扵选任矧居外兹乆宁自逸扵便安是宜勉旃来服新命绰有余力夫何微疾之辞居然宠名固爲荣飬之乐其毋必让当体至怀赐屯田贠外郎王公衮奨谕敕书向者长人之官备盗不谨害我命吏惊兹逺民汝扵斯时能奋厥効督捕甚急馈饷有方致兹兇徒卒就擒戮第功来上覆实不虚载嘉勤劳深用襃叹东太一宫立冬祝文四时适序万物坚藏嘉岁事之有成繄神休之是頼承兹灵贶报以吉蠲惟冀享诚益敷多祐延福宫性智殿𨳩启皇后生辰道埸斋文伏以坤德流徽式临扵诞日贝文宣妙恭仰扵巨慈载严袐邃之庭骈集清修之侣冀资寿福时启灵埸伏愿毫相分光法云假䕃凭兹胜利永保遐龄延福宫性智殿𨳩启皇后生辰道埸宻词伏以寒律正时适临扵良月曽沙诞庆爰纪扵嘉辰夙清袐殿之严并集祇园之侣冀因胜利延钖禧祥永辅坤仪益隆寿祝故赠濮王允让十月九日坼櫕祭文日月惟吉山川旣佳启兹櫕涂徃即襄事顾歆薄奠冝体哀悰故赠濮王允让十月十八日起灵祭文仪物旣备川涂甚夷徃即佳城卜兹吉日灵其顾享副此哀怀故赠濮王允让十月三十日下事祭文惟灵禀德甚茂享年不遐余心所哀䘏典斯备徃即安宅享兹克诚抚问护葬使向传式诏葬之爲礼古所重焉方将事以在涂顾劳心扵祗役眷頼之意不忘于怀抚问西京并汝州路祔葬随护宗懿巳下敕书日月惟吉川涂匪遐顾襄事之有期嘉送终之尽礼劳勤备至眷瞩良深抚问尚宫沈氏敕书輀旌就道霜露戒时载惟将护之劳无怠祗勤之意抚问西京并汝州路管勾修坟并沿路廵检道路及管勾一行灵轝程顿排办等朝臣使臣内臣等敕书卜吉趋时送终备物顾风霜之方厉念事役之爲劳赐宰臣富弼上第一表乞解罢机务不允批答省表具之夫宰相之事非可以歳月考而一二数也其在朝廷选贤任能而各得其职下俾民俗迁善逺罪而不知其然至扵法度修纪纲正然后相与慎守而安行之以臻于治此朕所以虚心一意日有望扵卿者也今事有绪而卿辞焉岂朕德之不明将顾时之不可中道而止夫何谓哉俾予获用材不尽之讥而卿渉苟安自便之计予所不取卿其勉焉所乞宜不允赐宰臣富弼上第三表乞解罢机务不允㫁来章批答省表具之卿博通古今之学深逵治乱之原德业之隆名称甚盛朕方虚已而任不愧知人之明而自秉钧衡宣劳夙夜惟是小大之政损益施设惟卿之爲罚罪赏功进退能否惟卿之听时有异论岂无多言一切屏之惟卿之信若乃恭已南面庶几辅予享其成功登于至治亦惟卿之图其三者人君之所难予罔敢忽其一者在卿之不止庶克有成而无名屡辞实所难谕卿其体兹至意究乃素怀所乞宜不允仍㫁来章内制集卷第八除文彦博判大名府制自恳避赐李端懿让恩命不允口宣俾委大相国寺爲民祈福道埸斋文之明赐富弼乞退㫁来章手诏议旣不一赐湖北救济饥民知州奨谕敕书以御欧阳文忠公文集外集卷第八外集卷第八欧阳文忠公集五十八古赋红鹦鹉赋圣俞作红鹦鹉赋以谓禽鸟之性宜适于山林今兹鹦徒事言语文章以招累见囚樊中曾乌鸢鸡雏之不若也谢公学士复多鹦之才故能去昆夷之贱有金闺玉堂之安饮泉啄实自足爲乐作赋以反之夫适物理穷天真则圣俞之说胜负才贤以取贵于世而能自将所适皆安不知笼槛之于山林则谢公之说胜某始得二赋读之释然知世之贤愚出处各有理也然犹疑夫兹禽之腹中或有未尽者因拾二赋之余弃也以代鹦毕其说后皇之载兮殊方异类肖翘蠢息兮厥生咸遂镕埏赋予兮有物司之泊然后化兮黙运其机陶形播气兮小大取足纷不可状兮千名万族异物珍恠兮託产遐陬来海裔兮贵中州邈丹山于荒极越鳯皇之所宅禀南方之正气孕赤精于火徳盖以气而召类兮故感生而同域播为我形特殊其质不緑以文而丹其色物旣贱多而贵少兮世亦安常而骇异岂负羙以有求兮适遭时之我贵客方黜我以文采弔我于笼樊谓夫飞鸣而饮啄不若鸡鹜与乌鸢噫不知物有贵贱殊乎所得工初造我甚难而啬千毛亿羽曾无其一忽然成形可异而珍慧言羙质俾贵于人笼轩寳翫翔集安驯彼衆禽之扰扰兮盖迹殊而趣乖旣心昬而质陋兮乃自秽而安卑乐以钟鼔宜其眩悲盖贵我之异禀何槩我于羣飞若夫生以才天养以性违客之所悼我亦悼之我视乎世犹有甚兮郊牺牢豕龟文象齿蚌蛤之胎牦牛之尾旣残厥形又夺其生是犹天为非以自营人又不然谓为最灵淳和质静本湛而宁不守尔初自为巧智凿窍泄和漓淳杂伪衣羔染夏强华其体鞭扑走趋自相械系天不汝文而自文之天不汝劳而自劳之役聦与明反为物使用精旣多速老招累侵生盭性岂毛之罪又闻古初人禽杂䖏机萌乃心物则遁去深兮则网髙兮则弋为之职谁而反予是责述梦赋夫君去我而何之乎时节逝兮如波昔共䖏兮堂上忽独弃兮山阿呜唿人羡久生生不可久死其柰何死不可复惟可以哭病予喉使不得哭兮况欲施乎其他愤旣不得与声而俱发兮独饮恨而悲歌歌不成兮㫁絶泪疾下兮滂沱行求兮不可过坐思兮不知䖏可见惟梦兮奈寐少而寤多或十寐而一见兮又若有而若无乍若去而若来忽若亲而若踈杳兮倐兮犹胜于不见兮愿此梦之湏臾尺蠖怜予兮为之不动飞蝇闵予兮为之无声冀驻君兮可久怳予梦之先惊梦一㫁兮魂立㫁空堂耿耿兮华灯世之言曰死者凘也今之来兮是也非也又曰觉之所得者为实梦之所得者为想苟一慰乎予心又何较乎真妄緑发兮思君而白丰肌兮以君而瘠君之意兮不可忘何憔悴而云惜愿日之疾兮愿月之迟夜长扵昼兮无有四时虽音容之远矣扵怳惚以求之荷花赋步兰塘以清暑兮飒苹风以中人撷杜若之春荣兮搴芙蓉扵水濵嘉丹葩之耀质出渌水而含新䕃曲池之清泚漾波纹之沦披红衣而耀彩寄清流以託根挺无华之浅艶靡竞丽乎先春抱生意以自得兮及薫时之嘉辰若夫夏畹兰衰梦池草宻惨群芳之已销独斯莲之迥出可以嗅清香以析酲可以玩芳华而自逸况其晚浦烟霞水亭风日投文竿而饵垂泳萍茎而波溢丝萦藕以全折杯卷荷而半侧坠紫菂以欹烟歛红芳而向夕可怜影兮相顾列金葩而返植清风遏以似起碧露合而乍失或两两以相扶渐亭亭而独出发燕脂扵此土生异香扵西域匪江妃之小腰即广陵之清骨尔乃曲沼微阳横塘细雨逐桥上之归鞍笑堤边之㳺女堕虹梁而窥影倚风台而欲舞覆翠𬒳以薫香然犀灯而照浦双心并根千株泣露湛月白而风清杳池平而树古送艇子扵西州闻棹讴扵北渚迎桃根而待檝逢宓妃而未渡迫而视之靓若星妃临水而脉脉盈盈逺而望之杳如崃女行云而朝朝暮暮其妖丽也其闲丽也香荃桡兮木兰舟澹容与兮怅夷犹东西随叶隐上下逐波浮巳见双鱼能比目应笑鸳鸯㑹白头昔闻妃子贵东邻池上金花不染尘空留此日田田叶不见当时步步人螟赋诗曰螟有子蜾臝负之言非其类也及杨子法言又称焉嗟夫螟一虫尔非有心扵孝义也能以非类继之爲子羽毛形性不相异也今夫爲人父母生之养育劬劳非爲异类也乃有不能继其父之业者儒家之子卒为商世家之子卒为皁隷呜唿所谓螟之不若也作螟赋词曰爰有桑虫实曰螟与夫蜾臝异类殊形负以为子祝之以声其子感之朝夕而成嗟夫人子父母所生父祝之言子莫之听父传之业子莫克承父没母死身覆位倾呜唿为人孰与虫灵人不如虫曷以人称辞啄木辞木皇司春兮物熈以春芽者斯勾兮甲者斯萌物赖皇兮荣以欣翳有虫兮甚不仁穴皇木兮群以聚穴不已兮又加咀皇木病兮将深皇心恻兮伤尔蝎彼䴕鸟兮善啄吾利汝喙兮饥汝腹飞以鸣兮啄且食虫不尽兮啄莫息山之麓兮水之滨皮坚节瘿兮龙甲蛇鳞节流膏兮吻流血百不一兮徒饥渇蠧日滋兮䴕日苦京谒皇兮披云路云之深兮不可见託归风兮仰诉古初之皇兮甚仁惠怜民爱物使两遂穴民䖏兮鲜民食穴不栋梁兮鲜不薪米其求甚少兮给之孔易野郁郁兮山苍苍土有毛髪兮山有衣裳金不鞴冶兮器不刅铓木至老朽兮不见菑殃圣萌机兮五财利赡有足兮生不匮蔽风避湿兮脩容暮入门兮迎我笑朝出门兮牵我衣戯我怀兮走而驰旦不觉夜兮不知四时忽然不见兮一日千思日难度兮何长夜不寐兮何遟暮入门兮何望朝出门兮何之怳疑在兮杳难追髧两毛兮秀双眉不可见兮如酒醒睡觉追惟梦醉之时八年㡬日兮百岁难期扵汝有顷刻之爱兮使我有终身之悲颂㑹圣宫颂西京留守推官将仕郎试祕书省校书郎欧阳脩谨斋心涤虑顿首再拜言臣伏见国家采汉书原庙之制作宫于永安以备园寝欲以盛陵邑之充奉昭祖宗之光灵以耀示于千万世甚盛徳也脩永惟古先王者将有受命之符必先兴业造功以警动觉悟扵元元然后有其位而继体守文之君又从而显明丕大以纂修乎旧物故其兢兢勤勤不忘前人是以根深而叶茂徳厚而流光子子孙孙承之无疆伏惟皇帝陛下以神圣徳传有大器干徤而正离继而明即位以来于兹十年勤邦俭家以修太平日朝东宫示天下孝亲执笾豆三见于郊日星轨道光明清润河不怒溢东南而流四夷承命欢和以賔奔走万里顾非有干戈告让之命文移发召之期而犀珠象牙文马㲄玉旅于阙庭纳于廐府如司马令无一后先至徳之及上格于天下极于地中浃扵人而外冒扵四表昆虫有命之物无不仰戴神威圣功効见如此太祖创造基始克成厥家当天受命之功太宗征服绥来遂一海内睿武英文之业真宗礼乐文物以隆天声升平告功之典陛下夙夜䖍共嗣固鸿业纂服守成之勤基累积显显昌昌益大而光称于三后之意可谓至孝况春秋岁时以禘以祫则有庙祧之严配天昭孝以享以吿则有郊庙明堂之位篆金刻石则有史氏之官歌功之诗流于乐府象徳之舞见乎羽毛惟是邦家之光祖宗之为有以示民而垂无穷者罔不宣着陛下承先烈昭孝思所以奉之以严罔不勤备圣人之徳谓无以加而犹以为未也乃复因陵园起宫室以望神㳺土木之功严而不华地爽而㓗宇敞而邃神灵杳冥如来如宅合扵礼经孝子謦咳思亲之义愚以谓宫且成非天子自临享则不能以来三后之灵然郡国不见治道太仆不先整驾恬然未闻有司之诏岂难扵动民而遟其咎耶特以龟筮所考湏吉而后行耶不然何独留意扵屋墙筑而至扵荐见孝享未之思耶况是宫之制夷山为平外取客土鍜石伐木发兵胥靡调旁近郡如此数年而道路之民徒见兴为之功恐愚无以识上意是宜不惜属车之费无讳数日之劳沛然幸临因展陵墓退而谕民以孝思之诚遂见守土之臣采风俗以问髙年亦尧舜之事也古者天子之出必有采诗之官而道路童儿之言皆得以闻臣是以不胜惓惓之心谨采西人望幸意作为颂诗以献阙下词曰巍峩穹崇奠京之东有山而崧沦道源汇流而渊有洛之川川灵山秀回环左右有髙而阜其阜何名太祖太宗真宗之陵惟陵之制因山而起隐隐隆隆惟陵之气常王而喜郁郁葱葱帝怀穹旻受命我宋造初于屯帝念先烈用顾余家宣力以勤赫赫三后重基累旣丰而茂燕翼贻谋是惟永图其传在予曰祖曰宗有徳有功予实嗣之克勤克绍以孝以报予敢不思惟此园陵先后之宅旣宅且安后来㳺止弗宫弗室神何以驩廼相川原乃得善地地髙惟丘廼以荆灼廼讯寳龟龟告曰猷帝命家臣而职我事而往惟寅一毫一丝给以县官无取扵民伐洛之薪有宋右諌议大夫赠开府仪同三司太师中书令兼尚书令魏国韩公真賛气刚而毅望之可畏色粹而仁近之可亲有韫于中必见于外庶㡬髣髴写之图绘惟其盛徳不可形容公徳之丰后世之隆谁为公子丞相卫公章州名急就章叙曰古者史掌文书以识天地四方古今事物名言字训而教学之法始扵童子谓之小学君子重焉急就章者汉世有之其源盖出扵小学之流昔颜籕爲史㳺序之详矣余为学士兼职史官官不坐曹居多暇日毎自娯扵文字笔墨之间因戯集州名作急就章一篇以示儿女曹庶㡬贤扵博塞尔章曰别州自禹郡扵秦废置经革难具陈皇家垂统天下定疆理万方承政令近征逺贡各有宜或卑吏治或覊縻九域披图指可知分音比类慎讹疑文差字析极精微若夫锦居遐裔孤音无比隰集梓泗劔陜涪幽骈声相附可如类求则有夔绥随果贺播滑逹越和河罗连三前叶其四谓何乃有瓜沙嘉巴鳯陇雍宋歙崃合叠淄资思师化雅华夏宻吉蔚悉永郢鼎颍不宜吃讷又如保邵道赵耀郓信润晋慎凡五声而一韵栁寿茂窦宥凑宪兖汉简万演海岱解蔡泰爱钦浔金深郴黔蜀濮福睦复陆乃六律而同音七言惟一白泽虢石益徳壁八音相望广象相阆绛奖党宕开莱台懐阶崖雷梅澧冀利济蓟费智郑邓定孟庆应静胜㢘潭儋南岚盐甘嵓至于许汝婺处楚普潞叙古魏恵桂贵遂贝瑞嶲㑹言过乎九难宣扵口扵是有岳鄂亳薄洛莫涿朔廓拓眉黎齐池蕲施伊西夷溪濠曹饶昭韶潮辽交洮牢卭通龙洪蓬蒙邕同戎忠松笼连绵澶安延丹端宣檀驩兰潘田峦湖苏舒滁庐渝泸梧蒲徐鄜扶儒禺秦邠麟汾均陈温春筠辰文循银云勤岷杭扬江黄常漳康襄房坊商沧洋昌瀼长并青瀛登成明衡彭英琼邢洺泾宁昇荣横藤汀兴营平庭澄聮章㫁句不䏻遽数真定河源以讳不举若乃物有疑似同音异字则有陵灵原袁府抚干䖍濵賔融容渭卫全泉绣秀易翼渠衢归嬀龚恭汴辨凉梁祁𡵨鄯单宿肃磁慈潍维峯封曁丰沂冝及仪乃一号而三之劒环恩顺镇覇真雄又音文之两同至扵太平郁林万安平琴武安洮阳新定建康二名虽羙逺小不彰若监若军四十有六保定信安广信安肃镇戎保安岢岚火山顺安宁化实控三边其余琐琐皆不足言外集卷第八荷花赋此土而脉脉而朝朝啄木辞五财哭女师两毛㑹圣宫颂于兹欧阳文忠公文集奏议卷第八奏议卷第八欧阳文忠公集一百四諌院论张子奭恩赏太频札子臣风闻知汝州范祥为相度陜西青白盐勑差张子奭权知汝州子奭自选人二年内迁至贠外郎朝廷之意虽曰赏劳而天下物议皆云侥倖盖以子奭宣劳絶少止两次而迁官恩赐已数重自古赏功不过一次赏之不已故难弭人言𥘉自选人改京官曰赏劳未及二岁改秘书丞又曰赏劳赐以章服又曰赏劳祕书丞不乆又转官又曰赏劳合得太常博士超迁贠外郎又曰赏劳后行祠部为名曹又曰赏劳作京官合作知县而作签判又曰赏劳一任未满合更有一任知县又超通判差遣又曰赏劳此所以外人之议不允也况范祥暂出勾当只合交割以次官贠或转运司自差人权今朝廷差人已是失体又于子奭为此侥倖今朝臣待阙在京者甚衆岂无一人堪权知州者朝廷毎用一人必当使天下人服今毎一差遣则物议沸腾累日不息昔五代桑维翰为晋相一夕除节度使十五人为将而人皆服其精今中书差一权知州而不能免人讥议者盖事无大小当与不当而已其张子奭伏乞追寝权差之命仍乞今后外处差出知州只委本路转运使差官权至于赏罚之柄贵在至公今莫大之罪不过一刑而止岂有劳者终身行赏而不已亦乞今后有劳効之人量其大小一赏而止若其别着能効则拔擢自可不次人亦自然无言伏以朝廷用人惟患守例而不能不次选任但不渉于侥倖实有材艺之人谁敢有言子奭作使西鄙不谓无劳但恩典已优于赏已足可惜令天下指为侥倖之人而掩其前効况又上亏朝政不可不思取进止论救赈江淮饥民札子臣伏见近出内库金帛赐陜西以救饥民风闻江淮以南今春大旱至有井泉枯竭牛畜瘴死鸡犬不存之处九农失业民庶敖敖然未闻朝廷有所存䘏陛下至仁至圣忧民爱物之心无所不至但患逺方疾苦未逹天聦苟有所闻必湏留意下民疾苦臣职当言昨江淮之间去年王伦蹂践之后人户不安生业伦贼才灭疮痍未复而继以飞蝗自秋至春三时亢旱今东作已动而雨泽未霑此月不雨则终年无望加又近年已来省司屡于南方歛率钱货而转运使等多方刻剥以贡羡余江淮之民上𬒳天灾下苦贼盗内应省司之重歛外遭运使之诛求比于他方𬒳苦尤甚今若不加存䘏将来继以㐫荒则饥民之与疲怨者相唿而起其患不比王伦等偶然狂叛之贼也臣以为民怨已乆民疲可哀因其甚困冝速赐惠不惟消弭盗贼之患兼可以恱其疲怨之心伏望圣慈特遣一二使臣分诣江淮名山祈祷雨泽仍下转运并州县各令具逐处亢旱次第奏闻及一面多方擘画赈济穷民无至失时以生后患取进止论内出手诏六条札子臣伏闻近出手诏条六事以赐两府大臣有以见陛下忧勤责任之意然而天下纪纲隳坏皆由上下因循一旦陛下奋然虽有责成之心而大臣尚习因循之弊不能力行改作以副圣怀自去年范仲淹韩琦等特𬒳选擢陛下寻开天章阁召见而大臣递互相推并不建明一事以救天下之弊洎至内出手诏范仲淹冨弼等方始各条数事至今半年有余或寝而不行或行而不尽或虽行而未有明効今陛下又以六事责之臣恐两府大臣依前无以上副忧勤之意下救当今之急臣愿陛下不因常例奏事之时特御便殿召两府大臣赐坐先戒以不得推避缄黙后以当今大务问之湏令有所陈述所问之急不过三四大事而已二虏交侵一也三路御备之术何者可以易行而速効二也百姓困匮国用不足何以使公私俱济三也若两府大臣于此三事能其一者便委其专管示以责成可也若其不然臣恐手诏屡出圣意虽劳而大臣相推终未济事陛下必欲速救时弊非专任而切责之不可也取进止论葬荆王札子臣伏覩朝旨虽差宋祁监护故荆王葬事然未见降下葬日及一行事件或闻以岁月不利未可葬或闻有司以财用不足乞且未葬夫隂阳拘忌之说陛下聦明睿圣必不信此巫卜之言而违礼典但虑议者坚执方今财用不足不可办葬陛下闻有劳民枉费之说则不得不虑因以迟疑臣谓前后勑葬大臣浮费枉用之物至多岂是朝廷本意皆为主司措置之失致人因縁以为姦尔今若尽节浮费及絶其侵蠧而使用物不广则将复以何辞而云不葬臣不知所司曽将一行用度计定大数否内若干是浮费若干是实用若实用之物数犹至多而力不可办则缓之可也若实用之物少只是旧例浮费多则可削去浮费而巳今都不计度而但云无物可葬则不可也未见实用之数多少不量力能及否而曰必湏遵礼而曰必湏葬亦未可也如臣愚见酌此两端葬则为便然湏先乞令王尧臣宋祁等将一行合用之物列其名件内浮费不急者一一减去之若只留实用之物数必不多假如稍多更加节减虽至俭薄理亦无害如此则葬得及时物亦不费夫俭葬古人之美节侈葬古人之恶名今避俭葬不肯节费留䘮而待有物之年以就侈葬则非臣所知也若曰俭葬亦未能办则乃过言之甚也然外之舆议为国家论事体者皆云葬则为便今朝廷议者分而为二顾物力者则不顾典礼国体论典礼国体者则不思财用办否各执偏见议乆不决以惑陛下之聦明今便葬之害一不葬之害五便葬之害不过费物然力有可为不葬之害所失则大不肯薄葬而留之以待侈葬成王之恶名一也信巫卜之说而违典礼二也目下减节力所易为他时丰足理或难待使皇叔之柩五七年间不得安宅而神灵无归三也使四夷闻天子皇叔薨而无钱出葬遂轻中国而动心四也今天下物力虽乏然凢百用度不能节费处多独于皇叔之身有所裁损伤陛下孝治之美五也此臣所谓葬则为便者也荆王于国属最尊名位最重伏乞早令定议无使后时取进止论葬荆王一行事札子臣风闻巳有圣㫖荆王葬事令三司与太常礼院及监葬官等同议减节浮费此足见陛下厚于皇叔之恩念民惜费之意一举而两得也然臣毎见朝廷作事欲爱民节用而常枉费劳人盖为议事之𥘉不得其要或失于不精审者有四民间不科配一也州县供应物有定数二也送葬之人在路禁其唿索三也州县官吏不得过外供湏以邀名誉四也苟絶此四者则无大患矣昨京西一路遭张海惊劫之后不可更有诛求臣今欲乞指挥三司应是合要之物并湏官给不得民间科买仍乞先将一行仪仗人马并送葬人等一人以上先定人数然后札与京西令依数供顿则可无广费自荆王以下诸䘮非至亲者不必令其尽往仍乞限定人数及毎人将带随行人数亦乞限定凡皇亲及一行官吏除宿顿合供饮食外不得数外唿索州县官吏亦不得于官供饮食外别以诸物献送权要其受献送并唿索并以入已赃论仍乞御史里行一人随行糺察其数外带人及州县随顺唿索献送物等官吏物出于已亦从违制若託以供应爲名于民间贱买及率掠者皆以枉法赃论如此防御方可杜絶浮费以称陛下厚亲节用之心论燕王子允良乞未加恩札子臣伏见昨燕王𥘉薨其子允良于苫块中便答书题仍不称孤子不落官衔今闾巷民家犹能检按书仪粗知䘮礼而允良为国宗属全然不晓人事京师士流间传说为笑有玷圣朝又闻燕王诸子皆失教训自其父病多不躬侍汤药才至父死便乞家财管勾居丧之礼亦无哀戚臣伏见近降诏勑约束𥙷䕃子弟湏是习试经业盖谓训诱臣寮子弟欲为臣下立家至于宗室之亲号为藩屏全不训诲使其不知礼义不及民间之子而不孝之声流闻中外其允良等过失伏虑陛下仁慈以睦宗族未欲别行责罚只乞不縁燕王薨谢别加恩典且与裁抑令其知过俟其向后改悔迁善方与加恩仍乞明以此意戒谕近贵其余宗室闻之各思向善不使外人非笑玷辱皇风取进止论乞与元昊约不攻唃厮啰札子臣风闻鱼周询余靖孙抃等奉使北虏皆有事冝为北虏中诘问元昊通和之意将来必湏因此别与朝廷生患又闻虏人已欲议移界至渐示相侵祸乱之萌其端可见臣自去年春始蒙圣恩擢在諌列便值朝廷与西贼𥘉议和好臣当时首建不可通和之议前后具奏状札子十余次论列皆言不和则害少和则害多利害甚详恳切亦至然天下之士无一人助臣言朝廷之臣无一人採臣说今和议垂就祸胎已成而韩琦自西来方言和有不便之状余靖自北至始知虏利急和之谋见事何迟虽悔无及当臣建议之际衆人方欲急和以臣一人诚难力夺衆议今韩琦余靖亲见二虏事冝中外之人亦渐知通和为患臣之前说稍似可採但愿大臣不执前议早肯回心则于后悔之中尚有可为之理昨来许贼之物数已太多然尚有禁青盐还侵地等事非贼所利幸其因此自絶不遣人来朝廷深戒前非愼自持重因而罢议不落贼计则转祸为福后䇿可为若贼志愈骄贪心未满复遣人使更有湏求则假此爲名亦可拒絶今通和之事爲中国之患大爲二虏之利深万一西贼贪深利而不惜侵地更无他求急来就和则此时取舎便系安危陛下冝诏执议之臣定果决之计认贼肯和之意知我害彼利之谋尤湏多方以事拒絶臣计西贼无故而请和者不止与北虏通谋共困中国兼欲诈谋𣢾我併力以吞唃厮啰摩旃瞎旃之类诸族地大力盛然后东向以攻中国耳今若未有他计拒其来和则当赐以诏书言唃厮啰等皆受朝廷官爵父子爲国蕃臣今若讲和则不得攻此数族且攻此数族是贼本心所贪闻我此言必难听约用此为说亦可解和臣所以区区惟愿未和者盖臣愚虑知不和患轻易为处置和后患大不可枝梧臣前后奏章论列巳备此乃天下安危大计圣心日夜所忧臣为言事之官见利害甚明若不极言罪当诛戮伏望圣慈特赐省览取进止论更改贡举事件札子臣窃闻近有臣寮上言请改更贡举进士所试诗赋䇿论先后事巳下两制详议伏以贡举之法用之巳乆则弊当变更然臣谓必先知致弊之因方可言变法之利今贡举之失者患在有司取人先诗赋而后䇿论使学者不根经术不本道理但能诵诗赋节抄六帖𥘉学记之类者便可剽盗偶俪以应试格而童年新学全不晓事之人往往幸而中选此举子之弊也今为考官者非不欲精较能否务得贤材而常恨不能如意太半容于缪滥者患在诗赋䇿论通同杂考人数既衆而文卷又多使考者心识劳而愈昬是非纷而益惑故于取舍往往失之者此有司之弊也故臣谓先冝知此二弊之源方可言变法之利今之可变者知先诗赋为举子之弊则当重䇿论知通考纷多为有司之弊则当随埸去留而后可使学者不能滥选考者不至疲劳今若不改通考之法而但更其试日之先后则于革弊未尽其方凡臣所请者若漫然泛言之恐不能尽其利害请借二千人为率以明变法之便谨条如左凡贡举旧法若二千人就试常额不过选五百人是于诗赋䇿论六千卷中选五百人而日限又迫使考试之官殆废寝食疲心竭虑因劳致昬故虽有公心而所选多滥此旧法之弊也今臣所请者寛其日限而先试以䇿而考之择其文辞鄙恶者文意顚倒重杂者不识题者不知故实略而不对所问者误引事迹者虽能成文而理识乖诞者杂犯旧格不考式者凡此七等之人先去之计于二千人可去五六百以其留者次试以论又如前法而考之又可去其二三百其留而试诗赋者不过千人矣于千人而选五百则少而易考不至劳昬考而精当则尽善矣纵使考之不精亦选者不至大滥盖其节抄剽盗之人皆以先经䇿论去之矣比及诗赋皆是已经䇿论粗有学问理识不至乖诞之人纵使诗赋不工亦足以中选矣如此可使童年新学全不晓事之人无由而进此臣所谓变法必湏随埸去留然后能革旧弊者也其外州解送到且当博採要在南省精选若省牓奏人至精则殿试易为考矣故臣但言南省之法此其大槩也其髙下之等仍乞细加详定大率当以䇿论为先右臣所陈伏乞特加详览苟有可採即乞降付有司与前所上言参同详议着于今式谨具状奏闻论臣寮不和札子臣伏覩方今夷狄外彊公私内困盗贼并起蝗旱相仍陛下轸念生民深思祸患忧勤之意夙夜焦劳而中外臣寮未能为国家虑逺谋建长䇿少济时事以寛圣怀近日以来风俗尤薄搢绅之列不务和同或徇私意以相倾或因小事而肆忿纷然毁訾传布道涂饰已短以遂非各期必胜进偏辞而互说上惑圣聦当陛下思念逺图之时致陛下日厌纷纭之议至于朝廷得失邦国安危熟视恬然各思缄黙陛下仁慈睿圣务存大体未欲明行责罚以戒浇浮伏望圣慈特降诏书戒励中外革兹时弊各使同心忧国舍小谋大然后陛下不为小事纷纭烦于听览则可以坐运宸筭以康时难取进止论三司判官择人之利札子臣伏见近差薛绅为转运使绅是三司判官资例合作转运使然外人议论未允者若以昔日差人更有不如绅者亦不足恠盖见朝廷近更新制不次用人凡旧转运使稍不材者悉令换易忽见却用薛绅所以人言未允昨来京东用沈邈替却晁宗简今用薛绅又更不及宗简此臣之所未喻也平时无事公私上下从容吏无大小奉法守常而巳所以龊龊㢘谨不为大过虽庸暗缪懦者皆可苟禄偷安而朝廷可以不择贤愚一例差拨官虽渐滥犹未败误今天下事势岂比向时盗贼纵横而州郡无备公私困乏而用度转多赋役繁兴而人户凋耗虽有出人之才尚恐不能了事岂可尚循旧例依次用人然臣窃思方今中外差除未肯脱去旧例如绅之軰谓其巳作省判湏且依例除转运以此思之若省判湏令作转运则弊在差省判之时不早愼择也夫前已滥者不能骤去后来者又不择之永无澄清之时矣臣今欲乞详定差省判之法毎遇阙人或令本省使副自举或朝廷先择举主令举主择人但重其保任同罪之法而不必限其资序如此则省判得人省判得人则将来有好转运使有好转运使则逐路澄清民纾用足以此而言择得一省判为数十州民之福其利甚大夫得人为利甚大则失人为害亦大矣伏望圣慈留意裁择取进止详定贡举条状臣等准勑差详定贡举条制者伏以取士之方必求其实用人之术当尽其材今教不本于学校士不察于郷里则不能覈名实有司束以声病学者专于记诵则不足尽人材此献议者所共以为言也臣等叅考衆说择其便于今者莫若使士皆土着而教之于学校然后州县察其履行则学者修饬矣故为学制合保荐送之法夫上之所好下之所趋也今光䇿论则文辞者留心于治乱矣简其程式则闳博者得以驰骋矣问以大义则执经者不于记诵矣故为先䇿论过落简诗赋考式问诸科大义之法此数者其大要也其诗赋之未能自肆者杂用今体经术之未能亟通者尚依旧科则中常之人皆可勉及矣此所谓尽人之材者也其通礼一有司之所习及州郡封弥誊録进士诸科帖经之类皆细碎而无益者一切罢之凡其所为皆申之以赏罚而劝焉如此则飬士有素取材不遗苟可施行望赐裁择奏议卷第八论张子奭恩赏札子材艺之人论救赈江淮饥民札子敖敖外遭运使论乞不攻唃啰札子具奏状札子论更改贡举事件札子而后可使欧阳文忠公文集居士集卷第八居士集卷第八欧阳文忠公集八古诗二十一首有赠余以端谿緑石枕与蕲州竹簟皆佳物也余旣喜睡而得此二者不胜其乐奉呈原父舍人圣俞直讲端谿琢出缺月様蕲州织成双水纹唿儿置枕展方簟赤日正午天无云黄琉璃光緑玉润莹净冷滑无埃尘忆昨开封暂陈力屡乞残骸避烦剧圣君哀怜大臣闵察见衰病非虚饰犹蒙不使如罪去特许迁官还旧职选材临事不堪用见利无慙惟苟得一从僦舍居城南官不坐曹门少客自然唯与睡相冝以懒遭闲何惬适从来羸苦疲困况此烦歊正炎赫少壮喘息人莫听中年鼻鼾尤恶声痴儿掩耳谓雷作灶妇惊窥疑釡鸣苍蝇蠛蠓任縁扑蠹书懒架抛纵横神昬气浊一如此言语思虑何由清甞闻李白好饮酒欲与铛杓同生死我今好睡又过之身与二物爲三尔江西得请在旦暮收拾归装从此始终当卷簟携枕去筑室买田清颍尾夜闻风声有感奉呈原父舍人圣俞直讲夜半羣动息有风生树端飒然飘我衣起坐爲长叹苦暑君勿猒𥘉凉君勿欢暑在物犹盛凉归歳将寒清霜忽以飞零露亦漙漙霜露本无情岂肯私蕙兰不独草木尔君形安得完栉髪变新白鑑容销故丹风埃共侵迫心志亦摧残万古一飞隼两曜双跳丸扰扰贤与愚流沙逐惊湍其来固如此独乆知诚难服食爲药悞此言真不刋但当饮美酒何必被轻纨答梅圣俞大雨见寄夕云若頽山夜雨如决渠俄然见青天𦦨𦦨升蟾蜍倐忽隂气生四面如吹嘘狂雷走昬黒惊电照䕫魖搜寻起龙蛰下击墓与墟雷声毎轩轰雨势随疾徐𥘉若浩莫止俄收閴无余但挂千丈虹紫翠横空虚顷刻百变态晦明谁卷舒岂知下土人水潦没襟𥚑扰扰泥淖中无异鸭与猪嗟我来京师庇身无弊庐闲坊僦古屋卑陋杂里闾邻注涌沟窦街流溢庭除出门愁浩渺闭戸恐爲潴墙壁豁四逹幸家无贮储虾蟇鸣灶下老妇但欷歔九门絶来薪朝爨欲毁车压溺委性命焉能顾图书乃知生尧时未免忧爲鱼梅子犹念我寄声忧我居慰我以新篇琅琅比琼琚官闲行能薄𥙷益愧空踈歳月行晚矣江湖盍归欤吾居传邮尔此计岂踌躇答圣俞白鹦鹉杂言忆昨滁山之人赠我玉兎子粤明年春玉兎死日阳昼出月夜明世言兎子望月生谓此莹然而白者譬夫水之爲雪而爲冰皆得一隂凝结之纯精常恨处非大荒穷北极寒之旷野养违其性夭厥龄岂知火维地荒絶涨海连天沸天热黄冠黒距人语言有鸟玉衣尤皎㓗乃知物生天地中万殊难以一理通海中洲岛穷人迹来市广州才八国其间注辇来最稀此鸟何年随海舶谁能徧历海上峯万怪千竒安可极兎生明月月在天玉兎不能乆人间况尔来从炎瘴地岂识中州霜雪寒渇虽有饮饥有啄羁绁终知非尔乐天髙海阔路茫茫嗟尔身微羽毛弱尔能识路知所归吾欲开笼纵尔飞俾尔归诧宛陵诗此老诗名闻四夷清明前一日韩子华以靖节斜川诗见招游李园旣归遂苦风雨三日不能出穷坐一室家人辈倒残壷得酒数杯泥深道路无人行去市又远索于筐筥得枯鱼干鰕数种彊饮疾醉昬然便寐旣觉索然因书所见奉呈圣俞少年喜追随老大厌諠譁慙愧二三子邀我行看花花开岂不好时节亦云嘉因病旣不饮衆欢独成嗟管絃暂过耳风雨愁还家三日不出门堆豗类寒鸦妻儿强我饮饤饾果与瓜浊酒倾残壷枯鱼杂干鰕小婢立我前赤脚两髻丫轧轧鸣双絃正如艣呕哑坐令江湖心浩荡思无涯宠禄不知报鬓毛今巳华有田清颍间尚可事桑麻安得一黄犊幅巾驾柴车奉答原甫见过宠示之作不作流水声行将二十年吾生少贱足忧患忆昔有罪𥘉南迁飞帆洞庭入白浪堕泪三崃听流泉援琴写得入此曲聊以自慰穷山间中间永阳亦如此醉卧幽谷听潺湲自从还朝恋荣禄不觉鬓髪俱凋残耳衰听重手渐颤自惜指法将谁传偶欣日色曝书画试拂尘埃张断絃娇儿痴女遶翁膝争欲彊翁聊一弹紫微阁老适我过爱我指下声泠然戏君此是伯牙曲自古常叹知音难君虽不能琴能得琴意斯爲贤自非乐道甘寂寞谁肯顾我相留连兴䦨束带索马去却鎻尘匣包青氊㑹饮圣俞家有作兼呈原父景仁圣从忆昨九日访君时正见堦前两丛菊爱之欲绕行百匝庭下不能容我足折花却坐时嗅之已醉还家手犹馥今朝我复到君家两菊堦前犹对束枯茎藁叶苦风霜无复满丛金间緑京师谁家不种花碧砌朱栏敞华屋奈何来对两枯株共坐穷檐何局促诗翁文字发天葩岂比青红凡草木凡草开花数日间天葩无根长在目遂令我每饮君家不觉长缾卧墙曲坐中年少皆贤豪莫怪我今双鬓秃须知朱颜不可恃有酒当欢且相属依韵奉酬圣俞二十五兄见赠之作与君结交游我最先衆人我少旣多难君家常苦贫今爲两衰翁髪白面亦皴念君怀中玉不及市上珉珉贱易爲价玉弃乆埋尘惟能吐文章白虹射星辰幸同居京城远不隔重闉朝罢二三公随我如鱼鳞君闻我来喜置酒留逡廵不待主人请自脱头上巾欢情虽渐鲜老意益相亲穷逹何足道古来兹理均小饮坐中赠别祖择之赴陜府明日君当千里行今朝始共一罇酒岂惟明日难重持试思此㑹何甞有京师九衢十二门车马煌煌事奔走花开谁得屡相过盏到莫辞频举手驩情落寞酒量减置我不须论老朽奈何公等气方豪云梦正当吞八九择之名声重当世少也多竒晚方偶西州政事蔼风謡右掖文章焕星斗待君归日我何爲手把锄犂汝隂叟奉答圣俞逹头鱼之作吾闻海之大物类无穷极虫鰕浅水间蠃蚬如山积毛鱼与鹿角一龠数千百收藏各有时嗜好无南北其微旣若斯其大有莫测波涛浩渺中岛屿生顷刻俄而没不见始悟出背嵴有时随潮来暴死疑遭谪海人相唿集刀锯争剖析骨节骇专车须芒侔劒㦸腥闻数十里余臭乆乃息始知百川归固有含容德濳竒与祕寳万状不一识嗟彼逹头微谁传到京国干枯少滋味治洗费炮炙聊兹知异物岂足荐佳客一旦辱君诗虚名从此得送刁纺推官归润州翘翘名家子自少能慷慨甞从幕府辟跃马临穷塞是时西边兵屡战輙奔溃归来买良田俛首学秉耒家爲白酒醇门掩青山对优游可以老世利何足爱奈何从所知又欲向并代主人忽南迁此计亦中悔彼在吾徃从彼去吾亦退与人交若此可以言节槩夜坐弹琴有感二首呈圣俞吾爱陶靖节有琴常自随无絃人莫听此乐有谁知君子笃自信衆人喜随时其中苟有得外物竟何爲寄谢伯牙子何须钟子期钟子怱已死伯牙其已乎絶絃谢世人知音从此无瓠巴鱼自跃此事见于书师旷甞一鼓羣鹤舞空虚吾恐二三说其言皆过欤不然古今人愚智邈巳殊奈何人有耳不及鸟与鱼二月雪宁伤桃李花无损杞与菊杞菊吾所嗜惟恐食不足花开少年事不入老夫目老夫无远虑所急在口腹风晴日暖雪𥘉销踏泥自採篱边緑归田四时乐春夏二首春风二月三月时农夫在田居者稀新阳晴暖动膏脉野水泛滟生光辉鸣鸠聒聒屋上啄布糓翩翩桑下飞碧山逺映丹杏发青草暖眠黄犊肥田家此乐知者谁吾独知之胡不归吾已买田清颍上更欲临流作钓矶南风原头吹百草草木丛深茅舍小麦穗𥘉齐稚子娇桑叶正肥蚕食饱老翁但喜歳年熟饷妇安知时节好野棠棃密啼晚莺海石榴红啭山鸟田家此乐知者谁我独知之归不早乞身当及彊健时顾我蹉跎已衰老明妃曲和王介甫作胡人以鞍马爲家射猎爲俗泉甘草美无常处鸟惊兽骇争驰逐谁将汉女嫁胡儿风沙无情貌如玉身行不遇中国人马上自作思归曲推手爲琵却手琶胡人共听亦咨嗟玉颜流落死天涯琵琶却传来汉家汉宫争按新声谱遗恨已深声更苦纎纎女手生洞房学得琵琶不下堂不识黄云出塞路岂知此声能断肠盆池西江之水何悠哉经历灨石险且回余波拗怒犹涵澹奔涛击浪常喧豗有时夜上滕王阁月照凈练无纎埃杨䦨左里在其北无风浪起传古来老蛟深处猒窟穴蛇身微行见者猜唿龙沥酒未及祝五色粲烂髙崔嵬忽然远引千丈去百里水面中分开收踪灭迹莫知处但有雨雹随风雷千竒万变聊一戏岂顾溺死爲可哀轻人之命若蝼螘不止山岳将倾頽此外鱼鰕何足道猒饫但觉腥盘杯壮哉岂不快耳目胡爲守此空墙隈陶盆斗水仍下漏四岸乆雨生莓苔游鱼拨拨不盈寸泥濳日炙愁暴鳃鱼诚不幸此跼促我能决去反徘徊再和明妃曲汉宫有佳人天子𥘉未识一朝随汉使远嫁单于国絶色天下无一失难再得虽能杀画工于事竟何益耳目所及尚如此万里安能制夷狄汉计诚已拙女色难自夸明妃去时泪洒向枝上花狂风日暮起飘泊落谁家红颜胜人多薄命莫怨春风当自嗟奉送原甫侍读出守永兴酌君以荆州鱼枕之蕉赠君以宣城䑕须之管酒如长虹饮沧海笔若骏马驰平坂爱君尚少力方豪嗟我乆衰欢渐鲜文章惊世知名早意气论交相得晚鱼枕蕉一举十分当覆盏䑕须管爲物虽微情不浅新诗醉墨时一挥别后寄我无辞远哭圣俞昔逢诗老伊水头青衫白马渡伊流滩声八节响石楼坐中辞气凌清秋一饮百盏不言休酒酣思逸语更遒河南丞相称贤侯后车日载枚与邹我年最少力方优明珠白璧相报投诗成希深拥鼻讴师鲁卷舌藏戈矛三十年间如转眸屈指十九归山丘凋零所余身百忧晚登玉墀侍珠旒诗老虀盐太学愁乖离㑹合谓无由此㑹天幸非人谋颔须已白齿根浮子年加我貌则不欢犹可彊闲屡偷不觉歳月成淹留文章落笔动九州釡甑过午无饙馏良时易失不早收箧椟瓦砾遗琳璆荐贤转石古所尤此事有职非吾羞命也难知理莫求名声赫赫掩诸幽翩然素旐归一舟送子有泪流如沟居士集卷第八熈宁五年秋七月男发等编定绍熈二年三月郡人孙谦益校正石枕蕲簟哀怜临事甞闻好饮夜闻风声以飞共侵迫清明前一日奉呈圣俞得酒赠别祖择之煌煌落寞逹头鱼剖析夜坐弹琴见于书二月雪宁伤归田四时乐晚莺明妃曲无常处汉宫盆池杨阑左里轻人之命鱼诚幸此能决去反欧阳文忠公文集书简卷第八书简卷第八欧阳文忠公集一百五十一与丁学士某启自闻南方㓂梗思欲附问凶祸闲居难求的便虽在哀殒翘想之心不可道也元珍学行优深才当逺用遘此不幸古人多然在处之有道尔古之君子所以异于常人者能安常人之所不能安也所恨某居此际不能奔走耳某衰病无复生理今秋欲扶护归郷恐趂葬期不及则且权厝郷寺俟它年耳忽偶黄莘先辈过云贤兄在舒州因得附此草草不能尽鄙怀当续驰讯也秋热寛中自爱某再拜又元珍淹屈于外交游所冝出力旣黙无所爲而至于书问亦不能时致其勤其爲惭罪不待言矣某自蒙思归院虽稍清闲而忽忽度日公私无所益此处京师者汨汨之常态也幸非甚愚颇知脱此而逺去然事有不得遂去者古人所谓不如意十常八九者殆此类也今歳廷试得人之盛中外共庆况在佳婿此岂非乆滞中一可喜事哉今因胡推官行谨奉状相㳄陆君行当别布恳又某向在府中困于烦冗乆不奉状徒用瞻思专人遽来特辱嘉问承渉夏巳来体气清福深所欣慰元珍才行并髙而困蹇如此吾徒之责也某昨𬒳烦使初不敢辞然几案之才素非所长加以早衰多病筋力不支屡自陈乞蒙恩得解去实出天幸然请外之志尚未获素心又以残史终篇有期夏秋之交可决南去相见未涯千万鄙怀临𥿄不能悉布惟慎重自爱以顺休复答郭刑部某启方欲因儿子行奉状递中忽辱书可量欣慰兼审春寒动履清胜承谕以嵩少之游岂胜跂羡此乐常爲山人处士得之衣冠仕宦比其汲汲得如其志不老则病矣虽有登临之兴勉彊而爲之巳不胜其劳也若神完气锐惟意所适如公之乐者百无一二人也如某者目固不能逺望足亦不任登髙矣可叹可叹相见未涯向暖加爱与朱职方某启乆不奉状夏热公外窃惟体履休胜陈诜寺丞佳士也曽在滁州同官今其南归愿拜识幸希留念也属唐史终篇忙迫作书不谨备恕之方暑慎爱与蔡省副某顿首公私忽忽乆阙致诚辱教字承巳登舟遂不复一得叙别可胜瞻恋短景日暮还家客巳盈室寝食殆废习以爲常以此乆不奉问慙罪慙罪汝隂君子乆处疾少间当来归未见惟寛中自爱审用药饵不尽区区与王发运某启中春甞辱恵问不审渉夏暑毒体气如何某自出贡院爲羣士諠诟㝷而入夏京师旱疫家人类染时气区区中复有病患忧煎以此乆不附状寳臣治漕南方虽乆淹于外然振纲革弊公私所頼者不细比于碌碌于此无所云𥙷者所得多矣某再请洪井未得屡罄所怀期于必得也未相见间惟爲时自重谨于递中奉此不宣某再拜又某启衰病无悰难乆于此加以私计日思南去未可得者无他近时内外制请便例不得从尔柰何柰何自之翰有事故人零落所存者几更复何心追后生于纷华某将入贡院时之翰疾已甚比出遂不见遽失斯人爲恨何胜与同年相知尤甚遂及之愁人愁人中间承惠金樱煎近方开而服之其制尤精多荷中年衰病太甚世情已去但犹借药力且扶旦夕尔遽中不子细与马运判某启乆别欣此瞻候隂寒道中尊候休胜河役动衆疲民利害繄公处置之耳他俟握手不能具述因人走此不宣某再拜运判里行执事答韩钦圣某启昨使舟行日不及攀别深以爲恨人至辱书伏承署事以来当此祁寒体况清福实以爲慰也外𥙷之乐得之有素伏读佳作益以起予无用之质衰病飒然造物者畏浮议以见縻柰何柰何歳晚以时自重人还谨奉此爲谢不宣某再拜钦圣提刑学士辱宠恵佳篇钦诵不巳旦夕和得递中附上新甘竒味珍荷也珍荷也部头事艺稍进得贤者齿问更増勉励也刘守到必还使司当复清淡也甞说襄阳山水一经真赏果如鄙言否答李学士某启自遭罹国䘏哀摧殆无以生伏惟感慕攀号何以堪处伏承逺赐存慰岂胜感咽孤拙遭遇昔与安道皆奉清光今兹衰晚才薄责重未知死所何以论报向秋更冀以时加爱与王学士某顿首京师区区自朝及夕无益于公私而思接贤者之论亦不时得近两辱见顾皆不获迎候岂胜爲恨寒隂不审气体何似旦夕当卜至门未间先此爲谢冀有以亮之而巳又某启急足至辱书喜承尊候万福贵眷各安甚慰企想近入京衙校过颍捧手教㝷于递中奉状必逹视听某到此以弊止未完固少留以葺然欲遂爲挂冠之请逺近相知皆相督以蔡是自乞湏且勉赴到任徐请归休未迟今遂治行二十一二间上道三四日至蔡别拜状恐乆滞急足忙中作书不悉答张学士某启中间辱恵书未遑脩答又辱恵书意爱勤勤重増感愧某以甞患两手中指挛搐爲医者俾服四生丸手指虽不搐而药毒爲孽攻注頥颔间结核咽喉肿塞盛暑中殆不聊生近方销释衰朽百病交攻难堪乆处兹地渐欲谋爲退缩得免罪戾以疾爲名而去犹是幸人使骑廵历何时一过都下少遂握手未间以时自爱仲仪䘮子应滞行期许事犹烦余暇沖卿恐犹未归未及作书爲恳又某启区区乆不驰问岂胜瞻勤暑毒窃惟体履清福兼承权留务都邑孔道谅少劳神中间甞辱恵问不时修报亦可知其冗率也惭感惭感某唐史终篇遂当复㝷江西之请衰病无堪爲归老之谋尔未由握手莫罄鄙懐惟冀爲时自爱以副企咏又某启前日专诣舟次值不在略见贤郎比欲旦夕再祗候而大雨连绵无由出门兼恐已行忽辱手教乃知即今方行不获面别惟以时自爱瞻企何已东南应亦有所欲但仓卒不暇续当有信咨烦也蒋同年千万爲伸意近得书亦当作书也南郡近有书去矣人立待草草又某启衰病无堪叨窃过分方深愧惧遽辱诲存兼承恵寄佳篇岂胜珍诵湖园野趣近郡所无梦寐在焉何甞忘也若得偶逃罪责归老其间遂养慵拙何胜幸也歳晚寒凛𣢾言未期惟冀以时自重答陆学士某启使北徃返六千里早衰多病不胜其劳使者辈徃凡七八独疲劣者尤觉其苦也还家人事日益区区浮生何处得少休息承子履在洛甚安又知来郑书碑咫尺莫得奉见独见胜之备知动止辱书益用爲慰渐暄珍爱人还谨此又某启乆阙奉问忽枉以书奚胜感慰兼审经寒履况沖𥙿某衰病余生得请归老而迁官兼职皆出特恩荣幸之愧无以爲谕第乆疾累年顿难减损然得此闲适足以安养又其幸也遂复田畒无期㑹见企仰而巳千万加爱又某启早来辱枉使车重増媿感过午遂热承动履清和方苦昬乏忽𬒳手教兼恵以药并方尤荷意爱之厚第药性差热当渐渐服之也窃承代归有期依依之意愚当与颍民同也余留靣布人还少奉此与刁学士某启前日承宠访秋暑计尊候康和以居处狭陋欲卜定力约数君奉同闲话一日旣稍寛凉又佳水烹一两盃茶幸告月初约一日恐爲㑹处多故先次咨启答连职方某惶悚顿首上党三哥良执少别伏想体中佳好近者兄长行获奉短札恳悃之素具之如昨洎任进来得三兄信伏知轩车犹未归仙墅某自返党闾邈然块处日以贱事相逼鱼鳞左右至于笔砚之具视同长物而巳前承宠示佳句乆欲爲答柰六情底滞不能叩课加之对雷门之前非布皷之能过也但効曹生游扬季布之名日得传播于汉东士流之间讽诵传冩者迨使中山兎悲而洛阳纸贵也今勉成一首以报来赐小生学非师授性且冥憃仰頼良交时赐教诱若不爲索其病疵而姑効司马生言好字则三哥顾我之厚薄可由斯而见矣峥歳且晏平居寡徒想望故人能不怆恨时因北风幸无忘徳音之恵某顿首又某启近甞辱恵问不审寒来体履如何京师区区幸时与元礼相见然衰病鲜悰无复壮年游从之乐也残史巳终篇南归之思如欲飞尔君钖决然遂获闲居之适应知此趣真老者之所便也况窃禄甚厚于国无𥙷岂堪碌碌乆此乎握手未期聊爲君钖道此盛寒多爱又某启令姪过郡辱书粗尉积年思企之勤兼得一诇起居康福外絶世欲内养天真冝其极方外之乐享眉夀于无涯某宠禄盈溢心志衰零尚此盘桓未偿夙愿然亦不出新春归计可决第思埸屋之游四十年之旧零落之余所存者几而吾二人者邈焉各在一方未知握手之期用此不胜区区尔歳律遒尽寒色向深惟以时加爱又某启守蔡忽巳半歳老年百病交攻赖此闲僻偷安然犹经春在告人事旷废咫尺相去阙于驰问使至辱书旣惭且感喜承尊候康𥙿某以衰残未遂一丘之愿勉彊忧畏惟思髙贤逺识早能超出尘累冝享福寿于无涯也企慕企慕相见未期初暄保爱又某启相去不逺恵然之顾出于乗兴古贤佳事有望于故人但不敢坐邀尔某入新年陡更衰残昨三月中欲遂伸前请决计归休封递角次得阙报陜兵爲孽逺近惊惧朝廷方有西顾之忧遂且少止今已宁息非晚必期得请也若遂还颍则相去益逺至时或一就蔡枉顾可否千里命驾近世未闻亦是一时竒事有望有望乱道思颍诗一卷粗以见志闲中可资一噱答连郎中某启才薄力劣任非其称初无报効徒自爲劳人事都废恃亲旧见哀而不责小故湖外风土如何向承体中亦小不佳今喜清康君钖兄亦乆不承问多事怱怱不曽作得一书慙悚慙悚恵柑甚佳逺地难致尤爲珍感鳯团数饼聊表信而已歳律遽穷新春多爱又某启永贤郎小娘子见过故人有佳儿女朋友所当共庆也兼辱简字恵以熊白并蹯鲊等皆饮酒具独患累日苦目昬未能近盃杓也朝暮乗闲道话答丘寺丞某顿首今日食后就寝方觉拥𬒳卧读太白集忽辱恵佳篇岂胜感愧当亦牵强爲报恐滞使人且此爲谢答韩宗彦某启专人辱书承此初暑体履清胜实慰瞻勤前在府中甞辱恵问牵以俗冗不时布𣢾昨以衰病屡自乞蒙恩俾解烦剧虽江西前请未获素心而疲惫计不能乆粗得休息亦不胜其幸方得复从诸公之游而子华遽迁执宪然命出中外称惬某旣得闲适遂且盘桓过夏秋冬当遂前请相见未涯但闻风采行𬒳严召未间暑热以时自爱因人还谨此爲谢答黎宗孟某启近遣家兵至万夀奉迎有书计逹专人恵教乃承路中得疾问来人不能详言即日必惟巳获痊安旅中有疾亮难乆也辱谕㝷医细思皆小小外事不足动怀岂冝轻爲去就许昌避介至亳又陈曹爲梗今又复然足验世人常态处处如此然则㝷医所至未必见容但当寛度包之尔冨丞相奉知必不浅已教他举留再任莫且隠忍终之否某性自少容老年磨难多渐能忍事前后蒙见教者岂非欲某寛中以忍事耶却敢以此意奉规不恠不恠未敢奉邀必且径还家也向暖加爱不宣某再拜与裴如晦某启酷暑阻奉见窃惟体气佳和新事颇动人耳目惟静处听閙益觉其喧也圣俞助遂获几何苟有所得幸且勿送其家也望略批示或约相见爲佳谨此咨启某再拜如晦学士答杜植某启公私多故乆阙驰诚然亦乆不承问忽于递中辱书喜慰无量兼审经寒动履清胜不相见数年间亲旧零落所有无几在者衰残老病于理冝然其间不能量力决然早去而留连禄仕任过其分勉强碌碌迄无可称以取责于一时而贻讥于后世则鄙人于数老叟中又独负此若宠利纷华不惟非素心所溺就令心有所好大抵晚年实能享者于身所得几何由是言之得失不较可知自去夏迨今病恙交攻尤苦齿牙饮食艰难则向所谓于身所得者无复有尔可叹可叹不相见乆因书及此聊当一笑尔圣俞家赖诸故人力得不失所漳州儿子軰更在教育他事应在雅怀有以处之不待言也新歳千万加爱因风不惜恵问以慰瞻仰不宣某再拜答陆伸某启人至辱示长书及古今杂文十轴其研穷六经之旨究切当世之务与其辨论文辞之际如决壅塞辟通衢以泻浩渺之无穷御驵骏而驰骋然则吾子之所能与其所用心者不待相见而可知矣某衰病废学多难于时常幸得空闲之处苟乐于自弃而吾子独不弃之惠然见及何以当之欣慕感媿聊兹爲谢幸察其区区与丁学士元珍屈处冗务士夫所叹清议尚存自当奋滞惟通塞有时少须之耳某碌碌于此为庸人出处之计前以屡陈矣又冗务诚非贤者所处然屈伸之际又非贤者不能安也凡在交旧莫不以此爲虑而未知所以为之奈何自古贤逹之士固甞有所屈伸其所以处之者乃其平生所学者耳足下所存逺大故知必能及此敢道之与蔡省副某启昨日无以为礼深用慙腼宿来动履想佳然中席遽起遂不可留变此新例他时东斋之㑹敢不遵用故事也适得沖卿简言原父巳送诗云某殊未有一句欲借一拭目以发衰钝三日欲去出城送沖卿能徃否此不敢强闲及之又某启昨日知与沖卿赏月必有余乐某亦邀同軰二三人淡坐不饮殊亦鲜欢但饮冷过多又病真不能追逐少年矣前时乌丝栏辄留欲书其后尚未有暇适因寻书别得少佳者且纳上聊资挥洒章望之长言试爲一阕后日方得奉见谨此咨布与裴学士某启公私冗琐人事多废不获奉问忽巳逾时专人辱书承经寒气体清安稍慰瞻想也某年齿日増心志日耗材薄任重忧责无涯故人在逺谁与教告诚未知税驾之所也如晦代归有期窃承私门多所忧挠顾知纷纷此世少无事人也恵甘诚爲佳物然不饮巳朞年矣茶湏甞方敢致谢向春和更希慎爱专人还谨奉此不宣某顿首如晦学士足下二月三日与赵学士脩启顷蒙轩骑少留忽忽殆踈𣢾奉然每亲余论获益已多少别方尔倾驰辱书感愧旦夕亮且就道霜月向寒千万爱摄不宣欧阳脩奉启太常学士执事八月晦日承示集古跋尾数事顿发蒙滞恨不早拜呈也书简卷第八与丁学士第一帖不可道不能安归郷第二帖况在佳壻此岂非乆滞中一可喜事哉第三帖深所与王发运中春答李学士以时答韩宗彦疲惫计不能乆欧阳文忠公文集集古录跋尾卷第八集古録跋尾卷第八欧阳文忠公集一百四十一唐徐方回西墉记右西墉记唐徐方回撰方回云寳应中为南阳令得崔子玉所作平子铭末二十一字陷于㕔之西墉按今西鄂石本末句见在方回所得乃南阳半石之末也今又亡矣惜哉唐禹庙碑崔巨文传于今者絶少皆不及此碑季展他所书亦不伟于此治平二年上元日书唐崇徽公主手㾗诗右崇徽公主手㾗诗李山甫撰崇徽公主者仆固怀恩女也怀恩在肃宗时先以二女嫁回纥其一嫁毗伽可汗少子后号登里可汗者是也其一不知所嫁何人唐书怀恩传及回纥传皆不载惟怀恩所上书自陈六罪有云二女逺嫁为国和亲以此知其又甞嫁一女尔此所谓崇徽公主者怀恩㓜女也怀恩既反引羌浑奴刺为边患永泰中病死于灵武其从子名臣以千骑降唐大历四年始以怀恩㓜女为公主又嫁回纥即此也治平元年三月八日书唐僧怀素法帖右怀素唐僧字藏真特以草书擅名当时而尤见珍于今世予甞谓法帖者乃魏晋时人施于家人朋友其逸笔余兴初非用意而自然可喜后人乃弃百事而以学书为事业至终老而穷年疲弊精神而不以为苦者是真可笑也怀素之徒是已治平元年八月八日书唐重摹呉季子墓铭右呉季子墓铭自前世相传以为孔子所书据张从绅记云旧石堙灭开元中玄宗命殷仲容模搭其书以传然则开元之前已有本矣至大历中萧定又刋于石则转相传模失其真逺矣按孔子平生未甞至呉以史记世家考之其历聘诸侯南不踰楚推其歳月踪迹未甞过呉不得亲铭季子之墓又其字特大非古简牍所容第以其名传之乆不可遽废故録之以俟博识君子又右古篆文曰呜唿有呉延陵季子之墓自前世相传以为孔子所书据张从绅记云旧石堙灭开元中玄宗命殷仲容榻本遂传于世然则开元以前已有刻石矣其后正元中郑播又为记卢国迁建堂树碑则今本又非仲容所模者字亦竒伟莫知何人所书按孔子未甞至呉以史记世家考之其历聘诸侯南不逾楚推其歳月踪迹无过呉之理不得亲铭季子之墓又其字特大非简牍所容惟博物君子必能辨之唐窦叔蒙海涛志右海涛志窦叔蒙撰其书六篇一曰海涛志二曰涛历三曰涛日时四曰涛期五曰朔望体象六曰春秋仲月涨涛解余向在扬州得此志甚爱之张于座右之壁冀于朝夕见也巳而夜为风雨所坏其后求之凡十五年而复得斯本以示京师好事者皆云未甞见也唐盐宗神祠记右盐宗神祠记钱义方撰近时有尚书郎张席自言家寓解州为余言安邑解县两池盐事云夏月盐南风来池面紫色湏臾凝结如雪土人谓之漫生盐而两池歳役畦夫数百种盐公私秏弊而州县吏縁以为姦利弃漫生盐不取诬其苦不可食席博学能言汉唐事尤详为余复言前世盐皆自生开元中姜师度为河中尹而盐池涸始置盐屯故唐格自开元后遂有畦夫营种之课席因上书论盐漫生之利官遂罢畦夫而公私皆以为然而议者或害其事乃云漫生盐味苦不可食或云暂结复销不可畜听者方惑其事余因读义方所记乃云若隂阳调和鬼神驱造不劳人而擅其利与夫凿泉煑海不相为谋由是知唐世盐非营种为决可信义方大历时为榷盐使余家集録古文不独为传记正讹缪亦可为朝廷决疑议也唐鴈门王田氏神道碑右唐魏博节度使鴈门郡王田承嗣碑营田副使裴抗撰子绪碑节度判官丘绛撰按唐书列传承嗣十一子维朝华绎纶绾绪绘纯绅缙而绪次当第七此二碑皆以绪为第六子而无绾自绪而下有绘纯纷缙与史不同二碑当时故吏所作必不误盖史之缪也其文与字皆不嘉故余特録其世次而巳唐李憕碑右李憕碑李纾撰新唐书列传云憕十余子江涵沨瀛等同𬒳害惟源彭免据李纾载憕子见于碑者实十二人曰右𥙷阙彭汝州刺史深华隂丞沨左骁衞兵曹瀛硖石丞沆洪州别驾澥洛阳尉渭司农主簿汶又云公之薨也彭从玄宗南狩次公而殁深授任他郡其在洛阳者长子江第三子涵与华隂骁衞而又少子合六人皆从公殱千虏刃硖石而下与衆孙之在者仅以孩提免如纾所记憕子尽于是矣未甞有源也纾但言衆孙孩亦不云有未名子也然则源者史家何从而得之据史言源为司农主簿以碑考之源当为汶也又据碑方憕殁于贼也彭深沆澥渭汶六子获免而史惟云源彭此当以碑为正纾当代宗时为憕作碑自云与憕有通家之好㓜奉升堂之庆冝知憕事不缪也唐甘棠馆题名右甘棠馆题名自唐徳宗贞元以来止于㑹昌文字多已磨灭惟高元𥙿韦夏卿所书尚可读甚矣人之好名也其功徳之盛固巳书竹帛刻金石以垂不朽矣至于登高逺望行旅徃来慨然寓兴于一时亦必勒其姓名留于山石非徒徘徊俯仰以自悲其身世亦欲来者想见其风流夏卿所记留连感怆意不浅也如髙韦二子皆当时知名士也史传载之详矣昔杜预沈碑汉水谓万世之后谷或为陵庻几复出以见于世其为虑深矣然预之功业不待碑而自传其区区于此者好名之弊也故士或勤一生以自苦或饿死空山之中甚者蹈水火赴刀锯以就后世之名为庄生所笑者有矣故余于集古毎得前世题名未甞不録者闵夫人之甚好名也唐汾阳王庙碑右郭子仪庙碑高参文其叙子仪功业不甚详而载破墨姓处木讨沙陁处蜜事则唐书列传无之盖子仪微时所历其后遂立大勲冝乎史略不书也然唐书有处宻处月朱耶孤注等皆是西突厥薛延陁别部名号余于五代史为李克用求沙陁种类卒不见其本末而参谓处蜜为沙陁不知其何所据也按陈翃子仪家传亦云讨沙陁处墨十二姓与参所书颇同售书转蜜为宻当以碑为正唐郭忠武公将佐略右忠武公将佐略陈翃撰忠武公者郭子仪也翃之所书亦为盛矣犹言得其六七盖其官至宰相者七人为节度使者二十八人尚书丞郎京尹者十人㢘察使者五人据翃所得而书者实六十人而显名于世者盖五十人虽乔琳周智光李怀光仆固怀恩等䧟于祸败然杜鸿渐黄裳李光弼光进之徒伟然名见于当时而垂称于后世者亦不为少岂惟得失相当而已哉虽汾阳功业士多喜附以成名然其亦自有以得之也其忠信之厚固出其天性至于处冨贵保功名古人之所难者谋谟之际冝亦得其助也治平甲辰秋社前一日书唐济渎庙祭器铭右济渎庙祭器铭张洗撰碑云置斋郎六人唐自髙宗以后官不胜其滥矣洗之所记乃开元时事州县祠庙置斋郎六人可知其滥官之弊然史家不能详载惟于碑刻偶见其一二尔治平甲辰秋分后一日中书东合雨中书唐神女庙诗右神女庙诗李吉甫丘玄素李贻孙敬骞等作余贬夷陵令时甞泛舟黄牛崃至其祠下又饮虾蟇碚水览其江山巉絶穷僻独恨不得见巫山之竒秀毎读数子之诗爱其辞翰遂録之唐马寔墓志铭右马寔墓志铭售欧阳詹撰并书其文辞不工而字法不俗故録之寔之事迹亦无足纪也又詹之文为韩退之所称遂传于世然其不幸早死故其传者不多刻石之文秪有此与福州佛记耳尤可惜也唐石洪钟山林下集序右钟山林下集序者石洪为浮图緫悟作也石洪为处士而名重当时者以常为韩退之称道也唐世号处士者为不少矣洪终始无佗可称于人者而至今其名独在人耳目由韩文盛行于世也而洪之所为与韩道不同而势不相容也然韩常叹籍湜辈叛已而不絶之也岂诸子駮杂不能入于圣贤之域而韩子区区诲诱思援而出于所溺欤此孔孟之用心也治平元年八月八日书是日上以霖雨不止分命羣臣祈祷余祈于太社既归而雨遂止某谨记唐房太尉遗爱碑隂记石洪文字罕见于后世故特録之唐贺兰夫人墓志右贺兰夫人墓志唐陆䞇撰或云䞇书也题曰祕书监陆公夫人墓志铭而䞇自称姪曾孙此石在常州唐陆文学传右陆文学传鸿渐自撰茶之见前史盖自魏晋以来有之而后世言茶者必本陆鸿渐盖爲茶着书自其始也至今俚俗卖茶肆中甞置一甆偶人于灶侧云此号陆鸿渐鸿渐以茶自名于世乆矣考其传着书颇多曰君臣契三卷源解三十卷江表四姓谱十卷南北人物志十卷呉兴历官记三卷潮州刺史记一卷茶经三卷占梦三卷其多如此岂止茶经而已哉然其他书皆不传唐辨正禅师塔院记右辨正禅师塔院记徐岘书诚能行笔而少意思也徃时石曼卿屡称岘书曼卿多得颜栁笔其书与岘不类而逺过之不知何故喜岘书也余当曼卿在时犹未见岘书但闻其所称曼卿殁已乆始得此书遂録之尔唐韩愈盘谷诗序右送李愿归盘谷序韩愈撰盘谷在孟州济源县正元中县令刻石于其侧令姓崔其名浃今已磨灭其后书云昌黎韩愈知名士也当时退之官尚未显其道未为当世所宗师故但云知名士也然当时送愿者为不少而独刻此序盖其文章已重于时也以余家集本挍之或小不同疑刻石误集本世已大行刻石乃当时物存之以为佳翫尔其小失不足较也唐韩退之题名右韩退之题名二皆在洛阳其一在嵩山天封宫石柱上刻之天圣中余为西京留守推官与梅圣俞游嵩山入天封宫裴回柱下而去遂登山顶至武后封禅处有石记戒人游龙潭者毋妄语笑以黩神龙龙怒则有雷恐因念退之记遇雷意其有所试也其一在福先寺塔下当时所见墨蹟不知其后何人模刻于石也治平元年三月廿二日书唐田弘正家庙碑右田弘正家庙碑昌黎先生撰余家所藏书万卷惟昌黎集是余为进士时所有最为旧物自天圣以来古学渐盛学者多读韩文而患集本讹舛惟余家本屡更挍正时人共传号为善本及后集録古文得韩文之刻石者如罗池神黄陵庙碑之类以挍集本舛缪犹多若田弘正碑则又尤甚盖由诸本不同徃徃妄加改易以碑挍集印本与刻石多同当以爲正乃知文字之传乆而转失其真者多矣则挍雠之际决于取舍不可不慎也印本云衔训事嗣朝夕不怠徃时用他本改云衔训嗣事今碑文云衔训事嗣与印本同知其妄改也印本云以降命书用他本改爲降以命书今碑文云以降命书与印本同知爲妄改也印本云奉我天明用他本改云奉我王明今碑文云奉我天明与印本同知爲妄改也此类甚多略举三事要知改字当慎也治平元年三月八日书唐韩愈南海神庙碑右南海神庙碑韩愈撰陈谏书以余家旧藏集本挍之皆同惟集本云蜿蜿蜒蜒而碑为蜿蜿虵虵小异当以碑为正今世所行昌黎集类多讹舛惟南海碑不舛者以此刻石人家多有故也其妄意改易者颇多亦赖刻石为正也治平元年七月二十日书唐韩愈罗池庙碑右罗池庙碑唐尚书吏部侍郎韩愈撰中书舎人史馆修撰沈传师书碑后题云长庆元年正月建按穆宗实録长庆二年二月传师自尚书兵部郎中翰林学士罢为中书舎人史馆修撰其九月愈自兵部侍郎迁吏部碑言栁侯死后三年庙成明年愈为栁人书罗池事子厚以元和十四年卒至愈作碑时当是长庆三年考二君官与此碑亦同但不应在元年正月盖后人传模者误刻之尔今世传昌黎先生集载此碑文多同惟集本以歩有新船为渉荔子丹兮蕉黄蕉下加子当以碑为是而碑云春与猿吟而秋鹤与飞则疑碑之误也嘉祐八年六月二日书唐韩愈黄陵庙碑右黄陵庙碑韩愈撰沈传师书昌黎集今大行于世而患本不真余家所藏最号善本世多取以为正然时时得刻石挍之犹不胜其舛缪是知刻石之文可贵也不独为翫好而巳黄陵碑以家本挍之不同者二十余事如家本言降小君为夫人而碑云降小水之类皆当以碑为正也嘉祐八年十月十八日书唐胡良公碑右唐胡良公碑韩愈撰良公者名珦韩之门人张籍妻父也今以碑挍余家所藏昌黎集本号为最精者文字犹多不同皆当以碑为正兹不复纪碑云珦子逞廼巡遇述迁造而集本无巡他流俗所传本有云遇或为巡者皆非当以碑为正治平元年七月晦日书唐韩文公与顚师书右韩文公与顚师书世所罕传余以集録古文其求之既勤且博盖乆而后获其以易系辞爲大传谓着山林与着城郭无异等语冝爲退之之言其后书吏部侍郎潮州刺史则非也盖退之自刑部侍郎贬潮州后移袁州召爲国子祭酒迁兵部侍郎乆之始迁吏部而流俗相传但知爲韩吏部尔颠师遗记虽云长庆中立盖并韩书皆国𥘉重刻故缪爲附益尔治平元年三月十三日书唐髙闲草书高闲草书审如此则韩子之言爲实録矣永丰欧阳脩唐武侯碑隂记右武侯碑隂记崔备撰唐劒南西川节度使武元衡及其将佐题名者二十九人杨嗣复再题及其僚属又六人并嗣复汝士诗两首合爲一卷唐诸方镇以辟士相高故当时布衣韦带之士或行着郷闾或名闻埸屋者莫不爲方镇所取至登朝廷位将相爲时伟人者亦皆出诸侯之幕如元衡所记裴度栁公绰杨嗣复皆相继去爲本朝名将相亦可谓盛矣哉治平元年初伏休假雨中书唐卢顼祷聦明山记右祷聦明山记卢顼撰乃卢从史祷山神之记也阅从史官属题名见孔戡与乌重胤俱列于后而感韩退之记戡事云戡屡谏从史不听卒为重㣧所缚掩卷叹息者乆之呜唿祸福成败之理甚明而先事而言则罕见从事至而言则不及矣自古败乱之国未始不如此也唐侯喜复黄陂记右复黄陂记唐侯喜撰黄陂在汝州汝州有三十六陂黄陂最大溉田千顷始作于隋记云至贞元辛未刺史卢䖍始复之辛未贞元七年也碑元和三年建喜之文辞甞爲韩退之所称而世罕传者余之所得此碑而已又昌黎先生甚称侯喜其文罕传于今余之所见止此一篇尔售栁宗元般舟和尚碑右般舟和尚碑栁宗元撰并书子厚所书碑世颇多有书旣非工而字画多不同疑喜子厚者窃借其名以爲重子厚与退之皆以文章知名一时而后世称爲韩栁者盖流俗之相传也其爲道不同犹夷夏也然退之于文章毎极称子厚者岂以其名并显于世不欲有所贬毁以避争名之嫌而其爲道不同虽不言顾后世当自知欤不然退之以力排释老爲已任于子厚不得无言也治平元年三月廿二日书唐南岳弥陁和尚碑右南岳弥陁和尚碑栁宗元撰并书自唐以来言文章者惟韩栁栁岂韩之徒哉真韩门之罪人也盖世俗不知其所学之非第以当时辈流言之尔今余又多録其文惧益后人之惑也故书以见余意唐元稹修桐柏宫碑右售元稹撰文并书其题云修桐柏宫碑又其文以四言为韵语旣牵声韵有述事不能详者则自为注以解之为文自注非作者之法且碑者石柱尔古者刻石为碑谓之碑铭碑文之类可也后世伐石刻文既非因柱石不冝谓之碑文然习俗相传理犹可考今特题云修桐柏宫碑者甚无谓也此在文章诚为小瑕病前人时有忽略然而后之学者不可不知自汉以来墓碑多题云某人之碑者此乃无害盖目此石为某人之墓柱非谓自题其文目也今稹云修桐柏宫碑则于理何稽也唐虞城李令去思颂右虞城李令去思颂李白撰文王遹篆唐世以书自名者多而小篆之学不数家自阳冰独擅后无继者其前惟有碧落碑而不见名氏遹开元天寳时人在阳冰前而相去不逺然当时不甚知名虽字画不为工而一时未有及者所书篆字惟有此尔世亦罕传余以集録求之勤且博廑得此尔今世以小篆名家如邵不疑杨南仲章友直问之皆云未尝见也治平元年二月七日书唐阳公旧隐碣右阳公旧隐碣胡証撰黎煟书李灵省篆额唐世篆法自李阳冰后寂然未有显于当世而能自名家者灵省所书阳公碣笔画甚可佳旣不显闻于时亦不见于他处以余家所藏之博而见于録者惟此虽未为絶笔亦可惜哉呜唿士有负其能而不为人所知者可胜道哉唐于夐神道碑右于夐神道碑卢景亮撰其文辞虽不甚雅而书事能不没其实夐之为人如其所书盖笃于信道者也碑云司马迁儒之外五家班固儒之外八流其语虽拙盖言其学不駮杂也然则非徒贬去释老而巳自儒术之外余皆不学尔碑又云其弟可封好释氏夐毎非之夐于頔父也然可封之后不大显而夐之后甚盛以此见释氏之教信向者未必获福毁贬者未必有祸也碑言夐笃于孝悌守节安贫不可动以势利其所履如此足以兴其后世矣治平元年八月十一日书唐昭懿公主碑右昭懿公主碑孟简撰皇甫鏄书公主代宗女也号昇平公主嫁郭氏公主之号自汉以来始有谓天子之女礼不自主㛰以公主之因以为名尔后世号某国公主者虽实不以国公为主而名犹不失其义唐世始别择佳名以加之如昇平之类是也巳失其本义矣今此碑乃云讳昇平公主字昇平公主斯莫可晓也巳治平元年八月八日书唐李光进碑右李光进碑杨炎撰韩秀实书唐有两李光进其一光颜之兄其一光弼之兄弟也此碑乃光弼弟也唐史书此两人事多误新书各为传以附颜弼遂得其正集古録跋尾卷第八西墉记禹庙碑崇徽公主手痕诗怀素法帖重摹呉季子墓铭巳有本未甞过呉其名传之乆嘉祐八年五月晦日书海涛志志治平元年七月二十日书盐宗神祠记故唐官遂为然不独为传记正讹缪亦可为朝廷决疑议也治平元年八月十一日书鴈门王田氏神道碑李憕碑而又六人孩提衆孙升堂之庆治平元年三月二十三日书甘棠馆题名治平元年清明前一日书汾阳王庙碑治平甲辰七月十三日以服药家居书郭忠武公将佐畧谋谟济渎庙祭器铭所记神女庙诗嘉祐八年十一月十四日马寔墓志铭同前钟山林下集序而洪房太尉遗爱碑隂记贺兰夫人墓志陆文学传茶之号陆鸿渐鸿渐以茶考其潮州其多如此不传又别本右陆文学传题云自传而曰名羽字鸿渐或云名鸿渐字羽未知孰是然则岂其自传也茶载前史自魏晋以来有之而后世言茶者必本鸿渐盖为茶着书自羽始也至今俚俗卖茶肆中多置一甆偶人云是陆鸿渐至饮茶客稀则以茶沃此偶人祝其利市其以茶自名乆矣而此传载羽所着书颇多云君臣契三卷源解三十卷江表四姓谱十卷南北人物志十卷呉兴历官记三卷湖州刺史记一卷茶经三卷占梦三卷岂止茶经而已也然他书皆不传独茶经着于世尔辨正禅师塔院记徐岘柳笔盘谷诗序当时世己治平元年中元日书韩退之题名记遇试也田弘正家庙碑尤甚知其改为南海神庙碑罗池庙碑碑言荔子加子黄陵庙碑余事本言胡良公碑韩文公与顚师书髙闲草书草书武侯碑隂记祷聴明山记复黄陂记又般舟和尚碑弥陁和尚碑惟韩今余其文修桐栢宫碑为碑虞城李令去思颂阳公旧隐碣当世于夐神道碑昭公主碑义矣李光进碑兄弟治平元年夏至日书欧阳文忠公集欧阳文忠公文集外集卷第九外集卷第九欧阳文忠公集五十九论本论天下之事有本末其为治者有先后尧舜之书略矣后世之治天下未尝不取法扵三代者以其推本末而知所先后也三王之为治也以理数均天下以爵地等邦国以井田域民以职事任官天下有定数邦国有定制民有定业官有定职使下之共上勤而不困上之治下简而不劳财足扵用而可以备天灾也兵足以御患而不至扵为患也凡此具矣然后饰礼乐兴仁义以教道之是以其政易行其民易使风俗淳厚而王道成矣虽有荒子孱孙继之犹七八百岁而后巳夫三王之爲治岂有异扵人㢤财必取扵民官必养扵禄禁暴必以兵防民必以刑与后世之治者大抵同也然后世常多乱败而三王独能安全者何也三王善推本末知所先后而爲之有条理后之有天下者孰不欲安且治乎用心益劳而政益不就諰諰然常恐乱败及之而輙以至焉者何也以其不推本末不知先后而扵今之务衆矣所当先者五也其二者有司之所知其三者则未之思也足天下之用莫先乎财系天下之安危莫先乎兵此有司之所知也然财丰矣取之无限而用之无度则下益屈而上益劳兵强矣而不知所以用之则兵骄而生祸所以节财用兵者莫先乎立制制巳具备兵已可使财已足用所以共守之者莫先乎任人是故均财而节兵立法以制之任贤以守法尊名以厉贤此五者相为用有天下者之常务当今之世所先而执事者之所忽也今四海之内非有乱也上之政令非有暴也天时水旱非有大故也君臣上下非不和也以晏然至广之天下无一间隙之端而南夷敢杀天子之命吏西夷敢有崛彊之王北夷敢有抗礼之帝者何也生齿之数日益衆土地之产日益广公家之用日益急四夷不服中国不尊天下不实者何也以五者之不备故也请试言其一二方今农之趣耕可谓劳矣工商取利乎山泽可谓勤矣上之征赋榷易商利之臣可谓纎悉而无遗矣然一遇水旱如明道景祐之间则天下公私乏絶是无事之世民无一岁之备而国无数年之储也以此知财之不足也古之善用兵者可使之赴水火今厢禁之军有司不敢役必不得已而暂用之则谓之借倩彼兵相谓曰官倩我而官之文符亦曰倩夫赏者所以酬劳也今以大礼之故不劳之赏三年而一徧所费八九百万有司不敢缓月日之期兵之得赏不以无功知媿乃称多量少比好嫌恶小不如意则羣聚而唿持梃欲击天子之大吏无事之时其犹若此以此知兵骄也夫财用悉出而犹不足者以无定数也以兵之敢骄者以用之未得其术以此知制之不立也夫财匮兵骄法制未一而莫有奋然忘身许国者以此知不任人也不任人者非无人也彼或挟材藴知特以时方恶人之好名各蔵畜收歛不敢奋露惟恐近扵名以犯时人所恶是以人人变贤为愚愚者无所责贤者𬒳讥疾遂使天下之事将弛废而莫敢出力以为之此不尚名之弊者天下之最大患也故曰五者之皆废也前日五代之乱可谓极矣五十三年之间易五姓十三君而亡国𬒳弑者八长者不过十余岁甚者三四歳而亡夫五代之主岂皆愚者邪其心岂乐祸乱而不欲为久安之计乎顾其力有不䏻为者时也当是时也东有汾晋西有岐蜀北有强胡南有江淮闽广呉越荆潭天下分为十三四四靣环之以至狭之中国又有叛将强臣割而据之其君天下者类皆为国日浅威徳未洽强君武主力而为之仅以自守不幸孱子懦孙不过一再传而复乱败是以养兵如儿子之啖虎狼犹恐不为用尚何敢制以残弊之民人赡无赀之征赋头㑹箕歛犹恐不足尚何曰节财以冨民天下之势方若弊庐𥙷其奥则隅坏整其桷则栋倾枝撑扶持苟存而巳尚何暇法象规圜矩方而为制度乎是以兵无制用无节国家无法度一切苟且而巳今宋之为宋八十年矣外平僣乱无抗敌之国内削方镇无强叛之臣天下为一海内晏然为国不为不久天下不为不广也语曰长䄂善舞多钱善贾言有资者其为易也方今承三圣之基业据万乗之尊名以有四海一家之天下尽大禹贡赋之地莫不内输惟上之所取不可谓乏财六尺之卒荷戈胜甲力彀五石之弩弯二石之弓者数百万惟上制而令之不可谓乏兵中外之官居职者数千员官三班吏部常积者又数百三岁一诏布衣而应诏者万余人试礼部者七八千惟上之择不可谓乏贤民不见兵革者㡬四十年矣外振兵武攘夷狄内修法度兴徳化惟上之所为不可谓无暇以天子之慈圣仁俭得一二明智之臣相与而谋之天下积聚可如文景之富制礼作乐可如成周之盛奋发威烈以耀名誉可如汉武帝唐太宗之显赫论道徳可兴尧舜之治然而财不足用于上而下已弊兵不足威于外而敢骄扵内制度不可爲万世法而日益丛杂一切苟且不异五代之时此甚可叹也是所谓居得致之位当可致之时又有能致之资然谁惮而久不爲乎正统论七首原正綂论传曰君子大居正又曰王者大一统正者所以正天下之不正也统者所以合天下之不一也由不正与不一然后正统之论作尧舜之相传三代之相代或以至公或以大义皆得天下之正合天下扵一是以君子不论也其帝王之理得而始终之分明故也及后世之乱僣伪兴而盗窃作由是有居其正而不能合天下扵一者周平王之有呉徐是也有合天下扵一而不得居其正者前世谓秦爲闰是也由是正统之论兴焉自汉而下至于西晋又推而下之爲宋齐梁陈自唐而上至扵后魏又推而上之则爲夷狄其帝王之理舛而始终之际不明由是学者疑焉而是非不公非其不公盖其是非之难也自周之亡迄于显徳实千有一百一十二年之间或理或乱或取或传或分或合其理不能一槩是以论者扵此而难也大抵其可疑之际有四其不同之说有三此论者之所病也何谓可疑之际周秦之际也汉魏之际也东晋后魏之际也朱梁后唐之际也秦亲得周而一天下其迹无异禹汤而论者黜之其可疑一也王莽得汉而天下一莽不自终其身而汉复兴论者曰伪冝也魏得汉而天下三分论者曰正綂其可疑二也以东晋承西晋则无终以周隋承元魏则无始其可疑三也梁之取唐无异魏晋而梁为伪刘备汉之后裔以不䏻一天下而自别称蜀不得正綂可也后唐非李氏未尝一天下而正綂得之其可疑四也何谓不同之说三有昧者之论有自私之论有因人之论正綂之说肇扵谁乎始扵春秋之作也当东周之迁王室微弱呉徐并僣天下三王而天子号令不䏻加扵诸侯其诗下同扵列国天下之人莫知正綂仲尼以为周平虽始衰之王而正綂在周也乃作春秋自平王以下常以推尊周室明正綂之所在故书王以加正月而绳诸侯王人虽微必加扵上诸侯虽大不与专封以天加王而别吴楚刺讥襃贬一以周法凡其用意无不在扵尊周而后之学者不晓其旨遂曰黜周而王鲁或曰起鲁隐之不正或曰起让国之贤君泥其说扵私鲁殊不知圣人之意在扵尊周以周之正而綂诸侯也至秦之帝既非至公大义因悖弃先王之道而自为五胜之说汉兴诸儒旣不明春秋正綂之旨又习秦世不经之说乃欲尊汉而黜秦无所据依遂为三统五运之论诋秦为闰而黜之夫汉所以有天下者以至公大义而起也而说者直曰以火徳当天綂而已甚者至引虵龙之妖以为左验至扵王莽魏晋直用五行相胜而已故曰昧者之论也自西晋之灭而南为东晋宋齐梁陈北为后魏后周隋私东晋者曰隋得陈然后天下一则推其綂曰晋宋齐梁陈隋私后魏者曰綂必有所授则正其綂曰唐授之隋隋授之后周后周授之后魏至其甚相戾也则为南史者诋北曰虏为北史者诋南曰夷故曰自私之论也夫梁之取唐无异魏晋之取也魏晋得为正则梁亦正矣而独曰伪何㢤以有后唐故也彼后唐者初与梁为世仇及唐之灭欲借唐为名託大义以窥天下则不得不指梁为伪而为唐讨贼也而晋汉承之遂因而不改故曰因人之论也以不同之论扵可疑之际是以是非相攻而罕得其当也易曰天下之动正夫一夫帝王之綂不容有二而论者如此然搢绅先生未尝有是正之者岂其兴废之际治乱之本难言欤自春秋之后述者多焉其通古今明綂类者希矣司马子长列序帝王而项羽亦爲本纪此岂可法邪文中子作元经欲断南北之疑也絶宋扵元徽五年进魏扵大和元年是絶宋不得其终进魏不得其始夫以子长之博通王氏之好学而有不至之论是果难言欤若夫推天下之至公据天下之大义究其兴废迹其本未辨其可疑之际则不同之论息而正綂明矣明正綂论凡为正綂之论者皆欲相承而不絶至其断而不接则猥以假人而续之是以其论曲而不通也夫居天下之正合天下扵一斯正綂矣天下虽不一而居得其正犹曰天下当正扵吾而一斯谓之正綂可矣始虽不得其正卒能合天下扵一夫一天下而居其上则是天下之君矣斯谓之正綂可矣天下大乱其上无君僣窃并兴正綂无属当是之时奋然而起并争乎天下有功者强有徳者王威泽皆𬒳于生民号令皆加乎当世幸而以大并小以强兼弱遂合天下扵一则大且强者谓之正綂犹有说焉不幸而两立不䏻相兼考其迹则皆正较其义则均焉则正綂者将安与乎其或终始不得其正又不䏻合天下扵一则可谓之正綂乎不可也然则有不幸而丁其时则正綂有时而絶也夫所谓正綂者万世大公之器也有得之者有不得之者而论者欲其不絶而猥以假人故曰曲而不通也或曰可絶则王者之史何以系其年乎曰欲其不絶而猥以假人者由史之过也夫居今而知古书今世以信乎后世者史也天下有綂则为有綂书之天下无綂则为无綂书之然后史可法也昔周厉王之乱天下无君周公邵公共行其政十四年而后宣王立是周之綂尝絶十四年而复续然为周史者记周邵之年谓之共和而太史公亦列之扵年表汉之中衰王莽篡位十有五年而败是汉之綂尝絶十五年而复续然为汉史者载其行事作王莽传是则统之絶何害扵记事乎正綂万世大公之器也史者一有司之职也以万世大公之器假人而就一有司之记事惑亦甚矣夫正与綂之为名甚尊而重也尧舜三代之得此名者或以至公或以大义而得之也自秦汉而下䘮乱相寻其兴废之迹治乱之本或不由至公大义而起或由焉而功不克就是以正统屡絶而得之者少也正綂之说曰尧舜夏商周秦汉魏晋而絶由此而后天下大乱自东晋太建之元年止陈正明之三年凡二百余年其始也有力者并起而争因时者苟偷而假冒奋攘败乱不可胜纪其畧可纪次者十六七家旣而以大并小以强兼弱久而稍相并合天下犹分为四东晋宋齐梁陈又自分为后梁而为二后魏后周隋又自分为东魏北齐而为二是四者皆不得其綂其后后周并北齐而授之隋隋始并后梁又并陈然后天下合为一而复得其綂故自隋开皇九年复正其綂曰隋唐梁后唐晋汉周夫秦自汉而下皆以为闰也今乃进而正之作秦论魏与呉蜀为三国陈寿不以魏綂二方而并为三志今乃黜二国进魏而綂之作魏论东晋后魏议者各以为正也今皆黜之作东晋论后魏论朱梁四代之所黜也今进而正之作梁论此所谓辨其可疑之际则不同之论息而正綂明者也秦论谓秦为闰者谁乎是不原本末之论也此汉儒之私说也其说有三不过曰灭弃礼乐用法严苛与其兴也不当五徳之运而已五徳之说非圣人之言曰昧者之论详之矣其二者特始皇帝之事尔然未原秦之本末也昔者尧舜夏商周秦皆出扵黄帝之苗裔其子孙相代而王尧传扵舜舜传扵禹夏之衰也汤代之王商之衰也周代之王周之衰也秦代之王其兴也或以徳或以功大抵皆乗其弊而代之初夏世衰而桀为昬暴汤救其乱而起稍治诸侯而诛之其书曰汤征自葛是也其后卒以放桀而灭夏及商世衰而纣为昬暴周之文武救其乱而起亦治诸侯而诛之其诗所谓昆崇共宻是也其后卒攻纣而㓕商推秦之兴其徳固有优劣而其迹岂有异乎秦之纪曰其先大业出扵颛顼之苗裔至孙伯翳佐禹治水有功唐虞之间赐姓嬴氏及非子为周养马有功秦仲始为命大夫而襄公与立平王遂受𡵨丰之赐当是之时周衰固已久矣乱始扵穆王而继以厉幽之祸平王东迁遂同列国而齐晋大侯鲁卫同姓擅相攻伐共起而弱周非独秦之暴也秦扵是时旣平犬夷因取周所赐𡵨丰之地而缪公以来始东侵晋地至于河尽灭诸戎拓国千里其后关东诸侯强僣者日益多周之国地日益蹙至无复天子之制特其号在尔秦昭㐮五十三年周之君臣稽首自归扵秦至其后世遂灭诸侯而一天下此本末之迹也其徳虽不足而其功力尚不优扵魏晋乎始秦之兴务以力胜至扵始皇遂悖弃先王之典礼又自推水徳益任法而少恩其制度文为皆非古而自是此其所以见黜也夫始皇之不徳不过如桀纣桀纣不䏻废夏商之綂则始皇未可废秦也魏论新与魏皆取汉者新輙败亡魏遂传数世而为晋不幸东汉无贤子孙而魏为不讨之雠今方黜新而进魏疑者以谓与姦而进恶此不可以不论也昔三代之兴也皆以功徳或积数世而后王其亡也衰乱之迹亦积数世而至扵大坏不可复攴然后有起而代之者其兴也皆以至公大义为心然成汤尚有惭徳伯夷叔齐至耻食周粟而饿死况其后世乎自秦以来兴者以力故直较其迹之逆顺功之成败而已彼汉之徳自安和而始衰至桓灵而大坏其衰乱之迹积之数世无异三代之亡也故豪杰并起而争而强者得之此直较其迹尔故魏之取汉无异汉之取秦而秦之取周也夫得正綂者汉也得汉者魏也得魏者晋也晋尝綂天下矣推其本末而言之则魏进而正之不疑东晋论周迁而东天下遂不能一然仲尼作春秋区区扵尊周而明正綂之所在晋迁而东与周无异而今黜之何㢤是有说焉较其徳与迹而然尔周之始兴其来也逺当其盛也瓜分天下为大小之国衆建诸侯以维王室定其名分使传子孙而守之以为万世之计及厉王之乱周室无君者十四年而天下诸侯不敢侥倖而窥周扵此然后见周徳之深而文武周公之作真圣人之业故虽天下无君而正綂犹在不得而改况平王之迁国地虽蹙然周徳之在人者未厌而法制之临人者未移平王以子继父自西而东不出王畿之内则正綂之在周也推其徳与迹可以不疑夫晋之为晋与夫周之为周也异矣其徳法之维天下者非有万世之计圣人之业也直以其受魏之禅而合天下扵一推较其迹可以曰正而綂尔自惠帝之乱晋政巳亡愍怀之间晋如线尔惟嗣君继世推其迹曰正焉可也建兴之亡晋扵是而絶矣夫周之东也以周而东晋之南也岂复以晋而南乎自愍帝死贼庭琅邪起江表位非嗣君正非继世徒以晋之臣子有不忘晋之心发扵忠义而功不就可为伤巳若因而遂窃万世大公之名其可得乎春秋之法君弑而贼不讨则以为无臣子也使晋之臣子遭乎圣人适当春秋之责况欲以失国共立之君干天下之綂㢤夫道徳不足语矣直推其迹之如何尔若乃国巳灭矣以宗室子自立扵一方卒不能复天下扵一则晋之琅邪与夫后汉之刘备五代汉之刘崇何异备与崇未尝爲正綂则东晋可知焉尔后魏论魏之兴也自成帝毛至于圣武凡十二世而可纪扵文字又十一世至于昭成而建国改元畧具君臣之法幸遭衰乱之极得奋其力并争乎中国又七世至于孝文而去夷即华易姓建都遂定天下之乱然后脩礼乐兴制度而文之考其渐积之基其道徳虽不及扵三代而其爲功何异王者之兴今特以其不能并晋末之一方以小不备而黜其大功不得承百王之綂而不疑焉者质诸圣人而可也今爲魏说者不过曰功多而国强尔此圣人有所不与也何以知之以春秋而知也春秋之时齐桓晋文可谓有功矣呉楚之僣迭强扵诸侯圣人扵书齐晋实与而文不与之以为功虽可襃而道不可以与也至书楚与吴或屡进之然不得过乎子爵则功与强圣人有所不取也或者以谓秦起夷狄以能灭周而一天下遂进之魏亦夷狄以不䏻灭晋宋而见黜是则因其成败而毁誉之岂至公之笃论乎曰是不然也各扵其党而已周之兴也与秦之兴其说固已详之矣当魏之兴也刘渊以匈奴慕容以鲜卑苻生以氐弋仲以羌赫连秃髪石勒季龙之徒皆四夷之雄其力不足者弱有余者强其最强者苻坚之时自晋而外天下莫不为秦休兵革兴学校庻㡬刑政之方不幸未㡬而败乱其后强者曰魏自江而北天下皆为魏矣幸而传数世而后乱以是而言魏者才优扵苻坚而已就使魏兴世逺不可犹格之夷狄则不过为东晋比也是皆有志乎天下而功不就者前所谓不幸两立而不䏻相并者故皆不得而进之者不得已也梁论黜梁为伪者其说有三一曰后唐之为唐犹后汉之为汉梁盖新比也一曰梁虽改元即位而唐之正朔在李氏而不絶是梁扵唐未能絶而李氏复兴一曰因后唐而不改因后唐者是谓因人之论固已辨矣其二者宜有说也夫后唐之自为唐也縁其赐姓而已唐之时赐姓李者多矣或同臣子之异心或怀四夷而縻之忠臣茂正思忠克用是也当唐之衰克用与梁并起而争之梁以强而先得克用耻争之不胜难忍臣敌之惭不得不借唐以自託也后之议者胡谓而从之㢤其所以得为正綂者以其得梁而然也使梁且不灭同光之号不过扵河南则其为唐与昪璟等耳夫正朔者何王者所以加天下而同之扵一之号也昔周之东其政虽弱而周犹在也故仲尼以王加正而绳诸侯者幸周在也当唐之亡天祐虚名与唐俱絶尚安所寓扵天下㢤使幸而有忠唐之臣不忍去唐而自守虽不中扵事理或可善其诚心若李氏者果忠唐而不忍弃乎况扵唐亡託虚名者不独李氏也王建称之扵蜀杨行宻称之扵呉李茂正亦称之扵𡵨大抵不为梁屈者皆自託扵虚名也初梁祖夺昭宗扵岐遂劫而东改天复四年为天祐而克用与王建怒曰唐为朱氏夺矣天祐非唐号也遂不奉之但称天复至八年自以为非复称天祐此尤可笑者安得曰正朔在李氏乎夫论者何为疑者设也尧舜三代之终始较然着乎万世而不疑固不待论而明也后世之有天下者帝王之理或舛而始终之际不明则不可以不疑故曰由不正与不一然后正綂之论兴者也其徳不足以道矣推其迹而论之庻㡬不为无据云正綂辨上正綂曰綂天下而得其正故系正焉统而不得其正者犹弗綂乎尔继周而后帝王自髙其功徳自代綂而得其正者难乎其人㢤必不得已而加诸人汉唐之主乎曰甚㢤吾子之说其隘也以汉唐之盛烈由曰不得已而加之焉为魏晋之主则将柰何乎曰不然是乌得苟加诸人一簟食一瓢饮其义弗直而取诸人君子且从而恶之以天下之广而𬒳乎太公之实苟非其人则阙之可巳必若曰应天而顺人则继周之后桀纣之恶常多而汤武之仁义未尝等也若是其苟加诸人何㢤予以谓正綂之不常在人率与言神圣者相类必待择人而后加焉是仁王义主不足贵而姦雄篡弑之臣得以济也正綂辨下秦之裔罪暴扵桀莽炀方扵纣汉唐之主仗义而诛变以取天下其可谓之正綂欤犹未离乎憾也秦之得天下也以力不以徳晋之承魏也以篡继篡隋亦若是而徒禅云尔晋隋盗也或者以为正綂兹非误欤圣人不生而暴伪代兴名与实自重久矣必待后世之明者断焉断而不以其势舍汉唐我宋非正綂也时论原弊孟子曰养生送死王道之本管子曰仓廪实而知礼节故农者天下之本也而王政所由起也古之为国者未尝敢忽而今之为吏者不然簿书听㫁而已矣闻有道农之事则相与笑之曰鄙夫知赋歛移用之为急不知务农为先者是未原为政之本末也知务农而不知节用以爱农是未尽务农之方也古之为政者上下相移用以济下之用力者甚勤上之用物者有节民无遗力国不过费上爱其下下给其上使不相困三代之法皆如此而最备扵周周之法曰井牧其田十而一之一夫之力督之必尽其所任一日之用节之必量其所入一歳之耕供公与民食皆出其间而常有余故三年而余一年之备今乃不然耕者不复督其力用者不复计其出入一歳之耕供公仅足而民食不过数月甚者埸功甫毕簸糠麸而食秕稗或採橡实畜菜根以延冬春夫糠覈橡实孟子所谓狗彘之食也而卒岁之民不免食之不幸一水旱则相枕爲饿殍此甚可叹也夫三代之爲国公卿士庻之禄廪兵甲车牛之材用山川宗庙鬼神之供给未尝阙也是皆出扵农而民之所耕不过今九州之地也岁之凶荒亦时时而有与今无以异今固尽有向时之地而制度无过扵三代者昔者用常有余而今常不足何也其为术相反而然也昔者知务农又知节用今以不勤之农赡无节之用故也非徒不勤农又为衆弊以秏之非徒不量民力以为节又直不量天力之所任也何谓衆弊有诱民之弊有兼并之弊有力役之弊请详言之今坐华屋享美食而无事者曰浮图之民仰衣食而养妻子者曰兵戎之民此在三代时南亩之民也今之议者以浮图并周孔之事曰三教不可以去兵戎曰国备不可以去浮图不可并周孔不言而易知请试言之国家自景徳罢兵三十三岁矣兵尝经用者老死今尽而后来者未尝闻金鼔识战阵也生扵无事而饱扵衣食也其势不得不骄惰今卫兵入宿不自持𬒳而使人持之禁兵给粮不自荷而雇人荷之其骄如此况肯冒辛苦以战鬪乎前日西边之吏如髙化军齐宗举两用兵而輙败此其効也夫就使兵耐辛苦而䏻鬪战惟秏农民为之可也柰何有为兵之虚名而其实骄惰无用之人也古之凡民长大壮徤者皆在南亩农隙则教之以战今乃大异一遇凶岁则州郡吏以尺度量民之长大而试其壮徤者招之去为禁兵其次不及尺度而稍怯弱者籍之以为厢兵吏招人多者有赏而民方穷时争投之故一经凶荒则所留在南亩者惟老弱也而吏方曰不收为兵则恐为盗噫苟知一时之不为盗而不知其终身骄惰而窃食也古之长大壮徤者任耕而老弱者㳺惰今之长大壮徤者㳺惰而老弱者留耕也何相反之甚邪然民尽力乎南亩者或不免乎狗彘之食而一去为僧兵则终身安佚而享丰腴则南亩之民不得不日减也故曰有诱民之弊者谓此也其耗之一端也古者计口而受田家给而人足井田旣坏而兼并乃兴今大率一户之田及百顷者养客数十家其间用主牛而出已力者用已牛而事主田以分利者不过十余户其余皆出产租而侨居者曰浮客而有畬田夫此数十家者素非冨而畜积之家也其春秋神社㛰姻死葬之具又不幸遇凶荒与公家之事当其乏时尝举责扵主人而后偿之息不两倍则三倍及其成也出种与税而后分之偿三倍之息尽其所得或不䏻足其埸功朝毕而暮乏食则又举之故冬春举食则指麦扵夏而偿麦偿尽矣夏秋则指禾扵冬而偿也似此数十家者常食三倍之物而一户常尽取百顷之利也夫主百顷而出税赋者一户尽力而输一户者数十家也就使国家有寛征薄赋之恩是徒益一家之幸而数十家者困苦常自如也故曰有兼并之弊者谓此也此亦耗之一端也民有幸而不役扵人能有田而自耕者下自二顷至一顷皆以等书扵籍而公役之多者为大役少者为小役至不胜则贱卖其田或逃而去故曰有力役之弊者谓此也此亦秏之一端也夫此三弊是其大端又有竒衺之民去为浮巧之工与夫兼并商贾之人为僣侈之费又有贪吏之诛求赋歛之无名其弊不可以尽举也旣不劝之使勤又为衆弊以耗之大抵天下中民之士富且贵者化麤粝为精善是一人常食五人之食也为兵者养父母妻子而计其馈运之费是一兵常食五农之食也为僧者养子弟而自丰食是一僧常食五农之食也贫民举倍息而食者是一人常食二人三人之食也天下㡬何其不乏也何谓不量民力以为节方今量国用而取之民未尝量民力而制国用也古者冡宰制国用量入以为出一歳之物三分之一以给公上一以给民食一以备凶荒今不先制乎国用而一切临民而取之故有支移之赋有和籴之粟有入中之粟有和买之绢有杂料之物茶盐山泽之利有榷有征制而不足则有司屡变其法以争毫末之利用心益劳而益不足者何也制不先定而取之无量也何谓不量天力之所任此不知水旱之谓也夫隂阳在天地间腾降而相推不䏻无愆伏如人身之有血气不能无疾病也故善医者不能使人无疾病疗之而已善为政者不能使岁无凶荒备之而巳尧汤大圣不能使无水旱而能备之者也古者丰年𥙷救之术三年耕必留一年之蓄是凡三岁期一岁以必灾也此古之善知天者也今有司之调度用足一岁而已是期天岁岁不水旱也故曰不量天力之所任是以前二三岁连遭旱蝗而公私乏食是期天之无水旱卒而遇之无备故也夫井田什一之法不可复用扵今为计者莫若就民而为之制要在下者尽力而无耗弊上者量民而用有节则民与国庶㡬乎俱冨矣今士大夫方共修太平之基颇推务本以兴农故辄原其弊而列之以俟兴利除害者採扵有司也兵储惟王建官各司其局虽有细大俾专董其权责其成功斯古制也𬒳坚执锐乃禆校之事若屯田积谷在委办吏尔而汉末有田禾将军屯田北边魏兴建典农中郎将唐建营田使副判官虽晋魏南北职未尝阙国家弭獯戎之患包汉唐之境然而塞垣储偫罔遵古宪俾仰给他州馈饷此外固无筑室反耕典农营田之利傥遇凶荒未免艰食虽有转运未免营田何尝建明利害稍致仓廪羡余但守空名曾无实効当今之议要在乎河北河东陜西戍兵之地各特置营田使副判官仍在不兼职若遇水潦行流之处广植秔稻虽荒隙原田亦当垦辟播以五谷今河北保塞河东并汾关中泾阳悉有水地基址惟有邺中西门豹漑田之迹未见兴起得非后人务扵因循而无昔贤识邪不然何历朝而下泾陂如是或曰亦尝有人建议良以漑导之时濒水之地恐害及民田由是而止斯乃腐儒之见尔非经逺之士也夫利害相随古犹未免若利害相半惮扵改作犹可苟利七害三当湏择地而行岂可以小害而妨大利㢤夫如是邺中漑田之法若行关畎水冲民田秪百户妨阂而能漑灌千万顷瘠土所收获利益大岂止利七而害三亦尝访扵彼州人士佥曰漑田之迹湮废兹久土断力田者不谙其事殊不知官中他日就功但扵泾阳郑白渠和雇水工及彼中负罪百姓悉可分配此地俾之开导民旣见之必倣傚矣又岂成功之难然后特置营田使副判官专董其役西北二边不间水陆并放此分职何假飞刍輓粟率钟致石坐困民力以供军实㢤塞垣先王肇分九州制定五服必内诸侯而外夷狄姑务息民弗勤远略其来也调戍兵以御之其去也备战具以守之修利隄防申严斥堠或来献贡得以覊縻盖圣人制御戎之常道严尤所谓得其中䇿古今大槩在乎谨边防守要害而已古之制塞垣也与今尤异汉唐之世东自辽海碣石榆关渔阳卢龙飞狐鴈门云中马邑定襄西抵五原朔方诸郡毎岁匈奴髙秋胶折塞上草衰控弦南牧陵犯汉境扵是守边之臣防秋之士据险而出竒兵持重而待外冦近世晋髙祖建义并门得戎王为援旣已乃以幽蓟山后诸郡为邪律之寿故今划塞垣也自沧海干宁雄霸顺安广信由中山拒并代自兹关东无复关险故契丹奄有幽陵遂絶古北之隘往来全师入冦径度常山陵猎全魏澶渊之役以至饮马扵河烝民不聊生矣非北虏雄盛如此失扵险固然也今旣无山阜设险所可恃者惟夹峙垒道引河流固其复水为险濬之势就其要害屯以锐兵兹亦护塞垣之一策也今广信之西有鲍河中山之北有唐河尽可开决水势修利陂塘或导自长河之下金山之北派于广信安肃逹于保塞或包举蒲隂入于阳城然后积水弥漫横絶紫塞亦可谓险矣蒲隂阳城度其地势今塞上之要冲先是胡马将入冦于兹城驻牙帐数日伺汉兵之轻重或我师御扞乃长驱南下我师旣出即戎人为全师归重之地此所谓借城险而资冦兵非中国之利今若修复雉堞完聚兵糓与诸城栅刁斗相闻鲍唐二水交流其下虏骑纵至无复投足之地又焉有扰扰之患今之议者方南北修好恐边庭生事然而戎狄之心桀骜难信贪我珍币蓄养锐兵伺吾人之顦顇乗邉境之间隙出乎不意因肆猖獗兹乃不图豫备疆埸而偷取安逸弟弟相付贻后世深患复如何㢤代曾参答弟子书参白诸足下闻吾党之士思夫子而莫得见也以有子之貌似夫子欲假设其位以夫子师之诸足下必其然乎否耶吾试为诸足下陈夫子之道以爲断诸足下知天之有四时乎春䏻生物而不䏻长也夏䏻长之而不䏻成也秋能有成而不䏻敛也敛之者其在冬矣自生民以来有大圣徳居大圣位而作法以济世者类不过八九三皇经始之五帝纉明之禹汤文武该洽之周公祖述之经始之者春也纉明之该洽之者夏也祖述之者秋也天恐斯文之中未有以折衷乃生吾夫子扵衰乱之世前圣之所未立者俾夫子立之前圣之所未作者俾夫子作之上规圣明下救沦坏垂之百王而不变稽之千古而不疑虽百周公百尧舜复出扵世亦无以过夫子也是夫子扵列圣有成岁之功也是列圣不䏻敛而夫子敛之也吾以谓夫子之道江汉以濯之秋阳以暴之皜皜乎不可尚已吾与诸足下奚所识知幸而生扵时得以登其门望其堂而传其道以光荣其身吾与诸足下犹衆无名之星也夫子犹日月之明也以无名之星代日月之明虽积累万数吾未见其可况一焉而巳乎诸足下柰何乃不察扵是也天则有一冬而诸足下有二冬乎苟有子升夫子之席而吾与诸足下趋进扵左右敛衣而立负墙而请当是时有子能勿愧乎吾有以知彼之必愧也吾侪有所问而不能答有所辨而不能㫁譁然而往黙然而来铿然而叩寂然而应当是时有子能勿惭乎吾又知彼之必慙也昔者吾友子渊寔有圣人之徳不幸短命前夫子而死使子渊尚在而设之扵夫子之席吾犹恐天下之不吾信也足下以有子之道义孰与子渊徳明而仁备孰与子渊夫子称而叹之孰与子渊羣弟子服其爲人孰与子渊逹夫子之道而隣夫子之性孰与子渊是数者皆无一可而独以其容貌之似而欲升师之席窃师之位不亦难乎夫容貌之似者非独有子也阳虎亦似矣如欲其大似则当以阳虎为先奚先扵有子㢤诸足下果欲何耶复欲睹夫子之容乎复欲闻夫子之道乎如止欲睹夫子之容则图之可也木之可也何必取弟子之似者以僣其称而悖其位如必欲闻夫子之道不可以苟而已也且吾闻之师其道不必师其人师其人不必师其形如欲师其道则有夫子之六经在诗可以见夫子之心书可以知夫子之㫁礼可以明夫子之法乐可以逹夫子之徳易可以察夫子之性春秋可以存夫子之志是之弗务而假设以为尚此吾所以悼痛而不敢知也且昔夫子果何师㢤师尧舜者也师文王者也师周公者也惟曰师其道而巳未闻其假设而师之则似尧舜者似文王者似周公者终身而不得见矣苟不见其人则亦弗师其道乎夫麟之扵兽也鳯之扵鸟也出乎其类而䖏乎长者也不幸而麟以死鳯以亡则亦假设而为之乎诸足下盍姑止不然吾恐万世之后完口者寡矣死而无知则已如其有知则子渊子路軰将瞋目流涕而有责扵足下也诸足下其思之不宣参白江钿文海多以它人文为公所作其章章者筠州学记曾巩文也察言论唐庚文也甚至元丰以后曁徽宗朝所下制诏亦有託公名者自当删去惟京本英辞类槀似少伪妄而代曾参答弟子书不知何人之文与此卷兵储塞垣两论皆可疑削之恐无以解后来之惑姑留而着其说外集卷第九本论以教道而于立法以制之今四海敢骄原正綂论正綂之论作其不其诗下同扵列国仲尼以为以加正月鲁隐左验唐授之隋至其明正綂论其上则是天下之君矣斯谓之正綂可矣相兼将安与乎可谓之正綂乎篡位正綂万世大公之器也得之者少也正綂之说复正秦论其徳夫始皇废秦也后魏论迭强扵诸侯有所不取也苻坚梁论胡谓而从之庆历四年京师刋宋文粹十五卷皆一时名公之古文正綂论七篇在焉盖公初本也外集此卷则公所自改者至居士集十七卷方爲定本今并存之使学者有考焉原弊赡无节今坐华屋请试言之髙化军惟秅有支移之赋塞垣斥堠牙帐我师御扞借城险欧阳文忠公文集奏议卷第九奏议卷第九欧阳文忠公集一百五諌院论讨蛮贼任人不一札子臣甞患朝廷虑事不早及其临事草草便行应急仓皇常多失误昨湖南蛮贼𥘉起自昇州差刘沆知潭州授龙图阁学士令专了蛮事沆未到湖南又差杨畋作提刑又令专了蛮事畋未到续后又差周陵为转运使令专了蛮事周陵差勑未到又自朝廷遣王丝安抚令专了蛮事王丝方在路又自淮南遣徐的往彼令专了蛮事不惟任人不一难责成功兼此数人一时到彼不相綂制几于事体见各不同使彼一方从谁则可若所遣皆是才者则用才不在人多若遣不才虽多适足为害此臣所谓临事仓皇应急草草之失也今刘沆自守方面不可动杨畋周陵自是本路不可动徐的于数人中最才又是朝廷最后差去可以专委责成其间惟有王丝一人在彼无用可先抽回近闻丝有奏请欲尽驱荆南土丁往彼捉杀臣曽谪官荆楚备知土丁子细若果如此则必与国家生患朝廷已不从之然丝处事可见矣若丝到彼黙然端坐并无所为一任徐的等擘画则丝在彼何用自可召还若以其身是台官出禀朝命耻以不才黙坐于中强有施为窃虑的等不能制丝又州县畏丝是朝廷差去从其所见误事必多尚恐大臣有主张丝者遂非偏执曲庇于丝不欲中道召囬彰已知人之失护其不才之耻未肯抽囬即乞谕徐的专了贼事只令丝至一路州军遍行安慰讫即速还庶不败事取进止论湖南蛮贼可招不可杀札子臣风闻杨畋近与蛮贼鬪敌杀得七八十人首级仍闻入彼巢穴夺其粮储挫贼之锋増我士气畋之勇略固亦可嘉然朝廷谋虑事机冝思乆逺窃恐上下之心急于平贼闻此小捷便形虚喜不能鎭静外示轻脱其间二事尤合深思一曰不待成功便行厚赏二曰谓其可杀更不肯招苟或如此则计之大失而事之深害也今湖南捕贼者杀一人头赏钱十千官军利赏见平人尽杀平人惊惧尽起为盗除邓和尚李花脚等数十头项外其余随大小成火者不可胜数今畋所击只一洞所聚已二千余人于二千人中杀七八十人是二十分之一其余时暂鸟散必湏复集臣见自古蛮蜑为害者不闻尽杀湏是招降昨縁邵饰等失信于黄捉鬼遂恐更难招诱今若因畋小胜示以恩威正是天与招服之机不可失也若令畋自作意度招取大头项者因此小胜传布捷声其余诸处结集者分行招诱借此声势必可尽降旬日之间湖南定矣若失此时渐向夏热以我所病之兵当彼惯习水土之贼小有败衂则彼势复坚不惟为害湖南必虑自此贻朝廷忧患今于未了之间便行厚赏则诸处廵检捕贼官等见畋获赏争杀平人而畋等自恃因战得功坚执不招之议朝廷亦恃畋小胜更无招辑之心上下失谋必成大患其杨畋等伏乞且降勑书奖谕授与事冝俟彼招安便行厚赏今湖南贼数虽多然首恶与本贼絶少其余尽是枉遭杀戮逼胁爲盗之徒在于人情岂忍尽杀惟能全活人命多者则其功更大仍乞明说此意谕与杨畋其赏典乞少迟留庻合事体取进止再论湖南蛮贼冝早招降札子臣风闻湖南蛮贼近日渐炽杀戮官吏锋不可当新差扬畋锐于讨击与郭辅之异议不肯招降又王丝去时朝廷亦别无处分虑丝到彼与畋同谋盖蛮贼止可招携卒难剪扑而畋等急于展効恐失事机今深入而攻则山林险恶巢穴深逺议者皆知其不可若以兵外守待其出而击之则又未见其利也盖以蛮所依山在衡州永州道州桂阳监之间四面皆可出冦若官兵守于东则彼出于西官兵守于南则彼出于北四面尽守则用兵太多分兵而邀之则兵寡易败此进退未有可击之便也今盘氏正蛮已爲邓和尚黄捉鬼兄弟所诱其余山民莫傜之类亦皆自起而爲盗窃闻常宁一县殆无平民大小之盗一二百火推其致此之因云莫傜之俗衣服言语一类正蛮黄邓𥘉起之时捕盗官吏急于讨击逢蛮便杀屡杀平人遂致莫傜惊惶至此以此而言则本无为盗之心固有可招之理然欲诸盗肯降必湏先得黄邓昨邵饰等𥘉招黄捉鬼之时失于恩信致彼惊逃寻捕获之断其脚筋因而致死今邓和尚等若指前事为戒计其必未轻降如云且招终恐难得必湏示以可信之事推以感动之恩若得黄邓先降其余指麾可定今深入而攻既不可待其出而击之又不可且杀且招又不可以臣思之莫若罢兵曲赦示信推恩庶㡬招之可使听命臣亦广询南方来者云我若推信彼不难招邓和尚等大则希一班行其次不过殿侍足矣正蛮叛者得一团主之名亦足矣莫傜之类使安耕织而岁输皮粟得为平民乃彼大幸不徒足志而已今若击之不已则其为害愈深况渐近夏暑南方燀湿士卒不习水土湏虑死伤仍恐迫之太急则潭郴全邵诸寨向化之蛮皆诱胁而起则湖南一路可为国家之忧臣欲乞速令两府大臣深究招杀之利害共思长䇿决定庙谋若迁延后时致彼猖炽不幸官吏频遭杀害则朝廷之体难为屈法而招彼以其罪既多必恐不能自信则兵乆不解害未有涯伏望圣明断之在早取进止论水洛城事宜乞保全刘沪等札子臣近风闻狄青与刘沪争水洛城事枷禁沪等奏来窃以边将不和用兵大患况狄青刘沪皆是可惜之人事体湏要两全利害最难处置臣闻水洛城自曹玮以来心知其利患于难得未暇经营今沪能得之则于沪之功不小于秦州之利极多昨韩琦等自西来闻有论奏非以水洛为不便但虑难得而难成今沪能得之又有成之之志正冝专委此事责其必成而狄青所见不同遂成舋隙其间利害臣请详言国家近年边兵屡败常患大将无权今若更沮狄青释放刘沪则不惟于狄青之意不足兼沿边诸将皆挫其威此其不便一也臣闻刘沪经营水洛城之𥘉奋身展効不少先以力战取胜然后诱而服从乃是党留诸族畏沪之威信今忽见沪先得罪带枷入狱则新降生户岂不惊疑若使飜然复叛则今后边臣以威信招诱诸族谁肯听从不惟水洛城更无可成之期兼沿边生户永无可招之理此其不便二也自用兵以来诸将爲国立事者少此水洛城不惟自曹玮以来未能得之亦闻韩琦近在秦州尝欲经营而未暇今沪奋然力耳其功垂就而中道获罪遂无所成则今后边将谁肯为国家立事此其不便三也臣又闻水洛之戍虽能救援秦州而湏借渭州应副今刘沪既与狄青异议纵使水洛筑就他时万一缓急狄青怒沪异巳又欲遂其偏见稍不应副则水洛必湏复失其不便四也縁此之故遂移青于别路则是因一小将移一部署此其不便五也此臣所谓利害甚多最难处置者也臣谓今冝遣一中使处分鱼周询等速令和解务要两全必先宻谕狄青曰沪城水洛本有所禀非是擅为役衆筑城不比行师之际沪见利坚执意在成功不可以违节制加罪沪冝释放朝廷不欲直放恐挫卿之威卿自释之使感卿惠若他时出师临阵有违进退之命者任卿自行军法然后宻谕沪曰汝违大将指挥自合有罪朝廷以汝于水洛展効望汝成功故谕青使赦汝责尔卒事以自赎俟水洛功就则又戒青不可因前曽异议坚执不修惟幸失之遂已偏见今后水洛缓急尤湏极力应副万一小有踈失则是汝挟情故䧟之必有重责如此则水洛之利可成蕃户之恩信不失边将立事者不懈大将之威不挫苟不如此未见其可盖罪沪既不可罢水洛城又不可沮狄青又不可事关利害伏望圣虑深思取进止再论水洛城事乞保全刘沪札子臣伏见朝廷近为修水洛城事虽巳差鱼周询等就彼相度风闻周询近有奏来为水洛蕃族见狄青枷取刘沪等因致惊搔周询却乞将带沪等往彼以此足验刘沪能以恩信服彼一方朝廷必知水洛为利而不欲废之非沪守之不可然沪与狄青尹洙已立同异难使共了此事臣谓必不得已宁移尹洙不可移沪尚虑议者必谓不可因小将而动大将今若但移洙而不动狄青即不是特移大将矣若却移路分更升差遣或召拜他官苟不类前后因事移替之人即不是因沪𬒳移矣如此则于洙无损于沪获全其功于边防利便三者皆获其利若曲为尹洙狄青却将立功将校轻沮则其害有三大凡文武官常以类分武官常疑朝廷偏厚文臣假有二人相争实是武人理曲然武人亦不肯服但谓执政尽是文臣递相党护䡖沮武士况今沪与洙争而沪实有功効其理不曲若曲罪刘沪则沿边武臣尽皷怨怒其害一也自有西事以来朝廷擢用边将极多能立功効者絶少惟范仲淹筑大顺城种世衡筑青涧城沪筑水洛耳臣亦闻三者惟沪尤爲艰辛是功不在二人之下今若曲加轻沮则今后武臣不肯爲朝廷作事其害二也沪若不在水洛则蕃族恐他人不能绥抚别致生事则今后边防永不能招缉蕃部其害三也今三利三害其理甚明但得大臣公心不于尹洙曲有党庇则不与边防生患此系国家利害甚大伏望圣意断而行之取进止论陈留桥事乞黜御史王砺札子臣伏覩朝廷近爲王尧臣吴育等争陈留桥事互说是非陛下欲尽至公特差台官定夺而王砺小人不能上副圣意挟公徇私妄将小事张皇称王尧臣与豪民有情弊诬奏慎钺令兇吏潜行杀害及妄称真宗皇帝朝移桥不便致民切齿等事及勘出事状王尧臣元不曽受豪民请嘱慎钺亦不曽令小吏潜行杀害及据先朝日暦内真宗皇帝亲谕王旦爲陈留桥损害舟船特令修换证验得王砺所言悉是虚妄上惑圣听頼陛下圣明慎于听断不便轻信其言别令吕觉根勘今既勘出事状方明王砺不公伏以台宪之职本要糺正纪纲而砺但务挟私欺罔天听合行黜责其罪有四一曰谤黩先朝圣政谨按日暦书真宗皇帝亲谕王旦移桥一事乃是先帝知民间利病移得此桥为便故史官书之以彰圣政为后世法今王砺却称是真宗朝权臣受豪民献赂移得此桥不便民间至今切齿若如王砺所说即是真宗误信权臣移桥致民怨怒乃是当时阙政今国史书桥便利彰先帝圣政王砺言移桥不便是先朝阙政臣不知国朝旧史可信为复王砺之言可慿其虚妄谤黩之罪可诛一也二曰中伤平人使今后劳臣不劝臣见向前三司使不能擘画钱糓至有强借豪民钱二十万贯买天下官私物货至税果菜之类细碎刻剥自尧臣在三司不闻过外诛求而即今财用不至大阙亦闻南郊渐近诸事亦稍有备当此窘迫乏用之时而能使民不加赋而国用粗足亦可谓劳能之臣方当责其办事今因移一桥小事而王砺诬其与豪民有情致兴大狱及至勘出并无情弊是王砺不䘏朝廷事体当此乏用之际将能干事之臣因小事妄加伤害其罪二也三曰诬奏平人爲杀人贼凡台官言事许风闻者谓耳目不及之事即许风闻今王砺目见慎钺所遣小吏别无武勇又无器仗而称其有杀害之心及至勘出并无迹状其罪三也四曰挟私希旨𥘉朝廷本爲省府互争别选不干碍官定夺王砺既吴育是举主即合自陈乞别差官岂可谤黩先朝希合举主且砺言慎钺是尧臣所举感惠必深今砺是吴育举岂不懐感且吴育与王尧臣本无怨恨各爲论列本司公事所见异同乃是常事但王砺小人妄思迎合张皇欺诳其罪四也且王砺谤黩先朝圣政之罪若不重责则无以彰陛下孝治之明中伤尧臣若不重责则使劳能之臣不能安心展効其诬奏慎钺遣吏杀害及挟私迎合举主之罪若不重责则今后小人恣情妄作狱讼必多事系朝廷之体臣忝諌诤不可不言其王砺伏乞重行贬黜取进止论王砺中伤善人乞行黜责札子臣近有札子并曽面奏为台官王砺特被差委輙敢徇私妄言王尧臣因移桥别有情弊等事欺诳朝廷上頼陛下圣明再令推究勘得尧臣并无私曲已蒙圣恩释放自王砺妄形弹奏罗织无事之人欲借国威以报私忿立朝之列人各自危及闻尧臣不䧟枉刑更蒙陛下恩释中外之士稍复安心然小人在朝非国之利如砺善恶未辨尚可含容今既试之以事见其倾险之迹则岂可更令滥处台宪中伤善人伏望圣慈早行黜责以戒在位倾邪之軰兼亦使今后选用之人不敢尚辜委任别造过愆若砺不黜窃虑今后被差委者动皆作过则陛下无由使人此事所系不细取进止论任人之体不可疑札子臣近见淮南按察使邵饰奏为体量知润州席平为政不治及不教阅兵士等朝廷以饰为未足信又下提刑司再行体量臣窃以转运提刑俱领按察然朝廷寄任重者为转运其次乃提刑尔今寄任重者言事反不信又质于其次者而决疑臣不知邵饰果是才与不才可信与不可信如不才不可信则一路数十州事岂冝委之若果才而可信又何疑焉又不知为提刑者其才与饰优劣如何若才过于饰尚可取信万一不才于饰见事相背却言席平为才邵饰合有罔上之罪矣若反以罪饰臣料朝廷必不肯行若舍饰与席平俱不问则善恶不辨是非不分况席平曽作台官立朝无状只令制勘亦不能了寻为御史中丞以不才奏罢朝廷两府而下谁不识平其才与不才人人尽知何必更令提刑体量然后为定今外议皆言执政大臣託以审慎为名其实不肯主事而当怨湏待言事者再三陈述使𬒳黜者知大臣迫于言者不得已而行只图怨不归已苟诚如此岂有念民疾苦澄清官吏之意哉若无此意是好疑不决则尤是朝廷任人之失自去年以为转运使不察官吏特出诏书加以使名责其按察今按察使依禀诏书举其本职又却疑而不听今后朝廷命令谁肯信之凡任人之道要在不疑宁可艰于择人不可轻任而不信若无贤不肖一例疑之则人各心䦨谁肯办事今邵饰言一不才显者所贵朝廷肯行然后部下振竦官吏畏服今反为朝廷不信却委别人则饰之使威谁肯信服饰亦慙见其下今后见事不若不为不独邵饰一人臣窃闻诸处多有按察官吏皆为朝廷不行人各嗟慙以谓任以事权反加沮惑朝廷之意不可谕也伏望圣慈特勑其邵饰所奏特与施行又令今后按察使奏人如不才老病灼然不疑者不必更委别官示以不信所贵不失任人之道而令臣下尽心取进正论与西贼大斤茶札子臣伏覩昨者西贼来议通和朝廷许物数目不少内茶一色元计五万斤縁中国茶法大斤小斤不同当𥘉拟议之时朝廷谋虑不审不曽明有指定斤数窃虑西贼通和之后湏要大斤若五万斤大斤是三十万小斤之数如此则金帛二十万茶三十万乃是五十万物真宗时契丹大举至澶州只用三十万物三十年后乗国家用兵之际两国交争方添及五十万今元昊一隅之敌一口便与五十万物臣请略言为国家大患一两事不知为国计者何以处之三十万斤之茶自南方水陆二三千里方至西界当今民力困乏陛下不耻屈志就和本为休民息力若歳般辇不絶只此一物可使中国公私俱困此大患一也计元昊境土人民歳得三十万茶其用已足然则两榷埸舍茶之外湏至别将好物博易贼中无用之物其大患二也契丹常与中国为敌国指元昊为小邦若见元昊得物之数与彼同则湏更要増添何以应副不过云茶不比银绢本是麤物则彼必湏亦要十数万大斤中国大货利止于茶盐而已今西贼一歳二十万斤北虏更要三二十万中国岂得不困此其大患三也昨与西贼议和之𥘉大臣急欲事就不顾国家利害唯恐许物不多及和议将成契丹语洩两府方有悔和之色然许物已多不可追改今天幸有此一事尚可罢和臣乞陛下特召两府大臣共议保得乆逺供给四夷中国不困则虽大斤不惜若其为患如臣所说不至妄言即乞早议定计取进止论西贼占延州侵地札子臣窃闻元昊近于延州界上修筑城垒强占侵地欲先得地然后议和故杨守素未来而占地之谋先发又闻边将不肯力争此事所系利害甚大臣料贼意见朝廷累年用兵有败无胜一旦计无所出厚以金帛买和知我将相无人便欲轻视中国一面邀求赂遗一靣侵占边疆不惟骄贼之心难从实亦为国之害不细今若纵贼于侵地立起堡寨则延州四面更无捍蔽便为孤垒其贼尽据要害之地他时有事延州不可保守若失延州则关中遂为贼有以此而言则所侵之地不可不争伏况西贼议和事连北虏今人无愚智皆知和为不便但患国家许物巳多难为中悔若得别因他事犹可絶和何况此侵地是中国合争之事岂可不争臣谓今欲急和而不顾利害者不过边臣外惮于御贼而内欲邀议和之功以希进用耳故不肯击逐羌人力争侵地盖小人无识只苟目前荣进之利不思国家乆逺之害是国家屈就通和只与边臣爲一时进身之利而使社稷受无涯之患陛下爲社稷计岂不深思大臣爲社稷谋岂不极虑伏望圣慈遣一使往延州令庞籍力争取昊贼先侵之地不令筑城堡寨若縁此一事得絶和议则社稷之福也臣仍虑西贼来人尚有青盐之说此事人人皆知不可许亦虑小人无识急于就和者尚陈盐利以惑圣聦伏望圣慈不纳浮议取进止奏议卷第九论麟州事冝札子一乞罢鐡钱札子论耕禁地札子论矾务利害状相度铜利状右五篇此卷更不重出存其目以告来者论讨蛮贼札子若以其论湖南蛮贼札子便形虚喜因此廵检捕贼官等乞少论水洛城事宜札子枷禁沪等奏来释放党留诸族畏沪之威信惊疑边臣自用兵以来应副其不便四也筑城可成其可再论水洛城札子小将若却移边防利便党护武士沪实有功效其理不曲极多絶少筑水洛耳艰辛是功不肯蕃族别致党庇论陈留桥事札子争陈留桥事亦闻论任人之体札子又令今后论大斤茶札子大斤小斤所说欧阳文忠公文集居士集卷第九居士集卷第九欧阳文忠公集九古诗三十首寄题刘着作羲叟家园效圣俞体嘉子治新园乃在太行谷山髙地苦寒当树所冝木羣花媚春阳开落一何速凛凛心节竒惟应松与竹毋栽当暑槿宁种深秋菊菊死抱枯枝槿艳随昬旭黄杨虽可爱南土气常燠未知经雪霜果自保其緑颜色苟不衰始知根性足此外衆草花徒能恱凡目千金买姚黄慎勿同流俗西斋小饮赠别陜州沖卿学士今日胡不乐衆賔㑹髙堂坐中瀛洲客新佩太守章岂无芳罇酒笑语共一觞亦有嘉菊丛新苞弄微黄所嗟时易晚节物巳凄凉羣鹭方盛集离鸿独髙翔山川正揺落行李怯风霜君子乐爲政朝廷须儁良归来紫微阁遗爱在甘棠奉答原甫九月八日见过㑹饮之作老大惜时节少年轻别离我歌君当和我酌君勿辞艳艳庭下菊与君吟绕之撷其黄金蘂泛此白玉巵君勿爱此花问君此何时秋风日益髙霜露渐离披芳歳忽已晚朱颜从此衰念君将舍我车马去有期君行一何乐我意独不怡飞兎不恋羣奔风谁能追老骥但伏枥壮心良可悲予作归鴈亭于滑州后十有五年梅公仪来守是邦因取余诗刻于石又以长韵见寄因以答之风吹城头秋草黄仰见鸣鴈𥘉南翔秋草风吹春复緑南鴈北飞声肃肃城下台边桃李蹊忆𥘉披荒手植之雪消冰解草木动因记鸿鴈将归时尔来十载空遗迹飞鴈年年自南北台倾余址草荒凉树老无花春寂历东州太守诗尤美组织文章烂如绮长篇大句琢方石一日都城传百纸我思古人无不然慷慨功名垂百年沉碑身后念陵谷把酒泣下悲山川一时留赏虽邂逅后世传之因不朽寄题洛阳致政张少卿静居堂洛人皆种花花发有时阑君家独种玉种玉产琅玕子弟守家法名声耸朝端歳时归拜庆闾里亦相欢西台有道气自少服灵丸春酒养眉寿童颜如渥丹清谈不倦客妙思喜挥翰壮也巳吏隐兴余方挂冠临风想髙谊怀禄愧盘桓鬼车嘉祐六年秋九月二十有八日天愁无光月不出浮云蔽天衆星没举手向空如抹漆天昬地黒有一物不见其形但闻其声其𥘉切切凄凄或髙或低乍似玉女调玉笙衆管参差而不齐旣而咿咿若轧若抽又如百两江州车回轮转轴声哑呕鸣机夜织锦江上羣鴈惊起芦花洲吾谓此何声初莫穷端由老婢扑灯唿儿曹云此怪鸟无疋俦其名爲鬼车夜载百鬼凌空游其声虽小身甚大翅如车轮排十头凡鸟有一口其鸣巳啾啾此鸟十头有十口口揷一舌连一喉一口出一声千声百响更相酬昔时周公居东周猒闻此鸟憎若雠夜唿庭氏率其属弯弧俾逐出九州射之三发不能中天遣天狗从空投自从狗啮一头落断颈至今青血流尔来相距三千秋昼藏夜出如鸺鹠毎逢隂黒天外过乍见火光惊輙堕有时余血下点汚所遭之家家必破我闻此语惊且疑反祝疾飞无我祸我思天地何茫茫百物巨细理莫详吉凶在人不在物一蛇两头反爲祥却唿老婢炷灯火卷帘开戸清华堂须臾云散衆星出夜静皎月流清光感二子黄河一千年一清岐山鸣鳯不再鸣自从苏梅二子死天地寂黙收雷声百虫坏戸不启蛰万木逢春不发萌岂无百鸟解言语喧啾终日无人听二子精思极搜抉天地鬼神无遁情及其放笔骋豪俊笔下万物生光荣古人谓此覰天巧命短疑爲天公憎昔时李杜争横行麒麟鳯凰世所惊二物非能致太平须时太平然后生开元天寳物盛极自此中原疲战争英雄白骨化黄土冨贵何止浮云轻唯有文章烂日星气凌山岳常峥嵘贤愚自古皆共尽突兀空留后世名读书吾生本寒儒老尚把书卷眼力虽已疲心意殊未倦正经首唐虞伪说起秦汉篇章异句读解诂及笺传是非自相攻去取在勇断初如两军交乘胜方酣战当其旗鼓催不觉人马汗至哉天下乐终日在几案念昔始从师力学希仕宦岂敢取声名惟期脱贫贱忘食日巳晡燃薪夜侵旦谓言得志后便可焚笔砚少偿辛苦时惟事寝与饭歳月不我留一生今过半中间甞沗窃内外职文翰官荣日清近廪给亦丰羡人情慎所习酖毒比安宴渐追时俗流稍稍学营办盃盘穷水陆賔客罗俊彦自从中年来人事攻百箭非惟职有忧亦自老可叹形骸苦衰病心志亦退懦前时可喜事闭眼不欲见惟寻旧读书简编多朽断古人重温故官事幸有间乃知读书勤其乐固无限少而干禄利老用忘忧患又知物贵乆至寳见百錬纷华暂时好俯仰浮云散淡泊味愈长始终殊不变何时乞残骸万一免罪谴买书载舟归筑室颍水岸平生颇论述铨次加点窜庻㡬垂后世不黙死刍豢信哉蠹书鱼韩子语非讪鹎鵊词龙楼鳯阙郁峥嵘深宫不闻更漏声红纱蜡烛愁夜短緑䆫鹎鵊催天明一声两声人渐起金井辘轳闻汲水三声四声促严粧红靴玉带奉君王万年枝软风露湿上下枝间声转急南衙促仗三卫列九门放钥千官入重城禁籞鎻池台此鸟飞从何处来君不见颍河东岸村陂阔山禽野鸟常嘲田家惟听夏鸡声夜夜壠头耕晓月可怜此乐独吾知眷恋君恩今白髪初食鸡头有感六月京师暑雨多夜夜南风吹芡觜凝祥池鎻㑹灵园仆射荒陂安可拟争先园客採新苞剖蚌得珠从海底都城百物贵新鲜厥价难酬与珠比金盘磊落何所荐滑台拨醅如玉醴自慙窃食万钱厨满口飘浮嗟病齿却思年少在江湖野艇髙歌菱荇里香新味全手自摘玉㓗沙磨软还美一瓢固不羡五鼎万事适情爲可喜何时遂买颍东田归去结茅临野水双井茶西江水清江石老石上生茶如鳯爪穷腊不寒春气早双井芽生先百草白毛囊以红碧纱十斤茶养一两芽长安富贵五侯家一啜犹须三日夸寳云日注非不精争新弃旧世人情岂知君子有常徳至寳不随时变易君不见建溪龙鳯团不改旧时香味色赠李士宁蜀狂士宁者不邪亦不正混世使人疑诡谲非一行平生不把笔对酒时髙咏𥘉如不着意语出多竒劲倾财解人难去不道名姓金钱买酒醉髙楼明月空床眠不醒一身四海即爲家独行万里聊乘兴旣不採药卖都市又不点石化黄金进不干公卿退不隐山林与之游者但爱其人而莫见其术安知其心吾闻有道之士游心太虚逍遥出入常与道俱故能入火不热入水不濡甞闻其语而未见其人也岂斯人之徒与不然言不纯师行不纯徳而滑稽玩世其东方朔之流乎明妃小引汉宫诸女严粧罢共送明妃沟水头沟上水声来不断花随水去不回流上马即知无返日不须出塞始堪愁感事四首老者觉时速闲人知日长日月本无情人心有闲忙努力取功名断碑埋路傍逍遥林下士丘壠亦相望长生旣无药浊酒且盈觞空山一道士辛苦学延龄一旦随物化反言仙已成开坟见空棺谓已超青冥尸解如蛇蝉换骨蜕其形旣云须变化何不任死生仙境不可到谁知仙有无或乘九斑虬或驾五云车朝倚扶桑枝暮游崑崙墟徃来㡬万里谁复遇诸涂冨贵不还郷安事冨贵欤神仙人不见魑魅与爲徒人生不免死䰟魄入幽都仙者得长生又云超太虚等爲不在世与鬼亦何殊得仙犹若此何况不得乎寄谢山中人辛勤一何愚莫笑学仙人山中苦岑寂试看青松鹤何似朱门客朱门炙手热来者无时息何甞问寒暑岂暇谋寝食彊颜恱憎怨择语防仇敌衆欲苦无猒有求期必获敢辞一身劳岂塞天下责风波卒然起祸患藏不测神仙虽杳茫冨贵竟何得新春有感寄常夷甫余生本羇孤自少巳非壮今而老且病何用苦惆怅误蒙三圣知贪得过其量恩私未知报心志巳凋䘮轩裳德不称徒自取讥谤岂若常夫子一瓢安陋巷身虽草莽间名在朝廷上惟余服德义乆巳慕恬旷矧亦有吾庐东西正相望不须驾柴车自可䇿蔾杖坐惊颜鬓日摧頽及取新春归去来共载一舟浮野水焦陂四面百花开昇天桧青牛西出关老聃始着五千言白鹿去昇天尔来忽已三千年当时遗迹至今在隐起苍桧犹依然惟能乗变化所以爲神仙驱鸾驾鹤须臾间飘忽不见如云烟奈何此鹿起平地更假草木相攀縁乃知神仙事茫昧真伪莫究徒自传雪霜不改终古色风雨有声当夏寒境清物老自可爱何必诡怪穷根源忆焦陂焦陂荷花照水光未到十里闻花香焦陂八月新酒熟秋水鱼肥鲙如玉清河两岸柳鸣蝉直到焦陂不下船笑向渔翁酒家保金龟可解不须钱明日君恩许归去白头酣咏太平年赠许道人洛城三月乱鸎飞颍阳山中花发时徃来车马游山客贪看山花踏山石紫云仙洞鎻云深洞中有人人不识飘飘许子旌阳后道骨仙风本仙胄多年洗耳避世喧独卧寒巖听山熘至人无心不筭心无心自得无穷寿忽来顾我何慇懃笑我白髪老红尘子归爲筑巖前室待我明年乞得身送龙茶与许道人颍阳道士青霞客来似浮云去无蹟夜朝北斗太清坛不道姓名人不识我有龙团古苍璧九龙泉深一百尺凭君汲井试烹之不是人间香味色驯鹿朝渇饮清池暮饱眠深栅慙媿主人恩自非杀身难报德主人施恩不待报哀尔胡爲网罗获南山蔼蔼动春阳吾欲纵尔山之傍巖崖雪尽飞泉熘涧谷风吹百草香饮泉啮草当远去山后山前射生戸留题齐州舜泉岸有时而爲谷海有时而爲田虞舜已殁三千年耕田浚井虽鄙事至今遗迹存依然历山之下有寒泉向此号泣于旻天无情草木亦改色山川惨淡生云烟一朝垂衣正南面臯夔稷契来聮翩功髙德大𬒳万世今人过此犹留连齐州太守政之暇凿渠开沼䟽清涟游车击毂惟恐后衆卉乱发如争先岂徒邦人知乐此行客亦爲留征轩山斋戏书絶句二首蜜脾未满蜂採花麦壠已深鸠唤雨正是山斋睡足时不觉花间日亭午经春老病不出门坐见羣芳烂如雪正当年少惜花时日日春风吹石裂嘲少年惜花纷纷红蘂落泥沙少年何用苦咨嗟春风自是无情物肯爲汝惜无情花今年花落明年好但见花开人自老人老不复少花开还更新使花如解语应笑惜花人出郊见田家𧖟麦已成慨然有感谁谓田家苦田家乐有时车鸣缫白茧麦熟啭黄鹂田家此乐㡬人知幸独知之未许归逢时得宠已逾分报国无能徒尔爲收取玉堂挥翰手却寻南畒把锄犁射生戸射生戸前日献一豹今日献一狼豹因伤我牛狼因食我羊狼豹诚爲害人物县官赏之缣五疋射生戸持缣归爲人除害固可赏贪功趋利尔勿爲弦弓毒矢无妄发恐尔不识麒麟儿戏石唐山隐者石唐仙室紫云深颍阳真人此筭心真人巳去升寥廓歳歳巖花自开落我昔曽爲洛阳客偶向巖前坐盘石四字丹书万仞崖神清之洞鎻楼台云深路絶无人到鸾鹤今应待我来居士集卷第九熈宁五年秋七月男发等编定绍熈二年三月郡人孙谦益校正西齐小饮衆賔归鴈亭仰见食鸡头都城感事苦无猒昇天桧自传朝少年惜花红蘂出郊有感鸣鹎鵊词促仗鎻池台欧阳文忠公文集书简卷第九书简卷第九欧阳文忠公集一百五十二与薛少卿某顿首再启东园一别自夏渉秋今倐冬矣泝汴絶淮泛大江凡五千里一百一十程才至荆南见家兄言出京时有公期书渇得一见要知别后事然数日㝷之不见遂巳某自南行所幸老㓜皆无病恙风波不甚恶凡舟行人所惧处皆坦然而过今至此向夷陵江水极善亦不越三四日可到又闻好水土出粳米大鱼梨栗甘橘茶笋而县民一二千户絶无事罪人得此爲至幸矣秖是沿路多故旧相识所至牵率又少便人作书入京公期始约今冬赴绛州必非乆行矣毎忆君谟家㑹颇如梦中未知相见何时惟自爱而巳因人便附书在君贶处乃可逹今因遣白头奴入京谨附状不宣又某顿首自公期东门之别忽巳踰年南北之殊相去万里音信踈絶于理固然昨至许州蒙讯问备审官下爲况甚佳迩来谅惟自公之余与阃内贵属各保清休某居此爲况皆如常亲老幸甚安室中骤过僻陋便能同休戚甘淡薄此吾徒之所难亦鄙夫之幸也多荷多荷公期游宦故郷其乐可量思昔月中琴奕樽酒之㑹何可得邪某乆处穷僻习成枯淡顿无曩时情悰惟觉病态渐侵尔弊性懒于作书区区思慕之心非有怠也惟仁者察之谗谤未解相见何由惟慎疾加爱因人至京频示三两字爲祷其如方寸莫能尽也不宣又某顿首再拜公期九哥足下比者伏审五丈人丈母相继倾亡闻讣交至不胜悼怛苦事伏惟罹比酷毒摧痛哀慕奈何奈何孝子之志在于不灭更望节哀就礼以全大孝是于亲友爲大愿也自去秋质夫有事颙俟公期替归不意遭此凶变知扶护且归绛州未审何时可至京邑一别数歳某走万余里艰险备甞公期又有此患人生若此可嗟可嗟八哥在京尚未有差遣亦欲求一住京所贵照管君贶与某亦时时到宅内外如常不虑中前君贶行曽有书他爲有起请不肯附去今同封呈前后累冩下书皆因循不附去得悚息悚息秋寒哭泣扶护千万寛节以副区区谨奉此致慰又某顿首启自公期到京便欲拜见初期见访㝷以某欲入都迁延至此近以定日必行一夕小儿輙病遂阻行计然犹幸仅存其生至今尚未安所頼有可医理行旣无涯虚滞轩车乆阻归计惭惕料某不徃公期便行也企渇企渇他具夫人书记累辱问小儿病无憀中未及奉书市药甚烦挂意春暖各希保爱瞻祝瞻祝不宣又某启到此已将百日牵率如初以此乆不奉问递中并人至两辱书承寒来寝味多福霈恩进秩不敢爲贺彼此然也某此区区幸事渐少稍息肩奉告作鞍盖爲郡人哂其太陋尔相次专人附银去式様一依官品可也冗事乃烦长者惶恐惶恐余具后信冬冷保重又某启累日不相见承在军器库中必甚劳神暄和体气喜佳𥙿玉册官便当遣去有暇因出见过看汉碑今日私忌家居恐知又某启昨日见妳子自宅中归云公期犹患腰疼不审旦夕来尊候如何今日欲于军器库中奉问又恐不入爲前日所见偷窃者惊家人欲于宅西添一铺廵警不知有例否夫人言公期宅前曽剏添一铺不知申报何处施行略希批示因出闲过少话某再拜公期郎中又某启昨夕承过顾经宿热未解甚可苦也体中安和数日有人将一马来行亦快不见惊蹶不知毛骨如何云要百千爲定价直否试令牵呈昨夕忘却闲说及幸告批示草薢丸方专令咨请不罪不罪又某启昨日作书未及发忽得来介所恵书顿释月余忧想之怀家人尤以爲慰也所喜渉暑到官尊㓜各安宁仍知颇以郡事爲意如此日月亦易销遣某向在夷陵干徳每以民事便爲销日之乐苟能如此殊无谪官之意也某偶因用街市淋洗药拔动风气左脚疼痛数日在告不意传报特烦轸念感愧感愧盛暑公外加爱家人亦自有书此不多述不宣又某启近併捧三书具审至汝以来动静甚慰企渇尔比日窃惟公外体履清福贵眷各安和今夏京师大热疾疫尚未衰息颇闻许洛特盛幸喜汝独无之虽然郡事乆不治下车之始不无劳心今必稍简则渐可乐矣崔庠桉巳㫁邸报必见罪状不若𥘉闻之可骇然刑名亦重举主多不免兹亦奈何淄州近不得书应是烦恼某今歳病暑饮氷水多目生黒花多在告举家㓜小幸安最后将书来人戒渠来取书輙私去故于递中致此暑伏方盛慎爱不宣又某启多事忽忽等闲不奉状遂复逾月兹者杨氏子来辱书承秋来公外动履清康贵眷各安粗以爲慰郡事以太守养疾甚烦裁处然临以余刃莫不爲劳苦加之歳事丰成盗讼当渐稀简也某以私门过夏向秋幸且安帖秖是孤危之迹势渐难安群口籍籍外亦应闻病目愈甚承恵药方便当精意服之也连日从驾归遂卧病兼亦筋力去不得也余俟家人自有书残暑更冀以时自爱以副瞻企又某启近以雨水爲患举家惊奔所幸人物苦无伤损寓居定力公私扰扰乆不附问急足忽来恵书承秋来公外体履清福贵眷上下康安稍以爲慰报国无状致此天灾皆由时政多阙上贻圣忧方共引咎遽承见教丁宁切至蒙爱之厚愧感铭藏而巳知汝极丰郡政修举盗讼遂稀应多闲暇之乐也某忽忽无悰病目如在昬雾中作书甚艰余不遑及向寒保重因风时枉问又某启新阳纳庆伏承动履多福人至辱书感慰无量京师水后继以隂雪甫近郊礼次开晴青城宿斋云日澄和人情舒畅遂成大礼衰朽之质执事忘劳前此公私事丛乆阙致问自是而后应且休息一晴镇遏无限浮议天幸天幸余非笔墨可罄人还仅布一二深寒多爱又某启自承受勑后日与家人望轩骑来归何乆而絶不闻问春夏之交气候不常不审体况何似想与贵眷各安某此内外如常但自春来病渇淋不止在告多日乞一近郡养疾巳三削窃料旦夕当至都门故专走兵迎候其他湏靣叙病中不悉又某启近法曹㕔人回特恵书经节窃惟公外气体安和某到官忽已两月幸与诸㓜如常但老病益衰民间兴利趋公事目百端昬然并不能省若常时公事则絶简过客亦稀苟禄偷安负愧而已公期临郡已多时莫湏别有差遣某以病苦难乆尸居归心有素何日遂如所愿相见未涯穷冬盛寒惟加摄爲祝又某启急足至辱书喜承尊候万福贵眷各安甚慰企想近入京衙校过颍捧手教㝷于递中奉状必逹视听某到此以弊止未完固少留以葺然欲遂爲挂冠之请逺近相知皆相督以蔡是自乞湏且勉赴到任徐请归休未迟今遂治行二十一二间上道三四日至蔡别拜状恐乆滞急足忙中作书不悉又某启专人辱书承秋暑体候康适贵眷安宁甚慰甚慰某兹者告老得请恩典殊优出于万幸颍蔡至近虽冒大热信宿便至遂爲闲人庻事皆如素计惟当营舎乆而仅了族大费广生事未成伦理颇亦劳心然措置稍定不复更令入耳则是人间无事人尔知幸知幸承冬中当替归可遂相见岂胜欣愿但恐未间别有羙命也某此老㓜幸如冝闻相去秖四程必时得书问徃还残暑公外多爱又某启迓吏过州辱书承经寒体况清𥙿贵眷各安甚慰勤企某与诸㓜幸各如冝自还田舎巳百余日庻可稍成伦理粗免劳心始觉渐有闲中趣味然目足之疾初未少损盖累年旧苦势难顿减又迫于年齿愈老而益衰其如坐享厚俸饮食无爲徼倖之愧感激而巳承美替有期冬末行舟淮颍当得一㑹靣但恐未间别有羙命就移不然岂胜欣望也深寒未相见间多爱多爱又某启自使舟过郡闲门庻事乏力又值雪寒难于举动加之病齿妨饮遂不成主礼退居屏迹惟交亲难相㑹毎以爲恨幸一相见又事多艰滞如此信乎人事如意难得也然尚得静话数日尔人至辱手教承宿来尊候万福知诘旦遂行向和惟多爱又某启近辱书喜获平安到京甚慰倾企乍至都下人事必多仍审巳谒告归绛州何其速也不亦少劳乎即日春暄窃惟气体清适某自相别后令医工脱去病齿遂免痛苦然至今尚未敢放口喫酒情悰索然但觉一歳衰如一歳尔集序已了秖候更了镌刻一併纳呈闲居难得人便附书比此书至京计已西去故令人斋转附至绛故未反其他惟向暖保爱早还以副瞻思与陈比部承有家讣贤姉有事窃惟悲痛老年亲戚间不免时有烦恼人生常理只如此时暑千万节哀寛中无由奉慰来日令儿子至寺中也五妹且省烦恼时热图安也某再拜作坊殿丞良亲又某启承昨日寺中举挂时热惟希寛中又知喫食所伤更须慎护辱恵茶具甚精竒多荷多荷藏之他时爲闲居之用尔今则少暇也五妹喜安极热未敢相邀归家好将息某再拜作坊国博之右又某辱恵答简承脏腑已安和甚慰恵茶笼所作极精至石屏大是竒物可珎可珎但不得中间一片则不成器千万爲早取之此物他处未甞见石屏世故多有未有若此简易而工妙也稍凉见过闲话某再拜作坊虞部六娘两日患脏腑今却安也果子自此更不令喫幸荷幸荷又人至承恵简喜酷暑中与贵眷各安数日大热恰值谢官人事纷纷疲朽遂不克支若非昨夕一雨少解烦毒其将奈何频劳问念多感多感某再拜住娘近日颇肯忌口亦渐向安谢念及也又多日不相见天气斗暖喜与五妹各安和恵简问及牙疼多感多感两日稍可虽浮动医者云取未得须候根脱取之省力恐知恐知驴肉多荷多荷某再拜作坊虞部良亲两日却较喫得些物又某启承恵苏家药多荷多荷亦甞用之此但治咽喉尔某所苦者齿牙热痛两日来渐较盖稍节滋味等物遂可尔过承忧念五妹归家安否后日祠事毕便归当得相见人还专此为谢某再拜只前时两般药自好方待乆使也又某启乆不得信方深企想送刘司理兵士至辱书承公外体候安和四郎以下诸㓜各安甚慰但以亡妹忽已周祥举家见书信至重増悲恼尔某此老㓜幸亦如常乆欲作书只爲累表乞致政未允候见去住后发书奉报尔今又忽有青州之命已两次辞免欲且乞守亳盖去颍近便于归计也未知如何也知吾亲每毎多不安逺宦中有此烦恼诚难爲情更冝寛心求安爲善也亡妹灵柩今冬先送归晋最爲上䇿向寒千万保爱不宣某再拜知郡比部良亲与马着作牡丹记荔支谱乆欲附呈以候刻跋尾数十字以是稽迟不恠不恠病目固不能书然君谟不肯爲他人书而独爲某书此朋友间自是一事不可不记故勉自书取笑取笑又某启近县人还奉状新歳布和善人君子自冝亨福惟余龄晚暮益以病衰相见未涯徒积倾向鄙抱区区前书粗布政余加爱某手启知县着作足下寄恵花烛白蕈多荷多荷蕈岂非自种耶甚佳甚佳泉水未爲尔必以冰冻赍致未得也又某启专人辱书并以泉水爲贶岂胜珎荷兼审新春履味清安河夫之役尚烦神用然处置得冝公私俱济则所利博矣亮不以爲劳也某再乞寿旦夕必见可否未间难爲期约也当续咨报尚寒慎爱不宣某手启知县着作足下李集巳领泉味皆佳然大抵东州水甘直湏于咸水地饮之然后爲贵尔又某启病悴之余人事踈废忽辱恵教方承临莅齐城经暑公余清适诲谕稠重开发蒙鄙感愧感愧咫尺未期㑹话钦渇钦渇某再拜病目多书字不得不罪不罪又准西支郡萧条何敢奉屈然吾侪以道爲乐亦应不以闲要爲计某至颍且少盘桓俟如蔡卽当发削若遂所乞衰拙之幸多矣涂次余未及详又最后一削甚恳意谓可以免并遂蔡何幸如之其余区区未可卒布但不一㑹见尤爲恨尔保爱保爱又某启官守相望咫尺未亲言话恵书勤眷兼以嘉篇冨丽之作老病无悰得以拭目顿増鄙思也欣感欣感髙材尚滞一邑秋冷多爱某奉白着作足下与颜直讲某启向传例罢学职初闻可疑及辱书始骇果然又承有淮阳之命君子出处不违道而无媿则所居皆乐况淮阳近家之便乎亮不动浩然之气也交年积雪极寒体况想佳计行李不乆当东相去逾逺㑹见何时千万加爱又某启向在京师㑹吾子来人事怱怱不能以从容接髙论及至亳闻还直学馆出处相失诚可怅仰近惟经寒体况清适某退守僻州甚爲优幸而衰病侵凌心志昬秏谅难乆窃荣宠也目疾爲苦临纸艰于执笔鄙怀莫罄新歳惟冀加爱又某启董君来辱恵音窃承履况佳适感慰曷巳学馆诚岑寂然尘事不到足以专志经籍则其所得与其所乐岂不多哉某今春目疾愈甚东州民物可乐处多但自以衰病少悰尔董君到必爲言也又某启衰病人事多废乆不奉书递中辱问承经寒体况清适学舎乆淹然以道爲乐必无倦也某两目益昬难乆勉强乞寿巳再旦夕冀得请西归近颍爲便尔相见未涯鄙诚莫道又某以病昬废学情礼亦多阙东州一任寄委勉强常忧旷败请筹冀未退休间苟安于藏缩尔乆不闻道义之益与诸贤者迹日渐踈但钦渴而巳又某启近辱书承春寒爲道外无恙甚慰企仰窃忆去秋将离青社曾一奉书未审得逹否某衰病如昨幸得闲暇偷安但苦病目不能看书无以度日诗义未能精究第据所得聊且成书正恐眼目有妨不能卒业盖前人如此者多也今果目视昬花若不草草了之几成后悔所以未敢多示人者更欲与二三君讲评其可否尔但未知相见何时也报笔特艰莫布万一渐暖加啬又某启近辱书承渉暑讲道外康和甚慰兼蒙以凫绎先集爲示某自少时甞得传诵数篇毎恨不见全编不意兹时顿饫饥渇藏家着録以传后世荣感荣感某以经春老病在告近巳复㝷在亳之请方治装以俟命区区未遑悉布惟毒热加爱又某兹者得请归老恩出万幸惟所苦渇淋自春发作经此暑毒尤甚盖以累年之疾势不易平然自此安闲冀渐调养尔两目昬甚艰于执卷顾难销晷景又亲朋之㑹邈不可期恐遂不闻道义黙黙寖爲庸人尔残暑加爱又某启近小史许充行奉书方在道人自都来又辱恵问岂胜感媿兼承秋暑爲况多佳某自蒙恩许其告老荣幸感激之恳前书巳粗布惟乍还里闬人事少劳而旧苦目足之疾得秋増甚旧书编槀未经一二君商榷今遂复田畒㑹见无期此爲恨尔余粗如冝幸不多恤向冷惟加爱与梁直讲某启衰病退藏自冝屏迹忽辱恵问雅眷不忘其爲感着未易遽陈兼喜春和气体清𥙿董直讲来自学舎具道群居之详今其还也亦备见郡斋之况燕谭之际谅可及之病目愈眊然艰于执笔惟以时加爱与直讲都官某启自离亳更阙奉问春气尚寒体履清胜某昨辞青不获勉䇿病躯束来而东州土俗深厚歳丰盗讼亦稀甚爲养拙之幸而独苦衰朽老疾日増尔归计迁延更湏年歳也学舎乆淹匪朝必有羙命未间珎爱某再拜直讲都官足下与曽学士某启近因人还得附拙记荐枉书尺其爲愧荷可胜道也兼审秋寒提按之暇动履清福某去蔡咫尺以病足为梗少留于此忽复踰月匪晚向官所寿蔡相望时得拜问旅寓中草率为谢与王𥙷之某启近者行舟过界上特辱恵书喜承秋冷气体安和以至郡道里差遥不敢曲邀车骑又失于上问全乏迎候岂胜愧恨某蒙恩得请郡僻事简衰年疲病茍禄偷安甚爲幸也欵见未涯以时自爱与谢景𥘉某拜启乆不作书盖由无便即日爲政外奉亲万福某幸且安郡僻少事然渐老懒于为学惟喜睡尔足下爲道方锐着述必多此急足回无惜为寄春寒保重论徐峤称弟子帖春首余寒惟阇黎动止安隐弟子虚乏缪承荣寄蒙恩奨擢授以洺州一歳三迁自南徂北旣近都邑忝窃弥深便即祗命未由顶谒瞻望山门但増悽㫁战惧之情慙惶失据愿珎重不宣弟子徐峤和南某启承恵佳篇岂胜钦服昨日见頋遂当祗诣曽不爲言其如清宴佳賔难复多得若曰春秋爲义当得徐峤笔法何用于阇黎称弟子自南朝起此弊事遂成风俗其如近日士人佞佛者少冝于此时力与革此弊事惟在贤者爲之礼曰君子动而爲世法然则举措其可不慎哉金氏世以财雄南方今乃出佳子弟甚可爱也雄漠瀛覇保州粉纸谁谓不可书请试察与修史学士某启辱教开发蒙滞实寡陋者之幸也早来宁王宪只爲更名与郯王嗣直数人同须再出封国其它更有易名者偶不徙封尔就中此卷错处多然舍此更无也某白又某启前日承恵服属图寡陋蒙益何胜感愧欲见当年修真宗实録人官职姓名差官及书成年月告与捡示不罪相烦八日某拜白晋叔学士又多日不奉见春暖康和中间承见恵腊雪散者或有更乞少许某再拜右三篇见秀峯隐居法帖或云与吕夏卿吕字缙叔甞同修唐史晋字疑省文与人辱留郡两日偶客多不及𣢾话惟望慎疾自爱俗子多是非难防勉强接纳小疾不足过疑却恐过当服药致生疾耳二者愚虑恃眷旧敢然悚惕悚惕公议难遏亨复匪遥他不足道也区区某又拜右不知与何人书简卷第九与薛少卿第十一帖莫不爲劳苦第十七帖万幸与曾学士荐枉书尺向官所欧阳文忠公文集集古录跋尾卷第九集古録䟦尾卷第九欧阳文忠公集一百四十二唐樊宗师绛守居园池记右绛守居园池记唐樊宗师撰或云此石宗师自书呜唿元和之际文章之盛极矣其怪竒至于如此唐张九龄碑右张九龄碑按唐书列传所载大节多同而时时小异传云寿六十八而碑云六十三传自左𥙷阙改司勲贠外郎而碑云迁礼部传言张说卒召爲祕书少监集贤院学士知院事碑云副知至后作相迁中书令始云知院事其载张守珪请诛安禄山事传云九龄判守珪状碑云守珪所请留中不行而公以状諌然其爲语则略同碑长庆中立而公薨在开元二十八年至长庆三年实八十四年所传或有同异而至于年寿官爵其子孙冝不缪当以碑爲是也治平元年二月十日书唐田布碑右田布碑庾承宣撰布之事壮矣承宣不能发于文也盖其力不足尔布之风烈非得左丘明司马迁笔不能书也故士有不顾其死以成后世之名者有幸不幸各视其所遭如何尔今有道史汉时事者其人伟然甚着而市儿俚妪犹能道之自魏晋以下不爲无人而其显赫不及于前者无左丘明司马迁之笔以起其文也治平甲辰秋社日书唐沈传师游道林岳麓寺诗右岳麓寺诗沈传师撰并书题云酬唐侍御姚贠外而二人之诗不见不知爲何人也独此诗以字画传于世而诗亦自佳传师书非一体此尤放逸可爱也唐崔能神道碑右崔能神道碑李宗闵撰能弟从书碑云拜御史中丞持节观察黔中仍赐紫衣金印按唐世无赐金印者官制古今沿革不同而其名号尚或相袭自汉以来有银青金紫之号当时所谓青紫者绶也金银者乃其所佩印章尓绶所以系印者也后世官不佩印此名虚设矣隋唐以来有随身鱼而青紫爲服色所谓金紫者乃服紫衣而佩金鱼尔宗闵谓赐金印者缪也今世自以赐绯银鱼袋赐紫金鱼袋结入官衔而阶至金紫光禄大夫者遂于结衔去赐紫金鱼袋皆流俗相承不复讨正久矣故因宗闵之失并记之治平元年七月二十日书唐李徳𥙿茅山三像记右茅山三像记李徳𥙿撰徳𥙿自号上清玄都大洞三景弟子上爲九庙圣主次爲七代先灵下爲一切含识敬造老君孔子尹眞人像三躯此固俚巷庸鄙人之所常爲徳𥙿爲之有不足恠然以孔子与老君爲伍而又居其下此岂止徳𥙿之独可罪耶今史记载孔子问礼于老戒孔子去其气多慾而孔子叹其道犹龙之语着于耳目自汉以来学者未有以爲非者岂止徳𥙿之罪㢤治平元年八月八日书唐李徳𥙿平泉草木记右平泉草木记李徳𥙿撰余尝读鬼谷子书见其驰说诸侯之国必视其爲人材性贤愚刚柔缓急而因其好恶喜惧忧乐而捭阖之阳开隂塞变化无穷顾天下诸侯无不在其术中者惟不见其所好者不可得而说也以此知君子冝慎其所好盖泊然无欲而祸福不能动其利害不能诱此鬼谷之术所不能爲者圣贤之髙致也其次简其所欲不溺于所好斯可矣若徳𥙿者处冨贵招权利而好竒贪得之心不已至或疲弊精神于草木斯其所以败也其遗戒有云坏一草一木者非吾子孙此又近乎愚矣唐李文饶平泉山居诗读山居诗见文饶夣寐不忘于平泉而终不得少偿其志者人事固多如此也余闻释子有云岀家是大丈夫事盖勇决者人之所难也而文饶诗亦云自是功髙临尽处祸来名灭不由人者诚㢤是言也熈宁壬子正月二十九日书唐李徳𥙿大孤山赋賛皇文辞甚可爱也其所及祸或责其不能自免然古今聦明贤智之士不能免者多矣岂独斯人也㢤唐大孤山赋右字画颇佳而伤于柔媚世传墀工小篆此岂其笔耶唐辨石钟山记右辨石钟山记并善权寺诗游灵巖记附览三子之文皆有幽人之思蹟其风尚想见其人至于书画亦皆可喜盖自唐以前贤杰之士莫不工于字书其残篇断稾爲世所寳传于今者何可胜数彼其事业超然髙爽不当留精于此小艺岂其习俗承流家爲常事抑学者犹有师法而后世媮薄渐趋苟简久而遂至于废絶欤今士大夫务以逺自髙忽书爲不足学徃徃仅能执笔而间有以书自名者世亦不甚知爲贵也至于荒林败塜时得埋没之余皆前世碌碌无名子然其笔画有法徃徃今人不及兹甚可叹也石钟山记字画在二者间颇爲劣而亦不爲俗态皆忘忧之佳玩也唐法华寺诗右法华寺诗唐越州刺史李绅撰其后自序题云大和甲寅岁游寺刻诗于壁详自序所言似绅自书然以端州题名较之字体殊不类甲寅大和八年也唐薛苹唱和诗右薛苹唱和诗其间冯宿冯定李绅皆唐显人灵澈以诗名后世皆人所想见者然诗皆不及苹岂唱者得于自然和者牵于强作邪唐僧灵澈诗右灵澈诗云相逢尽道休官去林下何曽见一人世俗相传以爲俚谚庆历中天章阁待制许元爲江淮发运使因修江岸得斯石于池阳江水中始知爲灵澈诗也澈以诗称于唐故其与相唱和者皆当时知名之士包侍郎者佶也徐广州者浩也代宗时爲岭南节度使唐李藏用碑右李藏用碑王源中撰唐玄度书玄度以书自名于一时其笔法柔弱非复前人之体而流俗妄称借之尔故存之以俟识者唐玄度十体书右售玄度十体书前本得于苏氏后本得于李丕绪少卿丕绪长安人名家子喜收碑文二家之本大体则同而文有得失故并存之览者得以自择焉唐郑澣隂符经序右隂符经序郑澣撰柳公权书唐世碑碣颜柳二家书最多而笔法徃徃不同虽其意趣或岀于临时而模勒镌刻亦有工拙公权书髙重碑余特爱模者不失其真而锋铓皆在至隂符经序则蔡君谟以爲柳书之最精者云善藏笔锋与余之说正相反然君谟书擅当世其论必精故爲志之治平元年二月六日书又余自皇祐中得公权所书隂符经序遂求其经云石已亡矣常意必有藏于人间者求之十余年莫可得治平三年有镌工张景儒忽以此遗余家小吏遽録之信乎余所谓物常聚于所好也唐山南西道驿路记公权书徃徃以模刻失其真虽然其体骨终在也唐何进滔徳政碑右何进滔徳政碑唐翰林学士承旨兼侍书柳公权撰并书进滔唐书有传开成五年立其髙数丈制度甚闳伟在今河北都转运使公廨园中唐李听神道碑右李听神道碑李石撰听父子爲唐名将其勲业昭彰故以碑考传少所差异而史家当着其大节其微时所历官多不书于体冝然惟其自安州刺史迁神武将军史不冝略而不书者盖阙也唐李石神道碑右李石碑栁公权书余家集録颜栁书尤多惟碑石不完者则其字尤佳非字之然也譬夫金玉埋没于泥滓时时发见其一二则粲然在目特爲可喜尓熈宁三年季夏旣望书唐髙重碑右髙重碑元𥙿撰栁公权书唐世碑刻颜栁二公书尤多而字体笔画往往不同虽其意趣或岀于临时而亦系于模勒之工拙然其大法则常在也此碑字画锋力俱完故特爲佳矧其墨蹟想冝如何也治平元年正月廿五日书唐康约言碑右康约言碑栁公权撰幷书约言宦者爲河东监军唐自开元以后軄官益滥始有置使之名历五代迄今多因而不废世徒知今之使额非古官袭唐旧号而不知皆唐宦者之軄约言在大和开成间尝爲鸿胪礼賔使又爲内外客省使以此见今之使名自枢宻宣徽而下皆唐宦官軄也又以见鸿胪卿寺亦以宦者爲使于其间约言又爲宣徽北院副使又见当时南北院宣徽皆有副使也治平甲辰秋社前一日书唐复东林寺碑右唐湖州观察使崔黯撰栁公权书东林寺㑹昌中废之大中𥘉黯爲江州刺史而复之黯之文辞甚遒丽可爱而世罕有之唐王质神道碑右王质神道碑唐太子賔客刘禹钖撰并书质字华卿王通之后也开成中爲宣歙池等州观察使唐㑹昌投龙文右㑹昌投龙文余修唐本纪至武宗以谓奋然除去浮图锐矣而躬受道家之箓服药以求长年以此知其非明智之不惑者特其好恶有所不同尓及得㑹昌投龙文见其自称承道继玄昭明三光弟子南岳炎上眞人则又益以前言爲不缪矣盖其所自称号者与夫所谓菩萨戒弟子者亦何以异余尝谓佛言无生老言不死二者同出于贪信矣㑹昌之政临事明果有足过人者至其心有所贪则其所爲与庸夫何异治平元年五月五日书唐俞珣书陈果仁告身并舍宅造寺䟽右陈果仁告身并妻轸静縁舍宅造寺䟽附䟽后题云明政二年按隋书炀帝本纪大业十一年十月东海贼帅李子通拥衆渡淮僣称楚王建元明政则明政二年乃大业十二年也唐髙祖实録武徳二年四月隋御卫将军陈稜以江都降即以稜爲緫管九月李子通败稜䧟江都国号呉建元明政则明政二年是武徳三年矣二说不同如此吕夏卿爲余言若以大业十二年爲子通僣号之二年则江都方乱炀帝安得南幸而唐实録陈稜事可据则明政二年当爲武徳三年也隋书缪矣果仁终始事迹不显略见于隋书云唐𥘉爲隋太仆丞元祐将炀帝巳遇弑沈法兴果仁共杀祐起兵据江表法兴自称緫管大司马録尚书事承制置百官以果仁爲司徒其事止见此尔开元中僧徳宣爲果仁记舍宅造寺载其世家颇详而其功阀官爵岁月多缪徳宣言中毒以死而宅䟽言见屠戮当以宅䟽爲是徳宣文辞不足録独採其世次事蹟终始着之俾览者覈其真伪而少益于广闻炀帝本纪髙祖实録皆唐𥘉人所撰而不同如此何㢤售圭峯禅师碑右圭峯禅师碑唐相裴休撰并书其文辞事迹无足採而其字法世所重也故録之云唐濠州劝民栽桑勑碑余得刘莒修兖州文宣王庙碑见大中时中书门下牒又得此碑见大中时勑乃知平章事非署勑之官今世止见中书门下牒便唿爲勑惟告身之制仅存焉唐闽迁新社记右闽迁新社记唐濮阳宁撰其辞云大中十年夏六月关西公命迁社于州坤凡筑四坛坛社稷其广倍丈有五尺其髙倍尺有五寸主以石坛风师广丈有五尺髙尺有五寸坛雨师广丈而髙尺云文字古雅甚可爱呜唿唐之礼乐盛矣其遗文有足采焉州县社稷有主见于此记盖大中时其礼犹在也按唐书杨发自苏州刺史爲福建观察使至大中十二年迁岭南节度以岁月推之关西公者杨发也又唐时州县社稷有主独此碑见之开元定礼至大中时犹仅存也礼乐废坏乆矣故録此记以着之唐令狐楚登白楼赋右登白楼赋令狐楚撰白楼在河中至楚子绹爲河中节度使乃刻于石绹父子爲唐显人仍世宰相而楚尤以文章见称世传绹爲文喜以语简爲工常饭僧僧判斋绹于佛前跪炉谛听而僧倡言曰令狐绹设斋佛知盖以此讥其好简楚之此赋文无他意而至千有六百余言何其繁也其父子之性相反如此信乎尧朱之善恶异也唐百巖大师怀晖碑右百巖大师怀晖碑权徳舆撰文郑余庆书归登篆额又有别碑令狐楚撰文郑絪书怀晖者吾不知爲何人而彼五君者皆唐世名臣其喜爲之传道如此欲使愚庸之人不信不惑其可得乎民之无知惟上所好恶是从是以君子之所愼者在乎所学楚之文曰大师泥洹茶毗之六年余以门下侍郎平章事摄太尉泥洹茶毗是何等语宰相坐庙堂之上而口爲斯言臯夔稷契居尧舜之朝其语言尚书载之矣异乎此也治平元年七月十三日雨中书唐孔府君神道碑右孔岑父碑郑絪撰栁知微书其碑云有子五人载戣戡戢戵按新唐书宰相世系表岑父六子戵之下又有威表据孔氏谱谱其家所藏碑文郑絪撰絪自言与孔氏有世旧作碑文时戣等尚在然则谱与碑文皆不应有失而不同者何也余所集録与史传不同者多其功过难以碑碣爲正者铭志所称有襃有讳疑其不实至于世系子孙官封名字无情増损故毎据碑以正史惟岑父碑文及其家谱二者皆爲可据故并存之以俟来者治平元年三月廿二日侍上御崇政踈决系囚退遂家居谢客因书唐白敏中碑右白敏中碑毕諴撰其事与唐书列传多同而传载敏中由李徳𥙿荐进以获用及徳𥙿贬抵之甚力以此爲甚恶而碑云㑹昌中徳𥙿起刑狱䧟五宰相窜之岭外公承是之后一年冤者皆复其位以此爲能其爲毁誉难信盖如此故余于碑志惟取其世次官寿郷里爲正至于功过善恶未尝爲据者以此也碑又言桑道茂事云桑道慕不知孰是治平元年七月二十日唐于僧翰尊胜经右尊胜经于僧翰书僧翰笔画虽遒劲然失分隷之法逺矣所以録者亦自成一家而爲流俗所贵故聊着之庶知博采之不遗尔唐张将军新庙记右张将军新庙记李巨川撰唐彦谦书张鲁事史传详矣巨川文辞匪工所録者彦谦书尔彦谦书颇知名于世故畧存其笔蹟也唐王重荣徳政碑右王重荣徳政碑归仁泽撰唐彦谦书重荣当唐之末再逐其帅遂据河中虽破黄巢平朱玫之叛有功于一时而阻兵召乱爲唐患者多矣碑文辞非工而事实无可采所以録者俾世知求名莫如自修善誉不䏻掩恶也考重荣之碑岂不欲垂羙名于千载而其恶终暴于后世者毁誉善恶不可诬故也彦谦以诗知名而诗鄙俚字画不甚工皆非余所取也治平元年清明前一日书唐磻溪庙记右磻溪庙记张翔撰髙骈书骈爲将尝立战功威恵着于蛮蜀笔研固非其所事然书虽非工字亦不俗盖其明爽豪儁终异庸人至其惑妖人吕用之诸葛殷等信其左道以冀长年乃骑木鹤而习凌虚僊去之势此至愚一品皆知爲可笑而骈爲之惟恐不至者何㢤盖其贪心已动于内故邪说可诱于外内贪外诱则其何所不爲㢤唐梁公儒碑右梁公儒碑于广撰王说书公儒者世爲成徳军将公儒当王镕时爲冀州刺史以卒其碑首题云唐故成徳军内中门枢宻使特进检校太保使持节冀州诸军事冀州刺史团练守捉等使军噐作坊使其余所领事軄甚多皆当时方镇常事不足书惟枢宻使唐之末年内官之軄其后方镇遂亦僣置于此见之军噐作坊五代之际号内诸司使皆朝廷官然不见其始置时而今见于此岂方镇之軄朝廷因而用之耶将方镇之盛亦僣置也公儒事迹无所取特以此録之治平元年五月十八日书唐花林宴别记右花林宴别记唐窦常撰花林寺在滁州全椒县余在滁阳遣推官陈诜以事至县见寺旁石涧岸土崩岀石崖隐隐有字亟命模得之唐阳武复县记唐衢文世罕传者余家集録千卷唐贤之文十居七八而衢文秪获此尓然其气格不俗亦足佳也唐崔敬嗣碑右唐崔敬嗣碑胡皓撰郭谦光书崔氏爲唐名族而敬嗣不显皓爲昭文馆学士然亦无闻其事实文辞皆不足多采而余録之者以谦光书也其字画笔法不减韩蔡李史四家而名独不着此余屡以爲叹也治平元年七月三十日唐润州陁罗尼经幢右陁罗尼经幢今在润州寳墨亭中唐云阳野夫王奂之书字画颇爲世俗所重故録之以备广採唐夔州都督府记余尝谓唐世人人工书故其名堙没者不可胜数毎与君谟叹息于斯也如贝灵该缪师愈今人尚不知其姓名况其书乎余以集録之博仅各得其一尔唐郑权碑右姚向书笔力精劲虽唐人工于书者多而及此者亦少惜其不传于世而今人莫有知者惟余以集録之博得此而已熈宁辛亥孟夏清心堂书唐王蘂诗惠泉在今荆门军余贬夷陵道荆门裴回泉上得二子之诗佳其词翰遂録之逮今盖三十年矣嘉祐八年十一月二十日书唐人书杨公史传记右杨公史传记文字讹缺原作者之意所以刻之金石者欲爲公不朽计也碑无年月不知何时然其字画之法廼唐人所书尔今才㡬时而磨灭若此然则金石果能传不朽邪杨公之所以不朽者果待金石之传邪凡物有形必有终弊自古圣贤之传也非皆託于物固能无穷也廼知爲善之坚坚于金石也嘉祐八年十一月廿日书唐放生池碑右放生池碑不着书撰人名氏放生池唐世处处有之王者仁泽及于草木昆虫使一物必遂其生而不爲私恵也惟天地生万物所以资于人然代天而治物者常爲之节使其足用而取之不过故物得遂其生而不夭三代之政如斯而巳易大传曰庖牺氏之王也能通神明之徳以类万物之情作结绳而爲网罟以佃以渔盖言其始教民取物资生而爲万世之利此所以爲圣人也浮图氏之说乃谓杀物者有罪而放生者得福苟如其言则庖牺氏遂爲地下之罪人矣治平元年八月十日书集古録跋尾卷第九绛守居园池记张九龄碑卷上徐浩结衔云广州刺史持节充岭南节度当云广州刺史卷下同异唐田布碑道林岳麓诗崔能神道碑官不茅山三像记老君平泉草木记无穷其利其次可矣有云非吾治平元年七月二十四日中书东㕔后阁书又别本右平泉山居草木记李徳𥙿撰余尝读鬼谷子书见其驰说诸侯之国常视其人贤愚材性刚柔缓急而因其好恶喜惧忧乐而捭阖之阳开隂闭变化无穷顾天下诸侯无不在其术中者惟不见其所好者不可得而说也以此知君子冝愼其所好泊然无欲而祸福不䏻动利害不能诱此鬼谷之术所不能爲者也是圣贤之所难也平泉山居诗大孤山赋辨石钟山记见其以逺前世治平元年二月六日书法华寺诗薛苹唱和诗其间名后世和者灵澈诗相唱和者郎者州者代宗李藏用碑唐玄度十体书文有嘉祐癸卯七月二十五书驿路记政碑李神道碑治平元年七月三十日书李石神道碑髙重碑康约言碑复东林寺碑王质神道碑㑹昌投龙文陈果仁告身并舍宅造寺䟽子通终始沈法兴嘉祐八年岁在癸卯八月十一日书圭峯禅师碑濠州劝民栽桑敕碑又别本皇祐元年春余自扬移颍舟过濠梁得此碑于今枢宻使张公昪唐之制敕之文今不复见盖官失其軄乆矣此大中时敕也尚可见其遗制焉闽迁新社记登白楼赋好简治平元年八月八日祈晴于太社晨归遂书百巖大师碑孔府君神道碑世系白敏中碑廌进十日于僧翰尊胜经张将军新庙记书颇知名王重荣碑磻溪庙记凌虚治平元年中秋日书梁公儒碑花林宴别记阳武复县记崔敬嗣碑陁罗尼经幢今在夔州都督府记堙没于斯郑权碑玉蘂诗杨史传记年月非皆二十放生池碑能通欧阳文忠公集欧阳文忠公文集外集卷第十外集卷第十欧阳文忠公集六十经旨石鹢论夫据天道仍人事笔则笔而削则削此春秋之所作也援他说攻异端是所是而非所非此三传之所殊也若乃上揆之天意下质诸人情推至隐以探万事之元垂将来以立一王之法者莫近扵春秋矣故杜预以谓经者不刋之书范寗亦云义以必当爲理然至一经之指三传殊说是彼非此学者疑焉鲁僖之十六年陨石于宋五六鹢退飞过宋都左氏传之曰石陨于宋星也六鹢退飞风也公羊又曰闻其磌然视之则石察之则五故先言石而后言五视之则鹢徐而视之则退飞故先言六而后言鹢谷梁之意又谓先后之数者聚散之辞也石鹢犹尽其辞而况扵人乎左氏则辨其物公谷则鉴其意噫岂圣人之旨不一邪将后之学者偏见邪何纷纷而若是也且春秋载二百年之行事隂阳之所变见灾异之所着闻究其所终各有条理且左氏以石爲星者庄公七年星陨如雨若以所陨者是星则当星陨而为石何得不言星而直曰陨石乎夫大水大雪为异必书若以小风而鹢自退非由风之力也若大风而退之则衆鸟皆退岂独退鹢乎成王之风有拔木之力亦未闻退飞鸟也若风能退鹢则是过成王之风矣而独经不书曰大风退鹢乎以公羊之意谓数石视鹢而次其言且孔子生定哀之间去僖公五世矣当石陨鹢飞之际是宋人次扵旧史则又非仲尼之善志也且仲尼隔数世修经又焉及亲数石而视鹢乎糓梁以谓石后言五鹢先言六者石鹢微物圣人尚不差先后以谨记其数则扵人之褒贬可知矣若乃西狩获麟不书几麟鸜鹆来巢不书㡬鸜鹆岂独谨记扵石鹢而忽扵麟鸜鹆乎如此则仲尼之志荒矣殊不知圣人纪灾异着劝戒而已矣又何区区扵谨数乎必曰谨物察数人皆能之非独仲尼而后可也噫三者之说一无是矣而周内史叔兴又以谓隂阳之事非吉凶所生且天裂阳地动隂有隂陵阳则日蚀阳胜隂则岁旱隂阳之变出为灾祥国之兴亡由是而作旣曰隂阳之事孰谓非吉㐫所生哉其不亦又甚乎辨左氏左丘明作春秋外传以记诸国之语其记柯陵之㑹曰单襄公见晋厉公视逺而歩髙且告鲁成公以晋必有祸乱成公问之曰天道乎人事也单子曰吾非瞽瞍焉知天道吾见晋侯之容矣又曰观其容知其心后卒如单子之言甚矣丘明之好竒而欲不信其书以传后世也若单子之言然则夫单子者未得为笃论君子也幸其言与事㑹而已不然丘明从后书之就其言以合其事者乎何以论之观其容虽圣人不能知人之心知其必祸福也夫礼之为物也圣人之所以饰人之情而闲其邪僻之具也其文为制度皆因民以为节而为之大防而巳人目好五色爲制文物采章以昭之耳乐和声为制金石丝竹以道之体安尊严爲制冕弁衣裳以服之又惧其佚而过制也因为之节其登车也有和銮之节其行歩也有佩玉之节其环拜也有钟鼓之节其升降周旋莫不有节是故有其服必有其容故曰正其衣冠尊其瞻视俨然人望而畏之则外闲其邪而使非僻之心不入而已衣冠之不正瞻视之不尊升降周旋之不节不过不中礼而已天之祸福于人也岂由是哉人之心又䏻以是而知之乎夫喜怒哀乐之动乎中必见乎外推是而言犹近之单子则不然乃以絶义弃徳因其视瞻行歩以观之又以谓不必天道止扵是而祸福扵是皆可以必此故所谓非笃论君子而其言幸与事㑹者也书曰象恭滔天又曰巧言令色孔壬夫容之与心其异如此故曰观其容虽圣人不能知其心尧舜之无后颜回之短命虽圣人不可必夫君子之修身也内正其心外正其容而巳若曰因容以知心遂又知其祸败则其可乎三年无改问或问传曰三年无改扵父之道可谓孝矣信乎曰是有孝子之志焉蹈道则未也凡子之事其亲莫不尽其心焉尔君子之心正正则公尽正心而事其亲大舜之孝是也盖尝不吿而娶矣岂曰不孝乎至公之道也惟至公不敢私其所私私则不正以不正之心事其亲者孝乎非孝也故事亲有三年无改者有终身而不可改者有不俟三年而改者不敢私其所私也衰麻之服祭祀之礼哭泣之节哀思之心所谓三年而无改也世其世奉其遗体守其宗庙遵其教诏虽终身不可改也国家之利社稷之大计有不俟三年而改者矣禹承尧舜之业启嗣之无改焉可也武王继文之业成王嗣之无改焉可也使舜行瞽之不善禹行鲧之恶曰俟三年而后改可乎不可也凡爲人子者幸而伯禹武王爲其父无改也虽过三年忍改之乎不幸而瞽鲧爲其父者虽生焉犹将正之死可以遂而不改乎文王生而事纣其死也武王不待毕䘮而伐之敢曰不孝乎至公之道也鲁隠譲桓欲成父志身终以弑春秋讥之可曰孝乎私其私者也故曰凡子之事其亲者尽其心焉尔心贵正正则不敢私其所私者大孝之道也曰然则言者非乎曰夫子死门弟子记其言门弟子死而书写出乎人家之壁中者果尽夫子之云乎㢤易或问或问曰王弼所用卦爻彖象其说善乎曰善矣而未尽也夫卦者时也时有治乱卦有善恶然以彖象而求卦义则虽恶卦圣人君子无不可为之时至其爻辞则艰厉悔吝凶咎虽善卦亦尝不免是一卦之体而异用也卦彖象辞常易而明爻辞尝恠而隐是一卦之言而异体也知此然后知易矣夫卦者时也爻者各居其一位者也圣人君子道大而智周故时无不可爲凡卦及彖象统言一卦之义爲中人以上而设也爻之爲位有得失而居之者逆顺六位君子小人之杂居也君子之失位小人之得位皆凶也居其位而顺其理者吉逆其理者亦凶也六爻所以言得失逆顺而告人以吉凶也爻辞兼以中人以下而设也是以论卦多言吉考爻多凶者由此也卦彖象辞大义也大义简而要故其辞易而明爻辞占辞也占有刚柔进退之理逆顺失得吉凶之象而变动之不可常者也必究人物之状以爲言所以告人之详也是故穷极万物以取象至于臀腓䑕豕皆不遗其及于恠者穷物而取象者也其多隐者究物之深情也所以尽万物之理而爲之万事之占也或曰易曰君子顺天休命又曰自天祐之吉无不利其系辞曰天垂象见吉凶圣人象之易之爲说一本扵天乎其兼扵人事乎曰止扵人事而己矣天不与也在诸否泰然则天地鬼神之理可以无乎曰有而不异也在诸谦知此然后知易矣泰之彖曰君子道长小人道消否之彖曰小人道长君子道消夫君子进小人不得不退小人进君子不得不退其势然也君子盛而小人衰天下治扵泰矣小人盛而君子衰天下乱扵否矣否泰君子小人进退之间尔天何与焉问者曰君子小人所以进退者其不本扵天乎曰不也上下交而其志同故君子进以道上下不交而其志不通则小人进以巧此人事也天何与焉又曰泰之彖不云乎天地交而万物通否之彖不云乎天地不交而万物不通乎曰所以云者言天地也其曰上下之交不交者言人事也呜唿圣人之扵易也其意深其言谨谦之彖曰天道亏盈而益谦地道变盈而流谦鬼神害盈而福谦人道恶盈而好谦圣人之扵事知之为知之不知为不知所以言出而万世信也夫日中则呉之月缺则盈之天吾不知其心吾见其亏盈扵物者矣物之盛者变而衰落之下者顺而流行之地吾不知其心吾见其变流扵物者矣贪满者多损谦卑者多福鬼神吾不知其心吾见其祸福之被人者矣若人则可知其情者也故天地鬼神不可知其心而见其迹之在物者则据其迹曰亏盈曰变流曰害福若人则可知者故直言其情曰好恶故曰其意深而言谨也然㑹而通之天地神人无以异也使其不与扵人乎修吾人事而巳使其有与扵人乎与人之情无以异也亦脩吾人事而已夫专人事则天地鬼神之道废叅焉则人事惑使人事脩则不废天地鬼神之道者谦之彖详矣治乱在人而天不与者否泰之彖详矣推是而之焉易之道尽矣或问曰今之所谓系辞者果非圣人之书乎曰是讲师之传谓之大传其源葢出扵孔子而相传扵易师也其来也逺其传也多其间转失而増加者不足恠也故有圣人之言焉有非圣人之言焉其曰易之兴也其扵中古乎作易者其有忧患乎其文王与纣之事欤殷之末世周之盛徳欤若此者圣人之言也由之可以见易者也河出图洛出书圣人幽賛神明而生蓍两仪生四象若此者非圣人之言凡学之不通者惑此者也知此然后知易矣诗解统序五经之书世人号爲难通者易与春秋夫岂然乎经皆圣人之言固无难易系人之所得有深浅今考于诗其难亦不让二经然世人反不难而易之用是通者亦罕使其存心一则人人皆明而经无不通矣大抵谓诗为不足通者有三曰章句之书也曰淫繁之辞也曰猥细之记也若然孔子为泛儒矣非唯今人易而不习之考于先儒亦无几人是果不足通欤唐韩文公最为知道之笃者然亦不过议其序之是否岂足明圣人本意乎易书礼乐春秋道所存也诗关此五者而明圣人之用焉习其道不知其用之与夺犹不辨其物之曲直而欲制其方圆是果扵其成乎故二南牵于圣贤国风惑扵先后豳居变风之末惑者溺扵私见而谓之兼上下二雅混扵小大而不明三颂昧扵商鲁而无辨此一经大槩之体皆所未正者先儒旣无所取舍后人因不得其详由是难易之说兴焉毛郑二学其说炽辞辩固巳广博然不合于经者亦不爲少或失扵踈略或失扵谬妄葢诗载关雎上兼商世下及武成平桓之间君臣得失风俗善恶之事阔广邃邈有不失者鲜矣是亦可疑也予欲志郑学之妄益毛氏踈略而不至者合之扵经故先明其统要十篇庻不爲之芜泥云尔二南爲正风解天子诸侯当大治之世不得有风风之生天下无王矣故曰诸侯无正风然则周召可为正乎曰可与不可非圣人不能断其疑当文王与纣之时可疑也二南之诗正变之间可疑也可疑之际天下虽恶纣而主文王然文王不得全有天下尔亦曰服事扵纣焉则二南之诗作扵事纣之时号令征伐不止扵受命之后尔岂所谓周室衰而关雎始作乎史氏之失也推而别之二十五篇之诗在商不得爲正在周不得爲变焉上无明天子号令由已出其可谓之正乎二南起王业文王正天下其可谓之变乎此不得不疑而轻其与夺也学诗者多推扵周而不辨扵商故正变不分焉以治乱本之二南之诗在商爲变而在周爲正乎或曰未谕曰推治乱而迹之当不诬矣周召分圣贤解圣人之治无异也一也统天下而言之有异焉者非圣人之治然矣由其民之所得有浅深焉文王之化出乎其心施乎其民岂异乎然孔子以周召为别者盖上下不得兼而民之所化有浅深尔文王之心则一也无异也而说者以为由周召圣贤之异而分之何㢤大抵周南之民得之者深故因周公之治而系之岂谓周公䏻行圣人之化乎召南之民得之者浅故因召公之治而系之岂谓召公能行圣人之化乎殆不然矣或曰不系扵雅颂何也曰谓其本诸侯之诗也又曰不统扵变风何也曰谓其周迹之始也列扵雅颂则终始之道混矣杂扵变风则文王之迹殆矣雅颂焉不可混周迹之始其将略而不具乎圣人所以虑之也由是假周召而分焉非因周召圣贤之异而别其称号尔葢民之得者深故其心厚心之感者厚故其诗切感之薄者亦犹其深故其心浅心之浅者故其诗略是以有异焉非圣人私扵天下而浅深厚薄殊矣二南之作当纣之中世而文王之𥘉是文王受命之前也世人多谓受命之前则太姒不得有后妃之号夬后妃之号非诗人之言先儒序之云尔考扵其诗惑扵其序是以异同之论争起而圣人之意不明矣王国风解六经之法所以法不法正不正由不法与不正然后圣人者出而六经之书作焉周之衰也始之以夷懿终之以平桓平桓而后不复支矣故书止文侯之命而不复録春秋起周平之年而治其事诗自黍离之什而降扵风絶扵文侯之命谓教令不足行也起扵周平之年谓正朔不足加也降扵黍离之什谓雅颂不足兴也教令不行天下无王矣正朔不加礼乐徧出矣雅颂不兴王者之迹息矣诗书贬其失春秋悯其微无异焉尔然则诗处扵卫后而不次扵二南恶其近扵正而不明也其体不加周姓而存王号嫌其混扵诸侯而无王也近正则贬之不着矣无王则絶之太遽矣不着云者周召二南至正之诗也次扵至正之诗是不得贬其微弱而无异二南之诗尔若然岂降之乎太遽云者春秋之法书王以加正月言王人虽微必尊扵上周室虽弱不絶其王苟絶而不与岂尊周乎故曰王号之存黜诸侯也次卫之下别正变也桓王而后虽欲其正风不可得也诗不降扵厉幽之年亦犹春秋之作不在恵公之世尔春秋之作伤典诰之絶也黍离之降悯雅颂之不复也幽平而后有如宣王者出则礼乐征伐不自诸侯而雅颂未可知矣柰何推波助澜纵风止燎乎十五国次解国风之号起周终豳皆有所次圣人岂徒云㢤而明诗者多泥扵䟽说而不通或者又以爲圣人之意不在扵先后之次是皆不足爲训法者大抵国风之次以两而合之分其次以爲比则贤善者着而丑恶者明矣或曰何如其谓之比乎曰周召以浅深比也卫王以世爵比也郑齐以族氏比也魏唐以土地比也陈秦以祖裔比也郐曹以美恶比也豳能终之以正故居末焉浅深云者周得之深故先扵召世爵云者卫爲纣都而纣不能有之周幽东迁无异是也加卫扵先明幽纣之恶同而不得近扵正焉姓族云者周法尊其同姓而异姓者爲后郑先扵齐其理然也土地云者魏本舜地唐爲尧封以舜先尧明晋之乱非魏褊俭之等也祖裔云者陈不能兴舜而襄公能大扵秦子孙之功陈不如矣穆姜卜而遇艮之随乃引文言之辞以爲卦说夫穆姜始筮时去孔子之生尚十四年尔是文言先扵孔子而有乎不然左氏不爲诞妄也推此以迹其怪则季札观乐之次明白可验而不足爲疑矣夫黍离已下皆平王东迁桓王失信之诗是以列于国风言其不足正也借使周天子至甚无道则周之乐工敢以周王之诗降同诸侯乎是皆不近人情不可爲法者昔孔子大圣人其作春秋也旣微其辞然犹不公传于人苐口受而已况一乐工而敢明白彰显其君之恶㢤此又可验孔子分定爲信也本其事而推之以着其妄庻不爲无据云定风雅颂解诗之息乆矣天子诸侯莫得而自正也古诗之作有天下焉有一国焉有神明焉观天下而成者人不得而私也体一国而成者衆不得而违也㑹神明而成者物不得而欺也不私焉雅着矣不违焉风一矣不欺焉颂明矣然则风生扵文王而雅颂杂扵武王之间风之变自夷懿始雅之变自厉幽始覇者兴变风息焉王道废诗不作焉秦汉而后何其灭然也王通谓诸侯不贡诗天子不採风乐官不逹雅颂国史不明变非民之不作也诗出扵民之情性情性其䏻无㢤职诗者之罪也通之言其几扵圣人之心矣或问成王周公之际风有变乎曰豳是矣幸而成王悟也不然则变而不能复乎豳之去雅一息焉葢周公之心也故能终之以正鲁颂解或问诸侯无正风而鲁有颂何也曰非颂也不得巳而名之也四篇之体不免变风之例尔何颂乎颂惟一章而鲁颂章句不等颂无颂字之号而今四篇皆有其序曰季孙行父请命于周而史克作之亦未离乎强也颂之本一人是之未可作焉访扵衆人衆人可之犹曰天下有非之者又访扵天下天下之人亦曰可然后作之无疑矣僖公之政国人犹未全其恵而春秋之贬尚不能逃未知其颂何从而兴乎颂之美者不过文武文武之颂非当其存而作者也皆追述也僖公之徳孰与文武而曰有颂乎先儒谓名生于不足冝矣然圣人所以列爲颂者其说有二贬鲁之强一也劝诸侯之不及二也请扵天子其非强乎特取扵鲁其非劝乎或曰何谓劝曰僖公之善不过复土宇修宫室大牧养之法尔圣人犹不敢遗之使当时诸侯有过扵僖公之善者圣人忍絶去而不存之乎故曰劝尔而郑氏谓之僃三颂何㢤大抵不列扵风而与其爲者所谓悯周之失贬鲁之强是矣岂郑氏之云乎商颂解古诗三百始终于周而仲尼兼以商颂岂多记而广録者㢤圣人之意存一颂而有三益大商祖之徳其益一也予纣之不憾其益二也明武王周公之心其益三也曷谓大商祖之徳曰颂具矣曷谓予纣之不憾曰悯废矣曷谓明武王周公之心曰存商矣按周本纪称武王伐纣下车而封武庚扵宋以爲商后及武庚叛周公又以微子继之是圣人之意虽恶纣之暴而不忘汤之徳故始终不絶其爲后焉或曰商颂之存岂异是乎曰其然也而人莫之知矣非仲尼武王周公之心殆而成汤之徳微毒纣之恶有不得其着矣向所谓存一颂而有三益焉者岂妄云㢤十月之交解小雅无厉王之诗着其恶之甚也而郑氏自十月之交已下分其篇以爲当刺厉王又妄指毛公爲诂训时移其篇第因引前后之诗以爲据其说有三一曰节刺师尹不平此不当讥皇父擅恣予谓非大乱之世者必不容二人之专不然李斯赵髙不同生扵秦也其二曰正月恶褒姒灭周此不当疾艳妻之说出于郑氏非史传所闻况褒姒之恶天下万世皆同疾而共丑者二篇讥之殆岂过㢤其三曰幽王时司徒乃郑桓公友此不当云番惟司徒予谓史记所载郑桓公在幽王八年方爲司徒尔岂止桓公哉是三说皆不合于经不可按法爲郑氏者独不能自信而欲指他人之非斯亦惑矣今考雨无正巳下三篇之诗又其乱说归向皆无刺厉王之文不知郑氏之说何从而爲据也孟子曰说诗者不以文害辞不以辞害意非如是其能通诗乎外集卷第十按公墓志等皆云诗本义十四卷江浙闽本亦然仍以诗图总序诗谱𥙷亡附卷末惟蜀本増诗解统序幷诗解凡九篇共为一卷又移诗图总序诗谱𥙷亡自爲一卷总十六卷故绵州扵集本収此九篇它本则无之今附此卷中石鹢论独经辨左氏人事也瞽瞍易或问于泰于否二南爲正风解可与不可定风雅颂解灭然十月之交解乱说归向欧阳文忠公文集奏议卷第十奏议卷第十欧阳文忠公集一百六諌院论大臣不可亲小事札子臣伏见兵兴累年天下多故枢宻之职事任非轻虽典兵戎体均宰辅至于大小机务其繁文倍于中书所以国家旧制都副承㫖皆用士人位比属僚事参谋议祖宗之制尤慎择材或取其历职详练者以为副使自承平以来纲纪堕废惟用人吏备贠而已当四方无事之时两府检例行事上下尸旷恬然不恠自兵戎既动中外事繁犹务因循致多败误今承㫖不亲职事惟署文书凡百行遣皆委诸房小吏使副大臣不免亲临细事既不得精心思虑专意庙谋至于碎务繁多又不能躬自检察遂使边防急奏多苦滞留军国宻谋动成漏洩凡关事体不便处多皆由枢臣难自躬亲而承㫖不能举职也臣今欲乞依祖宗旧制承㫖特用士人如武臣中难得其人即请于文官中精选材能换与合入官资责其举职仍令枢宻使副条列常行事目有可以分职责成者悉以委之使大臣专意庙谋属吏分行职事时叅国论庶有禆𥙷既复朝廷之旧制又于事体而合冝伏望圣慈特赐裁择取进止论中书増官属主文书札子臣伏见近来朝廷号令烦数更改又频降出四方多不遵禀而朝廷之臣无专主者亦不勾校稽违考责实効以不锐之意行不信之言冝乎空文虽多而下不畏听今百职废壊弊实由斯臣窃见汉丞相官属甚多欲乞精选材臣采汉名号増置两府官属官一二员使专掌政令之出者置簿拘管俟天下施行报应校其稽违举行朝典即不得以承受回申便为报应湏是施行实迹具以条闻旋行勾销以见能否臣谓苟设此官则天下知朝廷有责实之意今后可使令出必行官无旷职如允臣所请乞下两府重议施行取进止论班行未有举荐之法札子臣伏见朝廷选任百官文武叅用文官在选者各以举主迁京朝官其间虽容时有滥冐然孤寒有才行之人亦往往获进惟有武官中近下班行并无贤愚分别一例以年歳递迁自借职得至供奉官湏是三十余年使贤愚同滞而国家缓急要人使用无由知其能否或要人使则临时只看脚色点差多是不副所选臣谓班行入仕之人虽多端然其中亦极有才能可任用者但国家举选之法全未精博臣欲乞将近下班行比类选人别立举官之法凡无人举者官有所止更不例迁有举主者方与迁转或且令无举主者依旧年限迁转将有举主者别作任使仍严为约束重其连坐之法使举者不容冐滥则才与不才渐可分别而用人不滥况今四方多事天下都监廵检监当之类尽要得人方能集事不必边任并合职方用举荐其他要切使唤处多如允臣所请乞付枢宻院商量立定法制颁行取进止论乞放还蕃官胡继谔札子臣窃见朝廷前歳以延州蕃官胡继谔因为边臣所疑移入内地见任亳州都监以子守清悉领父之诸部风闻近为不服亳州水土死亡却家族身又疾病曽有奏陈乞移一京西地凉之处臣谓方今西鄙用兵之际朝廷冝广推恩信抚御蕃夷既欲守清尽死于边疆当厚遇继谔保全其家族岂有既任其子又疑其父继谔求迁内地其实异郷虽曰居官乃是囚系致其失所身病家亡况彼初心又无显过在继谔之身巳有幽囚冤枉之叹于守清之分又失驾驭豪杰之方万一继谔疾病死而不归守清父子之心岂得无恨反视中国乃为世雠必与边陲别生患害其余部族亦必离心国家自用兵以来几有计谋未闻胜筭尤于招抚蕃夷之术常失㤙威致使离叛者多皆愿附贼在于继谔处置特乖臣欲乞因其有请召至京师与雪前疑厚加礼遇放还本族示以推诚守清得父子复完必思尽节继谔感国家之遇必有所施若朝廷犹以为疑即乞先以此意诏问守清计其必无弃父之理若彼自不欲其归则他日可无后患取进止缴进王伯起上书状右臣今月二十五日出外至夜归家有相州进士王伯起看臣不见后留下长书一封中言为检匣抑塞言事者责臣不能规諌人主开益聦明及自言有䇿可以弱北虏使十年不为害又言有上皇帝书为有司所抑不得上逹仍于长书后卷却奏状一封意欲令臣缴奏臣窃详王伯起所与臣书词理极有可採但未知奏状内所言何事縁臣本不识其人又无处寻访只据所与臣书内言有䇿可使北虏十年不为害此一事是朝廷当今急务其奏状臣不敢滞留谨并元与臣书缴连上进伏望圣慈特赐省览或有可採乞下开封府寻访本人更加询问谨具状奏闻论大理寺断冤狱不当札子臣风闻大理寺近奏断徳州公案一道为一班行王守度谋杀妻事止断杖六十私罪其守度所犯情理极恶本因踰滥欲诱一求食妇人为妻自持刄杖恐逼正妻阿马令其诬以姦事髠截头髪又自以绳索付与阿马守度持刀在旁逼令自缢其命垂尽只为未有棺器却且解下其后又与绳索令自缢阿马偶得生逃臣略闻此大㮣其他守度兇恶之状备于案牍人不忍闻阿马幽苦冤枉如此而法吏止断诬姦降以杖罪窃以刑在禁恶法本原情今阿马之冤于情可悯守度所犯其恶难容若以法家断罪举重而论则守度诬姦不实之罪轻迫人以死之情重原其用意合从谋杀凡谋杀之罪其类甚多或有两相争恨理直之人因发忿心杀害理曲之人者死与未死湏𬒳谋杀之刑岂比守度曲在自身阿马本无所争备极陵辱迫以自裁虐害之情深于谋杀逺矣臣甞伏读真宗皇帝赐諌臣之诏曰冤枉未申赏刑踰度者皆许论列今之冤妇臣职当言者也岂有圣主在上国法方行而令强暴之男而敢逼人以死臣恐守度不诛则自今强者陵弱踈者害亲国法遂隳人伦败矣其王守度一宗公案伏望圣慈特令中书细详情理果如臣之所闻即乞行刑法以止姦凶取进止论内臣冯承用与外任事札子臣伏见内官冯承用近因过失为臣寮论奏陛下亲发睿断不私小人听纳群言逐去左右中外之士莫不相庆然𥘉闻朝议将与外任至今多日木见指挥近日外靣虚传云却得教㘦勾当留在京师窃以方今内外臣寮若有罪犯便湏勘劾依法行遣今承用本因有过超转官资只与外任尚爲优幸若更迟留不遣则使今后伏事陛下左右者恣爲过恶无以戒劝承用从来过犯甚衆人皆畏惧不敢明言自其罢却入内已来旧迹渐多彰露内廷之事臣不细知外边作过颇有实状今若未行逺黜则言事臣寮不免再有论奏勾连狱讼生事转多其冯承用伏乞早与一外任闲慢差遣便令出京可以戒励后人外弭物论取进止奏议卷第十奏议卷第十一欧阳文忠公集一百七河北转运论台官上言按察使状右臣伏覩近降朝㫖约束诸路按察使备载台官所上之言意谓按察使等所奏之人多不实或因迎送文移之间有所阙失挟其私怒枉奏平人朝廷都不深思轻信其说臣自闻降此约束日夕忧嗟窃思国家方此多事难了之时正是责人展効之际奖之犹恐不竭力疑之谁肯尽其心昨大选诸路按察之际两府聚㕔数日尽破常例不次用人中外翕然皆谓一时之极选凡𬒳选之者皆亦各负才业乆无人知常患无所施爲一旦忽蒙擢用各思宣力争奋所长不惟欲报朝廷岂不更希进用岂可顿爲欺罔便徇私情料其心必未至此苟或如台官所说则是两府聚㕔数日选得不公之人其或不至如斯何必更加约束窃以任人之术自古所难常能力主张犹或有沮者何况更生疑异使其各自心䦨如此用人安能集事况按察之任人所难能或大臣荐引之人或权势侥倖之子彼按察使者下当怨怒上忤权势而不敢避者只頼朝廷主张而已今按察者所奏则未能施行沮毁者一言则便加轻信皆由朝廷未知官吏爲州县大患而按察可以利民委任之意不坚故毁谤之言易入也所可惜者自差诸路按察今虽未有大効而老病昬昧之人望风知惧近日致仕者渐多州县方欲澄清而朝廷自沮其事臣欲乞圣慈令两府召台官上言者至中书问其何路按察之人因挟私怒苟有迹状乞下所司辨明若实无人乃是妄说其近降札子乞赐抽还不使四方见朝廷自沮按察之权而爲贪赃老缪之吏所快谨具状奏闻伏候勑旨论两制以上罢举转运使副省府推判官等状右臣近准御史台牒爲臣寮上言待制以上举省府推判官转运使副等事奉圣㫖去年勑命更不行用令臣知委者臣窃详臣寮上言悉渉虚妄盖因近日陛下进退大臣改更庻事小人希合欺罔天聦臣试请辨之据上言者云若令两制以上保举则下长犇竞之路方今上自朝廷下至州县保举之法多矣只如台官亦是两制以上举以至大理详断审刑详议刑部详覆等官三路知州知县通判选人改京官学官入国学班行迁合职武臣充将领选人入县令下至天下茶盐埸务榷埸及课利多处酒务凡要切差遣无大小尽用保举之法皆不闻以犇竞而废之岂可独于省府等官独长犇竞而可废此其欺妄可知也上言者又云遂令端士并起驰骛且驰骛尽系小人岂名端士至如自来举官之法多矣岂能尽絶小人干求况自颁新勑以来何人旧是端士顿然改节驰骛于何门而得举乞赐推究姓名若果无之则见其欺妄可知也上言者又云不因请託人莫肯言此又厚诬之甚也今内外臣寮无大小曽受人举者十八九岂可尽因请託而得自两府大臣而下至外处通判以上人人各曽举官岂可尽因请託而举若云其它举官不请託只此勑举官湏请託即非臣所知也今两制之中好人不少繁难要害之地皆巳委信任用岂可不如外郡通判等不堪委任举官况两制之臣除此勑外亦更别许举官岂可举他官则尽公惟此勑则顿徇私请此其欺妄可知也又云毎歳举一百五十人致人多而争差遣臣筭一人有三人举主方敢望差遣一百五十人湏一歳内有四百五十员两制爲举主今两制不及五十人使人人歳举三人即才各是一人举主岂敢便争差遣况有不曽举人者或举不及三人者乞赐检㑹去年终两制以上举到人数便可知其恣情欺妄也近日改更政令甚多惟此一事尤易辨明故臣不避烦言而辨者伏冀陛下因此深悟小人希合而欺妄也縁自去年陛下用范仲淹冨弼在两府值累年盗贼频起天下官吏多不得力因此屡建举官之议然亦不是自出意见皆先检祖宗故事请陛下择而行之所以元降勑文首引国书爲言是也当时臣寮并不论议近因仲淹等出外与朝廷经画边事谗嫉之人幸其不在左右百端攻击只此事朝廷不暇审察便与施行臣昨见冨弼自至河北縁山傍海经画勤劳河北人皆云自来未有大臣如此其经画所得事亦不少归至国门临入而黜使河北官吏军民见其尽忠而不知其罪状小人贪务希合又不爲朝廷惜事体凡事攻击至今未巳况朝廷用人屡有进退岂有一人才出便不问是非尽改所行之事若大臣一度进退政令一度改更如此纷纭岂有定制伏望陛下重察爱憎之私辨其虚实之说凡于政令更慎改张臣检详元降举官勑意亦是于国书检用祖宗所行之法今上言者却云因諌官论列致差遣不定而有更张事渉臣身不敢自辨然臣在諌署日言事无状致今来臣寮指以爲辞岂可尚冐宠荣不能自劾请从黜罚以弭人言臣伏见陛下圣徳仁慈保全忠正之士进退之际各有恩意此所以能使忠臣义士忘身报国至死而不已也其今后臣寮希附上言攻击前两府所行之事乞赐辨明择其实有不便者方与改更庻全大体则天下幸甚也臣伏覩去年八月二日元降勑命节文云比于国书择诸治要见其官人之际尤慎外台之选又云然其进任必属近臣又命告示赏罚之命皆三朝之攸行此是元议举官因依乞赐详酌臣无任激切祈天待罪之至论刘三嘏事状臣伏见契丹宣徽使刘三嘏挈其爱妾儿女等七口向化南归见在广信军听候朝㫖窃虑朝廷只依常式投来人等依例约囬不纳国家大患无如契丹自四五十年来智士谋臣昼思夜筭未能爲朝廷出一竒䇿坐而制之今天与吾时使其上下乖离而亲贵臣忽来归我此乃陛下威徳所加祖宗社稷之福窃虑忧国之臣过有思虑以谓纳之别恐引惹臣请略陈纳之却之二端利害伏望圣慈裁择其可徃年山遇舍元昊而归朝边臣爲国家存信拒而遣之元昊甘心山遇尽诛其族由是河西之人皆怒朝廷不纳而痛山遇以忠而赤族吾旣自絶西人归化之路坚其事贼之心然本欲存信以怀元昊而终至叛逆㡬困天下是拒而不纳未足存信而反与贼坚人心此已验之効也其后朝廷悟其失计归罪郭劝悔巳难追矣此事不逺可爲鉴戒伏望陛下思之此不可拒而可纳一也三嘏是契丹贵臣秉节钺兼宣徽可谓至亲且贵矣一旦君臣离心走而归我是彼国中大丑之事必湏掩讳不欲人闻必不敢明言求之于我此其可纳二也况彼来投又无追者相继旣絶踪迹别无明验虽欲索之于我难以爲辞此其可纳三也三嘏旣彼之贵臣彼国之事无不与知今旣南来则彼之动静虚实我尽知之可使契丹日夕惧我攻取之不暇安敢求索于我自起兵端若使契丹疑三嘏果在中国则三四十年之间卒无南向之患此又纳之大利其可纳四也彼旣穷来归我若拒而遣之使其受山遇之祸则幽燕之间四五十年来心欲南向之人尽絶其归路而坚其事狄之心思爲三嘏报仇于中国又终不能固契丹之信此爲误计其失尤多且三嘏在中国则契丹必尽疑幽燕之人是其半国离心常恐向背凡契丹南冠常借幽燕使其尽疑幽燕之人则可无南寇之患此又可纳大利五也古语曰天与不取反受其咎此不可失之㡬也其刘三嘏伏望速降宻㫖与冨弼令就近安存津遣赴阙惟乞决于睿断不惑群言取进止论杜衍范仲淹等罢政事状臣闻士不忘身不爲忠言不逆耳不爲諌故臣不避群邪切齿之祸敢干一人难犯之颜惟頼圣明幸加省察臣伏见杜衍韩琦范仲淹冨弼等皆是陛下素所委任之臣一旦相继罢黜天下之士皆素知其可用之贤而不闻其可罢之罪臣虽供职在外事不尽知然臣窃见自古小人谗害忠贤其说不逺欲广䧟良善则不过指爲朋党欲动揺大臣则必湏诬以专权其故何也夫去一善人而衆善人尚在则未爲小人之利欲尽去之则善人少过难爲一二求瑕惟有指以爲朋则可一时尽逐至如大臣巳𬒳知遇而蒙信任则难以他事动揺惟有专权是上之所恶故湏此说方可倾之臣料衍等四人各无大过而一时尽逐弼与仲淹委任尤深而忽遭离间必有以朋党专权之说上惑圣聦臣请试辨之昔年仲淹𥘉以忠言谠论闻于中外天下贤士争相称慕当时姦臣诬作朋党犹难辨明自近日陛下櫂此数人并在两府察其临事可以辨而明也盖衍爲人清愼而谨守规矩仲淹则恢廓自信而不疑琦则纯正而质直弼则明敏而果锐四人爲性旣各不同虽皆归于尽忠而其所见各异故于议事多不相从至如杜衍欲深罪滕宗谅仲淹则力争而寛之仲淹谓契丹必攻河东请急脩边备冨弼料以九事力言契丹必不来至如尹洙亦号仲淹之党及争水洛城事韩琦则是尹洙而非刘沪仲淹则是刘沪而非尹洙此数事尤彰着陛下素已知者此四人者可谓天下至公之贤也平日闲居则相称羙之不暇爲国议事则公言廷诤而不私以此而言臣见衍等真得汉史所谓忠臣有不和之节而小人谗爲朋党可谓诬矣臣闻有国之权诚非臣下之得专也然臣窃思仲淹等自入两府巳来不见其专权之迹而但见其善避权也权者得名位则可行故好权之臣必贪位自陛下召琦与仲淹于陜西琦等让至五六陛下亦五六召之冨弼三命学士两命枢宻副使毎一命皆再三恳让让者愈切陛下用之愈坚臣见其避让大繁不见其好权贪位也及陛下坚不许辞方敢受命然犹未敢别有所爲陛下见其皆未作事乃特开天章召而赐坐受以纸笔使其条事然衆人避让不敢下笔弼等亦不敢独有所述因此又烦圣慈特出手诏指定姓名专责弼等条列大事而施行弼等迟囬又近一月方敢略条数事然仲淹深练世事必知凢百难勐更张故其所陈志在逺大而多若迂缓但欲渐而行之以乆冀皆有効弼性虽锐然亦不敢自出意见但多举祖宗故事请陛下择而行之自古君臣相得一言道合遇事便行臣方恠弼等蒙陛下如此坚意委任督责丁宁而犹遅缓自疑作事不果然小人巧譛巳曰专权者岂不诬哉至如两路宣抚圣朝常遣大臣况自中国之威近年不振故元昊叛逆一方而劳困及于天下北虏乗衅违盟而动其书辞侮慢至有贵国祖宗之言陛下愤耻虽深但以边防无备未可与争屈志买和莫大之辱弼等见中国累年侵凌之患感陛下不次进用之恩故各自请行力思雪国家之前耻沿山傍海不惮勤劳欲使武备再脩国威复振臣见弼等用心本欲尊陛下威权以御四夷未见其侵权而作过也伏惟陛下睿哲聦明有知人之圣臣下能否洞见不遗故于千官百辟之中特选得此数人骤加擢用夫正士在朝羣邪所忌谋臣不用敌国之福也今此数人一旦罢去而使羣邪相贺于内四夷相贺于外此臣所爲陛下惜之也伏惟陛下圣徳仁慈保全忠善退去之际恩礼各优今仲淹四路之任亦不轻矣惟愿陛下拒絶羣谤委任不疑使尽其所爲犹有禆补方今西北二虏交争未巳正是天与陛下经营之时如弼与琦岂可置之闲处伏望陛下早辨谗巧特加图任则不胜幸甚臣自前岁召入諌院十月之内七受圣恩而致身两制方思君宠至深未知报効之所今群邪争进谗巧正士继去朝廷乃臣忘身报国之秋岂可缄言而避罪敢竭愚瞽惟陛下择之臣无任祈天待罪恳激屏营之至臣脩昧死再拜右正文乃今盰台守施宿所藏当时真本也一作疑是后来公所改定如以水落为洛之类及其余文意皆不若一作爲长至如贵国二字注一作责盖用绵本及李焘长编今真蹟元用贵国按庆历二年契丹求关南书云贵国祖先肇创基业寻与敝境继为善邻暨乎太宗绍登寳位于有征之地才定并汾以无名之师直抵燕蓟仁宗命王拱辰草答书云太宗皇帝亲驾并郊匪图燕壤当时贵国亟发援兵既交石岭之锋遂举蓟门之役则是贵国二字彼此用之公此奏后改为责耳欧阳文忠公文集居士集卷第十居士集卷第十欧阳文忠公集十律诗六十首送王汲宰蓝田喧喧动车马共出古都门落日催行客东风吹酒罇树揺秦甸緑花入辋川繁若遇西来旅时应问故园徽安门晓望都门收宿雾佳气郁葱葱晓日寒川上青山白雾中楼台万瓦合车马九衢通恨乏登髙赋徒知京邑雄送孟都官知蜀州名郎出粉闱佳郡古关西㡬驿秦亭尽千山蜀鸟啼朱轮照耕野緑芋覆秋畦向阙应东望云深陇树迷南征回京至界上驿先呈城中诸友朝云来少室日暮向箕山本以无心出宁随倦客还春归伊水緑花晚洛桥闲谁有余罇酒相期一解颜逸老亭上相此忘荣怡然物外情池光开小幌山翠入重城野鸟窥华衮春壷劳耦耕枕前双鴈没雨外一川晴解组金龟重调琴赤鲤惊虽怀安石趣岂不爲苍生广爱寺都人布金地绀宇岿然存山气蒸经阁钟声出国门老杉春自緑古壁雨先昬应有幽人屐来留石藓痕弔黄学士三首丽正雠书乆兰台约史成迎亲就江水厌直出承明世德无双誉诗豪第一评风流今顿尽响像忆平生沈约多清瘦文园仍病痟共疑天上召更欲水边招金马人相弔长沙物易妖秋风吹越树归旐自飘飘自古兰衰早因令蕙叹深书遗茂陵藁病作越郷吟蒿里无春色闽山蔽夕隂空嗟埋玉树赍志永沉沉雨后独行洛北北阙望南山明岚杂紫烟归云向嵩岭残雨过伊川树绕芳隄外桥横落照前依依半荒苑行处独闻蝉陪府中诸官游城南一雨郊圻迥新秋榆枣繁田荒溪熘入禾熟雀声喧烧出空槎腹人耕废庙垣闲追向城客落日隐髙原智蟾上人游南岳终日念云壑南归心浩然青山入楚路白水望湖田野渡惟浮钵山家少施钱到时春尚早收茗緑巖前送左殿丞入蜀传闻蜀道难行客若登天紫竹深无路黄花忽见川闻禽嗟异域问俗访耆年欲识京都远惟应望日边秋郊晓行寒郊桑柘稀秋色晓依依野烧侵河断山鸦向日飞行歌採樵去荷锸刈田归酒家家熟相邀白竹扉𬒳牒行县因书所见呈寮友周礼恤凶荒轺车出四方土龙朝祀雨田火夜驱蝗木落孤村迥原髙百草黄乱鵶鸣古堞寒雀聚空仓桑野人行馌鱼陂鸟下梁晚烟茅店月𥘉日枣林霜墐戸催寒候丛祠祷歳穰不妨行览物山水正苍茫缑氏县作亭候彻郊畿人家岭坂西青山临古县緑竹绕寒溪道上行收穗桑间晚漑畦东臯有深趣便拟卜幽栖又行次作秋色满郊原人行禾黍间雉飞横断涧烧响入空山野水苍烟起平林夕鸟还嵩岚乆不见寒碧更孱颜送梅秀才归宣城从学方年少还家罄橐金乆爲江北客能作洛生吟罢亚霜前稻钩辀竹上禽归帆何处落应拂野梅林巩县陪祭献懿二后回孝义桥道中作落日汉陵道𥘉寒惨暮飊遥看山口火暗渡洛川桥不见新园树空闻引葬箫林鵶栖已定犹此倦征镳送谢学士归阙供帐拂朝烟征鞍去莫攀人醒风外酒马度雪中关旧府谁同在新年独未还遥应行路者偏识綵衣斑河南王尉西斋寒斋日萧索天外敞檐楹竹雪晴犹覆山䆫夜自明禽归窥野客云去入重城欲就陶濳饮应须载酒行张主簿东斋官舍掩寒扉聊同隐者栖溪流穿竹过山鸟入城啼賔主髙谈胜心㝠外物齐惟应朝枕梦长猒隔隣鸡留守相公祷雨九龙祠应时获澍呈府中同寮古木郁沉沉祠亭相衮临雷驱山外响云结日边隂霡霂来𥘉合依微势稍深土膏濳动脉野气欲成霖陇上连云色田间击壤音明光应奏瑞黄屋正焦心帝邑三川美离宫万瓦森废沟鸣故苑红蘤发青林南畒犹须劝余春尚可寻应容后车客时作洛生吟春日独游上林院后亭见樱桃花奉寄希深圣俞仍酬递中见寄之什昔日寻春地今来感歳华人行巳荒径花发半枯槎髙榭林端出残阳水外斜聊持一罇酒徙倚忆天涯独至香山忆谢学士伊水弄春沙山临水上斜曽爲谢公客徧入梵王家隂涧𥘉生草春嵓自落花却寻题石处歳月巳堪嗟春晚同应之偶至普明寺小饮作偶来林下迳共酌竹间亭积雨添方沼残花点緑萍野隂侵席润芳气袭人醒禽鸟休惊顾都忘兀尔形黄河八韵寄呈圣俞河水激箭险谁言航苇游坚冰驰马渡伏浪卷沙流树落新摧岸湍惊忽改洲凿龙时退鲤涨潦不分牛万里通槎汉千帆下漕舟怨歌今罢筑故道失难求滩急风逾响川寒雾不收讵能穷禹迹空欲问张侯和应之同年兄秋日雨中登广爱寺阁寄梅圣俞经年都洛与君交共许诗中思最豪旧社更谁能拥鼻新秋有客独登髙径兰欲谢悲零露篱菊空开乏冻醪纵使河阳花满县亦应留滞感潘毛晚过水北寒川消积雪冻浦渐通流日暮人归尽沙禽上钓舟罢官西京回寄河南张主簿归客下三川孤邮暂解鞍鸟声催暮急山气欲晴寒已作愁霖咏犹怀祖帐欢更闻溪熘响疑是石楼滩寄西京张法曹幕府三年客羣居㡬日亲𥘉分阙口路犹见洛阳人壠麦晴将秀田花晚自春向家行渐近岂复倦征轮离彭婆值雨投临汝驿回寄张九屯田司録投馆野花边羸骖晚不前山桥断行路溪雨涨春田树冷无栖鸟村深起暮烟洛阳山巳尽休更望伊川朱家曲行人傍衰柳路向古河穷桑柘田畴美渔商市井通薪歌晚入浦舟子夜乘风旅舍孤烟外天京王气中山川许国近风俗楚郷同宿客鸡鸣起驱车犹更东行至椹涧作霜后叶𥘉鸣羸骖遶涧行川原人远近禾黍日晴明病质惊残歳归涂猒暮程空林聚寒雀疑巳作春声送谢希深学士北使汉使入幽燕风烟两国间山河持节远亭障出疆闲征马闻笳跃雕弓向月弯御寒低便面赠客解刀环鼓角云中垒牛羊雪外山穹庐鸣朔吹冻酒发朱颜塞草生侵碛春榆緑满关应须鴈北向方值使南还送贾推官赴绛州白云汾水上人北鴈南飞行李山川远风霜草木腓郡斋賔榻挂幕府羽书稀最有题舆客偏思玉麈挥送张如京知安肃军相逢旧从事新命忽临戎界上山河壮军中鼓角雄朔风驰骏马塞雪射惊鸿试取封侯印何如笔砚功送威胜军张判官北地不知春惟看榆叶新岑牟多武士玉麈重嘉賔野燐惊行客烽烟入远尘系书沙上鴈时寄日边人送同年史襃之武功尉乆作游边客常悲入塞笳今兹一尉远犹困折腰嗟白马关中道青天栈外家过秦应弔古惟有故山斜送祝熈载之东阳主簿呉江通海浦画舸候潮归叠鼓山间响髙帆鸟外飞孤城秋枕水千室夜鸣机试问还家客辽东今是非郑十一先辈赴四明幕梁汉襃斜险夫君畏远游家临越山下帆入海潮头岸柳行稍尽江莼归渐秋故郷看衣锦宁羡李膺舟送丁元珍崃州判官爲客乆南方西游更异郷江通蜀国远山闭楚祠荒油幕无军事清猿断客肠惟应陪主诺不费日飞觞送楚建中颍州法曹冠盖盛西京当年相府荣曽陪鹿鸣宴徧识洛阳生共叹长沙讁空存许劭评堪嗟桃李树何日见隂成送王尚恭隰州幕去国𥘉游宦从军苦寂寥愁云带城起画角向山飘秋劲方驰马春寒正袭貂遥知爲客恨应頼酒盃消送王尚喆三原尉初仕便西辕骊驹两佩环山河识天府风雨度函关桑柘千畴富人烟万井闲欲爲京洛咏应苦簿书间送余姚陈寺丞铜墨佩腰间中流望若仙鸣蝉汴河柳画鹢越郷船下瀬逢江鴈瞻氛落海鸢山川仍客思尽入隐侯篇送廖八下第归衡山曽作关中客甞窥百二疆自言秦陇水能断楚人肠失意倦京国羇愁成鬓霜何如伴征鴈日日向衡阳夏侯彦济武陟尉风烟地接怀井邑冨田垓河近闻氷坼山髙见雨来官闲同小隐酒美足衘盃好去东篱菊迎霜正欲开远山山色无远近看山终日行峯峦随处改行客不知名宋宣献公挽词三首望系朝廷重文推天下工清名畏杨绾故事问胡公物议垂爲相风流顿已穷仁言博哉利献替有遗忠识度推明哲风猷蔼缙绅何言止中寿遂不秉洪钧翰墨时争寳词章晚愈新哭哀文伯母悲感路傍人结髪逢明主驰声着两朝奠楹先有梦升屋岂能招赠服三公衮兼荣七叶貂春风笳鼓咽松栢助萧萧𥘉出真州泛大江作孤舟日日去无穷行色苍茫杳霭中山浦转帆迷向背夜江看斗辨西东滮田渐下云间鴈霜日𥘉丹水上枫莼菜鲈鱼方有味远来犹喜及秋风江行赠鴈云间征鴈水间栖矰缴方多羽翼微歳晚江湖同是客莫辞伴我更南飞松门岛屿松门数里长悬崖对起碧峯双可怜胜境当穷塞飜使留人恋此邦乱石惊滩喧醉枕浅沙明月入船䆫因游始觉南来远行尽荆江见蜀江下牢津依依下牢口古戍郁嵯峨入崃江渐曲转滩山更多白沙飞白鸟青障合青萝迁客𥘉经此愁词作楚歌龙溪潺潺出乱峯演漾緑萝风浅瀬寒难渉危槎路不通朝云起潭侧飞雨徧江中更欲寻源去山深不可穷劳停驿孤舟转山曲豁尔见平川树杪帆𥘉落峯头月正圆荒烟㡬家聚瘦野一刀田行客愁明发惊滩鸟道前黄溪夜泊楚人自古登临恨暂到愁肠已九回万树苍烟三峡暗满川明月一猿哀非郷况复惊残歳慰客偏冝把酒盃行见江山且吟咏不因迁谪岂能来望州坡闻说夷陵人爲愁共言迁客不堪游﨑岖㡬日山行倦却喜坡头见崃州居士集卷第十熈宁五年秋七月男发等编定绍熈二年三月郡人孙谦益校正逸老亭雨外弔黄学士越郷𬒳牒行县呈寮友行次作寒碧东斋賔主黄河驰马和应之登广爱寺阁经年江行赠鴈征鴈欧阳文忠公文集书简卷第十书简卷第十欧阳文忠公集一百五十三与十四弟某启仕宦多故乆不附书冬寒计与诸眷安和某爲太君年老多病未能一归郷里亲拜坟墓祖坟更望与照管余託郑斋郎致意此外保爱不宣某书上十四弟秀才闰月六日又某罪逆深重不自死灭祸罚上延太君以去年三月十七日有事攀号冤呌五内分崩不孝深苍天罪逆深苍天见在颍州持服咋者郑斋郎自郷中来得十四弟书知与骨肉奉亲各安某爲于颍州卜葬所以未及归得只候服阕南归相见书言回陂树倒但勿令人斫伐爲幸诸大小坟域且望更与挂意照管年歳间某归相见余不多言今因嗣立人回奉此不具兄押书寄十四弟秀才四月七日兖墨宣笔表逺信又十四弟秀才前者嗣立人力回鲁附书及笔墨等想得逹迩来暑热上下各安某今者扶护太居灵柩归葬先遣嗣立归凡有可干事爲嗣立少心力吾弟且与同共勾当相见不逺秋热好将息不次某书白十四弟七月十五日又十四弟昨自扶护南归得相见庶事颇相牵率自别计安诸姪亦计无恙某初十日巳至家一行如常但忧坟茔惟託勤爲照管诸巳靣谕更不言也此外教诸姪爲学各令谨慎爲佳时寒好将摄因人频附书来言坟头子细是切不具兄某书送十四弟又十四弟别后计与诸眷各安自离吉水后未曾得来书中间景归曽有书必逹八郎近寄信来回陂门垣及水道并已改了不知是否因书言及今因寒食遣人力去上坟望与至少卿坟头一转爲地逺只附钱去与买香纸酒等浇奠小叔西街小大郎诸骨肉并与伸意前曽附书更不冩书也更附钱五伯文与回陂坟头张旺取伊一领状封来仍指挥伊修盖墻垣看鎻门户千万千万如有事书中细与言来春暄各好将息不次兄押书送十四弟又书寄十四弟秀才乆别计安乐吴荣来得书回陂坟所必与照管今因寒食令人力萧及去上坟将钱伍伯省请与买酒食去浇奠回陂坟并与觑当垣墻门户钱一索与看坟张旺仍指挥伊觑当树木及取领状一纸来春暖好将息不具兄押书白十四弟秀才二月四日又人力来得书知骨肉并安深慰深慰爲今春使契丹寒食不曽遣得人徃坟所吾弟并与到诸坟深感深感脩见乞洪州亦只爲先坟也未得间恐吾弟因出入且爲照管兄押书送十四弟四月十五日与十二姪自南方多事以来日夕忧汝得昨日递中书知与新妇诸孙等各安守官无事顿解逺想吾此哀苦如常欧阳氏自江南归明累世蒙朝廷官禄吾今又𬒳荣显致汝等并列官裳当思报効偶此多事如有差使尽心向前不得避事至于临难死节亦是汝荣事但存心尽公神明亦自祐汝慎不可思避事也昨书中言欲买朱砂来吾不阙此物汝于官下冝守㢘何得买官下物吾在官所除饮食物外不曽买一物汝可安此爲戒也巳寒好将息不具吾书送通理十二郎又承示近文秖如此作得也但古诗中时复要一聮对属尤见工夫并门当因书言去昔选人有陈竒者举主十六人仁宗见其未甞历选调特旨不改官以戒驰骛者初官冝少安之与十三姪奉职奉职自赴任不曽得书到官下想安乐汝孤寒曽受辛苦知道官职难得每事当思爱惜守㢘守贫慎行刑保此寸禄而已十四郎今却令回此子自县中来见其衣装单薄汝只亲兄弟两人今食禄庻事冝均给更且戒约勿令出入无事令学书识取些字从来失教训是事不㑹男子如此何以养身今遣人去知府舎人处求太君墓志若此人将得来即更不言若未得来即汝因事至府中靣告言吾令汝请文字且与请取求的便附来春寒好将息不具吾押送十三奉职十四郎此中与绵袄子两领并褁纒钱三索省只十七八程可到恐伊别乱破钱也与大寺丞王泽与书未行间孙宗古来得汝书知与㓜小各安甚寛忧想惟真所传神改了甚善梅都官者必巳画了所是韩孟惟真旣言自有本便可画也湏是四㡠头靣髣髴一般大小方好看且传语催伊早画了才到亳便去取也押付发宅图且勿与看梅须亦带接篱不然带楮冠子但取好画隐士帽亦好又吾二十五日离颍二十八日一行平安至亳初二日上事临离颍时累有书去约汝于递中发书令先至亳及至此两日杳不得一字何故何故以此不无忧想不知尔来汝与诸㓜各安乐否迎孙婆孙入夏来长进否婆孙疮痍较未不瘦否此吾日夕所念也今专遣急脚子去勾当将来山陵发引排祭一事汝冝用心速与问当早令回报盖虑后时难办也其余事更三两日黄清去别有书也此外夏热汝与诸㓜各好将息递中频发一书来不必湏候专人也五月二十九日至亳后第一书押付发今令急脚子计㑹王昌及杜延禧问当进奏官及转问北京定州进奏官前次仁宗山陵发引时北京定州排祭用何仪式其祭前排列明器人物等用多少数目祭食味数赠作钱马数目并令一一问取今体例来今别具画一札子汝速召王昌杜延禧令体问早令此急足回来要作准备如杜延禧短使即令王昌用心勾当不管悮事此急脚子回时买明黄罗一疋附来又初三日遣急脚子发到亳后第一书爲问山陵致祭事书必巳到此中两日内却併得递中来者两书知汝与诸㓜各安只是闻得婆孙患脏府后甚烦恼盖孩儿三好两恶巳多时且湏用心调理及知道妳子乱喫物道不得但向道候到亳州你不得迎子何不与青黛丸喫此是汝小时服之得効者前时王泽附去者豆䓻丸亦是汝軰患脏府时得効者可与婆孙喫医人药中用黄连甘草者与儿喫此中日夕惟是忧烦二孙过夏不易且喜汝今夏一成安乐然更湏慎食生冷吾自蔡河舟中大热食生冷不节所以到颍渇淋复作颍肉诚不及京师乍从京师来诚不好及食之日乆亦不觉酒则絶佳于旧日巨鱼鲜羙鰕蟹极多皆他郡所无以至水泉𬞞菓皆絶好诸物皆贱闲居之乐莫此若也吾此只爲一歳计不候宅成只候买得材料便决去躬亲盖造必更精洁也此郡闲僻未去间足以頥养孃瘦及食少心头气满与其余并如在京时汝可勿忧黄清李徳今并遣回余事当续附书此外夏热汝曹各好将息稍无人便即于递中附书千万六月七日第二书付发押王昌令买明黄罗一疋白生罗二疋巳指挥与也要知要知七郎得书知在京安乐且与频照管山陵致祭纸钱赠作駞马等此中可造惟是祭前排立人物此中做不得须令王昌及早商量定令人家依数做下准备使用不可悮事也箔埸近日如何般堕并出买如何也向后可㬠折欠此事常冝用心王昌处米麦绢钱索足未今并在何处收附所云赵祐请米又是何米后信子细说来出京时旧历上未请物数令王昌録一本来仍开说后来巳请见今未请惟真处画四本㹅了便与附来黎直讲并彭州刘比部书并早与附逹见吴省副再三伸意续有书也近日群议如何谢上表到后莫有云云否因的书中略说来不妨曽学士书汝去相看自送与又十八日王昌等到得汝书并寄来生日信物依数并领知汝与诸㓜各安此中上下并如常汝可勿忧只是闻得迎孙患痢甚忧得王昌来时书中只言稍减次日送黄清急脚回书中并不言増减以此不能无忧才得婆孙稍安又却大姐患痢料得煎迫可知医人须着照管且频与钱但于房钱内取及他事少钱使但于房钱内随多少取使不湏先来问也只是分明上历记数与随手印押夏陆二人或请一月米各与五石昨送香合来依常年例各与酒一瓶侯威亦与一瓶汝昨寄文字比旧甚进可惜中止已得涂辙可以力进也吾此公事絶少渇巳减但瘦少力及耳听渐重然未甚妨事皆可勿忧此后恐人便渐少但过十日无人便发书即于递中附一信来此外夏热各好将息六月二十三日押付发颍酒二瓶且可喫亳酒更不及团茶新旧三饼纸请取一月九舅作捉箔场亦湏照管排祭事已指挥王昌也只是祭文不知用不用速与问如用时覔一箇本子寄来盖全不知体面也更是灵驾起时百官皆服𥘉丧恐代拜要孝衣更早擘画韩维龙图昨因何出辞颍求襄何故不得而得汝问沖卿便知书中报来待发书徃汝略要知尔谢上表到多时因何不传若传人言谓何及今诸事有何议论亦问沖卿便知子细报来此中如井底焦祕挍所论如何且频与见彼新自南来必载柴米来如无时速报来曽学士处国史送来足也未或未足早取令足报来又昨晚令此防送兵士将书去今早果是送汝兵士回得汝书知到颍安乐顿解千万忧想自此三五日因人或县递频附一信来也他事若渐有次绪亦言来谢大伯花园与漕口庄帐曽问当未花园目见如果可买亦缓爲之庄难看勿凭说者切在子细也吾今日已在假余事续书言去二月二十三日押所云州官来则复谒思之未便如倅幕县宰须一先谒常礼不可阙也冩书了又思得此助役事方欲议行人戸惊搔见说颍亦如此旦夕得安抚文移陜西军贼扑㓕巳多其余些小溃散更俟续报若一成定揲则过圣节可陈乞尔恐知恐知二哥一向不得书忧损忧损吾却且视事盖不请假亦自可下表在亳时如此也此中吴寺丞乆不安似虚劳恐知恐知又近送配军人行有书去必到㝷而急足回得汝书知在颍安乐甚慰甚慰数日无书去爲等姚都官行然家中上下安乐别无事可勿忧吾在告巳十余日二哥自京有书来言自家求休退都下别无议论西事亦不如传闻别无警急但一二相爱者恐时方恶人求退惧有不如意事尔若止如此苦无可䘏三五日欲遂入削尔恐知恐知候入削了去报也常保屋必巳下手也如前所说甚好只是郭天钖不可专委须自挂心韦保屋了汝且谋归要去时却去此中近故也州官尽曽看否且与周旋续思颍诗何爲却不刻石问得言来更数事别有画一向热好将息频附书归三月五日押付大哥襄州酒二瓶不甚好但少胜颍尔少喫发风物酒亦少饮千万千万科埸尚逺勿甚劳也又初六日姚都官行令急足随去附书并酒计昨日已到也前日扬婴入州得汝书并信物等并足知汝在彼安乐甚慰此中内外并如常吾在假巳十七八日表并札子冩下数日迁延未发今日待发凌晨忽闻边事警急又却未敢发然素计蹉跌身心躁挠无地自容盖悔恨者去就之计不能自决若去秋在颍便陈乞安有今日之悔到蔡又直迟疑至今是自家做得今欲归咎何人然昨爲黎教授云云遂陷惑至此初八日决巳发表封递角次又得黎书切怪在假仍戒勿轻发遂又迟疑信知是一冤家冤家边事未有涯自家退计杳未有也汝书言待盖草堂并庵此不急之务不是汝去时议定且只修房钱紧急因何又却及此吾此书到切更勿议盖也那取人工物料钱物等候韦保屋修了更修取此房钱贤急处千万千万今此书只爲言此一事切听切听此外好将息频附书归三月十一日押付发谢家园子前书巳言去庄帐子不要今却附去致庄之说且巳候汝归细议也有说有说又刘宗去后防送人回得汝书知汝在彼安乐甚慰只是知二十三日方卓立韦家屋子约湏一月方了不知汝甚时归得本望圣节前到家尔兼渐向热冝且归也此中上下并安可勿忧吾已出㕔五六日本爲西贼惊传今得诸处关报皆云招捉溃散无多也吾之进退自此以后自决于心如事从容希恩礼悠悠之谈相悮至此也刘宗去时书中事甚详此更不多言文论并诗频作甚好惟愈熟则工矣青州两料职租不乆来当尽送去修房钱也恐知云遣郭天钖日望其来此外好将息三月廿五日押送大哥二哥此中亦乆不得书可恠可恠又前日两歩阙兵士防送行有书并掩子必到今日蔡州大风㣲雨斗寒思汝数日前尽将绵衣寄归不知彼中隂晴与此同否忧汝骤寒都无绵衣吾与孃忧心不能安今立走急足送绵衣去急足到立便令回或汝归时带来亦得未归先遣回亦得余事前书已说也好将息四月九日押送大哥又近两歩阙押卖药人去有书续又专遣急足送绵衣去有书计皆巳到今日郭顺来得汝书知在彼安乐甚解忧想此中老㓜各安可勿过忧蔡人今歳絶不疾疫但寒暑不常昨初九日大风寒所以专令送绵衣去及问郭顺乃云九日颍州大热方解忧心郭顺云修造有次第汝欲二十头可归然不知何故更令郭天钖先归也累书去问汝归日皆不言孃甚恠然韦业了其余小者可委刘宗大者必下手未得也此中亦自有事要汝归靣议此书到千万且归它事前书巳详余好将息四月十二日晚押送大哥二哥十头出京三五日到家恐知恐知又前日吴廷平来得汝书知安乐近郭天钖来后便遣兵士作子等去望人到汝便离颍至今巳八九日并无息秏不免忧疑盖颍蔡深夏不免人多不安故也此中内外甚安吾十九日已入却致仕文字若近例一削便允则旦暮间便有命尤要汝归故更遣急足去如人到尚未起来即速且归韦业巳了只是屋下生活可委刘宗其余前书已言候汝归商量也所是准备吾归颍之计今更未暇汝但且归此中旦夕专望路中好将息四月廿六日午时押付发与二寺丞自闻汝失意便遣郭顺去接汝次日又递中附书去方忧闷次今日刘玉自京来得汝八日书稍知动静若至颍见了大哥便先归则今应巳在路得失常事命有迟速汝必㑹得应不甚劳心却是旅中不如意渐热难行故未免忧想若此书到尚在颍则且先归爲孃切要见汝盖忧汝烦恼也汝切寛心求安如过亳州只约黎曹二君南台相见勿入城千万千万此外路中好将息此急脚子如路中逢见便带取回一路使唤二月二十六日押付二哥奕书简卷第十与大寺丞第七帖杳未有也修取此房钱右书简十卷命题以各人所至之官故于称谓不必相应虽并注嵗月而先后间有差互既巳误刋重于改易姑附注其下又不可知则阙之吉绵本书简有论文史问古事之类巳移入外集第十六十七十八十九卷中欧阳文忠公文集集古录跋尾卷第十集古録跋尾卷第十欧阳文忠公集一百四十三瘗鹤铭右瘗鹤铭题云华阳眞逸撰刻于焦山之足常爲江水所没好事者伺水落时模而传之徃徃秖得其数字云鹤寿不知其㡬而已世以其难得尤以爲竒惟余所得六百余字独爲多也按润州图经以爲王羲之书字亦竒特然不类羲之笔法而类颜鲁公不知何人书也华阳眞逸是顾况道号今不敢遂以爲况者碑无年月不知何时疑前后有人同斯号者也又右在焦山之足常爲江水所没好事者伺水落时模而传之徃徃秖得其数字云鹤寿不知其㡬而止世以其难得尤以爲竒惟余所得独若此之多也润州图经以爲王羲之书字亦竒放然不类羲之笔法而类颜鲁公不知何人书也或云华阳眞逸是顾况道号铭其所作也黄庭经右黄庭经一篇晋永和中刻石世传王羲之书书虽可喜而笔法非羲之所爲黄庭经者魏晋时道士养生之书也今道藏别有三十六章者名曰内景而谓此一篇爲外景又分爲上中下三部者皆非也盖内景者乃此一篇之义䟽尓流俗又有一篇名曰中景者尤爲䌓杂鄙俚之所传也余尝患世人不识其真多以内景三十六章爲本经因取永和刻石一篇爲之注解余非学异说者哀世人之惑于缪妄尓又今道藏别有三十六章曰黄庭内景而谓此一篇者爲外景又有分爲上中下三部者流俗所行又别有中景者皆非也所谓内景者乃此经之义䟽尓中景一篇尤爲繁杂盖妄人之所作也此本晋永和中刻石文字时亦脱缪然比今世俗所传颇爲精也又右黄庭别本续得之京师书肆不知此石刻在何处其字画颇类颜鲁公甚可爱而不完更俟求访以足治平丁未闰月三日书又右黄庭经二篇皆不着书人姓名余𥘉得后本巳爱其字不俗遂録之旣而又得前本于殿中丞裴造造好古君子也自言家藏此本数世矣与其藏于家不若附见余之集録可以传之不朽也余因以旧本较其优劣而并存之使览者得以自择焉世传王羲之尝冩黄庭经此岂其遗法欤遗教经右遗教经相传云羲之书伪也盖唐世冩经手所书唐时佛书今在者大抵书体皆类此第其精麤不同尓近有得唐人所书经题其一云薛稷一云僧行敦书者皆与二人他所书不类而与此颇同即知冩经手所书也然其字亦可爱故録之盖今士大夫笔画能髣髴乎此者鲜矣小字道徳经右小字八分道徳经不着书人名氏亦不知其所自来或云在明州其石今亡矣问今藏书之家皆云未尝见也其字画精妙见者多疑爲明皇书而知非者以其但题御注而不云御书也唐人临帖右唐人所临诸家法帖一卷其前数帖类真卿所书盖其笔画精劲他人未易臻此按唐书言禇无量尝请以当时所藏竒书名画命宰相以下跋尾而玄宗不许此乃有宋璟等列名于后又颇多讹缪岂后人妄増加之也然要爲可翫何必穷较其眞伪今流俗所传钟王遗迹多不同然时时各有所得故虽小小转冩失眞不害爲佳物由是悉取前后所得诸家法帖分入集録盖以资博览云小字法帖右小字法帖者近时有尚书郎潘师旦者以官法帖私自模刻于家爲别本以行于世余因分以爲类散入集録诸祑而程邈卫夫人钟繇王廙宋儋皆以小字为一类于此余尝辨钟繇贺捷表爲非真而此帖字画笔法皆不同传模不能不失本体以此真伪尤爲难辨也治平元年七月三十日书又近时有尚书郎潘师旦者窃取官法帖中数十帖别自刻石以遗人而传冩字多转失然亦时有可佳者因又择其可録者分爲十余卷以入集目聊爲一时之翫尓其小字尤精故録于此十八家法帖右世传十八帖者实二十五帖盖书者十八家尔而流俗又自有羲之十八帖然皆岀于官法帖也太宗皇帝时尝遣使者天下购募前贤真蹟集以爲法帖十卷镂板而藏之毎有大臣进登二府者则赐以一本其后不赐或传板本在御书院徃时禁中火灾板𬒳焚遂不复赐或云板今在但不赐尔故人间尤以官法帖爲难得此十八家者盖官法帖之尤精者也余得自薛公期云是家藏旧本颇真今世人所有皆转相传模者也杂法帖六向于薛十三䖏得法帖一部阙其第一乆而始获南朝诸帝笔法虽不同大率意思不逺眇然都不复有豪气但清婉若可佳耳二学书不必惫精疲神于笔砚多阅古人遗蹟求其用意所得冝多三羲献世以书自名而笔法相去逺甚父子之间不同如此然皆有足喜也四吾有集古録千卷晚又得此法帖归老之计足矣寓心于此其乐可涯嘉祐壬寅大雩摄事致斋闲题五古今事异一时人语亦多不同传模之际又多转失时有难识处惟当以意求之尔嘉祐七年大飨明堂致斋于中书东合偶题六老年病目不能读书又艰于执笔惟此与集古録可以把玩而不欲屡阅者留爲归颍销日之乐也盖物维不足然后其乐无穷使其力至于劳则有时而猒尓然内乐犹有待于外物则退之所谓着山林与着城郭何异冝爲有道者所笑也熈宁辛亥清心堂书怀州孔子庙记右宣尼庙记文辞事实皆不足采其书亦非佳独其字画多异故特録之以备博览景福遗文余在夷陵时得之民家见当时县有驱使官衙直典然云米不者莫详其语嘉祐七年五月二十六日浮槎寺八纪诗右浮槎寺八纪诗者自云鴈门释僧皎字广明作诗虽非工而所载事蹟皆图经所无可以资博览浮槎山在今庐州慎县其上有泉其味与无钖惠山水相上下而鸿渐茶经及张又新等水记皆不载嘉祐中李留后端愿守庐州以其水遗余因爲之记其事余甚爱山泉而浮槎水特佳颇怪前世遗而不録及得僧皎纪浮槎八事亦无之乃知物之晦显有时也治平元年七月三十日书福州永泰县无名篆右在福州永泰县观音院后山上世俗多传以爲僊篆太常博士黄孝立闽人也尝爲余言其山无名上多顽石无复镌刻之蹟如人以手指画泥而成文文随圎石之形环布之如车轮循环莫知其首尾又言孝立尝至广州见南蕃人以夷法事天日夕焚香拜金书字号爲天篆者正类此然不能晓也今人亦有以道家之言译之者曰勤道守三一中有不死术亦莫知其是非也又右在福州永泰县观音院后山上太常博士黄孝立闽人也爲余说曰山无名而甚髙峻石皆顽无复镌刻之迹如人以手指画泥而成文文随圎石之形环布之又曰孝立尝至广州见南蕃人以夷法事天日夕拜金书字图号天篆者视其与此篆正同然不能考也今世人亦有以道家之言译之者曰勤道守三一中有不死术亦莫得而详焉谢仙火右谢仙火字在今岳州华容县废玉眞宫柱上倒书而刻之不知何人书也传云大中祥符中玉眞宫爲天火所焚惟留一柱有此字好事者遂模于石庆历中衡山女子号何僊姑者絶粒轻身人皆以爲僊也有以此字问之者辄曰谢僊者靁部中鬼也夫妇皆长三尺其色如玉掌行火于世间后有闻其说者于道藏中检之云实有谢僊名字主行火而余说则无之由是益以僊姑爲真僊矣近见衡州奏云僊姑死矣都无神异客有自衡来者云僊姑晚年羸瘦面皮皱黒第一衰媪也向时苏州有一丏者卧道中相传云是得僊者也自天圣中余已闻之后二十余年尚在其人姓沈举世皆传爲沈卧僊云卧而饮食不漏州县吏屡使人监守或潜伺察之皆实卧而不起亦不漏遂相传以爲神旣而亦以病死虽素信惑其事喜爲之称说者亦不云死时有异也斯二人者皆今世人以爲僊者如此故并载之张龙公碑右张龙公碑赵耕撰云君讳路斯颍上百社人也隋𥘉明经登第景龙中爲宣城令夫人关州石氏生九子公罢令归毎夕岀自戌至丑归常体冷且湿石氏异而询之公曰吾龙也蓼人郑祥逺亦龙也骑白牛据吾池自谓郑公池吾屡与战未胜明日取决可令吾子挟弓矢射之系鬛以青绡者郑也绛绡者吾也子遂射中青绡郑怒东北去投合肥西山死今龙穴山是也由是公与九子俱复爲龙亦可谓怪矣余尝以事至百社村过其祠下见其林树隂蔚池水窈然诚异物之所託岁时祷雨屡获其应汝隂人尤以爲神也又龙公之事怪㢤余尝以事至百社村过其祠下见其林树隂蔚池水窈然诚异物之所託岁时祷雨屡获其应汝隂人尤以爲神也周伯着碑右周伯着碑者在今宿州岀于近岁盖官部春夫开汴渠于泥沙中掘得之其文字古怪而磨灭无首尾了不可读伯着不知爲何人其仅可见者云渤海君玄孙季景长子也其事蹟不可考文辞莫晓而字书不工徒以其古怪而録之此诚好古之弊也治平元年七月三十日书卫秀书梁思楚碑秀笔工之善模者也其自谓集书信矣无足多取也书譬君子皆学乎圣人而其所施爲未必同也裴夫人志右裴夫人志辞翰潇洒固多清思惜乎不见其名氏石在长安之万年矮槐文亦佳在亳州法相寺二者皆后得故续附于此熈宁二年六月二十有八日青州山斋书五代时人署字右五代时帝王将相等署字合一卷前人遗蹟徃徃因人家告身庄宅劵契故后世传之犹在此署字乃北京人家好事者类而模传之尔杨凝式题名右杨凝式题名并李西台诗附自唐亡道丧四海困于兵戈及圣宋兴天下复归于治盖百有五十余年而五代之际有杨少师建隆以后称李西台二人者笔法不同而书名皆爲一时之絶故并録于此徐铉双溪院记右双溪院记徐铉书铉与其弟锴皆能八分小篆而笔法颇少力其在江南皆以文翰知名号二徐爲学者所宗盖五代干戈之乱儒学道丧而二君能自奋然爲当时名臣而中国旣苦于兵四方僣伪割裂皆𥚹迫扰攘不暇独江南粗有文物而二君者优游其间及宋兴违命侯来朝二徐得爲王臣中朝人士皆倾慕其风采盖亦有以过人者故特録其书尔若小篆则与铉同时有王文秉者其笔甚精劲然其人无足称也治平元年上元日书王文秉小篆千字文右小篆千字文者江南人王文秉书其后题云大唐唐申岁者建隆元年也伪庚李煜自周师取淮南画江爲界以称臣遂削去年号奉周正朔然世宗特许其称帝故文秉犹称唐而不书年号直云庚申岁也文秉在江南篆书逺过徐铉而铉以文学名重当时文秉人罕知者学者皆云铉笔虽未工而有字学一点一画皆有法也文秉所书独余集録屡得之此本得于太学杨南仲紫阳石磬铭者张献撰亦文秉书也王文秉紫阳石磬铭右紫阳石磬铭余独録于此而不附他书者文秉之书罕见于今也小篆自李阳冰后未见工者文秉江南人其字画之精逺过徐铉而中朝之士不知文秉但称徐常侍者铉以文章有重名于当时故也岁在辛酉晋天福六年李昪之昇元五年也五代干戈之际士之艺有至于斯者太平之世学者可不勉㢤郭忠恕小字说文字源右小字说文字源郭忠恕书忠恕者及事皇朝其事见实録颇竒怪世人但知小篆而不知其楷法尤精然其楷字亦不见刻石者盖惟有此耳故尤可惜也五代干戈之际学校废是谓君子道消之时然犹有如忠恕者国家爲国百年天下无事儒学盛矣独于字书忽废㡬于中絶今求如忠恕小楷不可得也故余毎与君谟叹息于此也石在徐州嘉祐八年十二月廿日书郭忠恕书隂符经右隂符经郭忠恕书篆法自唐李阳冰后未有臻于斯者近时颇有学者曽未得其髣髴也实録言忠恕死时甚怪岂亦异人乎其楷书尤精也嘉祐六年九月十五曰宴后歇泊假闲览因题太清石阙题名余自至亳始得悉阅太清之碑其佳者皆巳入余集古録矣乃知余之集録所得多矣惟两石阙题名未有今续録于此熈宁元年二月十九日书太清东阙题名熈宁元年二月十八日余率僚属谒太清诸殿裴囬两阙之下周视八桧之异窥九井禹歩之奇酌其水以烹茶而归十九日书赛阳山文右䟦尾者六人皆知名士也时余在翰林以孟飨致斋唐书局中六人者相与饮弈欢然终日而去盖一时之盛集也明年夏邻㡬圣俞卒又九年而原甫长文卒自嘉祐己亥至今熈宁辛亥一纪之间亡者四存者三而择之遭酷吏以罪废景仁亦以言事得罪独余顽然蒙上保全贪冒宠荣不知休止然筋骸惫矣尚此勉强而交游零落无复情悰其盛衰之际可以悲夫是时同修书者七人今亡者五宋子京王景彛吕缙叔刘仲更与圣俞也存者二余与次道尓次道去年爲知制诰亦以封还李定词头夺軄因感夫存亡今昔之可叹者遂并书之熈宁四年三月十五日病告中书集古録跋尾卷第十瘗鹤铭竒特黄庭经又又三日又姓名巳爱其字此本余因较其择焉庭经治平元年十月十三日致斋东合书遗教经可爱小字道徳经唐人临帖真卿乃有然时时博览云小字法帖官法帖又于此十八家法帖集以进登杂法帖六五时有六则有时而厌怀州孔子庙记记景福遗文米不浮槎寺八纪诗纪浮槎八事无名篆环布之又此篆谢仙火传云絶粒世间而余死矣客有衰媪县吏实卧并载治平元年上元日书张龙公碑周伯着碑渤而録梁思楚碑裴夫人志亦佳五代时人署字杨凝式题名双溪院记皆能及宋其笔小篆千字文紫阳书也治平元年四月九日书紫阳石磬铭小字说文字源但知郭忠恕书隂符经太清西阙题名太清东阙题名赛阳山文得罪翰林学士呉奎知制诰刘敞祠部郎中集贤校理江休复工部贠外郎直集贤院祖无择屯田贠外郎编修唐书梅尧臣嘉祐四年四月六日于编修院同观范镇景仁后至集古碑千卷毎卷碑在前跋在后衔幅用公名印其外褾以缃纸束以缥带题其㡨曰某碑卷第㡬皆公亲蹟至今犹有存者按公尝自云四百余篇有跋今世所传本是也其间如唐郑权碑乃熈宁辛亥岁跋又至明年正月方跋邓艾碑李徳𥙿山居诗四月题前汉鴈足镫铭后数月而公薨殆集録之絶笔也方崧卿裒聚真蹟刻板庐陵得二百四十余篇以校集本颇有异同疑真蹟一时所书集本后或改定今于逐篇各注何本若异同不多则以眞蹟爲主而以集本所改注其下或繁简辽絶则两存之谓如后汉樊常侍碑真蹟作永寿四年四月而集本改作二月访得古碑二月爲是至于以始元爲汉宣帝年号又称后周大统十六年唐大足二年之类乃公一时笔误不敢有所更改集古跋既刻成方得公子叔弼目録二十卷具列欧阳文忠公集欧阳文忠公文集外集卷第十一外集卷第十一欧阳文忠公集六十一碑铭卫尉卿祁公神道碑铭惟太原祁氏其先出于黄帝之子二十五人一食于祁遂爲氏太原晋公盛于春秋之际祁氏亦盛于晋其后世逺而衰子孙散亡之他国有居谯者即爲谯人后几世生公讳某公由曽祖以来畜徳藴明世不大显公生几岁始有贤子革革咸平三年以郷贡进士中第始以禄荣其亲后几岁公卒卒之岁实景祐四年正月二十七日享年六十有一革旣弃官服䘮于家日月讫如礼起复就仕仕又某年始爲尚书郎然后又以爵荣之一命赠大理评事累升卫尉卿夫人楚氏某人女其贤爲公之配后公以卒天圣八年始以公夫人之丧合葬谯县汤隂郷将葬乃考其世徳刻石蔵墓中又图刻于墓隧之外以暴露显扬孝子之心也𥘉公间居常命革曰祁氏世有仕族名声可称闻者比比出于时自国家建隆以来天子每岁下书四方举贤能之士以官之而四方之人摩肩争出独祁氏无一人之迹至谯刺史廷下称应书者岂吾门遂废乎抑大废而后兴也或后遂兴兴由汝也于是尽出其家之有益市群书日酿酒爲具以待四方之賔使与之游毎郷里大儒先生讲说授学校子即随酒具以往勤勤尽其欢岁时未尝懈怠不顾资产之有无者惟奉其家祭祀及以礼士君子尔由是浸渐以成人及享子禄不数岁乃终人谓力劳而报约何也旣而享名爵登九卿然后郷里荣之夫享子养人之常殁而荣不朽顾天之报予孰云无厚薄哉惟公以纯笃敦实履其身行其家以大其门教其子卒成其志志成矣而身殁身殁而名益荣矣今又得显书其行掲之金石以彰爲善之効而以其余劝于后人得爲贤也噫今有人负材与能昂立人上与时争髙下不肯分寸屈其心而卒困厄颠踣怏怏不得志欲一县佐不可得以至穷且老殁无闻者幸而得志处富贵极崇髙即死而身名俱灭子孙至爲仆隷转死沟壑者亦不可数用彼较此得失孰多乎岂负材与畜徳所享固不同耶碑具使来乞辞辞具又爲之诗以贻谯里之童子使歌之以永公之无穷也衣车赫赫驰者谁生世不闻死莫知卿居里门乃褐衣殁荣之存令名垂人有不信考斯碑卿之有碑由子爲后之父者冝所思谏议大夫杨公墓志铭府君杭州钱塘人其谱曰汉太尉震之后世出弘农其后微逺不能谱録府君之九代祖隐朝始复得次序曰隐朝生燕客燕客生堪而犹爲弘农人堪生承休是谓皇髙祖唐天祐元年爲刑部员外郎副给事中郑祁使吴越册钱镠爲王杨行宻乱江淮道阻不克归遂留杭州始分弘农之籍籍钱塘𥘉承休之行也挈其子巖以俱巖仕呉越国位至丞相是谓皇曽祖生尚书职方员外郎讳郾是谓皇祖生赠礼部尚书讳蠙是谓皇考府君㓜失其父有志节不群诸儿母元夫人独爱之夫人之丧尚书也内外之姻未尝有见其笑者府君生十岁作雪赋一篇始爲之笑及长尤好学日必诵书数万言或昼夜不息临食至失匕筯已而病其目元夫人夺蔵其书府君盗之亡邻家以读大宋受命太宗皇帝即位之三年吴越忠懿王朝京师以其地纳籍有司呉越国除随其皇祖以族行寓宋州三举进士端拱二年中乙科历蔡州新昌县令迁着作佐郎知徳州爲政有治迹诏书褒之咸平三年交趾献驯犀府君以袐书丞监在京商税院因奏犀赋真宗嘉之召试学士院迁太常博士赋一时文士争相传诵不及明年又上书自荐献所爲文二十余万言乃直集贤院知袁筠二州提点开封府界诸县入爲三司盐铁判官知越州提点淮南刑狱爲宰相王文穆公不恱以事罢之卒坐考试国子监生贬监陈州榷酒逾年得知常州复入三司判磨勘司丁元夫人忧服除判户部勾院比自荐及是二十七年矣然少孤能自立力勤苦爲文章履其身以俭约不妄自为进取其官业行已之方一皆自信扵圣人之道不肯少顾时之人所爲而时之人亦以有徳君子名之故其直集贤院者二十七年不迁官由太常博士才至刑部郎中有出其后者往往至荣显或有笑其违世自守以质朴讽使少改其爲者府君叹曰吾不学乎世学乎圣人由是以至此吾之所有不敢以荐于人而尝自献于天子矣今欲孰附以进邪其信道深笃不可屈曲如此天圣四年以乆次迁集贤修撰出知应天府同糺察在京刑狱转兵部郎中六年年六十五老矣始召以知制诰府君与颕川陈从易皆以好古有文行知名然二人者皆乆不用遂以老旣而一日并用之是时学者稍相习务媮窳爲文章在位稍以爲患皆以谓天子用耆老将有意矣而文下诏书勑学者禁浮华使近古道然后以谓用二人皆不无意矣而皆恨其晚也居二岁拜右谏议大夫集贤院学士出知亳州于州封虢略县男食邑三百户明道二年四月十日以疾卒于州之正寝年六十有九其病将卒犹不废学有文三十卷曰隐集又五卷曰西垣集呜唿畜其学以老不克用独见于文章然其文卒待一施于朝廷遂位荣显旣贵赠其皇考礼部尚书母太原郡太君其妇曰漳南县君张氏后夫人南阳郡君亦张氏䕃其男长曰洎眀州观察支使次曰濬江隂军司理叅军次曰泳渐沆沨皆将作监主簿旣终又䕃二孙某官其余之及者三世则夫守道者未必果不遇也噫杨氏尝以族显于汉为三公者四世汉之乱更魏渉晋戕贼于夷胡而汉之大人苗裔尽矣比数百岁下而及唐然杨氏之后独在大和开成之间曰汝士者与虞卿鲁士汉公又以名显于唐居靖恭坊杨氏者大以其族着唐之乱极于懿僖昭三宗下更五姓天下痝裂焚荡翦薙而唐之名臣之后尽矣又几百年至于今然杨氏之后独在及府君又大显始震尝有徳于汉而死以无辜君子悼震曰不幸然孰知夫世不昌且乆欤而府君又畜其徳则孰知其后世又不然欤于其葬也是冝铭铭葢所以使后世之有考也府君卒后若干年以景祐二年某月某日葬杭州某县某郷漳南县君先府君二十六年以亡及是合葬自有志府君𥘉名侃后避真宗皇帝旧名改曰大雅字子正铭曰杨氏之先自震有闻有盛有衰世惟厥人由汉迄今更难冒乱历时千年而世三显府君之显不彰于𥘉其乆不渝卒克以敷弘农之分遂播南土呜唿徳则承其先而葬也茔于祖尚书职方郎中分司南京欧阳公墓志铭公讳颍字孝叔咸平三年举进士中第𥘉任峡州军事判官有能名即州拜祕书省着作佐郎知建宁县未半岁峡路转运使薛颜廵部至万州逐其守之不治者以谓继不治非尤善治者不能因奏自建宁县往代之以治闻由万州相次九领州而治之一再至曰鄂州二辞不行𥘉彭州以母夫人老不果行最后嘉州以老告不行实治七州州大者繁广小者俗恶而姦皆世指爲难治者其尤甚曰歙州民习律令性喜讼家家自爲簿书凡闻人之隂私毫髪坐起语言日时皆记之有讼则取以证其视入狴牢就桎梏犹冠带偃箦恬如也盗有杀其民董氏于市三年捕不获府君至则得之以抵法又冨家有盗夜入启其蔵者有司百计捕之甚急且又大购之皆不获有司苦之公曰勿捕与购独召冨家二子械付狱鞫之州之吏民皆曰是素良子也大恠之更疑互谏公坚不回鞫愈急二子服然吏民犹疑其不胜而自诬及取其所盗某物于某所皆是然后讙曰公神明也其治尤难者若是其易可知也公刚果有气外严内明不可犯以是施于政亦以是持其身𥘉皇考侍郎爲许田令时丁晋公尚少客其县皇考识之曰贵人也使与之游待之极厚及公佐崃州晋公荐之遂拜着作其后晋公居大位用事天下之士往往因而登荣显而公屛不与之接故其仕也自着作佐郎祕书丞太常博士尚书屯田都官职方三员外郎郎中皆以岁月考课次第陞知万崃鄂歙彭鄂阆饶嘉州皆所当得及晋公败士多不免惟公不及明道二年以老乞分司有田荆南遂归焉以景祐元年正月二十六口终于家年七十有三祖讳某赠某官皇妣李氏赠某县君夫人曽氏某县君先亡公平生彊力少疾病居家忽晨起作遗戒数纸以示其嗣子景昱曰吾将终矣后三日乃终而嗣子景昱能守其家如其戒欧氏出于禹禹之后有越王句践句践之后有无疆者爲楚威王所灭无疆之子皆受楚封封之乌程欧阳亭者爲欧阳氏汉世有仕爲涿郡守者子孙遂北有居冀州之渤海有居青州之千乗而欧阳仕汉世爲博士所谓欧阳尚书者也渤海之欧阳有仕晋者曰建所谓渤海赫赫欧阳坚石者也建遇赵王伦之乱其兄子质南奔长沙自质十二世生询询生通仕于唐皆爲长沙之欧阳而犹以渤海爲封通又三世而生琮琮爲吉州刺史子孙家焉自琮八世生万万生雅雅生髙祖讳效髙祖生曽祖讳託曽祖生皇祖武昌令讳郴皇祖生公之父赠户部侍郎讳倣皆家吉州又爲吉州之欧阳及公遂迁荆南且葬焉又爲荆南之欧阳呜唿公于脩叔父也铭其叔父冝扵其世尤详铭曰寿孰与之七十而老禄则自取于取犹少扶身以方亦以从公不变其𥘉以及其终都官郎中王公墓志铭明道元年五月二十四日尚书都官郎中王公以疾终于许州私第明年十月其孤宗彭宗古奉公之丧及公之先君先夫人俱葬于许州长社县白兎原公讳世昌字次仲少属文举进士端拱元年登科第补鳯翔郿县主簿再调开封士曹参军知杭州盐官县又改苏州常熟县转运使张式以治状奏充秀州判官迁着作佐郎知彭州九陇县转太常丞㑹盐铁上言建安茶税不充请择材臣干其任公膺是选岁増四千万三年归朝优诏嘉奖擢知饶州连典蜀福二州历太常博士屯田都官职方三员外郎权三司判官出知邓州转屯田郎中徙东川赐三品服移成州权莅西亰留守司御史台又知泽州转都官郎中知绛州老疾上章得分司西亰享年七十有八公性明察凡爲郡狱讼无细大皆唿前面质其罪有冤者立辨出之狱官俯伏受教僚佐充员而已故所至称有治声亦用此爲人所挤成州之迁是也好接士类不以年耆自处候门者虽晚进皆与均礼论者多之𥘉娶李氏再娶水丘氏封归安县君柔婉有妇道早亡生子三人长宗说终杭州临安主簿次宗古前连州阳山令次宗彭前孟州汜水主簿女四人长适泾州支使宋齐古次早夭次适侍御史杨偕次适光禄寺丞吕昌龄临安有子一人师温郊社斋郎阳山子师良师俭皆郊社斋郎二女俱㓜铭曰八十其龄三品其服有子有孙以才以淑吁嗟令人兮向用兹福左班殿直胥君墓志铭胥姓出晋大夫童世乆徙迁失其谱君讳某字致尧有子曰沆能略言其世曰吾家爲燕人十三代祖仪爲唐御史中丞坐言武后事贬临川后世因家焉胥氏义闻郷闾门有旌表由吾先君而上祖讳某仕伪唐袁州冝春令父讳某当周世宗取淮南李氏日益衰乱因徙家合肥及吾先君始禄于朝然卒于不得志今其葬敢再拜以请予爲考次君之行曰君少力学爲文辞端拱咸平之间再举进士尝中选矣时天子谅闇不能廷试进士疑有司选太多削其奏籍之半乃罢去其冬契丹犯边天子幸魏又将幸真定君以草泽应诏上书理检言兵事且曰臣言有不可书者非人主不得闻天子召见爲屛左右听其说矍然而悟将拜某官旣出大臣诘其事不肯对大臣皆不恱曰且可以职縻之以爲三班借职君辞不就天子还亰师又固辞愿从进士试礼部皆不许以监温州天冨盐监君叹曰吾亲老敢择禄邪凡世所谓材者惟施无不利乃可谓能吾将有爲也已乃受命凡治盐三岁増其旧二百余万斛罢归以能被荐未暇録𥘉契丹䧟黎阳滑州守张秉请君将戍兵击河凌以断贼契丹去张公以君爲材留君护渔池迎阳二埽朱博代守滑乃曰河恐滑人者趋西埽尔请君兼护之君䟽河爲别流以杀其势明年河弃西埽去滑人无水恐岁省工材百余万秩满有司上君盐最护河之功迁奉职君意不满辞不拜丁母夫人某氏忧终丧不许以监黄州商税余年课爲最召还在道用祀汾隂恩卒迁奉职监杭州排岸司浚浙江龙山二闸废清河堰以通漕杭人至今便之爲端州兵马监押就迁右班殿直给事中乐黄目举君材任合门祗候有司限例不行得温州兵马监押期还迁职在温州闻黄目死前举状格不用君叹曰岂吾命邪今天子即位迁左班殿直以疾求监寿州酒税逾年请告就医京师天圣元年十月某日卒于建平坊享年五十有九𥘉娶宋氏生三男曰沆澄泳澄早卒二女长亦早卒次适某氏再娶沈氏后君卒𥘉君之丧寓葬朝阳门外庆历二年某月某日葬于某县某郷某原铭曰余悲胥君始以儒者自进而仕也非其志方其以一布衣飞箝人主之意其志壮哉岂止于此自古贤材明智之士困于失职多矣岂天所不相邪岂其力不足邪盖苟者多得偷者易安守义而穷乃理或然嗟乎胥君永矣兹阡内殿崇班薛君墓志铭公讳塾字宗道绛州正平人资政殿学士兵部尚书河东简肃公之弟扵惟简肃爲时显人天圣明道间实参大政以道徳刚直外正于朝孝友敦睦内仁其家其爵命之荣上逮三世旁禄其族子官者三十人公于太保讳景之庙爲曽孙太傅讳温瑜之庙爲孙太师讳化光之庙爲第五子少以简肃䕃𥙷三班借职九迁内殿崇班享年六十五以终公爲人果毅质直喜以气节自髙少好学尝爲文词仕虽不章官能其职𥘉监曲沃县酒税民素苦伐薪给官炊公始更用石炭民得不苦至今頼之又监龙门县清涧木税绛州盐酒税河中府浮桥凡所施设皆有法后人虽欲輙更莫能也蜀民易揺喜倡事以相惊謼遂縁爲乱公爲兵马监押旁郡唿曰盗将大至公能以重镇之州卒无事民恃以安岁满州乞留不克知河池县赋役刑罚示民以信使民知政而吏无所措其姦始建孔子庙春秋饬其牲器以与邑人行事民𥘉识学校之礼当时名臣若今枢宻副使杜公多荐其材以兄嫌避不升用奉使走马承受沧州路公事数对便殿言利害皆可施行历监通利军陕蜀二州兵康定二年六月十五日壬辰以疾卒于蜀州之廨其长子曰大理寺丞通判陵州仲孺扶其柩归于绛州道出河池河池之民泣遮于路曰此吾民之所思也公卒之六日夫人吴氏卒于代州其次子曰大理寺丞通判代州宗孺以其丧归遂合葬于正平县清源郷周村原用庆历元年十二月二十一日丙申之吉二子皆以材贤克承其家女一人适将作监主簿郑宗贤铭曰薛绛大族兴自简肃简肃之哲其刚烈烈公躬直清官以材称惟贤是似不愧其兄薛有世次简肃之碑公墓南原铭以识之长安县太君卢氏墓志铭夫人卢氏其父讳之翰单父人好学通五行律历善筹䇿中进士第至道中用兵河西以爲陜西转运使屡爲太宗言灵武事不合意輙贬旣而事验思之輙复召用由是卒爲名臣官至太常少卿知广州夫人归杨公时年始十七公前夫人张氏生三男文友文举文本皆尚㓜夫人亦生三男一早卒次文敏文通四女长适大理寺丞王中孚次适崑山县尉刀绶次将作监主簿朱铣次早卒杨公以文行着名当时治身㢘清好施宗族大中祥符四年以右谏议大夫薨广州家无赀夫人居䘮于淮上诸子怡怡知其母之慈抚其已不知家之有无也后二十有五年文友爲虞部员外郎知建昌军文举国子博士通判蔡州文本文通早卒文敏由大理寺丞应进士中第爲太子中允知苏州常熟县夫人在建昌感疾卒官舍享年五十七将卒戒其子曰吾幸见汝辈立而死吾无以教爲人能如汝父足矣遂归葬寿州之西原祔旧茔礼也夫人𥘉用公封范阳县君后用其子封仁寿县太君又进封长安县太君及卒也张夫人二子居丧哀如所生呜唿贤母也哉是宜铭粤景祐三年二月庚戌葬之铭曰从者其姑祔者其夫安此室乎外集卷第十一祁公神道碑景祐谏议杨公墓铭録学乎圣人其妇王公墓志水丘氏薛君墓铭又监卢氏墓铭将作欧阳文忠公文集奏议卷第十一奏议卷第十一荐刘羲叟札子进刘羲叟春秋灾异状论契丹侵地界状右三篇此卷更不重出存其目以告来者论台官上言按察使状𬒳选之者皆亦常能论杜衍等罢政事状尤彰着之得专好权恳让之者见其皆未行事条事然不敢惜之也欧阳文忠公文集居士集卷第十一居士集卷第十一欧阳文忠公集十一律诗五十七首𥘉至夷陵答苏子美见寄三崃倚岧嶤同迁地最遥物华虽可爱郷思独无聊江水流青嶂猿声在碧霄野篁抽夏笋丛橘长春条未腊梅先发经霜叶不凋江云愁蔽日山雾晦连朝斫谷争收漆梯林鬪摘椒巴賨船贾集蛮市酒旗招时节同荆俗民风载楚謡俚歌成调笑摖鬼聚喧嚣得罪冝投裔包羞分折腰光隂催晏歳牢落惨惊飊白髪新年出朱颜异域销县楼朝见虎官舍夜闻鸮寄信无秋鴈思归望斗杓须知千里梦长绕洛川桥冬后三日陪丁元珍游东山寺幕府文书日已稀清罇歳晏喜相携寒山带郭穿松路瘦马寻春踏雪泥翠藓苍崖森古木緑萝盘石暗深溪爲贪赏物来犹早迎腊梅花吐未齐送前巫山宰呉殿丞俊域当年仰下风天涯今日一罇同髙文落笔妙天下清论挥犀服坐中江上挂帆明月崃云闲谒帝紫微宫山城寂寞少嘉客喜见琼枝慰病翁龙兴寺小饮呈表臣元珍乎日相从乐㑹文博枭壷马占朋分罚筹多似昆阳矢酒令严于细柳军蔽日雪云犹叆叇欲晴花气渐氛氲一罇万事皆毫末蜾臝螟蛉岂足云县舍不种花惟栽楠木冬青茶竹之类因戏书七言四韵结绶当年仕两京自怜年少体犹轻伊川洛浦寻芳徧魏紫姚黄照眼明客思病来生白髪山城春至少红英芳丛密叶聊须种犹得萧萧听雨声至喜堂新开北轩手植楠木两株走笔呈元珍表臣爲怜碧砌冝佳树自斸苍苔选緑丛不向芳菲趂开落直须霜雪见青葱披条泫转清晨露响叶萧骚半夜风时扫浓隂北䆫下一枰闲且伴衰翁戏答元珍春风疑不到天涯二月山城未见花残雪压枝犹有橘冻雷惊笋欲抽芽夜闻归鴈生郷思病入新年感物华曽是洛阳花下客野芳虽晚不须嗟𥘉晴独游东山寺五言六韵日暖东山去松门数里斜山林隐者趣钟鼓梵王家地僻迟春节风晴变物华云光渐容与鸟咔巳交加冰下泉𥘉动烟中茗未芽自怜多病客来探欲开花夷陵歳暮书事呈元珍表臣萧条鸡犬乱山中时节峥嵘忽巳穷游女髻鬟风俗古野巫歌舞歳年丰平时都邑今爲陋敌国江山昔最雄荆楚先贤多胜迹不辞携酒问邻翁夷陵书事寄谢三舍人春秋楚国西偏境陆羽茶经第一州紫箨青林长蔽日緑丛红橘最冝秋道涂处险人多负邑屋临江俗善泅腊市渔盐朝暂合淫祠箫鼓歳无休风鸣烧入空城响雨恶江崩断岸流月出行歌闻调笑花开啼鸟乱钩辀黄牛峡口经新歳白玉京中梦旧游曽是洛阳花下客欲夸风物向君羞戏赠丁判官西陵江口折寒梅争劝行人把一盃须信春风无逺近维舟处处有花开寄梅圣俞青山四顾乱无涯鸡犬萧条数百家楚俗歳时多杂鬼蛮郷言语不通华绕城江急舟难泊当县山髙日易斜击鼓踏歌成夜市邀龟卜雨趂烧畬丛林白昼飞妖鸟庭砌非时见异花惟有山川爲胜絶寄人堪作画图夸离崃州后回寄元珍表臣经年迁谪猒荆蛮惟有江山兴未䦨醉里人归青草渡梦中船下武牙滩野花零落风前乱飞雨萧条江上寒荻笋时鱼方有味恨无佳客共盃盘再至西都伊川不到十年间鱼鸟今应恠我还浪得浮名销壮节羞将白髪见青山野花向客开如笑芳草留人意自闲却到谢公题壁处向风清泪独潺潺过钱文僖公白莲庄城南车马地行客过徘徊野水寒犹入余花晚自开命賔曾授简开府最多才今日西州路何人更独来谢公挽词三首始见行春斾俄闻引葬箫笑言犹在耳䰟魄遂难招天象奎星暗辞林玉树凋朔风吹霰雪铭旐共飘飘前日賔斋宴今晨奠柩觞死生公自逹存没世徒伤旧国难归葬余赀不给䘮平生公辅志所得在文章乐事与良辰平生爱洛濵泉台一闭夜蒿里不知春翰墨犹新泽图书巳素尘堪怜寝门哭犹有旧时賔愁牛岭邦人尽说畏愁牛不独牛愁我亦愁终日下山行百转却从山脚望山头寄子山待制二絶留滞西山独可嗟残春过尽始还家落花纵有那堪醉何况归时无落花闻君屡醉赏红英落尽残花酒未醒嗟我落花无分看莫嫌狼借扫中庭寄秦州田元均由来边将用儒臣坐以威名抚汉军万马不嘶听号令诸蕃无事着耕耘梦回夜帐闻羌笛诗就髙楼对陇云莫忘镇阳遗爱在北潭桃李正氛氲送沈待制陜西都运㡬歳疮痍近息兵经营方喜得时英从来汉粟劳飞輓当使秦人自战耕道左旌旗诸将列马前弓劒六蕃迎知君材力多闲暇剩听阳关醉后声栾城遇风効韩孟聮句体歳暮氛霾恶冬余气候争吹嘘回暖律号令发新正逺响来犹渐狂奔势益横頽城鏖战鼓掠野过隂兵扫荡无余霭顚摧鲜立茎五山揺岌嶪九鼎沸煎烹玉石焚冈裂波涛卷海倾遥听午合市争唿夜惊营惨极云无色隂穷火自生电鞭时砉划雷轴助喧轰孔窍千声出隂幽百恠呈狐妖凭莽苍鬼熖走青荧奋怒神増悚中休耳暂清胡兵占月晕江客候鼍鸣飘叶千艘失飞空万瓦轻猎豪添马健舶穏想帆征畏压频移席隂祈屡整缨冻消𥘉醒蛰枯活欲抽萌病体愁山馆春寒頼酒铛鸡号天地白登壠看晴明过中渡二首中渡桥边十里堤寒蝉落尽柳条衰年年塞下春风晚谁见轻黄弄色时得归还自叹淹留中渡桥边柳拂头记得来时桥上过断冰残雪满河流自河北贬滁州𥘉入汴河闻鴈阳城淀里新来鴈趂伴南飞逐越船野岸柳黄霜正白五更惊破客愁眠自勉引水浇花不厌勤便须巳有镇阳春官居处处如邮传谁得三年作主人席上送刘都官都城车马日喧喧虽有离歌不惨颜岂似客亭临野岸暂留罇酒对青山天街树緑腾归骑玉殿霜清缀晓班莫忘西亭曽醉处月明风熘响潺潺寄刘都官别后山光寒更緑秋深酒美色仍清绕亭黄菊同君种独对残芳醉不成书王元之画像侧偶然来继前贤迹信矣皆如昔日言诸县丰登少公事一家饱暖荷君恩想公风采常如在顾我文章不足论名姓已光青史上壁间容貌任尘昬送京西提刑赵学士题舆甞屈佐留京揽辔今行按属城楚馆尚看淮月色嵩云应过虎关迎春寒酒力风中醒日暖梅香雪后清野俗经年留惠爱莫辞临别醉冠倾寄题冝城县射亭作邑三年事事勤冝城风物自君新已能爲政留遗爱何必栽花遗后人蔼若芝兰芳可袭温如金玉粹而纯友朋欣慕自如此何况斯民父母亲丰乐亭游春三首緑树交加山鸟啼晴风荡漾落花飞鸟歌花舞太守醉明日酒醒春巳归春云淡淡日辉辉草惹行襟絮拂衣行到亭西逢太守篮舆酩酊揷花归红树青山日欲斜长郊草色緑无涯游人不管春将老来徃亭前踏落花谢判官幽谷种花浅深红白冝相间先后仍须次第栽我欲四时携酒去莫教一日不花开画眉鸟百啭千声随意移山花红紫树髙低始知鎻向金笼听不及林间自在啼怀嵩楼新开南轩与郡僚小饮绕郭云烟匝㡬重昔人曾此感怀嵩霜林落后山争出野菊开时酒正浓解带西风飘画角倚栏斜日照青松㑹须乘醉携嘉客踏雪来看羣玉峯送张生一别相逢十七春頽颜衰髪互相询江湖我再爲迁客道路君犹困旅人老骥骨竒心尚壮青松歳乆色逾新山城寂寞难爲礼浊酒无辞举爵频田家緑桑髙下映平川赛罢田神笑语喧林外鸣鸠春雨歇屋头𥘉日杏花繁别滁花光浓烂柳轻明酌酒花前送我行我亦且如常日醉莫教絃管作离声答谢判官独游幽谷见寄闻道西亭偶独登怅然怀我未忘情新花自向游人笑啼鸟犹爲旧日声因拂醉题诗句在应怜手种树隂成须知别后无由到莫厌频携野客行招许主客欲将何物招嘉客惟有新秋一味凉更扫广庭寛百畒少容明月放清光楼头破鑑看将满瓮面浮蛆拨巳香仍约多爲诗准备共防梅老敌难当金鳯花忆绕朱栏手自栽緑丛髙下㡬畨开中庭雨过无人迹狼籍深红点緑苔鹭鸶风格孤髙尘外物性情闲暇水边身尽日独行溪浅处青苔白石见纎鳞野鹊鲜鲜毛羽耀朝辉红粉墻头緑树枝日暖风轻言语软应将喜报主人知木芙蓉种处雪消春始动开时霜落鴈初过谁栽金菊丛相近织出新畨蜀锦窠樵者云际依依认旧林断崖荒磴路难寻西山望见朝来雨南涧归时渡处深咏雪至日阳初复丰年瑞遽臻飘飖初未积散漫忽无垠万木青烟灭千门白昼新徃来冲更合髙下着何匀望好登长榭平堪走画轮马寒毛缩猬弓劲力添钧客醉看成眩儿娇咀且颦虚堂明永夜髙阁照清晨树石诗翁对川原猎骑陈冻狐迷旧穴饥雀噪空囷此土偏冝稼而予滥长人应须待和暖载酒共行春送杨先軰登第还家解榻方欣待儁英挂帆千里忽南征锦衣白日还家乐鹤髪髙堂献寿荣残雪楚天寒料峭春风淮水浪峥嵘知君归意先飞鸟莫惜停舟酒屡倾𥘉至颍州西湖种瑞莲黄杨寄淮南转运吕度支发运许主客平湖十顷碧琉璃四面清隂乍合时柳絮已将春去逺海棠应恨我来迟啼禽似与游人语明月闲撑野艇随毎到最佳堪乐处却思君共把芳巵三桥诗朱栏明緑水古柳照斜阳何处偏冝望清涟对女郎右冝逺鸣驺入逺树飞盖渡长桥水阔鹭双起波明鱼自跳右飞盖轻舟转孤屿幽浦漾平波回看望佳处归路逐渔歌右望佳答通判吕太博千顷芙蕖盖水平扬州太守旧多情画盆围处花光合红袖传来酒令行舞踏落晖留醉客歌迟檀板换新声如今寂寞西湖上雨后无人看落英祈雨晓过湖上清晨驱马思悠然渺渺平湖碧玉田晓日未昇先起雾緑隂𥘉合自生烟身闲始觉时光好春去犹余物色妍更待四郊甘雨足相随箫鼓乐丰年居士集卷第十一熈宁五年秋七月男发等编定绍熈二年三月郡人孙谦益校正此卷答苏子美见寄云祭鬼聚喧嚣本注夷陵俗好祠祭毎遇祠时里民数百共馂其余里俗谓之祭鬼诸本皆同惟蜀本以祭爲摖朝佐按类篇摖初葛切挑取也推也有推食之义蜀去峡近故能知其方言又吉州罗寺丞家京师旧本亦作攃按集韵攃桑葛切散之也有散福之义二义皆通今改作摖一作攃若作祭字别无意义本注岂应复言里俗谓之祭鬼也答苏子美俚歌攃鬼游东山寺冬后幕府龙兴寺小饮氛氲手植楠木泫转独游东山寺交加夷陵书事向君羞寄子山待制送沈待制方喜入汴河闻鴈新来送刘都官都城幽谷种花浅深红白送杨先軰髙堂答吕太博诗注揷以欧阳文忠公集欧阳文忠公文集外集卷第十二外集卷第十二欧阳文忠公集六十二碑铭漳南县君张氏墓志铭右谏议大夫集贤院学士杨公讳大雅之夫人曰漳南县君张氏父讳保衡官至太仆寺丞其先荆门大族刘守光乱幽州曽祖敏徙其家济南之历城而益盛夫人生二十有二岁归杨氏十有五年生二男三女景徳三年十月十四日终于袁州之廨其子洎濬尚㓜能记其母及长闻其家与其外内宗姻之称夫人者曰夫人生于冨族而柔明孝谨杨氏尝世家公少孤贫始爲开封县尉夫人入其门若素小家子事其姑视日时早暮气节之寒暑饮食起居之当进与否者不少懈如此十五年如始归凡杨氏之内宗与其外姻賔客之至者如丰家退视其禇空如惟恐人之知也教其子不略弛其色有问之则曰慈或失之教不严不足以训虽家人亦未尝见其跋坠自开封及其爲祕书丞而得封又见其夫爲太常博士知袁州乃卒其后杨公登朝廷掌书命爲谏议大夫居荣显皆莫见也呜唿可哀也巳天圣某年杨公薨景祐二年某月日子洎举而合葬之扵其葬也洎爲某官濬爲某官女三人皆适人其㓜早亡二女皆有子娶矣铭曰呜唿生而淑没也何思夫安于此其从斯太子賔客分司西京谢公墓志铭惟景祐元年十月之晦太子賔客分司西京谢公薨明年三月嗣子绛自京师举其柩南归用八月某吉葬杭州冨阳县某郷某原合以夫人晋陵郡君许氏而从王父户部侍郎府君之墓次公世居冨春生十一岁时已如成人尝与客谈论侍郎窃从听之往往能夺其客议十四岁诣州学学左氏春秋略授其说即爲诸生委曲讲论如其师稍长居苏州时天子平刘继元露布至守臣当上贺命吴中文士作表章更数人皆不可意公私作于家客有持去者吴士见之大惊遂有名于南方淳化三年以进士及第爲梓州榷盐院判官㑹两川盗起攻劫州县公乗贼未至尽伐近郊林木内城中且曰除贼隐蔽以修闭守之具有余可给薪蒸爲乆围之僃身与士卒守壍壁凡围百日不能破贼平知州事尚书左丞张雍转运使马㐮状言其能就除观察判官赐以器币明年知益州华阳县县人苦兵劫皆逃失业朝廷下令许民能倍租入官者皆得占其田旣而良田尽爲大豪所夺而逃人归者不复得公至则手判讼牒以谓恤乱抚人不冝利倍租而使贫人失业尽夺之格其诏书不用由华阳召改着作佐郎通判寿州筠州知兴国军三迁至太常博士真宗方考责能吏一日自内出中外贤吏有治状者二十四人付中书以名召公由兴国召见于长春殿赐绯鱼袋即日试于学士院明日边臣有急奏天子诏且亲征是时大贼王长寿又劫曹濮真宗面语宰相委公曹州遂改屯田员外郎以徃至则缚凶人赵谏赵谔斩于京师曹人以宁自曹归朝是岁大星见西南方占曰在蜀奉使廵检益利两路蜀卒无事又议大铁钱平其法至今行之使还举州县吏三十余人宰相疑其多公愿署连坐以取信朝延从之所举后皆爲能吏奉使举人连坐自公始旣而爲三司度支判官知泰州歙州再迁司封员外郎坐三司举吏夺官复爲度支通判河南府侍中始平公自洛来朝荐之召试授兵部员外郎直史馆判三司理欠慿由司出爲两浙转运使赐金紫迁礼部郎中判司农寺朝廷方议以知制诰将试忽得疾踰旬不能兴遂寝天禧五年以户部郎中兼侍御史知杂事同判吏部流内铨真宗葬永定陵诏山陵使道路所经拆民庐舍及城门以过车舆象物公上言先帝封祀行幸仪物全盛不闻所过坏民居今少府治涂车明器侈大非礼且违遗诏务俭薄之意请裁损之书奏不聴以疾求去职迁吏部郎中直昭文馆知越州还迁太常少卿判太府寺登闻检院复以疾求西京留司御史台踰年就台拜祕书监遂求分司明道元年转太子賔客公少以文行有名于时自言吾于天下无一嫌怨待士君子必尽其心虽人出其下亦未尝敢懈怠家居有法度抚养孤㓜极恩爱常时温和谦厚真长者及在官临事见义喜爲过于勇夫故所至必有能称不幸中废以疾不得尽其所爲及居西京不关人事惟理医药与方术士语终日不休岁时河南官属诣门请见惨然肃㓗有威仪不若老且病者享年七十有四以寿终呜唿可谓君子者巳公讳涛字济之髙祖希图仕至卫州刺史曽祖延徽处州丽水县主簿祖懿文杬州塩官令父崇礼泰宁军节度掌书记以公赠户部侍郎母崔氏博陵郡太君弟四人炎最有文行知名于时见国史子三人长曰绛次将作监主簿约次太庙斋郎绮亦有文皆早亡谢氏自曽髙不显由公始昌其家而子绛又以文行继之𥘉公之葬其先君也爲兵部员外郎今公之葬绛亦世其官度支判官河南府通判并践世职判太府寺实父子相代书府之任昭文史馆集贤院祕阁父子同时爲之见于衣冠盛事録谢氏其不衰又将大也欤铭曰谢之逺世河南缑氏四代之祖因仕过江卒葬嘉兴始留南方曽祖在南佐丽水县卒又葬焉世亦未显祖令盐官始葬冨阳凡三徙迁遂家于杭世乆当隆其昌自公冨阳之原三世有墓父大于祖子大扵父后有贤嗣又有令孙公其安居有祀有承检校司农少卿致仕张公墓志铭君讳九思郓州阳谷县人张氏世以明经仕宦君少习春秋三传太平兴国五年以举中髙第凡仕若干年而致之又若干年而考终命𥘉任雅州军事推官转大理评事光禄大理二寺丞太子中舍殿中丞国子博士尚书虞部比部驾部三员外郎中凡居官一十有三历知黄蕲道三州旣老又加检校司农少卿扵其家年八十有五其终也实天圣某年某月某日其葬也以明道二年某月某日其葬之地汝州㐮城县某村某山之下父讳清累赠某官母崔氏追封某县太君𥘉娶朱氏某县君生子龟正龟文龟文先亡女二人后娶王氏某县君生子龟诚扵其葬也龟正爲郓州支使知鄂州崇阳县龟诚襄城县尉君爲人沉朴谨俭官能其职爲政以慈仁厚下爲先人有鬪讼常两谕之𥘉强不屈化必以礼义柔之卒相服从愿改自爲善故所至人爱思之其爲黄州也飞蝗越州不下州人歌之以爲异凡居官所得俸廪计身衣食足而巳秩满还家辄以所余分亲族噫其贤厚而敏亦经之効欤铭曰张世郓居举明经朴俭勤孝家所承公壮而仕老康宁八十其寿位则卿始终以全爲家荣去郓而汝从新茔后之世者考此铭河南府司録张君墓志铭山东道节度掌书记知伊阳县事天水尹洙撰吾友张尧夫以今年七月癸酉葬其先君扵北邙山旣葬二十有九日壬寅晨起感疾复就寝弗寤若醉状医视其脉曰疾势风甚盛脉冝洪今细蹷殆不可爲昼未尽数刻启手足扵官署翌日殓于正寝戊申葬先君墓次实明道二年八月也尧夫内淳固外旷简不妄与人交𥘉爲河南府推官后爲司録予与之游几五年出处多共之其饬身临事予尝愧尧夫尧夫不予愧也呜唿安能尽识吾友之善哉尧夫名汝士年三十七历官至大理寺丞先君讳某终虞部员外郎母李氏陇西县君娶崔氏生二男三女皆㓜渤海欧阳脩爲之铭曰噫嘻哉上者苍苍也冝夀而夭冝福而祸有尸者邪其无也丰其躬者鲜其仁予之贤者啬其位岂其不可兼邪斯可怪也其有莫施其爲不伐充而不光遂以昩灭后孰知也弔賔盈位哭皆有涕夫嗟于道妇咄于灶夫能使人之若此也噫嘻哉君子吾不得见而见善人善人今复不得而见也先君墓表脩不幸生四岁而孤太夫人守节自誓居贫自力于衣食以长以教俾至于成人而尝告之曰汝父爲吏㢘而好施以其俸禄事賔客常不使有余曰无以是爲我累故其亡也无一瓦之覆以庇其生然吾何恃而能自守以至此耶吾于汝父知其一二而巳也此吾之所恃也吾之始归也汝父免于母䘮方踰年岁时祭祀则必泣涕曰祭而丰不如养之薄也间居而御酒食盛馔则又涕泣曰昔不足而今有余其何及也吾始一二见之以爲新免于丧而适然耳既而其后常然至于终身未尝不然此吾知汝父之能养也汝父爲吏尝夜烛治官书屡废而叹吾问之则曰此死狱也我求其生不得也吾曰生可求乎曰求其生而不得则死者与我皆无恨矧求而有得耶以其尝有得知其不求而死者恨也夫常求其生犹失之死而况世常求其死也回顾乳者抱汝而立于旁指而叹曰岁行在戍我将死不及见儿之立也后当以我语吿之其平居教他子弟亦皆用此语吾耳熟焉故能详也其施于外事接于賔客或有矜饰吾不能知其居于家无所事而其爲如此是其发扵中者也其心诚厚扵仁者也此吾之知汝父之得疑有后也汝其勉之夫士有用舍志之得施与否不在已而爲仁与孝不取于人也脩泣而志之不敢忘先君少孤力学咸平三年进士及第爲通州判官泗绵二州推官又爲泰州判官正身懐道不及其施享年五十有九𥘉赠太子中允今赠某官太夫人姓郑氏世爲江南名族太夫人恭俭仁爱而有礼𥘉封县太君累封乐安安康彭城三郡太君自其子少贱时治其家以俭约其后常不使过之曰吾儿多不合于世俭薄所以安患难也脩𥘉贬夷陵太夫人言笑自若曰汝家故贫贱也脩察其志乆而安故其后立于朝得不苟容于时葢自先君之亡二十年脩始得禄而养又二十有三年脩爲龙圗阁直学士尚书吏部郎中留守南京太夫人以疾卒于官舍享年七十有二脩窃自念爲人子而不能识其父幸而得闻吾母之言其忍废爲乃泣血而记之欧阳氏自爲吉州吉水人至予脩十有五世矣沙溪吾世之家且葬也故又刻其所记者表于其阡以吿其宗族及郷之人曰而耕而田岁取百千而耘而学乆而不获田何取之囷仓峩峩学而取之簮笏盈家量功较收所得孰多先君之学获不及时匪于其躬而利其后疾迟几何善无不报先君之贻子脩不肖矧有才子于何不有矧我欧阳世家惟旧自始氏封乌程之亭在北有闻或冀或青中显弥长或吉或衡势大必分枝叶婆娑惟吉旧居子孙今多木乆而林有乔其秀矧我欧阳扶踈并茂先君之徳吾母知隆子脩不肖以俟其宗以勉同郷敢及他人母郑夫人石椁铭维皇祐五年癸巳六月庚午匠作石椁粤七月巳亥既成铭曰于乎有宋欧阳脩母郑夫人椁既宻既坚惟亿万年其固其安胥氏夫人墓志铭庐陵欧阳先生语其学者徐无党曰脩年二十余以其所爲文见胥公于汉阳公一见而竒之曰子当有名于世因留置门下与之偕至亰师爲之称誉于诸公之间明年当天圣八年脩以广文馆生举中甲科文明年胥公遂妻以女公讳偃世爲潭州人官至工部郎中翰林学士公以文章取髙第以清节爲时名臣爲人沈厚周宻其居家虽燕必严不少懈毎端坐堂上四顾终日如无人虽其婴儿女子无一敢妄举足发声其饮食衣服少长贵贱皆有常数胥氏女旣贤又习安其所见故去其父母而归其夫不知其家之贫去其姆傅而事其姑不知爲妇之劳后二年三月胥氏女生子未逾月以疾卒享年十有七后五年其所生子亦卒后二十年从其姑葬于吉州吉水县沙溪之山脩旣感胥公之知巳又哀其妻之不幸短命顾二十年间存亡忧患无不可悲者欲书其事以铭而哀不能文因命无党序其意又代爲哀辞一篇以弔胥氏因幷刻而藏于墓当胥氏之卒也先生时爲西京留守推官实明道二年也其哀辞曰清泠兮将絶之语言犹可记髣髴兮平生之音容不可求谓不见爲才㡬时兮忽二纪其行周岂无子兮乆先于下土昔事姑兮今从于此丘同时之人兮藐独予留顾生余几兮一身而百忧惟其不忘兮下志诸幽松风草露兮閟此千秋杨氏夫人墓志铭庐陵欧阳先生之继室曰杨氏者故右諌议大夫集贤院学士杨公之女也杨氏逺有世徳自汉至唐常出显人故其系谱所传次序自震至今不絶公讳大雅以文学笃行居清显号爲古君子先生尝谓其学者焦千之曰杨公已殁脩始娶其女虽不及识公然尝获铭公之徳究见其终始其行于巳立于朝廷发于文章者皆得考次及杨氏之归又得见公之退施于其家者皆可法也杨氏事其姑以孝而勤友其夫以义而顺接其内外宗族以礼而和方其归也脩爲镇南军掌书记馆阁校勘家至贫见其夫读书着文章则曰此吾先君之所以乐而终身也见其夫食粝而衣弊则曰此吾先君虽显而不过是也间因其夫之俸廪食其月而有余则必市酒具肴果于堂上曰吾姑老矣惟此不可不勉归之十月以疾卒享年十有八实景祐一年九月也后十有九年从其姑葬于吉州吉水县沙溪之山乃命千之序而铭其圹曰其居忽兮而逝也遽其殁乆矣而悲如新一言以志兮千万岁之存外集卷第十二张氏墓铭其先荆门其家益尝世家节之跋坠及其莫见谢賔客鱼袋张司録山东可兼先君墓表皆无恨通州判官岁取百千抱汝吉绵本误收天水尹府君及黄夫人墓志铭乃尹师鲁文在河南集第十五卷今删去欧阳文忠公文集奏议卷第十二奏议卷第十二欧阳文忠公集一百八铨部论权贵子弟冲移选人札子臣勘㑹铨司近年选人倍多员阙常少待阙者多是孤寒贫乏之人得替住京动经年歳遇有合入阙次多𬒳权贵之家将子弟亲戚陈乞便行冲改或已注授者且令待阙或才到任者即𬒳对移只就权贵勾当家私不问孤寒便与不便兼臣所见臣寮陈乞多非急切事故或云近便郷里或云看觑坟茔侥倖希求妄託名目孤寒阻滞徒益怨嗟臣欲乞今后臣寮湏有急切事故如委任边寄不许般家及致仕分司丁忧病患之类方许陈乞子弟差遣其虽无事故自将恩泽陈乞者许铨司勘㑹如巳注人者更不改注已到任者更不冲移并令别其陈乞仍不许连併陈乞两任如允臣所请乞下铨司遵守施行今取进止翰苑论臣寮奏带指使差遣札子臣等勘㑹本班见管使臣至八千余员其入仕之源旣巳冗滥及差遣之际又多有因縁附权贵者侥倖多门致孤寒者怨嗟不巳伏见近年文武臣寮出外任者多带指使随行不乆便奏乞监押廵检差遣仍多指定去处陈乞亦有元只是诸司职掌人奏带随行后来改转班行并不曽历短使监当差遣便入监押廵检亲民亦无合入逺近路分取便指射有职田处朝廷以重违臣寮奏请更不勘㑹差遣资序路分逺近合与不合入得便行差除相继成例近日渐多合行釐革臣今欲乞今后臣寮奏带随行指使之人及三年巳上并只与理爲一任候归班依例差遣外更不得陈乞差遣所贵止絶侥倖今取进止论史馆日暦状右臣伏以史者国家之典法也自君臣善恶功过与其百事之废置可以垂劝戒示后世者皆得直书而不隐故自前世有国者莫不以史职爲重伏见国朝之史以宰相监修学士修撰又以两府之臣撰时政记选三馆之士当升擢者乃命修起居注如此不爲不重矣然近年以来员具而职废其所撰述简略遗漏百不存一至于事关大体者皆没而不书此实史官之罪而臣之责也然其弊在于修撰之官惟据诸司供报而不敢书所见闻故也今时政记虽是两府臣寮修纂然圣君言动有所宣谕臣下奏议事关得失者皆不纪録惟书除目辞见之类至于起居注亦然与诸司供报公文无异修撰官只据此铨次系以月日谓之日暦而已是以朝廷之事史官虽欲书而不得书也自古人君皆不自阅史今撰𫐠旣成必録本进呈则事有讳避史官虽欲书而又不可得也加以日暦时政记起居注例皆承前积滞相因故纂録者常务追修累年前事而岁月旣逺遗失莫存至于事在目今可以详于见闻者又以追修积滞不暇及之若不革其弊则前后相因史官永无举职之时使圣朝典法遂成废坠矣臣窃闻赵元昊自初僣叛至复称臣始终一宗事节皆不曽书亦闻修撰官甚欲纪𫐠以修纂后时追求莫得故也其于他事又可知焉臣今欲乞特诏修时政记起居注之臣并以徳音宣谕臣下奏对之语书之其修撰官不得依前只据诸司供报编次除目辞见并须考验事实其除某官者以某功如狄青等破侬智髙文彦博等破王则之类其贬某职者坐某罪如昨来麟州守将及并州庞籍縁白草平事近日孙沔所坐之类事有文据及迹状明白者皆备书之所以使圣朝赏罚之典可以劝善惩恶昭示后世若大臣用情朝廷赏罚不当者亦得以书爲警戒此国家置史之本意也至于其他大事并许史院据所闻见书之如闻见未详者直牒诸处㑹问及臣寮公议异同朝廷裁置处分并书之已上事节并令修撰官逐时旋据所得録爲草卷标题月分于史院躬亲入柜封鎻候诸司供报齐足修爲日暦仍乞毎至岁终命监修宰相亲至史院点检修撰官纪録事迹内有不勤其事堕官失职者奏行责罚其时政记起居注日暦等除今日以前积滞者不住追修外截自今后并令次月供报如稍迟滞许修撰官自至中书枢宻院催请其诸司供报拖延及史院有所㑹问诸处不画时报应致妨修纂者其当行手分并许史院牒开封府勾追严㫁其日暦时政记起居注并乞更不进本所贵少修史职上存圣朝典法此乃臣之职事不敢不言谨具状奏闻伏候勑㫖请驾不幸温成庙札子臣伏见今月八日圣㫖踈决禁囚特行减降及军士各有特支陛下圣慈本以兴国寺奉安真宗皇帝御容有此恩㫖而中外之议纷然不一皆云正月八日是温成皇后周年故有此特支踈决又见圣驾朝谒万寿宫又云温成画像在彼所以圣驾亲临盖爲自去年追册温成皇后之后朝廷毎于典礼过极优崇遂致议者动皆疑惑今又闻来日圣驾幸奉先寺酌献宣祖皇帝外议喧然又云温成皇后祠庙在彼伏以陛下圣徳仁孝本爲祖宗神御以时酌献不可使中外议者言陛下意在追念后宫宠爱託名以谒祖宗亏损圣徳其事不细臣欲乞明日幸奉先寺酌献毕更不临幸温成祠庙以解中外之疑以止议者之说臣职忝侍从无所禆𥙷闻外人议论不敢不言不惟臣有爱君之心合具陈述陛下举动爲万世法亦不可不愼取进止论台谏官言事未蒙听允书月日具官臣欧阳某谨昧死再拜上书于体天法道钦文聦武圣神孝徳皇帝阙下臣闻自古有天下者莫不欲爲治君而常至于乱莫不欲爲明主而常至于昬者其故何㢤患于好疑而自用也夫疑心动于中则视听惑于外视听惑则忠邪不分而是非错乱是非错乱则举国之臣皆可疑尽疑其臣则必自用其所见夫以疑惑错乱之意而自用则多失失则其国之忠臣必以理而争之争之不切则人主之意难回争之切则激其君之怒心而坚其自用之意然后君臣争胜于是邪佞之臣得以因隙而入希㫖顺意以是爲非以非爲是惟人主之所欲者从而助之夫爲人主者方与其臣争胜而得顺意之人乐其助已而忘其邪佞也乃与之并力以拒忠臣夫爲人主者拒忠臣而信邪佞天下无不乱人主无不昬也自古人主之用心非恶忠臣而喜邪佞也非恶治而好乱也非恶明而欲昬也以其好疑自用而与下争胜也使爲人主者豁然去其疑心而回其自用之意则邪佞逺而忠言入忠言入则聦明不惑而万事得其冝使天下尊爲明主万世仰爲治君岂不臣主俱荣而乐㢤与其区区自执而与臣下争胜用心益劳而事益惑者相去逺矣臣闻书载仲虺称汤之徳曰改过不恡又戒汤曰自用则小成汤古之圣人也不能无过而能改过此其所以爲圣也以汤之聦明其所爲不至于缪戾矣然仲虺犹戒其自用则自古人主惟能改过而不敢自用然后得爲治君明主也臣伏见宰臣陈执中自执政以来不叶人望累有过恶招致人言而执中迁延尚玷宰府陛下忧勤恭俭仁爱寛慈尧舜之用心也推陛下之用心天下冝至于治者乆矣而纪纲日坏政令日乖国日益贫民日益困流民满野滥官满朝其亦何爲而致此由陛下用相不得其人也近年宰相多以过失因言者罢去陛下不悟宰相非其人反疑言事者好逐宰相疑心一生视听旣惑遂成自用之意以谓宰相当由人主自去不可因言者而罢之故宰相虽有大恶显过而屈意以容之彼虽惶恐自欲求去而屈意以留之虽天灾水旱饥民流离死亡道路皆不暇顾而屈意以用之其故非他直欲沮言事者尔言事者何负于陛下哉使陛下上不顾天灾下不恤人言以天下之事委一不学无识謟邪狠愎之执中而甘心焉言事有本欲益于陛下而反损圣徳者多矣然而言事者之用心本不图至于此也由陛下好疑自用而自损也今陛下用执中之意益坚言事者攻之愈切陛下方思有以取胜于言事者而邪佞之臣得以因隙而入必有希合陛下之意者将曰执中宰相不可以小事逐不可使小臣动揺甚者则诬言事者欲逐执中而引用他人陛下方患言事者上忤圣聦乐闻斯言之顺意不复察其邪佞而信之所以拒言事者益峻用执中益坚夫以万乗之尊与三数言事小臣角必胜之力万一圣意必不可回则言事者亦当知难而止矣然天下之人与后世之议者谓陛下拒忠言庇愚相以陛下爲何如主也前日御史论梁适罪恶陛下赫怒空台而逐之而今日御史又复敢论宰相不避雷霆之威不畏权臣之祸此乃至忠之臣也能忘其身而爱陛下者也陛下嫉之恶之拒之絶之执中爲相使天下水旱流亡公私困竭而又不学无识憎爱挟情除改差缪取笑中外家私秽恶流闻道路阿意顺㫖专事逢君此乃謟上傲下愎戾之臣也陛下爱之重之不忍去之陛下睿智聦明羣臣善恶无不照见不应倒置如此直由言事者太切而激成陛下之疑惑尔执中不知廉耻复出视事此不足论陛下岂忍因执中上累圣徳而使忠臣直士卷舌于明时也臣愿陛下廓然回心释去疑虑察言事者之忠知执中之过恶悟用人之非法成汤改过之圣遵仲虺自用之戒尽以御史前后章䟽出付外廷议正执中之过恶罢其政事别用贤材以康时务以拯斯民以全圣徳则天下幸甚臣以身叨恩遇职在论思意切言狂罪当万死臣昧死再拜论修河第一状右臣窃见朝廷近因臣寮建议欲塞商胡开横壠回大河于故道已下三司候今秋兴役见令京东计度物料次臣伏以国家兴大役动大衆必先顺天时量人力谋于其始而审然后必行计其所利者多乃能无悔伏见比年以来兴役勤衆劳民费财不精谋虑于厥𥘉轻信利害之偏说举事之始旣已苍惶羣议一揺寻复悔罢臣不敢逺引他事上烦圣聦只如徃年河决商胡是时执政之臣不愼计虑遽谋修塞科配一千八百万梢芟搔动六路一百有余州官吏催驱急若星火民庻愁苦盈于道涂或物己输官或人方在路未及兴役遽已罢修虚费民财爲国歛怨举事轻脱爲害若斯虽旣徃之失难追而可鉴之踪未逺今者又闻复有修河之役聚三十万人之衆开一千余里之长河计其所用物力数倍徃年当此天灾歳旱之时民困国贫之际不量人力不顺天时臣知其有大不可者五盖自去秋以及今春半天下苦旱而京东尤甚河北次之国家常务安静振䘏之犹恐饥民起而爲盗何况于此两路聚大衆兴大役此其必不可者一也河北自恩州用兵之后继以㐫年人户流亡十失八九数年以来人稍归复然死亡之余所存无㡬疮痍未歛物力未完今又遭此旱歳京东自去冬无雨雪麦不生苗巳及莫春粟未布种不惟目下乏食兼亦向去无望而欲于此两路兴三十万人之役若别路差夫则逺处难爲赴役就河便近则此两路力所不任此其必不可者二也臣伏见徃年河决滑州曽议修塞当时公私事力未如今日贫虚然犹收聚物料诱率民财数年之间方能兴役况今国用方乏民力方疲且合商胡塞大决之洪流此自是一大役也凿横壠开乆废之故道此又一大役也自横壠至海一千余里埽岸乆巳废坏顿湏修缉此又一大役也徃年公私有力之时兴一大役尚湏数年今併三大役仓卒兴爲于灾旱贫虚之际此其必不可者三也就令商胡可塞故道可回犹冝重察天时人力之难爲何况商胡未必可塞故道未必可回者㢤臣闻鲧障洪水九年无功禹得洪范五行之书知水趋下之性乃因水之流䟽决就下而水患乃息然则以大禹之神功不能障塞其流但能因而䟽决尔今欲逆水之性障而塞之夺洪河之正流斡以人力而回注此大禹之所不能此其必不可者四也横陇湮塞巳二十年啇胡决流又亦数岁故道已塞而难凿安流巳乆而难回昨闻朝廷曽遣故枢宻直学士张奎计度功料极大近者再行检计减得功料全少功料少则所开浅狭浅狭则水势难回此其必不可者五也臣伏见国家累歳灾谴甚多其于京东变异尢大地贵安静动而有声巨嵎山摧海水揺荡如此不止仅乎十年天地警戒必不虚发臣谓变异所起之方尤宜加意防惧今乃欲于㐫旱之年聚三十万之大衆于变异最大之方臣恐地动山揺灾祸自此而始方今京东赤地千里饥馑之民正苦天灾又闻河役将动往往伐桑拆屋无复生计流亡盗贼之患不可不虞欲望圣慈特降徳音速罢其事当此㐫歳务安人心徐诏有司审详利害縦令河道可复乞候丰年余力渐次兴爲臣实庸愚本无逺见得于外论不敢不言谨具状奏闻论雕印文字札子臣伏见朝廷累有指挥禁止雕印文字非不严切而道日雕板尤多盖爲不曽条约书铺贩卖之人臣窃见京城近有雕印文集二十卷名爲宋文者多是当今论议时政之言其首篇是冨弼往年譲官表其间陈北虏事冝甚多详其语言不可流布而雕印之人不知事体窃恐流布渐广传入虏中大于朝廷不便及更有其余文字非后学所湏或不足爲人师法者并在编集有误学徒臣今欲乞明降指挥下开封府访求板本焚毁及止絶书铺今后如有不经官司详定妄行雕印文集并不得货卖许书铺及诸色人陈告支与赏钱贰伯贯文以犯事人家财充其雕板及货卖之人并行严断所贵可以止絶者今取进止奏议卷第十二论台諌官言事书是非错乱则举国之臣皆可疑尽疑与下争胜沮言事者论修河第一状乃能巳及逺处就河便近収聚因而䟽决论史馆日暦状亦得以书欧阳文忠公文集居士集卷第十二居士集卷第十二欧阳文忠公集十律诗五十六首送谢中舍二首滁南幽谷抱山斜我凿清泉子种花故事巳传遗老说世人今作画图夸金闺引籍子方壮白髪盈簪我可嗟试问弦歌爲县政何如罇爼乐无涯喜闻嘉誉蔼淮壖又看呉帆解画船陇畒遗民谈旧政江山余思入新篇人生白首吾今尔仕路青云子勉旃举棹南风吹酒醒离觞莫惜少留连酬张器判官泛溪园林𥘉夏有清香人意乗闲味愈长日暖鱼跳波面静风轻鸟语树隂凉野亭飞盖临芳草曲渚廻舟带夕阳所得平时爲郡乐况多嘉客共衘觞西园石榴盛开荒台野径共跻攀正见榴花出短垣緑叶晚鸎啼处密红房𥘉日照时繁最怜夏景铺珍簟尤爱晴香入睡轩乗兴便当携酒去不须旌骑拥车辕西湖戏作示同游者菡萏香清画舸浮使君宁复忆扬州都将二十四桥月换得西湖十顷秋梦中作夜凉吹笛千山月路暗迷人百种花棊罢不知人换世酒䦨无奈客思家秀才欧世英惠然见访于其还也聊以赠之相逢十年旧暂喜一罇同昔日青衫令今爲白髪翁俟时君子守求士有司公况子之才羙焉能乆困穷送杨君之任永康劒峯云栈未尝行图画曽看巳可惊险若登天悬鸟道下临无地㵼江声折腰莫以微官耻爲政须通异俗情况子多才兼美行荐章期即逹承明纪德陈情上致政太傅杜相公二首俭节清名世絶伦坐令风俗可还淳貌先年老因忧国事与心违始乞身四海仪刑瞻旧德一罇谈笑作闲人铃斋幸得亲师席东向时容问治民事国一心勤以瘁还家五福寿而康风波已出凭忠信松栢难凋耐雪霜昔日青衫遇知己今来白首再升堂里门毎入从千骑賔主俱荣道路光太傅杜相公索聚星堂诗谨成楚肆固知难衒玉丘门安敢輙论诗藏之十袭眞无用报以双金岂所冝已恨语言多猥冗况因盃杓正淋漓愿投几格资咍噱欲展须于欲睡时和太傅杜相公宠示之作平生孤拙荷公知敢向公前自衒诗忧患飘流诚已甚文辞衰落固其冝非髙仅比巴音下少味还同鲁酒漓两辱嘉篇永爲寳岂惟荣耀诧当时太傅杜相公有答兖州待制之句其卒章云独无风雅可流传因輙成南都已见成新集东鲁休嗟未作诗霖雨曽爲天下福甘棠何止郡人思元刘事业时无取姚宋篇章世不知二美惟公所兼有后生何者欲攀追依韵答杜相公宠示之作醉翁丰乐一闲身憔悴今来汴水濵毎听鸟声知改节因吹柳絮惜残春平生未省降诗敌到处何尝诉酒廵壮志销磨都已尽看花飜作饮茶人依韵和杜相公喜雨之什歳时丰俭若循环天幸非由拙政然一雨虽知爲美泽三登犹未𥙷凶年桑隂蔽日交垂路麦穗含风秀满田千里郊原想如画正冝携酒望晴川谢太傅杜相公宠示嘉篇凛凛节竒霜涧栢昭昭心莹玉壷冰正身尚可清风俗当暑何须厌郁蒸麈柄屡挥容请益龙门虽峻忝先登立朝行已师资乆宁止篇章此服膺答杜相公宠示去思堂诗当年丞相倦洪钧弭节𥘉来颍水濆惟以琴罇乐嘉客能将冨贵比浮云西溪水色春长緑北渚花光暖自薫得载公诗播人口去思从此四夷闻答太傅相公见赠长韵踪迹本羁单登门二十年平生任愚拙自进耻因縁忧患经多矣疲驽尚勉旃凋零鸎谷友憔悴鴈池边忽忽良时失区区俗虑阗公斋毎偷暇师席屡攻坚善诲常无倦余谈亦可编仰髙虽莫及希骥岂非贤报国如乖愿归耕宁买田期无辱知已肯逐利名迁借观五老诗次韵爲谢脱遗轩冕就安闲笑傲丘园纵倒冠白髪忧民虽种种丹心许国尚桓桓鸿㝠得路髙难慕松老无风韵自寒闻说优游多唱和新篇何惜尽传看答杜相公惠诗药苗本是山家味茶具偏于野客冝敢以微诚将薄物少资清兴入新诗言无俗韵精而劲笔有神锋老更竒二寳收藏传百世岂惟荣耀诧当时去思堂手植双柳今巳成隂因而有感曲栏髙柳拂层却忆𥘉栽映碧潭人昔共游今孰在树犹如此我何堪壮心无复身从老世事都销酒半酣后日更来知有㡬攀条莫惜驻征骖和陆子履再游城西李园京师花木类多竒常恨春归人不归车马喧喧走尘土园林处处鎻芳菲残红巳落香犹在羇客多伤涕自挥我亦悠然无事者约君聮骑访郊圻内直对月寄子华舍人持国廷评禁署沉沉玉漏传月华云表溢金盘纎埃不隔光𥘉满万物无声夜向䦨莲烛烧残愁梦断蕙炉薫歇觉衣单水精宫鎻黄金阙故比人间分外寒答子华舍人退朝小饮官舍玉阶朝罢卷晨班官舍相留一笑间与世渐踈嗟巳老得朋爲乐偶偷闲红牋搦管吟红药緑酒盈罇舞緑鬟自是风情年少事多慙白髪与苍颜内直晨出便赴奉慈斋宫马上口占凌晨更直九门开驱马悠悠望禁街霜后楼台明晓日天寒烟雾着宫櫰山林未去犹贪宠罇酒何时共放怀巳觉萧条悲晚歳更怜衰病怯清斋景灵朝谒从驾还宫琳馆清晨蔼瑞氛玉旒朝罢奏韶钧緑槐夹路飞黄盖翠辇鸣鞘向紫宸金阙日髙犹泫露綵旗风细不惊尘自慙白首追时彦行近储胥忝侍臣忆滁州幽谷滁南幽谷抱千峯髙下山花远近红当日辛勤皆手植而今开落任春风主人不觉悲华髪野老犹能说醉翁谁与援琴亲写取夜泉声在翠微中和韩学士襄州闻喜亭置酒嶻嶭髙城汉水边登临谁与共跻攀清川万古流不尽白鸟双飞意自闲可笑沉碑忧岸谷谁能把酒对江山少年我亦曽游目风物今思一梦还寄题梅龙图滑州溪园闻说溪园景渐佳遥知清兴已无涯饮䦨归骑多乗月雪后寻春自探花百啭黄鹂消永日双飞白鸟避鸣笳平生喜接君酬唱不得罇前咏落霞奉使道中五言长韵初旭瑞霞烘都门祖帐供亲持使者节晓出大明宫城阙青烟起楼台白雾中绣韀骄跃跃貂袖紫蒙蒙朔野惊飊惨边城画角雄过桥分一水回首羡南鸿地里山川隔天文日月同儿童能走马妇女亦腰弓度险行愁失盘髙路欲穷山深闻唤鹿林黒自生风松壑寒逾响冰溪咽复通望平愁驿逈野旷觉天穹骏足来山北轻禽出海东合围飞走尽移帐水泉空讲信邻方睦尊贤礼亦隆斫冰烧酒赤冻脍缕霜红白草经春在黄沙尽日蒙新年风渐变归路雪初融祗事须彊力嗟予乃病翁深慙汉苏武归国不论功奉使契丹初至雄州古关衰柳聚寒鵶驻马城头日欲斜犹去西楼二千里行人到此莫思家奉使契丹回出上京马上作紫貂裘暖朔风惊潢水冰光射日明笑语同来向公子马头今日向南行送渭州王龙图汉军十万控山河玉帐优游暇日多夷狄从来怀信义庙堂今不用干戈吟余画角吹残月醉里红灯炫绮罗此乐直须年少壮嗟余心志已蹉跎李留后家闻筝坐上作不听哀筝二十年忽逢纎指弄鸣絃緜蛮巧啭花间舌呜咽交流冰下泉常谓此声今已絶问渠从小自谁传樽前笑我闻弹罢白髪萧然涕泫然送郓州李留后北州遗颂蔼嘉声东土还闻政有成组甲光寒围夜帐綵旗风暖看春耕金钗坠鬓分行立玉麈髙谈四坐倾冨贵常情谁不羡爱君风韵有余清子华学士儤直未满遽出馆伴病夫遂当轮宿輙成拙句奉呈万钉宝带烂腰镮赐宴新陪一笑欢金马并游年最少玉堂𥘉直夜犹寒自嗟零落凋颜鬓晚得飞翔接羽翰今日遽闻催递宿不容多病养衰残礼部贡院阅进士就试紫案焚香暖吹轻广庭清晓席羣英无譁战士衘枚勇下笔春蚕食叶声郷里献贤光德行朝廷列爵待公卿自慙衰病心神耗頼有羣公鉴裁精和梅圣俞元夕登东楼游豫㤙同万国懽新年佳节候𥘉还华灯烁烁春风里黄伞亭亭瑞雾间可爱清光澄夜色遥知喜气动天颜自怜曽预称觞列独宿冰㕔梦帝关再和禁城车马夜喧喧闲绕危栏去复还遥望觚稜烟霭外似闻天乐梦魂间岂无罇酒当佳节况有朋欢慰病颜待得归时花在否春禽际巳关关又和凭髙寓目偶乘闲祇服游人见徃还明月正临双阙上行歌遥听九衢间黄金络马追朱幰红烛笼纱照玉颜与世渐踈嗟老矣佳辰乐事岂相关忆鹤呈公仪一笑相驩乐得朋诵君双鹤句尤清髙怀自喜凌云格俗耳谁思警露声所好与时虽异趣累心于物岂非情归休约我携琴去共看婆娑舞月明答王禹玉见赠昔时叨入武成宫曽看挥毫气吐虹梦寐闲思十年旧笑谈今此一罇同喜君新赐黄金带顾我冝爲白髪翁自古荐贤爲报国幸依精识士称公答王内翰范舍人相从一笑欢无厌屡获新篇喜可涯自昔居前诮穅秕幸容相倚媿蒹葭白麻诏令追三代青史文章自一家我亦谏垣新忝命君㤙未报髪先华戏答圣俞持烛之句辱君赠我言虽厚听我酬君意不同病眼自憎红蜡烛何人肯伴白须翁花时浪过如春梦酒敌先甘伏下风惟有吟哦殊不倦始知文字乐无穷小桃雪里花开人未知摘来相顾共惊疑便当索酒花前醉𥘉见今年第一枝戏书支离多病叹衰颜頼得羣居一笑欢人老思家甚年少身闲泥酒过春寒来时御柳天街冻归去梨花禁籞残纵使开门佳节晚未妨双鹤舞霜翰春雪逗晓风声恶褰帘雪势斜应怜未归客故勒欲开花病思寒添睡春愁梦在家谁能慰寂寞惟有酒如霞和梅公仪甞茶溪山击鼓助雷惊逗晓灵芽发翠茎摘处两旗香可爱贡来双鳯品尤精寒侵病骨惟思睡花落春愁未解酲喜共紫瓯吟且酌羡君萧洒有余清和较艺书事相随怀诏下天阍一鎻南宫隔㡬旬玉麈清谈消永日金罇美酒惜余春杯盘饧粥春风冷池馆榆钱夜雨新犹是人间好时节归休过我莫辞频和公仪赠白鷴梅公怜我髭如雪赠以双禽意有云但见寻常思白兎便疑不解醉红裙吟斋虽喜留闲客野性宁忘在岭云我有铜台方尺瓦慙非玉案欲酬君再和佳翫能令百事忘岂惟闲伴倒余缸珍竒来自海千里皎㓗明如璧一双日暖朝笼青石砌春寒夜宿碧纱䆫蛮烟瘴雾虽生处何必区区忆陋邦和圣俞春雨瓦萧萧雨势踈寂寥官舍与君俱身遭鎻闭如鹦鹉病识隂晴似鹁鸪年少自愁花烂熳春寒偏着老肌肤莫嫌来徃传诗句不尔须当泥酒壷出省有日书事凌晨小雨压尘轻闲忆登髙望禁城树色连云春泱漭风光着草日晴明看榆吐荚惊将落见鹊移巢忽已成谁向儿童报归日爲翁寒食少留饧和较艺将毕槐柳来时緑未匀开门节物一畨新踏青寒食追游骑赐火清明忝侍臣拂面蜘蛛占喜事入帘蝴蝶报家人莫瞋年少思归切白髪衰翁尚惜春喜定号和禹玉内翰衡鉴慙叨选英豪此所钟古今参雅郑善恶杂皐共挥翰飘飘思怀竒落落胷披文惊可畏奏下始开封但喜真才得宁虞横议攻欲知儒学盛首善本三廱和出省僮奴幞𬒳莫相催待报霜台御史来晴陌便当聮骑去春风任放百花开文章纸贵争驰誉朝野人言庆得才共向丹墀侍临选莫惊鳞鬛化风雷居士集卷第十二熈宁五年秋七月男发等编定绍熈二年三月郡人孙谦益校正纪德陈情上致政太傅杜相公二首太傅杜相公索聚星堂诗谨成和太傅杜相公宠示之作依韵答杜相公宠示之作依韵和杜相公喜雨之什谢太傅杜相公宠示嘉篇答杜相公宠示去思堂诗答太傅相公见赠长韵答杜相公惠诗右诗序定本虽从简然公旧语不可不存酬张判官泛溪赠欧世英之才美手植双柳从老忆幽谷冩取和韩学士谁能题滑州溪园遥知奉使道中地里文和梅圣俞元夕登东楼朱幰和出省聮骑欧阳文忠公集欧阳文忠公文集外集卷第十三外集卷第十三欧阳文忠公集六十三记河南府重脩使院记郡府统理民务调发赋税稽功㑹事事无不举代君理物政教系之汉承秦余精意牧民之官置部刺史以督察出御史以监掌之太守二千石莫不尽诚率下奉上李唐酌用旧典使天下以大权小故有州有府刺史专守理所大镇观察旁郡后増置胥吏史以緫治诸州绳寛刺善理务详焉府之有使院也厥惟尚矣皇朝政教清明制度适中虽镇守自占緫领委于均输惟使幕置吏用而不革洛都天下之仪表提封万井隷县十九王事浩穰百倍他邑而典史之局甚陋不称彭城相居守之明年若曰政教之废兴出于是官吏之缓勐系于是义不可忽始谋新之乃度地于府之西偏斥大其旧居列司存整桉牒以图经乆之制夏某月工徒告成制作虽壮不踰矩官司虽冗执其方君子谓是举也得爲政之本焉鸟有端其本而末不正者哉冝乎书厥㫖以示方来且志岁月也河南府重修净垢院记河南自古天子之都王公戚里冨商大姓处其地喜于事佛者徃徃割脂田沐邑货布之赢奉祠宇爲庄严故浮图氏之居与侯家主第之楼台屋瓦髙下相望于洛水之南北若奕棊然及汴建庙社称京师河南空而不都贵人大贾废散浮图之奉养亦衰岁坏月隳其居多不克完与夫游台钓池并爲榛芜者十有八九净垢院在洛北废最甚无刻识不知谁氏之爲独牓其梁曰长兴四年建丞相彭城钱公来镇洛之明年祷雨九龙祠下过之叹其空且唿主藏者给缗钱二十万洛阳知县李宋卿干而辑焉于是规其广而小之即其旧而新之即旧焉所以速于集工损小焉所以易于完修易坏𥙷阙三十六间工既毕宋卿硕刻于石以纪夫修旧起废由彭城公赐也且志其复兴之之岁月云从事欧阳脩遂爲记陈氏荣郷亭记什邡汉其县户若千可征役者家若干任里胥给吏一事又若干其豪又若干县大以饶吏与民尤骜恶猾骄善货法爲蠧孽中州之人凡仕宦之蜀者皆逺客孤寓思归以苟满岁脱过失得去爲幸居官既不久又不究知其俗常不暇刔剔已辄易去而县之大吏皆宿老其事根坚穴深爲其长者非甚明锐难卒攻破故一县之政吏常把持而上下之然其特不喜秀才儒者以能接见官府知已短长以谗之爲已病也每儒服持谒向县门者吏辄坐门下嘲咻踞骂辱之俾慙以去甚则隂用里人无頼苦之罗中以法期必破坏之而后已民旣素饶乐郷里不急禄仕又苦吏之所爲故未尝有儒其业与服以游者甚好学者不过专一经工歌诗优游自养爲郷丈人而已比年蜀之士人以进士举试有司者稍稍増多而什邡独絶少陈君什邡之郷丈人有贤子曰巖夫巖夫㓜喜读书爲进士力学甚有志然亦未尝敢儒其衣冠以谒县门出入闾闬必郷其服郷人莫知其所爲也巳而州下天子诏书索郷举秀才巖夫始改衣诣门应诏吏方相惊然莫能爲也旣州试之送礼部将行陈君戒且约曰嘻吾知恶进士之病已而不知可以爲荣君行逹得选于有司吾将有以旌志之使荣吾郷以劝也于是唿工理材若将构筑者明年巖夫中丙科以归陈君成是亭与郷人宴其下县之吏悔且叹曰陈氏有善子而吾郷有才进士岂不荣邪巖夫𥘉爲伊阙县主簿时予爲西京留守推官尝语予如此欲予之志之也巖夫爲县吏材而有内行不求闻知于上官而上官荐用下吏之能者岁无员数然卒亦不及噫巖夫爲郷进士而郷人始不知之卒能荣之爲下吏有可进之势而不肯一鬻所长以干其上其守道自修可知矣陈君有子如此亦贤丈人也予旣友巖夫恨不一豋是亭往拜陈君之下且以识彼邦之长者也又嘉巖夫之果能荣是郷也因以命名其亭且志之也某年月欧阳脩记明因大师塔记明因大师道诠姓卫氏并州文水县民家子生于太平兴国辛已之岁终于明道癸酉之正月寿五十有三年始爲童子辤家人入洛阳妙觉禅院依真行大师恵璇学浮图法咸平五年始去氏削髪入憎籍后二十四年赐紫衣遂主其衆又四年赐号明因兼领右街教门事凡爲憎三十有一年卒之明年其徒以骨葬城南龙门山下始道诠未死时予过其庐问其年几何曰五十有二矣问其何许人也曰本太原农家也因与语曰诗唐风言晋本唐之俗其民被尧之徳化且诗多以俭刺然其勤生以俭啬朴厚而纯固最得古之遗风今能言其土风乎其民俗何若信若诗之所谓乎诗去今余千岁矣犹若诗之时乎其亦随世而迁变也曰树麻而衣陶瓦而食筑土而室甘辛苦薄滋味岁耕日积有余则窖而藏之率千百年不辄发其勤且俭诚有古之遗风至今而不变也又言爲儿时闻长老语晋自春秋爲盛国至唐基并以兴世爲北亰及朱氏有中土后唐倚并爲雄亦卒以王旣而晋祖又以王汉又以王遭时之故相次出三天子刘崇父子又自爲国故民熟兵鬬饟军死战劳苦几百年不得息旣而圣人出四方次第平一日兵临城门系继元以归并民然后被政教弃兵专农休息劳苦爲太平之幸人并平后二岁我始生㓜又依浮图生不见干戈长不执耒耜衣不麻食不瓦室不土力不穑而休乃并人之又幸者也今老矣且病即死无恨予爱其语朴而详他日复过其庐莫见也访之曰死矣爲之恻然及其葬其徒有求予志其始终者因并书其常语予者志岁月云尔丛翠亭记九州皆有名山以爲镇而洛阳天下中周营汉都自古常以王者制度临四方冝其山川之势雄深伟丽以壮万邦之所瞻由都城而南以东山之近者阙塞万安轘辕缑氏以连嵩室首尾盘屈踰百里从城中因髙以望之衆山靡迤或见或否惟嵩最逺最独出其崭巖耸秀抜立诸峯上而不可掩蔽盖其名在祀典与四岳俱僃天子廵狩望祭其秩甚尊则其髙大殊杰当然城中可以望而见者若廵检署之居洛北者爲尤髙廵检使内殿崇班李君始入其署即相其西南隅而増筑之治亭于上敞其南北向以望焉见山之连者峯者岫者骆驿聮亘卑相附髙相摩亭然起崪然止来而向去而背頺崖怪壑若奔若蹲若鬬若倚世所传嵩阳三十六峯者皆可以坐而数之因取其苍翠丛列之状遂以丛翠名其亭亭成李君与賔客以酒食登而落之其古所谓居髙明而逺眺望者欤旣而欲纪其始造之岁月因求脩辞而刻之云非非堂记权衡之平物动则轻重差其扵静也锱铢不失水之鉴物动则不能有睹其于静也毫髪可辨在乎人耳司听目司视动则乱于聦明其于静也闻见必审处身者不爲外物眩晃而动则其心静心静则智识明是是非非无所施而不中夫是是近乎謟非非近乎讪不幸而过宁讪无謟是者君子之常是之何加一以观之未若非非之爲正也予居洛之明年旣新㕔事有文纪于壁末营其西偏作堂户北向植丛竹辟户于其南纳日月之光设一几一榻架书数百卷朝夕居其中以其静也闭目澄心览今照古思虑无所不至焉故其堂以非非爲名云游大字院记六月之庚金伏火见往往暑虹昼明惊雷破柱郁云蒸雨斜风酷热非有清胜不可以消烦炎故与诸君子有普明后园之游春笋解箨夏潦涨渠引流穿林命席当水红薇始开影照波上折花弄流衔觞对弈非有清吟啸歌不足以开欢情故与诸君子有避暑之咏太素最少饮诗独先成坐者欣然继之日斜酒欢不能徧以诗冩独留名于壁而去他日语且道之拂尘视壁某人题也同共索旧句掲之于版以致一时之胜而爲后㑹之寻云李秀才东园亭记脩友李公佐有亭在其居之东园今年春以书抵洛命脩志之李氏世家随随春秋时称汉东大国鲁桓之后楚始盛随近之常与爲鬬国相胜败然怪其山川土地旣无髙深壮厚之势封域之广与郧蓼相介才一二百里非有古彊诸侯制度而爲大国何也其春秋世未尝通中国盟㑹朝聘僖二年方见于经以伐见书哀之元年始约列诸侯一㑹而罢其后乃希见僻居荆夷盖于蒲骚郧蓼小国之间特大而巳故于今虽名藩镇而实下州山泽之产无美材土地之贡无上物朝廷逹官大人自闽陬岭徼出而显者往往皆是而随近在天子千里内几一百年间未出一士岂其贫薄陋自古然也予少以江南就食居之能道其风土地旣瘠枯民给生不舒愉虽丰年大族厚聚之家未尝有树林池沼之乐以爲岁时休暇之嬉独城南李氏爲着姓家多藏书训子孙以学予爲童子与李氏诸儿戏其家见李氏方治东园往求美草一一手植周视封树日日去来园间甚勤李氏寿终公佐嗣家又构亭其间益脩先人之所爲予亦壮不复其家已而去客汉沔游亰师乆而乃归复行成南公佐引予登亭上周寻童子时所见则树之孼者抱昔之抱者枿草之茁者丛荄之甲者今果矣问其游儿则有子如予童子之岁矣相与逆数昔时则于今七闰矣然忽忽如前日事因叹嗟俳徊不能去噫予方仕宦奔走不知再至城南登此亭复几闰幸而再至则东园之物又几变也计亭之梁木其蠧瓦甓其熘石物其泐乎随虽陋非予郷然予之长也岂能忘情于随哉公佐好学有行郷里推之与予友葢明道二年十月十二日也樊侯庙灾记郑之盗有入樊侯庙刳神象之腹者旣而大风雨雹近郑之田麦苗皆死人咸骇曰侯怒而爲之也余谓樊侯本以屠狗立军功佐沛公至成皇帝位爲列侯邑食舞阳剖符传封与汉长乆礼所谓有功徳于民则祀之者欤舞阳距郑旣不逺又汉楚常苦战荥阳京索间亦侯平生提戈斩级所立功处故庙而食之冝矣方侯之参乗沛公事危鸿门振目一顾使羽失气其勇力足有过人者故后世言雄武称樊将军冝其聦明正直有遗灵矣然当盗之倳刃腹中独不能保其心腹肾肠哉而反贻怒扵无罪之民以骋其恣睢何哉岂生能万人敌而死不能庇一躬邪岂其灵不神于御盗而反神于平民以骇其耳目邪风霆雨雹天之所以震耀威罚有司者而侯又得以滥用之邪盖闻隂阳之气怒则薄而爲风霆其不和之甚者凝结而爲雹方今岁且乆旱伏隂不兴壮阳刚燥疑有不和而凝结者岂其适㑹民之自灾也邪不然则喑呜叱咤使风驰霆击则侯之威灵暴矣哉东斋记官署之东有阁以燕休或曰斋谓夫闲居平心以养思虑若于此而斋戒也故曰斋河南主簿张应之居县署亦理小斋河南虽赤县然征赋之民户才七八千田利之入率无一钟之畆人稀土不膏腴则少争讼幸而岁不大凶亦无逋租凡主簿之所职者甚简少故未尝忧吏责而得优游以嬉应之又素病羸冝其有以间居而平心者也应之虽病然力自爲学常曰我之疾气留而不行血滞而流逆故其病咳血然每体之不康则或取六经百氏若古人述作之文章诵之爱其深博闳逹雄冨伟丽之说则必茫乎以思畅乎以平释然不知疾之在体因多取古书文字贮斋中少休则探以览焉夫世之善医者必多畜金石百草之物以善其疾须其瞑眩而后瘳应之独能安居是斋以养思虑又以圣人之道和平其心而忘厥疾真古之乐善者欤傍有小池竹树环之应之时时引客坐其间饮酒言笑终日不倦而某尝从应之于此因书于其壁伐树记署之东园乆茀不治脩至始辟之粪瘠漑枯爲𬞞圃十数畦又植花果桐竹凡百本春阳旣浮萌者将动园之守启曰园有樗焉其根壮而叶大根壮则梗地脉耗阳气而新植者不得滋叶大则隂翳蒙碍而新植者不得畅以茂又其材拳曲臃肿踈轻而不坚不足养是冝伐因尽薪之明日圃之守又曰圃之南有杏焉凡其根庇之广可六七尺其下之地最壤腴以杏故特不得𬞞是亦冝薪脩曰噫今杏方春且华将待其实若独不能损数畦之广爲杏地邪因勿伐旣而悟且叹曰吁庄周之说曰樗栎以不材终其天年桂以有用而见伤天今樗诚不材矣然一旦悉翦弃杏之最坚宻美泽可用反见存岂才不才各遭其时之可否邪他日客有过脩者仆夫曵薪过堂下因指而语客以所疑客曰是何恠邪夫以无用处无用庄周之贵也以无用而贼有用乌能免哉彼杏之有华实也以有生之具而庇其根幸矣若桂之不能逃乎斤斧者葢有利之者在死势不得以生也与乎杏实异矣今樗之臃肿不材而以壮大害物其见伐诚冝尔与夫才者死不才者生之说又异矣凡物幸之与不幸视其处之而已客旣去脩然其言而记之戕竹记洛最多竹樊圃棊错包箨榯笋之赢岁尚十数万缗坐安侯利宁肯爲渭川下然其治水庸任土物简历芟养率湏谨严家必有小斋闲馆在亏蔽间賔欲赏辄腰舆以入不问辟彊恬无怪譲也以是名其俗爲好事壬申之秋人吏率持鎌斧亡公私谁何且戕且桴不竭不止守都出令有敢隠一毫爲私不与公上急病服王官爲慢齿王民爲悖如是累日地榛园秃下亡有啬色少见于颜间者由是知其民之急上噫古者伐山林纳材苇惟是地物之美必登王府以经于用不供谓之畔废不时谓之暴殄今土字广斥赋入委叠上益笃俭非有广居盛囿之侈县官材用顾不衍溢朽蠧而一有非常歛取无艺意者营饰像庙过差乎书不云不作无益害有益又曰君子节用而爱人天子有司所当朝夕谋虑守官与道不可以忽也推类而广之则竹事犹末养鱼记折檐之前有隙地方四五丈直对非非堂脩竹环绕䕃映未尝植物因洿以爲池不方不圆任其地形不甃不筑全其自然纵锸以濬之汲井以盈之湛乎汪洋晶乎清明微风而波无波而平若星若月精彩下入予偃息其上潜形于毫芒循漪沿岸渺然有江湖千里之想斯足以舒忧隘而娱穷独也乃求渔者之罟市数十鱼童子养之乎其中童子以爲斗斛之水不能广其容葢活其小者而弃其大者怪而问之且以是对嗟乎其童子无乃嚚昬而无识矣乎予观巨鱼枯涸在旁不得其所而群小鱼游戏乎浅狭之间有若自足焉感之而作养鱼记游鯈亭记禹之所治大水七岷山导江其一也江出荆州合沅湘合汉沔以输之海其爲汪洋诞漫蛟龙水物之所慿风涛晦冥之变怪壮哉是爲勇者之观也吾兄晦叔爲人慷慨喜义勇而有大志能读前史识其盛衰之迹听其言豁如也因于位卑无所用以老然其胷中亦已壮矣夫壮者之乐非豋崇髙之丘临万里之流不足以爲适今吾兄家荆州临大江舍汪洋诞漫壮㢤勇者之所观而方䂓地爲池方不数丈治亭其上反以爲乐何哉葢其击壷而歌解衣而饮陶乎不以汪洋爲大不以方丈爲局则其心岂不浩然㦲夫视冨贵而不动处卑困而浩然其心者真勇者也然则水波之涟漪游鱼之上下其爲适也与夫庄周所谓恵施游于濠梁之乐何以异乌用蛟鱼变恠之爲壮㢤故名其亭曰游鯈亭景祐五年四月二日舟中记浙川县兴化寺廊记兴化寺新修行廊四行惣六十四间匠者某人用工之力凡若干土木圬墁陶瓦铁石之费匠工佣食之资凡若干营而主其事者憎延遇延遇自言余杭人少弃父母称出家子之郓州拜浮图人师其说年十九尚书祠部给牒称僧遂行四方淳化三年止此寺得维摩院废基筑室自爲师教弟子以居居二十有三年授弟子恵聦而老焉又十八年年七十有一矣乃歛其衣盂之具所余示惠聦而叹曰吾生干徳之癸亥明年而甲子一复而又将甲焉弃杭即浙四十有三岁去坟墓不哭其郊闻吴歈不怀其土吾岂无郷闾亲戚之仁与爱而乐此土耶吾惟浮图之说畏且信以忘其生不知乆乎此也今老矣凡吾之有衣食之余生无郷闾宗族之赒没不待岁时烝甞之具盍吾之素信者而用焉毕吾无恨也于是庀工度材营此廊廊成明道二年之某月也寺始建于隋仁寿四年号法相寺太平兴国中改曰兴化屋垣甚壮广由仁寿至明道实四百四十有四年之间凡几坏几易未尝有志刻虽其始造之因亦莫详焉至延遇爲此役始求志之予因嘉廷遇之能果其学也惠聦自少师之虽老益坚不坏又竭其所有期与俱就所信而尽焉夫世之学者知患不至不知患不能果此果于自信者也年月日记湘潭县修药师院佛殿记湘潭县药师院新修佛殿者县民李迁之所爲也迁之贾江湖岁一贾其入数千万迁之谋曰夫民力役以生者也用力劳者其得厚用力媮者其得薄以其得之丰约必视其用力之多少而必当然后各食其力而无慙焉士非我匹若工农则吾等也夫琢磨煎鍊调筋柔革此工之尽力也斤斸鉏夷畎畒树艺此农之尽力也然后所食皆不过其劳今我则不然徒幸物之废兴而上下其价权时轻重而操其竒赢游嬉以浮于江湖用力至逸以安而得则过之我有慙于彼焉凡诚我契而不我欺平我斗斛权衡而不我踰出入关市而不我虞我何能焉是皆在上而爲政者以庇我也何以报焉闻浮屠之爲善其法曰有能舍已之有以崇饰尊严我则能隂相之凡有所欲皆如志乃曰盍用我之有所得于此施以报焉且爲善也于是得此寺废殿而新之又如其法作释迦佛十六罗汉塑像皆备凡用钱二十万自景祐二年十二月癸酉讫三年二月甲寅以成其秋㑹予赴夷陵自真州假其舟行次浔阳见买一石砻而载于舟问其所欲用之因具言其所爲且曰欲归而记其始造岁月也视其色若欲得予记而不敢言也因善其以贾爲生而能知夫力少而得厚以爲幸又知在上者庇巳而思有以报顾其所爲之心又趋爲善皆可喜也乃爲之作记问其寺始造之由及其岁月皆不能道也九月十六日记偃虹隄记有自岳阳至者以滕侯之书洞庭之图来告曰愿有所记予发书按图自岳阳门西距金鸡之右其外隠然隆髙以长者曰偃虹隄问其作而名者曰吾滕侯之所爲也问其所以作之利害曰洞庭天下之至险而岳阳荆潭黔蜀四㑹之冲也昔舟之往来湖中者至无所寓则皆泊南津其有事于州者逺且劳而又常有风波之恐覆溺之虞今舟之至者皆泊隄下有事于州者近而且无患问其大小之制用人之力曰长一千尺髙三十尺厚加二尺而杀其上得厚三分之二用民力万有五千五百工而不踰时以成问其始作之谋曰州以事上转运使转运使择其吏之能者行视可否凡三反复而又上于朝廷决之三司然后曰可而皆不能易吾侯之议也曰此君子之作也可以书矣盖虑于民也深则谋其始也精故能用力少而爲功多夫以百歩之隄御天下至险不测之虞恵其民而及于荆潭黔蜀凡徃来湖中无逺迩之人皆蒙其利焉且岳阳四㑹之冲舟之来而止者日凡有几使隄土石幸乆不朽则滕侯之恵利于人物可以数计哉夫事不患于不成而患于易坏葢作者未始不欲其乆存而继者常至于殆废自古贤智之士爲其民捍患兴利其遗迹往往而在使其继者皆如始作之心则民到于今受其赐天下岂有遗利乎此滕侯之所以虑而欲有纪于后也滕侯志大材髙名闻当世方朝廷用兵急人之时常显用之而功未及就退守一州无所用心略施其余以利及物夫虑熟谋审力不劳而功倍作事可以爲后法一冝书不苟一时之誉思爲利于无穷而告来者不以废二冝书岳之民人与湖中之往来者皆欲爲滕侯纪三冝书以三冝书不可以不书乃爲之书庆历六年月日记大明水记世传陆羽茶经其论水云山水上江水次井水下又云山水乳泉石池漫流者上瀑涌湍漱勿食食乆令人有颈疾江水取去人逺者井取汲多者其说止于此而未尝品第天下之水味也至张又新爲煎茶水记始云刘伯刍谓水之冝茶者有七等又载羽爲李秀卿论水次第有二十种今考二说与羽茶经皆不合谓山水上乳泉石池又上江水次而井水下伯刍以扬子江爲第一惠山石泉爲第二虎丘石井第三丹阳寺井第四扬州大明寺井第五而松江第六淮水第七与羽说皆相反秀卿所说二十水庐山康王谷水第一无钖恵山石泉第二蕲州兰谿石下水第三扇子崃虾蟆口水第四虎丘寺井水第五庐山招贤寺下方桥潭水第六扬子江南零水第七洪州西山瀑布第八桐栢淮源第九庐山龙池山顶水第十丹阳寺井第十一扬州大明寺井第十二汉江中零水第十三玉虗洞香谿水第十四武关西水第十五松江水第十六天台千丈瀑布水第十七郴州圆泉第十八严陵滩水第十九雪水第二十如虾蟆口水西山瀑布天台千丈瀑布皆戒人勿食食之生疾其余江水居山水上井水居江水上皆与羽经相反疑羽不当二说以自异使诚羽说何足信也得非又新妄附益之邪其述羽辨南零岸时恠诞甚妄也水味有美恶而已欲求天下之水一二而次第之者妄说也故其爲说前后不同如此然此井爲水之美者也羽之论水恶渟浸而喜泉源故井取汲者江虽长然衆水杂聚故次山水惟此说近物理云孙氏碑隂记皇祐三年夏元规以龙圗阁直学士尚书吏部郎中爲陜西都转运使道出南京遇疾留河上予时往问之元规疾少间出其皇祖少师之铭而谓予曰此太子太傅杜公所书也吾家世徳杜公之父荣公实铭之惟吾二家皆爲当世盛族五代之乱播于呉越而不显然其同禄仕通㛰姻子孙之好至今而不絶也自吴越国除衣冠之族皆北予以不幸少孤旣壮而从禄养其爲御史諌官以言事谪守处州始得过故郷识其耆老而求杜氏之铭不可得也今十有五年而始获于斯自荣公之铭孙氏三世百年至于小子幸成祖考忠义之训今得进𬒳荣显于朝廷而列于侍从杜公以道徳名望相明天子荷天之福眉寿于家惟吾二家之盛衰与时治乱而上下故屈于彼而伸于此其世徳遗文由后有人克保不坠故晦于昔而显于今将刻铭于碑表之墓隧以昭示来世子孙其以爲如何子曰呜唿爲善之効无不报然其迟速不必问也故不在身者则在其子孙或晦于当时者必显于后世其孙氏杜氏之谓乎刻之金石以遗家之子孙而劝天下之爲善者不亦冝哉三琴记吾家三琴其一传爲张越琴其一传爲楼则琴其一传爲雷氏琴其制作皆精而有法然皆不知是否要在其声如何不问其古今何人作也琴靣皆有横文如虵腹世之识琴者以此爲古琴盖其过百年始有断文用以爲验尔其一金晖其一石晖其一玉晖金晖者张越琴也石晖者楼则琴也玉晖者雷氏琴也金晖其声畅而逺石晖其声清实而缓玉晖其声和而有余今人有其一已足爲寳而余兼有之然惟石晖者老人之所冝也世人多用金玉瑟晖此数物者夜置之烛下炫燿有光老人目昬视晖难凖惟石无光置之烛下黒白分明故爲老者之所冝也余自少不喜郑卫独爱琴声尤爱小流水曲平生患难南北奔驰琴曲率皆废忘独流水一曲夣寝不忘今老矣犹时时能作之其他不过数小调弄足以自娯琴曲不必多学要于自适琴亦不必多藏然业已有之亦不必以患多而弃也嘉祐七年上已后一日以疾在告学书信笔作欧阳氏三琴记吉州学记庆历三年天子开天章阁召政事之臣八人赐之坐问治天下其要有㡬施于今者冝何先使书于纸以对八人者皆震恐失措俯伏顿首言此事大非愚臣所能及惟陛下幸诏臣等于是退而具述为条列明年正月始诏州郡吏以赏罚劝桑农三月又诏天下皆立学惟三代仁政之本始于井田而成于学校记曰国有学遂有序党有庠家有塾其极盛之时大僃之制也凡学本扵人性磨揉迁革使趍扵善至扵风俗成而颂声兴葢其功法施之各有次第其教于人者勤而入于人者渐勤则不倦渐则迟乆而深夫以不倦之意待迟乆而成功者三王之用心也故其爲法必乆而后至太平而爲国皆至六七百年而未已此其効也三代学制甚详而后世罕克以举举或不知而本末不僃又欲扵速不待其成而怠故学之道常废而仅存惟天子明圣深原三代致治之本要在冨而教之故先之农桑而继以学校将以衣食饥寒之民而皆知孝慈礼譲是以诏书再下吏民感恱奔走执事者以后爲羞其年十月吉州之学成州即先夫子庙为学舍于城西而未备今知州事殿中丞李侯寛之至也谋与州人迁而大之事方上请而诏下学遂以成李侯治吉敏而有方其作学也吉之士率其私钱一百五十万以助用人之力积二万一千工而人不以为劳其良材坚甓之用凡二十二万三千五百而人不以为多学有堂筵斋讲有蔵书之阁有賔客之位有游息之亭严严翼翼壮伟闳耀而人不以为侈旣成而来学者常三百余人予世家于吉滥官于朝廷进不能賛明天子之盛美退不能与诸生揖譲乎其中惟幸吉之学教者知学本扵勤渐迟乆而不倦以治毋废慢天子之诏使予他日因得归荣故郷而谒于学门将见吉之士皆道徳明秀可为公卿过其市而贾者不鬻其淫适其野而耕者不争壠畒入其里闾而长㓜和孝慈扵其家行其道涂而少者扶羸老壮者代其负荷于路然后乐学之道成而得从郷先生席于衆賔之后听郷乐之歌饮射壷之酒以诗颂天子太平之功而周览学舍思咏李侯之遗爱不亦美㢤故扵其始成也刻辞于石以立诸其庑右吉州学记乃承平时印本与石本异其说在居士集第三十九卷后外集卷第十三净垢院记处其十有八空且洛阳损小三十六旣毕遂爲恕本此记彭城公并作长城公荣郷亭记什邡以茍满岁未尝君行逹可知矣之下明因塔记千百年明道二年七月十四日记丛翠亭记周营常以嵩室最独治亭连者而刻之大字院记某人题东园亭记脩友爲大僖二始约乃希㡬一未出少以风土给生丰年往求益脩不复㡬闰其熘石物友盖二年也樊侯庙记庙而食肾肠哉贻怒以骋其恣睢有司不兴壮阳刚燥使风东斋记之东以燕诵之雄冨在体傍有小池而某于其壁伐树记其根庇之七尺杏之死势戕竹记侯利游鯈亭记是爲心者浙川记之资所余甲子恵聦自虽老药师院佛殿记之贾以生以其琢磨然后所食以庇我浮屠之我之有所欲用之因具言问其所欲用之因具言其所为始造岁月可喜十六日偃虹隄记所记金鸡之右长一千尺髙三十尺万有五千五百工百歩之隄皆蒙其利不以废大明水记取汲者秀卿谓山水谓山水上乳泉石池又上江水次而井水下虎丘石井招贤玉虗天台千丈瀑布水第十七皆戒人食之岸时此井爲水孙氏碑来世子孙不必问遗家三琴记皆不知欧阳文忠公文集奏议卷第十三奏议卷第十三欧阳文忠公集一百九翰苑论使臣差遣札子臣勘㑹本班见管使臣八千一百一十二员自古滥官未有如此之多也臣遂将簿籍根磨増添数目只自皇祐二年终至今实四年半之内自借职以上増添二千八十五员于中近日増添併多只自皇祐五年终至今年六月一年半之内増四百九员殿侍犹不在数盖由曲㤙滥赏临时无节以日计月所积遂多率计一歳常増四百五十员若不塞其滥源则更三五年后不胜其弊矣于今裁损已爲太晚若更増添则四海之广不能容滥官天下物力不能给俸禄矣臣今略举入仕侥倖者二事乞先赐指挥釐革其余见在者旣不可减损惟其入仕之源欲乞令当政大臣早赐擘画所贵不爲将来之患所有臣擘画二事今具画一如后一自来诸皇亲宅前勾当人除郡王宫殿侍年深有例送三班院差使外其余宫院殿侍及客司书表宅案等别无恩例只自庆暦八年剏立年限上自郡王下至观察使以下应縁皇亲宅前殿侍客司书表宅案等并只勾当五年便送三班差使等第年限转充借奉职此入仕之源最爲侥倖者臣今欲乞应郡王巳下宅前殿侍客司书表宅案勾当及五年者更不送三班只令在宅依旧勾当所有合转殿侍至借职年限并依庆暦八年宻院札子指挥如此则皇亲勾当人不妨恩泽只是免得诸宫院送纳三班后续𥙷人数兼诸宫院若得依旧勾当并是谙熟委使之人又三班减得人数甚爲利便一百司人吏旧来出职皆有职名年限近年多候转及职名及年限未满多乞情愿就近下恩泽或侥求因人奏带及抽差勾当叙劳酬奖及合作选人者情愿就班行之类臣今乞一切止絶右臣所起请只是因述滥官略陈此二事如允臣所请乞下三班院与勾当臣寮同共铺陈条贯立定新制奏乞朝廷降下施行取进止论罢修奉先寺等状右臣近曽上言爲京师土木兴作处多乞行减罢寻准勑差臣与三司同共相度减定续具奏闻次今又闻圣㫖下三司重修庆基殿及奉先寺屋宇臣伏见近年政令乖错纪纲隳頽上下因循未能整缉惟务崇修祠庙广兴工木百役俱作无一日暂停方今民力困贫国用窘急小人不识大计不思爱君但欲广耗国财务爲已利恣侵欺于官物图酬奖之功劳託名祖宗张大事体况诸处神御殿当盖造之𥘉务极崇奉栋宇坚壮莫不精严虽数百年未必损动近年以来不住修换昨开先殿只因两柱损遂换一十三柱前后差官检计朝廷并不取信只慿最后之言遂至广张物料盖縁广张得物料即多图酬奖恩泽窃以崇奉祖宗礼贵清净今乃频有迁徙轻黩威灵要其所归止爲小人图利臣见自古人君好兴土木者自春秋史记歴代以来并皆书爲过失以示万世今小人图一旦之利黩祖宗之威灵置人主于有过之地谁忍爲之臣实痛惜臣因准勑减定于三司略见大㮣开先殿𥘉因两条柱损今所用材植物料共一万七千五百有零睦亲宅神御殿所用物料又八十四万七千又有醴泉福胜等处物料不可悉数此外军营库务合行修造者又有百余处使厚地不生他物惟产木材亦不能供此广费自古王者尊祖事神各有典礼不必广兴土木然后爲能臣窃见累年火灾自王清昭应洞真上清鸿庆寿宁祥源㑹灵七宫开寳兴国两寺塔殿并皆焚烧荡尽足以见天意厌土木之华侈爲陛下惜国力民财谴戒丁宁前后非一陛下与其广兴土木以事神不若畏惧天戒而脩省其巳兴作者旣不可及其未修者冝速寝停况睦亲神御殿于礼不冝作其事甚明别无礼典讲求乞更不下太常便行寝罢其庆基殿如的有损漏只令三司差官整𥙷不得理爲劳绩其奉先寺乞勒寺家自修今垂拱殿是陛下常坐之处近闻爲无梁木且止未修诸皇亲自火烧居宅后至今寄寓它所陛下尊爲天子无梁木修一殿冨有四海而皇族无屋可居盖爲将良材羙木俯徇小人并于不急处枉费遂致合行修造处却至乏材伏愿陛下追思累次大火常发于土木最盛处凡国家极力兴修者火必尽焚且天厌土木而焚之又欲兴崇土木以奉之此所以福应未臻而灾谴屡降也伏乞上思天戒下察人言人言虽狂而实忠天戒甚明而不逺伏惟陛下圣徳恭俭不乐游畋凡所兴修皆非嗜好但以难违小人一时之请自取青史万世之讥实爲陛下惜之伏望圣慈广赐裁择谨具状奏闻伏候勑㫖论修河第二状臣伏见学士院集两省台谏官议修河事未有一定之论盖由贾昌朝欲复故道李仲昌请开六塔互执一说莫知孰是以臣愚见皆谓不然言故道者未详利害之原述六塔者近乎欺罔之缪何以言之今谓故道可复者但见河北水患而欲还之京东然不思天禧以来河水屡决之因所以未知故道有不可复之势此臣故谓未详利害之原也若言六塔之利者则不攻而自破矣且开六塔旣云减得大河水势然今恩冀之患何縁尚告危急此则减水之利虚妄可知开六塔者又云可以全回大河使复横壠故道见今六塔只是分减之水下流无归已爲濵徳博之患若全回大河以入六塔则其害如何此臣故谓近乎欺罔之缪也臣闻河本泥沙无不淤之理淤淀之势常先下流下流淤髙水行不快乃自上流低下处决此其常势也然避髙就下水之本性故河流已弃之道自是难复臣不敢逺引书史广述河源只以今所欲复之故道言天禧以来屡决之因𥘉天禧中河出京东水行于今所谓故道者水旣淤澁乃于滑州天台埽决寻而修塞水复故道未㡬又于滑州南鐡狗庙决其后数年又议修塞水令复故道巳而又于王楚埽决所决差小与故道分流然而故道之水终以壅淤故又于横壠大决是则决河非不能力塞故道非不能力复不乆终必决于上流者由故道淤髙水不能行故也及横壠旣决水流就下所以十余年间河未爲患至庆暦三四年横陇之水又自下流先淤是时臣爲河北转运使海口巳淤一百四十余里其后游金赤三河相次又淤下流旣梗乃又于上流商胡口决然则京东横壠两河故道皆是下流淤塞河水已弃之髙地京东故道屡复屡决理不可复其验甚明则六塔所开故道之不可复不待言而易知臣闻议者计度京东故道功料止云铜城已上地髙不知大抵东去皆髙而铜城巳上乃特髙耳其东比铜城巳上则似低比商胡已上则实髙也若云铜城已东地势斗下则当日水流冝决铜城巳上何縁而顿淤横壠之口亦何縁而大决也然则两河故道旣皆不可爲则河北水患何爲而可去臣闻智者之于事有不能必则较其利害之轻重择其害少者而爲之犹胜害多而利少何况有害而无利此三者可较而择也臣见徃年商胡𥘉决之时议欲修塞计用一千八百万稍芟科配六路一百有余州军今欲塞者乃徃年之商胡必湏用徃年之物数至于开凿故道张奎元计功料极大后来李参等减得全少犹用三十万人然欲以五十歩之狭容大河之水此可笑也又欲増一夫所开三赤之方倍爲六尺且阔厚三尺而长六尺巳是一倍之功在于人力已爲劳若若云六尺之方以开方法筭之乃八倍之功此岂人力之所胜是则前功浩大而难兴后功虽小而不实大抵塞商胡开故道凡二大役皆困国而劳人所举如此而欲开难复屡决已验之故道使其虚费而商胡不可塞故道不可复此所谓有害而无利者也就使幸而暂塞暂复以纾目前之患而终于上流必决如龙门横壠之比重以困国劳人此所谓利少而害多也若六塔者于大河有减水之名而无减水之实今下流所散爲患已多若全回大河以注之则濵徳博河北所仰之州不胜其患而又故道淤澁上流必有他决之虞此直有害而无利耳是智者之不爲也今若因水所在増治堤防䟽其下流浚以入海则可无决溢散漫之虞今河所历数州之地诚爲患矣堤防歳用之夫诚爲劳矣与其虚费天下之财虚举大衆之役而不能成功终不免爲数州之患劳歳用之夫则此所谓害少者乃智者之所择也大抵今河之势负三决之虞复故道上流必决开六塔上流亦决今河下流若不浚使入海则上流亦决臣请选知水利之臣就其下流求其入海之路而浚之不然下流梗澁则终虞上决爲患无涯臣非知水者但以今事目可验者而较之耳言狂计愚不足以备圣君博访之求此大事也伏乞下臣之议广谋于衆而裁择之谨具状奏闻伏候勑㫖论修河第三状右臣伏见朝廷定议开修六塔河口囬水入横壠故道此大事也中外之臣皆知不便而未有肯爲国家极言其利害者何哉盖其说有三一曰畏大臣二曰畏小人三曰无竒䇿今执政之臣用心于河事亦劳矣𥘉欲试十万人之役以开故道旣又舍故道而修六塔未及兴役遽又罢之已而终爲言利者所胜今又复修然则其势难于复止也夫以执政大臣锐意主其事而又有不可复止之势固非一人口舌可回此所以虽知不便而罕肯言也李仲昌小人利口伪言衆所共恶今执政之臣既用其议必主其人且自古未有无患之河今河浸恩冀目下之患虽小然其患巳形囬入六塔将来之害必大而其害未至夫以利口小人爲大臣所主欲与之争未形之害势必难夺就使能夺其议则言者犹湏独任恩冀爲患之责使仲昌得以爲辞大臣得以归罪此所以虽知不便而罕敢言也今执政之臣用心太过不思自古无不患之河直欲使河不爲患若得河不爲患虽竭人力犹当爲之况闻仲昌利口诡辩谓费物少而用功不多不得不信爲竒䇿于是决意用之今言者谓故道旣不可复六塔又不可修诘其如何则又无竒䇿以取胜此所以虽知不便而罕肯言也衆人所不敢言而臣今独敢言者臣谓大臣非有私仲昌之心也直欲兴利除害尔若果知其爲患愈大则岂有不囬者哉至于顾小人之后患则非臣之所虑也且事欲知利害权重轻有不得已则择其害少而患轻者爲之此非明智之士不能也况治水本无竒䇿相地势谨隄防顺水性之所趋尔虽大禹不过此也夫所谓竒䇿者不大利则大害若循常之计虽无大利亦不至大害此明智之士善择利者之所爲也今言修六塔者竒䇿也然终不可成而爲害愈大言顺水治堤者常谈也然无大利亦无大害不知爲国计者欲何所择哉若谓利害不可必但聚大衆兴大役劳民困国以试竒䇿而侥倖于有成者臣谓虽执政之臣亦未必肯爲也臣前已具言河利害甚详而未蒙採聴今复畧陈其大要惟陛下诏计议之臣择之臣谓河水未始不爲患今顺巳决之流治堤防于恩冀者其患一而迟塞商胡复故道者其患一而速开六塔以囬今河者其患三而爲害无涯自河决横珑以来大名金堤埽嵗岁増治及商胡再决而金堤益大加功独恩冀之间自商胡决后议者贪建塞河之䇿未甞留意于堤防是以今河水势浸溢今若专意併力于恩冀之间谨治隄防则河患可御不至于大害所谓其患一者十数年间今河下流淤塞则上流必有决处此一患而迟者也今欲塞商胡口使水归故道治堤修埽功料浩大劳人费物困弊公私此一患也幸而商胡可塞故道复归髙淤难行不过一二年间上流必决此二患而速者也今六塔河口虽云已有上下约然全塞大河正流爲功不小又开六塔河道治二千余里堤防移一县两镇计其功费又大于塞商胡数倍其爲困弊公私不可胜计此一患也幸而可塞水入六塔而东横流散溢濵徳博与齐州之界咸𬒳其害此五州者素号冨饶河北一路财用所仰今引水注之不惟五州之民破坏田产河北一路坐见贫虚此二患也三五年间五州凋弊河流注溢乆又淤髙流行梗澁则上流必决此三患也所谓爲害而无涯者也今爲国误计者本欲除一患而反就三患此臣所不谕也至如六塔不能容大河横壠故道本以髙淤难行而商胡决今复驱而注之必横流而散溢自澶至海二千余里堤埽不可卒修修之虽成又不能捍水如此等事甚多士无愚智皆所共知不待臣言而后悉也臣前未奉使契丹时巳尝具言故道六塔皆不可爲惟治堤顺水爲得计及奉使徃来河北询于知水者其说皆然虽恩冀之人今𬒳水患者亦知六塔不便皆愿且治恩冀隄防爲是下情如此谁爲上通臣旣知其详岂敢自黙伏乞圣慈特谕宰臣使更审利害速罢六塔之役差替李仲昌等不用选一二精干之臣与河北转运使副及恩冀州官吏相度隄防併力修治则今河之水必不至爲大患且河水天灾非人力可回惟当顺导防捍之而已不必求竒䇿立难必之功以爲小人侥冀恩赏之资也况功必不成后悔无及者乎臣言狂计愚惟陛下裁择论狄青札子臣闻人臣之能尽忠者不敢避难言之事人主之善驭下者常欲闻难言之言然后下无隐情上无壅听姦宄不作祸乱不生自古固有伏藏之祸未发之机天下之人皆未知而有一人能独言之人主又能听而用之则销患于未萌转祸而爲福者有矣若夫天下之人共知而独人主之不知者此莫大之患也今臣之所言者乃天下之人皆知而惟陛下未知也今士大夫无贵贱相与语于亲戚朋友下至庻民无愚智相与语于闾巷道路而独不以告陛下也其故何㢤盖其事伏而未发言者难于指陈也臣窃见枢宻使狄青出自行伍号爲武勇自用兵陜右巳着名声及捕贼广西又薄立劳效自其𥘉掌机宻进列大臣当时言事者已爲不便今三四年间虽未见其显过然而不幸有得军情之名推其所因盖由军士本是小人靣有黥文乐其同类见其进用自言我辈之内出得此人旣以爲荣遂相恱慕加又青之事艺实过于人比其軰流又粗有见识是以军士心共服其材能国家从前难得将帅经略招讨常用文臣或不知军情或不闲训练自青爲将领旣能自以勇力服人又知训练之方颇以恩信抚士以臣愚见如青所爲尚未得古之名将一二但今之士卒不惯见如此等事便谓湏是我同类中人乃能知我军情而以恩信抚我青之恩信亦岂能徧及于人但小人易爲扇诱所谓一犬吠形百犬吠声遂皆翕然喜共称说且武臣掌机宻而得军情不唯于国家不便亦于其身未必不爲害然则青之流言军士所喜亦其不得已而势使之然也臣谓青不得巳而爲人所喜亦将不得已而爲人所祸者矣爲青计者冝自退避事权以止浮议而青本武人不知进退近日以来讹言益甚或言其身应图䜟或言其宅有火光道路传说以爲常谈矣而惟陛下犹未闻也且唐之朱泚本非反者仓卒之际爲军士所迫尔大抵小人不能成事而能爲患者多矣泚虽自取族灭然爲徳宗之患亦岂小哉夫小人䧟于大恶未必皆其本心所爲直由渐积以至蹉跌而时君不能制患于未萌尔故臣敢昧死而言人之所难言者惟愿陛下早闻而省察之耳如臣愚见则青一常才未有显过但爲浮议所喧势不能容尔若如外人衆论则谓青之用心有不可知者此臣之所不能决也但武臣掌机宻而爲军士所喜自于事体不便不计青之用心如何也伏望圣慈深思逺虑戒前世祸乱之迹制于未萌宻访大臣早决宸断罢青机务与一外藩以此观青去就之际心迹如何徐察流言可以临事制变且二府均劳逸而出入亦是常事若青之忠孝出处如一事权旣去流议渐消则其诚节可明可以永保终始夫言未萌之患者常难于必信若俟患之巳萌则又言无及矣臣官爲学士职号论思闻外议喧沸而事系安危臣言狂计愚不敢自黙取进止奏议卷第十三论罢修奉先寺状坚壮论修河第二状未知不攻不快此其常势自是力复水不能行又自下流先淤又淤下流计用一千八百万梢芟减得巳是浩大则此所谓大抵今河论修河第三状畏小人口舌之臣目下若得非有私仲昌之心功料费物之界论狄青札子流议渐消欧阳文忠公文集居士集卷第十三居士集卷第十三欧阳文忠公集十二诗五十五首送郑革先軰赐第南归少年郷誉叹才淹六十犹随贡士函握手亲朋惊白髪还家闾里看青衫阁涵空翠连衡阜门枕寒江落楚帆试问尘埃勤斗禄何如琴酒老云巖和原父扬州六题时㑹堂二首积雪犹封蒙顶树惊雷未发建溪春中州地暖萌芽早入贡冝先百物新忆昔甞修守臣职先春自探两旗开谁知白首来辞禁得与金銮赐一杯自东门泛舟至竹西亭登崑丘入蒙谷戏题春贡亭崑丘蒙谷接新亭画舸悠悠春水生欲觅扬州使君处但随风际管絃声竹西亭十里楼台歌吹繁扬州无复似当年古来兴废皆如此徒使登临一慨然崑丘台访古髙台半巳倾春郊谁从綵旗行喜闻车马人同乐惯听笙歌鸟不惊蒙谷一径﨑岖入谷中翠条红刺罥春丛花深时有人相应竹密𥘉疑路不通内直奉寄圣俞博士千门钥入断人声楼阁沉沉夜气生独直偏知宫漏永稍寒尤觉玉堂清霜云映月鳞鳞色风叶飞空摵摵鸣犬马力疲㤙未报坐惊时节巳峥嵘送梅龙图公仪知杭州万室东南冨且繁羡君风力有余闲渔樵人乐江湖外谈笑诗成罇爼间日暖梨花催美酒天寒桂子落空山邮筒不絶如飞翼莫惜新篇屡徃还送沈学士知常州旧馆芸香鎻寂寥斋舲东下入秋涛江晴风暖旌旗飏木落霜清鼓角髙吟就綵牋賔巳醉舞飜红䄂饮方豪平生粗得爲州乐因羡君行首重搔圣俞在南省监印进士试卷有兀然独坐之叹因思去歳同在礼闱慨然有感兼简子华景仁南宫官舍苦萧条常忆羣居接儁寮古屋醉吟灯艳艳画廊愁听雨萧萧残春共约无虚掷一歳那知忽复销顾我心情又非昨秖思相伴老渔樵奉答圣俞歳日书事积雪照清晨东风冷着人年光向老速物意逐时新贳酒闲邀客披裘共探春犹能自勉彊顾我莫辞频夜闻春风有感奉寄同院子华紫微长文景仁闰后春深雪始销东风凌铄势方豪阳生草木黄泉动氷破江湖白浪髙未报国㤙嗟病骨可怜身事一渔舠少年自与芳菲竞莫笑衰翁拥弊袍病告中怀子华原父狂来有意与春争老去心情渐不能丗味惟存诗淡泊生涯半爲病侵陵花明晓日繁如锦酒拨浮醅緑似渑自是少年豪横过而今痴钝若寒蝇奉酬长文舍人出城见示之句春分腊雪未全销凛冽春寒气尚骄摄事𥘉欣迎社鷰寻芳因得过溪桥清浮酒蚁醅𥘉拨暖入鸎篁舌渐调兴味爱君年尚少莫嫌斋禁暂无憀唐崇徽公主手痕和韩内翰故郷飞鸟尚啁啾何况悲笳出塞愁青冢埋魂知不返翠崖遗迹爲谁留玉颜自古爲身累肉食何人与国谋行路至今空叹息巖花涧草自春秋答和阁老刘舍人雨中见寄花间鸟语愁泥滑屋上鸠鸣厌雨多坐见残春一如此可怜吾意巳蹉蛇萧条两鬓霜后草㶑滟十分金卷荷此物犹能慰衰老稍晴相约屡相过寄阁老刘舍人梦寐江西未得归谁怜萧飒鬓毛衰莓苔生壁图书室风雨闭门桃李时得酒虽能陪笑语老年其实厌追随明朝雨止花应在又踏春泥向鳯池详定幕次呈同舍来时宫柳緑初匀坐见红芳㡬畨新蜂蜜满房花结子还家何处觅残春禁中见鞓红牡丹盛游西洛方年少晚落南谯号醉翁白首归来玉堂署君王殿后见鞓红和江邻㡬学士桃花草上红多枝上稀芳条緑蕚忆来时见桃着子始归后谁道仙花开落迟送襄陵令李君緑髪襄陵新长官面颜虽老渥如丹折腰聊爲五斗屈把酒犹能一笑欢红枣林繁欣歳熟紫檀皮软御春寒民淳政简居多乐无苦思归欲挂冠景灵宫致斋摄事衰年力不彊谁怜岑寂卧斋坊青苔点点无人迹緑叶隂隂覆砌凉玉宇清风来处逺仙家白日静中长却视九衢车马客自然颜鬓易苍苍夏享太庙摄事斋宫闻鸎寄原甫四月田家麦穗稠桑枝生椹鸟啁啾鳯城緑树知多少何处飞来黄栗留送王平甫下第归袂揺揺心浩然晓船鸣鼓转风滩朝廷失士有司耻贫贱不忧君子难执手聊须爲醉别还家何以慰亲懽自慙知子不能荐白首胡爲侍从官对雪十韵对雪无佳句端居正杜门人闲见初落风定不胜繁可喜轻明质都无剪刻痕铺平失池沼飘急响䆫轩惜不揺嘉树冲宜走画辕寒欺白酒嫰暖爱紫貂温远霭销如洗愁云晚更屯儿吟鶵鳯语翁坐冻鸱蹲病思惊残歳朋欢頼酒罇稍晴春意动谁与探名园和武平学士歳晚禁直书怀五言二十韵多病淹残歳初寒卧直庐朝廷务清静铃索少文书向学今爲盛优贤古莫如靓深严禁署闲宴乐羣居赐马聮金络清尘侍玉舆讨论三代盛献纳万机余号令存寛大文章复古初笑谈挥翰墨俄顷列琼琚夜漏销宫烛春晖上玉除謌诗唐李杜言语汉严徐自顾追时彦多慙不鄙予无盐烦刻画寒谷借吹嘘朋友飞雝鹭君臣在藻鱼贪荣同卫鹤取笑类黔驴皎皎心虽在萧萧髪巳踈未知论报効安得遂椎渔云破西山出江横画阁虚余生叹劳止搔首念归欤引绶夸民吏椎牛㑹里闾一麾终得请此计岂踌躇答西京王尚书寄牡丹新花来远喜开封唿酒看花兴未穷年少曽爲洛阳客眼明重见魏家红却思初赴青油幕自笑今爲白髪翁西望无由陪胜赏但吟佳句想芳丛应制赏花钓鱼绛阙晨霞照雾开轻尘不动翠华来鱼游碧沼涵灵徳花馥清香荐寿杯梦听钧天声杳黙日长化国景徘徊自慙击壤音多野帝所赓歌亦许陪清明赐新火鱼钥侵晨放九门天街一骑走红尘桐华应候催佳节榆火推㤙忝侍臣多病正愁饧粥冷清香但爱蜡烟新自怜惯识金莲烛翰苑曽经七见春明堂庆成辰火天文次皐门路寝闳奉亲昭孝德惟帝飨精诚礼以三年讲时因万物成九筵严太室六变导和声象魏中天起风雷大号行欢唿响山岳流泽浃根茎寳墨飞云动金文耀日晶从臣才力薄无以颂休明羣玉殿赐宴至治臻无事丰年乐有成图书开秘府宴饫集羣英论道皇坟奥贻谋寳训明九重多暇豫八体极研精笔力千钧劲豪端万象生飞牋金洒落拜赐玉锵鸣盛际崇儒学愚臣滥宠荣惟能同舞兽闻乐识和声永昭陵挽词三首与子虽天意知人昔帝难一言谋早定九鼎势先安大舜仁由性成汤治以寛孤臣㤙未报清血但汍澜干戈不用臻无事朝野多欢乐有年便坐看挥飞白笔侍臣新和栢梁篇衣冠忽见藏原庙箫鼓愁闻向洛川寂寞秋风羣玉殿还同恍惚梦钧天行殿沉沉画翣重凄凉挽铎出深宫攀号不悟龙胡逺侍从犹穿豹尾中日薄山川长起雾天寒松栢自生风斯民四十年涵煦耕凿安知荷帝功续作永昭陵挽词五首王者居尊本无外由来天下以爲家六龙白日乘云去何用金钱买道车苦雾霏霏着彩旗犹排吉仗杂凶仪常时鳯辇行游䖏今日龙輴恸哭随都人扰扰塞康庄西送灵车过苑墻金鼎药成龙巳去人间惟有䑕拖肠素幕悠悠逗晓风行随哀挽出深宫妃嫔莫向苍梧望云覆昭陵洛水东叨陪法从最多年惯听梨园奏管絃从此无因瞻黼坐惟应䰟梦到钧天赴集禧宫祈雪追忆从先皇驾幸泫然有感琳阙岧岧倚瑞烟忆陪游豫入新年云深晓日开宫殿水阔春风飏管絃千骑清尘回辇路万家明月放灯天一朝人事凄凉改惟有灵光独岿然夜宿中书东合翰林平日接羣公文酒相欢慰病翁白首归田徒有约黄扉论道愧无功攀髯路断三山远忧国心危百箭攻今夜静听丹禁漏尚疑身在玉堂中送王学士赴两浙转运汉家财利析秋毫暂屈清才岂足劳邑屋连云盈万井舳舻衘尾列千艘春寒欲尽黄梅雨海浪髙飜白鹭涛平昔壮心今在否江山犹得助诗豪早朝阊阖初开瑞雾中丹霞晓日上苍龙鸣鞭响彻廊千歩佩玉声趋㦸百重雪后朝寒犹凛冽柳梢春意已丰茸少年自结芳菲侣老病惟添睡思浓下直宫柳街槐緑未齐春隂不解宿云低轻寒漠漠侵駞褐小雨班班作鷰泥报国无功嗟巳老归田有约一何稽终当自驾柴车去独结茅庐颍水西斋宫尚有残雪思作学士时摄事于此甞有闻鸎诗寄原父因而有感四首雪压枯条脉未抽春寒憀慄作春愁却思緑叶清隂下来此曽闻黄栗留老来何与青春事闲处方知白日长自恨乞身今未得齿牙浮动鬓苍浪两京平日接英髦不独诗豪酒亦豪休把青铜照双鬓君谟今巳白刁骚诗篇自觉随年老酒力犹能助气豪兴味不衰惟此尔其余万事一牛毛摄事斋宫偶书斋宫岑寂偶偷闲犹觉闲中兴未䦨美酒清香销昼景冷风残雪作春寒丹心未死惟忧国白髪盈簪盍挂冠谁爲寄声清颍客此生终不负渔竿早朝感事踈星牢落晓光微残月苍龙阙角西玉勒争门随仗入牙牌当殿报班齐羽仪虽接鸳兼鹭野性终存鹿与麛笑杀汝隂常处士十年骑马听朝鸡集禧谢雨十里长街五鼓催泥深雨急马行迟卧听竹屋萧萧响却忆滁州睡足时下直呈同行三公午漏声初转归鞍路偶同天清黄道日街阔緑槐风万国舟车㑹中天象魏雄戢戈清四海论道属三公自愧陪羣彦从来但朴忠时平容窃禄歳晚叹衰翁买地淮山北垂竿颍水东稻粱虽可恋吾志在㝠鸿东合雨中直合时偷暇幽怀坐独哦緑苔人迹少黄叶雨声多云结愁隂重风传禁漏过瑶图新嗣圣玉塞乆包戈相府文书简丰年气候和还将鳯池句聊杂野人歌四月十七日景灵宫奉迎仁宗皇帝御容有感行殿峩峩出緑槐琳房芝阙耸崔嵬管絃飘落人间去幢节疑从天上来基业百年传圣子黔黎四纪乐春台孤臣不得同鍼虎未死心先冷若灰居士集卷第十三熈宁五年秋七月男发等编定绍熈二年三月郡人孙谦益校正兼简子华景仁相伴奉酬长文出城鸎篁莫嫌无憀寄刘舍人笑语和江邻㡬桃花归后景灵宫致斋和武平禁直书怀踌躇早朝感事麛欧阳文忠公集欧阳文忠公文集外集卷第十四外集卷第十四欧阳文忠公集六十四序一仁宗御集序在昔君臣圣贤自相戒勑都俞吁叹于朝廷之上而天下治者二帝之言语也号令征伐丁宁约束而其辞彬彬笃厚纯雅者三代之文章也尧舜夏商周之盛邈乎逺出千载之上而昭然着见百世之下者以其书存焉此典谟训诰之文所以爲历代之寳也惟我仁考神文圣武明孝皇帝之作二帝之言语而三代之文章也是冝刋之六经而不朽示之万世而取法矧余小子获承统业其所以继大而显扬之者方思勉焉其敢失坠乃诏尚书刑部郎中知制诰邵必右諌议大夫天章阁待制吕公着悉发寳文之旧藏而类次之以爲百卷而必公着勉朕以叙述之曰是不可阙也予惟圣考在位四十有二载承三圣之鸿菐享百年之盛隆而不敢暇逸慎重祭祀以事天而飨亲齐庄洁精必以诚信故亲郊而见上帝者九恭谢于天地大享于明堂者皆再耕于籍田祫于太庙者皆一而不爲劳若夫游娱射猎前世贤王明主之所不能免者则皆非所欲岁时临幸燕饫臣下必问祖宗之故常然非时不闻舆马之音后苑岁春一赏亦故事也中废者二十余年而时畋于近郊曲宴于便坐者廑才一二而已故叙禋祀享升歌乐章藏于有司荐于郊庙者多矣而登临游赏之适割鲜献获之乐前世之所夸者未始一及焉至于万机之暇泊然凝神不见所好惟躬阅寳训陈经迩英究钟律之本元训师兵之武略披图以鉴古铭物以自戒其从事于清闲宴息之余者不过此类呜唿大禹之勤俭也夫惟一人劳扵上则天下安其逸约于已则天下享其丰此禹之所以圣勤俭之功也惟我圣考之在御也泽被生民恩加夷狄寛刑罚息兵革容纳諌诤信任贤材措民逸于治安跻俗丰于冨庶使海内䝉徳受赐涵濡鼓舞而不知所以然者由勤与俭乆而驯致之也是以功成业茂立庙建号爲宋仁宗噫仁之爲言尧舜之盛徳而甚美之称也固已巍乎与天地而亡极矣永惟圣作刻之玉版藏之金匮以耀后嗣而垂无穷庶俾知我圣考仁宗之所以爲仁者自勤俭始呜唿亦惟予小子是训送方希则序蒙庄以绅笏爲柴栅班伯以名声爲缰鎻夫轩裳辉华人之所甚欲彼岂恶之邪盖将有激云尔是以君子轻去就随卷舒冨贵不可诱故其气浩然勇过乎贲育毁誉不以屑其量恬然不见于喜愠能及是者逹人之节而大方之家乎希则茂才入官三举进士不利命乎数竒时不见用而且夷然拂衣师心自往推否泰以消息轻寄物之去来渊乎其大雅之君子而几类于昔贤者乎余自来上都寓谒舍化衣亰尘穿履金门者再见春矣㑹天子方向儒学招徕俊良开贤科命郷举而四方之杰赍贡函诣公车者十百千数余虽后进晚出而掎裳摩趺攘臂以游其间交者固巳多矣晚方得君倾葢道涂一笑相乐形忘乎外心照乎内虽濠梁之游不若是也未几君召试中台以枉于有司夺席见罢搢绅议者咸伤冤之君方澹乎沖襟竟于使人不能窥也后数日赍装具舟泛然东下以余辱交者索言以爲赠夫恢识宇以见乎逺穷倚伏以至于命此非可爲浅见寡闻者道也希则逹人尔可一言之昔公孙常退归郷人再推射䇿遂第一更生书数十上每闻报罢而终爲汉名臣以希则之资材识业而沈冥郁堙者岂非天将张之而固翕之邪不然何邅回而若此也夫良工晚成者器之大后发先至者骥之良异日垂光虹蜺濯髪云汉使诸儒后生企仰而不暇此固希则禇嚢中所畜尔岂假予详言之哉觞行酒半坐者皆欲去操觚率然辞不逮意同年景山钦之识之亦赋诗以爲别则祖离道旧之情僃之矣此不复云送陈经秀才序伊出陆浑略国南絶山而下东以㑹河山夹水东西北直国门当双阙隋炀帝𥘉营宫洛阳登邙山南望曰此岂非龙门邪世因谓之龙门非禹贡所谓导河自积石而号龙门者也然山形中断巖崖缺呀若断若鑱当禹之治水九州披山斩木遍行天下凡水之破山而出之者皆禹凿之岂必龙门然伊之流最清浅水溅溅鸣石间刺舟随波可爲浮泛钓鲂擉鼈可供膳羞山两麓浸流中无巖崭頽怪盘絶之险而可以豋髙顾望自长夏而往才十八里可以朝游而暮归故人之游此者欣然得山水之乐而未尝有筋骸之劳虽数至不厌也然洛阳西都来此者多逹官尊重不可辄轻出幸时一往则驺奴从骑吏属遮道唱呵后先前傧旁扶登览未周意已怠矣故非有激流上下与鱼鸟相慠然徙倚之适也然能得此者惟卑且闲者冝之脩爲从事子聦参军应之主县簿秀才陈生旅游皆卑且闲者因相与期于兹夜宿西峯歩月松林间登山上方路穷而返明日上香山石楼听八节滩晚泛舟傍山足夷犹而下赋诗饮酒暮已归后三日陈生告予且西予方得生喜与之游也又遽去因书其所以游以赠其行送杨子聦户曹序士之仕于州郡者必视其地大小髙下之望以爲轻重河南大府也参军虽卑以望而髙下之固与他州郡异矣然地大望髙居者皆将相名臣逹官居又不乆率一二岁而甚者半岁而易故河南吏民间坐而偶语道某相某将某官者常名斥而一二岁数之至于郎官御史方镇牧守使人贵客由河南出者入不候于疆去不饯于郊途逢而不避市坐者不起岂素慢㢤葢其见之习也彼视公卿大臣要官其易如此矧所谓参军者邪其不群嘲而随侮之幸也参军每上府望门而超吏摩以肩过不揖反就焉持刺执版求通姓名虽心负其所有欲进自逹不可得其势郁郁卑且贱反甚于它州郡故爲之者未尝乐也然其间能自以头角颀然而出者鲜矣其才能之美非有异乎衆莫能也户曹参军杨子聦居府中常衣青衫骑破虎鞯出入府门下入固辈视而槩易之居一岁相国彭城公荐之集贤学士谢公又荐之士之有文而贤者尽交之其能出其头角矣若云而之他州郡不特颀然而出矣遂特杰然以独立也子聦南人乐其土风今秩满调于吏部必吏于南也吾见南之州郡有杰然而独出者必杨子聦也送廖倚归衡山序元气之融结爲山川山川之秀丽称衡湘其蒸爲云霓其生爲𣏌梓人居其间得之爲俊杰秀才生于衡山之阳而秀丽之精英者得之尤多故其文则云霓其材则𣏌梓始以郷进士举于有司不中遂游公卿间所至无不虗馆设席争以礼下之今永兴太原公雅识沈正器君尤深𥘉其镇秦川也请君与俱行遂趋函关以览秦都则西方士君子得以承望乎风采矣凡居秦几岁而东将过亰师以归予尝以上计吏客都中识君于交逵辱之以友益当君之西也获饯于国门及夫斯来又相见于洛道语故旧数日乃行夫山川固能产异物而不能畜之者诚有利其用者尔今君之行也予疑夫不能乆畜于衡山之阿也送梅圣俞归河阳序至寳潜乎山川之幽而能先群物以贵于世者负其有异而已故珠潜于泥玉潜于璞不与夫蜃蛤珉石混而弃者其先膺美泽之气辉然特见于外也士固有潜乎卑位而与夫庸庸之流俯仰上下然卒不混者其文章才美之光气亦有辉然而特见者矣然求珠者必之乎海求玉者必之乎蓝田求贤士者必之乎通邑大都据其㑹就其名而择其精焉尔洛阳天子之西都距亰师不数驿搢绅仕宦杂然而处其亦珠玉之渊海欤予方据是而择之独得扵梅君圣俞其所谓辉然特见而精者邪圣俞志髙而行洁气秀而色和崭然独出于衆人中𥘉爲河南主簿以亲嫌移佐河阳常喜与洛之士游故因吏事而至于此余尝与之徜徉于嵩洛之下每得絶崖倒壑深林古宇则必相与吟哦其间始而欢然以相得终则畅然觉乎薫蒸浸渍之爲益也故乆而不厌旣而以吏事讫言归余且惜其去又悲夫潜乎下邑混于庸庸然所谓能先群物而贵于世者特其异而已则光气之辉然者岂能掩之㢤张应之字序传曰名以制义谓乎名之必可言也世之士君子名而无所言言则不能称述以见乎逺余友河南主簿张君名谷字仲容谷之爲义洼而不盈动而能应湛然而深有似乎贤人君子之徳其所谓名而可言者也然尝窃谓仲容之字不足以表其所以名之之义大凡物以至虗而为用者有三其体殊焉有虗其形而能受者器之圆方是也然受则有量故多盈溢败覆之过有虗其中而能鸣乎外者钟鼓是也然鸣必假物故须簨簴考击之设有虗其体而能应物者空谷是也然应必有待故常自然以至静接物而无穷士之以是爲其名则君之道从可知也冝易其字曰应之葢容以言其虗之状不若应以体乎容之徳也君早以孝㢘文艺考行于郷里荐之于有司而又试其用于春官者之选深中隐厚学优道充其有以应乎物矣然今方爲小官主簿书其所应者近而小诚未能有以发乎其声也余知夫虗以待之则物之来者益广响之应者益逺可涯也㢤余与君同以进士登于科又同为吏于此群居肩随宴闲相语得以字而相唿故于是不能让而黙也敢为序以易之尹源字子渐序奉礼尹君之将西也称古仁者送人之义责言于其交之所常厚者其友人渤海欧阳脩在饯中率然曰余无似虽不能窃仁者之号奈尝辱君之道义切劘为最深是以不能无言然君之文行余旣友慕钦揖之不暇顾岂有遗忽乏少之可以进于言邪因姑请更君之字以塞其求云君之名源而字子渊夫源发于渊深且止也于诂训旣不类又无所表发其名之美甚非称据礼家之说曰三王之祭川也先河而后海或源也或委也盖谓其源发而渐进于广大委其注积也杨子曰百川学海而至于海今君之学也皆古文字圣贤之事业至其尤深而鉅者又乌止渊之譬邪然亦欲君之渐进不已而至深逺博大之无际也请字之曰子渐古者男子之生举以礼而名之年旣长见庙筮賔而加元服服加而后字示尊其名以隆成人也夫君子所以自厚重其名字如此之甚也诚以其贤否丑美必常与名字相上下而始终邾娄一小国君片善可称春秋褒之曰仪甫解者谓国不如名名不如字以爲极美之谈是也子渐行矣勉之胡寅字序寅之爲言恭且畏之辞虞书寅賔出日寅饯纳日云者尧命其臣羲和者修其官而史美之之文文曰夙夜惟寅云者舜勑其臣伯夷之辞也又曰同寅恊恭和衷㢤云者臯陶戒禹之言言尧舜禹之事载于书者爲万世之法而其君臣之际相言语者如是是知恭恪畏慎以思其事虽圣人犹然尉氏胡君名寅以问于余且将字之余以谓名者古之人生而有别之称尔若太甲盘庚仲壬者又直识其次第而已至于左丘明者载鲁大夫之语始谓命名必有义而学者又以文王武王伯鱼之类附其说者尤非也文王之世为商诸侯偶商不幸而纣爲淫虐然犹身服事之岂其生也已有灭商自大之心而名昌其子始生又期使杀君而发其功业㢤孔子之生子适有馈鲤者遂名之若史鱼孔鲋又有馈者乎则是直爲识别之称未尝有义也然考古人之命字者则似若有义葢将释其名曰其字若此而巳胡君曰我所以问其字者将知其寅者何谓然因考于古取尧舜禹之书常所道告之而字曰子畏作字说送陈子履赴绛州翼城序予昔过郑遇子履于管城其后二岁子履西自冯翊㑹予于洛阳而去又明年复来遂与郷进士自河南贡于亰师又明年予方解官洛阳以来则子履中甲科爲校书郎其冬得翼城于绛又明年春西拜其亲于洛而后行自郑之遇及兹行凡六岁而曰见之焉其始也纯然气和而貌野再见之则道所学问出其文辞炜然有出于衆人矣又见之则挟其艺以较于群士而以其能胜之今之行也又曰我将试其爲政于绛而且力广其学当尽落其华而成其实直取古人之所以尚以距今之爲者其修巳力行之道屡见而屡进进且不巳而志又大焉孔子曰未见其止孟子曰孰能御之者欤夫年少者心锐气盛者好刚苟有志焉无不至也然君子之于临政也欲果其行必审其思审而后果则不可易而后悔而学者亦在一朝其所趋而后博其闻其致思必精其发辞必易待其足于中而后见于外予友河南冨彦国常与予语于此今彦国在绛而子履往焉又从而辨之后之复见子履岂特若前之见者乎将有骇然者矣送孙屯田序良金美玉蔵乎矿石而追师冶工莫不孜孜攻且錬焉吾诚有以利其用也况材臣贤士世不衆出而物官者得不贪以为利乎故今兹屯田孙公始以尚书郎来贰洛政未踰岁则复乗两马之传东上将冠惠文以肃台宪居不皇暖席行不及具驾葢𬒳知者之用且祗君命之速也御史本为秦官出入殿中督察监视事无大小皆得以法绳之至按章举劾发姦治狱以清风轨则朝廷之得失御史系焉然过者爲之至有伺求以爲察刚讦以爲直惊愚激俗以速名誉至于纪纲大政则蔑乎无闻也故扵是选必要以文儒沉正闳逹大体然后謇謇王廷为天子司直之臣况乎白笔霜简吾家旧物握兰卧锦爲世名郎縁饰以儒雅济之以文敏余知夫振頽纲举旧典嗣先声扬休闻在此行也而洛之士君子故相与翘足企耸东向而望俟闻凛然之余风矣盍各赋棫朴以歌能官且贺举者之得人也犯軷长道掺祛爲别又乌足効儿女之悲㢤张令注周易序易之爲书无所不备故爲其说者亦无所不之盖滞者执于象数以爲用通者流于变化而无穷语精微者务极于幽深喜夸诞者不胜其广大苟非其正则失而皆入于贼若其推天地之理以明人事之始终而不失其正则王氏超然逺出于前人惜乎不幸短命而不得卒其业也张子之学其勤至矣而其说亦详焉其爲自序尤所发明昔汉儒白首于一经虽孔子亦晚而学易今子年方壮所得已多而学且不止其有不至者乎庐陵欧阳脩序外集卷第十四送方希则序将有不利禇囊送陈经序而下若断擉鼈登覧相慠旅游暮已三日送扬子聦序岁数之其能出其头角矣遂特送廖倚序几岁送梅圣俞归河阳序蜃先膺而精志髙行洁河阳终则事讫特其张应之字序言则称述而深爲用尹源字序古仁者是以而字子渊且止胡寅字序之辞美之之文禹之言言尧舜又直文王之世名昌古人之命字所道作字说送陈子履序炜然所以尚后悔一朝博其闻致思发辞欧阳文忠公文集奏议卷第十四奏议卷第十四欧阳文忠公集一百十翰苑论水灾䟽七月六日翰林学士朝散大夫尚书吏部郎中知制诰充史馆修撰判太常寺兼礼仪事轻车都尉赐紫金鱼袋臣欧阳某谨昧死再拜上䟽于体天法道钦文聦武圣神孝徳皇帝陛下臣伏覩近降诏书以雨水爲灾许中外臣寮上封言事有以见陛下畏天爱人恐惧脩省之意也窃以雨水爲患自古有之然未有水入国门大臣犇走渰浸社稷破坏都城者此盖天地之变也至于王城京邑浩如陂湖冲溺犇逃号唿昼夜人畜死者不知其数其幸而免者屋宇摧塌无以容身缚栰露居上雨下水累累老㓜狼籍于天街之中又闻城外坟冡亦𬒳浸注棺椁浮出骸骨漂流此皆闻之可伤见之可悯生者旣不安其室死者又不得其藏此亦近世水灾未有若斯之甚者此外四方奏报无日不来或云闭塞城门或云冲破市邑或云河口决千百歩阔或云水头髙三四丈余道路隔絶田苗荡尽是则大川小水皆出爲灾逺方近畿无不𬒳害此陛下所以警惧莫大之变隐恻至仁之心广爲谘询冀以消复窃以天人之际影响不差未有不召而自至之灾亦未有巳出而无应之变其变旣大则其忧亦深臣愚谓非小小有爲可以塞此大异也必当思宗庙社稷之重察安危祸福之机追已徃之阙失防未萌之患害如此等事不过一二而已自古人君必有储副所以承宗社之重而不可阙者也陛下临御三十余年而储嗣未立此乆阙之典也近闻臣寮多以此事爲言大臣亦甞进议陛下圣意乆而未决而庸臣愚士知小忠而不知大体者因以爲异事遂生嫌疑之论此不思之甚也且自古帝王有子至三二十人者甚多材髙年长罗列于朝者亦衆然爲其君父者莫不皆享无穷之安岂有所嫌而斥其子耶若陛下鄂王豫王皆在至今则储宫之建乆矣世之庸人偶见陛下乆无皇子忽闻此议遂以云云尔且礼曰一有元良万国以正盖谓定天下之根本上承宗庙之重亦所以絶臣下之邪谋自古储嗣所以安人主也若果如庸人嫌疑之论则是常无储嗣则人主安有储嗣则人主危此臣所谓不思之甚也臣又见自古帝王建立储嗣旣以承宗庙之重又以爲国家羙庆之事故毎立太子则不敢专享其羙必大赦天下凡爲人父后者皆𬒳恩泽所以与天下同其庆喜然则非恶事也汉文帝𥘉即位之明年羣臣再三请立太子文帝再三谦让而后从之当时羣臣不自疑而敢请汉文帝亦不疑其臣有二心者臣主之情通故也五代之主或出武人或出夷狄如后唐明宗尤恶人言太子事羣臣莫敢正言有何泽者甞上书乞立太子明宗大怒谓其子从荣曰羣臣欲以汝爲太子我将归老于河东由是臣下更不敢言然而文帝立太子之后享国长乆爲汉太宗是则何害其爲明主也后唐明宗储嗣不早定而秦王从荣后以举兵窥觊䧟于大祸后唐遂乱此前世之事也况闻臣寮所请但欲择宗室爲皇子尔未即以爲储贰也伏惟陛下仁圣聦明洞鉴今古必谓此事国家大计当重慎而不可轻发所以迟之耳非恶人言而不欲爲也然朝廷大议中外已闻不冝乆而不决昨自春首以来陛下服药于内大臣早夜不敢归家饮食医药侍于左右如人子之侍父自古君臣未有若此之亲者也下至羣臣士庻妇女婴孩昼夜祷祈填咽道路发于至诚不可禁止以此见臣民尽忠蒙陛下之徳厚爱陛下之意深故爲陛下之虑逺也今之所请天下臣民所以爲爱君计也陛下何疑而不从乎中外之臣旣喜陛下圣躬康复又欲见皇子出入宫中朝夕问安侍膳于左右然后文武羣臣奉表章爲陛下贺辞人墨客称述本支之盛爲陛下歌之颂之岂不羙哉伏愿陛下出于圣断择宗室之贤者依古礼文且以爲子未用立爲储副也旣可以徐察其贤否亦可以俟皇子之生臣又见枢宻使狄青出自行伍遂掌枢宻始𥘉议者巳爲不可今三四年间外虽未见过失而不幸有得军情之名且武臣掌国机宻而得军情岂是国家之利臣前有封奏其说甚详具述青未是竒材但于今世将率中稍可称耳虽其心不爲恶不幸爲军士所喜深恐因此䧟青以祸而爲国家生事欲乞且罢青枢务任以一州旣以保全青亦爲国家消未萌之患盖縁军中士卒及闾巷人民以至士大夫间未有不以此事爲言者惟陛下未知之尔臣之前奏乞留中而出自圣断若陛下犹以臣言爲疑乞出臣前奏使执政大臣公议此二者当今之急务也凡所谓五行灾异之学臣虽不深知然其大意可推而见也五行传曰简宗庙则水爲灾陛下严奉祭祀可谓至矣惟未立储贰易曰主器莫若长子殆此之警戒乎至于水者隂也兵亦隂也武臣亦隂也此推类而易见者天之谴告苟不虚发惟陛下深思而早决庻㡬可以消弭灾患而转爲福应也臣伏覩诏书曰悉心以陈无有所讳故臣敢及之若其他时政之失必有群臣应诏爲陛下言者臣言狂计愚惟陛下裁择臣昧死再拜再论水灾状右臣伏覩近降手诏以水灾爲变上轸圣忧旣一人形罪已之言冝百辟无遑安之意而应诏言事者犹少亦未闻有所施行岂言者不足採欤将遂无人言也岂有言不能用欤然则上有诏而下不言下有言而上不用皆空言也臣闻语曰应天以实不以文动民以行不以言臣近有实封应诏窃谓水入国门大臣犇走渰浸社稷破坏都城此天地之大变也恐非小有所爲可以消弭因爲陛下陈一二大计而言狂计愚不足以感动听览臣日夜思惟方今之弊纪纲之坏非一日政事之失非一端水灾至大天谴至深亦非一事之所致灾谴如此而祸患所应于后者又非一言而可测是则巳徃而当救之弊甚衆未来而可忧之患无涯亦非独责二三大臣所能取济况自古天下之治必与衆贤共之也诗曰济济多士文王以宁书载尧舜之朝一时同列者䕫龙稷契之徒二十余人此特其大者尔其百工在位莫不皆贤也今欲救大弊弭大患如臣前所陈一二大计旣未果爲而又不思衆贤以济庻务则天变何以塞人事何以修故臣复敢进用贤之说也臣材识愚暗不能知人然衆人所知者臣亦知之伏见龙图阁直学士知池州包拯清节羙行着自贫贱谠言正论闻于朝廷自列侍从良多𥙷益方今天灾人事非贤罔乂之时拯以小故弃之遐逺此议者之所惜也祠部员外郎直史馆知襄州张瓌静黙端直外柔内刚学问通逹似不能言者至其见义必爲可谓仁者之勇此朝廷之臣非州郡之才也祠部员外郎崇文院检讨吕公着故相夷简之子清静寡欲生长冨贵而淡于荣利识虑深逺文学优长皆可过人而喜自晦黙此左右顾问之臣也太常博士群牧判官王安石学问文章知名当世守道不苟自重其身论议通明兼有时才之用所谓无施不可者凡此四臣者难得之士也拯以小过弃之其三人者进退与衆人无异此皆爲世所知者犹如此臣故知天下之广贤材沦没于无闻者不少也此四臣者名迹巳着伏乞更广询採亟加进櫂置之左右必有禆𥙷凡臣所言者乃愿陛下听其言用其才以济时艰尔非爲其人私计也若量霑恩泽稍陞差遣之类适足以爲其人累耳亦非臣荐贤报国之本心也臣伏见近年变异非止水灾谴告丁宁无所不有董仲舒曰国家将有失道之败而天乃先出灾害以谴告之不知自省又出恠异以警惧之尚不知变而伤败乃至斯言极矣伏惟陛下切诏大臣深圗治乱广引贤俊与共谋议未有衆贤并进而天下不治者此亦救灾弭患一端之大者臣又窃见京东京西皆有大水并当存䘏而独河北遣使安抚两路遂不差人或云就委转运使此则但虚爲行遣尔两路运司只见河北遣使便认朝廷之意有所重轻以谓不遣使路分非朝廷忧恤之急者兼又放税赈救皆耗运司钱物于彼不便兼又运使未必皆得人其才未必能救灾䘏患又其一司自有常行职事亦岂能专意抚绥故臣以爲虚作行遣尔伏乞各差一使于此两路安抚虽未能大段有物赈济至于兴利除害临时措置更易官吏询求疾苦事旣专一必有所得与就委运司其利百倍也又闻两浙大旱赤地千里国家运米仰在东南今年灾伤若不赈济则来年不惟民饥国家之物亦自阙供此不可不留心也窃闻三司今歳京师粮米巳有二年备准外犹有三百五十万余未漕之物今年东南旣旱则来年少纳上供此未漕之米诚不可不惜然少辍以济急时亦未有所阙欲下三司勘㑹若实如臣所闻则乞量辍五七十万石物与两浙一路令及时赈救一十三州只作借贷他时米熟不妨还官然所利甚博也此非弭灾之术亦救灾之一端也臣愚狂妄伏望圣慈特赐裁择谨具状奏闻伏候勑㫖论水入太社札子臣所领太常寺累得郊社勾当人状申爲雨水渰浸太社太稷坛四靣及屋宇墻壁摧塌乞行修整寻曽具状申奏及累牒三司至今未见有人兴功整缉但闻行路之人咨嗟传说言国家社稷之坛损壊如此臣遂躬亲徃诘太社及斋宫里外觑当见二坛浸在水中四神门及阙庭斋宫屋宇并各倒侧摧圯并自来所植树木亦有僵仆与瓦石土木纵横狼籍于水中四靣并无墻垣行路之人徃来皆见窃以宗庙社稷礼贵尊严今四靣并无遮映使巷陌人马徃来䙝渎如此而又积水围浸瓦木土石狼籍具中臣𥘉到彼旁侧居民见臣来觑当亦有对臣咨嗟者又见有数人兵士在彼戽水问得只有二十三人仍是今日才方差到旣无家事戽水又无官贠监督社稷之重岂冝如此窃以水入社稷咎罚岂轻陛下仁圣寛慈未有过失天之谴告必有所因伏乞特谕执政之臣退省巳失之事各思警惧速务修完仍较量事体轻重后先以社稷爲国家大事不与军营仓卒一例行遣乞专差大臣一员充修太社太稷使并差干事诸司使及使臣一两员监役及差兵匠併力先且决洩戽出积水筑起四面垣墻不使路人车马徃来䙝渎然后整缉诸屋舎等以称陛下尊严社稷上畏天戒之意臣以軄事不敢不言取进止乞添上殿班札子臣伏见陛下自今春服药已来羣臣无得进见今圣体康𥙿日御前后殿视朝决事中外臣庻无不感恱然侍从台諌省府臣寮皆未曽得上殿奏事今虽边鄙宁静时歳丰稔民无疾疠盗贼不作天下庻务粗循常规皆不足上烦圣虑陛下可以游心清闲頥飬圣体然侍从台谏省府臣寮皆是陛下朝夕左右论思献纳委任之臣岂可旷隔时月不得进见于前不惟亦有天下大务理当论述者至于臣子之于君父动经年歳不得进对岂能自安今欲望圣慈毎遇前后殿坐日中书枢宻院退后如审官三班铨司不引人则许臣察一班上殿假以顷刻进瞻天威不胜臣子区区之愿也如允臣所请乞下合门施行仍约束上殿臣寮不得将干求恩泽诉理功过及细碎闲慢等事上烦圣聦或乞约定上殿时刻所贵不烦乆坐伏候勑㫖论贾昌朝除枢宻使札子臣伏见近降制书除贾昌朝爲枢宻使旬日以来中外人情莫不疑惧缙绅公议渐以沸腾盖縁昌朝禀性回邪执心倾险颇知经术能文饰姦言好爲隂谋以䧟害良士小人朋附者衆皆乐爲其用前在相位累害善人所以闻其再来望风恐畏陛下聦明仁圣勤俭忧劳毎于用人尤所审慎然而自古毁誉之言未甞不并进于前而听察之际人主之所难也臣以谓能知听察之要则不失之矣何谓其要在先察毁誉之人若所誉者君子所毁者小人则不害其进用矣若君子非之小人誉之则可知其人不可用矣今有毅然立于朝危言谠论不阿人主不附权臣其直节忠诚爲中外素所称信者君子也如此等人皆以昌朝爲非矣宦官宫女左右使令之人徃徃小人也如此等人皆以昌朝爲是矣陛下察此则昌朝爲人可知矣今陛下之用昌朝与执政大臣谋而用之乎与立朝忠正之士谋而用之乎与左右近习之臣谋而用之乎或不谋于臣下断自圣心而用之乎昨闻昌朝隂结宦竖造事端谋动大臣以图进用若陛下与执政大臣谋之则大臣势在嫌疑必难启口若立朝忠正之士则无不以爲非矣其称誉昌朝以爲可用者不过宦官左右之人尔陛下用昌朝爲天下而用之乎爲左右之人而用之乎臣伏思陛下必不爲左右之人而用之也然左右之人谓之近习朝夕出入进见无时其所谗䛕能使人主不觉其渐昌朝善结宦官人人喜爲称誉朝一人进一言暮一人进一说无不称昌朝之善者陛下视听渐熟遂简在于圣心及将用之时则不必与谋也盖称荐有渐乆巳熟于圣聦矣是则陛下虽断自圣心不谋臣下而用之亦左右之人积渐称誉之力也陛下常患近歳以来大臣体轻连爲言事者弹击盖由用非其人不叶物议而然也今昌朝身爲大臣见事不能公论乃结交中贵因内降以起狱以此规圗进用窃闻台谏方欲论列其过恶而忽有此命是以中外疑惧物论喧腾也今昌朝未来议论已如此则使其在位必不免言事者上烦圣听若不尔则昌朝得遂其志倾害善人坏乱朝政必爲国家生事臣愚欲望圣慈抑左右隂荐之言採缙绅公正之论早罢昌朝还其旧镇则天下幸甚臣官爲学士职号论思见圣心求治甚劳而一旦用人偶失而外廷物议如此旣有见闻合思禆𥙷取进止举留胡瑗管勾太学状右臣伏见新除国子监直讲胡瑗充天章阁侍讲有以见圣恩奖崇儒学襃劝经术之臣也然臣等窃见国家自置太学十数年间生徒日盛常至三四百人自瑗管勾太学以来诸生服其徳行遵守规矩日闻讲诵进徳修业昨来国学开封府并鏁㕔进士得解人中三百余人是瑗所教然则学业有成非止生徒之幸庠序之盛亦自是朝廷羙事今瑗旣升讲筵遂去太学窃恐生徒无依渐以分散窃以学校之制自昔难兴惟唐太宗时生员最多史册书之以爲盛羙其后庠序废坏至于今日始复兴起若一旦分散诚爲可惜也臣等欲望圣慈特令胡瑗同勾当国子监或专管勾太学所贵生徒不至分散伏候勑㫖荐布衣苏洵状右臣猥以庸虚叨尘侍从无所禆𥙷常愧心颜窃慕古人荐贤推善之意以谓爲时得士亦报国之一端徃时自国家下诏书戒时文讽励学者以近古盖自天圣迄今二十余年通经学古履忠守道之士所得不可胜数而四海之广不能无山巖草野之遗其自重者旣伏而不出故朝廷亦莫得而闻此乃如臣等辈所宜求而上逹也伏见眉州布衣苏洵履行淳固性识明逹亦甞一举有司不中遂退而力学其论议精于物理而善识变权文章不爲空言而期于有用其所撰权书衡论机䇿二十篇辞辩闳伟博于古而冝于今实有用之言非特能文之士也其人文行乆爲郷闾所称而守道安贫不营仕进苟无荐引则遂弃于圣时其所撰书二十篇臣谨随状上进伏望圣慈下两制看详如有可採乞赐甄録谨具状奏闻伏候勑㫖举梅尧臣充直讲状右臣等忝列通班无禆圣治知士不荐咎在蔽贤伏见太常博士梅尧臣性纯行方乐道守节辞学优赡经术通明长于歌诗得风雅之正虽知名当时而不能自逹窃见国学直讲见阙二员尧臣年资皆应选格欲望依孙复例以𥙷直讲之员必能论述经言教导学者使与国子诸生歌咏圣化于庠序以副朝廷育材之羙如后不如举状臣等并甘同罪举布衣陈烈充学官札子臣伏见国家崇建学校近年以来太学生徒常至三四百人此朝廷盛羙之事数百年来未甞有也然而教导之方必慎其选其进徳修业必有笃行君子可以不言而化者使居其间以爲学者师法庻㡬内修其实不止聚徒之多爲虚名之羙也伏见福州处士陈烈清节茂行着自少时晚而益勤乆而愈信非惟一方学者之所师盖天下之士皆推尊其道徳谓冝以礼致之朝廷必有禆𥙷近闻命以官秋使教学于郷里其礼甚薄未足以称励贤旌徳之举臣今乞以博士之职召致太学虽未能尽其材亦足以副天下学者之所欲而成朝廷崇贤劝学之实取进止再乞召陈烈札子臣甞奏举福州处士陈烈有道徳可爲博士处之太学窃闻朝廷命以官秩俾之讲说而烈辞让不起臣亦甞知烈之爲人其学行髙古然非矫激之士其所藴蓄亦欲有所施爲况圣恩优异襃贲所及足以劝天下之爲善者在烈不冝辞避然其进退之际亦有所难盖朝廷前命以本州教授彼方辞让而遽有国学之召义不得不辞然自古国家乐贤好士未始不如此在下者逡廵而避让在上者勤勤而不已以励难进之节而天下靡然识上有好贤不倦之心上下相成以劝风俗臣谓朝廷冝再加优命致烈必来则于其进退之际巳足以勉励媮薄臣今欲乞未命以官但且召至京师彼必无名辞避俟其旣至徐可推恩况今胡瑗疾病方乞致仕学校之职不可阙人能继瑗者非烈不可欲乞早赐指挥取进止荐王安石吕公着札子臣伏见陛下仁圣聦明优容谏诤虽有狂直之士犯颜色而触忌讳者未甞不终始保全徃徃亟加擢用此自古明君贤主之所难也然而用言旣难献言者亦不爲易论小事者旣可鄙而不足爲陈大计者又似迂而无速效欲㣲讽则未能感动将直陈则先忤贵权而旁有群言夺于衆力所陈多未施设其人遽巳改迁致陛下有听言之勤而未见用言之效颇疑言事之职但爲速进之阶盖縁台諌之官资望已峻少加进擢便履清华而臣下有厌人言者因此亦得进说直云此軰务要官职所以多言使后来者其言益轻而人主无由取信辜陛下纳谏之意违陛下赏諌之心臣以谓欲救其失惟冝择沉黙端正守节难进之臣置之諌署则旣无干进之疑庻或其言可信㐲见殿中丞王安石徳行文学爲衆所推守道安贫刚而不屈司封员外郎吕公着是夷简之子器识深逺沉静寡言冨贵不染其心利害不移其守安石乆更吏事兼有时才曽召试馆职固辞不就公着性乐闲退淡于世事然所谓夫人不言言必有中者也徃年陛下上遵先帝之制増置台谏官四员巳而中废复止两员今谏官尚有虚位伏乞用此两人𥙷足四员之数必能规正朝廷之得失禆益陛下之聦明臣叨𬒳恩荣未知报效苟有所见不敢不言取进止荐张立之状臣伏见朝廷之议常患方今士人名节不立民俗礼义不修所以取士多滥而浮伪难明愚民无知而冒犯者衆盖由设教不笃而奖善无方也伏见徐州进士同三礼出身见守选人张立之能事父母有至孝之行着闻郷里本州百姓僧道列状称荐前后长吏累次保明安抚臣寮亦曽论奏至今未蒙朝廷甄擢其人母年八十无禄以飬铨司近制于选人秖许入邉逺官立之家居则患禄不逮亲欲就逺官则难于扶侍有至孝之行而进退失所有累荐之羙而襃劝不及于立之飬亲之志所希至少于朝廷奖善之道所施至多伏望圣慈特下铨司採阅本人行止及前后论荐迹状与一本州合入官所贵旌一士之行劝一郷之人伏以古今致理先于孝子劝赏最勤今孝悌之科乆废不举旌表之礼乆阙不行欲乞今后应有孝行着闻累𬒳荐举者与一本州官令自化其郷里仍乞着爲永式其张立之如允臣所奏乞送铨司施行奏议卷第十四论水灾䟽不幸举陈希烈充学官札子今乞以欧阳文忠公文集居士集卷第十四居士集卷第十四欧阳文忠公集十四律诗六十五首马上黙诵圣俞诗有感兴来笔力千钧劲酒醒人间万事空苏梅二子今亡矣索寞滁山一醉翁定力院七叶木伊洛多佳木娑罗旧得名常于佛家见宜在月宫生釦砌隂铺静虚堂子落声夜风疑雨过朝露炫霞明车马王都盛楼台梵宇闳惟应静者乐时听野禽鸣秋隂秋隂积不散夜气凛初清雨冷侵灯晕风愁送叶声国㤙慙未报歳晚念余生却忆滁州睡村醪自解酲秋怀节物岂不好秋怀何黯然西风酒旗市细雨菊花天感事悲双鬓包羞食万钱鹿车终自驾归去颍东田初寒多病淹残歳初寒悄独吟云容乍浓淡秋色半晴隂篱菊催佳节山泉响夜琴自能知此乐何必恋腰金寄渭州王仲仪龙图羡君三作临边守惯听胡笳不惨然弓劲秋风鸣白角帐寒春雪压青氊威行四境烽烟断响入千山号令传翠幕红灯照罗绮心情何似十年前崇政殿试贤良晚归槐柳依依禁籞长初寒人意自凄凉鳯城斜日留残照玉阙浮云结夜霜老负渔竿贪国宠病须樽酒送年光归来解带西风冷衣袖犹霑玉案香闻颍州通判国博与知郡学士唱和颇多因以奉寄知郡陆经通判杨褒一自苏梅闭九泉始闻东颍播新篇金樽留客史君醉玉麈髙谈别乗贤十里秋风红菡蓞一溪春水碧漪涟政成事简何爲乐终日吟哦杂管絃南郊庆成祀教民昭孝天惟德是亲太宫严大飨吉土兆精禋礼乐三王盛梯航万国賔㤙霑羣动洽庆与一阳新奉册尊长乐均釐及衆臣不须云物瑞和气浃人神和昭文相公上己宴一雨初消九陌尘秉兰修楔及芳辰㤙深始钖龙池宴节正须知鳯历新红琥珀传盃㶑滟碧琉璃莹水沦上林未放花齐发留待鸣鞘出紫宸三日赴宴口占赐饮初逢褉节佳昆池新涨碧无涯九门寒食多游骑三月春隂正养花共喜流觞修故事自怜双鬓惜年华鳯城残照归鞍晚禁籞无风柳自斜读杨蟠章安集苏梅乆作黄泉客我亦今爲白髪翁卧读杨蟠一千首乞渠秋月与春风苏主簿挽歌布衣驰誉入京都丹旐俄惊反旧闾诸老谁能先贾谊君王犹未识相如三年弟子行丧礼千两郷人㑹葬车我独空斋挂尘榻遗编时阅子云书寄题沙溪寳钖院爲爱江西物物佳作诗甞向北人夸青林霜日换枫叶白水秋风吹稻花酿酒烹鸡留醉客鸣机织苎徧山家野僧独得无生乐终日焚香坐结跏宋司空挽辞文章天下无双誉伯仲人间第一流出入两朝推旧德周旋三事着嘉谋从容进退身名泰宠钖哀荣礼数优棠从来敦友爱九原相望接松楸感事故园三径人成荒贤路胡爲此坐妨病骨痩便花蘂暖烦心渴喜鳯团香号弓但洒孤臣血忧国空余两鬓霜何日君㤙悯衰朽许从初服返耕桑大行皇帝灵驾发引挽歌辞享国年虽近新民泽巳深俭勤成禹圣仁孝本虞心方庆逢千载俄惊遏八音天愁嵩岭外云惨洛川浔仗动千官卫神行万象隂孤臣㤙未报清血但盈襟其一文景孜孜俭与恭慨然思就太平功兴隆学校皇家盛放斥嫔嫱永巷空威慑黠羌方问罪丹成仙鼎忽遗弓霜清日薄箫笳咽万国悲号惨澹中其二千龄应运叶天人四海方欣政日新忽见九门陈羽卫犹疑五载欲时廵稜月暗翔金鳯辇道霜清卧石麟白首旧臣瞻画翣秋风泪洒属车尘其三奉答子履学士见赠之作谁言颍水似潚湘一笑相逢乐未央歳晚君尤耐霜雪兴阑吾欲返耕桑铜槽旋压清樽美玉麈闲挥白日长豫约诗筒屡来徃两州鸡犬接封疆送道州张职方桂籍青衫忆共游怜君华髪始爲州身行南鴈不到处山与北人相对愁莫爲髙才轻远俗当令遗老识贤侯三年解组来归日吾已先耕颍水头再至汝隂三絶黄栗留鸣桑葚美紫樱桃熟麦风凉朱轮昔愧无遗爱白首重来似故郷十载荣华贪国宠一生忧患损天真颍人莫恠归来晚新向君前乞得身水味甘于大明井鱼肥恰似新开湖十四五年劳梦寐此时才得少踟蹰郡斋书事寄子履使君居处似山中吏散焚香一室空雨过紫苔惟鸟迹夜凉苍桧起天风白醪酒嫰迎秋熟红枣林繁喜歳丰寄语瀛洲未归客醉翁今巳作僊翁答子履学士见寄颍亳相望乐未央吾州仍得治仙郷梦回枕上黄粱熟身在壷中白日长毎恨老年才已尽怕逢诗敌力难当知君欲别西湖去乞我桥南菡蓞香寄枣人行书赠子履学士秋来红枣压枝繁堆向君家白玉盘甘辛楚国赤萍实磊落韩嫣黄金丸聊効诗人投木李敢期佳句报琅玕嗟予乆苦相如渇却忆冰梨熨齿寒赠隐者五岳嵩当天地中闻君仍在最髙峯山藏六月隂崖雪潭飬千年蜕骨龙物外自应多至乐人间何事忽相逢饮罢飘然不辞决孤云飞去杳无踪戏书示黎教授古郡谁云亳陋邦我来仍值歳丰穰乌衘枣实园林熟蜂採桧花村落香世治人方安壠畒兴阑吾欲反耕桑若无颍水肥鱼蟹终老仙郷作醉郷书怀齿牙零落鬓毛踈颍水多年已结庐解组便爲闲处士新花莫笑病尚书青衫仕至千钟禄白首归乘一鹿车况有西邻隐君子轻蓑短笠伴春锄涡河龙潭碧潭风定影涵虚神物中藏岸不枯一夜四郊春雨足却来闲卧养明珠游太清宫出城马上口占拥斾西城一据鞍耕夫初识劝农官鵶鸣日出林光动野阔风揺麦浪寒渐暖緑杨才弄色得晴丹杏不胜繁牛羊鸡犬田家乐终日思归盍挂冠太清宫烧香清晨琳阙耸㠝岏弭节斋坊暂整冠玉案拜时香袅袅画廊行处佩珊珊坛埸夜雨苍苔古楼殿春风碧瓦寒我是蓬莱宫学士朝真便合列仙官谢提刑张郎中寄笻竹柱杖玉光莹润锦斓斑霜雪经多节愈坚珍重故人相赠意扶持衰病过残年七言二首答黎教授拨瓮浮醅新酿熟得霜寒菊始开齐养丹道士颜如玉爱酒山公醉似泥不惜蘂从蜂採去尚余香有蝶来栖莫嫌学舍官闲冷犹得芳樽此共携共坐栏边日欲斜更将金蘂泛流霞欲知却老延龄药百草枯时始见花又寄许道人緑髪方瞳瘦骨轻飘然乗鹤去吹笙郡斋独坐风生竹疑是孙登长啸声扶沟知县周职方録示白鹤宫苏才翁子美赠黄道士诗并盛作三絶见索拙句輙爲四韵奉酬能棊好饮一道士醉墨狂吟二谪仙道士不闻乗白鹤谪仙今已揜黄泉古来豪杰皆如此谁拂尘埃爲惘然华髪郎官才调美更将新句续遗篇晓发齐州道中二首东州㡬日倦征轩千骑骖驔白草原鴈入寒云惊晓角鸡鸣苍海浴朝暾国恩未报身先老客思无憀歳巳昬谁得平时爲郡乐自怜痟渇马文园歳晚劳征役三齐旧冨闲人行桑下路日上海边山轩冕非吾志风霜犯客颜惟应思颍梦先过穆陵关表海亭望海亭亭古堞间独凭危槛俯人寰苦寒冰合分流水欲雪云垂四面山髀肉已消嗟病骨冻醪犹可慰愁颜颍田二顷春芜没安得柴车自驾还歳晚书事一麾新命古三齐白首沧洲愿已违轩冕从来爲外物山川信美独思归长天极目无飞鸟积雪生光射落晖腊候巳穷春欲动劝耕犹得览郊圻谒庙马上有感旌斾晓悠悠行惊歳巳遒霜云依日薄野水带冰流冨庶齐三服山川禹九州自怜思颍意无异旅人愁毬埸看山爲爱南山紫翠峯偶来仍值雪初融自嫌前引朱衣吏不称闲行白髪翁向老光隂双转毂此身天地一飘蓬何时粗报君㤙了去逐㝠㝠物外鸿残腊腊雪初销上古台桑郊向日綵旗开山横南陌城中见春逐东风海上来老去毎惊新歳换病多能使壮心摧自嗟空有东阳瘦览物慙无八咏才歳暮书事东州负海圻风物老依依歳熟鵶声乐天寒鴈过稀跨鞍惊髀骨数带减腰围却羡常夫子终年独掩扉闻沂州卢侍郎致仕有感少年相与探花开老病惟愁节物催蹉蛇归计荒三径牢落生涯泥一杯颍上先生招不起沂州太守亦归来自媿国恩终莫报尚贪荣禄此徘徊春晴书事莫笑青州太守顽三齐人物旧安闲晴明风日家家柳髙下楼台处处山嘉客但当倾美酒青春终不换頽颜惟慙未报君㤙了昨日卢公衣锦还游石子涧嶻嶭髙亭古涧隈偶携嘉客共徘徊席间风起闻天籁雨后山光入酒杯泉落断崖舂壑响花藏深崦过春开麏䴥禽鸟莫惊顾太守不将车骑来读易莫嫌白髪拥朱轮恩许东州养病臣饮酒横琴销永日焚香读易过残春昔贤轩冕如遗屣世路风波偶脱身寄语西家隐君子奈何名姓巳惊人水磨亭子多病山斋猒郁蒸经时乆不到东城新荷出水双飞鹭乔木成隂百啭鸎载酒未妨佳客醉凭髙仍见老农耕史君自有林泉趣不用丝篁乱水声寄题相州荣归堂白首三朝社稷臣壷浆夹道拥如云金貂争看真丞相竹马犹迎旧使君岂止轩裳夸故里已将钟鼎勒元勲不须授简樽前客好学平津自有文昼锦堂昔憇甘棠长旧围重来城郭叹人非随车仍是爲霖雨𬒳衮何如衣锦归观鱼轩当年下泽驱羸马今见犀兵拥碧油位望愈隆心愈静毎来临水翫游儵狎鸥亭险夷一节如金石勲德俱髙映古今岂止忘机鸥鸟信陶钧万物本无心休逸台清谈终日对清樽不似崇髙冨贵身巳有山川资胜赏更将风月醉嘉賔青州书事年丰千里无夜警吏退一室焚清香青春固非老者事白日自爲闲人长禄厚岂惟慙饱食俸余仍足买轻装君㤙天地不违物归去行歌颍水傍留题南楼二絶偷得青州一歳闲四时终日面孱颜须知我是爱山者无一诗中不说山醉翁到处不曽醒问向青州作么生公退留賔夸酒美睡余欹枕看山横答和王宣徽相逢莫恠我皤然出处参差四纪间有道方令万物遂无能拟乞一身闲花前独酌罇前月淮上扁舟枕上山此乐想公应未暇且持金盏醉红颜答和吕侍读昔日题舆媿屈贤今来还见拥朱轓笑谈二纪思如昨名望三朝老更尊野径冷香黄菊秀平湖斜照白鸥翻此中自有忘言趣病客犹堪奉一罇奉答子履学士见寄之作忆昨𥘉爲亳守行暂休车骑汝隂城喜君再共罇爼乐怜我乆怀丘壑情累牍巳甞陈素志新春应许遂归耕老年虽不堪东作犹得酣歌咏太平谢景平挽词忆见竒童髧两髦遽惊名誉衆推髙东山子弟家风在西汉文章笔力豪方看凌云驰騄骥已嗟埋玉向蓬蒿追思阳夏曽游处抚事伤心涕满袍答资政邵谏议见寄二首豪横当年气吐虹萧条晚节鬓如蓬欲知颍水新居士即是滁山旧醉翁所乐藩篱追尺鷃敢言寥廓逐冥鸿期公归辅巖廊上顾我无忘畎畒中欲知归计乆迁延三十篇诗二十年受宠不思身报効乞骸惟冀上哀怜相如旧苦中痟渇陶令犹能一醉眠材薄力殚难勉强岂同髙士爱林泉居士集卷第十四熈宁五年秋七月男发等编定绍熈二年三月郡人孙谦益校正寄题沙溪寳积院寳积去沙溪十五里诗刻犹在而诸本皆作寳钖今两存之永厚陵挽歌辞前有引状攷公家定本如谢赐飞白诗引状皆载别卷今编入外集第五卷此不重出颍州唱和东颍何爲乐灵驾发引挽歌辞黠羌郡斋书事秋熟书怀春锄表海亭亭亭欧阳文忠公集欧阳文忠公文集外集卷第十五外集卷第十五欧阳文忠公集六十五序二删正黄庭经序无僊子者不知爲何人也无姓名无爵里世莫得而名之其自号爲无僊子者以警世人之学僊者也其爲言曰自古有道无僊而后世之人知有道而不得其道不知无僊而妄学僊此我之所哀也道者自然之道也生而必死亦自然之理也以自然之道养自然之生不自戕贼夭阏而尽其天年此自古圣智之所同也禹走天下乘四载治百川可谓劳其形矣而寿百年颜子萧然卧于陋巷箪食瓢饮外不诱于物内不动于心可谓至乐矣而年不及三十斯二人者皆古之仁人也劳其形者长年安其乐者短命盖命有长短禀之于天非人力之所能爲也惟不自戕贼而各尽其天年则二人之所同也此所谓以自然之道养自然之生后世贪生之徒爲养生之术者无所不至至茹草木服金石吸日月之精光又有以谓此外物不足恃而反求诸内者于是息虑絶欲鍊精气勤吐纳专于内守以养其神其术虽本于贪生及其至也尚或可以全形而却疾犹愈于肆欲称情以害其生者是谓养内之术故上智任之自然其次养内以却疾最下妄意而贪生世传黄庭经者魏晋间道士养生之书也其说专于养内多竒恠故其传之久则易爲讹舛今家家异本莫可考正无僊子既甚好古家多集录古书文字以爲翫好之娯有黄庭经石本者廼永和十三年晋人所书其文颇简以较今世俗所传者独爲有理疑得其眞于是喟然叹曰吾欲晓世以无僊而止人之学者吾力顾未能也吾视世人执竒恠讹舛之书欲求生而反害其生者可不哀哉矧以我翫好之余拯世人之谬惑何惜而不爲乃爲删正诸家之异一以永和石本爲定其难晓之言略爲注解庶㡬不爲讹谬之说惑世以害生是亦不爲无益若大雅君子则岂取于此送王圣纪赴扶风主簿序前年五月大霖雨杀麦河溢东畿浸下田巳而不雨至于八月菽粟死髙田三司有言前时溢博州民冒河爲言得免租者盖万计今歳秋当租惧民幸水旱因縁得妄免以亏兵食慎勑有司谨之朝廷因举田令约束州县吏吏无逺近皆望风恶民言水旱一以农田勑限甚者笞而絶之畿之民诉其县不听则诉于开封又不听则相与聚立宣德门外诉于宰相于是遣吏四出视诸县视者还而或言灾或言否然言否者十七八最后视者还言民实灾而吏徒畏约束以苟自免尔天子闻之恻然尽蠲畿民之租余尝窃叹曰民生幸而爲畿民有缓急近而易知也雨降于天河溢于地与赤日之出是三者物之易见也前二三歳旱蝗相连朝廷歳歳随其灾之厚薄蠲其赋之多少至兵食不足则歳籴或入粟以爵而充之是在上者之爱人而仁人之心易恻也以易知之近言易见之事告易恻之仁然吏一壅之㡬不得逹况四海之大㡬万里而逺事之难知不若霖潦赤日之易见者何数使上有恻之之心不得逹于下下有思告之苦不得通于上者吏居其间而壅之尔可胜叹哉扶风爲县限关之西距京师在千里外民之不幸而事有隐微者何限其能生死曲直之者今与主簿尉三人而民之志得不壅而闻于州州不壅而闻于上县不壅而民志通者令与主簿尉逹之而巳王君圣纪主簿于其县圣纪好学有文佐是县也始试其爲政焉故以夫素所叹者告之景祐三年二月二十四日庐陵欧阳脩序送太原秀才序仲尼之徒子思伋记中庸事列于曲台学欲服圎冠习矩歩者皆造次必于中庸闻太原生得之矣生之履行无改是也月旅析木地居轸斿霜风动天万窍号怒揺鞭长跋强饭自重时寳元二年十月初七日干德令尹欧阳脩序传易图序孟子曰尽信书不如无书夫孟子好学者岂独忽于书哉盖其自伤不得亲见圣人之作而传者失其真莫可考正而云也然岂独无书之如此余读经解至其引易曰差若毫釐谬以千里之说又读今周易有何谓子曰者至其系辞则又曰圣人设卦系辞焉欲考其真而莫可得然后知孟子之叹盖有激云尔说者言当秦焚书时易以卜筮得独不焚其后汉兴他书虽出皆多残缺而易经以故独完然如经解所引考于今易亡之岂今易亦有亡者耶是亦不得爲完书也昔孔子门人追记其言作论语书其首必以子曰者所以别夫子与弟子之言又其言非一事其事非一时文聮属而言难次第故每更一事必以子曰以起之若文言者夫子自作不应自称子曰又其作于一时文有次第何假子曰以发之乃知今周易所载非孔子文言之全篇也盖汉之易师择取其文以解卦体至其有所不取则文断而不属故以子曰起之也其先言何谓而后言子曰者乃讲师自爲答问之言尔取卦体以爲答也亦如公羊谷梁传春秋先言何曷而后道其师之所传以爲传也今上系凡有子曰者亦皆讲师之说也然则今易皆出乎讲师临时之说矣幸而讲师所引者得载于篇不幸其不及引者其亡岂不多邪呜唿历弟子之相传经讲师之去取不徒存者不完而其伪谬之失其可究邪夫系者有所系之谓也故曰系辞焉以断其吉凶是故谓之爻言其爲辞各聮属其一爻者也是则孔子专指爻辞爲系辞而今乃以孔子賛易之文爲上下系辞者何其谬也卦爻之辞或以爲文王作或以爲周公作孔子言圣人设卦系辞焉是斥文王周公之作爲系辞不必复自名其所作又爲系辞也况其文乃槩言易之大体杂论易之诸卦其辞非有所系不得谓之系辞也必然自汉诸儒已有此名不知从何而失之也汉去周最近不应有失然汉之所爲系辞者得非不爲今之系辞乎易需之辞曰需于血出自穴艮之辞曰艮其限列其夤睽之辞曰见豕负涂载鬼一车是皆险怪竒絶非世常言无爲有训故考证而学者出其臆见随事爲解果得圣人之㫖邪文言系辞有可攷者其证如此而其非世常言无可攷者又可知矣今徒从夫臆出之说果可尽信之邪此孟子所叹其不如亡者也易之传注比他经爲尤多然止于王弼其后虽有述者不必皆其授受但其传之而已大抵易至汉分爲三有田何之易焦赣之易费直之易田何之易传自孔子有上下二篇又有彖象系辞文言说卦等自爲十篇而有章句凡学有章句者皆祖之田氏焦赣之易无所传授自得乎隐者之学专于隂阳占察之术凡学隂阳占察者皆祖之焦氏费直之易亦无所授又无章句惟以彖象文言等十篇解上下经凡以彖象文言等参入卦中者皆祖之费氏田焦之学废于汉末费氏独兴递传至郑康成而王弼所注或用康成之说是弼即郑本而爲注今行世者惟有王弼易其源出于费氏也孔子之古经亡矣月石砚屏歌序张景山在州时命治石桥小版一石中有月形石色紫而月白月中有树森森然其文黒而枝叶老劲虽世之工画者不能爲盖竒物也景山南谪留以遗予予念此石古所未有欲但书事则惧不爲信因令善画工来松写以爲图子美见之当爱叹也其月满西旁微有不满处正如十三四时其树横生一枝外出皆其实如此不敢增损贵可信也七贤画序某不幸少孤先人爲绵州军事推官时某始生生四歳而先人捐馆某爲儿童时先妣尝谓某曰吾归汝家时极贫汝父爲吏至亷又于物无所嗜惟喜賔客不计其家有无以具酒食在绵州三年他人皆多买蜀物以归汝父不营二物而俸禄待賔客亦无余已罢官有绢一匹画爲七贤图六幅此七君子吾所爱也此外无蜀物后先人调泰州军事判官卒于任比某十许歳时家益贫每歳时设席祭祀则张此圗于壁先妣必指某曰吾家故物也后三十余年图亦故闇某忝立朝惧其久而益朽损遂取七贤命工装轴之更可传百余年以爲欧阳氏旧物且使子孙不忘先世之清风而示吾先君所好尚又以见吾母少寡而子㓜能克成其家不失旧物盖自先君有事后二十年某始及第今又二十三年矣事迹如此始爲作賛并序龙茶録后序茶爲物之至精而小团又其精者録叙所谓上品龙茶者是也盖自君谟始造而歳贡焉仁宗尤所珍惜虽辅相之臣未尝輙赐惟南郊大礼致斋之夕中书枢密院各四人共赐一饼宫人翦金爲龙鳯花草贴其上两府八家分割以归不敢碾试相家藏以爲寳时有佳客出而传翫尔至嘉祐七年亲享明堂斋夕始人赐一饼余亦忝预至今藏之余自以谏官供奉仗内至登二府二十余年才一获赐而丹成龙驾舐鼎莫及每一捧翫清血交零而巳因君谟着録輙附于后庶知小团自君谟始而可贵如此治平甲辰七月丁丑庐陵欧阳脩书还公期书室传桑怿传桑怿开封雍丘人其兄慥本举进士有名怿亦举进士再不中去游汝颍间得龙城废田数顷退而力耕歳凶汝旁诸县多盗怿白令愿爲耆长徃来里中察姦民因召里中少年戒曰盗不可爲也吾在此不汝容也少年皆诺里老父子死未歛盗夜脱其衣里老父怯无他子不敢告县臝其尸不能葬怿闻而悲之然疑少年王生者夜入其家探其箧不使之知觉明日遇之问曰尔诺我不爲盗矣今又盗里父子尸者非尔邪少年色动即推仆地缚之诘共盗者王生指某少年怿唿壮丁守王生又自驰取少年者送县皆伏法又尝之郏城遇尉方出捕盗招怿饮酒遂与俱行至贼所藏尉怯阳爲不知以过怿曰贼在此何之乎下马独格杀数人因尽缚之又闻襄城有盗十许人独提一劒以徃杀数人缚其余汝旁县爲之无盗京西转运使奏其事授郏城尉天圣中河南诸县多盗转运奏移渑池尉崤古险地多涂山而青灰山尤阻险爲盗所恃恶盗王伯者藏此山时出爲近县害当此时王伯名闻朝廷爲廵检者皆授名以捕之旣怿至廵检者伪爲宣头以示怿将谋招出之怿信之不疑其伪也因谍知伯所在挺身入贼中招之与伯同卧起十余日信之乃出廵检者反以兵邀于山口怿㡬不自免怿曰廵检授名惧无功尔即以伯与廵检使目爲功不复自言廵检俘献京师朝廷知其实罪黜廵检怿爲尉歳余改授右班殿直永安县廵检明道景祐之交天下旱蝗盗贼稍稍起其间有恶贼二十三人不能捕枢密院以传召怿至京授二十三人名使徃捕怿谋曰盗畏吾名必已溃溃则难得矣宜先示之以怯至则闭栅戒军吏无一人得辄出居数日军吏不知所爲数请出自效辄不许既而夜与数卒变爲盗服以出迹盗所尝行处入民家民皆走独有一媪留爲作饮食馈之如盗乃归复闭栅三日又徃则携其具就媪馔而以其余遗媪媪待以爲真盗矣乃稍就媪与语及群盗辈媪曰彼闻桑怿来始畏之皆遁矣又闻怿闭营不出知其不足畏今皆还也某在某处某在某所矣怿尽钩得之复三日又徃厚遗之遂以实告曰我桑怿也烦媪爲察其实而慎勿泄后三日我复来矣后又三日徃媪察其实审矣明旦部分军士用甲若干人于某所取某盗卒若干人于某处取某盗其尤彊者在某所则自驰马以徃士卒不及从惟四骑追之遂与贼遇手杀三人凡二十三人者一日皆获二十八日复命京师枢密吏谓曰与我银爲君致合职怿曰用赂得官非我欲况贫无银有固不可也吏怒匿其阀以免短使送三班三班用例与兵马监押未行㑹交趾獠叛杀海上廵检昭化诸州皆警徃者数辈不能㝎因命怿徃尽手杀之还乃授合门祗候怿曰是行也非独吾功位有居吾上者吾乃其佐也今彼留而我还我赏厚而彼䡖得不疑我盖其功而自伐乎受之徒惭吾心将让其赏归巳上者以奏藁示予予谓曰让之必不听徒以好名与诈取讥也怿叹曰亦思之然士顾其心何如尔当自信其心以行讥何累也若欲避名则善皆不可爲也已余慙其言卒让之不听怿虽举进士而不甚知书然其所爲皆合道理多此类始居雍丘遭大水有粟二廪将以舟载之见民走避溺者遂弃其粟以舟载之见民荒歳聚其里人饲之粟尽乃止怿善劒及铁简力过数人而有谋略遇人常畏若不自足其爲人不甚长大亦自修爲威仪言语如不出其口卒然遇人不知其健且勇也庐陵欧阳脩曰勇力人所有而能知用其勇者少矣若怿可谓义勇之士其学问不深而能者盖天性也余固喜传人事尤爱司马迁善传而其所书皆伟烈竒节士喜读之欲学其作而怪今人如迁所书者何少也乃疑迁特雄文善壮其说而古人未必然也及得桑怿事乃知古之人有然焉迁书不诬也知今人固有而但不尽知也怿所爲壮矣而不知予文能如迁书使人读而喜否姑次第之外集卷第十五黄庭经序其生者送王圣纪序前年吏无言水旱诉于宰相四出畿民之㡬不得逹霖潦易见通于吏居生死曲直而民之志闻于州于上县不壅而民志通者主簿佐是县以夫二十四日送太原秀才序寳元二年十月干徳令尹欧阳某序传易图序至其有激云尔昔孔子其事必以夫子自作取卦体伪谬聮属孔子言不必也必其证知矣虽有述者焦赣费直自得之学汉末费氏七贤画序无蜀物始爲賛龙茶录后序佳客斋夕治平甲辰七月丁丑桑怿传本举徃来徃来里中爲也夜入其箧推仆转运使崤古险涂山捕之宣头授名罪黜廵检其间召怿至京辄出数日民皆走独有三日则携携其具不畏某处察其实卒若干复命非我送三班与兵马手杀而自伐与诈取讥也亦思之然以行二廪见民善劒常畏遇人而能者伟烈古之人有然焉不诬知今人怿所爲次第之皇祐五年序蜀画七贤图云爲作賛并序今此卷有其序而賛不传闽本桑怿传后又载钱镠王景仁朱瑾等传即五代史文也间有小异今不取欧阳文忠公文集奏议卷第十五奏议卷第十五欧阳文忠公集一百十一翰苑条约举人怀挟文字札子臣伏见国家自兴建学校以来天下学者日盛务通经术多作古文其辞艺可称履行修饬者不可胜数然累次科埸人数倍多于徃歳事旣太盛弊亦随生窃闻近年举人公然怀挟文字皆是小𥿄细书抄节甚备毎写一本笔工获钱三二十千亦有十数人共歛钱一二百千雇倩一人虚作举人名目依例下家状入科埸只令怀挟文字入至试院其程试则他人代作事不败则頼其怀挟共相传授事败则不过扶出一人旣本非应举之人虽败别无刑责而坐获厚利窃以国家取士务得实材今若浮伪之人容其滥进则使负辛勤藴实学者无以自别且自来科塲务存事体所以优加礼遇用待贤能今浮薄之徒不知朝廷崇奖之意自爲姦伪以至于此甚可叹也谓冝峻立科条明加约束使浮薄姦伪之徒不容于其间则实有学行之人得𬒳选进然后士子无滥举朝廷得实才臣今欲乞増定贡院新制寛监门之责重廵铺之赏盖以入门之时一一搜检则虑成拥滞故臣乞自举人入院后严加廵察多差内臣及清干京朝官廵铺毎获懐挟者许与理爲劳绩或免逺官或指射差遣其监门官与免透漏之责若搜检觉察得人数多者令知举官闻奏取㫖重加酬奖其廵铺官除只得廵察懐挟及传授文义外不得非理侮慢举人庻存事体且朝廷待士甚厚而小人自爲浮薄不可不行禁止以革弊源如允臣所奏乞立定廵铺官赏格及懐挟人责罚刑名添入贡院新定条制仍牓南省门及下进奏院颁告天下所贵先明条约然后必行取进止论保明举人行实札子臣伏覩近降勑命更定科埸条制内一节令本县令佐知州通判保明举人行实委无玷缺若因事彰露只罪令佐知州通判所断刑名并用旧制虽去官经恩不得原减者伏縁旧制刑名甚重今来去官经恩不得原减则官吏所责不轻而玷缺之累中人所不能免小过微累皆爲玷缺难以必用深刑责官吏保其所不能尽知者若谓止坐大事则又无明文窃虑后有犯者难用必行之法臣今欲乞指定举人玷缺事状如事亲不孝行止踰滥冒哀匿服曽犯刑责及虽有䕃赎而情理重者以上事节苟犯其一并不得収试如违必用旧制刑名所贵事简而易遵法严而必用如允臣所请乞下礼部贡院施行今取进止论契丹求御容札子臣伏见契丹所遣汎使专爲御容而来中外之议皆谓前歳旣巳许之于理不可中止失于不早践言至彼非时遣使及朝夕以来传闻颇异或云大臣共议欲遂拒而不与若然则臣恐衅隙之端自此而始祸患之起未昜遽言大凡爲国谋事者必先明信义重曲直酌人情量事势四者皆得然后可以不疑苟一有未然尚恐败事况四者俱失岂可不思契丹与中国通盟乆矣而向来宗真特于信好自表慇懃别有家书继以画像圣朝纳其来意许以报之而乃迁延至今遂欲食言而中辍是则彼以推诚结我我以不信待之失信伤义甚非中国待夷狄之术而又其曲在我使彼易以爲辞自南北通和以来信问徃复之际毎于报答常从优厚假借旣乆其心巳骄况此画像之来特表慇懃之意是则于平常之礼厚报以骄之慇懃之来则不报以沮之沮之彼必怒不报彼必耻怀耻畜怒何所不爲此人之常情也许其父不许其子厚薄之际此亦人情之难处也臣窃见契丹来书𥘉无寒温候问之言直以践言孤约爲说其意在于必得若此时𬒳沮势必更来事旣再三岂能坚执若待其失于逊顺已成衅隙然后与之则重爲中国之辱又使夷狄谓中国难以恩意交惟可以势力胁因之引惹别有它求则爲后患何可涯哉今虏主虽弱而中国边备未完庙谋未胜未可生事而欲执我曲彼直之议以起戎而结祸夫察彼事势必不能中止量我事势又未能必沮之臣故曰四者俱失也臣又闻虏使入境之日地震星殒变异非常先事深防犹恐不及失计招祸岂可自爲臣愿圣慈出于独断勿沮其善意无失我信言臣今欲乞回谕虏中告以如约直候今冬因遣常使时与之则于事体稍便伏乞速下两府商议上系国家利害臣不敢不言今取进止论选皇子䟽八月日翰林学士朝散大夫右諌议大夫知制诰充史馆修撰刋修唐书判太常寺兼礼仪事上轻车都尉赐紫金鱼袋臣欧阳某谨昧死再拜上书于体天法道钦文聦武圣神孝徳皇帝陛下臣闻言天下之难言者不敢冀必然之听知未必听而不可不言者所以尽爲忠之心况臣遭遇圣明容纳谏诤言之未必不听其可黙而不言臣伏见自去歳以来羣臣多言皇嗣之事臣亦甞因灾异窃有奏陈虽圣度包容不加诛戮而愚诚恳至天听未回臣实不胜爱君之心日夜区区未甞忘此思欲再陈狂瞽而未知所以爲言今者伏见兖国公主近巳出降臣因窃思人之常道莫亲于父子之亲人之常情亦莫乐于父子之乐虽在圣哲异于凡伦其爲天性于理则一陛下向虽未有皇嗣而尚有公主之爱上慰圣颜今旣出降渐踈左右则陛下万机之暇处深宫之中谁可与语言谁可承颜色臣愚以谓冝因此时出自圣意于宗室之中选材贤可喜者録以爲皇子使其出入左右问安侍膳亦足以慰恱圣情臣考于书史窃见自古帝王虽曰至尊未甞独处也其出而居外也不止百司公见奏事而巳必有儒臣学士讲论于闲宴又有左右侍从顾问语言其入而居内也不止宦官宫妾在于左右而巳其平居燕寝也则有太子问安侍膳于朝夕其优游宴乐也多与宗室子弟懽然相接如家人计其一日之中未尝一时独处也今陛下日御前后殿百司奏事者徃徃仰瞻天颜而退其甚幸者得承一二言之徳音君臣之情不通上下之意不接其余在廷之臣儒学侍从之列未闻一人从容亲近于左右入而居内则至于问安侍膳亦阙于朝夕是则陛下冨有四海之广躬享万乗之尊居外则无一人可亲居内则无一人得亲此臣所以区区而欲言也伏况陛下荷祖宗之业承宗庙社稷之重皇子未降储位乆虚羣臣屡言大议未决臣前所奏陈以谓未必立爲储贰而且飬爲子旣可以徐察其贤否亦可以待皇子之降生于今爲之亦其时也臣言狂计愚伏俟斧钺臣昧死再拜乞冩祕阁书令馆职校雠札子臣近准勑兼判祕阁检㑹先准皇祐元年七月十一日中书札子节文奉圣㫖祕阁有阙者书名件用崇文总目逐旋𥙷写依例酬校了以黄绢装褫正副二本収附准备御览内中取索本阁寻且画一合行事件闻奏蒙依所奏施行当时虽有此行遣寻值抄写观文殿书权住至今㐲见馆阁校雠之官贠数甚多除系省府南曹外其余主判闲局及别无主判者并各无书校对旣无职事因此多不入馆伏以馆阁国家优飬贤材之地自祖宗以来号爲清职今馆宇閴然尘埃满席有同废局甚可叹嗟臣今欲乞检㑹先准皇祐元年七月十一日所降指挥及一宗行遣次第许从本阁选请在院馆职官员先将祕阁书目与崇文总目点对内有见阙书籍即于三馆取索先校定然后抄写成书仍差𥘉校覆校官刋正装禠其合行事件已有画一起请依奏指挥亦乞检㑹施行惟元乞公用钱乞更不支破其抄写楷书候见得阙书数目将见在楷书人数酌量多少如阙人即别具擘画闻奏今取进止乞定两制员数札子臣窃以学士待制号爲侍从之臣所以承宴间备顾问以论思献纳爲职自祖宗以来尤精其择苟非清徳羙行蔼然衆誉髙文博学独出一时则不得与其选是以选用至艰员数至少官以难得爲贵人以得职爲荣搢绅之望旣隆则朝廷之体増重其后用人颇易员数渐多徃时学士待制至六七十员近年以来稍慎除拜即今犹及四十余员臣以谓爱惜名器不轻授人朝廷旣巳知之矣而为国家计者宜于此时创立经制今惟翰林学士中书舍人知制诰各有定员其余学士待制未有定数臣今欲乞检详前史及国朝故事自观文殿大学士至待制并各立定员数遇有员阙则精择贤材以充其选苟无其人尚可虚位以待如允臣所请乞赐详议施行取进止论编学士院制诏札子臣伏见国家承五代之余建万世之业诛灭僣乱怀来四夷封祀天地制作礼乐至于大臣进退政令改更学士所作文书皆系朝廷大事示于后世则爲王者之训谟藏之有司乃是本朝之故实自明道以前文书草槀尚有编録景祐以后渐成散失臣曽试令类聚収拾𥙷缀十巳失其五六使圣宋之盛文章诏令废失湮沦缓急事有质疑有司无所检证盖由从前虽有编録亦无类例卷第只是本院书吏私自抄写所以易爲废失臣今欲乞将国朝以来学士所撰文书各以门类依其年次编成卷秩号爲学士院草録有不足者更加求访𥙷足之仍乞差本院学士从下两员专切管勾自今巳后接续编聮如本行人吏不画时编録致有漏落许令本院举察理爲过犯此臣本院常事也所以上烦圣听者盖以近歳以来百司纲纪相承废坏事有曽经奏闻及有圣㫖指挥者仅能遵守若只是本司临时处置其主判之官才罢去则其事寻亦废停所以臣欲乞朝廷特降指挥所贵乆逺遵行不敢废失今取进止请今后乞内降人加本罪二等札子臣伏见諌官陈旭起请侥求内降之人委二府劾奏于请者之罪蒙朝廷依奏施行寻闻李璋因内降责罚自后罕闻敢求内降以希恩赏者以此见至公之朝必信之法可以令行而禁止也然旭所请只爲恩赏之一端而小人侥求无所不至臣自权知开封府未及两月之间十次承准内降或爲府司后行或爲宫院姨㜮或爲内官及干系人吏等本府毎具执奏至于再三而干求者内降不巳至于婢妾贱人犯姦滥等事亦敢上烦圣聦以求私庇宦竖小臣自图免过反彰圣君曲法之私虽有司执奏终许公行然小人干求未有约束止絶臣今欲乞今后应有因事敢干求内降者依旧许本府执奏外更乞根䆒因縁干求之人奏摄下府勘劾重行责罚如本人自行干请者亦乞一就勘鞫加元犯本罪二等断遣其情理稍深及干求不已者亦许本府一靣牒报御史台弹紏勘劾施行所贵止絶小人干乱公朝败紊纲纪今取进止论梁举直事封回内降札子臣勘㑹本府见勘内臣梁举直公事两曽执奏三准内降特与放罪臣伏见近年权倖之臣多是公然作过不畏宪法恃干求内降紊乱纪纲所以前后臣寮累具论述陛下特降明诏许承受官司执奏不得施行布告天下着爲信令今梁举直累烦睿听干求不巳本府遵依前后诏勑再具执奏未许公行伏以曲庇小臣挠屈国法自前世帝王苟有如此等事史册书之以着人君之过失今梁举直不欲受过于其身宁彰陛下之过于中外举直此罪重于元犯之罪今纵未能法外重行以戒小人干求内降者其元犯本罪岂可曲恕举直苟爲爱身之计不思爱君之心乃是小人全无知识尔如臣忝𬒳恩宠列于侍御职在献纳合思禆𥙷岂可阿意顺㫖爲陛下曲法庇纵小臣以彰圣君之失其内降臣更不敢下司谨具状缴连进纳今取进止论郭皇后影殿札子臣所领太常礼院得御药院公文称奉圣㫖送画到景灵宫广孝殿后修盖郭皇后影殿图子一本赴太常礼院详定者其图子已别具状缴奏讫臣伏见近年京师土木之功糜耗国用其弊特深原其本因只爲差内臣监修利于偷窃官物及讫功之后侥求恩赏以故多起事端务广兴作其甚则託以祖宗神御张皇事势近年以来如此兴造略无虚歳伏以景灵宫建自先朝以尊奉圣祖陛丁又建真宗皇帝章懿太后神御殿于其间天下之人皆知陛下奉先广孝之意然则此宫乃陛下奉天奉亲之所今乃欲以后宫巳废未复之后建殿与先帝太后并列渎神违礼莫此之甚臣窃谓此事必不出于圣意皆小人私于兴作有所侥求尔盖自前世帝王于宗庙之外别爲庙享以追奉祖宗者则有之未闻有自追奉其妃后者也盖小人不识事体但苟一时之利不思亏损圣徳伏乞特赐寝罢以全典礼今取进止论孟阳河开掘坟墓札子臣勘㑹府界剏开孟阳新河相次据祥符县人户经府披诉称𬒳人夫开掘坟墓斫伐桑枣拆拽舎屋等事寻差兵曹叅军张稚圭徃彼检视得已开河道六里有余计三料开掘却村民坟墓八十二所大墓园三所草瓦屋七十七间其未开三料犹有坟墓二十五所舎屋四十七间桑五百余株田土八十段臣因体问得村民所掘坟墓尸首骨殖布在新河两岸子孙骨肉环坐守之仰天号恸尸骨暴露并无所归其甚贫者用火烧焚向空撒弃其㽵宅屋宇累世安居旦夕毁拆全家露坐冤痛之声闻于逺近方此春月朝廷务行仁政之时横尸暴骨殃及幽明可爲悯伤可爲惊骇兼体问得所开新河有害无利其万胜斗门及阳武桥斗门两处减水尽入白沟河所以年年决溢今又剏开新河亦入白沟是则三道减水尽聚一河将来决溢可知兼今所开新河深六尺至七尺白沟河只深四尺至五尺下源髙仰水势难行臣今欲乞权住夫役三两日差朝臣一贠计㑹都水监开封府各差官一贠同行相度苟如臣所说不虚未开三料乞更不开掘却移夫役修整旧河其元献利见开河之人本爲自图功赏及从𥘉检计壕寨官吏蒙昧朝廷不言有坟墓宅舎桑枣在所开地内情理难恕欲乞下开封府取勘其献利之人与壕寨等并行决配官员悉与停废所贵少谢枯骨兼慰生人今取进止乞罢上元放灯札子臣伏以三元放灯不岀典礼盖囙前世习俗所传陛下俯徇衆心欲同民乐勉出临幸非爲嬉㳺若乃时歳丰和人物康冨以爲乐事亦是人情今自立春以来隂寒雨雪小民失业坊市寂寥寒冻之人死损不少薪炭食物其价増倍民忧冻饿何睱遨游臣本府日阅公事内有投井投河不死之人皆称因爲贫寒自求死所今日有一妇人冻死其夫寻亦自缢窃惟里巷之中失所之人何可胜数昨日圣恩差官俵钱正爲如此目下隂雪未解假使便得晴明坊市不免泥淖圣驾所歴冲冒风寒况方以日蚀之灾避殿减膳圣心忧畏中外所知欲乞特罢放灯所有常年酌献之礼若至日未得晴明亦乞差大臣摄事所是见今供拟游幸及修道路寒冻兵士并乞放罢庻㡬上副陛下畏天忧民之心今取进止论包拯除三司使上书臣闻治天下者在知用人之先后而巳用人之法各有所冝军旅之士先材能朝廷之士先名节军旅主成功惟恐其不趋赏而争利其先材能而后名节者亦势使之然也朝廷主教化风俗之薄厚治道之污隆在乎用人而教化之于下也不能家至而谆谆谕之故常务尊名节之士以风动天下而耸励其媮薄夫所谓名节之士者知廉耻脩礼让不利于苟得不牵于苟随而惟义之所处白刃之威有所不避折枝之易有所不爲而惟义之所守其立于朝廷进退举止皆可以爲天下法也其人至难得也至可重也故其爲士者常贵名节以自重其身而君人者亦常全名节以飬成善士伏见陛下近除前御史中丞包拯爲三司使命下之日中外喧然以谓朝廷贪拯之材而不爲拯惜名节然犹冀拯能执节守义坚让以避嫌疑而爲朝廷惜事体数日之间遽闻拯巳受命是可惜也亦可嗟也拯性好刚天姿峭直然素少学问朝廷事体或有不思至如逐其人而代其位虽𥘉无是心然见得不能思义此皆不足恠若乃嫌疑之迹常人皆知可避而拯岂独不思哉昨闻拯在台日常自至中书诟责宰相指陈前三司使张方平过失怒宰相不早罢之旣而台中寮属相继论列方平由此罢去而以宋祁代之又闻拯亦曽弹奏宋祁过失自其命出台中寮属又交章力言而祁亦因此而罢而拯遂代其任此所谓蹊田夺牛岂得无过而整冠纳履当避可疑者也如拯材能资望虽别加进用人岂爲嫌其不可爲者惟三司使尔非惟自渉嫌疑其于朝廷所损不细臣请原其本末而言之国家自数十年来士君子务以恭谨静慎爲贤及其弊也循黙苟且頽惰寛弛习成风俗不以爲非至于百职不修纪纲废壊时方无事固未觉其害也一旦黠虏犯边兵出无功而财用空虚公私困弊盗贼并起天下骚然陛下奋然感悟思革其弊进用三数大臣锐意于更张矣于此之时始増置諌官之员以宠用言事之臣俾之举职由是修纪纲而绳废壊遂欲分别贤不肖进退材不材而乆弊之俗骤见而骇因共指言事者而非之或以谓好讦隂私或以爲公相倾䧟或谓沽激名誉或谓自图进取羣言百端㡬惑上听上頼陛下至圣至明察见诸臣本以忘身徇国非爲己利谗间不入遂荷保全而中外之人乆而亦渐爲信自是以来二十年间台谏之选屡得谠言之士中间斥去姦邪屏絶权倖拾遗救失不可胜数是则纳諌之善从古所难自陛下临御以来实爲盛徳于朝廷𥙷助之效不爲无功今中外习安上下巳信纎邪之人凡所举动毎畏言事之臣时政无巨细亦惟言事官是听原其自始开发言路至于今日之成效岂易致哉可不惜㢤夫言人之过似于激讦逐人之位似于倾䧟而言事之臣得以自明者惟无所利于其间尔而天下之人所以爲信者亦以其无所利焉今拯併逐二臣自居其位使将来姦佞者得以爲说而惑乱主听今后言事者不爲人信而无以自明是则圣明用諌之功一旦由拯而壊夫有所不取之谓㢘有所不爲之谓耻近臣举动人所仪法使拯于此时有所不取而不爲可以风天下以廉耻之节而拯取其所不冝取爲其所不冝爲岂惟自薄其身亦所以开诱他时言事之臣倾人以觊得相习而成风此之爲患岂谓小哉然拯所恃者惟以本无心耳夫心者藏于中而人所不见迹者示于外而天下所瞻今拯欲自信其不见之心而外掩天下之迹是犹手探其物口云不欲虽欲自信人谁信之此臣所谓嫌疑之不可不避也况如拯者少有孝行闻于郷里晚有直节着在朝廷但其学问不深思虑不熟而处之乖当其人亦可惜也伏望陛下别选材臣爲三司使而处拯他职置之京师使拯得避嫌疑之迹以解天下之惑而全拯之名节不胜幸甚臣叨尘侍从职号论思昔甞亲见朝廷致諌之初甚难今又复见陛下用諌之效已着实不欲因拯而壊之者爲朝廷惜也臣言狂计愚伏俟诛戮奏议卷第十五欧阳文忠公文集居士集卷第十五居士集卷第十五欧阳文忠公集十五赋五首黄杨树子赋夷陵山谷间多黄杨树子江行过絶险处时时从舟中望见之郁郁山际有可爱之色独念此树生穷僻不得依君子封殖备爱赏而樵夫野老又不知甚惜作小赋以歌之若夫汉武之宫丛生五柞景阳之井对植双桐髙秋羽猎之骑半夜严粧之钟鳯盖朝拂银牀暮空固巳葳蕤近日的皪含风婆娑万戸之侧生长深宫嘉祐元年夏大雨水奉诏祈晴于醴泉宫闻鸣蝉有感而赋云肃祠庭以祗事兮瞻玉宇之峥嵘收视听以淸虑兮斋予心以荐诚因以静而求动兮见乎万物之情于时朝雨骤止微风不兴四无云以靑天雷曵曵其余声乃席芳葯临华轩古木数株空庭草间爰有一物鸣于树顚引淸风以长啸抱纎柯而永叹嘒嘒非管泠泠若絃裂方号而复咽凄欲断而还连吐孤韵以难律含五音之自然吾不知其何物其名曰蝉岂非因物造形能变化者邪出自粪壤慕淸虚者邪凌风髙飞知所止者邪嘉木茂树喜淸隂者邪唿吸风露能尸解者邪绰约双鬓修婵姢者邪其爲声也不乐不哀非宫非徴胡然而鸣亦胡然而止吾甞悲夫万物莫不好鸣若乃四时代谢百鸟嘤兮一气候至百虫惊兮娇儿姹女语鹂庚兮鸣机络纬响蟋蟀兮转喉咔舌诚可爱兮引腹动股岂勉彊而爲之兮至于汚池浊水得雨而聒兮饮泉食土长夜而歌兮彼虾蟇固若有欲而蚯蚓又何求兮其余大小万状不可悉名各有气类随其物形不知自止有若争能忽时变以物改咸漠然而无声呜唿逹士所齐万物一类人于其间所以爲贵盖巳巧其语言又能传于文字是以穷彼思虑耗其血气或吟哦其穷愁或发扬其志意虽共尽于万物乃长鸣于百丗予亦安知其然哉聊爲乐以自喜方将考得失较同异俄而隂云复兴雷电俱击大雨旣作蝉声遂息秋声赋欧阳子方夜读书闻有声自西南来者悚然而听之曰异哉𥘉淅沥以萧飒忽奔腾而砰湃如波涛夜惊风雨骤至其触于物也鏦鏦铮铮金铁皆鸣又如赴敌之兵衔枚疾走不闻号令但闻人马之行声余谓童子此何声也汝出视之童子曰星月皎洁明河在天四无人声声在树间余曰噫嘻悲哉此秋声也胡爲而来哉盖夫秋之爲状也其色惨淡烟霏云歛其容淸明天髙日晶其气慄冽砭人肌骨其意萧条山川寂寥故其爲声也凄凄切切唿号愤发丰草緑缛而争茂佳木葱笼而可恱草拂之而色变木遭之而叶脱其所以摧败零落者乃其一气之余烈夫秋刑官也于时爲隂又兵象也于行用金是谓天地之义气常以肃杀而爲心天之于物春生秋实故其在乐也商声主西方之音夷则爲七月之律商伤也物旣老而悲伤夷戮也物过盛而当杀嗟乎草木无情有时飘零人爲动物惟物之灵百忧感其心万事劳其形有动于中必揺其精而况思其力之所不及忧其智之所不能冝其渥然丹者爲藁木然黒者爲星星奈何以非金石之质欲与草木而争荣念谁爲之戕贼亦何恨乎秋声童子莫对垂头而睡但闻四壁虫声唧唧如助余之叹息病暑赋吾将东走乎泰山兮履崔嵬之髙峯䕃白云之揺曵兮听石熘之玲珑松林仰不见白日隂壑惨惨多悲风邈哉不可以坐致兮安得仙人之术解化如飞蓬吾将西登乎崑崙兮出于九州之外览星辰之浮没视日月之隐蔽披阊阖之淸风饮黄流之巨派羽翰不可以揷余之两腋兮畏举身而下坠旣欲泛乎南溟兮瘴毒流膏而铄骨何异避喧之趋市兮又如恶影之就日又欲临乎北荒兮飞雪层冰之所聚鬼方穷发无人迹兮乃龙虵之杂处四方上下皆不得以徃兮顾此大热吾不知夫所逃万物并生于天地岂余身之独遭任寒暑之自然兮成嵗功而不劳惟衰病之不堪兮譬燎枯而灼焦矧空庐之湫卑兮甚龟蜗之跼缩飞蚊幸余之露坐兮壁蝎伺余之入屋頼有客之哀余兮赠端石与蕲竹得饱食以安寝兮莹枕冰而簟玉知其无可奈何而安之兮乃圣贤之髙躅惟冥心以息虑兮庶可忘于烦酷憎苍蝇赋苍蝇苍蝇吾嗟尔之爲生旣无蜂虿之毒尾又无蚊䖟之利觜幸不爲人之畏胡不爲人之喜尔形至眇尔欲易盈杯盂残沥砧几余腥所希杪忽过则难胜苦何求而不足乃终日而营营逐气寻香无处不到顷刻而集谁相告报其在物也虽微其爲害也至要若乃华榱广厦珍簟方牀炎风之燠夏日之长神昬气蹙流汗成浆委四支而莫举眊两目其茫洋惟髙枕之一觉冀烦歊之暂忘念于尔而何负乃于吾而见殃寻头扑面入袖穿裳或集眉端或㳂眼眶目欲瞑而复警臂巳痺而犹攘于此之时孔子何由见周公于髣髴庄生安得与蝴蝶而飞扬徒使苍头丫髻巨扇挥飏咸头垂而腕脱毎立寐而顚僵此其爲害者一也又如峻宇髙堂嘉賔上客沽酒市脯铺筵设席聊娱一日之余闲奈尔衆多之莫敌或集器皿或屯几格或醉醇酎因之没溺或投热羮遂丧其魄谅虽死而不悔亦可戒夫贪得尤忌赤头号爲景迹一有霑污人皆不食奈何引类唿朋揺头鼓翼聚散倐忽往来络绎方其賔主献酬衣冠俨饰使吾挥手顿足改容失色于此之时王衍何暇于淸谈贾谊堪爲之太息此其爲害者二也又如醯醢之品酱臡之制及时月而收藏谨缾罂之固济乃衆力以攻鑚极百端而窥觊至于大胾肥牲嘉肴美味盖藏稍露于罅隙守者或时而假寐才稍怠于防严已辄遗其种类莫不养息蕃滋淋漓败坏使亲朋卒至索尔以无欢臧获怀忧因之而得罪此其爲害者三也是皆大者余悉难名呜唿止棘之诗垂之六经于此见诗人之博物比兴之爲精冝乎以尔刺䜛人之乱国诚可嫉而可憎杂文五首醉翁吟余作醉翁亭于滁州太常博士沈遵好竒之士也闻而往游焉爱其山水归而以琴写之作醉翁吟三叠去年秋余奉使契丹沈君㑹余恩冀之间夜䦨酒半援琴而作之有其声而无其辞乃爲之辞以赠之其辞曰始翁之来兽见而深伏鸟见而髙飞翁醒而往兮醉而归朝醒暮醉兮无有四时鸟鸣乐其林兽出游其蹊咿嘤啁于翁前兮醉不知有心不能以无情兮有合必有离水潺潺兮翁忽去而不顾山岑岑兮翁复来而几时风袅袅兮山木落春年年兮山草菲嗟我无德于其人兮有情于山禽与野麋贤哉沈子兮能写我心而慰彼相思山中之乐佛者慧勤余杭人也少去父母长无妻子以衣食于佛之徒往来京师二十年其人聪明材智亦甞学问于贤士大夫今其南归遂将穷极呉越瓯闽江湖海上之诸山以肆其所适予嘉其甞有闻于吾人也于其行也爲作山中之乐三章极道山林间事以动荡其心意而卒反之于正其辞曰江上山兮海上峯蔼靑苍兮杳㠝丛霞飞雾散兮邈乎靑空天鑱鬼削兮壁立于鸿蒙崖悬磴絶兮险且穷穿云渡水兮忽得路而不知其深之几重中有平田广谷兮与丗隔絶犹有太古之遗风泉甘土肥兮鸟兽雝雝其人麋鹿兮旣寿而丰不知人间之几时兮但见草木华落爲春冬嗟丗之人兮曷不归来乎山中山中之乐不可见今子其往兮谁逢丹茎翠蔓兮巖壑玲珑水声聒聒兮花气蒙蒙石巉巉兮横路风飒飒兮吹松云冥冥兮雨霏霏白猿夜啸兮靑枫朝日出兮林间涧谷纷以靑红千林静兮秋月百草香兮春风嗟丗之人兮曷不归来乎山中山中之乐不可得今子其往兮谁从梯崖险兮佛庙仙宫耀空山兮郁穹隆彼之人兮固亦目明而耳聪宠辱不干其虑兮仁义不被其躬䕃长松之蓊蔚兮借纎草之丰茸茍其中以自足兮忘其服胡而顚童自古智能魁杰之士兮固亦絶丗而逃踪惜天材之甚良兮而自弃于无庸嗟彼之人兮胡爲老乎山中山中之乐不可乆迟子之返兮谁同杂说三首夏六月暑雨旣止欧阳子坐于树间仰视天与月星行度见星有殒者夜旣乆露下闻草间蚯蚓之声益急其感干耳目者有动乎其中作杂说蚓食土而饮泉其爲生也简而易足然仰其穴而鸣若号若唿若啸若歌其亦有所求邪抑其求易足而自鸣其乐邪苦其生之陋而自悲其不幸邪将自喜其声而鸣其类邪岂其时至气作不自知其所以然而不能自止者邪何其聒然而不止也吾于是乎有感星殒于地腥矿顽丑化爲恶石其昭然在上而万物仰之者精气之聚尔及其毙也瓦砾之不若也人之死骨肉臭腐蝼蚁之食尔其贵乎万物者亦精气也其精气不夺于物则藴而爲思虑发而爲事业着而爲文章昭乎百丗之上而仰乎百丗之下非如星之精气随其毙而灭也可不贵哉而生也利慾以昬耗之死也臭腐而弃之而惑者方曰足乎利慾所以厚吾身吾于是乎有感天西行日月五星皆东行日一岁而一周月疾于日一月而一周天又疾于月一日而一周星有迟有速有逆有顺是四者各自行而若不相爲谋其动而不劳运而不巳自古以来未甞一刻息也是何爲哉夫四者所以相须而成昼夜四时寒暑者也一刻而息则四时不得其平万物不得其生盖其所任者重矣人之有君子也其任亦重矣万丗之所治万物之所利故曰自彊不息又曰死而后巳者其知所任矣然则君子之学也其可一日而息乎吾于是乎有感居士集卷第十五熈宁五年秋七月男发等编定绍熈二年三月郡人孙谦益校正黄杨树子赋多黄杨树子濆激鸣蝉赋峥嵘病暑赋又如空庐憎苍蝇赋丫髻醉翁吟序作醉翁吟杂说第三任矣学也欧阳文忠公集欧阳文忠公文集外集卷第十六外集卷第十六欧阳文忠公集六十六书一上范司谏书月日具官谨斋沐拜书司谏学士执事前月中得进奏吏报云自陈州召至阙拜司谏即欲爲一书以贺多事怱卒未能也司谏七品官尔于执事得之不爲喜而独区区欲一贺者诚以谏官者天下之得失一时之公议系焉今世之官自九卿百执事外至一郡县吏非无贵官大职可以行其道也然县越其封郡逾其境虽贤守长不得行以其有守也吏部之官不得理兵部鸿胪之卿不得理光禄以其有司也若天下之失得生民之利害社稷之大计惟所见闻而不系职司者独宰相可行之谏官可言之尔故士学古怀道者仕于时不得爲宰相必爲谏官谏官虽卑与宰相等天子曰不可宰相曰可天子曰然宰相曰不然坐乎庙堂之上与天子相可否者宰相也天子曰是谏官曰非天子曰必行谏官曰必不可行立殿陛之前与天子争是非者谏官也宰相尊行其道谏官卑行其言言行道亦行也九卿百司郡县之吏守一职者任一职之责宰相谏官系天下之事亦任天下之责然宰相九卿而下失职者受责于有司谏官之失职也取讥于君子有司之法行乎一时君子之讥着之简册而昭明垂之百世而不泯甚可惧也夫七品之官任天下之责惧百世之讥岂不重邪非材且贤者不能爲也近执事始被召于陈州洛之士大夫相与语曰我识范君知其材也其来不爲御史必爲谏官及命下果然则又相与语曰我识范君知其贤也他日闻有立天子陛下直辞正色靣争庭论者非他人必范君也拜命以来翘首企足竚乎有闻而卒未也窃惑之岂洛之士大夫能料于前而不能料于后也将执事有待而爲也昔韩退之作争臣论以讥阳城不能极谏卒以谏显人皆谓城之不谏盖有待而然退之不识其意而妄讥脩独以谓不然当退之作论时城爲谏议大夫巳五年后又二年始庭论陆贽及沮裴延龄作相欲裂其麻才两事尔当德宗时可谓多事矣授受失宜叛将强臣罗列天下又多猜忌进任小人于此之时岂无一事可言而须七年耶当时之事岂无急于沮延龄论陆贽两事也谓宜朝拜官而夕奏䟽也幸而城爲谏官七年适遇延龄陆贽事一谏而罢以塞其责向使止五年六年而遂迁司业是终无一言而去也何所取哉今之居官者率三歳而一迁或一二歳甚者半歳而迁也此又非一可以待乎七年也今天子躬亲庶政化理清明虽爲无事然自千里诏执事而拜是官者岂不欲闻正议而乐谠言乎然今未闻有所言说使天下知朝廷有正士而彰吾君有纳谏之明也夫布衣韦带之士穷居草茅坐诵书史常恨不见用及用也又曰彼非我职不敢言或曰我位犹卑不得言矣又曰我有待是终无一人言也可不惜哉伏惟执事思天子所以见用之意惧君子百世之讥一陈昌言以塞重望且解洛之士大夫之惑则幸甚幸甚与郭秀才书仆昨以吏事至汉东秀才见仆于叔父家以启事二篇偕门刺先进自賔阶拜起旋辟甚有仪坐而语诺甚谨读其辞温密华富甚可爱视秀才待仆之意甚勤而礼也古人之相见必有欢欣交接之诚而不能逹乃取羔羊雉鹜之类致其意爲贽而先既致其意又耻其无文则以虎豹之皮缋画之布以饰之然后意逹情接客旣贽而主人必礼以答之爲陈酒殽币篚壶矢燕乐之具将其意又爲赋诗以陈其情今秀才好学甚精博记书史务爲文辞不以羔禽皮布爲饰独以言文其身而其贽既美其意既勤矣宜秀才责仆之答厚也仆既无主人之具以爲礼独爲秀才赋诗女曰鸡鸣之卒章曰知子之来之杂佩以赠之取其知客之来豫储珩璜琚瑀之美以送客虽无此物犹言之以致其意厚也仆诚无此物可谓空言之尔秀才年且少貌厚色扬志锐学敏因进其业脩其辞暴练缉织之不已使其文采五色润泽炳欝若贽以见当世公卿大人非惟若仆空言以赠也必有分庭而礼加笾豆实币篚延爲上賔者惟勉之不巳与张秀才第一书脩顿首致书秀才足下前日辱以诗赋杂文启事爲贽披读三四不能辄休足下家籍河中爲郷进士精学励行尝巳选于里升于府而试于有司矣诚可谓彼邦之秀者欤然士之居也游必有友学必有师其郷必有先生长者府县必有贤守长佐吏彼能爲足下称才而述美者宜不少矣今乃越数百里犯风霜千大国望官府下首于阍谒者以道姓名趋走拜伏于人之阶庑间何其勤劳乎岂由心负其所有而思以一发之邪将顾视其郷之狭陋不足自广而谓夫大国多贤士君子可以奋扬而光逺之邪则足下之来也其志岂近而求岂小邪得非磨光濯色计之熟卜之吉而后勇决以来邪今市之门旦而启商者趋焉贾者坐焉持宝而欲价者之焉赍金而求寳者亦之焉间民无资攘臂以游者亦之焉洛阳天下之大市也来而欲价者有矣坐而爲之轻重者有矣予居其间其官位学行无动人也是非可否不足取信也其亦无资而攘臂以游者也今足下之来试其价既就于可以轻重者矣而反以及予夫以无资者当求价之责虽知贪于所得而不知有以爲价也故辱赐以来且慙且喜既不能塞所求以报厚意姑道此以爲谢与张秀才第二书脩顿首白秀才足下前日去后复取前所贶古今杂文十数篇反复读之若大节赋乐古太古曲等篇言尤髙而志极大寻足下之意岂非闵世病俗究古明道欲拔今以复之古而翦剥齐整凡今之纷殽駮冗者欤然后益知足下之好学甚有志者也然而述三皇太古之道舍近取逺务髙言而鲜事实此少过也君子之于学也务爲道爲道必求知古知古明道而后履之以身施之于事而又见于文章而发之以信后世其道周公孔子孟轲之徒常履而行之者是也其文章则六经所载至今而取信者是也其道易知而可法其言易明而可行及诞者言之乃以混蒙虚无爲道洪荒广略爲古其道难法其言难行孔子之言道曰道不逺人言中庸者曰率性之谓道又曰可离非道也春秋之爲书也以成隐让而不正之传者曰春秋信道不信邪谓隐未能蹈道齐侯迁卫书城楚丘与其仁不与其专封传者曰仁不胜道凡此所谓道者乃圣人之道也此履之于身施之于事而可得者也岂如诞者之言者耶尧禹之书皆曰若稽古傅说曰事不师古匪说攸闻仲尼曰吾好古敏以求之者凡此所谓古者其事乃君臣上下礼乐刑法之事又岂如诞者之言者邪此君子之所学也夫所谓舍近而取逺云者孔子曰生周之世去尧舜逺孰与今去尧舜逺也孔子删书断自尧典而弗道其前其所谓学则曰祖述尧舜如孔子之圣且勤而弗道其前者岂不能邪盖以其渐逺而难彰不可以信后世也今生于孔子之絶后而反欲求尧舜之巳前世所谓务髙言而鲜事实者也唐虞之道爲百王首仲尼之叹曰荡荡乎谓髙深闳大而不可名也及夫二典述之炳然使后世尊崇仰望不可及其严若天然则书之言岂不髙邪然其事不过于亲九族平百姓忧水患问臣下谁可任以女妻舜及祀山川见诸侯齐律度谨权衡使臣下诛放四罪而巳孔子之后惟孟轲最知道然其言不过于教人树桑麻畜鸡豚以谓养生送死爲王道之本夫二典之文岂不爲文孟轲之言道岂不爲道而其事乃世人之甚易知而近者盖切于事实而已今学者不深本之乃乐诞者之言思混沌于古初以无形爲至道者无有高下逺近使贤者能之愚者可勉而至无过不及而一本乎大中故能亘万世可行而不变也今以谓不足爲而务髙逺之爲胜以广诞者无用之说是非学者之所尽心也宜少下其高而近其逺以及乎中则庶乎至矣凡仆之所论者皆陈言浅语如足下之多闻博学不宜爲足下道之也然某之所以云者本欲损足下髙逺而俯就之则安敢务爲竒言以自髙邪幸足下少思焉与石推官第一书脩顿首再拜白公操足下前歳于洛阳得在郓州时所寄书卒然不能即报遂以及今然其勤心未必若书之怠而独不知公操察不察也脩来京师已一歳也宋州临汴水公操之誉日与南方之舟至京师脩少与时人相接尤寡而誉者无日不闻若幸使尽识舟上人则公操之美可胜道哉凡人之相亲者居则握手共席道欢欣既别则问疾病起居以相爲忧者常人之情尔若闻如足下之誉者何必问其他乎闻之欣然亦不减握手之乐也夫不以相见爲欢乐不以疾病爲忧问是岂无情者乎得非相期者在于道尔其或有过而不至于道者乃可爲忧也近于君子之于学是而巳不闻爲异也好学莫如扬雄亦曰如此然古之人或有称独行而髙世者考其行亦不过乎君子但与世之庸人不合尔行非异世盖人不及而反弃之举世斥以爲异者欤及其过圣人犹欲就之于中庸况今书前不师乎古后不足以爲来者法虽天下皆好之犹不可爲况天下皆非之乃独爲之何也是果好异以取高欤然向谓公操能使人誉者岂其履中道秉常德而然欤抑亦昂然自异以惊世人而得之欤古之教童子者立必正听不倾常视之母诳勤谨乎其始惟恐其见异而惑也今足下端然居乎学舍以教人爲师而反率然以自异顾学者何所法哉不幸学者皆从而効之足下又果爲独异乎今不急止则惧他日有责后生之好恠者推其事罪以奉归此脩所以爲忧而敢告也惟幸察之不宣同年弟欧阳某顿首第二书脩顿首白公操足下前同年徐君行因得寓书论足下书之恠时仆有妹居襄城丧其夫匍匐将徃视之故不能尽其所以云者而略陈焉足下虽不以仆爲狂愚而絶之复之以书然果未能谕仆之意非足下之不谕由仆听之不审而论之之略之过也仆见足下书久矣不即有云而今乃云者何邪始见之疑乎不能书又疑乎忽而不学夫书一艺尔人或不能与忽不学时不必论是以黙黙然及来京师见二像石本及闻说者云足下不欲同俗而力爲之如前所陈者是诚可诤矣然后一进其说及得足下书自谓不能与前所闻者异然后知所听之不审也然足下于仆之言亦似未审者足下谓世之善书者能钟王虞柳不过一艺已之所学乃尧舜周孔之道不必善书又云因仆之言欲勉学之者此皆非也夫所谓钟王虞柳之书者非独足下薄之仆固亦薄之矣世之有好学其书而恱之者与嗜饮茗阅画图无异但其性之一僻尔岂君子之所务乎然至于书则不可无法古之始有文字也务乎记事而因物取类爲其象故周礼六艺有六书之学其点画曲直皆有其说扬子曰断木爲棊梡革爲鞠亦皆有法焉而况书乎今虽隶字已变于古而变古爲隶者非圣人不足师法然其点画曲直犹有准则如毋母彳亻之相近易之则乱而不可读矣今足下以其直者爲斜以其方者爲圎而曰我第行尧舜周孔之道此甚不可也譬如设馔于案加帽于首正襟而坐然后食者此世人常尔若其纳足于帽反衣而衣坐乎案上以饭实酒巵而食曰我行尧舜周孔之道者以此之于世可乎不可也则书虽末事而当从常法不可以爲怪亦犹是矣然足下了不省仆之意凡仆之所陈者非论书之善不但患乎近怪自异以惑后生也若果不能又何必学仆岂区区劝足下以学书者乎足下又云我实有独异于世者以疾释老斥文章之雕刻者此又大不可也夫释老惑者之所爲雕刻文章薄者之所爲足下安知世无明诚质厚君子之不爲乎足下自以爲异是待天下无君子之与已同也仲尼曰后上可畏安知来者之不如今也是则仲尼一言不敢遗天下之后生足下一言待天下以无君子此故所谓大不可也夫士之不爲释老与不雕刻文章者譬如爲吏而不受货财盖道当尔不足恃以爲贤也属久苦小疾无意思不宣某顿首答西京王相公书月日某谨斋沐顿首复书于相公合下所遣使二十一日至许州获赐书一通伏读周复且惭且悸脩幸得僃下吏承宠光日趋走于前窃慕古人堂下一言之献思有所陈而恨愚无识不足自效徒抱区区之心者有日矣昨以初去府辄因奏记陈己踈浅得蒙大君子休德之幸以爲离去眷恋之辞既有次第临治以来施政之善者顾寮吏宜有助而闇懦独无能之过以爲谢因又妄思一言之献以毕曩时区区之心以爲忠恳又辄賛德美愿广功业益休问以爲祷其诚虽勤其言狂惑犹即蓍龟之神而再三黩宜其拒以不应伏蒙相公不即弃絶犹辱以书条陈晓谕以爲宠若其爲赐也厚矣然伏读求绎似有未察其诚者敢一终其说以逃责焉某闻古之爲政者必视年之丰凶年凶则节国用振民穷姦盗生争讼多而其政䌓年丰民乐然后休息而简安之以复其常此善爲政者之术而礼典之所载也凡某前所陈者亦不过如是而已其意谓夫乘凶年之后灾沴消息风雨既时耕种既得常平之粟既出而民有食关西之运既重至而军不乏不旱不蝗下民乐利天子不忧虑能如是然后务大体简细事而已岂有直以镇俗救民愁无爲置军食之说邪伏惟详而察之昔者孔子尝爲委吏必曰称其职而已盖苟守其官不敢慢其事而思其他伏惟相公所赐之书有居官不出位之言有以见君子用心也然某之所陈非谓略一邦之小而不爲湏四海之广而后施以弃职而越思也盖愿乎进德广业思以致君而及天下不以一邦而止既祷且劝之辞也噫士之至贱敢以言干其上者有三焉不量轻重之势不度贵贱之位必争以理而后止者此直士也蒙德思报不计善否务罄其诚而言者此知义之士也其言乖谬不合道理问不及而自僣者此狂士也然直士之言虽逆意宜思而择报德之言虽善原其心之所来宜容而纳狂者之言既狂矣宜不足与之辨某士之贱者敢有干而云者于斯三者有其二焉伏惟相公择之纳之不足与之辨而絶之惟所赐焉投时相书某不佞疲软不能强筋骨与工人田夫坐市区服畎亩爲力役之劳独好取古书文字考寻前世以来圣贤君子之所爲与古之车旗服器名色等数以求国家之治贤愚之任至其炳然而精者时亦穿蠧盗取饰爲文辞以自欣喜然其爲道闳深肆大非愚且迂能所究及用功益精力益不足其劳反甚于市区畎亩而其所得较之诚有不及焉岂劳力而役业者成功易勤心而爲道者至之难欤欲悔其所难而反就其易则复慙圣人爲山一篑止焉之言不敢叛弃故退失其小人之事进不及君子之文茫然其心罔识所向若弃车川游澷于中流不克攸济回视陆者顾瞻徨徨然复思之人之有材能抱道德怀智虑而可自肆于世者虽圣与贤未尝不无不幸焉禹之偏枯却克之跛丘明之盲有不幸其身者矣抱关击柝恓惶奔走孟子之战国扬雄之新室有不幸其时者矣少焉而材学焉而不回贾谊之毁仲舒之禁锢虽有其时有不幸其偶者矣今以六尺可用之躯生太平有道之世无进身毁罪之惧是其身时偶三者皆幸于古人之所有者独不至焉岂天之所予不两足欤亦勉之未臻欤伏惟明公履道怀正以相天下上以承天子社稷之大计下以理公卿百职之宜贤者任之以能不贤者任之以力由士大夫下至于工商贱技皆适其分而收其长如脩之愚既不足任之能亦不堪任以力徒以常有志于学也今幸以文字试于有司因自顾其身时偶三者之幸也不能黙然以自羞谨以所业杂文五轴贽阍人以俟进退之命焉外集卷第十六欧阳文忠公文集奏议卷第十六奏议卷第十六欧阳文忠公集一百十二翰苑乞与尹一官状右臣等伏见故起居舎人直龙图阁尹洙文学议论爲当世所称忠义刚正有古人之节𥘉蒙朝廷擢在馆阁而能不畏权臣力排衆党以论范仲淹事遂坐贬黜其后元昊僣叛用兵一方当国家有西顾之忧思得材谋之臣以济多事而洙自初出师至于元昊纳欵始终常在兵间比一时之人最爲宣力而群邪丑正诬百端卒䧟罪辜流窜以死向蒙陛下仁圣恩怜哀其冤枉特赐清雪俾复官资足以感勤群心劝励忠义今洙孤㓜并在西京家道屡空衣食不给洙止一男年方十余岁然无依实可嗟恻伏见将来祫享大礼在近群臣皆得奏䕃子孙伏望圣慈録洙遗忠悯洙不幸特赐其子一官庶霑寸禄以免饥寒则天地之仁幽显蒙徳臣等忝列侍从愧无献纳苟有所见不敢不言谨具状奏闻伏候勑㫖举丁寳臣状右臣窃见太常丞湖州监酒务丁寳臣前任知端州日因遭侬智髙事停官叙理监当方智髙攻劫岭南州县例以素无备御官吏各至犇逃如闻当时独寳臣曽捉得智髙探事人便行斩决及曽鬪敌朝廷以其如此故他人皆夺两官独寳臣只夺一官以此见其比衆人情理之轻臣伏见寳臣履行清纯颇有官业惟海贼遽至力屈致败出于不幸今者伏遇祫享恩赦欲望圣慈特与不候监当满任牵复官资就移一亲民差遣如后犯入已赃臣甘当同罪谨具奏闻伏候勑㫖乞免举台官札子臣近凖勑爲见阙台官下学士院令臣与孙抃等同共保举两人闻奏者伏以学士之职置自有唐初以文辞供奉人主其后渐见亲信至于朝廷机宻及大除拜毎𬒳询访皆与参决当时居是职者选择旣精信任亦重下至五代莫不皆然国朝遵用唐制尤重其任自比年以来选用之际时容缪滥职以人废官以人轻徃时台官阙人只命学士一贠独举今乃令三人共举若以爲俱可信则一贠足以公举若以爲俱不可信则虽衆举亦岂爲得人若以爲有可信有不可信者则自宜舍不可信者专委可信者其不可信者旣不称职罢黜之可也以臣思之朝廷所以遽改旧制而学士不足取信皆由用非其人如臣是也今在院学士三贠孙抃胡宿各曽独举台官朝廷甞所取信惟臣未曽举人伏念臣材识庸暗不能知人使臣随衆署名则臣实爲耻欲三人所见皆一则理必不能欲望圣慈免臣共举却依旧制只命学士一贠专举况孙抃胡宿甞曽举官可以不疑如以臣爲不可独任乞候将来续有台官贠阙更不差臣专举非敢避事直以任非其才不足取信致烦朝廷改更旧制以此不敢不言今取进止论许怀徳状右臣今月初四日当直准内降许怀徳让恩命表一道撰批答臣勘㑹昨来许怀徳祫享加恩自合两表陈让只曽投进一表批答后更不曽进第二表稽停至今四十余日制书留在合门旣不受命又不陈让直至今来移镇方于让表内因带引叙前来祫享加恩乞併寝二命盖怀徳以祫享例加恩命爲轻所以更无表让却于今来表内因带叙陈其前来恩制乆巳稽留不让不受显是轻侮朝廷违慢君命合门无所申举台司风宪亦无弹纠况怀徳身是将臣职典禁衞敢此违废国家典制罪大不恭其批答臣未敢撰辞乞下所司勘劾怀徳正以典刑庶肃朝纲以戒不恪谨具状奏闻伏候勑㫖再论许怀徳状臣窃以谓治天下在明号令正朝廷在修纪纲号令所行纪纲所振由人主有赏罚之柄也若号令出而不从纪纲弛而不整又不以赏罚临之而欲正朝廷治天下臣不知其可也今者陛下亲祀宗庙不敢独受其福推恩群臣徧及中外此圣徳之至深厚也而臣下辄敢有所轻重以谓例恩泛及视以爲轻而慢之原其情理其可恕乎方祫享始毕恩典推行命出之日宰相押班百官在列宣扬制诰布告天下而将臣偃蹇不肯受命稽停制书四十余日有司无所申举恬然不以爲恠是陛下号令不能行于朝廷而纪纲弛坏于武士凡士之知治体者皆爲陛下惜也臣谓方今国家全盛天下无虞非有彊臣悍将难制之患而握兵之帅辄敢如此不畏朝廷者盖由从前不惜事体因循寛弛有以驯致也今若又不正其罪罚而公爲纵弛则恐朝廷失刑自此而始武臣骄慢亦自此而始号令不行于下纪纲遂坏于上亦自此而始夫古人所谓见于未萌者智之明也若事有萌而能杜其渐者又其次也若见其渐而兴之浸成后患者深可戒也臣前日爲许怀徳事曽有奏论略陈大槩盖以方今赏罚之行只据簿书法令以从事而罕思治体况如怀徳在法非轻于事体又重故臣复罄愚瞽伏乞圣慈裁择而行之论茶法奏状右臣伏见朝廷近改茶法本欲救其弊失而爲国误计者不能深思逺虑究其本末惟知图利而不图其害方一二大臣锐于改作之时乐其合意仓卒轻信遂决而行之令下之日犹恐天下有以爲非者遂直诋好言之士指爲立异之人峻设刑名禁其论议事旣施行而人知其不便者十盖八九然君子知时方厌言而意殆不肯言小人畏法惧罪而不敢言今行之踰年公私不便爲害旣多而一二大臣以前者行之太果令之太峻势旣难回不能遽改而士大夫能知其事者但腾口于道路而未敢显言于朝廷幽逺之民日𬒳其患者徒怨嗟于闾里而无由得闻于天听陛下聦明仁圣开广言路从前容纳𥙷益尤多今一旦下令改事先爲峻法禁絶人言中外闻之莫不嗟骇语曰防民之口甚于防川川壅而溃伤人必多今壅民之口已踰年矣民之𬒳害者亦已衆矣古不虚语于今见焉臣亦闻方改法之时商议已定犹选差官数人分出诸路访求利害然则一二大臣不惟𥘉无害民之意实亦未有自信之心但所遣之人旣见朝廷必欲更改不敢沮议又志在希合以求功赏传闻所至州县不容吏民有所陈述直云朝廷意在必行但来要一审状尔果如所传则误事者在此数人而已盖𥘉以轻信于人施行太果今若明见其害救失何迟患莫大于遂非过莫深乎不改臣于茶法本不详知但外论旣喧闻听渐熟古之爲国者庶人得谤于道商旅得议于市而士得传言于朝正爲此也臣窃闻议者谓茶之新法旣行而民无私贩之罪岁省刑人甚多此一利也然而爲害者五焉江南荆湖两浙数路之民旧纳茶税今变租钱使民破产亡家怨嗟愁苦不可堪忍或举族而逃或自经而死此其爲害一也自新法旣用小商所贩至少大商絶不通行前世爲法以抑豪商不使过侵国利与爲僣侈而已至于通流货财虽三代至治犹分四民以相利养今乃断絶商旅此其爲害二也自新法之行税茶路分犹有旧茶之税而新茶之税絶少年岁之间旧茶税尽新税不登则顿亏国用此其爲害三也徃时官茶容民入杂故茶多而贱徧行天下今民自买卖须要真茶真茶不多其价遂贵小商不能多贩又不暇逺行故近茶之处顿食贵茶逺茶之方向去更无茶食此其爲害四也近年河北军粮用见钱之法民入米于州县以钞筭茶于京师三司爲于诸埸务中择近上埸分特留八处专应副河北入米之人飜钞筭请今埸务尽废然犹有旧茶可筭所以河北和籴日下未妨窃闻自明年以后旧茶当尽无可筭请则河北一和籴实要见钱不惟客旅得钱变转不动兼亦自京师岁岁辇钱于河北和籴理必不能此其爲害五也一利不足以𥙷五害今虽欲减放租钱以救其弊此得寛民之一端尔然未尽公私之利害也伏望圣慈特诏主议之臣不护前失深思今害黜其遂非之心无袭弭谤之迹除去前令许人献说亟加详定精求其当庶几不失祖宗之旧制臣冐禁有言伏待罪责谨具状奏闻伏候勑㫖论监牧札子臣所领羣牧司近准宣差吴中复王安石王陶等同共相度监牧利害事窃以国马之制置自祖宗岁月旣深官司失守积习成弊匪止一时前后因循重于改作今者幸蒙朝廷因言事之官有所陈述选差臣寮相度更改臣以谓监牧之设法制具存条目旣繁弊病亦衆若秖坐案文籍就加増损恐不足以深革弊源如欲大爲更张剏立制度则凡于利害难以遥度必须目见心晓熟于其事然后可以审详裁制果决不疑盖谋于始也不精则行于后也难乆况此是臣本职岂敢辞劳欲乞权暂差臣仍于吴中复等三人内更差一人与臣同诣左右厢监牧地头躬亲按视至于土地广狭水草善恶岁时孳牧吏卒勤惰以至牝牡种类各随所宜棚井温凉亦有便否向何以致马之耗减今何以得马之蕃滋旣详究其根源兼旁采于衆议如此不三数月间可以周遍然后更将前后臣寮起请与衆官叅详审处与其坐而遥度仓卒改更其爲得失不可同日而论也臣又窃思今之马政皆因唐制而今马多少与唐不同者其利病甚多不可悉举至于唐世牧地皆与马性相宜西起陇右金城平凉天水外曁河曲之野内则岐豳泾宁东接银夏又东至于楼烦皆唐养马之地也以今考之或䧟没夷狄或巳爲民田皆不可复得惟闻今河东岚石之间山荒甚多及汾河之侧草地亦广其间草软水甘最宜牧养徃时河东军马常在此处牧放今马数全少闲地极多此乃唐楼烦监地也可以兴置一监臣以谓推迹而求之则天池元池三监之地尚冀可得又臣徃年因奉使河东甞行威胜以东及辽州平定军见其不耕之地甚多而河东一路山川深峻水草甚佳其地髙寒必宜马性及京西唐汝之间乆荒之地其数甚广欲乞更下河东京西转运司差官就近于辖下访求草地有可以兴置监牧处如稍见次第即乞朝廷差官与羣牧司官员同共徃彼踏行擘画若可以兴置新监则河北诸监内有地不宜马处却可议行废罢惟估马一司利害最爲易见若国家广捐金帛则劵马利厚来者必多于其多中时得好马若有司惜费则蕃部利薄马来渐少兼亦好马不来然而招诱之方事非一体亦须知其委曲欲乞特差羣牧司或礼賔院官一贠直至秦州以来体问蕃部劵马利害凡此三者虽暂差官比及吴中复等检阅本司文字讲求商议未就之间巳各来复可以参酌相度庻不仓卒轻爲改更如允臣所请乞赐施行今取进止举章望之曽巩王回等充馆职状右臣猥以庸虚过蒙奖任窃惟古人报国之效无先荐贤虽知人之难愧于不广而髙材实行亦莫多得苟有所见其敢黙然臣窃见祕书省校书郎章望之学问通博文辞敏丽不急仕进行义自修东南士子以爲师范太平州司法参军曽巩自爲进士已有时名其所爲文章流布逺迩志节髙爽自守不回前亳州衞真县主簿王回学行纯固论议精明尤通史传姓氏之书可备顾问此三人者皆一时之秀宜𬒳朝廷乐育之仁而或废处江湖或沉沦州县不获闻逹议者惜之其章望之曽巩王回臣今保举堪充馆阁职任欲望圣慈特赐甄擢如后不如举状臣甘当同罪谨具状奏闻伏候勑㫖举苏轼应制科状右臣伏以国家开设科目以待儁贤又诏两省之臣举其所知各以闻逹所以广得人之路副仄席之求臣虽庸暗其敢不勉臣伏见新授河南府福昌县主簿苏轼学问通博资识明敏文采烂然论议蠭出其行业脩饬名声甚逺臣今保举堪应材识兼茂明于体用科欲望圣慈召付有司试其所对如有缪举臣甘伏朝典谨具状奏闻伏候勑㫖免进五代史状右臣准中书札子为知制诰范镇等奏乞取臣五代文草付唐书局缮写上进事伏念臣本以孤拙初无他能少急养亲遂学干禄勉作举业以应所司自忝窃于科名不忍忘其素习时有妄作皆应用文字至于笔削旧史襃贬前世着爲成法臣岂敢当徃者曽任夷陵县令及知滁州以负罪谪官闲僻无事因将五代史试加𥙷缉而外方难得文字检阅所以铨次未成昨自还朝便蒙差在唐书局因之无暇更及私书是致全然未成次第欲候得外任差遣庻因公事之暇渐次整缉成书仍复精加考定方敢投进冀于文治之朝不爲多士所诮谨具状奏闻伏候勑㫖论删去九经正义中䜟纬札子臣伏见国家近年以来更定贡举之科以爲取士之法建立学校而勤养士之方然士子文章未纯节行未笃不称朝廷励贤兴善之意所以化民成俗之风臣愚以谓士之所本在乎六经而自暴秦焚书圣道中絶汉兴收拾亡逸所存无几或残编断简出于屋壁而余龄昬眊得其口传去圣旣逺莫可考证偏学异说因自名家然而授受相传尚有师法曁晋宋而下师道渐亡章句之篇家藏私畜其后各爲笺传附着经文其说存亡以时好恶学者茫昧莫知所归至唐太宗时始诏名儒撰定九经之䟽号爲正义凡数百篇自尔以来着爲定论凡不本正义者谓之异端则学者之宗师百世之取信也然其所载旣愽所择不精多引䜟纬之书以相杂乱恠竒诡僻所谓非圣之书异乎正义之名也臣欲乞特诏名儒学官悉取九经之䟽删去䜟纬之文使学者不爲恠异之言惑乱然后经义纯一无所駮杂其用功至少其爲益则多臣愚以谓欲使士子学古励行而不本六经欲学六经而不去其诡异駮杂欲望功化之成不可得也伏望圣慈下臣之言付外详议今取进止议学状右臣等伏见近日言事之臣爲陛下言建学取士之法者衆矣或欲立三舎以养生徒或欲复五经而置愽士或欲但举旧制而修废坠或欲特创新学而立科条其言虽殊其意则一陛下慎重其事下其议于群臣而议者遂欲创新学立三舎因以辨士之能否而命之以官其始也则教以经艺文辞其终也则取以材识徳行听其言则甚备考于事则难行夫建学校以养贤论材徳而取士此皆有国之本务而帝王之极致也而臣等谓之难行者何哉盖以右今之体不同而施设之方皆异也古之建学取士之制非如今之法也盖古之所谓爲政与设教者迟速异宜也夫立时日以趋事考其功过而督以赏罚者爲政之法也故政可速成若夫设教则以劝善兴化尚贤励俗爲事其𬒳于人者渐则入于人也深収其效者迟则推其功也逺故常缓而不迫古者家有塾党有庠遂有序国有学自天子诸侯之子下至国之俊选莫不入学自成童而学至年四十而仕其习乎礼乐之容讲乎仁义之训敦乎孝悌之行以养父兄事长上信朋友而临财廉处衆让其修于身行于家逹于隣里闻于郷党然后询于衆庶又定于长老之可信者而荐之始谓之秀士乆之又取其甚秀者爲选士乆之又取其甚秀者爲俊士乆之又取其甚秀者爲进士然后辨其论随其材而官之夫生七八十嵗而死者人之常寿也古乃以四十而仕盖用其半生爲学考行又广察以隣里郷党而后其人可知然则积徳累善如此勤而乆求贤审官如此慎而有次第然后矫伪干利之士不容于其间而风俗不䧟于媮薄也古之建学取士其施设之方如此也方今之制以贡举取人徃者四岁一诏贡举而议者患于太迟更趣之爲间岁而应举之士来学于京师者类皆去其郷里逺其父母妻子而爲旦暮干禄之计非如古人自成童至于四十就学于其庠序而邻里郷党得以衆察徐考其行实也盖古之养士本于舒迟而今之取人患于急迫此施设不同之大槩也臣请详言方今之弊旣以文学取士又欲以徳行官人且速取之欤则真伪之情未辨是朝廷本欲以学劝人脩徳行反以利诱人爲矫伪此其不可一也若迟取之欤待其衆察徐考而渐进则文辞之士先已中于甲科而徳行之人尚未登于内舎此其不可二也且今入学之人皆四方之游士赍其一身而来乌合群处非如古人在家在学自少至长亲戚朋友隣里郷党衆察徐考其行实也不过取于同舎一时之毁誉而决于学官数人之品藻尔然则同学之人蹈利争进爱憎之论必分朋党昔东汉之俗尚名节而党人之祸及天下其始起于处士之横议而相訾也此其不可三也夫人之材行若不因临事而见则守常循理无异衆人苟欲异衆则必爲迂僻竒恠以取徳行之名而髙谈虚论以求材识之誉前日庆历之学其弊是也此其不可四也今若外方专以文学贡士而京师独以徳行取人则实行素履着于郷曲而守道丘园之士皆反见遗此其不可五也近者朝廷患四方之士寓京师者多而不知其士行遂严其法使各归于郷里今又反使来聚于京师云欲考其徳行若不用四方之士止取京师之士则又示人以不广此其不可六也夫儒者所谓能通古今者在知其意逹其理而酌时之宜尔大抵古者教学之意缓而不迫所以劝善兴化养贤励俗在于迟乆而不求近効急功也臣谓宜于今而可行者立爲三舎可也复五经博士可也特创新学虽不若即旧而脩废然未有甚害创之亦可也教学之意在乎敦本而修其实事给以糇粮多陈经籍选士之良者以通经有道之士爲之师而举察其有过无行者黜去之则在学之人皆善士也然后取以贡举之法待其居官爲吏已接于人事可以考其贤善优劣而时取其尤出类者旌异之则士知修身力行非爲一时之利而可伸于终身则矫伪之行不作而媮薄之风归厚矣此所谓实事之可行于今者也臣等伏见论学者四人其说各异而朝廷又下臣等俾之详定是欲尽衆人之见而採其长者尔故臣等敢陈其所有以助衆议之一非敢好爲异论也伏望圣慈特赐裁择奏议卷第十六议学状贤善此卷荐苏轼应制科云行业脩饰案说文以修爲饰以脩爲脯篇韵脩兼训长故公字永叔今文集多以修爲脩不敢轻改者盖当时集古録千卷皆有公之名印视其篆文乃从攸从彡未甞从月而汉武帝策董仲舒亦云何脩何饰古字简少殆可通用公亦甞全用此句非如后人之拘也监牧考异仁宗实録嘉祐四年公以翰林学士兼群牧使明年七月言者谓马政不举当有更革壬子命吴奎吴中复王安石王陶同相度利害八月奎等乞以监牧市马就委陜西漕臣薛向措置而不及公之姓名考公奏札云臣所领群牧司准宣差中复安石陶等同共相度利害又明年公入枢府复奏云昨差中复等与臣共议并不及壬子命奎之㫖公以兼职固当与三人同议无待降㫖然何爲独不及奎今李焘长编载奎等请如公奏而实録有奎奏无公奏长编虽有公奏而比集中所载更改至四百余字其间有云伏覩诏书命奎等商度利害而集本元无此语姑以长编所改附注其下当考欧阳文忠公文集居士集卷第十六居士集卷第十六欧阳文忠公集十六论三首正统论三首序论臣脩顿首死罪言伏见太宗皇帝时甞命薛居正等撰梁唐晋汉周事爲五代史凡一百五十篇又命李昉等编次前丗年号爲一篇藏之秘府而昉等以梁爲伪梁爲伪则史不冝爲帝纪而亦无曰五代者于理不安今又司天所用崇天历承后唐书天祐至十九年而尽黜梁所建号援之于古惟张轨不用东晋太兴而虚称建兴非可以爲后丗法盖后唐务恶梁而欲黜之历家不识古义但用有司之传遂不复改至于昉等𥘉非着书第採次前丗名号以备有司之求因旧之失不专是正乃与史官戾不相合皆非是臣愚因以谓正统王者所以一民而临天下三代用正朔后丗有建元之名然自汉以来学者多言三代正朔而恠仲尼甞修尚书春秋与其学徒论述尧舜三代间事甚详而于正朔尤大事乃独无明言颇疑三代无有其事及于春秋得十月陨霜杀菽二月无冰推其时气乃知周以建子爲正则三代固甞改正朔而仲尼曰行夏之时又知圣人虽不明道正朔之事其意盖非商周之爲云其兴也新民耳目不务纯以德而更易虚名至使四时与天不合不若夏时之正也及秦又以十月爲正汉始稍分后元中元至于建元遂名年以爲号由是而后直以建元之号加于天下而已所以同万国而一民也而后丗推次以爲王者相继之统若夫上不戻于天下可加于人则名年建元便于三代之改岁然而后丗僭乱假窃者多则名号纷杂不知所从于是正闰眞伪之论作而是非多失其中焉然尧舜三代之一天下也不待论说而明自秦昭襄讫周显德千有余年治乱之迹不可不辨而前丗论者靡有定说伏惟大宋之兴统一天下与尧舜三代无异臣故曰不待论说而明谨採秦以来讫于显德终始兴废之迹作正统论臣愚不足以知愿下学者考定其是非而折中焉正统论上传曰君子大居正又曰王者大一统正者所以正天下之不正也统者所以合天下之不一也由不正与不一然后正统之论作尧舜之相传三代之相代或以至公或以大义皆得天下之正合天下于一是以君子不论也其帝王之理得而始终之分明故也及后丗之乱僭伪兴而盗窃作由是有居其正而不能合天下于一者周平王之有呉徐是也有合天下于一而不得居其正者前丗谓秦爲闰是也由是正统之论兴焉自汉而下至于西晋又推而下之爲宋齐梁陈自唐而上至于后魏又推而上之则爲夷狄其帝王之理舛而始终之际不明由是学者疑焉而是非又多不公自周之亡迄于显德实千有二百一十六年之间或理或乱或取或传或分或合其理不能一槩大抵其可疑之际有三周秦之际也东晋后魏之际也五代之际也秦亲得周而一天下其迹无异禹汤而论者黜之其可疑者一也以东晋承西晋则无终以隋承后魏则无始其可疑者二也五代之所以得国者虽异然同归于贼乱也而前丗议者独以梁爲伪其可疑者三也夫论者何爲疑者设也尧舜三代之始终较然着乎万丗而不疑固不待论而明也后丗之有天下者帝王之理或舛而始终之际不明则不可以不疑故曰由不正与不一然后正统之论作也然而论者衆矣其是非予夺所持者各异使后丗莫知夫所从者何哉盖于其可疑之际又挟自私之心而溺于非圣之学也自西晋之灭而南爲东晋宋齐梁陈北爲后魏北齐后周隋私东晋者曰隋得陈然后天下一则推其统曰晋宋齐梁陈隋私后魏者曰统必有所受则推其统曰唐受之隋隋受之后周后周受之后魏至其甚相戾也则爲南史者诋北曰虏爲北史者诋南曰夷此自私之偏说也自古王者之兴必有盛德以受天命或其功泽被于生民或累丗积渐而成王业岂偏名于一德哉至于汤武之起所以捄弊拯民盖有不得已者而曰五行之运有休王一以彼衰一以此胜此历官术家之事而谓帝王之兴必乗五运者缪妄之说也不知其出于何人盖自孔子殁周益衰乱先王之道不明而人人异学肆其恠竒放荡之说后之学者不能卓然奋力而诛絶之反从而附益其说以相结固故自秦推五胜以水德自名由汉以来有国者未始不由于此说此所谓溺于非圣之学也惟天下之至公大义可以祛人之疑而使人不得遂其私夫心无所私疑得其决则是非之异论息而正统明所谓非圣人之说者可置而勿论也正统论下凡爲正统之论者皆欲相承而不絶至其断而不属则猥以假人而续之是以其论曲而不通也夫居天下之正合天下于一斯正统矣尧舜夏商周秦汉唐是也始虽不得其正卒能合天下于一夫一天下而居上则是天下之君矣斯谓之正统可矣晋隋是也天下大乱其上无君僭窃并兴正统无属当是之时奋然而起并争乎天下有功者彊有德者王威泽皆被于生民号令皆加乎当丗幸而以大并小以彊兼弱遂合天下于一则大且彊者谓之正统犹有说焉不幸而两立不能相并考其迹则皆正较其义则均焉则正统者将安予夺乎东晋后魏是也其或终始不得其正又不能合天下于一则可谓之正统乎魏及五代是也然则有不幸而丁其时则正统有时而絶也故正统之序上自尧舜历夏商周秦汉而絶晋得之而又絶隋唐得之而又絶自尧舜以来三絶而复续惟有絶而有续然后是非公予夺当而正统明然诸儒之论至于秦及东晋后魏五代之际其说多不同其恶秦而黜之以爲闰者谁乎是汉人之私论溺于非圣曲学之说者也其说有三不过曰灭弃礼乐用法严苛与其兴也不当五德之运而巳五德之说可置而勿论其二者特始皇帝之事尔然未原秦之本末也昔者尧传于舜舜传于禹夏之衰也汤代之王商之衰也周代之王周之衰也秦代之王共兴也或以德或以功大抵皆乗其弊而代之𥘉夏丗衰而桀爲昬暴汤救其乱而起稍治诸侯而诛之其书曰汤征自葛是也其后卒以攻桀而灭夏及商丗衰而纣爲昬暴周之文武救其乱而起亦治诸侯而诛之其诗所谓崇宻是也其后卒攻纣而灭商推秦之兴其功德固有优劣而其迹岂有异乎秦之纪曰其先大业出于颛顼之苗裔至孙伯翳佐禹治水有功唐虞之间赐姓嬴氏及非子爲周养马有功秦仲始爲命大夫而襄公与立平王遂受岐丰之赐当是之时周衰固巳乆矣乱始于穆王而继以厉幽之祸平王东迁遂同列国而齐晋大侯鲁卫同姓擅相攻伐共起而弱周非独秦之暴也秦于是时旣平犬夷因取周所赐𡵨丰之地而缪公以来始东侵晋地至于河尽灭诸戎拓国千里其后关东诸侯强僭者日益多周之国地日益蹙至无复天子之制特其号在尔秦昭襄王五十二年周之君臣稽首自归于秦至其后丗遂灭诸侯而一天下此其本末之迹也其德虽不足而其功力尚不优于魏晋乎始秦之兴务以力胜至于始皇遂悖弃先王之典礼又自推水德益任法而少恩其制度文爲皆非古而自是此其所以见黜也夫始皇之不德不过如桀纣桀纣不废夏商之统则始皇未可废秦也其私东晋之论者曰周迁而东天下遂不能一然仲尼作春秋区区于尊周而黜呉楚者岂非以其正统之所在乎晋迁而东与周无异而今黜之何哉曰是有说焉较其德与迹而然耳周之始兴其来也远当其盛也规方天下爲大小之国衆建诸侯以维王室定其名分使传子孙而守之以爲万丗之计及厉王之乱周室无君者十四年而天下诸侯不敢侥倖而窥周于此然后见周德之深而文武周公之作眞圣人之业也况平王之迁国地虽蹙然周德之在人者未猒而法制之临人者未移平王以子继父自西而东不出王畿之内则正统之在周也推其德与迹可以不疑夫晋之爲晋与乎周之爲周也异矣其德法之维天下者非有万丗之计圣人之业也直以其受魏之禅而合天下于一推较其迹可以曰正而统耳自惠帝之乱至于愍怀之间晋如线尔惟嗣君继丗推其迹曰正焉可也建兴之亡晋于是而絶矣夫周之东也以周而东晋之南也岂复以晋而南乎自愍帝死贼庭琅邪起江表位非嗣君正非继丗徒以晋之臣子有不忘晋之心发于忠义而功不就可爲伤巳若因而遂窃正统之号其可得乎春秋之说君弑而贼不讨则以爲无臣子也使晋之臣子遭乎圣人适当春秋之诛况欲干天下之统哉若乃国巳灭矣以宗室子自立于一方卒不能复天下于一则晋之琅邪与夫后汉之刘备五代汉之刘崇何异备与崇未甞爲正统则东晋可知焉耳其私后魏之论者曰魏之兴也其来甚远自昭成建国改元承天下衰弊得奋其力并争乎中国七丗至于孝文而去夷即华易姓建都遂定天下之乱然后修礼乐兴制度而文之考其渐积之基其道德虽不及于三代而其爲功何异王者之兴今特以其不能并晋宋之一方以小不备而黜其大功不得承百王之统者何哉曰质诸圣人而不疑也今爲魏说者不过曰功多而国彊耳此圣人有所不与也春秋之时齐桓晋文可谓有功矣呉楚之僭迭彊于诸侯矣圣人于春秋所尊者周也然则功与彊圣人有所不取也论者又曰秦起夷狄以能灭周而一天下遂进之魏亦夷狄以不能灭晋宋而见黜是则因其成败而毁誉之岂至公之笃论乎曰是不然也各于其党而已周秦之所以兴者其说固已详之矣当魏之兴也刘渊以匈奴慕容以鲜卑符生以氐弋仲以羌赫连秃发石勒季龙之徒皆四夷之雄者也其力不足者弱有余者彊其最彊者符坚当坚之时自晋而外天下莫不爲秦休兵革兴学校庶几刑政之方不幸未几而败乱其又彊者曰魏自冮而北天下皆爲魏矣幸而传数丗而后乱以是而言魏者才优于苻坚而已岂能干正统乎五代之得国者皆贼乱之君也而独伪梁而黜之者因恶梁者之私论也唐自僖昭以来不能制命于四海而方镇之兵作已而小者并于大弱者服于彊其尤彊者朱氏以梁李氏以晋共起而窥唐而梁先得之李氏因之借名讨贼以与梁争中国而卒得之其势不得不以梁爲伪也而继其后者遂因之使梁独被此名也夫梁固不得爲正统而唐晋汉周何以得之今皆黜之而论者犹以汉爲疑以谓契丹灭晋天下无君而汉起太原徐驱而入汴与梁唐晋周其迹异矣而今乃一槩可乎曰较其心迹小异而大同尔且刘知远晋之大臣也方晋有契丹之乱也竭其力以救难力所不胜而不能存晋出于无可柰何则可以少异乎四国矣汉独不然自契丹与晋战者三年矣汉独髙拱而视之如齐人之视越人也卒幸其败亡而取之及契丹之北也以中国委之许王从益而去从益之势虽不能存晋然使忠于晋者得而奉之可以冀于有爲也汉乃杀之而后入以是而较其心迹其异于四国者几何矧皆未甞合天下于一也其于正统絶之何疑或问或问子于史记本纪则不伪梁而进之于论正统则黜梁而絶之君子之信乎后丗者固当如此乎曰孔子固甞如此也平桓庄之王于春秋则尊之书曰天王于诗则抑之下同于列国孔子之于此三王者非固尊于彼而抑于此也其理当然也梁贼乱之君也欲干天下之正统其爲不可虽不论而可知然谓之伪则甚矣彼有梁之土地臣梁之吏民立梁之宗庙社稷而能杀生赏罚以制命于梁人则是梁之君矣安得曰伪哉故于正统则冝絶于其国则不得爲伪者理当然也岂独梁哉魏及东晋后魏皆然也尧舜桀纣皆君也善恶不同而巳凡梁之恶余于史记不没其实者论之详矣或者又曰正统之说不见于六经不道于圣人而子论之何也曰孔孟之时未甞有其说则冝其不道也后丗不胜其说矣其是非予夺人人自异而使学者惑焉莫知夫所从又有偏王一德之说而益之五胜之术皆非圣之曲学也自秦汉以来习传乆矣使孔孟不复出则巳其出而见之其不爲之一辨而止其纷纷乎此余之不得巳也呜唿尧舜之德至矣夏商周之起皆以天下之至公大义自秦以后德不足矣故考其终始有是有非而参差不齐此论之所以作也德不足矣必据其迹而论之所以息争也或者又曰论必据迹则东周之时呉徐楚皆王矣是正而不统也子独不论何也曰东周正统以其不待较而易知是以不论也若东晋后魏则两相敌而予夺难故不可以不论呉徐楚非周之敌虽童子之学犹知予周也何必论哉居士集卷第十六熈宁五年秋七月男发等编定绍熈二年三月郡人孙谦益校正攷正统论初有原正统明正统秦魏东晋后魏梁论凡七篇又有正统后论二篇或问一篇魏梁解一篇正统辨二篇当编定居士集时删原正统等论爲上下篇而继以或问魏梁解余篇虽削去而传于丗今附外集正统序论以谓正统正统论下秦起夷狄符生或问益之欧阳文忠公集欧阳文忠公文集外集卷第十七外集卷第十七欧阳文忠公集六十七书二与范希文书脩顿首再拜知郡学士希文足下自去歳在洛阳闻以言事出睦州及来京师又知移常州㝷复得苏州迁延南方歳且终矣南方美江山水国富鱼与稻世之仕宦者举善地称东南然窃惟希文登朝廷与国论每顾事是非不顾自身安危则虽有东南之乐岂能爲有忧天下之心者乐哉若夫登髙以望逺饮旨而食嘉所以宣辅神明亦君子起居寝食之宜也爲别久矣所怀如何自古言事而得罪解当复用逺方久处省思虑节动作此非希文自重亦以爲天下士君子重也谢希深学士丁家艰将谋南归有少私事湏託营办因通区区之诚以问左右代人上王枢宻求先集序书某月日具位某谨斋沐献书枢密相公合下某闻传曰言之无文行而不逺君子之所学也言以载事而文以饰言事信言文乃能表见于后世诗书易春秋皆善载事而尤文者故其传尤逺荀卿孟轲之徒亦善爲言然其道有至有不至故其书或传或不传犹系于时之好恶而兴废之其次楚有大夫者善文其讴謌以传汉之盛时有贾谊董仲舒司马相如扬雄能文其文辞以传由此以来去圣益逺世益薄或衰下迄周隋其间亦时时有善文其言以传者然皆纷杂灭裂不纯信故百不传一幸而一传传亦不显不能若前数家之焯然暴见而大行也甚矣言之难行也事信矣须文文至矣又系其所恃之大小以见其行逺不逺也书载尧舜诗载商周易载九圣春秋载文武之法荀孟二家载诗书易春秋者楚之辞载风雅汉之徒各载其时主声名文物之盛以爲辞后之学者荡然无所载则其言之不纯信其传之不久逺势使然也至唐之兴若太宗之政开元之治宪宗之功其臣下又争载之以文其词或播乐歌或刻金石故其间鉅人硕德闳言髙论流铄前后者恃其所载之在文也故其言之所载者大且文则其传也章言之所载者不文而又小则其传也不章某不佞守先人之绪余先人在太宗时以文辞爲名进士以对筞爲贤良方正既而守道纯正爲贤待制逢时太平奋身扬名宜其言之所载文之所行大而可恃以传也然未能甚行于世者岂其嗣续不肖不能继守而泯没之抑有由也夫文之行虽系其所载犹有待焉诗书易春秋待仲尼之删正荀孟屈原无所待犹待其弟子而传焉汉之徒亦得其史臣之书其始出也或待其时之有名者而后发其既殁也或待其后之纪次者而传其爲之纪次也非其门人故吏则其亲戚朋友如梦得之序子厚李汉之序退之也伏惟合下学老文鉅爲时雄人出入三朝其能望光辉接歩武者惟先君爲旧则亦先君之所待也岂小子之敢有请焉谨以家集若干卷数写献门下惟哀其诚而幸赐之代杨推官洎上吕相公求见书某闻古者尧舜禹之爲君也有臯夔益稷之徒者爲其臣而汤之王也亦有仲虺伊尹者周之始兴也有周公召公其复兴也有方叔邵虎申甫之徒下而至汉其初也功臣尤多而称善相者曰萧曹其后曰丙魏唐之始则曰房杜既而曰姚宋者是皆能以功德佐其君而卓然特以名出衆而见于世者夫诗书之所美莫大乎尧舜三代其后世之盛者莫盛乎汉与唐而其兴也必有贤哲之臣出其际而能使其君之功业名誉赫然光显于万世而不泯故每一读其书考其事量其功而想乎其人疑其瓌杰竒怪若神人然非如今世之人可得而识也夫其人巳亡其事巳久去数千百歳之后徒得其书而一读之犹灼然如在人耳目之际使人希慕称述之不暇况得身出于其时亲见其所爲而一识其人则虽奔走俯伏从妾圉执鞭扑犹爲幸欤某尝诵于此而私自爲恨者有日矣国家之兴七十有五年矣礼乐文章可谓太平而杰然称王公大人于世者徃徃而出凡士之得身出于斯时者宜爲幸矣又何必忽近以慕逺违目而信耳且安知后之望今不若今之望昔者邪然其实有若不幸者某生也少贱而愚贱则不接乎朝廷之闻愚故不能与于事则虽有王公大人者并出而欲一徃识之乃无一事可因而进焉噫古之君子在上不幸而不得出其间今之君子在上幸而亲见矣又以愚贱见隔而莫可望焉是真可闵叹也巳然尝独念昔有闻于先君大夫者似有可以借而爲说以干进于左右者试一陈之先君之生也好学勤力以孤直不自进于时其晚也始登朝廷享荣禄使终不困其志而少伸者盖实出于大君子之门则相公之于杨氏不爲无恩矣某不肖其能继大先君之世而又苟欲借之以有绪于阍人诚宜获罪于下执事者矣然而不询于长者不谋于蓍龟而决然用是以自进者盖冀万一得偿其素所愿焉虽及门而获罪不犹愈于望古而自爲恨者邪言狂计愚伏惟聪明幸赐察焉与黄校书论文章书脩顿首启蒙问及丘舍人所示杂文十篇窃尝览之惊叹不巳其毁誉等数短篇尤爲笃论然观其用意在于筞论此古人之所难工是以不能无小阙其救弊之说甚详而革弊未之能至见其弊而识其所以革之者才识兼通然后其文博辩而深切中于时病而不爲空言盖见其弊必见其所以弊之因若贾生论秦之失而推古养太子之礼此可谓知其本矣然近世应科目文辞求若此者盖寡必欲其极致则宜少加意然后焕乎其不可御矣文章系乎治乱之说未易谈况乎愚昧恶能当此愧畏愧畏脩谨白与髙司谏书脩顿首再拜白司谏足下某年十七时家随州见天圣二年进士及第牓始识足下姓名是时予年少未与人接又居逺方但闻今宋舍人兄弟与叶道卿郑天休数人者以文学大有名号称得人而足下厠其间独无卓卓可道说者予固疑足下不知何如人也其后更十一年予再至京师足下已爲御史里行然犹未暇一识足下之面但时时于予友尹师鲁问足下之贤否而师鲁说足下正直有学问君子人也予犹疑之夫正直者不可屈曲有学问者必能辨是非以不可屈之节有能辨是非之明又爲言事之官而俯仰黙黙无异衆人是果贤者耶此不得使予之不疑也自足下爲谏官来始得相识侃然正色论前世事历历可听褒贬是非无一谬说噫持此辩以示人孰不爱之虽予亦疑足下真君子也是予自闻足下之名及相识凡十有四年而三疑之今者推其实迹而较之然后决知足下非君子也前日范希文贬官后与足下相见于安道家足下诋诮希文爲人予始闻之疑是戯言及见师鲁亦说足下深非希文所爲然后其疑遂决希文平生刚正好学通古今其立朝有本末天下所共知今又以言事触宰相得罪足下既不能爲辨其非辜又畏有识者之责巳遂随而诋之以爲当黜是可怪也夫人之性刚果懦软禀之于天不可勉强虽圣人亦不以不能责人之必能今足下家有老母身惜官位惧饥寒而顾利禄不敢一忤宰相以近刑祸此乃庸人之常情不过作一不才谏官尔虽朝廷君子亦将闵足下之不能而不责以必能也今乃不然反昂然自得了无媿畏便毁其贤以爲当黜庶乎饰已不言之过夫力所不敢爲乃愚者之不逮以智文其过此君子之贼也且希文果不贤邪自三四年来从大理寺丞至前行员外郎作待制日日僃顾问今班行中无与比者是天子骤用不贤之人夫使天子待不贤以爲贤是聦明有所未尽足下身爲司谏乃耳目之官当其骤用时何不一爲天子辨其不贤反黙黙无一语待其自败然后随而非之若果贤邪则今日天子与宰相以忤意逐贤人足下不得不言是则足下以希文爲贤亦不免责以爲不贤亦不免责大抵罪在黙黙尔昔汉杀萧望之与王章计其当时之议必不肯明言杀贤者也必以石显王鳯爲忠臣望之与章爲不贤而被罪也今足下视石显王鳯果忠邪望之与章果不贤邪当时亦有谏臣必不肯自言畏祸而不谏亦必曰当诛而不足谏也今足下视之果当诛邪是直可欺当时之人而不可欺后世也今足下又欲欺今人而不惧后世之不可欺邪况今之人未可欺也伏以今皇帝即位巳来进用谏臣容纳言论如曹脩古刘越虽殁犹𬒳褒称今希文与孔道辅皆自谏诤擢用足下幸生此时遇纳谏之圣主如此犹不敢一言何也前日又闻御史台牓朝堂戒百官不得越职言事是可言者惟谏臣尔若足下又遂不言是天下无得言者也足下在其位而不言便当去之无妨他人之堪其任者也昨日安道贬官师鲁待罪足下犹能以面目见士大夫出入朝中称谏官是足下不复知人间有羞耻事尔所可惜者圣朝有事谏官不言而使他人言之书在史册他日爲朝廷羞者足下也春秋之法责贤者备今某区区犹望足下之能一言者不忍便絶足下而不以贤者责也若犹以谓希文不贤而当逐则予今所言如此乃是朋邪之人尔愿足下直携此书于朝使正予罪而诛之使天下皆释然知希文之当逐亦谏臣之一効也前日足下在安道家召予徃论希文之事时坐有他客不能尽所怀故辄布区区伏惟幸察不宣脩再拜与尹师鲁第一书某顿首师鲁十二兄书记前在京师相别时约使人如河上既受命便遣白头奴出城而还言不见舟矣其夕及得师鲁手简乃知留船以待怪不如约方悟此奴懒去而见绐临行台吏催苛百端不比催师鲁人长者有礼使人惶迫不知所爲是以又不留下书在京师但深託君贶因书道脩意以西始谋陆赴夷陵以大暑又无马乃作此行沿汴絶淮泛大江凡五千里用一百一十程才至荆南在路无附书处不知君贶曽作书道脩意否及来此问荆人云去郢止两程方喜得作书以奉问又见家兄言有人见师鲁过襄州计今在郢久矣师鲁欢戚不问可知所渇欲问者别后安否及家人处之如何莫苦相尤否六郎旧疾平否脩行虽久然江湖皆昔所游徃徃有亲旧留连又不遇恶风水老母用术者言果以此行爲幸又闻夷陵有米麪鱼如京洛又有梨栗橘柚大笋茶荈皆可饮食益相喜贺昨日因㕘转运作庭趋始觉身是县令矣其余皆如昔时师鲁简中言疑脩有自疑之意者非他盖惧责人太深以取直尔今而思之自决不复疑也然师鲁又云闇于朋友此似未知脩心当与髙书时盖巳知其非君子发于极愤而切责之非以朋友待之也其所爲何足惊骇路中来颇有人以罪出不测见弔者此皆不知脩心也师鲁又云非忘亲此又非也得罪虽死不爲忘亲此事须相见可尽其说也五六十年来天生此辈沈黙畏慎布在世间相师成风忽见吾辈作此事下至灶门老婢亦相惊怪交口议之不知此事古人日日有也但问所言当否而已又有深相赏叹者此亦是不惯见事人也可嗟世人不见如徃时事久矣徃时砧斧鼎镬皆是烹斩人之物然士有死不失义则趋而就之与几席枕借之无异有义君子在傍见有就死知其当然亦不甚叹赏也史册所以书之者盖特欲警后世愚懦者使知事有当然而不得避尔非以爲竒事而诧人也幸今世用刑至仁慈无此物使有而一人就之不知作何等怪骇也然吾辈亦自当絶口不可及前事也居闲僻处日知进道而巳此事不湏言然师鲁以脩有自疑之言要知脩处之如何故略道也安道与予在楚州谈祸福事甚详安道亦以爲然俟到夷陵写去然后得知脩所以处之之心也又常与安道言每见前世有名人当论事时感激不避诛死真若知义者及到贬所则慼慼怨嗟有不堪之穷愁形于文字其心欢戚无异庸人虽韩文公不免此累用此戒安道慎勿作慼慼之文师鲁察脩此语则处之之心又可知矣近世人因言事亦有被贬者然或傲逸狂醉自言我爲大不爲小故师鲁相别自言益慎职无饮酒此事脩今亦遵此语咽喉自出京愈矣至今不曾饮酒到县后勤官以惩洛中时懒慢矣夷陵有一路秖数日可至郢白头奴足以徃来秋寒矣千万保重不宣脩顿首同前某顿首自荆州得吾兄书后㝷便西上十月二十六日到县倐兹新年已三月矣所幸者老㓜无恙老母旧不饮酒到此来日能饮五七盃随时甘脆足以尽欢脩之旧疾渐以失去亦能饮酒矣不知师鲁爲况如何到此便欲遣任进去又爲少事且遣伊入京师于今未回前者于朱驾部处见手书略知动静夷陵虽小县然诤讼甚多而田契不明僻逺之地县吏朴鲠官书无簿籍吏曹不识文字凡百制度非如官府一一自新齐整无不躬亲又朱公以故人日相劳慰时时颇有宴集加以乍到闺门内事亦须自营开正以来始似无事治旧史前歳所作十国志盖是进本务要卷多今若便爲正史尽宜删削存其大要至如细小之事虽有可纪非干大体自可存之小说不足以累正史数日检旧本因尽删去矣十亦去其三四师鲁所撰在京师时不曾细看路中昨来细读乃大好师鲁素以史笔自负果然河东一传大妙脩本所取法此传爲此外亦有繁简未中愿师鲁亦删之则尽妙也正史更不分五史而通爲纪传今欲将梁纪并汉周脩且试撰次唐晋师鲁爲之如前歳之议其他列传约略且将逐代功臣随纪各自撰传待续次尽将五代列传姓名写出分而爲二分手作传不知如此于师鲁意如何吾等弃于时聊欲因此粗伸其心少希后世之名如脩者幸与师鲁相依若成此书亦是荣事今特告朱公遣介驰此奉咨且希一报如可以便各下手只候任进归便令赍国志草本去次春寒保重同前某顿首启两路地壤相接幸时文字徃还然阙附状盖书生责以钱谷强其所不能自然公私不济况其素懒于作书也然时闻师鲁动止苏子美事深欲论叙但避犹豫闻有极言乃知自信爲是甚善甚善子美虽未亟复其如排沮羣议爲益不少晋潞师鲁少所乐游其况如何春寒千万保爱列传人名便请师鲁録取一本分定寄来不必以人死年月断于一代但着功一代多者随代分之所贵作传与纪相应千万递中却告一信要知尊意同前某顿首启始闻师鲁徙晋乃骇然本初与郭推官计师鲁必离渭而受晋命中道无所淹留径之晋则谓于晋得相见既闻待阙至九月又计当入洛则谓于洛得相见又闻方留邠州有所陈来期未可知则谓遂不相见而东也及陜乃知直趋绛州脩在绛阻雨数日苟更少留犹得道中相遇柰何前后相失如此尚欲留陜走人至解期一爲㑹而大暑惧烦徃复亦须三四日又不欲久在陜使郡人有馆待之劳顾此势不得留庆晋不足屑屑于胷中但向闻师鲁有失子之苦时方走河东界道逺多事不暇奉慰脩尝失一五歳小儿已七八年至今思之痛若初失时脩素谓诸君自爲寡情而善忽世事者尚如此况师鲁素自谓有情而子长又贤哉语及此虽脩忽自不堪又欲进何说以解师鲁心邪自西事巳来师鲁之发无黒者其不如意事多矣人生白首矣外物之能攻人者其类甚多安能尚甘于自苦邪得失不足计然虽欢戚势既极亦当自有否泰惟不动心于忧喜非勇者莫能焉咫尺不相见又无以奉慰惟自寛自爱乃佳同前某顿首今春子渐兄云亡脩在镇阳半月后方知时又卧病草率走介託赵秉致奠云已之洛中矣苦事苦事脩一春在外四月中还家则母病妻皆卧在牀又值沈四替去本司独力出治公事入营医药才得清卿来即徃徳博视河功比还马坠伤足至今行履未得以故久不及拜书爲慰一写朋友号唿之痛子渐平生所爲世谓吉人君子者然人生固不可以善恶较夀夭吾徒所爲天下之人嫉之者半故人相知不比他人易得失一人如他人之失百人也脩徃时意锐性本真率近年经人事多于世俗间渐似耐烦惟于故人书问尚有逭慢之僻在因子渐亡追思数年不以一字徃还遂至幽明永隔因此欲勉彊于书尺益知交㳺之难得爲可惜也子渐爲人不待缕述脩自知之然其所爲文章及在官有可记事相别多年不知子细望录示一本脩于子渐不可无文字墓志或师鲁自作则巳若不自作则须脩与君谟当作盖他平生相知深者吾二人与李之才尔纵不作墓志则行状或他文字须作一篇也愁人愁人师鲁知爲士廉所讼仇家报怨不意亦听而行此更不须较曲直他不足道也夏君来日询他潞州事得动静甚详差慰夏热千万保重回丁判官书九月十四日宣徳郎守崃州夷陵县令欧阳脩谨顿首复书于判官祕校足下脩之得夷陵也天子以有罪而不忍即诛与之一邑而告以训曰徃字吾民而无重前悔故其受命也始惧而后喜自谓曰幸而谓夷陵之不幸也夫有罪而犹得邑又抚安之曰无重前悔是以自幸也昔春秋时郑詹自齐逃来传者曰甚佞人来佞人来矣此不欲佞人入其邦而恶其来甚之之辞也脩之是行也以谓夷陵之官相与语于府吏相与语于家民相与语于道皆曰罪人来矣凡夷陵之人莫不恶之而不欲入其邦若鲁国之恶郑詹来者故曰夷陵不幸也及舟次江陵之建宁县人来自夷陵首蒙示书一通言文意勤不徒不恶之而又加以厚礼出其意料之外不胜甚喜而且有不自遂之心焉夫人有厚已而自如者恃其中有所以当之而不愧也如脩之愚少无师传而学出已见未一发其藴忽发焉果辄得罪是其学不本实而其中空虚无有而然也今犹未获一见君子而先辱以书待之厚意以空虚之质当甚厚之意窃惧既见而不若所待徒重媿尔且爲政者之惩有罪也若不鞭肤刑肉以痛切其身则必择恶地而斥之使其奔走颠踬窘苦左山右壑前虺虎而后蒺䔧动不逢偶吉而辄竒凶其状可爲闵笑所以深困辱之者欲其知自悔而改爲善也此亦爲政者之仁也故脩得罪也与之一邑使载其老母寡妹浮五千五百之江湖冒大热而履深险一有风波之则叫号神明以乞须臾之命幸至其所则折身下首以事上官吏人连唿姓名喝出使拜起则趋而走设有大㑹则坐之壁下使与州校役人爲等伍得一食未彻俎而先走出上官遇之喜怒诃诘常歛手慄股以伺颜色冀一语之温和不可得所以困辱之如此者亦欲其能自悔咎而改爲善也故脩之来也惟困辱之是期今乃不然独蒙加以厚礼而不以有罪困辱之使不穷戹而得其所爲以无重悔如前训可谓幸矣然惧其顽心而不知自改也夫士穷莫不欲人之闵己然非有深仁厚义君子之闵矣则又惧且慙焉谨因弓手还敢市所懐不胜区区伏惟幸察外集卷第十七代杨推官上吕相公书伊尹者私自尝独念昔有闻于先君大夫者与髙司諌书于予友尹师鲁问足下不可屈之节不以贤者与尹师鲁第一书见有就死第二书五七盃第四书及陕回丁判官书自如今乃欧阳文忠公文集奏议卷第十七奏议卷第十七欧阳文忠公集一百十三枢府论均税札子臣爲谏官时甞首言均税事乞差郭谘孙琳蒙朝廷依臣所言起自蔡州一县以方田法均税事方施行而议者多言不便寻即罢之近者伏见朝廷特置均税一司差官分往河北陜西均税始闻河北传言人户虚惊斫伐桑枣尚不爲信次见陜西州郡有上言岁俭民饥乞罢均税者稍巳疑此一事果爲难行而朝廷之意决在必行言者遂不能入近者又见河北人户凡千百人聚诉于三司然则道路传言与州郡上言虽爲不足信其如聚集千人于京师此事不可掩蔽则民情可知矣盖均税非以规利而本以便民如此民果便乎窃知朝廷本只以见在税数量轻重均之𥘉不令其别生额外之数也近闻卫州通利军括出民冒佃田土不于见在管催数内均减重者摊与冒佃户却别生立税数配之此非朝廷本意而民所以喧诉也又闻澶州诸县见今实额管催数外将帐头自来桩坐有名无纳及开阁将行两项逺年税数并系祥符景徳已前以至五代长兴年桩管虚数并摊与见今人户又闻以地肥瘠定爲四等其下等田有白鹻带咸地并咸卤沙薄可殖地死沙不可殖地并一例均摊与税数谓此虽不可耕种尚可煎盐且河北之民自祖宗以来蒙赐恩䘏放行盐不禁只令据盐斤两纳税今煎盐者已纳盐税又令更纳田税岂祖宗所以恵河北之民意又闻河南不殖之地系禁盐地分者亦均摊与税又不知使民何以纳也澶卫去京师近偶可闻知者如此其余逺方谓所均税悉便于民其可得乎以此见朝廷行事至难小人希意承㫖者言利而不言害俗吏贪功希赏见小利忘大害爲国歛怨于民朝廷不知则巳苟巳知之其可不爲救其失哉欲望圣慈特赐指挥令均税所只如朝廷本议将实催见在税数量轻重均之其余生立税数及逺年虚数却与放免及未均地分并且罢均且均税一事本是臣先建言闻今事有不便臣固不敢缄黙今取进止乞差检讨官校国史札子臣前爲学士日兼充史馆脩撰窃见本院国史自进本入内后官守空司因具奏陈乞降付院収藏以备检讨寻准朝㫖于龙图阁冩本关送本院令修撰官躬亲对读修改其国史寻已冩了窃縁本院元有修撰官三员后来孙抃及臣相次别蒙差任今止有胡宿一员其未经对读卷数尚多窃虑冩下多日阙官校对乆不了当渐至因循欲乞添差检讨官三两员同共对读早令了当况检讨官检阅本朝故事亦是本职仍乞不令漏泄今取进止论牧马草地札子臣爲学士日兼充群牧使朝廷以马政乆弊差吴中复等与臣共议利害欲有改爲未见得牧地善恶多少难爲废置欲乞差官先且打量牧马草地次臣遽蒙恩擢在枢府所有牧马利害商量未了事件臣有愚见方欲条陈今闻诸监所差官各将前去窃縁监牧帐旧管地甚多自来界至不明官私作弊积乆爲民间侵占耕种年岁已深昨已曽差髙访等根括打量人户多称父祖世业失却契书无慿照验但追唿搔扰而已今若更行根究必亦难明徒爲追扰未见其利民先𬒳害臣今欲乞令差去官只据见在草地逐䟝先打量的实顷畒明立封标界至因便相度其地肥瘠宜与不宜牧马其废置改更候逐官回日令相度牧马所据利害擘画申奏其巳爲民间侵耕地土更不根究盖以本议欲以见在牧地给与民耕岂可却根究巳耕之地重爲搔扰至于民间养马等事利害甚多臣当续具奏闻其不根究侵耕地土一事伏乞先赐指挥今取进止论台谏官唐介等宜早牵复札子臣材识庸暗碌碌于衆人中蒙陛下不次抜擢置在枢府其于报效自宜如何而自居职以来已逾半岁凡事关大体必须衆议之协同其余日逐进呈皆是有司之常务至于谋猷启沃蔑尔无闻上辜圣恩下君不欲自闻其过而乐闻臣下之过人主好察多疑于上大臣侧足畏罪于下于此之时谏人主者难而言大臣者易若寛仁恭俭之主动遵礼法自闻其失则从谏如流闻臣下之过则务爲优容以保全之而爲大臣者外秉国权内有左右之助言事者未及见听而怨仇已结于其身故于此时谏人主者易言大臣者难此不可不察也自古人主之听言也亦有难有易在知其术而已夫忠邪并进于前而公论与私言交入于耳此所以听之难也若知其人之忠邪辨其言之公私则听之易也凡言拙而直逆耳违意𥘉闻若可恶者此忠臣之言也言婉而顺希㫖合意𥘉闻若可喜者邪臣之言也至于言事之官各举其职或当朝正色显言于廷或连章列署共论其事言一出则万口争传衆目共视虽欲爲私其势不可故凡明言于外不畏人知者皆公言也若非其言职又不敢显言或宻奏乞留中或面言乞出自圣断不欲人知言有主名者盖其言渉倾邪惧遭弹劾故凡隂有奏而畏人知者皆挟私之说也自古人主能以此术知臣下之情则听言易也伏惟陛下仁圣寛慈躬履勤俭乐闻谏诤容纳直言其于大臣尤所优礼常欲保全终始思与臣下爱惜名节尤慎重于进退故臣谓方今言事者规切人主则易欲言大臣则难臣自立朝耳目所记景祐中范仲淹言宰相吕夷简贬知饶州皇祐中唐介言宰相文彦博贬春州别驾至和𥘉吴中复吕景𥘉马遵言宰相梁适并罢职出外其后赵抃范师道言宰相刘沆亦罢职出外前年韩绛言冨弼贬知蔡州今又唐介等五人言陈旭得罪自范仲淹贬饶州后至今凡二十年间居台谏者多矣未闻有规谏人主而得罪者臣故谓方今谏人主则易言大臣则难陛下若推此以察介等所言则可知其用心矣昨所罢黜台谏五人惟是从诲入台未乆其他四人出处本末迹状甚明可以历数也唐介前因言文彦博逺窜广西烟瘴之地頼陛下仁恕哀怜移置湖南得存性命范师道赵抃并因言忤刘沆罢台职守外郡连延数年然后复今三人者又以言枢臣罢黜然则介不以前蹈必死之地爲惧师道与抃不以中滞进用数年爲戒遇事必言得罪不悔盖所谓进退一节终始不变之士也至如王陶者本出孤寒只因韩绛荐举始得台官及绛爲中丞陶不敢内顾私恩与之争议绛终得罪夫牵顾私恩人之常情尔断恩以义非知义之士不能也以此言之陶可谓徇公灭私之臣矣此四人者出处本末之迹如此可以知其爲人也就使言虽不中亦其情必无他议者或谓言事之臣好相朋党动揺大臣以作威势臣窃以谓不然至于去岁韩绛言冨弼之时介与师道不与绛爲党乃与诸台谏共论绛爲非然则非相朋党非欲动揺大臣可明矣臣固谓未可以此疑言事之臣也况介等此者虽爲謪官幸蒙陛下寛恩各得爲郡未至失所其可惜者斥逐谏臣非朝廷美事阻塞言路不爲国家之利而介等尽忠守节未蒙怜察也欲望圣慈特赐召还介等置之朝廷以劝守节敢言之士则天下幸甚今取进止政府举刘攽吕恵卿充馆职札子臣伏见前庐州观察推官刘攽辞学优赡履行修谨记问该博可以备朝廷询访前真州军事推官吕恵卿材识明敏文艺优通好古饬躬可谓端雅之士并宜置之馆阁以副圣朝养育贤材之选臣以庸缪参闻政论无能报国敢举所知其刘攽吕恵卿欲望圣慈俾充馆阁之职如后不如举状臣甘同罪取进止论祠祭行事札子臣近准勑差祭神州地祇于北郊窃见有司行事不合典礼据开寳通礼当先引行事官于东壝门外道南北向立次引入壝门就坛东南位西向行事盖即事有渐自外而入于礼爲宜今却先引行事官于坛下卯堦之侧北向立次引东行向外就行事位由内而外乖背礼文臣遂于本院检详盖是徃年撰祀仪之时误此一节今据祀仪四时及三王五帝上辛祈糓春分祀九宫朝日髙禖孟夏雩秋分夕月仲秋祀九宫贵神季秋大享明堂冬至祀昊天腊蜡夏至祀皇地祇及孟冬祭神州地祇凡一十七祭并系大祀一例错误并合改正依开寳通礼兼礼生賛唱生踈多不依礼文臣伏见朝廷近年新制祭祀器服修饬坛壝务极精严而有司失传行事之际于礼缪误伏乞下礼院详定依开寳通礼改正祀仪及教习礼生使依典礼以上副圣朝精严祀事之意今取进止论逐路取人札子臣伏见近有臣寮上言乞将南省考试举人各以路分煳名于逐路毎十人解一人等事虽巳奉圣㫖送两制详定臣亦有愚见合具敷陈窃以国家取士之制比于前世最号至公盖累圣留心讲求曲尽以谓王者无外天下一家故不问东西南北之人尽聚诸路贡士混合爲一而惟材是择又煳名誊録而考之使主司莫知爲何方之人谁氏之子不得有所憎爱薄厚于其间故议者谓国家科埸之制虽未复古法而便于今世其无情如造化至公如权衡祖宗以来不可易之制也传曰无作聦明乱旧章又曰利不百者不变法今言事之臣偶见一端即议更改此臣所区区欲爲陛下守祖宗之法也臣所谓偶见一端者盖言事之人但见毎次科埸东南进士得多而西北进士得少故欲改法使多取西北进士尔殊不知天下至广四方风俗异宜而人性各有利钝东南之俗好文故进士多而经学少西北之人尚质故进士少而经学多所以科埸取士东南多取进士西北多取经学者各因其材性所长而各随其多少取之今以进士经学合而较之则其数均若必论进士则多少不等此臣所谓偏见之一端其不可者一也国家方以官滥爲患取士数必难増若欲多取西北之人则却须多减东南之数今东南州军进士取解者二三千人处只解二三十人是百人取一人盖巳痛裁抑之矣西北州军取解至多处不过百人而所解至十余人是十人取一人比之东南十倍假借之矣若至南省又减东南而増西北则是已裁抑者又裁抑之巳假借者又假借之此其不可者二也东南之士于千人中解十人其𥘉选已精矣故至南省所试合格者多西北之士学业不及东南当发解时又十倍优假之盖其𥘉选已滥矣故至南省所试不合格者多今若一例以十人取一人则东南之人合格而落者多矣西北之人不合格而得者多矣至于他路理不可齐偶有一路合格人多亦限以十一落之偶有一路合格人少亦须充足十一之数使合落者得合得者落取舍颠倒能否混淆其不可者三也且朝廷专以较艺取人而使有艺者屈落无艺者滥得不问缪滥只要诸路数停此其不可者四也且言事者本欲多取诸路土着之人若此法一行则寄应者争趋而徃今开封府寄应之弊可验矣此所谓法出而姦生其不可者五也今广南东西路进士例各絶无举业诸州但据数解发其人亦自知无艺只来一就省试而归冀作摄官尔朝廷以岭外烟瘴北人不便须借摄官亦许其如此今若一例与诸路十人取一人此爲缪滥又非西北之比此其不可者六也凡此六者乃大槩尔若旧法一坏新议必行则弊滥随生何可胜数故臣以谓且遵旧制但务择人推朝廷至公待四方如一惟能是选人自无言此乃当今可行之法尔若谓士习浮华当先考行就如新议亦须只考程试安能必取行实之人议者又谓西北近虏士要牢笼此甚不然之论也使不逞之人不能爲患则巳苟可爲患则何方无之前世贼乱之臣起于东南者甚衆其大者如项羽萧铣之徒是巳至如黄巢王仙芝之辈又皆起乱中州者尔不逞之人岂专西北矧贡举所设本待材贤牢笼不逞当别有术不在科埸也惟事乆不能无弊有当留意者然不须更改法制止在振举纲条尔近年以来举人盛行怀挟排门大譟免冠突入亏损士风伤败善类此由举人旣多而君子小人杂聚所司力不能制虽朝廷素有禁约条制甚严而上下因循不复申举惟此一事爲科埸大患而言事者独不及之愿下有司议革其弊此当今科埸之患也臣忝贰宰司预闻国论苟不能爲陛下守祖宗之法而言又不足取信于人主则厚颜尸禄岂敢偷安而乆处乎故犹此彊言乞赐裁择乞奖用孙沔札子臣伏见谅祚猖狂渐违誓约僣叛之迹彰露巳多年岁之间必爲边患国家御备之计先在择人而自庆历罢兵以来至今二十余年当时经用旧人零落无几惟尚书户部侍郎孙沔尚在西事时沔守环庆一路其人磊落有智勇但以未甞出兵又不遇敌故未有临阵破贼之功然其养练士卒招抚蕃夷恩信着于一方至今边人思之虽世不乏材朝廷方务推择若求曽经西事可用之人则臣谓无如沔者沔今年虽七十闻其心力不衰飞鹰走马尚如平日况所用者取其智谋借其威信前世老将彊起成功者多沔虽中间曽以罪废弃瑕使过正是用人之术臣今欲乞朝廷更加察访如沔实未衰羸伏望圣慈特赐奖用庻于择材难得之时可备一方之寄取进止奏议卷第十七论均税札子河北之民意论遂路取人札子臣所区区此卷凡言一作者乃善本而正文反可疑如论台谏宜牵复札子正文云从诲入台未乆一作以爲吕诲新进又正文先云前年韩绛言冨弼后却以爲去岁故一作无后段十一字论祠祭行事札子正文云四时及三王五帝一作以三王爲土王之类皆当以一作爲正巳刻板难尽易书示后人使知所择焉欧阳文忠公文集居士集卷第十七居士集卷第十七欧阳文忠公集十七论六首本论上佛法爲中国患千余岁世之卓然不惑而有力者莫不欲去之巳甞去矣而复大集攻之暂破而愈坚扑之未灭而愈炽遂至于无可柰何是果不可去邪盖亦未知其方也夫医者之于疾也必推其病之所自来而治其受病之处病之中人乗乎气虚而入焉则善医者不攻其疾而务养其气气实则病去此自然之効也故救天下之患者亦必推其患之所自来而治其受患之处佛爲夷狄去中国最远而有佛固巳乆矣尧舜三代之际王政修明礼义之教充于天下于此之时虽有佛无由而入及三代衰王政阙礼义废后二百余年而佛至乎中国由是言之佛所以爲吾患者乗其阙废之时而来此其受患之本也𥙷其阙修其废使王政明而礼义充则虽有佛无所施于吾民矣此亦自然之埶也昔尧舜三代之爲政设爲井田之法籍天下之人计其口而皆授之田凡人之力能胜耕者莫不有田而耕之歛以什一差其征赋以督其不勤使天下之人力皆尽于南畒而不暇乎其他然又惧其劳且怠而入于邪僻也于是爲制牲牢酒醴以养其体弦匏爼豆以恱其耳目于其不耕休力之时而敎之以礼故因其田猎而爲蒐狩之礼因其嫁娶而爲婚姻之礼因其死葬而爲䘮祭之礼因其饮食羣聚而爲郷射之礼非徒以防其乱又因而教之使知尊卑长㓜凡人之大伦也故凡养生送死之道皆因其欲而爲之制饰之物采而文焉所以恱之使其易趣也顺其情性而节焉所以防之使其不过也然犹惧其未也又爲立学以讲明之故上自天子之郊下至郷党莫不有学择民之聪明者而习焉使相告语而诱劝其愚墯呜唿何其备也盖三代之爲政如此其虑民之意甚精治民之具甚备防民之术甚周诱民之道甚笃行之以勤而被于物者洽浸之以渐而入于人者深故民之生也不用力乎南畒则从事于礼乐之际不在其家则在乎庠序之间耳闻目见无非仁义乐而趣之不知其倦终身不见异物又奚暇夫外慕哉故曰虽有佛无由而入者谓有此具也及周之衰秦并天下尽去三代之法而王道中絶后之有天下者不能勉彊其爲治之具不备防民之渐不周佛于此时乗间而出千有余岁之间佛之来者日益衆吾之所爲者日益坏井田最先废而兼并游惰之姦起其后所谓蒐狩婚姻丧祭郷射之礼凡所以教民之具相次而尽废然后民之姦者有暇而爲佗其良者泯然不见礼义之及己夫姦民有余力则思爲邪僻良民不见礼义则莫知所趣佛于此时乗其隙方鼔其雄诞之说而牵之则民不得不从而归矣又况王公大人徃徃倡而殴之曰佛是眞可归依者然则吾民何疑而不归焉幸而有一不惑者方艴然而怒曰佛何爲者吾将操戈而逐之又曰吾将有说以排之夫千岁之患徧于天下岂一人一日之可爲民之沈酣入于骨髓非口舌之可胜然则将柰何曰莫若修其本以胜之昔战国之时杨墨交乱孟子患之而专言仁义故仁义之说胜则杨墨之学废汉之时百家并兴董生患之而退修孔氏故孔氏之道明而百家息此所谓修其本以胜之之効也今八尺之夫被甲荷㦸勇盖三军然而见佛则拜闻佛之说则有畏慕之诚者何也彼诚壮佼其中心茫然无所守而然也一介之士眇然柔懦进趋畏怯然而闻有道佛者则义形于色非徒不爲之屈又欲驱而絶之者何也彼无佗焉学问明而礼义熟中心有所守以胜之也然则礼义者胜佛之本也今一介之士知礼义者尚能不爲之屈使天下皆知礼义则胜之矣此自然之势也本论下昔荀卿子之说以爲人性本恶着书一篇以持其论予始爱之及见丗人之归佛者然后知荀卿之说缪焉甚矣人之性善也彼爲佛者弃其父子絶其夫妇于人之性甚戾又有蚕食虫蠹之弊然而民皆相率而归焉者以佛有爲善之说故也呜唿诚使吾民晓然知礼义之爲善则安知不相率而从哉柰何教之谕之之不至也佛之说熟于人耳入乎其心乆矣至于礼义之事则未甞见闻今将号于衆曰禁汝之佛而爲吾礼义则民将骇而走矣莫若爲之以渐使其不知而趣焉可也盖鲧之治水也鄣之故其害益暴及禹之治水也导之则其患息盖患深势盛则难与敌莫若驯致而去之易也今尧舜三代之政其说尚传其具皆在诚能讲而修之行之以勤而浸之以渐使民皆乐而趣焉则充行乎天下而佛无所施矣传曰物莫能两大自然之埶也奚必曰火其书而庐其居哉昔者戎狄蛮夷杂居九州之间所谓徐戎白狄荆蛮淮夷之类是也三代旣衰若此之类并侵于中国故秦以西戎据宗周呉楚之国皆僭称王春秋书用鄫子传记被发于伊川而仲尼亦以不左衽爲幸当是之时佛虽不来中国几何其不夷狄也以是而言王道不明而仁义废则夷狄之患至矣及孔子作春秋尊中国而贱夷狄然后王道复明方今九州之民莫不右衽而冠带其爲患者特佛尔其所以胜之之道非有甚髙难行之说也患乎忽而不爲尔夫郊天祀地与乎宗庙社稷朝廷之仪皆天子之大礼也今皆举而行之至于所谓蒐狩婚姻丧祭乡射之礼此郡县有司之事也在乎讲明而颁布之尔然非行之以勤浸之以渐则不能入于人而成化自古王者之政必丗而后仁今之议者将曰佛来千余歳有力者尚无可柰何何用此迂缓之说爲是则以一日之功不速就而弃必丗之功不爲也可不惜哉昔孔子叹爲俑者不仁葢叹乎启其渐而至于用殉也然则爲佛者不犹甚于作俑乎当其始来未见其害引而内之今之爲害着矣非待先觉之明而后见也然而恬然不以爲恠者何哉夫物极则反数穷则变此理之常也今佛之盛乆矣乗其穷极之时可以反而变之不难也昔三代之爲政皆圣人之事业及其乆也必有弊故三代之术皆变其质文而相救就使佛爲圣人及其弊也犹将救之况其非圣者乎夫姦邪之士见信于人者彼虽小人必有所长以取信是以古之人君惑之至于乱亡而不悟今佛之法可谓姦且邪矣盖其爲说亦有可以惑人者使丗之君子虽见其弊而不思救岂又善惑者欤抑亦不得其救之之术也救之莫若修其本以胜之舍是而将有爲虽贲育之勇孟轲之辩太公之隂谋吾见其力未及施言未及出讣未及行而先巳䧟于祸败矣何则患深埶盛难与敌非驯致而爲之莫能也故曰修其本以胜之作本论朋党论臣闻朋党之说自古有之惟幸人君辨其君子小人而巳大凡君子与君子以同道爲朋小人与小人以同利爲朋此自然之理也然臣谓小人无朋惟君子则有之其故何哉小人所好者禄利也所贪者财货也当其同利之时暂相党引以爲朋者伪也及其见利而争先或利尽而交踈则反相贼害虽其兄弟亲戚不能相保故臣谓小人无朋其暂爲朋者伪也君子则不然所守者道义所行者忠信所惜者名节以之修身则同道而相益以之事国则同心而共济终始如一此君子之朋也故爲人君者但当退小人之伪朋用君子之眞朋则天下治矣尧之时小人共工讙兠等四人爲一朋君子八元八凯十六人爲一朋舜佐尧退四凶小人之朋而进元凯君子之朋尧之天下大治及舜自爲天子而臯䕫稷契等二十二人并列于朝更相称美更相推让凡二十二人爲一朋而舜皆用之天下亦大治书曰纣有臣亿万惟亿万心周有臣三千惟一心纣之时亿万人各异心可谓不爲朋矣然纣以亡国周武王之臣三千人爲一大朋而周用以兴后汉献帝时尽取天下名士囚禁之目爲党人及黄巾贼起汉室大乱后方悔悟尽解党人而释之然巳无救矣唐之晚年渐起朋党之论及昭宗时尽杀朝之名士或投之黄河曰此辈淸流可投浊流而唐遂亡矣夫前世之主能使人人异心不爲朋莫如纣能禁絶善人爲朋莫如汉献帝能诛戮淸流之朋莫如唐昭宗之世然皆乱亡其国更相称美推让而不自疑莫如舜之二十二臣舜亦不疑而皆用之然而后丗不诮舜爲二十二人朋党所欺而称舜爲聪明之圣者以辨君子与小人也周武之丗举其国之臣三千人共爲一朋自古爲朋之多且大莫如周然周用此以兴者善人虽多而不猒也夫兴亡治乱之迹爲人君者可以鉴矣魏梁解予论正统辨魏梁不爲伪议者或非予大失春秋之㫖以谓魏梁皆负篡弑之恶当加诛絶而反进之是奖篡也非春秋之志也予应之曰是春秋之志耳鲁桓公弑隐公而自立者宣公弑子赤而自立者郑厉公逐丗子忽而自立者卫公孙剽逐其君衎而自立者圣人于春秋皆不絶其爲君此予所以不黜魏梁者用春秋之法也魏梁之恶三尺童子皆知可恶予不得圣人之法爲据依其敢进而不疑乎然则春秋亦奖篡乎曰惟不絶四者之爲君于此见春秋之意也圣人之于春秋用意深故能劝戒切爲言信然后善恶明夫欲着其罪于后丗在乎不没其实其实甞爲君矣书其爲君其实篡也书其簒各传其实而使后丗信之则四君之罪不可得而揜耳使爲君者不得揜其恶则人之爲恶者庶乎其息矣是谓用意深而劝戒切爲言信而善恶明也凡恶之爲名非徒君子嫉之虽爲小人者亦知其可恶也而小人常至于爲恶者盖以人爲可欺与夫幸人不知而可揜耳夫位莫贵乎国君而不能逃大恶之名所以示人不可欺而恶不可揜也就使四君因圣人诛絶而其恶彰焉则后丗之爲恶者将曰彼不幸遭逢圣人黜絶而不得爲君遂彰其恶耳我无孔子丗莫我黜则冀人爲可欺而恶可揜也如此则侥倖之心启矣惟与其爲君使不得揜其恶者春秋之深意也桀纣不待贬其爲王而万丗所共恶者也今匹夫之士比之颜闵则喜方之桀纣则怒是大恶之君不及一善之士也春秋之于大恶之君不诛絶之者不害其襃善贬恶之㫖也惟不没其实以着其罪而信乎后丗与其爲君而不得揜其恶以息人之爲恶能知春秋之此旨然后知予不黜魏梁之是也爲君难论上语曰爲君难者孰难哉盖莫难于用人夫用人之术任之必专信之必笃然后能尽其材而可共成事及其失也任之欲专则不复谋于人而拒絶羣议是欲尽一人之用而先失衆人之心也信之欲笃则一切不疑而果于必行是不审事之可否不计功之成败也夫违衆举事又不审计而轻发其百举百失而及于祸败此理之冝然也然亦有幸而成功者人情成是而败非则又从而賛之以其违衆爲独见之明以其拒谏爲不惑羣论以其偏信而轻发爲决于能断使后丗人君慕此三者以自期至其信用一失而及于祸败则虽悔而不可及此甚可叹也前丗爲人君者力拒羣议专信一人而不能早悟以及于祸败者多矣不可以徧举请试举其一二昔秦苻坚地大兵彊有衆九十六万号称百万蔑视东晋指爲一隅谓可直以气吞之耳然而举国之人皆言晋不可伐更进互说者不可胜数其所陈天时人事坚随以强辩折之忠言谠论皆沮屈而去如王勐苻融老成之言也不听太子宏少子诜至亲之言也不听沙门道安坚平生所信重者也数爲之言不听惟听信一将军慕容垂者垂之言曰陛下内断神谋足矣不烦广访朝臣以乱圣虑坚大喜曰与吾共定天下者惟卿尔于是决意不疑遂大举南伐兵至寿春晋以数千人击之大败而归比至洛阳九十六万兵亡其八十六万坚自此兵威沮丧不复能振遂至于乱亡近五代时后唐淸泰帝患晋祖之镇太原也地近契丹恃兵践扈议欲徙之于郓州举朝之士皆谏以爲未可帝意必欲徙之夜召常所与谋枢宻直学士薛文遇问之以决可否文遇对曰臣闻作舎道边三年不成此事断在陛下何必更问羣臣帝大喜曰术者言我今年当得一贤佐助我中兴卿其是乎即时命学士草制徙晋祖于郓州明旦宣麻在廷之臣皆失色后六日而晋祖反书至淸泰帝忧惧不知所爲谓李崧曰我适见薛文遇爲之肉颤欲自抽刀刺之崧对曰事巳至此悔无及矣但君臣相顾涕泣而巳由是言之能力拒羣议专信一人莫如二君之果也由之以致祸败乱亡亦莫如二君之酷也方苻坚欲与慕容垂共定天下淸泰帝以薛文遇爲贤佐助我中兴可谓临乱之君各贤其臣者也或有诘予曰然则用人者不可专信乎应之曰齐桓公之用管仲蜀先主之用诸葛亮可谓专而信矣不闻举齐蜀之臣民非之也盖其令出而举国之臣民从事行而举国之臣民便故桓公先主得以专任而不贰也使令出而两国之人不从事行而两国之人不便则彼二君者其肯专任而信之以失衆心而敛国怨乎爲君难论下呜唿用人之难难矣未若听言之难也夫人之言非一端也巧辩纵横而可喜忠言质朴而多讷此非听言之难在听者之明暗也䛕言顺意而易恱直言逆耳而触怒此非听言之难在听者之贤愚也是皆未足爲难也若听其言则可用然用之有辄败人之事者听其言若不可用然非如其言不能以成功者此然后爲听言之难也请试举其一二战国时赵将有赵括者善言兵自谓天下莫能当其父奢赵之名将老于用兵者也毎与括言亦不能屈然奢终不以括爲能也叹曰赵若以括爲将必败赵事其后奢死赵遂以括爲将其母自见赵王亦言括不可用赵王不听使括将而攻秦括爲秦军射死赵兵大败降秦者四十万人阬于长平盖当时未有如括善言兵亦未有如括大败者也此听其言可用用之辄败人事者赵括是也秦始皇欲伐荆问其将李信用兵几何信方年少而勇对曰不过二十万足矣始皇大喜又以问老将王翦翦曰非六十万不可始皇不恱曰将军老矣何其怯也因以信爲可用即与兵二十万使伐荆王翦遂谢病退老于频阳已而信大爲荆人所败亡七都尉而还始皇大慙自驾如频阳谢翦因强起之翦曰必欲用臣非六十万不可于是卒与六十万而徃遂以灭荆夫𥘉听其言若不可用然非如其言不能以成功者王翦是也且听计于人者冝如何听其言君可用用之冝矣辄败事听其言若不可用舍之冝矣然必如其说则成功此所以爲难也予又以谓秦赵二主非徒失于听言亦由乐用新进忽弃老成此其所以败也大抵新进之士喜勇锐老成之人多持重此所以人主之好立功名者听勇锐之语则易合闻持重之言则难入也若赵括者则又有说焉予略考史记所书是时赵方遣廉颇攻秦颇赵名将也秦人畏颇而知括虚言易与也因行反间于赵曰秦人所畏者赵括也若赵以爲将则秦惧矣赵王不悟反间也遂用括爲将以代颇蔺相如力谏以爲不可赵王不听遂至于败由是言之括虚谈无实而不可用其父知之其母亦知之赵之诸臣蔺相如等亦知之外至敌国亦知之独其主不悟尔夫用人之失天下之人皆知其不可而独其主不知者莫大之患也前丗之祸乱败亡由此者不可胜数也居士集卷第十七熈宁五年秋七月男发等编定绍熈二年三月郡人孙谦益校正攷本论初有上中下篇此卷所载即中下二篇其上篇编居士集时虽削去而传于丗今附外集本论上王政阙者洽耳闻目见无非仁义礼乐而趣之不知其倦其爲莫知所趣操戈而逐之本论下盖叹亦有可以惑人者朋党论而已纣有臣以辨君子魏梁解不黜欧阳文忠公集欧阳文忠公文集外集卷第十八外集卷第十八欧阳文忠公集六十八书三与谢景山书脩顿首再拜景山十二兄法曹昨送马人还得所示书并古瓦砚歌一轴近着诗文又三轴不胜欣喜景山留滞州县行年四十独能异其少时儁逸之气就于法度根蔕前古作爲文章一下其笔遂髙于人乃知驵骏之马奔星覆驾及节之銮和以驾五辂而行于大道则非常马之所及也古人久困不得其志则多躁愤佯狂失其常节接舆屈原之辈是也景山愈困愈刻意又能恬然习于圣人之道贤于古人逺矣某尝自负平生不妄许人之交而所交必得天下之贤才今景山若此于吾之交有光所以某益得自负也幸甚幸甚与君谟徃还书不如此何以发明然何必惧人之多见也若欲衒长而耻短则是有争心于其中有争心则意不在于谋道也荀卿曰有争气者不可与辩此之谓也然君谟既规景山之短不当以示人彼以示人景山不当责之而欲自蔽也愿试思之此县常有人入京频得书信徃还今者兹人入京作书多未能子细夏热千万自爱答李淑内翰书脩启脩违去门馆今三年矣罪弃之迹不敢自齿于人是以虽有诚心饥渇之勤而奏记通问弥时旷阙惟恃怜悯宽而置之今月六日邮中蒙赐手书加以存恤憔悴之意感恱何胜幸甚幸甚问及五代纪传脩曩在京师不能自闲辄欲妄作幸因余论发于教诱假以文字力欲奨成不幸中闲自罹咎责尔来三年陆走三千水行万里勤职𥙷过营私养亲偷其暇时不敢自废收拾缀缉粗若有成然其铨次去取湏有义例论议褒贬此岂易当故虽编摭甫就而首尾颠倒未有卷第当更资指授终而成之庶㡬可就也蕞尔之质列于囚拘瞻望门墻岂任私恨答孙正之第一书脩白孙生足下丁元珍书至辱所示书及杂文二篇辞博义髙而不违于道甚喜甚喜元珍言足下好古自守不妄接人虽居郷闾罕识其面其特立如此而乃越千里以书见及若某者何以当之岂足下好忽近而慕逺邪得非以道见谋不爲逺近亲疎然者也仆愚学不足以自立而气力不足以动人而言不见信于世不知足下何爲而见及今又岂足下所取信者丁元珍爱我而过誉邪学者不谋道久矣然道固不茀废而圣人之书如日月卓乎其可求苟不爲刑祸禄利动其心者则勉之皆可至也惟足下力焉而不止则不必相见以目而后可知其心相语以言而后可尽其说也以所示文求足下之志苟不惑而止则仆将见足下大发于文着于行而质于行事以要其成焉答孙正之第二书某再拜人至辱书甚勤前年丁元珍得所示书喜吾子之好学自立然未深相知及得今书乃知吾子用心如此仆与吾子生而未相识面徒以一言相徃来而吾子遽有爱我之意欲戒其过使不陷于小人此非惟朋友之义乃吾父兄训我者不过如此也仆自知何足爱而吾子所爱者道也世之知道者少幸而有焉又自爲过失以取累不得爲完人此吾子之所悉也仆知道晚三十年前尚好文华嗜酒歌唿知以爲乐而不知其非也及后少识圣人之道而悔其徃咎则巳布出而不可追矣圣人曰勿谓小恶爲无伤言之可慎也如此爲仆计者已无柰何惟有力爲善以自赎尔书曰改过不吝书不讥成汤之过而称其能改则所以容后世之能自新者圣人尚尔则仆之改过而自赎其不晚也吾子以谓如此可乎尚爲未可则愿有可进可赎之说见教吾子待我者厚爱我者深惜乎未得相见以规吾子之所未至者以报大惠盖其他不足以爲报也值多事不子细与王源叔问古碑字书脩顿首白源叔学士秋凉体候无恙脩以罪废不从先生长者之游久矣今春蒙恩得徙兹邑然地僻而陋罕有学者幸而有之亦不足与讲论或事有凝滞无所考正则思见君子北首瞻望而已县有古碑一片在近郊数大冢之间图经以爲儒翟先生碑其文云先生讳寿字元考南阳隆人也大略述其有道不仕以斆学爲业然不着其姓氏其题额乃云玄孺先生碑字疑非翟字而莫有识者许慎说文亦不载外方无他书可考正其文辞简质皆隶书书亦古朴隐隐犹可读乃云熹平三年所立去今盖八百五十六年矣汉之金石之文存扵今者盖寡惜其将遂磨灭而图记所载讹谬若斯遂使汉道草莽之贤湮没而不见源叔好古博学知名今世必识此字或能究见其人本末事迹悉以条示幸甚幸甚原叔居京师事多不当以此烦听览渐寒千万保重不宣与刁景纯学士书脩顿首启近自罢干德遂居南阳始见谢舍人知丈丈内翰凶讣闻问惊怛不能巳已丈丈位望并隆然平生亦尝坎轲数年以来方履亨涂任要剧其去大用尺寸间尔岂富与贵不可力爲而天之赋予多少有限邪凡天之赋予人者又量何事而爲之节也前既不可诘但痛惜感悼而巳某自束发爲学初未有一人知者及首登门便被怜奖开端诱道勤勤不巳至其粗若有成而后止虽其后游于诸公而获齿多士虽有知者皆莫之先也然亦自念不欲効世俗子一遭人之顾已不以至公相期反趋走门下胁肩谄笑甚者献䜛谀而僃使令以卑昵自亲名曰报徳非惟自私直亦待所知以不厚是故惧此惟欲少励名节庶不泯然无闻用以不负所知尔某之愚诚所守如此然虽胥公亦未必谅某此心也自前嵗得罪夷陵奔走万里身日益穷迹日益踈不及再闻语言之音而遂爲幽明之隔嗟夫世俗之态既不欲爲愚诚所守又未克果惟有望门长号临柩一奠亦又不及此之爲恨何可道也徒能惜不永年与未大用遂与道路之人同叹尔知归葬广陵遂谋京居议者多云不便而闻理命若斯必有以也若须春水下汴某歳尽春初当过京师尚可一拜见以尽区区身贱力微于此之时当有可致而无毫发之助惭愧惭愧不宣某再拜与陈贠外书陈君足下无恙近县干上府得书一角属有少吏事不皇作报既而私有惑者脩本愚无似固不足以希执友之逰然而羣居平日幸得肩从齿序跪拜起居窃兄弟行寓书存劳谓宜有所款曲以亲之之意柰何一幅之纸前名后书且状且牒如上公府退以寻度非谦即䟽此乃世之浮道之交外阳相尊者之爲非宜足下之所以赐脩也古之书具惟有铅刀竹木而削札爲刺止于逹名姓寓书于简止于舒心意爲问好惟官府吏曹凡公之事上而下者则曰符曰檄问讯列对下而上者则曰状位等相以徃来曰移曰牒非公之事长吏或自以意晓其下以戒以饰者则曰教下吏以私自逹于其属长而有所候问请谢者则曰牋记书启故非有状牒之仪施于非公之事相㕘如今所行者其原盖出唐世大臣或贵且尊或有权于时缙绅凑其门以傅向者谓旧礼不足爲重务稍增之然始于刺谒有㕘候起居因爲之状及五代始复以候问请谢加状牒之仪如公之事然止施于官之尊贵及吏之长者其伪缪所从来既逺世不根古以爲当然居今之世无不知此而莫以易者盖常俗所爲积习以牢而不得以更之也然士或同师友缔交游以道谊相期者尚有手书勤勤之意犹爲近古噫候问请谢非公之事有状牒之仪以施于尊贵长吏犹曰非古之宜用况又用之于肩从齿序跪拜起居如兄弟者乎岂足下不以道义交游期我而惜手书之勤邪将待以牵俗积习者而姑用世礼以遇我之勤邪不然是爲浮道以阳相尊也是以不胜拳拳之心谨布左右属以公檄赴滑台行视驿传迫于促装杨秀才旦诣县府中事可悉数答祖择之书脩启秀才人至蒙示书一通并诗赋杂文两策谕之曰一览以爲如何某既陋不足以辱好学者之问又其少贱而长穷其素所爲未有足称以取信于人亦尝有人问者以不足问之愚而未尝答人之问足下卒然及之是以愧惧不知所言虽然不逺数百里走使者以及门意厚礼勤何敢不报某闻古之学者必严其师师严然后道尊道尊然后笃敬笃敬然后能自守能自守然后果于用果于用然后不畏而不迁三代之衰学校废至两汉师道尚存故其学者各守其经以自用是以汉之政理文章与其当时之事后世莫及者其所从来深矣后世师法渐坏而今世无师则学者不尊严故自轻其道轻之则不能至不至则不能笃信信不笃则不知所守守不固则有所畏而物可移是故学者惟俯仰徇时以希禄利爲急至于忘本趋末流而不返夫以不信不固之心守不至之学虽欲果于自用莫知其所以用之之道又况有禄利之诱刑祸之惧以迁之哉此足下所谓志古知道之士世所鲜而未有合者由此也足下所爲文用意甚高卓然有不顾世俗之心直欲自到于古人今世之人用心如足下者有几是则郷曲之中能爲足下之师者谓谁交游之间能发足下之议论者谓谁学不师则守不一议论不博则无所发明而究其深足下之言髙趣逺甚善然所守未一而议论未精此其病也窃惟足下之交游能爲足下称才誉美者不少今皆舍之逺而见及乃知足下是欲求其不至此古君子之用心也是以言之不敢隐夫世无师矣学者当师经师经必先求其意意得则心定心定则道纯道纯则充于中者实中充实则发爲文者辉光施于世者果致三代两汉之学不过此也足下患世未有合者而不弃其愚将某以爲合故敢道此未知足下之意合否与田元均论财计书脩启承有国计之命朝野忻然引首西望近审已至阙下道路劳止寝味多休弊乏之余谅烦精虑建利害更法制甚易若欲其必行而无沮改则实难裁冗长塞侥倖非难然欲其能久而无怨谤则不易爲大计既迟久而莫待收细碎又无益而徒劳凡相知爲元均虑者多如此说不审以爲如何但日冀公私蒙福尔春暄千万爲国自厚不宣脩再拜答徐无党第一书脩白人还惠书及始隐书论等并前所记获麟论文辞驰骋之际岂常人笔力可到于辨论经旨则不敢以爲是盖吾子自信甚锐又尝取信于某苟以爲然谁能奉夺凡今治经者莫不患圣人之意不明而爲诸儒以自出之说汨之也今于经外又自爲说则是患沙浑水而投土益之也不若沙土尽去则水清而明矣鲁隐公南面治其国臣其吏民者十余年死而入庙立谥称公则当时鲁人孰谓息姑不爲君也孔子脩春秋凡与诸侯盟㑹行师命将一以公书之于其卒也书曰公薨则圣人何尝异隐于他公也据经隐公立十一年而薨则左氏何从而知其摄公羊谷梁何从而见其有譲桓之迹吾子亦何从而云云也仲尼曰吾其爲东周乎与吾子起于平王之说何相反之甚邪故某常告学者慎于述作诚以是也秋初许相访此不子细略开其端吾子必能自思而得之不宣某书白答徐无党第二书脩再拜白前夜自外归灯下得吾子书言陈烈事亟读之未暇求陈君之所爲尤爱吾子辞意甚质径知吾子之有成不负其千里所以去父母而来之之意脩亦粗塞责不愧干吾子之父母与亲戚邻里郷党之人甚善甚善脩今歳还京师职在言责值天下多事常日夕汲汲爲明天子求人间利病无小大皆躬自访问于人又夏大暑老母病故不得从今学者以逰得少如前歳之乐自入京来便闻陈君之名数以问于人多不识今得吾子所言如见其面矣幸母病今巳愈望时过且谋共见陈君与陈之方书某白陈君足下某忧患早衰之人也废学不讲久矣而幸士子不见弃日有来吾门者至于粹然仁义之言韪然闳博之辩蔚然组丽之文阅于吾目多矣若吾子之文辨明而曲畅峻洁而舒迟变动徃来有驰有止而皆中于节使人喜慕而不厌者诚难得也某固不能悉得天下之士然尽某所见如吾子之文岂一二而可数哉爲而不止行而必至畜厚而发益逺吾虽不能悉得天下之士然天下之士如吾子者可一二而数也某老矣心耗力惫有所不能徒喜后生之奋于斯也恨不得鸣跃于其间而从之姑奉此爲谢外集卷第十八答孙正之第一书今又第二书三十年前答祖择之书两策未知足下之意合否答徐无党书于辨论经旨并前所记欧阳文忠公文集奏议卷第十八奏议卷第十八欧阳文忠公集一百十四政府言西边事宜第一状右臣伏见谅祚狂僣衅隙已多不越岁年必爲边患臣本庸暗不逹时机辄以外料敌情内量事势鉴徃年已验之失思今日可用之谋虽兵不先言俟见形而应变然坐而制胜亦大计之可图谨具条陈庻禆万一臣所谓外料敌情者谅祚世有夏州自彛兴克叡以前止于一镇五州而巳太宗皇帝时继捧继迁始爲边患其后遂䧟灵盐尽有朔方之地盖自淳化咸平用兵十五余年旣不能剪灭遂务招怀适㑹继迁爲潘罗支所杀其子徳明乃议归欵而我惟以恩信复其王封岁时俸赐极于优厚徳明旣无南顾之忧而其子元昊亦壮遂併力西攻回纥拓地千余里徳明旣死地大兵彊元昊遂复背叛国家自寳元庆历以后一方用兵天下骚动国虚民弊如此数年元昊知我有厌兵之患遂复议和而国家待之恩礼又异于前矣号爲国主仅得其称臣岁予之物百倍徳明之时半于契丹之数今者谅祚虽曰狂童然而习见其家世所爲盖继迁之叛而复王封元昊再叛而爲国主今若又叛其志可知是其欲自比契丹抗衡中国以爲鼎峙之势尔此臣窃料敌情在于如此也夫所谓内量事势者盖以庆历用兵之时视方今御边之备较彼我之虚实彊弱以见胜败之形也自真宗皇帝景徳二年盟北虏于澶渊明年始纳西夏之欵遂务休兵至寳元𥘉元昊复叛盖三十余年矣天下安于无事武备废而不修庙堂无谋臣边鄙无勇将将愚不识干戈兵骄不识战阵器械朽腐城郭隳頽而元昊勇鸷桀黠之虏也其包畜姦谋欲窥中国者累年矣而我方恬然不以爲虑待其谋成兵具一旦反书来上然后茫然不知所措中外震骇举动苍惶所以用兵之𥘉有败而无胜也旣而朝廷用韩琦范仲淹等付以西事极力经营而勇夫锐将亦因战阵稍稍而出数年之间人谋渐得武备渐修似可枝梧矣然而天下巳困也所以屈意忍耻复与之和此庆历之事尔今则不然方今甲兵虽未精利不若徃年之腐朽也城垒粗甞完缉不若徃年之隳頽也土兵蕃落増添训练不若徃年寡弱之骄军也大小将校曽经战阵者徃徃尚在不若徃年魏昭炳夏随之徒绮纨子弟也一二执政之臣皆当时宣力者其留心西事熟矣不若徃时大臣茫然不知所措者也盖徃年以不知边事之谋臣驭不识干戈之将用骄兵执朽器以当桀黠新兴之虏此所以败也方今谋臣武将城壁器械不类徃年而谅祚狂童不及元昊逺甚徃年忽而不思今又巳先觉可以早爲之备苟其不叛则巳若其果叛未必不爲中国利也臣谓可因此时雪前耻収后功但顾人谋如何尔若上慿陛下神威睿筭系累谅祚君臣献于庙社此其上也其次逐狂虏于黄河之北以复朔方故地最下尽取山界夺其险而我守之以永絶边患此臣窃量事势谓或如此臣所谓鉴徃年巳验之失者其小失非一不可悉数臣请言其大者夫夷狄变诈兵交阵合彼佯败以爲诱我贪利而追之或不虞横出而爲其所邀或进䧟死地而困于束手此前日屡败之戒今明习兵战者亦能知之此虽小事也亦不可忽所谓大计之缪者攻守之䇿皆失尔臣视庆历御边之备东起麟府西尽秦陇地长二千余里分爲路者五而路分爲州军者又二十有四而州军分爲寨爲堡爲城者又几二百皆须列兵而守之故吾兵虽衆不得不分所分旣多不得不寡而贼之出也常举其国衆合聚爲一而来是吾兵虽多分而爲寡彼衆虽寡聚之爲多以彼之多击吾之寡不得不败也此城寨之法旣不足自守矣而五路大将所谓战兵者分在二十四州军欲合而出则惧后空而无备欲各留守备而合其余则数少不足以出攻此当时所以用兵累年终不能一出者以此也夫进不能出攻退不足自守是谓攻守皆无䇿者徃年已验之失也臣所谓今日可用之谋者在定出攻之计尔必用先起制人之术乃可以取胜也盖列兵分地而守敌得时出而挠于其间使我处处爲备常如敌至师老粮匮我劳彼逸昔周世宗以此䇿困李景于淮南昨元昊亦用此䇿以困我之西鄙夫兵分备寡兵家之大害也其害常在我以逸待劳兵家之大利也其利常在彼所以徃年贼常得志也今诚能反其事而移我所害者予敌夺敌所利者在我则我当先爲出攻之计使彼疲于守御则我亦得志矣凡出攻之兵勿爲大举我毎一出彼必唿集而来拒彼集于东则别出其西我归彼散则我复出而彼又集我以五路之兵畨休出入使其一国之衆聚散犇走无时暂停则无不困之虏矣此臣所谓方今可用之谋也盖徃年之失在守方今之利在攻昔至道中亦甞五路出攻矣当时将相爲谋不重盖欲攻黠虏方彊之国不先以谋困之而直爲一战必取之计大举深入所以不能成功也夫用兵至难事也故谋旣审矣则其发也必果故能动而有成功也若其山川之险易道里之迂直蕃汉兵马之彊弱骑军歩卒长兵短兵之所利与夫左右前后一出一入开阖变化有正有竒凡用兵之形势有可先知者有不可先言者臣愿陛下遣一重臣出而廵抚遍见诸将与熟图之以先定大计凡山川道里蕃汉歩骑出入之所宜可先知者悉图上方略其余不可先言付之将率使其见形应变因敌制胜至于谅祚之所爲宜少屈意含容而曲就之旣以骄其心亦少缓其事以待吾之爲备而且严戒五路训兵选将利器甲畜资粮常具军行之计待其反书朝奏则王师暮出以骇其心而夺其气使其枝梧不暇则胜势在我矣徃年议者亦欲招辑横山蕃部谋取山界之地然臣谓必欲招之亦须先借胜捷之威使知中国之彊则方肯来附也由是言之亦以出攻爲利矣凡臣之所言者大略如此尔然臣足未甞践边陲目未甞识战阵以一儒生偏见之言诚知未可必用直以方当陛下劳心西事广询衆议之时思竭愚虑备蒭荛之一说尔言西边事宜第二札子臣近曽上言谅祚爲边患朝廷宜早图御备及乞遣一重臣亲与边将议定攻守大计等事至今多日未蒙降出施行臣窃见庆历中元昊作过时朝廷轻敌翫冦无素定之谋毎遇边奏急来则上下惶恐仓卒指挥旣多不中事机所以落贼姦便败军杀将可爲痛心今者谅祚以万骑冦秦渭两路焚烧数百里间扫荡俱尽而两路将帅不敢出一人一骑则国威固巳挫矣谅祚负恩背徳如此陛下未能发兵诛讨但遣使者赍诏书赐之又拒而不纳使者羞媿俛首怀诏而回则大国不胜其辱矣当陛下临御之𥘉遭此狂童威沮国辱此臣等之罪也臣谓陛下宜赫然发愤以边事切责大臣至于山川形势有利有不利士卒勇怯孰可用孰不可用何处宜攻何处宜守何兵宜屯某地何将可付某兵如此等事甚多皆陛下圣虑所宜及者臣谓陛下宜因闲时御便殿召当职之臣使按图指画各陈所见陛下可以不下席而尽在目前然后制以神机睿略责将相以成功而陛下以万机之繁旣未及此两府之臣如臣等日所进呈又皆常程公事亦未甞聚首合谋讲定大计外则四路边臣自贼马过后亦不闻别有擘画臣恐上下因循又如庆历之初矣近者韩琦曽将庆历中议山界文字进呈此边事百端中一端尔盖琦亦患事未讲求假此文字爲题目以牵合衆人之论尔自进呈后寻送宻院至今多日亦未曽拟议臣以非才陛下任之政府便是国之谋臣若其谋虑浅近所言狂妄自可黜去不疑臣亦昨因目疾恳求解职曲蒙圣恩未许其去旣使在其位又弃其言而不问使臣尸禄厚颜何以自处所有臣前来所上奏状欲望圣慈降付中书宻院与韩琦山界文字一处商量若其言果不足取弃之未晚今取进止乞𥙷馆职札子臣窃以治天下者用人非止一端故取士不以一路若夫知钱谷晓刑狱熟民事精吏干勤劳夙夜以办集爲功者谓之材能之士明于仁义礼乐通于古今治乱其文章论议与之谋虑天下之事可以决疑定䇿论道经邦者谓之儒学之臣善用人者必使有材者竭其力有识者竭其谋故以材能之士布列中外分治百职使各办其事以儒学之臣置之左右与之日夕谋议讲求其要而行之而又于儒学之中择其尤者置之廊庙而付以大政使緫治羣材衆职进退而赏罚之此用人之大略也由是言之儒学之士可谓贵矣岂在材臣之后也是以前世英主明君未有不以崇儒向学爲先而名臣贤辅出于儒学者十常八九也臣窃见方今取士之失患在先材能而后儒学贵吏事而贱文章自近年以来朝廷患百职不修务奖材臣故钱谷刑狱之吏稍有寸长片善爲人所称者皆巳擢用之矣夫材能之士固当擢用然专以材能爲急而遂忽儒学爲不足用使下有遗贤之嗟上有乏材之患此甚不可也臣谓方今材能之士不患有遗固不足上烦圣虑惟儒学之臣难进而多弃滞此不可不思也臣以庸缪过蒙任使俾陪宰辅之后然平日论议不能无异同虽日奉天威又不得从容曲尽拙讷今臣有馆阁取士愚见具陈如别奏欲望圣慈因宴间之余一迂睿览或有可采乞常赐留意今取进止又论馆阁取士札子臣窃以馆阁之职号爲育材之地今两府阙人则必取于两制两制阙人则必取于馆阁然则馆阁辅相养材之地也材旣难得而又难知故当博採广求而多畜之时冀一得于其间则杰然而出爲名臣矣其余中人以上优游养育以奖成之亦不失爲佳士也自祖宗以来所用两府大臣多矣其间名臣贤相出于馆阁者十常八九也祖宗用人𥘉若不精然所采旣广故所得亦多也是以有文章有学问有材有行或精于一艺或长于一事者莫不畜之馆阁而奖养之其杰然而出者皆爲贤辅相矣其余不至辅相而爲一时之名臣者亦不可胜数也先朝循用祖宗旧制収拾养育得人尤多自陛下即位以来所用两府之臣一十三人而八人出于馆阁此其验也只自近年议者患馆职之滥遂行釐革而改更之𥘉矫失太过立法旣峻取人遂艰使下多遗贤之嗟国有乏材之患今先朝収拾养育之人或已𬒳迁擢或老病死亡见在馆者无几而新法艰阻近年全无选进臣今略具馆阁取人旧制并新格则可见取人之法如何所得之人多少也一旧制馆阁取人以三路进士髙科一路也大臣荐举一路也岁月畴劳一路也进士第三人以上及第者并制科及第者不问等第并只一任替回便试馆职进士第四第五人经两任亦得试此一路也两府臣寮𥘉拜命各举三两人即时召试此一路也其余历任繁难乆次或寄任重处者特令带职此一路也今三路塞其二矣自科埸改爲间岁后第一人及第者须两任回方得试自第二人至第王人更永不试制科入第三者亦须两任回方得试其余等第并永不试则进士髙科一路巳塞矣两府大臣所荐之人并只上簿候馆职有阙则于簿内点名召试其如馆阁本无贠数无有阙时故自置簿来至今九年不曽点试一人则太臣荐举一路又塞矣惟有畴劳帯职一路尚在尔一新制馆阁共置编校八贠本爲馆中书籍乆不齐整而馆职多别有差遣不能专一校正乃别置此八贠故选新进资浅人令乆任而专一校读所以先令作编校二年然后升爲校勘爲校勘四年后升爲校理爲校理又一年方罢编校别任差遣然自置编校后适值馆阁取人之路渐废今议者遂只以编校爲取士新格徃时直馆直院直阁校理皆无定贠惟材是用不限人数今编校限以八贠爲定以此待天下之多士宜其遗材于下矣八贠之内仍毎七年方遇一贠阙而𥙷一人以此知天下滞材者衆矣右以臣愚见编校八贠自可仍旧毎有贠阙令中书择人进拟陛下必欲牢笼天下英俊之士则宜脱去常格而奖拔之今负文学怀器识磊落竒伟之士知名于世而未爲时用者不少惟陛下博访审察悉召而且置之馆职养育三数年间徐察其实择其尤者而擢用之知人自古圣王所难然不以其难而遂废但拔十而得一二亦不爲无益矣况中人上下养育奖成之不止十得一二也荐司马光札子臣伏见龙图阁直学士司马光徳性淳正学术通明自列侍从乆司諌诤谠言嘉话着在两朝自仁宗至和服药之后羣臣便以皇嗣爲言五六年间言者虽多而未有定议最后光以諌官极论其事敷陈激切感动主听仁宗豁然开悟遂决不疑由是先帝选自宗藩入爲皇子曽未踰年仁宗奄弃万国先帝入承大统盖以人心先定故得天下帖然今以圣继圣遂传陛下由是言之光于国有功爲不浅矣可谓社稷之臣也而其识虑深逺性尤慎宻光旣不自言故人亦无知者臣以忝在政府因得备闻其事臣而不言是谓蔽贤掩善诗云无言不酬无徳不报光今虽在侍从日承眷待而其忠国大节隐而未彰臣旣详知不敢不奏青州言青苗钱第一札子臣伏见朝廷新制俵散青苗钱以来中外之议皆称不便多乞寝罢至今未蒙省察臣以老病昬忘虽不能究述利害苟有所见其敢不言臣今有起请事件谨具画一如后一臣窃见议者言青苗钱取利于民爲非而朝廷深恶其说至烦圣慈命有司具述本末委曲申谕中外以朝廷本爲恵民之意然告谕之后搢绅之士论议益多至于田野之民蠢然固不知周官泉府爲何物但见官中放债毎钱一百文要二十文利尔是以申告虽烦而莫能谕也臣亦以谓等是取利不许取三分而许取二分此孟子所谓以五十歩笑百歩者以臣愚见必欲使天下晓然知取利非朝廷本意则乞除去二分之息但令只纳元数本钱如此始是不取利矣盖二分之息以爲所得多耶固不可多取于民所得不多耶则小利又何足顾何必以此上累圣政臣检详元降指挥如灾伤及五分巳上则夏料青苗钱令于秋料送纳秋料于次年夏料送纳臣窃谓年岁丰㐫固不可定其间丰年常少而㐫岁常多今所降指挥盖只言偶然一料灾伤尔若连遇三两料水旱则青苗钱积压拖欠数多若才遇丰熟却须一併催纳则农民永无丰岁矣至于中小熟之年不该得灾伤分数合于本料送纳者或人户无力或顽猾拖延本料尚未送纳了当若令又请次料合俵钱数则积压转多必难催索臣今欲乞人户遇灾伤本料未曽送纳者及人户无力或顽猾拖延不纳者并更不支俵与次料钱如此则人户免积压拖欠州县免鞭扑催驱官钱免积乆失䧟一臣窃闻议者多以抑配人户爲患所以朝廷屡降指挥丁宁约束州县官吏不得抑配百姓然诸路各有提举管勾等官徃来催促必须尽钱俵散而后止由是言之朝廷虽指挥州县不得抑逼百姓请钱而提举等官又却催促尽数散俵故提举等官以不能催促尽数散俵爲失职州县之吏亦以俵钱不尽爲㢮慢不才上下不得不递相督责者势使之然各不获已也由是言之理难独责州县抑配矣以臣愚见欲乞先罢提举管勾等官不令催督然后可以责州县不得抑配其所俵钱取民情愿专委州县随多少散之不得须要尽数亦不必须要阖县之民户户尽请如此则自然无抑配之患矣右谨具如前臣以衰年昏病不能深识逺虑所见目前止于如此然而青苗之议乆已喧然中外羣臣乞行寝罢者不可胜数其所陈乆逺利害必已详尽而无遗矣一日陛下赫然开悟悉採羣议追还新制一切罢之以便公私天下之幸也若中外所言虽多犹未能感动天听则见行不便法中有此三事尤系目下利害如臣画一所陈伏望圣慈特赐裁择今取进止言青苗第二札子臣近曽奏爲起请俵散青苗钱不便事数内一件乞遇灾伤夏料未纳及不系灾伤人户顽猾拖欠者并更不俵散秋料钱数至今未奉指挥臣勘㑹今年二麦才方成熟尚未収割巳系五月又合俵散秋料钱数窃縁夏料巳散钱尚未有一户送纳若又俵散秋料钱窃虑积压拖欠枉有失䧟官钱臣已指挥本路诸州军并令未得俵散秋料钱别候朝廷指挥去后臣伏思除臣近所起请灾伤未纳及人户拖欠不纳者乞且不俵次料一事外臣今更有愚见不敢缄黙臣窃见自俵青苗钱巳来议者皆以取利爲非朝廷深恶其说遂命所司条陈申谕其言虽烦而终不免于取利然犹有一说者意在恵民也以臣愚见若夏料钱于春中俵散犹是青黄不相接之时虽不户户阙乏然其间容有不济者以爲恵政尚有说焉若秋料钱于五月俵散正是蚕麦成熟人户不乏之时何名济阙直是放债取利尔若二麦不熟则夏料尚欠岂宜更俵秋料钱使人户积压拖欠以此而言秋料钱可以罢而不散欲望圣慈特赐详择伏乞早降指挥今取进止举宋敏求同知太常礼院札子臣等勘㑹同知太常礼院张师中近𬒳朝命差充两浙提点刑狱伏见太常丞集贤校理宋敏求文学该赡多识故事家藏古今书史礼乐制度记传尤多礼官博士毎有所疑多就之质证其人见是知州差遣资望不浅臣等今保举欲乞就差充同知太常礼院一次如后不如举状臣等甘当朝典今取进止六月日右公在翰苑时荐宋敏求奏札得之汪逵旣云臣等则非独荐或公自草或止预名不可知也奏议卷第十八论馆取士札子先朝言青苗钱第一札子若才公奏议十八卷緫一百六十三篇仁宗实録李焘长编因事而书者八十有八其间论唃厮啰者一论陈洎王伦水洛城者再论修河者三以挍集本类多増损盖自古史官徃徃于制诰奏䟽时有修润长编则又本之实録故其语欲简其事欲首尾相贯此其所以异同比公元文殊不敷畅当以集爲正奏议虽以年月编次间有论事在前降㫖在后尚或疑混未能尽正览者详之衢州刻公奏议十八卷如辞免迁转丐去乞休致之类皆在焉巳移入表奏四六中韶州从諌集八卷諌院奏䟽也公家书目无此名合併入奏议二者緫十八卷仍以公历官先后爲序凡两州印本颇经后人轻改今悉爲考证读者审之可也欧阳文忠公文集居士集卷第十八居士集卷第十八欧阳文忠公集十八经㫖十一首易或问三首或问大衍之数易之緼乎学者莫不尽心焉曰大衍易之末也何必尽心焉也易者文王之作也其书则六经也其文则圣人之言也其事则天地万物君臣父子夫妇人伦之大端也大衍筮占之一法耳非文王之事也然则不足学乎曰得其大者可以兼其小未有学其小而能至其大者也知此然后知学易矣六十四卦自古用焉夏商之丗筮占之说略见于书文王遭纣之乱有忧天下之心有虑万丗之志而无所发以谓卦爻起于竒耦之数隂阳变易交错而成文有君子小人进退动静刚柔之象而治乱盛衰得失吉凶之理具焉因假取以寓其言而名之曰易至其后丗用以占筮孔子出于周末惧文王之志不见于后丗而易专爲筮占用也乃作彖象发明卦义必称圣人君子王后以当其事而常以四方万国天地万物之大以爲言盖明非止于卜筮也所以推原本意而矫丗失然后文王之志大明而易始列乎六经矣易之沦于卜筮非止今丗也微孔子则文王之志没而不见矣夫六爻之文占辞也大衍之数占法也自古所用也文王更其辞而不改其法故曰大衍非文王之事也所谓辞者有君子小人进退动静刚柔之象治乱盛衰得失吉凶之理学者专其辞于筮占犹见非于孔子况遗其辞而执其占法欲以见文王作易之意不亦远乎凡欲爲君子者学圣人之言欲爲占者学大衍之数惟所择之焉耳或问系辞果非圣人之作前丗之大儒君子不论何也曰何止乎系辞舜之涂廪浚井不载于六经不道于孔子之徒盖俚巷人之语也及其传也乆孟子之徒道之事固有出于缪妄之说其𥘉也大儒君子以丗莫之信置而不论及其传之乆也后丗反以谓更大儒君子而不非是实不诬矣由是曲学之士溺焉者多矣自孔子殁周益衰王道丧而学废接乎战国百家之异端起十翼之说不知起于何人自秦汉以来大儒君子不论也或者曰然则何以知非圣人之作也曰大儒君子之于学也理逹而巳矣中人已下指其迹提其耳而譬之犹有惑焉者溺于习闻之乆曲学之士喜爲竒说以取胜也何谓子曰者讲师之言也吾甞以譬学者矣元者善之长亨者嘉之㑹利者义之和贞者事之干此所谓文言也方鲁穆姜之道此言也在襄公之九年后十有五年而孔子生左氏之传春秋也固多浮诞之辞然其用心亦必欲其书之信后丗也使左氏知文言爲孔子作也必不以追附穆姜之说而疑后丗盖左氏者不意后丗以文言爲孔子作也孟子曰尽信书不如无书孟子岂好非六经者黜其杂乱之说所以尊经或问大衍筮占之事也其于筮占之说无所非乎曰其法是也其言非也用蓍四十有九分而爲二挂一揲四归竒再扐其法是也象两象三至于干坤之䇿以当万物之数者其言皆非也传曰知者创物又曰百工之事皆圣人之作也筮者上古圣人之法也其爲数也出于自然而不测四十有九是也其爲用也通于变而无穷七八九六是也惟不测与无穷故谓之神惟神故可以古今爲大衍者取物合数以配蓍是可测也以九六定干坤之䇿是有限而可穷也矧占之而不効夫竒耦隂阳之数也隂阳天地之正气也二气升降有进退而无老少且圣人未甞言而虽系辞之痝杂亦不道也问者曰然则九六何爲而变曰夫蓍四十有九无不用也昔之言大衍者取四揲之䇿而舍挂扐之数兼知挂扐之多少则九六之变可知矣蓍数无所配合隂阳无老少干坤无定䇿知此然后知筮占矣呜唿文王无孔子易其沦于卜筮乎易无王弼其沦于异端之说乎因孔子而求文王之用心因弼而求孔子之意因予言而求弼之得失可也明用干之六爻曰𥘉九潜龙勿用九二见龙在田九三君子终日干干夕惕若厉无咎九四或跃在渊九五飞龙在天上九亢龙有悔又曰用九见羣龙无首吉者何谓也谓以九而名爻也干爻七九九变而七无爲易道占其变故以其所占者名爻不谓六爻皆常九也曰用九者释所以不用七也及其筮也七常多而九常少有无九者焉此不可以不释也曰羣龙无首吉者首先也主也阳极则变而之他故曰无首也凡物极而不变则弊变则通故曰吉也物无不变变无不通此天理之自然也故曰天德不可爲首又曰乃见天则也坤之六爻曰𥘉六履霜坚冰至六二直方大不习无不利六三含章可贞或从王事无成有终六四括囊无咎无誉六五黄裳元吉上六龙战于野其血玄黄又曰用六利永贞者何谓也谓以六而名爻也坤爻八六六变而八无爲亦以其占者名爻不谓六爻皆常六也曰用六者释所以不用八也及其筮也八常多而六常少有无六者焉此不可以不释也隂柔之动或失于邪故曰利永贞也隂阳反复天地之常理也圣人于阳尽变通之道于隂则有所戒焉六十四卦阳爻皆七九隂爻皆六八于干坤而见之则其余可知也春秋论上事有不幸出于乆远而传乎二说则奚从曰从其一之可信者然则安知可信者而从之曰从其人而信之可也衆人之说如彼君子之说如此则舍衆人而从君子君子博学而多闻矣然其传不能无失也君子之说如彼圣人之说如此则舍君子而从圣人此举丗之人皆知其然而学春秋者独异乎是孔子圣人也万丗取信一人而巳若公羊髙谷梁赤左氏三子者博学而多闻矣其传不能无失者也孔子之于经三子之于传有所不同则学者宁舍经而从传不信孔子而信三子甚哉其惑也经于鲁隐公之事书曰公及邾仪父盟于蔑其卒也书曰公薨孔子始终谓之公三子者曰非公也是摄也学者不从孔子谓之公而从三子谓之摄其于晋灵公之事孔子书曰赵盾弑其君夷臯三子者曰非赵盾也是赵穿也学者不从孔子信爲赵盾而从三子信爲赵穿其于许悼公之事孔子书曰许丗子止弑其君买三子者曰非弑之也买病死而止不甞药耳学者不从孔子信爲弑君而从三子信爲不甞药其舍经而从传者何哉经简而直传新而竒简直无恱耳之言而新竒多可喜之论是以学者乐闻而易惑也予非敢曰不惑然信于孔子而笃者也经之所书予所信也经所不言予不知也难者曰子之言有激而云尔夫三子者皆学乎圣人而传所以述经也经文隐而意深三子者从而发之故经有不言传得而详尔非爲二说也予曰经所不书三子者何从而知其然也曰推其前后而知之且其有所传而得也国君必即位而隐不书即位此传得知其摄也弑君者不复见经而盾复见经此传得知弑君非盾也君弑贼不讨则不书葬而许悼公书葬此传得知丗子止之非实弑也经文隐矣传曲而畅之学者以谓三子之说圣人之深意也是以从之耳非谓舍孔子而信三子也予曰然则妄意圣人而惑学者三子之过而巳使学者必信乎三子予不能夺也使其惟是之求则予不得不爲之辨春秋论中孔子何爲而修春秋正名以定分求情而责实别是非明善恶此春秋之所以作也自周衰以来臣弑君子弑父诸侯之国相屠戮而争爲君者天下皆是也当是之时有一人焉能好廉而知让立乎争国之乱丗而怀让国之髙节孔子得之于经冝如何而别白之冝如何而襃显之其肯没其摄位之实而雷同衆君诬以爲公乎所谓摄者臣行君事之名也伊尹周公共和之臣甞摄矣不闻商周之人谓之王也使息姑实摄而称号无异于正君则名分不正而是非不别夫摄者心不欲爲君而身假行君事虽行君事而其实非君也今书曰公则是息姑心不欲之实不爲之而孔子加之失其本心诬以虚名而没其实善夫不求其情不责其实而善恶不明如此则孔子之意踈而春秋缪矣春秋辞有同异尤谨严而简约所以别嫌明微慎重而取信其于是非善恶难明之际圣人所尽心也息姑之摄也㑹盟征伐赏刑祭祀皆出于已举鲁之人皆听命于巳其不爲正君者几何惟不有其名尔使其名实皆在巳则何从而知其摄也故息姑之摄与不摄惟在爲公与不爲公别嫌明微系此而巳且其有让桓之志未及行而见杀其生也志不克伸其死也被虚名而违本意则息姑之恨何申于后丗乎其甚髙之节难明之善亦何望于春秋乎今说春秋者皆以名字氏族与夺爲轻重故曰一字爲襃贬且公之爲字岂不重于名字氏族乎孔子于名字氏族不妄以加人其肯以公妄加于人而没其善乎以此而言隐实爲摄则孔子决不书曰公孔子书爲公则隐决非摄难者曰然则何爲不书即位曰惠公之终不见其事则隐之始立亦不可知孔子从二百年后得其遗书而脩之阙其所不知所以传信也难者又曰谓爲摄者左氏耳公羊谷梁皆以爲假立以待桓也故得以假称公予曰凡鲁之事出于已举鲁之人听于已生称曰公死书曰薨何从而知其假春秋论下弑逆大恶也其爲罪也莫赎其于人也不容其在法也无赦法施于人虽小必慎况举大法而加大恶乎旣辄加之又辄赦之则自侮其法而人不畏春秋用法不如是之轻易也三子说春秋书赵盾以不讨贼故加之大恶旣而以盾非实弑则又复见于经以明盾之无罪是辄加之而辄赦之尔以盾爲无弑心乎其可轻以大恶加之以盾不讨贼情可责而冝加之乎则其后顽然未甞讨贼旣不改过以自赎何爲遽赦使同无罪之人其于进退皆不可此非春秋意也赵穿弑君大恶也盾不讨贼不能爲君复雠而失刑于下二者轻重不较可知就使盾爲可责然穿焉得免也今免首罪爲善人使无辜者受大恶此决知其不然也春秋之法使爲恶者不得幸免疑似者有所辨明所谓是非之公也据三子之说𥘉灵公欲杀盾盾走而免穿盾族也遂弑而盾不讨其迹渉于与弑矣此疑似难明之事圣人尤当求情责实以明白之使盾果有弑心乎则自然罪在盾矣不得曰爲法受恶而称其贤也使果无弑心乎则当爲之辨明必先正穿之恶使罪有所归然后责盾纵贼则穿之大恶不可幸而免盾之疑似之迹获辨而不讨之责亦不得辞如此则是非善恶明矣今爲恶者获免而疑似之人䧟于大恶此决知其不然也若曰盾不讨贼有幸弑之心与自弑同故宁舍穿而罪盾此乃逆诈用情之吏矫激之爲尔非孔子忠恕春秋以王道治人之法也孔子患旧史是非错乱而善恶不明所以修春秋就令旧史如此其肯从而不正之乎其肯从而称美又教人以越境逃恶乎此可知其缪传也问者曰然则夷臯孰弑之曰孔子所书是矣赵盾弑其君也今有一人焉父病躬进药而不甞又有一人焉父病而不躬进药而二父皆死又有一人焉操刃而杀其父使吏治之是三人者其罪同乎曰虽庸吏犹知其不可同也躬药而不知甞者有爱父之孝心而不习于礼是可哀也无罪之人尔不躬药者诚不孝矣虽无爱亲之心然未有杀父之意使善治狱者犹当与操刃殊科况以躬药之孝反与操刃同其罪乎此庸吏之不爲也然则许丗子止实不甞药则孔子决不书曰弑君孔子书爲弑君则止决非不甞药难者曰圣人借止以垂教尔对曰不然夫所谓借止以垂教者不过欲人之知甞药耳圣人一言明以告人则万丗法也何必加孝子以大恶之名而甞药之事卒不见于文使后丗但知止爲弑君而莫知药之当甞也教未可垂而巳䧟人于大恶矣圣人垂教不如是之迂也果曰责止不如是之刻也难者曰然则盾曷爲复见于经许悼公曷爲书葬曰弑君之臣不见经此自三子说尔果圣人法乎悼公之葬且安知其不讨贼而书葬也自止以弑见经后四年呉败许师又十有八年当定公之四年许男始见于经而不名许之书于经者略矣止之事迹不可得而知也难者曰三子之说非其臆出也其得于所传如此然则所传者皆不可信乎曰传闻何可尽信公羊谷梁以尹氏卒爲正卿左氏以君氏卒爲隐母一以爲男子一以爲妇人得于所传者盖如是是可尽信乎春秋或问或问春秋何爲始于隐公而终于获麟曰吾不知也问者曰此学者之所尽心焉不知何也曰春秋起止吾所知也子所问者始终之义吾不知也吾无所用心乎此昔者孔子仕于鲁不用去之诸侯又不用困而归且老始着书得诗自关雎至于鲁颂得书自尧典至于费誓得鲁史记自隐公至于获麟遂删修之其前远矣圣人着书足以法丗而巳不穷远之难明也故据其所得而修之孔子非史官也不常职乎史故尽其所得修之而止耳鲁之史记则未甞止也今左氏经可以见矣曰然则始终无义乎曰义在春秋不在起止春秋谨一言而信万丗者也予厌衆说之乱春秋者也或问子于隐摄盾止之弑据经而废传经简矣待传而详可废乎曰吾岂尽废之乎夫传之于经勤矣其述经之事时有頼其详焉至其失传则不胜其戾也其述经之意亦时有得焉及其失也欲大圣人而反小之欲尊经而反卑之取其详而得者废其失者可也嘉其尊大之心可也信其卑小之说不可也问者曰传有所废则经有所不通柰何曰经不待传而通者十七八因传而惑者十五六日月万物皆仰然不爲盲者明而有物蔽之者亦不得见也圣人之意皎然乎经惟明者见之不爲他说蔽者见之也泰誓论书称商始咎周以乗黎乗黎者西伯也西伯以征伐诸侯爲职事其伐黎而胜也商人已疑其难制而恶之使西伯赫然见其不臣之状与商并立而称王如此十年商人反晏然不以爲恠其父师老臣如祖伊微子之徒亦黙然相与熟视而无一言此岂近于人情邪由是言之谓西伯受命称王十年者妄说也以纣之雄猜虐甞醢九侯而脯鄂侯矣西伯闻之窃叹遂执而囚之几不免死至其叛巳不臣而自王乃反优容而不问者十年此岂近于人情邪由是言之谓西伯受命称王十年者妄说也孔子曰三分天下有其二以服事商使西伯不称臣而称王安能服事于商乎且谓西伯称王者起于何说而孔子之言万丗之信也由是言之谓西伯受命称王十年者妄说也伯夷叔齐古之知义之士也方其让国而去顾天下皆莫可归闻西伯之贤共徃归之当是时纣虽无道天子也天子在上诸侯不称臣而称王是僭叛之国也然二子不以爲非依之乆而不去至武王伐纣始以爲非而弃去彼二子者始顾天下莫可归卒依僭叛之国而不去不非其父而非其子此岂近于人情邪由是言之谓西伯受命称王十年者妄说也书之泰誓称十有一年说者因以谓自文王受命九年及武王居丧二年并数之尔是以西伯听虞芮之讼谓之受命以爲元年此又妄说也古者人君即位必称元年常事尔不以爲重也后世曲学之士说春秋始以改元爲重事然则果常事欤固不足道也果重事欤西伯即位已改元矣中间不冝改元而又改元至武王即位冝改元而反不改元乃上冒先君之元年并其居丧称十一年及其灭商而得天下其事大于听讼远矣又不改元由是言之谓西伯以受命之年爲元年者妄说也后之学者知西伯生不称王而中间不再改元则诗书所载文武之事粲然明白而不诬矣或曰然则武王毕丧伐纣而泰誓曷谓称十有一年对曰毕丧伐纣出于诸家之小说而泰誓六经之明文也昔者孔子当衰周之际患衆说纷纭以惑乱当世于是退而修六经以爲后世法及孔子旣殁去圣稍远而衆说复兴与六经相乱自汉以来莫能辨正今有卓然之士一取信乎六经则泰誓者武王之事也十有一年者武王即位之十有一年尔复何疑哉司马迁作周本纪虽曰武王即位九年祭于文王之墓然后治兵于盟津至作伯夷列传则又载父死不葬之说皆不可爲信是以吾无取焉取信于书可矣纵囚论信义行于君子而刑戮施于小人刑入于死者乃罪大恶极此又小人之尤甚者也宁以义死不苟幸生而视死如归此又君子之尤难者也方唐太宗之六年録大辟囚三百余人纵使还家约其自归以就死是以君子之难能期小人之尤者以必能也其囚及期而卒自归无后者是君子之所难而小人之所易也此岂近于人情或曰罪大恶极诚小人矣及施恩德以临之可使变而爲君子盖恩德入人之深而移人之速有如是者矣曰太宗之爲此所以求此名也然安知失纵之去也不意其必来以冀免所以纵之乎又安知夫被纵而去也不意其自归而必获免所以复来乎夫意其必来而纵之是上贼下之情也意其必免而复来是下贼上之心也吾见上下交相贼以成此名也乌有所谓施恩德与夫知信义者哉不然太宗施德于天下于兹六年矣不能使小人不爲极恶大罪而一日之恩能使视死如归而存信义此又不通之论也然则何爲而可曰纵而来归杀之无赦而又纵之而又来则可知爲恩德之致尔然此必无之事也若夫纵而来归而赦之可偶一爲之尔若屡爲之则杀人者皆不死是可爲天下之常法乎不可爲常者其圣人之法乎是以尧舜三王之治必本于人情不立异以爲髙不逆情以干誉怪竹辩谓竹爲有知乎不冝生于庑下谓爲无知乎乃能避槛而曲全其生其果有知乎则有知莫如人人者万物之最灵也其不知于物者多矣至有不自知其一身者如骈拇枝指悬疣附赘皆莫知其所以然也以人之灵而不自知其一身使竹虽有知必不能自知其曲直之所以然也竹果无知乎则无知莫如枯草死骨所谓蓍龟者是也自古以来大圣大智之人有所不知者必问于蓍龟而取决是则枯草死骨之有知反过于圣智之人所知远矣以枯草死骨之如此则安知竹之不有知也遂以蓍龟之神智而谓百物皆有知则其他草木瓦石叩之又顽然皆无所知然则竹未必不无知也由是言之谓竹爲有知不可谓爲无知亦不可谓其有知无知皆不可知然后可万物生于天地之间其理不可以一槩谓有心然后有知乎则蚓无心谓凡动物皆有知乎则水亦动物也人兽生而有知死则无知矣蓍龟生而无知死然后有知也是皆不可穷诘故圣人治其可知者置其不可知者是之谓大中之道居士集卷第十八熈宁五年秋七月男发等编定绍熈二年三月郡人孙谦益校正初公作易或问三篇第二篇论卦爻彖象其后删去别作一篇论系辞此卷所载是也元论卦爻彖象一篇诸本皆不载恐遂弃遗今编入外集第十卷明用无首春秋论下而尝药之事欧阳文忠公集欧阳文忠公文集外集卷第十九外集卷第十九欧阳文忠公集六十九书四答宋咸书某启去年冬承惠问时以奉使契丹不皇爲答兹者人至辱书岂胜感愧某区区于比无𥙷当时徒于京师大衆中汩汩人事旧学都废耳不闻仁义之言久矣惟君子不以甘荣禄走声利之徒见待时有所教幸甚幸甚天日之髙以其下临于人者不逺而自古至今积千万人之智测验之得其如此故时亦有差者由不得其真也圣人之言在人情不逺然自战国及今述者多矣所以吾侪犹不能黙者以前人未得其真也然亦当积千万人之见庶㡬得者多而近是此所以学者不可以止也足下以爲如何尚或不然当赐教向热爲政外自重以副所怀不宣某再拜与集贤杜相公脩皇恐顿首三两日不审尊体动止何似某被催赴任不得躬造门下岂胜恋恋之诚保州叛卒必欲招之而外不退兵虽使忠臣孝子不免疑惑今又闻有筑城之请虽知朝廷不以爲是而便宜之旨巳下军前万一他事尽如筑城之缪遂不请而便宜从事脱有败误则一方之事系天下安危伏惟聪明何以裁处某才薄力劣不足以备急缓之用若止于调发输饷此俗吏之所能爲故自请愿与田李共议兵事至今寝而不报内窃自度不报诚宜然朝廷既已力排言事者而託以用才于外今反疑之而不任以事何以解言者之惑哉此某之不可谕也秋暑尚繁伏惟爲国自重答李大临学士书脩再拜人至辱书甚慰永阳穷僻而多山林之景又尝得贤士君子居焉脩在滁之三年得博士杜君与处甚乐每登临览泉石之际惟恐其去也其后徙官广陵忽忽不逾歳而求颍在颍逾年差自适然滁之山林泉石与杜君共乐者未尝辄一日忘于心也今足下在滁而事陈君与居足下知道之明者固能逹于进退穷通之理能逹于此而无累于心然后山林泉石可以乐必与贤者共然后登临之际有以乐也足下所得与脩之得者同而有小异者脩不足以知道独其遭世忧患多齿发衰因得闲处而爲宜尔此爲与足下异也不知足下之乐惟恐其去能与脩同否况足下学至文髙宜有所施于当世不得若某之恋恋此其与某异也得陈君所寄二图览其景物之宛然复思二贤相与之乐恨不得追逐于其间因人还草率答陈知明书脩再拜启人至辱书有秦燕玉马之说何其谦之甚邪某昨在广陵一相见于衆人中未有相知之意及食将彻案方接足下以言而始知其非衆人也然尚不暇少留以尽脩之所欲得者后常以爲恨也去年辱书于颍又客之来自滁者皆能道足下之事于是判然以爲士之相知或相望于千里或相追于异世知其道而已不必接其迹也则广陵之不留无足以爲恨此前书所道勤勤僃矣某于足下不必见其文章之自述然后以爲知也明矣盖尝辱示诗及书读而爱之不巳以谓闳博髙深必有放纵奔驰而可喜者虽得之多宜不厌也因复辄有求于足下者譬之垂涎已啖一脔之味而思快意于五鼎之间也何足怪哉幸足下无惜与王深甫论世谱帖脩启惠借颜氏谱得见一二大幸前世常多丧乱而士大夫之世谱未尝絶也自五代迄今家家亡之由士不自重礼俗苟简之使然虽使人人自求其家犹不可得况一人之力兼考于缪乱亡失之余能如所示者非深甫之好学深思莫能也颜谱且留愚有未逹须因见过得请集古录未始委僮奴昨曰大热艰于检寻今送不次脩再拜同前脩启辱示承旦莫体佳髙阳说如此爲得之矣载初元年正月乃永昌年之十一月尔当与永昌同年天授庚寅载初己丑尔然自天授至长安四年甲辰凡十五年使自武徳不除周年则干元己亥乃一百四十二年除周年则大历乙卯爲一百四十年乙卯大历十年也哥舒晃事在八年又江西出兵不当越数千里出于明州此又可疑前日奉答后再将校勘却未敢书更俟面议也盖江西出岭路絶近次则出湖南巳爲稍逺就令出明州非江西可节制也病嗽无悰姑此爲报脩顿首同前脩启蒙䟽示开益巳多感服何巳唐除周歳诚如所谕兼密罢明州在建中二年则大历八九年后儆爲明守而密代之以年数推之与干元之说不较可知但恐除周之年前人未必如此难以臆断爲定当两载之使来者自择也髙阳门徒之说恐便是髙阳人未知何如郭子仪家传等先送碑当续驰脩再拜所推诚好然更深思唐人除周之说恐未必然也则天是天授中改周惟复是载初相较亦只一年尔与王深甫论五代张宪帖脩启辱教甚详蒙益不浅所疑所论皆与脩所考验者同今翫疑之则欲着一小论于传后以哀其忠如此得否脩之所书只是变赐死爲见杀于宪无所损益宪初节甚明但弃城而走不若守位而死巳失此节则见杀与赐死同尔其心则可喜但举措不中尔更爲不见张昭传中所载或爲录示尤幸目痛草草不次脩再拜荘宗月一日遇弑存覇在河中闻变走太原见杀而宪亦走忻州明宗初三日入洛十日监国二十日即位宪二十四日死初以此疑之又本传言明宗郊天宪得昭雪则似非明宗杀之更爲思之如何同前脩启辱教益详尽多荷多荷存覇奔太原人言其马秋断疑其战败而来存覇乃以情告仍自髠衣僧衣见符彦超曰愿爲山僧望公庇护彦超亦欲留之俟朝命爲军衆所杀若此则宪似知荘宗已崩据张昭劝宪奉表则知新君立明矣但不知其走忻州何故也此意可喜而死不得其所尔食后见过更尽髙议可乎脩再拜问王深甫五月一日㑹朝帖脩启信宿爲况清佳前日贪奉笑言有一事数日欲咨问偶忘之唐时有五月一日㑹朝之礼略记其始本出于道家是日君臣集会其仪甚盛而其说不经不知起自何帝亦记得是开元巳后方有略与批示其时爲幸脩再拜中间尝罢后又复行复行恐是宪宗朝亦不记子细与杜䜣论祁公墓志书脩启专人至辱书伏承暑热孝履支福深慰企想所要文字终不曽得的实葬日以谓十日尚逺遂未曾铨次忽辱见索亦莫知葬期逺近爲一儿子患伤寒三次劳发已一月在牀虚乏可忧日夕忧迫心绪纷乱不能清思于文辞纵使强爲之辞亦不工有玷清徳如葬朝逼乞且令韩舍人将行状添改作志文脩虽迟缓当自作文一篇纪述平生知已先相公最深别无报答只有文字是本职固不辤虽足下不见命亦自当作然须慎重要传久逺不鬭速也苟粗能传述于后亦不必行况治命不用邪若葬期未有日可待即尤好也然亦只月十日可了若以愚见志文不若且用韩公行状爲便縁脩文字简略止记大节期于久逺恐难满孝子意但自报知已尽心于纪录则可耳更乞裁择范公家神刻爲其子擅自增损不免更作文字发明欲后世以家集爲信续得录呈尹氏子卒请韩太尉别爲墓表以此见朋友门生故吏与孝子用心常异脩岂负知已者范尹二家亦可爲鉴更思之然能有意于传久则须纪大而略小此可与通识之士语足下必深晓此但因葬期速恐仓卒不及遂及斯言也幸察京师区区中日爲病患忧煎不时遣人致问夏热节哀自爱同前脩启秋凉不审孝履何似前于递中辱书所示志文今巳撰了爲无得力人遂託李学士送逹脩愚鄙辱正献公知遇不比他人公之知人推奖未有若脩之勤者脩遇知已未有若公知之深也其论报之分他事皆云非公所欲惟纪述盛徳可以尽门生故吏之分然以衰病文字不工不能次序万分之一此尤爲愧恨也然所纪事皆录实有稽据皆大节与人之所难者其他常人所能者在他人更无巨美不可不书于公爲可略者皆不暇书然又不知尊意以爲何如苟见信甚幸或择一真楷书而字画不怪者书之亦所以传世易晓之意也刻石了多乞数本爲人来求者多葬事知定十月不知何人篆葢早了爲善昨礼院定谥曰正献知已今不可得每临公事但知感涕尔渐寒侍亲千万节哀自爱不宣脩再拜问刘原甫侍读入合仪帖入合之礼起自何年开延英亦起何年五日一起居遂废正衙不坐起何年三者孤陋所不详乞示其本末脩启辱示甚烦尊用然得以开释未悟其幸尤多感刻感刻问此一事本爲明宗置内殿起居又复入合当时縁昭宗朝误缪不合故事也朔望宣政一事尤失紫宸入合本制也今乃入合却御前殿延英之对与入合合仪起居而废正衙含元大殿宣政常朝延英便殿前殿入合脩于史巳不熟于制度又不熟乞爲参详之与蔡君谟求书集古录序书脩启曏在河朔不能自闲尝集录前世金石之遗文自三代以来古文竒字莫不皆有中间虽罪戾摈斥水陆奔走颠危困踣兼之人事吉凶忧患悲愁无聊仓卒未尝一日忘也盖自庆历乙酉逮嘉祐壬寅十有八年而得千卷顾其勤至矣然亦可谓富哉窃复自念好嗜与俗异驰乃独区区收拾世人之所弃者惟恐不及是又可笑也因辄自叙其事庶以见其志焉然顾其文鄙意陋不足以示人既则自视前所集录虽浮屠老子诡妄之说常见贬絶于吾儒者徃徃取之而不忍遽废者何哉岂非特以其字画之工邪然则字书之法虽爲学者之余事亦有助于金石之传也若浮屠老子之说当弃而获存者乃直以字画而传是其幸而得所託尔岂特有助而巳哉仆之文陋矣顾不能以自传其或幸而得所託则未必不传也由是言之爲仆不朽之託者在君谟一挥毫之顷尔窃惟君子乐善欲成人之美者或闻斯说谓宜有不能却也故辄持其说以进而不疑伏惟幸察与乐秀才第一书某白秀才乐君足下昨者舟行徃来皆辱见过又蒙以所业一册先之启事宛然如后进之见先逹之仪某年始三十矣其不从郷进士之后者于今才七年而官仅得一县令又爲有罪之人其徳爵齿三者皆不足以称足下之所待此其所以爲慙自冬渉春隂洩不止夷陵水土之气比频作疾又苦多事是以阙然闻古人之于学也讲之深而信之笃其充于中者足而后发乎外者大以光譬夫金玉之有英华非由磨饰染濯之所爲而由其质性坚实而光辉之发自然也易之大畜曰刚健笃实辉光日新谓夫畜于其内者实而后发爲光辉者日益新而不竭也故其文曰君子多识前言徃行以畜其徳此之谓也古人之学者非一家其爲道虽同言语文章未尝相似孔子之系易周公之作书奚斯之作颂其辞皆不同而各自以爲经子游子夏子张与颜回同一师其爲人皆不同各由其性而就于道耳今之学者或不然不务深讲而笃信之徒巧其词以爲华张其言以爲大夫强爲则用力艰用力艰则有限有限则易竭又其爲辞不规模于前人则必屈曲变态以随时俗之所好鲜克自立此其充于中者不足而莫自知其所守也窃读足下之所爲髙健志甚壮而力有余譬夫良骏之马有其质矣使驾大辂而王良驭之节以和銮而行大道不难也夫欲充其中由讲之深至其深然后知自守能如是矣言出其口而皆文脩见恶于时弃身此邑不敢自齿于人人所共弃而足下过礼之以贤明巧正见待虽不敢当是以尽所怀爲报以塞其慙某顿首京本英辞类槀有答乐秀才二书首尾意颇相类其一居士集所无今録如右其二虽载居士集而用字或不同併列于左外集卷第十九按居士集第四十七卷有答宋咸书论补注周易其末云属出疆怱怱不具盖至和二年冬也今此卷所载次年夏答咸之书谓去冬不皇爲答得非前书之后咸复有书而未答耶答宋咸书兹者人至与王深甫论世谱前世况一人之力同前同前代亡与蔡君谟书自三代奔走不足以示人白传欧阳文忠公文集居士集卷第十九居士集卷第十九欧阳文忠公集十九诏册七首请皇太后权同听政诏门下朕承大行之遗命嗣列圣之丕基践祚之𥘉衔哀罔极遂罹疾恙未获痊和而机政之繁裁决或壅皇太后母仪天下子育朕躬辅佐先朝练逹庶务因请同于听览蒙曲赐于矜从俾缓忧勤冀速康复候将来听政日皇太后权同处分文武百官并放朝叅候朕平愈日如故故兹诏示想冝知悉皇太后还政议合行典礼诏勑中书门下朕顷以嗣承大统方执𥘉丧过自摧伤遂婴疾恙皇太后尊居母道时遘家艰闵余哀荒俯徇诚请勉同听览用适权冝頼保护之勤劬获淸明而康复恭惟坤德之至静实猒事机之乆烦殆此弥年荐承谆诲顾寔繁于庶政难重浼于睿慈然而方国多虞则共济天下之务惟时无事亦冝享天下之安先民有言无德不报虽日以三牲之养未足尽于予心而刑于四海之风必务先于孝治惟是事亲之礼盖存有国之规当极尊崇以称朕意应合行仪范等事令中书门下枢宻院参议以闻故兹诏示想冝知悉赐大宗正司诏勑夫明德以亲九族正家而刑万邦古先哲王罔不由此朕嗣守丕业率循旧章惟皇属之敦和命宗正而董正而累圣承继百年盛隆荷宗社之庆灵茂本支而蕃衍念其性本于仁厚冝广学以勤修顾其日益于衆多必増员而统理故外巳诏于儒学各选于经师而内仍择于亲贤共司于属籍庶乎恊其职并修厥官糺乃非违先以正而爲率勉夫怠堕惟其善而是从式孚于休以副予意赐夏国诏书朕嗣守丕图日新庶政方推大信以协万邦思与藩屏之臣永遵带砺之约矧勤王而述职固奕世以推诚而近年以来将命之使或不体朝廷之意或罔循规矩之常多于临时率尔改作旣官司之有守致事体以难从且下修奉上之仪本期効顺而君有钖臣之宠所以隆恩岂冝一介于其间辄以多端而生事在国家之抚御固廓尔以无疑想忠孝之倾输亦岂欲其如此故特申于㫖谕谅深认于眷怀今后所遣使人更冝精择不令妄举以紊彝章所有押赐押伴使臣等亦巳严行戒励苟有违越必寘典刑载惟信誓之文炳若丹靑之着事皆可守言贵弗违毋开间隙之萌庶敦悠乆之好英宗遗制诏内外文武百寮等朕蒙先帝之遗休荷髙穹之眷命获主大器于兹五年乐与羣公讲求至治先身以俭冀臻四海之富康励志之勤未甞一日而暇逸而忧劳积虑疾恙踰时有加无瘳遂至大渐皇太子顼睿哲之性天资夙成储两之明人朢攸属可于柩前即皇帝位尊皇太后爲太皇太后皇后爲皇太后诸军赏给并取嗣君处分丧服以日易月山陵制度务从俭约在外羣臣止于本处举哀不得擅离治所成服三日而除应縁边州镇皆以金革从事不用举哀于戏死生之理圣智所同惟頼宗社之灵臣隣恊德辅我元子永康王家咨尔多方当体予意主者施行尊皇太后册文维治平二年岁次乙巳十一月丁巳朔十有六日壬申嗣皇帝臣顼谨稽首再拜言曰臣闻昔者明王之以孝治天下者非家至而日见也盖有要道焉推所以行于已者爲天下率尽所以奉其亲者爲天下先而四海靡然而承风矣洪惟有宋受命造邦百年四圣而小子获承之以继我仁考之遗休余烈方与羣公卿士夙夜以思勉其不逮庶几如我仁考付卑之意以申罔极欲报之心此固慄慄祗惧不敢遑宁者巳顾惟眇末之质提携鞠育慈仁咻煦至于有成自我圣母嗣位之始哀迷在疚而忧劳艰难一日万务恊和绥靖保佑扶持功施邦家亦惟我圣母永惟至恩大德无物可称是以稽参典礼率吁羣心合志一辞恳恳惓惓不胜大愿谨遣摄太尉具官臣韩琦司徒具宫臣胡宿奉玉册金寳上尊号曰皇太后恭惟皇太后圣善明哲柔闲静专粤自正位中宫内助先帝隂礼修而教行俭德着而下化遂及万国先于正家逮夫玉几受遗遭时多难勉徇勤请权同听决而明识远虑动怀谦畏深鉴汉家母后之失讫不践于外朝及归政沖人合于易之进退不失其正之圣是惟全节鉅美固巳超出前古而垂法后世冝乎盛烈播于声诗尊名光于典册惟末小子获奉温凊呜唿殚九州之冨以爲养未足尽于孝心享万寿之福而无疆期永承于慈训臣顼诚懽诚抃稽首再拜谨言居士集卷第十九熈宁五年秋七月男发等编定绍熈二年三月郡人孙谦益校正此卷皆任叅知政事日中书所用之文公家定本元又有濮王典礼奏今旣载之濮议更不重出听政诏候册文司徒欧阳文忠公集欧阳文忠公文集外集卷第二十外集卷第二十欧阳文忠公集七十䇿问问进士策题五道问古之人作诗亦因时之得失鬰其情于中而发之于咏歌而巳一人之爲咏歌欢乐悲瘁宜若所系者未爲重矣然子夏序诗以谓动天地感鬼神莫近于诗者诗之言果足以动天地感鬼神乎问古之爲圣人者莫如舜贤而与圣人近者莫如颜回仲尼称虞舜不可及而颜氏其殆庶㡬至其称舜之所爲则曰好问而好察迩言而已称颜氏之好学则曰不迁怒不贰过而巳然则如是者是爲不可及与庶㡬乎问汉宣中兴丙魏爲相后之人言爲相之贤者必稽焉宜其有兴树之业显于世也及观其纪传亦无他功徳相独有明堂月令一章吉之事大槩而巳不识丙魏之所以得贤于后世者可得见乎问子丑寅三代之正也孔子何独行夏之时说者曰夏时质也忠质文三代之政也孔子何独曰从周之文使夏之时爲正则商周之时不正乎周之政尚文则夏商之政无文乎夫周以子则今之冬十一月乃春正也商以丑则今之冬十二月乃春正也夫以冬十有一月十有二月颁春正于天下而教民之事无乃与天时相戾欤夫君臣之相和父子之相爱兄弟夫妇之相爲悌顺是文之本也仁以守之义以制之礼乐以和节之是文之成也使夏商而无文则夏商之世无君臣父子兄弟夫妇之制欤说者曰三代之正皆同也子丑寅出于后儒之妄也忠质文亦出于后儒之妄也使夫诚出于后儒之妄则孔子安有行时从文之说问周天子之田方千里号称万乘万乘之马皆具又有十二闲之马而六卿三百六十官必皆各有车马车马岂不多乎哉千里之地爲田㡬何其牧养之地又㡬何而能容马若是之多乎哉千里之地爲田㡬何马之法又如何今天下广矣常患无马岂古之善养马而今不善乎宜有说以对也谥议赠太尉夏守赟谥议议曰谨按谥法世笃勤劳曰忠小心恭慎曰僖今考公之行状言其父以军校殁战阵遂获赏延子以君命死道涂得谥庄恪公自束发已能孝谨遭遇先帝给事左右材敏自力愈久益勤至于典掌师旅宿卫王宫出领节旄入登枢辅安享荣竉六十余年方真宗时继迁叛命用兵朔方契丹未和再驾河北多事之际其勤最着或奔走自效不暇过于私家亲暱虽至未尝敢请恩泽历小大之职无纎毫之过先朝用此尤加奖擢昨者西师始出父子迭行北顾之忧选任居首迫于奄忽厥用未彰较其始终其迹可见所谓勤劳着于奕世恭慎见于小心考之不诬宜以节惠谨合二灋谥曰忠僖谨议斋文顺祖惠元睿明皇帝忌辰斋文伏以积仁累德王业始于艰难追逺奉先孝治刑于遐迩式临讳日祗率旧章顺祖惠元睿明皇帝肇启庆基克光前烈昭圣谟而贻厥隆庙德而可观今皇帝嗣继大明克昌盛业属讳辰而增感因佛事以荐严顺祖皇帝伏愿如在之威亘百年而可畏无疆之祚佑亿世以垂休今皇帝伏愿圣夀延鸿丕图永固然后愿钧衡旧徳宗室羣英下洎臣民咸均福祐祭文祭沙山太守祈晴文脩谨告祭于沙山太守之神脩扶护母丧归祔先域大事有日隂云屡兴脩不孝罪逆赖天地鬼神哀怜行四千里之江得无风波之恐今即事矣幸神寛之假三日之不雨则始终之赐报徳何穷尚飨祭五龙祈雨文伏以去秋之潦丰不𥙷凶饥民食糟麦爲命而天久不雨苗将藁焉旱非人力之能移徒知奔走雨者龙神之所作其忍不爲薄奠拙辞致诚而巳尚飨祈晴文吏之所以食民之赋而神之所以享民之祭祀者吏以刑政庇民而神能以祸福加之也冤枉之无诉刑罚之不明此人力能爲而吏不举之其过宜在吏水旱而不时饥馑而疾疫此人力所不能及而皆职神之由今自冬渉春雨雪不止居人无食市肆不开人皆食糟以延旦夕之命至于无食有自杀者此县吏不能治民以致神祸之过此冝罚县令之身使爲病恙灾殃以塞其责不冝使数千户人皆受其灾雨雪虽乆及今而止民犹有望焉惟神闵之祭东岳文某比者获解郡章许还里闬方巾车而即路属暑雨之时行辄以愚诚仰干大造蒙神之惠赐以不违吹清飈而散隂暴秋阳以涸辙遂无道路之阻得返草茅之居荷德之深不知爲报一觞之㓗谨用荐衷尚飨祭金城夫人文脩谨遣表弟郑兴宗以清酌庶羞之奠致祭于金城夫人之灵脩遭罹酷罚方在哀疚护丧归葬千里之外忽承凶讣情礼莫伸聊陈薄奠致诚而巳尚飨祭王深甫文嗟吾深甫孝悌行于郷党信义施于友朋贫与贱不爲之耻富与贵不爲之荣虽得于内者无待于外物而不可掩者盖由其至诚故方身穷于陋巷而名巳重于朝廷若夫利害不动其心富贵不更其守处于衆而不随临于得而不苟惟吾知子于初世徒信子于久念昔居颍我壮而子方少年今我老矣来归而送子于泉古人所居必有是邦之友况如子者岂止一邦之贤举觞永诀夫复何言外集卷第二十欧阳文忠公文集居士集卷第二十居士集卷第二十欧阳文忠公集二十碑铭金部郎中赠兵部侍郎阎公神道碑铭惟阎氏世家于郓其先曰太原王寳以武显于梁晋之间实佐庄宗战河上取常山功书史官爵有王土郓之诸阎皆王后也周广顺二年以郓州之鉅野郓城爲济州阎氏今爲济州鉅野人也公生汉晋之间遭世多虞虽出将家而不喜战鬭独好学通三礼颇习子史爲文辞是时鉅野大贼有衆千余人以公郷里儒者掠致贼中问以谋略公毅然未甞有所言而爲人状皃竒伟举止严重有威仪贼皆惮之莫敢害贼平公还郷里以三礼教授弟子大宋受命天下将平公乃岀以三礼举中建隆某年某科历汉州之金堂虢州之湖城二县尉迁濮州濮阳令皆有吏绩太宗皇帝遣使者行视天下使者还言公可用召见奏事语音鬯然殿中皆耸动太宗竒之拜太子洗马知岳州呉越忠懿王再朝京师籍其所有浙东西之地纳之有司天子以爲新附之邦乃以禁兵千人属公安抚其人遂知苏州五代之际江海之间分爲五大者窃名号其次擅征伐故皆峻刑法急聚歛以制命于其民越虽名爲臣属之邦然阂于江淮与中国隔不相及者乆矣公以齐鲁之人悉能知越风俗而揉以善政或摩以渐或革以冝推凡上之所欲施寛凡民之所不堪恩涵泽濡民以苏息政成召还以国子博士知济州又知晋州入拜尚书水部员外郎广平郡王府翊善赐绯衣银鱼居六年广平封陈王出合公以司门员外郎求知黄州陈王徙封许乃诏公还迁库部员外郎赐金紫侍讲许王府王薨公出知州居歳余以淮阳近鉅野乃求知淮阳军公虽居许王府而眞宗素知其贤数诏访以经术谓之阎君子眞宗即位问公何在左右具言所以然即时召之巳在道拜金部郎中知靑州其后郓州守臣某临遣对殿上眞宗问郓去靑远近守臣对若干眞宗曰爲吾告之将召也已而见召行至鉅野遇疾使者临问慰赐满百日赐告下济州伺疾少间趋就道巳而疾病以某年某月某日薨于济州享年七十有七赠兵部侍郎葬于鉅野大徐村公讳象字某曽祖讳某某官祖讳某某官考讳某某官公娶孙氏封冨春县君用子贵追封泗水县太君子男三人长曰某某官次曰某某官次曰某某官女三人皆适士族孙五人一早亡次皆巳仕曽孙十人仕者五人呜唿士患不逢时时逢矣患人主之不知知矣而不及用者命也惟公履道纯正生于多艰而卒遇太平以奋其身又遭人主之知甞用矣而不暇于大用以殁殁而无章焉则其遂不见于后丗乎景祐五年冬其子光禄君自光化罢还郷闾乃谋刻其先德于墓之碑而以其辞属脩词曰阎世将家大纛髙牙有封太原王功桓桓公不勇力而勇于学奋身逢时卒有成业不大其荣继丗而卿挻其后丗多有孙曽有墓于里有碑其隧郷人无伤郷之君子太子太师致仕赠司空兼侍中文惠陈公神道碑铭颍川公旣葬于新郑其子尚书主客郎中述古等七人具公之行事及太常之状祁伯之铭以来告曰唯陈氏丗有显人我先正文惠公历事太宗眞宗而相今天子其出处始终之大节可考不诬如此故敢请以墓隧之碑予爲考其丗次得其所以基于初盛于中有于终而大施于其后者曰信哉陈氏载德晦显以时其畜厚来远故能发大而流长自公五丗以上爲博州人皇髙祖翔当五代时爲王建掌书记建欲帝蜀以逆顺祸福譬之不听弃官于阆州之西水遂爲西水人皇曽祖齐国公讳诩皇祖楚国公讳昭汶皇考秦国公讳省华皆开府仪同三司太师尚书令兼中书令自翔巳下三丗不显于蜀至秦公始事圣朝爲左谏议大夫其配曰燕国太夫人冯氏公其次子也讳尧佐字希元举进士及第累迁太常丞知开封府録事参军用理狱有能绩迁府推官以言事切直贬通判潮州自潮还献诗数百篇而大臣亦荐其文学得直史馆知寿庐二州提点府界诸县公事丁秦公忧服除判三司都勾院两浙转运使徙京西河东河北三路纠察在京刑狱天禧三年编次御试进士坐误差其第贬监鄂州茶埸未至丁燕国太夫人忧明年河决滑州天子念非公不可塞乃起公知滑州干兴元年作永定陵徙公京西转运使以办其事入爲三司戸部副使徙副度支拜知制诰兼史馆修撰同知天圣二年贡举知通进银台司迁龙图阁直学士知河南府徙并州知审官院开封府拜翰林学士兼龙图阁学士七年拜枢宻副使其年八月叅知政事居三岁间凡三请罢明道二年罢知永兴军行过郑州爲狂人所诬御史中丞范讽辨公无罪徙知庐州又徙同州复徙永兴又徙郑州累官至戸部侍郎景祐四年四月召拜同中书门下平章事公爲人刚毅笃实好古博学居官无大小所至必闻潮州恶谿鳄鱼食人不可近公命捕得鸣鼔于市以文告而戮之鳄患屏息潮人叹曰昔韩公谕鳄而听今公戮鳄而惧所爲虽异其能使异物丑类革化而利人一也吾潮间三百年而得二公幸矣在潮修孔子庙韩公祠率其州民之秀者就于学知寿州遭岁大饥公自出米爲糜以食饿者吏民以公故皆争出米其活数万人公曰吾岂以是爲私惠邪盖以令率人不若身先而使其从之乐也钱塘江堤以竹笼石而潮啮之不数岁辄坏而复理公叹曰堤以捍患而反病民乃议易以薪土而害公政者言于朝以爲非便是时丁晋公叅知政事主言者以黜公公争不已乃徙公京西而笼石爲堤数岁功不就民力大困卒用公议堤乃成河东地寒而民贫奏除石炭税减官冶铁课岁数十万以便民曰转运征利之官也利有本末下有余则上足吾岂爲俗吏哉太行山当河东河北两路之界公以谓晋自前丗爲险国常先叛而后服者恃此也其在河东凿泽州路后徙河北凿怀州路而太行之险通行者德公以爲利公曰吾岂爲今日利哉河决坏滑州水力悍甚毎埽下湍激并人以没不见踪迹者不可胜数公躬自暴露昼夜督促剏爲木龙以巨木骈齿浮水上下杀其暴堤乃成又爲长堤以护其外滑人得复其居相戒曰不可使后人忘我陈公因号其堤爲陈公堤开封府治京师公以谓治烦之术任威以击彊尽察以防姦譬于激水而欲其澄也故公爲政一以诚信毎岁正月夜放灯则悉籍恶少年禁锢之公召少年谕曰尹以恶人待汝汝安得爲善吾以善人待汝汝其爲恶邪因尽纵之凡五夜无一人犯法者太常博士陈诂知祥符县县吏恶其明察欲中以事而诂公廉事不可得乃欲以竒动京师自録事巳下空一县皆逃去京师果諠言诂政苛暴是时章献明肃太后犹听政怒诂欲加以罪公爲枢宻副使力争之以谓罪诂则姦人得计而沮能吏诂由是获免公十典大州六爲转运副使常以方严肃下使人知畏而重犯法至其过失则多保佑之故未甞桉黜一下吏公贬潮州其所言事盖人臣所难言者其平生奏䟽尤多悉焚其藁其他文章有文集三十卷又有野庐编潮阳编愚丘集多慕韩愈爲文与修眞宗实録又修国史故事知制诰者常先试其文辞天子以公文学天下所知不复命试自国朝以来不试而知制诰者惟杨亿及公二人而已公居官不妄进取爲太常丞者十三年不迁爲起居郎者七年不迁自议钱塘堤爲丁晋公所绌后晋公益用事专威福故人子弟以公乆于外多勉以进取公曰惟乆然后见吾守如是十五年今天子即位晋公事败投海外公乃见召用公𥘉作相以唐刘蕡所对䇿进曰天下治乱自朝廷始朝廷赏罚自近始凡蕡之所究言者皆当今之弊此臣所欲言而陛下之所冝行且臣等之职也天子嘉纳之公在相位不乆其年冬雷地震星象数变公言王随位在臣上而病不任事程琳等位皆在下乃引汉故事以灾异自责求罢章凡四上明年三月拜淮康军节度使检校太傅同中书门下平章事判郑州康定元年五月以太子太师致仕诏大朝㑹立宰相班遂居于郑其起居饮食康宁如少者后四年年八十有二以疾卒于家公居家以俭约爲法虽巳贵常使其子弟亲执贱事曰孔子固多能鄙事作爲善箴以戒子孙临卒口占数十言自志其墓公前娶曰𣏌国夫人宋氏后娶曰沂国夫人王氏子男十人长曰述古次曰比部员外郎求古主客员外郎学古虞部员外郎道古大理评事馆阁校勘博古殿中丞脩古秘书省正字履古光禄寺丞游古大理寺丞袭古太常寺太祝象古秦公三子长曰尧叟爲枢宻使同中书门下平章事季曰尧咨爲武信军节度使皆举进士第一人及第三子已贵秦公尚无恙毎賔客至其家公及伯季侍立左右坐客䠞蹜不安求去秦公笑曰此学子辈耳故天下皆以秦公教子爲法而以陈氏丗家爲荣公之孙四十人曽孙二人合伯季之后若子若孙若曽孙六十有八人女若孙曽五十有四人而仕于朝者多以材称于时呜唿可谓盛矣铭曰陈氏髙节在汚全洁閟德潜光有俟而发其发惟时自公启之英英伯季踵武偕来相车崇崇武节之雄髙幢巨毂四丗六公惟丗有封秦楚及齐尚书中书仪同太师祖考在前孙曽盈后公居于中伯季左右惟勤其始以享其终惟能其约以有其丰休庸显问播美家邦有远其贻有大其继刻诗垂声以质来裔资政殿学士戸部侍郎文正范公神道碑铭皇祐四年五月甲子资政殿学士尚书户部侍郎汝南文正公薨于徐州以其年十有二月壬申葬于河南尹樊里之万安山下公讳仲淹字希文五代之际丗家苏州事呉越太宗皇帝时呉越献其地公之皇考从钱俶朝京师后爲武宁军掌书记以卒公生二岁而孤母夫人贫无依再适长山朱氏旣长知其丗家感泣去之南都入学舎扫一室昼夜讲诵其起居饮食人所不堪而公自刻益苦居五年大通六经之㫖爲文章论说必本于仁义祥符八年举进士礼部选第一遂中乙科爲广德军司理叅军始归迎其母以养及公旣贵天子赠公曽祖苏州粮料判官讳梦龄爲太保祖秘书监讳賛时爲太傅考讳墉爲太师妣谢氏爲呉国夫人公少有大节于冨贵贫贱毁誉欢戚不一动其心而慨然有志于天下常自诵曰士当先天下之忧而忧后天下之乐而乐也其事上遇人一以自信不择利害爲趋舍其所有爲必尽其方曰爲之自我者当如是其成与否有不在我者虽圣贤不能必吾岂苟哉天圣中晏丞相荐公文学以大理寺丞爲秘阁校理以言事忤章献太后㫖通判河中府乆之上记其忠召拜右司谏当太后临朝听政时以至日大㑹前殿上将率百官爲寿有司巳具公上䟽言天子无北面且开后丗弱人主以彊母后之渐其事遂巳又上书请还政天子不报及太后崩言事者希㫖多求太后时事欲深治之公独以谓太后受託先帝保佑圣躬始终十年未见过失冝掩其小故以全大德初太后有遗命立杨太妃代爲太后公谏曰太后母号也自古无代立者由是罢其册命是岁大旱蝗奉使安抚东南使还㑹郭皇后废率谏官御史伏合争不能得贬知睦州又徙苏州岁余即拜礼部员外郎天章阁待制召还益论时政阙失而大臣权倖多忌恶之居数月以公知开封府开封素号难治公治有声事日益简暇则益取古今治乱安危爲上开说又爲百官圗以献曰任人各以其材而百职修尧舜之治不过此也因指其迁进迟速次序曰如此而可以爲公可以爲私亦不可以不察由是吕丞相怒至交论上前公求对辨语切坐落职知饶州明年吕公亦罢公徙润州又徙越州而赵元昊反河西上复召相吕公乃以公爲陜西经略安抚副使迁龙圗阁直学士是时新失大将延州危公请自守鄜延扞贼乃知延州元昊遣人遗书以求和公以谓无事请和难信且书有僭号不可以闻乃自爲书告以逆顺成败之说甚辩坐擅复书夺一官知耀州未逾月徙知庆州旣而四路置帅以公爲环庆路经略安抚招讨使兵马都部署累迁谏议大夫枢宻直学士公爲将务持重不急近功小利于延州筑靑涧城垦营田复承平永平废寨熟羌归业者数万戸于庆州城大顺以据要害又城细腰胡芦于是明珠灭臧等大族皆去贼爲中国用自边制乆隳至兵与将常不相识公始分延州兵爲六将训练齐整诸路皆用以爲法公之所在贼不敢犯人或疑公见敌应变爲如何至其城大顺也一旦引兵出诸将不知所向军至柔远始号令告其地处使徃筑城至于版筑之用大小毕具而军中𥘉不知贼以骑三万来争公戒诸将战而贼走追勿过河巳而贼果走追者不渡而河外果有伏贼失计乃引去于是诸将皆服公爲不可及公待将吏必使畏法而爱己所得赐赉皆以上意分赐诸将使自爲谢诸蕃质子纵其出入无一人逃者蕃酋来见召之卧内屏人彻卫与语不疑公居三岁士勇边实恩信大洽乃决䇿谋取横山复灵武而元昊数遣使称臣请和上亦召公归矣初西人籍爲郷兵者十数万旣而黥以爲军惟公所部但刺其手公去兵罢独得复爲民其于两路旣得熟羌爲用使以守边因徙屯兵就食内地而纾西人馈輓之劳其所设施去而人德之与守其法不敢变者至今尤多自公坐吕公贬羣士大夫各持二公曲直吕公患之凡直公者皆指爲党或坐窜逐及吕公复相公亦再起被用于是二公驩然相约勠力平贼天下之士皆以此多二公然朋党之论遂起而不能止上旣贤公可大用故卒置羣议而用之庆历三年春召爲枢宻副使五让不许乃就道旣至数月以爲叅知政事毎进见必以太平责之公叹曰上之用我者至矣然事有先后而革弊于乆安非朝夕可也旣而上再赐手诏趣使条天下事又开天章阁召见赐坐授以纸笔使䟽于前公惶恐避席始退而条列时所冝先者十数事上之其诏天下兴学取士先德行不专文辞革磨勘例迁以别能否减任子之数而除滥官用农桑考课守宰等事方施行而磨勘任子之法侥倖之人皆不便因相与腾口而嫉公者亦幸外有言喜爲之佐佑㑹边奏有警公即请行乃以公爲河东陜西宣抚使至则上书愿复守边即拜资政殿学士知邠州兼陜西四路安抚使其知政事才一岁而罢有司悉奏罢公前所施行而复其故言者遂以危事中之頼上察其忠不听是时夏人巳称臣公因以疾请邓州守邓三岁求知杭州又徙靑州公益病又求知颍州肩舁至徐遂不起享年六十有四方公之病上赐药存问旣薨辍朝一日以其遗表无所请使就问其家所欲赠以兵部尚书所以哀䘏之甚厚公爲人外和内刚乐善汎爱丧其母时尚贫终身非賔客食不重肉临财好施意豁如也及退而视其私妻子仅给衣食其爲政所至民多立祠画像其行已临事自山林处士里闾田野之人外至夷狄莫不知其名字而乐道其事者甚衆及其丗次官爵志于墓谱于家藏于有司者皆不论着着其系天下国家之大者亦公之志也欤铭曰范于呉越丗实陪臣俶纳山川及其士民范始来北中间几息公奋自躬与时偕逢事有罪功言有违从岂公必能天子用公其艰其劳一其初终夏童跳边乗吏怠安帝命公徃问彼骄顽有不听顺锄其穴根公居三年怯勇隳完儿怜兽扰卒俾来臣夏人在廷其事方议帝趣公来以就予治公拜稽首兹惟难哉初匪其难在其终之羣言营营卒坏于成匪恶其成惟公是倾不倾不危天子之明存有显荣殁有赠谥藏其子孙宠及后丗惟百有位可劝无怠居士集卷第二十熈宁五年秋七月男发等编定绍熈二年三月郡人孙谦益校正范文正公神道碑自公坐吕公贬羣士大夫各持二公曲直吕公患之凡直公者皆指爲党或坐窜逐及吕公复相公亦再起被用于是二公驩然相约勠力平贼天下之士皆以此多二公然朋党之论遂起而不能止按司马文正公记闻景祐中吕许公执政范文正公知开封屡改吕短坐落职知饶州康定元年复旧职知永兴㑹许公复相言于仁宗曰仲淹贤者朝廷将用之岂可但除旧职即除龙图阁直学士陜西经略安抚副使上以许公爲长者天下亦以许公不念旧恶又苏文定公龙川志范文正自饶州还朝出领西事恐申公不爲之地无以成功乃爲书自咎解仇而去故欧阳公作文正碑有二公晚年欢然相得之语后生不知皆咎欧阳公予见张公安道言之乃信又邵氏闻见録当时文正子尧夫不以爲然从欧阳公辩不可得则自削去驩然勠力等语公不乐谓苏明允曰范公碑爲其子弟擅于石本改动文字令人恨之故今罗氏本于坐落职知饶州下无明年吕公亦罢六字爲陜西经略安抚副使上无上复召相吕公六字又无自公坐吕公贬已下至故卒置羣议而用之一段以此观之诸家本乃当时定本也罗氏本尧夫改本也今从衆而载尧夫所改如此陈无巳谈丛叙二公曲折未必尽然吕公薨范公虽有祭文盖交际常礼今载集中词意亦平平无已谓归重而自讼过矣陈文惠公碑弃官啮范文正公碑来臣欧阳文忠公集欧阳文忠公文集外集卷第二十一外集卷第二十一欧阳文忠公集七十一谱石本欧阳氏谱图序欧阳氏之先本出于夏禹之苗裔自帝少康封其庶子于㑹稽使守禹祀历夏商周以世相传至于允常子曰句践是爲越王越王句践传五世至王无疆爲楚威王所灭其诸族子分散争立皆受封于楚而无疆之子蹄封于乌程欧余山之阳爲欧阳亭侯其后子孙遂以爲氏当汉之初有仕爲涿郡太守者子孙遂居于北或居青州之千乘或居冀州之渤海千乘之显者曰生字和伯爲汉博士以经名家所谓欧阳尚书者是也渤海之显者曰建字坚石所谓渤海赫赫欧阳坚石者是也建遇赵王伦之乱见杀其兄子质以其族南奔居于长沙其七世孙曰景逹仕于齐不显至其孙頠頠子纥仕于陈纥子询询子通仕于唐四世有闻遂显自通三世生琮爲吉州刺史子孙因家于吉州自琮八世生万又爲吉州安福令其后世或居安福或居庐陵或居吉水而脩之皇祖始居沙溪至和二年分吉水置永丰县而沙溪分属永丰今谱虽着庐陵而实爲吉州永丰人也盖自亭侯蹄因封命氏自别于越其后子孙散亡不可悉纪其可纪者千乘渤海而已千乘之族自生传八世至歙子复无后世絶经不传家其他子孙亦皆微弱遂不复见而渤海之后独见于今然中间失其世次者再盖自质奔长沙至于景逹七世而始见自琮至于安福府君又八世而始见其后遂不絶安福府君之九世孙曰脩当皇祐至和之间以其家之旧谱问于族人各得其所藏诸本以考正其同异列其世次爲谱图一篇自景逹以后始得其次叙谱图安福府君讳万事迹阙处士讳雅字正言髙年不仕德行称于郷里夫人龙氏韶阳府君讳效字德用爲韶州韶阳主簿夫人周氏处士讳託字逹明隐德不仕郷里称之凡民有争决之官府者后多复诉讼有从处士平其曲直者遂不复争夫人王氏令公府君讳郴字可封仕南唐爲武昌令吉州军事衙推官至检校右散骑常侍兼御史大夫性至孝兄弟相友爱有紫芝一茎两葩生于楹郷人以爲孝徳所感爲着赋颂享年九十有四葬欧桂里横溪保之鷰湖夫人刘氏府君累赠金紫光禄大夫太师中书令夫人累封楚国太夫人屯田府君讳俊仕南唐爲洪州屯田院判官享年五十七葬栗源夫人李氏处士讳伸守道不仕享年七十有三葬滁陂夫人萧氏屯田府君讳仪字象之仕南唐举进士及第官至屯田郎中府君之登进士第也父母皆在郷里荣之乃改庐陵之文覇郷安德里爲儒林郷欧桂里其所居履顺坊爲具庆坊享年五十有五葬官山夫人王氏处士讳伾守道不仕夫人王氏张氏静江府君讳信仕南唐爲静江军团练使享年二十有五葬曾家㽵夫人郭氏令公府君讳偃少以文学着称南唐耻从进士举乃诣文理院上书献其所爲文十余万言召试爲南京街院判官享年三十八葬吉水之回陂夫人李氏府君累赠金紫光禄大夫太师中书令兼尚书令夫人累封呉国太夫人处士讳佺晦迹不仕享年四十有七葬东田夫人陆氏工部府君讳倣仕皇朝爲许田令葬奉新累赠工部侍郎夫人李氏处士讳翺事迹阙处士讳宏事迹阙处士讳勐葬马家坑夫人郑氏水部府君讳谷爲筠州团练副使官至检校水部员外郎葬傅家坑夫人王氏封州府君讳宽爲封州司理参军葬早禾坑夫人边氏工部府君讳载字则之淳化三年进士及第欧阳氏自江南归朝以进士登科者自府君始爲人方重寡言真宗皇帝尝自择御史府君以祕书丞拜监察御史后知泗州毁龟山佛寺诛妖僧数十人爲政清㢘简静所至官舍不窥园圃至果烂堕地家人无敢拾者官至尚书工部郎中享年六十有八夫人金坛县君米氏处士讳素事迹阙处士讳端事迹阙崇公讳观字仲賔事具泷冈阡表享年五十有九葬吉水沙溪之泷冈累赠金紫光禄大夫太师中书令兼尚书令追封崇国公夫人彭城郡大君郑氏累封魏国太夫人享年七十有二祔葬泷冈处士讳旦隐德不仕事母以孝爲郷里所称葬乌龟塘夫人彭氏兵部府君讳晔字日华咸平三年进士及第官至都官员外郎历知桂阳监端黄永三州所至有能称尤长于决疑狱所得俸禄分养孤遗其兄之子脩少孤教之如巳子享年七十有九葬安州应城之彭乐村夫人福昌县君范氏其后兄子脩者以参知政事遇今上登极恩赠府君兵部员外郎处士讳翦事迹阙处士讳羽事迹阙职方府君讳颍字孝叔咸平三年进士及第官至尚书职方郎中历知万崃鄂歙彭岳阆饶八州爲政务严明有威惠以本官分司享年七十有三家于荆南遂葬焉夫人广陵县君曾氏奉职府君讳顗爲三班奉职殿直府君讳顼爲右班殿直谱例曰姓氏之出其来也逺故其上世多亡不见谱图之法断自可见之世即爲髙祖下至五世玄孙而别自爲世如此世久子孙多则官爵功行载于谱者不胜其繁宜以逺近亲疎爲别凡逺者疎者略之近者亲者详之此人情之常也玄孙既别自爲世则各详其亲各系其所出是详者不繁而略者不遗也凡诸房子孙各纪其当纪者使谱谍互见亲踈有伦宜视此例而审求之集本欧阳氏谱图序吉州庐陵县儒林郷欧阳里欧阳氏之先本出于夏禹之苗裔自帝少康封其庶子于㑹稽使守禹祀传二十余世至于允常允常之子曰句践是爲越王越王句践卒子王鼫与立自鼫与传五世至王无疆爲楚威王所灭其诸族子分散争立濵于江南海上皆受封于楚有封于欧阳亭者爲欧阳亭侯欧阳亭在今湖州乌程欧余山之阳其后子孙遂以爲氏汉髙祖灭秦得无疆之七世孙揺复以爲越王使奉越后而欧阳亭侯之后有仕汉爲涿郡太守者子孙遂居于北一居冀州之渤海一居青州之千乘其居千乘者曰和伯仕于汉世爲博士以经名家所谓欧阳尚书者是也其居渤海者仕于晋最显曰建字坚石所谓渤海赫赫欧阳坚石者是也建遇赵王伦之乱见杀其兄子质以其族奔于长沙由是子孙复于南仕于陈者曰頠威名着于南海頠之孙曰询询之子通仕于唐尤显皆爲名臣其世居长沙犹以渤海爲封望自通三世生琮琮爲吉州刺史子孙因家焉今爲吉州吉水人也自琮八世生万万爲安福县令万生某某生雅雅生效效生託託生皇髙祖府君府君生子八人于世次爲曾祖今图所列子孙皆出于八祖自安福府君以来遭唐末五代之乱江南陷于僭伪欧阳氏遂不显然世爲庐陵大族而皇祖府君以儒学知名当世至今名其所居郷曰儒林云及宋兴天下一八祖之子孙稍复出而仕宦然自宋兴三十年而吾先君伯父叔父始以进士登于科者四人后又三十年某与其兄之子干曜又登于科今又殆将三十年矣以进士仕者又才二人盖自八祖以来传六世百年或絶或微分散扶踈而其逹于仕进者何其迟而又少也今某获承祖考之余休列官于朝叨窃荣宠过其涯分而才卑能薄泯然遂将老死于无闻夫无徳而禄辱也适足以爲身之媿尚敢以爲亲之显哉呜唿自通而上其行事见于史自安福府君而下遭世故而无所施焉某不幸幼孤不得僃闻祖考之遗徳然传于其家者以忠事君以孝事亲以㢘爲吏以学立身吾先君诸父之所以行于其躬教于其子弟者获承其一二矣某又尝闻长老言当黄巢攻破江西州县时吉州尤被其毒欧阳氏率郷人扞贼赖而保全者千余家子孙宐有𬒳其隂德者顾某不肖何足以当之传曰积善之家必有余庆今八祖之子孙甚衆苟吾先君诸父之行于其躬教于其子孙者守而不失其必有当之者矣故图其世次传于族人又志于其石以待自八祖以来迁徙婚嫁官封名谥与其行事则具于谱可悉纪其不可纪者千乘渤海之后盖其后亡在乎人有其人虽历千载不絶其人无所称其世辄没不见可不勉哉千乘之族以尚书显于汉自生传歙八世歙子复无后世絶经不传家其他子孙亦遂微弱不复见而渤海之后独见于今然或微或絶中间失其世次者再盖自质奔长沙至于景逹七世而始见自琮至于安福府君又八世而始见其后遂不絶安福府君之九世孙曰脩当皇祐至和之间以其家之旧谱问于族人各得其所藏诸本以考正其同异大抵文字残阙其言又不纯雅然取其所同多者并列其世次爲谱图一篇而略存其旧谱所载旧谱前列魏司空清河崔林宋太保王弘齐太尉王俭梁御史中丞王僧孺尚书兵部马将臣贾贽等上又列唐吏部尚书髙士㢘中书舍人徐令言等重定其谱多载千乘之族至歙而止魏晋已后无复次序疑其脱乱不真其尤可疑者汉书曰生子和而谱自涿郡太守而下列其十世而无生太守亡其名字有其夫人曰楚春申君之女也生子曰睦字公安睦夫人陈氏生子曰钦字子敬钦夫人张氏生三子曰容曰述曰兴皆不着其字而云同受业于济南伏生容爲博士其夫人夏侯氏生子曰巨字孝仁巨夫人戴徳之女生子曰逺字叔逰逺夫人倪宽之女生子曰髙字彦士髙夫人孔安国之女生子而亡其名有其字曰仲仁仲仁夫人赵氏生子曰地余字长賔地余夫人戴氏生二子曰崇曰政政字少翁夫人孙氏生子曰歙字正思汉氏以歙爲和伯八世孙然今谱无生而有容又云容受尚书于伏生自容至歙八世疑汉所谓欧阳生者以其经师谓之生如伏生之类而其实名容容字和伯于义爲通此其可疑者也汉书曰髙字阳而谱字彦士小不同此不足怪其夫人世家无可考证莫知其是非故存之至于他说可知其缪者皆不录渤海之族自景逹以下至于通事见于史记谱尤详自幼明以下至于今或见于谱或得于家而多阙谨录乎左以俟乎将来谱例曰姓氏之出其来也逺故其上世多亡不见谱图之法断自可见之世玄孙而别自爲世如此世久子孙多则官爵功行载于谱者不胜其繁宜有逺近亲踈之限凡逺者踈者略之近者亲者详之此人情之常也玄孙既别自爲世则各详其亲各承其所出是详者不繁而略者不遗也凡诸房子孙各纪其当纪者使谱谍互见亲踈有伦宐视此谱爲例而审求之外集卷第二十一前贤遗文徃徃集本异于石本按公集古录跋盘谷诗序云以集本校济源石刻或小不同疑刻石误窃谓非误也后或改定尔故此谱不敢专以碑爲正而存集本于后集本欧阳氏谱图序凡玄孙字彦士谱图二本其甚不同者如集本载宽四子素一子皆不名晓而石本则谓宽之第四子素之第二子皆名晓岂晓尝出继耶又集本肃生一子顗唐书世系表亦同而石本无之其间世次与表又多差殊二书皆经公手不应异同如此当考九射之格其物九爲一大侯而寓以八侯熊当中虎居上居下雕雉猿居右雁兎鱼居左而物各有筹射中其物则视筹所在而饮之射者所以爲羣居之乐也而古之君子以争九射之格以爲酒祸起扵争争而爲欢不若不争而乐也故无胜负无赏罚中者不爲功则无好胜之矜不中者无所罚则无不䏻之诮探筹而饮饮非觥也无所耻故射而自中者有不淂免饮而屡及者亦不得辤所以息争也终曰爲乐而不耻不争君子之乐也探筹之法一物必爲三筹盖射賔之数多少不常故多爲之筹以备也凡今賔主之数九人则人探其一八人则置其熊筹不及八人而又少则人探其一而置其余筹可也益之以筹而人探其一㦯二皆可也惟主人临时之约然皆置其熊筹中则在席皆饮若一物而再中则视执筹者饮量之多少而饮噐之大小亦惟主人之命若两筹而一物者亦然凡射者一周既饮釂则歛筹而复探之筹新而屡变矢中而无情或适当之㦯幸而免此所以欢然爲乐而不厌也醉翁亭记云射者中弈者胜觥筹交错恐㦯谓此欧阳文忠公文集居士集卷第二十一居士集卷第二十一欧阳文忠公集二十一碑铭四尚书戸部郎中赠右谏议大夫曾公神道碑铭公讳致尧字某抚州南丰人也少知名江南当李氏时不就郷里之举李氏亡太平兴国八年举进士及第爲符离主簿累迁光禄寺丞监越州酒税数上书言事献文章太宗竒之召拜着作佐郎直史馆使行视汴河漕运称㫖迁祕书丞爲两浙转运使谏议大夫魏庠知苏州时旧恩多不法吏莫敢近公劾其状以闻太宗惊曰是敢治魏庠可畏也卒爲公罢庠洛苑使杨允恭以言事见幸无不听事有下公常厝不行允恭以诉太宗遣使问公公具言其不可公旣绳其大而人所难者至其小易则务爲寛简岁终其课爲最徙知寿州寿近京师诸豪大商交结权贵号爲难治公居岁余诸豪歛手莫敢犯公法人亦莫见其以何术而然也公于寿尤有惠爱旣去寿人遮留数日以一骑从二卒逃去过他州寿人犹有追之者再迁主客员外郎判三司盐铁勾院是时李继捧以银夏五州归朝廷其弟继迁亡入碛中爲冦太宗遽遣继捧徃招之至则诱其兄以隂合卒复图而囚之自陜以西旣苦兵矣眞宗初即位益欲来以恩德许还其地使听约束公独以谓继迁反覆不可予继迁巳得五州后二年果叛围灵武议者又欲予之公益争以爲不可言虽不从眞宗知其材将召以知制诰而大臣有不可者乃巳出爲京西转运使王均伏诛奉使安抚西川误留诏书于家其副潘惟岳教公上言渡吉栢江舟破亡之以自解公曰爲臣而欺其君吾不能爲也乃上书自劾释不问其后惟岳入见禁中道蜀事具言公所自劾者眞宗嗟叹乆之继迁兵旣乆不解丞相张齐贤经略环庆以西署公判官以从公曰西兵十万皆属王超超材旣不可专任而兵多势重非易可指麾若不得节度诸将事必不集眞宗难其言爲诏陜西听经略使得自发兵而已公度言终不合乃辞行㑹召赐金紫公谢曰臣甞言丞相某事未効不敢受赐由是贬黄州团练副使公巳贬而王超兵败继迁破淸远军朝廷卒亦弃灵州公贬逾年复爲户部员外郎知泰州丁母忧服除拜吏部员外郎知泉州徙知苏州又徙知扬州上䟽论事语斥大臣尤切当时皆不恱又徙知鄂州坐知扬州悞入添支俸多一月虽甞自言犹贬监江宁府酒税用封禅恩累迁户部郎中大中祥符五年五月某日卒于官享年六十有六遗戒无以佛汚我家人如其言公之曾祖讳某某官曾祖妣某氏某县君祖讳某某官祖妣某氏某县君考讳某某官妣某氏某县君子男七人曰某女若干人用其子易占恩再迁右諌议大夫初葬南丰之东园水坏其墓某年月日改葬龙治郷之源头庆历六年夏其孙巩称其父命以来请曰愿有述遂爲之述曰维曾氏始出于鄫鄫爲姒姓之国微不知其始封春秋之际莒灭鄫而子孙散亡其在鲁者自别爲曾氏盖自鄫远出于禹历商周千有余岁常微不显及爲曾氏而蒧参元西始有闻于后丗而其后又晦复千有余歳而至于公夫晦显常相反覆而丗德之积者乆则其发也冝非一二丗而止矧公之有不得尽施而有以遗其后丗乎是固不冝无铭者巳公当太宗眞宗时言事屡见听用自言西事不合而出遂以卒于外然在外所言如在朝廷而任言责者至其难言则人有所不敢言者予于其论议旣不能尽载而亦有所不得载也取其初不见用乆而益可思者特详焉所以见公之志也铭曰公于事明由学而知先知逆决有若蓍龟告而不欺不顾从违初虽不信后必如之公所论议敢人之难古称君子有德有言德畜不施言犹可闻铭而不朽公也长存尚书度支郎中天章阁待制王公神道碑铭公讳质字子野其先大名莘人自唐同光初公之皇曾祖鲁公举进士第一显名当时官至右拾遗历晋汉周而皇祖晋公益以文章有大名逮事太祖太宗官至兵部侍郎当眞宗时伯父文正公居中书二十余年天下称爲贤宰相今天子庆历三年公与其弟素皆待制天章阁自同光至庆历盖百有二十余年王氏更四丗丗有显人或以文章或以功德公生累丗冨贵而操履甚于寒士性笃孝悌厚于朋友乐施与以赒人而妻子常不自给视荣利淡若无意平居苦疾病退然如不自胜及临事介然有仁者之勇君子之刚乐人之善如自已出𥘉范仲淹以言事贬饶州方治党人甚急公独扶病率子弟饯于东门留连数日大臣有以让公曰长者亦爲此乎何苦自䧟朋党公徐对曰范公天下贤者顾某何敢朢之然若得爲党人公之赐某厚矣闻者爲公缩颈其爲待制之明年出守于陜又明年小人连搆大狱坐贬废者十余人皆公素所贤者闻之悲愤叹息或终日不食因数剧饮大醉公旣素病益以酒遂卒公初以廕𥙷太常寺太祝监都进奏院献其文章召试赐进士及第校勘馆阁书籍遂爲集贤校理通判苏州州守黄宗旦负材自喜颇以新进少公议事则曰少年乃与丈人争事耶公曰受命佐君事有当争职也宗旦虽屡屈折而政常得无失稍德公助已爲之加礼宗旦得盗铸钱者百余人以诧公公曰事发无迹何从得之曰吾以术钩出之公愀然曰仁者之政以术钩人寘之死而又喜乎宗旦惭服悉缓出其狱始大称公曰君子也判尚书刑部吏部南曹知蔡州始至发太姦吏一人去之绳诸豪猾以法与转运使争曲直事有下而不便者皆格不用旣去其害政者然后崇学校一以仁恕临下其政知寛勐必使吏畏而民爱其爲他州州率大而难治必常有善政皆用此入爲开封府推官巳而其兄雍爲三司判官公曰省府皆要职吾岂可兄弟居之求知寿州徙庐州盗有杀其徒而并其财者获之寘于法大理駮曰法当原公以谓盗杀其徒而自首者原之所以疑坏其党而开其自新若杀而不首旣获而亦原则公行爲盗而第杀一人旣得兼其财又可以赎罪不获则肆爲盗获则引以自原如此盗不可止非法意䟽三上不能争公叹曰吾不胜法吏矣乃上书自劾请不坐佐吏公坐贬监灵仙宫其后议者更定不首之罪卒用公言爲是而公贬犹不召资政殿学士郑戬翰林学士叶淸臣讼公无罪始起知泰州迁荆湖北路转运使当用兵西方急于财用之时独不进羡余其赋歛近寛平治以常法故他路不胜其弊而荆湖之人自若权知荆南府民有讼婚者诉曰贫无赀故后期问其用几何以俸钱与之使婚获盗窃人衣者曰迫于饥寒而爲之公爲之哀怜取衣衣之遣去荆人比公爲子产召爲史馆修撰遂拜天章阁待制判吏部流内铨号爲称职而于选法未甞有所更易人或问之公曰选法具备如权衡在执者不欺其轻重耳何必屡更其法是岁天子开天章阁召大臣问天下事以手诏责范公等而议事者争言天下利害务欲更革诸事公独无一言问之则曰吾病未能也公于荣利旣薄临祸福不爲喜惧其视丗事若无一可以动其心者惟以天下善人君子亨否爲巳休戚遂以此卒此其爲志岂小哉岂有病而不能者哉公诚素病而任之以事所至必皆有爲使其寿且不死而用其必有所爲岂其不欲空言而巳者哉呜唿公享年四十有五官至度支郎中阶朝奉大夫勲上护军爵平晋男娶周氏某县君生子某曾祖讳某祖讳某皆赠太师尚书中书令考讳某官至兵部郎中有贤行赠戸部尚书公以某年某月某日卒于陜某年某月某日葬于某所先茔之次铭曰仕不爲利以行其仁处丰自薄而淸厥身其仁谁思不在吏民其淸孰似以遗子孙铭以昭之以告后人袁州冝春县令赠太师中书令兼尚书令冀国公程公神道碑铭上即位之十有六年今鎭安军节度使检校太师同中书门下平章事程公自三司使吏部侍郎爲叅知政事乃诏有司宠其祖考于是赠其皇考故袁州冝春县令爲太子少师公在政事迁尚书左丞又赠太子太师其爲资政殿学士工部尚书又赠太师中书令其爲宣徽北院使武昌军节度使又赠兼尚书令其爲武胜军节度使同中书门下平章事追封定国公徙鎭鎭安又追封冀国公惟冀国公讳某字某少举明经仕不得志退居于家畜德不施贻其后丗而相国太师实爲之子初以文学举进士髙第历馆阁掌制命儁德伟朢显于朝廷遂爲中丞执国之宪尹正京邑有声蜀都乃由三司入与大政公亦自太常博士累赠兵部侍郎遂迁太师中书尚书令位皆一品有国定冀以启其封虽发不自躬而其施益远晦于一时而显于百丗盖夫享于身者有时而止施于后者其耀无穷表于其郷以劝爲善可谓仁人之利博矣惟程氏之先自重黎历夏商周而程伯休父始见于诗书其后丗远而分至唐定氏族而程氏之朢分爲七中山之程盖出于魏安郷侯昱之后也公丗爲中山愽野人曽祖讳某祖讳某赠太师祖妣齐氏呉国夫人考讳某赠太师中书令妣呉氏秦国夫人当唐末五代天下乱于兵程氏再丗不仕后唐长兴三年公之皇考以神童举官至太子善大夫宋兴于今百年而程氏亦再显太平兴国初公之从祖羽佐太宗自晋王即皇帝位爲文明殿学士官至兵部侍郎今相国太师出入将相爲时名臣子孙蕃昌丗族昭着推其所自来者远矣初公与其仲父象明同举春秋皆中第是时从祖以给事中知开封府召公及象明谓曰吾新𬒳宠天子待罪于此不欲子弟并登科使其自择去就公因让其从父自引去从祖颇贤之其后累举不中从祖谓曰由我困汝退而使人察公无悔色由是大嗟异之以爲不可及太平兴国五年遂以明经中第爲䖍州贑县尉蔡州上蔡主簿袁州冝春令所至皆有惠爱公事母至孝与其兄弟怡怡爲郷里所称而仕宦不求名誉爲贑县尉七年不代旣罢冝春遂不复仕退居于蔡州淳化三年七月某日以疾卒于家享年四十有九以天圣十年十一月某日葬于郑州管城县马亭郷之北田村夫人楚氏追封晋国夫人子男五人长曰瓘官至太常博士次曰瑗曰琬皆早卒次曰琳相国太师也次曰琰国子博士女一人适某人诸孙九人铭曰远矣程侯颛顼之苗始自重黎历夏商周惟伯休父声诗孔昭丗不絶闻盛于有唐程分爲七三祖安郷广平中山以曁济阳中山之程出自灵洗实昱裔孙仕于陈季陈灭散亡播而北迁公丗中山爲博野人道德家潜孝悌邦闻不耀自躬以贻后昆惟后有人将相文武有国宠章覆其考祖定冀之封实开土宇程丗其隆公多孙子有畜其源发而孰御刻铭髙原以示来者鎭安军节度使同中书门下平章事赠太师中书令程公神道碑铭惟文简公旣葬之二年其子嗣隆泣而言于朝曰先臣幸得备位将相官阶品皆第一爵勲皆第二请得立碑如令于是天子曰噫惟尔父琳有劳于我国家余其可忘乃大书曰旌劳之碑遣中贵人即赐其家曰以此名尔碑又诏史臣脩曰汝爲之铭臣脩与文简公故徃来知其人又甞志其墓又甞述其丗德于冀公太师之碑得其丗次官封功行最详乃不敢辞惟公字天球姓程氏曽祖讳新赠太师曽祖妣呉国夫人齐氏祖讳明赠太师中书令祖妣秦国夫人呉氏考讳元白袁州冝春令赠太师中书令兼尚书令冀国公妣晋国夫人楚氏公举大中祥符四年服勤词学髙第试秘书省校书郎泰宁军节度推官改着作佐郎知并州寿阳县祕书丞监左藏库天禧中诏选文学履行召试直集贤院今天子即位迁太常博士三司戸部判官㑹修眞宗实録而起居注阙命公追修大中祥符八年已后书成遂修起居注迁祠部员外郎提举诸司库务以本官知制诰同判吏部流内铨契丹甞遣使贺上即位命公迓之使者妄有所言公折以理遂屈服其后又遣使贺天圣五年干元节天子思公前甞折其使乃以公爲馆伴使使者果言契丹见中国使者坐殿上位次髙而中国见契丹使者位下当迁议者以爲小故可许虽天子亦将许之公争以谓契丹所以与中国好者守先帝约也一切冝用故事若许其小将启其大天子是之乃止岁中迁右諌议大夫权御史中丞丞相张文节公少所称许而最知公方除中丞文节当执笔喜曰不辱吾笔矣明年拜枢宻直学士知益州公性方重寡言笑凡所处画常先虑谨备所以条目巨细甚悉至临事简严僚吏莫能窥其际甞夜张灯㑹五门大集州民而城中火起吏如公教不以白而随即救止终宴民去始稍知火监军得告者言军谋变惧而入白公笑曰岂有是哉监军惶惑不敢去公曰军中动静吾自知之苟有谋者不能隐也已而卒无事其他多类此蜀妖人自名李冰神子署官属吏卒以恐蜀人公捕斩之而谤者言公妄杀人蜀且乱天子遣人驰视之使者还言蜀人便公政方安乐而诛妖人所以止乱由是天子益知公贤召爲给事中知开封府前爲府者苦其治剧或不满岁罢不然被谤讥或以事去独公居数岁乆而治益精明盗讼稀少狱屡空诏书数下襃美迁工部侍郎龙图阁学士守御史中丞乆之天子思其治召爲翰林学士复知开封府明年爲三司使不恱苟利不贪近功时议者患民税多目吏得爲姦欲除其名而合爲一公以谓合而没其名一时之便后有兴利之臣必复増之是重困民也议者莫能夺其于出入尤谨禁中时有所取未甞肯予宦官怒言陛下虽有欲物在程某何可得公曰臣所以爲陛下惜尔天子以爲然累迁吏部侍郎景祐四年以本官叅知政事公益自信不疑宰相有所欲私辄衆折之其语至今士大夫能道也初范仲淹以言事忤大臣贬饶州巳而上悔悟欲复用之稍徙知润州而恶仲淹者遽诬以事语入上怒亟命置之岭南自仲淹贬而朋党之论起朝士牵连出语及仲淹者皆指爲党人公独爲上开说上意解而后巳是时元昊叛河西朝廷多故公在政事𥙷益尤多而小人侥倖皆不便遂以事中之坐贬爲光禄卿知颍州巳而徙知靑州又徙大名府居一岁中迁戸部吏部二侍郎尚书左丞资政殿学士北京建遂以爲留守宦者皇甫继明方用事主治行宫务广制度以市恩公爲裁抑之与继明章交上天子遣一御史徃视之还直公天子爲罢继明独委公以建都事公自知政事以论议不私见嫉被贬斥巳稍复见用遂与继明争曲直由是益不妄合于世虽不复大用而契丹方遣使数有所求兵诛元昊未克西北宿重兵公于是时天子常委以河北陜西之重留守北京凡四年迁工部尚书资政殿大学士河北安抚使庆历六年拜武昌军节度使陜西安抚使知永兴军府事明年加宣徽北院使鄜延路经略使马歩军都部署判延州仍兼陜西安抚使皇祐元年加同中书门下平章事留守北京其于二方威惠信着尤知夷狄情伪山川险易行师制敌之要其在延州夏人数百驱畜产至界上请降言契丹兵至衙头矣国且乱愿自归公曰契丹兵至元昊帐下当举国取之岂容有来降者乎闻夏人方捕叛族此其是乎不然诱我也拒而不受巳而夏人果以兵数万临界上公戒诸堡塞无得数出兵夏人以爲有备引去自此不复窥边公于河北最乆民爱之爲立生祠明年改武胜军节度使犹在北京又改鎭安军节度使在鎭四年犹上书鎭安一郡尔不足以自効愿复守边书未报得疾以至和三年闰三月七日己丑薨于陈州之正寝享年六十有九天子辍视朝二日赠中书令谥曰文简明年祫享太庙推恩加赠公太师尚书令公累阶至开府仪同三司勲上柱国广平郡爵公封户七千四百而实封贰阡壹伯赐号推诚保德守正翊戴功臣娶陈氏封卫国夫人子男四人曰嗣隆太常博士嗣弼殿中丞嗣恭太常博士嗣先大理寺丞女五人皆适良族谨按程氏之先出自重黎至休父爲周司马国于程其后子孙遂以爲氏自秦汉以来丗有其人程氏必显而各以其所居着姓后丗因之至唐尤盛号称中山程氏者皆祖魏安郷侯昱公中山博野人也丗有积德至公始大显闻臣脩以谓古者功德之臣进受国宠退而铭于器物非独私其后丗所以不忘君命示国有人而诗人又播其事声于咏歌以扬无穷今去古远爲制不同而犹有幽堂之石隧道之碑得以纪德昭烈而又幸蒙天子书而名之其所以照临程氏恩厚宠荣出古远甚而臣又得刻铭其下铭臣职也惧不能称铭曰程以国氏丗远支分因居着姓各以其人公丗中山在昔有闻充大自公厥声以振乃秉国钧乃授将钺出入其勤险夷一节帝曰噫欤余有劳臣何以旌之有烂其文惟此劳臣实余同德忧国在心匪劳以力二方有事诸将无功俾我旧老不遑居中间息近藩庶休厥躬有请未报奄云其终殁而后巳兹可谓忠惟帝之襃其言甚简铭以述之万丗丕显居士集卷第二十一熈宁五年秋七月男发等编定绍熈二年三月郡人孙谦益校正冀国程公神道碑遂迁少师中书尚书位皆一品考是时未置三少虽有太子少师乃非一品今诸本皆作少师当是笔误合作太师罗本尚书下有令字今从之程文简公神道碑除中丞日丞相张文节公当执笔喜曰不辱吾笔矣按文简两爲中丞其初在天圣五年九月时文节爲集贤相实当笔明年三月文节薨后数年当明道二年十月文简方再守中丞诸本误载文节之言于再除之后惟罗氏本移附初除之下今从之又诸本作至和三年闰三月薨惟罗氏本作嘉祐元年按仁宗实録至和三年九月下诏改嘉祐元年则闰三月固冝系之至和但史官例书新元则至和合尽二年罗氏本亦有所据谏议大夫曾公碑遣使十万某日卒再迁龙治郷待制王公碑入爲之时独近寛曾祖讳彻祖讳祜考讳旭公以庆历五年七月二十六日卒冀国程公碑公讳元白祖讳新考讳賛明再丗程文简公干乆之命置一被贬斥巳来降者乎堡塞犹上书广平郡欧阳文忠公集欧阳文忠公文集外集卷第二十二外集卷第二十二欧阳文忠公集七十二谱砚谱端石出端溪色理莹润本以子石爲上子石者在大石中生盖精石也而流俗传讹遂以紫石爲上又以贮水不秏爲佳有鸜鹆眼爲贵眼石病也然惟此巖石则有之端石非徒重于流俗官司嵗以爲贡亦在他砚上然十无一二发墨者但充翫好而巳歙石出于龙尾溪其石坚劲大抵多发墨故前世多用之以金星爲贵其石理微麤以手摩之索索有锋铓者尤佳余少时又得金坑矿石尤坚而发墨然世亦罕有端溪以北嵓爲上龙尾以深溪爲上较其优劣龙尾逺出端溪上而端溪以后出见贵尔绛州角石者其色如白牛角其文有花浪与牛角无异然顽滑不发墨世人但以研丹尔归州大沱石其色青黒斑斑其文理微麤亦颇发墨归崃人谓江水爲沱盖江水中石也砚止用于川崃人世未甞有余爲夷陵县令时甞得一枚聊记以广闻尔青州紫金石文理麤亦不发墨惟京东人用之又有鐡砚制作颇精然患其不发墨往往函端石于其中人亦罕用惟研筒便于提携官曹往往持之以自从尔红丝石砚者君谟赠余云此青州石也得之唐彦猷云须饮以水使足乃可用不然渇燥彦猷甚竒此砚以为发墨不减端石君谟又言端石莹润惟有铓者尤发墨歙石多铓惟腻理者特佳盖物之竒者必异其类也此言与余特异故并记之青州潍州石末研皆瓦砚也其善发墨非石砚之比然稍麤者损笔锋石末本用维水石前世巳记之故唐人惟称潍州今二州所作皆佳而青州尤擅名于世矣相州古瓦诚佳然少真者盖真瓦朽腐不可用世俗尚其名尔今人乃以澄泥如古瓦状作瓦埋土中乆而斵以为砚然不必真古瓦自是凡瓦皆发墨优于石尔今见官府典吏以破盆瓮片研墨作文书尤快也州澄泥唐人品砚以为第一而今人罕用矣文房四谱有造瓦砚法人罕知其妙向时有着作佐郎刘羲叟者甞如其法造之絶佳砚作未多士大夫家未甚有而羲叟物故独余甞得其二一以赠刘原父一余置中书合中尤以为寳也今士大夫不学书故罕事笔砚砚之见于时者惟此尔记洛阳牡丹记花品序第一牡丹出丹州延州东出青州南亦出越州而出洛阳者今为天下第一洛阳所谓丹州花延州红青州红者皆彼土之尤杰者然来洛阳才得备衆花之一种列第不出三已下不能独立与洛花敌而越之花以逺罕识不见齿然虽越人亦不敢自誉以旁薄之间未必中也又况天地之和气冝遍𬒳四方上下不冝限其中以自私夫中与和者有常之气其推于物也亦冝为有常之形物之常者不甚羙亦不甚恶及元气之病也美恶鬲并而不相和入故物有极美与极恶者皆得于气之偏也花之钟其美与夫瘿木拥肿之钟其恶丑好虽异而得分气之偏病则均洛阳城圎数十里而诸县之花莫及城中者出其境则不可植焉岂又偏气之美者独聚此数十里之地乎此又天地之大不可考也已凡物不常有而为害乎人者曰灾不常有而徒可怪骇不为害者曰妖语曰天反时为灾地反物为妖此亦草木之妖而万物之一怪也然比夫瘿木拥肿者窃独钟其美而见幸于人焉余在洛阳四见春天圣九年三月始至洛其至也晚见其晚者明年㑹与友人梅圣俞游嵩山少室缑氏岭石唐山紫云洞既还不及见又明年有悼亡之戚不暇见又明年以留守推官岁满解去只见其蚤者是未甞见其极盛时然目之所瞩巳不胜其丽焉余居府中时甞谒钱思公于双桂楼下见一小屏立坐后细书字满其上思公指之曰欲作花品此是牡丹名凡九十余种余时不暇读之然余所经见而今人多称者才三十许种不知思公何从而得之多也计其余虽有名而不着未必佳也故今所録但取其特着者而次第之姚黄魏花细叶寿安鞓红牛家黄濳溪绯左花献来红叶底紫鹤翎红添色红倒晕檀心朱砂红九蘂真珠延州红多叶紫麤叶寿安丹州红莲花萼一百五鹿胎花甘草黄一㩎红玉板白花释名第二牡丹之名或以氏或以州或以地或以色或旌其所异者而志之姚黄牛黄左花魏花以姓着青州丹州延州红以州着细叶麤叶寿安潜溪绯以地着一㩎红鹤翎红朱砂红玉板白多叶紫甘草黄以色着献来红添色红九蘂真珠鹿胎花倒晕檀心莲花萼一百五叶底紫皆志其异者姚黄者千叶黄花出于民姚氏家此花之出于今未十年姚氏居白司马坡其地属河阳然花不传河阳传洛阳洛阳亦不甚多一岁不过数朶牛黄亦千叶出于民牛氏家比姚黄差小真宗祀汾隂还过洛阳留宴淑景亭牛氏献此花名遂着甘草黄单叶色如甘草洛人善别花见其树知为某花云独姚黄易识其叶嚼之不腥魏家花者千叶肉红花出于魏相仁溥家始樵者于寿安山中见之斲以卖魏氏魏氏池馆甚大传者云此花初出时人有欲阅者人税十数钱乃得登舟渡池至花所魏氏日收十数缗其后破亡鬻其园今普明寺后林池乃其地寺僧耕之以植桑麦花传民家甚多人有数其叶者云至七百叶钱思公甞曰人谓牡丹花王今姚黄真可为王而魏花乃后也鞓红者单叶深红花出青州亦曰青州红故张仆射齐贤有第西京贤相坊自青州以馲驼䭾其种遂传洛中其色类腰带鞓故谓之鞓红献来红者大多叶浅红花张仆射罢相居洛阳人有献此花者因曰献来红添色红者多叶花始开而白经日渐红至其落乃类深红此造化之尤巧者鹤翎红者多叶花其末白而本肉红如鸿鹄羽色细叶麤叶寿安者皆千叶肉红花出寿安县锦屏山中细叶者尤佳倒晕檀心者多叶红花几花近萼色深至其末渐浅此花自外深色近萼反浅白而深檀点其心此尤可爱一㩎红者多叶浅红花叶杪深红一点如人以手指㩎之九蘂真珠红者千叶红花叶上有一白点如珠而叶宻蹙其蘂为九丛一百五者多叶白花洛花以糓雨为开候而此花常至一百五日开最先丹州延州花皆千叶红花不知其至洛之因莲花萼者多叶红花青趺三重如莲花萼左花者千叶紫花叶宻而齐如截亦谓之平头紫朱砂红者多叶红花不知其所出有民门氏子者善接花以为生买地于崇徳寺前治花圃有此花洛阳豪家尚未有故其名未甚着花叶甚鲜向日视之如猩血叶底紫者千叶紫花其色如墨亦谓之墨紫花在丛中旁必生一大枝引叶覆其上其开也比它花可延十日之乆噫造物者亦惜之耶此花之出比它花最逺传云唐末有中官为观军容使者花出其家亦谓之军容紫岁乆失其姓氏矣玉板白者单叶白花叶细长如拍板其色如玉而深檀心洛阳人家亦少有余甞从思公至福严院见之问寺僧而得其名其后未甞见也濳溪绯者千叶绯花出于濳溪寺寺在龙门山后本唐相李藩别墅今寺中巳无此花而人家或有之大是紫花忽于丛中特出绯者不过一二朶明年移在他枝洛人谓之转枝花故其接头尤难得鹿胎花者多叶紫花有白点如鹿胎之纹故苏相禹珪宅今有之多叶紫不知其所出初姚黄未出时牛黄爲第一牛黄未出时魏花爲第一魏花未出时左花爲第一左花之前唯有苏家红贺家红林家红之类皆单叶花当时爲第一自多叶千叶花出后此花黜矣今人不复种也牡丹初不载文字唯以药载本草然于花中不为髙第大抵丹延已西及襃斜道中尤多与荆棘无异土人皆取以为薪自唐则天巳后洛阳牡丹始盛然未闻有以名着者如沈宋元白之流皆善咏花草计有若今之异者彼必形于篇咏而寂无传焉唯刘梦得有咏鱼朝恩宅牡丹诗但云一丛千万朶而已亦不云其美且异也谢灵运言永嘉竹间水际多牡丹今越花不及洛阳甚逺是洛花自古未有若今之盛也风俗记第三洛阳之俗大抵好花春时城中无贵贱皆揷花虽负担者亦然花开时士庶竞为逰遨往往于古寺废宅有池台处为市井张幄帟笙歌之声相闻最盛于月陂堤张家园棠坊长寿寺东街与郭令宅至花落乃罢洛阳至东京六驿旧不进花自今徐州李相迪为留守时始进御岁遣衙校一贠乗驿马一日一夕至京师所进不过姚黄魏花三数朶以菜叶实竹笼子借覆之使马上不动揺以蜡封花蔕乃数日不落大抵洛人家家有花而少大树者盖其不接则不佳春𥘉时洛人于寿安山中斵小栽子卖城中谓之山箆子人家治地爲畦塍种之至秋乃接接花工尤着者谓之门园子豪家无不邀之姚黄一接头直钱五千秋时立契买之至春见花乃归其直洛人甚惜此花不欲传有权贵求其接头者或以汤中蘸杀与之魏花𥘉出时接头亦直钱五千今尚直一千接时须用社后重阳前过此不堪矣花之木去地五七寸许截之乃接以泥封裹用软土拥之以蒻叶作庵子罩之不令见风日惟南向留一小户以逹气至春乃去其覆此接花之法也种花必择善地尽去旧土以细土用白歛末一斤和之盖牡丹根甜多引虫食白歛能杀虫此种花之法也浇花亦自有时或用日未出或日西时九月旬日一浇十月十一月三日二日一浇正月隔日一浇二月一日一浇此浇花之法也一本发数朶者择其小者去之只留一二朶谓之打剥惧分其脉也花才落便剪其枝勿令结子惧其易老也春𥘉既去蒻庵便以棘数枝置花丛上棘气暖可以辟霜不损花芽他大树亦然此养花之法也花开渐小于旧者盖有蠧虫损之必㝷其穴以硫黄簮之其旁又有小穴如鍼孔乃虫所蔵处花工谓之气䆫以大鍼点硫黄末鍼之虫乃死虫死花复盛此毉花之法也乌贼鱼骨以鍼花树入其肤花辄死此花之忌也牡丹记跋尾右蔡君谟之书八分散隷正楷行狎大小草衆体皆精其平生手书小简残篇断槀时人得者甚多惟不肯与人书石而独喜书余文也若陈文惠公神道碑铭薛将军碣真州东园记杭州有美堂记相州昼锦堂记余家集古録目序皆公之所书最后又书此记刻而自蔵子其家方走人于亳以模本遗予使者未复于闽而凶讣已至于亳矣盖其絶笔于斯文也于戯君谟之笔既不可复得而予亦老病不能文者乆矣于是可不惜哉故书以传两家子孙外集卷第二十二砚谱惟此嵓石归崃牡丹记花品序以自私偏气之羙万物之一怪也花释名或以氏九蘂真珠司马坡鬻其园因曰有一白点如珠而叶宻丹州延州花崇徳寺如拍板不过一二朶此花黜矣丹延巳西风俗记以菜叶尤着者或用日未出或日西时九月旬日一浇十月十一月三日二日一浇正月隔日一浇二月一日一浇以鍼花入其肤花輙死士大夫家有公牡丹谱一卷乃承平时印本始列花品序及名品与此卷前两篇颇同其后则曰叙事宫禁贵家寺观府署元白诗讥鄙吴蜀诗集记异杂记本朝双头花进花丁晋公续花谱凡十六门万余言前题吏部侍郎参知政事欧阳某撰后有梅尧臣跋盖假託也姑以三事明之公之花释名大㮣谓自唐则天巳后洛阳牡丹虽盛然沈宋元白未甞形容其羙且异刘梦得亦止云一丛千万朶而巳盖言今之名品当时未有而此乃以元白常花唱酬为一门一也花谱蔡君谟所书至今流传熈宁元年公跋云君谟絶笔于斯文安得此万余言者二也梅之后序云公𥘉筮西洛作花品及参大政亦有谢西京王尚书牡丹诗案梅以嘉祐五年四月卒是冬公方入西府明年迁参政其妄尤甚三也此𥘉无足辨特以印本流传恐后人㦯信耳欧阳文忠公文集居士集卷第二十二居士集卷第二十二欧阳文忠公集二十二碑铭二首太尉文正王公神道碑铭至和二年七月乙未枢密直学士右谏议大夫王素奏事殿中巳而泣且言曰臣之先臣旦相眞宗皇帝十有八年今臣素又得待罪侍从之臣惟是先臣之训其遗业余烈臣实无似不能显大而墓碑至今无辞以刻惟陛下哀怜不忘先帝之臣以假宠于王氏而朂其子孙天子曰呜唿惟汝父旦事我文考眞宗叶徳一心克终厥位有始有卒其可谓全徳元老矣汝素以是刻于碑素拜稽首出明日有诏史馆修撰欧阳脩曰王旦墓碑未立汝可以铭臣脩谨按故推诚保顺同徳守正翊戴功臣开府仪同三司守太尉充玉清昭应宫使上柱国太原郡开国公赠太师尚书令兼中书令追封魏国公谥曰文正王公讳旦字子明大名莘人也皇曽祖讳言滑州黎阳令追封许国公皇祖讳彻左拾遗追封鲁国公皇考讳祜尚书兵部侍郎追封晋国公皆累赠太师尚书令兼中书令曽祖妣姚氏鲁国夫人祖妣田氏秦国夫人妣任氏徐国夫人边氏秦国夫人公之皇考以文章自显汉周之际逮事太祖太宗为名臣甞谕杜重威使无反汉拒卢多逊害赵普之谋以百口明符彦卿无罪故世多称王氏有隂徳公之皇考亦自植三槐于庭曰吾之后世必有为三公者此其所以志也公少好学有文太平兴国五年进士及第为大理评事知临江县监潭州银埸再迁着作佐郎与编文苑英华迁殿中丞通判郑濠二州王禹称荐其材任转运使驿召至京师辞不受献其所为文章得试直史馆迁右正言知制诰知淳化三年礼部贡举迁虞部贠外郎同判吏部流内铨知考课院右谏议大夫赵昌言叅知政事公以壻避嫌求解职太宗嘉之改礼部郎中集贤殿修撰昌言罢复知制诰仍兼修撰判院事召赐金紫乆之迁兵部郎中居职眞宗即位拜中书舍人数日召为翰林学士知审官院通进银台封駮事公为人严重能任大事避逺权势不可干以私由是眞宗益知其贤钱若水名能知人常称公曰眞宰相器也若水为枢密副使罢召对苑中问谁可大用者若水言公可眞宗曰吾固已知之矣咸平三年又知礼部贡举居数日拜给事中知枢密院事明年以工部侍郎叅知政事再迁刑部侍郎景徳元年契丹犯边眞宗幸澶州雍王元份留守东京得暴疾命公驰自行在代元份留守二年迁尚书左丞三年拜工部尚书同中书门下平章事集贤殿大学士监修国史是时契丹初请盟赵徳明亦纳誓约愿守河西故地二边兵罢不用眞宗遂欲以无事治天下公以谓宋兴三世祖宗之法具在故其为相务行故事愼所改作进退能否赏罚必当眞宗乆而益信之所言无不听虽他宰相大臣有所请必曰王某以谓如何事无大小非公所言不决公在相位十余年外无夷狄之虞兵革不用海内富实羣工百司各得其职故天下至今称为贤宰相公于用人不以名誉必求其实苟贤且材矣必乆其官而衆以为冝某职然后迁其所荐引人未甞知冦准为枢密使当罢使人私公求为使相公大惊曰将相之任岂可求邪且吾不受私请准深恨之巳而制出除准武胜军节度使同中书门下平章事准入见泣涕曰非陛下知臣何以至此眞宗具道公所以荐准者准始媿叹以为不可及故叅知政事李穆子行简有贤行以将作监丞居于家眞宗召见慰劳之迁太子中允初遣使者召之不知其所止眞宗命至中书问王某然后人知行简公所荐也公自知制诰至为相荐士尤多其后公薨史官修眞宗实録得内出奏章乃知朝廷之士多公所荐者公与人寡言笑其语虽简而能以理屈人黙然终日莫能窥其际及奏事上前羣臣异同公徐一言以定今上为皇太子太子谕徳见公称太子学书有法公曰谕徳之职止于是邪赵徳明言民饥求粮百万斛大臣皆曰徳明新纳誓而敢违请以诏书责之眞宗以问公公请勑有司具粟百万于京师诏徳明来取眞宗大喜徳明得诏书惭且拜曰朝廷有人大中祥符中天下大蝗眞宗使人于野得死蝗以示大臣明日佗宰相有䄂死蝗以进者曰蝗实死矣请示于朝率百官贺公独以为不可后数日方奏事飞蝗蔽天眞宗顾公曰使百官方贺而蝗如此岂不为天下笑邪宦者刘承规以忠谨得幸病且死求为节度使眞宗以语公曰承规待此以瞑目公执以为不可曰他日将有求为枢密使者柰何至今内臣官不过留后公任事乆人有谤公于上者公輙引咎未甞自辨至人有过失虽人主盛怒可辨者辨之必得而后巳荣王宫火延前殿有言非天灾请置狱劾火事当坐死者百余人公独请见曰始失火时陛下以罪已诏天下而臣等皆上章待罪今反归咎于人何以示信且火虽有迹宁知非天谴邪由是当坐者皆免日者上书言宫禁事坐诛籍其家得朝士所与徃还占问吉㓙之说眞宗怒欲付御史问状公曰此人之常情且语不及朝廷不足罪眞宗怒不解公因自取甞所占问之书进曰臣少贱时不免爲此必以爲罪愿并臣付狱眞宗曰此事巳发何可免公曰臣爲宰相执国法岂可自爲之幸于不发而以罪人眞宗意解公至中书悉焚所得书旣而眞宗悔复驰取之公曰臣巳焚之矣由是获免者衆公累官至太保以病求罢入见滋福殿眞宗曰朕方以大事託卿而卿病如北因命皇太子拜公公言皇太子盛徳必任陛下事因荐可爲大臣者十余人其后不至宰相者李及凌䇿二人而巳然亦皆爲名臣公屡以疾请眞宗不得已拜公太尉兼侍中五日一朝视事遇军国大事不以时入参决公益惶恐因卧不起以疾恳辞册拜太尉玉清昭应宫使自公病使者存问日常三四眞宗手自和药赐之疾亟遽幸其第赐以白金五千两辞不受以天禧元年九月癸酉薨于家享年六十有一眞宗临哭辍视朝三日发哀于苑中其子弟门人故吏皆被恩泽即以其年十一月庚申葬公于开封府开封县新里郷大边村公娶赵氏封荣国夫人后公五年卒子男三人长曰司封郎中雍次曰賛善大夫沖次曰素女四人长适太子太传韩亿次适兵部贠外郎直集贤院苏耆次适右正言范令孙次适龙图阁直学士兵部郎中吕公弼公事寡嫂谨与其弟旭相友悌尤笃任以家事一无所问而务以俭约率励子弟使在冨贵不知为骄侈兄子睦欲举进士公曰吾常以大盛为惧其可与寒士争进至其薨也子素犹未官遗表不求恩泽有文集二十卷干兴元年诏配享眞宗庙庭臣脩曰景徳祥符之际盛矣观公之所以相而先帝之所以用公者可谓至哉是以君明臣贤徳显名尊生而俱享其荣殁而长配于庙可谓有始有卒如明诏所襃昔者烝民江汉推大臣下之事所以见任贤使能之功虽曰山甫穆公之诗实歌宣王之徳也臣谨考国史实録至于搢绅故老之传得公终始之节而録其可纪者輙声为铭诗昭示后世以彰先帝之明以称圣恩襃显王氏流泽子孙与宋无极之意铭曰烈烈魏公相我眞宗眞庙翼翼魏公配食公相眞宗不言以躬时有大事事有大疑匪卜匪筮公为蓍龟公在相位终日如黙问其夷狄包裹兵革问其卿士百工以职问其庶民耕织衣食相有赏罚功当罪明相所黜升惟否惟能执其权衡万物之平孰不事君胡能必信孰不为相其谁有终公薨于位太尉之崇天子孝思来荐清庙侑我圣考惟时元老天子念功报公之隆春秋从享万祀无穷作为诗歌以谂庙工观文殿大学士行兵部尚书西京留守赠司空兼侍中晏公神道碑铭至和元年六月观文殿大学士行兵部尚书西京留守临淄公以疾归于京师八月疾少间入见天子曰噫予旧学之臣也乃留侍讲迩英合诏五日一朝前殿明年正月疾作不能朝敕太医朝夕徃视有司除道将幸其家公叹曰吾无状乃以疾病忧吾君即驰奏曰臣疾少间行愈矣乃止其月丁亥以公薨闻天子震悼亟临其丧以不即视公为恨赠公司空兼侍中谥曰元献有司请辍视朝一日诏特辍二日以其年三月癸酉葬公于许州阳翟县麦秀郷之北原旣葬赐其墓隧之碑首曰旧学之碑旣又勑史臣脩考次公事具书于碑下臣脩伏读国史见眞宗皇帝时天下无事天子方推让功徳祠祀天地山川讲礼乐以文颂声而儒学文章儁贤伟异之人出公世家江西之临川年始十四一日起田里进见天子时方亲阅天下贡士㑹廷中者千余人与夫宫臣卫官拥列圜视公不动声气操笔爲文辞立成以献天子嘉赏赐同进士出身遂登馆阁掌书命以文章爲天下所宗逮陛下养徳东宫先帝选用臣属即以公遗陛下由王官宫臣卒登宰相凡所以辅道圣徳忧勤国家有旧有劳自始至卒五十余年公旣薨而先帝之名臣与陛下东宫之旧人皆无在者冝其襃宠优异比公甘盘臣脩幸得执笔史官奉明诏谨昧死上临淄公事曰公讳殊字同叔姓晏氏其世次晦显徙迁不常自其髙祖讳墉唐咸通中举进士卒官江西始着籍于髙安其后三世不显曽祖讳延昌又徙其籍于临川祖讳郜追封英国公考讳固追封秦国公自曽祖巳下皆用公贵累赠开府仪同三司太师中书令兼尚书令曽祖妣张氏陈国太夫人祖妣傅氏许国太夫人妣呉氏唐国太夫人公生七岁知学问为文章郷里号为神童故丞相张文节公安抚江西得公以闻眞宗召见旣赐出身后二日又召试诗赋论公徐启曰臣甞私习此赋不敢隐眞宗益嗟异之因试以佗题以为秘书省正字置之秘阁使得悉读秘书命故仆射陈文僖公视其学明年献其所为文召试中书迁太常寺奉礼郎封祀太山推恩迁光禄寺丞数月充集贤校理明年迁着作佐郎丁父忧去官已而眞宗思之即其家起复命淮南发运使具舟送之京师从祀太清宫赐绯衣银鱼同判太常礼院又丁母忧求去官服丧不许今天子始封昇王公以选为府记室叅军再迁左正言直史馆今天子为皇太子以户部贠外郎充太子舍人赐金紫知制诰判集贤院迁翰林学士充景灵宫判官太子左庻子兼判太常寺知礼仪院公旣以道徳文章佐佑东宫眞宗毎所谘访多以方寸小纸细书问之由是参与机密凡所对必以其藁进示不洩其后悉阅眞宗合中遗书得公所进藁类为八十卷藏之禁中人莫之见也初眞宗遗诏章献明肃太后权听军国事宰相丁谓枢密使曹利用各欲独见奏事无敢决其议者公建言羣臣奏事太后者垂帘听之皆母得见议遂定干兴元年拜右谏议大夫兼侍读学士迁给事中景灵宫副使判吏部流内铨以易侍讲崇政殿迁礼部侍郎知审官院为枢密副使迁刑部侍郎上䟽论张耆不可为枢密使由是忤太后旨坐以笏击其仆悞折其齿罢留守南京大兴学校以教诸生自五代以来天下学废兴自公始召拜御史中丞改兵部侍郎兼秘书监资政殿学士翰林侍读学士知天圣八年礼部贡举明年为三司使复为枢密副使未拜改叅知政事迁尚书左丞太后谒太庙有请服衮冕者太后以问公公以周官后服对太后崩大臣执政者皆罢公为礼部尚书知亳州徙知陈州迁刑部尚书复召为御史中丞又为三司使知枢密院事拜枢密使再加检校太尉同中书门下平章事庆历三年三月遂以刑部尚书居相位充集贤殿大学士兼枢密使自公复召用而赵元昊反师出陜西天下弊于兵公数建利害请罢监军无以阵图授诸将使得应敌为攻守及制财用为出入之要皆有法天子悉为施行自宫禁先以率天下而财赋之职悉归有司卒能以谋臣元昊使听约束乃还其王号公为人刚简遇人必以诚虽处冨贵如寒士罇酒相对欢如也得一善称之如已出当世知名之士如范仲淹孔道辅等皆出其门及为相益务进贤材当公居相府时范仲淹韩琦冨弼皆进用至于台阁多一时之贤天子旣厌西兵闵天下困弊奋然有意遂欲因羣材以更治数诏大臣条天下事方施行而小人权倖皆不便明年秋㑹公以事罢而仲淹等相次亦皆去事遂巳公旣罢以工部尚书知颍州徙知陈州又徙许州三迁户部尚书拜观文殿大学士知永兴军充一路都部署安抚使徙知河南府兼西京留守累进阶至开府仪同三司勲上柱国爵临淄公食邑万二千户实封三千七百户公享年六十有五自少笃学至其病亟犹手不释卷有文集二百四十卷甞奉勑修上训及眞宗实録又集类古今文章为集选二百卷其为政敏而务以简便其民其于家严子弟之见有时事寡姊孝谨未甞为子弟求恩泽其在陈州上问宰相曰晏某居外未甞有所请其亦有所欲邪宰相以告公公自为表问起居而已故其薨也天子尤哀悼之赐予加等以其子承𥙿为崇文院检讨孙及甥之未官者九人皆命以官公初娶李氏工部侍郎虚巳之女次孟氏屯田贠外郎虚舟之女封鉅鹿郡夫人次王氏太师尚书令超之女封荣国夫人子八人长曰居厚大理评事早卒次承𥙿尚书屯田贠外郎宣礼賛善大夫崇让着作佐郎明逺祗德皆大理评事几道传正皆太常寺太祝女六人长适户部侍郎同中书门下平章事冨弼次适礼部侍郎三司使杨察其四尚㓜孙十有二人公旣乐善而称为知人士之显于朝者多公所荐逹至择其女之所从又得二人者如此可谓贤也巳铭曰有姜之裔齐为晏氏齐在春秋晏显诸侯传载桓子婴称干丘其后无闻不亡仅存有炜自公厥声以振公之显声实相天子天子曰噫予考眞宗唯多名臣以臻盛隆汝初事我王官东宫以曁相予始卒一躬辅我以徳有劳于邦公疾在外来归自洛天子曰留汝予旧学凡今在庭莫如汝旧孰以卑予唯予圣考今旣亡矣孰为予老何以赠之司空侍中礼则有加予思何穷有篆其文在其碑首天子之襃史臣有诏铭以述之永昭厥后居士集卷第二十二熈宁五年秋七月男发等编定绍熈二年三月郡人孙谦益校正广韵注误字云谬误又注悞字云上同礼部韵始以误为谬以悞为欺居士集第二卷镇阳读书诗云悞蒙天子知其它诗文大率用此悞字盖以误悞古人通用也今晏公碑乃王洙奉勑书洙于字学最精其书悞以笏击仆齿字亦从心后人多改从言过矣碑云道徳文学而印本作文章次子名成𥙿印本作承𥙿题衔加推忠保徳功臣六字皆当以碑为正欧阳文忠公集欧阳文忠公文集外集卷第二十三外集卷第二十三欧阳文忠公集七十三杂题跋书李翺集后予为西京留守推官得此书于魏君书五十篇子甞读韩文所作哀欧阳詹文云詹之事既有李翺作传而此书亡之惜其遗阙者多矣书梅圣俞稾后凡乐逹天地之和而与人之气相接故其疾徐奋动可以感于心欢欣恻怆可以察于声五声单出于金石不能自和也而工者和之然抱其器知其声节其㢘肉而调其律吕如此者工之善也今指其器以问于工曰彼簨者簴者堵而编执而列者何也彼必曰鼗鼔钟磬丝管干戚也又语其声以闻之曰彼清者浊者刚而奋柔而曼衍者或在郊或在庙堂之下而罗者何也彼必曰八音五声六代之曲上者歌而下者舞也其声器名物皆可以数而对也然至乎动盪血脉流通精神使人可以喜可以悲或歌或泣不知手足鼔舞之所然问其何以感之者则虽有善工犹不知其所以然焉盖不可得而言也乐之道深矣故工之善者必得于心应于手而不可述之言也听之善亦必得于心而㑹以意不可得而言也尧舜之时䕫得之以和人神舞百兽三代春秋之际师襄师旷州鸠之徒得之为乐官理国家知兴亡周衰官失乐器沦亡散之河海逾千百岁间未闻有得之者其天地人之和气相接者既不得泄于金石疑其遂独钟于人故其人之得者虽不可和于乐尚能歌之为诗古者登歌清庙大师掌之而诸侯之国亦各有诗以道其风土性情至于投壷飨射必使工歌以逹其意而为賔乐盖诗者乐之苗裔与汉之苏李魏之曹刘得其正始宋齐而下得其浮淫流佚唐之时子昻李杜沈宋王维之徒或得其淳古淡泊之声或得其舒和髙畅之节而孟郊贾岛之徒又得其悲愁欝堙之气由是而下得者时有而不纯焉今圣俞亦得之然其体长于本人情状风物英华雅正变态百出哆兮其似春凄兮其似秋使人读之可以喜可以悲陶畅酣适不知手足之将鼔舞也斯固得深者邪其感人之至所谓与乐同其苗裔者邪余甞问诗于圣俞其声律之髙下文语之疵病可以指而告余也至其心之得者不可以言而告也余亦将以心得意㑹而未能至之者也圣俞乆在洛中其诗亦往往人皆有之今将告归余因求其稾而写之然夫前所谓心之所得者如伯牙鼔琴子期听之不相语而意相知也余今得圣俞之稾犹伯牙之琴絃乎读李翺文予始读翺复性书三篇曰此中庸之义䟽尔智者诚其性当读中庸愚者虽读此不暁也不作可焉又读与韩侍郎荐贤书以谓翺特穷时愤世无荐已者故丁宁如此使其得志亦未必然以韩为秦汉间好侠行义之一豪儁亦善论人者也最后读幽懐赋然后置书而叹叹已复读不自休恨翺不生于今不得与之交又恨予不得生翺时与翺上下其论也凡昔翺一时人有道而能文者莫若韩愈愈甞有赋矣不过羡二鸟之光荣叹一饱之无时尔此其心使光荣而饱则不复云矣若翺独不然其赋曰衆嚣嚣而杂处兮咸叹老而嗟卑视予心之不然兮虑行道之犹非又怪神尧以一旅取天下后世子孙不能以天下取河北以为忧呜唿使当时君子皆易其叹老嗟悲之心为翺所忧之心则唐之天下岂有乱与亡㢤然翺幸不生今时见今之事则其忧又甚矣奈何今之人不忧也余行天下见人多矣脱有一人能如翺忧者又皆贱逺与翺无异其余光荣而饱者一闻忧世之言不以为狂人则以为病痴子不怒则笑之矣呜唿在位而不肯自忧又禁他人使皆不得忧可叹也夫景祐三年十月十七日欧阳脩书书春秋繁露后汉书董仲舒传载仲舒所着书百余篇第云清明竹林玉柸繁露之书盖略举其篇名今其书才四十篇又緫名春秋繁露者失其真也予在馆中校勘羣书见有八十余篇然多错乱重复又有民间应募献书者献三十余篇其间数篇在八十篇外乃知董生之书流散而不全矣方俟校勘而予得罪夷陵秀才田文𥘉以此本示予不暇读明年春得假之许州以舟下南郡独卧阅此遂志之董生儒者其论深极春秋之旨然惑于改正朔而云王者大一元者牵于其师之说不能髙其论以明圣人之道惜哉惜哉景祐四年四月四日书书韦应物西涧诗后右唐韦应物滁州西涧诗今州城之西乃是丰山无所谓西涧者独城之北有一涧水极浅遇夏潦涨溢但为州人之患其水亦不胜舟又江潮不至此岂诗家务作佳句而实无此耶然当时偶不以图经考正恐在州界中也闻左司郭贠外新授滁阳欲以此事问之论尹师鲁墓志志言天下之人识与不识皆知师鲁文学议论材能则文学之长议论之髙材能之羙不言可知又恐太略故条㭊其事再述于后述其文则曰简而有法此一句在孔子六经惟春秋可当之其他经非孔子自作文章故虽有法而不简也脩于师鲁之文不薄矣而世之无识者不考文之轻重但责言之多少云师鲁文章不合秪着一句道了既述其文则又述其学曰通知古今此语若必求其可当者惟孔孟也既述其学则又述其论议云是是非非务尽其道理不苟止而妄随亦非孟子不可当此语既述其论议则又述其材能备言师鲁历贬自兵兴便在陜西尤深知西事未及施为而元昊臣师鲁得罪使天下之人尽知师鲁材能此三者皆君子之极羙然在师鲁犹为末事其大节乃笃于仁义穷逹祸福不媿古人其事不可徧举故举其要者一两事以取信如上书论范公而自请同贬临死而语不及私则平生忠义可知也其临穷逹祸福不媿古人又可知也既已具言其文其学其论议其材能其忠义遂又言其为仇人挟情论告以贬死又言其死后妻子困穷之状欲使后世知有如此人以如此事废死至于妻子如此困穷所以深痛死者而切责当世君子致斯人之及此也春秋之义痛之益至则其辞益深子般卒是也诗人之意责之愈切则其言愈缓君子偕老是也不必号天呌屈然后为师鲁称冤也故于其铭文但云蔵之深固之宻石可朽铭不灭意谓举世无可告语但深蔵牢埋此铭使其不朽则后世必有知师鲁者其语愈缓其意愈切诗人之义也而世之无识者乃云铭文不合不讲徳不辩师鲁以非罪盖为前言其穷逹祸福无媿古人则必不犯法况是仇人所告故不必区区曲辩也今止直言所坐自然知非罪矣添之无害故勉徇议者添之若作古文自师鲁始则前有穆脩郑条辈及有大宋先逹甚多不敢断自师鲁始也偶俪之文苟合于理未必为非故不是此而非彼也若谓近年古文自师鲁始则范公祭文已言之矣可以互见不必重出也皇甫湜韩文公墓志李翺行状不必同亦互见之也志云师鲁喜论兵论兵儒者末事言喜无害喜非嬉戱之戯喜者好也君子固有所好矣孔子言回也好学岂是薄颜回乎后生小子未经师友苟恣所见岂足听哉脩见韩退之与孟郊聮句便似孟郊诗与樊宗师作志便似樊文慕其如此故师鲁之志用意特深而语简盖爲师鲁文简而意深又思平生作文惟师鲁一见展卷疾读五行俱下便暁人深处因谓死者有知必受此文所以慰吾亡友尔岂恤小子辈哉书沖厚居士墓铭后东南固多学者而徐氏尤为大族其子弟从予学者往往有闻于时视其子弟则可知其父兄之贤也庐陵欧阳脩书读裴寂传予甞与尹师鲁论自魏晋而下佐命功臣皆可贬絶以其贰心旧朝叶成大谋虽曰忠于所事而非人臣之正也及读裴寂传迹其终始良有以哉始寂为晋阳宫监私以宫人馈髙祖因见亲暱可谓贰隋矣及太宗以博奕啗之遂开义师之谋卒成唐室武周为冦请行自败不即就诛者非特佐命有功岂非曩时私狎之恩哉坐交沙门法虽免官见放复有所陈太宗数之曰计公勲庸不至于此数以武徳时政之缪皆归其人又闻妖言不自明乃欲杀人缄口遂𬒳流放列其四罪贷不致理盖由进身之私恩衰即败也韩彭之功犹终不保况寂也哉书梅圣俞河豚鱼诗后予友梅圣俞于范饶州席上赋此河豚鱼诗余每体中不康诵之数过輙佳亦屡书以示人为竒赠翰林东合书书三絶句诗后前一篇梅圣俞咏泥滑滑次一篇苏子羙咏黄鸎后一篇余咏画眉鸟三人者之作也出于偶然𥘉未始相知及其至也意輙同归岂非其精神㑹通遂暗合耶自二子死余殆絶笔于斯矣翰林东合书跋晏元献公书右观文殿大学士兵部尚书晏元献公二帖公为人真率其词翰亦如其性是可佳也跋李西台书嘉祐三年三月晦日和叔携以过余因得览之不能释手嗟今之人清尚如西台君者何少也遂书其后而还之庐陵欧阳脩同前李公为人端重清方为当时所重不徒爱其笔蹟也嘉祐三年三月晦日脩题跋李翰林昌武书昌武笔画遒峻盖欲自成一家冝其见称于当时也脩览其书知此道寂寞乆矣向时苏梅二子以天下两穷人主张斯道一时士人倾想其风采奔走不暇自其沦亡遂无复继者岂孟子所谓折枝之易第不为邪览李翰林诗笔见故时朝廷儒学侍从之臣未甞不以篇章翰墨为乐也记旧本韩文后予少家汉东汉东僻陋无学者吾家又贫无蔵书州南有大姓李氏者其子尧辅颇好学予为儿童时多游其家见有弊筐贮故书在壁间发而视之得唐昌黎先生文集六卷脱落颠倒无次序因乞李氏以归读之见其言深厚而雄博然予犹少未能悉究其义徒见其浩然无涯若可爱是时天下学者杨刘之作号为时文能者取科第擅名声以夸荣当世未甞有道韩文者予亦方举进士以礼部诗赋为事年十有七试于州为有司所黜因取所蔵韩氏之文复阅之则喟然叹曰学者当至于是而止尔因怪时人之不道而顾已亦未暇学徒时时独念于予心以谓方从进士干禄以养亲苟得禄矣当尽力于斯文以偿其素志后七年举进士及第官于洛阳而尹师鲁之徒皆在遂相与作为古文因出所蔵昌黎集而𥙷缀之求人家所有旧本而校定之其后天下学者亦渐趋于古而韩文遂行于世至于今盖三十余年矣学者非韩不学也可谓盛矣呜唿道固有行于逺而止于近有忽于往而贵于今者非惟世俗好恶之使然亦其理有当然者而孔孟惶惶于一时而师法于千万世韩氏之文没而不见者二百年而后大施于今此又非特好恶之所上下盖其乆而愈明不可磨灭虽蔽于暂而终耀于无穷者其道当然也予之始得于韩也当其沈没弃废之时予固知其不足以追时好而取势利于是就而学之则予之所为者岂所以急名誉而干势利之用哉亦志乎乆而已矣故予之仕于进不为喜退不为惧者盖其志先定而所学者冝然也集本出于蜀文字刻画颇精于今世俗本而脱缪尤多凡三十年间闻人有善本者必求而改正之其最后卷秩不足今不复𥙷者重増其故也予家蔵书万卷独昌黎先生集为旧物也呜唿韩氏之文之道万世所共尊天下所共传而有也予于此本特以其旧物而尤惜之题薛公期画善言画者多云鬼神易为工以谓画以形似为难鬼神人不见也然至其隂威惨淡变化超腾而穷竒极怪使人见輙惊絶及徐而定视则千状万态笔简而意足是不亦为难哉此画虽传自妙本然其笔力精劲亦自有嘉处嘉祐八年仲春旬休日窃览而嘉之题还薛公期书室庐陵欧阳脩题跋杜祁公书右杜祁公墨蹟公当景祐中为御史中丞时余以镇南军掌书记为馆阁校勘始登公门遂见知奨后十五年余以尚书礼部郎中龙图阁直学士留守南都公已罢相致仕于家者数年矣余岁时率僚属候问起居见公福寿康宁言笑不倦岁余予遭内艰去居于颍服除来京师蒙恩召入翰林为学士与公书问徃还无虚月又二岁公以疾薨于家予既泣而论次公之功徳而铭之又集在南都时唱和诗为一卷以传二家之子孙又发箧得公手书简尺歌诗类为十卷而蔵之余与时寡合辱公之知乆而愈笃冝于公有不能忘矧公笔法为世楷模人人皆寳而蔵之然世人莫若余得之多也嘉祐八年六月晦日跋永城县学记唐世执笔之士工书者十八九盖自魏晋以来风流相承家传少习故易为能也下逮懿僖昭哀衰亡之乱冝不暇矣接乎五代四海分裂士大夫生长干戈于积尸白刃之间时时犹有以挥翰驰名于当世者岂又唐之余习乎如王文秉之小篆李鄂郭忠恕之楷法杨凝式之行草至于罗绍威钱俶皆武夫骄将之子酣乐于狗马声色者其于字画亦有以过人及宋一天下于今百年儒学称盛矣唯以翰墨之妙中间寂寥者乆之岂其忽而不为乎将俗尚苟简废而不振乎抑亦难能而罕至也盖乆而得三人焉向时苏子羙兄弟以行草称自二子亡而君谟书特出于世君谟笔有师法真草惟意所为动造精絶世人多蔵以为寳而予得之尤多若茘枝谱永城县学记笔画尤精而有法者故聊志之俾世蔵之知余所好而吾家之有此物也庐陵欧阳某书嘉祐八年岁在癸卯中元日书茘枝谱后善为物理之论者曰天地任物之自然物生有常理斯之谓至神圎方刻画不以智造而力给然千状万态各极其巧以成其形可谓任之自然矣而其丑好精麤寿夭多少皆有常分不有尸之敦为之限数由是言之又若有为之者是皆不可诘于有无之间故谓之神也牡丹花之絶而无甘实茘枝果之絶而非名花昔乐天有感于二物矣是孰尸其赋予邪然斯二者惟一不兼万物之羙故各得极其精此于造化不可知而推之至理冝如此也余少逰洛阳花之盛处也因为牡丹作记君谟闽人也故能识茘枝而谱之因念昔人甞有感于二物而吾二人者适各得其一之详故聊书其所以然而以附君谟谱之末嘉祐八年七月十九日庐陵欧阳脩题跋学士院题名余向在翰林七年甞以谓宰辅有任责之忧神仙无爵禄之宠既都荣显又享清闲而兼有人天之乐者惟学士也自顷以来叨𬒳恩私俾参政论力疲矣而勤劳不得少息心衰矣而忧患浩乎无涯却思玉堂如在天上偶因发箧闲览题名不觉慨然遂书于此嘉祐八年中秋日熈宁四年正月二十九日载览至却思玉堂如在天上之语因思余作内制集序亦为此语英宗皇帝甞加称赏为之泫然感涕不能止也六一居士书跋茶録善为书者以真楷为难而真楷又以小字为难羲献以来遗迹见于今者多矣小楷维乐毅论一篇而巳今世俗所传出故髙绅学十家最为真本而断裂之余仅存者百余字尔此外吾家率更所书温彦博墓铭亦为絶笔率更书世固不少而小字亦止此而已以此见前人于小楷难工而传于世者少而难得也君谟小字新出而传者二集古録目序横逸飘发而茶録劲实端严为体虽殊而各极其妙盖学之至者意之所到必造其精予非知书者以接君谟之论乆故亦粗识其一二焉治平甲辰古之善书者必先楷法渐而至于行草亦不离乎楷正张芝与旭变怪不常出乎笔墨蹊径之外神逸有余而与羲献异矣襄近年粗知其意而力已不及乌足道哉跋观文王尚书书右观文学士尚书王公字伯中清徳之老也余晚接公逰爱其为人未㡬公以病卒因録其遗迹而蔵之实思其人不独玩其笔也天圣中公与谢绛希深黄鑑唐卿修国史余为进士𥘉至京师因希深始识公而未接其逰后三十年余为翰林学士公以书殿兼职经筵始得窃从公后故得公手笔不多呜唿天圣之间三人者皆一时之选今皆亡矣其遗迹尤可惜矧公素以书名当世也治平元年清明前一日书跋学士院御诗列圣御制刻石龛在玉堂北壁扃鏁甚严至和元年秋余𥘉蒙恩召为学士甞因事独对便殿先帝宻谕将幸玉堂及欲如祖宗时夜召学士因问唐朝故事余奏曰唐世学士以献替为职业至于进退大臣常参宻议故当时号为内相又谓之天子私人其职在禁近故唐制学士不与外人交通比来选用非精致上恩礼亦薄渐见踈外无异百司若圣君有意崇奨则当渐修故事予遂退而建言不许私谒执政时人喧然共以为非盖流俗习见近事不知学士为禁职旧制不通外人也真宗时刘子仪当直既不为丁晋公草制明日晏元献公入直刘见晏来遽趋以出相遇不揖掩面而过盖当时学士犹交直也近时当直者多不宿宿者暮入晨出玉堂终日閴然吏人共守空院而巳职隳事废已乆自朝廷近臣皆不知故事流俗不足怪也因览刻石遂并记之于后治平元年清明日院中名画旧有董羽水僧巨然山在玉堂后壁其后又有燕肃山水今又有易元吉猿及狟皆在屏风其诸司官舍皆莫之有亦禁林之竒玩也余自出翰苑梦寐思之今中书枢宻院惟内宴更衣则借学士院解歇每至裴回画下不忍去也跋薛简肃公书右薛简肃公诗并书其背乃天圣四年司农卿李湘门状是岁丙寅至今丁未实四十二年矣偶得于家人箧中因褾轴而蔵之公之清节直道余既铭之而有传在国史此不复书治平四年闰月十八日跋醉翁吟余以至和二年奉使契丹明年改元嘉祐与圣俞作此诗后五年圣俞卒作诗殆今十有五年矣而圣俞之亡亦十年也阅其辞翰一为泫然遂轴而蔵之熈宁三年五月十三日题青州山斋吾常喜诵常建诗云竹迳通幽处禅房花木深欲効其语作一聮乆不可得廼知造意者为难工也晚来青州始得山斋宴息因谓不意平生想见而不能道以言者乃为已有于是益欲希其髣髴竟尔莫获一言夫前人为开其端而物景又在其目然不得自称其怀岂人才有限而不可彊将吾老矣文思之衰邪兹为终身之恨尔熈宁庚戍仲夏月望日题跋三絶帖南唐澄心堂纸为世所珍今人家不复有曼卿诗与笔称雄于一时今亦未有继者谓之三絶不为过矣余家蔵此盖三十余年熈宁壬子正月雨中记六一居士外集卷第二十三论尹师鲁墓志故条析可当之而不简必求其可当务尽其道理历贬尽知师鲁仁义其学呌屈于其铭文乃云铭文以非罪未必为非故不若谓皇甫湜韩文公墓志李翺行状志云之戯孔子言故师鲁之志岂恤跋永城县学记唯以废而世人此卷论尹师鲁墓志即辨志也遂宁府有石刻载师鲁妻𥘉怒志文简略新进士孔嗣宗请诣颍州与公辨论凡留半月公爲添换并遗辨志又荅嗣宗两帖与今本书简第七卷同但増一节云此不当辨爲世人多云云恐尹氏惑之使其妻子不足故须委曲近曽録寄范公今録奉呈爲语尹氏凡三十九字据此则所谓添换尚或可疑姑附于此外集第十九卷与杜䜣书云尹氏子卒请韩太尉别爲墓表以此见朋友与孝子用心常异然则当时固无甚添换也欧阳文忠公文集居士集卷第二十三居士集卷第二十三欧阳文忠公集二十三碑铭二首忠武军节度使同中书门下平章事武恭王公神道碑铭惟王氏之先为常山眞定人后世葬河南密而密分入于管城遂为郑州管城人其封国仍世于鲁惟鲁武康公事太宗皇帝秉节治戎出征入卫乃受遗诏辅眞宗有劳有勤报䘏追崇以有兹鲁国是生鲁武恭公公少以父任为西头供奉官至道二年遣五将讨李继迁公从武康公出铁门为先锋杀获甚衆军至乌白池诸将失期不得进公告其父曰归师过险争必乱乃以兵前守隘号其军曰乱行者斩由是士卒无敢先后虽武康公亦爲之按辔追兵望其军整不敢近武康公叹曰王氏有子矣后以御前忠佐爲军头廵检邢洺男子张洪霸聚盗二州间历年吏不能捕公以毡车载勇士爲妇人服盛饰诱之邯郸道中贼党争前邀劫遂皆就擒由是知名公以将家子宿卫眞宗爲内殿直殿前左班都虞候捧日左厢都指挥使累迁英州团练使今天子即位改博州团练使知广信军徙知冀州迁康州防御使历龙神衞捧日天武四厢都指挥使侍卫亲军歩军马军殿前都虞候歩军副都指挥使桂福二州观察使是时章献太后犹临朝有诏补一军吏公曰补吏军政也敢挟诏书以干吾军亟请罢之太后固欲与之公不奉诏乃止及太后上僊有司请卫士坐甲公以为故事无爲太后丧坐甲又不奉诏于是天子知公可任大事明道二年拜检校太保签署枢密院事遂爲副使明年以奉国军留后同知院事又明年领安徳军节度使又明年加检校太尉宣徽南院使公为将善抚士而识与不识皆喜为之称誉其状貌雄伟动人虽里儿巷妇外至夷狄皆知其名氏御史中丞孔道辅等因事以为言乃罢公枢密拜武宁军节度使言者不已即以为右千牛卫上将军知随州士皆为之惧公举止言色如平时惟不接賔客而巳乆之徙知曹州而孔道辅卒客有谓公曰此害公者也公愀然曰孔公以职言事岂害我者可惜朝廷亡一直臣于是言者终身以为愧而士大夫服公为有量庆历二年起公为保静军留后知青州未行而契丹聚兵幽涿遣使者有所求自河以北皆警乃拜公保静军节度使知澶州契丹使者过澶州见公喜曰闻公名乆矣乃得见于此邪公为言巳衰老中国多贤士大夫因指坐客历陈其世家使者竦听是岁徙眞定府定州等路都部署改宣徽南院使判成徳军未行徙判定州兼三路都部署公治其军无挠其私亦不贷其过居顷之士皆可用契丹使人觇其军或劝公执而戮之公曰吾军整而和使觇者得吾实以归是屈人兵以不战也明日大阅于郊公执桴鼔誓师号令简明进退坐作肃然无声乃下令曰具糗粮听鼔声视吾旗所鄕契丹闻之震恐㑹复议和兵解徙知陈州道过京师天子遣中贵人问公欲见否公谢曰备边无功幸得蒙恩徙内地不敢见明年徙河阳不行以宣徽使奉朝请已而出判相州六年拜同中书门下平章事判澶州明年徙郑州封祁国公又明年乞骸骨不许以为㑹灵观使巳而复判郑州徙澶州除集庆军节度使徙封冀国公皇祐三年遂以太子太师致仕大朝㑹许缀中书门下班居一岁天子思之起为河阳三城节度使同中书门下平章事判郑州六年以本官为枢密使徙封鲁国公旣而上以富公弼为宰相是歳契丹使者来公与之射使者曰天子以公典枢密而用冨公为相得人矣语闻上喜赐公御弓一矢五十公善射至老不衰甞侍上射辞曰幸得备位大臣举止为天下所视臣老矣恐不能胜弓矢上再三谕之乃手二矢再拜一发中之遂将释复位上固勉之再发又中由是左右皆驩唿赐以袭衣金带自宝元庆暦之间元昊叛河西兵出乆无功士大夫争进计䇿多所改作公笑曰奈何纷纷兵法不如是也使士知畏爱而怯者勇勇者不骄以吾可胜因敌而胜之尔岂多言哉其在枢密亦甞自请临边不许凡大谋议必以咨之其在外则遣中贵人诏问其言多见施用公自致仕复起掌枢密凡三岁以老求去位至六七上为之不得巳以为景灵宫使徙忠武军节度使又以为同羣牧制置使五日一朝给扶者以子若孙一人是岁公年七十有八矣明年二月辛未以疾薨于家诏辍视朝二日发哀于苑中赠太尉中书令其遗言曰臣有俸禄足以具死事不敢复累朝廷愿无遣使者护丧无厚赙赠天子恻然哀其志以黄金百两白金三千两赐其家固辞不许以其年五月甲申葬于管城明年有诏史臣刻其墓碑臣愚以谓自国家西定河湟北通契丹罢兵不用几四十年一日元昊叛幽燕亦犯约二边骚动而老臣宿将无在者公于是时屹然为中国鉅人名将虽未甞躬矢石攻坚摧敌而恩信巳足抚士卒名声巳足动四夷遂登朝廷典掌机密以老还仕复起干家保有冨贵享终寿考虽古之将帅及于是者其几何人至于出入勤劳之节与其进退绸缪君臣之恩意可以襃劝后世如古诗书所载皆应法可书谨按鲁武恭公讳徳用字元辅曽祖讳方追封蒋国公祖讳玄追封䢴国公皆赠中书令父讳超建雄军节度使赠尚书令追封鲁国公谥曰武康公娶宋氏武胜军节度使延渥之女𥘉为安定郡夫人追封荣国公夫人五男四女男曰咸熈东头供奉官蚤卒次曰咸融西京左藏库使果州团练使次曰咸庶内殿崇班早卒次曰咸英供备库副使次曰咸康内殿承制铭曰鲁始钖封以襃武康爰曁武恭乃克有邦桓桓武恭其容甚饬伟其名声以动夷狄公治军旅不寛不烦恩均令齐千万一人公在朝廷出守入卫乃登大臣与国谋议公曰老矣乞臣之身帝曰休哉汝予旧臣亟其强起秉我枢钧礼不䈥力老予敢侮公来在庭拜母蹈舞若子与孙助其兴俯凡百有位谁其敢俦惟时黄耇天子之优冨贵之隆亦有能保孰享其终如公寿考公有世徳载勲旂常刻铭有诏俾嗣其芳赠刑部尚书余襄公神道碑铭始兴襄公旣葬于曲江之明年其子仲荀走于亳以来告曰余氏世爲闽人五代之际逃乱于韶自曽髙以来晦迹嘉遁至于博士府君始有禄仕而襄公继之以大曲江僻在岭表自始兴张文献公有声于唐爲贤相至公复出爲宋名臣盖余氏徙韶历四世始有显仕而曲江寂寥三百年然后再有闻人惟公位登天台正秩三品遂有爵土开国郷州以继美前哲而爲韶人荣至于襃䘏赠谥始终之宠盛矣盖襃有诏䘏有物赠有告而谥行考功有议有状合而志之以閟诸幽有铭可谓备矣惟是螭首龟趺掲于墓隧以表见于后世而昭示其子孙者冝有辞而阙焉敢以为请谨按余氏韶州曲江人曽祖讳某祖讳某皆不仕父讳某太常博士累赠太常少卿公讳靖字安道官至朝散大夫守工部尚书集贤院学士知广州军州事兼广南东路兵马钤辖经略安抚使柱国始兴郡开国公食邑二千六百户食实封二百户治平元年自广朝京师六月癸亥以疾薨于金陵天子恻然辍视朝一日赙以粟帛赠刑部尚书谥曰襄明年七月某甲子返葬于曲江之龙归郷成山之原公为人质重刚劲而言语恂恂不见喜怒自少博学强记至于历代史记杂家小说隂阳律历外暨浮屠老子之书无所不通天圣二年举进士为贑县尉书判拔萃改将作监丞知新建县再迁秘书丞刋校三史充集贤校理天章阁待制范公仲淹以言事触宰相得罪諌官御史不敢言公䟽论之坐贬监筠州酒税稍徙泰州巳而天子感悟亟复用范公而因之以被斥者皆召还惟公以便亲乞知英州迁太常博士丁母忧服除遂还为集贤校理同判太常礼院景祐庆暦之间天下怠于乆安吏习因循多失职及赵元昊以夏叛师出乆无功县官财屈而民重困天子赫然思振頽弊以修百度旣巳更用二三大臣又増置諌官四贠使言天下事公其一人也即改右正言供职公感激奋励遇事輙言无所廻避姦䛕权倖屏息畏之其补益多矣然亦不胜其怨嫉也庆暦四年元昊纳誓请和将加封册而契丹以兵临境上遣使言为中国讨贼且告师期请止母与和朝廷患之欲听重絶夏人而兵不得息不听生事北边议未决公独以谓中国猒兵乆矣此契丹之所幸一日使吾息兵养勇非其利也故用此以挠我尔是不可听朝廷虽是公言犹留夏册不遣而假公諌议大夫以报公从十余骑驰出居庸关见虏于九十九泉从容坐帐中辩言徃复数十卒屈其议取其要领而还朝廷遂发夏册臣元昊西师旣解严而北边亦无事是岁以本官知制诰史馆修撰而契丹卒自攻元昊明年使来告捷又以公徃报坐习虏语出知吉州怨家因之中以事左迁将作少监分司南京公怡然还郷里阖门谢賔客絶人事凡六年天子毎思之欲用者数矣大臣有不喜者弟迁光禄少卿于家又以为某卫将军寿州兵马钤辖辞不拜皇祐二年祀明堂覃恩迁卫尉卿明年知䖍州丁父忧去官而蛮贼侬智髙䧟邕州连破岭南州县围广州乃即庐中起公为秘书监知潭州即日疾驰在道改知桂州广南西路经略安抚使公奏曰贼在东而徙臣西非臣志也天子嘉之即诏公经制广东西贼盗乃趋广州而智髙复西走邕州自智髙初起交趾请出兵助讨贼诏不许公以谓智髙交趾叛者冝听出兵母沮其善意累䟽论之不报至是公曰邕州与交趾接境今不纳必忿而反助智髙乃以便冝趣交趾㑹兵又募侬黄诸姓酋豪皆縻以职与之誓约使听节制或疑其不可用公曰使不与智髙合足矣及智髙入邕州遂无外援旣而宣抚使狄青㑹公兵败贼于归仁智髙走入海邕州平公请复终丧不许诸将班师以智髙尚在请留公广西委以后事迁给事中諌官御史列䟽言公功多而赏薄再迁尚书工部侍郎公留广西逾年抚缉完复岭海肃然又遣人入特磨袭取智髙母及其弟一人俘于京师斩之拜集贤院学士乆之徙知潭州又徙青州再迁吏部侍郎嘉祐五年交趾冦邕州杀五廵检天子以谓恩信着于岭外而为交趾所畏者公也驿召以为广西体量安抚使悉发荆湖兵以从公至则移檄交趾召其臣费嘉祐诘责之嘉祐皇恐对曰种落犯边罪当死愿归取首恶以献即械五人送钦州斩于界上公还邕人遮道留之不得明年以尚书左丞知广州英宗即位拜工部尚书代还道病卒享年六十有五公经制五管前后十年凡治六州所至有惠爱虽在兵间手不释卷有文集二十卷奏议五卷三史刋误四十卷娶林氏封鲁郡夫人子男三人伯庄殿中丞早卒仲荀今为屯田贠外郎叔英太常寺太祝女六人皆适士族孙四人孙女五人铭曰余迁曲江仍世不显奋自襄公有声甚逺始兴开国袭美于前两贤相望三百年间伟欤襄公惟邦之直始登于朝官有言责左右献纳姦䛕屏息庆历之治实多𥙷益逢时有事奔走南北功书史官名在夷狄出入艰勤险夷一徳小人之谗公废于里一方有警公起于家威行信结岭海幽遐公之在焉帝不南顾胡召其还殒于中路返柩来归韶人负土伐石刻辞立于墓门以贻来世匪止韶人居士集卷第二十三熈宁五年秋七月男发等编定绍熈二年三月郡人孙谦益校正王武恭公碑河南密过险号其军能捕余襄公碑曾祖讳从祖讳荣父讳庆兵马钤辖某甲子成山犹留某卫将军嘉之广东西入海太常寺太祝皆适士族孙男四人欧阳文忠公集欧阳文忠公文集外集卷第二十四外集卷第二十四欧阳文忠公集七十四近体赋进拟御试应天以实不以文赋臣伏覩今月十三日御试应天以实不以文赋题目初出中外群臣皆欢然以谓至明至圣有小心翼翼事天之意盖自四年来天灾频见故陛下欲脩应天以实之事时谓出题以询多士而求其直言外议皆称自来科埸只是考试进士丈辞但取空言无益时事亦有人君能上思天戒广求规谏以爲试题者此乃自有殿试以来数百年间景美之事独见于陛下然臣窃虑逺方贡士乍对天威又迫三题不能尽其说以副陛下之意臣忝列书林粗知文字学浅文陋不自揆度谨拟御题撰成赋一首不敢广列前事但直言当今要务皆陛下所欲闻者臣闻古者圣帝明王皆不免天降灾异惟能脩徳脩政则变灾为福永享无穷之休臣不胜大愿其赋一首谨随状上进赋天灾之示人也若响应声君心之奉天也惟徳与诚固当务实以推本不假浮文而治情彼虽不言讁见以时而下告吾其脩徳祸患可销于未萌臣闻天所助兮惟善则降祥徳苟至兮虽妖而不胜皆由人事之告召然后天心之上应若国家有阙失之政则当频见于衆灾欲人主知戒惧之心所以保安于万乗臣请述当今之所为引近事而为证至如阳能和隂则雨降若岁大旱则阳不和隂而可推隂不侵阳则地静若地频动则隂干于阳而可届又如黒者隂之色晦者隂之时或暴风惨黒而大至白昼晦冥而四垂日食正旦雨冰木枝如此之类皆隂之为盖隂为小人与妇人又为大兵与蛮夷若四者之为患则群隂之失冝故天象以此告吾君不谓不至陛下所冝奉天戒不可不思是谓应以实者臣敢列而言之若夫慎择左右而察小人则视听之不惑肃清宫闱而减冗列则恭俭而成式况乎逺佞人者孔宣父之明训放宫女者唐太宗之盛徳又若西师乆不利冝究兵弊而改作叛羌乆未服冝讲庙谋之失得在陛下之至圣行此事而不忒庶天意之可囬虽有灾而自息方今民疲赋歛之苦又值饥荒之年赀财尽于私室苗稼尽于农田刼掠居人盗贼并起流离道路老㓜相连陛下视民如子覆民如天在于仁圣非不矜怜故徳音除刻削之令赦书行赈济之权然而诏令虽严州县之吏多慢人死相半朝廷之恵未宣夫天至髙逺也惟可动以精诚民之休戚也皆系君之好尚惟善政之能恵则休符之并贶而况冨有四海之大独制万民之上一言之出兮谁敢不从百事责实兮自然无旷发号施令在圣意之必行变灾爲祥则太平之可望今汉史有五行之志尚书有洪范之文愿诏侍臣之讲说许陈古事于听闻可以见自召妖灾虽由于时政能招福应亦自于明君故禾偃于风表周王之觉悟雉鸣于鼎成商帝之功勲盖恐惧脩省者实也在乎不倦祈禳消伏者文也皆不足云臣生逢纳諌之圣明不间直言之狂斐惟冀愚衷之可採苟避诛夷而则岂盖赋者古人规諌之文臣故敢上干于旒扆监试玉不琢不成器赋至寳虽美因人乃彰欲成器而斯尚由载琢以为良瑕玷弗施始中含于温润切瑳有则取应用于圎方披大礼之遗言洞先儒之所録以谓玉不因琢器莫得以自贵人不因学道无由而内朂故我诱之于人谕之以玉内含其美虽禀质而可嘉外饰其形假载雕而后足然以寳有可尚世诚所希价连城而有待气如虹而上挥礼神之用斯在磨玷之言则非禀尔天真包十徳而成质制由工巧参六瑞以凝辉然则攻自它山列乎良璞虽曰寳也不能效于自用虽曰坚也未有成于不琢美在中矣徒内抱于英华礲而错诸始外成于圭角岂不以玉者华于国而可重器者用于人而克安规矩殊形于圭璧短长具制于躬桓亦犹在镕者金必资乎鍜砺之设从绳者木遂分乎曲直之端且夫人务其师玉贵其徳虽本善不学则弗至于道质虽至美不琢则弗成其饰稽匪刻匪雕之说理实异斯嘉如切如磋之言义诚有得彼大圭贵乎尚质鸣珮取乎扬声虽效珍而并用在设谕以非精曷若彰教诲而有渐譬琢雕而可成是故西琥东圭舍规模而安创半璋全璧非制度以难明向若追琢不加刻画非备虽缜宻以含彩在文华而曷视故杨子以谓玉不雕则璠玙不作器国学试人主之尊如堂赋位旣异等君冝有常惟居尊而体国爰取谕于如堂望而畏之使下民之咸仰髙为贵者譬逺地以同彰稽往谍之遗文懿嘉言之洞启谓立制于君上谕相承扵堂陛盖以贵贱殊品尊卑异礼下临于物必也尊严而有仪上譬于堂所以崇髙乎正体诚以赫赫化𬒳巍巍道隆俨正宁以居极统群黎于宅中盖取乎驭民之贵非资于构厦之功位正当阳若盛九筵之制民欣戴后如瞻七尺之崇然则堂非髙则偪下而易陵君弗尊则保位而难慎卑髙必贵乎不渎上下于焉而克顺迩臣内附类榱栋之相依列辟下陈由陛㢘而比峻岂不以冨有函夏躬临兆民示臣庶之弗越表等威之有伦将使制尔万国宗予一人下絶僣王非历阶之可及世惟与子彰肯构以相因是知制衆室者莫先乎堂奄九有者必尊其主盖兼统于邦国匪专称于栋宇化有于下奉穆穆以深居仰之弥髙若耽耽之可覩盖由堂不可以卑而乱制君不可以黩而不尊喻穹隆于九仞用緫制于群元且异夫盖之如天但述居髙之旨就之如日惟明照下之言大哉陛峻而堂髙者势之然臣贵而君尊者国之理伊制度之有别俾崇髙而是视所以建公卿大夫而天子加焉其尊也于斯见矣诏重修太学诗汉诏崇儒术虞庠讲帝猷丛楹新寳构万杵逐欢讴照烂云甍丽回环璧水流冠童仪盛鲁蒿柱徳同周舞翟弥文郁横经盛礼脩微生听昕鼔愿齿夏弦游省试司空掌舆地图赋率土虽广披图可明命乃司空之职掌夫舆地之名奉水土以勤修慎司无旷览山川而尽载按谍惟精所以专一官而克谨辨九区而厎平者也伊昔令王尊临下土以谓绵宇非一不可以周览衆职异守俾从于各主故我因地理之察冝建冬官而法古将使如指诸掌括乎地以无遗皆聚此书着之图而可覩险固咸在方隅异冝分形胜以昭若庶指陈而辨之度地居民旣脩官而有旧辨方正位俾披文而可知其或作屏建亲命侯封国小大有民社之制逺迩异封圻之式非图无以辨乎数非官无以奉其职主于空土旣险阻之尽明别尔分疆志广轮而可识诚由据函夏之至要賛大君之永图上以体国而经野下以建邦而设都参古号于周官各司其局辨群方于禹迹无得而踰是何标区域以并分限华夷而靡爽域中所以张乎大天下无以逾其广亦犹五土异物必辨于司徒之官九州有冝乃命乎职方之掌用能三壤咸则四民奠居穷人迹于遐域包坤载于方舆且异夫充国论兵但模方略之状鄼俟创业惟收图籍之余彼夏贡纪乎州名汉史标乎地志虽前䇿之并载在设官而未备曷若我谨三公于汉仪专掌图于舆地翠旌诗盛礼郊仪肃纯音帝乐清葳蕤飘翠羽赫奕展华旌凤邸光交覆鸾旗色共明纷拂葩盖辉映杂緌缨且异文竿饰非同翿舞名竹宫歌毖祀雅曲播遗声殿试蔵珠于渊赋稽治古之敦化仰圣人之作君务蔵珠而弗寳俾在渊而可分效乎至珍虽希世而弗产弃于无用嫓还浦以攸闻得外篇之寓言述临民之致理将革纷华于媮俗复芚愚于赤子谓非欲以自化则争心之不起盖贱货者爲贵徳之义敦本者由抑末而始示不复用虽乎寳而奚爲舍之则蔵祕诸渊而有以诚由窒民情者在杜其渐防世欲者必蔵其机使嗜欲不得以外诱则淳朴于焉而可归将抵璧以同议谅弹雀而诚非照乗无庸尽遗碕岸之侧连城奚取皆沉媚水之辉用能崇俭徳以外昭复淳风而有谓民心朴以归本物产全而靡费珍虽无胫俾临渊而尽除事异暗投永沉川而不贵然而道既散则民薄风一浇而朴残玩好既纷乎外役质素无由而内安故我斥乃珍竒之用絶乎侈靡之端将令物遂乎生老蚌蔑剖胎之患民知非尚骊龙无探颔之难是则恢至治之风扬淳古之式不寳于逺则知用物之足不见其欲则无乱心之惑上苟贱于所好下岂求于难得是虽寳也将去泰而去奢从而屏之使不知而不识彼捐金者由是类矣摘玉者可同言之谅率归于至理寔大化于无为致尔汉臯之濵各全其本虽有淮蠙之产无得而窥自然道着不贪时无异物民用遵乎至俭地寳蕃而不屈所以虞舜垂衣亦由斯而弗咈博爱无私诗赏以春夏赋赏出于国时行在天纪勲庸而有序顺春夏以昭宣无忘尔劳法蠢生而布恵用嘉乃绩因长飬以旌贤原夫执政者君为民之纪惧赏罚之一失则恩威之两弛受焉不以其私赐之非为其喜盖夫欲固其国者必谨国之常能奉乎天者是谓天之子将出令以无僣必顺时而后轨显庸制爵爰占星鸟之中茂悳建官当俟薫风之始且夫春居东以首岁夏司南而执衡在气为燠于时主生东动也以之起南任也以之成我所以推本万事之理钦象四时之行政刑由是以有度寒暑于焉而不争颁以土田顺木行而养育昭其服物助火徳之光明故曰天之大端在隂阳君之大柄在刑赏操其柄以归巳求其端而取象法太蔟賛阳之月行庆有常体林钟种物之时劝功无爽诚以赏当则民恊泽流而徳深但虑过时之失敢怀虚受之心故月令有布徳之文前规具在景风为赐爵之候往牒攸钦呜唿王者畏天以临民天道在人而可信事与时合则为和而为福时与事逆则有灾而有馑在乎察动静以为本布仁恩而克慎亦由狝田主教非仲秋而不行议狱龂刑须大冬而乃顺故能光昭国体钦奉邦彞用岂有于踰徳举无闻于振时且异夫赐以鞶缨示假人而取诮赠其衮冕讥钖命以非冝大哉君之举者必书上之出者为令苟违时而不度惧招尤而失正故左氏载声子之言以戒后王之立政畏天者保其国赋圣人以凝命恭黙膺图肃祗爰务畏天之义但彰保国之规惟帝难之翼翼固钦于干道为人上者兢兢慎守于邦基用能御寳位而惟永隆昌运以咸熈者也探齐王之式陈懿子舆之所谓将设治民之术先本为君之贵且曰天惟简在诚由乎不敢荒宁国乃洽平是冝乎克自抑畏恵此方国钦若昊天实克遵于慄慄示无爽于干干虑威宣咫尺之间所以严恭罔怠致疆启幅贠之内所以厎定无愆盖由仰髙明以惟勤遂邦家而永保又新之戒斯在无逸之篇可考顺帝之则始敦危惧之诚俾民不迷终得阜安之道岂不以天者本降鉴而是显国者在缉绥而以兴畏乎天表降鉴之甚迩保乎国示缉绥而可慿审虽休勿休之理遵日慎一日之称是故惧无灾以为怀见楚荘之勿伐不敢康而在念识周成之有能夫如是则垂拱是图持盈可乆不遑启居兮以圎灵之是奉无敢暇豫兮以中区而自守昭事而冝乎宗社咸宁之㫖攸同钦承而恵彼民人设险之功何有不然又安得惟寅谨尔匪懈昭其盖足惮于覆焘必克固于蕃维周诗垂陟降之文亦足畏也洊雷着修省之说于时保之至哉阐绎圣猷铺昭皇极眷戁悚以为本在抚绥而作式有以见惟天为大而君则之故定于万国斲雕为朴赋徳以俭而为本器有文而可除爰斲载雕之饰将全至朴之余篆刻未销见背伪归真之始镂章咸灭知去华务实之初稽史牒之前闻述政风而遐举懿淳俭之攸尚斥浮华而可沮谓乎防世伪者在塞其源全物性者必反其所素以为贵将抱朴而是思焕乎有文俾运斤而悉去诚由淳自浇散器随朴分骋匠巧而伤本掩天真而蔑闻故我反淳风而矫正杜末作之纷纭剖刻桷之形复采椽而不琢灭镂簋之僣反木器于无文则知工巧尽捐浮淫是抑道尚取乎反本理何求于外饰圭磨岳镇归璞玉以全真罍去山云表瓦罇而务徳是则遵乎朴者将反始而臻极斲乎雕者恶乱真而饰非约浇风于一变矫治古以同归礲而错诸尽灭彫虫之巧质为贵者宁慙朽木之讥用能杜文彩之焕然返淳和而遵彼雕虽着则尚可磨也朴其复则在其中矣弃末反本小巧之工尽捐革故取新见素之风可美彼琢玉然后成器命工列乎彫人务以文而胜质徒散朴以还淳曷若剞劂之功靡施大巧若拙刻镂之华尽减其徳乃真懿之隆者非假饰以为资俭之至者匪竒淫而是觉但期乎去泰去甚宁患乎匪雕匪斲有以知一变至道之风由是而复归乎朴祭先河而后海赋在祭者必有常典务本者贵乎不忘既先河而告备乃后海以为常币玉始陈恭视诸侯之渎牲牢继列方祠百谷之王探国典之旧文抚礼经之大旨以谓河导其派本一勺而始矣海纳其㑹实百川之委也祀容肃设必先有事于灵长望秩并修然后功归于善下诚以决九川而分导括衆流而混并一则穷本而有自一则兼容而积成是用分礼章而异数昭祭典以推行命祀首陈始则出图之所祷辞以设方祈纪地之名用能缛乃令仪昭夫重祭利万物以斯善用五材而并济无文既秩禜经渎以领祠羣望继行祷朝宗而用币外则尽物中惟告䖍既义取于源委乃礼分于后先一祷致诚必告荣光之涘大川并走嗣临重润之渊得非衆岳肇乎一拳椎轮生乎五辂考厥初之攸在彰返始而爲务亦犹文王之祀虽贵不踰后稷之尊齐人之事将行敢越配林之故是知河必居首取发源而肇兹海不自大由积衆以成其导洪流而并注散灵润以旁滋顾乃滥觞之因必有先也视尔委输之广然后从之异哉祭尚洁诚礼惟思反将展报以为义必讨源而自逺故夫三王之祭川必务其本大匠诲人以䂓矩赋工善其事器无不良用准绳而相诲由䂓矩以为常度木随形俾不欺于曲直运斤取法必先正于圎方载考前文爰稽哲匠伊作器以祖善必诲人而攸尚有模有范俾从教之克精中矩中规贵任材而必当诚以人于道也非学而弗至匠之能也在器而攸施既谆谆而诲尔俾拳拳而服之黙受以全曲则轮而直则轸动皆有法完为鞠而断为棊然则道不可以弗知人不可以无诲苟审材之义失则教人之理昧规矩有取为圭为璧以异冝制度可询象地象天以是配匠之心也本乎大巧工之事也作干圣人因从绳而取谕彰治材而有伦学在其中辨盖舆之异状艺成而下明凿枘之殊陈义不徒云道皆有以将博我而斯在宁小巧而专美殊玉工之作器惟求磨琢之精异扁人之斲轮但述苦甘之旨是知直在其中者谓之矩曲尽其妙者本乎规然工艺以斯下俾后来之可师道或相营引圎生方生而作谕言如未逹譬周旋折旋而可知是何朴斲为工剞劂斯主翫其役以虽未听乃言而可取故孟子谓学者之诲人亦必由于规矩鲁秉周礼所以本赋侯国脩度时王着彞惟东鲁之大本秉西周之旧仪曲阜袭封率奉先规之盛镐京遗法限为至治之基说者谓惟王建邦裂疆分土禀正朔者归于元后尊制度者合于前古惟周之典世为大则惟鲁之盛法为常矩及夫姬道衰逸邦侯侵侮虽周公之才之美不行于时文王之徳之纯尽在于鲁述夫礼与时至教由治隆翊奉孺子位为上公千乗之国仰有遗法数世之后敢弃元功虽治邦治刑尚可宏宣于祖业而教典教法能固本于民风大徳纯纯兮世不敢忘至文微微兮流而自逺守茂典之惟永遵飞休而可损一变于道圣人之后所以昌百世可知先王之法以为本且夫徳固则邦化法行则教流治而乆于诸侯则莫若鲁教而正于三代则莫如周在隐桓之世力行纯轨至定哀之后不弃芳猷盖固蔕以惟至以治人而可求彼虽发叹于诗人改王室而作离黍何俟兴言于声子见易象之与春秋盖夫与治同道罔不兴安上治民莫如礼礼与邦化则莫窥其枝叶法因时至则深蟠其根柢亦如齐有太公之遗制定作民彞杞观夏道之可知式成邦体呜唿圣之所治人不可追移茂实以参用着通规而有冝遂使化民之议有所经理之大者治国之君无乱纪则而行之大哉周世所行鲁邦慎守秉其法为治之极则其文延付而后故仲孙知鲁而不可取者礼为本焉致邦仪之含厚秋狝诗豳籥迎寒至商飈应节流戎容修大狝杀气顺行秋多稼登方茂三农隙始休饮归军实献誓衆黻为裘索享仪非蜡围田礼异蒐国威思逺播神武畅皇猷外集卷第二十四进拟御试赋引状自四年来玉不琢不成器赋可成难成赏以春夏赋必顺东动也以之起南任也以之成养育有常无爽具在往牒攸钦事逆有灾而有馑主教而不行故能且异夫赐以鞶缨赠其衮冕大匠诲人以规矩赋完为鞠欧阳文忠公文集居士集卷第二十四居士集卷第二十四欧阳文忠公集二十四墓表八首石曼卿墓表曼卿讳延年姓石氏其上世为幽州人幽州入于契丹其祖自成始以其族间走南归天子嘉其来将禄之不可乃家于宋州之宋城父讳补之官至太常博士幽燕俗劲武而曼卿少亦以气自豪读书不治章句独慕古人竒节伟行非常之功视世俗屑屑无足动其意者自顾不合于时乃一混以酒然好剧饮大醉頽然自放由是益与时不合而人之从其游者皆知爱曼卿落落可竒而不知其才之有以用也年四十八康定二年二月四日以太子中允秘阁校理卒于京师曼卿少举进士不中眞宗推恩三举进士皆补奉职曼卿初不肯就张文节公素竒之谓曰母老乃择禄耶曼卿矍然起就之迁殿直乆之改太常寺太祝知济州金郷县叹曰此亦可以为政也县有治声通判干宁军丁母永安县君李氏忧服除通判永静军皆有能名充馆阁校勘累迁大理寺丞通判海州还为校理庄献明肃太后临朝曼卿上书请还政天子其后太后崩范讽以言见幸引甞言太后事者遽得显官欲引曼卿曼卿固止之乃巳自契丹通中国徳明尽有河南而臣属遂务休兵养息天下然内外弛武三十余年曼卿上书言十事不报已而元昊反西方用兵始思其言召见稍用其说籍河北河东陜西之民得郷兵数十万曼卿奉使籍兵河东还称旨赐绯衣银鱼天子方思尽其才而且病矣旣而闻边将有欲以郷兵扞贼者笑曰此得吾粗也夫不教之兵勇怯相杂若怯者见敌而动则勇者亦牵而溃矣今或不暇教不若募其敢行者则人人皆胜兵也其视世事蔑若不足为及听其施设之方虽精思深虑不能过也状貌伟然喜酒自豪若不可绳以法度退而质其平生趣舍大节无一悖于理者遇人无贤愚皆尽忻欢及间而可不天下是非善恶当其意者无几人其为文章劲徤称其意气有子济滋天子闻其丧官其一子使禄其家旣卒之三十七日葬于太清之先茔其友欧阳脩表于其墓曰呜唿曼卿宁自混以为髙不少屈以合世可谓自重之士矣士之所负者愈大则其自顾也愈重自顾愈重则其合愈难然欲与共大事立竒功非得难合自重之士不可为也古之魁雄之人未始不负髙世之志故宁或毁身汚迹卒困于无闻或老且死而幸一遇犹克少施于世若曼卿者非徒与世难合而不克所施亦其不幸不得至乎中寿其命也夫其可哀也夫尚书屯田贠外郎李君墓表汉水东至干徳汇而南民居其冲水悍暴而岸善崩然其民尤冨完其下南山之材治室屋聚居盖数千家皆安然易汉而自若者以有石隄为可恃也景祐五年余始为其县令旣行汉上临石隄问其长老皆曰吾李君之作也于是喟然而叹求李君者得其孙厚厚举进士好学能自言其世云李氏贝州清河人君举进士中淳化三年乙科鎭州眞定主簿齐化基为吏以强察自喜恶君廉直不为屈多求事可酿为罪者责君理之君辨愈明不可汚卒服其能反荐之迁威虏军判官秩满河北转运使又荐为冀州军事判官逾年吏部考籍凡四较考者外皆召还公考当召是时契丹侵边冀州独乞留君督军饷课为最多迁大理寺丞乘传治壁州疑狱旣还转运使又请通判冀州督旁七县军饷课尤多而民不劳遭岁饥悉出庾粟以贷民且曰凶丰甚必复使丰而归诸庾是化吾朽积而为新乃两利也转运使以为然因请君益贷贝魏沧诸州后岁果丰饥民徳君粟归诸庾无后者盖頼而活者数十万家转运使上冀人言乞留许留一岁就拜殿中丞岁满将去冀民夜私入其府堑其居若不可出君谕之乃得去通判河南未行契丹兵指邢洺天子择吏之能者改君通判邢州其守赵守一当守邢以扞冦辞不任邢事天子曰李某佐汝可无患守一至邢悉以州事任君御史中丞王嗣宗辟推直官遂荐为御史以疾不拜求知光化军作所谓石隄者孙何荐其材拜三司戸部判官改知建州皆以疾辞又求知汉阳军居三岁而汉阳之狱空者二岁卒以疾解退居于汉旁大中祥符六年五月某日卒于家遂葬县东遵教郷之友于村子孙因留家焉君讳仲芳字秀之享年五十有三官至尚书屯田贠外郎君为人敦敏而材以疾中止余闻古之有徳于民者殁则郷人祭于其社今民旣不能祠君于汉之旁而其墓幸在其县余令也又不表以示民呜唿其何以章乃徳俾其孙刻石于隧以永君之扬内殿崇班薛君墓表公讳塾字宗道姓薛氏资政殿学士兵部尚书简肃公之弟薛之世徳终始有简肃公之志与碑公官至内殿崇班以某年某月某日卒官于蜀州其子仲孺以其丧归葬于绛州之正平先葬而来乞铭以志予幸甞纪次简肃公之徳而又得铭公其铭曰公躬直清官以材称惟贤是似不愧其兄旣葬而仲孺又来请曰铭之藏诚以永吾先君于不朽然不若碣于隧以表见于世之昭昭也予惟薛氏于绛为着姓简肃公于公为兄弟而公之世徳予旣见之铭而其子又欲碣以昭显于世可谓孝矣然予考古所谓贤人君子功臣烈士之所以铭见于后世者其言简而着及后世衰言者自疑于不信始繁其文而犹患于不章又备其行事惟恐不为世之信也若薛氏之着于绛简肃公之信于天下而予之铭公不愧于其兄则公之铭不待繁言而信也然其行事终始予亦不敢略而志诸墓矣今之碣者无以加焉则取其可以简而着者书之以慰其子之孝思而信于绛之人云连处士墓表连处士应山人也以一布衣终于家而应山之人至今思之其长老教其子弟所以孝友恭谨礼让而温仁必以处士为法曰为人如连公足矣其矜寡孤独凶荒饥馑之人皆曰自连公亡使吾无所告依而生以为恨呜唿处士居应山非有政令恩威以亲其人而能使人如此其所谓行之以躬不言而信者欤处士讳舜賔字辅之其先闽人自其祖光𥙿甞为应山令后为磁郢二州推官卒而反葬应山遂家焉处士少举毛诗一不中而其父正以疾废于家处士供养左右十余年因不复仕进父卒家故多赀悉散以赒郷里而教其二子以学曰此吾赀也岁饥出糓万斛以粜而市谷之价卒不能増及旁近县之民皆頼之盗有窃其牛者官爲捕之甚急盗穷以牛自归处士爲之媿谢曰烦尔送牛厚遗以遣之甞以事之信阳遇盗于西关左右告以处士盗曰此长者不可犯也舍之而去处士有弟居云梦徃省之得疾而卒以其柩归应山应山之人去县数十里迎哭争负其柩以还过县市市人皆哭爲之罢市三日曰当爲连公行丧处士生四子曰庶庠庸膺其二子教以学者后皆举进士及第今庶爲寿春令庠爲冝城令处士以天圣八年十二月某日卒庆历二年某月日葬于安陆蔽山之阳自卒至今二十年应山之长老识处士者与其县人甞頼以爲生者徃徃尚皆在其子弟后生闻处士之风者尚未逺使更三四世至于孙曽其所传闻有时而失则惧应山之人不复能知处士之详也乃表其墓以告于后人八年闰正月一日庐陵欧阳脩述尚书屯田贠外郎张君墓表君讳谷字应之世爲开封尉氏人曾祖节祖遇皆不仕父炳爲郑州原武县主簿因留家焉今爲原武人也君举进士及第为河阳河南主簿苏州观察推官开封府士曹叅军迁着作佐郎知阳武县通判眉州累迁屯田贠外郎复知阳武县以疾致仕卒于家享年五十有九君为人刚介好学问事父母孝与朋友信其为吏洁廉所至有能称其在河南时予为西京留守推官与谢希深尹师鲁同在一府其所与游虽他掾属賔客多材贤少壮驰骋于一时而君居其间年尚少独苦羸病肺唾血者巳十余年幸其疾少间辄亦从诸君饮酒诸君爱而止之君曰我岂乆生者邪虽他人视君亦若不能胜朝夕者其后同府之人皆解去而希深师鲁与当时少壮驰骋者丧其十八九而君癯然唾血如故后二十年始以疾卒君虽病羸而力自为善居官为吏未甞废学问多爲贤士大夫所知乃知夫康强者不可恃以乆而羸弱者未必不能生虽其迟速长短相去几何而彊者不自勉或死而泯没于无闻弱者能自力则必有称于后世君其是巳君甞谓予曰吾旦暮人耳无所取于世也尚何区区于仕哉然吾常哀禄之及于亲者薄若幸得不死而官登于朝冀窃国家襃赠之宠以荣其亲然后归病于原武之庐足矣乃益买田治室于原武以待君自河南苏州累为名公卿所荐乃迁着作为郎官赠其父太子中允母宋氏京兆县太君于是遂致仕归于原武营其徳政郷之张固村原将葬其亲卜以皇祐五年十一月某日用事前四日君亦卒遂以某日从葬于原上予与君游乆记其昔所谓予者且哀君之贤而不幸又嘉君之志信而有成于其葬也不及铭乃表于其墓君娶祝氏封华阳县君有子曰损试将作监主簿至和二年三月七日翰林学士尚书吏部郎中知制诰充史馆修撰欧阳脩撰龙武将军薛君墓表薛姓居河东者自唐以来族最盛宋兴百年而薛姓五显资政殿学士尚书户部侍郎赠兵部尚书简肃公当天圣中参辅大政以亮直刚毅爲时名臣公绛州正平人也有子直孺早卒无后以其弟之子仲孺爲后然其兄弟五人及其诸子皆用公廕禄仕以忠厚孝谨多材能爲绛大族君讳某字某简肃公之兄也少有髙节仕而不得志退老于家以徳行文学爲郷善人君少好学工爲文辞应有司格旣而曰是岂足学也哉乃弃而不爲其后简肃公贵显以恩例补君右班殿直君笃爱其弟不得巳为强起就职居顷之卒弃去遂不复仕君居郷里孝悌于其家忠信于其朋友礼让于其长老郷里之人始而爱乆而化旣殁而犹思焉君以天圣二年十一月某日以疾卒于家享年六十有九以某年某月某日葬于正平县清原郷之周村原曽祖景赠太保祖温瑜赠太傅父光化赠太师母曰郑国夫人费氏子男二人长曰长孺今为尚书虞部贠外郎知绛州军州事次曰良孺殿中丞女三人君以子恩累赠右龙武军将军夫人郑氏正平县太君君卒之若干年其子始以尚书郎来守是州予薛氏婿也且嘉君之隐徳以终而有后乃为表于其墓旣又作诗以遗之曰伊绛之人其出如云徃于周原从我邦君周原有墓郁郁其松绛无居人惟邦君是从来以春秋执事必躬邦君在绛礼我耆艾惟父之执其恭敢怠邦君有政惠我后生从民上冢闾里之荣嗟我绛人孝慈友悌为善有后惟邦君是视永春县令欧君墓表君讳庆字贻孙姓欧氏其上世为韶州曲江人后徙均州之郧郷又徙襄州之谷城干徳二年分谷城之隂城鎭为干徳县建光化军欧氏遂为干徳人脩甞为其县令问其故老郷闾之贤者皆曰有三人焉其一人曰太傅赠太师中书令邓文懿公其一人曰尚书屯田郎中戴国忠其一人曰欧君也三人者学问出处未甞一日不同其忠信笃于朋友孝悌称于宗族礼义逹于郷闾干徳之人初未识学者见此三人皆尊礼而爱亲之旣而皆以进士举于郷里而君独黜于有司后二十年始以同三礼出身为潭州湘潭主簿陈州司法叅军监考城酒税迁彭州军事推官知泉州永春县事而邓公巳贵显于朝君尚爲州县吏所至上官多邓公故旧君絶口不复道前事至终其去不知君为邓公友也君为吏廉贫宗族之孤㓜者皆养于家居郷里有讼者多就君决曲直得一言遂不复争人至于今传之嗟夫三人之为道无所不同至其穷逹何其异也而三人者未甞有动于其心虽干徳之人称三人者亦不以贵贱为异则其幸不幸岂足为三人者道哉然而逹者昭显于一时而穷者泯没于无述则为善者何以劝而后世之来者何以考徳于其先故表其墓以示其子孙君有子世英为邓城县令世勣举进士君以天圣七年卒享年六十有四葬干徳之西北广节山之原河南府司録张君墓表故大理寺丞河南府司録张君讳汝士字尧夫开封襄邑人也明道二年八月壬寅以疾卒于官享年三十有七卒之七日葬洛阳北邙山下其友人河南尹师鲁志其墓而庐陵欧阳脩爲之铭以其葬之速也不能刻石乃得金谷古塼命太原王顾以丹爲隷书纳于圹中嘉祐二年某月某日其子吉甫山甫改葬君于伊阙之教忠郷积庆里君之始葬北邙也吉甫才数岁而山甫始生余及送者相与临穴视窆且封哭而去今年春余主试天下贡士而山甫以进士试礼部乃来告以将改葬其先君因出铭以示余盖君之卒距今二十有五年矣初天圣明道之间钱文僖公守河南公王家子特以文学仕至贵显所至多招集文士而河南吏属适皆当世贤材知名士故其幕府号爲天下之盛君其一人也文僖公善待士未甞责以吏职而河南又多名山水竹林茂树竒花忹石其平台清池上下荒墟草莽之间余得日从贤人长者赋诗饮酒以爲乐而君爲人静黙修㓗常坐府治事省文书尤尽心于狱讼初以辟爲其府推官旣罢又辟司録河南人多頼之而守尹屡荐其材君亦工书喜为诗间则从余游其语言简而有意饮酒终日不乱虽醉未甞頺堕与之居者莫不服其徳故师鲁志之曰饬身临事余甞愧尧夫尧夫不余愧也始君之葬皆以其地不善又葬速礼不备君夫人崔氏有贤行能教其子而二子孝谨克自树立卒能改葬君如吉卜君其可谓有后矣自君卒后文僖公得罪贬死汉东吏属亦各引去今师鲁死且十余年王顾者死亦六七年矣其送君而临穴者及与君同府而游者十盖八九死矣其幸而在者不老则病且衰如予是也呜唿盛衰生死之际未始不如是是岂足道哉惟爲善者能有后而託于文字者可以无穷故于其改葬也书以遗其子俾碣于墓且以写余之思焉吉甫今爲大理寺丞知缑氏县山甫始以进士赐出身云翰林学士右諌议大夫史馆修撰欧阳脩撰居士集卷第二十四熈宁五年秋七月男发等编定绍熈二年三月郡人孙谦益校正连处士墓表罗氏本葬安陆蔽山之原诸本以陆爲陵朝佐按安州安陆郡其倚郭有安陆县应山乃邻邑今从罗本石曼卿墓表然好连处士墓表连处士张屯田墓表幸其疾龙武将军薛君墓表清原郷欧阳文忠公集欧阳文忠公文集外集卷第二十五外集卷第二十五欧阳文忠公集七十五论殿试儒者可与守成论三皇设言民不违论论曰夫至治之极也涂耳目以愚民之识畅希夷以合道之极化𬒳而物不知功成而迹无眹古有臻于是者其大道之行乎圣人之兴也捐仁义以为徳之细放约束以取民之信徳及而物自化言行而人必从古有盛于此者其三皇之世欤故孔子有三皇设言而民不违之说敢试论之若乃畅上古之至道张亿世之逺御结绳所以为信也而惧信之未孚我则有书契之易于是乎画八卦以由数起茹毛所以飬生也而惮生之未具我则有烹饪之利于是乎甞百糓以粒烝民网罟利人以为用使以畋而以渔牛马异性而必驯使可乗而可服壮栋宇以易古者之居垂衣裳以兴天下之治凡所以使民不倦者皆伏牺神农黄帝之为世然而治既行矣民既赖矣守之以至静化之以无为上有淡泊清净之风下无薄恶叛离之俗故言为教诏非诰誓而自听言为号令不鞭扑而自随且夫㰱血以涖盟约要之于信者由不信而然也为刑以残肌骨威之使从者由不从而设也不若御至质之民行大道之化恱不以爱故不待赏而劝畏不以威故不待罚而责政不罔民故不待约而信事不申令故不待诰而从一言以行万民禀命赖其徳者百年而利服其化者百年而移非三皇之徳其孰能与于此乎噫商人作誓欲民之从也而人始疑周人㑹盟欲信之固也而诸侯叛由是而言则诅民于神明狃民于赏罚而违之者末世之为也服民以道徳渐民以教化而人自从之者三皇之盛也夫设言而不违者其在兹乎贾谊不至公卿论论曰汉兴本恭俭革弊末移风俗之厚者以孝文为称首议礼乐兴制度切当世之务者惟贾生为美谈天子方忻然说之倚以为用而卒遭周勃东阳之毁以谓儒学之生纷乱诸事由是斥去竟以忧死班史賛之以谊天年早终虽不至公卿未为不遇予切惑之甞试论之曰孝文之兴汉三世矣孤秦之弊未救诸吕之危继作南北兴两军之诛京师新蹀血之变而文帝由代邸嗣汉位天下初定人心未集方且破觚斲雕衣绨履革务率敦朴推行恭俭故改作之议谦于未遑制度之风阙然不讲者二十余年矣而谊因痛哭以悯世太息而着论况是时方隅未宁表里未辑匈奴桀黠朝那上郡萧然苦兵侯王僣儗淮南济北继以见戮谊指陈当世之冝规画亿载之策愿试属国以系单于之颈请分诸子以弱侯王之势上徒善其言而不克用又若鉴秦俗之薄恶指汉风之奢侈嗼屋壁之𬒳帝服愤优倡之为后饰请设庠序述宗周之长乆深戒刑罚明孤秦之速亡譬人主之如堂所以优臣子之礼置天下于大器所以见安危之㡬诸所以日不可胜而文帝卒能拱黙化理推行恭俭缓除刑罚善飬臣下者谊之所言略施行矣故天下以谓可任公卿而刘向亦称逺过伊管然卒以不用者得非孝文之初立日浅而宿将老臣方握其事或艾旗斩级矢石之勇或鼔刀贩缯贾竖之人朴而少文昧于大体相与非斥至于谪去则谊之不遇可胜叹哉且以谊之所陈孝文略施其术犹能比徳于成康况用于朝廷之间坐于廊庙之上则举大汉之风登三皇之首犹决壅禆坠耳奈何俯抑佐王之略逺致诸侯之间故谊过长沙作赋以弔汨罗而太史公传于屈原之后明其若屈原之忠而遭弃逐也而班固不讥文帝之逺贤痛贾生之不用但谓其天年早终且谊以失志忧伤而横夭岂曰天年乎则固之善志逮与春秋襃贬万一矣谨论夫子罕言利命仁论论曰昔明王不兴而宗周衰斯文未丧而仲尼出修败起废而变于道扶衰救弊而反于正至如探造化之本赜㡬深之虑以穷乎天下之至精立道徳之防张礼乐之致以逹乎人情之大窦故易言天地之变吾得以辞而系诗厚风化之本吾得以择而删礼乐备三代之英吾得以定而正春秋立一王之法吾得以约而修其爲教也所以该明帝王之大猷推见天人之至隐道有机而不得祕神有密而不得蔵暁乎人伦明乎耳目如此而详备也然独以利命仁而罕言其旨何哉请试言之夫利命仁之爲道也渊深而难明广博而难详若乃诱生民以至教周万物而不遗草木贲殖而无知所以遂其生跋喙行息而不知所以逹其乐物性莫不欲茂则薫之以太和人情莫不欲寿则济之以不夭滞者导之使逹蒙者开之使明衣𬒳羣生赡足万类此上之利下及于物圣人逹之以和于义也则利之爲道岂不大哉凾五行之秀气兼二仪之肖貌禀尔至命得之自天厥生而静谓之性触物而动感其欲派而为贤愚诱而为善恶贤愚所以异贵贱善恶所以定吉凶贫冨穷逹死生天寿赋分而有定循环而无端圣人逹之内照乎神明小人逆之外灭于天理则命之为义岂不逹哉又若兼百行以全美居五常而称首爱人而及物力行而能近守而行之一日由乎复礼推而引之天下称乎逹道则仁之为理岂不盛哉噫三者之说诚皆圣人之深逹非难言之也易曰干以羙利利乎天下又曰利者义之和中庸曰天命之谓性又曰君子居易以俟命系辞曰乐天知命故不忧礼记曰仁者天下之表又曰仁者右也道者左也酌是而论之则非不言也然罕言及者得非以利命仁之为道微而奥博而逺贤者诚而明之不假言之道也愚者鲜能及之虽言之弗可晓也故曰中人已上可以语上中人已下不可以语上又曰仁则吾不知者举一可知也子贡以谓夫子之言性与天道不可得而闻者诚在是乎然则利命仁之罕言由此而见矣谨论策南省试策五道问管夷吾之书曰圣人之治天下也四民勿使杂处则其言哤其事易士就间燕工就官府商就市井农就田野羣萃而州处少而习焉其志安焉不见异物而迁焉且曰士农之子常为士农工商之子常为工商若乃士讲学以居位农力穑以阜生安而不迁斯则嘉矣其或百工居肆万商成渊竒技淫巧之荡心鬻良杂苦之牟利安于所习未足敦风见善而迁兹亦何害又如端木之货殖胶鬲之鱼盐倪寛之带经王勐之卖畚乗时万变安可限其定居黄宪之牛医胡广之田畒桑羊之贾竖叔敖之负薪肯构百端安可责其承世今兹贡士之制亦有异类之防虽条禁之乆行谅甄明之不暇衆君子优于博古长于辨冝以爲如何无惜辞费对讲天人之精祲责茅之愚言古之求治者莫急于此兴愚民之休利传经术而条对士之射䇿者以尽其才自汉而还于唐爲盛然以公孙之对置第本下天子自擢于第一刘蕡之言指时甚直有司不敢以入第盖言至切者顾后害论至甚者爲难行故事欲述者枉于有司而议不得申言欲显者牵于文辞而谈不得骋爲弊之甚由古而然夫能革之诚在今日皇上垂衣御图侧席延士诏郡国以充赋命公卿而署奏而末学庸妄亦预试言开陈其端周爰而问上所以讲求至治之本下所以展尽思虑之秋也䇿以谓古之四民罔敢杂处之义而今取士故有异类之防端木胶鬲倪寛王勐之徒谓不可限以定居黄宪胡广桑羊叔敖之贤谓不可责其世职以古之鉴求今之冝此诚当世之所急也且夫至治之世四民异居士处间燕谈仁义礼乐于是乎兴农服力穑限井田衣食于是乎足工述巧以备器用商逹货以迁有无少而习之各有常分故命射以观其徳命御以论其行如是则可以官贤材而不肖者有所劝不耕则祭无盛不𧖟则衣无帛如是则可以禁㳺手而趋末者着于本器竒者杀以杜工之伪关讥弗征以检商之猾此圣王所以治天下之本罪不得以异物迁也及周之晚汉继而兴救时之冝犹有可取士虽不选于里而有孝㢘之举农欲劝之使勤故有力田之秩有市籍则不得仕禁乗车之抑其豪行之当时犹为进士降及弊末适于权冝有入赀以为郎有入粟而拜爵农商杂进黒白混然今国家监太清以为治求王道之大端务思真贤以登庶位故于贡士之制亦有异类之防此诚法古为政之要也然自井田一堕四民失业士不本郷里举不明真伪后世之取贤者冝条禁之故有行限年之制有复郷举之请有立秀才之科有立中正以品功伐之髙下有从土断以禁人士之流移科条益严变更非一贤否之辨未覩其真岂非制其末而失其要欤方今诏郡国岁贡谨土着以占数先郷议而覈实然患条禁乆行甄明不暇者诚由制之未得其术尔必若取人以才考行以实举贤者上赏以旌功不肖者黜地以明罚自然无冐举之过有得人之盛又何患工商杂以并进士类混而无别乎彼作竒巧以荡心杂良苦而射利谓其媮俗未足敦风在乎禁之以絶其伪而巳若乃端木殖财胶鬲擅利倪寛为御史而称职王勐与诸葛而并功黄宪有三公之量胡广明万事之理桑羊之心计叔敖之善相如此数贤者皆遭遇其时以立勲业故不限以定居责其世职乌得同条而语哉谨对第二道问古者纠邦禁以叙六典因天讨而作五刑所以申严国章明慎时宪恊大中之法助教化之治定三尺以着令明一成而不变又赦过宥罪议狱缓死法天地之茂育象雷雨之作解式显好生之化茂宣去杀之仁且肆眚之恩尚废而不用则时无涤秽之泽若数以为利则人有委辔之叹折衷之理愿闻嘉言对夫民弊于末心作乎争徳不可以独辅也辅之者其刑法乎勐而则残虐以为暴刑不可以独任也济之者其仁恩乎先王由是扶衰世以捄溢即民心而有作谓天有震耀杀戮我则严之以威虐刑罚谓天有生殖长养我则申之以温慈恵和大为之防曲为之制以商周之盛徳有九刑之典亦知狱与刑之不可去也如此然而议狱缓死羲易之明文眚灾肆赦帝典之奥训周官有三宥新国用轻典皆所以寛民之谓也故肆眚苟废则时无涤秽之泽是伤乎无恩也数以爲利则人有委辔之叹是因而起弊也折衷之理何以辨之盖周家之政至忠厚也须成康而刑乃错汉世之徳至寛仁也至文景而狱乃平夫所以致刑之错狱之平其要非他在削苛刻之深文执议论之平谳无罹民之不逺无纵诛以快怒使愚民知所避姦吏无所弄则狱虽不赦刑将自平且投箪者不能救饥持鞿者不能御骑又何必申小恵推私恩启民心之姦弛古刑之典者哉故谓不赦者良医之针石赦者奔马之委辔质斯言也不其然乎谨对第三道问天驷先牧列于祭经圉人圉师实有官局然则国马之政其来尚矣皇朝累盛函夏大同华阳之归偃息既乆垧野之颂孳生益蕃而又河陇朔方岁行互市颇积縻于金帛亦罕辨于良驽诚由骑兵不可以阙供夷落仰资于善价寖为经制着在有司议者或云承平日深冗费冝革思欲减边关之条禁遂氓庶之贸迁傥缓急于戎容可借资于民畜恭惟圣治务广蒭言靡倦极谈以光俊域对养马有夏庌之制掌于周官春秋纪日中之候着于左传逺郊任乎牧事祭祖标于月令作延廐禁原𧖟着为国经并载方策则国马之政其可废乎国家接千岁之大统承五代之末流画牡荆以指麾包虎皮而载戢闻有日矣而犹弗敢忘战备于不虞内有七校禁卫之屯外有三边防秋之戍而兵骑之衆畜牧且蕃资河朔以仰足用金帛而交易为日滋乆其费日深然欲减边防之条禁遂氓庶之贸迁施之于今未见其得何则探寳货以怀利者此夷落之民所甚欲也商功利以惜费则主计之臣所徧明也若乃捐有余之寳获爲兵之备以其所有易其所无斯诚利害可明而经乆弗变之制也非互市不能以足用归氓庶则惧乎起姦颛蒙所见故在于此谨对第四道问粤若姬氏肇自邰封佐尧而爲农师居豳成于王业绵绵之瓞本仁积功膴膴之原聿来胥宇逮文武之景化𬒳𡵨镐之故区继圣嗣兴定命攸厚相兹河洛之宅求乎天地之中涧瀍之间风雨所㑹在礼也载土圭之法于书也兆龟墨之祥逖观献卜之文显着徙都之事何乃丘明作传康王有酆宫之朝杜预垂言平王为东周之始岂先后之殊致将方策之失传矧又奉春始谋极谈秦地之固孟坚能赋颇㭊西賔之问建邦之利折理奚长谅兹俊髦精于经传敷言条对勿尚猥并对肇祖乎后稷以至乎赧王流徳而深厚者莫大乎西周始封乎邰土卒终于洛都因世而相宅者逮历乎七百方策之所并载诗颂之所歌舞可略而谈也若乃武王在镐继文而有声周公践祚相成而负扆即神臯以开壤据涧瀍之上㳺是为洛都以徙周邑然而丘明作传康王有酆宫之朝杜预垂言平王为东周之始此策所以疑而问者得非洛之初营周都既定但迁九鼎以居其中及周徳之下衰始平王之东徙迹先后之可见非方策之失传也夫守金城之府据绕霤之固扼关中之形势者彊秦之兴也此奉春以是建策而为髙皇说也因土圭之影迹宗周之旧当天下而宅中者东汉之盛也此孟坚之所以因赋而陈光武之业也夫圯耿徙亳成汤非一邦而理在𡵨居镐姬氏不共邑而兴世之盛衰顾徳薄厚而巳又乌称建邦之利哉故东西二都皆两汉由之而兴废也谨对第五道问听徳惟聦前王之至训嘉言罔伏举善之令猷国家守承平之基御中区之广地利无极齿籍益蕃各有争心必虞彊诈之患或非良吏虑兴枉滥之尤故立肺石以逹穷民设匦函以开言路而又俾之转对复彼制科思广所闻遂延多士属兹举首将列仕涂以何道致民之暴者兴仁智者无讼以何术使吏之酷者存恕贪者守㢘试举所长用观精识对帝尧之徳非不圣也必乗九功而兴虞舜之明非不智也必开四聦之听大禹之勤求贤士乃至乎王汉家之并建豪英以翼乎治诚以一人之圣据羣元之尊王道之寖微寖昌生民之或仁或鄙理有未烛思求其端是以垂精留神广览兼听居以侧迟贤之席行则驰裹轮之车施及于方外而弗遗退託于不明而求辅其勤若此犹惧乎弗及也故今国家所以览照前古讲求旧规下明诏以开不讳之门设匦函以广言者之路复转对以採搢绅之议立制策以待儁良之言者意在兹乎猥惟梼昧之微举皆管浅之说夫欲民之暴者兴仁智者无讼在乎庠序以明教化欲吏之酷者存恕贪者守㢘在乎严督责而明科条为治之方不过乎是而已谨对国学试策三道问诗删风雅有一国四方之殊书载典谟实二帝三王之道君臣之制有别小大之政不侔然而关雎王者之风反系于周公之化秦誓诸侯之事乃附于训诰之余究其闳纲必有微旨且巧言者丘明为耻传春秋蒙诬艳之讥恵人者子产用心作丘赋𬒳虿尾之谤谓之诬艳非巧言乎目之虿尾岂恵人也夫子又何谓之同耻叹其遗爱者哉子大夫博识洽闻彊学待问请谈大义用释深疑对举贤而问炎汉之得人射策程材有唐之明诏晁错明国家之大体仲舒究春秋之一元皆条对于篇章备天子之亲览刘蕡述兵农之大略微之以才识而中科然品覈其言词由有司而考第皇上思讲勋华之闳道欲举汉唐之茂规已诏公卿之流博选贤良之士而又申周官辨论之法以考于贤能较成均上㳺之徒并升于岁贡退媿拘儒亦当奥问夫近世取士之弊䇿试爲先谈无用之空文角不急之常论知井田之不能复妄设沿革之辞知榷酤之不可除虚开利害之说或䇿之者钩探微细殆皆㳺谈而对之者骫骳曲辞仅能塞问弃本求末舍实得华若乃诗书之可疑圣贤之异行乐所以导和而率俗官所以共治而建中此皆圣师之所谈明问之至要敢陈臆见用备询求䇿曰诗删风雅有一国四方之殊书载典谟是二帝三王之道关雎王者之风反系于周公之化秦誓诸侯之事乃附于训诰之余考其本因可爲梗槩夫述四始之要明五际之变始之以风终之以颂以厚风俗以察盛衰此诗之所以作也而变风变雅有六义之殊焉关雎王化之基三百五篇推其首而周南之作亦系其列者盖姬旦分陜而居天子与之共治故其政化之美得系于王者之风也述百篇为历代之寳断之自唐迄之以周以陈典谟以为约束此书之所以设也作诰作誓皆三王之事焉成汤有罪已之言五十九篇载其义而秦侯之誓亦参其末者盖穆公伐晋之辞夫子善之于改过故其诫令之说亦附训诰之余不然夫仲尼述尧舜删诗书着为不刋以示来叶岂容其失乎且巧言者丘明所耻恵人者子产用心着于前经此可明矣先儒称仲尼立一王之法始修春秋而亲授丘明使之作传及范寗欲专糓梁一家故蒙以诬艳之讥前志称子产犹衆人之母善其养民而临治郑国能行其恵及国人怨其丘赋之重歛故𬒳以虿尾之谤夫传一经之义非曲而畅之盖不能详也救一时之弊盖推而行之非为毒也学者偏见妄云诬艳岂丘明之失欤国人无知谤以虿尾非子产之过矣况以仲尼之圣作经亲授岂有缪举乎国侨既死国人皆罢不曰恵乎冝其同巧言之为耻以遗爱而见称也荒孱之说敢以此闻谨对第二道问乐由中出音以心生自金石毕陈咸韶间作莫不恊和律吕感畅神灵虽嗜欲之变万殊思虑之端百致敦和饰喜何莫由斯是以哀乐和睽则噍杀啴缓之音应其外礼信殊衍则大雅小雅之歌异其冝钟期改听于流水伯喈囬车于欲杀戚忧未弭子夏不能成声感㮣形言孟甞所以抆泣斯则乐由志革音以情迁盖心术定其惨舒铿锵发之影响是以亡陈遗曲唐人不以爲悲文皇剧谈杜生于斯结舌谓致乐可以导志将此音不足移人先王立乐之方君子审音之旨请论详悉倾竚洽闻对人肖天地之貌故有血气仁智之灵生禀隂阳之和故形喜怒哀乐之变物所以感乎目情所以动乎心合之为大中发之为至和诱以非物则邪僻之将入感以非理则流荡而忘归盖七情不能自节待乐而节之至性不能自和待乐而和之圣人由是照天命以穷根哀生民之多欲顺导其性大为之防为播金石之音以畅其律为制羽毛之采以饰其容发焉爲徳华听焉逹天理此六乐之所以作三王之所由用人物以是感畅心术于焉惨舒也故乐记之文噍杀啴缓之音以随哀乐而应乎外师乙之说以小雅大雅之异礼信而各安于冝夫姦声正声应感而至好礼好信由性则然此则礼信之常也若夫流水一奏而子期赏音杀声外形则伯喈兴叹子夏戚忧而不能成声孟甞听曲而爲之堕睫亡陈之曲唐人不悲文皇剧谈杜生靡对斯琐琐之滥音曽非圣人之至乐语其悲适足以蹙匹夫之意谓其和而不能畅天下之乐且黄钟六律之音尚贱于末节大武三王之事犹讥于未善况鼔琴之末技亡国之遗音又乌足道哉必欲明教之导志音之移人粗举一端请陈其说夫顺天地调隂阳感人以和适物之性则乐之导志将由是乎本治乱形哀乐歌政之本动民之心则音之移人其在兹矣帝尧之大章成汤之大濩乃是先王立乐之方延陵之聘鲁夫子之闻韶则见君子审音之旨谨对第三道问建官惟百帝尧之闳规涖事惟能武成之令典然则简易之理斯得爵禄之驭有经自卜洛伻图述天定位别九服广轮之数辨一圻国邑之冝乃六卿在郊五家为比咸用蒙士尸于厥官教以和亲禁其爱恶惟列爵之既衆岂取士之尽贤匪徒百里比肩尚艰于充选抑亦一命授职咸仰于代耕以夫至寡治衆之言清心省事之论㑹其归趣不乃异乎是以秦汉已还抑而不举得非折衷难用相治乎象魏旧章人伦彞训遟闻清论用折深疑对天生民而树之牧执政以驭邦王建国以辨其方设官而分理列职乎庶位立民之大中以登至平皆由此道帝尧以巍巍之功臻乎静治故建官惟百缉熈于大猷姬周以郁郁之风缛乎至化故涖事惟能否扬于景铄逮夫卜洛开基述天定位别九服而有等建六官而分职至于六卿在郊五家为比并列官叙教于民人嬴政并诸侯之彊姗古以自是其制不经搢绅者罕道炎汉承孤秦之弊日给不暇相沿末流贵因循而不比崇民𬒳乎无为之化故官虽至简亦可以治平姬周承二代之弊意在救时之失故官必衆建乃能为共治此世之异时之然也虽曰六卿五家为职甚细然由计以㑹要行之诛赏贤者旌之以劝善不贤者罚之以去恶则列职虽云至衆取人安不尽贤禄何由而滥尸官诚难于充选此宗周所以治安而长乆后世所冝法则而未行也自秦历汉积弊相沿权冝适时放去古法居位者莫分善恶之真考课者未见诛赏之当故列职弥衆涖事益烦故政立而治不能进官衆而人不必贤夫清心省事之论所以爲此弊而设非爲宗周而谈也今欲舍姬周之往轨谈秦汉之末规浊源清流未见其可夫惟简易之深旨贤哲之异能求礼乐之深源述官师之大义此诚逺大之闳体非陋儒之能具也管窥之微既难于殚见蒭荛之鄙聊备于周询谨对外集卷第二十五南省试策第三道徧明第四道策问颇㭊折理土圭之影国学试策第一道是二帝欧阳文忠公文集居士集卷第二十五居士集卷第二十五欧阳文忠公集二十五墓表六首尚书屯田贠外郎赠兵部贠外郎钱君墓表君讳冶字良范姓钱氏世为彭城人后徙呉兴自君之七世祖宝又徙常州之武进曾祖讳某祖讳某父讳某当唐末五代钱氏起余杭据浙东西为呉越王于是时常州或属江南或属呉越而武进钱氏独不显一以儒学廉让行于郷里连三世不仕宋兴取江南常州归于有司君始以州进士举中景徳二年甲科试祕书省校书郎为杨州广陵潮州海阳县令迁宁国军节度推官监黄州麻城茶埸遂知县事迁着作佐郎知蕲州蕲水懐安军金堂县又迁祕书丞知泰州如臯县再迁屯田贠外郎通判宣州未行明道二年六月十一日以疾卒于家享年五十有二君少好学能为文辞家贫其母贤甞躬织絍以资其学问每夜读书母为灭烛止之君阳卧母且睡辄复起读州举进士第一试礼部髙第遂中甲科为吏长于决狱历六县皆有能政潮州自五代时刘氏暴残其民君为海阳经年民归业者千余户由是海阳升为大县潮之大姓某氏火迹其来自某家吏捕讯之某家号冤不服太守刁湛曰狱非钱君不可君问大姓得火所发牀足验之疑里仇家物因率吏入仇家取牀折足合之皆是仇人即服曰火自我出然故遗其迹某家者欲自免也某家诚冤君即日出某家狱致仇人以法举州称为神明其佐宣州数决大狱及旁近郡狱有疑者皆归决于君工部侍郎凌䇿知宣州尤称君文学曰吏事不足汚子当以文章居台阁欲荐其文未及而䇿卒初宣州官岁市茶于泾县命君主之䇿子不肖以恶茶数千斤入于官君立焚之以白䇿䇿益以此知君䇿卒君叹曰世无知我者矣在麻城以茶课岁増五倍遂迁着作金堂故多盗君以伍保籍民察其出入凡为盗者许其徒告以赎罪盗遂止㑹甘露降其县明年麦禾大稔麦一茎五𡵨禾一茎五穗者县人以爲君政所致谓之钱公三瑞君叹曰吾知治民尔瑞岂吾致哉县人为君立生祠如臯民不农桑以盐为生君曰使民足以衣食盐犹农也乃悉求盐利害为条目民便其利而盐最増积以石数者至四十五万君在如臯时年五十或叹其仕不逹君曰使吾政行于民是逹也蔡文忠公为御史中丞数欲引君为御史㑹君卒君平生所为文章三百余篇号曰晦书君之皇考赠殿中丞母诸葛氏封万年县太君徙封福昌娶蒋氏初封乐安县君又封福清子男五人曰公餗公瑾公辅公仪公佐蒋氏有贤行自君之卒日以君所为朂其五子以学蒋氏后君二十年以卒卒时公瑾公辅皆以进士及第公瑾为新郑尉公辅以文章知名当世为太常丞集贤校理钱氏自其相宝徙武进其居与葬皆在其县之遵教郷敦行里庆历三年九月庚申公餗等葬君于其居之东北原皇里水之北至和二年三月壬午以蒋夫人从欧阳脩曰钱姓出陆终盖颛顼之苗裔始以士为周官乆而以为姓自三代以来无甚显者至唐末钱氏多居东南及镠乘乱世起余杭有地十三州号兼呉越而王者几百年而武进钱氏独以隐徳累世不显岂以力者如彼而以徳者如此哉岂其盛衰迟速之理固有不同哉武进之钱自宝七世至君有闻又有贤子不坠益彰其埶孰止盖恃力者虽盛而必衰以徳者愈迟而终显立石刻辞其示弥逺太常博士周君墓表有笃行君子曰周君者孝于其亲友于其兄弟居父母丧与其兄某弟某居于倚庐不饮酒食肉者三年其言必戚其哭必哀除丧而癯然不能胜人事者盖乆而后复自孔子在鲁而鲁人不能行三年之丧其弟子疑以为问则非鲁而他国可知也孔子殁而其后世又可知也今世之人知事其亲者多矣或居丧而不哀者有矣生能事而死能哀或不知丧礼者有矣或知礼而以谓丧主于哀而巳不必合于礼者有矣如周君者事生尽孝居丧尽哀而以礼者也礼之失乆矣丧礼尤废也今之居丧者惟仕宦婚嫁听乐不为此特法令之所禁尔其衰麻之数哭泣之节居处之别饮食之变皆莫知夫有礼也在上位者不以身率其下在下者无所望于其上其遂废矣乎故吾于周君有所取也君讳尧卿字子俞道州永明县人也天圣二年举进士累官至太常博士历连衡二州司理参军桂州司録知髙安宁化二县通判饶州未行以庆历五年六月朔日卒于朝集之舍享年五十有一皇祐五年某月日葬于道州永明县之紫微冈曽祖讳某祖讳某父讳某赠某官母唐氏封某县太君娶某氏封某县君君学长于毛郑诗左氏春秋家贫不事生产喜聚书居官禄虽薄常分俸以赒宗族朋友人有慢已者必厚为礼以愧之其为吏所居皆有能政有文集二十卷君有子七人曰谕鼎州司理叅军曰诜湖州归安主簿曰谧曰讽曰諲曰说曰谊皆未仕呜唿孝非一家之行也所以移于事君而忠仁于宗族而睦交于朋友而信始于一郷推之四海表于金石示之后世而劝考君之所施者无不可以书也岂独俾其子孙之不陨也㢤右班殿直赠右羽林军将军唐君墓表嘉祐四年冬天子旣受祫享之福推恩羣臣并进爵秩旣又以及其亲若在若亡无有中外逺迩于是天章阁待制尚书户部贠外郎唐君得赠其皇考骁衞府君爲右羽林军将军府君讳拱字某其先晋原人后徙爲钱塘人曽祖讳休复唐天复中举明经爲建威军节度推官祖讳仁恭仕呉越王爲唐山县令累赠諌议大夫父讳谓官至尚书职方郎中累赠礼部尚书府君以父廕补太庙斋郎改三班借职再迁右班殿直监舒州孔城鎭澧州酒税廵检泰州盐埸漳州兵马监押干兴元年七月某日以疾卒于官享年四十有六府君孝悌于其家信义于其朋友廉让于其郷里其居于官名公鉅人皆以为材而未及用也享年不永君子哀之有子曰介字子方举进士皇祐中甞为御史以言事切直贬春州别驾当是时子方之风悚动天下巳而天子感悟贬未至而复用之今列侍从居諌官自子方为祕书丞始赠府君为太子右清道率府率其为尚书主客贠外郎殿十侍御史里行又赠府君为右监门衞将军其为尚书工部贠外郎直集贤院权开封府判官又赠府君为右屯衞将军其迁户部贠外郎河东转运使又赠府君为骁衞将军盖自登于朝以至荣显遇天子有事于天地宗庙推恩必及焉府君初娶博陵崔氏赠仙游县太君后娶崔氏赠清河县太君皆衞尉卿仁冀之女生一男介也五女长适太子中舍卢圭次适欧阳昊早卒次适横州推官髙定次适进士陆平仲次适着作佐郎陈起庆历三年八月某日以府君及二夫人之丧合葬于江陵龙山之东原后十有七年庐陵欧阳脩乃表于其墓曰呜唿余于此见朝廷所以襃宠劝励臣子之意岂不厚哉又以见士之为善者虽堙没幽郁其潜徳隐行必有时而发而迟速显晦在其子孙然则为人之子者其可不自勉哉盖古之为子者禄不逮养则无以及其亲矣今之为子者有克自立则尚有荣名之宠焉其所以教人之孝者笃于古也深矣子方进用于时其所以荣其亲者未知其止也姑立表以待焉胡先生墓表先生讳瑗字翼之姓胡氏其上世为陵州人后为泰州如臯人先生为人师言行而身化之使诚明者逹昏愚者励而顽傲者革故其为法严而信为道乆而尊师道废乆矣自景祐明道以来学者有师惟先生曁泰山孙明复石守道三人而先生之徒最盛其在湖州之学弟子去来常数百人各以其经转相传授其教学之法最备行之数年东南之士莫不以仁义礼乐为学庆历四年天子开天章阁与大臣讲天下事始慨然诏州县皆立学于是建太学于京师而有司请下湖州取先生之法以为太学法至今为着令后十余年先生始来居太学学者自逺而至太学不能容取旁官署以为学舍礼部贡举岁所得士先生弟子十常居四五其髙第者知名当时或取甲科居显仕其余散在四方随其人贤愚皆循循雅饬其言谈举止遇之不问可知为先生弟子其学者相语称先生不问可知为胡公也先生初以白衣见天子论乐拜祕书省校书郎辟丹州军事推官改密州观察推官丁父忧去职服除为保宁军节度推官遂居湖学召为诸王宫教授以疾免已而以太子中舍致仕迁殿中丞于家皇祐中驿召至京师议乐复以为大理评事兼太常寺主簿又以疾辞岁余为光禄寺丞国子监直讲廼居太学迁大理寺丞赐绯衣银鱼嘉祐元年迁太子中允充天章阁侍讲仍居太学已而病不能朝天子数遣使者存问又以太常博士致仕东归之日太学之诸生与朝廷贤士大夫送之东门执弟子礼路人嗟叹以为荣以四年六月六日卒于杭州享年六十有七以明年十月五日葬于乌程何山之原其世次官邑与其行事莆阳蔡君谟具志于幽堂呜唿先生之徳在乎人不待表而见于后世然非此无以慰学者之思乃掲于其墓之原六年八月三日庐陵欧阳脩述泷冈阡表呜唿惟我皇考崇公卜吉于泷冈之六十年其子脩始克表于其阡非敢缓也盖有待也脩不幸生四岁而孤太夫人守节自誓居穷自力于衣食以长以教俾至于成人太夫人告之曰汝父为吏廉而好施与喜賔客其俸禄虽薄常不使有余曰母以是为我累故其亡也无一瓦之覆一壠之植以庇而为生吾何恃而能自守邪吾于汝父知其一二以有待于汝也自吾为汝家妇不及事吾姑然知汝父之能养也汝孤而㓜吾不能知汝之必有立然知汝父之必将有后也吾之始归也汝父免于母丧方逾年岁时祭祀则必涕泣曰祭而丰不如养之薄也间御酒食则又涕泣曰昔常不足而今有余其何及也吾始一二见之以为新免于丧适然耳旣而其后常然至其终身未甞不然吾虽不及事姑而以此知汝父之能养也汝父为吏甞夜烛治官书屡废而叹吾问之则曰此死狱也我求其生不得尔吾曰生可求乎曰求其生而不得则死者与我皆无恨也矧求而有得邪以其有得则知不求而死者有恨也夫常求其生犹失之死而世常求其死也回顾乳者劒汝而立于旁因指而叹曰术者谓我岁行在戍将死使其言然吾不及见儿之立也后当以我语告之其平居教他子弟常用此语吾耳熟焉故能详也其施于外事吾不能知其居于家无所矜饰而所为如此是眞发于中者邪呜唿其心厚于仁者邪此吾知汝父之必将有后也汝其勉之夫养不必丰要于孝利虽不得博于物要其心之厚于仁吾不能教汝此汝父之志也脩泣而志之不敢忘先公少孤力学咸平三年进士及第为道州判官泗绵二州推官又为泰州判官享年五十有九葬沙溪之泷冈太夫人姓郑氏考讳徳仪世为江南名族太夫人恭俭仁爱而有礼初封福昌县太君进封乐安安康彭城三郡太君自其家少微时治其家以俭约其后常不使过之曰吾儿不能苟合于世俭薄所以居患难也其后脩贬夷陵太夫人言笑自若曰汝家故贫贱也吾处之有素矣汝能安之吾亦安矣自先公之亡二十年脩始得禄而养又十有二年列官于朝始得赠封其亲又十年脩为龙圗阁直学士尚书吏部郎中留守南京太夫人以疾终于官舍享年七十有二又八年脩以非才入副枢宻遂参政事又七年而罢自登二府天子推恩襃其三世故自嘉祐以来逢国大庆必加宠钖皇曽祖府君累赠金紫光禄大夫太师中书令曽祖妣累封楚国太夫人皇祖府君累赠金紫光禄大夫太师中书令兼尚书令祖妣累封呉国太夫人皇考崇公累赠金紫光禄大夫太师中书令兼尚书令皇妣累封越国太夫人今上初郊皇考赐爵为崇国公太夫人进号魏国于是小子脩泣而言曰呜唿为善无不报而迟速有时此理之常也惟我祖考积善成徳冝享其隆虽不克有于其躬而赐爵受封显荣襃大实有三朝之钖命是足以表见于后世而庇頼其子孙矣乃列其世谱具刻于碑旣又载我皇考崇公之遗训太夫人之所以教而有待于脩者并掲于阡俾知夫小子脩之徳薄能鲜遭时窃位而幸全大节不辱其先者兵来有自熈宁三年岁次庚戍四月辛酉朔十有五日乙亥男推诚保徳崇仁翊戴功臣观文殿学士特进行兵部尚书知青州军州事兼管内劝农使充京东东路安抚使上柱国乐安郡开国公食邑四千三百户食实封一千二百户脩表集贤校理丁君墓表君讳宝臣字元珍姓丁氏常州晋陵人也景祐元年举进士及第为崃州军事判官淮南节度掌书记杭州观察判官改太子中允知剡县徙知端州迁太常丞愽士坐海贼侬智髙䧟城失守夺一官徙置黄州乆之复得太常丞监湖州酒税又复博士知诸曁县编校祕阁书籍遂为校理同知太常礼院君为人外和怡而内谨立望其容貌进趋知其君子人也居郷里以文行称少孤与其兄笃于友悌兄亡服丧三年曰吾不幸㓜失其亲兄吾父也庆历中诏天下大兴学校东南多学者而湖杭尤盛君居杭学为教授以其素所学问而自修于郷里者教其徒乆而学者多所成就其后天子患馆阁职废特置编校八贠其选甚精乃自诸曁召居祕阁君治州县听决精明赋役有法民畏信而便安之其始治剡也如此后治诸曁剡邻邑也其民闻其来讙曰此剡人爱而思之谓不可复得者也今吾民乃幸而得之而君亦以治剡者治之由是所至有声及居阁下淡然不以势利动其心未甞走谒公卿与诸学士羣居恂恂人皆爱亲之盖其召自诸曁也以材行选及在馆阁乆而朝廷益知其贤英宗毎论人物屡称之国家自削除僣伪东南遂无事偃兵弛备者六十余年矣而岭外尤甚其山海荒阔列郡数十皆爲下州朝廷命吏常以一县视之故其守无城其戍无兵一日智髙乘不备䧟邕州杀将吏有衆万余人顺流而下浔梧封康诸小州所过如破竹吏民皆望而散走独君犹率羸卒百余拒战杀六七人旣败亦走初贼未至君语其下曰幸得兵数千人伏小湘崃扼至险以击骄兵可必胜也乃请兵于广州凡九请不报又甞得贼觇者一人斩之贼旣平议者谓君文学冝居台阁备侍从以承顾问而眇然以一儒者守空城提百十饥羸之卒当万人卒至之贼可谓不幸而天子亦以谓县官不素设备而责守吏不以空手捍贼冝原其情故一切轻其法而君以甞请兵不得又能拒战杀贼则又轻之故他失守者皆夺两官而君夺一官巳而知其贤复召用后十余年御史知杂苏寀受命之明日建言请复治君前事夺其职而黜之天子知君贤不可以一眚废而先帝巳察其罪而轻之矣又数更大赦且罪无再坐然犹以御史新用故屈君使少避而不伤之也乃用其校理岁满所当得者即以君通判永州方待阙于晋陵以治平四年四月某甲子暴中风眩一夕卒享年五十有八累官至尚书司封贠外郎阶朝奉郎勲上轻车都尉曾祖讳某祖讳某皆不仕父讳某赠尚书工部侍郎母张氏仙游县太君君娶饶氏封晋陵县君先卒子男四人曰隅曰除曰隮皆举进士曰恩儿才一岁女一人适着作佐郎集贤校理胡宗愈君旣卒天子悯然推恩録其子隅为太庙斋郎君之平生履忧患而遭困阨处之安焉未甞见戚戚之色其于穷逹寿夭知有命固无憾于其心然知君之贤哀其志而惜其命止于斯者不能无恨也于是相与论着君之大节伐石纪辞以表见于后世庶几以慰其思焉熈宁元年六月十四日庐陵欧阳脩述居士集卷第二十五熈宁五年秋七月男发等编定绍熈二年三月郡人孙谦益校正周君墓表诸本皆作君讳某字某某州某县人朝佐窃谓笃行君子正頼公文以传逺岂可逸其名字郷里乃为考舂陵志悉书之钱君墓表悉求贤行唐君墓表父讳谓胡先生墓表景祐明道于京师泷冈阡表吾始丁君墓表召自诸曁也以材行选曾祖讳辉祖讳谅父讳柬之欧阳文忠公集欧阳文忠公文集居士集卷第二十六居士集卷第二十六欧阳文忠公集二十六墓志四首尚书虞部贠外郎尹公墓志铭公讳仲宣姓尹氏尹氏世居太原无显者由公之父赠刑部侍郎讳文化始举毛诗登某科以材敏称于当时仕至尚书都官郎中于今人士语尹氏者徃徃能称其名字由是始有闻人刑部葬其父于河南今爲河南人公举周易咸平三年中第历梓州铜山鳯翔麟游二主簿京兆府司理叅军潞州襄垣主簿迁汝州梁怀州武陟二令又迁蜀州军事判官荐其能者数十人拜大理寺丞太子中舍殿中丞国子博士尚书虞部贠外郎历知汝州之叶郑州之荥阳又知大宁监通判华州又知资州皆有政绩最后知郢州至州之三日晨起衣冠得疾卒实景祐四年三月七日也年七十一以五年十一月二十八日葬寿安母郑氏徳兴县太君妻张氏寿安县君子七人源洙湘沖淑沂泳诸孙十余人公旣卒许州进士朱生游资州资人家家能道公之遗事及闻公丧皆巷哭其吏与民各以其类之浮屠发哀受弔朱生旣得公善十余事爲作遗爱録以遗资人朱生未甞识公者而言若兹信矣呜唿善人之爲善也生不赫赫于当时则其遗风余思在乎人者必有时而着公生而爲善殁也见思铭者所以名其善功以昭后世也铭曰物塞而通必艰其初至于大亨乃烨而敷尹氏之先乆窒不耀自公再世始发其奥公不坠徳有善在人孰当其兴在子与孙尚书兵部贠外郎知制诰谢公墓志铭朝散大夫行尚书兵部贠外郎知制诰知邓州军州事兼管内劝农使上轻车都尉阳夏县开国男食邑三百户赐紫金鱼袋谢公讳绛字希深其先出于黄帝之后任姓之别爲十族谢其一也其国在南阳宛三代之际以微不见至诗嵩髙始言周宣王使召公营谢邑以赐申伯盖谢先以失国其子孙散亡以国爲姓历秦汉魏益不显至晋宋间谢氏出陈郡者始爲盛族公之皇考曰太子賔客讳涛其爵陈留伯至公开国又爲阳夏男皆在陈郡故用其封复因爲陈郡人然其官邑卒葬随世而迁其谱自八世而下可见曰八代祖汾为河南缑氏人至五代祖希图始迁而南或葬嘉兴或葬丽水自皇考巳上三代皆葬杭州之冨阳公以宝元二年四月丁卯来治邓其年十一月已酉以疾卒于官以逺不克归于南即以明年八月得州之西南某山之阳遂以葬公享年四十有五初娶夏侯氏先卒今举以祔后娶髙氏文安县君三男六女男某皆将作监主簿女一早亡五尚㓜公之卒其客欧阳脩弔而哭于位退则叹曰初賔客之薨脩获铭其徳纳诸冨阳之原今又哭公之丧哭者在位莫如脩旧盖甞铭其世矣乃论次其终始曰公年十五起家试秘书省校书郎复举进士中甲科以奉礼郎知颍州汝隂县迁光禄寺丞上书论四民失业杨文公荐其材召试充秘阁校理再迁太常丞通判常州丁母晋陵郡君许氏忧服除迁太常博士用郑氏经唐故事议昭武皇帝非受命祖不冝配享感生帝天圣中天下水旱而蝗河决坏滑州又上书用洪范五行京房传推灾异所以爲天谴告之意极陈时所阙失无所讳与修眞宗国史迁祠部贠外郎直集贤院通判河南府移书丞相言岁凶嵩山宫冝罢勿治又上书论妖人方术士不冝出入禁中请追所赐先生处士号岁满权开封府判官再迁兵部贠外郎爲三司度支判官上书论法禁密花透背诏书云自内始今内人赐衣复下有司取之是爲法而自戾无以信天下又言后苑作官市龟筒亦禁物民间非所有有之爲犯法因请罢内作诸器皆以其职言又言有司多求上旨从中出而数更且谓号令数变则亏国体利害偏听则惑聦明请者务欲各行而守者患于不一请凡诏令皆由中书枢密院然后行郭皇后废上书用诗白华引申后襃姒以爲戒景祐元年丁父忧服除召试知制诰判流内铨諌者言李照新定乐不可用下其议议者乆不决公爲两议曰宋乐用三世矣照之法不合古吾从旧乃署其一议曰从新乐者异署议者皆从公署公爲人肃然自脩平居温温不妄喜怒及其临事敢言何其壮也虽或听或否或论髙而不能行或后果如其言皆傅经据古切中时病三代巳来文章盛者称西汉公于制诰尤得其体世所谓常杨元白不足多也公旣以文知名至于爲政无所不逹自汝隂巳有能名佐常州至今常人思之钱思公守河南悉以事属之是时庄献明肃太后庄懿太后起二陵于永安至于铁石畚锸不取一物于民而足修国子学教诸生自逺而至者百余人举而中第者十八九河南人闻公丧皆出涕诸生画像于学而祠之初吏部拟官以圭田有无为均公取州县田覆其实者凖其方之物贾差为多少掲之省中它有名而无实者皆不用人以为便天下之吏有定职而无定贠故选者常患其多而乆积吏縁以姦至公为之选而集者有不逾旬而去天下皆称其平其遇事尤剧尤若简而有余及求知邓州其治益以寛静为本州遂无事先时有妖僧者以伪言诱民男女数百人徃徃昼夜为㑹凡六七年不废公则取其首恶二人寘之法余一不问民始知公法可畏而安于不苛南阳堰引湍水漑公田水之来逺而少能及民而堰墩破公议复召信臣故渠以罢邓人岁役而以水与民大兴学舍皆未就而卒始公来邓食其廪者四十余人或疑其多及其丧为之制服其治衣才二婢至三从孤弟妹皆聚而食之卒之日廪无余粟家无余赀入哭其堂椸无新衣然平生喜賔客谈宴怡怡如也自少而仕凡三十年间自守不回而外亦不为甚异此其始终大节也铭曰寿吾不知命系其偶不俾其隆安归其咎惟徳之明惟仁之茂惟力之爲而公之有资政殿学士尚书戸部侍郎简肃薛公墓志铭明道二年尚书礼部侍郎叅知政事河东公以疾告归其政天子曰吾不可以数烦公乃诏优公不朝而使视事如故居岁中数以告乃得还第又数以告然后拜公爲资政殿学士戸部侍郎判尚书都省罢其政事景祐元年八月庚申公薨于家年六十有八赠兵部尚书公讳奎字宿蓺姓薛氏薛氏之先出于黄帝之后任姓任姓之别为十族薛者奚仲之始封也其后奚仲去迁邳而仲虺留居薛春秋之际以国见经而其子孙后以为氏此其谱也隋唐之间薛姓居河东者为最盛公绛州正平人也曽王父赠太保讳某大王父赠太傅讳某王父殿中丞赠太师讳某三世皆不显而以公贵初太宗皇帝伐并州太师以䇿干行在不见用罢公生十余岁已能属文辞太师顾曰是必大吾门吾复何为乃不复事生业务施贷以赒鄕闾曰吾有子矣后何患后五十年公始佐今天子叅政事为世名臣如其言公为人敦笃忠烈果敢明逹初举进士为州第一让其里人王严而居其次于是鄕里皆称之淳化三年再举乃中授秘书省校书郎隰州军事推官始至取州狱巳成书活冤者四人徙仪州推官士争荐其能丁太夫人忧服除用荐者拜大理寺丞知兴化军莆田县悉除故时王氏无名租莆田人至今以为徳迁殿中丞知河南长水县徙知兴州州旧铸铁钱用功多人以为苦公乃募民有力者弛其山使自为利而收其铁租以铸悉罢役者人用不劳迁太常博士御史中丞向敏中荐公材中御史就拜监察御史召爲殿中侍御史判三司都磨勘司赐绯衣银鱼出为陜西转运副使坐举人免官居数月通判陜府岁余召还台安抚河北称旨改尚书户部贠外郎淮南转运使江淮制置发运使开扬州河废其三堰以便漕船岁以八百万石食京师其后罕及其多转吏部贠外郎丁太师忧去职不许居二岁入爲三司戸部副使与三司使李士衡争事省中士衡扳时权贵人为助公拜户部郎中直昭文馆出知延州迁吏部郎中入为龙图阁待制知开封府迁右諌议大夫御史中丞契丹使萧从顺来朝是时庄献明肃太后垂帘听政从顺举止多不逊以谓南使至契丹者皆见太后遂请见之朝议患之未有以决公独以理折之从顺乃止而嫉公者谗其漏禁中语由是拜集贤院学士出知并州改知秦州秦州宿重兵兵甞慊食公为勤俭积畜教民水种岁中迁枢密直学士知益州而秦之余粟积者三百万征筭之衍者三十万覈民旧隐田数百顷所得刍粟又十余万秦州之民与其蕃落数千人诣转运使请留不果公在开封以严为治肃清京师京师之民至私以俚语目公且相戒曰是不可犯也囹圄为之数空而至今之人犹或目之及居蜀尤有善政民有得伪蜀时中书印者夜以锦囊挂之西门门者以白蜀人随之者万计皆恟恟出异语且观公所为公顾主吏藏之略不取视民乃止老媪告其子不孝者子诉贫不能养公取俸钱与之曰用此为生以养母子遂相慈孝里冨人三女皆孤民或妄争其产公析其赀为三为嫁其女于是人皆以公为仁恩蜀人喜乱而易揺公旣鎭以无事又能顺其风俗从容宴乐及其临事破姦发伏逆见随决如逄蒙之射而方朔之占无一不中蜀人爱且畏之以比张尚书咏而不苛开封天子之畿益州蜀一都㑹皆世号尤难理者而公尤有名其勐寛之政前后异施可谓知其方矣入拜龙图阁直学士权三司使遂拜叅知政事公入谢上曰先帝甞言卿可用吾今用卿矣公益感激自励而素刚毅守节不苟合旣与政尤挺立无所牵随然遂欲绳天下无细大一入于规矩徃徃不可其意则归卧于家叹息忧愧輙不食家人笑其何必若此公曰吾惭不及古人而惧后世讥我也公甞使契丹与其君臣语而以论议服其坐中其后契丹使来必问公所在及闻已用乃皆喜曰是得人矣边吏得谍者言契丹欲弃约举兵上亟召大臣议或欲选将増兵公曰契丹畏誓而贪利且无隙以开其端其必不动不宜失持重之势而使其可窥已而卒无事他日上顾公曰果如公言于是益重之明道二年庄献明肃太后欲以天子衮冕见太庙臣下依违不决公独争之曰太后必若王服见祖宗若何而拜乎太后不能夺爲改他服太后崩上见羣臣泣曰太后疾不能言而犹数引其衣若有所属何也公遽曰其在衮冕也然服之岂可见先帝乎上大悟卒以后服葬于是益以公为果可用也公先娶潘氏早卒后娶赵氏今封金城郡夫人子男一人直孺大理寺丞女五人长适故职方贠外郎张竒其次适故开封府士曹叅军乔易从早亡次适太原王拱辰早亡次适庐陵欧阳脩次又适王氏公旣贵赠其曽祖而下三室曰太保太传太师追封曽祖妣某氏某夫人祖妣某氏某夫人妣某氏某夫人公性孝慈虽在大位家人勤俭不知爲骄奢诸子㓜孤抚养不异平生所为文章四十卷直而有气如其为人五年某月某甲子其孤直孺奉其柩自京师葬于绛州以某年某月某甲子即事先期状公之功行上之太常太常议曰谥法一徳不懈曰简执心决断曰肃今其状应法乃谥曰简肃铭曰薛夏之封以国为姓其后河东隋唐最盛公世载徳实河东人必大其门太师之云公之从事以难为易叅于大政不挠不牵屡决大议有言炳然公不为相告病还家赗赙之荣尚书是加公有敏徳焯其行事公有令名有司之谥事告之史谥传子孙又刻铭章纳于墓门赠尚书度支贠外郎张君墓志铭君讳思字希圣青州人也曽祖讳庭实不仕祖讳昻赠尚书职方郎中父讳从化尚书驾部贠外郎赠秘书少监母河南县太君朱氏君天禧四年举进士及第爲潍州司理叅军青州益都县主簿开封府仓曹叅军改秘书省着作佐郎知益都县再迁秘书丞太常博士通判阆州权知兴元府景祐四年九月十七日以疾卒于官享年六十有四君世以明经仕宦至君始爲辞章举进士官虽卑事亲能尽其养不知其禄之薄也退与妻子恶衣𬞞食无难色居亲丧尽哀葬其家三十余丧郷里称其孝爲吏所至有能名京柬岁大饥所在盗贼起独君所治益都无盗而赈䘏饥人比他县尤多安抚使以为言诏书襃美在阆州治嘉陵江石隄民至今頼之君为博士时其弟愈犹为布衣君甞叹曰吾年四十有七始以进士及第今且老吾志其衰矣顾其三子曰是必大吾门因独念其弟愈先君之所爱也乃欲致其仕以冀一子恩得以命其弟顾贫未能去禄仕毎以为恨巳而其子唐卿举进士第一君闻之喜且泣曰吾志其就矣乃上书求致仕且欲官其弟愈未及而卒君娶王氏冯翊县君后君二十二年以卒子男三人唐卿将作监丞通判陜府唐辅孟州济源县尉皆早卒唐民今爲秘书丞女二人长适屯田贠外郎任沆次早卒孙男二人曰危行果行孙女二人皆尚㓜君以子恩赠尚书度支贠外郎夫人王氏亦以子恩封长寿县太君以嘉祐四年十月十二日葬君夫人于青州益都县仁徳郷之南原铭曰张有世序是爲青人君治益都有政于民仕也四方昌其子孙终必返本斯之谓仁郷人之思封树长存居士集卷第二十六熈宁三年秋七月男发等编定绍熈二年三月郡人孙谦益校正尹公墓铭荥阳及寝朱生公善谢公墓铭终始薛简肃公墓铭后世讥我欧阳文忠公集欧阳文忠公文集居士集卷第二十七居士集卷第二十七欧阳文忠公集二十七墓志五首翰林侍读学士给事中梅公墓志铭翰林侍读学士给事中梅公旣卒之明年其孤及其兄之子尧臣来请铭以葬曰吾叔父病且亟矣犹卧而使我诵子之文今其葬冝得子铭以藏公之名在人耳目五十余年前卒一岁予始拜公于许公虽衰且病其言谈词气尚足动人嗟予不及见其壮也然甞闻长老道公咸平景徳之初一遇眞宗言天下事合意遂以人主为知已当时搢绅之士望之若不寸及巳而摈斥流离四十年间白首翰林卒老一州嗟夫士果能自爲朴邪惟世用不用尔故予记公终始至于咸平景徳之际尤为详焉良以悲其志也公讳询字昌言世家宣城年二十六进士及第试校书郎利丰监判官迁将作监丞知杭州仁和县又迁着作佐郎举御史台推勘官时亦未之竒也咸平三年与考进士于崇政殿眞宗过殿庐中一见以为竒材召试中书直集贤院赐绯衣银鱼是时契丹数寇河北李继迁急攻灵州天子新即位锐于为治公乃上书请以朔方授潘罗支使自攻取是谓以蛮夷攻蛮夷眞宗然其言问谁可使罗支者公自请行天子惜之不欲使蹈兵间公曰苟活灵州而罢西兵何惜一梅询天子壮其言因遣使罗支未至而灵州没于贼召还迁太常丞三司户部判官数访时事于是屡言西北事时边将皆守境不能出师公请大臣临边督战募游兵击贼论傅潜杨琼败绩当诛而田绍斌王荣等可责其効以赎过凡数十事其言甚壮天子益器其材数欲以知制诰宰相有言不可者乃已其后继迁卒爲潘罗支所困而朝廷以两鎭授徳明徳明顿首谢罪河西平天子亦再幸澶渊盟契丹而河北之兵解天下无事矣公旣见踈不用初坐断田讼失实通判杭州徙知苏州又徙两浙转运使还判三司开拆司迁太常博士用封禅恩迁祠部贠外郎又坐事出知濠州以刑部贠外郎爲荆湖北路转运使坐擅给驿马与人奔丧而马死夺一官通判襄州徙知鄂州又徙苏州天禧元年复爲刑部贠外郎陜西转运使灵州弃已乆公与秦州曹玮得胡芦河路可出兵无沙行之阻而能径趋灵州遂请玮居环庆以图出师㑹玮入爲宣徽使不克而止迁工部郎中坐朱能反贬怀州团练副使再贬池州天圣元年拜度支贠外郎知广徳军徙知楚州迁兵部贠外郎知寿州又知陜府六年复直集贤院又迁工部郎中改直昭文馆知荆南府召为龙图阁待制紏察在京刑狱判流内铨改龙图阁直学士知并州未行迁兵部郎中枢密直学士以徃就迁右諌议大夫入知通进银台司复判流内铨改翰林侍读学士羣牧使迁给事中知审官院以疾出知许州康定二年六月某日卒于官公好学有文尤喜为诗为人严毅修洁而材辩敏明少能慷慨见竒眞宗自𥘉召试感激言事自以谓君臣之遇巳而失职逾二十年始复直于集贤比登侍从而门生故吏曩时所考进士或至宰相居大官故其视时人常以先生长者自处论事尤多发愤其在许昌继迁之孙复以河西叛朝廷出师西方而公已老不复言兵矣享年七十有八以终梅氏逺出梅伯世乆而谱不明公之皇曾祖讳超皇祖讳逺皆不仕父讳邈赠刑部侍郎夫人刘氏彭城县君子五人长曰鼎臣官至殿中丞次曰宝臣皆先公卒次曰得臣太子中舍次曰辅臣前将作监丞次曰清臣大理评事公之卒天子赠赙优恤加得臣殿中丞清臣卫尉寺丞明年八月某日葬公宣州之某县某郷某原铭曰士之所难有藴无时伟欤梅公人主之知勇无不敢惟义之为困于翼飞中垂以歛一失其涂进退而坎理不终穷旣晚而通惟其寿考福禄之隆尚书都官贠外郎欧阳公墓志铭公讳晔字日华于检校工部尚书讳託彭城县君刘氏之室爲曽孙武昌县令讳郴兰陵夫人萧氏之室爲孙赠太仆少卿讳偃追封潘原县太君李氏之室爲第三子于脩爲叔父脩不幸㓜孤依于叔父而长焉甞奉太夫人之教曰尔欲识尔父乎视尔叔父其状貌起居言笑皆尔父也脩虽㓜巳能知太夫人言爲悲而叔父之爲亲也欧阳氏世家江南伪唐李氏时爲庐陵大族李氏亡先君昆弟同时而仕者四人独先君早世其后三人皆登于朝以殁公咸平三年举进士甲科历南雄州判官随阆二州推官江陵府掌书记拜太子中允太常丞博士尚书屯田都官二贠外郎享年七十有九最后终于家以庆历四年三月十日葬于安州应城县髙风郷彭乐村于其葬也其素所养兄之子脩泣而书曰呜唿叔父之亡吾先君之昆弟无复在者矣其长养教育之恩旣不可报而至于状貌起居言笑之可思慕者皆不得而见焉矣惟勉而纪吾叔父之可传于世者庶以尽脩之志焉公以太子中允监兴国军盐酒税太常丞知汉州雒县博士知端州桂阳监屯田贠外郎知黄州迁都官知永州皆有能政坐举人夺官复以屯田通判歙州以本官分司西京许家于随复迁都官于家遂致仕景祐四年四月九日卒公为人严明方质尤以洁廉自持自为布衣非其义不輙受人之遗少而所与亲旧后或甚贵终身不造其门其涖官临事长于决断初为随州推官治狱之难决者三十六大洪山竒峯寺聚僧数百人转运使疑其积物多而僧为姦利命公徃籍之僧以白金千两餽公公笑曰吾安用此然汝能听我言乎今岁大凶汝有积谷六七万石能尽以输官而赈民则吾不籍汝僧喜曰诺饥民頼以全活陈尧咨以豪贵自骄官属莫敢仰视在江陵用私钱诈为官市黄金府吏持帖强僚佐署公呵吏曰官市金当有文符独不肯署尧咨虽惮而止然讽转运使出公不使居府中鄂州崇阳素号难治乃徙公治之至则决滞狱百余事县民王明与其同母兄李通争产累岁明不能自理至贫为人赁舂公折之一言通则具伏尽取其产鉅万归于明通退而无怨言桂阳民有争舟而相殴至死者狱乆不决公自临其狱出囚坐庭中去其桎梏而饮食之食讫悉劳而还于狱独留一人于庭留者色动惶顾公曰杀人者汝也囚不知所以然公曰吾视食者皆以右手持匕而汝独以左今死者伤在右肋此汝杀之明也囚即涕泣曰我杀也不敢以累他人公之临事明辨有古良吏决狱之术多如此所居人皆爱思之公娶范氏封福昌县君子男四人长曰宗颜次曰宗闵其二早亡女一人适张氏亦早亡铭曰公之明足以决于事爱足以思于人仁足以施其族清足以洁其身而铭之以此足以遗其子孙江宁府句容县令赠尚书兵部贠外郎王公墓志铭王氏世家开封陈留之通许鎭咸平中分通许为咸平县故王氏今为开封咸平人公讳某字某曾祖讳丕祖讳祚父讳锐世以赀雄里中不乐仕宦而好施其有以赒人之急及公而赀益衰乃叹曰吾闻施于为政其利可以赒天下赀安足道㢤乃慨然以孔氏尚书举于有司累不中因就他选曰可以为政何择焉初任莱州莱阳主簿㑹令坐事解去公署令事告其民曰令欲为法简而利民博者当何为去其甚恶可也乃缚故吏唐权条其宿恶上于州杖其嵴而还之县之姦豪皆歛色屏气指权相戒不可犯公法公曰使我为令朞年不独善人不惧恶人可使恶人爲善也巳而河决东平公部县丁夫数千召权署队长权喜曰公许我自新矣卒以丁夫治河为诸县最历婺州兰溪尉陈州项城主簿㑹岁旱蝗州守风吏按田者言旱不为灾公与守争至三四民得复乃巳改颍州司法叅军州民药氏为盗㑹赦出入里闾操弓矢为民害有朱氏者募客二人谋杀之法当死公曰为法所以辅善而禁恶也今杀良民为恶盗报仇岂法意邪乃状列之朱氏得减死改华州司法迁苏州之呉江江宁之句容二县令遂老于京师以某年某月某日卒于家享年六十有九公好学善书喜賔客务赒人缓急而为性寛静沈黙左右丞史有不如意未甞笞责诸子问之则曰刑法岂为喜怒设邪公𥘉娶赵氏永安郡太君后娶李氏陈留郡太君子男十人二早卒女二人一卒于家一适朱氏庆历四年九月庚申葬于开封尉氏蒋成郷栢子原之新茔于其葬也长子拱璧右侍禁次拱之左班殿直次拱徳卫州获嘉县令次拱安右班殿直次拱巳守将作监主簿次拱式尉氏县尉次拱辰右諌议大夫权御史中丞次拱着歙州司户叅军以中丞之贵累赠尚书兵部贠外郎将葬中丞君泣而语其伯仲曰吾家通许世有隂徳于人而无兴者至吾先君不有于其躬而以贻后世小子不侫幸得备贠御史府进退大夫之后小子何有焉然惧乎后世徒见王氏之兴而不知吾世积渐之所以来者若此其可无铭乃来求铭铭曰公世以赀施徳于人至公赀衰乃施于官有子之一足大公门矧公多子多子多孙惟彼世徳如流有源其来者逺愈积益蕃铭昭其昧以永厥存张子野墓志铭吾友张子野旣亡之二年其弟充以书来请曰吾兄之丧将以今年三月某日葬于开封不可以不铭铭之莫如子冝呜唿予虽不能铭然乐道天下之善以传焉况若吾子野者非独其善可铭又有平生之旧朋友之恩与其可哀者皆冝见于予文冝其来请于予也初天圣九年予爲西京留守推官是时陈郡谢希深南阳张尧夫与吾子野尚皆无恙于时一府之士皆魁杰贤豪日相徃来饮酒歌唿上下角逐争相先后以爲笑乐而尧夫子野退然其间不动声气衆皆指爲长者予时尚少心壮志得以爲洛阳东西之冲贤豪所聚者多爲适然耳其后去洛来京师南走夷陵并江汉其行万三四千里山砠水厓穷居独游思从曩人邈不可得然虽洛人至今皆以谓无如向时之盛然后知世之贤豪不常聚而交游之难得为可惜也初在洛时巳哭尧夫而铭之其后六年又哭希深而铭之今又哭吾子野而铭于是又知非徒相得之难而善人君子欲使幸而乆在于世亦不可得呜唿可哀也巳子野之世曰赠太子太师讳某曽祖也宣徽北院使枢密副使累赠尚书令讳逊皇祖也尚书比部郎中讳敏中皇考也曽祖妣李氏陇西郡夫人祖妣宋氏昭应郡夫人孝章皇后之妹也妣李氏永安县太君子野家聮后姻世乆贵仕而被服操履甚于寒儒好学自力善笔札天圣二年举进士历汉阳军司理叅军开封府咸平主簿河南法曹叅军王文康公钱思公谢希深与今叅知政事宋公咸荐其能改着作佐郎监郑州酒税知阆州阆中县就拜秘书丞秩满知亳州鹿邑县宝元二年二月丁未以疾卒于官享年四十有八子伸郊社掌坐次从次㓜未名女五人一适人矣妻刘氏长安县君子野为人外虽愉怡中自刻苦遇人浑浑不见圭角而志守端直临事敢决平居酒半脱冠垂头童然秃且白矣予固巳悲其早衰而遂止于此岂其中亦有不自得者邪子野讳先其上世博州髙堂人自曽祖巳来家京师而葬开封今为开封人也铭曰嗟夫子野质厚材良孰屯其亨孰短其长岂其中有不自得而外物有以戕开封之原新里之鄕三世于此其归其藏孙明复先生墓志铭先生讳复字明复姓孙氏晋州平阳人也少举进士不中退居㤗山之阳学春秋着尊王发微鲁多学者其尤贤而有道者石介自介而下皆以弟子事之先生年逾四十家贫不娶李丞相迪将以其弟之女妻之先生疑焉介与羣弟子进曰公卿不下士乆矣今丞相不以先生贫贱而欲託以子是髙先生之行义也先生冝因以成丞相之贤名于是乃许孔给事道辅为人刚直严重不妄与人闻先生之风就见之介执杖屦侍左右先生坐则立升降拜则扶之及其徃谢也亦然鲁人旣素髙此两人由是始识师弟子之礼莫不叹嗟之而李丞相孔给事亦以此见称于士大夫其后介为学官语于朝曰先生非隐者也欲仕而未得其方也庆历二年枢密副使范仲淹资政殿学士冨弼言其道徳经术冝在朝廷召拜校书郎国子监直讲甞召见迩英合说诗将以为侍讲而嫉之者言其讲说多异先儒遂止七年徐州人孔直温以狂谋捕治索其家得诗有先生姓名坐贬监䖍州商税徙泗州又徙知河南府长水县签署应天府判官公事通判陵州翰林学士赵槩等十余人上言孙某行为世法经为人师不冝弃之逺方乃复为国子监直讲居三岁以嘉祐二年七月二十四日以疾卒于家享年六十有六官至殿中丞先生在太学时为大理评事天子临幸赐以绯衣银鱼及闻其丧恻然予其家钱十万而公卿大夫朋友太学之诸生相与弔哭赙治其丧于是以其年十月二十七日葬先生于郓州须城县卢泉郷之北扈原先生治春秋不惑传註不为曲说以乱经其言简易明于诸侯大夫功罪以考时之盛衰而推见王道之治乱得于经之本义为多方其病时枢密使韩琦言之天子选书吏给纸笔命其门人祖无择就其家得其书十有五篇録之藏干秘阁先生一子大年尚㓜铭曰圣旣殁经更战焚逃藏脱乱仅传存衆说乘之汨其原恠迁百出杂伪眞后生牵卑习前闻有欲患之寡攻羣徃徃止燎以膏薪有勇夫子辟浮云刮磨蔽蚀相吐吞日月卒复光破昏博㦲功利无穷垠有考其不在斯文居士集卷第二十七熈宁五年秋七月男发等编定绍熈二年三月郡人孙谦益校正梅公墓铭于许见其时边将孙先生墓铭圣旣殁经更战焚欧阳文忠公集欧阳文忠公文集居士集卷第二十八居士集卷第二十八欧阳文忠公集二十八墓志六首蔡君山墓志铭予友蔡君谟之弟曰君山为开封府太康主簿时予与君谟皆为舘阁校勘居京师君山数徃来其兄家见其以县事决于其府府尹呉遵路素刚好以严惮下吏君山年小位卑能不慑屈而得尽其事之详呉公独喜以君山为能予始知君山敏于为吏而未知其他也明年君谟南归拜其亲夏京师大疫君山以疾卒于县其妻程氏一男二女皆㓜县之人哀其贫以钱二百千为其赙程氏泣曰吾家素以廉为吏不可以此汚吾夫拒而不受于是又知君山能以惠爱其县人而以廉化其妻妾也君山间甞语予曰天子以六科䇿天下士而学者以记问应对为事非古取士之意也吾独不然乃昼夜自苦爲学及其亡也君谟发其遗藁得十数万言皆当世之务其后踰年天子与大臣讲天下利害为条目其所改更于君山之藁十得其五六于是又知君山果天下之竒才也君山景祐中举进士初为长谿县尉县媪二子渔于海而亡媪指某氏为仇告县捕贼县吏难之皆曰海有风波岂知其不水死乎且虽果为仇所杀若尸不得则于法不可理君山独曰媪色有冤吾不可不为理乃隂察仇家得其迹与媪约曰吾与汝宿海上期十日不得尸则为媪受捕贼之责凡宿七日海水潮二尸浮而至验之皆杀也乃捕仇家伏法民有夫妇偕出而盗杀其守舍子者君山亟召里民毕㑹环坐而熟视之指一人曰此杀人者也讯之果伏衆莫知其以何术得也长谿人至今喜道君山事多如此曰前史所载能吏号如神明不过此也自天子与大臣条天下事而屡下举吏之法尤欲官无小大必得其材方求天下能吏而君山死矣此可为痛惜者也君山讳髙享年二十有八以某年某月某日卒今年君谟又归迎其亲自太康取其柩以归将以某年某月某日葬于某所且谓予曰吾兄弟始去其亲而来京师欲以仕宦为亲荣今幸还家吾弟独以柩归甚矣老者之爱其子也何以塞吾亲之悲子能为我铭君山乎乃为之铭曰呜唿吾闻仁义之行于天下也可使父不哭子老不哭少嗟夫君山不得其寿父母七十扶行送柩退之有言死孰谓天子墓予铭其传不朽庶几以此慰其父母黄梦升墓志铭予友黄君梦升其先婺州金华人后徙洪州之分宁其曾祖讳元吉祖讳某父讳中雅皆不仕黄氏世爲江南大族自其祖父以来乐以家赀赈郷里多聚书以招四方之士梦升兄弟皆好学尤以文章意气自豪予少家随梦升从其兄茂宗官于随予爲童子立诸兄侧见梦升年十七八眉目明秀善饮酒谈笑予虽㓜心巳独竒梦升后七年予与梦升皆举进士于京师梦升得丙科初任兴国军永兴主簿怏怏不得志以疾去乆之复调江陵府公安主簿时予谪夷陵令遇之于江陵梦升颜色憔悴初不可识乆而握手嘘相饮以酒夜醉起舞歌唿大噱予益悲梦升志虽衰而少时意气尚在也后二年予徙干徳令梦升复调南阳主簿又遇之于邓间常问其平生所为文章几何梦升慨然叹曰吾巳讳之矣穷逹有命非世之人不知我我羞道于世人也求之不肯出遂饮之酒复大醉起舞歌唿因笑曰子知我者乃肯出其文读之博辨雄伟其意气奔放犹不可御予又益悲梦升志虽困而独其文章未衰也是时谢希深出守邓州尤喜称道天下士予因手书梦升文一通欲以示希深未及而希深卒予亦去邓后之守邓者皆俗吏不复知梦升梦升素刚不苟合负其所有常怏怏无所施卒以不得志死于南阳梦升讳注以宝元二年四月二十五日卒享年四十有二其平生所为文曰破碎集公安集南阳集几三十卷娶潘氏生四男二女将以庆历四年某月某日葬于董坊之先茔其弟渭泣而来告曰吾兄患世之莫吾知孰可为其铭予素悲梦升者因为之铭曰予甞读梦升之文至于哭其兄子庠之词曰子之文章电激雷震雨雹忽止閴然灭泯未甞不讽诵叹息而不已嗟夫梦升曽不及庠不震不惊郁塞埋藏孰与其有不使其施吾不知所归咎徒爲梦升而悲大理寺丞狄君墓志铭距长沙县西三十里新阳郷梅溪村有墓曰狄君之墓者廼予所记谷城孔子庙碑所谓狄君栗者也始君居糓城有善政甞已见于予文及其亡也其子遵谊泣而请曰愿卒其详而铭之以终先君死生之赐乌虖予哀狄君者其寿止于五十有六其官止于一卿丞盖其生也以不知于世而止于是若其殁而又无传则后世遂将泯没而爲善者何以劝焉此予之所欲铭也君字仲庄世爲长沙人㓜孤事母鄕里称其孝好学自立年四十始用其兄棐䕃补英州眞阳主簿再调安州应城尉能使其县终君之去无一人爲盗荐者称其材任治民乃迁糓城令汉旁之民惟邓糓爲冨县尚书铨吏常邀厚赂以售贪令故省中私语以一二数之惜爲竒货而二邑之民未甞得廉吏其豪猾习以赇贿污令而爲自恣至君一切以法绳之姦民大吏不便君之政者徃徃诉于其上虽按覆率不能夺君所爲其州所下文符有不如理必輙封还州吏亦切齿求君过失不可得君益不爲之屈其后民有讼田而君误断者诉之君坐被劾已而县籍彊壮爲兵有告讼田之民隐丁以规避者君笑曰是甞诉我者彼冤民能自伸此令之所欲也吾岂挟此而报以罪邪因置之不问县民繇是知君爲爱我是岁西北初用兵州县旣大籍彊壮而讹言相惊云当驱以备边县民数万聚邑中㑹秋大雨霖米踊贵絶粒君发常平粟赈之有司劾君擅发仓廪君即具伏事闻朝廷亦原之又为其民正其税籍之失而吏得岁免破产之患逾年政大洽乃脩孔子庙作礼器与其邑人春秋释奠而兴于学时予为干徳令甞至其县与其民言皆曰吾邑不幸有生而未识廉吏者而长老之民所记才一人而继之者今君也问其一人者曰张及也推及之岁至于君盖三十余年是谓一世矣呜唿使民更一世而始得一良令吏其可不愼择乎君其可不惜其殁乎其政之善者可遗而不録乎君用糓城之绩迁大理寺丞知新州至则丁母夫人郑氏忧服除赴京师道病卒于宿州实庆历五年七月二十四日也曽祖讳崇谦连州桂阳令祖讳文蔚全州清湘令父讳𣏌不仕君娶荥阳郑氏生子男二人遵谊遵微皆举进士女四人长适进士胡纯臣其三尚㓜其铭曰彊而仕古之道终中寿不为夭善在人宜有后铭于石着不朽薛质夫墓志铭故大理寺丞薛君直孺字质夫资政殿学士赠礼部尚书简肃公之子母曰金城夫人赵氏质夫生四岁为殿直公为参知政事拜大理评事迁将作监丞景祐元年公薨天子推恩于其孤拜大理寺丞公以忠直刚毅显于当世质夫为名臣子能纯俭谨饬好学自立以世其家公葬绛州质夫自京师杖而行哭至于绛州行路之人皆哀嗟之质夫少多病后公六年以卒享年二十有四初娶向氏某人之孙某人之女再娶王氏某人之孙某人之女皆无子呜唿简肃公之世于是而絶孟子曰不孝有三无后为大此为舜娶妻而言耳非万世之通论也不娶而无后罪之大者可也娶而无子与夫不幸短命未及有子而死以正者其人可以哀不可以为罪也故曰孟子之言非通论为舜而言可也质夫再聚皆无子不幸短命而疾病以死其可哀也非其罪也自古贤人君子未必皆有后其功徳名誉垂世而不朽者非皆因其子孙而传也伊尹周公孔子颜回之道着于万世非其家世之能独传乃天下之所传也有子莫如舜而瞽不得为善人卒为顽父是为恶者有后而无益为善虽无后而不朽然则为善者可以不懈为简肃公者可以无憾也使简肃公无憾质夫无罪全其身终其寿考以从其先君于地下复何道㢤某娶简肃公之女质夫之妹也常哀质夫之贤而不幸伤简肃公之絶世闵金城夫人之老而孤故爲斯言庶几以慰其存亡者巳悲夫铭曰死而有祀四世之间死而不朽万世之传简肃之徳质夫之贤虽其閟矣乆也其存陇城县令赠太常博士吕君墓志铭君讳士元字佐尧江宁人也咸平二年举明经爲潭州醴陵尉庐州司理参军宁州彭原广州四㑹县令又为湖州司理泗州録事叅军吉州太和秦州陇城县令以疾卒于官享年六十有五娶阎氏生子四人曰渊曰溱曰淙曰淇阎氏年七十三后君十五年以卒子淙后其母三月卒以庆历八年十二月二十日以阎氏之丧合葬于扬州江都县东兴郷马坊村先茔之次君为人刚介有节长于为政醴陵太和皆大邑民喜鬪讼徃徃因事中吏以法吏多不免而君日与长吏争曲直下为邑民伺候终无毫髪过失可得而民卒爱思之四㑹近海俗杂蛮夷君尤知其人之利害事所经决后有欲輙改更者民必自言于廷曰此吕君所决岂可动邪后人亦莫能改也君仕三十余年以一县令之禄衣食其族四十余口虽薄而必均夫人阎氏尤能爲勤俭子渊溱皆举进士溱有贤材以文学选中第一今渊爲祕书丞溱着作郎直集贤院以溱官得封赠赠君太常博士毋夫人封天长县太君呜唿吕君官虽卑惠于其民足以为政禄虽薄周于其族足以为仁身虽不显而有子以大其门足以彰为善之効君之皇祖讳𥙿赠兵部尚书皇考讳文膺官至太子左賛善大夫自宋兴百年间吕姓之族五显于世君之叔父刑部侍郎集贤院学士文仲实为先朝名臣而今君有贤子又将显吕氏之族于后于其葬也是宜铭以志其铭曰善无不报报不必同或在其后或及其躬积乆发迟逾逺弥昌如其不信考此铭章尹师鲁墓志铭师鲁河南人姓尹氏讳洙然天下之士识与不识皆称之曰师鲁盖其名重当世而世之知师鲁者或推其文学或髙其议论或多其材能至其忠义之节处穷逹临祸福无愧于古君子则天下之称师鲁者未必尽知之师鲁为文章简而有法博学彊记通知今古长于春秋其与人言是是非非务穷尽道理乃已不为苟止而妄随而人亦罕能过也遇事无难易而勇于敢为其所以见称于世者亦所以取嫉于人故其卒穷以死师鲁少举进士及第为绛州正平县主簿河南府戸曹参军邵武军判官举书判拔萃迁山南东道掌书记知伊阳县王文康公荐其才召试充舘阁校勘迁太子中允天章阁待制范公贬饶州谏官御史不肯言师鲁上书言仲淹臣之师友愿得俱贬贬监郢州酒税又徙唐州遭父丧服除复得太子中允知河南县赵元昊反陜西用兵大将葛怀敏奏起为经略判官师鲁虽用怀敏辟而尤为经略使韩公所深知其后诸将败于好水韩公降知秦州师鲁亦徙通判濠州乆之韩公奏得通判秦州迁知泾州又知渭州兼泾原路经略部署坐城水洛与边臣异议徙知晋州又知潞州为政有惠爱潞州人至今思之累迁官至起居舍人直龙图阁师鲁当天下无事时独喜论兵为叙燕息戍二篇行于世自西兵起凡五六岁未甞不在其间故其论议益精密而于西事尤习其详其为兵制之说述战守胜败之要尽当今之利害又欲训土兵代戍卒以减边用为御戎长乆之䇿皆未及施为而元昊臣西兵解严师鲁亦去而得罪矣然则天下之称师鲁者于其材能亦未必尽知之也初师鲁在渭州将吏有违其节度者欲按军法斩之而不果其后吏至京师上书讼师鲁以公使钱贷部将贬崇信军节度副使徙监均州酒税得疾无医药舁至南阳求医疾革隐几而坐顾稚子在前无甚怜之色与賔客言终不及其私享年四十有六以卒师鲁娶张氏某县君有兄源字子渐亦以文学知名前一岁卒师鲁凡十年间三贬官丧其父又丧其兄有子四人连丧其三女一适人亦卒而其身终以贬死一子三岁四女未嫁家无余赀客其丧于南阳不能归平生故人无逺迩皆徃赙之然后妻子得以其柩归河南以某年某月某日葬于先茔之次余与师鲁兄弟交甞铭其父之墓矣故不复次其世家焉铭曰藏之深固之密石可朽铭不灭居士集卷第二十八熈宁五年秋七月男发等编定绍熈二年二月郡人孙谦益校正黄梦升墓铭后二年饮之酒独其文章未衰也因为又别本南阳主簿黄君墓志铭予友黄君梦升其先婺州金华人后徙洪州之分宁其曽祖讳某祖讳某父讳某皆不仕黄氏世为江西大族自其祖父以来乐以家赀赈施郷里多聚书以招延四方之士梦升兄弟皆好学尤以文章意气自豪予少家隋州梦升从其兄官于隋予时为童子见梦升年十七八眉明秀善饮酒谈笑予虽㓜巳能知梦升为可竒其后八九年与予皆举进士于京师梦升得丙科初任兴国军永兴主簿怏怏不得志以疾解去乆之复调江陵府公安主簿予时谪夷陵令遇之于江陵梦升颜色憔悴初不能识乆而握手吁相劳以酒夜醉起舞歌唿自若予益悲梦升志虽衰而少时意气尚在也后又二年予徙干徳令梦升复调南阳主簿又遇之于邓间甞问其平生所为文章几何梦升慨然曰吾巳讳之矣穷逹有命非世人不知我乃我羞道于世人也求之不肯出遂饮以酒复大醉起舞歌唿因大笑曰独子知我者也乃肯出其文其博辩雄伟意气奔放犹若不可御予又益悲梦升志虽困而其文章独未衰也是时谢希深守邓州尤喜称道天下士予因手书梦升文一通将示希深未及而希深卒予亦去邓后之守邓者皆庸人不复知梦升梦升素刚不苟合负其所有常愤愤无所发卒以不得志死于南阳梦升讳注以宝元二年四月某日卒享年四十有二其平生所为文曰破碎集公安集南阳集凡若干卷其娶温氏生四男二女以某年某月某日葬于先茔之侧其弟渭泣而来告曰吾兄患世之莫知孰可为其铭予素悲梦升者乃为之铭曰予甞喜读梦升之文至于哭其兄子庠之辞曰子之文章电激雷震雨雹忽止閴然灭泯未始不讽诵叹息而不已嗟夫梦升曽不及庠不震不惊郁塞埋藏孰予其有不使其施吾不知夫归咎徒为梦升而悲与黄渭小简脩启多事不及周谨鄙文或可刋石望只依首尾不须添他语亦不必平空及不用官衔惟书刻人欲署姓名无妨墨本乞三五纸乍别保爱脩再拜叔祖梦升学问文章五兵从横制作之意似徐陵庾信使同时遇合未知孰先孰后也然不幸得人间四十年尔使之白髪角逐于英俊之埸又未知与欧阳文忠公孰先孰后也梦升旣乖啎不逢尝以文哭世父长善云髙明之家尚为鬼瞰子之文章岂无物憾盖自道也安世十三弟秀而不实使人气塞于今孙曽特多英妙之质力学不休安知来者之不如今也绍圣元年五月诸孙庭坚记右黄梦升墓铭公年三十八所作眞蹟今藏兴国军呉氏字画端丽虽似净本然亦间有涂改校今衆本凡增损异同七十余字疑公后甞修润或传冩差讹今録示后人併以元帖并山谷跋附焉狄君墓铭至君欧阳文忠公集欧阳文忠公文集居士集卷第二十九居士集卷第二十九欧阳文忠公集二十九墓志六首尚书主客郎中刘君墓志铭君讳立之字斯立姓刘氏吉州临江人也曽祖讳逵祖讳琠当五代时避乱皆不仕父讳式官至尚书工部贠外郎掌三司磨勘十余年能其职世以其官名其家君少孤能自立举进士为福州连江尉睦州青溪主簿宣州南陵令改大理寺丞知婺州金华县太子中舍知梓州中江县通判泸州泸州接西南夷常用武人为守而夷数怨叛议者以谓武人不习夷情以生患冝得能吏通判州事君始以材选至则为明约束止侵欺曰必使信自我始夷人安之凡君之所更立至今用以为法而夷亦至今不叛通判常州知髙邮军累迁殿中丞国子博士尚书虞部比部贠外郎知润州皆有能政以能选为提点福建路刑狱察狱之冤死者奏黜知泉州苏寿与其通判张太沖福建七州皆震悚御史考其课为天下第一迁司勲贠外郎开封府判官荆湖北路转运使坐举官免杜衍李若谷范仲淹等皆言方天下多事时如刘某者不宜乆居于家乃复起为比部贠外郎知涟水军言事者以谓自元昊反一方用兵而天下之民弊财绌于上而盗起于下然州县吏犹习故态苟简弛坏如无事时于是大选转运使以按察诸路君以选为荆湖北路转运使他路绳吏或过急而𬒳按劾者多不服君所举察简而贤否无不当是时广西湖南䕫崃诸蛮皆叛乱君所部下溪辰州彭氏蛮亦折誓柱招集亡命移书州县州县使人徃者輙囚辱侮慢辰鼎澧三州守吏皆言蛮叛有迹请加兵诏书问君君曰蛮道辰溪落鹤水悍激可下不可上其必不敢輙出而辰州土丁胜兵者三万人冝积粟利兵为备而已因言蛮类虽人冝鸟兽畜其小嘲秋抵触驱而逺之耳若必扰伏制从至戾其性则噪唿跑虣骇起而奔突乃欲力追而捕之则散漫山林我弊而彼逸凡湖广之患皆如此也天子以其言然下三州毋得妄动一听君所为而蛮亦卒无事复为司勲贠外郎判三司度支句院改盐铁判官假太常少卿接伴契丹使者遂送之明年遂使于契丹还言澶魏筑河堤非其时必难成虽成必决不如因其所趣而导之利后河果决商胡君仕宦四十年不营产业自复为司勲贠外郎遂不复求磨勘凡三迁皆为知者所荐为人沉敏少言笑与人寡合而喜荐士士由君荐者多为闻人天章阁待制杜𣏌田瑜是也转运盐铁皆掌财赋而君常以民为先其调率有可免免之其不得已必为处画使吏不能因縁而民不重费其守官不为势牵不为利夺为青溪主簿时知州事李阶通判朱正辞者皆号强吏喜负其能以折辱下士士皆承望奔走不暇独君数以事争而二人者常輙屈其始皆怒后卒叹服共荐之其通判泸州州有盐井蜀大姓王蒙正请岁倍输以自占蒙正与庄献明肃太后连姻转运使等皆不敢与夺君曰倍输于国家犹秋毫耳柰何使贫民失业遂执不与鄂州官岁市茶五百万斤君为转运使时三司请益市一百万君上言曰鄂人利茶以为生今官市之多反以茶为病纵不能减柰何增之天子为君许寛一年君曰事苟可行何必一年如其不可虽寛十年不可也争之不已后卒为君罢之君在盐铁次当举官掌某事三司使欲用其私人以空名状请君署君不肯署而求举者姓名三司使不恱卒命他判官举之其后三司使竟坐所举罢庆历八年五月迁主客郎中益州路转运使其年十一月七日卒于官享年六十有四夫人临沂县君王氏赠尚书右仆射砺之女先君若干年卒五子元卿眞卿亦早亡敞今为大理评事攽鳯翔府推官皆贤而有文章放太庙斋郎尚㓜四女三适人一尚㓜以某年某月某日葬于某县某鄕某原铭曰刘氏显晦以时乱治有声王朝自君再世惟徳之贻是将又大曷知其然君实有子翰林侍读学士右諌议大夫杨公墓志铭庆历八年春翰林侍读学士右諌议大夫杨公年六十有九告老即以工部侍郎致仕归于常州其行也天子召见宴劳赐以不拜公卿大夫咸出饯于东门赡望咨嗟相与言曰杨公归哉于公计为可荣于国家计为可惜其明年九月十三日公疾革出其兵论一篇示其子忱慥而授以言曰臣子虽死不敢忘其君父者天下之至恩大义也今臣偕不幸犹以垂闭之口言天下莫大之忧为陛下无穷之虑者其事有五以毕臣志死无所恨惟陛下用臣言不必哀臣死也言讫而卒不及其私忱慥以其语并其兵论以闻天子震悼顾有司问可以宠公者有司举故事以对天子曰此何足以慰吾思乃诏特赠公兵部侍郎公少师事种放学问爲文章长于议论好读兵书知古兵法以谓士不兼文武不足任大事当四方无事时数上书言边事后二十余年元昊叛河西契丹举衆违约三边皆警天下弊于兵公于此时耗精疲神日夜思虑创作兵车阵图刀楯之属皆有法天子以歩卒五百如公之法试于庭以爲可用而世多非其刀楯脩甞奉使河东得边将王吉言元昊出兎毛川爲吉所败者用杨公楯也盖世未甞用其术尔然公素刚少合而议者不一故不得尽用其言夏竦经略陜西请益置土兵公言竦据内地无破贼之谋而坐请益兵盖虞败事则欲以兵少为解竦复论公不忠沮计公不能忍以语诋之其后三路农民壮者咸墨为兵公又言兵在精不在衆衆而不练则不整而易败困国而难供时自将相大臣议者皆务多兵独公之论能如此刘平兵败元昊围延州甚急而救兵不至公在河中乃伪爲书驰告延州救兵十万至矣因命旁郡县具刍粮什器如其数以俟已而元昊亦解去后公守并州即诏公为并代麟府路经略安抚招讨等使兼兵马都部署公执勑告其羣吏曰天子用我矣然任其事必图其効欲责其効必尽其方乃列六事以请曰能用臣言则受命不然则已朝廷难之公论不已坐是徙知邢州公志之不就皆此类也公甞为御史章献太后兄子刘从徳为团练使以卒其门人亲戚厮养用从徳拜官爵者数十人马季良以刘氏壻为龙图阁直学士公上书言汉吕太后王禄产欲彊其族而反以覆宗唐武三思杨国忠之祸不独其身几亡其国太后大怒贬监舒州酒税居二岁复召为御史言事愈切公祥符元年进士及第以上书言事眞宗竒之召试不赴拜着作佐郎累官至工部侍郎为天章阁待制龙图阁枢密直学士遂侍讲于翰林甞为审刑院详议官知淮阳江隂军三司度支判官知御史杂事判吏部流内铨三司度支副使河北河东都转运使知河中府陜并邢沧杭五州所至皆有能绩爲人廉洁刚直少屈而难犯其仁心爱物至其有所能容人多所不及也公字次公曽祖讳伟祖讳某父讳守庆初娶张氏又娶李氏又娶李氏又娶王氏太原郡君公卒之明年秋其子忱以其丧归于河南又明年二月十七日葬于洛阳县宣武管平洛郷之先茔公有文集十卷兵书十五卷读其书可以见公之志考其始终之节可以知公之心呜唿可谓忠矣脩为諌官时甞与公争议于朝者而且未甞识公也及其葬也其子不以铭属于他人而以属脩者岂以脩言为可信也欤然则铭之其可不信铭曰逺矣杨氏有来其始赤泉侯功与汉俱起震官太尉四世以公于陵正直仆射于唐师复理卿振左拾遗文蔚获嘉其后益衰避乱中州曽祖始南祖屈伪邦令于乌江又适南粤皇考是生晦显有时发于皇明在考司马始仕坊州遂家中部道徳之优司马四子唯公克大非徒大之将又长之世有官族孰无系谱或絶于㣲或亡其序不絶不亡由屡有人谁如杨世愈乆而蕃次第弗迷昭穆緜聮公其归此安千万年供备库副使杨君墓志铭君讳琪字宝臣姓杨氏麟州新秦人也新秦近胡以战射为俗而杨氏世以武力雄其一方其曽祖讳弘信为州刺史祖讳重勲又爲防御使太祖时为置建宁军于麟州以重勲为留后后召以为宿州刺史保静军节度使卒赠侍中父讳光扆以西头供奉官监麟州兵马卒于官君其长子也君之伯祖继业太宗时为云州观察使与契丹战殁赠太师中书令继业有子延昭眞宗时为莫州防御使父子皆为名将其智勇号称无敌至今天下之士至于里儿野竖皆能道之君生于将家世以武显而独好儒学读书史为人材敏谦谨沈厚意恬如也初以父卒于边补殿侍后用其从父延昭任为三班奉职累官至供备库副使阶银青光禄大夫爵原武伯李溥为发运使以峻法绳下吏凡溥所按行吏皆先戒以备而溥至多不免其黜废者数百人其闻溥来輙惶惧自失至有投水死者君时年最少为奉职监大通堰去溥治所尤近溥甞夜拏轻舟猝至按其文簿视其职事如素戒以备者溥称其才君所历官无不称职其后同提点河东京西淮南三路刑狱公事君叹曰吾本武人岂足以知士大夫哉然其职得以荐士亦吾志也其所举者二百余人徃徃为世闻人甞坐所举一人罚金君喜曰古人拔士十或得五而吾所荐者多矣其失者一而已君少丧父事其母韩夫人以孝闻后以恩赠其父左骁卫将军母夫人南阳县太君初娶慕容氏又娶李氏有子曰畋贤而有文武材今为尚书屯田贠外郎直史馆君以皇祐二年六月壬戌卒于淮南年七十有一皇祐三年十月甲申畋以其丧合慕容氏之丧葬于河南洛阳杜泽原铭曰杨世初微自河西弯弓驰马耀边陲桓桓侍中国屏毗太师防御杰然竒名声累世在羌夷时平文胜武力衰温温供备乐有仪好贤举善利岂私恺悌君子神所宜康宁寿考顺全归有畋为子后可知太子中舍王君墓志铭王君之皇考曰赠卫尉少卿讳某皇妣曰南充县太君胥氏皇祖讳某皇曽祖讳某君讳汲字师黯娶胡氏安定县君子男三人女五人男曰尚恭尚喆尚辞初天圣明道之间予为西京留守推官时王君寓家河南其二子始习业国子学日从诸生请学于予较其艺常为诸生先而尚恭尤谨饬俨然有儒者法度予固竒王君之有是子也以故与君游而君性简质重然诺临事而敏与之游者必爱其为人其后二子者果皆以进士中第予亦罢去不复遇王君且七年矣而尚恭来请曰不幸吾先人之亡将以今年某月甲子葬于河南某县某郷之某原宜得铭于石以志诸后世乃为次其世而作铭以遗之云惟王氏之先长安万年四代之祖刺史壁州遭巢猾唐得果而留卒葬西充为郷壁公王孟有蜀或家或禄三世不迁自君东还始家河南广文之生举三不中任仕以兄主簿之卑试原武密晋城是令政专自出令政有称迁理之丞蓝田夏雒三邑皆闻寿五十九终中舍人在雒逢饥餔粟不殍襃功劝吏天子有诏雒人染疠躬之不避以死勤民在法宜祀刻诗同藏惟世之扬尚书工部郎中欧阳公墓志铭欧阳氏世为庐陵人庐陵于五代时属伪呉故欧阳氏在五代无闻者淳化三年脩仲父府君始以进士中乙科其后为御史有能名眞宗甞自择御史府君以秘书丞见见者数人皆进自称荐惟恐不用府君独立墀下无所说明日拜监察御史中丞王嗣宗指曰是独立墀下者眞御史也绛州守齐化基犯法制劾其事化基嗣宗素所恶者讽之欲使蔓其狱府君曰如诏而已嗣宗怒及狱上奏用他吏覆之索其家得铜器十数府君坐鞠狱不尽免官明年复得御史监蕲州税又明年迁殿中侍御史左廵使居二岁奏事殿中眞宗识之劳曰御史乆矣亦劳乎问何所欲府君谢不任职而巳后数日眞宗语宰相与转运使宰相疑其有求而不先白已对以贠无阙复使与一大郡宰相召至中书问御史家何在欲郡孰为便对曰无不便宰相怒与海州又移睦州天禧元年入迁侍御史二年出知泗州先是京师岁旱有浮图人断臂祷雨官为起寺于龟山自京师王公大臣皆礼下之其势倾动四方又诱民男女投淮水死曰佛之法用此得大利而愚民岁死淮水者几百人至其临溺时用其徒倡唿前后拥之以入至有自悔欲走者叫号不得免府君闻之惊曰害有大于此邪尽捕其徒诘其姦民诛数人遣还郷里者数百人遂毁其寺入转尚书司封贠外郎三司户部判官六年为广南东路转运使前为使者以市舶物代俸钱其利三倍府君叹曰利岂吾欲邪使直以钱为俸今上即位就转工部郎中秩满以一弊舟还无一海上物归朝赐金紫为两浙路转运使以足疾求知江州天圣四年又求分司未得命以其年二月某日卒于江州之廨享年六十有八以某年某月某日葬某所曽祖讳某祖讳某伪唐吉州军事判官父讳某伪唐屯田贠外郎娶米氏封金坛县君先府君以卒嗣子鉴为右侍禁武昌廵检女二人长适某次未嫁府君讳载字则之性方直严谨治身俭薄简言语为政务清净平居歛色而坐如对大賔终日不少懈弛人用惮之荐举下吏人未甞知后有知者来谢皆拒不纳所至官舍未甞窥园圃至果烂堕地家人无敢取者其清如此铭曰唐隳盗猖土裂四方钟氏于洪入州自王传死子时败臣于杨自梁迄周庐陵伪邦欧阳是家世以不章违命之侯庐陵王土欧阳有闻始我仲父以贡中科来者继武仲父之材御史其能廉清俭恭直躬以行铭以藏之子孙之承少府监分司西京裴公墓志铭君讳徳𥙿字某姓裴氏河中万泉人也其九世祖耀卿为唐名臣曽祖讳某祖讳某赠左千牛卫大将军父讳济以智勇事太宗皇帝从李继隆击契丹于唐河屡立战功守鎭定十余年威惠着于北边咸平中李继迁叛河西以内客省使顺州防御使守灵州继迁连岁攻之城守坚不能下继迁击破清逺军而粮道絶救兵不至城乃䧟遂殁于贼赠鎭江军节度使累赠尚书令兼中书令追封呉国公方其殁也诏録其子孙君以长子自四门助教拜太子右賛善大夫累官至少府监阶朝奉大夫勲上柱国爵开国侯以老分司西京许居于京师某年某月某日以疾卒于家享年七十有六君为人质重寛易居父丧尽哀宗族称其孝得父金帛悉分诸弟不有其一钱其爲吏廉清不扰历监药蜜库店宅务泗州粮料院宿州酒税知明州奉化兴元南郑二县同判吏部南曹通判南京留守司知蓬绛解泽沂六州皆有能政喜自晦黙如不能言予甞问其解之盐池君解析纎密自前世功利㳂革损益条布如在目前宝元中甞上书论茶盐利害多所施行其听狱讼敏决数得疑狱皆强吏所不能辨者及平居议法必以仁恕为本君初名徳昌前娶康氏后娶赵氏封平原郡君有贤行子男三人士伦士林大理寺丞士杰卫尉寺丞女八人长适右侍禁张用之次适大理寺丞薛寅集贤校理孙钖大理寺丞丁某殿中丞孙祖庆库部贠外郎张承懿集贤校理王益柔以某年某月某日葬君于河南登封县之某原其孤士杰来请铭以葬铭曰裴始绛人于唐显闻伟欤文献八世有孙守节蹈义厥声以振忍生而耻亦终以死死义之荣令名不巳岂惟令名报徳之隆延延裴氏其頼无穷少府之贤寛恭信厚保身承家多其禄寿寿丰于躬禄及其嗣爰告后人俾知所自居士集卷第二十九熈宁五年秋七月男发等编定绍熈二年三月郡人孙谦益校正刘君墓铭起爲杨公墓铭舒州以其丧归于河南欧阳公墓铭左廵使伪唐欧阳文忠公集欧阳文忠公文集居士集卷第三十居士集卷第三十欧阳文忠公集三十墓志四首翰林侍读学士右諌议大夫赠工部侍郎张公墓志铭翰林侍读学士朝散大夫右谏议大夫上柱国清河县伯张公讳钖字贶之其先京兆长安人也其祖山甫从唐僖宗入蜀留不返蜀遭王孟再乱絶于中国中国更五代天下爲宋而蜀平张氏留蜀盖亦巳五世矣始得去爲汉阳人又二世而张氏遂以大显公爲人清方敏黙爲善不倦而喜自晦歛若不欲人知其遇人怡怡若无所不可及视其发施于事者其义有可畏其守有不可夺其能有不可及旣巳则若未尝有所爲者少喜读书至其疾革犹不释手自经史子集百家之说无不记览通逹而絶口不道于人故其晚始侍读于中上尝叹曰自吾得张钖日益有所闻以飞白爲博学二字赐之曰钖老矣恨得之晚也公𥘉举进士中大中祥符元年甲科试秘书省校书郎知南昌县迁萍郷令改着作佐郎又知安逺县徙知新州兴学校以教新人新人有进士自公始再迁太常博士监染院诏选能吏治畿县公以选知东明前爲令者阖门重帘以壅隔废治公至则辟门去帘告其人曰吾所治者三而巳彊恃力冨恃赀刑恃赎者吾所先也其人以谓公言简必信法简必严于是豪势者屈而善弱者伸县以大治工部侍郎李及荐公材堪御史上曰李及清慎人未尝妄有所举此可信也乃以爲监察御史故相丁谓贬崖州至是议徙内地公䟽言谓姦邪弄国罪当死无可怜且大臣窜逐本与天下弃之今复内还是违天下意由是止徙道州玉清昭应宫灾坐火事劾当死者百余人公䟽言天灾可畏不可反以罪人而重天怒愿益脩德以塞谴人乃获免公于御史自监察歴殿中侍御史侍御史知杂事于尚书爲贠外郎郎中累官至諌议大夫于外爲荆湖北路京东河北转运使江淮两浙荆湖发运制置使利夔路安抚使知河中府滑州于三司爲盐铁判官判句院歴盐铁度支戸部副使又尝权知谏院判三班审官院太常寺国子监于侍从爲天章阁待制龙圗阁直学士翰林侍读学士虽其自晦其所居人皆以爲冝其在京东籍淄青齐濮济郓六州之人冒耕河壖地收租緍绢岁二十八万而六州之民争讼遂息其后言利者请税天下桥渡以佐军公建言津梁利人而反税之以爲害卒争罢之平居退让未尝肯爲人先妖贼王则反贝州兵围乆不克而自河以北军饷调发益急转运使受命者以疾留不行公自滑州权河北转运使命至即日驰城下军须皆如其期其于取舎缓急常如此公居家有常法虽贵显衣服饮食如少贱时事母至孝与族兄甚相友爱人以爲同产公以皇祐元年七月十日遇疾卒于京师享年六十有八上闻震悼以白金三百两赐其家特赠工部侍郎曽祖讳惟序不仕祖讳文翼复州録事参军赠太子中舎父讳龟从赠右谏议大夫母南阳郡太君邓氏自皇祖中舎君家于汉阳遂葬之至公始葬汝州之襄城某郷某原实五年闰七月十七日也公𥘉娶程氏再娶孙氏封乐安郡君先公五十日而卒公子五人曰子骏子充子云子谅子眞子眞子充皆早卒于公之葬也子骏子云皆爲大理评事子谅大理寺丞有孙十人女三人长适虞部贠外郎杜枢次早卒㓜适大理寺丞王縡铭曰自足乎其中不求乎其外斯惟公之善晦仁能勇于必爲善有应而无逺故公晦其终显难于自进以晚见嗟而寿胡不俾其遐呜唿其奈何兵部贠外郎天章阁待制杜公墓志铭庆暦三年盗起京西掠商邓均房叛兵烧光化军逐守吏吏不能捕天子患之问宰相谁可任者宰相言度支判官尚书虞部贠外郎杜某名家子学通知古今冝可用乃以君爲京西转运按察使居数月贼平叛兵诛死明年广西欧希范诱白崖山蛮蒙赶袭破环州䧟镇宁带溪普义有衆数千以攻桂管宰相又言前时杜某守横州言蛮事可听冝知蛮利害天子驿召君见便殿所对合意即除君刑部贠外郎直集贤院广南西路转运按察安抚等使君至冝州得州人呉香及狱囚欧世宏脱其械使入贼峒说其酋豪君乗其怠急击之破其五峒斩首数百级复取环州因尽焚其山林积聚希范穷迫走荔波洞蒙赶率伪将相数十人以其衆降君与将佐谋曰夫蛮习险恃阻如捕猩猱而吾兵以苦暑难乆是进退迟速皆不可爲故常务捐厚利以招之盖威不足以制则恩不能以怀此其所以数叛也今吾兵虽幸胜然蛮特败而来耳岂眞降者邪啖之以利后必复动乃慨然叹曰蛮知利而不知威乆矣吾将先威而后信庻几信可立也乃击牛爲酒大㑹环州戮其坐中者六百余人而释其尫病胁从与其非因败而降者百余人后三日兵破荔波擒希范至并戮而醢之以醢赐诸溪峒于是叛蛮无噍类而君威震南海言事者论君杀降爲国失信于蛮貃天子置之不问诏书谕君赐以金帛君即上书引咎六年徙爲两浙转运使筑钱塘堤自官浦至沙陉以除海患明年又徙河北转运使召见奏事移刻天子益知其材赐金紫服以遣之是岁夏拜天章阁待制充环庆路兵马都部署经略安抚使知庆州君言杀降臣也冝得罪将吏惟臣所使其劳未録不敢先受命天子爲君悉録将吏赏之乃受命自元昊称臣听誓而数犯约抄邉邉吏避生事纵不敢争君始至其酋孟香率千余人内附事闻诏君如约君言如约当还而孟香得罪夏人势无还理遣之必反爲邉患议未决夏人以兵入界求孟香孟香散走自匿夏兵驱杀邉戸掠夺羊马而求孟香益急朝议责君亟索而还之君言夏人违誓举兵孟香不可与因移檄夏人不偿所掠则孟香不可得夏人不肯偿所掠君亦不与孟香夏人后亦不复敢动君治邉二岁有威爱皇祐一年五月甲子疾卒于官享年四十有六天子震悼赙䘏其家以其子炤爲秘书省校书郎君以䕃𥙷将作监主簿累官至尚书兵部贠外郎阶朝奉郎勲护军尝以太子中舎知建阳县除民无名租岁以万计闽俗贪啬有老而生子者父兄多不举曰是将分吾赀君上书请立伍保俾民相察寘之法由是生子得免闽人乆之以君爲徳多以君姓字名其子曰生汝者杜君也君讳祀字伟长世爲金陵人其曽伯祖昌业仕江南李氏爲江州节度使江南国㓕杜氏北迁今爲开封府开封人也曽祖讳某赠给事中祖讳镐官至龙圗阁学士尚书礼部侍郎父讳某赠尚书工部侍郎君𥘉娶蒋氏封某县君后娶徐氏封东海县君女六人其二适人四尚㓜子男一人炤也杜氏自君皇祖侍郎以博学爲世儒宗故其子孙皆守儒学而多闻人君尤博览强记其爲文章多论当世利害甚辩有文集十卷奏议集十二卷其居官以精敏明干所至有声君学问之余兼喜隂阳数术之说常自推其数曰吾年四十六死矣其亲戚朋友莫不闻其说至其岁果然呜唿可谓异矣所谓命者果有数邪其果可以自知邪皇祐六年某月日其兄驾部贠外郎植与其孤葬君于某县某郷某原铭曰其敏以逹其果以决其守不夺其摧不折其终一节兹谓不没尚书比部贠外郎陈君墓志铭故尚书比部贠外郎陈君卜以至和二年正月某日葬于京兆府万年县洪固鄕神禾原其素所知秘书丞李诩与其孤安期谋将乞铭于庐陵欧阳脩安期曰吾不敢诩曰我能得之乃相与具书币遣君之客贾绎自长安走京师以请盖君以至和元年五月某日卒于长安享年四十有六其仕未逹而所爲未有大见于时也然诩节义可信之士以诩能报君而君能知诩则君之爲人可知也巳君讳汉卿字师黯世居阆中其先博州人因事伪蜀爲县令遂留家焉其曽叔祖省华官至谏议大夫生尧叟尧佐尧咨先后爲将相而君自曽祖而下三世不显曽祖讳省恭不仕祖讳尧封举进士爲县主簿王均乱蜀诣阙上书献破贼䇿不报遂退老于嵩山父讳渊亦举进士官至大理寺丞与其兄渐所谓金龟子者皆以文学知名君生一岁而孤年十三与其母入蜀过鳯翔谒其府尹而吏少君不爲之通君直入伏庭下曰陈某请见因责尹慢士戒吏不谨尹慙笞吏以谢君君用叔祖尧咨䕃𥙷将作监主簿累迁大理寺丞监沙苑监权知渭南县民有兄弟争田者吏常直其兄而弟讼不巳君爲徃视其田辨其劵书而以田与弟其兄谢曰我悔欲归弟以田者数矣直惧笞而不敢耳弟曰我田故多然耻以不直讼兄今我直矣愿以田与兄兄弟相持恸哭拜而去由是县民有事多相持诣君得一言以决曲直又知登封县县有恶盗十人巳谋未发而尉方以事出君募少年选手力夜徃捕获之明日召尉归以贼与之曰得是可以论赏赏未及下而尉卒尉河南儒者魏景山也老而且贫君爲主其丧事买田宅于汝州以活其妻子通判嘉州治田讼三十年不决者一日决之秩满嘉人诣转运使乞留不得时文丞相守成都荐其材而荐者十有五人通判河中府府有妖狱二百余人君方以公事之他州提点刑狱司疑狱有冤召君还视之独留其一人余皆释之累迁尚书虞部贠外郎天子享明堂推恩遂迁比部通判宁州决疑狱活一家五人君好学重气节尝有负其钱数千万辄毁其劵弃之与人交乆而益笃喜爲歌诗至于射艺书法医药皆精妙尤好古书竒画毎倾赀购之尝自爲録蔵于家其材能好尚皆可嘉也母曰仁寿县太君王氏𥘉娶王氏生一子安期也后娶又曰王氏铭曰在蜀伪时处昏不迷惟陈最㣲蜀亡而东髙明显融莫如陈宗惟陈有声自其髙曽君世不兴惟兴与伏有俟而畜其周必复实始自君昌其子孙考铭有文鎭安军节度使同中书门下平章事赠中书令谥文简程公墓志铭嘉祐元年闰三月巳丑镇安军节度使检校太师同中书门下平章事使持节陈州诸军事陈州刺史程公薨于位以闻诏辍视朝二日赠公中书令于是其孤嗣隆以状上考功移于太常而博士起曰法冝谥乃谥曰文简明年十月十八日葬公于河南伊阙之某鄕某原其孤又以请于太史而史臣脩曰礼冝铭乃考次公之世族官封爵号卒葬时日与其始终之大节合而志于其墓且铭之曰惟程氏逺有世序自重黎以来其后居中山者出于魏安鄕侯昱之后公讳琳字天球中山博野人也曽祖赠太师讳新曽祖妣呉国夫人齐氏祖赠太师中书令讳賛明祖妣秦国夫人呉氏考袁州冝春令赠太师中书令尚书令冀国公讳元白妣晋国夫人楚氏公以大中祥符四年举服勤辞学髙第爲㤗宁军节度掌书记改着作佐郎知寿阳县祕书丞监左蔵库天僖中诏举辞学履行召试直集贤院今天子即位迁太常博士三司戸部判官是时契丹所遣使者数出不逊语生事而主者应对多失辞上患之巳而契丹来贺即位乃选公爲接伴使而契丹使者言太后当遣使通书公遽以礼折之乃巳史官修眞宗实録而起居注阙命公修大中祥符八年以后起居注遂修起居注迁祠部贠外郎提举在京诸司库务以本官知制诰同判吏部流内铨天圣五年馆伴契丹贺干元节使使者言中国使至契丹坐殿上位次髙而契丹使来坐次下当陛语甚切不巳而上与大臣皆以爲小故不足争将许之公以谓许其小必启其大力争以爲不可遂止河决滑州𥘉议者言可塞役旣作而后议者以爲不可乃命公徃视之公言可塞遂塞之岁中迁右谏议大夫权御史中丞明年拜枢宻直学士知益州蜀人轻而喜乱公常先制于无事至其临时如不用意而略其细治其大且甚者不过一二而蜀人安之自寮吏皆不能窥其所爲正月俗放灯吏民夜㑹聚遨嬉盛天下公先戒吏爲火备有失火者使随救之勿白以动衆旣而大宴五门城中火吏救止卒宴民皆不知盖其他设施多类此军士见监军告其军有变监军入白公笑遣之惶恐不敢去公曰军中动静吾自知之苟有谋者不待告也可使告者来监军去而告者卒不敢来公亦不问遂止蜀州妖人有自号李冰神子者署官属吏卒聚徒百余人公命捕寘之法而谗之朝者言公妄杀人蜀人恐且乱矣上遣中贵人驰视之使者入其境居人行旅争道公善使者问杀妖人事其父老皆曰杀一人可使蜀数十年无事使者问其故对曰前乱蜀者非有智谋豪杰之才乃里闾无頼小人尔惟不制其始遂至于乱也使者视蜀旣无事又得父老语还白于是上益以公爲能迁给事中知开封府禁中大火延两宫宦者治狱得缝人火斗巳诬伏而下府命公具狱公立辨其非禁中不得入乃命工圗火所经而后宫人多所居隘其烓灶近版壁岁乆燥而焚曰此岂一日火哉乃建言此殆天灾也不冝以罪人上爲缓其狱故卒得无死者公在府决事神速一岁中狱常空者四五迁工部侍郎龙圗阁直学士守御史中丞是岁以翰林侍读学士复知开封府明年爲三司使治财赋知本末出入有节虽一金不可妄取累迁吏部侍郎景祐四年以本官叅知政事司天言日食明年正旦请移闰月以避之公以谓天有所谴非移闰可免惟脩德政而巳乃止范仲淹以言事忤大臣贬饶州巳而上悔悟欲复用之稍徙知润州而恶仲淹者复诬以事语入上怒亟命置之岭南自仲淹贬而朋党之论起朝士牵连出语及仲淹皆指为党人公独爲上开说明其诬枉上意解而后巳公爲人刚决明敏多识故事议论慨然及知政事益奋励无所回避宰相有所欲私辄以语折之至今人徃徃能道其语而小人侥倖多不得志遂共以事中之坐贬光禄卿知颍州巳而上思之徙知青州又徙大名府居一岁间迁户部吏部二侍郎尚书左丞资政殿学士北京建与宦者皇甫继明争治行宫事章交上上遣一御史视其曲直御史直公遂罢继明是时继明方信用其势倾动中外自朝廷大臣莫不屈意下之而公𬒳中伤方起未复而独与之争虽小故不少假也故议者不以公所直爲难而以能不爲继明屈爲难也迁工部尚书资政殿大学士河北安抚使庆暦六年拜武昌军节度使陜西安抚使知永兴军府事明年加宣徽北院使判延州夏人以兵三万临界上前三日公谍知其来戒诸堡寨按兵闭壁虏至以爲有备引去讫公去不复窥邉赵元昊死子谅祚立方㓜三大将共治其国言事者谓可除其诸将皆以爲节度使使各有其所部以分弱其势可遂无西患事下公公以谓幸人之丧非所以示大信抚夷狄而谅祚虽㓜君臣和三将无异志虽欲有爲必无功而反生事不如因而抚之上以爲然皇祐元年加同中书门下平章事复判大名府兼北京留守自元昊反河西契丹亦犯约求地二邉兵兴连岁不觧而公方入与谋议更守西北二方尢知夷狄虚实情伪山川要害所以行师制胜营阵出入之法于河北尤详其奏议颇多虽不能尽用其指画䂓爲之际有可喜也再居大名前后十年威恵信于其人人爲立生祠公自罢政事益不妄与人合亦卒不复用旣徙镇安居三岁上书曰臣虽老尚能爲国守邉未报而得疾享年六十有九公累阶开府仪同三司勲上柱国开国广平郡爵公食户七千四百而实封二千一百赐号推诚保德守正翊戴功臣娶陈氏封卫国夫人子男四人曰嗣隆太常博士嗣弼殿中丞嗣恭太常博士嗣先大理寺丞女五人长适职方贠外郎荣諲次适秘书丞韩缜次适都官贠外郎晁仲约次适大理寺丞呉得次适将作监主簿王偁孙三人长曰伯孙次曰公孙皆太常寺太祝次曰昌孙守秘书郎有文集奏议六十卷公平生寡言笑愼于知人旣巳知之乆而益笃喜饮酒引满然人罕得其驩而与余尤相好也铭曰君子之守志于不夺不学而刚有摧必折毅毅䄇公其刚不屈公在政事有谔其言直虽不容志岂不完谓公不显公位将相岂无谋谟胡不以访老于辅藩白首犹壮公虽在外邦国之光奄其不存士夫曷望吉卜之从兆此新冈惟其休声逾逺弥长居士集卷第三十熈宁五年秋七月男发等编定绍熈二年三月郡人孙谦益校正杜待制墓志知建安县建本吉本同而蜀本衢本作建昌罗氏本作建阳朝佐按仁宗实録杜𣏌传作建阳今从之张公墓铭读于新人有进士乃以爲工部杜公墓铭四十六程文简公墓铭八年以后起居江告其军欧阳文忠公集欧阳文忠公文集居士集卷第三十一居士集卷第三十一欧阳文忠公䧶三十一墓志五首太子太师致仕杜祁公墓志铭故太子太师致仕祁国公赠司徒兼侍中杜公讳衍字世昌越州山隂人也其先本出于尧之后历三代常爲诸侯后徙其封于杜而子孙散适他国者以杜爲氏自杜赫爲秦将军后三世御史大夫周及其子建平侯延年仍显于汉又九世当阳侯预显于晋又十有四世岐国公佑显于唐又九世而至于祁公其爲家有法其吉凶祭祀斋戒日时币祝从事一用其家书自唐㓕士丧其旧礼而一切苟简独杜氏守其家法不迁于世俗盖自春秋诸侯之子孙歴秦汉千有余岁得不絶其世谱而唐之盛时公卿家法存于今者惟杜氏公自曽髙以来以恭俭孝谨称鄕里至公爲人尤㓗㢘自克其爲大臣事其上以不欺爲忠推于人以行己取信故其动静纎悉谨而有法至考其大节伟如也公享年八十官至尚书左丞方其六十有九岁且尽即上书告老明年以太子少师致仕累迁太子太保太傅太师封祁国公于其家天子祀明堂遣使者召公陪祠将有所问以疾不至而岁时存问劳赐不絶公少举进士髙第爲扬州观察推官知平遥县通判晋州知干州迁河东京西路提点刑狱知扬州河东陜西路转运使入爲三司戸部副使拜天章阁待制知荆南府未行以爲河北路都转运使遂知天雄军召爲御史中丞判流内铨知审官院拜枢宻直学士知永兴军徙知并州迁龙圗阁学士复知永兴军权知开封府康定元年以刑部侍郎同知枢宻院事即拜副使庆暦三年迁吏部侍郎枢宻使明年以夲官同中书门下平章事公治吏事如其爲人其听狱讼虽明敏而审覈愈精故屡决疑狱人以爲神其簿书出纳推析毫发终日无倦色至爲条目必使吏不得爲姦而巳及其施于民者则简而易行始居平遥尝以吏事适他州而县民争讼者皆不肯决以待公归知干州未满岁安抚使察其治行以公权知鳯翔府二邦之民争于界上一曰此我公也汝夺之一曰今我公也汝何有焉夏人𥘉叛命天下苦于兵而自陜以西尤甚吏縁侵渔调发督迫至民破产不能足徃徃自经投水以死于是时公在永兴语其人曰吾不能免汝然可使汝不劳尔乃爲之区处计较量物有无贵贱道里逺近寛其期㑹使以次输送由是物不踊贵车牛刍秣宿食来徃如平时而吏束手无所施民比他州费省十六七至于缮治城郭器械民皆不知开封治京师常挠于权要有干其法而能不爲之屈者世皆以爲难至公能使权要不敢有所干凡其爲治以听断盗讼爲能否尔独公始有余力省其民事如治他州而畿赤诸县之民皆𬒳其恵开封比比出能吏而兼于民政者惟公一人吏部审官主天下吏贠而居职者类以不乆迁去故吏得爲姦公始视铨事一日选者三人争某阙公以问吏吏受丙赇对曰当与甲乙不能争遂授他阙居数日吏教丙讼甲负某事不当得公悟召乙问之乙谢曰业巳得他阙不愿争公不得巳与丙而笑曰此非吏罪乃吾未知铨法尔因命诸曹各具格式科条以白问曰尽乎曰尽矣明日勑诸吏无得升堂使坐曹听行文书而巳由是吏不得与铨事与夺一出于公居月余翕然声动京师其在审官有以贿求官者吏谢不受曰我公有贤名不乆见用去矣姑少待之庆暦之𥘉上猒西兵之乆出而民弊亟用今丞相冨公枢宻韩公及范文正公而三人者遂欲尽革衆事以修纪纲而小人权倖皆不恱独公与相佐佑而公尤抑絶侥倖凡内降与恩泽者一切不与毎积至十数则连封而靣还之或诘责其人至慙恨涕泣而去上尝谓谏官欧阳脩曰外人知杜某封还内降邪吾居禁中有求恩泽者毎以杜某不可告之而止者多于所封还也其助我多矣此外人及杜某皆不知也然公与三人者卒皆以此罢去公多知本朝故实善决大事𥘉邉将议欲大举以击夏人虽韩公亦以爲可举公争以爲不可大臣至有欲以沮军罪公者然兵后果不得出契丹与夏人争银瓮族大战黄河外而鴈门麟府皆警范文正公安抚河东欲以兵从公以爲契丹必不来兵不可妄出范公怒至以语侵公公不爲恨后契丹卒不来二公皆世俗指公与爲朋党者其论议之际盖如此及三人者将罢去公独以爲不可遂亦罢以尚书左丞知兖州岁余乃致仕公自布衣至爲相衣服饮食无所加虽妻子亦有常节家故饶财诸父分产公以所得悉与昆弟之贫者俸禄所入分给宗族赒人急难至其归老无屋以居寓于南京驿舎者乆之自少好学工书画喜爲诗读书虽老不倦推奖后进今世知名士多出其门居家见賔客必问时事闻有善喜若已出至有所不可忧见于色或夜不能寐如任其责者凡公所以行之终身者有能履其一君子以爲人之所难而公自谓不足以名后世遗戒子孙无得纪述呜唿岂所谓任重道逺而爲善惟日不足者欤曽祖太子少保讳某赠太师祖鸿胪卿讳叔詹追封呉国公父尚书度支贠外郎讳遂良追封韩国公皆赠太师中书令兼尚书令娶相里氏封晋国夫人子男曰诜大理评事䜣太常愽士讷将作监主簿诒祕书省正字三子早卒女长适集贤校理苏舜钦次适祕阁校理李綖次适单州团练推官张遵道公以嘉祐二年二月五日卒于家其子䜣以其年十月十八日葬公于应天府宋城县之仁孝原铭曰翼翼祁公率履自躬一其𥘉终惟徳之恭公在干位士知贪㢘退老于家四方之瞻岂惟士夫天子曰咨尔曲尔直绳之墨之正尔方圎有矩有规人莫之踰公无尔欺予左予右惟公是毗公虽告休受宠不巳宫臣国公即命于第奕奕明堂万邦从祀岂无臣工爲予执法何以召之惟公旧德公不能来予其徃钖君子恺悌民之父母公虽百龄人以爲少不俾黄耇丧予元老宠禄之隆则有止期惟其不巳旣去而思铭昭于逺万世之诒太常博士尹君墓志铭君讳源字子渐姓尹氏与其弟洙师鲁俱有名于当世其论议文章博学彊记皆有以过人而师鲁好辩果于有爲子渐爲人刚简不矜饰能自晦蔵与人居乆而莫知至其一有所发则人必惊伏其视世事若不干其意巳而搉其情伪计其成败后多如其言其性不能容常人而善与人交乆而益笃自天圣明道之间予与其兄弟交其得于子渐者如此其曾祖讳谊赠光禄少卿祖讳文化官至都官郎中赠刑部侍郎父讳仲宣官至虞部贠外郎赠工部郎中子渐𥘉以祖廕𥙷三班借职稍迁左班殿直天圣八年举进士及第爲奉礼郎累迁太常博士歴知芮城河阳二县签署孟州判官事又知新郑县通判泾州庆州知怀州以庆暦五年三月十四日卒于官赵元昊冦邉围定川堡大将葛怀敏发泾原兵救之君遗怀敏书曰贼举其国而来其利不在城堡而兵法有不得而救者且吾军畏法见敌必赴而不计利害此其所以数败也冝驻兵瓦亭见利而后动怀敏不能用其言遂以败死刘涣知沧州杖一卒不服涣命斩之以闻坐专杀降知密州君上书爲涣论直得复知沧州范文正公常荐君材可以居馆阁召试不用遂知怀州至朞月大治是时天子用范文正公与今观文殿学士冨公武康军节度使韩公欲更置天下事而权倖小人不便三公皆罢去而师鲁与时贤士多𬒳诬枉得罪君叹息忧悲发愤以谓生可厌而死可乐也徃徃𬒳酒哀歌泣下朋友皆窃怪之巳而以疾卒享年五十至和元年十有二月十三日其子材葬君于河南府寿安县甘泉鄕龙涧里其平生所爲文章六十篇皆行于世子男四人曰材植机桴呜唿师鲁常劳其智于事物而卒蹈忧患以穷死若子渐者矌然不有累其心而无所屈其志然其寿考亦以不长岂其所谓短长得失者皆非此之谓欤其所以然者不可得而知欤铭曰有韫于中不以施一愤乐死其如归岂其志之将衰不然世果可嫉其如斯太子中舎梅君墓志铭故太子中舎致仕梅君讳让字克让世爲宣城人常以文学仕进君独不肯仕其弟询勉之君曰士之仕也进而取荣禄易欲行其志而无媿于心者难吾岂不欲仕哉居其官不得行其志食其禄而有媿于其心者吾不爲也今吾居父母之邦事长老以恭接朋友以信守吾坟墓安吾里闾以老死而无恨此吾志也其弟后贵显必欲官之君坚不肯乃奏任君大理评事致仕于家有子六人曰尧臣曰正臣曰彦臣曰禹臣曰纯臣其一早卒其三子皆仕宦而尧臣有名当世今爲国子博士累以郊祀恩进君爲太子中舍君旣老尧臣来归朱服象笏侍君旁郷人不荣其子而荣其父尧臣等皆以君年髙愿留养君不许曰此非吾意也顾其二子曰勉尔朝夕以辅吾老顾其三子曰勉尔名誉以爲吾荣居者养吾体仕者养吾志可也君享年九十有一康彊无恙以皇祐元年正月朔卒于家其子尧臣泣请于其友庐陵欧阳脩曰尧臣不肖仕不显而无闻不足以成吾先人之志退託文字以铭后世又不敢以自私予乃爲之铭曰志之充乐也中寿以隆福有终铭无穷耀幽宫湖州长史苏君墓志铭故湖州长史苏君有贤妻杜氏自君之丧布衣𬞞食居数岁提君之孤子歛其平生文章走南京号泣于其父曰吾夫屈于生犹可伸于死其父太子太师以告于予予爲集次其文而序之以着君之大节与其所以屈伸得失以深诮世之君子当爲国家乐育贤材者且悲君之不幸其妻卜以嘉祐元年十月某日葬君于润州丹徒县义里鄕檀山里石门村又号泣于其父曰吾夫屈于人间犹可伸于地下于是杜公及君之子泌皆以书来乞铭以葬君讳舜钦字子美其上世居蜀后徙开封爲开封人自君之祖讳易简以文章有名太宗时承㫖翰林爲学士参知政事官至礼部侍郎父讳耆官至工部郎中直集贤院君少以父䕃𥙷太庙斋郎调荥阳尉非所好也巳而鎻其㕔去举进士中第改光禄寺主簿知蒙城县丁父忧服除知长垣县迁大理评事监在京楼店务君状貌竒伟慷慨有大志少好古工爲文章所至皆有善政官于京师位虽卑数上䟽论朝廷大事敢道人之所难言范文正公荐君召试得集贤校理自元昊反兵出无功而天下殆于乆安尤困兵事天子奋然用三四大臣欲尽革衆弊以纾民于是时范文正公与今冨丞相多所设施而小人不便顾人主方信用思有以撼动未得其根以君文正公之所荐而宰相杜公壻也乃以事中君坐监进奏院祠神奏用市故𥿄钱㑹客爲自盗除名君名重天下所㑹客皆一时贤俊悉坐贬逐然后中君者喜曰吾一举网尽之矣其后三四大臣继罢去天下事卒不复施爲君携妻子居苏州买水石作沧浪亭日益读书大涵肆于六经而时发其愤闷于歌诗至其所激徃徃惊絶又喜行狎书皆可爱故其虽短章醉墨落笔争爲人所传天下之士闻其名而慕见其所传而喜徃揖其貌而竦听其论而惊以服乆与其居而不能舍以去也居数年复得湖州长史庆暦八年十二月某日以疾卒于苏州享年四十有一君先娶郑氏后娶杜氏三子长曰泌将作监主簿次曰液曰激二女长适前进士陈纮次尚幼𥘉君得罪时以奏用钱爲盗无敢辨其冤者自君卒后天子感悟凡所𬒳逐之臣复召用皆显列于朝而至今无复爲君言者冝其欲求伸于地下也冝予述其得罪以死之详而使后世知其有以也旣又长言以爲之辞庻几并写予之所以哀君者其辞曰谓爲无力兮孰击而去之谓爲有力兮胡不反子之归岂彼能兮此不爲善百誉而不进兮一毁终世以颠挤荒孰问兮杳难知嗟子之中兮有韫而无施文章发耀兮星日光辉虽冥冥以掩恨兮不昭昭其永垂翰林侍读侍讲学士王公墓志铭公讳洙字原叔其生始能言巳知爲诗指物能赋旣长学问自六经史记百氏之书至于圗纬隂阳五行律吕星官筭法训故字音无所不学学必通逹如其专家其语言𥘉如不出诸口已而辨别条理发其精㣲听者忘倦决疑请益人人必得其所欲故自其少也一时名臣贤士皆称慕之其名声着天下𥘉举进士爲庐州舒城尉坐事免官归居南京故相临淄晏公爲留守竒其文章待以客礼乆之复调贺州冨川主簿未行临淄公荐其才留居应天府学教诸生㑹诏举经术士爲学官京东转运使举公应诏召爲国子监直讲迁太理评事史舘检讨知太常礼院天章阁侍讲直龙圗阁同判太常寺庆暦中小人有不便大臣执政者欲排去之未知所发而杜丞相子壻苏舜钦爲集贤校理负时名所与交游皆当世贤豪巳而舜钦坐监进奏院祠神㑹客爲御史所弹公以坐客贬知濠州徙知襄徐亳三州范文正公冨丞相皆言王某学问经术多识故事冝在朝廷复召爲检讨同判太常寺侍讲充史馆修撰拜知制诰权判吏部流内铨至和元年九月爲翰林学士三年以亲嫌改侍读学士兼侍讲学士嘉祐二年九月甲戌朔以疾卒享年六十有一累官至尚书吏部郎中阶朝散大夫勲轻车都尉爵开国伯食邑五百戸公爲人寛厚乐易孝于宗族信于朋友诸孤不能自立者皆爲之嫁娶始举进士时与郭稹同保人有告稹冒母禫者法当连坐主司召公问果保稹否不然可易也公言保之不可易也于是与稹俱罢公以文儒进用能因其所学爲上开陈其言缓而不迫天子常喜其说意有所欲必以问之无不能对尝以涂金龙水牋爲飞白词林二字以襃之至于朝廷他有司前言故实皆就以考正旣领太常吉凶礼典撰定尤多尝修集韵校定史记前后汉书编国朝㑹要鄕兵制度祖宗故事三朝经武圣略皇祐中大享明堂翰林侍读学士宋祁言明堂礼废乆必得通知古今之学者诏公共草其仪礼成撰大享明堂记又诏修雅乐晚喜隷书尤有古法着易传十篇其他文章千有余篇其施于爲政敏而有方襄州中庐戍兵骄前爲守者患之不能制公至因事召之悉集于庭告曰某时爲某事者非某人邪取其一二人寘于法余悉不问兵始知惧是时妖贼反贝州州县无逺近皆警动佐吏劝公毋给州卒教习者真兵公笑曰是欲防乱乎此所以使人不安也在徐州遭岁大饥免民舟筭缗使得籴旁郡而出公私米粟赈民所活尤多有司上其最降诏书襃美其在朝廷多所论议遇人恂恂惟谨及旣殁而考其言皆当世要务公知制诰夏竦卒天子以东宫旧恩赐谥文献公曰此僖祖皇帝谥也封还其目不爲草辞因曰前有司谥王溥爲文献章得象爲文宪字虽异而音同皆当改于是太常更谥竦文庄而溥得象皆易谥又尝论宗戚近幸冒法干恩泽以乱刑赏又言天下民田税不均而姦民逃亡有司失其常税请用郭谘孙琳千歩开方爲均田法颁之州县使因民讼稍稍均之可不扰而有司得复其常数近时选諌官御史有执政之臣尝荐举者皆以嫌不用公以谓士饬身励行而大臣荐贤以报国以嫌废之是疑大臣而废贤材不可及论河功邉食皆可施行方公病时八月开迩英合侍臣并进讲读而公独病天子思之遣使者问公疾少间否能起而爲予讲邪旣而公病笃以卒天子震悼赙䘏加等赠给事中特赐谥曰文即以其年十月辛酉葬于应天府虞城县之孟诸鄕土山原公应天宋城人也曽祖讳厚祖讳化赠太傅父讳砺赠太师中书令兼尚书令公𥘉娶董氏再娶胡氏皆先公卒又娶齐氏封髙阳郡君子男五人长曰叟臣早卒次曰力臣太常寺太祝次钦臣祕书省正字次陟臣将作监主簿次曽臣某官一女适太常博士陈安道铭曰惟王氏之先逺自三代下迄战国商周齐魏其后之人皆以王爲氏故其爲姓尤多于后世而太原之王出周王子公世可考实太原人后家于宋遂以蕃延惟其皇考是生八子公实其季其徳克嗣播其休声以显于仕八支之盛名誉材贤公考朝廷儒学之臣退食于家诜诜子孙岂其不乐胡夺之年朝无咨询士失益友送车国门出涕引首于兹归蔵刻铭不朽居士集卷第三十一熈宁五年秋七月男发等编定绍熈二年三月郡人孙谦益校正杜祁公墓志铭衢闽蜀本皆作娶相里氏司马公记闻亦然惟罗氏并吉本以爲李氏近岁吉州教授林仲熊遂入纂误非也王文公墓志铭诸本皆作阶朝奉大夫惟罗氏本作朝散大夫苏长史墓志天下殆于乆安二十三卷余襄公神道碑作怠于乆安朝佐攷公集怠迨殆三字似通用徐氏墓志吾母不以爱殆我糓城县夫子庙记见者殆焉此亦以怠爲殆也刘侍读墓志殆今三十年祭丁学士文殆荣华之销歇此则以迨爲殆也诸本间有改者览者以意读之杜祁公墓志铭而三人者遂欲尽革衆事工书画苏君墓铭太子太师文章所好欧阳文忠公集欧阳文忠公文集居士集卷第三十二居士集卷第三十二欧阳文忠公集三十二墓志七首尚书戸部侍郎参知政事赠右仆射文安王公墓志铭公姓王氏其先太原祁人其六世祖某爲唐辉州刺史遭世乱因留家砀山砀山近宋其后又徙宋州之虞城今爲应天虞城人也公讳尧臣字伯庸天圣五年举进士第一爲将作监丞通判湖州召试以着作佐郎直集贤院知光州岁大饥群盗发民仓廪吏法当死公曰此饥民求食尔荒政之所恤也乃请以减死论其后遂以着令至今用之丁父忧服除爲三司度支判官再迁右司谏郭皇后废居瑶华宫有疾上颇哀怜之方后废时宦者阎文应有力及后疾文应又主监医后且卒议者疑文应有姦谋公请付其事御史考按虚实以释天下之疑事虽不行然自文应用事无敢指言者后文应卒以恣横斥死后犹在殡有司以岁正月用故事张灯公言郭氏幸得䝉厚恩复位号乃天子后也张灯可废上遽爲之罢景祐四年以本官知制诰赐服金紫同知通进银台司兼门下封駮提举诸司库务迁翰林学士知审官院元昊反西邉用兵以公爲陜西体量安抚使公视四路山川险易还言某路冝益兵若干某路贼所不攻某路冝急爲备至于诸将材能长短尽识之荐其可用者二十余人后皆爲名将是时邉兵新败于好水任福等战死今韩丞相坐主帅失律夺招讨副使知秦州范文正公亦以移书元昊不先闻夺招讨副使知耀州公因言此两人天下之选也其忠义智勇名动夷狄不冝以小故置之且任福由违节度以致败尤不可深责主将由是忤宰相意并其他议多格不行明年贼入泾原战定川杀大将葛怀敏乃公指言爲备处由是始以公言爲可信而前所格议悉见施行因复遣公安抚泾原路公曰陛下复用韩琦范仲淹幸甚然将不中御兵法也愿许以便冝从事上以爲然因言诸路都部署可罢经略副使以重将权而偏将见招讨使以军礼置德顺军于笼竿城废泾原等五州营田以其地募弓箭手其所更置尤多方公使还行至泾州而德胜寨兵迫其将姚贵闭城叛公止道左解装爲牓射城中以招贵且发近兵讨之𥘉吏白曰公奉使且还归报天子尔贵叛非公事也公曰贵土豪也颇得士心然𥘉非叛者今不乗其未定速招降后必生事爲朝廷患贵果出降明年四月以学士权三司使自朝廷理元昊罪军兴而用益广前爲三司者皆厚赋暴歛甚者借内藏率冨人出钱下至果菜皆加税而用益不足公始受命则曰今国与民皆弊矣在陛下任臣者如何由是天子一听公所爲公乃推见财利出入盈缩曰此本也彼末也计其缓急先后而去其蠹弊之有根穴者斥其妄计小利之害大体者然后一爲条目使就法度罢副使判官不可用者十五人更荐用材且贤者朞年民不加赋而用足明年以其余偿内藏所借者数百万又明年其余而积于有司者数千万而所在流庸稍复其业公曰臣之术止于是矣且臣母老愿解烦剧天子多公功以爲翰林学士承㫖兼端明殿学士群牧使𥘉宦者张永和方用事请收民房钱十之三以佐国事下三司永和隂遣人以利动公公执以爲不可度支副使林潍附永和议不巳公奏罢潍乃止益利夔三路转运使皆请増民盐井课岁可爲钱十余万公亦以爲不可而权倖因縁多见裁抑京师数爲飞语及上之左右徃徃谗其短者上一切不问而公爲之亦自若也及公旣罢上慰劳之公顿首谢曰非臣之能惟陛下信用臣尔丁母忧去职服除复爲学士群牧使再迁给事中皇祐三年以本官爲枢密副使公持法守正遂以身任天下事凡宗室宦官医师乐工嬖习之贱莫不关枢宻而滥恩倖请随其事可损损之可絶絶之至其大者则皆着爲定令由是小人益怨爲飞书以害公公得书自请曰臣恐不能胜衆怨愿得罢去上愈知公爲忠爲下令购爲书者甚急公益感励在位六年废职修举皆有条理枢宻使狄青以军功起行伍居大位而士卒多属目徃徃造作言语以相扇动人情以爲疑而青色颇自得公甞以语衆折青爲陈祸福言古将帅起㣲贱至冨贵而不能保首领者可以爲鉴戒青稍沮畏嘉祐元年三月拜戸部侍郎叅知政事三年迁吏部侍郎八月二十一日以疾薨于位享年五十有六公在政事论议有所不同必反复切劘至于是而后止不爲独见在上前所陈天下利害甚多至施行之亦未尝自名其所设施与在枢宻时特异岂政事者丞相府也其体自冝如是邪公爲人纯质虽贵显不忘俭约与其弟纯臣相友爱世称孝悌者言王氏遇人一以诚意无所矫饰善知人多所称荐士爲时名臣者甚衆有文集五十卷将终口授其弟纯臣遗奏以宗庙至重储嗣未立爲忧天子愍然临其丧辍视朝一日赠左仆射太常谥曰文安曽祖讳化某官赠太傅妣戚氏封曹国太夫人祖讳砺某官父讳渎某官皆赠太师中书令兼尚书令祖妣袁氏郓国太夫人妣仇氏徐国太夫人娶丁氏安康郡夫人子男三人同老大理评事周老太常寺太祝早卒朋老大理评事二女长适校书郎戚师道早卒次未嫁王氏自迁虞城由公曽祖而下或葬双金或葬土山皆在虞城嘉祐四年八月十日改葬公之皇考于宋城县平台郷石落原而以公从葬焉铭曰王爲祁人遭乱不还六世之祖𥘉留砀山其后再迁虞宋之间遂安其居葬不逺卜宋多名家王实大族族大而振自公显闻公𥘉奋躬以学以文逢国多事有劳有勤利归于邦怨不避身帝识其忠谓堪予弼俾副枢机出入惟密遂叅政事实有谋谟谁中止之不俾相予帝有襃章愍饰之赠长于百寮考德惟称维古载功在其庙器今亦有铭幽宫是閟资政殿大学士尚书左丞赠吏部尚书正肃呉公墓志铭嘉祐四年十一月丁未资政殿大学士金紫光禄大夫尚书左丞知河南府兼西京留守司上柱国渤海郡开国公食邑二千八百戸食实封八百戸赠吏部尚书谥曰正肃呉公葬于郑州新郑县崇义郷朝村之原呉氏世爲建安人自髙曽以来皆葬建州之浦城至公始葬其皇考于新郑公讳育字春卿爲人明敏劲果彊学博辩能自忖度不可守不发巳发莫能屈夺天圣中与其弟京方俱举进士试礼部爲第一遂中甲科而京方皆及第当弟时呉氏兄弟名闻天下公𥘉以大理评事知临安诸曁二县迁本寺丞知襄城县举才识兼茂明于体用䇿入三等迁着作佐郎直集贤院通判苏州同知太常礼院三司戸部度支二判官知谏院脩起居注知制诰判太常大理二寺吏部流内铨史舘修撰累迁起居舍人爲翰林学士乆之迁礼部郎中以学士知开封府公爲政简严所至民乐其不扰去虽乆愈思之𥘉秦悼王葬汝州界中其后子孙当从葬者与其岁时上家者不絶故宗室宦官常徃来爲州县患公在襄城毎裁折之宗室宦官怒或夜半叩县门索牛驾车以动之公辄不应及旦徐告曰牛不可得也由是宗室宦官曰此不可爲也凡过其县者不敢以鹰犬犯民田至他境矣然后敢纵猎其治开封尤先豪猾曰吾何有以及斯人去其爲害者而巳居数日发大姦吏一人流于岭外一府股栗又得巨盗积赃万九千缗狱具而辄再变衆疑以爲冤天子爲遣他吏按之卒伏法由是京师肃清方元昊叛河西契丹亦乗间隳盟朝廷多故公数言事献计画自元昊𥘉遣使上书有不顺语朝廷亟命将岀师而群臣争言竖子即可诛㓕独公以谓元昊虽名藩臣而实夷狄其服叛荒忽不常宜示以不足责外置之且其巳僭名号夸其人势必不能自削以取羞种落第可因之赐号若国主者且故事也彼得其欲冝不肯妄动然时方锐意于必讨故皆以公言爲不然其后师乆无功而元昊亦归过自新天子爲除其罪卒以爲夏国主由是议者始悔不用公言而虚弊中国公在开封数以职事辨争或有不得则辄请引去天子惜之庆暦五年正月以爲谏议大夫枢密副使三月拜叅知政事与贾丞相争事上前上之左右与殿中人皆恐色变公论辩不已旣而曰臣所争者职也顾力不能胜矣愿罢臣职不敢争上顾公直乃复以爲枢密副使居岁余大旱贾丞相罢去御史中丞髙若讷用洪范言大臣廷争为不肃故雨不时若因并罢公以给事中知许州又知蔡州州故多盗公按令爲民立伍保而简其法民便安之盗贼爲息京师有告妖贼千人聚确山者上遣中贵人驰至蔡以名捕者十人使者欲得兵自徃取之公曰使者欲借兵立威欲得妖人以还报也使者曰欲得妖人尔公曰吾在此虽不敏然聚千人于境内安得不知使信有之今以兵徃是趣其爲乱也此不过郷人相聚爲佛事以利钱财尔一弓手召之可致也乃馆使者日与之饮酒而密遣人召十人者皆至送京师告者果伏辜拜资政殿学士徙知河南府兼西京留守司又徙陜府迁礼部侍郎徙永兴军丁父忧去官起复恳请终丧服除加拜翰林侍读学士且召之公辞以疾上恻然遣使者存问赐以名药遂以知汝州居乆之又辞以疾即以爲集贤院学士判西京留守司御史台疾少间复知陜府加拜资政殿大学士自公罢去上数爲大臣言呉某刚正可用毎召之辄以疾不至于是召还始侍讲禁中判通进银台司尚书都省明年拜宣徽南院使鄜延路经略安抚使判延州庞丞相经略河东与夏人争麟州界亟筑栅于白草公以谓约不先定而亟城必生事遽以利害牒河东移书庞公且奏䟽论之皆不报巳而夏人果犯边杀骁将郭恩而庞丞相与其将校十数人皆以此得罪麟府遂警旣而公复以疾辞不任边事且求解宣徽使乃复以爲资政殿大学士尚书左丞知河中府遂徙河南公前在河南踰月而去河南人思之闻其复来皆驩唿逆于路惟恐后其卒也皆聚哭公享年五十有五以嘉祐三年四月十五日卒于位诏辍朝一日曽祖讳进忠赠太师妣陈氏呉国太夫人祖讳谅赠中书令妣葛氏越国太夫人父讳待问官至礼部侍郎赠太保妣李氏楚国太夫人娶王氏太原郡夫人子男十人安度安矩安素皆太常寺太祝安常大理评事安正安本安序皆祕书省正字安厚太常寺奉礼郎安宪安节未仕女三人长适集贤校理韩宗彦次适着作佐郎庞元英皆早卒次适光禄寺丞任逸公在二府时太保公以列卿奉朝请父子在廷士大夫以爲荣而公踧踖不安自言子班父前非所以示人以法顾不敢以人子私乱朝廷之制愿得罢去不听天子数推恩群臣子弟公毎先及宗族踈逺者至公之卒子孙未官者七人有文集五十卷尤长于论议铭曰显允呉公有家于闽自我皇考卜兹新原厚壤深泉乐其寛闲今公其从公志之安公昔尚少始来京师挟其二季名发声驰乃赐之䇿以承帝问语惊于廷有伟其论乃登侍从乃任大臣出入险夷周旋屈伸公所䇿事先其利害𥘉有不从后无不悔公于临政简以便人人失而思愈乆弥新帝曰廷臣汝刚而直来汝予用断余不惑公曰臣愚负薪之忧帝爲咨嗟公其少休优以本邦宠其秩禄尚冀公来公卒不复史臣考德作铭幽宅鎭潼军节度观察留后李公墓志铭嘉祐五年八月某日鎭潼军节度观察留后知澶州军州事陇西李公得暴疾薨于州之正寝其以疾闻也上方宴禁中爲止乐命中贵人驰国医徃视未及行而以薨闻诏辍视朝一日赐其家黄金三百两赠公感德军节度使巳而又赠兼侍中太常谥曰某即以其年某月某日葬于开封府开封县襃亲鄕先茔之次公讳端懿字元伯开封人也右千牛卫将军赠太师尚书令兼中书令陇西元靖王讳崇矩之曽孙连州刺史赠太师讳继昌之孙鎭国军节度使驸马都尉赠尚书令兼中书令许和文公讳遵朂之子母曰齐国献穆大长公主太宗之女眞宗之妹今天子之姑属亲而尊礼秩崇显其淑德美问彰于内外而和文公好学不倦折节下士喜交名公卿一时翕然号称贤尉故李氏之盛受宠三朝而天下之士不侈其荣而乐道其德公爲冡子于其家法习见安行不待教告少笃学问长而孝友喜爲诗工书画至于隂阳医术星经地理无所不通七岁爲如京副使歴文思副使供备库使洛苑使新州刺史康怀二州团练使济州防御使坐知冀州失捕妖人降授单州团练使知均州未行改滑州兵马钤辖居岁中迁汝州防御使蔡州观察使天子祀明堂推恩徙华州观察使献穆大长公主薨起复爲鎭国军节度观察留后公泣血辞让愿终丧制上不许其让许其终丧给以全俸服除拜鎭潼军节度观察留后累阶金紫光禄大夫勲上柱国爵开国公食邑四千四百户实封九百戸公爲儿时上在东宫眞宗命公侍研席上尤亲爱尝解方玉带赐之稍长出入宫禁礼如家人虽燕见语不及私数爲上陈朝廷阙失开说古今治乱多所𥙷益退而未尝言公旣薨得其遗藁之未上者言宗室事甚详其余不传公少自勉励见士大夫有失节废义者辄叹曰士起寒苦以学行自名至牵利欲遂亡其所守况骄佚易习而生长冨贵间邪故常惕然痛自刮磨思立名节闻一善士倾身下之而贤士大夫亦乐与之游以此多得名誉方大长公主在时数欲求外官以自効不可得乆之出知冀州爲政循法度检身束下民以不扰岁满召还𥘉在冀捕妖人李挍挍穷自经死验得实矣后贝州妖贼王则闭城叛声言挍在以惑衆公坐贬官巳而则诛城开无李挍者乃还公防御使又知郓州安抚京东之西路是岁京东水灾民饥流亡公爲治室庐发仓廪而流人至者如归咸赖以全活置弓手马教其马鬪皆如精兵治汶阳堤百余里郓人遂无水患又知澶州发军吏之姦者去之流其尤者于逺方然后明军籍均其劳逸军中称平而畏其法始下令捕盗有登隣屋取一杓者遽寘之法以徇于市曰是固足以信吾令由是盗贼屏息公虽以公主子自少居京师常领职事其在三班院尤爲称职三班掌诸使臣功过黜陟而主者皆显官自重或贵家子食俸廪而已吏得因依爲姦而职废乆不省至公始躬治簿书考覈虚实赏罚必当后人多遵用其法及出爲三州又皆有治状故虽享年不永不究其所施而士君子皆知其非安于冨贵者也及闻其丧也莫不痛惜焉公自爲鎭潼留后十年不迁上以其乆也以爲宁逺军节度使公恳辞不拜及其薨也遂赠感德军节度使公享年四十有八娶郭氏封仁寿郡君先公九年卒赠太原郡夫人西京左蔵库使昌州团练使中和之女子男五人长曰诜供备库副使次曰諲曰询皆右侍禁次曰谆曰䜣尚㓜女四人长适皇姪右屯卫大将军吉州团练使建安郡公宗保早卒次适祕书丞夏倚次适皇姪左领军卫大将军宗景次适皇姪孙右监门卫将军世逸公平生尝语其子弟曰吾蒙国厚恩未有以报吾且死冝有遗言毋因以求恩泽及其薨也其家如其言铭曰允矣和文惟时显人蔚有士誉匪矝帝姻赉其子孙列爵启国惟公承之克似其徳士起寒家骄于满盈纷其利欲败节隳名公生盛族赫奕髙明都尉之子天子之甥惟谨惟恭其色不懈闻善如贪在得思戒间亦宴见忠言告猷学而从政有惠三州享其多美独不遐年髙旌巨节以贲于泉曷又赠之金珰附蝉宠渥名荣惟有其实刻诗同藏其固其密居士集卷第三十二熈宁五年秋七月男发等编定绍熈二年三月郡人孙谦益校正王文安公墓铭封曹国呉正肃公墓铭才识兼茂明于体用上顾州故多盗留守司本邦欧阳文忠公集欧阳文忠公文集居士集卷第三十三居士集卷第三十三欧阳文忠公集三十三墓志四首尚书工部郎中充天章阁待制许公墓志铭公讳元字子春姓许氏宣州宣城人也许氏世以孝谨称郷里其父亡一子当官兄弟相让乆之曰吾弟材后必庇吾宗乃以公𥙷郊社斋郎徙居海陵力耕以飬其母调明州定海劒州顺昌县尉㤗州军事推官戍兵千人自海上亡归州守闻变不知所爲公爲诘其所以来二三人出前对公叱左右执之曰惑衆者此尔其余何罪劳其徒而遣之迁鎭东军节度推官知润州丹阳县县有练湖决水一寸爲漕渠一尺故法盗决湖者罪比杀人㑹岁大旱公请借湖水漑民田不待报决之州守遣吏按问公曰便民罪令可也竟不能诘由是漑民田万余项岁乃大丰再迁太子中舍监扬州博盐和籴仓知㤗州如臯县所至民爱思之公爲吏喜修废坏其术长于治财自元昊叛河西兵出乆无功而天下劳弊三司使言公材以主榷货公言先时贾人入粟塞下京师钱不足以偿故钱偿愈不足则粟入愈少而价愈髙是谓内外俱困请髙塞粟之价下南盐以偿之使东南去滞积而西北之粟盈曰此轻重之术也行之果便是时京师粟少而江淮岁漕不给三司使惧大臣以爲忧叅知政事范仲淹谓公独可办乃以公爲江淮两浙荆湖发运判官公曰以六路七十二州之粟不能足京师者吾不信也至则治千艘浮江而上所过州县留三月食其余悉发而州县之廪逺近以次相𥙷由是不数月京师足食旣而叹曰此可爲于乏时然岁漕不给者有司之职废也乃考故事明约信令发歛转徙至于风波逺近迟速赏罚皆有法凡江湖数千里外谈笑治之不扰不劳而用以足公𥘉以殿中丞爲判官巳而爲副爲使毎岁终㑹计来朝天子必加恩礼特赐进士出身官至工部郎中天章阁待制凡在职十有三年巳而曰臣惫矣愿乞臣一州天子顾代公者难其人其请至八九乆之察其实病且老矣乃以知扬州居岁余徙知越州公益病又徙㤗州至州未视事以嘉祐二年四月某日卒于家享年六十有九曾祖讳稠池州録事叅军祖讳规赠大理评事父讳逖尚书司封贠外郎赠工部侍郎公娶冯氏封崇德县君先公卒子男二人长曰宗旦眞州杨子县主簿次曰宗孟守将作监主簿女一人适太常寺太祝滕希雅先是江淮岁漕京师者常六百万石其后十余岁岁益不充至公爲之岁必六百万而常余百万以备非常方其去职有劝公进爲羡余者公曰吾岂聚歛者哉敢用此以希宠公爲人善谈论与人交乆而益笃于其家尤孝悌所得俸禄分给宗族无亲踈之异其孤宗旦等以某年某月某日葬公于真州杨子县甘露郷之某原其所与游庐陵欧阳脩志于其墓曰呜唿爲天下者固常养材于无事之时盖必有事然后材臣出自寳元庆暦以来兵动一方奔走从事于其间者皆号称天下豪杰其智者出谋材者献力讫不得少如其志而公遭此时用其所长且乆于其官故得卒就其业而成此名此其可以书矣乃爲之铭曰材难矣有藴而不得其时时逢矣有用而不尽其施功难成而易毁虽明哲或不能以自知公材之敏兮用适其冝志方甚壮兮力则先衰行着于家而劳施于国永幽其閟兮铭以哀之尚书刑部郎中充天章阁待制兼侍读赠右諌议大夫孙公墓志铭公讳甫字之翰许州阳翟人也𥘉举进士天圣五年得同学究出身爲蔡州汝阳县主簿八年再举进士及第爲华州观察推官转运使李纮荐其材迁大理寺丞知绛州翼城县故丞相杜祁公与纮皆以清节自髙尤难于取士闻公纮所荐也数招致之一见大喜巳而祁公自御史中丞拜枢密直学士知永兴军辟公司録凡事之繁猥者一以委之公叹曰待我以此可以去矣祁公爲谢顾事非他吏不能者不敢烦公公乃从容爲陈当世之务所以缓急先后施设之冝又多荐士之贤而在下者于是祁公自以爲得益友岁满知彭州永昌县监益州交子务再迁太常博士祁公爲枢密副使荐于朝得祕阁校理是时诸将兵讨灵夏乆无功天下骚动盗贼数入州县杀吏卒吏多失职而民弊矣天子方锐意更用二三大臣乃极选一知名士増置諌贠使𥙷阙失公以右正言居谏院上好纳谏诤未尝罪言者而至言宫禁事他人犹须委曲开讽而公独曰所谓后者正嫡也其余皆犹婢尔贵贱有等用物不冝过僭自古宠女色𥘉不制而后不能制者其祸不可悔上曰用物在有司吾恨不知尔公曰世谓谏臣耳目官所以逹不知也若所谓前世女祸者载在书史陛下可自知也上深嘉纳之保州兵变前有告者大臣不时发之公因力言枢密使副当得罪使乃杜祁公也边将刘沪城水洛于渭州部署尹洙以沪违节度将诛之大臣稍主洙议公以谓水洛通秦渭于国家利沪不可罪由是罢洙而释沪洙公平生所善者也公在谏院所言𥙷益尤多是三者其一人所难言其二人所难处者其后言宰相以某事当去者上亟爲罢之因以陈执中爲叅知政事公又言执中不可用由是上难之公遂求解职于是小人不便大臣执政而朋党之论起二三公相继去位公亦在论中而辨诤愈切不自疑由是罢谏职以右司谏知邓州徙知安州歴江南两浙转运使再迁兵部贠外郎改直史馆知陜府又徙晋州河东转运使公素羸性淡然寡所好欲恂恂似不能言而内劲果遇事精明议者谓公道徳文学冝在朝廷备顾问而钱糓刀笔非其职然公处之益办至临疑狱滞讼常立得其情大贼张海郭貌山攻劫商邓新破南阳顺阳公安辑有方常曰教民知战古法也乃亲阅县弓手教之击射坐作皆爲精兵盗贼爲息陜当东西冲吏苦厨传而前爲守者顾毁誉不能有所损至公痛裁节之过客畏其清𥘉无所望而亦莫之毁也陜人頼以纾后遂以爲法其爲转运使所至州县视其职事修废察其民乐否以此升黜官吏而不纳毁誉遇下虽严而不害其在两浙范文正公守杭州以大臣或便冝行事公曰范公贵臣也吾屈于此则不得伸于彼矣由是一切绳以法而常以监司自处范公遇公无倦色及退而不能无恨公遇范公不少下然退而未尝不称其贤也自河东召爲度支副使勤其职不以爲劳巳而得疾嘉祐元年迁刑部郎中天章阁待制河北都转运使不行疾少间乃留侍读公博学彊记尤喜言唐事能详其君臣行事本末以推见当时治乱毎爲人说如其身履其间而听者暁然如目见故学者以谓终岁读史不如一日闻公论也所着唐史记七十五卷论议宏赡书未及成以嘉祐二年正月戊戌卒于家享年六十公旣卒诏取其书藏于祕府赠右谏议大夫又有文集七卷公喜接士务扬人善所得俸廪多所施与抚诸孤儿教育如已子曽祖讳恕博州堂邑主簿祖讳贲尚书库部贠外郎考讳从革不仕以公贵累赠都官郎中毋曰长安县太君李氏娶程氏寿昌县君子三人长曰冝滑州节度推官次曰寔曰寘皆将作监主簿女三人一适将作监主簿程着余皆早亡以五年七月丁酉葬公于阳翟县旧学郷坞头村之北原铭曰惟学而知方以行其义惟简而无欲以遂其刚力虽弱兮志则彊积之厚兮发也光冝寿兮奄以藏有深其泉兮有崇其冈永安其固兮百世无伤梅圣俞墓志铭嘉祐五年京师大疫四月乙亥圣俞得疾卧城东汴阳坊明日朝之贤士大夫徃问疾者驺唿属路不絶城东之人市者废行者不得徃来咸惊顾相语曰兹坊所居大人谁邪何致客之多也居八日癸未圣俞卒于是贤士大夫又走弔哭如前日益多而其尤亲且旧者相与聚而谋其后事自丞相以下皆有以䘏其家粤六月甲申其孤増载其柩南归以明年正月丁丑葬于某所圣俞字也其名尧臣姓梅氏宣州宣城人也自其家世颇能诗而从父询以仕显至圣俞遂以诗闻自武夫贵戚童儿野叟皆能道其名字虽妄愚人不能知诗义者直曰此世所贵也吾能得之用以自矜故求者日踵门而圣俞诗遂行天下其𥘉喜爲清丽闲肆平淡乆则涵演深逺间亦琢刻以出怪巧然气完力余益老以劲其应于人者多故辞非一体至于他文章皆可喜非如唐诸子号诗人者僻固而狭陋也圣俞爲人仁厚乐易未尝忤于物至其穷愁感愤有所骂讥笑谑一发于诗然用以爲驩而不怨怼可谓君子者也𥘉在河南王文康公见其文叹曰二百年无此作矣其后大臣屡荐冝在馆阁尝一召试赐进士岀身余辄不报嘉祐元年翰林学士赵槩等十余人列言于朝曰梅某经行修明愿得留与国子诸生讲论道德爲雅颂以謌咏圣化乃得国子监直讲三年冬祫干太庙御史中丞韩绛言天子且亲祠当更制乐章以荐祖考惟梅某爲冝亦不报圣俞𥘉以从父䕃补太庙斋郎歴桐城河南河阳三县主簿以德兴县令知建德县又知襄城县监湖州塩税签署忠武鎭安两军节度判官监永济仓国子监直讲累官至尚书都官贠外郎尝奏其所撰唐载二十六卷多𥙷正旧史阙缪乃命编修唐书书成未奏而卒享年五十有九曽祖讳逺祖讳邈皆不仕父讳让太子中舍致仕赠职方郎中母曰仙游县太君束氏又曰清河县太君张氏𥘉娶谢氏封南阳县君再娶刀氏封某县君子男五人曰増曰墀曰垧曰龟儿一早卒女二人长适太庙斋郎薛通次尚㓜圣俞学长于毛氏诗爲小传二十卷其文集四十卷注孙子十三篇余尝论其诗曰世谓诗人少逹而多穷盖非诗能穷人殆穷者而后工也圣俞以爲知言铭曰不戚其穷不困其鸣不踬于艰不履于倾养其和平以发厥声震越浑锽衆听以惊以扬其清以播其英以成其名以告诸冥江邻几墓志铭君讳休复字邻几其爲人外若简旷而内行修饬不妄动于利欲其彊学博览无所不通而不以矜人至有问辄应虽好辩者不能穷也巳则黙若不能言者其爲文章淳雅尤长于诗淡泊闲逺徃徃造人之不至善隷书喜琴奕饮酒与人交乆而益笃孝于宗族事孀姑如母天圣中与尹师鲁苏子美游知名当时举进士及第调蓝山尉骑驴赴官每据鞍读书至迷失道家人求得之乃觉歴信潞二州司法叅军又举书判拔萃改大理寺丞知长葛县事通判阆州以母丧去职服除知天长县事迁殿中丞又以父忧终丧献其所着书召试充集贤校理判尚书刑部当庆暦时小人不便大臣执政者欲累以事去之君友苏子美杜丞相壻也以祠神㑹饮得罪一时知名士皆𬒳逐君坐落职监蔡州商税乆之知奉符县事改太常博士通判睦州徙庐州复得集贤校理判吏部南曹登闻检院爲群牧判官出知同州提点陜西路刑狱入判三司盐铁句院修起居注累迁刑部郎中君于治人则曰爲政所以安民也无扰之而巳故所至民乐其简易至辨疑折狱则或权以术举无不得而不常用亦不自以爲能也君所着书号唐冝鉴十五卷春秋世论三十卷文集二十卷又作神告一篇言皇嗣事以谓皇嗣国大事也臣子以爲嫌而难言或言而不见纳故假神告祖宗之意务爲深切冀以感悟又尝言昭宪太后杜氏子孙冝録用故翰林学士刘筠无后而官没其赀宜爲立后还其赀刘氏得不絶君之论议颇多凡与其游者莫不称其贤而在上位者乆未之用也自其修起居注士大夫始相庆以爲在上者知将用之矣而用君者亦方自以爲得而君亡矣呜唿岂非其命哉君以嘉祐五年四月乙亥以疾终于京师即以其年六月庚申葬于某所君享年五十有六方其亡恙时爲理命数百言巳而疾且革其子问所欲言曰吾巳着之矣遂不复言曽祖讳濬殿中丞赠驾部贠外郎妣李氏始平县太君祖讳日新驾部贠外郎赠太仆少卿妣孙氏冨阳县太君考讳中古太常博士赠工部侍郎妣张氏仁寿县太君夫人夏侯氏永安县君金部郎中彧之女先君数月卒子男三人长曰懋简并州司戸叅军次曰懋相太庙斋郎次曰懋迪女三人长适祕书丞钱衮余尚㓜君姓江氏开封陈留人也自汉轑阳侯德居于陈留之圉城其后子孙分散而君世至今居圉城不去自髙祖而上七世葬圉南夏冈由大王父而下三世乃葬阳夏铭曰彼驰而我后彼取而我不岂用力者好先而知命者不苟嗟吾邻几兮卒以不偶举世之随兮君子之守衆人所亡兮君子之有其失一世兮其存不朽惟其自以爲得兮吾将谁咎居士集卷第三十三熈宁五年秋七月男发等编定绍熈二年三月郡人孙谦益校正孙公墓铭未尝罪言者冝寿兮梅圣俞墓铭号诗人者见其文欧阳文忠公集欧阳文忠公文集居士集卷第三十四居士集卷第三十四欧阳文忠公集三十四墓志五首尚书驾部贠外郎致仕薛君墓志铭尚书驾部贠外郎致仕薛君讳长孺字元卿绛州正平人也赠太傅讳温瑜之曽孙殿中丞赠太师讳化光之孙右班殿直赠左骁卫大将军讳睦之子尚书户部侍郎赠司空简肃公兄之子薛爲绛大族简肃公爲时名臣君爲薛氏良子弟少用简肃公䕃𥙷郊社斋郎将作监主簿太常寺太祝大理评事卫尉大理寺丞太子右賛善大夫殿中丞国子博士尚书虞部比部驾部三贠外郎歴知赵州临城县通判汉湖滑三州知彭州坐断狱降监阳武县税㑹简肃公夫人薨葬于绛州即起君知州事以办葬岁满通判成都府未行遂以疾致仕居于许州之郾城嘉祐六年七月丙午以卒享年六十有一君在汉州州兵数百杀其军校烧营以爲乱君挺身徒歩自坏垣入其营中以祸福语乱卒曰叛者立左胁从者立右于是数百人者皆趋立于右独叛者十三人亡去州遂无事明年蜀大饥今韩丞相安抚两川独汉人不甚殍赐诏书奖谕其在绛也曰绛吾郷里也长老乃吾父师子弟犹吾子弟也爲立学置学官以教之爲政有恵爱绛人大恱君爲人谨黙淳质平居似不能言而其临事如此先娶李氏早亡后娶董氏封范阳县君子男二人长曰延永兴军醴泉县主簿次曰通蔡州司戸叅军孙男曰震孙女三人以治平三年二月乙酉葬于绛州正平县清原郷周村原将葬其女弟之夫欧阳脩爲之铭曰维圣有言兮仁勇而寿寿胡不多兮勇则信有爲政郷州兮称于长老匶车来归兮郷人奔走遗思在人兮刻铭不朽国子博士薛君墓志铭君讳良孺字得之姓薛氏绛州正平人也少孤育于其叔父是爲简肃公以公䕃爲将作监主簿太常寺奉礼郎大理评事将作监丞大理寺丞迁太子右賛善大夫殿中丞尝知秦州清水县县杂蕃夷君爲简其政令示之必信蕃夷畏爱岁满罢去人甚思之其后签书通利军判官公事与其军守争事坐停官乆之复爲殿中丞迁国子博士监陈州清酒务嘉祐八年二月甲午以疾卒于官舎享年四十有六宋兴百年薛姓五显而简肃公以清德直节闻故其家法严而子弟多贤材君爲人开爽明秀㓜爲简肃公所爱若已子长工书作歌诗甞一举进士不中以䕃𥙷例监库务无所施其能一爲民政遂有声平居喜饮酒谈笑与其亲戚朋友驩然未尝有怨恶其在通利与其军守所争皆公事旣废无怼色至卒穷以死豁如也呜唿可哀也巳曾祖赠太傅讳温瑜祖赠太师讳化光父右班殿直赠左骁卫大将军讳睦君娶张氏故枢宻直学士逸之女封仁寿县君先君二岁而卒子男一人曰逊女三人长适大理评事王正甫次适太常寺太祝王端甫次尚㓜治平三年二月乙酉其孤逊举其丧合葬于绛州正平县清原郷周村原将葬庐陵欧阳脩曰余薛氏壻也与君游而贤其人冝有以哀之乃爲之铭曰维古才子兮出于名族嗟吾得之兮旣哲而淑有能不施兮不遐以趣卒困于艰兮泰乎自足绛水深长兮山冈起伏利我后人兮安于吉卜徂徕石先生墓志铭徂徕先生姓石氏名介字守道兖州奉符人也徂徕鲁东山而先生非隐者也其仕尝位于朝矣鲁之人不称其官而称其德以爲徂徕鲁之望先生鲁人之所尊故因其所居山以配其有德之称曰徂徕先生者鲁人之志也先生貌厚而气完学笃而志大虽在畎畒不忘天下之忧以谓时无不可爲爲之无不至不在其位则行其言吾言用功利施于天下不必出乎已吾言不用虽获祸咎至死而不悔其遇事发愤作爲文章极陈古今治乱成败以指切当世贤愚善恶是是非非无所讳忌世俗颇骇其言由是谤议喧然而小人尤嫉恶之相与出力必挤之死先生安然不惑不变曰吾道固如是吾勇过孟轲矣不幸遇疾以卒旣卒而姦人有欲以竒祸中伤大臣者犹指先王以起事谓其诈死而北走契丹矣请发棺以验頼天子仁圣察其诬得不发棺而保全其妻子先生世爲农家父讳丙始以仕进官至太常博士先生年二十六举进士甲科爲郓州观察推官南京留守推官御史台辟主簿未至以上书论赦罢不召秩满迁某军节度掌书记代其父官于蜀爲嘉州军事判官丁内外艰去官垢靣跣足躬耕徂徕之下葬其五世未葬者七十丧服除召入国子监直讲是时兵讨元昊乆无功海内重困天子奋然思欲振起威徳而进退二三大臣増置谏官御史所以求治之意甚锐先生跃然喜曰此盛事也雅颂吾职其可巳乎乃作庆暦圣德诗以襃贬大臣分别邪正累数百言诗出太山孙明复曰子祸始于此矣明复先生之师友也其后所谓姦人作竒祸者乃诗之所斥也先生自闲居徂徕后官于南京常以经术教授及在太学益以师道自居门人弟子从之者甚衆太学之兴自先生始其所爲文章曰某集者若干卷曰某集者若干卷其斥佛老时文则有怪说中国论曰去此三者然后可以有爲其戒姦臣宦女则有唐鑑曰吾非爲一世监也其余喜怒哀乐必见于文其辞博辩雄伟而忧思深逺其爲言曰学者学爲仁义也惟忠能忘其身信笃于自信者乃可以力行也以是行于巳亦以是教于人所谓尧舜禹汤文武周公孔子孟轲杨雄韩愈氏者未尝一日不诵于口思与天下之士皆爲周孔之徒以致其君爲尧舜之君民爲尧舜之民亦未尝一日少忘于心至其违世惊衆人或笑之则曰吾非狂痴者也是以君子察其行而信其言推其用心而哀其志先生直讲岁余杜祁公荐之天子拜太子中允今丞相韩公又荐之乃直集贤院又岁余始去太学通判濮州方待次于徂徕以庆暦五年七月某日卒于家享年四十有一友人庐陵欧阳脩哭之以诗以谓待彼谤熖熄然后先生之道明矣先生旣没妻子冻馁不自胜今丞相韩公与河阳冨公分俸买田以活之后二十一年其家始克葬先生于某所将葬其子师讷与其门人姜潜杜黙徐遁等来告曰谤熖熄矣可以发先生之光矣敢请铭某曰吾诗不云乎子道自能乆也何必吾铭遁等曰虽然鲁人之欲也乃爲之铭曰徂徕之巖巖与子之德兮鲁人之所瞻汶水之汤汤与子之道兮逾逺而弥长道之难行兮孔孟遑遑一世之屯兮万世之光曰吾不有命兮安在夫桓魋与臧仓自古圣贤皆然兮噫子虽毁其何伤故霸州文安县主簿苏君墓志铭有蜀君子曰苏君讳洵字明允眉州眉山人也君之行义修于家信于郷里闻于蜀之人乆矣当至和嘉祐之间与其二子轼辙偕至京师翰林学士欧阳脩得其所着书二十二篇献诸朝书旣出而公卿士大夫争传之其二子举进士皆在髙等亦以文学称于时眉山在西南数千里外一日父子隐然名动京师而苏氏文章遂擅天下君之文博辩宏伟读者悚然想见其人旣见而温温似不能言及即之与居愈乆而愈可爱间而出其所有愈叩而愈无穷呜唿可谓纯明笃实之君子也曽祖讳祐祖讳杲父讳序赠尚书职方贠外郎三世皆不显职方君三子曰澹曰涣皆以文学举进士而君少独不喜学年巳壮犹不知书职方君纵而不问郷闾亲族皆怪之或问其故职方君笑而不荅君亦自如也年二十七始大发愤谢其素所徃来少年闭戸读书爲文辞岁余举进士再不中又举茂材异等不中退而叹曰此不足爲吾学也悉取所爲文数百篇焚之益闭戸读书絶笔不爲文辞者五六年乃大究六经百家之说以考质古今治乱成败圣贤穷逹出处之际得其粹精涵畜充溢抑而不发乆之慨然曰可矣由是下笔项刻数千言其纵横上下出入驰骤必造于深㣲而后止盖其禀也厚故发之迟志也悫故得之精自来京师一时后生学者皆尊其贤学其文以爲师法以其父子俱知名故号老苏以别之𥘉脩爲上其书召试紫㣲阁辞不至遂除试祕书省校书郎㑹太常修纂建隆以来礼书乃以爲霸州文安县主簿使食其禄与陈州项城县令姚辟同脩礼书爲太常因革礼一百卷书成方奏未报而君以疾卒实治平三年四月戊申也享年五十有八天子闻而哀之特赠光禄寺丞勑有司具舟载其丧归于蜀君娶程氏大理寺丞文应之女生三子曰景先早卒轼今爲殿中丞直史馆辙权大名府推官三女皆早卒孙曰迈曰迟有文集二十卷谥法三卷君善与人交急人患难死则䘏飬其孤郷人多德之盖晚而好易曰易之道深矣汨而不明者诸儒以附㑹之说乱之也去之则圣人之㫖见矣作易传未成而卒治平四年十月壬申葬于彭山之安鎭郷可龙里君生于逺方而学又晚成常叹曰知我者惟吾父与欧阳公也然则非余谁冝铭铭曰苏显唐世实栾城人以宦留眉蕃蕃子孙自其髙曾郷里称仁伟欤明允大发于文亦旣有文而又有子其存不朽其嗣弥昌呜唿明允可谓不亡赠太子太傅胡公墓志太子少师致仕赠大子太傅胡公讳宿字武平其先豫章人也后徙常州之晋陵世有隐德爲晋陵着姓公举进士中天圣二年乙科爲眞州杨子尉县大水漂溺居民令不能救公曰拯溺吾职也即率公私舟活数千人岁满调庐州合淝主簿张丞相士逊称其文行荐诸朝召试学士院爲馆阁校勘与修北史改集贤校理通判宣州三迁太常博士判吏部南曹赐绯衣银鱼知湖州爲政有惠爱筑石塘百里捍水患大兴学校学者盛于东南自湖学始公丁母夫人忧去而州人思之名其塘口胡公塘学者爲公立生祠于学中至今祠之公居丧毁瘠过礼三年不居于内服除爲三司盐鐡判官转尚书祠部贠外郎判度支句院知苏州两浙路转运使召还脩起居注以本官知制诰兼句当三班院巳而兼判吏部流内铨入内都知杨怀敏坐卫士夜盗入禁中惊乗舆斥出爲和州都监怀敏用事乆势动中外未几召复故职公封还辞头不草制论曰卫士之变踪迹连怀敏得不穷治诛死幸矣岂冝复在左右其命遂止乆之拜公翰林侍读学士迁翰林学士兼史舘修撰判馆事兼端明殿学士累迁尚书左司郎中兼知通进银台司审刑院群牧使提举在京诸司库务醴泉宫判尚书礼部遂判都省再知礼部贡举奉使契丹馆伴北朝人使亦皆再而虏人严惮之公爲人清俭谨黙内刚外和群居笑语讙譁独正容色温温不动声气与人言必思而后对故其涖官临事慎重不辄发发亦不可回止而其趣要归于仁厚朝议在官年七十而不致仕者有司以时按籍举行公以谓飬㢘耻厚风俗冝有渐而欲一切以吏议从事殆非所以优老劝功之意当少缓其事使人得自言而全其美节朝廷嘉其言是至今行之皇祐新乐成议者多异论有诏新乐用于常祀朝㑹而郊庙仍用旧乐公言书称同律而今旧乐髙新乐下相去一律难并用而新乐未施于郊庙先用之朝㑹非先王荐上帝配祖考之意皆不可近制礼部四岁一贡士议者患之请更爲间岁议巳定公独以爲不然曰使士子废业而奔走无宁岁不知复用三岁之制也衆皆以公言爲非行之数年士子果以爲不便而卒用三岁之制仁宗乆未有皇子群臣多以皇嗣爲言未省公以学士当作青辞祷嗣于山川即建言储位乆虚非所以居安而虑危愿择宗室之贤者立之以慰安天下之心语甚切至公学问该博兼通隂阳五行天人灾异之说南京鸿庆宫灾公以谓南京圣宋所以受命建号而大火主于商丘国家乗火德而王者也今不领于祠官而比年数灾冝修火祀事下太常岁以长吏奉祠商丘自公始庆暦六年夏河北河东京东同时地震而登莱尤甚公以岁推之曰明年丁亥岁之刑徳皆在北宫隂生于子而极于亥然隂犹彊而未即伏阳犹㣲而未即胜此所以震也是谓龙战之㑹而其位在干今西北二虏中国之隂也冝爲之备不然必有内盗起于河朔明年王则以贝州叛公又以爲登莱视京师爲东北隅乃少阳之位也今二州并置金坑多聚民以凿山谷阳气损泄故隂乗而动县官入金岁几何小利而大害可即禁止以宁地道皇祐五年正月㑹灵宫灾是岁冬至祀天南郊以三圣并配明年大旱公曰五行火礼也去岁火而今又旱其应在礼此殆郊丘并配之失也即建言并配非古冝用迭配如𥘉诏其后并州议建军爲节鎭公以星土考之曰昔髙辛氏之二子不相能也尧迁阏伯于商丘主火而商爲宋星迁实沉于台骀主水而参爲晋星国家受命始于商丘王以火德又京师当宋之分野而并爲晋地参商仇雠之星今欲崇晋非国之利也自宋兴平僣伪并最后服太宗削之不使列于方鎭八十年矣谓冝如旧制公在翰林十年多所𥙷益大扺不爲苟止而妄随故其言或用或不用或后卒如其言然天子察公之忠欲大用者乆矣嘉祐六年八月拜公谏议大夫枢密副使公旣愼静而当大任尤顾惜大体而群臣方建利害多更张庻事以革弊公独猒之曰变法古人之难不务守祖宗成法而徒纷纷无益于治也又以谓契丹与中国通好六十余年自古未有也善待夷狄者谨爲备而巳今三边武备多弛牧马着虚名于籍可乗而战者百无一二又谓沧州冝分爲一路以御虏此今急务也若其界上交侵小故乃城寨主吏之职朝廷冝守祖宗之约不冝争小利而隳大信深戒边臣生事以爲功在位六年其论议类皆如此英宗即位拜给事中治平三年累上表致仕未允乆之拜尚书吏部侍郎观文殿学士知杭州爲政不略细故或谓大臣不冝自劳公曰此民事也吾不敢忽以是民尤爱之明年今上即位迁左丞五月公以疾告遂除太子少师致仕命未至而公以六月十一日薨于正寝享年七十有三即以其年十一月某日葬于某州某县某郷之某原公之曾祖讳持累赠太傅曾祖妣欧阳氏追封晋陵郡太夫人祖讳徽累赠太师祖妣杨氏追封华隂郡太夫人余氏嘉兴郡太夫人余氏丹阳郡太夫人龚氏武陵郡太夫人父讳㝝累赠太师兼中书令妣沈氏追封东阳郡太夫人贝氏南阳郡太夫人李氏金城郡太夫人公累阶光禄大天勲上柱国开国安定爵公食邑二千八百户食实封四百户赐推诚保德翊戴功臣𥘉娶呉氏追封兰陵郡夫人再娶何氏封南康郡夫人子男五人长曰宗尧今爲都官贠外郎次曰遵路早卒次曰宗质国子博士次曰宗炎着作佐郎次曰宗厚祕书省正字早卒女四人皆适士族孙志脩太常寺太祝行脩守祕书省校书郎简脩试祕书省校书郎世脩德脩安脩奕脩愼脩益脩公自爲进士知名于时杨文公亿得其诗题于祕阁叹曰吾恨未识此人其举进士也谢阳夏公绛荐公爲第一公名以此益彰而谢公亦以此自负少尝善一浮圗其人将死谓公曰我有祕术能化瓦石爲黄金子其葬我我以此报子公曰尔之后事吾敢不勉祕术非吾欲也浮圗叹曰子之志未可量也其笃行自励至于贵显常如布衣时有文集四十卷铭曰允矣胡公顺外刚中惟𥘉曁终一德之恭公之燕居其气温温举必可法思而后言公在朝廷正色侃侃蔚有嘉话忧深虑逺不迎利趋不畏势反有或不从后必如之乆而愈信孰不公思侍从之亲枢机之宻名望三朝清职峻秩恺悌之仁宜国黄耇七十而止孰云多寿惟善在人刻铭不朽居士集卷第三十四熈宁五年秋七月男发等编定绍熈二年三月郡人孙谦益校正薛长孺墓铭郷州称于苏君墓铭志也悫胡公墓铭两浙路风俗于山隂生于子入金岁几何十一月某日追封欧阳文忠公集欧阳文忠公文集居士集卷第三十五居士集卷䇿三十五欧阳文忠公集三十五墓志三首永州军事判官郑君墓志铭郑君讳平字某衡州衡阳人也少倜傥有大志举进士中天禧三年甲科爲郴州军事推官监潭州茶场坐茶恶免官乆之试祕书省校书郎知连州阳山县爲道州军事推官丁母忧服除调永州军事判官监衡州茭源银冶以疾去官庆暦三年七月某日卒于家享年五十有一以某年某月某日葬于某所曾祖讳某永州祁阳令祖讳某江陵府建宁县令父讳某道州军事判官君娶孙氏赠尚书工部侍郎冕之女子男六人绹緫纪经维绶绹早卒緫举进士出身亦早卒孙七人皆㓜君世仕不显少孤而贫毋夫人某氏贤母也教其三子以学皆有立君与其兄本弟革皆举进士及第君𥘉监茶埸茶实不恶上官挟他事以罪中之君不自辩竭其赀以偿解官而去无愠色及爲阳山有善政民甚爱之其旣以疾废慨然叹曰吾少力学而不幸废以疾吾终不用于时矣安事空言哉即取其平生所爲文藁悉焚之呜唿君之志可哀也巳自三代诗书巳来立言之士多矣其始无不欲其言之传也而散亡磨㓕泯然不复见于后世者何可胜数或暂见而终没或其言虽传而其人不爲世所贵者有矣惟君子有诸躬而不可揜者不待自言而传也君之不欲见于空言其可谓善虑于无穷者矣其志岂不逺哉虽然君之志旣不自见于言而冝有爲之着者铭所以彰善而着无穷也乃爲之铭曰夫惟自信有不疑知命者不惑故能得失不累其心喜愠不见其色呜唿郑君学几于此斯可谓之君子端明殿学士蔡公墓志铭公讳襄字君谟兴化军仙游人也天圣八年举进士甲科爲漳州军事判官西京留守推官改着作佐郎馆阁挍勘庆暦三年以祕书丞集贤挍理知谏院兼修起居注是时天下无事士大夫弛于乆安一日元昊叛师乆无功天子慨然猒兵思正百度以修太平旣已排群议进退二三大臣又诏增置谏官四贠使拾遗𥙷阙所以遇之甚宠公以材名在选中遇事感激无所回避权倖畏歛不敢挠法干政而上得益与大臣圗议明年屡下诏书劝农桑兴学校革弊修废而天下悚然知上之求治矣于此之时言事之臣无日不进见而公之𥙷益爲尤多四年以右正言直史馆出知福州以便亲遂爲福建路转运使复古五塘以漑田民以爲利爲公立生祠于塘侧又奏减闽人五代时丁口税之半丁父忧服除判三司盐铁勾院复修起居注今叅知政事唐公介时爲御史以直言忤㫖贬春州别驾廷臣无敢言者公独论其忠人皆危之而上悟意解唐公得改英州遂复召用皇祐四年迁起居舍人知制诰兼判流内铨御史吕景𥘉呉中复马遵坐论梁丞相适罢台职除他官公封还辞头不草制其后屡有除授非当者必皆封还之而上遇公益厚曰有子如此其母之贤可知命特赐冠帔以宠之至和元年迁龙圗阁直学士知开封府三年以枢密直学士知泉州徙知福州未几复知泉州公爲政精明而世闽人知其风俗至则礼其士之贤者以劝学兴善而变民之故除其甚害徃时闽人多好学而专用赋以应科举公得先生周希孟以经术传授学者常至数百人公爲亲至学舍执经讲问爲诸生率延见处士陈烈尊以师礼而陈襄郑穆方以德行着称郷里公皆折节下之闽俗重凶事其奉浮圗㑹賔客以尽力丰侈爲孝否则深自愧恨爲郷里羞而姦民游手无頼子幸而贪饮食利钱财来者无限极徃徃至数百千人至有亲亡祕不举哭必破产办具而后敢发丧者有力者乗其急时贱买其田宅而贫者立劵举责终身困不能偿公曰弊有大于此邪即下令禁止至于巫觋主病蛊毒杀人之类皆痛断絶之然后择民之聦明者教以医药使治疾病其子弟有不率教令者条其事作五戒以教谕之乆之闽人大便公旣去闽人相率诣州请爲公立德政碑吏以法不许谢即退而以公善政私刻于石曰俾我民不忘公之德嘉祐五年召拜翰林学士权三司使三司开封世称省府爲难治而易以毁誉居者不由以迁则由以败而败者十常四五公居之皆有能名其治京师谈笑无留事尤喜破姦隐吏不能欺至商财利则较天下盈虚出入量力以制用必使下完而上给下曁百司因习蠹弊切磨刬剔乆之簿书纎悉纪纲条目皆可法七年季秋大享明堂后数月仁宗崩英宗即位数大赏赉及作永昭陵皆猝办于县官经费外公应烦愈间暇若有余而人不知劳遂拜三司使居二岁以母老求知杭州即拜端明殿学士以徃三年徙南京留守未行丁母夫人忧明年八月某日以疾卒于家享年五十有六蔡氏之谱自晋从事中郎克以来世有显闻其后中衰隐德不仕公年十八以农家子举进士爲开封第一名动京师后官于闽典方州领使一路二亲尚皆无恙闽人瞻望咨嗟不荣公之贵而荣其父母母夫人尤有寿年九十余饮食起居康彊如少者岁时爲寿母子鬓髪皆皤然而命服金紫煌煌如也至今闽人之爲子者必以夫人祝其亲爲父母者必以公教其子也公于朋友重信义闻其丧则不御酒肉爲位以哭尽哀乃止尝㑹饮㑹灵东园坐客有射矢误伤人者客遽指爲公矢京师喧然事旣闻上以问公公即再拜媿谢终不自辩退亦未尝以语人公爲文章清遒粹美有文集若干卷工于书画颇自惜不妄爲人书故其残章断藁人悉珍藏而仁宗尤爱称之御制元舅陇西王碑文诏公书之其后命学士撰温成皇后碑文又勑公书则辞不肯书曰此待诏职也公累官至礼部侍郎旣卒翰林学士王珪等十余人列言公贤其亡可惜天子新即位未及识公而闻其名乆也爲之恻然特赠吏部侍郎官其子旻爲秘书省正字孙传及弟之子均皆守将作监主簿而优以䘏以旻尚㓜命守吏助给其丧事曾祖讳显皇不仕祖讳恭赠工部贠外郎父讳琇赠刑部侍郎毋夫人卢氏长安郡太君夫人葛氏永嘉郡君子男三人曰匀将作监主簿曰旬大理评事皆先公卒㓜子旻也女三人一适着作佐郎谢仲规二尚㓜以某年某月某日葬公于莆田县某郷将军山铭曰谁谓闽逺而多竒产产非物寳惟士之贤嶷嶷蔡公其人杰然奋躬当朝谠言正色出入左右弥缝𥙷益间归于闽有政在人食不畏蛊丧不忧贫疾者有医学者有师问谁使然孰不公思有髙其坟有拱其木凡闽之人过者必肃集贤院学士刘公墓志铭公讳敞字仲原父姓刘氏世爲吉州临江人自其皇祖以尚书郎有声太宗时遂爲名家其后多闻人至公而益显公举庆暦六年进士中甲科以大理评事通判蔡州丁外艰服除召试学士院迁太子中允直集贤院判登闻鼓院吏部南曹尚书考功于是夏英公旣薨天子赐谥曰文正公曰此吾职也即上䟽言谥者有司之事也且竦行不应法今百司各得守其职而陛下侵臣官䟽凡三上天子嘉其守爲更其谥曰文庄公曰姑可以止矣权判三司开坼司又权度支判官同修起居注至和元年九月召试迁右正言知制语宦者石全彬以劳迁宫苑使领观察使意不满退而愠有言居三日正除观察使公封还辞头不草制其命遂止二年八月奉使契丹公素知虏山川道里虏人道自古北口回曲千余里至桞河公问曰自松亭趋桞河甚直而近不数日可至中京何不道彼而道此盖虏人常故迂其路欲以国地险逺夸使者且谓莫习其山川不虞公之问也相与惊顾羞媿即吐其实曰诚如公言时顺州山中有异兽如马而食虎豹虏人不识以问公曰此所谓駮也爲言其形状声音皆是虏人益叹服三年使还以亲嫌求知扬州岁余迁起居舎人徙知郓州兼京东西路安抚使居数月召还糺察在京刑狱修玉牒知嘉祐四年贡举称爲得人是岁天子卜以孟冬祫旣廷告丞相用故事率文武官加上天子尊号公上书言尊号非古也陛下自寳元之郊止群臣毋得以请迨今二十年无所加天下皆知甚盛德奈何一旦受虚名而愪实美上曰我意亦谓当如此遂不允群臣请而礼官前祫请祔郭皇后于庙自孝章以下四后在别庙者请母合食事下议议者纷然公之议曰春秋之义不薨于寝不称夫人而郭氏以废薨按景祐之诏许复其号而不许其谥与祔谓冝如诏书又曰礼于祫未毁庙之主皆合食而无帝后之限且祖宗以来用之传曰祭从先祖冝如故于是皆如公言公旣骤屈廷臣之议议者已多仄目旣而又论吕溱过轻而责重与台諌异由是言事者亟攻之公知不容于时矣㑹永兴阙守因自请行即拜翰林侍读学士充永兴军路安抚使兼知永兴军府事长安多冨人右族豪猾难治犹习故都时态公方发大姓范伟事狱未具而公召由是狱屡变连年吏不能决至其事闻制取以付御史台乃决而卒如公所发也公爲三州皆有善政在扬州夺发运使冐占雷塘田数百项予民民至今以爲德其治郓永兴皆承旱歉所至必雨雪蝗辄飞去岁用丰稔流亡来归令行民信盗贼禁止至路不拾遗公于学博自六经百氏古今传记下至天文地理卜医数术浮圗老庄之说无所不通其爲文章尤敏赡尝直紫㣲阁一日追封皇子公主几人公方将下直爲之立马却坐一挥九制数千言文辞典雅各得其体公知制诰七年当以次迁翰林学士者数矣乆而不迁及居永兴岁余遂以疾闻八年八月召还判三班院太常寺公在朝廷遇事多所建明如古渭州可弃孟阳河不可开枢宻使狄青冝罢以保全之之类皆其语在士大夫间者若其规切人主直言逆耳至于从容进见开导聦明贤否人物其事不闻于外廷者其𥙷益尤多故虽不合于世而特𬒳人主之知方嘉祐中嫉者衆而攻之急其虽危而得无害者仁宗深察其忠也及侍英宗讲读不专章句解诂而指事据经因以讽諌毎见听纳故尤竒其材巳而复得惊眩疾告满百日求便郡上曰如刘某者岂易得也复赐以告上毎宴见诸学士时时问公少间否赐以新橙五十劳其良苦疾少间复求外𥙷上怅然许之出知卫州未行徙汝州治平三年召还以疾不能朝改集贤院学士判南京留司御史台熈宁元年四月八日卒于官舍享年五十呜唿以先帝之知公使其不病其所以甲之者岂一翰林学士而止哉方公以论事忤于时也又有爲谤语以怒时相者及归自雍丞相韩公方欲还公学士未及而公病遂止于此岂非其命也夫公累官至给事中阶朝散大夫勲上轻车都尉开国彭城爵公邑戸二千一百实食者三百曾祖讳琠赠大理评事祖讳式尚书工部贠外郎赠戸部尚书考讳立之尚书主客郎中赠工部尚书公再娶论氏皆侍御史程之女前夫人先公早卒后夫人以公贵累封河南郡君子男四人长定国郊社掌座早卒次奉世大理寺丞次当时大理评事次安上太常寺太祝女三人长适大理评事韩宗直二尚㓜公旣卒天子推恩録其两孙望旦一族子安世皆试将作监主簿公爲人磊落明白推诚自信不爲防虑至其屡见侵害皆置而不较亦不介于胷中居家不问有无喜赒宗族旣卒家无余财与其弟攽友爱尤笃有文集六十卷其爲春秋之说曰传曰权衡曰说例曰文权曰意林合四十一卷又有七经小传五卷弟子记五卷而七经小传今盛行于学者二年十月辛酉其弟攽与其子奉世等葬公于某所以来请铭乃爲之铭曰呜唿维仲原父学彊而博识敏而明坦其无疑一以诚见利如畏义必争触机履险危不倾畜大不施夺其龄惟其文章粲日星虽欲有毁知莫能维古圣贤皆后亨有如不信考斯铭零陵县令赠尚书都官贠外郎呉君墓谒铭君讳举字太冲姓呉氏兴国军永兴人也曾祖讳瑗祖讳章父讳思逈五代之际自江以南爲南唐呉氏亦㣲不显君当李煜时以明经爲彭泽主簿太祖皇帝召煜来朝煜不奉诏遣曹彬讨之前锋兵破池阳遣使招降郡县使者至彭泽其令欲以城降君以大义责之且曰吾能爲李氏死尔乃共杀使者爲煜守煜巳降君爲游兵执送军中主将责以杀使者君曰固当如是尔主将义而释之当是时尝仕煜者皆随煜至京师得复𥙷吏君独弃去不顾太平兴国二年诏求李氏时故吏所在敦遣君始至京师以爲郓州平隂主簿歴益州成都令陜州録事叅军襄州之冝城洋州之眞符福州之连江楚州之盐城耀州之同官最后爲零陵令以祥符九年八月二十六日道卒于扬州享年七十有六夫人伏氏能读书史有贤行后君十有四年以卒享年八十有二子男二人长曰晛早卒次曰中复今爲起居舍人以景祐三年十有一月甲子合葬君夫人于南康军都昌县之长城君学春秋通三传其临大节知所守当五代时僭窃分裂丧君亡国不胜数士之不得守其节与不能守者世皆习而不怪君于此时独区区志不忘李氏其义有足动人然而亦无爲君道者考君之出处自重不妄冝其世莫之知而潜德晦善显于后世克有贤子爲时名臣君以子恩累赠尚书都官贠外郎考于令品文得碣于其墓以昭令德而示子孙于是史官庐陵欧阳脩曰此余职也乃爲之辞曰世逢屯兮㢘耻道缺中国五䄠兮九州分裂朝存夕亡兮士莫守节昧者习安兮懦夫志夺伟哉呉君兮凛矣其烈世莫我知兮不妄自伐有韫必昭兮后世而发呜唿呉君兮寓铭斯碣居士集卷第三十五熈宁五年秋七月男发等编定绍熈二年三月郡人孙谦益校正郑君墓铭天禧三年刘公墓铭得也定国呉君墓碣不胜数然而欧阳文忠公集欧阳文忠公文集居士集卷第三十六居士集卷第三十六欧阳文忠公集三十六墓志七首南阳县君谢氏墓志铭庆暦四年秋予友宛陵梅圣俞来自呉兴出其哭内之诗而悲曰吾妻谢氏亡矣丐我以铭而葬焉予未暇作居一岁中书七八至未尝不以谢氏铭爲言且曰吾妻故太子賔客讳涛之女希深之妹也希深父子爲时闻人而世显荣谢氏生于盛族年二十以归吾凡十七年而卒卒之夕歛以嫁时之衣甚矣吾贫可知也然谢氏怡然处之治其家有常法其饮食噐皿虽不及丰侈而必精以㫖其衣无故新而澣濯缝纫必㓗以完所至官舍虽陋而庭宇洒扫必肃以严其平居语言容止必怡以和吾穷于世乆矣其出而幸与贤士大夫游而乐入则见吾妻之怡怡而忘其忧使吾不以冨贵贫贱累其心者抑吾妻之助也吾尝与士大夫语谢氏多从戸屏窃听之间则尽能商搉其人才能贤否及时事之得失皆有条理吾官呉兴或自外醉而归必问曰今日孰与饮而乐乎闻其贤者也则恱否则叹曰君所交皆一时贤儁岂其屈已下之耶惟以道德焉故合者尤寡今与是人饮而欢邪是岁南方旱仰见飞蝗而叹曰今西兵未解天下重困盗贼暴起于江淮而天旱且蝗如此我爲妇人死而得君葬我幸矣其所以能安居贫而不困者其性识明而知道理多此类呜唿其生也迫吾之贫而没也又无以厚焉谓惟文字可以着其不朽且其平生尤知文章爲可贵殁而得此庻几以慰其魂且塞予悲此吾所以请铭于子之勤也若此予忍不铭夫人享年三十七用夫恩封南阳县君二男一女以其年七月七日卒于髙邮梅氏世葬宛陵以贫不能归也某年某月某日葬于润州之某县某原铭曰髙崖断谷兮京口之原山苍水深兮土厚而坚居之可乐兮卜者曰然骨肉虽土兮魂气则天何必故郷兮然后爲安万寿县君徐氏墓志铭河东都转运使天章阁待制施君卜以庆暦五年三月某日葬其夫人万寿县君于苏州呉县三让郷之陆公原以来请铭夫人姓徐氏世家通州之静海七岁丧其母哀不自胜泣曰母女所恃以生者也无母其复能生因欲投水火其父兄力止之旣长事其继母则以孝闻年若干归于施氏逮事其姑纫缝烹饪必以身蚤暮寒暑饮食必以时姑亡哀毁得疾逾年而后能起生五男一女男曰邈举进士某官知开封府太康县曰述曰造皆将作监主簿曰逈曰逊尚㓜女曰锦娘庆暦三年十一月甲子以疾卒于河东之官舍享年四十有三夫人之生也事其继母及姑皆称曰孝及其殁也其夫之称曰吾妻助我而贤其子之㓜者曰吾母慈我其长者之称曰吾母不以爱怠我而以成人朂我使我至于有立凡施氏外内婚姻宗族之称者曰夫人遇我有礼而仁至于妾媵左右之称者亦曰夫人于我仁而均呜唿夫人之行至矣其勤而有法其施之各有冝可谓贤也巳若夫男子见于外其善恶功过可举而书至于妇德主内自非死节徇难非常之事则其幽间淑女之行孰得显然列而诗之以示后惟视其所称与其所思则其贤可知矣施君名昌言夫人曾祖讳某祖讳某父讳某以尚书都官贠外郎致仕夫生而其善可称未若没而遗思之深也悲夫铭曰于惟夫人东海之华始来施氏有此室家爲妇爲母勤孝劳劬有女昔褓今婉其𥚑子绶煌煌弟长相趋夫爵之髙荣及亲踈厥家巳成而独不居千里之逺归魂东呉铭以哀之巳矣呜唿长沙县君胡氏墓志铭故太子中舍张君讳某之夫人曰长沙县君胡氏胡氏世爲某人父讳震官至刺史夫人年二十七以归中舍君君时爲融州司理叅军歴潭州宁郷县尉鳯州两当福州宁德二县令以卒夫人之爲妇也以勤俭恭肃主张氏之祭馈而睦其内外之宗姻生子男二人女一人男曰大年大有皆举进士大年今爲郑州原武县令大有秘书丞女适邵阳县令钱奕夫人之爲母也以礼义慈严教育其子故其男也有立而克嗣其世女也适于人而冝人之家爲妇爲母之道无不俻而成其夫之家享其子之禄以某年某月某日以疾卒享年七十有五又用其子之恩追封长沙县君呜唿可谓荣矣中舍君先以某年某月日卒葬于某州某县某郷夫人以某年某月某日合葬于中舍君之墓铭曰妇德之备功施也内铭昭其幽以法后世长寿县太君李氏墓志铭太中大夫尚书屯田郎中上柱国王公讳利之夫人曰李氏李氏世家湖南其父讳昭文官至国子博士赠工部侍郎夫人年二十二归于王氏用夫封隆平县君后以其子徙封长寿县太君夫人爲李氏女事后母以孝闻及爲王氏妇逮事其舅姑其舅姑尝称夫人以诫诸妇曰事我者当如此又以诫其诸女曰爲人妇者当如此其爲母也有三男二女及其老也鼎爲职方贠外郎震太子中舎复太常博士三子者皆有才行而复尤好古有文闻于当世女皆有归孙男六人曰夷仲曰虞仲曰于仲曰南仲曰武仲曰延仲女五人一亦归人矣余尚㓜夫人享年八十有六以庆暦七年七月十日终于京兆子复之官舎用明年二月十七日合葬于河南洛阳大樊原王公之墓夫人于王氏积行累功其德备矣不可以徧书书其舅姑之所尝称者以见其爲妇之道书其子之贤而有立以见其爲母之方书其子孙之衆寿考之隆以见其勤于其家至于有成而终享其福之厚呜唿于夫人无不足矣而其子若孙皆曰未也谓必有以示永乆而不没庻几以慰无穷之哀乃来请铭以葬其子之友庐陵欧阳脩爲之铭曰家成于勤德隆以寿归安其藏以昌厥后广平郡太君张氏墓志铭故右谏议大夫集贤院学士赠礼部尚书略杨公之夫人曰广平郡太君张氏其先青州人后徙爲开封人也杨公讳大雅以文行知名于时号有清节夫人佐公以勤俭治其家教子弟和宗族皆有法公以明道元年四月某日薨后二十有四年至和二年六月某日夫人以疾卒于髙邮以嘉祐元年十二月某日葬于杭州钱塘县履泰郷湖西村灵隐山祖茔之西夫人曾祖嗣当五代之乱不显祖平举三礼太宗皇帝爲晋王署平押衙爲人刚果有智谋以此尤见亲信官至三司盐铁使父从古庄宅副使景德中以殿直从李继隆军击契丹继隆战败从古入见陈继隆所以败之状其言甚辩称㫖㑹冝州蛮叛乃以从古爲供奉官守冝州从古招降叛蛮秩满罢去以内殿崇班冯励代之蛮复叛攻冝州斩励而去告邉吏曰得张侯守冝州我则听命即复遣从古守冝州凡七年蛮无事徙知澧州而冝州人陈进反攻岭南驿召从古以爲廵抚副使与贼战象州斩首万余级巳破进留冝州以疾卒冝人爲立庙于州北韩婆岭庆暦中蛮贼区希范攻冝桂转运使杜杞祷兵于庙下更其名曰制胜岭至今冝人祠之盖杨氏自汉以来世有令誉迨公千余岁常有显人而张氏威烈信于一方杨氏以德张氏以功合二族之美而夫人爲淑女爲贤妇母享年六十以寿终公先娶漳南县君张氏生子二人曰洎虞部贠外郎曰濬殿中丞女三人长适国子博士袁成师次大理寺丞李严次殿中丞温嗣良夫人生子男四人曰泳大理寺丞曰渐奉礼郎曰沆太子中舍曰沨卫尉寺丞有女一人归于脩女之适李氏者今封武原县太君余女及濬泳渐皆先夫人而亡孙男十四人呜唿惟德与功与贤法皆冝铭铭曰有邑清河遂开其邦又徙南阳皆以夫荣后用子封京兆广平冝其夫子有淑其声子孙之思考德有铭渤海县太君髙氏墓碣故尚书兵部贠外郎知制诰知邓州军州事阳夏公之夫人姓髙氏宣州宣城人也父讳惠连官至兵部郎中母曰广陵县君句氏阳夏公讳绛姓谢氏夫人有子曰景𥘉景温景平景回女一早卒次适上虞县令王存次适大理寺丞李处厚次若干人未嫁寳元二年阳夏公卒于邓州以其年八月某日葬于某所后若干年夫人随其子某官于某州以某年某月某日卒于官舎遂以某年某月某日合葬于公之墓夫人𥘉以夫封文安县君后以其子封渤海县太君谢氏世爲名族而阳夏公尤显闻于时𥘉公与予俱官于洛阳而公之父太子賔客讳涛尚无恙其子景𥘉景温方爲童儿景平始生二三女子皆㓜予日至其家进拜賔客见其鬓发垂白衣冠肃㓗貌厚而气清寿考君子也退而与阳夏公游见其年壮志盛伟然方爲一时名臣而诸儿女子戯嬉罇席之间者皆颖发而秀好于是时夫人以孝力事其舅爲贤妇以柔顺事其夫爲贤妻以恭俭均一教育其子爲贤毋后二三年賔客薨于京师又五六年阳夏公卒于邓又十余年景𥘉景温景平皆以进士及第景𥘉爲某官景温某官景平某官夫人于其舅与夫爲妇之礼备于其子立家之道成享年若干以卒呜唿予始铭賔客又铭阳夏公今又书夫人之事于碣殆见谢氏更一世矣其爲之书也冝得其详北海郡君王氏墓志铭太常丞致仕呉君之夫人曰北海郡君王氏潍州北海人也皇考讳汀举明经不中后爲本州助教夫人年二十三归于呉氏天圣元年六月二日以疾卒享年三十有七夫人爲人孝顺俭勤自其㓜时凡于女事其保傅皆曰教而不劳组紃织絍其诸女皆曰巧莫可及其归于呉氏也其母曰自吾女适人吾之内事无所助而呉氏之姑曰自吾得此妇吾之内事不失时及其卒也太常君曰举吾里中有贤女者莫如王氏于是娶其女弟以爲继室而今夫人戒其家曰凡吾呉氏之内事惟吾女兄之法是守至今而不敢失夫人有贤子曰奎字长文𥘉举明经爲殿中丞后举贤良方正直言极谏今爲翰林学士尚书兵部贠外郎知制诰大人𥘉用子恩追封福寿县君其后长文贵显以夫人爲请天子曰近臣吾所宠也有请其可不从乃特追封夫人爲北海郡君长文号泣顿首曰臣奎不幸窃享厚禄不得及其母而天子宠臣以此俾以报其亲臣奎其何以报当是时朝廷之士大夫呉氏之鄕党邻里皆咨嗟叹息曰呉氏有子矣嘉祐四年冬长文请告于朝将以明年正月丁酉葬夫人于郓州之鱼山夫人生三男曰奎奄胃今夫人生一男曰参女三人孙男女九人曽孙女二人铭曰奎显矣奄早亡胃与参仕方强以一子荣一鄕生虽不及殁有光孙曽多有后愈昌长安郡太君卢氏墓志铭长安郡太君卢氏尚书刑部侍郎蔡公讳琇之夫人端明殿学士尚书礼部侍郎襄之母也以治平三年十月某日卒于杭州之官舍享年九十有二呜唿可以爲寿矣夫寿者洪范所谓五福也福者百顺之名也故离之虽爲五必合而不阙其一然后爲福之备也盖五者其一在人曰德而其四在天必有其一于已然后能致其四而有诸己者或厚或薄故其所致亦有备有不备焉夫老而贫且病者是人之所哀非福也寿且冨康而无德以将之谓之贼与不仁非福也三者具而又有德而死非其命者谓之不幸非福也故曰必不阙其一然后爲福之备者惟夫人有之夫人在父母家奉其亲以孝其归于蔡氏也其舅姑老事之如其亲其归宁于父母也能使其舅姑不见三日必涕泣而思其事长慈㓜旣俭且勤乆而宗族和郷党化其亡也匶自余杭至里闾亲戚哭之徃徃有过乎哀者问之皆曰夫人于我有德而人人各有述焉呜唿可谓贤也已夫人生四子其三皆早卒而端明君第二子也独显赫爲时名臣自爲谏官知制诰翰林学士知开封府三司使间出知泉福二州福建路转运使出入清要光华宠荣以爲其亲之飬而夫人享此者盖三十有六年端明君巳显贵天子嘉之曰有子如此其母之贤可知于是有冠帔之钖夫人平生少疾病虽老而耳目聦明食生饮寒如壮者晚从端明君于杭州极东南冨丽海陆之珎竒以爲娯乐之奉而奄然以其寿终其于五福可谓不阙一矣方夫人之盛时凡爲人子者举觞寿其亲莫不以夫人爲祝而不幸荣不及飬者必仰天怨吁谓薄厚不均以不得如夫人爲恨盖不知夫有诸已者厚故能致其福之备也夫人泉州惠安人也曽祖讳某祖讳某父讳某皆不仕其三子早卒者曰丕不及仕曰髙太康县主簿曰奭福州司戸叅军女二人皆适士族孙六人曽孙三十余人呜唿盛矣蔡氏之后其又将大兴乎铭者所以昭徳而示后也于是端明君之友人庐陵欧阳脩爲之铭曰维治平四年十有一月某日孤子襄祔其母夫人卢氏于先君之墓其县仙游其里慈孝其冈半井其固其安其千万年之永居士集卷第三十六熈宁五年秋七月男发等编定绍熈二年三月郡人孙谦益校正谢氏墓铭居贫徐氏墓铭千里胡氏墓铭鳯州李氏墓铭于仲欧阳文忠公集欧阳文忠公文集居士集卷第三十七居士集卷第三十七欧阳文忠公集三十七墓志一十七首皇从姪卫州防御使遂国公墓志铭惟遂昭𥙿公宗颜字希圣太宗皇帝之曽孙潞恭宪王元佐之孙鎭江军节度使兼侍中郇国公允成之长子𥘉除西头供奉官历内殿崇班礼賔崇仪副使六宅使改左屯卫大将军封州刺史迁左金吾卫大将军领复州团练使左卫大将军领郢州防御使拜卫州防御使公好学通王氏易喜爲诗藏书数万卷性聦敏多能至于琴奕之艺佛老之说所学必通履行修谨未甞有过失每燕见侍上读易赋诗数赐器币诏书襃美甞召宴太清楼赋祼玉诗爲诸皇子第一上尤嘉赏赐缯綵二百叚有诗集十卷至和二年九月壬戌以疾薨享年四十有八𥘉其疾也上遣中贵人押国医治之旣薨辍视朝一日勑有司具驾将视其丧以雨不克遣中贵人厚加赙䘏乃赠昭信军节度使太常考行谥曰昭𥙿权厝于东法济寺夫人太原郡君郭氏燕王从义之裔孙子男三人长曰仲连右千牛卫将军次曰仲丹仲筠皆太子右内率府副率早卒女四人长适左侍禁潘若旦今亡次适内殿承制合门祗候郭士选次二亡以嘉祐五年十月乙酉葬于河南永安县铭曰学而通行益修中充实外誉优见于言帝所襃虽不克施于事斯可以铭诸幽皇从姪筠州团练使安陆侯墓志铭安陆侯宗讷字行敏太宗皇帝之曽孙潞恭宪王元佐之孙鎭江军节度使兼侍中郇国公允成之第二子𥘉除西头供奉官历内殿崇班承制改右千牛卫将军领茂州刺史天子祀明堂推恩迁领筠州团练使至和元年八月癸卯以疾卒享年四十有六天子哀䘏赠安州观察使追封安陆侯权厝于荐严佛寺嘉祐五年十月乙酉葬于河南永安县夫人长乐郡君贾氏子男五人其二早卒次仲缄右千牛卫将军二人尚㓜未名女八人长适右侍禁蔚世庸再适右侍禁郭昭简今亡次适左班殿直刘起次适陈敦今亡次适王整次适董昭逊次适张经今亡次适程翼皆右班殿直最㓜入太和宫爲道士惟侯学知爲诗好义喜施性端谨能修容止进退有法未甞少懈铭曰思无邪容则庄蔚然有仪人所望学而不止乆愈彰铭昭厥美示不忘皇从姪右领军卫大将军博平侯墓志铭惟太祖皇帝之长子曰吴懿王之曽孙右屯卫大将军昌州团练使赠彰化军节度使舒国公惟忠之孙莱州防御使东莱侯从恪之第二子金紫光禄大夫检校国子祭酒右领军卫大将军兼御史大夫轻车都尉天水郡开国侯世融字仲源㓜好学不骄冨贵以清节白励尊重师友执经问道无倦色甞自铭其器物起居寝食视之喜爲诗工书亦通浮屠说平居一室萧然终日无所营欲世咸知其贤𥘉爲殿直历左右侍禁改太子右卫率府率迁右领军卫将军天子祀明堂推恩爲本卫大将军当寳元康定间赵元昊叛西边用兵侯率宗室七人诣阙自言愿效用上深嘉奖至和二年七月癸未得疾神色怡然与诸昆弟谈论不辍是日卒享年四十赠博州防御使追封博平侯天子悲思不巳爲飞白字六曰世融好学忠孝以襃之夫人金城县君王氏子男七人五早亡在者二人曰令晏右千牛卫将军令箴太子右监门率府率女二人长适右班殿直王戡次早卒以嘉祐五年十月乙酉葬于某所铭曰冨贵不动其心生死不渝其色惟性之安惟学之力孰云不寿永昭厥德皇从姪康州刺史髙密侯墓志铭惟髙密侯宗师字靖之太宗皇帝之曽孙润恭靖王元份之孙濮王允让之第七子明道元年爲右侍禁迁左侍禁改太子左清道率府副率累迁金紫光禄大夫检校国子祭酒行太子左清道率府率兼侍御史骑都尉封天水县开国男食邑三百户居三歳迁右监门卫将军兼御史大夫转勲上骑都尉进爵子加食邑三百户天子祀明堂推恩迁右领军卫大将军转勲轻车都尉进爵伯加食邑三百户天子有事于南郊推恩转勲上轻车都尉进爵侯加戸四百至和元年五月领康州刺史嘉祐元年十月甲子暴疾薨于家享年二十有九赠密州观察使追封髙密侯惟侯沈静寡言寛仁好学未甞有过失夫人濮阳郡君吴氏生男一人仲廪太子右内率府副率女三人尚㓜以嘉祐五年十月乙酉葬于河南永安县铭曰好仁而静敏学而明虽不永年而垂令名卜安于此其固其宁皇从姪右监门卫将军广平侯墓志铭广平侯宗沔字上善太宗皇帝之曽孙润恭靖王元份之孙濮王允让之第二十子𥘉授银青光禄大夫检校国子祭酒行太子左监门率府率兼监察御史武骑尉迁太子左清道率府率兼侍御史转勲上骑都尉天子祀明堂推恩迁左监门卫将军转勲轻车都尉天子有事于南郊推恩转上轻车天水县开国男食邑三百戸明年二月甲辰以疾卒享年二十赠洺州防御使追封广平侯权厝于承天佛寺惟侯爲人明敏好学能爲文辞娶髙氏封仁寿县君子男二人仲足仲霄皆太子右内率府副率早卒以嘉祐五年十月乙酉葬于河南永安县铭曰性之明学有方寿不隆永以藏皇从姪右监门卫将军墓志铭太祖皇帝之长子曰吴懿王德昭之曽孙彰化军节度使舒国公惟忠之孙莱州防御使东莱侯从恪之子曰右监门卫将军赠右武卫大将军世衡字夏卿母曰平原郡夫人米氏世衡生早狐而平原夫人教之以学性沈敏自爲童儿不好弄旣长好学问通周易孟子喜爲诗暇则学射法而已在诸昆弟爲最㓜而尤以孝悌见称𥘉补殿直改太子右卫副率天子祀明堂推恩拜右监门卫将军累迁至金紫光禄大夫检校国子祭酒兼御史大夫柱国天水县开国伯食邑九百戸嘉祐四年六月丙寅以疾卒享年三十有一娶王氏太原县君子男二人令展令持皆率府副率早卒女一人尚㓜嘉祐五年十月乙酉葬于河南永安县铭曰学问以爲文孝悌以爲夲其华巳荣而实斯殒铭以藏之以昭其韫皇从孙右屯卫大将军武当侯墓志铭惟武当侯世宣吴懿王德昭之曽孙彰国军节度使舒国公惟忠之孙武胜军节度观察留后韩国公从蔼之子母曰太宁郡君慕容氏惟侯生于冨贵而不习爲骄侈少好学喜购古书竒字遇人卑恭事亲孝悌累官至左屯卫大将军嘉祐三年五月己卯以疾卒享年三十有六𥘉娶天水县君王氏再娶金城县君张氏子男六人长曰令铎左千牛卫将军次曰令进令祷令愔皆太子右内率府副率其二㓜未名以嘉祐五年十月乙酉葬于河南永安县以天水县君祔焉铭曰孝行之夲谦德之恭寿胡不隆閟此幽宫安陆侯夫人长乐郡君贾氏墓志铭夫人姓贾氏曽祖廷瓌累赠左神武大将军祖官至四方馆使昭州团练使父德滋前左班殿直夫人以选归于安陆侯宗讷至和元年五月乙卯以疾卒享年三十有六权厝于荐严佛寺以嘉祐五年十月乙酉祔安陆侯以葬铭曰配德惟谐卜藏斯吉其固其安于此室雍国太夫人冯氏墓志铭雍国太夫人冯氏者皇兄右千牛卫大将军赠永清军节度观察留后临汝侯惟和之夫人襄州观察使襄阳侯从诲宁国军节度观察留后宣城公从审之母曽祖晖静难军节度使卫王祖继业定国军节度使赠中书令父讷西上合门使冯氏自卫王仍世守西边有功载国史夫人生将家孝谨柔明动不踰礼以世族选爲临汝侯之配居十有二年而临汝侯卒夫人居丧哀毁眞宗嘉其行特封谭国夫人以襃宠之夫人益自励衣服饮食务爲俭薄居处严洁未甞下堂虽家人亦罕得见喜诵浮屠书皇祐五年正月癸亥以疾卒享年六十有七追封雍国太夫人子男二人从诲从审也女五人长适东头供奉官宋宗颜次早亡次以疾废爲比丘尼次适供备库使姚宗望次适西头供奉官宋从政孙男十一人世逺世仪皆大将军世英世坚世及世开世卿世肱皆卫将军世祎世緫世仍皆太子率府率重孙九人令驵令晃皆率府率令戈令甲令绩令课令浮令收令佥皆副率以嘉祐五年十月乙酉合葬于临汝侯之墓铭曰世髙勲选贤配进国爵襃行懿加大名由子贵寿考隆铭不坠东莱侯夫人平原郡夫人米氏墓志铭皇从姪故莱州防御使东莱侯从恪之夫人曰平原郡夫人米氏赠太子太师承德之曽孙横海军节度使信之孙内殿崇班合门祗候继丰之女夫人年十七选配东莱侯累封平阳郡君子男六人长曰世安赠左骁卫大将军次曰世融赠博州防御使追封博平侯次曰世昌右屯卫大将军次曰世规右监门卫将军次曰世猷太子右监门率府率早亡次曰世衡赠左武卫大将军女三人长适左侍禁刘希立次适内殿承制王说次适右侍禁陈宗诲孙男十二人皆诸卫将军夫人将家子有贤行东莱之亡诸孤尚㓜夫人治家训子皆有法皇祐元年二月癸酉以疾卒享年五十有一追封平原郡夫人权厝于奉先佛寺以嘉祐五年十月乙酉合葬于东莱侯之墓铭曰门以勲髙配以贤求抚孤教善内德以优永扬其懿以閟诸幽韩国公夫人太宁郡君慕容氏墓志铭夫人姓慕容氏赠太保章之曽孙赠中书令河南郡王延钊之孙太子率府率德正之女河南王有功于国爲时名臣夫人以贤女选爲韩国公从蔼之配韩公彰化军节度使舒公之子事其亲以孝而夫人承其夫以顺事其舅姑以礼下其妾媵以仁抚其子无嫡庶以均故其内外宗姻莫不称其能封太宁郡君至和元年正月戊寅以疾卒享年五十有六子男十人长曰世丰赠右骁卫大将军次曰世宣赠均州防御使次曰世凖世雄世本世纲皆诸卫将军次曰世岳世瓞世庸皆太子率府副率女三人长适髙允怀次适张承训次适郑偃皆右侍禁余皆㓜以嘉祐五年十月乙酉举夫人之丧合葬于韩公之墓铭曰承夫以顺爲妇以勤逮下以恩爱子以均以成厥家以播其芬右监门卫将军夫人李氏墓志铭惟右监门卫将军世坚之配曰李氏天雄军节度使同中书门下平章事兼侍中赠中书令陇西郡王继勲之曽孙崇仪副使守微之孙东头供奉官舜举之女惟李氏世爲将家功在国史余烈遗德是生贤女夫人年十有五以选配世坚惟孝与顺以事其亲以佐其夫惟礼与义以正其躬以全其节归于世坚也凡若干年而世坚卒无子夫人自誓不嫁宗族敦迫其守益坚凡七年当皇祐五年六月庚辰以疾卒于寝享年二十有三以嘉祐五年十月乙酉合葬于世坚之墓铭曰妇德之休惟先顺柔及其大节有不可夺刻铭幽隂以永芳烈右监门卫将军夫人金堂县君钱氏墓志铭夫人姓钱氏余杭人也曽祖吴越忠懿王俶祖卫州防御使惟渲父文思副使象舆钱氏自五代以来尊中国效臣顺世称其忠子孙蕃昌至今不衰夫人生于盛族孝谨勤俭性巧慧喜字书年十有四以选爲右监门卫将军世准之配封金堂县君嘉祐二年九月庚子以疾卒享年二十有八子男二人令令烜皆太子右内率府副率早亡女三人皆尚㓜以嘉祐五年十月乙酉葬于永安之原铭曰生冝其室殁安其藏铭昭其昧以永不忘右监门卫将军夫人武昌县君郭氏墓志铭夫人姓郭氏曽祖恕右千牛卫将军祖遵式洛苑使父昭晦左侍禁夫人聦明孝谨能读书史善书画喜浮图之说以选归于皇从孙右监门卫将军世覃封武昌县君子男四人长曰令辟太子右内率府副率余皆㓜未赐名夫人以嘉祐二年十一月丁亥以疾卒享年三十有三权厝于奉先佛寺以嘉祐五年十月乙酉葬于永安之原铭曰行之修学以明德施于内铭告诸㝠右监门卫将军夫人东阳县君郑氏墓志铭夫人姓郑氏曽祖诚赠定国军节度使祖崇勲赠左屯卫将军父从范内殿崇班夫人以选归于皇从孙右监门卫将军世智封东阳县君生子男三人长曰令唐太子右内率府副率早卒次未名卒次令祈太子右内率府副率夫人爲人孝谨节俭喜诵浮图书至和元年八月戊戌以疾卒享年十有九以嘉祐五年十月乙酉葬于永安之原铭曰俭以行其躬孝以事其亲以是贻其子孙右屯卫将军夫人永安县君慕容氏墓志铭永安县君慕容氏者皇从孙赠右屯卫大将军仲謇之配也曽祖隠赠左千牛卫大将军祖兴州团练使父守恩左班殿直年十七选爲屯卫之配有子二人长曰士洁太子右监门卫率府率早卒次士彟太子右内率府副率女一人尚㓜夫人以嘉祐三年三月丙戌以疾卒享年二十有五嘉祐五年十月乙酉合葬于仲謇之墓铭曰选以贤配封以夫贵殁而从之安此位右监门卫将军夫人周氏墓志铭皇从孙右监门卫将军世哲之夫人曰永安县君周氏曽祖景左领军卫上将军累赠尚书令祖莹天平军节度使宣徽南院使父普西染院使夫人以庆历五年选爲监门之配勤孝柔仁克有妇道生一男曰太子右内率府率令儇女三人皆㓜夫人以嘉祐二年二月庚午以疾卒享年二十有九五年十月乙酉葬于河南永安之原铭曰山川旣佳日月惟吉惟永其安其藏其密居士集卷第三十七熈宁五年秋七月男发等编定绍熈二年三月郡人孙谦益挍正皇从姪遂国公墓铭诸皇子贾氏墓铭祖官至慕容氏墓铭子男十人国朝故事宗室宗妇𥘉亡皆权櫕京城之僧寺遇葬尊属乃启殡从行嘉祐五年十月三十日葬皇兄濮安懿王以向传式爲护葬使于是分命近属宗懿随护三祖下宗室宗妇同时祔于西京及汝州路例差翰林学士分撰志铭此卷合附内制集今从其旧不敢易欧阳文忠公集欧阳文忠公文集居士集卷第三十八居士集卷第三十八欧阳文忠公集三十八行状二首尚书戸部侍郎赠兵部尚书蔡公行状公讳齐字子思其先洛阳人皇祖以下始着籍于胶东公㓜依外舅刘氏能自力爲学𥘉作诗已有动人语今相国李公见之大惊谓公之皇考曰儿有大志冝善视之州举进士第一以书荐其里人史防而居其次祥符八年眞宗皇帝采贾谊置器之说试礼部所奏士读至公赋有安天下意叹曰此宰相器也凡贡士当赐第者考定必召其高第数人并见又叅择其材质可者然后赐第一及公召见衣冠伟然进对有法天子爲无能过者亟以第一赐之𥘉拜将仕郎将作监丞通判兖州太守王臻治政严急喜以察尽爲明公务爲裁损济之以寛狱讼爲之不冤逾年通判潍州民有告某氏刻伪税印爲姦利者巳逾十年踪迹连蔓至数百人公叹曰尽利于民民无所逃此所谓法出而姦生者邪是爲政者之过也爲缓其狱得减死者十余人余皆释而不问潍人皆曰公德于我使我自新爲善人由是风化大行天禧二年还京师当召试时大臣有用事者意不恱公居数月不得召乆而天子记其姓名趣使召试拜着作佐郎直集贤院阶再加爲宣德郎勲骑都尉主判三司开坼司赐绯衣银鱼迁右正言阶朝奉郎勲上骑都尉今天子即位迁右司諌眞宗新弃天下天子谅隂不言丁晋公用事专权欲邀致公许以知制诰公拒不徃益坚已而冦莱公王文康公皆以不附已连黜公归叹曰吾受先帝之知而至于此岂冝爲权臣所胁得罪非吾惧也旣而晋公败士甞爲其用者皆恐惧独公终无所屈未几同修起居注又拜尚书礼部贠外郎兼侍御史知杂事判流内铨赐服金紫改三司户部度支二副使转勲轻车都尉借给事中奉使契丹天圣八年拜起居舎人知制诰同知审官院㑹灵宫判官充翰林学士加侍读学士赐爵汝南县开国子食邑五百戸太后修景德寺成诏公爲记而宦者罗崇勲主营寺事使人隂谓公曰善爲记当得叅知政事公故迟之颇乆使者数趣终不以进崇勲怒谗之太后迁礼部郎中改龙图阁直学士出爲西京留守是时鲁肃简公方叅知政事争之太后前卒不能留以亲便求改密州遭岁旱除其公田之租数千石又请悉除京东民租弛其盐禁使民得贾海易食以救其饥东人至今頼之皆曰使吾人百万口活而不饥者蔡公也徙南京留守进爵侯増邑戸五百爲一千阶朝散大夫召还拜右諌议大夫权御史中丞判吏部流内铨迁给事中勲护军増邑五百爲千五百戸庄献明肃皇太后崩议尊杨太妃爲太后垂帘听政议决召百官贺公曰天子明圣奉太后十余年今始躬亲万事以慰天下之心岂冝女后相继称制且自古无有固止不追班太妃卒不预政止称太后于宫中复爲龙图阁直学士权三司使京师有指荆王爲飞语者内侍省得三司小吏鞫之连及数百人上闻之大怒诏公穷治迹其所来无端而上督责愈急有司不知所爲京师爲之恐动公以谓缪妄之说起于小人不足穷治且无以慰安荆王危疑之心奏䟽论之一夕三上上大悟乃可其奏止笞数人而巳中外之情乃安拜枢密副使进爵公増邑戸五百爲二千南海蛮酋虐其部人部人𣢾冝州自归者八百余人议者以爲叛蛮不可纳冝还其部公独以爲蛮去残酷而归有德且以求生冝内之荆湖赐以间田使自营今纵却之必不复还其部茍散入山谷当爲后患争之不能得其后数年蛮果爲乱杀将吏十余人冝桂以西皆警朝廷颇以爲忧景祐元年迁礼部侍郎叅知政事二年赐号推忠佐理功臣进阶正奉大夫勲柱国郭皇后废京师冨人陈氏女有色选入宫爲后公争之以爲不可自辰至巳辨论不巳上意稍悟遂还其家河决横壠改而北流议者以爲当塞公曰水性下而河北地卑顺其所趣以导之可无澶滑壅溃之患而贝博数州得在河南于国家便但理堤护魏州而巳从之澶滑果无患契丹祭天于幽州以兵屯界上界上惊搔议者欲发大军以备边公独料其必不动后卒无事公在大位临事不回无所牵畏而恭谨谦退未甞自伐天下推之爲正人搢绅之士倚以爲朝廷重三年频表解职不许明年遂罢以戸部侍郎归班改赐推诚保德功臣勲上柱国乆之出知颍州寳元二年四月四日以疾卒于官公在颍州闻西方用兵恻然有忧国心自以待罪外邦不得尽其所怀使其弟禀言西事甚详公之卒故吏朱寀至颍颍之吏民见寀泣于马前指公甞所更历施爲曰此公之迹也其爲政有仁恩所至如此平生喜荐士如杨偕郭劝刘随庞籍叚少连比比爲当世名臣公爲人神色明秀须眉如画精学博闻寛大沈黙一言之出终身可复其莅官行已出处始终之大节可考不诬如此谨按赠兵部尚书于令爲三品其法当谥敢告有司谨状司封贠外郎许公行状君讳逖字景山世家歙州少仕伪唐爲监察御史李氏国除以族北迁献其文若干篇得召试爲汲县尉冠氏主簿凡主簿二岁县民七百人诣京师愿得君爲令迁秘书省校书郎知县事数上书论北边事是时赵普爲相四方奏䟽不可其意者悉投二瓮中瓮满辄出而焚之未甞有所肯可独称君爲能曰其言与我多合又二歳徙江华令未行转运使樊知古荐其材拜太仆寺丞磨勘钱帛粮草监永城和籴知海陵监三歳用盐最迁大理寺丞赐绯衣银鱼监泗州排岸司迁賛善大夫监永兴军榷货务迁太常丞知鼎州州杂蛮蜑喜以攻劫爲生少年百余人私自署爲名号常伺夜出掠居人居人恶之莫敢指君至而叹曰夫政民之庇也威不先去其恶则惠亦不能及人君政旣行盗皆亡入他境约君去乃还迁国子愽士奉使两浙江南言茶盐利害省州县之役皆称旨出知兴元府大修山河堰堰水旧漑民田四万余顷世传汉萧何所爲君行坏堰顾其属曰鄼侯方佐汉取天下乃暇爲此以漑其农古之圣贤有以利人无不爲也今吾岂冝惮一时之劳而废古人万世之利乃率工徒躬治木石石坠伤其左足君益不懈堰成歳谷大丰得嘉禾十二茎以献迁尚书主客贠外郎京西转运使徙荆湖南路荆湖南接谿洞诸蛮歳出爲州县患君曰鸟兽可驯况蛮亦人乎乃召其酋豪谕以祸福诸蛮皆以君言爲可信讫三岁不以蛮事闻朝廷君罢来朝眞宗面称其能㑹有司言荆南乆不治眞宗拜君度支贠外郎知府事荆南钤辖北路兵马于荆湖爲大府故常用重人至君特选以材用贠外郎自君而始明年迁司封贠外郎赐金紫徙知扬州州居南方之㑹世之仕宦于南与其死而无归者皆寓其家于扬州故其子弟杂居民间徃徃倚权贵恃法得赎出入里巷爲不法至或破亡其家君捕其甚者笞之曰此非吏法乃吾代汝父兄教也子弟羞媿自悔稍就学问爲善人风俗大化歳满在道得疾卒于髙邮君少孤事其母兄以孝谨闻常戒其妻事嫂如姑而未甞敢先其兄食衣虽弊兄不易衣不敢易𥘉违命侯遣其弟朝京师君之故友全惟岳当从以其家属託君惟岳果留不返君善抚其家爲嫁其女数人李氏国亡君载其家北归京师以还惟岳历官四十年不问家事好学尤喜孙吴兵法𥘉在伪唐数上书言事得校书郎遂迁御史王师围金陵李氏大将李雄拥兵数万留上江隂持两端李氏患之以谓非君不能召雄君走上江以语动雄雄即听命巳而李氏以蜡书止雄于溧水君曰此非栅兵之地留之必败乃戒雄曰兵来愼无动待我一夕吾当入白可与公兵俱入城君去王师挑之雄辄出战果败死君至收其余卒千人而去君少慷慨卒能自立于时其孝谨闻于其族其信义着于其友其材能称于其官是皆可书以传谨状居士集卷第三十八熈宁五年秋七月男发等编定绍熈二年三月郡人孙谦益挍正蔡公行状诗巳有许公行状全惟岳欧阳文忠公集欧阳文忠公文集居士集卷第三十九居士集卷第三十九欧阳文忠公集三十九记十首泗州先春亭记景祐二年秋清河张侯以殿中丞来守泗上旣至问民之所素病而治其尤暴者曰暴莫大于淮越明年春作城之外堤因其旧而广之度爲万有九千二百尺用人之力八万五千泗之民曰此吾利也而大役焉然人力出于州兵而石出乎南山作大役而民不知是爲政者之私我也不出一力而享六利不可相与出米一千三百石以食役者堤成髙三十三尺土实石坚捍暴备灾可乆而不坏旣曰泗四逹之州也賔客之至者有礼于是因前蒋侯堂之亭新之爲劳饯之所曰思邵亭且推其美于前人而志邦人之思也又曰泗天下之水㑹也歳漕必廪于此于是治常丰仓西门二夹室一以视出纳曰某亭一以爲舟者之寓舎曰通漕亭然后曰吾亦有所休乎乃筑州署之东城上爲先春亭以临淮水而望西山是歳秋予贬夷陵过泗上于是知张侯之善爲政也昔周单子聘楚而过陈见其道秽而川泽不陂梁客至不授馆羇旅无所寓遂知其必亡盖城郭道路旅舎寄寓皆三代爲政之法而周官尤谨着之以爲御备今张侯之作也先民之备灾而及于賔客徃来然后思自休焉故曰知爲政也先时歳大水州㡬溺前司封贠外郎张侯夏守是州筑堤以御之今所谓因其旧者是也是役也堤爲大故予记其大者详焉夷陵县至喜堂记崃州治夷陵地濵大江虽有椒纸以通商贾而民俗俭陋常自足无所仰于四方贩夫所售不过鱐鱼腐鲍民所嗜而巳冨商大贾皆无爲而至地僻而贫故夷陵爲下县而崃爲小州州居无郭郛通衢不能容车马市无百货之列而鲍鱼之肆不可入虽邦君之过市必常下乘掩鼻以疾趋而民之列处灶廪匽井无异位一室之间上父子而下畜豕其覆皆用茅竹故歳常火灾而俗信鬼神其相传曰作瓦屋者不利夷陵者楚之西境昔春秋书荆以狄之而诗人亦曰蛮荆岂其陋俗自古然欤景祐二年尚书驾部贠外郎朱公治是州始树木増城甓南北之街作市门市区又教民爲瓦屋别灶廪异人畜以变其俗旣又命夷陵令刘光裔治其县起勑书楼饰㕔事新吏舎三年夏县功毕某有罪来是邦朱公于某有旧且哀其以罪而来爲至县舎择其㕔事之东以作斯堂度爲䟽絜髙明而日居之以休其心堂成又与賔客偕至而落之夫罪戾之人冝弃恶地处穷险使其憔悴忧思而知自悔咎今乃赖朱公而得善地以偷宴安顽然使忘其有罪之忧是皆异其所以来之意然夷陵之僻陆走荆门襄阳至京师二十有八驿水道大江絶淮抵汴东水门五千五百有九十里故爲吏者多不欲逺来而居者徃徃不得代至歳满或自罢去然不知夷陵风俗朴野少盗争而令之日食有稻与鱼又有橘柚茶笋四时之味江山美秀而邑居缮完无不可爱是非惟有罪者之可以忘其忧而凡爲吏者莫不始来而不乐旣至而后喜也作至喜堂记藏其壁夫令虽卑而有土与民冝志其风俗变化之善恶使后来者有考焉尔崃州至喜亭记蜀于五代爲僭国以险爲虞以冨自足舟车之迹不通乎中国者五十有九年宋受天命一海内四方次第平太祖改元之三年始平蜀然后蜀之丝枲织文之冨衣𬒳于天下而贡输商旅之徃来者陆辇秦鳯水道岷江不絶于万里之外岷江之来合蜀衆水岀三崃爲荆江倾折回直捍怒鬪激束之爲湍触之爲旋顺流之舟顷刻数百里不及顾视一失毫釐与崖石遇则糜溃漂没不见踪迹故凡蜀之可以充内府供京师而移用乎诸州者皆陆出而其羡余不急之物乃下于江若弃之然其爲险且不测如此夷陵爲州当崃口江出崃始漫爲平流故舟人至此者必沥酒再拜相贺以爲更生尚书虞部郎中朱公再治是州之三月作至喜亭于江津以爲舟者之停留也且志夫天下之大险至此而始平夷以爲行人之喜幸夷陵固爲下州廪与俸皆薄而僻且逺虽有善政不足爲名誉以资进取朱公能不以陋而安之其心又喜夫人之去忧患而就乐易诗所谓恺悌君子者矣自公之来歳数大丰因民之余然后有作惠于徃来以馆以劳动不违时而人有赖是皆宜书故凡公之佐吏因相与谋而属笔于脩焉御书阁记醴陵县东二十里有宫曰登眞其前有山丗传仙人王乔錬药于此唐开元间神仙道家之说兴天子爲书六大字赐而揭焉太宗皇帝时诏求天下前世名山异迹而尤好书法闻登眞有开元时所赐字甚竒乃取至京师阅焉巳而还之又赐御书飞帛字使藏焉其后登眞大火独飞帛书存康定元年道士彭知一探其私笈以市工材悉复宫之旧建楼若干尺以藏赐书予之故人处士任君爲予言其事来乞文以志凡十余请而不懈予所领职方悉掌天下图书考图验之醴陵老佛之居凡八十而所谓登眞者其说皆然乃爲之记夫老与佛之学皆行于世乆矣爲其徒者常相訾病若不相容于世二家之说皆见斥于吾儒冝其合势并力以爲拒守而乃反自相攻惟恐不能相弱者何哉岂其死生性命所持之说相盭而然邪故其代爲兴衰各系于时之好恶虽善辩者不能合二说而一之至其好大宫室以矜世人则其爲事同焉然而佛能箝人情而鼓以祸福人之趣者常衆而炽老氏独好言清净逺去灵仙飞化之术其事㝠深不可质究则其爲常以淡泊无爲爲务故凡佛氏之动揺兴作爲力甚易而道家非遭人主之好尚不能独兴其间能自力而不废者岂不贤于其徒者哉知一是已庆历二年八月八日庐陵欧阳脩记画舫斋记予至滑之三月即其署东偏之室治爲燕私之居而名曰画舫斋斋广一室其深七室以戸相通凡入予室者如入乎舟中其温室之奥则穴其上以爲明其虚室之䟽以逹则栏槛其两旁以爲坐立之倚凡偃休于吾斋者又如偃休乎舟中山石崒佳花美木之植列于两檐之外又似汎乎中流而左山右林之相映皆可爱者故因以舟名焉周易之象至于履险蹈难必曰渉川盖舟之爲物所以济险难而非安居之用也今予治斋于署以爲燕安而反以舟名之岂不戾哉矧予又甞以罪谪走江湖间自汴絶淮浮于大江至于巴崃转而以入于汉沔计其水行㡬万余里其羇穷不幸而卒遭风波之恐徃徃叫号神明以脱须臾之命者数矣当其恐时顾视前后凡舟之人非爲商贾则必仕宦因窃自叹以谓非冒利与不得巳者孰肯至是哉赖天之惠全活其生今得除去宿负列官于朝以来是州饱廪食而安署居追思曩时山川所历舟檝之危蛟鼍之出没波涛之汹歘冝其寝惊而梦愕而乃忘其险阻犹以舟名其斋岂眞乐于舟居者邪然予闻古之人有逃世逺去江湖之上终身而不肯反者其必有所乐也苟非冒利于险有罪而不得巳使顺风恬波傲然枕席之上一日而千里则舟之行岂不乐哉顾予诚有所未暇而舫者宴嬉之舟也姑以名予斋奚曰不冝予友蔡君谟善大书颇怪伟将乞其大字以题于楹惧其疑予之所以名斋者故具以云又因以置于壁壬午十二月十二日书王彦章画像记太师王公讳彦章字子明郓州寿张人也事梁爲宣义军节度使以身死国葬于郑州之管城晋天福二年始赠太师公在梁以智勇闻梁晋之争数百战其爲勇将多矣而晋人独畏彦章自干化后常与晋战屡困庄宗于河上及梁末年小人赵巖等用事梁之大臣老将多以谗不见信皆怒而有怠心而梁亦尽失河北事势巳去诸将多怀顾望独公奋然自必不少屈懈志虽不就卒死以忠公旣死而梁亦亡矣悲夫五代终始才五十年而更十有三君五易国而八姓士之不幸而出乎其时能不污其身得全其节者鲜矣公本武人不知书其语质平生甞谓人曰豹死留皮人死留名盖其义勇忠信出于天性而然予于五代书窃有善善恶恶之志至于公传未甞不感愤叹息惜乎旧史残略不能备公之事康定元年予以节度判官来此求于滑人得公之孙睿所録家传颇多于旧史其记德胜之战尤详又言敬翔怒末帝不肯用公欲自经于帝前公因用笏画山川爲御史弹而见废又言公五子其二同公死节此皆旧史无之又云公在滑以谗自归于京师而史云召之是时梁兵尽属叚凝京师羸兵不满数千公得保銮五百人之郓州以力寡败于中都而史云将五千以徃者亦皆非也公之攻德胜也𥘉受命于帝前期以三日破敌梁之将相闻者皆窃笑及破南城果三日是时庄宗在魏闻公复用料公必速攻自魏驰马来救已不及矣庄宗之善料公之善出竒何其神哉今国家罢兵四十年一旦元昊反败军杀将连四五年而攻守之计至今未决予甞独持用竒取胜之议而叹边将屡失其机时人闻予说者或笑以爲狂或忽若不闻虽予亦惑不能自信及读公家传至于德胜之捷乃知古之名将必出于竒然后能胜然非审于爲计者不能出竒竒在速速在果此天下伟男子之所爲非拘牵常筭之士可到也毎读其传未甞不想见其人后二年予复来通判州事歳之正月过俗所谓铁枪寺者又得公画像而拜焉歳乆磨灭隐隐可见亟命工完理之而不敢有加焉惧失其眞也公善用枪当时号王铁枪公死已百年至今俗犹以名其寺童儿牧竖皆知王铁枪之爲良将也一枪之勇同时岂无而公独不朽者岂其忠义之节使然欤画已百余年矣完之复可百年然公之不泯者不系乎画之存不存也而予尤区区如此者盖其希慕之至焉耳读其书尚想乎其人况得拜其像识其面目不忍见其坏也画旣完因书予所得者于后而归其人使藏之襄州谷城县夫子庙记释奠释菜祭之略者也古者士之见师以菜爲挚故始入学者必释菜以礼其先师其学官四时之祭乃皆释奠释奠有乐无尸而释菜无乐则其又略也故其礼亡焉而今释奠幸存然亦无乐又不徧举于四时独春秋行事而已记曰释奠必有合有国故则否谓凡有国各自祭其先圣先师若唐虞之夔伯夷周之周公鲁之孔子其国之无焉者则必合于邻国而祭之然自孔子没后之学者莫不宗焉故天下皆尊以爲先圣而后世无以易学校废乆矣学者莫知所师又取孔子门人之髙第曰颜回者而配焉以爲先师隋唐之际天下州县皆立学置学官生贠而释奠之礼遂以着令其后州县学废而释奠之礼吏以其着令故得不废学废矣无所从祭则皆庙而祭之荀卿子曰仲尼圣人之不得势者也然使其得势则爲尧舜矣不幸无时而没特以学者之故享弟子春秋之礼而后之人不推所谓释奠者徒见官爲立祠而州县莫不祭之则以爲夫子之尊由此爲盛甚者乃谓生虽不得位而没有所享以爲夫子荣谓有德之报虽尧舜莫若何其谬论者欤祭之礼以迎尸酌鬯爲盛释奠荐馔直奠而巳故曰祭之略者其事有乐舞授器之礼今又废则于其略者又不备焉然古之所谓吉凶郷射賔燕之礼民得而见焉者今皆废失而州县幸有社稷释奠风雨雷师之祭民犹得以识先王之礼器焉其牲酒器币之数升降俯仰之节吏又多不能习至其临事举多不中而色不庄使民无所瞻仰见者怠焉因以爲古礼不足复用可胜叹哉大宋之兴于今八十年天下无事方修礼乐崇儒术以文太平之功以谓王爵未足以尊夫子又加至圣之号以褒崇之讲正其礼下于州县而吏或不能谕上意凡有司簿书之所不责者谓之不急非师古好学者莫肯尽心焉谷城令狄君栗爲其邑未逾时修文宣王庙易于县之左大其正位爲学舎于其旁藏九经书率其邑之子弟兴于学然后考制度爲爼豆笾篚罇爵簠簋凡若干以与其邑人行事谷城县政乆废狄君居之朞月称治又能载国典修礼兴学急其有司所不责者諰諰然惟恐不及可谓有志之士矣吉州学记庆历三年秋天子开天章阁召政事之臣八人问治天下其要有㡬施于今者冝何先使坐而书以对八人者皆震恐失位俯伏顿首言此非愚臣所能及惟陛下所欲爲则天下幸甚于是诏书屡下劝农桑责吏课举贤才其明年三月遂诏天下皆立学置学官之贠然后海隅徼塞四方万里之外莫不皆有学呜唿盛矣学校王政之本也吉者致治之盛衰视其学之兴废记曰国有学遂有序党有庠家有塾此三代极盛之时大备之制也宋兴盖八十有四年而天下之学始克大立岂非盛美之事须其乆而后至于大备欤是以诏下之日臣民喜幸而奔走就事者以后爲羞其年十月吉州之学成州旧有夫子庙在城之西北今知州事李侯寛之至也谋与州人迁而大之以爲学舎事方上请而诏巳下学遂以成李侯治吉敏而有方其作学也吉之士率其私钱一百五十万以助用人之力积二万二千工而人不以爲劳其良材坚甓之用凡二十二万三千五百而人不以爲多学有堂筵斋讲有藏书之阁有賔客之位有游息之亭严严翼翼壮伟闳耀而人不以爲侈旣成而来学者常三百余人予世家于吉而滥官于朝进不能扬天子之盛美退不得与诸生揖让乎其中然予闻教学之法本于人性磨揉迁革使趋于善其勉于人者勤其入于人者渐善教者以不倦之意须迟乆之功至于礼让兴行而风俗纯美然后爲学之成今州县之吏不得乆其职而躬亲于教化也故李侯之绩及于学之立而不及待其成惟后之人母废慢天子之诏而殆以中止幸予他日因得归荣故郷而谒于学门将见吉之士皆道德明秀而可爲公卿问于其俗而婚丧饮食皆中礼节入于其里而长㓜相孝慈于其家行于其郊而少者扶其羸老壮者代其负荷于道路然后乐学之道成而得时从先生耆老席于衆賔之后听郷乐之歌饮献酬之酒以诗颂天子太平之功而周览学舎思咏李侯之遗爱不亦美哉故于其始成也刻辞于石而立诸其庑以俟丰乐亭记脩旣治滁之明年夏始饮滁水而甘问诸滁人得于州南百歩之近其上丰山耸然而特立下则幽谷窈然而深藏中有清泉滃然而仰出俯仰左右顾而乐之于是䟽泉凿石辟地以爲亭而与滁人徃游其间滁于五代干戈之际用武之地也昔太祖皇帝甞以周师破李景兵十五万于清流山下生擒其将皇甫晖姚鳯于滁东门之外遂以平滁脩甞考其山川按其图记升髙以望清流之关欲求晖鳯就擒之所而故老皆无在者盖天下之平乆矣自唐失其政海内分裂豪杰并起而争所在爲敌国者何可胜数及宋受天命圣人出而四海一向之凭恃险阻刬削消磨百年之间漠然徒见山髙而水清欲问其事而遗老尽矣今滁介于江淮之间舟车商贾四方賔客之所不至民生不见外事而安于畎亩衣食以乐生送死而孰知上之功德休养生息涵煦百年之深也脩之来此乐其地僻而事简又爱其俗之安闲旣得斯泉于山谷之间乃日与滁人仰而望山俯而听泉掇幽芳而䕃乔木风霜水雪刻露清秀四时之景无不可爱又幸其民乐其歳物之丰成而喜与予游也因爲本其山川道其风俗之美使民知所以安此丰年之乐者幸生无事之时也夫宣上恩德以与民共乐刺史之事也遂书以名其亭焉庆历丙戌六月日右正言知制诰知滁州军州事欧阳脩记醉翁亭记环滁皆山也其西南诸峯林壑尤美望之蔚然而深秀者琅邪也山行六七里渐闻水声潺潺而泻出于两峯之间者让泉也峯回路转有亭翼然临于泉上者醉翁亭也作亭者谁山之僧曰智僊也名之者谁太守自谓也太守与客来饮于此饮少辄醉而年又最髙故自号曰醉翁也醉翁之意不在酒在乎山水之间也山水之乐得之心而寓之酒也若夫日出而林霏开云归而巖穴暝晦明变化者山间之朝暮也野芳发而幽香佳木秀而繁隂风霜髙洁水清而石出者山间之四时也朝而徃暮而归四时之景不同而乐亦无穷也至于负者歌于涂行者休于树前者唿后者应伛偻提携徃来而不絶者滁人游也临谿而渔谿深而鱼肥酿泉爲酒泉香而酒洌山肴野䔩杂然而前陈者太守宴也宴酣之乐非丝非竹射者中奕者胜觥筹交错起坐而諠譁者衆賔懽也苍颜白髪頽然乎其间者太守醉也已而夕阳在山人影散乱太守归而賔客从也树林隂翳鸣声上下游人去而禽鸟乐也然而禽鸟知山林之乐而不知人之乐人知从太守游而乐不知太守之乐其乐也醉能同其乐醒能述以文者太守也太守谓谁庐陵欧阳脩也居士集卷第三十九熈宁五年秋七月男发等编定绍熈二年三月郡人孙谦益校正御书阁记醴陵县东有宫曰登眞按长沙志登眞观名非宫也公父名观故其功德观亦曰西阳宫盖避讳易之三十四卷胡文恭公墓志醴泉观使爲宫使亦以此至喜亭记始平蜀于万里合蜀衆水出三崃爲荆江捍舟人至此更生之停留也志喜幸固爲下州固爲廪与俸朱公能恺悌数大丰画舫斋记以舟名之谷城县夫子庙记大宋之兴太平之功爲其邑有志之士矣吉州学记西北知州事人不以爲多世家于吉其入者渐㛰长幼丰乐亭记欲求之所道其以与民共乐醉翁亭记宴酣此卷崃州至喜亭记縠城夫子庙记再以庆历四年宋文粹本挍之尚有不同又吉州学记以挍承平时闽本徃徃异辞疑是𥘉稾先巳传布今録全篇附外集十三卷之后使学者有考焉欧阳文忠公集欧阳文忠公文集居士集卷第四十居士集卷第四十欧阳文忠公集四十记八首菱谿石记菱谿之石有六其四爲人取去其一差小而尤竒亦藏民家其最大者偃然僵卧于谿侧以其难徙故得独存每歳寒霜落水涸而石出谿傍人见其可怪徃徃祀以爲神菱谿按图与经皆不载唐㑹昌中刺史李濆爲荇谿记云水出永阳岭西经皇道山下以地求之今无所谓荇谿者询于滁州人曰此谿是也杨行密有淮南淮人爲讳其嫌名以荇爲菱理或然也谿傍若有遗址云故将刘金之宅石即刘氏之物也金伪呉时贵将与行密俱起合淝号三十六英雄金其一也金本武夫悍卒而乃能知爱赏竒异爲儿女子之好岂非遭逢乱世功成志得骄于冨贵之佚欲而然邪想其陂池台榭竒木异草与此石称亦一时之盛哉今刘氏之后散爲编民尚有居谿旁者予感夫人物之废兴惜其可爱而弃也乃以三牛曵置幽谷又索其小者得于白塔民朱氏遂立于亭之南北亭负城而近以爲滁人歳时嬉游之好夫物之竒者弃没于幽逺则可惜置之耳目则爱者不免取之而去嗟夫刘金者虽不足道然亦可谓雄勇之士其平生志意岂不伟哉及其后世荒堙零落至于子孙泯没而无闻况欲长有此石乎用此可爲冨贵者之戒而好竒之士闻此石者可以一赏而足何必取而去也哉海陵许氏南园记髙阳许君子春治其海陵郊居之南爲小园作某亭某堂于其间许君爲江浙荆淮制置发运使其所领六路七十六州之广凡赋敛之多少山川之逺近舟楫之徃来均节转徙视江湖数千里之外如运诸其掌能使人乐爲而事集当国家用兵之后修前人乆废之职𥙷京师匮乏之供爲之六年厥绩大着自国子博士迁主客贠外郎由判官爲副使夫理繁而得其要则简简则易行而不违惟简与易然后其力不劳而有余夫以制置七十六州之有余治数亩之地爲园诚不足施其智而于君之事亦不足书君之羙衆矣予特书其一节可以示海陵之人者君本歙人世自孝德其先君司封丧其父母事其兄如父戒其妻事其嫂如姑衣虽弊兄未易衣不敢易食虽具兄未食不敢先食司封之亡一子当得官其兄弟相让乆之诸兄卒以让君君今遂显于朝以大其门君抚兄弟诸子犹已子歳当上计京师而弟之子病君留不忍去其子亦不忍舍君而留遂以俱行君素清贫罄其家赀走四方以求医而药必亲调食饮必亲视至其矢溲亦亲候其时节颜色所下如可理则喜或变动逆节则忧戚之色不自胜其子卒君哭泣悲哀行路之人皆嗟叹呜唿予见许氏孝悌着于三世矣凡海陵之人过其园者望其竹树登其台榭思其宗族少长相从愉愉而乐于此也爱其人化其善自一家而形一郷由一郷而推之无逺迩使许氏之子孙世乆而愈笃则不独化及其人将见其园间之草木有骈枝而连理也禽鸣之翔集于其间者不争巢而栖不择子而哺也呜唿事患不爲与夫怠而止尔惟力行而不怠以止然后知予言之可信也庆历八年十二月二十七日庐陵欧阳脩记眞州东园记眞爲州当东南之水㑹故爲江淮两浙荆湖发运使之治所龙图阁直学士施君正臣侍御史许君子春之爲使也得监察御史里行马君仲涂爲其判官三人者乐其相得之懽而因其暇日得州之监军废营以作东园而日徃游焉歳秋八月子春以其职事走京师图其所谓东园者来以示予曰园之广百亩而流水横其前清池浸其右髙台起其北台吾望以拂云之亭池吾俯以澄虚之阁水吾泛以画舫之舟敞其中以爲清䜩之堂辟其后以爲射賔之圃芙渠芰荷之的历幽兰白芷之芬芳与夫佳花美木列植而交隂此前日之苍烟白露而荆棘也髙甍巨桷水光日景动揺而下上其寛闲深靓可以答逺响而生清风此前日之頽垣断堑而荒墟也嘉时令节州人士女啸歌而管絃此前日之晦㝠风雨鼪鼯鸟兽之嘷音也吾于是信有力焉凡图之所载盖其一二之略也若廼升于髙以望江山之逺近嬉于水而逐鱼鸟之浮沈其物象意趣登临之乐览者各自得焉凡工之所不能画者吾亦不能言也其爲我书其大槩焉又曰眞天下之冲也四方之賔客徃来者吾与之共乐于此岂独私吾三人者哉然而池台日益以新草树日益以茂四方之士无日而不来而吾三人者有时而皆去也岂不眷眷于是哉不爲之记则后孰知其自吾三人者始也予以谓三君子之材贤足以相济而又恊于其职知所后先使上下给足而东南六路之人无辛苦愁怨之声然后休其余闲又与四方之贤士大夫共乐于此是皆可嘉也乃爲之书庐陵欧阳脩记浮槎山水记浮槎山在慎县南三十五里或曰浮阇山或曰浮巢二山其事出于浮图老子之徒荒怪诞幻之说其上有泉自前世论水者皆弗道余甞读茶经爱陆羽善言水后得张又新水记载刘伯刍李季卿所列水次第以爲得之于羽然以茶经考之皆不合又新妄狂险谲之士其言难信颇疑非羽之说及得浮槎山水然后益以羽爲知水者浮槎与龙池山皆在庐州界中较其水味不及浮槎逺甚而又新所记以龙池爲第十浮槎之水弃而不録以此知其所失多矣羽则不然其论曰山水上江次之井爲下山水乳泉石池漫流者上其言虽简而于论水尽矣浮槎之水发自李侯嘉祐二年李侯以鎭东军留后出守庐州因游金陵登蒋山饮其水旣又登浮槎至其山上有石池㳙㳙可爱盖羽所谓乳泉漫流者也饮之而甘乃考图记问于故老得其事迹因以其水遗余于京师予报之曰李侯可谓贤矣夫穷天下之物无不得其欲者冨贵者之乐也至于䕃长松借丰草听山熘之潺湲饮石泉之滴沥此山林者之乐也而山林之士视天下之乐不一动其心或有欲于心顾力不可得而止者乃能退而获乐于斯彼富贵者之能致物矣而其不可兼者惟山林之乐尔惟冨贵者而不得兼然后贫贱之士有以自足而髙世其不能两得亦其理与势之然欤今李侯生长冨贵猒于耳目又知山林之爲乐至于攀縁上下幽隐穷絶人所不及者皆能得之其兼取于物者可谓多矣李侯折节好学喜交贤士敏于爲政所至有能名凡物不能自见而待人以彰者有矣其物未必可贵而因人以重者亦有矣故予爲志其事俾世知斯泉发自李侯始也三年二月二十有四日庐陵欧阳脩记有美堂记嘉祐二年龙图阁直学士尚书吏部郎中梅公出守于杭于其行也天子宠之以诗于是始作有美之堂盖取赐诗之首章而名之以爲杭人之荣然公之甚爱斯堂也虽去而不忘今年自金陵遣人走京师命予志之其请至六七而不倦予乃爲之言曰夫举天下之至美与其乐有不得而兼焉者多矣故穷山水登临之美者必之乎寛闲之野寂寞之郷而后得焉览人物之盛丽夸都邑之雄冨者必据乎四逹之冲舟车之㑹而后足焉盖后放心于物外而此娱意于繁华二者各有适焉然其爲乐不得而兼也今夫所谓罗浮天台衡岳庐阜洞庭之广三崃之险号爲东南竒伟秀絶者乃皆在乎丁州小邑僻陋之邦此幽潜之士穷愁放逐之臣之所乐也若乃四方之所聚百货之所交物盛人衆爲一都㑹而又能兼有山水之美以资冨贵之娱者惟金陵钱塘然二邦皆僭窃于乱世及圣宋受命海内爲一金陵以后服见诛今其江山虽在而頽垣废址荒烟野草过而览者莫不爲之踌躇而悽怆独钱塘自五代时知尊中国効臣顺及其亡也顿首请命不烦干戈今其民幸冨完安乐又其俗习工巧邑屋华丽盖十余万家环以湖山左右映带而闽商海贾风㠶浪舶出入于江涛浩渺烟云杳霭之间可谓盛矣而临是邦者必皆朝廷公卿大臣若天子之侍从又有四方游士爲之賔客故喜占形胜治亭榭相与极游览之娱然其于所取有得于此者必有遗于彼独所谓有美堂者山水登临之美人物邑居之繁一寓目而尽得之盖钱塘兼有天下之美而斯堂者又尽得钱塘之美焉冝乎公之甚爱而难忘也梅公清愼好学君子也视其所好可以知其人焉四年八月丁亥庐陵欧阳脩记相州昼锦堂记仕宦而至将相冨贵而归故郷此人情之所荣而今昔之所同也盖士方穷时困阨闾里庸人孺子皆得易而侮之若季子不礼于其嫂买臣见弃于其妻一旦髙车驷马旗旄导前而骑卒拥后夹道之人相与骈肩累迹瞻望咨嗟而所谓庸夫愚妇者奔走骇汗羞愧俯伏以自悔罪于车尘马足之间此一介之士得志当时而意气之盛昔人比之衣锦之荣者也惟大丞相卫国公则不然公相人也世有令德爲时名卿自公少时已擢髙科登显仕海内之士闻下风而望余光者盖亦有年矣所谓将相而富贵皆公所冝素有非如穷阨之人侥倖得志于一时出于庸夫愚妇之不意以惊骇而夸耀之也然则髙牙大纛不足爲公荣桓圭衮冕不足爲公贵惟德被生民而功施社禝勒之金石播之声诗以耀后世而垂无穷此公之志而士亦以此望于公也岂止夸一时而荣一郷哉公在至和中甞以武康之节来治于相乃作昼锦之堂于后圃旣又刻诗于石以遗相人其言以快恩雠矜名誉爲可薄盖不以昔人所夸者爲荣而以爲戒于此见公之视冨贵爲如何而其志岂易量哉故能出入将相勤劳王家而夷险一节至于临大事决大议垂绅正笏不动声气而措天下于泰山之安可谓社稷之臣矣其丰功盛烈所以铭彞鼎而被弦歌者乃邦家之光非闾里之荣也余虽不获登公之堂幸甞窃诵公之诗乐公之志有成而喜爲天下道也于是乎书尚书吏部侍郎叅知政事欧阳脩记仁宗御飞白记治平四年夏五月余将赴亳假道于汝隂因得阅书于子履之室而云章烂然辉眏日月爲之正冠肃容再拜而后敢仰视盖仁宗皇帝之御飞白也曰此寳文阁之所藏也胡爲于子之室乎子履曰曩者天子宴从臣于羣玉而赐以飞白余幸得与赐焉予穷于世乆矣少不恱于时人流离窜斥十有余年而得不老死江湖之上者盖以遭时清明天子向学乐育天下之材而不遗一介之贱使得与羣贤并游于儒学之馆而天下无事歳时丰登民物安乐天子优游清闲不迩声色方与羣臣从容于翰墨之娱而余于斯时窃获此赐非惟一介之臣之荣遇亦朝廷一时之盛事也子其爲我志之余曰仁宗之德泽涵濡于万物者四十余年虽田夫野老之无知犹能悲歌思慕于壠亩之间而况儒臣学士得望清光䝉恩宠登金门而上玉堂者乎于是相与泫然流涕而书之夫玉韫石而珠藏渊其光气常见于外也故山辉如白虹水变而五色者至寳之所在也今赐书之藏于子室也吾知将有望气者言荣光起而属天者必赐书之所在也岘山亭记岘山临汉上望之隐然盖诸山之小者而其名特着于荆州者岂非以其人哉其人谓谁羊祜叔子杜预元凯是已方晋与呉以兵争常倚荆州以爲重而二子相继于此遂以平呉而成晋业其功烈巳盖于当世矣至于风流余韵蔼然𬒳于江汉之间者至今人犹思之而于思叔子也尤深盖元凯以其功而叔子以其仁二子所爲虽不同然皆足以垂于不朽余颇疑其反自汲汲于后世之名者何哉传言叔子甞登兹山慨然语其属以谓此山常在而前世之士皆巳湮灭于无闻因自顾而悲伤然独不知兹山待已而名着也元凯铭功于一石一置兹山之上一投汉水之渊是知陵谷有变而不知石有时而磨㓕也岂皆自喜其名之甚而过爲无穷之虑欤将自待者厚而所思者逺欤山故有亭世传以爲叔子之所游止也故其屡废而复兴者由后世慕其名而思其人者多也熈宁元年余友人史君中煇以光禄卿来守襄阳明年因亭之旧广而新之旣周以回廊之壮又大其后轩使与亭相称君知名当世所至有声襄人安其政而乐从其游也因以君之官名其后轩爲光禄堂又欲纪其事于石以与叔子元凯之名并传于乆逺君皆不能止也乃来以记属于余余谓君知慕叔子之风而袭其遗迹则其爲人与其志之所存者可知矣襄人爱君而安乐之如此则君之爲政于襄者又可知矣此襄人之所欲书也若其左右山川之胜势与夫草木云烟之杳霭出没于空旷有无之间而可以备诗人之登髙写离骚之极目者冝其览者自得之至于亭屡废兴或自有记或不必究其详者皆不复道熈宁三年十月二十有二日六一居士欧阳脩记居士集卷第四十熈宁五年秋七月男发等编定绍熈二年三月郡人孙谦益校正菱谿石记滁州人即刘东园记监军芙渠堑浮槎山水记浮阇山问于而不得兼有美堂记又有御飞白记江湖之上欧阳文忠公集欧阳文忠公文集居士集卷第四十一居士集卷第四十一欧阳文忠公集四十一序七首章望之字序校书郎章君甞以其名望之来请字曰愿有所教使得以勉焉而自勗者予爲之字曰表民而告之曰古之君子所以异乎衆人者言出而爲民信事行而爲世法其动作容貌皆可以表于民也故纮綖冕弁以爲首容佩玉玦环以爲行容衣裳黼黻以爲身容手有手容足有足容揖让登降献酬俯仰莫不有容又见其寛柔温厚刚严果毅之色以爲仁义之容服其服载其车立乎朝廷而正君臣出入宗庙而临大事俨然人皆望而畏之曰此吾民之所尊也非民之知尊君子而君子者能自修而尊者也然而行不充于内德不备于人虽盛其服文其容民不尊也名山大川一方之望也山川之岳渎天下之望也故君子之贤于一郷者一郷之望也贤于一国者一国之望也名烈着于天下者天下之望也功德被于后世者万世之望也孝慈友悌达于一郷古所谓郷先生者一郷之望也春秋之贤大夫若随之季良郑之子产者一国之望也位于中而姦臣贼子不敢窃发于外如汉之大将军出入将相朝廷以爲轻重天下系其安危如唐之裴丞相者天下之望也其人巳没其事巳乆闻其名想其人若不可及者夔龙稷契是也其功可以及百世其道可以师百王虽有贤圣莫敢过之者周孔是也此万世之望而皆所以爲民之表也传曰其在贤者识其大者逺者章君儒其衣冠气刚色仁好学而有志其絜然修乎其外而煇然充乎其内以发乎文辞则又辩博放肆而无涯是数者皆可以自择而勉焉者也是固能识夫逺大者矣虽予何以勗焉苐因其志广其说以塞请庆历三年六月日序释祕演诗集序予少以进士游京师因得尽交当世之贤豪然犹以谓国家臣一四海休兵革养息天下以无事者四十年而智谋雄伟非常之士无所用其能者徃徃伏而不出山林屠贩必有老死而世莫见者欲从而求之不可得其后得吾亡友石曼卿曼卿爲人廓然有大志时人不能用其材曼卿亦不屈以求合无所放其意则徃徃从布衣野老酣嬉淋漓顚倒而不猒予疑所谓伏而不见者庶几狎而得之故甞喜从曼卿游欲因以隂求天下竒士浮屠祕演者与曼卿交最乆亦能遗外世俗以气节相髙二人懽然无所间曼卿隐于酒祕演隐于浮屠皆竒男子也然喜爲歌诗以自娯当其极饮大醉歌吟笑唿以适天下之乐何其壮也一时贤士皆愿从其游予亦时至其室十年之间祕演北渡河东之济郓无所合困而归曼卿巳死祕演亦老病嗟夫二人者予乃见其盛衰则余亦将老矣夫曼卿诗辞清絶尤称祕演之作以爲雅健有诗人之意祕演状貌雄杰其胷中浩然旣习于佛无所用独其诗可行于世而懒不自惜已老胠其橐尚得三四百篇皆可喜者曼卿死祕演漠然无所向闻东南多山水其巓崖崛峍江涛汹涌甚可壮也遂欲徃游焉足以知其老而志在也于其将行爲叙其诗因道其盛时以悲其衰庆历二年十二月二十八日庐陵欧阳脩序释惟俨文集序惟俨姓魏氏杭州人少游京师三十余年虽学于佛而通儒术喜爲辞章与吾亡友曼卿交最善曼卿遇人无所择必皆尽其忻欢惟俨非贤士不交有不可其意无贵贱一切闭拒絶去不少顾曼卿之兼爱惟俨之介所趣虽异而交合无所间曼卿甞曰君子泛爱而亲仁惟俨曰不然吾所以不交妄人故能得天下士若贤不肖混则贤者安肯顾我哉以此一时贤士多从其游居相国浮图不出其户十五年士甞游其室者礼之惟恐不至及去爲公卿贵人未始一徃干之然甞窃怪平生所交皆当世贤杰未见卓卓着功业如古人可记者因谓世所称贤材若不笞兵走万里立功海外则当佐天子号令赏罚于明堂苟皆不用则絶宠辱遗世俗自髙而不屈尚安能酣豢于冨贵而无爲哉醉则以此诮其坐人人亦复之以谓遗世自守古人之所易若奋身逢时欲必就功业此虽圣贤难之周孔所以穷逹异也今子老于浮图不见用于世而幸不践穷亨之涂乃以古事之已然而责今人之必然邪虽然惟俨傲乎退偃于一室天下之务当世之利病听其言终日不猒惜其将老也已曼卿死惟俨亦买地京城之东以谋其终乃敛平生所爲文数百篇示予曰曼卿之死旣已表其墓愿爲我序其文然及我之见也嗟夫惟俨旣不用于世其材莫见于时若考其笔墨驰骋文章赡逸之能可以见其志矣庐陵欧阳永叔序诗谱𥙷亡后序欧阳子曰昔者圣人已没六经之道㡬熄于战国而焚弃于秦自汉已来收拾亡逸发明遗义而正其讹缪得以粗备传于今者岂一人之力哉后之学者因迹前世之所传而较其得失或有之矣若使徒抱焚余残脱之经伥伥于去圣千百年后不见先儒中间之说而欲特立一家之学者果有能哉吾未之信也然则先儒之论苟非详其终始而抵捂质于圣人而悖理害经之甚有不得巳而后改易者何必徒爲异论以相訾也毛郑于诗其学亦巳博矣予甞依其笺传考之于经而证以序谱惜其不合者颇多盖诗述商周自生民玄鸟上陈稷契下迄陈灵公千五六百歳之间旁及列国君臣世次国地山川封域图牒鸟兽草木鱼虫之名与其风俗善恶方言训故盛衰治乱美刺之由无所不载然则孰能无失于其间哉予疑毛郑之失旣多然不敢轻爲改易者意其爲说不止于笺传而恨己不得尽见二家之书未能徧通其旨夫不尽见其书而欲折其是非犹不尽人之辞而欲断其讼之曲直其能果于自决乎其能使之必服乎世言郑氏诗谱最详求之乆矣不可得虽崇文緫目祕书所藏亦无之庆历四年奉使河东至于绛州偶得焉其文有注而不见名氏然首尾残缺自周公致太平巳上皆亡之其国谱旁行尤易爲讹舛悉皆顚倒错乱不可复考凡诗雅颂兼列商鲁其正变之风十有四国而其次比莫详其义惟封国变风之先后不可以不知周召王豳同出于周邶鄘并于卫桧魏无世家其可考者陈齐卫晋曹郑秦此封国之先后也豳齐卫桧陈唐秦郑魏曹此变风之先后也周南召南邶鄘卫王郑齐豳秦魏唐陈曹此孔子未删诗之前周太师乐歌之次第也周召邶鄘卫王桧郑齐魏唐秦陈曹豳此郑氏诗谱次第也黜桧后陈此今诗次比也初予未见郑谱甞略考春秋史记本纪世家年表而合以毛郑之说爲诗图十四篇今因取以𥙷郑谱之亡者足以见二家所说世次先后甚备因据而求其得失较然矣而仍存其图庶㡬以见予于郑氏之学尽心焉耳夫尽其说而有所不通然后得以论正予岂好爲异论者㢤凡补其谱十有五补其文字二百七増损涂乙改正者三百八十三而郑氏之谱复完集古録目序物常聚于所好而常得于有力之彊有力而不好好之而无力虽近且易有不能致之象犀虎豹蛮夷山海杀人之兽然其齿角皮革可聚而有也玉出崑崙流沙万里之外经十余译乃至乎中国珠出南海常生深渊採者腰絙而入水形色非人徃徃不出则下饱蛟鱼金矿于山凿深而穴逺篝火糇粮而后进其崖崩窟塞则遂葬于其中者率常数十百人其逺且难而又多死祸常如此然而金玉珠玑世常兼聚而有也凡物好之而有力则无不至也汤盘孔鼎𡵨阳之鼓岱山邹峄㑹稽之刻石与夫汉魏巳来圣君贤士桓碑彛器铭诗序记下至古文籀篆分隷诸家之字书皆三代以来至寳怪竒伟丽工妙可喜之物其去人不逺其取之无祸然而风霜兵火湮沦磨灭散弃于山崖墟莽之间未甞收拾者由世之好者少也幸而有好之者又其力或不足故仅得其一二而不能使其聚也夫力莫如好好莫如一予性颛而嗜古凡世人之所贪者皆无欲于其间故得一其所好于斯好之巳笃则力虽未足犹能致之故上自周穆王以来下更秦汉隋唐五代外至四海九州名山大泽穷崖絶谷荒林破冢神仙鬼物诡怪所传莫不皆有以爲集古録以谓转写失眞故因其石本轴而藏之有卷帙次第而无时世之先后盖其取多而未巳故随其所得而録之又以谓聚多而终必散乃撮其大要别爲録目因并载夫可与史传正其阙谬者以传后学庶益于多闻或讥予曰物多则其势难聚聚乆而无不散何必区区于是哉予对曰足吾所好玩而老焉可也象犀金玉之聚其能果不散乎予固未能以此而易彼也庐陵欧阳脩序苏氏文集序予友苏子美之亡后四年始得其平生文章遗藁于太子太傅杜公之家而集録之以爲十卷子美杜氏壻也遂以其集归之而告于公曰斯文金玉也弃掷埋没粪土不能销蚀其见遗于一时必有收而寳之于后世者虽其埋没而未出其精气光怪巳能常自发见而物亦不能揜也故方其摈斥摧挫流离穷厄之时文章巳自行于天下虽其怨家仇人及甞能出力而挤之死者至其文章则不能少毁而揜蔽之也凡人之情忽近而贵逺子美屈于今世犹若此其伸于后世冝如何也公其可无恨予甞考前世文章政理之盛衰而怪唐太宗致治㡬乎三王之盛而文章不能革五代之余习后百有余年韩李之徒出然后元和之文始复于古唐衰兵乱又百余年而圣宋兴天下一定晏然无事又几百年而古文始盛于今自古治时少而乱时多幸时治矣文章或不能纯粹或迟乆而不相及何其难之若是欤岂非难得其人欤苟一有其人又幸而及出于治世世其可不爲之贵重而爱惜之欤嗟吾子美以一酒食之过至废爲民而流落以死此其可以叹息流涕而爲当世仁人君子之职位冝与国家乐育贤材者惜也子美之齿少于予而予学古文反在其后天圣之间予举进士于有司见时学者务以言语声偶擿裂号爲时文以相夸尚而子美独与其兄才翁及穆叅军伯长作爲古謌诗杂文时人颇共非笑之而子美不顾也其后天子患时文之弊下诏书讽勉学者以近古由是其风渐息而学者稍趋于古焉独子美爲于举世不爲之时其始终自守不牵世俗趋舎可谓特立之士也子美官至大理评事集贤校理而废后爲湖州长史以卒享年四十有一其状貌竒伟望之昻然而即之温温乆而愈可爱慕其材虽髙而人亦不甚嫉忌其击而去之者意不在子美也頼天子聦明仁圣凡当时所指名而排斥二三大臣而下欲以子美爲根而累之者皆蒙保全今并列于荣宠虽与子美同时饮酒得罪之人多一时之豪俊亦被收采进显于朝廷而子美独不幸死矣岂非其命也悲夫庐陵欧阳脩序郑荀改名序三代之衰学废而道不明然后诸子出自老子猒周之乱用其小见以爲圣人之术止于此始非仁义而诋圣智诸子因之益得肆其异说至于战国荡而不反然后山渊齐秦坚白异同之论兴圣人之学㡬寽其息最后荀卿子独用诗书之言贬异扶正着书以非诸子尤以劝学爲急荀卿楚人甞以学干诸侯不用退老兰陵楚人尊之及战国平三代诗书未尽出汉诸大儒贾生司马迁之徒莫不尽用荀卿子盖其爲说最近于圣人而然也荥阳郑昊少爲诗赋举进士巳中第遂弃之曰此不足学也始从先生长者学问慨然有好古不及之意郑君年尚少而性淳明辅以彊力之志得其是者而师焉无不至也将更其名数以请予使之自择遂改曰荀于是又见其志之果也夫荀卿者未甞亲见圣人徒读其书而得之然自子思孟子已下意皆轻之使其与游夏并进于孔子之门吾不知其先后也世之学者苟如荀卿可谓学矣而又进焉则孰能御哉余旣嘉君善自择而慕焉因爲之字曰叔希且以勗其成焉居士集卷第四十一熈宁五年秋七月男发等编定绍熈二年三月郡人孙谦益挍正章望之字序着于将相之表章君儒其衣冠祕演诗集序祕演隐于浮屠江涛惟俨文集序其戸世俗文章诗谱补亡后序焚弃去圣次比苏氏文集序治矣冝与而人欧阳文忠公集欧阳文忠公文集居士集卷第四十二居士集卷第四十二欧阳文忠公集四十二序九首韵緫序倕工于爲弓而不能射羿与逄蒙天下之善射者也奚仲工于爲车而不能御王良造父天下之善御者也此荀卿子所谓艺之至者不两能信哉儒者学乎圣人圣人之道直以简然至其曲而畅之以通天下之理以究隂阳天地人鬼事物之变化君臣父子吉凶生死凡人之大伦则六经不能尽其说而七十子与孟轲荀杨之徒各极其辩而莫能殚焉夫以孔子之好学而其所道者自尧舜而后则详之其前盖略而弗道其亦有所不暇者欤儒之学者信哉逺且大而用功多则其有所不暇者冝也文字之爲学儒者之所用也其爲精也有声形曲直毫釐之别音响清浊相生之类五方言语风俗之殊故儒者莫暇精之其有精者则徃徃不能乎其他是以学者莫肯舍其所事而尽心乎此所谓不两能者也必待乎用心专者而或能之然后儒者有以取焉洛僧鉴聿爲韵緫五篇推子母轻重之法以定四声考求前儒之失辩正五方之讹顾其用心之精可谓入于忽微若栉之于髪绩之于丝虽细且多而条理不乱儒之学者莫能难也鉴聿通于易能知大演之数又学乎隂阳地理黄帝𡵨伯之书其尤尽心者韵緫也世本儒家子少爲浮图入武当山徃来江汉之旁十余年不妄与人交有不可其意虽王公大人亦莫肯顾闻士有一艺虽千里必求之介然有古独行之节所谓用心专者也冝其学必至焉耳浮图之书行乎世者数百万言其文字杂以夷夏读者罕得其眞徃徃就而正焉鉴聿之书非独有取于吾儒亦欲传于其徒也送杨寘序予甞有幽忧之疾退而闲居不能治也旣而学琴于友人孙道滋受宫声数引乆而乐之不知疾之在其体也夫琴之爲技小矣及其至也大者爲宫细者爲羽操絃骤作忽然变之急者悽然以促缓者舒然以和如崩崖裂石髙山出泉而风雨夜至也如怨夫寡妇之叹息雌雄雍雍之相鸣也其忧深思逺则舜与文王孔子之遗音也悲愁感愤则伯竒孤子屈原忠臣之所叹也喜怒哀乐动人心深而纯古淡泊与夫尧舜三代之言语孔子之文章易之忧患诗之怨刺无以异其能听之以耳应之以手取其和者道其堙郁写其忧思则感人之际亦有至者焉予友杨君好学有文累以进士举不得志反从廕调爲尉于劒浦区区在东南数千里外是其心固有不平者且少又多疾而南方少医药风俗饮食异冝以多疾之体有不平之心居异冝之俗其能郁郁以乆乎然欲平其心以养其疾于琴亦将有得焉故予作琴说以赠其行且邀道滋酌酒进琴以爲别送曾巩秀才序广文曾生来自南丰入太学与其诸生羣进于有司有司敛羣材操尺度槩以一法考其不中者而弃之虽有魁垒抜出之材其一絫黍不中尺度则弃不敢取幸而得良有司不过反同衆人叹嗟爱惜若取舍非已事者诿曰有司有法奈不中何有司固不自任其责而天下之人亦不以责有司皆曰其不中法也不幸有司尺度一失手则徃徃失多而得少呜唿有司所操果良法邪何其乆而不思革也况若曾生之业其大者固巳魁垒其于小者亦可以中尺度而有司弃之可怪也然曾生不非同进不罪有司告予以归思广其学而坚其守予初骇其文又壮其志夫农不咎歳而菑播是勤其水旱则已使一有获则岂不多邪曾生橐其文数十万言来京师京师之人无求曾生者然曾生亦不以干也予岂敢求生而生辱以顾予是京师之人旣不求之而有司又失之而独余得也于其行也遂见于文使知生者可以弔有司而贺余之独得也送田画秀才宁亲万州序五代之初天下分爲十三四及建隆之际或灭或微其在者犹七国而蜀与江南地最大以周世宗之雄三至淮上不能举李氏而蜀亦恃险爲阻秦陇山南皆𬒳侵夺而荆人缩手归崃不敢西窥以争故地及太祖受天命用兵不过万人举两国如一郡县吏何其伟欤当此时文初之祖从诸将西平成都及南攻金陵功最多于时语名将者称田氏田氏功书史官禄世于家至今而不絶及天下已定将率无所用其武士君子争以文儒进故文初将家子反衣白衣从郷进士举于有司彼此一时亦各遭其埶而然也文初辞业通敏爲人敦洁可喜歳之仲春自荆南西拜其亲于万州维舟夷陵予与之登髙以逺望遂游东山窥緑萝溪坐磐石文𥘉爱之数日乃去夷陵者其地志云北有夷山以爲名或曰巴崃之险至此地始平夷盖今文𥘉所见尚未爲山川之胜者由此而上泝江湍入三崃险怪竒絶乃可爱也当王师伐蜀时兵出两道一自鳯州以入一自归州以取忠万以西今之所经皆王师向所用武处览其山川可以慨然而赋矣谢氏诗序天圣七年予始游京师得吾友谢景山景山少以进七中甲科以善歌诗知名其后予于他所又得今舎人宋公所爲景山母夫人之墓铭言夫人好学通经自教其子乃知景山出于瓯闽数千里之外负其艺于大衆之中一贾而售遂以名知于人者繄其母之贤也今年予自夷陵至许昌景山岀其女弟希孟所爲诗百余篇然后又知景山之母不独成其子之名而又以其余遗其女也景山甞学杜甫杜牧之文以雄健髙逸自喜希孟之言尤隐约深厚守礼而不自放有古幽间淑女之风非特妇人之能言者也然景山甞从今世贤豪者游故得闻于当时而希孟不幸爲女子莫自章显于世昔卫庄姜许穆夫人録于仲尼而列之国风今有杰然巨人能轻重时人而取信后世者一爲希孟重之其不泯没矣予固力不足者复何爲哉复何爲哉希孟嫁进士陈安国卒时年二十四景祐四年八月一日守崃州夷陵县令欧阳脩序送张唐民归青州序予读周礼至于教民兴学选贤命士之法未甞不辍而叹息以谓三代之际士岂皆素贤哉当其王道备而习俗成仁义礼乐逹于学孝慈友悌逹于家居有教养之渐进有爵福之劝苟一不勉则又有屏黜不齿戮辱之羞然则士生其间其势不得不至于爲善也岂必生知之贤及后世道缺学废苟伪之俗成而忘其教养之具至于爵禄黜辱之法又失其方而不足以劝惧然则土生其间能自爲善卓然而不惑者非其生知之性天所赋予其孰能至哉则凡所谓贤者其可贵于三代之士逺矣故善人尤少幸而有则徃徃饥寒困踣之不暇其幸者或艰而后通夫贤者岂必困且艰欤盖髙世则难合违俗则多穷亦其势然也呜唿人事修则天下之人皆可使爲善士废则虽天所赋予其贤亦困于时夫天非不好善其不胜于人力者其势之然欤此所谓天人之理在于周易否泰消长之卦能通其说则自古贤圣穷逹而祸福皆可知而不足怪秀才张生居青州其母贤而知书三子丧其二独生最贤行义闻于郷而好学力爲古文是谓卓然而不惑者也今年举进士黜于有司母老而贫无以养可谓困且艰矣嗟乎予力旣不能周于生而生尤好易常以讲于予若归而卒其业则天命之理人事之势穷逹祸福可以不动于其心虽然若生者岂必穷也哉安知其不艰而后通也哉庆历二年三月十九日序送王陶序六经皆载圣人之道而易着圣人之用吉凶得失动静进退易之事也其所以爲之用者刚与柔也干健坤顺刚柔之大用也至于八卦之变六爻之错刚与柔迭居其位而吉亨利无咎凶厉悔吝之象生焉盖刚爲阳爲德爲君子柔爲隂爲险爲小人自干之初九爲姤而上至于剥其卦五皆隂剥阳之卦也小人之道长君子静以退之时也自坤之初六爲复而上至于夬其卦五皆刚决柔之卦也小人之道消君子动以进而用事之时也夫刚之爲德君子之常用也庇民利物功莫大焉其爲卦过泰之三而四爲大壮五爲夬壮者壮也夬者决也四阳虽盛而犹有二隂然阳衆而隂寡则可用壮以攻之故其卦爲壮五阳而一隂隂不足爲直可决之而巳故其卦爲夬然则君子之用其刚也审其力视其时知隂险小人之必可去然后以壮而决之夫勇者可犯也彊者可诎也圣人于壮决之用必有戒焉故大壮之彖辞曰大壮利正其象辞曰君子非礼弗履夬之彖辞曰健而说决而和其象辞曰居德则忌以明夫刚之不可独任也故复始而亨临浸而长泰交而大壮以衆攻其寡夬乗其衰而决之夫君子之用其刚也有渐而不失其时又不独任必以正以礼以说以和而济之则功可成此君子动以进而用事之方也太原王陶字乐道好刚之士也常嫉世隂险而小人多居京师不妄与人游力学好古以自信自守今其初仕于易得君子动以进之象故予爲刚说以赠之大壮之初九曰壮于趾征凶夬之初九亦曰壮于趾徃不胜爲咎以此见圣人之戒用刚也不独于其彖象而又常深戒于其初呜唿世之君子少而小人多君之力学好刚以蓄其志未始施之于事也今其徃尤冝愼乎其𥘉孙子后序世所传孙武卜三篇多用曹公杜牧陈皥注号三家孙子余顷与撰四库书目所见孙子注者尤多武之书本于兵兵之术非一而以不穷爲竒冝其说者之多也凡人之用智有短长其施设各异故或胶其说于偏见然无出所谓三家者三家之注皥最后其说时时攻牧之短牧亦慨然最喜论兵欲试而不得者其学能道春秋战国时事甚博而详然前世言善用兵称曹公曹公甞与董吕诸袁角其力而胜之遂与呉蜀分汉而王传言魏之诸将出兵千里每坐计胜败授其成筭诸将用之十不失一一有违者兵辄败北故魏世用兵悉以新书从事其精于兵也如此牧谓曹公于注孙子尤略盖惜其所得自爲一书是曹公悉得武之术也然武甞以其书干呉王阖闾阖闾用之西破楚北服齐晋而霸诸侯夫使武自用其书止于彊伯及曹公用之然亦终不能灭呉蜀岂武之术尽于此乎抑用之不极其能也后之学者徒见其书又各牵于已见是以注者虽多而少当也独吾友圣俞不然甞评武之书曰此战国相倾之说也三代王者之师司马九伐之法武不及也然亦爱其文略而意深其行师用兵料敌制胜亦皆有法其言甚有次序而注者汩之或失其意乃自爲注凡胶于偏见者皆抉去傅以巳意而发之然后武之说不汩而明吾知此书当与三家并传而后世取其说者徃徃于吾圣俞多焉圣俞爲人谨质温恭衣冠进趋眇然儒者也后世之视其书者与太史公疑张子房爲壮夫何异梅圣俞诗集序予闻世谓诗人少逹而多穷夫岂然哉盖世所传诗者多出于古穷人之辞也凡士之藴其所有而不得施于世者多喜自放于山巅水涯外见虫鱼草木风云鸟兽之状类徃徃探其竒怪内有忧思感愤之郁积其兴于怨刺以道羇臣寡妇之所叹而写人情之难言盖愈穷则愈工然则非诗之能穷人殆穷者而后工也予友梅圣俞少以䕃𥙷爲吏累举进士辄抑于有司困于州县几十余年年今五十犹从辟书爲人之佐郁其所畜不得奋见于事业其家宛陵㓜习于诗自爲童子出语巳惊其长老旣长学乎六经仁义之说其爲文章简古纯粹不求苟说于世世之人徒知其诗而巳然时无贤愚语诗者必求之圣俞圣俞亦自以其不得志者乐于诗而发之故其平生所作于诗尤多世旣知之矣而未有荐于上者昔王文康公甞见而叹曰二百年无此作矣虽知之深亦不果荐也若使其幸得用于朝廷作爲雅颂以歌咏大宋之功德荐之清庙而追商周鲁颂之作者岂不伟欤奈何使其老不得志而爲穷者之诗乃徒发于虫鱼物类羇愁感叹之言世徒喜其工不知其穷之乆而将老也可不惜哉圣俞诗旣多不自收拾其妻之兄子谢景初惧其多而易失也取其自洛阳至于呉兴已来所作次爲十卷予甞嗜圣俞诗而患不能尽得之遽喜谢氏之能类次也辄序而藏之其后十五年圣俞以疾卒于京师余旣哭而铭之因索于其家得其遗藁千余篇并旧所藏掇其尤者六百七十七篇爲一十五卷呜唿吾于圣俞诗论之详矣故不复云庐陵欧阳脩序居士集卷第四十二熈宁五年秋七月男发等编定绍熈二年三月郡人孙谦益挍正送曽巩序与其京师之人送田画序十三四其在爲蜀所侵如一郡县吏功最多于时语名将者称田氏于家反衣通敏三崃以取谢氏诗序泯没送张唐民序爵福之劝岂必而忘又失三月送王陶序五阳而一隂直可决之泰交而大用其刚以正以礼以说以和隂险而小人多君之力学施之于事欧阳文忠公集欧阳文忠公文集居士集卷第四十三居士集卷第四十三欧阳文忠公集四十三序七首送祕书丞宋君归太学序陋巷之士甘藜藿而脩仁义毁誉不干其守饥寒不累其心此衆人以爲难而君子以爲易生于髙门丗袭轩冕而躬布衣韦带之行其骄荣佚欲之乐生长于其间而不溺其习日见于其外而不动乎其中此虽君子犹或难之学行足以立身而进不止材能足以高人而志愈下此虽圣人亦以爲难也书曰不自满假又曰汝惟不矜不伐以舜禹之明犹以是爲相戒惧况其下者哉此诚可谓难也巳广平宋君宣献公之子公以文章爲当丗宗师显于朝廷登于辅弼清德着于一时令名垂于后丗君少自立不以门地骄于人旣长学问好古爲文章天下贤士大夫皆称慕其爲人而君慊然常若不足于已者守官太学甘寂寞以自处日与寒士往来而从先生国子讲论道德以求其益夫生而不溺其习此盖出其天性其见焉而不动于中者由性之明学之而后至也学而不止髙而愈下予自其㓜见其长行而不倦乆而愈笃可知其将无所不至焉也孟子所谓孰能御之者欤予陋巷之士也遭时奋身窃位于朝守其贫贱之节其临利害祸福之际常恐其夺也以予行君子之所易者犹若是知君行圣贤之所难者爲难能也歳之三月来自京师拜其舅氏予得延之南斋听其论议而慕其爲人虽与之终身乆处而不厌也留之数日而去于其去也不能忘言遂爲之序庐陵欧阳脩述送徐无党南归序草木鸟兽之爲物衆人之爲人其爲生虽异而爲死则同一归于腐坏澌尽泯灭而巳而衆人之中有圣贤者固亦生且死于其间而独异于草木鸟兽衆人者虽死而不朽逾逺而弥存也其所以爲圣贤者修之于身施之于事见之于言是三者所以能不朽而存也修于身者无所不获施于事者有得有不得焉其见于言者则又有能有不能也施于事矣不见于言可也自诗书史记所传其人岂必皆能言之士哉修于身矣而不施于事不见于言亦可也孔子弟子有能政事者矣有能言语者矣若颜回者在陋巷曲肱饥卧而巳其羣居则黙然终日如愚人然自当时羣弟子皆推尊之以爲不敢望而及而后丗更百千歳亦未有能及之者其不朽而存者固不待施于事况于言乎予读班固艺文志唐四库书目见其所列自三代秦汉以来着书之士多者至百余篇少者犹三四十篇其人不可胜数而散亡磨灭百不一二存焉予窃悲其人文章丽矣言语工矣无异草木荣华之飘风鸟兽好音之过耳也方其用心与力之劳亦何异衆人之汲汲营营而忽焉以死者虽有迟有速而卒与三者同归于泯灭夫言之不可恃也盖如此今之学者莫不慕古圣贤之不朽而勤一丗以尽心于文字间者皆可悲也东阳徐生少从予学爲文章稍稍见称于人旣去而与羣士试于礼部得髙第由是知名其文辞日进如水涌而山岀予欲摧其盛气而勉其思也故于其归告以是言然予固亦喜爲文辞者亦因以自警焉廖氏文集序自孔子殁而周衰接乎战国秦遂焚书六经于是中絶汉兴盖乆而后出其散乱磨灭旣失其传然后诸儒因得措其异说于其间如河图洛书怪妄之尤甚者余甞哀夫学者知守经以笃信而不知伪说之乱经也屡爲说以黜之而学者溺其乆习之传反骇然非余以一人之见决千歳不可考之是非欲夺衆人之所信徒自守而丗莫之从也余以谓自孔子没至今二千歳之间有一欧阳脩者爲是说矣又二千歳焉知无一人焉与脩同其说也又二千歳将复有一人焉然则同者至于三则后之人不待千歳而有也同予说者旣衆则衆人之所溺者可胜而夺也夫六经非一丗之书其将与天地无终极而存也以无终极视数千歳于其间顷刻尔是则余之有待于后者逺矣非汲汲有求于今丗也衡山廖倚与余游三十年已而岀其兄偁之遗文百余篇号朱陵编者其论洪范以爲九畴圣人之法尔非有龟书岀洛之事也余乃知不待千歳而有与余同于今丗者始余之待于后丗也冀有因余言而同者尔若偁者未甞闻余言盖其意有所合焉然则举今之丗固有不相求而同者矣亦何待于数千歳乎廖氏家衡山丗以能诗知名于湖南而偁尤好古能文章其德行闻于郷里一时贤士皆与之游以其不达而早死故不显于丗呜唿知所待者必有时而获知所畜者必有时而施茍有志焉不必有求而后合余嘉与偁不相求而两得也于是乎书嘉祐六年四月十六日翰林学士尚书吏部郎中知制诰充史馆修撰欧阳脩序外制集序庆历三年春丞相吕夷简病不能朝上旣更用大臣锐意天下事始用諌官御史䟽追还夏竦制书旣而召韩琦范仲淹于陜西又除冨弼枢密副使弼仲淹琦皆惶恐顿首辞让至五六不巳手诏趣琦等就道甚急而弼方且入求对以辞不得见遣中贵人趣送合门使即受命呜唿观琦等之所以让上之所以用琦等者可谓圣贤相遭万丗一遇而君臣之际何其盛也于是时天下之士孰不愿爲材邪顾予何人亦与其选夏四月召自滑台入諌院冬十二月拜右正言知制诰是时夏人虽数请命而西师尚未解严京东累歳盗贼最后王伦暴起沂州转劫江淮之间而张海郭貌山等亦起商邓以惊京西州县之吏多不称职而民弊矣天子方慨然劝农桑兴学校破去前例以不次用人哀民之困而欲除其蠹吏知磨勘法乆之弊而思别材不肖以进贤能患百职之不修而申行赏罚之信盖欲修法度矣予时虽掌诰命犹在諌职常得奏事殿中从容尽闻天子所以更张庶事忧闵元元而劳心求治之意退得载于制书以讽晓训勑在位者然予方与修祖宗故事又修起居注又修编勑日与同舎论议治文书所省不一而除目所下率不一二时巳迫丞相岀故不得专一思虑工文字以尽导天子难谕之意而复诰命于三代之文嗟夫学者文章见用于丗鲜矣况得施于朝廷而又遭人主致治之盛若脩之鄙使竭其材犹恐不称而况不能专一其职此予所以常遗恨于斯文也明年秋予岀爲河北转运使又明年春权知成德军事事少间发向所作制草而阅之虽不能尽载明天子之意于其所述百得一二足以章示后丗盖王者之训在焉岂以予文之鄙而废也于是録之爲三卷予自直阁下儤直八十始满不数日奉使河东还即以来河北故其所作才一百五十余篇云三月二十一日序礼部唱和诗序嘉祐二年春予幸得从五人者于尚书礼部考天下所贡士凡六千五百人盖絶不通人者五十日乃于其间时相与作爲古律长短歌诗杂言庶㡬所谓羣居燕处言谈之文亦所以宣其底滞而忘其倦怠也故其爲言易而近择而不精然绸缪反复若断若续而时发于竒怪杂以诙嘲笑谑及其至也徃徃亦造于精微夫君子之博取于人者虽滑稽鄙俚犹或不遗而况于诗乎古者诗三百篇其言无所不有惟其肆而不放乐而不流以卒归乎正此所以爲贵也于是次而録之得一百七十三篇以传于六家呜唿吾六人者志气可谓盛矣然壮者有时而衰衰者有时而老其岀处离合参差不齐则是诗也足以追惟平昔握手以爲笑乐至于慨然掩卷而流涕嘘嚱者亦将有之虽然岂徒如此而止也览者其必有取焉庐陵欧阳脩序内制集序昔钱思公甞以谓朝廷之官虽宰相之重皆可杂以他才处之惟翰林学士非文章不可思公自言爲此语颇取怒于逹官然亦自负以爲至论今学士所作文书多矣至于青词斋文必用老子浮图之说祈禳祕祝徃徃近于家人里巷之事而制诏取便于宣读常拘以丗俗所谓四六之文其类多如此然则果可谓之文章者欤予在翰林六年中间进拜二三大臣皆适不当直而天下无事四夷和好兵革不用凡朝廷之文所以指麾号令训戒约束自非因事无以发明矧予中年早衰意思零落以非工之作又无所遇以发焉其屑屑应用拘牵常格卑弱不振冝可羞也然今文士尤以翰林爲荣选予旣罢职院吏取予直草以日次之得四百余篇因不忍弃况其上自朝廷内及宫禁下曁蛮夷海外事无不载而时政记日历与起居郎舎人有所略而不记未必不有取于斯焉呜唿予且老矣方买田淮颍之间若夫凉竹簟之暑风曝茅檐之冬日睡余支枕念昔平生仕宦岀处顾瞻玉堂如在天上因览遗藁见其所载职官名氏以较其人盛衰先后孰在孰亡足以知荣宠爲虚名而资笑谈之一噱也亦因以夸于田夫野老而已嘉祐六年秋八月二日庐陵欧阳脩序帝王丗次图序尧舜禹汤文武此六君子者可谓显人矣而后丗犹失其传者岂非以其逺也哉是故君子之学不穷逺以爲能而阙其不知愼所传以惑丗也方孔子时周衰学废先王之道不明而异端之说并起孔子患之乃修正诗书史记以止纷乱之说而欲其传之信也故略其逺而详其近于书断自唐虞以来着其大事可以爲丗法者而巳至于三皇五帝君臣丗次皆未甞道者以其丗逺而愼所不知也孔子旣没异端之说复兴周室亦益衰乱接乎战国秦遂焚书先王之道中绝汉兴乆之诗书稍岀而不完当王道中绝之际竒书异说方充斥而盛行其言徃徃反自託于孔子之徒以取信于时学者旣不备见诗书之详而习传盛行之异说丗无圣人以爲质而不自知其取舍眞伪至有博学好竒之士务多闻以爲胜者于是尽集诸说而论次𥘉无所择而惟恐遗之也如司马迁之史记是矣以孔子之学上述前丗止于尧舜着其大略而不道其前迁逺出孔子之后而乃上述黄帝以来又详悉其丗次其不量力而务胜冝其失之多也迁所作本纪出于大戴礼丗本诸书今依其说图而考之尧舜夏商周皆同岀于黄帝尧之崩也下传其四丗孙舜舜之崩也复上传其四丗祖禹而舜禹皆寿百歳稷契于髙辛爲子乃同父异母之兄弟今以其丗次而下之汤与王季同世汤下传十六丗而爲纣王季下传一丗而爲文王二丗而爲武王是文王以十五丗祖臣事十五丗孙纣而武王以十四丗祖伐十四丗孙而代之王何其缪哉呜唿尧舜禹汤文武之道百王之取法也其盛德大业见于行事而后丗所欲知者孔子皆巳论着之矣其乆逺难明之事后丗不必知不知不害爲君子者孔子皆不道也夫孔子所以爲圣人者其智知所取舍皆如此后序余旣略论帝王丗次而见本纪之失犹谓文武与纣相去十五六丗其缪较然不疑而尧舜禹之丗相去不逺尚冀其理有可通乃复以尚书孟子孔安国皇甫谧诸书参考其寿数长短而尤乖戾不能合也据书及诸说云尧寿一百一十六歳舜寿一百一十二歳禹寿百歳尧年十六即位在位七十年年八十六始得舜而试之二年乃使摄政时舜年三十居试摄通三十年而尧崩舜服尧丧三年毕乃即位在位五十年而崩方舜在位三十三年命禹摄政凡十七年而舜崩禹服舜丧三年毕乃即位在位十年而崩由是言之当尧得舜之时尧年八十六舜年三十以此推而上之是尧年五十七已见四丗之玄孙生一歳矣舜居试摄及在位通八十二年而禹寿百歳以禹百年之间推而上之禹即位及居舜丧通十三年又在舜朝八十二年通九十五年则当舜摄试之𥘉年禹才六歳是舜爲玄孙年三十时见四丗之髙祖方生六歳矣至于舜娶尧二女据图爲曾祖姑虽古逺丗异与今容有不同然人伦之理乃万丗之常道必不错乱顚倒之如此然则诸家丗次寿数长短之说圣经之所不着者皆不足信也决矣居士集卷第四十三熈宁五年秋七月男发等编定绍熈二年三月郡人孙谦益校正送祕书丞宋君序爲相戒惧乆处廖氏文集序千歳外制集序谏职尽导礼部唱和诗序三篇帝王丗次图序十四丗欧阳文忠公集欧阳文忠公文集居士集卷第四十四居士集卷第四十四欧阳文忠公集四十四序六首思颍诗后序皇祐元年春予自广陵得请来颍爱其民淳讼简而物产美土厚水甘而风气和于时慨然巳有终焉之意也尔来俯仰二十年间历事三朝窃位二府宠荣巳至而忧患随之心志索然而筋骸惫矣其思颍之念未甞少忘于心而意之所存亦时时见于文字也今者幸蒙寛恩获解重任使得待罪于亳旣释危机之虑而就间旷之优其进退岀处顾无所系于事矣谓可以偿夙志者此其时哉因假道于颍盖将谋决归休之计也乃发旧藁得自南京以后诗十余篇皆思颍之作以见予拳拳于颍者非一日也不类勌飞之鸟然后知还惟恐勒移之灵却回俗驾尔治平四年五月三日庐陵欧阳脩序归田録序归田録者朝廷之遗事史官之所不记与夫士大夫笑谈之余而可録者録之以备闲居之览也有闻而诮余者曰何其迂哉子之所学者修仁义以爲业诵六经以爲言其自待者冝如何而幸蒙人主之知备位朝廷与闻国论者盖八年于兹矣旣不能因时奋身遇事发愤有所建明以爲𥙷益又不能依阿取容以徇丗俗使怨嫉谤怒丛于一身以受侮于羣小当其惊风骇浪卒然起于不测之渊而蛟鳄鼋鼍之怪方骈首而闯伺乃措身其间以蹈必死之祸頼天子仁圣恻然哀怜脱于垂涎之口而活之以赐其余生之命曾不闻吐珠衔环效蛇雀之报盖方其壮也犹无所爲今旣老且病矣是终负人主之恩而徒乆费大农之钱爲太仓之䑕也爲子计者谓冝乞身于朝逺引疾去以深戒前日之祸而优游田畒尽其天年犹足窃知止之贤名而乃裴回俯仰乆之不决此而不思尚何归田之録乎余起而谢曰凡子之责我者皆是也吾其归哉子姑待治平四年九月乙未欧阳脩序仲氏文集序呜唿语称君子知命所谓命其果可知乎贵贱穷亨用舍进退得失成败其有幸有不幸或当然而不然而皆不知其所以然者则推之于天曰有命夫君子所谓知命者知此而已盖小人知在我故常无所不爲君子知有命故能无所屈凡士之有材而不用于丗有善而不知于人至于老死困穷而不悔者皆推之有命而不求苟合者也余读仲君之文而想见其人也君讳讷字朴翁其气刚其学古其材敏其爲文抑扬感激劲正豪迈似其爲人少举进士官至尚书屯田贠外郎而止君生于有宋百年全盛之际儒学文章之士得用之时冝其驰骋上下发挥其所畜振耀于当丗而独韬藏抑郁乆伏而不显者盖其不茍屈以合丗故丗亦莫之知也岂非知命之君子欤余谓君非徒知命而不苟屈亦自负其所有者谓虽抑于一时必将伸于后丗而不可揜也君之旣殁富春孙莘老状其行以告于史临川王介甫铭之石以藏诸幽而余又序其集以行于丗然则君之不苟屈于一时而有待于后丗者其不在吾三人者邪噫余虽老且病而言不文其可不勉观文殿学士刑部尚书知亳州庐陵欧阳脩序续思颍诗序皇祐二年余方留守南都已约梅圣俞买田于颍上其诗曰优游琴酒逐渔钓上下林壑相攀跻及身彊健始爲乐莫待衰病须扶携此盖余之本志也时年四十有四其后丁家艰服除还朝遂入翰林爲学士忽忽七八年间归颍之志虽未遑也然未甞一日少忘焉故其诗曰乞身当及彊健时顾我蹉跎已衰老盖叹前言之未践也时年五十有二自是误𬒳选擢㓛尘二府遂历三朝盖自嘉祐治平之间国家多事固非臣子敢自言其私时也而非才窃位谤咎巳盈頼天子仁圣聦明辨察诬罔始终保全其出处俯仰十有二年今其年六十有四盖自有蹉跎之叹又复一纪矣中间在亳幸遇朝廷无事中外晏然而身又不当责任以谓臣子可退无嫌之时遂敢以其私言天子恻然闵其年犹未也谓尚可以勉故奏封十上而六被诏谕未赐允俞今者蒙上哀怜察其实病且衰矣旣不责其避事又曲从其便私免并得蔡俾以偷安此君父廓大度之寛仁遂万物之所欲覆载含容养育之恩也而复蔡颍连疆因得以爲归老之渐冀少偿其夙愿兹又莫大之幸焉𥘉陆子履以余自南都至在中书所作十有三篇爲思颍诗以刻于石今又得在亳及青十有七篇以附之盖自南都至在中书十有八年而得十三篇在亳及青三年而得十有七篇以见余之年益加老病益加衰其日渐短其心渐迫故其言愈多也庶㡬览者知余有志于彊健之时而未偿于衰老之后幸不讥其践言之晚也熈宁三年九月七日六一居士序江邻㡬文集序余窃不自揆少习爲铭章因得论次当丗贤士大夫功行自明道景祐以来名卿鉅公往往见于余文矣至于朋友故旧平居握手言笑意气伟然可谓一时之盛而方从其游遽哭其死遂铭其藏者是可叹也盖自尹师鲁之亡逮今二十五年之间相继而殁爲之铭者至二十人又有余不及铭与虽铭而非交且旧者皆不与焉呜唿何其多也不独善人君子难得易失而交游零落如此反顾身丗死生盛衰之际又可悲夫而其间又有不幸罹忧患触网罗至困阨流离以死与夫仕宦连蹇志不获伸而殁独其文章尚见于丗者则又可哀也欤然则虽其残篇断藁犹爲可惜况其可以垂丗而行逺也故余于圣俞子美之殁旣已铭其圹又类集其文而序之其言尤感切而殷勤者以此也陈留江君邻㡬常与圣俞子美游而又与圣俞同时以卒余旣志而铭之后十有五年来守淮西又于其家得其文集而序之邻㡬毅然仁厚君子也虽知名于时仕宦乆而不进晚而朝廷方将用之未及而卒其学问通博文辞雅正深粹而论议多所发明诗尤清淡闲肆可喜然其文巳自行于丗矣固不待余言以爲轻重而余特区区于是者盖发于有感而云然熈宁四年三月日六一居士序薛简肃公文集序君子之学或施之事业或见于文章而常患于难兼也盖遭时之士功烈显于朝廷名誉光于竹帛故其常视文章爲末事而又有不暇与不能者焉至于失志之人穷居隐约苦心危虑而极于精思与其有所感激发愤惟无所施于丗者皆一寓于文辞故曰穷者之言易工也如唐之刘栁无称于事业而姚宋不见于文章彼四人者犹不能于两得况其下者乎惟简肃公在眞宗时以材能爲名臣仁宗母后时以刚毅正直爲贤辅其决大事定大议嘉谋谠论着在国史而遗风余烈至今称于士大夫公绛州正平人也自少以文行推于郷里旣举进士献其文百轴于有司由是名动京师其平生所爲文至八百余篇何其盛哉可谓兼于两得也公之事业显矣其于文章气质纯深而劲正盖发于其志故如其爲人公有子直孺早卒无后以其弟之子仲孺公期爲后公之文旣多而徃徃流散于人间公期能力収拾盖自公薨后三十年始克类次而集之爲四十卷公期可谓能丗其家者也呜唿公爲有后矣熈宁四年五月日序六一居士传六一居士𥘉谪滁山自号醉翁旣老而衰且病将退休于颍水之上则又更号六一居士客有问曰六一何谓也居士曰吾家藏书一万卷集録三代以来金石遗文一千卷有琴一张有碁一局而常置酒一壷客曰是爲五一尔奈何居士曰以吾一翁老于此五物之间是岂不爲六一乎客笑曰子欲逃名者乎而屡易其号此庄生所诮畏影而走乎日中者也余将见子疾走大喘渇死而名不得逃也居士曰吾固知名之不可逃然亦知夫不必逃也吾爲此名聊以志吾之乐尔客曰其乐如何居士曰吾之乐可胜道哉方其得意于五物也太山在前而不见疾雷破柱而不惊虽响九奏于洞庭之野阅大战于涿鹿之原未足喻其乐且适也然常患不得极吾乐于其间者丗事之爲吾累者衆也其大者有二焉轩裳珪组劳吾形于外忧患思虑劳吾心于内使吾形不病而已悴心未老而先衰尚何暇于五物哉虽然吾自乞其身于朝者三年矣一日天子恻然哀之赐其骸骨使得与此五物偕返于田庐庶㡬偿其夙愿焉此吾之所以志也客复笑曰子知轩裳珪组之累其形而不知五物之累其心乎居士曰不然累于彼者巳劳矣又多忧累于此者旣佚矣幸无患吾其何择哉于是与客俱起握手大笑曰置之区区不足较也巳而叹曰夫士少而仕老而休盖有不待七十者矣吾素慕之冝去一也吾甞用于时矣而讫无称焉冝去二也壮犹如此今旣老且病矣乃以难彊之筋骸贪过分之荣禄是将违其素志而自食其言冝去三也吾负三冝去虽无五物其去冝矣复何道哉熈宁三年九月七日六一居士自传居士集卷第四十四熈宁五年秋七月男发等编定绍熈二年三月郡人孙谦益校正归田録序怨嫉无所六一居士传曰吾家所诮聊以无称欧阳文忠公集欧阳文忠公文集居士集卷第四十五居士集卷第四十五欧阳文忠公集四十五上书一首通进司上书十二月二十四日宣德郎守太子中乆充馆阁挍勘臣欧阳脩谨昧死再拜上书于皇帝阙下臣伏见国家自元昊叛逆关西用兵以来爲国言事者衆矣臣𥘉窃爲三䇿以料贼情然臣迂儒不识兵之大计始犹迟疑未敢自信今兵兴旣乆贼形巳露如臣素料颇不甚逺故窃自谓有可以助万一而尘听览者谨条以闻惟陛下仁圣寛其狂妄之诛幸甚夫关西弛备而民不见兵者二三十年矣使贼萌乱之𥘉藏形隐计卒然而来当是时吾之边屯寡弱城堡未完民习乆安而易惊将非素选而败怯使其羊驱豕突可以奋然而深入然国威未挫民力未疲彼得城而居不能乆守虏掠而去可邀击其归此下䇿也故贼知而不爲之戎狄侵邉自古爲患其攻城掠野败则走而胜则来盖其常事此中䇿也故贼兼而用之若夫假僭名号以威其衆先击吾之易取者一二以恱其心然后训养精锐爲长乆之谋故其来也虽胜而不前不败而自退所以诱吾兵而劳之也或击吾东或击吾西乍出乍入所以使吾兵分备多而不得减息也吾欲速攻贼方新锐坐而待战彼则不来如此相持不三四歳吾兵巳老民力巳疲不幸又遇水旱之灾调敛不胜而盗贼羣起彼方奋其全锐击吾困弊可也使吾不堪其困忿而岀攻决于一战彼以逸而待吾劳亦可也幸吾苦兵计未知岀遂求通聘以邀歳时之赂度吾困急不得不从亦可也是吾力一困则贼谋无施而不可此兵法所谓不战而疲人兵者上䇿也而贼今方用之今三十万之兵食于西者二歳矣又有十四五万之郷兵不耕而自食其民自古未有四五十万之兵连年仰食而国力不困者也臣闻元昊之爲贼威能畏其下恩能死其人自𥘉僭叛嫚书巳上逾年而不岀一出则锋不可当执劫蕃官获吾将帅多礼而不杀此其兇谋所畜皆非仓卒者也柰何彼能以上䇿而疲吾吾不自知其巳困彼爲乆计以挠我我无长䇿而制之哉夫训兵养士伺隙乘便用间岀竒此将帅之职也所谓阃外之事而君不御者可也至于外料贼谋之心内察国家之势知彼知此因谋制敌此朝廷之大计也所谓庙筭而胜者也不可以不思今贼谋可知以乆而疲我耳吾势可察西人巳困也诚能丰财积粟以纾西人而完国壮兵则贼谋沮而庙筭得矣夫兵攻守而巳然皆以财用爲彊弱也守非财用而不乆此不待言请试言攻昔秦席六丗之彊资以事胡卒困天下而不得志汉因文景之冨力三举而才得河南隋唐突厥吐蕃常与中国相胜败击而胜之有矣未有举而灭者秦汉尤彊者其所攻今元昊之地是也况自刘平䧟没贼锋炽锐未甞挫衂攻守之计非臣所知天威所加虽终期于扫尽然临边之将尚未闻得贼衅隙挫其兇锋是攻守皆未有休息之期而财用不爲长乆之计臣未见其可也四五十万之人坐而仰食然关西之地物不加多关东所有莫能运致掊克细碎旣以无益而罢之矣至于鬻官入粟下无应者改法权货而商旅不行是四五十万之人惟取足于西人而巳西人何爲而不困困而不起爲盗者须水旱尔外爲贼谋之所疲内遭水旱而多故天下之患可胜道哉夫关西之物不能加多则必通其漕运而致之漕运巳通而关东之物不充则无得而西矣故臣以谓通漕运尽地利权商贾三术并施则财用足而西人纾国力完而兵可乆以守以攻惟上所使夫小琐目前之利旣不足爲长乆之谋非旦夕而可効故爲长乆而计者𥘉若迂愚而可笑在必而行之则其利博矣故臣区区不敢避迁愚之责请上便冝三事惟陛下裁择其一曰通漕运臣闻今爲西计者皆患漕运之不通臣以谓但未求之耳今京师在汴漕运不西而人之习见者遂以爲不能西不知秦汉隋唐其都在雍则天下之物皆可致之西也山川地形非有变易于古其路皆在昔人可行今人胡爲而不可汉𥘉歳漕山东粟数十万石是时运路未修其漕尚少其后武帝益修渭渠至漕百余万石隋文帝时沿水爲仓转相运置而关东汾晋之粟皆至渭南运物最多其遗仓之迹徃徃皆在然皆尚有三门之险自唐裴耀卿又寻隋迹于三门东西置仓开山十八里爲陆运以避其险卒泝河而入渭当时歳运不减二三百万石其后刘晏遵耀卿之路悉漕江淮之米以实关西后丗言能经财利而善漕运者耀卿与晏爲首今江淮之米歳入于汴者六百万石诚能分给关西得一二百万石足矣今兵之食汴漕者出戍甚衆有司不惜百万之粟分而及之其患者三门阻其中尔今冝浚治汴渠使歳运不阻然后按求耀卿之迹不惮十许里陆运之劳则河漕通而物可致且纾关西之困使古无法今有可爲尚当爲之况昔人行之而未逺今人行之而岂难哉耀卿与晏𥘉理漕时其得尚少至其末年所入十倍是可乆行之法明矣此水运之利也臣闻汉髙祖之入秦不由东关而道南阳过郦析而入武关曹操等起兵诛董卓亦欲自南阳道丹析而入长安是时张济又自长安出武关奔南阳则自古用兵徃来之径也臣甞至南阳问其遗老云自邓西北至永兴六七百里今小商贾徃徃行之𥘉汉髙入关其兵十万夫能容十万兵之路冝不甚狭而险也但自雒阳爲都行者皆趋东关其路乆而遂废今能按求而通之则武昌汉阳郢复襄阳梁洋金商均房光化沿汉之地十一二州之物皆可漕而顿之南阳自南阳爲轻车人辇而递之募置递兵爲十五六铺则十余州之物日日入关而不絶沿汉之地山多美木近汉之民仰足而有余以造舟车甚不难也前日陛下深恤有司之勤内赐禁钱数十万以供西用而道路艰逺辇运逾年不能毕至至于军装输送多苦秋霖边州巳寒冬服尚滞于路其艰如此夫使州县纲吏逺输京师转冒艰滞然后得西岂若较南阳之旁郡度其道里入于武关与至京师逺近等者与其尤近者皆使直输于关西京师之用有不足则以禁帑岀赐有司者代而充用其迂曲简直利害较然矣此陆运之利也其二曰尽地利臣闻昔之画财利者易爲工今之言财利者难爲术昔者之民赋税而已故其不足则铸山煑海榷酒与茶征关市而筭舟车尚有可爲之法以茍一时之用自汉魏迄今其法日増其取益细今取民之法尽矣昔者赋外之征以备有事之用今尽取民之法用于无事之时悉以冗费而糜之矣至卒然有事则无法可増然独犹有可爲者民作而输官者巳劳而㳺手之人方逸地之产物者耕不得代而不垦之土尚多是民有遗力地有遗利此可爲也况歴视前丗用兵者未甞不先营田汉武帝时兵兴用乏赵过爲畎田人犁之法以足用赵充国攻西羌议者争欲岀击而充国深思全胜之䇿能忍而待其弊至违诏罢兵而治屯田田于极边以游兵而防钞冦则其理田不爲易也犹勉爲之后汉之时曹操屯兵许下彊敌四面以今视之疑其旦夕战争而不睱然用枣祗韩浩之计建置田官募民而田近许之地歳得谷百万石其后郡国皆田积谷无数隋唐田制尤广不可胜举其势艰而难田莫若充国迫急而不暇田莫如曹操然皆勉焉不以迂缓而不田者知地利之博而可以纾民劳也今天下之土不耕者多矣臣未能悉言谨举其近者自京以西土之不辟者不知其数非土之瘠而弃也盖人不勤农与夫役重而逃尔乆废之地其利数倍于营田今若督之使勤与免其役则愿耕者衆矣臣闻郷兵之不便于民议者方论之矣充兵之人遂弃农业託云教习聚而饮博取资其家不顾无有官吏不加禁父兄不敢诘家家自以爲患也河东河北关西之郷兵此犹有用若京东西者平居不足以备盗而水旱适足以爲盗其尤可患者京西素贫之地非有山泽之饶民惟力农是仰而今三夫之家一人五夫之家三人爲游手凡十八九州以少言之尚可四五万人不耕而食是自相糜耗而重困也今诚能尽驱之使耕于弃地官贷其种歳田之入与中分之如民之法募吏之习田者爲田官优其课最而诱之则民愿田者衆矣太宗皇帝时甞贷陈蔡民钱使市牛而耕眞宗皇帝时亦用耿望之言买牛湖南而治屯田今湖南之牛歳贾于北者皆出京西若官爲买之不难得也且郷兵本农也籍而爲兵遂弃其业今幸其去农未乆尚可复驱还之田畒使不得羣游而饮博以爲父兄之患此民所愿也一夫之力以逸而言任耕缦田一顷使四五万人皆耕而乆废之田利又数倍则歳谷不可胜数矣京西之分北有大河南至汉而西接关若又通其水陆之运所在积谷惟陛下诏有司而移用之耳其三曰权商贾臣闻秦废王法启兼并其上侵公利下刻细民爲国之患久矣自汉以来甞欲爲法而抑夺之然不能也盖爲国者兴利日繁兼并者趋利日巧至其甚也商贾坐而权国利其故非他由兴利广也夫兴利广则上难专必与下而共之然后通流而不滞然爲今议者方欲夺商之利一归于公上而专之故夺商之谋益深则爲国之利益损前日有司屡变其法法毎一变则一歳之间所损数百万议者不知利不可专欲专而反损但云变法之未当变而不已其损愈多夫欲十分之利皆归于公至其亏少十不得三不若与商共之常得其五也今爲国之利多者茶与盐耳茶自变法巳来商贾不复一歳之失数年莫𥙷所在积朽弃而焚之前日议者屡言三说之法爲便有司旣以详之矣今诚能复之使商贾有利而通行则上下济矣解池之盐积若山阜今冝暂下其价诱羣商而散之先爲令曰三年将复旧价则贪利之商争先而凑矣夫茶者生于山而无穷盐者出于水而不竭贱而散之三年十未减其一二夫二物之所以贵者以能爲国资钱币尔今不散而积之是惜朽壤也夫何用哉夫大商之能蕃其货者岂其锱铢躬自鬻于市哉必有贩夫小贾就而分之贩夫小贾无利则不爲故大商不妬贩夫之分其利者恃其货博虽取利少货行流速则积少而爲多也今爲大国者有无穷不竭之货反妬大商之分其利宁使无用而积爲朽壤何哉故大商之善爲术者不惜其利而诱贩夫大国之善爲术者不惜其利而诱大商此与商贾共利取少而致多之术也若乃县官自爲鬻市之事此大商之不爲臣谓行之难乆者也诚能不较锱铢而思逺大则积朽之物散而钱币通可不劳而用足矣臣愚不足以知时事若夫坚守以扞贼利则出而扰之凡小便冝愿且委之边将至于积谷与钱通具漕运不二三歳而国力渐丰边兵渐习贼锐渐挫而有隙可乘然后一举而灭之此万全之䇿也愿陛下以其小者责将帅谋其大计而行之则天下幸甚臣脩昧死再拜居士集卷第四十五熈宁五年秋七月男发等编定绍熈二年三月郡人孙谦益挍正通进司上书财用足耕于大商之不爲欧阳文忠公集欧阳文忠公文集居士集卷第四十六居士集卷第四十六欧阳文忠公集四十六上书一首准诏言事上书月日臣脩谨昧死再拜上书于皇帝陛下臣近准诏书许臣上书言事臣学识愚浅不能广引深逺以明治乱之原谨採当今急务条爲三弊五事以应诏书所求伏惟陛下裁择臣闻自古王者之治天下虽有忧勤之心而不知致治之要则心愈劳而事愈乖虽有纳谏之明而无力行之果断则言愈多而听愈惑故爲人君者以细务而责人专大事而独断此致治之要术也纳一言而可用虽衆说不得以沮之此力行之果断也知此二者天下无难治矣伏见国家自大兵一动中外骚然陛下思社稷之安危念兵民之疲弊四五年来圣心忧劳可谓至矣然而兵日益老贼日益彊併九州之力讨一西戎小者尚无一人敢前今又北戎大者违盟而动其将何以御之从来所患者夷狄今夷狄叛矣所恶者盗贼今盗贼起矣所忧者水旱今水旱作矣所頼者民力今民力困矣所须者财用今财用乏矣陛下之心日忧于一日天下之势歳危于一歳此臣所谓用心虽劳不知求致治之要者也近年朝廷开发言路献计之士不下数千然而事绪转多枝梧不暇从前所採衆议纷纭至于临事谁䇿可用此臣所谓听言虽多不如力行之果断者也伏思圣心所甚忧而当今所尚阙者不过曰无兵也无将也无财用也无御戎之䇿也无可任之臣也此五者陛下忧其未有而臣谓今皆百之然陛下未得而用者未思其术也国家创业之𥘉四方割据中国地狭兵民不多然尚能南取荆楚收伪唐定闽岭西平两蜀东下并潞北窥幽燕当时所用兵财将吏其数㡬何惟善用之故不觉其少何况今日承百年祖宗之业尽有天下之冨彊人衆物盛十倍国𥘉故臣敢言有兵有将有财用有御戎之䇿有可任之臣然陛下皆不得而用者其故何哉由朝廷有三大弊故也何谓三弊一曰不愼号令二曰不明赏罚三曰不责功实此三弊因循于上则万事弛慢废坏于下臣闻号令者天子之威也赏罚者天子之权也若号令不信赏罚不当则天下不服故又须责臣下以功实然后号令不虚岀而赏罚不滥行是以愼号令明赏罚责功实此三者帝王之竒术也自古人君英雄如汉武帝聦明如唐太宗皆知用此三术而自执威权之柄故所求无不得所欲皆如意汉武好用兵则诛灭四夷立功万里以快其心欲求将则有卫霍之材以供其指使欲得贤士则有公孙董汲之徒以称其意唐太宗好用兵则诛突厥服辽东威振夷狄以逞其志欲求将则有李靖李勣之徒入其驾驭欲得贤士则有房杜之徒在其左右此二帝者可谓所求无不得所欲皆如意无他术也惟能自执威权之柄耳伏惟陛下以圣明之姿超出二帝又尽有汉唐之天下然而欲御边则常患无兵欲破贼则常患无将欲赡军则常患无财用欲威服四夷则常患无䇿欲任使贤材则常患无人是所求皆不得所欲皆不如意其故无他由不用威权之术也自古帝王或爲强臣所制或爲小人所惑则威权不得出于已今朝无强臣之患旁无小人偏任之溺内外臣庶尊陛下如天爱陛下如父倾耳延首愿陛下之所爲然何所惮而不爲乎若一日赫然执威权以临之则万事皆办何患五者之无柰何爲三弊之因循一事之不集臣请言三弊夫言多变则不信令频改则难从今岀令之𥘉不加详审行之未乆寻又更张以不信之言行难从之令故每有处置之事州县知朝廷未是一定之命则官吏或相谓曰且未要行不乆必须更改或曰备礼行下略与应破指挥旦夕之间果然又变至于将吏更易道路疲于送迎符牒纵横上下莫能遵守中外臣庶或闻而叹息或闻而窃笑叹息者有忧天下之心窃笑者有轻朝廷之意号令如此欲威天不贬而依旧军中见有罪者不诛则诸将谁肯用命矣所谓赏不足劝威无所惧赏罚如此而欲用人其可得乎此不明赏罚之弊也自兵动以来处置之事不少然多有名而无实臣请略言其一二则其他可知数年以来点兵不絶诸路之民半爲兵矣其间老弱病患短小怯懦者不可胜数是有点兵之虚名而无得兵之实数也新集之兵所在教习追唿上下民不安居主教者非将领之材所教者无旗鼔之节往来州县愁叹嗷嗷旣多是老病小怯之人又无训齐精练之法此有教兵之虚名而无训兵之实艺也诸路州军分造器械工作之际已劳民力辇运般送又苦道涂然而铁刃不刚筋胶不固长短大小多不中度造作之所但务充数而速了不计所用之不堪经历官司又无检责此有器械之虚名而无器械之实用也以草草之法教老怯之兵执钝折不堪之器械百战百败理在不疑临事而悟何可及乎故事无大小悉皆卤莽则不责功实之弊也臣故曰三弊因循于上则万事弛慢废坏于下万事不可尽言臣请言大者五事其一曰兵臣闻攻人以谋不以力用兵鬭智不鬭多前代用兵之人多者常败少者常胜汉王寻等以百万之兵遇光武九千人而败是多者败而少者胜也苻坚以百万之兵遇东晋二三万人而败是多者败而少者胜也曹操以三十万青州兵大败于吕布退而归许复以二万人破袁绍十四五万是用兵多则败少则胜之明验也况于夷狄尤难以力争只可以计取李靖破突厥于定襄只用三千人其后破颉利于隂山亦不过一万盖兵不在多能以计取尔故善用兵者以少爲多不善用者虽多而愈少也爲今计者添兵则耗国减兵则破贼今沿边之兵不下七八十万可谓多矣然训练不精又有老弱虚数则十人不当一人是七八十万之兵不当七八万人之用加又军无统制分散支离分多为寡兵法所忌此所谓不善用兵者虽多而愈少故常战而常败也臣愿陛下赫然奋威勑励诸将精加训练去其老弱七八十万中可得五十万数古人用兵以一当百今旣未能但得以一当十则五十万精兵可当五百万兵之用此所谓善用兵者以少而爲多古人所以少而常胜者以此也今不思实効但务添多耗国耗民积以年歳贼虽不至天下巳困矣此一事也其二曰将臣又闻古语曰将相无种故或出于奴仆或岀于军卒或出于盗贼惟能不次而用之乃爲名将耳国家求将之意虽劳选将之路太狭今诏近臣举将而限以资品则英豪之士在下位者不可得矣试将材者限以弓马一夫之勇则智略万人之敌皆遗之矣山林竒杰之士召而至者以其贫贱而薄之不过与一主簿借职使其怏怏而去则古之屠钓饭牛之杰皆激怒而失之矣至于无人可用则宁用龙钟跛躄庸懦暗劣之徒皆授之兵柄天下三尺童子皆爲朝廷危之前日澶渊之卒㡬爲国家生事此可见也议者不知取将之无术但云当今之无将臣愿陛下革去旧弊奋然精求有贤豪之士不须限以下位有智略之人不必试以弓马有山林之杰不可薄其贫贱惟陛下能以非常之礼待人人臣亦将以非常之効报国此二事也其三曰财用臣又闻善治病者必医其受病之处善救弊者必寻其起弊之源今天下财用困乏其弊安在起于用兵而费大故也汉武好穷兵用尽累丗之财当时勒兵单于台不过十八万尚能困其国力况未若今日七八十万连四五年而不罢所以罄天地之所生竭万民之膏血而用不足也今虽有智者物不能増而计无所岀矣惟有减冗卒之虚费练精兵而速战功成兵罢自然足矣今兵有可减之理无人敢当其事贼有速击之便无将敢奋其勇后时败事徒耗国而耗民此三事也其四曰御戎之䇿臣又闻兵法曰上兵伐谋其次伐交北虏与朝廷通好仅四十年不敢妄动今一旦发其狂谋者其意何在盖见中国频爲元昊所败故敢启其贪心伺隙而动尔今若勑励诸将选兵秣马疾入西界但能痛败昊贼一阵则吾军威大振而虏计沮矣此所谓上兵伐谋者也今诇事者皆知北虏与西贼通谋欲併二国之力窥我河北陜西今若我能先击败其一国则虏势减半不能独举此兵法所谓伐交者也元昊地狭贼兵不多向来攻我传闻北虏常有助兵今若虏中自有点集之谋而元昊骤然𬒳击必求助于北虏北虏分兵助昊则可牵其南㓂之力若不助昊则二国有隙自相疑贰此亦伐交之䇿也假令二国克期分路来㓂我能先期大举则元昊苍皇自救不暇岂能与北虏相爲表里是破其素定之约乖其克日之期此兵法所谓亲而离之者亦伐交之䇿也元昊叛逆以来幸而屡胜常有轻视诸将之心今又见朝廷北忧戎虏方经营于河朔必谓我师不能西岀今乘其骄怠正是疾驱急击之时此兵法所谓岀其不意者此取胜之上䇿也前年西将有请岀攻者当时贼气力方盛我兵未练朝廷尚许其岀师况今元昊有可攻之势此不可失之时彼方幸吾忧河北而不虞我能西征岀其不意此可攻之势也自四路分帅今巳半年训练恩信兵巳可用故近日屡奏小捷是我师渐振贼气渐衂此可攻之势也苟失此时而使二虏先来则吾无䇿矣臣愿陛下诏执事之臣熟议而行之此四事也其五曰可任之臣臣又闻仲尼曰十室之邑必有忠信况今文武列职徧于天下其间岂无材智之臣而陛下总治万机之大旣不暇尽识其人故不能躬自进贤而退不肖执政大臣动拘旧例又不敢进贤而退不肖审官吏部三班之职但掌文簿差除而巳又不敢越次进贤而退不肖是上自天子下至有司无一人得进贤而退不肖者所以贤愚混杂侥倖相容三载一迁更无旌别平居无事惟患太多而差遣不行一旦临事要人常患乏人使用自古任官之法无如今日之缪也今议者或谓举主转官爲进贤犯罪黜责爲退不肖此不知其弊之深也大凡善恶之人各以类聚故守廉愼者各举清干之人有赃污者各举贪浊之人好徇私者各举请求之人性庸暗者各举不材之人朝廷不问是非但见举主数足便与改官则清干者进矣贪浊者亦进矣请求者亦进矣不材者亦进矣混淆如此便可爲进贤之法乎方今黜责官吏岂有澄清纠举之术哉惟犯赃之人因民论诉者乃能黜之耳夫能舞弄文法而求财赂者亦强黠之吏政事必由已岀故虽诛剥豪民尚或不及贫弱至于不材之人不能主事衆胥羣吏共爲姦欺则民无贫冨一时受弊以此而言则赃吏与不材之人爲害等耳今赃吏因自败者乃加黜责十不去其一二至于不材之人上下共知而不问寛缓容姦其弊如此便可爲退不肖之法乎贤不肖旣无别则冝乎设官虽多而无人可用也臣愿陛下明赏罚责功实则材皆列于陛下之前矣臣故曰五者皆有然陛下不得而用者爲有弊也三弊五事臣旣已详言之矣惟陛下择之天下之务不过此也方今天文变于上地理逆于下人心怨于内四夷攻于外事势如此矣非是陛下迟疑寛缓之时惟愿爲社稷生民留意臣脩昧死再拜居士集卷第四十六熈宁五年秋七月男发等编定绍熈二年三月郡人孙谦益校正准诏言事伏见所採伏思惟善其少敢言汉武好用兵立功服辽威振夷狄房杜欲赡军则常患无财用今朝一事之不集十年不问皆当斩罪所谓赏言其一二造作则不责功王寻等以百万之兵九千人苻坚以百万之兵只用三千人愈少破贼不当七八万勑励至于无人可用授之贤豪汉武好勒兵勑励仲尼曰岂无材智之臣动拘旧例纠举之术寛缓容姦天文变于外事势右言事书凡一作者皆江钿文海本疑是𥘉槀不若集本之善故难尽从姑擿其大槩如此后人亦可推公改定之意矣欧阳文忠公集欧阳文忠公文集居士集卷第四十七居士集卷第四十七欧阳文忠公集四十七书八首荅陜西安抚使范龙图辞辟命书脩顿首再拜启急脚至得七月十九日华州所发书伏审即日尊体动止万福戎狄侵边自古常事边吏无状至烦大贤伏惟执事忠义之节信于天下天下之士得一识面者退夸于人以爲荣耀至于游谈布衣之贱往往窃託门下之名矧今以大谋小以顺取逆济以明哲之才有必成功之势则士之好功名者于此爲时孰不愿岀所长少助万一得託附以成其名哉况闻狂虏猖蹶屡有斥指之词加之轻侮购募之辱至于执戮将吏杀害边民凡此数事在于脩軰尤爲愤耻毎一思之中夜三起不幸脩无所能徒以少喜文字过爲世俗见许此岂足以当大君子之举哉若夫参决军谋经画财利料敌制胜在于幕府苟不乏人则军书奏记一末事耳有不待脩而堪者矣由此始敢以亲爲辞况今丗人所谓四六者非脩所好少爲进士时不免作之自及第遂弃不复作在西京佐三相幕府于职当作亦不爲作此师鲁所见今废巳乆惧无好辞以辱嘉命此一端也伏见自至关西辟士甚衆古人所与成事者必有国士共之非惟在上者以知人爲难士虽贫贱以身许人固亦未易欲其尽死必深相知知之不尽士不爲用今竒怪豪儁之士徃徃蒙见收择顾用之如何尔然尚虑山林草莽有挺特知义慷慨自重之士未得岀于门下也冝少思焉若脩者恨无他才以当长者之用非敢効庸人苟且乐安佚也幸察荅李诩第一书脩白人至辱书及性诠三篇曰以质其果是夫自信笃者无所待于人有质于人者自疑者也今吾子自谓夫子与孟荀杨韩复生不能夺吾言其可谓自信不疑者矣而返以质于脩使脩有过于夫子者乃可爲吾子辩况脩未及孟荀杨韩之一二也脩非知道者好学而未至者也丗无师乆矣尚頼朋友切磋之益苟不自满而中止庶㡬终身而有成固常乐与学者论议徃来非敢以益于人盖求益于人者也况如吾子之文章论议岂易得哉固乐爲吾子辩也苟尚有所疑敢不尽其所学以告旣吾子之自信如是虽夫子不能夺使脩何所说焉人还索书未知所荅惭惕惭惕脩再拜荅李诩第二书脩白前辱示书及性诠三篇见吾子好学善辩而文能尽其意之详今丗之言性者多矣有所不及也故思与吾子卒其说脩患丗之学者多言性故常爲说曰夫性非学者之所急而圣人之所罕言也易六十四卦不言性其言者动静得失吉凶之常理也春秋二百四十二年不言性其言者善恶是非之实録也诗三百五篇不言性其言者政教兴衰之羙刺也书五十九篇不言性其言者尧舜三代之治乱也礼乐之书虽不完而杂岀于诸儒之记然其大要治国脩身之法也六经之所载皆人事之切于丗者是以言之甚详至于性也百不一二言之或因言而及焉非爲性而言也故虽言而不究予之所谓不言者非谓絶而无言盖其言者鲜而又不主于性而言也论语所载七十二子之问于孔子者问孝问忠问仁义问礼乐问脩身问爲政问朋友问鬼神者有矣未甞有问性者孔子之告其弟子者凡数千言其及于性者一言而巳予故曰非学者之所急而圣人之罕言也书曰习与性成语曰性相近习相逺者戒人愼所习而言也中庸曰天命之谓性率性之谓道者明性无常必有以率之也乐记亦曰感物而动性之欲者明物之感人无不至也然终不言性果善果恶但戒人愼所习与所感而勤其所以率之者尔予故曰因言以及之而不究也脩少好学知学之难凡所谓六经之所载七十二子之所问者学之终身有不能逹者矣于其所逹行之终身有不能至者矣以予之汲汲于此而不暇乎其他因以知七十二子亦以是汲汲而不暇也又以知圣人所以教人垂丗亦皇皇而不暇也今之学者于古圣贤所皇皇汲汲者学之行之或未至其一二而好爲性说以穷圣贤之所罕言而不究者执后儒之偏说事无用之空言此予之所不暇也或有问曰性果不足学乎予曰性者与身俱生而人之所皆有也爲君子者脩身治人而巳性之善恶不必究也使性果善邪身不可以不脩人不可以不治使性果恶邪身不可以不脩人不可以不治不脩其身虽君子而爲小人书曰惟圣罔念作狂是也能脩其身虽小人而爲君子书曰惟狂克念作圣是也治道备人斯爲善矣书曰黎民于变时雍是也治道失人斯爲恶矣书曰殷顽民又曰旧染污俗是也故爲君子者以脩身治人爲急而不穷性以爲言夫七十二子之不问六经之不主言或虽言而不究岂略之哉盖有意也或又问曰然则三子言性过欤曰不过也其不同何也曰始异而终同也使孟子曰人性善矣遂怠而不教则是过也使荀子曰人性恶矣遂弃而不教则是过也使杨子曰人性混矣遂肆而不教则是过也然三子者或身奔走诸侯以行其道或着书累千万言以告于后丗未甞不区区以仁义礼乐爲急盖其意以谓善者一日不教则失而入于恶恶者勤而教之则可使至于善混者驱而率之则可使去恶而就善也其说与书之习与性成语之性近习逺中庸之有以率之乐记之愼物所感皆合夫三子者推其言则殊察其用心则一故予以爲推其言不过始异而终同也凡论三子者以予言而一之则譊譊者可以息矣予之所说如此吾子其择焉与荆南乐秀才书脩颇首白秀才足下前者舟行往来屡辱见过又辱以所业一编先之启事及门而贽田秀才西来辱书其后予家奴自府还县比又辱书仆有罪之人人所共弃而足下见礼如此何以当之当之未暇荅冝遂絶而再辱书再而未荅冝絶而又辱之何其勤之甚也如脩者天下穷贱之人尔安能使足下之切切如是邪盖足下力学好问急于自爲谋而然也然蒙索仆所爲文字者此似有所过听也仆少从进士举于有司学爲诗赋以备程试凡三举而得第与士君子相识者多故往往能道仆名字而又以游从相爱之私或过称其文字故使足下闻仆虚名而欲见其所爲者由此也仆少孤贫贪禄仕以养亲不暇就师穷经以学圣人之遗业而渉猎书史姑随丗俗作所谓时文者皆穿蠹经传移此俪彼以爲浮薄惟恐不恱于时人非有卓然自立之言如古人者然有司过採屡以先多士及得第已来自以前所爲不足以称有司之举而当长者之知始大改其爲庶㡬有立然言出而罪至学成而身辱爲彼则获誉爲此则受祸此明効也夫时文虽曰浮巧然其爲功亦不易也仆天姿不好而彊爲之故比时人之爲者尤不工然巳足以取禄仕而窃名誉者顺时故也先辈少年志盛方欲取荣誉于丗则莫若顺时天圣中天子下诏书勑学者去浮华其后风俗大变今时之士大夫所爲彬彬有两汉之风矣先辈往学之非徒足以顺时取誉而巳如其至之是直齐肩于两汉之士也若仆者其前所爲旣不足学其后所爲愼不可学是以徘徊不敢出其所爲者爲此也在易之困曰有言不信谓夫人方困时其言不爲人所信也今可谓困矣安足爲足下所取信哉辱书旣多且切不敢不荅幸察荅呉充秀才书脩顿首白先辈呉君足下前辱示书及文三篇发而读之浩乎若千万言之多及少定而视焉才数百言尔非夫辞丰意雄霈然有不可御之势何以至此然犹自患伥伥莫有开之使前者此好学之谦言也脩材不足用于时仕不足荣于丗其毁誉不足轻重气力不足动人丗之欲假誉以爲重借力而后进者奚取于脩焉先辈学精文雄其施于时又非待脩誉而爲重力而后进者也然而惠然见临若有所责得非急于谋道不择其人而问焉者欤夫学者未始不爲道而至者鲜焉非道之于人逺也学者有所溺焉尔盖文之爲言难工而可喜易恱而自足丗之学者往往溺之一有工焉则曰吾学足矣甚者至弃百事不关于心曰吾文士也职于文而巳此其所以至之鲜也昔孔子老而归鲁六经之作数年之顷尔然读易者如无春秋读书者如无诗何其用功少而至于至也圣人之文虽不可及然大抵道胜者文不难而自至也故孟子皇皇不暇着书荀卿盖亦晚而有作若子云仲淹方勉焉以模言语此道未足而彊言者也后之惑者徒见前丗之文传以爲学者文而巳故愈力愈勤而愈不至此足下所谓终日不出于轩序不能纵横髙下皆如意者道未足也若道之充焉虽行乎天地入于渊泉无不之也先辈之文浩乎霈然可谓善矣而又志于爲道犹自以爲未广若不止焉孟荀可至而不难也脩学道而不至者然幸不甘于所恱而溺于所止因吾子之能不自止又以励脩之少进焉幸甚幸甚脩白上杜中丞论举官书具官脩谨斋沐拜书中丞执事脩前伏见举南京留守推官石介爲主簿近者闻介以上书论赦𬒳罢而台中因举他吏代介者主簿于台职最卑介一贱士也用不用当否未足害政然可惜者中丞之举动也介爲人刚果有气节力学喜辩是非眞好义之士也始执事举其材议者咸曰知人之明今闻其罢皆谓赦乃天子巳行之令非踈贱当有说以此罪介曰当罢脩独以爲不然然不知介果指何事而言也传者皆云介之所论谓朱梁刘汉不当求其后裔尔若止此一事则介不爲过也然又不知执事以介爲是爲非也若随以爲非是大不可也且主簿于台中非言事之官然大抵居台中者必以正直刚明不畏避爲称职今介足未履台门之阈而已用言事见罢眞可谓正直刚明不畏避矣度介之才不止爲主簿直可任御史也是执事有知人之明而介不负执事之知矣脩甞闻长老说赵中令相太祖皇帝也甞爲某事择官中令列二臣姓名以进太祖不肯用它日又问复以进又不用它日又问复以进太祖大怒裂其奏掷殿阶上中令色不动揷笏带间徐拾碎纸䄂归中书它日又问则𥙷缀之复以进太祖大悟终用二臣者彼之敢尔者盖先审知其人之可用然后果而不可易也今执事之举介也亦先审知其可举邪是偶举之也若知而举则下可遽止若偶举之犹冝一请介之所言辩其是非而后巳若介虽忤上而言是也当助以辩若其言非也犹冝曰所举者爲主簿尔非言事也待爲主簿不任职则可罢请以此辞焉可也且中丞爲天子司直之臣上虽好之其人不肖则当弹而去之上虽恶之其人贤则当举而申之非谓随时好恶而髙下者也今备位之臣百十邪者正者其糺举一信于台臣而执事始举介曰能朝廷信而将用之及以爲不能则亦曰不能是执事自信犹不果若遂言它事何敢望天子之取信于执事哉故曰主簿虽卑介虽贱士其可惜者中丞之举动也况今斥介而它举必亦择贤而举也夫贤者固好辩若举而入台又有言则又斥而它举乎如此则必得愚闇懦黙者而后止也伏惟执事如欲举愚者则岂敢复云若将举贤也愿无易介而它取也今丗之官兼御史者例不与台事故敢布狂言窃献门下伏惟幸察焉与曽巩论氏族书脩白贬所僻逺不与人通辱遣专人惠书甚勤岂胜媿也示及见託撰次碑文事脩于人事多故不近文字乆矣大惧不能称𫐠丗德之万一以满足下之意然近丗士大夫于氏族尤不明其迁徙丗次多失其序至于始封得姓亦或不眞如足下所示云曽元之曽孙乐爲汉都郷侯至四丗孙据遭王莽乱始去都郷而家豫章考于史记皆不合盖曽元去汉近二百年自元至乐似非曽孙然亦当仕汉𥘉则据遭莽丗失侯而徙盖又二百年疑亦非四世以诸侯年表推之虽大功德之侯亦未有终前汉而国不絶者亦无自髙祖之丗至平帝时侯才四传者宣帝时分宗室赵顷王之子景封爲都郷侯则据之去国亦不在莽丗而都郷巳先别封宗室矣又乐据姓名皆不见于年表盖丗次乆逺而难详如此若曽氏岀于鄫者盖其支庶自别有爲曽氏者尔非鄫子之后皆姓曽也盖今所谓鄫氏者是也杨允恭据国史所书甞以西京作坊使爲江浙发运制置茶盐使乃至道之间耳今云洛苑使者虽且从所述皆冝更加考正山州无文字寻究幸察荅宋咸书脩顿首白州人至蒙惠书及𥙷注周易甚善丗无孔子乆矣六经之旨失其传其有不可得而正者自非孔子复出无以得其眞也儒者之于学博矣而又苦心劳神于残编朽简之中以求千歳失传之缪茫乎前望巳逺之圣人而不可见杳乎后顾无穷之来者欲爲未悟决难解之惑是眞所谓劳而少功者哉然而经非一丗之书也其传之缪非一日之失也其所以刋正𥙷缉亦非一人之能也使学者各极其所见而明者择焉十取其一百取其十虽未能复六经于无失而卓如日月之明然聚衆人之善以𥙷缉之庶㡬不至于大缪可以俟圣人之复生也然则学者之于经其可巳乎足下于经勤矣凡其所失无所不欲正之其刋正补缉者衆则其所得亦巳多矣脩学不敏明而又无彊力以自济恐终不能少出所见以补六经之万一得足下所爲故尤区区而不能忘也属奉使出疆怱怱不具惟自爱庐陵欧阳脩再拜居士集卷第四十七熈宁五年秋七月男发等编定绍熈二年三月郡人孙谦益校正答陜西范龙图辞辟命书知义答李诩第二书而不究果善邪果恶邪人性混矣勤而教之与荆南乐秀才书当之未暇答冝絶切切遗业浮薄恱于爲彼受祸不易誉者先辈少年方欲如其至之是直齐肩于两汉之士也愼不可学今可谓困安足爲足下所取信哉答呉充秀才书何以先辈学精鲜焉读易者上杜中丞论举官书不爲过也又不知执事殿阶上终用二臣者百十幸察焉与曽巩论氏族书僻逺当仕亦未有鄫氏茶盐使答宋咸书儒者之于学欧阳文忠公集欧阳文忠公文集居士集卷第四十八居士集卷第四十八欧阳文忠公集四十八䇿问十二道武成王庙问进士䇿二首问学者言三统之义备矣然自孔子删脩六经与其弟子论辩尧舜三代之际甚详而于正朔独无明文见于经者三正王者所以正一统盖大法也岂冝略而不言欤抑隐其义以寓见诸书欤或者经籍散缺而失之欤自汉以来学者多増三统之说以附六经之文今所见者特因汉儒之说尔当汉承秦焚书圣经未备而百家异说不合于理者衆则其言果可信欤夫衆辞淆乱质诸圣今考于六经孔子所笔何说可以验其信然欤不然商周未甞有改欤岂其不足爲法圣人非之而不言欤请稽三王之旧典考六经之明文以祛厥疑敢俟来对问礼乐治民之具也王者之爱养斯民其于教导之方甚勤而备故礼防民之欲也周乐成民之俗也厚苟不由焉则赏不足劝善刑不足禁非而政不成大宋之兴八十余歳明天子仁圣思致民于太平乆矣而天下之广元元之衆州县之吏奉法守职不暇其他使愚民目不识爼豆耳不闻弦匏民俗顽鄙刑狱不衰而吏无任责夫先王之遗文具在凡歳时吉凶聚㑹考古礼乐可施民间者其别有㡬顺民便事可行于今者有㡬行之固有次第其所当先者又有㡬礼乐兴而后臻于冨庶欤将旣冨而后教之欤夫政缓而迂鲜近事实教不以渐则或戾民欲其不迂而政易成有渐而民不戾者其术何云儒者之于礼乐不徒诵其文必能通其用不独学于古必可施于今愿悉陈之无让问进士䇿三首问六经者先王之治具而后丗之取法也书载上古春秋纪事诗以微言感刺易道隐而深矣其切于丗者礼与乐也自秦之焚书六经尽矣至汉而岀者皆其残脱顚倒或传之老师昏耄之说或取之冡墓屋壁之间是以学者不明异说纷起况乎周礼其出最后然其爲书备矣其天地万物之统制礼作乐建国君民养生事死禁非道善所以爲治之法皆有条理三代之政美矣而周之治迹所以比二代而尤详见于后丗者周礼着之故也然汉武以爲渎乱不验之书何休亦云六国隂谋之说何也然今考之实有可疑者夫内设公卿大夫士下至府史胥徒以相副贰外分九服建五等差尊卑以相统理此周礼之大略也而六官之属略见于经者五万余人而里闾县鄙之长军师卒伍之徒不与焉王㡬千里之地爲田㡬井容民㡬家王官王族之国邑㡬数民之贡赋㡬何而又容五万人者于其间其人耕而赋乎如其不耕而赋则何以给之夫爲治者故若是之烦乎此其一可疑者也秦旣诽古尽去古制自汉以后帝王称号官府制度皆袭秦故以至于今虽有因有革然大抵皆秦制也未甞有意于周礼者岂其体大而难行乎其果不可行乎夫立法垂制将以遗后也使难行而万丗莫能行与不可行等尔然则反秦制之不若也脱有行者亦莫能兴或因以取乱王莽后周是也则其不可用决矣此又可疑也然其祭祀衣服车旗似有可采者岂所谓郁郁之文乎三代之治其要如何周礼之经其失安在冝于今者其理安从其悉陈无隠问古者爲治有繁简其施于民也有浅深各适其冝而已三代之盛时地方万里而王所自治者千里而巳其余以建诸侯至于礼乐刑政颁其大法而使守之则其大体盖简如此诸侯大小国盖数千必各立都邑建宗庙卿士大夫朝聘祭祀训农练卒居民度土自一夫以上皆有法制则其于衆务何其繁也今自京师至于海隅徼障一尉卒之职必命于朝政之大小皆自朝岀州县之吏奉行而巳是举天下皆所自治其于大体则爲繁矣其州县大小邑闾田井训农练卒一夫以上略无制度其于衆务何其忽而简也夫礼以治民而乐以和之德义仁恩长养涵泽此三代之所以深于民者也政以一民刑以防之此其浅者尔今自宰相至于州县有司莫不行文书治吏事其急在于督赋敛断狱讼而巳此特浅者尔礼乐仁义吏不知所以爲而欲望民之被其教其可得乎夫治大以简则力有余治小以繁则事不遗制民以浅则防其僻渐民以深则化可成此三代之所以治也今一切悖古简其当繁而繁其可简务其浅而忽其深故爲国百年而仁政未成生民未厚者以此也然若欲使国体大小适繁简之冝法政弛张尽浅深之术诸侯井田不可卒复施于今者何宜礼乐刑政不可卒成用于今者何便悖古之失其原何自修复之方其术何始迹治乱通古今子大夫之职也其悉心以陈焉问礼乐之书散亡而杂出于诸儒之记独中庸出于子思子思圣人之后也其所传冝得其眞而其说有异乎圣人者何也论语云吾十有五而志于学三十而立四十而不惑五十而知天命盖孔子自年十五而学学十五年而后有立其道又须十年而一进孔子之圣必学而后至乆而后成而中庸曰自诚明谓之性自明诚谓之教自诚明生而知之也自明诚学而知之也若孔子者可谓学而知之者孔子必须学则中庸所谓自诚而明不学而知之者谁可以当之欤尧用四凶其𥘉非不思也盖思之不能无失耳故曰惟帝其难之舜之于事必问于人而择焉故曰舜好问禹之于事已所不决人有告之言则拜而从之故曰禹拜昌言汤之有过后知而必改故曰改过不恡孔子亦甞有过故曰幸苟有过人必知之而中庸曰诚者不勉而中不思而得夫尧之思虑常有失舜禹常待人之助汤与孔子常有过此五君子者皆上古圣人之明者其勉而思之犹有不及则中庸之所谓不勉而中不思而得者谁可以当之欤此五君子者不足当之则自有天地巳来无其人矣岂所谓虚言髙论而无益者欤夫孔子必学而后至尧之思虑或失舜禹必资于人汤孔不能无过此皆勉人力行不怠有益之言也若中庸之诚明不可及则怠人而中止无用之空言也故予疑其传之谬也吾子以爲如何南省试进士䇿问三首问昔者禹治洪水奠山川而尧称之曰万丗之功也盖遭大水莫如尧致力以捍大患莫如禹别四海九州山川地形尽水之性知其利害而治之有法莫如禹贡之爲书也故后丗之言知水者必本于禹求所以治之之法与其迹者必于禹贡然则学者所冝尽心也国家天下广矣其爲水害者特一河耳非有尧之大患也自横壠商胡再决三十余年天下无一人能兴水利者岂有其人而弗求欤求而弗至欤抑不知水性而乖其导洩之方由禹贡之学乆废而然欤此当今之务学者之所留意也且尧之九州孰髙孰下禹所治水孰后孰先考其治之之迹导其大水所从来而顺其归其小水则或附而行或止而有所畜然后百川皆得其冝夫致力于其大而小者从之此岂非其法欤然所导大水其名有㡬夫欲治水而不知地形髙下所治后先致力之多少及其名与数则何以知水之利害故愿有所闻焉夫禹所以通治水之法如此者必又得其要愿悉陈之无隐问三王之治损益不同而制度文章惟周爲大备周礼之制设六官以治万民而百事理夫公卿之任重矣若乃祭祀天地日月宗庙社稷四郊明堂之类天子大臣所躬亲者一歳之间有㡬又有廵狩朝㑹师田射耕燕飨凡大事之举一歳之间又有㡬而爲其民者亦有畋猎学校射郷饮酒凡大聚㑹一歳之间有㡬又有州党族官歳时月朔春秋酺禜询事读法一歳之间又有㡬其斋戒供给期召奔走废日㡬何由是而言疑其官不得安其府民不得安其居亦何暇修政事治生业乎何其烦之若是也然说者谓周用此以致太平岂朝廷礼乐文物万民冨庶岂弟必如是之勤且详然后可以致之欤后丗苟简不能备举故其未能及于三代之盛欤然爲治者果若是之劳乎用之于今果安焉而不倦乎抑其设施有法而弟弗深考之欤诸君子爲言之问六十四卦所谓易者圣人之书也今谓之系辞昔谓之大传者亦皆曰圣人之作也其言曰两仪生四象四象生八卦又曰河出图圣人则之又曰庖牺氏之王天下也仰观于天俯察于地观鸟兽之文近取身逺取物始作八卦又曰昔者圣人之作易也幽于神明而生蓍参天两地而倚数观变于隂阳而立卦一书而四说则八卦者果何从而有乎若曰河图之说信然乎则是天生神马负八卦岀于水中乃天地自然之文尔何假庖牺始自作之也如幽赞生蓍之说又似八卦直因蓍数而生尔至于两仪四象相生而成则又无待于三说而有卦也故一说苟胜则三说可以废也然孰从而爲是乎卜筮自尧舜二代以来用之盖古圣人之法也不必穷其始于古逺茫昧之前然系辞圣人之作也必有深旨幸决其疑问进士䇿四首问孟子以谓井田不均则糓禄不平经界旣正而分田制禄可坐而定也故曰仁政必自经界始盖三代井田之法也自周衰迄今田制废而不复者千有余歳凡爲天下国家者其善治之迹虽不同而其文章制度礼乐刑政未甞不法三代而于井田之制独废而不取岂其不可用乎岂惮其难而不爲乎然亦不害其爲治也仁政果始于经界乎不可用与难爲者果万世之通法乎王莽甞依古制更名田矣而天下之人愁苦怨叛卒共起而亡之莽之恶加于人者虽非一而更田之制当时民特爲不便也呜唿孟子之所先者后世皆不用而治用之而民特愁苦怨叛以爲不便则孟子谓之仁政可乎记曰异世殊时不相沿袭书又曰事不师古匪说攸闻书传之言其戾如此而孰从乎孟子世之所师也岂其泥于古而不通于后世乎岂其所谓迂阔者乎不然将有说也自三代之后有天下莫盛汉唐汉唐之治视三代何如其民田之制税赋之差又何如其可施于今者又何如皆愿闻其详也问子不语怪着之前说以其无益于事而有惑于人也然书载鳯凰之来舜诗録乙鸟之生商易称河洛出图书礼着龟龙游宫沼春秋明是非而正王道六鹢鸜鹆于人事而何干二南本功德于后妃麟曁驺虞岂妇人而来应昔孔子见作俑者叹其不仁以谓开端于用殉也况六经万世之法而容异说自启其源自秦汉巳来诸儒所述荒虚怪诞无所不有推其所自抑有渐乎夫无焉而书之圣人不爲也虽实有焉书之无益而有害不书可也然书之亦有意乎抑非圣人之所书乎予皆不能谕也惟博辩明识者详之问爲政者徇名乎袭迹乎三代之名正名也其迹治迹也所谓名者万世之法也迹者万世之制也正名立制言顺事成然后因名迹以考实而其文章事物粲然无不备矣可谓盛哉董仲舒以谓三代质文有改制之名而无变通之实者是也自秦肆其虐灭弃古典然后三代之名与迹皆变易而丧其实岂所谓变其道者邪然自秦迄今千有余歳或治或乱其废兴长短之埶各由其人爲之而巳其袭秦之名不可改也三代之迹不可复也岂其理之自然欤岂三代之制止于三代而不可施于后世欤王莽求其迹而复井田宇文求其名而复六官二者固昏乱败亡之国也然则孔子言爲政必也正名孟子言爲政必始经界岂虚言哉然自秦以来治丗之主㡬乎三代者唐太宗而巳其名迹固未甞复三代之一二而其治则㡬乎三王岂所谓名迹者非此之谓欤岂遗名与迹而直考其实欤岂孔孟之所谓者有旨而学者弗深考之欤其酌古今之冝与其异同者以对问古之取士者上下交相待以成其美今之取士者上下交相害欲济于事可乎古之士教养有素而进取有渐上之礼其下者厚故下之自守者重上非厚礼不能以得士士非自重不能以见礼于上故有国者设爵禄车服礼乐于朝以待其下爲士者修仁义忠信孝悌于家以待其上设于朝者知下之能副其待则愈厚居下者知上之不薄于已故愈重此岂不交相成其美欤后丗之士则反是上之待其下也以谓干利而进尔虽有爵禄之设而日爲之防以革进之滥者下之视其上也以谓虽自重上孰我知不自进则不能以达由是上之待其下也益薄下之自守者益不重而轻呜唿居上者欲得其人在下者欲行其道其可得邪原夫三代取士之制如何汉魏迨今其变制又如何冝历道其详也制失其本致其反古当自何始今之士皆学古通经稍知自重矣而上之所以礼之者未加厚也噫由上之厚然后致下之自重欤必下之自重然后上礼之厚欤二者两不爲之先其执亦奚由而合也冝具陈其本末与其可施于今者以对居士集卷第四十八熈宁五年秋七月男发等编定绍熈二年三月郡人孙谦益校正问进士䇿第二首诸侯大小国盖数千必各立都邑建宗庙问进士䇿第一首书传之言井田闻其详也第四首上熟我知欧阳文忠公集欧阳文忠公文集居士集卷第四十九居士集卷第四十九欧阳文忠公集四十九祭文二十首求雨祭文年月日干德县令欧阳脩谨以清酌庶羞之奠祭于五龙之神曰百里之地一时而不雨则民𬒳其灾者数千家然则水旱重事也天之庇生斯民者岂欲轻爲之乎不幸而遭焉则归其说于二者一曰吏之贪戾不能平民而使怨吁之气干于隂阳之和而然也一曰凡山川能出云爲雨者皆有神以主之以节丰凶而爲民之司命也故水旱之灾不以责吏则以告神呜唿民不幸而罹其灾脩与神又不幸而当其事者以吏食其禄而神享其祀也今歳旱矣令虽愚尚知恐惧而奔走神至灵也得不动于心乎尚飨求雨祭汉景帝文维年月日具官脩告于汉孝景帝之神县有州帖祈雨诸祠县令至愚以谓雨泽颇时民不至于不足不敢以烦神之视听癸丑岀于近郊见民稼之苗者荒在草间问之曰待雨而后耘耔又行见老父曰此月无雨歳将不成然后乃知前所谓雨泽颇时者徒见于城郭之近而县境数百里山陂田畒之间盖夫及也脩以有罪爲令于此冝勤民事神以塞其责令旣治民狱讼之不明又不求民之所急至去县十余里外凡民之事皆不能知顽然慢于事神此脩爲罪又甚于所以来爲令之罪惟神爲汉明帝生能惠泽其民布义行刚威灵之名照临后丗而尤信于此土之人神其降休以答此土之民之信尚飨祭桓侯文谨以彘肩巵酒之奠告于桓侯张将军之灵农之爲事亦劳矣尽筋力勤歳时数年之耕不遇一歳之稔稔则租赋科歛之不暇有余而食其得㡬何不幸则水旱相枕爲饿殍夫丰歳常少而凶歳常多今夏麦巳登粟与稻之早者民皆食之矣秋又大熟则庶㡬可以支一二歳之凶荒歳功将成曷忍败之今晚田秋稼将实而少雨雨之降者频在近郊山田僻逺欲雨之方皆未及也惟神降休冝均其惠而终成歳功神生以忠勇事人威名震于荆楚没食其土民之所冝告也尚飨北岳庙赛雨祭文古者诸侯之国水旱丰凶山川所祷各即其封祀薄秩卑止于一国而神所降休亦不过其国中岂如巨岳四方之鎭天下之雄天子命祀公王之崇而脩之职旣非一邦之守凡河北千里上给下足皆责于厥躬故脩之祷非鎭一州而止自河以北冀厥惠之咸蒙况神之主又非河北而巳利泽之广冝及于无穷旣获赐矣而又敢黩幸神听之惟聦尚飨修城祈晴祭五龙文雨泽于物博哉其利及其过差患亦不细民劳于农将熟而败吏勤于职巳成而圯龙于吏民何怒何戾山湫有祠乐可潜戏冝安尔居静以养智冬雪春雨其多巳太浸润収畜足支一歳旱则来告否当且待又祭城隍神文雨之害物多矣而城者神之所职不敢及他请言城役用民之力六万九千工食民之米一千三百石衆力方作雨则止之城功旣成雨又坏之敢问雨者于神谁尸吏能知人不能知雨惟神有灵可与雨语吏竭其力神祐以灵各供其职无媿斯民祈晴祭城隍神文昨者王伦爲盗攻劫城市州民𬒳虐余毒未瘳非待脩言乃神所见近蒙朝旨许理城隍所以戒往弊防未然惟神爱福此州必有隂助今兴役有期而大雪不止沮民害事咎必有归惟脩不能事神治民当有明罚而城之成否自系神民惟神之灵敢以诚告数日之内豁然阳开尚不失时在神而巳尚飨又祭汉髙祖文民常患不勤于农农勤矣而雨败其稼吏常患不修其职职修矣而雨害其功吏与民慢则惧神罚妨民沮吏岂又神聦今麦虽巳失犹有望于糓城尚可𥙷敢不劳厥躬咎难追于巳往神幸惠于其终祈雨祭汉髙皇帝文维年月日具官欧阳脩谨以清酌庶羞之奠致祭于汉髙皇帝之灵而言曰吏有常职来官于滁者不三四歳而易也神食于此无穷已也神与吏于滁人孰亲且乆孰冝爱其人之深也滁人敢慢其吏而犯吏法者有矣未闻有敢慢神而犯威灵也其畏信勤事于吏孰若畏信勤事于神也吏于凡小事犹皆动有法令约束违则有罚孰若神之变化不测而能与民转灾爲福也吏朝夕拜祷弥旬越月而无所感动神之召唿风云开阖隂阳而役使鬼物顷刻之间也今民田待雨急矣吏知人力不能爲犹竭其力而不得巳况神之易爲也况滁人畏信勤事之乆而亲神冝爱之而又有可以转灾爲福变化不测之能也吏谁敢与神较而脩辄以此爲黩者盖哀民之急辞也其政不善而召灾旱又以爲黩神冝降殃于脩而赐民以雨使赏罚并行而两得也民之幸也脩之愿也尚飨汉髙祖庙赛雨文谨以清酌庶羞之奠致祭于汉髙皇帝之神古之爲政者率人甚勤备灾甚谨而自勉甚笃故劝农节用均丰补败虽有水旱之歳而无饥殍之民一遇天灾则厚自贬责务修人事之阙而复隂阳之和今乃不然当无事之时不能勤民于农而亡备灾之具一月不雨使民惶惶又不自责以修其阙而动辄干神頼神聦明知厥过之在吏闵斯民之可哀赐之丰年徧及逺迩神之大惠如何可报吏之大过如何可逃惟与民永永事神无敢懈尚飨祈雨祭张龙公文维年月日具官脩谨以清酌庶羞之奠致祭于张龙公之神曰刺史不能爲政而使民失所其咎安归而又顽傲愚冥无诚悫忠信之心可以动于物者是皆无以进说于神虽其有请冝不听也然而明天子闵闵忧劳于上而生民嗷嗷困苦于下公私并乏道路流亡于此之时以一日之雨救一方之旱用力至少其功至多此非人力之所能爲而神之所甚易也苟以此说神其有不动于心者乎幸无以刺史不堪而止也刺史有职守不获躬走祠下谨遣管界廵检田甫布兹恳迫尚飨祭薛尚书文维年月日具官欧阳脩谨以清酌庶羞之奠恭祭于故资政殿学士赠兵部尚书薛公之灵景祐之元公𥘉解政虽告于家而疾未病若脩之鄙敢辱公知公于此时欲以女归公德方隆谓当再起齐大之婚敢辞以礼天不憗遗公薨忽然其后二年卒追前言生死之间以成公志挂劒于墓古人之义公敏于材刚毅自励不顾不随以直而遂命也在天徃则难期惟其行巳敢言是师有罪之身窜逐囚拘生不及门葬不送车致诚薄奠因道终初尚飨祭谢希深文维年月日具官脩将以明日祗役于滑谨用清酌庶羞之奠致祭于故副阁舎人谢公之灵鸣唿谢公性明于诚履蹈其方其于死生固巳自达而天下之士所以叹息而不已者惜时之良况于吾徒师友之分情亲义笃其何可忘景祐之初脩走于崃而公在江东寓书眞州哀其亲老而勉以自彊其后二年再迁汉上风波雾毒凡万二千里而㑹公南阳初来谒公迎我而笑与我别乆怜其貌若故而气扬清风之馆览秀之凉坐竹林之脩廕泛水芰之清香及告还邑得官灵昌走书来报喜咏于章罢县无归来客公邦欢言未㡬遽问于牀不见五日而入哭其堂呜唿谢公年不得中寿而位止于郎惟其殁也哭者爲之哀不识者爲之相弔或赙其家或力其丧嗟夫爲善之効得此而已庸何伤富贵偶也寿夭数也奚较其少多而短长若公之有言着于文行着于事材着于用旣乆而愈彰此吾徒可以无大恨而君子谓公爲不亡滑人来迎脩马当北而不即去者以公而彷徨始脩将行期公饯我今其去也来奠公觞兹言悲矣公其闻乎抑不闻也徒有泪而浪浪尚飨祭薛质夫文嗟吾质夫行丰而腴乃享其癯茎华虽敷不菂而枯善恶贤愚非有契符报或一差咎谁归辜孔智通天曰命矣夫在圣犹疑况于吾徒嗟吾质夫母不胜缞慕无孺孤奠觞爲诀已矣呜唿尚飨祭叔父文维年月日具官姪脩谨以清酌庶羞之奠致祭于十四叔都官之灵曰昔官夷陵有罪之罚今位于朝而参諌列荣辱虽异实皆羁绁使脩哭不及丧而葬不临穴孩童孤艰哺养提挈昊天之报于义何阙惟其报者庶㡬大节尚飨祭尹子渐文年月日具官欧阳脩谨遣人自鎭阳至怀州以清酌庶羞之奠致祭于亡友尹君子渐十一兄博士之灵呜唿天于万物与吾人孰爱憎而薄厚其生未始以一齐其死冝其有夭寿苟百年者亦死则短长之何较惟善人之可喜谓冝在丗而常存曰仁者寿兮是亦爱之者之说谓善必福兮得非以已而推天祸福吉凶至其难通虽圣人亦曰命而罕言兮岂其至此而辞穷寿夭置之吾不能问嗟乎子渐吾独有恨我不见子于今㡬时自子得怀始有见期子不能来我欲亟往子今安归我往何访昔我在朝諌官侍从职当荐贤知子不贡朋党之诬苟避谗讽两相知而以心谓尺书之不用遂声音之永隔哭不闻而徒恸嗟此奠之一觞冀欢言之可共往莫及兮难追哀以辞而永送尚飨祭尹师鲁文维年月日具官欧阳脩谨以清酌庶羞之奠祭于亡友师鲁十二兄之灵曰嗟乎师鲁辩足以穷万物而不能当一狱吏志可以狭四海而无所措其一身穷山之崖野水之滨猿猱之窟麋鹿之羣犹不容于其间兮遂即万鬼而爲邻嗟乎师鲁丗之恶子之多未必若爱子者之衆何其穷而至此兮得非命在乎天而不在乎人方其奔顚斥逐困厄艰屯举丗皆冤而语言未甞以自及以穷至死而妻子不见其悲忻用舍进退屈伸语黙夫何能然乃学之力至其握手爲诀隠几待终颜色不变笑言从容死生之间旣巳能通于性命忧患之至冝其不累于心胷自子云逝善人冝哀子能自逹予又何悲惟其师友之益平生之旧情之难忘言不可究嗟乎师鲁自古有死皆归无物惟圣与贤虽埋不没尤于文章焯若星日子之所爲后丗师法虽嗣子尚㓜未足以付予而丗人藏之庶可无于坠失子于衆人最爱予文寓辞千里侑此一罇冀以慰子闻乎不闻尚飨祭苏子美文维年月日具官欧阳脩谨以清酌庶羞之奠致祭于亡友湖州长史苏君子美之灵曰哀哀子美命止斯邪小人之幸君子之嗟子之心胷蟠屈龙虵风云变化雨雹交加忽然挥斧霹雳轰车人有遭之心惊胆落震仆如麻须臾霁止而回顾百里山川草木开发萌芽子于文章雄豪放肆有如此者吁可怪邪嗟乎丗人知此而巳贪恱其外不窥其内欲知子心穷达之际金石虽坚尚可破坏子于穷达始终仁义惟人不知乃穷至此藴而不见遂以没地独留文章照耀后丗嗟丗之愚掩抑毁伤譬如磨鑑不灭愈光一丗之短万丗之长其间得失不待较量哀哀子美来举予觞尚飨祭郑宣徽文谨以清酌庶羞之奠致祭于宣徽太尉郑公之灵曰脩曩在埸屋公爲先进旣登馆阁遂获并游平生笑言俯仰今昔至于勤劳中外启沃谋猷纪德扬功巳着朝廷之论临风陨涕但伸朋旧之私永诀之情一觞而巳尚飨皇考焚黄祭文男脩谨以清酌庶羞之奠告于皇考郎中之灵脩不肖不能绍禀先训尚頼余德遗休不陨其丗得阶仕进荷国宠灵欲报之恩不知其所幸天子以孝治天下凡列位于朝者皆有追荣之典俾其知所以有此爵䘵者皆有自来而退得伸其私志故自上三见于郊一开明堂以大享其所推恩自太子中允尚书工部兵部贠外郎兵部郎中告于第者四今谨以告惟是襃荣之意则具载于训辞尚飨居士集卷第四十九熈宁五年秋七月男发等编定绍熈二年三月郡人孙谦益校正祈雨祭汉髙皇帝文不三四歳而易威灵也无所感动祭谢希深文景祐之初祭尹子渐文年者常存莫及欧阳文忠公集欧阳文忠公文集居士集卷第五十居士集卷第五十欧阳文忠公集五十祭文十七首祭程相公文维至和三年歳次丙申月日具官欧阳脩谨以清酌庶羞之奠致祭于故太师相国程公之灵呜唿公于时人气刚难合予实后进晚而相接一笑之乐淋漓酒巵十年再见公老予衰公遽如此予存㡬时人生冨贵朝露之光及其零落止益悲伤惟可喜者令名不忘士穷闾巷念不逢时公位将相韬能不施公居庙堂有言谔谔白首于外愉愉其乐酒酣气振犹见锋锷惜也虽老神清志完手书未复讣巳在门昔者罇酒歌欢笑谑今而一觞涕泪霑落死生忽焉自古常然抚棺爲诀夫复何言尚享祭资政范公文月日庐陵欧阳脩谨以清酌庶羞之奠致祭于故资政殿学士尚书户部侍郎范文正公之灵曰呜唿公乎学古居今持方入圆丘轲之艰其道则然公曰彼恶公爲好讦公曰彼善公爲树朋公所勇爲公则躁进公有退让公爲近名谗人之言其何可听先事而斥羣讥衆排有事而思虽仇谓材毁不吾伤誉不吾喜进退有仪夷行险止呜唿公乎举丗之善谁非公徒谗人岂多公志不舒善不胜恶岂其然乎成难毁易理又然欤呜唿公乎欲坏其栋先摧桷榱倾巢破鷇披折傍枝害一损百人谁不罹谁爲党论是不仁哉呜唿公乎易名谥行君子之荣生也何毁没也何称好死恶生殆非人情岂其生有所嫉而死无所争自公云亡谤不待辨愈乆愈明由今可见始屈终伸公其无恨写怀平生寓此薄奠祭杜祁公文维嘉祐二年三月日具官欧阳脩谨遣驱使官赵日宣以清酌庶羞之奠致祭于故太子太师赠司徒侍中杜公之灵曰士之进显于荣禄者莫不欲安享于丰腴公爲辅弼饮食起居如陋巷之士环堵之儒他人不堪公处愉愉士之退老而归休者所以思自放于闲适公居于家心在于国思虑精深言辞感激或逹旦不寐或忧形于色如在朝廷而有官责呜唿进不知冨贵之爲乐退不忘天下以爲心故行于已者老益笃而信于人者乆愈深人之爱公宁有猒巳寿胡不多八十而止自公之丧道路嗟咨况于愚鄙久辱公知系官在朝心往神驰送不临穴哭不望帷衔辞写恨有涕涟洏尚飨祭呉尚书文维嘉祐三年五月庚午朔具官欧阳脩谨遣驱使官田安之至于西京以清酌庶羞之奠致祭于故留守资政左丞赠吏部尚书呉公之灵曰呜唿公乎余将老也阅丗乆也见时之事可喜者少而可悲者多也士少勤其身以干禄仕取名声初若可爱慕者衆也旣而得其所欲而怠与迫于利害而迁求全其节以保其终者十不一二也其人康彊饮食平居笑言以相欢乐察其志意可谓伟然而或离或合不见㡬时遂至于衰病与其俯仰旦暮之间忽焉以死者十常八九也呜唿公乎所谓善人君子者其难得旣如彼而易失又如此也故每失一人未甞不咨嗟殒泣至于失声而长号也公材谋足以居大臣文学足以名后世冝在朝廷以讲国论而乆留于外冝享寿考以爲人望而遽云长逝此搢绅大夫所以聚弔于家而交朋故旧莫不走哭于位岂惟老病之人独易感而多涕也尚飨祭梅圣俞文维嘉祐五年歳次庚子七月丁亥朔九日乙未具官欧阳脩谨率具官吕某刘某以清酌庶羞之奠致祭于亡友圣俞之灵而言曰昔始见子伊川之上余仕方𥘉子年亦壮读书饮酒握手相欢谈辩锋岀贤豪满前谓言仕宦所至皆然但当行乐何有忧患子去河南余贬山崃三十年间乖离㑹合晚被选擢滥官朝廷荐子学舎吟哦六经余才过分可愧非荣子虽穷厄日有声名余狷而刚中遭多难气血先耗髪须早变子心寛易在险如夷年实加我其颜不衰谓子仁人自宜多寿余譬膏火煎熬岂久事今反此理固难知况于冨贵又可必期念昔河南同时一軰零落之余惟予子在子又去我余存兀然凡今之游皆莫余先纪行琢辞子冝余责送终䘏孤则有衆力惟声与泪独岀余臆尚飨曽祖曾祖母祖祖母焚黄祭文维嘉祐七年歳次壬寅某月朔日曽孙具官脩谨以清酌庶羞之奠及太子少保太保延安郡荣国太夫人之告四通告于曽祖太保曽祖母太夫人之灵曰脩以不肖之质获蒙祖考之余休享有爵禄材薄任重缪膺奖擢践更二府国有常典命及其先非惟优异丞弼之臣盖所以彰积善垂庆其来有自而欲潜光閟德发耀有时俾爲臣子者退得伸孝于家而进以尽忠于国是谓一施而两得此朝廷所以推仁广恩而爲小子之幸也敢不夙夜祗畏竭其思虑勉其不逮俾有树立冀不顚坠其家声以对扬天子之宠灵以永頼祖考之遗德官有职位系身于朝不得瞻望松楸亲执笾豆谨遣兄之子庐陵县尉嗣立以告皇考太师祭文嗣子具官脩谨以清酌庶羞之奠及太常少卿给事中太子少师太师告身四通告于皇考太师之灵曰脩获罪于天㓜罹孤苦蒙頼积德积善之庆不殒其躬得从士大夫之列天子哀其禄不获养而宠及其亲曰非以爲荣俾以伸汝志亦以示国家推仁广惠不忘人之先也有庆赐之恩而又有官秩之宠粤元年季秋天子恭谢天地于大庆则有太常少卿之命四年孟冬祫享于庙则有给事中之赠五年冬十有一月脩忝贰枢宻则有少师之钖明年闰八月承乏东府则有太师之告而脩官职有守不得以时躬亲即事留君之命于家不恭不勉力于其亲不孝罪莫大焉是以涕泣忧惧不能自安谨遣兄之子庐陵县尉嗣立以告尚飨皇妣太夫人祭文嗣子具官脩谨以清酌庶羞之奠及平昌荥阳郡太君安定郡永国太夫人告身四通告于皇妣太夫人之灵曰脩有不孝之罪不得躬亲省视松柏者于兹十年无歳不请于朝而讫不获报遂以贪冒荣禄留连歳时独幸天子仁恩教人以孝俾得宠及其亲故自嘉祐之元殆今凡四𬒳追封之告亦足以少慰乌鸟之心而备官东府任责至重不得退徇其私有司所下告第之制所以诞扬休命宠襃幽显者不能躬自临事则又以永负至慈罔极不报之恩不胜悲慕哀怆之情谨遣兄之子嗣立以告尚飨祭宋侍中文惟灵明诚敏识清方粹直由𥘉考终不变一德忽然云亡天子之恻冨于文章玉质天葩施之朝庙炳耀光华自兹而绝学者之嗟旣文且贤周逹善问惟此不朽有司之信輤车其行礼备哀荣奠觞爲诀脩等之诚尚飨英宗皇帝灵驾发引祭文维治平四年歳次丁未八月丁未朔八日甲寅具官臣欧阳脩伏覩大行皇帝灵驾发引臣以官守有职不得攀号于道左谨择顺天门外恭陈薄奠瞻望灵舆臣脩西望泣血顿首死罪言曰伏惟大行皇帝至仁至孝本尧舜之心克俭克寛躬禹汤之圣德泽𬒳物威灵在天今者因山爲陵卜万世而叶吉同轨毕至无一人之后期而臣受恩最深报国无状不能秉翣持绋以供贱事而古人可慕有媿三良之殉身罔极衘哀但同百姓之丧考尚知豺獭之荐冀伸犬马之诚臣无任号天摧絶哀慕感切之至臣脩西望泣血顿首死罪谨言祭石曼卿文祭维治平四年七月日具官欧阳脩谨遣尚书都省令史李敡至于太清以清酌庶羞之奠致祭于亡友曼卿之墓下而弔之以文曰呜唿曼卿生而爲英死而爲灵其同乎万物生死而复归于无物者暂聚之形不与万物共尽而卓然其不朽者后丗之名此自古圣贤莫不皆然而着在简册者昭如日星呜唿曼卿吾不见子乆矣犹能髣髴子之平生其轩昂磊落突兀峥嵘而埋藏于地下者意其不化爲朽壤而爲金玉之精不然生长松之千尺产灵芝而九茎柰何荒烟野蔓荆棘纵横风凄露下走燐飞萤但见牧童樵叟歌唫而上下与夫惊禽骇兽悲鸣踯躅而咿嘤今固如此更千秋而万歳兮安知其不穴藏狐貉与鼯鼪此自古圣贤亦皆然兮独不见夫累累乎旷野与荒城呜唿曼卿盛衰之理吾固知其如此而感念畴昔悲凉悽怆不觉临风而陨涕者有媿乎太上之忘情尚飨祭胡太傅文维治平四年歳次丁未十一月乙亥朔某日具官脩谨以清酌庶羞之奠致祭于故太子太傅致仕胡公之灵自昔并游儒馆当丗英豪譬如花卉先后零凋惟公松栢凛凛寒标他人磨礲争岀圭角公独浑然不见其璞廊庙之器谁能测度晚登大用蔚有嘉言予文之鄙惧不能传三十年间旣亲且旧哭不及丧行不送柩写恨临风有怀莫究尚飨祭刘给事文惟熈宁元年歳次戊申四月壬寅朔十五日丙辰具官脩谨遣通引官行首庞简以清酌庶羞之奠致祭于亡友留台给事原甫之灵曰呜唿金百錬以爲鑑而万物不能遁其形及爲物蚀而蔽其光顽然无异乎瓦甓然而一遇良工之药磨而莹之则可以见肝胆而数毛髪盖其可昏者光不可昏者性其或废而或用由有幸与不幸若吾原甫者敏学通于今古精识造乎幽微乃百錬之英而万事之鑑也一爲末疾昏之至使良医不能措其术百药无所施其功遂埋至宝衔恨无穷此所以士夫惊唿莫不爲朝廷而痛惜至于不知命者皆有疑于造物之工况相知于道义而乆接于游从念以身而莫赎徒有泪而沾胷尚飨祭丁学士文呜唿元珍善恶之殊如火与水不能相容其势然尔是故郷人皆好孔子不然恶于不善然后爲贤子之美才懿行纯德谁称诸朝当丗有识子之憔悴遂以湮沦问孰恶子可知其人毁善之言譬若蝇矢点彼白玉濯之而巳小人得志蹔快一时要其得失后丗方知受侮被谤无如仲尼巍然衮冕不祀桓魋孟轲之道愈乆弥光名尊四子不数臧仓是以君子脩身而俟扰扰姦愚经营一丗迨荣华之销歇嗟泯没其谁记是皆生则狐䑕死爲狗彘惟一贤之不幸历千载而犹伤自古孰不有死至今独弔乎沅湘彼灵均之事业𥘉未见于南邦使不遭罹于放斥未必功显而名彰然则彼谗人之致力乃借誉而揄扬呜唿元珍道之通塞有命在天其如予何孔孟亦然何以慰子聊爲此言寄哀一奠有涕涟涟尚飨祭呉大资文维年月日具官脩谨遣某人以清酌庶羞之奠致祭于资政侍郎呉公之灵曰惟公以孔孟之学晁董之文佐佑三朝始终一节顾惟庸缪敢企光尘而金门玉堂早接儁游之末紫枢黄合晚陪国论之余虽出处之略同在进退而则异余实衰病乆思返于田畴公方盛年宜复还于廊庙岂期白首来哭素帷饮釂百分尚想平生之意气写哀一奠不知涕泪之纵横尚飨祭蔡端明文维年月日具官脩谨遣三班奉职指使李敡以清酌庶羞之奠致祭于故端明殿学士尚书吏部侍郎蔡公君谟之灵曰呜唿盛必有衰而生必有死物之常理也生爲可乐而死爲可哀人之常情也而又有不幸于其间者冝其爲恨于无穷也自公之奋起徒歩而名动京师遂登朝廷列侍从其年壮志锐而意气横岀材宏业茂而誉望伟然方公之辉华显赫之时而其亲享寿考康宁之福夫得禄及亲人以爲幸也而公以荣名显仕爲之养綵衣而戏昔以爲孝也而公以金章紫绶恱其颜使天下爲子者莫不欲其亲如公之亲爲父母者莫不欲其子如公之爲子也其荣且乐可谓盛哉及其衰也母夫人丧犹在殡而公已卧病于苫之间而爱子长而贤者遽又卒于其前遂以奄然而瞑目一孤藐然以爲二丧之主呜唿又何其不幸也此行路之人闻之皆爲之出涕况于亲戚朋友乎况如脩者与公之游最乆而相知之最深者乎夫丗之举逺以爲言者不过曰四海而闽负南海齐临东海使脩不得躬一觞之奠写长恸之哀此其爲恨又可涯哉尚飨青州求晴祭文求晴维年月日具官脩谨以清酌之奠致告于东岳天齐仁圣帝而言曰夫麦之爲物历四时而后实凡所以生育长养成就之功可谓至矣以四时之功而成之以数日之雨而坏之此殆非天之意也非神之欲也农服耒有劳筋苦骨之勤而水旱之灾螟蝗之孽丰歳常少而凶歳常多所得常不𥙷其所失天之至仁悯斯民之若此也故于其间时赐一大丰之歳以偿之夫丰歳可谓难得也旣赐与之又遽夺之此非天之意也非神之欲也今在田者垂穗而蔽野在场者其积而如坻民徬徨而视之穗者不得施其手积者不得入于廪使皆化爲羽翼而飞扬之岂不可惜也哉此非天之意也非神之欲也惟神之惠假以十日之不雨以成天之大赐使收获得以时而民足食公足用是则頼神之灵假之旬浃之顷而九州数千里之地公私皆受其赐矣盖所假者少而所利者多故敢以爲请尚飨居士集卷第五十熈宁五年秋七月男发等编定绍熈二年三月郡人孙谦益校正祭程相公文韬祭呉大资文金门青州求晴文斯民之若此也