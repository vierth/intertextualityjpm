礼记要义礼记要义卷三礼记要义卷第三檀弓上一檀弓六国时人案郑目録云名曰檀弓者以其记人善于礼故着姓名以显之姓檀名弓今山阳有檀氏此于别録属通论此檀弓在六国之时知者以仲梁子是六国时人此篇载仲梁子故知也二舎适孙立庶子乃殷礼公仪仲子之䘮檀弓免焉仲子舎其孙而立其子檀弓曰何居我未之前闻也趋而就子服伯子于门右曰仲子舎其孙而立其子何也伯子曰仲子亦犹行古之道也昔者文王舎伯邑考而立武王微子舎其孙腯而立衍也夫仲子亦犹行古之道也子游问诸孔子孔子曰否立孙注云故爲非礼以非仲子也礼朋友皆在他邦乃袒免此其所立非也公仪盖鲁同姓周礼适子死立适孙爲后居读爲姬姓之姬齐鲁之间语助也前犹故也去賔位就主人兄弟之贤者而问之子服伯子盖仲孙蔑之玄孙子服景伯蔑鲁大夫伯子爲亲者隐耳立子非也文王之立武王权也微子适子死立其弟衍殷礼也立孙据周礼正义曰殷礼若适子死得立弟也今伯邑考见在而立武王故云权也三孔子非全不知墓不知其墓者谓不委曲适知柩之所在不是全不知墓之去处其或岀辞入告揔望本处而拜今将欲合葬湏正知处所故云不知其墓今古不知墓处于事大有而讲者諠諠竞爲异说恐非经纪之旨四大过以二木夹君父爲棺椁之象正义曰案易下系辞云古之葬者厚衣之以薪葬之中野不封不树䘮期无数后丗圣人易之以棺椁盖取诸大过大过者巽下兊上之卦𥘉六在巽体巽爲木上六位在巳巳当巽位巽又爲木二木在外以夹四阳四阳互体爲二干干爲君父二木夹君父是棺椁之象今虞氏旣造瓦棺故云始不用薪然虞氏瓦棺则未有椁也系辞何以云后丗圣人易之以棺椁连言椁者以后丗圣人其文旣广逺探殷周而言䘮期有虞氏则然故尚书云三载四海遏宻八音五自夏以上正朔皆三而改乐纬稽耀嘉云夏以十三月爲正息卦受泰注云物之始其色尚黒以寅爲朔殷以十二月爲正息卦受临注云物之牙其色尚白以鸡鸣爲朔周以十一月爲正息卦受复其色尚赤以夜半爲朔又三正记云正朔三而改文质再而复以此推之自夏以上皆正朔三而改也六申生雉经雉牛鼻绳或云雉性介注旣告狐突乃雉经正义曰雉牛鼻绳也申生以牛绳自缢而死也故郑注封人云縁着牛鼻绳所以牵牛者也今时人谓之雉或谓雉性耿介𬒳人所获必自屈折其头而死汉书载赵人贯髙自絶亢而死申生当亦然也传云申生缢死晋语申生使勐足辞于狐突乃雉于新成庙七朝祥暮歌不讥琴琴以手鲁人有朝祥莫歌者鲁人不辨其姓名祥谓二十五月大祥歌哭不同日故仲由笑之也故郑注笑其爲乐速然祥日得鼔素琴案䘮服四制祥之日鼔素琴不讥弹琴而讥歌者下注云琴以手笙歌以气手在外而逺气在内而近也八周士无谥殷大夫以上乃爲爵士之有诔自此始也注云记礼失所由来也周虽以士爲爵犹无谥也殷大夫以上爲爵九祥禫之月王郑不同祥禫之月先儒不同王肃以二十五月大祥其月爲禫二十六月作乐所以然者以下云祥而缟是月禫徙月乐又与上文鲁人朝祥而莫歌孔子云踰月则其善是皆祥之后月作乐也又闲传云三年之䘮二十五月而毕又士虞礼中月而禫是祥月之中也与尚书文王中身享国谓身之中间同又文公二年冬公子遂如齐纳币是僖公之䘮至此二十六月左氏云纳币礼也故王肃以二十五月禫除䘮毕而郑康成则二十五月大祥二十七月而禫二十八月而作乐复平常郑必以爲二十七月禫者以杂记云父在爲母爲妻十三月大祥十五月禫爲母爲妻尚祥禫异月岂容三年之䘮乃祥禫同月若以父在爲母屈而不伸故延禫月其爲妻当亦不申祥禫异月乎若以中月而禫爲月之中间应云月中而禫何以言中月乎案䘮服小记云妾祔于妾祖姑亡则中一以上而祔又学记云中年考校皆以中爲间谓间隔一年故以中月爲间隔一月也下云祥而缟是月禫徙月乐是也谓大祥者缟冠是月禫谓是此禫月而禫二者各自爲义事不相干故论语云子于是日哭则不歌文无所继亦云是日文公二年公子遂如齐纳币者郑箴膏肓僖公母成风主㛰得权时之礼若公羊犹讥其䘮娶其鲁人朝祥而莫歌及䘮服四制云祥之日鼔素琴及夫子五日弹琴不成声十日成笙歌并此献子禫县之属皆据省乐忘哀非正乐也其八音之乐工人所奏必待二十八月也即此下文是月禫徙月乐是也其朝祥莫歌非正乐歌是乐之细别亦得称乐故郑云笑其爲乐速也其三年问云三年之䘮二十五月而毕据䘮事终除衰去杖其余哀未尽故更延两月非䘮之正也王肃难郑云若以二十七月禫其歳末遭䘮则出入四年䘮服小记何以云再期之䘮三年如王肃此难则爲母十五月而禫出入三年小记何以云期之䘮二年明小记所云据䘮之大㫁也又肃以月中而禫案曲礼䘮事先逺日则大祥当在下旬禫祭又在祥后何得云中月而禫又禫后何以容吉祭故郑云二十七月也戴德䘮服变除礼二十五月大祥二十七月而禫故郑依而用焉郑以二十八月乐作䘮大记何以云禫而内无哭者乐作矣似禫后许作乐者大记所谓禫后方将作乐释其内无哭者之意非谓即作乐大记又云禫而从御吉祭而复寝间传何以云大祥居复寝间传所云者去圣室复殡宫之寝大记云禫而从御谓禫后得御妇人必待吉祭然后复寝其吉祭者是禫月值四时而吉祭外而爲之其祝辞犹不称以某妃配故士虞礼云吉祭犹未配十祥除犹外故先琴后笙歌孔子旣祥五日弹琴而不成声十日而成笙歌注云哀未忘踰月且异旬也祥亦凶事用逺日五日弹琴十日笙歌除由外也琴以手笙歌以气死不得礼者亦不弔死不得礼亦不弔故昭二十年卫齐豹欲攻孟絷宗鲁事孟絷是时齐豹欲攻孟絷崇鲁许齐豹攻之不告孟絷及孟絷𬒳杀而死宗鲁亦死之孔子弟子琴张欲往弔之孔子止之曰齐豹之盗而孟絷之贼女何弔焉杜预云言齐豹所以爲盗孟絷所以见贼皆由宗鲁是失礼者亦不弔也周公子孙不反葬于周族葬之制周公封鲁其子孙不反葬于周者以其有次子在周丗守其采地则春秋周公是也故郑康成作诗谱云元子伯禽封鲁次子君陈丗守采地下云延陵季子葬于嬴博之间者古礼也故舜葬苍梧周则族葬故冡人云先王之葬居中以昭穆爲左右凡诸侯居左右以前卿大夫士居后各以其族是也伯鱼期而哭岀母伯鱼之母死期而犹哭夫子闻之曰谁与哭者门人曰鲤也夫子曰嘻其甚也伯鱼闻之遂除之注云伯鱼孔子子也名鲤犹尚也嘻悲恨之声正义曰此一节论过哀之事注嘻悲恨之声者谓非责伯鱼悲恨之声也时伯鱼母岀父在爲岀母亦应十三月祥十五月禫言期而犹哭则是祥后禫前祥外无哭于时伯鱼在外哭故夫子怪之恨其甚也或曰爲岀母无禫期后全不合哭郑谓舜征苗而死三妃即三夫人舜葬于苍梧之野盖三妃未之从也注云舜征有苗而死因留葬焉书说舜曰陟方乃死苍梧于周南越之地今爲郡古者不合葬帝喾而立四妃矣象后妃四星其一明者爲正妃余三小者爲次妃帝尧因焉至舜不告而取不立正妃但三妃而巳谓之三夫人离骚所歌湘夫人舜妃也正义曰郑案淮南子云舜征三苗而遂死苍梧史记云舜践帝位三十九年南廵守崩于苍梧之野葬于九疑山是爲零陵案尚书窜三苗于三危在西裔今舜征有苗乃死于苍梧者张逸荅焦氏问云𥘉窜西裔后分之在南野汉书地理志有苍梧郡是今爲郡名也云但三妃而巳者案帝王丗纪云长妃娥皇无子次妃女英生啇均次妃癸比生二女霄明烛光是也云离骚所歌湘夫人者案楚辞九歌第三曰湘夫人云帝子降兮北渚目眇眇兮愁予是也王逸注离骚云娥皇女英堕湘水溺焉又秦纪云死而葬焉非溺也山海经以爲二女此云三者当以记爲正山海经不可用曽子矫以谦俭浴丧爨室曽子之䘮浴于爨室注云见曽元之辞易箦矫之以谦俭也礼死浴于适室记礼多有不定之辞大功废业或曰大功诵可也注云许其口习故也正义曰録记之人必当明礼应事无疑使后丗作法今检礼记多有不定之辞仲尼门徒亲承圣旨子游裼裘而弔曽子袭裘而弔又小敛之奠或云东方或云西方同母异父昆弟鲁人或云爲之齐衰或云大功其作记之人多云盖多云或曰皆无指的并设疑辞者以周公制礼永丗作法时经幽厉之乱又遇齐晋之强国异家殊乐崩礼坏诸侯奢僣典法讹舛是以普天率土不闲礼教故子思圣人之后不䘮出母随武子晋之贤相不识殽烝作记之人随后撰録善恶兼载得失备书子思哭嫂或云原宪子思之哭嫂也爲位正义曰此子思哭嫂是孔子之孙以兄先死故有嫂也皇氏以爲原宪字子思若然郑无容不注郑旣不注皇氏非也孔氏连丛云一子相承以至九丗及史记所说亦同者不妨虽有二子相承者唯存一人或其兄早死故得有嫂且杂说不与经合非一也小功不税王郑义异曽子曰小功不税则是逺兄弟终无服也而可乎注云据礼而言也日月巳过乃闻䘮而服曰税大功以上然小功轻不服言相离逺者闻之恒晚以巳恩怪之正义曰曽子仁厚礼虽如此犹以爲薄故怪之此据正服小功也故䘮服小记云降而在缌小功者则税之其余则否郑康成义若限内闻䘮则追全服若王肃义限内闻䘮但服残日若限满即止假令如王肃之义限内秖少一日乃始闻䘮若其成服服未得成即除也若其不服又何名追服进退无理王义非也师友䘮服王及卿大夫士吊服孔子之䘮门人疑所服子贡曰昔者夫子之䘮颜渊若䘮子而无服䘮子路亦然请䘮夫子若䘮父而无服注云无䘮师之礼无服不爲衰弔服而加麻心䘮三年正义曰知爲师弔服加麻者案䘮服朋友麻其师与朋友同故知亦加麻也必知䘮师与朋友同者案下云孔子之䘮二三子皆绖而岀群居则绖岀则否是弟子相爲与爲夫子同但绖岀与不岀有异明其服同云云弔服而加麻麻谓绖与带也皆以麻爲之故云加麻也又䘮服缌麻章云朋友麻郑云朋友虽无亲而有同道之恩相爲服缌之绖带是也郑知服缌之绖带者缌爲五服之轻又与钖衰等同爲弔服之限故知缌之绖带也论云爲师及朋友皆旣葬除之案司服云王爲三公六卿钖衰爲诸侯缌衰爲大夫士疑衰其首服皆弁绖郑司农云疑衰十四升康成云疑之言拟也拟于吉服谓比拟吉服十五升也郑注文王丗子云同姓之士则缌麻异姓之士则疑衰卿大夫亦以钖衰爲弔服当事亦弁绖故郑注䘮服云诸侯及卿大夫亦以钖衰爲弔服当事乃弁绖否则皮弁辟天子也其士之弔服则疑衰故郑注䘮服云士以缌衰爲䘮服其弔服则疑衰也旧说以爲士弔服布上素下郑注云此实疑衰也改其裳以素辟诸侯也当事亦弁绖故郑注䘮服云士弁绖皮弁之时如卿大夫凡弔服唯有弁绖皆无带也知无带者周礼司服及服问但云弁绖不云带故知然也其朋友之服诸侯及大夫等则皆疑衰故郑注䘮服云朋友之相爲服则士弔服也旣特云士弔服明诸侯大夫等皆用士之弔服唯加缌之绖带爲异耳是以䘮服朋友麻郑注云服缌之绖带又下文云子游袭裘带绖而入郑注云所弔者朋友是朋友相爲加带凡朋友相爲者虽不当事亦弁绖故下文云群居则绖是也其庶人郑注䘮服云庶人不爵弁则其弔服素冠委貌郑注不显所着之服文承疑衰素裳之下则庶人亦用疑衰或者庶人布深衣当服布深衣冠素委貌也有公事之处皆谓之朝遇诸市朝不反兵而鬪注云言虽适市朝不释兵正义曰朝在公门之内兵器不入公门身得持兵入朝者案阍人掌中门之禁但兵器不得入中门耳其大询衆庶在臯门之内则得入也且朝文旣广设朝或在野外或在县鄙郷遂但有公事之处皆谓之朝兵者亦谓佩刀巳上不必要是矛㦸皇氏以爲市朝正谓市也市有行肆似朝故云市朝此辞非也曽子以主人荣已爲之隐讳曽子弔于负夏主人旣祖塡池推柩而反之降妇人而后行礼从者曰礼与曽子曰夫祖者且也且胡爲其不可以反宿也从者又问诸子游曰礼与子游曰饭于牗下小敛于户内大敛于阼殡于客位祖于庭葬于墓所以即逺也故䘮事有进而无退曽子闻之曰多矣乎予出祖者注云负夏卫地祖谓移柩车去载处爲行始也填池当爲奠彻声之误也奠彻谓彻遣奠设祖奠反于载处荣曽子弔欲更始礼旣祖而妇人降今反柩妇人辟之复升堂矣柩无反而反之而又降妇人盖欲矜賔于此妇人皆非怪之且未定之辞有进无退明反柩非多矣乎者善子游言且服正义曰此是启殡之后至柩车岀之节也曽子弔于负夏氏正当主人祖祭之明旦旣彻祖奠之后设遣奠之时而来弔主人荣曽子之来乃彻去遣奠更设祖奠又推柩少退而返之向北又遣妇人升堂至明旦妇人从堂更降而后乃行遣车礼从曽子者意以爲疑问曽子云此是礼与曽子旣见主人荣已不欲指其错失爲之隐讳云夫祖者且也且是未定之辞祖是行始未是实行且去住二者皆得旣得旦住何爲不可以反宿明日乃去同母异父之昆弟䘮服王郑异公叔木有同母异父之昆弟死问于子游子游曰其大功乎狄仪有同母异父之昆弟死问于子夏子夏曰我未之前闻也鲁人则爲之齐衰狄仪行齐衰今之齐衰狄仪之问也注云木当爲朱春秋作戍卫公叔文子之子定公十四年奔鲁疑所服也亲者属大功是正义曰爲同母异父昆弟之服䘮服无文故子游疑之其大功乎乎是疑辞也云亲者属大功是者郑意以爲同母兄弟母之亲属服大功是也所以是者以同父同母则服期今但同母而以母是我亲生其兄弟是亲者血属故降一等而服大功案圣证论王肃难郑礼称亲者血属谓出母之身不谓出母之子服也若出母之子服大功则出母之父母服应更重何以爲出母之父母无服王肃云同母异父兄弟服大功者谓继父服齐衰其子降一等故服大功马昭难王肃云异父昆弟恩继于母不继于父肃以爲从继父而服非也张融以爲继父同居有子正服齐衰三月乃爲其子大功非服之差玄说是也子思爲嫁母服嫁母有继有亲子思之母死于卫柳若谓子思曰子圣人之后也四方于子乎观礼子盖愼诸子思曰吾何愼哉吾闻之有其礼无其财君子弗行也有其礼有其财无其时君子弗行也吾何愼哉注云子思孔子孙伯鱼之子伯鱼卒其妻嫁卫柳若卫人也见子思欲爲嫁母服恐其失礼戒之嫁母齐衰期谓时可行而财不足以备礼谓财足以备礼而时不得行者时所止则止时所行则行无所疑也丧之礼如子赠禭之属不踰主人正义曰云嫁母齐衰期者嫁母之服䘮服无文案丧服杖期章云父卒继母嫁从爲之服报则亲母可知故郑约云齐衰期也又郑止言齐衰期不言嫡庶故谯周袁准并云父卒母嫁非父所絶嫡子虽主祭犹冝服期而䘮服爲岀母期嫁母与岀母俱是絶族故知与出母同也张逸问旧儒丗本皆以孔子后数丗皆一子礼适子爲父后爲嫁母无服檀弓说子思从于嫁母服何郑荅云子思哭嫂爲位必非适子或者兄若早死无继故云数丗皆一子县棺而封不待碑繂县棺而封封即窆窆下棺内圹中也贵者则用碑繂若贫而即葬者但手县棺而下之同于庶人不待碑繂不设碑繂不备礼三斩板谓㫁其缩今一日而三斩板而巳封注云板盖广二尺长六尺斩板谓㫁其缩也三㫁止之旁杀盖髙四尺其广袤未闻也诗云缩板以载夫子言四坟之异子夏以马鬛释斧昔者夫子言之曰吾见封之若堂者矣旣巳语燕人无观又此歴𫐠孔子之言者欲以此语与燕人爲法封谓坟之也若如堂基四方而髙见若坊者矣坊堤也堤坊水上平而两旁杀其南北长也言又见有筑坟形如坊者也见若覆夏屋者矣殷人以来始屋四阿夏家之屋唯两下而巳无四阿如汉之门庑又言见其封坟如覆夏屋唯两下而杀卑而寛广又见封如斧之形其刃向上长而髙也旣言四坟之异夫子之意从若斧者焉以爲刃上难登狭又易爲功力子夏旣道从若斧形恐燕人不识故举俗称马鬛封之谓也以语燕人马騣鬛之上其肉薄封形似之夫子墓无马鬛封不止三板知盖髙四尺者以上合葬于防崇四尺今葬夫子不可过之又板广二尺三板斜杀唯髙四尺耳其东西之广南北之袤则未闻也孙毓难云孔子墓鲁城北门外西坟四方前髙后下形似卧斧髙八九尺今无马鬛封之形不止于三板记似误者孙毓云据当时所见其坟或后人増益不与元葬坟同荐新如朔奠又大夫以上朔望士朔有荐新如朔奠注云重新物爲之殷奠正义曰荐新谓未葬中间得新味而荐亡者如朔奠者谓未葬前月朔大奠于殡宫者大奠则牲馔丰也朔礼视大歛士则特豚三鼎今若有新物及五谷始熟荐于亡者则其礼牲物如朔之奠也大夫以上则朔望大奠若士但朔而不望棺四重三重之制天子之棺四重水兕革棺𬒳之其厚三寸杝棺一梓棺二四者皆周棺束缩二衡三祍毎束一柏椁以端长六尺注云尚深䆳也诸公三重诸侯再重大夫一重士不重以水牛兕牛之革以爲棺𬒳革各厚三寸合六寸也此爲一重杝所谓椑棺也尔雅曰椵杝梓所谓属与大棺周帀也凡棺用能湿之物衡亦当爲横祍今小要祍或作或作髹以端题凑也其方盖一尺棺椁之制杝棺一者椵也材亦能湿故次皮也杝唯一种故云一也诸侯无革则杝亲尸也所谓椑棺也即前言君即位爲椑是也杝即椵木郑引尔雅曰椵杝一物二名名椵又名杝也梓棺二者杝棺之外又有属棺属棺之外又有大棺大棺与属棺并用梓故云二也则丧大记云属六寸大棺八寸也四者皆周者四四重也周帀也谓四重之棺上下四方悉周帀也唯椁不周下有茵上有抗席故也棺束者古棺木无钉故用皮束合之缩二者缩纵也纵束者用二行也衡三者横束者三行也祍毎束一者祍小要也其形两头广中央小也旣不用钉棺但先凿棺边及两头合际处作坎形则以小要连之令固棺并相对毎束之处以一行之祍连之若竖束之处则竖着其祍以连棺盖及㡳之木使与棺头尾之材相固汉时唿祍爲小要也柏椁者谓爲椁用柏也天子柏诸侯松大夫柏士杂木也郑注方相职云天子椁柏黄肠爲里而表以石焉鲁哀公诔孔子鲁哀公诔孔丘曰天下遗耆老莫相予位焉呜唿哀哉尼父注云诔其行以爲谥也莫无也相佐也言孔子死无佐助我处位者尼父因其字以爲之谥正义曰此一节论哀公诔孔子之事孔子以哀公十六年夏四月巳丑日卒哀公欲爲作谥作谥冝先列其生时行状谓之爲诔弔䘮賔位随主人而变案賔位之法随主人而变小歛之前主人未忍在主位有事在西阶下则賔亦入门西弔于西阶下故士䘮礼君使人禭主人拜送拜賔即位西阶下东面郑云未忍即主人位也小敛之后尸则岀堂廉然后有饰主人位则在阼阶下西面賔弔者入门东于东阶下弔也故士丧礼小敛讫故士举男女奉尸侇于堂主人降自西阶即位踊袭绖于序东郑云即位踊东方位也则衆主人不接賔发𥘉在东耳旣諌可议政未諌不可言君过事君有犯而无隐注旣諌人有问其国政者可以语其得失若齐晏子爲晋叔向言之正义曰昭三年左传云晏子谓景公曰小人近市朝夕得所求景公曰子近市何贵何贱于是景公繁于刑有鬻踊者故对曰踊贵屦贱諌景公重刑后及其聘晋与叔向言齐国之政将归陈氏景公厚敛焉陈氏厚施焉是旣諌得言君之过若其未諌而言君过则不可故昭三年子大叔如晋张趯与子大叔言云火星中而寒暑退此其极也能无退乎未曽諌君辄言君德之退故传云张趯有知其犹在君子之后乎是其𬒳讥也鲁昭公取同姓孔子不仕昭公旣先諌所以论语称孔子爲昭公讳而称丘也过者圣人含弘劝奖擥过归已非实事也若史䇿书理则不一若其良史直笔不隐君过董孤书赵盾弑君及丹楹刻桷之属是也若忠顺臣则讳君亲之恶者春秋辟讳皆是故僖元年左传云讳国恶礼也明器外有用器谓明器之属者案旣夕礼除明器之外有用器弓矢耒耜两敦两杆槃匜燕乐器甲胃干笮杖笠翣等帷荒内木材爲柳帷荒亦㹅称柳案䘮大记注云在旁曰帷在上曰荒帷荒所以衣柳则以帷荒之内木材爲柳其实帷荒及木材等揔名曰柳故缝人云衣翣柳之材注云柳之言聚诸饰之所聚是帷荒揔称柳也曽子尝辤卿故不得寝大夫之床正义曰知齐甞聘以爲卿者韩诗外传云曽子仕于莒得粟三秉方是之时曽子重其禄而轻其身亲没之后齐迎以相楚迎以令尹晋迎以上卿方是之时曽子重其身而轻其禄旣言轻其禄是不爲也但齐以相楚以令尹晋以上卿而郑言齐尝聘爲卿者以三国文连含带爲注耳且相即是上卿礼云男子不死于妇人之手妇人不死于男子之手故春秋鲁僖公薨于小寝讥即安也成公薨于路寝传曰言道也他人名己得唿爲大夫之称而言夫子若己不爲大夫则已所爲当湏依礼不得寝大夫之床也或长妇爲娣弟妻爲姒不据夫年案䘮服小功章娣姒妇报传云弟长也郑注云娣姒妇者兄弟之妻相名也长妇谓稺妇爲娣妇娣妇谓长妇爲姒妇谓据妇年之长㓜则不据夫年之大小故成十一年左传云声伯之母不聘穆姜曰吾不以妾爲姒穆姜鲁宣公夫人声伯之母鲁宣公弟叔盻之妻是弟妻爲姒又昭二十八年左传云子容之母走谒诸姑曰长叔姒生男子容之母伯华之妻也长叔姒是伯华之弟叔盻之妻是亦谓弟妻爲姒也皆不系夫身长㓜孔子爲大夫得有骖马騑马曰骖者说文云騑旁马是在服马之旁又诗云骐駵是中騧骊是骖骖在外也孔子得有骖马者案王度记云天子驾六马诸侯四大夫三士二古毛诗云天子至大夫皆驾四孔子旣身爲大夫若依王度记则有一骖马也若依毛诗说则有二骖马也孔子说骖于旧馆惜车于颜囬颜囬之丧子哭之恸恸比岀涕恸则爲甚矣又旧馆之恩不得比颜囬之极而说骖于旧馆惜车于颜囬者但旧馆情䟽厚恩待我须有赠故说骖赙之颜囬则师徒之恩亲乃是常事则颜囬之死必当以物与之颜路无厌更请卖车爲椁以其不知止足故夫子抑之孔子梦馈食不梦凶奠言奠者以爲凶象正义曰时夫子梦见馈食不梦凶奠也但奠礼旣死之后未葬之前柩仍在地未立尸主唯奠停饮食故云奠也弔服随主人而变几弔丧之礼主人未变之前弔者吉服而弔吉服谓羔裘玄冠缁衣素裳又袒去上服以露裼衣则此裼裘而弔是也主人旣变之后虽着朝服而加武以绖又掩其上服若是朋友又加带则此袭裘带绖而入是也案䘮大记云弔者袭裘加武带绖注云始死弔者朝服裼裘如吉时也小敛则改袭而加武与带绖矣武吉冠之卷也加武者明不改冠但加绖于武䘮大记所云亦据朋友故云带绖带旣在腰郑注加武与带绖似带亦加武者其实加武唯绖连言带耳吉祭后弔服无文而有弔法吉祭巳后或来弔者其服无文除䘮之后亦有弔法故春秋文九年秦人来归僖公成风之禭是也赙布之余分死者所矜请班诸兄弟之贫者注以分死者所矜也禄多则与邻里郷党从母之夫舅之妻因甥爲文从母之夫舅之妻二夫人相爲服君子未之言也注二夫人犹言此二人也时有此二人同居死相爲服者甥居外家而非之正义曰言从母及舅皆是外甥称谓之辞故知甥也若他人之言应云妻之兄弟妇夫之姉妺夫相爲服不得云从母之夫舅之妻也王肃以圣人之葬人与絶句子夏曰圣人之葬人与人之葬圣人也子何观焉注与及也正义曰王肃云圣人葬人与属上句以言若圣人葬人与则人庶有异闻得来观者若人之葬圣人与凡人何异而子何观之练衣外除正服不可变练练衣黄里縓縁注小祥练冠练中衣以黄爲内縓爲饰黄之色卑于纁縓纁之类明外除正义曰练小祥也小祥而着练冠练中衣故曰练也练衣者练爲中衣黄里者黄爲中衣里也正服不可变中衣非正服但承衰而巳故小祥而爲之黄祫里也縓縁者縓爲浅绛色也縁谓中衣领及裒縁也里用黄而领縁用縓者领縁外也明其外除故饰见外也有礼有财无时弗行子思曰有其礼有其财无其时君子弗行也正义曰谓若嫁母之家主人贫乏敛手足形还葬己虽有财不得过于主人故下注䘮之礼如子赠禭之属不踰主人同治乙丑六月独山莫友芝借读过礼记要义卷三终礼记要义礼记要义卷四礼记要义卷第四檀弓下一遣车之数父母而賔客之周礼巾车云大䘮饰遣车郑云使人以次举之以如墓也又杂记遣车视牢具置于四隅郑云四隅椁中之四隅以此而推故知小也所以必湏遣车者杂记云大飨旣飨卷三牲之爼归于賔舘父母而賔客之所以爲哀也是言父母方将逺去亦如賔客之义所以载牲体送之也但遣车之数贵贱不同二公吊䘮必有拜者䘮公弔之必有拜者虽朋友州里舎人可也注云往谢之谓无主后正义曰䘮谓诸侯臣之䘮公来亲弔或遣人来弔䘮家虽无主后必有以次䟽亲而往拜之以谢其恩䟽亲亦无虽死者朋友及同州同里及䘮家典舎之人而往拜之可也此以无后故许他人拜谢若其有后主人故自当亲拜是以旣夕礼云主人乗恶车郑注云拜君命是也三齐衰不以弔谓无服者子张死曽子有母之䘮齐衰而往哭之或曰齐衰不以弔曽子曰我弔也与哉注云以其无服非之于朋友哀痛甚而往哭之非若凡弔正义曰言曽子与子张无服不应往哭故或人非之也若有服者虽缌亦徃之四鲁庄公爲王姬服齐谷王姬之䘮注云谷当爲告声之误也王姬周女齐襄公之夫夫庄公齐襄公女弟文姜之子当爲舅之妻五葬北方北首谓国北葬于北方北首三代之逹礼也之幽之故也注云北方国北也六辟踊有筭抚心爲辟跳跃爲踊孝子䘮亲哀慕至懑男踊女辟是哀痛之至极也若不裁限恐伤其性故辟踊有筭爲准节文章准节之数其事不一每一踊三跳三踊九跳都爲一节士含死日三日而殡凡有三踊𥘉死日袭袭而踊明日小敛小敛而踊又明日大敛大敛又踊凡三日爲三踊也大夫五踊含死日四日而殡𥘉死日一踊明日袭又踊至三日小敛朝一踊至小敛时又一踊至四日大敛朝不踊当大敛时又一踊凡四日爲五踊诸侯七踊含死日六日而殡𥘉死日一明日袭又一至三日小敛朝一当小敛时又一四日无事一五日又一至六日朝不踊亦当大敛时又一凡六日七踊周礼王九踊含死日八日而殡死日一明日袭一其间二日爲二至五日小敛爲二其间二日又二至八日大敛则其朝不踊也大敛时又一凡八日九踊故云爲之节文也故杂记云公七踊大夫五踊士三踊郑注云士小敛之朝不踊君大夫大敛之朝乃不踊是也七葬北首殡南首言葬于国北及北首者鬼神尚幽闇往诣幽㝠故也殡时仍南首者孝子犹若其生不忍以神待之八虞用日中再虞三虞用质明反日中而虞者反谓所使奠墓左有司归也虞者葬日还殡宫安神之祭名必用日中者是日时之正也士虞礼云日中而行事注云朝葬日中而虞君子举事必用辰正也再虞三虞皆用质明案周人尚赤大事用日岀故朝葬也郑恐奠墓有司未归即作虞祭故云奠墓有司来归乃虞也必知归始虞者以经云奠于墓左反日中而虞是奠墓者廽反日中而虞九虞祔卒哭用刚日柔日之节郑注士虞礼云虞安也所以安神虞皆用柔日柔日者郑注士虞礼云柔日隂隂取其静最后一虞用刚者故士虞记云三虞卒哭他用刚日郑注云用刚日刚日阳也阳取其动谓动而将祔庙也杂记云诸侯七虞然则天子九虞也士三虞卒哭同在一月𥘉虞巳葬日而用柔第二虞亦用柔日假令丁日葬葬日而虞则己日二虞后虞改用刚则庚日三虞也故郑注士虞礼云士则庚日三虞三虞与卒哭相接则壬日卒哭也士虞礼云明日祔于祖父则祭明日祔也士之三虞用四日则大夫五虞当八日诸侯七虞当十二日天子九虞当十六日最后一虞与卒哭例同用刚日大夫以上卒哭者去虞相校两月则虞祭旣终不得与卒哭相接其日尚賖不可无祭谓之爲变其旣虞之后变礼而之吉祭也之徃也旣虞徃至吉祭其礼如何旣虞比至于祔以来必于是日接谓于是三虞卒哭之间刚日而连接其祭谓恒用刚日所以恒用刚日接之者孝子不忍使亲毎一日之间无所归依十殡庙谓殡宫或云殡于祖庙殷人尚质敬鬼神而逺之死则爲神故云朝而殡于祖庙周则尚文亲虽亡没故犹若存在不忍便以神事之故殡于路寝及朝庙遂葬夫子不论二代得失皆合当代之礼无所是非以此言之则周人不殡于庙案僖八年致哀姜左传云不殡于庙则弗致也则正礼当殡于庙者服氏云不薨于寝寝谓小寝不殡于庙庙谓殡宫鬼神所在谓之庙郑康成以爲春秋变周之文从殷之质故殡于庙杜预以爲不以殡朝庙未详孰是大夫有致仕有待放巳去未去正义曰案䘮服齐衰三月章爲旧君凡有三条其一云爲旧君君之母妻传云仕焉而巳者也注云谓老若有废疾而致仕者兼服其母妻其二大夫在外其妻长子爲旧国君注云在外待放巳去者传云妻言与民同者长子言未去也注云妻虽从夫而岀古者大夫不外娶妇人归宗徃来犹民也长子去可以无服此则大夫身不爲服唯妻与长子爲旧君耳其三爲旧君注云大夫待放未去者传曰大夫去君埽其宗庙言其以道去君而犹未絶也注云以道去君爲三諌不从待放于郊未絶者言爵禄尚有列于朝岀入有诏于国若巳絶则不服也以此言之凡旧君若年老致仕退归在国不仕者身爲之服齐衰三月并各服其母妻也若三諌不从待放巳去而絶者唯妻与长子服之已则无服若待放未去爵位未絶身及妻子皆爲之服然则去仕他国巳絶之后不服旧君而杂记云违诸侯之大夫不反服则违诸侯之诸侯反服得爲旧君服者杂记所云谓不便其居或辟仇雠有故不得在国者故孟子齐宣王问孟子云礼爲旧君有服何如斯可爲服矣孟子对曰諌行言听膏泽下于民有故而去则君使人导之出疆送至彼国明其无罪其所徃三年不反然后収其田里此之谓三有礼焉如此者得爲旧君反服矣与杂记同郑注此云仕焉而巳者取䘮服第一条谓年老致仕在国者晏子窆竟则反俭失礼及墓而反者及墓谓葬时也礼窆后孝子赠币辞亲辞亲毕而亲情賔客应是送别别竟乃反于时晏子窆竟则反賔客并去又是俭失礼也注又云言其太俭偪下立长立贵及卜筮卜所至则兆旣有庶子六人莫适立也故卜所以堪爲后者其掌卜之人谓之曰若沐浴佩玉则得吉兆所以湏有卜者春秋左氏之义故昭二十六年云年钧以德德钧以卜王不立爱公卿无私若公羊隐元年云立适以长不以贤立子以贵不以长何休云适夫人无子立右媵右媵无子立左媵左媵无子立嫡姪娣嫡姪娣无子立右媵姪娣右媵姪娣无子立左媵姪娣质家亲亲先立娣文家尊尊先立姪嫡子有孙而死质家亲亲先立弟文家尊尊先立孙其双生也质家据见立先生文家据本意立后生何休作膏肓难左氏云若其以卜隐桓以祸皆由此作乃曰古制固亦谬矣郑箴之云立长以嫡不以贤固立长矣立子以贵不以长固立贵矣若长均贵均何以别之故湏卜礼有询立君卜立君是有卜也是从左右之义赏从者与居守者当一卫献公出奔反于卫及郊将班邑于从者而并入柳庄曰如皆守社稷则孰执羁靮而从如皆从则孰守社稷君反其国而有私也母乃不可乎弗果班注云欲赏从者以惧居者献公以鲁襄十四年出奔齐二十六年复归于卫言从守若一靮纼也言有私则生怨万入去籥去有声废无声仲遂卒于垂壬午犹绎万入去籥仲尼曰非礼也卿卒不绎注云春秋经在宣八年仲遂鲁庄公之子东门襄仲先日辛巳有事于大庙而仲遂卒明日而绎非也万干舞也籥龠舞也传曰去其有声者废其无声者丰碑桓楹之制公室视丰碑三家视桓楹注云言视者时僣天子也丰碑斵大木爲之形如石碑于椁前后四角树之穿中于间爲鹿卢下棺以繂绕天子六繂四碑前后各重鹿卢也时僣诸侯诸侯下天子也斵之形如大楹耳四植谓之桓诸侯四繂二碑碑如桓矣大夫二繂二碑士二繂无碑正义曰云斵大木爲之形如石碑者以礼庙庭有碑故祭义云牲入丽于碑仪礼毎云当碑揖此云丰碑故知斵大木爲碑也云于椁前后四角树之者谓椁前后及两旁树之角落相望故云四角非谓正当椁四角也云穿中于间爲鹿卢者谓穿凿去碑中之木令使空于此空间着鹿卢鹿卢两头各入碑木云下棺以繂绕者繂即绋也以绋之一头系棺缄以一头绕鹿卢旣讫而人各背碑负绋末头听鼔声以渐郄行而下之云天子六繂四碑者案周礼大䘮属其六引故知天子六繂也䘮大记云君四繂二碑诸侯旣二碑故知天子四也云前后各重鹿卢也者以六繂四碑明有一碑两绋者故知一碑上下重着鹿卢知唯前后碑重鹿卢者以棺之入椁南北竖长前后用力深也案春秋天子有隧以羡道下棺所以用碑者凡天子之葬掘地以爲方圹汉书谓之方中又方中之内先累椁于其方中南畔爲羡道以蜃车载柩至圹说而载以龙輴从羡道而入至方中乃属绋于棺之缄从上而下棺入于椁之中于此之时用碑繂也以言视桓楹不云碑知不似碑形故云如大楹耳通而言之亦谓之碑也故䘮大记云诸侯大夫二碑是也云四植谓之桓者案说文桓亭邮表也谓亭邮之所而立表木谓之桓即今之桥旁表柱也今诸侯二碑两柱爲一碑而施鹿卢故云四植谓之桓也周礼桓圭而爲双植者以一圭之上不应四柱但瑑爲二柱象道旁二木又宫室两楹故双植谓之桓也大夫亦二碑但柱形不得麤大所以异于诸侯也楚人陈与陵声相似云陈或作陵楚人声者谓陈弃疾余本有作陵弃疾者故云陈或作陵楚人唿陈及陵声相似故云楚人声大夫正朝立燕在寝有坐士立朝之与燕皆在于寝若路门外正朝则大夫以下皆立若其燕朝在于路寝如孔子摄齐升堂又诗传云不脱屦升堂谓之饫明脱屦升堂则坐也是大夫坐于上燕亦在寝故燕礼云燕朝服于寝案燕礼献卿大夫及乐作之后西阶上献士士旣得献者立于东阶下西面无升堂之文是士立于下车左车右及元帅居中央皷下之法其车参乗射者在左戈盾在右者案宣十二年左传云楚许伯御乐伯摄叔爲右于时乐伯主射乐伯云左射以菆是射者在左摄叔云右入垒折馘执俘而还是戈盾勇力在右自然御者在中央此谓凡常战士也若是元帅则在中央皷下御者在左戈盾亦在右故成二年鞌之战于时郄克爲中军将时流血及屦未絶皷音是将居鼔下也解张御郄克解张云矢贯余手及肘余折以御左轮朱殷是御者在左自然戈盾在右若天子诸侯亲爲将亦居鼓下故戎右云賛王鼔成二年齐侯围龙齐侯亲鼔之是也若非元帅则皆在左御者在中故成二年韩厥自其车左居中代御而逐齐侯故杜预云兵车自非元帅御者皆在中故熊氏以爲虽非元帅上军下军之将亦居鼔下故成十六年鄢陵之戦子重将左而云子重鼔之也故爲将皆在鼔下也以其亲鼔故以爲鼔下案周礼诸侯执贲鼓军将执晋鼔师帅执提旅帅执鼙岂皆居鼔下也其义恐非也有几有筵及馈食下室之节虞而立尸有几筵卒哭而讳生事毕而鬼事始巳注云讳辟其名谓不复馈食于下室而鬼神祭之巳辞也正义曰有几筵者未葬之前殡宫虽有脯醢之奠不立几筵其大歛之奠虽在殡宫但有席而巳亦无几也此席素席故前云奠以素器其下室之内有吉几筵今葬讫旣设虞祭有素几筵筵虽大敛之时巳有至于虞祭更立筵与几相配故云有几筵故士虞礼云祝免澡葛绖带布席于室中东靣右几是也然此虞祭而有几谓士大夫礼若夫子诸侯则葬前有几故周礼司几筵云䘮事素几郑注云谓殡奠时天子旣尔诸侯南靣之君其事亦然下室谓内寝生时饮食有事处也未葬犹生事当以脯醢奠殡又于下室馈设黍稷谢兹云下室之馈器物几杖如平生郑君荅张逸云未葬以脯醢奠于殡又于下室设黍稷日馈下室内寝也至朔月月半而殷奠殷奠有黍稷而下室不设也旣虞祭遂用祭礼下室遂无事也然不复馈食于下室文承卒哭之下卒哭之时乃不复馈食于下室皇氏以爲虞则不复馈食于下室于理有疑汉时禁纬候故六经皆谓之说易说帝乙曰易之帝乙爲成汤者郑引易证六丗不讳故卒哭而舎髙祖之父也易说者郑引云易纬也凡郑云说者皆纬候也时禁纬侯故转纬爲说也故郑志张逸问礼注曰书说书说何书也荅曰尚书纬也当爲注时时在文网中嫌引祕书故诸所牵图䜟皆谓之说殷以生日甲乙爲名丗䟽则可同汤名乙其六丗孙名祖乙即是六丗王也旣并爲帝故皆得曰帝乙也祖乙是汤六世孙与汤同名是六世得同名云天之钖命䟽可同名者此注易纬语也言帝王之名由天所钖则丗䟽可同故举六丗以爲证也谓天所钖者殷以生日甲乙爲名则生日是天之命日爲名也白虎通云殷质以生日名子也故殷大甲帝乙武丁夫子友原壤宰我左传呉季札讥叔孙穆子好善而不能择人原壤母死登木而歌夫子圣人与之爲友者论语云无友不如已者谓方始爲交游湏择贤友左传云好善而不能择人者谓不善之人不可委之以致今原壤是夫子故旧爲日已乆或平生旧交或亲属恩好苟无大恶不可輙离故论语云故旧无大故则不相遗弃彼注云大故谓恶逆之事杀父害君乃爲大故虽登木之歌未至于此且夫子圣人诲人不倦宰我请䘮亲一期终助陈恒之乱互卿童子许其来进之情故志在携奖不简善恶原壤爲旧何足怪也其中退然中爲身文子其中退然如不胜衣注云中身也退柔和貌郷射记曰弓二寸以爲侯中退或爲妥古以精爽不携贰者爲巫楚语昭王问观射父絶地通天之事观射父对云民之精爽不携贰者明神降之在男曰觋在女曰巫然案楚语精爽不携贰者始得爲巫此经而云愚妇人者据末丗之巫非复是精爽不携贰之巫也祔有离有合孔子曰卫人之祔也离之鲁人之祔也合之善夫注云祔谓合葬也离之有以间其椁中善夫善鲁人也祔葬当合也正义曰鲁人则合并两棺置椁中无别物隔之言异生不须复隔谷则异室死则同穴故善鲁之祔也声巳帷堂敬姜帷殡案春秋文十五年公孙敖之䘮声己不视帷堂而哭公孙敖亦是穆伯此不云声己之哭穆伯始者声己是帷堂非帷殡也声已哭在堂下怨恨穆伯不欲见其室故帷堂敬姜哭于堂上逺嫌不欲见夫之殡故帷殡案张逸荅陈铿云敬姜早寡昼哭以辟嫌帷殡或亦辟嫌表夫之逺色也殷主缀重周主重彻士有重无主重主道也始死未作主以重主其神也重旣虞而埋之乃后作主春秋传曰虞主用桑练主用栗殷主缀重焉缀犹聮也殷人作主而聮其重县诸庙也去显考乃埋之周主重彻焉周人作主彻重埋之正义曰案士䘮礼云士有重无主而此云重主道者此据天子诸侯有主者言之卿大夫以下无主春秋孔悝爲祏主郑駮异义云孔悝祭所岀君故有主云重旣虞而埋之乃后作主者谓旣虞之后乃始埋重埋重之后乃始作主案天子九虞九虞之后乃埋重重与祔相近故公羊云虞主用桑谓虞祭之末也左传云祔而作主谓用主之𥘉俱是桑主其义不异故异义公羊说虞而作主左氏说天子九虞十六日祔而作主谓桑主许慎谨案左氏谨与礼同郑氏不駮则是从左氏之义非是虞祭之日即作主也故此注云埋重之后乃作主也其卒哭之祭巳用主也必知然者以卒哭日成事以吉祭易䘮祭故知与虞异也作主之状主之状范寗云正方穿中央逹四方天子长尺二寸诸侯长一尺郑说重与虞主埋门外道左案旣夕礼将葬甸人抗重岀自道道左倚之郑注云重旣虞将埋之是郑埋重于门外之道左也若虞主亦埋之于祖庙门外之道左案异义戴礼及公羊说虞主埋于璧两楹之间一说埋之于庙北牗下左氏说虞主所藏无明文郑駮之云案士䘮礼重与柩相随之礼柩将岀则重倚于道左柩将入于庙则重止于门西虞主与神相随之礼亦当然练时旣特作栗主则入庙之时祝奉虞主于道左练祭讫乃岀就虞主而埋之如旣虞埋重于道左是郑旣练埋虞主于庙门之道左也大臣之丧重于疾日子卯不乐纣以甲子死桀以乙卯亡王者谓之疾者不以举乐爲吉事所以自戒惧知悼子在堂斯其爲子卯也大矣言大臣䘮重于疾日也杂记曰君于卿大夫比葬不食肉比卒哭不举乐鲁庄之丗楚称荆僖元年始称楚春秋庄十年荆败蔡师于莘公羊传曰荆者何州名也州不若国国不若氏氏不若人人不若名名不若字字不若子而左氏无此义荆盖楚之本号鲁庄之丗告命皆称荆至僖元年始称楚故杜预云荆始改号曰楚位定然后禄故有仕而未禄者仕而未有禄者君有馈焉曰献使焉曰寡君注见在臣位与有禄同也君有馈有馈于君正义曰王制云位定然后禄之是先位定而后禄也军败称赴素服哭于库门外军有忧则素服哭于库门之外忧谓爲敌所败也素服者缟冠也赴车不载櫜韔兵不戢示当报也以告䘮之辞言之谓还告于国櫜甲衣韔弓衣正义曰案春秋左氏传祸福称告崩薨称赴今军败应称告而称赴故云以告䘮之辞言之上篇国亡大县邑公卿大夫士皆厌冠哭于大庙或曰君举而哭于后土嫁母与庙絶族子思之母死于卫嫁母也姓庶氏赴于子思子思哭于庙门人至曰庶氏之母死何爲哭于孔氏之庙乎门人弟子也嫁母与庙絶族子弑父凡在宫者杀无赦臣弑君凡在官者杀无赦子弑父凡在宫者杀无赦言诸臣子孙无尊卑皆得杀之其罪无赦正义曰此在宫字诸本或爲在官恐与上在官相渉而误也无问尊卑皆得杀之谓理合得杀若力所不能亦不责也故春秋崔杼弑庄公而晏子不讨崔杼而不责晏子若力能讨而不讨则责之春秋董狐书赵盾云子爲正卿亡不出竟反不讨贼书以弑君是也郑此云子孙无问尊卑皆得杀之则似父之弑祖子得杀父然子之于父天性也父虽不孝于祖子不可不孝于父今云子者因孙而连言之或容兄弟之子耳除子以外皆得杀其弑父之人异义卫輙拒父公羊以爲孝子不以父命辞王父之命许拒其父左氏以爲子而拒父悖德逆伦大恶也郑駮异义云以父子私恩言之则伤仁恩则郑意以公羊所云公义也左氏所云是私恩也故知今子之报杀其父是伤仁恩也若妻则得杀其弑父之夫张老发空之词心讥文子晋大夫发焉者发礼也晋君旣贺则朝廷大夫并发礼同从君往贺之张老心讥文子宫室饰丽故佯而美之也轮谓轮囷髙大也春秋外传曰赵文子爲室斵其椽而砻之张老諌之是也管籥今之鏁须钥匙案月令注管籥抟键器键谓鏁之入内者俗谓之鏁须管谓夹取键今谓之钥匙则是管键爲别物而云管键者对则细别散则大同爲键而有故云管键赵文子生不交利死不属其子生不交利者谓文子生存之日不交渉于利是谓不与利交渉也死不属其子焉者谓临死时不私属其子于君及朝廷也案礼记文子成室𬒳张老所讥乐奏肆夏从文子始礼记显其奢僣者晋爲霸主揔领诸侯武爲晋相光显威德此乃事势须然无废德行之善蟹匡蝉緌不关于𧖟蜂𧖟则须匡以贮茧而今无匡蟹背有匡匡自着蟹则非爲𧖟设蜂冠无緌而蝉口有緌緌自着蝉非爲綘设譬如成人兄死𥘉不作衰后畏于子臯方爲制服服是子臯爲之非爲兄施亦如蟹匡蝉绥各不関于𧖟蜂也㬥㒬天乆不雨吾欲㬥㒬而奚若注㒬者靣向天觊天哀而雨之脱君祭服以禭臣卫大史柳庄死献公当祭不释服而徃遂以禭之注脱君祭服以禭臣亲贤也所以此禭之者以其不同袭也凡禭以敛正义曰明禭衣不用袭也邑与县异注通言二邑与之色裘氏与县潘氏书而纳诸棺正义曰与之采邑曰裘氏及县潘氏与二邑又书録其赏辞礼记要义卷第四终礼记要义礼记要义卷五礼记要义卷第五王制上一王制是秦汉时作案郑目録云名曰王制者以其记先王班爵授禄祭祀养老之法度此于别録制度王制之作盖在秦汉之际知者案下文云有正听之郑云汉有正平承秦所置又有古者以周尺之言今以周尺之语则知是周亡之后也秦昭王亡周故郑答临硕云孟子当赧王之际王制之作复在其后卢植云汉孝文皇帝令博士诸生作此王制之书二君臣象五行刚柔王者之制禄爵公侯伯子男凡五等诸侯之上大夫卿下大夫上士中士下士凡五等注云二五象五行刚柔十日禄所受食爵秩次也上大夫曰卿正义曰南面之君五者法五行之刚日北面之臣五者法五行之柔日不以王朝之臣而以诸侯臣者王朝之臣本是事王今王制统天下故不自在其数谓制统天下之君及天下之臣取君臣自相对故不取王臣也三释公卿大夫士名义亦可互称上大夫卿者见下文云下大夫倍上士卿四大夫禄是下大夫之上则有卿故知上大夫即卿也此上大夫卿外唯有下大夫所以下文除卿之外更有上大夫下大夫者谓就下大夫之中更分爲上下耳卿者白虎通云卿之言向也爲人所归向大夫者逹人谓扶逹于人士者事也皇氏熊氏皆爲任职事其大夫之称亦得兼三公故诗云三事大夫谓三公也上夫夫卿亦兼孤也故春秋阳处父爲太傅经云晋杀其大夫阳处父是也孤亦称公故郷饮酒礼云公三重是孤也卿亦得称公故春秋襄三十年传云郑伯有之臣称伯有曰吾公在壑谷士旣命同而分爲三等者言士职卑德薄义取渐进故细分爲三卿与大夫德髙位显各有别命不复细分其诸侯以下及三公至士緫而言之皆谓之官官者管也以管领爲名若指其所主则谓之职四畿内外之官增地与否云唯天子畿内不增以禄羣臣不主爲治民者解畿外之地公侯伯子男皆增其地今畿内公卿大夫采地不增益之者本以禄赐羣臣不须增益其地以其不主爲治民故也外土诸侯本爲治民须便民利国故须增益其封周之畿内有百里之国有五十里之国有二十五里之国郑注小司徒云百里之国凡四都五十里之国凡四县二十五里之国凡四甸故崔氏云畿内有百里之国有五十里之国有二十五里之国五上农夫食九人尚书禹贡注云一井上上岀九夫税上中岀八夫税上下岀七夫税中上岀六夫税中中岀五夫税中下岀四夫税下上岀三夫税下中岀二夫税下下岀一夫税所以又有此九等者以禹贡九州有上中下九等岀没不同故以井田计之以一州当一井假令冀州上上岀九百万夫之税兖州下下岀一百万夫之税是九州大较相比如此非谓冀州之民皆岀上上兖州之民皆岀下下与周礼九等又不同也所以上农夫得食九人者以史记云上地畒一钟钟六斛四斗百畒百钟则六百四十斛案食货志又云上孰其収自四斛则百畒四百斛也案廪人中歳人食三鬴其九人之内老㓜相通不皆人食三鬴故食九人也其民之常税不过什一又庶民䘮祭费用又少且年有丰俭不恒上孰崔氏以爲畒皆一钟人恒食四鬴又爲什二而税又云祭用数之仂者苟欲计筭使合其义非也六九州封国附庸之数凡四海之内九州州方千里州建百里之国三十七十里之国六十五十里之国百有二十凡二百一十国名山大泽不以封其余以爲附庸间四八州州二百一十国注云建立也立大国三十十三公也立次国六十十六卿也立小国百二十十二小卿也名山大泽不以封者与民同财不得障管亦赋税之而巳此大界方三千里三三而九方千里者九也其一爲县内余八各立一州此殷制也周公制礼九州大界方七千里七七四十九方千里者四十有九也其一爲畿内余四十八八州各有方千里者六设法一州封地方五百里者不过四谓之大国又封方四百里者不过六又封方三百里者不过十一谓之次国又封方二百里者不过二十五及余方百里者谓之小国盈上四等之数并四十六一州二百一十国则余方百里者百六十四也凡处地方千里者五方百里者五十九其余方百里者四十一附庸地也䟽设法假设爲法非实封也七致仕副邑八王子弟封邑九公卿之子丗禄天子之县内方百里之国九七十里之国二十有一五十里之国六十有三凡九十三国名山大泽不以朌其余以禄士以爲间田注云县内夏时天子所居州界名也殷曰畿诗殷颂曰邦畿千里维民所止周亦曰畿畿内大国九者三公之田三爲有致仕者副之爲六也其余三待封王之子弟次国二十一者卿之田六亦爲有致仕者副之爲十二又三爲三孤之田其余六亦待封王之子弟小国六十三大夫之田二十七亦爲有致仕者副之爲五十四其余九亦以待封王之子弟三孤之田不副者以其无职佐公论道耳虽其致仕犹可即而谋焉朌读爲班正义曰以九十三国以封公卿大夫故特云以禄士其实公卿之子父死之后旣不丗爵得食父禄故下文云大夫不丗爵未赐爵视天子之元士以君其国是九十三国之外旣云视元士则此禄士包之也其不封与禄士爲间田即公邑也十畿内四百国非实法郑云四百国在畿内者以大略据子男爲言非实法也赵商不达郑旨而问郑云以王制论之畿内之国有百里有七十里有五十里今率以下等计之又有王城关遂郊郭卿大夫之采地数不在中今就四百似颇不合郑答之云三代异物王制之法唐虞或不尽然尧舜之德守在四疆郷遂有无无以言也公卿大夫有田禄者其四百国非采地爲何王城之大郊关之处几何而子责急也此郑亦随问而答非事实也必知非实者以地形不可平如圗又有山泽不封之地何有同积棊无空阙之处故知略计地爲四百国耳名山大川财物入玉府云名山大泽不以封者与民同财者若封诸侯则诸侯爲主民不得取其财物故不封诸侯使民共取故山虞职云令万民时斩材有期日是也云不得障管亦赋税之而巳者旣不封诸侯其诸侯不得障塞管领禁民取物民旣取物随其所取赋税而巳故山泽虞云使其地之人守其财物以时入之于玉府是也附庸非国国皆有又积累而满同案郑注大司徒云侯附庸九同伯附庸七同子附庸五同男附三同今一州唯有方百里者四十一得备侯伯子男二百一十国附庸者郑注司徒云凡诸侯爲牧正帅长及有德者乃有附庸非国国皆有且此云州别二百一十国及侯附庸九同皆设法而言非实事也注侯附庸九同者诸侯有功可进爲公爲四百里之上加九同得进爲五百里也伯于三百里之上加七同得爲四百里进爲侯也子于二百里之上加五同得爲三百里进爲伯也男于百里之上加三同得爲二百里进爲子也言同者谓积累衆附庸而满同也非谓一附庸居一同也郑注司徒云公无附庸以其尊极故又郑云鲁以周公之故得兼四等加二十四附庸方七百里也公卿亦有无地者此云禄士谓无地之士给之以地而当其禄不得爲采邑耳其实春秋之时公卿亦有无地者故春秋经刘子单子是有地者称爵王子虎卒是无地者不称爵也三公致仕副邑王子弟三等三孤在朝在家一等云爲有致仕者副之者以三公在朝旣有正田今身旣致仕不可仍食三公采邑身又见存不可全无其地故公卿大夫皆有正职之田又有致仕副邑云其余三待封王之子弟者礼运云天子有田以处其子孙又周礼有都宗人家宗人祭祀皆致福于王是有封王之子弟也但王之子弟有同母异母有亲䟽之异亲宠者封之与三公同平常者与六卿同䟽逺者与大夫同故有三等之差也云三孤之田不副者自上差之三公之外其余有三卿之外其余有六大夫之外其余有九皆以次相三若三孤有致仕之副则卿与公同其余三非差次也云以其无职佐公论道耳虽其致仕犹可即而谋焉者案周礼三公虽无正职犹列于官参六卿之事故司徒云郷老二郷则公一人三孤则不列于官故云无职但佐公论道在朝在家其事一等虽退致仕犹可就而谋事不湏致仕之后朝上更别立官故知不有致仕之副易涂山爲㑹稽明守土之祀哀七年左传文时鲁欲伐邾孟孙不欲诸大夫答孟孙云禹㑹诸侯于涂山执玉帛者万国今其存者无数十焉又襄二十五年传云若无侵小何以至焉杜预云涂山在寿春东北与㑹稽别也若郑康成之意涂山则㑹稽也故注尚书云禹朝羣臣于㑹稽执玉帛者万国是以张逸疑而问郑案左传禹㑹诸侯于涂山执玉帛者万国外传云禹朝羣臣于㑹稽防风氏后至不与注相应何郑答云欲明诸侯守土之祀故兼用外传内传语者郑意以涂山㑹稽爲一以诸侯爲守土之祀故云禹朝羣臣羣臣则诸侯也郑云兼用外传内传语者禹朝羣臣于㑹稽是外传语执玉帛者万国是内传左氏语万国之数州立十二人爲诸侯师案万国之数郑注臯陶谟尧𥘉制五服更五百里禹所弼每服五百里故始有百里之封焉犹用要服之内爲九州州立十二人爲诸侯师盖百国一师则州十有二师则毎州千二百国也八州九千六百国其余四百国在畿内郑氏解易系一君二民易下系云一君二民君子之道二君一民小人之道郑注一君二民谓黄帝尧舜谓地方万里爲方千里者百中国之民居七千里七七四十九方千里者四十九夷狄之民居千里者五十一是中国夷狄二民共事一君二君一民谓三代之末以地方五千里一君有五千里之土五五二十五更足以一君二十五始满千里之方五十乃当尧舜一民之地故云二君一民实无此二君一民假之以地广狭爲优劣也共官爲御天子百里之内以共官千里之内以爲御注云谓此地之田税所给也官谓其文书财用也御谓衣食伯之贤者可进爲牧牧下有伯畿内不置伯二王后不爲牧千里之外设方伯五国以爲属属有长十国以爲连连有帅三十国以爲卒卒有正二百一十国以爲州州有伯注云属连卒州犹聚也伯帅正亦长也凡长皆因贤侯爲之殷之州长曰伯虞夏及周皆曰牧正义曰凡长皆因贤侯爲之者旣长诸侯非贤不可故知贤侯爲之言因者因其州内贤侯非州外别取州牧则知以贤侯爲之故下曲礼以侯爲牧周制牧下有二伯则侯伯皆得爲之故诗旄丘责卫伯也卫是侯爵而爲州伯张逸疑而问郑郑答云侯德适任之谓卫侯之德适可任州伯也然则伯之贤者亦可进爲牧故周礼宗伯八命作牧注云谓侯伯有功德者加命得专征伐是伯得爲牧也郑必知州牧之下更有二伯者以左传云五侯九伯服杜皆爲五等诸侯九州之伯郑答志云若征五等诸侯九州之伯何夹辅之有大公爲王官伯分主自陜以东不可分爲四侯半故称五侯四州有八伯畿内有一伯故爲九伯也案郑志注尚书爲八伯张逸问云九州而八伯者何郑答云畿内之州不置伯有郷遂之吏主之伯即牧也故周礼大宰云施典于邦国建其牧立其监是畿外邦国有牧畿内不置也畿内旣不置牧则应无牧下之伯而立五侯九伯畿内有一伯者但比拟畿外应有而言之其实无也州长旣用贤侯爲之则卒正连帅属长节级用伯子男贤者而爲之郑注曲礼云二王之后不爲牧则殷亦当然虞夏周曰牧云虞夏及周皆曰牧者案尚书舜典云觐四岳羣牧又云咨十有二牧是虞称牧也虞虽称牧亦称伯故书传云唯元祀廵此四岳八伯案左传宣三年云夏之方有德也贡金九牧是夏称牧也太宰云建其牧是周称牧也采谓取美物以当谷税千里之内曰甸千里之外曰采注云服治田出谷税九州之内地取其美物以当谷税正义曰经云千里之外曰采谓规方千里之外若于王城五百里之外以殷制言之中国方三千里而面别去王城千五百里今五百里以爲畿内千里之外唯千里耳采取美物故言曰采周则王畿之外面别三千里采取美物则大行人侯服其贡祀物甸服其贡器物采服其贡服物卫服其贡材物要服其贡货物是也三监佐方伯领诸侯天子使其大夫爲三监监于方伯之国国三人注云使佐方伯领诸侯正义曰崔氏云此谓殷之方伯皆有三人以辅之佐其伯谓监所领之诸侯也周则于牧下置二伯亦或因殷使大夫爲三监故燕礼云设诸公之坐郑云公孤也大国孤公一人而云诸公者容牧有三监然则天子于州牧之国别置三大夫以辅之其尊卑之差则下文其禄视诸侯之卿其爵视次国之君其禄视诸侯之卿者谓公之孤也故燕礼谓之诸公与公孤同也尚书使管叔蔡叔霍叔爲三监者爲武庚也与此别也大国三卿命于天子大国三卿皆命于天子注云如今诏书除吏正义曰春秋左传云季孙爲司徒叔孙爲司马孟孙爲司空故知诸侯不立冡宰宗伯司宼崔云大夫以下其君自命畿内公卿大夫之子食父禄畿外诸侯丗子未爵视元士天子之县内诸侯禄也注云选贤置之于位其国之禄如诸侯不得丗正义曰此一经论天子县内食采邑诸侯得禄不得继丗之事此言县内则夏法也言诸侯禄者得采国爲禄而不继丗故云禄也故下云大夫不丗爵是也此谓畿内公卿大夫之子父死之后得食父之故国采邑之地不得继父爲公卿大夫也故经直云禄也则子孙恒得食之有罪乃夺之此云诸侯下云大夫不丗爵则诸侯緫据大夫以上而司裘诸侯则共熊侯豹侯郑注云诸侯谓三公及王子弟郑唯据三公及王子弟者以下别云卿大夫则共麋侯故诸侯唯止三公及王子弟而巳此父死子禄者不在九十三国之数此虽论夏法殷周亦然畿内诸侯父死视元士若有贤德乃复父位若畿外诸侯父死未赐爵亦视元士除服则得袭父故位故下文云未赐爵视天子元士以君其国注云列国及县内之国也必知列国未赐爵亦视元士者以诗云韎韐有奭以作六师是诸侯丗子未爵命服士之韎韐之服是也丗禄不丗位外诸侯嗣也注云有功乃封之使之丗也冠礼记曰继丗以立诸侯象贤也正义曰案公羊谷梁说云卿大夫丗则权并一姓妨塞贤路经讥尹氏崔氏是也古春秋左氏说卿大夫得丗禄不丗位父爲大夫死子得食其故采地如有贤才则复父故位许愼谨案易爻位三爲三公食旧德谓食父故禄尚书云丗选尔劳论语云兴㓕国继絶丗诗云凡周之士不显亦丗孟子云文王之治歧也仕者丗禄知周丗禄也从左氏义郑氏无駮与许同殷之大夫亦丗禄故祭义云殷人贵冨而尚齿注云臣能丗禄曰冨是也其诸侯之大夫则下文云不丗爵禄谓殷礼也若周制诸侯之大夫有功者亦得丗禄故隐公八年无骇卒左传云官有丗功则有官族论语云管氏夺伯氏骈邑三百以无功而夺之若有功则不夺也天子衣服之制法隂阳周有登降衣服之制历代不同案易系辞云黄帝尧舜垂衣裳而天下治盖取诸干坤玄衣法天黄裳法地故易坤六五黄裳元吉是也衣裳从黄帝以来而有也虞氏以来其裳用纁故下文历陈虞夏殷周注云其服皆玄上纁下裳用纁者郑注易下系辞云土託位南方南方色赤黄而兼赤故爲纁也案礼祭地牲玉用黄以放地色裳旣法地而用纁者凡衣服着其身有章采文物以黄色太质故用纁也衣爲天色玄礼天牲玉用苍者以天色昼则苍夜则玄衣不用苍亦以其大质故也然祭天亦有牲用玄者尚书及论语云敢用玄牡敢昭告于皇皇后帝是也虞夏之制天子祭服自日月而下十有二章故尚书臯陶云予欲观古人之象日月星辰山龙华虫作㑹宗彞藻火粉米黼黻絺绣是也日一也月二也星辰三也山四也龙五也华虫六也此六者皆画于衣故言作㑹以法于天其数六者法天之阳气之六律也宗彞七也藻八也火九也粉米十也黼十一也黻十二也此六者皆绣于裳故云絺绣絺紩也谓紩刺以爲绣文以法地之隂气六吕也案郑注司服云至周登龙于山登火于宗彞尊其神明也龙取其神火取其明然则诸物各有所象故说日月星辰取其明山者安静养物画山者必兼画山物故考工记云山以章龙者取其神化龙是水物画龙必兼画水故考工记云水以龙华虫者谓雉也取其文采又性能耿介必知华虫是雉者以周礼差之而当鷩冕故爲雉也雉是鸟类其颈毛及尾似蛇兼有细毛似兽故考工记云鸟兽蛇此六者以髙逺在上故画于衣宗彞者谓宗庙彞尊之饰有虎蜼二兽虎有勐蜼能辟害故象之不言虎蜼而谓之宗彞者取其美名案周礼有六彞有鸡彞鸟彞斚彞黄彞虎彞蜼彞此直云宗彞知非鸡彞鸟斚黄必爲虎蜼者案明堂位云夏后氏鸡彞殷以斚周以黄目又周礼陈六尊六彞皆逺代者在后故六尊之次牺象着壷大山大是虞氏之尊山是夏后之尊六彞之次亦虎彞蜼彞在后故知虎蜼虞夏巳饰于尊但舜时已称宗彞不得有鸡斚之等以周礼差之而当毳冕故知虎蜼有毛之物也虎蜼浅毛细毳故也藻者取其絜清有文火者取其明照烹饪粉米取其絜白生养黼谓斧也取其决断之义黻谓两己相背取其善恶分辨大意取象如此而皇氏乃繁文曲说横生义例恐非本旨此是天予之服其诸侯以下未得而闻鲁礼衮冕有日月周之衣服旣无日月而郊特牲云衮冕日月之章者谓鲁礼也鲁以周公之故衮冕亦日月之章殡葬或数来月日或数徃月日案左传大夫言三月士言踰月此緫云大夫士三月而葬者此记者皆以降二爲差故緫云三月左传细言其别故云大夫三月士踰月其实大夫三月者除死月爲三月士三月者数死月爲三月正是踰越一月故言踰月耳案膏肓休以爲士礼三月而葬今左氏云踰月于义左氏爲短玄箴之曰礼人君之䘮殡葬皆数来月来日士殡葬皆数死月死日尊卑相下之差数故大夫士俱三月其实不同士之三月及大夫之踰月也郑箴膏肓以正礼而言故云人君殡葬数来月来日若春秋之时天子诸侯之葬皆数死月故文八年八月天王崩九年二月葬襄王又成十八年八月公薨十二月葬传云书顺也是皆数死月也故郑又云人君殡数来日葬数徃月据春秋爲说诸侯奔䘮㑹葬诸说不同诸侯奔䘮案异义公羊说天王䘮赴者至诸侯哭虽有父母之䘮越绋而行事葬毕乃还左氏说王䘮赴者至诸侯旣哭问故遂服斩衰使上卿弔上卿㑹葬经书叔孙得臣如京师葬襄王以爲得礼许慎谨案易下邳传甘容说诸侯在千里内皆奔䘮千里外不奔䘮若同姓千里外犹奔䘮亲亲也容说爲近礼郑駮之云天子于诸侯无服诸侯爲天子斩衰三年尊卑有差案鲁夫人成风薨王使荣叔归含且赗召伯来㑹葬传曰礼也襄王崩叔孙得臣如周葬襄王天子于鲁旣含且赗又㑹葬爲得礼则是鲁于天子一大夫㑹爲不得礼可知又左传云郑㳺吉云灵王之䘮我先君简公在楚我先大夫印叚实徃敝邑之少卿也王吏不讨恤所无也岂非左氏诸侯奔天子之䘮及㑹葬之明文说左氏者云诸侯不得弃其所守奔䘮自违其传同姓虽千里外犹奔䘮又与礼乖郑之所駮从公羊之义又以左氏传诸侯亦奔䘮但说左氏者自违其传云不奔䘮又难许愼云千里外同姓犹奔䘮与礼乖也此是郑氏之意其诸侯自相奔䘮礼案公羊说遣大夫弔君㑹其葬左氏说诸侯之䘮士弔大夫㑹葬文襄之覇令大夫弔卿共葬事许愼谨案周礼无诸侯㑹葬义知不相㑹葬从左氏义郑氏无駮与许同五服五章与孝经注不同案臯陶谟云五服五章哉郑注云五服十二也九也七也五也三也如郑之意九者谓公侯之服自山而下七者是伯之服自华而下五者谓子男之服自藻而下三者卿大夫之服自粉米而下与孝经注不同者孝经举其大纲或云孝经非郑注以上所云虞舜之制而夏殷注云未闻至周则日月星辰画于旌旗又登龙于山登火于宗彞故注司服云王者相变至周而以日月星辰画于旌旗所谓三辰旂旗昭其明也而冕服九章𥘉一曰龙次二曰山次三曰华虫次四曰火次五曰宗彞皆画以爲缋六曰藻次七曰粉米次八曰黼次九曰黻皆希以爲绣则衮之衣五章裳四章凡九也鷩之衣三章裳四章凡七也毳之衣三章裳二章凡五也希之衣一章裳二章凡三也玄者衣无文裳刺黻而巳是以谓玄焉郑必知日月星辰画于旌旗者以司服王自衮冕而下则衮服最尊尚无日月星辰故知日月星辰不在衣服画于旌旗也知登龙于山者依旧山在龙上若不登龙则衮冕不爲最尊故知登龙于山也知登火于宗彞者若不登火则五章之服自藻而下不得称爲毳冕若登火于宗彞之上则五章自宗彞而下与毳冕相当然宗彞之下有藻火两章知不登藻而必登火者火有光明之盛春秋传曰火龙黼黻礼记殷火周龙章是火贵于藻也故知登火不登藻自九章而下以次相差故知衮之衣五章鷩衣毳衣皆三章絺衣一章衣法天故章数竒裳法地故章数偶以下其数渐少则裳上之章渐胜于衣事势须然非有义意皇氏每事曲爲其说恐理非也衣章并画絺冕之衣独绣者以粉米地物养人服之以祭社稷又地秖并是隂类故衣章亦绣也六服而五冕盖大裘之冕无旒其衣服首饰大裘之冕其冕无旒故注弁师云冕服有六而言五冕者大裘之冕盖无旒不聮数也凡冕之制皆玄上纁下故注弁师云皆玄覆朱里师说以木版爲中以三十升玄布衣之于上谓之延也以朱爲里但不知用布缯耳当应以缯爲之以其前后旒用丝故也案汉礼器制度广八寸长尺六寸也又董巴舆服志云广七寸长尺二寸皇氏谓此爲诸侯之冕应劭汉官仪广七寸长八寸皇氏以爲卿大夫之冕服也若如皇氏言岂董巴专记诸侯应劭专记卿大夫盖冕随代变异大小不同今依汉礼器制度爲定也今天子五冕之旒皆用五采之丝爲旒垂五采之玉故弁师云掌王之五冕五采缫十有二就皆五采玉有十二郑注云每就间盖一寸旒别有五采玉十有二衮冕故前后各十二旒用玉二百八十八鷩冕九旒用玉二百一十六毳冕七旒用玉一百六十八絺冕五旒用玉百二十玄冕三旒用玉七十二皮弁缝中亦五采玉十二故弁师云玉之皮弁㑹五采玉璂郑注云㑹缝中也缝中毎贯结五采玉十二以爲饰韦弁亦然故弁师云诸侯及孤卿大夫之冕韦弁皮弁弁绖各以其等爲之则知天子韦弁与皮弁同也其冠弁亦与皮弁同故注弁师云不言冠弁冠弁兼于韦弁皮弁矣自此以前皆王者之服祭服则以衣名冕象上古先有衣后有冕皮弁以下则以弁名衣余服旣轻举首爲重故也其诸侯以下则司服云公之服自衮冕而下侯伯之服自鷩冕而下子男之服自毳冕而下孤之服自希冕而下卿大夫之服自玄冕而下士之服自皮弁而下上公诸侯卿大夫助祭及自祭之冕服公之衮冕章数与王同其就数则异故郑注觐礼云上公衮无升龙其旒则九不十二也其三公司服无文案射人三公执璧与子男同则服毳冕也凡此诸侯所着之服皆爲助祭于王若助王祭天地及祭先王大祀之等皆服巳上之服若其从王祭祀小祀虽有应着上服皆逐王所着之服不得踰王也自在国祭其先君则皆玄冕故玉藻云诸侯玄端以祭郑云端当爲冕其二王之后祭受命之王各服巳上之服其自祭余庙与诸侯同有孤之国其孤则絺冕卿大夫玄冕士爵弁此皆谓助君祭服也无孤之国卿絺冕大夫玄冕以注玉藻云诸侯之臣皆分爲三等其夫卿也则服鞠衣其夫大夫则服䄠衣其夫士则服禒衣以此言之卿絺冕大夫玄冕士爵弁也此服皆谓助祭君也诸侯之孤卿大夫士自祭冕服其自祭则皆降焉诸侯士则玄端大夫则朝服故仪礼特牲士祭玄端少牢上大夫祭朝服公之孤爵弁以自祭故杂记云大夫冕而祭于公弁而祭于己士弁而祭于公冠而祭于己郑注云爵弁而祭于巳唯孤尔其天子卿大夫则无文诸侯当玄冕以祭其孤卿之等当爵弁也大夫则皮弁知者以诸侯大夫朝服自祭故知天子大夫亦用朝服自祭朝服则皮弁故郑注玉藻云四命以上齐祭异冠八命九命专征七命以下属于专征赐弓矢者谓八命作牧者若不作牧则不得赐弓矢故宗伯云八命作牧注云谓侯伯有功德者加命得专征伐此谓征伐当州之内若九命爲二伯则得专征一方五侯九伯也若七命以下不得弓矢赐者尚书大传云以兵属于得专征伐者赐圭瓉未赐圭瓉及薫鬯之别赐圭瓉者亦谓上公九命者若未赐圭瓉者则用璋瓉故周礼小宗伯注云天子圭瓉诸侯璋瓉旣不得鬯则用薫故王度记云天子以鬯诸侯以薫圭瓉之制案玉人职大璋中璋之下云黄金勺青金外朱中鼻寸衡四寸郑注云鼻勺流也凡流皆爲龙口也三璋之勺形如圭瓉又典瑞注瓉槃大五升口径八寸下有槃口径一尺又明堂位注云以大圭爲柄玉人注又云有流前注此是圭瓉之形也鬯者酿秬黍爲酒和以郁金之草晋文侯虽以州牧之礼命之所赐者皆九赐之物但无鈇钺之赐春秋之时见邻国篡逆亦得专征伐若邻国无罪而輙征之则不可故哀公八年鲁伐邾呉子讨之殷制大学在郊天子命之教然后爲学小学在公宫南之左大学在郊注学所以学士之宫尚书传曰百里之国二十里之郊七十里之国九里之郊五十里之国三里之郊此小学大学殷之制天子曰辟廱诸侯曰頖宫尊卑学异名辟明也廱和也所以明和天下頖之言班也所以班正教也正义曰所引书传者伏生多士传文假令百里之国国城居中面有五十里二十里置郊郊外仍有三十里七十里之国国城居中面有三十五里九里置郊郊外仍有二十六里五十里之国国城居中面有二十五里三里置郊郊外仍有二十二里此皆以四里爲差此经小学在公宫南之左大学在郊旣是殷制故引书传郊之所在以明之若周制则司马法云百里郊天子畿内方千里百里爲郊则诸侯之郊皆计竟大小故聘礼注云逺郊上公五十里侯伯三十里子男十里也近郊各半之郑必知近郊半逺郊者案书序云命君陈分正东郊成周注云东郊周之近郊也盖五十里今河南洛阳相去则然以天子近郊半逺郊则知诸侯近郊皆半逺郊也以经文承上诸侯之下故直云天子命之敎不云命诸侯从可知云此小学大学殷之制者以下文云殷人养国老于右学养庶老于左学则左学小右学大此经云小学在公宫南之左故知殷制也周则大学在国小学在西郊下文具也礼记要义卷第五礼记要义礼记要义卷五下礼记要义卷第五下王制下一殷爵人于朝周于祖庙诸侯于尝祭爵人于朝谓殷法也周则天子特假祖庙而拜授之故洛诰云烝祭歳文王骍牛一武王骍牛一时册命周公故特祭文武若诸侯爵人因尝祭之日故祭统云祭之日一献君降立于阼阶之南南郷所命北面是也二历代诸侯朝聘之制诸侯之于天子也比年一小聘三年一大聘五年一朝天子五年一巡守注云比年每歳也小聘使大夫大聘使卿朝则君自行然此大聘与朝晋文覇时所制也虞夏之制诸侯歳朝周之制侯甸男采卫要服六者各以其服数来朝天子以海内爲家时一廵省之五年者虞夏之制也周则十二歳一廵守三王廵守祀方明见诸侯之礼歳二月东廵守至于岱宗柴而望祀山川觐诸侯问百年者就见之命大师陈诗以观民风注云岱宗东岳柴祭天告至也觐见也就见老人陈诗谓采其诗而视之正义曰案觐礼云诸侯觐于天子爲宫方三百歩四门坛十有二㝷深四尺郑注云王廵守至于方岳之下诸侯㑹之亦爲此宫以见之是也觐礼又云天子乗龙载大旂拜日于东门之外反祀方明郑注引朝事仪曰天子冕而执镇圭尺有二寸云帅诸侯而朝日于东郊所以教尊尊也退而朝诸侯由此二者言之巳祀方明乃以㑹同之礼见诸侯也凡㑹同者不恊而盟盟时设方明于坛上乃以载辞告焉如觐礼及郑注所云旣告至之后爲宫加方明于坛天子岀宫东门外拜日反祀方明祀方明之后乃彻去方明故郑云由此二者言之巳祀方明乃以㑹同之礼见诸侯云二者谓觐礼经文朝日东门反祀方明朝事仪云朝日东郊退而朝诸侯故云由此二者言之巳祀方明乃以㑹同之礼见诸侯也今于觐礼未祀方明之前未有见诸侯之事皇氏以爲未祀方明之前巳见诸侯非也其祀方明之后见诸侯之时王升立于坛上南靣诸公中阶之前北靣诸侯东阶之东西靣诸伯西阶之西东靣诸子门东北面诸男门西北面王降阶南面而见之三揖旣升坛使诸侯升公拜于上等侯伯于中等子男于下等见诸侯讫若有不恊更加方明于坛上诸侯等俱北靣戎右传敦血以授㰱者司盟主其职故司盟云掌其盟约之载及其礼仪北面诏明神于时王立无文不可与诸侯同北面当于阼阶上西面此是见诸侯之礼祀方明之时祭天则燔柴也天谓日也与此岱宗柴所用事别觐礼云祭天燔柴谓天子之盟也祭地瘗谓王官之伯盟也祭山丘陵升及祭川沈者是诸侯之盟也此是廵守及诸侯之盟祭也故注云升沈必就祭者也就祭则是谓王廵守及诸侯之盟祭也祭天柴谓祭日也祭地瘗者祭月也王廵守之盟其神主日四三十年之蓄举全数䘮用仂乃什一冢宰制国用必于歳之杪五谷皆入然后制国用用地小大视年之丰耗以三十年之通制国用量入以爲岀祭用数之仂䘮三年不祭唯祭天地社稷爲越绋而行事䘮用三年之仂䘮祭用不足曰暴有余曰浩祭丰年不奢凶年不俭国无九年之蓄曰不足无六年之蓄曰急无三年之蓄曰国非其国也三年耕必有一年之食九年耕必有三年之食以三十年之通虽有凶旱水溢民无菜色然后天子食日举以乐注云制国用如今度支经用杪末也小国大国丰凶之年各以歳之収入制其用多少多不过礼少有所杀通三十年之率当有九年之蓄岀谓所当给爲筭今年一歳经用之数用其什一祭不敢以卑废尊越犹躐也绋輴车索䘮大事用三歳之什一暴犹耗也浩犹饶也常用数之仂菜色食菜之色民无食菜之饥色天子乃日举乐以食正义曰以三十年之通制国用量入以爲岀者言欲制国用之时先以三十年通融之法留九年蓄外计见在之物以制国用假令一年有四万斛以一万斛拟三十年通融积聚爲九年之蓄以见在三万斛制国之来歳一年之用量其今年入之多少以爲来年岀用之数每年之率入物分爲四分一分拟爲储积三分爲当年所用二年又留一分三年又留一分是三年緫得三分爲一年之蓄三十年之率当有十年之蓄此云当有九年之蓄者崔氏云三十年之间大略有閠月十二足爲一年故唯有九年之蓄也王肃以爲二十七年有九年之蓄而言三十者举全数两义皆通知用今年一歳经用者以下文云䘮用三年之仂此直云数之仂故知是一歳之仂也又知仂爲什一者以仂是分散之名故考工记云石有时以泐考工记又云以其围之阞捎其薮彼注阞谓三分之一此云什一者以民税一歳之十一则国祭所用亦什一也此谓当年经用之内用其什一非是通计拟三年储积之蓄也五䘮惟祭天地社稷五祀其宗庙常祭皆废正义曰私䘮者是其卑天地社稷是其尊今虽遭私䘮旣殡巳后若有天地社稷之祭即行之故云不敢以卑废尊也越是践躐之义故云越犹躐也但未葬之前属绋于輴以备火灾今旣祭天地社稷湏越躐此绋而徃祭所故云越绋云绋輴车索者以停住之时指其绳体则谓之绋若在涂人挽而行之则谓之引故郑注杂记云庙中曰绋在涂曰引天地社稷故有越绋之礼六宗及山川之等卑于天地社稷待䘮终乃祭故郑志答田琼云天地郊社至尊不可废故越绋祭之六宗山川之神则否其宫中五祀在䘮内则亦祭之故曾子问云君薨五祀之祭不行旣殡而祭之自启至于反哭五祀之祭不行旣葬而祭之但祭时湏人旣少衆官不皆使尽去不须越绋故郑答田琼云五祀宫中之神䘮时朝夕岀入所祭不爲越绋也天地社稷之祭豫卜时日今忽有䘮故旣殡越绋行事若遭䘮之后当天地郊社常祭之日其启殡至于反哭则避此郊社祭日而爲之案礼卒哭而祔练而禘于庙此等爲新死者而爲之则非常祭也其常祭法必待三年䘮毕也其春秋之时未至三年而爲吉祭者皆非礼也若杜预之意以爲旣祔以后宗庙得四时常祭三年大禘乃同于吉故僖公三十三年凡君薨卒哭而祔祔而作主特祀于主烝尝禘于庙杜注云新主旣特祀于寝则宗庙四时常祀三年礼毕又大禘乃皆同于吉如杜之意与三年不祭违者案释例云礼记后儒所作不正与春秋同是杜不尽用礼记也七百六阳九之运凡水旱之歳历运有常案律历志云十九歳爲一章四章爲一部三十部爲一统三统爲一元则一元有四千五百六十歳𥘉入元一百六歳有阳九谓旱九年次三百七十四歳隂九谓水九年以一百六歳并三百七十四歳爲四百八十歳注云六乗八之数八祭先代无主后者天子诸侯祭因国之在其地而无主后者注云谓所因之国先王先公有功德宜享丗祀今絶无后爲之祭主者昔夏后氏郊鲧至𣏌爲夏后而更郊禹晋侯薨黄熊入国而祀夏郊此其礼也正义曰此一节论天子置都之所及诸侯所封之内皆因古昔先王先公所居之地今其地子孙絶灭而无主后者则天子诸侯祭此先王先公故云祭因国之在其地而无主后者若天子因先公之后亦祭先公若诸侯因先王之后亦祭先王先王先公皆谓有德宜丗祀者九祫禘之辨天子犆礿祫禘祫尝祫烝注云犆犹一也祫合也天子诸侯之䘮毕合先君之主于祖庙而祭之谓之祫后因以爲常天子先祫而后时祭诸侯先时祭而后祫凡祫之歳春一礿而已不祫以物无成者不殷祭周改夏祭曰礿以禘爲殷祭也鲁礼三年䘮毕而祫于大祖明年春禘于羣庙自尔之后五年而再殷祭一祫一禘十诸侯立五庙鲁有八庙祖天子凡始封之君谓王之子弟封爲诸侯爲后丗之大祖当此君之身不得立岀王之庙则全无庙也故诸侯不敢祖天子若有大功德王特命立之则可若鲁有文王之庙郑祖厉王是也鲁非但得立文王之庙又立姜嫄之庙及鲁公武公之庙并周公及亲庙除文王庙外犹八庙也此皆有功德特赐非礼之正此始封君之子得立一庙始封六丗之孙始五庙备也若异姓始封如大公之属𥘉封则得立五庙从诸侯礼也七祀五祀三祀之等知五祀是司命中霤门行厉者案祭法云王立七祀曰司命曰中霤曰国门曰国行曰泰厉曰户曰灶诸侯五祀无户灶自外与天子同明大夫五祀与诸侯同明知是司命中霤门行厉也云此祭谓大夫有地者以其祭五祀与诸侯同故知大夫有采地者云其无地祭三耳者以祭法云大夫立三祀曰族厉曰门曰行也一谓禘大祫小一谓祫即禘禘祫大小郑以公羊传云大事者何大祫也毁庙之主陈于大祖未毁庙之主皆升合食于大相故爲大事若王肃张融孔晁皆以禘爲大祫爲小故王肃论引贾逵说吉禘于庄公禘者递也审谛昭穆迁主递位孙居王父之处又引禘于大庙逸礼其昭尸穆尸其祝辞緫称孝子孝孙则是父子并列逸礼又云皆升合于大祖所以刘歆贾逵郑衆马融等皆以爲然郑不从者以公羊传爲正逸礼不可用也又曽子问云七庙五庙无虚主虚主者唯天子崩与祫祭祝取羣庙之主明禘祭不取羣庙之主可知尔雅云禘大祭也谓比四时爲大也故孙炎等注尔雅云皆以禘爲五年一大祭若左氏说及杜元凯皆以禘爲三年一大祭在大祖之庙传无祫文然则祫即禘也取其序昭穆谓之禘取其合集羣祖谓之祫五方皆有性地气使然中国戎夷五方之民皆有性也下可推移注云地气使之然正义曰性谓禀性自然故孝经说云性者生之质若木性则仁金性则义火性则礼水性则信土性则知中庸云天命之谓性是赋命自然情者旣有识知心有好恶当逐物而迁故有喜怒哀乐好恶此经云刚柔轻重迟速天生自然是性也而连言情者情是性之小别因性连言情者耳若指而言之则上文异俗是情也故注云谓其所好恶今经有刚柔轻重迟速六事而注唯云缓急者细别则有六大緫唯二刚轻速緫是急也柔重迟緫是缓也此大略而言人性不同亦有柔而躁者刚而迟者故尚书云臯陶行有九德是也越俗断髪文身卧则僢正义曰案汉书地理志文越俗断发文身以辟蛟龙之害故刻其肌以丹青涅之以东方南方皆近于海故俱文身云浴则同川卧则僢者言首在外而足相郷内故典瑞注云僢而同邸正本直云卧则僢无同字俗本有同字误也王太子以下入学之礼之年之时乐正崇四术立四教顺先生诗书礼乐以造士春秋教以礼乐冬夏教以诗书王大子王子羣后之大子卿大夫元士之适子国之俊选皆造焉凡入学以齿注云乐正乐官之长掌国子之教虞书曰夔命汝典乐教胄子崇髙也髙尚其术以作教也㓜者教之于小学长者教之于大学尚书传曰年十五始入小学十八入大学顺此四术而教以成是士也春夏阳也诗乐者声声亦阳也秋冬隂也书礼者事事亦隂也互言之者皆以其术相成皆以四术成之王子王之庶子也羣后公及诸侯皆以长㓜受学不用尊卑遂学应与郷同案司马法曰百里郊二百里野遂人云掌邦之野旣二百里爲野遂之所居故知远郊之外云遂大夫掌之者谓遂大夫掌所职二百里中也且此不帅教者移之在遂不应郷大夫临之故亦遂大夫掌之遂大夫亦帅国之俊选于遂学而行礼也但六郷州学主射党学主正齿位遂则县与州同鄙与党同未知县正主射鄙师主正齿位以否亦应与郷不异但周礼不备耳但县鄙皆属于遂虽各立学緫曰遂学或遂之所居县鄙不立县鄙之学有事则在遂学与郷同身在郷学名升司徒大司徒之官命郷大夫论量考校此郷学之人有秀异之士者升于司徒先名惟在郷今移名于司徒谓録名进在司徒其身犹在郷学举者中年考校进士三年一举案郷大夫云三年则大比攷其德行道艺而兴贤者能者谓郷人有能有贤者以郷饮酒之礼兴之献贤能之书于王名则升于天时身则任以官爵则下文云大乐正论造士之秀者以告于王而升诸司马曰进士彼据郷人故三年一举此据学者故中年考试殷周同也熊氏以爲此中年举者爲殷礼郷大夫三年举者周法其义非也二十而冠升大学正义曰案内则云二十而冠始学礼此升于大学曰俊士之人年以二十故可使习礼云学大学者案尚书周传云王子公卿大夫元士之适子十三入小学二十入大学又书传略说余子十五入小学十八入大学其郷人当与余子同故知二十习礼之时在大学也此升于学者谓身升于大学非唯升名而已南北太远故不屏士于南北案汉书地理志云南北万三千里东西九千里又帝王丗纪南北万三千三百六十八里东西九千三百二里汉地旣然则古亦应尔皆南北长东西短故郑此注云不屏士于南北爲其太远飨有四种皇氏云飨有四种一是诸侯来朝天子飨之则周礼大行人职云上公之礼其飨礼九献是也其牲则体荐体荐则房烝故春秋宣十六年左传云飨有体荐又国语云王公立饫则有房烝其所云饫即谓飨也立而成礼谓之爲饫也其礼亦有饭食故舂人云凡飨食共其食米郑云飨有食米则飨礼兼燕与食是也二是王亲戚及诸侯之臣来聘王飨之礼亦有饭食及酒者亲戚及贱臣不须礼隆但示慈惠故并得饮食之也其酌数亦当依命其牲折爼亦曰殽烝也故国语云亲戚宴飨则有餚烝谓以燕礼而飨则有之也又左传宣十六年云飨有体荐宴有折爼公当飨卿当宴王室之礼也时定王飨士㑹而用折爼以国语及左传故知王亲戚及诸侯之大夫来聘皆折爼飨也其飨朝廷之臣亦当然也三是戎狄之君使来王飨之其礼则委飨也其来聘贱故王不亲飨之但以牲全体委与之也故国语云戎翟贪而不让坐诸门外而体委与之是也此谓戎狄使臣贱之故委飨若夷狄君来则当与中国子男同故小行人职掌小賔小客所陈牲牢当不异也四是飨宿卫及耆老孤子则以醉爲度故酒正云凡飨士庶子飨耆老孤子皆共其酒无酌数郑云要以醉爲度食礼有二种食礼者有饭有殽虽设酒而不饮其礼以饭爲主故曰食也其礼有二种一是礼食故大行人云诸公三食之礼有九举及公食大夫礼之属是也二是燕食者谓臣下自与賔客旦夕共食是也案郑注曲礼酒浆处右云此大夫士与賔客燕食之礼燕礼有二种燕礼者凡正飨食在庙燕则于寝燕以示慈惠故在于寝也燕礼则折爼有酒而无饭也其牲用狗谓爲燕者诗毛传云燕安也其礼最轻升堂行一献礼毕而说屦升堂坐饮以至醉也仪礼犹有诸侯燕礼一篇也然凡燕礼亦有一种一是燕同姓二是燕异姓若燕同姓夜则饮之其于异姓譲之而止故诗湛露天子燕诸侯篇郑笺云夜饮之礼同姓则成之其庶姓譲之则止殷制小学在国中大学在郊云小学在国中大学在郊此殷制明矣者以上文云小学在公宫南之左大学在郊下文云殷人养国老于右学养庶老于左学贵右而贱左小学在国中左也大学在郊右也与殷同也故云此殷制明矣以此篇从上以来虽解爲殷制无正据可冯因此小学大学是殷制不疑故云明矣五十而爵亦有㓜爲大夫者正义曰经直云五十而爵郑知非命爲士而云大夫者以王制殷法殷则士无爵此经云而爵故知是大夫也此谓凡常之人有贤德故五十始爲大夫若其有德不必五十则䘮服小功章云大夫爲昆弟之长殇是㓜爲大夫爲兄之长殇疾者各以其器食之瘖聋跛躃㫁者侏儒百工各以其器食之正义曰瘖谓口不能言聋谓耳不闻声跛躃谓足不能行断者谓支节解絶侏儒谓容貌短小百工谓有杂技艺此等旣非老无告不可特与常饩旣有疾病不可不养以其病尚轻不可虚费官物故各以其器食之器能也因其各有所能供官役使以廪饩食之案晋语云文公问八疾胥臣对云戚施植鏄注云使击钟蘧蒢蒙璆注云璆是玉磬使击之侏儒扶庐注云扶持也庐㦸柄也蒙瞍循声注云歌咏琴瑟聋聩司火注云使主然火其童昬嚚瘖僬侥官师所不材宜于掌土是各以器食之外传不云跛躃此不云蘧蒢戚施设文不具外传瘖与僬侥置于掌土此瘖与侏儒其器食之者今古法异也祭器不假谓有地大夫大夫祭器不假祭器未成不造燕器注云造爲也正义曰皇氏云此谓有地大夫故祭器不假若无地大夫则当假之故礼运云大夫祭器不假声乐皆具非礼也谓无地大夫也大夫不丗爵诸侯有入爲公卿公卿緫称大夫大夫不丗爵使以德爵以功注云谓县内及列国诸侯爲天子大夫者不丗爵而丗禄辟贤也正义曰知此大夫是天子大夫者以下云诸侯之大夫不丗爵禄此直云大夫不丗爵与诸侯大夫文异故知是天子大夫也知是县内及列国诸侯入爲天子大夫者案礼运云天子有田以处其子孙则周召毕原之等是县内诸侯也诗卫武公入相于周又尚书顾命齐侯爲虎贲卫侯爲司宼是列国诸侯也并入爲天子大夫案司裘诸侯则共熊侯豹侯是畿内亦曰诸侯此不云诸侯而云大夫者辟上诸侯丗子之文故云大夫然畿内诸侯有爲三公则周召是也列国诸侯入爲六卿则郑武公是也今緫爲云天子大夫者若言公卿大夫于文爲烦故緫言大夫以包之诗云三事大夫谓三公也春秋诸侯杀大夫谓卿也是大夫爲緫号畿内外诸侯之子未赐爵视元士未赐爵视天子之元士以君其国者未赐爵谓列国诸侯及县内诸侯其身旣死其子未得爵赐其衣服礼制视天子元士若畿外者君其本国畿内者亦君畿内之国故郑注云列国及县内之国郑必知兼畿外列国者以诗小雅韎韐有奭诸侯丗子未遇爵命服士服而来此云视天子之元士以君其国故知兼列国也其畿内诸侯有大功德元子岀封畿外则王命次子守其采邑若其贤才则丗爲公卿则春秋周公召伯之属是也周以十寸爲尺或言周尺八寸古者以周尺八尺爲歩今以周尺六尺四寸爲歩古者百畒当今东田百四十六畒三十歩古者百里当今百二十一里六十歩四尺二寸二分注周尺之数未详闻也案礼制周犹以十寸爲尺盖六国时多变乱法度或言周尺八寸则歩更爲八八六十四寸以此计之古者百畒当今百五十六畒二十五歩古者百里当今百二十五里正义曰古者八寸爲尺今以周尺八尺爲歩则一歩有六尺四寸今以周尺六尺四寸爲歩则一歩有五十二寸是今歩比古歩每歩剰岀一十二寸以此计之则古者百畒当今东田百五十二畒七十一歩有余与此百四十六畒三十歩不相应也又今歩毎歩剰古歩十二寸以此计之则古之百里当今百二十三里一百一十五歩二十寸与此经百二十一里六十歩四尺二寸三分又不相应玉人职云镇圭尺有二寸又云桓圭九寸是周犹以十寸爲尺也今经云以周尺六尺四寸爲歩乃是六十四寸则谓周八寸爲尺也故云盖六国时多变乱法度或言周尺八寸也郑即以古周尺十寸爲尺八尺爲歩则歩八十寸郑又以今周尺八寸爲尺八尺爲歩则今歩皆少于古歩一十六寸也是今歩别剰十六寸古之四十歩爲今之五十歩古之八十歩爲今之一百歩计古之一畒之田长百歩得爲今田一百二十五歩是今田毎一畒之上剰岀二十五歩畿外国数多畿内余地多畿外千里封国之外所余地少畿内千里所余地多以畿外本拟封建诸侯畿内本供天子又有郊关郷遂准拟公卿王子弟采邑故建国少余地多造乎祢亦告祖庙载主归亦告造乎祢者造至也谓至父祖之庙也然此岀历至七庙知者前归假旣云祖祢明岀亦告祖祢也今唯云祢者白虎通云独见祢何辞从卑不敢留尊者之命至祢不嫌不至祖也皇氏申之云行必有主无则主命载于齐车书云用命赏于祖是也今岀辞别先从卑起最后至祖仍取迁主则行也若前至祖后至祢是留尊者之命爲不敬也故曲礼曰巳受命君言不宿于家亦其类也若还则先祖后祢如前所言也所以然者先应反行主祖庙故也然出告天地及庙还唯告庙不告天地者白虎通云还不复告天者天道无外内故不复告也诸侯将岀者谓朝王及自相朝盟㑹征伐之事也冝乎社者不得告天故从社始也亦载社主也造乎祢者亦告祖及载主也唯言出告则归亦告也曽子问曰岀反必亲告于祖祢是也天子用特牲诸侯卑则否也曽子问注云皆奠币以告之是也殷周大小学天子命之教然后爲学小学在公宫南之左大学在郊天子曰辟廱诸侯曰頖宫注云学所以学士之宫尚书传曰百里之国二十里之郊七十里之国九里之郊五十里之国三里之郊此小学大学殷之制尊卑学异名辟明也廱和也所以明和天下頖之言班也所以班政教也正义曰云此小学大学殷之制者以下文云殷人养国老于右学养庶老于左学则左学小右学大此经云小学在公宫南之左故知殷制也周则大学在国小学在西郊下文具也辩类禡二字案释天云是类是禡师祭也故知禡爲师祭也谓之禡者案肆师注云貉读如十百之百爲师祭造军法者祷气势之増倍也其神盖蚩蚘或曰黄帝郑旣云祭造军法者则是不祭地熊氏以禡爲祭地非师祭皆称类尔雅类旣爲师祭所以上文云天子将岀廵守类乎上帝及舜之摄位亦类乎上帝并非师祭皆称类者但尔雅所释多爲释诗以皇矣云是类是禡止释皇矣类禡爲师祭不谓余文类皆爲师祭但类者以事类告天若以摄位事类告天亦谓之爲类若以廵守事类告天亦谓之爲类故异义夏侯欧阳说以类祭天者以事类祭之古尚书说非时祭天谓之类许愼谨案周礼郊天无言类者知类非常祭从古尚书说郑氏无駮与许同也然今尚书及古尚书二说其文虽异其意同也以事类告祭则是非常故孔注尚书亦云以摄位事类告天郑又以类虽非常祭亦比类正礼而爲之故小宗伯注云类者依其正礼而爲之是也辨释菜释奠之制正义曰案大胥职云春入学舎采合舞文王丗子亦云释菜郑注云释菜礼轻也则释菜唯释苹藻而巳无牲牢无币帛文王丗子又云始立学者旣兴器用币注云礼乐之器成则衅之又用币告先圣先师以器成此则徒用币而无菜亦无牲牢也文王丗子又云凡始立学者必释奠于先圣先师及行事必以币是释奠有牲牢又有币帛无用菜之文熊氏以此爲释菜奠币者谓释奠之礼以献俘馘故云释菜奠币言释奠之时旣有牲牢菜币两有今案注云释菜解经中释字奠币解经中奠字又云礼先师不云祭先师则似讯馘告之时但有菜币而巳未必爲释奠有牲牢也于事有疑未知孰是故备存焉然则释菜奠币皆告先圣先师此直云先师文不具耳孔子隂书谶纬以待后王正义曰夏不田盖夏时也者以夏是生养之时夏禹以仁让得天下又触其夏名故夏不田郑之此注取春秋纬运斗枢之文故以爲夏不田若何休稍异于此案谷梁传桓四年公狩于郎传曰春曰田夏曰苗秋曰蒐冬曰狩何休云运斗枢曰夏不田谷梁有夏田于义爲短郑玄释之云四时皆田夏殷之礼诗云之子于苗选徒嚣嚣夏田明矣孔子虽有圣德不敢显然改先王之法以教授于丗若其所欲改其隂书于纬藏之以传后王谷梁四时田者近孔子故也公羊正当六国之亡䜟纬见读而传爲三时田作传有先后虽异不足以断谷梁也如郑此言三时之田不敢显露隂书于纬四时之田显然在春秋之经谷梁爲传之时去孔子旣近不见所藏之纬唯覩春秋见经故外爲四时田也公羊当六国之时去孔子旣逺纬书见行于丗公羊旣见纬文故以爲三时田又郑释废疾云歳三田谓以三事爲田即上一曰干豆之等是深塞何休之言当以此注爲正丧从死者祭从生者自天子逹于庶人丧从死者祭从生者支子不祭注云从死者谓衣衾棺椁从生者谓奠祭之牲器正义曰卢植解云从生者谓除服之后吉祭之时以子孙官禄祭其父祖故云从生者若䘮中之祭虞祔练祥仍从死者之爵故小记云士祔于大夫则易牲又云其妻爲大夫而卒而后其夫不爲大夫而祔于其妻则不易牲又杂记云上大夫之虞也少牢卒哭成事祔皆太牢下大夫之虞也犆牲卒哭成事祔皆少牢是䘮中之祭仍从死者之礼而郑云谓奠祭之牲器云奠则是䘮中之祭得从生者之爵与小记杂记违者小记杂记据死者子孙身无官爵生者又无可祭享故䘮中之祭皆用死者之礼若其生者有爵则祭从生者之法䘮祭尚尔䘮后吉祭可知奠谓葬前祭谓葬后包䘮终吉祭也郑必知祭兼䘮祭与卢植别者以此云祭从生者䘮从死者相对又中庸云父爲大夫子爲士葬以大夫祭以士又云父爲士子爲大夫葬以士祭以大夫祭又与葬相对皆祭与䘮葬连文是一时之事故祭中兼爲䘮奠也或云在䘮中祭尚从死者爵至吉祭乃用生者禄耳故知卢解郑言奠者自吉祭之奠及非时祭耳历代庙祧之数王郑异天子七庙三昭三穆与大祖之庙而七诸侯五庙二昭二穆与大祖之庙而五大夫三庙一昭一穆与大祖之庙而三士一庙庶人祭于寝注云此周制七者大祖及文王武王之祧与亲庙四大祖后稷殷则六庙契及汤与二昭二穆夏则五庙无大祖禹与二昭二穆而巳大祖始封之君王者之后不爲始封之君庙大祖别子始爵者大传曰别子爲祖谓此虽非别子始爵者亦然谓诸侯之中士下士名曰官师者上士二庙寝适寝也正义曰郑氏之意天子立七庙唯谓周也郑必知然者案礼纬稽命徴云唐虞五庙亲四庙始祖庙一夏四庙至子孙五殷五庙至子孙六钩命决云唐尧五庙亲庙四与始祖五禹四庙至子孙五殷五庙至子孙六周六庙至子孙七郑据此爲说故谓七庙周制也周所以七者以文王武王受命其庙不毁以爲二祧并始祖后稷及髙祖以下亲庙四故爲七也若王肃则以爲天子七庙者谓髙祖之父及髙祖之祖庙爲二祧并始祖及亲庙四爲七故圣证论肃难郑云周之文武受命之王不迁之庙权礼所施非常庙之数殷之三宗宗其徳而存其庙亦不以爲数凡七庙者皆不称周室礼器云有以多爲贵者天子七庙孙卿云有天下者事七丗又云自上以下降杀以两今使天子诸侯立庙并亲庙四而止则君臣同制尊不别礼名位不同礼亦异数况其君臣乎又祭法云王下祭殇五及五丗来孙则下及无亲之孙而祭上不及无亲之祖不亦诡哉谷梁传云天子七庙诸侯五家语云子羔问尊卑立庙制孔子云礼天子立七庙诸侯立五庙大夫立三庙又云逺庙爲祧有二祧焉又儒者难郑云祭法逺庙爲祧郑注周礼云迁主所藏曰祧违经正文郑文云先公之迁主藏于后稷之庙先王之迁主藏于文武之庙便有三祧何得祭法云有二祧难郑之义凡有数条大略如此不能具载郑必爲天子七庙唯周制者马昭难王义云案䘮服小记王者立四庙又引礼纬夏无大祖宗禹而巳则五庙殷人祖契而宗汤则六庙周尊后稷宗文王武王则七庙自夏及周少不减五多不过七礼器云周旅酬六尸一人发爵则周七尸七庙明矣今使文武不在七数旣不同祭又不享尝岂礼也哉故汉侍中卢植说云二祧谓文武曽子问当七庙无虚主礼器天子七庙堂九尺王制七庙卢植云皆据周言也谷梁传天子七庙尹更始说天子七庙据周言也汉书韦玄成四十八人议皆云周以后稷始封文武受命石渠论白虎通云周以后稷文武特七庙又张融谨案周礼守祧职奄八人女祧每庙二人自大祖以下与文武及亲庙四用七人姜嫄用一人适尽若除文武则奄少二人曾子问子说周事而云七庙无虚主若王肃数髙祖之父髙祖之祖庙与文武而九主当有九孔子何云七庙无虚主乎故云以周礼孔子之言爲本谷梁说及小记爲枝叶韦玄成石渠论白虎通爲证验七庙斥言玄说爲长是融申郑之意且天子七庙者有其人则七无其人则五若诸侯庙制虽有其人不得过五则此天子诸侯七五之异也王肃云君臣同制尊卑不别其义非也又王下祭殇五者非是别立殇庙七庙外亲尽之祖禘祫犹当祀之而王肃云下祭无亲之孙上不及无亲之祖又非通论且家语云先儒以爲肃之所作未足可依案周礼唯存后稷之庙不毁案昭七年传云余敢忘髙圉亚圉注云周人不毁其庙报祭之似髙圉亚圉庙亦不毁者此是不合郑说故马融说云周人所报而不立庙礼记要义卷第五下礼记要义礼记要义卷六礼记要义卷第六月令一月令不合周法亦疑非吕不韦案吕不韦集诸儒士着爲十二月纪合十余万言名爲吕氏春秋篇首皆有月令与此文同是一证也又周无大尉唯秦官有大尉而此月令云乃命大尉此是官名不合周法二证也又秦以十月建亥爲歳首而月令云爲来歳授朔日即是九月爲歳终十月爲授朔此是时不合周法三证也又周有六冕郊天迎气则用大裘乗玉辂建大常日月之章而月令服饰车旗并依时色此是事不合周法四证也故郑云其中官名时事多不合周法然案秦始皇十二年吕不韦死二十六年并天下然后以十月爲歳首歳首用十月时不韦巳死十五年而不韦不得以十月爲正又云周书先有月令何得云不韦所造又秦并天下立郡何得云诸侯又秦以好兵杀害毒𬒳天下何能布德施惠春不兴兵二周天里度之数指诸星以爲天案郑注考灵耀云天者纯阳清明无形圣人则之制璸玑玉衡以度其象如郑此言则天是大虚本无形体但指诸星运转以爲天耳但诸星之转从东而西必三百六十五日四分日之一星复旧处星旣左转日则右行亦三百六十五日四分日之一至旧星之处即以一日之行而爲一度计二十八宿一周天凡三百六十五度四分度之一是天之一周之数也天如弹丸围圜三百六十五度四分度之一案考灵耀云一度二千九百三十二里千四百六十一分里之三百四十八周天百七万一千里者是天圎周之里数也以围三径一言之则直径三十五万七千里此爲二十八宿周廽直径之数也然二十八宿之外上下东西各有万五千里是爲四游之极谓之四表据四表之内并星宿内緫有三十八万七千里然则天之中央上下正半之处则一十九万三千五百里地在于中是地去天之数也三地与星辰俱有四游升降郑注考灵耀云地盖厚三万里春分之时地正当中自此地渐渐而下至夏至之时地下游万五千里地之上畔与天中平夏至之后地渐渐向上至秋分地正当天之中央自此地渐渐而上至冬至上游万五千里地之下畔与天中平自冬至后地渐渐而下此是地之升降于三万里之中但浑天之体虽绕于地地则中央正平天则北髙南下北极髙于地三十六度南极下于地三十六度然则北极之下三十六度常见不没南极之上三十六度常没不见南极去北极一百二十一度余若逐曲计之则一百八十一度余若以南北中半言之谓之赤道去南极九十一度余去北极亦九十一度余此是春秋分之日道也赤道之北二十四度爲夏至之日道去北极六十七度也赤道之南二十四度爲冬至之日道去南极亦六十七度地有升降星辰有四游又郑注考灵耀云天旁行四表之中冬南夏北春西秋东皆薄四表而止地亦升降于天之中冬至而下夏至而上二至上下盖极地厚也地与星辰俱有四游升降四游者自立春地与星辰西游春分西游之极地虽西极升降正中从此渐渐而东至春末复正自立夏之后北游夏至北游之极地则升降极下至夏季复正立秋之后东游秋分东游之极地则升降正中至秋季复正立冬之后南游冬至南游之极地则升降极上冬季复正此是地及星辰四游之义也四星辰亦随地升降星辰亦随地升降故郑注考灵耀云夏日道上与四表平下去东井十二度爲三万里则是夏至之日上极万五千里星辰下极万五千里故夏至之日下至东井三万里地五日与星辰四游相反相去三万里立春星辰西游日则东游春分星辰西游之极日东游之极日与星辰相去三万里夏则星辰北游日则南游夏至星辰北游之极日南游之极日与星辰相去三万里以此推之秋冬于此可知计夏至之日日在井星正当嵩髙之上以其南游之极故在嵩髙之南万五千里所以夏至有尺五寸之景也于时日又上极星辰下极故日下去东井三万里也然郑四游之极元出周髀之文但日与星辰四游相反春分日在娄则娄星极西日体在娄星之东去娄三万里以度言之十二度也则日没之时去昬中之星近校十度旦时日极于东去旦中之星远校十度若秋分日在角则角星极东日体在角星之西去角三万里则日没之时去昬中之星远校十度旦时日极于西去旦中之星近校十度此皆与历乖违于数不合郑无指解其事有疑但礼是郑学故具言之耳贤者裁焉但二十八宿从东而左行日从西而右行一度逆㳂二十八宿案汉书律历志云冬至之时日在牵牛𥘉度春分之时日在娄四度夏至之时日在东井三十一度秋分之时日在角十度若日在东井则昼极长八尺之表尺五寸之景若春分在娄秋分在角昼夜等八尺之表七尺五寸之景冬至日在斗则昼极短八尺之表一丈三尺之景一丈三尺之中去其一尺五寸则余有一丈一尺五寸之景是冬夏徃来之景也凡于地千里而差一寸则夏至去冬至体渐南渐下相去一十万五千里又考灵耀云正月假上八万里假下一十万四千里十月行有迟速诸星皆周天外行一度凡二十八宿及诸星皆循天左行一日一夜一周天一周天之外更行一度计一年三百六十五周天四分度之一日月五星则右行日一日一度月一日一十三度十九分度之七此相通之数也今历家之说则月一日至于四日行最疾日行十四度余自五日至八日行次疾日行十三度余自九日至十九日行则迟日行十二度余自二十日至二十三日又小疾日行十三度余自二十四日至于晦行又最疾日行一十四度余此是月行之大率也二十七日月行一周天至二十九日强半月及于日与日相㑹乃爲一月故考灵耀云九百四十分爲一日二十九日与四百九十九分爲月是一月二十九日之外至第三十日分至四百九十九分月及于日计九百四十分则四百七十爲半今四百九十九分是过半二十九分也月与星辰日照乃有光月是隂精日爲阳精故周髀云日犹火月犹水火则外光水则含景故月光生于日所照魄生于日所蔽当日则光盈就日则明尽京房云月与星辰隂者也有形无光可照之乃有光先师以爲日似弹丸月似镜体或以爲月亦似弹丸日照处则明不照处则闇因日月之㑹分爲大数日月之行一歳十二㑹圣王因其㑹而分之以爲大数焉劝斗所建命其四时此云孟春者日月㑹于娵訾而斗建寅之辰也凡记昏明中星者爲人君南面而听天下视时候以授民事孟不必爲庶长正义曰礼纬爲庶长称孟故云孟长也若于人言之庶爲孟若于物言之直爲长也不取庶长之义先儒以孟春亦爲之庶长案尚书康诰云孟侯书传天子之子十八称孟侯并皆称孟岂亦庶长乎日月十二㑹之大数圣王因其日月自然之㑹而分爲十二分以爲大略之数焉所以爲大略之数者以二十九日过半月及于日日不可分两月各有二十九日又两月各强半之日合两半而成一日是一月有三十日一月二十九日一大一小之外仍有余分一年十二月六大六小緫有三百五十四日是歳十二㑹之实数也仍少十一日四分日之一未得周天圣王緫以三百六十五日四分日之一爲十二㑹之大数一㑹即一辰也甲乙爲日名不爲月名其日甲乙注云乙之言轧也日之行春东从青道发生万物月爲之佐时万物皆解孚甲自抽轧而岀因以爲日名焉乙不爲月名者君统臣功也阳律隂律候气之法正义曰案司农注周礼云阳律以竹爲管隂律以铜爲管郑康成则以皆用铜爲之知者案律历志量者龠合升斗斛本起黄钟之龠而五量加之其法皆用铜声中黄钟以此准之故知用铜也司农云阳律以竹隂律以铜非也云应谓吹灰也者蔡邕云以法爲室三重户闭涂舋必周密布缇缦室中以木爲案毎律各一案内外髙从其方位加律其上以葭灰实其端其月气至则灰飞而管通如蔡所云则是爲十二月律则布室内十二辰若其月气至则其辰之管灰飞而管空也然则十二律各当其辰邪埋地下入地处出地处髙故云内外髙黄钟之管埋于子位上头向南以外诸管推之可悉知又律云以河内葭莩爲灰冝阳金门山竹爲管熊氏云案吹灰者谓作十二律管于室中四时位上埋之地芦莩烧之作灰而实之律管中以罗縠覆之气至则吹灰动縠矣小动爲气和大动爲君弱臣强专政之应不动縠爲君严勐之应云凡律空围九分者以黄钟爲诸律之首诸律虽长短有差其围皆以九分爲限七八生物九六成物生物者谓木火七八之数也成物者谓金水九六之数也则春夏生物也秋冬成物也故易系辞云精气爲物游魂爲变也注云精气谓七八游魂谓九六则是七八生物九六终物是也五脏配五行有二说异义云今文尚书欧阳说肝木也心火也脾土也肺金也肾水也古尚书说脾木也肺火也心土也肝金也肾水也许慎谨案月令春祭脾夏祭肺季夏祭心秋祭肝冬祭肾与古尚书同郑駮之云月令祭四时之位及其五藏之上下次之耳冬位在后而肾在下夏位在前而肺在上春位小前故祭先脾秋位小却故祭先肝肾也脾也俱在鬲下肺也心也肝也俱在鬲上祭者必三故有先后焉不得同五行之气今医病之法以肝爲木心爲火脾爲土肺爲金肾爲水则有瘳也若反其术不死爲剧如郑此言五行所主则从今文尚书之说不同许慎之义汉始亦以惊蛰爲正月中汉始亦以惊蛰爲正月中者以汉之时立春爲正月节惊蛰爲正月中气雨水爲二月节春分爲二月中气至前汉之末以雨水爲正月中惊蛰爲二月节故律历志云正月立春节雨水中二月惊蛰节春分中是前汉之末刘歆作三统历改惊蛰爲二月节郑以旧历正月启蛰即惊也故云汉始亦以惊蛰爲正月中但蛰虫正月始惊二月大惊故在后移惊蛰爲二月节雨水爲正月中凡二十四气三统历三月节谷雨清明中案通卦验及今历以清明爲三月节谷雨爲三月中余皆与律历志并同案三统历则三月节谷雨清明中月令车马衣服非周制凡此车马衣服皆所取于殷时而有变焉非周制也周礼朝祀戎猎车服各以其事不以四时爲异又玉藻曰天子龙衮以祭玄端而朝日皮弁以日视朝与此皆殊六畜取象多涂羊火畜也者案尚书五行传曰貌之不恭则有鸡祸注鸡畜之有冠翼者属貌言之不从则有犬祸注犬畜之以口吠守者属言视之不明则有羊祸注羊畜之远视者属视听之不聦则有豕祸注豕畜之居闲卫而听者属听思之不睿则有牛祸注地厚德载物牛畜之任重者属思皇之不极则有马祸注天行健马畜之疾行者属皇极是鸡爲木畜羊爲火畜牛马土畜犬爲金畜豕爲水畜但隂阳取象多涂故午爲马酉爲鸡不可一定也中数曰歳朔数曰年掌正歳年以序事者太史职文郑注大中数曰歳朔数曰年中数者谓十二月中气一周緫三百六十五日四分日之一谓之一歳朔数者朔十二月之朔一周谓三百五十四日谓之爲年此是歳年相对故有朔数中数之别若散而言之歳亦年也故尔雅释天云唐虞曰载夏曰歳商曰祀周曰年是也辰随天左行日月星右行天文及日月星辰之行天则左还一日一度一年三百六十五度四分度之一又至周一度日月五星并逆行天右行各有多少辰有二十八宿亦随天左行郊用元日耕用元辰是月也天子乃以元日祈谷于上帝乃择元辰天子亲载耒耜措之于参保介之御间帅三公九卿诸侯大夫躬耕帝借天子三推三公五推卿诸侯九推注云谓以上辛郊祭天也春秋传曰夫郊祀后稷以祈农事是故启蛰而郊郊而后耕上帝大微之帝也元辰盖郊后吉亥也正义曰甲乙丙丁等谓之日郊之用辛上云元日子丑寅夘之等谓之爲辰耕用亥日故云元辰卢植蔡邕并云郊天是阳故用日耕借是隂故用辰元者善也郊虽用日亦有辰但日爲吉主耕之用辰亦有日但辰爲主皇氏云正月建寅日月㑹辰在亥故耕用亥也未知然否十月天气上腾其实反归地下正月爲泰泰通也天地交通七月爲否否塞也言天地隔塞所以十月云地气下降天气上腾者以十月之时纯隂用事地体凝冻寒气逼物地又在下故云地气下降于时六阳从上退尽无复用事天体在上不近于物似若阳归于天故云天气上腾其实十月天气反归地下若审察于此不足可疑而刘洽汜阁皇侃之徒旣不审知其理又不能定其旨趣諠諠挠挠亦无取焉犠牲用牝下用牝命祀山林川泽犠性母用牝注云爲伤妊生之类若天地宗庙大祭之时虽非正月皆不用牝伐木有禁有不禁禁止伐木者禁谓禁其欲伐止谓止其巳伐者此伐木在山中或在禁障之处十月许人採取至正月之时禁令止息故王制云草木零落然后入山林诗鱼丽传云草木不折不操斧斤不入山林是也若国家随时所须以爲材用者虽非冬月亦得取之故山虞有仲冬斩阳木仲夏斩隂木又云邦工入山林而抡材不禁是也其非是所禁之处春秋亦得取之故周礼云春秋之斩木不入禁郑注斩四野之木可若于正月皆禁之火讹以巳乗寅以巳来乗寅巳爲火故火来也寅爲天汉之津火虽欲来而畏水终竟不来但讹言道火相恐动也箕毕尚妻之所好案郑注洪范中央土气爲风东方木气爲雨箕属东方木木克土土爲妃尚妃之所好故箕星好风也西方金气爲隂克东方木木爲妃毕属西方尚妻之所好故好雨也今申气乗寅两相冲破申来逆寅寅爲风风之𬒳逆故爲焱风寅徃破申申爲雨雨之𬒳逆故爲暴雨也井斗度寛故举弧建日月㑹于降娄言物降落而収敛而斗建卯之辰者斗星随天而转一日一夜过转一周而行一度故正月建寅二月建卯也云弧在舆鬼南建星在斗上者熊氏说云石氏星经文弧与建星非二十八宿而昬明举之者由弧星近井建星近斗井有三十三度斗有二十六度其度旣寛若举井斗不知何日的至井斗之中故举弧星建星也尚书月令举星不同此仲春之月昬弧中案尚书云日中星鸟不同者如郑康成之意南方七宿緫爲鸟星井鬼则鸟星之分故云星鸟与此同也案仲夏昬亢中尚书云日永星火不同者案郑答孙颢云星火非谓心星也卯之三十度緫爲大火其曰大火之次有星者月令举其月𥘉尚书緫举一月故不同也案仲秋之月昬牵牛中尚书云宵中星虚其仲冬之月云东壁中尚书云日短星昴不同者亦是月令举其𥘉朔尚书緫举一月之中理亦不异孔安国注尚书与此则别尚书所举星者自取毕见之义不谓南方之中日夜分马蔡郑不同正义曰日夜分谓昼夜漏刻马融云昼有五十刻夜有五十刻据日出日入爲限蔡邕以爲星见爲夜日入后三刻日岀前三刻皆属昼昼有五十六刻夜有四十四刻郑康成注尚书云日中星以爲日见之漏五十五刻不见之漏四十五刻与蔡校一刻也大略亦同雷乃发声始电雷乃发声者雷是阳气之声将上与隂相冲蔡邕云季冬雷在地下则雉应而雊孟春动于地之上则蛰虫应而振出至此升而动于天之下其声发扬也以雷岀有渐故言乃云始电者电是阳光阳微则光不见此月阳气渐盛以击于隂其光乃见故云始电庙寝之制凡庙前曰庙后曰寝者庙是接神之处其处尊故在前寝衣冠所藏之处对庙爲卑故在后但庙制有东西厢有序墙寝制唯室而巳故释宫云室有东西厢曰庙无东西厢有室曰寝是也虹是隂阳交㑹之气云螮蝀谓之虹者尔雅释天文郭氏云雄者曰虹雌者曰蜺雄谓明盛者雌谓闇微者虹是隂阳交㑹之气纯隂纯阳则虹不见若云薄漏日日照雨滴则虹生辨变化有渐改有忽改凡云化者若䑕化爲鴽鴽还化爲䑕皇氏云反归旧形谓之化案易云干道变化谓先有旧形渐渐改者谓之变虽有旧形忽改者谓之化及本无旧形非类而改亦谓之化故郑注周礼云能生非类曰化也九门田猎置罘罗罔毕翳餧兽之药母岀九门注云天子九门者路门也应门也雉门也库门也臯门也城门也近郊门也远郊门也关门也二月浴𧖟种三月浴𧖟仲春旣帅命妇躬桑浴种至季春又更躬桑浴蚕也故熊氏云案马质注云蚕爲龙精月直大火则浴其种是二月浴种也祭义云大昕之朝奉种浴于川注云大昕季春朔日是三月又浴蚕也外内子女命妇女外内子女者解经中女字外子女谓王外姓甥之女者王之同姓子女则周礼之外宗内宗皆以嫁有爵者故内宰云帅外内命妇言内命妇则未岀嫁者不在焉郑注周礼士妻亦爲命妇则士妻亦在季春难隂气命国难九门磔攘以毕春气注云此难难隂气也隂寒至此不止害将及人所以及人者隂气右行此月之中日行历昴昴有大陵积尸之气气佚则厉鬼随而岀行命方相氏帅百隷索室欧疫以逐之又磔牲以攘于四方之神所以毕止其灾也王居明堂礼曰季春岀疫于郊以攘春气正义曰隂气右行此月之中日行历昴昴有大陵积尸之气者天气左转故斗建左行谓之阳气日月右行日月比天爲隂故云隂气右行以此月之𥘉日在于胃此月之中从胃历昴云有大陵积尸者元命包云大陵主尸熊氏引石氏星经大陵八星在胃北主死䘮祀灶之礼其祀灶祭先肺注云夏阳气盛热于外祀之于灶从热类也祀之先祭肺者阳位在上肺亦在上肺爲尊也灶在庙门外之东祀灶之礼先席于门之奥东靣设主于灶陉乃制肺及心肝爲爼奠于主西又设盛于爼南亦祭黍三祭肺心肝各一祭醴三亦旣祭彻之更陈鼎爼设馔于筵前迎尸如祀戸之礼孟夏封诸侯违古不言帅诸侯而云封诸侯诸侯时或无在京师者空其文也祭统曰古者于禘也发爵赐服顺阳义也于尝也岀田邑发秋政顺隂义也今此行赏可也而封诸侯则违于古封诸侯岀土地之事于时未可似失之太尉秦官知月令非周公作命大尉赞桀俊遂贤良举长大注云助长气也赞犹岀也桀俊能者也遂犹进也三王之官有司马无大尉秦官则有大尉今俗人皆云周公作月令未通于古正义曰云三王之官有司马无太尉者案书传有司马公司徒公司空公领三卿此夏制也案曲礼下云司徒司马司空司士司宼此殷制也周礼则有夏官司马是三王有司马无大尉案中候握河纪云舜爲大尉此尧时置之三王不置也云秦官则有大尉者案汉书百官表云大尉秦官是也云今俗人皆云周公作月令未通于古者俗人谓贾逵马融之徒皆云月令周公所作故王肃用焉此等未通识于古古谓秦以前不知三王无大尉是未通于古纯阳之月非㫁刑决罪时靡草死麦秋至㫁薄刑决小罪注云旧说云靡草荠亭历之属祭统曰草艾则墨谓立秋后也刑无轻于墨者今以纯阳之月㫁刑决罪与母有坏堕自相违似非収茧税蚕事毕后妃献茧乃収茧税以桑爲均贵贱长㓜如一以给郊庙之服注云后妃献茧者内命妇献茧于后妃収茧税者収于外命妇外命妇虽就公桑蚕室而𧖟其夫亦当有祭服以助祭収以近郊之税耳贵贱长㓜如一国服同隂生爲主阳谢爲賔律中蕤賔注云蕤賔者应钟之所生三分益一律长六寸八十一分寸之二十六仲夏气至则蕤賔之律应周语曰蕤賔所以安静神人献酬交酢正义曰何胤云干九四是月阳反于下爲复隂生阳中爲姤各应其时所以安静是安静神人也隂生爲主阳谢爲賔賔主之象献酬之礼献酢又酬之隂阳代谢之义也搏劳即伯劳虾蟇非反舌云搏劳者诗云七月鸣鵙笺云伯劳鸣将寒之候五月则鸣豳地晚寒鸟物之候从其气焉云百舌鸟者蔡云虫名鼃也今谓之虾蟇其舌本前着口侧而末向内故谓之反舌通卦验曰搏劳鸣虾蟇无声又靡信云昔于长安中与书生数十共徃城北水中取虾蟇屠割视之其舌反向后如此郑君得不通乎蟜夙问曰诚如纬与子言爲虾蟇五月中始得水适当聒人耳何反无声此者着时候今犹昔也是以知虾蟇非反舌反舌鸟春始鸣至五月稍止其声数转故名反舌时候言之今人识之故不从纬与俗儒也或虾蟇舌性自然不必爲反舌也雩之正以四月又有因旱而雩命有司爲民祈祀山川百源大雩帝用盛乐乃命百县雩祀百辟卿士有益于民者以祈谷实注云阳气盛而常旱山川百源能兴云雨者也衆水始所岀爲百源必先祭其本乃雩雩吁嗟求雨之祭也雩帝谓爲坛南郊之旁雩五精之帝配以先帝也自鼗鞞至祝敔皆作曰盛乐凡他雩用歌舞而巳百辟卿士古者上公若句龙后稷之类也春秋传曰龙见而雩雩之正当以四月凡周之秋三月之中而旱亦脩雩礼以求雨因着正雩此月失之矣天子雩上帝诸侯以下雩上公周冬及春夏虽旱礼有祷无雩有雩有祷雩之与祷所以异者考异邮说云天子祷九州山川诸侯祷封内大夫祷所食邑又僖公三时不雨帅羣臣祷山川以过自譲凡雩必先祷故此经云乃命百县祈祀山川百源始大雩帝是也祷者不雩僖公二年冬十月及三年春正月夏四月直爲祷祭不爲雩以非雩月故不雩夏至八能之七正义曰案易纬通卦验云夏至人主从八能之士或调黄钟或调六律或调五音或调五声或调五行或调律历或调隂阳或调正德所行注从八能之士谓选于天下人衆之中取其习晓者而使之台榭之别阇者谓之台有木者谓之榭正义曰案释宫云阇谓之台李廵云积土爲之所以观望郭景纯云积土四方又云无室曰榭李廵云但有大殿无室名曰榭郭景纯云榭今之堂堭季夏取甲物似误当是秋命渔师伐蛟取鼍登龟取鼋注云四者甲类秋乃坚成周礼曰秋献龟鱼又曰凡取龟用秋时是夏时之秋也作月令者以爲此秋据周之时也周之八月夏之六月因书于此似误也蛟言伐者以其有兵卫也龟言登者尊之也鼍鼋言取羞物贱也鼍皮又可以冒鼔今月令渔师爲榜人蟋蟀正义曰蟋蟀居壁者此物生在于土中至季夏羽翼稍成未能远飞但居其壁至七月则能逺飞在野案尔雅释虫云蟋蟀蛬也孙炎曰蜻蛚也梁国谓蛬郭景纯云今促织蔡以爲蟋蟀斯螽非也周秦染物之时不同命妇官染采黼黻文章必以法故无或差贷黒黄仓赤莫不质良母敢诈伪注云妇官染人也采五色质正也良善也所用染者当得其采正善也正义曰必以此月染之者以其盛暑湿染帛爲宜此是秦法也若周则于夏豫浸治染纁玄之石至秋乃緫染五色故染人云夏纁玄秋染夏是也盖从夏至秋皆得染物周秦各用一时也动民心则害土神之气土用事于未月不可以兴土功不可以合诸侯不可以起兵动衆母举大事以摇养气母发令而待以妨神农之事也水潦盛昌神农将持功举大事则有天殃注云土将用事气欲静大事兴繇役以有爲发令而待谓岀繇役之令以预惊民也民惊则心动是害土神之气土神称曰神农者以其主于稼穑言土以受天雨泽安静养物爲功动之则致害也孝经说曰地顺受泽谦虚开张含泉任萌滋物归中正义曰土虽寄王于四季但南方火生中央土土生西方金金火之间位当建未之月故云土将用事气欲静也四时之季日合黄道正义曰案考灵耀春则星辰西游谓星辰在黄道之西游也日依常行在黄道之东至季春之月星辰入黄道复其正处日依黄道而行是春夏之间日从黄道夏则星辰北游谓星辰在黄道之北游也日依常行在黄道之南至季夏星辰入黄道复正位日依常行黄道至夏秋之间日从黄道也秋则星辰东游谓星辰在黄道东游日依常行在黄道之西至季秋星辰入黄道还复正位日依黄道而行至秋冬之间日从黄道也冬则星辰南游谓星辰在黄道南游日依常行在黄道之北至季冬星辰入黄道还正位日依常行黄道至冬春之间日从黄道也郑注洪范云四时之间合于黄道也土王之律独取声应正义曰黄钟之宫于诸宫爲长季夏土王其声最重谓土之声气应此黄钟之官声非黄钟一声也故特云律中者黄钟之宫也黄钟候气之管本位在子此是黄钟宫声与中央土声相应但土无候气之法取黄钟宫声以应土耳四时之律皆取气应而土王之律独取声应者一者欲与四行爲互二者爲无别候土气之管故也土无候气之管者以寄王四季之末故从四时之管而不别候也唯以四行末十八日爲土之气也五声浊尊清卑凡五声浊者尊清者卑爲商声之浊次于宫宫旣爲君商则爲臣故云以其浊次宫臣之象也孟秋禁封侯割地失其义是月也毋以封诸侯立大官毋以割地行大使出大币注云古者于尝岀田邑此其月也而禁封诸侯割地失其义凡鸟随隂阳者不居中国盲风至鸿鴈来玄鸟归羣鸟养羞注云皆记时候也盲风疾风也玄鸟燕也归谓去蛰也凡鸟随隂阳者不以中国爲居羞谓所食也夏小正曰九月丹鸟羞白鸟说曰丹鸟也者谓丹良也白鸟也者谓闽蚋也其谓之鸟者重其养者也有翼爲鸟养也者不尽食也二者文异羣鸟丹良未闻孰是正义曰皇氏以爲丹良是荧火今案尔雅释虫郭氏等诸释皆不云荧火是丹良未闻皇氏何所依据仲秋难阳气天子乃难以逹秋气注云此难难阳气也阳暑至此不衰害亦将及人所以及人者阳气左行此月宿直昴毕昴毕亦得大陵积尸之气气佚则厉鬼亦随而出行于是亦命方相氏帅百隷而难之王居明堂礼曰仲秋九门磔攘以发陈气御止疾疫谷以麦爲重乃劝种麦母或失时其有失时行罪无疑注云麦者接絶续乏之谷尤重之天根见而水涸是月也日夜分雷始収声蛰虫坏户杀气浸盛阳气日衰水始涸注云又记时候也雷始収声在地中动内物也坏益也蛰虫益户谓稍小之也涸竭也此甫八月中雨气未止而云水竭非也周语曰辰角见而雨毕天根见而水涸又曰雨毕而除道水涸而成梁辰角见九月本也天根见九月末也王居明堂礼曰季秋除道致梁以利农也阳气𥘉胎于酉蔡氏云阳气𥘉胎于酉故八月荠麦应时而生也辰角见九月本天根见九月末云辰角见九月本天根见九月末此郑之言也九月本谓九月之𥘉也案律暦志角十二度亢九度天根在亢之后辰角与天根相去二十一度余日校一度则九月本与九月末相去二十一日有余也而韦昭注国语辰角见雨毕之后五日天根见不同者盖辰角见后雨以渐而毕毕后五日始天根见中间亦校二十余日也非谓辰角见后五日则天根见也息民之祭与蜡异蜡亦曰腊腊先祖五祀者腊猎也谓猎取禽兽以祭先祖五祀也此等之祭緫谓之蜡若细别言之天宗公社门闾谓之蜡其祭则皮弁素服葛带榛杖其腊先祖五祀谓之息民之祭其服则黄衣黄冠郑注郊特牲云息民与蜡异案杂记子贡观蜡云一国之人皆若狂者案郷饮酒𥘉立賔行礼至礼终说屦升堂而燕行无筭爵然则𥘉时正齿位后则皆狂蜡祭蔡邑云夏曰清祀殷曰嘉平周曰蜡秦曰腊案左传云虞不腊矣是周亦有腊名也冬至日在斗牛度数正义曰案律历志云仲冬之𥘉日在斗十二度故云日在斗也三统历大雪日在斗十二度昬壁五度中去日八十四度旦角三度中冬至日在牛𥘉度昬奎十度中去日八十二度旦亢七度中元嘉历云大雪日在箕十度昬氐九度中旦轸八度中冬至日在斗十四度昬东壁八度中昼漏四十五刻旦角七度中天地之房地气沮泄是谓发天地之房者约束有司若其不固汝所闭之事令地沮泄谓泄漏地之阳气是发彻天地之房房是人次舎之处拥蔽于此之时天地亦拥蔽万物不使宣露与房舎相似芸荔蚯蚓随阳而动正义曰芸始生荔挺岀者皇氏云以其俱香草故应阳气而岀而蚯蚓结者蔡云结犹屈也蚯蚓在穴屈首下向阳气气动则宛而上首故其结而屈也麋角解者说者多家皆无明据熊氏云鹿是山兽夏至得隂气而解角麋是泽兽故冬至得阳气而解角今以麋爲隂兽情滛而游泽冬至隂方退故解角从隂退之象鹿是阳兽情滛而游山夏至得隂而解角从阳退之象旣无明据故略论焉若节气早则麋角十一月解故夏小正云十一月麋角陨堕是也若节气晚则十二月麋角解故小正云十二月陨麋角天子之相六国以后之相命相布德和令行庆施惠下及兆民注云相谓三公相王之事正义曰案公羊隐五年传云三公者何天子之相也自陜而东者周公主之自陜而西者召公主之一相处乎内是三公相王之事也至六国时一人知事者特谓之相故史记称穰侯范睢蔡泽皆爲秦相后又爲丞相也十月乃云天腾地降正义曰若以易卦言之七月三阳在上则天气上腾三隂在下则地气下降也今十月乃云天气上腾地气下降者易含万象言非一槩周流六虚事无定体若以爻象言之则七月爲天气上腾地气下降若气应言之则从五月地气上腾至十月地气六隂俱升天气六阳并谢天体在上阳归于虚无故云上腾地气六隂用事地体在下隂气下连于地故云地气下降各取其义不相妨也征鸟厉疾征鸟厉疾注云杀气当极也征鸟题肩也齐人谓之击征或名曰鹰仲春化爲鸠节气有早晚故诸书各异正义曰鴈北郷有早有晚早者则此月北郷晚者二月乃北郷故易说云云二月惊蛰候鴈北郷鹊始巢者此据晚者若早者十一月始巢故诗纬推度灾云复之日鹊始巢是也雉雊鸡乳者易通卦验云雉雊鸡乳在立春节与此同以立春在此月也通卦验又云小寒虎始交豺祭兽此季冬不言者文不具也若节气晚则季冬虎交若节气早则在仲冬岀土牛正义曰岀土牛以送寒气者岀犹作也此时强隂旣盛年歳巳终隂若不去凶邪恐来歳更爲人害其时月建丑又土能刻水持水之隂气故特作土牛以毕送寒气也注云岀犹作也丑爲牛牛可牵止也送犹毕也孟月祭宗此季冬祭佐正义曰案上孟冬祈来年于天宗大割祠于公社腊先祖五祀是谓蜡祭则百神皆祭则一变而致羽物山林之祇再变而致鳞物川泽之祇是蜡祭并祭山川也是岳渎及衆山川也孟冬不见者文不具孟冬祭岳渎因及衆山川至此又更祭衆山川山川少于岳渎是孟月祭其宗此月祭其佐前孟冬是祭先啬神农并祭五帝但孟冬其文不具则五帝爲宗大臣句芒等爲佐是孟月祭其宗此月祭其佐也孟冬祭司中等是孟月祭宗此月祭佐则天神人鬼山川等皆有宗有佐也诸侯卿大夫至民赋牺牲同姓共刍豢乃命大史次诸侯之列赋之犠牲以共皇天上帝社稷之飨乃命同姓之邦共寝庙之刍豢命宰历卿大夫至于庶民土田之数而赋牺牲以共山林名川之祀凡在天下九州之民者无不咸献其力以共皇天上帝社稷寝庙山林名川之祀注云此所与诸侯共者也列国有大小也赋之犠牲大者岀多小者岀少飨献也此所以与同姓共也刍豢犹犠牲此所与卿大夫庶民共者也历犹次也卿大夫采地亦有大小其非采地以其邑之民多少赋之民非神之福不生虽有其邦国采地此赋要由民岀正义曰来歳方祭祀须犠牲犠牲岀诸侯之国国有大小故命大史书列之以共赋也诸侯同王南面专王之土故命之岀牲以与王共事天地也旣漫言诸侯则异姓同姓俱然也赋之犠牲者赋税岀也言刍乃是牛羊而又云豢则是犬豕也天地不用犬豕社稷大牢乃有豕而不用犬故没其刍豢而徒云天地犠牲也宗庙备六牲故云刍豢也宰小宰也历亦次也卿大夫谓畿内有采地者歳终又小宰列次畿内之地大小并至于庶民受田准土田多少之数赋之犠牲以共山林名川之祀不云士者上举卿大夫下举庶民则士在其中省文耳注云此所与卿大夫庶民共之则各赋税之卿大夫出其采地赋税无采地出其邑之赋税庶人无邑出其赋税以与邑宰邑宰以共上是庶人亦岀赋也故下云凡在天下九州之人无不咸献其力是也佩玉之制佩玉之制案韩诗外传云佩玉上有䓤衡下有双璜牙蠙珠以纳其间则古之佩玉上以䓤爲衡横置于上以贯珠之绳三条悬于衡上垂之而下以双璜悬于两畔绳之下端又以牙悬于中绳下端使前后触璜以爲声衡之下璜之上皆贯蠙珠故云蠙珠以纳其间谓纳于衡璜之间也古今文尚书尚书有古有今壁里所得胶东庸生所传者谓之古文尚书晁错所受伏生二十九篇夏侯欧阳所传者谓之今文尚书郑据而引之故云今尚书外命妇茧税少以夫当有祭服皇氏云外命妇旣就公家之桑而养蚕则茧当悉输于公所以唯皆税其茧余得自入者以其夫当有祭服以助王祭故令茧得自入以供造也今谓夫助祭之服当公家所爲故礼再命受服言外命妇虽就公桑𧖟室而𧖟旣是官家之桑茧不应全入于己所以有税者以其夫亦当有祭服官家所给故输茧税以供造之但税寡少故云収以近郊税耳知収以近郊税者载师云近郊十一公桑在国北近郊故知収以近郊云贵贱长㓜如一国服同者案泉府云凡賖者以国服爲之息国服谓国家贡赋服事在上各有等限谓之国服言贵贱长㓜岀茧税俱以十一等限齐同故云国服同其受桑则贵贱异也贵者桑多贱者桑少爲皆计茧爲税十一之也隂中时有阳阳中时有隂正义曰云祀之先祭肝者秋爲隂中于藏值肝者以隂气始于五月终于十月其七月八月爲隂之中故云秋爲隂中其阳气始于十一月终于四月正月二月爲阳中故正月云春爲阳中然隂中之时兼有阳阳中之时兼有隂亦是隂阳之中也今五藏肺最在前心次之肝次之脾次之肾爲后肝在心肺之下脾肾之上故云于藏值肝然脾在肺心肝之下肾之上则是上有肺心肝下唯有肾不当其中而云春爲阳中于藏值脾者但五行相次水则次木故春继于冬肾后则次脾其火后则次土土后乃次金故秋不得继夏由隔于土由此脾不得继肺隔于心也爲此肝之上有肺有心脾之下唯有肾俱得爲藏之中也二十八宿之度歳星之次案律历志云二十八宿之度角一十二度亢九氐十五房五心五尾十八箕十一东方七十五度斗二十六牛八女十二虚十危十七营室十六壁九北方九十八度奎十六娄十二胃十四昴十一毕十六觜二参九西方八十度井三十三鬼四栁十五星七张十八翼十八轸十七南方一百一十二度丑爲星纪𥘉斗十二度终婺女七度子爲玄枵𥘉婺女八度终于危十五度亥爲娵觜𥘉危十六度终于奎四度戍爲降娄𥘉奎五度终于胃六度酉爲大梁𥘉胃七度终于毕十一度申爲实沈𥘉毕十二度终于井十五度未爲鹑首𥘉井十六度终于栁八度午爲鹑火𥘉栁九度终于张十六度巳爲鹑尾𥘉张十七度终于轸十一度辰爲寿星𥘉轸十二度终于氐四度卯爲大火𥘉氐五度终于尾九度寅爲析木𥘉尾十度终于斗十一度五星者东方歳星南方荧惑西方太白北方辰星中央镇星其行之迟速俱在律历志吕令周礼俱用夏正吕不韦在于秦丗秦以十月爲歳首不用秦正而用夏时也以夏数得天正故用之也周礼虽以建子爲正其祭祀田猎亦用夏正也月令昬明中星不与历正同日在营室者案三统历立春日在危十六度正月中曰在室十四度元嘉历立春日在危三度正月中日在室一度昬参中者案三统历立春昬毕十度中去日八十九度正月中昬井二度中去日九十三受元嘉历立春昬昴九度中月半昬觜觽一受中皆不昬参中者月令昬明中星皆大略而言不与历正同但有一月之内有中者即得载之计正月昬参中依三统历在立春之后六日参星𥘉度昬得中也但二十八宿其星体有广狭相去远近或月令月中之日昬明之时前星以过于午后星未至正南又星有明暗见有早晚明者昬早见而旦晚没暗者则昬晚见而旦早没所以昬明之星不可正依历法但举大略耳余月昬明从此可知礼记要义卷第六礼记要义礼记要义卷七礼记要义卷第七曽子问一君丗子告殡之礼二子丗子适子太子冡子之别君薨而丗子生者案聘礼云子即位不哭公羊云君存称丗子君薨称子其此旣君薨仍称丗子者以其别于庶子又用丗子之礼告殡故虽君薨犹称丗子异于春秋之例案左传桓六年子同生贾杜注云不称大子者书始生此亦始生而称丗子者彼爲父在始生未命故直云子此是君薨𥘉生则举以丗子之礼故云丗子也熊氏云下称奠币于殡东则此告丗子生谓旣殡以后若未殡之前则丗子生亦不告凡天子诸侯称丗子春秋经称王丗子曹丗子是也卿大夫以下谓之适子䘮服云大夫之适子是也若在䘮诸侯之子亦称适子檀弓云君之适长殇是也天子诸侯亦谓之大子则王制云大子及檀弓云大子申生是也冡子则上下通名故内则云其非冡子则皆降一等注则言天子以下至庶人是其通名也三告神束帛之制将告神故执束帛执持也束帛十端也端则二丈鬼神质故用偶数也鬼神以丈八尺爲端鬼神之道隂阳不测故用隂阳之数求之一丈象阳八尺法隂十端六玄四纁五两三玄二纁纁是地色玄是天色也欲徃告殡故升自西阶四庾皇氏谓下室设素几熊氏谓天子诸侯殡宫有几筵正义曰案阮谌礼图云几长五尺髙尺二寸广二尺皇氏云周礼天子下室䘮奠有素几不云殡宫有几而诸侯虽无文当与天子同而大夫士葬前下室并无几降于人君也并葬后殡宫皆有几人君未葬前而于下室有素几其殡宫无几今丗子生旣吿权移下室之几于殡东告于继体异常日庾氏云未虞施几筵常于下室然殡宫几筵爲朝夕之奠常在不去今更特设几筵于殡宫东者特异其事以爲丗子之生故郑云几筵于殡东明继体也今案旣夕礼燕养馈羞如他日则下室所供之物如平常皆用吉物即今之告灵不得有素几又司几筵云凡䘮事右素几注云䘮事谓凡奠也又云凶事仍几注云凶事谓凡奠凡朝夕相因䘮礼略以此推之即素几是殡宫朝夕设奠之几不在下室而庾皇等以爲素几设于下室未审何以知之其义非也熊氏以爲天子诸侯在殡宫则有几筵大夫士大敛有席虞始有几然殡宫几筵爲朝夕之奠常在不去今更特设几于殡东当明丗子是继体之贵故于常几筵之外别特设之考三家之说熊以爲是皇庾以爲非五君薨名子不待三月大宰命祝史以名徧告于五祀山川注云因负子名之䘮于礼略也正义曰案内则及左传桓六年皆三月乃名之今此因负子三日即名之以䘮事促遽于礼简略不暇待三月也上见殡之时旣以名告故云某之子某郑于此乃解名者以经有名文而遂解之非谓吿山川之时始作名也若依皇氏以见殡后乃作名故郑于此解之六巳葬而丗子生因告祢乃名曽子问曰如巳葬而丗子生则如之何孔子曰大宰大宗从大祝而告于祢三月乃名于祢以名徧告及社稷宗庙山川注云告生也正义曰祢父殡宫之主也旣葬讫殡无尸柩唯有主在故告于主渐神事之故也同庙主之名故曰祢也三月乃见因见乃名故云乃名于祢也从见之人与告生不异故不重言也虽三日不见其成服衰绖自依常礼也七天子受诸侯朝于庙诸侯朝天子必禆冕爲将庙受也诸侯视朝当用玄冠缁衣素裳今视朝而服禆冕之服者案觐礼侯氏禆冕天子受之于庙八祭軷有主有尸有牲有常祀正义曰经言道而岀明诸侯将行爲祖祭道神而后岀行引聘礼者证祖道之义案聘礼记云岀祖释軷祭酒脯彼注云祖始也行岀国门止陈车骑释酒脯之奠于軷爲行始也春秋传曰軷渉山川然则軷山行之名也道路以险阻爲难是以委土爲山或伏牲其上使者爲軷祭酒脯祈告也礼毕然后乗车轹之而遂行其有牲犬羊可也此城外之軷祭也其五祀行神则在宫内故郑注聘礼云行谓行者之先其古人之名未闻天子诸侯有常祀在冬也䘮礼有毁宗躐行岀于大门则行神之位在庙门外西方又郑注月令軷坛厚二寸广五尺轮四尺周礼注云以菩刍棘柏爲神主此郑释爲軷祭之义此軷亦有尸故诗生民云取羝以軷注燔烈其肉爲尸羞是也其牲天子軷用犬故犬人云伏瘗亦如之注云伏谓伏犬于軷上诸侯用羊诗云取羝以軷谓诸侯也卿大夫以酒脯旣行祭軷竟御者以酒祭车轼前及车左右毂末故周礼大驭云及犯軷王自左驭驭下祝登受辔犯軷遂驱之又云及登酌仆仆左执辔右祭两轵祭轨乃饮轵即毂末轨谓车轼前是也其祭宫内行神之軷及城外祖祭之軷其制不殊崔氏云宫内之軷祭古之行神城外之軷祭山川与道路之神义或然也坛名山其神曰累九冠礼闻内外䘮之节曽子问曰将冠子冠者至揖让而入闻齐衰大功之䘮如之何孔子曰内䘮则废外䘮则冠而不醴彻馔而埽即位而哭如冠者未至则废如将冠子而未及期日而有齐衰大功小功之䘮则因䘮服而冠注云冠者賔及替者内䘮同门也不醴不醴子也其废者䘮成服因䘮而冠废吉礼而因䘮冠俱成人之服及至也十奠虞小祥大祥弥吉之节至大祥得旅酬曽子问曰祭如之何则不行旅酬之事矣孔子曰闻之小祥者主人练祭而不旅奠酬于賔賔弗举礼也昔者鲁昭公练而举酬行旅非礼也孝公大祥奠酬弗举亦非礼也注云奠无尸虞不致爵小祥不旅酬大祥无无筭爵弥吉孝公隐公之祖父正义曰练小祥祭也旅谓旅酬故奠无尸虞不致爵至小祥弥吉但得致爵于賔而不得行旅酬之事大祥乃得行旅酬而不得行无筭爵之事也此皆谓䘮事简略于礼未备故也云虞不致爵者案士虞礼賔三献尸尸卒爵礼毕无致爵以下之事所谓虞不致爵也案特牲又云尸止爵之后席于户内主妇洗爵酌致爵于主人主人拜受爵主妇拜送爵主人卒爵拜主妇荅拜受爵酌酢左执爵拜主人荅拜主人降洗酌致爵于主妇席于房中南靣主妇拜受爵主人西靣荅拜主妇卒爵拜主人更爵酢卒爵拜主妇荅拜所谓致爵也三献之賔作尸所止爵尸饮卒爵酢賔賔饮卒爵献祝及佐食致爵于主人主妇毕主人降阼阶升酌西阶上献賔及衆賔讫主人洗觯于西阶前北靣酬賔讫主人洗爵于阼阶上献长兄弟及衆兄弟及内兄弟于房中献毕賔乃坐取主人所酬之觯于阼阶前酬长兄弟长兄弟受觯于西阶前酬衆賔衆賔酬衆兄弟所谓旅酬也云小祥不旅酬者賔不举主人所酬之觯不行旅酬之事所谓小祥不旅酬谓奠酬于主人主人酬于賔賔不举也旅酬之后賔弟子兄弟弟子各酌于其尊举觯各于其长賔取觯酬兄弟之党长兄弟取觯酬賔之党所谓无筭爵也云大祥无无筭爵弥吉者大祥乃得行旅酬而不得行此无筭爵之事故云大祥无无筭爵以其渐渐备礼故云弥吉仍未纯吉也昔者鲁昭公练而举酬行旅非礼也者练祭但得致爵于賔賔不合举此爵而行旅酬今昭公行之故曰非礼也大祥弥吉得行旅酬今孝公不然亦曰非礼壻有䘮致命女氏女于壻亦然壻巳葬壻之伯父致命女氏曰某之子有父母之䘮不得嗣爲兄弟使某致命女氏许诺而弗敢嫁礼也壻免䘮女之父母使人谓壻弗取而后嫁之礼也女之父母死壻亦如之注云必致命者不敢以累年之䘮使人失嘉㑹之时请请成昏也女免䘮壻之父母亦使人请其巳葬时亦致命祭过时不祭䟽谓有追祭者曽子问曰除䘮则不复昬礼乎注复偿也孔子曰祭过时不祭礼也又何反于𥘉䟽过时不祭谓四时常祭也谓祭重而昬轻重者过时尚废轻者不复可知熊氏云若䘮祭及禘祫祭虽过时犹追而祭之故禘祫志云昭十一年齐归薨十三年㑹于平丘冬公如晋不得祫至十四年乃追而祫之十五年乃禘也又僖公八年春当禘以正月㑹王人于洮故七月而禘故杂记云三年之䘮旣顈其练祥皆行是追行前练祥祭也舅姑存者厥明盥馈亡者三月庙见正义曰若舅姑存者于当夕同牢之后明日妇执枣栗腵脩见于舅姑见讫舅姑醴妇醴妇讫妇以特豚盥馈舅姑盥馈讫舅姑飨妇更无三月庙见之事此是士昬礼之文若舅姑旣没虽昬夕同牢礼毕明日无见舅姑盥馈之事至三月乃奠菜于舅姑之庙故昬礼云舅姑旣没则妇入三月乃奠菜是也昬礼奠菜之后更无祭舅姑之事此云择日而祭于祢者正谓奠菜也则庙见奠菜祭祢是一事也熊氏云如郑义则从天子以下至于士皆当夕成昬舅姑没者三月庙见故成九年季文子如宋致女郑云致之使孝非是始致于夫妇也又隐八年郑公子忽先配而后祖郑以祖爲祖道之祭应先爲祖道然后配合今乃先爲配合而后乃爲祖道之祭如郑此言是皆当夕成昬也若贾服之义大夫以上无问舅姑在否皆三月见祖庙之后乃始成昬故讥郑公子忽先爲配匹乃见祖庙故服䖍注云季文子如宋致女谓成昬是三月始成昬与郑义异也若舅姑偏有没者庾氏云昬夕厥明即见其存者以行盥馈之礼至三月不湏庙见亡者崔氏云厥明妇盥馈于其存者三月庙见于其亡者未知孰是老聃古寿考者之号吾闻诸老聃曰天子崩国君薨则祝取羣庙之主而藏诸祖庙礼也卒哭成事而后主各反其庙注云老聃古寿考者之号也与孔子同时藏诸主于祖庙象有凶事者聚也卒哭成事先祔之祭名也正义曰案下文助葬于巷党老聃曰丘止柩又庄子称孔子与老聃对言是与孔子同时也案史记云老聃陈国苦县赖郷曲仁里也爲周柱下史或爲守藏史郑注论语云老𥅆周之大史未知所岀齐车载主命曽子问曰古者师行无迁主则何主孔子曰主命问曰何谓也孔子曰天子诸侯将岀必以币帛皮圭告于祖祢遂奉以岀载于齐车以行毎舎奠焉而后就舎反必告设奠卒歛币玉藏诸两阶之间乃岀盖贵命也注云以酺醢礼神乃敢即安也所告而不以岀即理之正义曰案齐仆云掌驭金路大驭掌驭玉路凡祭祀皆乗玉路齐车则降一等乗金路也迁庙主行者皇氏云谓载新迁庙之主义或然也䘮慈母必非鲁昭公家语王肃所足昔者鲁昭公少䘮其母有慈母良及其死也公弗忍也欲䘮之有司以闻曰古之礼慈母无服今也君爲之服是逆古之礼而乱国法也若终行之则有司将书之以遗后丗无乃不可乎公曰古者天子练冠以燕居公弗忍也遂练冠以䘮慈母䘮慈母自鲁昭公始也注云据国君也良善之谓之慈母固爲其善国君之妾子于礼不服也昭公年三十乃䘮齐归犹无慼容是不少又安能不忍于慈母此非昭公明矣未知何公也公之言又非也天子练冠以燕居盖谓庶子王爲其母正义曰案家语云孝公有慈母良今郑云未知何公者郑不见家语故也或家语王肃所足故郑不见也天子诸侯救日之制如诸侯皆在而日食则从天子救日各以方色与其兵注云示奉时事有所讨也方色者东方衣青南方衣赤西方衣白北方衣黒兵未闻也正义曰谷梁云天子救日置五麾陈五兵五鼓诸侯置三麾陈三鼓三兵大夫击门士击柝言充其阳也范寗云凡声阳也击鼓爲声所以助阳压隂也春秋传曰日有食之天子伐鼓于社责上公也诸侯伐鼓于朝退自责也夏书曰辰不集于房瞽奏鼓啬夫驰庶人走孔传曰辰日月所㑹集合也房日月所舎而不合其所舎食可知也驰走者救日之备也奏犹击也周礼有救日之弓但不知兵之细别故云未闻迎尸之节有二凡迎尸之礼其节有二一是祭𥘉迎尸于奥而行灌礼灌毕而后岀迎牲于时延尸于户外杀牲荐血毛行朝践之礼设腥爓之俎于尸前是一也然后退而合亨更迎尸入坐于奥行馈孰之礼是二也此云不迎尸者直于堂上行朝践礼毕则止不更迎尸而入此谓宗庙之祭郊社之祭无文不迎尸亦谓此时也熊氏云郊社五祀祭𥘉未迎尸之前巳杀牲也以其无灌故也故大宰云祀五帝纳亨注云纳亨谓祭之时又中礼皆爲俎奠于主乃始迎尸是郊及五祀杀牲在迎尸之前也则此不迎尸亦得爲祭𥘉不迎尸也天子在䘮祭五祀郊社唯宗庙俟吉天子崩未殡五祀之祭不行旣殡而祭其祭也尸入三饭不侑酳不酢而巳矣自启至于反哭五祀之祭不行巳葬而祭祝毕献而巳注云旣葬弥吉毕献祝而后止郊社亦然唯甞禘宗庙俟吉也䘮辟郊社日五祀辟䘮日祭时䘮所仍奠王制云天地社稷爲越绋而行事是与五祀同也赵啇问云自启至反哭五祀之祭不行注云郊社亦然者案王制云唯祭天地社稷爲越绋而行事旣云葬时郊社之祭不行何得有越绋而行事郑荅越绋行事䘮无事时天地郊社有常日自启及至反哭自当辟之郑言无事者谓未殡以前是有事旣殡以后未启以前是无事得行祭礼故有越绋行事郑云郊社有常日自启至反哭自当辟之者郊社旣有常日自启反哭当辟此郊社之日郊社尊故辟其日不使相妨五祀旣卑若与启反哭日相逢则五祀辟其日也郑言天地社稷去殡处远祭时踰越此绋而徃赴之五祀去殡处近暂徃则还故不爲越绋也云唯甞禘宗庙俟吉也者谓爲甞禘之礼以祭宗庙俟待于吉故王制云䘮三年不祭是也其在䘮祭郊社之时其䘮所朝夕仍奠知者杂记云国禁哭则止朝夕之奠即位自因也人臣尚尔明天子得也居䘮不弔曽子问曰三年之䘮弔乎孔子曰三年之䘮练不羣立不旅行君子礼以饰情三年之䘮而吊哭不亦虚乎注云爲其苟语忘哀也爲彼哀则不专于亲也爲亲哀则是妄弔内子命妇之别正义曰案僖二十四左传云晋赵姬请以叔隗爲内子而己下之叔隗爲赵衰妻是大夫适妻也若对而言之则卿妻曰内子大夫妻曰命妇若散而言之则大夫是卿之揔号其妻亦揔名爲内子诔者列行迹以作谥贱不诔贵㓜不诔长礼也唯天子称天以诔之诸侯相诔非礼也注云诔累也累列生时行迹读之以作谥当由尊者成以其无尊焉春秋公羊说以爲读诔制谥于南郊若云受之于天然礼当言诔于天子也天子乃使大史赐之谥庶子爲大夫祭于宗子之家曽子问曰宗子爲士庶子爲大夫其祭也如之何孔子曰以上牲祭于宗子之家祝曰孝子某爲介子某荐其常事注云贵禄重宗也上牲大夫少牢介副也不言庶使若可以祭然宗子摄大夫若宗子有罪居于他国庶子爲大夫其祭也祝曰孝子某使介子某执其常事注云此之谓宗子摄大夫正义曰䘮服小记士不摄大夫士摄大夫唯宗子也摄主不敢备礼摄主不厌祭不旅不假不绥祭不配注云皆辟正主厌厌饫神也厌有隂有阳迎尸之前祝酌奠奠之且飨是隂厌也尸谡之后彻荐俎敦设于西北隅是阳厌也此不厌者不阳厌也不旅不旅酬也假读爲嘏不嘏主人也不绥祭谓主人也绥周礼作堕不配者祝辞不言以某妃配某氏正义曰云迎尸至隂厌也约少牢特牲礼文祝酌奠者谓祝酌奠于铏南且飨者祝奠讫且复以辞飨告神也是室奥隂静之处故云隂厌尸谡之后佐食彻尸之荐俎设于西北隅得户明白之处故曰阳厌今摄主不厌谓不阳厌也所以然者厌是厌饫凡厌是神之歆飨此宗子岀在他国庶子摄不敢备礼宗子以罪去庶子望墓爲坛祭曽子问曰宗子去在他国庶子无爵而居者可以祭乎孔子曰祭哉请问其祭如之何孔子曰望墓而爲坛以时祭若宗子死告于墓而后祭于家宗子死称名不言孝身没而巳子游之徒有庶子祭者以此若义也今之祭者不首其义故诬于祭也注云有子孙存不可以乏先祖之祀不祭于庙无爵者贱逺辟正主言祭于家容无庙也孝宗子之称不敢与之同其辞但言子某荐其常事至子可以称孝以用也用此礼祭也若顺首本也诬犹妄也正义曰所以不祭于宗子庙者以庶子无爵卑贱逺辟正主正主谓宗子也据郑此言宗子去在他国谓有爵者若其无爵在家本自无庙何湏云不祭庙辟正主也郑必知是有爵者以经云宗子去他国庶子无爵而居庶子云无爵明宗子是有爵此宗子去他国谓有罪者若其无罪则以庙从本国不得有庙故䘮服小记注云宗子去国乃以庙从谓无罪也金革之事无辟伯禽有爲爲之子夏问曰三年之䘮卒哭金革之事无辟也者礼与𥘉有司与孔子曰夏后氏三年之䘮旣殡而致事殷人旣葬而致事周人卒哭而致事记曰君子不夺人之亲亦不可夺亲也此之谓乎子夏曰金革之事无辟也者非与孔子曰吾闻诸老聃曰昔者鲁公伯禽有爲爲之也今以三年之䘮从其利者吾弗知也注云疑有司𥘉使之然致事还其职位于君周卒哭而致事不夺不可夺二者恕也孝也非与者疑礼当有然伯禽周公子封于鲁有徐戎作难䘮卒哭而征之急王事也征之作费誓时多攻取之兵言非礼也正义曰伯禽爲母䘮神虽多犹一一祭之孔子曰天无二日土无二王甞禘郊社尊无二上未知其爲礼也注尊喻卑也神虽多犹一一祭之无迁主则载主命爲假主非昔者齐桓公亟举兵作伪主以行及反藏诸祖庙庙有二主自桓公始也注伪犹假也举兵以迁庙主行无则主命爲假主非也䘮有二孤盖邻国君吊君爲主䘮之二孤则昔者卫灵公适鲁遭季桓子之䘮卫君请弔哀公辞不得命公爲主客人弔康子立于门右北靣公揖让升自东阶西郷客升自西阶弔公拜兴哭康子拜稽颡于位有司弗辩也今之二孤自季康子始也注云辩犹正也若康子者君弔其臣之礼也邻国之君弔君爲之主主人拜稽颡非也当哭踊而巳灵公先桓子以鲁哀公二年夏卒桓子以三年秋卒是出公也祭成人必有尸阳厌隂厌殇则不备曽子问曰祭必有尸乎若厌祭亦可乎孔子曰祭成䘮者必有尸尸必以孙孙㓜则使人抱之无孙则取于同姓可也祭殇必厌盖弗成也祭成而无尸是殇之也孔子曰有隂厌有阳厌曽子问曰殇不祔祭何谓隂厌阳厌孔子曰宗子爲殇而死庶子弗爲后也其吉祭特牲祭殇不举无肵爼无玄酒不告利成是谓隂厌凡殇与无后者祭于宗子之家当室之白尊于东房是谓阳厌七卷终礼记要义礼记要义卷八礼记要义卷第八文王丗子一文王一饭亦一饭文王一饭亦一饭文王再饭亦再饭旬有二日乃闲注云欲知气力箴药所胜间犹瘳也二日三朝皆言朝内则云命士以上昧爽而朝日入而夕者朝礼具夕礼简故言夕今三皆曰朝者以其礼同故通言朝凡常丗子朝父母每日唯二今文王朝于王季日三者増一时又三者皆称朝并是圣人之法也三文王损寿武王延年古者谓年龄齿亦龄也我百尔九十吾与尔三焉注云年天气也齿人寿之数也九龄九十年之祥也文王以勤忧损寿武王以安乐延年正义曰皇氏云以九龄谓铃铎谓天以九箇铃铎而与武王徧验书本龄皆从齿解爲铃铎于理有疑亦得爲一义四生寿不可増损年寿之数赋命自然不可延之寸隂不可减之晷刻文王九十七武王九十三天定之数今文王云吾与女三者示其传基业于武王欲使武王承其所传之业此乃教戒之义训非自然之理五成王践阼之年正义曰案郑注金縢云文王崩后明年生成王则武王崩时成王年十歳服䘮三年毕成王年十二明年将践阼周公欲代之摄政羣叔流言周公辟之居东都时成王年十三也居东二年成王收捕周公之属党时成王年十四也明年秋大孰遭雷风之变时周公居东三年成王年十五迎周公反而居摄之元年也居摄四年封康叔作康诰是成王年十八也故书传云天子大子十八称孟侯居摄七年成王年二十一也明年成王即政年二十二也此是郑义推成王㓜不能践阼之事也六郑以大司成即师氏大司成论说在东序注云论说课其义之深浅才能优劣此云乐正司业父师司成则大司成司徒之属师氏也师氏掌以媺诏王教国子以三德三行及国中失之事也正义曰郑以下文云乐正司业父师司成父师与乐正相连此大司成亦与大乐正相次故知司成则大司成也以其掌教故知是司徒之属以其父师司成又掌教国子故知当师氏也引师氏以媺诏王以下者皆师氏职文案书传大夫爲父师周礼师氏中大夫七侍大司成间三席凡侍坐于大司成者远近间三席可以问终则负墙列事未尽不问注云间犹容也容三席则得指画相分别也席之制广三尺三寸三分则是所谓函丈也郄就后席相辟错尊者之语不敬也八释奠先师凡学春官释奠于其先师秋冬亦如之注云官谓礼乐诗书之官周礼曰凡有道者有德者使教焉死则以爲乐祖祭于瞽宗此之谓先师之类也若汉礼有髙堂生乐有制氏诗有毛公书有伏生亿可以爲之也不言夏夏从春可知也九释奠无迎尸以下之事非报功释奠直奠置于物无食饮酬酢之事故云设荐馔酌奠而巳无迎尸以下之事释奠所以无尸者以其主于行礼非报功也十释奠与邻国合凡释奠者必有合也有国故则否注云国无先圣先师则所释奠者当与邻国合也若唐虞有夔伯夷周有周公鲁有孔子则各自奠之不合也郊学升𥙷凡语于郊者必取贤歛才焉或以德进或以事举或以言扬曲艺皆誓之以待又语三而一有焉乃进其等以其序谓之郊人远之于成均以及取爵于上尊也注云语谓论说于郊学大乐正论造士之秀者升诸司马曰进士谓此矣曲艺爲小技能也誓谨也皆使谨习其事又语爲后复论说也三说之中有一善则取之以有曲艺不必尽善进于衆学者又以其艺爲次俟事官之缺者以代之远之者不曰俊选曰郊人贱技艺董仲舒曰五帝名大学曰成均则虞庠近是也天子饮酒于虞庠则郊人亦得酌于上尊以相旅正义曰谓之郊人者虽有次序而待职缺当拟𥙷之若国子学士未官之前俱爲俊选而以小才技艺者未官之前而不得同爲俊选但名曰郊人言其犹在郊学也远之者所以谓爲郊人者是踈远之故也释奠有六释菜有三正义曰前用币直云告器成此释菜云告器成将用则两告不同也熊氏云用币则无菜用菜则无币皇氏云用币释菜秪是一告其义恐非也案四时释奠不及先圣知此用币及释菜及先圣者以上文始立学释奠先圣先师此文亦云始立学旣衅器用币释菜亦及先圣也以其始立学及器新成事重于四时常奠也故学记云皮弁祭菜郑注礼先圣先师知及先圣者以彼云未卜禘不视学则祭菜与视学爲一也此下文云天子视学祭先圣先师故知学记祭菜及先圣也熊氏云月令释菜不及先圣者以其四时入学释菜故不及先圣也王制释奠于学注以爲释菜奠币知非释奠者彼是告祭之礼𥘉天子出师受成于学告之无牲明反告亦无牲也故谓释奠时亦不及先圣也凡释奠有六始立学释奠一也四时释奠有四通前五也王制师还释奠于学六也释菜有三春入学释菜合舞一也此衅器释菜二也学记皮弁祭菜三也秋颁学合声无释菜之文则不释菜也释币唯一也即此衅器用币是也以前皆熊氏之说义或当然也书传天子有四邻尚书大传古者天子必有四邻前曰疑后曰丞左曰辅右曰弼天子有问无以对责之疑可志而不志责之丞可正而不正责之辅可扬而不扬责之弼其爵视卿其禄视次国之君也三命不踰父兄又三命不齿庶子治之虽有三命不踰父兄注云治之治公族之礼也唯于内朝则然其余㑹聚之事则与庶姓同一命齿于郷里再命齿于父族三命不齿不齿者特爲位不在父兄行列中同宗不相賔客若公与族燕则异姓爲賔膳宰爲主人公与父兄齿注云同宗无相賔客之道君尊不献酒亲亲也公宫大庙贵宫贵室下宫下室公若有岀疆之政庶子以公族之无事者守于公宫正室守大庙诸父守贵宫贵室诸子诸孙守下宫下室注云谓朝觐㑹同也正室适子也大庙大祖之庙谓守路寝下宫亲庙也下室燕寝或言宫或言庙通异语天子内外朝及诸侯之朝案周礼司士掌路寝门外之朝则知此内朝是路寝庭朝也外朝谓路寝门外之朝也若公族在于外朝与异姓同处位次之时则以官之上下不复以年齿也司士爲之者谓司士之官主爲朝位之次外朝位旣司士主之则内朝庶子主之也上文内朝不云庶子爲之者以文承庶子之下主之可知故不言也司士亦司马之属也掌羣臣之班正朝仪之位也案周礼司士掌正朝仪之位王族故士虎士在路门之右南靣大仆从者在路门之左南靣是在路门外也故知此外朝路门外之朝也此对路寝庭朝爲外朝若对库门外朝朝士所掌三槐九棘之朝则此路门外朝亦爲内朝也故玉藻云朝于内朝朝辨色始入君日岀而视之退适路寝是也其朝位天子之朝三公北靣东上孤东靣北上卿大夫西靣北上其士门西东靣北上若诸侯之朝案大射卿西靣北上大夫北靣东上士门西东靣北上与天子不同五牲属五行马属火案周礼鸡人属宗伯羊人属司马故此云司马奉羊犬人属司㓂案五行传云牛属土鸡属木羊属火犬属金豕属水司空冬官其位当水故郑注周礼司空奉豕与案五行传马属火而周礼司马羞马牲者以其主马故特使供之一命再命齿三命不齿云一命齿于郷里者引党正文解三命不踰父兄之事也一命尚卑若与郷里长宿燕食则犹计年也云再命齿于父族者再命渐尊不复与郷里计年唯官髙在上但父族爲重而犹与之计年爲列也云三命不齿者三命大贵则不复与父族计年若应有燕㑹则别席独坐在賔之东也贵宫贵室当是路寝下云下宫上云大庙此贵宫贵室旣非大庙又非下宫下室唯当路寝也指其院宇谓之宫指其所居之处谓之室尔雅云宫谓之室室谓之宫此贵宫贵室緫据路寝上云大庙此云下宫除大庙之外唯有亲庙髙祖以下故云下宫亲庙也上云贵室此又云下室故知燕寝也云或言宫则下宫也成言庙则太庙也故春秋云立武宫明堂位云武公之庙武丗室也是通异语也公族之刑公族其有死罪则磬于甸人其刑罪则纎剸亦告于甸人公族无宫刑狱成有司谳于公其死罪则曰某之罪在大辟其刑罪则曰某之罪在小辟公曰宥之有司又曰在辟公又曰宥之有司又曰在辟及三宥不对走岀致刑于甸人公又使人追之曰虽然必赦之有司对曰无及也反命于公公素服不举爲之变如其伦之䘮无服亲哭之注云不于市朝者隐之也甸人掌郊野之官县缢杀之曰磬纎读爲殱殱刺也剸割也宫割膑墨劓则皆以刀锯刺割人体也告读爲鞠读书用法曰鞠宫割滛刑成平也谳之言白也辟亦罪也宥寛也欲寛其罪出于刑也又复也对荅也先者君毎言宥则荅之以将更寛之至于三罪定不复荅走徃刑之爲君之恩无巳罪旣正不可宥乃欲赦之无宫刑重刑杀其类也白巳刑杀素服于凶事爲吉于吉事爲凶非䘮服也君虽不服臣卿大夫死则皮弁钖衰以居徃弔当事则弁绖于士盖疑衰同姓则缌衰以弔之今无服者不徃弔也伦谓亲䟽之比也素服亦皮弁矣不徃弔爲位哭之而已君于臣使有司哭之素服于凶事爲吉吉事爲凶正义曰案下曲礼重素郑云重素衣裳皆素谓之重素素爲衣裳也此素服亦然也于凶事爲吉者人以凶事用布今乃用素是比于凶事爲吉也于吉事爲凶者吉时皮弁服白布深衣素积裳以采爲领縁今唯素服衣裳是比吉事爲凶也非如五服之限故云非䘮服也三老五更之名更或爲叟正义曰三老五更各一人蔡邕以爲更字爲叟叟老称又以三老爲三人五更爲五人非郑义也今所不取云皆年老更事致仕者三老亦有更名五更亦有老称但尊此老名特属三老耳以其天子父兄所事故知致仕者知天子以父兄养之者以天子冕而緫干而舞执酱而馈是父兄事也凡教丗子及学士之时之官之处凡学丗子及学士必时春夏学干戈秋冬学羽籥皆于东序小乐正学干大胥賛之籥师学戈籥师丞賛之胥鼓南春诵夏弦大师诏之瞽宗秋学礼执礼者诏之冬读书典书者诏之礼在瞽宗书在上庠注云四时各有冝学士谓司徒论俊选所升于学者干盾也戈旬孑㦸也干戈万舞象武也用动作之时学之羽籥籥舞象文也用安静之时学之诗云左手执籥右手秉翟四人皆乐官之属也通职秋冬亦学以羽籥小乐正乐师也周礼乐师掌国学之政敎国子小舞大胥掌学士之版以待致诸子春入学舎菜合舞秋颁学合声籥师掌教国子舞羽吹籥南南夷之乐也胥掌以六乐之㑹正舞位旄人教夷乐则以鼔节之诗云以雅以南以籥不僣诵谓歌乐也弦谓以丝播诗阳用事则学之以声隂用事则学之以事因时顺气于功易也周立三代之学学书于有虞氏之学典谟之教所兴也学舞于夏后氏之学文武中也学礼乐于殷之学功成治定与己同也正义曰云学士谓司徒论俊选所升于学者则王制云王子卿大夫元士之适子及国之俊选等升于学谓入学也故下云于东序是大学也诵谓歌乐者谓口诵歌乐之篇章不以琴瑟歌也云弦谓以丝播诗者谓以琴瑟播彼诗之音节诗音则乐章也若学舞之时春夏学干戈而用动秋冬学羽籥而用静皆据年二十升于大学者若其未升大学之时则春诵夏弦在殷之瞽宗也云阳用事则学之以声春夏是阳阳主清轻故学声声亦清轻云隂用事则学之以事秋冬属隂隂主体质故学事事亦体质因四时所冝顺动静之气于学功业易成也云周立三代之学者谓立虞夏殷学也其虞之学制在国兼在西郊郊则周之小学也夏殷之学亦在国而郑注仪礼云周立四代之学于国者合周家爲言耳故与此注不同夏后氏之学在上庠即周之大学爲夏之制也云学书于虞氏之学兴谟之教所兴也者虞书有典有谟故就其学中而教之则周之小学也此已下追𥙷教凡祭与养老乞言合语之礼凡祭与养老乞言合语之礼皆小乐正诏之于东序注云学以三者之威仪也养老乞言养老人之贤者因从乞善言可行者也合语谓郷射郷饮酒大射燕射之属也郷射记曰古者于旅也语正义曰学以三者学教也教以三者威仪容貌言祭与养老乞言及合语行礼之时皆有容貌故小乐正教之云合语谓郷射郷饮酒大射燕射之属三者此经先云祭与养老乞言别云合语则合语非祭与养老也故知是郷射郷饮酒及大射燕射之等指仪礼成文而言之以其此等至旅酬之时皆合语也其实祭末及养老亦皆合语也故诗楚茨论祭祀之事云笑语卒获笺云古者旅也语是祭有合语也养老旣乞言自然合语也引郷射记者证旅酬之时言说先王之法故云古者于旅也语言合语者谓合㑹义理而语说也小乐正教威仪大乐正教义理大乐正学舞干戚语说命乞言皆大乐正授数注云学以三者之义也戚斧也语说合语之说也数篇数正义曰前文小乐正旣教三者之威仪仐大乐正又教三者之义理故大乐正学舞干前经云祭故养老乞言与祭相连故尊之序在合语之上此经不云祭故略其养老在语说之下皆大乐正授数者谓干戚语说乞言三者皆大乐正之官授丗子及学士等篇章之数爲之讲说使知义理此经与前经重序其事文势相似前经小乐正乃教威仪事浅故云诏之东序此大乐正所教义理旣深故大乐正授数知者文承东序之下大乐正授数之时亦在东序天子成均饮酒郊人亦得酌上尊天子于成均之内饮酒以恩泽𬒳及于此郊人其郊人虽贱亦得取爵于堂上之尊以相旅也所以荣之凡饮酒之礼尊者酌于堂上之尊卑者酌于堂下之尊故特牲礼主人献賔及献衆賔及长兄弟等及次賔及次兄弟等皆酌于堂下之尊以相旅是也今郊人虽贱亦得酌于堂上尊故云取爵于上尊丗子记是寻常丗子非文王法丗子之记曰朝夕至于大寝之门外问于内竖曰今日安否何如注云朝夕朝朝暮夕也日中又朝文王之爲丗子非礼之制丗子之礼亡言此存其记正义曰此等五节也文王爲丗子是圣人之法也不可以爲常行故此记㝷常丗子之礼也礼记要义卷第八礼记要义礼记要义卷九礼记要义卷第九礼运一祭百神曰蜡祭宗庙曰息民昔者仲尼与于蜡賔注云蜡者索也歳十二月合聚万物而索飨之亦祭宗庙时孔子仕鲁在助祭之中正义曰蜡者索也歳十二月合聚万物而索飨之者郊特牲文十二月者据周言之若以夏正言之则十月以殷言之则十一月谓建亥之月也以万物功成报之云亦祭宗庙者以月令孟冬云祈来年于天宗大割祠于公社及门闾腊先祖五祀以腊先祖故云亦祭宗庙揔而言之谓之爲蜡若析而言之祭百神曰蜡祭宗庙曰息民故郑注郊特牲云息民与蜡异此据揔而言之故祭宗庙而云与于蜡賔也广雅云夏曰清祀以清洁祭祀殷曰嘉平嘉善也平成也以歳终万物善成就而报功其蜡与腊名巳具于上知此蜡是祭宗庙者以下云岀游于观之上故知是祭宗庙也云时孔子仕鲁在助祭之中者以某与蜡祭故知仕鲁也鲁臣而称賔者以祭祀欲以賔客爲荣故虽臣亦称賔也三观阙亦名象魏又以悬法藏旧章正义曰尔雅释宫云观谓之阙孙炎云宫门双阙者旧悬法象使民观之处因谓之阙熊氏云当门阙处以通行路旣言双阙明是门之两旁相对爲双熊氏得焉白虎通云阙是阙疑义亦相兼案何休注公羊天子两观外阙诸侯台门则诸侯不得有阙鲁有阙者鲁以天子之礼故得有之也公羊传云设两观乗大路此皆天子之礼是也案定二年雉门灾及两观鲁之宗庙在雉门外左孔子岀庙门而来至雉门游于观此观又名象魏以其县法象魏巍也其处巍巍髙大故哀三年桓宫灾季桓子至御公立于象魏之外命藏象魏曰旧章不可亡也熊氏云天子藏旧章于明堂诸侯藏于祖庙知者以天子视朔于明堂诸侯于祖庙故也谷梁传云天子班告朔于诸侯诸侯受乎祢庙非郑义也四英俊贤杰等名案辨名记云倍人曰茂十人曰选倍选曰俊千人曰英倍英曰贤万人曰杰倍杰曰圣毛诗传又云万人爲英是英皆多于俊选是俊选之尤异者即禹汤文武三王之中俊异者五正君臣笃父子之辨君臣义合故曰正父子天然故云笃笃厚也兄弟同气故言睦夫妇异姓故言和六礼本于天殽于地列于鬼神是故夫礼必本于天殽于地列于鬼神注云圣人则天之明因地之利取法度于鬼神以制礼下教令也旣又祀之尽其敬也教民严上也鬼者精魂所归神者引物而岀谓祖庙山川五祀之属也七皆从其𥘉死北首生南郷故天望而地藏也体魄则降知气在上故死者北首生者南郷皆从其𥘉注云地藏谓葬首隂也郷阳也谓今行之然也正义曰天望谓始死望天而招媿地藏谓葬地以藏尸也体魄则降知气在上者覆释所以天望地藏之意所以地藏者由体魄则降故也所以天望招之于天由知气在上故也故死者北首生者南郷者体魄降入于地爲隂故死者北首归隂之义死者旣归隂则生者南郷归阳也八精气谓之上神以降上神与其先祖正义曰以降上神与其先祖者上神谓在上精魂之神即先祖也指其精气谓之上神指其亡亲谓之先祖协句而言之分而爲二耳皇氏熊氏等云上神谓天神也九九献之节及诸侯以下献数用酒之法崔氏云周礼大祫于大庙则备五齐三酒朝践王酌泛齐后酌醴齐馈食王酌盎齐后酌醍齐朝献王酌泛齐因朝践之尊再献后酌醍齐因馈食之尊诸侯爲賔则酌沈齐尸酢王与后皆还用所献之齐賔长酳尸酢用清酒加爵亦用三酒大禘则用四齐三酒者醴齐以下悉用之故礼运云玄酒在室醴醆在尸粢醍在堂澄酒在下用四齐者朝践王酌醴齐后酌盎齐馈食王酌醍齐后酌沈齐朝献王酌醴齐再献后还酌沈齐亦尊相因也诸侯爲賔亦酌沈齐用三酒之法如祫礼也四时之祭唯二齐三酒则自祫禘以下至四时祭皆通用也二齐醴盎也故郑注司尊彞四时祭法但云醴盎而巳用二齐者朝践王酌醴齐后亦酌醴齐馈食王酌盎齐后亦酌盎齐朝献王还用醴齐再献后还用盎齐亦尊相因也诸侯爲賔亦酌盎齐三酒同于祫三酒所常同不差者三酒本爲王以下饮故尊卑自有常依尊卑之常不得有降祫禘时祭本明所用揔有多少故正祭之齐有差降也鲁及王者之后大祫所用与王禘之礼同若禘与王四时同用三酒亦同于王侯伯子男祫禘皆用二齐醴盎而巳三酒则并用用二齐之法朝践君夫人酌醴齐馈食君夫人酌盎齐朝献君还酌醴齐再献夫人还酌盎齐诸臣爲賔酌盎齐尸酢君夫人用昔酒酢诸臣用事酒加爵皆清酒时祭之法用一齐故礼器云君亲制祭夫人荐盎郑云谓朝事时也又云君亲割牲夫人荐酒郑云谓进孰时也其行之法朝践君制祭则夫人荐盎爲献进孰时君亲割夫人荐酒朝献时君酌盎齐以酳尸再献时夫人还酌酒以终祭也賔献皆酒加爵如禘祫之礼天子诸侯酌奠皆用齐酒卿大夫之祭酌奠皆用酒其祫祭之法旣备五齐三酒以实八尊祫祭在秋案司尊彞秋尝冬烝朝献用两着尊馈献用两壷尊则泛齐醴齐各以着尊盛之盎齐醍齐沈齐各以壷尊盛之凡五尊也又五齐各有明水之尊凡十尊也三酒三尊各加玄酒凡六尊也通斚彞盛明水黄彞盛郁鬯凡有十八尊故崔氏云大祫祭凡十八尊其明水玄酒陈之各在五齐三酒之上祭日之旦王服衮冕而入尸亦衮冕祝在后侑之王不出迎尸故祭统云君不迎尸所以别嫌也尸入室乃作乐降神故大司乐云凡乐圜钟爲宫九变而致人鬼是也乃灌故书云王入大室祼当灌之时衆尸皆同在大庙中依次而灌所灌郁鬯小宰注云尸祭之啐之奠之是爲一献也王乃岀迎牲后从灌二献也迎牲而入至于庭故礼器云纳牲诏于庭王亲执鸾刀启其毛而祝以血毛告于室故礼器云血毛诏于室凡牲则庙各别牢故公羊传云周公白牡鲁公骍犅案逸礼云毁庙之主昭共一牢穆共一牢于是行朝践之事尸岀于室大祖之尸坐于户西南靣其主在右昭在东穆在西相对坐主各在其右故郑注祭统云天子诸侯之祭朝事延尸于户外是以有北靣事尸之礼祝乃取牲膟膋燎于炉炭入以诏神于室又岀以堕于主前郊特牲云诏祝于室坐尸于堂是也王乃洗肝于郁鬯而燔之以制于主前所谓制祭次乃升牲首于室中置于北墉下后荐朝事之豆笾乃荐腥于尸主之前谓之朝践即此礼运荐其血毛腥其爼是也王乃以玉爵酌着尊泛齐以献尸三献也后又以玉爵酌着尊体齐以亚献四献也乃退而合亨至荐孰之时陈于堂故礼器云设馔于堂乃后延主入室大祖东靣昭在南靣穆在北靣徙堂上之馔于室内坐前祝以斚爵酌奠于馔南故郊特牲注云天子奠斚诸侯奠角即此之谓也旣奠之后又取肠间脂焫萧合馨芗郊特牲注云奠谓荐孰时当此大合乐也自此以前谓之接祭乃迎尸入室举此奠斚主人拜以妥尸故郊特牲云举斚角拜妥尸是也后荐馔献之豆笾王乃以玉爵酌壷尊盎齐以献尸爲五献也后又以玉爵酌壷尊醴齐以献尸是六献也于是尸食十五饭讫王以玉爵因朝践之尊泛齐以酳尸爲七献也故郑云变朝践云朝献尊相因也朝献谓此王酳尸因朝践之尊也后乃荐加豆笾尸酌酢主人主人受嘏王所以献诸侯于是后以瑶爵因酌馈食壷尊醍齐以酳尸爲八献也郑注司尊彞云变再献爲馈献者亦尊相因也再献后酳尸献谓馈食时后之献也于时王可以瑶爵献卿也诸侯爲賔者以瑶爵酌壷尊醍齐以献尸爲九献九献之后谓之加爵案特牲有三加则天子以下加爵之数依尊卑不秖三加也故特牲三加爵别有嗣子举奠文王丗子诸侯谓之上嗣举奠亦当然崔氏以爲后献皆用爵又以九献之外加爵用璧角璧散今案内宰云后祼献则賛瑶爵亦如之郑注云瑶爵谓尸卒食王旣酳尸后亚献之始用瑶爵则后未酳尸以前不用也又郑注司尊彞云王酳尸用玉爵而再献者用璧角璧散可知此璧角璧散则瑶爵也崔氏乃云正献之外诸臣加爵用璧角璧散其义非也其禘祭所用四齐者禘祭在夏醴齐盎齐盛以牺尊醍齐沈齐盛以象尊王朝践献用醴齐后亚献用盎齐王馈献用醍齐后亚献用沈齐尸卒食王酳尸因朝践醴齐后酳尸因馈食沈齐诸臣爲賔献亦用沈齐禘祭无降神之乐熊氏以爲大祭皆有三始有降神之乐又未毁庙者皆就其庙祭之其余皆如祫祭之礼天子时祭用二齐者春夏用牺尊盛醍齐用象尊盛沈齐秋冬用着尊盛醴齐用壷尊盛盎齐是一齐用一尊司尊彞皆云两者以一尊盛明水故皆云两若禘祫之祭其齐旣多不得唯两而巳前巳备释也时祭唯用二齐其诸侯用齐及酒皆视天子具如前说其鲁及王者之后皆九献其行之法与天子同侯伯七献朝践及馈献时君皆不献于九献之中减二故爲七献也礼噐云君亲制祭夫人荐盎君亲割牲夫人荐酒是也子男五献者亦以荐腥馈孰二君皆不献酳尸之时君但一献而巳九献之中去其四故爲五此皆崔氏之说今案特牲少牢尸食之后主人主妇及賔备行三献主妇因献而得受酢今子男尸食之后但得一献夫人不得受酢不如卿大夫理亦不通盖子男馈孰以前君与夫人并无献也食后行三献通二灌爲五也礼噐所云自据侯伯七献之制也一曰尸酢侯伯子男亦用所献之齐也天子诸侯大夫处其子孙故天子有田以处其子孙诸侯有国以处其子孙大夫有采以处其子孙是谓制度注云言今不然也春秋昭元年秦伯之弟鍼岀奔晋刺其有千乗之国不能容其母弟正义曰天子有田以处其子孙者案王制云天子之田方千里是也以处其子孙者谓子孙若有功德者封爲诸侯无功德直食邑于畿内也诸侯有国以处其子孙者谓诸侯子孙封爲卿大夫若有其大功德其子孙亦有采地故左传云官有丗功则有官族邑亦如之是处其子孙大夫有采地以处其子孙者大夫位卑不合割其采地以处子孙但大夫以采地之禄养其子孙故云以处其子孙天子舎诸侯祖庙亦有敬故天子适诸侯必舎其祖庙而不以礼籍入是谓天子坏法乱纪注云以礼籍入谓大史典礼执简记奉讳恶也天子虽尊舎人宗庙犹有敬焉自拱勑也政者君所以藏身之固故政者君之所以藏身也是故夫政必本于天殽以降命命降于社之谓殽地降于祖庙之谓仁义降于山川之谓兴作降于五祀之谓制度此圣人所以藏身之固也注云于此又遂爲之言政也藏谓辉光于外而形体不见若日月星辰之神降下也殽天之气以下教令天有运移之期隂阳之节也谓教令由社下者也社土地之主也周礼土㑹之法有五地之物生谓教今由祖下者大传曰自祢率而上至于祖远者轻仁也自祖率而下至于祢髙者重义也谓教令由山川下者也山川有草木禽兽可作器物共国事谓教令由五祀下者五祀有中门户灶行之神此始爲宫室制度政之行如此何用城郭沟池之爲正义曰言政之行若能如此法天隂阳使赏罚得所法地髙下令尊卑有序法之祖庙而行仁义法之山川五祀而爲兴作制度若能如此则民怀其德祸害不来何所防御故云何用城郭沟池之爲礼所以知人心欲恶者心之大端也者端谓头绪饮食男女是人心所欲之大端绪也死亡贫苦是人心所恶之大端绪也人藏其心不可测度礼所以知人心者有事于中心貌必见于外若七情羙善十义流行则举动无不合礼若七情违僻十义亏损则动作皆失其法故云舎礼何以哉人者鬼神之㑹鬼神之㑹者鬼谓形体神谓精灵祭义云气也者神之盛也魄也者鬼之盛也必形体精灵相㑹然后物生故云鬼神之㑹下文云鬼神以爲徒覆说此经鬼神不云隂阳鬼神者隂阳鬼神天地中物故不重陈郑下注鬼神谓山川也此义未知孰是故两存焉五行气和然后月生而上配日故天秉阳垂日星地秉隂窍于山川播五行于四时和而后月生也是以三五而盈三五而阙注云秉犹持也言天持阳气施生照临下也窍孔也言地持隂气岀内于山川以舒五行于四时此气和乃后月生而上配日若臣功成进爵位也一盈一阙屈伸之义也必三五者播五行于四时也一曰水二曰火三曰木四曰金五曰土合爲十五之成数也五行之动迭相竭五行之动迭相竭也五行四时十二月还相爲本也五声六律十二管还相爲宫也五味六和十二食还相爲质也五色六章十二衣还相爲质也注云竭犹负戴也言五行运转更相爲始也五声宫商角徴羽也其管阳曰律隂曰吕布十二辰始于黄钟管长九寸下生者三分去一上生者三分益一终于南吕更相爲宫凡六十也五味酸苦辛咸甘也和之者春多酸夏多苦秋多辛冬多咸皆有滑甘是谓六和五色六章画缋事也周礼考工记曰土以黄其象方天时变火以圜山以章水以龙鸟兽蛇杂四时五色之位以章之谓之巧也十二律更相爲宫其管阳曰律隂曰吕布十二辰始于黄钟管长九寸下生者三分去一上生者三分益一皆律历志文云终于南吕更相爲宫凡六十也者以十二管更相爲宫以黄钟爲始当其爲宫备有五声言黄钟下生林钟林钟上生大簇大簇下生南吕南吕上生姑洗姑洗下生应钟应钟上生蕤賔蕤賔上生大吕大吕下生夷则夷则上生夹钟夹钟下生无射无射上生中吕此则相生之次也随其相生之次毎辰各自爲宫各有五声十二管相生之次至中吕而帀黄钟爲第一宫下生林钟爲徴上生大簇爲啇下生南吕爲羽上生姑洗爲角林钟爲第二宫上生大簇爲徴下生南吕爲啇上生姑洗爲羽下生应钟爲角十二宫各有五声凡六十声南吕最处于末故云终于南吕以此言之则南吕爲是然诸本及定本多作终于南事则是京房律法案汉元帝时郎中京房知五音十二律之数上使大子大傅韦玄成等亲试问房于乐府房对受学故小黄令焦延寿等六十律相生之法以上生下皆三生二以下生上皆三生四阳下生隂阳上生阳终于中吕而十二律毕矣中吕上生执始执始下生去㓕上下相生终于南事六十律毕矣夫十二律之变至于六十犹八卦之变至于六十四也宓牺作易纪阳气之𥘉以爲律法建日冬至之声以黄钟爲宫大簇爲啇姑洗爲角林钟爲徴南吕爲羽应钟爲变宫㽔賔爲变徴此声气之元五音之正也故各统一日其余以次运行当月者各自爲宫而啇徴以类从焉礼运篇曰五声六律十二管还相爲宫此之谓也以六十律分一期之曰黄钟自冬至始及冬至而后隂阳寒燠风雨之占生焉于以检摄羣音考其髙下水信土知水知土信二说不同云龟北方之灵信则至矣者案月令冬云其虫介注云龟鼈之属则龟爲水虫水主信故信则至知水主信者易干凿度云阳气合闭信之类故北方水爲信水旣爲信则土爲知也故干凿度云四时之义皆法中央中央土者可以兼四方之行知之决也是土爲知但水土二行俱有信知故乐伟云宫致鳯皇身信羽致幽昌身知又中庸注云水神则信土神则知是土水俱有信知龟属北方水大戴礼及乐纬云介虫三百六十龟爲长鳞虫三百六十龙爲长羽虫三百六十鳯爲长毛虫三百六十麟爲长案月令春其虫鳞则龙东方木也夏其虫羽则鳯属南方火也秋其虫毛则麟属西方金也案异义说左氏者以昭二十九年传云水官不脩故龙不至以水生木故爲脩母致子之说故服䖍注获麟云麟中央土兽土爲信信礼之子脩其母致其子视明礼脩而麟至思睿信立而白虎扰言从义成而神龟在沼听聦知正则名川岀龙貌恭性仁则鳯皇来仪又毛诗传云麟信而应礼又云驺虞义兽有至信之德则应之皆爲以脩母致子之义也若郑康成之说则异于此脩当方之事则当方之物来应麟鳯龟龙取象非一虎虽属西方以其浅毛得属中央土也故月令中央土其虫倮注云虎豹之属恒浅毛又于隂阳虎属寅是也麟属东方取其性仁则属木也故公羊说麟者木精郑云金九以木八爲妻其性义木性仁得阳气性似父得隂气性似母麟毛虫得木八之气而性仁鹖冠子云麟北方玄枵之兽是取象不一也鳯属南方亦属中央故乐纬云宫致鳯皇是也龟属北方亦属东方五行传云一曰貌时有龟孽是也龙属东方亦属天五行传云皇之不极则有龙蛇之孽是也五行传又云二曰言时则有介虫之孽一曰视时则有倮虫之孽是取象旣多理非一槪今以烦而无用故不备言其数也礼列而爲鬼神列而爲鬼神者鬼神谓生成万物鬼神也四时变化生成万物皆是鬼神之功圣人制礼则陈列鬼神之功以爲教也礼义仁三者之别故礼也者义之实也恊诸义而恊则礼虽先王未之有可以义起也义者艺之分仁之节也恊于艺讲于仁得之者强仁者义之本也顺之体也得之者尊注云恊合也合礼于义则与义合不乖刺以其合于义可以义起作艺犹才也有义则人服之也有仁则人仰之也用水火金木饮食必时用水火金木饮食必时注云用水谓渔人以时渔爲梁春献鼈蜃秋献龟鱼也用火谓司爟四时变国火以救时疾及季春岀火季秋纳火也用金谓丱人以时取金玉钖石也用木谓山虞仲冬斩阳木仲夏斩隂木饮食谓食齐视春时羮齐视夏时酱齐视秋时饮齐视冬时礼记要义卷第九礼记要义礼记要义卷十礼记要义卷第十礼器一礼器名篇郑目録云名爲礼器所以记礼使人成器之义此于别録属制度二礼有本有文先王之立礼也有本有文忠信礼之本也义理礼之文也无本不立无文不行正义曰忠者内尽于心也信者外不欺于物也由尽于心故与物无怨外不欺物故与物相谐也义理礼之文也礼虽用忠信爲本而又湏义理爲文饰也得理合冝是其文也三竹箭松栢居天下之大端其在人也如竹箭之有筠也如松栢之有心也二者居天下之大端矣故贯四时而不改柯易叶注云箭篠也端本也四物于天下最得气之本或柔刃于外或和泽于内用此不变伤也人之得礼亦犹然也正义曰其在人也如竹箭之有筠也礼道旣深此爲设譬也竹大竹也箭篠也言人情备德由于有礼譬如竹箭四时䓤翠由于外有筠也筠是竹外青皮顾命云敷重笋席郑云笋析竹青皮也礼记曰如竹箭之有筠案郑引礼记之筠以爲青皮是知唿笋爲筠如松栢之有心也者又设譬也人经夷险不变其德由礼使然譬如松栢陵寒而郁茂由其内心贞和故也二者居天下之大端矣者二者竹松也端犹本也松竹居于天下比于衆物最得气之本也故贯四时不改柯易叶贯经也旣得气之本故经四时柯叶无凋改也改易互言也四礼顺于鬼神合于人心顺于鬼神者鬼神助天地爲化之鬼神也祀之必顺不滥逆也合于人心者中趣人事也虽合天㑹地顺于鬼神又湏与人心符合其礼乃行也是以书云谋及卿士谋及庶人谋及卜筮是也五天时地理人官物曲是故天时有生也者言天四时自然各有所生若春荐韭夘夏荐麦鱼是也地理有理也者地之分理自然各有所冝若髙田冝黍稷下田冝稻麦是也人官有能也者人居其官各有所能若司徒奉牛司马奉羊及庖人治庖祝治尊爼是也物曲有利也者谓万物委曲各有所利若麴蘖利爲酒醴丝竹利爲琴笙皆自然有其性各异也皇氏云有圣人制礼得冝故致天时有生地理有冝之等非其义也六郑氏诗笺与释此记自爲不同诗云匪革其犹聿追来孝此大雅文王有声之篇革急也犹道也聿述也言文王改作丰邑非是急行己之道能述追先祖之业来行孝道于此丰邑时使之然不得不尔释时之义也今诗本革作棘犹作欲聿作遹字不同者郑荅炅摸云爲记注之时依循旧本此文是也后得毛诗传而爲诗注更从毛本故与记不同革棘聿遹字异义同诗注来勤也言作丰邑非急成己之之欲乃追述王季勤行孝之道也七古者货贝及王莾货贝之品正义曰言古者货贝以贝爲货若今之用钱爲货也贝有五种案食货志王莾作金银龟贝钱布之品名曰寳货大贝四寸八分以上二枚爲一朋直二百一十六文壮贝三寸六分以上二枚爲一朋直五十文么贝二寸四分以上二枚爲一朋直三十文也小贝一寸二分以上二枚爲一朋直十文也不盈寸二分漏度不得爲朋率枚直钱三文是爲货贝五品又以龟爲寳故云古者货贝寳龟八龟蔡之名及龟贝十朋之义龟岀于蔡故得以爲名也臣瓉注汉书云蔡龟名非也臧氏又有偻句故左氏昭二十五年传云偻句不余欺是也食货志云元龟尺二寸直二千一百六十爲大贝十朋公龟九寸以上直五百爲壮贝十朋侯龟七寸以上直三百爲么贝十朋子龟五寸以上直百爲小贝十朋此等皆谓一贝有十朋与十朋之龟义同也九天子葬五重天子葬五重者谓抗木与茵也者明五重之义云葬者抗木在上茵在下者古者爲椁累木于其四边上下不周致茵于椁下所以借棺从上下棺之后又置抗木于椁之上所以抗载于土引士䘮礼下篇陈器曰抗木横三缩二加抗席三加茵用䟽布缁翦有幅亦缩二横三此士之礼一重者引之者证此经葬五重三重之义也皇氏云下棺之后先加折于墉上以承抗席折犹庪也方凿连木爲之盖如牀缩者三横者五无箦于上加抗木抗木之上加抗席三此爲一重如是者五则爲五重茵者借棺外下缛用浅色缁布爲之毎将一幅輙合缝爲囊将茅秀及香草着其中如今有絮缛也而缩二横三每爲一重也十筵之例自一重席至五重筵之例旣是礼之通义今略载焉熊氏云天子祫祭席五重此文是也禘则冝四重也时祭三重司几筵职是也受神酢席亦然大朝觐大飨食封国命诸侯皆然知者司几筵职文其平常朝觐及燕盖亦三重席知者以诸侯燕礼有加席故也其卧席则亦下莞上簟则诗斯干所云是也天子待诸侯则莞筵纷纯加练席画纯待诸侯之孤亦然故公食大夫礼注云孤爲賔则莞筵纷纯加练席画纯是也待诸侯之卿大夫则公食云上下大夫蒲筵常缁布纯加萑席寻玄帛纯注云谓三命大夫是也公食大夫虽是诸侯之法然天子待之亦然也天子于己臣子孤卿以下盖亦然若其燕此上等之人皆单席故燕礼賔无加席注云燕私礼臣屈也然天子燕臣亦然也祭天则蒲越槀鞂郊特牲云是也自天地以外日月山川五祀则郊特牲鬼神之祭单席是也及司几筵云甸役则设熊席注表貉所设席亦是也顾命席郑注不用生时席新鬼神之事故也诸侯则司几筵云祭祀席蒲筵缋纯加莞席酢席纷纯加缫席是祭祀二重也诸侯相朝亦二重也相飨此经三重及郊特牲云大飨君三重席而酢焉于燕则两重以介爲賔或可賔亦单席也待聘卿大夫诸侯自坐盖亦两重也其聘者身则礼时及飨食孤则莞筵藻席卿大夫则蒲筵萑席故聘礼之賔改筵注引公食大夫礼曰蒲筵萑席公燕则以介爲賔故郊特牲云三献之介君专席而酢焉此降尊以就卑是也于己臣子则燕礼賔无加席卿辞重席则司宫彻之诸公亦无加席大射则賔有加席以射辨尊毕故也然则飨食己卿大夫亦重席其祭社禝山川亦单席大夫士祭祀止一席也故特牲少牢无异席也其卿大夫依法再重席燕礼賔及卿一席屈也聘賔爲苟敬席屈大射賔虽加席余卿一席亦屈也然则孤卿大夫再重正也故郷射注大夫再重席正也然则郷饮酒诸公三重席者郷人特尊之也故诸公升如賔礼辝一席使人去之注谦自同于大夫是也大夫再重有诸公则辝加席委于席端主人不彻无诸公则大夫辞加席主人对不去加席注云大夫席再重也卿大夫爲主人正一重席者以賔郷人之贤者故下之也公食賔坐遂卷加席公不辝者注云賛者以告公公听之重来优賔也凡仪礼之例一种席皆称重故燕礼注云重席重蒲筵是也所以郷射大夫辝加席亦是一种称加者以上巳云公三重大夫再重破变云加耳若余经虽异席亦称重则此经是也凡席有两则称二重有一则称一重与棺重别也瓦大注尊酒簋贰用缶案礼圗瓦大受五斗口径尺颈髙二寸径尺大中身锐下平瓦甒与瓦大同引易曰尊酒簋贰用缶易坎卦六四爻辞案六四尊酒簋贰用缶纳约自牖终无咎郑云六四上承九五又互体在震上天子大臣以王命岀㑹诸侯尊于簋副设玄酒而用缶也德产之致精微故君子谨其独礼之以少爲贵者以其内心者也德产之致也精微观天下之物无可以称其德者如此则得不以少爲贵乎是故君子慎其独也注云内心用心于内其德在内致致密也万物皆天所生孰可奉荐以称也少其牲物致诚悫正义曰德产之致也精微者此以下解心在内义也德天地之德也产生也致宻也言天地之德生于万物深宻唯精唯微无所遗忘者也卢云天地之德所生至精至微也观天下之物无可以称其德者观犹览视也言视天下万物皆是天地所生若持彼所生以报于彼终非报义故云无可以称其德者也如此则得不以少爲贵乎者旣无物可称则宜少外多内也是其外迹岂得不贵少乎王云欲徧取万物以祭天终不能称其德报其功故以特犊贵诚悫之义也是故君子慎其独也者独少也旣外迹应少故君子用少而极敬慎也前云故此云是故者慎之情深故加是也以光辉祀先人爲乐外之爲乐者解外心接物湏广大故外极繁富而其事可乐也隐义云乐多其外见者谓衣服万物悉外见物也已有功德故得使有此物以光辉祀先人爲乐也匹士大牢而祭谓之攘匹士大牢而祭谓之攘者匹士士也攘盗也士常祭持豚遣奠卒哭祔加一等少牢若用大牢则是盗窃用君子之礼也然不直言士而言匹士者庾云士言其微贱不得特使爲介乃行故谓之匹也白虎通云庶人称匹夫者匹偶也与其妻偶隂阳相成之义也故论语云匹夫匹妇豚肩不揜豆其实在爼豚肩不揜豆者晏平仲齐大夫也大夫祭用少牢士用特豚而平仲今用豚豚又过小併豚两肩不揜豆也必言肩者周人贵肩也肩在爼今云豆喻其小假豆言之其实在爼不在豆也我战则克非孔子自我孔子曰我战则克祭则受福盖得其道矣注云我我知礼者也克胜也正义曰知非孔子自我者君子务在谦光不应自言祭祀受福之事故知述知礼者而言我也冠昬有爲而然非善之而设祭不善嘉事注云嘉事之祭致夫人是也礼冝告见于先祖耳不善之而祭正义曰不善嘉事者嘉事冠昬也人年二十成人自冝冠三十嗣丗自冝昬若无亲者昬三月祭以告庙冠毕埽地而祭祢并是有爲而然非谓善之而设祭案桓三年齐侯使仲年来聘致夫人于时公取文姜三月庙见故仲年来致夫人于时无祭而云嘉事之祭者当致夫人之时必告庙也故曽子问卿大夫取妻三月有庙见之礼祀祝融与祭奥祭爨不同䟽皇氏云弗綦旣以逆祀爲是又以燔柴祭爨爲是云祭火神乃燔柴者熊氏云宗伯以实柴祀日月星辰有大火之次故祭火神乃燔柴案异义灶神今礼戴说引此燔柴盆瓶之事古周礼说颛顼氏有子曰黎爲祝融祀以爲灶神许君谨案同周礼郑駮之云祝融乃古火官之长犹后稷爲尧司马其尊如是王者祭之但就灶陉一何陋也祝融乃是五祀之神祀于四郊而祭火神于灶陉于礼乖也如郑此言则祝融是五祀之神祀于郊奥者正是灶之神常祀在夏以老妇配之有爼及笾豆设于灶陉又延尸入奥爨者宗庙祭后直祭先炊老妇之神在于爨灶此祝融并奥及爨三者所以不同也礼有九君子之于礼也有直而行也有曲而杀也有经而等也有顺而讨也有摲而播也有推而进也有放而文也有放而不致也有顺而摭也注云谓若始死哭踊无节也谓若父在爲母期也谓若天子以下至士庶人爲父母三年讨犹去也谓若天子以十二公以九侯伯以七子男以五爲节也摲之言芟也谓有所与也若祭者贵贱皆有所得不使虚也谓若王者之后得用天子之礼谓若天子之服象日月以至黼黻谓若诸侯自山龙以下谓若君沐梁大夫沐稷士沐梁旅酬六尸毁庙无尸但有主旅酬六尸谓祫祭时聚羣庙之主于大祖后稷庙中后禝在室西壁东向爲发爵之主尊不与子孙爲酬酢余自文武二尸就亲庙尸凡六在后稷之东南北对爲昭穆更相次序以酬也殷但坐尸未有旅酬之礼而周益之也然大祫多主而唯云六尸者先儒与王肃并云毁庙无尸但有主也血腥爓孰远近以尊卑递降孔子曰礼之近人情者非其至者也郊血大飨腥三献爓一献孰注云近人情者䙝而远之者敬郊祭天也大飨祫祭先王也三献祭社稷五祀一献祭羣小祀也爓沈肉于汤也血腥爓孰逺近备古今也尊者先逺差降而下至小祀孰而巳正义曰云血腥爓孰逺近备古今也者血爲逺腥次之爓稍近孰最近逺者爲古近者爲今一祭之中兼有此事郊天与大飨三献并有血腥爓孰今所以各言者皇氏云此据设之先后郊则先设血也后设腥与爓孰虽以郊爲主其祭天皆然也大飨之时血与腥同时俱荐当朝事迎尸于户外荐血腥也虽以大飨爲主其宗庙之祭皆然也其三献之祭血腥与爓一时同荐凡荐爓之时皆在荐腥之后但社稷五祀𥘉祭降神之时已埋血宗伯之文是也至正祭荐爓之时又荐血此文是也若羣小祀之属唯有荐孰无血腥爓也以其神卑故耳先荐者设之在前后进者设之居后皆皇氏之说义当然也又曰血于人食㗖最逺天神尊严不可近同人情爓渐近鲁郊祀与周同先告后稷故鲁人将有事于上帝必先有事于頖宫注云上帝周所郊祀之帝谓苍帝灵威仰也鲁以周公之故得郊祀上帝与周同先有事于頖宫告后稷也告之者将以配天先仁也頖宫郊之学也诗所谓頖宫也字或爲郊宫凶事不诏朝事以乐礼也者反本脩古不忘其𥘉者也故凶事不诏朝事以乐注云二者反本也哭泣由中非由人也朝廷养贤以乐乐之也䟽曰入门县兴还其乐朝廷之本心无节于内者观物弗之察矣君子曰无节于内者观物弗之察矣欲察物而不由礼弗之得矣故作事不以礼弗之敬矣岀言不以礼弗之信矣故曰礼也者物之致也注云节犹验也致之言至也极也正义曰无节于内者观物弗之察矣者节犹验也内犹心也物万物也察犹分辩也言若欲外观察万物必先内有识验之明若心内无明则外不能分辩也故曰礼也者物之致也者引旧语结察物必湏礼也致犹至极也无礼旣不爲民物敬信故礼所爲万物之至极也逹亹亹所以与天地合德是故天时雨泽君子逹亹亹焉注云逹犹皆也亹亹勉勉也君子爱物见天雨泽皆勉勉劝乐正义曰天子以爱物爲用故天地感祭而降雨泽天子皆爱物生而勉勉劝乐所以与天地合德也设祭爲祊不知神之所在设祭于堂爲祊乎外故曰于彼乎于此乎注云设祭之馔于堂人君礼然祊祭明日之绎祭也谓之祊者于庙门之旁因名焉其祭之礼旣设祭于室而事尸于堂孝子求神非一处也周礼曰夏后氏丗室门堂三之二室三之一诗颂丝衣曰自堂徂基不知神之所在也社稷尊于四望山川而献与衣服卑一献质三献文五献察七献神注云谓祭羣小祀也谓祭社稷五祀察明也谓祭四望山川也谓祭先公正义曰郑知然者案周礼司服职玄冕一章祭羣小祀故知一献当祭羣小祀絺冕三章祭社稷五祀故知三献祭社稷五祀也毳冕五章祀四望山川故知五献祭四望山川也鷩冕七章享先公故知七献祭先公也案此社稷三献卑于四望山川而大宗伯职云以血祭社稷五岳又大司乐祭社稷奏大蔟祀四望奏姑洗又礼纬云社稷牛角握五岳四渎角尺以此言之则社稷尊于四望山川而献与衣服卑者熊氏云献与衣服从神之尊卑其余处尊者以其有功与地同类故进之在上从国中之神莫贵于社稷之类直以功见尊其实卑也以是地别神故不爲尊也大旅有故而祭大旅具矣不足以飨帝者大旅虽揔祭五帝是有故而祭其礼简略不如飨帝正祭之备故云大旅具矣不堪足以正飨天帝谓郊祭天也室事交户堂事交阶室事交乎户者室事谓正祭之时事户在室故云室事交平户外人将馔至户内人于户受馔设于尸前相交承接在于户也堂事交乎阶者谓正祭之后傧尸之时事尸于堂故云堂事交乎阶谓在下之人送馔至阶堂上之人于阶受取是交乎阶宗庙祭有血熊氏云宗庙之祭无血郑注论语云宗庙之祭自血腥始谓肉有血诗小雅论宗庙之祭云取其血膋则是有用血之明文也熊义非礼记要义卷第十礼记要义礼记要义卷十一礼记要义卷第十一郊特牲一王郑天帝之同异二家语王肃私定先儒说郊其义有二案圣证论以天体无二郊即圎丘圎丘即郊郑氏以爲天有六天丘郊各异今具载郑义兼以王氏难郑氏谓天有六天天爲至极之尊其体秖应是一而郑氏以爲六者指其尊极清虚之体其实是一论其五时生育之功其别有五以五配一故爲六天据其在上之体谓之天天爲体称故说文六天顚也因其生育之功谓之帝帝爲德称也故毛诗传云审谛如帝故周礼司服云王祀昊天上帝则大裘而冕祀五帝亦如之五帝若非天何爲同服大裘又小宗伯云兆五帝于四郊礼器云飨帝于郊而风雨节寒暑时帝若非天焉能令风雨寒暑时孝经何得云严父配天也而贾逵马融王肃之等以五帝非天唯用家语之文谓大暭炎帝黄帝五人帝之属其义非也又先儒以家语之文王肃私定非孔子正旨三王肃以郊丘是一郑氏以爲二王肃以郊丘是一而郑氏以爲二者案大宗伯云苍壁礼天典瑞又云四圭有邸以祀天是玉不同宗伯又云牲币各放其器之色则牲用苍也祭法又云燔柴于泰坛用骍犊是牲不同也又大司乐云凡乐圜钟爲宫黄钟爲角大蔟爲徴姑洗爲羽冬日至于地上之圜丘奏之若乐六变则天神皆降上文云乃奏黄钟歌大吕舞云门以祀天神是乐不同也故郑以爲苍璧苍犊圜钟之等爲祭圎丘所用以四圭有邸骍犊及奏黄钟之等以爲祭五帝及郊天所用王肃以郊特牲周之始郊日以至与圎丘同配以后稷郑必以爲异圎丘又以帝喾配者郑以周郊日以至自是鲁礼故注郊特牲云周衰礼废儒者见周礼尽在鲁因推鲁礼以言周事郑必知是鲁礼非周郊者以宣三年正月郊牛之口伤是鲁郊用日至之月案周郊祭天大裘而冕郊特牲云王𬒳衮戴冕璪十有二旒故知是鲁礼非周郊也又知圎丘配以帝喾者案祭法云周人禘喾而郊稷禘喾在郊稷之上稷卑于喾以明禘大于郊又尔雅云禘大祭也大祭莫过于圎丘故以圎丘爲禘也圎丘比郊则圎丘爲大祭法云禘喾是也若以郊对五时之迎气则郊爲大故大传云王者禘其祖之所自岀故郊亦称禘其宗庙五年一祭比毎歳常祭爲大故亦称禘也四祭天之服之乐之玉之器之处之配五祭天无祼七献皇氏云天有六天歳有八祭冬至圎丘一也夏正郊天二也五时迎气五也通前爲七也九月大飨八也雩与郊禖爲祈祭不入数崔氏以雩爲常祭九也凡祭天其服皆大裘周礼司服文其尸服亦大裘故节服氏云郊祀裘冕送逆尸是也其乐除圎丘所用圜钟爲宫之外皆奏黄钟歌大吕舞云门故大司乐云乃奏黄钟歌大吕以祀天神注云天神谓五帝及日月星辰也王者又各以夏正月祀其所受命之帝于南郊是也其玉圎丘用苍璧夏正郊天用四圭有邸其五时迎气东方用青圭南方用赤璋西方用白琥北方用玄璜其中央无文先师以爲亦用黄琮熊氏以爲亦用赤璋郑注宗伯云璧圎象天琮八方象地圭锐象春物𥘉生半圭曰璋象夏物半死琥勐象秋严半璧曰璜象冬月闭藏地上无物唯天半见其牲币各放其玉之色案天色玄而用苍犊者但天色虽玄远望则苍取其远色故用苍也其祭天之器则用陶匏陶瓦器以荐菹醢之属故诗生民之篇述后稷郊天云于豆于登注云木曰豆瓦曰登是用荐物也匏酌献酒故诗大雅羙公刘云酌之用匏注云俭以质祭天尚质故酌亦用匏爲尊皇氏云祭天用宗庙牺尊皇氏又云祭天旣用牺尊其陶匏者是盛牲牢之器今案陶匏所用如上所陈而皇氏以匏爲盛牲之器义无此理其说非也其祭天之处冬至则祭于圎丘圎丘所在虽无正文应从阳位当在国南故魏氏之有天下营委粟山爲圎丘在洛阳南二十里然则周家亦在国南但不知远近者其五时迎气则在四郊其夏正祭感生之帝亦于南郊知者孝经纬云祭帝于南郊就阳位是也其雩祭五天帝亦于国城南故郑注论语云沂水在鲁城南雩坛在其上是也其九月大飨五帝则在明堂郑駮异义云明堂在国之南丙巳之地三里之外七里之内其圎丘之祭崔氏云其𥘉先燔柴及牲玉于丘讫次乃埽丘下而设正祭若夏正及五郊𥘉则燔柴及牲玉于坛故祭法云燔柴于泰坛祭天也次则于坛下埽地而设正祭故礼器云至敬不坛扫地而祭是也其所配之人虞夏商周用人各异文具祭法圎丘之祭周人则以喾配之祭法禘喾是也其感生之帝则以后稷配之五时迎气及雩祭则以五方人帝配之九月大飨五帝则以五人帝及文武配之以文王配五天帝则谓之祖以武王配五人神则谓之宗崔氏云皆在明堂之上祖宗通言其祭天之乐皆用雷鼓故鼓人云以雷鼓鼔神祀是也其圎丘之祭皇氏云祭日之旦王立丘之东南西向燔柴及牲玉于丘上升坛以降其神故韩诗内传云天子奉玉升柴加于牲上诗又云圭璧旣卒是燔牲玉也次乃奏圜钟之乐六变以降其神天皇之神爲尊故有再降之礼次则扫地而设正祭置苍璧于神坐以礼之其在先燔者亦苍璧也次则少豆荐血腥祭天无祼故郑注小宰云唯人道宗庙有祼天地大神至尊不祼莫称焉然则祭天唯七献也故郑注周礼云大事于大庙备五齐三酒则圎丘之祭与宗庙祫同朝践王酌泛齐以献是一献也后无祭天之事大宗伯次酌醴齐以献是爲二献也王进爵之时皆奏乐但不皆六变次荐孰王酌盎齐以献是爲三献也宗伯次酌醍齐以献是爲四献也次尸食之讫王酌朝践之泛齐是爲五献也又次宗伯酌馈食之醍齐以献是爲六献也次诸臣爲賔长酌泛齐以献是爲七献也以外皆加爵非正献之数其尸酢王以清酒酢宗伯以昔酒酢诸臣以事酒六王亲祭用牛及㹅论牲色王者之祭无不用牛又礼纬云六宗五岳四渎之牛角尺则日月以下之祀皆用牛者盖日月以下常祀则用羊王亲祭则用牛故小司徒注云玄冕所祭据王亲祭也此郊特牲指用而言故下文云用骍犊故牧人云阳祀用骍牲毛之注云阳祀祭天于南郊及宗庙以此约之夏殷以上祭感生之帝各用其正之色其迎五方之帝其牲上巳备陈帝牛稷牛其牲虽异其色冝同凡配祭之人牲与天同色也其四月大雩九月大飨其天及配人其牲各依当方之色其文武汎配则用大牢其牲色无文周人尚赤当用骍也论语云敢用玄牡敢昭告于皇皇后帝注云帝谓大微五帝用玄牡者彼谓告祭也其四鎭五岳之等各用当方之色故牧人云望祀各以其方之色牲毛之若㝷常山川时祭以下则用纯物不随四方之色若国外表貉磔禳之等则用杂色故牧人云凡时祀之牲则用牷物凡外祭毁事用尨可也其常祀之牲则皆用牡祈祷之祭或用牝唯孟春禁之故月令孟春牺牲无用牝七社稷神州牲币器服之制社稷大牢者社五土揔神稷是原隰之神功及于人人頼其功故以大牢报祭其牲则色牧人云隂祀用牲注云隂祀祭地北郊及社稷也则神州亦用牲也其崐崘地祗用黄犊故大宗伯黄琮礼地牲币各放其器之色是也其社稷与神州其乐用大蔟与应钟故大司乐云乃奏大蔟歌应钟以祭地祗注云谓神州之神及社稷其玉神州则用两圭有邸其社稷无文崔氏云玉当与神州同用两圭有邸以四望亦用两圭故也其服社稷则絺冕神州与崐崘服无明文八血腥爓孰贵气飨味之别崔氏云周礼之法郊天燔柴爲始宗庙以祼地爲始社稷以血爲始小祀疈辜爲始此云郊血大飨腥三献爓一献孰者谓正祭之时荐于尸坐之前也至敬不飨味而贵气臭也者此解郊血义血气也夫孰食有味味者爲人道人道卑近而天神尊贵事冝极敬极敬不䙝近故用血也用血是贵气而不重味故云贵气臭也而宗庙敬降于天故用腥腥稍近味社又降于宗庙故用爓爓又稍近味九三献之介君专席而酢郑谓苟敬大飨君三重席而酢焉三献之介君专席而酢焉此降尊以就卑也注云言诸侯相飨献酢礼敌也三献卿大夫来聘主君飨燕之以介爲賔賔爲苟敬则彻重席而受酢也专犹卑也正义曰三献卿大夫者以五等诸侯有九献七献五献故五等诸侯之卿皆三献也大夫卿之揔号若春秋之时则与此礼有异若霸国之卿则礼同子男故昭元年郑人飨赵孟具五献笾豆杜元凯云朝聘之制大国之卿五献其侯伯次国其卿与大国大夫同故昭六年季武子如晋晋人享之武子辞云下臣得贶不过三献杜云大夫三献是也云来聘主君飨燕之以介爲賔賔爲苟敬者案燕礼记云若与四方之賔燕賔爲苟敬席于阼阶之西北靣其介爲賔注云主国君飨时亲进醴于賔今燕又冝献焉人臣不敢䙝烦尊者至此升堂而辞让欲以臣礼燕爲恭敬也于是席之如献诸公之位言苟敬者賔客主国所冝敬如郑此言则燕时賔爲苟敬飨时则否今此注云飨燕之賔爲苟敬连言飨者因燕而连言飨其实飨时賔自爲賔不爲苟敬也十食尝无乐而尝亦有乐孤子耆老亦互文飨禘有乐而食甞无乐隂阳之义也凡飮养阳气也凡食养隂气也故春禘而秋甞春飨孤子秋食耆老其义一也而食甞无乐饮养阳气也故有乐食养隂气也故无声凡声阳也注云言义同而或用乐或不用乐也此禘当爲禴字之误也王制曰春禴夏禘正义曰依礼三代无春禘之文周则春曰祠王制夏殷之礼云春曰禴今云春曰禘故知禘当爲禴此经所论谓夏殷礼也熊氏云此夏殷礼秋甞无乐而下文云殷人先求诸阳则秋甞亦有乐者谓殷人春夏祭时有乐秋冬即无也举春见夏举秋见冬也若周则四时祭皆有乐熊氏云春飨孤子亦飨耆老秋食耆老亦食孤子而皇氏云此旣破禘爲禴故于祭统春禘秋甞不复更破从此可知也孔子屡叹之乐以气化礼以形教賔入大门而奏肆夏示易以敬也卒爵而乐阕孔子屡叹之奠酬而工升歌发德也歌者在上匏竹在下贵人声也乐由阳来者也礼由隂作者也隂阳和而万物得注云賔朝聘者易和说也羙此礼也以诗之义发明賔主之德匏笙也得得其所正义曰此一节论朝聘之賔及己之臣子有王事劳者设燕飨之礼奏乐之节各依文解之飨礼旣亡无可冯据今约大射及燕礼解其奏乐及乐阕之节賔入大门谓朝聘之賔行朝聘旣毕受燕飨之时燕则大门是寝门也飨则大门是庙门也卒爵而乐阕者賔至庭乐作乃至主人献賔賔受爵啐酒拜告旨而乐止賔饮讫酢主人主人受酢毕主人献公而乐作公饮卒爵而乐止是卒爵而乐阕也此卒爵谓兼賔及主君也依大射礼主人受酢不作乐若其飨时主君亲献賔賔亲酢主君賔主俱作乐也孔子屡叹之者孔子见礼入门而县兴卒爵而乐阕屡数也数数叹羙此礼善其和易恭敬之义歌者在上匏竹在下贵人声也解所以不升笙之义也匏笙也竹篪笛也歌是人声人声可贵故升之在堂匏竹可贱故在堂下然瑟亦升堂者瑟工随歌工故也乐由至物得此因上有賔主礼乐之事遂说礼乐之义乐由阳来者也者此明乐也阳天也天气化故作乐象之乐以气爲化是乐由阳来者也气化谓五声八音也礼由隂作也者隂地也地以形生故制礼象之礼以形爲教是礼由隂作也形教谓尊卑大小拜伏之事也臣出使有私觌从君而行则无庭实私觌何爲乎诸侯之庭者当周衰之后有臣从君而行设庭实私觌于主国之庭作记者讥其与君无别也爲人臣者无外交不敢贰君也者解所以从君而行不敢私觌之意案聘礼臣岀使有私觌今云私觌非礼也故知从君行也诸侯无飨君礼君有迎诸侯礼天子无客礼莫敢爲主焉君适其臣升自阼阶臣不敢有其室臣旣不敢爲主明飨君非礼结上文也春秋之时则有诸侯飨天子故庄二十一年郑伯享王于阙西辟乐备乱丗非正法也案觐礼天子负斧依南靣侯氏执玉入是不下堂见诸侯也若春朝夏宗则以客礼待诸侯以车出迎熊氏云春夏受三享之时乃有迎法义或然也故齐仆云各以其等爲车送逆之节注云节谓王乗车迎賔客及送相去远近之数是也大夫僣诸侯旅树反坫等台门而旅树反坫绣黼丹朱中衣大夫之僣礼也注云言此皆诸侯之礼也旅道也屏谓之树树所以蔽行道管氏树塞门塞犹蔽也礼天子外屏诸侯内屏大夫以帘士以帷反坫反爵之坫也盖在尊南两君相见主君旣献于反爵焉绣黼丹朱以爲中衣领縁也绣读爲绡绡绘名也诗云素衣朱绡又云素衣朱襮襮黼领也鲁立文王庙三家见而僣焉诸侯不敢祖天子大夫不敢祖诸侯而公庙之设于私家非礼也由三桓始也注云言仲孙叔孙季孙氏皆立桓公庙鲁以周公之故立文王庙三家见而僣焉诸侯有祖天子者王子弟亦得立祖王庙鲁得立文王庙者案襄十二年秋呉子寿夣卒临于周庙礼也注云周庙谓文王庙也古春秋左氏说天子之子以上德爲诸侯者得祖所自出鲁以周公之故立文王庙左传宋祖帝乙郑祖厉王犹上祖也又曰凡邑有宗庙先君之主曰都以其有先君之主公子爲大夫所食采地亦自立所出公庙其立先公庙准礼公子得祖先君公孙不得祖诸侯许愼谨案周公以上德封于鲁得郊天兼用四代之礼乐知亦得祖天子诸侯有得祖天子者知大夫亦得祖诸侯郑氏无駮与许愼同也其王子母弟无大功德不得出封食采畿内贤于余者亦得采地之中立祖王庙故都宗人家宗人皆爲都家祭所岀祖王之庙也天子存二代后天子存二代之后犹尊贤也尊贤不过二代注云过之远难法也二或爲三存二王后封三恪案异义公羊说存二王之后所以通天三统之义引此文古春秋左氏说周家封夏殷二王之后以爲上公封黄帝尧舜之后谓之三恪许愼谨案云治鲁诗丞相韦玄成治易施犨等说引外传曰五王之乐可得观乎知王者所封五代而巳而与左氏说同郑駮之云所存二王之后者命使郊天以天子之礼祭其始祖受命之王自行其正朔服色恪者敬也敬其先圣而封其后与诸侯无殊异何比夏殷之后如郑此言公羊自据二王之后左氏兼论三恪义不乖异也熊氏云周之三恪越少昊髙辛远存黄帝者取其制作之人故易系辞云神农氏没黄帝尧舜氏作义当然也孔子朝服立阼存室神郷人禓孔子朝服立于阼存室神也注云裼强鬼也谓时傩索室殴疫逐强鬼也禓或爲献或爲傩神依人也正义曰驱逐强鬼恐已庙室之神时有惊恐故着朝服立于庙之阼阶存安庙室之神使神依己而安也所以朝服者大夫朝服以祭故用祭服以依神绎祊朝市之失孔子曰绎之于库门内祊之于东方朝市之于西方失之矣注云祊之礼冝于庙门外之西室绎又于其堂神位在西也此二者同时而大名曰绎其祭礼简而事尸礼大朝市冝于市之东偏周礼市有三期大市日侧而市百族爲主朝市朝时而市啇贾爲主夕市夕时而市贩夫贩妇爲主正义曰释宫云閍谓之门孙炎云谓庙门外又引诗云祝祭于祊故知庙门也知庙门外者礼器云爲祊乎外故知在外也以西是鬼神之位室又求神之处故知在庙门外之西室云绎又于其堂者祊是求神之名绎是接尸之称求神在室接尸在堂故云绎又于其堂云此二者同时而大名曰绎者祊是室内求神绎是堂上接尸一时之事故云二者同时案春秋宣八年壬午犹绎释文云绎又祭诗丝衣云绎賔尸但有绎名而无祊称是大名曰绎云其祭礼简而事尸礼大者案仪礼有司彻是上大夫傧尸也但于堂上献尸献侑全无室中之事又丝衣云自堂徂基自羊徂牛是祭神也下云兕觥其觩旨酒思柔是接尸也社墉社屋社义社事社田社粢社祭土而主隂气也君南郷于北墉下答隂之义也日用甲用日之始也天子大社必受霜露风雨以逹天地之气也是故䘮国之社屋之不受天阳也薄社北牖使隂明也社所以神地之道也地载万物天垂象取财于地取法于天是以尊天而亲地也故教民羙报焉家主中而国主社示本也唯爲社事单出里唯爲社田国人毕作唯社丘乗共粢盛所以报本反始也注云墙谓之墉北墉社内北墙云用甲之始者国中之神莫贵于社大社王爲羣姓所立北墉者絶其阳通其隂而巳薄社殷之社殷始都薄中亦土神也单岀里皆徃祭社于都鄙二十五家爲里毕作大则尽行非徒羡也丘十六井也四丘六十四井曰甸或谓之乗乗者以于车赋岀长毂一乗乗或爲邻正义曰社祭土而主隂气也者土谓五土山林川泽丘陵坟衍原隰也以时祭之故云社祭土土是隂气之主社旣主隂隂冝在北故祭社时以社在南设主坛上北靣而君来在北墙下而南郷祭之是对隂之义也风雨至则万物生霜露降则万物成故不爲屋以受霜露风雨霜露风雨至是天地气通也故云逹天地之气也白虎通云王者诸侯必有诫社者何示有存亡也明爲善者得之爲恶者失之薄社北牖使隂明也者即䘮国社也殷始都薄故唿其社爲薄社也周立殷社爲戒而屋之塞其三靣唯开北牖示絶阳而通隂隂明则物死也社所以神地之道也者言立社之祭是神明于地之道地有其物天上皆垂其象所谓在天成象在地成形也取财于地者地湏财财并在地岀爲人所取也取法于天者人知四时早晚皆放日月星辰以爲耕作之候中谓土神卿大夫之家主祭土神在于中而国主社者谓天子诸侯之国主祭土神于社示本也者以土神生财以养官之与民故皆主祭土神示其生养之本也若祭社则合里之家并尽岀故云单岀里也此唯每家岀一人不人人岀也唯爲社田国人毕作者田猎也毕尽也作行也旣人人得社福故若祭社先爲社猎则国中之人皆尽行无得住家也唯社丘乗共粢盛者向说祭社用牲此明祭社用米也丘乗者都鄙井田也九夫爲井四井爲邑四邑爲丘四丘爲乗唯祭社而使丘乗共于粢盛也粢稷也稷曰明粢在器曰盛庾蔚云粢盛所湏者少故丘乗共之也皇氏云若天子诸侯祭社则用借田之谷大夫以下无借田若祭社则丘乗之民共之示民岀力也郑以社爲地神王肃以爲人鬼社稷之义先儒所解不同郑康成之说以社爲五土緫神稷爲原隰之神句龙以有平水土之功配社祀之稷有播种之功配稷祀之郑必以爲此说者案郊特牲云社祭土而主隂气又云社所以神地之道又礼运云命降于社之谓殽地又王制云祭天地社稷爲越绋而行事据此诸文故知社即地神稷是社之细别别名曰稷稷乃原隰所生故以稷爲原隰之神若贾逵马融王肃之徒以社祭句龙稷祭后稷皆人鬼也非地神故圣证论王肃难郑云礼运云祀帝于郊所以定天位祀社于国所以列地利社若是地应云定地位而言列地利故知社非地也爲郑学者马昭之等通之云天体无形故湏云定位地体有形不湏云定位故唯云列地利肃又难郑云祭天牛角茧栗而用特牲祭社用牛角尺而用大牢又祭天地大裘而冕祭社稷絺冕又唯天子令庶民祭社社若是地神岂庶民得祭地乎爲郑学者通之云以天神至尊而简质事之故牛角茧栗而用特牲服着大裘天地至尊天子至贵天子祭社是地之别体有功于人报其载养之功故用大牢贬降于天故角尺也祭用絺冕取其隂类庶人蒙其社功故亦祭之非是方泽神州之地也肃又难郑云召诰用牲于郊牛二明后稷配天故知二牲也又云社于新邑牛一羊一豕一明知唯祭句龙更无配祭之人爲郑学者通之云是后稷与天尊卑旣别不敢同天牲句龙是上公之神社是地祗之别尊卑不甚县絶故云配同牲也肃又难郑云后稷配天孝经有配天明文后稷不称天也祭法及昭二十九年传云句龙能平水土故祀以爲社不云祀以配社明知社即句龙也爲郑学者通之云后稷非能与天同功唯尊祖配之故云不得称天句龙与社同功故得云祀以爲社而得称社也肃又难云春秋说伐鼓于社责上公不云责地祗明社是上公也又月令命民社郑注云社后土也孝经注云社后土也句龙爲后土郑旣云社后土则句龙也是郑自相违反爲郑学者通之云伐鼓责上公者以日食臣侵君之象故以责上公言之句龙爲后土之官其地神亦名后土故左传云君戴皇天而履后土地称后土与句龙称后土名同而无异也郑注云后土者谓地神也非谓句龙也故中庸云郊社之礼注云社祭地神又鼓人云以灵鼓鼓社祭注云社祭祭地祇也是社爲地祇也天子诸侯皆有二社其社稷制度白虎通云天子之社坛方五丈诸侯半之说者又云天子之社封五色土爲之若诸侯受封各割其方色土与之则东方青南方赤之等是也上皆以黄土也其天子诸侯皆有二社者祭法云王爲羣姓立社曰大社王自爲立社曰王社诸侯爲百姓立社曰国社诸侯自爲立社曰侯社是各有二社又各有胜国之社故此云䘮国之社屋之是天子有之也案春秋亳社灾公羊云亡国之社盖揜之揜其上而柴其下是鲁有之也襄三十年左传云鸟鸣于亳社是宋有之也此是天子诸侯二社之义立社之处其所置之处小宗伯云右社稷左宗庙郑云库门内雉门外之左右爲羣姓立社者在库门内之西自爲立者在借田之中其亡国之社谷梁传云亡国之社以爲庙屏戒或在庙或在库门内之东则亳社在东也故左传云闲于两社爲公室辅鲁之外朝在库门之内东有亳社西有国社朝廷执政之处故云闲于两社也大夫与民得立里社其卿大夫以下案祭法云大夫以下成羣立社曰置社注云大夫不得特立社与民族居百家以上则共立一社今时里社是也如郑此言则周之政法百家以上得立社其秦汉以来虽非大夫民二十五家以上则得立社故云今之里社又郑志云月令命民社谓秦社也自秦以下民始得立社也社以所冝之木其大夫以下所置社者皆以土地所冝之木则论语云夏后氏以松殷人以栢周人以栗故大司徒云而树之田主各以其野之所冝木是也其天子大社之等案尚书无逸篇曰大社唯松东社唯栢南社唯梓西社唯栗北社唯槐凡社皆有稷胜国之社稷刑官爲尸其天子诸侯大夫等皆有稷也故注司徒田主田神后土田正之所依也田正则稷神也田主尚然故知天子诸侯社皆有稷其亡国之社亦有稷故士师云若祭胜国之社稷则爲之尸是有稷也但亡国之社稷故略之用刑官爲尸则其祭余社爲尸不用刑官也社祭有三主盖用石其社之祭一歳有三仲春命民社一也诗云以社以方谓秋祭二也孟冬云大割祠于公社是三也其社主用石故郑注宗伯云社之主盖用石社稷并坛共门北向用玉无文社公非上公案条牒论稷坛在社坛西俱北向营并坛共门或曰在社坛北其用玉无文不可强言今礼用两圭有邸异义今孝经说曰社者土地之主土地广博不可徧敬封五土以爲社古左氏说共工爲后土后土爲社许君谨案亦曰春秋称公社今人谓社神爲社公故知社是上公非地祇玄駮之云社祭土而主隂气又云社者神地之道谓社神但言上公失之矣今人亦谓雷曰雷公天曰天公岂上公也郑文辨社稷神非句龙柱弃异义稷神今孝经说稷者五谷之长谷衆多不可徧敬立稷而祭之古左氏说列山氏之子曰柱死祀以爲稷稷是田正周弃亦爲稷自商以来祀之许君谨案礼縁生及死故社稷人事之旣祭稷谷不得但以稷米祭稷反自食同左氏义郑駮之云宗伯以血祭祭社稷五祀五岳社稷之神若是句龙柱弃不得先五岳而食又引司徒五土名又引大司乐五变而致介物及土示土示五土之緫神即谓社也六乐于五地无原隰而有土祇则土祇与原隰同用乐也又引诗信南山云畇畇原隰下之黍稷或云原隰生百谷黍爲之长然则稷者原隰之神若逹此义不得以稷米祭稷爲难单岀里皆徃祭社于都鄙单岀里皆徃祭社于都鄙者案周礼都鄙公卿大夫采地此卿大夫祭社其里之人皆徃就祭此据采地言之故云徃祭社于都鄙必知据采地者以经云唯社丘乗丘乗是采地井田之制故举采地言焉其公邑之民所属鄼鄙县遂有祭社之事则亦徃鄼鄙中助之其六郷之内族祭酺党祭禜虽满百家以上不祭社也唯其州祭社其所属闾民祭社祭禜祭酺之时亦皆徃也但此文主于社故特言社耳季春火岀而民乃用火今岀火誓社误季春岀火爲焚也然后简其车赋而历其卒伍而君亲誓社以习军旅左之右之坐之起之以观其习变也而流示之禽而盐诸利以观其不犯命也注云谓焚莱也凡岀火以火岀建辰之月火始岀简历谓算具陈列之也君亲誓社誓吏士以习军旅旣而遂田以祭社也言祭社则此是仲春之礼也仲春以火田田止弊火然后献禽至季春火岀而民乃用火今云季春岀火乃誓社记者误也社或爲省流犹行也行行田也盐读爲艶行田示之以禽使歆艶之观其用命不也谓禽爲利者凡田大兽公之小禽私之三王之郊一用建寅之月郊之祭也迎长日之至也注云易说曰三王之郊一用夏正夏正建寅之月也此言迎长日者建卯而昼夜分分而日长也正义曰明郊祭用夏正建寅之月意以二月建卯春分后日长今正月建寅郊祭通而迎此长日之将至寅賔岀日皆谓春分知此迎长日非春分者此云兆于南郊就阳位若是春分朝日当在东郊故知非也又下云帝牛不吉以爲稷牛故知祭天非唯祭日也祭日月之处之时之牲凡祭日月之礼崔氏云一歳有四迎气之时祭日于东祭月于西故小宗伯云兆五帝于四郊四望四类亦如之是其一也春分朝日秋分夕月是其二也此等二祭日之与月各祭于一处日之与月皆爲坛而祭所谓王宫祭日夜明祭月皆爲燔柴也夏正郊天之时而主日配以月祭义云大报天而主日配以月是其三也孟冬大蜡之时又祭日月故月令孟冬祈来年于天宗是其四也此二祭并祭日月共在一处则祭日于坛祭月于坎坛则实柴坎则瘗埋也其牲皆用犊故小司徒云凡小祭祀奉牛牲郑云小祭祀王玄冕所祭是也若所祈祷则用少牢故祭法云埋少牢于㤗昭祭时及日月等郑注云凡此以下皆祭用少牢是也王肃谓周始郊用建子月郑氏非之郊之用辛也周之始郊日以至注云言日以周郊天之月而至阳气新用事顺之而用辛日此说非也郊天之月而日至鲁礼也三王之郊一用夏正鲁以无冬至祭天于圎丘之事是以建子之月郊天示先有事也用辛日者凡爲人君当齐戒自新耳周衰礼废儒者见周礼尽在鲁因推鲁礼以言周事正义曰王肃用董仲舒刘向之说以此爲周郊上文云郊之祭迎长日之至谓周之郊祭于建子之月而迎此冬至长日之至也而用辛者以冬至阳气新用事故用辛也周之始郊日以至者对建寅之月又祈谷郊祭此言始者对建寅爲始也郑康成则异于王肃上文云迎长日之至自据周郊此云郊之用辛据鲁礼也言郊用辛日者取齐戒自新周之始郊日以至者谓鲁之始郊日以冬至之月云始者对建寅之月天子郊祭鲁于冬至之月𥘉始郊祭示先有事故云始也谓董仲舒刘向而爲此说所以非者案周礼冬至祭天圎丘不论郊也又此下云戴冕璪十有二旒周礼祀昊天上帝则大裘而冕是服不同周礼玉路以祀天此下云乗素车是车不同也祭法燔柴于泰坛用骍犊周礼苍璧礼天牲从玉色是牲不同也尔雅曰非人爲之丘泰坛则人功所作是圎丘与泰坛别也以是知郊与圎丘所祭非一故云此说非也郑谓冬至郊天鲁礼王肃谓鲁亦有二郊明堂云鲁君孟春乗大路载弧韣旂十有二旒日月之章祀帝于郊又杂记云正月日至可以有事于上帝故知冬至郊天鲁礼也云三王之郊一用夏正者证明天子之郊必用夏正鲁旣降下天子不敢郊天与周同月故用建子之月而郊天欲示在天子之先而有事也但鲁之郊祭师说不同崔氏皇氏用王肃之说以鲁冬至郊天至建寅之月又郊以祈谷故左传云启蛰而郊又云郊祀后稷以祈农事是二郊也若依郑康成之说则异于此也鲁唯一郊不与天子郊天同月转卜三正圣证论马昭引谷梁传以答王肃之难是鲁一郊则止或用建子之月郊则此云日以至及宣三年正月郊牛之口伤是也或用建寅之月则春秋左传云郊祀后稷以析农事是也旦春秋鲁礼也无建丑之月耳若杜预不信礼记不取公羊谷梁鲁唯有建寅郊天及龙见而雩王肃又难郑郊用夏正喾配圎丘之说案圣证论王肃难郑云郊特牲曰郊之祭迎长日之至下云周之始郊日以至玄以爲迎长日谓夏正也郊天日以至玄以爲冬至之日说其长日至于上而妄爲之说又徙其始郊日以至于下非其义也玄又云周衰礼废儒者见周礼尽在鲁因推鲁礼以言周事若儒者愚人也则不能记斯礼矣茍其不愚不得乱于周鲁也郑玄以祭法禘黄帝及喾爲配圎丘之祀祭法说禘无圎丘之名周官圎丘不名爲禘是禘非圎丘之祭也玄旣以祭法禘喾爲圎丘又大传王者禘其祖之所自岀而玄又施之于郊祭后稷是乱礼之名实也案尔雅云禘大祭也绎又祭也皆祭宗庙之名则禘是五年大祭先祖非圎丘及郊也周立后稷庙而喾无庙故知周人尊喾不若后稷之庙重而玄说圎丘祭天祀大者仲尼当称昔者周公禘祀喾圎丘以配天今无此言知禘配圎丘非也又诗思文后稷配天之颂无帝喾配圎丘之文知郊则圎丘圎丘则郊所在言之则谓之郊所祭言之则谓之圎丘于郊筑泰坛象圎丘之形以丘言之本诸天地之性故祭法云燔柴于泰坛则圎丘也郊特牲云周之始郊日以至周礼云冬至祭天于圎丘知圎丘与郊是一也言始郊者冬至阳气𥘉动天之始也对启蛰又将郊祀故言始孔子家语云定公问孔子郊祀之事孔子对之与此郊特牲文同皆以爲天子郊祭之事如圣证论之言王肃所据经传分明郑必别爲其说者案圣证论马昭申郑云易纬云三王之郊一用夏正则周天子不用日至郊也夏正月阳气始升日者阳气之主日长而阳气盛故祭其始升而迎其盛月令天子正月迎春是也若冬至祭天隂气始盛祭隂迎阳岂爲理乎周礼云冬日至祭天于地上之圎丘不言郊则非祭郊也言凡地上之丘皆可祭焉无常处故不言郊周官之制祭天圎丘其礼王服大裘而冕乗玉路建大常明堂位云鲁君以孟春祀帝于郊服衮服乗素车龙旂衣服车旂皆自不同何得以诸侯之郊说天子圎丘言始郊者鲁以转卜三正以建子之月爲始故称始也二家又辩祭天之月日案圣证论王肃与马昭之徒或云祭天用冬至之日或云用冬至之月据周礼似用冬至之日据礼记郊日用辛则冬至不恒在辛似用冬至之月案张融谨案郊与圎丘是一又引韩诗说三王各正其郊与王肃同又鲁以转卜三正王与郑玄同周礼圎丘服大裘此及家语服衮冕家语又云临燔柴脱衮冕着大裘象天临燔柴辍祭脱衮着大裘象天恭敬之义旣自不通是张融以家语及此经郊祭并爲鲁礼与郑玄同融又爲圎丘是祭皇天孟春祈谷于上帝及龙见而雩此五帝之等并是皇天之优其实天也融又云祀大神率执事而卜日圎丘旣卜日则不得正用冬至之日此是张融之说郑此注云以建子之月郊天用辛日者当齐戒自新如郑此言是亦不用冬至日也但郊丘大事王郑不同故略陈二家所据而言之也案圣证论及异义皆同谷梁之义鲁转卜三正之内一郊则止而崔氏皇氏以爲鲁冬至郊天夏正又郊凡二郊非郑义也王卜郊及听誓命听祭报之节卜郊受命于祖庙作龟于祢宫尊祖亲考之义也卜之日王立于泽亲听誓命受教諌之义也献命库门之内戒百官也大庙之命戒百姓也祭之日王皮弁以听祭报示民严上也注云受命谓告之退而卜泽泽宫也所以择贤之宫也旣卜必到泽宫择可与祭祀者因誓勑之以礼也礼器曰举贤而置之聚衆而誓之是也王自泽宫而还以誓命重相申勑也库门在雉门之外入库门则至庙门外矣大庙祖庙也百官公卿以下也百姓王之亲也入庙戒亲亲也王自此还齐路寝之室库或爲廐报犹白也夙兴朝服以待白祭事者乃后服祭服而行事也周礼祭之日小宗伯逆粢省镬告时于王告备于王也汜埽反道田烛汜埽反道郷爲田烛注云谓郊道之民爲之也反道刬令新土在上也田烛田首爲烛也正义曰郊道之民家家各当界广埽新道也郷爲田烛者郷谓郊内六郷也六郷之民各于田首设烛照路恐王向郊之早郑谓王𬒳衮以下皆鲁礼祭之日王𬒳衮以象天戴冕璪十有二旒则天数也乗素车贵其质也旂十有二旒龙章而设日月以象天也天垂象圣人则之郊所以明天道也注云谓有日月星辰之章此鲁礼也周礼王祀昊天上帝则服大裘而冕祀五帝亦如之鲁侯之服自衮冕而下也天之大数不过十二设日月画于旂上素车殷路也鲁公之郊用殷礼也明谓则之以示人也正义曰鲁公得称王者作记之人旣以鲁礼而爲周郊遂以鲁侯而称王也皇氏云鲁用王礼故称王或亦当然也鲁公之郊用殷礼也者公羊传云周公用白牡鲁公用骍犅周公旣用殷之白牡故知用殷礼也周歳终索飨歳十二月合聚万物而索飨之也注云歳十二月周之正数谓建亥之月也飨者祭其神也万物有功加于民者神使爲之也祭之以报焉造者配之也天子大蜡八诸侯亦有蜡大蜡八者即郑注云先啬一司啬二农三邮表畷四猫虎五坊六水庸七昆虫八所祭之神合聚万物而索飨之但以此八神爲主蜡云大者是天子之蜡对诸侯爲大天子旣有八神则诸侯之蜡未必八也谓若先啬古之天子诸侯未必得祭也知诸侯亦有蜡者礼运云仲尼与于蜡賔神农伊耆一代緫号明堂云土鼓苇籥伊耆氏之乐礼运云夫礼之𥘉始诸饮食蒉桴而土鼓俱称土鼓则伊耆氏神农也以其𥘉爲田事故爲蜡祭以报天也下云主先啬神农旣爲始蜡岂自祭其身以爲先啬乎皇氏云神农伊耆一代緫号其子孙爲天子者始爲蜡祭祭其先祖造田者故有先啬也邮表畷田畯所处飨农及邮表畷禽兽仁之至义之尽也注云农田畯也邮表畷谓田畯所以督约百姓于井间之处也诗云爲下国畷邮禽兽服不氏所教扰勐兽也正义曰农谓古之田畯有功于民邮表畷者是田畯于井间所舎之处邮若邮亭屋宇处所表田畔畷者谓井畔相连畷于此田畔相连畷之所造此邮舎田畯处焉祭水土昆虫草木有辞正义曰蜡有八神恐祭处各别故言则祭同处可知也陈辞有水土昆虫草木者以其无知故特有辞也而先啬之属有知故不假辞也据此祭草木有辞则草木当有神八蜡不数之者以草木徧地皆是不如坊与水庸之属各指一物故不数祭蜡以素服黄冠之等案周礼籥章云国祭蜡则龡豳颂击土鼓息老物以物老故素服物老将终故葛带榛杖素服衣裳皆素者谓白素衣积素裳经直云素服以送终不云皮弁者从上省文也田夫则野夫也野夫着黄冠黄冠是季秋之后草色之服故息田夫而服之也罗氏致鹿与女而诏客罗氏致鹿与女而诏客告也者诏亦告也客谓贡鸟兽之使者罗氏先受贡毕使者临去罗氏又以鹿及女子致与使者而宣天子之诏于使者令使者反还其国以告戒其君曰不得好田猎及女色使国亡也言鹿是田猎所得之物女是亡国之女而王所以获者也故与之鹿女明以此爲戒也一云岂每国輙与女鹿邪正当罗氏以鹿与女示使者尔息民爲腊与蜡异旣蜡而収民息巳故旣蜡君子不兴功注云收谓收敛积聚也息民与蜡异则黄衣黄冠而祭爲腊必矣正义曰上文虽云黄衣黄冠而祭不云腊之与蜡似爲一此文云旣蜡而收民息巳先蜡后息民是息民爲腊与蜡异也前黄衣黄冠在蜡祭之下故知是腊也是以云爲腊必矣故月令腊在祈天宗之下但不知腊与蜡祭相去几日准隋礼及今礼皆蜡之后日经云旣蜡不兴功者谓不兴农功若其土功则左氏传云龙见而毕务戒事也火见而致用水昬正而裁日至而毕土功建亥之月起日至而毕也席羮圭车尚质莞簟之安而蒲越槀鞂之尚明之也大羮不和贵其质也大圭不琢羙其质也丹雕几之美素车之乗尊其朴也注云蒲越槀鞂借神席也明之者神明之也琢当爲篆字之误也几谓饰沂鄂也正义曰云蒲越槀鞂借神席也者今礼及隋礼槀鞂爲祭天席蒲越爲配帝席俱借神也云几谓饰沂鄂也者几与畿字相渉畿是畿限之所故以几爲沂鄂也大古冠布齐则缁之大古冠布齐则缁之其緌也孔子曰吾未之闻也冠而敝之可也注云大古无饰非时人緌也杂记曰大白缁布之冠不緌大白即大古白布冠今䘮冠也齐则缁之者鬼神尚幽闇也唐虞以上曰大古也此重古而冠之耳三代改制齐冠不复用也以白布冠质以爲䘮冠也正义曰唐虞旣用之爲齐冠三代改唐虞之制齐冠不复用之以委貌章甫牟追三代去缁布冠其唐虞白布冠三代用之爲䘮冠缁布冠旣弃而不用所以诗彼都人士台笠缁撮注云缁撮缁布冠者彼谓俭且质故着古冠耳冠礼三加之节案士冠礼三加者谓冠时三徧加冠也至冠日賔至而主人设冠身之席于阼阶上近主人之北又设笄纚栉具于席南冠身立于东房賔揖冠身岀就位佐冠爲冠身梳头着纚毕賔洗手爲正䯻正䯻毕徃西阶至第一等受取缁布冠还至冠席前跪爲冠身着冠着冠毕冠身起入东房着玄端玄裳士子皆随其父朝夕之服朝用玄衣素裳夕用上士玄裳中士黄裳下士杂裳杂裳前黄后玄若大夫以上至天子当同上士玄裳也毕又揖冠身岀就位就位毕賔又下西阶至第二等受皮弁冠还爲冠身着冠然后又着爵弁其仪皆如缁布冠也冠礼以士爲正然天子诸侯亦有前所明悉士礼故无大夫冠礼也所以然者二十而冠五十爵爲大夫故无大夫冠礼也然四十强而仕亦应无士冠礼而云士有冠礼者士是有识之目故立礼悉用士爲正所以五等并依士礼冠子也若试爲大夫者亦用士礼故郑注冠礼记云周之𥘉礼年未五十而有贤才者试以大夫之事犹服士服行士礼公侯之有冠礼夏之末造也者明夏𥘉以前诸侯未有冠礼与士冠同其夏末以来诸侯有冠礼与士礼异故大戴礼有公冠篇加玄冕爲四加也皇氏云诸侯亦三加与大戴礼违其义非也此经直明诸侯不云天子又下云天子之元子犹与士同则天子与士异也然则天子冠礼其来巳乆但无文以言之玉藻云玄冠朱组缨天子之冠也郑注云始冠之冠也是天子别有冠礼玄冕齐戒亲迎鬼神隂阳也玄冕齐戒广陈敬事也玄冕谓助祭服也五冕通玄故合爲玄冕也今用助祭之服以亲迎也齐戒者齐戒自整勑也鬼神隂阳也者隂阳谓夫妇也着祭服而齐戒亲迎是敬此夫妇之道如事鬼神故云鬼神隂阳也将以爲社稷主爲先祖后而可以不致敬乎者释所爲者重故冝用敬所以冕而亲迎也妻爲内主故有国者是爲社稷内主也始此嗣广后丗故云先祖后也明如此之重可以不致敬乎祭求诸隂阳周人尚臭灌用鬯臭鬰合鬯臭隂逹于渊泉灌以圭璋用玉气也旣灌然后迎牲致隂气也萧合黍稷臭阳逹于墙屋故旣奠然后萧合羶芗凡祭愼诸此魂气归于天形魄归于地故祭求诸隂阳之义也殷人先求诸阳周人先求诸隂诏祝于室坐尸于堂用牲于庭升首于室直祭祝于主索祭祝于祊注云灌谓以圭瓒酌鬯始献神也巳乃逆牲于庭杀之天子诸侯之礼也奠谓荐孰时也特牲馈食所云祝酌奠于铏南是也萧芗蒿也染以脂合黍稷烧之诗云取萧祭脂羶当爲馨声之误也奠或爲荐此其所以先后异也谓朝事时也朝事延尸于户西南靣布主席东靣取牲膟膋燎于炉炭洗肝于鬰鬯而燔之入以诏神于室又岀以堕于主主人亲制其肝所谓制祭也时尸荐以笾豆至荐孰乃更延主于室之奥尸来升席自北方坐于主北焉谓杀之时制祭之后升牲首于北墉下尊首尚气也谓荐孰时也如特牲少牢馈食之爲也直正气祭以孰爲正则血腥之属尽敬心耳索求神也庙门曰祊谓之祊者以于绎祭名也诏妥尸尸无事则立举斚角诏妥尸古者尸无事则立有事而后坐也尸神象也祝将命也注云妥安坐也尸始入举奠斚若奠角将祭之祝则诏主人拜安尸使之坐尸即至尊之坐或时不自安则以拜安之也天子奠斚诸侯奠角古谓夏时也求隂求阳鬼神在天地之间声是阳故用乐之音声号唿告于天地之间庶神明闻之而来是先求阳之义也周人尚臭者周礼变于殷故先求隂尚臭也灌用鬯臭者臭谓鬯气也未杀牲先酌鬯酒灌地以求神是尚臭也䟽谓祊有正日明日二义索祭祝于祊者索求也广博求神非但在庙又爲求祭祝官行祭在于祊也祊谓庙门祭于庙门凡祊有二种一是正祭之时旣设祭于庙又求神于庙门之内诗楚茨云祝祭于祊注云祊门内平生待賔客之处与祭同日也二是明日绎祭之时设馔于庙门外西室亦谓之祊即上文云祊之于东方注云祊之礼冝于庙门外之西室是也今此索祭于祊当是正祭日之祊矣知者礼器云爲祊乎外以其称外故注云祊祭明日之绎祭郑又注上祊之于东方云祊之礼冝于庙门外之西室此经直云祊不云外又注直云庙门曰祊亦不云外是据正祭日祊也故下云肵之爲言敬也相飨之也嘏大也血毛告幽全之物是皆据正祭之日明此祊亦正祭日肺肝心爲气主血是气所舎祭肺肝心贵气主也此三者并爲气之宅故祭时先用之是贵于气之主故也血是气之所舎故云盛气也三者非即气故云气之主也燔膟膋有二时正义曰凡祭血腥之时巳有膟膋燔燎故前文诏祝于室郑注云取牲膟膋燎于炉炭洗肝于郁鬯而燔之是也至荐孰之时又取膟膋而燔之故上经云萧合黍稷故旣奠然后焫萧合馨香故郑此注云与萧合烧之馈孰时也云亦有黍稷也者非但有萧与膟膋兼有黍稷故云亦也大夫三庙上中士二庙一庙之制正义曰熊氏云经旣称国家则兼诸侯及大夫今注直云诸侯者注文略也大夫三庙亦事曽祖而得称曽孙也其诸侯大夫事祖祢之时亦称孝子孝孙事曽祖以上虽是内事则同于外称故下曲礼云诸侯内事曰孝子某侯某外事曰曽孙某侯某是也此记不云某侯者略也上士二庙祖祢各一庙中下士一庙祖祢共庙前经注云谓祖祢据上士也礼记要义卷第十一礼记要义礼记要义卷十二礼记要义卷第十二内则一子事父母之制子事父母鸡𥘉鸣咸盥漱栉縰笄緫拂髦冠緌缨端韠绅搢笏左右佩用左佩纷帨刀砺小觿金燧右佩玦捍管遰大觿木燧偪屦着綦注云咸皆也縰韬发者也緫束发也垂后爲饰拂髦振去尘着之髦用发爲之象㓜时鬌其制未闻也绥缨之饰也端玄端士服也庶人深衣绅大带所以自绅约也搢犹扱也扱笏于绅笏所以记事也自佩也必佩者备尊者使令也纷帨拭物之巾也今齐人有言纷者刀砺小刀及砺砻也小觿解小结也觿貌如锥以象骨爲之金燧可取火于日捍谓拾也言可以捍弦也管笔彄也遰刀鞸也木燧鑚火也偪行縢綦屦系也二士玄端庶人深衣端玄端士服也者特牲礼士祭服玄端故云士服也云庶人深衣者以深衣是服之最下者庶人是人之贱者故知服深衣也三䈂而着缨与衿缨以佩容臭异正义曰案郑注昬礼云妇人十五许嫁䈂而礼之因着缨明有系也盖以五采爲之其制未闻郑注昬礼旣云笄而着缨则未笄无缨也下男女未冠笄亦云衿缨者彼未冠笄之缨用之以佩容臭故下注云容臭香物以缨佩之故童子男女皆有之与此妇人旣笄之缨别也四男女末冠笄者事亲之节男女未冠笄者鸡𥘉鸣咸盥漱栉縰拂髦緫角衿缨皆佩容臭注云緫角收发结之容臭香物也以缨佩之爲迫尊者给小使也五敦牟巵匜之制敦牟巵匜非馂莫敢用注云馂乃用之牟读曰堥也巵匜酒浆器敦牟黍稷器也正义曰敦则周礼有玉敦今之杯盂也隐义曰堥土釡也今以木爲器象土釡之形巵酒器也匜盛水浆之器故春秋僖二十三年左传云怀嬴奉匜沃盥是也六明夷睇于左股正义曰明夷睇于左股者是明夷六二爻辞彼注云旁视爲睇六二辰在酉酉是西方又下体离离爲目九三体在震震东方九三又在辰辰得巽气爲股此谓六二有明德欲承九三故云睇于左股引之者证睇爲旁视也七宁孰諌若物之成孰宁孰谏者犯颜而諌使父母不说其罪轻畏惧不諌使父母得罪于郷党州闾其罪重二者之间宁可孰諌不可使父母得罪孰谏谓纯孰殷勤而諌若物之成孰然八天子之后无出案周易同人六二郑注云天子诸侯后夫人无子不出则犹有六岀也其天子之后虽失礼亦不岀故鼎卦𥘉六郑注云嫁于天子虽失礼无岀道废远而巳若其无子不废远之后尊如其犯六岀则废之九介妇下冡妇舅姑若使介妇母敢敌耦于冡妇不敢并行不敢并命不敢并坐注云下冡妇也命爲使令正义曰庾氏云齐人谓之差讦崔氏云北海人谓相激之事爲掉磬隐义云齐人谓相绞讦爲掉磬十适子庶子事宗子宗妇适子庶子祗事宗子宗妇者适子谓父及祖之适子是小宗也庶子谓适子之弟宗子谓大宗子宗妇谓大宗子之妇言小宗及庶子等敬事大宗子及宗妇也子弟犹归器衣服裘衾车马者犹若也归谓归遗也子弟若有功德𬒳尊上归遗衣服裘衾车马则必献其善者于宗子若冨则具二牲献其贤者于宗子者贤犹善也善者献宗子使祭之不善者私用自祭也夫妇皆齐而宗敬焉者大宗子将祭之时小宗夫妇皆齐戒以助祭于大宗以加敬焉谓敬事大宗之祭终事而后敢私祭者谓大宗终竟祭事而后敢以私祭祖祢也此文虽主事大宗子其大宗之外事小宗子者亦然桃梅诸卵盐桃诸梅诸卵盐者言食桃诸梅诸之时以卵盐和之王肃云诸菹也谓桃菹梅菹即今之藏桃也藏梅也欲藏之时必先稍干之故周礼谓之干郑云桃诸梅诸是也注卵读爲鲲鲲鱼子牛犬鸡羊属土金木火正义曰案洪范五行传云思之不睿则有牛祸牛属土也言之不从则有犬祸犬属金也貌之不恭则有鸡祸鸡属木也视之不明则有羊祸羊属火也今四时各有所克脂膏而和膳食故知牛膏芗犬膏臊鸡膏腥羊膏羶也芝栭生于木可爲菹芝栭者庾蔚云无华叶而生者曰芝栭卢氏云芝木芝也王肃云无华而实者名栭皆芝属也庾又云自牛脩至姜桂凡三十一物则芝栭应是一物也今春夏生于木可用爲菹其有白者不堪食也贺氏云栭软枣亦云芝木椹也以芝栭爲二物郑下注云三十一物则数芝栭爲一物也贺氏说非也秩膳食阁之制羮食自诸侯以下至于庶人无等大夫无秩膳大夫七十而有阁天子之阁左逹五右逹五公侯伯于房中五大夫于阁三士于坫一注云羮食食之主也庶羞乃异耳谓五十始命未甚老也秩常也有秩膳也阁以板爲之食物也逹夹室大夫言于阁与天子同处天子二五倍诸侯也五者三牲之肉及鱼腊也正义曰知五十始命未甚老也者以下云六十宿肉是有常秩此经云七十而有阁故知有秩膳也然则六十者比五十者则有常肉比七十者则有无肉时也崔氏云宫室之制中央爲正室正室左右爲房房外有序序外有夹室天子尊庖厨远故左夹室五阁右夹室五阁诸侯卑庖厨冝稍近故于房中减降于天子唯在一房之中而五阁也大夫旣卑无嫌故亦于夹室而阁三也三者豕鱼腊也士卑不得作阁但于室中爲土坫食也云五者三牲之肉及鱼腊也者以天子腊用六牲今云五阁是不一牲爲一阁以鱼腊是常食之物故知三牲及鱼腊也孝子之身终者终其身孝子之身终者谓安乐其亲之心不违其志乐其耳目安其寝处以其饮食中心养之是孝子事亲之身终也终身也者非终父母之身终其身也者作记之人旣云孝子之身终恐人不解谓言孝子事亲至亲身终故解云终身也者非终竟父母之身也终其孝子之身也言父母虽没终竟已身而行孝道与亲在无异生子必于侧室月辰谓生月朔正义曰夫正寝之室在前燕寝在后侧室又次燕寝在燕寝之旁故谓之侧室妻旣居侧室则妾亦当然也故春秋传云赵有侧室曰穿是妾之子也生子不于夫主室及妻之燕寝必于侧室者以正室燕寝尊故也经云及月辰谓生月之辰𥘉朔之日也生子卜士诗负士妻大夫妾食之三日卜士负之吉者宿齐朝服寝门外诗负之射人以桑弧蓬矢六射天地四方保受乃负之宰醴负子赐之束帛卜士之妻大夫之妾使食子注云接读爲捷捷胜也谓食其母使𥙷虚强气也诗之言承也桑弧蓬矢本大古也天地四方男子所有事也代士也保保母醴当爲礼声之误也礼以一献之礼酬之以币也食子不使君妾适妾有敌义不相䙝以劳辱事也士妻大夫之妾谓时自有子正义曰诗含神雾云诗者持也以手维持则承奉之事谓以手承下而抱负之使其食子湏有乳汁故知时自有子者皇氏云士之妻大夫之妾者随课用一人故桓六年左传云卜士负之士妻食之不云有大夫妾文略也择子师慈母保母择于诸母与可者必求其寛𥙿慈惠温良恭敬愼而寡言者使爲子师其次爲慈母其次爲保母皆居于室他人无事不徃注云此人君养子之礼也诸母衆妾也可者傅御之属也子师教示以善道者慈母知其嗜欲者保母安其居处者士妻食乳之而巳爲儿精气微弱将惊动也妻以子见父之礼三月之末择日妻以子见于父贵人则爲衣服由命士以下皆漱澣男女夙兴沐浴衣服具视朔食夫入门升自阼阶立于阼西郷妻抱子岀自房当楣立东面注云贵人大夫以上也由自也朔食天子大牢诸侯少牢大夫特豕士特豚也入门者入侧室之门也大夫以下见子就侧室见妾子于内寝辟人君也见适子于侧室庶子于适妻寝见妾子于内寝者则下文云妾将生子三月之末漱澣夙齐见于内寝是也郑注云内寝适妻寝也大夫所以见适子于侧室见庶子于适妻寝者辟人君也人君则见适子于路寝见庶子于侧室故云辟人君也凡寝室之制正义曰知内寝适妻寝者以其称内故知是适妻寝也凡宫室之制前有路寝次有君燕寝次夫人正寝卿大夫以下前有适室次有燕寝次有适妻之寝但夫之燕寝对夫人及适妻之寝及侧室等其燕寝在外亦名外寝故前注云外寝君燕寝是也衆子使有司名之衆子则使有司名之注云有司臣有事者也鲁桓公名子问于申繻也正义曰衆子谓衆妾之子不特宠御则使有司以名其子也食母乳母食子者三年而岀见于公宫则劬大夫之子有食母士之妻自养其子注云劬劳也士妻大夫之妾食国君之子三年岀归其家君有以劳赐之选于傅御之中䘮服所谓乳母也士贱不敢使人也始理男事始理男事者三十丁壮受其田土供给征役始理男事故韩诗说三十受兵若口率岀泉国中则二十野则十五也礼记要义卷第十二礼记要义礼记要义卷十三礼记要义卷第十三玉藻一郑谓西都宫室如诸侯制诸儒疑之朝事仪云朝日东郊故东门是国城东郊之门也孝经纬云明堂在国之阳又异义淳于登说明堂在三里之外七里之内故知南门亦谓国城南门也云天子庙及路寝皆如明堂制者案考工记云夏后氏丗室郑注云谓宗庙殷人重屋注云谓正寝也周人明堂郑云三代各举其一明其制同也又周书亦云宗庙路寝明堂其制同又案明堂位大庙天子明堂鲁之大庙如明堂则知天子大庙亦如明堂也然大庙路寝旣如明堂则路寝之制上有五室不得有房而顾命有东房西房又郑注乐记云文王之庙爲明堂制案觐礼朝诸侯在文王庙而记云凡俟于东箱者郑荅赵啇云成王崩时在西都文王迁丰镐作灵台辟廱而巳其余犹诸侯制度焉故知此䘮礼设衣物有夹有房也周公摄政制礼作乐乃立明堂于王城如郑此言是成王崩时路寝犹如诸侯之制故有左右房也觐礼在文王之庙而记云凡俟于东箱者是记人之说误耳或可文王之庙不如明堂制但有东房西房故鲁之大庙如文王庙明堂经云君卷冕立于阼夫人副祎立于房中是也乐记注称文王之庙如明堂制有制字者误也然西都宫室旣如诸侯制案诗斯于云西南其户笺云路寝制如明堂是宣王之时在镐京而云路寝制如明堂则西都宫室如明堂也故张逸疑而致问郑荅之云周公制干土中洛诰云王入大室祼是顾命成王崩于镐京承先王宫室耳宣王承乱又不能如周公之制如郑此言则成王崩时因先王旧宫室至康王巳后所营依天子制度至宣王之时承乱之后所营宫室还依天子制度路寝如明堂也不复能如周公之时先王之宫室也若然宣王之后路寝制如明堂案诗王风右招我由房郑荅张逸云路寝房中所用男子而路寝又有左右房者刘氏云谓路寝下之燕寝故有房也熊氏云平王微弱路寝不得如明堂也二以明堂爲辟廱爲文庙爲祖庙异义明堂制今礼戴说礼盛德记曰明堂自古有之凡有九室室有四户八牖三十六户七十二牖以草盖屋上圎下方所以朝诸侯其外名曰辟廱明堂月令书说云明堂髙三丈东西九仞南北七筵上圎下方四堂十二室室四户八牖宫方三百歩在近郊近郊三十里讲学大夫淳于登说明堂在国之阳丙巳之地三里之外七里之内而祀之就阳位上圎下方八䆫四闼布政之宫周公祀文王于明堂以配上帝上帝五精之帝太微之庭中有五帝座星其古周礼孝经说明堂文王之庙夏后氏丗室殷人重屋周人明堂东西九筵筵九尺南北七筵堂崇一筵五室凡室二筵盖之以茅谨桉今礼古礼各以其义说说无明文以知之玄之闻也礼戴所云虽出盛德记及其下显与本异章九室三十六户七十二牖似秦相吕不韦作春秋时说者所益非古制也四堂十二室字误本书云九室十二堂淳于登之言取义于援神契援神契说宗祀文王于明堂以配上帝曰明堂者上圎下方八䆫四闼布政之宫在国之阳帝者谛也象上可承五精之神五精之神实在太微于辰爲巳是以登云然今说立明堂于巳由此爲也水木用事交于东北木火用事交于东南火土用事交于中央金土用事交于西南金水用事交于西北周人明堂五室帝一室合于数如郑此言是明堂用淳于登之说礼戴说而明堂辟廱是一古周礼孝经说以明堂爲文王庙又僖五年公旣视朝遂登观台服氏云人君入太庙视朔告朔天子曰灵台诸侯曰观台在明堂之中又文二年服氏云明堂祖庙并与郑说不同者案王制云小学在公宫南之左大学在郊又云天子曰辟廱辟廱是学也不得与明堂同爲一物又天子宗庙在雉门之外孝经纬云明堂在国之阳又此云听朔于南门之外是明堂与祖庙别处不得爲一也孟子云齐宣王问曰人皆谓我毁明堂孟子对曰夫明堂者王者之堂也王欲行王政则勿毁之矣是王者有明堂诸侯以下皆有庙又知明堂非庙也以此故郑皆不用具于郑駮异义也三告朔朝庙三传说不同案文六年云闰月不告月犹朝于庙公羊云不告月者何不告朔也曷爲不告朔天无是月也闰月矣何以谓之天无是月是月非常月也何休云不言朔者闰月无告朔礼也谷梁之义与公羊同左氏则闰月当告朔闰以正时时以作事事以厚生生民之道于是乎在不告闰朔弃时政也许君谨案从左氏说不显朝庙告朔之异谓朝庙而因告朔故郑駮之文六年冬闰月不告月犹朝于庙废其大存其细是以加犹讥之论语曰子贡欲去告朔之饩羊周礼有朝享之礼祭然则告朔与朝庙祭异亦明矣郑必知告朔与朝庙异者案天子告朔于明堂其朝享从祖庙下至考庙故祭法云曰考庙曰王考庙皆月祭之是也又诸侯告朔在大庙而朝享自皇考至考故祭法云诸侯自皇考以下皆月祭之是告朔与朝庙不同又天子告朔以特牛诸侯告朔以羊其朝享各依四时常礼故用大牢故司尊彞朝享之祭用虎彞蜼彞大尊山尊之等是其别也四闰月居路寝当方之门郑注大史云于文王在门谓之闰是闰月听朔于明堂门反居路寝门皇氏云明堂有四门即路寝亦有四门闰月各居其时当方之门义或然也五左右史分职通摄及特置正义曰经云动则左史书之春秋是动作之事故以春秋当左史所书左阳阳主动故记动经云言则右史书之尚书记言诰之事故以尚书当右史所书右是隂隂主静故也春秋虽有言因动而言其言少也尚书虽有动因言而称动亦动爲少也周礼有五史有内史外史大史小史御史无左史右史之名者熊氏云案周礼大史之职云大师抱天时与大师同车又襄二十五年传曰大史书曰崔杼弑其君是大史记动作之事在君左厢记事则大史爲左史也案周礼内史掌王之八枋其职云凡命诸侯及孤卿大夫则䇿命之僖二十八年左传曰王命内史叔兴父䇿命晋侯爲侯伯是皆言诰之事是内史所掌在君之右故爲右史是以酒诰云矧大史友内史友郑注大史内史掌记言记行是内史记言大史记行也此论正法若其有阙则得交相摄代故洛诰史逸命周公伯禽服䖍注文十五年传云史佚周成王大史襄三十年郑使大史命伯石爲卿皆大史主爵命以内史阙故也以此言之若大史有阙则内史亦摄之案觐礼赐诸公奉箧服大史是右者彼亦宣行王命故居右也此论正法若春秋之时则特置左右史官故襄十四年左史谓魏庄子昭十二年楚左史倚相艺文志及六艺论云右史记事左史记言与此正反于传记不合其义非也六御瞽几声以防君失御瞽几声之上下御者侍也以瞽人侍侧故云御瞽几声之上下几察也瞽人审音察乐声上下哀乐若政和则乐声乐政酷则乐声哀察其哀乐防君之失七诸侯玄冕祭鲁与二王后用天子礼诸侯玄端以祭注云祭先君也端亦当爲冕字之误也诸侯祭宗庙之服唯鲁与天子同正义曰知祭先君者与上天子龙卷以祭其文相类故知祭先君也云端亦当爲冕者以玄端贱于皮弁下文皮弁听朔于大庙不应玄端以祭先君故知亦当爲玄冕云唯鲁与天子同者案明堂位云君卷冕立于阼夫人副祎立于房中是也熊氏云此谓祭文王周公之庙得用天子之礼其祭鲁公以下则亦玄冕故公羊云周公白牡鲁公骍犅羣公不毛是鲁公以下与周公异也二王之后祭其先王亦是用以上之服二王之后不得立始封之君庙则祭微子以下亦玄冕八告朔之名有八九周享帝于洛听朔在文庙诸侯听朔于大庙熊氏云周之天子于洛邑立明堂唯大享帝就洛邑耳其每月听朔当在文王庙也以文王庙爲明堂制故也此听朔于大庙谷梁传云诸侯受于祢庙与礼乖非也凡每月以朔告神谓之告朔即论语云告朔之饩羊是也则于时听治此月朔之事谓之听朔此玉藻文是也听朔又谓之视朔文十六年公四不视朔是也告朔又谓之告月文六年闰月不告月是也行此礼天子于明堂诸侯于大祖庙讫然后祭于诸庙谓之朝享司尊彞云朝享是也又谓之朝庙文六年云犹朝于庙是也又谓之朝正襄二十九年释不朝正于庙是也又谓之月祭祭法云皆月祭之是也十玄端不得名朝服正义曰案王制云周人玄衣而养老注云玄衣素裳天子之燕服爲诸侯朝服彼注云玄衣则此玄端也若以素爲裳则是朝服此朝服素裳皆得谓之玄端故论语云端章甫注云端玄端诸侯朝服若上士以玄爲裳中士以黄爲裳下士以杂色爲裳天子诸侯以朱爲裳则皆谓之玄端不得名爲朝服也至八月不雨谓建子月至建未月至于八月不雨君不举注云爲旱变也此谓建子之月不雨尽建未月也春秋之义周之春夏无雨未能成灾至其秋秀实之时而无雨则雩雩而得之则书雩喜祀有益也雩而不得则书旱明灾成也正义曰案僖十一年谷梁传云得雨曰雩不得雨曰旱范寗云喜其有益也则春秋经诸书雩皆是得雨不得雨曰旱者僖二十一年夏大旱宣七年秋大旱是也然传云至秋七月不雨不爲灾僖二十一年夏大旱则是周之夏也建卯建辰建巳之月而书大旱者至秋仍不雨而追书于夏故云夏大旱衣布搢本以下五事爲凶年变年不顺成君衣布搢本关梁不租山泽列而不赋土功不兴大夫不得造车马注云皆爲凶年变也君衣布者谓若卫文公大布之衣大帛之冠是也搢本去挺荼佩士笏也士以竹爲笏饰本以象关梁不租此周礼也殷则关恒讥而不征列之言遮列也虽不赋犹爲之禁不得非时取也造谓作新也正义曰土功不兴者谓人食不得满二鬴之歳若人食二鬴则犹兴土功也故均人云丰年旬用三日中年用二日无年用一日廪人云人食四鬴上三鬴中二鬴下是无年犹有一日之役殷则关恒讥而不征者案王制云关讥而不征讥谓呵察但呵察其非不征税王制是殷礼卜有体色墨坼之占史定墨者凡卜必以墨画龟求其吉兆若卜从墨而兆广谓之卜从周礼占人注云墨兆广也但坼是从墨而裂其旁歧细出谓之爲舋坼故占人云君占体大夫占色史占墨卜人占坼注云体兆象也色兆气也墨兆广也坼兆舋也是大坼称爲兆广小坼称爲兆舋也君定体者谓五行之兆象旣得兆体君定其体之吉凶尊者视大卑者视小史进象笏书思对命将适公所宿齐戒居外寝沐浴史进象笏书思对命注云思所思念将以告君者也对所以对君者也命所受君命也书之于笏爲失忘也正义曰史进象笏者史谓大夫亦有史官也熊氏云案下大夫不得有象笏有象字者误也熊氏又解与朋山賔同云有地大夫故用象皇氏载诸所解皆不同以此爲胜故存之耳习容观玉声揖私朝登车旣服习容观玉声者旣服着朝服巳竟也服竟而私习仪容又观容听己佩鸣使玉声与行歩相中适玉佩玉也乃出者习仪竟而出也揖私朝煇如也者私朝大夫自家之朝也辉光仪也大夫行出至已之私朝揖其属臣辉如也登车则有光矣者揖竟出登所乗之车有光辉也而徃适君朝矣登席失节爲躐席登席不由前爲躐席者庾云失节而践爲躐席应从于下升若由前升是躐席也案卿饮酒礼賔席于户西以西头爲下主人席于阼阶介席于西阶皆北头爲下賔升席自西方注云升由下也礼饮不过三爵君子之饮酒也受一爵而色洒如也二爵而言言斯礼巳三爵而油油以退注云洒如肃敬貌洒或爲察言言和敬貌斯犹耳也油油说敬貌礼饮过三爵则敬杀可以去矣辨齐祭异冠同冠云四命齐祭异冠者谓自祭也若助祭于君则齐祭同冠故郑志荅赵啇问云以杂记云大夫冕而祭于公弁而祭于已士弁而祭于公冠而祭于己是爲三命以下齐祭异冠何但四命以上也观注似若但施于已祭不可通之也郑荅云齐祭谓齐时一冠祭时亦一冠四命乃然大夫冕士弁而祭于君齐时服之祭时服之何以亦异如郑此言是助祭齐祭同冠故云何以亦异若然士之助祭齐服应服爵弁而郑注旅贲氏云王齐服服衮冕则士之齐服服玄端不服爵弁者熊氏云若士助王祭祀服爵弁若助王受朝觐齐服则服玄端义或然也深衣祛缝祍𬒮等制朝玄端夕深衣深衣三祛缝齐倍要祍当旁𬒮可以回肘长中继揜尺祫二寸祛尺二寸縁广寸半以帛里布非礼也注云谓大夫士也三祛者谓要中之数也祛尺二寸围之爲二尺四寸三之七尺二寸缝紩也紩下齐倍要中齐丈四尺四寸缝或爲逢或爲丰祍谓裳幅所交裂也凡祍者或杀而下或杀而上是以小要取名焉祍属衣则垂而放之属裳则纵之以合前后上下相变二尺二寸之节其爲长衣中衣则继𬒮揜一尺若今褎矣深衣则縁而巳曲领也𬒮口也饰边也中外冝相称也冕服丝衣也中衣用素皮弁服朝服玄端麻衣也中衣用布正义曰祍谓裳幅所交裂也者裳幅下广尺二寸上阔六寸狭头向上交裂一幅而爲之云凡祍者或杀而下或杀而上者皇氏云言凡祍非一之辞非独深衣也或杀而下谓䘮服之祍广头在上狭头在下或杀而上谓深衣之祍寛头在下狭头在上云是以小要取名焉者谓深衣与䘮服相对爲小要两旁皆有此祍熊氏大意与皇氏同或杀而下谓朝祭之服耳云祍属衣则垂而放之者谓䘮服及熊氏朝祭之祍云属裳则缝之以合前后者谓深衣之祍云上下相变者上体是阳阳体舒散故垂而下下体是隂隂主收歛故缝而合之今删定深衣之上独得祍名不应假他余服相对爲祍何以知之深衣衣下属幅而下裳上属幅而上相对爲祍郑注深衣钩边今之曲𥚑则冝一边而有也但此等无文言之且从先儒之义长衣中衣之别长中制同而名异者所施异故也里中着之则曰中衣若露着之则曰长衣故郑注深衣目録素纰曰长衣有表谓之中衣五方正色间色正义曰玄是天色故爲正纁是地色赤黄之杂故爲间色皇氏云正谓青赤黄白黒五方正色也不正谓五方间色也緑红碧紫駵黄是也青是东方正緑是东方间东爲木木色青木刻土土黄并以所刻爲间故緑色青黄也朱是南方正红是南方间南爲火火赤刻金金白故红色赤白也白是西方正碧是西方间西爲金金白刻木木青故碧色青白也黒是北方正紫是北方间北方水水色黒水刻火火赤故紫色赤黒也黄是中央正駵黄是中央间中央爲土土刻水水黒故駵黄之色黄黒也冬始裘以秋杀誓衆用黼裘唯君有黼裘以誓省大裘非古也注云僣天子也天子祭上帝则大裘而冕大裘羔裘也黼裘以羔与狐白杂爲黼文也省当爲狝狝秋田也国君有黼裘誓狝田之礼时大夫又有大裘也正义曰冬始裘而秋云裘者爲秋杀始誓衆湏威故秋而用黼爲裘也黄衣爲腊先祖之服狐裘黄衣以禓之注云黄衣大蜡时腊先祖之服也孔子曰黄衣狐裘正义曰案郊特牲云黄衣黄冠而祭所以息田夫者文在蜡祭之下又云旣蜡而收民息巳是蜡祭之后爲息民之祭也此息民谓之腊故月令孟冬云腊先祖五祀是黄衣爲腊先祖之服皇氏用白虎通义亲所不禓君所则禓文质异正义曰凡敬有二体一则父也二则君也父是天性至极以质爲敬故子于父母之所不敢袒禓君非血属以文爲敬故臣于君所则禓若平敌以下则亦袭以其质略故也所袭虽同其意异也聘礼行聘致君命亦袭者彼是聘享相对聘质而享文欲文质相变故禓袭不同也天子以下笏制及说笏执笏之节笏天子以球玉诸侯以象大夫以鱼湏文竹士竹本象可也见于天子与射无说笏入大庙说笏非古也小功不说笏当事免则说之旣搢必盥虽有执于朝弗有盥矣凡有指画于君前用笏造受命于君前则书于笏笏毕用也因饰焉笏度二尺有六寸其中博三寸其杀六分而去一注云球美玉也文犹饰也大夫士饰竹以爲笏不敢与君并用纯物也言凡吉事无所说笏也大庙之中唯君当事说笏也免悲哀哭踊之时不在于记事也小功轻不当事可以搢笏也搢笏輙盥爲必执事毕尽也杀犹杼也天子杼上终葵首诸侯不终葵首大夫士又杼其下首广二寸半正义曰文饰也庾氏云以鲛鱼湏饰竹以成文士竹本象可也者士以竹爲本质以象牙饰其边縁饰之可也言可者通许之辞案释地云西北之美者有崐崘虚之璆琳琅玕焉李廵孙炎郭璞等并云璆琳美玉此之球字则与璆同故云球是美玉也云文犹饰也谓以鱼湏文饰其竹卢云以鱼湏及文竹爲笏非郑义也云大庙之中唯君当事则说笏也者以臣见君无不执笏明大庙之中虽当事之时亦执笏也君则大庙之中当事之时则说笏时臣骄泰僣傚于君当事之时亦说笏故记者明之云臣入大庙当事说笏非古礼也是当时之僣记者据时而言故郑云唯君当事说笏也必知当事说者以下文云小功不说笏当事免则说之明君入大庙当事则亦说耳凡臣见君皆执笏笏所以记事射所以正威仪独云见于天子者以天子尊极恐臣下畏惧不敢执笏故特言见于天子明臣下见于君皆然凡带禆纽等制而素带终辟大夫素带辟垂士练带率下辟居士锦带弟子缟带并纽约用组注云而素带终辟谓诸侯也诸侯不朱里合素爲之如今衣带爲之下天子也大夫亦如之率繂也士以下皆禅不合而繂积如今作幧头爲之也辟读如禆冕之禆禆谓以缯采饰其侧人君充之大夫禆其纽及末士禆其末而巳居士道艺处士也正义曰上下烂脱今一依郑注以爲先后天子素带朱里终辟而素带终辟大夫素带辟垂士练带率下辟居士锦带弟子缟带并纽约用组三寸长齐于带绅长制士三尺有司二尺有五寸子游曰参分带下绅居二焉绅韠结三齐大夫大带四寸杂带君朱緑大夫玄华士缁辟二寸再缭四寸凡带有率无箴功此等揔论带之义也今依而解之天子素带朱里者以素爲带用朱爲里终辟辟则裨也终竟带身在要及垂皆禆故云终辟而素带终辟者谓诸侯也以素爲带不以朱爲里亦用朱緑终禆大夫素带辟垂者大夫亦用素爲带不终禆但以玄华禆其身之两旁及屈垂者士练带率下辟者士用孰帛练爲带其带用单帛两边繂而巳繂谓缏缉也下禆者但士带垂者必反屈向上又垂而下大夫则揔皆禆之士则用缁唯禆向下一垂者居士锦带者用锦爲带尚文也弟子缟带者用生缟爲带尚质也并纽约用组者并并也纽谓带之交结之处以属其纽约者谓以物穿纽约结其带谓天子以下至弟子之等其所纽约之物并用组爲之三寸者谓纽约之组阔三寸也长齐于带者言约纽组余长三尺与带垂者齐绅长制士三尺有司二尺有五寸者绅谓带之垂者绅重也谓重屈而舒申子游曰参分带下绅居二焉记者引子游之言以证绅之长短人长八尺大带之下四尺五寸分爲三分绅居二分焉绅长三尺也绅韠结三齐者绅谓绅带韠谓蔽膫结谓约纽余组三者俱长三尺故云三齐也大夫大带四寸谓合素爲之广四寸杂带君朱緑大夫玄华士缁辟者杂犹饰也谓饰带君用朱緑大夫用玄黄士用缁也士缁辟二寸再缭四寸谓用单练广二寸缭绕也再度绕要亦四寸也凡带有率无箴功者凡带谓有司之带有繂谓其带旣禅亦以箴缏缉其侧但繂襵之而巳凡韠以韦必象裳色韠君朱大夫素士爵韦注云此玄端服之韠也韠之言蔽也凡韠以韦爲之必象裳色裳色则天子诸侯玄端朱裳大夫素裳唯士玄裳黄裳杂裳也皮弁服皆素韠命妇衣服由后夫人所命君命屈狄再命祎衣一命䄠衣士縁衣唯丗妇命于奠茧其他则皆从男子注云君女君也屈周礼作阙谓刻缯爲翟不画也此子男之夫人及其卿大夫士之妻命服也祎当爲鞠字之误也礼天子诸侯命其臣后夫人亦命其妻以衣服所谓夫尊于朝妻荣于室也子男之卿再命而妻鞠衣则鞠衣䄠衣禒衣者诸侯之臣皆分爲三等其妻以次受此服也公之臣孤爲上卿大夫次之士次之侯伯子男之臣卿爲上大夫次之士次之禒或作税奠犹献也凡丗妇巳下蚕事毕献茧乃命之以其服天子之后夫人九嫔及诸侯之夫人夫在其位则妻得服其服矣正义曰再命祎衣者再命谓子男之卿祎当爲鞠谓子男卿妻服鞠衣也一命䄠衣者䄠展也子男大夫一命其妻服展衣也士禒衣者谓子男之士不命其妻服禒衣郑注云䘮礼禒之言縁黒衣裳以赤縁之唯丗妇命于奠茧者丗妇谓天子二十七丗妇以下也奠献也献茧谓丗妇及命妇入助蚕毕献茧也凡夫尊于朝妻贵于室皆得各服其命服今唯丗妇及卿大夫之妻并毕虽巳𬒳命犹不得即服命服必又湏经入助蚕蚕毕献茧茧多功大更湏君亲命之着服乃得服耳故云命于奠茧其他则皆从男子者其他谓后夫人九嫔及五等诸侯之妻也其夫得命则其妻得着命服不湏奠茧之命故云皆从男子鲁与二王后夫人亦祎衣云王者之后夫人亦祎衣者以礼记每云君衮冕夫人副祎王者之后自行正朔与天子同故祭其先王服上服也若祭先公则降焉鲁祭文王周公其夫人亦祎衣故明堂位云君衮冕立于阼夫人副祎立于房中女君有二义正义曰以礼君命其夫后命其妇则子男之妻不得受天子之命故以爲君谓女君是子男之妻受后之命或可女君谓后也命子男妻故云君命公讳私讳及不讳大夫所有公讳无私讳凡祭不讳庙中不讳教学临文不讳注云公讳若言语所辟先君之名谓祝嘏之辞中有先君之名者也凡祭祭羣神庙中上不讳下爲惑未知者正义曰有公讳无私讳者谓士及大夫言但讳君家不自私讳父母也崔氏云谓伯叔之讳耳若至亲则不得言庾氏谓士与大夫言有音字同巳祖祢名字皆不得讳辟敬大夫故不重敬门内外行趍歌乐之节正义曰路寝门内至堂谓之行于行之时则歌肆夏之乐案尔雅释宫云室中谓之时堂上谓之行堂下谓之歩门外谓之趍中庭谓之走大路谓之奔此对文耳若揔而言之门内谓之行门外谓之趍郑注乐师云行谓于大寝之中趍谓于朝庭然则王出旣服至堂而肆夏作出路门而采荠作其反入至于应门路门亦如之此谓歩迎賔客王如有车出之事登车于大寝西阶之前反降于阼阶之前尚书传曰天子将岀撞黄钟之钟右五钟皆应入则撞蕤賔之钟左五钟皆应是也鸾在衡和在式田车则鸾在镳正义曰鸾在衡和在式韩诗外传文也若郑康成之意此谓平常所乗之车也若田猎之车则鸾在马镳也故注秦诗云置鸾于镳异于乗车郑于秦诗旣己明言故于毛诗传云在轼曰和在镳曰鸾郑不复易毛也又于啇颂笺云鸾在镳同毛氏孔子谦不佩德佩事佩而佩象环孔子佩象环五寸而綦组绶孔子以象牙爲环广五寸以綦组爲绶也所以然者失鲁司㓂故谦不复佩德佩及事佩示己无德事也佩象环者象牙有文理言巳有文章也而爲环者示己文教所循环无穷也五寸法五行也言文教成人如五行成物也童子尚华縁绅纽皆以锦锦縁锦绅并纽者谓用锦爲缁布衣之縁又用锦爲绅带并约带之纽皆用锦也锦束髪者以锦爲緫而束髪也皆朱锦也者言童子所用之锦皆用朱色之锦童子尚华示将成人有文德故皆用锦示一文一质之义也有庆非君赐不贺有庆非君赐不贺者有庆谓或宗族亲戚燕饮聚㑹虽吉不相贺不足爲荣故也唯受君之赐爲荣故相拜贺稽首据掌君赐稽首据掌致诸地注云致首于地据掌以左手覆案右手也正义曰稽首者头至地据掌者据案也谓郄右手而覆左手案于右手之上也膳有荤桃茢膳于君有荤桃茢者美食曰膳谓天子诸侯之臣献孰食于君法也恐邪气干犯故用辟凶邪之物覆之荤谓姜之属也桃桃枝也茢菼帚也父手泽母口泽不能谓不忍父没之后而不忍读父之书谓其书有父平生所持手之润泽存在焉故不忍读也母没之后母之杯圈不忍用之饮焉谓母平生口饮润泽之气在在焉故不忍用之经云不能者谓不能忍爲此事圈豚頥霤剡剡起屦之节圈豚行者此释上徐趋之形也圈转也豚循也言徐趋法曳转足循地而行也不举足者谓足不离地齐如流者齐裳下缉也足旣不举身又俯折则裳下委地曳足如水流状也端行頥霤如失者此一经覆上疾趋之节也端行谓直身而行也頥霤者行旣疾身乃小折而头直俯临前頥如屋霤之垂也如矢者矢箭也身趋前进不邪如箭也弁行者弁急也旣是疾趋冝急行也剡剡起屦者剡剡身起貌也急行欲速而身屦恒起也君子之容至燕居凡十有三君子之容舒迟见所尊者齐遬足容重手容恭目容端口容止声容静头容直气容肃立容德色容庄坐如尸燕居告温温注云谦悫貌也遬犹蹙蹙也举欲迟也髙且正也不睇视也不妄动也不哕欬也不倾顾也似不息也如有予也勃如战色尸居神位敬愼也告谓教使也诗云温温恭人盛气扬休扬阳同盛气顚实扬休注云顚读爲阗扬读爲阳声之误也盛身中之气使之阗满其息若阳气之休物也予余古今字其义同凡自称天子曰予一人者案曲礼下云天子曰余一人予余不同者郑注曲礼云余予古今字耳盖古称予今称余其义同此云自称曲礼注云摈者辞则天子与臣下言及遣摈者接诸侯皆称予一人大聘是卿小聘是大夫正义曰案聘礼及竟张旜周礼孤卿建旜故知大聘使卿聘礼又云小聘曰问其礼如爲介案大聘大夫爲上介今云如其爲介故知小聘是大夫也礼记要义卷第十三礼记要义礼记要义卷十四礼记要义卷第十四明堂位一郑氏以周公称天子称王昔者周公朝诸侯于明堂之位天子负斧依南郷而立注云周公摄王位以明堂之礼仪朝诸侯也不于宗庙辟王也天子周公也负之言背也斧依爲斧文屏风于户牖之间周公于前立焉正义曰以周公朝诸侯居天子位故云天子周公也故大诰云王若曰郑云王谓周公居摄命大事则权称王也王肃以爲称成王命故称王与郑异也王肃以家语之文武王萠成王年十三郑康成用卫宏之说武王崩时成王年十歳与王肃异也二明堂更无重门但有应门正门谓之应门者以明堂更无重门非路门外之应门以尔雅释宫云正门谓之应门李廵云宫中南向大门应门也应是当也以当朝正门故谓之应门但天子宫内有路寝故应门之内有路门明堂旣无路寝故无路门及以外诸门但有应门耳云二佰师诸侯而入者案顾命毕公率东方诸侯入应门右召公率西方诸侯入应门左是也三孔郑论成王之年不同周公制礼摄政孔郑不同孔以武王崩成王年十三至明年摄政管叔等流言故金縢云武王旣䘮管叔及其群弟流言于国曰公将不利于孺子时成王年十四即位摄政之元年周公东征管蔡后二年克之故金縢云周公居东二年则罪人斯得除徃年时成王年十六摄政之三年也故诗序云周公东征三年而归摄政七年营洛邑封康叔而致政时成王年二十故孔注洛诰以时成王年二十是也郑则以爲武王崩成王年十歳周书以武王十二月崩至成王年十二十二月䘮毕成主将即位称巳小求摄周公将代之管蔡等流言周公惧之辞居东都故金縢云武王旣䘮管叔等流言周公乃告二公曰我之不辟无以告我先王旣䘮谓䘮服除辟谓辟居东都时成王年十三明年成王尽执拘周公属党故金縢云周公居东二年则罪人斯得罪人谓周公属党也时成王年十四至明年秋大熟有雷风之异故郑注金縢云秋大熟谓二年之后明年秋迎周公而反反则居摄之元年时成王年十五书传所谓一年救乱明年诛武庚管蔡等书传所谓二年克殷明年自奄而还书传所谓三年践奄四年封康叔书传所谓四年建侯卫时成王年十八也故康诰云孟侯书传云天子大子十八称孟侯明年营洛邑故书传云五年营成周六年制礼作乐七年致政于成王时成王年二十一明年乃即政时年二十二也礼旣是郑学故具详焉五鲁受上公之封加附庸凡方七百里是以封周公于曲阜地方七百里革车千乗注云曲阜鲁地上公之封地方五百里加鲁以四等之附庸方百里者二十四并五五二十五积四十九开方之得七百里革车兵车也兵车千乗成国之赋也诗鲁颂曰王谓叔父建尔元子俾侯于鲁大启尔宇爲周室辅乃命鲁公俾侯于东钖之山川土田附庸又曰公车千乗朱英緑縢正义曰案费誓序云鲁侯伯禽宅曲阜又案定四年左传封于少皡之虚臣瓉注汉书云鲁城内有曲阜逶迤长八九里云加鲁以四等之附庸者鲁受上公五百里之封又加四等附庸四等谓侯伯子男也案大司徒注云公无附庸侯附庸九同伯附庸七同子附庸五同男附庸三同揔爲二十四同同谓百里也旣受五百里之封五五二十五爲二十五同又加二十四同故云积四十九开方计之得七百里云兵车千乗成国之赋也者案左传云成国不过半天子之军案论语千乗之赋居地方三百二十六里有畸诸侯之地三百里而下未成国也公则五百里侯四百里计地余有千乗故谓之成国六鲁郊以孟春建子之月是以鲁君孟春乗大路载弧韣旂十有二旒日月之章祀帝于郊配以后稷天子之礼也注云孟春建子之月鲁之始郊日以至大路殷之祭天车也弧旌旗所以张幅也其衣曰韣天子之旌旗画日月帝谓苍帝灵威仰也昊天上帝鲁不祭七鲁夫人得服王后之上服君卷冕立于阼夫人副祎立于房中注云副首饰也今之歩揺是也诗云副笄六珈周礼追师掌王后之首服爲副祎王后之上服唯鲁及王者之后夫人服之诸侯夫人则自揄翟而下八天子之庙饰山节藻梲复庙重檐刮楹逹郷反玷出尊崇玷康圭䟽屏天子之庙饰也注云山节刻欂卢爲山也藻梲画侏儒柱爲藻文也复庙重屋也重檐重承壁材也刮刮摩也郷牖属谓夹户䆫也毎室八䆫爲四逹反玷反爵之玷也出尊当尊南也唯两君爲好旣献反爵于其上礼君尊于两楹之间崇髙也康读爲亢龙之亢又爲髙玷亢所受圭奠于上焉屏谓之树今浮思也刻之爲云气虫兽如今阙上爲之矣九文丗室武丗室鲁公之庙文丗室也武公之庙武丗室也注云此二庙象周有文王武王之庙也丗室者不毁之名也鲁公伯禽也武公伯禽之玄孙也名敖十记鲁礼者近诬是故鲁王礼也天下传之乆矣君臣未甞相弑也礼乐刑法政俗末甞相变也天下以爲有道之国是故天下资礼乐焉注云王礼天子之礼也传传丗也资取也此盖盛周公之德耳春秋时鲁三君弑又士之有诔由庄公始妇人髽而弔始于台骀云君臣未甞相弑政俗未甞相变亦近诬矣鲁常以春朝阙春祭正义曰云鲁在东方者朝恒用春当朝之年以朝阙祭云王东廵守以春者郑旣明朝时阙春祭又明王廵守之时鲁亦阙春祭廵守在于二月不于正月祭者皇氏云诸侯预前待于竟故不得正月祭也鲁不得尽如天子之礼正义曰言庙及门如天子之制也者谓制度髙大如似天子耳不必事事皆同故前文祭天不得祭圎丘又郊特牲祭天服衮冕不服大裘是不得尽如天子记者美之云天子之礼耳是知鲁之大庙不可一一似明堂也云天子五门臯库雉应路者此经云天子皐门天子应门是天子有臯门应门顾命有毕门毕门则路门也是天子有路门此经鲁有库门雉门明天子亦有五门云鲁有库雉路则诸侯三门与者此经有库门雉门又檀弓云鲁庄公之䘮旣葬而绖不入库门定二年雉门灾是鲁有库雉则又有路门可知鲁旣有三门则余诸侯亦有三门故云诸侯三门与但其余诸侯有臯门应门及路门也蒲勺刻勺爲凫头周以蒲勺者皇氏云蒲谓合蒲当刻勺爲凫头其口微开如蒲草本合而末微开也美武丗室非实辞正义曰案成六年立武宫公羊左氏并讥之不冝立也又武公之庙立在武公卒后其庙不毁在成公之时此记所云美成王褒崇鲁国而巳云武公之庙武丗室者作记之人因成王褒鲁遂盛美鲁家之事因武公其庙不毁遂连文而羙之非实辞也故下云君臣未甞相弑礼乐刑法政俗未甞相变也郑云亦近诬矣是不实也郑注论语瑚琏与此异郑注论语云夏曰瑚殷曰琏不同者皇氏云郑注论语误也此言两敦四琏六瑚八簋礼记要义卷第十四礼记要义礼记要义卷十五礼记要义卷第十五䘮服小记一爲父爲母括发同拜賔后则异斩衰括髪以麻爲母括髪以麻免而以布齐衰恶笄以终䘮注云母服轻至免可以布代麻也爲母又哭而免笄所以卷髪带所以持身也妇人质于䘮所以自卷持者有除无变正义曰斩衰者主人爲父之服也括髪者爲父未成服之前所服也礼亲始死子布深衣去冠而犹有笄縰徒跣扱上祍至将小敛去笄纵着素冠视敛敛讫投冠而括髪括髪者郑注䘮服云括髪以麻者自项以前交于额上却绕紒如着幓头焉爲母括髪以麻者爲母𥘉䘮至小敛后括髪与父礼同故亦云括髪以麻也免而以布者此谓爲母与父异者也亦自小敛后而括髪至尸岀堂子拜賔事之时犹与爲父不异至拜賔竟后子徃即堂下之位时则异也若爲父此时犹括髪而踊袭绖带以至大敛而成服若母䘮于此时则不复括髪乃着布免踊而袭绖带以至成服故云免而以布也注母服至而免正义曰又哭是小敛拜賔竟后即堂下位哭踊时也故士䘮礼云卒小敛主人括髪袒此是𥘉括发哭踊之时也又云男女奉尸侇于堂讫主人降自西阶东即位主人拜賔即位踊袭绖于序东复位此是又哭之节若爲父于此时犹括髪若爲母于此时以免代括发故云爲母又哭而免二男女冠笄免髽之制之时吉时男子首有吉冠则女首有吉笄是明男女首饰之异故云男子冠而妇人笄若亲始死男去冠女则去笄若成服爲父男则六升布爲冠女则箭篠爲笄爲母男则七升布爲冠女则榛木爲笄故云男子冠而妇人笄也男子免而妇人髽也吉时首饰旣异今遭齐衰之䘮首饰亦别当袭敛之节男子着免妇人着髽故云男子免而妇人髽免者郑注士䘮礼云以布广一寸自项中而前交于额上却绕紒也如着幓头矣髽者形有多种有麻有布有露紒也其形有异同谓之髽也今辨男女并何时应着此免髽之服男子之免乃有两时而唯一种妇人之髽则有三别其麻髽之形与括髪如一其着之以对男子括髪时也前去斩衰括髪以麻则妇人于时髽亦用麻也何以知然案䘮服女子子在室爲父髽衰三年郑玄云髽露紒也犹男子之括髪斩衰括髪以麻则髽亦用麻以麻者自项而前交于额上郄绕紒如着幓头焉依如彼注旣云犹男子括髪男子括髪先去冠縰用麻妇人亦去笄縰用麻故云犹也又同云用麻不辨括髪形异则知其形如一也以此证据则知有麻髽以对男括髪时也又知有布髽者案此云男子免对妇人髽男免旣用布则妇人髽不容用麻也是知男子爲母免时则妇人布髽也又若成服后男或对賔必踊免则妇人理自布髽对之知有露紒髽者䘮服传云布緫箭笄髽衰三年明知此服并以三年三年之内男不恒免则妇人不用布髽故知恒露紒也故郑注䘮服云髽露紒也且䘮服所明皆是成服后不论未成服麻布髽也何以知然䘮服旣不论男子之括免则不容说女服之未成义也旣言髽衰三年益知恒髽是露紒也又就齐衰轻期髽无麻布何以知然案檀弓南宫縚之妻之姑之䘮夫子诲之髽曰尔无緫緫尔尔无扈扈尔是但戒其髙大不云有麻布别物是知露紒悉名髽也又案奔䘮云妇人奔䘮束髽郑云谓姑姊妹女子子也去纚大紒曰髽若如郑旨旣谓是姑姊妹女子子等还爲本亲父母等唯云去纚大紒不言布麻当知期以下无麻布也然露紒恒居之髽则有笄何以知之案笄以对冠男在䘮恒冠妇则恒笄也故䘮服妇爲舅姑恶笄有首以髽郑云言髽则髽有着笄者明矣以兼此经注又知恒居笄而露紒髽也此三髽之殊是皇氏之说今考校以爲正有二髽一是斩衰麻髽二是齐衰布髽皆名露紒必知然者以䘮服女子子在室爲父箭笄髽衰是斩衰之髽用麻郑注以爲露紒明齐衰髽用布亦谓之露紒髽也四五服变除之节崔氏云立义旣载玉服变除今要举变除之旨凡亲始死将三年者皆去冠笄纚如故十五升白布深衣扱上祍徒跣交手而哭其妇人则去纚衣与男子同不徒跣不扱祍始死以后小敛之前大夫与士皆加素冠于笄纚之上至小敛投冠括发之后大夫加素弁士加素委貌凡括发之后至大敛成服以来括发不改其齐衰以下男子于主人括发之时则着免故士䘮礼小敛主人髺发衆主人免是也而䘮服变除不杖齐衰条云袭尸之时云髺发者误也其妇人将斩衰者于男子括发之时则以麻爲髽其大功以下无髽也其服敛毕至成服以来白布深衣不改士死后二日袭带绖其大夫以上成服与士不同其袭带绖之属或与士同或与士异无文以言之其斩衰男子括髪齐衰男子免皆谓䘮之大事敛殡之时若其不当敛殡则大夫以上加素弁士加素冠皆于括发之上其葬之时大夫及士男子散带妇人髽与未成服时同其服则如䘮服旣虞卒哭之时及服变服故郑注䘮服云天子诸侯卿大夫旣虞士卒哭而受服其受服之时首绖要带男子皆以葛易之齐斩之妇人则易首绖不易要带大功小功妇人则易要带爲葛虽受变麻爲葛卒哭时亦未说麻至祔乃说麻服葛斩衰至十三月练而除首绖练冠素缨中衣黄里縓爲领䄂縁布带绳屦无絇若母三年者小祥亦然斩衰二十五月大祥朝服缟冠故杂记云祥主人之除也于夕爲朝朝服又䘮服小记云除成䘮者其祭也朝服缟冠旣祥乃服十五升布深衣领縁皆以布缟冠素纰故间传云大祥素缟麻衣二十七月而禫服玄冠玄衣黄裳而祭祭毕朝服以黒经白纬爲冠所谓纎冠而练缨吉屦踰月服吉间传所谓禫而纎父没爲母与父同父在爲母十一月而练十三月而大祥十五月而禫其服变除与父没爲母同其不杖齐衰及大功以下服毕皆𥘉服朝服素冠踰月服吉也此皆崔氏准约礼经及记而爲此说五妇主必异姓妇人外成男主必使同姓妇主必使异姓注云谓爲无主后者爲主也异姓同宗之妇也妇人外成六丗子有废疾立庶子故云庶子王庶子王亦如之注云丗子有废疾不可立而庶子立其祭天立庙亦如丗子之立也春秋时卫侯元有兄絷正义曰案昭七年左传称长子孟絷之足不良而立次子元元即卫灵公也七正体在上谓下正犹爲庶庶子不祭祖者明其宗也注云明其尊宗以爲本也祢则不祭矣言不祭祖者主谓宗子庶子俱爲适士得立祖祢庙者也凡正体在乎上者谓下正犹爲庶也八父适祖适乃得爲长子斩故礼爲后者四皆期庶子不爲长子斩不继祖与祢故也注云尊先祖之正体不二其统言不继祖祢则长子不必五丗正义曰此亦尊宗之义也然此所明与䘮服中义同而语异也䘮服明父是适爲长子斩此明父是庶子不得爲长子服斩者也是互相明也言不继祖自足又曰与祢者庾氏云欲明死者之父不继祖与祢非据死者之身郑注䘮服云此言爲父后者然后爲长子三年则是父之适子即得爲长子三年此经云必爲父适祖适乃得爲长子斩者但礼有适子者无适孙虽已是祖正若父犹在则己未成适未成适则得重长重长必是父没后者故云爲父后者然后爲长子三年也然己身虽是祖庶而是父适则应立庙立庙则已长子传重当祭而不爲斩者以是祖庶厌降故不敢服斩且死者其父见在父自供祭然礼爲后者有四条皆不爲斩何者有体而不正有正而不体有传重而非正体有正体而不传重是也体而不正庶子爲后是也正而不体适孙爲后是也传重非正体庶孙爲后是也正体不传重适子有废疾不立是也四者皆期悉不得斩也唯正体又传重者乃极服耳九父庶不祭殇祖庶不祭无后庶子不祭殇与无后者殇与无后者从祖祔食注云不祭殇者父之庶也不祭无后者祖之庶也此二者当从祖祔食而己不祭祖无所食之也共其牲物而宗子主其礼焉祖庶之殇则自祭之凡所祭殇者唯适子耳无后者谓昆弟诸父也宗子之诸父无后者爲墠祭之正义曰云不祭殇者父之庶也谓己是父之庶子及余兄弟亦是父之庶子庶子所生之适子爲殇而死者不得自祭之以其己是父庶不合立父庙故不得自祭其子殇也殇尚不祭成人无后不祭可知云不祭无后者祖之庶也者己是祖庶不合立祖庙故兄弟无后者不得祭之已若是曽祖之庶亦不得祭诸父无后者诸父无后当于曽祖之庙而祭已是曽祖庶不合立曽祖之庙故不祭之此直云祖之庶不云曽祖之庶者言祖兼曽祖也此无后者身并是庶若在殇而死则不合祭也云宗子之诸父无后者爲墠祭之者宗子合祭诸父诸父当于宗子曽祖之庙宗子是士唯有祖祢二庙无曽祖庙故诸父无后者爲墠祭之若宗子爲大夫得立曽祖庙者则祭之于曽祖庙不于墠也若宗子有大祖者不立曽祖庙亦祭之于墠案祭法云先坛后墠今祭之墠者皇氏云以其无后贱之故于墠也十宗庶俱下士得立祢庙宗子不祭祢者明其宗也亲亲尊尊长长男女之有别人道之大者也注云谓宗子庶子俱爲下士得立祢庙也虽庶人亦然正义曰若庶子是下士宗子是庶人此下士立庙于宗子之家庶子具牲物宗子主其礼虽庶人是有祭义若宗子爲下士是宗子自祭之庶子不得祭也亲亲谓父母也尊尊谓祖及曽祖髙祖也长长谓兄及旁亲也不言卑㓜举尊长则卑㓜可知男女之有别者若爲父斩爲母齐衰姑姊妹在室期出嫁大功爲夫斩爲妻期之属是男女之有别也人道之大者也言此亲亲尊尊长长男女有别人间道理最大者皇氏云亲亲结上以三爲五尊尊结上王者禘其祖之所自出长长结上庶子不祭祖从服从服者案服术有六其一是徒从者徒空也与彼非亲属空从此而服彼徒中有四一是妾爲女君之党二是子从母服于母之君母三是妾子爲君母之党四是臣从君而服君之党就此四徒之中而一徒所从虽亡则犹服如女君虽没妾犹服女君之党其余三徒则所从亡则巳谓君母死则妾子不复服君母之党及母亡则子不复服母之君母又君亡则臣不服君党亲也其中又有妾摄女君爲女君党各有义故也今上云所从亡则巳巳止也止谓徒从亡则止而不服者注谓若爲君母之父母昆弟从母也属从者所从虽没也服此明属从也属者骨血连续以爲亲也亦有三一是子从母服母之党二是妻从夫服夫之党三是夫从妻服妻之党此三从虽没犹从之服其亲也郑特云谓若自爲已之母党者亦举一隅也子不敢以己爵加父谓父士则尸服士服父爲士子爲天子诸侯则祭以天子诸侯其尸服以士服父爲天子诸侯子爲士祭以士其尸服以士服注云祭以天子诸侯飬以子道也尸服士服父本无爵子不敢以已爵加之嫌于卑之谓父以罪诛尸服以士服不成爲君也天子之子当封爲王者后以祀其受命之祖云爲士则择其宗之贤者若微子者不必封其子爲王者后及所立爲诸侯者祀其先君以礼卒者尸服天子诸侯之服如遂无所封立则尸也祭也皆如士不敢僣用尊者衣物正义曰知谓父以罪诛者以其尸服士服故也以其甞爲天子诸侯不可以庶人之礼待之士是爵之最卑故服其士服期冝祭不爲除䘮故期而祭礼也期而除䘮道也祭不爲除䘮也注云此谓练祭也礼正月存亲亲亡至今而期期冝祭期天道一变哀恻之情益衰衰则冝除不相爲也三年而后葬练祥必异月不禫三年而后葬者必再祭其祭之间不同时而除䘮注云再祭练祥也间不同时者当异月也旣祔明月练而祭又明月祥而祭必异月者以葬与练祥本异歳冝异时也而除䘮巳祥则除不禫练祥之祭亦名除䘮祭不爲除䘮也祭虽不爲除䘮除䘮与祭同时揔而言之练祭祥祭亦名除䘮也故下文云三年而后葬者必再祭其祭之间不同时而除䘮也又云除成䘮者朝服缟冠是练祥之祭揔名除䘮三年而后葬练祥必再祭不禫身有事故不得及时而葬故三年而后始葬必再祭者谓练祥祭也旣三年未葬尸柩尚存虽当练祥之月不可除亲服故三年葬后必爲此练祥其祭之间不同时者练之与祥本是别年别月今虽三年之后不可同一时而祭当前月练后月祥故云不同时于练祥之时而除䘮谓练时男子除首绖妇人除要带祥时除衰杖知再祭练祥者下云主人之䘮有三年者则必爲之再祭朋友虞祔而巳再祭非虞祔又杂记云三年之䘮则旣顈其练祥皆行故知再祭谓练祥也云旣祔明月练而祭又明月祥而祭者如郑此言则虞祔依常礼也必知虞祔依常礼者以经云必再祭恐不爲练祥故特云必再祭明虞祔依常礼可知云巳祥则除不禫者以经直云必再祭故知不禫禫者本爲思念情深不忍顿除故有禫也今旣三年始葬哀情巳极故不禫也生不及见之亲父税䘮已则否生不及祖父母诸父昆弟而父税䘮已则否注云谓子生于外者也父以他故居异邦而生已己不及此亲存时归见之今其死于䘮服年月已过乃闻之父爲之服已则否者不责非时之恩于人所不能也当其时则服税读如无礼则税之税税䘮者䘮与服不相当之言正义曰案左传僖三十三年秦师袭郑过周北门超乗者三百人王孙满尚㓜观之言于王曰秦师轻而无礼必败轻则寡谋无礼则脱今读从之也云税䘮者䘮与服不相当之言者税是轻税或前后不与正时相当故云税也虞杖不入室祔杖不升堂虞杖不入室祔杖不升于堂注云哀益衰敬弥多也虞于寝祔于祖庙除䘮先重易服先轻除䘮者先重者易服易轻者注云谓练男子除乎首妇人除乎带谓大䘮旣虞卒哭而遭小䘮也其易䘮服男子易乎带妇人易乎首复与书铭有姓氏名伯仲之异复与书铭自天子逹于士其辞一也男子称名妇人书姓与伯仲如不知姓则书氏注云此谓殷礼也殷质不重名复则臣得名君周之礼天子崩复曰臯天子复诸侯薨复曰臯某甫复其余及书铭则同正义曰书铭谓书亡人名字于旌旗也天子书铭于大常诸侯以下则各书于旌旗也妇人书姓与伯仲者与及也复则妇人称字此云书姓及伯仲是书铭也姓谓如鲁姬齐姜也而伯仲随其次也此亦殷礼也周之文未必有伯仲当云夫人也如不知姓则书氏者氏如孟孙三家之属谓书铭亦殷礼也殷无丗系六丗而昬故妇人有不知姓者周则不然有宗伯掌定系丗百丗昬姻不通故必知姓也若妾有不知姓者当称氏矣速葬者亦三月卒哭报葬者报虞三月而后卒哭注云报谓爲赴疾之赴谓不及期而葬也旣葬即虞虞安神也卒哭之祭待哀杀也大夫不主士䘮大夫不主士之䘮注云士之䘮虽无主不敢摄大夫以爲主贱祔贵则易牲士祔于大夫则易牲注云不敢以卑牲祭尊也大夫少牢也正义曰士卑许进用大夫牲故曰易牲然又此下云贱不祔贵而此云士祔大夫者谓无士可祔则不得不祔于大夫犹如妾无妾祖姑易牲而祔于文君可也若有士则当祔于士故杂记云士不祔于大夫谓先祖兄弟有爲士者当祔于士不得祔于大夫也继父同居异居之服继父不同居也者必尝同居皆无主后同财而祭其祖祢爲同居有主后者爲异居注云録恩服深浅也见同财则期同居异财故同居今异居及继父有子亦爲异居则三月未甞同居则不服正义曰继父者谓母后嫁之夫也若母嫁而子不随则此子与母继夫固自路人无继父之名故自无服也今此言谓夫死妻稚㓜子子无大功之亲随母适后夫后夫亦无大功之亲后以其货财爲此子同筑宫庙四时使之祭祀同其财计如此则是继父同居故爲服期若经同居而今异居异居之道其理有三一者昔同今异二者今虽共居而财计各别三者继父有子便爲异居异居则服齐衰三月而巳今言有主后者爲异居者谓继父更有子也举此一条余亦可知矣然旣云皆无主后爲同居则有主后者爲异居则此子有子亦爲异居也贵得祔贱贱不可祔贵诸侯不得祔于天子天子诸侯大夫可以祔于士注云人莫敢卑其祖也正义曰礼孙死祔祖今祖爲诸侯孙爲士大夫而死则不得祔祖谓祖贵冝自卑逺之故也祔于诸祖父之爲士大夫者诸祖祖之兄弟也旣不得祔祖当祔祖之兄弟亦爲大夫士者也其妻祔于诸祖姑者夫旣不得祔祖故妻亦不得祔于祖姑而可以祔于诸祖姑也诸祖姑是夫之诸祖父兄弟爲士大夫者之妻也若祖无兄弟可祔宗族之䟽不爲诸侯者也然上云士易牲祔于大夫而大夫不得易牲祔于诸侯者诸侯之贵絶宗故大夫士不得轻亲也宗子适子爲妻杖橝辨宗子母在爲妻禫注云宗子之妻尊也正义曰宗子爲百丗不迁之宗贺㻛云父在适子爲妻不杖不杖则不禫若父没母存则爲妻得杖又得禫凡适子皆然嫌畏宗子尊厌其妻故特云宗子母在爲妻禫宗子尚然则其余适子母在爲妻禫可知贺循云出居庐论称杖者必庐庐者必禫此明杖章㝷常之礼谓杖章之内居庐必禫若别而言之则杖有不禫禫有不杖者案小记篇云宗子母在爲妻禫则其非宗子其余适庶母在爲妻并不得禫也慈母妾母于子祭于孙止慈母与妾母不丗祭也注云以其非正春秋传曰于子祭于孙止正义曰此谷梁隐五年传文冠笄不爲殇丈夫冠而不爲殇妇人笄而不爲殇注云言成人也妇人许嫁而笄未许嫁与丈夫同也乆而不葬惟主䘮者不除乆而不葬者唯主䘮者不除其余以麻终月数者除䘮则巳注云其余谓旁亲也以麻终月数不葬者䘮不变也正义曰云唯主䘮者亦欲广说子爲父妻爲夫臣爲君孙爲祖得爲䘮主四者悉不除也其余以麻终月数者其余谓期以下至缌也麻终月数者主人旣未葬故诸亲不得变葛仍犹服麻各至服限竟而除也除䘮则巳者谓月足而除不待主人葬除也然此皆藏之至葬则反服之也故下云及其葬也反服其服是也然虽缌亦藏服以其未经葬故也卢曰其下子孙皆不除也以主䘮爲正耳余亲者以麻各终其月数除矣庾云谓昔主要记案服问曰君所主夫人妻大子适妇故谓此在不除之例定更思详以尊主卑不得同以卑主尊无縁以卑之未葬而使尊者长服衰绖也且前儒说主䘮不除无爲下流之义是知主䘮不除唯于承重之身爲其祖曽若子之爲父臣之爲君妻之爲夫此之不除也不俟言而明矣卢植云下子孙皆不除萧望之又云独谓子皆未善也谓庾言爲是大祥吉服筮尸大祥吉服而筮尸注云凡变除者必服其吉服以即祭事不以㐫临吉也间传曰大祥素缟麻衣父在适子爲妻不杖庶子杖父在庶子爲妻以杖即位可也者此谓庶子也父不主其妻故其子得爲妻以杖即位也杂记云爲妻父母在不杖亦是庶子而云不杖者亦谓同宫者也又䘮服注云爲其妻以杖即位谓庶子也舅主适妇则适子不得杖舅不主庶妇故庶子爲妻可以杖即位谓父主妻䘮故主适妇所以适子不杖也明主适妇犹于主妻故也父旣不主妾䘮故不主庶妇所以庶子得杖庶子得杖由于父不主妾故也若妻次子旣非正嗣故亦同妾子之限也亲质不崇敬谓葬后兄弟逺至者不免主人未除䘮有兄弟自他国至则主人不免而爲主注云亲质不崇敬也正义曰主人未除䘮者谓在国主人之䘮服未除有兄弟自他国至则主人不免而爲主者谓五属之亲从逺归奔者也夫免必有时若葬后唯君来弔虽非时亦爲之免崇敬欲新其事故也若五属之亲非时而奔则主人不湏爲之免也妻爲大夫而卒及卒而夫爲大夫牲皆从夫其妻爲大夫而卒而后其夫不爲大夫而祔于其妻则不易牲妻卒而后夫爲大夫而祔于其妻则以大夫牲注云妻爲大夫夫爲大夫时卒不易牲以士牲也此谓始来仕无庙者无庙者不祔宗子去国乃以庙从正义曰此谓始来仕无庙者若其有庙则死者当祔于祖不得祔于其妻今夫死祔于其妻故知是无庙者若其宗子去他国乃以庙从则祔于祖矣女成人及妇人皆杖未嫁亦称妇人女子子在室爲父母其主䘮者不杖则子一人杖注云女子子在室亦童子也无男昆弟使同姓爲摄主不杖则子一人杖谓长女也许嫁及二十而笄爲成人成人正杖也正义曰䘮服传云妇人何以不杖亦不能病也是爲郑学者则谓爲童子妇人不能爲父母杖也而难郑者云郑以妇人不杖唯谓童子妇人然童女未嫁何以得称妇人又䘮服传云童子何以不杖不能病乃云妇人何以不杖亦不能病明知妇人非童子也故贺循等以爲妇人不杖谓出嫁之妇人不爲主则不杖其不爲主而杖者唯姑在爲夫杖故此记特明之郑必以爲童子妇人乃不杖者郑以此下经云女子子在室爲父母其主䘮者不杖则子一人杖旣云女子子在室是童子可知云主䘮者不杖若主䘮者杖则此童女不杖今由主䘮者不杖则童女一人杖郑据此文故知妇人谓童子之妇人也若其成人出嫁妇人爲主皆杖故䘮大记云三日子夫人杖五日授大夫丗妇杖䘮服传妻爲夫杖小记云母爲长子杖是成人妇人皆杖也童女得称妇人者䘮服小功章云爲姪庶孙丈夫妇人之长殇是殇之童得称妇人未嫁而称妇人者以其将有适人之端故得称妇人也巳殡而奔䘮之节奔父之䘮括髪于堂上袒降踊袭绖于东方奔母之䘮不括髪袒于堂上降踊袭免于东方绖即位成踊岀门哭止三日而五哭三袒注云凡奔䘮谓道逺巳殡乃来也爲母不括髪以至成服一而巳贬于父也即位以下于父母同也三日五哭者始至讫夕反位哭乃出就次一哭也与明日又明日之朝夕而五哭三袒者始至袒与明日又明日之朝而三也爲殇后仍服本亲服爲殇后者以其服服之注云言爲后者据承之也殇无爲人父之道以本亲之服服之爲慈母后则己妾父妾亦可命后爲慈母后者爲庶母可也爲祖庶母可也注云谓父命之爲子母者也即庶子爲后此皆子也传重而巳父先命之与适妻使爲母子也縁爲慈母后之义父之妾无子者亦可命己庶子爲后正义曰妾之无子者妾子之无母者父命爲子母而此子服此慈母三年记者触类言之谓妾经有子而子巳死者父命他妾之子爲无子之妾立后与爲慈母后同又触类言之父妾无子巳命己之妾子与父妾爲后故唿己父之妾爲祖庶母旣爲后亦服之三年如己母矣必知妾经有子者若无子则不得立后殇无爲父之道爲后大宗爲殇后者以其服服之注云言爲后者据承之也殇无爲人父之道以本亲之服服之正义曰爲殇后者谓大宗子在殇中而死族人爲后大宗而不得后此殇者爲子也以其父无殇义故也旣不后殇而宗不可絶今来爲后殡者之人不以殇者之爲父而依兄弟之服服此殇也旣爲殇者父作子则应服以兄弟之服而云以本亲之服服者当在未后之前不服追服不责人以非时之恩故推此时本亲兄弟亡在未服之前者亦冝终其本服之日月唯爲后及所后如有母亡而犹在三年之内则冝接其余服不可以吉居凶若岀三年则不追服矣礼记要义卷第十五礼记要义礼记要义卷十六礼记要义卷第十六大传一王者诸侯大夫士禘祫之尊礼不王不禘王者禘其祖之所自出以其祖配之诸侯及其大祖大夫士有大事省于其君干祫及其髙祖注云凡大祭曰禘自由也大祭其先祖所由生谓郊祀天也太祖受封君也大事㓂戍之事也省善也善于其君谓免于大难也于犹空也空祫谓无庙祫祭之于坛墠二武王柴祈奠牧之野武王之大事也旣事而退柴于上帝祈于社设奠于牧室注云柴祈奠告天地及先祖也牧室牧野之室也古者郊关皆有馆焉先祖者行主也三追王不以卑临尊然亦有不必追王者追王大王亶父王季歴文王昌不以卑临尊也注云不用诸侯之号临天子也文王称王早矣于殷犹爲诸侯于是着焉正义曰案此武王追王大王亶父王季歴文王昌案合符后云文王立后稷配天追王大王亶甫王季歴与此不同者文王暂追王耳号谥未定至武王时乃定之矣中庸云周公追王大王王季者谓以王礼改葬耳不改葬文王者先以王礼葬故也此大王王季追王者王迹所由兴故追王也所以追王者以子爲天子而不以卑临尊若非王迹所由不必追王也故小记云父爲士子爲天子诸侯祭以天子诸侯其尸服以士服是也周语云先王不窋武成云先王建邦启土谓后稷皆称先王者以王者之先祖故通称先王也契称玄王与此同矣五赐姓赐氏赐族之别凡姓族异者所以别异人也犹万物皆各有名以相分别天子赐姓赐氏诸侯但赐氏不得赐姓降于天子也故隐八年左传云无骇卒公问族于衆仲衆仲对曰天子建德因生以赐姓胙之土而命之氏诸侯以字爲谥因以爲族官有丗功则有官族邑亦如之以此言之天子因诸侯先祖所生赐之曰姓杜预云若舜生嬀汭赐姓曰嬀封舜之后于陈以所封之土命爲氏舜后姓嬀而氏曰陈故郑駮异义云炎帝姓姜大皡之所赐也黄帝姓姬炎帝之所赐也故尧赐伯夷姓曰姜赐禹姓曰姒赐契姓曰子赐稷姓曰姬着在书传如郑此言是天子赐姓也诸侯赐卿大夫以氏若同姓公之子曰公子公子之子曰公孙公孙之子其亲巳逺不得上连于公故以王父字爲氏若适夫人之子则以五十字伯仲爲氏若鲁之仲孙季孙是也若庶子妾子则以二十字爲氏则展氏臧氏是也若异姓则以父祖官及所食之邑爲氏以官爲氏者则司马司城是也以邑爲氏者若韩赵魏是也凡赐氏族者此爲卿乃赐有大功德者生赐以族若叔孙得臣是也虽公子之身若有大功德则以公子之字赐以爲族若仲遂是也其无功徳死后乃赐族若无骇是也若子孙不爲卿其君不赐族子孙自以王父字爲族也氏族对之爲别散则通也故左传云问族于衆仲下云公命以字爲展氏是也其姓与氏散亦得通故春秋有姜氏子氏姜子皆姓而云氏是也六弟妻亦谓之妇嫂不谓之母凡子行之妻乃谓之爲妇弟非子行其妻亦谓之妇者以兄弟同伦嫌相亵渎弟虽非子行其妻同子行之妻谓之爲妇欲卑逺之弟妻旣得爲妇号记者恐兄妻得爲母号故记者明之云是嫂亦可谓之母乎言嫂不可亦谓之爲母也七姓丗所由生有正姓有庶姓四丗而缌服之穷也五丗袒免杀同姓也六丗亲属竭矣其庶姓别于上而戚单于下昏姻可以通乎系之以姓而弗别缀之以食而弗殊虽百丗而昬姻不通者周道然也注云四丗共髙祖五丗髙祖昆弟六丗以外亲尽无属名通乎问之也玄孙之子姓别于髙祖五丗而无服姓丗所由生周之礼所建者长也姓正姓也始祖爲正姓髙祖爲庶姓系之弗别谓若今宗室属籍也周礼小史掌定系丗辨昭穆正义曰玄孙与髙祖服属仍同其姓与髙祖不异玄孙之子则从兄弟承髙祖父之后至已五丗而无服各事小宗因字因官爲氏不同髙祖之父是庶姓别于上庶姓爲衆姓也则氏族之谓也云姓丗所由生者据五丗无服不相禀承各爲氏姓系之以姓而弗别者周法虽庶姓别于上而有丗系连系之以本姓而不分别若姬氏姜氏大宗百丗不改也姓正姓者对氏族爲正姓也云始祖爲正姓者若炎帝姓姜黄帝姓姬周姓姬本于黄帝齐姓姜本于炎帝宋姓子本于契是始祖爲正姓也云髙祖爲庶姓者若鲁之三桓庆父叔牙季友之后及郑之七穆子游子国之后爲游氏国氏之等八服术有六服术有六一曰亲亲二曰尊尊三曰名四曰出入五曰长㓜六曰从服注云术犹道也亲亲父母爲首尊尊君爲首名丗母叔母之属也出入女子子嫁者及在室者长㓜成人及殇也从服若夫爲妻之父母妻爲夫之党服九从服有六从服有六有属从有徒从有从有服而无服有从无服而有服有从重而轻有从轻而重注云子爲母之党臣爲君之党公子爲其妻之父母公子之妻爲公子之外兄弟夫爲妻之父母公子之妻爲其皇姑十别子继别继祢别子爲祖继别爲宗继祢者爲小宗注云别子谓公子若始来在此国者后丗以爲祖也别子之丗适也族人尊之谓之大宗是宗子也父之适也兄弟尊之谓之小宗大宗小宗有百丗不迁之宗有五丗则迁之宗百丗不迁者别子之后也宗其继别子之所自出者百丗不迁者也宗其继髙祖者五丗则迁者也尊祖故敬宗敬宗尊祖之义也注云迁犹变易也继别子别子之丗适也继髙祖者亦小宗也先言继祢者据别子子弟之子也以髙祖与祢皆有继者则曽祖亦有也则小宗四与大宗凡五正义曰云有百丗不迁之宗者谓大宗也云有五丗则迁之宗者谓小宗也云百丗不迁者别子之后也宗有继别子之所自出者百丗不迁者也此覆明大宗子百丗不迁之义也云宗其继髙祖者五丗则迁者也此覆明小宗子五丗则迁之义云尊祖故敬宗敬宗尊祖之义也者此揔结大宗小宗以大宗是逺祖之正体小宗是髙祖之正体尊崇其祖故敬宗子小宗四与大宗凡五者小宗四谓一是继祢与亲兄弟爲宗二是继祖与同堂兄弟爲宗三是继曽祖与再从兄弟爲宗四是继髙祖与三从兄弟爲宗是小宗四并继别子之大宗凡五宗也宗适如大宗宗庶如小宗公子有宗道公子之公爲其士大夫之庶者宗其士大夫之适者公子之宗道也注云公子不得宗君君命适昆弟爲之宗使之宗之是公子之宗道也所宗者适则如大宗死爲之齐衰九月其母则小君也爲其妻齐衰三月无适而宗庶则如小宗死爲之大功九月其母妻无服公子唯已而巳则无所宗亦莫之宗同髙祖者缌麻族属絶则无移服絶族无移服注族昆弟之子不相爲服正文亲者属也注有亲者服各以其属亲䟽正义曰此一节论亲尽则无服有亲则有服絶族者谓三从兄弟同髙祖者族兄弟缌麻族兄弟之子及四从兄弟爲族属旣絶故无移服在旁而及曰移言不延移及之不显不承郑诗礼注异以注有先后诗云不显不承无斁于人斯此之谓也斁厌也言文王之德不显乎不承成先人之业乎言其显且承之人乐之无厌也正义曰诗笺云周公祭清庙是不光明文王之德与言其光明之也是不承顺文王志意与言其承顺之也与此注不同者礼注在前诗笺在后故诗有与礼注不同故郑荅炅模云然也礼记要义卷第十六礼记要义礼记要义卷十七礼记要义卷第十七少仪一适有䘮者曰比曰听事适有䘮者曰比童子曰听事注云适之也曰某愿比于将命者比犹比方俱给事曰某愿听事于将命者童子未成人不敢当相见之礼正义曰此谓徃适者䘮家也比比方也䘮不主相见凡徃者皆是助事故云比谓比方其年力以给䘮事也若五十从反哭四十待盈坎皆是比方其事故郑云比谓比方俱给事故辞云愿比于将命者也二主人无亲受非尸柩之事不亲者旣致命坐委之摈者举之主人无亲受也注云䘮者非尸柩之事不亲也举之举以东正义曰吉时若人馈物主人皆自拜受之若有䘮主于哀戚凡有四方使者以物己悉不得拜受故使摈者受举之而巳知举以东者杂记云含者入升堂致命坐委于殡东南宰夫朝服即䘮屦升自西阶西面坐取璧降自西阶以东后禭者者并然而升堂致命是告殡之辞也若生人则致命摈者不告殡而不升堂然车马不举以东而郑云举以东者谓币之属也三不疑不度不愿不訾四事不疑在躬者旣问主人之道艺则巳亦当习学明了不得使疑事在其躬而爲賔爲主皆然也不度民械者谓爲客至主人之家不得度民家所有器械使已亦有也不愿于大家者大家谓冨贵广大之家谓大夫之家也谓士徃于卿大夫之见彼冨大不可愿斆之也非分而愿必有乱心也不訾重器者訾思也重器寳珍之物主谓客至主人之家见有珍物重器不可思玩之若思玩之则憎疾已贫贱生淫乱滥恶也四妇人以肃拜爲正凶事乃手拜妇人吉事虽有君赐肃拜爲尸坐则不手拜肃拜爲䘮主则不手拜注云肃拜拜低头也手拜手至地也妇人以肃拜爲正㐫事乃手拜耳爲尸爲祖姑之尸也士虞礼曰男男尸女女尸爲䘮主不拜手者爲夫与长子当稽颡也其余亦手拜而巳虽或爲唯或曰䘮爲主则不手拜肃拜也五虞祭妇人爲祖姑作尸爲尸坐者谓虞祭妇人爲祖姑作尸也周礼坐尸嫌妇人或异故明之也若平常祭无妇人之尸示主于夫故设同几而巳六昬礼妇拜扱地穆嬴顿首云妇人以肃拜爲正者言肃拜是妇人之常而昬礼妇拜扱地以其新来爲妇尽礼于舅姑故也左传穆嬴顿首于宣子之门者有求于宣子非礼之正也云凶事乃手拜耳者言妇人除爲䘮主其余轻䘮凶事乃有手拜耳郑知然者以经云爲䘮主则不手拜明不爲䘮主则手拜七祭无跣燕有跣凡祭于室中堂上无跣燕则有之注云祭不跣者主敬也燕则有跣爲欢也天子诸侯祭有坐尸于堂之礼祭所尊在室燕所尊在堂将燕降说屦乃升堂八贰车佐车倅车乗贰车则式佐车则否注云贰车佐车皆副车也朝祀之副曰贰戎猎之副曰佐鲁庄公败于干时公䘮戎路传乗而归正义曰贰车云式主敬故谓朝祀之副曰贰佐车不式主武故云戎猎之副曰佐若戎猎相对则戎车之副曰倅田车之副曰佐故周礼戎仆驭倅车田仆驭佐车熊氏曰此云戎猎之副曰佐者据诸侯礼也九有爵者乗马服车不齿有贰车者之乗马服车不齿注云尊有爵者之物广敬也服车所乗车者车有新旧正义曰不敢齿次论其年歳评其价数髙下以尊者之物也十恭敬哀诩恭貌而敬心賔客主恭祭祀主敬䘮事主哀㑹同主诩注云恭在貌也而敬又在心诩谓敏而有勇若齐国佐正义曰成二年左传齐晋战于鞌齐国佐陈辞以拒晋师是敏而有勇也冬时阳气在鱼腹夏在嵴冬右腴者腴谓鱼腹冬时阳气下在鱼腹故右腴夏右鳍者鳍谓鱼嵴夏时阳气上在鱼嵴故右鳍凡阳所在之处肥美故进鱼使向右以右手取之便也车旁凡爲軓车旁九爲轨案周礼大驭祭两轵祭轨此云祭左右轨范两文不同则左右轨与两轵是一故云軓与轵于车同谓轊头谓车毂小头也此云范大驭云轨两事是一声同字异故云声同谓式前之范与此范俱是式前也但式前之軓车旁着凡或作范字声同而字异即诗邶风济盈不濡軓亦车旁凡与此同也若毂末之轨则车旁着九此经左右轨是也其车辙亦谓之轨亦车旁着九则考工记经涂九轨不食豢腴谓猪犬肠君子不食圂腴注云周礼圂作豢谓犬豕之属食米谷者也腴有似于人秽正义曰腴猪犬肠也言猪犬亦食米谷其腹与人相似故君子但食他处辟其腴谓肠胃也故鼎阙一也设尊折爼行爵尝羞之仪尊者以酌者之左爲上尊尊壷者面其鼻饮酒者禨者醮者有折爼不坐未歩爵不尝羞注云尊者设尊者也酌者郷尊其左则右尊也鼻在面中言郷人也折爼尊彻之乃坐也巳沐饮曰机酌始冠曰醮歩行也正义曰庾云燕礼司宫尊于东楹之西两方壷左玄酒南上注玉藻云唯君面尊玄酒在南顺君之面也下云公席阼阶上西郷下又云执幂者升自西阶立于尊南北面东上案左玄酒南上之言是设尊者东郷酌者西郷设者之右则酌者之左也又曰此谓无筭爵之时若正羞脯醢折爼未饮则尝之见郷饮食饮勿气辟咡洗盥执食饮者勿气有问焉则辟咡而对注云示不敢歆臭也口旁曰咡国家靡敝减损车服器马国家靡敝则车不雕几甲不组縢食器不刻镂君子不履丝屦马不常秣注云靡敝赋税亟也雕画也几附纒爲沂鄂也组縢以组饰之及紟带也诗云公徒三万贝胄朱綅亦铠饰也注䟽以刀禾枕皆有颕义云颕警枕也者以经枕外别言颕是颕发之义故爲警枕刀却刃授颕言授人以刀却仰其刃授之以颕颕谓刀镮也言以刀镮授之颕是颕发之气刀之在手谓之爲颕禾之秀穗亦谓之爲颕枕之警动亦谓之颕其事虽异大意同也燕食所进鱼体与祭祀飨食正礼异此濡鱼进尾干鱼进首及右腴右鳍之属皆谓㝷常燕食所进鱼体非祭祀及飨食正礼也若祭祀鱼在于爼皆缩载爼旣横设鱼则随爼而从于人爲横无进首进尾之理故少牢鱼用鲋而爼缩载其主人正飨亦然公食大夫礼鱼七缩爼是也正祭鱼旣缩载少牢主人献祝佐食三鱼一横之彼是正祭鱼横者以鱼与牲体共爼故特横之殊于牲体也若天子诸侯绎祭及卿大夫傧尸鱼则横载之于爼爼在人前而横鱼则于人爲从得有进首尾也故有司彻云尸爼五鱼横载之侑主人皆一鱼亦横载之彼注云横载之有异于牲体如郑此言正祭之时牲体横而鱼缩载傧尸之时牲体缩而鱼横载之故云横载之者异于牲体也正祭则右首进腴故少牢鱼右首进腴变于主人若生人右首进鳍故公食大夫云寝右注云右首也寝右进鳍也干鱼近腴多骨鲠案特牲少牢鱼皆十有五郑云从隂类昬礼鱼有十四减一从偶数士䘮礼大敛及士虞礼及公食礼鱼皆七其天子诸侯鱼数禾闻祭膴者膴谓刳鱼腹下爲大脔此处肥美故食鱼则刳取以祭先也未有烛告后至者执烛不让不辤不歌其未有烛而有后至者则以在者告道瞽亦然注爲其不见意欲知之也师冕见及阶子曰阶也及席子曰席也皆坐子告之曰某在斯某在斯凡饮酒爲献主者执烛抱燋客作而辞然后以授人爲宵言也主人亲执烛敬賔示不倦也言献主者容君使宰夫也未爇曰燋执烛不让不辞不歌以烛继昼礼杀正义曰凡饮酒爲献主者献主主人也谓爲饮酒主人法也凡饮酒主人自献賔若尊卑不敌则使宰夫爲主人以献賔故云爲献主也执烛者谓夜闇执烛抱燋者燋谓未爇之炬旣欲留客又取未然之炬抱之也客作而辞主人见客起辤故从辤而止以烛乃授己执事之人执烛不让不辞不歌者执烛夜时也礼賔主有让及更相辞谢又各歌诗相显德今旣夜莫所以杀于三事礼记要义卷第十七礼记要义礼记要义卷十八礼记要义卷第十八学记一郑氏不见说命兊命曰念终始典于学其此之谓乎注云典经也言学之不舎业也兊当爲说字之误也髙宗梦传说求而得之作说命三篇在尚书今亡正义曰其事具尚书篇见在郑云今亡者郑不见古文尚书故也二古者立学之制入学之序古之教者家有塾党有庠术有序国有学比年入学中年考校一年视离经辨志三年视敬业乐羣五年视博习亲师七年视论学取友谓之小成九年知类通逹强立而不反谓之大成注云术当爲遂声之误也古者仕焉而巳者归教于闾里朝夕坐于门门侧之堂谓之塾周礼五百家爲党万二千五百家爲遂党属于郷遂在逺郊之外学者每歳来入也中犹间也郷遂大夫间歳则考学者之德行道艺周礼三年大比乃考焉离经断句絶也辨志谓别其心意所趣郷也知类知事义之比也强立临事不惑也不反不违失师道三家塾党庠术序国学之制家有塾者此明学之所在周礼百里之内二十五家爲闾同共一巷巷首有门门边有塾谓民在家之时朝夕岀入恒受教于塾故云家有塾白虎通云古之教民百里皆有师里中之老有道德者爲里右师其次爲左师教里中之子弟以道艺孝悌仁义也党有庠者党谓周礼五百家也庠学名也于党中立学教闾中所升者也术有序者术遂之周礼万二千五百家爲遂遂有序亦学名于遂中立学教党学所升者也国有学者国谓天子所都及诸侯国中也周礼天子立四代学以教丗子羣后之子及郷中俊选所升之士也而尊鲁亦立四代学余诸侯于国但立时王之学故云国有学也四父师少师教于左右塾案书传说云大夫七十而致仕而退老归其郷里大夫爲父师士爲少师新谷巳入余子皆入学距冬至四十三日始出学上老平明坐于右塾庶老坐于左塾余子毕出然后皆归夕亦如之五党学曰序此经曰庠案周礼遂人掌野之官百里之外故知遂在逺郊之外郑注州长职云序州党之学则党学曰序此云党有庠者郷学曰庠故郷饮酒之义云主人拜迎賔于庠门之外注云庠郷学也州党曰序此云党有庠者是郷之所居党爲郷学之庠不别立序凡六郷之内州学以下皆爲庠六遂之内县学以下皆爲序也皇氏云遂学曰庠与此文违其义非也庾氏云党有庠谓夏殷礼非周法义或然也六中年考校应入大学者自国家考校之耳其未入大学者郷遂大夫考校也七大胥以皷徴学士入学皷箧孙其业也入学谓学士入学之时大胥之官先击皷以召之学者旣至发其筐箧以出其书故云皷箧也所以然者欲使学者孙其业谓恭顺其所持经业故大胥云用乐者以皷徴学士文王丗子云大昕皷徴所以警衆也文王丗子云谓天子视学之时击皷警衆也若是凡常入学用乐及爲祭祀用乐者以皷徴学士是也天子卜禘及大礼皆视学云天子诸侯旣祭乃视学者谓于夏祭之时旣爲禘祭之后乃视学考校当禘祭之年故云未卜禘不视学若不当禘祭之年待时祭之后乃视学也此视学谓考试学者经业或君亲徃或使有司爲之非天子大礼视学也若大礼视学在仲春仲秋及季春故文王丗子云凡大合乐必遂养老注云大合乐谓春入学舎菜合舞秋颁学合声于是时也天子则视学焉月令季春大合乐天子率三公九卿而视学焉与此别也视学旣在夏祭之后则天子春秋视学亦应在春秋时祭之后此举未卜禘不视学则余可知也藏脩息游于学藏焉脩焉息焉游焉注云藏谓怀抱之脩习也息谓作劳休止于之息游谓间暇无事于之游离师辅而不反是以虽离师辅而不反也者辅即友也友主切磋是辅己之道深逺也离犹违也已道深明不复虚妄心自信之若假令违离师友独在一处而讲说不违反于师友昔日之意旨此则强立不反也呻其佔毕多其讯今之教者呻其佔毕多其讯注云呻吟也佔视也简谓之毕讯犹问也言今之师自不晓经之义但吟诵其所视简之文多其难间也呻或爲慕讯或爲訾和易以思可谓善喻故君子之教谕也道而弗牵强而弗抑开而弗逹道而弗牵则和强而弗抑则易开而弗逹则思和易以思可谓善喻矣注云道示之以道涂也抑犹推也开爲发头角思而得之则深正义曰若人苟不晓而牵偪之则彼心必生忿恚师与弟子不复和亲今若但示正道寛柔教之则彼心和而意乃觉悟也强而弗抑则易者贺氏以爲师但劝强其神识而不抑之令晓则受者和易和易亦易成也开而弗逹则思者但开发义理而不爲通逹使学者用意思念思则必深语而不知舎之以须其后力不能问然后语之语之而不知虽舎之可也注云舎之湏后正义曰若受业者才力苟不能见问待愤愤悱悱之间则师然后乃示语之矣语之而不知虽舎之可也者弟子旣不能问因而语之语之不能知且舎住待后别更语之可也始驾马者反之车在马前始驾马者反之车在马前者此第三譬明新习者也始驾者谓马子始学驾车之时反之者驾马之法大马本驾在车前今将马子系随车后而行故云反之车在马前所以然者此驹旣未曽驾车若忽驾之必当惊奔今以大马牵车于前而系驹于后使此驹日日见车之行其驹惯习而后驾之不复惊也五服非师不亲师无当于五服五服弗得不亲者师教之师也五服斩衰也齐衰也大功也小功也缌麻也师于弟子不当五服之一也而弟子之家若无师教诲则五服之情不相和亲也大时不齐四时草木各有生死大时不齐者大时谓天时也齐谓一时同也天生杀不共在一时犹春夏华卉自生荠麦自死秋冬草木自死而荠麦自生故云不齐也三王祭河而后祭海三主祭百川之时皆先祭河而后祭海也或先祭其源或后祭其委河爲海本源爲委本皆曰川也皇氏以爲河海之外源之与委也今依用焉或解云源则河也委则海也申明先河而后海义亦通矣其始一勺也后至不测也犹言学𥘉爲积渐后成贤圣也礼记要义卷第十八礼记要义礼记要义卷十九礼记要义卷第十九乐记一乐记分合源流案郑目録云名曰乐记者以其记乐之义此于别録属乐记盖十一篇合爲一篇谓有乐本有乐论有乐施有乐言有乐礼有乐情有乐化有乐象有賔牟贾有师乙有魏文侯今虽合此略有分焉案艺文志云黄帝以下至三代各有当代之乐名孔子曰移风易俗莫善于乐周衰礼坏其乐尤微以音律爲节又爲郑卫所乱故无遗法矣汉兴制氏以雅乐声律丗爲乐官颇能记其铿鎗皷舞而巳不能言其义理武帝时河间献王始博古与生等共采周官及诸子云乐事者以作乐记事也其内史丞王度传之以授常山王禹成帝时爲谒者数言其义献二十四卷乐记刘向校书得乐记二十三篇与禹不同其道浸以益微故刘向所校二十三篇着于别録今乐记所断取十一篇余有十二篇其名犹在二十四卷记无所録也二声音变方乐舞之别凡音之起由人心生也人心之动物使之然也感于物而动故形于声声相应故生变变成方谓之音比音而乐之及干戚羽旄谓之乐乐者音之所由生也其本在人心之感于物也注云宫啇角徴羽杂比曰音单岀曰声形犹见也乐之器弹其宫则衆宫应然不足乐是以变之使杂也易曰同声相应同气相求春秋传曰若以水济水谁能食之若琴瑟之专一谁能听之方犹文章也干盾也戚斧也武舞所执也羽翟羽也旄旄牛尾也文舞所执周礼舞师乐师掌教舞有兵舞有干舞有羽舞有旄舞诗曰左手执籥右手秉翟三朱弦䟽越大羮元酒清庙之瑟朱弦而䟽越壹倡而三叹有遗音者矣大飨之礼尚玄酒而爼腥鱼大羮不和有遗味者矣注云清庙谓作乐歌清庙也朱絃练朱絃练则声浊越瑟厎孔也画䟽之使声逹也倡发歌句也三叹三人从叹之耳大飨祫祭先王以腥鱼爲爼实不臑孰之大羮肉湆不调以盐菜遗犹余也四哀乐喜怒敬爱之感非性也六者非性也感于物而后动者结外感物也人生而静天之性也性本静寂无此六事六事之生由应感外物而动故云非性也所以知非性者今设取一人以此六事触之言此人必随触而动故知非本性也庾云随其所感而应之是知非性也此声皆据人心感于物而口爲声知是人声也故郑注云言人声在所见五五音爲君臣民事物宫爲君者宫则主君所以然者郑注月令云宫属土土居中央揔四方君之象也又土爰稼穑犹君能滋生万民也又五音以丝多声重者爲尊宫絃最大用八十一丝故宫爲君崔氏云五音之次以宫最浊自宫以下则稍清矣君臣民事物亦有尊卑故以次配之啇爲臣者啇所以爲臣者何以郑注月令云啇属金以其浊次宫臣之象也解者云宫八十一丝啇七十二丝次宫如臣之得次君之贵重也崔氏云啇是金金以决断爲义臣事君亦以义断爲贤矣角爲民所以爲民者郑注月令云角属木以其清浊中民之象也解者云宫浊而羽清角六十四丝声居宫羽之中半清半浊故云以其清浊中也民比君臣爲劣比事物爲优故云角清浊中民之象矣崔氏云角属春春时物生衆皆有区别亦象万民衆多而有区别也徴爲事所以爲事者郑注月令云徴属火以其徴清事之象也解者云羽最清徴次之故用五十四丝是徴清徴清所以爲事之象也夫事是造爲造爲由民故先事后乃有物也是事胜于物而劣于民故次民居物之前所以徴爲事之象也崔氏云徴属夏夏时生长万物皆成形体事亦有体故以徴配事也羽爲物羽所以爲物者郑注月令云羽属水者以其最清物之象也解云羽者最清用四十八丝而爲物劣于事故最处末所以羽爲物也崔氏云羽属冬冬物聚则成财用冬则物皆藏聚与财相类也五音不乱则无怗懘之音矣者怗敝也懘败也敝败谓不和之貌也若君臣民事物五者各得其所用不相坏乱则五音之响无敝败矣宫乱则荒其君骄者前明音声与政通若五事皆正则音不敝败是声与政通故此以下明声与政通也若五音之敝败则政乱各有所由也荒犹散也若宫音之乱则其声放散是知由其君骄溢故也崔氏云宫声所以散者由君骄也若君骄则万物荒散也啇乱则陂其官坏者陂不平正也若啇音之乱则其声欹邪而不正也是知由其臣不治于官官坏故也崔氏云啇声所以倾邪者由臣官坏也官若坏则物皆倾邪也六五音之义之声之和之动案乐纬动声仪云宫爲君君者当寛大容衆故声弘以舒其和情以柔动脾也啇爲臣臣者以发明君之号令其声散以明其和温以断动肺也角爲民民者当约俭不奢僣差故其声防以约其和清以静动肝也徴爲事事者君子之功旣当急就之其事当乆流亡故其声贬以疾其和平以功动心也羽爲物物者不有委聚故其声散以虚其和断以散动肾也动声仪又云若宫唱而啇和是谓善大平之乐注云君臣相和又云角从宫是谓哀衰国之乐注云象人有怨诉又云羽从宫徃而不反是谓悲亡国之乐也七朱弦䟽越三叹正义曰朱弦练朱弦者案虞书传云古者帝王升歌清庙之乐大琴练絃此云朱絃者明练之可知也云练则声浊者不练则体劲而声清练则丝孰而絃浊云越瑟厎孔画䟽之使声迟也者熊氏云瑟两头有孔画䟽之䟽通也使两头孔相连而通孔小则声急孔大则声迟故云使声迟也云三叹三人从叹之耳者三叹谓击瑟賛叹美者但有三人叹之耳言叹者少也八性情之别正义曰言人𥘉生未有情欲是其静禀于自然是天性也感于物而动性之欲也者其心本虽静感于外物而心遂动是性之所贪欲也自然谓之性贪欲谓之情是情性别也九郑氏以圣贤精气爲神鬼䟽谓鬼神有三大乐与天地同和大礼与天地同节和故百物不失节故祀天祭地明则有礼乐幽则有鬼神注云言顺天地之气与其数不失其性成物有功报焉教人者助天地成物者也易曰是故知鬼神之情状与天地相似五帝德说黄帝德也死而民畏其神者百年春秋传曰若敖氏之鬼然则圣人之精气谓之神贤知之精气谓之鬼正义曰天地与隂阳生养爲气乐有六律六吕调和生养是顺天地之气解经同和也云与其数谓天有日月星辰地有山川髙下其数不同故云与其数解经同节也易上系辞云精气爲物游魂爲变是故知鬼神之情状与天地相似注云精气谓七八游魂谓九六游魂谓之鬼物终所归精气谓之神物生所信也言木火之神生物东南金水之鬼终物西北二者之情其状与春夏生物秋冬终物相似云五帝德说黄帝德曰死而民畏其神者百年案大戴礼五帝德篇云春秋传曰若敖氏之鬼引春秋者宣四年左传又郑注祭法七祀谓鬼神司察小过引此幽则有鬼神然则有天地自然之鬼神有圣人贤人之鬼神有七祀之鬼神十舞行缀逺与短其治民劳者其舞行缀逺其治民逸者其舞行缀短注云民劳则德薄相去逺舞人少也民逸则德盛鄼相去近舞人多也正义曰鄼谓鄼聚舞人行位之处立表鄼以识之乐感人深本从民心而来其感人深者言乐本从民心而来乃成于乐故感动人深也其移风易俗者风谓水土之风气谓舒疾刚柔俗谓君上之情欲飨礼依命数春秋有不然正义曰凡飨礼案大行人云上公九献侯伯七献子男五献并依命数其臣介则孤同子男郷大夫略爲一节俱三献则天子诸侯之士同壹献故昭六年季孙宿如晋晋侯享之有加笾武子退使行人告曰得贶不过三献是其事也但春秋乱丗之法或有大夫五献者故昭元年郑伯享赵孟具五献之笾豆于幙下是乱丗之法也或者郑以公孤之礼享赵孟故五献也言百拜喻多者案今郷饮酒之礼是壹献也无百拜今云百拜故喻多也君德形于乐音而民之忧乐从之夫乐声善恶本由民心而生所感善事则善声应所感恶事则恶声起乐之善恶𥘉则从民心而兴后乃合成爲乐乐又下感于人善乐感人则人化之爲善恶乐感人则人随之爲恶是乐出于人而还感人犹如雨岀于山而还雨山火出于木而还燔木故此篇之首论人能兴乐此章之意论乐能感人也夫民有血气心知之性者人由血气而有心知故血气心知连言之其性虽一所感不恒故云而无哀乐喜怒之常也应感起物而动者言内心应感起于外物谓物感己心遂应之念虑兴动故云应感起物而动然后心术形焉者术谓所由道路也形见也以其感物所动故然后心之所由道路而形见也心术见者即下文是也是故志微噍杀之音作而民思忧者志微谓人君志意微细噍杀谓乐声噍蹙杀小如此音作而民感之则悲思忧愁也啴谐慢易繁文简节之音作而民康乐者啴寛也谐和也慢䟽也繁多也简节易少也康安也言君若道德啴和䟽易则乐音多文采而节奏简略则下民所以安乐也粗厉勐起奋末广贲之音作而民刚毅者粗厉谓人君性气粗䟽威厉勐起谓武勐发起奋末谓奋动手足广贲谓乐声广大愤气充满如此音作而民感之则性气刚毅也廉直劲正庄诚之音作而民肃敬者君若廉直劲正则乐音矜庄严栗而诚信故民应之而肃敬也寛𥙿肉好顺成和动之音作而民慈爱者肉谓厚重者也君上如寛𥙿厚重则乐音顺序而和谐动作故民皆应之而慈爱也流辟邪散狄成涤滥之音作而民淫乱者流辟谓君志流移不静邪散谓违辟不正放邪散乱狄成涤滥皆谓徃来速疾谓乐之曲折速疾而成速疾而止僣滥谓乐声急速如此音作民感之淫乱也此六事所云音者皆据君德及乐音相杂也君德好而乐音亦好君德恶而乐音亦恶皆上句论君德下句论乐音乐师宗祝啇祝知末节故位处卑乐师辨乎声诗故北面而弦者此明知礼乐末者其位处卑即乐师以辨晓声诗但知乐之末节故北面而皷弦言其位处卑也宗祝辨乎宗庙之礼故后尸者宗谓宗人祝谓大祝但辨晓于宗庙诏相之礼故在尸后也啇祝辨乎䘮礼故后主人者啇祝谓习啇礼而爲祝者但辨晓死䘮摈相之礼故后主人谓在主人之后言此宗祝啇祝但知礼之末节故在尸与主人后言其位处卑贱也魏文侯毕万后僣诸侯云魏文侯毕万之后僣诸侯者也者案春秋闵元年晋献公灭魏以魏赐毕万案丗本云万生芒芒生季季生武仲州州生庄子降降生献子荼荼生简子取取生襄子多多生桓子驹驹生文侯斯是毕万之后也新乐之发獶杂如汉人有猕猴舞今夫新乐进俯退俯姦声以滥溺而不止及优侏儒獶杂子女不知父子乐终不可以语不可以道古此新乐之发也注云俯犹曲也言不齐一也滥滥窃也溺而不止声淫乱无以治之獶猕猴也言舞者如猕猴戏也乱男女之尊卑獶或爲优正义曰案诗小雅云母教猱升木毛传云猱猨属也是獶猕猴也汉书檀长卿爲猕猴舞是状如猕猴乐与音不同夫乐者与音相近而不同注云言文侯好音而不知乐也铿鎗之类皆爲音应律乃爲乐郑宋卫齐溺音祭祀弗用子夏对曰郑音好滥淫志宋音燕女溺志卫音趋数烦志齐音敖辟乔志此四者皆淫于色而害于德是以祭祀弗用也注云言四国皆出此溺音滥滥窃姦声也燕安也春秋传曰怀与安实败名趋数读爲促速声之误也烦劳也祭祀者不用淫乐敬以和何事不行诗云肃雍和鸣先祖是听夫肃肃敬也雍雝和也夫敬以和何事不行注云言古乐敬且和故无事而不用溺音无所施未及下车与周纪义反未及下车者言速封诸侯未遑暇及下车即封黄帝尧舜之后下车而封夏殷之后者以二王之后以其礼大故待下车而封之案周本纪云武王以与战伐纣兵皆崩畔武王入至纣死之所周公把大钺毕公把小钺以夹武王武王旣入立社南召公奭贡兵师尚父牵牲尹逸祝曰殷之末孙季纣殄废先王明德又云乃封纣子禄父使其弟管叔蔡叔相禄父命召公释箕子之囚命毕公释百姓之囚表啇容之闾命南宫适散鹿台之财发鉅桥之粟命闳夭封比于之墓武王追思先圣乃褒封神农之后于焦及封黄帝之后于蓟封帝尧之后于祝封帝舜之后于陈大禹与此同然如武王追思先圣乃封之与此未及下车义反当以礼记爲正此不云封神农者举三恪二代也文王之庙如明堂制祀乎明堂而民知孝注云文王之庙爲明堂制正义曰于时未有明堂而云明堂者文王庙如明堂之制周公摄政六年始朝诸侯于明堂当武王伐纣之时未有明堂今云祀乎明堂故知是文王之庙制耳非正明堂也油然羙好貌利欲少则情性和乐致乐以治心则易直子谅之心油然生矣易直子谅之心生则乐乐则安安则乆乆则天天则神注云油然新生好貌也善心生则寡于利欲寡于利欲则乐矣志明行成不言而见信如天也不怒而见畏如神也正义曰书传箕子歌云禾黍之油油润泽好之貌然善心内生其貌美好油然也云善心生则寡于利欲者凡利欲之发由贪鄙而来心若思利欲则神劳形苦今善心旣生则贪欲寡少利欲旣少则情性和乐云志明行成者不贪不利用是志意清明神和性乐是善行得成矣德辉谓颜色理谓容貌之进止故德辉动于内而民莫不承听理发诸外而民莫不承顺注云德辉颜色润泽也理容貌之进止也正义曰德辉颜色润泽也由内心和顺故和顺之德辉然发见于颜色是德辉由动于内而来也云理容貌之进止也者以经云理发诸外凡道理从内心而生今云理发诸外非道理之理止谓容貌进止之理郑恐有道理之嫌故云容貌之进止也邵公盖黄帝后或谓文王之庶子封黄帝之后于蓟音计今涿郡蓟县是即燕国之都也孔安国司马迁及郑皆云燕国郡邵公与周同姓案黄帝姓姬君奭盖其后也或黄帝之后封蓟者灭絶而更封燕郡乎疑不能明也而皇甫谧以邵公爲文王之庶子记传更无所出又左传冨辰之言亦无燕也礼记要义卷第十九礼记要义礼记要义卷二十礼记要义卷第二十杂记上一诸侯行而死其复之制诸侯行而死于馆则其复如于其国如于道则升其乗车之左毂以其绥复注云馆主国所致舎复招魂复魄也如于其国主国馆賔与使有之得升屋招用褎衣也如于道道上庐宿也升车左毂象升屋东荣绥当爲緌读如蕤賔之𬎼字之误也緌谓旌旗之旄也去其旒而用之异于生也二輤裧之制其輤有裧缁布裳帷素锦以爲屋而行注云輤载柩将殡之车饰也輤取名于衬与蒨读如蒨斾之蒨榇棺也蒨染赤色者也将葬载柩之车饰曰栁裧谓鼈甲边縁缁布裳帷围棺者也裳帷用缁则輤用赤矣輤象宫室屋其中小帐榇覆棺者若未大敛其载尸而归车饰皆如之三殡宫称庙及柩入尸入不同升阶至于庙门不毁墙遂入适所殡唯輤爲说于庙门外注云庙所殡宫墙裳帷也适所殡谓两楹之间去輤乃入庙门以其入自有宫室也毁或爲彻凡柩自外来者正棺于两楹之间尸亦侇之于此皆因殡焉异者柩入自阙升自西阶尸入自门升自阼阶其殡必于两楹之间者以其死不于室而自外来留之于中不忍逺也正义曰庙所殡宫者以殡之所在故谓爲庙云墙裳帷也者郑恐是宫墙之嫌故云墙裳帷也以饰棺之物称墙也知非宫墻者以曾子问云柩入自阙今云至于庙门是入自门也四蜃车輲车龙輴輁轴之制大夫以布爲輤而行至于家而说輤载以輲车入自门至于阼阶下而说车举自阼阶升适所殡注云大夫輤言用布白布不染也言輤者逹名也不言裳帷俱用布无所别也至门亦说輤乃入言载以輲车入自门明车不易也輲读爲辁或作搏许氏说文解字曰有辐曰轮无辐曰辁周礼又有蜃车天子以载柩蜃辁声相近其制同乎辁崇盖半乗车之轮诸侯言不毁墙大夫士言不易车互相明也不易者不易以輴也庙中有载柩以輴之礼此不耳正义曰云不易者不易以輴也者谓大夫士在路载以輲车至家说载亦载以輲车是不易以輴也若天子诸侯载柩以蜃车至门亦以蜃车其殡时则易之以輴也云庙中有载柩以輴车之礼此不耳者谓天子诸侯殡时用輴又天子诸侯及大夫朝庙之时有用輴车载柩之礼此䘮从外来大夫士不合用輴其蜃车之形郑注旣夕礼云其车之轝状如牀中央有辕前后出设辂轝辂轝上有四周下则前后有轴以辁爲轮许叔重说有辐曰轮无辐曰輲郑又注周礼遂师云四轮迫地而行有似于蜃因取名焉此是蜃之制也上下通用在路载柩也輲车之制亦与蜃车同但不用辐爲轮天子诸侯殡皆用之故檀弓云天子菆涂龙輴谓画辕爲龙诸侯殡亦用輴车不画辕爲龙故䘮大记云君殡用輴注云君诸侯也輴不画龙大夫殡不用輴故郑注䘮大记大夫之殡废輴是大夫不用輴士掘肂见祍是亦废輴也其朝庙大夫以上皆用輴士朝庙用輁轴故旣夕礼云迁于祖用轴郑注云大夫诸侯以上有四周谓之輴天子画之以龙是也輴与輁轴所以异者輴有四周輁轴则无故郑注旣夕礼云轴状如转辚刻两头爲轵輁状如长牀穿桯前后着金而关轴焉是也五士輤苇席屋蒲席裳帷士輤苇席以爲屋蒲席以爲裳帷注云言以苇席爲屋则无素锦爲帐正义曰案诸侯与大夫上有輤旁有裳帷内有素锦屋今士唯云苇席以爲屋蒲席以爲裳帷不云屋上所有之物据文言之苇席爲屋则当覆上輤处将蒲席爲裳帷接屋之四边以鄣棺六大夫士爲君䘮庐垩之制大夫次于公馆以终䘮士练而归士次于公舘大夫居庐士居垩室注云公舘公宫之舎也练而归之士谓邑宰也练而犹处公馆朝廷之士也唯大夫三年无归也谓未练时也士居垩室亦谓邑宰也朝廷之士亦庐正义曰公馆君之舎也大夫恩深禄重故爲君䘮居庐终䘮毕乃还家也士练而归者谓邑宰之士也士卑恩轻故至小祥而反其所治邑也士次于公馆者此谓朝廷之士也虽轻而无邑事故亦留次公舘三年也大夫居庐者以位尊恩重故居庐士居垩室者士位卑恩轻故居垩室七大夫虽尊不以其服服父母兄弟大夫爲其父母兄弟之未爲大夫者之䘮服如士服士爲其父母兄弟之爲大夫者之䘮服如士服注云大夫虽尊不以其服服父母兄弟嫌若踰之也士谓大夫庶子爲士者也已卑又不敢服尊者之服今大夫䘮礼逸与士异者未得而备闻也春秋传曰齐晏桓子卒晏婴麤衰斩苴绖带杖菅屦食粥居倚庐寝苫枕草其老曰非大夫之礼也曰唯卿爲大夫此平仲之谦也言已非大夫故爲父服士服耳麤衰斩者其缕在齐斩之间谓缕如三升半而三升不缉也斩衰以三升爲正微细焉则属于麤也然则士与大夫爲父服异者有麤衰斩枕草矣其爲母五升缕而四升爲兄弟六升缕而五升乎唯大夫以上乃能备仪尽饰士以下则以臣服君之斩衰爲其父以臣从君而服之齐衰爲其母与兄弟亦以勉人爲髙行也大功以下大夫士服同正义曰晏婴家臣见晏婴服士服故其老言所服云非大夫之䘮礼也云曰唯卿爲大夫者此晏婴对家老之言若身爲卿得着大夫之服若身爲大夫唯得服士服云麤衰斩者其缕在齐斩之间者案䘮服𥘉章斩衰次章䟽衰䟽即麤也今言麤衰斩者是下响麤上响兼斩有麤故云麤衰斩者其缕在齐斩之间齐即麤也言其布缕在齐斩之间斩衰三升麤衰四升其布在三升四升之间故云缕如三升半言麤如三升半而计缕唯三升故云缕如三升半而三升不缉也但缕如三升半是麤衰不缉是斩而成布三升爲父之服也云斩衰以三升爲正微细焉则属于麤也者解晏子实斩衰而兼言麤也云然则士与大夫爲父服异者有麤衰斩枕草矣者郑旣约左传晏婴之事始明大夫与士不同故云然则士与大夫爲父异麤衰枕草矣则大夫以上斩衰枕士则䟽衰枕草案旣夕礼士礼而云枕块者记者广说非辞也云其爲母五升缕而四升爲兄弟六升缕而五升乎者郑旣约士之父服缕细降一等经文有母及兄弟故此约母与兄弟之服也䘮服爲母四升此云爲母五升缕谓麤细似五升之缕成布四升䘮服爲兄弟五升此云爲兄弟六升缕谓麤细如六升之缕成布五升皆谓缕细成布升数少也云唯大夫以上乃能备仪尽饰者大夫以上则兼天子诸侯德髙能备仪服无降杀是尽饰云士以下则以臣服君之斩衰爲其父以臣从君而服之齐衰爲其母与兄弟者以䘮服义服皆降正服一等今爲父母兄弟降从义服是卑屈也云以臣从君而服之齐衰爲其母与兄弟者案䘮服臣从君义服齐衰六升今士爲兄弟缕如六升成布五升得与臣爲君义服齐衰同其士爲母父卒缕如五升成布四升与臣爲君义服齐衰全异而云爲其母与臣爲君义服齐衰同者前注所云因麤衰降斩衰一等即连言父卒爲母云缕如五升成布四升据父卒爲母言之也此注以士爲兄弟与臣爲君义服齐衰同则父在爲母与兄弟服亦同缕如六升而成布五升据父在爲母言之爲此前后注异云亦以勉人爲髙行也者居䘮之礼以服重爲申以服轻爲屈今大夫爲父母兄弟之未爲大夫者服士服是勉励其父母兄弟使爲髙行作大夫之礼士爲其父母兄弟之爲大夫者服士服亦是勉励士身使爲髙行作大夫也云大功以下大夫士服同者以经唯云父母兄弟士与大夫之里不云大功以下有殊是大功以下与大夫士同所以然者以重服情深故使士有抑屈使之勉励大功以下轻服情杀故上下俱申也八王肃难郑说谓䘮礼无等圣证论王肃云䘮礼自天子以下无等故曽子云哭泣之哀齐斩之情饘粥之食自天子逹且大国之卿与天子上士俱三命故曰一也晋士起大国上卿当天子之士也平仲之言唯卿爲大夫谓诸侯之卿当天子之大夫非谦辞也春秋之时尊者尚轻简䘮服礼制遂坏羣卿专政晏子恶之故服麤衰枕草于当时爲重是以平仲云唯卿爲大夫逊辞以辟害也又孟子云诸侯之礼三年之䘮齐䟽之服飦粥之食自天子逹于庶人三代共之又此记云端衰䘮车皆无等又家语云孔子曰平仲可爲能逺于害矣不以己之是駮人之非逊辞以辟咎也王肃谓大夫与士异者大夫以上在䘮敛时弁绖士冠素委貌马昭答王肃同杂记云大夫爲其父母兄弟之未爲大夫者之䘮服如士服是大夫与士䘮服不同者而肃云无等则是背经说也郑与言礼张融评云士与大夫异者皆是乱丗尚轻凉非王者之逹礼小功轻重不逹于礼郑言谦者不异于逺害融意以王肃与郑其义略同如融之说是周公制礼之时则上下同当䘮制无等至后丗以来士与大夫有异故记者载之郑因而解之礼是郑学今申郑义云端衰䘮车无等者端正也正爲衰之制度上下无等其服精麤卿与大夫有异也又曾子云齐斩之情据其情爲一等无妨服有殊异耳若王肃之意大夫以上弁绖士唯素冠此亦得施于父母此经云爲昆弟岂亦弁绖素冠之异乎此是肃之不通也杜元凯注左传说与王肃同服䖍注左传与端衰䘮车无等其老之问晏子之答皆爲非礼并与郑违今所不用也九大夫适子服大夫服皇郑异义大夫之适子服大夫之服注云仕至大夫贤着而徳成适子得服其服亦尊其适象贤正义曰非但尊此大夫之身亦当尊其适子使服大夫之服能象似其父之贤者皇氏云大夫适子若爲士爲其父唯服士服注云仕至大夫谓此子若仕官至大夫始得服大夫服以其贤徳着成如皇氏之意解此仕至大夫爲大夫之子案前经注云士谓大夫庶子爲士者明大夫适子未仕官及爲士皆得服大夫之服皇氏之言违文背注不解郑意十士之子爲大夫其父母弗能主子主之士之子爲大夫则其父母弗能主也使其子主之无子则爲之置后注云大夫之子得用大夫之礼而士不得也置犹立也正义曰其父母弗能主也者士子身爲大夫若死则父母不能爲䘮主也以身是士故不可爲大夫䘮主使其子主之者谓使此死者之子爲主以其子是大夫适子故得爲大夫之主以其服大夫服故也无子则爲之置后者若死者无子则爲死者别置其后所置之后即大夫适子同得行大夫之礼此所置之后谓暂爲䘮主假用大夫之礼若其大宗子则直爲之立后自然用大夫礼也大夫有司占者卜宅卜日之衣冠大夫卜宅与葬日有司麻衣布衰布带因䘮屦缁布冠不蕤占者皮弁注云有司卜人也麻衣白布深衣而着衰焉及布带缁布冠此服非纯吉亦非纯凶也皮弁则纯吉之尤者也占者尊于有司卜求吉其服弥吉大夫士朔服皮弁正义曰大夫卜宅与葬日者宅谓葬地大夫尊故得卜宅并葬日有司麻衣布衰布带因䘮屦者有司谓卜人麻衣谓白布深衣布衰谓麤衰也皇氏云以三升半布爲衰长六寸广四寸缀于㴱衣前当胸上后又有负版长一尺六寸广四寸布带以布爲带因䘮屦谓因䘮之绳屦无地大夫及士其筮史占者所服如筮则史练冠长衣以筮占者朝服注云筮者筮宅也谓下大夫若士也筮史筮人也长衣深衣之纯以素也长衣练冠纯凶服也朝服纯吉服也大夫士日朝服以朝也正义曰如筮者谓下大夫及士不合用卜故知用筮也则史练冠长衣者此谓无地大夫筮葬礼也唯筮宅卜日耳卜时缁布冠麻衣布衰杂以吉凶之服如筮则练冠长衣以筮轻故用纯凶服也占者朝服者卜重故占者皮弁筮轻故占者朝服案士虞礼注云士之属吏爲其长弔服加麻此史练冠长衣者此经文含大夫其臣爲大夫以布带绳屦故史练冠长衣若士之卜史当从弔服不得练冠长衣也荐马者哭踊荐马有三时案士䘮礼下篇云荐马之节凡有三时一者柩𥘉岀至祖庙设奠爲迁祖之奠讫乃荐马是其一也至日侧祖奠之时又荐马是其二也明日将行设遣奠之时又荐马是其三也主人见荐马送行物而哭踊故云荐马者哭踊也所以马进而主人哭踊者马是牵车爲行之物今见进马是行期巳至故孝子感之而哭踊夫人招魂狄税素沙夫人税衣揄狄狄税素沙注云言其招魂用税衣上至揄狄也狄税素沙言皆以白纱縠爲里池饰有振容铜鱼大夫不揄绞属于池下注云谓池饰也揄揄翟也采青黄之间曰绞属犹系也人君之栁其池系绞缯于下而画翟雉焉名曰振容又有铜鱼在其间大夫云振容士去鱼正义曰案䘮大记云君三池振容是人君之栁有振容振容者其池系揄缯于下而画翟雉焉名曰振容云又有铜鱼在其间者上有池下有振容池与振容之间而有鱼故云在其间云大夫去振容士去鱼者以䘮大记大夫不振容士不云鱼跃拂池故也大夫不振容者谓不以揄绞属于池下爲振容大夫祔于士士不祔于大夫大夫附于士士不附于大夫附于大夫之昆弟无昆弟则从其昭穆虽王父母在亦然注云附读皆爲祔大夫祔于士不敢以已尊自殊于其祖也士不祔于大夫自卑别于尊者也大夫之昆弟谓爲士者也从其昭穆中一以上祖又祖而巳祔者祔于先死者正义曰自此以下至附于公子广明祔祭之义各依文解之大夫祔于士者谓祖爲士孙爲大夫若死可以祔祭于祖之爲士者也士不附于大夫者谓先祖爲大夫孙爲士不可祔祭于大夫唯得祔于大夫之兄弟爲士者无昆弟则从其昭穆者谓祖爲大夫无昆弟爲士则从其昭穆谓柎于髙祖爲士者若髙祖爲大夫则祔于髙祖昆弟爲士者虽王父母在亦然者谓孙死之后应合祔于王父王父见在无可祔然犹如是也亦如是祔于髙祖也祔者祔祭于神当从示旁爲之男子祔于王父则配女子所祔则否男子附于王父则配女子附于王母则不配注云配谓并祭王母不配则不祭王父也有事于尊者可以及卑有事于卑者不敢援尊配与不配祭馔如一祝辞异不言以某妃配某氏耳女子谓未嫁者也嫁未三月而死犹归葬于女氏之党正义曰男子附于王父则配者谓祭王父并祭所配王母女子附于王母则不配者谓在室之女及已嫁未三月而死祔祭于王母则不祭所配之王父齐斩练皆功衰有父母之䘮尚功衰而附兄弟之殇则练冠附于殇称阳童某甫不名神也注云此兄弟之殇谓大功亲以下之殇也斩衰齐衰之䘮练皆受以大功之衰此谓之功衰以是时而祔大功亲以下之殇大功亲以下之殇轻不易服冠而兄爲殇谓同年者也兄十九而死巳明年因䘮而冠阳童谓庶殇也宗子则曰隂童童未成人之称也某甫且字也尊神不名爲之造字正义曰曽子问庶子之殇祭于室白故曰阳童宗子殇死祭于室奥则曰隂童云某甫且字也者檀弓云五十以伯仲是正字二十之时曰某甫是且字言且爲之立字云尊神不名爲之造字者以字者冠时所有此兄去年巳死未得有字虽云某甫是死后祔时爲之造字必造字者以神道事之不可触名故也君不抚仆妾妾虽摄女君犹下正适主妾之䘮则自附至于练祥皆使其子主之其殡祭不于正室君不抚仆妾注云祔自爲之者以其祭于祖庙不抚略于贱也正义曰妾旣卑贱得主之者崔氏云谓女君死摄女君也其殡祭不于正室者虽摄女君犹下正适故殡之与祭不得在正室庾蔚云妾祖姑无庙爲坛祭之郑云于庙者崔氏云于庙中爲坛祭之此谓摄女君若不摄女君之妾则不得爲主则别爲坛不在祖庙中而子自主之也䘮礼未毕不以杀礼待新弔者凡䘮服未毕有弔者则爲位而哭拜踊注云客始来主人不可以杀礼待之正义曰凡䘮服未毕者是䘮服将终但未毕了犹有余日未满其礼巳杀若有人始来弔当爲位哭踊不以杀礼而待新弔之賔也言凡者五服悉然不以私䘮之末临兄弟大夫有私䘮之葛则于其兄弟之轻䘮则弁绖注云私䘮妻子之䘮也轻䘮缌麻也大夫降焉弔服而徃不以私䘮之末临兄弟正义曰私䘮之葛者谓妻子之䘮至卒哭以葛代麻之后是私䘮之葛则于其兄弟之轻䘮则弁绖者于此之时遭兄弟之轻䘮缌麻亦着弔服弁绖而徃不以私䘮之末临兄弟也若成服之后则钖衰未成服之前身着素裳而首服弁绖也父爲长子杖孙避尊者不以杖即位爲长子杖则其子不以杖即位注云辟尊者正义曰父爲长子杖则其子不以杖即位者其子长子之子祖在不厌孙其孙得杖但与祖同处不得以杖即位辟尊者父母存在爲妻不杖不稽颡爲妻父母在不杖不稽颡注云尊者在不敢尽礼于私䘮也正义曰此谓适子爲妻父母见存不敢爲妻杖又不可爲妻稽颡故云不杖不稽颡案䘮服云大夫爲适妇爲䘮主父爲己妇之主故父在不敢爲妇杖若父没母在不爲适妇之主所以母在不杖者以父母尊同因父而连言母父没母存爲妻虽得杖而不得稽颡以杖与稽颡文连不杖属于父在不稽颡文属母在故云父母在不杖不稽颡而礼论范宣子中六有二义一者生存爲在二者旁侧爲在此云母在谓在母之侧爲妻不杖故问䘮云则父在不敢杖矣尊者在故也郑云父在不杖谓爲母案爲母则削杖而云父在不杖谓爲母也是父在谓在侧之在若论语云君在踧踖如也此范氏之释其义可通但父母在之文相连爲一而父爲存在之在母爲在侧之在又小记云父在庶子爲妻以杖即位然庶子岂得父见在则庶子爲妻得以杖即位乎是范义未安也今且具载之有爲旧君不反服违诸侯之大夫不反服违大夫之诸侯不反服注云其君尊卑异也违犹去也去诸侯仕诸侯去大夫仕大夫乃得爲旧君服正义曰违去也去诸侯谓不便其居及辟仇也䘮冠条属吉冠缨武异材䘮冠条属以别吉凶三年之练冠亦条属右缝小功以下左缌冠缲缨注云别吉凶者吉冠下条属也条属者通屈一条绳若布爲武垂下爲缨属之冠象大古䘮事略也言冠则缨武异材焉右缝者右辟而缝之左辟象吉轻也缲当爲澡麻带绖之澡声之误也谓有事其布以爲缨卒哭以后祭称孝子孙以前则称哀祭称孝子孝孙䘮称哀子哀孙注云各以其义称正义曰祭吉祭也谓自卒哭以后之祭也吉则申孝子心故祝辞云孝也或子或孙随其人也䘮称哀子哀孙者凶祭谓自虞以前祭也䘮则痛慕未申故称哀也故士虞礼称哀子而卒哭乃称孝子也端衰䘮车无等孝子之情一端衰䘮车皆无等注云䘮车恶车也䘮者衣衰及所乗之车贵贱同孝子于亲一也衣衰言端者玄端吉时常服䘮之衣衰当如之正义曰端衰谓䘮服上衣以其缀六寸之衰于心前故衣亦曰衰端正也吉时玄端服身与𬒮同以二尺二寸爲正而䘮衣亦如之而今用衰缀心前故曰端衰也䘮车者孝子所乗恶车也恶车䘮车也等等差也言䘮之衣衰及恶车天子至士制度同无贵贱等差之别也以孝子于其亲情如一也䘮车凡五等见中车祭服依班序昬则摄盛大夫冕而祭于公弁而祭于巳士弁而祭于公冠而祭于己士弁而亲迎然则士弁而祭于已可也注云弁爵弁也冠玄冠也祭于公助君祭也大夫爵弁而祭于己唯孤尔縁类欲许之也亲迎虽亦已之事摄盛服尔非常也正义曰亲迎摄盛服者以亲迎配偶一时之极故许其摄盛服祭祀常所供养故须依其班序袭事成于带变之异于生率带诸侯大夫皆五采士二采注云此谓袭尸之大带率繂也繂之不加箴功大夫以上更饰以五采士以朱緑袭事成于带变之所以异于生正义曰此谓尸袭竟而着此带也率谓爲带也但摄帛边而熨杀之不加箴功异于生也以五采饰之亦异于生也大夫与诸侯同而士二采并异于生而尊者可同也然此士天子之士也诸侯之士则缁带故士䘮礼缁带吉时大带唯有朱緑玄华无五采此上连枇毕用桑之下则知此亦䘮之大带小敛大敛衣数旣多有绞不可加带故知袭尸之大带也袭衣与生同唯带与生异凡袭事着衣毕加带乃成故云袭事成于带变之异于生也藏器于见外椁内而后折入醴者稻醴也瓮甒筲衡实见间而后折入注云此谓葬时藏物也衡当爲桁所以庪瓮甒之属声之误也实见间藏于见外椁内也折承席也正义曰云实见间藏于见外椁内也者案旣夕礼乃窆藏器于旁加见注云器用器役器也见棺饰也先言藏器乃云加见者器在见内也旣夕礼又六藏苞筲于旁注云于旁者在见外也不言罋甒馔相次可知知是藏于见外椁内者则见内是用器役器见外是明器也此是士礼略实明器耳大夫以上则兼有人器明器也人器实明器虚云折承席也者案旣夕礼注云折犹庪也方凿连木爲之盖如牀而缩者三横者五无箦窆事毕加之圹上以承抗席是也埋重于祖庙门外之东重旣虞而埋之注云就所倚处埋之正义曰案旣夕礼𥘉䘮朝祢庙重止于门外之西不入重不入者谓将向祖庙若过之然故不入明日自祢庙随至祖庙庭厥明将岀之时重出自道道左倚之郑注云道左主人位此注就所倚之处埋之谓于祖庙门外之东也朝夕哭褰帷旣出则施其㧁朝夕哭不帷无柩者不帷注云縁孝子心欲见殡肂也旣出则施其㧁鬼神尚幽闇也谓旣葬也棺柩巳去鬼神在室堂无事焉遂去帷正义曰孝子心欲见殡故当朝夕进入庙门内哭位之时除去殡宫帷也哭竟则帷之注旣出则施其㧁正义曰案士䘮礼君使人弔彻帷郑云彻帷㧁之事毕则下之郑此注㑹仪礼注也则㧁是褰举之名𥘉哭则褰举事毕则施下之礼以冠名服子羔之袭也茧衣裳与税衣纁袡爲一素端一皮弁一爵弁一玄冕一曾子曰不袭妇服注云茧衣裳者若今大䙱也纩爲茧緼爲𫀆表之以税衣乃爲一称尔税衣若玄端而连衣裳者也大夫而以纁爲之縁非也唯妇人纁袡礼以冠名服此袭其服非袭其冠曹子讥袭妇服而巳玄冕又大夫服未闻子羔曷爲袭之玄冕或爲玄冠或爲玄端𥘉䘮哭踊无数今云七五三者爲之节公诸侯去死日五日而殡则合死日六日也凡爲七踊也大夫五者大夫三日殡合死日爲四日士三者士二日殡合死日数也妇人皆居间者谓妇人与丈夫更踊也男子先踊踊毕而妇人踊踊毕賔乃踊然亲始死及动尸举柩哭踊无数令云七五三者谓爲礼有节之踊每踊辄三者三爲九而谓爲一也鲁人赠币失礼鲁人之赠也三玄三纁广尺长终幅注云言失之也士䘮礼下篇曰赠用制币玄纁束正义曰记鲁失也赠谓以物送亡人于椁中也赠别用玄纁束帛三玄二纁故旣夕礼曰赠用制币玄纁束今鲁人虽三玄二纁而用广尺长终幅不复丈八尺则失礼也春秋有归含赗缓而无讥者云春秋有旣葬归含赗禭无讥焉皆受之于殡宫者案左传隐元年天王使宰咺来归惠公仲子之赗归惠公赗缓也公羊亦云其言来何不及事也是左氏公羊皆讥其缓云无讥者取谷梁之义故文五年谷梁云王使荣叔归含且赗不言来不周事之用也明宰咺言来得周事也是宰咺归赗谷梁不讥是旣葬旣归含且赗无讥也谷梁所以不讥宰咺者释废疾云平王新有幽王之乱迁于成周欲崇礼于诸侯原情免之若无事而晚者去来以讥之荣叔是也文九年秦人来归僖公成风之禭最晚不讥者释废疾云以其殽败兵无休时君子原情不责晚也居䘮以吉服接邻国宰夫朝服即䘮屦者宰谓上卿也言夫衍字朝服者吉服也必用吉服者以邻国执玉而来执玉不麻故着朝服以仍在䘮不可纯吉故即䘮屦也此遭䘮巳乆故嗣子亲受礼宰着朝服若新始遭䘮则主人不亲受使大夫受于殡宫故聘礼云聘遭䘮入竟则遂也郑云遭䘮主国君薨也聘礼又云不筵几郑云致命不于庙就尸柩于殡宫聘礼又云遭䘮将命于大夫主人长衣练冠以受必用吉服以待邻国者以己国遭䘮他国是吉不可以䘮礼待于他国故以吉礼待之禭赗奠散文亦通隐元年公羊传云赗者盖以马以乗马束帛车马曰赗货财曰衣𬒳曰禭谷梁云乗马曰赗衣衾曰禭贝玉曰含钱财曰案旣夕礼云赗马而无车者士卑不合有车何休云周制谓士无车非也此礼记陈乗黄大路则周制有车谷梁直云乗马曰赗无车者文不备也散而言之车马亦曰禭故前文云诸侯相禭以后路是也此无是加厚非常故也故宰夫注云其间加恩厚则有焉虽有货亦有马故少仪云马不入庙门是也旣夕有赠者赠施于死必及葬节此未必一当葬时赗旣夕有奠此无奠者以奠主于亲者故旣夕礼云兄弟赗奠所知则赗而不奠此诸侯相于旣䟽故无奠上客临辞上客临曰寡君有宗庙之事不得承事使一介老某相执綍注云上客弔者也临视也言欲入视䘮所不足而给助之谦也其实爲哭耳士䘮与天子同者三士䘮有与天子同者三其终夜燎及乗人专道而行注云乗人谓使人执引也专道人辟之正义曰言士䘮与天子三事同也其终夜燎一也及乗人二也专道而行三也终夜燎谓柩迁之夜须光明故竟夜燎也乗人谓人引车不用马也旣夕礼云属引古者人引柩专道行谓䘮在路不辟人也三事爲重故云与天子同也礼记要义卷第二十礼记要义礼记要义卷二十一礼记要义卷第二十一杂记下一虽有亲之大䘮犹爲轻服者除有父之䘮如未没䘮而母死其除父之䘮也服其除服卒事反䘮服虽诸父昆弟之䘮如当父母之䘮其除诸父昆弟之䘮也皆服其除䘮之服卒事反䘮服注云没犹竟也除服谓祥祭之服也卒事旣祭反䘮服服后死者之服虽有亲之大䘮犹爲轻服者除骨肉之恩也唯君之䘮不除私服言当者期大功之䘮或终始皆在三年之中小功缌麻则不除殇长中乃除二王父未练无庙孙得祔于祖王父死未练祥而孙又死犹是附于王父也注云未练祥嫌未祫祭序于昭穆尔王父旣附则孙可祔焉犹当爲由由用也附皆当作祔正义曰礼祔在练前若祔后未练之前则得祔直云未练足矣兼言祥者案文二年谷梁传云作主坏庙有时日于练焉坏庙坏庙之道易檐可也改涂可也注云亲过髙祖则毁其庙以次而迁将纳新神故示有所加以此言之则练时坏祖与髙祖之庙改涂易檐示有坏意其以先祖入于大祖之庙其祖傅入髙祖庙其新死者入祖庙是练时迁庙也入三年䘮毕祫于大祖庙是祥后祫也故云未练祥嫌未祫祭序于昭穆尔兼言祥者恐未祫故也故练祥兼言但祖祔祭之后即得祔新死之孙故云王父旣祔则孙可祔焉然王父虽祔未练无庙孙得祔于祖其孙就王父所祔祖庙之中而祔祭王父焉三与祭视濯而父母死大夫士将与祭于公旣视濯而父母死则犹是与祭也次于异宫旣祭释服出公门外哭而归其它如奔䘮之礼如未视濯则使人告告者反而后哭注云犹亦当爲由次于异宫不可以吉与凶同处也使者反而后哭不敢专己于君命也正义曰则犹是与祭也者旣与祭于公祭日前旣视濯之后而遭父母之䘮则犹是吉礼而与于祭也次于异宫者其时止次异宫不可以吉与凶同处也如未视濯则使人告者谓未视濯之前遭父母之䘮则使人告君告者反而后哭者必待告君者反而后哭父母也四居父母䘮而昆弟亦有异宫者父母之䘮将祭而昆弟死旣殡而祭如同宫则虽臣妾葬而后祭祭主人之升降散等执事者亦散等虽虞附亦然注云将祭谓练祥也言若同宫则是昆弟异宫也古者昆弟异居同财有东宫有西宫有南宫有北宫有父母之䘮当在殡宫而在异宫者疾病或归者主人适子散等栗阶爲新䘮略威仪正义曰若将祭而有兄弟死则待殡后乃祭也今不待葬后者兄弟轻故始殡后便可行吉亊也如同宫则虽臣妾葬而后祭者兄弟旣殡后而行父母之祭谓异宫者耳若同宫虽臣妾之轻卑死犹待葬后乃行父母祭也所以尔者吉凶不相干故䘮服传云有死于中宫者则爲之三月不举祭庾氏云小祥之祭巳渉于吉尸柩至凶故不可以相干其虞祔则得爲之矣苦䘮柩即去者则亦祭不待于三月可知矣祭主人之升降散等者祭犹谓二祥祭散栗也等阶也吉祭则渉级聚足䘮祭则栗阶故云散等也如此祥祭冝渉级于时爲有兄弟䘮故少威仪作散等也执事者亦散等者助执祭者亦栗阶也虽虞附亦然者谓主人至昆弟虞附而行父母二祥祭而执事者亦散等五吉祭賔食䘮祭賔不食凡侍祭䘮者告賔祭荐而不食注云荐脯醢也吉祭告賔祭荐賔旣祭而食之䘮祭賔不食六䘮不语不问不入门三年之䘮言而不语对而不问庐垩室之中不与人坐焉在垩室之中非时见乎母也不入门言言巳事也爲人说爲语在圣室之中以时事见乎母乃后入门则居庐时不入门七外除内除亲䘮外除兄弟之䘮内除注云日月巳竟而哀未忘日月未竟而哀已杀八祥禫以后变除之节祥主人之除也于夕爲期朝服祥因其故服注云爲期爲祭期也朝服以期至明日而祥祭亦朝服始即吉正祭服也䘮服小记曰除成䘮者其祭也朝服缟冠是也祭犹缟冠未纯吉也旣祭乃服大祥素缟麻衣释禫之礼云玄衣黄裳则是禫祭玄冠矣黄裳者未大吉也旣祭乃服禫服朝服綅冠踰月吉祭乃玄冠朝服旣祭玄端而居复平常也九从祥至吉凡服有六从祥至吉凡服有六祥祭朝服缟冠一也祥讫素缟麻衣二也禫祭玄冠黄裳三也禫讫朝服綅冠四也踰月吉祭玄冠朝服五也旣祭玄端而居六也十卒哭成事附与虞异上大夫之虞也少牢卒哭成事附皆大牢下大夫之虞也犆牲卒哭成事附皆少牢注云卒哭成事附言皆则卒哭成事附与虞异矣下大夫虞以犆牲与士虞礼同与正义曰郑以士虞礼云三虞卒哭他用刚日先儒以此三虞卒哭同是一事郑因此经云上大夫虞用少牢卒哭用大牢其牢旣别明卒哭与虞不同郑引此文破先儒之义故云卒哭成事与虞异矣居䘮受酒肉之遗三年之䘮如或遗之酒肉则受之必三辞主人衰绖而受之如君命则不敢辞受而荐之䘮者不遗人人遗之虽酒肉受也从父昆弟以下旣卒哭遗人可也注云受之必正服明不苟于滋味荐于庙贵君之礼言齐斩之䘮重志不在施惠于人正义曰衰绖而受之者虽受之犹不得食也尊者食之乃得食肉犹不得饮酒故䘮大记云旣葬若君食之则食之大夫父之友食之则食之矣不辟梁肉若有酒醴则辞是也父在爲母练祥禫之节期之䘮十一月而练十三月而祥十五月而禫注云此谓父在爲母也当在练则弔上居䘮有不弔不听事不与礼之异三年之䘮虽功衰不弔自诸侯达诸士如有服而将徃哭之则服其服而徃练则弔旣葬大功弔哭而退不听事焉期之䘮未葬弔于郷人哭而退不听事焉功衰弔待事不执事小功缌执事不与于礼注云功衰旣练之服也诸侯服新死者之服而徃哭谓所不臣也父在爲母功衰可以弔人者以父在故轻于出也然则凡齐衰十一月皆可以出矣听犹待也事谓袭敛执綍之属谓爲姑姊妹无主殡不在己族者礼馈奠也正义曰三年之䘮虽功衰不弔者谓重䘮小祥后衰与大功同故曰功衰衰虽外轻而痛犹内重故不得弔人也功衰虽不弔人若自有五服之亲䘮则徃哭之将徃哭则不着己功衰而依彼亲之节以服之申于骨肉之情故也故云则服其服而徃也伹着彼服不着己功衰也贺㻛云若新死者服轻则不爲之制服虽不爲重变而爲之制服徃奔䘮哭之则蹔服所制之服徃彼哭之事毕反服故服也此练则弔又承十一月练之下故知是父在爲母以经云练故云功衰也大祥始除衰杖而练得弔人者以父在爲母故轻于出言得出也以母䘮至练父在而得出则其余䘮虽无父亦得岀也母旣可矣诸父灼然旣葬大功者谓身有大功之䘮旣葬之后徃弔他䘮弔哭而退不听事焉者谓弔哭旣毕则退去不待主人袭敛之事期䘮练弔则亦然也期之䘮未葬弔于郷人哭而退不听事焉者谓姑姊妹无主爲之服期䘮未至于葬徃弔于郷人之䘮哭毕则退不听待主人袭敛之事焉功衰弔待事不执事者谓此姑姊妹等期䘮至旣葬受以大功衰谓之功衰至此之后若弔于郷人其情稍轻于未葬之前得待主人袭敛之事但不亲自执事小功缌执事不与于礼者执事㯽相也礼馈奠也缌小功服轻故未葬便可弔人今不论郷人之同异也亦爲彼摈相但不得助彼馈奠耳案曾子问云废䘮服可以与于馈奠之事乎孔子曰说衰与奠非礼也以摈相可也是摈相轻而馈奠重也弔䘮本助事非从主人弔䘮者本是来助事非爲空随从主人而巳故云非从主人也四十者执綍者旣助主人故使年二十以上至四十强壮者皆执綍也郷人五十者从反哭者郷人同郷之人也五十始衰故待主人窆竟而孝子反哭故郷人助葬老者亦从孝子反也四十者待盈坎者谓窆竟以土盈满其坎四十强壮不得即反故待土满坎而反也若非郷人则无问长少皆从主人归优饶逺者葬近而反哭者免逺则冠非从柩与反哭无免于堩注云言䘮服出入非此二事皆冠也免所以代冠人于道路不可以无饰堩道路正义曰此谓葬近而反哭者若葬逺反哭在路则着冠至郊则乃反着免故小记云逺葬者比反哭者皆冠及郊而后免是也哭父母无常声曽申问于曽子曰哭父母有常声乎曰中路婴儿失其母焉何常声之有注云婴犹鹥弥也言其若小儿亡母啼号安得常声乎所谓哭不偯大夫士从政有正礼权礼正义曰案王制云父母之䘮三年不从政齐衰大功三月不从政此云期之䘮卒哭而从政九月之䘮旣葬而从政与王制不同者此庶人依士礼卒哭与旣葬同三月故王制省文緫云三月也若大夫士三年之䘮期不从政是正礼也卒哭金革之事无辟是权礼也卒哭而讳卒哭而讳王父母兄弟丗父叔父姑姊妺子与父同讳母之讳宫中讳妻之讳不举诸其侧与从祖昆弟同名则讳注云自此而鬼神事之尊而讳其名父爲其亲讳则子不敢不从讳也谓王父母以下之亲讳是谓士也天子诸侯讳羣祖母之所爲其亲讳子孙于宫中不言妻之所爲其亲讳夫于其侧亦不言也孝子闻名心瞿凡不言人讳者亦爲其相感动也子与父同讳则子可尽曾祖之亲也从祖昆弟在其中于父轻不爲讳与母妻之亲同名重则讳之大功小功之末冠嫁取谓卒哭后大功之末可以冠子可以嫁子父小功之末可以冠子可以嫁子可以取妇已虽小功旣卒哭可以冠取妻下殇之小功则不可注云此皆谓可用吉礼之时父大功卒哭而可以冠子嫁子小功卒哭而可以取妇己大功卒哭而可以冠子小功卒哭而可以取妻必偕祭乃行也下殇小功齐衰之亲除䘮而后可爲昬礼凡冠者其时当冠则因䘮而冠之正义曰大功之末可以冠子可以嫁子者末谓卒哭之后谓己有大功之䘮旣卒哭可以冠子嫁子也父小功之未可以冠子可以嫁子子可以取妇者谓父有小功䘮未可以冠子可以嫁子可以取妇大功之末云身不云父小功之末云父不云身互而相通是嫁及冠于身大功之末可以冠子嫁子小功之末非但得冠子嫁子复可取妇所以取妇必在小功之末者以取妇有酒食之㑹集郷党僚友渉近欢乐故小功之末乃可得爲也已虽小功旣卒哭可以冠取妻者以前文云父小功之末可以取妇恐已有小功于情爲重不得冠取故云已身虽同有小功旣卒哭之后可以冠取此文云旣卒哭明上云末者并卒哭后也下殇之小功则不可者谓其余小功可以冠取若本服齐衰下殇降在小功者则不可不可者不可冠嫁也以本服是齐衰重故也若其长殇中殇之大功者庾氏注要记云卒哭之后则得与㝷常大功同于大功之末可以身自冠嫁所以然者虽本期年但降在大功其服稍伸故得冠嫁也贺氏云小功下殇本是期亲以其重故不得冠取推此而言之降在大功理不得冠嫁矣今谓齐衰下殇尚不可冠取而况齐衰长殇中殇降在大功何可冠嫁庾记非也今从贺义经文大功据已身小功据其父今郑同之谓父及已身俱有大功之末小功之末故又注云己大功卒哭而可以冠子小功卒哭而可以取妻是父子同也云必偕祭乃行也偕俱也父是大功之末己亦是大功之末乃得行此冠子嫁子父小功之末已亦小功之末可以嫁取必父子俱然乃得行事故云必偕祭乃行知父子俱大功小功者若姑及姊妹出适父子俱爲大功若从祖兄弟父爲之小功己亦爲之小功是父子其服同也若父有齐衰子有大功则不可若父有大功子有小功可以冠嫁末可以取妇必父子俱有小功之末可以取妇若父是小功己在缌麻灼然合取可知又案正本云必偕祭乃行者言爲诸吉礼必待祭讫乃行也云下殇小功齐衰之亲除䘮而后可爲昬礼者言除讫可爲昬礼则未除䘮不可爲昬礼经云小功则不可者唯谓昬也其冠嫁则可也父母妻有服避乐父有服宫中子不与于乐母有服声闻焉不举乐妻有服不举乐于其侧注云宫中子与父同宫者也礼由命士以上父子异宫不与于乐谓出行见之不得观也正义曰崔云父有服齐衰以下之服也若重服则期后犹有子姓之冠自当不得与于乐无子寡而死族邻里尹主䘮妻党弗主姑姊妹其夫死而夫党无兄弟使夫之族人主䘮妻之党虽亲弗主夫若无族矣则前后家东西家无有则里尹主之或曰主之而附于夫之党注云此谓姑姊妹无子寡而死也夫党无兄弟无缌之亲也其主䘮不使妻之亲而使夫之族人妇人外成主必宜得夫之姓类䘮无无主也里尹闾胥里宰之属王度记曰百户爲里里一尹其禄如庶人在官者里或爲士诸侯弔于异国之臣则其君爲主里尹主之亦斯义也妻之党自主之非也夫之党其祖姑也正义曰云里尹闾胥里宰之属者案周礼六郷之内二十五家爲里里置一宰下士也引王度记者更证里尹之事案别録王度记云似齐宣王时淳于髠等所说也其记云百户爲里里一尹其禄如庶人在官者则里尹之禄也案撰考云古者七十二家爲里洛诰传云古者八家爲邻三邻爲朋三朋爲里郑云盖虞夏时制也其百戸爲里未知何代或云殷制云诸侯弔于异国之臣则其君爲主里尹主之亦斯义也者以已国臣在国而死他国君来弔则君爲主死者虽有至亲不得爲主今此妇人死于此里正得里尹主之妻家之亲不得爲主故云亦斯义也葬即反虞天子至士葬即反虞者以其不忍一日末有所归尊卑皆然君于卿大夫疾病葬哭之节卿大夫疾君问之无筭士壹问之君于卿大夫比葬不食肉比卒哭不举乐爲士比殡不举乐正义曰案䘮大记君于大夫疾三问之此云无筭谓有师保恩旧之亲故问之无筭或可䘮大记云三问者谓君自行此云无筭谓遣使也都家采地之制天子公卿大夫案小司徒职注云百里之国凡四都五十里之国凡四县二十五里之国凡四甸然则大都公之采地方百里小都卿之采地方五十里家邑大夫采地方二十五里熊氏云以此推之公之大都采地方百里侯伯大都采地方五十里子男大都采地方二十五里以畿外地阔故公之大都与天子大都同也其中都采地无文其小都则下大夫三百家一成之地也一成所以三百家者一成九百夫宫室涂巷山泽三分去一余有六百夫地又不易再易通率一家而受二夫之地是定税三百家也孔子以士䘮礼教孺悲礼得存恤由之䘮哀公使孺悲之孔子学士䘮礼士䘮礼于是乎书注云时人转而僣上士之䘮礼巳废矣孔子以教孺悲国人乃复书而存之孟献子以郊天之对月禘祖失之孟献子曰正月日至可以有事于上帝七月日至可以有事于祖七月而禘献子爲之也注云记鲁失礼所由也孟献子鲁大夫仲孙蔑也鲁以周公之故得以正月日至之后郊天亦以始祖后稷配之献子欲尊其祖以郊天之月对月禘之非也鲁之宗庙犹以夏时之孟月尔明堂位曰季夏六月以禘礼祀周公于大庙正义曰此一节明鲁之郊禘之事献子鲁大夫仲孙蔑谥曰献子正月周正月建子之月也日至冬至日也有事谓南郊祭所出之帝也上帝灵威仰也而周以十一月爲正其月日至王云若天子则圎丘鲁以周公之故得郊天所以于此月得郊所出之帝灵威仰而已故云正月日至可以有事于上帝也此言是也七月日至可以有事于祖者七月周七月建午之月也日至夏至日也有事谓禘祭于祖庙故云有事于祖献子言十一月建子冬至旣祭上帝故建午夏至亦可禘祖以两月日至相对故欲祭祖庙与天相对也故云七月日至可以有事于祖也此言非也所以爲非者鲁之祭祀宗庙亦犹用夏家之法凡大祭冝用首时应禘于孟月孟月于夏家是四月于周爲六月故明堂位云季夏六月以禘礼祀周公于大庙是夏之孟月也献子舍此义欲以此二至相当以天对祖乖失礼意以鲁昭公取同姓自是夫人不命于天子夫人之不命于天子自鲁昭公始也汪云亦记鲁失礼所由也周之制同姓百丗昏姻不通呉大伯之后鲁同姓昭公取于呉谓之呉孟子不告于天子自此后取者遂不告于天子天子亦不命之正义曰诸侯夫人亦天子所命或是王后无畿外之事故天子命畿外诸侯夫人此文是也若畿内诸侯及卿大夫之妻则玉藻注云天子诸侯命其臣后夫人亦命其妻是也孔子拜弔火者廐焚孔子拜郷人爲火来者拜之士壹大夫再亦相弔之道也注云拜谢之言拜之者爲其来弔已宗伯职曰以弔礼哀祸灾正义曰廐焚孔子马廐𬒳火焚也内乱不与然力能讨则当讨之内乱不与焉外患弗辟也注云谓卿大夫也同僚将爲乱已力不能讨不与而巳至于邻国爲宼则当死之也春秋鲁公子友如陈葬原仲传曰君子辟内难而不辟外难正义曰引春秋者庄二十七年公羊传文案彼云公子友如陈葬原仲大夫不书葬此何以书通乎季子之私行也又云君子辟内难而不辟外难内难者何公子庆父公子牙通乎夫人以胁公季子起而治之则不得与于国政坐而视之则亲亲何休云不忍见其如此故请至于陈而葬原仲时季友不讨庆父爲不与国政力不能讨至庄三十二年季子与国政故逐庆父而酖叔牙也此注云力不能讨亦谓不与国政若与国政力能讨之而不讨则责之故宣二年晋史董狐书赵盾以弑君云子亡不越竟是也衅庙之礼成庙则衅之其礼祝宗人宰夫雍人皆爵弁纯衣注云庙新成必衅之尊而神之也宗人先请于君曰请命以衅某庙君诺之乃行路寝生人所居不衅庙器衅路寝成则考之而不衅衅屋者交神明之道也凡宗庙之器其名者成则衅之以豭豚注云言路寝者生人所居不衅者不神之也考之者设盛食以落之尔檀弓曰晋献文子成室诸大夫发焉是也宗庙名器谓尊彞之属衅门夹室皆用鸡门夹室皆用鸡者门庙门也夹室东西厢也其减于庙室故衅不用羊也门与夹室各一鸡凡用三鸡故云皆也谓衅门夹室用鸡之时如上用羊之法亦升屋而割之先门而后夹室者谓先衅门后衅夹室又卑于门也其衈皆于屋下者谓未刲割羊与鸡之时先㓕耳旁毛以荐神庙则在庙之屋下门与夹室则在门夹室之屋下故云衈讫升屋而衅礼记要义卷第二十一礼记要义礼记要义卷二十二诸侯大夫大夫妻及士之妻卒皆于夫之正寝解此丗妇以君下寝之上爲适寝者夫人卒于君之正寝丗妇卒于君之下寝之上者与皇氏异虽卒夫寝皆妇人供视之是亦妇人不死男子之手也案服䖍注左传义与皇氏同夫人之卒在于夫人路寝比君路寝爲小寝故僖八年夫人不薨于寝则不殡于庙服䖍注云寝谓小寝也皇氏熊氏其说各异未知孰是故两存焉知死正寝者案春秋成公薨于路寝道也僖公薨于小寝讥即安谓就夫人寝也隐公薨不书地失其所文公薨于台下襄公薨于楚宫定公薨于髙寝皆非礼也案庄三十二年公羊传何休注云天子诸侯皆有三寝一曰髙寝二曰路寝三曰小寝孙从王父之寝案周礼掌王之六寝之脩何休云天子三寝与周礼违不可用三复魄则虞人狄人设阶复有林麓则虞人设阶无林麓则狄人设阶注云复招魄复魄也阶所乗以升屋者虞人主林麓之官也狄人乐吏之贱者阶梯也簨虡之类四六冕以衣名冠爵弁以冠名衣士以爵弁者士亦用助祭上服以招魂六冕则以衣名冠诸侯爵弁则以冠名衣今言爵弁者但用其衣不用其弁也五东荣与东霤之异云升东荣者谓卿大夫士也者以郷饮酒郷射是大夫士之礼云设洗当东荣此云东荣故知是卿大夫士礼今之两下屋云天子诸侯言东霤者霤谓东西两头爲屋檐霤下案燕礼云设洗当东霤人君殿屋四注燕礼是诸侯礼明天子亦然六子坐东方丗子尊旣正尸子坐于东方者子谓丗子丗子尊故坐于东方谓室内尸东故士䘮礼云主人入坐于牀东是也卿大夫父兄子姓立于东方者案士䘮礼衆主人在其后又云亲者在室郑云谓大功以上依准士礼父兄子姓大功以上正立于室内东方今此经緫云卿大夫父兄子姓立于东方以士礼言之当在室内但诸侯以上位尊不可不正定丗子之位故顾命康王之入翼室恤宅宗不冝与卿大夫父兄子姓俱在室内也卿大夫等或当在戸外之东方遥继主人之后七外宗姑姊妹之女云外宗姑姊妹之女者但姑姊妹必嫁于外族其女是异姓所生故称外宗案周礼外宗外女之有爵者若其有爵则爲外命妇此别云外宗容无爵者女之女亦是异姓所生而不云者则上文所谓子姓是也周礼有内宗内女之有爵者此不言者则前文姑姊妹是也但姑姊妹巳嫁国中则爲命妇别云姑姊妹者容在室女未嫁及嫁于他国或虽嫁国中从本亲之位故别云姑姊妹也不云舅之女及从之女也外宗中兼之略可知也八𥘉䘮非所尊不出君之䘮未小敛爲寄公国賔出大夫之䘮未小敛爲君命出士之䘮于大夫不当敛则岀注云父母始死悲哀非所尊不出也出者或至庭或至门国賔聘大夫不当敛其来非敛时九男子髺发妇人髽及东西房之制小敛主人即位于戸内主妇东面乃敛卒敛主人冯之踊主妇亦如之主人袒说髦括髪以麻妇人髽带麻于房中注云士旣殡说发此云小敛盖诸侯礼也士之旣殡诸侯之小敛于死者俱三日也妇人之髽带麻于房中则西房也天子诸侯有左右房正义曰士之旣殡诸侯之小敛于死者俱三日也者谓数徃日也云妇人之髽带麻于房中则西房也者案士䘮礼主人髺发袒衆主人免于房郑注云释髺发冝于隐者是主人等髺髪在东房士䘮礼又云妇人髽于室以男子在房故妇人髽于室大夫士唯有东房故也此经兼明诸侯之礼有东西房男子旣髺发于东房故知妇人髽及带麻于西房云天子诸侯有左右房者欲明经中房是西房也天子路寝制如明堂熊氏云左房则东南火室也右房则西南金室也诸侯路寝室在于中房在室之东西也弔者袭裘加武带绖拾踊弔者袭裘加武带绖与主人拾踊注云始死弔者朝服禓裘如吉时也小歛则改袭而加武与带绖矣武吉冠之卷也加武者明不改冠亦不免也檀弓曰主人旣小敛子游趋而出袭裘带绖而入正义曰谓小敛之后来弔者揜袭裘之禓衣若未小歛之前来弔者裘上有禓衣禓衣上有朝服开朝服露禓衣今小敛之后弔者以上朝服揜袭裘上禓衣加武者贺氏云武谓吉冠之卷主人旣素冠素弁故弔者加素弁于武带绖者带谓要带绖谓首绖缌之绖带以朋友之恩故加带与绖也若无朋友之恩则无带唯绖而巳与主人拾踊者拾更也谓主人先踊妇人踊弔者踊三者三是与主人更踊悬壷代哭冬则以木爨鼎君䘮虞人出木角狄人出壷雍人出鼎司马县之乃官代哭注云代更也未殡哭不絶声爲其罢倦旣小歛可以爲漏刻分时而更哭也木给爨灶角以爲㪺水斗壷漏水之器也冬漏以火爨鼎沸而后沃之此挈壷氏所掌也属司马司马涖县其器正义曰君䘮虞人出木角者虞人主山泽之官故出木与角狄人出壷者狄人乐吏主挈壷漏水之器故岀壷雍人出鼎者雍人主亨餁故出鼎也所以用鼎及木者冬月恐水冻则鼎漏迟迟更无凖则故鼎煖水用虞人木爨鼎煑之故取鼎及木也司马县之者司马夏官卿也其属有挈壷氏掌知漏事故司马自临视县漏器之时节故挈壷氏云凡䘮县壷以代哭者授杖辑杖去杖之节君之䘮三日子夫人杖五日旣殡授大夫丗妇杖子大夫寝门之外杖寝门之内辑之夫人丗妇在其次则杖即位则使人执之子有王命则去杖国君之命则辑杖听卜有事于尸则去杖大夫于君所则辑杖于大夫所则杖注云三日者死之后三日也爲君杖不同日人君礼大可以见亲䟽也辑敛也敛者谓举之不以柱地也夫人丗妇次于房中即位堂上堂上近尸殡使人执柱不敢自持也子于国君之命辑杖下成君不敢敌之也卜卜葬卜日也凡䘮祭虞而有尸大夫于君所辑杖谓与之俱即寝门外位也独焉则杖君谓子也于大夫所杖俱爲君杖不相下也大夫士之子哭殡杖天子诸侯子杖不入殡庙门士之䘮二日而殡三日之朝主人杖妇人皆杖于君命夫人之命如大夫于大夫丗妇之命如大夫子皆杖不以即位大夫士哭殡则杖哭柩则辑杖注云士二日而殡者下大夫也士之礼死与徃日生与来日此二日于死者亦得三日也妇人皆杖谓主妇容妾爲君女子子在室者子谓凡庶子也不以即位与去杖同哭殡谓旣涂也哭柩谓启后也大夫士之子于父父也尊近哭殡可以杖天子诸侯之子于父父也君也尊逺杖不入庙门正义曰谓殡宫之门必迁当牖南首以平生寝卧处始死迁尸于牀幠用敛衾去死衣注云牀谓所设牀第当牗者也士䘮礼曰士死于适室幠用敛衾去死衣病时所加新衣及复衣也去之以俟沐浴正义曰笫牀箦也𥘉废牀时牀在北壁当户至复魄后迁之在牀而当牗南首所以死后必迁当牗南首者以平生寝卧之处故士昬礼同牢在奥又云御祍于奥媵祍良席在东北止又曲礼云爲人子者居不主奥是尊者常居之处若昼日常居则当戸故玉藻云君子之居恒当户若病时亦当戸在北牗下取郷明之义也故郑前注病者恒居北牗下明不病不恒居北牗下也浴挋爪足抗衾管人汲不说繘屈之尽阶不升堂授御者御者入浴小臣四人抗衾御者二人浴浴水用盆沃水用枓浴用絺巾挋用浴衣如它日小臣爪足浴余水弃于坎其母之䘮则内御者抗衾而浴注云抗衾者蔽上重形也挋拭也爪足断足爪也正义曰此一经明浴时也管人主馆舎者故郑注士䘮礼管人有司主馆舎者汲谓汲水不说繘屈之者繘汲水瓶索也遽促于事故不说去井索但萦屈执之于手中一尽阶不升堂者以水从西阶而升尽不上堂知西阶者以士䘮礼云爲垼于西墙下故知从西阶而升也浴水用盆者用盆盛于浴水也沃水用枓者用枓酌盆水沃尸熊氏云用盘于牀下承浴水浴用絺布者絺是细葛除垢爲易故用之也士䘮礼云浴巾二皆用绤熊氏云此盖人君与大夫礼或可大夫上絺下绤故玉藻云浴用二巾上絺下绤是也栕用浴衣者挋拭也用生时浴衣拭尸肉令燥也贺氏云以布作之生时有此也士䘮礼云浴衣于箧注云浴衣巳浴所衣之衣以布爲之其制如仐通裁是也如它日者它日谓平生㝷常之日也小臣爪足者尸浴竟而小臣翦尸足之爪也浴余水弃于坎者浴盆余汁弃之于坎中坎者是甸人所掘于阶间取土爲灶之坎甸人主郊野之官其母之䘮则内御者抗衾而浴者内外冝别故用内御举衾也内御妇人亦管人汲事事亦同前唯浴用人不同耳浙饭米取潘爲沐谓之差沐御者差沐于堂上注云差淅也浙饭米取其潘以爲沐也正义曰差是差摩故云浙诗云释之叟叟是释浙米也甸人爲垼灶甸人爲垼于西墙下者谓将沐之时甸人之官爲垼于西墙下土垼堑灶甸人具此爲垼灶以煑沐之取所彻庙䨾以然灶庙即正寝甸人取所彻庙之西北䨾薪用爨之者爨然也甸人爲灶竟又取复魄人所彻正寝西北䨾以然灶煑沐汁也谓正寝爲庙神之也然旧云䨾是屋檐也谓抽取屋西北檐也熊氏云䨾谓西北隅䨾隐之处彻取屋外当䨾隐处薪义亦通也何取此薪而用者示主人已死此堂无复用故取之也挋用巾挋用巾者用巾拭发及面也士䘮礼云沐巾一又云挋用巾注云挋晞也清也如他日如它日者事事亦如平生也爪手翦须濡濯弃于坎小臣爪手翦须者沐竟而翦手爪又治须象平生也濡濯弃于坎者皇氏云濡谓烦撋其发濯谓不净之汁也言所濡濯汁弃于坎中郑注士䘮礼云巾栉浴衣亦并弃之稻梁卑于黍稷又四者各有贵贱云士䘮礼沐稻此云士沐梁盖天子之士也者若士䘮礼云是诸侯之士而沐稻今此云士沐梁故疑天子之士也云以差率而上之天子沐黍与者案公食大夫礼黍稷爲正馔稻粱爲加是稻粱卑于黍稷就稻粱之内粱贵而稻贱是稻人所常种粱是糓中之美故下曲礼云歳凶大夫不食粱故诸侯之士用稻天子之士用粱黍稷相对稷虽爲重其味短故大夫用之黍则味美而贵故特徃少牢尔黍于席以其味美故也诗颂云其饟伊黍郑注丰年之时虽贱者犹食黍是黍贵也故天子用之无正文故疑而云与也士与妇人皆䟽食水饮士䟽食水饮者䟽麤也食飰也士贱病轻故䟽食麤米爲饭亦水爲饮夫人丗妇诸妻皆䟽食水饮者妇人质弱恐食粥伤性故言䟽食水饮也食谷而言纳财正义曰财谓谷也故太宰云以九赋敛财贿也注云财谓泉谷是谷爲财但米由谷岀经巳称米故郑云食谷必言纳财者以一日之中或粥或饭虽作之无时不过朝夕二溢之米当须豫纳其米故云纳财也士袭用𫀆茧敛用正服公皆不用𫀆茧𫀆必有表不禅衣必有裳谓之一称注云𫀆䙝衣必有以表之乃成称也杂记曰子羔之袭茧衣裳与税衣纁袡爲一是也论语曰当暑袗絺绤必表而出之亦爲其䙝也正义曰𫀆必有表不禅也𫀆是䙝衣必须在上有衣以表之不使禅露乃成称也注𫀆䙝至䙝也正义曰引杂记者证子羔之袭有𫀆茧衣上加税衣爲表乃成称引论语者证衣上加表死则冬夏并用𫀆上并加表熊氏云䙝衣所用尊卑不同士袭而用䙝衣故士䘮礼陈袭事爵弁服皮弁服禒衣注云禒所以表𫀆者是袭有𫀆士䘮礼小敛云祭服次散衣次注云禒衣以下𫀆茧之属是小敛有𫀆士䘮礼又大敛散衣是亦有𫀆若大夫袭亦有𫀆案杂记云子羔之袭茧衣裳是也敛则必用正服不用䙝衣故檀弓云季康子之母死陈䙝衣注云将以敛敬姜曰将有四方之賔来䙝衣何爲陈于斯命彻之若公则袭及大小敛皆不用䙝衣知者案杂记云公袭无𫀆茧袭轻尚无则大小敛无可知也商祝习商礼士䘮礼啇祝主敛明诸祝主敛也故引此文以证之啇祝者案士䘮礼注云啇祝祝习啇礼者商人教之以敬于接神宜也大小敛服左袵不纽小敛大敛祭服不倒皆左祍结绞不纽注云左祍祍郷左反生时也正义曰郷右左手解抽带便郷左示不解序端堂廉子弁绖即位于序端者序谓东序端谓序之南头也卿大夫即位于堂廉楹西者卿大夫谓羣臣也堂廉谓堂基南畔廉稜之上楹谓南近堂廉者子位旣在东序端故羣臣列于基上东楹之西也案隐义云堂廉即堂上近南爲廉也冯尸先后凡冯尸者父母先妻子后者凡主人也父母妻子谓尸之父母妻子也父母尊故冯尸在先妻子卑故冯尸在后䘮庐或宫或襢不涂父母之䘮居倚庐不涂寝苫枕非䘮事不言君爲庐宫之大夫士䄠之注云宫谓围障之也䄠袒也谓不障同前居倚庐者谓于中门之外东墙下倚木爲庐故云居倚庐不涂者但以草夹障不以泥涂之也寝苫枕者谓孝子居于庐中寝卧于苫头枕于非䘮事不言者志在悲哀若非䘮事口不言说君爲庐宫之者谓庐外以帷障之如宫墙大夫士䄠之者䄠祖也其庐袒露不帷障也案旣夕礼注云倚木爲庐在中门外东方北戸旣葬柱楣涂庐皆宫旣葬柱楣涂庐不于显者君大夫士皆宫之注云不于显者不涂见面正义曰旣葬柱楣者旣葬情杀故柱楣稍举以纳日光又以泥涂辟风寒不于显者言涂庐不涂庐外显处君大夫士皆宫之者以大夫士旣葬故得皆宫之旣葬若国家有事从权礼君旣葬王政入于国旣卒哭而服王事大夫士旣葬公政入于家旣卒哭弁绖带金革之事无辟也注云此权礼也弁绖带者变䘮服而弔服轻可以即事也正义曰此一经是权礼也若值国家有事孝子不得遵恒礼故从权事此云旣葬谓葬竟未卒哭也王政入于国者谓王政令之事入于已国也旣卒哭而服王事者谓身出爲王服金革之事也庾云谓此言君旣葬王政便入国俟卒哭乃身服王事前云君言王事谓言答所访逮而巳王政未入于国也大夫士旣葬公政入于家者亦权事也谓国之政令入大夫家也旣卒哭弁绖带金革之事无辟也者此谓服国事也弁绖带者弔服也言卒哭则有弔服今有事不得服巳变服而服弔服以从金革之事无所辟也变服重弔服轻故从戎便也此与君互也此言服弁绖则国君亦弁绖国君言服王事则此亦服国事也但君尊不言夺服耳然此云弁绖带弁绖谓弔服带谓䘮服要绖明虽弔服而有要绖异凡弔也郑注禫踰月而可作乐䟽禫字恐非旣练居垩室不与人居君谋国政大夫士谋冢事旣祥垩祥而外无哭者禫而内无哭者乐作矣故也注云垩垩室之饰也地谓之墙谓之垩外无哭者于门外不哭也内无哭者入门不哭也禫踰月而可作乐乐作无哭者垩或爲要期禫或皆作道正义曰云乐作无哭者以其乐作故无哭如郑此注之意以祥踰月作乐故禫时无哭矣则经云乐作之文但释禫时无哭之意不释祥之无哭皇氏以爲祥之日皷素琴乐作之文释二处两时无哭与郑注违皇说非也定本禫踰月而可作乐禫字作祥字禫之踰月自然从吉乐作可知恐禫字非也妇人父母䘮旣练归夫家一说卒哭可归妇人不居庐不寝苫䘮父母旣练而归期九月者旣葬而归注云归谓归夫家也正义曰女子出嫁爲祖父母及兄弟爲父后者皆期九月谓本是期而降在大功者案䘮服女子爲父母卒哭折笄首玄谓卒哭䘮之大事毕可以归于夫家此云旣练归不同者熊氏云䘮服注云卒哭可以归是可以归之节其实归时在练也庶子居䘮归家之节大夫士父母之䘮旣练而归朔月忌日则归哭于宗室诸父兄弟之䘮旣卒哭而归注云归谓归其宫也忌日死日也宗室宗子之家谓殡宫也礼命士以上父子异宫正义曰此一经明庶子遭䘮归家之节大夫士谓庶子爲大夫士也礼命士以上父子异宫故大夫士有父母之䘮至小祥各归其宫也隐义曰大夫士父母之䘮旣小祥而归庶子爲大夫士者也适子终䘮在殡宫也朔月忌日则归哭于宗室者朔月朔望也忌日死日也宗室适子家殡宫也虽练各归至忌日及朔望则归殡宫也叔弓卒去乐卒事而徃昭十五年有事于武宫籥入叔弓卒去乐卒事公羊云君闻大夫之䘮去乐卒事而徃可也故郑云去乐卒事而徃未袭也是卿未袭而徃案栁庄非卿卫君即弔急弔贤也孝子拜賔无答拜之理正义曰案曲礼凡非弔䘮非见国君无不答拜然则䘮法孝子拜賔无答拜之理今者君出孝子虽拜君无答理而云拜近则爲君之答巳者以㝷常礼敌孝子虽拜賔无答理今君来临臣臣旣拜迎尊卑礼隔意恐君之答已故不敢拜迎案僖二十四年左传宋先代之后于周爲客有䘮拜焉者谓其余诸侯来弔国䘮以其卑主不拜之若宋来弔王用敌礼拜谢之亦是主人拜賔之义也凡殡櫕之制君殡用輴櫕至于上毕涂屋大夫殡以帱櫕置于西序涂不曁于棺士殡见祍涂上帷之注云櫕犹菆也屋殡上覆如屋者也帱覆也曁及也此记参差以檀弓参之天子之殡居棺以龙輴櫕木题凑象椁上四注如屋以覆之尽涂之诸侯輴不画龙櫕不题凑象椁其他亦如之大夫之殡废輴置棺西墙下就墙櫕其三面涂之不及棺者言櫕中狭小裁取容棺然则天子诸侯差寛大矣士不櫕掘地下棺见小要耳帷之鬼神尚幽闇也士达于天子皆然帱或作錞或作埻帷荒池栁鱼榆齐蕤戴翣饰棺者以华道路及圹中不欲衆恶其亲也荒蒙也在旁曰帷在上曰荒皆所以衣栁也士布帷布荒者白布也君大夫加文章焉黼荒縁边爲黼文画荒縁边爲云气火黼爲列于其中耳伪当爲帷或作于声之误也大夫以上有禇以衬覆棺乃加帷荒于其上纽所以结连帷荒者也池以竹爲之如小车笭衣以青布栁象宫室县池于荒之爪端若承然云君大夫以铜爲鱼县于池下揄揄翟也青质五色画之于绞缯而垂之以爲振容象水草之动揺行则又鱼上拂池杂记曰大夫不揄绞属于池下是不振容也士则去鱼齐象车盖蕤缝合杂采爲之形如爪分然缀贝落其上及旁戴之言值也所以连系棺束与栁材使相值因而结前后披也汉礼翣以木爲筐广三尺髙二尺四寸方两角髙衣以白布画者画云气其余各如其象柄长五尺车行使人持之而从旣窆树于圹中檀弓曰周人墙置翣是也绥当爲緌读如冠㽔之蕤盖五采羽注于翣首也辁车国车碑綍羽葆功布君葬用輴者诸侯载柩在路而用輴当用辁车用輴非也四綍二碑者綍有四条碑有二所此诸侯也天子则六綍四碑御棺用羽葆者杂记云诸侯用匠人执羽葆以鸟羽注于柄木如盖而御者执之居前以指麾爲节度也大夫葬用輴者言輴非亦当爲用辁也二綍二碑者碑各一孔树于圹之前后綍各穿之也士葬用国车者国亦当爲辁也二綍无碑者手县下之比岀宫御棺用功布者比出宫谓柩在宫墙内也功布大功布也士用大功布爲御也大夫用茅自庙至墓士卑御自庙至大门墙内而止岀路便否至墓不复御也隐义云羽葆功布等其象皆如麾龙輴蜃车輁轴窆时下棺天子则更载以龙輴故遂师注云蜃车柩路也行至圹乃说更复载以龙輴是天子殡用龙輴至圹去蜃车载以龙輴以此约之则诸侯殡以輴葬则用辁明矣若大夫唯朝庙用輴殡则不用輴葬时亦无輴也士则殡不用輴朝庙得用輁轴若天子元士葬亦用輁轴与大夫异礼有损之而益之也丰碑桓楹碑桓楹也者下檀弓云三家视桓楹是僣也则天子用大木爲碑谓之丰碑诸侯则树两大木爲碑谓之桓楹此经君称二綍二碑故云桓楹也谓每一碑树两楹棺入坎亦爲敛封周礼作窆窆下棺也此封或皆作敛檀弓曰公输若方小敛般请以机封谓此敛也然则棺之入坎爲敛与敛尸相似记时同之耳君封以衡大夫士以咸凡封用綍去碑负引者封当爲窆窆谓下棺下棺之时将綍一头以系棺缄又将一头绕碑间鹿卢所引之人在碑外皆碑而立负引者渐渐应鼔声而下故云用綍去碑负引也君封以衡者诸侯礼大物多棺重恐柩不正下棺之时别以大木爲衡贯穿棺束之缄平持而下备倾顿也大夫士以咸者大夫士无衡使人以綍直系棺束之缄而下于君也唯天子葬有隧云礼唯天子葬有隧者案僖二十五年左传云晋侯请隧王弗许曰王章也是隧爲天子典章诸侯请故知天子有隧也杜元凯注左传阙地通路曰隧诸侯皆县柩而下路则輴也故遂师注云至圹说载除饰更复载以龙輴是载以輴入隧道皇氏云棺从而下遂以纳明器其说兼路也君以松黄肠爲椁大夫栢君松椁者君诸侯也诸侯用松爲椁材也庐云以松黄肠爲椁庾云黄肠松心也大夫栢椁者以栢爲椁不用黄肠下天子也礼记要义卷第二十二礼记要义礼记要义卷二十三礼记要义卷第二十三祭法一郊禘祖宗之说王郑异祭法有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊㝠祖契而宗汤周人禘喾而郊稷祖文王而宗武王注云禘郊祖宗谓祭祀以配食也此禘谓祭昊天于圜丘也祭上帝于南郊曰郊祭五帝五神于明堂曰祖宗祖宗通言尔下有禘郊宗祖孝经曰宗祀文王于明堂以配上帝明堂月令春曰其帝大昊其神勾芒夏曰其帝炎帝其神祝融中央曰其帝黄帝其神后土秋曰其帝少昊其神蓐収冬曰其帝颛顼其神玄㝠有虞氏以上尚德禘郊祖宗配用有德者而巳自夏巳下稍用其姓代之先后之次有虞氏夏后氏冝郊颛顼殷人冝郊契郊祭一帝而明堂祭五帝小德配寡大德配衆亦礼之杀也正义曰此禘谓祭昊天于圜丘也者但经传之文称禘非一其义各殊论语云禘自旣灌及春秋禘于大庙谓宗庙之祭也䘮服小记云王者禘其祖之所自出也及大传云礼不王下禘谓祭感生之帝于南郊也以禘文旣名故云此禘谓祭昊天上帝于圜丘必知此是圜丘者以禘文在于郊祭之前郊前之祭唯圜丘耳但尔雅释天云禘大祭以此余处爲大祭緫得称禘案圣证论以此禘黄帝是宗庙五年祭之名故小记云王者禘其祖之所自岀以其祖配之谓虞氏之祖出自黄帝以祖颛顼配黄帝而祭故云以其祖配之依五帝本纪黄帝爲虞氏九丗祖黄帝生昌意昌意生颛顼虞氏七丗祖以颛顼配黄帝而祭是禘其祖之所自岀以其祖配之也肃又以祖宗爲祖有功宗有德其庙不毁肃又以郊与圜丘是一郊即圜丘故肃难郑云案易帝出乎震震东方生万物之𥘉故王者制之𥘉以木德王天下非谓木精之所生五帝㫮黄帝之子孙各改号代变而以五行爲次焉何大微之精所生乎又郊祭郑玄云祭感生之帝唯祭一帝耳郊特牲何得云郊之祭大报天而主日又天唯一而巳何得有六又家语云季康子问五帝孔子曰天有五行木火金水及土分四时化育以成万物其神谓之五帝是五帝之佐也犹三公辅王三公可得称王辅不得称天王五帝可得称天佐不得称上天而郑云以五帝爲灵威仰之属非也玄以圜丘祭昊天最爲首礼周人立后稷庙不立喾庙是周人尊喾不若后稷及文武以喾配至重之天何轻重顚倒之失所郊则圜丘圜丘则郊犹王城之内与京师异名而同处又王肃孔晁云虞夏出黄帝殷周出帝喾祭法四代禘此二帝上下相证之明文也诗云天命玄鸟履帝武敏歆自是正义非䜟纬之妖说此皆王肃难大略如此张融以禘爲五年大祭又以圜丘即郊引董仲舒刘向马融之论皆以爲周礼圜丘则孝经云南郊与王肃同非郑义也二泰坛泰折用犊燔柴于泰坛祭天也瘗埋于泰折祭地也用骍犊注云坛折封土爲祭处也坛之言坦也坦明貌也折炤晢也必爲炤明之名尊神也地隂祀用牲与天俱用犊连言尔正义曰云地隂祀用牲与天俱用犊连言尔者案牧人云隂祀用牲毛之郑康成注云隂祀祭地北郊及社稷也又郊特牲云郊之用犊贵诚也彼文虽主南郊其北郊与天相对故知俱用犊也三祭时寒暑日月星水旱四方等埋少牢于泰昭祭时也相近于坎坛祭寒暑也王宫祭日也夜明祭月也幽宗除星也雩宗祭水旱也四坎坛祭四方也山林川谷立陵能出云爲风雨见怪物皆曰神有天下者祭百神诸侯在其地则祭之亡其地则不祭注云昭明也亦谓坛也时四时也亦谓隂阳之神也埋之者隂阳出入于地中也凡此以下皆祭用少牢相近当爲攘祈声之误也攘犹却也祈求也寒暑不时则或攘之或祈之寒于坎暑于坛王宫日坛王君也日称君宫坛营域也夜明亦谓月坛也宗皆当爲禜字之误也幽禜亦谓星坛也星以昏始见禜之言营也雩禜亦谓水旱坛也雩之言吁嗟也春秋传曰日月星辰之神则雪霜风雨之不时于是乎禜之山川之神则水旱疠疫之不时于是乎禜之四方即谓山林川谷丘陵之神也祭山林丘谷于坛川谷于坎每方各爲坎爲坛怪物云气非常见者也有天下谓天子也百者假成数也四郑谓祭时等非常礼王肃等谓六宗正义曰时四时也亦谓隂阳之神也者以天是阳神地爲隂神春夏爲阳秋冬爲隂故云亦谓隂阳之神言亦者亦天地也案周礼大宗伯备列诸祀而不见祭四时寒暑水旱者宗伯所谓依周礼常祀歳时恒祭此经所载谓四时乖序寒暑僣逆水旱失时须有祈祷之礼非关正礼之事故不列于宗伯也是以康成之意谓此诸神爲祈祷之礼故康成六宗之义不以此神尊之明非常礼也祭时者谓春夏秋冬四时之气不和爲人害故祭此气之神也祭寒暑者或寒暑大甚祭以攘之或寒暑顿无祭以祈之祭水旱者水甚祭水旱甚祭旱谓祭此水旱之神若王肃及先儒之意以此爲六宗歳之常礼宗伯不见文不具也非郑义今不取五王者祭无不用牛六天灾有币无牲亦有用牲埋少牢之文在诸祭之首故知以下皆祭用少牢案小司徒小祭祀奉牛牲则王者之祭无不用牛此用少牢者谓祈祷之祭也必知祈祷者以有寒暑水旱非歳时常祀是祈祷所爲故郑皆以爲祈祷之祭也故读相近爲攘祈之祈读宗爲禜也然案庄二十五年左传云凡天灾有币无牲此祷祈得用少牢者彼天灾者谓日月食之示以戒惧人君𥘉有水旱之灾先须脩德不当用牲故未灾有币无牲若水旱历时祷而不止则当用牲故诗云汉云靡爱斯牲又郑注大祝云类造禬禜皆有牲攻说用币而巳七六宗之说各不同案圣证论王肃六宗之说用家语之文以此四时也寒暑也日也月也星也水旱也爲六宗孔注尚书亦同之伏生与马融以天地四时爲六宗刘歆孔眺以爲干坤之子六爲六宗贾逵云天宗三日月星也地宗三河海岱也郑駮之云书云类于上帝禋于六宗望于山川旣六宗云禋山川言望则六宗无山川明矣大宗伯云以禋祀祀昊天上帝以实柴祀日月星辰以槱燎祀司中司命飌师雨师凡此所祭皆天神也郊特牲曰郊之祭也大报天而主日配以月则郊天并祭日月可知其余星也辰也司中也司命也风师也雨师也此之谓六宗亦明矣如郑此言六宗称禋则天神也日月也在郊祭之中又类于上帝之内故以其余爲六宗也案礼论六宗司马彪等各爲异说旣非郑义今略而不论八庙祧坛墠鬼之数天下有王分地建国置都立邑设庙祧坛墠而祭之乃爲亲䟽多少之数是故王立七庙一坛一墠曰考庙曰王考庙曰皇考庙曰显考庙曰祖考庙皆月祭之逺庙爲祧有二祧享尝乃止去祧爲坛去坛爲墠坛墠有祷焉祭之无祷乃止去墠曰鬼诸侯立五庙一坛一墠曰考庙曰王考庙曰皇考庙皆月祭之显考庙祖考庙享尝乃止去祖爲坛去坛爲墠坛墠有祷焉祭之无祷乃止去墠爲鬼大夫立三庙二坛曰考庙曰王考庙曰皇考庙享尝乃止显考祖考无庙有祷焉爲坛祭之去坛爲鬼适士三庙一坛曰考庙曰王考庙享尝乃止显考无庙有祷焉爲坛祭之去坛爲鬼官师一庙曰考庙王考无庙而祭之去王考爲鬼庶士庶人无庙死曰鬼注云建国封诸侯也置都立邑爲卿大夫之采地及赐士有功者之地庙之言貌也宗庙者先祖之尊貌也祧之言超也超上去意也封土曰坛除地曰墠书曰三坛同墠王皇皆君也显明也祖始也名先人以君明始者所以尊本之意此天子迁庙之主以昭穆合藏于二祧之中诸侯无祧藏于祖考之庙中聘礼曰不腆先君之祧是谓始祖庙也享尝谓四时之祭天子诸侯爲坛墠所祷谓后迁在祧者也旣事则反其主于祧鬼亦在祧顾逺之于无事祫乃祭之尔春秋文二年秋大事于大庙传曰毁庙之主陈于大祖未毁庙之主皆升合食于大祖是也鲁炀公者伯禽之子也至昭公定公乆巳爲鬼而季氏祷之而立其宫则鬼之主在祧明矣唯天子诸侯有主禘祫大夫有祖考者亦鬼其百丗不禘祫无主尔其无祖考者庶士以下鬼其考王考官师鬼其皇考大夫适士鬼显考而巳大夫祖考谓别子也凡鬼者荐而不祭王制曰大夫士有田则祭无田则荐适士上士也官师中士下士庶士府史之属此适士云显考无庙非也当爲皇考字之误十七庙亲四始祖一文武不迁王立七庙者亲四始祖一文武不迁合爲七庙也一坛一墠者七庙之外又立坛墠各一也起土爲坛除地曰墠近者起土逺亲除地示将去然也曰考庙者父庙曰考考成也谓父有成德之美也曰王考庙者祖庙也王君也君考者言祖有君成之德也祖尊于父故加君名也曰皇考庙者曽祖也皇大也君也曾祖转尊又加大君之称也曰显考庙者髙祖也显明髙祖居四庙之上故以髙祖目之曰祖考庙者祖始也此庙爲王家之始故云祖考也计则祖考之庙当在二祧坛墠之上应合在后始陈今在此言之者因皇考显考同皆月祭故此先言之也迁主寄藏文武二祧鬼入石函逺庙爲祧者逺庙谓文武庙也文武并在应迁之例故云逺庙也特爲功德而留故谓爲祧祧之言超也言其超然上去也有二祧者有文武二庙不迁故云有祧焉享尝乃止者享尝四时祭祀文武特留故不得月祭但四时祭而巳去祧而坛者谓髙祖之父也若是昭行寄藏武王祧若是穆行即寄藏文王祧不得四时祭之若有四时之祈祷则岀就坛受祭也去坛爲墠者谓髙祖之祖也不得在坛若有祈祷则出就墠受祭也髙祖之父旣𥘉寄在祧而不得于祧中受祭故曰去祧也髙祖之祖经在坛而今不得祭故云去坛也去墠曰鬼者若又有从坛迁来墠者则此前在墠者迁入石函爲鬼虽有祈祷亦不得及唯禘祫乃出也官师一庙祖祢共之庶人鬼荐于寝官师一庙者诸侯中士下士也谓爲官师者言爲一官之长也一庙祖祢共之又无坛也曰考庙者父立之也王考无庙而祭之者王考祖也虽无庙而犹获祭也谓在考庙者去王考爲鬼者谓曾祖则不得祭又无坛若有祈祷则荐之于庙也庶士庶人无庙者庶士府史之属庶人平民也贱故无庙也死曰鬼者旣无庙故死则曰鬼鬼亦得荐之于寝也王制云庶人祭于寝是也先公迁主藏后稷庙文武以下藏二祧云天子迁庙之主以昭穆合藏于二祧之中者昭之迁主其数虽多緫合藏武王祧中穆之迁主緫合藏文王祧中故郑周礼守祧先公迁主藏于后稷之庙先王之迁主藏于武王之庙郑必知然者案文二年八月丁夘大事于大庙公羊传云大事者何大祫也毁庙之主陈于大祖是毁庙在大庙祫乃陈之故知不窋以下先公迁主藏于后稷庙也文武二庙旣不毁则文武以下迁主不可越文武上藏后稷之庙故知藏于文武庙也凡庙皆曰祧不必迁主所藏迁主所藏曰祧者是对例言之耳若散而通论则凡庙曰祧故昭元年左传云其敢爱丰氏之祧彼祧逺祖庙也襄九年左传云君冠必以先君之祧处之服䖍注云曾祖之庙曰祧者以鲁襄公于时冠于卫成公之庙成公是卫今君之曽祖故云曽祖之庙曰祧也大夫不得有主凡木主之制云不禘祫无主尔者虽有百丗之鬼不得禘祫无主尔案左传卫大夫孔悝有主者郑駮异义从公羊说大夫无主许君谨案卿大夫士无昭穆不得有主郑云孔悝祏主者祭其所出之君爲之主耳宗庙之主所用之木案异义今春秋公羊说祭有主者孝子之主系心夏后氏以松殷人以栢周人以栗又周礼说虞主用桑练主以栗无夏后氏以松爲主之事许君谨案从周礼说论语所云谓社主也郑氏无駮从许义也其主之制案汉仪髙帝庙主九寸前方后圎围一尺后主七寸文二年作僖公主何休云主状正方穿中央逹四方天子长尺二寸诸侯长一尺此是木主之制也泰厉公厉族厉及山神之谬士䘮礼曰疾病祷于五祀司命与厉其时不着今时民家或春秋祠司命行神山神门户灶在旁是必春祠司命秋祠厉也或者合而祠之山即厉也民恶言厉巫祝以厉山爲之谬乎春秋传曰鬼有所归乃不爲厉曰泰厉者谓古帝王无后者也此鬼无所依归好爲民作祸故祀之也曰公厉者谓古诸侯无后者诸侯称公其鬼爲厉故曰公厉曰族厉者谓古大夫无后者鬼也族衆也大夫衆多其鬼无后者衆故言族厉喾序星辰以着衆帝喾能序星辰以着衆者喾能纪星辰序时候以明着使民休作有期不失时节故祀之也鲧非诛死乃放归东裔不反鲧鄣鸿水而殛死者鲧塞水无功而𬒳尧殛死于羽山亦是有微功于人故得祀之若无微功焉能治水九载又丗本云作城郭是有功也郑答赵商云鲧非诛死鲧放居东裔至死不得反于朝禹乃其子也以有圣功故尧与之若以爲杀人父用其子而舜禹何以忍乎而尚书云鲧则殛死禹乃嗣兴者箕子见武王诛纣今与己言惧其意有慙德爲说父不肖则罪子贤则举之以满武王意也大夫无主迁庙则以制币招神而藏云唯天子诸侯有主禘祫者案王制天子诸侯有禘祫故知有主云大夫有祖考者亦鬼其百丗者案王制云大夫三庙一昭一穆与大祖而三大祖即是大夫之祖考旣有祖考明应迁之祖以制币招其神而藏焉故云亦鬼其百丗大夫若无考者秪得立曾祖与祖及父三庙而巳则不得鬼百丗也礼记要义卷第二十三礼记要义礼记要义卷二十四礼记要义卷第二十四祭义一禘有乐尝无乐然周礼四时皆有乐禘有乐而尝无乐然周礼四时之祭皆有乐殷则烝尝之祭亦有乐故那诗云庸鼔有斁万舞有奕下云顾予烝尝则殷秋冬亦有乐者熊氏云殷秋冬但有管絃之乐又云烝尝全无乐其义巳具郊特牲二齐之日五思见其所爲齐致齐于内散齐于外齐之日思其居处思其笑语思其志意思其所乐思其所嗜齐三日乃见其所爲齐者注云致齐思此五者也散齐七日不御不乐不弔耳见所爲齐者思之熟也所嗜素所欲饮食也春秋传曰屈到嗜芰正义曰楚语云屈到嗜芰有疾召其宗老而属之曰祭我必以芰三祭之日必有见有闻祭之日入室僾然必有见乎其位周还出戸肃然必有闻乎其容声出户而听忾然必有闻乎其叹息之声注云周还出户谓荐设时也无尸者阖户若食间则有出户而听之正义曰此一经明祭之日孝子想念其亲入室僾然必有见乎其位者谓祭之日朝𥘉入庙室时也𥘉入室隂厌时孝子当想象僾僾髣髴见也诗云爱而不见见如见亲之在神位也故论语云祭如在周还出户肃然必有闻乎其容声者谓荐馔时也出户而听忾然者谓祭此人爲无尸之时设荐巳毕孝子岀户而静听忾忾然也四终身之䘮忌日之谓君子有终身之䘮忌日之谓也忌日不用非不祥也言夫日志有所至而不敢尽其私也注云忌日亲亡之日忌日者不用举他事如有时日之禁也祥善也志有所至至于亲以此日亡其哀心如䘮时五郷之然后能飨唯圣人爲能飨帝孝子爲能飨亲飨者郷也郷之然后能飨焉是故孝子临尸而不怍君牵牲夫人奠盎君献尸夫人荐豆卿大夫相君命妇相夫人齐齐乎其敬也愉愉乎其忠也勿勿诸其欲其飨之也注云谓祭之能使之飨也帝天也言中心郷之乃能使其祭见飨也上飨或爲相色不和曰怍奠盎设盎齐之奠也此时君牵牲将荐毛血君献尸而夫人荐豆谓绎日也傧尸主人献尸主妇自东房荐韭菹醢勿勿犹勉勉也悫爱之貌正义曰齐齐乎其敬也者卿大夫相君命妇相夫人皆齐齐乎其恭敬齐齐谓整齐之貌故玉藻云庙中齐齐愉愉乎其忠也者愉愉和恱之貌忠谓忠心言孝子颜色愉愉然和恱尽忠心勿勿诸其欲其飨之也者勿勿犹勉勉也言孝子之心与貌勉勉欲得亲之歆飨也其皆语助六文王之祭明发不寐又从而思之文王之祭也事死者如事生思死者如不欲生忌日必哀称讳如见亲祀之忠也如见亲之所爱如欲色然其文王与诗云明发不寐有怀二人文王之诗也祭之明日明发不寐飨而致之又从而思之祭之日乐与哀半飨之必乐巳至必哀注云思死者如不欲生言思亲之深也如欲色者以时人于色厚假以喻之明发不寐谓夜而至旦也祭之明日谓绎日也言绎之夜不寐也二人谓父母容尸侑也正义曰此一节明文王祭思亲忠敬之甚思死者如不欲生者言文王思念死者意欲随之而死如似不复欲生称讳如见亲者言文王在庙中上不讳下于祖庙称亲之讳如似见亲也王肃解欲色然如欲见父母之颜色郑何得比父母于女色马昭申云孔子曰吾未见好德如好色者如此亦比色于德张融亦云如好色取其甚也于文无妨文王之诗也者此幽王小雅小宛之篇而云文王诗也者记者引诗断章取义且诗人陈文王之德以刺幽王亦得爲文王之诗也七孝子之祭孝子之祭可知也其立之也敬以诎其进之也敬以愉其荐之也敬以欲退而立如将受命巳彻而退敬齐之色不绝于靣注云诎充诎形容喜貌也进之谓进血腥也愉颜色和貌也荐之谓进熟也欲婉顺貌齐谓齐庄八孝子如执玉如奉盈如弗胜如将失之孝子如执玉如奉盈洞洞属属然如弗胜如将失之严威俨恪非所以事亲也成人之道也注云成人旣冠者然则孝子不失其孺子之心也九诸侯曰霸云天子衰诸侯兴故曰霸者案中候诸侯曰霸注云霸把也把天子之事也十丽牲毛牛刲取膟膋爓腥祭祭之日君牵牲穆答君卿大夫序从旣入庙门丽于碑卿大夫袒而毛牛尚耳鸾刀以刲取膟膋乃退爓祭祭腥而退敬之至也注云祭谓祭宗庙也穆子姓也答对也序以次第从也序或爲豫丽犹系也毛牛尚耳以耳毛爲上也膟膋血与肠间脂也爓祭祭腥祭爓肉腥肉也汤肉曰爓爓祭祭腥或爲合祭腥泄䐲孰也正义曰卿大夫序从者卿大夫佐币士奉刍依次第而从君也旣入庙门丽于碑者丽系也君牵牲入庙门系着中庭碑也王肃云以纼贯碑中君从北待之也鸾刀以刲取膟膋者谓用鸾刀刲割牲体又取血及肠间脂血以供荐而膋以供炙肝及爇萧也案说文及字林云膟血祭膋是牛肠间脂也是膟爲血膋爲肠间脂也云爓祭祭腥祭爓肉腥肉也者旣叠出经文爓祭之事祭腥之语然后解云谓祭爓肉也腥肉也祭爓肉即经之爓祭也云腥肉即经之祭腥也其祭腥肉爓肉并当朝践之节此腥肉则礼运云腥其爼也爓肉即礼运云孰其殽也此先云爓者记者便文耳非先后之次云汤肉曰爓者以鬼神异于生虽曰孰殽但汤肉而巳若其小祀则煑肉令孰故郊特牲云一献孰是爓与孰又别也云爓祭祭腥或云合祭腥泄䐲孰也者谓爓祭祭腥四字礼记他本爲合祭腥泄䐲孰六字者故云或崔氏祭日月三说皆非玄冕祭皆用牛祭日于东祭月于西以别外内以端其位日出于东月生于西注云端正正义曰端正也日爲阳在外月爲隂在内今祭日于东用朝旦之时是爲外祭月于西郷夕之时是爲内是以别外内以正其位也而崔氏云祭日于坛祭月于坎还据上文郊祭之时今谓若是郊祭日与月当应同处何得祭日于坛祭月于坎日于东月于西祭不同处则崔氏说非也崔又云日月有合祭之时谓郊祭天而主日配以月其礼大用牛各祭之时谓春分朝日秋分夕月其礼小故祭法用少牢今谓小司徒云小祭祀奉牛牲郑注谓玄冕所祭自玄冕皆用牛也何得用少牢今谓祭法日月用少牢郑云祷祈之祭也崔氏说又非崔氏又云迎春之时兼日月者今案诸文迎春迎秋无祭日月之文小宗伯云兆五帝于四郊四望四类亦如之谓四望四类之祭亦如五帝在四郊故郑云兆日于东郊兆月与风师于西郊不谓兆五帝之时即祭日月崔氏又非致物用以立民纪正义致物用以立民纪也者民丰物用则知荣辱礼节故至于物用可以立人纪也合鬼与神教之至也宰我曰吾闻鬼神之名不知其所谓子曰气也者神之盛也魄也者鬼之盛也合鬼与神教之至也注云气谓嘘吸岀入者也耳目之聦明爲魄合鬼神而祭之圣人之教致之也正义曰自此以下至以祀先生先公敬之至也此一节明宰我问鬼神之事夫子答以鬼神魂魄祭祀之礼又广明天子诸侯耕借及公桑之事今各随文解之不知其所谓者宰我善问孔子吾唯闻鬼神之名不知此鬼神所谓何物爲鬼神子曰气也者神之盛也者此夫子答宰我以神名言神是人生存之气气者是人之盛极也魄也者鬼之盛也者是夫子答鬼神之事言人形魄者鬼之盛极也合鬼与神教之至也者言人死神上于天鬼降于地圣王合此鬼之与神以祭之教之至也是圣王设教致合如此故云教之至也气谓至之也正义曰气谓嘘吸出入也者谓在口嘘吸岀入此气之体无性识也但性识依此气而生有气则有识无气则无识则识从气生性则神岀入也故人之精灵而谓之神云耳目之聦明爲魄者魄体也若无耳目形体不得爲聦明故云耳目聦明爲魄云合鬼神而祭圣人之教致之也者人之死其神与形体分散各别圣人以生存之时神形和合今虽身死聚合鬼神似若生人而祭之是圣人设教兴致之令其如此也昭明焄蒿悽怆其气发扬于上爲昭明焄蒿悽怆此百物之精也神之着也注云焄谓香臭也蒿气烝出貌也上言衆生此言百物明其与人同也不如人贵尔蒿或爲藨正义曰此一经申明神也此科释人气爲神言人生时形体与气合共爲生其死则形与气分其气之精魂发扬升于上爲昭明者言此升上爲神灵光明也焄蒿悽怆此百物之精也者焄谓香臭也言百物之气或香或臭蒿谓烝岀貌言此香臭烝而上出其气蒿然也悽怆者谓此等之气人闻之情有悽有怆百物之精也者人气扬于上爲昭明百物之精气爲焄蒿悽怆人与百物共同但情识爲多故特谓之神此经论人亦因人神言百物也神之着也者人气发扬于上爲昭明是人神之显着鬼神䰟魄之辨因物之情制爲之极明命鬼神以爲黔首则百衆以畏万民以服注云明命犹尊名也尊极于鬼神不可复加也黔首谓民也则法也爲民作法使民亦事其祖祢鬼神民所畏服正义曰此经鬼神本爲民神故下文筑爲宫室设爲宗祧其实此鬼神亦兼山川五祀百物之属故礼运云列于鬼神注云谓祖庙山川五祀之属乐记云幽则有鬼神注云助天地成物者是百物之魄谓之鬼对则精灵爲魂形体爲魄故昭七年左传云人生始化曰魄旣生魄阳曰魂是形爲魄气爲魂若散而言之魄亦性识识与魄无异故昭二十五年左传云心之精爽是谓魂魄魂魄去之何以能乆又襄二十九年左传云天夺伯有魄又对而言之天曰神地曰祇人曰鬼散而言之通曰鬼神报气以气报魄以实二端旣立报以二礼建设朝事燔燎羶芗见以萧光以报气也此教衆反始也荐黍稷羞肝肺首心见间以侠甒加以郁鬯以报魄也教民相爱上下用情礼之至也注云二端旣立谓气也魄也更有尊名云鬼神也二礼谓朝事与荐黍稷也朝事谓荐血腥时也荐黍稷所谓馈食也见及见间皆当爲覸字之误也羶当爲馨声之误也燔燎馨香覸以萧光取牲祭脂也光犹气也有虞氏祭首夏后氏祭心殷祭肝周祭肺覸以侠甒谓杂之两甒醴酒也相爱用情谓此以人道祭之也报气以气报魄以实各首其类正义曰建设朝事燔燎羶芗见以萧光以报气也者此明朝践报气之义也朝事谓早朝祭事燔燎谓取膟膋燎于炉炭羶谓馨香见以萧光谓见覸覸谓杂也光谓气也谓燔膟膋兼爇萧蒿是杂以萧气此等三祭是以报气也此教衆反始也者言此上之祭气是古昔尚质之义是故教衆之以反于𥘉始此上反古复始揔包之也荐黍稷羞肝肺首心见间以侠甒加以郁鬯以报魄也者荐黍稷者谓馈孰时荐此黍稷羞肝肺首心者羞进也谓荐黍稷之时进肝之与肺及首之与心殷祭以肝周祭以肺有虞氏以首夏后氏以心皆谓祭黍稷之时兼此物祭也故郊特牲云祭黍稷加肺谓周法也见间以侠甒者见间读爲覸亦杂也侠甒谓两甒醴酒言祭黍稷之时杂以两甒醴酒加以郁鬯者谓荐此黍稷加肝肺之荐更加之以郁鬯然后荐黍稷馈孰报魄之时始云加郁鬯者言非但荐孰是报魄言祭𥘉所加郁鬯亦是报魄也以魄在地下郁鬯灌地虽是祭𥘉亦是报魄不当荐孰之时故云加也朝践馈食皆焫萧案诗生民云取萧祭脂是取萧与祭牲之时杂烧之一祭之中再度焫萧朝践燔膟膋之时亦有萧也故郊特牲云取膟膋升首报阳也注云膟膋肠间脂也与萧合烧之是朝践焫萧也郊特牲又云旣奠然后焫萧合羶芗是馈孰焫萧也蚕再浴风戻桑以食之大昕之朝君皮弁素积卜三宫之夫人丗妇之吉者使入蚕于蚕室奉种浴于川桑于公桑风戾以食之注云大昕季春朔日之朝也诸侯夫人三宫半王后也风戾之者及早凉脆采之风戾之使露气燥乃以食蚕蚕性恶湿正义曰前虽则揔举天子诸侯此特举诸侯玄言之奉种浴于川者言蚕将生之时而又浴之𥘉于仲春巳浴之至此更浴之风戾以食之者戾干也歳单夫人以副祎受茧少牢礼之歳旣单矣丗妇卒蚕奉茧以示于君遂献茧于夫人夫人曰此所以爲君服与遂副祎而受之因少牢以礼之注云歳单谓三月月尽之后也言歳者蚕歳之大功事毕于此也副祎王后之服而云夫人记者容二王之后与礼之礼奉茧之丗妇夫人亲缫布于三宫遂布于三宫夫人丗妇之吉者使缫者以夫人亲缫三盆以手振出其绪讫遂布与三宫夫人丗妇之吉者国人称愿有子所谓孝君子之所谓孝也者国人称愿然曰幸哉有子如此所谓孝也巳者言尝荐美食但是飬也非论孝子言若人将爲孝曰此子百行皆美一国之人称杨羡愿然曰如此是羡愿之云此子父母有幸遇哉而有孝子如此所谓孝也巳谓然而令人羡愿如此乃所谓孝也不亏体辱身不亏其体不辱其身可谓全矣者非直体全又须善名得全若能不亏损形体得全不损辱其身是善名得全也朝位君臣皆立老臣君揖先退是故朝廷同爵则尚齿七十杖于朝君问则席八十不俟朝君问则就之而弟逹乎朝廷矣注云同爵上齿老者在上也君问席爲布之席于堂上而与之言凢朝位立于庭鲁哀公问于孔子命席不俟朝君揖之即退不待朝事毕也就之就其家也老而致仕君或不许异其礼而巳正义曰知朝位立于庭者案燕礼大射君与卿大夫皆立卿大夫立于庭君立于阼阶上是也卿大夫立于庭北靣君降自阼阶南郷尔卿卿西靣尔大夫大夫皆少进皆北靣尔谓揖也于时老臣君揖则退不待朝事毕也则于路寝门外日视朝亦揖竟即退不待朝事毕也祀先贤西学在西郊若瞽宗则在国祀先贤于西学所以教诸侯之德也者以先贤有德故祀之令诸侯尊敬有德故云教诸侯之德此西学郑注云周小学在西郊则王制云飬庶老于虞庠虞庠在国之西郊是也大司乐云凢有道者有德者使教焉死则以爲乐祖祭于瞽宗文王丗子又云书在上庠以此知祭先贤所通之经各于所习之学若瞽宗则在国虞庠爲小学者则在西郊今祀先贤则于西郊也百年者就见八十九十者弗敢过诸侯待于竟天子先见百年者谓天子问此诸侯之国内有百年之人天子则先徃就见百年者八十九十者东行西行者弗敢过者旣未满百歳不可一一就若天子诸侯因其行次或东行西行至八十九十者或闾里之旁不敢过越而去必徃就见之郷饮党正皆有不齿者郷饮酒賔贤能其賔必少其得爵爲卿大夫者必年长于賔故在賔东西靣而不齿若党正饮酒以正齿位其賔必长故天子诸侯之国三命乃不齿知郷饮酒爵爲卿大夫乃不齿者案郷饮酒云席于賔东公三重大夫再重注云席此二者于賔东尊之不与郷人齿也天子之国三命者乃不齿于诸侯之国爵爲大夫则不齿是大夫坐于上士立于下者谓诸侯之国若天子党正饮酒一命下士立于下再命中士齿于又族坐于堂上三命上士席于賔东易抱龟南靣天子衮冕北靣昔者圣人建隂阳天地之情立以爲易易抱龟南靣天子卷冕北靣虽有明知之心必进断其志焉示不敢专以尊天也善则称人过则称巳教不伐以尊贤也注云立以爲易谓作易易抱龟易官名周礼曰大卜大卜主三兆三易三梦之占正义曰立以爲易者圣人谓伏牺文王之属兴建隂阳天地之情仰观天文俯察地理立此隂阳以作易即今时易也易抱龟南靣天子卷冕北靣者立爲占易之官抱龟南靣尊其神明故南靣天子亲执卑道服衮冕北靣祭之日四如祭之日颜色必温行必恐如惧不及爱然其奠之也容貌必温身必诎如语焉而未之然宿者皆出其立卑静以正如将弗见然及祭之后陶陶遂遂如将复入然注云如惧不及见其爱者奠之谓酌尊酒奠之及酳之属也如语焉而未之然如有所以语亲而未见答宿者皆岀谓賔助祭者事毕出去也如将弗见然祭事毕而不知亲所在思念之深如不见岀也思念旣深如覩亲将复入也陶陶遂遂相随行之貌礼记要义卷第二十四礼记要义礼记要义卷二十五礼记要义卷第二十五祭统一祭非自外至心憷而奉之以礼夫祭者非物自外至者也自中出生于心也心憷而奉之以礼是故唯贤者能尽祭之义注云憷感念亲之貌也正义曰自犹从也言孝子祭亲非假他物从外至于身使巳爲之但从孝子身中出生于孝子之心也二请玉女共事宗社此求助之本国君取夫人之辞曰请君之玉女与寡人共有敝邑事宗庙社稷此求助之本也注云言玉女者美言之也君子于玉比德焉三尽物尽志身致其诚信水草之菹陆产之醢小物备矣三牲之爼八簋之实美物备矣昆虫之异草木之实隂阳之物备矣凢天之所生地之所长茍可荐者莫不咸在示尽物也外则尽物内则尽志此祭之心也是故天子亲耕于南郊以共齐盛王后蚕于北郊以共纯服诸侯耕于东郊亦以共齐盛夫人蚕于北郊以共冕服天子诸侯非莫耕也王后夫人非莫蚕也身致其诚信诚信之谓尽尽之谓敬敬尽然后可以事神明此祭之道也注云水草之菹芹苑之属陆产之醢蚳蝝之属天子之祭八簋昆虫谓温生寒死之虫也内则可食之物有蜩范草木之实蓤芡榛栗之属咸皆也纯服亦冕服也玄言之尔纯以见缯色冕以着祭服东郊少阳诸侯象也夫人不蚕于西郊妇人礼少变也齐或作粢四郑读纯有二义文与音亦不同正义曰纯服亦冕服也者天子云纯诸侯言冕冕祭服故知纯亦是祭服天子言衣色诸侯亦有衣色是其互也郑氏之意凢言纯者其义有二一丝旁才是古之缁字二是丝旁屯是纯字但书文相乱虽是缁字并皆作纯郑氏所注于丝理可知于色不明者即读爲缁即论语云今也纯俭及此纯服皆读爲黒色若衣色见丝文不明者读纯以爲丝也五君夫人散致齐及祼荐之节君致齐于外夫人致齐于内者外谓君之路寝内谓夫人正寝是致齐并皆于正寝其实散齐亦然但此文对㑹于大庙故云君致齐于外夫人致齐于内耳然后㑹于大庙者祭曰君与夫人俱至大庙之中庙即始祖庙也夫人副祎立于东房者副及祎后之上服鲁及二王之后夫人得服之侯伯夫人揄狄子男夫人阙狄而并立东房以俟行事尸旣入之后转就西房故礼器云夫人在房虽不云东西房下云夫人东酌罍尊则知夫人在房谓西房也大宗执璋瓉亚祼者大宗主宗庙礼者以亚祼之礼夫人亲爲之此不云夫人而云大宗者记有广言容夫人有故故大宗伯代夫人行礼执璋瓉亚祼之礼圭瓉璋瓉并是祼器也以圭璋爲柄酌郁鬯曰祼也宗妇执盎齐从夫人而来奠盎齐于位夫人乃就盎齐之尊酌此涗齐而荐之者因盎齐有明水连言水耳夫人荐豆者于君羞哜之时夫人荐此馈食之豆六重祼重升歌重武宿夜夫祭有三重焉献之属莫重于祼声莫重于升歌舞莫重于武宿夜此周道也凡三道者所以假于外而以増君子之志也故与志进退志轻则亦轻志重则亦重注云武宿夜武曲名也周道犹周之礼正义曰舞莫重于武宿夜者武宿夜是武曲之名是衆舞之中无能重于武宿夜之舞皇氏曰师说书传云武王伐纣至于商郊停止宿夜士卒皆欢乐歌舞以待旦因名焉武宿夜其乐亡也熊氏云此即大武之乐也七尸亦馂鬼神之余是故古之君子曰尸亦馂鬼神之余也者又引古言证馂义也言亦者亦人馂尸之余乃是人食尸余而云尸亦馂鬼神余者若王侯𥘉荐毛血燔燎是荐于鬼神至荐孰时尸乃食之是尸馂鬼神之余若大夫士隂厌亦是先荐鬼神而后尸乃食亦尸馂鬼神余八二簋留阳厌四簋馂是故以四簋黍见其脩于庙中也者谓馂之时君与三卿以四簋之黍脩整普徧也所以用四簋多黍而馂者欲见其恩惠脩整徧于庙中诸侯之祭有六簋今云以四簋者以二簋留爲阳厌之祭故以四簋而馂簋有黍稷特云黍者见其美举黍稷可知也九君子事君恕已乃行之是故君子之事君也必身行之所不安于上则不以使下所恶于下则不以事上非诸人行诸已非教之道也注云必身行之言恕已乃行之十设同几诏祝于室出于祊铺筵设同几爲依神也诏祝于室而出于祊此交神明之道也注云同之言詷也祭者以其妃配亦不特几也诏祝告事于尸也岀于祊谓索祭也正义曰设之曰筵坐之曰席同之言詷詷共也言人生时形体异故夫妇别几死则䰟气同归于此故夫妇共几铺席设几使神依之设此夫妇所共之几席亦共之必云同几者筵席旣长几则短小恐其各设故特云同几诏祝于室者诏告也祝祝也谓祝官以言诏告祝请其尸于室求之而岀于祊者谓明日绎祭而出庙门旁广求神于门外之祊古文字林皆训詷爲共是汉魏之时字义如此是以读同爲詷今则揔爲一字云祭者以其妃配者仪礼少牢文谓祭夫祝辞云以某妃配云亦不特几也者谓不但不特设辞亦不特设其几谓祝辞与几皆同于夫不特设也故郑注司几筵云祭于庙同几精气合也尸用同姓适孙父北靣事之一云西靣夫祭之道孙爲王父尸所使爲尸者于祭者子行也父北靣而事之所以明子事父之道也此父子之伦也注云子行犹子列也祭祖则用孙列皆取于同姓之适孙也天子诸侯之祭朝事延尸于户外是以有北靣事尸之礼正义曰以少牢特牲尸皆在室之奥主人西靣事之无北靣事尸之礼故知是天子诸侯也酳尸献賔之节尸饮五君洗玉爵献卿尸饮七以瑶爵献大夫尸饮九以散爵献士及羣有司皆以齿明尊卑之等也注云尸饮五谓酳尸五献也大夫士祭三献而献賔正义曰此据备九献之礼者至主人酳尸故尸饮五也凡祭二献祼用郁鬯尸祭奠而不饮朝践二献馈食二献及食毕主人酳尸此等皆尸饮之故云尸饮五于此之时以献卿献卿之后乃主妇酳尸酳尸毕賔长献尸是尸饮七也乃瑶爵献大夫是正九献礼毕但𥘉二祼不饮故云尸饮七自此以后长賔长兄弟更爲加爵尸又饮二是并前尸饮九主人乃散爵献士及羣有司也此谓上公九献故以酳尸之一献爲尸饮五也若侯伯七献朝践馈食时各一献食讫酳尸但尸饮三也子男五献食讫酳尸尸饮一云大夫士祭三献而献賔者欲明诸侯献賔时节与大夫士献賔不同知大夫士祭三献而献賔者特牲礼文下大夫不賔尸与士同亦三献而献賔知者有司彻文其上大夫别行賔尸之礼此异也尸主有昭穆主賔亦爲昭穆有事于大庙则羣昭羣穆咸在而不失其伦此之谓亲䟽之杀也注云昭穆咸在同宗父子皆来正义曰父南靣子北靣亲者近䟽者逺又各有次序是故有事于大庙则羣昭羣穆咸在者祭大庙之时则衆庙尸主皆来及助祭之人同宗父子皆至则羣昭穆咸在若不于大庙余庙之祭唯有当庙尸主及所出之庙子孙来至不得羣昭羣穆咸在也而不失其伦者尸主旣有昭穆故主人及衆賔亦爲昭穆列在庙不失伦类赐爵禄于太庙所命者北靣受古者明君爵有德而禄有功必赐爵禄于大庙示不敢专也故祭之日一献君降立于阼阶之南南郷所命北靣史由君右执䇿命之再拜稽首受书以归而舎奠于其庙此爵赏之施也注云一奠一酳尸也舎当爲释声之误也非时而祭曰奠正义曰经云一献知非𥘉祼及朝践馈食之一献必爲一酳尸者以一酳尸之前皆爲祭事承奉鬼神未暇䇿命而尸食巳毕祭事方了始可以行其爵赏及赐劳臣下此一献则上尸饮五君献卿之时也若天子命羣臣则不因常祭之日特假于庙故大宗伯云王命诸侯则傧注云王将岀命假祖庙立依前南郷是也夫妇授受不袭处不承爵夫人荐豆执校者校谓豆之中央直者夫人荐豆之时手执此校执醴授之执镫者镫谓豆下跗夫人荐豆之时此执醴之人以豆授夫人之时则执豆之下跗夫人授之乃执校也尸酢夫人执柄者爵爲雀形以尾爲柄夫人献尸尸酢夫人尸则执雀尾授夫人也夫人爲尸执足者夫人授酢于尸则执爵足也夫妇相授受不相袭处者谓夫妇交相致爵之时袭因也其执之物不相因故处若夫妇交相致爵不得执故处以明男女有别酢必易爵者谓夫妇交相致爵之时主人受主妇之酢易换其爵故特牲主人受主妇之酢爵更爵酢郑注云主人更爵自酢男子不承妇人爵俎以骨爲主前贵于后凡爲俎者以骨爲主骨有贵贱殷人贵髀周人贵肩凡前贵于后俎者所以明祭之必有惠也注云殷人贵髀爲其厚也周人贵肩爲其显也凡前贵于后谓嵴胁臂臑之属旅酬时赐助祭者爵昭穆各齿凡赐爵昭爲一穆爲一昭与昭齿穆与穆齿凡羣有司皆以齿此之谓长㓜有序注云昭穆犹特牲少牢馈食之礼衆兄弟也羣有司犹衆賔下及执事者君赐之爵谓若酬之正义曰谓祭祀旅酬时赐助祭者酒爵故云赐爵特牲馈食礼𥘉有主人献衆賔兄弟之礼后乃旅酬衆賔兄弟此经直云赐爵知非献时而特云酬者以献时不以昭穆爲次者此云昭与昭齿穆与穆齿当旅酬之事故知赐爵爲酬卑煇胞翟阍至尊不忘至贱祭有卑煇胞翟阍者惠下之道也煇者甲吏之贱者也胞者肉吏之贱者也翟者乐吏之贱者也阍者守门之贱者也古者不使刑人守门此四守者吏之至贱者也尸又至尊以至尊旣祭之末而不忘至贱而以其余卑之注云煇周礼作韗谓韗磔皮革之官也翟谓教羽舞者也古者不使刑人守门谓夏殷时正义曰古者不使刑人守门者此作记之人以见周刑人守门以祭末又得恩赐与刑人故明之云古者夏殷之时不使刑人守门虽是贱人所以得恩赐禘发爵赐服尝出田邑等古者于禘也发爵赐服顺阳义也于尝也出田邑发秋政顺隂义也故记曰甞之日发公室示赏也草艾则墨未发秋政则民弗敢草也注云言爵命属阳国地属隂发公室出赏物也草艾谓艾取草也秋草木成可芟艾给爨亨时则始行小刑也义章虽不亲祭于义不失夫义者所以济志也诸德之发也是故其德盛者其志厚其志厚者其义章其义章者其祭也敬祭敬则竟内之子孙莫敢不敬矣是故君子之祭也必身亲涖之有故则使人可也虽使人也君不失其义者君明其义故也注云济成也发谓机发也竟内之子孙万人爲子孙涖临也君不失其义者言君虽不自亲祭祭礼无阙于君德不损也秋赐侯氏车服等四时皆有赏正义曰案左传云赏以春夏刑以秋冬此尝之日发公室示赏者文各有所对以赏对刑则赏属春夏刑属秋冬其实四时之间皆有赏故车服属夏田邑属秋岀田邑之时亦有物也故觐礼秋时赐侯氏车服及箧服也观铭旣美所称又美所爲君子之观于铭也旣美其所称又美其所爲爲之者明足以见之仁足以与之知足以利之可谓贤矣贤而勿伐可谓恭矣注云美其所爲美此人爲此铭明足以见之见其先祖之美也仁足以与之与其先祖之铭也非有仁恩君不使与之也知足以利之利己名得比于先祖正义曰所称谓先祖也所爲谓巳身行业也君子有德之士观铭必见此二事之美爲之者谓爲铭之人也卫庄公䇿命孔悝称其祖之美公曰叔舅乃祖庄叔左右成公成公乃命庄叔随难于汉阳即宫于宗周奔走无射注曰叔舅者公爲䇿书尊唿孔悝而命之也乃犹女也庄叔悝七丗之祖卫大夫孔逹也随难者谓成公爲晋文公所伐出奔楚命庄叔从焉汉楚之川也即宫于宗周后反得国坐杀弟叔武晋人执而归之于京师寘之深室也射厌也言庄叔常奔走至劳苦而不厌倦也周旣去镐京犹名王城爲宗周也孔悝对扬君命施于烝彞鼎悝拜稽首曰对扬以辟之勤大命施于烝彞鼎此卫孔悝之鼎铭也注云对遂也辟明也言遂扬君命以明我先祖之德也施犹着也言我将行君之命又刻着于烝祭之彞鼎彞尊也周礼大约剂书于宗彞言铭之类衆多也略取此一以言之蒯聩孔悝虽无令德于礼是古之君子论譔其先祖之美而明着之后丗者也以比其身以重其国家如此注云如庄公命孔悝之爲也庄公孔悝虽无令德以终其事于礼是行之非康周公故赐鲁以重祭昔者周公旦有勲劳于天下周公旣没成王康王追念周公之所以勲劳者而欲尊鲁故赐之以重祭外祭则郊社是也内祭则大尝禘是也夫大尝禘升歌清庙下而管象朱干玉戚以舞大武八佾以舞大夏此天子之乐也康周公故以赐鲁也注云言此者王室所铭若周公之功清庙颂文王之诗也管象吹管而舞武象之乐也朱干赤盾戚斧也此武象之舞所执也佾犹列也大夏禹乐文舞也执羽籥文武之舞皆八列互言之耳康犹褒大也易晋卦曰康侯用钖马礼记要义卷第二十五礼记要义礼记要义卷二十六礼记要义卷第二十六经解至方记一辨昬姻二字正义曰案尔雅释亲云壻之父爲姻妇之父爲㛰此云壻曰昬妻曰姻者尔雅据男女父母此据男子之身壻则昬时而迎妇则因而随之故云壻曰昬妻曰姻二䟽以差若豪氂爲易系文易曰君子慎始差若豪氂缪以千里此之谓也正义曰易曰君子慎始差若豪氂缪以千里此之谓也者此易系辞文也言君子谨慎事之𥘉始差错若豪氂之小至后广大错缪以至千里之大引之者证礼之防人在于未形者之前三公羊郑氏天子亲迎左氏说叔孙通反之正义曰昬礼迎妇二传不同春秋公羊说天子至庶人皆亲迎左氏说天子至尊无敌故无亲迎之礼诸侯有故若疾病则使上卿逆上公临之许氏谨案髙祖时皇太子纳妃叔孙通制礼以爲天子无亲迎从左氏义玄駮之云大姒之家在渭之涘文王亲迎于渭即天子亲迎明文也引礼记冕而亲迎继先圣之后以爲天地宗庙社稷之主非天子则谁乎如郑此言从公羊义也又诗说云文王亲迎于渭纣尚南靣文王犹爲西伯耳以左氏义爲长郑駮未定四人君身子妃百姓之象身以及身子以及子妃以及妃者此言百姓之象能爱己身则以及百姓之身能爱已子则以及百姓之子能爱己妃则以及百姓之妃是身与妻子还是百姓身与妻子故云百姓之象也前汎言故云妻此论人君治国政故云妃五敬身成亲安土乐天君子也者人之成名也者言凢谓之君子者人之成就美名王肃云君上位子下民百姓归之名谓之君子之子者言巳若能敬身则百姓归已善名谓己爲君子所生之子是已之脩身使其亲有君子之名是脩身成其亲也不能有其身不能安土者旣不能汎爱于人人则害之故不能保有其身避其祸害流移失业是不能安土不能乐天者身旣失业不知已过所招乃更怨天是不能爱乐于天也不能成其身者旣不能乐天不自知其罪将谓天之滥罚罪恶之事无所不爲是不能成其身六言十一得以明治国如指掌是故宫室得其度量鼎得其象味得其时乐得其节车得其式鬼神得其飨丧纪得其哀辩说得其党官得其体政事得其施加于身而错于前凢衆之动得其冝注云治国指诸掌言易知也郊社尝禘尊卑之事有治国之象焉辩别也三族父子孙也凢言得者得法于礼也量豆区斗斛也味酸苦之属也四时有所多及献所冝也式谓载也所载有尊卑辩礼之说谓礼之官教学者党类也体尊卑异而合同七大飨之节无物而不在礼犹有九焉大飨有四焉茍知此矣虽在畎畒之中事之圣人巳两君相见揖让而入门入门而县兴揖让而升堂升堂而乐阕下管象武夏籥序兴陈其荐俎序其礼乐备其百官如此而后君子知仁焉行中规还中矩和鸾中采齐客出以雍彻以振羽是故君子无物而不在礼矣入门而金作示情也升歌清庙示德也下而管象示事也是故古之君子不必亲相与言也以礼乐相示而巳注云犹有九焉吾所欲语女余有九也但大飨有四大飨谓飨诸侯来朝者也四者谓金再作升歌清庙下管象也事之谓立置于位也圣人巳者是圣人也县兴金作也金再作者献主君又作也下谓堂下也象武武舞也夏籥文舞也序更也堂下吹管舞文武之乐更起也知仁焉知礼乐所存也采齐雍振羽皆乐章也振羽振鹭及雍金作示情也賔主人各以情相示也金性内明象人情也示德者相示以德也清庙颂文王之德示事也相示以事也武象武王之大事也八三族有二说正义曰云三族父子孙也者族属也从己而言父子孙于己㝡近唯父子孙耳案昬礼三族之不虞郑注云三族谓父昆弟己昆弟子昆弟与此不同者彼爲请期恐有期䘮废昬故云三族冝据期䘮者故与此不同九大飨九卢王郑说异同卢解大飨有九者揖譲而入门一也入门而县兴二也揖譲而升堂三也升堂而乐阕四也下管象武五也夏籥序兴六也陈其荐俎七也序其礼乐八也备其百官九也王肃以爲大飨九者其下五事与郑同又以揖譲而入门入门而县兴揖譲而升堂爲一也升堂而乐阕二也下管象武夏籥序兴三也陈其荐俎序其礼乐备其百官爲四也添下五事爲九也十古人皆知礼乐子曰礼也者理也乐也者节也君子无理不动无节不作不能诗于礼缪不能乐于礼素薄于德于礼虚注云缪误也素犹质也歌诗所以通礼意也作乐所以同成礼文也崇德所以实礼行也王制曰乐正案四术立四教顺先王诗书礼乐以造士春秋教以礼乐冬夏教以诗书王大子王子羣后之大子卿大夫元士之适子国之俊选皆造焉则古之人皆知诸侯之礼乐伯夷逊䕫是䕫知礼䕫非是不能行礼但不特通逹非谓全不知于礼爲穷困也故虞书舜命伯夷典朕三礼伯夷让䕫是䕫知礼也而皇氏以逹爲掌言䕫掌乐不掌礼逹训爲掌于义无文又与郑注意乖室席车行立皆有法目巧之室则有奥阼者言但用目准视巧思存意虽不由法度犹有奥阼賔主之处不可不有也席则有上下者言布席之时不可无上下车则有左右者言乗车之时不可无左右行则有随者谓少者在后相随立则有序者谓并立则有次序爲民父母知四方有败四方有败必先知之若爲民父母者当湏豫知祸害使民免离于祸故爲民之父母然四方有福亦先知之必云四方有败者此主爲民除害爲本故举败言之无声之乐无体之礼无服之䘮孔子曰夙夜其命宥宻无声之乐也威仪逮逮不可选也无体之礼也凡民有䘮匍匐救之无服之䘮也注云诗读其爲基声之误也基谋也宻静也言君夙夜谋爲政教以安民则民乐之此非有钟鼔之声也逮逮安和之貌也言君之威仪安和逮逮然则民效之此非有升降揖让之礼也救之赒恤之言君于民有䘮有以赒恤之则民俲之此非有衰绖之服乐礼䘮三事皆从轻至重无声之乐气志不违者此以下五节从轻以渐至于重𥘉言不违民但不违君之志气二云志气旣得言君之志气得于下三云旣从民所从也四云日闻四方及于逺也五云旣起是旣发起也是从微至着威仪迟迟者𥘉时但舒迟而巳二则威仪翼翼而恭敬三则上下和同无不从也四则日就月将渐兴进也五则施及四海所及逺也内恕孔悲者𥘉则亲族之内悲哀其处近也二则施及四国所𬒳逺也三则以畜万邦皆爲孝也四则纯德孔明益甚也五则施于子孙垂后丗也记引帝命不违与诗注不同其在诗曰帝命不违至于汤齐者此诗啇颂长发之篇美成汤之辞言天帝命此殷家丗丗行之不违至于成汤乃与天心齐也汤降不迟者降下也言汤降下贤士不迟缓甚能速疾圣敬日齐者言其圣敬之德日日升进昭假迟迟者昭明也假暇也言汤以昭明寛暇天下之士心迟迟然甚舒缓上帝是祗者上帝天也祗敬也言天于是敬爱之帝命式于九围者式用也九围九州之界也言天命汤之用事于九州爲天子也诗之本注如此今此记注意言殷之先君施其政教奉行天命不敢违也至于汤齐者齐跻跻升也言至于成汤升爲国君汤降下政教不迟缓其圣敬之德日日齐庄昭明也假至也言汤之明德下至于民迟迟然安和不急疾此与诗注稍殊大略同神气风霆天地共有春秋云天有六气此经云天有风雨不偏属于地今属于地者其实神气风霆天地共有春秋冬夏是天之神气旣称春秋冬夏故于地变言神气但气从地岀又风着于土雷岀于地故神气风雷偏系于地郑注礼时未得毛诗传正义曰案诗崧髙之篇甫侯及申伯甫侯谓吕侯也穆王之时训夏赎刑谓吕侯与申伯俱岀伯夷之后掌四岳之祀又诗烝民称仲山甫之贤与嵩髙生甫及申全别此云仲山甫者案郑志注礼在先未得毛诗传然则此注在前故以甫爲仲山甫在后笺诗乃得毛传知甫侯申伯同出伯夷之后故与礼别也满千乗爲成国正义曰古者方十里其中六十四井出兵车一乗此兵赋之法也案司马法云成方十里出革车一乗司马法又云甸方八里出长毂一乗郑注小司徒云若通沟洫之地则爲十里若除沟洫之地则爲八里故云六十四井出车一乗云成国之赋千乗者襄十四年㔫传成国不过半天子之军谓满千乗则爲成国是公侯之封也案千乗之赋地方三百一十六里有畸案周礼公五百里侯四百里则是过千乗云不过千乗者其地虽过其兵赋唯千乗故论语注云虽大国之赋亦不是过焉六郷兵赋及郷遂公邑出军法兵赋之法王畿之内六郷之法家出一人万二千五百家爲郷大司马云五师爲军则万二千五百家爲军是一郷岀一军又云天子六军是出于六郷凡军制大司马云五人爲伍五伍爲两四两爲卒五卒爲旅五旅爲师五师爲军此师之制也凢出军之法郷爲正遂爲副则遂之出军与郷同故郑注小司徒云郷之田制与遂同则知遂之军法与郷同其公邑出军亦与郷同故郑注匠人云采地制井田异于郷遂及公邑则知公邑地制与郷遂同采地出军之制其公郷大夫采地旣爲井田殊于郷遂则出军亦异于郷遂也故郑注小司徒井十爲通士一人徒二人通十爲成革车一乗士十人徒二十人十成爲终革车十乗士百人徒二百人十终爲同革车百乗士千人徒二千人此谓公卿大夫采地出军之制也诸侯有郊遂计地出军其王畿之外谓诸侯大国三军次国二军小国一军皆出郷遂故费誓云三郊三遂是诸侯有遂也其诸侯计地出军则司马法云九夫爲井四井爲邑四邑爲丘马一疋牛三头四丘爲甸岀长毂一乗甲士三人歩卒七十二人马四疋牛十二头故成元年作丘甲杜服俱引此文以释之又论语云道千乗之国郑注引司马法成出革车一乗但十里八里不同于上巳释此皆谓天子诸侯兵赋也国界郷遂出军其车马兵甲国家给异义云天子万乗诸侯千乗大夫百乗此大判言之尊卑相十之义其间委曲郷遂公邑细别不同也故鲁颂云公车千乗谓大緫计地出军也公徒三万谓郷遂兵数也是国界计地与郷遂数不同诸侯成方十里岀赋之时虽革车一乗甲士三人歩卒七十二人其临敌对战之时则同郷法五人爲伍五伍爲两之属也故左传云邲之战楚广有一卒卒偏之两又云两之一卒适呉是临军对阵同郷法也牧誓云武王戎车三百两孔注云一车歩卒七十二人则出军法也经云千夫长百夫长谓对敌时也据司马法之文诸侯车甲牛马皆计地令民自出若郷遂之衆七十五人则遣出革车一乗甲士三人马四疋牛十二头恐非力之所能皆是国家所给故周礼巾车职毁折入赍于职弊又周礼质人云凢受马于有司者书其齿毛与其贾马死则旬日内更又司兵职云及授兵从司马之法以颁之及其受兵输亦如之是国家所给也都城百雉之说杜郑异髙一丈长三丈爲雉者异义古春秋左氏说云百雉爲长三百丈方五百歩者六尺爲歩五六三十故三百丈爲五百歩云子男之城方五里者周礼典命云子男五命其国家宫室以五爲节国家谓城方也是子男城方五里也云百雉者此谓大都三国之一者言子男五里积千五百歩左传云大都参分国之一子男大都三分国城而居其一是大都五百歩爲百雉也但国城之制凢有二义郑之此注子男五里则侯伯七里公九里天子十二里案郑駮异义又云天子城九里公城七里侯伯之城五里子男之城三里此云百雉者谓侯伯之大都杜预同焉与郑此注异也天子诸侯之公卿大夫采地家冨不过百乗者诸侯之卿采地也故左传云唯卿备百邑地方百里也直云唯卿百邑未知天子诸侯公卿大夫采地大小案郑注小司徒云百里之国凡四都五十里之国凡四县二十五里之国凡四甸又云采地食者皆四之一说者据此以爲公食百里卿食五十里大夫食二十五里其诸侯之卿大夫传云卿备百邑论语云百乗之家此据诸侯臣之采地则公之孤侯伯之卿与天子三公同俱方百里公之卿与侯伯之大夫俱方五十里公之大夫与侯伯之不大夫俱方二十五里其子男之地唯方二百里以下其卿之采地不得复方百里案易讼卦注云小国之下大夫采地方一成其定税三百家唯有此文其子男中都大都无以言之同姓异姓车服之制子云君不与同姓同车与异姓同车不同服示民不嫌也以此坊民民犹得同姓以弑其君注云同姓者谓先王先公子孙有继及之道者也其非此则无嫌也仆右恒朝服君则各以时事唯在军同服尔大夫称君及凡称主臣下自称已大夫之君但得言主不得称君若他人汎例言之大夫有采地者亦得称君故䘮服云爲其君布带绳屦传云君谓有采地者也若通而言之诸侯亦称主下曲礼云执主器谓君也大夫自相命亦称主也故左传晋士匄谓荀偃爲主云事呉敢不如事主是也称大夫之妻亦得曰主者案鲁语云季孙问于公文伯之母曰主者亦有以御服乎是也郑说燕燕诗与毛异以未得毛传诗云先君之思以畜寡人注云此卫夫人定姜之诗也定姜无子立庶子衎是爲献公畜孝也献公无礼于定姜定姜作诗言献公当思先君定公以孝于寡人正义曰云卫夫人定姜之诗献公无礼于定姜者案襄十四年左传云卫献公出奔使告宗庙以无罪夫人定姜曰余以巾栉事先君而暴妾使余若何无罪是无礼之事与诗注不同者案郑志答晁模云注记时就卢君后得毛传乃改之凡注与诗不同皆倣此疑君陈是周公之子君陈盖周公之子伯禽弟也正义曰知君陈盖周公子者以书序云周公旣没命君陈分正东郊成周似若蔡仲之命书序云蔡叔旣卒王命蔡仲践诸侯位相似皆是父卒命子故疑周公子以伯禽周公元子旣封于鲁命君陈令居东郊故知伯禽弟也郑引逸书不见古文尚书今泰誓无此章则其篇散亡正义曰郑不见古文尚书汉时别有尚书逸篇四月太子发上祭于毕以下三篇之事郑谓篇中有此经之语但其事散亡尸与主示民有事有所事也子云祭祀之有尸也宗庙之有主也示民有事也注云有事有所尊事也用祭器燕器子云敬则用祭器注云祭器笾豆簋铏之属也有敬事于賔客则用之谓飨食也盘盂之属爲燕器郑此注东邻西邻坎离义与易异易曰东邻杀牛不如西邻之禴祭寔受其福注云东邻谓纣国中也西邻谓文王国中也此辞在旣济旣济离下坎上离爲牛坎爲豕西邻禴祭则用豕与言杀牛而凶不如杀豕受福喻奢而慢不如俭而敬也春秋传曰黍稷非馨明德惟馨信矣正义曰郑注易九五曰互体爲坎又互体爲离离爲日坎爲月日出东方东邻象月出西方西邻象也此注坎爲豕西邻禴祭则用豕与此文异又注云离爲牛是东邻之祭杀牛也则郑之易注九五一爻有坎有离此注緫论旣济之卦下体爲离上体爲坎与易注不同者但易含万象俱得明义也此据一国风俗奢俭故举豕牛以言之不得以天子诸侯俱用大牢爲妨賔进以让䘮加以逺子云賔礼毎进以让䘮礼毎加以逺浴于中飰于牗下小敛于户内大敛于阼殡于客位祖于庭葬于墓所以示逺也注云逺之所以崇敬也阼或爲堂旣葬不由阼不忍即父位子云升自客阶受弔于賔位敎民追孝也注云谓反哭时也旣葬矣犹不由阼阶不忍即父位也身及财皆当统于父母父母在不敢有其身不敢私其财示民有上下也注云身及财皆当统于父母也有犹专也不耕获不菑畬凶易曰不耕获不菑畬凶注曰言必先种之乃得获若先菑乃得畬也安有无事而取利者乎田一歳曰菑二歳曰畬三歳曰新田正义曰此易无妄六二爻辞无妄震下干上六二旣在震卦居中得位冝合仕者谓合事九五𬒳三六所隔不得徃仕是道之不行虽食其禄犹不耕获刈不菑畬田无功得物是其凶引之者证贪财之事男女交以媒币故男女无媒不交无币不相见恐男女之无别也注云重男女之㑹所以逺别之于禽兽也有币者必有媒有媒者不必有币仲春之月㑹男女之时不必待币鲁春秋去夫人之姓曰呉鲁春秋犹去夫人之姓曰呉者依春秋之例如夫人齐女即云姜氏至自齐以例言之此呉女亦当云夫人姬氏至自呉鲁则讳其姬姓而不称夫人姬氏至自呉是去夫人之姓曰呉也但春秋经文不载其事其春秋简牍记则有之故论语云谓之呉孟子是当时之言有称呉也其死曰孟子卒者哀十二年称孟子卒若其不讳当云夫人姬氏薨以讳取同姓而云孟子卒孟子是夫人之且字没其氏书其且字又没其薨而略言卒而已皆爲同姓讳之郑与何休皆以讳取同姓而书卒左氏则以不成䘮故称卒与郑何异也若旣笄而字当云伯叔季若伯姬季姬今云孟子故知且字也同姓后夫人亲献异姓摄献案王飨诸侯及诸侯自相飨同姓则后夫人亲献异姓则使人摄献则缪侯所飨盖同姓也且王于同姓虽爲侯伯车服与上公同上公旣再祼后与王俱祼则上公相于与王同也其同上公则后与夫人亲祼献拜送也若异姓上公使人摄祼故宗伯职云大賔客则摄而载祼谓异姓也内宰职云凡賔客之祼献瑶爵皆賛注云谓王同姓及二王之后来朝觐王以郁鬯礼之后以瑶爵亚献谓同姓也自阳侯杀缪侯后其后夫人献礼遂废并使人摄也诸侯不渔色于国中诸侯不下渔色注云谓不内取于国中也内取国中爲下渔色昏礼始纳采谓采择其可者也国君而内取象捕鱼然中网取之是无所择壻见外舅姑子云昏礼壻亲迎见于舅姑舅姑承子以授壻恐事之违也注云舅姑妻之父母也妻之父爲外舅妻之母爲外姑父戒女曰夙夜母违命母戒女曰母违宫事礼记要义卷第二十六礼记要义礼记要义卷二十七礼记要义卷第二十七中庸一中庸子思作正义曰案郑目録云名曰中庸者以其记中和之爲用也庸用也孔子之孙子思伋作之以昭明圣祖之德此于别録属通论二水神信土神知云水神则信冬主闭藏充实不虚水有内明不欺于物信亦不虚诈也云土神则知者金木水火土无所不载土所含义者多知亦所含者衆故土神则知三性情静动及禀气清浊孝经说曰性者生之质命人所禀受度也不云命者郑以通解性命爲一故不复言命但性情之义说者不通亦略言之贺㻛云性之与情犹波之与水静时是水动则是波静时是性动则是情案左传云天有六气降而生五行至于含生之类皆感五行生矣唯人独禀秀气故礼运云人者五行之秀气𬒳色而生旣有五常仁义礼知信因五常而有六情则性之与情似金与镮印之用非金亦因金而有镮印情之所用非性亦因性而有情则性者静情者动故乐记云人生而静天之性也感于物而动性之欲也故诗序云情动于中是也但感五行在人爲五常得其清气备者则爲圣人得其浊气简者则爲愚人降圣以下愚人以上所禀或多或少不可言一故分爲九等孔子云唯上知与下愚不移四饮食知味如张华等案异义云张华辨鲊师旷别薪符朗爲青州刺史善能知味食鸡知栖半露食鹅知其黒白此皆晋书文也五忠内尽于心恕外不欺物忠恕违道不逺忠者内尽于心恕者外不欺物恕忖也忖度其意于人违去也言身行忠恕则去道不逺也六正己而不求则夷狄无怨正已而不求于人则无怨此素夷狄行夷狄也若身入夷狄夷狄无礼义当自正已而行不得求于彼人则彼人无怨己者论语云言忠信行笃敬虽之夷狄不可弃七妻子爲帑鸟尾爲帑宜尔室家乐尔妻帑者宜善尔之室家爱乐尔之妻帑帑子也古者谓子孙爲帑故甘誓云予则帑戮汝于人则妻子爲帑于鸟则鸟尾爲帑左传云以害鸟帑是也八万物无不以鬼神之气生体物而不可遗注云体犹生也可犹所也不有所遗言万物无不以鬼神之气生也九鬼神生物终物此鬼神即与易系辞云是故知鬼神之情状与天地相似以能生万物也案彼注木火之神生物金水之鬼终物彼以春夏对秋冬故以春夏生物秋冬终物其实鬼神皆能生物终物也故此云体物而不可遗此虽说隂阳鬼神人之鬼神亦附隂阳之鬼神故此云齐明盛服以承祭祀是兼人之鬼神也十因追王遂及不降正统期明孝不以尊卑变武王末受命周公成文武之德追王大王王季上祀先公以天子之礼斯礼也逹乎诸侯大夫及士庶人父爲大夫子爲士葬以大夫祭以士父爲士子爲大夫葬以士祭以大夫期之䘮逹乎大夫三年之䘮逹乎天子父母之䘮无贵贱一也注云末犹老也追王大王王季者以王迹起焉先公组绀以上至后稷也斯礼逹于诸侯大夫士庶人者谓葬之从死者之爵祭之用生者之禄也言大夫葬以大夫士葬以士则追王者改葬之矣期之䘮逹于大夫者谓旁亲所降在大功者其正统之期天子诸侯犹不降也大夫所降天子诸侯绝之不爲服所不臣乃服之也承葬祭说期三年之䘮者明子事父以孝不用其尊卑变一戎衣郑作壹戎殷与书异正义曰案尚书武成云一戎衣谓一着戎衣而㓕殷此云壹者以经武王继大王王季文王三人之业壹用㓕殷对三人之业爲一耳由三人之业故壹身㓕之郑必以衣爲殷者以十一年观兵于孟津十三年㓕纣是再着戎服不得称一戎衣故以衣爲殷故注云齐人言殷声如衣无问尊卑皆得以己禄祭先斯礼也逹乎诸侯大夫及士庶人者斯此也言周公尊崇先公之礼非直天子所行乃下逹于诸侯大夫士庶人等无问尊卑皆得上尊祖父以己之禄祭其先人犹若周公以成王天子之礼祀其先公也天子服正统三年䘮诸侯旁亲有不降三年之䘮逹乎天子者谓正统在三年之䘮父母及适子并妻也逹乎天子者言天子皆服之不云父母而云三年者包适子也天子爲后服期以三年包之者以后卒必待三年然后娶所以逹子之志故通在三年之中是以昭十五年左传云穆后崩大子寿卒叔向云王一歳而有三年之䘮二焉是包后爲三年也直云逹乎天子不云诸侯者诸侯旁亲尊同则不降故䘮服大功章云诸侯爲姑姊妹嫁于国君者是也武王追王周公改葬云则追王者改葬之矣者以大王王季身爲诸侯葬从死者之爵则大王王季秪得爲诸侯葬礼不得言追王从天子法故知追王之时而更改葬用天子礼案大传云武王追王大王亶父王季历此云周公追王不同者武王旣伐纣追王布告天下周公追而改葬故不同也宗庙序昭穆序爵事旅酬燕毛宗庙之礼所以序昭穆也序爵所以辨贵贱也序事所以辨贤也旅酬下爲上所以逮贱也燕毛所以序齿也注云序犹次也爵谓公卿大夫士也事谓荐羞也以辨贤者以其事别所能也若司徒羞牛宗伯共鸡牲矣文王丗子曰宗庙之中以爵爲位崇德也宗人授事以官尊贤也旅酬下爲上者谓若特牲馈食之礼賔弟子兄弟之子各举觞于其长也逮贱者宗庙之中以有事爲荣也燕谓旣祭而燕也燕以发色爲坐祭时尊尊也至燕亲亲也齿亦年也同姓贵之不必官守天官不可私同其好恶不特有所好恶于同姓虽恩不同义必同也尊重其禄位所以贵之不必授以官守天官不可私也旣廪称事即所谓乗其事旣读爲饩饩廪稍食也槀人职曰乗其事考其弓弩以下上其食正义曰以旣与廪连文又与饩字声同故读旣爲饩稍食者谓稍给之故周礼月终均其稍食是也引槀人职者证其饩廪称事案周礼夏官槀人掌弓矢之林其职云乗其事乗谓计筭其所爲之事考其弓弩谓考校弓弩之善恶多少以下上其食下谓贬退上谓増益善者则増上其食恶者则减其食故也言前定则不跲言前定则不跲者案字林云跲踬也踬谓行倒蹶也将欲发言能豫前思定然后岀口则言得流行不有踬蹶也昭昭撮土卷石勺水譬至诚非实论今夫山一卷石之多言山之𥘉小唯一卷石之多多少唯一卷石耳故郑注云卷犹区也今夫水一勺之多言水𥘉时多少唯一勺耳此以下皆言爲之不巳从小至大然天之与地造化之𥘉清浊二气爲天地分而成二体元𥘉作盘薄穹隆非是以小至大今云昭昭与撮土卷石与勺水者何伹山或垒石爲髙水或衆流而成大是从微至着因说圣人至诚之功亦是从小至大以今天地体大假言由小而来以譬至诚非实论也温故燖温之温温读如燖温之温正义曰案左传哀十二年公㑹呉于橐臯大宰嚭请㝷盟子贡对曰盟若可寻也亦可寒也贾逵注云㝷温也又有司彻云乃燅尸爼是燖爲温也云谓故学之熟矣后时习之谓之温者谓贤人旧学已精孰在后更习之犹若温燖故食也诸侯礼法从周孔子躬行杂殷案赵啇问孔子称吾学周礼今用之吾从周檀弓云今丘也殷人也两楹奠殡哭师之处皆所法于殷礼未必由周而云吾从周者何也郑荅曰今用之者鲁与诸侯皆用周之礼法非专自施于巳在宋冠章甫之冠在鲁衣逢掖之衣何必纯用之吾从周者言周礼法最备其爲殷周事岂一也如郑此言诸侯礼法则从周身之所行杂用殷礼也质鬼神俟圣人即知天知人正义曰以经云知天知人故郑引经緫结之云知其道者以天道隂阳生成万物今能正诸隂阳鬼神而不有疑惑是知天道也以圣人之道虽相去百丗其归一揆今能百丗以待圣人而不有疑惑是知圣人之道也云鬼神从天地者也解所以质诸鬼神之德知天道之意引昜曰故知鬼神之情状与天地相似者证鬼神从天地之意案昜系辞云精气爲物游魂爲变郑云木火之神生物金水之鬼成物以七八之神生物九六之鬼成物是鬼神以生成爲功天地亦以生成爲务是鬼神之状与天地相似中庸末八引诗断章取义诗曰衣锦尚絅恶其文之着也卫风硕人之篇羙庄姜之诗言庄姜𥘉嫁在涂衣着锦衣爲其文之大着尚着禅絅加于锦衣之上絅禅也以单縠爲衣尚以覆锦衣也案诗本文云衣锦褧衣此云尚絅者断截诗文也又俗本云衣锦褧裳又与定本不同诗曰潜虽伏矣亦孔之昭此明君子其身虽隐其德昭着所引者小雅正月之篇刺幽王之诗诗之本文以幽王无道喻贤人君子虽隐其身德亦甚明着不能免祸害犹如鱼伏于水亦甚着见𬒳人探捕记者断章取义诗云相在尔室尚不愧于屋漏此大雅抑之篇刺厉王之诗诗人意称王朝小人不敬鬼神瞻视女在庙堂之中犹尚不愧畏于屋漏之神记者引之㫁章取义言君子之人在室之中屋漏虽无人之处不敢爲非犹愧惧于屋漏之神诗曰奏假无言时靡有争此啇颂列祖之篇美成汤之诗诗本文云假无言此云奏假者与诗文异也假大也言祭成汤之时奏此大乐于宗庙之中人皆肃敬无有諠譁之言所以然者时旣太平无有争讼之事故无言也引证君子不言而民信诗曰不显惟德百辟其刑之此周颂烈文之篇美文王之德不显乎文王之德言其显矣以道德显着故天下百辟诸侯皆刑法之引之者证君子之德犹若文王其德显明在外明衆人皆刑法之诗云予怀明德不大声以色此大雅皇矣之篇美文王之诗予我也怀归也言天谓文王曰我归就尔之明德所以归之者以文王不大作音声以爲严厉之色故归之记者引之证君子亦不作大音声以爲严厉之色与文王同也诗曰德輶如毛者此大雅烝民之篇美宣王之诗輶轻也言用德化民举行甚易其轻如毛也上天之载无声无臭至矣载生也言天之生物无音声无臭气寂然无象而物自生言圣人用德化民亦无音声亦无臭气而人自化是圣人之德至极与天地同此二句是大雅文王之诗美文王之德不言诗云者孔子略而不言直取诗之文尔此亦㫁章爲义礼记要义卷第二十七礼记要义礼记要义卷二十八礼记要义卷第二十八表记至缁衣一君子三不失子曰君子不失足于人不失色于人不失口于人是故君子貌足畏也色足惮也言足信也注云失谓失其容止之节也玉藻曰足容重色容庄口容止二聘礼盛故袭享礼禓子曰禓袭之不相因也欲民之毋相渎也注云不相因者以其或以禓爲敬或以袭爲敬礼盛者以袭爲敬执玉龟之属也礼不盛者以禓爲敬受享是也正义曰案聘礼賔𥘉行聘时则袭故聘礼云賔袭执圭是也至聘讫受享之时賔禓奉束帛加璧行享聘爲礼盛故袭享爲礼不盛故禓聘时有玉故云执玉也玉藻曰执玉龟袭故云之属也案行享执璧璧亦是玉于时禓衣而云以袭执玉龟者但享时虽执璧以璧致享比聘时执玉爲轻故享虽有璧而禓也又賔介自相授玉之时介礼轻禓而执圭以授賔賔礼重则袭而受圭是賔之与介亦裼袭不相因故聘礼云上介不袭执圭屈缫授賔賔袭执圭是也三庄敬日强子曰君子庄敬日强安肆日偷君子不以一日使其躬儳焉如不终日注云肆犹放恣也偷苟且也肆或爲亵儳焉可轻贱之貌也如不终日言人而无礼死无时四与仁同过然后其仁可知子曰仁有三与仁同功而异情与仁同功其仁未可知也与仁同过然后其仁可知也仁者安仁知者利仁畏罪者强仁注云三谓安仁也利仁也强仁也利仁强仁功虽与安仁者同本情则异功者人所贪也过者人所辟也在过之中非其本情者或有悔者焉五鹈梁诗礼注异诗云惟鹈在梁不濡其翼彼记之子不称其服注云鹈鹈鹕汚泽也汚泽善居泥水之中在鱼梁以不濡汚其翼爲才知君子以称其服爲有德正义曰案诗注云鹈鸟在梁可谓不濡其翼乎言必濡其翼也犹如小人在位必辱其职与此乖者注礼在前注诗在后故所注不同也六尊名节惠耻浮于行子曰先王谥以尊名节以壹惠耻名之浮于行也注云谥者行之迹也名者谓声誉也言先王论行以爲谥以尊名者使声誉可得而尊言也壹读爲一惠犹善也言声誉虽有衆多者节以其行一大善者爲谥耳在上曰浮君子勤行成功声誉踰行是所耻七祭上帝有秬鬯与宗庙灌异天子亲耕粢盛秬鬯以事上帝者天子事上帝诸侯事天子是贵贱皆有事于天下案小宰注云天地大神至尊不祼此祭上帝有秬鬯者凢鬯有二若和之以郁谓之郁鬯郁人所掌是也祭宗庙而灌也若不和郁谓之秬鬯鬯人所掌是也谓五齐之酒以秬黍爲之以芬芳调畅故言秬鬯故得以事上帝大宗伯云涖玉鬯者谓享大鬼也棫朴诗云奉璋峨峨者谓据祭宗庙也故与此不同也八得失自行其是以听天命得之自是不得自是者得之谓得利禄也言虽得利禄自行其爲是之道若不得利禄亦自行其爲是之道言不问得之与失恒行其是而不行非也以听天命者言不苟易其道也九壹惠是大壹郑读爲小一正义曰上壹是齐壹下一是数之一二也今经文爲大壹之字郑恐是均同之理故读爲小一取一箇善名而爲谥耳十引吕刑尧事爲舜断章爲义非虞帝其孰能如此乎者如上之事不是虞帝其谁人能得知此乎案今尚书之篇以明尧德而云虞帝者言虞帝亦能如是且记者断章而爲义也大言小禄则君重财薄德臣禄各以其德能相称若小言受大禄则臣滥若大言受小禄则君重财而薄德也不家食吉易曰不家食吉此大畜卦辞也案易大畜利贞不家食吉利渉大川不家食吉者言君有大畜积不唯与家人食之而巳当与贤人食之故得吉此大畜干下艮上之卦注云自九三至上九有頥象居外是不家食吉而养贤引之者证君有禄而养贤贤有大小故禄亦有多少释靖共爲治理恭敬小雅曰靖共尔位正直是与神之听之式谷以女注云靖治也尔女也式用也谷禄也言敬治女位之职事正直之人乃与爲伦友神听女之所爲用禄与女正义曰此诗小雅小明之篇刺幽王之诗大夫悔仕乱丗戒其未仕者云靖共尔位靖谋也共具也言明君靖谋共具尔之爵位有正直之德者于是与也靖治也尔女也言爲臣之道治理恭敬女之职位欲諌不欲陈引隰桑诗子曰事君欲諌不欲陈诗云心乎爱矣瑕不谓矣中心藏之何日忘之注云陈谓言其过于外也瑕之言胡也谓犹告也正义曰诗云心乎爱矣瑕不谓矣此小雅隰桑之篇刺幽王之诗君子在野诗人念之云心乎爱此君子矣瑕逺也谓勤也言念此君子逺离此不勤乎言近于勤矣终当念之中心藏之何日忘之者藏善也言中心善此君子何日忘此君子矣诗之本文如此今记人所引此云心乎爱此君子矣瑕之言胡胡何也谓犹告也言何不以事告諌于君矣中心藏之与诗文同王肃以爲藏善郑亦然也皇氏以爲人臣中心包藏君恶不欲向人陈之非其义也凢諌者若常諌之时天子诤臣七人诸侯五人大夫三人唯大臣得諌若歳𥘉则贵贱皆得諌也故襄十四年左传师旷对晋侯云自王以下各有父兄子弟以𥙷察其政君子耻轻交易絶子曰事君愼始而敬终注云轻交易絶君子所耻以蛊卦体释不事王侯易曰不事王侯髙尚其事者此易蛊卦上九爻辞案易蛊卦巽下艮上上九艮爻艮爲山辰在戍得干气父老之象是臣之致事也故不事王侯是不得事君君犹髙尚其所爲之事郑以誉爲绳引蔡侯绳息嬀以证子曰君子不以口誉人则民作忠注云誉绳也正义曰言绳可以度量于物凢口誉于人先须忖度亦量之于心故以誉爲绳也案庄十四年左传云蔡侯绳息嬀以语楚子杜注云绳誉也绳旣训爲誉誉亦训绳郑注以爲此解诺责宁有已怨是故君子与其有诺责也宁有巳怨注云巳谓不许也言诺而不与其怨大于不许正义曰是故君子与其有诺责也者诺谓许人之物责谓许而不与而𬒳责若其有物许人不与𬒳责也宁有巳怨者巳谓休巳宁可有发𥘉休已不许而𬒳怨许而不与其责大发𥘉不与其责小辞欲巧与巧言不同辞欲巧者言君子情貌欲得信实言辞欲得和顺美巧不违逆于理与巧言令色者异也三代无非卜筮惟大享不用卜昔三代明王者谓夏殷周皆事天地之神明者谓祭事天地及诸神明也无非卜筮之用者言皆湏卜筮唯九月大享帝于明堂不用卜也故曲礼下篇云大飨不问卜郑云莫适卜也以其揔飨五帝不知主何帝而卜之故不卜矣所以必湏卜者不敢以其私䙝奉事上帝故皆卜之也有不卜有卜牲日有卜尸正义曰冬至谓祭圎丘夏至谓祭方泽正月谓祭感生之帝及四时迎气用四时之吉日也知冬夏及四时皆卜者案大宰云祀五帝帅执事而卜日郑注云五帝谓四郊及明堂是四郊有卜也大宰又云祀大神祭大示亦如之大神则冬至祭圎丘大示则夏至祭方泽案公羊谷梁鲁郊传云卜三正则知天子郊用夏正亦卜之故知冬夏至正月及四时皆卜日也然明堂不问卜而注大宰祀五帝卜日云四郊及明堂者广解五帝所在其实祀明堂不卜也案周礼祀宗庙亦卜日注不言宗庙者以经云事上帝故唯解祭天之时云不违者日与牲尸者案僖三十一年左传云礼不卜帝祀而卜其牲日是有卜牲日也案特牲少牢云大夫士筮尸则天子诸侯有卜尸也虽有常日犹用卜正义曰旣有常时常日而用卜者亦不敢专也故曲礼篇云日而行事则必践之又祭统云虽有明知之心必进断其志是虽有常日犹用卜也内事外事以四郊爲限正义曰先师以爲祭天而用辛虽外用柔日祭社用甲虽内用刚日殊别于四郊之祭以言用刚柔之日不可与四郊同其余他事今谓事之外内别乎四郊者谓四郊之外爲外事若甲午祠兵吉日庚午旣差我马之属是也四郊之内爲内事若郊之用辛及宗庙少牢用丁亥之属是也故言别于四郊外内别谓限别以四郊爲限大人之器威敬子曰大人之器威敬天子无筮诸侯有守筮天子道以筮诸侯非其国不以筮卜宅寝室天子不卜处大庙注云言其用之尊严谓征伐出师若廵守也天子至尊大事皆用卜也春秋传曰先王卜征五年歳袭其祥守筮守国之筮国有事则用之始将出卜之道有小事则用筮入他国则不筮不敢问吉凶于人之国也诸侯受封乎天子因国而国唯宫室欲改易者得卜之耳卜可建国之处吉则宫庙吉可知朝聘昏冠不用燕器用祭器子曰君子敬则用祭器注云谓朝聘待賔客崇敬不敢用燕器也正义曰其实昬冠亦不用燕器也用祭器也故左传称鲁襄公冠季武子云君冠必以祼享之礼行之以金石之乐节之是用祭器也天子无筮无徒筮耳云天子至尊大事皆用卜也者谓不徒用筮而巳兼用卜也此云无筮无徒筮耳不谓全无筮也故簭人云国之大事先簭而后卜出师廵守皆大事也所引春秋传者襄十三年左传文先王卜征缁衣冠裳带韠之制缁衣者诸侯朝服故论语云缁衣羔裘注云诸侯之朝服其服缁布衣而素裳缁带素韠故士冠礼云主人玄冠朝服缁带素韠注云朝服者十五升布衣而素裳也衣不言色者衣与冠同也知朝服十五升者杂记文知用布者杂记云朝服十五升去其半而缌故知布也知素裳者以冠礼云素韠韠从裳色故知裳亦素也若士之助祭者则韠用缁不与裳同色熊氏云玄冠用黒缯爲之其义未甚明也甫刑即吕刑以甫侯即吕侯正义曰此甫刑尚书吕刑也而称甫刑者案孝经序云春秋有吕国而无甫侯但孝经序未知是郑作以否案春秋实无甫侯国语云申吕虽衰齐许犹在又云齐许申吕皆由大姜然则吕即甫也案孔注尚书言侯后爲甫侯故穆王时谓之吕侯周宣王及平王之时爲甫侯故诗崧髙云生甫及申谓宣王时也扬之水不与我戍甫谓平王时也则孔氏义爲是郑或同之郑以九黎爲三苗之先孔谓即蚩尤髙辛氏之末诸侯有三苗者作乱案郑注吕刑云苗民谓九黎之君也九黎之君于少昊氏衰而弃善道上效蚩尤重刑必变九黎言苗民者有苗九黎之后颛顼代少昊诛九黎分流其子孙爲居于西裔者三苗至髙辛之衰又复九黎之君恶尧兴又诛之尧末又在朝舜时又窜之后王深恶此族三生凶恶故着其氏而谓之氏民者㝠也言未见仁道以此言之三苗是九黎之后九黎于少昊之末而爲乱三苗于髙辛氏之末又爲乱故此注云髙辛以吕刑于此苗民之下云皇帝清问下民又云乃命三后三后谓伯夷之等故以皇帝爲帝尧又以苗民爲髙辛氏之末也郑以九黎爲苗民先祖但上学蚩尤之恶非蚩尤子孙孔注尚书以爲九黎即蚩尤也三苗则非九黎之子孙与郑异狐裘黄黄郑谓大蜡服而诗注异诗云彼都人士狐裘黄黄其容不改岀言有章行归于周万民所望注云黄衣则狐裘大蜡之服也诗人见而说焉章文章也忠信爲周也诗毛氏有之三家则亡正义曰郊特牲云黄衣黄冠而祭息田夫也此云黄衣故云大蜡之服论语云黄衣狐裘故狐裘则黄衣也案诗注云狐裘取温𥙿而巳不云大蜡此云蜡者以正衣解之诗谓庶人有士行非关蜡祭之事故爲温𥙿也叶公顾命三毋叶公之顾命曰毋以小谋败大作毋以嬖御人疾庄后毋以嬖御士疾庄士大夫卿士注云叶公楚县公叶公子髙也临死遗书曰顾命小谋小臣之谋也大作大臣之所爲也嬖御人爱妾也疾亦非也庄后适夫人齐庄得礼者嬖御士爱臣也庄士亦谓士之齐庄得礼者今爲大夫卿士郑注尹诰不言古文尚书尹吉曰惟尹躬天见于西邑夏自周有终相亦惟终注云尹吉亦尹诰也天当爲先字之误忠信爲周相助也谓臣也伊尹言尹之先祖见夏之先君臣皆忠信以自终今天絶桀者以其自作孽伊尹始仕于夏此时就汤矣夏之邑在亳西见或爲败邑或爲予正义曰郑君不见古文尚书故云伊尹之先祖据尚书是大甲之篇言尹之徃先见夏之先君是身之徃先见非谓尹之先祖也云伊尹始仕于夏此时就汤矣者书序云伊尹去亳适夏旣丑有夏复归于亳是始仕于夏也经云先见西邑夏故知爲诰之时就汤矣以郑不见古文谓言尹诰是伊尹诰成汤故云此时就汤矣与尚书同夏邑在亳西云夏之邑在亳西者案丗本及汲冡古文并云禹都咸阳正当亳西也及后乃徙安邑郑以爲汤都偃师爲亳邑则是安邑亦在亳西也郑注君雅不见古文尚书君雅曰夏日暑雨小民惟曰怨资冬祁寒小民亦惟曰怨注云雅书序作牙假借字也君雅周穆王司徒作尚书篇名也资当爲至齐鲁之语声之误也祁之言是也齐西偏之语也夏日暑雨小民怨天至冬是寒小民又怨天言民恒多怨爲其君难正义曰案尚书云小民惟曰怨咨今此本作资郑又读资当爲至以郑不见古文尚书故也朋友以礼义相摄不以利子曰轻绝贫贱而重绝冨贵则好贤不坚而恶恶不着也人虽曰不利吾不信也诗云朋友攸摄摄以威仪注云攸所也言朋友以礼义相摄正不以贫冨贵贱之利也正义曰此一节明交友之道唯善是仇以威仪相摄佐也私惠周行子曰私惠不归德君子不自留焉诗云人之好我示我周行注云私惠谓不以公礼相庆贺时以小物相问遗也言其物不可以爲德则君子不以身留此人也相惠以䙝渎邪僻之物是爲不归于德归或爲怀行道也言示我以忠信之道礼记古文书今愽士读三者不同君奭曰昔在上帝周田观文王之德其集大命于厥躬注云奭召公名也作尚书篇名也古文周田观文王之德爲割申劝宁王之德今愽士读爲厥乱劝宁王之德三者皆异古文似近之割之言盖也言文王有诚信之德天盖申劝之集大命于其身谓命之使王天下也正义曰云古文周田观文王之德爲割申劝宁王之德者以伏生所传欧阳夏侯所注者爲今文尚书以卫贾马所注者元从壁中所出之古文即郑注尚书是也此周字古文爲割此田字古文作申此观字古文爲劝皆字体相渉今古错乱此文尚书爲宁王亦义相渉也云今愽士读爲厥乱劝王之德者谓今文尚书读此周田观文王之德爲厥乱劝宁王之德也云三者皆异古文似近之者玄谓此礼记及古文尚书并今博士读者三者其文各异而古文周田爲割申其字近于义理故云古文似近之云割之言盖也割盖声相近故割读爲盖谓天盖申劝之德尚书犹爲割谓割制其义与此不同南人称人而无恒人而无恒不可以爲卜筮者南人殷掌卜之人有遗余之言称云人而性行无恒不可爲卜筮古之遗言与龟筮犹不能得知无恒之人而况于凢人乎以互体释恒九三六五爻辞正义曰此不恒其德或承之羞者是易恒卦巽下震上九三爻辞得正互体爲干干有刚健之德体在巽巽爲进退是不恒其德也又互体爲兊兊爲毁折是将有羞辱也云问正爲侦者此恒其德侦恒卦六五爻辞以隂爻而处尊位是天子之女又互体兊兊爲和说至尊主家之女以和恱干其家事问正于人故爲吉也应在九二又男子之象体在巽巽爲进退是无所定而妇言是从故云夫子凶也礼记要义卷第二十八礼记要义礼记要义卷二十九礼记要义卷第二十九问丧至深衣一𥘉丧之节亲始死鸡斯徒跣扱上祍交手哭恻怛之心痛疾之意伤肾干肝焦肺水浆不入口三日不举火故邻里爲之麋粥以饮食之注云亲父母也鸡斯当爲䈂纚声之误也亲始死去冠二日乃去䈂纚括发也今时始丧者邪巾貊头䈂纚之存象也徒犹空也上祍深衣之裳前五藏者肾在下肝在中肺在上举三者之焦伤而心脾在其中矣五家爲邻五邻爲里二袒踊爵踊送形迎精之节悲哀志懑气盛故袒而踊之所以动体安心下气也妇人不宜袒故发胸击心爵踊殷殷田田如坏墻然悲哀痛疾之至也故曰辟踊哭泣哀以送之送形而徃迎精而反注云故袒而踊之言圣人制法故使人然也爵踊足不絶地辟拊心也哀以送之谓葬时也迎其精神而反谓反哭及日中而虞也三冠者不肉袒肉袒则着免或问曰冠者不肉袒何也曰冠至尊也不居肉袒之体也故爲之免以代之也注云怪冠衣之相爲也言身无饰者不敢冠冠爲䙝尊服肉袒则着免免状如冠而广一寸四童子当室则杖而免或问曰免者以何爲也曰不冠者之所服也礼曰童子不缌唯当室缌缌者其免也当室则免而杖矣注云怪本所爲施也不冠者犹未冠也当室谓无父兄而主家者也童子不杖不杖者不免当室则杖而免免冠之细别以次成人也缌者其免也言免乃有缌服也五三秊之丧旣练期旣葬差相似三年之丧旣练矣有期之丧旣葬矣则带其故葛带绖期之绖服其功衰有大功之丧亦如之小功无变也注云带其故葛带者三年旣练期旣葬差相似也绖期之葛绖三年旣练首绖除矣爲父旣练衰七升母旣葬衰八升凡齐衰旣葬衰或八升或九升服其功衰服麤衰大功之麻变三年之练葛期旣葬之葛带小于练之葛带又当有绖亦反服其故葛带绖期之绖差之宜也此虽变麻服葛大小同耳亦服其功衰凡三年之丧旣练始遭齐衰大功之䘮绖带皆麻无所变于大功齐斩之服不用轻累重也六君之母非夫人则羣臣无服君之母非夫人则羣臣无服唯近臣及仆骖乗从服唯君所服服也注云妾先君所不服也礼庶子爲后爲其母缌言唯君所服伸君也春秋之义有以小君服之者时若小君在则益不可正义曰妾先君所不服也天子诸侯爲妾无服唯大夫爲贵妾服缌故知妾先君所不服云礼庶子爲后其母缌者案丧服缌麻章云庶子爲父后者爲其母是也云言唯君所服伸君也者若其不爲后则爲母无服故丧服记云公子爲其母练冠麻衣縓縁今以爲君得着缌麻服是伸君之尊也君旣服缌是近臣得从君服也此谓礼之正法云春秋之义有以小君服之者郑旣以正礼言之又引春秋之时不依正礼者有以爲小君之服服其妾母者是文公四年夫人风氏薨是僖公之母成风也又昭十一年夫人归氏薨是昭公之母齐归也皆乱丗之法非正礼也案异义云妾子立爲君得尊其母立以爲夫人否今春秋公羊旣说妾子立爲君母得称夫人故上堂称妾屈于适也下堂称夫人尊于国也云子不得爵命父妾子爲君得爵命其母者以妾在奉授于尊者有所因縁故也谷梁传曰鲁僖公立妾母成风爲夫人是子爵于母以妾爲妻非礼也故春秋左氏说成风妾得立爲夫人母以子贵礼也许君谨案舜爲天子瞽瞍爲士起于士庶者子不得爵父母也至于鲁僖公得尊母成风爲小君经无讥文从公羊左氏之说郑则从谷梁之说故异义駮云父爲长子三年爲衆子期明无二适也女君卒继摄其事耳不得复立爲夫人如郑駮之言则此云春秋小君服之者是灼然非礼也云时若小君在则益不可者其小君无而以夫人服之巳爲不可今小君旣在而以夫人服妾母弥益不可外宗之女有三内宗有二熊氏云凡外宗有三案周礼外宗之女有爵通卿大夫之妻一也杂记云外宗爲君夫人犹内宗是君之姑姉妺之女舅之女从母之女皆爲诸侯服斩爲夫人服期是二也此文外宗是诸侯外宗之妇也若姑之子妇从母之子妇其夫是君之外亲爲君服斩其妇亦名外宗爲君服期是三也内宗有二者案周礼云内女之有爵谓其同姓之女悉是一也杂记云内宗者是君之五属之内女是二也引丧大记曰外宗房中南靣者证外宗之义也禫而饮醴酒食干肉又期而大祥有醯酱者谓至大祥之节食醯酱则小祥食菜果之时但用盐酪也若不能食者小祥食菜果之时得用醯酱也故丧大记云小祥食菜果以醯酱中月而禫禫而饮醴酒又云食肉者先食干肉丧大记云祥而食肉者异人之说故不同也注先饮醴酒食干肉者不忍发御厚味正义曰以醴酒味薄干肉又澁所以先食之者以丧服除孝子不忍发𥘉御醇厚之味故饮醴酒食干肉也有事其缕无事其布曰缌有事其缕无事其布曰缌者以三月之丧治其麻缕其细如缌故云缌麻以朝服十五升抽去其半缕细而䟽也有事其缕事谓鍜治其布纑缕也无事其布谓织布旣成不鍜治其布以哀在外故也冠衰升数及练以后除脱之差斩衰三升者此明父母之丧𥘉死至练冠衰升数之变并明练后除脱之差也受以成布六升者以言三升四升五升之布其缕旣麤䟽未爲成布也六升以下其缕渐细与吉布相参故称成布也葛带三重者谓男子也旣虞卒哭受服之节要中之带以葛代麻带又差小于前以五分去一唯有四分见在三重谓作四股纠之积而相重四股则三重未受服之前麻带爲两股相合也此直云葛带三重则首绖虽葛不三重也犹两股纠之也期而小祥练冠縓縁者父没爲母与父同也至小祥又以卒哭后冠受其衰而用练易其冠也又练爲中衣以縓爲领縁也又期而大祥素缟麻衣者谓二十五月大祥祭此日除脱则首服素冠以缟纰之身着朝服而爲大祥之祭祭讫之后而哀情未除更反服微凶之服首着缟冠以素纰之身着十五升麻深衣未有采縁故云大祥素缟麻衣也中月而禫者中间也大祥之后更间一月而爲禫祭二十五月大祥二十七月而禫禫而纎者禫祭之时玄冠朝服禫祭旣讫而首着纎冠身着素端黄裳以至吉祭无所不佩者吉祭之时身㝷常吉服平常所服之物无不佩也郑释至亲以期断未尽经意何以至期也曰至亲以期断注曰言三年之义如此则何以有降至于期也期者谓爲人后者父在爲母也言服之正虽在亲皆期而除也正义曰郑意以三年之䘮何以有降至于期者故云爲人后者爲夲生之父母及父在爲母期事故抑屈应降至九月十月何以必至于期以其夲至亲不可降期以下故虽降屈犹至于期今检㝷经意父母本应三年何以至期者但问其一期应除之义故答曰至亲期断是明一期可除之节故礼期而练男子除绖妇人除带下文云加隆故至三年是经意不据爲人后及父在爲母期郑之此释恐未尽经意但旣祖郑学今因而释之三秊丧未知所由来故三年之丧人道之至文者也夫是之谓至隆是百王之所同古今之所壹也未有知其所由来者也注云言三年之丧丧礼之最盛也不知其所从来喻此三年之丧前丗行之乆矣正义曰案易系辞云古之葬者厚衣之以薪葬之中野不封不树䘮期无数尚书云百姓如䘮考妣三载此云不知所由来者但上古云䘮期无数谓无葬练祥之数其䘮父母之哀犹三年也故尧崩云如䘮考妣三载则知尧以前䘮考妣巳三年但不知定在何时其䘮服所起则黄帝尧舜之时虽有衣裳仍未有䘮服也但唐虞巳前䘮服与吉服同皆以白布爲之故郊特牲云大古冠布齐则缁之若不齐则皆用白布也郑注䘮服其冠衰之异从三代以下由唐虞以上曰大古吉㐫皆用白布则知三代吉㐫异也深衣长衣中衣之别案郑目録云名曰深衣者以其记深衣之制也深衣连衣裳而纯之以采者素纯曰长衣有表则谓之中衣大夫以上祭服之中衣用素诗云素衣朱襮玉藻曰以帛里布非礼也士祭以朝服中衣以布明矣此于别録属制度郑云大夫以上祭服中衣用素者谓天子大夫以其四命与公之孤同爵弁自祭故中衣用素云士祭以朝服中衣以布者亦谓天子之士与诸侯大夫同案少牢诸侯大夫祭以朝服故天子之士亦祭以朝服朝服用布故中衣以布其诸侯之士自祭以玄端玄端则朝服之衣但其裳异耳中衣亦用布也案诗云素衣朱襮晋人欲荐桓叔桓叔大夫得用素衣者国人以国君之礼待之故欲荐素衣也其长衣中衣及深衣其制度同玉藻云长中继揜尺若深衣则縁而已下云縁广寸半凡深衣皆用诸侯大夫士夕时所着之服故玉藻云朝玄端夕深衣庶人吉服亦深衣皆着之在表也其中衣在朝服祭服䘮服之下知䘮服亦有中衣者檀弓云练衣黄里注云练中衣以黄爲内是也但䘮服中衣不得继揜尺也故䘮服仪云带縁各视其冠注云縁如深衣之縁是䘮服中衣用深衣则深衣縁之以采故下云具父母大父母衣纯以缋以青之属也唯孤子深衣纯以素但以縁而巳不与长衣同其吉服中衣亦以采縁其诸侯得绡黼爲领丹朱爲縁郊特牲云绡黼丹朱中衣大夫之僣礼则知大夫士不用绡黼丹朱但用采纯而已矣无文以明之其长衣以素縁知者若以采縁则与吉服中衣同故知以素縁也若以布縁则曰麻衣知用布縁者以其称麻衣故知也其䘮服之中衣其纯用布视冠布之麤细至葬可以用素縁也练则用縓也其诗麻衣则与此别彼谓吉服之衣也所以此称深衣者以余服则上衣下裳不相连此深衣衣裳相连𬒳体深䆳故谓之深衣深衣应规矩绳权衡古者深衣盖有制度以应规矩绳权衡短毋见肤长毋𬒳土续祍钩边要缝半下袼之髙下可以运肘𬒮之长短反诎之及肘注云言圣人制事必有法度衣取蔽形爲污辱也续犹属也祍在裳旁者也属连之不殊裳前后也钩读如鸟啄必钩之钩钩边若今曲𥚑也续或爲𥙿三分要中减一以益下下宜寛也要或爲优肘不能不岀入袼衣𬒮当掖之缝也𬒮属幅于衣诎而至肘当臂中爲节臂骨上下各尺二寸则𬒮肘以前尺二寸肘或爲腕同上𬒮圜以应规曲袷如矩以应方负绳及踝以应直下齐如权衡以应平注云圜谓胡下也祫交领也古者方领如今小儿衣领绳谓裻与后幅相当之缝也踝踉也齐缉完且弗费善衣之次完且弗费善衣之次也注云完且弗费言可苦衣而易有也深衣者用十五升布鍜濯灰治纯之以采善衣朝祭之服也自士以上深衣爲之次庶人吉服深衣而巳纯縁之饰具父母大父母衣纯以缋具父母衣纯以青如孤子衣纯以素纯𬒮縁纯边广各寸半注云尊者存以多饰爲孝缋画文也三十巳下无父称孤纯谓縁之也縁𬒮谓其口也縁緆也縁边衣裳之侧广各寸半则表里共三寸矣唯祫广二寸释续衽钩邉正义曰衽当旁者凡深衣之裳十二幅皆寛头在下狭头在上皆似小要之衽是前后左右皆有祍也今云祍当旁者所续之祍当身之一旁非爲余祍悉当旁也云属连之不殊裳前后也若其䘮服其裳前三幅后四幅各自爲之不相连也今深衣裳一旁则连之相着一旁则有曲𥚑掩之与相连无异故云属连之不殊裳前后也云钩读如鸟喙必钩之钩者案援神契云象鼻必卷长鸟喙必钩郑据此读之也云若今曲𥚑也郑以后汉之时裳有曲𥚑故以续祍钩边似汉时曲𥚑今时朱衣朝服从后汉明帝所爲则郑云今曲𥚑者是今朝服之曲𥚑也其衣之衽巳于玉藻释之要缝半下畔当七尺二寸要缝谓要中之缝尺寸阔狭半下畔之阔下畔一丈四尺四寸则要缝半之七尺二寸三分要中减一以益下正义曰此据裳之一幅分爲二幅凡布广二尺二寸四寸爲缝一尺八寸在三分之一分爲六寸减此六寸以益于下是下二幅有二尺四寸上二幅有一尺二寸故云三分要中减一以益下下容举足而行故宜寛也袼之髙下可以运肘袼之髙下可以运肘袼谓当臂之处𬒮中髙下宜寛大可以运动其肘𬒮二尺二寸肘尺二寸是容运肘也𬒮之长短反诎之及肘者袂长二尺二寸并縁寸半爲二尺三寸半除去其缝之所杀各一寸余有二尺一寸半在从肩至手二尺四寸今二尺一寸半之袂得反诎及肘者以𬒮属于衣幅阔二尺二寸身嵴至肩但尺一寸也从肩覆臂又尺一寸是衣幅之畔覆臂将尽今又属𬒮于衣又二尺一寸半故反诎其𬒮得及于肘也深衣带下于朝祭服之带当无骨者带若当骨则缓急难中故当无骨之处此深衣带下于朝祭服之带也朝祭之带则近上故玉藻云三分带下绅居二焉是自带以下四尺五寸也方领似汉拥咽古者方领正义曰郑以汉时领皆向下交垂故云古者方领似今拥咽故云若今小儿衣领但方折之也负绳抱方以直其政方其义负绳抱方者以直其政方其义也负绳背之缝也抱方领之方也以直其政解负绳以方其义解抱方也言欲使人直其政教欲使政教直方其义欲使义事方正也直方地之性言坤二得中气案郑注坤之六二云直也方也地之性此爻得中气而在地上自然之性广生万物故生动直而且方深衣士服之次庻人之吉服䘮服麻衣虽似深衣之制不必锻濯灰治以其杂凶故也云自士以上深衣爲之次者案玉藻诸侯夕深衣祭牢肉又大夫士朝玄端夕深衣是深衣爲朝祭之次服也云庶人吉服深衣者深衣是诸侯之下自深衣以后更无余服故知是庶人之吉服䘮服有衰裳包贵贱上下无差亦明庶人吉服乃深衣也縁纯表里共三寸纯𬒮縁纯边广各寸半者纯𬒮者纯縁也谓纯其𬒮縁则𬒮口也又云縁读爲緆谓深衣之下纯也纯边者谓深衣之旁侧也广各寸半者言纯𬒮口及裳下之緆井纯旁边其广各寸半言表里合爲三寸再释纯縁綼緆纯𬒮则是縁其𬒮口也非是口外更有縁也故分明言之云縁緆也解经縁字读爲緆谓深衣下畔也故旣夕礼云明衣縓綼緆郑注云在幅曰綼在下曰緆今经云此緆则深衣之下縁也云縁边衣裳之侧解经纯边也深衣外衿之边有縁也裳虽前后相连然外边曲𥚑揜处其侧亦有縁也礼记要义卷第二十九礼记要义礼记要义卷三十礼记要义卷第三十投壷儒行一奉矢奉中执壷之节投壷之礼主人奉矢司射奉中使人执壷注云矢所以投者也中士则鹿中也射人奉之者投壷射之类也其奉之西阶上北靣正义曰士则鹿中案射记云大夫兕中士鹿中此篇投壷是大夫士之礼故云士则鹿中不云兕中者略之也知此投壷是大夫士礼者以经云主人请賔是平敌之辞与郷饮酒郷射同故知是大夫士也若诸侯则燕礼大射毎事云请于公不得云主人请賔也此旣非诸侯之礼而经云奏貍首者别取燕饮之义非谓尊卑之诗其诸侯相燕亦有投壷故左传云晋侯与齐侯燕投壷然则天子亦有之但古礼亡无以知也其中之形刻木爲之状如兕鹿而伏背上立圎圈以盛筭云奉之西阶上北靣者案乡射礼将射之时司射升自西阶阶上北靣告于賔故知此司射奉中在西阶上北靣其执壷之人贱于司射故在司射之西以凡行礼统于主人虽俱在西阶而当尊东故燕礼大射宰夫代公爲主人与賔俱升西阶而主人在东也五受矢揖賔即席之节巳拜受矢进即两楹间退反位揖賔就筵注云主人旣拜送矢又自受矢进即两楹间者言将有事于此也退乃揖賔即席欲与偕进明爲偶也賔席主人席皆南郷间相去如射物正义曰云退乃揖賔者解经退反位揖賔也所以揖之者欲与賔俱即席相对爲偶而共投壷云賔席主人席皆南郷间相去如射物者以壷在于南故知投壷南郷也投壷是射之类故知席相去如射物也物谓射者所立之处物长三尺阔一尺二寸两物东西相去容一弓故郷射记云物长如笴其间容弓距随长武注云笴长三尺距随者物横画也六司射度壷设中司射进度壷间以二矢半反位设中东面执八筭兴注云度壷度其所设之处也壷去坐二矢半则堂上去賔席主人席邪行各七尺也反位西阶上位也设中东靣旣设中亦实八筭于中横委其余于中西执筭而立以请賔俟投正义曰间以二矢半者投壷有三处室中堂上及庭中也日中则于室日晚则于堂大晚则于庭是各随光明故也矢有长短亦随地广狭室中狭矢长五扶堂上稍广矢长七扶庭中大广矢长九扶四指曰扶扶广四寸五扶者则二尺也七扶者则二尺八寸也九扶者则三尺六寸也虽矢有长短而度壷皆使去賔主之席各二矢半也室中去席五尺堂上则去席七尺庭中则去席九尺八司射告賔主以投壷之法行爵立马请賔曰顺投爲入比投不释胜饮不胜者正爵旣行请爲胜者立马一马从二马三马旣立请庆多马请主人亦如之注云请犹告也顺投矢夲入也比投不拾也胜饮不胜言以能养不能也正爵所以正礼之爵也或以罚或以庆马胜筭也谓之马者若云投艺如此任爲将帅乗马也射投壷皆所以习武因爲乐正义曰此一经明司射告賔主以投壷之法顺投爲入者司射执八筭起而告賔党爲投壷之法也顺夲也言矢有本末投矢于壷以矢夲入者乃名爲入则爲之释筭也若矢以末入则不名爲入亦不爲之释筭也比投不释者比频也又賔主投壷法要更递而投不得以前旣入喜恱不待后人投之而已频频投虽入亦不爲之释筭也一马从二马者毎一胜輙立一马礼以三马爲成若专三马则爲一成但胜偶未必专频得三若胜偶得二劣偶得一旣劣于二故彻取劣偶之一以足胜偶之二爲三故云一马从二马然定夲无此一句三马旣立请庆多马者若频得三成或取彼足爲三马是其胜已成又酌酒庆贺于多马之偶也九弦者奏貍首与郷射小异命弦者曰请奏貍首间若一大师曰诺注云弦鼓瑟者也貍首诗篇名也今逸射义所云诗曰曽孙侯氏是也间若一者投壷当以爲志取节焉正义曰案郷射三畨𥘉一畨耦射不释筭第二畨释筭未作乐第三畨乃用乐此投壷发𥘉则用乐者以投壷礼轻主于欢乐故也十司射释获如数射筭卒投司射执筭曰左右卒投请数二筭爲纯一纯以取一筭爲竒遂以竒筭告曰某贤于某若干纯竒则曰竒钧则曰左右钧注云卒巳也賔主之党毕巳投司射又请数其所释左右筭如数射筭一纯以取实于左手十纯则缩而委之毎委异之有余则横诸纯下一筭爲竒竒则缩诸纯下兼敛左筭实于左手一纯以委十则异之其他如右获毕则司射执竒筭以告于賔与主人也若告云某贤于某者未斥主党胜与賔党胜与以胜爲贤尚枝艺也钧犹等也等则左右手各执一筭以告正义曰云如数射筭者以投壷之类故知此数投壷之筭如数射筭云一纯以取至其他如右获此皆郷射之礼文也一纯以取实于左手谓就地上之筭以右手毎一纯别而取实于左手云十纯则缩而委之每委异之者满十纯则从而委之于地司射东靣则东西爲缩每十双则东西缩爲一委毎有十双更别委之故云每委异之云有余则横诸纯下者有余谓不满十双或八双九双以下则横于纯下谓横在十纯之西南北置之云一筭爲竒竒则缩诸纯下者若唯有一筭则缩之零纯之下在零纯之西东西置之此谓数右筭之法若数左筭则异于右筭谓揔歛地之筭实于左手之中毎一纯取以委地满十则异之谓满十纯揔爲一委云其他如右获者谓所纵所横如右获也酌者饮者之节命酌曰请行觞酌者曰诺当饮者皆跪而奉觞曰赐灌胜者跪曰敬养注曰司射又请于賔与主人以行正爵酌者胜党之弟子酌者亦酌奠于丰上不胜者坐取乃退而跪饮之灌犹饮也言赐灌者服而爲尊敬辞也周礼曰以灌賔客赐灌敬养各与其偶于西阶上如饮射爵投壷立三马与郷射立耦小异正爵旣行请立马马各直其筭一马从二马以庆庆礼曰三马旣备请庆多马賔主皆曰诺注云饮不胜者毕司射又请爲胜者立马当其所释筭之前三立马者投壷如射亦三而止也三者一党不必三胜其一胜者并其马于再胜者以庆之明一胜不得庆也饮庆爵者偶亲酌不使弟子无丰正义曰一马从二马者投壷与射礼同亦三畨而止每畨胜者则立一马假令賔党三畨俱胜则立三马或賔党两胜而立二马主党一胜但立一马即以主党从就賔党二马以少足益于多以助胜者爲荣案郷射礼𥘉畨三耦射但唱获而巳未释筭亦未饮不胜者第二畨耦射毕賔主之党皆射毕乃数筭饮不胜者第三畨三耦及賔主等皆射中鼓节乃爵筭饮罚爵今投壷𥘉则不立三耦唯賔主三畨而止矢长短壷广狭席逺近筹室中五扶堂上七扶庭中九扶筭长尺二寸壷颈脩七寸腹脩五寸口径二寸半容斗五升壷中实小豆焉爲其矢之跃而岀也壷去席二矢半矢以柘若棘毋去其皮注曰筹矢也铺四指曰扶一指案寸春秋传曰肤寸而合投壷者或于室或于堂或于庭其礼䙝随晏早之宜无常处其节三扶可也或曰筭长尺有握握素也脩长也腹容斗五升三分益一则爲二斗得圜囷之象积三百二十四寸也以腹脩五寸约之所得求其圜周圜周二尺七寸有竒是爲腹径九寸有余也实以小豆取其滑且坚以柘棘取其坚且重也旧说云矢大七分或言去其皮节正义曰今检郑之文注之意以二斗整数计之不取经文斗五升之义故云圜周二尺七寸有竒今筭者以其二尺七寸之围必受斗五升之物数不相㑹也云壷体腹之上下各渐减杀苟欲望合恐非郑意鲁薛令弟子辞鲁令弟子辞曰毋幠毋敖毋偝立毋踰言偝立踰言有常爵薛令弟子辞曰毋幠毋敖毋偝立毋踰言若是者浮注云弟子賔党主党年穉者也爲其立堂下相䙝慢司射戒令之记鲁薛者礼衰乖异不知孰是也幠敖慢也偝立不正郷前也踰言逺谈语也常爵常所以罚人之爵也浮亦谓是也晏子春秋曰酌者奉觞而进曰君令浮晏子时以罚梁丘据浮或作匏或作符踰或爲淫鲁薛投壷射礼皷节取半以下爲投壷礼尽用之爲射礼注云此鲁薛击鼓之节也圜者击鼙方者击鼔古者举事鼓各有节闻其节则知其事矣投壷之鼔半射节者投壷射之细也射谓燕射投壷有賔主党司射庭长及冠士立者皆属賔党乐人及使者童子皆属主党注云庭长司正也使者主人所使荐羞者乐人国子能爲乐者此皆与于投壷正义曰庭长司正也冠士者谓外人来观投壷成人加冠之士尊之故令属賔党若童子贱则属主党也云乐人国子能爲乐者以国子习乐故云国子能爲乐者欲明此乐人非瞽蒙视了之徒以其能与主人之党而观礼故知非作乐瞽人也案国子是王子公卿大夫元士之子今来观乐士大夫投壷者以国之俊选皆在学习乐共士子来观投壷衣少所居服冠长所居冠丘少居鲁衣逢掖之衣长居宋冠章甫之冠丘闻之也君子之学也博其服也郷丘不知儒服注云逢犹大也大掖之衣大𬒮禅衣也此君子有道艺者所衣也孔子生鲁长而之宋而冠焉宋其祖所出也衣少所居之服冠长所居之冠是之谓郷言不知儒服非哀公意不在于儒乃今问其服庶人禅衣袂二尺二寸祛尺二寸正义曰庶人禅衣𬒮二尺二寸者庶人无朝祭之事故知禅衣𬒮二尺二寸云祛尺二寸者玉藻文言深衣之制如此今夫子着禅衣与庶人同其𬒮大与庶人异故谓衣爲逢掖也则此大𬒮深衣也长居宋冠章甫之冠言夫子生于鲁长于宋鲁有大𬒮禅衣宋有章甫之冠故知大𬒮之衣是少所居之服也章甫之冠是长所居之冠案曲礼云去国三丗唯兴之日从新国之法孔子曽祖防叔防叔生木金木金生伯夏伯夏生良纥良纥生孔子防叔奔鲁至孔子五丗应从鲁冠而犹着殷章甫冠者以丘爲制法之主故有异于人所行之事多用殷礼不与㝷常同也且曲礼从新国之法秪谓礼仪法用未必衣服尽从也礼臣朝于君应着朝服而着常服者时孔子自衞新还哀公馆之非是常朝故衣冠异也麤而翘之又不急爲陈言而伏静而正之上弗知也麤而翘之又不急爲也注云麤犹䟽也微也君不知己有善言正行则观色縁事而微翘发其意使知之又必舒而脱脱焉巳爲之疾则君纳之速君纳之速怪妬所由生也孔子作儒行自衞反鲁时今衆人之命儒也妄常以儒相诟病孔子至舎哀公馆之闻此言也言加信行加义终没吾丗不敢以儒爲戏注云妄之言无也言今丗名儒无有常人遭人名爲儒而以儒靳故相戏此哀公轻儒之所由也诟病犹耻辱也儒行之作盖孔子自衞𥘉反鲁时也孔子归至其舎哀公就而以礼馆之问儒服而遂问儒行乃始觉焉言没丗不敢以儒爲戏当时服历叙孔子不遇案史记孔子丗家云在鲁哀公不用在齐犂鉏所毁入楚子西所譛适晋赵鞅欲害伐树于宋削迹于衞畏匡厄陈则身𬒳辱累多矣郑以其如此故释云不以慁累闵病而违道云孔子自谓也礼记要义卷第三十礼记要义礼记要义卷三十一礼记要义卷第三十一大学冠义昬义一释淇奥之诗如切如磋者道学也如琢如磨者自脩也瑟兮僴兮者恂慄也赫兮喧兮者威仪也有斐君子终不可諠兮者道盛德至善民之不能忘也注云此心广体胖之诗也澳隈崖也菉竹猗猗喻美盛斐有文章貌也諠忘也道犹言也恂字或作峻读如严峻之峻言其容貌严栗也民不能忘以其意诚而德着也正义曰记者引尔雅而释之如切如磋者道学也者论道其学矣如琢如磨者自脩也者谓自脩饰矣言𥘉习谓之学重习谓之脩亦谓诗本文互而相通也瑟兮僴兮者恂慄也者恂读爲峻言颜色严峻战慄也道盛德至善民之不能忘也谓善称也有斐君子终不可喧兮论道武公盛德至极美善人之爱念不能忘也二畜马乗伐冰百乗之家孟献子曰畜马乗不察于鸡豚伐冰之家不畜牛羊百乗之家不畜聚敛之臣与其有聚敛之臣宁有盗臣此谓国不以利爲利以义爲利也注云孟献子鲁大夫仲孙蔑也畜马乗谓以士𥘉试爲大夫也伐冰之家卿大夫以上丧祭用冰百乗之家有采地者也鸡豚牛羊民之所畜养以爲财利者也国家利义不利财盗臣损财耳聚敛之臣乃损义论语曰季氏富于周公而求也爲之聚敛非吾徒也小子鸣鼓而攻之可也三莫知子恶莫知苗硕故谚有之曰人莫知其子之恶莫知其苗之硕者硕犹大也言人之爱子其意至甚子虽有恶不自觉知犹好而不知其恶也农夫种田恒欲其盛苗虽硕大犹嫌其恶以贪心过甚故不知其苗之硕若能以已子而方他子已苗而匹他苗则好恶可知皆以已而待他物也四释畜马乗伐冰之家云畜马乗谓以士𥘉试爲大夫者案书传士饰车骈马诗云四牡騑騑大夫以上乃得乗四马今下云伐冰之家百乗之家是卿大夫今别云畜马乗者不察鸡豚故知士𥘉试爲大夫也云伐冰之家卿大夫也案昭四年左传云大夫命妇䘮浴用冰䘮大记注云士不用冰故知卿大夫也士若恩赐及食不得用亦有冰也但非其常故士䘮礼赐冰则夷槃可也左传又云食肉之禄冰皆与焉是也五天子诸侯大夫士冠之秊案郑目録云名曰冠义者以其记冠礼成人之义此于别録属吉事但冠礼起早晚书传旣无正文案略说称周公对成王云古人冒而句领注云古人谓三皇时以冒覆头句领绕颈至黄帝时则有冕也故丗夲云黄帝造火食旃冕是冕起于黄帝也但黄帝以前则以羽皮爲之冠黄帝以后乃用布帛其冠之年即天子诸侯十二而冠故襄九年左传云国君十五而生子冠而生子礼也又云一星终也是十二年歳星一终案文王十五而生武王尚有兄伯邑考金縢云王与大夫尽弁时成王十五而着弁则成王巳冠矣是天子十二而冠与诸侯同又祭法云王下祭殇五若不早冠何因下祭五等之殇大夫冠之年㡬无文案丧服大夫爲昆弟之长殇大夫旣爲昆弟长殇则不二十始冠也其士则二十而冠也曲礼云二十曰弱冠是也其天子之子亦早冠所以祭殇有五其诸侯之子皆二十冠也故下檀弓云君之适长殇及大夫之适长殇是也六三始备乃可求三行凡人之所以爲人者礼义也礼义之始在于正容体齐颜色顺辞令容体正颜色齐辞令顺而后礼义备以正君臣亲父子和长㓜君臣正父子亲长㓜和而后礼义立故冠而后服备服备而后容体正颜色齐辞令顺注云言人爲礼以此三者爲始言三始旣备乃可求以三行也立犹成也言服未备者未可求以三始也童子之服采衣紒七适子冠于阼醮用酒三加故冠于阼以着代也醮于客位三加弥尊加有成也注云阼谓主人之北也适子冠于阼若不醴则醮用酒于客位敬而成之也戸西爲客位庶子冠于房戸外又因醮焉不代父也冠者𥘉加缁布冠次加皮弁次加爵弁每加益尊所以益成也正义曰周礼之法适子则以醴礼之庶子则以酒醮之若先代之礼虽适子皆以酒醮之其于周时或有旧俗行先代之礼虽适子亦用酒醮则因而行不必改也故郑注士冠礼云若不醴谓国有旧俗可行圣人用焉不改是也醮者醮尽之义故郑注士冠礼云酌而无酬酢曰醮是也云庶子冠于房戸外又因醮焉者皆士冠礼文也但此记之作是记仪礼士冠礼之事士礼故三加也若大夫亦同士冠礼云无大夫冠礼古者五十而后爵何大夫冠礼之有是大夫虽冠用士礼若诸侯则有冠礼故左传云公冠用祼享之礼行之金石之乐节之其加则四加而有玄冕也故大戴礼公冠四加也诸侯尚四加则天子亦当五加衮冕也士冠于祢庙诸侯于先祧冠者爲治之本故先王重之行之于庙士行之于祢庙故士冠礼注庙谓祢庙旣在祢庙此云尊先祖者尊祢即尊先祖之义且下士祖祢共庙其诸侯则冠于太祖之庙故左传云先君之祧处之聘礼云不腆先君之祧郑注以爲始祖之庙则天子当冠于始祖庙也服䖍注左传先君之祧处之以爲曽祖庙者以左传鲁襄公冠于衞成公之庙衞成公则当今衞君献公曽祖服䖍望时解之故以祧爲曽祖非郑义也壻曰昬妻曰姻正义曰案郑目録云名曰昬义者以其记娶妻之义内教之所由成也此于别録属吉事也谓之昬者案郑昬礼目録云娶妻之礼以昬爲期因名焉必以昬者取其阳徃隂来之义日入后二刻半爲昬以定称之壻曰昬妻曰姻故经解注云壻曰昬妻曰姻是也谓壻以昬时而来妻则因之而去也若壻之与妻之属名壻之亲属名之曰姻女之亲属名之爲昬故郑注昬礼云女氏称昬壻氏称姻尔雅壻之父爲姻妇之父爲㛰又云壻之党爲姻兄弟妇之党爲㛰兄弟是也自天子至庶人昬嫁之秊案异义大戴说男三十女二十有昬娶合爲五十应大衍之数自天子逹于庶人同一也故春秋左氏说国君十五而生子礼也二十而嫁三十而娶庶人礼也礼夫爲妇之长殇长殇十九至十六知夫年十四十五见士昬礼也许君谨案舜年三十不娶谓之鳏文王十五而生武王尚有兄伯邑考知人君早昬娶不可以年三十非重昬嗣也若郑意依正礼士及大夫皆三十而后娶及礼云夫爲妇长殇者关异代也或有早娶者非正法矣天子诸侯昬礼则早矣如左氏所释毛诗所用家语之说以男二十而冠女十五而笄自此以后可以嫁娶至男三十女二十是正昬姻之时与家语异也纳采问名纳吉纳徴请期纳采者谓采择之礼故昬礼云下逹纳采用鴈也必用鴈者白虎通云鴈取其随时而南北不失节也又是随阳之鸟妻从夫之义也问名者问其女之所生母之姓名故昬礼云爲谁氏言女之母何姓氏也此二礼一使而兼行之纳吉者谓男家旣卜得吉与女氏也纳徴者纳聘财也徴成也先纳聘财而后昬成春秋则谓之纳币其庶人则缁帛五两卿大夫则玄纁玄三纁二加以俪皮及诸侯加以大璋天子加以谷圭皆具于周礼经注也请期者谓男家使人请女家以昬时之期由男家告于女家何必请者男家不敢自专执谦敬之辞故云请也女氏终听男家之命乃告之纳吉纳徴请期毎一事则使者一人行惟纳徴无鴈以有币故其余皆用鴈醴与醮俱无酬酢醴尚质正义曰以郷饮酒礼燕礼之属皆爲賔主相酬酢故不称其醮醮则但受爵者饮而尽之又不反相酬酢直醮尽而巳故称醮也然醴亦无酬酢不云醮者以醴尚质不爲饮也故不称醮但礼敬之而巳云醮之礼如冠醮与其异者于寝耳者以父之醮子令其亲迎与醮子冠而成人其事相似故云如冠醮与但冠礼醮子在庙此醮子在寝故云其异者在寝耳子受气性纯则孝孝则忠男女有别而后夫妇有义夫妇有义而后父子有亲父子有亲而后君臣有正故曰昏礼者礼之夲也注云言子受气性纯则孝孝则忠也和于室人谓女妐女叔诸妇妇顺者顺于舅姑和于室人而后当于夫以成丝麻布帛之事以审守委积盖藏注云室人谓女妐女叔诸妇也当犹称也后言称夫者不顺舅姑不和室人虽有善者犹不爲称夫也正义曰以审守委积盖藏者言旣当夫氏又成妇事以此详审保守家之所有委积掩盖藏聚之物也室人是在室之人非男子也女妐谓壻之姊也女叔谓壻之妹诸妇谓娣姒之属妇人教于公宫宗室是以古者妇人先嫁三月祖庙未毁教于公宫祖庙旣毁教于宗室教以妇德妇言妇容妇功教成祭之牲用鱼芼之以苹藻所以成妇顺也注云谓与天子诸侯同姓者也嫁女者必就尊者教成之教之者女师也祖庙女所出之祖也公君也宗室宗子之家也妇德贞顺也妇言辞令也妇容婉娩也妇功丝麻也祭之祭其所岀之祖也鱼苹藻皆水物隂类也鱼爲俎实苹藻爲羮菜祭无牲牢告事耳非正祭也其齐盛用黍云君使有司告之宗子之家若其祖庙巳毁则爲坛而告焉正义曰公宫谓公之宫也若天子公邑官家之宫耳非谓诸侯公宫也此昏义虽记士昏礼之事自此以下广明天子以下教女及夫妇之义故此经教女举贵者言云嫁女者必就尊者教成之者案内则女子十年不岀使姆教成之明巳前恒教但嫁前三月特就公宫之教欲尊之也云教之者女师也者即诗周南云言告师氏则昏礼注云姆妇人五十无子出者也云祖庙女所岀之祖也者谓女父与君所分出之祖或与君共髙祖而分出以下皆然与诸侯共髙祖庙未毁所岀之女皆自公宫教之天子虽七庙亲庙上自髙祖以下也云公君也者郑恐唯谓诸侯之公故解公爲君天子诸侯皆称君云宗室宗子之家也者郑旣不云大宗小宗则大宗小宗之家悉得教之与大宗近者于大宗教之与大宗逺者于小宗教之此记谓君之同姓若君之异姓异姓始祖在者其后亦有大宗小宗其族人嫁女各于其家也日食有爲灾不爲灾案左传昭三十一年十二月辛亥朔日有食之庚午之日始有谪谪谓日之将食之气气见于上所以责人君也故诗云十月之交朔月辛卯日有食之亦孔之丑又云此日而食于何不臧是君之不善而日食凡日食若壬午朔日有食之左传云公问于梓愼祸福何爲对曰二至二分日有食之不爲灾也日月之行也分同道也至相过也其他月则爲灾阳不克也故常爲水也然诗之十月则夏之八月秋分日食而爲灾者以辛卯之日卯徃侵辛由反克金故爲灾昭七年夏四月甲辰朔日有食之而大咎衞君上卿四月夏之二月爲灾者以其甲辰之日甲爲木辰爲土木当克土今日食土反克木故爲灾也昭二十一年秋七月壬午朔而日食壬爲水午爲火水应克火而日食火反克水不爲灾者以秋七月夏之五月是午之时得有克壬之理故不得爲灾杜预以爲假日食之异以戒惧人君其言若信若不信不可定以爲验也礼记要义卷第三十一礼记要义礼记要义卷三十二礼记要义卷第三十二郷饮酒凡四事正义曰案郑目録云名曰郷饮酒义者以其记郷大夫饮賔于庠序之礼尊贤养老之义此于别録属吉事仪礼有其事此记释其义也但此篇前后凡有四事一则三年賔贤能二则郷大夫饮国中贤者三则州长习射饮酒也四则党正蜡祭饮酒揔而言之皆谓之郷饮酒知此篇合有四事者以郑注郷人郷大夫又云士州长党正郑又云饮国中贤者亦用此礼也郑必知此篇郷大夫賔贤能及饮国中贤者并州长党正者以此经云郷人即郷大夫士则州长党正又云君子谓郷大夫饮国中贤者下又云六十者坐五十者立侍亦是党正饮酒之事下又云合诸郷射是亦州长习射之礼郑以此参之故知此篇兼有四事郷则三年一饮州则一年再饮党则一年一饮也所以然者天子六郷诸侯三郷卿二郷大夫一郷各有郷大夫而郷有郷学取致仕在郷之中大夫爲父师致仕之士爲少师在于学中名爲郷先生教于郷中之人谓郷学每年入学三年业成必升于君若天子郷则升学士于天子若诸侯之郷则升学士于诸侯凡升之必用正月也将用升之先爲饮酒之礼郷大夫与郷先生谋事学生最贤使爲賔次者爲介又次者爲衆賔此郷大夫爲主人与之饮酒而后升之故周礼郷大夫职云三年则大比攷其德行道艺而兴贤者能者郷老及郷大夫帅其吏与其衆寡以礼礼賔之郑云贤者有德行者能者有道艺者故郑云古者年七十而致仕老于郷里大夫名曰父师士名少师而教学焉恒知郷人之贤者是以大夫就而谋之贤者以爲賔其次以爲介又其次爲衆賔而与之饮酒是亦将献之以礼礼賔之也若州一年再饮者是春秋习射因而饮之以州长爲主人也若党一年一饮者是歳十二月国于大蜡祭而党中于学饮酒子贡观蜡是也亦党正爲主人也此郷饮酒之义说仪礼郷饮酒也六曰圣曰礼曰德仁义接賔主有事爼豆有数曰圣圣立而将之以敬曰礼礼以体长㓜曰德德也者得于身也故曰古之学术道者将以得身也是故圣人务焉注云圣通也所以通賔主之意也将犹奉也术犹艺也得身者谓成已令名免于刑罚也言学术道则此说賔贤能之礼正义曰圣立而将之以敬曰礼者谓通賔主之事其道已立能将行之以恭敬乃谓之礼也礼以体长㓜曰德德者得也旣能有礼以体成长㓜于事得宜故曰德也德也者得于身也者重释称德之义是得善行于其身谓身之所行皆得于理也古之学术道者将以得身也者术者艺也言古之人学此才艺之道也将以得身也谓使身得成也此谓賔贤之人有术道今以賔敬接待之事其尊敬学习术道身得成就而有令名七祭荐祭酒哜肺在席中啐在席末言是席之正非专爲饮食也者若此席专爲饮食应于席中啐酒今乃席末啐酒此席之设夲不爲饮食是主人敬重于賔故设席耳祭荐祭酒哜肺在席中者敬主人之物故在席中啐酒入于己故在席末也八饮酒之节能安燕而不乱降说屦升坐脩爵无数饮酒之节朝不废朝莫不废夕賔岀主人拜送节文终遂焉知其能安燕而不乱也注云朝夕朝莫听事也不废之者旣朝乃饮先夕则罢其正也终遂犹充备也正义曰此一经明饮酒之礼虽爵行无数犹能节文自终不至于乱也降说屦升坐者此谓无筭爵之𥘉也以前皆立而行礼未彻爼故未说屦至此彻爼之后乃说屦升堂坐也脩爵无数者谓无筭爵也熊氏云谓行爵无数矣朝不废朝者朝后乃行饮酒之礼是朝不废朝也莫不废夕者谓饮酒礼毕乃治私家之事是莫不废夕此谓郷饮酒之礼若党正饮酒一国若狂无不醉也九经以天地纪以日月参以三光经之以天地纪之以日月参之以三光政教之本也注云日出于东僎所在也月生于西介所在也三光三大辰也天之政教出于大辰焉正义曰案昭十七年有星孛于大辰公羊云大辰者何大火也伐爲大辰北辰亦爲大辰故尔雅云大辰房心尾也大火谓之大辰北极谓之北辰是三大辰也何休云大火与伐天所以示民时早晚天下取以爲正故谓之大辰辰时也是政教岀于大辰月三日则成魄月者三日则成魄者谓月尽之后三日乃成魄魄谓明生傍有微光也此谓月明尽之后而生魄非必月三日也所以前月大则月二日生魄前月小则三日乃生魄燕𥘉立行礼似飨其余则燕古者诸侯之射也必先行燕礼者案仪礼大射在未旅之前燕𥘉似飨即是先行飨礼而云先行燕礼者燕𥘉似飨正谓立行礼似飨其余则燕故礼其牲狗及设折爼行一献此等皆燕之法也故云先行燕礼也诸侯歳献书物三歳而贡士是故古者天子之制诸侯歳献贡士于天子天子试之于射宫注云歳献献国事之书及计偕物也三歳而贡士旧说云大国三人次国二人小国一人正义曰以经云歳献贡士于天子恐歳献之文只是贡献于士故云歳献献国事之书云及计偕物也者汉时谓郡国送文书之使谓之爲计吏其贡献之物与计吏俱来故谓之计偕物也偕俱也非但献国事之书又俱献贡物故云及计偕物知歳献国事之书者小行人云令诸侯春入贡秋献功注云贡六服所贡也功考绩之功也秋献之若今计文书㫁于九月其旧法也云三歳而贡士者以经贡士之文系歳献之下恐毎歳贡士故云三歳而贡士也又知三歳者案书传云古者诸侯之于天子也三年一贡士一适谓之好德再适谓之贤贤三适谓之有功有功者天子赐以衣服弓矢再赐以秬鬯三赐以虎贲百人号曰命诸侯不云益地者文不具矣书传又云贡士一不适谓之过注云谓三年时也再不适谓之敖注云谓六年时也三不适谓之诬注云谓九年时也一绌以爵再绌以地三绌而地毕注云凡十五年郑以此故知三歳而贡士也曽孙之诗是貍首乐作而后射正义曰以诸侯射以貍首之篇谓今诗文无貍首之篇今射义有载曽孙之诗故知是貍首也云正爵四行献賔献公献卿献大夫者大射礼文云乃后乐作而射也者案大射礼献大夫之后乃后工入乐作而后射此谓大射也若燕射则说屦升堂坐之后乃射矣故燕礼说屦升堂献士毕若射则大射正爲司射如郷射之礼是也与爲人后与犹竒也使子路执弓矢出延射曰贲军之将亡国之大夫与爲人后者不入其余皆入盖去者半入者半注云先行饮酒礼将射乃以司正爲司马子路执弓矢出延射则爲司射也延进也岀进观者欲射者也贲读爲偾偾犹覆败也亡国亡君之国者也与犹竒也后人者一人而巳旣有爲者而徃竒之是贪财也子路陈此三者而观者畏其义则或去也延或爲誓正义曰云与犹竒也者谓他人无后已有人后之相爲合配今已更徃后之是配合之外更有竒只故云后人者一人而已旣有爲者而徃竒之天子诸侯卿大夫射有三士二凡天子诸侯及卿大夫礼射有三一爲大射是将祭择士之射二爲賔射诸侯来朝天子入而与之射也或诸侯相朝而与之射也三爲燕射谓息燕而与之射其天子诸侯大夫三射皆具其士无大射故司裘职云大射唯明王及诸侯卿大夫不及于士故郑注云士不大射士无臣祭无所择是也其賔射燕射士皆有之故射人云士射豻侯二正是士有賔射也又郷射记云士布侯画以鹿豕是士有燕射矣畿内诸侯张二侯畿外三侯其侯天子大射则射皮侯故考工记云张皮侯而栖鹄则春以功又司裘职云王大射则共虎侯熊侯豹侯设其鹄郑注考工记皮侯谓此侯也畿内诸侯大射则张熊侯豹侯故司裘职云诸侯则共熊侯豹侯设其鹄是也若畿外诸侯大射亦张三侯郑注云逺尊得伸故亦张三侯一曰大侯郑注云则天子熊侯谓以熊皮饰之二曰糁侯郑注云糁杂也豹鹄而麋饰三曰豻侯郑注云豻胡大皮饰侯若畿内卿大夫射麋侯故司裘云卿大夫则共麋侯是也其畿外卿大夫射侯无丈于诸侯旣得三侯其卿大夫盖降君一等则糁侯豻侯其大射之侯皆有鹄也鹄二分侯中而居其一其鹄则二分侯中而居其一故考工记云梓人爲侯广与崇方参分其广而鹄居一焉凡皮侯者各以其饰侯之侧又方制其皮以爲鹄故郑注司裘云以虎熊豹麋之皮饰其侧又方制之以爲谓之鹄谓之鹄者取名于鳱鹄小鸟而难中是以中之爲隽亦取鹄之言较较者直也射所以直己志则是但取其名非是实鸟也凡賔射侯正之制此侯道郑注司裘云虎九十弓熊七十弓豹麋五十弓列国之诸侯大射大侯亦九十参七十干五十逺尊得伸可同耳其天子以下賔射则射人云王射三侯五正诸侯射二侯三正卿大夫射一侯二正士射豻侯二正郑云谓五正三正二正之侯五正者中朱次白次苍次黄玄居外三正损玄黄二正画以朱緑郑又云二侯者三正二正之侯也一侯者二正而巳此皆与賔射于朝之礼也考工记梓人职云张五采之侯则逺国属凡賔射之侯谓之正郑注大射云正者正也亦鸟名齐鲁之间名题肩爲正然则天子賔射用五正三正二正之侯畿内诸侯賔射用三正之侯卿大夫用二正之侯士亦用二正之侯又饰以豻畿外诸侯以下賔射其侯无文约大射诸侯旣同天子张三侯则賔射亦同天子用五正三正二正之侯其卿大夫射亦三正二正之侯士射二正之侯若五正者同虎侯九十弓三正者同熊侯七十弓二正者同豹侯五十弓凡中央之赤皆方二尺以外之色皆分布之其外又画以云气天子以下燕射则尊卑皆用一侯故郷射记云天子熊侯白质诸侯麋侯赤质大夫布侯画以虎豹士布侯画以鹿豕郑注云白质赤质皆谓采其地不采者白布也熊麋虎豹鹿豕皆正靣画其头象于正鹄之处耳君画一臣画二阳竒隂偶之数也燕射射熊虎豹不忘上下相犯射麋鹿豕志在君臣相养也梓人云张兽侯则王以息燕谓此也郷射记旣不列畿内畿外之异则诸侯以下外内同也郷射记列天子以下各一侯下文云侯道五十弓弓二寸以爲侯中则天子以下皆五十弓侯中同方一丈也降尊以就卑言燕主欢心故也而皇氏沈氏乃云天子熊侯或云九十弓或云七十弓乃同三侯上下之差文无准据其义非也侯中及上下躬上下舌用布数其侯用布之数案郷射记郷侯五十弓则侯道五十歩也以弓之下制长六尺以射用弓故称弓一弓取二寸以爲中则侯中方一丈也郷射记又云倍中以爲躬注云躬身也谓中之上下幅也用布各二丈郷射记又云倍躬以爲左右舌舌谓躬之上下横一幅布张于躬外左右而出谓之舌考工记谓舌爲个躬旣二丈上舌倍躬则用布四丈也郷射记又云下舌半上舌注云半者半其出于躬者也上舌岀射各一丈则下舌出弓各五尺然则下舌用布三丈揔而计之侯中方一丈凡五幅用布五丈上下二躬用布四丈上舌复用布四丈下舌用布三丈故郑注郷射记云郷射侯用布十六丈也以此计之侯道七十弓则侯中方丈四凡七幅幅别丈四是用布九丈八尺上下二躬各倍中用布五丈六尺上舌倍躬亦用布五丈六尺上舌岀躬各丈四尺下舌半上舌则左右各减七尺则下舌用布四丈二尺故郑注郷射记云七十歩之侯用布二十五丈二尺其九十弓之侯用布三十六丈其张三侯之体同道位之近者最下逺者渐髙故大射云大侯之崇见鹄于参参见鹄于干干不及地武自王至士射耦之数其耦射人云王以六耦诸侯以四耦卿大夫士以三耦又射人云诸侯以下谓畿内也若畿外诸侯以下则皆三耦故大射及郷射并左传襄二十九年晋士鞅来聘射皆三耦是也大射在庙賔射朝燕射寝其射宫所在天子大射必先习于泽宫而后射于射宫则此射义文也其射宫天子则在庙也故司服云享先公飨射则鷩冕司几筵云大朝觐大飨射依前南郷是也其服鷩冕天子賔射则在朝故射人云诸侯在朝则皆北靣是也其服皮弁服矣天子燕射则在寝以诸侯燕于小寝天子路寝之朝谓之燕朝者故知天子诸侯燕射在寝故郷射记云君国中射则皮树中郑注云谓燕射也其服则玄冕缁衣素裳也诸侯以爲朝服燕礼云燕朝服于寝是其诸侯大射不显畿内畿外之异案仪礼大射云公入鷔射毕而云入谓从郊入国也谓射在郊学也故郷射记云于郊则闾中郑注云大射于大学仪礼所陈多据畿外诸侯即畿内诸侯或亦然也其服无文故用皮弁以射在学宫学记云皮弁祭菜故也其诸侯賔射若在国则亦在朝与天子同若在国外相㑹则在竟故郷射记云于竟则虎中郑注云谓与邻国君射也其服亦皮弁服也以聘礼君受聘皮弁故也其卿大夫以下射之所在及所服之衣无明文也此三射之外又有郷射谓郷大夫贡贤能之后行郷射之礼而询衆庶故郷大夫职云献贤能之书于王退而以郷射之礼五物询衆庶是也又有州长射于州序之礼其侯并同賔射之法故郑注云郷侯二正主皮之射有二又有习武之射凡主皮之射有二一是卿大夫从君田猎班余获而射书传云凡祭取余获陈于泽然后卿大夫相与射也郑注郷射云主皮者无侯张兽皮而射之主于获也二是庶人亦主皮之射故郑注周礼云庶人无侯张皮而射之是也又有习武之射故司弓矢云弧弓以授射甲革椹质者是也习射于泽射椹质试武天子将祭必先习射于泽泽者所以泽士也者泽是宫名于此宫中射而择士故谓此宫爲泽泽所在无文盖于寛闲之处近水泽而爲之也非唯祭而择士余射亦在其中故书传论主皮射云向之取也于囿中勇力之取也今之取也于泽宫揖譲之取也是主皮之射亦近于泽也选士于泽不射侯也但试武而巳故司弓矢云泽共射椹质之弓矢郑司农引此射义之文以释之是知于泽中射椹质而巳又郑注司弓矢云树椹以爲射正射甲与椹试弓习武也其主皮之射则张皮亦揖譲也桑弧蓬矢用六礼射唯四矢故男子生桑弧蓬矢六以射天地四方天地四方者男子之所有事也故必先有志于其所有事然后敢用糓也饭食之谓也注云男子生则设弧于门左三日负之人爲之射乃卜食子也正义曰此一经明男子重射之义以男子生三日射人以桑弧蓬矢者则有爲射之志故长大重之桑弧蓬矢者取其质也所以用六者射天地四方也所以礼射唯四矢者示事有不用也四矢者象御四方之乱射时饮爵时皆有升降揖逊孔子曰君子无所争必也射乎揖譲而升下而饮其争也君子注云必也射乎言君子至于射则有争也下降也饮射爵者亦揖譲而升降胜者袒决遂执张弓不胜者袭说决拾郄左手右加弛弓于其上而升饮君子耻之是以射则争中正义曰此饮射爵者亦揖譲而升降者此解经揖譲而升下经称揖譲谓饮射爵时揖譲非射时揖譲也故云饮射爵者亦揖让而升降亦者亦如射时揖譲饮今亦揖譲故仪礼大射云耦进上射在左并行当阶北靣揖及阶揖升堂揖皆当其物北靣揖及物揖射毕北靣揖揖如升射是射时升降揖譲也大射又云饮射爵之时胜者皆袒决遂执张弓不胜者皆袭说决拾郄左手右加弛弓于其上遂以执付揖如始升射及阶胜者先升升堂少右不胜者进北靣坐取丰上之觯立卒觯坐奠于丰下兴揖不胜者先降是饮射爵之时揖让升降也礼记要义卷第三十二礼记要义礼记要义卷三十三礼记要义第三十三燕义聘义䘮服四制一燕义记君臣燕饮正义曰案郑目録云名曰燕义者以其记君臣燕饮之礼上下相尊之义此于别録属吉事案仪礼目録云诸侯无事若卿大夫有勤劳之功与群臣燕饮以乐之勤劳谓征伐聘问诗曰吉甫燕喜是也臣有王事之劳亦燕之故燕礼云若有王事是也二诸子庶子之官同周天子之官有庶子官者此明庶子之义也谓作记之人在于周末追述周𥘉之事故云古者言周之天子其下立官有庶子之官天子谓之诸子诸侯谓之庶子其所职掌诸子庶子同也故此记虽明诸侯庶子职掌其所载之事皆诸子职文也庶子官职诸侯卿大夫士之庶子之倅者言此官职主诸侯及卿大夫士衆庶之子副倅于父之事所以官名庶子掌其戒令者此等衆子湏有戒法政令而庶子官掌之与其教治者与犹及也教谓教学治谓治身言非但掌戒令而巳及其教治亦皆掌之别其等者谓分别其贵贱之等正其位者正其朝廷所立之位也此记云诸侯卿大夫士之庶子之卒周礼诸子职则云掌国子之倅唯此爲别但诸子职揔谓之国子此云诸侯卿大夫士之庶子者是其适子也谓之庶者庶衆也以其适子衆多故揔谓之庶子非适子庶弟而称庶子也必知适子者以其云倅是副贰于父之言故郑注诸子职云国子者是公卿大夫士之副贰又引王制云王大子王子羣后之大子卿大夫元士之适子是也四宰夫爲献主大夫爲賔设賔主饮酒之礼也使宰夫爲献主臣莫敢与君亢礼也不以公卿爲賔而以大夫爲賔爲疑也明嫌之义也賔入中庭君降一等而揖之礼之也注云设賔主者饮酒致欢也宰夫主膳食之官也天子使膳宰爲主人公孤也疑自下上至之辞也公卿尊矣复以爲賔则尊与君大相近五受君酬赐皆降拜升成拜皆降再拜稽首升成拜者谓賔受君之酬及臣受君赐爵皆降自西阶再拜稽首以受君恩又升堂更再拜稽首以成拜也故燕礼云公酬賔賔降西阶下再拜稽首公命小臣辞賔升成拜郑云升成拜复再拜稽首也至礼杀之后賔下堂是欲拜君则辞之賔未拜也賔乃升堂再拜稽首郑注云不言成拜者以其下堂未拜故也燕礼云公卒觯賔下拜小臣辞賔升再拜稽首郑注云不言成拜者爲拜故下实未拜也下不敢輙拜礼杀也六燕礼凡臣拜无不答礼无不答言上之不虚取于下也者以燕礼凡臣之拜君无不答拜之示爲上之道不虚取于下也上必湏报之也七献君献卿大夫士旅酬之等献君君举旅行酬者案燕礼宰夫爲主人酌以献賔賔饮毕酌以酢主人主人饮毕酌以献君君饮毕酌以酢主人更爵以受酢于阼阶下饮卒爵主人又洗觚酬主人先饮卒爵酌以酬賔賔受觚坐奠于荐东讫小臣请媵爵者二人媵爵阼阶下皆北靣媵爵于公媵爵者先自饮毕媵爵者洗象觯酌奠于公席之前公坐取所媵之觯以酬賔賔于时下再拜稽首公命小臣辞賔升成拜公立卒觯賔乃受公虚爵酌之酬大夫于西阶上衆大夫相酬毕奠虚觯于篚此是献君君举旅行酬也而后献卿卿举旅行酬者案燕礼主人洗升实散献卿于西阶上献卿毕小臣又请媵爵者公使二人媵爵奠于公前公又行一爵若賔若长唯公所酬以旅于西阶上大夫辩而止此是爲卿旅酬也燕礼直云卿不云大卿小卿之异则小卿大卿俱同献也而后献大夫大夫举旅行酬者案燕礼主人洗献大夫于西阶上大夫辩受献乃纳工献衆工毕公又举奠觯唯公所赐以旅于西阶上此是献大夫爲大夫而旅酬也而后献士士举旅行酬者案燕礼说屦升堂坐之后主人献士于西阶上献士辩又献旅食賔媵觚于公公坐取賔所媵觯兴唯公所赐乃就席坐行之终于大夫终受者兴以酬士士举旅于西阶上此是献士爲旅酬也而后献庶子者庶子卑不爲之举旅但无筭爵之节执爵者酌而旅之爼豆牲体荐羞皆有等差者公及卿大夫士等牲体荐羞之节皆有等差但燕礼不载无以言也九卿出聘之介数聘礼上公七介侯伯五介子男三介所以明贵贱也注云此皆使卿岀聘之介数也大行人职曰凡诸侯之卿其礼各下其君二等十賔入庙门三逊三揖之节三譲而后传命三譲而后入庙门三揖而后至阶三譲而后升所以致尊譲也注云此揖譲主谓賔也三譲而后传命賔至庙门主人请事时也賔见主人陈摈以大客礼当己则三譲之不得命乃传其君之聘命也三让而后入庙门譲主人庙受也小行人职曰凡四方之使者大客则摈小客则受其币听其辞君请事于賔及郊劳庙受君使士迎于竟谓王君使士迎客于竟故聘礼賔及竟张旜君使士请事遂以入是也大夫郊劳聘礼云賔至于近郊君使下大夫请行君又使卿朝服用束帛劳此大夫郊劳者即卿也君亲拜迎于大门之内而庙受案聘礼賔入门左公再拜是君迎于大门之内聘礼又云及庙门公揖入纳賔賔入门左賔升西楹西东靣是庙受也上摈承摈绍摈之节正义曰主国之卿爲上摈接迎于賔大夫爲承摈者承副上摈也士爲绍摈者绍继也谓继续承摈案聘礼注其位相承继又聘礼注云主君公也则摈者五人侯伯也则摈者四人子男也则摈者三人其待聘客及朝賔其摈数皆然私靣私觌私献之别賔私靣私觌者私靣谓私以已礼靣见主国之卿大夫也私觌者私以己礼觌主国之君以其非公聘正礼故谓之私案聘礼私靣在后此先云私靣者记者便文无义例也靣亦见也以其于臣礼质故以靣言之故聘礼注云靣亦见也其谓之靣威仪质也此于臣谓之靣而司仪云诸公之臣相爲国客私靣私献注云私靣私觌也又以私靣爲私觌者以司仪之文但云私靣私献不云私觌故以私靣爲私觌也昭六年左传楚公子弃疾见郑伯以其乗马八匹私靣于君而称靣者因行过郑而靣郑伯非正礼故虽君亦称靣也生曰饩死曰饩腥曰饩致饔饩者谓行聘之日主君使卿致饔饩之礼于賔舘案聘礼君使卿韦弁归饔饩五牢注云牲杀曰饔生曰饩又曰饪一牢鼎九设于西阶前腥二牢鼎七设于阼阶前饩二牢陈于门西北靣东上是也案聘礼饩旣爲生而左传僖三十三年云饩牵竭矣服䖍云死曰饩者以饩与牵相对牵旣爲生饩则爲死故诗瓠叶篇云牲牢饔饩郑注云腥曰饩者以牲牢饔饩相对以牲牢旣爲生饔又爲熟故以饩爲腥也还玉旣毕以贿赠之还圭璋者谓賔将去时君使卿就賔舘还其所聘之圭璋故聘礼云君使卿皮弁还玉于馆是也贿赠者因其还玉之时主人之卿并以贿而徃还玉旣毕以贿赠之故聘礼还圭璋毕大夫贿用束纺是也飨食皆在庙燕在寝飨食燕者谓主君设大礼以飨賔设食礼以食賔皆在庙也又设燕以燕之燕在寝也故聘礼云公于賔壹食再飨燕与羞俶献无常数是也殷相聘殷爲盛爲中正义曰案大行人云诸侯之邦交歳相问也案聘礼记云小聘曰问故知此比年小聘是歳相问也大行人又云殷相聘也殷中也谓三年之时中而无事故称殷也案昭九年左氏传云孟僖子如齐殷聘礼也服䖍注云自襄二十年叔老聘于齐至今积二十年故脩盛聘之礼郑引之以解大行人殷相聘也郑以殷爲中惟取殷聘之文以解殷相聘之义正取殷文是同其年数则异故以此三年之聘爲殷聘也此经所云谓诸侯自相聘也而王制云诸侯之于天子比年一小聘三年一大聘五年一朝与此不同者此经诸侯相聘是周公制礼之正法王制所云谓文襄之法故不同也还圭璋轻财重礼之义以圭璋聘重礼也巳聘而还圭璋此轻财而重礼之义也诸侯相厉以轻财重礼则民作让矣注云圭瑞也尊圭璋之类也用之还之皆爲重礼礼必亲之不可以己之有遥复之也财谓璧琮享币也受之爲轻财者财可遥复重贿反币是也正义曰谓旣聘之后賔将归时致此圭璋付与聘使而还其聘君也凡行聘礼之后享君用璧享夫人用琮圭璋玉之质惟玉而巳璧琮则重其华美加于束帛聘使旣了还以圭璋之玉重其礼故还之留其璧琮之财是轻其财故留之重者难可报覆故用夲物还之轻者易可酬偿故更以它物赠之王国之君旣不亲徃彼国则不以己国所有寳玉遥复偿它国所来圭璋故还归之也故云不可以己之有遥复之也复偿也云财谓璧琮享币也受之爲轻财者案聘礼享君以璧享夫人以琮享献也谓所献之币主人受而不还是谓轻财也云财可遥复者解受璧琮之意璧琮是财轻可得以已物遥而复偿于彼国赍来者己得受之圭璋璧琮聘享之义聘礼圭璋与璧琮相对故圭璋爲聘璧琮爲享若诸侯之朝天子圭璋与璧琮皆爲享也皆爲财故小行人合六币圭以马璋以皮二王之后享天子用圭享后用璋则虽圭璋亦受之不归也云重贿反币是也者案聘礼云无行则重贿反币注云无行谓独来复无所之也待客岀入皆三积主国待客出入三积者此谓上公之臣故岀入三积若侯伯以下之臣则不致积也三积出亦三积故司仪云遂行如入之积是去之积如来时积也饩客于舎陈五牢米禾等饩客于舎五牢之具陈于内者案聘礼致客有饔有饩今直云饩客者略言之于舎谓于賔舘也五牢之具谓饪一牢在賔舘西阶也腥二牢在賔舘东阶也饩二牢在賔舘门内之西是皆陈于内也米三十车禾三十车刍薪倍禾皆陈于外者案聘礼米三十车设于门东东陈禾三十车设于门西西陈薪刍倍禾也郑注薪从米刍从禾乗禽日五双者谓乗行羣匹之禽鴈鹜之属聘卿则毎日致五双也羣介皆有饩牢凡待客文具掌客义见聘礼天子待诸侯之礼及诸侯相待之法賔主玉帛之节饔饩飱积之差米禾薪刍多少飨食牲牢隆杀皆文具掌客义见聘礼酒清肉干不敢饮食酒清人渴不敢饮也者此谓射礼也言欲射之时先行燕礼唯以礼献酬不敢恣意醉饱但行礼而巳非谓全不得饮之聘礼行聘之时但酌醴礼賔无酒肴之事故知此唯据射也肉干人饥而不敢食也者亦言不敢全食而令饱也日莫人倦齐庄正齐者谓日莫晚人斯懈倦犹齐庄而自整齐也而不敢解惰以成礼节者所以日莫犹自整齐者以不敢懈倦成就礼之节制此亦谓射礼也君子比德于玉故贵之夫昔者君子比德于玉焉温润而泽仁也缜宻以栗知也廉而不刿义也垂之如队礼也叩之其声清越以长其终诎然乐也瑕不揜瑜瑜不揜瑕忠也孚尹旁逹信也气如白虹天也精神见于山川地也圭璋特逹德也天下莫不贵者道也诗云言念君子温其如玉故君子贵之也注云色柔温润似仁也润或爲濡缜致也栗坚貌刿伤也义者不苟伤人也礼尚谦卑乐作则有声止则无也越犹扬也诎絶止貌也乐记曰止如槀木瑕玉之病也瑜其中间美者玉之性善恶不相揜似忠也孚读爲浮尹读如竹箭之筠浮筠谓玉采色也采色旁逹不有隐翳似信也孚或作姇或爲扶精神亦谓精气也虹天气也山川地所以通气也特逹谓以朝聘也璧琮则有币惟有德者无所不逹不有湏而成也道者人无不由之言我也贵玉者以其似君子也䘮服四制非记仪礼案郑目録云名曰䘮服四制者以其记䘮服之制取于仁义礼知也此于别録旧说属䘮服郑云旧说案别録无䘮服四制之文唯旧说称此䘮服之篇属䘮服然以上诸篇毎篇言义此不云䘮义而云䘮服四制者但以上诸篇皆记仪礼常篇之义故毎篇言义也此则记者别记䘮服之四制非记仪礼䘮服之篇恩揜义义断恩门内之治恩揜义者以门内之亲恩情旣多揜藏公义言得行私恩不行公义若公羊传云有三年之䘮君不唿其门是也门外之治义断恩者门外谓朝廷之间旣仕公朝当以公义断絶私恩若曽子问父母之䘮旣卒哭金革之事无辟是也虞后沐浴祥鼓素琴正义曰沐谓将虞祭时也士虞记曰沐而不栉故知沐谓将虞祭时虞后有事得沐浴也故杂记云非虞附练祥无沐浴云鼓素琴始存乐也于此祥日而鼓素琴始存省此乐县而作乐在旣禫之后杖爲爵者设杖者何也爵也者权制之中所以先明杖者以下有不应杖而杖又有应杖而不杖皆是权冝故先举正杖于上言爵也者杖之所设本爲扶病而以爵者有德其恩必深其病必重故杖爲爵者而设故云爵也三日授子杖五日授大夫杖七日授士杖者上云杖者爵也遂歴叙其有爵之人故云三日授子杖五日授大夫杖七日授士杖梁闇不言闇谓庐书曰髙宗谅闇三年不言善之也注云谅古作梁楣谓之梁闇读如鹑䳺之䳺闇谓庐也庐有梁者所谓柱楣也正义曰谅读曰梁闇读曰䳺谓庐也谓旣虞之后施梁而柱楣故云梁闇之中三年不言政事善之者言是古人载之于书美善之故也释音孔安国读爲谅隂信也也君居䘮不言臣言不文三年之䘮君不言者是记者引古礼三年之䘮君则不言国事书云髙宗谅闇三年不言此之谓也者此记者引书髙宗所行中节是君不言之事故云此之谓也然而曰言不文者谓臣下也者是记者旣称古礼君不言故又云言不文故记者复解云言不文者谓臣下也礼记要义卷第三十三终