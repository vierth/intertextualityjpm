尔雅翼钦定四库全书经部十尔雅翼目録小学类一卷一释草黍稷稻粱麦麰麻菽秬秠苽卷二兰蕙蕳薰草江离杜若茝杜衡蘼芜卷施菉竹女萝兎丝卷三芍药芝菊荃芸龙萱薜荔款冬卷耳芣苢陵苕射干木堇燕支卷四蓝葴巵茈草茹藘艾荠蕨薇葵蒌蘩蒿蔚萧卷五韭葱䪥蒮茖葝葫蒚莪萍藻荇茒芹卷六苹芡䔖蘧蔬凫茨藷藇芋蒻姜葑葖堇藜藋卷七蘦芐菋参薚蓍茨乌喙门冬颠棘蘘荷活莌蓼苏荏芥卷八芙蕖郁𤓰瓠匏枲葛鸡齐蓷荣菺荍牛蕲苜蓿台莎稗稂莠卷九释木桧枞榛楛檿柽桐棘椇梧梓栋谷六駮并闾卷十梅杏桃李樱桃枣栗樝棃橘柚橙柿梬柀卷十一楙椒榝欓槐柟楚枫枢栘卷十二柞栎豫章槠檆木兰桦茶椐棎杨梅石榴漆桂卢橘离支仁频椰竹箭卷十三释鸟鹏凤鸾孔雀鹤鸡雉鷩乌鹊卷十四鸤鸠隹鸠雎鸠鷑鸠鶌鸠鸜鹆反舌仓庚斵木子雟鵙鸨鹦鹉卷十五燕雀鹑鹬鷽鳽鹳鴗鶂比翼卷十六鹰隼鵰鹖枭鵩鸩服翼蟁母戴鵀卷十七凫鹥鹜鵞鴈鹚鹈鹙鸧鹭鹔鷞鸳鸯属玉昆鸡鹡鸰卷十八释兽麟狻麑驺虞廌夔貘騊駼六駮馼犀兕象卷十九虎虪甝豹貔貙䝢熊罴豺狼豻类猩猩狒狒勐氏角端挑拔卷二十鹿麋麕麈麝麢猴猨玃蜼卷二十一牦羱豪獭鲮鲤兎貂蟨彚猫貍狐貉穷奇梼杌饕餮卷二十二牛騋駵騵騧馵駥鱼驴驘駃騠闾駞卷二十三羜羒牂羭羖羍豝豵鼠鼷鼯鼵鼢卷二十四释虫蚕蠢春原蟓蜀蝤蛴尺蠖蛅蟖蟫蚰蜒蚓卷二十五莎鸡蜉蝣蟋蟀螳蜋蜱蛸青蛉蜣蜋蜘蛛蟏蛸胡蝶卷二十六蠭蜜蠭蜾臝虿蚊蝱蚤蝨蝼蝍蛆卷二十七萤蜩螘螱螓青蝇苍蝇蜚螟蟘卷二十八释鱼龙鲤鳣鲔鲂鱮鲋鳟鳢鲦鲨卷二十九鳜䲅鯼鮆鮧鱓䲡鳜鯞比目王余乌鲗卷三十鲸鲵鳄鳐鲛虾䖳蜮蜎蛭科斗蜗牛蟾蠩卷三十一龟摄龟鼈能鼋鳌鼍蟹鲎螺贝蜃蛣卷三十二蛇蝮枳首蛇螣蛇巴蛇蜥蜴蝘蜓等谨案尔雅翼三十二卷宋罗愿撰元洪焱祖音释愿字端良歙县人孝宗时为鄂州守焱祖字潜夫亦歙县人官休宁县尹是书卷端有愿自序及王应麟序后有方回及焱祖跋语应麟序谓以淳熙庚午刻之郡斋而其所为玉海艺文志内乃失载葢偶踈也焱祖后跋称释草八卷凡一百二十名释木四卷凡六十名释鸟五卷凡五十八名释兽六卷凡七十四名释虫四卷凡四十名释鱼五卷凡五十五名今按之全书名数皆合惟谓兽七十四名今书乃有八十五疑原跋字画有误或后人有所附益非复焱祖旧本矣其书考据精博在陆佃埤雅之上应麟序称其即物精思体用相涵本末靡遗非溢美也干隆四十三年九月恭校上总纂官纪昀陆钖熊孙士毅总校官陆费墀尔雅翼罗愿自序惟宋十一世淳熈改元罗子次尔雅翼定着五万余言乃论古初造化始耑万彚芒忽并生其间民生如标枝鹿豕为羣自以为一物不自贵珍有圣人者立桀出其伦使同类相收异类区分正名百物毛羽介鳞圜首方趾自别为民乃佃乃渔乃栞乃焚选百羞百谷以为常珍味其辛毒俾相君臣灵智以为畜勐虣服循异物着之鼎别姦与神遂超万物莫之与邻号名三才与天地均裁制万品皆由于人物患既去其利毕陈智者用其实因既其文有所着作假之而论故诗首闗雎春秋感麟易八卦始画仰天俯地穷鸟兽之文书契因之是生典坟礼观象作服贽死生之物以明卑尊龡竹聴凤为乐本原鲁论贵多识讥五谷不分圣有所不语亦有所常言至王㑹纪逺物则多异闻离骚志洁唯掇其芳芬不若尔雅博洽雅驯起于汉世学者自为颛门欲辅成诗道广摭旁穿万物异名始着于篇先师説之义多不鲜由古学废絶説者无所旁縁风土不同各据所偏江南之产踰北而迁至其语音亦不相㳂郑人命死鼠儗于玙璠六书之相假鱓则为鳣物亦固有难识不可汎观恶莠乱苗豫章须七年非好古博雅身履薮泽孰能究宣野人能别之不能见于传至谓鸮女匠鱼罟为荃六驳以为马不可驾牵谓芍药无香説芳草者初不识蕙与兰罗子疾之乃探其原因尔雅为资略其训诂山川星辰研究动植不为因循观实于秋玩华于春俯瞰渊鱼仰察鸟云山川皐壤遇物而欣有不解者谋及刍薪农圃以为师钓弋则亲用相参伍必得其真此书之成为雅羽翰其涵如海其负如山其称物小义炳而宽不强所不知义无不安宇中所有目击而存指毛命兽见末知根可用闳览虞悦性情玩化无穷以观我生率是佐时人主以裁成通之于六籍疑义以明千世之下与雅并行后有子云君山之俦乃知其精雅道复显功亦宏矣王应麟后序右尔雅翼三十有二卷歙罗公愿端良譔惟大学始教格物致知万物备于我广大精㣲一草木皆有理可以类推卓尔先觉即物精思体用相涵本末靡遗水华庭草玩生意以自怡鸡雏观仁干坤具梅枝鉅而苞万彚乎观物纤而析衆芳乎楚辞约不肤陋博不支离蓄徳致用一原同归彼謏闻者误荔挺杜若不识蟹蜝驺牙重常徒语恠而麃鳻售欺矧编絶简脱之余舄虎鱼豕栁卯荄兹至于菉緑桋荑薠苹荠茨苹蓱莱枣熊能螭离鹄鹤鷻鹑襍糁而纷披谖藼导䆃夆蜂嘤鸎训义之参差芑有菜草粟之别把有梓栁檵之殊名之相混兽则蛭蜩虾蛤艹则鼈蝱虉鵻女摰之与榛异鸣蛭之雚与异校诸经而多违小大同称有鲲有麑新雉之木以为草类苑纪鸒斯王㑹芣苢伊尹书卢橘荒异物其谁咨娵隅以音变乌啄以字迷尧韭舜荣俪句为嬉豆逼莫解荇莼曰苋葵问稻何草而谓羊蹲鸱候气废葭莩议乐昧秬秠或有能辨蒲卢表枸把别象胆与駮而问天鸡指不勉之善取驺虞窃脂然洽通之彦犹蒟酱失对谬剥枣于豳诗盖骛逺略近躐高忽卑孰知尔雅附于经多识是资诸儒笺释角立墨畦歆炎樊李文学犍为景纯之后顾谢沈施陆音邢疏分辔并驰鲋演以小絫矩叠规揖广宪博刘续陆埤斟酌羣言哜醇擩醨理无穷书有赜未窥夫浩仓槃物化育亡厓益不殚名𨽻首难徧稽山经所有恢诡谲奇地员九十物草十二襄考工记却行纡行之属鸿烈庶鸟庶鱼之类万耑千岐物物而察必研其几匪淹综沉潜贯玑组丝鱻克钩索幼眇甄剖是非渊哉若人如五緫龟笔为鉏耒迺芸迺菑览故考新揆叙物宜根极六艺氷涣昔疑囊括百家抉廋擿玼岂惟传骚説诗亦解頥篹次有典则班马可追为雅忠臣翼之以飞本立言之志欲率是佐时陶冶旁薄卬賛范围中和位育与物春熈匪衒豹鼠之辩以贻虫鱼讥入国问乔木诵其文为师昔者朱子称经纬缜宻惜其先萎小集仅传知此者希歳甲午书成迨庚午九十七载出若有期自今显行式永厥垂繇是进大学之道学者葆之先是公之从曽孙裳录藏家楹访求得其书则前大学博士方君回也识卷后而刋于郡者浚仪王应麟也尔雅翼钦定四库全书尔雅翼卷一宋罗愿撰释草黍稷稻梁麦麰麻菽秬秠苽黍禾属而黏者也以大暑而种故谓之黍从禾雨省声孔子曰黍可为酒禾入水也然则又以禾入水三字合而为黍不但从雨而已黍以大暑而种故农家以三月上旬为上时四月上旬为中时五月上旬为下时然月令仲夏之月农既登黍矣天子以雏尝黍羞以含桃先荐寝庙为郑説者以为黍非新成直是旧黍盖以郑解孟秋所登之谷为黍稷故以仲夏为未熟若其未熟何得言登且所谓旧黍者自去岁孟冬与彘併食数月于此矣岂待今而后尝耶黍固有早晚其晚者不妨至孟秋始熟故庶人秋乃荐黍此天子之礼自重其先熟者而尝荐之耳故蔡邕以为今之蝉鸣黍亦犹十月获稻而天子所尝乃九月熟者谓之半夏稻亦其类也黍之秀特舒散故説者以其象火为南方之谷诗亦云芃芃黍苗以此也又云彼黍离离彼稷之苗者黍大体似稷故古人併言黍稷今人谓黍为黍穄行役之人有忧于内则有不察于外故于此或不能辨也黍有赤黍黑黍黒黍已别见虋称赤苗恐是赤者其类有黏不黏如稻之有粳糯其不黏者以为饭黏者别名秫以为酒説文秫稷之黏者即谓此也月令造酒命大酋秫稻必齐盖以此秫与稻之糯为酒北人谓秫为黄米亦谓之黄糯酿酒比糯稻差劣黍之为物黏而香故凡香之馨馥黏之䵒皆从之又古人作履黏以黍米谓之黎其雪桃亦用黍以黍黏去桃毛也孔子先食黍以黍为五谷之先桃为五果之下故舍不用耳黍又𢷬以为饧谓之餦餭楚辞曰粔籹蜜饵有餦餭言以蜜和米麫煎熬作粔籹又有美饧衆味甘具也及屈原死楚人以菰叶裹黍祠之谓之角黍稷稷者五谷之长故陶唐之世名农官为后稷其祀五谷之神与社相配亦以稷为名以为五谷不可徧祭祭其长以该之稷所以为五谷长者以其中央之谷月令中央土食稷与牛五行土为尊故五谷稷为长又古者号稷为首种孟春行冬令则雪霜大摰首种不入蔡邕以首种为麦以麦常隔岁而种故以为首而郑康成以为稷者盖以考灵耀云日中星鸟可以种稷是一岁之初所先种者唯稷况又孟春正种稷之时而云首种不入即是极寒种不入土不待岁收然后为入也稷又名斋或为粢故祭祀之号稷曰明粢而言粢盛者本之故诸谷因皆有粢名小宗伯所谓辨六齍之名物与其用是也杜子春又欲读酒正五齐皆为粢以礼运有粢醍在堂意以粢谷为醍则余四齐亦皆以粢谷为之然破五齐从一粢于义不可故后郑但以为齐者以度量节作之更读礼运粢醍为齐此説之不同者也稷又名为穄吕氏春秋曰饭之美者有阳山之穄髙诱曰闗西谓之糜冀州谓之䵖説文穄也广雅曰䵖穄也穆天子传曰赤乌之人献穄百载见今人皆谓之穄然则稷也粢也穄也特语音有轻重耳大抵塞北最多如黍黒色稗有二种一黄白一紫黑紫黑者芑有毛北人唿为乌禾今人不甚珍此惟祠事用之农家种之以傋它谷不熟为粮耳稻稻米粒如霜性尤宜水故五谷外别设稻人之官掌稼下地以潴畜水以防止水以沟荡水以遂均水以列舎水以浍写水以涉扬其芟作田而汉世亦置稻田使者以其均水利故也古者之于谷菽与苴以食农麦以接续至于食稻衣锦则以为生人之极乐以稻味尤美故也稻一名稌然有黏有不黏者今人以黏者为糯不黏者为秔然在古则通得稻稌之名説文曰稻稌也沛国谓稻曰稬秔稻属或作稉是则直以稬为稻耳若郑康成注周礼稌稉也则稻是稉然要之二者皆稻也故氾胜之云三月种秔稻四月种秫稻字林云糯黏稻也秔稻不黏者今人亦皆以二谷为稻若诗书之文自依所用而解之如论语食夫稻则稻是稉月令秫稻必齐则稻是糯周礼牛宜稌则稌是秔丰年多黍多稌为酒为醴则稌是糯又稻人之职掌稼下地至泽草所生则种之芒种是明稻有芒有不芒者今之稉则有芒至穤则无是通得称稌稻之明验也然説文所谓沛国谓稻曰稬至郭氏解尔雅稌稻乃云今沛国称稌不知説文亦岂谓此稌讹为稬耶将与郭自异义也又有一种曰籼比于稉小而尤不黏其种甚早今人号籼为早稻稉为晚稻苏氏云稉一曰籼亦未尽也又今江浙间有稻粒稍细耐水旱而成实早作饭差硬土人谓之占城稻云始自占城国有此种真宗闻其耐旱遣以珍寳求其种始植于后苑后在处播之按国朝㑹要大中祥符五年遣使福建取占城禾分给江淮两浙漕并出种法令择民田之髙者分给种之则在前矣粱粱今之粟类古不以粟为谷之名但米之有孚殻者皆称粟今人以谷之最细而圆者为粟则梁是其类内则曰饭黍稷稻粱白黍黄粱稰穛説者曰下言白黍则上是黄黍下言黄粱则上是白粱今粱有三种青粱殻穂有毛粒青米亦微青而细于黄白米也夏月食之极为清凉但以味短色恶不如黄白粱故人少种之亦早熟而收少作饧清白胜余米黄粱穂大毛长殻米俱麤于白粱而收子少不耐水旱食之香味逾于诸粱人号为竹根黄白粱穂亦大毛多而长殻麤扁长不似粟圆米亦白而大其香美为黄粱之亚古天子之饭所以有白粱黄粱者明取黄白二种耳今人大抵多种粟而少种粱以其损地力而收获少耳然古无粟名则是以粱统粟今粟与粱功用亦无别明非二物也粱比它谷最益胃但性微寒其声为凉盖是亦借凉音如许叔重説黍大暑而种则以黍从暑粱从凉其义一也古食医㑹膳食之宜则犬与粱相副先儒以为犬味酸而温粱甘而微寒亦气味相成也粱食之美者故称膏粱之性难正以其养厚而易骄若岁凶则大夫无故不食粱又丧礼沐尸君沐粱大夫沐稷士沐粱粱贵故君用之士亦用者大夫近君则嫌于同士去君逺则不嫌于同也然士丧礼言士沐稻与丧大记之文颇异故解者以沐粱为天子之士沐稻为诸侯之士又以为差次而上则天子当沐黍至于饭含之米与饭余之粥説者以士丧礼三者文皆相续故以为用米同然则君与士亦皆粱也又有熬谷与鱼腊皆错于棺旁所以惑蚍蜉使不向棺士丧礼熬黍稷各二筐君与大夫按丧大记虽有四种八筐三种六筐之文而无其物故释者云四种八筐者黍稷稻粱各二筐三种六筐者黍稷粱各二筐盖汉承秦灭学所存者士礼故但推士礼以至于天子未必皆可㨿予因粱而及之麦麦者接絶续乏之谷方夏之时旧谷已絶新谷未登民于此时乏食而麦最先熟故以为重董仲舒曰春秋于它谷不书至无麦禾则书之以此见圣人于五谷最重麦与禾也因説武帝劝闗中种麦而明堂月令亦有仲秋劝种麦之文其有失时行罪无疑凡以接续所赖惧民不以为意耳又禾下即种为稍劳故郑司农注稻人称今时谓禾下麦为荑下麦言芟荑其禾于下种麦又注薙氏云俗间谓麦下为夷言芟夷其麦以其下种禾豆则是卒岁之间无旷土闲民此惰农所难故劝之麦比他谷独隔岁种故号宿麦説者亦或以为首种传曰秋昬虚星中可以种麦説文曰麦芒谷秋种厚薶故谓之麦麦金也金王而生火王而死小麦生于桃二百四十日秀秀后六十日成盖秋种冬长春秀夏实具四时之气自然兼有寒温热冷故小麦微寒以为曲则温麫热而麸冷其地暖处亦可春种至夏便收然比秋种者四气不足故有毒河渭以西白麦麫凉以其春种缺二时气使然也麦既备有四时之气而説文以麦为金者特以其金王而生又遇火而死郑注月令则云麦实有孚甲属木黍秀舒散属火麻实有文理属金菽实孚甲坚合属水稷五谷之长属土此据明堂月令四时与中央所食为説养生家则以为麦心之谷养心气心病宜食是又以为南方之谷皆各自为义然麦性微寒以为金则许氏之説优矣古称髙田宜黍稷下田宜稻麦今小麦例须下田故歌有曰髙田种小麦终乆不成穗若大麦则不然诗所谓青青之麦生于陵陂者谓大麦也已别具于麰中古者朝事之豆有麷蕡先儒以麷为熬麦许叔重以为煮麦又小麦屑皮谓之麸小麦屑之覈谓之䵀麦覈屑十斤为三斗者谓之麦末谓之麫麦甘鬻谓之麮饼谓之黂若䴭䴳䃺麦若𢷬谓之䴾坚麦谓之麧又相谒食麦谓之䬯陈楚之间谓之餥楚人谓之飵秦人谓之䭡䭓麰麰者周所受瑞麦来麰也一作牟又作即今之大麦説文云牟大也盖生于杏二百日而秀秀后五十日而成孟子曰麰麦播种而耰之其地同树之时又同勃然而生至于日至之时皆熟矣此麰之候也吕氏春秋曰孟夏之昔杀三叶而𫉬大麦其始盖后稷受之于天故诗曰贻我来牟又曰于皇来牟刘向以为釐麰麦也始自天降此皆以和致和获天助也然则来麰一物唯广雅以麰为大麦来为小麦按説文云来周所受瑞麦来麰一来二缝象芒束之形天所来也故谓行来之来説文以此解来则来麰不应为二物然则来麰为大麦明矣后稷忧勤万民天赐之麦盖使其麦丰稔则谓之贻我来牟尔不必雨之种也然古今雨粟事亦甚多安知其始不如此乎虽然后稷所植多矣而独言此者以其至艰书曰暨稷播奏庶艰食鲜食今麦早种则虫而有节晚种则穗小而少实又为性多秽一种之终岁不絶耘耡之功此所以为艰食欤方言曰䴭䴳麰䴽䵆䴹麴也自闗而西秦豳之间曰晋之旧都曰䴭齐右河济曰䴳或曰麰北鄙曰䴽麴其通语也盖大麦以为麴还得麰之本名䴽是小麦为之䴽细饼麴也䵆有衣麴也大麦宜为饭又可为酢其蘖可为饧麻麻实既可以养人而其缕又可以为布其利最广然麻之属緫名麻别而言之则有实者别名苴而无实者别名枲子夏丧服传曰苴绖者麻之有蕡者也牡麻者枲麻也蕡即实也牡即无实之名也然此类亦通名麻枲故或以蕡为枲实盖假借言之尔麻实有文理故属金为西方之谷明堂月令秋则食麻与犬秋气既凉又向寒无害故食当方之谷牲而至仲秋则又以犬尝麻先荐寝庙也若豳风则九月菽苴盖食农夫者不嫌于晚耳麻实既谓之蕡故古者朝事之笾熬麻麦以实之谓之䵄蕡又麻于植物中最为多子故诗称桃之夭夭有蕡其实言桃花色既盛又结子之多如麻子然以况室家之相宜而其继嗣繁衍者如此説文亦云萉枲实或作则音虽异而意同后世説本草者或以蕡为牡麻之华则与诗雅所説大异麻华亦自古人所贵故九歌云折疏麻兮瑶华将以遗兮离居説者曰麻华色白故比于瑶此华香服食可致长年故以为美将以赠逺则是华亦可用特不可为蕡耳又有苘者亦麻类有实音如顷畆之顷説文引诗衣锦苘衣盖礼所谓衣锦尚絅恶其文之着者字或作䔛作苘又作犬迥切则通于褧顈要皆此布之衣也又胡麻亦有实本生大宛一名油麻一名狗蝨一名方茎淳黒者名巨胜亦曰一叶两荚为巨胜或曰茎圆名胡麻茎方名巨胜又説角作四稜者名胡麻八稜者为巨胜俗云必夫妇同种即生而茂盛道家以为饭陶隐居言八谷之中胡麻最为良以诗黍稷稻粱禾麻菽麦为八谷而引董仲舒云禾是粟苗麻是胡麻按胡麻大宛之种张骞得之以归诗人所称岂应近舍中国之苴而逺述大宛之巨胜此説非是又以其胡物而细故别谓中国之麻为汉麻亦曰大麻菽菽豆也其类最多故九谷之中居其二又古人説百谷以为粱者黍稷之揔名稻者溉种之捴名菽者衆豆之捴名三谷各二十种为六十疏果之实助谷各二十凡为百谷然予以为谷之种类毎物不下十数亦何假疏果而后为百耶广雅曰大豆菽也小豆荅也豍豆豌豆䝀豆也胡豆䜶䝄也角谓之荚叶谓之藿巴菽巴豆也又广志曰种小豆一岁三熟味甘白豆麤大可食剌豆亦可食秬豆苗似小豆紫华可为麫生朱提建宁胡豆有青有黄者此亦其大略也然大豆以二月中旬种者为上时至三四月则费子小豆以五月为上时上伏中伏次之盖秋而成故八月之雨谓之豆花雨吕氏春秋曰得时之菽长茎而短足其荚二七以为族多枝数节竞叶繁实菽谷之薄者故豳风九月叔苴采荼薪樗食我农夫叔苴谷之微者荼菜之苦者樗薪之恶者故以食农夫明俗之勤俭而民方以为乐亦犹孔子云啜菽饮水尽其欢斯之谓孝不假于物之丰也汉书曰今嵗饥民贫卒食半菽言军中无粮以菽襍他谷食之亦贫乏之义也然菽于用甚多故羞笾之实糗饵粉餈皆稻米黍米所为合蒸则曰饵饼之则曰餈以其黏着故擣粉熬大豆以为表饵言糗餈言粉盖互相足此后郑之义先郑则别以粉为豆屑所不同也又以为豉楚辞曰大苦咸酸辛甘行説者曰大苦豉也言取豉汁调以咸酢椒姜饴蜜则辛甘之味皆𤼵而行又以为粥説云共工氏有不才子以冬至日死为疫鬼畏赤小豆故冬至日以为粥厌之嵇康养生论云豆令人重説者以为啖豆三年则身重而行止难常食令人肥肌麤燥定公元年十月陨霜杀菽先儒以为菽草之难杀者言杀菽知草皆死秬秬黑黍也古者荐笾有白黑形盐白为熬稻黒即秬也至藏冰则用黒牡秬黍以享司寒盖此倣其方之色亦以为酒谓之秬鬯既芬香调畅矣若将用则鬯人以鬯酒入郁人郁人得之筑郁金草煮之以和此酒则谓之郁鬯故鬯人掌共秬鬯而郁人和郁鬯以此也既实之于彝先祭未杀牲之前则以圭瓉璋瓉挹此酒灌地灌地以求神谓之祼将圭瓉者以圭为杓柄璋瓉则以璋为柄圭璋皆美玉而郁正黄色故诗曰瑟彼玉瓉黄流在中祭祀之可观者也故礼曰周人尚臭灌用鬯臭郁合鬯臭隂达于渊泉灌以圭璋用玉气也既灌然后迎牲致隂气也萧合黍稷臭阳达于墙屋故既奠然后焫萧合羶芗臭郁与鬯皆隂而玉为阳物圭璋又东南阳方之玉故假之嫌于无阳至萧与黍稷皆阳物又𤼵之以火不假隂者不嫌于无隂也鬯无所不用故春祠夏禴秋尝冬烝追享朝享至于社壝禜门庙及山川四方皆有祼事王齐又以鬯酒给淬浴所谓凡王之齐事共其秬鬯者也天子适诸侯必舎于其祖庙则使介执鬯以礼于鬼神所谓凡王弔临共介鬯者也大丧又以此沃尸使之香所谓大丧之大渳设斗共其衅鬯者也至其用于賔客者上公则使宗伯摄酌圭瓒而祼王拜而送爵又摄酌璋瓒而祼后拜而送爵賔乃酢焉号为再祼而酢侯伯一祼而酢子男一祼不酢又所谓诸侯为賔灌用郁鬯者也若诸侯则天子赐之圭瓒然后为鬯未赐圭瓒则资鬯于天子故先儒説王度记天子以鬯诸侯以薰者谓未得圭瓒之赐则用薰得赐自用郁耳故自诗书所载召虎及晋文侯仇皆尝受秬鬯圭瓒之赐惟文公重耳独言秬鬯一卣不言圭瓒者圭瓒自与秬鬯相副不言可知也古者尊以彝为上卣为中罍为下故祭祼皆用彝酢皆用罍而赐皆用卣所为赐之者将使以天子钖命之意告其始祖当赐之时虽实之于卣至其祭自陈之于彝也若既赐之后得自为鬯故又有诸侯相朝灌用郁鬯之礼古以此礼为重礼官之属六十肆师次宗伯固以筑鬻祼将为职而郁人鬯人者乃遂以下士次之孔子论诗至于殷士肤敏祼将于京喟然叹曰大哉天命善不可以不传于子孙是以富贵无常不如是则王公其何以戒惧民萌其何以劝勉至叹鲁之微则曰禘自既灌而往者吾不欲观之矣祼者先王之盛礼圣人所观商之国已亡而其遗臣乃相与行礼于周之庭鲁虽未亡而先王之礼已去此所为叹息也然先儒言鬯犹有不同者皆言酿秬为酒便谓之鬯至祭则以郁合之而卢氏乃言取草芬芳香者与秬郁合酿之成为鬯盖惑于礼纬鬯草生庭及王度记鬯薰芝兰之属盖郁既专用以和酒故其后遂谓之鬯草亦事之宜若始酿秬中已有鬯则鬯人一官自足何必令鬯人共秬鬯而郁人和郁鬯耶先王以郁为香物乆则失其芬芳故至时旋取以和郁则色香俱新絜芬香调达故肆师职言及祼筑鬻大賔客涖筵几筑鬻则祭之入郁在临祼之时而賔客入郁在已陈筵几之后其序可见矣此亦新尊絜之之义也子谷秬黍秠释草曰秬黑黍秠一稃二米是秬与秠之所以异者在此然则秠必不黒秬必不一稃二米也而郑氏释春官鬯人既云秬如黑黍一稃二米则是以秠之状襍之于秬郭氏解释草又云秠亦黑黍则是又以秬之色襍之于秠秬既欲兼秠之状秠又欲兼秬之色凡物之所以紊乱不复可推究者由此故也郭氏又引汉和帝时任城生黑黍或三四实实二米得黍三斛八斗以显二米者为黑黍且任城所生汉之异事厯世所未有诗歌后稷降播乃民事之常如必待任城所生而后降之则没世不可待矣至唐説者又言今上党民间黑黍或值丰岁往往得二米者但稀阔而得之不以充贡耳以此附成郭氏之説且后稷所降既谓之种何得以丰岁偶有一二为説若皆以丰岁言之则禾有同颕麦有两岐又可待以为种耶按今百谷之中一桴二米者唯麦为然舍麦未有二米者説文解秠亦云一稃二米诗曰诞降嘉种维秬维秠天赐后稷之嘉谷也而解来字云周所受瑞麦来麰一来二缝秠与来麰皆后稷所受于天皆一稃二米则是秠者正此来麰尔但生民臣工所称不同来麰又为釐麰古者来釐丕三字相通故方言貔陈楚江淮之间谓之猍北燕朝鲜之间谓之闗西谓之貍彼虽説兽亦以一名通三音然则此禾亦然来犹也秠犹也釐犹貍也要是一物郑志自以所解鬯人不合释草之文故荅张逸併以秠稃皆解为皮且云尔雅重言以晓人然则不唯二物相混而秠但得为秬之皮转失实矣予详而论之苽苽者蒋草也生水中叶如蔗荻江南人唿为茭草刈以饲马甚肥其生两浙下泽者根既相结岁乆则并土浮于水上土人谓之葑田刈去其叶便可耕植其苗有茎梗者谓之菰蒋至秋则为此米大抵葑是其根苽是其叶耳古者食医㑹六谷六牲之宜则牛宜稌羊宜黍豕宜稷犬宜稻鴈宜麦鱼宜苽释者以为牛味甘平羊甘而热稻与黍苦而温豭酸而牝苦稷以甘济之皆甘苦相成犬酸而温粱甘而微寒鴈甘而平大麦酸温小麦如粱亦气味之相成者鱼族甚多寒热酸苦兼有而云宜苽者或同是水物相宜予按礼经古者妇人将嫁教成而祭之则牲用鱼芼之以苹藻是以水物相从也又今菰中生菌如小儿臂尔雅谓之蘧蔬者以芼鲋为羮则开胃而去酒毒是物自有相宜者至他物不皆尔是以常豆之葅水土之和气其醢陆产之物加豆陆产其醢水物至如明堂月令所食麦与羊菽与鸡稷与牛麻与犬黍与彘及内则蜗醢而苽食雉羮麦食脯羮鸡羮析稌犬羮兎羮皆不一一与食医合但倣之而已又説者以食医既有麦苽则舂人所共齍盛之米当亦兼有二物而丧礼熬谷君四种八筐则天子当加麦苽为六种十筐亦其理宜也此米一名彫胡故宋玉赋云为臣炊彫胡之饭烹露葵之羮又枚叔七𤼵云楚苗之食安胡之饭抟之不解一啜而散或曰安胡亦彫胡也古人以为美馔今饥岁犹採以当粮然不知贵西京襍记云汉太液池边皆是彫胡紫萚绿节蒲丛之类菰之有米者长安人谓为彫胡葭芦之未解叶者谓之紫萚菰之有首者谓之绿节其实彫胡之名由来已乆矣菰首者菰蒋三年以上心中生台如藕至秋如小儿臂大谓之茭首本草所谓菰根者也可蒸煮亦可生食其或有黑缕如墨点者名乌郁或云别种非也但是植之黑壤歳乆不易地污泥入其中耳以潘水沤则去之此菰首之不臧者也其菰叶荆楚俗以夏至日用裹黏米煮烂二节日所尚一名糭一名角黍音释黍穄虋酋秫䵒饧粔籹餦餭稷六齍五齐醍䵖稗稻潴畜浍写以列舎水芟稌秔汜稼下地芒种籼粱稰穛食医沐含熬错蚍蜉麦薙薶麷蕡䵀䰞麮䴭䴳䃺䴾麧䬯餥飵䭡䭓麰雨粟䴳䴽䵆䴹酢麻绖萉大宛菽䜶豍豌朱提苴糗餈厌秬祼瓒禴追享朝享壝禜淬舎介鬯弔临渳设斗衅鬯酢卣筑䰞肆师秠苽蒋葑豭菌芼蜗脯析稌楚苗搏啜潘沤糭尔雅翼卷一尔雅翼钦定四库全书尔雅翼卷二宋罗愿撰释草兰蕙蕳薫草江离杜若茝杜衡蘼芜卷施菉竹女萝兎丝兰兰是香草之最而古今㳂习但以兰草当之陆玑解溱洧所秉之蕳以为蕳即兰也茎叶似泽兰广而长节节中赤髙四五尺汉诸池馆及许昌宫中皆种之可着粉中藏衣着书中辟白鱼刘次庄説乐府又引离骚秋兰兮青青緑叶兮紫茎以为沅澧所生花在春则黄在秋则紫春黄不若秋紫之芳馥二家所説皆是兰草一名都梁香一名水香以之解秉蕳可也何闗古之所谓兰乎予生江南自幼所见兰蕙甚熟兰之叶如莎首春则茁其芽长五六寸其杪作一花花甚芳香大抵生深林之中㣲风过之其香蔼然达于外故曰芝兰生于深林不以无人而不芳又曰株秽除兮兰芷覩以其生深林之下似慎独也故称幽兰与蕙甚相类其一干一花而香有余者兰一干五六华而香不足者蕙今野人谓兰为幽兰蕙为蕙兰其名不变于古然江南兰只春芳荆楚及闽中者秋复再芳故有春兰秋兰至其緑叶紫茎则如今所见大抵林愈深而茎愈紫尔近世惟黄太史豫章人説兰蕙合此余皆兰草兰草生水傍非深林之物又称紫茎而解以紫花皆非其理矣兰为王者香草故梦兰者以其有国香离骚滋兰九畹植蕙百畆留夷掲车则畦之杜衡芳芷则襍种之又云览椒兰其若兹兮又况掲车与江离可知兰之最贵而説者称古者之摰天子鬯诸侯蕙大夫芝兰士庶人艾则兰何以为王者之草也兰虽天子诸侯所服又女子之事故古者女子佩之左传曰季兰尸之言有齐季女佩兰而尸祭事又燕姞梦天与兰亦曰人服媚之文公遂与之兰而御之内则曰妇或赐之茞兰则受而献诸舅姑此兰女事故一名女兰淮南子曰男子植兰美而不芳继子得食肥而不泽情不相与往来也屈平滋兰之九畹盖知爱芳矣而植之者非其人所以不免于萎絶也欤蕙蕙大抵似兰花亦春开兰先而蕙继之皆柔荑其端作花兰一荑一花蕙一荑五六花香次于兰大抵山林中一兰而十蕙故黄太史曰光风转蕙汜崇兰离骚兰九畹蕙百畆以是知楚人贱蕙而贵兰矣按离骚滋兰九畹植蕙百畆畦留夷与掲车襍杜衡与芳芷王逸章句曰十二畆曰畹或曰田之长为畹二百四十步为畆五十畆为畦然则兰得一百八畆蕙百畆留夷掲车合百畆则多少亦不相逺矣若以説文言之田三十畆曰畹则兰得二百七十畆多于蕙两倍留夷掲车各五十畆多于两草一倍亦多少之差然言兰者每及蕙畹兰而畆蕙也汜兰而转蕙也蕙殽蒸兰籍也蕙虽不及兰胜于余芳逺矣楚辞又有菌阁蕙楼盖芝草干杪敷华有阁之象而蕙华亦于干杪重重累积有楼之象云蕳蕳毛氏曰蕳兰也陆玑曰其茎似药草泽兰但广而长节节中赤高四五尺汉诸池苑及许昌宫中皆种之可着粉中蔵衣着书中辟白鱼盖今之兰草都梁香也陆氏所説皆是惟引以解左传楚辞之兰为非矣兰草大都似泽兰其泽兰叶尖微有毛不光润方茎紫节八月花白人多种于庭池此兰生泽畔叶光润其隂小紫所以一名都梁者盛洪之荆州记曰都梁县有山山下有水清浅其中生兰草因名都梁因山为号其物可杀虫毒除不祥故郑人方春之月于溱洧之上士女相与秉蕳而袚除因以淫泆韩诗云今三月桃花水下以招魂续魄袚除氛秽又周礼女巫岁时袚除舋浴郑氏云今三月上已水上之类舋浴以香药薰草沐浴然则用蕳可知矣曽晳曰暮春者春服既成冠者五六人童子六七人浴乎沂风乎舞雩咏而归春浴沂水则与溱洧事类盖人情所乐圣贤同之但咏道而归不曰观乎既且也荆楚之俗三月三日亦出水渚沙洲间或园宅池沼内为曲水饮不复用香草矣薰草兰蕙之名实已详辨之诸家説蕙乃蕙草盖即薰草今之零陵香南越名燕草者西山经曰浮山有草名曰薰草麻叶而方茎赤华而黑实臭如蘪芜可以已厉盖能去恶臭令身香故古之袚除以此草熏之因谓之薰草齐得管仲三衅三浴之衅或为薰是也古称薫莸不同器而藏又曰一薰一莸十年尚犹有臭以薰香而莸臭虑为臭所夺故也未始以为蕙至王逸章句始云菌薰也叶曰蕙根曰薰陈藏器亦云薰草一名蕙草薰草为蕙盖始于此古今称蕙草晚莫知其説博物志乃云君子国多薰华之草薫华朝生而夕死然则蕙草之晚盖亦谓薰又七谏曰饮菌若之朝露言此草既朝生而夕死则饮其露者尤不可迟也庄子所谓朝菌岂亦谓此耶然司马云大芝支遁云舜华许慎云朝生暮死之虫其説各异故不可得而一江离江离之草屈原幼时所先采盖自其初度则固已扈江离辟芷矣然颜监以诸家义説之亦不能了郭璞曰江离似水荠张勃云江离出临海县海水中正青似乱发郭义恭曰江离赤叶莫知孰是吴都赋云江离之属海苔之类亦生临海水中正青似乱发以类求之张勃之言似矣然物有名同而实异者楚辞之于江离畦而种之又云江离弃于穷巷则非水物其他解者多以本草蘪芜一名江离为説然子虚赋称䓖菖蒲江离蘪芜上林赋又云被以江离揉以蘼芜又不应是一物予按博物志云芎䓖苗曰江离根曰蘪芜本草亦云蘪芜芎䓖苗也芎䓖有两种一种似芹叶一种如蛇床香气相似用亦不殊古今説者皆云蛇床乱蘪芜陶隐居亦云蘪芜叶似蛇床又蜀本云蛇床似小叶芎䓖然则蘪芜江离既皆芎䓖之苗此小叶如蛇床者既名蘪芜则大叶似芹者当名江离尔蘪芜一名江离而子虚上林説异故推而别之杜若杜若苗似山姜花黄赤子赤色大如棘子中似豆蔻有杜连白连白芩若芝之名亦一名杜衡九歌湘君曰采芳洲兮杜若将以遗兮下女湘夫人云搴汀洲兮杜若将以遗兮逺者其用物同而所赠异学者莫能説夫湘君夫人之事予已于神姦中説之盖二女死于湘有神奇相配焉奇相湘君也二女湘夫人也故湘君之歌称君称夫君其美称也而其言女与下女者谓湘夫人也湘夫人之歌称帝子者其美称也而其言公子佳人逺者谓湘君也湘君则捐袂遗佩而采杜若以遗夫人夫人则捐袂遗褋而搴杜若以遗湘君此则交相欢之义矣然楚辞所用物各自有㫖不可一槩以香草言之二湘相赠同用杜若杜若之为物令人不忘搴采而赠之以明其不相忘也如伯兮愿得谖草而植之背是又欲忘之而不可得也茝楚辞以芳草比君子而言茝者最多盖茝今香白芷也一物而多名茝也芷也芳也葯也䖀也説文曰楚谓之蓠晋谓之䖀齐谓之茝故离骚有辟芷有芳芷有白芷有白茝有芬香有葯有芳尝试论之楚辞取象于草木之芳洁者无所不备而君子比徳于玉乃独畧焉王逸章句曰行清洁者佩芳徳仁明者佩玉能解结者佩觽能决疑者佩玦故孔子无所不佩也详屈平之意盖以清洁一介自处自仁明以下有所不敢居焉故其言曰览草木其犹未得兮岂珵美之能当以言楚之君臣于草木臭香犹未能别而况能知玉之美耶此所以有所详有所畧芷出近道下湿地处处有之可作面脂其叶名蒚麻可用沐浴故曰浴兰汤兮沐芳古者妇或赐之饮食衣服布帛佩帨茝兰则受而献诸舅姑明不敢专尔杜衡西山经曰天帝之山有草焉状如葵其臭如蘼芜名曰杜衡可以走马食之已瘿郭氏曰带之令人便马或曰马得之而健走山海经虽载异物其实皆世所有今杜衡生山之隂水泽下湿地根叶都似细辛惟气小异俗以其似马蹄名曰马蹄香能香人衣体道家服之九歌山鬼章曰被石兰兮带杜衡杜衡之带亦以其便马不特香人衣体而已又其名谓之衡古者天子大辂侧载睪芷所以养鼻明车上亦有香草此衡既便于马或当亦载之衡欤又杜若亦有杜衡之名草木所以难言者以其名实相乱每每如此杜衡或只名杜释草一名土卤又谓之杜衡葵今俗以及已代之及已独茎茎端四叶叶间白花有毒而无芳气蘼芜芎䓖之苗叶为蘼芜其叶盖似蛇床而香故云蛇床乱蘼芜郭璞赞曰蘼芜善草乱之蛇床不陨其实自别以芳古人珍之魏文帝以蕙草为香烧之以薇芜藏衣中少司命曰秋兰兮蘼芜罗生兮堂下緑叶兮素枝芳菲菲兮袭予夫人兮自有美子荪何以兮愁苦兰有国香人服媚之古以为生子之祥而蘼芜之根主妇人无子故少司命引之少司命主人子孙者也古诗曰上山采蘼芜下山逢故夫案崔豹古今注牛亨问董仲舒曰将离相赠以芍药者何荅曰芍药一名可离故将别以赠之亦犹相招赠以文无文无一名当归也文无盖即蘼芜以夫当归故下山逢之尔如藁砧刀头之义也然今当归自是一种非蘼芜之类唐本注云当归有两种一似大叶芎䓖一似细叶芎䓖惟茎叶卑下于芎䓖也然则古亦以蘼芜为当归矣卷施离骚经曰朝搴阰之木兰兮夕揽洲之宿莽王逸章句曰揽采也水中可居曰洲草冬生不死者楚人名曰宿莽言巳旦起升山采木兰上事太阳承天庆也夕入洲泽采取宿莽下奉太隂顺地数也动以神祗自勅诲也木兰去皮不死宿莽遇冬不枯以喻谗人虽欲困己巳受天性终不可变易也案宿莽称宿者盖以经歳为名犹其称宿麦宿草也然遇冬不枯在草木尚多有之释草曰卷施草拔心不死郭璞以为宿莽此则宿莽之坚贞异于庶草然后与木兰去皮不死之説相为表里此所以上采木兰下采宿莽以明在此者非一日之好修而在彼者愈取而愈无穷也故璞又为其赞曰卷施之草拔心不死屈平嘉之讽咏以比取类虽迩兴有逺㫖南越志曰宁乡草多卷施拔心不死江淮间谓之宿莽菉毛诗菉竹作緑竹先儒皆以緑为王刍竹为萹竹説文亦曰菉王刍也引诗曰菉竹猗猗则緑与菉同本草名荩草俗亦唿淡竹叶所谓终朝采緑不盈一匊者上林赋称香草云揜以緑蕙被以江离张揖亦以緑为此王刍又一名鹿蓐今唿鸱脚莎卫风引以为首盖必其义有可取者不以物薄也説者以为菉之与竹所以美盛者由得淇水浸润之以况武公道学自修之効则菉与竹嘉草也而离骚云薋菉葹以盈室兮判独离而不服以菉及蒺藜枲耳三者皆恶草喻谗佞盈满于侧又九章曰擥大薄之芳茝兮搴长洲之宿莽惜吾不及古之人兮吾谁与玩此芳草解萹薄与襍菜兮备以为交佩王逸曰言已解折萹蓄襍以香菜合而佩之修饰弥盛也然萹蓄襍菜皆非芳草逸义非是盖言解去萹蓄与襍菜而备芳茝宿莽为交佩尔然则菉与竹又皆恶物与卫风相反诗骚所取各有义耳竹竹萹蓄似小藜赤茎节好生道旁可食又谓之萹竹蜀本图经云叶如竹茎有节细如钗股生下湿地其微既似竹则宜谓之竹尔卫风緑竹猗猗竹盖谓此陆玑草木疏云緑竹一草名其茎叶似竹青緑色高数尺今淇隩旁生此色青言为緑竹按玑所説则又合緑与竹为一草未知其审然古今説者皆言淇水旁自生竹箭故古人言伐竹淇卫又曰淇卫之箭又曰下淇园之竹以为楗伐淇园之竹以为矢如此多矣盖淇水宜竹箭自古以然又诗卒章曰緑竹如箦箦牀笫以竹为之其大堪为箦则非草也然説文引诗作菉竹韩诗作緑菉既非色而又非竹不可合为緑色之竹箭故析而解之云菉王刍萹筑也又韩诗如箦乃作如箦箦积也薛君云箦緑䓯盛如积也西京赋芳草如积亦祖此义然则淇澳自出竹箭不妨兼有菉竹二草耶女萝女萝兎丝其实二物也然皆附木上释草云唐蒙女萝女萝兎丝郭曰别四名则是谓一物矣广雅云女萝松萝也莵丘莵丝也则是两物陆玑亦云今兎丝蔓连草上正黄赤如金药中兎丝子是也非松萝松萝自蔓松上生枝正青与莵丝殊异以予考之诚然今女萝正青而细长无襍蔓故山鬼章云被薜荔兮带女萝萝青而长如带也何与兎丝事然两者皆附木或当有时相蔓古乐府云南山羃羃兎丝花北陵青青女萝树由来花叶同一根今日枝条分两处唐乐府亦云兎丝故无情随风任倾倒谁使女萝枝而来强萦抱两草犹一心人心不如草则古今多知其为二物者博物志魏文帝所记诸物相似乱者女萝寄生兎丝兎丝寄生木上根不着地然则女萝有寄生兎丝上者释草女萝兎丝或亦此义尔兎丝龟筴传曰下有伏苓上有兎丝下有灵龟上有丛蓍伏苓千岁松脂也兎丝因之生其上而无根吕氏春秋曰或谓兎丝无根非无根也其根不属地伏苓是也然则兎丝盖受气于伏苓以生故曰伏苓掘兎丝死葛稚川乃云兎丝之草下有伏兎之根无此兎则丝不得生于上又曰兎丝初生之根其形似兎掘取割其血以和药然则非伏苓比矣今言枸把者亦云其根乆而有物如狗又云人参之下其状如人盖草木积乆精华所成略有形象古人名物亦具有其义故伏苓亦名伏莵説伏苓者云形如鸟兽龟鼈者良又云似人龟鸟形者佳是不专似兎也又今兎丝田野墟落中甚多皆浮生蓝纻麻蒿上不必皆有伏苓也一名唐蒙诗爰采唐矣以刺男女相奔期于幽逺者唐则采药麦则采谷葑则采菜多为名以来逺适又唐尤浮游无根之物盖逐之而不反矣音释兰蕳着滋掲车姞茝蕙荑汜蕳祓舋薰草薰江离扈辟芷蘪杜若搴遗捐玦袂褋茝䖀觽珵蒿麻帨杜衡睪芷蘼芜荪卷施搴莽阰菉萹荩薋葹擥竹楗笫女萝羃羃尔雅翼卷二尔雅翼钦定四库全书尔雅翼卷三宋罗愿撰释草芍药芝菊荃芸龙萱薜荔款冬卷耳芣苢陵苕射干木堇燕支芍药芍药华之盛者当春暮祓除之时故郑之士女取以相赠董仲舒以为将离赠芍药者芍药一名可离犹相招赠以文无文无一名当归也然则相谑之后喻使去尔其根可以和五脏制食毒古者有芍药之酱合之于兰桂五味以助诸食因唿五味之和为芍药七发曰勺药之酱子虚赋曰勺药之和具而后御之南都赋曰归鴈鸣鵽香稻鲜鱼以为芍药酸甜滋味百种千名是因致其滋味也故孔子曰不得其酱不食非以备味自爱之至矣服䖍文颕伏俨辈解芍药称具美也或以为勺药调食或以为五味之和或以为以兰桂调食虽各得彷彿然未究名实之所起至韦昭又训其读勺丁削切药旅酌切则并没此物之名实矣今人食马肝马肠者犹合芍药而煮之古之遗法马肝食之至毒者文成以是死言食之毒莫甚于马肝则制食之毒者宜莫良于芍药故独得药之名犹食医掌和膳羞称医之类而酱又因以为名也毛苌云香草陆玑云今药草芍药无香气非是也孔颕达曰未审今何草盖医方但用其根陆不识其华故云无香气孔又云何草今芍药人家庭户种之翫其芳无不识者何云何草芝芝瑞草一岁三华故楚辞谓之三秀无根而生故其字从之説文之字曰出也象草枝茎益大有所之一者地也芝生于土故宜从焉言芝者多异説唯论衡云芝生于土土气和故芝草生最为简要古以为香草大夫之摰芝兰又曰与善人居如入芝兰之室乆而不闻其芳则与之化矣今芝不香未知何故芝乃多种故方术家有六芝其五芝备五色五味分生五岳惟紫芝最多昔四老人避秦入商洛山采芝食之作歌曰晔晔紫芝可以疗饥是也古称上药养命中药养性下药治病养命则五石之鍊形六芝之延年养性则合欢蠲忿萱草忘忧治病则大黄除实当归止痛芝之品其略有六至葛稚川则云芝有石芝有木芝有草芝有肉芝有菌芝各百许种则芝类非特六矣孝经援神契曰威喜辟兵威喜亦木芝之一也松柏之脂入地千歳化茯苓茯苓万岁上生小木如莲华名曰木威喜芝夜视有光持之甚滑烧之不然带之辟兵又建木实生都广皮如缨蛇实如鸾鸟者亦谓之芝则无所不备然大抵紫芝最多尔陶隐居独怪今俗所用紫芝乃是朽木株上所生状如木檽者然古人言芝盖只如此内则人君燕食所加庶羞有芝栭蔆椇之属庾蔚云无华叶而生者曰芝栭卢氏云芝木芝也王肃云无华而实者名栭皆芝属芝栭春夏生于木可用为菹其有白者不堪食贺氏亦云芝木椹独别谓栭为软枣则多一物不合郑氏三十一物之数然则檽椹类揔名芝矣庄子朝菌司马亦云大芝也天隂生粪上见日则死崔云粪上芝朝生暮死简文云欻生之芝也是菌皆得芝名菊菊季秋寒露后五日始有华华得土之正色蔡邕月令章句曰菊草名也有者非所有也黄华者土气之所成也季秋草木皆成非荣华之时也故言菊有明它无有也周书曰菊不黄华土不稼穑是应土之验古者王后六服有鞠衣先郑以为黄衣后郑云黄桑服色如鞠尘象桑叶始生引月令三月荐鞠衣于先帝告桑事盖后郑之意以季春桑叶始生故后服色象之又荐之先帝太之属之坐所谓告桑事也然其説不取于菊华之菊而取于麴蘖之麴又舍麴而象桑叶唯蔡邕以为菊华之色似合先郑以鞠为黄之意今月令鞠有黄华正与鞠衣之字同又汉武帝时黄鹄下建章宫作歌曰金为衣兮菊为裳然则以菊比衣如是古矣古者茹菊故离骚有夕餐秋菊之落英至崔实月令以九月九日採菊而费长房亦教人以是日饮菊酒以禳灾然则自汉以来尤盛也菊与薏花相似菊甘而薏苦所谓苦如薏者汉南阳郦县北八里有菊水其源旁悉芳菊水极甘香中有三十家不复穿井仰饮水上夀百二十三十中夀百余七十者犹以为夭汉司空王畅太傅袁隗为南阳太守令县月送三十余石饮食澡浴皆用之太尉胡广乆患风羸常汲饮此水疾遂瘳此菊茎短花大食之甘美异于余菊广又收其实种之京师遂处处传植之近世谱菊者有八十一种有黄白缃及色如桃花者又白者遇霜皆殷然终不摽落故説者疑离骚落英之语或以为尔雅落始也然与坠露相配为文不当为始灵均盖自有意荃荃昌蒲也或读若孙音又一名荪春秋运斗枢曰玉衡星散为昌蒲逺雅颂着倡优则玉衡不明昌蒲冠环孝经援神契曰昌蒲益聪生水中叶长数尺而上鋭中有嵴如劒其根九节者食之仙其本芳辛每以一握为限一握则四寸切之为菹谓之昌歜或谓之昌本以实朝事之豆文王好食之豆以昌本为首鲁僖公时王使周公閲来聘飨有昌歜白黑形盐而周公以为荐五味也此盖朝事之常故郊特牲云常豆之菹水草之和气也又可以饵鱼故庄子称荃者所以在鱼得鱼而忘荃或以此当之楚辞言香草皆以喻羣臣唯言荪者喻君盖荪于药性为君也其曰数惟荪之多怒曰荪佯聋而不闻曰夫人自有兮美子荪何以兮愁苦盖荪能辅性治气逆则怒非所宜能益聪则聋非所应又治小儿温疟身积热不解者可作浴汤则其主人之美子宜也少司命君也而又主人之子孙有荪之义焉荪从孙亦主子孙之义也芸仲冬之月芸始生芸香草也谓之芸蒿似邪蒿而香可食其茎干婀娜可爱世人种之中庭故成公绥赋云茎类秋竹叶象春柽是也沈括曰芸类豌豆作小丛生其叶极芳香秋后叶间㣲白如粉污南人採寘席下能去蚤虱今谓之七里香老子曰夫物芸芸各归其根芸当一阳初起复卦之时于是而生又淮南説芸可以死而复生此则归根复命取之于芸虽卷施拔心不死盖不足贵也洛阳宫殿簿曰显阳徽音含章殿前各芸香一二株而已而晋宫阁名曰太极殿前芸香四畦式干殿前芸香八畦乃知离骚所谓兰九畹蕙百畆畦留夷与掲车盖有之也江南茹为生菜甚香古者祕阁藏书置芸以辟蠧故号为芸阁龙龙红草也一名马蓼叶大而赤白色生水泽中高丈余今人犹谓之水红草而尔雅又谓之茏古郑诗称山有桥松隰有游龙云游龙者言其枝叶之放纵也龙与荷华是隰草之伟者然所配扶苏桥松不同按管子有五粟五沃五位五蘟五壤五浮之土谓之上土五沃之土则桐柞枎櫄秀生茎起五臭畴生莲与蘪芜藁本白芷然则首章言扶苏荷华应此五沃之土也其五位曰其山之浅有茏与斥羣木安逐条长数大其桑其松其杞其茸次章言桥松㳺龙应此五位之土也此皆土之最美者特非子都子充而狂且狡童之为见则所美非美矣淮南言水草之始海闾生屈龙屈龙生容华容华生蔈蔈生萍藻萍藻生浮草凡浮生不根茇者生于萍藻屈龙岂亦此龙草邪歛为屈纵为㳺是或一道也萱诗曰焉得谖草言树之背谖忘也卫之君子行役为王前驱过时不反其妇人思之则心痗首疾思欲暂忘之而不可得故愿得善忘之草而植之庶几漠然而无所思然世岂有此物也哉盖亦极言其情説者因萱音之与谖同也遂命萱以为忘忧之草盖以萱合其音以忘合其义耳然忘草可也而所谓忘忧忧之一字何从出哉此亦诸儒傅㑹之语也説文曰藼令人忘忧草也引诗安得藼草又作蕿及萱而嵇叔夜养生论云合欢蠲忿萱草忘忧博物志因以为中药之例崔豹云欲忘人之忧则赠以丹棘丹棘一名忘忧皆因解诗者之言而广之尔又名宜男草周处风土记以为其花宜懐姙妇人佩之必生男傅𤣥赋云充后妃之盛饰兮登紫微之内庭则古之妇人盖佩之矣茍以当诗之忘草则服而佩之适所以増怨旷之思尔此草又名鹿葱鹿所食九草之数而沈约鹿葱诗云野马不任骑莵丝不任织既非中野华无堪麕䴥食约意以为野中所无鹿不得而食之今人亦取其华为茹薜荔薜荔白芷蘪芜椒连谓之五臭管氏之正天下也五臭所校谓之土小华之山草多薜荔薜荔状如乌韭而生于石上食之止心痛亦縁木生在屋曰昔邪在墙曰垣衣今薜荔叶厚实而圆多蔓好敷巖石上若㒺故云㒺薜荔兮为帷也或寅縁上木古木之上有絶大者开华结实其实上锐而下平外青而中经霜则红而甘鸟乌所啄童儿亦食之谓之木馒头亦曰鬼馒头其状如饼饵中馒头也食之𤼵瘴岭外尤多州郡待客取以为髙饤或言岭外郡刻木作馒头状言之过也虽云藤蔓枝叶劲厚如木之属非复草也离骚云贯薜荔之落蘂王逸章句曰薜荔香草縁木而生蘂实也累香草之实执持忠信貌也薜荔虽有实然所取芳者不于实又按説文蘂花须头㸃也则蘂乃谓此逸之意以薜荔之花小盖不可贯故以为实要之诗骚当以意逆志但贯其须蘂以见用心之精洁尔山鬼歌亦称被薜荔兮带女萝逸云薜荔兎丝皆无根縁木而生山鬼亦奄忽无形故衣之以为饰古者喻物意深如此又九歌曰采薜荔兮水中搴芙蓉兮木末言责其所无必不能也至九章曰令薜荔以为理兮惮举趾而縁木因芙蓉以为媒兮惮褰裳而濡足此皆因其所宜而任之顾不为耳薜荔芳草故楚辞特殷勤焉款冬莵奚颗涷郭氏曰款涷也紫赤华生水中盖款涷叶似葵而大丛生花出根下十一十二月雪中出花述征记曰洛水至嵗末凝厉则款冬茂悦曽冰之中盖至隂之物能反至阳故玉札畏款冬也楚辞曰款冬而生兮凋彼叶柯万物丽于土而款冬独生于冰下百草荣于春而款冬独荣于雪中以况附隂背阳为小人之类至傅咸作款冬赋称其华艳春晖既丽且殊以坚冰为膏壤吸霜雪以自濡则又赏其禀精淳粹不变于寒暑为可贵所取义各异也卷耳卷耳菜名也幽兾谓之襢菜雒下谓之胡枲江东唿为常枲叶青白色似胡荽白华细茎可煮为茹滑而少味又谓之常思菜伧人皆食之又以其叶覆麴作黄衣崔寔四民月令曰伏后二十日为麴至七月七日干之覆以胡枲故古人采之卷耳之诗后妃志欲辅佐君子求贤审官知臣下之勤劳先儒多异説盖采采卷耳职之贱者淮南子称瞽师庶女位贱尚葈权轻飞羽许叔重曰尚主也葈者葈耳菜名也主是官者至微贱也瞽师庶女复贱于主枲之官故曰权轻飞羽观此则主枲之官位之微者周礼顾不可考或成周以前周南之官有之不然则醢人酒人之属也于采葈者而犹知其勤劳则凡臣下之勤劳不遗可知矣审官而至于此则所审之详又可知矣此有以见忧勤之至也其实如鼠耳而苍色上多刺好着人衣今人通谓之苍耳其一名葹离骚以譬小人所谓薋菉葹以盈室是也一名羊负来博物志曰洛中有人入蜀胡枲着羊毛蜀人种之曰羊负来也陶隐居乃云昔中国无此言从外国逐羊毛中来据此物既称胡枲必是胡物但国风尔雅所载则其来已乆而羊负来之名仅出后代则此名恐言自洛入蜀者得之亦卷耳野中所多日夕羊下多负以归尔芣苢芣苢妇人所采今车前草是也大叶长穗生道边喜在牛迹中生故曰车前又名当道也幽州人谓之牛舌草江东唿虾蟆衣可煮作茹其子主易产故妇人乐有子者以为兴説文乃云芣苢一名马舄其实如李令人宜子周书所説韩诗云芣苢是木似李食其实宜子孙王肃亦引周书王㑹云芣苢如李出于西戎故王基駮云王㑹所记杂物奇兽皆四夷逺国各赍土地异物以为贡摰非周南妇人所得采是当为草不当为木也不妨西戎自有芣苢亦名马舄宜子者尔郭氏芣苢赞亦曰车前之草别名芣苢王㑹之云其实如李名之相乱在乎疑似夫采采者芣苢耳何以知其乐有子盖采采者不已之意也薄言者不满之辞也始曰采采而遂至于有之又从而掇捋之又从而袺襭之盖已多矣而犹曰薄言则以采之之多为未足也亦妇人乐于其事而犹愧于人之问故虽采而又采乃若不经意亦曰我姑采之而已此诗人所以深述其情也而列女传言宋人之女为蔡人之妻既嫁而夫有恶疾其母将改嫁之女曰且夫采采芣苢之草虽其臭恶犹始于捋采之终于懐襭之浸以益亲况于夫妇之道乎乃作芣苢之诗韩诗亦同此义言芣苢臭恶之菜诗人伤君子有恶疾芣苢虽臭恶犹采采而不已者以兴君子虽有恶疾我犹守而不离去也辩命论曰颜回败其丛兰冉耕歌其芣苢则遂以芣苢比恶疾矣详蔡人之妻或因説母引芣苢之义以自况因赋其诗不必始作于此也宋女而蔡妻何名为周南哉今芣苢亦不臭未知所谓臭恶者又何物故附着其説于后陵苕苕陵苕黄华蔈白华茇华色既异名亦不同今凌霄花是也蔓生乔木上极木所至开花其端诗云苕之华芸其黄矣郑笺以为陵苕之华紫赤而繁华衰则黄盖非也是物虽名紫葳而花不紫又或以瞿麦根为紫葳瞿麦花红亦非此类然则芸其黄者正自华开之色耳周室之于诸夏犹衣服之有冠冕木水之有本原盖有深根固植之义不特以其在物上而已今苕虽居高在物之上然荏弱而託于物所自恃者微矣虽华而芸黄叶而青青识者知其将不乆也故见其华则为之忧伤逮其华落而叶存则不如无生矣此华亦弥络石壁盛夏视之如锦绣不可仰望露滴目中有失明者射干荀子劝学篇曰西方有木焉名曰射干茎长四寸生于高山之上而临百仞之渊木茎非能长也所立者然也以为物虽微然能自处者如此春生苗高二三尺叶似蛮姜而狭长排列如翅羽故名乌翣乌蒲乌扇翣亦扇也花以六月开如萱草而小上有红㸃人家庭砌多植以为玩或説别有花青黑而茎长似射人之执竿者此即一类然射为夜音犹汉官仆射而亦音夜尔易通卦验曰冬至射干生后汉陈宠传阳气始萌十一月有兰射干芸荔之应射干嘉物故九叹云掘荃蕙与射干兮耘藜藿与蘘荷盖荃蕙贵而藜藿贱射干生高山层城而蘘荷依隂之物今掘去嘉者而恶物则为之耘除使之茂繁以见去取之失当也古者瑞草有萐莆生于庖厨扇暑而凉今此亦有萐扇之名又蒲之字类莆岂亦此类但以自生为祥耶或曰萐莆大如扇木蓳木蓳今人植为篱易生之物也抱朴子曰夫木蓳杨栁断殖之更生倒之亦生横之亦生生之易者莫过斯木也仲夏应隂而荣月令取之以为候其花朝开暮落一名为舜或唿为日及陆机赋云如日及之在条常虽及而不悟潘尼云朝菌者诗人以为舜华庄生以为朝菌其物向晨而结终日而殒则又以为朝菌矣诗曰有女同车颜如舜华又曰颜如舜英舜乃华之甚茂者又枝叶相当有同车之象亦如舜朝开而暮落少过时则后之矣太子忽当有功于齐之时可以取齐女于是时而不取则若日及之不可待矣木蓳作饮令人得瞑与榆同功其花用作汤代茗可以治风然茗令人不睡木蓳令人睡为异尔説文䑞艹也楚谓之葍秦谓之藑蔓地连华象形䑞则今𨽻变为舜即尧舜之舜然云蔓地则不同又华荣也读若皇引尔雅曰华也或从艹皇作葟燕攴燕攴本非中国所有盖出西方染粉为妇人色谓为燕攴粉习凿齿与谢侍中书曰此有红蓝北人采取其花作烟攴妇人粧时作颊色用如豆许按令徧颊殊觉鲜明匈奴名妻阏氏言可爱如燕攴也故匈奴有烟攴山西河旧事歌曰失我祁连山使我六畜不繁息失我阏氏山使我妇女无颜色今中国谓之红蓝或只谓之红花大抵三月初种花出时日日乗凉摘取之顷一日须百人摘五月种晚花七月中摘深色鲜明耐乆不黦胜于春种者花生时但作黄色茸茸然故又一名黄蓝杵碓水淘绞去黄汗更𢷬以清酸粟浆淘之绞如初即收取染红然后更𢷬而暴之以染红色极鲜明按崔豹所言则汉虽有红蓝然不可以为烟攴其染亦未盛今则盛种而多染谓之真红赛苏方木所染崔豹古今注曰今人以重绛为烟攴非燕攴花所染也燕攴花自为红蓝尔旧説赤白之间为红即今所谓红蓝也其谓之蒨红者即汉重绛颜色黯暗相去逺矣又为妇人粧色以緜染之圆径三寸许号緜燕攴又小薄为花片名金花烟攴特宜粧色盖种一顷者岁收绢三百疋此千畆巵茜之类博物志曰黄蓝张骞所得音释芍药鵽芝建木缨蛇栭椇檽菊隗标殷荃歜菹芸婀娜柽豌龙蘟柞枎㮔茏数大茸蔈容华茇萱痗藼麕䴥薜荔校欵冬莵奚涷颗涷卷耳襢枲荽伧芣苢掇捋袺襭陵苕蔈葳荏射干翣蘘萐莆木菫菌瞑葍藑燕攴蒨尔雅翼卷三尔雅翼钦定四库全书尔雅翼卷四宋罗愿撰释草蓝葴巵茈草茹藘艾荠蕨薇葵蒌蘩蒿蔚萧蓝蓝者染青之草荀子曰青出于蓝而青于蓝言染反胜于其质菘蓝其汁抨为淀堪染青蓼蓝苗似蓼而味不辛不堪为淀雅作碧色尔崔寔曰榆荚落时可种蓝五月可刈蓝故小雅曰终朝采蓝不盈一襜五日为期六日不詹襜衣蔽膝也笺云期至五月而归今六月犹不至五月者正蓝之候月令仲夏之月乃云令民毋刈蓝以染注云此月蓝始可别引夏小正曰五月启灌蓝蓼灌谓丛生也种蓝之体初必丛生蓝儿长大始可分移使之稀散以言正养蓝之时非刈蓝之候也夫民之于利甚勤其于物也封植养长者惟恐不至茍蓝于势未可刈当分移之候岂不知养之以待其成何待上之人屑屑出令而止之乎茍如是则蓼菜之行菜茹之畦在上者不胜禁矣夫蓝之禁刈必于民有私利而于隂阳或国事有不便者故禁而止之盖自四月㣲隂始起为政者继长増高毋有壊堕此月又隂阳争死生分之月君子戒静以待晏隂之所成则㣲隂未成也盖刈蓝以损生气恐微隂不胜故也又是月班马政游牝别羣絷驹之月马之为性畏新出之灰驹遇者辄死石矿之灰亦能令马落驹刈蓝以染也烧灰也暴布也三者皆有出灰之气令而禁之者盖为马欤秦法弃灰于道者弃市弃灰或古法但刑重耳刈蓝之禁与马质禁原蚕同意不然蚕之再养蓝之早刈圣人何留意哉蓝于草中独有禁故字从监汉杨震伯起常种蓝自业又赵岐邠卿道经陈留此境人皆以种蓝染绀为业蓝田弥望黍稷不殖慨其遗本遂作赋一章葴蓝数种总谓之蓝其大叶者别名马蓝释草云葴马蓝郭氏曰今大叶冬蓝也疏云今为淀者是也凡物大于其类者多以马名之今人言亦然盖诸蓝之类菘蓝惟堪染青蓼蓝不堪为淀雅作碧色故以马蓝为作淀之蓝崔寔曰榆荚落时可种蓝五月可刈蓝六月可种冬蓝冬蓝大蓝也八月用染子虚赋曰其高燥则生葴菥苞荔薜莎青薠葴马蓝也菥似燕麦苞藨也荔马荔薜藾蒿莎镐侯青薠似莎而大凡此皆非佳草于用亦希何足以侈云梦盖古之君子观地之所产以知其土之美恶今髙燥埤湿衆物居之则地之美富可知故自马蓝以下皆载之也本草唐本注云蓝圆径二寸许厚三四分出岭南云疗毒肿太常名此草为木蓝子巵巵可染黄其华实皆可观花白而甚香五月间极繁茂凡草木之花大抵不过五出唯巵六出大者至七出其实黄赤亦以七稜者为良即七出花所成就也经霜取之以染故染字从木字学家以为木者巵茜之流也一名木丹一名越桃上林赋谓之鲜支欲其颜色鲜明也汉世千畆巵茜此其人与千户侯等巵茜千石亦比千乗之家晋令诸宫有秩巵子守护者置吏一人或云此即西域之薝卜花或曰薝卜者金色花小而香西方甚多非巵也茈草释草云藐茈草郭氏曰可以染紫一名茈䓞説文亦曰茈藐紫草盖茈即紫也以其可染紫故名茈上林赋有茈姜司马彪亦云紫色之姜则茈之与紫古字通尔列仙之传商客能致紫草卖与染家本草説云其利胜蓝按种蓝一畆已敌谷田一顷矣而此复胜焉有以见后世末作之盛夫紫间色夺朱者也韩子曰齐桓公好服紫一国尽服紫五素不得一紫公患之用管仲言谓左右曰吾恶紫臭三日境内莫有衣紫苏代遗燕王书曰齐紫败素也而贾十倍然则由春秋战国以来重之矣汉相国丞相皆秦官金印紫绶髙帝相国緑绶徐广曰金印緑綟绶草名也以染似緑又云似紫紫绶名緺绶音𤓰其色青紫綟与盭同公加殊礼特服之何承天云緺音娲青紫色绶綟紫色也字説曰綟紫也綟以䓞染故系在左紫或染或不故系在下綟人染也其为此也有戾焉或不则无戾也此而已䓞可染紫谓之茈䓞则茈言本紫䓞言所染所染戾彼而此者也茹藘茹藘染绛之草叶似枣叶头尖下濶茎叶俱澁四五叶对生节间蔓延草木上根紫赤色今所在有八月採根説文曰人血所生故一名地血今茹藘能治血又所染亦赤盖其类尔古者士爵弁服弁色赤而㣲黑如爵头里亦纁色士冠礼曰爵弁服纁裳纯衣缁韎帯韐韎韐缊韨也士缊韨幽衡合韦爲之染以茅蒐因名焉説文曰茅蒐染韦一入为韎诗曰韎韐有奭左传韎韦之跗注是也其女子之染则毛氏云茹藘茅蒐之染女服也郑笺云茅蒐染巾也则缟衣茹藘为妇人服矣国风曰东门之墠茹藘在坂其室则迩其人甚逺东门之栗有践家室岂不尔思子不我即盖茹藘女所以染也今方在坂栗者女所以为䞇也今方在门则衣服䞇见之物未备也时方丧乱则不待礼而相奔矣齐人谓之蒨蒨或作茜汉书千畆巵茜是也今人染蒨者乃假苏方木非古所用艾庶草治病各有所宜惟艾可用灸百疾故名医草岁或多病则艾生之亦天预备以救人尔荆楚之俗五月五日未鸡鸣采之或曰见似人者揽而取之用灸有验采葛惧谗之诗曰彼采葛兮一日不见如三月兮盖葛才春莫则已可刈只三月而成此采葛者所以一日不见如三月也彼采萧兮一日不见如三秋兮释草萧荻其字从秋生于春待秋三月而成此采萧者所以如三秋也彼采艾兮一日不见如三岁兮艾以乆蓄为善孟子所谓七年之病求三年之艾艾之乆蓄者至三年此采艾者所以如三岁也虽然此小臣之事所谓泄栁申详无人乎缪公之侧则不能安其身者尔萧与艾本皆香草古者天子摰鬯诸侯蕙大夫兰士萧庶人艾至离骚则薄之曰户服艾以盈要兮谓幽兰其不可佩又曰何昔日之芳草兮今直为此萧艾也萧艾虽非恶物然要之庶人所服比之兰蕙芳草君子所服则有间矣老人五十曰艾言其厯年之久然孟子称人知好色则慕少艾少女亦称艾者盖艾者外也春秋外传曰国君好艾大夫殆好内适子殆社稷危韦昭亦以艾为外彼好外者谓嬖臣此少艾盖是少年外舎之妇及其有妻子则慕妻子矣妻子为内则知少艾者外也予併及之荠荠之为菜最甘故称其甘如荠亦应隂之物淮南以为金胜木禾木也春木王而生秋金王而死水胜火菽火也夏火王而生冬水王而死火胜金麦金也秋金王而生夏火王而死土胜水荠水也冬水王而生仲夏土王而死又其枝叶细靡通谓之靡月令孟夏之月靡草死麦秋至断薄刑决小罪出轻系郑氏称旧説云靡草荠亭歴之属祭统曰草艾则墨谓立秋后也刑无轻于墨者今以纯阳之月断刑决罪与毋有壊堕自相违似非按经以此月物有死者故断薄刑而郑氏以万物尚生故以为不宜断然按断薄刑决小罪出轻系薄刑用鞭朴非墨劓之类盖悯万物始有死者不忍久人以狴犴故可决者决之可出者出之乃是明谨用刑而不留狱非与壊堕相违也荠既亭厯其死同时其生亦早而所主不同盖师旷之占以荠为甘草亭厯为苦草水藻为恶草蒺蔾为旱草艾为病草岁将丰或苦恶旱疫则辄有一草应而先生之唯土以稼穑作甘而荠又草之甘者故以为岁丰之候蕨蕨生如小儿拳紫色而肥诗及尔雅説文皆云蕨鼈也郭氏曰江西谓之虌草木疏云周秦曰蕨齐鲁曰虌俗云其初生似虌脚因以名焉召南陟彼南山先蕨而后薇蕨薇盖贱者所食尔今野人今岁焚山则来岁蕨菜繁生其旧生蕨之处蕨叶老硬敷披人志之谓之蕨基广雅云蕨紫萁基岂萁之转耶厥其二字古皆以为助语互用或当同名以物但加草以为志尔今道路负荷转移者皆不肯食云令人脚弱盖见其形似拘挛之状亦或其性自当尔未可知也名之从蕨盖谓蹷矣薇犹礼家用之蕨不复用当知其贱薇薇垂水言生于水边而召南之诗陟南山以采之故陆玑云山菜也茎叶皆似小豆蔓生其味亦如小豆藿可作羮亦可生食今官园种之以共宗庙祭祀又诗称山有蕨薇而伯夷采薇于首阳山其歌曰登彼西山兮采其薇矣其后説者以为普天之下莫非王土食其土之所自出即为之臣于是不食而死文王之时歌采薇之诗以遣戍役一章薇亦作止二章柔止三章刚止作生也柔谓脆脕之时刚谓小坚忍时遣戍而有三时故先儒以为所遣有先中后辈首章则二月中旬遣之次章则三月上旬遣之三章则三月中旬遣之其到有先后各能获捷故曰一月三捷也菜茹以柔时为美诗所谓柔则茹之刚则吐之亦以菜为喻也薇亦刚止不足食矣薇既戍役之所采故王文公曰薇㣲者所食也葵葵为百菜之主味尤甘滑鲁漆室之女葵为马践知忧及国公仪休相鲁食于舎而茹葵愠而抜之不欲夺园夫之利葵有赤茎白茎复有大小之异又有鸭脚葵葵子虽经岁不浥㣲炒令熚炸散着湿地遍踏之朝种暮生逺不过宿早种者十月末地将冻散子劳之正月末亦可五月初更种之以春者既老秋菜未生种此相接六月一日种白茎秋葵白茎者宜干九月作葵菹干葵盖葵一岁凡得三辈士虞礼夏秋用生葵冬春用干荁皆滑物道家之法十日一食葵菜所以调和五脏古者葵称露葵又终葵一名繁露今摘葵必待露解语曰触露不搯葵日中不翦韭各有宜也又葵性向日孔子以比鲍庄子智不如葵葵犹能卫其足曺植曰若葵藿之倾叶太阳虽不为回光然向之者诚也淮南曰圣人之于道犹葵之与日也虽不能以终始哉其乡之诚也夫天有十日葵与之终始故葵从癸説文云揆葵也即所谓揆之以日者蒌蒌蒌蒿也説文曰蒌可以烹鱼其叶似艾白色长数寸髙丈余好生水边及泽中正月根牙生旁茎正白生食之香而脆美又可蒸为茹江东用羮鱼汉广之诗曰翘翘错薪言刈其蒌夫翘翘错薪不敢斥采也言刈其蒌而已之子于归不敢斥求也言秣其驹而已刈楚犹薪之薇者也蒌则菜耳此言无思犯礼之甚也古者刍荛之过取以喻非礼春秋左氏传曰羊舌鲋求货于卫淫刍荛者盖刍荛各有疆禁多取则为淫故以喻男女之非礼今错薪犹不思冒取焉则无思犯礼可知矣蒌今古以为珍菜大招曰吴酸蒿蒌不沾薄只王逸曰蒿蘩草也蒌香草也蒿一作芼芼菜也言吴人善为羮其菜若蒌味无沾薄言其调也又曰沾多汁也薄无味也言吴人工调咸酸爚蒿蒌以为虀其味不醲不薄适其美也盖蒌多生于吴郭氏亦云江东用羮鱼则吴人尤能调和之如后世千里莼羮未下盐豉之比淮南子曰煎熬焚炙调齐和之适以穷荆吴甘酸之变此遁于火也此之谓也蘩释草曰蘩之丑秋为蒿此大略之言也又曰蘩皤蒿此指一物之言也故予以水草之蘩为莪而皤蒿则此别説之皤蒿盖今之白蒿也比青蒿而麤从初生至枯白于衆蒿春始生及秋香美可生食又可蒸以为菹甚益人故诗笺云以豆荐蘩菹然非水物故非召南所谓也春初此蒿前诸草生云可以生蚕盖所以繁育庶物此物非唯生蚕又白兎食之而仙又駏驉亦食菴䕡子而仙駏驉马类兎食繁駏驉食菴䕡物各有所宜本草又称茵蔯蒿白兎食之仙盖茵蔯似青蒿而背白故説者误以白蒿説之其苗细经冬不死更因陈根而生故名茵蔯凡蘩之丑艾可灸蓍可占萧可燎蒌莪蒿蘩通可茹啖説者别而论之蒿蒿今之青蒿荆豫之间汝南汝隂皆云菣今人唿青蒿香中炙啖者为菣人亦取襍香菜食之鹿鸣所食三物一曰苹今藾蒿始生香可食二曰蒿蒿甚香三曰芩芩亦香草盖草木之臭味相同有同类食之之义庄子称今之君子蒿目而忧世之患今蒿细弱而隂润最易栖尘故以比蒿目言世之君子眯眼尘中而忧世也蒿乃佳蔬而古者言蒿以为非美物者盖蘩之丑秋为蒿凉秋九月枝榦益髙荒坛枉径芜秽不治故蒿者农恶之明堂月令违天时则藜莠蓬蒿并兴管仲戒桓公封禅亦称今凤凰麒麟不至嘉禾不生而蓬蒿藜莠茂鸱鸮羣翔而欲封禅无乃不可乎桓公为是而止然则蒿者盖非农祥也博物志曰周时徳泽盛蒿大以为宫柱名曰蒿宫蔚蒿菣郭氏曰今人唿青蒿香中灸啖者为菣又曰蔚牡菣郭曰无子者盖牡菣三月始生七月华华似胡麻华而紫赤八月为角角似小豆鋭而长言无子者盖今青蒿叶端皆作子如米大蔚独无尔蓼莪之诗曰蓼蓼者莪匪莪伊蒿哀哀父母生我劬劳又曰蓼蓼者莪匪莪伊蔚哀哀父母生我劳瘁蒿生子以喻母牡蒿以喻父凡人之情念其父母则因物而感今夫作诗之人望见莪之蓼蓼然而采之迫而察之则蒿也蒿有母道焉复见若莪者而采之迫而察之则蔚也蔚有父道焉兴于物虽各不同然念父则及母念母则及父故皆曰哀哀父母也一説曰匪莪伊蒿蒿犹有子者匪莪伊蔚蔚则无子以见父母得我之难也今皆无报矣则有我之不如无也且蔚又治无子亦寓其意焉本草谓之马先蒿萧萧今人所谓荻萧者是也或曰牛尾蒿似白蒿白叶茎麤科生多者数十可作烛有香气故祭祀以脂爇之为香生民诗云取萧祭脂后稷之祭也盖宗庙之祭荐熟之时堂上事尸竟延入户内更从熟始于荐熟时祝先酌奠于铏羮之南讫尸未入乃取萧染以牲肠间脂合黍稷烧之于宫中后稷之祀乃郊虽非宗庙然将郊为軷道之祭其用亦同爇之于行神之位故曰取羝以軷祭脂者即此羝之脂也盖自后稷之时已如此故周宗庙用之昔有虞氏尚气血腥爓祭用气商人尚声以声音之号诏告天地之间周人尚臭以郁合鬯灌以圭璋而使臭隂达于渊泉既奠然后焫萧合黍稷羶芗爇之而使臭阳达于墙屋臭隂以水而报魄臭阳以火而报气古人以神之道㣲不可搏执故求万物之理以为同声相应同气相求水流湿火就燥故用百物之英华庶几丽而留之此萧之气遶于墙屋则墙内乃爇萧之地故孔子曰吾恐季孙之忧不在颛㬰而在萧墙之内也其萧盖甸师所供周礼甸师祭祀共萧茅先郑以为萧或用莤但作缩茅解之杜子春始读为萧诗岁聿云莫采萧管子叶下于下于苋苋下于蒲蒲下于苇苇下于雚雚下于蒌蒌下于荓荓下于萧萧下于薜薜下于萑萑下于茅音释蓝抨淀襜别壊堕别羣絷矿暴马质葴菥苞荔薜镐藨薠埤巵薝卜茈䓞藐盭茹藘纯衣靺鞈缊韨幽衡跗注墠坂艾萩要注庶荠王草艾壊堕狴犴蕨挛蹷薇脆脕葵浥熚炸荁劳之搯蒌沾齐和蘩皤菹駏驉菴闾蒿菣藾芩眯治蔚菣萧铏羝軷爓号莤苋雚蒌荓薜萑尔雅翼卷四尔雅翼钦定四库全书尔雅翼卷五宋罗愿撰释草韭葱䪥蒮茖葝葫蒚莪萍藻荇茒芹韭韭说文云一种而久者故谓之韭象形在一之上一地也谚亦曰韭者懒人菜以其不须嵗种也又利病人可久食大抵高三寸即翦初种之嵗止一翦之一嵗之中不过五翦矣首春色黄未出土时最美故云春初早韭冬末晚菘豳风四之日献羔祭韭庶人春亦以荐新详庶人四时之荐夏及秋冬乃荐麦黍与稻而春乃荐菜茹之物又三时用鱼豚鴈为配而韭独以卵岂春物未成可荐者少故耶而祭祀之牲号亦以稻曰嘉蔬韭曰丰本联而言之岂古所重欤其见于调和之适则豚春用韭秋用蓼盖各有宜物久必变故老韭为苋然后秦姚兴及后周宣帝大象中葱皆化为韭説者以为战伐之祥葱葱本白而末青青色尤美尔雅曰青谓之葱古者佩玉有葱珩以玉色如葱色得名马之青骊称骢亦取义于葱而望气者言郁郁葱葱言条畅也古作脍春用葱脂亦用葱菹轩辟鸡宛脾皆切葱薤实诸醯以柔之物之用葱者多故礼为君子择葱薤则絶其本末至进食之礼葱㳿处末㳿烝葱也在豆处醯酱之左言末者殊加也而汉世太官园种冬生葱韭菜茹覆以屋庑昼夜㸐藴火待温气乃生召信臣为少府以为此皆不时之物有伤于人不宜以奉供养奏罢之汉孔奋为姑臧长妻子但食葱菜而义熈中太常谢澹坐遣四人还家种葱菜免官人之贪亷不同如此西域有葱岭河源所自出西河旧事云其山高大上悉生葱故以名焉䪥薤似韭而无实亦不甚荤古礼脂用葱膏用薤脂羊牛麋鹿之属膏犬豕之属盖物各有所宜今薤与牛肉同食令人作㿂瘕是也少仪曰为君子择葱薤则絶其本末为其本末有萎干者也麋鹿鱼为菹麕为辟鸡野豕为轩兎为宛脾切葱若薤实之醯以柔之言此四物其作之状以醋与荤菜淹之悉皆濡孰杀肉及腥气盖虽荤物乃能去腥故古人不弃而用之今人种薤皆以大蒜置硫黄其中久则种别分为薤薤有赤白二种赤者主金疮及风苦而无味白者补而美又虽有辛不荤五藏养生者服之可以安神养气夫物英华之美者莫如芝故莲曰水芝芋曰土芝蜜曰衆口芝薤曰菜芝盖书之记务光翦薤以入清泠之渊今有薤叶篆传者以为务光所作蒮蒮者山韭形性与韭相类但根白叶如灯心苗其音羊六切韩诗六月食郁及蒮谓此物也毛诗蒮作薁以郁为棣属薁为蘡薁郑氏云食郁薁薁葵菽枣皆以助男功盖郁实大如李正赤食之甜五月时孰蘡薁亦是郁类而小别即薁李是也豳土务农所植皆百谷百蔬有益于民者然七月所述不及一二若果蔬之属唯𤓰足以去时暑枣足以救嵗乏故重而记之郁薁等果不登于笾不用于䞇正尔食之何补饥渴似儿戱尔不若郁菜及蒮之可以食贱老也然齐韩毛郑其诗异说故并存着之説文又曰山韭也茖茖山葱释者引说文云葱生山中者名茖细茎大叶者是也葱有冬葱汉葱胡葱茖葱凡四种冬葱夏衰冬盛茎叶俱软美山南江左有之汉葱冬枯其茎实硬而味薄胡葱茎叶麤短根若金䔲能已肿茖葱生于山谷不入药用管子云齐桓公五年北征山戎出冬葱与戎菽布之天下也戎菽胡豆也与冬葱皆得之山戎古者此等通名荤菜西方则以大蒜小蒜兴渠慈葱茖葱列为五荤以为熟之则发媱生噉増恚皆有损于性情故絶而不食今北人好生食荤菜虽其天性犷戾亦食性所染致然故鸮食桑椹则革暴鸠食之则好淫醍醐发性中药养性皆其类故为教者因其所甚谨而戒之今道家亦有五荤乃谓韭蒜芸薹胡荽薤也无茖葱等此自随中国所多者为说故不同焉葝葝与䪥畧相似而根长叶差大仅如鹿葱体性亦与薤同释草云蒮山韭茖山葱葝山䪥蒚山蒜皆谓生山中者别得蒮茖葝蒚之名物类相感志乃称列仙传昔有人隐葝山服亢䪥之叶又引孙炎云帝登蒚山遭莸芋草毒得蒜乃啮之解毒乃收植之是则以葝蒚为两山之名出此䪥蒜尔葝蒚既为两山则蒮茖又为山名古文薜山蕲术山蓟独不可通可知其妄也且古言服䪥者唯商时务光故道家说云务光翦薤以入清泠之渊若云亢䪥则是天地间六气之名非山中之草也王逸楚辞注言六气者春食朝霞朝霞日欲出时黄气也秋食沦阴沦阴者日没已后赤黄气也冬食沆瀣沆瀣者北方夜半气也夏食正阳正阳者南方日中气也并天𤣥地黄之气是为六气又岂䪥之类乎古之仙人徃徃却食服此六气中亢䪥因讹为薤既谓之曰薤则不当复称亢䪥也葝山又当安在乎説文曰䪥菜山中者名蓺葫蒜有大小大蒜为葫小蒜为蒜本草所别葫又称胡蒜陆法言切韵曰张骞使西域得大蒜胡荽则此物汉始有之以自胡中来故名胡蒜尔种宜良輭地三遍熟耕之五寸一株谚曰左右通锄一万余株收条中种者一年为独瓣种二年者则成大蒜科皆如拳又逾于凡蒜矣今并州无大蒜朝歌取种一嵗之后还成百子蒜其瓣麤细正与条中子同其蔓菁根大如椀口虽种他州子一年亦变然大蒜瓣变小蔓菁根变大二事相反其理难推又八月中方得熟九月子始刚得花子至于五谷蔬果与余州早晚不殊亦一异也又并州豌豆度井陉以东山东谷子入壶关上党苗而无实信土地之异也葫性最荤不可食俗人作虀以鲙鱼肉久食伤人损目眀嵇叔夜养生论曰薰辛害目谓诸荤菜也此为甚尔说者乃又曰此物煑为羮臑极美荤气亦微又云初食不利目多食却明久食令人血清似皆好嗜者之辞今北人以大蒜等涂体爱其芳气又以䕶寒且生啖之南人所不习效之者无不目肿蒚释草蒚山蒜释曰说文云荤菜也一云菜之美者云梦之荤菜生山中者名蒚蒿不注其状今蒜有大蒜小蒜本草蜀本注图经云小蒜野生小者一名蒚苗叶根子似葫而细数倍然则小蒜即蒚尔小蒜生叶时可煮和食至五月叶枯取根名薍子正尔噉之味甚薰臭食之损人不可长服崔寔曰布谷鸣收小蒜六月七月可种小蒜八月可种大蒜盖皆谓此尔雅则以小蒜为蒜大蒜为葫承俗称尔孙炎乃云帝登蒚山遭莸芋草毒将死得蒜乃啮之解毒乃收植之能杀虫鱼之毒摄诸腥羶则是蒚是山名其上出蒜耳与郭异说也字书曰百合蒜也说文则曰小蒜也小蒜已见蒚说中不与百合蒜类百合蒜近道处有根小者如大蒜大者如椀数十片相累状如白莲花故名百合言百片合成也人亦蒸煮食之味极甘非荤辛类也但以根似大蒜故名蒜尔根上一榦特起叶皆环列榦上至杪则结花花有两种其一如萱草花红斑而小故一名连珠其一种白花者极芳香花重常倾侧连茎如玉手炉状亦捣为麫百合一名强瞿今俗人亦唿为强仇声之讹尔説者云是蚯蚓相纒结变作之莪莪萝蒿也生泽田渐洳之处叶似邪蒿而细科生二月中茎可生食又可烝香美味颇似蒌蒿诗曰蓼蓼者莪匪莪伊蒿又曰匪莪伊蔚盖皆蒿类视之不察则不得莪生于水泽诗曰菁菁者莪在彼中阿在彼中沚在彼中陵盖莪水中所生陵阿亦通有之此虽可食之菜然彼中阿沚陵有在者焉而未采盖育之而使成也亦地之良者善养物君之仁者善养士故以为能长育人材焉凡莪即古之蘩风有采蘩采苹其诗曰于以采蘩于沼于沚于以采蘩于涧之中春秋左氏传曰涧谿沼沚之毛苹蘩蕰藻之菜筐筥锜釡之器潢污行潦之水号之为涧谿沼沚之毛合之以潢污行潦之水所采者则于沼于沚于涧所列者则有苹有蕰有藻其为水草明矣説者乃曰蘩皤蒿夫皤蒿陆草不妨亦谓之蘩顾非夫人之所采尔释草曰蘩之丑秋为蒿以丑言之则其类多矣春时虽各有种名至秋老成皆通唿为蒿今莪谓之莪蒿又谓之萝蒿又谓之䕲蒿然则可谓蘩之丑矣又莪在中沚即与于沼于沚涧谿沼沚之毛所在符合水草之蘩自当谓此尔释草曰莪萝释虫又曰蛾罗字异而音皆同谓蚕蛾也莪岂有用于蚕故同其两名耶古蘩皜蒿以为可以生蚕然则此水草之蘩莪亦当尔耳故曰莪即蘩也萍萍水上小浮萍江东谓之薸韩诗说沈者曰苹浮者曰薸高诱曰苹大萍水薸也字并同皆从漂荡之漂音箪瓢之瓢薸之字似薻说者遂以相紊盖非其类也季春谷雨之日萍始生号为一夕而七子无根但有小须垂水中而已说文曰萍无根浮水而生楚辞曰窃伤乎浮萍兮无根然淮南云萍植根于水木植根于地盖萍以水为地垂根于中则所垂者乃是根今或反根于上为日所暴即死是与失土同也万毕术曰老血变之谓聚血之精至黄泉止作此物不为径就水上变之尔今有紫萍直如血色亦复可怪周礼萍氏掌国之水禁㡬酒谨酒禁川游者夫萍水物尔而名官以谨酒先儒以其不沈溺于酒如萍之浮然水萍之性胜酒水萍虽非小萍类亦萍之揔名故以戒人㡬酒谨酒也小雅鹿鸣食野之苹毛氏以为此郑氏以为非野所生非鹿所食易之曰藾萧然古人以水草之交为麋则麋鹿亦食水草今鹿豕多就水傍食又人家养豕皆以萍食之何嫌于鹿不食乎下章食萧自陆草尔藻藻水草也生水底横陈于水若自澡濯然若流水之中随波衍漾茎叶条畅尤为可喜故采藻于行潦也有二种其一种叶如鸡苏茎大如箸长五六尺其一种茎大如钗股叶如蓬蒿谓之聚藻横被水下有自然之文故古者象服有藻火之属乂画于梲以为饰亦以厌火鱼藻之诗言万物不得其性王居镐京不能以自乐盖察见渊鱼者则鱼无所逃有所自蔽盖鱼之潜于藻若鸟之集于林一章曰鱼在在藻有颁其首鱼乐而出游于藻之外也二章曰鱼在在藻有莘其尾言鱼乐复乐而反戱于藻之内也三章曰鱼在在藻依于其蒲乐既极而止于蒲盖乐而不知反则乐有穷故有静而止息之地则时出而乐有余矣惟王亦然自乐岂出而饮酒自饮酒入而乐岂终而那其居以休息皆若鱼之得所矣今凫雁属亦乐于藻故曰凫藻楚辞曰凫鴈皆唼夫梁藻是也荇莕接余其叶苻陆玑云白茎叶紫赤色正圆径寸余浮在水上根在水底与水深浅等大如钗股上青下白鬻其白茎以苦酒浸之脆美可案酒本草别本注云荇菜生水中叶似莼茎澁根极长江南人多食唐本云是猪莼全为误也猪莼与丝莼并一种以春夏细长肥滑为丝莼至冬短为猪莼亦唿龟莼此与凫葵殊不相似案荇菜今陂泽多有今人犹止谓之荇菜非难识也叶亦卷渐开虽圆而稍羡不若莼之极圆也叶皆随水高低平浮水上花则出水黄色六出今宛陵陂湖中弥覆顷亩日出照之如金俗名金莲子状既似莼又猪亦好食民皆以小舟载取以饲猪又可粪田或因是亦得猪莼之名顾但非莼菜耳唐本注萍云水中萍有三种大者名苹水中又有荇菜亦相似而叶圆并水上小浮萍为三以苹喻之盖似之耳诗参差荇菜左右流之已而采之已而芼之流者并流而取之也采者导择之也芼者芼以为羮也礼曰牲用鱼芼之以苹藻荇亦可以为芼尔陆德明曰天官醢人陈四豆之实无荇菜者以商礼诗咏时事故有之案风有采蘩采苹又有采藻采苑采芹之属水草甚多而醢人所荐止于昌本苑芹深蒲而已物之为菹盖自有所宜余或为芼羮之用岂可四物之外便谓商礼耶颜之推云荇先儒解释皆云水草圆叶细茎随水浅深今是水悉有之黄花似莼江南俗亦唿为猪莼或唿为荇菜而河北俗人多不识之博士皆以参差者是苋菜唿人苋为人荇亦可笑矣苑苑杜子春读为夘説文作力久切以泮宫诗读之思乐泮水薄采其苑鲁侯戾止在泮饮酒说文音为叶陆玑云苑与荇叶相似叶大如手赤圆有肥者着手中滑不得停茎大如匕柄叶可以生食又可鬻滑美江南人谓之莼菜或谓之水葵诸陂泽水中皆有郑小同亦云江南名之莼菜生陂泽水中但今莼小于荇陆玑所说莼则大于荇今莼菜自三月至八月茎细如钗股黄赤色短长随水深浅名为丝莼九月十月渐麤硬十一月萌在泥中麤短名瑰莼味苦体澁取以为羮犹胜杂菜冝杂鲋鲤为羮又宜老人又今呉人唿莼菜鲈鱼盖鱼之美者复因水菜以芼之两物相宜独为珍味然以鱓鼈为之更足生病古人云俗无良医枉死者半拙医疗病不如不疗喻如宰夫以鳝鼈为莼羮食之更足成病岂充饥之可望乎周礼有苑菹用此物为菹郑大夫读苑为茅谓茅初生者故杜音郑义并不从然苑既为莼后郑及许叔重皆云凫葵而蜀本图经称莼叶似凫葵则有异同本草有莼又有凫葵者盖本草以荇为凫葵也干宝又解苑云今之蹗草堪为菹江东有之何承天云此菜出东海堪为菹酱益不可用芹水芹二月三月作英时可作菹及熟爚食之叶似芎䓖花白色而无实根赤白色周礼醢人加豆之实用水草则有芹菹深蒲其朝事之豆则有昌本苑菹礼记曰常豆之菹水草之和气也其醢陆产之品也加豆陆产也其醢水物也水草之和气则芹苑深蒲昌本之属然亦或在加豆耳鲁诗颂僖公能脩泮宫一章采芹二章采藻三章采苑三者水物泮水之所生泮水备则宫之备可知郑氏云辟廱则筑土雝水之外圆如璧泮之言半也盖东西门以南通水北无也许叔重说泮诸侯乡射之宫西南为水东北为墙盖始入学者必释奠于先师又有释菜以菜为挚故即水中采三品之水草以荐之采菽之诗刺幽王于诸侯之至不能钖命以礼故首章采菽者大豆之叶可以为臛乃牛爼之铏羮次章采槛泉中之芹盖微物矣然古人不以微薄废礼使王能脩之犹愈于无礼也此与瓠叶同意今释奠先圣犹用之或曰不如高田者宜人高田者多白芹今舒蕲多有之故蕲蛇用于世者体皆作此物香盖所嗜云土人名为水白芷或曰蕲之为蕲以有芹也蕲即芹亦有祈音音释葱轩辟鸡宛脾㳿㸐䪥㿂瘕蒮薁蘡茖䔲恚犷醍醐葝蒚亢䪥薜山蕲蓟葫荽輭瓣臑蒚薍莸注藷注䪤莪渐洳蕰锜䕲萍薻㡬酒藻梲厌颁唼荇莕苻脆并芼深苑苑蹗芹雝臛槛尔雅翼卷五尔雅翼钦定四库全书尔雅翼卷六宋罗愿撰释草苹芡䔖蘧蔬凫茨藷藇芋蒻姜葑葖堇藜藋苹苹蓱其大者苹叶正四方中拆如十字根生水底叶敷水上不若小浮萍之无根而漂浮也故韩诗曰沈者曰苹浮者曰薸薸音瓢即小萍也苹亦不沈但比萍则有根不浮游尔五月有花白色故谓之白苹吕氏春秋曰菜之美者崑崙之苹萍焉陆玑诗义疏曰可糁蒸为茹又苦酒淹以就酒采苹之诗大夫妻所以承先祖共祭祀故采苹于南涧之滨又采藻菜于行潦而享之郑笺曰问苹藻者于鱼湆之中是铏羮之芼古者妇人将嫁三月教以四德教成之祭牲用鱼芼之以苹藻苹藻水物与鱼相宜如㑹膳食者鱼则宜苽皆水物所以明妇顺也亦苹之言宾藻之言澡柔顺洁清取以为戒左传曰茍有明信涧谿沼沚之毛苹蘩蕰藻之菜筐筥锜釜之器潢污行潦之水可荐于鬼神可羞于王公苹之极大者则有实楚王渡江有物触王舟其大如斗而赤食之而甘孔子以童謡决之曰萍实也虽皆萍之类然实苹矣非无根者所能生也又天问曰靡蓱九衢言其枝叶分为衢道犹今言花五出六出也靡蓱九衢异方之物故特奇伟今浮萍三衢苹虽大四衢而已九衢而大于苹则亦大苹非特萍也又本草称水萍亦谓此物陶隐居云非今浮萍子此三事皆得萍名而实苹也故详着之使览者无惑焉芡芡鸡头也幽州人谓之鴈头叶如荷而大叶上蹙衂如沸有芒刺兼有觜若鸡鴈之头又名鴈喙实内有米圆白如珠久食宜人说者曰与小儿食不能长大故驻年或曰芡实盖温平耳然食之必枚食而细嚼足以致上池之津故能益人犹如马啮短草则肥恱今芡与菱皆水物而性异芡华向日菱华背日其阴阳向背不同故损益亦不同也周礼亦以为加笾之实龚遂为渤海太守劝民冬益蓄果实菱芡淮南子曰鸡头已瘘许叔重以鸡头为水中芡愈头之疾案上下文狸头愈䑕鸡头已瘘䖟散积血斵木愈龋此类之可推者详书本意皆谓此禽虫平日所啄食故能治此病类可推寻鸡头似不谓此然或当亦能已瘘尔此物水草陂泽多有陶隐居乃云此即今蒍子形上花似鸡冠故名鸡头鸡冠乃陆草长五六尺榦叶皆红其华正红状如鸡冠何预芡耶䔖䔖生水中实两角或四角一名芰古者嘉笾之实蔆芡㮚脯䔖芡㮚脯再言之者两设之盛礼乃用焉楚令尹屈到嗜芰且死以为属及祥将荐而屈建去之其说引祭典君大夫士庶人有牛羊豚犬鱼炙之差笾豆脯醢则上下共之不羞珍异不陈庶侈于是乎有羊馈而无芰荐君子曰违而道盖笾豆脯醢虽上下所共然以多少为差则珍异庶侈者非大夫所宜昔者季武子聘晋晋侯享之有加笾辞曰寡君犹不敢请彻加而后卒事则非屈到所宜荐明矣芰以为加笾则为贵者所珍用以接粮则为贱者所食朱厉事莒穆公不见识焉冬处于山林食杼栗夏处洲泽食蔆藕以愧穆公菱叶覆被水上其花黄白色其实饵之可以断谷古者洲泽之利与民共之呉楚之风俗当菱熟时士女相与采之故有采菱之歌以相和为蘩华流荡之极招䰟云涉江采菱发阳阿阳阿者采菱之曲也淮南曰欲学讴者必先徴羽乐风欲美和者必先始于阳阿采菱许叔重曰阳阿采菱乐曲之和一曰阳阿古之名俳善和者盖采菱者衆所共故取节奏宜和为曲以与衆乐之风俗通曰殿堂象东井形刻为荷菱荷菱皆水物所以厌火也又昔人取菱花六觚之象以为镜离骚曰制芰荷以为衣兮集芙蓉以为裳盖芰叶杂沓荷叶博大有为衣之象而芙蓉若可缉者也古者士服𤣥衣纁裳屈原恐进而遇祸故退脩初服初服则士服耳芰荷緑色有𤣥之象芙蓉朱色似纁故反离骚曰衿芰茄之緑衣被芙蓉之朱裳也原之始而结茞贯薜也已曰愿依彭咸之遗则然此佩之小者又皆陆草衣者身之章也用以自表而皆取水物焉则其从彭咸也审矣彭咸商之介士不得其志投江而死者也至王褒九怀云红采兮骍衣翠缥兮为裳则与此取象不类海薻郭璞曰药草也一名海萝如乱髪生海中按陶隐居称海薻生海岛上黒色如乱髪而大少许叶大都似藻叶陈藏器则有马尾藻大叶藻二种之辨马尾藻生浅水如短马尾细黒色大叶藻生深海中及新罗叶如水藻而大尔雅云纶似纶组似组正谓二藻也夫纶组东海有之盖纶乃有秩啬夫所带紏青丝纶杨子所谓五两之纶半通之铜者也组绶也海中草生采理有象之者因以名云然则马尾藻为纶大叶藻为组矣马尾藻细黒色与陶郭所谓乱髪者相符然呉都赋叙水草有江蓠海苔纶组紫菜石㠶水松之属其类甚多江蓠似乱髪海苔亦云状如乱髪则水草之似髪者盖已多此既以海藻为名当如常藻而稍异大叶藻其是欤海人取大叶藻正月深海底以绳系腰没水下刈得旋系绳上五月已后当有大鱼伤人不可取也然本草称海藻一名藫而释草藫石衣海藻相异既云主结气瘿瘤则又是大叶藻云一名藫者非也蘧蔬出隧蘧蔬郭氏曰蘧蔬似土菌生菰草中甜滑今江东啖之菰蒋草也江南唿为茭草根久盘厚则夏月生菌菌即谓之菰菜利五脏杂鲤为羮吕氏春秋曰菜之美者越骆之菌则古者重之久矣荆楚嵗时记九月九日事中称菰菜地菌之流作羮甚美鲈鱼作脍白如玉一时之珍张季鹰在洛忽思呉中鲈鱼菰菜请假而反斯之谓也此明亦用菰菜芼鲈羮今说者或云翰所思是莼菜恐不然尔说文曰菰葑也葑即谓此菌然非诗所谓葑菲者陈藏器乃云菰葑上如菌葑是菰根岁久浮水上者今菰首亦佳蔬可食别见苽中凫茨凫茨生下田中苗似龙须而细根似指头黒色可食名为凫茈当是凫好食之尔又有一种根苗似凫茈而白亦生下田中叶有两岐如燕尾又如翦刀开白花三出名为茈菰本草云借姑今人亦谓之翦刀草其生陂池中者高大比于荷蒲然其味稍苦不及凫茈之美茈菰种水中一茎收十二实嵗有闰则十三实今黄杨嵗长一寸遇闰年则否牡丹者遇闰嵗花辄小以此知先王之正时归余于终非意之也凫茨在尔雅一名芍汉长安有莲芍说者读为辇酌未必不以此地生莲与芍而名之也东观汉记曰王莽末南方枯旱民多饿羣入野泽握凫茨而食之藷藇山海经曰景山北望少泽其草多藷藇郭璞曰根似芋可食今江南人单唿藷语或有轻重耳按藷藇二字或音如储余范蠡计然曰储余本出三辅白色者善是也或音如署预本草署预味甘温是也唐代宗讳预故唿署药至本朝又讳上字故今人唿为山药一名山芋秦楚名玉延郑越名土藷今近道处处有根既入药又复可食人多掘食之以充粮异苑曰若欲掘取嘿然则获唱名便不可得人有植之者随所种之物而象之古者因药物之性分为君臣佐使以相摄故其合和有一君二臣三佐五使或一君三臣九佐使至如诸芝使署预署预复使紫芝岂所谓两贱相使者耶芋芌説文曰大叶实根骇人故谓之芌徐锴曰芌犹惊辞故曰骇人又曰齐谓芌为莒按孝经援神契曰仲冬昴星中收莒芋陶隐居乃云种芋三年不採成梠芌然则芌之与莒本同末异耳卓王孙有云吾闻岷山之下沃野下有蹲鸱至死不饥详其始意本谓壤土肥美粒米狼戾鸱鸢下啄因蹲伏不去耳而前世相承谓蹲鸱为芋言蜀川出者形圆而大状若蹲鸱云芋或讹作羊故南朝有谢人馈羊者以蹲鸱为言颜之推记之以训子孙唐开元中萧嵩奏请注文选东宫卫佐冯光进解蹲鸱云今之芋子即是着毛萝卜嵩闻大笑又芋之大者前汉谓之芋魁后汉书谓之芋渠渠魁皆言大也广志又言有君芋车毂芋等凡四种大如瓶叶如繖盖缃色紫茎长丈余易熟长味芋之最善者也有百果芋亩收百斛又有百子芋凡为十四种而本草唐本注有青芋紫芋白芋等凡六种青芋毒多须灰汁易水煮熟乃堪食紫芋正尔蒸煮食之白芋等兼肉作羮大佳野芋大毒不堪噉也翟方进为丞相时奏坏鸿隙大陂民追怨之而为歌言坏陂之后五谷不登但为下泽饭豆羮芋食之薄者也而袁安为阴平长时年饥租入不毕安听使输芋曰百姓饥困长何得食谷先自引芋吏皆从之汝南薛包归先人冡侧种稻芋稻以祭祀芋以充饥而蜀李雄克成都衆甚饥馁乃将民就谷于郪掘野芋而食之则芋之利厚矣蜀都赋称𤓰畴芋区汜胜之书区种芋法区收三石博物志曰野芋食之杀人家芋种之三年不收后旅生亦不可食此即陶隐居所谓梠芋也本草芋一名土芝蒻蜀都赋曰其园则蒟蒻茱萸刘渊林曰蒟蒟酱也縁木而生其子如桑椹熟时正青长二三寸以蜜藏而食之辛香温调五藏又解蒻云蒻草也根名蒻头大者如斗其肌正白以灰汁煮则凝成可以苦酒淹食之蜀人珍焉则是蒟与蒻为二物而本草蒻头味辛擣碎以灰汁煮成饼五味调和为茹食生呉蜀一名蒟蒻是蒟蒻为一物耳今人相㳂亦唿蒟蒻又有班杖苗相似至秋有花直出生赤子根如蒻头毒勐不可食崔豹古今注乃云为班杖不知食之姜说文曰䕬御溼之菜也春秋运斗枢曰璇星散为姜举无失德逆时则姜有翼辛而不臭姜生于阴故蜀都赋曰甘蔗辛姜阳蓲阴敷宋玉曰姜桂因地而生不因地而辛女因媒而嫁不因媒而亲古者诸侯燕食所加三十一物有牛鹿田豕爵鷃蜩范蔆椇枣栗之属而终于姜桂而孔子亦不彻姜食言齐虽禁荤物姜辛而不臭故不彻去之非特齐也䘮有疾饮酒食肉必有草木之滋焉以为姜桂之谓也南都赋曰苏蔱紫姜拂彻羶腥盖去羶腥之最紫姜者紫色之姜而上林赋又有茈姜张揖则以茈姜为子姜云魏志倭国有姜不知为滋味而梁代裴子野言从来不食姜或讥之云孔称不彻裴乃不尝又何异也吕氏春秋和之美者阳朴之姜招摇之桂越骆之菌呉孙权使介象买蜀姜作虀葑谷风曰采葑采菲无以下体毛氏曰葑须也菲芴也下体根茎也笺云此二菜蔓菁与葍之类也皆上下可食然其根有美时有恶时采之者不以根恶时并弃其叶据郑此注则以葑为蔓菁之类菲为葍之类耳至解桑中曰爰采葑矣沬之东矣则曰葑蔓菁礼记坊记注亦云葑蔓菁也陈宋之间谓之葑陆玑云葑芜菁幽州人或谓之芥方言曰蘴荛芜菁也陈楚谓之葑齐鲁谓之荛关西谓之芜菁赵魏之部谓之大芥蘴与葑字异而音同则葑也须也芜菁也薞芜也荛也芥也七者一物也蔓菁南北通有之北土种之尤多四时仍有春食苗夏食心秋冬食根菜中之最有益者塞北并汾河朔间烧食其根唿为芜根犹是芜菁之号昔汉桓帝永兴中令灾伤郡国皆种蔓菁以助民食刘备归曹公公使觇之闭门将入种蔓菁而诸葛亮所止令军士独种蔓菁者取其才出甲可生啖一也叶舒可煮食二也久居则随以滋长三也弃不令惜四也回则易寻而採之五也冬有根可斸而食六也三蜀江陵之人今唿为诸葛菜蔓菁根叶及子乃是菘类与芦菔全别陶隐居言其子与芦菔子相似兼言小荤故说者疑江表不产注失其真耳有人将菘菜北种初一年半为芜菁二年菘种都絶将芜菁子南种亦二年都变其子亦随色变大率菘子黒蔓菁子紫赤大小相似芦菔子黄赤而大又不圆也亦梗长叶瘦高者为菘叶阔厚短肥而庳及梗细者为芜菁荆楚嵗时记十一月採经霜芜菁葵等杂菜干之为咸菹有得其和者并为金钗色菹既甜脆汁亦酸美唿其茎为金钗股醒酒所宜也急就章曰老菁蘘荷冬日藏诗曰我有旨蓄亦以御冬盖此之谓也按禹贡荆州包匦菁茅孔氏曰菁以为菹吕氏春秋亦曰菜之美者具区之菁则菁之见贵旧矣然说者或以菁茅为茅之名而言老菁冬藏者为韭花云今蔓菁园中无蜘蛛是其所畏也葖葖芦萉尔雅释曰紫花菘也俗唿温菘似芜菁大根一名葖俗唿雹葖一名芦菔今谓之萝卜说者曰紫花菘温菘皆南人所唿呉人唿楚菘广南人唿秦菘方言曰芜菁紫者谓之芦菔刘盆子在长安掖庭中宫女幽闲掘庭中芦菔根食之隋张威为青州刺史遣家奴于人间鬻芦菔根坐废于家即此也昔有婆罗门僧东来见食麦麫者云此大热何以食之及见食中有萝菔曰赖有此以解之耳自此相传食麫必食萝菔谈苑曰江东居民嵗课种艺初年种芋三十亩计省米三十斛次年种萝菔三十亩计益米三十斛可知萝菔消食也久服亦澁荣卫令人髪早白其嫰叶可为生菜陶隐居乃云其根可食叶不中噉故说者至疑江左不产云菫啮苦菫释曰可食之菜也郭云今菫菜叶如栁子如米汋食之滑者本草唐本注云此菜野生非人所种俗谓之菫菜叶似蕺花紫色本草云菫汁味甘说者以为菫苦而言甘者古人语倒犹甘草谓之大苦也观緜之诗言沮漆之间土地肥美则曰周原膴膴菫荼如饴菫荼皆苦菜也地既饶美其所生菜虽有性苦者皆甘如饴则此地将可居矣是菫得地味亦甘也内则曰枣栗饴蜜以甘之菫荁枌榆免薧滫瀡以滑之脂膏以膏之言养老者惧其肠澁故用此物调和饮食荁亦菫类冬用菫夏用荁广雅曰夏荁秋菫滑如粉是也士虞礼则曰夏用葵冬用荁郑注云荁菫类也干则滑夏秋用生葵冬春用干荁此盖随文解之故不同三十国春秋曰刘殷曽祖母王氏盛冬思菫殷入泽中恸有菫生焉得斛余又后魏书崔和为平昌太守性鄙恡其母季春思菫惜钱不买二人用心不同如此菫久食令人身重懈墯又令人多睡广雅曰菫藋也今三辅之言犹然未知同异藜藜菜之微者也故韩子曰尧之王天下也粝粱之食藜藿之羮庄子曰孔子穷于陈蔡间七日不火食藜羮不糁糁米糁也言其絶粮虽藜羮中不办有糁又曽子以蒸藜不熟出其妻季路食藜藿之实而为亲负米于百里之外物虽微矣圣贤多食之山海经曰秦山有草焉名曰藜如荻可以为菹郭璞曰为治也毛诗北山有莱义疏曰莱藜也茎叶皆似王刍今兖州蒸以为茹谓之莱案藜乃蒿蓬类故月令则藜莠蓬蒿并兴淮南子曰藜藿之生蝡蝡然日加数寸不可以为栌栋楩柟豫章之生也七年而后知故可以为棺舟藜者人所习识秦山治菹之草名适同耳又尔雅葥王蔧释曰此则藜之科大为树可作埽彗者一名葥一名王蔧一名王帚江东唿落帚按藜亦可以为杖原宪杖藜应门是也藋拜蔏藋释曰亦似藜而叶大者名拜一名蔏藋庄子云藜藋柱宇是也按尔雅有灰藋子炊为饭香滑叶心有白粉似藜心赤茎大堪为杖亦杀虫人食为药不如白藋也按今灰藋絶似苜蓿但苜蓿苗叶红可爱而灰藋则苗叶上微白如灰色为异耳而广雅以藋为菫淮南子曰藜藋蝡而长日加四寸不可以为栌栋音释苹糁共湆筥锜茨衂瘘䖟龋蒍注䓈䔖杼朱厉徴羽乐风和芰茄缥注薢茩纶组有秩啬夫蘧蔬隧菌蒋葑凫茨茈芍藷藇芋郪蒻蒟姜蓲鷃蜩范蔱葑菲芴葍蘴荛薞葖芦萉菔菫啮汋蕺荁免薧滫瀡膏之藋藜粝蝡楩柟葥彗藋注黂尔雅翼卷六尔雅翼钦定四库全书尔雅翼卷七宋罗愿撰释草蘦苄菋参薚蓍茨乌喙门冬顚棘蘘荷活茺蓼苏荏芥蘦蘦大苦今之甘草味甘而无毒能安和七十二种石千二百种草故于人譬之国老不入君臣佐使之列虽非君而为君所宗以其能爕和故也诗称山有榛隰有蘦以况西方之美人又采蘦首阳之顚以刺献公之信䜛盖一章采蘦二章采苦三章采葑蘦甘而苦若䜛者之入人必先甘而后苦而葑则甘苦相半所谓采葑采菲毋以下体下体恶而上体美者也则䜛人之所以尝试其君者无所不用矣此草蔓生叶似荷青黄茎赤有节节有枝相当然不惟叶似荷古之莲字亦通于蘦故龟䇿列传称龟千嵗乃游莲叶之上徐广曰莲一作苓声相近借字也将以龟老而神故形小而陆游以为奇若水中之莲凡龟皆可游不足言矣又诗采苓以首阳之顚叶之岂蘦亦有莲音耶然蘦甘而名大苦者犹牵牛有三黒㸃而名为三白㸃此盖秦俗所㳂见礼记或素或青注芐芐者今之地黄古以为菜铏羮用之礼记曰钘毛牛藿羊芐豕薇考盖物各有所宜古者祭祀賔客有大羮铏羮大羮者太古之羮镬中煑肉汁不调以盐菜及五味盛之于登铏羮者谓陪鼎膷臐膮用藿芐薇调以五味盛于铏器盖铏羮以所盛器为名盛于豆则名庶羞尔皆天官亨人供之三牲所以用此者犹妇教成之祭牲用鱼芼之以苹藻各有所宜亦牛羊山陆之物藿芐山陆之菜豕近水薇垂水鱼及苹藻生水中以类求之今礼记羊芐作苦则苦菜尔古之说方者一生咸阳川泽中黄土地者佳则名之为地黄盖有所自又生者以水试之浮者名天黄半沈半浮名人黄沈者名地黄以沈者为良宜其以地为名而芐字又从下亦趋下之义也淮南子曰今夫地黄主属骨而甘草主生肉之药也以其属骨责其生肉以其生肉论其属骨是犹王孙绰之欲倍偏枯之药而欲以生殊死之人亦可谓失论矣今地黄能生肌肉与淮南说异又方药煎忌铁器铏羮用之未知其审菋菋荎藸郭氏以为五味今五味子是也皮肉甘酸核中辛苦都有咸味味既具矣故其字从味且能兼养五藏也典术曰五味者五行之精仙人羡门子服之而本草直云味酸者木以酸为主又所出不同亦各偏胜如出高丽者多肉而酸甘出青冀者过酸出建平者味苦不害其兼有五味也其茎赤斑花黄白生青熟紫亦具有五色圣贤冢墓记曰孔子墓上有五味木参春秋运斗枢曰摇光星散为人参废江淮川渎之利则摇光不明人参不生礼斗威仪曰君乗木而王有人参生说文云人薓出上党薓即参也所以名为人参者本草云如人形者有神范蠡计然亦曰状类人者善说者曰出新罗国所贡有手脚状如人形长尺余或云生邯郸者根有头足手面目如人或曰生上党者人形皆具能作儿啼说益侈则益诞大率生深山中近椵漆下湿润处椵似桐而多荫故人参生其下高丽人作人参赞曰三桠五叶背阳向阴欲来求我椵木相寻欲试上党人参者当使二人同走一与人参含之度走三五里许其不含者必大喘含者气息自如潜夫论曰治疾当得真人参反得萝菔梁阮孝绪母疾须得生人参旧传钟山所出孝绪躬歴幽险见鹿前引就鹿灭处视之得此草傅子曰先王之制九州异赋天不生地不养君子不以为礼若河内诸县去北山絶逺而各调出御上党真人参上者十斤下者五十斤所调非所生民以为患其潞州太行山所出者谓之紫团参薚蓫薚马尾郭璞曰广雅云马尾蔏陆本草别名薚今闗西亦唿为薚江东唿为当陆生人家园圃中高三四尺叶青如牛舌而长茎青赤至柔脆夏秋开红紫花作朶根如芦菔而长如人形者有神案人参亦言如人形者有神而采艾见若似人处揽而取之用灸有验物理乃不可胜穷易曰苋陛夬夬苋与陆皆阴类也或曰此一物即名苋陆今俗名章柳根又一名夜唿莫知其义据荆楚嵗时记三月三日杜䳌初鸣田家候之此鸟鸣昼夜口赤上天乞恩至章陆子熟乃止然则章陆子未熟以前为杜鹃鸣之候故称夜唿蓍圣人幽赞于神明而生蓍蓍草也初不待圣人而生盖通天之道穷物之理备物致用以为天下利故能择物之神者用之夏商欲卜者乃取蓍龟已则弃去之以为龟藏则不灵蓍久则不神至周室之卜官常宝藏蓍龟天子蓍长九尺诸侯七尺大夫五尺士三尺蓍阳故数奇其藏蓍之器曰韇韇有二以皮为之其一从上而下韬之其一从下而上韬之少牢礼曰史西面于门西抽下韫左执筮右兼执革以击筮将问吉凶故击之以动其神蓍虽宝藏犹有时以易故筮人上春相筮先儒以为相谓更选择之龟筮嵗易者欤盖龟人以春攻龟筮人春相之故知以新易故古者国之大事先筮而后卜然鲁生季友晋战城濮皆先卜而后筮者盖太史公所谓三代蓍龟大小先后各有所尚要其归等耳是也春秋传称筮短龟长不如从长莫能得其说案龟䇿传江南长老云龟千嵗乃游莲叶之上蓍百茎共一根其所生兽无虎狼草无毒螫说者曰蓍百年则百茎矣盖龟歴年深故知来亦长蓍歴年近故知来亦短亦龟象筮数物生而后有象象而后有滋滋而后有数则龟在先筮在后短长之验也龟筮皆灵物用既相须故生亦相附龟䇿传又曰上有丛蓍下有神龟蓍生满百茎者其下必有神龟守之其上常有青云覆之固灵气相召亦天地鬼神所保守然则其龟即周礼十龟中所谓筮龟者也龟为卜蓍为筮龟而谓之筮以其生于蓍丛也蓍之为字从耆耆者六十嵗也王充论衡孔子曰蓍之为言耆也老人歴年多而更事久似能前知然何独六十龟䇿传曰天下和平王道得而蓍茎长丈其丛生满百茎方今世取蓍者不能中古法度不能得满百茎长丈者取八十茎已上长八尺即难得也人民好用卦者取满六十茎以上长满六尺者即可用矣然则自其可用者而言之广为六十茎从为六十寸故应耆尔蓍实服之亦聪慧先知茨茨蒺藜也布地蔓生细叶子有三角状如菱而小刺人生道上长安最饶人行多着木屐故易以据于蒺藜言所恃伤也七谏曰江离弃于穷巷兮蒺藜蔓乎东厢东厢者宫室所严礼乐所在观其所生以知治忽故瑞应图云王者任用贤良则梧桐生于东厢今蒺藜生之以见所任之非人赵简子曰夫植桃李者夏得其休息秋得其食焉植蒺藜者夏不得休息秋得其刺焉以言阳虎所植之非其人则与七谏义同也诗墙有茨言卫公子顽国人疾之而不可道盖茨虽可恶依墙以生欲埽去之则恐伤墙以喻公子顽虽可疾欲道之则恐伤国体叔孙怒季孙指楹而言曰虽恶是其可去乎亦此义也正义引媒氏云凡男女阴讼听之于胜国之社胜国亡国也亡国之社掩其上而栈其下使无所通故就之以听阴讼明不当宣露则其社之墙亦有茨不可知尔今军旅亦以铁作茨以布敌路谓之铁蒺藜或云铁蒺藜菱角等起于隋炀帝征辽为之然六韬中已有此物晁错传谓之渠答诸葛亮卒于五丈原魏人追之长史杨仪多布铁蒺藜则其来已久乌喙乌喙今之乌头也释草云芨堇草郭璞云即乌头今江东唿为菫晋骊姬谮申生寘鸩于酒寘菫于肉者是也非菫荁之菫今乌头与附子同根春时茎初生有脑形似乌鸟之头故谓之乌头或曰有两岐相合者名乌喙要之乌喙即乌头之异名耳本草冬月採为附子春月採为乌头博物志亦曰物有同类而异用者乌头天雄附子一物春夏秋冬採之各异谢灵运山居赋曰三建异形而同出而说者又以乌头乌喙附子侧子辈色理形状亦各不同而长三寸已上为天雄盖种乌头而不生附子侧子之类经年独长大者是也蜀人种之忌生此以为不利如养蚕而为白殭之类也广雅则曰一嵗为萴子二嵗为乌喙三嵗为附子四嵗为乌头五嵗为天雄苏秦曰人之饥所以不食乌喙者以其虽偷充腹而与死同患也后魏书曰匈奴秋收乌头为毒药以射禽兽淮南子曰天下之物莫凶于鸡毒然而良医槖而藏之有所用也奚毒即附子汉霍显使医擣附子入与许后后曰我头岑岑也药中得无有毒是其事门冬蘠蘼虋冬郭璞曰今门冬也一名满冬按虋冬有二其一则天门冬一名顚棘释草所谓髦顚棘也故郭璞注顚棘云细叶有刺蔓生其一则麦门冬生山谷肥地叶如韭四季不凋根有须作连珠形似穬麦颗故名麦门冬四月开花淡红如红蓼花实圆碧如珠秦名羊韭齐名爱韭楚名马韭越名羊蓍谢灵运山居赋曰二冬并称而殊性潜夫论曰夫理世不得眞贤譬犹治疾不得眞药也治疾当得麦门冬反得蒸穬麦已不识眞合而饮之疾以寖剧而不知为人所欺也山海经曰条谷之山其草多芍药虋冬顚蕀髦顚蕀释曰一名商棘广雅云女木也郭云细叶有棘蔓生按本草天门冬一名顚勒道家方云天门冬一名顚棘在东岳名淫羊藿在中岳名天门冬在西岳名菅松在北岳名无不愈在南岳名百部在京陆山阜名顚勒虽处处皆有其名各异其实一也张华博物志云茎间有刺而叶滑者名曰郄休一名顚棘根以浣缣素白越人名为浣草似天门冬而非也凢服此先试浣衣如法者便非天门冬按此说则顚棘刺而滑可浣衣与天门冬异而图经曰天门冬春生藤蔓大如钗股高至丈余叶如茴香极尖细而踈滑有逆刺亦有澁而无刺者其叶如丝杉而细散皆名天门冬是滑而有刺者亦门冬也盖两者皆门冬而有刺者别名顚棘耳棘即刺也列仙传赤松子食天门冬齿落更生细髪复出甘始服之在人间三百余年杜紫微服之御妾多子日行三百里蘘荷蘘荷宜在林木阴下种之故古人云蘘荷依阴时藿向阳言各有所宜也叶似初生甘蔗根似姜牙其叶冬枯其根为菹亦可酱中藏古之为味者杂用脍炙切蘘荷以为香是为珍味大招曰醢豚苦狗脍苴蒪只苴蒪即蘘荷也蘘荷有白有赤神农经书白蘘荷今人乃唿赤者为蘘荷白者为覆葅叶同一种尔于人食之赤者为胜药用白者中蛊者服其汁并卧其叶即唿蛊主姓名亦主诸溪毒沙蝨辈人家种之辟蛇又有预知子传云取二枚缀衣领上遇蛊毒物则闻其有声当便知之故名预知子若行蛊毒之乡食饮不可知非仗此何以爱身活莌离南活莌今通脱木也山海经名㓂脱生山侧高丈许叶如萆麻花上有粉茎中有瓤轻白可爱女工取以饰物按此物为饰不知起自何世汉王符潜夫论固已讥花采之费至梁宗懔记荆楚之俗四月八日有染绢为芙蓉捻蜡为菱藕亦未有用此物者今通行于世矣亦用蜜藏食之今俗谓之通草按通草作藤蔓大如指其茎秆大者径三寸每节有二三枝枝头出五叶夏秋开紫花或白花白花结实如小木𤓰核白瓤黒食之甘美南人谓之燕亦云乌非此类也蓼蔷虞蓼郭氏云即蓼之生水泽者也蓼类甚多有紫蓼赤蓼青蓼马蓼水蓼香蓼木蓼等紫赤二蓼叶小狭而厚青香二蓼叶相似马水二蓼叶俱濶大上有黒㸃诸蓼花皆红白子赤黒木蓼一名天蓼蔓生叶如柘花黄白子皮青滑其最大者名茏已见别章中蓼者妨稼之草故诗曰以薅荼蓼荼蓼朽止黍稷茂止然于调和有用故内则云脍秋用蓼鹑羮鸡羮鴽酿之蓼酿谓切杂之也汉尹都尉书有种芥葵蓼韭葱诸篇而长沙定王故宫有蓼园周颂曰未堪家多难予又集于蓼蓼辛物故以为多难之喻越王苦思报呉卧则以蓼楚辞曰蓼虫不知徙乎葵菜言蓼辛葵甘虫各安其故不知迁也而魏文子曰蓼虫在蓼则生在芥则死非蓼仁而芥贼也本不可失苏苏桂荏郭氏曰苏荏类故名桂荏说者曰以其味辛而形类荏故名之叶下紫色而气甚香今俗唿为紫苏煮饮尤胜取子研汁煮粥良长服令人肥白身香亦可生食与鱼肉作羮沙州记曰乞佛虏不识五谷唯食苏子南都赋曰苏蔱紫姜拂彻羶腥今苏有数种皆是荏类白苏方茎圆叶不紫亦甚香实亦入药鱼苏似茵蔯大叶而香呉人以煮鱼者一名鱼其生山石间者名山鱼苏又有水苏一名鸡苏或言鸡苏水苏是两种又有假苏者亦以香气似苏故名苏说者云假苏即荆芥或曰假苏叶锐而圆非荆芥也荏荏陶隐居云荏状似苏而高大白色不甚香其子研之杂米作糜甚肥美下气补益江东人唿为䔡以其似苏字但除禾邉也笮其子作油煎之即今油帛及和漆所用者服食断谷亦用之名为重油盖江东以荏子为油北土以大麻为油又其言名为䔡似是苏中鱼苏耳萧炳云有大荏形似野荏高大叶大于小荏一倍不堪食人收其子以充油绢帛其小荏子欲熟人採其角食之甚香美苏荏之属宜近人种以小鸟好食之禽经曰者不上桑樱活者不下荏言鸟之食含桃者乃不下顾荏耳芥芥似菘而有毛味极辛辣其类甚多似菘者名青芥有紫芥茎叶皆紫作虀食之最美有白芥子麤大色白如梁米旧云从西戎来谓之白胡芥其余南芥旋芥花芥石芥皆菜茹之美者梁周兴嗣次千文云菜重芥姜左传季郈之鸡鬭季氏介其鸡谓以芥播其羽大抵南土多芥岭表録异曰广州地热种麦则苗而不实北人将蔓菁子就彼种者出土即变为芥岭南异物志曰南土芥高者五六尺子如鸡卵广州人以巨芥为咸菹埋地中有三十年者贵尚亲賔以相饷遗音释蘦芐钘镬膷臐膮菋荎藸参椵薚蓫薚蔏蓍韇相螫从乌啄芨堇萴门冬蘠蘼虋穬寖蘘荷苴蒪苦脍庶活莌瓤捻蓼蔷薅鴽苏荏蔱笮芥郈尔雅翼卷七尔雅翼钦定四库全书尔雅翼卷八宋罗愿撰释草芙蕖郁𤓰瓠匏枲葛鸡齐蓷苘菺荍牛蕲苜蓿台莎稗稂莠芙蕖荷芙蕖其茎茄其叶蕸其本蔤其华菡蓞其实莲其根藕其中的的中薏李廵曰芙蕖其总名也别名芙蓉郭璞曰蔤茎下白蒻在泥中者今江东人唿荷华为芙蓉北方人便以藕为荷亦以莲为荷蜀人以藕为茄或用其母为华名或用根子为母叶号此皆名相错习俗传误失其正体者也毛诗义疏曰芙蕖茎为荷其叶未发为菡蓞已发为芙蕖其实莲青皮里白子为的的中有青长三分如钩为薏语曰苦如薏者也的五月中生生噉脆至秋表皮黒的成可食可磨以为饭轻身益气令人强徤又可为糜周书曰鱼龙成则薮泽竭薮泽竭则莲藕掘宋时太官作血䘓庖人削藕皮误落血中遂散不凝医乃用藕疗血多効叶可裹物汉郑敬为新迁功曹与同郡邓敬折芰为米以荷为肉齐师伐梁以粮运不继调市人餽军建康令孔奂以麦屑为饭用荷叶裹之一宿之间得数万裹古诗有鱼戱莲叶间鱼戏莲叶东鱼戏莲叶西鱼戏莲叶南鱼戏莲叶北今人言池中养莲者茎叶茂宻鱼动辄损鳞不得遂长古今注一名水芝一名泽芝一名水花管子曰五沃之土生莲郁郁郁金也其根芳香而色黄古者酿黒黍为酒所谓秬者以郁草和之则酒色香而黄在器流动诗所谓黄流在中者也周礼有郁人掌祼器凡祭祀賔客之事和郁鬯以实彞而陈之又有鬯人掌共秬鬯而饰之先儒以为郁者筑郁金煮之以和鬯酒郁草名为草若兰十叶为贯百二十贯为筑以煮之鐎中停于祭前鬯谓不和郁者酿黍为酒芬芳条畅于上下也其祭社禜门共秬鬯虽云无郁亦尸所饮以灌地其汁下入于地其气上升于天故云条畅于上下然则黒黍为酒谓之鬯加郁则为郁尔然秬鬯亦是兼郁之通名故郑注汁献涗于醆酒云秬鬯者中有煑郁和以盎齐说苑云鬯者百草之本也上畅于天下畅于地无所不畅故天子以鬯为贽说文解鬯字云以秬酿郁艹芬芳攸服以降神也又解郁字云郁鬯百艹之华逺方郁人所贡芳草合酿之以降神郁今郁林郡也然则自常言之鬯亦可以兼郁自郁与鬯对言之则当致其辨尔𤓰𤓰古人以纪时故遣戍者称𤓰时而徃及𤓰而代大戴礼夏小正五月乃𤓰乃𤓰者治𤓰之辞也𤓰也者始食𤓰八月剥𤓰蓄𤓰时也周诗则以七月为食𤓰之候盖夏之五月也诗云中田有庐疆埸有𤓰是剥是葅献之皇祖曽孙寿考受天之祐盖荐𤓰之重如此故天子树𤓰华不歛藏之种而为天子削𤓰者副之巾以絺副析也既削又四析之乃横断之而巾覆焉为国君者华之巾以絺华中裂之不四析也为大夫累之累倮也谓不以巾覆士㚄之不中裂但横断去㚄而已庶人龁之不横断也𤓰祭则上环食中弃所操古之用𤓰者其严如此周诗𤓰无所出之地至秦汉间东陵侯种𤓰长安城东而美故谓之东陵𤓰又谓之青门𤓰其后以辽东庐江炖煌之种为美而𤓰州大𤓰如斛御𤓰也故名其州曰𤓰其它𤓰名尚多说文曰寙嬾也草木皆自竖立唯𤓰瓠之属卧而不起似若嬾人常卧室故字从宀荆楚之俗七月七日牵牛织女㑹乃设𤓰果于庭中有喜子网于𤓰上则以为得巧以织女主𤓰云瓠瓠匏之甘者诗甘瓠累之古者王政𤓰瓠果蓏植于疆埸正月可种瓠六月可畜瓠八月可断瓠作菑诗云断壶瓠中白肤所谓张苍肥白如瓠者也可以饲豕致肥其瓣可以作烛致明其叶又可为菜诗所谓幡幡瓠叶采之亨之是也然与匏不异但当以大小长短甘苦为间尔然古今亦通言惠子称魏王贻我大瓠之种世有种大瓠法凿坎方广四五尺先粪其地及生择取四本每两本相近处各以竹刮去半皮併而封之俟其活除去一穗又复取此两大本相併复去一穗如前法盖四本同发一穗自然易大及着子独留两枚如此则一斗之种变为一石此魏惠王大瓠法也匏河汾之宝有曲沃之悬匏焉邹鲁之珍有汶阳之孤篠焉良工取以为笙崔豹古今注曰匏瓠也壶卢匏之无柄者也瓠有柄曰悬瓠可为笙曲沃者尤善秋乃可用用则漆其里匏在八音之一古者笙十三簧竽三十六簧皆列管匏内施簧管端通典曰今之笙竽以木代匏而漆殊愈于匏荆梁之南尚存古制南蛮笙则是匏其声甚劣则后世笙竽不复用匏矣匏既为乐器又以为饮器诗酌之用匏孔子称系而不食者良以待其坚而为用故也诗称匏有苦叶济有深涉说者徒以为苦叶之生乃济深之候按叔向称苦匏不材于人共济而已鲁叔孙赋匏有苦叶必将涉矣是苦匏可刳以涉水鹖冠子曰贱生于无所用中流失船一壶千金壶即匏也其性浮得之可以免沈溺故当失船之时其直千金也此亦如天竺涉水带浮之类又孔子称匏𤓰系而不食者近世洪氏说以为天之匏𤓰星天官星占曰匏𤓰一名天鸡在河皷东匏𤓰系而不食犹言南箕不可簸扬北斗不可以挹酒浆也按楚辞王褒九懐称援匏𤓰兮接粮曹植洛神赋曰叹匏𤓰之无匹兮咏牵牛之独处阮瑀止慾赋曰伤匏𤓰之无偶悲织女之独勤则古称匏𤓰皆谓星尔枲麻与麦互相为候麦黄种麻麻黄种麦盖夏日至之时麦熟而种麻者以至日前十日为上时至日为中时至后为下时谚曰夏至后不没狗或答曰但雨多没槖驼盖雨多则顿盛矣种枲太早则刚坚厚皮多节晚则皮不坚宁失于早不失于晚诗曰蓺麻如之何横从其亩按韩鄂四时纂要云种麻熟耕地从横七遍已上生则无叶是蓺麻欲熟之验故以比娶妻者欲其告父母熟思而行之也管子曰五沃之土其阳则安植之五麻若高若不下择畴所其麻大者如箭如苇大长以美其细者如雚如蒸欲有与各大者不类小者则治揣而藏之若衆练丝葛葛絺绤草也国风曰葛之覃兮施于中谷维叶莫莫是刈是濩又曰葛生蒙楚蘝蔓于野旄丘之葛兮何诞之节兮葛生山泽间其葛延盛者牵其首以至根可二十步释丘云前高则旄丘之葛盖诞濶矣此言虽同根一体然相去差逺其缓急不相应也故曰叔兮伯兮何多日也黎之望于卫亦如此矣呉都赋蕉葛升越弱于罗纨禹贡卉服注云草服葛越葛花藤皆可醒酒去酒毒鸡齐鸡齐一名鹿藿一名黄斤今之食葛非为絺绤者也其生延蔓甚者其蔓首至根可二十步人皆掘食之生食甜脆亦可蒸食有粉今江南人凶嵗则掘取以御凶荒大抵南康庐陵者最胜多肉而少筋甘美然当取入土深大者或又曰入土五六寸以上者名葛脰服之令人吐以有微毒也其花藤皆可醒酒而去酒毒服方寸匕饮酒不知醉博物志曰野葛食之杀人家种之三年不收后旅生亦不可食呉都赋食葛香茅注云食葛蔓生与山葛同根特大美于芋也蓷萑蓷郭璞曰今茺蔚也叶似荏方茎白华华生节间全似杜天麻而不生横枝中谷有蓷之诗一章暵其干矣二章暵其脩矣三章暵其湿矣此烧薙行水之序也郑氏解季夏之月烧薙行水以为薙谓迫地芟草也欲稼莱地先薙其草草干烧之至此月大雨流水潦畜于其中则草死不复生而地美可稼也说文又称耕暴田曰暵然则暵其干者先暴之也暵其脩者火烧之脩脩然也暵其湿者水浸之也此即周礼薙氏掌杀草夏至日而薙之如欲其化也则以水火变之者也夫暴虽勐犹可苏也焚虽烈犹可蘖也复加之以水则生意尽矣每变愈甚此所以兴夫日以衰薄者也张衡东京赋称秦之暴也如薙氏之芟草既藴崇之又行火焉彼特以为君民之譬而犹恶之况施之夫妇之际耶虽然草之遇此者多矣而独言夫蓷者盖蓷一名益母曽子见之而悲诗人之託此亦其穷而反本氓之诗色衰相弃则叹兄弟之不知竹竿适异国而不见答则叹父母之相逺此所以独感于益母欤苘苘枲属高四五尺或六七尺叶似苎而薄实如大麻子今人绩以为布及造绳索说文云苘枲属引诗衣锦苘衣或作䔛又作苘音与顷亩之顷同又云褧苘也引诗衣锦褧衣示反古作顈音犬逈反而字书苘或作莔然则苘䔛苘褧顈莔一物也今诗用此褧字说者引玉藻禅为与褧同以为衣裳用锦而上加襌縠焉以为庶人之妻嫁服则与许氏说异中庸曰衣锦尚絅恶其文之着也菺菺戎葵郭氏曰今蜀葵也似葵华如木槿然今蜀葵非一种有深红浅红有紫有白茎皆相似其开花自本以渐至未盛夏次第开敷光彩可观惟黄者特异叶大而衢深有如龙爪黄花紫心六瓣而侧今人亦谓之侧金盏收以傅疮肿之属大抵作器皿多倣此凡草木从戎者本皆自逺国来古人谨而志之今戎葵一名蜀葵则自蜀来也如胡豆谓之戎菽亦自胡中来戎者胡蜀之总名耳其来之始今不复知蜀羌髳自商时已通中国矣荍荍荆葵也盖戎葵之类比戎葵叶俱小故谢氏曰荍小草多华又翘起也花似五铢钱大色粉红有紫文缕之一名锦葵大抵似芦菔华故陆氏云似芜菁花紫緑色可食微苦是也亦其文采相错故陈风男子恱女比之曰视尔如荍言如戎葵之叶小而可爱也此与戎葵异类故释草菺戎葵郭氏曰今蜀葵也似葵华如木槿又曰荍芘芣郭氏曰今荆葵也似葵紫色则戎葵与蜀葵荍与荆葵其所来各不同本草蜀葵中云小花者名锦葵一名戎葵功用更强则是以此杂之蜀葵中而又反得戎葵之名矣崔豹古今注又云荆葵一名戎葵一名芘芣似木槿而光色夺目有红有紫有青有白有黄茎叶不殊但花色有异耳一曰蜀葵其说戎葵蜀葵之状可也混荆葵芘芣之名于内者非也然今人亦通唿此为锦蜀葵则从其类比附之尔又今有一种叶纎长而多缺如锯花小如锦葵而极红每以夜半开至午则连房脱落谓之川蜀葵亦云朝开暮落花牛蕲牛蕲今谓之马蕲似芹叶细锐可食菜也生水泽旁苗似鬼针菾菜等花青白色子黄黒色似防风子盖其子甘辛而芳故古人云野人有快炙背而美芹子者欲献之至尊虽有区区之意亦以踈矣此犹弥子瑕之事卫君忘其口而念我者也养生论曰榆令人暝今牛蕲炒食亦令人得睡然医方不专食之但用以作饮食与蘹香及佛誓国所生时罗等并同大小芳香皆相似但蘹香时萝扁牛蕲长旧说曰牛蕲香似橘皮而无苦味释草一名茭苜蓿苜蓿本西域所产自汉武时始入中国史记曰大宛有苜蓿汉使取其实来于是天子始种苜蓿离宫别观旁尽种蒲陶苜蓿极望汉书西域传亦曰罽宾国有目宿大宛马耆目宿武帝得其马汉使采蒲陶目宿种归天子益种离宫馆旁然不言所携来使者之名博物志曰张骞使西域得蒲陶胡葱苜蓿盖以汉使之中骞最名着故云然而述异记亦曰张骞苜蓿园在今洛中按今苜蓿甚似中国灰藋但藋苗叶作灰色而苜蓿苗端常有数叶深红可爱今人谓之鹤顶草秋后结实黒房累累如穄故俗人因谓之木粟其米可为饭亦有可以酿酒者晋华广免官为庶人武帝登凌云台见广苜蓿园阡陌甚整依然感旧此物虽出西域今人家罗生等蒿蓬矣而陶隐居乃云长安中有苜蓿园北人甚重此江南人不堪食之以无味故也外国复别有苜蓿草以疗目非此类也然按此物即是自外国来又为茹甚软美不知隐居何以言此台台者莎草可为衣以御雨今人谓之蓑衣诗雅言得贤为邦家立太平之基凡言八物以台为首盖御雨之具虽至微然非平日预知其所在蓄以待乏则一旦欲用索之而不得故特宜先备亦犹贤者之不可不预蓄也越王勾践栖于㑹稽之上求谋士退呉者大夫种进对曰臣闻贾人夏则资皮冬则资絺旱则资舟水则资车以待乏也夫虽无四方之忧然谋臣与爪牙之士不可不养而择也譬如蓑笠时雨既至必求之今君王既栖于㑹稽之上然后乃求谋臣无乃后乎是古者蓄蓑笠以备患比之贤者之待难矣台盖贱者所服都人士述衣服之制盖此诗所述皆俭狐裘黄黄黄狐不足贵台笠缁撮台笠止雨缁撮通贵贱始冠之服充耳琇实琇虽美而石垂带而厉带长而已伤今人之不遵郊特牲曰黄衣黄冠而祭息田夫也野夫黄冠黄冠草服也狐裘黄衣以裼之黄黄谓此大罗氏天子之掌鸟兽者也诸侯贡属焉草笠而至尊野服也台笠谓此蜡礼自伊耆氏始盖已久矣然犹存其衣服之制谨而不敢变可谓衣服不贰从容有常矣此所以伤不复见古之人也毛氏云台所以御暑笠所以御雨笺云台夫须也以台皮为笠毛氏知台笠为二物但独言笠御雨未当郑氏则言台皮为笠夫台但可以为衣不可为笠古称台笠蓑笠自谓台与笠尔不必以台笠缁撮之语必欲合为一物也越语所谓簑笠已见上文又齐语曰今夫农时雨既至脱衣就功首戴茅蒲身衣袯襫韦昭曰茅蒲簦笠也茅或作萌萌竹萌之皮所以为笠则笠不用台为可知又曰袯襫蓑薜衣也则袯襫以莎草为之今人作笠亦多编笋皮及箬叶为之其台为衣编之若甲毶毶而垂故雨顺注而下然或借而卧则不能隔雨山海经曰三危之山有兽其豪如被蓑郭氏亦云蓑皮雨草衣则莎但可为衣不可为笠明矣台一名曰夫须盖匹夫所须莎莎茎叶都似三稜根若附子周匝多毛大者如枣近道者如杏人许谓之香附子一名雀头香合和香用之招隐云青莎杂树兮薠草靃靡说文以为青薠似莎者然则薠与莎相似但以大小为异尔陶隐居以为古人诗多用之而无识者河中府有緑莎㕔晏元献公庭莎记曰是草耐水旱乐延蔓虽抜心陨叶弗之絶也稗孟子曰五谷者种之美者也茍为不熟不如稊稗稊与稗二物也皆有米而细小故庄子曰道在稊稗言比于谷则微细而不精道亦在焉又曰若稊米之在太仓亦言小也尔雅稊苵释曰稊一名苵似稗之秽草布生于地而稗则生下泽中故古诗曰蒲稗相因依汜胜之书曰稗水旱无不熟之时又特滋盛易得芜秽良田亩得二三十斛宜种之以备凶年又稗中有米熟时可擣取炊之不减粢米又可酿作酒武帝时令典农种之一顷收二十斛斛得米三升大俭可磨食之盖稗遇水旱无不熟而五谷则有熟不熟之时以此不熟方之于稗则为不如耳草之似谷可以养人者甚多博物志称蒒草实生海洲上食之如大麦从七月熟民歛至冬乃讫或曰禹余粮言禹治水弃其余粮化而为此本草称东蔷生河西苗似蓬子似麦可为饭河西人语曰贷我东蔷偿尔田粱又米可为饭生水田中苗子似小麦而小四月熟乆食不饥尔雅所谓皇守田者也狼尾草子作黍食之令人不饥尔雅所谓盂狼尾者也又有蒯草子亦堪食如秔米又蓬草子作饭无异秔米俭年食之此皆五谷之外可以接粮者故附着之稂稂恶草也与禾相杂故诗人恶之古者以饲马鲁仲孙它马饩不过稂莠谓此也释草稂童粱郭璞以为莠类说文云禾粟之米生而不成者谓之蕫蓈或从禾从良而陆玑亦云禾粟秀为穗而不成则嶷然谓之童粱今人谓之宿田翁或谓之守田也按诗称稼之茂美继之以不稂不莠去其螟螣及其蟊贼则稂莠以下皆是害稼者莠既别是一物则稂亦当是一物故郭璞云莠类盖未能的知其物故称其类耳而许叔重陆玑以为禾之不成者则是亦禾而已何至与莠并称乎按本草有狼尾草子作黍食之令人不饥似茅作穗生泽地广志曰可作黍引尔雅盂狼尾今人唿为狼茅子然则此物似是稂尔稂既有实如黍故能乱苗又莠今谓之狗尾草稂名狼尾则以相类尔雅疏解盂狼尾亦云草似茅香今人亦以覆屋而郑解下泉浸彼苞稂云稂当作凉凉草萧蓍之类盖特取下章浸萧蓍为言去之益逺莠莠者害稼之草说文但云禾粟下生莠而已亦不言何物诗人以来特恶之故齐诗曰无田甫田维莠骄骄又曰维莠桀桀言田广而人力不至则莠生其中气象骄桀陵出苗上也故孔子曰恶莠恐其乱苗也莠既恶物故言之不美者谓之莠言先儒不适言何物唯韦昭解鲁论云莠草似稷无实又韦曜问答云甫田维莠今何草答曰今之狗尾也然后此物方显今之狗尾草诚似稷而不结实无处不生左传郑公孙挥过伯有氏其门上生莠子羽曰其莠犹在乎以喻伯有不能久存晋明帝时王如举兵作乱令人种禾禾悉变莠已而军败商书曰若苗之有莠战国䇿曰幽莠之㓜也似禾音释芙蕖茄蕸蔤蒻䘓欝鐎中禜汁献涗醆盎𤓰𤓰华为副絺析华绤累㚄龁去上环寙宀瓠蓏埸菑注瓢赍注祇匏篠枲如雚揣葛濩施刈蘝卉葛越蓷萑蓷茺蔚暵薙暴苘禅縠菺荍芘芣牛蕲菾瞑苜蓿罽宾藋台裼伊耆蜡簦袯襫蓑薜毶毶箬莎靃稗苵蒒蒯稂莠适幽莠尔雅翼卷八尔雅翼钦定四库全书尔雅翼卷九宋罗愿撰释木桧枞榛楛檿柽桐棘椇梧梓楝谷六駮幷闾桧桧一名栝禹贡荆州贡杶榦栝栢榦柘也栝桧也故桧兼有栝音柏叶而松身性能耐寒其材大可为舟及棺椁左传称棺有翰桧而淇水桧楫松舟也卫诗之託兴以为物各有偶桧之与松其生固已相类至其刳剡而为济川之用则又相须使女之适异国者每如此则何有不见答者哉唯其不能然是以有思归之作是诗与泉水皆卫女所以寓其思泉水则思出同归异之肥泉竹竿则思出同归同之松桧也桧今人亦谓之圆柏以别于侧柏又有一种别名桧柏不甚长其枝叶乍桧乍柏一枝之间屡变人家庭宇植之以为玩枞枞松叶柏身桧柏叶松身从者合异而为同㑹者聚两以为一故二木合松柏之体而取合从胥㑹之义犹淮南子云槐榆与橘柚合而为兄弟也枞大木千仞无枝利以为夏屋郭璞曰今大庙梁用此木是诚木之可贵者也尸子曰松柏之䑕不知堂宻之有美枞今貂䑕好在松上食松皮人谓之松狗所谓松柏之䑕当谓此耳枞松叶柏身其味当美而䑕不知也字说曰桧柏叶松身则叶与身皆曲枞松叶柏身则叶与身皆直枞以直而从之桧以曲而㑹之以直而从之故音从容之从以曲而㑹之故音㑹计之㑹榛榛枝茎如木蓼叶如牛李色高丈余子如小栗其核中悉如李生则胡桃味膏烛又美亦可食噉渔阳辽代上党皆饶郑注礼曰榛似栗而小关中鄜坊甚多然则其字从秦盖此意也邶诗曰山有榛云谁之思西方美人旱麓之诗曰瞻彼旱麓榛楛济济说者曰旱山名也麓山足也旱山之足林木茂盛者得山云雨之润泽也又说者以榛可为贽为文事楛可为矢为武事是盖不然夫榛楛皆用之武事说文榛木也一曰菆也菆盖矢之善者春秋传所谓致师者左射以菆是也若楛则为矢甚明周世脩后稷公刘之业而申以百福干禄皆文事也然不可无武备故瑟彼玉瓒以下述文治之美而首章言武备也周语曰夫旱麓之榛楛殖故君子得以易乐干禄焉若夫山林匮竭林鹿散亡薮泽肆既民力彫尽田畴荒芜资用乏匮君子将险哀之不暇而何易乐之有是先有险哀之备而后可以及易乐也又女贽用榛者左传曰女贽不过榛栗枣脩以告䖍也称告䖍者榛有臻至之义栗有战栗之义枣有早作之义脩有脩饬之义皆以其名告已之䖍恭也又一种大小枝叶皆如栗其子形如杼子味亦如栗所谓树之榛栗者其下云爰伐琴瑟是大木非榛楛之榛至女贽则宜两者皆可用楛楛堪为矢其茎似荆而赤其叶如耆古者楛矢则石为之砮仲尼在陈有隼集于陈庭而死楛矢贯之石砮其长尺有咫问诸仲尼仲尼曰隼来逺矣此肃愼氏之矢也昔武王伐商封异姓以逺方之职贡使无忘服故以楛矢封陈使求诸故府果得之夏书荆州之贡砺砥砮丹惟箘簵楛则夫楛矢石砮者中州职贡之常也今仲尼独以逺方之贡为验岂三代之际职贡不同或者不妨中国自有之特其长尺有咫者为肃愼之物欤是贡既分于陈而隼又适集其庭以死岂陈人窃以射隼耶然仲尼言隼来之逺则是自海外负矢而至也先公之分器受之王室子孙宜相与诵而宝之鲁之宝玉大弓出入必书而晋文之受彤弓范匄诧之于诸侯陈之所受于周以鎭抚其社稷者独有此耳今隼以矢来君臣相顾乃无识反质之于客抑与数典忘祖者类矣陆玑云上党人织以为斗筥箱器又屈以为钗故上党人调问妇人欲买赭否曰灶中自有黄土买钗否曰山中自有楛言其俗朴也颜监曰楛木堪为箭笴今豳以北皆用之土俗唿其木为楛子又禹贡惟箘簵楛颜监曰皆可为矢檿檿山桑颜师古以为山桑之有㸃文者其叶可以食蚕而材尤有用古者青州以丝为贡以檿丝为篚盖食檿之蚕其丝中琴瑟絃盛之箱篚贵之也其材可以为车辕又可以为弓弓人取干之道七柘为上檍次之檿桑次之橘次之木𤓰次之荆次之竹为下周幽王之乱檿弧箕服之謡兆于宣王之时竟取弃女以亡周国先王之制戎器不鬻于市而至于夫妇鬻是器则已异矣檿之为弓见于此时箕草似荻而细织以为矢服说者以为近射妖管子五粟之土其檿其桑周诗言文王之事攘之剔之其檿其柘柽柽河柳郭璞以为河旁赤茎小杨也其皮正赤如绛而叶细如丝婀娜可爱天之将雨柽先起气以应之故一名雨师而字从圣字说曰知雨而应与于天道木性虽仁圣矣犹未离夫木也小木既圣矣仁不足以名之音赪则赤之贞也神降而为赤云柽非独能知雨亦能负霜雪大寒不彫有异余柳盖庄子以松柏独受命于地冬夏青青比舜之受命于天柽之从圣亦以此欤诗皇矣云作之屏之其菑其翳脩之平之其灌其栵启之辟之其柽其椐攘之剔之其檿其柘盖文王之养才于山林日就繁茂故其始而屏除之也始于已死之菑翳而及于厖杂之灌栵乂及于柽椐之小材又不得已而及于檿柘之良木以明草木逾茂则始之所爱者不能并育以渐去焉故其卒至于柞棫斯抜松柏斯兊也然则柽亦良木矣汉书鄯善国多柽柳段成式云赤白柽出凉州大者为炭复入灰汁可以煮铜南都赋注柽似柏而香今柽中有脂号柽乳桐荣桐木物之荣者多矣独桐名荣者桐以三月华盖自春首东风解冻蛰虫鱼獭鸿鴈皆应阳而作惟桃桐之作华乃在衆木之先其荣可纪故名桐为荣也周书时训曰清明之日桐始华桐不华歳有大寒盖不华则阳气微阳气微则寒可知已又易纬曰桐枝濡毳而空中难成易伤须盛气而后华盖以经言始华有迟之之义桐与梧既异而桐之中又有数种有其子可以取油者盖即诗所谓其桐其椅其实离离者也有华而不实堪作琴瑟者若生石间其声则鸣书峄阳孤桐是也云南牂牁人亦绩以为布其叶饲豕肥大三倍至秋后亦用以饲鱼乡人养鲩鱼者每春以草养之顿能肥大秋后食以桐叶以封鱼腹则不复食亦不复瘦以待春复食也晋武帝时尝得一石皷击之无声张华请用蜀桐材刻鱼形扣之音闻数里而董仲舒请雨秋以桐鱼九枚莫晓其义王逸子曰木有扶桑梧桐松柏皆受气淳矣异于羣类者松柏冬茂阴木也梧桐春荣阳木也扶桑日所出阴阳之中也管子五粟五沃之土宜桐又汉西域鄯善国有胡桐亦似桐虫食其木则沬出其下流者俗名为胡桐泪言如目中涙也可以汗金银流俗语讹唿泪为律棘棘心赤而外有刺故朝位植之左九棘孤卿大夫位焉羣士在其后右九棘公侯伯子男位焉羣吏在其后面三槐三公位焉州长衆庶在其后盖槐取怀来棘欲其赤心而留意于三刺也又释木云槐棘丑乔盖言枝皆翘竦有奉上之义亦借其繁茂以为蔽外屏之义也棘有赤白二种其刺亦有直者钩者补益用直疗肿用钩古人所谓造沐猴于棘刺言其难也春秋繁露曰美恶之类各以类应故以龙致雨以扇逐暑军之所处生以棘楚盖棘者刺人之物楚者挞人之物皆能伤人故縁类而生亦㦸棘也越棘大弓取象于棘又棘可以为失昔者楚之先祖桃弧棘矢以共御王事盖氷之将出桃弧棘矢以除其灾桃能去厉棘植于花外则花不被霜所谓除灾岂此之谓耶诗曰凯风自南吹彼棘心又曰吹彼棘薪凯南风也八风以生杀万物东北曰条风物至是而条鬯也东曰明庶风东方日所出以明庶物也东南曰清明风宅东与南之交故明且清也南曰景风明之极而有景也西南曰凉风暑至西南而薄也西曰昌盍风昌盍天之门所以戒藏也西北曰不周风天倾西北故其风不周徧也北曰广莫风有北广莫之野也凯风既云自南乃当景风白虎通曰景风至棘造实盖吹彼棘心者将以趣其造实万物之难生者棘而造实又欲其应候南风虽能生物亦已劳矣八风谓之景卫诗谓之凯以强教之也以棘为凯风之候则母氏之劬劳甚矣老子曰师之所处荆棘生焉以荆棘恶木有兵刑之象皇览曰孔子茔中不生荆棘及刺人草管子五沃之土其棘其棠椇椇枳椇也其木径尺叶如桑柘以为屋材则室中酒味皆败其子作房似珊瑚核在其端其味甚甘小儿食之江东谓之木蜜崔豹古今注云枳椇子一名木蜜一名木饧实如形卷曲核在实外味甘美如饧蜜一名白石一名木实白木实名枳椇古者人君燕食所加庶羞凡三十一物其果则有蔆椇枣栗榛柿𤓰桃李梅杏楂棃又妇人之贽椇榛枣栗荆楚之俗亦盐藏荷里以为冬储今不以为重贱者食之而已古语云枳椇来巢言其味甘故飞鸟慕而巢之或云枳句如枳木之勾曲今枳椇亦自勾曲故四代之爼有虞氏以梡夏后氏以嶡商以椇周以房爼梡断木为四足而已嶡之言蹷也谓中足为横距之象椇之言枳椇也谓曲挠之房谓足下跗也上下两间有似于堂房孔氏以为枳椇之木其枝多曲挠亦引陆玑草木疏椇曲来巢以证曲挠之义盖商爼似椇之曲耳椇今人谓之枅狗又谓之蜜曲録梧梧者植物之多阴最可玩者青皮而白骨似青桐而多子盖桐有青赤白而青桐又有有实无实之辨今人以梧之青亦曰青桐云其生荚如箕子相对缀箕上多者至五六成材之后树可得实一石食之味如芡古今方书称丸药如梧桐子者盖倣此也考庄子曰空閲来风桐乳致巢盖子生累然似乳鸟悦于得食因巢其上亦犹枳椇之来巢以味致之也此木易生鸟衔坠者辄随生殖其畦种者是岁可高一丈古称凤凰集于朝阳梧桐之上岂亦食其实耶或曰梧桐以知日至正南生十二叶一邉有六叶从下数一叶为一月至上十二叶有闰十三小余者视之则知闰何月也梧亦良木孟子所谓场师舎梧槚而养樲棘则为贱场师明梧者场中所贵也此木虽不中乐器然堪车板盘合木等用释木称榇梧榇者棺之别名岂古下卿之罚所谓桐棺三寸者亦有取此耶其皮今人亦剥用之然叶春晚乃生望秋辄藁惠子所以据之而瞑也或者藁梧即琴古者梧桐之名亦通齐地记曰城北十五里有桐台即梧宫梓梓为百木长故古者名制器之工为梓人商人尚梓用此故也郭氏解椅梓云即楸又解楸榎云大而皵楸小而皵榎说文亦曰椅梓也梓楸也楸梓也槚楸也然则椅梓楸槚一物而四名然定之方中既言椅又言梓故诗义疏曰楸之疏理色白而生子者为梓梓实桐皮曰椅而齐民要术称白色有角者为梓或名角楸又名子楸黄色无子者为椅楸世唿黄荆楸云然则是数者又以有子为辨耳管子五沃之土宜白梓楚地尤多此木故尸子曰荆有长松文梓而声子亦曰把梓皮革自楚徃也屈原九章望长楸而太息室屋之间有此木则余材皆不复震其叶可以饲豕肥硕三倍诗曰维桑与梓必恭敬止靡瞻匪父靡依匪母古者见乔木必下而趋所以广孝桑者母之所事以供蚕缫梓者父之所植以伐琴瑟故见之而恭敬之心惕然生焉不必待于口泽手泽之所渐也又梓之为木有子之道昔者伯禽康叔见周公三见而三笞遂见商子商子使观于南山之阳见桥木高而仰又使之观乎北山之阴见梓焉晋然实而俯商子曰桥者父道也梓者子道也于是二子再见乎周公入门而趋登堂而跪周公拂其首劳而食之则以能子道焉耳杂五行书曰舎西种梓楸五令子孙顺孝盖亦此义荚细如箸其长仅尺冬后叶落而荚犹在树总总然其实一名豫章崔豹古今注曰棘实曰枣梓实曰豫章桑实曰椹柘实曰佳鲁季孙植六槚于蒲圃东门之外子胥曰植吾墓槚任昉云中山有楸户掌楸木者楸可为什器楝楝木高丈余叶宻如槐而尖三四月开花红紫色芬香满庭其实如小铃至熟则黄俗谓之苦楝子亦曰金铃子可以练故名楝淮南子记十二月之木正月其木杨许叔重以为阳于春为先二月其木杏杏有窍在中象阴布散在上三月李四月桃李桃有核与杏同顾先后熟尔五月榆六月梓其说未闻七月其木楝楝实秋熟故也八月其木柘亦未闻九月槐槐怀也可以懐来逺人十月檀檀阴木也十一月枣取其赤心也十二月栎可以为车毂木不出火唯栎为然亦应阴气也然则古以楝实应七月之气管子五位之土种楝又凤皇非梧桐不栖非楝实不食荆楚之俗五月五日民并断新竹笋为筒椶楝叶揷头纒五丝缕江水中以为辟水厄士女或楝叶揷头五丝纒臂谓为长命缕俗言屈原以此日投水百姓竞以食祭之汉建武中长沙人有见人自称三闾大夫者谓之曰所祭甚善常苦为蛟龙所窃蛟龙畏楝叶五色丝自今见祭宜以五色丝合楝叶缚之所以俗并事之宗懔引风俗通以为獬豸食楝原将以信其志也然则凤凰獬豸皆食楝而蛟龙特畏之是亦异矣谷谷恶木也易生之物一说谷田久废则生谷此声所以通于谷其音又近御名或曰叶有瓣曰楮无曰构其实正赤如杨梅而无核鹤鸣之诗园之所有木不同而其下皆谷则以谷易生故也伊陟相太戊亳有祥桑谷共生于朝传曰俱生于朝七日而大拱伊陟戒以脩德而木枯刘向以为桑犹䘮也谷犹生也杀生之柄失而在下则是以桑谷为二物也而陆玑以为谷幽州谓之谷桑或曰楮桑然则盖一物也论衡曰枫桐之木生而速长故其皮肌不能坚刚树檀以五月生叶后彼春荣之木其材彊劲车以为轴商之桑谷七日大拱长速大暴故为变怪谷虽易生至于七日而拱则已速矣而宋人刻玉为楮叶三年乃成列子曰使地三年而成一叶则物之有叶者寡矣江南人绩其皮以为布又擣以为纸长数丈絜白光泽甚好其叶初生可茹又取班谷之皮以为冠裴渊广州记曰蛮夷取谷皮熟槌为揭裹布铺以拟氊然则虽恶木用亦博矣管子五位之土其槐其楝其柞其谷南山经曰招摇之山有木焉其状如谷而黒理其华四照其名曰迷谷佩之不迷六駮六駮木名其皮青白駮荦逺而望之似六駮之兽因以为名其木则梓榆也秦风曰山有苞栎隰有六駮又曰山有苞棣隰有树檖毛氏直以为兽之六駮则与苞栎棣檖不相类故陆玑不从也六駮锯牙之兽能食虎豹者其状如马亦名駮马此木既以六駮为号故亦兼駮马之名又曰马梓今之檀木皮正青而泽与荚蒾及此木相似故里语曰斫檀不谛得荚蒾荚蒾尚可得駮马夫鸟兽草木之类特为难穷其形之相似者虽山泽之人朝夕从事有不能别其名之相乱者虽博物君子习于风雅有不能周故野人伐檀而得駮先儒训駮而为兽其去本逺矣崔豹古今注曰山中有木叶似豫樟皮多癣駮者名曰六駮苏子由曰其皮青白如駮言六未详并闾张揖解上林赋曰并闾椶也木高一二丈傍更无枝叶大而圆有如车轮皆萃于木杪其下有皮重叠裹之每皮一匝为一节其花黄白结实作房如鱼状山海经曰石翠之山其木多椶岭南西川江南皆有之其皮为用最广二旬一割则叶转复生皮作绳入土号为千嵗不烂孙权讨黄祖祖横两䝉冲保守沔口以并闾大绁系石为矴又齐高帝时军容寡少乃编椶皮为马具装此盖军旅所须故晋令夷民守䕶椶皮者一身不输而唐书诃陵国在南海洲上立木为城作大屋重阁以椶皮覆之王坐其中此皮坚靭不受雨故可以冒马覆屋也一名蒲葵晋人称蒲葵扇扇自柄上攒衆骨如椶叶之状今宣歙衢信间扇是也梁张孝秀性通率常冠谷皮巾蹑蒲履执栟榈皮麈尾唐世以为拂今人游山者作㯶鞋如淳解甘泉赋谓并闾其叶随时政政平则平政不平则倾颜师古曰如氏所说自是平虑耳并闾谓㯶也又郭璞解上林赋曰胥邪似并闾皮可作索南都赋曰楈枒栟榈蜀都赋曰椶枒音释桧杶栝柘翰枞榛鄜菆肆既杼楛石砮砥箘簵隼分数筥赭笴檿檍服柽菑翳屏灌栵辟攘剔椐柭兊柞桐獭椅牂牁鲩沫棘槐棘丑乔三刺趣椇枳饧枅卷枳句梡断嶡跗曲挠横距空阅木榇瞑藁梓椅榎楸皵劳食楝毂糭谷共六驳驳荦檖并闾并蒙冲大绁矴靭楈枒尔雅翼卷九尔雅翼钦定四库全书尔雅翼卷十宋罗愿撰释木梅杏桃李樱桃枣栗樝棃橘柚橙柿梬柀梅梅先春而华其实亦早故摽有梅为昬嫁之候古者以梅实荐馈食之笾所谓干䕩是也蜀志曰蜀名梅为䕩大如鴈子然笾人八笾而枣㮚桃干䕩榛实仅五物故郑氏解引内则桃诸梅诸以为证疏者从而广之曰䕩为干梅则桃为湿桃又桃诸是干者桃有干湿梅亦应有干湿以足八笾之数其实既酸故以为和商书所谓尔惟盐梅左氏传曰水火醯醢盐梅以亨鱼肉礼记则兽用梅而已诗义疏曰梅暴干为腊羮臛韲中又可含以香口梅既为腊故又称干腊山海经曰云山之上其实干腊也管子五沃之土其梅其杏其桃其李今江南梅熟之时辄有细雨连日不絶衣物皆裛谓之梅雨杏五果为五谷之祥而杏华又候农时四民月令曰三月杏花盛可菑白沙轻土之田又曰三月昏参夕杏花盛桑椹赤可种大豆谓之上时汜胜之书曰杏花如何可耕白沙齐民要术曰杏始华荣辄耕轻土弱土望杏华落复耕耕辄蔺之故农事之候杏花昌叶而已又曰禾生于枣或杨黍生于榆大豆生于槐小豆生于李麻生于杨或荆大麦生于杏小麦生于桃稻生于栁或杨其生实又为农祥故曰梅桃杏实多者来嵗为之穰师旷占术曰杏多实不虫者来年秋禾善五木者五谷之先欲知五谷但视五木择其木盛者来年多种之万不失一故五果分五行所以表五谷也又按五果之义春之果莫先于梅夏之果莫先于杏季夏之果莫先于李秋之果莫先于桃冬之果莫先于栗五时之首寝庙必有荐而此五果适丁其时故特取之杏之枝叶华果皆赤故古者鑚燧夏取枣杏之火也夏小正四月囿有见杏桃桃华之繁丽者故称桃之夭夭灼灼其华汉二千石绶青色桃花缥三彩以为华也桃䏻去不祥桃之实在木上不落者名枭桃一名桃奴及茎叶毛皆去邪故古者植门以桃梗出冰以桃弧临丧以桃茢典术曰桃者五木之精仙木也故厌伏邪气制百鬼或曰东海中有度朔山上有大桃木蟠屈三千里其枝东北曰鬼门万鬼之所出入有二神人曰神荼郁垒主閲衆鬼之恶害人者执以苇索而用以饲虎黄帝法而象之敺除毕因立桃梗于门户上画郁垒执苇索焉又淮南子曰羿死于桃棓棓大杖也言为桃木所击死由是以来鬼畏之其实桃西方之木味辛气恶物或恶之木之不用桃犹菜之不用辛也古者出冰桃弧棘矢以除其灾荆楚设之以共御王事则其来久矣诗曰灼灼其华有蕡其实其叶蓁蓁率以喻昬姻之时韩子曰春植桃李夏得荫其下秋得食其实春种蒺藜夏不得采其实秋得刺焉以喻所植之得人与不得其人在始而已灼灼其华以言其春叶与实以言其夏秋盖桃者华实俱茂而又早成盖三嵗而有子谚曰头白可种桃言可待也桃性皮横而急四年以上者冝以刀立其皮七八年即老十年即死是以冝岁常种之春秋运斗枢曰玉衡星散为桃夏小正六月煑桃桃实有毛故鲁以黍雪桃礼记桃曰胆之説者以为胆择取美者似恐亦是去毛之义李李木之多子者故从子亦南方之果也火者木之子故名若古文则木傍子为杍其华与桃尤繁密故诗云何彼秾矣华如桃李盖有女同车之诗比之舜华舜英舜并蔕之华彼以诸侯娶诸侯之女故华色相称也何彼秾矣之诗比唐棣之华以言其反而后合若下降然故比于桃李之华则车服不同而皆华盛也春秋运斗枢曰玉衡星散为李尔雅有三种痤接虑李即今之麦李与麦同熟者为果肉厚而干与核相离驳赤李则李之赤而有水者休无实李李实繁则有窃食之嫌虽欲整冠其下且不可犹汉广之乔木不可休息无实则其下可休矣行人谓之行李亦或取于此潘岳赋曰房陵朱仲之李山海经边春之山多李古者司商恊名姓商五声之清者司商掌赐族受姓之官人始生吹律合之定其姓名至老子生于李下乃指以为姓不假吹律汉京房本姓李乃吹律改姓京氏不可晓今人论五姓但以张为商李为徴古法不复见矣管子谓黄帝使后土为李冬者李也越絶书言勾践诸侯从之若果中之李樱桃樱桃朱实甘美飞鸟所含故又名含桃尔雅谓之荆桃其华在梅后至果熟则最先故仲夏之月以雏尝黍羞以含桃先荐寝庙汉恵帝时叔孙通亦以为礼春有尝果愿陛下出因取樱桃献宗庙诸果献由此兴矣或云此果虽禽鸟所嗜然人未采鸟终不敢先食蜀都赋曰朱樱春熟广志樱桃有长八分者有白色多肌者凡三种今樱桃有大而色紫亦有如蜡色者潘岳赋三桃表樱胡之别枣枣者束木枣束相重棘束相连东方朔以为从来来者盖戯辞也大而鋭上曰壶细腰曰边白熟曰櫅树小实酢曰樲实小而员紫黒色曰遵大如鸡卵曰洗苦味曰蹶泄不着子曰晢味短味曰还味枣有十一名郭氏得九焉后世有紫枣𤣥枣西王母枣东海蒸枣洛阳夏白与夫鸡心牛头羊角猕猴细腰其名不可胜载古者八月剥枣大戴礼曰剥者取也其修治则曰新之曰㚄之以为馈食之笾又以为妇贽其事父母舅姑者枣栗饴蜜以甘之凶嵗亦仰焉秦饥应侯请发五苑之果蔬橡枣栗以活民孔融为东莱贼所攻城欲破其治中左承祖以官枣赋与战士故古者百谷以为梁者黍稷之揔名稻者溉种之揔名菽者衆豆之揔名三谷各二十种为六十蔬果之属助谷各二十凡为百谷其实晋人尤好食枣盖安邑千株枣比千户侯其人寘之怀袖食无时久之齿皆黄故养生论云齿居晋而黄谓枣故也魏文帝诏羣臣曰南方龙眼荔枝宁比西国蒲陶石蜜乎酢且不如中国凡枣味莫若安邑御枣也卢谌祭法春祠用枣油栗栗其实下垂故从者艹木实垂然盖象形也古文㮚从西从二徐巡説木至西方战㮚言木则凡木皆然而栗至罅发之时将坠不坠尤有战㮚之象故天子五社西社植栗而宰我对栗社之义亦以为使民战栗也大戴礼夏小正曰八月栗零零也者降也零而后取之故不言剥也又栗之生极谨密三颗为房其房为猬毛其中颗褊者号为栗楔尤益人大率栗味咸性温而冝于肾有患足弱者曰栗木下多食之至能起行其质缜密故称玉质缜密以栗玉色黄者侔蒸栗也古者治果实之名栗曰撰之天官笾人以为馈食之豆又以为加笾之实士丧礼设豆右葅南栗东脯而女子用栗为贽以告䖍丧事虞祭则用桑木为主既练则用栗主以易之秦风坂有漆隰有栗燕秦千树栗是其出处也秦饥应侯请发五苑之果蔬橡枣栗以活民昭王不许范子计然曰栗出三辅毛诗义疏曰五方皆有栗周秦吴扬特饶唯渔阳范阳栗甜美长味倭韩国栗大如鸡子亦短味不美桂阳有栗丛生大如杼木诗又云山有嘉卉侯栗侯梅侯助辞也西京杂记称汉上林苑中有侯栗又有侯梅此吴均之语不可取信樝樝似棃而色黄其味酢澁今人谓之榠樝一曰蛮樝后郑注礼记云樝是棃之不臧者以其似棃而酢澁即是不臧而陶隠居以为郑公不识樝意其不能别二物也昔人説蔕间别有重蔕如乳者为木𤓰无此者为榠樝然二物自别亦不必如此别也古者以为人君燕食所加庶羞礼记曰樝棃曰攅之盖攅去其心而食之也齐武帝幸丹阳郡晏饮王敬则执榠樝以刀子削之是去其皮也庄子曰夫柤棃橘柚果蓏之属实熟则剥则辱大枝折小枝泄以其能苦其生者也今柤树乃复易壤宛陵人植木𤓰者亦就此木上接之得柤之余气则澁而不美吕氏春秋曰箕山之东有甘樝山海经曰平丘有甘樝则是又有甘者矣又有香柤子小于榅桲而相似北土无之中都则有唯可生食甚香熟则苏而不澁盖别是一类述异记曰江淮南人至北见榅桲香以为柤子谓此也乎管子曰五沃之土生楂棃棃果之适口者剖裂以食故古人言剖裂为剖棃又曰樝棃曰攅之盖樝棃喜为蜂所螫螫处辄不可食故鑚去之今人皆就木上大作油囊裹之棃滋长其中故益大而无伤辛氏三秦记曰汉武帝园一名樊川一名御宿有大棃如五升瓶落地则破其主取以布囊盛之名曰含消又广志曰真定御棃脆如菱蜀都赋曰紫棃津润是其类也棃之色多黒故称黧黑者皆从棃言有冻棃之色也每棃有十余子唯一子生棃余皆生杜橘橘生于江南素华丹实皮既馨香又有善味尤生于洞庭之包山过江北则无故曰江南种橘江北为枳考工记云踰淮而北为枳则有异同故橘颂云后皇喜树橘徕服兮受命不迁生南国兮屈原比之夷齐愿置以为像取其贞介似有志也禹贡扬州厥包橘柚钖贡言钖而贡之地理志曰蜀郡严道巴郡朐忍鱼复二县出橘有橘官又曹叔异物志交趾橘官长一人秩三百石主嵗贡御橘越人嵗多橘税谓之橙橘户吴阚泽表请除臣之橘籍是也春秋运斗枢曰璇星散为橘弓人以橘为干又有甘橘其形似橘而圆大皮色生青熟则黄赤未经霜时尤酸霜后甚甜故名甘子生岭南及江南上林赋曰黄甘橙楱郭璞曰黄甘橘属而味精崔豹古今注曰甘实形如石榴者谓之壶甘其名别于此唐天寳十载宫甘结实与江劔无殊今洞庭之包山嵗贡谓之洞庭甘李衡临终勑其子曰龙阳洲里有千头木奴及甘橘成嵗得绢数千匹即江陵千树橘比千户侯之义也本草橘柚条云酸者聚痰甜者润肺柚柚似橘而大其味尤酸孔安国云小曰橘大曰柚郭璞则曰柚似橙而大于橘禹贡扬州厥包橘柚钖贡橘柚皆不耐寒故包裹而致之也钖贡者须钖命而献之言不常来也列子曰吴楚之国有大木焉其名为櫾碧木而冬生实丹而味酸食其皮汁已愤厥之疾齐州珍之渡淮而北化为枳焉则是其类子虚赋橘柚芬芳蜀都赋家有盐井之泉户有橘柚之园广志曰成都有柚大如斗吕氏春秋果之美者江浦之橘云梦之柚橙橙之芳用在皮甘之甘在瓤其木似橘其叶中细如蜂腰其实稍早橙之黄时橘方尚緑其形圆大于橘而香皮厚而皱乃正黄色不若甘橘之带赤也本草云其皮苦辛作酢酱香美盖独冝为和故张景阳七命云燀以秋橙酟以春梅柿柿于经乃复罕见唯内则所加庶羞三十一物中有之实黄而大味甚甘亦暴而食之説文赤实果也又有红柿皮深红而多水又有椑似柿而青黒生江淮南所谓梁侯乌椑之柿是也利以作漆漆与蟹性反故不冝与蟹同食其叶厚经霜乃丹色上林赋枇杷橪柿齐民要术云柿有小者栽之无者取枝于輭枣根上揷之俗谓柿有七絶一寿二多阴三无鸟巢四无虫蠧五霜叶可翫六嘉实七落叶肥大又木中根固者唯柿为最俗谓之柿盘梬梬今之㮕枣也结实似柿而极小其蔕四出枝叶皮核皆似柿秋晚而红干之则紫黒如葡萄其大小亦然今人谓之丁香柿又谓之牛乳柿子虚赋所谓樝棃梬栗者也上林赋梬枣杨梅南都赋梬枣若留蜀都赋橙柿梬楟说文曰梬枣也似柿而小崔豹古今注亦曰㮕枣叶如柿实似柿而小味亦甘美释木云遵羊枣郭氏曰实小而员紫黒色今俗唿之为羊矢枣引孟子曰曽晳嗜羊枣按曽晳嗜羊枣而曽子不忍食羊枣若文王昌歜屈到嗜芰之类则冝为果属然公孙丑称脍炙与羊枣孰美又似是刲羊为饮食之名未知其审齐民要术云㮕枣冝阴地种之阳中则少实足霜色殷然后乃收早收则澁不任食内则人君燕食所加庶羞有芝栭蔆椇枣栗榛柿𤓰桃李梅杏楂棃等庾蔚云无华叶而生者曰芝栭卢氏云芝木芝也王肃云无华而实者名栭皆芝属贺氏则云芝木椹栭软枣盖郑氏言三十一物先儒以为合芝栭数之乃当三十一之数故皆不用贺氏之説然栭既甘果亦安可废柀柀似煔而异杉以材称柀又有美实而材尤文彩释木云柀煔盖以类相附也其树大连抱髙数仭叶似煔其木如柏作松理而絶难长肌理细软堪为器用古所谓文木柏坚致有文彩而色黄银杏色莹白而太輭易损成迹唯柀既有文彩又劲于银杏实良木也其木自有牝牡牡者华而牝者自实理有相感不可致诘其实有皮殻大小如枣而短去皮殻可生食亦㷶而收之可以经乆以小而心实者为佳本草木部有榧实又有彼子皆出永昌而误在虫部盖彼字当从木即是榧也陶𢎞景注榧实出东阳诸郡而不识彼子惟苏恭能辨其为一物今彼子退入有名无用中矣音释梅裛桃缥袅茢临棓李痤驳枣朿櫅樲洗泄还味㚄栗楔倭樝榠攅之榅桲棃螫橘朐䏰阚楱柚櫾橙燀注穰邓酟柿椑橪輭梬㮕楟歜殷栭柀煔㷶尔雅翼卷十尔雅翼钦定四库全书尔雅翼卷十一宋罗愿撰释木楙椒榝欓槐柟楚枫枢栘楙楙木𤓰实如小𤓰而酢卫诗有木𤓰之篇毛氏以为卫人思齐桓公之徳欲厚报之而孔子谓吾于木𤓰见苞苴之礼行焉盖以果实问遗人者必苴裹之则厥包橘柚之属是也陶隠居云山阴兰亭尤多今处处有之而宣城者佳彼州种莳尤谨徧满山谷始实成则镞作花傅其上重雾之夜露诸沙上旦暴之日则纸所不覆处皆红文采如生以充上贡古以为苞苴亦以此欤鱼复县地多木𤓰大者如甒又其木可以为材故取干之道木𤓰次之今人取木𤓰大枝作杖策之云利筋膝根叶煑汤淋足胫可以已蹷又截其木干之作桶以濯足齐孝昭北伐库莫奚至天池以木𤓰灰毒鱼又别木𤓰者云木𤓰与和圆子蔓木土伏子相似其皮薄㣲赤黄香甘酸不澁瓤中子尖一面方者为真木𤓰椒椒实多而香故唐诗以椒聊喻曲沃之蕃衍盛大聊语助也陈诗贻我握椒周颂有椒其馨离骚云杂申椒与菌桂怀椒糈而要之九歌云奠桂酒兮椒浆播芳椒兮成堂汉世皇后称椒房取其实蔓延盈升以椒涂屋亦取其温煖故长乐宫有椒房殿其后董贤女弟为昭仪居舎与后相拟号曰椒风及晋世石崇王恺之徒相矜以富于是崇以椒为泥泥其屋而恺以赤石脂泥其壁云荆楚之俗正月一日长幼悉正衣冠以次拜贺进椒酒崔寔月令云过腊一日谓之小嵗拜贺君亲进椒酒从小起成公绥椒花铭云肇惟嵗首月正元日是知小嵗则用之汉朝元正则行之后世率以正月一日以盘进椒饮酒则撮寘酒中号椒盘焉然椒亦能杀人故汉李咸欲争窦后配桓帝擣椒自随而齐建武中欲併诛髙武子孙令太医煑椒二斛椒熟则一时赐死此其事春秋运斗枢曰玉衡星散为椒山海经曰琴鼓之山其木多椒孝经援神契曰椒姜御湿菖蒲益聦蜀都赋丹椒尔雅以檓为大椒谓丛生实大者又曰椒榝丑莍莍萸子聚生成房貌今江东亦唿莍云树有针刺叶坚而滑泽每叶中亦有刺蜀人作茶吴人作茗皆煑其叶以为香又东海诸岛上有椒子长而不圆其味如橘皮岛上麞鹿食此叶者其肉自然作椒橘香榝榝一名藙今之茱茰也其味苦辛置之食中能去臭南都赋所谓苏榝紫姜拂彻羶腥者也古者脍春用葱秋用芥豚春用韭秋用蓼脂用葱膏用葅三牲用藙和用醯兽用梅盖皆薫辛之物所用各有冝尔汉律㑹稽献一斗贺氏云今蜀郡作之九月九日取茱茰折其枝连其实广长四五寸一升实可和十升膏然郑氏及説文皆以煎茱茰为藙盖藙必煎乃用尔今蜀人犹唿其实为艾子盖藙之讹也风土记曰俗尚九月九日谓为上九茱茰至此日气烈熟色赤可折其房以揷头云辟恶气御冬西京杂记云汉武帝宫人九月九日佩茱茰食蓬饵饮菊花酒云令人长寿至宗懔记荆楚嵗时云汉费长房教桓景令家人各作绛囊九月九日盛茱茰系臂上登山饮菊酒消厄盖至今用是日以榝杂菊花寘酒中饮古之遗俗也尤妙于辟毒破气故云岭南多毒足解毒之物即金蛇白药之属是也江湖多气足破气之物姜橘呉茱茰之类是也乃天生万物以与人亦人穷急以致物楚辞称椒专佞以慢慆兮榝又欲充夫佩帏椒以比上官之属榝其党也曹植乐府歌曰茱茰自用芳不如桂与兰而郭璞射覆云子如赤铃含𤣥珠乃是椒耳欓风土记曰三香椒欓姜欓出闽中江东其木似椿茎间有刺子辛辣如椒南人淹藏以为果品或以寄逺吴越春秋曰越以甘蜜丸欓执吴増封之礼则欓之相赠尚矣宋义熈八年太杜欓木生于坛侧欓尚黒也宋水徳忽生此一木槐槐者虚星之精其叶尤可翫古者朝位树之私家之朝皆植焉晋鉏麑触赵宣子庭之槐董叔纺于范氏庭之槐又齐景公有所爱槐使人守之皆植于庭之騐也释木曰櫰槐大叶而黒守宫槐叶昼聂宵炕郭璞以为昼日聂合而夜炕布者名为守宫槐按説文木叶摇白从木聂声则聂乃开之义又炕干也木叶近火而干则当相合然则郭氏之説正反之耳今江东有槐昼开夜合者谓之合昬槐盖启闭以时有守之义説者以为此槐与雅説相反不知郭氏误解之也槐花可以染黄其子上房可以染皂其根可作神烛淮南子曰老槐生火久血为燐人不怪庄子曰水中有火乃焚大槐老槐当夏间其上忽自起火焚烧枝叶所谓极阴生阳者也古者冬取槐檀之火槐檀色黑北方之行也柟柟大木也可以为舟又可以为棺故古称楩柟豫章以为良木之类任昉述异记曰黄金山有柟木一年东边荣西边枯一年西边荣东边枯张华云交让木宋子京云让木即柟也其木直上柯叶不相妨蜀人号让木南史陆慧晓传亦云此木便是交让楚楚者楚地所出其一名荆故楚国人春秋称荆其后称楚而荆州亦以此木得名也今人牡荆作树生者实细黄色而茎甚劲生子细如麻子比蔓荆实而小故称小荆又牡亦对蔓为名非无实之谓也礼弓矢图楚弴以荆为之必以荆者凡木心圆荆心方蓍之徳圆而神卦之徳方以知以其徳方故以方木灼龟也汉书郊祀志以牡荆为幡竿又古者收威用榎与楚亦榎形圆楚形方互相备也广州记曰白荆堪为履紫荆堪为牀牡荆节间不相当者月晕时刻之为劵以畏病者春秋运斗枢曰玉衡星散为荆枫枫似白杨甚髙大厚叶弱枝而善摇叶圆而歧霜后丹色可爱字从风又释木枫欇欇説者曰天风则鸣故曰欇欇或云无风自动有风则止按説文木叶摇白谓之则欇与风同义矣招魂云湛湛江水兮上有枫目极千里兮伤春心至汉宫殿中多植之魏景福殿赋犹称槐枫被宸汉故事也有寄生枝髙三四尺生毛一名枫子天旱以泥泥之即雨或云树老有瘿瘤忽遇暴雷骤雨瘿上耸出一枝一夜暗出三五尺形如人鬼口眼备南中谓之枫人亦谓之灵枫越人以计取为神事之旧説云黄帝杀蚩尤于黎山之上掷其械于大荒之中朱山之上化为枫木之林此犹夸父之杖弃为邓林也其子可以为式式局以枫木为天枣心为地其脂甚香谓之枫香脂一名白胶香入地千嵗则为琥珀枫上有菌食之令人善笑不止枢诗山有枢隰有榆枢荎盖榆之类今之刺榆也尔雅疏榆之类有十种叶皆相似皮及木理异尔而刺榆有针刺如柘其叶如榆卄瀹为蔬美滑于白榆内则曰菫荁枌榆免薧滫瀡以滑之盖榆之类皆滑免读若问孙愐唐类莬新生草则薧乃是久者以上四物新旧之名皆滑利之名也嵇康谓榆令人瞑齐民要术称梜榆刺榆凡榆三种色别种之勿令杂以为梜榆荚叶味苦凡榆荚味甘甘者春时将煑卖是以须别也广志曰有姑榆有郎榆郎榆无荚管子曰五粟五沃之土其榆条直以长按陈藏器云江南有刺榆无大榆盖大榆北方有之秦汉故塞其地皆榆塞榆北方之木也淮南子曰槐榆与橘柚合而为兄弟有苗与三危通而为一家言槐榆北方橘柚南方也是以江南无榆但有枢耳若晋风则山隰兼有之然而有材不能用则不如其亡也栘唐棣栘郭璞曰似白杨江东唿夫移逸诗曰唐棣之华偏其反而岂不尔思室是逺而孔子取而论之移生江南山谷其大十数围无风叶动华反而后合所谓偏其反而者也夫人之情反而欲其合岂欲其常相逺哉是诗也其㫖与角弓之诗同角弓之诗曰骍骍角弓翩其反矣兄弟昬姻无胥逺矣夫角弓有时而反也然反者所以为适唐棣有时而反也然反者所以为合然则兄弟昬姻与此室之逺岂逺也哉亦犹二物之暂反而终合耳故孔子曰未之思也夫何逺之有又何彼秾矣之诗亦言唐棣之华此诗以王姬车服不繋其夫筑馆于外亦有反而后合之道至于执妇道以成肃雝则若桃李之相辉蔽不终反而已也崔豹古今注曰栘杨圆叶弱蔕微风大摇一名髙飞一名独摇又曰栘杨一曰栘栁亦曰蒲栘而齐民要术以髙飞独摇为白杨之别名又本草白杨注云取叶圆大蔕小无风自动者故説者云叶无风自动此是栘杨非白杨也盖白杨多悲风又与此相类故相杂耳栘皮焚为灰置酒中令味正经时不败而枳椇木以为屋屋中酒则味薄物之相反有如此者音释楙酢镞甒蹷椒菌糈要之檓莍榝藙费慆帏欓丸欓槐纺聂炕欇燐水中有火柟焞榎枫欇欇瘿瘤枢荎菫荁免薧滫瀡枌梜榆注檽栘尔雅翼卷十一尔雅翼钦定四库全书尔雅翼卷十二宋罗愿撰释木柞栎豫章槠檆木兰桦茶椐棎杨梅若榴漆桂卢橘离支仁频椰竹箭柞柞生南方叶细而密今人为梳用之诗雅道柞为尤多方周之兴大姒梦商之庭产棘小子发取周庭之梓植之于阙间梓化为松栢柞棫觉惊以告文王文王曰勿言冬日之阳夏日之阴不召而物自来以为宗周兴王之兆故诗曰帝省其山柞棫斯抜松栢斯兑帝作邦作对自大伯王季未必不谓此也又述文王之事曰柞棫拔矣行道兑矣山木多矣而独言柞棫盖柞薪者民之所燎且至于耸拔则其余从可知也齐民要术称柞斫去寻生料理还复盖良木之易成者然亦非人力料理有不可复此以见大王之勤也又言柞冝种于山阜之曲十年中椽二十年中屋槫薪樵不在此数然则为利亦博矣管子五粟五沃之土冝柞风土记舜所耕多柞又汉有五柞之宫栎管子五粟之土其柘其栎条直以长淮南时则训十二月之木正月其木杨杨蒲栁也杨木春先二月其木杏有窍在中象阴布散在上三月其木李李亦有核李后杏熟故主三月四月其木桃説与杏同桃后李熟故主四月五月其木榆六月其木梓説未闻七月其木楝楝实鳯皇所食今雒城旁有树楝实秋熟八月其木柘未闻九月其木槐槐怀也可以怀来逺人十月其木檀檀阴木也十一月其木枣取其赤心也十二月其木栎栎可以为车毂木不出火唯栎为然亦应阴气也秦风山有苞栎草木疏云秦人谓柞栎为栎河内人谓木蓼为栎此秦诗也冝从其方土之言柞栎是也庄子匠石见栎社树其大蔽牛絜之百围上林赋注应劭曰栎棌木也颜师古以为木蓼叶辛初生可食豫章豫章大木生七年乃可知汉官曰凡郡或以所出金城城下得金酒泉泉味如酒豫章樟木生庭鴈门鴈之所育是也楚子期抉豫章以杀人吴都赋曰櫲樟尸子曰水积则生吞舟之鱼土积则生楩楠豫章槠槠似柃叶冬不落上林赋沙棠栎槠郭璞曰槠似采柔檆檆木类松而劲直叶附枝生若刺针俗作杉非是名山志曰华子岗上紫杉千仭被在崖侧木兰木兰叶似长生冬夏荣常以冬华其实如小柿甘美一名林兰一名杜兰皮似桂而香生零陵山谷及泰山状如楠树髙数仞任昉述异记云木兰洲在寻阳江中多木兰又七里洲中有鲁班刻木兰舟今诗家云木兰舟出于此离骚云朝搴阰之木兰王逸谓木兰去皮不死以喻谗人虽欲困已已受天性终不可变易子虚赋云桂椒木兰洛阳宫殿簿显阳殿前有之桦桦木似山桃上林赋华枫枰栌华即今之皮贴弓者钵室韦国用桦皮盖屋又隋大业中汾州起汾阳宫宫南外平林率是大桦木髙百余尺行从文武皆剥取皮覆卷舍又堪为烛取脂烧辟鬼枰即平仲木也实白如银栌黄栌木也茶今人饮茶未知所始释木云槚苦茶郭璞云树小似栀子冬生叶可煑作羮饮今唿早采者为茶晚采者为茗一名荈蜀人名之苦茶然则古盖用之矣埤苍作今通谓之茶茶荼声近茶经曰茶者南方嘉木木如𤓰芦叶如栀子花如白蔷薇实如栟榈蔕如丁香根如胡桃其名一曰茶二曰槚三曰蔎四曰茗五曰荈又曰茶之别者有枳殻枸把枇杷皂荚槐栁芽上春摘其芽和茶作之故今南人输官茶往往杂以衆叶椐椐樻也草木疏云节中肿似扶老即今灵寿是也今人以为马鞭及杖𢎞农郡北山甚有之孔光传赐灵寿杖孟康曰扶老杖也颜师古曰木似竹有枝节长不过八九尺围三四寸自然有合杖制不须削治也陈藏器云生劔南山谷圆长皮紫作杖令人延年益寿王粲灵寿杖颂云竒干坚正不待矫輮棎棎子木生山中实似棃冬熟味酸薛莹异物志云丹阳诸郡皆有之吴都赋棎榴御霜杨梅杨梅木若荔支叶细阴青实如谷子而有核其味酢出江南五月中熟江淹颂云怀蘂挺实涵黄糅丹镜日绣壑炤霞绮峦张司空云地瘴无不生杨梅者若榴按石榴或云本生西域张骞使外国得之一名丹若广雅谓之若榴木不甚髙大枝柯附干自地便生作丛种极易息折其条盘土中便生花有黄赤二色实亦有甘酸二种甘者可飡酢者入药漆漆木汁可以髤物象形桼如水滴而下木髙三二丈叶如椿樗皮白而心黄六七月间以斧斫其皮开以竹管承之汁滴则为漆古者以为贡职方氏豫州其利林漆传称舜造漆器谏者数百人以为奢侈从此兴然三代盛王相继以为器皿以示制度盖备物致用圣人之事也后世用之既博故周家漆林之征至二十而五卫文公徙居楚丘则树榛栗椅桐梓漆伐琴瑟焉盖其逺虑如此而后汉寿张侯樊重欲作器物先种梓漆时人嗤之然积以嵗月皆得其用向之笑者咸求假焉货殖传陈夏千亩漆与千户侯等庄子曰桂可食故伐之漆可用故割之桂桂江南木百药之长屈原逺游曰嘉南州之炎徳兮丽桂树之冬荣周书王会自深桂山海经桂林八树在畨隅东招摇臯涂之山多桂本草桂有三种菌桂生交趾桂林正圆如竹有二三重者叶似柿花白蘂黄四月开五月结实离骚杂申椒与菌桂矫菌桂以纫蕙是也今有筒桂筒菌字近或传写之误或云即肉桂也牡桂生南海叶似枇杷皮薄色黄少脂肉气如木兰削去皮名桂心所谓官桂也桂生桂阳是半卷多脂者所谓板桂也陈藏器云同是一物尔雅但言梫木桂郭璞云南人唿桂厚皮者为木桂苏恭谓牡桂即木桂及单名桂者是也广志曰桂出合浦而生必于髙山之巅冬夏常青尸子乃云春华秋英曰桂吴都赋云丹桂灌丛古者姜桂为燕食庶羞和之美者招摇之桂切桂置酒中谓之桂酒列仙有桂父服桂叶以龟脑和之吕氏春秋云桂枝之下无杂木辛螫故也南越有桂蠧此虫食桂味辛渍以蜜食之汉常以献陵庙载以赤毂小车春秋运斗枢曰椒桂连名士起卢橘卢橘伊尹曰果之美者箕山之东青凫之所有焉而司马相如赋上林引卢橘夏熟故左思讥之张勃吴録以为建安郡中有橘冬月于树上覆裹之至明年春夏色变青黑味尤絶美以为相如所引卢橘卢黒色也盖近是乎离支上林赋离支晋灼注大如鸡子皮麤剥去皮肌如鸡子中黄味甘多酢少离蜀都赋旁挺龙目侧生荔支广志曰木髙五六丈大如桂緑叶冬夏荣茂青华朱实后汉南海献龙眼荔支十里一置五里一候奔驰险阻道路为患孝和时唐𦍑为临武长县接南海上书言状诏太官勿受献龙眼木髙二丈许似荔支而叶㣲小凌冬不凋春末夏初生细白花七月实成仁频上林赋仁频颜师古注即賔桹也陶隠居云出交州形小而味甘广州以南者形大而味涩小者名蒳子向阳曰㯽榔向阴曰大腹图经云生南海大如桄桹髙五七丈正直无枝皮似青桐节如桂竹叶生木颠大如楯其实作房从叶中出傍有刺若棘针一房数百实如鸡子皆有殻肉满殻中尖长而有紫文者名㯽圆而矮者名榔吴都赋㯽榔无柯椰叶无阴椰椰木似㯽榔无枝条髙十余寻叶在其末如束蒲实大如瓠繋在树头实外有皮如胡桃核里有肤白如雪厚半寸如猪膏味美如胡桃肤里有汁升余清如水美如蜜饮之可以愈渇核作饮器竹説文冬生艹也象形下垂者箁箬也竹谱别类有六十一山海经岳山寻竹生焉卫丘山南帝俊竹林在焉大可为舟箭箭篠也东南之美者有㑹稽之竹箭焉禹贡扬州篠簜既敷职方氏扬州其利竹箭箭一名篠是竹之小者可为箭干箭萌谓之箈月令日短至则取竹箭説文簜可为干筱可为矢异物志箭竹细小劲实可为箭通竿无节竹谱云节间三尺坚劲中为矢箘簵亦堪为矢箭大者为笔考工记妢胡之笴矢人相笴欲生而抟音释柞栎杼栩絜豫章抉槠柃采柔檆搴阰桦枰栌茶荈蔎椐樻棎杨梅炤漆髤桂畨隅菌梫卢橘注绐离支仁频蒳楯椰竹箁箬箭䈚筱箘簵妢胡之笴生而抟尔雅翼卷十二尔雅翼钦定四库全书尔雅翼卷十三宋罗愿撰释鸟鹏鳯鸾孔雀鹤鸡雉鷩乌鹊鹏万物之在宇中者其小大皆可识惟夏革所称鲲化为鹏庄子引以冠其书颇为难信按説文鳯神鸟也其字又为云古文鳯象形鳯飞羣鸟从以万数故以为朋党字又字云亦古文鳯然则以𨽻书之正是鹏尔夫羽虫三百鳯为之长舜文王之时甞来仪以鸣而仲尼叹其不至冝无伟于是者矣宋玉对楚襄王亦称鸟有鳯而鱼有鲲鳯皇上击九千里絶云霓负青天翺翔乎杳冥之上夫藩篱之鷃岂能与之料天地之髙哉鲲鱼朝发崑崙之墟暴鬐于碣石暮宿于孟诸夫尺泽之鲵岂能与之量江海之大哉宋玉庄周皆楚人所言鹏鳯俱以鲲配又其言絶云负天词㫖亦相类明鹏即鳯也但齐谐主于怪故以九千为九万耳鳯鳯神鸟也韩诗外传曰黄帝即位字内和平惟思鳯象召天老而问之天老对曰夫鳯象鸿前而麐后蛇颈而鱼尾鹳颡而鸳思龙文而龟背燕颔而鸡喙又説者曰五色具扬出东方君子之国翺翔四海之外过崑崙饮底柱濯羽弱水暮宿风穴见则天下大安宁又有六像九苞之説盖鳯生南方去中国甚逺而又不妄飞鸣饮啄其至盖罕故孔子称之而世好事者憙为之传道务竒怪其章䌷绎其声列于神圣故千世而不合焉盖鸿前者轩也麐后者丰也蛇颈者宛也鱼尾者岐也鹳颡者椎也鸳思者张也龙文者致也龟背者隆也燕颔者方也鸡喙者钩也六像头像天者圎也目像日者明也背像月者偃也翼像风者舒也足像地者方也尾像纬者五色具也九苞口包命者不妄鸣也心合度者进退精也耳听达者居髙明也舌诎伸者能变声也彩色光者文采呈也冠矩朱者南方行也距鋭钩者武可称也音激扬者声逺闻也腹文户者不妄纳也行鸣曰归嬉止鸣曰提扶夜鸣曰善哉晨鸣白贺世飞鸣曰即都知我唯黄持竹实来译者即其音而附之声也黄帝使泠纶制十二筩听鳯鸣则雄鸣为六雌鸣亦六比黄钟之宫而皆可以生之是为律本少皥氏以其鸣合十二律故设鳯鸟氏之官以为歴正及帝舜之时作箫以象之故箫韶九成鳯皇来仪仪者盖驯扰相狎久而不去非特为羽仪而已禽经曰䍿以鸣鸣鳯鳯以仪仪䍿仪匹也如卫诗实维我仪周语丹朱冯身以仪之是也覆巢擿卵则鳯皇不至故孟舒国人首鸟身其先世为霅氏训百禽夏后之世始食卵孟舒去之鳯皇随焉梧桐楝实乃所在有之竹实则竹之将死者先花而为实如小米顾不至尔南恩州北甘山壁立千仭有瀑水飞下猿狖不能至鳯皇巢其上彼人唿为鳯皇山所食亦虫鱼遇大风雨或飘堕其雏小者犹如鹤而足差短南人截取其觜谓之鳯皇盃古称鳯生丹穴丹穴南方也顾出则为异尔蔡衡对光武凡鳯有五多赤色者乃鳯多黄色者鹓雏多青色者鸾多紫色者鸑鷟多白色者鹄禽经亦曰青鳯谓之鹖赤鳯谓之鹑黄鳯谓之鸾白鳯谓之鹔紫鳯谓之鷟説文亦曰五方神鸟东方曰发明南方曰焦明西方曰鹔鷞北方曰幽昌中央曰鳯皇则此五者皆鳯类使不足道不至为怪祥矣而乐恊图徴説五鳯皆五色为瑞者一为孽者四鹔鷞旱疫之感发明丧之感焦明水之感幽昌旱之感且其称四鳯身背婴膺负皆合五常岂应为孽盖汉儒既夸大其辞推鳯为希世之瑞夸而无验极而必反则又推之以为孽大抵日新其説竞为可喜以动人之耳目故既鳯矣而又孽之虽孽之矣则又不废身文义仁智礼信之説反覆无所据皆不足取也至若汉书云凡五色大鸟似鳯者多羽虫之孽是则异鸟之不知名者也遽可鳯之耶鸾鸾赤色五采鸡形鸣中五音古者职方氏之职扬荆二州其畜冝鸟兽先儒以为孔鸾䴔䴖犀象之属然则盖常有之物非若麟鳯为畜鸟兽不獝狘也孔雀䴔䴖后世稔识而鸾在纬书已为瑞物故瑞应图称鸾赤神之精鳯皇之佐説文以为颂声作则至引周成王时氐羌献之以为验而山海经亦言生于女牀见则天下太平也鸾入夜则歌好自歌自舞或曰鸾甚好其类见则鸣舞西域之国尝有得之者金樊珍羞三年不一鸣乃悬镜照之覩影悲鸣中宵一奋而絶盖以为其类而感也昔有虞氏之辂谓之鸾车亦曰鸾辂明堂月令春则乗之蔡邕称以金为鸾鸟悬铃其中施于衡为迟速之节崔豹古今注亦以为五辂衡上金雀者朱鸟也口衔铃铃谓之銮礼云衡前朱雀或谓朱雀者鸾鸟以前有鸾鸟故谓之鸾鸾口有铃故谓之銮事一而义异然则鸟之鸾主形铃之銮主声铃之为銮亦以象鸾鸟之声为名耳然杜预又以为钖鸾和铃者钖在马额鸾在镳和在衡铃在旂动皆有鸣声则与前説异按鸾和皆铃也韩诗外传大戴礼及郑氏解周官大驭礼记玉藻经解之篇皆云鸾在衡和在轼唯毛氏蓼萧传称在轼曰和在镳曰鸾郑氏解烈祖复兼取之以诗輶车鸾镳及四牡八鸾考之镳谓马口两旁四马故八鸾则言在镳者亦不为无据然此乃谓輶车及仲山甫人臣所乗耳若乃天子之路既特以此为名不当止如常车置马口傍故秦风笺亦以为輶车者置鸾于镳异于乗车是则天子之乗车鸾不在镳而在衡明也然説者又以衡之所容唯两服马安能置八鸾夫八鸾既不主谓天子之车则施一鸾于衡上有何不可岂必欲置服马间而后为在衡耶盖鸾路之説如此至常鸾则所在施之如庭燎之鸾则谓旂之铃盖旌旗有铃为旂夜未尽则闻其声夜乡晨则见其旂而所谓鸾刀者又特以有镮为鸾亦不特铃也凡此皆以鸾善为声故取之禽经有鸾鸣噰噰鳯鸣喈喈又以为君子之车也然鸾赤色五彩古又以应朱雀至后汉光武时华阴有大鸟髙五尺鸡头燕颔蛇颈鱼尾五色备举而多青诏问百僚咸以为鳯唯太史令蔡衡对以为凡象鳯者五多赤色者鳯多青色者鸾今此鸟多青乃鸾非鳯也与説文端应图之説异孔雀孔雀生南海盖鸾鳯之亚尾凡五年而后成长六七尺展开如车轮金翠烨然始春而生至三四月复凋与花蕚俱荣衰羽属之最华耀者故元命包言火离为孔雀然尤自珍爱遇芳时好景闻弦歌必舒张翅尾眄睐而舞盖物之能自爱者如鸾自歌鳯自舞也羣飞数十为偶南人収其雏养之使极驯扰寘山间以物绊足旁施罗网伺野孔雀至则倒网掩之无遗者其雌尾短畧无文彩孔雀不必匹偶但音影相接便有孕如白鶂相视雄鸣上风雌鸣下风之类或曰与蛇为偶蛇盘结其上今野雉亦有与蛇交者理或有之或云闻雷声而孕周成王时方人常献列于王㑹及汉文帝时赵佗亦以为献九歌称孔盖兮翠旍以为神明之饰魏文帝亦尝诏以于阗所上尾万枚为金根车盖南越人以珥门户鹤鹤一起千里古谓之仙禽以其于物为寿状大如鵞脚青黒髙三尺余喙长四寸常夜半鸣其声扬闻八九里雌者声差下繁露曰鹤知夜半鹤水鸟也夜半水位感其生气则喜而鸣所以寿者无死气于中也又性絶警八月白露降则警而鸣性好在阴故谓其羽为阴羽周书曰阴羽凫旌解者曰鹤凫羽为旌也相鹤经曰鹤阳鸟也而游于阴因金气依火精以自养金数九火数七故七年小变十六年大变禽经亦曰鹤爱阴而恶阳鴈爱阳而恶阴故易有鸣鹤在阴之文然诗称鹤鸣于九臯声闻于天与易之鸣鹤在阴其子和之若不同者盖鸣于九臯鹤之俊者以喻士之及时而未仕者至其老则声不能扬和者独其子而已禽经又曰鹤老则声下而不能髙近而不能辽此之谓也书又言鹤体无青黄二色者木土之气内养故不表于外然本草云鹤有𤣥有黄有白有苍苍者今人谓之赤颊𤣥则鹤之老者百六十年则有纯白纯黒之异若黄鹤则古人常言之古书又多言鹄鹄即是鹤音之转后人以鹄名颇着谓鹤之外别有所谓鹄故埤雅既有鹤又有鹄盖古之言鹄不日浴而白白即鹤也鹄名哠哠哠哠鹤也以龟龙鸿鹄为寿寿亦鹤也故汉昭时黄鹄下建章宫太液池而歌则名黄鹤神异经鹤国有海鹄卫懿公好鹤齐王使献鹄于楚亦列国之君皆以为玩其余诸书文如蕙帐空兮夜鹤怨楚辞黄鹄一举及田饶説鲁哀公言黄鹄或为鹤或为鹄者甚多以此知鹤之外无别有所谓鹄也鹤好延颈以望故称鹤以怨望鸱以贪顾怨者必望故以望为怨不意君之望臣深是也贪者必顾故以顾为贪数招权顾金钱是也古以鹤为祥故立之华表説文相亭邮表也一説汉法亭部四角建大木贯以方表名曰相表又鹤之膝特隆故呉矛骹大者名鹤膝又作诗者以中字平为鹤膝鸡鸡司时之畜鸣必三度故礼有初鸣而衣服者又能自守不为风雨止故诗人以比不改度之君子古有鸡人掌共鸡牲大祭祀夜漏未尽则嘑旦以嘂百官以其畜鸡则知时故也春秋説题辞鸡为积阳南方之象火阳精物炎上故阳出鸡鸣以类感也括地图则言度朔山有大桃木盘屈三千里上有金鸡日照则鸣于是晨鸡悉鸣矣古称鸡之徳五头戴冠者文也足傅距者武也敌在前敢鬬者勇也见食相告者仁也鸣不失时者信也鸡有五徳犹日瀹而食之何也以其所从来者近也然鸡老遇嵗晏则有怯寒至晓方鸣者又鸡或乙丙夜辄鸣者俗谓之盗啼云行且有赦盖海中星占云天鸡星动为有赦故后魏北齐赦日皆设金鸡掲于竿至今犹然亦曰盗啼为有火古称牝鸡之晨惟家之索以喻商王之用妇言至汉世乃有雌鸡化为雄冠距鸣将与雄不殊将者谓能率领其羣也説者曰鸡有冠距文武之貌不为威仪貌气毁故有鸡旤风俗通云唿鸡曰朱朱相传鸡本朱氏翁化为之按汉祝鸡翁居尸乡山下养鸡百余年皆有名字唿名则种别而至则朱乃祝之转也又崔豹古今注鸡名烛夜尔雅鸡大者蜀其音岂又本于此耶郭璞既解蜀为今之蜀鸡广志又称大者蜀小者荆而庄子别称越鸡不能伏鹄卵鲁鸡固能则荆与越为小蜀与鲁为大荆越相近若蜀者非巴蜀盖鲁成公㑹于蜀者亦鲁地云尔又禽经曰鹰鸡多秋生雉鸡多冬死盖鲁鸡则今鬬鸡自周宣王时已有纪渻子为王养鬭鸡之事其后鲁季郈鸡鬭季氏介其鸡盖以胶沙播其羽或曰捣芥汁播之郈氏则为之金距距者鸡附足骨鬭时所用刺也后世则又私取狸膏涂其头辄鬭无敌此非有厌胜特是狸能捕鸡异鸡闻狸之气则畏而走不若养之至于木鸡者之全也今南方蓄蛊之家鸡辄飞去雉雉有十四种春秋运斗枢曰玑星散为雉泽雉十步一啄百步一饮因地之坟衍以为疆界分而护之不相侵越一界之内要以一雄为主余者虽衆莫敢鸣其隽者不特一雌雉耿介之禽应义气十一月雷在地中雉先知而鸣説文雊雄雌鸣也雷始动雉鸣而雊其颈盖雊鹆以足相勾雉以颈相勾故雊鹆从句雉雊亦从句髙宗祭成汤有飞雉升鼎耳而雊非特鸣而已然闻声似雷者亦从而应齐景公作为路寝之台族铸大钟撞之庭下郊雉皆呴许氏曰大钟声似雷震雉应而呴鸣也又天水冀南山有石皷长丈三尺广厚畧等汉成帝时有声如雷闻二百四十里野鸡皆鸣盖以为雷也夏小正曰正月雉震呴雉以媒取媒者少养雉子至长狎人能招引野雉因名曰媒以翳隠身而射之媒江淮间谓之游言可与游按説文囮译也率鸟者繋生鸟以来之名曰囮读若譌囮或从繇为㘥又音由然则游乃㘥也至若周官翨氏攻勐鸟各以其物为媒而掎之乃谓用其所食之物世以鸠鸽置羂中以媒鹰隼而掎其脚其为媒之名虽同而实则异礼六挚士执雉取其守介而死不失节也鷩鷩似山鸡而小冠背毛黄腹下赤项緑色鲜明山海经曰小华之山其鸟多赤鷩可以御火一谓之蛦又谓之鵔鸃説文鷩赤雉也鵔鸃鷩也昔者赵武灵王贝带鵕翿而朝赵国化之汉初闳孺籍孺以佞幸故孝惠时侍中皆冠鵔鸃冠贝带傅脂粉化闳籍之属也鵔鸃冠者以此鸟羽饰冠古有鷩冕既同一物岂亦类此耶周礼王之吉服享先公飨射则鷩冕而侯伯之服自鷩冕而下如公之服説者但解衣之九章以为鷩者画以雉谓自次三华虫以降然既以冕为名安知冠无此饰不然汉之鵔鸃何所本哉此鸟雅好髙故曰蛦山栖又曰仰攀鵔鸃然此但云似山鸡而南越志称鵔鸃即山鸡利距善鬭人以家鸡鬭之则可禽光色鲜明五采眩耀刘渊林解吴都赋亦以山鸡如鸡而黒色木栖晨鸣今所谓山鸡者鷩蛦也合浦有之然则山鸡自黒絶不与此类郭景纯特以比其大小耳至于凡言华采者皆此鷩也博物志曰山鸡有美毛自爱其色终日映水目眩则溺死翟雉长毛雨雪惜其尾栖髙木杪不敢下食往往饿死盖雉轻死之物故或眩以死或饿以死而其它又鬭以死亦其性然也畨禺诸郡往往取山雉为笔五色可爱乌乌孝鸟也始生母哺之六十日至子稍长则母处而子反哺其日如母哺子之数故乌一名哺公而束晳补亡诗云嗷嗷林乌受哺于子也孔子曰乌盱唿也取其助气故以为乌唿盖乌之唿如人之叹声故古者记人之叹辄书乌唿以记之又谓之于戯于即古乌字穆天子传曰于鹊与处是也戯即唿也古者言日中有乌尧时十日并出羿射落九乌盖日以比人主传曰天无二日土无二王少皥之衰九黎乱徳尧出而平之故以喻射九乌焉日中之乌有三足故説者以为乌三㸃者法三足然説文鸟乌之足似匕皆从匕无三足之义且舄焉皆乌名从乌之类岂必皆三足耶此与数马足者类矣乌好下麦田中拾麦食之既饱则啄土藏之已而忘其处往往疆畔之上麦种十为丛者乌所种也其智足以通祸福故所在则人忌之而西南人事乌为鬼以为能知未然也太公曰爱人者爱其屋上乌憎人者憎其储湏盖储峙以侍所湏人之所冝爱也而憎人者併憎之乌集为不祥人所憎也而爱人者併爱之以言憎爱因情而迁有如此者淮南曰乌力胜日而服于鵻礼能有脩短也乌本黒之称故瑞应图以白乌为太阳之精至孝之应孝经援神契曰徳至鸟兽则白乌下先君尚书守新定日有乌生四子于郡之南山二黒二白日集于黄堂相间飞止若奕州人请奏瑞不许是亦异矣鹊鹊者乌之属故周礼緫谓之乌鸟又以其色驳名之为驳鸟淮南曰若鱼之跃若鹊之驳此自然者不可损益古鹊之字作舄盖象形篆文则作能知气候疾徐阴阳向背风水髙下嵗必一营巢其孳生比它物最早故自小寒五日而始巢巢常背太嵗而向天一淮南曰太阴所建蛰虫首穴而处鹊巢向而为户又曰夫蛰虫鹊巢皆向天乙者至和在焉尔又知嵗之多风则去髙木而巢扶枝或曰水大则巢髙水小则巢卑巢皆取木之枝梢不取坠枝巢中亦涂饰横梁其中相传见其上梁者贵云于是传枝而生子春二月而有乳鹊矣已则舍去而他鸟居之故召南称鸠居鹊巢周书时训曰鹊不始巢国不宁则以巢比国盖旧説也始则一鸠居之而已寻则唿其偶併居焉所谓方之者也至其后则生子盈之家道成矣今乌之类亦逐鹊而居其巢鹊能知人之吉凶故自啄其足则行人至或曰其声接接令接来者也南人以其声为吉以乌为凶北人反之崑崙之下以玉璞抵鹊盖恶之也鹊虽能知来及其避风而巢卑也大人过之则探其鷇婴儿过之则挑其卵故号知来而不知往涉秋七日首无故皆髠相传以为是日河皷与织女㑹于汉东役乌鹊为梁以渡故毛皆脱去按秋鸟兽毛毨之时又山海经羣鸟有解羽之所此岂解羽类耶其尾尤长故汉世髙祖所为刘氏冠民间谓之鹊尾冠又熏鑪之有柄者谓之鹊尾鑪鹊能制猬鹊之所在猬必反腹而受啄焉或在木上鸣猬伏不能行淮南曰鹊矢中猬此类之不推者也音释鹏夏革鷃碣石鬐暴鲵鳯麐鸳思颡椎致纬户知我唯黄䍿冯身覆擿霅氏猨狖鸑鷟鹔鷞鸾䴔䴖畜獝狘女牀钖镳輶孔雀眄睐鶂珥鹤哠哠骹鸡嘑渻郈雉雊翳譌翨氏掎之羂鷩蛦鵔鸃翿翟乌匕鵻礼鹊舄首宂扶枝鷇髠挑尔雅翼卷十三尔雅翼钦定四库全书尔雅翼卷十四宋罗愿撰释鸟鸤鸠隹鸠雎鸠鷑鸠鶌鸠鸜鹆反舌仓庚斵木子嶲䴗鸨鹦鹉鸤鸠鸤鸠一名鴶鵴又名布谷江东唿获谷又唿拨谷又唿郭公以此鸟鸣时布种其谷似鹞长尾牝牡飞鸣翼相摩拂月令云鸣鸠拂其羽是也取其骨佩之冝夫妇又善养其子有均一之徳故少皥氏以为司空诗序称徳如鸤鸠乃可以配焉鸠之字从九盖与鹰鹞更相化禅列子曰鹞之为鹯鹯之为布谷布谷久复为鹞也又曰一变而为七七变而为九九变者究也乃复变而为一一者形变之始若鹞七者再变若鹯九则变之道究穷将复为一故若鸠此鸠所以从九也布谷复为鹞则九复变为一之道也説文云七阳之正也从一㣲阳从中衺出也九阳之变也象其屈曲究尽之形盖物穷则反本故复为布谷也夏小正曰正月鹰则为鸠五月鸠为鹰月令仲春鹰化为鸠其目犹如鹰故曰阳和布气鹰化为鸠至于有识犹憎其目又许叔重曰鹰化为鸠喙正直不鸷抟也一説曰鸠盖一巢而九鸟者诗曰鸤鸠在桑其子七兮又名鷜布谷好鸣之鸟故谓之鸣鸠月令所谓鸣鸠拂羽者今布谷为然小宛之诗曰宛彼鸣鸠翰飞戾天许叔重曰鸣鸠奋迅其羽直掣上飞入云中者是也鸠亦子之多者今鸠四时有子鸽每月有子隹鸠隹鸠孝鸟故少皥氏以为司徒一名祝鸠又名䳕鸠似班鸠而臆无绣采又头有赘物之拙者不能为巢才架数枝往往破卵无巢不能居天将雨则逐其雌霁则唿而反之今人辨其声以为无屋住云䳡既孝鸟故养老之杖倣之汉仲秋之月县道皆按户比民年始七十者授之以玉杖餔之糜粥八十九十礼有加赐玉杖长尺端以鸠鸟为饰鸠者不噎之鸟也欲老人不噎古之养老祝鲠在前祝噎在后以为养老之备此所以取鸠而又名鸠为祝鸠也周礼罗氏献鸠以养国老王子年记少皥时事称帝子与皇娥泛于海上以桂枚为表结薫茅为旌刻玉为鸠置于表端则鸠杖之起亦逺矣此云刻玉玉杖亦其类也琴操曰舜耕厯山思慕父母见鸠与母俱飞鸣相哺食感思作歌今之青䳡雎鸠雎鸠鵰类今江东唿之为鹗好在江渚山边食鱼故诗云关关雎鸠在河之洲也鹗鸟之挚者故曰鸷鸟累百不如一鹗淮南子曰狐不二雄神龙不匹勐兽不羣鸷鸟不双姜后称雎鸠之鸟犹未尝见其乗居而匹游故先儒称挚而有别少皥氏以为司马主法制郑康成则云挚之言至也谓王雎之鸟雌雄情意至然而有别扬雄羽猎赋云𤣥鸾孔雀翡翠垂荣王雎关关鸿鴈嘤嘤羣娱乎其中噍噍昆鸣张衡思𤣥赋云天地烟煴百卉含葩鸣鹤交颈瞗鸠相和处子懐春精魂回移其归田赋云仲春令月时和气清原隰郁茂百草滋荣王雎皷翼仓庚哀鸣交颈颉顽关关嘤嘤以相和而交颈言之则盖尝乗居而匹游矣乌在论其有别耶且后妃之意方将乐得淑女与其君子相与如雎之相为顾岂暇言其别淮南子曰关雎兴于鸟而君子美之为其雌雄之不乖也鹿鸣兴于兽君子大之取其见食而相唿也则古之説诗者与此异矣然则何以言关雎乐而不淫曰后妃之意乐得贤女以配君子则不淫之义自显矣陆玑疏雎䧱大小如鸱深目目上骨露幽州人谓之鹫扬子云许叔重皆曰白鷢似鹰尾上白鷑鸠鷑鸠者隼也见隼章鶌鸠鶌鸠春来冬去备四时之事故少皥以为司事之官似山鹊而小短尾青黒色多声鸜鹆鸜鹆似鵙而有帻飞輙成羣多声字书谓之哵哵鸟一作雊或曰身首皆黒惟两翼皆有白㸃飞则见如字书之八云性好淫其行欲则以足相勾往往堕者相连而下故从勾从欲字説云尾而足勾焉是也山海经衡山鸟多鸜鹆而性又不踰济故春秋有鸜鹆来巢书以为异刘向以为鸜鹆夷狄穴藏之禽来至中国不穴而巢阴居阳位鸜鹆白羽旱之祥也穴居而好水黒色为主急之应也説者以为鸜鹆今中国皆有然但在济西不踰济耳春秋以为鲁所常无故异而书之而刘向以为夷狄禽未喻其意又此鸟本亦巢居不皆穴处书巢者着其居木孚乳不即去也此説甚长荆楚之俗五月鸜鹆子毛羽新成取养之以教其语俗谓之花鹆今有一种灰色好穿屋瓦下以居号瓦鹆反舌反舌春始鸣至五月止能变其舌反易其声以效百鸟之鸣故名反舌又名百舌淮南子曰人有多言者犹百舌之声人有少言者犹不脂之户谓多言而不得其要徒为譊譊耳不脂之户则以难于启闭故也反舌所以五月无声者阳气极于上阴气起于下百舌无阴故无声其有声则为异周书时训曰芒种之日螳蜋生又五日鵙始鸣又五日反舌无声反舌有声佞人在侧春秋保干曰江充之害其萌反舌鸟入殿此其验也以月言之则如此以嵗言之则少阴少阳司天子午寅申之嵗羽虫则静説者以为诸黒色有羽翼者胡越燕百舌鸟之类反舌今人多畜养者而风土记以祝鸠为反舌则非其类又蔡邕谓反舌鼃也今谓之虾蟇其舌本前着口侧而末向内故谓之反舌引易通卦验博劳鸣虾蟇无声为证然虾蟇五月中得水适当聒人耳何反无声或虾蟇舌性自然不必为反舌也故郑氏不取仓庚仓庚黄鸟而黒章齐人谓之抟黍秦人谓之黄栗流幽冀谓之黄鸟一名黄鹂留或谓之黄栗留一名黄鸎而尔雅有皇黄鸟仓庚商庚鵹黄楚雀之名二月而鸣夏小正云二月有鸣仓庚鵙者绩之候仓庚者蚕之候故诗称仓庚喈喈采繁祁祁又称伐木丁丁鸟鸣嘤嘤出自幽谷迁于乔木嘤其鸣矣求其友声按禽经称鸎鸣嘤嘤则诗所言鸟殆谓此故后人皆以鸎名之此鸟之性好双飞故鹂字从丽又曰鹂必匹飞鵙必单栖而东山之末章以比之子于归者也出谷迁乔之事未见其验今荆州每至冬月于田亩中得土坚圆如卵者辄取以卖破之则鸎在其中无复毛羽盖以土自裹伏而土坚劲候春始生羽破土而出然则出谷迁乔之事恐当似此矣斵木䴕斵木口如锥长数寸常斵枯木取其蠧故以名云此鸟有大有小有褐有斑褐者是雌斑者是雄又有青黒者大如鹊头上有红毛如鹤顶生山中土人唿为山啄木然以青者为主故黄帝内经太阴司天羽虫不成谓丑未之嵗也説者以为羽虫谓青緑色者则鹦鹉䴕鸟翠碧鸟之类诸青緑色之有羽者也嵗乗金运其复甚焉此乃六气五类有相胜制者也其飞好极深逺故相传以为雷公採药吏所化此与帝女为精卫蜀王为子巂窃肉者为逃河相类斲木易识之鸟而许叔重解淮南子仲春之月仓庚鸣一説以为斲木非也此鸟喙端有钩尝见其啄啄不止顷之挚翼不能去若负痛者使人视之啄在木中力脱之遂死盖平时得虫则以钩取之此时无虫钩误着木不能去也子巂子巂出蜀中今所在有之其大如鸠以春分先鸣至夏尤甚日夜号深林中口为流血至章陆子熟乃止农家候之太史公曰昔自在古厯建正作于孟春于时氷泮发蛰百草奋兴秭鴂先即鸣也其鸣声若归去故尔雅为巂説文为子巂太史公书为秭鳺髙唐赋为秭归禽经为子规徐广为子字虽异而名同也亦曰望帝亦曰杜宇亦曰杜鹃亦曰周燕亦曰买名异而实同也离骚曰恐鹈䳏之先鸣兮使百草为之不芳鹈䳏音弟桂一作鷤鴂或以为此物或以为百劳或又以为巧妇按此称鹈䳏先鸣即前所谓秭鳺先者也此物以芳时最先鸣然一发其声次日视之则棃菊之颕皆截然萎折数寸莫知其故然则古人盖忌其口鸣之早也若伯劳以仲夏时鸣岂复有芳草耶盖鹈即秭之讹䳏即鳺字或转而为南蛮鴂舌之鴂则冝其以为伯劳也而巧妇一号鸋鴂故又转而益逺皆不可用也今人亦恶先闻以为当有离别其产子于百鸟之巢鸟或从而哺之亦下人家窃蚕或又以为见者冝于蚕云其名望帝者盖蜀王望帝婬其相妻慙亡去化为此鸟蜀人闻其鸣皆起曰望帝自汉许叔重已有此説望帝一名杜宇故蜀都赋云鸟生杜宇之魄谓此也唐杜甫诗曰我见独再拜重是古帝魄虽感时之言亦蜀之遗俗也蜀中尤多故云安有县名姊归袁崧以为屈原姊女闻原放逐亦来归喻令自全乡人冀其见从因以名县县北有原故宅宅之东北有女嬃庙云按原楚之近族所谓昭屈景者其放逐又自在汨罗之间其姊何用归蜀且其字从禾非姊妹之姊正自蜀鸟所多以为县名耳又杜诗所谓云安有杜鹃者闽中记曰子规自唿为谢豹䴗䴗似鶷鹖而大一名伯赵又名伯劳易通卦验云博劳性好单栖其飞翪其声嗅嗅夏至应阴而鸣冬至而止故帝少皥以为司至之官而夏小正五月鴂则鸣月令仲夏有䴗始鸣豳诗则云七月鸣䴗盖豳地寒晚物从其气其鸣为将寒之候故八月载绩常候此也时训云䴗不始鸣号令壅偪髙诱以为夏至后应阴而杀蛇乃磔之棘上而始鸣今俗云䴗在林间鸣蛇于其下蟠结不动飞去则伸其所踏枝可鞭儿令速语以其当万物不鸣时而能鸣故以类求之又能疗继病继病者母有娠而乳子使子得疾如痁淮南鸿烈曰男子植兰美而不芳继子得食肥而不泽情不相与往来也盖情在腹中之子故于所乳之子为情不往来所以病而不泽也世传伯竒化为䴗岂亦母所不爱为此耶然少皥已有伯赵氏岂待伯竒而后有姑广异闻尔鸨鸨者今之独豹也以鸨为豹声之讹耳鸨亦水鸟似鴈而无后指上林赋曰鸿鹔鹄鸨驾鵞属玉交精旋目烦鹜庸渠箴疵䴔卢羣浮乎其上是也鸨羽之诗言君子下从征役不得养其父母以喻鸨之集于苞栩苞棘苞桑盖水鸟而木栖既失其常是又无后指尤非所以自託于木者可谓不得其所矣段成式云鸨遇鸷鸟能激粪御之粪着毛悉脱今鵰之毛能落衆羽然其鸷烈足以服羽族此类之可推者鸨乃水鸟不以鸷称而鸷鸟为之落羽此类之不可推者鹦鹉鹦鹉能言之鸟其状似鸮青羽赤喙足陇右及南中皆有之然南鹦鹉小于陇右飞则千百为羣俗忌以手触其背犯者多病颤而卒名鹦鹉瘴礼曰鹦鹉能言不离飞鸟淮南子曰鹦鹉能言而不可使长得其所言而不得其所以言也然有三种大抵五色者尤慧白者次之青者为下其足指前后各二郭璞賛云四指中分行则以觜特为羽族异故字从武武者足迹説者以为似小儿脚指也又名鹦䳇吴志云鸟名鹦䳇未闻鹦父字説曰婴儿生不能言母教之言已而能言以言此鸟之能言类是也亦其舌似小儿故能委曲其音声以象人尔又鸟目下睑眨上唯此鸟两睑俱动如人目盖羽虫之能人言者必有人形之一端今秦中有吉了鸟毛羽黒大抵如鸜鹆然有两耳如人耳而红此与鹦鹉之人舌人目何异然吉了生秦中其音声差重浊如秦人语不若鹦鹉之轻清云音释鸤鸠鴶鵴鹞鹯衺鷜隹䳕睢鸠乗居娱噍噍昆鸣烟煴颉颃鹫蟨鷑鶌注鹘鸼鸜鹆哵哵反舌譊譊鵙鼃仓庚伏斲木䴕子嶲鳺买鷤鴂鸋女䴗鶷鹖其飞其声嗅嗅磔鸨鴐烦鹜庸渠箴疵䴔卢鹦鹉颤使长睑眨尔雅翼卷十四尔雅翼钦定四库全书尔雅翼卷十五宋罗愿撰释鸟燕雀鹑鹬鷽鳽鹳鴗鶂比翼燕燕有两种越燕小而多声颔下紫巢于门楣上谓之紫燕亦谓之汉燕胡燕比越燕而大臆前白质黒章其声亦大巢悬于大屋两榱间其长有容匹素者谓之蛇燕古皆谓之𤣥鸟齐鲁谓之乙取其鸣自唿其字乙卬首下曲与甲乙之字少异而音不同其尾歧分故物或取象燕尾尤为光泽故汉书曰燕燕尾涎涎美好之貌也以春分来秋分去开生之候其来主为孚乳蕃滋故古者以其至之日祠髙禖以请子契因是而生故诗曰天命𤣥鸟降而生商或曰契母简翟吞乙卵而生契故契号𤣥王赐姓子氏成汤绍其祖而字天乙后代以子加乙为孔氏乙至得子则名嘉而字子孔又人及鸟生子谓之乳亦从乙从孚荆楚之俗燕始来睇有入室者以双箸掷之令人有子皆燕乙为生子之验然称简翟吞卵似不其然予按帝少皥以𤣥鸟为司分之官或者简翟之家有娀氏之先在少皥时尝为之尊其先故曰降契以𤣥鸟氏之出故宅殷土芒芒广大如春秋传所谓爽鸠氏始有齐地云耳何必吞乙卵而后为命𤣥鸟也哉燕之居甚安故古以为燕居燕享之燕然安不可怀故又有燕安酖毒之戒至其去也多藏深山大空木中无毛羽或蛰藏坻岸中亦云入水为蜃蛤淮南云燕之为蛤是也今人言蜃是蛟类吐气为楼台伺燕栖集则食之又言龙噬烧燕水枯竭者投之立涨今人亦投以求雨人食燕者则不可以适河然则燕与蛟龙蜃蛤之气相往来盖水类燕之来去皆避社又戊已日不取土以戊已字书其巢上则去之岂社主于土戊已又土位土尅水燕之所为避欤雀雀小隹依人以居其小者黄口贪食易捕老者益黠难取号为賔雀淮南子季秋候鴈来賔雀入大水为蛤许叔重释之曰賔雀者老雀也栖宿人家堂宇之间如賔客也崔豹古今注亦云雀一名嘉賔其所入之水盖淮水故赵简子云雀入子淮为蛤雉入于淮为蜃盖二物皆化于淮水中故江以鸿止而鸿从之淮以雀化而雀从焉此雀所以为隹也或云雀入海为蛤性极多欲至矄黒辄盲人至其时用目力不止者亦得雀盲之疾性不能为巢穿屋居之力能胜燕或衔艾子燕巢中燕弃去则居之召南之诗曰谁谓雀无角何以穿我屋谁谓䑕无牙何以穿我墉雀䑕善窃而好淫以喻彊暴之男屋与墉者礼之界也雀之穿屋以咮不以角鼠之穿墉以爪不以牙彊暴之男所以侵陵贞女亦不在家之有无也彼其彊暴之人既至于讼必且从而自罔曰我既有家矣不应复为此侵陵之事故贞女从而诘之曰吾谁问雀角之有无但问吾屋之何以穿而已谁问鼠牙之有无但问吾墉之何以穴而已谁问汝家之有无但问何以速我讼于狱而已盖贞信之教兴则人辞简而理尽此召伯之所化也雀之字通于爵古作饮器以为名象爵之形中有鬯酒又持之也所以饮器象爵者取其鸣节节足足也量亦取象焉其法用铜方尺而圜其外旁有庣焉其上为斛其下为斗左耳为升右耳为合龠其状似爵以縻爵禄盖雀者啄粟之鸟量起于黄钟之龠以子谷秬黍中者千有二百实其龠故以比云其冠服则爵弁者冕之次广八寸长尺二寸如爵形前小后大绘其上似爵头色其色赤而㣲黒若雀头然或谓之緅盖纁而再染以黒者王之䘮车漆车雀饰亦是此色鹑鹑鸟之淳者其居易容其欲易给窜伏浅草之间随地而安故言上世之俗曰鹑居而鷇食也尾特秃若衣之短结传称子夏贫衣若悬鹑又今有郭公鸟者名褴褛鸟褴褛亦衣短秃之名意相类也列子言蛙化为鹑淮南云虾蟇为鹑闻昔至道年中秋间京师鬻鹑者积于市枚直二钱是秋雨水絶无蛙声人有得于水次者半为鹑半为蛙又云䑕亦化鹑庄子曰吾未尝好田而鹑生于穾司马彪云穾东北隅一曰东南隅鹑火之地故生鹑也诗言鹑之贲贲以刺卫宣姜公子顽贲贲者徤鬬之貌鹑性虽淳然特好鬭今人以平底锦囊养之怀袖间乐观其鬬大率食粟者不过再鬭食穄者尤耿介一鬬而已物之小而健无若此者然鹊虽处髙彊彊然不失其类鹑虽处下贲贲然而无慕于髙髙下各得其所以言人之不如也贲如虎之贲驹之贲皆彊勐之象天文东方朱鸟之次有鹑名説者以为东方苍龙七宿有角有亢有尾南方朱鸟七宿有喙有嗉有翼而无尾取象于鹑予以左传考之有鹑之贲贲天䇿焞焞火中成军虢公其奔言鹑火之星其象亦贲贲然与诗言鹑鹊者相类又司马彪以东南隅鹑火地生鹑则天文之鹑当与地之鹑相应然七宿虽无尾而其次有鹑首鹑火鹑尾又鹑号朱鸟与苍龙白虎𤣥武神灵伟异之物并列则似不应取于此按禽经青鳯谓之鹖赤鳯谓之鹑盖鳯昻首长尾而身又赤故可以应鹑首鹑火鹑尾之象而与彼龙虎龟蛇相配鹖冠子亦曰鳯鹑火之禽阳之精也当待识者断之鹬鹬似燕绀色生郁林盖今之翠鸟也巢于木杪生子夷人稍徙下其巢子大未飞便取之谓之翡翠郭璞谓贾害以采异物志曰翠鸟形如燕赤而雄曰翡青而雌曰翠翡大于翠其羽可以饰帏帐故称翡帷翠帐或云鸟各别异非雄雌别名也此鹬一名翠鹬则是其翠者然又名绀燕以説文考之绀深青而扬赤者也则翡盖亦翠之扬赤者通可称鹬耶周书王会云苍梧翡翠汉南越献翠鸟生翠古者鹬冠饰鹬羽于顶郑子臧好之郑伯闻而恶之使盗杀之説者曰鹬水鸟天将雨则鸣故知天道者冠焉其冠前圆一谓之圆冠礼记曰知天者冠述知地者履絇庄子亦云冠圆冠者知天时履句屦者知地形缓佩玦者事至而断此鲁国之儒服也哀公尝以此号于国中曰无此道而为此服者其罪死而鲁之敢服者惟一丈夫耳问以国事千转万变而不穷然则固非子臧之所冝服也汉天地五郊明堂育命舞乐人服之亦天道所系此建华冠也术氏冠亦谓之鹬冠象鹬鸟形画鹬羽为饰绀色司天文者冠之盖术氏即鹬音之转尔然建华冠后汉舆服志以为鹬冠明所施用用鹬饰前圆术氏冠前亦圆吴制差池逦迤四重赵武灵王好服之汉不施用独有其图尔又乃画鹬其义似迂逺音即近鹬未敢臆断也鹬韦昭以为翠鸟张晏以为赤足黄文以其毛饰冠颜师古以谓鹬大鸟即战国䇿所谓啄蚌者翠鸟自有鹬名而此饰冠者非翠鸟也字学家称翠鹬似燕绀色生郁林知天将雨故知天文者冠然古者以毛饰羽如翠被翠旍之类乃独取于似燕者此术氏冠云绀色则亦翠当待识者详之鷽鷽山鹊也似鹊而有文彩长尾觜脚赤又谓之雗字説曰善鬭谓之雗非不健也然尾长故飞不能逺譬诸强学务末胜本则其出入亦不能逺今人皆养之以鬭其在笼中亦能扬其米以诱雀雀至捕而食之又能傚鹰鹞之声其字从学未必不以此説文雗鷽山鹊也知未来事鸟也孙愐唐韵云雗鹊鷽别名又解鳱字云鳱鹊鸟名知未来事噪则行人至鹊或作䧼䧼郑氏注大射仪云鹄鸟名射之难中以中为隽是以于侯取名引淮南子鳱鹄知来所谓正者亦鸟名齐鲁之间名题肩为正正鹄皆鸟之㨗黠者按淮南称干鹄知来而不知往猩猩知往而不知来説者以为巢避风为知来卵为儿童所捕则不知往也猩猩能知捕者之名则为知往竟遭网罟则为不知来又淮南云夫鹊先识嵗之多风也去髙枝而巢扶枝大人过之则探其鷇婴儿过之则挑其卵知避逺难而忘近患则是直谓鹊耳然此山鹊亦云知来又雗鹄名同于干鹊则似是山鹊尔顾古人皆以鹊解之未知其审释器云象谓之鹄角谓之觷犀谓之剒玉谓之雕取四鸟之名不知其故今鸠似山鹊谓之鷽鸠鳽鳽似凫而胫髙有毛冠江东人养之以厌火灾又谓之交精説文谓之䴔鸬精目精也鸬犹矑也言其目精交也禽经曰旋目其名䴉方目其名鴋交目其名鳽观其眸子命名之义备矣上林赋曰交精旋目説者曰今荆郢间有水鸟大于鹭而短尾其色红白深目目旁毛皆长而旋此其旋目乎鳽巢于乔木鶵未能飞皆䘖其母翼以飞周礼职方氏扬州荆州其畜冝鸟兽先儒谓鸟兽孔鸾䴔䴖犀象之属盖鳽虽㣲禽毛羽可尚是以与孔鸾犀象同列为南方所冝珍禽竒兽矣蜀糜竺家当有火厄收䴔䴖数千头养池渠中以厌火或曰羽毛之类非御烈火之物盖其焚自阳燧旱燥而生以方诸厌之䴔䴖之音与方诸相乱尔然古今厌火尽用水物如汉宫殿嵴作蚩鱼形又号屋仰为井皆画水藻莲芰之属䴔䴖亦水禽或自能厌火未可知尔李卫公言鹅能警盗䴔䴖厌火孔雀辟恶唐明皇遣宦官诣江南取䴔䴖鸂䳵置苑中倪若水諌纵散之鹳鹳似鸿而大长颈赤喙白身黒尾翅别名黒尻皁裙负釜背灶皆以尾翅黒为名也木上作巢大如车轮卵如三升杯泥其巢一傍为池含水满之畜鱼其中稍稍以哺其子故杨震有鹳衘三鳣鱼堕讲堂以为升进之象也巢中水有礐石养之故不竭得之者可为药用性好旋飞古者有鵞鹳之阵今江淮谓羣鹳旋飞为鹳井惟鹤亦然其旋飞必以风雨鹳是好水之鸟知天将雨则长鸣而喜诗曰鹳鸣于垤妇叹于室天之将雨则蚁封土为垤而鹳又鸣其上则零雨其蒙者至矣此思妇之所为叹也然见人探其子则径舍去能致数十里旱以其羣飞激云云散雨歇故也禽经曰鹳生三子一为鹤鸠生三子一为鸮言万物之相变也易之中孚九二鸣鹤在阴上九翰音登于天説者以为鹳者别于鹤也震为鹤阳鸟也巽为鹳阴鸟也鹤感于阳故知夜半鹳感于阴故知风雨鹳生鹤者巽极成震极阴生阳之谓也今人通唿鹳为鹳鹤説文则以鸣于垤者为雚雚小爵也与毛诗説异鴗鴗天狗郭氏云小鸟也青似翠食鱼江东唿为水狗今此鸟穴土为巢尝冬月启其穴横入一尺许生雏其中其咮皆红项下白亦来人家陂池中窃鱼食之今人谓之翠碧鸟又谓之鱼狗或曰小者为鱼狗大者名翠奴亦有斑白者俱能水上取鱼其尾亦可为饰其肉治骨鲠性所冝尔鶂鶂水鸟也字或作鹝作作鹢善髙飞能风能水古者天子舟首象鹢所以厌水神淮南云龙舟鹢首如是古矣上林赋櫂鹢牛首汉人舡首犹画青雀盖其遗制其交则雄鸣上风雌鸣下风而孕故庄子以鶂为风化风化者自上风以靡物有类于君师之化黄帝之谒广成必从下风以此也然鶂既能风矣而春秋书风有六鶂退飞何哉盖广川之鸟兽常预避其灾是鸟将进遇风而退未必为风所排也特其相接而过宋都襄公以为祥故其辞布于诸侯事适然耳如海鸟爰居止于鲁东门之外二日赖展禽一言鲁人不复以为异则不复告也説者廼曰五石六鶂之辞不设则王道不亢矣夫视之则陨察之则石徐而察之则五此其设辞之先后与孟子所谓繋马千驷者何异视之则六察之则鶂徐而察之则退飞此与晋史三豕渡河者何异遣辞适有冝尔又安取王道哉説者泥于此则白马非白马黄马骊牛三之论纷然起矣且夫六者吾不知其为退飞之数耶或者如五鸠九扈为鶂之名耶禽经曰鸟六曰鶂然则六鶂之説古未有考者比翼南方有比翼鸟焉不比不飞其名谓之鹣鹣状似凫青赤色一目一足一翼相得乃飞张司空以为一青一赤在参嵎山则是二鸟异色者昔成周为王会则巴人献之与孔鸾鳯鸟之属偕陈于庭后王徳薄不能及逺则此贡遂絶世徒传诵以为四方之异气云尔及齐桓公称霸而欲封禅管仲度桓公不可穷以辞乃设之以事曰古之封禅鄗上黍北里禾所以为盛江淮间一茅三嵴所以为借也东海致比目之鱼西海致比翼之鸟然后物有不召而自至者十有五焉桓公为是而止盖鄗上即镐京周天子之都黍固不可得北里卫地时方为狄所据江淮之茅则荆楚不贡已久至兴召陵之师责以王祭而仅共命然情犹不服故师复进次于陉而欲贡之于封禅益知其不可也比目之鱼不知何国所贡要亦淮夷吴越之类而当时蛮夷大国有不服齐者至于比翼所出巴人之国则在楚之西廹近楚先是鲁桓公九年巴子使韩服告于楚请与邓为好楚子使道朔将巴客以聘于邓盖楚以强尝役属之齐安能出其贡物耶若夫物之不召而自至者则固不待言此桓公所以遂止耳此鸟世所希见然不为异至晋王嘉记事乃称成王时燃丘国献之状如鹊而多力厯百有余国十有余年而至洛邑又云衔南海丹泥巢崑岑𤣥木者可知其诞也字书一名山海经崇吾山有鸟状如凫一翼一目相得乃飞名曰蛮瑞应图王者徳及髙逺则至音释燕𤣥鸟之乙甲乙之乙其尾岐分涎涎髙禖契睇雀小隹黠咮庣緅鹑居鷇食穾贲贲嗉焞鹬贾冠述絇履句逦迤翠旍鷽雗鳱䧼正鷇鹄觷剒雕鳽䴉鴋䴔䴖阳燧厌之鸂鵣鹳尻鳣鴗鶂鹝鹢櫂牛首扈比翼鄗借盛陉尔雅翼卷十五尔雅翼钦定四库全书尔雅翼卷十六宋罗愿撰释鸟四鹰隼鵰鹖枭鵩鸩服翼蟁母戴鵀鹰鹰鸟之挚者雌大雄小一名鷞鸠少氏以名司寇之官盖鹰正月则化为鸠秋则鸠化为鹰故鹰通有鸠名在五鸠之数禽经曰鸟之小而挚者皆曰隼大而挚者皆曰鸠也季夏之月秋节将至鹰自习击曰学习孟秋之月鹰将抟鸷杀鸟于大泽之中四面陈之世谓之祭鸟其毛色屡变无常故寅生酉就摠号为黄二周作鴘千日成苍汉郅都比苍鹰以其尤鸷烈也韩子亦云鲁连黄鹞子田巴兀老苍广志则云鹰一嵗为黄二嵗为抚三嵗为青意亦同诗曰维师尚父时维鹰扬亦鹰好扬隼好翔故以比尚父之武鹞亦其类古语曰在南为鹞在北为鹰鹰生于窟者好眠巢于木者常立双骹长者起迟六翮短者飞急隼隼鸷鸟也古者鸟隼以为旟盖取其鸷然古今言隼迺未有的指其物者禽经曰鸟之小而鸷者皆曰隼大而鸷者皆曰鸠独知其小尔说文解鵻云祝鸠也思允切又去鸟从十作隼则鵻乃与隼通凡诗之翩翩者鵻皆隼也又解淮南子鸟力胜日而服于鵻礼引尔雅谓之鵧鷑秦人谓之祀祝间蚕时晨鸣人舍者鸿鸟皆畏之据许所说则是今鵶䳎尔郭氏解鵧鷑亦云小黒鸟鸣自唿江东名为乌䳎今鸟䳎小于乌而能逐乌俗言乌之舅也说者不得其真则妄以隼泥解颜师古曰隼鸷鸟即今之鴙也李善称鸷击之鸟通唿曰隼一曰鹞也韦昭则以隼为今之鹗云皆非也又古今解诗鵻者类引释鸟佳其鳺鴀故遂以为祝鸠按鳺鴀是隹自音锥凿之锥此旣从鸟自与隼通则事不相预明矣独鷑鸠鵧鷑者是矣诗云鴥彼飞隼载飞载止嗟我兄弟邦人诸友莫肯念乱谁无父母又云翩翩者鵻载飞载下集于苞栩王事靡盬不遑将父翩翩者鵻载飞载止集于苞杞王事靡盬不遑将母禽经曰鵻上无寻鹨上无常言二鸟之起不过寻丈不逺而复而王事靡盬之臣则征役不得暂息也亦鵻是农候之鸟故因不能艺稷黍而及之荆楚嵗时记称四月有鸟如乌䳎先鸡而鸣声云加格加格民候此鸟鸣则入田以为催人驾犁格也亦引尔雅乌䳎即鵧鸠并挚虞槐赋春宿教农之鸠然鸠与扈异又以为春扈曰鳻鶞主五土宜种木者也则误矣淮南亦云孟夏之月以熟谷禾鸪鸠长鸣为帝候嵗盖亦谓此许叔重以为鸪鸠布谷未知孰是古之论书者言钟繇善八分有隼尾又书诀云𨽻有击石波八分书有隼尾波最为难作隼集陈廷刘向以为隼近黒祥鵰鵰者鹗之类土黄色健飞击沙漠中空中盘旋无细不覩黄帝战于坂泉之野鵰鹖鹰鸢以为旗帜穆天子𫝊青鵰执犬羊食豕鹿今鵰亦能食麞鹿之属可谓鸷有力矣又能翱翔水上扇鱼令出沸波攫而食之淮南子曰鸟有沸波者河伯为之不潮畏其诚也其毛亦能食诸鸟羽如羣错草中有鵰毛必衆毛自落古者鵰之字作彫至籕文乃作鵰耳昔人以草木雕落必从雕者岂亦自然相感如雕羽欤羽可以为箭汉时匈奴有斗入汉地直张掖郡者生竒材木箭竿就羽汉欲得之以饶边就即大雕也山海经曰景山多鹫黒色多力说文则云鹫黒色多子师旷曰南方有鸟名曰羌鹫黄头赤目五色皆备禽经则云雕以周之鹫以就之言其所从抟击之异则其说不同然则鹫乃鵰之大者耳鹫多黒色则所谓皁鵰是也诗曰肇允彼桃虫拚飞维鸟桃虫小鸟也鸟鵰也小毖之君于惩患之后始知天下之机盖有自小而变为大者以求助也鹖鹖似黒雉出上党郭氏则云似雉而大青色有角汉书音义云似雉而大黄黒色鸷鸟之暴䟽者也每所攫撮应爪摧衂性尤相党其同类有被侵者輙往赴救之其鬭大抵一死乃止曹植赋所谓双战只僵者也颜师古云俗谓鹖鸡昔黄帝之战以鵰鹖鹰鸢为旗帜至周鸟隼为旟而其后有鹖冠环缨无蕤以青系为绲如双鹖尾植左右虎贲武骑皆冠之东京赋武夫戴鹖上林赋云蒙鹖苏苏析羽也鹖以苏为竒蒙覆而取之盖以其勇于鬭兼同类相死可以厉衆故赵武灵王以表武士秦汉㳂之俗谓之大冠也鹖冠子居深山以鹖为冠汉世常用之而黄霸乃以为鳯皇故为张敞所讥枭枭者不孝之鸟尔雅枭鸱土枭刘子曰炎州有鸟其名曰枭伛伏其子百日而长羽翼既成食母而飞盖稍长从母索食母无以应于是而死古者天子常以春解祠祠黄帝用一枭破獍枭不孝之鸟破獍食父之兽黄帝欲絶其类使百吏祠皆用之至汉武帝时亦令祠官领之如其方而汉使东郡送枭五月五日作枭羮以赐百官淮南子鼓造辟兵夀尽五月之望许叔重曰鼓造盖谓枭一曰虾蟆今世人五月望作枭羮亦作虾蟆羮是食枭之验也博之采有枭者博兼行恶道故以枭为采亦枭得之为隽故勐将谓之枭将也土枭穴土以居故曰土枭而荆楚嵗时记称句鹆为土枭说者乃因谓为鸜鹆来巢者又云鸜鹆穴居误矣枭今人养以致鸟后汉五行志称衆鸟之性见非常班駮好聚观之至于小爵希见枭者暴见尤聚盖当时有五色大鸟衆鸟随之时以为凤皇故破其惑段成式云今人往往以壁间蛛为獍见其形圆而匾伏子必为子所食其实非也破獍如貙而虎眼鵩鵩似鸮不祥鸟夜为恶声者巴蜀异物志曰小如雉体有文采行不出域若有壃服者故名鵩贾谊之迁长沙尝集其舍自以夀不得长作赋自广然终以不免按周官有硩蔟氏掌覆夭鸟之巢以方书十日十有二辰十有二月十有二嵗二十有八星之号县其巢上则去之先儒以谓夭鸟恶鸣之鸟若鸮鵩日谓从甲至癸辰谓从子至亥月谓从娵至荼嵗谓从摄提格至赤奋若星谓从角至轸盖枭鸣乌噪譆譆出出类皆能惊动人为国怪祥故设官驱之不使惑听书十日以下则未晓其理岂嵗月日星辰五纪者夭物所畏避耶今以戊已书燕巢侧则燕为去彼于号特十之二耳燕非夭鸟然于日辰犹有忌若尽书之彼夭鸟必有所避矣在国且犹覆巢敺去以为夭则入舍又可知矣此贾生之所为赋鸩鸩毒鸟也似鹰大如鸮毛紫黒色长颈赤喙雄名运日雌名隂谐天晏静无云则运日先鸣天将隂雨则隂谐鸣之故淮南子云晕日知晏隂谐知雨也食蝮蛇及橡实知巨石大木间有蛇虺即为禹步以禁之或独或羣进退俯仰有度逡巡石树为之崩倒蛇虺无脱者昔有人入山见其步法归向其妻学之妇正织而机翩或曰取蛇虺时唿同力数十声石起蛇出故江东人唿同力鸟或曰禁蛇之声如以手荅腰鼓大率蛇入口即烂矢溺着石石烂如泥一说屎石则变为雌黄及生金古人以其羽翮歴酒中则能杀人谓之酖酒管仲曰燕安酖毒不可懐也凡鸩饮水处百虫吸之皆死或得犀牛蘸角其中则水无毒此鸟与犀相伏今南方山川有鸩处必有犀盖天资之以育物离骚曰望瑶台之偃蹇兮见有娀之佚女吾令鸩为媒兮鸩告余以不好雄鸠之鸣逝兮余犹恶其佻巧心犹豫而狐疑兮欲自适而不可凤皇既受诒兮恐髙辛之先我夫媒所仰以合夫妇也鸩既毒物又其雌雄自有好隂好晏之异其同居异志如此则宜其为人媒而告人以不好也雄鸠物之至拙者不能为巢雨则逐其匹霁则反之其为拙亦甚矣而犹恶其佻巧于是求夫和鸣如凤皇者而託之又贪馁而受诒则髙辛之先我必矣盖屈原之始罹忧谗人恶之至其久则虽平日所谓贤者亦皆随俗变化而不察故始则恶服艾之盈要而其久也荃蕙化而为茅矣始也恶鹈鳺之先鸣而其久也凤皇既受诒矣宜乎有国无人莫我知之叹而将从彭咸之所居也唐国史补曰鷣鸟千嵗为鸩愈老则愈毒同力即鸩也或言亦老而化为鸩陶隐居又言鸩鸟状如孔雀五色杂斑髙大黒头赤喙出交广深山中与古所谓运日同力者别而诸家皆言只一种更无如孔雀者按吴都赋亦云白雉落黒鸩零则鸩色宜黒彼如孔雀者当别一物耳服翼蝙蝠服翼郭氏云齐人唿为蟙䘃或谓之仙鼠盖服翼似䑕有肉翅而黒栖人家屋隙中遇夜则飞夏夜尤甚捕蚊蚋食之新序曰黄鹄白鹤一飞千里使之与燕服翼试之堂庑之下庐室之间其便未必能过燕服翼也盖燕昼飞服翼夜动皆工于室中盘旋者然服翼肉翅而无羽故无力触物輙堕堕则不能复起今洞谷中乃有大者羣飞殷殷如风雷述异记云荆州青溪秀壁诸山往往见乳穴穴中玉泉交流有蝙蝠千嵗体白如银栖则倒悬或以为脑重故然此亦性之常不为异也又今人以为䑕食巴菽所化顾其类亦自相生不特化而已淮南乃云鱼食巴菽而死䑕食之而肥博物志云䑕食巴豆三年重三十斤不言化为服翼然则俗说盖未可信也蟁母鷏蟁母郭氏曰似鸟而大黄白杂文鸣如鸽声今江东唿为蚊母俗说此鸟常吐蚊故以名云或言鸟大如鸡黒色生南方池泽茹藘中其声如人呕吐每口中吐出蚊一二升李肇唐史补称江东有蚊母鸟湖州尤甚说者又言端新州有鸟类青鶂而觜大常在池塘间捕鱼而食毎作一声则蚊子羣出其口亦谓之吐蚊鸟数说虽所在不同然要之一物尔鷏虽吐蚊然得其羽为扇迺可以辟蚊南中又有蚊子木实如枇杷熟则自裂蚊尽出而空殻矣故塞北有蚊母草岭南有蚊母木江南有蚊母鸟三物异类而同功也淮南曰水虿为䗓孑孒为蟁啮为螚物之所为出于不意弗知者惊知者不怪今孑孒污水中无足虫也好自伸屈于水上见人輙沈久之蜕为花蚊扬去盖水虫之变化类如此人所同知非出于不意也鷏以飞鸟而吐之莫见其成形之始斯则异矣戴鵀戴鵀似山鹊而尾短青色毛冠俱有文采如戴花胜故唿戴鵀又称戴胜郭璞注方言曰胜所以纒絍然则胜者是后世所谓梭耳又名戴南汉书南任也楚语之转又名戴鳻鳻者鸠之族也后汉舆服志曰上古穴居而野处衣毛而冒皮未有制度后世圣人易之以丝麻观翚翟之文荣革之色乃染帛以效之始作五采成以为服见鸟兽有冠角胡之制遂作冠冕缨蕤以为首饰盖胜者女之器而戴鵀之来为蚕候故妇人首饰象之盖汉自太皇太后皇太后以下入庙之服其簪以瑇瑁为擿长一尺端为革胜盖取此也胜亦法度之物故山海经曰西王母梯几而戴胜淮南鸿烈言夏桀之时西老折胜黄神啸吟以为西王母折其头上之胜为时无法度焉此鸟有织絍之象故月令降于桑则具曲植籧筐于时常在东桑言桑木润与桑木除虫为木之长故称降云按鸟之出谷者称迁唯此言降淮南子燕至亦言燕降孰知其自上而下盖燕者求子之候戴鵀者躬桑之候妇人之于礼或恐其慢故因是鸟之来神而明之此物既春来故在阳鸟之例魏张臶时尝有鵀巢其门隂臶告门人以为戴鵀阳鸟而巢门隂为不祥许叔重解淮南乃引诗鸤鸠在桑者解之孙炎亦云鸤鸠自闗而东谓之戴鵀且诗兴一时之事则鸤鸠适在桑耳何可遂以为戴鵀耶此说之不稽者也音释鷞鴘骹隼鵧鷑鳺鴀鹨鳻鶞鵰帜拚注鷻鹖蕤贲绲枭伛伏貙鵩硩蔟以方县夭鸮覆陬荼鸩晕日蝮娀佚好雄鸠佻诒要鷣服翼蝙蝠蟙䘃殷殷蟁母鷏乌茹藘䗓虿孑孒兔啮螚戴鵀翚翟瑇瑁擿梯几黄神絍植蘧张臶尔雅翼卷十六尔雅翼钦定四库全书尔雅翼卷十七宋罗愿撰释鸟五凫鹥鹜鵞鴈鹚鹈鹙鸧鹭鹔鷞鸳鸯属玉昆鸡嵴令凫凫似鸭而小长尾背上有文今江东亦唿为鸍陆玑云大小如鸭青色卑脚短喙水鸟之谨愿者也而说文解几字云鸟之短羽飞几几也读若殊诗曰将翱将翔弋凫与雁唐陆龟蒙称冬十月视获于甫田夜间有声类暴雨而疾至者一夕凡数四明讯其甿曰凫鹥也其曹蔽天而下盖田所当之禾必竭穂而后去江之南不能弋罗常药而得之涂枝丛植于陂一中千万胶而不飞然则江南盖未尝弋也然闻今江南大陂湖中其取凫者亦皆以网植两表于水相去甚逺中缀网焉以舟自前驱而逐之率一获千百辈则又与龟蒙说异矣凫所在必贼粱食古人亦养之邹穆公有令食凫雁必以粃无得以粟于是仓无粃而求易于民二石粟而得一石粃故郭氏解方言称今江东有小凫其多无数俗谓之冦凫冦凫善飞王充论衡曰日月一日一夜行二万六千里与冦凫飞相类故王乔以尚方所赐舄假形于凫自叶县朝京师焉吴地志曰石首鱼至秋化为冦凫凫头中犹有石也方言曰野凫甚小而好没水中者南楚之外谓之䴙鶙说苑魏文侯嗜晨凫南越志有松凫栖息松间周书王㑹凫羽为旌汉佽飞在上林苑中结矰缴弋凫雁嵗万头鹥鹥鸥也一名水鸮海物异名记曰鸥之别类羣鸣喈喈随潮往来谓之信凫南越志曰在潮海中随潮上下常以三月风至乃还洲屿颇知风云若羣飞至㟁渡海者以此为候凫鹥之诗称神祗祖考安乐之引凫与鹥盖水鸟灭没浩荡似不可羁而又善别风云不妄飞集然诚得其道有可驯之理盖凫水鸟之谨愿者而鸥又可狎海上之人有好鸥鸟者每旦之海上从鸥鸟逰鸥鸟之至者百数而不止其父使取而玩之明日之海上鸥鸟舞而不下诚伪之不可掩也如此程氏曰犬吠屠人世传有物随之非也此正如海上鸥尔诗以凫鹥之驯为神祗祖考安乐之验夫凫鹥鸟尔何足以知神之安乐者盖古者祭义通于物理故自乐之一变而致羽物及川泽之示以至六变各有所致羽物既与川泽之示相应则所以美神祗祖考之安乐者比之凫鹥亦其理宜也其称在泾以下亦有次序盖泾大川沙少水渚小洲其外有水而已潨水之髙者亹者山絶水水鸟戱广浮深者也今自泾而沙自沙而渚渚而潨潨而亹流益狭势益髙而凫鹥在焉此以见其安而乐之也周礼王后五辂安车用鹥緫盖緫着马勒直两耳与两镳以缯为之鹥者其色青黒如鹥而谓之安车则亦若诗之凫鹥安乐之义尔然鸥亦有白者不専于青黒山海经𤣥股国其人食鸥鹜鹜庶人以为挚而工商挚鸡鹜取其不逺徙鸡取其不失时各有宜也曲礼则以为庶人之贽匹鹜能羣居不失其匹者盖其别名又谓之木言质木也又以为冠淮南子载武王克商之后乃去其瞀而载之木解其劒而带之笏许叔重以为瞀被髪也木鹜鸟冠也知文者冠鹜然则非特取其质木又以文采见取矣鹜初无文古称知天文者乃冠鹬鹬是翠鸟而鹜首亦深緑今谓之鸭头緑岂亦可杂取为冠耶然鹜性终质木故古称刻鹄不成犹类鹜以言刻鹄而胫短犹不失为凫鹜以喻慕淳厚者而不至犹为谨勑之士云尔鹜无所不食易以蕃息今江湖间人家养者千百为羣暮则以舟歛而载之其雄尾有毛翘起如钩大率皆雌鸣乗雄与他畜异出水则舍卵于舟中其生子多者不暇伏则以牛矢妪而出之或不接而食饱者亦能生伏大抵不长耳孟子称五母鸡二母彘言一鸡将五雌以此为率多寡得所则易蕃今养鹜者并以一嵗再伏者为种其多寡如鸡之数然古人贵鸡而贱鹜春秋𫝊曰公膳日双鸡饔人窃更之以鹜是也一谓之鸭禽经曰乌鸣哑哑鸾鸣噰噰鳯鸣喈喈皇鸣啾啾雉鸣鷕鷕鸡鸣咿咿鸎鸣嘤嘤鹊鸣唶唶鸭鸣呷呷鹄鸣哠哠鵙鸣嗅嗅盖自鸡以下大抵象其声而为之名又具足鴽谓之蹼鸭谓之跗鸡谓之跖鹰谓之骹谓之鵰谓之鵞鵞与鸡鹜皆家禽然二物为挚而鵞独否者古人以为鵞性顽而傲盖迫之而愈前抑之而愈卬似不入于礼亦其体大难用也鵞鸣自唿陈仲子言鶂鶂者语之转耳吐乳于水中然其子饮者终不杂小而浅黄色者尤可喜性絶警毎更必鸣可以警盗故禽经亦曰鵞见异类差翅鸣也又养之园林则蛇皆逺去亦主溪毒射工之类旧说唯食谷稗草菜不食生虫或言苍鵞食之白者不食故主毒以苍者为良主渇以白者为胜夫羽毛异于外而食性随以不同此苻朗所以食肉而能知皂白之处也古唯祈雨用之它祭亦希一名舒雁某氏以为在野舒翼飞逺者按鵞名舒雁鹜名舒凫乃是比之凫雁而舒迟岂当更能舒张其翼耶鵞既兼有雁名而方言自闗以东谓雁为鴚鵞南楚之外直谓之鵞是雁又假鵞以为名矣内则言物之不可食者舒雁翠鹄鸮胖舒凫翠鸡肝雁肾鸨奥鹿胃翠谓尾肉胖谓脇侧薄肉奥脾肶谓藏之深奥处而鵞鹜所去皆翠则同禽经曰郄近翠者能步郄近莆者能掷郄脚也鵞鹜脚皆近翠故相人者以鵞鹜之步宜贵也邕之南多熟鵞毛为被取项腹软毛蒸治之如稻畦纳之其温软不下绵纩且宜小儿衣中云野鵞曰驾鵞雁鸿雁乃一物尔初无其别前章已尽之至诗注乃云大曰鸿小曰雁雁曷为有小者按淮南鸿烈云雁乃两来仲秋鸿雁来季秋候雁来候雁比于鸿雁而小故说诗者推鸿雁为鸿而别以此为雁也今北方有白雁似鸿而小色白秋深乃来来则霜降河北谓之霜信盖白露降五日而鸿雁来寒露五日而候雁来候雁之来在霜降前十日所以谓之霜信也唐杜甫诗曰故国霜前白雁来盖谓此尔古者执贽虽用鸿雁然当亦通用此小者故春秋曹伯阳好田弋曹鄙人公孙彊获白雁献之汉武帝太子昬得白雁于上林以为贽即此物也今月令及周书乃不复有鸿雁候雁之别月令则云八月鸿雁来九月鸿雁来賔周书则曰白露之日鸿雁来寒露之日又来既是一种何得前后不齐如此似不应尔许叔重注二雁则以为仲秋时候之雁从北漠中来过周雒南至彭蠡季秋时候之雁从北漠中来南之彭蠡以为八月来者其父母也是月来者盖其子也羽翼稚弱故在后耳而賔字读聨下句谓之賔雀不取来賔之义鹚鹚水鸟色深黒钩喙善没水中逐鱼亦名卢鹚苍颉篇曰似鶂而黒卢与鹚皆黒色故名说文曰兹黒也从二𤣥春秋𫝊亦曰何故使吾水兹也老则头翼渐白或曰白黒自是两种又有一种头如蛇其颈颇长冬月毛羽落尽栖溪㟁水上卒遇人不能去则自掷入水泅没如常时性不卵生吐雏至八九月与兔相似隋书倭国水多陆少以小镮挂鸬鹚项令入水捕鱼日得百余头今蜀中尤多临水居者多畜养之以绳约其吭才通小鱼其大鱼不可得下时唿而取出之乃复遣去指顾皆如人意有得鱼而不以归者则押者喙而使归比之放鹰鹯无驰走之劳而利有差厚渔者养数十头日得鱼可数十斤然鱼出咽皆鯹涎不美出水之后好自张其趐就石上暴之或云崃人谓为鬼乌然崃人乃事乌为鬼非此物也鹈鹈水鸟今之鹈鹕形似鸮而极大喙长尺余直而广口中正赤颔下胡大如数升囊好羣飞若小泽中有鱼便共抒水满其胡而弃之水尽鱼见乃共食之故一名鴮鸅鴮鸅犹洿泽也洿抒水也又戽斗亦抒水器也鴮洿戽三字同音其义一也淮南曰鹈胡饮水数斗而不足俗唿之为淘河或言其胡能盛水以养鱼或曰身是水沬惟臆有肉如拳昔人窃肉入河化为之故名逃河禽经曰淘河在㟁则鱼没沸河在㟁则鱼出庄子曰鱼不畏网而畏鹈鹕曹诗曰维鹈在梁不濡其翼彼其之子不称其服鹈之于鱼勤矣出入泥涂翕受浑浊相与竭泽而后有得今乃集于梁之上因人以饱曽咮翼之不濡可谓幸矣犹之彼其之子焉必有贤劳奔走之効而后宜其服今何戈与祋他人为之而赤芾至于三百此所以为讥也魏黄初中尝有鹈集灵芝池文帝识之曰此诗人所谓污泽者也曹诗刺共公逺君子近小人今岂有贤智之士处于下位否则斯鸟胡为而至哉诗既以为贪而无功之物故后人祖而用之王逸九思云鹄窜兮枳棘鹈集兮帷幄在梁集池犹不可况帷幄耶鹙鹙秃也状如鹤而大长颈赤目其毛辟水毒丹阳鄱阳皆有之诗白华曰有鹙在梁有鹤在林鹙贪恋之鸟也故进造于梁鹤髙絜之鸟也故退栖于林以喻褒姒申后之进退云尔北史后魏明帝时获鹙鸟于宫内遂养之崔光以为此诗所谓有鹙在梁者魏黄初中鹈蹔集而去犹以为戒况饕餮之禽必资鱼肉菽麦稻梁之养岂可留意于丑形恶声哉鹙尤好㗖蛇大者头髙八尺善与人鬭一名扶老鸧鸧鸹也闗西唿为鸹鹿山东通谓之鸧鄙俗名为错落错落者亦言鸧声之急耳又谓之鸹捋鸹鹿鸹捋皆象其鸣声也子虚赋以弋下双鸧为㳺猎之盛而楚辞以煎鸿鸧为异味解楚辞者曰鸧鹤也然则鸧盖鹤之类岂以其色苍遂谓之鸧耶淮南子凤皇曽逝万里之上鸿鹄苍鹤莫不惮焉则苍鹤之为鸧必矣𤣥鸧长足羣飞天之将霜先知之而鸣不过旬日而下霜矣然则鸧之警霜犹鹤之警露也裴瑜注尔雅言鸧麋鸹是九头鸟今谓之鬼车鸟秦中天隂有时作声声如力车鸣或言是水鸡过说者曰此鸟昔有十头能收人魂气为天狗啮去其一至今滴血不止遇其夜过或滴污物上者以为不祥人家皆灭烛唿犬以去之然按夫子与子夏所见称竒鸧九首当是今九头鸟但九首者既称竒鸧则非常鸧可知也不当以解麋鸹鹭鹭水鸟洁白而善为容其集必飞舞而下头上有长毛数十枚长尺余毵毵然与衆毛异欲取鱼则弭之其翅背上皆有长翰毛江东人取以为接䍦名白鹭缞亦曰白鹭蓑或以红鹤毛间之鲁颂曰振振鹭鹭于飞鼓咽咽醉言归说者以为客有鹭之容耳隋乐志云建鼓商所作又栖翔鹭于其上不知何代所加或曰鹄也取其声扬而逺闻或曰白鹭鼓精也或曰皆非也诗云振振鹭鹭于飞鼓咽咽醉言归言古之君子悲周道之衰颂声之息饰鼓以鹭存其风流未知孰是隋志之说云尔按梓人之职臝者羽者鳞者以为笋虡盖振古如此则所谓建鼓之鹭安知非商世所有陈风亦曰坎其击鼓宛丘之下无冬无夏值其鹭羽坎其击缶宛丘之道无冬无夏值其鹭翿翿或为纛羽与翿皆笋虡之所悬则鼓上之有鹭旧矣说诗者乃以鹭羽为舞者之翳而训值为持不知值者盖亦植立之义又曰振鹭于飞于彼西雝说者以西雝为泽按西雝当是置礼乐器之所盖大雅言于论鼓钟必于辟雍之地以在西故曰西雝而春秋传则云西辟乐备是辟雍西雝西辟皆乐器之所在也大射仪建鼓在阼阶西南书亦云大贝鼖鼓在西房则西雝振鹭之飞为鼓上之鹭明矣鼓常在西振鹭在鼓之上有飞之象耳建鼓以木贯而载之下有跗又説者以鹭为鼓精者古今乐録言吴王夫差时有双白鹭飞出鼓中而入云故有是名犹㑹稽雷门之鼓相𫝊有鹤飞入其中鼓鸣闻洛阳后破鼓鹤遂飞去亦其类也后世有鼓吹曲亦以朱鹭为首孔颖逹曰楚威王时有朱鹭合沓飞翔而来舞旧鼓吹朱鹭曲是也或言朱鹭是汉曲说乐府者亦以为因饰鼓以鹭而为曲之名此则非也饰鼓以鹭而不朱朱自因瑞耳禽经曰朱鸢不攫肉朱鹭不吞鯹鹔鷞鹔鷞水鸟盖雁属也归藏曰有凫鸳鸯有雁鹔鷞西京赋亦曰鸟则鹔鷞鸹鸨驾鵞鸿鹍上春候来季秋就温南翔衡阳北栖雁门则鹔鷞之为雁类审矣髙诱注淮南云长胫緑色其形似雁鷞又作霜禽经曰挚好风好雨爽好霜鹭好露然是鸟也以季秋就温似是避霜今乃称好霜者盖当霜之候飞鸣而来有似好之如白雁以霜前至谓之霜信挚鸟好风名为晨风也鹔鷞大体当类雁而段成式乃云状如燕稍大足短趾似䑕未尝见下地常止林中偶失势控地不能自振又起上凌青霄出凉州则与此水鸟者异又说文称五方神鸟焦明凤皇之属其在西方者曰鹔鷞禽经述凤五种亦称白凤谓之鹔皆名适同耳古者良马多取于飞鸟之名以况轻迅故马有肃爽者唐成公以献楚子唐开元中独以骕騻马当御名盖取此鸳鸯归藏曰有凫鸳鸯有雁鹔鷞盖凫属也雄名为鸳雌名为鸯雌雄未尝相舍飞止相匹人得其一则其一思而死古者明王交于万物有道则诗人以此託兴其首章曰鸳鸯于飞毕之罗之二章曰鸳鸯在梁戢其左翼盖毕罗此鸟必于其飞之时至其在梁也不掩其不备所谓戢其左翼者凡鸟翼左掩右为雄右掩左为雌雌视雄以为进止今是雄者戢翼而无惊遽之虞则其配可知矣此物盖相须为命尤在于交之有道也崔豹古今注曰谓之匹鸟礼记曰庶人之挚匹解者以匹为鹜正以凫鹥水鸟之类多相匹尔凡鸟多好以颈相勾如张平子思𤣥赋云鸣鹤交颈雎鸠相和其归田赋曰王雎鼓翼鸧鹒哀鸣交颈颉颃闗闗嘤嘤又説文雊雄雉鸣也雷始动雉鸣而雊其颈雊从句声是鸣鹤王雎鸧鹒与雉皆交颈唯此鸟尤甚其大如鹜其质杏黄色头戴白长毛垂之至尾尾与翅皆黒今妇人闺房中饰以鸳鸯黄赤五彩首有缨者乃是鸂䳵耳然鸂䳵亦鸳鸯之类其色多紫李白诗所谓七十紫鸳鸯双双戏亭幽谓鸂䳵也属玉属玉水鸟似鸭而大长颈赤目紫绀色似䴔䴖汉以名观昆鸡昆鸡似鹤黄白色长颔赤喙九辩曰鵾鸡啁哳而悲鸣公孙乗月赋鵾鸡舞于兰渚谢惠连雪赋对庭鵾之双舞淮南曰钳旦大丙之御过归雁于碣石轶鹍鸡于姑余许叔重谓鹍鸡凤皇之别名嵴令嵴令水鸟大如鷃雀长脚长尾尖喙背上青灰色腹下白颈下黒如连钱故杜阳人谓之连钱飞则鸣行则摇不能自舍诗以喻兄弟相救于急难唐明皇时有鹡鸰十数集麟德殿廷木翔栖浃日魏光乗作颂以为天子友悌之祥音释凫鸍几几殊粃䴙鶙佽缴鹥示潨亹镳缯鹜瞀妪伏哑哑喈喈鴽鷕鷕蹼咿咿跗嘤嘤跖唶唶骹呷呷哠哠䴗嗅嗅鵞鶂鴚鸨奥脾藏莆纳鴐鴈公孙彊鹚泅吭咽鯹鴢鹈抒鸅鴮洿戽沬何祋芾鹙鸧鸹捋鹭毵毵弭缞建鼓振臝笋虡翳鼖跗夫差鹔鷞鸨驾鹍属玉观钳旦大丙轶姑余嵴令尔雅翼卷十七尔雅翼钦定四库全书尔雅翼卷十八宋罗愿撰释兽一麟狻麑驺虞廌夔貘騊駼六駮馼犀兕象麟麐麕身牛尾一角春秋之书麟亦曰有麕而角者耳盖古之所谓麐者止于此是以其物可得而有而其性能避患不妄食集故其㳺于郊薮也则以为万物得其性太平之验是不亦简易而自然乎至其后世论麐者始曰马足黄色圆蹄五角角端有肉有翼能飞含仁懐义音中律吕行步中规折还中矩㳺必择土翔而后处不履生虫不折生草不羣居不旅行不犯䧟穽不罹罘罔牡鸣曰逰圣牝鸣曰归和夏鸣曰扶幼秋鸣曰养绥呜唿何取于麐之备也若是则阅千歳而不得麐盖无怪矣夫麐野物也其为性又善鬭释兽载之盖若麕䴥麋鹿之属焉不之异也叔孙氏之车子不涉于学不能多识故以为不祥仲尼适见而别之然非必待仲尼而后识也后世既已神夫麟故史穪汉武帝获一角兽盖麟云曰盖而云有不足之辞也然麟与万物并生虽善避害极兽之所在而畋之则虽麟亦何逃焉然则又未必非真得麟也世之儒者欲神夫麟之形状性情使千歳必不复得以是为麟之灵而吾则欲直从古说简易而言之虽并世而得不足为异夫并世而得者盖皆极兽之所在而取之如西狩之云者非麟之贪馁而就死焉则固不害为麟之善避患而有智也蜀之礼殿门有汉世所图麟凤亦只一角兽尔乌得五角有翼之说乎诗称麟之角之趾之定盖麟麕类麕之迹解则麟趾不妄集矣角端有肉则角不妄触矣其鬭有时则定不妄鬭矣若羊之属以定鬭者也此以比衰世信厚之公子而已周书王㑹规规以麟说文麒仁兽麐牝麒也淮南子曰麒麟鬭而日月蚀盖嵗星散为麟嵗失其序则麟鬭麟鬭则日月蚀矣麒麟善走故良马因之亦名为骐驎也狻麑狻麑如虦猫食虎豹即狮子也盖虎窃毛谓之虦猫而西域𫝊注称狮子似虎正黄有耏尾端茸毛大如斗又诗称韩土之乐有猫有虎周书记武王之狩禽虎二十有二猫二则是虎之类也穆天子𫝊狻猊日走五百里其为物最勐虽虎豹犹畏之象至以鼻卷泥自涂数尺数数喷鼻隅立狮子直抟而杀之宋宗悫伐林邑以其阵中象多乃制狮子形与象相御象果惊奔衆溃遂胜之魏武尝经白狼山得狮子儿以归未至洛阳三十里鸡犬皆伏无鸣吠者其声闻数十里产子月余则教之抟攫遇其吼时百兽率走其子随吼裂声旋加骄勇故西域乐工或得其筋纽以为琴絃混之乐部适一鼔而衆乐丝絃皆絶又谓之虓说文曰虓狮子也驺虞驺虞珍兽出林氏山海经云大若虎五采毕具尾长于身名驺吾乗之日行千里刘芳诗义疏曰驺虞或作吾然则驺吾盖驺虞也今诗之驺虞解者类以为此兽欧阳公着诗本义独引贾生说以为驺者文王之囿虞其官也然驺虞从古以为兽司马相如云囿驺虞之珍羣史之说有得兽而莫知其名者东方朔识之曰此所谓驺牙者也则汉武时尝有兽号驺牙者矣古者音声之假借以牙为吾故九辩曰左朱雀之苃苃兮右苍龙之跃跃属雷师之阗阗兮通飞亷之衙衙读者曰衙犹吾也故朔称所谓驺牙即诗之所谓驺虞者尔岂可谓虞官也哉然以诗为直指此兽又大谬盖此物自兽之俊逸者以其俊逸故马之健者比之予于騊駼章中极其说又西京赋曰圉林氏之驺虞扰泽马与腾黄是亦以其似马而称之也淮南子曰屈商拘文王于羑里于是散宜生乃以千金求天下之珍怪得驺虞鸡斯之乗以献于纣则文王之马有名驺虞者可见于此是马也文王必尝驾习之以从田其智足以知御者之情其才能左右赴趣之使其进退周旋莫不如欲故曰彼茁者葭一𤼵五豝彼茁者蓬一𤼵五豵夫五御以逐禽为难今其马能与人相应使获禽之多如此盖可叹矣此所以申言之曰于嗟乎驺虞也夫驺虞之马工于逐禽如此而诗言其仁何也盖一𤼵而得五则庶类蕃殖矣当葭蓬茁茁之时则蒐田以时矣有以见文王于平时不妄杀如此此其一时之义仁如此诗则王道成矣不必指驺虞二字以求其说也且诗之言仁如驺虞犹礼记言好贤如缁衣恶恶如巷伯皆取其一篇之义不然则所谓缁衣者安知贤而好之后之学者不得其说乃以驺虞不践生草又曰义兽许叔重解淮南子亦云食自死之兽夫驺虞虎也抟杀援噬之类又其修且硕如此安能日得夫兽之自死者而食之且诗方矜一𤼵五豵之敏而顾嗟美禽兽为能不践食生物是义安所措此皆因诗之序不知其为马而増为之说也许又云白虎黒文日行千里与五采毕具者异故併着之鸡斯云神马也荐廌似山羊一角一名神羊一名解东北荒中兽也见人鬬则触不直者闻人论则咋不正者古者神人以廌遗黄帝帝曰何食何处曰食荐夏处水泽冬处松栢荐者泽草之名司马彪云美草也崔云甘草也王苍云六畜所食曰荐庄子亦云麋鹿食荐故荐从艹从廌也荆楚嵗时记穪屈原以夏至日赴湘流百姓竞以食祭之常苦为蛟龙所窃以五色丝合栋叶縳之又以为獬廌食栋将以信其志然则所食又不止荐尔说者以为人君刑罚得中则生于朝廷主触不直者说文亦云古者决讼令触不直故又名任法论衡曰皐陶钦平任坐以明至公所在任法而不任人也古法字作灋从水以言其平之如水从廌去者廌之所去法之所取后世灋去廌岂时不及古不可常得从而阙之耶而廌冠之制则𫝊于今淮南子曰楚文王好服解冠楚国效之以廌角安冠上汉之法冠所谓柱后恵文者是也史氏以为楚王尝获之故以为冠春秋𫝊所谓南冠者也秦灭楚以其君服赐执法近臣御史服之异志以为解廌一角今冠两角非象也然汉史氏特云法冠或谓解廌冠不正决之则亦不全取象于廌若貂若鹖亦两植之尔太平广记曰安南有象能知人曲直有鬭讼者行立而齅之有理者则过无理者以鼻卷之掷空数丈以牙接而刺之亦廌之类论衡曰觟䚦者一角之羊也性知有罪皐陶治狱其罪疑者令羊触之有罪则触无罪则不触獬之字或作觟廌之字或作䚦通作豸唐开元二十年有一角兽肉角当顶白毛上捧识者以为獬豸夔夔一足之兽状如牛苍身无角生东海中流波之山出入水必以风雨其音如雷黄帝得之以其皮冒皷撅以雷兽之骨声闻五百里舜之诸臣龙虎熊罴皆取于勐兽其乐正名夔鲁哀公与孔子论舜乐后夔一足有异于人孔子以舜语告之以为唯圣人为能和六律均五声知乐之本以通八风夔能若此一而足矣故曰一足非一足也至子贡论夔不逹于礼疑其穷孔子以为古人之逹于礼而不逹于乐谓之素达于乐而不达于礼谓之偏夫夔达于乐而不达于礼是以传于此名也盖礼乐皆得然后可以为成人而不学礼者则无以立夔自以达乐而不达于礼若夔兽一足然盖有所不备是故以为名谦之至也此兽一足故立则嶷然书所谓只载见瞽瞍夔夔斋慄者盖其庄立不倚如此行亦不减它兽故庄子称夔踸踔而行则怜蚿蚿多足则怜蛇蛇动嵴脇而行则怜风风蓬蓬而起则怜目目则怜心考以明万物各适其适而不能相为用夔不常见故以为木石之怪薛综解东京赋称夔如龙有角鳞甲光如日月见则其邑大旱是诚怪矣博物志则言形如鼓而知礼岂亦以其立斋慄故谓知礼耶此与礼记后夔所取达乐而不达礼者义又异矣山海经云岷山多犀象夔郭璞曰今蜀山中有大牛重数千斤曰夔貘貘白豹似熊小头庳脚黒白駮能䑛食铜铁及竹骨节强直中实少髓皮辟湿寝其皮可以驱瘟疠貘今出建宁郡毛黒白臆似熊而小能食蛇以舌䑛铁可顿进数十斤溺能消铁为水有误食针铁在腹者服其溺则化取其粪为刀可以切玉夫玉乃阳气之精莹物无能胜焉铁为至刚能断制万物然与之相磨则玉无所损而铁之磨者屑屑然今以貘化铁则玉可切铁不可挫此类之不可推者也详此物之性舌能䑛铁溺能消铁则一体之间疑皆胜铁兵疑无所投其刃蜀都赋乃云㦸食铁之兽不应有是㦸盖若㦸褚师声子手之㦸摘而取之或者其肠自能制铁其理间亦可以兵刺也神异经曰南有兽曰啮铁大如水牛色如漆食铁饮水其粪可作兵器其利如鎠王子年拾遗记曰见吾山有兽大如兔毛色如金雌者如银食丹石铜铁昔吴国武库兵铁食尽检库穴得双兔一白一黄杀之开其腹而有铁胆肾乃铸胆肾以为劒雄号干将雌号镆鎁可以切玉断犀古称周之时昆吾氏献切玉刀盖用其山之石若铜铁不必皆以兔也此二兽大小与貘异而其劲健盖亦貘之类故附着之上林赋其兽则庸旄貘牦郭氏又云或曰豹白色者别名貘说文曰貘似熊而黄黒色出蜀中今蜀人云峩眉山多有之其上浮屠所居往往有悬釡而炊者惧铁器为所食皮略如虎其色深黒能折酲唐世多画貘作屏白居易有賛序之今黔蜀中时有之象鼻犀目牛尾虎足土人鼎釡多为所食颇为山居之患亦捕以为药其齿骨极坚以刀斧椎鍜铁皆碎落火不能烧人得之诈为佛牙佛骨以诳俚俗周书王会不令支𤣥獏騊駼释畜曰騊駼马山海经曰北海内兽状如马騊駼兽之善走者既如马而又善走故马之良者取以为名古之命马者大抵皆如是既取兽之狡轻者而又参以其毛物唯夫马之良者既着称于世而兽不常见后之博物者又鲜能考名实所从起象类所从附故往往但存良马之名而没野兽之实盖古之名马有曰六駮者曰驺虞者曰腾黄者曰飞兔者曰骐驎者六駮者必其白身黒尾如兽之六駮者也驺虞者必其白质黒文如兽之驺虞者也腾黄者必其缟身朱鬛如兽之腾黄者也飞兔者必其龎然而苍者也骐驎者必其粹然而黄者也又子虚赋曰案节未舒即陵狡兽蹵蛩蛩辚距虚轶野马騊駼乗遗风射㳺骐张揖曰蛩蛩青兽状如马距虚似驘而小野马似马而小騊駼北海内兽状如马遗风千里马巂如马一角不角者骐此辈皆轻狡之兽不可服乗而古之良马其名往往与此相类以是知其取称于此也如使古之驾者必求此兽而乗之则六駮锯牙虎爪迺食虎豹之物驺虞大如虎尾长于身腾黄神物夀且千嵗飞兔如兔而䑕首以其背飞麟麕而一角与夫蛩蛩距虚之负蟨见人而疾走者此岂可乘之物哉郭璞騊駼赞曰騊駼野骏产自北域交颈相摩分背翘陆虽有孙阳终不在服此盖似马而不可乘之验也汉书所谓匈奴竒畜騊駼者即马之似焉者也周书伊尹请令正北空同大夏之属以橐駞白玉野马騊駼駃騠良弓为献至成周时禺氏献騊駼淮南子曰伊尹贤相也而不能与胡人乘騵而服騊駼六駮駮如马白身黒尾一角牙虎爪其音如鼓喜食虎豹盖駮毛物既可观又似马故马之色相类者以駮名之子虚赋曰楚王乃驾驯駮之驷西京曰六骏駮吴都曰蓦六駮驾乘也蓦上马之名也说者谓取六駮之兽驯而扰之以当驷马夫駮牙爪如此安可驯扰唯薛综解西京以为六骏駮者白马而黒画以文如虎者解駮为马是也駮用黒画即与文马朱其鬛者相类特不知马之类盖有自然似駮者耳管子称桓公乘马虎望见之而伏以问管仲管仲曰意者君乘駮马而洀栢迎日而驰乎公曰然曰此駮象也駮食虎豹故虎疑焉说苑亦称晋平公出畋见乳虎伏而不动以问师旷旷曰鹊食猬猬食鵔鸃鵔鸃食豹豹食駮駮食虎夫駮之状有似駮马今者君之出必骖駮马而出畋乎公曰然二说相似是马有自然似駮之兽者因以駮名也顾或言駮食虎豹或言豹食駮为稍异耳一名兹白周书王㑹篇曰正北方义渠以兹白兹白者若白马锯牙食虎豹即此物又大夏以兹白牛不知何物也馼馼说文曰马赤鬛缟身目若黄金名曰馼吉皇之乘周文王时犬戎献之春秋𫝊曰馼马百驷画马也西伯献纣以全其身按馼一曰文马又曰吉良山海经大封国有之乗之夀千歳一作吉彊瑞应图曰腾黄神马一名吉光李善曰吉良腾黄一马而异名也礼说云文王得白马朱鬛案此则文马难得之兽而后世相赂遗文马百驷盖取其白马画其鬛使赤耳春秋时宋公子地有马公取而朱其尾鬛以与向魋言五行者以为妖此则文马之遗象其大封所产旷世不复见矣又乘黄龙翼而马身黄帝乘之而仙犀犀南徼外牛而似豕一角在鼻一角在顶其形已详见埤雅多生南中周书伊尹令正南以文犀为献今徼外所送有山犀有水犀水犀之皮则有珠甲山犀无之今通天犀长且锐皆脑上角千歳者长且锐有一白缕直上彻端名曰通天或以为白理彻端则能出气通天故曰通天或曰赤理盖水犀之角也通天则能通神可以破水骇鸡大雾重露之夜以置中庭终不沾濡得三寸以上刻为鱼而衘之以入水水常开方三尺又以角盛米置羣鸡中鸡欲往啄未至数寸輙惊退置屋上则鸟乌不敢集置积谷上亦然援神契曰神灵滋液则犀骇鸡战国䇿楚献鸡骇之犀于秦王九歌曰弃骇鸡于箱簏此之谓也能杀钩吻鸩羽蛇毒以此角为箸搅毒药中皆生白沫涌起则了无复势以搅无毒物则无沫起若行异域有蛊毒之乡常先以试之赵后所谓文犀辟毒者谓此也中毒箭将死者以刺疮中即沬出而愈通天犀所以能辟毒者其兽专食百草之毒者及衆木之有刺棘者不妄食柔滑之草木也其在山中晦冥之夕光正赫然如炬温峤燬犀以照水怪盖谓此歳一解角于山石间得之者刻木色理形状相肖以代之犀不能觉輙复解角其处古所谓梁山之美非特其角兼取其甲函人犀甲七属夀百年言其久而不壊也吴王夫差衣水犀之甲者亿有三千人又奉文犀之渠物之利如此昔周公驱虎豹犀象而逺之以去民害又此物辈有皮革齿角之用故古帝王不逐而去之则因而利之其逐而去之者管子所谓黄帝之王谨逃其爪牙不利其器焚破林薮驱逐禽兽以利人者是也其因而利之者则尧舜之王令诸侯子卿大夫委质者皆以虎豹皮饰使散财粟以市虎豹之皮山林之人刺勐兽若从亲戚之仇此君冕服于朝而勐兽朦于外者是也至其言五家之数则又曰黄帝之王谨逃其爪牙有虞之王枯泽童山夏后之王烧林焚薮沛泽不益民之利殷人之王诸侯无牛马之牢不利其器周人之王官能以备物然则周公之驱虎豹犀象盖天下初定未暇其他故且行黄帝夏后之政至其后乃官能以备物虎豹之皮为侯与其裘犀兕为甲象以饰路而为笏物无不备又服不氏掌养勐兽而阜蕃教扰之不唯驱之而已也兕兕似牛一角青色重千斤或曰即犀之牸者盖牯犀之角能辟邪恶宁心神散风热故良于药饵牸犀之角文理细腻斑白分明俗谓班犀故美于服饰牸犀古人或但谓之牸盖即兕也犹羖音近牯以其为牂之牯熊音近雄以为罴之雄而兕音近牸云尔雅曰兕似牛犀似豕郭氏称犀似水牛而豕首然则犀亦似牛与兕同但首如豕耳兕青而犀黒兕一角而犀二角以此为异然郭又云犀亦有一角者也但古人多言兕今人多言犀北人多言兕南人多言犀为不同耳汉武帝时西域献赤兕裘入水不濡上时服以听朝即水犀甲之类犀既有之兕亦宜然兕之革最坚故犀甲只夀百年而兕甲夀二百年射以得兕为隽故周诗美宣王殪此大兕唐叔虞射兕于徒林殪以为大甲为是武也以享晋封其后世之臣相与𫝊道之以愧其君而楚人招魂称君王亲𤼵兮惮青兕以为物之伟观可以娱魂而来之云尔角尤善触故曰兕无所投其角古以为觥容七升或曰无则刻木为之以戒酒过而抵触人者故曰觵其不敬者周南曰我姑酌彼兕觥盖爵一升觚二升觯三升角四升散五升因多寡以明尊卑觥在五爵之外所受最多而犹曰姑酌云者则其念勤劳可知亦觥愈大而愈卑则惠及贱者矣诗曰匪兕匪虎率彼旷野论语曰虎兕出于柙者盖周之初驱勐兽至其后养而阜蕃教扰之说见犀章中象南方之美者有梁山之犀象焉象长鼻牙南越之大兽兽之最大者形体特诡或曰身有百兽肉皆自有分叚唯鼻是其本肉鼻肉为炙肥脆小类猪而含滑吕氏春秋曰肉之美者髦象之约三嵗一乳其身倍数牛而目不踰豕鼻长六七尺大如臂所食物皆以鼻取之或食刍必再三整齐乃食能别道之虚实稍虚輙不肯过故晋时帝行则以象车导引以试桥梁故象难获者以其陷阱不能试也其鼻端有爪形得之可以拾鍼若磁石肉有十二属其胆不附肝随身转诸兽肉中正月建寅在虎肉上之类其牙长一尺毎雷震必仓卒间似花暴出逡巡隐没仙方合丹忌雷震惊以象牙夹丹灶得雷声乃能𤼵光其齿歳脱犹爱惜之掘地而藏焉削木为伪齿潜往易之觉则不藏故处驯者教能拜起周章从人意听言则跪古者军旅有象以其牙足恃也身毒国人乘象以战王寻等围昆阳亦驱虎豹犀象之属楚昭王奔随使子期执燧象以奔吴师盖周有服不氏掌养勐兽而阜蕃教扰之古者军旅皆有勐兽为备顾后世不能扰而用之尔燧象者繋燧于象尾视敌所向而纵之象迫于火肆其力奔突以犯吴师齐田单之火牛其遗意也象性妬有别不畜淫子岭南羣象行人不甚畏尤畏孤象盖孤象是象中之败羣者衆所不容无所𤼵其怒故尤可畏按世言物象盖取于象凡有数义夫物之形有首有尾若象者望头如尾迎之不见其首随之不见其后有混成之象一曰象感雷而齿文生有象焉一曰象有进止威仪之象浮屠取之一曰斧象者见星月而没亦合于天象如韩非则以为世人不识生象得死象而髣象之耳盖象之合于物象不一而足也春秋运斗枢曰瑶光之精散为象南蕃船上多以象皮鞔鼓鼓长而头尖状如枣核谓之㯽榔鼓说文豫象之大者贾侍中说不害于物或作舒余音释麟麐麕罘䴥定狻麑虦猫耏虓驺虞苃苃躣躣阗阗衙衙圉林氏扰泽马腾黄廌解咋齅夔撅雷兽嶷踸踔蚿蓬蓬貘庳駮舐溺掎褚师鎠㺎旄牦令支騊駼蹵辚轶案节未舒嶲驘蛩蛩蟨禺六駮蓦洀鵔馼鬛犀徼簏蛊七属沛泽服不兕殪惮青兕觵觯觚散象脆身毒鞔尔雅翼卷十八尔雅翼钦定四库全书尔雅翼卷十九宋罗愿撰释兽二虎虪甝豹貔貙獌熊罴豺狼豻类猩猩狒狒勐氏角端桃抜虎虎大寒之月始交七月而生性至勐烈虽遭逐犹复徘徊顾步其伤重者輙跑踍作声而去听其声之多少以知其去之近逺率鸣一声者为一里靠嵓倚木而死终不僵仆其抟物不过三跃不中輙舍之其食物值耳輙止以为触其名名耳故也尝伤人者耳輙有缺若锯夜视以一目放光一目看物猎人候而射之目光堕地得之如白石或曰即虎魄也又知冲破能画地以卜今人有画物上推其竒偶者谓之虎卜悬其鼻于户令人生男故古者胎教欲见虎豹勇挚之物虎子才生三日则有食牛之气其不能抟噬者輙杀之为堕武也古者出国用虎节又敔亦为虎形背上为二十七龃龉击之以止乐字说曰虎西方之兽故敔为伏虎二十七龃龉者三九之数也阳成于三变于九之长尺十之数也阳三九而以隂十胜之所以止乐案淮南穪天一地二人三三三而九九九八十一人应九九八十一之数马应八九七十二之数犬应七九六十三之数彘应六九五十四之数猨应五九四十五之数麋鹿应四九三十六之数虎应三九二十七之数虫应二九一十八之数故曰三九二十七七主星星主虎虎故七月而生虎应二十七故敔为虎形二十七龃龉也亦虎啸而风生风生而万籁皆作虎伏而风止风止而万籁皆息故止乐用虎尔汉旧仪乘舆带七尺斩蛇劒履虎尾絇履方言虎陈魏宋楚之间或谓之李父江淮南楚之间谓之李耳或谓之于䖘自闗东西或谓之伯都虪虎一物也以色别之则黄质黒章者无异名窃毛者谓之虦猫白者为甝黒者为虪此物同而别者也虪亦有斑但以浅色为质深色为章耳海内东北经幽都之山黒水出焉其上有黒鸟黒蛇黒豹黒虎黒狐蓬尾此虪之所聚而孟山兽多白狼白虎鸟多白雉白翟两山之间而鸟兽各以其毛色相从理之不可晓者然虪尤勐今野人言三虎之别黄虎窃人羊豕多方窥伺得之黒虎所见无不取白虎坐食而已不甚抟杀或云黄是其幼弱者黒者适壮白者则老矣此亦理之近者也郭氏称晋永嘉中秭归县槛得黒虎状如小虎而黒色深者为斑此岂偶得其小者尔未可全据也甝虎西方之兽白西方之色文质皆应其方故古者祭祀之礼以白琥礼西方白言其色虎言其形也礼西方者以其物享之之义也然白虎不常有故郭氏但引汉宣帝时南郡获白虎为验司马相如称般般之兽白质黒章为大瑞而世之说者又以白虎为驺虞许氏觧淮南子称驺虞白虎黒文食自死之兽日行千里驺虞之色虽与山海经所说不合然汉儒大抵皆以为白虎又其言白虎性仁食自死之兽瑞应图曰仁而不害今白虎不甚抟杀坐食而已或云虎之老而仁者有合于仁如驺虞之义此先儒之所为说欤周书王㑹曰般吾白虎晋宋时正旦元㑹设白虎尊于殿庭盖上施白虎若有能献直言者则𤼵此尊饮酒盖杜举之遗式欲令言者勐如虎无忌惮也豹豹似虎圜文有数种有赤豹山海经舂山多赤豹诗赤豹黄罴陆玑疏云尾赤而文黒谓之赤豹有𤣥豹山海经幽都之山有𤣥虎𤣥豹王㑹篇屠州黒豹有白豹别名貘淮南曰军正执豹皮以正其衆豹尾车周制也象君子豹变以尾言者谦也古者军正建之汉大驾属车八十一乘作三行尚书御史乘之最后一乘县豹尾豹尾以前皆为省中周礼射以皮饰侯诗羔裘豹饰楚豹舄貔貔豹属勐兽出貉国诗献其貔皮曲礼前有挚兽则载貔貅陆玑云貔似虎或曰似熊一名执夷一名白狐辽东人谓之白罴郭璞赞云书称勐士如虎如貔貔盖豹属亦曰执夷白狐之云似是而非貙貙似虎而五爪释兽言似貍郭氏注子虚赋称似貍而大其注尔雅云今山民唿虎之大者为貙然旧说云貙畏虎虎畏罴则貙不当大于虎力能食鹿以立秋日杀物故汉仪立秋日郊礼毕始扬威武乃祠先虞告以烹鲜天子御戎路白马朱鬛躬执弩射牲牲以鹿麛斩牲于郊东门载获车驰驷以荐陵庙名曰貙刘刘杀也貙于时杀物故以应之于是而赐武官肄兵习孙吴兵法六十四阵名曰乘之所以为武也又谓之貙膢风俗通曰尝新始杀食曰貙膢扬子法言曰若牛羊用人则狐狸蝼螾不膢腊也欤膢之杀狐狸为多与腊日取蝼螾皆尽物者故云尔田猎之礼象兽而动汉之貙刘犹周之表貉也貙既五爪有人之象博物志称江汉有貙人能化为虎蜀都赋所谓皛貙氓于葽草者也唐李肇国史补云俗言四指者天虎也五指者人虎也而吴都赋注乃言貙虎属能化为人与前说反闻之虎化为人惟尾不化须烧尾乃成人好着紫葛衣足无踵貙是虎类或云貙人能化为虎或云貙虎属能化为人辞亦相备此亦庄子程生马之论也獌獌兽之长者一名蟃蜒以其长故从曼从延云梦有之子虚赋所谓其下则有白虎黒豹蟃蜒貙豻是也郭璞曰蟃蜒大兽似狸长百寻案说文獌狼属也引尔雅貙獌似狸獌狿既是狼属又复似狸又与貙豻同称则其形质当不甚相悬正使身长不应八百尺孙愐说獌虽同郭氏之语至说狿则云獌狿大兽名长八尺夫以狼貙狸豻之类而其长八尺则已竒而可骇矣八尺正当一寻郭氏称百寻者盖见西京赋云巨兽百寻是为曼延故云尔汉武帝作蛇龙曼延之戏多作水陆虫兽如熊虎猨狖怪兽大雀白虎行孕海鳞变龙罔不毕有以此兽尤竒故特取之又百倍其长为百寻以为戏玩故薛综云作大兽长八十丈也郭氏秖据此为説不原物之本状耳然此戏包物甚多独名曼延者以其形模自然竒怪又増之令极长最为可玩故主名之又谓之曼衍之戏熊熊类大豕人足黒色春出冬蛰轻捷好縁髙木见人自投而下亦以革厚而筋驽用此自快故称熊经鸟伸今养态者亦日捶之以为不捶则有病猎者刺其革不可得入随即有膏膜之古称能白此膏之在背者也寒月则有暑月则无淮南子曰无角者膏而无前有角者脂而无后无角者熊豕之属肥从前起者也有角者麋羊之属肥从后起者也又方冬蛰时唯自舐其掌故其掌特美烹之难熟晋灵公杀宰夫之胹熊蹯不熟者而楚成王见围请食熊蹯而死以其难熟冀有外救也古以熊配虎为旗又皆以为王射之侯又以皮为冠执罼者冠之谓之旄头乘舆之出则前旄头而后豹尾盖乘舆黄麾内羽伏班弓前左罼有䍐执罼者冠熊皮冠谓之旄头而豹尾者则取象于豹之尾也必取熊豹者盖熊于山中行数十里悉有跧伏之所必在山嵓枯木中山民谓之熊馆惟虎出百里外即迷失道路熊出而不迷故开道者首熊以出焉豹之为物往而能反故广志曰狐死首丘豹死首山豹往而能反故殿后者尾豹以入焉说文能熊属足似鹿能性坚中故称贤能而彊壮称能杰也罴罴似熊黄白文长头髙脚勐憨多力能拔木闗西唿曰貑罴盖罴乃熊类古之言熊者率与罴连言之如称如熊如罴维熊维罴非熊非罴赵襄子射熊又射罴是也今猎者云熊有两种猪熊其形如猪马熊其形如马各有牝牡问以罴则云熊是其雄罴即熊之雌者罴为尤勐或曰罴大于熊盖熊为罴之雄而称熊犹羖为羭之牯而称羖兕为犀之牸而称兕也盖皆相类而为牝牡犹麋与鹿交䲡与鱼㳺然其脂如熊白而粗理不如熊白美也柳宗元罴说称鹿畏貙貙畏虎虎畏罴罴之状被髪人立絶有力而甚害人则罴之力非熊比矣韩奕称韩土之乐称有熊有罴有猫有虎叙所多有者耳而终章言献其貔皮赤豹黄罴又皆勐兽之罕得者此所以异而书也陆机云貔辽东人谓之白罴又云罴有黄罴有赤罴禹贡梁州贡熊罴狐狸是中国常贡此追貊之国自以所有而献所谓各以其所贵寳为摰如犬戎氏以白狼白鹿献穆王也王㑹篇东胡黄罴成王时献此兽周礼穴氏掌攻蛰兽各以其物火之谓熊罴之属冬藏者烧其所食之物于穴外以诱出之故熊罴皆从火罴又加罔也后郑解罗氏蜡则作罗襦引火田之事以为今俗放火张罗其遗教说者以为汉之俗间在上放火于下张罗承之以取禽兽是周礼之遗教豺豺似狗牙如锥足前矮后髙而长尾其色黄瘦徤今人称豺狗霜降之日杀兽四面陈之世谓之祭兽月令季秋之月豺乃祭兽戮禽盖鳞属则獭正月祭鱼羽属则鹰七月祭鸟毛属则豺九月祭兽戮禽古者禽兽之别大曰兽小曰禽亦曰四足而毛曰兽二足而羽曰禽今豺乃狗类不应捕二足羽物应以大小为别尔先儒以为祭与戮者禽兽皆杀之但兽则杀而又陈禽则杀之而已不以为祭又曰禽兽初得皆杀而祭之后得者杀而不祭详戮禽之文在祭兽之后则是当祭之时择大兽而祭之后乃方杀戮余禽而食如云鹰乃祭鸟用始行戮祭即是杀而不食不应又有戮而不食之事也其祭世以为祭天而魏蒋济云豺獭自祭其先不祭麒麟然则亦非祭天也豺能为声故楚穆王豺声而令尹子上知其忍人也其肉酸不宜食盖食虎者虎见而畏之且能却物鬽食豹令人志性粗肉消则定食豺消人脂肉损人神精刘子曰鹿形似马而迅于马豺形似犬而徤于犬国有千金之马而无千金之鹿家有千金之犬而无千金之豺以犬马有用而豺鹿无用也世传狗者豺之舅豺遇狗輙跪如拜状猎者不杀豺以豺为同声又南方恶豺向人作声以为不祥狼狼贪勐之兽聚物而不整故称狼借又称粒米狼戾周礼王及五等诸侯之出皆有执鞭趋辟者号条狼氏条涤也谓涤除狼扈道上者狼好积聚故楚语曰令尹问蓄聚积实如饿豺狼焉是也狼勐而敏给能自顾其后淮南子曰鸱视而狼顾贾谊曰失时不雨民且狼顾周公居东逺则四国流言近则王不知而不失其圣故以狼跋胡疐尾比之股中有筋大如鸡子又筋满身如织络之状盗不可辨者焚狼筋以示之则为盗者变慄无所容或曰郎巾者菌之类非此兽之筋也其鸣能小能大善为小儿啼声以诱人去数十步虽善用兵者不能免也还之诗曰并驱从两肩兮肩者兽三歳也次章曰并驱从两牡兮牡者兽之父也末章曰并驱从两狼兮狼谓此也然则前两章肩与牡为何兽曰皆狼也尔雅曰狼牡貛牝狼其子徼絶有力迅兽三歳曰肩揔羣兽子之名则徼亦肩矣末章言牝狼则前言牡者狼之牡也始章从狼之子次章从其牡又末章从其牝然则牝固勐于牡何为先牡后牝盖鸟之类雄鸷于雌兽之类牝勐于牡以乳䕶其子非可得犯也是以罴为熊之牝而罴勐于熊狼为貛之牝而狼名独着而虎勐者称乳虎盖其类也古者君子左取狼为裘又食其肉礼记狼臅膏是也狼肠直故作声诸窍皆沸边庭候望设狼烟以其直上风吹不斜也今马之骏者溺皆射前足鹰鹞丑其矢不坠皆横激而去若箭其俊勐者尤逺盖是气烈所𤼵尔故古者矢之为字通用弓矢之矢田俅子曰有神手牵白狼口衔金钩而入汤庭王褒曰宣王得白狼而夷狄賔豻豻胡地之野犬也或云狐犬谓狐与犬合所生也字通于犴古者狱从两犬谓争讼之所以犬守之而狴犴又狱名狴兽也犴即此胡犬也盖其防闲过礼如犬之义故扬雄法言曰狴犴使人多礼乎言不能使人多礼但使不犯足矣豻古以为裘玉藻所谓麛裘青豻褎绞衣以裼之者盖自狐青裘豹褎麛裘青豻褎羔裘豹饰狐裘皆裼犬羊之裘不裼不尽饰也然则豻虽犬而与犬异矣又以为射侯而丧车漆车以为盖王之丧车五乘木车青素车白薻车黄駹车赤漆车黒犬鹿浅然豻之类大率象其色星禽家言犴是勐兽能食狮子虎豹今狱中所画兽首是其象故曰犴狱云类万物之化有不可致诘者庄子称白鶂之相视眸子不运而风化虫雄鸣于上风雌应于下风而风化类自为雌雄故风化彼或以色或以声独类不待色声假于风而已说者以类为万物之类犹如草虫异种而同类者然万物之类盖多矣猨猵狙以为雌麋鹿之交䲡鱼之㳺彼非其类且有之同类安足言也类盖鸟兽之名列子曰亶爰之兽自孕而生曰类河泽之鸟视而生曰鶂併鶂而言之则庄子之所谓也然以山海经论之类有二种其一则兽之生亶爰山者如貍而有发其名曰师类如列子之所说其一则带山之鸟如乌而五采文其名曰竒类此亦四方之异气也猩猩猩猩小而好啼山海经曰人面豕身能言语郭氏曰今交趾封谿县出猩猩状如貛㹠声似小儿啼海内南经曰猩猩知人名其为兽如豕而人面在舜葬西周书王㑹曰都郭国献之若黄狗而人面也又海内东北经有青兽人面名猩猩能言张华博物志曰猩猩若黄狗人面能言盖古文言猩猩者皆如此一以为豕身一以为状如貛㹠一以为若黄狗郭氏赞曰厥状似猴号音若嘤后世之谈猩猩者以为若妇人被髪但足无膝常羣行遇人则以手自掩其形好饮酒着履人有取之者置酒以斗石许而作履相连猩猩始见必大骂曰诱我也輙能知诱者之姓名及其祖先并道之乃絶走逺去既去不能忍已而复来稍稍相劝染指于酒而尝之蹑履而试之已而又去去而复来厥态如初既而不能忍则连臂号泣相与就醉蹑履而为人所禽故淮南云猩猩知往而不知来以能知诱之者为知往不知被祸为不知来而吴都赋曰猩猩啼而就禽也然则其状大抵皆如人与狒狒不甚相逺荀卿曰今夫猩猩形相亦二足无毛也既言二足而又言无毛则去人不逺矣今人谓之野人然而不知礼故曰猩猩能言不离禽兽狒狒狒狒如人被髪迅走食人盖人面红赤色长脣大口能作人言如鸟声自知生死旧说反踵猎者言无膝睡常倚物黒身有毛大者长丈许力负千钧行疾如风左手操管自笑笑即上脣掩目或曰见人则笑或曰其初得人喜而笑则上脣覆其额移时而后食之人因为筒贯于臂上待其见执即抽手从筒中出凿其脣于额而擒之或曰以钉钉着额任其奔驰候其死而取之髪极长可为髲其血可染绯张衡元图曰枭羊喜获先笑后愁郭璞赞曰狒狒怪兽被髪握竹获人则笑脣蔽其目终乃号咷反为我戮一名亦作一名一名枭羊嘄阳一名山俗谓之山都北方谓之土蝼周成王时州靡国尝献之其后不常献而常有今交广南康山中有之吴都赋其上则子长啸其下则枭羊麡狼又言笑而就格则终篇而三及之毎说异名莫知其同异然狒狒可谓异兽者矣淮南曰山出嘄阳水生罔象木生毕方井生獖羊人怪之闻见鲜而识物浅也勐氏上林赋鋋勐氏郭璞曰今蜀中有兽状如熊而小毛浅有光泽名勐氏角端角端似猪或云似牛角在鼻上可作弓说文角端兽也出胡休多国续汉书鲜卑有角端牛以角为弓宋符瑞志曰角端日行万八千里又晓四夷之语明圣在位明达方外幽逺之事则奉书而至此乃异物非以角为弓者桃拔西域𫝊乌弋有桃拔一名符拔似鹿长尾一角者或为天鹿两角者或为辟邪一名扶拔汉章帝时月氏献之和帝时安息献之形似麟而无角邓州南阳县北有宗资碑旁有两石兽镌其膊一曰天禄一曰辟邪音释虎跑踍堕武敔龃龉擽于䖘虪窃毛虦猫甝般般豹豹尾貔貉挚䝗载貙刘膢蝼螾表貉貙氓皛葽程獌蜒豻狖熊熊经鸟申捶胹蹯罼跧首注钟旋蹲罴憨貑羭羖䲡追貊蜡襦豺獭鬽注貀狼趍辟条狼五等獾徼臅田俅子豻褎绞裼射侯薻车駹然类鶂草虫猨猵狙以为雌亶爰猩猩狒狒髲山嘄阳麡坟羊毕方罔象注羂勐氏鋋桃拔月氏膊尔雅翼卷十九尔雅翼钦定四库全书尔雅翼卷二十宋罗愿撰释兽三鹿麋麕麈麝麢猴蝯玃蜼鹿六为律律主鹿故鹿六月而生鹿虽应律然非辰属八卦无主故陶隠居云古称马之似鹿者直百金今荆楚之地其鹿絶似马当解角时望之无辨土人谓之马鹿以是知赵髙指鹿为马盖以类尔鹿角无枝曰角有枝曰觡又猎者云鹿自有无角者名为麀鹿凡鹿夏则解角而易毛冬则角长而毛深故丧车鹿浅䄙说者谓以鹿夏皮为覆笭也古者伏牺之世丽皮为礼按说文集韵云丽旅行也鹿之性见食急则必旅行礼丽皮纳聘盖鹿皮也益州人取鹿杀而埋地中令臭乃出食之名鹿郑康成说曲礼云国君春田不围泽大夫不掩羣士不取麛卵又月令孟春云毋麛毋卵以春时先乳特禁之也然周官迹人掌邦田之政令禁麛卵者说者曰此谓四时常禁也注云为其夭物且害生多里革曰兽长麑䴠孟孙猎而得麑使秦西巴持归烹之麑毋随之而嗁秦西巴弗忍纵而予之论语称孔子素衣麑裘孔丛子曰孔子为司冦摄朝事人歌之曰麛裘之芾投之无戾芾之麛裘投之无邮黄帝时南夷乗白鹿来献鬯成周黒齿贡白鹿汉武以白鹿皮为币麋麋与鹿相反鹿是阳兽情淫而逰山夏至得隂气而解角从阳退之象麋是隂兽情淫而逰泽冬至得阳气而解角从隂退之象今海陵最多千百为羣多牝少牡人言一牡輙交十余牝又与鹿交鲁庄公十七年冬多麋刘向以为麋色青近青祥也麋之为言迷也盖牝兽之淫者是时庄公将取齐之淫女其象先见京房易传曰废正作淫大不明国多麋又曰震遂泥厥咎国多麋古者兽人冬献狼夏献麋麋之性黠战国䇿陈轸曰今山泽之兽无黠于麋麋知猎者张网而驱已也因还走而冐人至数猎者知其诈伪提网而进之麋因得矣淮南子曰孕妇见兔而子缺唇见麋而子四目武帝天汉四年令诸侯王大国朱轮特虎居前左兕右麋小国朱轮画特熊居前寝麋居左右卿车者也古天子燕射熊侯白质诸侯麋侯赤质又许慎云古礼执羔麋鹿取其跪乳羣而不党按鹿子曰麛麋子曰䴠羊既用羔则麋鹿亦当用麛䴠为物既小可得而扰也后汉志广陵东阳县多麋注博物志曰十千为羣掘食草根其处成泥名曰麋畯民人随此畯种稻不耕而获然则古谓水泽之地如孟诸之麇者岂此地类也说文麔麋牡者麎牝麋也麕麕之性怯又谓之麞章者张皇也俗谓之白肉言其白胆易惊怯道家以麕鹿不在十二属非腥腻之物羞为白脯其饮水见影惊奔麤豪之人食其心肝者便即小胆若素懦者则转怯不知所为麞乃极能走然未及鹿淮南子曰鹿之上山獐不能跂也及其下牧竖能追之才有所脩短也古者画缋之事山以章水以龙说者以为章读为獐獐山物也在衣齐人读䴠为麞马氏以为獐山物画山者并画獐龙水物画水者并画龙郑氏谓以獐表山以龙见水也有有牙者有无牙者崔豹古今注曰麞有牙而不能噬鹿有角而不能触大者不过三二十斤老则牙见于外淮人谓之牙麞穆天子𫝊天子赐曹奴之人黄金之鹿银麕注云今有在地中得玉㹠金狗之属此皆古赂夷狄之竒货也盖古尝有此瑞物故以金银倣而作之宋符瑞志曰白麞王者刑罚理则至晋咸宁三年见魏郡麈麈大鹿也其字从主若鹿之主焉麈之所在衆从之其尾可用为拂谈者执之以挥言其谈论所指衆不能易也上林赋沈牛麈麋汉书粤地山多麈麖麈似鹿而大麖似鹿而小其尾能留红色妇人以寘蒨帛中经十余年色不退以拂氊则氊不蠧周书王㑹篇稷谨贡大麈大麕旄毛狗足能上木好作声字说曰麂虎所在必鸣以告鹿属冯而安者亦其声几几然出东南山谷今有山林处皆有而均房襄汉间尤多实麞类也大麞毛长狗足者名南人往往食其肉然坚靭不及麞味美多食之能动痼疾其皮作履舄胜于衆皮又有一种类而更大名麖山海经曰女几之山其兽多麖宋书符瑞志银麂刑罚得中民不为非则至麝麝如小麋脐有香释兽谓之麝父字书谓之周书武王狩禽麝五十冬食栢叶夏食诸虫尤噉蛇至寒则香满入春急痛自以爪剔去之落处逺近草木皆焦黄此为生香若人带过园中者𤓰果皆不实范云麝性多忌今亦未知其所以为多忌者然杨文公常言商汝山多羣麝所遗粪常就一处虽逺逐食必还走之不敢遗迹他所虑为人获人反以是求得必掩羣而获之此当是多疑忌之义亦佩其香者经逰园囿多所避忌故以比刺当时之人其毛可以为笔郑䖍云麝毛笔一管写书直行四十张狸毛笔一管界行写书八百张又有水麝脐中唯水沥一滴于斗水中用洒衣衣至弊而香不歇唐天寳初养于囿中麝兽之香者故物之香者比之今有麝香鸟又有麝香木又灵猫似麝生南海山谷如狸自为牝牡亦云蛉狸异物志云灵猫其气如麝麢麢大羊似羊而大角圆锐好在山崖间夜宿以角挂木不着地其角多节蹙蹙圆绕弯中深锐𦂳小犹有挂痕耳边听之集集鸣者良慢无痕者非也其角号为有神故能辟去不祥今之金刚者出西域状若紫石英百鍊不消切玉如泥置之山顶亦陷石而入及金处同类相见而止可谓坚矣惟此角能壊之麢虽大羊而性与羊异故字从鹿而释兽叙在麞之前今人只作羚北人多食南人食之免为蛇虫所侵说文麙山羊而大者细角猴猴一物而五名说文猴也贪兽也一曰母猴似人玃母猴也尔雅云玃父善顾玃持人也为母猴也其为禽好爪爪母猴象也下腹为母猴形王育曰爪象形也古文为象两母猴相对形母猴属头似鬼甶者鬼头也然则猴玃为盖一物又有沐猴母猴之称母非牝也沐音之转耳然但是其属乃是狨玃又大皆猴之类而非猴也猴状似愁胡而手足如人其声嗝嗝若咳今大林中有猴多处一大猴在木輙累累以手相援下饮好象人所为生子輙傚人浴之山涧中鹰鸢过其上以一手按之仰视不转子往往死水中輙相率哭泣埋之乡人设果菽以取之者羣猴皆入惟老猴独凭髙而望终不入至食欲尽四顾无人乃前犹复徬徨大抵以老猴至而后𤼵机也毎食輙置之两嗛稍出而食之好行未尝暂止或曰猴无脾故行以消所食犹象然停则有病然王延夀赋称储粮食于两颊稍委输于胃脾乃是有脾也盖猴之性躁动今教扰之者皆先植杙地中使坐其上大抵旬月而后性定既能定矣技艺乃复易成今廏中多畜之以为令马不畏辟恶消百病也猴性躁见物輙鬬故称沐猴与狗鬭又好残毁器物尤工捕蝨论衡曰鹿制于犬猴伏于䑕爪不利也说文为母猴也楚辞曰猕猴兮熊罴慕类兮以悲老子曰为者败之猴之性好诈故称狙诈狙击说文狙玃属庄子称狙公赋芧曰朝三而暮四衆狙皆怒曰然则朝四而暮三衆狙皆说说者以为狙公典狙之官三四者以升计也或又曰狙公者老狙自赋其徒耳按汉有祝鸡翁此狙公盖亦养狙者朝四暮三以枚计之尔獑胡似猕猴头上有髪腰以后黒或云猴老者为獑猢蝯蝯与沐猴相类静躁不同耳柳子赠王孙文云恶者王孙兮善者猨猨性仁不贪食多羣行雄者黒雌者黄雄者善啼啼数声则衆蝯呌啸腾掷如相和焉其音凄入肝脾韵含宫商故巴崃谚曰巴东三崃巫崃长哀猿三声断人肠猨音清者象万物之数五主音音主猨故猨五月而生音清切也其臂甚长人有此相者则以善射名淮南子曰羿左修臂而善射汉李广猨臂其善射亦天性也然猨以臂长身不便于行旧或言其臂相通其实未见然猨所以夀者以长臂好引其气也尤好攀援其饮水輙自髙崖或大木上累累相接下饮饮毕复相收而上在猴亦然汉书西域之国有乌秅者山居累石为室民接手饮说者以为自髙山下谿涧中饮水故接连其手如蝯之为是亦异矣旧说其色多青白𤣥黄段公路北户録言有绯蝯絶大越处子论劒术乃有老翁试之相与周旋以林竹刺之腾上为蝯故劒术号曰猿翁玃玃父善顾郭氏曰貑玃也似猕猴而大色苍黒能玃持人好顾盻博物志云蜀山南髙山上有物如猴长七尺人行健走名曰猴玃或曰猳玃又名马化伺行道妇女有好者輙盗之以去行者过其傍皆以长绳相引不然不免取去为室家其生子者终身不得还久亦迷惑不复思归生子皆如人以杨为姓故蜀西界中多杨皆猳玃之种时时犹有玃爪者也古称善顾顾是雄顾雌如顾兔之类江赋云狐玃登危而雍容又赞宁说生西方深山中面目如猕猴体大如驴善縁木皆雌无雄俗云大须三合而有子羣相随要路上强牵男子而三合之十月而生据此则亦玃之类但所取男女为不同或各据所传或别一种耳抱朴子云猿夀五百嵗则变为玃说文犹玃属猓蝯类也黒颊青身南方异物志曰交州以南有之其鸣自唿身如猨大面通白色其体不过三尺而尾长四尺余反尾度身过其头视其鼻仍见两孔其毛长柔细滑泽色以白为质黒为文视如苍头鸭脇边斑文案此则以尾塞鼻有同于蜼然吴都赋曰狖鼯猓然腾趠飞超盖二物欤李肇曰旧说劒南人之采猓然者获一猓然则数十猓然可尽得矣何也猓然性仁不忍伤其类见被获者聚族而啼虽杀之终不忍去也然则谓之果然者以其来之可必欤犹常山之蛇击首而尾即至故谓之率然此亦古制名之义也周礼巾车然注云然果然也今人亦用作裀褥蜼蜼狖也似猕猴而大黄黒色尾长数尺似獭尾末有岐鼻露向上雨则自挂于木以尾塞鼻或以两指江东人亦取养之为物捷健江赋曰迅蜼临虚以骋巧是也蜼读如赠遗之遗又读如橘柚之柚其作柚音者或为狖音义皆同孙愐不审乃于一音中分之云蜼兽名似猿狖似猕猴不知似猿者即此猕猴淮南子曰猿狖失木而禽于狐貍非其所也其招隠曰蝯狖羣啸兮虎豹嗥古者有蜼彛画蜼于彛谓之宗彛又施之象服夫服器必取象此等者非特以其智而已盖皆有所表焉夫八卦六子之中日月星辰可以象指者也云雷风雨难以象指者也故画龙以表云画雉以表雷画虎以表风画蜼以表雨凡此皆形着于此而义表于彼非为是物也考工记曰土以黄其象方天时变火以圜山以章水以龙鸟兽蛇盖水为难画故以龙表之然所以画者在水不在龙也智者由此观之思过半矣音释鹿觡笭迹人里革芾麋泥寝麋䴠注介麇麔麎麕㹠麈麖注稷谨旄冯靭麝麝父麢注足壄羊麙猴玃爲好爪甶嗝嗝累累嗛杙狙獑胡蝯秺蜼玃猳猓狖鼯趠然䄙蜼注飞注卭鼻尔雅翼卷二十尔雅翼钦定四库全书尔雅翼卷二十一宋罗愿撰释兽四牦羱豪獭鲮鲤兎貂蟨彚猫貍狐貉穷奇梼杌饕餮牦牦西南夷长髦牛也似牛而四节腹下及肘皆有赤毛长尺余而尾尤佳其大如斗天子之车左纛以此尾为之系之左騑马轭上盖马在中曰服在外曰騑騑即骖也安最外左騑马头上以乱马目不令相见也故舆服志曰山车金根饰黄屋左纛以副其德章其功也汉安帝时青衣道夷与徼外夷赍旄牛眊以献眊者结毛为饰即今马及弓槊上缨眊也又可以充耳故楚语曰巴浦之犀牦兕象其可尽乎其又以规为瑱也然氂牛甚自爱其尾凡万物之类其皮革齿牙骨角毛羽有异于物为人所利者亦皆自知珍之豹养其文犀象藏其齿角麝保其脐孔雀䕶其尾然而时有缓急故麝遇逐决其脐以自免蚺蛇之胆尝为人取者则举其疮示人唯氂牛䕶尾特甚性至麤梗难制然草木钩其尾则止不动解乃得去故西方之书言人为情欲所系不能自㧞者喻之今欲取其尾者使人歌于前弭然乃可取矣周书武王狩擒氂七百二十有一然则不特西南夷乃有也又庄子称斄牛其大若垂天之云者司马彪亦以为旄牛然上林赋庸旄貘牦牦牛黑色亦出西南徼外然非此属字书牦莫支反氂牦牛尾也里之反彊曲尾可以箸起衣也洛哀反颜监曰庸牛即今犎牛也旄牛今偏牛也牦牛今猫牛也羱羱者西方野羊似呉羊而大角故曰羱如羊也状若驴而羣行其角甚大受斗余夏天尘露在其角上生草载行爱玩之独寝余者不敢近也代都赋云羱羊养草以盘旋切详万物之生皆依于物故鱼依水草依土鹳巢有水则能畜鱼羱角有土则能养草皆生非其类此羱乃与麢羊不同故释兽羱如羊麢大羊陶隐居称羚羊多两角一角者为胜角甚多节蹙蹙圆绕别有山羊角极长惟一边有节节亦疎大尔雅名羱羊而羌夷云只此名羚羊唐本乃云羚羊如牛大其角堪为鞍鞒一名羱羊俗名山羊或名野羊善鬭至死而陈藏器称山羊山驴羚羊三种相似则唐本之説似非矣颜监解上林赋云壄羊今所谓山羊也豪豕号为刚鬣而豪之毛尤异夹髀麤毫至长数尺能以颈上毫射物其毫大如笄白而黑端入肉处才一二分中间白处常隐不见但见其黑端尔见人则怒白色尽露已而激去盖是怒气所发未必以射人也凡万物变化盖不可以类推今岭南海鱼变化之异者黄鱼化为鹦鹉沙鱼之班者化为鹿泡鱼大者如斗身有刺乃复化而为此説易者以巽为鱼鱼之为龙为鹿震巽相易者也化为鹦鹉巽变离也化而为豪巽变坎也又豪矢属属于坎坎弓也干为圜矢取巽离弓取巽坎豪彘激毫短狐射影无非坎离之变物之变化动作合于象数有如此者列子称亶爰之兽有自孕而生者惟豪亦然郭璞赞曰刚鬣之族号曰豪豨毛如攅锥中有激矢厥体兼资自为牝牡长杨赋云拕豪猪一名帚獂獭獭如小狗水居食鱼率以正月取鱼于水傍四面陈之谓之祭鱼獭不祭鱼国多盗贼蔡邕月令章句曰獭毛虫西方白虎之属水居而杀鱼者也春之时乙以柔配庚刚故金得杀于木毛虫害鱼于春阳自然之气不为妖异故以为候祭者陈之陆地进而弗食獭歳常两祭古者渔人候此而入泽梁故先儒言渔人之职歳五取鱼则以孟春獭祭为一季春荐鲔为二秋献龟鱼为三孟冬獭复祭为四季冬始渔为五説者以其祭为祭天魏蒋济则云豺獭自祭其先是皆不可知者也其所陈之鱼许叔重注淮南子则以为用鲤束晳补南陔诗曰有獭有獭在河之涘凌波赴汨噬鲂捕鲤嗷嗷林乌受哺于子养隆敬薄惟禽之似以獭能祭乌能养故孝子以相戒则又鲂鲤兼祭矣又古称獭嗜鲻鱼乃不避死魏徐邈画板作鲻悬洛水岸以诱白獭羣獭尽来一时执得性能知水之髙下其为穴必预度水所不至乡人以是为潦水之候又有一种名獱陶隐居云獱獭形大头如马身似蝙蝠不入药用药用当取以鱼祭天者三苍解语云獱似青狐居水中食鱼说文亦云猵獭属或从宾然则獱盖庄子所谓猨猵狙以为雌者以其能水能陆故与禺属为雄雌桑大夫曰水有猵獭而池鱼劳国有强御而齐民消淮南曰养池鱼者不畜獱獭谓是物也今人以一种小者为䲡言能抓䲡鱼食之又有水䑕能入水伺大鱼骑之而啮其尾鱼以故不蕃然非獭类旧説诸畜肝叶数皆定惟獭肝一月一叶十二月则十二叶呉孙和尝醉舞如意误伤邓夫人颊以百金求白獭髓为膏以灭瘢一名水狗毎旦率以五更初出饮水知人欲取之则入石洞伺其祭鱼则有鬭死者穴中有祐骨山海经曰釐山滽山之水出焉有兽名曰獭其状如鱬其毛如彘鬣鲮鲤鲮鲤四足似鼍而短小状如獭徧身鳞甲居土穴中盖兽之类非鱼之属也特其鳞色若鲤故谓之鲮鲤又谓之鲮豸野人又谓之穿山甲以其尾大能穿穴故也能陆能水出岸开鳞甲不动如死令蚁得入蚁满便闭甲入水开之蚁皆浮出因接而食之故能治蚁瘘呉都赋曰陵鲤若兽其字从陵以其居陆也后魏髙宗时兖州东郡吏获此兽京师无识者唯高祐识之以为三呉所出余城所无时谓博识天问曰鲮鱼何所王逸以为鲤一云陵鲤也有四足出南方盖以为此兽故释呉都赋者亦引以为证至栁宗元天对乃云鲮鱼人貌迩列姑射则是用山海经所谓西海中近列姑射山有陵鱼人面人手鱼身见则风涛起者尔非此物兎兎视月而有子其目尤了故牲号谓之明视天问称夜光何徳死则又育厥类惟何而顾兎在腹盖月唯朢一日满余时常缺兎口亦缺以类相致説者以为天下之兎皆雌惟顾兎为雄故皆望之以禀气古称日乌月兎相传已久传曰日无光则乌不现乌不现则飞乌隐窜汉元帝永光元年日中无光其日长安无乌而今世卜兎之多寡者以八月之朢是夜深山大林中百十为列延首月影中月明则一歳兎多月暗则兎少是禀顾兎之气以孕也然兎亦自有雌雄不专视月古乐府亦云雄兎脚扑朔雌兎眼迷离两兎逐地走安能知我是雄雌盖雌雄之难辨者云尔论衡云舐雄毫而孕及其生子从口中吐出冬月唯龁木皮至春草长麦繁而肉反不美凡野兽鲜有氂唯兎足底皆毛号建毛性狡以善走齐之良兎曰东郭㕙盖一旦而走五百里与齐之良狗韩卢同足其居号三窟冯谖以此导田文今兎之所处其穴常为三窍猎者攻之常显然自其正穴跃出而顾循其背自后窍入坐穴中猎者反以是得之岳阳人以兎为地神无敢猎者又巴陵乌絶多无敢弋不知何故也其毫利为笔韩愈传毛颖称蒙恬取兎毫为笔乃不其然蒙恬所造即秦笔耳以枯木为管鹿毛为柱羊毛为皮所谓苍毫非兎毫竹管也兎毫自汉以来有之耳崔豹説之甚详又淮南鸿烈曰昔苍颉作书而天雨粟鬼夜哭以为鬼恐为书所劾故哭而悲之许叔重乃云鬼或作兎兎恐见取毫作笔害及其躯故夜哭夫自黄帝苍颉至于秦盖二千余年蒙恬乃始作秦笔而兎毫竹管又出于鹿毛木管之后彼之哭者骨朽久矣许说非也貂貂䑕属大而黄黒好在木上亦谓之栗䑕其尾特大汉之侍中中常侍武冠加黄金珰附蝉为文貂尾为饰谓之惠文冠起于赵武灵王效胡服以金珰饰首前揷貂尾为贵职秦灭赵以其君冠赐近臣应劭以为金取坚刚百鍊不耗蝉居高饮㓗口在腋下貂内劲悍而外温润此因物生义也徐广以为蝉取清高饮露而不食貂紫蔚采润而文采不彰灼而胡广以谓北方寒凉本以貂皮暖额附施于冠遂成首饰则广之说是也今高丽有貂帽貂裘冬温夏凉利以入水才出岸振迅之则干雪着其上则消又北方徃徃黄尘眯人眼以袖拭目则尘去古亦以为裘赵王资苏秦貂裘黄金使说秦王破闗中之横书十上而说不行黑貂之裘敝黄金百斤尽是亦起于赵也传曰貂不足狗尾续言贵贱之不同貂实䑕类故其字又作鼦作说文云出胡丁零国今人谓之貂零恐以此广志曰貂出扶余挹娄蟨蟨䑕前而兎后趋则顿走则颠故常与卭卭距虚比为卭卭距虚啮甘草即有难卭卭距虚负之走故号比肩兽然蟨世所希见汉雁门广武县夏屋山中有兽形如兎而大相负共行土俗名之为蟨䑕先朝沈括使辽称契丹北境庆州之地大漠中有跳兎形皆兎也但前足才寸许后则几一尺行则用后足跳一跃数尺止则蹶然仆地捕得数头持归此则蟨也盖蟨自能跳跃亦能与同类相负共行特假于卭卭距虚以走卭卭距虚盖二兽子虚赋曰蹵蛩蛩辚距虚张揖以为卭卭青兽其状如马距虚似驘而小说苑孔子曰蛩蛩距虚见人将来必负蟨以走二兽者非性爱蟨也为得甘草而贵之故也然则负蟨者或卭卭或距虚二物不相须也郭氏又以蟨䑕前而兎后意卭卭距虚当䑕后而兎前前高不得取甘草故须蟨取之按卭卭距虚相如赋以为狡兽与野马騊駼遗风游骐槖驼驒騱駃騠槩言之又本草称距虚食菴䕡子而仙则是物之至骏者故昔之言骏马前类飞鸟后类距虚以其前轩而后轾也岂冝后足若䑕耶且蟨惟前短而后长故不能走而有待于物然犹兽之常理若长前而短后岂直不能负物而已哉直便无是理也又狼亦负狈狈前足短而狼后足自如卭卭距虚不当短其后也周书王会独鹿国献卭卭距虚孤竹献距虚释者以为卭卭似䑕距虚负而走距虚者野兽驴驘之属则是以卭卭为蟨也与尔雅说苑及词人之说异今不取彚彚之为兽小小耳其状似䑕而毛刺大者如小㹠小者如𤓰脚短刺尾长寸余苍白色见人则藏面腹下圆辊如栗房攅毛外刺不可抟执汉元封二年大雪深数尺牛马踡缩如猬盖似此也淮南曰鹊矢中猬此类之不可推者猬独畏鹊纬书曰火烁金故鹊啄猬宋均曰猬有兵刺故谓金鹊处高得火气也猬见鹊便自仰腹受喙或曰猬极狞钝或恶鹊声故反腹令啄欲掩取之犹蚌鹬耳非有畏也今人以彚皮理素之纰类者其皮与山枳䑕皮相似但枳鼠毛端两岐为别彚有毛刺故通为品彚之彚易曰㧞茅连茹以其彚征吉万彚之杂然皆生如彚毛矣至于豪者其毫特达出于其类故才出人曰豪亦谓此尔传曰盗贼如猬毛而起彚可以治胃疾故又从虫从胃又从豸则为从大则为猬猫猫小畜之勐者性隂而畏寒虽盛暑卧日中不惮鼻端四时冷湿惟夏至即温目睛早晚员日中如线就隂则复员其耳经捕䑕之后则有缺如锯如虎食人而锯耳也洗面过耳则有胜客至其色有似貍者通谓之貍说苑曰骐骥騄駬倚衡负轭一日千里此至疾也然使捕䑕曽不如百钱之貍古者蜡礼迎而祭之故说者曰蜡盖三代之戱礼也祭必有尸无尸曰奠蜡谓之祭则有尸猫虎之尸谁当为之致鹿与女谁当为之非倡优而谁是其说起于先儒欲满八蜡之数故兼猫虎而列焉夫猫虎虽能食田豕田䑕然所以主此者盖必有神于此诗曰去其螟螣及其蟊贼无害我田穉田祖有神秉畀炎火夫去螟螣蟊贼而畀之炎火者人也然必曰田祖有神相之耳今去田䑕田豕者虽猫虎也然所以使䑕豕得去者岂无神以掌之耶迎猫虎以祭其所主之神固自有尸矣孟子曰食而弗爱豕交之也爱而弗敬兽畜之也故所以接神者不可同于人所以遇人者不可同于畜豕兽尚不以人道遇况当以人道接耶故祭不宜及猫虎祭不及猫虎盖以物享之则不为戯礼矣然则猫虎所主者何神曰自田而言之当属田祖自禽而言之则当祀祊貍貍者狐之类狐口鋭而尾大貍口方而身文黄黒彬彬盖次于豹故称大人虎别君子豹别辩人貍别山鬼乘赤豹从文貍也貍善抟者也为小步以拟度焉其发必获谓之貍步量侯道者法之古者王大射则射人以貍步张三侯夫射力有大小故射侯有近逺自士大夫卿以至诸侯其徳大者其威宜逺其徳小者其威宜近故其张侯之法意皆可以丈引度而设也王者威行无外而射力则有限焉大射之际又所以威冒天下四方之诸侯必将有在庭者茍按而设之是测量天威损天子之体者也故为小步若貍者焉详密而进既善为颂义取必中而又数在其中此神道设教所以尊皇极者也貍好伏故称伏兽又鼈蜃之类谓之貍物䗪蛊之类谓之貍虫字皆取于貍而音为埋则貍亦埋藏之兽矣狐狐妖兽鬼所乘也其状锐口而大尾说者以为先古淫妇所化善为魅惑人故称狐媚闻为媚者以小口器盛肉置之狐所常处狐见肉欲之爪不能入徘徊不舍涎皆入器中取以为媚药盖妖祥之禽故古有以篝火狐鸣以惑衆者狐之色赤诗曰莫赤匪狐莫黑匪乌言其上下并为威虐莫适择也今狐所在乌輙羣而噪之盖皆妖祥之禽人之所去也又师旷以为东方有鸟文身朱足憎乌而爱狐然则狐可好乌可恶今并为威虐则莫适求爱憎之正矣狐既淫媚之物故诗人以比齐襄公求妃偶于南山之上绥绥然其行人皆恶之诗人之义寓物以显其人雄狐者君之象也春秋秦穆公伐晋筮之吉曰获其雄狐释者曰夫狐蛊必其君也既而获晋惠公诗人但言齐子之归而说者知其为齐襄公而来盖亦以此狐性善疑方河氷合时狐聴氷下水无声乃行人每则之皆须狐已行乃度易未济称小狐汔济濡其尾盖狐小尾大则有未济之象以之为戒亦狐是执心不定者故春秋外传曰狐埋之而狐搰之是以无成功既自埋藏又自搰发皆执心不定之貌又汉敦煌郡杜林以为古𤓰州颜师古曰即春秋传允姓之戎居于𤓰州者也其地今犹出大𤓰长者狐入𤓰中食之首尾不出说文云狐有三徳其色中和小前大后死则丘首管子云代出狐白之皮狐白应隂阳之变六月而壹见九尾狐文王得之东夷归焉貉貉善睡之兽似狐畜而养之扣之则寤已而复寐豳诗曰一之日于貉取彼狐貍为公子裘夫所取狐貍尔而谓之于貉者周人将猎则先祭貉故谓猎为貉周礼曰祭表貉则为位盖貛之将出貉为先导表貉之所在知兽之所聚故祭而取之穆天子传曰天子猎于漆泽于是得白狐𤣥狢焉以祭于河宗此周礼猎祭貉之验也亦方物所生各有所主貉之踰汶则死岂主于河耶孔子狐貉之厚以居盖居者所以利用安身也先事而虑有若狐者焉所以为利用无事而息有若貉者焉所以为安身又圣人之居所以致其辨狐孤也貉各也狐一羣不二雄狢与貛同穴而异处可以致其辨矣貈子貊其雌者名貔今江东唿貉为诗义问曰狐之类貉貒貍也貉子曰貊貊形状与貉类异世人皆名㹮貉子似貍然则貉之为各又取于此说文狐貈从豸从舟而谓貉为北方豸种其字从各为蛮貉之貉此但据论语说之尔貉亦善捕说苑曰猿猴失木禽于狐貉者非其处也穷竒穷奇神异之兽能食人上林赋穷奇象犀盖獬豸触邪挠之人穷奇食忠信之士其性相反故其名曰穷奇昔尧时四凶族有浑敦穷奇梼扤饕餮之名而世莫能尽其说说者谓浑敦不开通之貌耳案海内东北经曰三危山西曰天山莫水出焉而西流注于阳谷有神状如黄囊赤如丹火六足四翼浑敦无面目是识歌舞实惟帝江驩兠比周顽嚚目无辨别故以浑敦比之穷奇之名说者特谓其行穷其好奇耳案神异经曰穷奇状如牛而色貍尾长曳地其声如狗狗头人形钩爪锯牙逢忠信之人啮而食之逢姦邪之人则捕禽兽而饲之亦食禽兽之肉海内西北经亦曰穷奇状如虎有翼食人从首始在蜪犬北又东北经曰邽山上有兽状如牛猬毛名曰穷奇注云或云似虎猬毛有翼海上所谓穷奇者千嵗𣆀耳虎一名神狗也共工专诬害盛徳故以穷奇比之梼杌之名説者特谓顽凶无俦匹之貌耳按物类相感志曰梼杌西荒中兽如虎豪长三尺人面虎爪口牙一丈八尺人或食之兽鬭终不退却唯死而已荒中张捕之复黠逆知一名倒寿伯鲧傲狠忘身故以梼杌比之饕餮之名说者谓贪财为饕贪食为餮耳北山经曰钧玉之山有兽羊身人面目在腋虎齿人爪音如婴儿名曰狍鸮食人为物注云贪婪食人未尽遂害其身像在夏后鼎左传所谓饕餮者也三苗饮食贪冒故以饕餮比之由此四物言之则窫窳大风封豕凿齿长蛇之类皆以物比人不能详其说然皆可以类通之也梼杌梼杌好鬭至死不却西荒中兽也状如虎豪长三尺人面虎爪口牙一丈八尺人或食之兽鬭终不退却唯死而已荒中张捕之复黠逆知之一名倒寿商之兴也尝次于丕山故内史过荅虢公神降于莘之问以为或有神以兴亦有以亡也或曰梼杌即鲧据左氏颛顼氏有不才子谓之梼杌盖指伯鲧又鲧为夏郊三代祀之夏之祀鲧乃其先祖商不应祀或以次于丕山因祭之尔周则封杞鄫以祀之又诸国之史晋谓之乘鲁谓之春秋楚谓之梼杌乘以载丘乘之数春秋以备四时之事又史者所以数徃知来者也梼杌之为物能逆知来事故以此目之饕餮饕餮羊身而人面其目在腋下虎齿人爪音如婴儿食人为物钓玉之山有之山海经谓之狗鸮郭氏以为贪婪食人未尽遂害其身像在夏后鼎以夏鼎言之昔夏之方有徳也逺方图物贡金九牧铸鼎象物百物而为之备使民知神姦是则夏鼎之上无所不象今独称饕餮者饕餮食而不戒以自残其身鼎食器也欲使食者知以为鉴故尤别而异之其图在足吕氏春秋曰周鼎着饕餮有首无身食人未咽害及其身以言报速也今鼎鬲之类凡三足者毎足皆作兽状瞋目屯牙自衔其足此则饕餮象也其事自夏鼎来矣音释牦纛騑眊瑱蚺犎羱麢豪鬣髀笄泡豨拕獭鲻獱猵抓䲡瘢滽滽鱬鲮鲤豸瘘列姑射兔了扑舐龁㕙貂珰侍中中常侍眯蟨䑕前兔后蹵辚驘驒騱駃騠菴䕡轾彚辊踡纰颣注揸貍别三侯量侯道貍步颂蜃䗪狐篝搰貉貛踰汶貆貒穷奇浑敦梼杌饕餮驩兠行好蜪犬邽山狍鸮窫窳大风凿齿封豕长虵梼杌鲧鄫饕餮鬲尔雅翼卷二十一尔雅翼钦定四库全书尔雅翼卷二十二宋罗愿撰释兽五牛騋駵騵騧馵駥鱼驴驘駃騠闾駞牛牛大牲也牛件也件事理也象角头三封尾之形又牛为大物天地之数起于牵牛故物从牛牛为物大可以分故半从八从牛牛之名色特牛谓之犅牛父谓之特子谓之犊呉人谓犊曰牛羊无子谓之㹗一嵗谓之㸬三嵗谓之犙四嵗谓之牭騬牛谓之犗纯色谓之牷駮谓之荦白黑杂毛谓之牻㹁黄白色谓之犥駮如星谓之黄牛虎文谓之黄牛黑脣谓之犉白嵴谓之犡又谓之㸹长嵴谓之㹔白牛谓之世本胲作服牛黄帝臣也宋景文公云古者牛惟服车书曰肇牵车牛易曰服牛乘马汉赵过始教人用牛代耕而王弼注易云牛稼穑之资是不原汉始牛耕之意余按古称牛耕非特王弼之说也其来旧矣太史公律书曰东至牵牛牵牛者言阳气牵同万物出之也牛者冒也言地虽冻能冒而生也牛者耕殖种万物也淮南子曰杀罢牛可以赎良马之死莫之为也杀牛必亡之数许叔重以为牛者所以殖谷谷者民之命是以王法禁杀牛民犯禁杀之者诛故曰必亡之数太史淮南博通古义其书皆不在赵过后又古人制名冉耕字伯牛其造书也曰犂耕也㹃两壁耕也一曰覆耕种也字皆从牛则耕之以牛尚矣山海经曰稷后曰叔均是始作牛耕郭氏曰用牛犂也汉武帝用赵过代田之说用耦犂二牛三人且称曰代田古法也后稷始甽田则过之法亦有由来矣景文之说未之尽也牛畜之有力而顺者说者云牛但有竖瞳而无横瞳见一物辄长造天故童子得而制之新论曰马称骅驑骥騄牛誉郭椒丁栎古者牺尊以牛为名然亦不尽画牛故淮南子曰百围之木斩而为牺尊镂之以剞杂之以青黄华藻鏄鲜龙蛇虎豹曲成文章騋马八尺以上为龙七尺以上为騋六尺以上为马騋减于龙而愈于马亦马之良者騋宜于牝故释畜称騋牝骊牡𤣥驹骖盖言以騋为牝以骊为牡而生𤣥驹则谓之褭骖也騕褭古良马之名褭骖取名于此则其良可知卫文公乘狄之败始建城市而营宫室得其时制百姓说之国家殷富其末章称騋牝三千亦以騋者牝之良利以生驹云尔春秋左氏传称元年革车三十乘季年乃三百乘与此不同者盖马特居四之一騋牝三千则当有牡一千革车不用牝纯用牡马牡马一千为车二百五十乘取成数故曰三百乘尔然则牝马不用耶曰邦国六闲马四种谓道马戎马田马驽马也革车用牡马一千之外有牝三千足以供道马田马驽马三种之数故凡马四千匹分为四种卫国于衰乱之后始复备诸侯之仪故诗人美而称之駵駵赤马黒鬣明堂月令五时驾马而駵处其二春苍龙秋白骆冬铁骊夏用赤駵中央用黄駵中央寓于季夏故所用物同而以色之浅深者为之别也古者駵非所贵故淮南子曰旁光不升俎駵馼不入牲以其牦也牲而牦且不可用而况天子法天象地为车服以顺时授民者而何取夫駵哉且而欲应四时耶则马固有纯色者矣骍也黄也翰也皆马之纯也弃而不用駵与骆皆牦也而顾取之何也月令乃秦吕不韦所作秦人自其旧时自言以水徳王故冬之铁骊以纯黒应其徳而苍乃水徳所生又近于黑故不以为嫌至于夏之宜用骍中央之宜用黄秋之宜用翰皆与其服色违逺两者不可兼也故以马之体应时令而选其鬣与所尚之徳合者以厌之是以夏则弃骍而用赤駵中央则弃黄而用黄駵秋则弃翰而用骆此其为秦而设昭昭矣不然是三时者马之体色皆与其鬣有异冬之所驾曷不取夫雒之白身黑鬣者而特用夫骊之纯耶此以知其㫖矣騵騵駵马而白腹者也武王伐纣用之诗曰牧野洋洋檀车煌煌驷騵彭彭盖武王尝以是胜纣故檀弓论三代之制夏后氏戎事乘骊殷人戎事乘翰周人戎事乘騵说者以为三代乘马各从正色周不纯赤用白腹者为上周下商因武王所乘遂为一代成法然按列女传赵津女称昔者汤伐夏左骖牝骊右骖牝駹而遂放桀武王伐商左骖牝骐右骖牝䮲而遂克纣至于华山之阳则牧野所乘与此异色又诗止称驷而此有左右骖诗言騵而此骖骐䮲不应传闻有异盖诗所陈谓牧野清明之日至其逐纣至华阳或当骖此等尔騧黄马黑喙曰騧宋明帝以騧字旁似祸改作唐太宗有拳毛騧馵后左足白曰馵案释畜马之四足白皆有名前右足白曰启左白曰踦后右足白曰骧左白曰馵凡阳静而隂躁马之力其左不如右强启者开也前右足白则为开道踦者闭也公羊传曰相与踦闾而语闭一扇一人在内一人在外广韵居绮切前左足白则为闭骧者腾也后右足白则为骧馵者系也后左足白则为馵盖兽之白皆为躁故诗称有豕白蹢以为豕之躁者而易震卦为馵足又为作足作者作动也史称隋文帝騧马嵴有肉鞍行则先作弄四足然则馵虽以色称又为系马之名亦以其好动而馵之尔馵既躁马好动故秦人备兵甲以讨西戎征伐不休国人矜其车甲必先言驾我骐馵而后乃言四牡孔阜四马既闲尔阜与闲未足矜也其材之富可知矣此以见文王育材之盛也言徳之俭则其养之也以其所爱及其所不爱则僖公之牧马是也一章良马则有驈有皇有骊有黄二章戎马则有骓有駓有骍有骐三章田马则有驒有骆有駵有雒四章驽马则有骃有騢有驔有鱼盖始者牧夫驈黄之纯色浸至骓駓之间色以及于驒骆之不纯不得已而及于驔鱼之惊畏驔鱼犹养之则其徳之俭可知矣此有以见僖公之善牧马也相马之说曰马目欲得黄又欲光而有紫艳若目小而多白则惊畏惊畏者马之大病故其序尤在后然汉武帝得西域之骏蒲梢龙文鱼目汗血之马充于黄门以鱼目为名岂此类耶驴驴似马而长耳其毛龎褐不甚骏异九懐云骥垂两耳中坂蹉跎蹇驴服驾无用日多驴既低小而又不甚骏故称蹇焉则为无用甚矣一名为卫或曰晋卫玠好乘之故以为名始自汉灵帝于宫中西园驾四白驴躬自操辔驱驰周旋以为笑乐于是公卿贵戚转相放效至乘辎軿以为骑从互相侵夺价与马齐说者以为驴迟钝之畜致逺上下山谷野人之所用耳何有帝王君子而骖服之乎是胡服之妖也性能旋磨及䭾负故袁淑九钖云负磨廻衡迅若转电是也率以午及五更之初乃鸣说者云音随时兴晨夜不黙仰契𤣥象俯协漏刻应更长鸣毫分不忒是其事也其声丑恶乃独有好之者王粲好驴鸣魏文帝临其丧使赴客皆作驴鸣又晋王济好之孙楚哭之为之作声而形体皆似人之嗜好不同有如此者或所无处其鸣亦能骇虎顾久习其伎则杀之矣其子案说文别名驘驘者马牝驴牡所生似驴而健于马旧非中国所产故汉书以为匈奴奇畜也马力在前髆驴力在后髀驘力在腰骑乘者随其力所在而进退之驘股有锁骨故不能生其状大骨若臼而口小小骨若杵而头大小臼口衔大杵头故不可出此驘所以不滋息然马生一驘其贾过马逺矣汉元康中龟兹王绛宾娶乌孙公主女自以尚汉外孙乐汉衣服制度归倣而作之外国胡人皆曰驴非驴马非马若龟兹王所谓驘也言其不纯一尔晋令乘传使遭丧聴乘骡车骡车者犊车装而马车辕駃騠说文曰驘驴父马母也駃騠马父驴母也故传称駃騠生三日而超其母言其过于驴尔周书伊尹令正北以駃騠为献古者人君所乘以为珍驾蘓秦相燕人恶之于燕王燕王按劒而怒食以駃騠言其信蘓秦之笃激于谮者之言反以珍驾杀而享之以示与之无爱也桑御史言孝武皇帝时平百越以为囿圃却羌胡以为苑囿是以珍怪异物充于后宫騊駼駃騠实于外廏然则自古贵之矣又一名䳮崔豹古今注云驴为牝马为牡则生驘马为牝驴为牡则生䳮盖今之人以此类为馲亦与䳮音相符然玉篇称馲驴父牛母则与崔及今说异今蜀中驘乃有马与牛合而生者皆牛为牡马为牝故今川广皆产驘生于广者蹄轻产于蜀者蹄重以大武之遗体也此实四类然古今说者但有驘及䳮駃騠二类之名驴父牛母自当从古说附于䳮篇牛父马母亦以俗而谓之驘尔识者详之也闾闾如驴一角或曰如驴而岐蹄古者大射于太学以为受筭之器名之为中乡射记曰君国中射则皮树中于郊则闾中于竟则虎中大夫兕中士鹿中髤中前跪凿背容八筭释获者奉之先首盖皆刻木为之状如此等兽而伏凿其背以盛筭前足跪者象兽教扰受负也周官有服不氏掌教扰勐兽顾兽有堪受负者有不合受负者若今驼受负则四足俱屈然则取于皮树闾虎兕者当亦与鹿同意也闾之为物罕见唯周书王㑹篇北唐戎贡以闾闾似隃冠不知隃冠之为何物而北山经县罋之山其兽多闾麋郭氏曰闾即䍱也似驴岐蹄角如羚羊一名山驴说者言山驴以为山羊之类大如鹿皮堪靴用两角大小如山羊一边有蹙文又疎慢者为山驴则虽岐蹄而不一角而皮树者人面兽形又兽之异者今仪礼皮树一作繁竖駞駞外国之奇畜背有两封如鞍其足三节色苍褐负物至千斤日行三百里凡欲摏载辄先屈足受之所载未尽其量终不起古语谓之槖佗槖囊也佗负荷也今云骆駞盖槖音之转性能知水源自炖煌往外国者多乘之涉流沙千余里中无水时有伏流处駞独知之遇其处辄停不进以足踣地掘之常得泉又青海西北有流沙数百里夏有热风伤毙行旅风将至老駞预知之引项而鸣聚立以鼻口埋沙中人见则知之以氊壅蔽口鼻而避其患穆天子传曰天子饮于文山之下文山之人献牥牛二百以行流沙郭氏云駞也匈奴每嵗龙祠走马鬭槖駞以为乐事苏秦説楚威王称燕代槖駞良马必实外廏是战国时已入中国矣其卧腹不帖地屈足漏明者曰明駞能行千里古乐府云明駞千里足送儿还故乡多误作鸣字唐天寳间岭南贡荔枝杨贵妃使明駞使驰赐安禄山明駞使日驰五百里取若驰足之捷云明駞亦或作鸣駞凡駞粪为烟直若狼烟邺中记铜駞如马形长高一丈足如牛尾长二尺嵴如马鞍在中阳门外夹道相向汉书大月氏国出一封槖駞颜师古曰嵴上有一封封言隆高若封土今俗唿为封牛伊尹朝献商书正北以槖駞为献汉有牧槖令丞牧养槖佗郭璞賛曰駞为奇畜肉鞍是被迅骛流沙显功絶地潜识泉源微乎其智汉旧仪云诸侯王黄金玺槖佗钮音释牛件犅㹗㸬犙牭騬犗牷駮荦牻㹁犥犉㸹㹔犡胲罢叔均㹃甽剞镈騋褭騕马四种駵骊旁光牦翰骆雒騵䮲騧馵踦蹢驈皇骓駓骍骐驒骃騢驿鱼驴辎軿磨䭾驘髆龟兹駃騠馲闾竟释获髤䍱驼踣牥注钮尔雅翼卷二十二尔雅翼钦定四库全书尔雅翼卷二十三宋罗愿撰释兽六羜羒牂羭羖羍豝豵䑕鼷鼯鼷鼢羜羔者羊子之总名其别有四羜者五月生羔也者六月生羔也羍者七月生羔也䍮者羊未卒岁也而释畜但载未成羊羜郭氏云俗唿五月羔为羜盖谓羔已生及五月者尔而说文称五月生羔则似谓仲夏所生按齐民要术称正月生羔为上种十一月十二月生者次之母既含重肤躯充满草虽枯亦不羸瘦母乳适尽即得春草是以极佳八月九月十月生者虽值秋肥然比至冬暮母乳已竭春草未生是故不佳其三月四月生者草虽茂美而羔小未食常饮热乳所以亦恶五月六月七月生者两热相仍恶中之甚然则羔以五月生者乃是不美古称肥羜以速诸父不应用此但当是生及五月者尔然伐木之诗诸父用羜羜者小羊诸舅用牡牡乃大牛礼隆杀不同者羜乃食礼意亲而礼数牡乃享礼意重而礼厚所以待诸父与诸舅各有所宜也礼记曰羔豚而祭百官皆足大牢而祭不必有余此之谓称也礼之所谓称者皆如此羒羒者吴羊白羝也羝是牡羊之总名而羒乃吴羊之羝者古者大率多只言羝易曰羝羊触藩羸其角诗曰取羝以軷汉书匈奴徙苏武于北海上无人处使之牧羝且云羝乳乃得归専牧羝而望其乳示武以不得反犹秦之要燕丹以乌白头而马生角也羊性好羣而呉羝谓之羒反从分者盖羝性好抵触齐民要术畜牧之法大率十羊二羝以为羝少则不孕多则乱羣尤取其无角者恐其抵触以伤胎也然则虽羣也而宜分之羊之有羒羭亦犹木之有枌榆其物相类但当以色为别盖羒为白羝枌亦白榆则犹羒也羭为黑羝榆不能白则犹羭也色白有辨之义故皆从分色黑有不辨之义故皆从俞又今榆者北方有之故古称榆塞而江南有刺榆无大榆是南方于羊则有羒而无榆于木则有枌而无榆又相类也枌白榆唐韵文牂羊牡羒牝牂广雅曰呉羊牡一嵗曰牡䍮三嵗曰羝其牝一嵗曰牸䍮三嵗曰牂诗曰牂羊坟首三星在罶盖牡羒牝牂坟犹羒也幽王之时西戎东夷之乱盖始于褒姒而其祸遂连于中国诗人伤之于其末章穷而反本故言牂羊羒首喻妇人而为男子之事犹武王数纣称牝鸡之晨矣三星在罶三星昏姻之星在罶则非其所矣又以叹夫褒姒也牂羊为丧裘之贱者淮南子曰晋文君大布之衣牂羊之裘韦以带劒威立于海内字说曰犅以乘而不逆为刚牂以承而不随为臧所谓牂牂言小狠也牂柯者以能入为柯所入为牂欲小狠焉盖牛之性顺犅能牡而犹有顺性故为乘而不逆羊性狠牂虽牝而犹有狼性故为承而不随案牂止是牝羊而诗正义欲合坟大首之义称为牝小羊夫呉羊三嵗称牂则非小矣五行传有羊祸说者曰易刚而包柔为离离为火为目羊上角下刚而包柔大目而不精明视气毁故有羊祸羭归藏曰两壶两羭郭氏以为羭黑羝引以解夏羊牡羭之义案呉羊则白夏羊则黑而陶隐居称羊有三四种最以青色者为胜次则乌羊其䍲羺羊及虏中无角羔其乳髓肥好不及都下者今江南以东羊白而豕黑江南以西羊黑而豕白古者为裘则用白者故羔羊之诗曰羔羊之皮素丝五紽是因羔羊之色而用丝也然黑羊自为食之美者故左传曰专之渝攘公之羭盖诸侯无故不杀牛以羊为食大夫无故不杀羊以犬豕为食羭者公之美食故羭又训美若专嬖骊姬则将有变窃君之美禄有丧羊之患故易称刲羊丧羊者皆如此也渝训变羭以类相从则亦有变之义羭老而为猿列子曰老羭之为猿是也羖羖本夏羊牝者之名以呉羊白夏羊黑今人便以牂羖为白黑羊名羖羊之角主明目安心益气轻身辟鬼魅虎狼疗疥虫蛊毒结气止寒洩其角为用最大而诗云由醉之言俾出童羖盖羖之美在角今使出无角之羖羊胁以无然之物犹言而无实不为用也昔秦穆公尝以五羖之皮赎百里奚号五羖大夫羖为角音又为古音诗以羖与语协韵是也羖在今世但为黑羊之名不取牝义而音又通于牯故本草羖羊条注称牯羊牯乃牡之名羖音同于牯而称为羊之牯犹兕音同于牸而称为犀之牸也羖既通于牯为牡则羭反当为牝故字说取之张湛列子注亦云羭牝羊也字说曰夷羊谓之羒而夏羊谓之羖则由中国之道无分也处之有宜而已夷羊谓之牂而夏羊谓之羭则由中国之道非特承上以为臧有可否之义焉以羖合羒言之以羭合牂言之是以羖为牯羭为牝也不用释畜夏羊牡羭牝羖之文矣羍羍七月生羔也羊之类易繁一嵗之间母既生子子复生孙孙又生子号为一嵗三生诗曰诞弥厥月先生如达笺云达羊子也后稷之在其母终人道十月而生如达之生言易也盖妇人之生首子其产多难而姜嫄又因履武而感其事尤异夫感异而孕者其生亦异故禹母脩已感石而生禹坼胷而出契母简翟吞燕卵而生契副背而出今其事类此宜乎有坼副灾害而今也生之之易乃如羊子之易则周人所以尊而颂之也羊比于六畜为易生又繁息之物故独比之犹吐而生子生之易者故产育谓之娩亦嬎乃子之名也薛综荅韦昭曰羊子初生达小名羔未成羊曰羜大曰羊长㓜异名以羊子初生之易故以比后稷生之易也说文亦云羍小羊也从羊大声读若逹与说文七月生羔不合盖达是七月之羊说者以七月之羊已为成长不当始述其初生之易故更之云初生为达言犹未成羔也然诗既称先生乃谓首生羊半嵗以上正其首出之时故以其首生之易比达不以达为羊子而比子也则说文之说通矣豕四蹢皆白豕之躁者诗曰有豕白蹢烝涉波矣月离于毕俾滂沱矣豕之性能水牧猪之所必在水草之交故潴从猪以猪所食息也天将久雨则豕进而涉水波白蹢尤其躁进者故先进焉月离于毕亦将雨之候役者之病惟雨故东山叹零雨其蒙今二兆并见则大雨必矣役久病于外者所为叹也在十二少皆配十二支故已象虵豕象亥史晋师伐齐以己亥为三豕是也今既豕又从亥者盖北方之卦水洊至为习坎豕为水之畜又应于水为能充其类故在物从豕在气从亥亥者六隂俱盛嫌于无阳论道者恶之故卦以六隂称龙月以六隂称阳在物则指事而已六隂气类相应不嫌于习故从豕而又从亥也豝豝牝豕也凡六畜之属皆见于释畜惟豕见于释兽以豕者通田豕之名故别异之诗曰彼茁者葭一发五豝于嗟乎驺虞豝牝豕也射牝何足以为仁案说文称豝牝豕一曰二嵗能相把拏也然则豝牝豕之小者故又谓之小豝二章则彼茁者蓬一发五豵盖豕生三为豵豵亦豕子也言虽取害稼之物然亦必待其成淮南子言先王之政鱼不长尺不得取彘不朞年不得食今皆一嵗二嵗之豕所以为仁也夫田豕害稼古者迎虎而食之驺虞所发止于害稼之类又所以为仁也必言一发而五者盖驺虞乐官备之诗天子以备官为节王之所向一发而中臣下从之五豝见中其备如此是诗也与吉日之诗畧同吉日之诗曰发彼小豝殪此大兕其序亦云能慎微接下无不自尽以奉其上焉豝一发而五自豝而至兕皆备尽之道也古者田猎大兽公之小禽私之豝小禽也盖吉日之臣自豝而殪大兕不私于已所以为奉上驺虞之君止于豝而已亦不私于已所以为仁也其言小豝又有以见豝豵之相类也虽然王田不取羣今一发而取五者田不取羣当是谓㒺罟之事恶其尽取此射而以艺得之不伤于仁亦孔子钓弋而不纲之义也字说曰豝所谓娄猪巴犹娄也豵豕生三子谓之豵生二则谓之师生一则谓之特郭氏以为豕生子常多故别其少者之名豵从从义犹从也羣以从母有约从之义苏秦说韩王称宁为鸡尸毋为牛从尸主也一羣之主所以将衆者从从物者也随羣而徃制不在我者也豵之从从亦牛从之义然在尔雅称三为豵而召南称一发五豵者盖诗所称不特一豕之子又凡称三者皆自三以徃不特为少者立名且其序曰天下纯被文王之化则庶类蕃殖豕既生子常多而又蕃殖于此而言豵则豵为自三以徃之名审矣说文又以小豚为豰生三月为豯生六月为豵或曰一嵗为豵二嵗能相把拏为豝三嵗豕肩相及为豜其说豵与尔雅不同然皆小豕之名故详着之鼠鼠盗窃小虫夜出昼匿穴虫之黠者其种类至多穴于寝庙畏人故也然管仲称社束木而涂之鼠因徃託焉燻之则恐烧其木灌之则恐败其涂此鼠所以不可得杀者以社故也以喻君之左右鼠则一耳惟其所处故太仓之鼠饱食而不惊厠下之鼠秽食而畏人李斯所以发愤也好自扬弄其须禾稼成时輙相率窃取覆藏之以为冬储人或掘之得数斗许及橡栗百果皆类此得则夺其一嵗之蓄诗称相鼠以刺人之无礼者今河东有大鼠能人立交两脚于颈上或谓之雀鼠韩退之所谓礼鼠拱而立者也相鼠有皮又有齿有体皮外饰也故象人之有仪齿有时以啮有时以止在易艮为鼠故齿象止体者百体之动也说文体字云緫十二属也盖鼠为十二属之首又好摩弄其髭相时而进故体象礼吕氏春秋曰周鼎着鼠令马履之为其不阳也鼷鼷鼠类之最小者或名甘鼠又名甘口鼠食物当时不觉痛世传云亦食人项肥厚皮处亦不觉古称美疢不如恶石夫疢何有美者盖特不觉其痛是以于疢言美恙之字从羊鼷鼠为甘鼠也郭氏谓有螫毒小鼠盖即此俗人讳为此所啮云衰病之证春秋成公五年正月鼷鼠食郊牛角改卜牛又食其角定公十五年正月鼷鼠食郊牛牛死哀公元年正月鼷鼠食郊牛刘向以为鼠小虫性盗窃鼷又其小者也牛大畜祭天尊物也角兵象在上君威也小小鼷鼠食至尊之牛角象季氏乃盗窃之人将执国命以伤君威而害周公之祀也改卜又食天重语之也而董仲舒直以为养牲不谨是亦尽矣夫牛有力之畜何至为鼷所食盖将祭之牺皆系于牢设楅衡以制其角故鼷得而制之鼷之小而牛死焉则食者非一鼠矣凡人犹讳其啮以为衰病之证况大祀之牺乎鼷穴甚小故淮南曰塘漏若鼷穴一墣之所能塞也本草说鼷鼠云此虫极细不可卒见则是虫之极小者耳非鼠之类也鼯鼯与伏翼皆鼠类而尔雅在释鸟中以其有肉翼也鼯状如小狐翼大率如服翼翅尾项胁毛紫赤色背色苍艾腹下黄喙颔杂白脚短爪长尾三尺许好暗夜行飞且乳亦谓之飞生声如人唿食火烟能从高赴下不能从下上高东呉诸郡皆有之又谓之梧鼠荀子曰梧鼠五技而穷谓能飞不能上屋能縁不能穷木能游不能渡谷能穴不能掩身能走不能先人虽多技能皆有穷极也鼯既飞走且乳故将娩者持其皮毛则易生今鼯鼠来近人处夜鸣人輙忌之以为旁里当有死者伏甑聴其声以为能得所唿死者之名云一名夷由一名鸓又名飞蠝又名鼺鼠详其性乃食烟火独为不可晓然西域复有火鼠在烈火中人取其毛缉之号火浣布此又何也鼵鸟鼠同穴之中渭水出焉其鸟为鵌其鼠为鼵鼵如人家鼠而短尾鵌似鵽而小黄黑色入地三四尺鼠在内鸟在外在陇西首阳县孔氏尚书传云共为雄雌张氏地理记不为牝牡案此鼠在内鸟在外则似不为牝牡管子曰楚人攻宋郑烧焫爟焚郑地使城之壊者不得复筑也屋之烧者不得复葺也令其人有丧雌雄居室如鸟鼠处穴是不为牝牡之义也然由古迄今不应二物长存傥不为牝牡则其类不续顾无得而知之又沙州记云寒岭去大阳川三十里有雀鼠同穴之山既以此二虫为名书传从简或只谓之鸟鼠山而王肃解禹贡遂称鸟鼠同穴皆山名后之说者因以为二山可笑也鼢鼢形如鼠大而无尾黑色长鼻甚强常穿耕垣中行故郭氏云鼢鼠行地中者也陈藏器云今之鼢鼠小口尖者隂穿地而行见日月光则死深山中林木下有之盖鼢伯劳所化而又能化而为鴽季春之月田鼠化为鴽许慎云田鼠鼢鼠也鴽鹑也据迎猫食田鼠则鼠能害稼者今鼢鼠不敢见日月光则似不能害稼谓之田鼠未知其审说文云鼢地行鼠伯劳所化也一曰偃鼠故陶隐居云鼹鼠一名隐鼠一名鼢鼠而山林中有兽大如水牛者亦名鼹鼠说者以为即饮河者鼹鼠有二物异名同然庄子云鹪鹩巢于深林不过一枝偃鼠饮河不过满腹以鹪鹩是鸟之小者而巢深林偃鼠是鼠之小者而饮大川言虽之大处犹止于极量而反故当谓此鼢鼠不当谓如牛者也音释羜羍䍮羝軷牂罶大布羭两壶两羭䍲羺羖羍嫄副娩嬎蹢豝豵约从豰豯豜鼷楅一墣鼯鸓鼵鵌鵽焫熯鼢鴽鼹尔雅翼卷二十三尔雅翼钦定四库全书尔雅翼卷二十四宋罗愿撰释虫一蚕蠢春原蟓蜀蝤蛴尺蠖蛅蟖蟫蚰蜒蚓蚕蚕仓庚鸣则生故诗曰仓庚喈喈采蘩祁祁蘩白蒿也所以生蚕夏小正曰三月妾子始蚕蚕之状喙呥呥类马色斑斑似虎初拂谓之蚝以毛扫之蚕尚小不欲见露气桑叶着懐中令煖然后切之得人气则衆恶除也古者三宫夫人桑于公桑风戾以食之谓及早凉脆采之风戾之使露气燥乃以饲蚕蚕生恶湿故也比至再眠常须三箔虚上下二箔以隔土气障尘埃也饲必卷窻褰帏饲讫还下盖蚕昆虫之类昆者明也蚕见明则食食多则生长其旋生驹皆与母同老食而不饮三十六日而化嵇康养生论曰火蚕十八日寒蚕三十余日仲长子昌言亦曰寒而饿之则引日多温而饱之则用日少此寒温饥饱之为脩短验之于物者也荀卿赋曰三俯三起事乃大已俯谓之眠亦有四眠者既老将绩其口含丝春秋文耀钩曰商弦絶蚕含丝言弦将絶蚕含丝以待用也淮南子曰蚕珥丝而商弦絶谓新丝出故丝脆五音之中商弦最急故先絶亦蚕午火也商金音也火壮金因应之而絶珥丝或为饵丝或曰上下丝于口故曰咡丝其独成茧者谓之独茧自二以上谓之同功茧独茧丝细而有绪詹何以之为纶引盈车之鱼也颜氏家训曰胡人见锦不信有虫食木吐丝所成养蚕之室欲明而温汉法犯腐刑者下未央蚕室取其温尔古者后妃享先蚕而后躬桑先蚕天驷也汉旧仪曰今蚕神曰苑窳妇人寓氏公主凡二神蠢春原蠢春原再蚕也原即再之义或曰蚕不交而生者徃徃为原蚕原蚕一名魏蚕莫知其说按方言魏细也自关而西秦晋之间凡细而有容谓之魏又古者魏地狭隘其君民有俭啬趋利之讥以葛屦而至于履霜以女手而至于缝裳岂原蚕亦魏之俗耶今人又谓之二蚕音之转尔周礼养马禁原蚕者说者以为天文辰为马而蚕书蚕为龙精月直大火浴其种是蚕与马同气物莫能两大禁原蚕者为伤马也今农家下种以原蚕矢杂禾种之以辟蝗否则鬻马骨汁和蚕矢溲之又蚕殭者涂马齿则马不食草以桑叶拭去乃还食此则蚕为马类明矣淮南曰螈蚕一嵗再收非不利也然而王法禁之者为其残桑也离先稻熟而农夫耨之不以小利伤大获也至于后世国税再熟之稻乡贡八蚕之绵呉人且以为美谈呉録曰南阳郡一嵗蚕八绩林邑记曰九真郡蚕年八熟茧小轻薄丝弱绵细荆楚嵗时记曰八蚕茧出日南至秋犹饲以柘荆楚则早晚二蚕则五月而已永嘉郡记曰永嘉有八辈蚕珍蚕三月绩柘蚕四月初绩蚕四月绩爱珍五月绩爱蚕六月末绩寒珍七月末绩四出蚕九月初绩寒蚕十月绩其说云凡蚕再养者前辈皆谓之珍少养之而蚕与爱珍二色候珍三月既绩出蛾取卵七八月便割蚕生多养之是为蚕若取藏瓮中亦可十纸百纸盖覆器口安冷水使冷气析其出势仅得三七日然后札生养之为爱珍然则盖一类耳隋书曰江湖之南一年蚕四五熟唐天寳中益州献三熟蚕茧紧厚白净与常蚕不殊大厯中太原府清源人唐景晖养冬蚕成茧诏给复终身而海物异名记乃云八蚕绵者八蚕共作一大茧非也蟓蟓桑茧野蚕不养于人就桑食叶作茧者比家蚕小而行疾其作茧长半寸以来亦撱而长其一面平多则嵗宜蚕野人尝以卜蚕之熟否楚俗于上春以麫裹肉或糖蒸之亦平其一面谓之茧子食之盖取象此古者称野蚕成茧以为瑞若蟓者嵗未尝无但成茧者言其成熟如家茧汉自王莽以来田畴芜废杼柚其空至光武之初野谷旅生野蚕成茧人获其利盖地力久旷而有余故谷易生树力久苏而有余故茧易成唐武徳中梁州亦言野蚕成茧百姓採而用之亦其类耳又古今注元帝永元四年东莱郡东牟山有野蚕为茧収得万余石民人以为丝絮此最有数者野茧又有雔由樗茧棘栾茧蚖萧茧皆桑茧之类各以所食叶为名广志云有柞蚕食柞叶可以作锦今桑茧所包裹甚薄不堪用古人称以野茧之丝为琴絃者自当各有所在也今人亦唿此为桑蚕郭氏乃云即今蚕非也蜀蜀葵中蚕也从虫上目象蜀头形中象其身蜎蜎葵者菜之甘者也古人有言蓼虫不知徙乎葵菜今蜀食葵之甘故其体肥大亦食于藿广志曰藿蠋有五色者槐香蠋五采有角甚臭庚桑子曰奔蜂不能化藿蠋言大小不同量也蠋虽蚕类而不食桑诗乃称烝在桑野者葵藿之下亦桑野之地也蚕致养于人万百为族蜀则独行故以比敦然独宿者笺云蠋蜎蜎然特行久处桑野有似劳苦者又蜀亦或作鸟名师旷禽经曰蜀不独宿不知何物也蜀不独宿故以叹独宿者于文独字从蜀则蜀当独处尔韩子曰鱓似蛇而蚕似蠋人见蛇则惊骇见蠋则毛起渔者持鱓妇人拾蚕利之所在皆为贲育淮南曰蚕之与蠋状相类而爱憎异蠋一名蚅状虽可畏然古人以金作此而缀之车上以为饰故曰鞗革金厄蝤蛴尔雅蟦蛴螬粪土中虫又云蝤蛴蝎谓在木中者二物大抵相似以所处为异大者如足大指而蝤蛴在腐栁中者内外㓗白故诗人以比硕人之领其所谓蝎非虿尾之蝎也至于蛴螬食李之半于陵子尝匍匐而食之三咽然后耳有闻目有见仲子之亷不忍受人一飡而甘餔蛴螬之余腐以此而发皇视聴则其节之苦甚矣淮南万毕术曰黍成蛴螬言以秋冬获黍置沟中即生蛴螬也说者以为齐人曹氏之子所化论衡曰蛴螬化为复育复育化为蝉言万物变禅如此杨雄方言乃云或谓之喧或谓之蝎或谓之蛭或谓之天蝼此其为物多矣非止一蛴螬也尺蠖尺蠖屈申虫也状如蚕而絶小行则促其腰使首尾相就乃能进步屈中有伸故曰屈申郑康成谓之屈虫郭景纯谓之步屈皆此义又如人以手度物移后指就前指之状古所谓布指知尺者故谓之尺蠖汉书律厯志曰寸者忖也尺者蒦也则蒦亦自有尺之义矣易曰尺蠖之屈以求信也龙蛇之蛰以存身也圣人于物称名小而取义大不以龙蠖巨细而有所遗晏子春秋曰尺蠖食黄则身黄食苍则身苍然郭璞注方言以为尺蠖步屈色青而细小为蜾蠃所负为子者按蜾蠃所负乃螟蛉毛诗义疏云螟蛉似步屈此说是矣正以为步屈则非也蠖亦作茧而小甘泉赋曰天子穆然珍台间馆琁题玉英蜵蜎蠖濩之中解者以蜵蜎蠖濩为刻镂之形予按释鱼有蜎蠉水中小赤虫庄子所谓还虷者藏沙中穴如箴孔而蠖亦吐丝作茧有所布濩以此况帝居者盖白藏于密精义入神之至也张协七命曰焦螟飞而生风尺蠖动而成响此以微虫表帝居之渊黙亦此义耳尺又作斥考工记弓人之职合灂若手背文角环灂牛筋蕡灂麋筋斥蠖灂此说弓表里灂漆相合之处若人手背文理相应隈里灂文如环弓背用牛筋者文如麻子用麋筋者文如斥蠖云叚成式称尺蠖之茧为蝶今蝶盖青虫所化非行步屈伸者蠖或为蛾未可知也蛅嘶蛅嘶蛓虫也身扁緑色似蚕而短背有毒毛能螫人今俗唿杨瘌虫说文楚人谓药毒曰痛瘌一曰伤也音如辛辣之辣楚辞以喻谗人九思所谓蛓縁兮我裳是也今牡丹上尤多常在叶背不知者輙遇其毒欲老则吐汁自裹久渐坚凝如巴菽大紫白间理可爱就其中作蛹谓之蛅嘶房一名躁舍一名雀瓮俗谓之雀儿饭瓮言雀所喜食也又谓之雀痈既久出而为蛾复孚子于叶间或者乃谓雀瓮为蛅嘶之卵非也陶𢎞景云多在石榴木上今石榴上复有一种聚短梗半寸以来周围植之以自裹行则负以自随亦化蛹其中俗唿避债虫蟫蟫白鱼衣书中虫也始则黄色既老则身有粉视之如银故名白鱼荆楚之俗七月曝经书及衣裳以为卷轴久则有白鱼穆天子传蠧书于羽陵周官翦氏掌除蠧物郑氏谓器物生虫鱼韩文公诗曰岂殊蠧书虫生死文字间谓是也毛诗草木疏曰天子赐诸侯茞兰可着藏衣书中古者祕书之藏置芸以辟之芸亦香草也后世书勑用黄纸味既苦而虫不生王充论衡曰变复之家谓虫食谷者吏贪狼所致也书卷不舒衣襞不悬皆生虫也此复闗何吏耶一名蛃鱼又名壁鱼又名衣鱼齐明帝疾勑台省府署求白鱼为药外始知之蟫有谈寻淫三音淫或讹为经籍之经故又有经音蚰蜒螾入耳郭氏曰蚰蜒自闗而东谓之螾方家说蚰蜒大者如钗股色正黄其足无数如蜈蚣状此虫好脂油香入人耳及诸窍中故因以为名使人戒焉古称昌羊去蚤蝨而来蛉穷蛉穷蚰蜒入耳之虫昌羊今昌蒲是其气芬芳所召尔梓人谓此为却行之属今蜗牛之无殻者俗唿蜒蚰又唿蜗牛为蜒蚰蠃蜗牛惊则退缩似应却行之义然蜗牛要不能入耳当以多足者为是楚辞以此物比谗贼王逸九思云昇车兮命仆将驰兮四荒下堂兮见虿出门兮触蠭巷有兮蚰蜒邑多兮螳蜋睹斯兮嫉贼心为兮切伤盖虿之螫人也在下蠭之逐人也自上蚰蜒则自侧螳螂则当前是则上下左右与夫在前者皆嫉贼矣欲驰四荒其可得耶夫楚辞之人既不容于内而出出又不容故君子怨焉蚓蚓无爪牙之利筋骨之强上食藁壤下饮黄泉劝学者取之以为其用心之一孟子又以比陈仲子以为徒有饮水食土之操而已是虽微物其启闭有时故月令孟夏蝼蝈鸣后五日而蚯蚓出冬至之日蚯蚓结皆以纪候结犹屈也其始穴则首下向至是阳动则穴而上首故其身结屈也周书曰蚯蚓不出嬖夺后蚯蚓不结君政不行一名土蟺又名曲蟺夏夜好鸣于草底故江东谓为歌女或曰鸣砌周南诗曰喓喓草虫趯趯阜螽说草虫固多端按张衡云土蟺鸣则阜螽跳是以蚓为草虫也赞宁物类相感志亦云阜螽如蝗江东人唿名蚱蜢与蚯蚓异类而为雌雄盖合诗人之说故郭璞赞曰蚯蚓土精无心之虫交不以分淫于阜螽触而感物乃无常雄蚓亦龙属故星禽龙四物而此居其一焉汉书黄帝得土徳黄龙地螾见帝王世纪曰黄帝时螾大如虹或曰地螾大五六围长十余丈也抱朴子军术曰蚯蚓见军中尤多者军罢又冝备反叛音释蚕呥呥蚝风戾珥饵咡窳蠢春原鬻溲殭离蟓撱雔由樗棘栾蚢萧蜀蜎蜎蠋奔蜂藿蠋敦鱓蚅鞗金厄蝤蛴蟦蝎发皇视聴蛭尺蠖蒦蜾蠃螟蛉蜵濩蜎间蠉还虷合灂角环灂牛筋蕡灂蕡麋筋斥蠖灂蛅蟖蛓瘌蛹蟫卷襞蛃蚰蜒螾蜈蚣虿蚓蟺蚱蜢尔雅翼卷二十四尔雅翼钦定四库全书尔雅翼卷二十五宋罗愿撰释虫二莎鸡蜉蝣蟋蟀螳螂蜱蜎青蛉蜣蜋蜘蛛蟏蛸胡蝶莎鸡莎鸡振羽作声其状头小而羽大有青褐两种率以六月振羽作声连夜札札不止其声如纺丝之声故一名梭鸡一名络纬今俗人谓之络丝娘盖其鸣时又正当络丝之候故豳诗云六月莎鸡振羽七月在野八月在宇九月在戸也寒则渐近人今小儿夜亦养之聴其声能食𤓰苋之属崔豹古今注曰莎鸡一名促织一名络纬一名蟋蟀促织谓鸣声如急织也络纬谓其鸣声如纺纬也又曰促织一名促机络纬一名纺纬其言促织如急织络纬如纺纬是矣但蟋蟀与促织是一物莎鸡与络纬是一物不当合而言之尔诗称六月莎鸡振羽以至九月在戸十月蟋蟀入我牀下一章而别言莎鸡与蟋蟀可知其非一物也盖二虫皆似机杼之声可以趣妇功故易以紊乱孙炎解螒天鸡以为小虫黑身赤头一名莎鸡郭氏又云一名樗鸡陆玑则云莎鸡如蝗而斑色毛翅数重下翅正赤或谓之天鸡六月中飞而振羽索索作声幽州人谓之蒲错广志云莎鸡似蚕蛾而五色亦曰犨鸡盖皆非其类今莎鸡之鸣乃止而振羽不待飞也一名马蜉蝣蜉蝣朝生而暮死郭氏云似蛣蜣身狭而长有角黄黑色聚生粪土中猪好啖之陆玑云似甲虫有角大如指长三四寸甲下有翅能飞夏月隂雨时地中出樊光曰是粪中蝎虫随雨而出朝生而夕死盖蜉蝣者速死之物故以刺曹共公之好奢言虽衣服楚楚安能久也淮南子曰蚕食而不饮二十二日而化蝉饮而不食三十日而蜕蜉蝣不食不饮三日而死又曰鹤寿千嵗以极其游蜉蝣朝生而暮死尽其乐盖以旦暮为期逺不过三日尔蜉蝣出有时故王褒颂圣主得贤臣云蟋蟀俟秋唫蜉蝣出以隂言知时也又许叔重注淮南子言朝菌者朝生暮死之虫也生水上状似蚕蛾一名孳母海南谓之虫邪则亦蜉蝣之类按今水上有虫羽甚整白露节后即羣浮水上随水而去以千百计宛陵人谓之白露虫蟋蟀蟋蟀似蝗而小正黒有光泽一名蛬一名蜻蛚一名促织以夏生秋始鸣周书小暑之日温风至又五日而蟋蟀居壁易通卦系曰蟋蟀之虫随隂迎阳居壁向外趋妇女织绩女工之象今失节不居壁似女事不成有淫佚之行因夜为姦故为门戸夜开淮南则云蟋蟀居奥奥者西南隅也比寒则渐近人易通卦验曰立秋蜻蛚鸣白露下蜻蛚上堂诗曰蟋蟀在堂嵗聿其莫又曰七月在野八月在宇九月在戸十月蟋蟀入我牀下自七月至十月入牀下皆谓蟋蟀也言将寒有渐非卒来也而说者解蟋蟀居壁引诗七月在野以为不合然今蟋蟀有生野中及生人家者至嵗晚则同尔好吟于土石塼甓之下尤好鬭胜輙矜鸣其声如急织故幽州谓之促织又其鸣时正织之候故以戒妇功春秋说题辞曰趣织为言趣织也织兴事遽故趣织鸣女作缣又里语曰趣织鸣懒妇惊而崔豹云济南人谓蟋蟀为懒妇非也古称腾蛇游雾而殆于即且即且乃蜈蚣耳许叔重谓蟋蟀为即且上蛇蛇不敢动亦非也梓人以注鸣者精列属方言南楚之间或谓之王孙螗蜋螗蜋有斧虫有不过蟷蠰莫貈蛑石蜋巨斧等名许叔重又云世谓之天马盖骧首奋臂颈长而身轻其行如飞有马之象故赞八骏图者以为其状如麟鳯螳蜋然周书曰芒种之日螳蜋生不生是谓隂息易通卦验曰螳蜋捕蝉之虫乘寒而杀物自隐蔽而有所害捕抟之象也尤工捕蝉五六月蝉得美䕃奋翼而鸣螗蜋超枝縁条埶翳自蔽竦腰举刃抟而取之昔之鼓琴者见螳蜋方向鸣蝉将飞未去螳蜋为之一前一却絃者耸然恐螳蜋失之也杀心见于声故螳蜋隂杀之虫也翳木叶也或曰得其翳者可以隐形此虫惟捕蝉时有进退之势余则知进而已齐庄公出猎有虫举足将抟其轮问其御对曰此谓螳蜋者也其为虫也知进而不知却不量力而轻敌庄公曰此为人必为天下武勇矣回车而避之勾践礼虾蟇其遗意也庄子曰螳蜋怒臂以当车辙不知其不胜任也是才之美者也言非不有美才顾不胜任耳或曰回车者勾践故郭璞赞曰螳螂气虫挥斧奋臂当辙不回勾践是避勇士致死励之以义蜱蛸不过蟷蠰其子蜱蛸蟷蠰卵也螳蜋逢树輙产其卵皆相连缀多在小桑上及丛棘间三月四月中每枝出小螳蜋数百螳蜋应杀之虫故小暑至后五日而生所应者微隂故螳蜋司杀之小者也蜱蛸所在有之以桑上者为佳是兼得桑皮之津气耳市之伪者以胶着桑枝之上则无益矣一名蟭本草则谓之桑螵蛸主于药而言也范子计然曰螵蛸出三辅上价三百又海中有乌贼鱼背如樗蒱形亦有螵蛸之名故方家谓此为桑螵蛸谓彼为海螵蛸青蛉青蛉好飞集水上有青赤黄三种色青而大者曰青蛉一曰青亭小而黄者曰胡黎一曰胡离小而赤者曰赤卒一曰绛驺一名赤衣使者亦名赤弁丈人好集水上赤卒绛驺者汉制导卒之服也故以比之然摠曰青蛉则以大者为主吕氏春秋曰海上有人好蜻蛉者每朝居海上从游有蜻蛉至者数万前后左右尽蜻蛉也终日翫之不去其父使取来翫之明日徃之海上而蜻蛉无至者言机心存则物不附又庄辛对楚襄王曰君王独不见蜻蛉乎六足四翼蜚翔乎天地之间求蚊虻而食之待甘露而饮之自以为无患与民无争也不知五尺之童子胶丝竿加之乎四仭之上而下为虫蚁食也此其情状荆庄王命养由基射蜻蛉曰吾愿生得之养由基援弓射之拂左翼一名䗓淮南子称虾蟇为鹑水虿为莣皆生非其类唯圣人知其化又称水虿为孑子为蟁啮为螚物之所为出于不意弗知者惊知者不怪详此类变易固不足惊又人皆习知不待圣人也彼将因衆人耳目之所见以极视聴之所不接盖发端于此耳水虿既化青蛉青蛉相交还于水上附物散卵出复为水虿水虿复化焉交相禅无已郭璞称江东名为狐黎淮南人唿䗧蛜今鄱阳人唿江鸡盖䗧蛜之转说文蜻蛉一名桑根蜣蜋蜣蜋黑甲虫能以土包粪转而成丸圆正无斜角庄子曰蛣蜣之智在于转丸陶𢎞景云取粪丸而却推之今按其类似有雌雄以足拨取粪顷之成丸相与迁之其一前行以后两足曳之其一自后而推致焉乃掘地为坎纳丸其中覆之而去不数日而丸中若有动者又一二日则有蜣蜋自其中出而飞去盖是孚乳气其中以此覆裹之借之以生抱朴子曰𤣥蝉絜饥不羡蜣蜋秽饱然世或言蜣蜋能化为蝉所为转丸者借以变化也未知孰是崔豹古今注曰一名弄丸一名转丸俗名推丸其鼻高目深者名胡蜣蜋蜘蛛䵹鼄布网于檐四隅状如罾自处其中飞虫有触网者輙以足顿网使不得解其力大有甲翅者纒縳甚急已乃食之春秋二时得煖风而生旋吐游丝飞飏其身故春月游丝有长数丈许者皆䵹鼄所为也古人称太昊师䵹鼄而结网故张望赋云吐自然之纎绪先皇羲以结网新序曰汤见祝网者置四面而祝汤乃解其三面置其一面更教之祝曰昔蜘蛛作网今之人循序欲左者左欲右者右欲高者高欲下者下吾取其犯命者然则网罟之设虽取诸离亦有象于此也焦贑易林曰蜘蛛作网以司行旅又曰蜘蛛南北巡行罔罟字说曰设一面之网虫至而获焉知诛义者也陶𢎞景云䵹鼄类数十种尔雅载七八种今草䵹鼄有五色长脚者作网毕以大丝向四隅各络数十折或云以厌胜诸虫云又有土䵹鼄蟏蛸蟏蛸小䵹鼄长脚者俗唿为喜子陆玑疏云蟏蛸长踦一名长脚荆州河内人谓之喜母此虫来着人衣当有亲客至亦如䵹鼄为罗网居之诗曰蟏蛸在戸言为网于戸也陆贾曰目瞤得酒食灯花得钱财干鹊噪行人至蜘蛛集百事喜刘子曰今野人昼见蟢子者以为有喜乐之端夜梦见雀者爵位之象然见喜子者未必有喜梦雀者未必弹冠而人恱之者以其利人也今人以早见为喜晚见为常又云在头则有喜事蟏蛸既主有喜而豳诗以在戸言忧思感伤者盖果臝伊威蟏蛸鹿场熠燿此五物者家无人则集所以令人感思此自以着衣为有喜各以为义尔荆楚之俗七月七日设𤓰果于庭中以乞巧有喜子网于𤓰上则以为得巧胡蝶胡蝶以芳时飞集花间翩翩相逐物之适意者故庄周梦为胡蝶栩栩然胡蝶也不知周也俄而觉则蘧蘧然周也明人之精神开阖不能自知故有梦为鸟而丽乎天梦为鱼而丽乎渊以极其升沉至于此则又不抑不亢徜徉两间有俯仰自足之意以极物之化盖必有所寤矣蝶物之善化者今菜中青虫当春时行縁屋壁或草木上以丝自固一夕视之有圭角六七日其背罅裂蜕为蝶出矣其大蝶散卵于甘橘上为虫青緑既久则去为大蝶崔豹古今注曰蛱蝶一名野蛾一名风蝶江东人谓之挞末色白背青者是也其有大如蝙蝠者或黑或青班名曰鳯子一曰鳯车亦曰鬼车生江南甘橘园中而唐滕王图画蛱蝶有江夏班大海眼小海眼村里来菜花子之目北齐魏収轻薄时人号云魏収惊蛱蝶音释莎鸡螒犨蜉蝣蛣蜣蟋蟀蛬趋即且注鸣螗蜋有斧虫蟷蠰莫貈蛑注蚚蜱蛸蟭螵蒱青蛉驺䗓莣孑子螚兔啮䗧蛜蜣蜋蛣却推曳蜘蛛注緰蟏蛸踦瞤伊威果臝熠燿胡蝶蝙蝠蜨尔雅翼卷二十五尔雅翼钦定四库全书尔雅翼卷二十六宋罗愿撰释虫三蠭蜜蠭果臝虿蚊蝱蚤蝨蝼蝍蛆蠭蠭种类至多其黄色细腰者谓之穉蜂腰间极细仅相聨属天地之性细腰纯雄大腰纯雌纯雄谓蜂纯雌龟鼈之属也列子亦曰纯雌其名大腰纯雄其名穉蜂言无雌雄而自化故淮南子以蜂之类为贞虫言其无欲也博物志以为蜂无雌取桑虫或阜螽子抱而成已子今细腰蜂作房在小树上及人家檐下房皆倒悬其缀着处必以漆房中各有子如粟稍长如蛹能动逐时饲之久则封之生翼而出其穉者复孚卯则増房益多其在大木上者蜂与房皆大谓之露蜂房又谓之百穿其房大者如瓮小者如桶至大者如巨钟房数百层子至石许又土蠭黑色似木蠭而大地中作房蠭之最大者螫人至死能食蜘蛛楚辞云赤蚁若象𤣥蠭若壶壶形圆大故蠭似之方言蠭大而蜜谓之壶蠭今人亦唿为胡蠭蜜蠭蜜蠭似蠭而小工作蜜说文蜜字作云蠭甘饴也盖若鼎器焉而幂之山海经曰谷城之上足蜂蜜之庐今土木之蠭亦各有蜜北方地燥多在土中故多土蜜南方地湿多在木中故多木蜜今人家畜者质小而微黄大率腰腹相称如蝇蝉也喜事者以窾木容数斛寘蜂其中养之开小孔才容出入永嘉地记曰七八月中常有蜜蜂羣过有一蜂先飞覔止泊处人知輙内木桶中以蜜涂桶中飞者闻蜜气或停不过三四来便举羣悉至今人家所养蜂或羣逸以千百数中有大者为王羣蜂舁之从其所徃人収而养之一日两出而聚鸣号为两衙其出採花者取花须上粉寘两髀或採无所得经宿花中不敢归房中蜂多则复分为队雀及蜻蛉好捕食之冬寒则割蜜今宛陵有黄连蜜则色黄而味小苦雍洛间有棃花蜜色如凝脂亳州太清宫有桧花蜜色小赤南京柘城县有何首乌蜜色更赤各随所採花色而性之温凉亦相近蜜脾底为蜡有蜜香气然蜜极甘而蜡至淡独为一异孝经援神契曰蜂虿垂芒释虫曰蠭丑螸谓垂其腴腴即腹下螫毒也今细腰螫人皆复引其芒去蜜蜂螫人芒入人肉不可复出蜂亦寻死传言尹吉甫妻取蜂去毒系衣上以谮伯奇即此也古称蜂虿有毒今蜂近其房輙羣起攻人故古称蠭起之将战国有蠭旗军行用之又军行卒逢羣蜂及飞䖟多者必惊于藏伏之贼王莽时九江连率贾萌守郡不降有飞蜂附萌车为汉兵所诛晋陶侃表袁谦为高凉太守未至百余里浦中有蜜蜂蔽日而下谦船已而皆不利洪范五行传秦昭王时上郡大饥草木尽死蜂食田苗果臝果臝即细腰黑蜂也说文作臝俗唿为蠮螉诗言螟蛉有子果臝负之螟蛉桑虫也果臝蒲卢也负持也笺云蒲卢取桑虫之子负持而去煦妪养之以成子诗义疏云螟蛉似步屈其色青细小或在草叶上土蜂取之寘木空中或书卷间笔筒中七日而成其子里语曰呪云象我而扬子云亦云螟蛉之子殪而逢果臝祝之曰类我类我久则肖之矣唯陶隐居云今一种黑色腰甚小衘泥于人壁及器物边作房如併竹管其生子如粟米大置中乃捕取草上青蜘蛛十余枚满中仍塞口以拟其子大为粮也其一种入芦竹管中者一名果臝亦取草上青虫诗之螟蛉有子果臝负之言细腰无雌皆取青虫教祝便变成已子斯为谬矣造诗者乃可不察未审夫子何为因其僻耶按陶氏之说实当物理然以是疑圣人则有所不可诗第言果臝负之如国君不能有其民则为他人所取不言负去为子也犹䲭鸮云䲭鸮䲭鸮既取我子亦可谓鸮取衆鸟为子乎但说者见其负之以徃遂因为是说然诗之本㫖自不如此而笺疏及扬子云之语疎矣虿说文曰虿毒虫也象形盖象其奋螯曳尾之形今之蝎也说者以为鼠负之大者多化为蝎葛洪方云蝎中国多此江南无也或云江南旧无蝎开元初甞有主簿竹筒盛过江至今江南徃徃有之俗唿为主簿虫蜥易能食之故蜥易一名蝎虎又为蜗牛所食先以迹规之不复去今人或为蝎螫者以蜗牛涎涂之痛立止蝎前谓之螫后谓之虿通俗文云长尾为虿短尾为蝎晋语申生曰虽蝎谮焉避之左传曰蠭虿有毒又曰已为虿尾以令于国庄子曰其智于虿蝎之尾然则为害甚矣今医家谓虿尾为蝎稍蒯通曰勐虎之犹与不如蠭虿之致蠚嵇含谓谚曰过满百为虿所螫唐制三月上已日赐侍臣栁桊云带之免虿毒有处士之名无爵列于朝者商君谓之六蝎都人士之诗曰彼君子女卷髪如虿郑氏谓虿螫虫也尾末揵然似妇人髪末曲上卷然礼歛髪无髢而有曲者以长者皆歛之不使有余鬓傍短者不可歛则因之以为饰故曰匪伊卷之髪则有旟先儒以为旟扬也非故卷之髪当自有扬起者尔淮南子言郑舞者髪若结旌许氏曰屈而复舒也结旌则旟之义都人士所以刺长民者衣服之不常次章并及内外命妇之饰故曰绸直如髪如而也言髪甚绸直也次曰谓之尹吉言髪为结甚至也末曰卷髪如虿言首饰整然矣世衰礼废则妇人之饰相尚以奇异髽丧礼也南宫縚之母死夫子犹诲兄子以从从毋扈扈谓长大垂鬌之状也况幽王之时褒姒以男冠化于上则妇人之髪结可知其不为堕马髻者几希矣冝乎事虽微而思古之长民者也蚊蚊者恶水中孑孒所化噆人肌肤其声如雷东方朔隐语云长喙细身昼亡夜存嗜肉恶烟为掌指所扪其生草中者吻尤利而足有文彩呉兴号豹脚蚊子所以从文以有文也亦或从昬志其出时也或从民昬之省也又用闽越之闽虫之在门中者大抵秋后吻輙破不能整或云更惨于末破时说文曰秦谓之蚋楚谓之蚊夏小正云丹鸟羞白鸟丹鸟萤也白鸟蚊也谓萤以蚊为羞粮则未知其审也金楼子云齐桓公卧于柏寝白鸟营营饥而求饱因开翠纱之帱进蚊子焉其蚊有知礼者不食公之肉而退有知足者㗱公之肉而退有不知足者遂长嘘短吸而食之及其饱也腹为之溃公曰嗟乎民生亦犹是矣蚊为小矣而物又附之江浦之间有么虫名曰焦螟羣飞而集于蚊睫弗相触也栖宿去来蚊弗觉也或曰巢于蚊睫再乳而蚊不惊或云在蚊翼下每生九卵伏成九子俱去而蚊不知惟黄帝容成神视气聴形若嵩山之阿而声若雷霆此所以极小大之分也古者谢章诏板用蚋脚书亦一书之体蝱蟁从民省声蝱从甿省声民则有害于人若蝱伤牛马亦田甿之患也蝱有数种商浙以南江岭间有大木蝱长大緑色殆如次蝉咂牛马或至顿仆蜚蝱状如蜜蜂黄黑色又一种小者名鹿䖟大如蝇啮牛马亦勐三䖟所食同故说苑曰蠧喙仆柱蚊䖟失牛古语抟牛之蝱不可以破蝨言才有分能大者不必能细也好聚于牛马之尾楚语曰譬之如牛马处暑之既至䖟䗽之既多而不能掉其尾盖大曰䖟小曰䗽处暑七月节牛马之气蒸欝故䖟之大小集焉尾重而不掉也牟子曰昔公明仪为牛弹清角之操伏食如故转为蟁蝱之声则翘尾而蹑蹀然䖟亦有不食之时淮南子曰夏至而流黄泽石精出蝉始鸣半夏生蟁䖟不食驹犊鸷鸟不抟黄口许叔重以为五月微隂在下未成驹犊黄口肌血脆弱故蟁䖟鸷鸟应隂不抟食之也然则古者郊必用犊将事于四海山川则饰黄驹岂物所不伤纯全至絜耶蚤蚤啮人跳虫也缓輙失之辨之在蚤故为早暮之早其字从爪爪而得之说文作蚤韩子曰韩昭侯搔而佯亡一蚤求之甚急左右因取其蚤而杀之昭侯以此察左右之不诚也庄子曰鸱鸺夜撮蚤昼日瞋目而不见丘山以其微而善跳䲭鸺独能夜撮之以喻其精明如此非果有蚤撮之也说者乃谓人翦爪在地䲭鸺夜至人家撮拾视之知有吉凶輙更其家故五行书埋爪必有处所此自一说未必庄书之本㫖也今沐猴亦好为人撮蚤云淮南子云昌羊去蚤虱而人弗集者为其来蛉穷也昌羊今之昌蒲蛉穷入耳之虫则所去之害小而所来之患大蝨蝨啮人虫也养生论曰蝨处头而黑麝食栢而香以明随所处而易知生有可养之道又淮南子曰汤沐具而虮蝨相弔大厦成而燕雀相贺以言祸福有非类而相及者东观汉记曰马援击寻阳山贼上书曰除其竹木譬如婴儿头多虮蝨而剃之荡然蚤蝨无所复依书奏上大悦因出小黄门头有蝨者皆剃之因谓之头蝨章而应侯谓秦王曰王得宛临陈阳夏断河内临东阳邯郸犹口中蝨也王莽校尉韩威曰以新室之威而吞胡虏无异口中蚤蝨曹植着论亦曰得蚤者莫不摩之齿牙为害身也三人皆世所尊贵人也其言乃尔何故又物皆有蝨故淮南子曰牛马之气蒸生虮蝨而庄子号豕蝨为濡需择疏鬣自以为广宫大囿奎蹄曲隈乳间股脚自以为安室利处卒与豕俱焦又虵鳞甲中亦皆有蝨云商子以小臣之害比之为蝨言微而不可不去也蝼蝼小虫穴土中好夜出今人谓之土狗一名蝼蛄一名硕鼠一名亦一名蟪蛄以孟夏鸣应隂之虫其出入与蚓同时淮南子孟夏之月蝼蝈鸣丘螾出盖四月隂气始动于下故二物应之而鸣又螾亦随出至冬则又随尽扬雄法言所谓狐狸蝼螾不膢腊也与是也蝼与螾皆穴土以居冝于土者故黄帝以土徳王天下天先见大蝼大螾黄帝曰土徳胜故其色尚黄其行则土然说文解螭云若龙而黄北方谓之地蝼则未知黄帝时所见为何等也此物有神异故干宝记龎氏常祠蝼蛄王逸九思云蝼蛄兮鸣东茅兮号西以其应隂而鸣比小人也有五能而不能成其伎一飞不能过屋二縁不能穷木三泅不能渡谷四穴不能覆身五走不能絶人按荀卿称螣蛇无足而飞梧鼠五技而穷谓鼯鼠飞生者尔说文称鼫为五技之鼠则已别是鼠之一类而崔豹古今注又以此蝼一名鼫鼠者当之三者不同未知孰是今蝼翅小而短不能覆背飞去皆不逺又穴土而居常露于外以今所见则五技殆谓此也金中蝼顶金最为上以六两为一垜有卧蝼蛄穴云蝍蛆蛇物之惨毒者螣蛇又蛇之神者而蝍蛆能制之故曰螣蛇游雾而殆于即且张揖广雅云蝍蛆呉公也庄子曰蝍蛆甘带司马彪曰带小蛇蝍蛆喜食其眼春秋考异邮曰土胜水故蝍蛆抟蛇宋均曰蝍蛆生于土蛇藏物属于坎坎水也为隐伏也今蝍蛆忽见大蛇便縁而啖其脑或曰蛇虺见之而蟠伏蝍蛆当其前以施禁法蛇即为之开口蝍蛆入食其肠复穴其旁而出或曰大蛇过一围者蝍蛆以气禁之蛇即死矣蛇或遇之走匿水底蝍蛆但浮水上禁之人见有物正青大如綖者直下入水至蛇处须臾蛇浮出而死今南人入山者皆以竹管藏蝍蛆蝍蛆知有蛇之地輙动作于管中草中蛇虺无不惊窜又善嗅龙腥其生深山大枯木中者遇天将雨云穿拂而度輙成羣争就最高处作挐空欲奋之状今天台大木为雷所震者必有蝍蛆为雷火所烧死盖是龙恶此属南方乃极有大者南越志云大者皮可以冒鼓肉曝为脯美于牛肉又云长数丈能噉牛里人遇之则鸣鼓然炬以逐之岭南异物志云珠崖人每晴明见海中逺山罗列如翠屏而东西不定悉呉公也葛洪赋曰呉公大者长百步头如车箱可畏恶屠裂取肉白如瓠称金争买为羮脯是也而说者乃曰山东人唿蜘蛛为即且亦能制蛇郭璞以为即且似蝗大腹长角能食蛇脑许叔重又以即且为蟋蟀上蛇蛇不能动皆非也音释蠭贞虫螫幂窾螸䖟果臝蠮螉煦妪祝併虿螯蝎蜥螫憯犹与蠚卷髪揵然髢旟绸髽縚毋从从毋扈扈鬌蚊孑孒噆蜹帱㗱么睫伏蝱蟁蜚蝝䗽流黄石精出蚤鸱夜撮瞋撮蚤蝨濡需奎曲隈蝼蟪膢螭泅蝍蛆綖挐尔雅翼卷二十六尔雅翼钦定四库全书尔雅翼卷二十七宋罗愿撰释虫萤蜩螘螱螓青蝇苍蝇蜚螟蟘萤萤夜飞之虫腹下有火腐草及烂竹根所化月令季夏之月腐草为萤又谓之丹鸟夏小正曰丹鸟羞白鸟丹鸟也者谓丹萤也白鸟也者谓蚊也其谓之鸟者重其养也凡有翼者为鸟羞者进也不尽食也此言萤食蚊蚋又今人言赴灯之蛾以萤为雌故误赴火死然萤小物耳乃以蛾为雄以蚊为粮皆未可轻信月令则云羣鸟养羞而已豳诗称熠燿宵行毛氏云熠燿燐也又解燐云燐萤火也葢燐者兵死之血𤼵为鬼火故曹植以为燐者鬼火之名非萤火说者徒以熠燿有可畏之语故以鬼火解之今旷野中萤乃甚大夏夜乱飞煌煌乃实有可畏之象故与鬼火同名后汉张让叚珪劫少帝及陈留王走小平津帝与王夜步逐萤火光行数里隋炀帝幸景华宫求萤火得数斛夜出游山而放之光遍巖谷二者均于乱亡而晋车武子好学家贫不常得油夏月则练囊盛数十萤火以夜继日焉古今注一名晖夜景天夜光宵烛今有一种虫如蛆尾亦带火但无翼不飞名为蛆萤蜩蜩蜋蜩螗蜩舍人云皆蝉方言楚谓蝉为蜩宋卫谓之螗蜩陈郑谓之蜋蜩秦晋谓之蝉是蜩蝉一物方俗异名耳蜺寒蜩郭璞曰寒螀也似蝉而小青赤引月令寒蝉鸣与诗鸣蜩不同者夏小正云五月螗蜩鸣七月寒蝉鸣是其异也二月鸣者名宁母似寒螀而小七月鸣者名蛁蟟色青考工记以旁鸣者蜩蜺属蝉鸣在胁淮南子曰蝉无口而鸣饮而不食三十日而蜕记曰范则冠而蝉有緌爵鷃蜩范皆人君燕食所加庶羞荀子曰耀蝉者务在明乎火振其树而已説者谓南方人照蝉取而食之庄子曰仲尼适楚出于林中见痀偻者承蜩犹掇之也论衡曰复育转而为蝉董仲舒曰齐王之后怨王而死变为蝉故名齐女礼冠饰附蝉取其清髙饮露而不食也本草蚱蝉生杨柳上诗曰菀彼柳斯鸣蜩嘒嘒是形大而黒所谓马蜩蚱蝉声也又如蜩如螗言讙譁也毛氏曰螗蝘也舍人曰三辅以西为蜩梁宋以东谓蜩为蝘楚地谓之蟪蛄楚辞云蟪蛄鸣兮啾啾是也陆玑疏云螗一名蝘虭字林虭或作蟟青徐人谓之螇螰然则螗蝘亦蝉之别名耳郭璞赞曰虫之精絜可贵惟蝉螘螘大者俗唿马蚍蜉夏小正十二月𤣥驹贲𤣥驹螘也蚁知将雨易林震之蹇蚁封穴户大雨将集齐桓公北征孤竹无水隰朋曰蚁冬居山之阳夏居山之隂蚁壤一寸而下有水抱朴子曰蚁有兼弱之智关尹子曰师战螘置兵蚁通作蛾记曰蛾子时术之晋语曰蜹蛾蠭虿皆能害人螱螱飞螘螘之有翅者盖柱中白螘之所化也白螘状如螘卵凡斩木不以时木未及燥而作室或柱础去地不髙则是物生其中以泥为房诘曲而上往往变化生羽遇天晏湿羣队而出飞亦不能髙寻则脱翼借借在地而死矣鲁宣公十五年冬蝝生刘歆以为蝝螕蚍蜉之有翼者食谷为灾黒眚也其意以春秋下文书饥故因云食谷顾方冬而阳不收歛蛰虫飞扬此自应有所伤害不必食谷而后为灾也又董仲舒说蝗子也説者亦多以蝝为螽螟之类失之愈逺説苑曰蠧蝝仆柱蚊䖟失牛螓螓蟭蟟之小而緑色者释虫云蚻蜻蜻舍人曰小蝉也青青者某氏曰鸣蚻蚻者孙炎曰方言有文者谓之螓郭氏曰如蝉而小有文其颡广而方故硕人诗曰螓首蛾睂言硕人之美也古之选女者非特取其娥媌靡曼而已盖必合之法相焉不迩穷困不近寒陋故曰角犀丰盈螓首者即角犀丰盈之谓也髙唐赋曰骨法多竒应君之相盖言其相貌之美足以当国君于是而不见荅此诗人所为闵矣夏小正曰鸣蚻虎悬今北人亦谓之螓又闽人谓大蝇为胡螓亦螓之类青蝇青蝇古以喻谗人以其所趋甚污终日营营而不知止又为声以乱人听故以比然必言止于樊棘者郑氏以为欲其远之常限之藩篱之外此不然也夫物之逐臭者投隙而进岂能限絶盖室之匽必植榛棘为藩以蔽之正蝇所宜集止耳説者又以青蝇㸃白为黑㸃黑为白自昔相𫝊如此欧阳公独以为今之青蝇所污甚㣲以黒㸃白犹或有之然其微细不能变物之色诗人恶谗言变乱善恶其为害大必不引以为喻至于㸃白为黒则未尝有之据今青蝇之行好遗矢于物上遇物之絜者则见论衡曰清受尘白受垢青蝇所污常在练素此所谓㸃白为黒也至于循绕研上引取墨汁斯须之顷盈寸白駮矣则所谓㸃黒为白者也二者为害虽㣲然伤物之全乱物之正实自此始正当谨以为戒也故法言或问苍蝇红紫曰明视以蝇变白黒红紫乱朱故也君子之于谗也初盖易之至于乱之又生而后君子信谗此诗亦然故首章但云毋信谗言至其二章则已交乱在外之四国至其三章则虽同心如我二人者亦不能以相有其始轻之而不忌皆如此蝇矣汉昌邑王贺梦青蝇矢积西阶东可五六石以问龚遂遂亦劝放逐左侧谗人而魏何晏梦青蝇数十来鼻端驱之不去管辂亦以为鼻者天中今蝇臭恶而来集之位峻者颠轻豪者亡诗人取喻岂虚乎哉苍蝇苍蝇蝇之絜者雅有青蝇风有苍蝇苍蝇比于青蝇而大其色苍好集几案食饮上者是也齐诗曰匪鸡则鸣苍蝇之声叚成式以为苍蝇声雄壮青蝇声清聒而埤雅亦云青蝇首赤如火背若负金苍蝇又其大者肌色正苍今俗谓之麻蝇叚氏则以青蝇与苍蝇交互言之陆氏言苍蝇则非今虽有麻蝇一种然比此二种絶少又蝇之小者其色自苍今人正谓之苍蝇不待别引且诗以齐哀公荒淫怠慢故陈贤妃贞女夙夜警戒相成之道宫寝之间怀茝握兰之所岂大于青蝇者所宜集耶蜚蜚者负盘臭虫也亦作蜰似䗪虫而轻小能飞生草中八月九月知寒多入人屋里逃春秋庄公二十九年有蜚刘歆以为负蠜也性不食谷食谷为灾介虫之孽其父向则以为蜚色青近青眚也非中国所有南越盛暑男女同川淫风所生为虫臭恶庄公将取齐淫女为夫人故蜚至天戒以为将生臭恶闻于四方也説者以为蜚中国所有非南越之虫未详向所説蜚诚臭虫今所在有之草间之物不必皆因男女同滥而生也向之论似不若歆之笃然歆言食谷为灾者亦为未当今负盘好以清旦集稻上食稻花田家率以蚤作掇拾置他所至日出则皆散去不可得矣既食稻花又其气臭恶能熯稻使不蕃春秋书之当由此尔今人谓之蜚盘虫亦曰香娘子螟古者言螟螣蟊贼者曰食苗心螟食叶蟘食节贼食根蟊耳乃未始的言其状惟五行𫝊称视之不明时则有蠃虫之孽谓螟螣之类当死不死未当生而生或多于故而为灾听之不明时则有介虫之孽螽蜚蝝之类或曰蝝螟之始生属蠃虫之孽然则但知螟螣之为蠃螽蝝之为介而已今食苗心者乃无足小青虫既食其叶又以丝纒集衆叶使穗不得展江东谓之蟥虫音若横逆之横言其横生又能为横灾也然按蝗字通有横音以为物虽不同皆害稼之属也汉孔臧蓼虫赋曰爰有蠕虫厥状似螟是螟为无足虫也蟘食叶曰蟘又曰食谷叶曰螟食苗叶曰蟘蟘之字又作螣其种类不一故曰百螣时起许氏以为百螣动股蝗属也时起害稼动股则阜螽阜螽则今蝩虫也刘向以为介虫之孽春秋书螽在秋者四在八月者三在九月十月者一在十二月者二惟十二月者乃是失闰之过其余八月九月十月者盖夏之六月七月八月也螽类羣盛故有雨螽于宋言自上而下衆多之甚故以雨言之今蝗之盛或蔽天其过河皆相衔而过亹亹不絶诗曰后妃子孙衆多言若螽斯螽斯羽诜诜兮宜尔子孙绳绳兮此之谓也説文螟虫食谷叶者吏冥冥犯法则生螟蟘虫食苗叶者吏乞贷则生蟘京房易𫝊曰臣安禄兹谓贪厥灾虫食根徳无常兹谓烦虫食叶不绌无徳虫食本与东作争兹谓不时虫食节蔽恶生孽虫食心王充论衡曰变复之家谓虫食谷者吏贪狼所致也虫头赤者武官黒者文吏按虫头赤身白头黒身黄复应何官耶音释萤燐綀蛆马蠲蚈蚿蜩蜋蜩螗蜩蜺蛁蟟蜕緌痀偻掇承蜩蚱菀蝘螇螰螘蚍蜉𤣥驹贲螱蝝眚螓蚻靡曼媌虎悬青蝇匽駮蜚蜰䗪负蠜同滥熯螟螣蟊蠃蠕蟘雨绌注蚣蝑尔雅翼卷二十七尔雅翼钦定四库全书尔雅翼卷二十八宋罗愿撰释鱼龙鲤鳣鲔鲂鱮鲋鳟鳢鲦鲨龙龙春分而登天秋分而潜渊物之至灵者也淮南子言万物羽毛鳞介皆祖于龙羽嘉生飞龙飞龙生凤皇而后鸾鸟庶鸟凡羽者以次生焉毛犊生应龙应龙生建马而后麒麟庶兽凡毛者以次生焉介鳞生蛟龙蛟龙生鲲鯾而后建邪庶鱼凡鳞者以次生焉介潭生先龙先龙生𤣥鼋而后灵龟庶龟凡介者以次生焉王符称世俗畵龙之状马首蛇尾又有三停九似之説谓自首至膊膊至腰腰至尾皆相停也九似者角似鹿头似驼眼似鬼项似蛇腹似蜃鳞似鱼爪似鹰掌似虎耳似牛头上有物如博山名尺木龙无尺木不能升天其为性麤勐而畏铁爱玉及空青而嗜烧燕肉故尝食燕者不可渡海又言蛟龙畏楝叶五色丝故汉以来祭屈原者以五色丝合楝叶缚之古者有豢龙御龙氏徒以知其欲恶而节制之耳将雨则吟其声如戞铜盘涎能𤼵衆香其嘘气成云反因云以蔽其身故不可见今江湖间时有见其一爪与尾者唯头不可得见自夏四月之后龙乃分方各有区域故两畆之间而雨𤾉异焉又多暴雨说者云细润者天雨勐暴者龙雨也龙火与人火相反得湿而焰遇水而燔以火逐之则燔熄而焰灭养鱼及三百六十则蛟龙将鱼飞去龙以变化无方物不能制故在人比君在卦比干之七爻象天苍龙七宿干七爻以龙为用天七宿以龙为体盖自下数之其第一爻潜龙则未见也故苍龙第一宿不取龙之象第二爻为见龙在田则或见其尾矣故龙之宿其二为尾第六爻为亢龙有悔故龙之宿其六为亢第七爻为见羣龙无首吉故其七为角今易读亢龙与角亢之字异音然其义实相通葢顺则降升则逆龙之亢有逆鳞一尺而不可膺也则为能升而不及反故曰亢龙有悔然则干之亢龙虽以角亢之亢读之可也鲤鲤者鱼之主形既可爱又能神变乃至飞越江湖孟春之月应阳而动上负氷獭于是时取而四面陈之谓之祭鱼故淮南子时则训孟春之月鱼上负氷獭祭鱼许慎皆曰鲤也今人但谓之赤鲤然案之古种类至多崔豹云兖州人谓赤鲤为赤骥青鲤为青马黒鲤为黒驹白鲤为白骐黄鲤为黄骓皆取马之名以其灵仙所乗能飞越江湖故也其种易繁陶朱公养鱼以六畆地为池求怀子鲤鱼长三尺者二十头牡鲤鱼长三尺者四头以二月上庚纳池中令水无声鱼必生所以养鲤者鲤不相食易长至来年二月得鲤鱼长一尺者万五千枚三尺者四万五千枚二尺者万枚按此二十鱼一歳之间生七万枚计每头生三千五百枚不盈尺者盖不道此有以见其繁息也故鱼丽美万物盛多终之以鲤盛之极也必言尺者盖古者之制淮南子曰鱼不长尺不得取彘不朞年不得食也唐律取鲤鱼即宜放号赤鯶公卖者杖六十以国氏李讳其同音也故用鱼符盖取象于鲤至武后革李氏则代之以龟古云鲤嵴中鳞一道每鳞有小黒㸃文大小皆三十六鳞案是脇正中一道尔非嵴也鳣鳣大如五斗奁长丈口在颔下长鼻輭骨常三月中从河上常于孟津捕之淮水亦有之肉黄唯以作鲊而骨可啖盖䲋属也鳣盖鲔之类但鳣肉黄鲔肉白以此为别今江东唿鳣为黄鱼大者曰王鳣孔子曰食水者善游而耐寒谓鱼类也鳣鲔之类虽食于水而不正食水淮南子曰鹈胡饮水数斗而不足鳣鲔入口若露而死故鳣鲔不善游冬乃岫居入河而眩浮亦其类也许慎云鲔鱼三月遡河而上能度龙门之限则得为龙盖鳣亦其类郦元注水经曰汉水东经西城县胡城为鳣湍洪波漭盪漰浪云頽耆旧言有鳣鱼奋鬛望涛直上至此曓鳃因以名湍焉鲔鲔以季春来形似鳣而青黒头小而尖似铁兠鍪其口亦在颔下其甲可以摩姜大者不过七八尺肉色白味不如鳣然周礼䲣人春献王鲔周颂季冬荐鱼春献鲔月令季春荐鲔于寝庙皆特献之者以其及时可贵也东京赋称王鲔岫居山有穴曰岫其穴在河南小平山长老言王鲔之鱼由南方来出此穴中入河水见日目眩浮水上流行七八十里钓人见之取以献天子用祭或曰鲔鱼出海三月从河上来今巩县东洛度北崖上山腹穴旧説此穴与江湖通鳣鲔从此穴而来入河或曰鲔鱼三月遡河而上能度龙门之限则得为龙东莱辽东人谓之尉鱼或谓之仲明仲明者乐浪尉溺死海中化为此鱼案尉盖鲔声之讹仲明之说又相沿而生然万物变化亦不可知也周洛曰鲔蜀曰䱴䲛唐韵崶山一名龙门山在封州大鱼上化为龙上不得㸃额流血水为丹色也淮南子曰河鱼不得明目穉稼不得育时其所生者然也説文鲔鮥也一曰水名巩县西北临河有周武山武王伐纣使胶鬲御之鲔水上盖其处也相𫝊山下有穴通江穴有黄鱼春则赴龙门故曰鲔岫今为河所侵不知穴之所在集韵云交州记交趾封谿县有隄防龙门水深百寻大鱼登此门化成龙不得过曝鳃㸃额血流此水常如丹池后汉志注即唐韵封州鲂鲂缩头穹嵴博腹色青白而味美今之鳊鱼也汉水中者尤美常以槎断水用禁人捕谓之槎头鳊宋张敬儿为刺史献齐髙帝一千八百头即此也说苑阳昼曰夫投纶错饵迎而吸之者阳鱎也其为鱼也薄而不美若亡若存若食若不食者鲂也其为鱼也博而厚味今网罟者乃以鲂为易取岂难于钓而易于网耶诗称鲂鱼赪尾说者以为鱼劳则尾赤左𫝊曰如鱼竀尾衡流而方羊裔焉郑氏以为鱼肥则尾赤二説虽不同然鱼肥则不耐劳不耐劳则尾易赤以鲂言之其体愽大而肥不能运其尾加之以衡流则其劳甚矣宜其尾之赪也盖诗之赪尾以喻宗周臣下之劳左氏之赪尾则有志大心劳之象故以衡流竀尾为言也鱮鱮鳙鲢鱼也大头而细鳞鱼之不美者故语曰买鱼得鱮不如噉茹盖鱼虽一类而所食不同今鲩惟食草鳟食螺蚌鱮乃食鲩矢则宜其味之不美尔今人亦不珍此族往往以为鲍鱼诗称孔乐韩土川泽訏訏鲂鱮甫甫夫鱮不美鱼也而何足特称以为韩土之乐盖言川泽之善者以其美恶之并畜鲂美而鱮不美今皆甫甫然则其土之乐可知矣犹之称周原之膴膴者必以董荼如饴言之也鱮性羣故从与又徐人谓之鲢从连敝笱之诗曰敝笱在梁其鱼鲂鳏又曰其鱼鲂鱮其鱼唯唯盖笱之守鱼犹礼之守国也説文曰池鱼满三千六百蛟来为之长能率鱼飞置笱水中即蛟去夫蛟隂类难制之物欲率鱼而去笱虽敝而能制之使其在水者有鲂鳏焉有鲂鱮焉有唯唯之衆焉不以蛟而徙也今鲁桓公㣲弱无守国之器使从文姜者如云如雨如水而不能少为之制则曽敝笱之不若也言鲂鱮者亦美恶兼存之义言鲂鳏者则又大小兼畜之义孔丛子曰吾视下钓垂一鲂之饵鳏过而弗视也更以豚之半体则吞之矣此鲂鳏大小之辨也鲋鲋似鲤色黒而体促肚大而嵴隆今谓之鲫鱼其味最美呉人以菰首为羮以鲤鲫为鲙谓之金羮玉鲙古者谓鲋为鰿其字从责今之鲫字乃乌鲗之鲗后世借用为鲋之别名尔鱼小而耐寒大者止二三斤所在有之庄子称车辙中有鲋得升斗之水而活易井卦九二曰井谷射鲋瓮敝漏井以上出为用者也九二上无其应反下比于初若谷中之水下注辙鲋又若瓮之漏而水下流皆反养下而不与上交失井之道故其象曰无与也然子夏易𫝊云井中虾蟇唿为鲋鱼案庄子称埳井之鼃则井者鼃所宜集然又言还虷蟹与科斗皆以为井中之物则亦应有小鱼故羊舌鲋乐王鲋皆以鱼为字今井谷中亦自往往有鱼不特虾蟇也说者又云有䲙鱼与鲫状同而味殊䲙是节化鲫是稷米化之其鱼腹尚有米色寛大者是鲫背髙腹狭小者是䲙未知其审鳟鳟鱼目中赤色一道横贯瞳鱼之美者今俗人谓之赤眼鳟其音乃如蹲踞之蹲食螺蚌多秖独行亦有两三头同行者极难取见网輙遁诗称九罭之鱼鳟鲂鳟既如此鲂则説苑所谓若存若亡若食若不食者也周公有圣徳遭时之未信退避于东有难进易退之操故以鳟鲂言之鳢鳢鱼圆长而斑㸃有七㸃作北斗之象夜则仰首向北而拱焉有自然之礼故从礼胆独甘也故从醴鱼丽于霤有鲿鲨鲂鲤鰋鳢鳢者古人所重今道家忌之以其首戴斗也又指为厌故有天厌鴈地厌犬水厌鳢之説皆禁不食又是公砺蛇所变然亦有相生者至难死犹有蛇性故今人亦畏焉郭氏解释鱼称为鲖然今鲖又别一种鳢比他鱼为最鮏鲦鲦白鲦也其形纎长而白故曰白鲦又谓白鯈江东唿为鮂释鱼鮂里鰦是也此鱼好游水上故庄子观于濠梁称鯈鱼出游从容以为鱼乐明遂其性也淮南子曰不得其道若观鯈鱼望之可见即之不可得此鱼好游也而诗潜有多鱼有鳣有鲔鲦鲿鰋鲤潜者糁也积柴水中令鱼依之止息因而取之尔雅曰鱼之所息谓之橬盖潜之诗谓季冬及春寒气方盛故鱼止槮中因而荐之非其出游之时今人谓鲦为参鱼参音近于槮或以其伏槮中得名耶去其肠作䱹谓参鱼䱹又谓其鱼为肉条鱼鲨鲨鱼狭而小甞张口吹沙故曰吹沙非特吹沙亦止食细沙郭氏所谓吹沙小鱼者是也其味甚美大者不过二斤然不若小者之佳毛氏解鱼丽于罶鲿鲨之义曰太平然后微物衆多则鲨是物之微者孔氏正义乃曰此寡妇笱而得鲿鲨之大鱼是衆多也盖鲨虽小鱼在笱中为大耳今人唿为重脣脣厚特甚有若鼃黾故以为名今江南小谿中每春鲨至甚多土人珍之夏则随水下自是以后时亦有之然亦罕矣来春复来大抵正月輙至鱼之最先至者次则鲤至次则鳜至桃花水至而鳜肥则三月矣此鱼生流水之中非畜于人又其至而多以明万物自然繁育亦其先至故鲿鲨鲂鲤鰋鳢或其序尔音释龙鲠膊亢鲤鯶鳣輭鲔漰曓鲔䲣人䱴䲛崶鮥鳃鲂槎竀衡方裔鱮鳙鲢鲩鳟訏訏鲍鳏唯唯笱注鰫鲋鲫鰿鲗埳井鼃还虷䲙鳟鳢鱼丽罶鲿鲨鰋鲖鮏注鳠鲦鯈鮂鰦橬糁槮䱹尔雅翼卷二十八尔雅翼钦定四库全书尔雅翼卷二十九宋罗愿撰释鱼鳜䲅鯼鮆鮧鱓䲡鳜鯞比目王余乌鲗鳜鳜鱼巨口而细鳞鬐鬛皆圆黄质黒章皮厚而肉紧特异常鱼夏月盛热时好藏石罅中人即而取之又其斑文尤鲜明者雄也稍晦昧者雌也渔者以索贯一雄置之谿畔羣雌来啮曵之不舍掣而取之常得十数尾说者以为昔僊人刘凭常食石桂鱼今此鱼犹有鳜名恐即是也能食小鱼今人以为凡牛羊之属有肚故能嚼鱼无肚不嚼鳜独有肚能嚼山海经曰鳜鱼大口而细鳞有斑彩䲅䲅今之河豚状如科斗腹下白背上青黑有黄文眼能开能闭触物輙嗔腹张如鞠浮于水上一名嗔鱼今人取之者亦多作铁须如理絮钯置水中触而浮则取之或云以橄榄木为棹拨着鱼皆浮出此其性之所畏也味至美然有毒小獭及大鱼不敢啖也烹者必覆葢蒙宻忌炱煤落其中杂以橄榄荻牙煑之令过熟其身无鳞头无腮故肝最毒旧言心肝及头毒于野葛又云肝及子入口烂舌入腹烂肠今浙人习之者亦不甚忌正尔啖之耳大抵海中者大毒江中者次之其出有时率以冬至后来每三头相从号为一部谚云得一部典一袴言烹和所用多也今江隂得之最早率以冬至日輙有之故说者解易信及豚鱼或以为即此物盖中孚十一月冬至之卦此鱼应之而来是信之着者也䲅又作鲑鲑音如鞵浙人所常御故有鲑菜鲑珍之语又一名鯸鲐呉都赋所谓王鲔鯸鲐者其音如胎鲁颂所谓黄耉台背未必不谓老人背若此鱼色亦犹黎老之如冻棃耳然昔或谓此鱼为鯸鮧鱼又谓之鹕夷鱼则与今之鰋鱼所谓鮧者相乱盖鰋鱼之鮧亦有题夷二音故也是以汉书货殖𫝊鲐鮆千斤说者读鲐为夷颜监以为非唯失于训物亦不知音矣但解为海鱼则颜之意当谓此河豚不欲音夷与彼鰋相乱耳鯼鯼出南海首中有石如棊子一名石首南人名为鲞其出有时临海异物志曰石首小者名䠓水其次名春来石首异种也又有石头长七八寸与石首同盖其来以春故以春来名之江赋所谓鯼鮆顺时而往还是也初出水能鸣夜视有光服其石能下石淋鱼鳞色甚黄如金和莼菜作羮谓之金羮玉饭薧而食之名为鲞炙食之主消𤓰成水盖是犹借盐味耳春秋外𫝊曰鼋鼍鱼鼈莫不能化韦昭曰化谓蛇成鼈鼋石首成之类也即鸭字呉地志曰石首鱼至秋化为冠凫冠凫头巾犹有石也释鱼鱼枕谓之丁鱼肠谓之乙鱼尾谓之丙皆谓鱼之骨体有似篆字其头中骨如丁字可作印今此鱼别有骨则异云鮆鮆刀鱼也长头而狭薄其腹背如刀刃故以为名大者长尺余可以为鲙与石首鱼皆以三月八月出故江赋云鯼鮆顺时而往还也周礼鼈人掌取互物以时簎鱼鼈龟蜃凡貍物郑司农以为互物有甲㒼胡者貍物自貍藏于泥中者皆曰龟鼈之属故后郑云貍物亦谓鱴刀含浆之属也释鱼称鮤鱴刀蚌含浆盖郑以鮤为鱴刀蚌为含浆与郭氏注意同孙氏则以为刀鱼与鱴别也凡物之情乃有不可晓者说文曰鮆饮而不食淮南子曰鳣鲔水入口若露而死鮆小鱼也饮而不食固已为异鳣鲔之大生与水俱乃食而不饮尤可怪也史之记鲐鮆千斤鮿千石鲍千钧亦比千乗之家三十斤为钧百二十斤为石鮿三十斤鲍百二十斤乃比鲐鮆一斤物价之相什百如此南山经曰浮玉之山北望具区中多鮆鱼鮧鮧鱼偃额两目上陈头大尾小身滑无鳞谓之鲇鱼言其黏滑也一名鳀鱼此鱼及䲡鱓之类皆谓之无鳞鱼食之盖不益人孟子称縁木求鱼不得鱼今鮧鱼善登竹以口御叶而跃于竹上大抵能登髙其有水堰处輙自下腾上愈高逺而未止谚曰鲇鱼上竹谓是故也或曰口腹俱大者名鳠背青口小者名鲇口小背黄腹白者名鮠一名河㹠今有黄颡鱼与鮧相类但鮧白而彼黄尔鱓鱓似蛇而无鳞黄质黑文体有涎沫生水岸泥窟中所在有之或云荇芩根及人髪所化然其腹中自有子不必皆物化也状既似蛇又夏月于浅水中作窟如蛇冬蛰而夏出故亦名蛇鱓荀卿子曰蟹非蛇鱓之穴无所寄託淮南子曰赤螭青虬之游冀州也天清墬定噆味含甘步不出顷畆之区而蛇鱓轻之以为不能与之争于江海之中后汉杨震有冠雀衔三鳣鱼飞集讲堂前都讲亦云蛇鱓者卿大夫之服象皆谓此鱓耳然古者鱓字多假借用鳣字故后汉注直以鳣鲔之鳣解之后之说者据郭氏注尔雅则鳣长二丈又魏武四时食制鳣鱼大如五斗奁长一丈余冠雀即鹳尚不能胜其一况三头乎且又纯灰色无文章此鳣鱼长不过三尺大不过三指又黄地黒文故云卿大夫之服象尔然近代诗人犹有作鳣鲔字用之者要非其义也鱓性好睡今鬻者必寘䲡其中使之动挠不然往往睡死一作鳣又作䱇䲡䲡亦鱼之类首尖锐色黄黒身有漦似鱼而非鱼故卫史䲡字子鱼然与他鱼为牝牡则又所谓䲡与鱼游者也海中䲡乃有大者水经曰海中䲡长数千里穴居海底入穴则海溢为潮出穴则潮退出入有节故潮水有期今人作舟谓之海䲡船言如䲡之利水犹古舟之有鳊鱼船也䲡伏于泥中见在沙中者则有文采陇西有地名鱼龙出石鱼掘地取石破而得之多䲡洎鲋如以漆描畵鳞鬛逼真烧之尚作鱼腥鱼龙古之陂泽也岂鱼生其中遇岸頽塞乆而土凝为石故中有鱼形耶今衡州有石鱼无异陇西者鳜鯞鳜鯞似鲫而小黑色而扬赤今人谓之旁皮鲫又谓之婢妾鱼盖其行以三为率一头在前两头从之若媵妾之状故以为名释鱼鱊鮬鳜鯞郭氏云小鱼也似鲋子而黒俗唿为鱼婢江东唿为妾鱼崔豹古今注云江东谓青衣鱼为婢本草孟诜云䲙鱼与鲫其状颇同味则有殊䲙是节化鲫是稷米化之其鱼腹上尚有米色寛大者是鲫背高腹狭小者是䲙鳜鯞似鲋而小谓之妾鱼岂䲙之譌耶比目比目鱼郭氏云状如牛脾鳞细紫黒色一眼两片相合乃可行今水中所在有之左思作三都赋讥相如扬雄班固张衡所赋不出长安而假称卢橘玉树比目海若以为润色案卢橘虽生箕山之东青鸟之所今人或以枇杷当之安知不自汉时入中国耶汉甘泉宫北岸有槐俗谓之玉树根榦盘峙三二百年木也杨震关辅古语记曰耆老相𫝊咸以谓此即蜀扬雄甘泉赋所谓玉树青葱者然则玉树谓此尔海若汉武帝所设以为玩饰按其辞云海若游于𤣥渚鲸鱼失流而蹉跎鲸鱼刻石为之则海若可知潘岳西征赋亦云武雄畧其焉在近惑文成而溺五利侔造化以制作穷山海之奥祕灵若翔于神岛奔鲸浪而失水此象海故设海若犹象河汉则设牵牛织女也此皆有实事并非假称至如比目鱼乃易得之物管子称帝王盛时东海致之安知汉之盛时不尝致而有也又汉鱼龙之戏激水化为比目鱼跳跃则称投文竿出比目者或亦道此等戏尔不然赋者敷陈其事无其事而称之前作盖不为也比目鱼其味甚美临海异物志曰南越谓之板鱼今淛人谓之鞋底鱼亦谓之箬叶鱼王余王余长五六寸身圆如筯絜白而无鳞若已鲙之鱼但目两㸃黑耳博物志曰呉王江行食鲙有余弃于中流化为鱼名呉王鲙余高僧𫝊则云寳志对梁武帝食鲙帝怪之志乃吐出小鱼鳞尾依然今金陵尚有鲙残鱼二说相似然呉王之𫝊则自古矣此鱼与比目不同刘渊林解呉都赋第见其称双则比目片则王余遂云比目鱼东海所出王余鱼其身半也俗云越王鲙鱼未尽因以其半弃之遂无其一面故曰王余则是以王余为比目之半而郭氏解比目亦云状如牛脾鳞细紫黑色一眼两片相合乃得行今水中所在有之江东又唿为王余鱼亦与刘说相似予按二物今浙中皆有之絶不相类比目乃只一目生近海处土人谓之鞵底鱼王余状如前说今犹唿鲙残鱼又名银鱼多曓为䐹又作鲝颜色可爱自是一种非比目之半也乌鲗乌鲗状如算囊两带极长海人云秦王东游弃筭囊于海化为此鱼腹中有墨见人及大鱼常吐墨方数尺以混其身人反以是取之其墨能已心痛江东人或取以书契以脱人财物书迹状如淡墨逾年字消唯空纸耳背上独一骨厚三四分形如樗蒱子而长轻脆如通草可刻名海螵蛸此鱼乃乌所化乌盖水鸟之似鶂者今其口足并目尚存犹相似且以背上之骨验之也又曰匹鸟化之月今九月有寒乌入水化为乌鲗故其名为乌或曰乌鲗常自浮水上乌见以为死便往啄之乃卷取乌故称乌贼其实乌所化又能吐墨自宜名乌云卷取乌似无是理也俗谓是海若白事小史鲗字在説文从则盖以其有文墨可法则又为鲫从即而今之所谓鲫者乃古之所谓鲋鱼其字作鰿从责今人以鲫字为鲋相去远矣周书伊尹为四方今曰正东请令以鲗之酱为献音释鳜嚼䲅鲑鯸鲐鮆鯼䠓薧鲞乐浪薉邪注鮸魵䲐鯜䰽䱡魦鱳鰅暆鲕鮅䱋鳅鯆魮鮆互物簎㒼貍鮤鱴刀蜯鲐鮿注䱒鮧鳀鳠鮠鱓墬噆䱇䲡漦鳜鯞鱊鮬比目文竿注魼魪王余䐹注鲝䰼乌鲗匹鸟尔雅翼卷二十九尔雅翼钦定四库全书尔雅翼卷三十宋罗愿撰释鱼鲸鲵鳄鳐鲛虾䖳蜮蜎蛭科斗蜗牛蟾蠩鲸鲸海中大鱼也其大横海吞舟穴处海底出穴则水溢谓之鲸潮或曰出则潮下入则潮上其出入有节故鲸潮有时江赋曰介鲸乘涛以出入春秋左氏𫝊曰古者明王伐不敬取其鲸鲵而封之以为大戮于是乎有京观以惩淫慝按崔豹古今注称鲸大者长千里小者数丈一生数万子常以五六月就岸生子至七八月导从其子还大海中鼓浪成雷濆沫成雨水族惊畏一皆逃匿莫敢当者其雌曰鲵大者亦长千里葢鲸鲵有力能驱食小鱼故以喻夫彊曓而凌弱者如兽之有猰㺄如虫之有长蛇如鸟之有鸱鸮然京观之喻不取于彼而独言鲸鲵者盖鲸鲵导从数万子跋扈大海中有渠魁之义且其死也彗星应之而出呉都赋所谓鰴鲸軰中于羣犗欃枪曓出而相属是也王者之行戮亦除旧布新之义故以鲸鲵言之鲸从京京大也亦京观之义欤不唯水族畏之而已海畔之兽有蒲牢者大声如钟而性畏鲸食于海畔鲸鱼或跃蒲牢輙鸣故铸钟欲声大者作蒲牢形其上斵撞为鲸形天子出则击之故因谓钟之撞为鲸鱼东都赋曰𤼵鲸鱼铿华钟是也晋武帝时呉郡临平岸崩出一石鼓击之不鸣张华请以蜀桐作鱼形扣之声彻十里岂鼓亦有蒲牢状耶鲵鲵者鲸之雌亦长千里呉都赋曰长鲸吞航脩鲵吐浪言其为患同也説文以䲔为海大鱼或从京鲵刺鱼也则似异类然或各即其异者而言之未可知尔魏武四时食制曰东海有鱼如山长五六里谓之鲵时死岸上膏流九顷异物志曰鲸鲵或死于沙上得之者皆无目俗言其目化为明月珠详此等大鱼似不为物所制然屡有死者盖形体既大易至于砀而失水也隋书倭国有如意寳珠其色青大如鸡卵夜则有光云鱼眼精今海中有䲟鱼长三尺许无鳞身中正四方如印扶南俗云诸大鱼欲死䲟鱼皆先封之然则自有时耳邓析子曰钓鲵者不于清池池之清浅者不应有鲵也鳄鳄鱼南海有之四足似鼍长二丈余喙三尺长尾而利齿虎及鹿渡水鳄击之皆中断以尾取物如象之用鼻往往卷取人家所畜羊豕食之其多处大为民害亦能食人既饱浮出水上若昏醉之状今虎食人后亦复肉醉盖其类也土人伺其醉杀之其生子则出沙上乳之卵如鹜卵亦有黄白可食人有得鳄者斩其首而干之琢去其齿旬日间更生如此者三乃止呉都赋曰乌贼拥劒鼊鲭鳄涵泳乎其中潮州旧多韩愈移文祭之一夕雷雨皆逺徙是亦灵矣鳄又作鳐文鳐鱼出南海大者长尺余有翅与尾齐一名飞鱼羣飞水上海人候之当有大风呉都赋云文鳐夜飞而触纶是也西山经曰鳐鱼状如鲤鱼身鸟翼苍文白首赤喙常从西海游于东海以夜飞音如鸾见大穰鲛鲛出南海状如鼈而无足圆广尺余尾长尺许皮有珠文而坚劲可以饰物今揔谓之沙鱼大而长喙如锯者名胡沙性良而肉美小而皮麤者曰白沙肉强而小有毒南人皆盐为脯刮皮去其沙翦以为鲙可寄千里食味之珍者至用为器物之饰则从古以然伊尹请令正东苻娄仇州之属以鱼皮之鞞鲛利劒为献鞞刀削也盾也荀子史记曰寝兕持虎鲛韅弥龙所以养威又诗象弭鱼服卫夫人乗鱼轩楚人鲛革犀兕以为甲鞈如金石宛如鉅釶惨如蠭虿轻利僄遫卒如飘风汉乗舆佩刀黄金通身貂错半鲛鱼鳞金漆错雌黄室诸侯王黄金错环挟半鲛黒室公卿百官皆纯黒不半鲛明以此为贵也至黄门虎贲则以白珠鲛为口之饰以其近君也今人亦以饰刀靶之属以其皮有珠故水中织绡泣而出珠者亦谓之鲛人任昉述异记曰南海中有鲛人室水居如鱼不废机织其眼能泣泣则出珠木𤣥虚海赋所谓天琛水怪鲛人之室是也鲛一名䱜谓之鲛䱜鱼惟呉都赋既有鲛又有鱕䱜故释者以背上有甲珠文坚强可以饰刀口为鑢者为鲛其有横骨在鼻前如斤者为鱕䱜东人谓斧斤之斤为鱕此鱼所击无不中断者然则鲛是白沙鱕䱜是胡沙也要是一类特彼以鼻上有斧为异耳又有出入䱜子常随母行惊则从口入母腹中寻复出或曰子朝出求食暮还入母腹腹中容四子颊赤如金甚徤网不能制俗唿河伯徤儿鲛既世所服用人多识者特其音与蛟龙之蛟同先儒解者或有差互淮南子曰一渊不二蛟许叔重以为蛟者鱼之长其皮有珠今世以为刀劒之口者是也一说鱼二千斤为鲛是以二物为一物也皮有珠饰刀劒者是鲛䱜之鲛满二千斤为鱼之长是蛟龙之蛟虾虾多须善游而好跃其字从假物假之而逺者今水母不能动虾或附之则所往如意荀卿曰假舆马者非利足也而致千里假舟楫者非利水也而絶江河水母之假于虾亦其类释鱼以鰝为大虾郭氏云出海中长二三丈须长数尺今青州唿虾为鰝音丰镐之镐按广中有红虾盃出潮州潘州县南巴县大者长二尺土人多理为盃或釦以白金转相饷遗亦谓之虾头盃又古人有以其须为簪杖者晋时南阳滕脩为广州刺史人有言虾须长丈者不之信其人后至东海取须长四丈四尺封以寄之今闽中五色虾长尺余具五色梅虾梅雨时有之芦虾青色相传芦苇所变白虾青虾各以其色泥虾相传稻花变成多在田泥中一名苗虾虾性好游今诊脉者有雀啄虾游之属以为恶候又海中有虾姑状如蜈蚣云管虾䖳䖳生东海正白蒙蒙如沫又如凝血从广数尺方圆生气物也有智识无腹藏无头目处所故不知避人衆虾附之随其东西䖳以虾为目无虾则浮沉不常得两虾附其下汎水如飞矣虾见人则惊䖳亦随之而没故曰虾动䖳沉江赋曰璅蛣腹蟹水母目虾也盖䖳一名水母又曰鲊鱼又名樗蒲鱼今浙人通唿虾䖳又名海靻食之俗云潮之来也䖳随之而来羣虾拥之若竹槎然槎者藩篱障塞之名也故谓之槎潮退则虾弃之陆故为人所获或曰在海中不净海神恶焉驱与人食之博物志但云从广数尺方圆物类相感志云大者如牀小者如斗蜮蜮一名短弧一名射工一名谿毒生江南山溪水中甲虫之类也长一二寸有翼能飞口中有横物如角弩如闻人声以气为矢激水以射人随所着处𤼵疮中影者亦病而疮不即𤼵病如大伤寒不治杀人或曰见人则以气射人去二三歩即射所中什六七死冬月蛰涧谷间大雪时索之此虫所在其雪不积气起如蒸掘之不过入地一尺则得也诗曰为鬼为蜮则不可得以况隂中人者春秋鲁庄公十八年秋有蜮谷梁𫝊曰一有一亡曰有蜮射人者也刘向以为蜮生南越越地多妇人男女同川淫女为主乱气所生故圣人名之曰蜮蜮犹惑也在水旁能射人近射妖也天戒庄公勿取齐女将生淫惑篡弑之祸刘歆则以为蜮盛暑所生非自越来説者又言水弩状如蜣蜋尾长四寸即弩也见人影则射南越志云水弩四月一日上弩射人影至八月卸弩此云弩在口彼云弩在尾差不同颜师古以为短狐即射工亦唿水弩当是一物而説文称蜮似鼈三足以气射害人孙愐亦称蜮短狐状似鼈含沙射人陆玑毛诗疏亦云蜮短狐一名射影如龟三足江淮水皆有之在岸影见水中投人影则杀人故曰射影南方人欲入水先以瓦石投水中令浊乃入或含细沙射人入人肌其疮如疥则蜮乃是三足鼈鲧所化为能者与甲虫有异姑两存之蜎蜎蠉井中小蛣蟩赤虫一名孑孒此郭氏説也今水中小赤虫无足其细如缕长二三分细沙中有穴如箴孔俗唿沙虫庄子井鼃之喻以还虷蟹与科斗莫吾能若虷谓此物后郑注考工记刺兵欲无蜎云蜎亦掉也谓若井中虫蜎之蜎言若此虫之蜎蜎扰扰然则此虫亦好动矣若孑孒则化蚊者其大小长短畧与此相类而物色不同淮南子曰孑孒为蟁许叔重曰孑孒结虿水上到跂读廉予按説文孑无右臂也一曰单也健也孒无左臂也一曰孑孒短也今孑孒春秋间积水恶浊则生之其身既短好耸腰而上羣浮水际遇人暂下其行一曲一直独以腰为力若人无臂然又终朝不已若甚健者故有孑孒之名孒又音吉孒又九勿切或为蛣蟩字异而音义同俗又名钉倒虫即许氏到跂之义也经日稍乆则蜕而为蛟足有文彩白黒相间惨于常蚊葛稚川之书曰蠛蠓之育于醯醋芝檽之产于木石蛣蟩之滋于汚淤翠萝之秀于松枝非彼四时所创匠也言皆因物成形自无而有耳段成式云水蛆南方溪涧中多此虫长寸余色黒夏深变为䖟螫人甚毒此类长寸而为䖟则又大予别而论之蛭水中虫入人肉者为蛭尔雅一名虮其读如祈今人唿水蛭大者长尺唿马蛭亦唿为马蜞蜞即古语虮也又别其所生有石蛭草蛭泥蛭之异并能傅着人及牛马股间咂其血甚者入肉中产育为害耘者尤以为苦楚惠王食寒葅而得蛭因遂吞之腹有疾而不能食惧膳夫得罪有仁人之言是夕也惠王之后而蛭出其乆病心腹之疾皆愈论衡曰蛭食血之虫惠王殆有积血之疾故食食血之虫而疾愈也而陶隠居亦以为蛭能去结积虽曰隂祐亦物性兼然古法有以此㗖疮者卒求之不可得崔知悌令两京无处预养之以备缓急一名马蟥余尝游野庙庙中绘后稷母践巨人迹及生稷弃之及岐嶷种树长乞谷种于神农神农使马皇载谷种赐之乃画水蛭无数为可嗤也又有一种细而长亦入人肉曵之輙断俗唿烂蜞叚成式云科斗科斗虾蟇子也虾蟇曵肠于水际草上纒缴如索日见黒㸃渐深至春水时鸣以聒之则科斗皆出谓之聒子古所谓鹳影抱虾蟇声抱者也头圆色黒始出有尾而无足稍大足生而尾脱或曰月大尽生前两足小尽生后两足故卞彬讥令史咨事云科斗唯唯羣浮暗水唯朝继夕聿没如鬼言其出没不常也亦自相啖啮伺其前者衔其尾随其上下而顿掣之则前者尾断而死矣今俗谓之虾蟇台亦谓之虾蟇黏山海经胡中其水多活师尔雅则谓之活东崔豹古今注云一名悬针一名𤣥鱼以其状如鱼其尾如针又併其头尾言之则似斗也然崔言闻雷则尾脱而脚生此为未尽皆脚具而尾始脱耳古有科斗篆取象于此鲁恭王坏孔子旧宅于壁巾得孔子先人所藏古文虞夏商周之书及传论语孝经皆科斗文字是时去秦未逺而孔安国以为科斗书废已乆时人无能知者遂以伏生所𫝊定其可辨者更以𨽻古字按字源云庖牺氏获景龙作龙书炎帝因嘉禾作穗书苍颉变古文写鸟迹作鸟迹篆少昊作鸾凤书取似古文髙阳作科斗书云又今人作粉饵象科斗形谓之斗蜗牛蜗牛似小蠃白色生池泽草木间头有两角行则出惊则缩首尾俱能藏入殻中盛夏日中则自悬树叶下往往升髙涎沫既尽随即藁死一名蜗虫以其有两角故以牛名三苍云蜗小牛螺也俗谓之蜗牛又蜗字有𤓰戈二音故魏隠者焦先自作一𤓰牛庐𤓰即蜗也为庐舍圆而小如蜗牛之殻云蜗牛之殻乃是区量中之最小者故戴晋人说梁王以国于蜗之左右角者曰蛮氏触氏怒而相攻伏尸百万逐北旬有五日而后反以梁王无以异于蛮氏蛮伤也为触所伤此所以极区内大小之见也一名螔蝓一名陵蠡一名土蜗一名附蜗螔蝓入三十六禽又是四种角之例营室之精云尚书大传曰鉅定螺郑𤣥曰鉅定泽也螺蜗牛也今按内则蜗醢而苽食岂谓是耶中山经曰青要之山实惟帝之宻都北望河曲禹父所化也是多倮累蒲卢倮累者蜗牛也又有一种无殻者其形稍大人家湿处多有之云是蜗牛之老者蟾蠩蟾蠩者虾蟇之类释鱼鼁蟾诸注云似虾蟇居陆地而説文云圥鼀詹诸也其鸣詹诸其皮鼀鼀其行圥圥又云詹诸也诗曰得此言其行韩诗薛君亦曰得此戚施戚施蟾蜍喻丑恶也则卫宣公之可恶甚矣今之蚵蚾背上礧礧好伏墙隂壁下者五月五日得之谓之辟兵为物絶夀乃云有千歳者古称月中有蟾蠩故春秋运斗枢曰纪乖政则蟾蜍月精四头感翔河圗曰蟾蠩去月天下大乱淮南子曰月照天下食于詹诸许叔重以为詹诸月中虾蟇食月夫日月之食莫有知其审者故圣人书日有食之言若有物食之者而不知其名云尔阙疑之义谨重之至也后世诗人皆祖叔重之説以为虾蟇所食然按张衡灵宪云羿请不死之药于西王母常娥窃之以奔月遂託身于月是为蟾蠩然则詹诸盖常娥之别名非鼃黾之类也顾无得而考之音释鲸介鲸鰴䝟貐犗欃枪鲵䲔砀䲟鳄拥劒鼊涵泳注睅鳐鲛鞞瞂刀削盾寝兕持虎鲛韅弥龙鞈宛如鉅釶惨如蠭虿僄遫错靶琛鱕䱜鑢虾鰝釦䖳沫蛣海靻槎蜮䏻蜎蠉还虷跂孑孒蠛蠓檽淤蛆䖟蛭蟥科斗抱蜗牛戴晋人区量附蜗蜗醢苽倮累蟾蠩鼁鼀蚵蚾礧鼃蝈注炮土之鼓圥圥尔雅翼卷三十尔雅翼钦定四库全书尔雅翼卷三十一宋罗愿撰释鱼龟摄龟鼈能鼋鳌鼍蟹鲎螺贝蜃蛣龟灵龟文五色似玉似金背隂向阳上隆象天下平法地槃衍象山四趾转运应四时文着象二十八宿蛇头龙翅左精象日右精象月千歳之化下气上通能知存亡吉凶之变宁则伸伸如也动则着矣龟以灵着故千年之龟游于苓叶之上苓今甘草也叶圆小而有刺言龟乆而神灵能变形大小也今人见小龟以为千歳则失之矣龟有緑毛金线之属种类极多古者黄目为郁气之上尊汉儒以为黄者中也目者气之清明者也言酌于中而清明于外今礼图但为人目而黄之禁中尊乃作龟形其上方悟黄目者乃龟也若为人目而黄之黄乃目病尔前贤之説如此然古者又多作饕餮形于器之上饕餮亦黄目则未知其审尔淮南子曰清水宜龟故禹贡九江纳钖大龟大业拾遗记曰梁郡有清泠渊水面濶二里许即卫平得大龟之处论衡引孔子曰龙食于清游于清龟食于清游于浊鱼食于浊游于清丘上不及龙下不为鱼中止其龟欤淮南子曰观九鑚一许氏曰九九天一龟也摄龟十龟三曰摄龟郭氏曰小龟也腹甲曲折解能自张闭好食蛇江东唿为陵龟盖今之呷蛇龟是也小狭长尾腹下横折见蛇则呷而食之多在陆地亦能登木甚腥臭乃言疗蛇毒以其食蛇故也按大腰纯雌细腰纯雄故龟与蛇为牝牡龟之性妬或遇雌蛇相趂鬭噬力小者或至毙然既相交而复相噬理之不可晓者一名龟一名蠳龟抱朴子曰南人带蠳龟之尾以辟蛇是其事此龟在十龟之数然陶隠居言用以卜则吉凶正反未知其审陈无宇之卜母病而龟焦臧氏卜信僣而僣吉非此龟也耶瑇瑁龟类也出广南身似龟首觜如鹦鹉腹背甲皆有红㸃斑文大者如盘又有鼊其形如笠四足缦胡无指其甲有黒珠文采如瑇瑁可以饰物今人谓之鼊皮又与鼊相似鼈鼈卵生形圆而嵴穹四周有帬在易离为鼈为蟹为龟以其骨在外肉在内也至考工记则以外骨为龟之属内骨为鼈之属以鼈外有肉縁比龟为内骨尔一名神守陶朱公养鱼之法以六畆地为池求怀子鲤鱼长三尺者二十头牡鲤四头以二月上庚日纳池中至四月纳一神守六月纳二神守八月纳三神守所以纳鼈者鱼及三百六十则蛟龙为之长而将鱼飞去纳鼈则鱼不复去按此以六神守守鲤乃不可晓淮南子曰鼈无耳而目不可以瞥精于明也岂絶其一原视得精专而善司察欤又道家以鼈为厌岂厌之使不得灵欤淮南子曰蛟龙伏寝于渊而卵剖于陵许氏曰蛟龙鼈类岂蛟龙得其类则不去也古者言龟蛇相为牝牡今鼈与蛇亦相须深沙穴中往往多有蛇与鼈同处者鼈暮出取食迹在沙上蛇輙出为泯灭之人伺知之往往反以是得之周礼天官鼈人以时簎鱼鼈龟蜃凡貍物春献鼈蜃秋献龟鱼庄子亦称公阅休冬则擉鼈于江今人乃有以虾钓者淮南子曰鱼鼈不动不擐脣喙是亦钓也崔豹古今注乌贼一名河伯白事小史龟一名黒衣督邮鳖一名河伯从事盖皆因其象似者以为名如古称清江使者东海波臣之属能能鼈之三足者山海经曰从山上多三足鼈今呉兴郡阳羡县君山上有池池中出三足鼈盖自是一种故魁下六星两两而比者曰三能取此象也昔晋侯寝疾梦黄能入于寝门以为厉鬼子产称尧殛鲧于羽山其神化为黄能以入于羽渊说者亦以为三足鼈若从贤能之能读之则能乃兽名熊属鹿足不当入渊中也今祭禹庙不以鼈及能白盖两避之王子年拾遗记乃称鲧自沉于羽渊化为𤣥鱼𤣥鱼与黄能音相乱传写文字鲧字或鱼边𤣥也説文又称蜮似鼈三足以气射害人岂亦能之类耶鼋鼋鼈之大者濶或至一二丈天地之初介潭生先龙先龙生𤣥鼋𤣥鼋生灵龟灵龟生庶龟凡介者生于庶龟然则鼋介虫之元也天地之性细腰纯雄大腰纯雌故龟鼈之类以蛇为雄列子亦云纯雌其名大腰纯雄其名穉蜂今鼋亦大腰乃复以鼈为雌故曰鼋鸣鼈应蜀都赋曰其深则有白鼋命鼈是也白是其类之异者故九歌河伯之章云乗白鼋兮逐文鱼白鼋丰背而有力乗之以见其安文鳐有翼而善飞逐之以见其轻周穆王巡狩东至九江亦称驾鼋鼍为梁驱八骏过之其悬感殆未可臆度如晋毛寳过江白龟载之而度是亦异矣卵大如鸡鸭子一产三百枚人亦掘取以盐淹之古者楚人献鼋于郑灵公其臣食指动以为必甞异味是古亦不常有也鼋好自曝其腹于江岸渔人伺其便接竹以钓掣之仓卒不能自反为人所制月令季夏命渔人伐蛟取鼍登龟取鼋蛟有兵卫故伐之龟灵可尊故登之鼋鼍取之而已其在星象自婺女八度至危十六度曰𤣥枵之次一曰天鼋鳌鳌巨龟也列子称渤海东大壑中有岱舆员峤方壶瀛洲蓬莱五山其山高下周旋三万里仙圣之所往来而五山之根无所连着常随潮上下往还不得蹔峙帝命禺彊使巨鳌十五仰首而戴之迭为三畨六万歳一交焉五山始峙而不动龙伯之国有大人一钓而连六鳌合负而趣归其国灼其首以数焉于是岱舆员峤二山流于北极沉于大海仙圣之播迁者巨亿计按大荒经北极之神名禺彊灵龟为之使今使鳌戴山必命禺彊又灼其首以卜则鳌之为龟无疑者然所负之山以三万里而所负之期以六万歳此所以极巨细脩短之辨也天问曰鳌戴山抃何以安之抃者两手相击也言鳌以首戴山傥用前两手相击则山上之仙圣何以安乎列仙𫝊曰鳌负蓬莱山而抃沧海之中鳌之性好抃乐故今称好乐者为鳌头又女娲断鳌之足以立四极亦岂以其抃故耶鼍鼍状如守宫而大长一二丈灰五色背尾皆有鳞甲如铠能吐雾致雨力尤酋健善攻碕岸夜则出边岸人甚畏之声亦可畏性嗜睡目常闭大者自啮其尾极难死人于穴中掘之百人掘即须百人牵一人掘亦须一人牵不然终不可出其老者多能为鬽梁周兴嗣常食其肉后为鼍所喷便为恶疮其肉云白如鸡其皮坚厚宜以冐鼓诗云鼍鼓逢逢李斯亦云树灵鼍之鼓是周秦皆以冐鼓也又鼍枕可为用胜于鱼枕鼍水族本草谓之鮀鱼是也周书王㑹曰㑹稽以蟹蟹八跪而二敖八足折而容俯故谓之跪两敖倨而容仰故谓之敖字从解者以随潮解甲也殻上多作十二㸃深燕脂色如鲤之三十六鳞其腹中虚实亦应月淮南子曰蛤蟹珠龟与月盛衰以脐大小为雄雌雄曰蜋螘雌曰博带其种类甚多蝤䗋大者长尺余两强八月能与虎鬭拥劒一螯大一螯小以大者鬭小者食其大而有虎斑文随波堙沦者名虎蟳小如蟚蜞殻白见潮欲来出穴举螯迎之者名招潮随潮退殻潮退徐行泥中者名摊涂在蛎殻中为蛎取食者名蛎奴又有蟚蜞倚望竭朴沙狗芦虎之属大抵皆蟹之族蟹始穴于沮洳秋冬之交稻熟时必大出各执一穗以朝其魁然后从其所之昼夜觱沸望江而奔既入于江则形质大于旧自江复趋海如赴江之状入海益大海人亦异其称谓矣或曰持稻以输海神今腹内八月有芒长寸许者此稻芒也开腹中犹有海水春秋外𫝊曰呉稻蟹不遗种月令亦曰介虫败谷然则持稻穗是其常惟至于败谷与不遗种然后为异渔人取者即江与海之道纬萧承流而障之竭朴大于蟚螖黒斑有文章以大螯障目屈小螯食沙狗似蟚螖壤沙为穴见人则走不可得芦虎似蟚螖两螯正赤不可食数丸似蟚蜞竞取土作丸满三百而潮至皆南海之物也今岳阳蟹大而殻少软渔人得之以为厌故谚曰网中得蟹无鱼可卖近歳始珍食之周书王㑹海阳大蟹礼庖人共祭祀之好羞注谓若荆州之䱹鱼青州之蟹胥考工记仄行蟹属鲎鲎形如惠文亦如便面惠文者秦汉以来武冠也侍中中常侍则加金珰貂蝉之饰谓之赵惠文冠便面古扇也背黒而穹张敞所用以拊马者今号温凉扇大抵鲎色青黒十二足足长五六寸悉在腹下旧説过海輙相负于背髙尺余如帆乗风游行今鲎背上自有骨髙七八寸如石珊瑚者俗唿为鲎帆又其衆如栰名鲎大率鲎善候风故其音如候也其相负则雌常负雄虽风涛终不解故号鲎媚失雄则不能独活渔者取之必得其双故呉都赋云乗鲎鼋鼍同罛共罗乗言相乗也亦古语以偶为乗如乗禽乗鴈之属腹中子无数如麻子或云亦罅裂而生未知其审今闽浙重鲎子酱其珠如粟南人或带或磨饮之云利市殻可以为冠次于白角亦屈以为杓轑釜輙尽又取其尾为小如意蠃蠃附殻而行种类甚多生水田中者差大惟食青泥生溪涧中者絶小食苔而絜淮南子曰古者民茹草饮水采树木之实食蠃蛖之肉时多疾病毒阳之害于是神农乃始教民播种五谷甞百草之滋味水泉之甘苦然至成周时祭祀犹供之职在鼈人所谓蠯蠃蚳是也郑氏以蠃为螔蝓然郭氏解尔雅蚹蠃螔蝓乃以螔蝓为蜗牛则非所当供郑自以为常蠃耳古又以为饰当夏至之日隂气萌作恐物不楙故歴代各以所尚为门户饰以难止恶气夏后氏金行作苇茭言气交也商人水徳以螺首谨其闭塞使如蠃也周人木徳以桃为梗言气相更也汉兼用之或曰公输般见蠡出头潜以足画之蠡引闭其户终不可开因傚之设于门户欲使闭藏当如此固宻也今门户犹以蠃为铺首古之遗制蠃之为量小故𫝊曰以蠡测海言不能极其量也外国多吹蠃林邑蛮吹之以即戎其生日南涨海中者大如斗可为酒杯又有鹦鹉螺形如鸟觜云见之者不利以为杯则谓之鹦鹉杯今闽海中有红螺㣲红色亦可为杯香螺揜可杂甲香钿螺光彩可饰镜背蓼螺味辛如蓼紫背螺紫色有斑㸃号砑螺即紫贝是也螺亦视月而盈亏故论衡云月毁于天螺消于渊蠃古字通于蠡今惟作螺贝古者货贝而寳龟周则有泉至秦废贝而行钱故释鱼于贝之名色尤详而古者货赂贡赋赏赐凡属于货者字皆从贝也至王莽反汉犹以贝四寸八分以上至寸二分为五品故有大贝牡贝么贝小贝之名不盈六分不得为货今大贝出日南涨海中可以为酒杯盖贝之在水者即蠃之小者也今此物等既不复为货晋宋间犹以饰军容服物盖鲁颂称戎服之盛有贝胄朱綅则以贝为饰旧矣东方朔称齿如编贝盖用以为饰必编之故也今但髰头家用以饰镜带耳大者为珂黄黒色其骨白可以饰马盖此等饰非特取其容兼取其声故说文贝声也蜃蜃大蛤也冬月雉入水所化盖雀入淮为蛤雉入海为蜃比雀所化为大故称大蛤也上古之世剡耜而耕摩蜃而耨摩其殻使利以去苗秽后世耒耜耰鉏之用备故但荐其味且以为饰天官鼈人掌取互物以时簎鱼鼈龟蜃凡貍物春献鼈蜃秋献龟鱼盖以杈刺泥中搏取之地官掌蜃则掌歛互物蜃物以共闉圹之蜃祭祀共蜃器之蜃共白盛之蜃盖天官荐其味地官致其用闉圹之蜃则未施椁前先施蜃灰于椁下以御湿盖天子之礼春秋宋文公始厚葬用蜃炭是也蜃器之蜃郑司农以为蜃可以白器令色白盖谓以灰饰之云尔至后郑解鬯人山川四方用蜃则以蜃为漆尊画为蜃形盖以蚌名含浆有尊之象则与先郑所说蜃器不同蜃虽无可观然其吐气象楼台海中春夏间依约岛溆常有此气所为画者当兼取此气以为饰如其余尊罍画云雷之比傥特画之而已不用以为饰则掌蜃之职不当歛而共之特司农以为白器令色白者亦似未当盖剸殻错入器中合为文彩如今所谓螺钿器之类礼佩刀天子玉琫而珧珌士珕琫而珧珌许叔重以为珧蜃甲所以饰物珕蜃属是裁其甲为饰也器既以蜃饰名蜃其所荐以祭社者肉亦名脤所谓归脤以交诸侯之福者也白盛之蜃则饰墙使白郑氏称东莱谓之义灰以其义取得之今犹以为粉饰面谓之蛤粉又有珠可取然则一微物肉可以荐殻可以饰器灰可闉圹饰墙壁又有珠为用多矣故齐景公置祈望之官以守盐蜃专百姓之利不特鼈人以时取之而已然蜃即蛤也后郑乃引蚌含浆以为说而郭氏解尔雅复以蚌含浆为蜃蜃小者珧珧即小蚌则转与蛤不相类唯陈藏器称车螯是大蛤一名蜄与古説合而今之説者别以蜃为龙蛇之类有耳有角背鬛皆红则与古异学者所不道山海经臯水东注激女水其中多蜃珧周书王㑹东越海蛤且瓯文蜃蛣蛣蚌也长一寸广二分大者长二三寸腹中有蟹子如榆荚合体共生时出取食复入殻中一名璅蛣江赋曰璅蛣腹蟹水母目虾㣲物之相为用有如此者何必啮甘之兽迭望之民乎抱朴子曰伐木而寄生枯芟草而兎丝萎川蟹不归而蛣败桑木见断而蠧殄然则蛣盖恃蟹以为命不可一日无也汉㑹稽鄞县有鲒埼亭埼曲岸也中多此物故以为名然南越志称蟹子合体共生俱为蛣取食似是二蟹而颜师古以为有一小蟹在腹中则为不同海物异名记谓此为蛎奴又北户録称海上有小蟹大如钱腹下又有小蟹附之如榆荚名曰蟹奴然则附蛣者名蛎奴附蟹者名蟹奴皆附物而为之役故以奴名之段成式又言寄居虫殻似蜗一头小蟹一头螺蛤也寄在殻间常候螺开出食螺欲合遽入殻中则小蟹又有附螺者至陈藏器解寄居虫附螺与叚同但不言是蟹又云南海有一种似蜘蛛入螺殻中负殻而走亦唿寄居以此知物产之不可穷尽也说文汉律㑹稽郡献鲒酱音释龟注它摄龟十龟呷蠳注觜蠵鼊鼈帬肉縁瞥貍擉擐能三能鳌连着禺强合负趣归畨以数焉抃女娲鼍铠碕鬽逢逢蟹䱺蝤䗋蟚螖好羞䱹蟹胥鲎栰乘鲎罛轑釜蠃轹蛖蠯蚳螔蝓蚹难钿砑贝朱綅珂注紶蚢蜃蛤簎貍杈搏闉白盛剸琫珕脤珧且瓯注蠇蛣璅鄞尔雅翼卷三十一尔雅翼钦定四库全书尔雅翼卷三十二宋罗愿撰释鱼蛇蝮枳首蛇螣蛇巴蛇蜥蜴蝘蜓蛇蛇字古但作它耳从虫而长象冤曲垂尾形上古艹居患它故相问无它乎今之字傍加虫而变其音又蛇行迂曲考工记以为纡行之属故退食委蛇亦用蛇字草居常饥每得食稍饱輙复蜕殻冬輙含土入蛰及春出蛰则吐之其圆重如铁石谓之蛇黄虽复草居人家时有之故谚云一畆之地三蛇九鼠也今猫能禁之又人家畜鵞者蛇亦不至闻捕蛇者云蛇稍大者则易禁以其耳目开利习于禁架也小者瞢然则往往难禁其种类至多惟乌蛇性善不噬物而白花蛇有毒生于蕲州今蛇死目皆闭惟蕲州者目开若生舒蕲两界间者则一开一闭此理之不可晓者故人以此为验云蜦蛇属黒色潜于神渊能兴风雨淮南子曰牺牛粹毛宜于庙牲其于以致雨不若黑蜧蝮蝮蛇之最毒者短形反鼻锦文亦有与地同色者着足断足着手断手不尔合身糜溃又善伺人闻人咳喘歩骤輙不胜其毒㨗取巧噬肆其害七八月毒盛时啮木以泄其气木即死又吐口中涎沫于草木上着人身瘇成疮卒难主疗名曰蛇漠疮衆蛇之中此独胎产并陈藏器闻之淮南子曰蝮蛇不可为足虎豹不可使縁木蝮在母胎时其毒气𤼵作母腹裂乃生叚成式云凡禽兽必藏匿形影同于物类也是以蛇色逐地茅兎必赤鹰色随树枳首蛇中央有枳首蛇枳首者岐头盖两头也大如指一头无目无口然两头俱能行一名越王蛇亦名越王约髪亦名越王弩弦旧云见之令人不利然孙叔敖杀而埋之亦无他此未可信也今生宁国者黒鳞白章长盈尺人家庭槛中动有数十同穴又予所见夏月雨后有蛇如蚯蚓大但身有鳞蜿蜒而行其尾如首不纎杀亦号两头蛇则不足为异明矣天问曰中央共牧后何怒王逸以为牧草名也中央之州有岐首之蛇争食牧草之实自相龁啮以喻夷狄相与忿争君上何故当怒之乎韩非亦称虫有螝者一身两口争食相龁遂相杀也螝非螝蛹之螝乃古虺字盖谓此蛇耳然尔雅以为中央之异气今东南多有者盖彼四方皆极荒逺此比之为中尔又今此蛇皆以越王为名则不独在中央也㑹最又云浑夕之山嚚水出焉有蛇一首二身名曰肥遗见则大旱而管子亦曰涸泽之精名曰蟡一首两身以其名唿之可使取鱼鼈此两蛇皆一首二身又与枳首相反因类附着之岭表録异曰两头蛇岭外多此类时有如小指大者长尺余腹下鳞红皆锦文一头有口眼一头似蛇而无口眼云两头俱能进退谬也昔孙叔敖见之不祥乃杀而埋之南人见之为常其祸安在哉螣蛇螣蛇龙类有鳞无足能兴云雾而游其中其行千里因风而化淮南子曰蛟龙伏寝于渊而卵剖于陵螣蛇雄鸣于上风雌鸣于下风而化成形精之至也甘戊曰螣蛇游于雾露乗于风雨而行非千里不止然则暮託宿䲡鳣之穴所以然者何也用心不一也二説不同盖淮南子説其风化之时则其感至精甘戊言其乗游之时则用心不一各有所主今卜筮者得螣蛇輙以为疑滞不决盖亦足以见螣蛇之趣操云又淮南子称上古圣人服驾应龙骖青虬前白螭后奔蛇説者以为奔蛇即腾蛇皆瑞应之物乃知前古盖尝为用矣郭氏所注淮南云蟒蛇者蟒盖奔字之误亦有时以蜕故仲长綂诗云飞鸟遗迹蝉蜕亡殻腾蛇弃鳞神龙丧角是也巴蛇巴者食象之蛇其字象蜿蜒之形中有一说者以为一所吞也其长千寻青黄赤黒海内南经曰巴蛇食象三歳而出其骨君子服之无心腹之疾言取所出象骨而佩服之在犀牛西今南方蚺蛇长十丈亦能吞鹿鹿消尽乃自绞于树则腹中之骨皆穿鳞甲间出养疮时肪腴甚美或以妇人衵服投之则蟠不能起其胆亦止心腹之痛又倭国有兽如牛名山鼠彼有大蛇亦吞此兽蛇皮坚不可斫盖巴类也今常蛇啖一鼃辄疈塞宛转寻即蜕而巴乃独吞象逮三歳始出其骨巨细之不同盖如此出其骨当亦自鳞甲中不须复蜕也天问曰灵蛇吞象厥大何如古称尧使羿㫁脩蛇于洞庭许叔重以为脩蛇大蛇吞象之类洞庭南方泽名近巴陵说巴陵者以为巴之死其骨为陵此地至今往往多大蛇岂其种裔耶按今岳阳郡狱之侧巍然而髙草木翳郁者人指以为巴蛇积骨之处城外尝有巴蛇庙已而废又有象骨山以为象暴骨之所其旁有湖曰象湖蜥蜴蜥蜴似蛇而四足长五六寸生草泽中尔雅蝾螈蜥蜴蝘蜓守宫四名转相解至陶隠居以为其类有四种形大纯黄色者名蛇医其次似蛇医而小形长尾见人不动者名龙子小而五色尾青碧可爱者名蜥蜴形小而黒喜縁墙壁者名蝘蜓则与今所见似同按说文及字林及崔豹古今注竝以蝾螈为蛇医而说文又云在壁曰蝘蜓在艹曰蜥易蜥易守宫也方言亦云守宫秦晋西夏谓之守宫或谓之蠦或谓之蜥易其在泽中者谓之蜥蜴南楚谓之蛇医或谓之蝾螈按此诸文则在草泽者名蝾螈蜥蜴在屋壁者名蝘蜓守宫也蜥蜴古语今人多从方言名易蜥蜴与虺见人则走故诗曰哀今之人胡为虺蜴也其状既如龙故祷雨用之古法求雨坊巷各以大瓮贮水插柳枝泛蜥蜴使青衣小儿环绕唿曰蜴蜥蜴蜥兴云吐雾降雨滂沱放汝归去此亦象龙致雨之义也曹叔雅异物志曰鱼跳跃则蜥蜴从草中下稍相依近便共浮水上而相合事竟鱼还水底蜥还草中云其蛇医或名蛇师或云蛇舅母旧说蛇体有伤此虫辄衔草傅之故有医之号或曰口常含雹蛇若有病则以雹疗之今蛇遇冬入蛰含土为圜至春出蛰土坚如铁石谓之蛇黄盖毒烈之气聚蓄所为蛇医以雹治蛇病似协于理说文荣蚖以注鸣者释考工记者则以为荣原胸鸣扬子曰龙蟠于泥蚖其肆矣蝘蜓蝘蜓似蜥蜴灰褐色在人家屋壁间状虽似龙人所玩习故淮南云禹南济于江黄龙负舟禹视龙犹蝘蜓龙亡而去比之蝘蜓言不足畏扬子云执蝘蜓嘲龟龙盖陋之也一名守宫又名壁宫东方朔射覆辞云臣以为龙又无角谓之为蛇又有足跂跂脉脉善縁壁是非守宫即蜥易盖言此也说者以为饲以朱砂以其血㸃宫人如赤志终身不灭交接便脱汉武帝甞用之故名守宫按説文蜥易之易象形祕书説日月为易象隂阳也则经隂阳一交而变易似有此理然所谓守宫者亦以其常在屋壁间有守之之象如鸟有泽虞者常在田中俗唿为䕶田鸟之类不必涂血而后为守也旧说蛇医龙子蜥蜴三者竝不螫人蝘蜓乃闻螫人必死然未闻有中之者特善捕蝎春秋考异邮曰土胜水故守宫食虿宋均曰守宫生于土虿藏物属于坎坎水也俗号蝎虎又一种色似此而能入水按毛诗正义名水蜥蜴蛇它虫委蛇蜦蜧蝮蠚枳首蛇纎杀螝蛹之螝蟡螣䲡鳣巴蛇蚺衵疈蜥蜴蝾螈蝘蜓蠦雹注鸣蝘蜓跂跂尔雅翼卷三十二