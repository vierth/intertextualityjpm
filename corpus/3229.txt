古乐苑提要钦定四库全书集部八古乐苑总集类提要等谨案古乐苑五十二巻明梅鼎祚撰鼎祚有才鬼记已着录是编因郭茂倩乐府诗集而增辑之郭本止于唐未此本止于南北朝则用左克明古乐府例也其所补者如琴曲歌词龎徳公之于忽操见宋文鑑中乃王令拟作非真龎所自作也杂歌曲词之刘勲妻其诗艺文类聚称魏文帝作玉台新咏称王宋自作邢凯坦斋通编称曹植作然总为五言诗不云乐府亦不以刘勲妻三字为乐府题也左思娇女诗自咏其二女嬉戏之事亦不云乐府也至梁昭明太子沈约王钖王规王缵殷钧之大言细言不过偶然游戏实宋玉大言赋之流既非古调亦未被新声强名之曰乐府则世説新语所谓矛头淅米剑头炊百歳老翁攀枯枝井上辘轳卧婴儿盲人骑瞎马夜半临深池者何又不入乎温子昇之擣衣本咏闺情亦强名曰乐府柳恽谢惠连曹毗所作亦同此题何又见遗乎梁简文帝之名士悦倾城本题为和湘东王亦偶拈成句未必调名沈约之六忆诗隋炀帝之杂忆诗且明标诗字以及闺诗闺怨春思秋思之类无不䦨入则又何诗不可入乐乎婉转歌见呉均续齐谐记及晋书刘妙容鬼也王敬伯人也刘妙容歌列琴曲歌词中王敬伯歌自应列于其后即两本字句小异不过註一作某耳乃以敬伯补入末巻鬼歌中颠倒错乱殊不可解又开巻为古歌词以断竹之歌为首迄于秦始皇祀洛水歌已不及郭本之托始郊庙为得体而杂歌謡词中又出古歌一门始于击壤歌迄于甘泉歌不知其以何为别他如隋炀帝之望江南採摭伪撰之小説絶不考唐段安节乐府杂录至李徳裕时始有此调则益糅杂矣然其捃拾遗佚颇足补郭氏之阙其解题亦颇有所增益虽有丝麻无弃菅蒯存之亦可资考证也其衍录四巻记作者爵里及诸家评论葢剽剟冯惟讷诗纪别集而稍为附益多採杨慎等之说今亦并录之备参订焉干隆四十六年四月恭校上总纂官纪昀陆钖熊孙士毅总校官陆费墀卷首钦定四库全书古乐苑卷首明梅鼎祚编古歌辞弹歌断竹续竹飞土逐宍皇娥歌皇娥天清地旷浩茫茫万象回薄化无方浛天荡荡望沧沧乘桴轻漾着日傍当期何所至穷桑心知和乐恱未央白帝子歌白帝子四维八埏眇难极驱光逐影穷水域璇宫夜静当轩织桐峯文梓千寻直伐梓作器成琴瑟清歌流畅乐难极沧湄海浦来栖息被衣歌被衣形若藁骸心若死灰真其实知不以故自持媒媒晦晦无心而不可与谋彼何人哉箕山歌许由登彼箕山兮瞻望天下山川丽﨑万物还普日月运照靡不记睹游放其间何所却虑叹彼唐尧独自愁苦劳心九州忧勤后土谓予钦明传禅易祖我乐何如葢不眄顾河水流兮缘髙山甘瓜施兮叶绵蛮髙林肃兮相错连居此之处傲尧君赓歌虞舜股肱喜哉元首起哉百工熙哉臯陶歌元首明哉股肱良哉庶事康哉元首丛脞哉股肱惰哉万事堕哉卿云歌虞舜卿云烂兮糺缦缦兮日月光华旦复旦兮八伯歌明明上天烂然星陈日月光华𢎞于一人帝载歌日月有常星辰有行四时顺经万姓允诚于予论乐配天之灵迁于贤善莫不咸听鼚乎鼓之轩乎舞之菁华已竭褰裳去之候人歌嵞山氏候人兮猗嵞山歌绥绥白狐九尾龎龎我家嘉夷来宾为王成子室家我都攸昌天人之际于兹则行明矣哉五子歌夏五子皇祖有训民可近不可下民惟邦本本固邦宁予视天下愚夫愚妇一能胜予一人三失怨岂在明不见是图予临兆民懔乎若朽索之驭六马为人上者奈何不敬训有之内作色荒外作禽荒甘酒嗜音峻宇雕墙有一于此未或不亡惟彼陶唐有此冀方今失厥道乱其纪纲乃厎灭亡明明我祖万邦之君有典有则贻厥子孙关石和钧王府则有荒坠厥绪覆宗絶祀呜唿曷归予怀之悲万姓仇予予将畴依郁陶乎予心颜厚有忸怩弗慎厥德虽悔可追炮烙歌关龙逢造化劳我以生休我以炮烙乎哀慕歌周季歴先王既殂长霣异都哀丧腹心未写中怀追念伯仲我季如何梧桐萋萋生于道周宫馆徘徊台阁既除何为逺去使此空虚支骨离别垂思南隅瞻望荆越涕泪交流伯兮仲兮逝肯来游自非二人谁诉此忧梦歌鲁声伯济洹之水赠我以琼瑰归乎归乎琼瑰盈吾怀乎去鲁歌鲁孔子彼妇之口可以出走彼妇之谒可以死败葢优哉游哉维以卒岁彼妇之叩可以出奏彼妇之谒可以死北优哉游哉聊以卒岁楚聘歌大道隠兮礼为基贤人窜兮将待时天下如一兮欲何之丘陵歌登彼丘陵峛崺其坂仁道在迩求之若逺遂迷不复自婴屯蹇喟然回虑题彼泰山郁确其髙梁甫回连枳棘充路陟之无缘将伐无柯患兹蔓延惟以永叹涕霣潺湲蟪蛄歌违山十里蟪蛄之声犹尚在耳鸧鸹歌鸧兮鸹兮逆毛衰兮一身九尾长兮鸧兮鸹兮逆毛衰兮一身九尾长兮孤鹣歌鹓彼鸣鹣在巖山之唫获麟歌唐虞世兮麟凤游今非其时来何求麟兮麟兮我心忧原壤歌貍首之斑然执女手之卷然曳杖歌泰山其颓乎梁木其坏乎哲人其萎乎黄鹄歌陶婴悲夫黄鹄之早寡兮七年不双宛颈独宿兮不与衆同夜半悲鸣兮想其故雄天命早寡兮独宿何伤寡妇念此兮泣下数行呜唿哀哉兮死者不可忘飞鸟尚然兮况于贞良虽有贤雄兮终不同行乌鹊歌宋韩慿妻何氏南山有乌北山张罗乌自髙飞罗当奈何乌鹊双飞不乐凤皇妾是庶人不乐宋王答夫歌其雨淫淫河大水深日出当心饭牛歌齐寗戚南山矸白石烂生不逢尧与舜禅短布单衣适至骭从昬饭牛薄夜半长夜漫漫何时旦沧浪之水白石粲中有鲤鱼长尺半敝布单衣裁至骭清朝饭牛至夜半黄犊上坂且休息吾将舍汝相齐国出东门兮厉石斑上有松柏青且阑麤布衣兮緼缕时不遇兮尧舜主牛兮努力食细草大臣在尔侧吾当与尔适楚国狐裘歌晋士蒍狐裘尨茸一国三公吾谁适从暇豫歌优施暇豫之吾吾不如鸟乌人皆集于菀已独集于枯舟之侨歌舟之侨有龙矫矫顷失其所一虵从之周流天下龙反其渊安宁其处一虵耆干独不得其所河激歌女娟升彼河兮而观清水扬波兮冒冥冥祷求福兮醉不醒诛将加兮妾心惊罚既释兮渎乃清妾持檝兮操其维蛟龙助兮主将归唿来櫂兮行勿疑优孟歌楚优孟山居耕田苦难以得食起而为吏贪鄙者余财不顾耻辱身死家室富又恐受赃枉法为姦触大罪身死而家灭贪吏安可为也念为廉吏奉法守职竟死不敢为非廉吏安可为也忼慨歌贪吏而可为而不可为廉吏而可为而不可为贪吏而不可为者当时有汚名而可为者子孙以家成廉吏而可为者当时有清名而不可为者子孙困穷被褐而负薪贪吏常苦富亷吏常苦贫独不见楚相孙叔敖廉洁不受钱申包胥歌申包胥呉为无道封豕长蛇以食上国欲有天下政从楚起寡君出在草泽使来告急渔父歌楚渔父日月昭昭乎寝已驰与子期乎芦之漪日已夕兮予心忧悲月已驰兮何不渡为事寝急兮将奈何芦中人芦中人岂非穷士乎接舆歌陆通凤兮凤兮何德之衰徃者不可谏来者犹可追已而已而今之从政者殆而凤兮凤兮何如德之衰也来世不可待徃世不可追也天下有道圣人成焉天下无道圣人生焉方今之时仅免刑焉福轻乎羽莫之知载祸重乎地莫之知避已乎已乎临人以德殆乎殆乎画地而趋迷阳迷阳无伤吾行吾行郄曲无伤吾足孺子歌孺子沧浪之水清兮可以濯我缨沧浪之水浊兮可以濯我足混混之水浊可以濯吾足乎泠泠之水清可以濯吾缨乎王子思归歌王子洞庭兮木秋涔阳兮草衰去千乘之家国作咸阳之布衣越人歌今夕何夕兮搴洲中流今日何日兮得与王子同舟䝉羞被好兮不訾诟耻心几烦而不絶兮得知王子山有木兮木有枝心说君兮君不知庚癸歌呉申叔仪佩玉橤兮余无所系之㫖酒一盛兮余与褐之父睨之河上歌同病相怜同忧相捄惊翔之鸟相随而集濑下之水因复俱流胡马望北风而立越鷰向日而熙谁不爱其所近悲其所思者乎乌鸢歌越王夫人仰飞鸟兮乌鸢凌𤣥虚兮号翩集洲渚兮优恣啄虾矫翮兮云间任厥性兮徃还妾无罪兮负地有何辜兮谴天颿独兮西徃孰知返兮何年心惙惙兮若割泪泫泫兮双悬彼飞鸟兮鸢乌已回翔兮翕苏心在专兮素虾何居食兮江湖徊复翔兮游飏去复返兮于乎始事君兮去家终我命兮君都终来遇兮何辜离我国兮去呉妻衣褐兮为婢夫去冕兮为奴岁遥遥兮难极寃悲痛兮心恻肠千结兮服膺于乎哀兮忘食愿我身兮如鸟身翺翔兮矫翼去我国兮心遥情愤惋兮谁识采葛妇歌采葛妇葛不连蔓棻台台我君心苦命更之尝胆不苦甘如饴令我采葛以作丝女工织兮不敢迟弱于罗兮轻霏霏号絺素兮将献之越王悦兮忘罪除呉王欢兮飞尺书增封益地赐羽奇机杖茵蓐诸侯仪羣臣拜舞天颜舒我王何忧能不移若何歌尝胆不苦味若饴今我采葛以作丝离别相去辞跞躁摧长恧兮擢㦸驭殳所离不降兮以泄我王气苏三军一飞降兮所向皆殂一士判死兮而当百夫道祐有德兮呉卒自屠雪我王宿耻兮威振八都军伍难更兮势如貔貙行行各努力兮于乎于乎河梁歌渡河梁兮渡河梁举兵所伐攻秦王孟冬十月多雪霜隆寒道路诚难当陈兵未济秦师降诸侯怖惧皆恐惶声传海内威逺邦称伯穆桓齐楚庄天下安宁寿考长悲去归兮河无梁弹铗歌田齐冯驩长铗归来乎食无鱼长铗归来乎出无车长铗归来乎无以为家杨朱歌杨朱天其弗识人胡能觉匪祐自天弗孽由人我乎汝乎其弗知乎医乎巫乎其知之乎引声歌庄周天地之道近在胸臆唿噏精神以养九德渴不求饮饥不索食避世守道志洁如玉卿相之位难可直当巖巖之石幽而清凉枕块寝处乐在其央寒凉回固可以久长祠洛水歌秦始皇洛阳之水其色苍苍祠祭大泽倐忽南临洛滨醊祷色连三光古乐苑卷首古乐苑卷一钦定四库全书古乐苑卷一明梅鼎祚编郊庙歌辞汉郊祀歌练时日练时日侯有望焫膋萧延四方九重开灵之斿垂惠恩鸿祜休灵之车结𤣥云驾飞龙羽旄纷灵之下若风马左仓龙右白虎灵之来神哉沛先以雨般裔裔灵之至庆阴阴相放怫震澹心灵已坐五音饬虞至旦承灵亿牲茧栗粢盛香尊桂酒宾八乡灵安留吟青黄徧观此眺瑶堂衆嫭并绰奇丽颜如荼兆逐靡被华文厠雾縠曳阿钖被珠玉侠嘉夜茝兰芳澹容与献嘉觞帝临帝临中坛四方承宇绳绳意变备得其所清和六合制数以五海内安宁兴文匽武后土富媪昭明三光穆穆优游嘉服上黄青阳青阳开动根荄以遂膏润并爱跂行毕逮霆声发荣壧处顷听枯槀复产迺成厥命衆庶熙熙施及夭胎羣生啿啿惟春之祺朱明朱明盛长旉与万物桐生茂豫靡有所诎敷华就实既阜既昌登成甫田百鬼迪尝广大建祀肃雍不忘神若宥之传世无疆西颢西颢沆砀秋气肃杀含秀垂颖续旧不废姦伪不萌祅孽伏息隅辟越逺四貉咸服既畏兹威惟慕纯德附而不骄正心翊翊𤣥冥𤣥冥陵阴蛰虫葢臧屮木零落抵冬降霜易乱除邪革正易俗兆民反本抱素怀朴条理信义望礼五岳籍敛之时掩收嘉谷惟泰元惟泰元尊媪神蕃釐经纬天地作成四时精建日月星辰度理阴阳五行周而复始云风靁电降甘露雨百姓蕃滋咸循厥绪继统共勤顺皇之德鸾路龙鳞罔不肸饬嘉笾列陈庶㡬宴享灭除凶灾烈腾八荒钟鼔竽笙云舞翔翔招揺灵旗九夷宾将天地天地并况惟予有慕爰熙紫坛思求厥路恭承禋祀緼豫为纷黻绣周张承神至尊千童罗舞成八溢合好效欢虞泰一九歌毕奏斐然殊鸣琴竽瑟会轩朱璆磬金鼔灵其有喜百官济济各敬厥事盛牲实爼进闻膏神奄留临须揺长丽前掞光耀明寒暑不忒况皇章展诗应律琄玉鸣含宫吐角激徴清发梁扬羽申以商造兹新音永久长声气逺调凤鸟鴹神夕奄虞葢孔享日出入日出入安穷时世不与人同故春非我春夏非我夏秋非我秋冬非我冬泊如四海之池徧观是耶谓何吾知所乐独乐六龙六龙之调使我心若訾黄其何不徕下天马太一况天马下霑赤汗沫流赭志俶傥精权奇籋浮云晻上驰体容与迣万里今安匹龙为友天马徕从西极涉流沙九夷服天马徕出泉水虎嵴两化为鬼天马徕歴无草径千里循东道天马徕执徐时将揺举谁与期天马徕开逺门竦予身逝昆仑天马徕龙之媒游阊阖观玉台天门天门开詄荡荡穆并骋以临飨光夜烛德信着灵寖平而鸿长生豫大朱涂广夷石为堂饰玉梢以舞歌体招揺若永望星留俞塞陨光照紫幄珠熉黄幡比翄回集贰双飞常羊月穆穆以金波日华燿以宣明假清风轧忽激长至重觞神裵徊若留放殣冀亲以肆章函䝉祉福常若期寂漻上天知厥时汎汎滇滇从髙斿殷勤此路胪所求佻正嘉吉𢎞以昌休嘉砰隠溢四方专精厉意逝九阂纷云六幕浮大海景星景星显见信星彪列象载昭庭日亲以察参侔开阖爰推本纪汾脽出鼎皇祜元始五音六律依韦响昭杂变并会雅声逺姚空桑琴瑟结信成四兴递代八风生殷殷钟石羽籥鸣河龙供鲤醇牺牲百味㫖酒布兰生泰尊柘浆析朝酲微感心攸通修名周流常羊思所并穰穰复正直徃寗冯蠵切和疏写平上天布施后土成穰穰丰年四时荣齐房齐房产草九茎连叶宫童效异披图按谍𤣥气之精回复此都蔓蔓日茂芝成灵华后皇后皇嘉坛立𤣥黄服物发冀州兆䝉祉福沇沇四塞徦狄合处经营万亿咸遂厥宇华烨烨华烨烨固灵根神之斿过天门上千乘敦昆仑神之出排玉房周流杂拔兰堂神之行旌容容骑沓沓般傱傱神之徕汎翊翊甘露降庆云集神之揄临坛宇九疑宾䕫龙舞神安坐鴹吉时共翊翊合所思神嘉虞申贰觞福滂洋迈延长沛施祐汾之阿扬金光横泰河莽若云增扬波徧胪驩腾天歌五神五神相包四邻土地广扬浮云扢嘉坛椒兰芳璧玉精垂华光益亿年美始兴交于神若有承广宣延咸毕觞灵舆位偃蹇骧卉汨胪析奚遗淫渌泽然归朝陇首朝陇首览西垠靁电尞获白麟爰五止显黄德图匈虐熏鬻殛辟流离抑不详賔百僚山河飨掩回辕鬗长驰腾雨师洒路陂流星陨感惟风籋归云抚怀心象载瑜象载瑜白集西食甘露饮荣泉赤鴈集六纷员殊翁杂五采文神所见施祉福登蓬莱结无极赤蛟赤蛟绥黄华葢露夜零昼晻濭百君礼六龙位勺椒浆灵已醉灵既享钖吉祥芒芒极降嘉觞灵殷殷烂扬光延寿命永未央杳冥冥塞六合泽汪濊辑万国灵禗禗象舆轙票然逝旗逶蛇礼乐成灵将归託𤣥德长无衰太一歌太一贡兮天马下霑赤汗兮沫流赭骋容与兮跇万里今安匹兮龙与友蒲梢歌天马徕兮从西极经万里兮归有德承灵威兮降外国涉流沙兮四夷服灵芝歌古辞因露寝兮产灵芝象三德兮瑞应图延寿命兮光此都配上帝兮象太微参日月兮扬光辉古乐苑巻一古乐苑卷二钦定四库全书古乐苑卷二明梅鼎祚编郊庙歌辞晋郊祀歌天地五郊夕牲歌傅𤣥天命有晋穆穆明明我其夙夜祇事上灵常于时假迄用有成于𤣥牡进夕其牲崇德作乐神祇是听迎送神歌宣文蒸哉日靖四方永言保之夙夜匪康光天之命上帝是皇嘉乐殷灵祚景祥神祇降假享福无疆飨神歌天祚有晋其命维新受终于魏奄有兆民燕及皇天怀柔百神不显遗烈之德之纯享其𤣥牡式用肇禋神祇来格福禄是臻时迈其犹昊天子之祐享有晋兆民戴之畏天之威敬授民时丕显丕承于犹绎思皇极斯建庶绩咸煕庶几夙夜惟晋之祺宣文惟后克配彼天抚宁四海保有康年于乎缉煕肆用靖民爰立典制爰修礼纪作民之极莫资匪始克昌厥后永言保之前所作天地郊明堂夕牲歌傅𤣥皇矣有晋时迈其德受终于天光济万国万国既光神定厥祥䖍于郊祀祇事上皇祇事上皇百禄是臻巍巍祖考克配彼天嘉牲匪歆德馨惟飨受天之祚神和四畅降神歌于赫大晋膺天景祥二帝迈德宣兹重光我皇受命奄有万方郊祀配享礼乐孔章神祇嘉飨祖考是皇克昌厥后保祚无疆天郊飨神歌整泰坛祀皇神精气感百灵賔蕰朱火燎芳薪紫烟游冠青云神之体靡象形旷无方幽以清神之来光景照听无闻视无兆神之至举歆歆灵爽协动余心神之坐同欢娯泽云翔化风舒嘉乐奏文中声八音谐神是听咸洁齐并芬芳烹牲牷享玉觞神恱飨㰴禋祀祐大晋降繁祉胙京邑行四海保天年穷地纪地郊飨神歌整泰坼竢皇祇衆神感羣灵仪阴祀设吉礼施夜将极时未移祇之体无形象潜泰幽洞忽荒祇之出薆若有灵无逺天下母祇之来遗光景昭若存终冥冥祇之至举欣欣舞象德歌成文祇之坐同欢豫泽雨施化云布乐八变声教敷物咸亨祇是娯齐既洁侍者肃玉觞进咸穆穆享嘉豢歆德馨胙有晋暨羣生溢九壤格天庭保万寿延亿龄明堂飨神歌经始明堂享祀匪懈于皇烈考光配上帝赫赫上帝既髙既崇圣考是配明德显融率土敬职万方来祭常于时假保胙永世宋郊祀歌夕牲歌颜延之夤威宝命严恭帝祖表海炳岱系唐胄楚灵鉴濬文民属叡武奄受敷钖宅中拓宇亘地称皇罄天作主月竁来賔日际奉土开元首正礼交乐举六典聫事九官列序有牲在涤有洁在俎以王衷以答神祜迎送神歌维圣飨帝维孝飨亲皇乎备矣有事上春礼行宗祀敬达郊禋金枝中树广乐四陈陟配在京降德在民奔精照夜髙燎炀晨阴明浮烁沉荣深沦告成大报受釐元神月御按节星驱扶轮遥舆逺驾曜曜振振飨神歌营泰畤定天衷思心睿谋筮从建表蕝设郊宫田烛置爟火通歴元旬律首吉饰紫坛坎列室中星兆六宗秩干宇宴地区谧大孝昭祭礼供牲日展盛自躬具陈器备礼容形儛缀被歌钟望帝阍耸神跸灵之来辰光溢洁粢酌娯太一明辉夜华晳日祼既始献又终烟芗鬯报清穹飨宋德胙王功休命永福履充明堂歌迎神歌谢庄地纽谧干枢回华葢动紫㣲开旌蔽日车若云驾六气乗絪緼晔帝京辉天邑圣祖降五灵集构瑶戺耸珠帘汉拂幌月栖檐舞缀畅钟石融驻飞景郁行风懋粢盛洁牲牷百礼肃羣司䖍皇德逺大孝昌贯九幽洞三光神之安解玉銮景福至万㝢欢登歌雍台辨朔泽宫练辰洁火夕照明水朝陈六瑚贲室八羽华庭昭事先圣怀濡上灵肆夏戒敬升歌发德永固鸿基以绥万国歌太祖文皇帝维天为大维圣祖是则辰居万㝢缀旒下国内灵八辅外光四瀛蒿宫仰葢日馆希旌复殿留景重檐结风刮楹接纬达向承虹设业设簴在王庭肇禋祀克配乎灵我将我享维孟之春以孝以敬以立我烝民歌青帝参映夕驷照晨灵乘震司青春鴈将向桐始蕤柔风舞暄光迟萌动达万品新润无际泽无垠歌赤帝龙精初见大火中朱光北至圭景同帝在在离寔司衡水雨方降木槿荣庶物盛长殷殷阜恩覃四冥被九有歌黄帝履艮宅中㝢司绳御四方裁化遍寒燠布政周炎凉景丽条可结霜明冰可折凯风扇朱辰白云流素节分至乘结晷启闭集恒度帝运缉万有皇灵澄国步歌白帝百川如镜天地爽且明云冲气举德盛在素精木叶初下洞庭始扬波夜光彻地翻霜照悬河庶类收成岁功行欲宁浃地奉渥罄宇承秋灵歌黑帝岁月既晏方驰灵乘坎德司规𤣥云合晦鸟路白云繁亘天涯雷在地时未光饰国典闭关梁四节遍万物殿福九域祚八乡晨晷促夕漏延太隂极微阳宣鹊将巢氷已鲜气濡水风动泉送神歌藴礼容余乐度灵方留景欲暮开九重肃五达凤参差龙已沫云既动河既梁万里照四空香神之车归清都璇庭寂玉殿虚睿化凝孝风炽顾灵心结皇恩齐南郊乐歌辞肃咸乐谢超宗夤承宝命严恭帝绪奄受敷钖升中拓宇亘地称皇罄天作主月域来賔日际奉土开元首正礼交乐举六典聨事九官列序引牲乐皇乎敬矣恭事上灵昭教国祀肃肃明明有牲在涤有洁在俎以荐王衷以答神祜陟配在京降德在民奔精望夜髙燎伫晨嘉乐我恭我享惟孟之春以孝以敬立我烝民青坛奄霭翠幙端凝嘉俎重荐兼籍再升设业设簴展容王庭肇禋配祀克对上霛昭夏乐惟圣飨帝惟孝飨亲礼行宗祀敬达郊禋金枝中树广乐四陈月御案节星驱扶轮遥舆逺驾曜曜振振告成大报受釐元神永至乐紫坛望灵翠幙伫神率天奉䞇罄地来賔神贶并介泯祇合祉恭昭鉴享肃光孝祀威蔼四灵洞曜三光皇德全被大礼流昌登歌报惟事天祭实尊灵史正嘉兆神宅崇祯五畤昭鬯六宗彛序介丘望尘皇轩肃举文德宣烈乐营泰畤定天衷思心绪谋筮从田烛置爟火通大孝昭国礼融武帝宣烈乐功烛上宙德耀中天风移九域礼饰八埏四灵晨炳五纬宵明膺厯缔运道茂前声髙德宣烈乐王俭飨帝严亲则天光大舄奕前古荣镜无外日月宣华卿云流霭五汉同休六幽咸泰嘉胙乐谢超宗鬯嘉礼承休钖盛德符景纬昌华应帝䇿圣蔼耀昌基融祉晖世歴声正涵月轨书文腾日迹宝瑞昭神图灵贶流瑞液我皇崇晖祚重芬冠徃籍昭夏乐荐飨洽礼乐该神娯展辰斾回洞云路拂琁阶紫雰霭青霄开睠皇都顾玉台留昌德结圣怀昭逺乐天以德降帝以礼报牲尊俯陈柴币仰燎事展司采敬达瑄芗烟䞇青昊震飏紫塲陈馨示䇿肃志宗禋礼非物备福唯诚陈休成乐昭事上祀飨荐具陈回銮转翠拂景翔宸缀悬敷畅钟石昭融羽炫深晷籥曀行风肆序辍度肃礼停文四金耸卫六驭齐轮附牲出入歌辞江淹祝详史具礼备乐荐有牲在陈有鼔在县腾烛象星奔水类电郊燎夙戒駜彼椉駽以伺质明以伸神晏荐豆呈毛血歌辞时恭时祀有物有则伊我上圣实抱明德牺象交陈郁樽四塞黍惟嘉谷酒惟𤣥黙荐通苍祇庆覃黎黑愿灵之降祚家祐国奏宣烈之乐歌辞殷崇配天周尊明祀瑞合汾阴庆同泰畤青幕云舒丹殿霞起二曜惟新五精告始于以飨之景福是履北郊乐歌昭夏乐谢超宗诏礼崇营敬飨𤣥畤灵正丹帷月肃紫墀展荐登华风县凝锵神惟戾止郁葆遥庄昭望岁芬环游辰太穆哉尚礼横光秉蔼登歌伫灵敬享禋肃彛文县动声仪荐洁牲芬阴祇以贶昭祀式庆九服熙度六农祥正地德凯容歌缮方丘端国阴掩珪晷仰灵心诏源委遍丘林礼献物乐荐音昭德凯容乐庆图濬邈藴祥祕瑶俔天炳月嫔光紫霄邦化灵懋阃则风调俪德方仪徽载以昭昭夏乐荐神升享序楙淹玉俎停金奏宝斾转旒驾旋溢素景郁紫躔灵心顾留宸睠洽外瀛瑞中县隶幽乐后皇嘉庆定祇𤣥畤承帝休圗祇敷灵祉篚幂周序轩朱凝会牲币芬坛精明伫葢调川瑞昌警岳祥泰明堂乐歌肃咸乐谢超宗彛承孝典恭事严圣浃天奉賮罄壤齐庆司仪具序羽容夙章芬枝扬烈黼构周张助宝奠轩酎珍充庭璆县凝㑹琄朱伫声先期选礼肃若有承祗对灵祉皇庆昭膺尊事威仪辉容昭序迅恭明神洁盛牲俎肃肃严宫蔼蔼崇基皇灵降止百祗具司戒成望夜端烈承朝依微昭旦物色轻宵引牲乐惟诚洁飨惟孝尊灵敬芳黍稷敬涤牺牲骍茧在豢载溢载丰以承宗祀以肃皇衷萧芳四举华火周传神鉴孔昭嘉足参牷嘉荐乐肇禋戒祀礼容咸举六典饰文九司炤序牲柔既昭牺刚既陈恭涤惟清敬事惟神加笾再御兼俎重荐节动轩越声流金县奕奕閟幄亹亹严闱洁诚夕鉴端服晨晖圣灵戾止翊我皇则上绥四㝢下洋万国永言孝飨孝飨有容傧僚赞列肃肃雍雍昭夏乐地纽谧干枢回华葢动紫微开旌蔽日车若云驾六龙椉烟煴烨帝景燿天邑圣祖降五云集懋粢盛洁牲牷百礼肃羣司䖍皇德逺大孝昌贯九幽洞三光神之安解玉銮景福至万㝢欢登歌雍台辨朔泽宫选辰洁火夕炤明水朝陈六瑚贲室八羽华庭昭事先圣怀濡上灵肆夏式敬升歌发德永固洪基以绥万国凯容宣烈乐酾醴具登嘉俎咸荐飨洽诚陈礼周乐徧祝辞罢祼序容辍县跸动端庭銮回严殿神仪驻景华汉亭虚八灵案衞三祇解途翠葢耀澄罼帟凝晨玉镳息节金辂怀音式诚达孝底心肃感追慿皇鉴思承渊范神钖懋祉四纬昭明仰福帝徽俯齐庶生青帝歌参映夕驷昭晨灵椉震司青春雁将向桐始蕤和风舞暄光迟萌动达万品亲润无际泽无垠赤帝歌龙精初见大火中朱光北至圭景同帝在在离寔司衡雨水方降木槿荣庶物盛长咸殷阜恩泽四溟被九有黄帝歌履艮宅中宇司绳总四方裁化徧寒燠布政司炎凉至分椉经晷闭集恒度帝晖缉万有皇灵澄国步白帝歌百川若镜天地爽且明云沖气举盛德在素精庶类收成岁功行欲宁浃地奉渥罄宇承帝灵黑帝歌岁既暮日方驰灵椉坎德司规𤣥云合晦鸟蹊白雪繁亘天涯晨晷促夕漏延太阴极㣲阳宣嘉胙乐礼荐洽福胙昌圣皇膺嘉祐帝业凝休祥居极椉景运宅德瑞中王澄明临四奥精华延八乡洞海同声憓澈宇丽干光灵庆纒世祉鸿烈永无疆昭夏乐藴礼容余乐度灵方留景欲暮开九重肃五达凤参差龙巳沫云既动河既梁万里照四空香神之车归青都琁庭寂玉殿虚鸿化凝孝风炽顾灵心结皇思鸿庆遐鬯嘉荐令芳翊帝明德永祚深光雩祭乐歌迎神歌谢朓清明畅礼乐新候龙景练贞辰阳律亢阴晷伏耕下土荐穜稑宸仪警王度干嗟云汉望昊天张盛乐奏云儛集五精延帝祖雩有讽禜有秩膋鬯芬圭瓒毖灵之来帝阍开车煜燿吹徘徊停龙轙徧观此冻雨飞祥云靡坛可临奠可歆对甿祉鉴皇心歌世祖武皇帝濬哲维祖长发其武帝出自震重光御㝢七德攸宣九畴咸叙静难荆衡凝威蠡浦昧旦丕承夕惕刑政化壹车书德馨粢盛昭星夜景非云晓庆衢室成阴璧水如镜礼充玉帛乐被匏絃于铄在咏陟配于天自宫徂兆靡爱牲牷我将我享永祚无疆歌青帝营翼日鸟殷宵凝冰泮𤣥蛰昭景阳阳风习习女夷歌东皇集奠春酒秉青圭命田祖渥羣黎歌赤帝惟此夏德德恢台两龙在御炎精来火星方中南讹秩靡草云黄含桃实族云蓊郁温风扇兴雨祁祁黍苗徧歌黄帝禀火自髙明毓金挺刚克凉燠资成化羣芳载厚德阳季勾萌达炎徂溽暑融商暮百工止岁极凌阴沖泉流疏巳清原隰甸已平咸言祚惟亿敦民保髙京歌白帝帝说于兑执矩固司藏百川收潦精景应徂商嘉树离披榆关命賔鸟夜月如霜秋风方袅袅商阴肃杀万宝咸巳遒劳哉望岁塲功兾可收歌黑帝白日短𤣥夜深招揺转移太阴霜钟鸣冥陵起星回天月穷纪听严风来不息望𤣥云黝无色曾冰冽积羽幽飞雪至天山侧关梁闭方不巡合国吹飨蜡賔统微阳究终始百礼洽万祚臻送神歌敬如在礼将周神之驾不少留蹑龙镳转金葢纷上驰云之外警七曜诏八神排阊阖渡天津有渰兴肤寸积雨冥冥又终夕俾栖粮维万箱皇情畅景命昌籍田乐歌祀先农迎送神升歌江淹羽銮从动金驾时游教腾义镜乐缀礼修率先丹耦躬遵绿畴灵之圣之岁殷泽柔飨神歌琼斚既饰绣簋以陈方燮嘉种永毓宵民古乐苑巻二古乐苑卷三钦定四库全书古乐苑巻三明梅鼎祚编郊庙歌辞梁雅乐歌皇雅沈约帝德实广运车书靡不宾执瑁朝羣后垂旒御百神八荒重译至万国婉来亲华盖拂紫微勾陈绕太一容裔被缇组参差罗罕毕星回昭以烂天行徐且谧清跸朝万㝢端冕临正阳青絇黄金繶衮衣文绣裳既散华虫采复流日月光涤雅将修盛礼其仪孔炽有腯斯牲国门是置不黎不痼靡諐靡忌呈肌献体永言昭事俯休皇德仰绥灵志百福具膺嘉祥允洎骏奔伊在庆覃遐嗣牷雅反本兴敬复古昭诚礼容宿设祀事孔明华俎待献崇碑丽牲充哉茧握肃矣簪缨其膋既启我豆既盈庖丁游刃葛卢验声多祉攸集景福来并諴雅怀忽慌瞻浩荡尽诚洁致䖍想出杳冥降无象皇情肃具僚仰人礼盛神途敞僾明灵申敬享感苍极洞𤣥象諴雅地德溥崑丘峻扬羽翟鼔应出尊祇展诚信招海渎罗岳镇惟福祉咸昭晋諴雅我有明德馨非稷黍牲玉孔备嘉荐惟旅金悬宿设和乐具举礼达幽明敬行尊俎鼔钟云送遐福是与献雅神宫肃肃天仪穆穆礼献既同膺兹釐福我有馨明无愧史祝禋雅紫宫昭焕太一微𤣥降临下土尊髙上天载陈珪币式备牲牷云箛清引栒簴髙悬俯昭象物仰致髙烟肃彼灵祉咸达皇䖍禋雅盛乐斯举协征调宫灵飨庆洽祉积化融八变有序三献已终坎牲瘗玉酬德报功振垂成吕投壤生风道无虚致事由感通于皇盛烈比祚华嵩二郊登歌南郊登歌沈约暾既明礼告成惟圣祖主上灵爵巳献罍又盈息羽籥展歌声僾如在结皇情礼容盛尊俎列𤣥酒陈陶匏设献清㫖致䖍洁工既升乐巳阕降苍昊垂芳烈北郊登歌沈约方坛既埳地祇已出盛典弗諐羣望咸秩乃升乃献敬成礼卒灵降无兆神飨载谧允矣嘉祚其升如日至哉坤元实惟厚载躬兹奠飨诚交显晦或升或降揺珠动佩德表成物庆流皇代神嘏不諐祺福是赉明堂登歌歌青帝沈约帝居在震龙德司春开元布泽含和尚仁羣居既散岁云阳止饬农分地民粒惟始雕梁绣栱丹楹玉墀灵威以降百福来绥歌赤帝炎光在离火为威德执礼昭训持衡受则靡草既凋温风以至嘉荐惟旅时羞孔备齐缇在堂笙镛在下匪惟七百无絶终始歌黄帝郁彼中坛含灵阐化回环气象轮无辍驾布德焉在四序将收音宫数五饭稷骖駵宅屏居中旁临外宇升为帝尊降为神主歌白帝神在秋方帝居西皓允兹金德裁成万宝鸿来雀化参见火斜幕无𤣥鸟菊有黄华载列笙磬式陈彛俎灵罔常怀惟徳是与歌黑帝德盛乎水𤣥冥纪节阴降阳腾气凝象閟司智坎驾铁衣𤣥祁寒拆地晷度回天悠悠四海骏奔奉职祚我无疆永隆民极北齐大禘圜丘歌肆夏乐陆卬等奉诏撰肇应灵序奄字黎民乃朝万国爰徴百神祗展方望幽显咸臻礼崇声协䞇列珪陈翼差鳞次端笏垂绅来趋动色式赞天人髙明乐惟神鉴矣皇灵肃止圆璧展事成文即始士备八能乐合六变风凑伊雅光华袭荐宸衞腾景灵驾霏烟严坛生白绮席凝𤣥昭夏乐刚柔设位惟皇配之言肃其礼念畅在兹饬牲举兽载歌且舞既设伊腯致精灵府物色惟典斋沐加恭宗族咸暨罔不率从昭夏乐展礼上月肃事应时茧栗为用交畅有期弓矢斯发瓫簝将事圆神致祀率由先志和以銮刀臭以血膋至哉敬矣厥义孔髙皇夏乐帝敬昭宣皇诚肃致玉帛齐轨屏摄咸次三垓上列四陛㫄升龙陈万骑凤动千乘神仪天蔼晬容离曜金根停轸奉光先导皇夏乐紫坛云暧绀幄霞褰我其陟止载致其䖍百灵竦听万国咸仰人神咫尺𤣥应肸蠁髙明乐上下眷㫄午从爵以质献以恭咸斯畅乐惟雍孝敬阐临万邦髙明乐自天子之㑹昌神道丘陵肃事克光天保九关洞开百灵环列八尊呈备五声投节武德乐配神登圣主极尊灵敬宣昭烛咸达窅冥礼𢎞化定乐赞功成穰穰介福下被羣生皇夏乐皇心缅且感吉蠲奉至诚赫哉光盛德干巛诏百灵报福归昌运承祐播休明风云驰九域龙蛟跃四溟浮幕呈光气俪象烛华精濩武方知耻韶夏仅同声髙明乐献享毕悬佾周神之驾将上游超斗极絶河流怀万国宁九州欣帝道心顾留帀上下荷皇休昭夏乐𤣥黄覆载元首照临合德致礼有契其心敬申事阕洁诚云报玉帛载升棫朴斯燎寥廓幽暧播以馨香皇灵惟监降福无疆皇夏乐天大亲严匪敬伊孝永言肆飨宸明增耀阳丘既畅大典逾光乃安斯息钦若旧章天回地旋鸣銮引警且万且亿皇厯惟永北郊乐歌髙明乐惟祗监矣皇灵肃止方琮展事即阴成理士备八能乐合八变风凑伊雅光华袭荐象衞腾景灵驾霏烟严坛生白绮席凝𤣥昭夏乐展礼上月肃事应时茧栗为用交畅有期弓矢斯发瓫簝将事方祗致祀率由先志和以銮刀臭以血膋至哉敬矣厥义孔髙皇夏乐帝敬昭宣皇诚肃致玉帛齐轨屏摄咸次重垓上列分陛㫄升龙陈万骑凤动千乘神仪天蔼晬容离曜金根停轸奉光先导皇夏乐层坛云暧严幄霞褰我其陟止载致其䖍百灵竦听万国咸仰人神咫尺𤣥应肸蠁髙明乐自天子之㑹昌神道方泽祇事克光天保九关洞开百灵环列八尊呈备五声投节髙明乐献享毕悬佾周神之驾将下逰超荒极憩崑丘懐万国宁九州欣帝道心顾留帀上下荷皇休昭夏乐𤣥黄覆载元首照临合德致礼有契其心敬申事阕洁诚云报牲玉载陈棫朴斯燎寥廓幽暧播以馨香皇灵惟鉴降福无疆皇夏乐天大亲严匪敬伊孝永言肆飨宸明增耀阴泽云畅大典逾光乃安斯息钦若旧章天回地旋鸣銮引警且万且亿皇歴惟永五郊乐歌青帝髙明乐岁云献谷风归斗东指雁北飞电鞭激雷车遽虹旌靡青龙驭和气洽具物滋翻降止应帝期赤帝髙明乐婺女司旦中吕宣朱精御节离景延根荄俊茂温风发柘火风水应炎月执衡长物德孔昭赤旂霞曳㑹今朝黄帝髙明乐居中帀五运乘衡毕四时含养滋羣物协德固皇基啴缓契王风持载符君德良辰动灵驾承祀昌邦国白帝髙明乐风凉露降驰景飏寒精山川揺落平秩在西成葢藏成积烝民被嘉祉从享来仪鸿休溢千祀黑帝髙明乐虹藏雉化告寒氷壮地坼年殚日次月纪方极九州万邦献力叶光是纪岁穷微阳潜兆方融天子赫赫明圣享神降福惟敬祠五帝于明堂乐歌辞肆夏乐国阳崇祀严恭有闻荒华胥暨乐我太君冕瑞有列禽帛恭叙羣后师师威仪容与执礼辨物司乐考章率由靡坠休有烈光髙明乐祖德光国图昌祗上帝礼四方辟紫宫动华阙龙虎奋风云发飞朱雀从𤣥武携日月带雷雨耀宇内溢区中眷帝道感皇风帝道康皇风扇粢盛列椒醑荐神且宁㑹五精归福禄幸闾亭武德乐于惟我祖自天之命道被归仁时屯启圣运钟千祀授手万姓夷兇掩虐匡頽翼正载经载营庶士咸宁九功以洽七德兼盈丹书入告𤣥玉来呈露甘泉白云郁河清声教咸往舟车毕㑹仁加有形化浃无外严亲惟重陟配惟大既祐斯歌率土攸赖昭夏乐孝享不匮精洁临年涤牢委溢形色博牷于以用之言承歆祀肃肃威仪敢不敬止载饬载省惟牛惟羊明神有察保兹万方昭夏乐我将宗祀夤献厥诚鞠躬如在侧听无声荐色斯纯呈气斯臭有涤有濯惟神其祐五方来格一人多祉明德惟馨于穆不已皇夏乐象干上构仪坤下基集灵崇祖永言孝思室陈簋豆庭罗悬佾夙夜畏威保兹贞吉舞贵其夜歌重其升降斯百禄惟飨惟应髙明乐度几筵辟牖户礼上帝感皇祖酌惟洁涤以清荐心欵达神明髙明乐帝精来降应我明德礼殚义展流祉邦国既受多祉实资孝敬祀致其诚荷天休命皇夏乐恭祀洽盛礼宣英猷烂层景广泽同深泉上灵钟百福羣神归万年月轨咸梯岫日域尽浮川瑞鸟飞𤣥扈潜鳞跃翠涟皇家膺宝歴两地复参天髙明乐青阳奏发朱明歌西皓唱𤣥冥大礼罄广乐成神心怿将逺征饰龙驾矫凤旍指阊阖憩层城出温谷迈炎庭跨西汜过北溟忽万亿耀光精比电骛与雷行嗟皇道怀万灵固王业震天声皇夏乐文物备矣声明有章登荐惟肃礼邈前王鬯齐云终折旋告罄穆穆旒冕藴诚毕敬屯衞按部銮跸回途暂留紫殿将及清都周祀圆丘歌昭夏庾信重阳禋祀大报天丙午封坛肃且圜孤竹之管云和弦神光未下风肃然王城七里通天台紫微斜照影徘徊连珠合璧重光来天䇿暂转钩陈开皇夏旌回外壝跸静郊门千乘按辔万骑云屯借茅无咎扫地惟尊揖让展礼衡璜节步星汉就列风云相顾取法于天降其永祚昭夏日至大礼丰犠上辰牲牢脩牧茧栗毛纯俎豆斯立陶匏以陈大报反命居阳兆日六变鼓钟三和琴瑟俎奇豆偶惟诚惟质昭夏国玉巳奠苍币斯陈瑞形成象璧气含春礼从天数智总圆神为祈为祀至敬咸遵皇夏七星是仰八陛有慿就阳之位如日之升思䖍肃肃施敬绳绳祝史陈信𤣥象斯格惟类之典惟灵之泽幽显对扬人神咫尺云门舞献以诚郁以清山罍举沈齐倾惟尚飨洽皇情降景福通神明云门舞长丘逺歴大电遥源弓藏髙陇鼎没寒门人生于祖物生于天尊神配德迄用康年登歌岁之祥国之阳苍灵敬翠云长象为饰龙为章乘长日坏蛰户列云汉迎风雨六吕歌云门舞省涤濯奠牲牷郁金酒凤凰尊回天睠顾中原皇夏国命在礼君命在天陈诚惟肃饮福惟䖍洽斯百礼福以千年钩陈掩映天驷徘徊彫禾饬斚翠羽承罍受斯茂祉从天之来雍乐礼将毕乐将阑回日辔动天关翠凤揺和銮响五云飞三步上风为驭雷为车无辙迹有烟霞畅皇情休灵命雨留甘云余庆皇夏六典联事九司咸则率由旧章于焉允塞掌礼移次燔柴在焉烟升玉帛气敛牲牷休气馨香膋芳昭晰翼翼䖍心明明上彻皇夏玉帛礼毕人神事分严承乃睠瞻仰回云辇路千门王城九轨式道移候司方回指得一惟清于万斯宁受兹景命于天告成祀方泽歌昭夏庾信报功隂泽展礼𤣥郊平琮镇瑞方鼎升庖调歌丝竹缩酒江茅声舒钟鼔器质陶匏列燿秀华凝芳都荔川泽茂祉丘陵容衞云饰山罍兰浮汎齐日至之礼歆兹大祭昭夏曰若厚载钦明方泽敢以敬恭陈之玉帛徳包含养功藏灵迹斯箱既千子孙则百登歌质明孝敬求阴顺阳坛有四陛琮为八方牲牷荡涤萧合馨香和銮戾止振鹭来翔威仪简简钟鼓喤喤声和孤竹韵入空桑封中云气坎上神光下元之主功深葢藏皇夏司筵撤席掌礼移次回顾封坛恭临坎位瘗玉埋俎藏芬敛气是曰就幽成斯地意祀五帝歌皇夏庾信嘉玉惟芳嘉币惟量成形依礼禀色随方神班有次岁礼惟常威仪抑抑率由旧章皇夏惟令之月惟嘉之辰司坛宿设掌史诚陈敢用明礼言功上神钩陈旦辟阊阖朝分旒垂象冕乐奏山云将回霆䇿暂转天文五运周环四时代序鳞次玉帛循回樽俎神其降之介福斯许青帝云门舞甲在日鸟中星礼东后奠苍灵树春旗命青史候雁还东风起歌木德舞震宫泗濵石龙门桐孟之月阳之天亿斯庆兆斯年配帝舞帝出于震苍德于神其明在日其位居春劳以定国功以施人言从配祀近取诸身赤帝云门舞招揺指午对南宫日月相㑹实沈中离光布政动温风纯阳之月乐炎精赤雀丹书飞送迎朱絃绛鼔罄䖍诚万物含养各长生配帝舞以炎为政以火为官位司南陆享配离坛三和实俎百味浮兰神其茂豫天步艰难黄帝云门舞三光仪表正四气风云同戊巳行初歴黄钟始变宫平琮礼内镇阴管奏司中齐坛芝晔晔清野桂冯冯夕牢芬六鼎安歌韵八风神光乃超忽嘉气恒葱葱配帝舞四时咸一德五气或同论犹吹凤凰管尚对梧桐园器圜居土厚位总配神尊始知今奏乐还用我云门白帝云门舞肃灵兊景承配秋坛云髙火落露白蝉寒帝律登年金精行令瑞兽霜辉祥禽雪映司藏肃杀万宝咸宜厥田上上收功在斯配帝舞金行秋令白帝朱宣司正五雉歌庸九川执文之德对越彼天介以福祉君子万年黑帝云门舞北辰为政𤣥坛北陆之祀员官宿设𤣥璜浴兰坎德阴风御寒次律将回穷纪微阳欲动细泉管犹调于阴竹声未入于春絃待归余于送歴方履庆于斯年配帝舞地始坼虹始藏服𤣥玉居𤣥堂沐蕙气浴兰汤匏器洁水泉香陟配彼福无疆君欣欣此乐康隋圜丘歌昭夏肃祭典协良辰具嘉荐俟皇臻礼方成乐已变感灵心回天睠辟华阙下干宫乘精气御祥风望爟火通田烛膺介圭受瑄玉神之临庆阴阴烟衢洞宸路深善既福德斯辅流鸿祚徧区宇皇夏于穆我君昭明有融道济区域功格𤣥穹百神警衞万国承风仁深德厚信洽义丰明发思政勤忧在躬鸿基惟永福祚长隆登歌德深礼大道髙飨穆就阳斯恭陟配惟肃血膋升气冕裘标服诚感清𤣥信陈史祝祗承灵贶载膺多福諴夏肇禋崇祀大报尊灵因髙尽敬埽地推诚六宗随兆五纬陪营云和发韵孤竹扬清我粢既洁我酌惟明五神是鉴百禄来成文舞皇矣上帝受命自天睿图作极文教遐宣四方监观万国陶甄有苗斯格无得称焉天地之经和乐具举休征咸萃要荒式序正位履端秋霜春雨需夏礼以恭事荐以飨时载清𤣥酒僃洁芗萁回旒分爵思媚轩墀惠均撤俎祥降受釐十伦以具百福斯滋克昌厥德永祚鸿基武舞御歴膺期乘干表则成功戡乱顺时经国兵畅五材武𢎞七德憬彼遐裔化行充塞三道僃举二仪交泰情发自中义均莫大祀敬恭肃钟鼓繁㑹万国斯欢兆民斯赖享兹介福康哉元首惠我无疆天长地久昭夏享序洽祀礼施神之驾严将驰奔精驱长离耀牲烟达洁诚照腾日驭鼔电鞭辞下土升上𤣥瞻寥廓杳无际澹羣心留余惠五郊歌青帝歌角音震宫初动木德惟仁龙精戒旦鸟歴司春阳光煦物温风先导巗处载惊膏田已冐牺牲丰洁金石和声懐柔备礼明德惟馨赤帝歌征音长嬴开序炎上为德执礼司萌持衡御国重离得位芒种在时含樱荐实木槿垂蕤庆赏既行髙明可处顺时立祭事昭福举黄帝歌宫音爰稼作土顺位称坤孕金成德履艮为尊黄本内色宫实声始万物资生四时咸纪灵坛汛埽盛乐髙张威仪孔僃福履无疆白帝歌商音西成肇节盛徳在秋三农稍已九谷行收金气肃杀商威飂戾严风鼔茎繁霜陨蔕厉兵诘㬥勑法慎刑明神降嘏国步惟宁黑帝歌羽音𤣥英启候冥陵初起虹藏于天雉化于水严关重闭星回日穷黄钟动律广莫生风𤣥樽示本天产惟质恩覃外区福流京室感帝歌諴夏禘祖垂典郊天有章以春之孟于国之阳茧栗惟诚陶匏斯尚人神接礼明幽交畅火灵降祚火歴载隆烝哉帝道赫矣皇风雩祭歌諴夏朱明启候时载阳肃若旧典延五方嘉荐以陈盛乐奏气序和平资灵祐公田既雨私亦濡民殷俗富政化敷蜡祭歌諴夏四方有祀八蜡酬功收藏既毕榛葛送终使之必报祭之斯索三时告劳一日为泽神祇必来鳞羽咸致惟义之尽惟仁之至年成物阜罢役息民皇恩已洽灵庆无垠朝日夕月歌朝日諴夏扶木上朝暾嵫山沈暮景寒来逰晷促暑至驰辉永时和合璧耀俗泰重轮明执圭尽昭事服冕罄䖍诚夕月諴夏澄辉烛地域流耀镜天仪歴草随弦长珠胎逐望亏成形表蟾兎窃药资王母西郊礼既成幽坛福惟厚方丘歌昭夏柔功畅阴德昭陈瘗典盛𤣥郊篚幂清膋鬯馥皇情䖍具寮肃笙颂合鼓鼗㑹出桂旗屯孔葢敬如在肃有承神胥乐庆福膺登歌道惟生育器乃包藏报功称范殷荐有常六瑚已馈五齐流香贵诚尚质敬洽义章神祚惟永帝业增昌諴夏厚载垂徳崑丘主神阴坛吉礼北至良辰鉴水呈洁牲粟表纯樽壶夕视币玉朝陈羣望咸秩精灵毕臻祚流于国祉被于人昭夏奠既彻献已周竦灵驾逝逺逰洞四极帀九县庆方流祉恒遍埋玉气掩牲芬晰神理显国文神州歌諴夏四海之内一和之壤地曰神州物赖生长咸池既降泰坼斯飨牲牷尚黑珪玉寔两九㝢载宁神功克广社稷歌春祈社諴夏厚地开灵方坛崇祀达以风露树之松梓勾萌既申芟柞伊始恭祈粢盛载膺休祉春祈稷諴夏粒食兴教播厥有先尊神致洁报本惟䖍瞻榆束耒望杏开田方慿戬福伫咏丰年秋报社諴夏北墉申礼单出表诚丰牺入荐华乐在庭原隰既平泉流又清如云已望髙廪斯盈秋报稷諴夏民天务急农亦勤止或蓘或藨惟穈惟芑凉风戒时岁云秋矣物成则报功施必祀先农歌諴夏农祥晨晰土膏初起春原俶载青坛致祀敛跸长阡回旌外壝房俎饰荐山罍沈滓亲事朱纮躬持黛耜恭神务穑受禧降祉先圣先师歌諴夏经国立训学重教先三坟肇册五典留篇开凿理着陶铸功宣东胶西序春诵夏弦芳尘载仰祀典无骞古乐苑巻三古乐苑卷四钦定四库全书古乐苑巻四明梅鼎祚编郊庙歌辞汉安世房中歌唐山夫人大孝僃矣休徳昭清髙张四县乐充宫庭芬树羽林云景杳冥金支秀华庶旄翠旌七始华始肃倡和声神来宴娭庶几是听粥粥音送细齐人情忽乘青𤣥熙事僃成清思眑眑经纬冥冥我定厯数人告其心敇身斋戒施教申申乃立祖庙敬明尊亲大矣孝熙四极爰轃王侯秉徳其邻翼翼显明昭式清明鬯矣皇帝孝徳竟全大功抚安四极海内有姦纷乱东北诏抚成师武承徳行乐交迸箫勺羣慝肃为济哉葢定燕国大海荡荡水所归髙贤愉愉民所怀大山崔百卉殖民何䝿䝿有徳安其所乐终产乐终产世继绪飞龙秋游上天髙贤愉乐民人丰草葽女罗施譱何如谁能囘大莫大成教徳长莫长被无极靁震震电燿燿明徳乡治本约治本约泽𢎞大加被宠咸相保施徳大世曼夀都荔遂芳窅窊桂华孝奏天仪若日月光乗𤣥四龙囘驰北行羽旄殷盛芬哉芒芒孝道随世我署文章桂华冯冯翼翼承天之则吾易久逺烛明四极慈惠所爱美若休徳杳杳冥冥克绰永福美芳磴硙卽卽师象山则呜唿孝哉案抚戎国蛮夷竭欢象来致福兼临是爱终无兵革嘉荐芳矣告灵飨矣告灵既飨徳音孔臧惟徳之臧建侯之常承保天休令问不忘皇皇鸿明荡荡休徳嘉承天和伊乐厥福在乐不荒惟民之则浚则师徳下民咸殖令闻在旧孔容翼翼孔容之常承帝之明下民之乐子孙保康承顺温良受帝之光嘉荐令芳寿考不忘承帝明徳师象山则云施称民永受厥福承容之常承帝之明下民安乐受福无疆魏太庙颂王粲思皇烈祖时迈其德肇启洪源贻燕我则我休厥成聿先厥道丕显丕钦允时祖考绥庻邦和四宇九功僃彛乐序建崇牙设璧羽六佾奏八音举昭大孝衎妣祖念武功收纯祜于穆清庙翼翼休征祁祁髦士厥徳允升怀想成位咸犇在宫无思不若允观厥崇晋祠庙歌夕牲歌傅𤣥我夕我牲猗欤敬止嘉豢孔时供兹享祀神鉴厥诚博硕斯歆祖考降飨以虞孝孙之心迎送神歌呜唿悠哉日鉴在兹以时享祀神明降之神明既降既祐飨之胙我无疆受天之祜赫赫太上巍巍圣祖明明烈考丕承继序征西将军登歌经始宗庙神明戾止申钖无疆祗承享祀假哉皇祖绥予孙子燕及后昆钖兹繁祉豫章府君登歌嘉乐肆庭荐祀在堂皇皇宗庙乃祖先皇济济辟公相予烝甞享祀不忒降福穰穰颍川府君登歌于邈先后实司于天显矣皇祖帝祉肇臻本支克昌资始开元惠我无疆享祀永年京兆府君登歌于惟曾皇显显令徳髙明清亮匪兢柔克保乂命祜基命惟则笃生圣祖光济四国宣皇帝登歌于铄皇祖圣徳钦明勤施四方夙夜敬止载敷文教载扬武烈匡定社稷龚行天罚经始大业造创帝基畏天之命于时保之景皇帝登歌执竞景皇克明克哲旁作穆穆惟祗惟畏纂宣之绪耆定厥功登此俊乂纠彼羣凶业业在位帝既勤止维天之命于穆不已文皇帝登歌于穆时晋允文文皇聪明叡智圣敬神武万几莫综皇斯清之虎兕放命皇斯平之柔逺能迩简授英贤创业垂统勲格皇天飨神歌曰晋是常享祀时序宗庙致敬礼乐具举惟其来祭普天率土牺樽既奠清酤既载亦有和羮羞斯备烝烝永慕感时兴思登歌奏舞神乐其和祖考来格祐我邦家敷天之下罔不休嘉肃肃在位济济臣工四海来格礼仪有容钟鼓振管絃理舞开元歌永始神胥乐兮肃肃在位臣工济济小大咸敬上下有礼理管絃振鼔钟舞象德歌咏功神胥乐兮肃肃在位有来雍雍穆穆天子相维辟公礼有仪乐有则舞象功歌咏德神胥乐兮江左宗庙歌歌髙祖宣皇帝曹毗于赫髙祖德协灵符应运拨乱釐整天衢勲格宇宙化动八区肃以典刑陶以𤣥珠神石吐瑞灵芝自敷肇基天命道均唐虞歌世宗景皇帝景皇承运纂隆洪绪皇维重抗天晖再举蠢矣二宼扰我扬楚乃整元戎以膏齐斧亹亹神筭赫赫王旅鲸鲵既平功冠帝宇歌太祖文皇帝太祖齐圣王猷诞融仁教四塞天基累崇皇室多难严清紫宫威厉秋霜惠过春风平蜀夷楚以文以戎奄有参墟声流无穷歌世祖武皇帝于穆武皇允龚钦明应斯登禅龙飞紫庭百揆时序听断以情殊域既賔伪吴亦平晨流甘露宵暎朗星野有击壤路垂颂声歌中宗元皇帝运屯百六天罗觧贯元皇勃兴网笼江汉仰齐七政俯平祸乱化若风行泽犹雨散沦光更耀金辉复焕德冠千载蔚有余粲歌肃宗明皇帝明明肃祖阐𢎞帝祚英风夙发清晖载路姦逆纵忒罔式皇度躬振朱旗遂豁天歩宏猷渊塞髙罗云布品物咸宁洪基永固歌显宗成皇帝于休显宗道泽𤣥播式宣徳音畅物以和迈徳蹈仁匪礼弗过敷以纯风濯以清波连理暎阜鸣凤栖柯同规放勋义葢山河歌康皇帝康帝穆穆仰嗣洪德为而不宰雅音四塞闲邪以诚镇物以黙威静区宇道宣邦国歌孝宗穆皇帝孝宗肃哲休音允臧如彼晨离曜景扶桑垂训华幄流润八荒幽赞𤣥妙爰该典章西平僭蜀北静旧疆髙猷逺畅朝有遗芳歌哀皇帝于穆哀皇圣心虚逺雅好𤣥古大庭是践道尚无为治存易简化若风行民犹草偃虽曰登遐徽音弥阐愔愔云韶尽美尽善歌太宗简文皇帝王珣皇矣简文于昭于天灵明若神周淡如渊沖应其来实与其迁亹亹心化日用不言易而有亲简而可传观流弥逺求本逾𤣥歌烈宗孝武皇帝天鉴有晋钦哉烈宗同规文考𤣥黙允龚威而不勐约而能通神钲一震九域来同道积淮海雅颂自东气陶淳露化协时雍四时祠祀歌曹毗肃肃清庙巍巍圣功万国来賔礼仪有容钟鼓振金石熈宣兆胙武开基神斯乐兮理管絃有来斯和説功徳吐清歌神斯乐兮洋洋𤣥化润被九壤民无不恱道无不徃礼有仪乐有式咏九功永无极神斯乐兮宋宗庙登歌北平府君登歌王韶之绵绵遐绪昭明载融汉德未逺尧有遗风于穆皇祖永世克隆本支惟庆贻厥靡穷相国掾府君登歌乃立清庙清庙肃肃乃备礼容礼容穆穆显允皇祖昭是嗣服钖兹繁祉聿怀多福开封府君登歌四县既序箫管既举堂献六瑚庭万八羽先王有典克禋皇祖丕显洪烈永介休祜武原府君登歌钟鼓喤喤威仪将将温恭礼乐敬享曾皇迈徳垂仁系轨重光天命纯嘏惠我无疆东安府君登歌铄矣皇祖帝度其心永言配命播兹徽音思我茂猷如玉如金骏奔在陛是鉴是歆孝皇帝登歌烝哉孝皇齐圣广渊发祥诞庆景祚自天徳敷金石道被管絃有命既集徽风永宣髙祖武皇帝登歌惟天有命眷求上哲赫矣圣武抚运桓拨功并敷土道均汝坟止戈曰武经纬称文鸟龙失纪云火代名受终改物作我宋亰至道惟王大业有劭降徳兆民升歌清庙七庙享神登歌奕奕寝庙奉璋在庭笙籥既列牺象既盈黍稷匪芳明祀惟馨乐具礼充洁羞荐诚神之格思介以休祯济济羣辟永观厥成七庙迎神辞颜竣敬恭明祀孝道感通合乐维和展礼有容六舞肃列九变成终神之来思享兹洁衷灵之徃矣绥我家邦世祖庙歌世祖孝武皇帝庙歌谢庄帝钖二祖长世多祜于穆睿考龚圣承矩𤣥极弛驭干纽坠绪辟我皇维缔我宗宇刷定四海肇构神京复礼辑乐散马隳城泽牣九有化浮八瀛庆云承掖甘露飞甍肃肃清庙徽徽閟宫舞蹈象德笙磬陈风黍稷非盛明德惟崇神其歆止降福无穷宣皇太后庙歌禀祥月辉毓徳轩光嗣徽妫汭思媚周姜母临万㝢训蔼紫房朱𤣥玉籥式载琼芳章庙舞乐歌辞肃咸乐殷淡彛承孝典恭事严圣浃天奉賮罄壤齐庆司仪具序羽容夙彰芬枝飏烈黼构周张助寳奠轩酎珍充庭璆县凝㑹琄朱竚声先期选礼肃若有承祗对灵祉皇庆昭膺尊事威仪辉容昭叙迅恭神明粢盛牲爼肃肃严宫蔼蔼崇基皇灵降祉百祇具司戒诚望夜端列承朝依㣲昭旦物色轻宵鸿庆遐鬯嘉荐令芳翊帝明徳永祚流光引牲乐维诚洁飨维孝奠灵敬芬黍稷敬涤牺牲骍茧在豢载溢载丰以承宗祀以肃皇衷萧芳四举华火周传神监孔昭嘉是柔牷嘉荐乐肇禋戒祀礼容咸举六典饬文九司昭序牲柔既昭牺刚既陈恭涤惟清敬事惟神加笾再御兼俎重荐节动轩越声流金县奕奕閟幄亹亹严闱洁诚夕鉴端服晨晖圣灵戾止翊我皇则上绥四㝢下洋万国永言孝飨孝飨有容傧僚赞列肃肃雍雍昭夏乐閟宫黝黝复殿㣲㣲璇除肃炤釭璧彤辉黼帟神凝玉堂严馨圜火夕耀方水朝清金枝委树翠镫竚县停波澄宿华汉浮天恭事既夙䖍心有慕仰降皇灵俯宁休祚永至乐皇明鬯矣孝容以昭銮华羽迾拂汉涵滈申申嘉夜翊翊休朝行金景送歩玉风韶师承祀则肃对禋祧登歌帝容承祀练时涓日九重彻关四灵賔至肃倡函音庶旄委佾休灵告飨嘉荐尚芬玉瑚饰列桂簋昭陈具司选礼翼翼振振祼崇祀典酎恭孝时礼无爽物信靡媿辞精华孚鬯诚监昭通升歌翊节下管调风皇心履变敬明尊亲大哉孝德至矣交神章徳凯容乐舞歌幽瑞浚灵表彰嫔圣翊载徽文敷光崇庆上纬纒祥中维饰咏永属煇猷聨昌景命昭德凯容乐舞歌明帝表灵躔象缵仪纬风膺华丹燿登瑞紫穹训形霄宇武彰宸宫腾芬金㑹写徳声容宣德凯容乐舞歌天枢凝耀地纽丽辉聨光腾世炳庆翔机薰蔼中㝢景躔上㣲玉颂缕德金籥传徽嘉胙乐舞辞殷淡礼荐洽福时昌皇圣膺嘉祐帝业凝休祥居极乗景运宅徳瑞中王澄明临四表精华延八乡洞海周声惠彻宇丽干光灵庆纒世祉鸿烈永无疆昭夏乐舞歌大孝备盛礼丰神安留嘉乐充旋驾耸汎青穹延八虚辟四空蔼流景肃行风昭融教缉风度恋皇灵结深慕觧羽县辍华树偕琁除端玉辂流汪濊庆国步休成乐歌酾醴具登嘉俎咸荐飨洽诚陈礼周乐徧祝辞罢祼序容辍县跸动端庭銮回严殿神仪驻景华汉亭虚八灵业卫三祇觧途翠葢燿澄罼奕凝宸玉镳息节金辂怀音式诚逺孝底心肃感追凭皇鉴思承渊范神钖懋祉四纬昭明仰福帝徽俯齐庶生古乐苑巻四古乐苑卷五钦定四库全书古乐苑巻五明梅鼎祚编郊庙歌辞齐太庙乐歌肃咸乐谢超宗洁诚底孝孝感烟霜夤仪式序肃礼绵张金华树藻肃哲腾光殷殷升奏严严阶庠匪椒匪玉是降是将懋分神衷翊祐传昌引牲乐肇祀严灵恭礼尊国达敬传典结孝陈则芬涤既肃牺牷既整耸诚流思端仪选景肆礼伫夜绵乐望晨崇席皇鉴用飨明神嘉荐乐清思眑眑閟寝㣲㣲恭言载感肃若有希芬俎具陈嘉荐兼列凝馨烟飏分炤星哲睿灵式凭协我帝道上澄五纬下陶八表昭夏乐涓辰选气展礼恭祗重闱月洞层牖烟施载虚玉鬯载受金枝天歌折飨云舞罄仪神惟降止汎景凝羲帝华永蔼泯藻方摛永至乐戏繇惟则姬经式序九司聨事八方承宇銮迾静陈缦乐具举凝旒若慕倾璜载伫振振琁卫穆穆礼容载蔼皇歩式帝踪登歌清明既鬯大孝乃熈天仪睟怆皇心俨思既芬房豆载洁牷牲郁祼升礼鋗玉登声茂对幽严式奉徽灵以享以祀惟感惟诚凯容乐国昭惟茂帝穆惟崇登祥纬逺缔世景融纷纶睿绪菴蔚王风明进厥始濬哲文终凯容乐琁条夤蔚琼源浚照懋矣皇烈载挺明劭永言敬思式恭惟教休途良乂荣光有耀凯容乐严宗正典崇享肇禋九章既饬三清既陈昭恭皇祖承假徽神贞祐伊协卿蔼是邻凯容乐肃惟敬祀洁事参芗环袨像缀缅宻丝簧明明烈祖尚钖龙光粤雅于姬伊颂在商凯容乐神宫懋邺明寝昌基德凝羽缀道鬯容辞假我帝绪懿我皇维昭大之载国齐之祺宣徳凯容乐道閟期运义开藏用皇矣睿祖至哉攸纵循规烈炤袭矩重芬徳溢轩羲道懋炎云凯容乐月灵诞庆云瑞开祥道茂渊柔徳表徽章粹训宸中仪形宙外容蹈凝华金羽传蔼永祚乐构宸抗宇合轸齐文万灵载溢百礼以殷朱絃绕风翠羽停云桂罇既涤瑶俎既薫升荐惟诚昭礼惟芬降祉遥裔集庆氤氲肆夏乐礼既升乐以愉昭序溢幽飨余人祇鬯敬教敷神光动灵驾翔芬九垓镜八乡福无届祚无疆休成乐睿孝式鬯飨敬爰徧谛容辍序佾文静县辰仪耸跸霄卫浮銮旒帟云施翠华景抟恭惟尚烈休明再纒国猷逺蔼昌图聿宣太庙登歌禇渊惟王建国设庙凝灵月荐流典时祀晖经瞻宸僾思雨露追情简日筮晷閟奠升文金罍渟桂沖幄舒薫备僚肃列驻景开云至飨攸极睿孝惇礼具物咸洁声香合体气昭扶幽眇慕躔逺迎丝惊促送佾留晚圣衷践候节改增怆妙感崇深英徽弥亮髙徳宣烈乐王俭悠悠草昧穆穆经纶乃文乃武乃圣乃神动龛危乱静比斯民诞应休命奄有八夤握机肇运光启禹服义满天渊礼昭地轴泽靡不怀威无不肃戎夷竭欢象来致福偃风裁化暅日祥信星含曜秬草流芳七庙观徳六乐宣章惟先惟敬是飨是将穆徳凯容乐太姒嫔周涂山俪禹我后嗣徽重规叠矩肃肃閟宫翔翔云舞有飨徳馨无絶终古明徳凯容乐多难固业殷忧启圣帝宗赞武维时执竞起栁献祥百堵兴咏义虽祀夏功符受命逺无不怀迩无不肃其仪济济其容穆穆赫矣君临昭哉嗣服允王惟后膺此多福礼以昭事乐以感灵八簋陈室六舞充庭观徳在庙象徳在形四海来祭万国咸宁梁宗庙登歌沈约功髙礼洽徳尊乐备三献具举百司在位诚敬罔諐幽明同致茫茫亿兆无思不遂葢之如天容之如地殷兆玉筐周始邠王于赫文祖基我大梁肇土七十奄有四方帝轩百祀人思未忘永言圣烈祚我无疆有夏多罪殷人涂炭四海倒悬十室思乱自天命我殱凶殄难既跃乃飞言登天汉爰飨爰祀福禄攸赞牺象既饰罍俎斯具我郁载馨黄流乃注峨峨卿士骏奔是务佩上鸣堦缨还拂树悠悠亿兆天临日煦猗欤至徳光被黔首铸镕苍昊甄陶区有肃恭三献对扬万夀比屋可封含生无咎匪徒七百天长地久有命自天于皇后帝悠悠四海莫不来祭繁祉具膺八神耸卫福至有兆庆来无际播此余休于彼荒裔祀典昭洁我礼莫违八簋充室六龙觧騑神宫肃肃灵寝㣲㣲嘉荐既飨景福攸归至徳光被洪祚载辉小庙乐歌舞歌閟宫肃肃清庙济济于穆夫人固天攸启祚我梁徳膺斯盛礼文㮰达向重檐丹陛饰我俎彛洁我粢盛躬事奠飨推尊尽敬悠悠万国具承兹庆大孝追逺兆庻攸咏登歌光流者逺礼贵弥申嘉飨云备盛典必陈追养自夲立爱惟亲皇情乃慕帝服来尊驾齐六辔旂耀三辰感兹霜露事彼冬春以斯孝徳永被烝民陈太庙舞辞凯容舞周𢎞让于赫皇祖宫墙髙嶷迈彼厥初成兹峻极缦乐简简閟寝翼翼祼飨若存惟灵靡测凯容舞昭哉上徳浚彼洪源道光前训庆流后昆神猷缅邈清庙斯存以享以祀惟祖惟尊凯容舞选辰崇飨饰礼严敬靡爱牲牢兼馨粢盛明明列祖龙光逺映肇我王风形斯舞咏凯容舞道遥积庆徳逺昌基永言祖武致享从思九章停列八舞廻墀灵其降止百福来绥凯容舞肇迹缔基义标鸿篆恭惟载徳琼源方阐享荐三清筵陈四琏增我堂构式敷帝典景徳凯容舞皇祖执徳长发其祥显仁藏用懐道韬光宁斯閟寝合此萧芗永昭贻厥还符翦商武徳舞烝哉圣祖抚运升离道周经纬功格𤣥祇方轩迈扈比舜陵妫缉熈是咏钦明在斯云雷遘屯图南共举大定扬越震威衡楚四奥宅心九畴还叙景星出翼非云入吕徳畅容辞庆昭羽缀于穆清庙载扬徽烈嘉玉既陈丰盛斯洁是将是享鸿猷无絶北齐享庙乐辞陆卬等奉诏撰肆夏乐霜凄雨畅烝哉帝心有敬其祀肃事惟歆昭昭车服济济衣簪鞠躬贡酎磬折奉琛差以五列和以八音式祗王度如玉如金髙明登歌乐日卜惟吉辰择其良奕奕清庙黼黻周张大吕为角应钟为羽路鼗隂竹徳歌昭舞祀事孔明百神允穆神心乃顾保兹介福昭夏乐大祀云事献奠有仪既歌既展赞顾迎牺执从伊竦刍饰惟慄俟用于庭将升于室且握且骍以致其诚惠我贻颂降祉千龄昭夏乐缅彼遐慨悠然永思留连七享纒绵四时神升魄沈靡闻靡见隂阳载俟臭声兼荐祖考其鍳言萃王休降神敷钖百福是由皇夏乐齐居严殿夙驾层闱车辂垂彩旒衮腾辉耸诚载仰翘心有慕洞洞自形斤斤表歩閟宫有邃神道依稀孝心缅邈爰属爰依登歌乐太室窅窅神居宿设郁鬯惟芬珪璋惟洁彛斚应时龙蒲代用借茅无咎福禄攸降端感㑹事俨思修礼齐齐勿勿俄俄济济登歌乐我祠我祖永惟厥先炎农肇圣灵祉蝉聨霸图中造帝业方宣道昌基构抚运承天奄家六合爰光八埏尊神致礼孝思惟纒寒来暑反惕荐在年匪敬伊慕备物不愆设簴设业鞉鼓填填辟公在位有容伊䖍登歌启佾下管应悬厥容无爽幽明肃然诚帀厚地和达穹𤣥既调风雨载协山川周庭有列汤孙永延教声惟被迈后光前始基乐恢祚舞克明克俊祖武惟昌业𢎞营土声被海方有流厥徳终耀其光明神幽赞景祚攸长始基乐恢祚舞显允盛徳隆我前构瑶源弥㵼琼根愈秀诞惟有族丕绪克茂大业崇新洪基増旧始基乐恢祚舞祖徳丕显明喆知机豹变东国鹊起西归礼申官次命改朝衣敬思孝享多福无违始基乐恢祚舞兆灵有业濳徳无声韬光戢耀贯幽洞冥道𢎞舒巻施博藏行缅追嵗事夜遽不宁始基乐恢祚舞皇皇祖徳穆穆其风语嘿自巳明叡在躬荷天之钖圣表克隆髙山作矣寳祚其崇离光旦旦载焕载融感荐惟永神保无穷武徳乐昭烈舞天造草昧时难纠纷孰拯斯溺靡救其焚大人利见纬武经文顾指维极吐吸风云开天辟地峻岳夷海冥工掩迹上徳不宰神心有应龙化无待义征九服仁兵告凯上平下成靡或不宁匪王伊帝偶极崇灵享亲则孝洁祀惟诚礼备乐序肃赞神明文徳乐宣正舞圣武丕基叡文显统眇哉神启郁矣天纵道则人𢎞徳云迈种昭冥咸叙崇深毕综自中徂外经朝庇野政反沦风威还缺雅旁作穆穆格于上下维享维宗来鉴来假文正乐光大舞𤣥厯巳谢苍灵告期图玺有属揖让惟时龙升虎变𢎞我帝基对扬穹昊实启雍熈钦若皇猷永懐王度欣赏斯穆威刑允措轨物俱宣宪章咸布俗无邪指下归正路茫茫九域振以干纲混通华裔配括天壤作礼视徳列乐傅响荐祀惟䖍衣冠载仰皇夏乐孝心翼翼率礼兢兢时洗时荐或降或升在堂在戸载湛载凝多品斯奠备物攸膺兰芬敬挹玉俎恭承受祭之祜如彼冈陵髙明乐仰榱桷慕衣冠礼云罄祀将阑神之驾纷奕奕乗白云无不适穷昭域极幽涂归帝祉眷皇都皇夏乐礼行斯毕乐奏以终受嘏先退载畅其衷銮轩循辙麾旌复路光景徘徊絃歌顾慕灵之相矣有钖无疆国图日竞家厯天长周宗庙歌辞皇夏庾信肃肃清庙巖巖寝门欹器防满金人戒言应悬鼓崇牙树羽阶变升歌庭纷象舞闲安象设缉熈清奠春鲔初登新蓱先荐僾然入室俨乎其位悽怆履之非寒之谓昭夏永维祖武濳庆灵长龙图革命凤厯归昌功移上墋徳耀中阳清庙肃肃勐虡煌煌曲髙大夏声和盛唐牲牷荡涤萧合馨香和銮戾止振鹭来翔永敷万国是则四方皇夏年祥辨日上协龟言奉酎承列来庭骏奔雕禾饰斚翠羽承樽敬殚如此恭惟执燔皇夏庆绪千重秀鸿源万里长无时犹戢翼有道故韬光盛徳必有后仁义终克昌明星初肇庆大电久呈祥皇夏克昌光上烈基圣穆西藩崇仁髙渉渭积徳被居原帝图张徃迹王业茂前尊重芬徳阳庙疉庆夀陵园百灵光祖武千年福孝孙皇夏雄图属天造宏畧遇羣飞风云犹听命龙跃遂乗机百二当天险三分拒乐推函谷风尘散河阳氛雾晞济弱沦风起扶危頽运归地纽崩还正天枢落更追原祠乍超忽毕陇或绵㣲终封三尺剑长巻一戎衣皇夏月灵兴庆沙祥发源功参禹迹徳赞尧门言容典礼褕狄徽章仪形温徳令问昭阳日月不居嵗时晼晚瑞云纒心閟宫惟逺皇夏龙图基代徳天歩属艰难讴歌还受瑞揖让乃登坛升舆芒刺重入位据关寒巻舒云汎滥游扬日浸㣲出郑终无反居桐竟不归祀夏今惟旧尊灵谥更追皇夏若水逢降君穷桑属惟政丕哉驭帝箓郁矣当天命方定五云官先齐八风令文昌气似珠太史河如镜南宫学巳开东观书还聚文辞金石韵毫翰风飈竖清室桂冯冯齐房芝诩诩宁思玉管笛空见灵衣舞皇夏南河吐云气北斗降星辰百灵咸仰徳千年一圣人书成紫㣲动律定凤凰驯六军命西土甲子陈东隣戎衣此一定万里更无尘烟云同五色日月并重轮流沙既西静蟠木又东臣凯乐闻朱雁铙歌见白麟今为六代祀还得九疑賔皇夏礼殚祼献乐极休成长离前掞宗祀文明缩酌浮兰澄罍合鬯磬折礼容旋廻灵贶受釐撤俎饮福移樽惟光惟烈文子文孙皇夏庭阕四始筵终三荐顾歩堦墀徘徊余奠六龙矫首七萃警途鼓移行漏风转相乌翼翼从事绵绵四时惟神降嘏永言保之大祫乐歌昭夏律在夹钟服居苍衮杳杳清思绵绵长逺就祭于合班神于本来庭有序助祭有章乐舞六代賔歌二王和铃以节鞗革斯锵齐宫馔玉郁斚浮金洞庭钟鼓龙门瑟琴其乐巳变惟神是临登歌奠神惟显思不言而令玉帛之礼敢陈庄敬奉如弗胜荐如受命交于神明悫于言行隋太庙歌迎神歌务本兴教尊神体国霜露感心享祀陈则官聨式序奔走在庭几筵结慕祼献惟诚嘉乐载合神其降止永言保之钖以繁祉登歌孝熈严祖师象敬宗惟皇肃肃有来雍雍雕梁霞复绣橑云重观徳自感奉璋伊恭彛斚尽饰羽缀有容升歌发藻景福来从俎入歌祭本用初祀由功举骏奔咸㑹供神有序明酌盈樽丰牺实俎幽全既荐缋错维旅享由明徳香非稷黍载流嘉庆克固鸿绪皇髙祖太原府君歌缔基发祥肇源兴庆廼仁迺哲克明克令庸宣国图善流人咏开我皇业七百同盛皇曾祖康王歌皇条俊茂帝系灵长丰功疉轨厚利重光福由善积代以徳彰严恭尽礼永钖无疆皇祖献王歌盛才必达丕基增旧渉渭同符迁邠等构𢎞风迈徳义髙道富神鉴孔昭王猷克懋皇考太祖武元皇帝歌深仁冥着至道濳敷皇矣太祖耀名天衢翦商隆祚奄宅隋区有命既集诞开灵符饮福酒歌神道正直祀事有融肃雍备礼庄敬在躬羞燔巳具奠酹将终降祥惟永受福无穷送神歌飨礼具利事成伫旒冕肃簮缨金奏终玉俎撤尽孝敬穷严洁人祇分哀乐半降景福凭幽赞古乐苑巻五古乐苑卷六钦定四库全书古乐苑巻六明梅鼎祚编燕射歌辞晋四厢乐歌正旦大㑹行礼歌傅𤣥天鉴有晋世祚圣皇时齐七政朝此万方钟鼔斯震九賔备礼正位在朝穆穆济济煌煌三辰实丽于天君后是象威仪孔䖍率礼无愆莫匪迈徳仪刑圣皇万邦维则上夀酒歌于赫明明圣徳龙兴三朝献酒万夀是膺敷佑四方如日之升自天降祚元吉有征食举东西厢歌天命大晋载育羣生于穆上徳随时化成自祖配命皇皇后辟继天创业宣文之绩丕显宣文先知稼穑克恭克俭足教足食既教食之𢎞济艰难上帝是祐下民所安天祐圣皇万邦来贺虽安勿安干干匪暇乃正丘郊乃定冡社廙廙作宗光宅天下惟敬朝飨爰奏食举尽礼供御嘉乐有序树羽设业笙镛以间琴瑟齐列亦有篪埙喤喤鼓钟鎗鎗磬管八音克谐载夷载简既夷既简其大不御风化濳兴如云如雨如云之覆如雨之润声教所暨无思不顺教以化之乐以和之和而养之时惟邕熈礼慎其仪乐节其声于铄皇繇既和且平四厢乐歌正旦大㑹行礼歌荀勗于皇元首羣生资始履端大享敬御繁祉肆觐羣后爰及卿士钦顺则元允也天子明明天子临下有赫四表宅心惠浃荒貊柔逺能迩孔淑不逆来格祁祁邦家是若光光邦国天笃其祜丕显哲命顾柔三祖世徳作求奄有九土思我皇度彛伦攸序惟祖惟宗髙朗缉熈对越在天骏惠在兹聿求厥成我皇崇之式固其犹徃敬用治王公上夀酒歌践元辰延显融献羽觞祈令终我皇夀而隆我皇茂而嵩本枝奋百世休祚钟圣躬食举乐东西厢歌煌煌七曜重明交畅我有嘉賔是应是贶邦政既图接以大飨人之好我式遵徳让賔之初筵蔼蔼济济既朝乃宴以洽百礼颁以位叙或廷或陛登傧台叟亦有兄弟胥子陪寮宪兹度楷观頥养正降福孔偕昔我三后大业是维今我圣皇焜燿前晖奕世重规明照九畿思辑用光时罔有违陟禹之迹莫不来威天被显禄福履是绥赫矣太祖克广明徳廓开㝢宙正世立则变化不经民无瑕慝创业垂统兆我晋国烈文伯考时惟帝景夷险平乱威而不勐御衡不迷皇涂焕炳七徳咸宣其宁惟永猗欤盛欤先皇圣文则天作孚大哉为君慎徽五典帝载是勤文武发挥茂建嘉勲修已济治民用宁殷懐逺烛幽𤣥教氤氲善世不伐服事三分徳博化隆道冒无垠隆化洋洋帝命溥将登我晋道越惟圣皇龙飞革运临焘八荒叡哲钦明配踪虞唐封建厥福骏发其祥三朝习吉终然允臧其臧惟何总彼万方元侯列辟四岳蕃王时见世享率兹有常旅揖在庭嘉客在堂宋卫既臻陈留山阳我有賔使观国之光贡贤纳计献璧奉璋保祐命之申钖无疆振鹭于飞鸿渐其翼京邑穆穆四方是式无竞惟人王纲允勑君子来朝言观其极翼翼大君民之攸暨信理天工惠康不匮将逺不仁训以淳粹幽明有伦俊乂在位九族既睦庻邦顺比开元布宪四海鳞萃协时正统殊涂同致厚徳载物灵心隆贵敷奏谠言纳以无讳树之典象诲之义类上教如风下应如卉一人有庆羣萌以遂我后宴喜令闻不坠既宴既喜翕是万邦礼仪卒度物有其容晣晣庭燎喤喤鼓钟笙磬咏徳万舞象功八音克谐俗易化从其和如乐庻品时邕时邕份份六合同尘往我祖宣威静殊隣首定荆楚遂平燕秦亹亹文皇迈徳流仁爰造草昧应干顺民灵瑞告符休征响震天地弗违以和神人既戡庸蜀吴㑹是賔肃慎率职楛矢来陈韩濊进乐均协清钧西旅献扶南效珍蛮裔重译𤣥齿文身我皇抚之景命维新愔愔嘉㑹有闻无声清酤既奠笾豆既馨礼充乐备箫韶九成恺乐饮酒酣而不盈率土欢豫邦国以宁王猷允塞万载无倾同前正旦大㑹行礼诗张华于赫皇祖廸哲齐圣经纬大业基天之命克开洪绪诞笃天庆旁济彛伦仰齐七政烈烈景皇克明克聪静封畧定勲功成民立政仪刑万邦式固崇轨光绍前踪允文烈考濬哲应期参徳天地比功四时大亨以正庻绩咸熈肇启晋宇遂登皇基明明我后𤣥徳通神受终正位协应天人容民厚下育物流仁跻我王道辉光日新王公上夀诗称元庆奉夀觞后皇延遐祚安乐抚万方食举东西厢乐诗明明在上丕显厥繇翼翼三夀蕃后惟休羣生渐徳六合承流三正元辰朝庆鳞萃华夏奉职贡八荒觐殊类黻冕充广庭鸣玉盈朝位济济朝位言观其光仪序既以时礼文焕以彰思皇享多祜嘉乐永无央九賔在庭胪赞既通升瑞奠贽乃矦乃公穆穆天尊隆礼动容履端承元吉介福御万邦朝享上下咸雍崇多仪繁礼容舞盛徳歌九功扬芳烈播休踪皇化洽洞幽明懐柔百神辑祥祯濳龙跃雕虎仁仪凤鸟届游麟枯蠧荣竭泉流菌芝茂枳棘柔和气应休征弦协灵符彰帝期绥宇宙万国和昊天成命赉皇家赉皇家世资圣哲三后在天启鸿烈启鸿烈隆王基率土讴吟欣戴于时恒文示象代气着期泰始开元龙升在位四隩同风燮宁殊类五韪来备嘉生以遂凝庻绩臻太康申繁祉𦙍无疆本枝百世继绪不忘继绪不忘休有烈光永言配命惟晋之祥圣明统世笃皇仁广大配天地顺动若陶钧𤣥化参自然至徳通神明清风畅八极流泽被无垠于皇时晋奕世齐圣惟天降嘏神祇保定𢎞济区夏允集大命有命既集光帝猷大明重曜鉴六幽声教洋溢惠滂流惠滂流移风俗多士盈朝贤俊比屋敦世心斵彫反素朴反素朴懐庻方干戚舞阶庭䟽狄恱遐荒扶南假重译肃慎袭衣裳云覆雨施徳洽无疆旁作穆穆仁化翔朝元日賔王庭承宸极当盛明衍和乐竭祇诚仰嘉惠懐徳馨游淳风泳淑清协亿兆同欢荣建皇极统天位运隂阳御六气殷羣生成性类王道浃治功成人伦序俗化清䖍明祀祇三灵崇礼乐式仪刑庆元吉宴三朝播金石咏泠箫奏九夏舞云韶迈徳音流英声八纮一六合宁六合宁承圣明王泽洽道登隆绥函夏总华戎齐徳教混殊风混殊风康万国崇夷简尚敦徳𢎞王度逺遐则正旦大㑹行礼歌成公绥穆穆天子光临万国多士盈朝莫匪俊徳流化罔极王猷允塞嘉㑹置酒嘉賔充庭羽旄曜辰极钟鼓振泰清百辟朝三朝式式明仪刑济济锵锵金振玉声礼乐具宴嘉賔眉夀祚圣皇景福惟日新羣后戾止有来雍雍献酬纳贽崇此礼容丰羞万俎㫖酒千钟嘉乐尽宴乐福禄咸攸同乐哉天下安宁道化从风俗清箫韶作咏九成年丰穰世泰平至治哉乐无穷元首聪明股肱忠澍丰泽扬清风嘉瑞出灵应彰麒麟见凤皇翔醴泉涌流中唐嘉禾生穗盈箱降繁祉祚圣皇承天位统万国受命应期授圣徳四世重光宣开洪业景克昌文钦明徳弥彰肇启晋邦流祚无疆泰始建元凤皇龙兴龙兴伊何享作万乗奄有八荒化育黎蒸图书既焕金石有征徳光大道熈隆被四表格皇穹奕奕万嗣明明显融髙朗令终保兹永祚与天比崇圣皇君四海顺人应天期三叶合重光泰始开洪基明曜参日月功化侔四时宇宙清且泰黎庶咸雍熈善哉雍熈惟天降命翼仁祐圣于穆三皇载徳弥盛总齐琁玑光统七政百揆时序化若神圣四海同风兴至仁济民育物拟陶均拟陶均垂惠润皇皇羣贤峨峨英隽徳化宣芬芳播来𦙍播来𦙍垂后昆清庙何穆穆皇极辟四门皇极辟四门万机无不综亹亹翼翼乐不及荒饥不遑食大礼既行乐无极登崐崘上曾城乘飞龙升泰清冠日月佩五星扬虹蜺建篲旌披庆云䕃繁荣览八极游天庭顺天地和隂阳序四时曜三光张帝网正皇纲播仁风流惠康迈洪化振灵威懐万方纳九夷朝阊阖宴紫微建五旗罗钟簴列四县奏韶武铿金石扬旌羽纵八佾巴渝舞咏雅颂和律吕于胥乐乐圣主化荡荡清风泄总英雄御俊杰开宇宙扫四裔光缉熈仪圣哲超百代扬休烈流景祚显万世皇皇显祖翼世佐时宁济六合受命应期神武鹰扬大化咸熈廓开皇衢用成帝基光光景皇无竞惟烈匡时拯俗休功葢世宇宙既康九域有截天命降鉴启祚明哲穆穆烈考克明克儁实天生徳诞膺灵运肇建帝业开国有晋载徳奕世垂庆洪𦙍明明圣帝龙飞在天与灵合契通徳幽𤣥仰化青云俯育重川受灵之祜于万斯年王公上夀酒歌上夀酒乐未央大晋应天庆皇帝永无疆冬至初嵗小㑹歌张华日月不留四气回周节庆代序万国同休庻尹羣后奉夀升朝我有嘉礼式宴百僚繁肴绮错㫖酒泉渟笙镛和奏磬管流声上隆其爱下尽其心宣其壅滞咏之徳音乃宣乃训配享交泰永载仁风长抚无外宴㑹歌张华亹亹我皇配天垂光留精日昃经览无方听朝有暇延命衆臣冠葢云集罇俎星陈肴蒸多品八珍代变羽爵无算究乐极宴歌者流声舞者投袂动容有节丝竹并设宣畅四体繁手趣挚懽足发和酣不忘礼好乐无荒翼翼济济中宫所歌张华先王统大业𤣥化渐八维仪刑孚万邦内训隆壸闱皇英垂帝典大雅咏三妃执徳宣隆教正位理厥机含章体柔顺帅礼蹈谦祗螽斯𢎞慈恵樛木逮幽微徽音穆清风髙义邈不追遗荣参日月百世仰余晖宗亲㑹歌张华族燕明礼顺餟食序亲亲骨肉散不殊昆弟岂他人本枝笃同庆棠棣着先民于皇圣明后天覆𢎞且仁降礼崇亲戚旁施协族姻式宴尽酣娱饮御备羞珍和乐既宣洽上下同欢欣徳教加四海敦睦被无垠中宫诗成公绥殷汤令妃有莘之女仁教内修度义以处清谧后宫九嫔有序尹为媵臣遂作元辅天地不独立造化由隂阳干坤垂覆载日月曜重光治国先家道立教起闺房二妃济有虞三母隆周王涂山兴大禹有莘佐成汤齐晋霸诸侯皆頼姬与姜关雎思贤妃此言安可忘宋四箱乐歌王韶之肆夏乐歌于铄我皇体仁包元齐明日月比量干坤陶甄百工稽则黄轩訏谟定命辰告四蕃将将蕃后翼翼羣僚盛服待晨明发来朝飨以八珍乐以九韶仰祇天颜厥猷孔昭法章既设初筵长舒济济列辟端委皇除饮和无盈威仪有余温恭在位敬终如初九功既歌六代惟时被徳在乐宣道以诗穆矣太和品物咸熈庆积自逺告成在兹大㑹行礼歌大哉皇宋长发其祥纂系在汉统源伊唐徳之克明休有烈光配天作极辰居四方皇矣我后圣徳通灵有命自天诞受休祯龙飞紫极造我宋京光宅宇宙赫赫明明王公上夀歌献夀爵庆圣皇灵祚穷二仪休明等三光殿前登歌明明大宋缉熈皇道则天垂化光定天保天保既定肆觐万方礼繁乐富穆穆皇皇沔彼流水朝宗天池洋洋贡职抑抑威仪既习威仪亦嫺礼容一人有则作孚万邦烝哉我皇固天诞圣履端惟始对越休庆如天斯久如日斯盛介兹景福永固骏命食举乐晨曦载曜万物咸覩嘉庆三朝礼乐备举元正肇始典章晖明万方毕来贺华裔充皇庭多士盈九位俯仰观玉声恂恂俯仰载烂其辉鼓钟震天区礼容塞皇闱思乐穷休庆福履同所归五玉既献三帛是荐尔公尔侯鸣玉华殿皇皇圣后隆礼南面元首纳嘉礼万邦同欢愿休哉君臣嘉燕建五旗列四县乐有文礼无倦融皇风穷一变体至和感隂阳徳无不柔繁休祥瑞徽璧应嘉钟舞灵凤跃濳龙景星见甘露坠木连理禾同穂𤣥化洽仁泽敷极祯瑞穷灵符懐荒裔绥齐民荷天祜靡不賔靡不賔长世𢎞盛昭明有融繁嘉庆繁嘉庆熈帝载合气咸和苍生欣戴三灵协瑞惟新皇代王道四达流仁布徳穷理咏干元垂训顺帝则灵化侔四时幽诚通𤣥黙徳泽被八纮干宁轨万国皇猷缉咸熈泰礼仪焕帝庭要荒服遐外被髪袭缨冕左袵回衿带天覆地载流泽汪濊声教布䕶徳光大开元辰毕来王奉贡职朝后皇鸣珩佩观典章乐王度恱徽芳陶盛化游太康丕昭明永克昌惟永初徳丕显齐七政敷五典彛伦序洪化阐王泽流太平始树声教明皇纪和灵祇恭明祀衍景祚膺嘉祉礼有容乐有仪金石陈干羽施迈武濩均咸池歌南风舞徳称文武焕颂声兴王道纯徳弥淑宁八表康九服道礼让移风俗移风俗永克融歌盛美造成功咏徽烈邈无穷齐四厢乐歌肆夏乐歌于铄我皇体仁苞元齐明日月比量干坤陶甄百王稽则黄轩訏谟定命辰告四蕃将将蕃后翼翼羣僚盛服待晨明发来朝飨以八珍乐以九韶仰祗天颜厥猷孔昭法章既设初筵长舒济济列辟端委皇除饮和无盈威仪有余温恭在位敬终如初九功既歌六代惟时被徳在乐宣道以诗穆矣太和品物咸熈庆积自逺告成在兹大㑹行礼歌大哉皇齐长发其祥祚隆姬夏道迈虞唐徳之克明休有烈光配天作极辰居四方皇矣我后圣徳通灵有命自天诞授休祯龙飞紫极造我齐京光宅宇宙赫赫明明上夀歌献夀爵庆圣皇灵祚穷二仪休明等三光殿前登歌明明齐国缉熈皇道则天垂化光定天保天保既定肆觐万方礼繁乐富穆穆皇皇沔彼流水朝宗天池洋洋贡职抑抑威仪既习威仪亦嫺礼容一人有则作孚万邦烝哉我皇寔灵诞圣履端惟始对越休庆如天斯崇如日斯盛介兹景福永固洪命食举歌晨仪载焕万物咸覩嘉庆三朝礼乐备举元正肇始典章徽明万方来贺华夷充庭多士盈九徳俯仰观玉声恂恂俯仰载烂其晖钟鼓震天区礼容塞皇闱思乐穷休庆福履同所归五玉既献三帛是荐尔公尔侯鸣玉华殿皇皇圣后降礼南靣元首纳嘉礼万邦同钦愿休哉休哉君臣熈宴建五旗列四县乐有文礼无勌融皇风穷一变礼至和感隂阳徳无不柔繁休祥瑞徽璧应嘉钟儛云凤跃濳龙景星见甘露坠木连理禾同穗𤣥化洽仁泽敷极祯瑞穷灵符懐荒逺绥齐民荷天祐靡不賔靡不賔长世盛昭明有融繁嘉庆繁嘉庆熈帝载含气感和苍生欣戴三灵协瑞惟新皇代王道四达流仁布徳穷理咏干元垂训从帝则灵化侔四时幽诚通𤣥黙徳泽被八纮礼章轨万国皇猷缉咸熈泰礼仪焕帝庭要荒服遐外被髪袭缨冕左袵回衿带天覆地载泽流汪濊声教布濩徳光大开元辰毕来王奉贡职朝后皇鸣珩佩观典章乐王庆恱徽芳陶盛化游太康惟昭明永克昌惟建元徳丕显齐七政敷五典彛伦序洪化阐王泽流太平始树灵祇恭明祀衍景祚膺嘉祉礼有容乐有仪金石陈干羽施迈武濩均咸池歌南风徳永称文明焕颂声兴王道纯徳弥淑宁八表康九服导礼让移风俗移风俗永克融歌盛美告成功咏休烈邈无穷古乐苑巻六古乐苑卷七钦定四库全书古乐苑巻七明梅鼎祚编燕射歌辞梁三朝雅乐歌俊雅沈约设官分职髦俊攸俟髦俊伊何贵徳尚齿唐乂咸事周宁多士区区卫国犹頼君子汉之得人帝猷乃理开我八袭辟我九重珩珮流响缨绂有容衮衣前迈列辟云从义兼东序事美西雍分阶等肃异列齐恭重列北上分庭异陛百司扬职九賔相礼齐宋舅甥鲁卫兄弟思皇蔼蔼羣龙济济我有嘉賔实惟恺悌𦙍雅皇昔殷代哲王迭有降及周成惟器是守上天乃眷大梁既受灼灼重明仰承元首体干作贰命服斯九置保置师居前居后前星比耀克隆万夀寅雅礼莫违乐具举延藩辟朝帝所执桓蒲列齐莒垂衮毳纷容与升有仪降有序齐簮绂忘笑语始矜严终酣醑介雅百福四象初万夀三元始拜献惟衮职同心协卿士北极永无穷南山何足拟夀随百礼洽庆与三朝升惟皇集繁祉景福互相仍申钖永无遗穰简必来应百味既含馨六饮莫能尚玉罍信湛湛金巵颇揺漾敬举发天和祥祉流嘉贶需雅实体平心待和味庻羞百品多为贵或鼎或鼒宣九沸楚桂胡盐芼芳卉加笾列俎彫且蔚五味九变兼六和令芳甘㫖庻且多三危之露九期禾圎按方丈粲星罗皇举斯乐同山河九州上腴非一族𤣥芝碧树夀华木终朝采之不盈掬用拂腥羶和九谷既甘且饫致遐福人欲所大味为先兴和尽敬咸在旃碧鳞朱尾献嘉鲜红毛緑翼坠轻翾臣拜稽首万斯年击钟以俟惟大国况乃御天流至徳侑食斯举扬盛则其礼不諐仪不忒风猷所被深且塞膳夫奉职献芳滋不麛不夭咸以时调甘适苦别渑淄其徳不爽受福釐于焉逸豫永无期备味斯飨惟至圣咸降人神礼为盛或风或雅流歌咏负鼎言归启殷命悠悠四海同兹庆道我六穗罗八珍洪鼎自爨匪劳薪荆包海物必来陈滑甘瀡味和神以斯至徳被无垠雍雅明明在上其仪有序终事靡諐收铏撤俎乃升乃降和乐备举天徳莫违人谋是与敬行礼达兹焉䜩语我馂惟阜我肴孔庻嘉味既充食㫖斯饫属厌无爽沖和在御击壤齐欢懐生等豫烝庻乃粒实由仁恕百司警列皇在在陛既饫且醑卒食成礼其容穆穆其仪济济凡百庻僚莫不恺悌奄有万国抑由天启同前俊雅萧子云惟王建国辨方正位于赫有梁向明而治知人则哲聪明文思思皇多士俊乂咸事弗惟其官惟人乃备训廸庻工位以徳序恭已而治垂旒当宁或以言扬或以事举春朝秋觐圭币惟旅翼翼酆郇峨峨齐楚客入金奏賔至县兴威仪有则是降是升百辟卿士元首是承左右秩秩终敬且矜彛伦攸序王猷以凝𦙍雅天下为家大梁受命眷求一徳惟烈无竞仪刑哲王元良诞庆灼灼明两作离承圣英华外发温文成性立师立保左右惟政休有烈光前星比盛寅雅车同轨行同伦来万国相九賔延羣后朝荩臣礼时行乐日新摐夷则奏雅寅衮衣曜玉帛陈仪抑抑皇恂恂介雅明君创洪业大同登颂声开元洽百礼来仪奏九成申钖南山祚赫赫复明明三朝礼乐和百福随春酒玉樽湛而献聪明作元后安乐享延年无疆臣拜手四气新元旦万夀初今朝趋拜齐衮玉钟石变箫韶日升等皇运洪基邈且遥需雅农用八政食为元播时百谷民所天禘尝郊社尽洁䖍䜩飨馈食礼节宣九功惟序登颂絃感物而动物靡遂太羮不和有遗味非极口腹而行气节之民心杀攸贵宁为礼本饔与饩始诸饮食物之初设卦观象受之需烝民乃粒有牲刍自卫反鲁删诗书弋不射宿杀已袪在昔哲王观民志庻羞百品因时备为善不同同归治蔬膳菲食化始至率物以躬行尊位雅有泂酌风采苹蕰藻之菜非八珍涧溪沼沚贵先民明信之徳感人神譬诸禴祭在西邻行苇之微犹勿践宁惟血气无身剪圣人之心㣲而显千里之应出言善况遂豚鱼革前典春酸夏苦冬有宜筐筥锜釜备糗驰逡巡揖让诏司仪卑髙制节明等差君臣之序正在斯日月光华风四塞规飨有序仪不忒匪天私梁乃佑徳光被四表自南北长世缀旒为下国雍雅穆穆天子时惟圣敬济济羣公恭为徳柄为撤有典膳夫是命礼行禘尝义光朝聘神飨其徳民洽其庆尚有和羮既戒且平亦有其馂亦惟克明其馂惟旅其惟成百礼斯洽三宥已行明哉元首遹骏其声戒食有章卒食惟序庭鸣金奏凯收笾筥客出以雍撤以振羽离磬乃作和钟备举济济威仪喤喤簨簴北齐元㑹大飨歌肆夏昊苍眷命兴王统天业髙帝始道邈皇先礼成化穆乐合风宣賔朝荒夏扬对穹𤣥皇夏夏正肇旦周物充庭具僚在位俛伏无声大君穆穆宸仪动睟日煦天廻万灵胥萃皇夏天子南靣干覆离明三千咸列万国填并犹从禹㑹如次汤庭奉兹一徳上下和平皇夏我应天厯四海为家协同内外混一戎华鹤葢龙马风垂云车夏章夷服其㑹如麻九賔有仪八音有节肃肃于位饮和在列四序氤氲三光昭晣君哉大矣轩唐比辙皇夏皇运应箓廓定区㝢受终以文构业以武尧昔命舜舜亦命禹大人驭歴重规沓矩钦明在上昭纳八夤从灵体极诞圣穷神化生羣品陶育蒸人展礼肆乐协此元春肆夏万方咸暨三揖以申垂旒冯玉五瑞交陈拜稽有章升降有节圣皇负扆虞唐比烈上夀曲仰三光奏万夀人皇御六气天地同长久登歌大齐统厯道化光明马图呈寳龟箓告灵百蛮非衆八荒非逖同作尧人俱包禹迹天覆地载成以四时惟皇是则比大于兹羣星拱极衆川赴海万㝢骏奔一朝咸在齐之以礼相趋帝庭应规蹈矩玊色金声动之以乐和风四布龙申凤举鸾歌麟步食举乐三端正启万方观礼具物充庭二仪合体百华照晓千门洞晨或华或裔奉贽惟新悠悠亘六合圆首莫不臣仰施如雨晞和犹日风化表笙镛歌讴被琴瑟谁言文轨异今朝混为一彤庭烂景丹陛流光懐黄绾白鹓鹭成行文赞百揆武镇四方折冲鼓雷电献替协隂阳大矣哉道迈上皇陋五帝狭三皇穷礼物该乐章序冠带垂衣裳天壤和家国穆悠悠万类咸孕育契冥化侔大造灵效珍神归寳兴云气飞龙苍麟一角凤五光朱雀降黄玉表九尾驯三足扰化之定至矣哉瑞感徳四方来囹圄空水火菽粟求贤振滞弃珠玉衣不靡宫以卑当阳端嘿垂拱无为云云万有其乐不訾嗟此举时逢至道肖形咸自持赋命无伤天行气进皇舆游龙服帝皁圣主宁区宇干坤永相保牧野征鸣条战大齐家万国拱揖应终禅奥主廓清都大君临赤县髙居深视当扆正殿旦暮之期今一见两仪分牧以君陶有象化无垠大齐徳邈谁羣超凤火冠龙云露以洁风以薫荣光至气氤氲神化逺人灵协寒暑调风雨燮披泥检受图谍图谍启期运昌分四序缀三光延寳祚眇无疆惟皇道升平日河水清海不溢云干吕风入律驱黔首入仁夀与天髙并地厚刑以厝颂声扬皇情邈眷汾襄岱山髙配林壮亭亭耸云云望斾葳蕤驾骙骙刋金阙奠玉龟皇夏礼终三爵乐奏九成允也天子穹壤和平载色载笑反寝宴息一人有祉百神奉职周五声调曲宫调曲庾信气离清浊割元开天地分三才初辨正六位始成文继天爰立长安民乃树君其明广如日其泽厚如云惟昔我文祖拨乱拒讴歌三分未抚运八百不陵河礼敷天下信乐正神人和风尘行息警江海欲无波我皇承下武革命在君临膺图当舜玉嗣徳受尧琴沈首多推运阳城有让心就日先知逺观渊早见深𤣥精实委御苍正乃皆平履端朝万国年祥庆百灵玉帛咸观礼华戎各在庭凤响中夷则天文正玉衡皇基自天保万物乃由庚握衡平地纪观象正天枢祺祥钟赤县灵瑞炳皇都更受昭华玊还披兰叶图金波来白兔弱水下苍乌玉斗调元协金沙富国租青丘还扰圃丹穴更巢梧安乐新咸庆长生百福符明明九族序穆穆四门賔隂陵朝北附蟠木引东臣涧途求板筑溪源取钓纶多士归贤戚维城属茂亲贵位连南斗髙荣据北辰迎时乃推策司职且班神日月之所照霜露之所均永从文轨一长无外戸人郁盘舒栋宇峥嵘侔大壮拱木诏林衡全模征梓匠千栌绮翼浮百栱长虹抗北去邯郸道南来偃师望龙首载文㮰云楣承武帐居者非求隘卑宫岂难尚壮丽天下观是以从萧相变宫调帝游光出震君明擅在离巖廊惟眷顾钦若尚无为龙穴非难附鸾巢欲可窥具茨应不逺汾阳宁足随蒸民播殖重沟洫劬劳多桑林还注雨积石遂开河明征逢永命平秩值年和更有薫风曲方闻晨露歌移风广轩厯崇徳盛唐年成文兴大雅出豫动钧天黄钟六律正阊阖八风宣孤竹调阳管空桑节雅弦舞林鸾更下歌山凤欲前闻音能辨俗聼曲乃思贤感物观治乱心恒防未然君子得其道太平何有焉商调曲君以宫唱寛大而谟明臣以商应闻义则可行有熊为政访道于容成殷汤受命委任于阿衡忠其敬事有罪不逃刑诵其箴谏言之无隠情有刚有断四方可以宁既颂既雅天下乃升平专精一致金石为之开动其两心妻子恩情乖茍利社稷无有不尽懐昊天降祐元首惟康哉百川俱㑹大海所以深羣材既聚故能成邓林勐虎在山百兽莫敢侵忠臣处国天下无异心昔我文祖执心且危虑驱剪豺狼经营此天步今我受命又无敢逸豫惟尔弼谐各可知兢惧礼乐既正人神所以和玊帛既序志欲静干戈各分符瑞俱誓裂山河今日相乐对酒且当歌道徳以喻听撞钟之声神姦不若观铸鼎之形酆宫既朝诸侯于是穆岐阳或狩淮夷自此平若涉大川言凭于舟檝如和鼎实有寄于盐梅君臣一体可以静氛埃得人则治何世无竒才风力是举而台阶序平重黎既登而天地位成功无与让铭太常之旌世不失职受骍毛之盟辑瑞班瑞穆穆于尧门惟翰惟屏膴膴于周原功成而治定礼乐斯存复子而明辟姬旦何言角调曲止戈见于絶辔之野称伐闻于丹水之征信义俱存乃先忘食五材并用谁能去兵虽圣人之大寳曰位实天地之大徳曰生泾渭同流清浊异能琴瑟并御雅郑殊声扰扰烝人声教不一茫茫禹迹车轨未并志在四海而尚恭俭心包宇宙而无骄盈言而无文行之不逺义而无立勤则无成恻隠其心训以慈惠流宥其过哀矜典刑匡赞之士或从渔钓云雨之才乍叹幽谷寻芳者追深迳之兰识韵者探穷山之竹克明其徳贡以三事树之风声言于九牧协用五纪风若从时农用八政甘作其谷殊风共轨见之周南异畆同颖闻之康叔祁寒暑雨是无胥怨天覆云油滋焉渗漉幸无谢上古之淳人庻可以封之于比屋征调曲干巛以含养覆载日月以贞明照临达人以四海为务明君以百姓为心水波澜者源必逺树扶踈者根必深云雨取施无不洽廊庙求才多所任淳风布政常无欲至道防人能变俗求仁义急于水火用礼让多于菽粟屈轶无佞人可指獬豸无繁刑可触王道荡荡用无为天下四人谁不足圣人千年始一生黄河千年始一清摄提以之而从纪玉烛于是而文明东南可以补地缺西北可以正天倾浮鼋则东海可厉运锸则南山可平衆仙就朝于瑶水羣帝受享于明庭懐和则韎任并奏功烈则钟鼎俱铭三光以记物呈形四时以裁成正位雷风大山岳之响寒暑通隂阳之气武功则六合攸同文教则二仪经纬有道则咸浴其徳好生则各繁其类白日经天中则移明月横汉满而亏能亏能缺既无为虽盈虽满则不危开信义以为苑囿立道徳以为城池周监二代所损益郁郁乎文其可知庖牺之亲临佃渔神农之躬秉耕稼汤则救旱而忧勤禹则正冠而无暇草上之风无不偃君子之甿知而化将欲比徳于三皇未始追踪于五霸纤纤不絶林薄成㳙㳙不止江河生事之毫髪无谓轻虑逺防㣲乃不倾云官乃垂拱大君凤厯惟钦明元首类上帝而禋六宗望山川而朝羣后地镜则山泽俱开河图则鱼龙合负我之天纲莫不该阊阖九关天门开卿相则风云𤣥感匡赞则星辰下来既兴周室之三圣乃举唐朝之八才莘臣参谋于左相大老教政于中台其宜作则于明哲故无崇信于姦回正阳和气万类繁君王道合天地尊黎人耕植于义圃君子翺翔于礼园落其实者思其树饮其流者懐其源咎繇为谋不仁逺士㑹为政羣盗奔克寛则昆虫内向彰信则殊俗宅心桴桥有月支抱马上苑有乌孙学琴赤玉则南海输賮白环则西山献琛无劳凿空于大夏不待蹶角于蹛林羽调曲树君所以牧人立法所以静乱首恶既其南巢元兇于是北窜居休气而四塞在光华而两旦是以雨施作解是以风行惟涣周之文武洪基光宅天下文思千载克圣咸熈七百在我应期实昊天有成命惟四方其训之运平后亲之俗时乱先踈之雄踰桂林而驱象济弱水而承鸿既浮干吕之气还吹入律之风钱则都内贯朽仓则常平粟红火中乃寒乃暑年和一风一雨听钟磬念封疆闻笙竽思畜聚瑶琨篠簜既从怪石铅松即序长乐善马成厩水衡黄金为府百川乃宗巨海衆星是仰北辰九州攸同禹迹四海合徳尧臣朝阳栖于鸣凤灵畤牧于般麟云玉叶而五色月金波而两轮凉风迎时北狩小暑戒节南巡山无藏于紫玉地不受于黄银虽南征而北怨实西略而东賔既永清于四海终有庆于一人定律零陵玉管调钟始平铜尺龙门之下孤桐泗水之濵鸣石河灵于是让珪山精所以奉璧涤九川而赋税栞三危而纳钖北里之禾六穗江淮之茅三嵴可以玉检封禅可以金绳探册终永保于鸿名足扬光于载籍太上之有立徳其次之谓立言树善滋于务本除恶穷于塞源沖深其智则厚昭明其道乃尊仁义之财不匮忠信之礼无繁动天无有不届惟时无幽不彻作徳心逸日休作伪心劳日拙自非刚克掩义无所离于勦絶隋元㑹大飨歌皇夏深哉皇度粹矣天仪司陛整跸式道先驰八屯雾拥七萃云披退扬进揖歩矩行规句陈乍转华葢徐移羽旗照耀珪组陆离居髙念下处安思危照临有度纪律无亏肆夏惟熈帝载式固王猷体干建本是曰孟侯驰道美汉寝门称周徳心既广道业惟优傅保斯导贤才与游瑜玉发响画轮停辀皇基方峻匕鬯恒休食举歌燔黍设教礼之始五味相资火为纪平心和徳在甘㫖牢羞既陈钟石俟以斯而御扬盛轨养身必敬礼食昭时和嵗阜庻物饶盐梅既济鼎铉调持以肤腊加臐膮威仪济济懋皇朝饔人进羞乐侑作川濳之脍云飞臛甘酸有宜芬勺药金敦玉豆盛交错御鼓既声安以乐玉食惟后膳必珍芳菰既洁重秬新是能安体又调神荆包毕至海贡陈用之有节徳无垠嘉羞入馈犹化谧沃土名滋帝台实阳华之菜雕陵栗鼎俎芬芳豆笾溢通幽致逺车书一道髙物备食多方山肤既善水豢良桓蒲在位簨业张加笾折俎烂成行恩风下济道化光礼以安国仁为政具物必陈饔牢盛罝罘斤斧顺时令懐生熈熈皆得性于兹宴喜流嘉庆皇道四达礼乐成临朝日举表时平甘芳既饫醑以清扬休玊巵正性情隆我帝载永明明上夀歌俗已乂时又良朝玉帛㑹衣裳基同北辰久夀共南山长黎元鼓腹乐未央宴羣臣登歌皇明驭歴仁深海县载择良辰式陈髙宴颙颙卿士昂昂侯甸车旗煜爚衣缨葱蒨乐正展悬司宫饰殿三揖称礼九賔为传圆鼎临碑方壶在靣鹿鸣成曲嘉鱼入荐筐篚相辉献酬交徧饮和饱徳恩风长扇大射登歌道谧金科照时乂玉条明优贤飨礼洽选徳射仪成銮旗郁云动寳轪俨天行巾车整三乏司裘饰五正鸣球响髙殿华钟震广庭乌号传昔美淇卫着前名揖让皆时杰升降尽朝英附枝观体定杯水覩心平丰觚既来去燔炙复从横欣看礼乐盛喜遇黄河清皇后房内歌至顺垂典正内𢎞风母仪万国训范六宫求贤启化进善宣功家邦载序道业斯融古乐苑巻七古乐苑卷八钦定四库全书古乐苑巻八明梅鼎祚编鼔吹曲辞汉铙歌朱鹭古辞朱鹭鱼以乌路訾邪鹭何食食茄下不之食不以吐将以问诛者思悲翁思悲翁唐思夺我美人侵以遇悲翁也但我思蓬首狗逐狡兔食交君枭子五枭毌六拉沓高飞暮安宿艾如张艾而张罗夷于何行成之四时和山出黄雀亦有罗雀以高飞奈雀何为此倚欲谁肯礞室上之回上之囘所中益夏将至行将北以承甘泉宫寒暑德游石闗望诸国月支臣匈奴服令从百官疾驱驰千秋万岁乐无极翁离离趾中可筑室何用葺之蕙用兰离趾中战城南战城南死郭北野死不葬乌可食为我谓乌且为客豪野死谅不葬腐肉安能去子逃水深激激蒲苇冥冥枭骑战鬬死驽马裵囘鸣梁筑室何以南梁何北禾黍不获君何食愿爲忠臣安可得思子良臣良臣诚可思朝行出攻暮不夜归巫山高巫山高高以大淮水深难以逝我欲东归害梁不爲我集无高曳水何梁汤汤囘囘临水逺望泣下霑衣逺道之人心思归谓之何上陵上陵何美美下津风以寒问客从何来言从水中央桂树爲君船青丝爲君笮木兰爲君櫂黄金错其间沧海之雀赤翅鸿白鴈随山林乍开乍合曾不知日月明醴泉之水光泽何蔚蔚芝爲车龙爲马览遨游四海外甘露初二年芝生铜池中仙人下来饮延寿千万岁将进酒将进酒椉大白辨加哉诗审博放故歌心所作同隂气诗悉索使禹良工观者苦君马黄君马黄臣马苍二马同逐臣马良易之有騩蔡有赭美人归以南驾车驰马美人伤我心佳人归以北驾车驰马佳人安终极芳树芳树日月君乱如于风芳树不上无心温而鹄三而爲行临兰池心中懐我怅心不可匡目不可顾妬人之子愁杀人君有他心乐不可禁王将何以如孙如鱼乎悲矣有所思有所思乃在大海南何用问遗君双珠瑇瑁簪用玉绍缭之闻君有它心拉杂摧烧之摧烧之当风扬其灰从今巳徃勿复相思相思与君絶鸡鸣狗吠兄嫂当知之妃唿豨秋风肃肃晨风飔东方须㬰高知之雉子班雉子班如此之干雉梁无以吾翁孺雉子知得雉子高蜚止黄鹄蜚之以重王可思雄来蜚从雌视子趋一雉雉子车大驾马腾被王送行所中尧羊蜚从王孙行圣人出圣人出隂阳和美人出游九河佳人来騑离哉何驾六飞龙四时和君之臣明䕶不道美人哉宜天子免甘星筮乐甫始美人子含四海上邪上邪我欲与君相知长命无絶衰山无陵江水爲竭冬靁震震夏雨雪天地合乃敢与君絶临高台临高台以轩下有清水清且寒江有香草目以兰黄鹄高飞离哉翻闗弓射鹄令我主寿万年收中吾逺如期逺如期益如寿处天左侧大乐万岁与天无极雅乐陈佳哉纷单于自归动如惊心虞心大佳万人还来谒者引乡殿陈累世未尝闻之增寿万年亦诚哉石流石流凉阳凉石水流爲沙钖以微河爲香向始冷将风阳北逝肯无敢与于扬心邪懐兰志金安薄北方开留离兰古乐苑巻八古乐苑卷九钦定四库全书古乐苑巻九明梅鼎祚编鼓吹曲辞拟汉铙歌朱鹭梁王僧孺因风弄玉水映日上金堤犹持畏罗缴未得异凫鹥闻君爱白雉兼因重碧鸡未能声似凤聊变色如珪愿识昆明路乘流饮复栖同前裴宪伯秋来惧寒劲岁去畏氷坚羣飞向葭下奋羽欲南迁暂戏龙池侧时徃凤楼前所叹恩光歇不得久联翩同前陈后主参差蒲未齐沈漾若浮绿朱鹭戏苹藻徘徊流涧曲涧曲多巖树逶迤复断续振振虽以明汤汤今又瞩同前陈张正见金堤有朱鹭刷羽望沧瀛周诗振雅曲汉鼓发竒声时将赤鴈竝乍逐彩鸾行别有翻潮处异色不相惊同前陈苏子卿玉山一朱鹭容与入王畿欲向天池饮还遶上林飞金堤晒羽翮丹水浴毛衣非贪葭下食懐恩自逺归艾如张苏子卿谁在闲门外罗家诸少年张机蓬艾侧结网槿篱边若能飞自勉岂爲缯所纒黄雀傥爲诫朱丝犹可延上之囘梁简文帝前斾拂囘中后车隅桂宫轻丝临云罕春色绕川风桃林方灼灼柳路日曈曈笳声骇胡骑清磬詟山戎微臣今拜手愿帝永无穷同前陈张正见林光称避暑囘中乃吉行龙媒蹑影驶玉辇御云轻风乌绕鳷鹊綵鹢照昆明欲知钟箭逺遥听宝鸡声同前北齐萧悫发轫城西畤囘舆事北游山寒石道冻叶下故宫秋朔路传清景邉风巻画旒岁余廵省毕拥仗返皇州同前隋陈子良承平重游乐诏跸上之囘属车响流水清笳转落梅岭云葢道转巖花映绶开下辇便高宴何如在瑶台战城南梁吴均躞蹀青骊马徃战城南畿五歴鱼丽阵三入九重围名慴武安将血污秦王衣爲君意气重无功终不归前有浊樽酒忧思乱纷纷小来重意气学剑不学文忽値胡关静匈奴遂两分天山巳半出龙城无片云汉世平如此何用李将军陌上何喧喧匈奴围塞垣黑云藏赵树黄尘埋陇垠天子羽书劳将军在玉门同前陈张正见蓟北驰胡骑城南接短兵云屯两阵合劒聚七星明旗交无复影角愤有余声战罢披军策还嗟李少卿巫山高齐虞羲南国多竒山荆巫独灵异云雨丽以佳阳台千里思勿言可再得特美君王意高唐一断絶光隂不可迟同前王融想像巫山高薄暮阳台曲烟华乍巻舒行芳时断续彼美如可期寤言纷在瞩怃然坐相思秋风下庭绿同前刘绘高唐与巫山参差郁相望灼烁在云间氛氲出霞上散雨收夕台行云巻晨障出没不易期婵娟似惆怅同前梁元帝巫山高不穷迥出荆门中滩声下溅石猿鸣土逐风树杂山如画林暗涧疑空无因谢神女一爲出房栊同前范云巫山高不极白日隐光辉霭霭朝云去冥冥暮雨归巖悬兽无迹林暗鸟疑飞枕席竟谁荐相望空依依同前费昶巫山光欲晩阳台色依依彼美巖之曲宁知心是非朝云触石起暮雨润罗衣愿解千金佩请逐大王归同前王泰迢逓巫山竦逺天新霁时树交凉去逺草合影开迟谷深流响咽崃近猿声悲只言云雨状自有神仙期同前陈后主巫山巫崃深峭壁耸春林风巖朝蕊落雾岭晩猿吟云来足荐枕雨过非感琴仙姬将夜月度影自浮沈同前萧诠巫山映巫崃高高殊未穷猿声不辨处雨色讵分空悬崖下桂月深涧响松风别有仙云起时向楚王宫同前隋李孝贞荆门对巫崃云梦迩阳台燎火如奔电坠石似惊雷天寒秋水急风静夜猿哀枕席无由荐朝云徒去来同前凌敬巫岫鬰岧嶤高高入紫霄白云间危石𤣥猿挂迥条悬崖激巨浪脆叶殒惊飈别有阳台处风雨共飘飖将进酒梁昭明太子统洛阳轻薄子长安游侠儿宜城溢渠盌中山浮羽巵君马黄陈蔡君知君马径西极臣马出东方足策浮云影珂连明月光水冻恒伤骨蹄寒爲践霜踌躇嗟伏枥空想欲从良同前张正见幽并重骑射征马正盘桓风去长嘶逺氷坚度足寒出关聊变色上坂屡停鞍即今随御史非复在楼兰五色乘马黄追风时灭没血汗染龙花胡鞍抱秋月唯腾渥洼水不饮长城窟讵待燕昭王千金市骏骨芳树齐谢脁早翫华池隂复鼔沧洲枻椅柅芳若斯葳蕤纷可结霜下桂枝销怨与飞蓬折不厠玉盘滋谁怜终委絶同前王融相望早春日烟华襍如雾复比佳丽人含情结芳树绮罗巳自怜萱风多有趣去来徘徊者佳人不可遇同前梁武帝绿树始摇芳芳生非一叶一叶度春风芳芳自相接色襍乱参差衆花终重叠重疉不可思思此谁能惬同前元帝芬芳君子树交柯御宿园桂影含秋月桃花染春源落英逐风聚轻香带蕊翻丛枝临北阁灌木隐南轩交让良宜重成蹊何用言同前费昶幸被夕风吹屡得朝光照枝偃疑欲舞花开似含笑长夜路悠悠所思不可召行人早旋返贱妾犹年少同前沈约发蕚九华隈开跗寒路侧氤氲非一香参差多异色宿昔寒飈举摧残不可识霜雪交横至对之长叹息同前丘迟芳叶巳漠漠嘉实复离离发景傍云屋凝晖覆华池轻蜂掇浮弱鸟隐深枝一朝容色茂千春长不移同前陈李爽芳树千株发摇荡三阳时气软风来易枝繁度鸟迟春至花如锦夏近叶成帷欲寄边城客路逺讵能持同前顾野王上林通建章襍树遍林芳日影桃蹊色风吹梅迳香幽山桂叶落驰道柳条长折荣疑路逺用表莫相忘同前张正见竒树舒春苑流芳入绮钱合欢分四照同心影万年香浮佳气里叶映彩云前欲识扬雄赋金玉满甘泉同前江总朝霞映日殊未妍珊瑚照水定非鲜千叶芙蓉讵相似百枝灯花复羞然暂欲寄根对沧海大愿移华侧绮钱井上桃虫谁可襍庭中桂蠧岂见怜有所思齐刘绘别离安可再而我更重之佳人不相见明月空在帷共衔满堂酌独歛向隅眉中心乱如雪宁知有所思同前谢脁佳期期未归望望下鸣机徘徊东陌上月出行人稀同前梁武帝谁言生离久适意与君别衣上芳犹在握里书未灭腰中双绮带梦爲同心结常恐所思露瑶华未忍折同前简文帝昔未离长信金翠奉乘舆何言人事异夙昔故恩踈寂寞锦筵静玲珑玉殿虚掩闺泣团扇罗幌咏䕷芜可叹不可思可思不可见余絃断瑟柱残朱染歌扇寂寂暮檐响黯黯垂帘色唯有瓴甋苔如见蜘蛛织入林看碚春至定无賖何时一可见更得似梅花同前昭明太子统公子逺于隔乃在天一方望望江山阻悠悠道路长别前秋叶落别后春花芳雷叹一声响雨泪忽成行怅望情无极倾心还自伤同前范云如何有所思而无相见时宿昔梦颜色阶庭寻履綦高张更何巳引满终自持欲知忧能老爲视镜中丝同前王筠丹墀生细草紫殿纳轻隂暧暧巫山逺悠悠湘水深徒歌鹿卢劒空贻玳瑁簪望君终不见屑泪且长吟同前庾肩吾佳期竟不归春日坐芳菲拂匣看离镜开箱见别衣井梧生未合宫槐巻复稀不及衔泥燕从来相逐飞同前王僧孺夜风吹熠燿朝光照昔邪㡬销䕷芜叶空落蒲桃花不堪长织素谁能独浣纱光隂复何极望促反成賖知君自荡子奈妾亦倡家同前吴均薄暮有所思终持泪煎骨春风惊我心秋露伤君髪同前沈约西征登陇首东望不见家关树抽紫叶塞草发青芽昆明当欲满蒲萄应作花垂泪对汉使因书寄狭邪同前费昶上林乌欲栖长门日行暮所思郁不见空想丹墀歩帘动意君来雷声似车度北方佳丽子窈窕能囘顾夫君自迷惑非爲妾心妬同前陈后主荡子好兰期留人独自思落花同泪脸初月似愁眉阶前看草蔓牕中对网丝不言千里望复是三春时杳杳与人期遥遥有所思山川千里间风月两边时相待春那剧相望景偏迟当由分别久梦来还自疑佳人在北燕相望渭桥边团团落日树耿耿曙河天愁多明月下泪尽鴈行前别心不可寄唯余琴上弦同前顾野王贱妾有所思良人久征戍笳鸣塞城表花开落芳树白登澄月色黄龙起烟雾还闻雉子班非复长征赋同前张正见深闺久离别积怨转生愁徒思裂帛鴈空上望归楼看花忆塞草对月想边秋相思日日暮泪脸年年流同前陆系别念限城闉还思楼上人泪想离前落愁闻别后新月来疑舞扇花度忆歌尘只看今夜里那似隔河津同前北齐裴让之梦中虽暂见及觉始知非展转不能寐徙倚独披衣悽悽晓风急晻晻月光微室空常达旦所思终不归同前隋卢思道长门与长信忧思竝难任洞房明月下空庭绿草深怨歌裁洁素能赋受黄金复闻隔湘水犹言限桂林悽悽日巳暮谁见此时心雉子班梁吴均可怜雉子班羣飞集野甸文章始陆离意气巳惊狷幽并游侠子直心亦如箭生死报君恩谁能孤恩盻同前陈后主四野秋原暗十步啄方前雊声风处逺翅影云间连箭射妖姬笑裘値盛明然巳足南皮赏复㑹北宫篇同前张正见陈仓雉未飞歛翮依芳甸朱冠色尚浅锦臆毛初变雊麦且专场排花聊勇战唯当渡弱水不怯如臯箭同前毛处约春物始芳菲春雉正相追涧响连朝雊花光带锦衣窜迹时移影惊媒或乱飞能使如臯路相逢巧笑归同前江总麦垄新秋来泽雉屡徘徊依花似协妬拂草乍惊媒三春桃照李二月柳争梅暂徃如臯路当令巧笑开临高台魏文帝临台行高高以轩下有水清且寒中有黄鹄徃且翻行为臣当尽忠愿令皇帝陛下三千岁宜居此宫鹄欲南游雌不能随我欲躬衔汝口噤不能开欲负之毛衣摧頽五里一顾六里徘徊同前齐谢脁千里常思归登台临绮翼才见孤鸟还未辨连山极四面动春风朝夜起寒色谁知倦游者嗟此故乡忆同前王融游人欲骋望积歩上高台井莲当夏吐牕桂逐秋开花飞低不入鸟散逺时来还看云栋影含月共徘徊同前梁武帝高台半行云望望高不极草树无参差山河同一色髣髴洛阳道道逺难别识玉阶故情人情来共相忆同前沈约高台不可望望逺使人愁连山无断续河水复悠悠所思暧何在洛阳南陌头可望不可至何用解人忧同前陈后主晚景登高台迥望春光来雾浓山后暗日落云傍开烟里看鸿小风来望叶囘临牕巳响吹极眺且倾杯同前张正见曾台迩清汉出迥架重棼飞栋临黄鹤高牕度白云风前朱幌色霞处绮疎分此中多怨曲地逺讵能闻同前北齐萧悫崇台高百尺迥出望仙宫画栱浮朝气飞梁照晩虹小衫飘雾縠艳粉拂轻红笙吹汶阳篠琴奏峄山桐舞逐飞龙引花随少女风临春今若此极燕岂无穷逺期梁张率逺期终不归节物坐将变白露怆单衫秋风息团扇谁能久离别他乡且异县浮云蔽重山相望何时见寄言逺期者空闺泪如霰同前庾成师忆别春花飞巳见秋叶稀泪粉羞明镜愁带减寛衣得书言未反梦见道应归坐使红颜歇独掩青楼扉𤣥云梁张率坏阵压峨垄遮牕暗思扉映日斜生海跨树似鹏飞梦山妾巳去落靥何由归钓竿魏文帝东越河济水遥望大海涯钓竿何珊珊鱼尾何簁簁行路之好者芳饵欲何为同前梁沈约桂舟既容与绿浦复囘纡轻丝动弱芰微楫起单凫叩舷急日暮卒岁以为娯同前戴暠试持𤣥渚钓暂罢池阳猎翠羽饰长纶蕖花装小緤钩利断莼丝汎举牵菱叶聊载前鱼童还看后舟妾同前刘孝绰钓舟画采鹢鱼子服氷纨金辖茱茰网银钩翡翠竿歛桡随水脉急桨渡江湍湍长自不辞前浦有佳期船交棹影合浦深鱼出迟荷根时触饵菱芒乍罥丝莲渡江南手衣渝京兆眉垂竿自来乐谁能为太师钓竿篇陈张正见结宇长江侧垂钓广川浔竹竿横翡翠桂髓掷黄金人来水鸟没檝渡岸花沈莲摇见鱼近纶尽觉潭深渭水终须卜沧浪徒自吟空嗟芳饵下独见有贪心同前隋李巨仁潺湲面江海滉漾瞩波澜不惜黄金饵唯怜翡翠竿斜纶控急水定檝下飞湍潭迥风来易川长雾歇难寄言朝市客沧浪余自安佳期竟不归陈张正见良人万里向河源娼妇三秋思柳园路逺寄诗空织锦宵长梦返欲惊魂飞蛾屡绕帷前烛衰草还侵堦上玉衔啼拂镜不成粧促柱繁弦还乱曲时分年移竟不归偏憎寒急夜缝衣流萤映月明空帐疎叶从风入断机自对孤鸾向影絶终无一雁带书囘古乐苑巻九古乐苑卷十钦定四库全书古乐苑巻十明梅鼎祚编鼔吹曲辞魏鼔吹曲缪袭楚之平楚之平义兵征神武奋金鼔鸣迈武徳扬洪名汉室微社稷倾皇道失桓与灵阉宦炽羣雄争边韩起乱金城中国扰无纪经赫武皇起旗旌麾天下天下平济九州九州宁创武功武功成越五帝邈三王兴礼乐定纪纲普日月齐晖光战荥阳战荥阳汴水陂戎士愤怒贯甲驰陈未成退徐荥二万骑堑垒平戎马伤六军惊势不集衆几倾白日没时晦冥顾中牟心屏营同盟疑计无成赖我武皇万国宁获吕布获吕布戮陈宫芟夷鲸鲵驱骋羣雄囊括天下运掌中克官渡克绍官渡由白马僵尸流血被原野贼衆如犬羊王师尚寡沙塠旁风飞扬转战不利士卒伤今日不胜后何望土山地道不可当卒胜大捷震冀方屠城破邑神武遂章旧邦旧邦萧条心伤悲孤魂翩翩当何依游士恋故涕如摧兵起事大令愿违传求亲戚在者谁立庙置后魂来归定武功定武功济黄河河水汤汤旦暮有横流波袁氏欲衰兄弟寻干戈决漳水水流滂沱詹城中如流鱼谁能复顾室家计穷虑尽求来连和和不时心中忧戚贼衆内溃君臣奔北㧞邺城奄有魏国王业艰难览观古今可爲长叹屠柳城屠柳城功诚难越度陇塞路澷澷北踰冈平但闻悲风正酸蹋顿授首遂登白狼山神武慹海外永无北顾患平南荆南荆何辽辽江汉浊不清菁茅久不贡王师赫南征刘琮据襄阳贼竖屯樊城六军庐新野金鼓震天庭刘子面缚至武皇许其成许与其成抚其民陶陶江汉间普爲大魏臣大魏臣向风思自新思自新齐功古人在昔虞与唐大魏得与均多选忠义士爲㗋脣天下一定万世无风尘平关中平关中路向潼济浊水立高墉鬬韩马离羣凶选骁骑纵两翼虏奔溃级万亿应帝期应帝期于昭我文皇歴数承天序龙飞自许昌聪明昭四表恩德动遐方星辰爲垂耀日月爲重光河洛吐符瑞草木挺嘉祥麒麟歩郊野黄龙逰津梁白虎依山林凤凰鸣高冈考图定篇籍功配上古羲皇羲皇无遗文仁圣相因循期运三千岁一生圣明君尧授舜万国万国皆附亲四门爲穆穆教化常如神大魏兴盛与之爲邻邕熈邕熈君臣念德天下治登帝道获瑞宝颂声并作洋洋浩浩吉日临高堂置酒列名倡歌声一何纡余杂笙簧八音谐有纪纲子孙永建万国寿考乐无央太和惟太和元年皇帝践阼圣且仁德泽爲流布灾蝗一时爲絶息上天时雨露五谷溢田畴四民相率遵轨度事务澂清天下狱讼察以情元首明魏家如此那得不太平吴鼓吹曲韦昭炎精缺炎精缺汉道㣲皇纲弛政德违衆姦炽民罔依赫武烈越龙飞陟天衢燿灵威鸣靁鼔抗电麾抚干衡鎭地机厉虎旅骋熊罴发神听吐英奇张角破边韩羁宛颍平南土绥神武章渥泽施金声震仁风驰显高门启皇基统罔极垂将来汉之季汉之季董卓乱桓桓武烈应时运义兵兴云旗建厉六师罗八陈飞鸣镝接白刃轻骑发介士奋丑虏震使衆散劫汉主迁西馆雄豪怒元恶偾赫赫皇祖功名闻摅武师摅武师斩黄祖攘夷凶族革平西夏炎炎大烈震天下伐乌林曹操北伐拔柳城乘胜席巻遂南征刘氏不睦八郡震惊衆既降操屠荆舟车十万扬风声议者狐疑虑无成赖我大皇发圣明虎臣雄烈周与程破操乌林显章功名秋风秋风扬沙尘寒露沾衣裳角弓持弦急鸠鸟化爲鹰邉垂飞羽檄冦贼侵界疆跨马披介冑忼慨懐悲伤辞亲向长路安知存与亡穷达固有分志士思立功思立功邀之战场身逸获高赏身没有遗封克皖城克灭皖城遏寇贼恶此凶孽阻姦慝王师赫征衆倾覆除秽去㬥戢兵革民得就农边境息诛君弔臣昭至徳关背德关背德作鸱张割我邑城图不祥称兵北伐围樊襄阳嗟臂大于股将受其殃巍夫吴圣主睿徳与𤣥通与𤣥通亲任吕䝉汎舟洪汜池㴑渉长江神武一何桓桓声烈正与风翔歴抚江安城大据郢邦蜀将授首百蛮咸来同盛哉无比隆通荆门荆门限巫山高峻与云连蛮夷阻其险歴世懐不宾汉王据蜀郡崇好结和亲乖微中情疑谗夫乱其间大皇赫斯怒虎臣勇气震荡涤幽薮讨不恭观兵扬炎燿厉锋整封疆整封疆阐扬威武容功赫戏洪烈炳章邈矣帝皇世圣吴同厥风荒裔望清化化恢𢎞煌煌大吴延祚永朱央章洪德章洪德迈威神感殊风懐逺邻平南裔齐海滨越裳贡扶南臣珍货充庭所见日新从厯数从厯数于穆我皇帝圣哲受之天神明表竒异建号创皇基聪睿协神思德泽浸及昆虫浩荡越前代三光显精燿隂阳称至治肉角歩郊畛凤皇栖灵囿神龟游沼池图䜟摹文字黄龙觌鳞符祥日月记览往以察今我皇多哙事上钦昊天象下副万姓意光被弥苍生家户蒙惠赉风教肃以平颂声章嘉喜大吴兴隆绰有余裕承天命承天命于昭圣德三精垂象符灵表德巨石立九穗植龙金其鳞乌赤其色舆人歌亿夫叹息超龙升袭帝服穷淳懿体𤣥嘿夙兴临朝劳谦日昃易简以崇仁放逺谗与慝举贤才亲近有德均田畴茂稼穑审法令定品式考功能明黜陟人思自尽唯心与力家国治王道直思我帝皇寿万亿长保天禄祚无极𤣥化𤣥化象以天陛下圣眞张皇纲率道以安民惠泽宣流而云布上下睦亲君臣酣宴乐激发弦歌扬妙新修文筹庙时备驾巡洛津康哉㤗四海欢欣越与三五邻晋鼔吹曲傅𤣥灵之祥灵之祥石瑞章旌金德出西方天降命授宣皇应期运时龙骧继大舜佐陶唐赞武文建帝纲孟氏叛据南疆追有扈乱五常吴冦劲蜀虏彊交誓盟连遐荒宣赫怒奋鹰扬震干威燿电光陵九天䧟石城枭逆命拯有生万国安四海宁宣受命宣受命应天机风云时动神龙飞御诸葛鎭雝梁边境安夷夏康务节事勤定倾揽英雄保持盈渊穆穆赫明明冲而泰天之经养威重运神兵亮乃震死天下宁征辽东征辽东敌失据威灵迈日域公孙既授首羣逆破胆咸震怖朔北响应海表景附武功赫赫德云布宣辅政宣皇辅政圣烈深拨乱反正从天心网罗文武才愼厥所生所生贤遗教施安上治民化风移肇创帝基洪业垂于铄明明时赫戏功济万世定二仪定二仪云泽雨施海外风驰时运多难时运多难道教痡天地变化有盈虚蠢尔吴蛮虎视江湖我皇赫斯致天诛有征无战弭其图天威横被廓东隅景龙飞景龙飞御天威聪鉴𤣥察动与神明协机从之者显逆之者灭夷文教敷武功巍普被四海万邦望风莫不来绥圣德濳断先天弗违弗违祥享世永长勐以致寛道化光赫明明祚隆无疆帝绩惟期有命既集崇此洪基平玉衡平玉衡糺姦囘万国殊风四海乖礼贤养士羁御英雄思心齐纂戎洪业崇皇阶品物咸亨圣敬日跻聪鉴尽下情明明综天机文皇统百揆文皇统百揆继天理万方武将鎭四㝢英佐盈朝堂谋言协秋兰清风发其芳洪泽所渐润砾石爲珪璋大道侔五帝盛德踰三王咸光大上参天与地至化无内外无内外六合并康乂竝康乂遘兹嘉令在昔羲与农大晋德斯迈鎭征及诸州爲蕃卫𤣥功济四海洪烈流万世因时运因时运圣策施长虵交解羣桀离势穷奔呉虎骑厉惟武进审大计时迈其德清一世惟庸蜀惟庸蜀僭号天一隅刘氏逆帝命禅亮承其余拥衆数十万闚隙乘我虚驿骑进羽檄天下不遑居姜维屡冦边陇上爲荒墟文皇愍斯民歴世受辠辜外谟蕃屏臣内谋衆士夫爪牙应指授腹心献良图良图协成文大兴百万军雷鼓震地起勐势陵浮云逋虏畏天诛面缚造垒门万里同风教逆命称妾臣光建五等纪纲天人天序天序歴应受禅承灵祜御羣龙勒螭虎宏济大化英隽作辅明明统万机赫赫鎭四方咎繇稷契之畴协兰芳礼王臣覆兆民化之如天与地谁敢爱其身大晋承运期大晋承运期德隆圣皇时清晏白日垂光应箓图陟帝位继天正玉衡化行象神明至哉道隆虞与唐元首敷洪化百寮股肱竝忠良民大康隆隆赫赫福祚盈无疆金灵运金灵运天符发圣征见参日月惟我皇体神圣受魏禅应天命皇之兴灵有征登大麓御万椉皇之辅若虓虎爪牙奋莫之御皇之佐赞清化百事理万邦贺神祗应嘉瑞章恭享祀荐先皇乐时奏磬管锵鼓渊渊钟喤喤奠樽爼实玉觞神歆响咸悦康宴孙子祐无疆大孝烝烝德教被万方于穆我皇于穆我皇盛德圣且明受禅君世光济羣生普天率土莫不来庭颙颙六合内望风仰泰清万国雝雝兴颂声大化洽地平而天成七政齐玉衡惟平峨峨佐命济济羣英夙夜干干万几是经虽治兴匪荒宁谦道光冲不盈天地合德日月同荣赫赫煌煌燿幽冥三光克从于显天垂景星龙鳯臻甘露宵零肃神祗祇上灵万物欣戴自天效其成仲春振旅仲春振旅大致民武教于时日新师执提工执鼓坐作从节有序盛矣允文允武蒐田表禡申法誓遂围禁献社祭允矣时明国制文武竝用礼之经列车如战大教明古今谁能去兵大晋继天济羣生夏苗田夏苗田运将徂军国异容文武殊乃命羣吏选车徒辨其名号賛契书王军启八门行同上帝居时路建大麾云旗翳紫虚百官象其事疾则疾徐则徐囘衡旋轸罢陈弊车献禽享祠烝烝配有虞惟大晋德参两仪化云敷仲秋狝田仲秋狝田金德常刚凉风清且厉凝露结爲霜白虎司辰苍隼时鹰扬鹰扬犹周尚父顺天以杀伐春秋时叙雷霆振威燿进退由钲鼓致禽祀祊羽毛之用充军府赫赫大晋德芬烈陵三五敷化以文虽治不废武光宅四海永享天之祜从天道从天道握神契三时示讲武事冬大阅鸣镯振鼔铎旌旗象虹霓文制其中武不穷武动军誓衆礼成而义举三驱以崇仁进止不失其序兵卒练将如阚虎惟阚虎气陵青云解围三面杀不殄羣偃旌麾班六军献享烝修典文嘉大晋德配天禄报功爵俟贤飨燕乐受兹百禄寿万年唐尧唐尧谘务成谦谦德所兴积渐终光大履霜致坚氷神明道自然河海犹可凝舜禹统百揆元凯以次升禅让应天歴睿圣世相承我皇陟帝位平衡正凖绳德化飞四表祥气见其征兴王坐俟旦亡主恬自矜致逺由近始覆篑成山陵披图按先籍有其证灵液𤣥云𤣥云起山岳祥气万里㑹龙飞何蜿蜿凤翔何翙翙昔在唐虞朝时见青云际今亲游方国流光溢天外鹤鸣在后园清音随风迈成汤隆显命伊摰来如飞周文猎渭滨遂载吕望归符合如影响先天天弗违辍耕纲时网解褐衿天维元功配二主芬馨世所稀我皇叙羣才洪烈何巍巍桓桓征四表济济理万几神化感无方髦才盈帝畿丕显惟昧旦日新孔所咨茂哉圣明德日月同光辉伯益伯益佐舜禹职掌山与川德侔十六相思心入无闲智理周万物下知衆鸟言黄雀应清化翔集何翩翩和鸣栖庭树徘徊云日间夏桀为无道宻网施山阿酷祝振纎网当奈黄雀何殷汤崇天德去其三面罗逍遥羣飞来鸣声乃复和朱雀作南宿凤皇统羽羣赤乌衔书至天命瑞周文神雀今来游为我受命君嘉祥致天和膏泽降青云兰风发芳气阖世同其芬钓竿钓竿何冉冉甘饵芳且鲜临川运思心微纶沈九渊太公宝此术乃在灵祕篇机变随物移精妙贯未然游鱼惊着钓濳龙飞戾天戾天安所至抚翼翔太清太清一何异两仪出浑成玉衡正三辰造化赋羣形退愿辅圣君与神合其灵我君宏逺略天人不足并天人初并时昧昧何芒芒日月有征兆文象兴三皇蚩尤乱生民黄帝用兵征万方逮夏禹而德衰三代不及虞与唐我皇圣德配尧舜受禅即阼享天祥率土蒙祜靡不肃庶事康庶事康穆穆明明荷百禄保无极永泰平晋凯歌命将出征歌张华重华隆帝道戎蛮或不宾徐夷兴有周鬼方亦违殷今在盛明世冦虐动四垠豺狼染牙爪羣生号穹旻元帅统方夏出车抚凉秦衆贞必以律臧否实在人威信加殊类疎逖思自亲单醪岂有味挟纩感至仁武功尚止戈七德美安民逺迹由斯举永世无风尘劳还师歌玁狁背天德搆乱扰邦畿戎车震朔野羣帅赞皇威将士齐心膂感义忘其私积势如鞹弩赴节如发机嚣声动山谷金光耀素辉挥㦸陵劲敌武歩蹈横尸鲸鲵皆授首北土永清夷昔徃冒隆暑今来白雪霏征夫信勤瘁自古咏采薇収荣于舍爵燕喜在凯归古乐苑巻十古乐苑卷十一钦定四库全书古乐苑巻十一明梅鼎祚编鼓吹曲辞宋鼓吹铙歌上邪曲大竭夜乌自云何来堂吾来声乌奚姑悟姑尊卢圣子黄尊来餭清婴乌白日为随来郭吾微令吾应龙夜乌由道何来直子为乌奚如悟姑尊卢鸡子听乌虎行为来明吾微令吾诗则夜乌道禄何来黒洛道乌奚悟如尊尔尊卢起黄华乌伯辽为国日忠两令吾伯辽夜乌若国何来日忠两乌奚如悟姑尊卢面道康尊箓龙永乌赫赫福祚夜音㣲令吾晩芝曲㡬令吾㡬令诸韩乱发正令吾㡬令吾诸韩从听心令吾若里洛何来韩微令吾尊卢忌卢文卢子路子路为路鸡如文卢炯乌诸祚微令吾㡬令诸韩或公随令吾㡬令吾㡬诸或言随令吾黒洛何来诸韩微令吾尊卢安成随来免路路子为吾路奚如文卢炯乌诸祚微令吾㡬令吾㡬诸或言随令吾㡬令吾诸或言㡬苦黒洛何来诸韩微令吾尊卢公洴随来免路子子路子为路奚姑文卢炯乌诸祚微令吾艾如张曲㡬令吾唿歴舍居执来随咄武子邪令乌衔鍼相风其右其右㡬令吾唿羣议破葫执来随吾咄武子邪令乌令乌今入海相风及后㡬令吾唿无公赫吾执来随吾咄武子邪令乌无公赫吾婮立诸布始布宋鼓吹铙歌何承天朱路篇朱路扬和鸾翠盖耀金华𤣥牡饰樊缨流旌拂飞霞雄㦸辟旷涂班劒翼高车三军且莫喧听我奏铙歌清鞞惊短箫朗鼓节鸣笳人心惟恺豫兹音亮且和轻风起红尘渟澜发㣲波逸韵腾天路穨响结城阿仁声被八表威震振九遐詹詹介冑士勗哉念皇家思悲公篇思悲公懐衮衣东国何悲公西归公西归流二叔幼主既悟偃禾复偃禾复圣志申营都新邑从斯民从斯民德惟明制礼作乐兴颂声兴颂声致嘉祥鸣凤爰集万国康万国康犹弗巳握髪吐餐下羣士惟我君继伊周亲覩盛世复何求雝离篇雍士多离心荆民懐怨情二凶不量德搆难称其兵王人衔朝命正辞纠不庭上宰宣九伐万里举长旌楼船掩江濆驷介飞重英归德戒后夫贾勇尚先鸣逆徒既不济愚智亦相倾霜锋未及染鄢郢忽巳清西川无濳鳞北渚有奔鲸凌威致天府一战夷三城江汉被美化宇宙歌太平惟我东郡民曽是深推诚战城南篇战城南冲黄尘丹旌电烻鼓靁震勍敌勐戎马殷横陈亘野若屯云仗大顺应三灵义之所感士忘生长劒击繁弱鸣飞镝炫晃乱奔星虎骑跃华眊旋朱火延起腾飞烟骁雄斩高旗搴长角浮呌响清天夷羣冦殪逆徒余黎霑惠咏来苏奏恺乐归皇都班爵献俘邦国娱巫山高篇巫山高三崃峻青壁千寻深谷万仞崇巖冠灵林冥冥山禽夜响晨猿相和鸣洪波迅澓载逝载停悽悽商旅之客怀苦情在昔阳九皇纲㣲李氏窃命宣武耀灵威蠢尔逆纵复践乱机王旅薄伐传首来至京师古之为国惟德是贵力战而虐民鲜不顚坠矧乃叛戾伊胡能遂咨尔巴子无放肆上陵者篇上陵者相追攀被服纎丽振绮纨㩦童幼升崇峦南望城阙郁盘桓王公第通衢端高甍华屋列朱轩临濬谷掇秋兰士女悠奕映隰原指营丘感牛山爽鸠既没景君叹詹岁聿逝不还志气衰沮𤣥鬓斑野莽宿坟土干顾此累累中心酸生必死亦何怨取乐今日展情欢将进酒篇将进酒庆三朝备繁礼荐嘉肴荣枯换霜雾交缓春带命朋僚车等旗马齐镳怀温克乐林濠士失志愠情劳思㫖酒寄游遨败德人甘醇醪耽长夜或淫妖兴屡舞厉哇谣形傞傞声号呶首既濡志亦荒性命夭国家亡嗟后生节酣觞匪酒辜孰为殃君马篇君马丽且闲扬镳腾逸姿骏足蹑流景高歩追轻飞冉冉六辔柔奕奕金华晖轻霄翼羽葢长风靡淑旂愿为范氏驱雝容步中畿岂效诡遇子驰骋趣危机铅陵策良驷造父为之悲不怨呉坂峻但恨伯乐稀赦彼岐山盗实济韩原师奈何汉魏主纵情营所私疲民甘藜藿廐马患盈肥人畜眢厥养苍生将焉归芳树篇芳树生北庭丰隆正徘徊翠颖陵冬秀红葩迎春开佳人闲幽室惠心婉以谐兰芳掩绮幌绿草被长阶日夕游云际归禽命同栖皓月盈景凉风拂中闺哀絃理虚堂要妙清且悽啸歌流激楚伤此硕人怀梁尘集丹帷微飈扬罗袿岂怨嘉时暮徒惜良愿乖有所思篇有所思思昔人曾闵二子善养亲和颜色奉昏晨至诚烝烝通明神邹孟轲为齐卿称身受禄不贪荣道不用独拥楹三从既谇礼义明飞鸟集勐兽附功成事毕乃更娶哀我生遘凶旻幼罹荼毒备艰辛慈颜絶见无因长怀永思託丘坟雉子游原泽篇雉子游原泽幼怀耿介心饮啄虽勤苦不愿栖园林古有避世士抗志清霄岑浩然寄卜肆挥棹通川隂逍遥风尘外散髪抚鸣琴卿相非所盼何况于千金功名岂不美宠辱亦相寻氷炭结六府忧虞纒胷襟当世须大度量巳不克任三复泉流诫自惊良巳深上邪篇上邪下难正衆枉不可矫音和响必清端影縁直表大化扬仁风齐人犹偃草圣王既巳没谁能宏至道开春湛柔露代终肃严霜承平贵孔孟政弊矦申商孝公明赏罚六世犹克昌李斯肆滥刑秦民所以亡汉宣隆中兴魏祖宁三方譬彼鍼与石效疾故称良行苇非不厚悠悠何讵央琴瑟时未调改弦当更张矧乃治天下此要安可忘临高台篇临高台望天衢飘然轻举陵太虚携列子超帝乡云衣雨带椉风翔肃龙驾㑹瑶台清辉浮景溢蓬莱济西海濯洧盘伫立云岳结幽兰驰迅风游炎州愿言桑梓思旧游倾霄葢靡电旌降彼天涂穨窈冥辞仙族归人羣怀忠抱义奉明君任穷达随所遭何为逺想令心劳逺期篇逺期千里客肃驾候良辰近命城郭友具尔惟懿亲高门启双闱长筵列嘉宾中唐儛六佾三厢罗乐人箫管激悲音羽毛扬华文金石响高宇絃歌动梁尘修标多巧捷丸劒亦入神迁善自雅调成化由清均主人垂隆庆羣士乐亡身愿我圣明君遐期保万春石流篇石上流水湔湔其波发源幽岫永归长河瞻彼逝者岁月其偕子在川上惟以増怀嗟我殷忧载劳寤寐遘此百罹有志不遂行年倐忽长勤是婴永言没世悼兹无成幸遇开泰沐浴嘉运缓带安寝亦又何愠古之为仁自求诸巳虚情遥慕终于徒巳齐随王鼓吹曲谢朓元㑹曲二仪启昌歴三阳应庆期珪䞇纷成序鞮译来思分阶赩组练充庭罗翠旗觞流白日下吹谧景云滋天仪穆藻殿万㝢寿皇基郊祀曲六宗禋祀岳五畤奠甘泉整跸游九阙清箫开八壥锵锵玉銮动溶溶金障旋郊宫光巳属升柴礼既䖍福响灵之集南岳固斯年钧天曲高宴颢天台置酒迎风观笙镛礼百神钟石动云汉瑶台琴瑟惊绮席舞衣散威凤来参差𤣥鹤起凌乱巳庆明庭乐讵慙南风弹入朝曲江南佳丽地金陵帝王州逶迤带绿水迢递起朱楼飞甍夹驰道垂杨䕃御沟凝笳翼高葢叠鼓送华辀献纳云台表功名良可收出藩曲云枝紫微内分组承明阿飞艎遡极浦旌节去闗河眇眇苍山色沈沈逺水波铙音巴渝曲箫管盛唐歌夫君迈遗德江汉仰清和校猎曲凝霜冬十月杀盛凉飇哀原泽旷千里腾骑纷徃来平罝望烟合烈火从风回殪兽华容浦张乐荆山台虞人昔有谕明明时戒哉从戎曲选旅辞轘辕弭节赴河源日起霜戈照风回连骑飜红尘朝夜合黄河万里昬寥戾清笳啭萧条边马烦自勉辍耕愿征役去何言送逺曲北梁辞欢宴南浦送佳人方衢控龙马平路骋朱轮琼筵妙舞絶桂席羽觞陈白云丘陵逺山川时未因一为清吹激潺湲伤别巾登山曲天明开秀崿澜光媚碧隄风盪飘莺乱云华芳树低暮春春服美游驾凌丹梯升峤既小鲁登峦且怅齐王孙尚游衍蕙草正萋萋汎水曲玉露霑翠叶金风鸣素枝罢游平乐苑汎鹢昆明池旌旗散容裔箫管吹参差日晚厌遵渚採菱赠清漪百年如流水寸心宁共知梁鼓吹曲沈约木纪谢木纪谢火运昌炳南陆耀炎光民去癸鼎归梁鲛鱼出庆云翔五帝轶三王德无外化溥将仁荡荡义汤汤浸金石达昊苍横四海被八荒舞干戚垂衣裳对天眷坐巖廊𦙍有钖祚无疆风教逺礼容盛感人神宣舞咏降繁祉延嘉庆贤首山贤首山险而峻椉岘凭临胡阵骋奇谋奋卒徒断白马塞飞狐殪日逐殱骨都刃谷蠡馘林胡草既润原亦涂轮无反幕有乌扫残孽震戎逋扬凯奏展欢酺咏枤杜旋京吴桐柏山桐柏山淮之首肇基帝迹遂光区有大震边闗迹殪獯丑农既劝民惟阜穗充庭稼盈畆迨嘉辰芳糗纳寒塲为春酒昭景福介眉寿天斯长地斯久化无极功无朽道亡道亡数极归永元悠悠兆庻尽含寃沈河莫极皆无安赴海谁授矫龙翰自樊汉仙波流水清且澜救此倒悬拯涂炭誓师刘旅赫灵断率兹八百驱十乱登我圣明由多难长夜杳冥忽云旦忱威忱威授律命苍兕言薄加湖灌秋水回澜瀄汨汎増雉争河投岸掬盈指犯刃婴戈洞流矢资此威烈齐文轨汉东流汉东流江之汭逆徒蜂聚旌旗纷蔽仰震威灵椉高骋锐至仁解网穷鸟入怀因此龙跃言登泰阶鹤楼峻鹤楼峻连翠微因巖设险池永归脣亡齿惧薄言震耀灵威凶衆稽颡天不能违金汤无所用功烈长巍巍昬主恣淫慝昬主恣淫慝皆曰自昌盛上仁矜亿兆誓师为请命既齐丹浦战又符甲子辰龛难伐有罪伐罪弔斯民悠悠亿万姓于此覩阳春石首局石首局北墉墐新堞严东垒峻共表里遥相镇矢未飞鼓方振竞衔璧竝舆榇酒池扰象廊震同伐谋兼善陈辟应和扫煨烬翦庶恶靡余𦙍期运集期运集惟皇膺宝符龙跃清汉渚凤起方城隅讴歌共适夏狱讼两违朱二仪启嘉祚千载犹旦暮舞蹈流帝功金玉昭王度于穆于穆君臣君臣和以肃闗王道定天保乐均灵囿宴同在镐前庭悬鼓钟左右列笙镛缨佩俯仰有则备礼容翔振鹭骋羣龙隆周何足拟逺与唐比踪惟大梁惟大梁开运受箓膺图君八极冠带被五都四海并和㑹排阙欵塞无异涂隋凯乐歌辞述帝德于穆我后睿哲钦明膺天之命载育羣生开元创歴迈德垂声朝宗万㝢祇事百灵焕乎皇道昭哉帝则惠政滂流仁风四塞淮海未宾江湖背德运筹必胜濯征斯克八荒雾巻四表云褰雄图盛略迈后光前寰区巳泰福祚方延长歌凯乐天子万年述诸军用命帝德逺覃天维宏布功高云天声隆韶濩惟彼海隅未从王度皇赫斯怒元戎启路桓桓勐将赳赳英谟攻如燎髪战似摧枯救兹涂炭克彼妖逋尘清两越气静三吴鲸鲵巳夷封疆在辟班马萧萧归旌奕奕云台表效司勲纪绩业并山河道固金石述天下太平坂泉轩德丹浦尧勲始实以武终乃以文嘉乐圣主大哉为君出师命将廓定重氛书轨既并干戈是戢宏风设教政成人立礼乐聿兴衣裳载缉风云自美嘉祥爰集皇皇圣政穆穆神猷牢笼虞夏度越姬刘日月比耀天地同休永清四海长帝九州古乐苑巻十一古乐苑卷十二钦定四库全书古乐苑巻十二明梅鼎祚编横吹曲辞汉横吹曲陇头陈后主陇头征戍客寒多不识春惊风起嘶马苦雾杂飞尘投钱积石水歛辔交河津四面夕氷合万里望佳人陇头水梁元帝衔悲别陇头关路漫悠悠故乡迷逺近征人分去留沙飞晓成幕海气旦如楼欲识秦川处陇水向东流同前刘孝威从军戍陇头陇水带沙流时观胡骑饮常为汉国羞衅妻成两劒杀子祀双钩顿取楼兰颈就解郅支裘勿令如李广功遂不封侯同前车陇头征人别陇水流声咽只为识君恩甘心从苦节雪冻弓弦断风鼔旗竿折独有孤雄劒龙泉字不灭同前陈后主塞外飞蓬征陇头流水鸣漠处扬沙暗波中燥叶轻地风氷易厚寒深熘转清登山一囘顾幽咽动边情髙陇多悲风寒声起夜丛禽飞暗识路鸟转逐征蓬落叶时惊沬移沙屡拥空囘头不见望流水玉门东同前徐陵别涂耸千仞离川悬百丈攒荆夏不通积雪冬难上枝交陇底暗石碍坡前响囘首咸阳中唯言梦时往同前顾野王陇底望秦川迢递隔风烟萧条落野树幽咽响流泉瀚海波难息交河氷未坚宁知盖山水逐节赴危絃同前谢燮陇坂望咸阳征人惨思肠咽流喧断岸游沬聚飞梁凫分歛氷彩虹饮照旗光试聴铙歌曲唯吟君马黄同前张正见陇头鸣四注征人逐贰师羌笛含流咽胡笳杂水悲湍髙飞转驶涧浅荡还迟前旌去不见上路杳无期陇头流水急流急行难渡逺入隗嚣营傍侵酒泉路心交赐寳刀小妇成纨袴欲知别家久戎衣今已故同前江总陇头万里外天崖四面絶人将蓬共转水与啼俱咽惊湍自涌沸古树多摧折传闻博望矦苦辛提汉节雾暗山中日风惊陇上秋徒伤幽咽响不见东西流无期从此别更度㡬年幽遥闻玉关道望入杳悠悠入关梁呉均羽檄起边庭烽火乱如萤是时张博望夜赴交河城马头要落日劒尾掣流星君恩未得报何论身命倾同前隋虞茂陇云低不散黄河咽复流关山多道里相接㡬重愁出塞古辞候骑出甘泉奔命入居延旗作浮云影阵如明月弦同前梁刘孝标蓟门秋气清飞将出长城絶漠冲风急交河夜月明陷敌摐金鼓摧锋扬斾旌去去无终极日暮动边声同前周王褎飞蓬似征客千里自长驱塞禽唯有鴈关树但生榆背山看故垒系马识余蒲还因麾下骑来送月支图同前隋杨素漠南胡未空汉将复临戎飞狐出塞北碣石指辽东冠军临瀚海长平翼大风雪横虎落阵气抱龙城虹横行万里外胡运百年穷兵寝星芒落战解月轮空严鐎息夜斗骍角罢鸣弓北风嘶朔马胡霜切塞鸿休明大道暨幽荒日用同方就长安邸来谒建章宫汉虏未和亲忧国不忧身握手河梁上穷涯北海滨据鞍独懐古忼慨感良臣歴览多旧迹风日惨愁人荒塞空千里孤城絶四邻树寒偏易古草衰恒不春交河明月夜隂山苦雾辰雁飞南入汉水流西咽秦风霜久行役河朔备艰辛薄暮边声起空飞胡骑尘同前薛道衡髙秋白露团上将出长安尘沙塞下暗风月陇头寒转蓬随马足飞霜落劒端凝云迷代郡流水冻桑干烽微桔橰逺桥峻辘轳难从军多恶少招募尽材官伏堤时卧鼓疑兵作解鞍柳城擒冒顿长坂纳唿韩受降今更筑燕然巳重刋还嗤傅介子辛苦刺楼兰边庭烽火惊挿羽夜徴兵少昊腾金气文昌动将星长驱鞮汗北直指夫人城絶漠三秋暮穷隂万里生寒夜哀笳曲霜天断鴈声连旗下鹿塞疉鼓向龙庭妖云坠虏阵晕月遶胡营左贤皆顿颡单于巳系缨绁马登𤣥阙钓鲲临北溟当知霍骠骑髙第起西京同前虞世基穷秋塞草腓塞外胡尘飞徴兵广武至候骑隂山归庙堂千里䇿将军百战威辕门临玉帐大斾指金微摧朽无勍敌应变有先机衔枚压晓阵巻甲解朝围瀚海波澜静王庭氛雾晞鼓鼙严朔气原野曀寒晖勲庸震边服歌吹入京畿待拜长平坂鸣驺入礼闱上将三略逺元戎九命尊缅怀古人节思酬明主恩山西多勇气塞北有游魂扬桴度陇坂勒骑上平原誓将絶沙漠悠然去玉门轻赍不遑舍惊䇿骛戎轩懔懔边风急萧萧征马烦雪暗天山道氷塞交河源雾烽黯无色霜旗冻不翻耿介倚长劒日落风尘昬入塞周王褎戍久风尘色勲多意气豪建章楼阁迥长安陵树高度氷伤马骨经寒坠节旄行当见天子无假用钱刀同前隋何妥桃林千里险候骑乱纷纷问此将何事嫖姚封冠军回旌引流电归盖转行云待任苍龙杰方当论次勲折杨柳梁元帝山髙巫崃长垂柳复垂杨同心且同折故人怀故乡山似莲花艳流如明月光寒夜猿声彻游子泪霑裳同前柳恽杨柳乱成丝攀折上春时叶宻鸟飞碍风轻花落迟城髙短箫发林空画角悲曲中别无意併是为相思同前刘邈髙楼十载别杨柳濯丝枝摘叶惊开驶攀条恨乆离年年阻意息月月减容仪春来谁不望相思君自知同前陈后主杨柳动春情倡园妾屡惊入楼含粉色依风杂管声武昌识新种官渡有残生还将出塞曲仍共胡笳鸣长条黄复缘垂丝宻且繁花落幽人迳步隠将军屯谷暗宵钲响风高夜笛喧聊持暂攀折空足忆中园同前岑之敬将军始见知细栁绕营垂悬丝拂城转飞絮上宫吹塞门交度叶谷口暗横枝曲成攀折处唯言怨别离同前徐陵袅袅河堤树依依魏主营江陵有旧曲洛下作新声妾对长杨苑君登髙栁城春还应共见荡子太无情同前张正见杨栁半垂空袅袅上春中枝疎董泽箭叶碎楚臣弓色映长河水花飞髙树风莫言限宫掖不闭长杨宫同前王瑳塞外无春色上林柳巳黄枝影侵宫暗叶彩乱星光陌头藏戏鸟楼上掩新粧攀折思为赠心期别路长同前江总万里音尘絶千条杨栁结不悟倡园花遥同天岭雪春心自浩荡春树聊攀折共此依依情无奈年年别关山月梁元帝朝望清波道夜上白登台月中含桂树流影自徘徊寒沙逐风起春花犯雪开夜长无与晤衣单谁为裁同前陈后主秋月上中天回照关城前晕缺随灰减光满应珠圆带树还添桂衔峰乍似弦复教征戍客长怨久连翩戍边嵗月乆恒悲望舒耀城遥接晕高涧风连影揺寒光带岫徙冷色含山峭看时使人忆为似娇娥照同前陆琼边城与明月俱在关山头焚烽望别垒击斗宿危楼团团婕妤扇纎纎秦女钩乡园谁共此愁人屡益愁同前张正见巖间度月华流彩暎山钗晕逐连城璧轮随出寒车唐萱遥合影秦桂逺分花欲验盈虚驶方知道路賖同前徐陵关山三五月客子忆秦川思妇髙楼上当窻应未眠星旗映疎勒云阵上祁连战气今如此从军复㡬年月出栁城东微云掩复通苍茫萦白晕萧瑟带长风羌兵烧上郡胡骑猎云中将军拥节起战士夜鸣弓同前贺力牧重关歛暮烟明月下秋前照石疑分镜临弓似引弦雾暗迷旗影霜浓湿劒莲此处离乡客遥心万里悬同前阮卓关山陵汉开霜月正徘徊映林如璧碎侵塞似轮摧楚师随晦尽胡兵逐暖来寒笳将夜鹊相乱晚声哀同前江总免月半轮明狐关一路平无期造此别复欲㡬年行映光书汉奏分影照胡兵流落今如此长戍受降城同前周王襃关山夜月明秋色照孤城影亏同汉阵轮满逐胡兵天寒光转白风多晕欲生寄言亭上吏游客解鸡鸣洛阳道梁简文帝洛阳佳丽所大道满春光游童时挟弹蚕妾始提筐金鞍照龙马罗袂拂春桑玉车争晓入潘果溢髙箱同前梁元帝洛阳开大道城北达城西青槐随幔拂緑栁逐风低玉珂鸣战马金爪鬬场鸡桑萎日行暮多逢秦女妻同前沈约洛阳大道中佳丽实无比燕裙傍日开赵带随风靡领上蒲桃绣腰中合欢绮佳人殊未来薄暮空徙倚同前庾肩吾徼道临河曲曾城傍洛川金门才出栁桐井半含泉日起罘罳外车回双阙前潘生时未返遥心徒眷然同前车洛阳道八逹洛阳城九重重关如隠起双阙似芙蓉王孙重行乐公子好游从别有倾人处佳丽夜相逢同前陈后主諠譁照邑里遨游出洛京霜枝嫩栁发水堑薄苔生停鞭回去影驻轴敞前甍台上经相识城下屡逢迎踟蹰还借问只重未知名日光朝杲杲照耀东京道雾带城楼开啼侵曙色早佳丽娇南陌香气含风好自怜钗上缨不叹河边草建都开洛汭中城乃城阳纵横肆八达左右辟康庄铜沟飞栁絮金谷落花光忘情伊水侧税驾河桥傍百尺瞰金埒九衢通玉堂栁花尘里暗槐色露中光游侠幽并客当罏京兆妆向夕风烟晩金羁满洛阳青槐夹驰道御水映铜沟逺望凌霄阙遥看廾干楼黄金弹侠少朱轮盛彻侯桃花杂渡马纷披聚陌头同前徐陵緑栁三春暗红尘百戏多东门向金马南陌接铜駞华轩翼葆吹飞盖响鸣珂潘郎车欲满无奈掷花何洛阳驰道上春日起尘埃濯笼望如水河桥度似雷闻珂知马蹀傍幰见甍开相看不得语宻意眼中来同前岑之敬喧喧洛水滨郁郁小平津路傍桃李节陌上採桑春聚车看卫玠连手望安仁复有能留客莫愁娇态新同前陈暄洛阳九逵上罗绮四时春路傍避骢马车中看玉人镇西歌艳曲临淄逢丽神欲知双璧价潘夏正连茵同前王瑳洛阳夜漏尽九重平旦开日照苍龙阙烟遶凤凰台浮云翻似盖流水到成雷曹王鬬鸡返潘仁载果来同前张正见曾城启旦扉上洛满春晖栁影缘沟合槐花夹岸飞苏合弹珠罢黄间负翳归红尘暮不息相看连骑稀同前江总徳阳穿洛水伊阙迩河桥仙舟李膺棹小马王戎镳杏堂歌吹合槐路风尘饶绿珠含泪舞孙秀彊相邀小平路四达长秋聴五钟玉节迎司隶锦车归濯龙絃歌声不息环佩响相从花障荡舟笑日映下山逢长安道梁简文帝神臯开陇右陆海实西秦金搥抵长乐复道向宜春落花依度㦥垂栁拂行人金张及许史夜夜尚留宾同前元帝西接长楸道南望小平津飞甍临绮翼轻轩影画轮雕鞍承赭汗槐路起红尘燕姬杂赵女淹留重上春同前庾肩吾桂宫延复道黄山开广路逺聴平陵钟遥识新丰树合殿生光彩离宫起烟雾日落歌吹回尘飞车马度同前陈后主建章通未央长乐属明光大道移甲第甲第玉为堂游荡新丰里戏马渭桥傍当垆晩留客夜夜苦红妆同前顾野王凤楼临广路仙掌入烟霞章台京兆马逸陌富平车东门疎广饯北阙东贤家渭桥纵观罢安能访狭斜同前阮卓长安驰道上钟鸣宫寺开残云销凤阙㝛雾歛章台骑转金吾度车鸣丞相来蔼蔼东都晩羣公驺御回同前萧贲前登灞陵道还瞻渭水流城形类北斗桥势似牵牛飞轩驾良驷寳劒杂轻裘经过狭斜里日暮与淹留同前徐陵辇道乘双阙豪雄被五都横桥象天汉法驾应坤图韩康卖良药董偃鬻明珠喧喧拥车骑非但执金吾同前陈暄长安开绣陌三条向绮门张敞车单马韩嫣乘副轩宠深来借殿功多竞买园将军夜夜返絃歌着曙喧同前江总翠盖乘承露金羁照落晖五矦新拜罢七贵早朝归轰轰紫陌上蔼蔼红尘飞日暮延平客风花拂舞衣同前周王襃槐衢临北第驰道度西宫树隂连袖色尘影杂衣风採桑逢五马停车对两童喧喧许史座钟鸣宾未穷同前隋何妥长安狭斜路纵横四达分车轮鸣凤辖箭服耀鱼文五陵多任狭轻骑自连羣少年皆重气谁识故将军梅花落宋鲍照中庭杂树多偏为梅咨嗟问君何独然念其霜中能作花露中能作实揺荡春风媚春日念尔零落逐风飈徒有霜华无霜质同前梁呉均终冬十二月寒风西北吹独有梅花落飘荡不依枝流连逐霜彩散漫下氷凘何当与春日共映芙蓉池同前陈后主金砌落芳梅飘零上凤台拂粧疑粉散逐熘似萍开映日花光动迎风香气来佳人早挿髻试立且徘徊杨栁春楼边车马飞风烟连娉乌孙伎属客单于氊鴈声不见书蚕丝欲断弦欲持塞上蕊试立将军前同前徐陵对户一株梅新花落故栽燕拾还莲井风吹上镜台倡家怨思妾楼上独徘徊啼看竹叶锦篸罢未成裁同前苏子卿中庭一树梅寒多叶未开祗言花是雪不悟有香来上郡春恒晩髙楼年易催织书偏有意教逐锦文回同前张正见芳树映雪野发早觉寒侵落逺香风急飞多花迳深周人叹初摽魏帝指前林边城少灌木折此自悲吟同前江总缥色动风香罗生枝巳长妖姬坠马髻未挿江南珰转袖花纷落春衣共有芳羞作秋胡妇独採城南桑胡地少春来三年惊落梅偏疑粉蝶散乍似雪花开可怜香气歇可惜风相摧金铙且莫韵玉笛幸徘徊腊月正月早惊春衆花未发梅花新可怜芬芳临王台朝攀晚折还复开长安少年多轻薄两两常唱梅花落满酌金巵催玉柱落梅树下宜歌舞金谷万株连绮甍梅花宻处藏娇莺桃李佳人欲相照摘叶牵花来竝笑杨栁条青楼上轻梅花色白雪中明横笛短箫凄复切谁知柏梁声不絶紫骝马梁简文帝贱妾朝下机正值良人归青丝悬玉镫朱汗染香衣骤急珂弥响多尘乱飞雕菰幸可荐故君心莫违同前元帝长安美少年金络锦连钱宛转青丝鞚照耀珊瑚鞭依槐复依栁蹀躞复随前方逐幽并去西北共聫翩同前陈后主嫖姚紫塞归蹀躞红尘飞玉珂鸣广路金络耀晨辉葢转时移影香动屡惊衣禁门犹未闭连骑恣相追蹀躞紫骝马照耀白银鞍直去黄龙外斜趋𤣥菟端垂鞬还细栁扬尘归上兰红脸桃花色客别重羞看同前李爕紫燕忽踟蹰红尘起路隅园人移苜蓿骑士逐芜三边追黠虏一鼓定彊胡安用珂为玉自有汗成珠同前徐陵玉镫绣纒鬃金鞍锦覆幪风惊尘未起草浅埒犹空角弓穿两兎珠弹落双鸿日斜驰逐罢连翩还上东同前张正见将军入大宛善马出从戎影絶干河上声流水窟中似鹿犹疑草如龙欲向空须还十万里试为一追风同前陈暄天马汗如红呜鞭度九嵕饮伤城下冻嘶依北地风笳寒芳树歇笛怨栁枝空横行意未巳羞住毂车中同前祖孙登候骑陌楼兰长城回路难嘶从风处断骨住水中寒飞尘暗金勒落泪洒银鞍抽鞭上关路谁念客衣单同前独孤嗣宗倡楼望早春寳马度城闉照耀桃花迳牒躞採桑津金羁丽初景玉勒染轻尘逺聴珂惊急犹是画眉人同前江总春草正萋萋荡妇出空闺识是东方骑犹带北风嘶扬鞭向栁市细蹀上金堤愿君怜织素残妆尚有啼骢马梁车骢马镂金鞍柘弹落金凡意欲䟃𧽼走先作野游盘平明发下蔡日中过上兰路逺行须疾非是畏人看同前刘孝威十五宦期门二十屯边徼犀羁玉镂鞍寳刀金错鞘一随骢马驱分受青蝇弔且令都䕶知愿被将军照誓使氊衣乡扫地无遗噍同前隋庾抱枥上浮云骢本出呉门中发迹来东道长鸣起北风廻鞍拂柱白赭汗类尘红灭没徒留影无因图汉宫同前王由礼善马金羁饰蹑影复凌空影入长城水声随胡地风控歛青门外珂喧紫陌中行行若不倦唯当御史骢骢马驱梁元帝朔方寒气重胡关饶苦雾白雪画凝山黄云宿埋树连翩行役子终朝征马驱试上金微山还看玉关路同前刘孝威翩翩骢马驱横行复斜趋先救辽城危后拂燕山雾风伤易水湄日入陇西树未得报君恩聫翩终不住同前陈徐陵白马号龙驹雕鞍名镂渠诸兄二千石小妇字罗敷倚端轻扫史召募击休屠塞外多风雪城中絶诏书空忆长楸下连蹀复连同前江总长城兵气寒饮马讵为难暂解青丝辔行歇镂衢鞍白登围转急黄河冻不干万里朝飞电论功易走丸雨雪陈后主长城飞雪下边关地籁吟蒙蒙九天暗霏霏千里深树冷月恒少山雾日偏沈况聴南归鴈切思胡笳音雨雪曲陈江晖边城风雪至客子自心悲风哀笳弄断雪暗马行迟轻生本为国重气不关私恐君犹不信抚劒一扬眉同前张正见胡关辛苦地云路逺漫漫含氷踏马足杂雨冻旗竿沙漠飞恒暗天山积转寒无因辞日逐团扇掩齐纨同前江总雨雪隔榆溪从军度陇西遶阵看狐迹依山见马蹄天寒旗彩坏地暗鼓声低漫漫愁云起苍苍别路迷同前陈暄都尉出祁连雨雪满鸡田雕陵持抵鹊属国用和氊氷合军应渡楼寒烽未然花迷差未着疎勒复经年同前谢燮朔边昔离别寒风复凄切峩峩六尺氷飘飘千里雪术塞袁安户行封苏武节应随陇水流㡬过空呜咽刘生梁元帝任侠有刘生然诺重西京扶风好惊坐长安恒借名榴花聊夜饮竹叶解朝酲结交李都尉遨游佳丽城同前呉均结客少年归翩翩骏马肥报恩杀人竞贤君赐锦衣握兰登建礼拖玉入含晖顾看草𤣥者功名终自㣲同前陈后主游侠长安中置驿过新丰击钟蒲璧磬鸣弦栁叶弓孟公正惊客朱家始卖僮羞作荆卿笑捧劒出辽东同前张正见刘生絶名价豪侠恣游陪金门四姓聚绣毂五矦来尘飞马脑勒酒映砗磲杯别有追游夜秋牕向月开同前江晖五陵多羙选六郡尽良家刘生代豪荡标举独荣华寳劒长三尺金樽满百花唯当重意气何处有骄奢同前徐陵刘生殊倜傥任侠遍京华戚里惊鸣筑平阳吹怨笳俗儒排左氏新室忌汉家髙才被摈压自古共怜嗟同前江总刘生负意气长啸且徘徊髙论明秋水命赏陟春台干戈倜傥用笔砚纵横才置驿无年限游侠四方来同前隋栁庄座惊称字孟豪雄道姓刘广陌通朱邸大路起青楼要贤驿已置留宾辖且投光斜日下雾庭隂月上钩同前𢎞执恭英名振关右雄气逸江东游侠五都内去来三秦中劒照七星彩马空千金骢纵横方未息因兹定武功古乐苑巻十二古乐苑卷十三钦定四库全书古乐苑巻十三明梅鼎祚编横吹曲辞梁鼓角横吹曲企喻歌辞男儿欲作健结拌不须多鹞子经天飞羣雀两向波放马大泽中草好马着臕牌子鐡裲裆鉾鸐尾条前行看后行齐着鐡裲裆前头看后头齐着鐡鉾男儿可怜虫出门怀死忧尸丧狭谷中白骨无人收头毛堕落魄飞扬百草头瑯琊王歌辞新买五尺刀悬着中梁柱一日三摩娑剧于十五女瑯琊复瑯琊瑯琊大道王阳春二三月单衫绣裲裆东山看西水水流盘石间公死姥更嫁孤儿甚可怜瑯琊复瑯琊瑯琊大道王鹿鸣思长草愁人思故乡长安十二门光门最妍雅渭水从垄来浮游渭桥下瑯琊复瑯琊女郎大道王孟阳三四月移铺逐阴凉客行依主人愿得主人彊勐虎依深山愿得松柏长懀马髙纒鬃遥知身是龙谁能骑此马唯有广平公鉅鹿公主歌辞官家出游雷大鼓细乘犊车开后户车前女子年十五手弹琵琶玉节舞鉅鹿公主殷照女皇帝陛下万几主紫骝马歌辞烧火烧野田野鸭飞上天童男娶寡妇壮女笑杀人髙髙山头树风吹叶落去一去数千里何当还故处十五从军征八十始得归道逄乡里人家中有阿谁遥看是君家松柏冡累累兎从狗窦入雉从梁上飞中庭生旅谷井上生旅蔡舂谷持作饭採葵持作羮羮饭一时熟不知饴阿谁出门东向看泪落沾我衣紫骝马歌独柯不成树独树不成林念郎锦裲裆恒长不忘心黄淡思歌辞归归黄淡思逐郎还去来归归黄淡百逐郎何处索心中不能言复作车轮旋与郎相知时但恐傍人闻江外何郁拂龙洲广州出象牙作帆樯绿丝作帏繂绿丝何葳蕤逐郎归去来地驱乐歌辞青青黄黄雀石穨唐槌杀野牛押杀野羊驱羊入谷自羊在前老女不嫁蹋地唤天侧侧力力念君无极枕郎左臂随郎转侧摩捋郎须看郎颜色郎不念女不可与力地驱乐歌月明光光星欲堕欲来不来早语我雀劳利歌辞雨雪霏霏雀劳利长胔饱满短胔饥慕容垂歌辞慕容攀墻视吴军无边岸我身分自当枉杀墻外汉慕容愁愤愤烧香作佛㑹愿作墻里燕髙飞出墻外慕容出墻望吴军无边岸咄我臣诸佐此事可惋叹陇头流水歌辞陇头流水流离西下念吾一身飘旷野西上陇坂羊肠九回山髙谷深不觉脚酸手攀弱枝足踰弱泥陇头歌辞陇头流水流离山下念吾一身飘然旷野朝发欣城暮宿陇头寒不能语舌巻入㗋陇头流水鸣声幽咽遥看秦川心肝断絶隔谷歌兄在城中弟在外弓无弦箭无括食粮乏尽若为活救我来救我来隔谷歌古辞兄为俘虏受困辱骨露力疲食不足弟为官吏马食粟何惜钱刀来我赎淳于王歌肃肃河中育育熟须含黄独坐空房中思我百媚郎百媚在城中千媚在中央但使心相念髙城何所妨东平刘生歌东平刘生安东子树木稀屋里无人看阿谁捉搦歌粟谷难舂付石臼敝衣难护付巧妇男儿千凶饱人手老女不嫁只生口谁家女子能行歩反着裌襌后裙露天生男女共一处愿得两箇成翁妪华阴山头百丈井下有流水彻骨冷可怜女子能照影不见其余见斜领黄桑柘屐蒲子履中央有系两头系小时怜母大怜婿何不早嫁论家计折杨柳歌辞上马不捉鞭反折杨柳枝蹀座吹长笛愁杀行客儿腹中愁不乐愿作郎马鞭出入擐郎臂蹀座郎膝边放马两泉泽忘不着连羁担鞍逐马走何得见马骑遥看孟津河杨柳郁婆娑我是虏家儿不解汉儿歌健儿须快马快马须健儿䟤䟦黄尘下然后别雄雌折杨柳枝歌上马不捉鞭反抝杨柳枝下马吹长笛愁杀行客儿门前一株枣岁岁不知老阿婆不嫁女那得孙儿抱敕敇何力力女子临牕织不闻机杼声唯闻女叹息问女何所思问女何所忆阿婆许嫁女今年无消息幽州马客吟歌辞快马常苦瘦勦儿常苦贫黄禾起羸马有钱始作人荧荧帐中烛烛灭不久停盛时不作乐春花不重生南山自言髙只与北山齐女儿自言好故入郎君怀郎着紫袴褶女着綵裌裙男女共燕游黄花生后园黄花郁金色绿蛇衔珠丹辞谢牀上女还我十指环慕容家自鲁企由谷歌郎在千重楼女在九重阁郎非黄鹞子那得云中雀髙阳乐人歌可怜白鼻騧相将入酒家无钱但共饮画地作交賖何处䑜觞来两颊色如火自有桃花容莫言人劝我白鼻騧后魏温子昇少年多好事揽辔向西都相逄狭斜路驻马诣当垆雍台梁武帝日落登雍台佳人殊未来绮牕莲花掩网户琉璃开䒠茸临紫桂蔓延交青苔月殁光阴尽望子独悠哉同前吴均雍台十二楼楼楼郁相望陇西飞狐口白日尽无光木兰诗唧唧复唧唧木兰当户织不闻机杼声唯闻女叹息问女何所思问女何所忆女亦无所思女亦无所忆昨夜见军帖可汗大㸃兵军书十二巻巻巻有爷名阿爷无大儿木兰无长兄愿为市鞍马从此替爷征东市买骏马西市买鞍鞯南市买辔头北市买长鞭旦辞爷孃去暮宿黄河边不闻爷孃唤女声但闻黄河流水鸣溅溅旦辞黄河去暮至黒山头不闻爷孃唤女声但闻燕山胡骑鸣啾啾万里赴戎机关山度若飞朔气传金柝寒光照鐡衣将军百战死壮士十年归归来见天子天子坐明堂策勲十二转赏赐百千彊可汗问所欲木兰不用尚书郎愿驰千里足送儿还故乡爷孃闻女来出郭相扶将阿姊闻妹来当户理红粧小弟闻姊来磨刀霍霍向猪羊开我东阁门坐我西间牀脱我战时袍着我旧时裳当牕理云鬓挂镜帖花黄出门看火伴火伴皆惊忙同行十二年不知木兰是女郎雄兎脚扑朔雌兎眼迷离双兎傍地走安能辨我是雄雌木兰抱杼嗟借问复为谁欲闻所慽慽感激彊其颜老父隶兵籍气力日衰耗岂足万里行有子复尚少胡沙没马足朔风裂人肤老父旧羸病何以彊自扶木兰代父去秣马僃戎行易却纨绮裳洗却鈆粉粧驰马赴军幕慷慨㩦干将朝屯雪山下暮宿青海傍夜袭燕支虏更㩦于阗羌将军得胜归士卒还故乡父母见木兰喜极成悲伤木兰能承父母颜却卸巾鞲理丝簧昔为列士雄今复娇子容亲戚持酒贺父母始知生女与男同门前旧军都十年共﨑岖本结兄弟交死战誓不渝今也见木兰言声虽是颜貎殊惊愕不敢前叹重徒嘻吁世有臣子心能如木兰节忠孝两不渝千古之名焉可灭横吹曲陈江总箫声鳯台曲洞吹龙钟管镗鎝渔阳掺怨抑胡笳断古乐苑巻十三古乐苑卷十四钦定四库全书古乐苑巻十四明梅鼎祚编相和歌辞相和六引箜引古辞公无渡河公竟渡河堕河而死将奈公何同前魏陈思王植置酒髙殿上亲交从我游中厨办丰膳烹羊宰肥牛秦筝何慷慨齐瑟和且柔阳阿奏竒舞京洛出名讴乐饮过三爵缓带倾庶羞主称千金夀宾奉万年酬久要不可忘薄终义所尤谦谦君子徳磬折欲何求盛时不再来百年忽我遒惊风飘白日光景驰西流生存华屋处零落归山丘先民谁不死知命复何忧置酒髙楼上亲交从我游中厨办丰膳烹羊宰肥牛秦筝何慷慨齐瑟和且柔阳阿奏竒舞京洛出名讴乐饮过三节缓带倾庶羞主称千金夀宾奉万年酬久要不可忘薄终义所尤谦谦君子徳磬折欲何求惊风飘白日光景驰西流盛时不可再百年忽我遒生存华屋处零落归山丘先民谁不死知命亦何忧公无渡河梁刘孝威请公无渡河河广风威厉樯偃落金乌舟倾没犀枻绀葢空严祀白马徒牲祭衔石伤寡心崩城掩孀袂劒飞犹共水魂沈理俱逝君为川后臣妾作姜妃娣同前陈张正见金堤分锦缆白马渡莲舟风严歌响絶浪涌榜人愁櫂折桃花水帆横竹箭流何言沈璧处千载偶阳矦置酒髙殿上张正见陈王开甲第粉壁丽椒涂髙牕侍玉女飞闼敞金铺名香散绮幕石墨彫金罏清醪称玉馈浮蚁擅苍梧邹严恒接武申白日相趋容与升阶玉差池曳履珠千金一巧笑百万两鬟姝赵姬未鼓瑟齐客罢吹竽歌喧桃与李琴挑凤将雏魏君慙举白晋主媿投壶风云更代序人事有荣枯长卿病消渴壁立还成都同前梁江总三清传㫖酒柏梁奉欢宴霜云动玉叶冻水疎金箭羽籥响钟石流泉灌金殿盛时不再见光景驰如电箜謡古辞结交在相得骨肉何必亲甘言无忠实世薄多苏秦从风暂靡草富贵上昇天不见山巅树摧扤下为薪岂甘井中泥上出作埃尘五引宫引梁沈约八音资始君五声兴此和乐感百精优游律吕被咸英同前萧子云宅中为君声之始气和而应律生子四宫既作阴阳理商引沈约司秋纪兊奏西音激扬钟石和瑟琴风流福被乐愔愔同前萧子云君臣数九发凉风三絃夷则白藏通充谐候管和六同角引沈约萌生触发嵗在春咸池始奏徳尚仁惉懘以息和且均同前萧子云蛰虫始振音在斯五声六律旋相为韶继夏尽备咸池徴引沈约执衡司事宅离方滔滔夏日火徳昌八音备举乐无疆同前萧子云朱明在离日长至候气而动徴为事六乐成文从之备羽引沈约𤣥英纪运冬氷折物为音本和且恱穷髙测深长无絶同前萧子云其音为物登𤣥英制留循短位浊清惟皇创则和且平相和曲气出唱魏武帝驾六龙乗风而行行四海外路下之八邦歴登髙山临谿谷乗云而行行四海外东到泰山仙人玉女下来翔游骖驾六龙饮玉浆河水尽不东流解愁腹饮玉浆奉持行东到蓬莱山上至天之门玉阙下引见得入赤松相对四面顾望视正焜煌开王心正兴其气百道至传告无穷闭其口但当爱气夀万年东到海与天连神仙之道出窈入冥常当専之心恬淡无所愒欲闭门坐自守天与期气愿得神之人乗驾云车骖驾白鹿上到天之门来赐神之药跪受之敬神齐当如此道自来华阴山自以为大髙百丈浮云为之葢仙人欲来出随风列之雨吹我洞箫鼓瑟琴何誾誾酒与歌戏今日相乐诚为乐玉女起起儛移数时鼓吹一何嘈嘈从西北来时仙道多驾烟乗云驾龙郁何蓩蓩遨游八极乃到崑崙之山西王母侧神仙金止玉亭来者为谁赤松王乔乃徳旋之门乐共饮食到黄昏多驾合坐万嵗长宜子孙游君山甚为真磪䃬砟硌尔自为神乃到王母台金阶玉为堂芝草生殿旁东西厢客满堂主人当行觞坐者长夀遽何央长乐甫始宜孙子常愿主人增年与天相守精列魏武帝厥初生造化之陶物莫不有终期莫不有终期圣贤不能免何为懐此忧愿螭龙之驾思想崑崙居思想崑崙居见欺于迂怪志意在蓬莱志意在蓬莱周孔圣徂落㑹稽以坟丘㑹稽以坟丘陶陶谁能度君子以弗忧年之暮奈何过时时来微江南古辞江南可採莲莲叶何田田鱼戏莲叶间鱼戏莲叶东鱼戏莲叶西鱼戏莲叶南鱼戏莲叶北江南思宋汤惠休幽客海阴路留戍淮阳津垂情向春草知是故乡人同前梁简文帝江南有妙伎时则应璇枢月晕芦灰缺秋还悬炭枯含丹和九转芳树荫千株何辞天后诮终是到僊都桂檝晚应旋歴岸扣轻舷紫荷擎钓鲤银筐挿短莲人归浦口暗那得久回船江南曲栁恽汀洲採白苹日落江南春洞庭有归客潇湘逢故人故人何不返春华复应晚不道新知乐只言行路逺同前沈约櫂歌发江潭采莲渡湘南宜须闲隠处舟浦予自谙罗衣织成带堕马碧玉篸但令舟檝渡宁计路嵌嵌江南可採莲刘缓春初北岸涸夏月南湖通巻荷舒欲倚芙蓉生即红檝小宜回迳船轻好入丛钗光逐影乱衣香随递风江南少许地年年情不穷度关山魏武帝天地间人为贵立君牧民为之轨则车辙马迹经纬四极绌陟幽明黎庶繁息于铄贤圣总统邦域封建五爵井田刑狱有燔丹书无普赦赎臯陶甫侯何有失职嗟哉后世改制易律劳民为君役赋其力舜漆食器畔者十国不及唐尧采椽不斵世叹伯夷欲以厉俗侈恶之大俭为共徳许由推让岂有讼曲兼爱尚同疏者为戚同前梁简文帝关山逺可度逺度复难思直指遮归道都䕶总前期力农争地利转战逐天时材官蹶张皆命中𢎞农越骑尽搴旗搴旗逺不息驱逐何穷极狼居一封难再覩阏氏永去无容色锐气且横行朱旗乱日精先屠光禄塞却破夫人城凯还归旧里非是衒功名同前戴暠昔听陇头吟平居巳流涕今上关山望长安树如荠千里非乡邑百姓为兄弟军中大体自相襃其间得意各分曹博陵轻侠皆无位幽州重气本多豪马衔苜蓿叶劒莹䴙鹈膏初征心未息复值鴈飞入山头看月近草上知风急笛喝曲难成笳繁响还涩武帝初承平东伐复西征蓟门海作壍榆塞氷为城催令四校出倚望三边平箭服朝来动刀环临阵鸣将军一百战都䕶五千兵且决雄雌眼前利谁道功名身后事丈夫意气本自然来时辞第巳闻天但令此身与命在不持烽火照甘泉同前柳恽长安倡家女出入燕南垂唯持徳自美本以容见知旧闻关山逺何事总金羁妾心日巳乱秋风鸣细枝同前刘遵陇树寒色落塞云朝欲开谷深鼙易响路狭幰难回当知结绶去非是弃繻来行人思顾返道别且徘徊愿度关山鹤劳歌立可哀同前王训边庭多警急羽檄未曾闲从军出陇坂驱马度关山关山恒晻霭髙峰白云外遥望秦川水千里长如带好勇自秦中意气本豪雄少年便习战十四巳从戎昔年经上郡今嵗出云中辽水深难渡榆关断未通折冲凌絶域流蓬惊未息胡风朝夜起平沙不相识兵法贵先声军中自有程逗遛难赎罪先登尽一城都䕶疲诏吏将军擅发兵平卢疑纵火飞鸱畏犯营轻重一为虏金刀何用盟谁知出塞外独有汉飞名同前陈张正见关山度晓月劒客逺从征云中出迥阵天外落竒兵轮摧偃去节树倒碍悬旌沙扬折坂暗云积榆溪明马倦时衔草人疲屡看城寒陇胡笳涩空林汉鼓鸣还听呜咽水併切断肠声同前唐李端从军出陇坂驱马度关山关山恒晻蔼髙峰白云外遥望秦川水千里长如带好勇自秦中意气多豪雄少年便习战十四已从戎辽水深难度榆关尚未通东光古辞东光平苍梧何不平苍梧多腐粟无益诸军粮诸军游荡子早行多悲伤十五魏文帝登山而逺望谿谷多所有楩柟千余尺衆草芝盛茂华叶燿人目五色难可纪雉雊山鸡鸣虎啸谷风起号罴当我道狂顾动牙齿薤露古辞薤上露何易晞露晞明朝更复落人死一去何时归惟汉行魏武帝惟汉二十二世所任诚不良沐㺅而冠带知小而谋彊犹豫不敢断因狩执君王白虹为贯日已亦先受殃贼臣执国柄杀主灭宇京荡覆帝基业宗庙以燔丧播越西迁移号泣而且行瞻彼洛城郭微子为哀伤薤露陈思王植天地无穷极阴阳转相因人居一世间忽若风吹尘愿得展功勤输力于明君懐此王佐才慷慨独不羣鳞介尊龙神走兽宗麒麟虫兽岂知徳何况于士人孔氏删诗书王业粲已分骋我径寸翰流藻垂华芬同前东晋张骏在晋之二世皇道昧不明主暗无良臣姦乱起朝廷七柄失其所权纲丧典刑愚猾窥神器牝鸡又晨鸣哲妇逞幽虐宗祀一朝倾储君缢新昌帝执金墉城旤衅萌宫掖胡马动北垧三方风尘起玁狁窃上京义士㧖素腕感慨懐愤盈誓心荡衆狄积诚彻昊灵同前陈思王植太极定二仪清浊始以形三光炤八极天道甚着明为人立君长欲以遂其生行仁章以瑞变故诫骄盈神髙而听卑报若响应声明主敬细微三季瞢天经二皇称至化盛哉唐虞庭禹汤继厥徳周亦致太平在昔懐帝时日是不敢宁济济在公朝万载驰其名惟汉行晋傅𤣥危哉鸿门㑹沛公几不还轻装入人军投身汤火间两雄不俱立亚父见此权项庄奋劒起白刃何翩翩伯身虽为蔽事促不及旋张良慴坐侧髙祖变龙颜赖得樊将军虎叱项王前嗔目骇三军磨牙咀豚肩空巵让霸主临急吐竒言威凌万乗主指顾回泰山神龙困鼎镬非哙岂得全狗屠登上将功业信不原健儿实可慕腐儒安足叹蒿里古辞蒿里谁家地聚歛魂魄无贤愚鬼伯一何相催促人命不得少踟蹰同前魏武帝关东有义士兴兵讨羣兇初期㑹盟津乃心在咸阳军合力不齐踌躇而鴈行势利使人争嗣还自相戕淮南弟称号刻玺于北方铠甲生虮虱万姓以死亡白骨露于野千里无鸡鸣生民百遗一念之断人肠同前宋鲍照同尽无贵贱殊愿有穷伸驰波催永夜零露逼短晨结我幽山驾去此满堂亲虚容遗劒佩美貌戢衣巾斗酒安可酌尺书谁复陈年代稍推逺懐抱日幽沦人生良自剧天道与何人赍我长恨意归为狐兔尘挽歌魏缪袭生时游国都死没弃中野朝发髙堂上暮宿黄泉下白日入虞渊悬车息驷马造化虽神明安能复存我形容稍歇灭齿发行当堕自古皆有然谁能离此者同前晋陆机卜择考休贞嘉命咸在兹夙驾警徒御结辔顿重基龙㡛被广栁前驱矫轻旗殡宫何嘈嘈哀响沸中闱闱中且勿喧听我薤露诗死生各异伦祖载当有时舍爵两楹位启殡进灵轜饮饯觞莫举出宿归无期帷袵旷遗影栋宇与子辞周亲咸奔凑友朋自逺来翼翼飞轻轩骎骎䇿素骐按辔遵长薄送子长夜台唿子子不闻泣子子不知叹息重榇侧念我畴昔时三秋犹足收万世安可思殉殁身易亡救子非所能含言言哽咽挥涕涕流离流离亲友思惆怅神不泰素骖伫轜轩𤣥驷骛飞葢哀鸣兴殡宫回迟悲野外魂舆寂无响但见冠与带备物象平生长旌谁为斾悲风鼓行轨倾云结流霭振䇿指灵丘驾言从此逝重阜何崔嵬𤣥庐窜其间磅礴立四极穹崇效苍天侧听阴沟涌卧观天井悬广宵何寥廓大暮安可晨人往有返嵗我行无归年昔居四民宅今託万鬼邻昔为七尺躯今成灰与尘金玉昔所佩鸿毛今不振丰肌飨蝼蚁妍姿永夷泯夀堂延魑魅虚无自相賔蝼蚁尔何怨魑魅我何亲拊心痛荼毒永叹莫为陈又魂衣何盈盈旟旐何习习父母拊棺号兄弟扶筵泣灵轜动轇轕龙首矫崔嵬挽歌挟毂唱嘈嘈一何悲浮云中容与飘风不能回渊鱼仰失梁征鸟俯坠飞同前陶潜荒草何茫茫白杨亦萧萧严霜九月中送我出逺郊四面无人居髙坟正嶕峣马为仰天鸣林风自萧条幽室一巳闭千年不复朝千年不复朝贤达无奈何向来相送人各已归其家亲戚或余悲他人亦已歌死去何所道託体同山阿有生必有死早终非命促昨暮同为人今旦在鬼録魂气散何之枯形寄空木娇儿索父啼良友拊我哭得失不复知是非安能觉千秋万嵗后谁知荣与辱但恨在世时饮酒恒不足在昔无酒饮今但湛空觞春醪生浮蚁何时更能甞肴案列我前亲戚哭我傍欲语口无音欲视眼无光昔在髙堂寝今宿荒草乡荒草无人眠极视正茫茫一朝出门去归来良未央同前宋鲍照令龟卜明兆撤奠在方昏戒徒赴幽冥祖驾出髙门行行去城邑遥遥守丘园息镳竟平𡑞税驾别巖根同前独处重冥下忆昔登髙台傲岸平生中不为物所裁埏门只复闭白蚁相将来生时芳兰体小虫今为灾𤣥鬓无复根枯髅依青苔忆昔好饮酒素盘进青梅韩彭及亷蔺畴昔已成灰壮士皆死尽余人安在哉同前北齐祖孝徴昔日驱驷马谒帝长杨宫旌悬白云外骑猎红尘中今来向漳浦素葢转悲风荣华与歌笑万事尽成空对酒魏武帝对酒歌太平时吏不唿门王者贤且明宰相股肱皆忠良咸礼让民无所争讼三年耕有九年储仓谷满盈斑白不负戴雨泽如此百谷用成却走马以粪其土田爵公矦伯子男咸爱其民以黜陟幽明子养有若父与兄犯礼法轻重随其刑路无拾遗之私囹圄虚空冬节不断人耄耋皆得以夀终恩徳广及草木昆虫同前范云对酒心自足故人来共持方恱罗衿解谁念髪成丝徇往良为达求名本自期迨君当歌日及我倾樽时同前梁张率对酒诚可乐此酒复芳醇如华良可贵似乳更甘珍何当留上客为寄掌中人金樽清复满玉椀亟来亲谁能共迟暮对酒惜芳晨君歌尚未罢却坐避梁尘同前陈张正见当歌对玉酒匡坐酌金罍竹叶三清汎蒲萄百味开风移兰气入月逐桂香来独有刘将阮忘情寄羽杯同前岑之敬色映临池竹香浮满砌兰舒文汎玉盌漾蚁溢金盘箫曲随鸾易笳声出塞难唯有将军酒川上可除寒同前周庾信春水望桃花春洲借芳杜琴从緑珠借酒就文君取牵马向渭桥日曝山头脯山简接䍦倒王戎如意舞筝鸣金谷园笛韵平阳坞人生一百年欢笑唯三五何处覔钱刀求为洛阳贾古乐苑巻十四古乐苑卷十五钦定四库全书古乐苑巻十五明梅鼎祚编相和歌辞相和曲鸡鸣古辞鸡鸣髙树巅狗吠深宫中荡子何所之天下方太平刑法非有贷柔协正乱名黄金为君门碧玉为轩堂上有双樽酒作使邯郸倡刘王碧青甓后出郭门王舍后有方池池中双鸳鸯鸳鸯七十二罗列自成行鸣声何啾啾闻我殿东厢兄弟四五人皆为侍中郎五日一时来观者满路傍黄金络马头颎颎何煌煌桃生露井上李树生桃傍虫来啮桃根李树代桃殭树木身相代兄弟还相忘鸡鸣篇刘孝威埘鸡识将曙长鸣髙树巅啄叶疑障羽桃花彊欲前意气多惊举飘飏独无侣陈思助鬬协狸膏郈昭妬敌安金距丹山可爱有凤皇金门飞舞有鸳鸯何如五徳美岂胜千里翔同前隋岑徳润钟响应繁霜晨鸡锦臆张帘迥犹侵露枝髙巳映光排空下朝揭奋翼上花场雨晦思君子关开脱孟甞既得依云外安用集陈仓鸡鸣髙树巅梁简文帝碧玉好名倡夫婿侍中郎桃花全覆井金门半隠堂时欣一来下复比双鸳鸯鸡鸣天尚早东乌定未光晨鸡髙树鸣陈张正见晨鸡振翮鸣出迥擅竒声蜀郡随金马天津应玉衡摧冠验逺石系火出连营争栖斜揭暮解翼横飞度试饮淮南药翻上仙都树枝低且候潮叶浅还承露承露触严霜华浅伺朝阳猜羣怯寳劒勇战出花场当损黄金距谁论白玉珰长鸣逢晋帝恃气遇周王流名说鲁国分影入陈仓不复愁苻朗犹能感孟甞乌生古辞乌生八九子端坐秦氏桂树间唶我秦氏家有游遨荡子工用睢阳彊苏合弹左手持彊弹两丸出入乌东西唶我一丸即发中乌身乌死魂魄飞扬上天阿母生乌子时乃在南山巖石间唶我人民安知乌子处蹊径窈窕安从通白鹿乃在上林西苑中射工尚复得白鹿脯唶我黄鹄摩天极髙飞后宫尚复得烹煑之鲤鱼乃在洛水深渊中钓钩尚得鲤鱼口唶我人民生各各有夀命死生何须复道前后乌生八九子梁刘孝威城上乌一年生九雏枝轻巢本狭风多叶早枯氄毛不自煖张翼强相唿金柝严兮翠楼肃蜃壁光兮椒泥馥虞机衡网不得施猜鹰鸷隼无由逐永愿共栖曾氏冠同瑞周王屋莫啼城上寒犹贤野间宿羽成翮备各西东丁年赋命有穷通不见髙飞帝辇侧逺託日轮中尚逢王吉箭犹婴夏羿弓岂如变彩救燕质入梦祚昭公留声表师退集幕示营空灵台已铸像流苏时候风城上乌梁吴均呜呜城上乌翩翩尾毕逋凡生八九子夜夜啼相唿质微知虑少体贱毛衣麄陛下三万嵗臣至执金吾同前朱超朝飞集帝城犹带夜啼声近日毛虽暖闻弦心尚惊平陵东古辞平陵东松柏桐不知何人刦义公刦义公在髙堂下交钱百万两走马两走马亦诚难顾见追吏心中恻心中恻血出漉归告我家卖黄犊同前魏陈思王植阊阖开天衢通被我羽衣乗飞龙乗飞龙与仙期东上蓬莱採灵芝灵芝採之可服食年若王父无终极陌上桑古辞日出东南隅照我秦氏楼秦氏有好女自名为罗敷罗敷憙蚕桑採桑城南隅青丝为笼系桂枝为笼钩头上倭堕髻耳中明月珠缃绮为下裙紫绮为上襦行者见罗敷下担捋髭须少年见罗敷脱帽着帩头耕者忘其犂锄者忘其锄来归相怨怒但坐观罗敷使君从南来五马立踟蹰使君遣吏往问是谁家姝秦氏有好女自名为罗敷罗敷年几何二十尚不足十五颇有余使君谢罗敷宁可共载不罗敷前置辞使君一何愚使君自有妇罗敷自有夫东方千余骑夫婿居上头何用识夫婿白马从骊驹青丝系马尾黄金络马头腰中鹿卢劒可直千万余十五府小史二十朝大夫三十侍中郎四十専城居为人洁白晳鬑鬑颇有须盈盈公府步冉冉府中趋坐中数千人皆言夫婿殊同前楚辞钞今有人山之阿被服薜茘带女萝既含睇又宜咲子恋慕予善窈窕乘赤豹从文狸辛夷车驾结桂旗被石兰带杜衡折芳拔荃遗所思处幽室终不见天路险艰独后来表独立山之上云何容容而在下杳冥冥羌昼晦东风飘飖神灵雨风瑟瑟木㮴㮴思念公子徒以忧同前魏武帝驾虹蜺乗赤云登彼九疑歴玉门济天汉至崑崙见西王母谒东君交赤松及羡门受要祕道爱精神食芝英饮醴泉柱杖桂枝佩秋兰絶人事游浑元若疾风游歘飘飘景未移行数千夀如南山不忘愆同前魏文帝弃故乡离室宅逺从军旅万里客披荆棘求阡陌侧足独窘步路局苲虎豹嘷动鸡惊禽失羣鸣相索登南山奈何蹈盘石树木丛生郁差错寝蒿草荫松柏涕泣雨面霑枕席伴旅单稍稍日零落惆怅窃自怜相痛惜同前陈思王植望云际有真人安得轻举继清尘执电鞭骋飞麟同前梁吴均袅袅陌上桑荫陌复垂塘长条映白日细叶隠鹂黄蚕饥妾复思拭泪且提筐故人宁知此离恨煎人肠同前王筠人言陌上桑未晓已含光重重相荫映软软自芬芳秋胡方倚马罗敷未满筐春蚕朝已老安得久徬徨同前萧子显令月开和景处处动春心挂筐须叶满息倦重枝阴日出秦楼明条垂露尚盈蚕饥心自急开奁粧不成同前王台卿郁郁陌上桑盈盈陌上女送君上河梁拭泪不能语郁郁陌上桑遥遥山下蹊君去戍万里妾来守空闺郁郁陌上桑皎皎云间月非无巧笑姿皓齿为谁发郁郁陌上桑袅袅机头丝君行亦宜返今夕是何时艳歌行晋傅𤣥日出东南隅照我秦氏楼秦氏有好女自字为罗敷首戴金翠饰耳缀明月珠白素为下裾丹霞为上襦一顾倾朝市再顾国为虚问女居安在堂在城南居青楼临大巷幽门结重枢使君自南来驷马立踟蹰遣吏谢贤女岂可同行车斯女长跪对使君言何殊使君自有妇贱妾有鄙夫天地正厥位愿君改其图同前陈张正见城隅上朝日斜晖照杏梁併倦茱茰帐争移翡翠牀萦环聊向牖拂镜且调粧裁金作小靥散麝起微黄二八秦楼女三十侍中郎执㦸超丹地丰貂入建章未安文史阁独结少年场弯弓贯月影学劒动星芒翠葢飞城曲金鞍横道傍调鹰向新市弹雀往睢阳行行稍有极暮暮归兰房前瞻富罗绮左顾足鸳鸯莲舒千叶气灯吐百枝光满酌胡姬酒多烧荀令香不学幽闺妾生离怨採桑罗敷行梁萧子范城南日半上微步弄妖姿含情动燕俗顾景笑齐睂不忧桑叶尽还忆畏蚕饥春风若有顾惟愿落花迟同前陈顾野王东隅丽春日南陌採桑时楼巾结梳罢提筐候早期风轻莺韵缓霜洒落花迟五马光长陌千骑络青丝使君徒遣信贱妾畏蚕饥同前北魏髙允邑中有好女姓秦字罗敷巧笑美回盼鬓髪复凝肤脚着花文履耳穿明月珠头作堕马髻倒枕象牙梳姌姌善趋步襜襜曳长裾王矦为之顾驷马自踟蹰日出东南隅行晋陆机扶桑升朝晖照此髙台端髙台多妖丽濬房出清颜淑貌耀皎日惠心清且闲美目扬玉泽蛾睂象翠翰鲜肤一何润秀色若可餐窈窕多容仪婉媚巧笑言莫春春服成粲粲绮与纨金雀垂藻翘琼佩结瑶璠方驾扬清尘濯足洛水澜蔼蔼风云㑹佳人一何繁南崖充罗幕北渚盈軿轩清川含藻景髙岸被华丹馥馥芳袖挥冷冷纎指弹悲歌吐清响雅韵播幽兰丹脣含九秋妍迹凌七盘赴曲迅惊鸿蹈节如集鸾绮态随颜变沈姿无定源俯仰纷阿那顾步咸可懽遗芳结飞飈浮景映清湍冶容不足咏春游良可叹同前宋谢灵运柏梁冠南山桂宫燿北泉晨风拂幨幌朝日照闺轩美人卧屏席懐兰秀瑶璠皎洁秋松气淑徳春景暄同前梁沈约朝日出邯郸照我丛台端中有倾城艳顾景织罗纨延躯似纎约遗视若回澜瑶装映层绮金服炫雕栾幸有同匡好西仕服秦官寳劒垂玉具汗马饰金鞍萦塲类转雪逸控写腾鸾罗衣夕解带玉钗暮垂冠同前张率朝日照屋梁夕月悬洞房専遽自称艳独立伊览光虽资自然色谁能弃薄粧施着见朱粉㸃画示頳黄含贝开丹吻如羽发清扬金碧既簪珥绮縠复衣裳方领备虫彩曲裙杂鸳鸯手操独茧绪唇凝脂燥黄同前萧子顕大明上迢迢阳城射凌霄光照牕中妇絶世同阿娇明镜盘龙刻簪羽凤凰雕逶迤梁家髻冉弱楚宫腰轻纨杂重锦薄縠间飞绡三六前年暮四五今年朝蚕笼拾芳翠桑陌採柔条出入东城里上下洛西桥忽逢车马客飞葢动襜轺单衣䑕毛织寳劒羊头鞘丈夫疲应对从者辍衔镳柱间徒脉脉垣上几翘翘女本西家宿君自上宫要汉马三万疋夫聓仕嫖姚鞶囊虎头绶左珥凫卢貂横吹龙钟管奏鼓象牙箫十五张内侍十八贾登朝皆笑颜郎老尽讶董公超同前陈后主重轮上瑞晖西北照南威南威年二八开牖敞重闱当炉送客去上苑逐春归鬓下珠胜月牕前云带衣红裙结未解緑绮自难徽同前徐伯阳丹城璧日映朱扉青楼含照本晖晖逺映陌上春桑叶斜入秦家缃绮衣罗敷粧粉能佳丽镜前新梳倭堕髻圆笼袅袅挂青丝鐡钩冉冉胜丹桂蚕饥日晚蹔生愁忽逢使君南陌头五马停珂遣借问双脸含娇特好羞妾婿府中轻小吏即今来往専城里欲识东方千骑归蔼蔼日暮红尘起同前殷谋秦楼出佳丽正值朝日光陌头能驻马花处复添香同前周王褒晓星西北没朝日东南隅阳牕临玉女莲帐照金铺凤楼称独立絶世良所无镜悬四龙网枕画七星图银镂明光带金地织成襦调絃大垂手歌曲凤将雏採桑三市路卖酒七条衢道逢五马客夹毂来相趋将军多事蓺夫聓好形模髙箱照云母壮马饰当颅单衣火浣布利劒水精珠自知心所爱仕宦执金吾飞甍彫翡翠绣桷画屠苏银烛附弹映鸡羽黄金步揺动襜褕兄弟五日时来归髙车竟道生光辉名倡两行堂上起鸳鸯七十阶前飞少年任侠轻年月珠丸出弹遂难追同前萧撝昏昏隠逺雾团团乗阵云正值秦楼女含娇酬使君同前隋卢思道初月正如钩悬光入绮楼中有可怜妾如恨亦如羞深情出艳语密意满横眸楚腰宁且细孙睂本未愁青玉勿当取双银讵可畱㑹待东方骑遥居最上头採桑宋鲍照季春梅始落工女事蚕作採桑淇洧间还戏上宫阁早蒲时结阴晚篁初解箨蔼蔼云满闺融融景盈幕乳燕逐草虫巢蜂拾花药是节最媗妍佳服又新烁敛叹对回涂扬歌弄场藿抽琴试纾思荐佩果成託承君郢中美服义久心诺卫风古愉絶郑俗旧浮薄灵愿悲渡湘宓妃笑瀍洛盛明难重来渊意为谁涸君其且调絃桂酒妾行酌同前梁简文帝春色映空来先发院边梅细萍重叠长新花歴乱开连珂往淇上接幰至丛台丛台可怜妾当牕望飞蝶忌趺行衫领熨斗成褫襵下牀着珠珮捉镜安花镊薄晚畏蚕饥竞採春桑叶寄语採桑伴讶今春日短枝髙攀不及叶细笼难满年年将使君歴乱遣相闻欲知瑟里意还赠锦中文何当照梁日还作入山云重门皆已闭方知留客袂可怜黄金络复以青丝系必也为人时谁令畏夫婿同前姚翻鴈还髙栁北春归洛水南日照茱茰领风揺翡翠篸桑间视欲暮闺里遽饥蚕相思君助取相望妾那堪同前沈君攸南陌落花移蚕妾畏桑萎逐便牵低叶争多避小枝摘驶笼行满攀髙腕欲疲看金怯举意求心自可知同前吴均贱妾思不堪採桑渭城南带减连枝绣发乱凤凰篸花舞依长薄蛾飞爱緑潭无由报君信流涕向春蚕同前刘邈倡妾不胜愁结束下青楼逐伴西城路相携南陌头叶尽时移树枝髙任易钩丝绳提且脱金笼写复收蚕饥日欲暮谁为使君畱同前陈后主春楼髻梳罢南陌竞相随去后花丛散风来香处移广袖承朝日长鬟碍聚枝柯新攀易断叶嫩摘前萎採繁钩手弱微汗杂粧垂不应归独早堪为使君知同前张正见春楼曙鸟惊蚕妾候初晴迎风金珥落向日玉钗明徙顾移笼影攀钩动钏声叶髙知手弱枝软觉身轻人多羞借问年少怯逢迎恐疑夫婿逺聊复答専城同前贺彻蚕妾出房栊结伴类花丛度水春衫緑映日晚粧红钏声时动树衣香自入风钩长从枝曲叶尽细条空竞採须盈手争归欲满笼自怜公府步谁与少年同同前傅縡罗敷试採桑出入城南傍绮裙映珠珥丝绳提玉筐度身攀叶聚耸腕及枝长空劳使君问自有侍中郎吟叹曲大雅吟晋石崇堂堂太祖渊𢎞其量仁格宇宙义风遐畅启土万里志在翼亮三分有二周文是尚于穆武王奕世载聪钦明沖黙文思允恭武则不勐化则时雍庭有仪凤郊有游龙启路千里万国率从荡清吴㑹六合乃同百姓仰徳良史书功超越三代唐虞比踪王明君晋石崇我本汉家子将适单于庭辞诀未及终前驱已抗旌仆御涕流离辕马悲且鸣哀郁伤五内泣泪沾朱缨行行日已逺遂造匈奴城延我于穹庐加我阏氏名殊类非所安虽贵非所荣父子见陵辱对之慙且惊杀身良不易黙黙以茍生茍生亦何聊积思常愤盈愿假飞鸿翼椉之以遐征飞鸿不我顾伫立以屏营昔为匣中玉今为粪上英朝华不足嘉甘与秋草并传语后世人逺嫁难为情王昭君宋鲍照既事转蓬逺心随鴈路絶霜鞞旦夕惊边笳中夜咽同前施荣泰垂罗下椒阁举袖拂胡尘唧唧抚心叹蛾眉误杀人同前周庾信拭啼辞戚里回顾望昭阳镜失菱花影钗除却月梁围腰无一尺垂泪有千行緑衫承马汗红袖拂秋霜别曲真多恨哀弦须更张同前无名氏猗兰恩宠歇昭阳幸御稀朝辞汉阙去夕见胡尘飞寄信秦楼下因书秋鴈归明君词梁简文帝玉艶光揺质金钿婉黛红一去蒲萄观长别披香宫秋檐照汉月愁帐入胡风妙工偏见诋无由情恨通同前武陵王纪塞外无春色边城有风霜谁堪览明镜持许照红粧同前沈约朝发披香殿夕济汾阴河于兹懐九折自此敛双蛾沾粧疑湛露绕臆状流波日见奔沙起稍觉转蓬多胡风犯肌骨非直伤绮罗衔涕试南望关山郁嵯峨始作阳春曲终成苦寒歌唯有三五夜明月暂经过同前陈后主图形汉宫里遥聘单于庭狼山聚云暗龙沙飞雪轻笳吟度陇咽笛转出关鸣啼妆寒叶下愁眉塞月生只余马上曲犹作别时声同前张正见寒树暗胡尘霜楼明汉月泪染上春衣忧变华年髪同前陈昭跨鞍今永诀垂泪别亲宾汉地随行尽胡关逐望新交河拥塞雾陇日暗沙尘唯有孤明月犹能送逺人同前周王褒兰殿辞新宠椒房余故情鸿飞渐南陆马首倦西征寄书参汉使衔涕望秦城唯余马上曲犹作出关声同前庾信敛眉光禄塞遥望夫人城片片红颜落双双泪眼生氷河牵马渡雪路抱鞍行胡风入骨冷夜月照心明方调琴上曲变入胡笳声同前隋何安昔闻别鹤弄已自轸离情今来昭君曲还悲秋草并同前薛道衡我本良家子充选入椒庭不䝉女史进更无画师情蛾眉非本质蝉鬓改真形専由妾命薄误使君恩轻啼落渭桥路叹别长安城今夜寒草宿明朝转蓬征却望关山迥前瞻沙漠平胡风带秋月嘶马杂笳声毛裘易罗绮氊帐代帷屏自知莲脸歇羞看菱镜明钗落终应弃髻解不须萦何用单于重讵假阏氏名駃騠聊彊食挏酒未能倾心随故乡断愁逐塞云生汉宫如有忆为视旄头星昭君叹范静妇沈氏早信丹青巧重货洛阳师千金买蝉鬓百万写蛾眉今朝犹汉地明旦入胡关情寄南云反思逐北风还楚王吟梁张率章台迎夏日梦逺感春条风生竹籁响云垂草緑饶相看重束素唯欣争细腰不惜同从理但使一闻韶楚妃叹晋石崇荡荡大楚跨土万里北据方城南接交趾西抚巴汉东被海涘五矦九伯是疆是理矫矫庄王渊渟岳峙冕旒垂精充纩塞耳韬光戢曜潜黙恭已内委樊姬外任孙子猗猗樊姬体道履信既绌虞丘九女是进杜絶邪佞广启令𦙍割欢抑宠居之不吝不吝实难可谓知几化自近始着于闺闱光佐霸业迈徳扬威羣后列辟式瞻洪规譬彼江海百川咸归万邦作歌身没名飞同前宋袁伯文玉墀滴凄露罗幌已依霜逢春每先絶争秋欲几芳同前梁简文帝幽闺情脉脉漏长宵寂寂草萤飞夜戸丝虫绕秋壁薄笑未为欣微叹还成戚金簪鬓下垂玉筯衣前滴楚妃吟梁王筠花早飞林中明鸟早归庭前日煖春闺香气亦霏霏香气漂当轩清唱调独顾慕含怨复含娇蝶飞兰复袅袅轻风入裙春可游歌声梁上浮春游方有乐沈沈下罗幕楚妃曲吴均春粧约春黛如月复如蛾玉钗照绣领金薄厠红罗王子乔古辞王子乔参驾白鹿云中遨参驾白鹿云中遨下游来王子乔参驾白鹿上至云戏游遨上建逋阴广里践近髙结仙宫过谒三台东游四海五岳山过蓬莱紫云台三王五帝不足令令我圣朝应太平养民若子事父明当究天禄永康宁玉女罗坐吹笛箫嗟行圣人游八极鸣吐衔福翔殿侧圣主享万年悲吟皇帝延夀命同前梁江淹子乔好轻举不待鍊银丹控鹤去窈窕学凤对巑岏山无一春草谷有千年兰云衣下踯躅龙驾何时还同前髙允生仙化非常道其义出自然王乔诞神气白日忽升天晻暧御云气飘飖乗长烟寄想崆峒外翺翔宇宙间七月有佳期控鹤崇崖巅永与时人别一去不复旋同前北魏髙允王少卿王少卿超升飞龙翔天庭遗仪景云汉光骛电逝忽若浮骑日月从列星跨腾入廓踰窅㝠寻元气出天门穷览有无究道根四弦曲蜀国絃梁简文帝铜梁指斜谷劒道望中区通星上分野作固下为都雅歌因良守妙舞自巴渝阳城嬉乐盛劒骑郁相趋五妇行难至百两好游娱牲祈望帝祀酒酹蜀矦姝江妃纳重聘卓女爱将雏停絃时系爪息吹治脣朱脱衫湔锦浪回扇避阳乌闻君握节返贱妾下城隅同前隋卢思道西蜀称天府由来擅沃饶云浮玉垒夕日映锦城朝南寻九折路东上七星桥琴心若易解令客岂难要古乐苑巻十五古乐苑卷十六钦定四库全书古乐苑巻十六明梅鼎祚编相和歌辞平调曲长歌行古辞青青园中葵朝露待日晞阳春布徳泽万物生光辉常恐秋节至焜黄华叶衰百川东到海何时复西归少壮不努力老大徒伤悲同前古辞仙人骑白鹿髪短耳何长导我上太华揽之获赤幢来到主人门奉药一玉箱主人服此药身体一日康彊髪白更黒延年夀命长岧岧山上亭皎皎云间星逺望使心思游子恋所生驱车出北门遥观洛阳城凯风吹长棘夭夭枝叶倾黄鸟飞相追咬咬弄音声竚立望西河泣下沾罗缨同前魏明帝静夜不能寐耳聴衆禽鸣大乘育狐免髙墉多鸟声壤宇何寥廓宿屋邪草生中心感时物抚剑下前庭翔佯于阶际景星一何明仰首观灵宿北辰奋休荣哀彼失羣燕䘮偶独茕茕单心谁与侣造房孰与成徒然喟有和悲惨伤人情余情偏易感懐往増愤盈吐吟音不彻泣涕沾罗缨同前晋傅𤣥利害同根源赏下有甘钩义门近塘兽口出通侯抚剑安所趋蛮方未顺流蜀贼阻石城吴冦冯龙舟二军多壮士闻贼如见讐投身効知已徒生心所羞鹰隼厉天翼耻与燕雀游成败在纵者无令鸷鸟忧同前陆机逝矣经天日悲哉带地川寸阴无停晷尺波徒自旋年往迅劲矢时来亮急絃逺期鲜克及盈数固希全容华夙夜零体泽坐自捐兹物茍难停吾夀安得延俛仰逝将过倐忽几何闲慵慨亦焉诉天道良自然但恨功名薄竹帛无所宣迨及嵗未暮长歌乘我闲同前宋谢灵运倐烁夕星流昱奕朝露团粲粲乌有停泫泫岂暂安徂龄速飞电頽节骛惊湍览物起悲绪顾已识忧端朽貌改鲜色悴容变柔颜变改茍催促容色乌盘桓亹亹衰期迫靡靡壮志䦨既慙臧孙慨复愧杨子叹寸阴果有逝尺素竟无观幸賖道念戚且取长歌欢同前梁元帝当垆擅㫖酒一巵堪十千无劳蜀山铸扶授采金钱人生行乐尔何处不留连朝为洛生咏夕作据梧眠忽兹忘物我优游得自然同前沈约连连舟壑改㣲㣲市朝变来功嗣往迹莫武徂升彦局涂顿逺策留懽限奔箭拊戚状惊澜循休拟回电嵗去芳愿违年来苦心荐春貌既移红秋林岂停蒨一倍茂陵道宁思柏梁宴长戢兎园情永别金华殿声徽无惑简丹青有余绚豳籥且未调无使长歌倦春隰荑緑栁寒墀积皓雪依依往纪盈霏霏来思结思结纒嵗晏曽是掩初节初节曽不掩浮荣逐弦缺弦缺更圆合浮荣永沈灭色随夏莲变态与秋霜耋道迫无异期贤愚有同絶衔恨岂云忘天道无甄别功名识所职竹帛寻摧裂生外茍难寻坐为长叹设鰕䱇篇魏陈思王植鰕䱇游潢潦不知江海流燕雀戏藩柴安识鸿鹄游世事此诚明大徳固无俦驾言登五岳然后小陵丘俯观上路人势利惟是谋讐髙念皇家逺懐柔九州抚劒而雷音勐气纵横浮汎泊徒嗷嗷谁知壮士忧短歌行魏武帝对酒当歌人生几何譬如朝露去日苦多慨当以慷忧思难忘以何解愁唯有杜康青青子衿悠悠我心但为君故沈吟至今明明如月何时可掇忧从中来不可断絶呦呦鹿鸣食野之苹我有嘉宾鼓瑟吹笙山不厌髙水不厌深周公吐哺天下归心对酒当歌人生几何譬如朝露去日苦多慨当以慷忧思难忘何以解忧唯有杜康青青子衿悠悠我心呦呦鹿鸣食野之苹我有嘉宾鼓瑟吹笙明明如月何时可掇忧从中来不可断絶越陌度阡枉用相存契濶谈䜩心念旧恩月明星稀乌鹊南飞绕枝三匝何枝可依山不厌髙海不厌深周公吐哺天下归心同前武帝周西伯昌懐此圣徳三分天下而有其二脩奉贡献臣节不坠崇侯谗之是以拘系后见赦原赐之斧钺得使征伐为仲尼所称达及徳行犹奉事殷论叙其美齐桓之功为霸之首九合诸侯一匡天下一匡天下不以兵车正而不谲其徳传称孔子所叹并称夷吾民受其恩赐与庙胙命无下拜小白不敢尔天威在颜咫尺晋文亦霸躬奉天王受赐珪瓒秬鬯彤弓卢弓矢千虎贲三百人威服诸侯师之者尊八方闻之名亚齐桓河阳之㑹诈称周王是以其名纷葩同前魏文帝仰瞻帷幙俯察几筵其物如故其人不存神灵倐忽弃我遐迁靡瞻靡恃泣涕连连呦呦游鹿衔草鸣麑翩翩飞鸟挟子巢栖我独孤茕懐此百离忧心孔疚莫我能知人亦有言忧令人老嗟我白髪生一何早长吟永叹懐我圣考曰仁者夀胡不是保同前魏明帝翩翩春燕端集余堂隂匿阳显节运自常厥貌淑美𤣥衣素裳归仁服徳雌雄颉颃执志精専洁行驯良衔土缮巢有式宫房不规自圆无矩而方同前晋傅𤣥长安髙城层楼亭亭干云四起上贯天庭蜉蝣何整行如军征蟋蟀何感中夜哀鸣蚍蜉愉乐粲粲其荣寤寐念之谁知我情昔君视我如掌中珠何意一朝弃我沟渠昔君与我如影如形何意一去心如流星昔君与我两心相结何意今日忽然两絶同前陆机置酒髙堂悲歌临觞人生几何逝如朝霜时无重至华不再扬苹以春晖兰以秋芳来日苦短去日苦长今我不乐蟋蟀在房乐以㑹兴悲以别章岂曰无感忧为子忘我酒既㫖我肴既臧短歌可咏长夜无荒同前梁张率君子有酒小人鼓缶乃布长筵式宴亲友盛壮不留容华易朽如彼藁叶有似过牗往日莫淹来期无久秋风悴林寒蝉鸣栁悲自别深懽由㑹厚岂云不乐与子同寿我酒既盈我肴伊阜短歌是唱孰知身后同前周徐谦穷通皆是运荣辱岂闗身不愿门前客看时逢故人意气青云里爽朗烟霞外不羡一囊钱唯重心襟㑹同前隋辛徳源驰射罢金沟戏笑上云楼少妻鸣赵瑟侍妓转吴讴杯度浮香满扇举细尘浮星河耿凉夜飞月艳新秋忽念奔驹促弥欣执烛游铜雀台齐谢朓繐帷飘井干罇酒若平生郁郁西陵树讵闻歌吹声芳襟染泪迹婵娟空复情玉座犹寂寞况乃妾身轻同前陈张正见凄凉铜雀晚揺落暮田通云惨当歌日松吟欲舞风人疏瑶席冷曲罢繐帷空可惜年将泪俱尽望陵中同前荀仲举髙台秋色晚直望已悽然况复归风便松声入断絃泪逐梁尘下心随团扇捐谁堪三五夜空对月光圆铜雀妓梁何逊秋风木叶落萧瑟管絃清望陵歌对酒向帐舞空城寂寂檐宇旷飘飘帷幔轻曲终相顾起日暮松柏声同前刘孝绰雀台三五日歌吹似佳期定对西陵晚松风飘素帷危絃断复续贱妾伤此时何言留客袂翻掩望陵悲同前江淹武皇去金阁英威长寂寞雄劒顿无光杂佩亦销烁秋至明月圆风伤白露落清夜何湛湛孤烛映兰幙抚影怆无从惟懐忧不薄瑶色行应罢红芳几为乐徒登歌舞台终成蝼蚁廓铜雀悲齐谢朓落日髙城上余光入繐帷寂寂深松晚宁知琴瑟悲置酒髙堂上宋孔欣置酒宴友生髙㑹临疎櫺芳爼列嘉肴山罍满春青广乐充堂宇丝竹横两楹邯郸有名倡承闲奏新声八音何寥亮四座同欢情举觞发湛露衔杯咏鹿鸣觞謡可相娱扬解意何荣顾欢来义士畅哉矫天诚朝日不夕盛川流常宵征生犹悬水熘死若波澜停当年贵得意何能竞虚名当置酒梁简文帝置酒宴佳宾瞩逈临飞观絶岭隔天余长屿横江半日色花上绮风光水中乱三益既葳㽔四始方葱粲勐虎行古辞饥不从勐虎食暮不从野雀栖野雀安无巢游子为谁骄同前魏文帝与君媾新欢託配于二仪充列于紫微升降焉可知梧桐攀凤翼云雨散洪池同前明帝双桐生空井枝叶自相加通泉浸其根𤣥云润其柯上有双栖鸟交颈鸣相和何意行路者秉丸弹是窠同前晋陆机渇不饮盗泉水热不息恶木阴恶木岂无枝志士多苦心整驾肃时命杖策将逺寻饥食勐虎窟寒栖野雀林日归功未建时往嵗载阴崇云临岸骇鸣条随风吟静言幽谷底长啸髙山岑急弦无懦响亮节难为音人生诚未易曷云开此襟眷我耿介懐俯仰愧古今同前宋谢惠连贫不攻九疑玉倦不憩三危峰九疑有惑号三危无安容美物标䝿用志士厉奇踪如何祗逺役王命宜肃恭伐鼓功未着振旅何时从勐虎濳深山长笑自生风人谓客行乐客行苦心伤双桐生空井梁简文帝季月对桐井新枝杂旧株晚叶藏栖凤朝花拂曙乌还看西子照银牀系辘轳君子行古辞君子防未然不处嫌疑间𤓰田不纳履李下不正冠嫂叔不亲授长幼不比肩劳谦得其柄和光甚独难周公下白屋吐哺不及餐一沐三握髪后世称圣贤同前晋陆机天道夷且简人道险而难休咎相乘蹑翻覆若波澜去疾苦不逺疑似实生患近火固宜热履氷岂恶寒掇蜂灭天道拾尘惑孔颜逐臣尚何有弃友焉足叹福钟恒有兆祸集非无端天损未易辞人益犹可欢朗鉴岂逺假取之在倾冠近情苦自信君子防未然同前梁简文帝君子懐琬琰不使湼尘淄从容子云阁寂寞仲舒帷多谢悠悠子管窥良可悲同前沈约良御惑燕楚妙察乱渑淄隄倾由漏壤垣隙自危基嚣途或妄践党义勿轻持同前戴暠画野依德星开鄽对㢘水接越称交让连树名君子数非唯二失升阶无三止探甑不疑尘正冠还避李寄言蘧伯玉无为嗟独耻燕歌行魏文帝秋风萧瑟天气凉草木揺落露为霜羣燕辞归鴈南翔念君客游多思肠慊慊思归恋故乡君何淹留寄他方贱妾茕茕守空房忧来思君不敢忘不觉泪下沾衣裳援瑟鸣絃发清商短歌㣲吟不能长明月皎皎照我牀星汉西流夜未央牵牛织女遥相望尔独何辜限河梁同前前人别日何易㑹日难山川悠逺路漫漫郁陶思君未敢言寄书浮云往不还涕零雨面毁形颜谁能懐忧独不叹耿耿伏枕不能眠披衣出户步东西展诗清歌聊自寛乐往哀来摧心肝悲风清厉秋气寒罗帷徐动经秦轩仰戴星月观云间飞鸟晨鸣声气可怜留连顾懐不自存别日何易㑹日难山川悠逺路漫漫郁陶思君未敢言寄声浮云往不还涕零雨面毁容颜谁能懐忧独不叹展诗清歌聊自寛乐往哀来摧肺肝耿耿伏枕不能眠披衣出户步东西仰看星月观云间飞鸧晨鸣声可怜留连顾懐不能存同前魏明帝白日晼晼忽西倾霜露惨悽涂阶庭秋草卷叶摧枝茎翩翩飞蓬常独征有似游子不安宁同前晋陆机四时代序逝不追寒风习习落叶飞蟋蟀在堂露盈墀念君逺游恒苦悲君何缅然久不归贱妾悠悠心无违白日既没明灯辉夜禽赴林匹鸟栖双鸣闗闗宿河湄忧来感物泪不晞非君之念思为谁别日何早㑹来迟同前宋谢灵运孟冬初寒节气成悲风入闺霜依庭秋蝉噪栁燕栖楹念君行役怨边城君何﨑岖久徂征岂无膏沐感鹳鸣对君不乐泪沾缨辟牕开幌弄秦筝调絃促柱多哀声遥夜明月鉴帷屏谁知河汉浅且清展转思服悲明星同前谢惠连四时推迁迅不停三秋萧瑟叶解轻飞霜被野鴈南征念君客游羇思盈何为淹留无归声爱而不见伤心情朝日濳辉华灯明林鹊同栖渚鸿并接翮偶羽依蓬瀛仇依旅类相和鸣余独何为志无成忧縁物感泪沾缨同前梁元帝燕赵佳人本自多辽东少妇学春歌黄龙戍北花如锦𤣥兎城南月似娥如何此时别夫婿金羁翠眊往交河还闻入汉去燕营怨妾愁心百恨生漫漫悠悠天未晓遥遥夜夜聴寒更自从异县同心别偏恨同时成异节横波满脸万行啼翠睂暂歛千重结并海连天合不开那堪春日上春台唯见逺舟如落叶复看遥舸似行杯沙汀夜鹤啸羇雌妾心无趣坐伤离翻嗟汉使音尘断空伤贱妾燕南垂同前萧子显风光迟舞出青苹兰条翠鸟鸣发春洛阳梨花落如雪河邉细草细如茵桐生井底叶交枝今看无端双燕离五重飞楼入河汉九华阁道暗清池遥看白马津上吏传道黄龙征戍儿明月金光徒照妾浮云玉叶君不知思君昔去栁依依至今八月避暑归明珠蚕茧勉登机郁金香蘤持香衣洛阳城头鸡欲曙丞相府中乌未飞夜梦征人缝狐貉私怜织妇裁锦绯吴刀郑锦络寒闺夜被薄芳年海上水中凫日暮寒夜空城雀同前周王裦初春丽日鸎欲娇桃花流水没河桥蔷薇花开百重叶杨栁拂地散千条陇西将军号都䕶楼兰校尉称嫖姚自从昔别春燕分经年一去不相闻无复汉地长安月唯有漠北蓟城云淮南桂中明月影流黄机上织成文充国行军屡筑营阳史讨逺䧟平城城下风多能却阵沙中雪浅距停兵属国少妇犹年少羽林轻骑散征行遥闻陌头採桑曲犹胜边地胡笳声胡笳向暮使人泣还使闺中空伫立桃花落杏花舒桐生井底寒叶踈试为来看上林鴈必有遥寄陇头书同前庾信代北云气昼昬昬千里飞蓬无复根寒鴈丁丁渡辽水桑叶纷纷落蓟门晋阳山头无箭竹疎勒城中乏水源属国征戍久离居阳闗音信絶能疎愿得鲁连飞一箭持寄思归燕将书渡辽本自有将军寒风萧萧生水纹妾惊甘泉足烽火君讶渔阳少阵云自从将军出细栁荡子空牀难独守盘龙明镜向秦嘉辟恶生香寄韩寿春分燕来能几日二月蚕眠不复久洛阳游丝百丈连黄河春氷千片穿桃花颜色好如马榆荚新开巧似钱蒲萄一杯千日醉无事九转学神仙定取金丹作几服能令华表得千年从军行魏王粲从军有苦乐但问所从谁所从神且武焉得久劳师相公征闗右赫怒震天威一举灭獯鬻再举服羌夷西收边地贼忽若俯拾遗陈赏越丘山酒肉踰川坻军中多饫饶人马皆溢肥徒行兼乗还空出有余资拓地三千里往返一如飞歌舞入邺城所愿获无违昼日处大朝日暮薄言归外参时明政内不废家私禽兽惮为牺良苗实已挥窃慕负鼎翁愿厉朽钝姿不能效沮溺相随把锄犂熟览夫子诗信知所言非凉风厉秋节司典告详刑我君顺时发桓桓东南征汎舟葢长川陈卒被隰垧征夫懐亲戚谁能无恋情拊衿倚舟樯眷言思邺城哀彼东山人喟然感鹳鸣日月不安处人谁获恒宁昔人从公旦一徂輙三龄今我神武师暂往必速平弃余亲睦恩轮力竭忠贞惧无一夫用报我素餐诚夙夜自恲性思逝若抽萦将秉先登羽岂敢聴金声从军征遐路讨彼东南夷方舟顺广川薄暮未安坻白日半西山桑梓有余晖蟋蟀夹岸鸣孤鸟翩翩飞征夫心两懐悽怆令吾悲下船登髙防草露霑我衣回身赴牀寝此愁当告谁身服干戈事岂得念所私即戎有受命兹理不可违朝发邺都桥暮济白马津逍遥河隄上左右望我军连舫踰万艘带甲千万人率彼东南路将定一举勲筹策运帷幄一由我圣君恨我无时谋譬诸具官臣鞠躬中坚内㣲画无所陈许歴为完士一言犹败秦我有素餐责诚愧伐檀人虽无鈆刀用庶几奋薄身悠悠涉荒路靡靡我心愁四望无烟火但见林与丘城郭生榛棘蹊径无所由萑蒲竟广泽葭苇夹长流日夕凉风发翩翩漂吾舟寒蝉在树鸣鹳鹄摩天游客子多悲伤泪下不可收朝入谯郡界旷然消人忧鸡鸣达四境黍稷盈原畴馆宅充㕓里女士满庄馗自非圣贤国谁能享斯休诗人美乐土虽客犹愿留同前左延年苦哉边地人一嵗三从军三子到炖煌二子诣陇西五子逺鬬去五妇皆懐身从军何等乐一驱乗双驳鞍马照人白龙骧自动作同前晋陆机苦哉逺征人飘飘穷四遐南陟五岭巅北戍长城阿谿谷深无底崇山郁嵯峨奋臂攀乔木振迹涉流沙隆暑固已惨凉风严且苛夏条集鲜藻寒氷结冲波胡马如云屯越旗亦星罗飞锋无絶影鸣镝自相和朝餐不免胄夕息常负戈苦哉逺征人拊心悲如何同前宋颜延之苦哉逺征人毕力干时艰秦初略扬越汉世争隂山地广旁无界嵒阿上亏天峤雾下髙鸟氷沙固流川秋飈冬未至春液夏不涓闽烽指荆吴胡埃属幽燕横海咸飞骊絶漠皆控弦驰檄发章表军书交塞边接镝赴阵首巻甲起行前羽驿驰无絶旌旗昼夜悬卧伺金柝响起侯亭燧烟逖矣逺征人惜哉私自怜同前谢惠连赵骑驰四牡吴舟浮三翼弓茅有恒用矛鋋无蹔息同前梁简文帝贰师惜善马楼兰贪汉财前年出右地今嵗讨轮台鱼云望旗聚龙沙随阵开氷城朝浴铁地道夜衔枚将军号令宻天子玺书催何时反旧里遥见下机来云中亭障羽檄惊甘泉烽火通夜明贰师将军新筑营嫖姚校尉初出征复有山西将絶世爱雄名三门应遁甲五垒学神兵白云随阵色苍山答鼓声迤逦观鹅翼参差覩鴈行先平小月阵却灭大宛城善马还长乐黄金付水衡小妇赵人能鼓瑟侍婢初笄解郑声庭前桃花飞已合必应红粧来起迎同前梁元帝寳劔饰龙渊长虹画彩船山虚和铙管水浮写楼船连鸡随火度燧象带烽然洞庭晚风急潇湘夜月圆荀令多文藻临戎赋雅篇同前沈约惜哉征夫子忧恨良独多浮矢出鳀海东马渡交河雪萦九折嶝风卷万里波维舟无夕岛秣骥乏平莎凌涛富惊沫援木阚垂萝江飔鸣疉屿流云照层阿𤣥埃晦朔马白日照吴戈寝兴流复怨寤寐起还歌晨装岂辍警夕垒讵淹和苦哉逺征人悲矣将如何同前戴暠长安夜刺闺胡骑白铜鞮诏书发陇右召募取阙西劔悬三尺鞘铠㬥七重犀督军鸣战鼓遥夜数更鼙侵星出栁塞际晚入榆溪秦泾含药鸩晋火逐飞鸡通泉开地道望敌竖云梯隂山日不暮长城风自凄弓寒折锦鞬马冻滑斜蹄燕旗竿上脆羌笛管中嘶登山试下赵凭轼且平齐当今函谷上唯见一丸泥同前吴均男儿亦可怜立功在北边阵头横却月马腹带连钱懐戈发壠坻乗冻至辽边㣲诚君不爱终自直如弦同前江淹樽酒送征人踟蹰在亲宴日暮浮云滋握手泪如霰悠悠清水川嘉鲂得所荐而我在万里结友不相见袖中有短书愿寄双飞燕从军出陇北长望隂山云泾渭各流异恩情于此分故人赠寳劔镂以瑶华文一言凤独立再説鸾无羣何得晨风起悠哉凌翠氛黄鹄去千里垂泪为报君同前萧子显左角名王侵汉边轻薄良家恶少年纵横向沮泽凌厉取山田黄尘不见景飞蓬恒满天边功封浞野窃宠劫祁连春风春月将进酒妖姬舞女乱君前同前刘孝仪冠军亲挟射长平自合围木落雕弓燥气秋征马肥贤王皆屈膝幕府复申威何谓从军乐往返速如飞同前陈张正见胡兵屯蓟北汉将起山西故人轻百战聊欲定三齐风前喷画角云上舞飞梯鴈塞秋声逺龙沙云路迷燕然自可勒函谷讵须泥将军定朔边刁斗出祁连髙栁横长塞榆闗接逺天井泉含阵竭风火映山然欲知客心断旄旌万里悬同前周赵王招辽东烽火照甘泉蓟北亭障接燕然水冻菖蒲未生节闗寒榆叶不成钱同前庾信河图论阵气金匮辨星文地中鸣鼓角天上下将军函犀恒七属浴铁本千羣飞梯聊度綘合弩暂凌汾冦阵先中断妖营即两分连烽对岭度嘶马隔河闻箭飞如疾雨城崩似壊云英王于此战何用武安君同前王裦兵书久娴习征战数曽经讲戎平乐观揽劔羽林亭西征度踈勒东驱出井陉牧马滨长渭营军毒上泾平云如阵色半月类城形羽书封信玺诏使动流星对岸流沙白縁河栁色青将幕恒临斗旌门常背刑勲封瀚海石功勒燕然铭兵势因麾下军图送掖庭谁怜下玉筯向暮掩金屏黄河流水急骢马送征人谷望河阳县桥度小平津年少多游侠结客好轻身代风愁枥马胡霜宜角筋羽书劳警急边鞍倦苦辛康居因汉使卢龙称魏臣荒戍唯看栁边城不识春男儿重意气无为羞贱贫同前隋卢思道朔方烽火照甘泉长安飞将出祁连犀渠玉劒良家子白马金羁侠少年平明偃月屯右地薄暮鱼丽逐左贤谷中石虎经衔箭山上金人曽祭天天涯一去无穷已蓟门迢遰三千里朝见马岭黄沙合夕望龙城阵云起庭中竒树已堪攀塞外征人殊未还白云初下天山外浮云直向五原间闗山万里不可越谁能坐对芳菲月流水本自断人肠坚氷旧来伤马骨边庭节物与华异冬霰秋霜春不歇长风萧萧渡水来归鴈连连映天没从军行从军行万里出龙庭单于渭桥今已拜将军何处覔功名同前明余庆三边烽乱惊十万且横行风巻常山阵笳喧细栁营劔花寒不落弓月晓逾明㑹取淮南地持作朔方城同前虞世南涂山烽候惊弭节度龙城冀马楼兰将燕犀上谷兵劔寒花不落弓晓月逾明凛凛严霜节氷壮黄河絶蔽日巻征蓬浮天散飞雪全兵值月满精骑乘胶折结发早驱驰辛苦事旌麾马冻重闗冷轮摧九折危独有西山将年年属数竒烽火发金㣲连营出武威孤城塞云起絶阵虏尘飞侠客吸龙劔恶少缦胡衣朝摩骨都垒夜解谷蠡围萧闗逺无极蒲海广难依沙磴离旌断晴川候马归交河梁已毕燕山斾欲飞方知万里相侯服有光辉逺征人周王裦黄河流水急驱马送征人谷望河阳县桥度小平津从军行五更转陈伏知道一更刁斗鸣校尉逴连城遥闻射鵰骑悬惮将军名二更愁未央髙城寒夜长试将弓学月聊持劒比霜三更夜警新横吹独吟春强聴梅花落误忆栁园人四更星汉低落月与云齐依稀北风里胡笳杂马嘶五更催送筹晓色映山头城乌初起堞更人悄下楼鞠歌行晋陆机朝云升应龙攀乘风逺游腾云端鼓钟歇岂自欢急弦髙张思和弹时希值年夙愆循已虽易人知难王阳登贡公欢罕生既没国子叹嗟千载岂虚言邈矣逺念情忾然同前宋谢灵运徳不孤兮必有邻唱和之契冥相因譬如虬虎兮来风云亦如形声影响陈心欢赏兮嵗易沦隠玉藏彩畴识真叔牙显夷吾亲郢既殁匠寝斤览古籍信伊人永言知己感良辰同前谢惠连翔驰骑千里姿伯乐不举谁能知南荆璧万金赀卞和不斵与石离年难留时易陨厉志莫赏徒劳疲沮齐音溺赵吹匠石善运郢不危古绵眇理参差单心慷慨双泪垂古乐苑巻十六古乐苑卷十七钦定四库全书古乐苑巻十七明梅鼎祚编相和歌辞清调曲苦寒行魏武帝北上太行山艰哉何巍巍太行山艰哉何巍巍羊肠坂诘屈车轮为之摧树木何萧瑟北风声正悲何萧瑟北风声正悲熊罴对我蹲虎豹夹道啼谿谷少人民雪落何霏霏少人民雪落何霏霏延颈长叹息逺行多所懐我心何怫郁思欲一东归何怫郁思欲一东归水深桥梁絶中路正徘徊迷惑失径路暝无所宿栖失径路暝无所宿栖行行日以逺人马同时饥担囊行取薪斧氷持作糜担囊行取薪斧氷持作糜悲彼东山诗悠悠使我哀北上太行山艰哉何巍巍羊肠坂诘屈车轮为之摧树木何萧瑟北风声正悲熊罴对我蹲虎豹夹路啼谿谷少人民雪落何霏霏延颈长叹息逺行多所懐我心何怫郁思欲一东归水深桥梁絶中路正徘徊迷惑失故路薄暮无宿栖行行日已逺人马同时饥担囊行取薪斧氷持作糜悲彼东山诗悠悠使我哀同前魏明帝悠悠发洛都茾我征东行悠悠发洛都茾我征东行征行弥二旬屯吹龙陂城顾观故垒处皇祖之所营故垒处皇祖之所营屋室若平昔栋宇无邪倾奈何我皇祖濳徳隠圣形我皇祖濳徳隠圣形虽没而不朽书贵垂休名光光我皇祖濳徳隠圣荣我皇祖轩耀同其荣遗化布四海八表以肃清虽有吴蜀冦春秋足耀兵吴蜀冦春秋足耀兵徒悲我皇祖不永享百龄赋诗以写懐伏轼泪霑缨同前晋陆机北游幽朔城凉野多险艰俯入穷谷底仰陟髙山盘凝氷结重磵积雪被长峦隂云兴巖侧悲风鸣树端不覩白日景但闻寒鸟嚾勐虎凭林啸𤣥猿临岸叹夕宿乔木下惨怆恒鲜欢渇饮坚氷浆饥待零露餐离思固已久寤寐莫与言剧哉行役人慊慊恒苦寒同前宋谢灵运嵗嵗曽氷合纷纷霰雪落浮阳减清晖寒禽呌悲壑饥㸑烟不兴渇汲水枯涸樵蘓无夙饮凿氷煮朝飡悲矣采薇唱苦哉有余酸吁嗟篇魏陈思王植吁嗟此转蓬居世何独然长去本根逝夙夜无休闲东西经七陌南北越九阡卒遇回风起吹我入云间自谓终天路忽然下沈渊惊飈接我出故归彼中田当南而更北谓东而反西宕宕当何依忽亾而复存飘飖周八泽连翩歴五山流转无恒处谁知吾苦艰愿为中林草秋随野火燔麋灭岂不痛愿与根荄连豫章行古辞白杨初生时乃在豫章山上叶摩青云下根通黄泉凉秋八九月山客持斧斤我何皎皎梯落根株已断絶颠倒巖石间大匠持斧䋲锯墨齐两端一驱四五里枝叶自相捐㑹为舟船燔身在洛阳宫根在豫章山多谢枝与叶何时复相连吾生百年自俱何意万人巧使我离根株同前魏陈思王植穷达难豫图祸福信亦然虞舜不逢尧耕耘处中田太公未遭文渔钓终渭川不见鲁孔丘穷困陈蔡间周公下白屋天下称其贤鸳鸯自朋亲不若比翼连他人虽同盟骨肉天性然周公穆康叔管蔡则流言子臧让千乘季札慕其贤同前晋陆机汎舟清川渚遥望髙山隂川陆殊途轨懿亲将逺寻三荆欢同株四鸟悲异林乐㑹良自古悼别岂独今寄世将㡬何日昃无停隂前路既已多逺路随年侵促促薄暮景亹亹鲜克禁曷为复以兹曽是懐苦心逺节婴物浅近情能不深行矣保嘉福景絶继以音同前宋谢灵运短生于长世恒觉白日欹览镜睨穨容华颜岂久期茍无回戈术坐观落崦嵫同前谢惠连轩帆遡遥路薄送瞰遐江舟车理殊缅密友将逺从九里乐同润二华念分峰集欢岂今发离叹自古钟促生靡缓期迅景无迟踪缁髪迫多素憔悴谢华䒠婉娩寡留晷窈窕闭淹龙如何阻行止愤愠结心胷既㣲达者度欢戚谁能封愿子保淑慎良讯代徽容同前梁沈约燕陵平而逺易河清且驶一见尘波阻临途引征思双劒爱匣同孤鸾悲影异宴言诚易纂清歌信难嗣卧闻夕钟急坐阅朝光亟往欢坠壮心来戚满衰志殂芳无再馥沦灰定还炽夏台尚可忘荣辱亦奚事愧㣲旷士节徒感鄙生饵劳哉纳辰和地逺託声寄同前隋薛道衡江南地逺接闽瓯山东英妙屡经游前瞻叠障千重阻却带惊湍万里流枫叶朝飞向京洛文鱼夜过歴吴洲君行逺度茱茰岭妾住长依明月楼楼中愁思不开嚬始复临牕望早春鸳鸯水上萍初合鸣鹤园中花併新空忆常时角枕处无复前日画睂人照骨金环谁用许见胆明镜自生尘荡子从来好留滞况复闗山逺迢逓当学织女嫁牵牛莫学嫦娥叛夫婿偏讶思君无限极欲罢欲忘还复忆愿作王母三青鸟飞去飞来传消息丰城双劒昔曽离经年累月复相随不畏将军成久别只恐封侯心更移豫章行苦相篇晋傅𤣥苦相身为女卑陋难再陈男儿当门户堕地自生神雄心志四海万里望风尘女育无欣爱不为家所珍长大逃深室藏头羞见人垂泪适他乡忽如雨絶云低头和颜色素齿结朱脣跪拜无复数婢妾如严宾情合同云汉葵藿仰阳春心乖甚水火百恶集其身玉颜随年变丈夫多好新昔为形与影今为胡与秦胡秦时相见一絶踰参辰董逃行古辞吾欲上谒从髙山山头危崄大难遥望五岳端黄金为阙班璘但见芝草叶落纷纷百鸟集来如烟山兽纷纶麟辟邪其端鵾鸡声鸣但见山兽援戏相拘攀小复前行玉堂未心懐流还传教出门来门外人何求所言欲从圣道求一得命延教勅凡吏受言採取神药若木端白兎长跪擣药虾蟇丸奉上陛下一玉柈服此药可得神仙服尔神药莫不欢喜陛下长生老寿四面肃肃稽首天神拥䕶左右陛下长与天相保守同前魏文帝晨背大河南辕䟦涉遐路漫漫师徒百万譁諠戈矛若林成山旌旗拂日蔽天同前晋陆机和风习习薄林柔条布叶垂隂鸣鸠拂羽相寻仓鹒喈喈弄音感时悼逝伤心日月相追周旋万里儵忽㡬年人皆冉冉西迁盛时一往不还慷慨乖念悽然昔为少年无忧常恠秉烛夜游翩翩宵征何求于今知此有由但为老去年遒盛固有衰不疑长夜冥冥无期何不驱驰及时聊乐永日自怡赍此遗情何之人生居世为安岂若及时为驩世道多故万端忧虑纷错交颜老行及之长叹董逃行歴九秋篇晋傅𤣥歴九秋兮三春遗䝿客兮逺宾顾多君心所亲乃命妙妓才人炳若日月星辰序金罍兮玉觞宾主逓起鴈行杯若飞电絶光交觞接巵结裳慷慨欢笑万方奏新诗兮夫君烂然虎变龙文浑如天地未分齐讴楚舞纷纷歌声上激青云穷八音兮异伦竒声靡靡每新㣲披素齿丹唇逸响飞薄梁尘精爽眇眇入神坐咸醉兮沾欢引樽促席临轩进爵献寿翻翻千秋要君一言愿爱不移若山君恩爱兮不竭譬若朝日夕月此景万里不絶长保初醮髪结何忧坐成胡越㩦弱手兮金环上游飞阁云间穆若鸳凤双鸾还幸兰房自安娱心乐意难原乐既极兮多懐盛时忽逝若頺寒暑革御景回春荣随风飘摧感物动心増哀妾受命兮孤虚男儿堕地称姝女弱虽存若无骨肉至亲更疏奉事他人託躯君如影兮随形贱妾如水浮萍明月不能常盈谁能无根保荣良时冉冉代征顾绣领兮含晖皎日回光则㣲朱华忽尔渐衰影欲舍形髙飞谁言往思可追荠与麦兮夏零兰桂践霜逾馨禄命悬天难明妾心结意丹青何忧君心中倾相逢行古辞相逢狭路间道隘不容车不知何年少夹毂问君家君家诚易知易知复难忘黄金为君门白玉为君堂堂上置樽酒作使邯郸倡中庭生桂树华灯何煌煌兄弟两三人中子为侍郎五日一来归道上自生光黄金络马头观者盈道傍入门时左顾但见双鸳鸯鸳鸯七十二罗列自成行音声何噰噰鹤鸣东西厢大妇织绮罗中妇织流黄小妇无所为挟瑟上髙堂丈人且安坐调丝方未央同前宋谢灵运行行即长道道长息班草邂逅赏心人与我倾懐抱夷世信难值忧来伤人平生不可保阳华与春渥隂柯长秋藁心慨荣去速情苦忧来早日华难久居忧来伤人谆谆亦至老亲党近䘏庇昵君不常好九族悲素霰三良怨黄鸟迩朱白即頳忧来伤人近缟洁必造水流理就湿火炎同归燥赏契少能谐断金断可寳千计莫适从万端信纷绕巢林宜择木结友使心晓心晓形迹畧畧迩谁能了相逢既若旧忧来伤人片言代纻缟同前梁张率相逢夕隂街独趋尚冠里髙门既如一甲第复相似凭轼日欲昬何处访公子公子之所在所在良易知青楼出上路渐台临曲池堂上抚流徽雷罇朝夕施橘柚分华实朱火燎金枝兄弟两三人冠珮纷陆离朝从禁中出车骑并驱驰金鞍马脑勒聚观路傍儿入门一顾望凫鹄有雄雌雄雌各数千相鸣戏羽仪并在东西立羣次何离离大妇刺方领中妇抱婴儿小妇尚娇稚端坐吹参差丈人无遽起神凤且来仪相逢狭路间宋孔欣相逢狭路间道狭正踟蹰如何不羣士行吟戏路衢辍步相与言君行欲焉如淳朴久已凋荣利迭相驱流落尚风波人情多迁渝势集堂必满运去庭亦虚竞趋尝不暇谁肯眷桑枢无为肆独往只将困沦胥未若及初九㩦手归田庐躬耕东山畔乐道咏𤣥书狭路安足游方外可寄娱同前梁昭明太子统京华有曲巷曲曲不通舆道逢一侠客缘路问君居君居在城北可寻复易知朱门间皓壁刻桷映晨离阶植若华草光影逐飈移轻幰委四屋兰膏然百枝长子饰青紫中子任以赀小子始总角方作啼弄儿三子俱入门赫奕盛羽仪骅骝服衡辔白玉镂鞿羁容止同䂓矩宾从尽恭卑雅郑时间作孤竹乍参差云翔杂水宿弄吭满青池欢乐无终极流目岂知疲门下非毛遂坐上尽英竒大妇成贝锦中妇饰粉絁小妇独无事理曲步檐垂丈人暂徙倚行使流风吹同前沈约相逢洛阳道系声流水车路逢轻薄子竚立问君家君家诚易知易知复易忆龙马满街衢飞葢交门侧大子万户侯中子飞而食小子始从官朝夕温省直三子俱入门赫奕多羽翼若若青组纡烟烟金珰色大妇绕梁歌中妇回文织小妇独无事闭户聊且即緑绮试一弹𤣥鹤方鼓翼同前刘孺送君追遐路路狭暧朝雰三危上蔽日九折杳连云枝文幰不见聴尽吹才闻岂伊叹道逺亦迺泣涂分况兹别亲爱情念切离羣同前刘遵春晚驾香车交轮碍狭斜所恐惟风入疑伤步揺花含羞隐年少何因问妾家青楼临上路相期觉路賖同前隋李徳林天衢号九经冠葢恒纵横忽逢懐刺客相寻欲逐名我住河阳浦开门望帝城金台逺犹出玉观夜恒明筵羞太官膳酒酿步兵营悬牀接髙士隔帐授诸生流水琴前韵飞尘歌后轻大子难为弟中子难为兄小子轻财利实见陶朱情龙轩照人转骥马嘘天明入门俱有説至道胜金籝出门㑹亲友天官奏徳星大妇训端木中妇训刘灵小妇南山下击缶和秦筝羣宾莫有戏灯来告絶缨长安有狭邪行古辞长安有狭邪狭邪不容车适逢两少年夹毂问君家君家新市傍易知复难忘大子二千石中子孝廉郎小子无官职衣冠仕洛阳三子俱入室室中自生光大妇织绮纻中妇织流黄小妇无所为挟琴上髙堂丈夫且徐徐调絃讵未央同前晋陆机伊洛有岐路岐路交朱轮轻葢承华景腾步蹑飞尘鸣玉岂朴儒冯轼皆俊民烈心厉劲秋丽服鲜芳春余本倦游客豪彦多旧亲倾葢承芳讯欲鸣当及晨守一不足矜岐路良可遵䂓行无旷迹矩步岂逮人投足绪已尔四时不必循将遂殊涂轨要子同归津同前宋谢惠连纪郢有通逵通逵并轩车帟帟雕轮驰轩轩翠葢舒撰策之五尹振辔从三闾推剑冯前轼鸣佩専后舆同前荀昶朝发邯郸邑暮宿井陉间井陉一何狭车马不得旋邂逅相逢值﨑岖交一言一言不容多伏轼问君家君家诚易知易知复易博南面平原居北趋相如阁飞楼临名都通门枕华郭入门无所见但见双栖鹤栖鹤数十双鸳鸯羣相追大兄珥金珰中兄振缨緌伏腊一来归邻里生光辉小弟无所为鬬鸡东陌逵大妇织纨绮中妇缝罗衣小妇无所作挟瑟弄音徽丈人且却坐梁尘将欲飞同前梁武帝洛阳有曲陌曲曲不通驿忽遇二少童扶辔问君宅我宅邯郸右易忆复可知大息组絪緼中息佩陆离小息尚青绮总辔游南陂三息俱入门家臣拜门垂三息俱升堂㫖酒盈千巵三息俱入户户内有光仪大妇理金翠中妇事玉觽小妇独闲暇调笙游曲池丈人少徘徊凤吹方参差同前简文帝长安有径涂径径不通舆道逢双总角扶轮问我居我居青门北可忆复易津大息骞金勒中息绾黄银小息始得意黄头作弄臣三息俱入门雅志扬清尘三息俱上堂觞肴满四陈三息俱入户照耀光容新大妇舒绮絪中妇拂罗巾小妇最容冶映镜学娇嚬丈人且安坐清讴出绛唇同前沈约青槐金陵陌丹毂䝿游士方骖万乘臣炫服千金子咸阳不足称临淄孰能拟同前庾肩吾长安曲陌坂曲曲不容幰路逢双绮襦问君居近逺我居临御沟可识不可求长子登麟阁次子侍龙楼少子无髙位聊从金马游三子俱来下左右若川流三子俱来入髙轩映彩旒三子俱来宴玉柱击清瓯大妇襞云裘中妇巻罗帱小妇多妖艳花钿系石榴夫君且安坐欢娱方未周同前王冏名都驰道傍华毂乱锵锵道逢佳丽子问我居何乡我家洛川上甲第遥相望珠扉玳瑁牀绮席流苏帐大子执金吾次子中郎将小子陪金马遨游蔑卿相三子俱休沐风流郁何壮三子俱㑹同肃雍多礼让三子俱还室丝管纷寥亮大妇裁舞衣中妇学清唱小妇窥镜影弄此朝霞状佳人且少留为君绕梁唱同前徐防长安有勾曲勾勾不通驿涂逢二绮衣夹路访君室君室近霸城易识复知名大息登金马中息谒承明小息偏爱幸走马曳长缨三息俱入门车服尽雕轻三息俱上堂嘉宾四座盈三息俱入户室内有光荣大妇缣始呈中妇绣初营小妇多姿媚红纱映削成上客且安坐胡牀妾自擎同前陈张正见少年重游侠长安有狭斜路窄时容马枝髙易度车檐髙同落照巷小共飞花相逢夹绣毂借问是谁家同前周王裦威纡狭邪道车骑动相喧博徒称剧孟游侠号王孙势倾魏侯府交尽翟公门路邪劳夹毂涂艰倦折辕日斜宣曲观春还御宿园涂歌杨栁曲巷饮榴花樽独有游梁倦还守孝文园三妇艳宋南平王铄大妇裁雾縠中妇牒氷练小妇端清景含歌登玉殿丈人且徘徊临风伤流霰同前齐王融大妇织绮罗中妇织流黄小妇独无事挟瑟上髙堂丈夫且安坐调絃讵未央同前梁昭明太子统大妇舞轻巾中妇拂华茵小妇独无事红黛润芳津良人且髙卧方欲荐梁尘同前沈约大妇拂玉匣中妇结珠帷小妇独无事对镜理蛾眉良人且安卧夜长方自私同前王筠大妇留芳褥中妇对华烛小妇独无事当轩理清曲丈人且安卧艳歌方断续同前吴均大妇絃初切中妇管方吹小妇多姿态含笑逼清巵佳人勿余及慇懃妾自知同前刘孝绰大妇缝罗裙中妇料绣文唯余最小妇窈窕舞昭君丈人慎勿去聴我驻浮云同前陈后主大妇避秋风中妇夜牀空小妇初两髻含娇新脸红得意非霰日可怜那可同大妇西北楼中妇南陌头小妇初粧㸃回眉对月钩可怜还自觉人看反更羞大妇主缣机中妇裁春衣小妇新粧冶拂匣动琴徽长夜理清曲余娇且未归大妇妬娥眉中妇逐春时小妇最年少相望巻罗帷罗帷夜寒巻相望人来迟大妇上髙楼中妇荡莲舟小妇独无事拨帐掩娇羞丈夫应自解更深难道留大妇初调筝中妇饮歌声小妇春粧罢弄月当宵楹季子时将意相看不用争大妇爱恒偏中妇意长坚小妇独娇笑新来华烛前新来诚可惑为许得新怜大妇酌金杯中妇照粧台小妇偏妖冶下砌折新梅衆中何假问人今最后来大妇怨空闺中妇夜偷啼小妇独含笑正柱作乌栖河低帐未掩夜夜画眉齐大妇正当垆中妇裁罗襦小妇独无事淇上待吴姝鸟归花复落欲去却踟蹰大妇年十五中妇当春户小妇正横陈含娇情未吐所愁晓漏促不恨灯销炷同前张正见大妇织残丝中妇妬蛾眉小妇独无事歌罢咏新诗上客何须起为待絶缨时中妇织流黄梁简文帝翻花满阶砌愁人独上机浮云西北起孔雀东南飞调丝时绕腕易镊乍牵衣鸣梭逐动钏红粧映落晖同前陈徐陵落花还井上春机当户前带衫行障口覔钏枕檀边数镊经无乱新浆纬易牵蜘蛛夜伴织百舌晓惊眠封用黎阳土书因计吏船欲知夫婿处今督水衡钱同前北齐卢询别人心已怨愁空日复斜燃香望韩寿磨镜待秦嘉残丝愁绩烂余织恐缣賖支机一片石缓转独轮车下帘还忆月挑灯更惜花似天河上景春时织女家同前隋虞世南寒闺织素锦含怨歛双蛾综新交缕涩经脆断丝多衣香逐举袖钏动应鸣梭还恐裁缝罢无信逹交河古乐苑巻十七古乐苑卷十八钦定四库全书古乐苑巻十八明梅鼎祚编相和歌辞清调曲塘上行魏甄后蒲生我池中蒲生我池中其叶何离离傍能行人仪莫能缕自知衆口铄黄金使君生别离念君去我时念君去我时独愁常苦悲想见君颜色感结伤心脾今悉夜夜愁不寐莫用豪贤故莫用豪贤故弃捐素所爱莫用鱼肉䝿弃捐葱与䪥莫用麻枲贱弃捐菅与蒯倍恩者苦枯倍恩者苦枯蹶船常苦没教君安息定慎莫致仓卒念与君一共离别亦当何时共坐复相对出亦复苦愁入亦复苦愁边地多悲风树木何萧萧今日乐相乐延年寿千秋蒲生我池中其叶何离离傍能行仁义莫若妾自知衆口铄黄金使君生别离念君去我时独愁常苦悲想见君颜色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯出亦复苦愁入亦复苦愁边地多悲风树木何翛翛从军致独乐延年寿千秋同前晋陆机江蓠生幽渚㣲芳不足宣被蒙风云㑹移居华池边发藻玉台下垂影沧浪泉霑润既已渥结根奥且坚四节逝不处繁华难久鲜淑气与时殒余芳随风捐天道有迁易人理无常全男懽智倾愚女爱衰避妍不惜㣲躯退恒惧苍蝇前愿君广末光照妾薄暮年同前宋谢惠连芳萱秀陵阿菲质不足营幸有忘忧用移根託君庭垂颖临清池擢彩仰华甍霑渥云雨润葳㽔吐芳馨愿君春倾叶留景惠余明塘上行苦辛篇梁刘孝威蒲生伊何陈曲中多苦辛黄金坐销铄白玉遂淄磷裂衣工毁嫡掩袖切谗新嫌成迹易已爱去理难申秦云犹变色鲁日尚回轮妾歌已唱断君心终未亲蒲生行浮萍篇魏陈思王植浮萍寄清水随风东西流结髪辞严亲来为君子仇恪勤在朝夕无端获罪尤在昔䝉恩惠和乐如瑟琴何意今摧穨旷若商与参茱茰自有芳不若桂与兰新人虽可爱无若故所欢行云有返期君恩傥中还慊慊仰天叹愁心将何愬日月不恒处人生忽若寓悲风来入懐泪下如垂露发箧造裳衣裁缝纨与素蒲生行齐谢朓蒲生广湖边託身洪波侧春露惠我泽秋霜缛我色根叶从风浪常恐不永植摄生各有命岂云智与力安得游云上与尔同羽翼蒲生我池中梁元帝池中种蒲叶叶影䕃池滨未好中宫荐行堪隐士轮为书聊可截匹栁复宜春瑞叶生苻苑镂碧献周人江蓠生幽渚梁沈约泽兰被荒径孤芳岂自通幸逢瑶池旷得与金芝丛朝承紫台露夕润緑池风既美脩嫮女复恱繁华童夙昔玉霜满旦暮翠条空叶飘储胥右芳歇露寒东纪化尚盈昃俗志信穨隆财殚交易絶华落爱难终所惜改驩眄岂恨逐征蓬愿回昭阳景持照长门宫秋胡行魏武帝晨上散闗山此道当何难晨上散闗山此道当何难牛顿不起车堕谷间坐盘石之上弹五弦之琴作为清角韵意中迷烦歌以言志晨上散闗山有何三老公卒来在我傍有何三老公卒来在我傍负揜被裘似非恒人谓卿云何困苦以自怨徨徨所欲来到此间歌以言志有何三老公我居崑崙山所谓者真人我居崑崙山所谓者真人道深犹可得名山歴观遨游八极枕石潄流饮泉沈吟不决遂上升天歌以言志我居崑崙山去去不可追长恨相牵攀去去不可追长恨相牵攀夜夜安得寐惆怅以自怜正而不谲辞赋依因经传所过西来所传歌以言志去去不可追愿登泰华山神人共逺游愿登泰华山神人共逺游经歴崑崙山到蓬莱飘飖八极与神人俱思得神药万嵗为期歌以言志愿登泰华山天地何长久人道居之短天地何长久人道居之短世言伯阳殊不知老赤松王乔亦云得道得之未闻庻以寿考歌以言志天地何长久明明日月光何所不光昭明明日月光何所不光昭二仪合圣化贵者独人不万国率土莫非王臣仁义为名礼乐为荣歌以言志明明日月光四时更逝去昼夜以成嵗四时更逝去昼夜以成嵗大人先天而天弗违不戚年往忧世不治存亾有命虑之为蚩歌以言志四时更逝去戚戚欲何念欢笑意所之戚戚欲何念欢笑意所之壮盛智慧殊不再来爱时进趋将以惠谁汎汎放逸亦同何为歌以言志戚戚欲何念同前魏文帝尧任舜禹当复何为百兽率舞凤皇来仪得人则安失人则危唯贤知贤人不易知歌以咏言诚不易移鸣条之役万举必全明徳通灵降福自天朝与佳人期日夕殊不来嘉肴不尝㫖酒停杯寄言飞鸟告余不能俯折兰英仰结桂枝佳人不在结之何为从尔何所之乃在大海隅灵若道言贻尔明珠企予望之步立踌躇佳人不来何得斯须汎汎緑池中有浮萍寄身流波随风靡倾芙蓉含芳菡蓞垂荣朝采其实夕佩其英采之遗谁所思在庭双鱼比目鸳鸯交颈有美一人婉如清扬知音识曲善为乐方同前晋嵇康富䝿尊荣忧患谅独多富贵尊荣忧患谅独多古人所惧丰屋蔀家人害其上兽恶网罗惟有贫贱可以无他歌以言之富䝿忧患多贫贱易居䝿盛难为工贫贱易居䝿盛难为工耻佞直言与祸相逢变故万端俾吉作凶思牵黄犬其计莫从歌以言之䝿盛难为工劳谦寡悔忠信可久安劳谦寡悔忠信可久安天道害盈好胜者残彊梁致灾多招祸患欲得安乐独有无愆歌以言之忠信久安役神者弊极欲疾枯役神者弊极欲疾枯颜回短折不及童乌纵体滛恣莫不早徂酒色何物今自不辜歌以言之酒色令人枯絶智弃学游心于𤣥黙絶智弃学游心于𤣥黙遇过而悔当不自得垂钓一壑所乐一国被髪行歌和者四塞歌以言之游心于𤣥黙思与王乔椉云游八极思与王乔椉云游八极凌厉五岳忽行万亿授我神药自生羽翼唿吸太和鍊形易色歌以言之思行游八极徘徊钟山息驾于层城徘徊钟山息驾于层城上䕃华葢下采若英受道王母遂升紫庭逍遥天衢千载长生歌以言之徘徊于层城同前晋傅𤣥秋胡子娶妇三日㑹行仕宦既享显爵保兹徳音以禄頥亲韫此黄金覩一好妇採桑路傍遂下黄金诱以逢卿玉磨逾洁兰动弥馨源流洁清水无浊波奈何秋胡中道懐邪美此节妇髙行巍峩哀哉可愍自投长河秋胡纳令室三日宦他乡皎皎洁妇姿泠泠守空房燕婉不终夕别如参与商忧来犹四海易感难可防人言生日短愁者苦夜长百草扬春华攘腕採柔桑素手寻繁枝落叶不盈筐罗衣翳玉体回目流綵章君子倦仕归车马如龙骧精诚驰万里既至两相忘行人恱令颜借息此树傍诱以逢卿喻遂下黄金装烈烈贞女忿言辞厉秋霜长驱及居室奉金升北堂母立唿妇来欢情乐未央秋胡见此妇愓然懐探汤负心岂不慙永誓非所望清浊必异源凫凤不并翔引身赴长流果哉洁妇肠彼夫既不淑此妇亦太刚同前陆机道虽一致涂有万端吉凶纷蔼休咎之源人鲜知命命未易观生亦何惜功名所叹同前宋颜延之椅梧倾髙凤寒谷待鸣律影响岂不懐自逺每相匹婉彼幽闲女作嫔君子室峻节贯秋霜明艳侔朝日嘉运既我从欣愿自此毕燕居未及好良人顾有违脱巾千里外结绶登王畿戒徒在昧旦左右来相依驱车出郊郭行路正威迟存为久离别没为长不归嗟余怨行役三陟穷晨暮严驾越风寒解鞍犯霜露原隰多悲凉回飈巻髙树离兽起荒蹊惊鸟纵横去悲哉游宦子劳此山川路超遥行人逺宛转年运徂良时为此别日月方向除孰知寒暑积僶俛见荣枯嵗暮临空房凉风起坐隅寝兴日已寒白露生庭芜勤役从归愿反路遵山河昔辞秋未素今也嵗载华蚕月欢时暇桑野多经过佳人从所务窈窕援髙柯倾城谁不顾弭节停中阿年往诚思劳路逺濶音形虽为五载别相与昧平生舍车遵往路凫藻驰目成南金岂不重聊自意所轻义心多苦调宻比金玉声髙节难久淹朅来空复辞迟迟前途尽依依造门基上堂拜嘉庆入室问何之日暮行采归物色桑榆时美人望昬至慙叹前相持有懐谁能已聊用申苦难离居殊年载一别阻河闗春来无时豫秋至恒早寒明发动愁心闺中夜长叹惨悽嵗方晏日落游子颜髙张生絶絃声急由调起自㫺枉光尘结言固终始如何久为别百行愆诸已君子失明义谁与偕没齿愧彼行露诗甘之长川氾同前宋谢惠连春日迟迟桑何萋萋红桃含妖緑栁舒荑邂逅粲者游渚戏蹊华颜易改良愿难谐系风捕影诚知不得念彼奔波意虑回惑汉女倐忽洛神飘扬空勤交甫徒劳陈王同前齐王融日月共为照松筠俱以贞佩分甘自逺结镜待君明且恊金兰好方愉琴瑟情佳人忽千里空闺积思生景落中轩坐悠悠望城阙髙树升夕烟曽楼满初月光隂非或异山川屡难越辍泣揜鈆姿搔首乱云髪倾魄属徂火揺念待方秋凉气承宇结明熠傃堦流三星亦虚映四屋惨多愁思君如萱草一见乃忘忧杼轴郁不谐契濶迷新故朔风栏上发寒鸟林间度客逺乏衣裘嵗晏饶霜露参差兴别绪依迟起离慕愿言如可信行迈亦云反睇景不告劳瞻途宁遽逺何以淹归辙蚕妾事春晚送目乱前华驰心迷旧婉椒佩容有结振芳岐路隅黄金徒以赋白珪终不渝明心良自皎安用久踟蹰遄车及枌巷流日下西虞披帷怅有望出门迟所欲彼美复来仪慙颜变欣瞩兰艾隔芳莸泾渭分清浊去去夫人子请徇川之曲古乐苑巻十八古乐苑卷十九钦定四库全书古乐苑巻十九明梅鼎祚编相和歌辞瑟调曲善哉行古辞来日大难口燥唇干今日相乐皆当喜欢经歴名山芝草翻翻仙人王乔奉药一丸自惜袖短内手知寒慙无灵辄以报赵宣月没参横北斗䦨干亲交在门饥不及餐欢日尚少戚日苦多以何忘忧弹筝酒歌淮南八公要道不烦参驾六龙游戏云端同前魏武帝古公亶甫积徳垂仁思𢎞一道哲王于豳太伯仲雝王徳之仁行施百世断髪文身伯夷叔齐古之遗贤让国不用饿殂首山智哉山甫相彼宣王何用杜伯累我圣皇齐桓之霸赖得仲父后任竖刁虫流出户晏子平仲积徳兼仁与世沈徳未必思命仲尼之世王国为君随制饮酒扬波使官自惜身薄祜夙贱罹孤苦既无三徙教不闻过庭语其穷如抽裂自以思所怙虽怀一介志是时其能与守穷者贫贱惋叹泪如雨泣涕于悲夫乞活安能覩我愿于天穷琅琊倾侧左虽欲竭忠诚欣公归其楚快人由为叹抱情不得叙显行天教人谁知莫不绪我愿何时随此叹亦难处今我将何照于光曜释衔不如雨同前文帝上山采薇薄暮苦饥溪谷多风霜露霑衣野雉羣雊猿㺅相追还望故乡郁何垒垒髙山有崖林木有枝忧来无方人莫之知人生若寄多忧何为今我不乐嵗月其驰汤汤川流中有行舟随波转薄有似客游䇿我良马被我轻裘载驰载驱聊以忘忧有美一人婉如清扬妍姿巧笑和媚心肠知音识曲善为乐方哀絃微妙清气含芳流郑激楚度宫中商感心动耳绮丽难忘离鸟夕宿在彼中洲延颈鼔翼悲鸣相求眷然顾之使我心愁嗟尔昔人何以忘忧朝日乐相乐酣饮不知醉悲絃激新声长笛吐清气弦歌感人肠四座皆欢悦寥寥髙堂上凉风入我室持满如不盈有徳者能卒君子多苦心所愁不但一慊慊下白屋吐握不可失衆賔饱满归主人苦不悉比翼翔云汉罗者安所羇沖静得自然荣华何足为朝游髙台观夕宴华池隂大酋奉甘醪狩人献嘉禽齐倡发东无秦筝奏西音有客从南来为我弹清琴五音纷繁㑹拊者激微吟淫鱼乘波听踊跃自浮沈飞鸟翻翻舞悲鸣集北林乐极哀情来憀亮摧肝心清角岂不妙徳薄所不任大哉子野言弭弦且自禁同前明帝我徂我征伐彼蛮虏练师简卒爰正其旅轻舟竟川初鸿依浦桓桓勐毅如罴如虎发砲若雷吐气成雨旄旍指麾进退应矩百马齐辔御由造父休休六军咸同斯武兼涂星迈亮兹行阻行行日逺西背京许游弗淹旬遂屇扬土奔寇震惧莫敢当御虎臣列将怫郁充怒淮泗肃清奋扬微所运徳燿威惟镇惟抚反斾言归告入皇祖赫赫大魏王师徂征冒暑讨乱振燿威灵汎舟黄河随波潺湲通渠回越行路绵绵綵旄蔽日旌旒翳天淫鱼瀺灂游嬉深渊唯塘泊从如流不为单握扬楚心惆怅歌採薇心绵绵在淮肥愿君速捷蚤旋归同前宋谢灵运旸谷跃升虞渊引落景曜东隅晼晩西薄三春燠敷九秋萧索凉来温谢寒往暑却居徳斯颐积善嬉谑隂灌阳丛凋华堕萼欢去易惨悲至难铄击节当歌对酒当酌鄙哉愚人戚戚怀瘼善哉达士滔滔处乐同前梁江淹置酒坐飞阁逍遥临华池神飈自逺至左右芙蓉披绿竹夹清水秋兰被幽崖月出照园中冠佩相追随客从南楚来为我吹参差渊鱼犹伏浦聴者未云罢髙文一何绮小儒安足为肃肃广殿隂雀声愁北林衆賔还城邑何用慰我心当来日大难魏陈思王植日苦短乐有余乃置玉罇办东厨广情故心相于阖门置酒和乐欣欣游马后来辕车解轮今日同堂出门异乡别易㑹难各尽杯觞长笛吐清气陈周𢎞让商声传后出龙吟郁前吐情断山阳舍气咽平阳坞胡骑争北归偏知别乡苦羁旅情易伤零涙如交雨同前贺彻胡闗氛雾侵羌笛吐清音韵切山阳曲声悲陇上吟栁折城邉树梅舒岭外林方知出塞虏不惮武溪深陇西行古辞天上何所有歴歴种白榆桂树夹道生青龙对道隅凤凰鸣啾啾一母将九雏顾视世间人为乐甚独殊好妇出迎客颜色正敷愉伸腰再拜跪问客平安不请客北堂上坐客毡氍毹清白各异樽酒上正华䟽酌酒持与客客言主人持却畧再拜跪然后持一杯谈笑未及竟左顾敇中厨促令办麤饭慎莫使稽留废礼送客出盈盈府中趋送客亦不逺足不过门枢取妇得如此齐姜亦不如健妇持门户亦胜一丈夫同前晋陆机我静如镜民动如烟事以形兆应以象悬岂曰无才世鲜兴贤同前宋谢灵运昔在老子志理成篇柱小倾大绠短絶泉鸟之栖游林檀是闲韶乐牢膳岂伊攸便胡为乖枉从表方圆耿耿僚志慊慊丘园善歌以咏言理成篇同前谢恵连运有荣枯道有舒屈潜保黄裳显服朱黻谁能守静弃华辞荣穷谷是处考槃是营千金不回百代传名厥包者柚忘忧者萱何为有用自乖中原实摘柯摧叶殒条烦同前梁简文帝邉秋胡马肥云中惊寇入勇气时无侣轻兵救邉急沙平不见虏嶂崄还相及出塞岂成歌经川未遑汲乌孙涂更阻康居路犹涩月晕抱龙城星流照马邑长安路逺书不还宁知征人独伫立陇西四战地羽檄嵗时闻䕶羌拥汉节校尉立元勲石门留铁骑氷城息夜军洗兵行骤雨送阵出黄云沙长无止泊水脉屡萦分当思勒彛鼎无用想罗裙悠悠悬斾旌知向陇西行减灶驱前马衔枚进后兵沙飞朝似幕云起夜疑城回山时阻路絶水极稽程往年郅支服今嵗单于平方观凯乐盛飞葢满西京同前庾肩吾借问陇西行何当驱马征草合前迷路云浓后暗城寄语幽闺妾罗袖勿空萦步出夏门行古辞邪径过空庐好人常独居卒得神仙道上与天相扶过谒王父母乃在太山隅离天四五里道逢赤松俱揽辔为我御将我上天游天上何所有歴歴种白榆桂树夹道生青龙对伏趺同前魏武帝云行雨步超越九江之皋临观异同心意怀游豫不知当复何从经过至我碣石心惆怅我东海东临碣石以观沧海水何澹澹山岛竦峙树木丛生百草丰茂秋风萧瑟洪波踊起日月之行若出其中星汉灿烂若出其里幸甚至哉歌以咏志孟冬十月北风徘徊天气肃清繁霜霏霏鵾鸡晨鸣鸿鴈南飞鸷鸟潜藏熊罴窟栖钱镈停置农收积场逆旅正设以通贾商幸甚至哉歌以咏志乡土不同河朔隆寒流澌浮漂舟船行难锥不入地蘴藾深奥水竭不流氷坚可蹈士隠者贫勇侠轻非心常叹怨戚戚多悲幸甚至哉歌以咏志神龟虽夀犹有竟时腾蛇乘雾终为土灰老骥伏枥志在千里烈士暮年壮心不已盈缩之期不但在天养怡之福可得永年幸甚至哉歌以咏志同前步出夏门东登首阳山嗟哉夷叔仲尼称贤君子退让小人争先惟斯二子于今称传林钟受谢节改时迁日月不居谁得久存善哉殊复善弦歌乐情商风夕起悲彼秋蝉变形易色随风东西乃眷西顾云雾相连丹霞蔽日彩虹带天弱水潺潺叶落翩翩孤禽失羣悲鸣其间善哉殊复善悲鸣在其间朝游清泠日暮嗟归䠞迫日暮乌鹊南飞绕树三匝何枝可依卒逢风雨树折枝摧雄来惊雌雌独愁栖夜失羣侣悲鸣徘徊芃芃荆棘葛生绵绵感彼风人惆怅自怜月盈则沖华不再繁古来之説嗟哉一言林钟受谢节改时迁日月不居谁得久存商风夕起悲彼秋蝉变形易色随风东西乃眷西顾云雾相连丹霞蔽日彩虹带天谷水潺潺叶落翩翩孤禽失羣悲鸣其间朝游清泠日暮嗟归䠞迫日暮乌鹊南飞绕树三匝何枝可依卒逢风雨树折枝摧雄来惊雌雌独愁栖夜失羣侣悲鸣徘徊芃芃荆棘葛生绵绵感彼风人惆怅自怜月盈则沖华不再繁古来之説嗟哉一言丹霞蔽日行魏文帝丹霞蔽日彩虹垂天谷水潺潺木落翩翩孤禽失羣悲鸣云间月盈则沖华不再繁古来有之嗟我何言同前陈思王植纣为昬乱虐残忠正周室何隆一门三圣牧野致功天亦革命汉祖之兴阶秦之衰虽有南面王道陵夷炎光再幽忽灭无遗折杨栁行古辞黙黙施行违厥罚随事来妺喜杀龙逢桀放于鸣条祖伊言不用纣头悬白旄指鹿用为马胡亥以䘮躯夫差临命絶乃云负子胥戎王纳女乐以亡其由余璧马祸及虢二国俱为墟三夫成市虎慈母投杼趋卞和之刖足接舆归草庐同前西山一何髙髙髙殊无极上有两仙僮不饮亦不食与我一丸药光耀有五色服药四五日身体生羽翼轻举乘浮云倐忽行万亿流览观四海茫茫非所识彭祖称七百悠悠安可原老耼适西戎于今竟不还王乔假虚辞赤松垂空言达人识真伪愚夫好妄传追念往古事愦愦千万端百家多迂恠圣道我所观同前晋陆机邈矣垂天景壮哉奋地雷丰隆岂久响华光但西隤日落似有竟时逝恒若催仰悲朗月运坐观琁葢回盛门无再入衰房莫苦开人生固已短出处鲜为谐慷慨惟昔人兴此千载懐升龙悲絶处葛藟变条枚寤寐岂虚叹曽是感与摧弭意无足叹愿言有余哀同前宋谢灵运郁郁河邉树青青野田草舍我故乡客将适万里道妻妾牵衣袂抆泪沾怀抱还拊㓜童子顾託兄与嫂辞诀未及终严驾一何早负笮引文舟饥渴常不饱谁令尔贫贱咨嗟何所道骚屑出穴风挥霍见日雪飕飕无久揺皎皎㡬时洁未觉泮春氷已复谢秋节空对尺素迁独视寸隂灭否桑未易系泰茅难重拔桑茅迭生运语黙寄前哲西门行古辞出西门歩念之今日不作乐当待何时夫为乐为乐当及时何能坐愁怫郁当复待来兹饮醇酒炙肥牛请唿心所欢可用解愁忧人生不满百常怀千嵗忧昼短苦夜长何不秉烛逰自非仙人王子乔计㑹夀命难与期自非仙人王子乔计㑹夀命难与期人夀非金石年命安可期贪财爱惜费但为后世嗤出西门步念之今日不作乐当待何时逮为乐逮为乐当及时何能愁怫郁当复待来兹酿美酒炙肥牛请唿心所欢可用解忧愁人生不满百常怀千嵗忧昼短苦夜长何不秉烛游游行去去如云除弊车羸马为自储东门行古辞出东门不顾归来入门怅欲悲盎中无斗储还视桁上无悬衣㧞劒出门去儿女牵衣啼他家但愿富贵贱妾与君共餔糜共餔糜上用仓浪天故下为黄口小儿今时清廉难犯教言君复自爱莫为非今时清廉难犯教言君复自爱莫为非行吾去为迟平慎行望君归出东门不顾归来入门怅欲悲盎中无斗米储还视架上无悬衣㧞劒东门去舍中儿母牵衣啼他家但愿富贵贱妾与君共餔糜上用仓浪天故下当用此黄口儿今非咄行吾去为迟白发时下难久居同前晋张骏勾芒御春正衡纪运玉琼明庶起祥风和气翕来征庆云䕃八极甘雨润四垧昊天降灵泽朝日耀华精嘉苖布原野百卉敷时荣鸠鹊与鹙黄间闗相和鸣芙蓉覆灵沼香花扬芳馨春游诚可乐感此白日倾休否有终极落叶思本茎临川悲逝者节变动中情同前宋鲍照伤禽恶弦惊倦客恶离声离声断客情賔御皆涕零涕零心㫁絶将去复还诀一息不相知何况异乡别遥遥征驾逺杳杳白日晚居人掩闺卧行子夜中饭野风吹草木行子心肠㫁食梅常苦酸衣葛常苦寒丝竹徒满座忧人不解颜长歌欲自慰弥起长恨端东西门行梁刘孝威广津寒欲歇聨樯宻缆收天髙匝近岫江阔少方舟饯泪留神眷离欷切私俦伫变齐儿俗当传楚献囚徒然颁并命秪而心思如抽却东西门行魏武帝鸿鴈出塞北乃在无人乡举翅万余里行止自成行冬节食南稻春日复北翔田中有转蓬随风逺飘扬长与故根絶万嵗不相当奈何此征夫安得去四方戎马不解鞍铠甲不离傍冉冉老将至何时返故乡神龙藏深泉勐兽步髙冈狐死归首丘故乡安可忘同前晋傅𤣥和乐惟有舞应节不失机退似前龙婉进如翔鸾飞回目流神光倾亚有余姿同前宋谢恵连慷慨发相思惆怅恋音徽四节竞阑侯六龙引穨机人生随时变迁化焉可祈百年难必保千虑盈怀之同前梁沈约驱马城西阿遥眺想京阙望极烟原尽地逺山河没揺装非短晨还歌岂明发脩服怅邉羇瞻途眇乡谒驰葢转徂龙回星引奔月乐去哀镜满悲来壮心歇嵗华委徂貎年霜移暮发辰物久侵晏征思坐沦越清氛掩行梦忧原盪瀛渤一念起闗山千里顾丘窟鸿鴈生塞北行晋传𤣥凤皇逺生海西及时崑山冈五徳存羽仪和鸣定宫商百鸟并侍左右鼓翼腾华光上熙游云日间千嵗时来翔孰若彼龙与龟曳尾泥中藏非云雨则不升冬伏春迺骧退哀此秋兰草根絶随化扬灵气一何忧美万里驰芬芳常恐物微易歇一朝见弃忘顺东西门行晋陆机出西门望天庭阳谷既虚崦嵫盈感朝露悲人生逝者若斯安得停桑枢戒蟋蟀鸣我今不乐嵗聿征迨未暮及时平置酒髙堂宴友生激朗笛弹哀筝取乐今日尽欢情同前宋谢灵运出西门眺云间挥斤扶木堕虞泉信道人鉴徂川思乐暂舍誓不旋闵九九伤牛山宿心载违徒昔言竞落运务穨年招命侪好相追牵酌芳酤奏繁弦惜寸隂情固然同前谢恵连哀朝菌闵穨力迁化常然焉肯息及壮齿遇世直酌酪华堂集亲识舒情尽欢遣悽恻古乐苑巻十九古乐苑卷二十钦定四库全书古乐苑卷二十明梅鼎祚编相和歌辞瑟调曲饮马长城窟行古辞青青河畔草緜緜思逺道逺道不可思宿昔梦见之梦见在我傍忽觉在他乡他乡各异县展转不相见枯桑知天风海水知天寒入门各自媚谁肯相为言客从逺方来遗我双鲤鱼唿儿烹鲤鱼中有尺素书长跪读素书书中竟何如上言加餐饭下言长相忆同前魏文帝浮舟横大江讨彼犯荆虏武将齐贯錍征人伐金鼓长㦸十万队幽冀百石弩发机若雷电一发连四五同前陈琳饮马长城窟水寒伤马骨往谓长城吏慎莫稽留太原卒官作自有程举筑谐汝声男儿宁当格鬭死何能怫郁筑长城长城何连连连连三千里邉城多健儿内舍多寡妇作书与内舍便嫁莫留住善事新姑嫜时时念我故夫子报书往邉地君今出语一何鄙身在祸难中何为稽留他家子生男慎莫举生女哺用脯君独不见长城下死人骸骨相撑拄结发行事君慊慊心意闗明知邉地苦贱妾何能久自全同前晋傅𤣥青青河邉草悠悠万里道草生在春时逺道还有期春至草不生期尽叹无声感物怀思心梦想发中情梦君如鸳鸯比翼云间翔既觉寂无见旷如参与商河洛自用固不如中岳安囘流不及反浮云往自还悲风动思心悠悠谁知者悬景无停居忽如驰驷马倾耳怀音响转目泪双随生存无㑹期要君黄泉下同前陆机驱马陟隂山山髙马不前往问隂山候劲虏在燕然戎车无停轨旌斾屡徂迁仰凭积雪巖俯涉坚氷川冬来秋未反去家邈以緜猃狁亮未夷征人岂徒旋末徳争先鸣凶器无两全师克薄赏行军没微躯捐将遵甘陈迹收功单于旃振旅劳归去受爵槀街传同前梁昭明太子统亭亭山上栢悠悠逺行客行客行路遥故乡日迢迢迢迢不可见长望涕如霰如霰独留连长路邈绵绵胡马爱北风越燕见日喜緼此望乡情沈忧不能止有朋西南来投我用木李并有一札书行止风云起叩封披书札书札竟何有前言节所爱后言别离久同前沈约介马渡龙堆涂萦马屡回前访昌海驿兵戎寇轮台旌幕巻烟雨徒御犯氷埃同前陈后主征马入他乡山花此夜光离羣嘶向影因风屡动香月色含城暗秋声杂寒长何以酬天子马革报疆场同前张正见秋草朔风惊饮马出长城羣惊还怯饮地险更宜行伤氷歛冻足畏冷急寒声无因度吴坂方复入羌城同前周王褒北走长安道征骑每经过战垣临八阵旌门对两和屯兵戍陇北饮马傍城阿雪深无复道氷合不生波尘飞连阵聚沙平骑迹多昬昬陇坻月耿耿雾中河羽林犹角觝将军尚雅歌临戎常㧞劒蒙险屡提戈秋风鸣马首薄暮欲如何同前尚法师长城征马度横行且劳羣入氷穿冻水饮浪聚流文澄鞍如渍月照影若流云别有长松气自解逐将军同前隋炀帝肃肃秋风起悠悠行万里万里何所行横漠筑长城岂台小子智先圣之所营树兹万世䇿安此亿兆生讵敢惮焦思髙枕于上京两河秉武节千里巻戎旌山川互出没原野穷超忽摐金止行阵鸣鼓兴士卒千乘万骑动饮马长城窟秋昬塞外云雾暗闗山月缘巖驿马上乘空烽火发借问长安候单于入朝谒浊气静天山晨光照髙阙释兵仍振旅要荒事方举饮至告言旋功归清庙前同前虞世南驰马渡河干流深马渡难前逢锦车使都䕶在楼兰轻骑犹衔勒疑兵尚解鞍温池下絶涧栈道接危峦拓地勲未赏亡城律讵寛有月闗犹暗经春陇尚寒云昬无复影氷合不闻湍怀君不可遇聊持报一飡同前袁朗朔风动秋草清跸长安道长城连不穷所以隔华戎规模唯圣作荷负晓成功鸟庭已向内龙荒更凿空玉闗尘巻静金微路己通汤征随北怨舜咏起南风画野功初立绥邉事云集朝服践狼居凯歌旋马邑山响傅凤吹霜华藻琼钑属国拥节归单于欵闗入日落寒云起惊河被原隰零落叶己寒河流清且急四时徭役尽千载干戈戢太平今若斯汗马竟无施唯当事笔砚归去草封禅青青河畔草晋陆机靡靡江蓠草熠熠生河侧皎皎彼姝女阿那当轩织粲粲妖容姿灼灼美颜色良人游不归偏栖独只翼空房来悲风中夜起叹息同前宋南平王铄凄凄含露台肃肃迎风馆思女御櫺轩哀心彻云汉端抚悲絃泣独对明灯叹良人久遥役耿介终昬旦楚楚秋水歌依依採菱弹同前荀昶荧荧山上火苕苕隔陇左陇左不可至精爽通寤寐寤寐衾帱同忽觉在他邦他邦各异邑相逐不相及迷墟在望烟木落知氷坚升朝各自进谁肯相攀牵客从北方来遗我端弋绨命仆开弋绨中有隠起珪长跪读隠珪辞苦声亦悽上言各努力下言长相怀同前鲍令晖袅袅临牕竹蔼蔼垂门桐灼灼青轩女泠泠髙堂中明志逸秋霜玉颜掩春红人生谁不知恨君早从戎鸣絃慙夜月绀黛羞春风同前容容寒烟起翘翘望行子行子殊未归寤寐若容辉夜中心爱促觉后阻河曲河曲万里余情交襟袖踈珠露春华返璇霜秋照晚入室怨蛾眉情归为谁婉同前梁武帝幕幕绣户丝悠悠懐昔期昔期久不归乡国旷音徽音徽空结迟半寝觉如至既寤了无形与君隔平生月以云掩光叶以霜摧老当途竞自容莫肯为妾道同前沈约漠漠牀上尘心中忆故人故人不可忆中夜长叹息叹息想容仪不言长别离列离稍已久空牀寄杯酒同前何逊春兰己应好折花望逺道秋夜苦复长抱枕向空牀吹台下促节不言于此别歌筵掩团扇何时一相见絃㫁犹依轸叶落裁下枝即此虽久别方我未成离客从逺方来宋鲍照客从逺方来赠我鹄文绫贮以相思箧缄以同心绳裁为亲身服着以俱寝兴别来经年嵗欢心不可凌泻酒置井中谁能辨斗升合如杯中水谁能判淄渑同前鲍令晖客从逺方来赠我漆鸣琴木有相思文絃有别离音终身执此调嵗寒不改心愿作长春曲宫商长相寻汎舟横大江梁简文帝沧波白日晖游子出王畿旁望重山转前观逺帆稀广水浮云吹江风引夜衣旅鴈同洲宿寒凫夹浦飞行客谁多病当念早旋归同前陈张正见大江脩且濶扬舲度回矶波中画鹢涌帆上锦花飞舟移歴浦月櫂举湿春衣王孙客若逺讵待送将归婀娜当轩织陈萧诠东南初日照秦楼西北织妇正娇羞绮窻犹垂翡翠幌珠帘半上珊瑚钩新粧入机映春牗弄杼鸣梭挑纎手何曽织素让新人不掩流苏推中妇三日五匹未言迟衫长腕弱绕轻丝绫中转蹑成离鹄锦上回文作别诗不惜绕素同霜雪更伤秋扇箧中辞上留田行古辞里中有啼儿似类亲父子回车问啼儿慷慨不可止同前魏文帝居世一何不同上留田富人食稻与梁上留田贫子食糟与糠上留田贫贱亦何伤上留田禄命悬在苍天上留田今尔叹息将欲谁怨上留田同前晋陆机嗟行人之蔼蔼骏马陟原风驰轻舟汎川雷迈寒来暑往相寻零雪霏霏集宇悲风徘徊入襟嵗华冉冉方除我思纒绵未纾感时悼逝悽如同前薄游出彼东道上留田薄游出彼东道上留田循聴一何矗矗上留田澄川一何皎皎上留田悠哉逷矣征夫上留田悠哉逿矣征夫上留田两服上坂电游上留田舫舟下游飈驱上留田此别既久无适上留田此别既久无适上留田寸心系在万里上留田尺素遵此千夕上留田秋冬迭相去就上留田秋冬迭相去就上留田素雪纷纷鹤委上留田清风飈飈入袖上留田嵗云暮矣増忧上留田嵗云暮矣増忧上留田诚知运来讵抑上留田熟视年往莫留上留田同前梁简文帝正月土膏初欲发天马照耀动农祥田家斗酒羣相劳为歌长安金鳯皇新成安乐宫梁简文帝遥看云雾中刻桷映丹红珠帘通晩日金华拂夜风欲知歌管处来过安乐宫同前陈隂铿新宫实壮哉云里望楼台迢递翔鵾仰聨翩贺燕来重櫩寒雾宿返景夏莲开砌石披新锦梁花画早梅欲知安乐盛歌管杂尘埃同前隋陈子良春色照兰宫秦女旦牕中栁叶来眉上桃花落脸红拂尘开扇匣巻帐却薰笼衫薄偏憎日裙轻更畏风妇病行古辞妇病连年累嵗传唿丈人前一言当言未及得言不知泪下一何翩翩属累君两三孤子莫我儿饥且寒有过慎莫笡笞行当折揺思复念之乱曰抱时无衣襦复无里闭门塞牗舍孤儿到市道逢亲交泣坐不能起从乞求与孤买饵对交啼泣泪不可止我欲不伤悲不能已探怀中钱持授交入门见孤儿啼索其母抱徘徊空舍中行复尔耳弃置勿复道同前陈江总窈窕怀贞室风流挟琴妇唯将角枕卧自影啼妆久羞开翡翠帷嬾对蒲萄酒深悲在缣素託意忘箕箒夫壻府中趋谁能大垂手孤子生行古辞孤儿生孤子遇生命独当苦父母在时乘坚车驾驷马父母已去兄嫂令我行贾南到九江东到齐与鲁腊月来归不敢自言苦头多虮虱面目多尘大兄言办饭大嫂言视马上髙堂行取殿下堂孤儿泪下如雨使我朝行汲暮得水来归手为错足下无菲怆怆履霜中多蒺藜㧞㫁蒺藜肠月中怆欲悲泪下渫渫清涕累累冬无复襦夏无单衣居生不乐不如早去下从地下黄泉春气动草萌芽三月蚕桑六月収瓜将是瓜车来到还家瓜车反覆助我者少㗖瓜者多愿还我蔕兄与嫂严独且急归当兴校计乱曰里中一何譊譊愿欲寄尺书将与地下父母兄嫂难与久居放歌行晋傅𤣥灵龟有枯甲神龙有腐鳞人无千嵗夀存质空相因朝露尚移景促哉水上尘丘冡如履綦不识故与新髙树来悲风松柏垂威神旷野何萧条顾望无生人但见狐狸迹虎豹自成羣孤雏攀树鸣离鸟何缤纷愁子多哀心塞耳不忍闻长啸泪雨下太息气成云同前宋鲍照蓼虫避葵槿习苦不言非小人自龌龊安知旷士怀鸡鸣洛城里禁门平旦开冠葢纵横至车骑四方来素带曳长飈华缨结逺埃日中安能止钟鸣犹未归夷世不可逢贤君信爱才明虑自天㫁不受外嫌猜一言分珪爵片善辞草莱岂伊白璧赐将起黄金台今君有何疾临路独迟回大墙上蒿行魏文帝阳春无不长成草木羣类随大风起零落若何翩翩中心独立一何茕四时舍我驱驰今我隠约欲何为人生居天坏间忽如飞鸟栖枯枝我今隠约欲何为适君身体所服何不恣君口腹所尝冬被貂鼲温暖夏当服绮罗轻凉行力自苦我将欲何为不及君少壮之时乘坚车䇿肥马良上有仓浪之天今我难得久来视下有蠕蠕之地今我难得久来履何不恣意遨游从君所喜带我寳劒今尔何为自低卬悲丽平壮观白如积雪利若秋霜駮犀摽首玉琢中央帝王所服辟除凶殃御左右奈何致福祥吴之辟闾越之步光楚之龙泉韩有墨阳苖山之铤羊头之钢知名前代咸自谓丽且美曽不知君劒良绮难忘冠青云之崔嵬纎罗为缨饰以翠翰既美且轻表容仪俯仰垂光荣宋之章甫齐之髙冠亦自谓美葢何足观排金铺坐玉堂风尘不起天气清凉奏桓瑟舞赵倡女娥长歌声协宫商感心动耳荡气回肠酌桂酒鲙鲤鲂与佳人期为乐康前奉玉巵为我行觞今日乐不可忘乐未央为乐常苦迟嵗月逝忽苦飞何为自苦使我心悲野田黄雀行魏陈思王植髙树多悲风海水扬其波利劎不在掌结友何湏多不见篱间雀见鹞自投罗罗家得雀喜少年见雀悲㧞劒捎罗网黄雀得飞飞飞飞磨苍天来下谢少年同前北齐萧毂弱躯媿彩饰轻毛非锦文不知鸿鹄志非是凤皇羣作风随浊雨入曲应𤣥云空城旧侣絶沧海故交分宁死明珠弹且避鹰将军鴈门太守行古辞孝和帝在时洛阳令王君本自益州广汉蜀民少行宦学通五经论明知法令歴世衣冠从温补洛阳令治行致贤护百姓子养万民外行勐政内怀慈仁文武备具料民富贫移恶子姓篇着里端伤杀人比伍同辠对门禁镏矛八尺捕轻薄少年加笞决辠诣马市论无妄发赋念在理寃敕吏正狱不得苛烦财用钱三十买绳理竿贤哉贤哉我县王君臣吏衣冠奉事皇帝功曹主簿皆得其人临部居职不敢行恩清身苦体夙夜劳勤治有能名逺近所闻天年不遂早就奄昬为君作祠安阳亭西欲令后世莫不称传同前梁简文帝轻霜中夜下黄叶逺辞枝寒苦春难觉邉城秋易知风急旍旗断涂长铠马疲少解孙吴法家本幽并儿非关买鴈肉徒劳皇甫䂓陇暮风恒急闗寒霜自浓枥马夜方思邉衣秋未重潜师夜接战畧地晓摧锋悲笳动胡塞髙旗出汉墉勤劳谢公业清白报迎逢非湏主人赏宁期定逺封单于如未击终夜慕前踪同前褚翔三月杨花合四月麦秋初幽州寒食罢郑国採桑疎便闻鴈门戍结束事戎车去嵗无霜雪今年有闰余月如弦上弩星类水中鱼戎车攻日逐燕骑荡康居大宛归善马小月送降书寄语闺中妾勿怨寒牀虚古乐苑巻二十古乐苑卷二十一钦定四库全书古乐苑巻二十一明梅鼎祚编相和歌辞瑟调曲艳歌何尝行古辞飞来双白鹄乃从西北来十十五五罗列成行妻卒被病行不能相随五里一反顾六里一徘徊吾欲衔汝去口噤不能开吾欲负汝去毛羽何摧頺乐哉新相知忧来生别离躇踌顾羣侣泪下不自知念与君离别气结不能言各各重自爱逺道归还难妾当守空房闭门下重闗若生当相见亡者㑹黄泉今日乐相乐万嵗期延年同前魏文帝何尝快独无忧但当饮醇酒炙肥牛长兄为二千石中兄被貂裘小弟虽无官爵鞍马往来王矦长者游但当在王矦殿上快独樗蒲六博对坐弹碁男儿居世各当努力䠞迫日暮殊不久留少小相触抵寒苦常相随忿恚安足诤吾中道与卿共别离约身奉事君礼节不可亏上慙仓浪之天下顾黄口小儿奈何复老心皇皇独悲谁能知飞来双白鹄宋吴迈逺可怜双白鹄双双絶尘氛连翩弄光景交颈游青云逢罗复逢缴雌雄一旦分哀声流海曲孤呌出江濆岂不慕前侣为尔不及羣步歩一零泪千里犹待君乐哉新相知悲来生别离持此百年命共逐寸隂移譬如空山草零落心自知飞来双白鹤梁元帝紫葢学仙成能令吴市倾逐舞随踈节闻琴应别声集田遥赴影隔雾近相鸣时从洛浦渡飞向辽东城同前陈后主朔吹已萧瑟愁云屡合开𤣥冬辛苦地白鹤从风催音响已清切毛羽复残摧飞来进但为失双回傥逢哙徳当共衔珠来同前隋虞世南飞来双白鹤奋翼逺凌烟双栖集紫葢一举背青田飏影过伊洛流声入管絃鸣羣倒景外刷羽阆风前映海疑浮雪拂涧泻飞泉燕雀宁知去蜉蝣不识还何言别俦侣从此间山川顾步已相失徘徊各自怜危心犹警露哀响讵闻天无因振六翮轻举复随仙今日乐相乐陈江总绮殿文雅遒玳筵欢趣宻郑态逶迤舞齐弦窈窕瑟金罍送缥觞玉井沈朱实愿此北堂宴长奉南山日艳歌行古辞翩翩堂前燕冬藏夏来见兄弟两三人流宕在他县故衣谁当补新衣谁当绽赖得贤主人览取为吾绾夫婿从门来斜柯西北盼语卿且勿盼水清石自见石见何累累逺行不如归同前古辞南山石嵬嵬松柏何离离上枝拂青云中心十数围洛阳发中梁松柏窃自悲斧锯截是松松树东西摧持作四轮车载至洛阳宫观者莫不叹问是何山材谁能刻镂此公输与鲁班被之用丹漆薰用苏合香本自南山松今为宫殿梁同前宋江夏王义恭江南游湘妃窈窕汉濵女淑问流古今兰音媚郑楚瑶颜映长川善服照通浒求思望襄澨叹息对衡渚中情未相感搔首増企子悲鸿失良匹俯仰恋俦侣徘徊忘寝食羽翼不能举倾首伫春燕为我津辞语同前梁简文帝凌晨光景丽倡女鳯楼中前瞻削成小傍望巻旌空分粧开浅靥绕脸傅斜红张琴未调轸饮吹不全终自知心所爱出入仕秦宫谁言连尹屈更是莫敖通轻轺缀皂葢飞辔轹云骢金鞍随系尾衔璅映纒騣戈镂荆山玉劒饰丹阳铜左把苏合弹傍持大屈弓控弦因鹊血挽彊用牛螉弋猎多登陇酣歌毎入丰晖晖隠落日冉冉还房栊灯生阳燧火尘散鲤鱼风流苏时下帐象簟复韬筒霜暗牕前栁寒踈井上桐女萝託松际甘𤓰蔓井东拳拳恃君宠嵗暮望无穷云楣桂成户飞栋杏为梁斜牕通蕊气细隟引尘光裁衣魏后尺汲水淮南牀青骊暮当返预使罗裙香同前陈顾野王夕台行雨度朝梁照日辉东城採桑返南市数钱归长歌挑碧玉罗尘笑洛妃欲知欢未尽栖乌已夜飞齐倡赵女尽妖妍珠帘玉砌併神仙莫笑人来最落后能使君恩得度前岂知洛渚罗尘步讵减天河秋夕渡妖姿巧笑能倾城那思他人不憎妬莲花藻井推芰荷採菱妙曲胜阳阿燕姬妍赵女丽出入王宫公主第倚鸣瑟歌未央调弦八九弄度曲两三章唯欣春日永讵愁秋夜长歌未央倚鸣琴轻风飘落蘂乳燕巢兰室结罗帷翫朝日牕开翠幔巻粧罢金星出争攀四照花竞戏三条术艳歌行有女篇晋傅𤣥有女怀芬芳媞媞步东厢蛾眉分翠羽明眸发清扬丹唇翳皓齿秀色若珪璋巧笑露权靥衆媚不可详令仪希世出无乃古毛嫱头安金步揺耳系明月珰珠环约素腕翠羽垂鲜光文袍缀藻黼玉体映罗裳容华既已艳志节拟秋霜徽音冠青云声响流四方妙哉英媛徳宜配矦与王灵应万世合日月时相望媒氏陈束帛羔鴈鸣前堂百两盈中路起若鸾凤翔凡夫徒踊跃望絶殊参商煌煌京洛行魏文帝夭夭园桃无子空长虚美难假偏轮不行淮隂五刑鸟得弓藏保身全名独有子房大愤不收褒衣无带多言寡诚秪令事败苏秦之说六国以亡倾侧卖主车裂固当贤矣陈轸忠而有谋楚怀不从祸卒不救祸夫吴起智小谋大西河何健伏尸何劣嗟彼郭生古之雅人智矣燕昭可谓得臣峨峨仲连齐之髙士北辞千金东蹈沧海同前宋鲍照凤楼十二重四户八绮牕绣桷金莲花桂柱玉盘龙珠帘无隔路罗幌不胜风宝帐三千所为尔一朝容扬芬紫烟上垂綵绿云中春吹回白日霜歌落塞鸿但惧秋尘起盛爱逐衰蓬坐视青苔满卧对锦筵空琴瑟纵横散舞衣不复缝古来共歇薄君意岂独浓唯见双黄鹄千里一相从南游偃师县斜上霸陵东回瞻龙首堞遥望徳阳宫重门逺照耀天阁复穹隆城旁疑复道树里识松风黄河入洛水丹泉绕射熊夜轮悬素魄朝光荡碧空秋霜晓驱鴈春雨暮成虹曲阳造甲第髙安还禁中刘苍归作相窦宪出临戎此时车马合兹晨冠葢通谁知两京盛欢宴遂无穷同前梁戴暠欲知佳丽地为君陈帝京由来称侠窟争利复争名铸铜门外马刻石水中鲸黑龙过饮渭丹凤俯临城羣公邀郭解天子问黄琼诏幸平阳地骑指伏波营五矦同拜爵七䝿各垂缨衣风飘飖起车尘暗浪生舞见淮南法歌闻齐后声挥金留客坐馔玉待钟鸣独有文园客偏嗟武骑轻同前陈张正见千门俨西汉万户擅东京凌云霞上起鳷鹊月中生风尘暮不息箫筦夜恒鸣唯当卖药处不入长安城同前隋李巨仁京洛类神仙蔼蔼却云烟渐台临太液玉树并甘泉车喧平乐外骑拥濯龙前竞结萧朱绶争攀李郭船独悲韩长孺死灰犹未然帝王所居篇陈张正见崤函惟帝宅宛雒壮皇居紫㣲临复道丹水亘通渠沈沈飞雨殿蔼蔼承明庐两宫分槩日双阙并凌虚休气充青𤨏荣光入绮疏霞明仁夀镜日照陵云书鸣鸾背鳷鹊诏跸幸储胥长杨飞玉辇御宿徙金舆栁叶飘缇骑槐花影属车薄暮归平乐歌钟满玉除门有车马客行晋陆机门有车马客驾言发故乡念君久不归濡迹涉江湘投袂赴门涂揽衣不及裳拊膺㩦客泣掩泪叙温凉借问邦族闲恻怆论存亡亲友多零落旧齿皆凋丧市朝互迁易城阙或丘荒坟垄日月多松柏郁芒芒天道信崇替人生安得长慷慨惟平生俛仰独悲伤同前张华门有车马客问君何乡士捷步往相讯果得旧邻里悽悽声中情慊慊増下俚语昔有故悲论今无新喜清晨相访慰日暮不能已欢戚竞寻绪谈调何终止辞端竟未究忽唱分涂始前悲尚未弭后戚方复起嘶声盈我口谈言在我耳手迹可传心愿尔笃行李同前陈张正见飞观霞光启重门平旦开北阙髙箱过东方连骑来红尘扬翠毂赭汗染龙媒桃花夹迳聚流水傍池回投鞭聊接电捐轸暂停雷非闗万里客自有六奇才琴和朝雉操酒汎夜光杯舞袖飘金谷歌声遶凤台良时不可再驺驭郁相催安知太行道失路车轮摧同前隋何妥门前车马客言是故乡来故乡有书信纵横印检开开书看未极行客屡相识借问故乡人潺湲泪不息上言离别久下道望应归寸心将夜鹊相逐向南飞同前虞世南财雄重交结戚里擅豪华曲台临上路髙门抵狭斜赭汗千金马绣毂五香车白鹤随飞葢朱鹭入鸣笳夏莲开劒水春桃发露花轻裙染囘雪浮蚁汎流霞髙谈辩飞兎摛藻握灵蛇逢恩借羽翼失路委泥沙暧暧风烟晩路长归骑逺日袤青𤨏第尘飞金谷苑危弦促柱奏巴渝遗簮堕珥解罗襦如何守直道翻使谷名愚门有万里客魏陈思王植门有万里客问君何乡人褰裳起从之果得心所亲挽裳对我泣太息前自陈本自朔方士今为吴越民行行将复行去去适西秦墙上难为趋晋傅𤣥门有车马客骖服若腾飞华组结玉佩蘩藻纷葳蕤冯轼垂长缨顾盼有余辉贫生屣敝履整此蓝缕衣客曰嘉病乎正色意无疑吐言若履氷揺舌不可追渭濵渔钓翁乃为周所谘颜回处陋巷大圣称庶几茍富不知度千驷贱采薇季孙由俭显管仲病三归夫差耽淫侈终为越所围遗身外荣利然后享巍巍迷者一何衆孔难知徳希甚美致憔悴不如豚豕肥杨朱泣路岐失道令人悲子贡欲自矜原宪知其非屈伸各异势穷达不同资夫唯体中庸先天天不违同前周王褒昔称梁孟子兼闻鲁孔丘访政聊为述问陈岂相詶末代多侥倖卿相自经由台郎百金价台司千万求当朝少直笔趋代皆曲钩廷尉十年不得调将军百战未封矦夜伏拥门作常伯自有蒲萄得凉州白璧求善价明珠难暗投髙墙不可践井水自难浮风胡有年嵗铦利比吴钩日重光行晋陆机日重光奈何天回薄日重光冉冉其游如飞征日重光今我日华华之盛日重光倐忽过亦安停日重光盛往衰亦必来日重光譬如四时固恒相催日重光惟命有分可营日重光但惆怅才志日重光身没之后无遗名月重轮行魏文帝三辰垂光照临四海焕哉何煌煌悠悠与天地久长愚见目前圣覩万年明闇相絶何可胜言同前魏明帝天地无穷人命有终立功扬名行之在躬圣贤度量得为道中同前晋陆机人生一时月重轮盛年焉可持月重轮吉凶倚伏百年莫我与期临川曷悲悼兹去不从肩月重轮功名不勗之善哉古人扬声敷闻九服身名流何穆既自才难既嘉运亦易愆俛仰行老存没将何所观志士慷慨独长叹独长叹同前梁戴暠皇基属明两副徳表重轮重轮非是晕桂满自恒春海珠舍更灭阶蓂翳且新婕妤比团扇曹王譬洛神浮川疑滚璧入户类烧银从来看顾兎不曽闻鬬麟北堂岂盈手西园偏照人蜀道难梁简文帝建平督邮道鱼复永安宫若奏巴渝曲时当君思中巫山七百里巴水三回曲笛声下复髙猿啼㫁还续同前刘孝威玉垒髙无极铜梁不可攀双流逆巘道九坂涩阳闗邓矦束马去王生歛辔还歛辔惧身尤叱驭奉王猷若恡千金重谁为万里矦献马吞珠界扬舲濯锦流沈犀厌怪水握镜表灵丘禺山金碧有光辉迁停车马正轻肥弥思王褒拥节反复忆相如乘传归君平子云寂不嗣江汉英灵已信稀同前陈隂铿王尊奉汉朝灵闗不惮遥髙岷长有雪隂栈屡经烧轮摧九折路骑阻七星桥蜀道难如此功名讵可要櫂歌行魏明帝王者布大化配干稽后祇阳育则隂杀晷景应度移文徳以时振武功伐不随重华儛干戚有苗服从妫蠢尔吴蜀虏凭江栖山阻哀哀王士民瞻仰靡依怙皇上悼愍斯宿昔奋天怒发我许昌宫列舟于长浦翌日乘波扬棹歌悲且凉太常拂白日旗帜纷设张将抗旄与钺曜威于彼方伐辠以弔民清我东南疆同前晋陆机迟迟暮春日天气柔且嘉元吉隆初已濯秽游黄河龙舟浮鹢首羽旗垂藻葩乘风宣飞景逍遥戏中波名讴激清唱榜人从櫂歌投纶沈洪川飞缴入紫霞同前宋孔寗子君子乐和节品物待阳时上位降繁祉元已命水嬉仓武戒桥梁旄人树羽旗髙樯抗飞帆羽葢翳华枝佽飞激逸响娟娥吐清辞泝洄缅无分欣流怆有思仰瞻翳云缴俯引沈泉丝委羽漫通渚鲜染中填坻鹢鸟威江使扬波骇冯夷夕影虽已西终无期同前鲍照羇客离婴时飘飖无定所昔秋寓江介兹春客河浒往戢于役身愿令永怀楚泠泠鯈疏潭邕邕鴈循渚飂唳长风振遥曳髙帆举惊波无留连舟人不踌竚同前吴迈逺十三为汉使孤劒出臯兰西南穷天险东北毕地闗岷山髙以峻燕水清且寒一去千里孤邉马何时还遥望烟嶂外障气郁云端始知身死处平生从此残同前梁简文帝妾家住湘川菱歌本自便风生解刺浪水深能捉船叶乱由牵荇丝飘为折莲溅粧疑薄汗霑衣似故湔浣沙流暂浊汰锦色还鲜参同赵飞燕借问李延年从来入絃管谁在櫂歌前同前刘孝绰日暮楚江上江深风复生所思竟何在相望徒盈盈舟子行催棹无所喝流声同前阮研芙蓉始出水绿荇叶初鲜且停白雪和共奏激楚絃平生此遭遇一日当千年同前王籍扬舲横大江乘流任荡荡轻桡莫不息复逐夜潮上时见湘水仙恒闻解佩响同前萧岑桂酒既潺湲轻舟亦乘驾鼓枻何吟吟吟我皇唐化容与沧浪中淹留明月夜同前北齐魏收雪熘添春浦花水足新流桃发武陵岸栁拂武昌楼同前隋卢思道秋江见底清越女复倾城方舟共採摘最得可怜名落花流宝珥微吹动香缨带垂连理湿櫂举木兰轻顺风传细语因波寄逺情谁能结锦缆薄暮隠长汀蒲坂行齐陆厥江南风已春河间栁已把鴈返无南书寸心何由写流泊祁连山飘飖髙阙下同前梁刘遵汉使出蒲坂去去往交河间谍敢亏对骖马脱鸣珂乍作渡泸怨何辞上陇歌白杨行晋傅𤣥青云固非青当云奈白云骥从西北驰来吾何忆骥来对我悲鸣举头气凌青云当奈此骥正龙形踠足蹉跎长坡下蹇驴慷忾敢与我争驰踯躅盐车之中流汗两耳尽下垂虽怀千里之逸志当时一得施白云彯彯舍我髙翔青云徘徊戢我愁啼上眄増崖下临清池日欲西移既来归君君不一顾仰天太息当用生为青云乎飞时悲当奈何耶青云飞乎古乐苑巻二十一古乐苑卷二十二钦定四库全书古乐苑巻二十二明梅鼎祚编相和歌辞楚调曲白头吟汉卓文君皑如山上雪皎若云间月闻君有两意故来相决絶平生共城中何尝斗酒㑹今日斗酒㑹明旦沟水头蹀躞御沟上沟水东西流郭东亦有樵郭西亦有樵两樵相推与无亲为谁骄凄凄重凄凄嫁娶亦不啼愿得一心人白头不相离竹竿何袅袅鱼尾何簁簁男儿欲相知何用钱刀为如马噉萁川上髙士嬉今日相对乐延年万嵗期皑如山上雪皎若云间月闻君有两意故来相决絶今日斗酒㑹明旦沟水头蹀躞御沟上沟水东西流凄凄复凄凄嫁娶不须啼愿得一心人白头不相离竹竿何袅袅鱼尾何簁簁男儿重意气何用钱刀为同前宋鲍照直如朱丝绳清如玉壶氷何慙宿昔意猜恨坐相仍人情贱恩旧世路逐衰兴毫发一为瑕丘山不可胜食苖实硕䑕㸃白信苍蝇凫鹄逺成美薪刍前见凌申黜褒女进班去赵姬升周王日沦惑汉帝益嗟称心赏固难恃貌恭岂易凭古来共如此非君独抚膺同前陈张正见平生懐直道桂松比贞风语黙妍蚩际沈浮毁誉中谗新恩易尽情去宠难终弹珠金市侧抵玉崑山东含香老颜驷执㦸异扬雄惆怅崔亭伯幽忧冯敬通王嫱没故塞班女弃深宫春苔封履迹秋叶夺粧红颜如花落槿鬓似雪飘蓬此时积长叹伤年谁复同班去赵姬升陈徐堪班姬与飞燕俱侍汉王宫不意恩情歇偏将衰草同香飞金辇外苔上玉阶中今日悲团扇非是为秋风泰山吟晋陆机泰山一何髙迢迢造天庭峻极周已逺曽云郁冥冥梁甫亦有馆蒿里亦有亭幽涂延万鬼神房集百灵长吟泰山侧慷慨激楚声同前宋谢灵运岱宗秀维岳崔崒刺云天岞崿既崄巇触石辄芊緜登封瘗崇坛降禅藏肃然石闾何晻蔼明堂祕灵篇梁甫吟蜀诸葛亮步出齐城门遥望荡隂里里中有三坟累累正相似问是谁家墓田疆古冶子力能排南山文能絶地纪一朝被谗言二桃杀三士谁能为此谋国相齐晏子同前晋陆机玉衡既已骖羲和若飞凌四运循环转寒暑自相承冉冉年时暮迢迢天路徴招揺东北指大火西南升悲风无絶响𤣥云互相仍丰氷凭川结零露弥天凝年命时相逝庆云鲜克乘履信多愆期思顺焉足凭慷慨临川响非此孰为兴哀吟梁甫巅慷慨独抚膺同前梁沈约龙驾有驰䇿日御不停隂星籥亟回变气化坐盈侵寒光稍眇眇秋塞日沈沈髙牕久余火倾河驾腾参飈风折暮草惊箨霣层林时云霭空逺渊水结清深奔枢岂易纽珠庭不可临怀仁每多意履顺孰能禁露清一唯促缓志且移心哀歌步梁甫叹絶有遗音同前陈陆琼临淄佳丽地年少习名倡似笑唇朱动非愁眉翠扬掩抑随竽转和柔㑹瑟张轻扇屡回指飞尘亟绕梁寄言诸葛相此曲乍难忘泰山梁甫行魏陈思王植八方各异气千里殊风雨剧哉邉海民寄身于草墅妻子象禽兽行止依林阻柴门何萧条狐兎翔我宇东武吟行晋陆机投迹短世间髙步长生闱濯髪冒云冠浣身被羽衣饥从韩衆餐寒就佚女栖同前宋鲍照主人且勿喧贱子歌一言仆本寒乡士出身蒙汉恩始随张校尉召募到河源后逐李轻车追虏出塞垣宻途亘万里宁嵗犹七奔肌力尽鞍甲心思歴凉温将军既下世部曲亦罕存时事一朝异孤绩谁复论少壮辞家去穷老还入门腰镰刈葵藿倚杖牧鸡豚昔如鞴上鹰今似槛中猿徒结千载恨空负百年怨弃席思君幄疲马恋君轩愿垂晋主恵不愧田子魂同前梁沈约天徳深且旷人世贱而浮东枝裁拂景西壑已停辀逝辞金门宠去饮玉池流霄辔一永矣俗累从此休怨诗行古辞天徳悠且长人命一何促百年未几时奄若风吹烛嘉賔难再遇人命不可续齐度游四方各系太山録人间乐未央忽然归东岳当须盪中情游心恣所欲同前魏陈思王植明月照髙楼流光正徘徊上有愁思妇悲叹有余哀借问叹者谁自云宕子妻夫行踰十载贱妾常独栖念君过于渴思君剧于饥君为髙山柏妾为浊水泥北风行萧萧烈烈入吾耳心中念故人泪随不能止浮沈各异路㑹合当何谐愿作东北风吹我入君怀君怀常不开贱妾当何依恩情中道絶流止任东西我欲竟此曲此曲悲且长今日乐相乐别后莫相忘明月照髙楼流光正徘徊上有愁思妇悲叹有余哀借问叹者谁言是宕子妻君行踰十年孤妾常独栖君若清路尘妾若浊水泥浮沈各异势㑹合何时谐愿为西南风长逝入君怀君怀时不开妾心当何依同前晋梅陶庭植不材栁苑育能鸣鹤鼓枝游畦亩栖钓一丘壑最恱朝敷荣夕乘南音客昼立薄游景暮宿汉隂魄庇身䕃王猷罢蹇反幻迹同前明月照髙楼含君千里光巷中情思满断絶孤妾肠悲风盪帷帐瑶翠坐自伤妾心依天末思与浮云长啸歌视秋草幽叶岂再扬暮兰不待嵗离华能几芳愿作张女引流悲绕君堂君堂严且祕絶调徒飞扬明月照髙楼梁武帝圆魄当虚闼清光流思延延思照孤影悽怨还自怜台镜早生尘匣琴又无弦悲慕屡伤节离忧亟华年君如东扶景妾似西栁烟相去既路迥明晦亦殊悬愿为铜铁辔以感长乐前怨诗魏阮瑀民生受天命漂若河中尘虽称百龄夀孰能应此身犹获婴凶祸流落恒苦辛同前晋翔风春华谁不美卒伤秋落时突烟还自低鄙退岂所期桂芳徒自蠧失爱在蛾眉坐见芳时歇憔悴空自嗤同前陶潜天道幽且逺鬼神茫昧然结髪念善事僶俛五十年弱冠逢世阻始室丧其偏炎火屡焚如螟蜮恣中田风雨纵横至收歛不盈廛夏日常抱饥寒夜无被眠造夕思鸡鸣及晨愿乌迁在已亦何怨离忧悽目前吁嗟身后名于我若浮烟慷慨激悲歌钟期信为贤同前梁简文帝秋风与白团本自不相安新人及故爱意气岂能寛黄金肘后铃白玉案前盘谁堪空对此还成无嵗寒同前刘孝威退宠辞金屋见谴斥甘泉枕席秋风起房栊明月悬烛避牕中影香回炉上烟丹庭斜草迳素壁㸃苔钱歌起蒲生曲乐奏下山弦新声昔广宴余杯今自传王嫱向絶漠宗女入祁连鴈书犹未返角马无归年昭台省媵御曽坂无弃捐后薪随复积前鱼谁更怜同前陈张正见新丰妖冶地游侠竞骄奢池台间罗绮桃李杂烟霞葢影分连骑衣香合并车艳粉惊飞蝶红粧映落花舞衫飘冶袖歌扇掩团纱玉牀珠帐巻金楼镜月斜还疑箫史凤不及季伦家同前江总採桑归路河流深忆昔相期柏树林奈许新缣伤妾意无由故劒动君心新梅嫩栁未障羞情去思移那可留团扇箧中言不分纎腰掌上讵胜愁怨歌行汉班倢伃新裂齐纨素鲜洁如霜雪裁为合欢扇团团似明月出入君怀袖动揺微风发常恐秋节至凉飈夺炎热弃捐箧笥中恩情中道絶同前魏陈思王植为君既不易为臣良独难忠信事不显乃有见疑患周公佐成王金縢功不刋推心辅王室二叔反流言待罪居东国泣涕常留连皇灵大动变震雷风且寒拔树偃秋稼天威不可干素服开金縢感悟求其端公旦事既显成王乃哀难吾欲竟此曲此曲悲且长今日乐相乐别后莫相忘同前梁简文帝十五颇有余日照杏梁初蛾眉本多嫉掩鼻特成虚持此倾城貌翻为不肖躯秋风吹海水寒霜依玉除月光临户驶荷花依浪舒望檐悲双翼窥沼泣前鱼苔生履处没草合行人踈裂纨伤不尽归骨恨难袪早知长信别不避后园舆同前江淹纨扇如团月出自机中素画作秦王女乘鸾向烟雾彩色世所重虽新不代故窃悲凉风至吹我玉陛树君子恩未毕零落委中路同前沈约时屯寕易犯俗险信难羣坎壈元叔赋顿挫敬通文遽沦班姬宠夙窆贾生坟短俗同如此长叹何足云同前周庾信家住金陵县前嫁得长干少年回头望乡泪落不知何处天邉胡尘㡬日应尽汉月何时更圆为君能歌此曲不觉心随㫁弦同前隋虞世南紫殿秋风冷彫甍白日沈裁纨悽㫁曲织素别离心掖庭羞改画长门不惜金宠移恩稍薄情踈恨转深香销翠羽帐弦㫁凤凰琴镜前红粉歇堦上緑苔侵谁言掩歌扇翻作白头吟怨歌行朝时篇晋傅𤣥昭昭朝时日皎皎晨明月十五入君门一别终华髪同心忽异离旷如胡与越胡越有㑹时参辰辽且濶形影虽髣髴音声寂无达纎弦感促桂触之哀声发情思如循环忧来不可遏涂山有余恨诗人咏采葛蜻蛚吟牀下回风起幽闼春荣随路落芙蓉生木末自伤命不遇良辰永乖别已尔可奈何譬如纨素裂孤雌翔故巢星流光景絶魂神驰万里甘心要同宂班倢伃晋陆机倢伃去辞宠淹留终不见寄情在玉阶託意唯团扇春苔暗阶除秋草芜髙殿昬黄履綦絶愁来空雨面同前梁元帝婕妤初选入含媚向罗帏何言飞燕宠青苔生玉墀谁知同辇爱遂作裂纨诗以兹自伤苦终无长信悲同前刘孝绰应门寂已闭非复后庭时况在青春日萋萋緑草滋妾身似秋扇君恩絶履綦讵忆游轻辇徒令贱妾辞同前何思澄寂寂长信晩雀声喧洞房蜘蛛网髙阁駮藓被长廊虚殿帘帏静闲堦花蘂香悠悠视日暮还复拂空牀同前孔翁归长门与长信日暮九重空雷声聴隠隠车响絶珑珑恩光随妙舞团扇逐秋风鈆华谁不慕人意自难终同前刘令日落应门闭愁思百端生况复昭阳近风传歌吹声宠移终不恨谗枉太无情只言争分理非独舞腰轻同前陈隂铿柏梁新宠盛长信昔恩倾谁谓诗书巧翻为歌舞轻花月分牕进苔草共阶生妾泪衫前满单眠梦里惊可惜逢秋扇何用合欢名同前何楫齐纨既逐箧赵舞即凌人履迹随恩故阶苔逐恨新独卧销香炷长啼费手巾庭草何聊赖也持秋当春玉阶怨齐谢朓夕殿下珠帘流萤飞复息长夜缝罗衣思君此何极同前虞炎紫藤拂花树黄鸟度青枝思君一叹息苦泪应言垂长门怨梁栁恽玉壶夜愔愔应门重且深秋风动桂树流月摇轻隂绮檐清露溽网户思虫吟叹息下兰阁含愁奏雅琴何由鸣晓佩复得抱宵衾无复金屋念岂照长门心同前费昶向夕千愁起自悔何嗟及愁思且归牀罗襦方掩泣绛树揺风软黄鸟弄声急金屋贮娇时不言君不入大曲满歌行古辞为乐未几时遭世险巇逢此百罹零丁荼毒愁懑难支遥望辰极天晓月移忧来填心谁当我知戚戚多思虑耿耿不宁祸福无形唯念古人逊位躬耕遂我所愿以兹自宁自鄙山栖守此一荣暮秋烈风起西蹈沧海心不能安揽衣起瞻夜北斗䦨干星汉照我去去自无他奉事二亲劳心可言穷达天所为智者不愁多为少忧安贫乐正道师彼庄周遗名者贵子熙同巇往者二贤名垂千秋饮酒歌舞不乐何须善哉照观日月日月驰驱轗轲世间何有何无贪财惜费此一何愚命如凿石见火居世竟能几时但当欢乐自娱尽心极所嬉怡安善养君徳惟百年保此期颐为乐未几时遭时崄巇逢此百罹伶丁荼毒愁苦难为遥望极辰天晓月移忧来填心谁当我知戚戚多思虑耿耿殊不宁祸福无形惟念古人逊位躬耕遂我所愿以兹自宁自鄙栖栖守此末荣莫秋烈风昔蹈沧海心不能安揽衣瞻夜北斗䦨干星汉照我去自无他奉事二亲劳心可言穷达天为智者不愁多为少忧安贫乐道师彼庄周遗名者贵子遐同游往者二贤名垂千秋饮酒歌舞乐复何须照视日月日月驰驱轗轲人间何有何无贪财惜费此一何愚凿石见火居代㡬时为当欢乐心得所喜安神养性得保遐期古乐苑巻二十二古乐苑卷二十三钦定四库全书古乐苑卷二十三明梅鼎祚编清商曲辞呉声歌曲呉歌宋鲍照夏口樊城岸曹公却月戍但观流水还识是侬流下夏口樊城岸曹公却月楼观见流水还识是侬泪流人言荆江狭荆江定自濶五两了无闻风声那得逹子夜歌晋宋齐辞落日出前门瞻瞩见子度冶容多姿鬓芳香已盈路芳自香所为冶容不敢当天不夺人愿故使侬见郎宿昔不梳头丝髪被两肩婉伸郎膝上何处不可怜自从别欢来奁器了不开头乱不敢理粉拂生黄衣﨑岖相怨慕始获风云通玉林语石阙悲思两心同见娘善容媚愿得结金兰空织无经纬求匹理自难始欲识郎时两心望如一理丝入残机何悟不成匹前丝断纒绵意欲结交情春蚕易感化丝子已复生今日已欢别合㑹在何时明灯照空局悠然未有期自从别郎来何日不咨嗟黄蘗郁成林当奈苦心多髙山种芙蓉复经黄蘗坞果得一莲时流离婴辛苦朝思出前门暮思还后渚语咲向谁道腹中隂忆汝擥枕北牕卧郎来就侬嬉小喜多唐突相怜能几时驻筯不能食蹇蹇步闱里投琼着局上终日走博子郎为傍人取负侬非一事攡门不安横无复相关意年少当及时蹉跎日就老若不信侬语但看霜下草緑揽迮题锦双裙今复开巳许腰中带谁其解罗衣常虑有贰意欢今果不齐枯鱼就浊水长与清流乖欢愁侬亦惨郎咲我亦喜不见连理树异根同条起感欢初殷勤叹子后辽落打金侧瑇瑁外艳里懐薄别后涕流连相思情悲满忆子腹糜烂肝肠尺寸断道近不得数遂致盛寒违不见东流水何时复西归谁能思不歌谁能饥不食日冥当户倚惆怅底不忆擥裙未结带约眉出前牕罗裳易飘飏小开骂春风举酒待相劝酒还杯亦空愿因㣲觞㑹心感色亦同夜觉百思纒忧叹涕流襟徒懐倾筐情郎谁明侬心侬年不及时其于作乖离素不如浮萍转动春风移夜长不得眠转侧听更鼔无故欢相逄使侬肝肠苦欢从何处来端然有忧色三唤不一应有何比松柏念爱情慊慊倾倒无所惜重帘持自鄣谁知许厚薄气清明月朗夜与君共嬉郎歌妙意曲侬亦吐芳词惊风急素柯白日渐㣲蒙郎懐幽闺性侬亦恃春容夜长不得眠明月何灼灼想闻散唤声虚应空中诺人各既畴匹我志独乖违风吹冬帘起许时寒薄飞我念欢的的子行由预情雾露隐芙蓉见莲不分明侬作北辰星千年无转移欢行白日心朝东暮还西怜欢好情懐移居作乡里桐树生门前出入见梧子遣信欢不来自往复不出金铜作芙蓉莲子何能实初时非不宻其后日不如回头批栉脱转觉薄志疎寝食不相忘同坐复俱起玉藕金芙蓉无称我莲子恃爱如欲进含羞未肯前朱口发艳歌玉指弄娇弦朝日照绮钱光风动纨素巧笑倩两犀美目扬双蛾子夜四时歌晋宋齐辞春歌春风动春心流目瞩山林山林多竒采阳鸟吐清音緑荑带长路丹椒重紫茎流吹出郊外共欢弄春英光风流月初新林锦花舒情人戏春月窈窕曵罗裾妖冶颜荡骀景色复多媚温风入南牖织妇懐春意碧楼冥初月罗绮垂新风含春未及歌桂酒发清容杜鹃竹里鸣梅花落满道燕女游春月罗裳曵芳草朱光照緑苑丹华粲罗星那能闺中绣独无懐春情鲜云媚朱景芳风散林花佳人步春苑绣带飞粉葩罗裳迮红袖玉钗明月珰冶游步春露艳覔同心郎春林花多媚春鸟意多哀春风复多情吹我罗裳开新燕弄初调杜鹃竞晨鸣画眉忘注口游步散春情梅花落已尽栁花随风散叹我当春年无人相要唤昔别雁集渚今还燕巢梁敢辞嵗月乆但使逄春阳春园花就黄阳池水方渌酌酒初满杯调弦始成曲娉婷扬袖舞阿那曲身轻照灼兰光在容冶春风生阿那曜姿舞逶迤唱新歌翠衣发华洛回情一见过明月照桂林初花绵绣色谁能不相思独在机中织﨑岖与时竞不复自顾虑春风振荣林常恐华落去思见春花月含笑当道路逄侬多欲擿可怜持自误自从别欢后叹音不絶响黄蘖向春生苦心随日长夏歌髙堂不作壁招取四面风吹欢罗裳开动侬含笑容反覆华簟上屏帐了不施郎君未可前待我整容仪开春初无欢秋冬更増凄共戏炎暑月还觉两情谐春别犹春恋夏还情更乆罗帐为谁褰双枕何时有叠扇放牀上企想逺风来轻袖拂华粧窈窕登髙台含桃已中食郎赠合欢扇深感同心意兰室期相见田蚕事巳毕思妇犹苦身当暑理絺服持寄与行人朝登凉台上夕宿兰池里乘月採芙蓉夜夜得莲子暑盛静无风夏云薄暮起携手宻叶下浮瓜沉朱李郁蒸仲暑月长啸北湖邉芙蓉始结叶抱艳未成莲适见戴青幡三春已复倾林鹊改初调林中夏蝉鸣春桃初发红惜色恐侬擿朱夏花落去谁复相寻覔昔别春风起今还夏云浮路遥日月促非是我淹畱青荷盖緑水芙蓉葩红鲜郎见欲採我我心欲懐莲四周芙蓉池朱堂敞无壁珍簟镂玉牀缱绻任懐适赫赫盛阳月无侬不握扇窈窕瑶台女冶游戏凉殿春倾桑叶尽夏开蚕务毕昼夜理机丝知欲早成匹情知三夏热今日偏独甚香巾拂玉席共郎登楼寝轻衣不重綵飈风故不凉三伏何时过许侬红粉粧盛暑非游节百虑相纒绵汎舟芙蓉湖散思莲子间秋歌风清觉时凉明月天色髙佳人理寒服万结砧杵劳清露凝如玉凉风中夜发情人不还卧冶游步明月鸿雁搴南去乳燕指北飞征人难为思愿逐秋风归开牕取月光灭烛解罗裳含笑帷幌里举体兰蕙香适忆三阳初今已九秋暮追逐太始乐不觉华年度飘飘初秋夕明月耀秋辉握腕同游戏庭含媚素归秋夜凉风起天髙星月明兰房竞粧饰绮帐待双情凉风开牕寝斜月垂光照中宵无人语罗幌有双笑金风扇素节玉露凝成霜登髙去来雁惆怅客心伤草木不常荣顦顇为秋霜今遇泰始世年逄九春阳自从别欢来何日不相思常恐秋叶零无复莲条时掘作九州池尽是大宅里处处种芙蓉婉转得莲子初寒八九月独纒自络丝寒衣尚未了郎唤侬底为秋爱两两雁春感双双燕兰鹰接野鸡雉落谁当见仰头看梧树桐花特可怜愿天无霜雪梧子解千年白露朝夕生秋风凄长夜忆郎须寒服乘月擣白素秋风入牕里罗帐起飘飏仰头看明月寄情千里光别在三阳初望还九秋暮恶见东流水终年不西顾冬歌渊氷厚三尺素雪覆千里我心如松柏君情复何似涂涩无人行冐寒往相覔若不信侬时但看雪上迹寒鸟依髙树枯林鸣悲风为欢顦顇尽那得好颜容夜半冐霜来见我輙怨唱懐氷闇中倚已寒不复亮蹑履步荒林萧索悲人情一唱泰始乐枯草衔花生昔别春草緑今还墀雪盈谁知相思老𤣥鬓白髪生寒云浮天凝积雪氷川波连山结玉巖修庭振琼柯炭炉却夜寒重袍坐疉褥与郎对华榻弦歌秉兰烛天寒嵗欲暮朔风舞飞雪懐人重衾寝故有三夏热冬林叶落尽逄春已复曜葵藿生谷底倾心不蒙照朔风洒霰雨緑池莲水结愿欢攘皓腕共弄初落雪严霜白草木寒风昼夜起感时为欢叹霜鬓不可视何处结同心西陵柏树下晃荡无四壁严霜冻杀我白雪停隂冈丹华耀阳林何必丝与竹山水有清音未尝经辛苦无故彊相矜欲知千里寒但看井水氷果欲结金兰但看松柏林经霜不堕地嵗寒无异心适见三阳日寒蝉已复鸣感时为欢叹白髪緑鬓生子夜四时歌梁武帝春歌阶上香入懐庭中花照眼春心郁如此情来不可限兰叶始满地梅花已落枝持此可怜意摘以寄心知朱日光素氷黄华映白雪折梅寄佳人共迎阳春月花坞蝶双飞栁堤鸟百舌不见佳人来徒劳心断絶夏歌江南莲花开红光照碧水色同心复同藕异心无异闺中花如绣帘上露如珠欲知有所思停织复踟蹰玉盘贮朱李金杯盛白酒本欲持自亲复恐不甘口含桃落花日黄鸟营飞时君住马已疲妾去蚕欲饥秋歌绣带合欢结锦衣连理文懐情入夜月含笑出朝云七采紫金柱九华白玉梁但歌云不去含吐有余芳当信抱梁期莫听回风音镜中两人髻分明无两心吹漏未可停断弦更当续俱作双丝引共奏同心曲冬歌寒闺动黼帐密筵重锦席卖眼拂长袖含笑畱上客别时鸟啼户金晨雪满墀过此君不返但恐緑鬓衰果欲结金兰但看松柏林经霜不堕地嵗寒无异心一年漏将尽万里人未归君志固有在妾躯乃无依子夜四时歌梁王金珠夏歌垂帘倦烦热巻幌乗清隂风吹合欢帐直动相思琴秋歌叠素兰房中劳情桂杵侧朱颜润红粉香汗光玉色紫茎垂玉露緑叶落金樱着锦如言重衣罗始觉轻大子夜歌歌謡数百种子夜最可怜慷慨吐清音明转出天然丝竹发歌响假器扬清音不知歌謡妙声势出口心子夜警歌镂椀传緑酒雕罏薫紫烟谁知苦寒调共作白雪弦恃爱如欲进含羞出不前朱口发艳歌玉指弄娇弦子夜变歌人传欢负情我自未尝见三更开门去始知子夜变嵗月如流迈春尽秋已至荧荧条上花零落何乃驶嵗月如流迈行已及素秋蟋蟀吟堂前惆怅使侬愁古乐苑巻二十三古乐苑卷二十四钦定四库全书古乐苑巻二十四明梅鼎祚编清商曲辞呉声歌曲上声歌晋宋齐辞侬本是萧草持作兰桂名芬芳顿交盛感郎为上声郎作上声曲柱促使弦哀譬如秋风急触遇伤侬懐初歌子夜曲改调促鸣筝四座暂寂静听我歌上声三鼓染乌头闻鼓白门里擥裳抱履走向冥不轻纪三月寒暖适杨栁可藏雀未言涕交零如何见君隔新衫绣两裆迮着罗裳里行步动㣲尘罗裙从风起裲裆与郎着反绣持贮里汗污莫溅浣持许相存在春月㬉何太生裙迮罗袜暧暧日欲暝从侬门前过同前梁武帝花色过桃杏名称重金琼名歌非下里含笑作上声欢闻歌迢遥天无柱流漂萍无根单身如萤火持底报郎恩同前梁武帝艳艳金楼女心如玉池莲持底报郎恩俱期游梵天南有相思木合影复同心游女不可求谁能息空隂欢闻变歌金瓦九重墻玉壁珊瑚柱中夜来相寻唤欢闻不顾欢来不徐徐阳牕都鋭户耶婆尚未眠肝心如推橹张罾不得鱼不橹罾空归君非鸬鹚鸟底为守空池刻木作斑鹪有翅不能飞揺着帆樯上望见千里矶锲臂饮清血牛羊持祭天没命成灰土终不罢相怜驶风何曜曜㠶上牛渚矶帆作繖子张船如侣马驰前溪歌晋沈玩忧思出门倚逄郎前溪度莫作流水心引新都舍故为家不凿井担瓶下前溪开穿乱漫下但闻林鸟啼前溪沧浪暎通波澄渌清声弦传不絶千载寄汝名永与天地并逍遥独桑头北望东武亭黄瓜被山侧春风感郎情逍遥独桑头东北无广亲黄瓜是小草春风何足叹忆汝涕交零黄葛结蒙笼生在洛溪邉花落随流去何见逐流还还亦不复鲜黄葛生烂熳谁能断葛根寕断娇儿乳不断郎殷勤同前梁包明月当曙与未曙百鸟啼牕前独眠抱被叹忆我懐中侬单情何时双阿子歌阿子复阿子念汝好颜容风流世希有窈窕无人双春月故鸭啼独雄颠倒落工知悦弦死故来相寻博野田草欲尽东流水又暴念我双飞凫饥渇常不饱同前梁王金珠可怜双飞凫飞集野田头饥食野田草渇饮清河流丁督䕶歌宋孝武帝督护北征去前锋无不平朱门垂髙盖永世扬功名洛阳数千里孟津流无极辛苦戎马间别易㑹难得督护北征去相送落星墟帆樯如芒柽督护今何渠督护初征时侬亦恶闻许愿作石尤风四面断行旅闻欢去北征相送直渎浦只有泪可出无复情可吐黄河流无极洛阳数千里轗轲戎旅间何由见欢子团扇郎晋谢芳姿白团扇辛苦五流连是郎眼所见白团扇顦顇非昔容羞与郎相见同前桃叶七寳画团扇灿烂明月光饷郎却暄暑相忆莫相忘青青林中竹可作白团扇动揺郎玉手因风托方便团扇复团扇持许自遮靣憔悴无复理羞与郎相见同前无名氏犊车薄不乗步行耀玉颜逢侬都共语起欲着夜半团扇薄不揺窈窕揺蒲葵相怜中道罢定是阿谁非御路薄不行窈窕决横塘团扇鄣白日面作芙蓉光白练薄不着趣欲着锦衣异色都言好清白为谁施同前梁武帝手中白团扇凈如秋团月清风任动生娇香承意发七日夜女郎歌三春怨离泣九秋欣期歌驾鸾行日时月明济长河长河起秋云汉渚风凉发含欣出霄路可咲向明月金风起汉曲素月明河邉七章未成匹飞燕起长川春离隔寒暑明秋暂一㑹两叹别日长双情若饥渇婉娈不终夕一别周年期桑蚕不作茧昼夜长悬丝灵匹怨离处索居隔长河𤣥云不应雷是侬啼叹歌振玉下金堦拭眼瞩星兰惆怅登云轺悲恨两情殚风骖不驾缨翼人立中庭箫管且停吹展我叙离情紫霞烟翠盖斜月照绮牕衔悲握离袂易尔还年容长史变歌晋王廞出侬呉阊门清水緑碧色徘徊戎马间求罢不能得日和狂风扇心故清白节朱门前世荣千载素忠烈朱桂结贞根芬芬溢帝庭凌霜不改色枝叶永流荣黄生曲黄生无诚信冥彊将侬期通夕出门望至晓竟不来崔子信桑条馁去都馁还为欢复催折命生丝髪间松柏叶青蒨石榴花葳蕤迮置前后事欢今定怜谁黄鹄曲黄鹄参天飞半道郁徘徊腹中车轮转君知思忆谁黄鹄参天飞半道还哀鸣三年失羣侣生离伤人情黄鹄参天飞凝融争风回髙翔入𤣥阙时复乘云頽黄鹄参天飞半道还后渚欲飞复不飞悲鸣觅羣侣碧玉歌碧玉破瓜时郎为情颠倒芙蓉凌霜荣秋容故尚好碧玉小家女不敢攀贵徳感郎千金意慙无倾城色碧玉小家女不敢贵徳攀感郎意气重遂得结金兰同前碧玉破瓜时相为情颠倒感郎不羞郎回身就郎抱杏梁日始照蕙席欢末极碧玉奉金杯渌酒助花色同前碧玉上宫妓出入千花林珠被玳瑁牀感郎情意深桃叶歌晋王献之桃叶复桃叶渡江不用檝但渡无所苦我自迎接汝桃叶复桃叶桃树连桃根相怜两乐事独使我殷勤同前桃叶桃叶映红花无风自婀娜春花映何限感君独採我桃叶复桃叶渡江不待橹风波了无常没命江南渡长乐佳小庭春映日四角佩琳琅玉枕龙须席郎瞑首何当雎鸠不集林体洁好清流贞节曜竒世长乐戏汀洲鸳鸯翻碧树皆以戏兰渚寝食不相离长莫过时许欲知长乐佳中陵罗淑女媚兰双情谐欲知长乐佳中陵罗雎鸠美死两心齐比翼交颈游千载不相离偕情欣欢念长乐佳欲知长乐佳中陵罗背林前溪长相随同前红罗复斗帐四角垂珠珰玉枕龙须席郎眠何处牀欢好曲淑女总角时唤作小姑子空艳初春花人见谁不窈窕上头欢那得及破瓜但看脱叶莲何如芙蓉花逶迤总角年华艳星间月遥见情倾庭不觉喉中哕懊侬歌晋緑珠丝布涩难缝令侬十指穿黄牛细犊车游戏出孟律同前无名氏江中白布帆乌布礼中帷潭如陌上鼓许是侬欢归江陵去扬州三千三百里已行一千三所有二千在寡妇哭城頽此情非虚假相乐不相得抱恨黄泉下内心百际起外形空殷勤既就頽城感敢言浮花言我与欢相怜约誓底言者常叹负情人郎今果成诈我有一所欢安在深合里桐树不结花何由得梧子长樯铁鹿子布帆阿那起诧侬安在间一去三千里暂薄牛渚矶欢不下廷板水深沾侬衣白黒何在浣爱子好情懐倾家科理乱揽衣未结带落托行人断月落天欲曙能得几时眠悽悽下牀去侬病不能言髪乱谁科理託侬言相思还君华艳去催送实情来山头草欢少四靣风趣使侬颠倒懊恼奈何许夜闻家中论不得侬与汝懊侬曲歌齐王仲雍常叹负情侬郎今果行许君行不净心那得恶人题华山畿华山畿女华山畿君既为侬死独活为谁施欢若见怜时棺木为侬开同前宋辞闻欢大养蚕定得几许丝所得何足言奈何黒痩为夜相思投壶不停箭忆欢作娇时开门枕水渚三刀治一鱼歴乱伤杀汝未敢便相许夜闻侬家论不持侬与汝懊恼不堪止上牀解要绳自经屏风里啼着曙泪落枕将浮身沈被流去将懊恼石阙昼夜题碑泪常不燥别后常相思顿书千丈阙题碑无罢时奈何许所欢不在间娇咲向谁绪隔津叹牵牛语织女离泪溢河汉啼相忆泪如漏刻水昼夜流不息着处多遇罗的的往年少艳情何能多无故相然我路絶行人断夜夜故望汝一坐复一起黄昬人定后许时不来已摩可浓巷巷相罗截终当不置汝不能乆长离中夜忆欢时抱被空中啼腹中如汤灌肝肠寸寸断教侬底聊赖相送劳劳渚长江不应满是侬泪成许奈何许天下人何限慊慊只为汝郎情难可道欢行豆挟心见荻多欲绕松上萝愿君如行云时时见经过夜相思风吹牕帘动言是所欢来长鸣鸡谁知侬念汝独向空中啼腹中如乱丝愦愦适得去愁毒已复来读曲歌花钗芙蓉髻双鬓如浮云春风不知着好来动罗裙念子情难有已恶动罗裙听侬入懐不红蓝与芙蓉我色与欢敌莫案石榴花歴乱听侬摘千叶红芙蓉照灼緑水邉余花任郎摘慎莫罢侬莲思欢乆不爱独枝莲只惜同心藕打壊木栖牀谁能坐相思三更书石阙忆子夜啼碑奈何不可言朝看莫牛迹知是宿蹄㾗娑拖何处归道逄播掿郎口朱脱去尽花钗复低昻所欢子莲从胷上度刺忆庭欲死揽裳踱跣把丝织履故交白足露上知所所欢不见怜憎状从前度思难忍络甖语犹壶倒写侬顿尽上树摘桐花何梧枝枯燥迢迢空中落遂为梧子道桐花特可怜愿天无霜雪梧子解千年栁树得春风一低复一昻谁能空相忆独眠度三阳折杨栁百鸟园林啼道欢不离口縠衫两袖裂花钗鬓邉低何处分别归西上古余啼所欢子不与他人别啼是忆郎耳披被树明灯独思谁能忍欲知长寒夜兰灯倾壶尽坐起叹汝好愿他甘丛香倾筐入懐抱通髪不可料顦顇为谁睹欲知相忆时但看裙带缓几许忆欢不能食徘徊三路间因风覔消息朝日光景开从君良燕游愿如卜者策长与千嵗龟所欢子问春花可怜摘挿两裆里芳萱初生时知是无忧草双眉画未成那能就郎抱百花鲜谁能懐春日独入罗帐眠闻欢得新侬四支懊如垂鸟散放行路井中百翅不能飞怜欢敢唤名念欢不唤字连唤欢复欢两誓不相弃奈何许石阙生口中衔碑不得语白门前乌帽白㡌来白帽郎是侬良不知乌帽郎是谁初阳正二月草木郁青青蹑履步前园时物感人情青幡起御路緑栁䕃驰道欢赠玉树筝侬送千金寳桃花落已尽愁思犹未央春风难期信託情明月光计约黄昬后人断犹未来闻欢开方局已复将谁期自从别郎后卧宿头不举飞龙落药店骨出只为汝日光没巳尽宿鸟纵横飞徙倚望行云躞蹀待郎归百度不一回千书信不归春风吹杨栁华艳空徘徊音信濶弦朔方悟千里遥朝霜语白日知我为欢消合冥过藩来向晓开门去欢取身上好不为侬作虑五鼓起开门正见欢子度何处宿行还衣被有霜露本自无此意谁交郎举前视侬转迈迈不复来时言自我别欢后欢音不絶响茱茰持捻泥龛有杀子像家贫近店肆出入引长事郎君不浮华谁能呈实意念日行不遇道逄播掿郎查灭衣服壊白肉亦黯疮歔欷闇中啼斜日照帐里无油何所苦但使天明尔黄丝咡素琴汎弹弦不断百弄任郎作唯莫广陵散思欢不得来抱被空中语月没星不亮持底明侬绪诈我不出门冥就他侬宿鹿转方相头丁倒欺人目欢但且还去遗信相参伺契儿向髙店须㬰侬自来欲行一过心谁我道相怜摘菊持饮酒浮华着口邉语我不游行常常走巷路败桥语方相欺侬那得度濶面行负情诈我言端的画背作天图子将负星歴君行负怜事那得厚相于麻纸语三葛我薄汝麤踈黄天不灭解甲夜曙星出漏刻无心肠复令五更毕打杀长鸣鸡弹去乌臼鸟愿得连暝不复曙一年都一晓空中人住在髙樯深阁里书信了不通故使风往尔侬心常慊慊欢行由预情雾露隐芙蓉见莲讵分明非欢独慊慊侬意亦驱驱双灯俱时尽奈许两无由谁交彊纒緜常持罢作虑作生隐藕叶莲侬在何处相怜两乐事黄作无趣怒合散无黄连此事复何苦谁交彊纒緜常持罢作意走马织悬帘薄情奈当驶执手与欢别合㑹在何时明灯照空局悠然未有期百忆却欲噫两眼常不燥蕃师五鼓行离侬何太早合笑来向侬一抱不能置领后千里带那顿谁多媚欢相怜今去何时来裲裆别去年不忍见分题欢相怜题心共饮血流头入黄泉分作两死计娇咲来向侬一抱不能已湖燥芙蓉萎莲汝藕欲死欢心不相怜慊苦竟何已芙蓉腹里萎莲汝从心起下帷掩灯烛明月照帐巾无油何所苦但使天明侬执手与欢别欲去情不忍余光照巳藩坐见离日尽种莲长江邉藕生黄蘖浦必得莲子时流离经辛苦人传我不虚实情明把纳芙蓉万层生莲子信重沓闻乖事难懐况复临别离伏龟语石板方作千嵗碑钤盪与时竞不得寻倾虑春风扇芳条常念花落去坐倚无精魂使我生百虑方局十七道期㑹是何处暂出白门前杨栁可藏乌欢作沈水香侬作博山罏十期九不果常抱懐恨生然灯不下炷有油那得明自从近日来了不相寻博竹帘裲裆题知子心情薄下帷灯火尽朗月照懐里无油何所苦但令天明尔近日莲违期不复寻博子六筹翻双鱼都成罢去已一夕就郎宿通夜语不息黄蘖万里路道苦真无极登店卖三葛郎来买丈余合匹与郎去谁解断麤踈侬亦麤经风罢顿葛帐里败许麤踈中紫草生湖邉悮落芙蓉里色分都未获空中染莲子闺阁断信使的的两相忆譬如水上影分明不可得逍遥待晓分转侧听更鼔明月不应停特为相思苦罢去四五年相见论故情杀荷不断藕莲心已复生辛苦一朝欢须㬰情易厌行膝点芙蓉深莲非骨念慊苦忆侬欢书作后非是五果林中度见花多忆子呉声读曲齐朱硕仙二忆所欢时縁山破芿荏山神感侬意盘石鋭锋动同前朱子尚暧暧日欲冥欢骑立踟蹰太阳犹尚可且愿停须㬰春江花月夜隋炀帝暮江平不动春花满正开流波将月去潮水带星来夜露含花气春潭瀁月晖汉水逄游女湘川值两妃同前诸葛颕张帆渡栁浦结缆隐梅洲月色含江树花影覆船楼玉树后庭花陈后主丽宇芳林对髙阁新粧艳质本倾城映户凝娇乍不进出帷含态咲相迎妖姬脸似花含露玉树流光照后庭汎龙舟隋炀帝轴轳千里汎归舟言旋旧镇下扬州借问扬州在何处淮南江北海西头六辔聊停御百丈暂罢开山歌棹讴讵似江东掌闲地独自称言鑑里游黄竹子歌江邉黄竹子堪作女儿箱一船使两桨得嬢还故乡江陵女歌雨从天上落水从桥下流拾得娘裙带同心结两头神弦歌宿阿曲苏林开天门赵尊闭地户神灵亦道同真官今来下道君曲中庭有树自语梧桐推枝布叶圣郎曲左亦不佯佯右亦不翼翼仙人在郎傍玉女在郎侧酒无沙糖味为他通颜色娇女诗北游临河海遥望中菰菱芙蓉发盛华渌水清且澄弦歌奏声节髣髴有余音蹀躞越桥上河水东西流上有神仙居下有西流鱼行不独自三三两两俱白石郎曲白石郎临江居前导江伯后从鱼积石如玉列松如翠郎艳独絶世无其二青溪小姑曲开门白水侧近桥梁小姑所居独处无郎湖就姑曲赤山湖就头孟阳二三月緑蔽贲荇薮湖就赤山矶大姑大湖东仲姑居湖西姑恩曲明姑遵八风蕃谒云日中前导陆离兽后从朱鸟麟鳯皇苕苕山头柏冬夏叶不衰独当被天恩枝叶华葳㽔採莲童曲汎舟採菱叶过摘芙蓉花如檝命童侣齐声採莲歌东湖扶菰童西湖採菱芰不持歌作乐为持解愁思明下童曲走马上前坂石子弹马蹄不惜弹马蹄但惜马上儿陈孔骄赭白陆郎乗班骓徘徊射堂头望门不欲归同生曲人生不满百常抱千嵗忧早知人命促秉烛夜行游嵗月如流迈行已及素秋蟋蟀鸣空堂感怅令人忧古乐苑卷二十四古乐苑卷二十五钦定四库全书古乐苑巻二十五明梅鼎祚编清商曲辞西曲歌石城乐宋臧质生长石城下开牕对城楼城中诸少年出入见依投阳春百花生摘挿环髻前捥指蹋忘愁相与及盛年布帆百余幅环环在江津执手双泪落何时见欢还大艑载三千渐水丈五余水髙不得渡与欢合生居闻欢逺行去相送方山亭风吹黄蘗藩恶闻苦篱声乌夜啼歌舞诸少年娉婷无种迹菖蒲花可怜闻名不曽识长樯铁鹿子布帆阿那起诧侬安在间一去数千里辞家逺行去侬欢独离居此日无啼音裂帛作还书可怜乌臼鸟彊言知天曙无故三更啼欢子冒闇去乌生如欲飞飞飞各自去生离无安心夜啼至天曙笼牕牕不开荡户户不动欢下葳蕤籥交侬那得往逺望千里烟隠当在欢家欲飞无两翅当奈独思何巴陵三江口芦荻齐如麻执手与欢别痛切当奈何同前梁简文帝緑草庭中望明月碧玉堂里对金铺鸣弦拨捩发初异挑琴欲吹衆曲殊不疑三足朝含影直言九子夜相唿羞言独眠枕下流託道单栖城上乌同前刘孝绰鵾弦且辍弄鹤操暂停徽别有啼乌曲东西相背飞倡人怨独守荡子殊未归忽闻生离唱长夜泣罗衣同前周庾信桂树悬知逺风竿讵肯低独怜明月夜孤飞犹未栖虎贲谁见惜御史讵相携虽言入弦管终是曲中啼促柱繁弦非子夜歌声舞态异前谿御史府中何处宿洛阳城头那得栖弹琴蜀郡卓家女织锦秦川窦氏妻讵不自惊长泪落到头啼乌恒夜啼乌栖曲梁简文帝芙蓉作船丝作䋏北斗横天月将落採莲渡头碍黄河郎今欲渡畏风波浮云似帐月如钩那能夜夜南陌头宜城酘酒今行熟停鞍系马暂栖宿青牛丹毂七香车可怜今夜宿倡家倡家髙树乌欲栖罗帷翠帐任君低织成屏风金屈膝朱唇玉面灯前出相看气息望君怜谁能含羞不自前同前元帝沙棠作船桂为檝夜渡江南採莲叶复値西施新浣纱共向江干眺月华月华似璧星如佩流影澄明玉堂内邯郸九枝朝始成金巵玉椀共君倾交龙成锦鬬鳯纹芙蓉为带石榴裙日下城南两相望月没参横掩罗帐七彩随珠九华玉蛱蝶为歌明星曲兰房椒合夜方开那知歩歩香风逐同前萧子显幄中清酒玛瑙钟裾边襍佩琥珀龙欲持寄君心不惜共指三星今何夕浓黛轻红㸃花色还欲令人不相识金壶夜水讵能多莫持奢用比悬河芳树归飞聚俦匹犹有残灮半山日莫惮褰裳不相求汉臯游女习风流同前陈后主陌头新花歴乱生叶里啼鸟送春情长安游侠无数伴白马骊珂路中满金鞍向暝欲相连玉靣俱要来帐前含态眼语悬相解翠带罗裙入为解合欢𥜗薰百和香牀中被织两鸳鸯乌啼汉没天应曙只持懐抱送郎去同前徐陵卓女红妆期此夜胡姬沽酒谁论价风流荀令好儿郎偏能傅粉复薫香绣帐罗帷隐灯烛一夜千年犹不足唯憎无赖汝南鸡天河未落犹争啼同前岑之敬骢马直去没浮云河渡氷开两岸分乌藏日暗行人息空栖只影长相忆明月二八照花新当垆十五晩留宾同前江总桃花春水木兰桡金羁翠盖聚河桥陇西上计应行去城南美人啼着曙莫愁乐莫愁在何处莫愁石城西艇子打两桨催送莫愁来闻欢下扬州相送楚山头探手抱腰看江水断不流估客乐齐武帝昔经樊邓役阻潮梅根渚感忆追往事意满辞不叙同前释寳月郎作十里行侬作九里送拔侬头上钗与郎资路用有信数寄书无信心相忆莫作瓶落井一去无消息同前大艑珂峨头何处发扬州借问艑上郎见侬所欢不初发扬州时船出平津泊五两如竹林何处相寻博同前陈后主三江结俦侣万里不辞遥恒随鹢首舫屡逐鸡鸣潮贾客词周庾信五两开船头长桥发新浦悬知岸上人遥振江中鼔㐮阳乐宋随王诞朝发㐮阳城暮至大堤宿大堤诸女儿花艳惊郎目上水郎担篙下水揺双橹四角龙子幡环环江当柱江陵三千三西塞陌中央但问相随否何计道里长人言㐮阳乐乐作非侬处乗星冒风流还侬扬州去烂漫女萝草结曲绕长松三春虽同色嵗寒非处侬黄鹄参天飞中道郁徘徊腹中车轮转欢今定怜谁扬州蒲锾环百钱两三丛不能买将还空手揽抱侬女萝自㣲薄寄託长松表何惜负霜死贵得相纒绕恶见多情欢罢侬不相语莫作乌集林忽如提侬去大堤女北魏王容寳髻耀明珰香罗鸣玉佩大堤诸女儿一一皆春态入花花不见穿栁栁隂碎东风拂靣来由来亦相爱雍州曲南湖梁简文帝南湖荇叶浮复有佳期游银纶翡翠钩玉轴芙蓉舟荷香乱衣麝桡声送急流北渚岸隂垂栁叶平江含粉堞好值城傍人多逄荡舟妾緑水溅长袖浮苔染轻檝大堤宜城断中道行旅极留连出妻工织素妖姬惯数钱炊彫留上客贳酒逐神仙三洲歌送欢板桥湾相待三山头遥见千幅帆知是逐风流风流不暂停三山隐行舟愿作比目鱼随欢千里游湘东醽醁酒广州龙头铛玉樽金镂椀与郎双杯行同前陈后主春江聊一望细草遍长洲沙汀时起伏画舸屡掩留採桑度蚕生春三月春桑正含緑女儿採春桑歌吹当春曲冶游採桑女尽有芳春色姿容应春媚粉黛不加饰系条採春桑採叶何纷纷採桑不装钩牵壊紫罗裙语欢稍养蚕一日养百塸奈当黒痩尽桑叶常不周春月採桑时林下与欢俱养蚕不满百那得罗绣襦採桑盛阳月緑叶何翩翩攀条上树素牵壊紫罗裙伪蚕化作茧烂漫不成丝徒劳无所获养蚕持底为㐮阳蹋铜蹄梁武帝陌头征人去闺中女下机含情不能言送别沾罗衣草树非一香花叶百种色寄语故情人知我心相忆龙马紫金鞍翠眊白玉羁照耀双阙下知是㐮阳儿同前沈约分手桃林㟁望别岘山头若欲寄音信汉水向东流生长宛水上从事㐮阳城一朝遇神武奋翼起先鸣蹀鞚飞尘起左右自生灮男儿得富䝿何必在归乡江陵乐不复蹋踶人踶地地欲穿盆隘欢绳断蹋壊绛罗裙不复出场戏踶场生青草试作两三回踶场方就好阳春二三月相将蹋百草逄人驻步看扬声皆言好暂出后园看见花多忆子乌鸟双双飞侬欢今何在青阳度隐机倚不织寻得烂漫丝成匹郎莫断忆侬经绞时碧玉擣衣砧七寳金莲杵髙举徐徐下轻擣只为汝青荷盖緑水芙蓉发红鲜下有并根藕上有同心莲青骢白马青骢白马紫丝缰可怜石桥根柏梁汝忽千里去无常愿得到头还故乡系马可怜着长松游戏徘徊五湖中借问湖中採菱妇莲子青荷可得否可怜白马髙纒騣着地踯躅多徘徊问君可怜六萌车迎取窈窕西曲娘问君可怜下都去何得见君复西归齐唱可怜使人惑昼夜懐欢何时忘共戏乐齐世方昌书轨同万㝢献乐列国风时泰民康人物盛腰鼔铃柈各相竞长袖翩翩若鸿惊纎腰袅袅㑹人情观风採乐徳化昌圣皇万寿乐未央安东平凄凄烈烈北风为雪船道不通步道断絶吴中细布濶幅长度我有一端与郎作袴㣲物虽轻拙手所作余有三丈与郎作厝制为轻巾以奉故人不持作好与郎拭尘东平刘生复感人情与郎相知当解千龄女儿子巴东三崃猿鸣悲夜鸣三声泪沾衣我欲上蜀蜀水难蹋蹀珂头腰环环来罗郁金黄花标下有同心草草生日已长人生日就老君子防未然莫近嫌疑邉瓜田不蹑履李下不正冠故人何怨新切少必求多此事何足道听我歌来罗白头不忍死心愁皆敖然游戏泰始世一日当千年那呵滩我去只如还终不在道邉我若在道邉良信寄书还㳂江引百丈一濡多一艇上水郎担篙何时至江陵江陵三千三何足特作逺书疏数知闻莫令信使断闻欢下扬州相送江津湾愿得篙橹折交郎到头还篙折当更覔橹折当更安各自是官人那得到头还百思纒中心顦顇为所欢与子结终始折约在金兰孟珠人言孟珠富信实金满堂龙头衔九花玉钗明月珰阳春二三月草与水同色攀条摘香花言是欢气息同前人言春复着我言未渠央暂出后湖看蒲菰如许长扬州石榴花摘挿双襟中葳蕤当忆我莫待艳他侬阳春二三月草与水同色道逄游冶郎恨不早相识望欢四五年实情将懊恼愿得无人处回身与郎抱阳春二三月正是养蚕时那得不相怨其再侬来将欢期三更合冥欢如何走马放苍鹰飞驰赴郎期适闻梅作花花落已成子杜鹃绕林啼思从心下起可怜景阳山岧嶤百尺楼上有明天子麟鳯戏中州翳乐人生欢爱时少年新得意一旦不相见輙作烦冤思同前阳春二三月相将舞翳乐曲曲随时变持许艳郎目人言扬州乐扬州信自乐总角诸少年歌舞自相逐夜黄湖中百种鸟半雌半是雄鸳鸯逐野鸭恐畏不成双夜度娘夜来冒霜雪晨去履风波虽得叙㣲情奈侬身苦何长松标落落千丈松昼夜对长风岁暮霜雪时寒苦与谁双双行纒朱丝系腕绳真如白雪凝非但我言好衆情共所称新罗绣行纒足趺如春妍他人不言好独我知可怜黄督乔客他乡人三春不得归愿看杨栁树巳复藏斑鵻笼车度蹋衍故人求寄载催牛闭后户无预故人事西平乐我情与欢情二情感苍天形虽胡越隔神交中夜间攀杨枝自从别君来不复着绫罗画眉不注口施朱当奈何寻阳乐鸡亭故侬去九里新侬还送一却迎两无有暂时闲白附鸠石头龙尾弯新亭送君者酤酒不取钱郎能饮几许白浮鸠梁呉均瑯琊白浮鸠紫翳飘陌头食饮东莞野栖宿越王楼拔蒲青蒲衔紫茸长叶复从风与君同舟去拔蒲五湖中朝发桂兰渚昼息桑榆下与君同拔蒲竟日不成把寿阳乐宋南平王铄可怜八公山在寿阳别后莫相忘东台百余尺凌风云别后不忘君梁长曲水流明如镜双林与郎照辞家逺行去空为君明知嵗月驶笼牕取凉风弹素琴一叹复一吟夜相思望不来人乐我独愁长淮何烂漫路悠悠得当乐忘忧上我长濑桥望归路秋风停欲度衔泪出伤门寿阳去必还当几载作蚕丝柔桑感阳风阿娜婴兰妇垂条付緑叶委体看女手春蚕不应老昼夜常懐丝何惜㣲躯尽纒绵自有时绩蚕初成茧相思条女密投身汤水中䝿得共成匹素丝非常质屈折成绮罗敢辞机杼劳但恐花色多杨叛儿载玉作手钩七寳光平天绣沓织成带严帐信可怜暂出白门前杨栁可藏乌欢作沈水香侬作博山罏送郎乗艇子不作遭风虑横篙掷去浆颠倒逐流去七寳珠络鼓教郎拍复拍黄牛细犊儿杨栁映松柏欢欲见莲时移湖安屋里芙蓉绕牀生眠卧抱莲子闻欢逺行去送欢至新亭津逻无侬名落秦中庭生诚知非好草龙头相钩连见枝如欲绕杨叛西随曲栁花经东隂风流随逺近飘扬闷侬心同前梁武帝桃花初发红芳草尚抽緑南音多有㑹偏重叛儿曲同前陈后主青春上阳月结伴戏京华龙媒玉珂马鳯轸绣香车水映临桥树风吹夹路花日昬欢宴罢相将归狭斜西乌夜飞宋沈攸之日从东方出团团鸡子黄夫妇恩情重怜欢故在傍暂请半日给徙倚娘店前目作宴瑱饱腹作宛脑饥我昨忆欢时揽刀持自刺自刺分应死刀作离楼僻阳春二三月诸花尽芳盛持底唤欢来花笑莺歌咏感郎﨑岖情不复自顾虑臂绳双入结遂成同心去月节折杨栁歌正月歌春风尚萧条去故来入新苦心非一朝折杨栁愁思满腹中歴乱不可数二月歌翩翩乌入乡道逄双燕飞劳君看三阳折杨栁寄言语侬欢寻还不复乆三月歌汎舟临曲池仰头看春花杜鹃纬林啼折杨栁双下俱徘徊我与欢共取四月歌芙蓉始懐莲何处覔同心俱生世尊前折杨栁捻香散名花志得长相取五月歌菰生四五尺素身为谁珍盛年将可惜折杨栁作得九子粽思想劳欢手六月歌三伏热如火笼牕开北牖与郎对榻坐折杨栁铜塸贮蜜浆不用水洗溴七月歌织女游河邉牵牛顾自叹一㑹复周年折杨柳揽结长命草同心不相负八月歌迎欢裁衣裳日月流如水白露凝庭霜折杨栁夜闻擣衣声窈窕谁家妇九月歌甘菊吐黄花非无杯觞用当奈许寒何折杨栁授欢罗衣裳含笑言不取十月歌大树转萧索天隂不作雨严霜半夜落折杨栁林中与松柏嵗寒不相负十一月歌素雪任风流树木转枯悴松柏无所忧折杨栁寒衣履薄氷欢讵知侬否十二月歌天寒嵗欲暮春秋及冬夏苦心停欲度折杨栁沈乱枕席间纒绵不觉乆閠月歌成閠暑与寒春秋补小月念子无时闲折杨栁隂阳催我去那得有定主古乐苑巻二十五古乐苑卷二十六钦定四库全书古乐苑巻二十六明梅鼎祚编清商曲辞江南弄梁武帝江南弄衆花杂色满上林舒芳耀緑垂轻隂连手躞蹀舞春心舞春心临歳腴中人望独踟蹰龙笛曲美人绵𦕈在云堂雕金镂竹眠玉牀婉爱寥亮绕红梁绕红梁流月台驻狂风郁徘徊採莲曲游戏五湖採莲归发花田叶芳袭衣为君艳歌世所希世所希有如玉江南弄採莲曲鳯笙曲緑耀尅碧彫琯笙朱唇玉指学鳯鸣流速参差飞且停飞且停在鳯楼弄娇响间清讴採菱曲江南稚女珠腕绳金翠揺首红颜兴桂棹容与歌采菱歌采菱心未怡翳罗袖望所思游女曲氛氲兰麝体芳滑容色玉耀眉如月珠佩婐㛂戏金阙戏金阙游紫庭舞飞阁歌长生朝云曲张乐阳台歌上谒如寝如兴芳晻暧容光既艳复还没复还没望不来巫山髙心徘徊江南弄梁简文帝江南曲枝中水上春併归长杨扫地桃花飞清风吹人光照衣光照衣景将夕掷黄金留上客龙笛曲金门玉堂临水居一嚬一笑千万余游子去还愿莫踈愿莫踈意何极双鸳鸯两相忆採莲曲桂檝兰桡浮碧水江花玉面两相似莲踈藕折香风起香风起白日低採莲曲使君迷江南弄梁沈约赵瑟曲邯郸竒弄出文梓萦弦急调切流徴𤣥鹤徘徊白云起白云起郁披香离复合曲未央秦筝曲罗袖飘纚拂雕桐促柱髙张散轻宫迎歌度舞遏归风遏归风止流月寿万春欢无歇阳春曲杨柳垂地燕差池缄情忍思落容仪弦伤曲怨心自知心自知人不见动罗裙拂珠殿朝云曲阳台氤氲多异色巫山高高上无极云来云去长不息长不息梦来游极万世度千秋江南弄採莲曲梁简文帝晩日照空矶採莲承晩晖风起湖南度莲多摘未稀棹动芙蓉落舩移白鹭飞荷丝傍绕腕菱角逺牵衣常闻蕖可爱採撷欲为裙叶滑不留綖心忙无假薫千春谁与乐唯有妾随君同前元帝碧玉小家女来嫁江南王莲花乱脸色荷叶杂衣香因持荐君子愿袭芙蓉裳同前刘孝威金桨木兰船戏採江南莲莲香隔浦渡荷叶满江鲜房垂易入手柄曲自临盘露花时湿钏风茎乍拂钿同前朱超艳色前后发缓檝去来迟看粧碍荷影洗手畏菱滋摘除莲上叶拕出藕中丝湖里人无限何日满船时同前沈君攸平川映晓霞莲舟汎浪华衣香随岸逺荷影向流斜度手牵长柄转檝避踈花还船不畏满归路讵嫌賖同前呉均锦带杂花钿罗衣垂緑川问子今何去出採江南莲辽西三千里欲寄无因縁愿君早旋返及此荷花鲜江南当夏清桂檝逐流萦初疑京兆劒复似汉冠名荷香带风逺莲影向根生叶巻珠难熘花舒红易倾日暮凫舟满归来度锦城同前陈后主相催暗中起粧前日已光随宜巧注口薄落㸃花黄风佳疑衫密船小畏裾长波文散动檝菱花拂度航低荷乱翠影採袖新莲香归时㑹被唤且试入兰芳同前隋卢思道曲浦戏妖姬轻盈不自持擎荷爱圆水折藕弄长丝珮动裙风入粧消粉汗滋菱歌惜不唱须待暝归时同前殷英童荡舟无数伴解缆自相催汗粉无庸拭风裙随意开棹移浮荇乱船进倚荷来藕丝牵作缕莲叶捧成杯採菱歌宋鲍照骛舲驰桂浦息棹偃椒潭箫弄澄湘北菱歌清汉南弭㮄搴蕙荑停唱纫薫若含伤拾泉花萦念採云蕚睽濶逢暄新悽怨値妍华秋心殊不那春思乱如麻要艳双屿里望美两洲间袅袅风出浦沈沈日向山烟曀越嶂深箭迅楚江急空抱琴心悲徒望弦开泣缄叹凌珠渊收慨上金堤春芳行歇落是人方未齐思今懐近忆望古懐逺识懐古复懐今长懐无终极採菱曲齐陶功曹朝日映兰泽乗风入桂屿棹影已流倡轻舟复容与勿遽佳期移方追明月侣采采讵盈掬还望空延伫同前梁简文帝菱花落复含桑女罢新蚕桂棹浮星艇徘徊莲叶南同前陆罩参差杂荇枝田田竞荷密转叶任香风舒花影流日戏鸟波中荡游鱼菱下出不与文王嗜羞持比萍实同前费昶妾家五湖口采菱五湖侧玉面不关粧双眉本翠色日斜天欲暮风生浪未息宛在水中央空作两相忆同前江淹秋日心容与渉水望碧莲紫菱亦可採试以缓愁年参差万叶下汎漾百流前髙彩隘通壑香氛丽广川歌出櫂女曲舞入江南弦乗鼋非逐俗驾鲤乃懐仙衆美信如此无恨在清泉同前江洪风生緑叶聚波动紫茎开含花复含实正待佳人来白日和清风轻云杂髙树忽然当此时採菱复相遇同前徐勉相㩦及嘉月採菱渡北渚微风吹櫂歌日暮相容与采采不能归望望方延伫傥逢遗佩人预以心相许阳春歌宋呉迈逺百里望咸阳知是帝京邑緑树揺云光春城起风色佳人爱华景流靡园塘侧妍姿艳月映罗衣飘蝉翼宋玉歌阳春巴人长叹息雅郑不同赏那令君怆恻生平重爱惠私自怜何极同前齐檀约青春献初岁白日映彫梁兰萌犹自短柳叶未能长已见红花发复闻緑草香乗此试游衍谁知心独伤同前梁呉均紫苔初汎水连緜浮且没若欲歌阳春先歌青楼月同前陈顾野王春草正芳菲重楼启曙扉银鞍侠客至柘弹婉童归池前竹叶满井上桃花飞蓟门寒未歇为㫁流黄机同前隋柳辩春鸟一啭有千声春花一丛千种名旅人无语坐檐楹思乡懐土志难平唯当文共酒暂与兴相迎阳春曲无名氏芣苡生前迳含桃落小园春心自揺荡百舌更多言上云乐鳯台曲凤台上两悠悠云之际神光朝天极华葢遏延州羽衣昱耀春吹去复留桐柏曲桐柏眞昇帝宾戏伊谷游洛滨参差列鳯筦容与起梁尘望不可至徘徊谢时人方丈曲方丈上崚层云挹八玉御三云金书发幽㑹碧简吐𤣥门至道虚凝冥然共所遵方诸曲方诸上上云人业守仁摐金集瑶池歩光礼玉晨霞葢容长啸清虚伍列眞玉龟曲玉龟山眞长仙九光耀五云生交带要分影太华冠晨缨耉如𤣥罗出入游太清金丹曲紫霜耀绛雪飞追以还转复飞九眞道方微千年不传一传裔云衣金陵曲勾曲仙长乐游洞天廵㑹迹六门揖玉板登金门鳯泉回肆鹭羽降寻云鹭羽一流芳芬郁氛氲上云乐梁周舍西方老胡厥名文康遨游六合傲诞三皇西观蒙氾东戏扶桑南汎大蒙之海北至无通之乡昔与若士为友共弄彭祖扶牀徃年暂到崑崙复値瑶池举觞周帝迎以上席王母赠以玉浆故乃寿如南山志若金刚青眼贸贸白髪长长蛾眉临髭髙鼻垂口非直能俳又善饮酒箫管鸣前门徒从后济济翼翼各有分部凤皇是老胡家鸡狮子是老胡家狗陛下拨乱反正再朗三光泽与雨施化与风翔觇云候吕志游大梁重驷脩路始届帝乡伏拜金阙仰瞻玉堂从者小子罗列成行悉知廉节皆识义方歌管愔愔铿鼓锵锵响震钧天声若鹓皇前却中规矩进退得宫商举技无不佳胡舞最所长老胡寄箧中复有竒乐童赍持数万里愿以奉圣皇乃欲次第説老耄多所忘但愿明陛下寿千万岁欢乐未渠央箫史曲宋鲍照箫史爱少年嬴女希童颜火粒愿排弃霞雾好登攀龙飞逸天路鳯起出秦关身去长不返箫声时往还同前齐张融引响犹天外吟声似地中戴胜噪落景龙歕清霄风同前陈江总弄玉秦家女箫史仙处童来时兎月满去后鳯楼空宻笑开还歛浮声咽更通相期红粉色飞向紫烟中方诸曲陈谢燮望仙室仰云光绳河里扇月傍井公能六着玉女善投壶琼醴和金液还将天地俱梁雅歌梁张率应王受图曲应王受图荷天革命乐曰功成礼云治定恩𢎞庇臣念昭率性廼眷三才以宣八政愧无则哲临渊自镜或戒面从永隆福庆臣道曲孝义相化礼让为风当官无媚司民必公谦谦君子謇誉匪躬谅而不讦和而不同诫之诫之去骄思沖𢎞兹大雅是曰至忠积恶篇积恶在人犹酖处腹酖成形亾恶积身覆殷辛再离温舒五族责必及嗣财岂润屋斯川既往逝命不复镜兹余殃幸脩多福积善篇惟德是辅皇天无亲抱狱归舜舍财去邠豚鱼懐信行苇留仁先世有作余庆方因鸣玉承家钖珪于民连城非重积善为珍宴酒篇记称成礼诗咏饱德卜昼有典厌夜不忒彛酒作民乐饮亏则腐腹遗丧濡首亾国誓彼六马去兹三惑占言孔昭以求温克古乐苑巻二十六古乐苑卷二十七钦定四库全书古乐苑巻二十七明梅鼎祚编舞曲歌辞雅舞后汉武徳舞歌诗武徳舞歌诗东平王苍于穆世庙肃雍显清俊乂翼翼秉文之成越序上帝骏奔来宁建立三雍封禅泰山章明图䜟放唐之文休矣惟徳罔射协同本支百世永保厥功晋正徳大豫舞歌正徳舞歌傅𤣥天命有晋光济万国穆穆圣皇文武惟则在天斯正在地成徳载韬政刑载崇礼教我敷𤣥化臻于中道大豫舞歌于铄皇晋配天受命熈帝之光世徳惟圣嘉乐大豫保佑万姓渊兮不竭沖而用之先天弗违䖍奉天时正徳舞歌荀勗人文垂则盛徳有容声以依咏舞以象功干戚发挥节以笙镛羽籥云㑹翊宣令踪敷美尽善允协时邕焕炳其章光乎万邦万邦洋洋承我晋道配天作享元命有造上化如风民应如草穆穆斌斌形于缀兆文武旁作庆流四表无竞维烈永世是绍大豫舞歌豫顺以动大哉惟时时迈其仁世载邕熈兆我区夏宣文是基大业惟新我皇降之重光累曜钦明文思迄用有成惟晋之祺穆穆圣皇受命既固品物咸宁芳烈云布文教旁通笃以淳素𤣥化洽畅被之暇豫作乐崇徳同美韶濩濬邈幽遐式遵王度正徳舞歌张华曰皇上天𤣥鉴惟光神器周回五徳代章祚命于晋世有哲王𢎞济区夏陶甄万方大明垂耀旁烛无疆蚩蚩庶类风徳永康皇道惟清礼乐斯经金石在县万舞在庭象容表庆协律被声轶武超濩取节六韺同进退让化渐无形大和宣洽通于幽冥大豫舞歌惟天之命符运有归赫赫大晋三后重晖继明绍世光抚九围我皇绍期遂在璇玑羣生属命奄有庶邦慎徽五典𤣥教遐通万方同轨率土咸雍爰制大豫宣徳舞功淳化既穆王道协隆仁及草木惠加昆虫亿兆夷人恱仰皇风丕显大业永世弥崇宋前后舞歌前舞歌王韶之于赫景明天监是临乐来伊阳礼作淮阴歌自徳富儛由功深庭列宫县陛罗瑟琴翿籥繁㑹笙磬谐音箫韶虽古九成在今道志和声徳音孔宣光我帝基协灵配干仪行六合化穆自然如彼云汉为章于天熈熈万类陶和当年击辕中韶永世弗骞后舞歌假乐圣后寔天诞徳积美自中王猷四塞龙飞在天仪刑万国钦明惟神临朝渊默不言之化品物咸徳告成于天铭勲是勒翼翼厥猷娓娓其仁顺命剙制因定和神海外有截九围无尘冕旒司契垂拱临民乃舞大豫钦若天人纯嘏孔休万载弥新齐前后舞歌前舞阶步歌齐辞天挺圣哲三方维纲川岳伊宁七耀重光茂育万物衆庶咸康道用濳通仁施遐扬徳厚巛极功髙昊苍舞象盛容徳以歌章八音既节龙跃凤翔皇基永树二仪等长前舞凯容歌宋辞于赫景命天鉴是临乐来伊阳礼作淮阴歌自徳富舞由功深庭列宫县陛罗瑟琴翿籥繁㑹笙磬谐音箫韶虽古九奏在今导志和声徳音孔宣光我帝基协灵配干仪刑六合化穆自宣如彼云汉为章于天熈熈万类陶和当年击辕中韶永世弗骞后舞阶步歌宋辞皇皇我后绍业盛明涤拂除秽宇宙载清允执中和以莅苍生𤣥化逺被兆世轨形何以崇徳乃作九成妍步恂恂雅曲芬馨八风清鼓应以祥祯泽浩天下功齐百灵后舞凯容歌宋辞假乐圣后寔天诞徳积美自中王猷四塞龙飞在天仪刑万国钦明惟神临朝渊黙不言之化品物咸得告成于天铭勋是勒翼翼厥猷亹亹其仁从命创制因定和神海外有截九国无尘冕旒司契垂拱临民乃舞凯容钦若天人纯嘏孔休万载弥新梁大壮大观舞歌沈约大壮舞歌髙高在上实爱斯人眷求圣徳大拯彞伦率土方燎如火在薪惵惵黔首暮不及晨朱光启耀兆发穹旻我皇郁起龙跃汉津言屇牧野电激雷震阙巩之甲彭濮之人或貔或虎漂杵浮轮我邦虽旧其命惟新六伐乃止七徳必陈君临万国遂抚八寅大观舞歌皇矣帝烈大哉兴圣奄有四方受天明命居上不怠临下惟敬举无諐则动无失正物从其本人遂其性昭播九功肃齐八柄寛以惠下徳以为政三趾晨仪重轮夕映栈壑忘阻梯山匪敻如日有恒与天无竟载陈金石式流舞咏咸英韶夏于兹比盛北齐文武舞歌陆卬等制文舞阶步辞我后降徳肇峻皇基摇铃大号振铎命期云行雨洽天临地持茫茫区宇万代一时文来武肃成定于兹象容则舞歌徳言诗锵锵金石列列匏丝凤仪龙至乐我雍熈文舞辞皇天有命归我大齐受兹华玉爰钖𤣥珪奄家环海实子蒸黎图开宝匣检封芝泥无思不顺自东徂西教南暨朔罔敢或携比日之明如天之大神化之洽率土无外眇眇舟车华戎毕㑹祠我春秋服我冠带仪协震象乐均天籁蹈武在庭其容蔼蔼武舞阶步辞大齐统厯天鉴孔昭金人降汎火凤来巢眇均虞徳干戚降苖夙沙攻主归我轩朝礼符揖让乐契咸韶蹈扬惟序律度时调武舞辞天眷横流宅心𤣥圣祖功宗徳重光袭映我皇恭已诞膺灵命宇外斯烛域中咸镜悠悠率土时惟保定微微动植莫违其性仁丰庶物施洽羣生海宁洛变契此休明雅宣茂烈颂纪英声铿锽钟鼓掩抑箫笙歌之不足舞以礼成铄矣王度缅迈千龄隋文武舞歌隋辞文舞歌天睠有属后徳惟明君临万㝢昭事百灵濯以江汉树之风声罄地毕归穷天皆至六戎仰朔八蛮请吏烟云献彩龟龙表异缉和礼乐燮理阴阳功由舞见徳以歌彰两仪同大日月齐光武舞歌惟皇御㝢惟帝乗干五材并用七徳兼宣平㬥夷险拯溺救燔九域载安兆庶斯赖续地之厚补天之大声隆有截化覃无外鼓钟既奋干戚攸陈功高徳重政谧化淳鸿休永播久而弥新古乐苑巻二十七古乐苑卷二十八钦定四库全书古乐苑巻二十八明梅鼎祚编舞曲歌辞杂舞魏俞儿舞歌王粲汉初建国家匡九州蛮荆震服五刃三革休安不忘备武乐脩宴我賔师敬用御天永乐无忧子孙受百福常与松乔游烝庶徳莫不咸欢柔右矛俞新福歌材官选士劒弩错陈应桴蹈节俯仰若神绥我武烈笃我淳仁自东自西莫不来宾右弩俞新福歌我功既定庶士咸绥乐陈我广庭式宴宾与师昭文徳宣武威平九有抚民黎荷天宠延夀尸千载莫我违右安台新福歌神武用师士素厉仁恩广覆勐节横逝自古立功莫我𢎞大桓桓征四国爰及海裔汉国保长庆垂祚延万世右行辞新福歌晋宣武舞歌传𤣥惟圣皇篇矛俞第一惟圣皇徳巍巍光四海礼乐犹形影文武为表里乃作巴渝肆舞士劒弩齐列戈矛为之始进退疾鹰鹞龙战而豹起如乱不可乱动作顺其理离合有统纪短兵篇剑俞第二劒为短兵其势险危疾踰飞电回旋应规武节齐声或合或离电发星骛若景若差兵法攸象军容是仪军镇篇弩俞第三弩为逺兵军之镇其发有机体难动往必速重而不迟鋭精分镈射逺中微弩俞之乐一何竒变多姿退若激进若飞五声协八音谐宣武象赞天威穷武篇安台行乱第四穷武者丧何但败北柔弱亡战国家亦废秦始徐偃既已作戒前世先王鉴其机脩文整武艺文武足相济然后徳光大乱曰髙则亢满则盈亢必危盈必倾去危倾守以平冲则久浊能清混文武顺天经晋宣文舞歌传𤣥羽籥舞歌羲皇之初天地开元罔罟禽兽羣黎以安神农教耕创业诚难民得粒食澹然无所患黄帝始征伐万品造其端军驾无常居是曰轩辕轩辕既勤止尧舜匪荒宁夏禹治水汤武又用兵孰能保安逸坐致太平圣皇迈干干天下兴颂声穆穆且明明惟圣皇道化彰澂四海清三光万几理庶事康濳龙升仪凤翔风雨时物繁昌却走马降瑞祥扬侧陋简忠良百禄是荷眉夀无疆羽铎舞歌昔在浑成时两仪尚未分阳升垂清景阴降兴浮云中和含氛氲万物各异羣人伦得其序衆生乐圣君三统继五行然后有质文皇王殊运代治乱亦缤纷伊大晋徳兼往古越羲农邈舜禹参天地陵三五礼唐周乐韶武岂惟箫韶六代具举泽霑地境化充天㝢圣明临朝元凯作辅普天同乐胥浩浩元气遐哉太清五行流迈日月代征随时变化庶物乃成圣皇继天光济羣生化之以道万国咸宁受兹介福延于亿龄鼙舞歌魏鼙舞歌陈思王植圣皇篇圣皇应厯数正康帝道休九州咸宾服威徳洞八幽三公奏诸公不得久淹留蕃位任至重旧章咸率由侍臣省文奏陛下体仁慈沈吟有爱恋不忍听可之迫有官典宪不得顾恩私诸王当就国玺绶何累缞便时舎外殿宫省寂无人主上增顾念皇母懐苦辛何以为赠赐倾府竭宝珍文钱百亿万采帛若烟云乗舆服御物锦罗与金银龙旂垂九旒羽盖参班轮诸王自计念无功荷厚徳思一効筋力糜躯以报国鸿胪拥节卫副使随经营贵戚并出送夹道交辎軿车服齐整设韚晔耀天精武骑卫前后鼓吹箫笳声祖道魏东门泪下霑冠缨扳盖因内顾俛仰慕同生行行将日暮何时还阙廷车轮为裵徊四马踌躇鸣路人尚酸鼻何况骨肉情灵芝篇灵芝生王地朱草被洛濵荣华相晃耀光采晔若神古时有虞舜父母顽且嚚尽孝于田壠烝烝不违仁伯瑜年七十綵衣以娱亲慈母笞不痛歔欷涕霑巾丁兰少失母自伤早孤焭刻木当严亲朝夕致三牲㬥子见陵侮犯罪以亡形丈人为泣血免戾全其名董永遭家贫父老财无遗举假以供养佣作致甘肥责家填门至不知何用归天灵感至徳神女为秉机嵗月不安居呜唿我皇考生我既己晚弃我何其早蓼莪谁所兴念之令人老退咏南风诗洒泪满袆抱乱曰圣皇君四海徳教朝夕宣万国咸礼让百姓家肃䖍庠序不失仪孝悌处中田户有曾闵子比屋皆仁贤髫齓无夭齿黄髪尽其年陛下三万嵗慈母亦复然大魏篇大魏应灵符天禄方甫始圣徳致泰和神明为驱使左右宜供养中殿宜皇子陛下长夀考羣臣拜贺咸恱喜积善有余庆宠禄固天常衆喜填门至臣子䝉福祥无患及阳遂辅翼我圣皇衆吉咸集㑹兇邪姦恶竝灭亡黄鹄游殿前神鼎周西阿玉马充乗舆芝盖树九华白虎戏西除含利从辟邪骐驎蹑足舞凤皇拊翼歌丰年大置酒玉樽列广庭乐饮过三爵朱颜㬥已形式宴不违礼君臣歌鹿鸣乐人舞鼙鼔百官雷抃赞若惊储礼如江海积善若陵山皇嗣繁且炽孙子列曾𤣥羣臣咸称万嵗陛下长夀乐年御酒停未饮贵戚跪东厢侍人承颜色奉进金玉觞此酒亦真酒福禄当圣皇陛下临轩笑左右咸欢康杯来一何迟羣僚以次行赏赐累千亿百官并富昌精微篇精微烂金石至心动神明杞妻哭死夫梁山为之倾子丹西质秦乌白马角生邹衍囚燕市繁霜为夏零关东有贤女自字苏来卿壮年报父讐身没垂功名女休逢赦书白刃几在颈俱上列仙籍去死独就生太仓令有罪逺征当就拘自悲居无男祸至无与俱缇萦痛父言荷担西上书盘桓北阙下泣泪何涟如乞得并姊弟没身赎父躯汉文感其义肉刑法用除其父得以免辩义在列图多男亦何为一女足成居简子南渡河津吏废舟船执法将加刑女娟拥櫂前妾父闻君来将涉不测渊畏惧风波起祷祝祭名川备礼飨神祇为君求福先不胜釂祀诚至令犯罚艰君必欲加诛乞使知罪諐妾愿以身代至诚感苍天国君高其义其父用赦原河激奏中流简子知其贤归娉为夫人荣宠超后先辩女解父命何况健少年黄初发和气明堂徳教施治道致太平礼乐风俗移刑措民无枉怨女复何为圣皇长夀考景福常来仪孟冬篇孟冬十月阴气厉清武官诫田讲旅统兵元龟袭吉元光着明蚩尤跸路风弭雨停乘舆启行鸾鸣幽轧虎贲采骑飞象珥鹖钟鼓铿锵箫管嘈喝万骑齐镳千乗等盖夷山填谷平林涤薮张罗万里尽其飞走翟翟狡兔扬白跳翰猎以青骹掩以脩竿韩卢宋鹊呈才骋足噬不尽緤牵麋接鹿魏氏发机养基抚弦都卢寻高搜索猴猨庆忌孟贲蹈谷超峦张目决眦髪怒穿冠顿熊扼虎蹴豹搏貙气有余势负象而趋获车既盈日侧乐终罢役解徒大飨离宫乱曰圣王临飞轩论功校猎徒死禽积如京流血成沟渠明诏太劳赐大官供有无走马行酒醴驱车布肉鱼鸣鼓举觞爵钟击釂无余絶网纵驎麑弛罩出凤雏收功在羽校威灵振鬼区陛下长欢乐永世合天符晋鼙舞歌傅𤣥洪业篇宣文剏洪业盛徳在泰始圣皇应灵符受命君四海万国何所乐上有明天子唐尧禅帝位虞舜惟恭已恭已正南面道化与时移大赦盪萌渐文教被黄支象天则地体无为聪明配日月神圣参两仪虽有三凶类静言无所施象天则地体无为稷契并佐命伊吕升王臣兰芷登朝肆下无失宿民声发响自应表立景来附虓虎从羁制濳龙升天路备物立成器变通极其数百事以时叙万机有常度训之以克让纳之以忠恕羣下仰清风海外同懽慕象天则地化云布昔日贵雕饰今尚俭与素昔日多纎介今去情与故象天则地化云布济济大朝士夙夜综万机万机无废理明明降畴谘臣譬列星景君配朝日煇事业并通济功烈何巍巍五帝继三皇三王世所归圣徳应期运天地不能违仰之弥已髙犹天不可阶将复御龙氏凤皇在庭栖天命篇圣祖受天命应期辅魏皇入则综万机出则征四方朝廷无遗理方表宁且康道隆舜臣尧积徳踰大王孟度阻穷险造乱天一隅神兵出不意奉命致天诛赦善戮有罪元恶宗为虚威风震劲蜀武烈慴彊吴诸葛不知命肆逆乱天常拥徒十余万数来寇边疆我皇迈神武秉钺镇雍凉亮乃畏天威未战先仆僵盈虚自然运时变固多难东征陵海表万里枭贼渊受遗齐七政曹爽又滔天羣凶受诛殛百禄咸来臻黄华应福始王凌为祸先景皇篇景皇帝聪明命世生盛徳参天地帝王道大创基既已难继世亦未易外则夏侯𤣥内则张与李三兇称逆乱帝纪顺天行诛穷其姦宄遏将御其渐濳谋不得起罪人咸伏辜威风振万里平衡综万机万机无不理召陵桓不君内外何纷纷衆小便成羣蒙昧恣心治乱不分叡圣独断济武常以文从天惟废立扫霓披浮云云霓既巳辟清和未几闲羽檄首尾至变起东南藩俭钦为长蛇外则凭呉蛮万国纷骚扰戚戚天下惧不安神武御六军我皇秉钺征俭钦起夀春前锋据项城出其不意并纵竒兵竒兵诚难御庙胜实难支两军不期遇敌退计无施虎骑惟武进大战沙阳陂钦乃亡魂走奔虏若云披天恩赦有罪东土放鲸鲵大晋篇赫赫大晋于穆文皇荡荡巍巍道迈陶唐世称三皇五帝及今重其光九徳克明文既显武又章恩𢎞六合兼济万方内举元凯朝政以纲外简虎臣时惟鹰杨靡顺不懐逆命斯亡仁配春日威踰秋霜济济多士同兹兰芳唐虞至治四凶滔天致讨俭钦罔不肃䖍化感海外海外来宾献其声乐并称妾臣西蜀滑夏僭号方域命将致讨委国稽服呉人放命凭海阻江飞书告谕响应来同先王建万国九服为蕃卫亡秦壊诸侯享祚不二世厯代不能复忽踰五百嵗我皇迈圣徳应期创典制分土五等蕃国正封界莘莘文武佐千秋遘嘉㑹洪业溢区内仁风翔海外明君篇明君御四海听鉴尽物情顾望有谴罚竭忠身必荣兰茝出荒野万里升紫庭茨草秽堂阶扫截不得生能否莫相䝉百官正其名恭巳慎有为有为无不成闇君不自信羣下执异端正直罹谮润姦臣夺其权虽欲尽忠诚结舌不敢言结舌亦何惮尽忠为身患清流岂不洁飞尘浊其源岐路令人迷未逺胜不还忠臣立君朝正色不顾身邪正不并存譬若胡与秦秦胡有合时邪正各异津忠臣遇明君干干惟日新羣目统在纲衆星拱北辰设令遭闇主斥退为凡民虽薄共时用白茅犹可珍冰霜昼夜结兰桂摧为薪邪臣多端变用心何委曲便僻从情指动随君所欲偷安乐目前不问清与浊积伪㒺时主养交以持禄言行恒相违难餍甚谿谷昧死射干没觉露则灭族齐鼙舞曲明君辞明君创洪业盛徳在建元受命君四海圣皇应灵干五帝继三皇三皇世所归圣徳应期运天地不能违仰之弥已髙犹天不可阶将复结绳化静拱天下齐圣主曲辞圣主受天命应期则虞唐升旒综万机端扆驭八方盈虚自然数揖让归圣明北化陵河塞南威越沧溟广徳齐七政敷教腾三辰万㝢必承庆百福咸来臻圣皇应福始昌徳洞祐先明君辞明君御四海总鉴尽人灵仰成恩已洽竭忠身必荣圣泽洞三灵徳教被八乡草木变柯叶川岳洞嘉祥愉乐盛明运舞蹈升太时微霜永昌命轨心长欢怡梁鞞舞歌沈约大梁七百始天监三元初圣功澄宇县帝徳总车书熈熈亿兆臣其志皆懽愉刑措甫自今隆平亦肇兹神武超楚汉安用道邠岐百拜奄来宅执玉咸在斯象天则地体无为礼缉民用扰乐谐风自移舜琴中已絶尧衣今复垂象天则地体无为治兵战六兽为邦命九官灵蛇及瑞羽分素复衔丹望就踰轩顼铿锵掩咸濩九尾扰成羣八象鸣相顾象天则地化云布有为臣所执司契君之道运行乃四时无言信苍昊宸居体冲寂忘懐定天保至徳同自然裁成侔𤣥造珍祥委天贶灵物开地宝窈窕降青琴参差秀朱草右明之君同前周舍赫矣明之君我皇迈前古机灵通日月圣敬缔区宇淮海无横波文轨同一土乐哉太平世当歌复当舞右明之君圣主应图箓天下咸所归端扆临赤县宸居法紫微遐方奉正朔外户辟重扉我君延万夀福祚长巍巍右明主曲明君班五瑞就日朝百王充庭植鹭羽钧天奏清商本支同中岳良臣安四方盛明普日月兆民乐未央右明君曲铎舞歌诗汉铎舞曲圣人制礼乐篇古辞昔皇文武邪弥弥舎善谁吾时吾行许帝道衔来治路万邪治路万邪赫赫意黄运道吾治路万邪善道明邪金邪善道明邪金邪帝邪近帝武武邪邪圣皇八音偶邪尊来圣皇八音及来义邪同邪乌及来义邪善草供国吾咄等邪乌近帝邪武邪近帝武邪武邪应节合用武邪尊邪应节合用酒期义邪同邪酒期义邪善草供国吾咄等邪乌近帝邪武邪近帝武武邪邪下音足木上为鼓义邪应衆义邪乐邪邪延否巳邪乌巳礼祥咄等邪乌素女有絶其圣乌乌武邪晋铎舞曲傅𤣥云门篇黄云门唐咸池虞韶舞夏夏殷濩列代有五振铎鸣金延大武清歌发唱形为主声和八音协律吕身不虚动手不徒举应节合度周其叙时奏宫角杂之以徴羽下餍衆目上从钟鼔乐以移风与徳礼相辅安有失其所齐铎舞歌黄云门唐咸池虞韶舞夏夏殷濩列代有五振铎鸣金延大武清歌发唱形为主声和八音协律吕身不虚动手不徒举应节合度周期序时奏宫角杂之以征羽乐以移风礼相辅安有出其所梁铎舞曲周舍云门且莫奏咸池且莫歌我后兴至徳乐颂发中和白云纷已隆万舞郁骈罗功成圣有作黄唐何足多巾舞歌诗汉巾舞歌诗古辞吾不见公莫时吾何婴公来婴姥时吾哺声何为茂时为来婴当恩吾明月之士转起吾何婴土来婴转去吾哺声何为土转南来婴当去吾城上羊下食草吾何婴下来吾食草吾哺声汝何三年针缩何来婴吾亦老吾平平门淫涕下吾何婴何来婴涕下吾哺声昔结吾马客来婴吾当行吾度四州洛四海吾何婴海何来婴四海吾哺声熇西马头香来婴吾洛道五河五丈度汲水吾噫邪哺谁当求儿母何意零邪钱健步哺谁当吾求儿母何吾哺声三针一发交时还弩心意何零意弩心遥来婴弩心哺声复相头巾意何零何邪相哺头巾相吾来婴头巾母何何吾复来推排意何零相哺推相来婴推非母何吾复车轮意何零子以邪相哺转轮吾来婴转母何吾使君去时意何零子以邪使君去时使来婴去时母何吾思君去时意何零子以邪思君去时思来婴吾去时母何何吾吾齐公莫舞吾不见公莫时吾何婴公来婴姥时吾思君去时吾何零子以邪思君去时思来婴吾去时母那何去吾古乐苑巻二十八古乐苑卷二十九钦定四库全书古乐苑巻二十九明梅鼎祚编舞曲歌辞杂舞拂舞歌诗晋拂舞歌诗白鸠篇翩翩白鸠载飞载鸣懐我君徳来集君庭白雀呈瑞素羽明鲜翔庭舞翼以应仁干交交鸣鸠或丹或黄乐我君惠振羽来翔东壁余光鱼在江湖惠而不费敬我微躯䇿我良驷习我驱驰与君周旋乐道亡余我心虚静我志霑濡弹琴鼓瑟聊以自娱凌云登台浮游太清扳龙附凤目望身轻济济篇畅飞畅舞气流芳追念三五大绮黄去失有时可行去来同时此未央时冉冉近桑榆但当饮酒为欢娱衰老逝有何期多忧耿耿内懐思渊池广鱼独希愿得黄浦衆所依恩感人世无比悲歌且舞无极已独漉篇独漉独漉水深泥浊泥浊尚可水深杀我雍雍双鴈游戏田畔我欲射鴈念子孤散翩翩浮萍得风摇轻我心何合与之同并空牀低帷谁知无人夜衣锦绣谁别伪真刀鸣鞘中倚牀无施父寃不报欲活何为勐虎斑斑游戏山间虎欲啮人不避豪贤碣石篇东临碣石以观沧海水何澹澹山岛竦峙树木藂生百草丰茂秋风萧瑟洪波涌起日月之行若出其中星汉粲烂若出其里幸甚至哉歌以咏志右观沧海孟冬十月北风徘徊天气肃清繁霜霏霏鵾鸡晨鸣鴈过南飞鸷鸟濳藏熊罴窟栖钱镈停置农收积塲逆旅整设以通贾商幸甚至哉歌以咏志右冬十月乡土不同河朔隆寒流澌浮漂舟船行难锥不入地丰藾深奥水竭不流冰坚可蹈士隐者贫勇侠轻非心常叹怨戚戚多悲幸甚至哉歌以咏志右土不同神龟虽夀犹有竟时腾虵乗雾终为土灰老骥伏枥志在千里烈士暮年壮心不已盈缩之期不但在天养恬之福可得永年幸甚至哉歌以咏志右龟虽夀淮南王篇淮南王自言尊百尺髙楼与天连后园凿井银作牀金瓶素绠汲寒浆汲寒浆饮少年少年窈窕何能贤扬声悲歌音絶天我欲渡河河无梁愿化双黄鹄还故乡还故乡入故里裵徊故乡苦身不已繁舞寄声无不泰徘徊桑梓游天外齐拂舞歌白鸠辞翩翩白鸠再飞再鸣懐我君徳来集君庭济济辞畅飞畅舞气流芳追念三五大绮黄独禄辞独禄独禄水深泥浊泥浊尚可水深杀我碣石辞东临碣石以观沧海水何淡淡山岛竦峙树木丛生百草丰茂秋风萧瑟洪波涌起日月之行若出其中星汉粲烂若出其里幸甚至哉歌以言志淮南王辞淮南王自言尊百尺髙䄛与天连我欲渡河河无梁愿作双黄鹄还故乡梁拂舞歌翩翩白鸠再飞再鸣懐吾君徳来集君庭暧暧鸣球或丹或黄乐我君恩振羽来翔临碣石沈约碣石送返潮登罘礼朝日溟涨无端倪山岛𤣥崇崪骥老心未穷酬恩岂终毕小临海刘孝威碣石望山海留连降尊极秦帝枉钩陈汉家増礼秩石桥终不成桑田竟难测蜃气逺生楼鲛人近濳织空劳帝女填讵动波神色淮南王鲍照淮南王好长生服食錬气读仙经琉璃作椀牙作盘金鼎玉七合神丹合神丹戏紫房紫房綵女弄明珰鸾歌凤舞断君肠朱门九重门九闺愿逐明月入君懐入君懐结君佩怨君恨君恃君爱筑城思坚劒思利同盛同衰莫相弃阳春白日风花香趋步鸣玉舞瑶珰声发金石媚笙簧罗袿徐转红袖扬清歌流响绕凤梁如矜若思凝且翔转盼遗精艳辉光将流将引双雁行欢来何晚意何长明君御世永歌昌宋白纻舞歌髙举两手白鹄翔轻躯徐起何洋洋凝停善睐容仪光宛若龙转乍低昂随世而变诚无方如推若引留且行宋世方昌乐未央舞以尽神安可忘爱之遗谁赠佳人质如轻云色如银袍以光躯巾拂尘制以为袍余作巾四座欢乐胡可陈清歌徐舞降祇神同前南平王铄僊僊徐动何盈盈玉腕俱凝若云行佳人举袖耀青蛾掺掺擢手映鲜罗状似明月汎云河体如轻风动流波同前鲍照呉刀楚制为佩袆纎罗雾縠垂羽衣含商咀征歌露晞珠履飒沓纨袖飞凄风夏起素云回车殆马烦客忘归兰膏明烛承夜辉桂宫柏寝拟天居朱爵文牕韬绮䟽象牀瑶席镇犀渠雕屏铪匝组帐舒秦筝赵瑟挟笙竽垂珰散珮盈玉除停觞不御欲谁须三星参差露沾湿弦悲管清月将入寒光萧条候虫急荆王流叹楚妃泣红颜难长时易戢凝华结藻久延立非君之故岂安集池中赤鲤庖所捐琴髙乘去腾上天命逢福世丁溢恩簪金借绮升曲筵思君厚徳委如山洁诚洗志期暮年乌白马角宁足言朱蜃动素腕举洛阳少童邯郸女古称渌水今白纻催弦急管为君舞穷秋九月荷叶黄北风驱鴈天雨霜夜长酒多乐未央春风澹荡侠思多天色净緑气妍和含桃红蕚兰紫牙朝日灼烁发园花巻幌结帷罗玉筵齐讴秦吹卢女弦千金顾笑买芳年同前汤惠休琴瑟未调心已悲任罗胜绮彊自持忍思一舞望所思将转未转恒如疑桃花水上春风出舞袖逶迤鸾照日徘徊鹤转情艳逸君为迎歌心如一少年窈窕舞君前容华艳艳将欲然为君娇凝复迁延流目送笑不敢言长袖拂面心自煎愿君流光及盛年齐白纻舞辞王俭阳春白日风花香趋步明月舞瑶裳情发金石媚笙簧罗袿徐转红袖扬清歌流响绕凤梁如惊若思凝且翔转盼流精艳辉光将流将引双鴈行欢来何晚意何长明君驭世永歌昌梁白纻辞武帝朱丝玉柱罗象筵飞琯促节舞少年短歌流目未肯前含笑一转私自怜纎腰袅袅不任衣娇怨独立特为谁赴曲君前未忍归上声急调中心飞同前张率歌儿流唱声欲清舞女趂节体自轻歌舞并妙㑹人情依弦度曲婉盈盈扬蛾为态谁目成妙声屡唱轻体飞流津染面散芳菲俱动齐息不相违令彼嘉客澹忘归时久翫夜明星稀日暮搴门望所思风吹庭树月入帷凉阴既满草虫悲谁能离别长夜时流叹不寝泪如丝与君之别终何知秋风鸣条露垂叶空闺光尽坐愁妾独向长夜泪承睫山髙水深路难涉望君光景何时接遥夜方逺时既寒秋风萧瑟白露团佳期不待嵗欲阑念此迟暮独无欢鸣弦流管増长叹夜寒湛湛夜未央华灯空烂月悬光从风衣起发芬香为君起舞幸不忘列坐华筵纷羽爵清曲未终月将落歌舞及时酒常酌无令朝露坐销铄愁来夜迟犹叹息抚枕思君终反仄金翠钗环稍不饰雾縠流黄不能织但坐空闺思何极欲以短书寄飞翼遥夜忘寐起长叹但望云中双飞翰明月入牖风吹幔终夜悠悠坐申旦谁能知我心中乱终然有懐嵗方晏四时白纻歌春白纻沈约兰叶参差桃半红飞芳舞縠戏春风如娇如怨状不同含笑流盼满堂中翡翠羣飞飞不息愿在云间长比翼佩服瑶草驻容色舜日尧年懽无极夏白纻朱光灼烁照佳人含情送意遥相亲嫣然一转乱心神非子之故欲谁因翡翠羣飞飞不息愿在云间长比翼佩服瑶草驻容色舜日尧年懽无极秋白纻白露欲凝草已黄金琯玉柱响洞房双心一意俱回翔吐情寄君君莫忘翡翠羣飞飞不息愿在云间长比翼佩服瑶草驻容色舜日尧年懽无极冬白纻寒闺昼寝罗幌垂婉容丽色心相知双去双还誓不移长袖拂面为君施翡翠羣飞飞不息愿在云间长比翼佩服瑶草驻容色舜日尧年懽无极夜白纻秦筝齐瑟燕赵女一朝得意心相许明月如规方袭予夜长未央歌白纻翡翠羣飞飞不息愿在云间长比翼佩服瑶草驻容色舜日尧年懽无极隋四时白纻歌东宫春隋炀帝洛阳城边朝日晖天渊池前春燕归含露桃花开未飞临风杨栁自依依小苑花红洛水緑清歌宛转繁弦促长袖逶迤动珠玉千年万嵗阳春曲江都夏梅黄雨细麦秋轻枫树萧萧江水平飞楼倚观轩若惊花簟罗帏当夏清菱潭落日双凫舫緑水红粧两摇漾还似浮桑碧海上谁肯空歌採莲唱江都夏虞茂长洲茂苑朝夕池映日含风结细漪坐当伏槛红莲披雕轩洞户青苹吹轻幌芳烟郁金馥绮檐花簟桃李枝兰苕翡翠但相逐桂树鸳鸯恒并宿长安秋露寒台前晓露清昆明池水秋色明摇环动珮出曽城鵾弦凤管奏新声上林蒲桃合缥缈甘泉竒树尚葱青玉人当歌理清曲倢伃恩情断还续杯槃舞歌诗晋杯槃舞歌诗晋世宁四海平普天安乐永大宁四海安天下欢乐治兴隆舞杯槃舞杯槃何翩翩举坐翻覆夀万年天与日终与一左回右转不相失筝笛悲酒舞疲心中慷慨可健儿樽酒甘丝竹清愿令诸君醉复醒醉复醒时合同四坐欢乐皆言工丝竹音可不听亦舞此槃左右轻自相当合坐欢乐人命长人命长当结友千秋万嵗皆老夀齐世昌辞齐世昌四海安乐齐太平人命长当结友千秋万嵗皆老夀宋泰始歌舞曲辞皇业颂明帝皇业沿徳建帝运资勲融𦙍唐重盛轨胄楚载休风尧帝兆深祥元王衍遐庆积善传上业胙福启圣圣衰数随金禄登厯昌永命维宋垂光烈世美流舞咏圣祖颂圣祖维髙徳积勲代晋厯永建享鸿基万古盛音册叡文缵宸驭广运崇帝声衍徳被仁祉留化洽民灵孝建缔孝业允协天人谋宇内齐政轨宙表烛威流钟管腾列圣彞铭贲重猷明君大雅虞龢明君应干数拨乱纽頽基民庆来苏日国颂薰风诗天步或暂艰列蕃扇迷慝庙胜敷九伐神谟洞七徳文教洗昬俗武谊清祲埏英勲冠帝则万夀永齐天通国风明帝开宝业资贤昌谟明盛弼谐光烈武惟畧景王勲南康华容变政文勐绩爰着有左军三王到氏文武赞丞相作辅属伊旦沈柳宗矦皆殄乱泰始开运超百王司徒骠骑勲徳康江安谟效殷诚彰刘沈承规功名扬庆归我后祚无疆天符颂天符革运世诞英皇在馆神炫既壮龙骧六钟集表四纬骈光于穆配天永休厥祥明徳颂明徳孚教幽符丽纪山鼎见竒醴液涵祉鹓雏耀仪驺虞游趾福延亿胙庆流万祀帝图颂帝图凝逺瑞美昭宣济流月镜鹿毳霜鲜甘露降和花雪表年孝徳载衍芳风永传龙跃大雅豫章王龙跃戎府王耀蕃宫嵗淹豫野玺属嫔中江波澈映石柏开文观毓花蕊楼凝景云白乌三获甘液再呈嘉穟表沃连理协成徳充动物道积通神宋业允大灵瑞方臻淮祥风北都尉淮祥应贤彦生翼赞中兴致太平宋世大雅虞龢宋世宁在泰始醉酒欢饱徳喜万国朝上夀酒帝同天惟长久治兵大雅明帝王命治兵有征无战巾拂以净丑类革面王仪振旅载戢在辰中虚巾拂四表静尘白纻篇大雅在心曰志发言诗声成于文被管丝手舞足蹈欣泰时移风易俗王化基琴角挥韵白云舒箫韶协音神凤来拊击和节咏在初章曲乍毕情有余文同轨一道徳行国靖民和礼乐成四县庭响美勲英八列陛唱贵人声舞饰丽华乐容工罗裳皎日袂随风金翠列辉蕙麝丰淑姿委体允帝𠂻齐明王歌辞明王曲王融明王日月照至乐天地和幸息云门吹复歇咸池歌桂序金匏转瑶轩丝石罗朱骐步踯躅𤣥鹤舞蹉跎露凝嘉草秀烟度醴泉波皇基方万祀齐民乐如何圣君曲圣君应昌厯景祚启休期龙楼神睿道兎园仁义基海荡万川集山崖百草滋盘苗成萃止渝韎异来思清明动离轸威惠被殊辞大哉君为后何羡唐虞时渌水曲湛露改寒司交鸎变春旭琼树落晨红瑶塘水初渌日霁沙溆明风泉动华烛遵渚汎兰觞乘漪弄清曲斗酒千金轻寸隂百年促何用尽欢娱王度式如玉採菱曲炎光销玉殿凉风吹凤楼雕辎傃平隰朱櫂泊安流金华粧翠羽鹢首画飞舟荆姫採菱曲越女江南讴腾声翻叶静发响谷云浮良时时一遇佳人难再求清楚引平原数千里飞观郁岧岧清月冏将曙浩露零中宵转叶渡沙海别羽自冰辽四面涌寒色左右竟严飈崤渑多榛梗京索久尘苗逝将凭神武奋劒盪遗妖长歌引周雅听休明齐徳觏升平紫烟四时合黄河万里清翠栁䕃通街朱阙临髙城方毂雷尘起接袖风云生酣笑争日夕丝管牙逢迎徂年无促虑长歌有余声散曲金枝湛明燎绣幕裂芳然层闺横緑绮旷席缅朱纒楚调广陵散瑟柱秋风弦轻裙中山丽长袖邯郸妍徐歌驻行景迅节籥浮烟言愿圣明主永永万斯年散乐附俳歌辞古辞俳不言不语唿俳噏所俳适一起狼率不止生㧞牛角摩断肤耳马无悬蹄牛无上齿骆驼无角奋迅两耳宋凤皇衔书伎辞大宋兴隆膺灵符凤鸟感和衔素书嘉乐之美通𤣥虚惟新济济迈唐虞巍巍荡荡道有余齐凤皇衔书伎辞江淹皇齐启运从瑶玑灵凤衔书集紫微和乐既洽神所依超商巻夏耀英辉永世夀昌声华飞古乐苑巻二十九古乐苑卷三十钦定四库全书古乐苑巻三十明梅鼎祚编琴曲歌辞神人畅唐尧清庙穆兮承予宗百僚肃兮于寝堂醊祷进福求年丰有在坐㩽予为害在𤣥中钦哉皓天徳不隆承命任禹写中宫思亲操虞舜陟彼厯山兮崔嵬有鸟翔兮髙飞瞻彼鸠兮徘徊河水洋洋兮青泠深谷鸟鸣兮嘤嘤设罥张罝兮思我父母力耕日与月兮往如驰父母逺兮吾当安归南风歌南风之薰兮可以解吾民之愠兮南风之时兮可以阜吾民之财兮南风操反彼三山兮商岳嵯峨天降五老兮迎我来歌有黄龙兮自出于河负书图兮委虵罗沙案图观䜟兮闵天嗟嗟击石拊韶兮沦幽洞微鸟兽跄跄兮凤皇来仪凯风自南兮喟其增悲襄陵操夏禹呜唿洪水滔天下民愁悲上帝愈咨三过吾门不入父子道衰嗟嗟不欲烦下民箕子操殷箕子嗟嗟纣为无道杀比干嗟重复嗟独奈何漆身为厉被髪以佯狂今奈宗庙何天乎天哉欲负石自投河嗟复嗟奈社稷何伤殷操殷微子麦秀渐渐兮禾黍油油彼狡童兮不我好仇麦秀渐渐兮禾黍油油彼狡童兮不与我好兮採薇操殷伯夷登彼髙山言採其薇以乱易㬥不知其非神农虞夏忽焉没兮我适安归登彼西山兮采其薇矣以㬥易㬥兮不知其非矣神农虞夏忽焉没兮我安适归矣于嗟徂兮命之衰矣岐山操周太王狄戎侵兮土地迁移邦邑适于岐山烝民不忧兮谁者知嗟嗟奈何兮予命遭斯拘幽操周文王殷道溷溷浸浊烦兮朱紫相合不别分兮迷乱声色信谗言兮炎炎之虐使我愆兮幽闭牢穽由其言兮遘我四人忧勤勤兮文王操翼翼翺翔彼凤皇兮衔书来游以㑹昌兮瞻天案图殷将亡兮苍苍之天始有萌兮五神连精合谋房兮兴我之业望来羊兮尅商操周武王上告皇天兮可以行乎越裳操周公旦于戏嗟嗟非旦之力乃文王之徳神凤操周成王凤皇翔兮于紫庭予何徳兮以感灵赖先人兮恩泽臻于胥乐兮民以宁履霜操周尹伯竒履朝霜兮採晨寒考不明其心兮听谗言孤息别离兮摧肺肝何辜皇天兮遭斯愆痛殁不同兮恩有偏谁能流顾兮知我寃献玉退怨歌楚卞和悠悠沂水经荆山精气郁洽谷岩岩中有神宝灼明明穴山采玉难为功于何献之楚先王遇王暗昧信谗言断截两足离余身俛仰嗟叹心摧伤紫之乱朱纷墨同空山歔欷涕龙钟天鉴孔明竟以彰沂水滂沛流于汶进宝得刖足离分断者不续岂不怨琴歌秦百里奚妻百里奚五羊皮忆别时烹伏雌炊扊扅今日富贵忘我为百里奚初娶我时五羊皮临当别时烹乳鸡今适富贵忘我为百里奚百里奚母巳死葬南谿坟以瓦覆以柴舂黄藜搤伏鸡西入秦五羖皮今日富贵捐我为百里奚歌梁髙允生羇旅入秦庭始得收显曜释褐出辎车卓为千乗道艳色进华容繁弦发征调居贵易素心翻然忘久要装金五羊皮写情陈所告岂徒望自伤念君无定操士失志操晋介子推有龙矫矫遭天谴怒三虵从之一虵割股二虵入国厚䝉爵土余有一虵弃于草莽有龙于飞周徧天下五虵从之为之承辅龙反其乡得其处所四虵从之得其露雨一虵羞之挢死于中野龙欲上天五虵为辅龙已升云四虵各入其宇一虵独怨终不见处所有龙矫矫将失其所有虵从之周流天下龙既入深渊得其安所虵脂尽干独不得甘雨有龙矫矫顷失其所五虵从之周徧天下龙饥无食一虵割股龙反其渊安其壤土四虵入穴皆有处所一虵无穴号于中野霹雳引杞梁妻乐莫乐兮新相知悲莫悲兮生别离乐莫乐兮新相知悲莫悲兮生别离哀感皇天城为隳杞梁妻宋呉迈逺灯竭从初明兰凋犹早薰扼腕非一代千载炳遗文贞夫沦莒役杜弔结齐君惊心眩白日长洲崩秋云精微贯穹昊髙城为隤坟行人既迷径飞鸟亦失羣壮哉金石躯出门形影分一随尘壤消声誉谁共论龟山操鲁孔子予欲望鲁兮龟山蔽之手无斧柯奈龟山何陬操周道衰微礼乐陵迟文武既坠吾将焉归周游天下靡邦可依凤鸟不识珍宝枭鸱眷然顾之惨然心悲巾车命驾将适唐都黄河洋洋攸攸之鱼临津不济还辕息鄹伤予道穷哀彼无辜翶翔于卫复我旧庐从吾所好其乐只且将归操翺翔于卫复我旧居从吾所好其乐只且槃操干泽而渔蛟龙不游覆巢毁卵凤不翔留惨予心悲还原息陬临河歌狄水衍兮风扬波舟楫颠倒更相加归来归来胡为斯猗兰操习习谷风以阴以雨之子于归逺送于野何彼苍天不得其所逍遥九州无所定处时人闇蔽不知贤者年纪逝迈一身将老同前隋辛徳源奏事传青阁拂除乃陶嘉散条凝露彩含芳映日华已知香若麝无怨直如麻不学芙蓉草空作眼中花幽兰宋鲍照倾晖引暮色孤景流思颜梅歇春欲罢期渡往不还帘委兰蕙露帐含桃李风揽带昔何道坐令芳节终结佩徒分明抱梁輙乖忤华落知不终空愁坐相悞眇眇蛸挂网漠漠蚕弄丝空慙不自信怯与君画期陈国郑东门古今共所知长袖暂徘徊驷马停路岐归耕操曽参朅来归耕厯山盘兮以晏父母我心博兮戏欷归耕来兮安所归耕厯山盘兮穷刼之曲楚扈子王耶王耶何乖烈不顾宗庙听谗孽任用无忌多所杀诛夷白氏族几灭二子东奔适呉越吴王哀痛助忉怛垂涕举兵将西伐伍胥白喜孙武决三战破郢王奔发留兵纵骑虏京阙楚荆骸骨遭掘发鞭辱腐尸耻难雪几危宗庙社稷灭庄王何罪国几絶卿士悽怆民恻悷吴军虽去怖不歇愿王更隐抚忠节勿为谗口能谤别鹤操商陵牧子将乖比翼兮隔天端山川悠逺兮路漫漫揽衣不寐兮食忘餐同前宋鲍照双鹤俱起时徘徊沧海间长弄若天汉轻躯似云悬幽客时结侣提携游三山青缴凌瑶台丹炉笼紫烟海上悲风急三山多云雾散乱一相失惊孤不得住缅然日月驰逺矣絶音仪有愿而不遂无怨以生离鹿鸣在深草蝉鸣隐高枝心自有所懐旁人那得知别鹤梁简文帝接翮同发燕孤飞独向楚值雪巳迷羣惊风复失侣同前呉均别鹤寻故侣联翩辽海间单栖孟津水惊唳陇头山水仙操伯牙繄洞渭兮流澌濩舟楫逝兮仙不还移形素兮蓬莱山歍钦伤宫仙石还贞女引鲁处女菁菁茂木隐独荣兮变化垂枝含蕤英兮脩身养志建令名兮厥道不同善恶并兮屈身身独去微清兮懐忠见疑何贪生兮同前梁简文帝借问懐春台百尺凌云雾北有嵗寒松南临女贞树庭花对帷满隙月依枝度但使明妾心无嗟坐迟暮同前沈约贞心信无矫傍隣也见疑轻生本非惜贱躯良足悲传芳託嘉树弦歌寄好辞思归引卫女涓涓泉水流及于淇兮有懐于卫靡日不思执节不移兮行不隳砛轲何辜兮离厥菑嗟乎何辜兮离厥菑涓涓淇水流于淇兮有懐于卫靡日不思执节不移兮行不诡随坎坷何辜兮离厥茨同前晋石崇思归引归河阳假余翼鸿鹤髙飞翔经芒阜济河梁望我旧馆心恱康清渠激鱼彷徨鴈惊泝波羣相将终日周览乐无方登云阁列姬姜拊丝竹叩宫商宴华池酌玉觞同前梁刘孝威胡地凭良马懐骄负汉恩甘泉烽火入回中宫室燔锦车劳逺驾绣衣疲屡奔贰师巳丧律都尉亦销魂龙堆求援急狐塞请先屯枥下驱双骏腰边带两鞬乗障无期限思归安可论思归叹晋石崇登城隅兮临长江极望无涯兮思填胸鱼瀺灂兮鸟缤翻泽雉游凫兮戏中园秋风厉兮鸿鴈征蟋蟀嘈嘈兮晨夜鸣落叶飘兮枯枝竦百草零落兮覆畦壠时光逝兮年易尽感彼嵗暮兮怅自愍廓羇旅兮滞野都愿御北风兮忽归徂惟金石兮幽且清林郁茂兮芳卉盈𤣥泉流兮萦丘阜阁馆萧寥兮荫丛栁吹长笛兮弹五弦髙歌凌云兮乐余年舒篇巻兮与圣谈释冕投绂兮希彭耼超逍遥兮絶尘埃福亦不至兮祸亦不来霹雳引楚商梁疾雨盈河霹雳下臻洪水浩浩滔厥天鑑隆愧隐隐阗阗国将亡兮丧厥年同前梁简文帝来从东海上发自南山阳时闻连鼓响乍散投壶光飞车走四瑞绕电发时祥令去于斯表杀来永传芳同前隋辛徳源出地声初奋乘干威更作云衔天笑明雨带星精落碎枕神无绕震楹书自若侧闻吟白虎逺见飞𤣥鹤走马引梁张率良马龙为友玉珂金作覊驰骛宛与洛半骤复半驰倐忽而千里光景不及移九方惜未见薛公宁所知歛辔且归去吾畏路傍儿天马引陈傅縡骢色表连钱出冀复来燕取用偏开地为歌乃号天权竒意欲逺躞蹀势难前本珍白玉镫因饰黄金鞭愿酬刍秣宠千里得千年龙丘引梁简文帝龙丘一回首楚路苍无极水照弄珠影云吐阳台色浦狭村烟度洲长归鸟息游荡逐春心空怜无羽翼浦狭村烟度陈张正见茅兰夹两㟁野燎烛中川村长合夜影水狭度浮烟収光暗鸟弋分火照渔船山人不炊桂樵华幸共然雉朝飞操齐犊沐子雉朝飞兮鸣相和雌雄羣游于山阿我独何命兮未有家时将暮兮可奈何嗟嗟暮兮可奈何同前宋鲍照雉朝飞振羽翼专塲挟雌恃彊力媒己惊翳又逼蒿闲濳彀卢矢直刎绣颈碎锦臆絶命君前无怨色握君手执杯酒意气相倾死何有同前梁简文帝晨光照麦畿平野度春翚避鹰时耸角妬壠或斜飞少年从逺役有恨意多违不如随荡子罗袂拂臣衣同前呉均二月雉朝飞横行傍垄归斜看水外翟侧听岭南翚躞蹀恒欲战耿耿恃彊威当令君见赏何辞碎锦衣琴歌伯牙麦秀蔪兮雉朝飞向虚壑兮背乔槐依絶区兮临曲池鼓琴歌美人荧荧兮颜若苕之荣命乎命乎曽无我嬴子桑琴歌子桑父邪母邪天乎人乎相和歌嗟来桑户乎嗟来桑户乎而已反其真而我犹为人猗渡易水燕荆轲风萧萧兮易水寒壮士一去兮不复还同前梁呉均襍虏客来齐时余在角扺扬鞭渡易水直至龙城西日昬笳乱动天曙马争嘶不能通瀚海无面见三齐荆轲歌陈阳缙函谷路不通燕将重深功长虹贯白日易水急寒风壮发危冠下匕首地图中琴声不可识遗恨没秦宫琴女歌秦琴女罗縠单衣可裂而絶三尺屏风可超而越鹿卢之剑可负而拔三尺罗衣何不掣四面屏风何不越琴引秦屠门髙酒坐俱毋往听吾琴之所言舒长褏似舞兮乃褕袂何曼奏章而却逢兮愿瞻心之所驩借连娟之寒态兮假巵酒酌五般泣喻而妖兮纳其声声丽颜歌长㯓兮叹曰骑美人旖旎纷嬆枻霜罗衣兮羽旄夜褒圭玉珠参差妙丽兮被云登髙台兮望青埃常羊啖还何厌兮归来偕隐歌天下有道我黻子佩天下无道我负子戴力拔山操西楚项籍力拔山兮气盖世时不利兮骓不逝骓不逝兮可柰何虞兮虞兮柰若何项王歌无名氏无复拔山力谁论盖世才欲知汉骑满但听楚歌哀悲看骓马去泣望舟来答项王楚歌虞美人汉兵巳畧地四面楚歌声大王意气尽贱妾何聊生古乐苑巻三十古乐苑卷三十一钦定四库全书古乐苑巻三十一明梅鼎祚编琴曲歌辞大风起汉髙帝大风起兮云飞扬威加海内兮归故乡安得勐士兮守四方採芝操四皓皓天嗟嗟深谷逶迤树木莫莫高山崔嵬巖居穴处以为幄茵晔晔紫芝可以疗饥唐虞往矣吾当安归四皓歌莫莫髙山深谷逶迤晔晔紫芝可以疗饥唐虞世逺吾将何归驷马髙盖其忧甚大富贵之畏人不如贫贱之肆志八公操淮南王安煌煌上天照下土兮知我好道公来下兮公将与余生毛羽兮超腾青云蹈梁甫兮观见瑶光过北斗兮驰乗风云使玉女兮含精吐气嚼芝草兮悠悠将将天相保兮琴歌霍去病四夷既护诸夏康兮国家安宁乐无央兮载戢干戈弓矢藏兮麒麟来臻凤皇翔兮与天相保永无疆兮亲亲百年各延长兮琴歌司马相如凤兮凤兮归故乡遨游四海求其皇时未遇兮无所将何悟今夕兮升斯堂有艳淑女在闺房室尔人遐毒我肠何縁交颈为鸳鸯胡颉颃兮共翺翔凤兮凤兮从我栖得托孳尾永为妃交情通体心和谐中夜相从知者谁双翼俱起翻髙飞无感我思使余悲昭君怨王嫱秋木萋萋其叶萎黄有鸟处山集于苞桑养育毛羽形容生光既得升云上游曲房离宫絶旷身体摧藏志念抑沈不得颉颃虽得委食心有徊徨我独伊何来往变常翩翩之燕逺集西羌髙山峩峩河水泱泱父兮母兮道里悠长呜唿哀哉忧心恻伤同前梁王叔英妻刘氏一生竟何定万事最难保丹青失旧仪玉匣成秋草想妾辞关泪至今犹未燥汉使汝南还殷勤为人道同前图形汉宫里遥聘单于庭狼山聚云暗龙沙飞雪轻笳吟度陇咽笛转出关鸣啼妆寒叶下愁眉塞月生只余马上曲犹作别时声归风送逺操汉赵飞燕凉风起兮天陨霜懐君子兮渺难望感予心兮多慨慷蔡氏五弄渌水曲齐江奂塘上蒲欲齐汀洲杜将歇春心既易荡春流岂难越桂檝及晚风菱江映初月芳香若可赠为君步罗袜同前梁呉均香暧金堤满湛淡春塘溢己送行台花复倒髙楼日同前江洪尘容不忍饰临池客未归谁能别渌水全取浣罗衣潺湲复皎洁轻鲜自可悦横使有情禽照影遂孤絶胡笳十八拍第一拍汉蔡琰我生之初尚无为我生之后汉祚衰天不仁兮降乱离地不仁兮使我逢此时干戈日寻兮道路危民卒流亡兮共哀悲烟尘蔽野兮胡虏盛志意乖兮节义亏对殊俗兮非我宜遭恶辱兮当告谁笳一㑹兮琴一拍心溃死兮无人知第二拍戎羯逼我兮为室家将我行兮向天涯云山万重兮归路遐疾风千里兮扬尘沙人多㬥勐兮如虺虵控弦被甲兮为骄奢两拍张悬兮弦欲絶志摧心折兮自悲嗟第三拍越汉国兮入胡城亡家失身兮不如无生毡裘为裳兮骨肉震惊羯羶为味兮枉遏我情鞞鼓喧兮从夜达明胡风浩浩兮暗塞营伤今感昔兮三拍成衔悲畜恨兮何时平第四拍无日无夜兮不思我乡土禀气含生兮莫过我最苦天灾国乱兮人无主唯我薄命兮没我虏俗殊心异兮身难处嗜慾不同兮谁可与语寻思涉厯兮多囏阻四拍成兮益悽楚第五拍鴈南征兮欲寄边心鴈北归兮为得汉音鴈飞高兮邈难寻空肠断兮思愔愔攒眉向月兮抚雅琴五拍泠泠兮意弥深第六拍冰霜凛凛兮身苦寒饥得肉酪兮不能飡夜闻陇水兮声呜咽朝见长城兮路杳漫追思往日兮行李难六拍悲来兮欲罢弹第七拍日暮风悲兮边声四起不知愁心兮説向谁是原野萧条兮烽戍万里俗贱老弱兮少壮为美逐有水草兮安家葺垒牛羊满野兮聚如蜂蚁草尽水竭兮羊马皆徙七拍流恨兮恶居于此第八拍为天有眼兮何不见我独漂流为神有灵兮何事处我天南海北头我不负天兮天何配我殊匹我不负神兮神何殛我越荒州制兹八拍兮拟俳优何知曲成兮转悲愁第九拍天无涯兮地无边我心愁兮亦复然人生倐忽兮如白驹之过隙然不得欢乐兮当我之盛年怨兮欲问天天苍苍兮上无縁举头仰望兮空云烟九拍懐情兮谁为传第十拍城头烽火不曽灭疆场征战何时歇杀气朝朝冲塞门胡风夜夜吹边月故乡隔兮音尘絶哭无声兮气将咽一生辛苦兮縁离别十拍悲深兮涙代血第十一拍我非贪生而恶死不能捐身兮心有以生仍冀得兮归桑梓死当埋骨兮长已矣日居月诸兮在戎垒胡人宠我兮有二子鞠之育之兮不羞耻愍之念之兮生长边鄙十有一拍兮因兹起哀响纒緜兮彻心髓第十二拍东风应律兮暖气多汉家天子兮布阳和羌胡蹈舞兮共讴歌两国交欢兮罢兵戈忽逢汉使兮称近诏遣千金兮赎妾身喜得生还兮逢圣君嗟别二子兮㑹无因十有二拍兮哀乐均去住两情兮难具陈第十三拍不谓残生兮却得旋归抚抱胡儿兮泣下霑衣汉使迎我兮四牡騑騑号失声兮谁得知与我生死兮逢此时愁为子兮日无光辉焉得羽翼兮将汝归一步一逺兮足难移魂消影絶兮恩爱遗十有三拍兮弦急调悲肝肠搅刺兮人莫我知第十四拍身归国兮儿莫知随心悬悬兮长如饥四时万物兮有盛衰唯我愁苦兮不暂移山高地濶兮见汝无期更深夜䦨兮梦汝来斯梦中执手兮一喜一悲觉后痛吾心兮无休歇时十有四拍兮涕泪交垂河水东流兮心是思第十五拍十五拍兮节调促气填胷兮谁识曲处穹庐兮偶殊俗愿得归来兮天从欲再还汉国兮欢心足心有忆兮愁转深日月无私兮曾不照临子母分离兮意难任同天隔越兮如商参生死不相知兮何处寻第十六拍十六拍兮思茫茫我与儿兮各一方日东月西兮徒相望不得相随兮空断肠对萱草兮徒想忧忘弹鸣琴兮情何伤今别子兮归故乡旧怨平兮新怨长泣血仰头兮诉苍苍胡为生我兮独罹此殃第十七拍十七拍兮心鼻酸关山阻脩兮行路难去时懐土兮心无绪来时别儿兮思漫漫塞上黄蒿兮枝枯叶干沙塲白首兮刀痕箭瘢风霜懔懔兮春夏寒人马饥豗兮筋力单岂知重得兮入长安叹息欲絶兮泪䦨干第十八拍胡笳本自出胡中縁琴翻出音律同十八拍兮曲虽终响有余兮思无穷是知丝竹微妙兮均造化之功哀乐各随人心兮有变则通胡与汉兮异域殊风天与地隔兮子西母东苦我怨气兮浩于长空六合虽广兮受之应不容胡笳曲宋呉迈逺轻命重意气古来岂但今缓頬献一说扬眉受千金边风落寒草鸣笳坠飞禽越情结楚思汉耳听胡音既懐离俗伤复悲朝光侵日当故乡没遥见浮云阴同前梁陶𢎞景自负飞天厯与夺徒纷纭百年三五代终是甲辰君同前江洪藏器欲逢时年来不相让红颜征戍儿白首边城将落日惨无光临河独饮马飋飓夕风高聨翩飞鴈下琴思楚歌汉王逸盛阴脩夜何难晓思念纠戾肠摧绕时节晚暮年齿老冬夏更运去若颓寒来暑往难逐追形容减少颜色亏时忽晻晻若骛驰意中私喜施用为内无所恃失本义志愿不得心肝沸忧懐感结重叹噫嵗月巳尽去奄忽亡官失禄去家室思想君命幸复位久处无成卒放弃于忽操汉龎徳公于忽乎不可以为其又奚为离娄之精夜何有于明师旷之耳聋者亦有尔束王良之手兮后车载之前行险既以覆兮后逐逐其犹来虽目盼而心骇兮顾其能之安施委绳墨以听人兮虽班输亦奚以为于忽乎不可以为其又奚为椽栌桷榱之累重顾柱小之奈何方风雨之晦阴行者艰而莫休居者坐而笑歌不知压之忽然兮其谓安何于忽乎不可以为其又奚为谓鸡斯飞谁得而羁谓豕斯突何取于缚是皆以食而得之吾于饥而后噫鸡兮豕兮死以是兮琴歌魏阮瑀奕奕天门开大魏应期运青盖巡九州在东西人怨士为知巳死女为恱者玩恩义茍潜畅他人焉能乱琴歌前秦赵整阿得脂阿得脂博劳旧父是仇绥尾长翼短不能飞逺徙种人留鲜卑一旦缓急语阿谁琴歌昔闻孟津河千里作一曲此水本自清是谁揽令浊北园有一树布叶垂重阴外虽饶棘刺内实有赤心宛转歌晋刘妙容月既明西轩琴复清寸心斗酒争芳夜千秋万嵗同一情歌宛转宛转凄以哀愿为星与汉光影共徘徊悲且伤参差泪成行低红掩翠方无色金徽玉轸为谁锵歌宛转宛转情复悲愿为烟与雾氛氲对容姿同前陈江总七夕天河白露明八月涛水秋风惊楼中恒闻哀响曲塘上复有苦辛行不解何意悲秋气直置无秋悲自生不怨前堦促织鸣偏愁别路捣衣声别燕差池自有返离蝉寂寞讵含情云聚懐情四望台月冷相思九重观欲题芍药诗不成来采芙蓉花已散金樽送曲韩娥起玉柱调弦楚妃叹翠眉结恨不复开宝鬓迎秋度前乱湘妃拭泪洒贞筠䇲药浣衣何处人步步香飞金薄履盈盈扇掩珊瑚唇已言采桑期陌上复能解佩就江滨竞入华堂要花枕争开羽帐奉华茵不惜独眠前下钓欲许便作后来薪后来暝暝同玉牀可怜颜色无比方谁能巧笑特窥井乍取新声学绕梁宿处留娇堕黄珥镜前含笑弄明珰巻葹摘心心不尽茱萸折叶叶更芳巳闻能歌洞箫赋讵是故爱邯郸倡秋风宋呉迈逺寒乡无异服衣毡代文练日月望君归年年不解綖荆扬春早和幽冀犹霜霰北寒妾巳知南心君不见谁为道辛苦寄情双飞燕形迫杼煎丝颜落风催电容华一朝改唯余心不变同前宋汤惠休秋风袅袅入曲房罗帐含月思心伤蟋蟀夜鸣断人肠长夜思君心飞扬他人相思君相忘锦衾瑶席为谁芳同前梁江洪先拂连云台罢入迎风殿已拆池中荷复驱檐里燕北牖风摧树南篱寒虫吟庭中无限月思归夜鸣砧孀妇悲四时况在秋闺内凄叶留晩蝉虚庭吐寒莱楚朝曲宋呉迈逺白云萦蔼荆山阿洞庭纵横生白波幽芳逺客悲如何绣被掩口越人歌壮年流瞻襄成和清贞空情感电过初同末异忧愁多穷巷恻怆沈汨罗延思万里挂长河翻惊汉隂动湘娥楚明妃曲宋汤惠休琼台彩楹桂寝雕甍金闺流耀玉牖含英香芬幽蔼珠綵珍荣文罗秋翠纨绮春轻骖驾鸾鹤往来仙灵含姿绵视微笑相迎结兰枝送目成当年为君荣白雪歌齐徐孝嗣风闺晚翻霭月殿夜凝明愿君早流盼无令春草生同前梁朱孝亷凝云没霄汉从风飞且散聨翩避幽谷徘徊依井干既兴楚客谣亦动周王叹所恨轻寒早不迨阳春旦秋竹曲齐谢朓㛹娟绮牕北结根未参差从风既袅袅映日颇离离欲求枣下吹别有江南枝但能凌白雪贞心荫曲池双燕离梁简文帝双燕有雄雌照日两差池衔花落北户逐蝶上南枝桂栋本曽宿虹梁早自窥愿得长如此无令双燕离同前沈君攸双燕双飞双情相思容色巳改故心不衰双入幙双出帷秋风去春风归幙上危双燕离衔羽一别涕泗垂夜夜孤飞谁相知左回右顾还相慕翩翩桂水不忍渡悬目挂心思越路萦郁摧折意不泄愿作镜鸾相对絶湘夫人梁沈约潇湘风已息沅澧复安流扬蛾一含睇㛹娟好且脩捐玦置澧浦解佩寄中洲同前王僧孺桂栋承薜帷眇眇川之湄白苹徒可望緑芷竟空滋日暮思公子衔意嘿无辞緑竹梁呉均婵娟鄣绮殿绕弱拂春漪何当逢採拾为君笙与箎飞龙引隋萧悫河曲衔图出江上负舟归欲因作雨去还逐景云飞引商吹细管下征汎长徽持此凄清引春夜舞罗衣成连隋辛徳源征夫从逺役归望絶云端蓑笠城踰壊桑落梅初寒雪夜然烽湿冰朝饮马难寂寂长安信谁念客衣单婬佚曲隋僧沸大煌煌郁金生于野田过时不採宛见弃捐曼尔丰炽华色惟新与我同欢古乐苑巻三十一古乐苑卷三十二钦定四库全书古乐苑巻三十二明梅鼎祚编襍曲歌辞楚歌汉髙帝鸿鹄髙飞一举千里羽翮已就横絶四海横絶四海当可奈何虽有矰缴尚安所施舂歌汉戚夫人子为王母为虏终日舂薄暮常与死为伍相离三千里当谁使告女幽歌汉赵王友诸吕用事兮刘氏微迫胁王侯兮彊授我妃我妃旣妬兮诬我以恶谗女乱国兮上曾不寤我无忠臣兮何故弃国自决中野兮苍天与直吁嗟不可悔兮宁早自贼为王饿死兮谁者怜之吕氏絶理兮託天报仇耕田歌汉朱虚侯章深耕穊种立苖欲疏非其种者锄而去之瓠子歌汉武帝瓠子决兮将奈何浩浩洋洋兮虑殚为河殚为河兮地不得宁功无已时兮吾山平吾山平兮鉅野溢鱼弗郁兮廹冬日正道弛兮离常流蛟龙骋兮放逺游归旧川兮神哉沛不封禅兮安知外为我谓河伯兮何不仁汎滥不止兮愁吾人啮桑浮兮淮泗满久不返兮水维缓河汤汤兮激潺湲北渡回兮迅流难搴长茭兮湛美玉河伯许兮薪不属薪不属兮卫人罪烧萧条兮噫乎何以御水隤林竹兮楗石菑宣防塞兮万福来秋风辞汉武帝秋风起兮白云飞草木黄落兮雁南归兰有秀兮菊有芳怀佳人兮不能忘汎楼船兮济汾河横中流兮扬素波箫鼓鸣兮发櫂歌欢乐极兮哀情多少壮几时兮奈老何李夫人歌汉武帝是邪非邪立而望之偏何姗姗其来迟落叶哀蝉曲汉武帝罗袂兮无声玉墀兮尘生虚房冷而寂寞落叶依于重扃望彼美之女兮安得感余心之未宁悲愁歌汉乌孙公主吾家嫁我兮天一方逺託异国兮乌孙王穹庐为室兮氊为墙以肉为食兮酪为浆居常土思兮心内伤愿为黄鹄兮归故郷黄鹄歌汉昭帝黄鹄飞兮下建章羽肃肃兮行苍苍金为衣兮菊为裳唼喋荷荇出入蒹葭自顾菲薄愧尔嘉祥淋池歌汉昭帝秋素景兮汎洪波挥纎手兮折芰荷凉风凄凄扬棹歌云光开曙月低河万嵗为乐岂云多燕王歌汉燕王旦归空城兮狗不吠鸡不鸣横术何广广兮固知国中之无人华容夫人歌发纷纷兮寘渠骨籍籍兮忘居母求死子兮妻求死夫裵回两渠间兮君子独安居瑟歌汉广陵王胥欲乆生兮无终长不乐兮安穷奉天期兮不得须㬰千里马兮驻待路黄泉下兮幽深人生要死何为苦心何用为乐心所喜出入无悰为乐亟蒿里召兮郭门闳死不得取代庸身自逝歌二首汉广川王去背尊章嫖以忽谋屈竒起自絶行周流自生患谅非望今谁怨愁莫愁生无聊心重结意不舒内茀郁忧哀积上不见天生何益日崔隤时不再愿弃躯死无悔据地歌汉东方朔陆沈于俗避世金马门宫殿中可以避世全身何必深山之中蒿芦之下延年歌汉李延年北方有佳人絶世而独立一顾倾人城再顾倾人国宁不知倾城与倾国佳人难再得别歌汉李陵径万里兮度沙漠为君将兮奋匈奴路穷絶兮矢刅摧士衆灭兮名已隤老母巳死虽欲报恩将安归拊缶歌汉杨恽田彼南山芜秽不治种一顷豆落而为萁人生行乐耳须富贵何时招商歌汉灵帝凉风起兮日照渠青荷昼偃叶夜舒惟日不足乐有余清丝流管歌玉凫千年万嵗嘉难踰𢎞农王歌汉𢎞农王辩天道易兮我何艰弃万乗兮退守藩逆臣见迫兮命不延逝将弃儿兮适幽𤣥唐姬歌皇天崩兮后土頺身为帝王兮命夭摧死生异路兮从此乖悼我㷀独兮中心哀五噫歌汉梁鸿陟彼北邙兮噫顾瞻帝京兮噫宫阙崔嵬兮噫民之劬劳兮噫辽辽未央兮噫武溪深行汉马援滔滔武溪一何深鸟飞不度兽不能临嗟哉武溪兮多毒淫同前武溪深不测水安舟复轻暂侣庄生钓还滞鄂君行櫂歌争后发譟鼓逐前征秦上山川险黔中木石并林壑秋籁急猿哀夜月鸣澄源本千仞回峰忽万萦昭潭让无底太华推削成日落野通气目极怅余情下流曾不浊长迈寂无声羞学沧浪水濯足复濯缨莋都夷歌白狼王唐菆逺夷乐德歌大汉是治与天合意吏译平端不从我来闻风向化所见竒异多赐缯布甘美酒食昌乐肉飞屈伸悉备蛮夷贫薄无所报嗣愿主长夀子孙昌炽逺夷慕徳歌蛮夷所处日入之部慕义向化归日出主圣德深恩与人富厚冬多霜雪夏多和雨寒温时适部人多有涉危厯险不逺万里去俗归德心归慈母逺夷懐德歌荒服之外土地墝埆食肉衣皮不见盐谷吏译传风大汉安乐携负归仁触冒险狭髙山岐峻縁崕磻石木薄发家百宿到洛父子同赐怀抱匹帛传告衆人长愿臣仆射乌辞汉王吉乌乌哑哑引弓射洞左腋陛下夀万年臣为二千石冉冉生孤竹汉傅毅冉冉生孤竹结根泰山阿与君为新㛰菟丝附女萝菟丝生有时夫妇㑹有宜千里逺结㛰悠悠隔山陂思君令人老轩车来何迟伤彼蕙兰花含英扬光辉过时而不采将随秋草萎亮君执髙节贱妾亦何为同前宋何偃流萍依清源孤鸟亲宿止䕃干相经萦风波能终始草生有日月㛰年行及纪思欲侍衣裳闗山分万里徒作春夏期空望良人轨芳草宿昔事谁见过时美凉鸟临秋竟欢愿亦云已岂意倚君恩坐守零落耳怨篇汉张衡猗猗秋兰植彼中阿有馥其芳有黄其葩虽曰幽深厥美弥嘉之子之逺我劳如何歌汉张衡浩浩阳春发杨栁何依依百鸟自南归翺翔萃我枝同声歌汉张衡邂逅承际㑹得充君后房情好新交接恐慄若探汤不才勉自竭贱妾职所当绸缪主中馈奉礼助蒸尝思为莞蒻席在下蔽匡牀愿为罗衾帱在上卫风霜洒扫清枕席鞮芬以狄香重戸结金扃髙下华灯光衣解巾粉御列图陈枕张素女为我师仪态盈万方衆夫所希见天老教轩皇乐莫斯夜乐没齿焉可忘何当行晋傅𤣥同声自相应同心自相知外合不由中虽固终必离管鲍不世出结交安可为定情歌汉张衡大火流兮草虫鸣繁霜降兮草木零秋为期兮时已征思美人兮愁屏营定情诗魏繁钦我出东门游邂逅承清尘思君即幽房侍寝执衣巾时无桑中契迫此路侧人我旣媚君姿君亦悦我颜何以致拳拳绾臂双金环何以致慇懃约指一双银何以致区区耳中双明珠何以致叩叩香囊系肘后何以致契濶绕腕双跳脱何以结恩情珮玉缀罗缨何以结中心素缕连双针何以结相于金薄画搔头何以慰别离耳后瑇瑁钗何以答欢悦纨素三条裾何以结愁悲白绢双中衣与我期何所乃期东山隅日旰兮不至谷风吹我襦逺望无所见涕泣起踟蹰与我期何所乃期山南阳日中兮不来飘风吹我裳逍遥莫谁覩望君愁我肠与我期何所乃期西山侧日夕兮不来踯躅长叹息逺望凉风至俯仰正衣服与我期何所乃期山北岑日暮兮不来凄风吹我衿望君不能坐悲苦愁我心爱身以何为惜我华色时中情旣欵欵然后尅宻期褰衣蹑茂草谓君不我欺厠此丑陋质徙倚无所之自伤失所欲泪下如连丝九曲歌汉李尤年嵗晩暮时已斜安得力士翻日车同前晋傅𤣥嵗暮景迈羣光絶安得长绳系白日羽林郎汉辛延年昔有霍家奴姓冯名子都依倚将军势调笑酒家胡胡姬年十五春日独当垆长裾连理带广袖合欢襦头上蓝田玉耳后大秦珠两鬟何窈窕一世良所无一鬟五百万两鬟千万余不意金吾子娉婷过我庐银鞍何煜爚翠葢空踟蹰就我求清酒丝绳提玉壶就我求珍肴金盘鲙鲤鱼贻我青铜镜结我红罗裾不惜红罗裂何论轻贱躯男儿爱后妇女子重前夫人生有新故贵贱不相踰多谢金吾子私爱徒区区胡姬年十五晋刘琨虹梁照晓日渌水汎香莲如何十五少含笑酒垆前花将面自许人共影相怜回头堪百万价重为时年当垆曲梁简文帝十五正团团流光满上兰当垆设夜酒宿客解金鞍迎来挟琴易送别唱歌难欲知心恨急翻令衣带寛同前沈满愿逶迤飞尘唱宛转遶梁声调弦可以进蛾眉画未成同前陈岑之敬明月二八照花新当垆十五晩留賔回眸百万横自陈挟琴歌北齐魏收春风宛转入曲房兼送小苑百花香白马金鞍去未返红粧玉筯下成行董娇娆汉宋子侯洛阳城东路桃李生路傍花花自相对叶叶自相当春风东北起花叶正低昂不知谁家子提笼行採桑纤手折其枝花落何飘飏请谢彼姝子何为见损伤高秋八九月白露变为霜终年㑹飘堕安得久馨香秋时自零落春月复芬芳何时盛年去懽爱永相忘吾欲竟此曲此曲愁人肠归来酌美酒挟瑟上髙堂古怨歌窦𤣥妻㷀㷀白兎东走西顾衣不如新人不如故焦仲卿妻作孔雀东南飞五里一徘徊十三能织素十四学裁衣十五弹箜篌十六诵诗书十七为君妇心中常苦悲君旣为府吏守节情不移贱妾留空房相见常日稀鸡鸣入机织夜夜不得息三日断五疋大人故嫌迟非为织作迟君家妇难为妾不堪驱使徒留无所施便可白公姥及时相遣归府吏得闻之堂上启阿母儿已薄禄相幸复得此妇结发同枕席黄泉共为友共事三二年始尔未为久女行无偏斜何意致不厚阿母谓府吏何乃太区区此妇无礼节举动自专由吾意久怀忿汝岂得自由东家有贤女自名秦罗敷可怜体无比阿母为汝求便可速遣之遣去慎莫留府吏长跪告伏惟启阿母今若遣此妇终老不复取阿母得闻之槌牀便大怒小子无所畏何敢助妇语吾巳失恩义㑹不相从许府吏黙无声再拜还入戸举言谓新妇哽咽不能语我自不驱卿逼迫有阿母卿但暂还家吾今且报府不久当归还还必相迎取以此丁心意慎勿违吾语新妇谓府吏勿复重纷纭往昔初阳嵗谢家来贵门奉事循公姥进止敢自专昼夜勤作息伶俜萦苦辛谓言无辠过供养卒大恩仍更被驱逐何言复来还妾有绣腰襦葳蕤自生光红罗复斗帐四角垂香囊箱帘六七十緑碧青丝绳物物各自异种种在其中人贱物亦鄙不足迎后人留待作遗施于今无㑹因时时为安慰久久莫相忘鸡鸣外欲曙新妇起严粧着我绣裌裙事事四五通足下蹑丝履头上玳瑁光腰若流纨素耳着明月珰指如削葱根口如含珠丹纤纤作细步精妙世无双上堂拜阿母阿母怒不止昔作女儿时生小出野里本自无教训兼愧贵家子受母钱帛多不堪毋驱使今日还家去念母劳家里却与小姑别泪落连珠子新妇初来时小姑始扶牀今日被驱逐小姑如我长勤心养公姥好自相扶将初七及下九嬉戏莫相忘出门登车去涕落百余行府吏马在前新妇车在后隠隠何甸甸俱㑹大道口下马入车中低头共耳语誓不相隔卿且暂还家去吾今且赴府不久当还归誓天不相负新妇谓府吏感君区区怀君旣若见録不久望君来君当作磐石妾当作蒲苇蒲苇纫如丝盘石无转移我有亲父兄性行暴如雷恐不任我意逆以煎我怀举手长劳劳二情同依依入门上家堂进退无颜仪阿母大拊掌不图子自归十三教汝织十四能裁衣十五弹箜篌十六知礼仪十七遣汝嫁谓言无誓违汝今何罪过不迎而自归兰芝慙阿母儿实无罪过阿母大悲摧还家十余日县令遣媒来云有第三郎窈窕世无双年始十八九便言多令才阿母谓阿女汝可去应之阿女含泪答兰芝初还时府吏见丁宁结誓不别离今日违情义恐此事非竒自可断来信徐徐更谓之阿母白媟人贫贱有此女始适还家门不堪吏人妇岂合令郎君幸可广问讯不得便相许媒人去数日寻遣丞请还説有兰家女承籍有宦官云有第五郎娇逸未有㛰遣丞为媒人主簿通语言直説太守家有此令郎君旣欲结大义故遣来贵门阿母谢媒人女子先有誓老姥岂敢言阿兄得闻之怅然心中烦举言谓阿妺作计何不量先嫁得府吏后嫁得郎君否泰如天地足以荣汝身不嫁义郎体其住欲何云兰芝仰头答理实如兄言谢家事夫壻中道还兄门处分适兄意那得自任専虽与府吏要渠㑹永无縁登即相许和便可作㛰婣媒人下牀去诺诺复尔尔还部白府君下官奉使命言谈大有縁府君得闻之心中大欢喜视厯复开书便利此月内六合正相应良吉三十日今已二十七卿可去成㛰交语速装束络绎如浮云青雀白鹄舫四角龙子幡婀娜随风转金车玉作轮踯躅青骢马流苏金缕鞍赍钱三百万皆用青丝穿襍綵三百疋交广市鲑珍从人四五百郁郁登郡门阿母谓阿女适得府君书明日来迎汝何不作衣裳莫令事不举阿女黙无声手巾掩口啼泪落便如泻移我琉璃榻出置前牕下左手持刀尺右手执绫罗朝成绣裌裙晩成单罗衫晻晻日欲暝愁思出门啼府吏闻此变因求假暂归未至二三里摧藏马悲哀新妇识马声蹑履相逢迎怅然遥相望知是故人来举手拍马鞍嗟叹使心伤自君别我后人事不可量果不如先愿又非君所详我有亲父母逼迫兼弟兄以我应他人君还何所望府吏谓新妇贺卿得髙迁盘石方且厚可以卒千年蒲苇一时纫便作旦夕间卿当日胜贵吾独向黄泉新妇谓府吏何意出此言同是被逼迫君尔妾亦然黄泉下相见勿违今日言执手分道去各各还家门生人作死别恨恨那可论念与世间辞千万不复全府吏还家去上堂拜阿母今日大风寒寒风摧树木严霜结庭兰儿今日𠖇𠖇令母在后单故作不良计勿复怨鬼神命如南山石四体康且直阿母得闻之零泪应声落汝是大家子仕宦于台阁慎勿为妇死贵贱情何薄东家有贤女窈窕艳城郭阿母为汝求便复在旦夕府吏再拜还长叹空房中作计乃尔立转头向戸里渐见愁煎迫其日牛马嘶新妇入青庐奄奄黄昬后寂寂人定初我命絶今日魂去尸长留揽裙脱丝履举身赴清池府吏闻此事心知长别离徘徊顾树下自挂东南枝两家求合葬合𦵏华山傍东西植松柏左右种梧桐枝枝相覆葢叶叶相交通中有双飞鸟自名为鸳鸯仰头相向鸣夜夜达五更行人驻足听寡妇起傍徨多谢后世人戒之慎勿忘古乐苑巻三十二古乐苑卷三十三钦定四库全书古乐苑巻三十三明梅鼎祚编襍曲歌辞蜨蝶行古辞蜨蝶之遨游东园奈何卒逢三月养子燕接我苜蓿间持之我入紫深宫中行缠之传欂栌间雀来燕燕子见衔哺来摇头鼓翼何轩奴轩同前梁李镜逺青春己布泽微虫应节欢朝出南园里暮依华叶端菱舟追或易风池渡更难羣飞终不逺还向玉阶兰驱车上东门行古辞驱车上东门遥望郭北墓白杨何萧萧松柏夹广路下有陈死人杳杳即长暮潜寐黄泉下千载永不寤浩浩隂阳移年命如朝露人生忽如寄夀无金石固万嵗更相送贤圣莫能度服食求神仙多为药所误不如饮美酒被服纨与素驾言出北阙行晋陆机驾言出北阙踯躅遵山陵长松何郁郁丘墓互相承念昔殂没子悠悠不可胜安寝重𠖇庐天壤莫能兴人生何所促忽如朝露凝辛苦百年间戚戚如履氷仁知亦何补迁化有明征求仙鲜克仙太虚安可凌良㑹罄美服对酒宴同声伤歌行古辞昭昭素明月辉光烛我牀忧人不能寐耿耿夜何长微风吹闺闼罗帷自飘扬揽衣曳长带屣履下髙堂东西安所之徘徊以彷徨春鸟翻南飞翩翩独翺翔悲声命俦匹哀鸣伤我肠感物怀所思泣涕忽霑裳伫立吐髙吟舒愤诉穹苍悲歌古辞悲歌可以当泣逺望可以当归思念故乡郁郁累累欲归家无人欲渡河无船心思不能言肠中车轮转前缓声歌古辞水中之马必有陆地之船但有意气不能自前心非木石荆根株数得覆葢天当复思东流之水必有西上之鱼不在大小但有朝于复来长笛续短笛欲今皇帝陛下三千万同前晋陆机游仙聚灵族髙㑹曾城阿长风万里举庆云郁嵯峨宓妃兴洛浦王韩起太华北征瑶台女南要湘川娥肃肃霄驾动翩翩翠葢罗羽旗栖琼鸾玉衡吐鸣和太容挥髙弦洪崖发清歌献酬旣已周轻举乗紫霞总辔扶桑枝濯足旸谷波清辉溢天门垂庆恵皇家同前宋孔寗子供帐设𤣥宫衆仙胥旅亚炤炤二仪旷雍容风云暇北伐太行鼓南整九疑驾笙歌兴洛川鸣箫起秦榭钧天异三代广乐非韶夏满堂皆人灵列筵必羽化乌可循日留兎自延月夜弱水时一濯扶桑聊暂舍兆旬方履端千龄配八蜡同前梁沈约羽人广宵宴帐集瑶池东开霞汎綵霭澄雾迎香风龙驾出黄苑帝服起河宫九疑轥烟雨三山驭螭鸿玉銮乃排月瑶軷信凌空神行烛𤣥漠帝斾委曾虹箫歌美嬴女笙吹悦姬童琼浆且未洽羽辔已腾空息凤曾城曲灭景清都中隆祐集皇代委祚溢华嵩后缓声歌羲和纤阿去嵯峨覩物知使命余转欲悲歌忧戚人心胷处山勿居峰在行勿为公居峰太阻锐为公遇谗蔽邪琴自踈越雅韵能扬扬滑滑相混同终始福禄丰缓歌行宋谢灵运飞客结灵友凌空萃丹丘习习和风起采采彤云浮娥皇发湘浦霄明出河洲宛宛连螭辔裔裔振龙旒枯鱼过河泣古辞枯鱼过河泣何时悔复及作书与鲂鱮相教慎出入古咄唶歌古辞枣下何纂纂荣华各有时枣欲初赤时人从四边来枣适今日赐谁当仰视之枣下何纂纂梁简文帝垂花临碧涧结翠依丹巘非直入游宫兼期植灵苑落日芳春暮游人歌吹晩弱刺引罗衣朱实凌还幰且欢洛浦词无羡安期逺同前隋王胄栁黄知节变艹緑识春归复道含云影重檐照日辉御栁长条翠宫槐细叶开还得闻春曲便逐鸟声来古八变歌古辞北风初秋至吹我章华台浮云多暮色似从崦嵫来枯桑鸣中林络纬响空堦翩翩飞蓬征怆怆游子怀故乡不可见长望始此回艳歌今日乐上乐相从步云衢天公出美酒河伯出鲤鱼青龙前铺席白虎持榼壶南叶工鼓瑟北叶吹笙竽姮娥垂明珰织女奉瑛琚苍霞扬东讴清风流西歈垂露成帷幄奔星扶轮舆乐府行胡从何方列国持何来氍毺㲮五木香迷迭艾蒳及都梁古乐府兰草自然香生于大道傍腰镰八九月俱在束薪中襍歌晨行梓道中梓叶相切磨与君别交中繣如新缣维裂之有余丝吐之无还期古歌上金殿着玉樽延贵客入金门入金门上金堂东厨具肴膳椎牛烹猪羊主人前进酒弹瑟为清商投壶对弹棊博奕并复行朱火飏烟雾博山吐微香清樽发朱颜四座乐且康今日乐相乐延年夀千霜古歌秋风萧萧愁杀人出亦愁入亦愁座中何人谁不怀忧令我白头故地多飈风树木何脩脩离家日趋送衣带日趋缓心思不能言肠中车轮转古歌高田种小麦终乆不成穂男儿在他郷焉得不憔悴古歌铜雀辞长安城西双员阙上有一双铜雀宿一鸣五谷生再鸣五谷熟古絶句藁砧今何在山上复有山何当大刀头破镜飞上天日暮秋云隂江水清且深何用通音信莲花玳瑁簪莵丝从长风根茎无断絶无情尚不离有情安可别南山一树桂上有双鸳鸯千年长交颈欢庆不相忘古五襍组诗古辞五襍组冈头草往复还车马道不获已人将老同前齐王融五襍组庆云发往复还经天月不获巳生胡越同前梁范云五襍组㑹涂山往复还两崤闗不得巳孀与鳏古两头纎纎诗古辞两头纎纎月初生半白半黒晴中睛腷腷膊膊鸡初鸣磊磊落落向曙星同前两头纎纎青玉玦半白半黑头上发腷腷膊膊春氷裂磊磊落落桃初结同前齐王融两头纎纎绮上纹半白半黑鹪翔羣腷腷膊膊乌迷星磊磊落落玉石分古乐苑巻三十三古乐苑卷三十四钦定四库全书古乐苑巻三十四明梅鼎祚编襍曲歌辞刘勲妻魏文帝翩翩牀前帐张以蔽光辉昔将尔同去今将尔同归缄藏箧笥里当复何时披谁言去妇薄去妇情更重千里不唾井况乃昔所奉逺望未为遥踟蹰不得并种𤓰篇魏明帝种𤓰东井上冉冉自踰垣与君新为㛰𤓰葛相结连寄託不肖躯有如倚太山兎丝无根株蔓延自登縁萍藻託清流常恐身不全被䝉丘山恵贱妾执拳拳天日照知之想君亦俱然堂上行魏明帝武夫懐勇毅勒马于中原干戈森若林长劒奋无前同前宋鲍照四座且莫喧听我堂上歌昔仕京洛时髙门临长河出入重宫里结友曹与何车马相驰逐賔朋好容华阳春孟春月朝光散流霞轻步逐芳风言笑弄丹葩晖晖朱颜纷纷织女梭满堂皆美人目成对湘娥虽谢侍君闲明粧带绮罗筝笛更弹吹髙唱好相和万曲不闗情一曲动情多欲知情厚薄更听此声过齐瑟行名都篇魏陈思王植名都多妖女京洛出少年寳劒直千金被服光且鲜鬬鸡东郊道走马长楸间驰骋未能半双兎过我前揽弓捷鸣镝长驱上南山左挽因右发一纵两禽连余巧未及展仰手接飞鸢观者咸称善衆工归我妍归来宴平乐美酒斗十千脍鲤臇胎鰕炮鼈炙熊蹯鸣俦啸匹旅列坐竟长筵连翩击掬攘巧捷惟万端白日西南驰光景不可攀云散还城邑清晨复来还鬬鸡东郊道陈禇玠春郊鬬鸡侣捧敌两逢迎妬羣排袖出带勇向场惊锦毛侵距散芥羽襍尘生还同战胜罢耿介寄前鸣美女篇魏陈思王植美女妖且闲採桑岐路间柔条纷冉冉叶落何翩翩攘袖见素手皓腕约金环头上金爵钗腰佩翠琅玕明珠交玉体珊瑚间木难罗衣何飘飖轻裾随风还顾盻遗光采长啸气若兰行徒用息驾休者以忘餐借问女安居乃在城南端青楼临大路髙门结重闗容华耀朝日谁不希令颜媒氏何所营玉帛不时安佳人慕髙义求贤良独难衆人徒嗷嗷安知彼所观盛年处房室中夜起长叹同前晋傅𤣥美人一何丽颜若芙蓉花一顾乱人国再顾乱人家未乱犹可奈何同前梁简文帝佳丽尽闗情风流最有名约黄能効月裁金巧作星粉光胜玉靓衫薄拟蝉轻蜜态随流脸娇歌逐软声朱颜半巳醉微笑隠香屏同前萧子显邯郸蹔停舞巴姬请罢弦佳人淇洧出艳赵复倾燕繁秾旣为李照水亦成莲朝酤成都酒暝数河间钱余光幸许借兰膏空自煎同前北齐魏收楚襄游梦去陈思朝洛归参差结旌斾掩霭对骖騑变化看台曲骇散属川沂仍令我神女俄闻要虙妃照梁何足艳昇霞反奋飞可言不可见言是复言非我帝更朝衣擅宠无论贱入爱不嫌微智琼非俗物罗敷本自稀居然陋西子定可比南威新吴何为误旧郑果难依甘言诚易汚得失定因机无憎药英妬心赏易侵违同前隋卢思道京洛多妖艳余香爱物华俱临邓渠水共採邺园花时摇五明扇聊驻七香车情踈看笑浅娇深盼欲邪微津染长黛新熘湿轻纱莫言人未解随君独问家白马篇魏陈思王植白马饰金羁连翩西北驰借问谁家子幽并游侠儿少小去乡邑扬声沙漠垂宿昔秉良弓楛矢何参差控弦破左的右发摧月支仰手接飞猱俯身散马蹄狡捷过猿猴勇剽若豹螭边城多警急胡虏数迁移羽檄从北来厉马登高堤长驱蹈匈奴左顾陵鲜卑寄身锋刃端性命安可怀父母且不顾何言子与妻名编壮士籍不得中顾私捐躯赴国难视死忽如归同前宋袁淑劒骑何翩翩长安五陵间秦地天下枢八方辏才贤荆魏多壮士宛洛富少年意气深自负肯事郡邑权籍籍闗外来车徒倾国鄽五侯竞书币羣公亟为言义分明于霜信行直如弦交欢池阳下留宴汾隂堧一朝许人诺何能坐相捐彯节去函谷投佩出甘泉嗟此务逺图心为四海悬但营身意遂岂校耳目前侠烈良有闻古来共知然同前鲍照白马骍角弓鸣鞭乗北风要途问边急襍虏入云中闭壁自往夏清野径还冬侨装多阙絶旅服少裁缝埋身守汉境沈命对胡封薄暮塞云起飞沙被逺松含悲望两都楚歌登四墉丈夫设计误怀恨逐边戎弃别中国爱要冀胡马功去来今何道卑贱生所钟但令塞上儿知我独为雄同前齐孔稚圭骥子跼且鸣铁阵与云平汉家嫖姚将驰突匈奴庭少年鬬勐气怒发为君征雄㦸摩白日长劒断流星早岀飞狐塞晩泊楼烦城虏骑四山合胡尘千里惊嘶笳振地响吹角拂天声左碎唿韩阵右破休屠兵横行絶漠表饮马瀚海清陇树枯无色沙草不当青勒石燕然道凯歌长安亭县官知我徤四海谁不倾但使强胡灭何须甲第成当令丈夫志独为上古英同前梁沈约白马紫金鞍停镳过上兰寄言狭斜子讵知陇道难赤坂途三折龙堆路九盘氷生肌里冷风起骨中寒功名志所急日暮不遑餐长驱入右地轻举出楼兰直去巳垂涕宁可望长安匪期定逺封无羡轻车官唯见恩义重岂觉衣裳单本持躯命答幸遇声名完同前王僧孺千里生冀北玉鞘黄金勒散蹄去无已摇头意相得豪气发西山雄风擅东国飞鞚出秦陇长驱绕岷僰承谟若有神禀筭良不惑瀄汨河水黄参差嶂云黒安能对儿女垂帷弄毫墨兼弱不称雄后得方为特此心亦何已君恩良未塞不许跨天山何由报皇徳同前徐悱研蹄饰镂鞍飞鞚度河干少年本上郡遨游入露寒劒琢荆山玉弹把隋珠丸闻有边烽急飞候至长安然诺窃自许捐躯谅不难占兵出细栁转战向楼兰雄名盛李霍壮气勇彭韩能令石饮羽复使发冲冠要功非汗马报効乃锋端日没塞云起风悲胡地寒西征馘小月北去脑乌丸归报明天子燕然今复刋同前隋炀帝白马金具装横行辽水傍问是谁家子宿卫羽林郎文犀六属铠寳劒七星光山虚弓响彻地迥角声长宛河推勇气陇蜀擅威彊轮台受降虏髙阙翦名王射熊入飞观校猎下长杨英名欺卫霍智䇿蔑平良岛夷时失礼卉服犯边疆征兵集蓟北轻骑出渔阳集军随日晕挑战逐星芒阵移龙势动营开虎翼张冲冠入死地攘臂越金汤尘飞战鼓急风交征斾扬转鬬平华地追奔扫带方本持身许国况复武功彰㑹令千载后流誉满旂常同前王胄白马黄金鞍蹀躞栁城前问此何乡客长安恶少年结发从戎事驰名振朔边良弓控繁弱利劒挥龙泉披林扼雕虎仰手接飞鸢前年破沙漠昔嵗取祁连折冲摧右校搴旗殪左贤虒弥还谢力庆忌本推儇海外平遐险来庭识负褰三韩劳薄伐六事指幽燕良家选河右勐将征西山浮云屯羽骑蔽日引长旃自矜有余勇应募忽争先王师已得儁夷首失求全鼓行徇玉检乗胜荡朝鲜志勇期功立宁惮微躯捐不羡山河赏唯希竹素传同前辛徳源任侠重芳辰相从兢逐春金羁络赭汗紫缕应红尘寳剑提三尺雕弓韬六钧鸣珂蹀细栁飞葢出宜春遥见浮光发悬知上头人当墙欲髙行魏陈思王植龙欲升天须浮云人之仕进待中人衆口可以铄金谗言三至慈母不亲愦愦俗间不辨伪真愿欲披心自説陈君门以九重道逺河无津当欲游南山行魏陈思王植东海广且深由卑下百川五岳虽髙大不逆垢与尘良木不十围洪条无所因长者能博爱天下寄其身大匠无弃材船车用不均锥刀各异能何所独却前嘉善而矜愚大圣亦同然仁者各夀考四坐咸万年当事君行魏陈思王植人生有所贵尚出门各异情朱紫更相夺色雅郑异音声好恶随所爱憎追举逐虚名百心可事一君巧诈宁拙诚当车已驾行魏陈思王植欢坐玉殿㑹诸贵客侍者行觞主人离席顾视东西厢丝竹与鞞铎不醉无归来明灯以继夕桂之树行魏陈思王植桂之树桂之树桂生一何丽佳扬朱华而翠叶流芳布天涯上有栖鸾下有盘螭桂之树得道之真人咸来㑹讲仙教而服食日精要道甚省不烦澹泊无为自然乗硚万里之外去留随意所欲存高高上际于衆外下下乃穷极地天苦思行魏陈思王植緑萝縁玉树光耀粲相晖下有两真人举翅翻髙飞我心何踊跃思欲攀云追郁郁西岳颠石室青葱与天连中有耆年一隠士须发皆皓然策杖从吾游教我要忘言升天行魏陈思王植乗硚追术士逺之蓬莱山灵液飞素波兰桂上参天𤣥豹游其下翔鵾戏其颠乗风忽登举彷彿见衆仙扶桑之所出乃在朝阳谿中心陵苍昊布叶葢天涯日出登东干旣夕没西枝愿得纡阳辔廻日使东驰同前宋鲍照家世宅闗辅胜带宦王城备闻十帝事委曲两都情倦见物兴衰骤覩俗屯平翩翻类廻掌恍惚似朝荣穷涂悔计短晩志爱长生从师入逺岳结友事仙灵五芝发金记九籥隠丹经风餐委松宿云卧恣天行冠霞登綵阁解玉饮椒庭蹔游越万里近别数千龄凤台无还驾箫管有遗声何当与尔曹啄腐共吞腥同前梁刘孝胜尧攀已徒説汤扪亦妄陈欲访青云侣正遇丹丘人少翁俱仕汉韩终苦入秦汾隂观化鼎瀛洲宴羽人广成参日月方朔问星辰惊祠伐楚树射药战江神阊阖皆曾倚太一岂难亲赵简犹闻乐周储固上賔秦皇多忌害元朔少寛仁终无良有以非闗徳不邻同前隋卢思道寻师得道诀轻举厌人羣玉山候王母珠庭谒老君煎为返魂药刻作长生文飞䇿乗流电雕轩曳彩云𤣥洲望不极赤野眺无垠金楼旦嵼玉树晓氛氲拥琴遥可望吹笙逺讵闻不觉蜉蝣子死𦵏何纷纷同前释慧静驭风过阆苑控鹤下瀛洲欲採三芝秀先从千仞游驾凤吟虚管乗槎汎浅流頽龄一已驻方验大椿秋艳歌魏陈思王植出自蓟北门遥望胡地桑枝枝自相值叶叶自相当出自蓟此门行宋鲍照羽檄起边亭烽火入咸阳征骑屯广武分兵救朔方严秋筋竿劲虏阵精且彊天子按劒怒使者遥相望鴈行缘石径鱼贯度飞梁箫鼓流汉思旌甲被胡霜疾风冲塞起沙砾自飘扬马毛缩如猬角弓不可张时危见臣节世乱识忠良投躯报明主身死为国殇同前陈徐陵蓟北聊长望黄昬心独愁燕山对古刹代郡隠城楼屡战桥恒断长氷堑不流天云如地阵汉月带胡秋渍土泥函谷挼绳缚凉州平生燕颔相㑹自得封侯同前周庾信蓟门还北望役役尽伤情关山连汉月陇水向秦城笳寒芦叶脆弓冻纻弦鸣梅林能止渇复姓可防兵将军朝挑战都护夜巡营燕山犹有石须勒几人名苦热行魏陈思王植行游到日南经厯交趾乡苦热但暴露越夷水中藏同前宋鲍照赤坂横西阻火山赫南威身热头且痛鸟堕魂来归汤泉发云潭焦烟起石矶日月有恒昬雨露未尝晞丹虵踰百尺𤣥蜂盈十围含沙射流影吹蛊痛行晖瘴气昼熏体菵露夜霑衣饥猿莫下食晨禽不敢飞毒泾尚多死渡泸宁具腓生躯蹈死地昌志登祸机戈船荣旣薄伏波赏亦微爵轻君尚惜士重安可希同前梁简文帝六龙骛不息三伏启炎阳寝兴烦几案俯仰倦帏牀滂沲汗似铄微靡风如汤洄池愧玉浪兰殿非含霜细帘时半巻轻幌乍横张云斜花影没日落荷心香愿见洪崖井讵怜河朔觞同前任昉旭旦烟云巻烈景入东轩倾光望转蕙斜日照西垣旣巻焦梧叶复倾葵藿根重簟无冷气挟石似怀温霡霂类珠缀喘吓状雷奔同前何逊昔闻草木焦今覩沙石烂曀曀风愈静曈曈日渐旰习静閟衣巾读书烦几案卧思清露浥坐待明星灿蝙蝠戸间飞蠛蠓牕中乱㑹无河朔饮室有临淄汗遗金自不拾恶木宁无干愿以三伏晨催促九秋换同前周庾信火井沈荧散炎洲髙燄通鞭石未成雨鸣鸢不起风思为鸾翼扇愿备明光宫临淄迎子礼中散就安丰美酒含兰气甘瓜开蜜筒寂寥人事屏还得隠墙东妾薄命魏陈思王植携玉手喜同车北上云阁飞除钓台蹇产清虚池塘观沼可娱仰汎龙舟緑波俯擢神草枝柯想彼宓妃洛河退咏汉女湘娥日月旣逝西藏更㑹兰室洞房华灯步障舒光皎若日出扶桑促樽合坐行觞主人起舞盘能者宂触别端腾觚飞爵阑干同量等色齐颜任意交属所欢朱颜发外形兰袖随礼容极情妙舞仙仙体轻裳解履遗絶缨俛仰笑諠无呈览持佳人玉颜齐举金爵翠盘手形罗袖良难腕弱不胜珠环坐者叹息舒颜御巾裛粉君傍中有霍纳都梁鸡舌五味襍香进者何人齐姜恩重爱深难忘召延亲好宴私但歌杯来何迟客赋旣醉言归主人称露未晞同前名都多丽质本自恃容姿荡子行未至秋胡无定期玉貌歇红脸长嚬串翠眉奁镜迷朝色缝鍼脆故丝本异摇舟咎何闗窃席疑生离谁拊背溘死讵来迟王嫱貌本絶踉跄入毡帷卢姬嫁日晩非复少年时转山犹可遂乌白望难追妾心徒自苦傍人㑹见嗤同前刘孝威去年从越障今嵗殁胡庭严霜封碣石惊沙暗井陉玉篸久落鬓罗衣长挂屏浴蚕思漆水条桑忆郑垧寄书朝鲜吏留钏武安亭忽言戎夏隔但念心契冥不见丰城剑千祀复同形同前刘孝胜冯姜朝汲逺徐吾夜火穷旧井长逢幕邻灯欲未通五逐无来聘三娶尽凶终离灾阳禄观就废昭台宫乗屯迹虽淑应戚理恒同复传苏国妇故爱在房栊愁眉歇巧黛啼妆落艳红织书凌窦锦敏诵轶繁弓离劒行当合春牀勿怨空五游魏陈思王植九州不足步愿得凌云翔逍遥八纮外游目厯遐荒披我丹霞衣袭我素霓裳华葢纷晻蔼六龙仰天骧曜灵未移景倐忽造昊苍阊阖启丹扉双阙曜朱光徘徊文昌殿登陟太微堂上帝休西櫺羣后集东厢带我琼瑶佩潄我沆瀣浆踟蹰玩灵芝徙倚弄华芳王子奉仙药羡门进竒方服食享遐纪延夀保无疆逺游篇魏陈思王植逺游临四海俯仰观洪波大鱼若曲陵承浪相经过灵鼈戴方丈神岳俨嵯峨仙人翔其隅玉女戏其阿琼蕊可疗饥仰潄吸云霞崑崙本吾宅中州非我家将归谒东父一举超流沙鼓翼舞时风长啸激清歌金石固易敝日月同光华齐年与天地万象安足多轻举篇周王襃天地能长久神仙夀不穷白玉东华检方诸西岳童俄瞻少海北暂别扶桑东俯观云似葢低望月如弓看棋城邑改辞家墟巷空流珠余旧灶种杏发新丛酒酿瀛洲玉劒铸昆吾铜谁能揽六博还当访井公仙人篇魏陈思王植仙人揽六着对博太山隅湘娥拊琴瑟秦女吹笙竽玉樽盈桂酒河伯献神鱼四海一何局九州安所如韩终与王乔要我于天衢万里不足步轻举凌太虚飞腾踰景云髙风吹我躯廻驾观紫㣲与帝合灵符阊阖正嵯峨双阙万丈余玉树扶道生白虎夹门枢驱风游四海东过王母庐俯观五岳间人生如寄居潜光养羽翼进趋且徐徐不见昔轩辕乗龙出鼎湖徘徊九天下与尔长相须仙人览六着篇陈陆瑜九仙㑹欢赏六着且娱神戏谷闻余地铭山忆旧秦避敌情思巧论兵势重新问取南皮夕还笑拂棊人神仙篇齐王融命驾瑶池侧过息嬴女台长袖何靡靡箫管清且哀璧门凉月举珠殿秋风廻青鸟骛髙羽王母停玉杯举手暂为别千年将复来同前梁戴暠徒闻石为火未见坂停丸暂数盈虚月长随昼夜澜辞家试学道逢师得姓韩阆山金静室蓬丘银露坛安平醖仙酒渤海转神丹初飞喜退凤新学法乘鸾十芒生月脑六燄起星肝流琼播疑俗信玉类阳官𤣥都宴晚集紫府事朝看谢手今为别进怜此俗难同前陈张正见瀛洲分渤澥阆苑隔虹蜺欲识三山路须寻千仞溪石梁云外立蓬丘雾里迷年深毁丹灶学久弃青泥葛水留还杖天衢鸣去鸡六龙骧首起云阁万里一别何寥廓𤣥都府内驾青牛紫葢山中乗白鹤寻阳杏花终难朽武陵桃花未曾落已见玉女笑投壶复覩仙童欣六博同甘玉文枣俱饮流霞药鸾歌凤舞集天台金阙银宫相向开西王巳令青鸟去东海还驭赤虬来魏武还车逢汉女荆王因梦识阳台凤葢随云聊蔽日霓裳襍雨复乗雷神岳吹笙遥谢手当知福地有神才同前北齐颜之推红颜恃容色青春矜盛年自言晓书劒不得学神仙风云落时后嵗月度人前镜中不相识扪心徒自怜愿得金楼要思逢玉钤篇九龙游弱水八凤出飞烟朝游采琼实夕宴酌膏泉峥嵘下无地列缺上陵天举世聊一息中州安足旋同前隋卢思道浮生厌危促名岳共招携云轩游紫府风驷上丹梯时见辽东鹤屡聴淮南鸡玉英持作寳琼实採成蹊飞䇿扬轻电悬旌耀彩蜺瑞银光似烛灵石髓如泥寥廓鸾山右超越凤洲西一丸应五色持此救人迷同前鲁范王逺寻仙至栾巴访术廻乗空向紫府控鹤下蓬莱霜分白鹿驾日映流霞杯煎金丹未熟醒酒药初开乍应观海变谁肯畏年頽昇仙篇梁简文帝少室堪求道明光可学仙丹缯碧林宇绿玉黄金篇云车了无辙风马讵须鞭灵桃恒可饵㡬廻三千年飞龙篇魏陈思王植晨游泰山云雾窈窕忽逢二童颜色鲜好乗彼白鹿手翳芝草我知真人长跪问道西登玉堂金楼复道授我仙药神皇所造敎我服食还精补脑夀同金石永世难老鬬鸡篇魏陈思王植游目极妙伎清听厌宫商主人寂无为衆賔进乐方长筵坐戏客鬬鸡观闲房羣雄正翕赫双翅自飞扬挥羽激清风悍目发朱光觜落轻毛散严距往往伤长鸣入青云扇翼独翺翔愿䝉狸膏助常得擅此场同前刘桢丹鸡被华采双距如锋芒愿一扬炎威㑹战此中唐利爪探玉除瞋目含火光长翘惊风起劲翮正敷张轻举奋勾喙电击复还翔同前应玚戚戚怀不乐无以释劳勤兄弟游戏塲命驾迎衆賔二部分曹伍羣鸡焕以陈双距解长飞踊超敌伦芥羽张金距连战何缤纷从朝至日夕胜负尚未分专场駈衆敌刚捷逸等羣四坐同休赞賔主懐恱欣博奕非不乐此戏世所珍同前梁简文帝欢乐良无巳东郊春可游百花非一色新田多异流龙尾横津汉车箱起戍楼玉冠初警敌芥羽忽猜俦十日骄旣满九胜势恒遒脱使田饶见堪能説鲁侯同前刘孝威丹鸡翠翼张妬敌复专场翅中含芥粉距外耀金芒气踰上党烈名贵下鞴良祭桥愁魏后食跖忌齐王愿赐淮南药一使云间翔盘石篇魏陈思王植盘盘山巅石飘飖涧底蓬我本太山人何为客海东蒹葭弥斥土林木无分重坼巖若崩缺湖水何汹汹蚌蛤被濵涯光彩如锦虹髙彼凌云霄浮气象螭龙鲸嵴若丘陵须若山上松唿吸吞船欐澎濞戏中鸿方舟寻髙价珍寳丽以通一举必千里乗飔举帆幢经危履险阻未知命所钟常恐沈黄垆下与鼋鼈同南极苍梧野游盼穷九江中夜指参辰欲师当定从仰天长太息思想怀故邦乗桴何所志吁嗟我孔公驱车篇魏陈思王植驱车掸驽马东到奉高城神哉彼太山五岳专其名隆髙贯云霓嵯峨出太清周流二六候间置十二亭上有涌醴泉玉石扬华英东北望吴野西眺观日精魂神所系属逝者感斯征王者以归天効厥元功成厯代无不遵礼祀有品程探䇿或长短唯徳享利贞封者七十帝轩皇元独灵餐霞潄沆瀣毛羽被身形发举蹈虚廓径廷升窈㝠同夀东父年旷代永长生种葛篇魏陈思王植种葛南山下葛藟自成隂与君初㛰时结发恩义深欢爱在枕席宿昔同衣衾窃慕棠棣篇好乐如瑟琴行年将晩暮佳人怀异心恩纪旷不接我情遂抑沈出门当何顾徘徊步北林下有交颈兽仰见双栖禽攀枝长叹息泪下沾罗襟良马知我悲延颈代我吟昔为同池鱼今若商与参往古皆欢遇我独困于今弃置委天命悠悠安可任弃妇篇魏陈思王植石榴植前庭绿叶摇缥青丹华灼烈烈璀彩有光荣光荣晔流离可以处淑灵有鸟飞来集拊翼以悲鸣悲鸣夫何为丹华实不成拊心长叹息无子当归宁有子月经天无子若流星天月相终始流星没无精栖迟失所宜下与瓦石并忧懐从中来叹息通鸡鸣反侧不能寐逍遥于前庭踟蹰还入房肃肃帷幕声搴帷更摄带抚弦调鸣筝慷慨有余音要妙悲且清收泪长叹息何以负神灵招摇待霜露何必春夏成晩获为良实愿君且安宁结客篇魏陈思王植结客少年场报怨洛北邙结客少年场行宋鲍照骢马金络头锦带佩吴钩失意杯酒间白刃起相讐追兵一旦至负劒逺行游去乡三十载复得还旧丘升髙临四塞表里望皇州九衢平若水双阙似云浮扶宫罗将相夹道列王侯日中市朝满车马若川流击钟陈鼎食方驾自相求今我独何为轗怀百忧同前梁刘孝威少年本六郡遨游遍五都挿腰铜匕首障日锦涂蘓鸷羽装银镝犀胶饰象弧近发连双兎髙弯落九乌边城多警急节使满郊衢居延箭箙尽踈勒井泉枯正䝉都护接何由惮险途千金募恶少一麾擒骨都勇余聊蹙鞠战罢戏投壶昔为北方将今为南面孤邦君行负弩县令且前驱同前周庾信结客少年场春风满路香歌撩李都尉果掷潘河阳折花遥劝酒就水更移牀今年喜夫婿新拜羽林郎定知刘碧玉偷嫁汝南王同前隋孔绍安结客佩吴钩横行度陇头鴈在弓前落云从阵后浮吴师惊燧象燕将警犇牛转蓬飞不息氷河结未流若使三边定当封万里侯同前虞世南韩魏多竒节倜傥遗名利共矜然诺心各负纵横志结友一言重相思千里至绿沈明月弦金络浮云辔吹箫入吴市击筑游燕肆寻源博望侯结客逺相求少年重一顾长驱背陇头燄燄霜戈动耿耿劒虹浮天山冬夏雪交河南北流云起龙沙暗木落鴈行秋轻生狥知巳非是为身谋少年子齐王融闻有东方骑遥见上头人待君送客返桂钗当自陈同前梁吴均董生能巧笑子都信美目百万市一言千金买相逐不道参差菜谁论窈窕淑愿言奉绣被来就越人宿长安少年行梁何逊长安美少年羽骑暮连翩玉羁玛瑙勒金络珊瑚鞭阵云横塞起赤日下城圆追兵待都护烽火望祁连虎落夜方寝鱼丽晓复前平生不可定空信苍浪天同前陈沈炯长安好少年骢马铁连钱陈王装脑勒晋后铸金鞭步揺如飞鷰寳劒似舒莲去来新市侧遨游大道边道边一老翁颜鬓如衰蓬自言居汉世少小见豪雄五矦俱拜爵七贵各论功建章通北阙复道度南宫太后居长乐天子出回中玉辇迎飞燕金山赏邓通一朝复一日忽见朝市空扶桑无复海崑山倒向东少年何暇问颓龄值福终子孙冥灭尽乡闾复不同泪尽眼方暗脾伤耳自聋杖策寻遗老歌啸咏悲翁遭随各有遇非敢访童䝉日中市朝满陈张正见云阁绮霞生旗亭丽日明尘飞三市路葢入九重城竹叶当垆满桃花带绶轻唯见争名利安知大隠情乐府魏陈思王植墨出青松烟笔出狡兎翰古人感鸟迹文字有改判乐府歌魏陈思王植胶漆至坚浸之则离皎皎素丝随染色移君不我弃谗人所为驾出北郭门行魏阮瑀驾出北郭门马樊不肯驰下车步踟蹰仰折枯杨枝顾闻丘林中噭噭有悲啼借问啼者出何为乃如斯亲母舍我殁后母憎孤儿饥寒无衣食举动鞭捶施骨消肌肉尽体若枯树皮藏我空室中父还不能知上冡察故处存亡永别离亲母何可见泪下声正嘶弃我于此间穷厄岂有赀传告后代人以此为明规秦女休行魏左延年步出上西门遥望秦氏庐秦氏有好女自名为女休休年十四五为宗行报讐左执白杨刃右据宛鲁矛讐家便东南仆僵秦女休女休西上山上山四五里关吏呵问女休女休前置辞平生为燕王妇于今为诏狱囚平生衣参差当今无领襦明知杀人当死兄言怏怏弟言无道忧女休坚辞为宗报讐死不疑杀人都市中徼我都巷西丞卿罗东向坐女休悽悽曳梏前两徒夹我持刀刀五尺余刀未下肿胧击鼓赦书下同前晋传𤣥龎氏有烈妇义声驰雍凉父母家有重怨仇人暴且彊虽有男兄弟志弱不能当烈女念此痛丹心为寸伤外若无意者内潜思无方白日入都市怨家如平常匿劒藏白刃一奋寻身僵身首为之异处伏尸列肆旁肉与土合成泥洒血溅飞梁勐气上干云霓仇党失守为披攘一市称烈义观者收泪并慨忼百男何当益不如一女良烈女直造县门云父不幸遭祸殃今仇身以分裂虽死情益扬杀人当伏法义不茍活隳旧章县令解印绶令我伤心不忍听刑部垂头塞耳令我吏举不能成烈着希代之绩义立无穷之名夫家同受其祚子子孙孙咸享其荣今我作歌吟咏高风激扬壮发悲且清祝衂歌魏焦先祝衂祝衂非鱼非肉更相追逐本为杀牂羊更杀羖䍽采薪者歌魏阮籍日没不周西月出丹渊中阳精蔽不见隂光代为雄亭亭在须㬰厌厌将复隆离合云雾兮往来知飘风富贵俯仰间贫贱何必终留侯起亡虏威武赫荒夷邵平封东陵兮一旦为布衣枝叶托根柢死生同盛衰得志从命升失势与时隤寒暑代征迈兮变化更相推祸福无常主何忧身无归推兹由斯负薪又何哀大人先生歌天地解兮六合开星辰霣兮日月頽我腾而上将何懐尔汝歌吴孙皓昔与汝为邻今与汝为臣上汝一杯酒令汝寿万春效孙皓尔汝歌宋王歆之昔为汝作臣今与汝比肩旣不劝汝酒亦不愿汝年古乐苑卷三十四古乐苑卷三十五钦定四库全书古乐苑卷三十五明梅鼎祚编襍曲歌辞䜩饮歌晋宣帝天地开辟日月重光遭逢际㑹奉辞遐方将扫羣秽还过故乡肃清万里总齐八荒告成归老待罪武阳轻薄篇晋张华末世多轻薄骄代好浮华志意能放逸赀财亦丰奢被服极纎丽肴膳尽柔嘉僮仆余粱肉婢妾蹈绫罗文轩树羽盖乗马鸣玉珂横簪刻玳瑁长鞭错象牙足下金鑮履手中双莫邪賔从焕络绎侍御何芬葩朝与金张期暮宿许史家甲第面长街朱门赫嵯峨苍梧竹叶清宜城九醖醝浮醪随觞转素蚁自跳波美女兴齐赵妍唱出西巴一顾倾城国千金宁足多北里献竒舞大陵奏名歌新声踰激楚妙伎絶阳阿𤣥鹤降浮云鱏鱼跃中河墨翟且停车展季犹咨嗟淳于前行酒雍门坐相和孟公结重关賔客不得蹉三雅来何迟耳热眼中花盘桉互交错坐席咸諠譁簮珥咸堕落冠冕皆倾邪酣饮终日夜明灯继朝霞絶缨尚不尤安能复顾他留连弥信宿此欢难可过人生若浮寄年时忽蹉跎促促朝露期荣乐遽几何念此肠中悲涕下自滂沲但畏执法吏礼防且切磋同前梁何逊城东美少年重身轻万亿柘弹随珠九白马黄金饰长安九逵上青槐䕃道植毂撃晨已喧肩排暝不息走狗通西望牵牛亘南直相期百戏傍去来三市侧象牀沓绣被玉盘传绮食大姊掩扇歌小妹开帘织相看独隠笑见人还歛色黄鹄悲故羣山枝咏新识乌飞过客尽雀聚行龙匿酌羽方厌厌此时欢未极同前陈张正见洛阳美年少朝日正开霞细蹀连钱马傍趋苜蓿花扬鞭还却望春色满东家井桃映水落门桞襍风斜绵蛮弄青绮蛱蝶遶承华欲往飞㢘馆遥驻季伦车石榴传马脑兰肴奠象牙聊持自娱乐未是鬬豪奢莫嫌龙驭晩扶桑复浴鵶游侠篇晋张华翩翩四公子浊世称贤明龙虎相交争七国竝抗衡食客三千余门下多豪英游説朝夕至辩士自从横孟尝东出关济身由鸡鸣信陵西反魏秦人不窥兵赵胜南诅楚乃与毛遂行黄歇北适秦太子还入荆美哉游侠士何以尚四卿我则异于是好古师老彭同前梁王僧孺青丝控燕马紫艾饰吴刀朝风吹锦带落日映珠袍陆离关右客照耀山西豪虽非学诡遇终是任逢遭人生㑹有死得处如鸿毛宁能偶鸡鹜寂寞隠蓬蒿同前周王襃京洛出名讴豪侠竞交游河南期四姓关西谒五侯鬬鸡横大道走马出长楸桑隂徙将夕槐路转淹留同前隋陈良洛阳丽春色游侠骋轻肥水逐车轮转尘随马足飞云影遥临盖花气近薫衣东郊鬬鸡罢南陂射雉归日暮河桥上扬鞭惜晩晖侠客篇梁王筠侠客趋名利劒气坐相矜黄金涂鞘尾白玉饰钩膺晨驰逸广陌日暮返平陵举鞭向赵李与君方代兴博陵王宫侠曲晋张华侠客乐幽险筑室穷山隂獠猎野兽稀施网川无禽嵗暮饥寒至慷慨顿足吟穷令壮士激安能怀苦心干将坐自佩繁弱控余音耕佃穷渊陂种粟着劒镡収秋狭路间一击重千金栖迟熊罴宂容与虎豹林身在法令外纵逸常不禁雄儿任气侠声盖少年场借友行报怨杀人租市旁吴刀鸣手中利剑严秋霜腰间义素㦸手持白头镶腾超如激电廻旋如流光奋击当手决交尸自纵横宁为殇鬼雄义不入圜墻生从命子游死闻侠骨香身没心不惩勇气加四方壮士篇晋张华天地相震荡回薄不知穷人物禀常格有始必有终年时俛仰过功名宜速崇壮士怀愤激安能守虗沖乗我大宛马抚我繁弱弓长劒横九野髙冠拂𤣥穹慷慨成素霓啸咤起清风震响骇八荒奋威曜四戎濯鳞沧海畔驰骋大漠中独步圣明世四海称英雄游猎篇晋张华嵗暮凝霜结坚氷沍幽泉厉风荡原隰浮云蔽昊天𤣥云晻合素雪纷连翩鹰隼始击鸷虞人献时鲜严驾鸣俦侣揽辔过中田戎车方四牡文轩驭紫燕舆徒既整饬容貌丽且妍武骑列重围前驱抗脩旃倐忽似回飈络绎若浮烟鼓噪山渊动冲尘云雾连轻缯拂素霓纎网䕃长川游鱼未暇窜归鴈不得还由基控繁弱公差操黄间机发应弦倒一纵连双肩僵禽正狼借落羽何翻翻积获被山阜流血丹中原驰骋未及勌曜灵俄移晷结罝弥薮泽嚣声振四鄙鸟惊触白刃兽骇挂流矢仰手接游鸿举足蹴犀兕如黄批狡兎青骹撮飞雉鹄鹭不尽収凫鹥安足视日㝠徒御劳赏勤课能否野飨㑹衆宾𤣥酒甘且㫖燔炙播遗芳金觞浮素蚁珍羞坠归云纎肴出渌水四气运不停年时何亹亹人生忽如寄居世遽能几至人同祸福达士等生死荣辱浑一门安知恶与美游放使心狂覆车难再履伯阳为我诫检迹投清轨行行且游猎篇梁刘孝威之罘讲射所上林娱猎场选徒骄楚客召狩夸胡王䍐车已戒道风乌复起行佽飞具矰缴材官命蹶张髙罝掩月兎劲矢射天狼跖地不遑逸排虚岂及翔日暮勾陈转风清饶吹飏归来宴平乐宁肯滞禽荒云中白子髙行晋傅𤣥陵阳子来眀意欲作天与仙人游超登元气攀日月遂造天门将上谒阊阖辟见紫微綘阙紫宫崔嵬髙殿嵯峨双阙万丈玉树罗童女掣电䇿童男挽雷车云汉随天流浩浩如江河因王长公谒上皇钧天乐作不可详龙仙神仙教我灵秘八风子仪与游我祥我心何戚戚思故乡俯看故乡二仪设张乐哉二仪日月运移地东南倾天西北驰鹤五气所补鳌四足所支齐驾飞龙骖赤螭逍遥五岳间东西驰长与天地竝复何为复何为西长安行晋傅𤣥所思兮何在乃在西长安何用存问妾香橙双珠环何用重存问羽爵翠琅玕今我兮问君更有兮异心香亦不可烧环亦不可沈香烧日有歇环沈日自深前有一罇酒行晋傅𤣥置酒结此㑹主人起行觞玉罇两楹间丝理东西厢舞袖一何妙变化穷万方宾主齐徳量欣欣乐未央同享千年夀朋来㑹此堂同前陈后主殿髙丝吹满日落绮罗鲜莫论朝漏促倾巵待夕筵同前张正见前有一罇酒主人行夀今日合来坐者当令皆富且夀欲令主人三万嵗终嵗不知老为吏当髙迁贾市得万倍桑蚕当大得主人宜子孙飞尘篇晋傅𤣥飞尘秽清流朝云蔽日光秋兰岂不芬鲍肆乱其芳河决溃金隄一手不能障秋兰篇晋傅𤣥秋兰䕃玉池池水清且芳芙蓉随风发中有双鸳鸯双鱼自踊跃两鸟时廻翔君其歴九秋与妾同衣裳明月篇晋傅𤣥皎皎明月光灼灼朝日晖昔为春蚕丝今为秋女衣丹唇列素齿翠彩发蛾眉娇子多好言欢合易为姿玉颜盛有时秀色随年衰常恐新间旧变故兴细微浮萍本无根非水将何依忧喜更相接乐极还自悲眀月子陈谢燮杪秋之遥夜眀月照髙楼登楼一廻望望见东陌头故人眇千里言别歴九秋相思不相见望望空离忧朗月行宋鲍照朗月出东山照我绮牕前牕中多佳人被服妖且妍靓妆坐帷里当户弄清弦鬓夺卫女迅体絶飞燕先为君歌一曲当作朗月篇酒至颜自解声和心亦宣千金何足重所存意气间车遥遥篇晋傅𤣥车遥遥兮马洋洋追思君兮不可忘君安游兮西入秦愿为影兮随君身君在隂兮影不见君依光兮妾所愿天行篇晋傅𤣥天行一何健日月无髙踪百川皆赴海三辰回泰蒙三光篇晋傅𤣥三光垂象表天地有晷度声和音响应形立影自附素日抱𤣥乌眀月怀灵兎吴楚歌晋傅𤣥燕人美兮赵女佳其室则迩兮限层崖云为车兮风为马玉在山兮兰在野云无期兮风有止思多端兮谁能理天行歌晋傅𤣥天时泰兮照以阳清风起兮景云翔仰观兮辰象日月兮运周俯视兮河海百川兮东流日昇歌晋傅𤣥东光昇朝阳羲和初揽辔六龙并腾骧逸景何晃晃旭日照万方皇徳配天地神眀鉴幽荒惊靁歌晋傅𤣥惊靁奋兮震万里威陵宇宙兮动四海六合不维兮谁能理云歌晋傅𤣥白云翩翩翔天庭流景髣髴非君形白云飘飘舍我髙翔青云裵囘为我愁肠同前梁王台乡玉云初度色金风送影来全生疑魄暗半去月时开欲知无处所一为上阳台莲歌晋傅𤣥渡江南採莲花芙蓉増敷晔若星罗緑叶映长波廻风容与动纎柯襍歌晋傅𤣥鳯有翼龙有鳞君不独兴必须良臣歌辞晋傅𤣥靁师鸣钟鼓风伯吹笙簧西母出穴听王父吟东厢昔思君晋傅𤣥昔君与我兮形影潜结今君与我兮云飞雨絶昔君与我兮音响相和今君与我兮落叶去柯昔君与我兮金石无亏今君与我兮星灭光离君子有所思行晋陆机命驾登北山延伫望城郭㕓里一何盛街巷纷漠漠甲第崇髙闼洞房结阿阁曲池何湛湛清川带华薄邃宇列绮牕兰室接罗幕淑貎色斯升哀音承颜作人生盛行迈容华随年落善哉膏粱士营生奥且博宴安消灵根酖毒不可恪无以肉食资取笑藜与藿同前宋谢灵运总驾越钟陵还顾望京畿踯躅周名都游目倦忘归市鄽无阨室世族有髙闱密亲丽华苑轩甍饰通逵孰是金张乐谅由燕赵诗长夜恣酣饮穷年弄音徽盛往速露坠衰来疾风飞余生不欢娱何以竟暮归寂寥曲肱子瓢饮疗朝饥所秉自天性贫富岂相讥同前鲍照西上登雀台东下望云阙层阁肃天居驰道直如发绣甍结飞霞璇题纳行月筑山拟蓬壶穿池类溟渤选色徧齐岱征声匝卭越陈钟陪夕宴笙歌待眀发年貎不可留身意㑹盈歇蚁壤漏山河丝泪毁金骨噐恶含满欹物忌厚生没智哉衆多士服理辨昭晰同前梁沈约晨策终南首顾望咸阳川戚里遡层阙甲馆负崇轩复涂希紫阁重台拟望仙巴姬幽兰奏郑女阳春弦共矜红颜日俱忘白髪年寂寥茂陵宅照曜未央蝉无以五鼎盛顾嗤三经𤣥齐讴行晋陆机营丘负海曲沃野爽且平洪川控河济崇山入髙㝠东被姑尤侧南界聊摄城海物错万类陆产尚千名孟诸吞楚梦百二侔秦京惟师恢东表柦侯定周倾天道有迭代人道无乆盈鄙哉牛山叹未及至人情爽鸠茍己徂吾子安得停行行将复去长存非所营同前梁沈约东秦称右地川隰固夷昶层峯驾苍云浊河流素壤青丘良杳郁雪宫信䟽敞王佐改殷命霸功缪周网齐歌行齐陆厥黄金徒满籝不如守章句雪宫纷多士稷下岌成覆同载双连珠合席悬河注垂帷五行下操笔百金赋华屋大车方髙门驷马驱𤣥豹空不食南山隠云雾吴趋行晋陆机楚妃且勿叹齐娥且莫讴四坐竝清听听我歌吴趋吴趋自有始请从阊门起阊门何峨峨飞阁跨通波重栾承游极廻轩启曲阿蔼蔼庆云被泠泠鲜风过山泽多藏育土风清且嘉泰伯𨗳仁风仲雍杨其波穆穆延陵子灼灼光诸华王迹穨阳九帝功兴四遐大皇自富春矫首顿世罗邦彦应运兴粲若春林葩属城咸有士吴邑最为多八族未足侈四姓实名家文徳熈淳懿武功侔山河礼让何济济流化自滂沲淑美难穷纪商𣙜为此歌同前茧满盖重帘唯有逺相思藕叶清朝钏何见早归时同前梁元帝水里生葱翅池心恒欲飞莲花逐牀返何时乗䑽归悲哉行晋陆机游客芳春林春芳伤客心和风飞清响鲜云垂薄阴蕙草饶淑气时鸟多好音翩翩鸣鸠羽喈喈仓庚吟幽兰盈通谷长莠被髙岑女萝亦有託蔓葛亦有寻伤哉客游士忧思一何深目感随气草耳悲咏时禽寤寐多逺念缅然若飞沈愿託归风响寄言遗所钦同前宋谢灵运萋萋春草生王孙游有情差池燕始飞夭袅桃始荣灼灼桃悦色飞飞燕弄声岩上云结阴涧下风吹清幽树虽改观终始在初生松茑欢蔓延樛葛欣虆萦𦕈然游宦子晤言时未并鼻感改朔气眼伤变节荣侘傺岂徒然澶漫絶音形风来不可託鸟去岂为听同前谢惠连羇人感淑节缘感欲囘辙我行讵几时华实骤舒结覩实情有悲瞻华意无悦览物怀同志如何复乖别翩翩翔禽罗关关鸣鸟列翔禽常畴偶所叹独乖絶同前梁沈约旅游媚年春年春媚游人徐光旦垂彩和露晓凝津时嘤起稚叶蕙气动初苹一朝阻旧国万里隔良辰百年歌晋陆机一十时颜如蕣华晔有晖体如飘风行如飞娈彼孺子相追随终朝出游薄暮归六情逸豫心无违清酒浆炙奈乐何清酒浆炙奈乐何二十时肤体彩泽人理成美目淑貎灼有荣被服冠带丽且清光车骏马游都城髙谈雅步何盈盈清酒浆炙奈乐何清酒浆炙奈乐何三十时行成名立有令闻力可扛鼎志干云食如漏巵气如熏辞家观国综典文髙冠素带焕翩纷清酒浆炙奈乐何清酒浆炙奈乐何四十时体力克壮志方刚跨州越郡还帝乡出入承眀拥大珰清酒浆炙奈乐何清酒浆炙奈乐何五十时荷旄仗节鎭邦家鼓钟嘈噆赵女歌罗衣綷粲金翠华言笑雅舞相经过清酒浆炙奈乐何清酒浆炙奈乐何六十时年亦耆艾业亦隆骖驾四牡入紫宫轩冕婀那翠云中子孙昌盛家道丰清酒浆炙奈乐何清酒浆炙奈乐何七十时精爽颇损膂力愆清水眀镜不欲观临乐对酒转无欢揽形羞发独长叹八十时眀已损目聪去耳前言往行不复纪辞官致禄归桑梓安车驷马入旧里乐事告终忧事始九十时日告耽瘁月告衰形体虽是志意非言多谬误心多悲子孙朝拜或问谁指景玩日虑安危感念平生泪交挥百嵗时盈数已登肌肉单四支百节还相患目若浊镜口垂涎唿吸嚬蹙反侧难茵褥滋味不复安女怨诗晋皇甫谧㛰礼既定㛰礼临成施衿结帨三命丁宁逸民吟晋潘尼我顾傲世自遗舒志六合由巢是追沐浴池洪迅羽衣陟彼名山採此芝薇朝云叆叇行露未晞游鱼羣戏翔鸟双飞逍遥慱观日晏忘归嗟哉四士从我者谁娇女诗晋左思吾家有娇女皎皎颇白晳小字为织素口齿自清厯鬓髪覆广额双耳似连璧眀朝弄梳台黛眉类扫迹浓朱衍丹唇黄吻澜漫赤娇语若连𤨏忿速乃眀㦎握笔利彤管篆刻未期益执书爱绨素诵习矜所获其娣字惠芳两目灿如画轻粧喜楼边临镜忘纺绩举觯拟京兆立的成复易玩弄眉颊间剧兼机杼役从容好赵舞延袖像飞翮上下絃柱际文史輙巻襞顾盻屏风画如见已指擿丹青日尘闇眀义为隠赜驰骛翔园林菓下皆生摘红葩掇紫蔕萍实骤抵掷贪华风雨中倐忽数百适务蹑霜雪戏重綦常累积并心注肴馔端坐理盘槅翰墨戢闲按相与数离逖动为罏钲屈屣履任之适止为茶菽据吹吁对鼎䥶脂腻漫白袖烟薫染阿钖衣被皆重池难与沈水碧任其孺子意羞受长者责瞥闻当与杖掩泪俱向壁思吴江歌晋张翰秋风起兮佳景时吴江水兮鲈鱼肥三千里兮家未归恨难得兮仰天悲山路吟晋夏侯湛夙驾兮待眀陟山路兮遐征冒晨朝兮入大谷道逶迤兮岚气清揽辔兮抑马踟蹰兮旷野旷野驱兮辽落崇岳兮㟴崿邱陵兮连离卉木兮交错渌水兮长流惊涛兮拂石江上汎歌晋夏侯湛悠悠兮逺征倐倐兮暨南荆南荆兮临长江临长江兮讨不庭江水兮浩浩长流兮万里洪浪兮云转阳矦兮奔起惊翼兮垂天鲸鱼兮岳跱芜纷兮被臯陆脩竹郁兮翳崖趾望江之南兮遨目桂林桂林蓊郁兮鵾鸡扬音凌波兮愿济舟檝不具兮江水深沈嗟廻盼于北夏何归轸之难寻长夜謡晋夏侯湛日暮兮初晴天灼灼兮遐清披云兮归山垂景兮照庭列宿兮皎皎星稀兮月眀亭檐隅以逍遥兮盼太虚以仰观望阊阖之昭晰兮丽紫微之晖焕寒苦谣晋夏侯湛惟立冬之初夜天惨懔以降寒霜皑皑以被庭氷溏瀩于井干草槭槭以疏叶木萧萧以零残松陨叶于翠条竹摧柯于緑竿扶风歌晋刘琨朝发广莫门暮宿丹水山左手弯繁弱右手挥龙渊顾瞻望宫阙俯仰御飞轩据鞍长叹息泪下如流泉系马长松下发鞍髙岳头洌洌悲风起泠泠涧水流挥手长相谢哽咽不能言浮云为我结飞鸟为我旋去家日已逺安知存与亡慷慨穷林中抱膝独摧藏麋鹿游我前猨㺅戏我侧资粮既乏尽薇蕨安可食揽辔命徒侣吟啸絶巖中君子道微矣夫子故有穷惟昔李愆期寄在匈奴庭忠信反获罪汉武不见眀我欲竟此曲此曲悲且长弃置勿重陈重陈令心伤同前宋鲍照昨辞金华殿今次鴈门县寝卧握秦戈栖息抱越箭忍悲别亲知行泣随征传寒烟空裵徊朝日乍舒巻同前无名氏南山名嵬嵬松柏何摧摧上枝拂青云中心大数围合欢诗晋杨方虎啸谷风起龙跃景云浮同声好相应同气自相求我情与子亲譬如影追躯食共同根穗饮共连理杯衣共双丝绢寝共无缝禂居愿接膝坐行愿㩦手趋子静我不动子游我不留齐彼同心鸟譬此比目鱼情至断金石胶漆未为牢但愿长无别合形作一躯生为併身物死为同棺灰秦氏自言至我情不可俦磁石引长鍼阳燧下炎烟宫商声相和心同自相亲我情与子合亦如影追身寝共织成被絮共同功绵暑揺比翼扇寒坐併肩毡子笑我必哂子䠞我无欢来与子共迹去与子同尘齐彼蛩蛩兽举动不相捐唯愿长无别合形作一身生有同室好死成併棺民徐氏自言至我情不可陈独坐空室中愁有数千端悲响答愁叹哀涕应苦言彷徨四顾望白日入西山不覩佳人来但见飞鸟还飞鸟亦何乐夕宿自作羣飞黄衔长泰翼翼回轻轮俯涉渌水涧仰过九层山脩途曲且险秋草生两边黄华如沓金白花如散银青敷罗翠采绛葩象赤云爰有承露枝紫荣合素芬扶疎重清藻布翘芳且鲜目为豓采回心为竒色旋抚心悼孤客俯仰还自怜踟蹰向壁叹揽笔作此文南邻有竒树承春挺素华丰翘被长条緑叶蔽朱柯因风吹微音芳气入紫霞我心羡此木愿徙着予家夕得游其下朝得弄其葩尔根深且坚予宅浅且洿移植良无期叹息将如何大道曲晋谢尚青阳二三月桞青桃复红车马不相识音落黄埃中怀归谣晋湛方生辞衡门兮至欢怀生离兮苦辛岂羇旅兮一慨亦代谢兮感人四运兮遒尽化新兮嵗故氛惨惨兮凝晨风悽悽兮薄暮雨雪兮交纷重云兮四布天地兮一色六合兮同素山木兮摧披津壑兮凝沍感羇旅兮苦心怀桑梓兮増慕胡马兮恋北越鸟兮依阳彼禽兽兮尚然况君子兮去故乡望归涂兮漫漫盼江流兮洋洋思涉路兮莫由欲越津兮无梁曲池歌曲池何澹澹芙蓉蔽清源荣华盛壮时见者谁不欢一朝光采落见者不廻颜曲池水齐谢脁缓步遵莓渚披衿待蕙风芙蕖舞轻蔕苞笋出芳丛浮云自西北江海思无穷鸟去能传响见我緑琴中出歌晋孙楚茱茰出芳树顚鲤鱼出洛水泉白盐出河东美豉出鲁川姜桂茶荈出巴蜀椒橘木兰出髙山蓼苏出沟渠秕稗出中田别歌晋熊甫徂风飈起盖山陵氛雾蔽日玉石焚往事既去可长叹念别惆怅复㑹难歌张奴蒙蒙大象内照耀实显彰何事迷昬子纵惑自招殃乐所少人往苦道若翻囊不有松柏志何用拟风霜闲豫紫烟表长歌出昊苍澄虚无色外应见有縁乡嵗曜毗汉后丽辰传殷王伊余非二仙晦迹之九方亦见流俗子触眼致酸伤略谣观有念宁曰尽矜章酒徳歌前秦赵整地列酒泉天垂酒池杜康妙识仪狄先知纣丧殷邦桀倾夏国由此言之前危后则又获黍西秦採麦东齐春封夏发鼻纳心迷谏歌前秦赵整不见雀来入鷰室但见浮云蔽白日古乐苑巻三十五古乐苑卷三十六钦定四库全书古乐苑巻三十六明梅鼎祚编襍曲歌辞自君之出矣宋孝武帝自君之出矣金翠闇无精思君如日月回还昼夜生同前江夏王义恭自君之出矣笥锦废不开思君如清风晓夜常徘徊同前颜师伯自君之出矣芳帷低不举思君如回雪流乱无端绪同前鲍令晖自君之出矣临轩不解颜砧杵夜不发髙门昼恒关帷中流熠燿庭前华紫兰物枯识节异鸿归知客寒游取暮春尽余思独君还同前齐王融自君之出矣芳藇絶瑶巵思君如形影寝兴未曽离自君之出矣金炉香不然思君如明烛中宵空自煎同前虞羲自君之出矣杨桞正依依君去无消息唯见黄鹤飞关山多险阻士马少光辉流年无止极君去何时归同前梁范云自君之出矣罗帐咽秋风思君如蔓草连延不可穷同前陈后主自君之出矣霜晖当夜明思君若风影来去不曽停自君之出矣房空帷帐轻思君如昼烛怀心不见明自君之出矣不分道无情思君若寒草零落故心生自君之出矣尘网暗罗帷思君如落日无有暂还时自君之出矣绿草遍阶生思君如夜烛垂泪着鸡鸣自君之出矣愁颜难复覩思君如蘖条夜夜只交苦同前贾冯吉自君之出矣红颜转憔悴思君如明烛煎心且衔泪同前隋陈叔达自君之出矣明镜罢红妆思君如夜烛煎泪几千行秋歌宋南平王铄昊天清且髙秋气发初凉白露下微津明月流素光凝烟汎城阙凄风入轩房朱华先零落緑草就芸黄纎罗还笥箧轻纨改衣裳游子移宋江夏王义恭三河游荡子丽颜迈荆寳携持玉柱筝怀挟忘忧草绸缪甘泉中驰逐邯郸道春服候时制秋纨迎凉造珍魄晖素腕玉迹满襟抱常叹乐日晏恒悲欢不早挥吹传旧美趋謡尽新好仲尼为辍餐秦王足倾倒怀园引宋谢庄鸿飞从万里飞飞河岱起辛勤越霜雾聮翩遡江汜去旧国违旧乡旧海悠且长廻首瞻东路延翮向秋方登楚都入楚关楚地萧瑟楚山寒嵗去氷未已春来鴈不还风肃幌兮露濡庭汉水初緑桞叶青朱光霭霭云英英离禽喈喈又晨鸣菊有秀兮松有蕤忧来年去容发衰流隂逝景不可追临堂危坐怅欲悲试託意兮向芳荪心绵绵兮属荒樊想緑苹兮既冒沼念幽兰兮已盈园夭桃晨暮发春莺旦夕喧青苔芜石路宿草尘蓬门山夜忧宋谢庄庭光尽山明归流风乘轩巻明月縁河飞涧鸟鸣兮夜蝉清橘露靡兮蕙烟轻凌别浦兮値泉跃经乔木兮遇猨惊南臯别鹤行伫汉东邻孤管入青天沈痾白发共急日朝露过隟讵赊年年既去兮髪不还金膏玉液岂留颜廻舲柘绳户収棹掩荆关㑹吟行宋谢灵运六引缓清唱三调伫繁音列筵皆静寂咸共聆㑹吟㑹吟自有初请从文命敷敷绩壶冀始刋木至江汜列宿炳天文负海横地理连峰竞千仞背流各百里滮池溉粳稻轻云暧松杞两京愧佳丽三都岂能似层台指中天髙墉积崇雉飞燕跃广途鹢首戏清沚肆呈窈窕容路曜㛹娟子自来弥世代贤达不可纪句践善废兴越叟识行止范蠡出江湖梅福入城市东方就旅逸梁鸿去桑梓牵缀书土风辞殚意未已松柏篇宋鲍照松柏受命独歴代长不衰人生浮且脆鴥若晨风悲东海迸逝川西山𨗳落晖南郭悦籍短蒿里収永归谅无畴昔时百病起尽期志士惜牛刀忍勉自疗治倾家行药事顚沛去迎医徒备火石苦奄至不得辞龟龄安可获岱宗限已迫睿圣不得留为善何所益舍此赤县居就彼黄垆宅永离九原亲长与三辰隔属纩生望尽阖棺世业埋事痛存人心恨结亡者怀祖葬既云及圹𡑞亦已开室族内外哭亲䟽同共哀外姻逺近至名列通夜台扶舆出殡宫低廻恋庭室天地有尽期我去无还日居者今已尽人事从此毕火歇烟既没形销声亦灭鬼神来依我生人永辞诀大暮杳悠悠长夜无时节郁湮重㝠下烦寃难具说安寝委沈寞恋恋念平生事业有余结刋述未及成资储无担石儿女皆孩婴一朝放舍去万恨纒我情追忆世上事束教以自拘明发靡怡悆夕归多忧虞撤闲晨迳流辍宴式酒濡知今暝日苦恨失尔时娱遥遥逺民居独埋深壤中墓前人迹灭冡上草日丰空林响鸣蜩髙松结悲风长寐无觉期谁知逝者穷生存处文广连榻舒华裀已没一何苦楛哉不容身昔日平居时晨夕对六亲今日掩奈何一见无谐因礼席有降杀三龄速过隙几筵就収撤室宇改畴昔行女游归途仕子复王役家世本平常独有亡者剧时祀望归来四节静茔丘孝子抚坟号父子知来不欲还心依恋欲见絶无由烦寃荒陇侧肝心尽崩抽鸣鴈行宋鲍照雝雝鸣鴈鸣始旦齐行命侣入云汉中夜相失羣离乱留连徘徊不忍散憔悴容仪君不知辛苦霜雪亦何为同前隋李孝贞听琴旋蔡子张罗避翟公夕宿寒林上朝飞空井中既竝𤣥云曲复变海鱼风一报黄苑惠还游万嵗宫北风行宋鲍照北风凉雨雪雱京洛女儿多妍粧遥艳帷中自悲伤沈吟不语若为忘问君何行何当归苦使妾坐自伤悲虑年至虑颜衰情易复恨难追春日行宋鲍照献嵗发吾将行春山茂春日明园中鸟多嘉声梅始发桞始青汎舟舻齐棹惊奏採菱歌鹿鸣风微起波微生弦亦发酒亦倾入莲池折桂枝芳袖动芬叶披两相思两不知代少年时至衰老行宋鲍照忆昔少年时驰逐好名晨结友多贵门出入富儿邻绮罗艳华风车马自扬尘歌唱青琴女弹筝燕赵人好酒多芳气餚味厌时新今日每相念此事邈无因寄语后生子作乐当及春代阳春登荆山行宋鲍照旦登荆山头﨑岖道难游早行犯霜露苔滑不可留极眺入云表穷目尽帝州方都列万室层城带髙楼奕奕朱轩驰纷纷缟衣流日氛映山浦暄雾逐风収花木乱平原桑柘盈平畴攀条弄紫茎借露折芳柔遇物虽成趣念者不解忧且共倾春酒长歌登山丘代贫贱愁苦行宋鲍照湮没虽死悲贫苦即生剧长叹至天晓愁苦穷日夕盛颜当少歇鬓发先老白亲友四面絶朋知断三益空庭慙树萱乐饵愧过客贫年忘日时黯颜就人惜俄顷不相酬恧怩靣已赤或以一金恨便成百年隙心为千条计事未见一获运圯津涂塞遂转死沟洫以此穷百年不如还窀穸代边居行宋鲍照少年逺荆阳遥遥万里方陋巷絶人径茅屋摧山冈不覩车马迹但见麋鹿场长松何落落丘陇无复行边地无髙木萧萧多白杨盛年日月尽一去万恨长悠悠世中人争此锥刀忙不忆贫贱时富贵辄相忘纷纷徒满目何关慨予伤不如一亩中髙㑹挹清浆遇乐便作乐莫使候朝光代邽街行宋鲍照竚立出门衢遥望转蓬飞蓬去旧根在连翩逝不归念我舍乡俗亲好乆乖违慷慨怀长想惆怅恋音徽人生随事变迁化焉可祈百年难必果千虑易盈亏中兴歌宋鲍照千冬迟一春万夜视朝日生平値中兴欢起百忧毕中兴太平运化清四海乐祥景照玉台紫烟游鳯阁碧楼含夜月紫殿争朝光綵池散兰麝风起自生芳白日照前牕玲珑绮罗中美人掩轻扇含思歌春风三五容色满四五妙华歇已输春日欢分随秋光没北出湖边戏前还苑中游飞縠绕长松驰管逐波流九月秋水清三月春花滋千金逐良日皆兢中兴时穷泰已有分夀夭复属天既见中兴乐莫持忧自煎襄阳是小地夀阳非帝城今日中兴乐遥冶在上京梅花一时艳竹叶千年色愿君松柏心採照无穷极行路难宋鲍照奉君金巵之美酒瑇瑁玉匣之彫琴七綵芙蓉之羽帐九华蒲萄之锦衾红颜零落嵗将暮寒光宛转时欲沈愿君裁悲且减思听我抵节行路吟不见柏梁铜雀上宁闻古时清吹音洛阳名工铸为金博山千斵复万镂上刻秦女携手仙承君清夜之欢娱列置帏里明烛前外发龙鳞之丹綵内含麝芬之紫烟如今君心一朝异对此长叹终百年璇闺玉墀上椒阁文牕绣户垂绮幕中有一人字金兰被服纎罗藴芳藿春燕差池风散梅开帷对影弄春爵含歌揽涕不能言人生几时得为乐宁作野中之双凫不愿云间之别鹤泻水置平地各自东西南北流人生亦有命安能行叹复坐愁酌酒以自寛举杯断絶歌路难心非木石岂无感吞声踯躅不敢言君不见河边草冬时枯死春满道君不见城上日非暝没山去明朝复更出今我何时当得然一去永灭入黄泉人生苦多懽乐少意气敷腴在盛年且愿得志数相就牀头恒有酤酒钱功名竹帛非我事存亡贵贱委皇天对案不能食㧞劒撃柱长叹息丈夫生世能几时安能蹀躞垂羽翼弃檄罢官去还家自休息朝出与亲辞暮还在亲侧弄儿牀前戏看妇机中织自古圣贤尽贫贱何况我辈孤且直愁思忽而至跨马出北门举头四顾望但见松柏园荆棘郁蹲蹲中有一鸟名杜鹃言是古时蜀帝魂声音哀苦鸣不息羽毛憔悴似人髠飞走树间啄虫蚁岂忆往日天子尊念此死生变化非常理中心恻怆不能言中庭五株桃一株先作花阳春沃若二三月从风簸荡落西家西家思妇见悲惋零泪沾衣抚心叹初我送君出户时何言淹留节廻换牀席生尘明镜垢纎腰痩削发蓬乱人生不得恒称意惆怅徙倚至夜半剉蘖染黄丝黄丝歴乱不可治我昔与君始相値尔时自谓可君意结带与我言死生好恶不相置今日见我颜色衰意中索寞与先异还君金钗瑇瑁簮不忍见之益愁思君不见蕣华不终朝须㬰淹冉零落销盛年妖艳浮华辈不乆亦当诣冡头一去无还期千秋万嵗无音词孤魂茕茕空陇间独魄徘徊遶坟基但闻风声野鸟吟岂忆平生盛年时为此令人多悲悒君当纵意自熈怡君不见枯箨走阶庭何时复青着故茎君不见亡灵蒙享祀何时倾盃竭壶罂君当见此起忧思宁及得与时人争生人倐忽如絶电华年盛徳几时见但令纵意存髙尚㫖酒佳肴相胥䜩持此从朝竟夕暮差得忘忧消愁怖胡为惆怅不得已难尽此曲令君忤今年阳初花满林明年冬末雪盈岑推移代谢纷交转我君边戍独稽沈执袂分别已三载迩来淹寂无分音朝悲惨惨遂成滴暮思遶遶最伤心膏沐芳余乆不御蓬首乱鬓不设簮徒飞轻埃舞空帷粉筐黛噐靡复遗自生留世苦不幸心中惕惕恒怀悲春禽喈喈旦暮呜最伤君子忧思情我初辞家从军侨荣志溢气干云霄流浪渐冉经三龄忽有白发素髭生今暮临水㧞已尽明日对镜复已盈但恐羁死为鬼客客思寄灭生空精每怀旧乡野念我旧人多悲声忽见过客问何我宁知我家在南城答云我曽居君乡知君游宦在此城我行离邑已万里今方羇旅去逺征来时闻君妇闺中孀居独宿有贞名亦云朝悲泣闲房又闻暮思泪沾裳形容憔悴非昔悦蓬鬓衰颜不复粧见此令人有余悲当念君怀不暂忘君不见少壮从军去白首流离不得还故乡窅窅日夜隔音尘断絶沮河关朔风萧条白云飞胡笳哀急边气寒听此愁人兮奈何登山逺望得留颜将死胡马迹宁见妻子难男儿生世轗轲欲何道绵忧摧抑起长叹君不见柏梁台今日丘墟生草莱君不见阿房宫寒云泽雉栖其中歌伎舞女今谁在髙坟垒垒满山隅长袖纷纷徒竞世非我昔时千金躯随酒逐乐任意去莫令含叹下黄垆君不见氷上霜表里隂且寒虽蒙朝日照信得几时安民生故如此谁令摧折彊相看年去年来自如削白发零落不胜冠君不见春鸟初至时百草含青俱作花寒风萧条一旦至竟得几时保光华日月流迈不相饶令我愁思怨恨多诸君莫叹贫富贵不由人丈夫四十彊而仕余当二十弱冠辰莫言草木委大雪㑹应蘓息遇阳春对酒叙长篇穷途运命委皇天但愿金樽九醖满莫惜牀头百箇钱直须优游卒一嵗何劳辛苦事百年同前齐僧寳月君不见孤鴈关外发酸嘶度扬越空城客子心肠断幽闺思妇气欲絶凝霜夜下拂罗衣浮云中断开明月夜夜遥遥度相思年年望望情不歇寄我匣中青铜镜倩人为君除白髪行路难行路难夜闻南城汉使度使我流泪忆长安同前梁吴均洞庭水上一株桐经霜触浪困严风昔时抽心曜白日今旦卧死黄沙中洛阳名工见咨嗟一剪一刻作琵琶白璧规心学明月珊瑚映靣作风花帝王见赏不见忘提携把握登建章掩抑摧藏张女弹殷勤促柱楚明光年年月月对君子遥遥夜夜宿未央未央綵女弃鸣篪争先拂拭生光仪茱茰锦衣玉作匣安念昔日枯树枝不学衡山南岭桂至今千载犹未知青𤨏门外安石榴连枝接叶夹御沟金墉城西合欢树垂条照彩拂鳯楼游侠少年游上路倾心顚倒想恋慕摩顶至足买片言开胷沥胆取一顾自言家在赵邯郸翩翩舌杪复剑端青骊白駮的卢马金羁绿控紫丝鞶躞蹀横行不肯进夜夜汗血至长安长安城中诸贵臣争贵儒者席上珍复闻梁王好学问轻弃劒客如埃尘吾丘夀王始得意司马相如适被申大才大辩尚如此何况我辈轻薄人君不见西陵田从横十字成陌阡君不见东郊道荒凉芜没起寒烟尽是昔日帝王处歌姬舞女达天曙今日翩妍少年子不知华盛落前去吐心吐气许他人今旦廻惑生犹豫山中桂树自有枝心中方寸自相知何言嵗月忽若驰君之情意与我离还君玳瑁金雀钗不忍见此使心危君不见上林苑中客氷罗雾縠象牙席尽是得意忘言者探肠见胆无所惜白酒甜盐甘如乳绿觞皎镜华如碧少年持名不肯尝安知白驹应过隙博山鑪中百和香郁金蘓合及都梁逶迤好气佳容貎经过青𤨏歴紫房已入中山冯后帐复上皇帝班姬牀班姬失宠颜不开奉箒供养长信台日暮耿耿不能寐秋风切切四面来玉阶行路生细草金罏香炭变成灰得意失意须㬰顷非君方寸逆所裁同前梁费昶君不见长安客舍门倡家少女名桃根贫穷夜纺无灯烛何言一朝奉至尊至尊离宫百余处千门万户不知曙唯闻哑哑城上乌玉栏金井牵辘轳丹梁翠柱飞屠苏香薪桂火炊雕胡当年翻覆无常定薄命为女何必麤君不见人生百年如流电心中坎壈君不见我昔初入椒房时讵灭班姬与飞燕朝踰金梯上鳯楼暮下琼钩息鸾殿柏梁昼夜香锦帐自飘飏笙歌枣下曲琵琶陌上桑过蒙恩所赐余光曲沾被既逢隂后不自专复植程姬有所避黄河千年始一清微躯再逢永无议蛾眉偃月徒自妍傅粉施朱欲谁为不如天渊水中鸟双去双飞长比翅同前梁王筠千门皆闭夜何央百忧俱集断人肠探揣箱中取刀尺拂拭机上断流黄情人逐情虽可恨复畏边逺乏衣裳已缲一茧催衣缕复𢷬百和薰衣香犹忆去时腰大小不知今日身短长裲裆双心共一袜衵复两边作八撮襻带虽安不忍缝开孔裁穿犹未达胷前却月两相连本照君心不照天愿君分明得此意勿复流荡不如先含悲含怨判不死封情忍思待明年同前北齐髙昻春甲长驱不可息六日六夜三度食初时止言作虎牢更被处置河桥此廻首絶望便萧条悲来雪涕还自抑空城雀宋鲍照雀乳四鷇空城之阿朝拾野粟夕饮氷河髙飞畏鸱鸢下飞畏网罗辛伤伊何言憷迫良已多诚不及青鸟逺食玉山禾犹胜吴宫燕无罪得焚窠赋命有厚薄长叹欲如何同前北魏髙孝纬百雉何寥廓四靣风云上纨素乆为尘池台尚可仰啾啾雀噪城郁郁无欢赏日暮劳心曲横琴聊自奖夜坐吟宋鲍照冬夜沈沈夜坐吟含情未发已知心霜入幕风度林朱灯灭朱颜寻体君歌逐君音不贵声贵意深长相思宋吴迈逺晨有行路客依依造门端人马风尘色知从河塞还时我有同栖结宦游邯郸将不异客子分饥复共寒烦君尺帛书寸心从此殚道妾长憔悴岂复歌笑颜檐隠千霜树庭枯十载兰经春不举袖秋落宁复看一见愿道意君门已九关虞卿弃相印檐笠为同欢闺隂欲早霜何事空盘桓同前梁昭明太子统相思无终极长夜起叹息徒见貎婵娟宁知心有忆寸心无所因愿附归飞翼同前张率长相思乆离别美人之逺如雨絶独延伫心中结望云云去逺望鸟鸟飞灭空望终若斯珠泪不能雪长相思乆离别所思何在若天垂郁陶相望不得知玉阶月夕映罗帷风夜吹长思不能寝坐望天河移同前陈后主长相思乆相忆关山征戍何时极望风云絶音息上林书不归廻纹徒自织羞将别后靣还似初相识长相思怨成悲蝶萦草树连丝庭花飘散飞入帷帷中看只影对镜歛双眉两见同望月两别共春时同前徐陵长相思望归难传闻奉诏戍臯兰龙城逺鴈门寒愁来痩转剧衣带自然寛念君今不见谁为抱腰看长相思好春节梦里恒啼悲不洩帐中起牕前髻桞絮飞还聚游丝断复结欲见洛阳花如君陇头雪同前萧淳长相思乆离别新燕参差条可结壶关逺鴈书絶对云恒忆阵看花复愁雪犹有望归心流黄未剪截同前陆琼长相思乆离别一罢鸳文绮荐絶鸿已去栁堪结室冷镜疑氷庭幽花似雪容貎朝朝改书字看看灭同前王瑳长相思乆离别两心同忆不相彻悲风悽愁云结桞叶眉上销菱花镜中灭鴈封归飞断鲤素还流絶同前江总长相思乆离别征夫去逺芳音灭湘水深陇头咽红罗斗帐里緑绮清弦絶逶迤百尺楼愁思三秋结长相思乆别离春风送燕入檐窥暗开脂粉弄花枝红楼千愁色玉筯两行垂心心不相照望望何由知同前无名氏罢秋有余惨还春不觉温讵知玉筵侧长挂销愁人长别离宋吴迈逺生离不可闻况复长相思如何与君别当我盛年时蕙华每揺荡妾心长自持荣乏草木欢悴极霜露悲富贵貎难变贫穷颜易衰持此断君肠君亦宜自疑淮隂有逸将折羽谢翻飞楚有扛鼎士出门不得归正为隆准公仗劒入紫微君才定何如白日下争晖古别离梁江淹逺与君别者乃至鴈门关黄云蔽千里游子何时还送君如昨日檐前露已团不惜蕙草晚所悲道里寒君在天一涯妾身长别离愿一见颜色不异琼树枝兔丝及水萍所寄终不移生别离梁简文帝别离四弦声相思双笛引一去十三年复无好音信滛思古意宋颜竣春风飞逺方纪转流思堂贞节寄君子穷闺妾所藏裁书露微疑千里问新知君行过三稔故心乆当移杨花曲宋汤惠休葳蕤华结情宛转风含思掩涕守春心折兰还自遗江南相思引多叹不成音黄鹤西北去衔我千里心深堤下生草髙城上入云春人心生思思心长为君秋思引宋汤惠休秋寒依依风过河白露萧萧洞庭波思君末光光已灭𦕈眇悲望如思何劳歌宋伍缉之㓜童轻嵗月谓言可乆长一朝见零悴叹息向秋霜迍邅已穷极疢痾复不康每恐先朝露不见白日光庶及盛年时暂遂情所望吉辰既乖越来期𦕈未央促促嵗月尽穷年空悲伤女萝依附松终已冠髙枝浮萍生託水至死不枯萎伤哉抱关士独无松与期月色似冬草居身苦且危幽生重泉下穷年氷与澌多谢负郭生无所事六竒劳为社下宰时无魏无知同前周萧撝百年能几许公事罢平生寄言任立政谁怜李少卿答孙缅歌宋渔父竹竿籊籊河水浟浟相忘为乐贪饵吞钩非夷非惠聊以忘忧古乐苑巻三十六古乐苑卷三十七钦定四库全书古乐苑卷三十七明梅鼎祚编襍曲歌辞塞客吟齐髙帝寳纬紊宗神经越序徳晦河晋力宣江楚云雷兆壮天山繇武直发指河关凝精越汉渚秋风起寒草衰雕鸿思边马悲平原千里顾但见转蓬飞星严海净月彻河明清辉映幙素液凝庭金笳夜厉羽轊晨征斡晴潭而怅泗枻松洲而悼情兰涵风而泻艳菊笼泉而散英曲绕首燕之叹吹轸絶越之声欷园琴之孤弄想庭藿之余馨青关望断白日西斜恬源靓雾壠首晖霞戒旋鹢跃还波情绵绵而方逺思袅袅而遂多粤撃秦中之筑因为塞上之歌歌曰朝发兮江泉日夕兮陵山惊飈兮瀄汨淮流兮潺湲胡埃兮云聚楚斾兮星悬愁墉兮思宇恻怆兮何言定寰中之逸鉴审雕陵之迷泉悟樊笼之或累怅遐心以栖𤣥永明乐齐谢朓帝图开九有皇风浮四溟永明一为乐咸池无复灵民和礼乐富世清歌颂徽鸿名轶巻领称首迈垂衣朱台郁相望青槐纷驰道秋云湛甘露春风散芝草龙楼日月照淄馆风云清储光温似玉藩度式如琼化洽鳀海君恩变龙庭长西北骛环裘东南尽龟象出车长洲苑选旅朝夕川络络结云骑奕奕汎戈船燕驷游京洛赵服丽有辉清歌留上客妙舞送将归实相薄五礼妙花开六尘明祥已玉烛寳瑞亦金轮生蔑萝性身与嘉惠隆飞缨入华殿屣歩出重宫彩鳯鸣朝阳𤣥鹤舞清商瑞此永明曲千载为金皇同前王融𤣥符昭景歴茂实偶英声长为南山固永与朝日明灵丘比翼栖芳林合条起两代分宪章一朝㑹书轨二离金玉相三衮兰蕙芳重仪文世子再奉东平王空谷返逸骖隂山响鸣鹤振玉躧丹墀怀芳歩青阁崇文晦已明胶庠襍复整弱台留折巾沂川咏芳颖定林去喧俗鹿野出埃霞香风流梵琯泽雨散云花楚望倾渑涤日馆仰銮铃已晞五云发方照两河清幸哉明盛世壮矣帝王居髙门夜不柝饮帐晓长舒摠棹金陵渚方驾玉山阿轻露炫珠翠初风揺绮罗西园抽蕙草北沼掇芳莲生逢永明乐死日生之年同前梁沈约聮翩䝿游子侈靡千金客华毂起飞尘珠履竟长陌江上曲齐谢脁易阳春草出踟蹰日已暮莲叶尚田田淇水不可渡愿子淹桂舟时同千里路千里既相许桂舟复容与江上可採菱清歌共南楚邯郸故才人嫁为厮养卒妇齐谢朓生平宫阁里出入侍丹墀开笥方罗縠窥镜比蛾眉初别意未解去乆日生悲顦顇不自识娇羞余故姿梦中忽髣髴犹言承䜩私王孙游齐谢朓緑草蔓如丝襍树红英发无论君不归君归芳已歇同前王融置酒登广殿开襟望所思春草行已歇何事乆佳期金谷聚齐谢朓渠碗送佳人玉杯要上客车马一东西别后思今夕石崇金谷妓梁庾肩吾兰堂上客至绮席清絃抚自作明君辞还教緑珠舞法夀乐齐王融天长命自短世促道悠悠禅衢开逺驾爱海乱轻舟累尘曽未极积树岂能筹情埃何用洗正水有清流右歌本起百神肃以䖍三灵震且越恒耀揜芳霄薫风镜兰月丹荣藻玉墀翠羽文珠阙皓毳非虚来交轮岂徒发右歌灵瑞韶年春已仲明星夜未央千祀钟休歴万国㑹嘉祥金容函夕景翠髩佩晨光表尘维净觉汎俗廼轮皇右歌下生袭气变离宫重柝警曽殿曼响感心神修容展欢宴生老终已荣死病行当荐方为浄国游岂结危城恋右歌在宫春木多病夭秋叶少欣荣心骸终委灭亲爱暂平生长风吹北垄迅影急东瀛知三既情竭得一乃身贞右歌四游飞策辞国门端仪偃郊树慈爱徒相思闺中空恋慕夙𨽻乖往涂骏足独归路举袂谢时人得道且还顾右歌出国明心𢎞十力寂虑安四禅青禽承逸轨文骊镜重川鹫嵓标逺胜鹿野究清𤣥不有希世寳何以遵蒙泉右歌得道亭亭宵月流朏朏晨霜结川上不裵回条间亟渝灭灵知湛常然符应有盈缺感运复来仪且厌人间世右歌寳树春山玉所府檀林鸾所栖引火归炎隧挹水自青隄菴园无异辙祗馆有同跻比肩非今古接武岂燕齐右歌贤衆昔余轻嵗月兹也重光隂闺中屏鈆黛阙下挂缨簮禅悦兼芳㫖法言恋清琴一异非能辨宠辱谁为心右歌学徒峻宇临层穹迢迢疎逺风腾芳清汉里响梵髙云中金华纷冉若琼树郁青葱贞心延净景邃业嗣天宫右歌供具影响未尝隔晦明殊复亲𢎞慈邈已逺睿后扇髙尘区中禔景福㝢外沐深仁万祀留国祚亿兆庆唐民右歌福应江臯曲齐王融林断山更续洲尽江复开云峰帝乡起水源桐柏来望城行齐王融金城十二重云气出表里万户如不殊千门反相似车马若飞龙长衢无极已箫鼓相逢迎信哉佳城市思公子齐王融春尽风飒飒兰凋木脩脩王孙乆为客思君徒自忧同前梁费昶公子才气饶凌云自飘飘东出鬭鸡道西登饮马桥夕宴银为烛朝燔桂作樵虞卿亦何命穷极苦无聊同前北齐邢劭绮罗日减帯桃李无颜色思君君未归归来岂相识阳翟新声齐王融怀春发下蔡含笑向阳城耻为飞雉曲好作鵾鸡鸣秋夜长齐王融秋夜长夜长乐未央舞袖拂花烛歌声绕鳯梁白日歌齐张融白日白日舒天昭晖数穷则尽盛满则衰忧且吟齐张融鸣琴当春夜春夜当鸣琴羁人自不乐何似千里心邯郸行齐陆厥赵女擫鸣琴邯郸纷躧步长袖曵三街兼金轻一顾有美独临风佳人在遐路相思欲褰衽丛台日已暮邯郸歌梁武帝囘顾灞陵上北指邯郸道短衣妾不伤南山为君老南郡歌齐陆厥江南可採莲莲生荷已大旅鴈向南飞浮云复如盖望美积风露踈麻成襟带双珠惑汉臯蛾眉迷下蔡玉齿徒粲然谁与启含贝京兆歌齐陆厥兔园夹池水脩竹复檀栾不如黄山苑储胥与露寒逦迤傍无界岑崟郁上干上干入翠微下趾连长薄芳露浸紫茎秋风揺素萼鴈起宵未央云间月将落照梁柱兮影裵囘承露盘兮光照灼夀陵之街走狐兎金巵玉盌㑹销铄愿奉蒲萄花为君实羽爵左冯翊歌齐陆厥上林潏紫泉离宫赫千户飞鸣乱凫鴈参差襍兰杜比翼独未羣连叶谁为伍一物或难致无云泣易覩中山孺子妾歌齐陆厥未央才人中山孺子一笑倾城一顾倾市倾城不自美倾市复为容愿把陵阳䄂披云望九重如姬寝卧内班媫坐同车洪波陪饮帐林光宴秦余嵗暮寒飈及秋水落芙蕖子瑕矫后驾安陵泣前鱼贱妾终已矣君子定焉如未央才人歌梁庾肩吾从来守未央转欲讶春芳朝风凌日色夜月夺灯光相逢傥游豫暂为卷衣裳临江王节士歌齐陆厥木叶下江波连秋月照浦云歇山秋思不可裁复带秋风来秋风来已寒白露惊罗纨节士慷慨发冲冠弯弓挂若木长劒竦云端李夫人及贵人歌齐陆厥属车桂席尘豹尾香烟灭彤殿向蘼芜青蒲复萎絶坐萎絶对蘼芜临丹阶泣椒涂寡鹤羁雌飞且止雕梁翠壁网蜘蛛洞房明月夜对此泪如珠古乐苑巻三十七古乐苑卷三十八钦定四库全书古乐苑巻三十八明梅鼎祚编杂曲歌辞东飞伯劳歌梁武帝东飞伯劳西飞鷰黄姑织女时相见谁家儿女对门居开颜发艳照里闾南牕北牖桂月光罗帷绮帐脂粉香女儿年几十五六窈窕无双颜如玉三春巳暮花从风空留可怜谁与同同前梁简文帝翻阶蛱蝶恋花情容华飞燕相逢迎谁家总角岐路隂裁红㸃翠愁人心天牕绮井暧徘徊珠帘玉箧明镜台可怜年几十三四工歌巧舞入人意白日西落杨柳垂含情弄态两相知西飞迷雀东羁雉倡楼秦女乍相值谁家妖丽邻中止轻粧薄粉光闾里网户珠缀曲琼钩芳茵翠被香气流少年年几方三六含娇聚态倾人目余香落蕊坐相催可怜絶世谁为媒同前刘孝威双栖翡翠两鸳鸯巫云洛月乍相望谁家妖冶折花枝衫长钏动任风吹金铺玉锁瑠璃扉花钿宝镜织成衣美人年几可十余含羞骋笑敛风裾珠丸出弹不可追空留可怜持与谁同前陈后主池侧鸳鸯春日莺緑珠绛树相逢迎谁家佳丽过淇上翠钗绮袖波中漾雕轩绣户花恒发珠帘玉砌移明月年时二七犹未笄转顾流盻髩鬟低风飞蕊落将何故可惜可怜空掷度同前陆瑜西王青鸟秦女鸾姮娥婺女惯相看谁家玉颜窥上路粉色衣香杂风度九重楼槛芙蓉华四邻照镜菱茭花新粧年几才三五隠幔藏羞临网户然香气歇不飞烟空留可怜年一年同前江总南飞乌鹊北飞鸿弄玉兰香时㑹同谁家可怜出牕牖春心百媚胜杨柳银牀金屋挂流苏宝镜玉钗横珊瑚年时二八新红脸宜笑宜歌羞更敛风花一去杳不归秪为无双惜舞衣同前隋辛德源合欢芳树连理枝荆王神女乍相随谁家妖艳荡轻舟含娇转盻骋风流犀栧兰桡翠羽盖云罗雾縠莲花带女儿年几十六七玉面新粧映朝日落花从风俄度春空留可怜何处新河中之水歌梁武帝河中之水向东流洛阳女儿名莫愁莫愁十三能织绮十四採桑南陌头十五嫁为卢家妇十六生儿字阿侯卢家兰室桂为梁中有郁金苏合香头上金钗十二行足下丝履五文章珊瑚挂镜烂生光平头奴子擎履箱人生富贵何所望恨不早嫁东家王阊阖篇梁武帝西汉本佳妍金马望甘泉卫尉屯兵上期门晓漏传犹重河东赋欲知追神仙羽骑凌云转阊阖带空悬长旗扫月窟鳯迹辗星躔但使丹砂就能令亿万年上林梁昭明太子统千金騕褭骑万斤流水车争游上林里高盖逗春华大言梁昭明太子统观修鵾其若辙鲋视沧海之如滥觞经二仪而跼蹐跨六合以翺翔细言坐卧邻空尘凭附蟭螟翼越咫尺而三秋度毫氂而九息大言沈约隘此大汛庭方知九垓局穷天岂弥指尽地不容足细言开馆尺棰余筑榭微尘里蜗角列州县毫端建朝市大言王钖欲游五岳迫不得申杖千里之木鲙横海之鳞细言㝠㝠蔼蔼离朱不辩其实步蜗角而三伏经针孔而千日大言王规俯身望日入下视见星罗嘘八风而为气吹四海而扬波细言针锋于焉止息髪杪可以翱翔蚊眉深而易阻蚁目旷而难航大言张缵河流既竭日月俱腾罝罗微物动落云鹏细言遨游蚁目辨轻尘蚊睫成宇蝨如轮大言殷钧噫气为风挥汗成雨聊灼戴山龟欲持探邃古细言汎舟毛滴海为政蜗牛国逍遥轻尘上指辰问南北春江行梁简文帝客行秪念路相争渡京口谁知堤上人拭泪空摇手桃花曲梁简文帝但使新花艳得间美人簪何须论后实怨结子瑕心金乐歌梁简文帝槐香欲覆井杨栁正藏鵶山鑪当无比玉构火牕赊牀头辟绳结镜上领巾斜铁镬种梁子铜枢生枣花开门抛水柱城按特言家同前元帝啼乌怨别偶曙鸟忆离家石阙题书字金灯飘落花东方晓星没西山晩日斜縠衫回广袖团扇掩轻纱暂借青骢马来送黄牛车同前房篆前溪流碧水后渚映青天登台临宝镜开牕对绮钱玉颜光粉色罗袖拂金钿春风散轻蝶明月映新莲摘花竞时侣催指及芳年采菊篇梁简文帝月精丽草散秋株洛阳少妇絶妍姝相唤提筐采菊珠朝起露湿霑罗襦东方千骑从骊驹岂不下山逢故夫茱萸女梁简文帝茱萸生狭斜结子复衔花遇逢纎手摘滥得映铅华杂与鬟簪挿偶逐鬓钿斜东西争赠玉纵横来问家不无夫婿马空驻使君车爱妾换马梁简文帝功名幸多种何事苦生离谁言似白玉定是媿青骊必取匣中钏回作饰金羁真成恨不巳愿得路傍儿同前刘孝威骢马出楼兰一步九盘桓小史赎金络良工送玉鞍龙骖来甚易乌孙去实难麟胶妾犹有请为急弦弹同前庾肩吾渥水出腾驹湘川实应图来从西北道去逐东南隅琴声悲玉匣山路泣蘼芜似鹿将含笑千金㑹不俱同前隋僧法宣朱鬛饰金镳红粧束素腰似云来躞蹀如雪去飘飖桃花含浅汗柳叶带余娇骋先将独立双絶不俱标行幸甘泉宫梁简文帝雉归海水寂裘来重译通吉行五十里随处宿离宫鼓声恒入地尘飞上暗空尚书随豹尾太史逐相风铜鸣周国鐩旗曳楚云虹倖臣射覆罢从妓新歌终董桃拜金紫贤妻侍禁中不羡神仙侣排烟逐驾鸿同前刘孝威汉家迎夏毕避暑甘泉宫栈车鸣里鼓驷马驾相风校尉乌桓骑待制楼烦弓后旌犹五柞前笳度九嵕才人豹尾内御酒属车中辇回百子阁扇动七轮风鸣钟休卫士披图召后宫材官促校猎凉秋戏射熊名士悦倾城梁简文帝美人称絶世丽色譬花丛虽居李城北住在宋家东教歌公主第学舞汉成宫多游淇水上好在鳯楼中履高疑上砌裾开特畏风衫轻见跳脱珠概杂青虫垂丝遶帷幔落日度房栊粧牕隔柳色井水照桃红非怜江浦珮羞使春闺空同前刘缓不信巫山女不信洛川神何关别有物还是倾城人经共陈王戏曽与宋家邻未嫁先名玉来时本姓秦粉光犹似面朱色不胜唇遥见疑花发闻香知异春钗长逐鬟髲袜小称腰身夜夜言娇尽日日态还新工倾荀奉倩能迷石季伦上客徒留目不见正横陈独处怨梁简文帝独处恒多怨开幕试临风弹棊镜奁上傅粉高楼中自君征马去音信不曽通只恐金屏掩明年巳复空树中草梁简文帝幸有青袍色聊因翠幄凋虽间珊瑚蔕非是合欢条半路溪梁简文帝相逢半路溪隔溪犹不渡望望判知是翩翩识行步摘赠兰泽芳欲表同心句先将动旧情恐君疑妾妬春情曲梁简文帝蝶黄花紫燕相追杨低柳合露尘飞巳见垂钩挂緑树诚知淇水霑罗衣两童夹车问不巳五马城南犹未归莺啼春欲驶无为空掩扉倡楼怨节梁简文帝朝日斜来照户春鸟争飞出林片光片影皆丽一声一转煎心上林纷纷花落淇水漠漠苔浮年驰节流易尽何为忍忆含羞金闺思梁简文帝游子久不返妾身当何依日移孤影动羞覩燕双飞自君之别矣不复染膏脂南风送归雁聊以寄相思闺思梁范云春草醉春烟深闺人独眠积恨颜将老相思心欲然几囘明月夜飞梦到郎边同前隋罗爱爱几当孤月夜遥望七香车罗带因腰缓金钗逐髩斜春闺思梁萧子显金羁游侠子绮机离思妾春度人不归望花尽成叶秋闺夜思梁简文帝非关长信别讵是良人征九重忽不见万恨满心生夕门掩鱼钥宵牀悲画屏回月临牕渡吟虫绕砌鸣初霜霣细叶秋风驱乱萤故粧犹累日新衣制未成欲知妾不寐城外捣砧声闺怨梁元帝荡子从游宦思妾守房栊尘镜朝朝掩寒衾夜夜空若非新有悦何事久西东知人相忆否泪尽梦啼中同前吴均胡笳屡悽断征蓬未肯还妾坐江之介君戍小长安相去三千里参商书信难四时无人见谁复重罗纨春草可揽结妾心正断絶緑髩愁中改红颜啼里灭非独泪成珠亦见珠成血愿为飞鹊镜翩翩照离别同前刘孝仪本无金屋宠长作玉阶悲一乖西北丽宁复城南期永巷愁无歇应门闭有时空劳织素巧徒为团扇辞匡牀终不共何由横自私同前陆罩自怜断带日偏恨分钗时留步惜余影含意结愁眉徒知今异昔空使怨成思欲以别离思独向蘼芜悲同前邓铿暂别犹添恨何忍别经时丛桂频销叶庭树几攀枝君言妾貌改妾畏君心移终须一相见併得两相知同前陈江总寂寂青楼大道边纷纷白雪绮窻前池上鸳鸯不独自帐中苏合还空然屏风有意障明月灯火无情照独眠辽西水冻春应少蓟北鸿来路几千愿君关山及早度念妾桃李片时妍同前蜘蛛作丝满帐中芳草结叶当行路红脸脉脉一生啼黄鸟飞飞有时度故人虽故昔经新新人虽新复应故同前陈呉思𤣥金风响洞房佳人心自伤泪随明月下愁逐漏声长灯前羞独鹄枕上怨孤凰自觉鸳帷冷谁怜珠被凉同前周庾信明镜圆花发空房故怨多几年留织女还应听渡河春闺怨梁王僧孺愁来不理鬓春至更攒眉悲看蛱蝶粉泣望蜘蛛丝月映寒蛩褥风吹翡翠帷飞鳞难託意驶翼不衔辞同前呉孜玉关信使断借问不相谙春光太无意窥牕来见参分与光音絶忽值日东南柳枝皆嬲燕桑叶复催蚕物色顿如此孀居自不堪秋闺怨梁王僧孺斜光隠西壁暮雀上南枝风来秋扇屏月出夜灯吹深心起百际遥泪非一垂徒劳妾辛昔终言君不知同前何逊竹叶响南牕月光照东壁谁知夜独觉枕前双泪滴闺阁行人断房栊月影斜谁能北牕下独对后园花同前陈隂铿独眠虽巳惯秋来只自愁火笼恒煖脚行障镇牀头眉含黛俱敛啼将粉共流谁能无别恨唯守一空楼离闺怨梁何逊晓河没高栋斜月半空庭牕中度落叶帘外隔飞萤含情下翠帐掩涕闭金屏昔期今未返春草寒复青思君无转易何异北辰星空闺怨陈江总荡妻怨独守卢姬伤独居瑟上调絃落机中织素余自羞泪无燥翻觉梦成虚复嗟长信阁寂寂往来疎南征闺怨陈隂铿湘水旧言深征客理难寻独愁无处道长悲不自禁逢人憎解佩来鸿懒听音唯当有夜鹊南飞似妾心山家闺怨陈张正见王孙春好游云鬓不胜愁离鸿暂罢曲别路巳经秋山中桂花晩勿为俗人留同前李爽山中多早梅荆扉达曙开竹巾君自拆荷衣谁为裁行云无处所人住在阳台晚栖乌梁元帝日暮连翩翼俱向上林栖风多前鸟驶云暗后羣迷路逺声难彻飞斜行未齐应从故乡返几过入兰闺借问倡楼妾何如荡子妻携手曲梁沈约舍辔下雕辂更衣奉玉牀聨簪映秋水开镜比春粧所畏红颜促君恩不可长䴔冠且容裔岂吝桂枝亡同前呉均艳裔阳之春携手清洛濵鸡鸣上林苑薄暮小平津长裾藻白日广袖带芳尘故交一如此新知讵忆人夜夜曲梁沈约河汉纵且横北斗横复直星汉空如此宁知心有忆孤灯暧不明寒机晓犹织零泪向谁道鸡鸣徒叹息北斗阑干去夜夜心独伤月辉横射枕灯光半隠牀同前简文帝霭霭夜中霜河开向晓光枕啼常带粉身眠不着牀兰膏尽更益薫罏灭复香但问愁多少便知夜短长愁人夜独伤灭烛卧兰房秪恐多情月旋来照妾牀乐未央梁沈约亿舜日万尧年咏湛露歌採莲愿杂百和气宛转金鑪前六忆诗梁沈约忆来时灼灼上堦墀勤勤叙离别慊慊道相思相看常不足相见乃忘饥忆坐时㸃㸃罗帐前或歌四五曲或弄两三弦笑时应无比嗔时更可怜忆食时临盘动容色欲坐复羞坐欲食复羞食含哺如不饥擎瓯似无力忆眠时人眠彊未眠解罗不待劝就枕更须牵复恐傍人见娇羞在烛前杂忆诗隋炀帝忆睡时待来刚不来卸粧仍索伴解佩更相催博山思结梦沈水未成灰忆起时投籖初报晓被惹香黛残枕隠金钗袅笑动林中乌除却司晨鸟征怨梁江淹荡子从征久凤楼箫管闲独枕凋云鬓孤灯损玉颜何日边尘净庭前征马还同前丘迟清歌自信妍雅舞空僊僊耳中解明月头上落金钿雀飞且近逺暮入绮牕前鱼戏虽南北终还荷叶边惟见君行久新年非故年登城怨梁范云楚妃歌脩竹汉女奏幽兰独以闺中笑岂知城上寒登高台梁王僧孺试出金华殿聊登铜雀台九路平如掌千门洞巳开轩车映日过箫管逐风来若非邯郸美便是洛阳才同前陈祖孙登独有相思意聊敞凤皇台莲披香稍上月明光正来离鹄将云散飞花似雪回遥思竹林友前牕夜夜开沧海雀梁张率大雀与黄口来自沧海区清晨啄原粒日夕依野株虽忧鸷鸟击长怀沸鼎虞况复随时起翻飞不可拘寄言挟弹子莫贱隋侯珠清凉梁张率登台待初景帐殿蔼余晨罗帐夕风济清气尚波人长簟凉可仰平莞温未亲幸愿同枕席为君横自陈芳林篇梁柳恽芳林晔兮发朱荣时既晩兮随风零随风零兮返无期安得阳华遗所思起夜来梁柳恽城南断车骑阁道覆青埃露华光翠网月影入兰台洞房且莫掩应门或复开飒飒秋桂响非君起夜来独不见梁柳恽别岛望云台天渊临水殿芳草生未积春花落如霰出从张公子还过赵飞燕奉箒长信宫谁知独不见同前王训日晩宜春暮风软上林朝对酒近初节开楼荡夜娇石桥通小涧竹路上青霄持底谁见许长愁成细腰同前刘孝威夫婿结缨簪偏蒙汉宠深中人引卧内副车游上林绶染瑯琊草蝉铸武威金分家移甲第留妾住河隂独寝鸳鸯被自理凤皇琴谁怜双玉筯流面复流襟送归曲梁呉均送子独南归揽衣空闵黙关山昼欲暗河氷夜向塞燕至他人乡鴈去还谁国寄子两行书分明达济北秦王巻衣梁呉均咸阳春草芳秦帝巻衣裳玉检茱萸匣金泥苏合香初芳薫复帐余辉耀玉牀当须晏朝罢持此赠龙阳妾安所居梁呉均贱妾先有宠蛾眉进不迟一从西北丽无复城南期何因暂艳逸岂为乏妍姿徒有黄昏望宁遇青楼时惟惜应门掩方余永巷悲匡牀终不共何由横自私大垂手梁呉均垂手忽迢迢飞燕掌中娇罗衫恣风引轻带任情揺讵似长沙地促舞不囘腰小埀手梁呉均舞女出西秦蹑影舞阳春且复小埀手广袖拂红尘折腰应两笛顿足转双巾蛾眉与曼脸见此空愁人夹树梁呉均桂树夹长陂复值清风吹氛氲揉芳叶连绵交密枝能迎春露㸃不逐秋风移愿君长惠爱当使嵗寒知城上麻梁呉均麻生满城头麻叶落城沟麻茎左右披沟水东西流少年感恩命奉劒事西周但令直心尽何用返封侯边城将梁呉均塞外何纷纷胡骑欲成羣尔时始应募来投霍冠军刀含四尺影劒抱七星文袖间血洒地车中旌拂云轻躯如未殡终当厚报君仆本边城将驰射灵关下箭衔鴈门石气振武安瓦勲轻赏废丘名高拜横野留书应凿楹传功须勒社徒倾七尺命酬恩终自寡闻君报一飱逺送出平野玉标丹霞剑金络艳光马高旗入汉飞长鞭歴地写曙星海中出晓月山头下嵗晏坐论功自有思臣者临淄重蹴踘曲城好撃刺不要身后名专骋眼前智君看班定逺立功不负义掣拽二丈旗踯躅双凫骑但问相知否死生无险易春怨梁呉均四时如湍水飞奔兢回复夜鸟响嘤嘤朝花照煜煜厌见花成子多看笋成竹万里断音书十载异栖宿积愁落芳鬓长啼坏美目君去往榆关妾留住函谷唯对昔耶房如愧蜘蛛屋独唤响相酬还持影自逐象牀易氊簟罗衣变单复几过度风霜犹能保㷀独江潭怨梁呉均仆本幽并儿抱劒事边陲风乱青丝络雾染黄金羁天子既无赏公卿竟不知去去归去来还倾鹦鹉杯气为故交絶心为新知开但令寸心是何须铜雀台边城思梁何逊柳黄未吐叶水緑半含苔春色边城动客思故乡来南征曲梁萧子显櫂歌来扬女操舟惊越人图蛟怯水伯照鹢竦江神同前陈苏子卿一朝游桂水万里别长安故乡梦中近边愁酒上寛剑锋但须利戎衣不畏单南中地气暖少妇莫愁寒春思梁萧子云春风荡罗帐余花落镜奁池荷正卷叶庭柳复埀檐竹柏君自改团扇妾方嫌谁能怜故素终为泣新缣秋思北齐萧悫清波收潦日华林鸣籁初芙蓉露下落杨柳月中疎燕帏缃绮被赵带流黄裾相思阻音息结梦感离居杂曲梁王筠乌还夜巳逼虫飞晓尚赊桂月徒留影兰灯空结花可怜洛城东芳树揺春风丹霞映白日细雨带轻虹同前陈傅縡新人新宠住兰堂翠帐金屏玳瑁牀丛星不似珠帘色度月还同粉壁光从来着名推赵子复有丹唇发皓齿一娇一态本难逢如画如花定相似楼台宛转曲皆通弦管逶迤彻下风此殿笑语长相共傍省欢娯不复同讶许人情太厚薄分恩赋念能斟酌多作绣被为双鸳长弄绮琴憎别鹤人今投宠要须坚㑹使嵗寒恒度前共取辰星作心抱无转无移千万年同前徐陵倾城得意巳无俦洞房连阁未消愁宫中本造鸳鸯殿为谁新起凤皇楼緑黛红颜两相发千娇百念情无歇舞衫回袖胜春风歌扇当牕似秋月碧玉宫妓自翩妍绛树新声最可怜张星旧在天河上从来张姓本连天二八年时不忧度傍边得宠谁应妬立春厯日自当新正月春幡底须故流苏锦帐挂香囊织成罗幌隠灯光祗应私将琥珀枕暝暝来上珊瑚牀同前江总行行春迳蘼芜緑织素郍复解琴心乍惬南阶悲緑草谁堪东陌怨黄金红颜素月俱三五夫壻何在今追虏关山陇月春雪氷谁见人啼花照户殿内一处起金房併胜余人白玉堂珊瑚挂镜临网户芙蓉作帐照雕梁房栊宛转埀翠幕佳丽逶迤隠珠箔风前花管飏难留舞处花钿低不落阳台通梦太非真洛浦凌波复不新曲中唯闻张女调定有同姓可怜人但愿私情赐斜领不愿傍人相比竝妾门逢春自可荣君面未秋何意冷泰山言应可转移新宠不信更参差合欢锦带鸳鸯鸟同心绮袖连理枝皎皎新秋明月开早露飞萤暗里来鲸灯落花殊未尽虬水银箭莫相催非是神女期河汉别有仙姬入吹台未眠解着同心结欲醉那堪连理杯后宫不惬茱萸芳夜夜争开苏合房宝钗翠鬓还相似朱唇玉面非一行新人未语言如涩新宠无前判不臧愿奉更衣兰麝气恐君马到自惊香遗所思梁刘孝绰遗簪彫玳瑁赠绮织鸳鸯未若华滋树交枝荡子房别前秋巳落别后春更芳所思不可寄唯怜盈袖香舞就行梁刘孝仪依歌移弱步傍竹艶新粧徐来翻应节乱去反成行雀乳空井中梁刘孝威逺去条支国心知汉德优聊栖丞相府过令黄霸羞挟子须闲地空井共寻求辘轳丝绠絶桔槔冬藓周将怜羽翼长唯辞各背游半渡溪梁刘孝威本厠偏伍伴一战殄凶渠制赐文犀节驿报紫泥书入营陈御盖还家乘紫车皇恩空以重丹心恨不纾渡泸且不畏凌溪嗟有余寒夜怨梁陶𢎞景夜云生夜鸿惊悽切嘹唳伤夜情空山霜满高烟平铅华沈照帐孤明寒月微寒风紧愁心絶愁泪尽情人不胜怨思来谁能忍告游篇梁陶𢎞景性灵昔既肇縁叶久相因即化非𡨕灭在理淡悲欣冠劒空衣影镳辔乃仙身去此昭轩侣结彼瀛台賔傥能踵留辙为子道𤣥津遥夜吟梁宗夬遥夜复遥夜遥夜忧未歇坐对风动帷卧见云间月荆州乐梁宗夬迢递楼雉悬参差台观杂城阙自相望云霞纷飒沓章华游猎去纪郢从禽归溶溶紫烟合郁郁红尘飞朝发江津路暮宿灵溪道平衢广且直长杨郁袅袅迎客曲梁徐勉丝管列舞席陈含声未奏待嘉賔罗丝管舒舞席敛袖嘿唇迎上客送客曲梁徐勉袖缤纷声委咽余曲未终高驾别爵无算景巳流空纡长袖客不留採荷调梁江从简欲持荷作柱荷弱不胜梁欲持荷作镜荷暗本无光发白马梁费昶家本楼烦俗召募羽林儿怖羌角觝戏习战昆明池弓弢不复挽劒衣恒露铍一辞豹尾内长别属车埀白马今虽发黄河未结凘寄言闺中妇逢春心勿移济黄河梁谢微积隂晦平陆凄风结暮序朝辞金谷戍夕逗黄河渚赤兔徒聨翩青凫讵容与泪甚声难发悲多袖未举虚薄谬君恩方嗟别宛许同前北齐萧悫大蕃连帝室骖驾奉皇猷未明驱羽骑凌晨方画舟津城度维锦岸柳夹缇油钟声飏别岛旗影照苍流早光生劒服朝风起节楼滔滔细波动裔裔轻舷浮廻桡避近碛放舳下前洲全疑上天汉不异谒蓬丘望知云气合听识水声秋从君何等乐喜从神仙游同前陈江总葱山沦外域盐泽隠遐方两源分际逺九道派流长未殚所闻见无待验词章留连嗟太史惆怅践黎阳导波萦地节疏气耿天潢悯周沈用宝嘉晋肇为梁陵云台梁谢举绮甍悬桂栋隠暧傍乔柯势高凌玉井临迥度金波易觉凉风至早飞秋鴈过高台相思曲望逺骚人歌幸属此迢递知承云雾多同前周王褒高台悬百尺中夕殊未穷北临酸枣寺西眺明光宫城旁抵双府林里对相风书题鹿卢牓观写飞亷铜牕开神女电梁映美人虹虞捐滥天宠郑瞀特怀忠庄生埀翠钓昭仪抵鬬熊驰轮有盈缺人道亦污隆还念西陵舞非复邺城中伍子胥梁鲍机忠孝诚无报感义本投身日暮江波急谁怜渔丈人楚墓悲犹在呉门恨未申建兴苑梁纪少瑜丹陵抱天邑紫渊更上林银台悬百仞玉树起千寻水流冠盖影风扬歌吹音踟蹰怜拾翠顾步惜遗簪日落庭光转方幔屡移隂愿言乐未极不道爱黄金短箫梁张嵊促柱弦始繁短箫吹初亮舞袖拂长席钟音由簴飏巳落檐瓦间复绕梁尘上时属清夏隂恩晖亦非望田饮引梁朱异卜田宇兮京之阳面清洛兮背脩邙属风林之萧瑟值寒野之苍茫鹏纷纷而聚散鸿冥冥而逺翔酒沈兮俱发云沸兮波扬岂味薄于东鲁鄙蜜甜于南湘于是客有不速朋自逺方临清池而涤器辟山牖而飞觞促膝兮道故久要兮不忘间谈希夷之理或赋连翩之章车马行梁戴暠巩洛风尘处冠盖相填咽多称魏其冷竞随田蚡热轮趣白虎第珂聚黄金穴献酒悉葡萄詶言尽飞铁东都虵巳铸西山绶应结朝集类蒸烟晩至如吹雪子云尔何事门巷无车辙薄暮动弦歌梁沈君攸柳谷向夕沈余日蕙楼临砌徙斜光金户半入藂林影兰径时移落蘂香丝绳玉壶传绮席秦筝赵瑟响高堂舞裙拂履喧珠珮歌响出扇绕尘梁云边雪飞弦柱促留賔但须罗袖长日暮歌钟恒不倦处处行乐为时康羽觞飞上苑梁沈君攸上路薄晩风尘合禁苑初春气色华石径断丝䦨蔓草山流细沫拥浮花鱼文熠爚含余日鹤盖低昻照落霞隔树银鞍喧宝马分衢玉轴动香车车马处处尽成隂班荆促席对芳林藤杯屡动情仍畅翠樽引满趣弥深山阳倒载非难得宜城醇醖促须斟半醉骊歌应可奏上客莫虑掷黄金桂檝汎河中梁沈君攸黄河曲注通千里浊水分流引八川仙查逐源终未极苏亭遗迹尚难迁眇眇云根侵逺树苍苍水气杂遥天波影杂霞无定色湍文触岸不成圆赤马青龙交出浦飞云盖海逺凌烟莲舟渡沙转不碍桂檝距浪弱难前风急金乌翅自转汀长锦缆影微悬榜人欲歌先扣枻津吏犹醉强持船河隄极望今如此行杯落叶讵虚传晨风行梁王循雾开九曲渎风起千金堤岸囘分野迳林际成牛蹊凫随落潮去日傍绮霞低望目轻舟隠瑟瑟逺寒悽还眺小平急宴语方难齐同前沈满愿理檝令舟人停舻息旅泊河津念君劬劳冒风尘临路挥袂泪沾巾飈流劲润逝若飞山高帆急絶音徽留子句句独言归中心㷀㷀将依谁风弥叶落永离索神往形返情错漠循带易缓愁难却心之忧矣颇销铄一旦歌一旦被头痛避头还着牀自无亲伴侣谁当给水浆匍匐入山院正逢虎与狼对虎低头啼埀泪泪千行映水曲梁沈满愿轻鬓学浮云双蛾拟初月水澄正落钗萍开理埀髪登楼曲梁沈满愿凭高川陆近望逺阡陌多相思隔重岭相忆限长河越城曲别怨悽歌响离啼湿舞衣愿假乌栖曲翻从南向飞听钟鸣梁萧综听钟鸣当知在帝城参差定难数歴乱百愁生去声悬窈窕来响急徘徊谁怜传漏子辛苦建章台听钟鸣听听非一所怀瑾握瑜空掷去攀松折桂谁相许昔朋旧爱各东西譬如落叶不更齐漂漂孤雁何所栖依依别鹤夜半啼听钟鸣听此何穷极二十有余年淹留在京域窥明镜罢容色云悲海思徒揜抑悲落叶梁萧综悲落叶连翩下重叠落且飞从横去不归悲落叶落叶悲人生譬如此零落不可持悲落叶落叶何时还凡昔共根本无复一相关听钟鸣歴歴听钟鸣当知在帝城西树隠落月东牕见晓星雾露朏朏未分明乌啼哑哑巳流声惊客思动客情客思郁纵横翩翩孤鴈何所栖依依别鹤半夜啼今嵗行已暮雨雪向凄凄飞蓬旦夕起杨柳尚翻低气郁结涕滂沱愁思无所託强作听钟歌悲落叶悲落叶聨翩下重叠重叠落且飞从横去不归长枝交䕃昔何密黄鸟关关动相失夕叶杂凝露朝花翻乱日乱春日起春风春风春日此时同一霜两霜犹可当五晨六旦巳飒黄乍逐惊风举高下任飘飏悲落叶落叶何时还夙昔共根本无复一相关各随灰土去高枝难重攀古乐苑巻三十八古乐苑卷三十九钦定四库全书古乐苑巻三十九明梅鼎祚编杂曲歌辞独酌謡陈后主独酌謡独酌且独謡一酌岂陶暑二酌断风飈三酌意不畅四酌情无聊五酌盂易覆六酌欢欲调七酌累心去八酌高志超九酌忘物我十酌忽凌霄凌霄异羽翼任致得飘飘宁学世人醉扬波去我遥尔非浮丘伯安见王子乔独酌謡独酌起中宵中宵照春月初花发春朝春花春月正徘徊一罇一弦当夜开聊奏孙登曲仍斟毕卓杯罗绮徒纷乱金翠转迟囘中心本如水凝志更同灰逍遥自可乐奚语世情哉独酌謡独酌酒难消独酌三两盌弄曲两三调调弦忽未毕忽值出房朝更似游春苑还如逢丽谯衣香逐娇去眼语送杯娇余罇尽复益自得是逍遥独酌謡独酌一樽酒樽酒倾未酌明月正当牖是牖非圆瓮吾乐非击缶自任物外欢更齐椿菌久巻舒乃一巻忘情且十斗宁复语绮罗因情即山薮同前陆瑜独酌謡芳气饶一倾荡神虑再酌动神飈忽逢凤楼下非待鸾弦招窻明影乘入人来香逆飘杯随转态尽钏逐画杯揺桂宫非蜀郡当垆也至宵同前沈炯独酌謡独酌謡独酌独长謡智者不我顾愚夫余不要不愚复不智谁当余见招所以成独酌一酌倾一瓢生涯本漫漫神理暂超超再酌矜许史三酌傲松乔频烦四五酌不觉凌丹霄倐尔厌正鼎俄然贱九韶彭殇无异葬夷跖可同朝龙蠖非不屈鹏鷃但逍遥寄语号呶侣无乃太尘嚣舞媚娘陈后主楼上多娇艳当牕併三五争弄游春陌相邀开绣户转态结红裙含娇拾翠羽留賔乍拂弦託意时移柱淇水变新台春罏当夏开玉面含羞出金鞍排夜来春日好风光寻观向市傍转身移佩响牵袖起衣香同前周庾信朝来户前照镜含笑盈盈自看眉心浓黛直㸃额角轻黄细安秪疑落花谩去复道春风不还少年唯有欢乐饮酒那得留残古曲陈后主桂钩影桂枝开紫绮袖逐风回日明珠色偏亮叶尽衫香更来同前周王褒青楼临大道游侠任淹留陈王金被马秦女桂为钩轮洛阳巷鬭鸡南陌头薄暮风尘起聊为清夜游还台乐陈陆琼蒲萄四时芳醇瑠璃千钟旧賔夜饮舞迟销烛朝醒弦促催人春风秋月恒好驩醉日月言新饮酒乐无名氏饮酒须饮多人生能几何百年须受乐莫厌管弦歌应龙篇陈张正见应龙未起时乃在渊底藏非云足不蹈举则沖天翔譬彼野兰草幽居常独香清风播四逺万里望芬芳隠居可颐志自见焉得彰羇謡陈孔仲智芳杜觞春酒髣髴伤山时徒歌不成乐空以羇自悲羇悲怀土心遽复还山路迨及春复时无使春光暮内殿赋新诗陈江总兔影脉脉照金铺虬水滴滴泻玉壶绮翼雕甍迩清汉虬梁紫柱丽黄图风高暗緑凋残柳雨驶芳红湿晩芙三五二八佳年少百万千金买歌笑偏着故人织素诗愿奉秦声采莲调织女今夕渡银河当见清秋停玉梭燕燕于飞陈江总二月春晖晖双燕理毛衣衔花弄靃蘼拂叶隠芳菲或在堂间戏多从幕上飞若作仙人履终向日南归姬人怨陈江总天寒海水惯相知空牀明月不相宜庭中芳桂憔悴叶井上疎桐零落枝寒灯作花羞夜短霜鴈多情恒结伴非为陇水望秦川直置思君肠自断姬人怨服散篇陈江总薄命夫婿好神仙逆愁高飞向紫烟金丹欲成犹百鍊玉酒新熟几千年妾家邯郸好轻薄特忿仙童一丸药自悲行处緑苔生何悟啼多红粉落莫轻小妇狎春风罗袜也得步河宫云车欲驾应相待羽衣未去幸须同不学萧史还楼上㑹逐嫦娥戏月中莲调陈祖孙登长川落照日深浦漾清风弱柳埀江翠新莲夹岸红船行疑汛迥月映似沈空愿逐琴高戏乘鱼入浪中悲平城北魏王肃悲平城驱马入云中隂山常晦雪荒松无罢风悲彭城北魏祖莹悲彭城楚歌四面起尸积石梁亭血流睢水里安定侯曲北魏温子昇封疆在上地钟鼓自相和美人当牕舞妖姬掩扇歌炖煌乐北魏温子昇客从逺方来相随歌且笑自有炖煌乐不减安陵调同前隋王胄长途望无巳高山断还续意欲此念时气絶不成曲极目眺脩涂平原忽超逺心期在何处望望崦嵫晩凉州乐歌北魏温子昇逺游武威郡遥望姑臧城车马相交错歌吹日纵横路出玉门关城接龙城坂但事弦歌乐谁道山川逺结袜子北魏温子昇谁能访故劒㑹自逐前鱼裁纨终委箧织素空有余擣衣北魏温子昇长安城中秋夜长佳人锦石擣流黄香杵纹砧知近逺传声递响何凄凉七夕长河烂中秋明月光蠮螉塞边絶候鴈鸳鸯楼上望天狼千里思北魏祖叔辨细君辞汉宇王嫱即虏衢寂寂人迳阻迢迢天路殊忧来似悬斾泪下若连珠无因上林鴈但见边城芜杨白花北魂胡太后阳春二三月杨柳齐作花春风一夜入闺闼杨花飘荡落南家含情出户脚无力拾得杨花泪沾臆秋去春还双燕子愿衔杨花入窠里阿那瓌闻有匈奴主杂骑起尘埃列观长平坂驱马渭桥来永世乐北齐魏收绮牕斜影入上客酒须添翠羽方开美铅华汗不霑关门今可下落珥不相嫌清歌发北齐刘逖扇中通曼脸曲里奏阳春久应迷座客何啻起梁尘靧面辞北齐崔氏取红花取白雪与儿洗面作光悦取白雪取红花与儿洗面作妍华取花红取雪白与儿洗面作光泽取雪白取花红与儿洗面作华容勑勒歌勑勒川隂山下天似穹庐笼盖四野天苍苍野茫茫风吹草低见牛羊孀妇吟北周萧撝寒夜静房栊孤妾思偏丛悲生聚绀黛泪下浸粧红蓄恨萦心里含啼归帐中㑹须明月落那忍见牀空高句丽北周王褒萧萧易水生波燕赵佳人自多倾杯覆盌漼漼埀手奋袖娑娑不惜黄金散尽只畏白日蹉跎步虚辞北周庾信浑成空教立元始正涂开赤玉灵文下朱陵真气来中天九龙馆倒景八风台云度弦歌响星移空殿回青衣上少室童子向蓬莱逍遥闻四㑹倐忽度三灾无名万物始有道百灵初寂絶乘丹气𤣥冥上玉虚三元随建节八景逐回舆赤凤来衔玺青乌入献书坏机仍成机枯鱼还作鱼栖心浴日馆行乐止云墟凝真天地表絶想寂寥前有象犹虚豁忘形本自然开经壬子歳值道甲申年回云随舞曲流水逐歌弦石髓香如饭芝房脆似莲停鸾䜩瑶水归路上鸿天道生乃太一守静即𤣥根中和练九气甲子谢三元居心受善水教学重香园凫留报关吏鹤去画城门更以欣无迹还来寄絶言洞灵尊上德虞石㑹明真要妙思𤣥牝虚无养谷神丹丘乘翠凤𤣥圃驭班麟移棃付苑吏种杏乞山人自此逢何世从今复几春海无三尺水山成数寸尘东明九芝盖北属五云车飘飖入倒景出没上烟霞春泉下玉熘青鸟向金华汉帝看桃核齐侯问枣花上元应送酒来向蔡经家归心游太极囘向入无名五香芬紫府千灯照赤城凤林採珠实龙山种玉荣夏簧三舌响春钟九乳鸣绛河应逺别黄鹄来相迎北阙临𤣥水南宫生绛云龙泥印玉策大火练真文上元风雨散中天歌吹分灵驾千寻上空香万里闻地镜阶基逺天牕影迹深碧玉成双树空青为一林鹄巢堪鍊石蜂房得煑金汉武多骄慢淮南不小心蓬莱入海底何处可追寻麟洲一海濶𤣥圃半天高浮丘迎子晋若士避卢敖经飱林虑李旧食绥山桃成丹须竹节刻髓用芦刀无妨隠士去即是贤人逃同前隋炀帝洞府凝𤣥液灵山体自然俯临沧海岛囘出大罗天八行分宝树十丈散芳莲悬居烛日月天步役风烟蹑记书金简乘空诵玉篇冠法二仪立佩带五星连琼轩觯甘露瑜井挹膏泉南巢息云马东海戏桑田囘旗游八极飞轮入九𤣥高蹈虚无外天地乃齐年摠辔行无极相推凌太虚翠霞承凤辇碧雾翼龙舆轻举金台上高㑹玉林墟朝游度圆海夕宴下方诸杨柳歌北周庾信河边杨柳百丈枝别有长条踠地埀河水冲激根株危倐忽河中风浪吹可怜巢里鳯皇儿无故当年生别离流槎一去上天池织女支机当见随谁言从来䕃数国直用东南一小枝昔日公子出南皮何处相寻𤣥武陂骏马翩翩西北驰左右弯弧仰月支连钱障泥渡水骑白玉手板落盘螭君言丈夫无意气试问燕山那得碑凤皇新管萧史吹朱鸟春窻玉女窥衔云酒盃赤玛瑙照日食螺紫琉璃百年霜露奄离披一旦功名不可为定是怀王作计误无事翻复用张仪不如饮酒高阳池日暮归时倒接䍦武昌城下谁见移官渡营前那可知独忆飞絮鹅毛下非复青丝马尾埀欲与梅花留一曲共将长笛管中吹古乐苑巻三十九古乐苑卷四十钦定四库全书古乐苑巻四十明梅鼎祚编杂曲歌辞江都宫乐歌隋炀帝扬州旧处可淹留台榭高明复好游风亭芳树迎早夏长皋麦陇送余秋渌潭桂檝浮青雀果下金鞍驾紫骝緑觞素蚁流霞饮长袖清歌乐戏州喜春游歌隋炀帝禁苑百花新佳期游上春轻身赵皇后歌曲李夫人步缓知无力脸慢动余娇锦袖淮南舞宝袜楚宫腰锦石擣流黄隋炀帝汉使出燕然愁闺夜不眠易制残灯下鸣砧秋月前今夜长城下云昏月应暗谁见倡楼前心悲不成撡纪辽东隋炀帝辽东海北翦长鲸风云万里清方当销锋散马牛旋师宴镐京前歌后舞振军威饮至解戎衣判不徒行万里去空道五原归秉旄仗节定辽东俘馘变夷风清歌凯捷九都水归宴雒阳宫策功行赏不淹留全军籍智谋讵似南宫复道上先封雍齿侯同前王胄辽东浿水事龚行俯拾信神兵欲知振旅旋归乐为听凯歌声十乘元戎才渡辽扶濊巳氷消讵似百万临江水按辔空回镳天威电迈举朝鲜信次即言旋还笑魏家司马懿迢迢用一年鸣銮诏跸发淆潼合爵及畴庸何必丰沛多相识比屋降尧封持檝篇隋炀帝旧曲歌桃叶新粧艳落梅将身倚轻檝知是渡江来凤艒歌三月三日向江头正见鲤鱼波上游意欲埀钩往撩取恐是蛟龙还复休迷楼歌隋炀帝宫木隂浓燕子飞兴衰自古漫成悲它日迷楼更好景宫中吐艳变红辉迷楼宫人歌杭静河南杨柳树河北李花营杨柳飞绵何处去李花结果自然成望江南隋炀帝湖上月徧照列仙家水浸寒光舖枕簟浪搅晴影走金虵偏称汎灵槎光景好轻彩望中斜清露冷侵银兔影西风吹落桂枝花开宴思无涯湖上柳烟里不胜埀宿雾洗开明媚眼东风揺弄好腰肢烟雨更相宜环曲岸隂覆画桥低线拂行人春晩后絮飞晴雪暖风时幽意更依依湖上雪风急堕还多轻片有时敲竹户素华无韵入澄波望外玉相磨湖水逺天地色同和仰面莫思梁苑赋朝来且听玉人歌不醉拟如何湖上草碧翠浪通津脩带不为歌舞缓浓铺堪作醉人茵无意衬香衾晴霁后颜色一般新游子不归生满地佳人逺意寄青春留咏卒难伸湖上花天水浸灵芽浅蕊水边匀玉粉浓苞天外剪明霞只在列仙家开烂漫挿髩若相遮水殿春寒幽冷艳玉轩晴照暖添华清赏思何赊湖上女精选正轻盈犹恨乍离金殿侣相将尽是採莲人清唱谩频频轩内好嬉戏下龙津玉管朱絃闻尽夜踏青鬬草事青春玉辇从羣真湖上酒终日助清欢檀板轻声银甲缓醅浮香米玉蛆寒醉眼暗相看春殿晩仙艳奉杯盘湖上风光真可爱醉乡天地就中寛帝主正清安湖上水流遶禁园中斜日影揺清翠动落花香暖衆纹红苹末起清风闲纵目鱼跃小莲东汎汎轻揺兰棹穏沈沈寒影上仙宫逺意更重重东征歌隋王通我思国家兮逺游京畿忽逢帝王兮降礼布衣遂怀古人之心兮将兴太平之基时异事变兮志乖愿违吁嗟道之不行兮埀翅东归皇之不断兮劳身西飞河曲游隋卢思道邺下盛风流河曲有名游应徐託后乘车马践芳洲丰茸鸡树宻遥裔鹤烟稠日上疑高盖云起类重楼金羁自沃若兰棹成夷犹悬匏动清吹采菱转艳讴还珂响金埒归袂拂铜沟唯畏三春晩勿言千载忧城南隅䜩隋卢思道城南气初新才王邀故人轻盈云映日流乱鸟啼春花飞北寺道弦散南漳濵舞动淮南袖歌扬齐后尘骈镳歇夜马接轸限归轮公孙饮弥月平原䜩浃旬即是消声地何须逺避秦听鸣蝉篇隋卢思道听鸣蝉此听悲无极羣嘶玉树里回噪金门侧长风送晩声清露供朝食晚风朝露实多宜秋日高鸣独见知轻身蔽数叶哀鸣抱一枝流乱罢还续酸伤合更离蹔听别人心即断才闻客子泪先埀故乡已超忽空庭正芜没一夕复一朝坐见凉秋月河流带地从来崄峭路干天不可越红尘早蔽陆生衣明镜空悲潘掾髪长安城里帝王州鸣钟列鼎自相求西望渐台临太液东瞻甲观距龙楼説客恒持小冠出越使常怀宝劒游学仙未成便尚主寻源不见巳封侯富贵功名本多豫繁华轻薄尽无忧讵念嫖姚嗟木梗谁忆田单倦土牛归去来青山下秋菊离离日堪把独焚枯鱼宴林野终成独校子云书何如还驱少游马同前北齐颜之推听秋蝉秋蝉非一处细柳高飞夕长杨明月曙歴乱起秋声参差搅人虑单吟如转箫羣噪学调笙逺飘流曼响多含断絶声埀隂自有乐饮露独为清短緌何足贵薄羽不羞轻螗蜋翳下偏难见翡翠竿头絶易惊容止由来桂林苑无事淹留南斗城城中帝皇里金张及许史权势热如汤意气谊城市劒影奔星落马色浮云起鼎俎陈龙凤金石谐宫征关中满季心关西饶孔子讵用虞公立国臣谁爱韩王游説士红颜宿昔同春花素髩俄顷变秋草中肠自有极那堪教作转轮车昔昔盐隋薛道衡垂柳覆金堤蘼芜叶复齐水溢芙蓉沼花飞桃李蹊採桑秦氏女织锦窦家妻关山别荡子风月守空闺恒敛千金笑长垂双玉啼盘龙随镜隠彩凤逐帷低飞魂同夜鹊倦寝忆晨鸡暗牖悬蛛网空梁落燕泥前年过代北今嵗往辽西一去无消息那能惜马蹄同前无名氏名落风烟外瑶台道路赊何如连御苑别自有仙家此地囘鸾驾縁溪满翠华洞中明月夜牕下发烟霞芙蓉花隋辛德源洛神挺凝素文君拂艳红丽质徒相比鲜彩两难同光临照波日香随出岸风涉江良自逺託意在无穷浮游花隋辛德源牕中斜日照池上落花浮若畏春风晩当思秉烛游西园游上才隋王胄西园游上才清夜可徘徊月桂临樽上山云影盖来飞花随烛度疎叶向帷开当轩顾应阮还觉贱邹枚登名山行隋李巨仁名山本镇地迢递上凌霄云开金阙迥雾起石梁遥翠微横鸟路珠树拂星桥风急清溪晩霞散赤城朝寓目幽栖地驾言寻绮季迹絶桃源士忘情漆园吏抽簪傲九辟脱屣轻千驷沈冥负俗心疎索凌云意苍苍耸极天伏眺尽山川叠峰如积浪分崕若断烟浅深闻度雨轻重听飞泉采药逢三岛寻真遇九仙藏书凡几代看博已经年逝将追羽客千载一来旋胥台露隋庾抱胥台既落构荆棘稍侵扉栋拆连云影梁摧照日晖翔鹍遂不反巢燕反无归唯有团阶露承睫共霑衣委靡辞隋僧沸大宿心嘉尔故固良媒问名谐帅占相良时惨惨惕惕惧尔不来既覩尔颜我心怡怡今不合欢岂徒费哉斯誓为定淑女何疑十索隋丁六娘裙裁孔雀罗红緑相参对映以蛟龙锦分明竒可爱麤细君自知从郎索衣带为性爱风光偏憎良夜促曼眼腕中娇相看无厌足欢情不耐眠从郎索花烛君言花胜人人今去花近寄语落花风莫吹花落尽欲作胜花粧从郎索红粉二八好容颜非意得相关逢桑欲採折寻枝倒嬾攀欲呈纎纎手从郎索指环同前含娇不自转送眼劳相望无那关情伴共入同心帐欲防人眼多从郎索锦障兰房下翠帷莲帐舒鸳锦欢情宜早畅密意须同寝欲共作纒绵从郎索花枕古乐苑巻四十古乐苑卷四十一钦定四库全书古乐苑巻四十一明梅鼎祚编襍歌谣辞古歌击壤歌日出而作日入而息凿井而饮耕田而食帝何力于我哉吾日出而作日入而息凿井而饮耕田而食帝何德于我哉夏人歌江水沛兮舟楫败兮我王废兮趣归于薄薄亦大兮乐兮乐兮四牡硚兮六辔沃兮去不善而从善何不乐兮宋城者讴睅其目皤其腹弃甲而复干思于思弃甲复来骖乘答歌牛则有皮犀兕尚多弃甲则那役人又歌从其有皮丹漆若何泽门之晢讴泽门之晢实兴我役邑中之黔实慰我心野人歌既定尔娄猪盍归吾艾豭南蒯歌我有圃生之杞乎从我者子乎去我者鄙乎倍其邻者耻乎已乎已乎非吾党之士乎成人歌蚕则绩而蠏有匡范则冠而蝉有緌兄则死而子臯为之衰齐民歌公胡不复遗其冠乎齐台歌冻水洗我若之何太上糜散我若之何庶民之馁我若之何奉上糜敝我若之何穗歌穗乎不得获秋风至兮殚零落风雨之弗杀也太上之靡弊也齐役者歌岁已暮矣而禾不获忽忽矣若之何岁已寒矣而役不罢惙惙矣如之何莱人歌景公死乎不与埋三军之士乎不与谋师乎师乎何党之乎齐人歌鲁人之臯数年不觉使我髙蹈唯其儒书以为二国忧菜芑歌妪乎菜芑归乎田成子楚人诵子文歌子文之族犯国法程廷理释之子文不听恤顾怨萌方正公平楚人歌薪乎菜乎无诸御已讫无子乎菜乎薪乎无诸御已讫无人乎徐人歌延陵季子兮不忘故脱千金之剑兮带丘墓延陵季子不忘旧故千金之剑以带丘墓越谣歌君乘车我带笠他日相逢下车揖君檐簦我跨马他日相逢为君下卿虽乘车我戴笠后日相逢下车揖我歩行卿乘马后日相逢君当下松柏歌松邪栢邪建共者客邪段干木歌吾君好正段干木之敬吾君好忠段干木之隆邺民歌邺有贤令兮为史公决漳水兮灌邺旁终古舄卤兮生稻梁秦始皇时民歌生男愼勿举生女哺用脯不见长城下尸骸相支拄甘泉歌运石甘泉口渭水不敢流千人唱万人讴金陵余石大如塸运石甘泉口渭水为不流千人一唱万人相钩金陵下余石大如土屋古乐苑巻四十一古乐苑卷四十二钦定四库全书古乐苑巻四十二明梅鼎祚编杂歌谣辞康衢谣立我烝民莫匪尔极不识不知顺帝之则殷末谣帝惑妲己玉马走黄泽谣黄之池其马歕沙皇人威仪黄之泽其马歕玉皇人受谷白云谣白云在天山䧙自出道里悠逺山川间之将子无死尚能复来予归东土和治诸夏万民平均吾顾见女比及三年将复而野比徂西土爰居其野虎豹为羣于鹊与处嘉命不遵我惟帝天子大命而不可称顾世民之恩流涕芔陨吹笙鼓簧中心翔翔世民之子唯天之望徂彼西土爰居其所虎豹为羣乌鹊与处嘉命不迁我惟帝女彼何世民又将去予吹笙鼓簧中心翺翔世民之子维天之望周宣王时童谣檿弧箕服实亡周国鸜鹆谣鸜之鹆之公出辱之鸜鹆之羽公在外野往馈之马鸜鹆跦跦公在干侯征褰与襦鸜鹆之巢逺哉遥遥禂父丧劳宋父以骄鸜鹆鸜鹆往歌来哭鲁童谣天将大雨商羊鼓儛晋献公时童谣丙之晨龙尾伏辰均服振振取虢之旗鹑之贲贲天策焞焞火中成军虢公其奔晋惠公时童谣恭太子更葬兮后十四年晋亦不昌昌乃在其兄赵童谣赵为号秦为笑以为不信视地上生毛楚昭王时童谣楚王渡江得萍实大如斗赤如日剖而食之甜如蜜楚人谣楚虽三户亡秦必楚呉夫差时童谣梧宫秋呉王愁灵宝谣呉王出游观震湖龙威文人山隠居北上包山入灵墟乃入洞庭窃禹书天地大文不可舒此文长传百六初若强取出丧国庐包山谣禹得金简玉字书藏洞庭包山湖攻狄谣大冠若箕脩剑拄頥攻狄不能下垒枯丘秦人谣天帝醉秦㬥金误陨石坠泗上谣称乐太早絶鼎系巴谣歌神仙得者茅初成驾龙上昇入太清时下𤣥洲戏赤城继世而往在我盈帝若学之臈嘉平秦世谣秦始皇奄僵开吾户据吾牀饮吾酒唾吾浆飡吾饮以为粮张吾弓射东墻前至沙丘当灭亡不知何一男子自称秦始皇上我堂踞我牀颠倒衣裳至沙丘而亡河图引蜀谣汶阜之山江出其腹帝以㑹昌神以建福列女传引古谣食石食金盐可以支常久食石食玉䜴可以得长寿有焱氏颂听之不闻其声视之不见其形充满天地苞裹六极舆人诵佞之见佞果丧其田诈之见诈果丧其赂得国而狃终逢其咎丧田不惩祸乱其兴恭世子诵贞之无报也孰是人斯而有是臭也贞为不听信为不诚国斯无刑媮居幸生不更厥贞大命其倾威兮怀兮各聚尔有以待所归兮猗兮违兮心之哀兮岁之二七其靡有微兮若翟公子吾是之依兮镇抚国家为王妃兮舆人诵原田每每舍其旧而新是谋朱儒诵臧之狐裘败我于狐骀我君小子朱儒是使朱儒朱儒使我败于邾子产诵取我衣冠而禇之取我田畴而伍之孰杀子产吾其与之我有子弟子产诲之我有田畴子产殖之子产而死谁其嗣之孔子诵麛裘而鞞投之无戾鞞之麛裘投之无邮衮衣章甫实获我所章甫衮衣惠我无私齐人诵天口骈谈天衍雕龙奭炙毂过髠古乐苑巻四十二古乐苑卷四十三钦定四库全书古乐苑卷四十三明梅鼎祚编襍歌谣辞夏谚吾王不游吾何以休吾王不豫吾何以助一游一豫为诸矦度太公兵法引黄帝语日中不彗是谓失时操刀不割失利之期执斧不伐贼人将来涓涓不塞将为江河荧荧不救炎炎奈何两叶不去将用斧柯为虺弗摧行将为蛇六韬天下攘攘皆为利往天下熈熈皆为利来左传周谚山有木工则度之宾有礼主则择之周谚匹夫无罪懐璧其罪晋士蒍引谚心苟无瑕何恤乎无家虢宫之竒引谚辅车相依唇亾齿寒郑孔叔引谚心则不竞何惮于病宋乐豫引谚庇焉而纵寻斧焉郑子家引言畏首畏尾身其余几鹿死不择音申叔时引人言牵牛以蹊人之田而夺之牛牵牛以蹊者信有罪矣而夺之牛罸已重矣晋伯宗引古言虽鞭之长不及马腹髙下在心川泽纳汚山薮藏疾瑾瑜匿瑕国君含垢晋羊舌职引谚民之多幸国之不幸也晋韩厥引古言杀老牛莫之敢尸刘子引谚老将知而耄及之卫矦引古言非所怨勿怨齐晏子引谚非宅是卜惟邻是卜鲁谢息引言虽有挈缾之智守不假器郑子产引古言其父析薪其子弗克负荷子服惠伯引谚臣一主二子产引谚蕞尔国而三世执其政柄子产引谚无过乱门子瑕引谚室于怒市于色范献子引言嫠不恤其纬而忧宗周之陨为将及焉魏子引谚惟食忘忧戏阳速引谚民保于信楚文子引谚狼子野心语飞失在上走驿在下国语富辰引言兄弟谗䦧侮人百里单襄公引言兵在其颈兽恶其网民恶其上太子晋引言无过乱人之门佐雝者尝焉佐鬬者伤焉祸不好不能为祸伶州鸠引谚衆心成城衆口铄金卫彪傒引谚从善如登从恶如崩郑叔詹引谚黍稷无成不能为荣黍不为黍不能蕃膴稷不为稷不能蕃殖所生不疑惟德之基诸稽郢引谚狐埋之而狐搰之是以无成功越王引谚觥饭不及壶飱战国策苏秦引语战胜而国危者物不断也功大而权轻者地不入也又骐骥之衰也驽马先之孟贲之倦也女子胜之张仪引言削株掘根无与祸邻祸乃不存庄辛引鄙语见兎而顾犬未为晚也亡羊而补牢未为迟也楚人引谚见君之乘下之见杖起之荀卿引语疠人怜王武灵王引谚以书为御者不尽马之情以古制今者不逹事之变孟尝君引鄙语借车者驰之借衣者被之苏秦引鄙语宁为鸡口无为牛后苏代引谚贵其所以贵者贵燕王喜引语仁不轻絶智不轻怨厚者不毁人以自益也仁者不危人以要名也史记赵肥义引谚死者复生生者不愧语当断不断反受其乱商君引语貌言华也至言实也苦言药也甘言疾也张仪引周语积羽沈舟羣轻折轴衆口铄金积毁销骨谚力则任鄙智则樗里语利令智昬鄙语尺有所短寸有所长蔡泽引语日中则移月满则亏物盛则衰韩子长袖善舞多财善贾古语白头如新倾葢如故汉书武帝贤良䇿问引古语良工不琢东方朔引古语以管窥天以蠡测海以莛撞钟后汉书古语人所歌舞天必从之人所咀嚼神必凶之管子讽桓公不行其野不违其马墻有耳伏宼在侧孔子家语相马以舆相士以居曾子人莫知其子之恶莫知其苖之硕孟子齐人有言虽有智慧不如乘势虽有镃基不如待时説苑邹穆公引周谚囊漏贮中列子杨朱篇引古语生相怜死相捐古语人不㛰宦情欲失半人不衣食君臣道息周谚田父可坐杀庄子野语闻道百以为莫已若古语美成在久恶成不及改衆人重利亷士重名贤士尚志圣人贵精荀子子道篇引古言衣与缪与不女聊大畧篇引民语欲富乎忍耻矣倾絶矣故旧矣与义分背矣鲁定公记古语宁得一把五加不用黄金满车宁得一把地榆不用明月寳珠臯鱼引古语枯鱼衔索几何不蠧商君书引语愚者暗于未成智者见于未萌邹子古语截趾适履孰云其愚何与斯人追欲丧躯愼子不聪不明不能为王不瞽不聋不能为公韩非子古谚知渊中之鱼者不祥为政犹沐也虽有弃髪之费而有长髪之利也鬼谷子古言口可以食不可以言古语女爱不敝席男欢不尽轮鲁仲连子古谚百足之虫三断不蹶鲁连子心诚怜白髪𤣥情不怡艶色媸吕览齐鄙人谚居者无载行者无埋鹖冠子中流失船一壶千金孔丛子遗谚尧舜千钟孔子百觚子路嗑嗑尚饮十榼贾谊书容经篇君子重袭小人无由入正人十倍邪辟无由来刘向别录古语唇亾而齿寒河水崩其壊在山桓谭引谚人之相去如牛九尾桓子新论引谚人闻长安乐则出门而西向笑知肉味美则对屠门而大嚼习伏衆神巧者不过习者之门牟子古谚少所见多所怪见槖驼言马肿背刘子古谚深不絶涓泉稚子浴其渊髙不絶丘陵跛羊游其巅应劭汉官仪引语仕宦不止车生耳师春古语斧小不胜柯韩婴诗传古诗昨日何生今日何成必念归厚必念治生日愼一日完如金城诗䟽洛谚洛鲤伊鲂贵于牛羊齐谚山上斫檀檖榏先殚斫檀不谛得檕迷檕迷尚可得駮马齐语疲马不渡渑水上党人调问妇人欲买赭不谓灶下有黄土欲买钗不谓山中自有楛诗正义引语四足之美有麃两足之美有鷮易纬引古语一夫两心㧞刺不深踬马破车恶妇破家春秋纬引古语吐珠于泽谁能不合月丽于毕雨滂沱月丽于箕风扬沙汜胜之书引古语土长冒撅陈根可㧞耕者急发四民月令引农语三月昬参星夕杏花盛桑叶白河射角堪夜作犂星没水生骨月令引里语蜻蛉鸣衣裘成蟋蟀鸣懒妇惊阚骃十三州志岘山张盖雨滂沛齐民要术智如禹汤不如常耕耕而不劳不如作㬥子欲富黄金覆夏至后不没狗但雨多溼槖驼五月及泽父子不相借羸牛劣马寒食下水经註引谚射的白斛米百射的𤣥斛米千蒋子万机论勐虎不处卑势劲鹰不立垂枝抱朴子古人欲逹勤诵经今世图官勉治生方囘山经引相冡书山川而能语葬饰食无所肺腑而能语医师色如土文选註引古谚越阡度陌互为主客史炤通鑑䟽引谚足寒伤心民怨伤国妍皮不裹痴骨福至心灵祸来神昧古谚古语终身让车不枉一舍莫三人而迷惑者知反迷道不逺不斑白语道失白刃交前不顾流矢堂前不粪除郊草不瞻耘一渊不两蛟井水无大鱼新林无长木林中不卖薪湖上不鬻鱼触露不搯葵日中不煎韭乳犬玃虎伏鸡抟狸白璧不可为容容多后福将飞者翼伏将奋者足跼将噬者爪缩将文者且朴中规不宻用坠祸辟铎以声自穴膏以明自铄虎豹之文来射猿狖之㨗来擉上求材臣残木上求鱼臣干谷遁关不可复亾犴不可再无乡之社易为黍肉无国之稷易为求福古乐苑卷四十三古乐苑卷四十四钦定四库全书古乐苑巻四十四明梅鼎祚编杂歌谣辞平城歌平城之下亦诚苦七日不食不能彀弩画一歌萧何为法讲若画一曹参代之守而勿失载其清靖民以宁一淮南民歌一尺布尚可缝一斗粟尚可舂兄弟二人不相容一尺缯好童童一升粟饱蓬蓬兄弟二人不能相容卫皇后歌生男无喜生女无怒独不见卫子夫霸天下郑白渠歌田于何所池阳谷口郑国在前白渠起后举锸如云决渠为雨泾水一石其泥数斗且溉且粪长我禾黍衣食京师亿万之口颍川歌颍水清灌氏宁颍水浊灌氏族匡衡歌无説诗匡鼎来匡説诗解人頥牢石歌牢邪石邪五鹿客邪印何累累绶若若邪五侯歌五侯初起曲阳最怒壤决髙都连竟外杜土山渐台西白虎楼护歌五侯治丧楼君卿尹赏歌安所求子死桓东少年场生时谅不谨枯骨后何葬上郡歌大冯君小冯君兄弟继踵相因循聪明贤知惠吏民政如鲁卫徳化钧周公康叔犹二君张君歌桑无附枝麦穗两岐张君为政乐不可支朱晖歌彊直自遂南阳朱季吏畏其威民怀其惠凉州歌游子常苦贫力子天所富宁见乳虎穴不入冀府寺大笑期必死忿怒或见置嗟我樊府君安可再遭值董宣歌枹鼓不鸣董少平郭乔卿歌厥徳仁明郭乔卿中正朝廷上下平费贻歌节义至仁费奉君不仕乱世不避恶君脩身于蜀纪名亦足后世为大族鲍司𨽻歌鲍氏骢三人司𨽻再入公马虽瘦行步工通博南歌汉徳广开不宾度博南越兰津度兰仓为它人亷范歌亷叔度来何暮不禁火民安作平生无襦今五袴喻勐歌于惟苍梧交阯之域大汉唯宗逺以仁徳陈纪山歌筑室载直梁国人以贞贞邪娯不扬目枉行不动身奸轨僻乎逺理义协乎民黎阳令张公颂公与守相驾蜚鱼往来倐忽逺熹娯慰此屯民宁厥居魏郡舆人歌我有枳棘岑君伐之我有蟊贼岑君遏之狗吠不惊足下生氂含哺鼓腹焉知凶灾我喜我生独丁斯时美矣岑君于戏休兹呉资歌习习晨风动澍雨润禾苗我后恤时务我人以优饶望逺忽不见惆怅当徘徊恩泽实难忘悠悠心永怀范史云歌甑中生尘范史云釡中生鱼范莱芜陈临歌苍梧陈君恩广大令死罪囚有后代徳参古贤天报施又苍梧府君惠及死能令死人不絶嗣刘君歌邑然不乐思我刘君何时复来安此下民贾父歌贾父来晩使我先反今见清平吏不敢饭皇甫嵩歌天下大乱兮市为墟母不保子兮妻失夫赖得皇甫兮复安居董逃歌永乐世董逃游四郭董逃䝉天恩董逃带金紫董逃行谢恩董逃整车骑董逃垂欲发董逃与中辞董逃出西门董逃瞻宫殿董逃望京城董逃日夜絶董逃心摧伤董逃布歌布乎布乎洛阳令歌天久不雨烝人失所天王自出祝令特苦精符感应滂沱下雨崔瑗歌上天降神明钖我仁慈父临民布徳泽恩惠施以序穿沟广溉灌决渠作甘雨爰珍歌我有田畴爰父殖置我有子弟爰父教诲髙孝甫歌嶷然不语名髙孝甫襄阳太守歌美哉明后隽哲惟嶷陶广干坤周孔是则文武播畅威振遐域两黄歌天有冬夏人有两黄樊惠渠歌蔡邕我有长流莫或阏之我有沟浍莫或达之田畴斥卤莫修莫釐饥馑困悴莫恤莫思乃有樊君作人父母立我畎亩黄潦膏凝多稼茂止惠乃无疆如何勿喜我壤既营我疆斯成泯泯我人既富且盈为酒为酿蒸彼祖灵贻福惠君寿考且宁茅山父老歌茅山连金陵江湖据下流三神乘白鹤各在一山头佳雨灌畦稻陆田亦复周妻子保堂室使我无百忧白鹤翔青天何时复来游蜀国风明明上天下土是观帝选元后求定民安孰可不念祸福由人愿君奉诏惟徳日亲蜀国刺狗吠何諠諠有吏来在门披衣出门应府记欲得钱语穷及请期吏怒反见尤旋步顾家中家中无可与思往往邻贷邻人以言遗钱钱何难得令我独憔悴陇头歌陇头流水流离四下念我行役飘然旷野登髙望逺涕零双堕又歌陇头流水鸣声幽咽遥望秦川肝肠断絶匈奴歌失我焉支山令我妇女无颜色失我祁连山使我六畜不蕃息古乐苑巻四十四古乐苑卷四十五钦定四库全书古乐苑巻四十五明梅鼎祚编杂歌谣辞武帝太初中谣三七末世鸡不鸣犬不吠宫中荆棘乱相系当有九虎争为帝元帝时童谣井水溢灭灶烟灌玉堂流金门长安谣伊徙鴈鹿徙菟去牢与陈实无贾成帝时燕燕童谣燕燕尾涎涎张公子时相见木门仓琅根燕飞来啄皇孙皇孙死燕啄矢成帝时歌谣邪径败良田谗口乱善人桂树华不实黄爵巢其颠昔为人所羡今为人所怜鸿隙陂童谣坏陂谁翟子威饭我豆食羮芋魁反乎覆陂当复谁云者两黄鹄王莽末天水童谣出呉门望缇羣见一蹇人言欲上天令天可上地上安得民王莽诛童谣昔年食麦屑今年食萱豆萱豆不可食使我枯咙喉更始时南阳童谣谐不谐在赤眉得不得在河北后汉时蜀中童谣黄牛白腹五铢当复城中谣城中好髙髻四方髙一尺城中好广眉四方且半额城中好大袖四方全匹帛㑹稽童谣弁我㦸捐我矛盗贼尽吏皆休又谣城上乌呜哺父母府中诸吏皆孝友河内谣王稚子代未有平徭役百姓喜顺帝末京都童谣直如弦死道边曲如钩反封侯桓帝初小麦童谣小麦青青大麦枯谁当获者妇与姑丈夫何在西击胡吏买马君具车请为诸君鼓咙胡城上乌童谣城上乌尾毕逋公为吏子为徒一徒死百乘车车班班入河间河间姹女工数钱以钱为室金为堂䂖上慊慊舂黄粮梁下有悬鼓我欲击之丞卿怒桓帝初京都童谣游平卖印自有平不辟豪贤及大姓乡人谣天下规矩房伯武因师获印周仲进任安二谣欲知仲桓问任安又居今行古任定祖二郡谣汝南太守范孟博南阳宗资主画诺南阳太守岑公孝𢎞农成瑨但坐啸太学中谣天下忠诚窦游平天下义府陈仲举天下徳𢎞刘仲承右三君天下模楷李元礼天下英秀王叔茂天下良辅杜周甫天下冰凌朱季陵天下忠贞魏少英天下好交荀伯条天下稽古刘伯祖天下才英赵仲经右八俊天下和雍郭林宗天下慕恃夏子治天下英藩尹伯元天下清苦羊嗣祖天下珤金刘叔林天下雅志蔡孟喜天下卧虎巴恭祖天下通儒宗孝初右八顾海内䝿珍陈子鳞海内忠烈张元节海内謇谔范孟博海内通士擅文友海内才珍孔世元海内彬彬范仲真海内珍好岑公孝海内所称刘景升右八及海内贤智王伯义海内修整蕃嘉景海内贞良秦平王海内珍竒胡毋季皮海内光光刘子相海内依怙王文祖海内严恪张孟卓海内清明度博平右八㕑桓帝末京都童谣白葢小车何延延河间来合谐河间来合谐桓帝末京都童谣茅田一顷中有井四方纎纎不可整嚼复嚼今年尚可后年铙桓灵时童謡举秀才不知书察孝亷父别居又举秀才不知书举孝亷父别居寒素清白浊如泥髙第良将怯如黾灵帝末京都童谣侯非侯王非王千椉万骑上北芒羊续谣天下清苦羊兴祖京兆谣我府君道教举恩如春威如虎刚不吐柔不茹爱如母训如父献帝初童谣燕南垂赵北际中央不合大如砺唯有此中可避世献帝初京都童谣千里草何青青十日卜不得生兴平中呉中童谣黄金车班兰耳开阊门出天子建安初荆州童谣八九年间始欲衰至十三年无孑遗恒农童谣君不我忧人何以休不行界署焉知人处阎君谣阎君赋政既明且昶去苛去辟动以礼让京师谣欲得不能光禄茂才少林信哉少林世为遇飞被走马与鬼遇石里石里之勇商子华暴虎见之藏爪牙汉末谣天子当兴东南三余之间古乐苑巻四十五古乐苑卷四十六钦定四库全书古乐苑巻四十六明梅鼎祚编杂歌谣辞楚人谚得黄金百不如得季布诺韩信引人言狡兔死良狗烹髙乌尽良弓藏敌国破谋臣亡淮阳语商山四皓不如淮阳一老鄙语儿妇人口不可用贾谊疏引谚不习为吏视已成事前车覆后车诫里谚欲投鼠而忌器袁盎引语千金之子坐不垂堂百金之子不骑衡晁错传引语变古乱常不死则亡韩安国引语虽有亲父安知其不为虎虽有亲兄安知其不为狼语狧穅及米谚美女入室恶女之仇引传蓬生麻中不扶自直白沙在泥与之皆黑李广传引谚桃李不言下自成蹊谏猎疏引谚家絫千金坐不垂堂郭解传引谚人貌荣名岂有既乎司马迁引语谁为为之孰令听之紫宫谚一雌复一雄双飞入紫宫逐弹丸苦饥寒逐弹丸马肝石语不用作方伯惟须马肝石黄虵珠语宁失千里驹不失黄虵珠声风木语年未半枝不汗龙爪薤语薤和膏身生毛龟黄语夜未央待龟黄路温舒引谚画地为狱议不入刻木为吏期不对东家枣东家枣树王阳妇去东家枣完去妇复还邹鲁谚遗子黄金满籝不如一经诸葛丰间何濶逢诸葛三王前有赵张后有三王五鹿五鹿岳岳朱云折其角谷楼谷子云之笔札楼君卿之喉舌张文不欲为论念张文里语腐木不可以为柱卑人不可以为主里谚千人所指无病而死萧朱萧朱结绶王贡弹冠王阳语金不可作世不可度杜陵蒋翁楚国二龚不如杜陵蒋翁王君公避世墙东王君公帻如屋莽头秃帻如屋投阁惟寂惟莫自投于阁爰清爰静无作符命南阳旧语前队大夫范仲公盐䜴蒜果共一筩灶下养灶下养中郎将烂羊胃骑都尉烂羊头关内侯郭氏语洛阳多钱郭氏室夜日昼星富无匹喭贵易交富易妻南阳谚前有召父后有杜母戴侍中解经不穷戴侍中井大春五经纷纶井大春冯仲文道徳斌斌冯仲文贾长头问事不休贾长头谚作舍道傍三年不成俗语时无赭浇黄土邵伯春徳行恂恂邵伯春江夏黄童天下无双江夏黄童虞诩引谚关东出相关西出将陈忠疏称语迎新千里送故不出门杨伯起关西孔子杨伯起谚黄尚为司隶奸慝自弭左雄为尚书令天下慎选举边延前有张赵后有边延李固引语峣峣者易缺皦皦者易汚阳春之曲和者必寡盛名之下其实难副胡伯始万事不理问伯始天下中庸有胡公周宣光五经纵横周宣光京师语李元礼巖巖如玉山陈仲举轩轩如千里骥南阳语朱公叔肃肃如松栢下风四侯左回天具独坐徐卧虎唐两堕考城谚父母何在在我庭化我隖枭哺所生孤犊谚孤犊触乳骄子骂母赦谚一岁再赦奴儿喑哑崔寔引里语州郡记如霹雳得诏书但挂壁朱伯厚车如鸡栖马如狗疾恶如风朱伯厚太常妻居世不谐为太常妻一岁三百六十日三百五十九日斋一日不斋醉如泥既作事复低迷缝掖徒见二千石不如一缝掖荀氏八龙荀氏八龙慈明无双公沙六龙公沙六龙天下无双贾伟节贾氏三虎伟节最怒雷陈胶漆自谓坚不如雷与陈作奏作奏虽工宜去葛龚避骢行行且止避骢马御史李徳公语李徳公父不欲立帝子不欲立王郭君郭君围堑董将不许几令狐狸化为豺虎赖我郭君不畏强御转机之间敌为穷虏猗猗惠君宝完疆土袁文开事不谐诣文开饥人语虎豹之口不如饥人时人语人中有吕布马中有赤兔里语县官漫漫寃死者半狐渡语狐欲渡河无奈尾何俚语妇死腹悲唯身知之陈茂语卫修有事陈茂治之卫修无事陈茂杀之龎俭凿井得铜买奴得翁刘太常难经伉伉刘太常杨子行説经铿铿杨子行论难僠僠祁圣元许叔重五经无双许叔重陈君期关东説诗陈君期鲁叔陵五经复兴鲁叔陵缪文雅素车白马缪文雅许伟君殿上成羣许伟君柳伯骞得黄金一笥不如为柳伯骞所识白眉马氏五常白眉最良五门苑中三公馆下二卿五门嚾嚾但闻豚声鲁国孔氏鲁国孔氏好读经兄弟讲诵皆可听学士来者有声名不过孔氏那得成相里谚相里张多贤良积善应子孙昌时人诗符有先络僰道黄帛求其夫天下无有其偶折氏谚折氏客谁朱云卿段节英中有佃子赵仲平但説天文论五经四珍语三苗止四珍复起游㓜齐生有知人之明死有责人之灵封使君无作封使君生不治民死食民邴君邴君行仁落邑无虎邴君行亷路树成社货殖传引谚千金之子不死于市百里不贩樵千里不贩籴以贫求富农不如工工不如商刺绣文不如倚市门艺文志引谚有病不治常得中医殽语东殽西殽渑池所髙洛阳语金马门外集衆贤铜駞陌上集少年古乐苑巻四十六古乐苑卷四十七钦定四库全书古乐苑巻四十七明梅鼎祚编襍歌谣辞蜀汉孔明谚莫学孔明择妇正得阿承丑女李鳞甲难可狎李鳞甲诸葛谚死诸葛走生仲逹何随语安汉吏取粮令为之偿蜀语巴有将蜀有相假鬼教张裔府君如瓠壶杀之不可送与吴魏徐州歌海沂之康实頼王祥邦国不空别驾之功荥阳令歌荥阳令有异政修立学校人易性令我子弟耻鬬讼行者歌青槐夹道多尘埃龙楼鳯阙望崔嵬清风细雨襍香来土上出金火照台兠铃曹子歌其奈汝曹何明帝景初中童谣阿公阿公驾马车不意阿公东渡河阿公东还当奈何齐王嘉平中谣白马素羁西南驰其谁乘者朱虎骑谣言欲求牙门当得千匹百人督五百匹谚言生女耳耳非佳语夏侯语典军校尉夏侯渊三日五百六日一千军中语不畏曹公但畏卢洪曹公尚可赵逹杀我帐下语帐下壮士有典君手把双㦸八十斤邢子昻语德行堂堂邢子昻白鹤凭空虚跃曹家白鹤谚巧诈不如拙诚语百足之虫至死不僵鸿胪语大鸿胪小鸿胪前后治行相曷如州中语州中晔晔贾叔业辨论汹汹敬文通京师语以官易富邓𤣥茂语蒋氏翁任氏童杨阿若东市相斫杨阿若西市相斫杨阿若谚失晨之鸡思补更鸣谚相门有相将门有将谚如不知足则失所欲救寒无若重裘止谤莫如自脩谚鲁班虽巧不能为乞丏者颜谤书曹爽之势热如火太傅父子冷如浆李丰兄弟如游光谤书台中有三狗二狗啀喍不可当一狗凭黙作蛆囊管辂言三八纵横黄猪遇虎定军之南伤折一股吴王世容歌王世容政无双省徭役盗贼空彭子阳歌时岁仓卒贼纵横大㦸强弩不可当赖遇贤令彭子阳黄龙中童谣行白者君追汝句骊马孙亮初童谣吁汝恪何若若芦苇单衣篾钩络于何相求扬子阁孙亮初白鼍鸣童谣白鼍鸣龟背平南郡城中可长生守死不去义无成㑹稽谣王亮当还为天子建业谣明㑹有变孙皓初童谣宁饮建邺水不食武昌鱼宁还建业死不止武昌居寿春童谣吴天子当上孙皓天纪中童谣阿童复阿童衔刀游渡江不畏岸上虎但畏水中龙吴谣曲有误周郎顾广陵谚解结理烦我国陆君时人语支郎眼中黄形躯虽细是智囊异小儿言三公锄司马如题门语㑹稽鸡不能啼不可啼杀吴儿孙皓时诗妖楚九州渚吴九州都扬州士作天子四世治太平矣古乐苑巻四十七古乐苑卷四十八钦定四库全书古乐苑巻四十八明梅鼎祚编杂歌谣辞束晳歌束先生通神明请天三日甘雨零我黍以育我稷以生何以畴之报束长生徐圣通歌徐圣通政无双平刑罚姦宄空醇酒歌宁得醇酒消肠不与日月争光应詹歌乱离既普殆为灰朽侥倖之运赖兹应后岁寒不凋孤境独守拯我涂炭惠隆丘阜润同江海恩犹父母并州歌士为将军何可羞六月重茵被狐裘不识寒暑断人头雄儿田兰为报讐中夜斩首谢并州襄阳儿童歌山公出何许往至髙阳池日夕倒载归酩酊无所知时时能骑马倒着白接䍦举鞭向葛彊何如并州儿呉人歌紞如打五鼓鸡鸣天欲曙邓侯挽不留谢令推不去豫州歌幸哉遗黎免俘虏三辰既朗遇慈父𤣥酒忘劳甘瓠脯何以咏思歌且舞幸宣城歌人当勤学得主簿谁复为之陶明府三明歌京都三明各有名蔡氏儒雅荀葛清庾公歌庾公上武昌翩翩如飞鸟庾公还扬州白马牵旒旐庾公初上时翩翩如飞乌庾公还扬州白马牵流苏阿子闻歌阿子汝闻不亷歌白门亷宫庭亷郗王歌髯参军短主簿能令公喜能令公怒御路杨歌青青御路杨白马紫游缰汝非皇太子那得甘露浆鳯皇歌鳯凰生一雏天下莫不喜本言是马驹今定成龙子黄昙歌黄昙英扬州大佛来上明歴阳歌重罗黎重罗黎使君南上无还时樊氏陂歌陂汪汪下田良樊子失业庾公昌桓𤣥时小儿歌芒笼茵绳缚腹车无轴倚孤木从者歌可怜司马公作性甚温良忆昔水边戏使我不能忘懊憹歌草生可揽结女儿可揽撷歌三首王嘉帝讳昌明运当极特申一期延其息诸马渡江百年中当值卯金折其锋欲知其姓草肃肃谷中最细低头熟鳞身甲体永兴福金刀利刃齐刈之凉州大马歌凉州大马横行天下凉州鸱苕寇贼消鸱苕翩翩怖杀人麴游歌麴与游牛羊不数头南开朱门北望青楼陇上歌陇上壮士有陈安躯干虽小腹中寛爱养壮士同心肝䯀骢父马铁鍜鞍七尺大刀奋如湍丈八虵矛左右盘十盪十决无当前战始三交失虵矛弃我䯀骢窜巖幽为我外援而悬头西流之水东流河一去不还奈子何陇上健儿曰陈安躯干虽小腹中寛爱养壮士同心肝騄骢骏马铁鍜鞍七尺大刀配齐镮丈八虵矛左右盘十盪十决无当前百骑俱出如云浮追者千万骑悠悠战始三交失虵矛十骑俱盪九骑留弃我騄骢攀巖幽天非降雨迨者休阿呵呜唿奈子何呜唿阿呵奈子何关陇歌长安大街夹树杨槐下走朱轮上有鸾栖英彦云集诲我萌黎苻秦鳯凰歌鳯凰于飞其羽翼翼渊哉圣后飨龄万亿苻坚时长安歌一雌复一雄双飞入紫宫索稜歌懿矣明守庶绩允釐剖符作宰实获我思泰始中谣贾裴王乱纪纲王裴贾济天下南土谣后世无叛由杜翁孰识智名与勇功军中谣以计代战一当万阁道谣阁道东有大牛王济鞅裴楷鞧和峤刺促不得休阁东有大牛和峤鞅裴楷秋王济剔嬲不得休蜀民谣人无盗窃吏无奸欺我君活人病无能为童谣宫中大马几作驴大石压之不得舒武帝平呉后童谣局缩肉数横目中国当败呉当复宫门柱且莫朽呉当复在三十年后鸡鸣不拊翼呉复不用力惠帝时儿童谣两火没地哀哉秋兰归形街邮终为人叹温县狂书光光文长以㦸为墻毒药虽行㦸还自伤惠帝永熈中童谣二月末三月初荆笔杨版行诏书宫中大马几作驴惠帝元康中京洛童谣南风起兮吹白沙遥望鲁国何嵯峨千岁髑髅生齿牙南风烈烈吹黄沙遥望鲁国郁嵯峨前至三月灭汝家城东马子莫咙哅比至来年纒汝东宫马子莫聋空前至腊月纒汝惠帝大安中童谣五马浮渡江一马化为龙元康中童谣屠苏鄣日覆两耳当见瞎儿作天子元康中洛中童谣虎从北来鼻头汗龙从南来登城看水从西来河灌灌着布谣着布袙腹为齐持服洛下谣草木萌牙杀长沙惠帝时洛阳童谣邺中女子莫千妖前至三月抱胡腰蜀郡童谣郫城坚盎底穿郫中细子李特细又江桥头阙下市成都北门十八字又巴郡葛当下美巴郡又有客有客来侵门陌其气欲索蜀人谣尚之所爱非邪则佞尚之所憎非忠则正富拟鲁卫家成市里贪如豺狼无复极已蜀贼尚可罗尚杀我怀帝永嘉初童谣洛中大鼠长尺二若不早去天狗至同前元超兄弟大洛度上桑打椹为茍作王彭祖谣幽州城门似藏户中有伏尸王彭祖有狐踞府门翟雉入听事枣郎谣十囊五囊入枣郎愍帝初童谣天子何在豆田中建兴中江南谣訇如白坑破合集持作甒扬州破换败呉兴覆瓿甊童谣剪韭剪韭断杨柳河东小子令我与子明帝太宁初童谣恻恻力力放马山侧大马死小马饿髙山崩石自破成帝末童谣何隆隆驾车入梓宫咸康二年童谣麦入土杀石虎呉中童谣宁食下湖荇不食湖上莼庾呉没命丧复杀王领军哀帝隆和初童谣升平不满斗隆和那得久桓公入石头陛下徒跣走虽复改兴宁亦复无聊生太和末童谣犂牛耕御路白门种小麦京口民间谣黄头小儿欲作贼阿公在城下指缚得黄头小人欲作乱赖得金刀作蕃扞京口谣昔年食白饭今年食麦䴸天公诛讁汝教汝捻咙喉咙喉喝复喝京口败复败孝武帝太元末京口谣黄雌鸡莫作雄父啼一旦去毛衣衣被拉飒栖荆州童谣芒笼目绳缚腹殷当败桓当复安帝元兴初童谣草生及马腹鸟啄桓𤣥目民谣征钟落地桓迸走安帝元兴中童谣长干巷巷长干今年杀郎君明年斩诸桓司马元显时民谣当有十一口当为兵所伤木亘当北度走入浩浩乡金刀既以刻娓娓金城中安帝义熈初童谣官家养芦化成荻芦生不止自成积安帝义熈初谣芦生漫漫竟天半芦橙橙逐水流东风忽如起那得入石头永嘉中长安谣秦州中血没腕唯有凉川倚柱观西土谣手莫头图凉州姑臧谣鸿从南来雀不惊谁谓孤雏尾翅生髙举六翮鳯皇鸣张沖谣推财不疑张长思龎世谣龎家之巷车马鳞鳞泥丸之日无弔宾弔宾不来何所因由性苛尅寡所亲张楼谣阳平张楼头如箱见人切齿剧虎狼洪水谣雨若不止洪水必起苻生时长安谣东海大鱼化为龙男便为王女为公问在何所洛门东百里望空城郁郁何青青瞎儿不知法仰不见天星苻坚时长安谣鳯凰鳯凰止阿房苻坚时长安谣长鞘马鞭击左股太岁南行当复虏苻坚初童谣阿坚连牵三十年后若欲败时当在江湖边苻坚时童谣河水清复清苻诏死新城鲜卑谣鱼羊田斗当灭秦国中谣谁谓尔坚石打碎谣言坚不出项将谣坚入五将山苌得朔马谣朔马心何悲念旧中心劳燕雀何徘徊意欲还故巢关东谣幽州缺生当灭若不灭百姓絶燕童谣一束藁两头然秃头小儿来灭燕大风谣大风蓬勃扬尘埃八井三刀卒起来四海鼎沸中山頽惟有徳人据三台王公语王公悢悢有送故之情也裴秀语后进领袖有裴秀石仲容石仲容姣无双渤海渤海赫赫欧阳坚石刘功曹但闻刘功曹不闻杜府君谚受尧之诛不能称尧语雷蒋谷鲁刘最为祖崔左丞语丛生棘刺来自博陵在南为鹞在北为鹰谚钱无耳可闇使貂不足貂不足狗尾续四部司马三部司马阶下兵四部司马尚长明欲知太平须石鼈鸣江应元嶷然稀言江应元二王二王当国羊公无徳卫玠卫玠谈道平子絶倒庆孙越石洛中奕奕庆孙越石洛中谚洛中雅雅有三嘏洛中铮铮冯惠卿洛中英英荀道明王与马王与马共天下㓜舆语任达不已㓜舆折齿郗王语盛徳絶伦郗嘉宾江东独步王文度大才槃槃谢家安江东独步王文度盛徳日新郗嘉宾王羊语买王得羊不失所望王僧珍法䕶非不佳僧珍难为兄殷往嗣竒才强记殷往嗣谚野兽入家主人将去五龙一门五龙一门金友玉昆长安语欲得必存当举烟二梁关东堂堂二申两房未若二梁瓌文绮章苻雅语不为权异富宁作苻雅贫五权欲得侯事五楼太保语欲养老属太保书版语典午忽兮月酉没兮䜟君非无嗣兄弟代禅又有人姓李儿专征战譬如车轴脱在一面又尔来尔来河内大县尔来谓自尔已来为元始又赖子之薨延我国祚痛子之陨皇运其暮父老书凉王三十年若七年河西河西三十年破带石乐七年玉版文岁在申酉不絶如线岁在壬子真人乃见䜟文有徳者昌无徳者亡徳受天命柔而复刚谯周䜟广汉城北有大贼曰流曰特攻难得岁在𤣥宫自相尅时人语帝王倾财温公率则上天怀感神灵降徳时人语洛下长大耳东阿黑如墨有问无不酬有酬无不答古乐苑巻四十八古乐苑卷四十九钦定四库全书古乐苑巻四十九明梅鼎祚编襍歌謡辞宋檀道济歌主人作死别荼毒当奈何宋人歌可怜白浮鸠枉杀檀江州跋扈謡勿跋扈付丁旿谢灵运謡四人挈衣裾三人捉坐席元嘉中魏地童謡轺车北来如穿雉不意虏马饮江水虏主北归石济死虏欲渡江天不徙大眀中謡宁得建康压额不能受奚度拍王张謡一士不可亲弓长射杀人泰始中童謡东城出天子禾绢謡禾绢闭眼诺胡母大张槖元徽中童謡襄阳白铜蹄郎杀荆州儿童謡可怜可念尸着服孝子不在日代哭列管暂鸣死灭族宋时谣上车不落为着作体中何如作秘书语勐兽不如羣狐京邑语安成食临汝饰谚富则盛贫则病颜竣颜竣嗔而与人官谢庄笑而不与人官将士语宁作五年徒不逢王𤣥谟𤣥谟犹自可宗越更杀我鬬塲语鬬塲禅师窟东安谈议林石城语可怜石头城宁为袁粲死不作褚渊生二王语二王居平不送不迎王逺王逺如屏风屈曲从俗能蔽风露䜟鱼登日辅帝室䜟二口建戈不能方两金相刻凝神锋空冗无主竒入中女子独立又为双上五尽寄致太平草付合成集羣英金雌诗大火有心水抱之悠悠百年是其时云出而两渐欲举短如之何乃相岨文哉乱也当何所唯有隐巖殖禾黍西南之朋困桓父齐永眀初歌白马向城啼欲得城邉草东昬时百姓歌閲武堂种杨桞至尊屠肉潘妃沽酒苏小小歌妾乘油壁车郎骑青骢马何处结同心西陵松柏下永眀中虏中童謡黒水流北赤火入齐永元元年童謡洋洋千里流流翣东城头乌马乌皮袴三更相告诉脚跛不得起误杀老姥子永元中童謡野猪虽嗃嗃马子空闾渠不知龙与虎饮食江南墟七九六十三广莫人无余乌集传舍头今汝得寛休但看三八后摧折景阳楼杨婆儿謡杨婆儿共戯来所欢乡里謡天子在何处宅在赤谷口天子是阿谁非猪如是狗山隂謡二傅沈刘不如一丘时人语十勑五令不如荀伯玉命梦语草中肃九五相追逐桓康语欲侜张问桓康长沙王语焕焕萧四繖时人语刘绘贴宅别开一门都人语三人共宅夹清漳张南周北刘中央俗谚㑹稽打鼔送䘏吴兴步担令史谚朝生暮孙都下语欲求贵职依刀勑须得富豪事御刀差山语差山中有贤士开门敎授居城市老子河洛䜟年厯七七水灭绪风云俱起龙虵举肃草成道徳怀书备出身形法治吴出南京墥堨河梁塞龙渊消除水灾泄山川上㕘南斗第一星下立草屋为紫庭迎龙之冈梧桐生鳯鸟舒翼翔且鸣天子何在草中宿王子年歌金刀治世后遂苦帝王昬乱天神怒灾异屡见戒人主三分二叛失州主三王九江悉在吴余悉稚小早少孤一国二主天所驱三禾椮椮林茂孳金刀利刃齐刈之欲知其姓草肃肃谷中最细低头熟鳞身甲体永兴福金雄记铄金作刀在龙里占睡上人相须起当复有作肃入草梁洛阳歌名军大将莫自劳千兵万马避白袍始兴王歌始兴王人之爹赴人急如水火何时复来哺乳我北军歌不畏萧孃与吕姥但畏合肥有韦武雍州歌江千万蔡五百王新车庾大宅主人愦愦不如客夏侯歌我之有州赖彼夏侯前兄后弟布政优优鄱阳歌鲜于抄后善恶分人无横死赖陆君同前陆君政无怨家鬬既罢讐共车瞿塘行人歌淫预如幞本不通瞿塘水退为庾公北方童謡荆山为上格浮山为下格潼沱为激沟併灌鉅野泽梁武帝时謡鹿子开城门城门鹿子开当开复未开使我心裵回城中诸少年逐欢归去来雍州童謡莫怱怱且寛公谁当作天子草覆车邉已大同中童謡青丝白马夀阳来侯景时童謡的脰鸟拂朱雀还与吴脱青袍着芒屩荆州天子挺应着江陵謡苦竹町市南有好井荆州军杀矦景梁童謡宁逢五虎入市不欲见临贺父子北童謡石头擣两裆𢷬青复𢷬黄童謡虏万夫入五湖城南酒家使虏奴梁末童謡可怜巴马子一日行千里不见马上郎但有黄尘起黄尘汚人衣皁荚相料理府中謡北路鱼南路徐南州语故人不道智新人佞㪚骑莫知度不度新人不如故省中语上殿不下有贺雅王彬语三真六草为天下宝湘东王论议当如湘东王士宦当如王克时人语谢有览举王有养炬三何语东海三何子朗最多人中爽爽有子朗两隽语世有两隽白杨何妥青阳萧眘鲍佐语无处不逢鸟噪无处不逢鲍佐䜟诗乐哉三十余悲哉五十里但看八十三子地妖灾起佞臣作欺妄贼臣灭君子若不信吾言龙时矦贼起且至马中间衔悲不见喜又昔年三十八今年八十三四中复有四城北火酣酣又二首掘尾狗子自发狂当死未死啮人伤须㬰之间自灭亡起自汝隂死三湘兀尾狗子始着狂欲死不死啮人伤须㬰之间自灭亡患在汝隂死三湘横尸一旦无人藏山家小儿果攘臂太极殿前作虎视诗䜟夷甫任㪚诞平叔坐谈空不言昭阳殿忽作单于宫陈齐云观歌齐云观㓂来无际畔陈初童謡御路种竹篠萧萧已复起合盘贮蓬块无复扬尘巳陈初謡言日西夜鸟飞拔剑倚梁柱归去来兮归山下江东謡黄斑青骢马发自夀阳涘来时冬气末去日春风始张种语宋称敷演梁则巻充清处学尚种有其风二贺歌学行可师贺徳基文质彬彬贺徳仁北魏咸阳王歌可怜咸阳王奈何作事误金牀玉几不能眠夜踏霜与露洛水湛湛弥岸长行人那得渡裴公歌肥鲜不食丁庸不取裴公贞恵为世规矩虏中謡灭虏者吴也赵郡謡诈作赵郡鹿犹胜常山粟二拔謡铜拔打铁拔元家世将末曲堤謡宁度东吴㑹稽不厯成公曲堤曲堤虽险贼何益但有宋公自屏迹河东謡秦州河中杼柚代舂元公至止田畴始理洛中童謡三月末四月初杨灰簸土覔真珠头去项脚根齐驱上树不须梯后魏宣武孝明时謡狐非狐貉非貉焦梨狗子啮断索东魏童謡可怜青雀子飞来邺城里羽翮埀欲成化作鹦鹉子东魏邺都謡可怜青雀子飞入邺城里作窠犹未成举头失乡里寄书与妇母好看新妇子东魏武定中童謡百尺髙竿摧折水底然灯澄灭东魏末童謡一束藁两头然河邉羖䍽飞上天謡言鸾生十子九子毈一子不毈闗中乱府君颂时惟府君克清克明缉我荒土人胥乐生愿夀无疆以享长龄诘汾谚诘汾皇帝无妇家力微皇帝无舅家百姓语驴无彊弱辅嵴自壮皇宗语皇宗畧畧夀安思若谚一日不书百事荒芜三王语三王楚楚尽琳琅未若济南备圎方王家语英英济济王家兄弟崔楷语莫獬付崔楷乡里语有义有礼房家兄弟邺下语学则浑绘纬口则绘纬浑俗语耕则问田奴绢则问织婢贪人语陈留章武伤腰折股贪人败类秽我明主李波小妺语李波小妹字雍容褰裠逐马如巻蓬左射右射必叠双妇女尚如此男子安可逢杨公语不畏利槊坚城惟畏杨公铁星袁祖语京师楚楚袁与祖洛阳翩翩祖与袁李谧语青出蓝蓝谢青师何常在眀经中郎语解义两行得中郎唐将语莫陆梁恐尔逢唐将时人语北府裴诹南府桞蚪瑶光寺语洛阳女儿急作髻瑶光寺尼夺女壻白堕语不畏张弓挟刀唯畏白堕春醪伊洛语伊洛鲤鲂贵于牛羊上髙里语洛城东北上高里殷之顽民昔所止今日百姓造瓮子人皆弃去住者耻京师语白马甜榴一实直牛老妪语快马健儿不如老妪吹篪北齐郑公歌大郑公小郑公相去五十载风教犹尚同邯郸郭公歌邯郸郭公九十九技两渐尽入滕口大儿缘髙冈雉子东南走不信吾言时当看嵗在酉崔府君歌崔府君能治政易鞭鞭布威徳民无争恵化謡窦行台去不囘童謡周里跂求伽豹祠嫁石婆斩冡作媒人唯得一量紫綖靴北齐文宣时謡马子入石室三千六百日北齐废帝时童謡白羊头毣秃羖䍽头生角羊羊喫野草不喫野草逺我道不逺打尔脑阿𡡉姑祸也道人姑夫死也白凫謡中兴寺内白凫翁四方侧聴声雍雍道人闻之夜打钟童謡九龙母死不作孝魏世謡河南种谷河北生白杨树头金鸡鸣謡言卢十六稚十四犍子拍头三十二武成后謡千钱买果园中有芙蓉树破劵不分眀莲子随他去北齐后主武平初童謡狐截尾你欲除我我除你武平中童謡和士开七月三十日将你向南台又謡七月刈禾伤早九月喫餻正好十月洗荡饭瓮十一月出却赵老后主时謡百升飞上天眀月照长安髙山不推自崩槲木不扶自竖盲老公背上下大斧饶舌老母不得语髙山崩槲树举盲老公背上下大斧多事老母不得语邺下童謡和士开当入台武平末童謡黄花势欲落清尊但满酌北齐末邺中童謡金作扫帚玉作把净扫殿屋迎西家时人语三崔二张不如一康讹言软脱帽床底喘鳯池语冯祖及赵秽我鳯池时人言并州赫赫唐与白鄙谚奴见大家心死亲表语自我不见于今三年台中语见贼能讨宋逰道隂生语隂生读书不免痴不识双鳯脱人衣苏宋语决定嫌疑苏珍之视表见里宋世轨苏珍之断决无疑苏珍之陆乂语五经无对有陆乂时人语诹胜于让和不如亮祖裴语多竒多能祖孝徴能赋能诗裴让之裴让之能赋诗裴让之崔李语京师灼灼崔儦李若䜟诗十年天子为尚可百日天子急如火周年天子迭代坐一母生三天两天共五年北周周宫歌自知身命促秉烛夜行逰周初童謡白杨树头金鸡鸣祗有阿舅无外甥玉浆泉謡我有丹阳山出玉浆济我民夷神鸟来翔裴汉语日下粲烂有裴汉于公语眀断无双有于公不避强御有次武隋枯树歌老子庙前古枯树东南枝如繖圣主从此去长白山歌长白山头百战塲十十五五把长鎗不畏官军十万衆只怕荣公第六郎挽舟者歌我儿征辽东饿死青山下今我挽龙舟又困隋堤道方今天下饥路粮无些小前去三千程此身安可保寒骨枕荒沙幽䰟泣烟草悲损门内妻望断吾家老安得义男儿烂此无主尸引其孤䰟囘负其白骨归送别诗杨桞青青着地埀杨花漫漫搅天飞桞条折尽花飞尽借问行人归不归炀帝时并州童謡一张纸两张纸客量小儿作天子大业中童謡桃李子鸿鹄遶阳山宛转花林里莫浪语谁道许杞州謡老禾不早杀余种秽良田童謡萧萧亦复起长安语宁饮三斗醋不见崔𢎞度宁灸三斗艾不逢屈突葢樊安定语智无穷清乡公上下正樊安定贝州语刺史罗刹政司马蝮虵瞋长史含笑判清河生喫人诸生语讲书论易锋难敌释奴龙子卢家千里释奴龙子鄙谚不痴不聋未堪作大家翁前谚仕宦不偶遇冀部语魏郡清河天公无奈何古乐苑巻四十九古乐苑卷五十钦定四库全书古乐苑卷五十明梅鼎祚编襍曲歌辞古艳歌行行髓道经厯山陂马啖柏叶人啖柏脂不可长饱聊可遏饥古艳歌孔雀东飞苦寒无衣为君作妻中心恻悲夜夜织作不得下机三日载疋尚言吾迟鸡鸣歌东方欲明星烂烂汝南晨鸡登坛唤曲终漏尽严具陈月没星稀天下旦千门万户递鱼钥宫中城上飞乌鹊黄门倡歌佳人俱絶世握手上春楼㸃黛方初月缝裙学石榴君王入朝罢争竞理衣裘乐辞绣幙围香风耳节朱丝桐不知理何事浅立经营中爱惜加穷袴防闲託守宫今日牛羊上邱陇当年近前面发红西洲曲忆梅下西洲折梅寄江北单衫杏子红双鬓鸦雏色西洲在何处两桨桥头渡日暮伯劳飞风吹乌臼树树下即门前门中露翠钿开门郎不至出门採红莲採莲南塘秋莲花过人头低头弄莲子莲子青如水置莲懐袖中莲心彻底红忆郎郎不至仰首望飞鸿鸿飞满西洲望郎上青楼楼髙望不见尽日栏干头阑干十二曲埀手眀如玉巻帘天自髙海水揺空绿海水梦悠悠君愁我亦愁南风知我意吹梦到西洲长干曲逆浪故相邀菱舟不怕揺妾家扬子住便弄广陵潮于阗採花山川虽异所草木尚同春亦如溱洧地自有採花人沐浴子澡身经兰汜濯髪傃芳洲折荣聊踯躅攀桂且淹留泽雉擅塲延绣颈朝飞㺯绮翼饮啄常自在惊雄恒不息舍利佛金绳界宝地珍木䕃瑶池云间妙音奏天际法蠡吹摩多楼子从戎向邉北逺行醉宻亲借问隂山候还知塞上人休洗红休洗红洗多红色淡不惜故缝衣记得初按茜人夀百年能几何后来新妇今为婆休洗红洗多红在水新红裁作衣旧红畨作里回黄转绿无定期世事返复君所知叹疆场闻道行人至妆梳对镜台泪痕犹尚在笑靥自然开塞姑昨日卢梅塞口整见诸人镇守都䕶三年不归折尽江邉杨桞囘纥曲隂山瀚海信难通幽闺少妇罢裁缝缅想边庭征战苦谁能对镜冶愁容久戍人将老须㬰变作白头翁石州辞自从君去逺巡边终日罗帷独自眠看花情转切揽涕泪如泉一自离君后啼多双脸穿何时狂虏灭免得更留连淫豫歌滟滪大如马瞿塘不可下滟滪大如牛瞿塘不可流同前淫预大如马瞿唐不可下淫预大如象瞿唐不可上同前滟预大如幞瞿唐不可触金沙浮转多桂浦忌经过巴东三崃歌巴东三崃巫崃长猿鸣三声泪沾裳巴东三崃猿鸣悲猿鸣三声泪沾衣同前滩头白勃坚相持倐忽沦没别无期武陵人歌仰兹山兮迢迢层石构兮嵯峩朝日丽兮阳巖落景梁兮隂阿鄣壑兮生音吟籁兮相和敷芳兮绿林恬淡兮润波乐兹潭兮安流缓尔櫂兮咏歌绵州巴歌豆子山打瓦皷扬平山撒白雨下白雨取龙女织得绢二丈五一半属罗江一半属𤣥武三崃謡朝见黄牛暮见黄牛三朝三暮黄牛如故僰道謡楢溪赤水盘虵七曲盘羊乌栊气与天通三秦记民謡武功太白去天三百孤云两角去天一握山水险阻黄金子午蛇盘乌栊势与天通陇西謡郎枢女枢十马九驹安阳大角十牛九犊纥其语纥其山头冻死雀何不飞去生处乐纥其山头有神井入地千尺絶骨冷古乐苑巻五十古乐苑卷五十一钦定四库全书古乐苑巻五十一眀梅鼎祚编僊歌曲辞方囘语得方囘一丸泥涂门户终不可开绥山謡得绥山一桃虽不得仙亦足以豪周宣王时採薪人歌巾金巾入天门唿长精歙𤣥泉鸣天鼓养泥丸乞食公歌天庭发双华山源障隂邪清晨按天马来诣太真家真人无郍隐又以灭百魔汉初童謡着青裙入天门揖金母拜木公赤雀辞安公安公冶与天通七月七日迎汝以赤龙长安中謡见乞儿与美酒以免破屋之咎西王母宴汉武帝命法婴歌𤣥灵之曲大象虽廓廖我把天地户披云沈灵舆倐忽适下土空洞成𤣥音至灵不容冶太真嘘中唱始知风尘苦颐神三田中纳精六闗下遂乘万龙椿驰骋盼九野𤣥圃遏北台五城焕嵳峩启彼无涯津泛此织女河仰止升綘庭下逰月窟阿顾盼八落外指招九云遐忽不觉心荣岂吾少与多抚璈命衆女咏歌发中和妙畅自然乐为此𤣥云歌韶尽至韵存真音辞无邪上元夫人歌步𤣥之曲昔涉𤣥真道腾步登太霞负笈造天闗借问大上家忽过紫薇垣真人列如麻渌景清飈起云葢映朱葩兰宫敞朱阙碧空起璚沙丹台结空构暐晔生光华飞鳯踶甍峙烛龙倚委虵玉胎来綘芝九色纷相拏挹景练仙骸万刼方童牙唯言夀有终扶桑不为查西王母又命侍女田四妃答歌晨登太霞宫挹泚把玉兰夕入𤣥元阙采蘂掇琅玕濯足匏瓜河织女立津盘吐纳挹景云味之当一餐紫微何济济璚轮服朱丹朝发汗漫府暮宿勾陈垣去去道不同且吝体所安二仪设犹存奚疑亿万椿莫与世人説行尸言此难汉武帝车子矦歌嘉幽兰兮延秀蕈妖媱兮中溏华斐斐兮丽景风裵囘兮流芳皇天兮无慧至人逝兮仙乡天路逺兮无期不觉涕下兮霑裳苏耽歌乡原一别重来事非甲子不记陵谷迁移白骨蔽野青山旧时翘足髙屋下见羣儿我是苏仙弹我何为翻身云外却返吾居丁令威歌有鸟有鸟丁令威去家千嵗今来归城郭如故人民非何不学仙塜垒垒张丽英石鼔歌石鼔石鼔悲哉下土自我来观民生实苦哀哉世事悠悠我意我意不可辱兮王威不可夺余志有鸾有鳯自歌自舞凌云厯汉逺絶尘罗世人之子其如我何暂来期㑹运往即乖父兮母兮无伤我懐卫罗国王女配瑛灵鳯歌杳杳灵鳯绵锦长归悠悠我思永与愿违万刼无期何时来飞葛仙公歌真人昔遗敎愍念孤痴子嬖邪不信道祸乱由斯起身随朝露晞悔恨何有巳罪大不可掩流毒将谁理𡨕𡨕未出期刼尽方当止转轮贫贱家仍复为役使四体或不完䠥行乞市不知积罪报怨天神不恃大道常无为𢎞之由善始吾今获轻举修行立功尔三界尽稽首从容紫宫里停驾虚元中人生如流水临别属素翰粗标灵妙记我今便昇天愍念诸儒英大道体虚无寂寂中有精视之若冥昧窈窈中昭眀莫言道虚诞所患不至诚奚不登名山诵是洞真经一讽而一咏𤣥音彻太清太上辉金容衆仙齐应声十方㪚香花燔烟栴檀馨皇娥奏九韶鸾鳯谐和鸣龙驾翳空迎华葢曜杳㝠翛闲刼仞台帝释歘降庭八王奉丹液挹潄身腾轻逍遥有无间流朗絶形名神童侠侍侧自然朝万灵飘飘八景舆逰衍白玉京七祖昇福堂先亡悉超生王矦能笃信必为天下贞大人体至徳一切䝉其成㪚诞逰山水吐纳灵和津鍊气同希夷静咏道徳篇至心宗𤣥一㝠感今乃宣飞驾御九龙飘飘乘紫烟华景曜空衢红云拥帝前暂迂蓬莱宫倐忽已賔天伟伟衆真㑹𣺌𣺌凌重𤣥体固无终刼金颜随日鲜欢乐太上境悲念一切顽谁能离死坏结是㝠中缘悠悠成至道无有入无间微妙良难测智者谓我贤若能𢎞衆妙轻举昇神仙四真人降魏夫人歌太极真人歌丹明焕上清八风鼔太霞回我神霄辇遂造玉岭阿咄嗟天地外九围皆吾家上採日中精下饮黄月华灵观空无中鹏路无间邪顾见魏贤安浊气伤尔和勤研𤣥中思道成更相过方诸青童歌太霞扇晨晖九气无常形𤣥辔飞霄外八景乘髙清手把玉皇袂携我晨中生盼观七曜房朗朗亦㝠冥超哉魏氏子有心复有精𤣥挺自嘉㑹金书东华名贤安宻所研相期旸谷汧扶桑神王歌晨启太帝室夕越匏瓜水碧海飞翠波连峯亦岳峙浮轮云涛际九龙同辔起虎旗郁霞津灵风幡然理华存久乐道遂致髙神拟拔徙三缘外感㑹乃方始相期阳洛宫道成携魏子清虚真人歌歘驾控清虚裵回西华馆琼林既神杪虎旂逐烟㪚慧风振丹旍明烛朗八焕解襟墉房里神铃鸣蒨粲栖景若林柯九絃𤣥中弹遗我积世忧释此千年叹怡无极巳于夜复待旦紫霞儛𤣥空神风无纲领歘然满八区侁尔豁灵境八窻无常朗有㝠亦有炅洞观三丹田寂寂生形景凝神泥丸内紫房何蔚炳大帝命我来有以应神挺相遇女弟子云姿卓铄整愧无郢石运益彼自然颕勤宻摄生道泄替结灾眚灵期自有时携袂陟松岭王母赠魏夫人歌驾我八景舆歘然入玉清龙旌拂霄汉虎旂摄朱兵逍遥𤣥津际万流无暂停哀此去留㑹刼尽天地倾当尽无中景不死亦不生体彼自然道寂观合太㝠南岳挺真干玉映辉颕精有任靡期事虚心自受灵嘉㑹绛河曲相与乐未央双礼珠弹云璈而荅歌玉清出九天神馆飞霞外霄台焕嵳峩灵夏秀蔚翳五华兴翠华八风扇绿气仰吟消魔咏俯研智与慧万真启晨景唱期绛房㑹挺颕徳音子神映乃拂沛天岳凌空様洞台深幽邃逰海悟井隘履真觉世秽儛轮宴重空筌鱼自然废回我大椿罗长谢朝生世髙仙盼逰洞灵之曲玉室焕东霞紫辇浮绛晨华台何盼目此宴飞天元清静太无中眇眇蹑景迁吟咏大洞章唱此三九篇曲寝大漠内神王方寸间寂室思灵晖何事苦林山须㬰变衰翁回为孩中颜太上宫中歌手把八云气英明守二童太真握眀镜鉴合日月锋云仪拂髙阙骄女坐𤣥房愈行愈鲜盛英灵自尔通云林与衆真吟诗十首驾歘敖八虚佪宴东华房阿母延轩观朗啸蹑灵风我为有待来故乃越沧浪右英王夫人歌乘飈遡九天自驾三秀岭有待裵回盼无待故当净沧浪奚足劳孰若越𤣥井右紫微夫人荅英歌写我金庭馆鲜驾三秀畿夜芝披华锋咀嚼充长饥髙唱无逍遥各兴无待歌空同酬灵音无待将如何右桐柏山真人歌朝逰郁絶山夕偃髙晖堂振辔步灵锋无近于沧浪𤣥井三仞际我马无津梁儵歘九万间八维巳相望有待非至无灵音有所丧右清灵真人歌龙旂舞太虚飞轮五岳阿所在皆逍遥有感兴㝠歌无待愈有待相遇故得和沧浪奚足辽𤣥井不为多郁絶寻步间俱㑹四海罗岂若絶明外三刼方一过右中侯夫人歌纵酒观羣恵倐忽四落周不觉所以然实非有待逰相遇皆欢乐不过亦不忧衆影𤣥空中两㑹自然畴右昭灵李夫人歌驾歘发西华无待有待间或眄五岳峯或濯天河津释轮寻虚舟所在皆纒绵芥子忽万顷中有须弥山小大固无殊逺近同一缘彼作有待来我作无待亲右九华安妃歌无待太无中有待大有际大小同一波逺近齐一㑹鸣絃𤣥霄颠吟啸运八气奚不酣灵液眄目娱九裔有无得𤣥运二待亦相益右太虚南岳真人歌偃息东华静扬軿运八方俯眄丘垤间莫觉五岳崇灵阜齐渊泉大小互相从长短无少多大椿须㬰终奚不委天顺纵神任空同右方诸青童君歌控飈扇太虚八景飞髙清仰浮紫宸外俯看絶落冥𤣥心空同间上下弗流停无待两际中有待无所营体无则能死体有则摄生东賔㑹髙唱二待奚足争命驾玉锦轮儛辔仰裵回朝逰朱火宫夕宴夜光池浮景清霞杪八龙正参差我作无待逰有待輙见随髙㑹佳人寝二待互是非有无非有定待待各自归右南极紫元夫人歌紫微夫人歌龟阙郁巍巍墉台落月珠列坐九灵房叩璈吟太无玉箫和我神金醴释我忧又宴酣东华内陈钧千百声青君唿我起折腰希林庭羽帔扇翠晖玉佩何铿零俱指髙宸寝相期象中冥紫微夫人歌此褰裳济渌河遂见扶桑公髙㑹太林墟赏宴𤣥华宫信道茍淳笃何不栖东峯四月十四日夕右英夫人吟歌此曲𤣥波振沧涛洪津鼔万流驾景眄六虚思与佳人逰妙唱不我对清音与谁投云中骋琼轮何为尘中趋方诸宫东华上房灵妃歌曲紫桂植瑶园朱华声悽悽月宫生蘂渊日中有琼池左拔员灵曜右掣丹霞晖流金焕綘庭八景絶烟回绿盖浮明朗控节命太微鳯精童华颜琳腴充长饥控晨揖太素乘歘翔玉墀吐纳六虚气玉嫔把巾随弹璈南云扇香风鼓锦披叩商百兽舞六天摄神威倐忽亿万椿龄纪鬰巍巍小鲜未烹鼎言我巖下悲太微𤣥清左夫人北停宫中歌曲郁蔼非真墟太无为我馆𤣥公岂有懐萦䝉孤所难落鳯控紫霞矫辔登晨岸寂寂无濠涯晖晖空中观隐芝秀鳯丘逡巡瑶林畔龙胎婴尔形八琼回素旦琅华繁玉宫结葩凌巖粲鹏扇絶亿领拊翮扶霄翰西庭命长歌云璈乘虚弹八风纒绿宇丛烟豁然散灵童掷流金太微启璧案三元折腰舞紫皇挥袂赞朗朗扇景曜晔晔长庚焕超軿耸明刃下眄使我惋顾哀地仙軰何为栖林涧杜广平常喜歌淳景翳广林暧日东霞升晨风舞六烟勃鬰八道腾五岳何必秀名山亦足陵矫首蹑洞阜栖心潜中兴吐纳胎精气𤣥白谁能胜敬𤣥子歌遥望崑崙山下有三顷田借问田者谁赤子字元先上生乌灵木双阙夹两邉日月互相照神路带中间採药三微岭饮潄华池泉遨逰十二楼偃蹇步中原意欲观綘宫正值子丹眠金楼凭玉几华葢与相连顾见双使者博着太行山长谷何峥嵘齐城相接邻纵我飞龙辔忽临无极渊黄精生泉底芝草披岐川我欲将黄精流丹在眼前裵徊饮流丹羽翼奋迅鲜意犹未策外子乔提臂牵所经信自险所贵得神仙郭四朝扣船歌清池带灵岫长林郁青葱𤣥鸟翔幽野悟言出从容鼓檝乘神波稽首希晨风未获解脱期逍遥丘林中浪神九陔外研道逐全真戢此灵鳯羽藏我华龙鳞髙举方寸物万吹皆垢尘顾哀朝生蟪孰尽汝车轮逰空落飞飈灵步无形方圎景焕眀霞九鳯唱朝阳挥翮扇天津晻蔼庆云翔遂造太微宇挹此金梨浆逍遥𤣥陔表不存亦不亡驾歘舞神霄披霞带九日髙皇齐龙轮遂造九华室神虎洞琼林风云合成一开阖幽㝠户灵变𤣥迹灭李仙君歌金鼎天门开反童复婴孩日月照崑崙真君自然来三年结黄云千日成圣胎九年登金阙一纪升三台龙虎自然交上帝安金台衆神仰天表忻慕心裵回子今受灵文専心如死灰积功十二年功毕登云梯白光生圎象紫气冲云霓端虚念太乙浩刼天地齐桓真人唱诗黄花生紫云日月周天轮混混太虚中不与衆生羣崑崙十二峯上帝朝万巡一日功行满升空谒元君武夷君人间可哀之曲天上人间兮㑹合踈稀日落西山兮夕鸟归飞百年一饷兮志与愿违天宫咫尺兮恨不相随内经真谚子欲夜书当修常居长生谚欲得长生饮太平古乐苑巻五十一古乐苑卷五十二钦定四库全书古乐苑巻五十二眀梅鼎祚编鬼歌曲辞紫玉歌南山有鸟北山张罗意欲从君谗言孔多悲结成疹没命黄垆命之不造寃如之何羽族之长名为鳯皇一日失雄三年感伤虽有衆鸟不为匹双故见鄙姿逢君辉光身逺心近何曾暂忘郭长生吹笛歌闲夜寂巳深长笛亮且鸣若欲知我者姓郭字长生王敬伯宛转歌低露下深幕埀月照孤琴空絃益霄泪谁怜此夜心歌宛转情复哀愿为烟与雾氛氲同共懐青溪小姑歌日暮风吹叶落依枝丹心寸意愁君末知歌阕夜巳久繁霜侵晓幕何意空相守坐待繁霜落庐山夫人女婉抚琴歌登庐山兮郁嵳峩晞阳风兮拂紫霞招若人兮濯灵波欣良运兮畅云柯弹鸣琴兮乐莫过云龙㑹兮乐太和陈阿登弹琴歌连绵葛上藤一缓复一絙欲知我名姓姓陈名阿登陵欣歌生时世上人死作狱中鬼不得还坟墓死没有余罪聂包鬼歌花盈盈正闻行当归不闻死复生鬼仙歌謡登阿侬孔雀楼遥闻鳯皇鼔下我邹山头髣髴见梁鲁炖煌父老梦语南风动吹长木胡桐椎不中毂窻唿祁孔宾祁孔宾祁孔賔隐去来隐去来修饰人世甚苦不可谐所得未毛铢所丧如山崖相轮铃音秀支替戾冈仆谷劬秃当鬼謡死树今更青吴平寻当归适闻杀此树巳复有光辉铁臼歌桃李花严霜当奈何桃李子严霜落巳犬妖歌言我不能歌聴我歌梅花今年故复可奈汝明年何鸟妖诗独足上髙台茂草变为灰欲知我家处朱门当水开古乐苑巻五十二古乐苑衍录卷一钦定四库全书古乐苑衍録巻一明梅鼎祚编总论乐府梁刘勰乐府者声依永律和声也钧天九奏既其上帝葛天八阕爰乃皇时自咸英以降亦无得而论矣至于涂山歌于候人始为南音有娀谣乎飞燕始为北声夏甲叹于东阳东音以发殷氂思于西河西音以兴音声推移亦不一槩矣及夫庶妇讴吟土风诗官採言乐盲被律志感丝篁气变金石是以师旷觇风于盛衰季札鉴微于兴废精之至也夫乐本心术故响浃肌髓先王慎焉务塞淫滥敷训胄子必歌九德故能情感七始化动八风自雅声浸微溺音腾沸秦燔乐经汉初绍复制氏纪其铿锵叔孙定其容与于是武德兴乎髙祖四时广于孝文虽摹韶夏而颇袭秦旧中和之响閴其不还暨武帝崇礼始立乐府总赵代之音撮齐楚之气延年以曼声协律朱马以骚体制歌桂华襍曲丽而不经赤鴈羣篇靡而非典河间荐雅而罕御故汲黯致讥于天马也至宣帝雅颂诗效鹿鸣迩及元成稍广淫乐正音乖俗其难也如此暨后郊庙惟襍雅章辞虽典文而律非䕫旷至于魏之三祖气爽才丽宰割辞调音靡节平观其北上衆引秋风列篇或述酣宴或伤羁戍志不出于滔荡辞不离于哀思虽三调之正声实韶夏之郑曲也逮于晋世则传𤣥晓音创定雅歌以咏祖宗张华新篇亦充庭万然杜䕫调律音奏舒雅荀勗改悬声节哀急故阮咸讥其离声后人验其铜尺和乐精妙固表里而相资矣故知诗为乐心声为乐体乐体在声瞽师务调其器乐心在诗君子宜正其文好乐无荒晋风所以称逺伊其相谑郑国所以云亡故知季札观辞不直听声而巳若夫艳歌婉娈怨志詄絶淫辞在曲正响焉生然俗习飞驰职竞新异雅咏温恭必欠伸鱼睨竒辞切至则拊髀雀跃诗声俱郑自此阶矣凡乐辞曰诗诗声曰歌声来被辞辞繁难节故陈思称李延年闲于増损古辞多者则宜减之明贵约也观髙祖之咏大风孝武之叹来迟歌童被声莫敢不协子建士衡咸有佳篇并无诏伶人故事谢丝管俗称乖调盖未思也至于斩伎鼓吹汉世铙挽虽戎䘮殊事而并总入乐府缪袭所致亦有可筭焉昔子政品文诗与歌别故畧具乐篇以标区界乐府总序宋郑樵古之达礼三一曰燕二曰享三曰祀所谓吉凶军宾嘉皆主此三者以成礼古之达乐三一曰风二曰雅三曰颂所谓金石丝竹匏土革木皆主此三者以成乐礼乐相湏以为用礼非乐不行乐非礼不举自后䕫以来乐以诗为夲诗以声为用八音六律为之羽翼耳仲尼编诗为燕享祀之时用以歌而非用以説义也古之诗今之辞曲也若不能歌之但能诵其文而説其义可乎不幸腐儒之説起齐鲁韩毛四家各为序训而以説相髙汉朝又立之学官以义理相授遂使声歌之音湮没无闻然当汉之初去三代未逺虽经生学者不识诗而太乐氏以声歌肄业往往仲尼三百篇瞽史之徒例能歌也奈义理之説既胜则声歌之学日微东汉之末礼乐萧条虽东观石渠议论纷纭无补于事曹孟德平刘表得汉雅乐郎杜䕫䕫老矣久不肄习所得于三百篇者惟鹿鸣驺虞伐檀文王四篇而巳余声不传太和末又失其三左延年所得惟鹿鸣一笙每正旦大㑹太尉奉璧羣臣行礼东厢雅乐常作者是也古者歌鹿鸣必歌四牡皇皇者华三诗同节故曰工歌鹿鸣之三而用南陔白华华黍三笙以賛之然后首尾相承节奏有属今得一诗而如此用可乎应知古诗之声为可贵也至晋室鹿鸣一篇又无传矣自鹿鸣一篇絶后世不复闻诗矣然诗者人心之乐也不以世之污隆而存亡岂三代之时人有是心心有是乐三代之后人无是心心无是乐乎继三代之作者乐府也乐府之作宛同风雅但其声散佚无所纪系所以不得嗣续风雅而为流通也按三百篇在成周之时亦无所纪系有季札之贤而不别国风所在有仲尼之圣而不知雅颂之分仲尼为此患故自卫返也问于太师氏然后取而正焉列十五国风以明风土之音不同分大小二雅以明朝廷之音有间陈周鲁商三颂之音所以侑祭也定南陔白华华黍崇丘由庚由仪六笙之音所以叶歌也得诗而得声者三百篇则系于风雅颂得诗而不得声者则置之谓之逸诗如河水祈招之类无所系也今乐府之行于世者章句虽存声乐无用崔豹之徒以义説名吴竞之徒以事解目葢声失则义起其与齐鲁韩毛之言诗无以异也乐府之道或几乎息矣臣今取而系之千载之下庶无絶纽一曰短箫铙歌二十二曲二曰鞞舞歌五曲三曰拂舞歌五曲四曰鼓角横吹十五曲五曰胡角十曲六曰相和歌三十曲七曰吟叹四曲八曰四絃一曲九曰平调七曲十曰瑟调三十八曲十一曰楚调十曲十二曰大曲十五曲十三曰白纻歌五曲十四曰清商八十四曲凡二百五十一曲系之正声即风雅之声也一曰郊祀十九章二曰东都五诗三曰梁十二雅四曰唐十二和凡四十八曲系之正声即颂声也一曰汉三侯之诗一章二曰汉房中之乐十七章三曰隋房内二曲四曰梁十曲五曰陈四曲六曰北齐二曲七曰唐五十五曲凡九十一曲系之别声而非正乐之用也正声之余则有琴琴五十七曲别声之余则有舞舞二十三曲古者丝竹与歌相和故有谱无辞所以六诗在三百篇中但存名耳汉儒不知谓为六亡诗也琴之九操十二引以音相授并不着辞琴之有辞自梁始舞与歌相应歌主声舞主形自六代之舞至于汉魏并不着辞也舞之有辞自晋始今之所系以诗系于声以声系于乐举三逹乐行三逹礼庶不失乎古之道也古调二十四曲征戍十五曲游侠二十一曲行乐十八曲佳丽四十七曲别离十八曲怨思二十五曲歌舞二十一曲丝竹十一曲觞酌七曲宫苑十九曲都邑三十四曲道路六曲时景二十五曲人生四曲人物十曲神仙二十二曲梵竺四曲蕃胡四曲山水二十四曲草木二十一曲车马六曲鱼龙六曲鸟兽二十一曲襍体六曲总四百十九曲不得其声则以义类相属分为二十五门曰遗声遗声者逸诗之流也庶几来者复得其声则不失其所系矣然三代既没汉魏嗣兴礼乐之来陵夷有渐始则风雅不分次则雅颂无别次则颂亡次则礼亡按上之囘圣人出君子之作也雅也艾如张雉子班野人之作也风也合而为鼓吹曲燕歌行其音本幽蓟则列国之风也煌煌京洛行其音本京华则都人之雅也合而为相和歌风者乡人之用雅者朝廷之用合而用之是为风雅不分然享大礼也燕私礼也享则上兼用下乐燕则下得用上乐是则风雅之音虽异而享燕之用则通及明帝定四品一曰大予乐郊庙上陵用之二曰雅颂乐辟雍享射用之三曰黄门鼓吹乐天子宴羣臣用之四曰短箫铙歌乐军中用之古者雅用于人颂用于神武帝之立乐府采诗虽不辨风雅至于郊祀房中之章未尝用于人事以明神人不可以同事也今辟雍享射雅颂无分应用颂者而改用大予应用雅者而改用黄门不知黄门大予于古为何乐乎风雅通歌犹可以通也雅颂通歌不可以通也曹魏凖鹿鸣作于赫篇以祀武帝凖驺虞作巍巍篇以祀文帝凖文王作洋洋篇以祀明帝且清庙祀文王执竞祀武王莫非颂声今魏家三庙纯用风雅此颂之所以亡也颂亡则乐亡矣是时乐虽亡礼犹存宗庙之礼不用之天明有尊亲也鬼神之礼不用之人知有幽明也梁武帝作十二雅郊庙明堂三朝之礼展转用之天地之事宗庙之事君臣之事同其事矣乐之失也自汉武始其亡也自魏始礼之失也自汉明始其亡也自梁始礼乐沦亡之所由不可不知也正声序论古之诗曰歌行后之诗曰古近二体歌行主声二体主文诗为声也不为文也浩歌长啸古人之深趣今人既不尚啸而又失其歌诗之㫖所以无乐事也凡律其辞则谓之诗声其诗则谓之歌作诗未有不歌者也诗者乐章也或形之歌咏或散之律吕各随所主而命主于人之声者则有行有曲散歌谓之行入乐谓之曲主于丝竹之音者则有引有操有吟有弄各有调以主之摄其音谓之调总其调亦谓之曲凡歌行虽主人声其中调者皆可以被之丝竹凡引操吟㺯虽主丝竹其有辞者皆可以形之歌咏葢主于人者有声必有辞主于丝竹者取音而巳不必有辞其有辞者通可歌也近世论歌行者求名以义彊生分别正犹汉儒不识风雅颂之声而以义论诗也且古有长歌行短歌行者谓其声歌之短长耳崔豹吴竞大儒也皆谓人寿命之短长当其时巳有此説今之人何独不然呜唿诗在于声不在于义犹今都邑有新声巷陌竞歌之岂为其辞义之美哉直为其声新耳礼失则求诸野正为此也孔子曰吾自卫反鲁然后乐正雅颂各得其所亦谓雅颂之声有别然后可以正乐又曰闗雎乐而不淫哀而不伤亦谓关雎之声和平闻之者能令人感发而不失其度若诵其文习其理能有哀乐之事乎二体之作失其诗矣纵者谓之古拘者谓之律一言一句穷极物情工则工矣将如乐何乐府在汉初虽有其官然采诗入乐自汉武始武帝定郊祀廼立乐府采诗夜诵则有赵代秦楚之讴莫不以声为主是时去三代未逺犹有雅颂之遗风及后人泥于名义是以失其传故吴竞讥其不覩本章便断题取义赠利渉则述公无渡河庆载诞乃引乌生八九子赋雉子班者但美绣颈锦臆歌天马者惟叙骄驰乱蹋其间有如刘勐李余辈赋出门行不言离别将进酒乃叙烈女事用古题不用古义知此意者葢鲜矣然使得其声则义之同异又不足道也自永嘉之乱礼乐日微日替暨隋平陈得其一二则乐府之清商也文帝听而善之曰此华夏正声也乃置清商府博采旧章以为乐之所本在此自隋之后复无正声至唐能合于管絃者明君杨叛儿骁壶春歌秋歌白雪堂堂春江花月夜八曲而巳不几于亡乎臣谨考摭古今编系节奏庶正声不坠于地矣汉短箫铙歌二十二曲朱鹭思悲翁艾如张上之囘拥离战城南巫山髙上陵将进酒有所思亦曰嗟佳人芳树上邪君马黄雉子班圣人出临髙䑓逺如期亦曰逺期石流务成𤣥云黄爵行钓竿篇汉鞞舞歌五曲闗中有贤女章和二年中乐久长四方皇殿前生桂树拂舞歌五曲白鸠篇济济篇独禄篇碣石篇淮南王篇按拂舞五篇并晋人採集三国之前所作惟白凫不用吴旧歌而更作之命以白鸠焉鼓角横吹十五曲黄鹄吟陇头吟亦曰陇头水望行人折杨栁闗山月洛阳道长安道豪侠行梅花落紫骝马骢马雨雪刘生古劔行洛阳公子行按此有十五曲后之角工所传者只得梅花耳今太常所试乐工第三等五十曲抽试十五曲及鸣角人习到大梅花小梅花可汗曲是梅花又有小大之别也然角之制始于胡中国所用鼓角葢习胡角而为也黄帝之説多是谬悠况鼓角与胡角声类既同故其曲亦相参用而梅花之辞本于胡笳今人谓角鸣为邉声初由邉徼所传也闗山月洛阳道长安道豪侠行梅花落紫骝马骢马八曲后代所加也胡角十曲黄鹄吟陇头角吟亦曰陇头水出关入关出塞入塞折杨栁黄覃子赤之杨望行人右胡角者本以应胡笳之声后渐用之故横吹有双角即胡乐也汉博望侯张骞入西域传其法惟得摩诃兠勒二曲是为胡曲之本摩诃兠勒皆胡语也协律校尉李延年因胡曲更新声二十八解其法乘舆以为武乐后汉以给邉将魏晋以来二十八解不复具存但用十曲而巳鼔角之本出于胡角相和歌三十曲江南曲度闗山亦曰度闗曲长歌行薤露歌亦曰薤露行亦曰天地䘮歌亦曰挽柩歌蒿里传亦曰蒿里行亦曰泰山吟行鸡鸣亦曰鸡鸣髙树巅对酒行乌生八九子平陵东陌上桑亦曰艳歌罗敷行亦曰日出东南隅行亦曰日出行亦曰採桑曲曹魏改曰望云曲短歌行亦曰鰕䱇燕歌行秋胡行亦曰陌上桑亦曰採桑亦曰在昔苦寒行亦曰吁嗟董逃行塘上行亦曰塘上辛苦行善哉行亦曰日苦短东门行西门行煌煌京洛行艳歌何尝行亦曰飞鹤行歩出夏东门行亦曰陇西行野田黄雀行满歌行櫂歌行鴈门太守行白头吟气出唱精列东光右汉旧歌也曰相和歌者并汉世街陌讴谣之辞丝竹更相和合执节者歌之按诗南陔之三笙以和鹿鸣之三雅由庚之三笙以和鱼丽之三雅者相和歌之道也本一部魏明帝分为二部更递夜宿始十七曲魏晋之世朱生宋识列和等复为十三曲自短歌行以下晋荀勗採撰旧诗施用以代汉魏故其数广焉相和歌吟汉四曲大雅吟王昭君楚妃叹王子乔右张永元嘉技録四曲相和曲四絃一曲蜀国四絃右张永元嘉技録有四弦一曲相和歌平调七曲长歌行短歌行亦曰鰕䱉勐虎行君子行燕歌行从军行鞠歌行右宋王僧䖍大明三年宴乐技録相和歌清调六曲苦寒行豫章行董逃行相逢狭路闲行亦曰长安有狭斜行亦曰相逢行三妇艳诗亦曰大妇织绮罗中妇织流黄塘上行秋胡行右王僧䖍技録清调六曲也其三妇艳诗技录不载张氏云非管弦音声所寄似是命笛理弦之余相和歌瑟调三十八曲善哉行亦曰日苦短步出夏门行亦曰陇西行折杨栁西门行东门行东西门行却东西门行顺东西门行饮马长城窟行亦曰饮马行上留田行新城安乐宫行妇病行孤子生行亦曰孤儿行亦曰放歌行大墙上蒿行野田黄雀行钓竿行临髙䑓行长安城西行武舍之中行鴈门太守行艳歌何尝行亦曰飞鹄行艳歌福钟行艳歌双鸿行煌煌京洛行帝王所居行门有车马客行墙上难为趋行日重光行月重轮行蜀道难櫂歌行有所思行蒲坂行採梨橘行白杨行胡无人行青龙行公无渡河行亦曰箜篌行右王僧䖍技録相和歌楚调十曲白头吟行泰山吟行梁甫吟行东武吟亦曰东武琵琶吟行怨诗行亦曰怨歌行亦曰明月照髙楼长门怨亦曰阿娇怨班婕妤亦曰婕妤怨娥眉怨玉阶怨襍怨右王僧䖍技録五曲自长门怨以下五曲续附大田十五曲东门西山罗敷西门黙默园桃白鹄碣石何尝置酒为乐夏门王者布大化洛阳令白头吟白纻歌一曲梁武改为子夜吴声四时歌四曲共五曲白纻歌右白纻与子夜一曲也在吴为白纻在晋为子夜故梁武夲白纻而为子夜四时歌后之为此歌者曰白纻则一曲曰子夜则四曲今取白纻于白纻取四时歌于子夜其实一也清商曲七曲子夜亦曰子夜吴声四时歌亦曰子夜吴歌前溪乌夜啼石城乐莫愁乐襄阳乐王昭君亦曰王嫱亦曰王明君右按清商曲亦谓之清乐出于清商三调所谓平调清调瑟调是也三调者乃周房中乐之遗声汉魏相继至晋不絶永嘉之乱中朝旧曲散落江右而清商旧乐犹传江左所谓梁宋新声是也元魏孝文篡汉收其所获南音谓之清商乐即此等是也隋平陈因置清商府传採旧曲若巴渝白纻等曲皆在焉自此渐广虽经䘮乱至唐武后时犹存六十三曲其传者有焉白雪公莫舞巴渝明君明之君铎舞白鸠白纻子夜吴声四时歌前溪阿子歌亦曰欢闻歌团扇郎懊憹长史变丁督护读曲乌夜啼客乐石城乐莫愁襄阳乌夜飞杨叛儿亦曰西曲杨叛儿雅歌骁壶常林欢三洲採桑度玉树后庭花堂堂汎龙舟春江花月夜右三十三曲明之君雅歌各二首四时歌四首凡三十八曲又有四曲上林凤雏平折命啸其声与辞皆讹失又有三曲曰平调清调瑟调有声无辞又蔡邕云清商曲其诗不足採有出郭西门陆地行车侠钟朱堂寝奉法五曲徃徃在汉时所谓清商者但尚其音尔晋宋间始尚辞观吴竞所纂七曲皆晋宋间曲也故知梁宋新声有自来矣因隋文帝笃好清乐以为华夏正声故特盛于隋焉大业中炀帝乃定清乐西凉龟兹天竺康国䟽勒安国髙丽礼毕以为九部西凉五曲龟兹天竺二曲康国四曲疏勒三曲安国三曲髙丽二曲礼毕二曲礼毕者九部乐终则陈之唐髙祖即位仍隋制亦设九部乐曰燕乐伎曰清商伎曰西凉伎曰天竺伎曰髙丽伎曰龟兹伎曰安国伎曰疏勒伎曰康国伎其实皆主于清商焉琴操五十七曲思归引亦曰离拘操走马引霹雳引亦曰吟白虎亦曰舞𤣥鹤列女引伯妃引琴引楚引亦曰龙丘引贞女引箜篌引亦曰公无渡河亦曰箜篌謡右九引将归操猗兰操亦曰幽兰操龟山操越裳操拘幽操岐山操履霜操雉朝飞操别鹤操残形操水仙操懐陵操右十二操韩愈取十操以为文王周公孔子曾子伯竒犊牧子所作则圣贤之事也故取之水僊懐陵二操皆伯牙所作则工技之为也故削之呜唿寻声狥迹不识其所由者如此九流之学皆有义所述者无非圣贤之事然而君子不取焉者为多诬言饰事以实其意所贵乎儒者为能通今古审是非胸中了然异端邪説无得而惑也退之平日所以自待为如何所以作十操以贻训后世者为如何臣有以知其为邪説异端所袭愚师瞽史所移也琴操所言者何尝有是事琴之始也有声无辞但善音之人欲写其幽懐隐思而无所凭依故取古之人悲忧不遇之事而以命操或有其人而无其事或有其事又非其人或得古人之影响又从而滋蔓之君子之所取者但取其声而巳取其声之义而非取其事之义君子之于世多不遇小人之于世多得志故君子之于琴瑟取其声而写所寓焉岂尚于事辞哉若以事辞为尚则自有六经圣人所説之言而何取于工伎所志之事哉琴工之为是説者亦不敢凿空以厚诬于人但借古人姓名而引其所寓耳何独琴哉百家九流皆有如此惟儒家开大道纪实事为天下后世所取正也盖百家九流之书皆载理无所系着则取古之圣贤之名而以巳意纳之于其事之域也且以卜筮家论之最与此相近也如以文王拘羑里而得明夷文王拘羑里或有之何尝有明夷乎又何尝有箕子遇害之事乎孔子问伯牛而得益孔子问伯牛实有之何尝有益乎又何尝有过其祖之语乎琴操之所纪者皆此类也又如稗官之流其理只在唇舌间而其事亦有纪载虞舜之父杞梁之妻于经传所言者数十言耳彼则演成万千言东方朔三山之求诸葛亮九曲之势于史籍无其事彼则肆为出入琴操之所纪者又此类也顾彼亦岂欲为此诬罔之事乎正为彼之意向如此不得不如此不説无以畅其胸中也又如兎园之学其来巳久其所言者无非周孔之事而不得为正学不为学者所取信者以意卑浅而言陋俗也今观琴曲之言正兎园之流也但其遗声流雅不与他乐并肩故君子所尚焉或曰退之之意不为其事而作也为时事而作也曰如此所言则白乐天之讽谕是矣若惩古事以为言则隋堤栁可以戒亡国若指今事以为言则井底引银瓶可以止淫奔何必取异端邪说街谈巷语以寓其意乎同是诞言同是饰说伯牙何诛焉臣今论此非好攻古人也正欲凭此开学者见识之门使是非不襍揉其间故所得则精所见则明无古无今无愚无智无是无非无彼无巳无异无同概之以正道烁烁乎如太阳正照妖氛邪气不可干也河间襍弄二十一章蔡氏五弄双凤杂鸾归风送逺幽兰白雪长清短清长侧短侧清调大游小游明君胡笳白鱼叹广陵散楚妃叹风入松乌夜啼楚明光石上流泉临汝侯子安之流渐涸双燕离阳春弄悦人弄连珠弄甲挥清畅志清蠏行清看客清便僻清婉转清右三十六襍曲遗声序论遗声者逸诗之流也今以义类相从分二十五正门二十附门总四百十八曲无非雅言幽思当採其目以俟可考今採其诗以入系声乐府古调二十四曲古辞十九曲拟行行重行行古意淫思古意古乐府征戍十五曲戎行曲逺征人南征曲老将行将军行霍将军行司马将军歌长城筑城古筑城曲塞上曲塞下曲古塞曲邉思校猎曲游侠二十一曲游侠篇侠客行博陵王宫侠曲临江王节士歌少年子少年行刺少年邯郸少年行长安少年行羽林郎轻薄篇劔客结客结客少年场沐浴子结袜子结援子壮士吟公子行炖煌子扶风豪士歌行乐十八曲游子移游子吟嘉游亦曰喜春游王孙游枣下何纂纂㩦手曲乐未央永明乐今乐歌吾生作宴乐今日乐相乐苦乐相倚曲合欢诗定情篇还䑓乐河曲游行幸甘泉宫中行乐佳丽四十七曲美女篇亦曰齐瑟行亦曰齐吟美人织女辞锦石擣流黄丹阳孟珠歌钱塘苏小小歌孙绰情人碧玉歌中山王孺子妾歌吴王夫差女紫玉歌董娇娆乌孙公主情人桃叶歌亦曰千金意李夫人楚妃吟楚妃叹楚明妃曲杜秋娘女秋兰木兰辞昭君叹刘勲妻焦仲卿妻杞梁妻歌湘夫人亦曰湘君亦曰湘妃未央才人歌邯郸才人嫁为厮卒妇爱妾换马胡姬年十五黄门倡舞媚娘五媚娘妾薄命亦曰惟日月妾安所居皑如山上雪燕美人映水曲蚕丝歌贞女孀妇吟丽人行上阳白髪人缭绫时世粧王家少妇委旧命秦王卷衣静女辞别离十九曲生别离离歌长别离河梁别春别曲自君之出矣送归曲思归篇送逺曲母别子寄衣曲迎客曲送客曲逺别离久别离古离别怨别离怨井底引银瓶怨思二十五曲伤歌行怨辞青楼怨春女怨秋闺怨闺怨寒夜怨征妇怨綵书怨鳯楼怨绿墀怨四愁七哀长相思忧且吟独处愁思公子思君去时行洛阳夫七思诗湘妃怨娼楼怨西宫秋怨西宫春怨遗所思独不见歌舞二十一曲浩歌行缓歌行前缓声歌㑹吟行同声歌劳歌悲歌行上声歌大埀手小埀手钧天曲艳歌行童谣入朝曲清歌发独舞调啸辞正古乐三䑓辞齐讴行吴趋曲丝竹十一曲挟琴歌相如琴薄暮动絃歌鼓瑟有所思赵琴秦筝龙笛曲短箫凤笙华原磬五絃弹觞酌七曲羽觞飞上苑前有一樽酒城南隅燕当置酒当垆独酌谣山人劝酒宫苑十九曲魏宫辞玉华宫长信宫连昌宫楚宫行雍䑓凌云䑓新成长乐宫登楼曲青楼曲建兴苑芳林篇上林阊阖篇驾言出北阙坐玉堂内殿赋新诗西园逰上才春宫曲都邑三十四曲名都篇亦曰齐瑟行京兆歌左冯翊歌扶风歌荆州乐炖煌乐青阳乐浔阳乐寿阳乐凉州乐按今之乐有伊州凉州甘州渭州之类皆西地也又按隋炀帝所定九部夷乐西凉龟兹天竺康居之类皆西夷也观诗之雅颂亦自西周始凡是清歌妙舞未有不从西出者八音之音以金为主五方之乐惟西是承虽曰人为亦莫非禀五行之精气而然邯郸歌长平行故绛行西长安行临碣石白铜鞮歌亦曰襄阳蹋铜鞮南郡歌荆州歌陈歌吴歌邺都引蔡歌行越城曲越谣孟门行燕支行汾隂行新昌里洛阳陌大堤曲出自蓟北门行江南行江南思长千行道路六曲隂山道太行路行路难变行路难沙路曲沙隄行时景二十五曲阳春歌青阳歌春日行秋风辞北风行苦热行秋歌朝歌晨风歌朝来曲夜夜曲夜坐吟遥夜吟春旦有所思𤣥云朝云雷歌惊雷歌雪歌胥䑓露白日歌明月篇明月子日出行日与月人生四曲百年歌人生老年行老诗人物九曲大禹成连湘东王祖龙行百里奚项王亦曰盖世楚王曲安定侯曲李延年曲歌神仙二十二曲歩虚词神仙篇外仙篇升仙歌升天行仙人篇游仙篇仙人览六着篇海漫漫桃源行上云乐亦曰洛滨曲武溪深行招隐反招隐四皓萧史曲方诸曲王乔歌元丹丘歌紫溪翁歌渔父归去来引梵竺四曲舍利弗法寿乐阿那瓌摩多楼子蕃胡四曲于阗採花高句丽纪辽东出蕃曲山水二十四曲桐柏山华阴山巴东三崃歌滛豫歌亦曰灔豫歌河中之水歌曲池之水歌东海小临海歌江上曲江臯曲方塘含白水歌日暮望泾水曲江登山曲巫山中流曲济黄河渡易水曲桂楫汎河中登名山行昆明春水满半路溪汎水曲幽涧泉草木二十一曲赤白桃李花亦曰桃李秋兰篇芙蓉花採莲曲採菱曲採菊茱萸篇蒲生歌城上麻夹树夹树有緑竹緑竹树中草冉冉孤生竹杨花曲桃花曲隋堤栁种葛江蓠生幽渚浮萍篇桑条车马六曲车遥遥篇髙轩过白马篇亦曰齐瑟行驱车天马歌八骏图鱼龙六曲尺蠖应龙篇飞龙篇飞龙引枯鱼捕蝗鸟兽二十一曲白虎行鸟栖曲东飞伯劳歌拟东飞伯劳双燕燕燕于飞泽雉沧海雀空城雀雀乳空井中鬬鸡晨鸡髙树鸣鸳鸯鸣雁行鸿雁生塞北行黄鹂飞上苑飞来双白鹤双翼只翼鳯凰曲秦吉了杂体六曲杂曲五杂爼曲寓言杂体藁砧亦曰藁砧今何在两头纎纎祀飨正声序论仲尼所以为乐者在诗而巳汉儒不知声歌之所在而以义理求诗别撰乐诗以合乐殊不知乐以诗为夲诗以雅颂为正仲尼识雅颂之㫖然后取三百篇以正乐乐为声也不为义也汉儒谓雅乐之声世在太乐乐工能纪其铿锵鼔舞而不能言其义以臣所见正不然有声斯有义与其逹义不逹声无宁逹声不逹义若为乐工者不识铿锵鼓舞但能言其义可乎谭河安能止渇画饼岂可充饥无用之言圣人所不取或曰郊祀大事也神事也燕飨常事也人事也旧乐章莫不先郊祀而后燕飨今所采乐府反以郊祀为后何也曰积风而雅积雅而颂犹积小而大积卑而髙也所积之序如此史家编次失古意矣安得不为之釐正乎汉武帝郊祀之歌十九章练时日一帝临二青阳三朱明四西颢五𤣥㝠六惟泰元七天地八日出入九天马十天门十一景星十二齐房十三皇后十四华爗爗十五五神十六朝陇首十七象载瑜十八赤蛟十九班固东都五诗明堂辟雍灵䑓寳鼎白雉臣谨按古诗风雅皆无序惟颂有序者以风雅者所采之诗也不得其始兼所用之时随其事宜亦无定着或于一篇之中但取一二句以见意而巳不必序也颂者系乎所作而独用之庙乐不可用于郊天柴望不可用于讲武所以蔡邕独断惟载颂序以为祀典而风雅夲无序也自齐鲁韩毛四家之説起各为风雅之序度其初意只欲放颂诗之序而为之其实不知风雅无用于序有序适足以惑颂声也今观汉武十九章郊祀歌即诗可见者则无序非凭诗可见者必言所作之始可谓得古颂诗之意矣风雅之诗皆不得其始其间有得于甘棠之美召伯常棣之思周公岂无一二以用之不系于其始不必序也乐府之诗亦皆不得其始其间有得于採桑之女子渡河之狂夫岂无一二亦以用之不系于其始不必序焉观诵诗与郊祀之诗皆言所作之始风雅诗与乐府所採之诗不言其始之作则可以知汉人之迹近于三代故诗章相袭自然相应如此后之人则逺矣按郊祀十九章皆因一时之盛事为可歌也而作是诗各有其名然后随其所用故其诗可采魏晋则不然但即事而歌如夕牲之时则有夕牲歌降神之时则有降神歌既无伟绩之可陈又无题命之可纪故其诗不可得而採如隋庙立舞酌献登歌各逐时代而匪流通亦不可得而援也惟梁武帝夲周九夏之名以作十二雅庻可僃编采之后梁武帝雅乐十二曲俊雅皇雅𦙍雅寅雅介雅需雅雍雅涤雅牷雅諴雅献雅禋雅有宗庙之乐有天地之乐有君臣之乐尊亲异制不可以不分幽明异位不可以无别按汉叔孙通始定庙乐有降神纳俎登歌荐祼等曲武帝始定郊祀之乐有十九章之歌明帝始定黄门鼓吹之乐天子所以宴羣臣也呜唿风雅三者不同声天地宗庙君臣三者不同礼自汉之失合雅而风合颂而雅其乐巳失而其礼犹存至梁武十二曲成则郊庙明堂三朝之礼展转用之天地宗庙君臣之事同其事矣此礼之所以亡也虽曰夲周九夏而为十二雅然九夏自是乐奏亦如九渊九茎可以播之丝竹有谱无辞而非雅颂之流也唐雅乐十二和曲豫和顺和永和肃和雍和寿和太和舒和昭和休和正和承和祖孝孙夲梁十二雅以作十二和故可采也周太祖迎魏帝入闗平荆州大获梁氏之乐乃更为九夏之奏皇帝出入奏皇夏宾出入奏昭夏蕃国客出入奏纳夏有功臣出入奏章夏皇后进羞奏齐夏宗室㑹聚奏族夏上酒宴乐奏陔夏诸侯相见奏骜夏虽曰夲于成周宾祭之乐抑亦取于梁氏十二雅有其议而未能行后复变更大抵自两朝以来祀飨之章随时改易任理不任音任情不任乐明乐之人不能主乐主乐之司未必明乐所行非所作所作非所行惟梁武帝自晓音律又诏百司各陈所闻帝自紏擿前违裁成十二雅付之大乐自此始定虽制作非古而音声有伦准十二律以法天之成数故世世因之而不能易也祀飨别声序论正声者常祀飨之乐也别声者非常祀飨之乐也出于一时之事为可歌也故僃于正声之后汉三侯之章大风歌亦曰风起之诗右髙祖既定天下过沛与故人父老饮极欢哀之情而作是诗令沛中童儿百二十人习而歌之至孝惠时以沛宫为原庙令歌儿习吹以相和得以四时歌舞于庙常以百二十人为之文景之间礼官亦肄业汉房中祠乐十七章房中乐夲周乐秦改曰寿人汉惠改曰安世乐右房中乐者妇人祷祠于房中也故宫中用之汉房中祠乐乃髙祖唐山犬人所作也髙祖好楚声故房中乐楚声也孝恵二年使乐府令夏侯寛备其箫管更名曰安世乐隋房内曲二首地厚天髙右髙祖龙潜时颇好音乐常倚琵琶作歌二首名曰地厚天髙託言夫妇之义因即取之为皇后房内曲命妇人并登歌上寿并用之梁武帝述佛法十曲善哉大乐大欢天道仙道神王龙王灭过恶除爱水断苦转陈后主四曲黄鹂留玉树后庭花金钗两臂埀堂堂北齐后主二曲无愁伴侣唐七朝五十五曲倾盃曲乐社乐曲英雄乐曲黄骢叠曲右四曲太宗因内宴诏无忌等作之皆宫调也景云河清歌庆善乐破阵乐承天乐一戎大定乐八纮同轨乐夷美宾曲右七曲髙宗朝所作也立部伎八曲一安舞二太平乐三破阵乐四庆善乐五大定乐六上元乐七圣寿乐人光圣乐坐部伎六曲一燕乐二长寿乐三天授乐四鸟歌万嵗乐五龙池乐六小破阵乐夜半乐还京乐文成曲霓裳羽衣曲𤣥真道曲大罗天曲紫清上圣道曲景云九真紫极小长寿承天乐顺天乐君臣相遇乐曲荔枝香棃园法曲凉州伊州甘州千秋节右三十四曲并明皇朝所作也寳应长宁乐广平太一乐右二曲代宗朝所作也定难曲中和乐继天诞圣乐孙武顺圣乐右四曲德宗朝所作也云韶法曲霓裳羽衣舞曲右二曲文宗诏太常卿冯定采开元雅乐作也臣下功髙者赐之乐又改法曲为仙韶曲万斯年曲右一曲武宗朝李德裕命乐工作万斯年以献播皇猷曲右一曲宣宗每宴羣臣僃百戏帝自制新曲故有播皇猷之作文武舞序论古有六舞后世所用者韶武二舞而巳后世之舞亦随代皆有制作每室各有形容然究其所常用及其制作之宜不离是文武二舞也臣疑三代之前虽有六舞之名徃徃其事所用者亦无非是文武二舞故孔子谓韶尽美矣又尽善也武尽美矣未尽善也不及其他诚以舞者声音之形容也形容之所感发惟二端而已自古制治不同而治具亦不离文武之事也然云门大咸大韶大夏大濩大武凡六舞之名南陔白华华黍崇丘由庚由仪凡六笙之名当时皆无辞故简籍不传惟师工以谱奏相授耳古之乐惟歌诗则有辞笙舞皆无辞故大武之舞秦始皇改曰五行之舞大韶之舞汉髙帝改曰文始之舞魏文帝复文始曰大韶舞五行舞曰大武舞并有谱无辞虽东平王苍有武德舞之歌未必用之大抵汉魏之世舞诗无闻至晋武帝泰始九年荀朂曾典乐更文舞曰正德武舞曰大豫使郭夏宋识为其舞节而张华为之乐章自此以来舞始有辞舞而有辞失古道矣文武舞二十曲晋文舞曰正德舞武舞曰大豫舞宋文舞曰前舞武舞曰后舞梁武舞曰大壮舞文舞曰大观舞隋文舞武舞唐文舞曰治康舞武舞曰凯安舞唐三大舞七德舞九功舞上元舞右三大舞唐之盛乐也然后世所行者亦惟二舞而巳神功破阵乐有武事之象功成庆善乐有文事之象五代因之晋用九功舞改曰观象舞用七德舞改曰讲功舞周用观象改为崇德舞用讲功改为象成舞按唐人降神用文舞送神用武舞其余即奏十二和之乐每室酌献一曲则别立舞名至今不替焉然每室之舞葢夲于梁自梁以来纷然出于私意莫得而纪古乐苑衍录巻一古乐苑衍录卷二钦定四库全书古乐苑衍録巻二明梅鼎祚编总论九代咏歌志合文财黄歌断竹质之至也唐歌在昔则广于黄世虞歌卿云文于唐时夏歌雕墻缛于虞代商周篇什丽于夏年至于序志述时其揆一也昔在陶唐德盛化钧野老吐何力之谈郊童含不识之歌有虞继作政阜民安南风诗于元后烂云歌于列臣尽其美者何乃心乐而声泰也卿云江水开雅颂之源烝民麦秀建国风之始览其事迹兴废如存占彼民情困舒在目则知诗者所以宣𤣥郁之思光神妙之化者也先王协之于宫征被之于簧絃奏之于郊社颂之于宗庙歌之于燕㑹讽之于房中盖以之可以格天地感鬼神扬风教通庶情此古诗之大约也汉祚鸿朗文章作新安世楚声温纯厚雅孝武乐府壮丽宏竒缙绅先生咸从附作虽规迹古风各懐剞劂美哉歌咏汉徳雍扬可为雅颂之嗣也及夫兴懐触感民各有情贤人逸士呻吟于下里弃妻思妇叹咏于中闺鼓吹奏乎军曲童谣发于闾巷亦十五国风之次也东京继轨大演五言而歌诗之声微矣至于含气布词质而不采七情襍遣并自悠圆或间有微疵终难毁玉两京诗法譬之伯仲埙箎所以相成其音调也魏氏之学独专其盛然国运风移古朴易解曹王数子才气慷慨不诡风人而特立之功卒亦未至故时与之闇化矣虞之赓歌夏五子之歌此三百篇之权舆也夏侯太初辩乐论伏羲有网罟之歌神农有丰年之咏黄帝有龙衮之颂元次山补乐歌有网罟丰年二篇文心雕龙云二言肇于黄世竹弹之谣是也刘勰云钧天九奏既其上帝葛天八阕爰乃皇时咸英以降涂山歌于候人始为南音有娀谣乎飞燕始为北音夏甲叹于东阳东音攸发殷釐思于西河西音以兴又寗封南风沙澜方囘诸篇皆音乐之祖也仲尼学文王伯牙作水仙操亦不始于汉魏矣古诗三百可以博其源遗篇十九可以约其趣乐府雄髙可以厉其气离骚深永可以禆其思以时而论则有建安体黄初体正始体太康体元嘉体永明体齐梁体南北朝体陶体谢体徐庾体又有所谓选体柏梁体玉台体宫体有三句之歌有两句之歌有一句之歌有歌行有乐府有楚辞有琴操有谣曰吟曰辞曰引曰咏曰曲曰篇曰唱曰弄又有以叹名者以愁名者以哀名者以怨名者以思名者以乐名者有古诗一韵两用者有古诗一韵三用者有古诗三韵六七用者有古诗重用二十许韵者有古诗旁取六七许韵者有古诗全不押韵者论襍体则有风人藁砧五襍俎两头纎纎寻二言肇于黄世竹弹之谣是也三言兴于虞时元首之诗是也四言广于夏年洛汭之歌是也五言见于周代行露之章是也六言七言杂出诗骚而体之篇成于两汉黄帝弹歌断竹兏木飞土逐肉二言之始也诗颂振振鹭鹭于飞鼔咽咽醉言归三言之始也郁陶乎予心颜厚有忸怩五言之始也诗雅我不敢效我友自逸八言之始也杜诗男儿生不成名身已老九言也李太白黄帝铸鼎于荆山鍊丹砂丹成骑龙飞上太清家十言也东坡诗山中故人应有招我归来篇十一言也我不敢效我友自逸亦可作两句若长吉酒不到刘伶坟上土八言一句浑全又曰江有汜乃三言之始迨天马歌体制僃矣严沧浪谓创自夏侯湛盖泥于白氏六帖又曰四言体始于康衢歌沧浪谓起于韦孟误矣汉初四言韦孟首唱匡谏之义继轨周人孝武爱文相梁列韵严马之徒属辞无方至成帝品録三百余篇朝章国采亦云周僃而辞人遗翰莫见五言所以李陵班婕妤见疑于后代也按召南行露始肇半章孺子沧浪亦有全曲暇豫优歌逺见春秋邪径童谣近在成世閲时取证则五言久矣麈史曰王得仁谓七言始于垓下歌柏梁篇祖之刘氏以交交黄鸟止于桑为七言之始合两句为一误矣大雅曰维昔之富不如时颂曰学有缉熈于光明此七言之始王氏亦误矣盖始于击壤歌帝力于我何有哉雅颂之后有南山歌子产歌採葛妇歌易水歌皆有七言而未成篇及大招百句小招七十句七言巳盛于楚矣胡致堂云古乐府者诗之旁行也辞曲者古乐府之末造也陆务观云倚声制词起于唐之季世古今诗体不一太师之职掌教六诗风雅颂赋比兴僃焉三代而下襍体互出汉唐以来铙歌鼔吹拂舞矛俞因斯而兴晋宋以降又有囘文反复寓忧思辗转之情双声疉韵状连骈嬉戏之态郡县药石名六甲八卦之属不胜其变古有采诗官命曰风人以见风俗喜怒好恶皮日休云踈杉低通滩冷鹭立乱浪此双声也陆龟䝉尝曰肤愉吴都姝眷恋便殿宴此疉韵也刘禹钖曰东邉日出西邉雨道是无情却有情杜诗曰俱飞蛱蝶元相逐并蒂芙蓉夲自双又曰满目飞明镜归心折大刀此皆风人类也诗曰我歌且谣乐府载歌谣而不及谚语如夏谚齐语皆有声韵三字如爰清静作符命能赋诗裴让之四字如虽有智慧不如乘势宁爲鸡口亡爲牛后之类五字如城中好髙髻四方髙一尺城中好广眉四方且半额城中好大袖四方全匹帛之类七字如嘉言逆耳利于行良药苦口利于病欲之仲桓问任安居今行古任定祖甑中生尘范史云釡中生鱼范莱芜之类并诗之流也释家者流东国结韵以成咏西方作偈以和声奏歌于金石则谓之为乐纉法于管絃则称之为呗曹子建既通般遮之瑞响复感渔山之神制厥后𤣥师梵唱赤鹰爱而不移比丘流响青鸟悦而忘翥昙凭动韵犹令象马踡跼僧辨折调尚使鸿鹤停飞又若道家钧天之奏琼笈之章词着歩虚歌成遍疉皆诗之余也诗迄于周离骚迄于楚是后之流为二十四名赋颂铭賛诔箴诗行咏吟题怨歌章篇操引谣讴歌曲词调皆诗人六义之余刘补阙云乐府肇于汉魏按仲尼学文王操伯牙作水仙操则不于汉魏而后始亦以明矣守法度曰诗载始末曰引体如行书曰行放情曰歌行间之曰歌行悲如虫螀曰吟通乎俚俗曰谣委曲尽情曰曲诗家名号区别种种原其大义固自同归歌声襍而无方行体䟽而不滞吟以呻其鬰曲以导其微引以抽其意诗以言其情故名因昭象合是而观则情之体僃矣夫情既异其形故辞当因其势譬如写物绘色倩眄各以其状随规逐矩圆方巧获其则此乃因情立格持守围环之大畧也若夫神工哲匠颠倒经枢思若连丝应之杼轴文如铸冶逐手而迁从衡参互恒度自若此心之伏机不可彊能也刺美风化缓而不廹谓之风采摭事物摛华布体谓之赋推明政治庄语得失谓之雅形容盛德扬厉休功谓之颂幽忧愤悱寓之比兴谓之骚感触事物託于文章谓之辞程事较功考实定名谓之铭援古刺今箴戒得失谓之箴猗迂抑扬永言谓之歌非鼓非钟徒歌谓之谣歩骤驰骋斐然成章谓之行品秩先后叙而推之谓之引声音襍比髙下短长谓之曲吁嗟慨叹悲忧深思谓之吟吟咏情性总而言志谓之诗苏李而上髙简古澹谓之古沈宋而下法律精切谓之律此诗之衆体也由操而下八名引谣讴歌曲辞调皆起于郊祭军宾吉凶苦乐之际审声以度词审调以节唱句度长短之数声律平上之差莫不由之凖度而又区别其在琴瑟者为操引採民甿者为讴谣备曲度者总为之新曲词调斯皆由乐以定词非选词以配乐也由诗而下九名行咏吟题怨叹章篇皆属事而作虽题号不同悉谓之诗可也后之审乐者往往採取其词度为新曲盖选词以配乐非由乐以定词也纂撰者尽编为乐府梁元帝赋得兰泽多芳草诗古诗为题见于此拟古题如西北有髙楼青青河畔草之类乐府题冉冉孤生竹枣下何纂纂之类省试题用事如吴宫教战湘灵鼔瑟之类用句如风动万年枝玉水记方流之类即景如御沟新栁龙池春早之类又如薛道衡昔昔盐沈休文东阳八咏后人每句赋之矣乐府则郊庙燕射鼓吹横吹乐则有雅乐凯乐散乐俳乐舞则有文舞武舞雅舞襍舞又鼙铎羽籥巾帗干旄白纻皇人之舞歌则有倚歌襍歌艳歌踏歌相和之歌曲则有今曲舞曲文曲清商调则有平调侧调清调商调楚调瑟调声则有正声送声间絃契注古今乐録曰伧歌以一句为一解中国以一章为一解王僧䖍启曰古曰章今曰解解有多少当是先诗而后声诗叙事声成文必使志尽于诗音尽于曲是以作诗有丰约制解有多少又诸曲调皆有辞有声而大曲又有艳有趋有乱辞者其歌诗也声者若羊吾夷伊那何之类也艳在曲之前趋与乱在曲之后亦有吴声西曲前有和后有送也古者诗颂皆被之金竹故非调五音无以谐㑹若置酒髙堂上明月照髙楼为韵之首三祖之词文或不工而韵入歌唱此重音韵之义也与世之言宫商异矣今既不被管絃亦何取于声律耶齐有王元长者甞谓余云宫商与二仪俱生自古辞人不知之唯颜宪子乃云律吕音调而其实大谬唯见范晔谢庄颇识之耳常欲进知音论未就王元长创其首谢朓沈约扬其波三贤或贵公子孙㓜有文辩于是士流景慕务为精宻襞积细㣲专相凌架故使文多拘忌伤其真美余谓文制本须讽读不可蹇碍但令清浊通流口吻调利斯为足矣郑渔仲谓乐以诗为本诗以声为用又谓古之诗今之辞曲也若不能歌之但能诵其文而説其义可乎不幸世儒义理之説日胜而声歌之学日微马贵与则谓义理布在方册声则湮没无闻其言皆有见而朱文公亦谓声气之和有不可得而闻者此读诗之所以难也夫乐之义理诗词是也声歌犹后世之腔调也两者俱诣乃为大成渔仲又谓乐之失自汉武始盖言亡其声耳汉世乐府如朱鹭君马黄雉子班等曲其辞皆存而不可读想当时自有节拍短长髙下故可合于律吕后来拟作者但咏其名物词虽有伦恐非乐府之全也且唐世之乐章即今之律诗而李太白立进清平调与王维之阳关曲于今皆在不知何以被之弦索宋之小词今人亦不能歌矣今人能歌元曲南北词皆有腔拍如月儿髙黄莺儿之类亦有律吕可按一入于耳即能辩之恐后世一失其声亦但咏月咏莺而已此乐之所以难也求元审声宿悟神解者世合有异材耳周官鞮鞻氏掌四夷之乐与其声歌东方曰韎南方曰任西方曰侏离北方曰禁文心雕龙云涂山歌于候人始为南音有娀谣乎飞燕始为北声夏甲叹于东阳东音以发殷氂思于西河西音以兴是四方皆有音也今歌曲但统为南北二音如伊州凉州甘州渭州夲是西音今并以为北曲由是观之则击壤康衢卿云南风白云黄泽之类诗之篇什汉之乐府下逮关郑白马之撰虽词有雅郑并北音也若南音则孺子接舆越人紫玉吴歈楚艳以及今之戏文皆是然三百篇无南音周南召南皆北方也汉乐府真情自然但不能中节尔累度乃是好景三国六朝乐府犹有真意胜于当时文人之诗古辞之不可读者莫如巾舞歌文义漫不可解又古将进酒芳树石流豫章行等篇皆使人读之茫然又朱鹭雉子班艾如张思悲翁上之囘等只二三句可解岂非岁久文字舛讹而然耶古辞紫骝马歌曰烧火烧野田野鸭飞上天折杨栁行曰黙黙施行违厥罚随事来魏武帝陌上桑曰驾虹霓乘赤云登彼九疑厯玉门嵇康秋胡行曰思与王乔乘云游八极古人命题措辞如此欧阳公曰小雅雨无正之名据序所言与诗絶异当阙其所疑齐梁以来文士喜为乐府辞然沿袭之乆徃徃失其命题本意乌将八九子但咏乌雉朝飞但咏雉鸡鸣髙树巅但咏鸡大抵类此而甚有併其题失之者如相府莲讹为想夫怜杨婆儿讹为杨叛儿之类是也盖辞人例多事语言不复详研考虽李白亦不免此惟老杜兵车行悲青坂无家别等数篇皆因事自出巳意立题略不更蹈前人陈迹真豪杰也魏文帝曰梧桐攀凤翼云雨散洪池曹子建曰游鱼潜緑水翔鸟薄天飞阮籍曰存亡有变化日月有浮沈张华曰洪钧陶万类大块禀羣生左思曰皓天舒白日灵景耀神州张协曰金风扇素节丹霞启隂期潘岳曰南陆迎脩景朱明送末埀陆机曰逝矣经天日悲哉带地川以上虽为律句全篇髙古及灵运古律相半至谢脁全为律矣五言律起句最难六朝人称谢朓工于发端如大江流日夜客心悲未央雄压千古矣唐人多以对偶起虽森严而乏髙古宋周伯弜选唐三体诗取起句之工者二酒渇爱江清余酣潄晚汀又江天清更愁风栁入江楼是也语诚工而气衰飒余爱栁恽汀洲采白苹日落江南春吴均咸阳春草芳秦帝卷衣裳又春从何处来拂水复惊梅梁元帝山髙巫崃长埀栁复垂杨唐苏颋北风吹早雁日日渡河飞张柬之淮南有小山嬴女隐其间王维风劲角弓鸣将军猎渭城杜子美将军胆气雄臂悬两角弓孟浩然八月湖水平涵虚混太清虽律也而含古意皆起句之妙可以为法何必效晩唐哉伯弜之见诚小儿也古今诗人以诗名世者或只一句或只一聫或只一篇虽其余别有好诗不专在此然播传后世脍炙于人口者终不出此夫岂在多哉如池塘生春草则谢康乐也澄江静如练则谢宣城也壠首秋云飞则栁呉兴也风定花犹落则谢元正也鸟鸣山更幽则王文海也空梁落燕泥则薛道衡也枫落吴江冷则崔信明也庭草无人随意绿则王胄也凡此皆以一句名世者古乐府暂出白门前杨栁可藏乌欢作沈水香侬作博山罏李白用其意衍为杨叛儿歌曰君歌杨叛儿妾劝新丰酒何许最关情乌啼白门栁乌啼隐杨花君醉留妾家博山罏中沈香火双烟一气凌紫霞古乐府朝见黄牛暮见黄牛三朝三暮黄牛如故李白则云三朝见黄牛三暮行太迟三朝又三暮不觉鬓成丝古乐府云郎今欲渡畏风波李白云郎今欲渡縁何事如此风波不可行古乐府云春风复多情吹我罗裳开李反其意云春风复无情吹我梦魂散古人谓李诗出自乐府古选信矣其杨叛儿一篇即暂出白门前之郑笺也因其拈用而古乐府之意益显其妙益见如李光弼将子仪军旗帜益精明又如神僧拈佛祖语信口无非妙道岂若后世生吞义山拆洗杜诗者比乎古乐府如护惜加穷袴防闲托守宫朔气传金柝寒光透铁衣杀气朝朝冲塞门胡风夜夜吹邉月全是唐律上山採蘼芜四坐且莫喧悲与亲友别穆穆清风至橘柚垂华实十五从军征青青园中葵鸡鸣髙树颠日出东南隅相逢狭路间昭昭素明月昔有霍家奴洛阳城东路飞来双白鹄翩翩堂前燕青青河邉草悲歌缓声八变艳歌纨扇篇白头吟是两汉五言神境可与十九首苏李并驱次有轻薄之徒笑曹刘为古拙谓鲍照羲皇上人谢脁今古独歩而师鲍照终不及日中市朝满学谢脁劣得黄鸟度青枝徒自弃于髙听无渉于文流矣拟古乐府如郊祀房中须极古雅发以峭峻铙歌诸曲勿便可解勿遂不可解须斟酌浅深质文之间汉魏之辞务寻古色相和瑟曲诸小调系北朝者勿使胜质齐梁以后勿使胜文近事毋俗近情毋纎拙不露态巧不露㾗宁近无逺宁朴无虚有分格有来委有实境一渉议论便是鬼道七言歌行靡非乐府然至唐始畅其发也如千钧之弩一举透革纵之则文漪落霞舒巻绚烂一入促节则凄风急雨窈𠖇变幻转折顿挫如天骥下坂明珠走盘収之则如櫜声一击万骑忽歛寂然无声古乐府选体歌行有可入律者有不可入律者句法字法皆然惟近体必不可入古耳剽窃模拟诗之大病亦有神与境触师心独造偶合古语者如客从逺方来白杨多悲风春水船如天上坐不妨俱美定非窃也其次裒览既富机锋亦圆古语口吻间若不自觉如鲍明逺客行有苦乐但问客何行之于王仲宣从军有苦乐但问所从谁陶渊明鸡鸣桑树颠狗吠深巷中之于古乐府鸡鸣髙树颠狗吠深宫中王摩诘白鹭黄鹂近世献吉用脩亦时失之然尚可言又有全取古文小加裁剪如黄鲁直宜州用白乐天诸絶句王半山山中十日雨雨晴门始开坐看苍苔色欲上人衣来后二句全用辋川已是下乘然犹彼我趣合未致足厌乃至割缀古语用文巳漏痕迹宛然如河分冈势春入烧痕之类斯丑方极摹拟之妙者分岐逞力穷势尽态不唯敌手兼之无迹方为得耳若陆机辨亡傅𤣥秋胡近日献吉打鼓鸣锣何处船语令人一见匿笑再见匿哕皆不免为盗跖优孟所訾古乐苑衍录巻二古乐苑衍录卷三钦定四库全书古乐苑衍録巻三明梅鼎祚编歴代名氏上古白帝子皇娥唐尧被衣许由虞舜臯陶八伯夏禹五子关龙逢殷微子箕子伯夷周太王季厯文王武王成王穆王周公旦尹伯奇商陵牧子鲁孔子曽参陶婴伯姬保母次室女衞衞女宋华元韩凭妻齐甯戚晏婴杞梁妻犊沐子冯驩杨朱庄周子舆晋士蒍优施介子推舟之侨女娟燕荆轲楚优孟申包胥渔父扈子商梁卞和接舆孺子王子越人吴申叔仪紫玉越越王夫人采葛妇秦始皇帝百里奚屠门高琴女西楚项籍虞美人伯牙樗里牧恭祝牧汉高帝武帝昭帝赵幽王友朱虚侯章淮南王安燕剌王旦广陵厉王胥广川王去四皓霍去病东方朔司马相如李陵李延年杨恽唐山夫人戚夫人乌孙公主华容夫人赵飞燕班倢伃王昭君卓文君灵帝东平宪王苍𢎞农王辩马援梁鸿王吉班固傅毅张衡李尤王逸蔡邕唐妃蔡琰窦𤣥妻辛延年宋子侯白狼王唐菆诸葛亮龎徳公魏武帝文帝明帝陈思王植王粲陈琳阮瑀刘桢应玚繁钦缪袭左延年焦先嵇康阮籍甄皇后吴孙皓韦昭晋宣帝荀勗张华成公绥傅𤣥皇甫谧陆机潘尼左思张翰夏侯湛石崇孙楚刘琨杨方熊甫梅陶谢尚孙绰王献之王珣曹毗王廞沈玩陶渊明王嘉湛方生张骏赵整张奴绿珠翔风谢芳姿桃叶宋孝武帝明帝江夏王义恭南平王铄汝南王随王诞王韶之何承天颜延之谢庄谢灵运谢惠连鲍照吴迈逺孔甯子袁淑颜师伯颜竣臧质何偃荀昹殷淡虞龢汤惠休沈攸之孔欣伍缉之袁伯文许瑶王歆之寻阳渔父鲍令晖华山畿女齐高帝武帝褚渊王俭徐孝嗣王融谢朓刘绘虞炎檀约江奂陶功曹朱孝廉谢超宗张融孔稚珪陆厥朱硕仙朱子尚释宝月梁武帝昭明太子简文帝元帝邵陵王纶武陵王纪沈约江淹范云任昉丘迟张率柳恽王僧孺王钖王规张缵殷钧庾肩吾吴均何逊萧子范萧子显萧子云王籍王训王泰王筠刘孝绰刘孝仪刘孝胜刘孝威刘孝标刘遵刘邈陶𢎞景宗夬周舍徐勉徐悱徐防徐摛刘缓陆罩江从简虞义江洪谢微谢举何思澄孔翁归费昶鲍机纪少瑜褚翔张朱异王台卿王冏朱超戴暠沈君攸施荣泰高允生王循房篆裴宪伯庾成师车姚翻阮研吴孜邓铿释宝志王金珠包明月王叔英妻刘氏徐悱妻刘氏范静妻沈氏陈后主隂铿徐陵沈炯周𢎞让陆琼陆瑜张正见江总顾野王傅縡褚玠岑之敬徐伯阳蔡君知阮卓陈昭陈暄祖孙登谢燮萧诠贺彻李爽萧贲王瑳苏子卿阳缙贺力牧伏知道毛处约陆系独孤嗣宗江晖李燮何楫萧淳孔仲智徐堪吴思𤣥殷谋贾冯吉北魏胡武灵后萧综高允王肃祖莹温子昇高孝纬王容祖叔辨北齐邢邵魏收祖珽裴让之刘逖卢询高昂荀仲举萧悫萧毂陆卬颜之推陆法和卢士深妻崔氏北周赵王招萧撝徐谦王襃庾信尚法师隋炀帝萧岑王通牛𢎞李徳林杨素何妥卢思道薛道衡李孝贞辛徳源柳𧦬虞世基虞茂虞世南诸葛颖王胄孔绍安岑徳润陈子良陈良庾抱袁朗明余庆柳庄李巨仁𢎞执恭王由礼鲁范殷英童僧法宣释慧净沸大杭静丁六娘罗爱爱僊西王母云林右英夫人媚兰东华上房灵妃太微𤣥清左夫人张丽英衞罗女配瑛东王公玉童太极真人方诸青童扶桑神王清虚真人周採薪人赤松子王子乔苏躭丁令威车子侯裴𤣥成杜广平敬𤣥子郭四朝李桓桓凯武夷君鬼郭长生刘惠明女青溪小姑蒋氏庐山夫人女婉陈阿登陵欣聂包古乐苑衍録巻三古乐苑衍录卷四钦定四库全书古乐苑衍録巻四明梅鼎祚编杂纪古歌郊祀歌汉鼓吹铙歌晋凯歌汉横吹曲梁横吹曲木兰诗相和曲吟叹曲平调曲清调曲瑟调曲大曲清商曲杂舞琴操杂曲歌辞杂歌謡辞鬼歌古乐苑衍録巻四