张三丰先生全集X三丰祖师全集序古来一隐一见而不失其正道者其惟至人乎能隐而不能见则闲冷之意深于世无益也能见而不能隐则消磨之日甚于已无成也虽然出而霖雨入而烟霞岂遂枯寂无爲乎抑非也上眞隐世复度世见人不附人是又隐见之神奇者耳我三丰祖师具知几之明存正谊之理其爲儒道也身可进亦可退其爲仙道也身能飞亦能濳进退飞濳之间卽犹龙之大道也风尘俗吏未省根源幼读儒书只期用世今倦矣将长往云山与安期羡门游矣曩者官剑南擢永北宦潮㬪起尘海忧劳幸遇我祖师名言提警招至前而语之曰方今圣人在上下有贤宰辅名公卿相与佐治子无忘蓬山共处时也退而思之始大觉焉夫当此昌期讵甘瓠落但念九州驰驱如等辈者得之不多失之不少何苦长罹世网也因将我祖师丹经二卷诗文若干篇夙夜寻求以图解脱暇则梦寐间山水间鸾鹤间复蒙祖师面示谓其道始于太上而祖于希夷隐则隐见则见有隐中之见有见中之隐斯无隐之非见无见之非隐总不趋谒君公高谈金石而爲方术者流也乃记祖师显蹟三十余则藏之其伭机妙旨有所亲得者存其文而略存口诀恐其卽于漏洩也他日凌风万里跨鹤三山此书又付何人哉雍正元年小阳之月诰授通议大夫河南全省河道副使梦九汪钖龄稽首薰沐谨撰序有明之初仙人辈出南昌周顚仙临川张景华协律郎冷启敬是皆默观景运翊赞奇勋者然其嬉笑神奇震动天子方士卽沿此欺人也张三丰先生跨辽东鹤籋蓟北云以文学才识受知廉平章奏补县令旋复致仕归家从赤松子游至正间先生已浩然有得矣道光初余归自浙于今秉铎嘉阳每当课士之暇辄爱养生之书常于李子斋头得故剑南观察汪梦九先生所藏三丰全集然后知文章出处淸矫不羣是亦嫏嬛中祕典也李生以其书厯年旣久腐不堪披亟欲梓而存之并搜名山碑版道院抄存者以补其阙由是郁郁然成一家言也昔宋太宗谓诸臣曰华山陈抟独善其身不干势利可谓方外士矣三丰其能绍希夷之风者欤赐进士出身翰林院庶吉士知浙江靑田县事嘉定府教授董承熙譔叙尝读吕祖全书自全唐诗律及厯朝遗蹟釐然备载所以振元风而诏后学也张三丰先生道德崇高元微莫测文章浩瀚利济无方与吕祖无异者也其书曾刋于前明永乐时久而版坏然其散见于他书者亦不少矣夫吕祖之书成于涵三岂先生之书竟听其散佚乎或者时之未至也国初汪公梦九观察剑南时先生显化于署中其辑兵爱民诸善政得之先生者爲多梦九藏旧本拾遗文将付梓并欲与巡抚奏请立祠均未果葢其时亦将至矣长乙山人遯园居士忘名利者也得先生书于梦九六世孙名昙者之家十存七八因採诸书以补之夀诸梨枣以成梦九欲遂之志焉虽斋居絃诵未徧厯武当宝鸡诸名胜搜罗眞蹟纤悉弗遗然观集中本末终始郁郁大成实与吕祖全书相伯仲卽有遗佚无妨续补也前明之访先生也侧席旁求十余年而不得先生独以隐世济世维气运于人所不知之地纤尘不染高不可攀高眞上圣莫过于此明君且以通微显化封之明史竟以方伎末流例之误矣读此集者见先生于文字中复见先生于文字外已飘飘乎欲仙也会心人自领之耳赐进士出身内阁中书改保甯府教授致仕西来李迦秀谨叙叙程子谓却病延年则有白日飞昇则无欧阳公谓养生之术则有神仙之事则无余以爲却病养生卽仙道也黄庭经云仙人道士非有神积精累气以成眞诚平允之论哉今夫谷虚境也神灵觉也虚灵不昧则成儒谷神不死则成道仙何异焉三丰先生在元明鼎革间独全性命于乱世不求闻达于诸侯深造以道欲其自得默念州县劳人币书招我皆所以蔽虚灵而损谷神也屏之弃之避之藏之眞所谓世有神仙彼必深濳崖壑惟畏人知者先生之节贞矣风雪可眠非徒却病须眉不老何但养生光之有日月之明大之有沧海之水又安知不有脱殻生翰白日飞昇成仙于靑霄之外者哉雍正初汪公梦九观察剑南先生以法身显化其署卽谓五百年犹在人间可也公知神仙之道信而有征于是以先生文章出处辑爲成书盖欲与却病延年者大其观也卓菴刘君得汪书而补纪之刋版传世后之颂其诗读其书者应知仙道之不虚也夫道光甲辰七夕长乙山人涵虚生叙张三丰先生全集X凡例十二则一此书访辑知多遗漏然其诗古文词鑑论经训皆宗三教之旨以垂百世之言亦涵三宫所云吕祖全书辑未全而义则全也故曰全集一出处显化凡子虚乌有院本浮谈之类皆所不取兹特取史志记传道门实录者以爲观鑑一先生法像见于石刻者甚欲尽传之难以描写今兹特取立坐行眠临成四幅从简赅也一正讹显蹟汇记诸篇前后有互见者其详略却自不同阅者首尾参观则先生之实事益见一此书得于他处所刻黄冠所抄者类多讹误惟汪本特爲近善兹刻凡系汪仙所藏必题圆通道人藏本志自来也一云水前集皆系先生住世时所作编年纪月如见平生其有散见于各省志传者皆集中之作也故不注某诗见某志一云水后集三集一系度汪仙时所作一系住空靑时所作故仍以编年序之纪神游也闻他处有先生乩沙恐其人鬼杂出难以尽信间有可信者则录于汇记之内正集不敢滥收一此书前刻大板各部顶批失落者甚多并且篇页错乱内有云水诗集难以淸正近有张之洞者督学四川捐赀繙刻袖板校正无讹亦且便于行箧凡此刋补遗尽皆编次其中一此书内有灵宝毕法丹经乃修仙之捷径凡读此经者尽心修身金丹大道有何难哉一玄要篇诗古道情别刻混爲一卷兹照汪仙藏本分诗古爲上卷道情爲下卷其不与云水诗相参者云水系先生事蹟玄要乃先生道言也一明史文翰类所载道书目其中有先生金丹直指一卷又金丹祕诀一卷卽今大道论玄机直讲与玄要篇也又名节要又名捷要俱见神仙通鑑兹照汪仙所藏先生自订者名之不复更易一此书雕成之后专望博雅君子爰仿古人编辑搜轶补附卷末再有所得依此续之张三丰先生全集X张三丰先生全集总目一卷序诰传仙派正讹显蹟二卷古文隐鑑三卷大道论玄机直讲道言浅近四卷玄要篇上玄要篇下补遗五卷云水前集云水后集云水三集六卷天口篇训世文七卷九皇经三教经度人经菩提经钟偈八卷水石闲谈古今题赠隐镜汇记张三丰先生全集X张三丰先生全集X重刋道藏辑要张三丰先生全集卷之一汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园仝校字男璜蟠溪明天顺皇帝勅封诰命奉天承运皇帝制曰朕惟仙风道骨得天地之眞元祕典灵文集阴阳之正气顾长生久视之术成超凡入圣之功旷世一逢奇踪罕见尔眞人张三丰芳姿颖异雅志孤高得仙箓之祕诀饵金鼎之灵膏去来倏忽实得造化之机隐显微芒脗合干坤之妙兹特赠尔爲通微显化眞人钖之诰命以示裦崇尙期指教式惠来英宝诰一元朝名士天师后昆鹤骨珊珊龙髯拂拂非百里之小才得一官而勇退出辽东而访道入终南而遇师笠穿衲敝寒暑不侵果熟丹成纵横自在託歌词而谈道响彻云霄借尘垢而隐眞人称邋遢玉枢宣诏金殿飞身玄妙无方隐显莫测大忠大孝大慈大悲南极会上羣仙领袖玄玄演正武当继武眞君宝诰二始靑一炁教阐十方积功勋于大明度众生于㕓市遇火龙而细参至道入武当而调养谷神混俗和光经纬五载入山面壁考验九年大廷朝驾显飞昇名山古洞留仙蹟方方开化处处设坛演金科流传万世证金丹度尽后学大悲大愿大慈大仁至灵至圣至公至明羣眞一元始祖广慈普度眞君通微显化天尊宝诰三中山旧令上淸律仙广三千之功行证十二之圆通擅神灵变化之奇精符篆龙蛇之体道高德重炼人元而兼统地元和光同尘濳玩世而卽行度世寻有德之人人人得度种无根之树树树皆空讲先天之妙旨爲后进之梯航大悲大愿大圣大慈武当继教掌法仙师灵宝眞人天雷主宰玄玄演道飞龙济世眞人通微显化天尊宝诰四至眞传道太淸选仙居武当而启教爲文始之正传如痴如醉混仙迹于丽春教孝教忠阐玄风于华夏度万三于滇海壻女同昇续龙虎之神通道法兼备十方宝筏三教宗师大悲大愿大慈大至仁玄至妙至奇至神东华首相三淸外臣雷霆神吏灵宝天师太和一炁始祖道通文远眞君通微显化天尊宝诰五玉虚上相金阙高眞德畅人神经开井鬼广三千之功行醒亿万之沈迷昔从元岳而成眞今继玄天而阐化扶正教无党无偏辟旁门有声有色诛杀干坤之方士挽回道德之宗风指先天而对月招后进以升云道妙无方玄微莫测至灵至圣至大至尊体合自然神凝般若三教眞宰一气权衡参法天师洞玄帝君犹龙六祖隐仙寓化虚微普度天尊参礼如来宣赐佛号并赞神光熙照性海澄淸在尘出尘隐世度世现医身而扶危拔困偈㐲众而阐道传经果证大罗金仙道比达磨尊者大仁大愿大慈大悲三丰眞师救难天尊邋遢静光佛菩萨摩诃萨重刋道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园仝校字男璜蟠溪列传张三丰辽东懿州人名全一一名君实三丰其号也以其不饰边幅又号张邋遢颀而伟龟形鹤背大耳圆目须髯如㦸寒暑惟一衲一蓑所啖升斗辄尽或数日一食或数月不食书过目不忘游处无恆或云能一日千里善嬉谐旁若无人尝游武当诸巖壑语人曰此山异日必大兴时五龙南巖紫霄俱燬于兵三丰与徒去荆榛辟瓦砾创草庐居之已而舍去太祖故闻其名洪武二十四年遣使觅之不得后居宝鸡之金台观一日自言当死留颂而逝县人具棺殓之及葬闻棺内有声启视则复活乃游四川见蜀献王复入武当厯襄汉踪迹益奇幻永乐中成祖遣给事中胡濙偕内侍朱祥赍玺书香币往访遍厯荒徼积数年不遇乃命工部侍郎郭琎隆平侯张信等督丁夫三十余万人大营武当宫观费以百万计旣成赐名太和太岳山设官铸印以守竟符三丰言或言三丰金时人元初与刘秉忠同师后学道于鹿邑之上淸宫然皆不可攷天顺三年英宗赐诰赠爲通微显化眞人终莫测其存否也列传祇园居士张邋遢名君实字铉一别字玄玄辽东懿州人张仲安第五子也丰姿魁伟龟形鹤骨大耳圆目须髯如㦸顶作一髻自号保和容忍三丰子手执刀尺寒暑惟衣一衲或处穷寂或游市口浩浩自如旁若无人有问之者终日不答一语及与论三教经书则吐辞滚滚皆本道德忠孝每遇事辄先知或三五日两三月始一食然登山如飞或隆冬卧雪中𪖙鼾如雷时人咸异之因唿爲张邋遢元末居宝鸡金台观尝一日辞世而逝从者爲棺殓临窆发视之复生乃入蜀抵秦游襄邓往来长安厯陇岷甘肃洪武初入武当登天柱峰徧厯名胜使弟子邱元靖住五龙卢秋云住南巖刘古泉杨善登住紫霄乃自结草庐于展旗峰北曰遇眞宫草菴于土城曰会仙馆令弟子周眞得守之洪武庚午拂袖长往不知所之明年太祖遣三山道士请造朝了不可见或曰住靑州云门洞永乐初遣给事中胡濙指挥杨永吉等物色之不得十年二月成祖爲书诏道士元虚子往武当于玄玄旧游处建道场焚书冀有闻焉不获仍御制诗赐之有若遇眞仙张有道爲言𥩟竢长相思之句天顺末或隐或现上闻之封通微显化眞人后往来鹤鸣山半年不知所终列传郎瑛张仙名君实字全一辽东懿州人别号玄玄又号保和容忍三丰子时人又称张邋遢天顺三年曾来谒帝予见其像须鬓竖上一髻背垂面紫大腹而携笠者上爲钖诰之文封爲通微显化大眞人列传陆西星三丰老仙龙虎裔孙也其祖裕贤公学能兼占象移家于金之懿州与子昌隐于民间及懿爲元人所拔始稍稍以名字闻然昌公固优游世外者也夫人林氏先以二乳生四子曰遨曰游曰逍曰遥皆早殁旣更与二子曰通曰达通卽老仙也降诞之夕林梦斗母元君手招大鹤止屋长啸三声而惊寤遂就褥焉幼有异质长负才艺坴幸游燕京故交刘秉忠见而奇之曰眞仙才也默挈之久乃得一宰于中山苦寒之地以丁忧归遂不复出尝言富贵如风灯草露光阴似雨电浮沤乃决志求道访师终南得闻火龙妙谛渐乃徉狂垢污人不能识生平诗文每起稿于树皮苔肉茶汤七箸间积数十年犹能记诵然未尝录以示人也故元朝文艺坴幸中无有知者子道意孙鸣鸾鸣鹤鸾入明初迁淮扬六世孙花谷道人与余爲方外友其家有林园之胜老仙尝至其家叩以当年轶事则书云游诗若干篇宝诰数章丹诀一函命藏之花谷每爲余言不胜使人遐想也三丰先生本传汪钖龄敬述三丰先生姓张名通字君实先世爲江西龙虎山人故尝自称爲天师后裔祖父裕贤公学精星算南宋末知天下王气将从北起遂携本支眷属徙辽阳懿州有子名居仁亦名昌字子安号白山卽先生父也壮负奇器元太宗收召人才分三科取士子安赴试策论科入选然性素恬淡无仕宦情终其身于林下定宗丁未夏先生母林太夫人梦元鹤自海天飞来而诞先生时四月初九日子时也丰神奇异龟形鹤骨大耳圆睛五𡻕目染异疾积久渐昏其时有张云菴者方外异人也住持碧落宫自号白云禅老见先生奇之曰此子仙风道骨自非凡器但目遭魔障须拜贫道爲弟子了脱尘翳慧珠再朗卽送还太夫人许之遂投云菴爲徒静居半载而目渐明教习道经过目便晓有暇兼读儒释两家之书随手披阅会通其大意卽止忽忽七载太夫人念之云菴亦不留遂拜辞归家专究儒业中统元年举茂才异等二年称文学才识列名上闻以备擢用然非先生素志也因显扬之故欲效毛庐江捧檄意耳至元甲子秋游燕京时方定鼎于燕诏令旧列文学才识者待用栖迟燕市闻望日隆始与平章政事廉公希宪识公异其才奏补中山博陵令遂之官政暇访葛洪山相传爲稚川修炼处因念一官萧散颇同勾漏予岂不能似稚川越明年而丁艰矣又数月而报忧矣先生遂絶仕进意奉讳归辽阳终日哀毁觅山之高洁者营厝甫毕制居数载日诵洞经倏有邱道人者叩门相访剧谈玄理满座风淸洒然有方外之想道人旣去因束装出游田产悉付族人嘱代扫墓挈二行童相随北燕赵东齐鲁南韩魏往来名山古刹吟咏闲观且行且住如是者几三十年均无所遇乃西之秦陇挹太华之气纳太白之奇走裦斜度陈仓见宝鸡山泽幽邃而淸乃就居焉中有三尖山三峯挺秀苍润可喜因自号爲三丰居士延佑元年年六十七始入终南得遇火龙眞人传以大道更名玄素一名玄化合号玄玄子别号昆阳山居四载功效寂然闻近斯道者必须法财两用平生游访兼颇好善囊箧殆空不觉泪下火龙怪之进告以故乃传丹砂点化之诀命出山修炼立辞恩师和光混俗者数年泰定甲子春南至武当调神九载而道始成于是湘云巴雨之间隐显遨游又十余𡻕乃于至正初由楚还辽阳省墓讫复之燕市公卿故交死亡已尽矣遂之西山遇前邱道人谈心话道促膝参同方知爲长春先生符阳子也别后复至秦蜀由荆楚之吴越侨寓金陵遇沈万三传以丹道事在至正十九年临别先生预知万三有徙边之祸嘱曰东南王气正盛当晤子于西南也仍还秦居宝鸡金台观九月二十日阳神出游土人杨轨山以先生辞世买棺收殓临窆之际柩有声如雷启视复生盖其阳神出游朴厚者见之以爲宛其死矣后乃携轨山遯去又二年沧桑顿改海水重淸元纪忽终明运又启先生乃结菴于太和故爲疯汉人目爲邋遢道人道士邱元靖安静可喜秘收爲徙他日入成都说蜀王椿入道不听退还襄邓间更莫测其踪迹矣洪武十七年甲子太祖以华夷宾服诏求先生不赴十八年又强沈万三敦请亦不赴盖帝王自有道不可以金丹金液分人主励精图治之思古来方士酿祸皆因游仙入朝爲厉之阶登圣眞者决不爲唐之叶法善宋之林灵素也前车可鉴矣二十五年乃遯入云南适太祖徙万三于海上缘此践约来会同炼天元服食大药明年成始之贵州平越福泉山朝眞礼斗候诏飞昇建文元年完璞子访先生于武当适从平越归来相得甚欢永乐四年侍读学士胡广奏言先生深有道法广具神通五年丁亥卽命胡濙等遍游天下访之十年壬辰又命孙碧云于武当建宫拜候并致书相请直逮十四年并不闻有踪迹帝乃怒谓胡广曰卿言张三丰藴抱玄机胡弗敢来见朕也斥广寻觅之广大惧星夜抵武当焚香泣祷是年五月朔爲南极万夀老君命诸仙及期大会时先生亦在诏中遂与玄天官属御气同行适见胡广情切乃按云车许以陛见入朝后卽赴上淸之命飘然而去明年胡濙等还朝终未得见先生也吾师乎吾师乎其隐中之仙乎其仙中之神乎其神仙而天仙者乎继荷玉诏高会羣眞位列兑宫身成干体故能神通变化济世度人四围上下虚空处处皆鸾骖所至将所谓深藏宏愿广大法门者吕祖之后惟先生一身而已钖龄风尘俗吏几忘本原观察剑南又鲜仁政滥叨厚禄辜负皇恩两年来𣌀天少见水潦频增龄乃跣足剪甲恭祷眉山之灵拈香七日晴光普照画景遥开奇峯异水间幸遇先生鉴龄微忱招龄入道并示丹经祕诀一章及捷要篇二卷照法修炼始识玄功因此悔入宦途游情山水迩乃自出淸奉结庐凌云未知何年何日蝉脱尘网採瑶花奉桃实敬献先生也龄侍先生甚久得悉先生原本又甚详爰洗浊怀恭爲纪传以付吾门嗣起者三丰先生传圆峤外史先生辽阳懿州人也名号屡更游行无定人多不测其踪刘秉忠同师于前廉希宪荐剡于后至元间以宰官致仕洪武初年太祖屡诏不出盖其托仙远遯以全仕元之节者也故尝自称曰大元遗老又尝自赞曰大元逸民君子深慨其神仙名重遂至掩其孤忠耳平生访道厯尽艰辛终南遇师之后觅侣求铅者足遍天涯乃于武当山修成大道所可异者先生未降世而武当一席早爲安排昔希夷先生游太华遇异人孙君访曰武当九室巖深静可居君后有徒孙更能发迹此山君光大张盖已知名山有主人大道有法嗣也岂不异乎尝闻苦竹眞君传记于钟离云房谓他日有两口者爲汝弟子而其后竟遇吕祖夫岂至人降灵必先有年月日时里居姓氏预定于大罗天上耶不然何言之验也圆通眞人爲先生弟子亦不能请究其故本传一篇记叙精详仙鑑明纪考政皆合然后知先生之借贯生成修眞得道有如是其全备者道派大道渊源始于老子一传尹文始五传而至三丰先生虽然老子之所传亦甚多矣其间杰出者尹文始王少阳支分派别各有传人今特就文始言之文始传麻衣麻衣传希夷希夷传火龙火龙传三丰或以爲隐仙派者文始隐关令隐太白麻衣隐石堂隐黄山希夷隐太华火龙隐终南先生隐武当此隐派之说也夫神仙无不能隐而此派更爲高隐孔子曰老子其犹龙乎言其深隐莫测也故又称犹龙派云按老子之道文始派最高少阳派最大少阳传正阳正阳传纯阳纯阳首传王重阳重阳传邱长春开北派纯阳又传刘海蟾海蟾传张紫阳开南派再按文始一派至麻衣而传希夷少阳一派刘海蟾亦以丹法传希夷两派于斯一滙是三丰先生谓爲文始派也可谓爲少阳派也亦可特其淸风高节终与麻衣希夷火龙相近云前厯祖传太上老君其详不可得闻累世化身未有诞生之迹尝与文始言吾姓字𣺌𣺌从劫至劫不可具述非虚语也逮商阳甲时分神化炁始寄胎于玄妙玉女八十一年至武丁庚辰𡻕二月十五日卯时降生在苦县之頼乡曲人里李树下指李爲姓名耳字伯阳生时白首人号爲老子又长耳复称老聃周初观风西岐自号支邑先生西伯欲拜爲大夫不受命爲守藏史遂借隐焉其后或隐柱下或隐河上或号爲古先生或自爲古皇或爲伯阳父或爲广成子或结庐于河滨或开化于西域秦时称古隐君子而不知太上老祖实隐中圣人也文始先生姓宓名喜字公文天水人一云成纪人成王丁巳𡻕四月初八日吉时降生不求闻达尝爲函关令故称关尹喜一日遇融风三至紫气东来夜观天理星西行过昴知有圣人将至老君到关望其神采大惊拜爲弟子得闻大道着书九篇名关尹子后曰文始经西度流沙复还中夏或称尹辄或称尹道士隐居终南之阴人称爲终南隐圣麻衣先生姓李名和道号初阳内乡人隐石堂山生而神奇绀发美姿稍长厌世浊腐入终南静养遇尹文始传以道要并相法命往南阳湍水旁灵堂山修炼洞居十九年冬夏恆着麻衣故号爲麻衣子灵山有水四时常温名旸谷时往沐浴一夕有少年十二人来拜曰吾属龙也上帝以师道成命吾等辅行大化自是有求雨者皆騐乡民谒恳甚繁别隐歙之黄山人称爲黄山隐者希夷先生姓陈名抟字图南号扶摇子亳州眞源人唐长兴中尝举进士不第遂淡世情以山水爲乐居武当二十余年复隐华山云台观得蛰龙法每卧尝百余日不起遇海蟾授道要逢麻衣子拥炉对坐以铁筯画灰成字默授玄机并以尹文始先生相法传之高隐不出宋太祖时赐号白云先生又赐号希夷先生史称曰华山隐士火龙先生希夷高弟子也隐其身并隐其姓名其里居不可考卽以天地爲里居也其事蹟不多着卽以濳德爲事蹟也神仙鑑亦只记其号状其爲物外风仪此葢如赤松黄石世只知爲古仙耳隐居终南故称终南隐仙或曰贾得昇先生也俟博识者考之三丰先生姓张名通字君实辽东懿州人详见全集后列仙传三山先生姓沈名万三一名万山自号三山道士金陵人秦淮大渔戸心慈好施遇三丰先生得授丹法继炼天元大药服之拔宅而去或隐天目或隐武当皆无定所与三丰先生隐显度世勅封宏愿眞人元天厯戊辰元年秋九月十八日未时诞生邱元靖者武当道士也洪武初三丰先生游武当元靖与先生遇拜爲弟子遂传以道妙命住五龙结菴修炼以了大事乙丑春太祖诏求三丰不得乃诏元靖至与语悦之拜监察御史赐之室不受复擢太常卿亦不受帝称其淸高云太和四仙者卢秋云周眞得刘古泉杨善登皆楚人也洪武初三丰先生入武当结庐于展旗峯上四人请爲弟子遂传以淸净守中之祕于是命秋云住南巖眞得住会仙馆古泉善登住紫霄峯同时静炼后皆证果冰壶先生姓明名玉内江人善符咒多奇验永乐中三丰先生游蜀常寓其家玉欲以符咒传先生先生笑曰我将以道奉子子乃以法授我耶乃作道法会同疏一通予之玉大惊请爲弟子居𡻕余胡濙访先生遂携玉同去不知所之王宗道者淮安人也尝从三丰先生学道永乐三年成祖访求三丰令觅宗道与胡濙同往召见时赐金冠鹤氅奉书香遍游天下十年不遇及还赐封圆德眞人后入庐山採药飘然不返李夫子者名性之楚人也正德间入太和山遇三丰先生传以丹法遂得道平时好端坐澄静齐庄人号爲李夫子喜辟谷日啜麦面汤人又号爲麸子李荆藩永定王闻而慕之遣校礼聘以至寓蕲武当宫衣破衲不食王屡迎入宫祈长生诀皆不对但云儒者修身齐家卽道诀也赐金帛甚厚皆不顾已而辞归王仍遣校送之令索书报命至汉口舟中忽不见校速舟夫过江至中流忽见李卧水而渡校上岸李亦到岸忽又不见校急奔至山见季坐悬巖险处拍手而歌寻大唿校曰爲吾谢王李某不复来也校欲索报书倏又不见后复遣校至山则云季尸解矣校于归途又见李持钵其行如飞无何王以千宗正条几覆国始悟李语非漫然也梦九先生姓汪名钖龄𡽪州歙县人曾官剑南观察而宦情益淡隐心愈深遇三丰先生于峩眉得其道妙继授滇南永北道卽请终养未准旋授河南全省河道副使乃便道归省丹成尸解号圆通道人校正玄要篇及着三丰本传显迹等章传世康熙甲辰年十月十八日申时诞生至今嘉州凌云丹霞峯之淸晖阁卽先生公余之暇濳神炼丹处也中有灵山堂扁载剑南父老数百人姓名爲先生夀咸称圆通祖师仁慈淸净修已治人云白白先生者不言其姓氏所居在靑城大峩嘉州山水之间鼓琴读书酷好老庄道光初遇张三丰先生于绥山传以交媾玄牝金鼎大符之妙旣更遇纯阳祖师得闻药物採取之微以是决意精修日与二三隐士坐论烟霞品评水石名心之冷殆如冰焉所着有河洛易象图解道德经正义圆峤内篇发明内外丹法层次爲前古仙经所未有无事则混俗和光默抱玄微而巳列仙派演余十舍者沈万山弟子也少好施与万山以幼女妻之传以丹砂点化丰饶与妇翁相颉颃其女余蕙刚爲西平侯沐春继室亦善黄白之术盖家传也事见本集中余氏父女传陆德原者吴人也家故淸微慕神仙之学沈万山先生见之知爲道器遂传以玄微妙旨并爲黄白给之其家遂足与顾阿瑛李鸣凤相往来诗坛酒社东南士大夫称其富而好礼洪武初尝助军粮二万斛旣闻太祖有不及江南富足翁之句因慨然曰祸端至矣及时携琴披衲改装黄冠而遯阿瑛闻之亦削发爲僧鸣凤弃家园携妻子泛舟江湖其后江南大族籍没者无算人始信其见几云明阳先生者刘其姓光烛其名仁慈恭敬富而好礼以善爲当爲不求福报达者高之尝从白白子游得淸净守中之旨遂结菴于大江之湄云水盘⬤不迹城市没后数载忽降一诗云人去空山鹤影单回观尘海雾漫漫仙家不昧虚灵体一路淸风到石坛自是云朋霞友咸谓其不灭也所着有金丹诗若干篇尙存于其弟遯园处拳技派王渔洋先生云奉勇之技少林爲外家武当张三丰爲内家三丰之后有关中人王宗宗传温州陈州同州同明嘉靖间人故今两家之传盛于淅东顺治中王来咸字征南其最着者靳人也雨窻无事读聊斋李超始末因识于后又云征南之徒又有僧耳僧尾者皆僧也杂说正讹三峯採战之说多爲丹经所鄙然非祖师之玄要编也尝阅神仙鑑刘宋时有张山峯者号朴阳子未入道时曾授人以房中御女方天帝恶之终于草岛游仙何一阳仙姑游华山曾见其金丹祕诀悉备于身因无天诏难昇玉阙深慨惜焉据此则知山峯二字声音相近之讹也且祖师所作金丹论亦云行御女之术者是犹披麻救火飞蛾扑灯细按此言自不妄讥矣又三峯者乃旁门之名不但刘宋时张三峯也阴道中有三峯採战俗人不知遂以玄要篇等诸旁门是以耳闻爲目见未读丹经者也三峯之术有宋张紫阳陈泥丸诸老仙翁皆巳斥之祖师乃元人不待辨也单言此术由来参同契所谓阴道厌九一者是也九一之谬卽御女之方分上中下三峯採人精气託号泥水金丹伯阳以前巳有此术矣故玄要篇云有爲者非採战提吸之术九一动摇之法卽祖师亦辟三峯之谬复何言哉又尝阅神仙鑑彭祖称太淸景明三峯眞君而御女之术实起于彭祖採补房中禾禺丧屡娶后爲殷王拘系欲杀之葢天律谴之也中途脱逃乃入华山归正云三丰祖师诞期㨿梦九所作本传则系元定宗二年四月初九日也乃各处所传又有作三月初八十月初十者何故大抵仙佛降世举凡得道成眞飞身朝驾其吉期不一而足有如普陀大士孚佑帝君每𡻕斋辰几于逐月皆有然祝大士者毕竟以二月十九爲正庆孚佑者终当以四月十四爲眞兹于祖师诞期亦以本传爲主余皆附存集中使敬祖师者随时致䖍如大士孚佑之斋期亦美事也别传谓祖师爲元末明初人而不知爲宋末元初人也尝对万三自叙云延祐初余年六十七逆而数之正在元定宗之初年宋理宗之淳佑年也元运北起祖师生辽东入元之版借故称爲元人汪作原传谓其降生于定宗丁未与祖师自叙相合眞乃不谬也明胡忠安公濙访三丰祖师系永乐中事世有误作成化者李雨村诗话云祥符寺在绵竹小西门外有明嘉靖九年王汝宾刻礼部尙书胡濙成化四年访张三丰诗碑云云按明纪永乐五年丁亥正胡濙至绵竹时也今刻于天王殿后板壁上有三丰所书翔符禅院四字笔势飞动以祥作翔或者曾至此欤钱文端公陈羣所着香树斋集燕九日王新庄观灯诗有仙携邋遢来空碧人立秋千望比红之句註云张三丰与邱长春同时访道后皆仙去愚按长春先生访道于金朝出世甚早不与张祖同时也但汪仙作传谓祖师制居时有邱道人相访之事祖师成道后于元至正初遨游西山复遇长春子促膝谈心尔时邱眞人阐化元朝正有同时显道之事若曰同时访道则未也俗本载祖师原名君宝及观神仙鑑始知宝本作实鲁鱼相误有如是者并按君实二字似字非名曁阅陆俨山玉堂漫笔乃知祖师名通号玄玄君实其字也天师之后曾寓凤翔宝鸡县之金台观詹事府主簿南阳张朝用尝识之见其行足不履地胡忠安公荐朝用爲均州知州同访不遇又有密勅云淮安王宗道曾与三丰学仙令觅同往三年召见赐宗道金冠鹤氅奉书香遍游天下越十年竟不遇还又按祖师之父俗本以子安爲讳亦似字非名及读梦九所藏列传乃知居仁其名子安其字白山其号也羽流抄本有三丰供状一篇的系诬词语亦鄙俚不可不辨其状云供状道童张三丰年二十八𡻕辽阳人氏有父张子安所生第五子自幼眼疾舍送碧宫投师礼傅后复云游胡广襄阳府天竺菴养性修眞今䝉永乐上位请礼道教中间不能隐讳所供是实此盖方士羽流造作爲荣而不知反以相诬也我祖师永乐年间深隐不出明史尙有征文岂反供状朝廷自媒自炫奔走阙下哉卽仙鑑载有金殿飞昇事亦不过片时立谈以示阳神之不死耳后睹梦九眞本只载有胡广奏状平日疑团至此乃释附胡广奏状云侍读学士臣胡广伏奏眞仙张三丰辽东人氏深藏道法广具神通高隐武当有希夷之风只可礼求不可命见恭维皇帝陛下屈驾广成访求眞道臣因不敢隐讳具表奏闻世有西洋小记载金碧峯南京访祖师一事记言祖师名守成勾容人曾作本县书吏旋弃刀笔出家于西山道院朝天宫修行得成地仙碧峯令访胡尙书朝见明主称爲天仙始得证位大罗此系小说家借名敷衍之法非实事也或问名称守成家称勾容者何故曰不如是不足以凑登场科白也祖师于元明间着作甚多其诗有云水集其文体若干篇皆见梦九藏本又神仙鑑载胡广录呈祖师道诗名捷要篇中有无根树大道歌鍊铅歌琼花诗丽春院二阕靑阳宫留题金液还丹歌眞仙了道歌等作近来传本多所混杂卽如吴鎭响云洞天张灵机邓灵谧所刻玄要篇旧本中有金丹诗三十六首以象三百六十度变作十六首余皆散见杂出全无条理一切道情皆不入刋盖未见此全集也俗钞有比张邓刻本全备者又多以吕祖诗混入其中兹编广取博採兼以梦九眞本一一印证务使复还旧观祖师其许之乎长乙氏谨识重刋道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园仝校字男璜磻溪显蹟类渡沈万三沈万三者秦淮大渔戸也心慈好施其初仅温饱至正十九年忽遇一羽士神采淸高龟形鹤骨大耳圆目身长七尺余修髯如㦸时戴偃月冠手持刀尺一笠一衲寒暑皆然不饰边幅日行千余里所啖升斗辄尽或辟谷数月而貌转丰万三心异之常烹鲜煖酒邀飮芦洲苟有所需极力供俸偶于月下对酌羽士谓曰子欲闻吾出处乎万三启请乃掀髯笑曰吾张三丰也遂将生世出世修眞成眞之由叙述一篇言讫呵呵大笑万三闻言五体投地称祖师者再并乞指教曰尘愚愿以救济富夀非敢望也祖师曰虽不敢妄洩眞传亦不欲缄默闭道予已深知子之肺肠当爲作之于是置办药材择日启炼七七启视铅汞各道祖师嗟咄不已万三自谓机缘未至复尽所蓄并售船网以补数下工及半忽汞走如焚茅葢皆燬万三深叹福薄祖师亦劝其勿爲夫妇毫无怨意苦留再炼赀财巳匮议鬻幼女祖师若爲不知窃喜其志坚一任所爲令备朱里之汞招其夫妇至前出药少许指甲挑微芒乘汞𤍠投下立凝如土复以死汞点铜铁悉成黄白相接长生祖师遂畧收丹头临行嘱曰东南王气大盛当晤子于西南也遂入巴中万三以之起立家业安炉大炼不一载富甲天下凡遇贫乏患难广爲周给商贾贷其赀以贸易者直遍海内世谓其得聚宝盆故财源特沛斯时世乱兵荒万三惧有祸乃毁丹炉器皿自号三山道士至今南京城西南街卽其迁处会同馆卽其故居后湖中地卽其花园旧址也仙鑑评外丹成爲内丹之助然眞道难闻千举万败人每以三丰爲口实至受诳不悟当思已有万山福量乃可遇之苟或不然愿且置是寓金台观元至正丙午年宝鸡金台观有道翁者貌若百余𡻕忽于九月二十七日自言辞世留颂而逝士民杨轨山置棺殓讫临窆柩有声如雷发之复生跃起谓轨山曰吾张三丰也天师后裔幼好学道今吾大丹巳成神游天海吾子善人也难得难得遂教以避世延年之术寻携轨山同去圆通子曰世人尽如轨山则路无暴骨矣如此方便人仙眞安得不度隐太和山洪武初祖师入太和山于玉虚宫畔结菴冷坐菴前古木五株阴连数𣢿云气滃然故尝栖其下勐兽不口鸷鸟不抟人咸异之衲衣垢弊皆号爲邋遢张有问其仙术竟不一答问经书则津涎不絶口登山轻捷如飞隆冬卧雪中鼾𪖙如雷常语太和鄕人曰兹山异日当大显道士邱元靖叩其出处始识爲三丰祖师请爲弟子遂传以道妙神仙鑑评左道旁门最能惑人如箭射虚空还复坠地惟觅得眞种子濳修密炼至丹成果熟寒暑不能侵阴阳不能贼纵横自在来去随心方爲实际如三丰者所当景仰寄常遇春洪武二年已酉六月常遇春进攻大兴州直拔开平追奔数百里大获全胜遂淸蓟北秋七月师次柳河州遇春得疾谓众将曰予生时有老翁至门付一函云煌煌尾㝛矫矫虎臣和中遇主柳下归神前日张眞人三丰自五台寄书又是此数字今至柳河州而病吾其逝矣寻卒于军去年戊申帝初卽位亦尝钦问四十二代天师张冲虚曰北征如何天师曰朝廷有福大将归眞见蜀王椿洪武中太祖封子椿爲蜀王是时两川久定人物恬熙倏有老翁者神完貌古行动如飞一日方冠博带翩然见王说以入道王不听然心异其老健欲慕栖之老翁笑吟曰何必终南论捷径宦情于我似鸿毛王高其节一日谓王曰藩封虽好然须志退心虚乃保无祸吾张三丰也将与海岛诸仙游于寥廓矣王作诗以送之有吾师深得留侯术静养丹田保谷神之句亦不相留祖师遂去或曰其后诸王如谷王穗辽王植多有不保其封而蜀王得以居安乐土者皆祖师教之云按祖师见蜀王椿之后遨游川贵云广云车无定显蹟最多未尝枯坐一山或言初入成都见蜀王椿王不喜道退还襄邓间居武当二十三年一旦游方拂袖而去圆通子读此一则题一絶云入幕仙翁一老皤相逢不识奈如何名言几字将王报保得藩封受用多寓指挥家洪武中祖师游蜀侨寓环衞姜指挥家行踪诡异而人不识常戴一笠笠甚大虽小戸出入不碍系铁丝绦备极工致朝夕居一磐石上尝折枯梅枝插土卽生花皆下垂故成都昔年犹遗照水梅云寓开元寺夔府城西开元寺唐了休禅师道场也明初祖师来游与僧广海善寓居于寺者七日临别赠以诗并留草履一双沈香三片而去后海以诗及二物献文帝答赐玉环一枚千佛袈裟一领今犹置寺中称世宝云三却廷诏洪武十七年甲子帝以华夷宾服诏求眞人张三丰莫知所往明年春复强其弟子沈万三敦请了不可得又召邱元靖入朝祖师因呈一诗并嘱邱曰奏语明天子谓吾将遨游海外矣其诗云流水行云不自收朝廷何必苦征求从今更要藏名姓山北山南任我游帝览而纵之寻拜邱爲监察御史赐美室均不受邱可谓不忘师教也圆通子曰严子陵其吾师之前身耶滇南践约洪武中京城自洪武门至水西门坍坏下有水怪濳窟筑之复頽帝向忌沈万三年命相同而大富召谓曰尔家有盆能聚宝亦能聚土筑门乎万三不敢辨承命起筑立基卽倾者三乃以丹金数片暗投其内筑之始成费盖鉅万帝尝欲犒军召万三贷之曰吾军百万但得一军一两足矣万三如数输之帝瞰其无困苦状由是欲除之罪以他事议流岭南万三遂轻身𢹂妻奴去而委其家赀未几命再徙于云南旣至滇万三无聊忽有弓长翁者传云践约来会万三请见则三丰祖师也祖师笑曰犹记东南气盛西南相见之语乎万三爽然因与炼天元服食大药明年始成万三与全家饵之皆能冲举圆通子曰撒手赀财卽成上仙其施济已多矣游鹤鸣山洪武末有道人游卭之鹤鸣山山有二十四洞以应二十四气道人入山时石鹤复鸣人咸惊异居半载入天谷洞不出洞门书三丰游此四字时已一百余𡻕矣圆通子曰奇题诗警祸建文嗣位初戸部门前薄暝有老翁闲步如土地形状者风过处忽不见明晨觇双扉上于右扉题一诗云燕子将营垒龙孙不在潭波平风又起海上问三三末三字写于双扉交关处人多不解戸部侍郎卓敬见之以爲三字写门中盖借门缝作丰字中画也心知爲三丰仙翁并念燕子者是指燕王龙孙者是指建文其语殊凶其字旋落卓乃密疏请徙封燕王隶于南昌万一有变尙可控制疏入竟不听圆通子曰卓侍郎聪明可爱惜忠言逆耳致使燕封篡位吾师其亦不得已而题诗欤不然岂不知建文之不听哉混迹京师永乐初有宦客游京师丰姿淸矫拂拂修髯而衣服礼容似公车客状居京颇久与戸科给事中胡濙相契常作诗酒之会喜拟文选体多不存稿客闻朝中僚属事毕闲谈多言神仙事又闻侍读胡广欲举张三丰仙术上闻客心厌之一日饮于客斋忽谓胡濙曰吾友善事明君我将远引深山也濙惊叩其故不答数叩之乃掀髯笑曰吾卽三丰子也言毕迳去不知所往其后胡濙访三丰祖师因有却忆故人从此隐题诗谁似鲍参军之句云一晤因缘永乐四年冬詹事府主簿南阳张朝用常见一道人行止异奇足不履地手捻梅花口吟秋水趋前询之乃三丰仙翁也明年帝命胡濙游访因荐朝用同行已不知其去向矣道示明玉永乐中有羽客游内江寓明玉道人家诡云庞姓微示以异尝履极险不坠涉水无少濡明玉善符咒多奇验欲传授羽客羽客笑曰我以道俸君君乃以法授我耶乃作道法会同疏一通与之明玉大惊跪请其名号乃知爲三丰祖师也居𡻕余胡濙物色之遂不留寻又来往峩眉山中明殿飞昇明成祖自遇西僧哈立麻之后颇萌道心尙书胡广因言张三丰实有道法录其捷要篇上呈帝览之虽不测其涯涘知其有合玄机遣使访之壬辰春又勅孙碧云至武当拜候三月初六日并赐书越三载始至武当碧云呈御书祖师览讫笑答一函碧云劝入朝不可留居室内出则同游令人驰报于帝丙申春正帝命安车迎请忽又他适帝乃斥胡广求之广大惧卽至武当恳祷祖师见其情切乃出许其诣阙先自飞身而去帝正在朝忽见一𧟋褛道人肩披鹿裘立于阶前稽首冷笑帝问是三丰殷勤命坐卽求谈道祖师遂唱访道求玄走尽天涯之曲曲终从容下阶一时卿云瑞霭弥满殿廷良久始散祖师去矣君臣叹异始信眞仙及胡广还朝上颇赐劳之神仙鑑评仙道有易髓换骨不必蜕化者有育就婴孩引神出见者有太阴炼形尸解成眞者皆足以证道而完璞之育就胎孙三丰之飞昇金殿非重安九鼎再立干坤何能至此由是而观丹道岂易言哉玄光表异永乐丙申𡻕五月朔爲南极老人万夀之会老君命太微尹眞人传示羣眞尹向西北行举头见一簇玄光从空飞至迎视乃三丰先生尹告以老君之旨三丰曰吾已荷玉帝宣命矣遂别去七针先生天顺中有七针先生者尝持七药针治人疮疾多奇效人遂以七针目之先生亦以此自名又能图写山水自此辆川公卿多重之先是张三丰以仙画称奇朝廷屡求不得近臣因以七针上闻诏进写山水一幅最爲称旨但性嗜酒且好漫骂权倖浊吏某利其技精聘至家厚待之倩其作画以图干谒一日帝又以美绢赐写时七针醉矣居小楼上浊吏以绢付七针七针置之牀头夜闻呕秽声甚剧浊吏心急烛之七针跃起曰快甚快甚举视皆麻雀跃跃欲飞尙未点睛浊吏不得已进呈帝览帝称异卽命点睛对曰臣所写不可点睛点则飞去帝弗信促之七针乃举笔乱宀鼠讫帝玩而笑曰此物眞欲飞也语终卽有无数小雀冲云而去至浊吏之乡尽弹其田谷殆无遗粟连疆者固无恙也七针亦遯去事闻上再诏见不可得帝以问礼部尙书胡濙濙对曰七针殆三丰耶以三丰二字横顺分观葢如针之有七也帝惊异赠角黍翁又天顺中剑州有老翁者忘其姓氏日市角黍爲生视有公贝者过輙与一包不取赀或叩其故老翁曰是皆走乏人也腹且饥吾日售角黍只求固吾本而少有利焉足矣以余给人特小惠耳何足齿一日日将晡角黍不能售倐有道人前过乞赐一包翁与之食毕又乞翁又与之如是者几数十次翁皆与之道人大笑曰翁眞慷慨者吾无他术囊有紫珠一枚可携回置瓮内隔夕启视中有奇妙焉语罢道人飘然而去翁带至家竟如其教时米瓮匮矣明晨开之瓮米已满翁笑曰道人所谓奇妙者固如是耶遂取作角黍卖三施七来日启视米又满作业如常人沾其惠者咸啧啧称善久之翁殆异焉因倒瓮觇之紫珠不见嗣后瓮亦不复生米矣他日道人又来语翁曰吾某某也翁惠巳多愿出世否翁不许祖师乃出一粒嘱曰且食此当更绵夀翁啖下觉肺腑皆淸祖师去后老翁年百余端坐而逝圆通子曰惜此翁不求仙道然其满腔慈念亦应长享遐龄矣诗挫番僧成化中方士流行一时赐以诰勅号爲眞人者几盈都下而西番僧札巴坚参以秘密教获宠赐号大智慧佛出入乘高舆虽显贵过街皆避其前导一日札巴归赐院罕干大见褴褛道人于照壁上题诗云纷纷方士满朝端又见番僧压显官这等奴才称释道老君含笑世尊欢款落坤断补题札巴见之大怒命士卒擒之风沙起处道人不见或曰坤卦断而言补者此丰字也于是共知爲眞仙三丰焉厥后札巴之势稍挫圆通子曰札巴没脸一戏方士成化中羽流扰扰出入禁廷祖师甚恶之一日遇方士赵王二姓者知其存心鬼蜮将挟异术北行因化爲教主形状以诡之曰吾张天师也飞符召神我法甚效君等愿学否赵王不信祖师乃向空指画倐有天兵天将往来云气中二人始异之跪求符箓祖师伪爲密嘱状赐之数符二人大笑而去其时李孜省以五雷法得倖二人投之因此进身帝询其能二人以天师传符对并请帝致斋三日演法一观帝如其教临期大设法坛支吾终日不騐帝怒其奸诈立命侍衞毙之圆通子曰眞仙之恶方士犹君子之恶小人乎吾师七戏方士以正法簸弄邪法务使羣邪术败宠倖日衰而后已如吾师者应封爲盪邪衞正护国天师也厥后成化末罢夺僧道封号虽系用科道言安知不因吾师之默破其术而乃疎之欤二戏方士祖师又尝与方士刘某者赌役鬼神方士符初烧祖师暗以法力掩之轮及师符卽有神鬼无数甲马狰𤢆往来空际方士惊奇跪求指教师慨然与之并教以斩鬼妙法方士大喜挟技游京颇称霛效特未用斩鬼法耳继援梁芳等得入内廷一夕有宫监与宫婢相狎适帝命刘召鬼符使烧而二鬼至一男一女调笑于宫楼之下渐逼帝前不知敬避帝惧速命刘拔剑击之则是宫婢云娥与宫监某某也帝大怒以刘侮已卽刻毙于坛内圆通子曰一符杀三邪非吾师逞毒手也以正衞国眞是慈悲耳三戏方士方士郭成显无赖徒也初学五雷法颇效行将入京三丰祖师因于途中截之相逢道左诡名赛天师先语郭曰子身藏五雷诀耶郭惊其先知料是神人不敢隐匿连声唯唯赛天师曰吾尙有六雷法赐汝依法行持能召天仙化女御凤游凡近日李孜省权倾中外尔以此法投之则显要可立致也郭大喜请受其传叩头辞去进干孜省先用五雷孜省以爲同道深信纳之郭笑曰岂惟是哉吾更有六雷在也传吾者云此法能召天姝孜省雀跃促郭演之郭乃故持身分命广法坛务穷精致红灯翠帏境界一新孜省之姬妾倚阁明妆皆观郭术何如郭乃按法行符遶坛咒喝果有仙姝四五冉冉而来各跨赤虬止于坛上其中有二女尤爲妖丽双喉度曲宛转莺声歌曰侬与儿夫据要津法衣解却眤红裙此威此福难长久朝倚栏干泪溼云音节淸脆似嘲似讽如惧如哀孜省之党初睹美人则生怜继闻歌词则大惑细思其意弥震恐忽然雷雨当空风沙竞作满坛灯火皆灭狐城鼠社水扑烟昏霎时云敛纤月挂檐觉有呻吟声在坛深黑处复然明烛照之只见姬妾数人各跨一獃汉赤体弯腰若僵迷状睇眎之则皆孜省门下所养术士法徒也强命家奴各扶过去再觅郭成显尙立法坛满口煳词摇头搯指若得意然孜省羞怒交作拔佩剑砍之抛其尸于后园池内禁家人勿言谁知此夕丑声早流于外矣孜省益危𢙀不安圆通子曰六雷法竟有如许妙用不知吾师从何处得来汉唐方士流行之际惜无此书四戏方士彭华爲吏部左侍郎继结万安孜省遂得入内阁预机务事势熖日彰威福自擅屏逐忠良其门下亦多方士一日病𤍠凉药鲜效乃命方士熊钟代求明医熊闻都门外有某某者岐黄颇精遂往延之路遇一道人背负药囊手挑画板上书四句云一张膏药贴好疮痍三封大丹牢笼方术夫所谓一张三封者是隐着其姓字也猝然相遇以爲表其医道故熊弗察耳外售解𤍠丸倒拜乞卖一丸道人故嘱曰此丸与大贵人食之必能白日飞昇其去世后则袭显位易易也熊本无仙意但欲日飞昇其去世后则袭显位易易也熊本无仙意但欲如彭华辈身列要津足矣因将丸回述其灵异彭华于昏愦中吞之头脑涔涔如中鸩毒状寻复大吐吐后遂得风疾熊伺其误遂遁彭华亦以病罢黜圆通子曰𤍠中之病凉剂难疗夫惟吐其火而赐以风则心𤍠退矣若方士者𤍠中更甚于彭华不爱神仙只贪富贵何不待他飞昇便自逃走五戏方士太行西山马仙翁能以神箭射鬼人多求之无弗效者道士邓常恩素闻其能及爲太常卿阴贼险很暗害一人每入府中爲厉乃命其徒陈歪儿往求马术陈卽往途遇一道人风骨昂昂手执长弓腰插七箭自云射鬼百发百中而不言其姓字陈疑焉同行至晚于破庙中栖宿林昏月黑丛篁古木中鬼声啾啾然陈大惧道人曰尔可以观吾射也卽于窗隙内张弓射之其鬼哀号而去陈乃折服明晨乞其艺道人慨然与之遂回京师述其情事诡云马仙已往今幸得此神箭皆大人之福也常恩喜甚夜来昏月蒙蒙府园中鬼声又起卽命陈一奏其技常恩转过回廊于对面楼窗上觇之忽见鬼飞入楼陈遂挽强弓决妙矢羽声响处大叫一声应弦而倒烛之则常恩也幸中左臂不致陨命陈卽逃圆通子曰杀人之罪已甚矣乃至欲诛其魄残忍孰甚西山之行卽得马仙神箭安知不转射常恩六戏方士阁臣万安深中宽外其时万贵𡚱宠冠后宫安称子姪行内外之声援益固并求方士房中术进之𡚱大喜居无何而𡚱卒方万安之求此术也方士路逢渊高谈採战以术授安后自称法师命安往西山受道路先于途中待之数日不至无聊中散步郊墟忽遇一道叟松颜鹤发齿高面红如赤松黄石辈问其姓不答叩其道不言叟笑吟曰路逢𡨚路逢𡨚今日何缘遇万安飘然而去路大惊逡巡欲返尔时日色沉山林昏鸦噪四顾茫然顿迷去向又见一樵叟荷薪而过叩其姓曰张而不言名路求指迷老叟指靑灯处卽是旅店一谢而别遂投㝛焉破椽萧萧中夜闻隔屋叹声眤隙而窥则万安也私心怜之又欲近之遂抽其破壁而过以图一叙深情时安巳神倦枕手而眠忽闻壁响疑是刧贼乃举坐橙一击其人遂扑唿随侍古见之则自称法师之路逢渊也安究其情则知爲问候而来伏地请罪路亦忍痛作礼问安曰相公不趋大道胡亦至此乎安言吾奉师命欲往西山夜梦仙叟对吾指示云万安万安访道西山西山大路不逢缘吾故趋车小道而来不料与师相遇竟作此一叚恶戏圆通子曰以方士爲法师愚巳甚矣师不成师故应受坐橙一击厥后万安仍以房术进后宫被宪宗察出遂罢则徒弟亦失时矣七戏方士成化末梁芳李孜省邓常恩赵玉芝先后谪戍继皆遇赦而太监蒋琮力言芳等罪状决不可赦故梁李废死而邓赵仍戍边先谪戍时于途见旅壁遍处题云孜省梁芳罪恶大彰遇赦不宜赦令渠下狱亡常恩玉芝谪戍西夷逢赦不当赦长与中土离款落封三张云圆通子曰羣小被谪已无生气然小人心痴必有囘望三台冀复大用如万安黜归时者故吾师题此戏之以了局一党也道观题诗嘉靖末诏求天下方书时南京道观崇淸寺壁上有四绝句款落隐仙张玄玄题常有神灯夜照其字后忽爲雷电取去诗见云水集中大闹魏祠天启中魏忠贤生祠几遍天下而东华门外一所尤爲壮丽日褴𧟋褛疯道三人奋步游观突入祠内击忠贤土偶像粪土泥沙污秽满面复于壁上大书四句云淫祠靡靡王室如燬锦绣江山竟委于鬼守祠吏一见大惊方欲扭执而三疯不见矣吏恐忠贤闻之卽时洗伐觉诗壁余香土偶余臭是夕忠贤一身皆痛楚云圆通子曰快事快事可补明史之遗使阅者奋袂起舞道逢吕祖顺治初秦蜀未平时有一道士披裘往来隐显莫测行且叹息叹已复笑笑已复歌歌曰干坤明不明𧲣虎尙横行拂袖归三岛蓬莱看水淸又有一道士佩剑执拂而来依声和之和曰五更天欲明出栈看云行与子同归去天得一以淸飘然而至佩剑者先谓披裘者曰三丰先生今可以休息矣这道士稽首相答语语禅锋了不可释忽然放大毫光空中红云飞舞结成吕字二道士腾空而去此事载殴养眞纪乱书中枯梅复生康熙间麟游道上马家店有枯梅一株桩颇奇古不知何年种也适値冬雪天寒有张道人身披破衲晓行至此唿店主具面食煮未稠卽送至席上道人曰咱不食生面与枯梅食之待他快活掷其面于树稍摊钱而去店主异焉明晨觇之枯梅已着花也桠杈皆作丰字状马店因此大售时时以面水灌之仍枯圆通子曰吕祖活樟邱祖活柏张祖活梅皆可谓恩及草木靑云障暑祖师游蜀山山多黄荆时値天暑诸父老芟锄田野不胜酷热师将黄荆枝结成圈子戴于头上只见靑云如笠浮浮空际随之往来时有见者多效之殊大淸凉不生𤍠疾乡老赋之曰首戴黄荆虽少靑云覆顶身居绿野不妨赤日当头至今遂成农圃故事云圆通子曰或折枝作帽或採叶作茗此物皆大佳西溪假寐同州有田翁者家称富有生平颇好善及其殁也有一道人来弔自称天外散人嘱其子葬其父于秦岭山中土起乳包两石相抄处且曰吾与人卜地只令无风水泥沙蝼蚁足矣切勿妄听盲师复行迁改田葬其父十年平平后爲某师所惑谈封说拜顿起他心欲改葬焉闻道人尙在西溪亭田往询其可否及至亭间道人正酣睡石上田以手推移再三道人作蒙眬语曰而翁正安卧何来移动爲也田不悟复强推之道人鼻息齁齁竟不之答田遂还家仍从某师语往开其墓田公遗骨如黄金然殊大悔恨而某师强词夺理卒移他区不十年而田产凋零再访道人云已去年他往也寻又逢某师见其目瞽丐于市云圆通子曰田公之子可谓不孝之甚者补辑金箔交辉洪武初平阳眞仙张金箔世造金箔纸故以金箔自名深藏道术游戏人间尝以金箔爲药与人治疾无不奇效忽又有张金点者身着淡蓝袍满袍皆贴金点遂以金点爲号见者粲然金点曰人有疾而服吾一点其疾必瘳时有求试者效騐如神亦不索价是时南省多疫症金点一身日爲众人拥取直至点尽而止明日来市中其点如故咸拜爲神师越月后疫症稍止金点曰吾今事尽将归云山矣遂脱其金点道袍于地人竞夺取张化爲金光冲天而去他日刘诚意闻之曰此必张三丰诡爲金点与张金箔相辉映也梦里传方明有朱生者兖州人也性慈孝忽得眼疾对面不见物朝夕拜天遂梦一金色神人长髯如㦸道貌飘然招朱至前曰子心诚恪吾有妙方赐汝一点必明但用好熖硝一两铜器镕化入飞过黄丹二分片脑二分铜匙急炒入鏆内收之每点少许其灵效有未可具述者朱醒而异之卽照神传调治越日复明朱感其神騐向空焚香竭诚礼拜他日到兖城路经张仙观入内瞻仰忽见仙容与梦中神人仪装无二不觉竦然并发愿传刋其方于世今其方尙载本草纲目中度汪梦九汪公钖龄字梦九徽州歙县人明嘉靖进士按察忠愍公后裔家素丰余能好礼义继客扬州江都遂侨寓焉公生而神异少有夙慧壮有治才娶刘氏性极恬静尝梦女仙何一阳颇爱玄学与公俱二十余年颂偈而逝公亦不复娶平生出处由别驾官至四川剑南观察辑兵爱民人皆德之到任二载剑南多雨公乃自断指甲徒步往祷于眉山拈香七日而天晴咸以爲仁慈所感归经娑罗坪忽遇至人张三丰先生来游峩眉一见如旧先生觉之曰方今圣天子在上又有贤宰辅名公卿相与佐治君无忘蓬山来共处时也公乃大悟本来爲沈万三分神寄世并知三丰爲恩师再求指度师乃授以金丹要旨公暇卽静坐于高幖凌云两山建修屋舍丹房并于就日峯自创一椁号藏脱居夜与仙师往来尔时民物恬熙辕门满草矣所未决去者因尙有老亲在耳继陞云南永北卽请终养恐长滞于软红也乃以次丁在不合定例遂阻寻又授河南通省河道副使因便道抵扬州过楚江复遇三丰先生传以祕诀遽抱奇病归时元配刘恭人去世多年命其子思敏扶柩入蜀葬之就日峯而公病益剧绝粒月余面转红畅一日谓弟曰汝善事父吾将往矣薰沐正襟空中隐隐有彩云下覆罕干大见一气从顶门出乃终举尸入棺轻如蝉蜕方知成眞得道人也其子奉遗命合刘恭人柩同扶入川瘗于就日峯上后有巴南樵夫见公于峩山从一奇伟道人飞行峭壁仍如当日容貌髭须飘飘然长乙子曰题系度汪梦九而此作乃如梦九先生小传何也盖先生观察剑南流风善政至今犹称颂之兼以仙根道器忠孝两全故祖师亟来指度以衞吾道兹作蒐轶事撷遗闻并照其夀藏碑跋着之仍以着祖师度世之勤而代写梦九出处也附梦九先生自题藏蜕居记道人姓汪名钖龄字梦九号圆通江南徽州府歙县水界山人侨寓扬州府江都县厯官别驾州牧戸工二部任四川剑南观察受修养祕法于张三丰先生之门爱凌云山水淸幽自营葬地于就日峯内穴得云中仙座之形扦巳山亥向爲将来藏骨之所留题七律一诗录之于后自扦吉穴埋仙骨水绕山环倍有情就日淸泉垂德泽丹霞静室守佳城道人久脱尘凡累孝子无劳风木惊莫说老夫原未死何妨标挂见分明雍正元年嵗次癸卯四月初三日圆通道人建椁自记秦安溷迹秦安县有张蓬头自云中州人又称天外人顶挽单髻冬夏着一破衲游行市上状类疯癫好事者𢌿以酒食不问精麄多寡噉辄尽初未见其醉饱也时或数日或数十日不饮食亦无饥渴态晚宿寺观平地上恆经旬不起羣以爲死足蹴之乃欠伸张目曰寐未熟何溷而公爲也县人蔡生有别墅在城西石佛寺花木明秀廓槛回环欲奉之往蓬头殊不辞生恆喜交游以墅爲外宅日与品竹弹丝者相爲征逐蓬头了不爲意日方落卽僵卧如尸终夜不闻息声偶叩其术曰圣经次节乃儒释道三教入门初基由定而至得其途乃分踏实一切者孔门也空诸一切者牟尼也超乎一切者太上也君称茂才当自领之耳生妻最悍妒诟骂翁姑生畏之如虎探知生与道者并诸交在别墅爲戏怒甚卽往斥逐生愳以吿蓬头曰无伤俟其来我自当之比至见蓬头当门坐怒声雷动肆口𠌖倯直前以左右手力批两颊蓬头怡然不动妻觉两手痛不可忍急归而十指肿若悬槌已发疔毒嚎唿半夜天晓死矣迨干隆四十九年四月蓬头忽劝蔡归家蔡心迷游戏难之强而后可至正月望逆𤞑马心明携其党自伏羌窜归石峯堡道经石佛寺蹂躏殆尽而蔡独免后有陈野仙者亦来游秦安野仙平凉人冠服作道装而饮酒食肉起居作息如常人结庐龙门山危峯峭壁殆飞鸟所不能到不知何以上下也其踪迹颇不远人欲觅之峯下唿陈爷卽至或叩以休咎不答但云由他由他又尝与乡人移石上崖又尝与友人噀水灭火一切灵异未可俱述兹闻野仙来游蔡卽延至其家令与蓬头相见而野仙若甚自惭者留三日野仙辞去蔡因问蓬头野仙何如曰修仙有二其上乘自静功入门首戒妄念次学胎息再演降龙伏虎之法此皆易事惟金丹难炼耳丹成便可飞昇来往自如矣今野仙乃符箓一派静则云霞动则霹𩆝然必传授正藴秘深眞师来度亦成南宫列仙否则五百年后难免雷刧矣幸野仙存心仁厚每以其法救人困苦虽系别道吾将以大道传之居无何蓬头亦飘然去野仙貎肥黑礼仪甚恭蓬头面奇古而神极淸去来倏忽如游龙然虚舟子曰海亭言张眞人每尝往来城市徉狂散发自称蓬头神也哉眞人之住世也不示异不见爲仙徒示异又恐似野仙夫惟扫除旁门独标正道而以诛悍妇救蔡家畧露其以道兼法之妙则眞人之神通大矣可惜蔡生不悟干隆纯皇帝时大学士张文和公廷玉奉勅纂修明史其序仙传有云明初周顚张三丰之属踪迹祕幻莫可测识而震动天子要非妄誔取宠者所可几诚哉是言也张三丰先生全集X重刋道藏辑要张三丰先生全集汉嘉长乙山人李西月重编张道渊子深敬书阆中朱道生晚成子敬刋姪瑛春城朱瓒素园仝校男璜磻溪古文陈雷谷传雷谷仙翁陈可复定海人也生而疎束朿爽丰骨不凡自少好仙术无功名意遇平江林道人铨传以召雷法时値大旱祷祈莫应或有戏者曰陈道士能召雷雨命至官庭将俟其不騐而侮辱之可复卽以法兴云须臾雷电大作雨下尺余常至鄞之天庆观中秋有方士赏月可复不与其会戏以墨水噀空顷卽乌云蔽月而雨黑雨坐客惊避衣尽缁矣众知其所爲延之入席云收雾敛月复朗然其响应率皆类此至元间世祖诏见命主长春宫暇则杜门静坐不与客见焉陈中行传元江东明道书院山长教授温州陈公名遇字中行金陵人也公外和内刚深知大义明太祖渡江御史秦元荐之帝致书征至与语大悦俾典戎务咨以机宻授供奉不受后又拜学士中书左丞宏文大学士太常卿礼部尙书皆辞又赐金帛等物亦不受高庙三幸其第引入内赐坐病则赐医药年七十二无疾而终帝再三震悼赐以棺帛当时在廷公卿皆以爲无此宠遇方公之初见太祖也只劝其戒杀以爲生民之望及诘以元政何如公惟流涕而已诏对之暇焚香危坐若山中老僧者太祖数遣人觇之公正念金刚经曰以如是降伏其心以如是降伏其心故始终不相疑焉然其不受人职亦可谓忠于元者也元史不载吾故表而志之完璞子列传完璞子姓程名瑶字光杓新安人征士搏霄之子也状貌魁梧性情豪宕母倪氏梦神人以赤玉授之而生幼有神悟诵经史如已熟读者然倪氏卒哀毁如成人自是日日勤学所谓孔孟心传河洛宗旨皆贯通焉及长娶周氏氏名钖字元姫长知书理阅纲目传记能较其异同称闺中博士姫于君爲同庚而君生以冬至元姫生以夏至葢一少阳一少阴也孝翁敬夫暇则聆光杓诵读恒以义理相质搏霄弃世后守制如礼服阕北游宋濂一见卽奇之曰风尘外物搏霄爲不死矣寻辞去从吴桢学剑甫期月而卽尽其能乃佩剑出游遇王仲都于句曲授以大道命择地修炼遂还北岳濳修十二载道成时年三十六也始归家见元姫课子读书遂独寝中堂元姫濳窥见其趺坐于榻顶有金光照耀一室诘朝请曰夫子何不以道相授乎光杓曰方欲度尽天下岂吝于子但未谢师恩故未敢也遂往大翮山谒见王眞君赐号完璞子拜谢而去㩦剑游晋阳转之荆楚时有姚广孝者出家妙智菴法名道衍虽从佛教郄喜谈兵尝游南阳新野访卧龙遗蹟题诗于庙津津自喜忽有一人坐于其侧大喝曰和尙何人敢诮武侯耶衍大惊见其道装佩剑容貎清奇作礼曰无心之咏叹道长何责之深也敢请从来道者云吾号完璞惟喜遨游苍林碧巘皆吾庐也仰天大笑而去衍后爲燕王所倚助恶篡国故完璞一羞之也建文初燕入会塟讫还至淮阴次子高煦引兵来接忽然风雾大作沙石乱飞无路可出勐闻喝声曰且饶汝天卽淸明见一道者按剑而哂煦欲问询风过不见矣归令道衍占之曰此仙家游戏耳葢完璞自羞道衍后卽知燕王入朝故于中途显遁甲以警之夏四月太祖小祥燕遣世子煦燧等入临魏国公徐辉祖宻奏请留之煦入辉祖廐盗良马先逃时完璞访余于武当遥见煦来因掣剑指之其马惊嘶跑转控勒不止欲下不能直至江口如从云雾中坠下燕后围济南铁铉令军民诈降遂败燕于城下时道衍亦在军中出营廵视一人至前曰余有破城之诀以秘函付之卽去衍启视云赞画军机曾不识诈降之计师到济南多不济问何如刘诚意全未衍览之耻惧交集细忆其人宛似武侯庙前所遇者完璞复去游淮上値燕师进攻沧州高煦殿后俄而冰水氷雹大作齐奔北军煦带重伤而走周隐遥眞人适来相遇怪而问之曰燕王应运之主何爲挫之完璞曰先生误矣燕王棣今之管蔡也时无周公使彼得行其志而先生以应运归之若此则强藩叛国皆称应运而纲常从此坠地矣小子念此殊不敢狥俗情故常两羞广孝三辱高煦葢欲振饬大伦维持名教使千秋以后知燕王之师爲山林仙客所不能容者定非应运之主也自古眞人崛起则必除残去暴上如汤武㳄如高光乃克称应运焉近今如太祖开国平贼㓂继大元亦可称爲应运然天以天下与明率当以祖宗传贻者尊爲天命燕王不据位安知建文之后遂无世子耶矧其立位以来操心仁孝上天原无攺易之心而燕王以强凌弱此不过如乡人之豪夺其宗人之产于天命何与乎乃高煦暴物佐父称兵道衍奸奴辅渠肆志浅识者犹不平况豪士哉吾闻先生爲角里公贤孙抑思商山辅翼何不重少子而重嫡子使当日戚后之儿亦居惠帝之位先生其许之否隐遥语塞遂各分手而去完璞仍还山居元姫来拜曰婚嫁之事妾已代君完之盍卽以道相授乎遂传以返本还元之诀日夜修炼完璞子亦自温养胎婴九年胎孙复孕可以分身应物神游千里时元姫容颜日少悟彻前因乃与完璞子同登瑶岛之上矣赞曰程完璞者忠义神仙也然其羞广孝挫高煦说隐遥壮则壮矣毋乃龙性未驯乎旣闻温养𣸸孙入包山玞楼与徐君同修仙史则又儒雅之甚矣慧通子列传慧通子姓徐名人瑞字辑五滇池侯徐景夫英之子也母宏氏初生一姊名大姑继生慧通时洪武元年四月初八日也龆龄时死而复生忽开神慧先是滇池侯性情豪迈奋志从军转徙于外卒不能归时慧通尙年稚也常师韩教授淹贯经史里人有神童之目而慧通天性澹远素慕玄修日自馆舍归途遇赤须道士招前语曰穉子有心学道抑知道不远人乎忠孝仁义道之基也遂传以妙品逸入深林不见慧通归家乃存心报本矢志忠诚旣念老父从征音书久絶遂欲遍处寻求以母孤淸无人奉侍不敢遽行姊适娄江朱云章专事游侠言欲爲朝廷出力图取功名慧通闻而叹曰朱哥亦作此想也心窃忧之未尝爲母告也娶陶氏幼名钟姑后改名复字于根心灵善悟能读古经文姑少慧通一年而月日时则皆同也能事老姑人称双孝焉慧通以内助贤顺乃聚徒教授馆谷奉亲嗣后生齿渐蕃谋生转拙乃学爲岐黄之业精痘科兼善治疫疠国之人頼以活者葢不可胜数矣侧闻朱云章勤王战死遂具舟往慰大姑因思父亦从军未卜何如而寻亲之念于是益切谓穷天极地必往求之也时年已三十五绺长髯口河眉剑目秀鼻隆喜服天蓝袍淡黄裾飘飘然有神仙意㩦二童相随舟至江西小儿患病者咸求医治餽遗之物用度外悉施贫苦飘零楚蜀至瞿塘三崃又闻徐侯在滇南爰往探之至沐木术府问询始知向鎭大理已去世二载也沉痛欲絶卽日泣奔大理征寻甫得于北门外之和平里步入中庭满怀怆戚忽见两少年趋出瞪视彼此惊疑葢徐侯当日闻宏氏生子已亡故更纳严唐二姫以继宗祧而复生此二子也相视相诘方知爲嫡庶弟昆遂请两姨出拜焉命二弟引往墓所庐居七日哀毁如礼此时归省念起欲请两姨同二弟东归以姻亲在此不愿重迁乃拜别就道而还初抵家宅卽入中堂拜母勐见丧帏一具揭视之灵柩俨然失声曰此何爲也家之人咸来泣拜钟姑曰自君之去矣老姑积于思虑卒然而昏慧通闻言哀痛无旣迺行祭塟之礼复深庐墓之情一日遇前赤须人至曰吾西山隐仙也闻吾子孝德动天合当长生度世卽召其夫妇至前传以大丹之诀慧通与钟姑乃拜隐仙爲弟子仙旣去遂各净扫丹房勤心修炼不一载而金丹已成他日出游西山再遇仙师传以神丹乃于林屋洞天起炉超炼白云满空红霞徧地自是而阖宅皆昇矣方慧通之初入西山也见危岩深处有石门焉屈身而入伏行旣久髣髴若有光由是琼钟一叩万象皆明洞然之中别有天地其间林泉旷廓云水飞扬溪山猿鹤相啸于云烟之外而瓦屋楼台亦与人间无异遍观其闲院堂曰堂堂亭曰亭亭轩曰轩轩阁曰阁阁慧通至此几不知身在何处也突有二吏来迎云奉玄圣命专候仙才遂引慧通至石楼额曰玞楼华藏二吏止之于中返身扄门而去慧通静坐沈思一使供餐琴书在几香茗当前及观楼壁己有太上朿力笺命其细检琅函篡修仙史功成后许其全家一见于焉握仙管拂云缣日日勤研功夫淸谨举凡古今仙迹大道流传无不编次详明炳如星日如是者不知几朝暮矣始见一丈人启钥开关而进慧通拜之丈人曰吾卽此洞主灵威子也子成希有多之功仙凡幸甚慧通谢之求赐闲游丈人曰子今可以出观宝眷己移前第矣请往见慧通乃下玞楼靑童前导先从戊己门转达东堂瞥见钟姑易服官妆敛衽曰君可往见公姑乃更入内院见其母同一伟貎胡叟并坐逍遥榻上慧通泣拜母前叩其来畧母曰吾昨逝后见赤须道者督一金刚神日夜围护言候汝子道成卽得齐登仙界其并坐者卽汝父也一时父母妻子咸聚首于林屋洞天之中嗟乎慧通之仙秩其荣及于全家者固若斯乎夫挟济人之术以寻万里之亲可谓仁孝兼备矣乃去则父殁而不得见入则母死而不及送人子之苦莫甚于斯及至玞楼编史阖家度世然后知天之报施仁孝固不爽矣后封爲征时太史兼寰中极济使钟姑爲易隐净贞夫人赞曰徐慧通者仁孝神仙也馆谷养母借医寻父若博学多能以成其爲人者然惜其远寻亡父而不能转见生母又何留此缺恨也人子至此故惟有出家访道冀我族之同昇也然使无仙才以成仙史之功亦几几乎其难哉沈线阳小传沈线阳者万山长女也声宏体硕无女子相生三𡻕而失去莫知所之方万山之徙云南也吾往会于滇上同炼天元大药至期年而始成日者线阳来见己隔三十余年父女相逢两不相识细询之始知其爲长女也自小离亲几成永诀然在髫稚亦不自知其别庭闱之际卽遇薛眞阳古称中条玄女者是也名之爲玉霞号之以线阳命掌神剑兼守玉匣诸祕法得授灵通大道吾与万山正炼天元爰此来滇共服成药皆眞阳教之也万山大喜卽出成丹与全家服之皆冲举焉线阳愿大慈深慨然有普救生灵之志尝言能忍者有裨于道好杀者必丧其元遂与父㪚游四方随时化度云呜唿可谓女仙中英雄矣余氏父女传东南之地多仙才而可与点化之诀者惟沈家眷属余十舍者万山之壻也少好施与万山以幼女妻之并传以丹砂妙道丰饶与妇翁相颉顽万山徙云南故十舍亦受株累非无因也至滇上时西平侯沐木术春深抚慰也侧见余氏女风致端闲宛然仙格愿请赘于十舍十舍允焉及入西平府薄其嫁赀不丰颇不爲礼余女曰公所利者财耳措之极易教备汞镕之脱金环投入其内有声如蝉鸣眞汞已干而环如故以汞揩铜铁悉成金宝无算侯大悦西平侯之鎭云南也前后七年大修屯政其得力于余夫人者多矣后乞名号于吾拜爲小弟子因名蕙刚字健阳与其父母同服万山翁大药遂飞昇于昆明池上芦汀夜话长江月白霜露满汀万山先生子欲闻予之出处乎予当生时一鹤自海天飞来咸谓令威降世后知丁公仍在灵墟予思彼人也我亦人也予岂不得似丁公每嗟光阴之倐忽存没富贵如风灯草尘以是日夕希大道弃功名撇势利云游湖海拜访名师所授虽多皆旁门小法与眞道乖违徒劳勤苦延佑初年已六十七心命惶惶幸天怜悯初入终南卽遇火龙先生乃图南老祖高弟物外风仪予跽而问道䝉师鉴我精诚初指炼已功夫次言得药口诀再示火候细微温养脱胎了当空虚之旨一一备悉于是知欲进道者必须法财两用予素游访兼颇好善倾囊倒箧殆尽安能以偿夙愿不觉忧行于色师怪问之予挥泪捉膝以告重䝉授以丹砂点化之药命出山修之立辞恩师和光混俗将觅眞铅八两眞汞半觔同入造化炉中煅炼转制分接九还已周借此赀财以了大事由是起葢丹房一身端坐虚心养气虚气养神气慧神淸广觅药材时饮蟠桃酒朝餐玉池液如醉如痴补气补血但得汞有半觔可待他铅八两月数将圆金花自现十手捉虎擒龙採得先天一气徐行火候抽添自合周天度数知复姤进火退符识卯酉防危虑险十月功完圣胎显象九年面壁与道合眞所谓跨鹤靑霄如大路任教沧海变桑田也吾之出处大概如此请与子鼓枻而歌以尽今宵之乐四皓考商山四皓皆避秦乱者一曰东园公姓唐名秉字宣明襄邑人高洁自守遯于邱园故以爲号焉一曰夏黄公姓崔名廓字少通僻居夏里修道故自号爲夏黄公一曰角里先生吴人也泰伯之后姓周名术字元道逍遥自适尝寓河内更号㶚上先生此皆陈留志所记者独绮里季不传焉旣阅皇甫谧高士传乃知绮里翁者姓朱名晖字文李种芝养命泉石栖眞四皓之淸风乃如是哉八遯序三丰先生因朝廷屡诏而假遯以深藏乃浩然曰遯之爲用妙矣哉天子不得臣诸侯不得友不谒君公不逢权贵不以长生之术分人主励精图治之心自求自用自得自娱望之若白云之在天而舒卷无定也卽之如明月之印水而动荡难收也或隐㕓市或居山林或杂俦伍之中而人不识大明以来太祖诏之而不得成祖求之而不能是异人欤是高人欤是有得而成飞仙者欤生平所师慕者八人尝写爲轴而拜之汉则严光法眞晋则陶濳戴逵唐则卢鸿轩辕集宋则陈希夷林和靖遯之上九曰肥遯无不利其此八公之谓乎严子林𨚫光武曰唐尧着德巢父洗耳士固有志毋相廹也顺帝征法高卿不至郭正曰名可得闻身难得见逃名而名随避名而名追可爲百世之师矣安道辞召辟而逃身入吴渊明性恬淡而弃官归野元宗聘卢浩然欲靡以爵不受终隐嵩山宣宗迎轩辕集于罗浮而问仙道轩辕曰王者屏慾崇德自然安享遐福何必更求长生宋太宗谓诸臣曰华山陈抟独善其身不干势利可谓方外士矣宋琪等问修眞之道先生曰山野之人于时无用君等协心同德兴化致治勤行修炼无出于此林逋结庐孤山终身不出赐号和靖此八公者史鑑嘉之纲目予之非同㨗径终南移文山北者得遯之义哉今夫能爲高隐卽是高眞方士羽流纷纷躁进自炫金丹谎惑人主究之暂时之迷难逃天鉴之速汉武帝好神仙而李少君入矣乃少翁术尽而首枭药大方尽而腰斩唐宪宗好神仙而皇甫镈得志矣乃未几而宗李皆戮又未几而柳泌伏诛彼林灵素魏汉津论黄夸白出入禁庭其于宋𡽪宗时亦奚有终身哉甚矣小人好进而中主多愚矣善夫李藩之言曰道盛德充人安国理何忧无尧舜之夀耶善夫张臯谓穆宗曰神虑淡则血气和嗜慾甚则疾疹作药以攻疾无疾不可饵也善夫王昭素谓宋太祖曰治世莫若爱民养心莫若寡慾善夫裴燐谏宪宗疏畧曰方士难信也世有眞仙彼必深濳崖壑惟畏人知凡伺候权门自炫奇伎者皆不轨狥利之人也三丰先生是眞隐亦是眞遯其立身愿效严法戴卢陶濳林逋其规箴愿师轩辕希夷而兼师其高尙但愿求我者转而忘我诏我者转而遗我则我与八遯后先争高而爲圣朝之大遯也自题朿力封通微显化眞人诰命后跋从古称眞人者必须外达眞气内涵眞心入有眞操出有眞守实之而得夫眞道弃世而不恋世避人而不见人不爲势利所覊勒不以黄白欺世主岂若方术之士谬邀钖命而不自怍乎由汉迄宋其间明元机者如吾尊崇之八遯淸风峻节或逃名或却聘或功成勇退或世衰遯藏其怀眞不露奚常以长生药衒朝廷哉余幼耽元理晚得眞诠狂放自如实厌流俗窃以眞人眞君钖自上帝者爲宝人间敕封何足贵哉夫惟天顺皇帝亦明亦决庙讳英宗赐我诰命乃受承之至若成化嘉靖之间畨僧札巴妖僧继晓封国师禅师方士则邓常恩李孜省邵元节陶仲文唐秩刘文彬以及羽流数百均系阿比宵小设诡贪奸妄称法师普号眞人氾滥无涯笑骂史册当是时碔砆乱玉鱼目混珠决不受此诰也厥后或诛或罢追夺前封殆无遗匿快哉乐哉岂非上帝郑重朿力典不肯与人间滥予匪徒而默削其浮名也哉大元遗老三丰道人书与明冰水氷壶道法会同疏伏以大道至大頼太上以传机精微至精冀全眞之演教法非道无以资其本原道非法无以显其妙用道法兼备体用圆融切念洞春天水云游江湖懶㪚悼彼日月已兴大耋之嗟顾我行藏幸遘桑榆之景或栖迟于林壑或𥥆窕于崖溪周孔诸书聊发端于幼稚老聃道德畧适意于龎眉霞友云朋动念漫游方外至人异士垂怜跼蹐世间指以元微得朽腐再生之槖籥蹈斯蹊径见劫刃不陨之卷阿红铅黑铅煅炼方成影响金液玉液坐卧畧致疏通虽未臻了道之涯固已骋造元之辙倒拖藜杖入中阳之洞天询此华封是内江之胜治昨䝉氷壶先生屈身问道投以琅函专志输忱敷陈楮币虽初觌高明之面已稔闻淸雅之音六甲风雷顿能藏于符篆三天将吏率已属于指挥拯难扶危济人利物公欲将此妙法贻我我能不以元机奉公胶漆相投当无离别之理道法同会总结非常之缘翻身桚透玉葫芦选甚东西南北信手拈来金菡萏常存春夏秋冬仙诺旣容光鑑是荷跋道法会同疏后吾游内江诸山闻有天关地轴者意其中必有祕典灵文爲养性立命之圭旨及登其天关则三堆山耳又寻其地轴则石笋山耳因慨然曰世之有名无实者固如是乎旣闻明先生颇称好道逮与先生俱则又落落无奇反欲以符咒相授而不知有金丹岂知道也者自人身而有之非旁门之左道也先学静次学悟次学炼次学养其终乃出入干坤往来拯救勤立功行以待天符故道可以兼法而法不可以兼道卽或用妙术济人亦惟以心爲法以神爲符以气爲水斯无投之不灵若徒驱符遣咒扰扰不休若騐若否幻惑人心有识者必将以方士目之他日夜义来逼命系无常此时用符不效用咒不灵虽素称爲道士道果安在哉故欲学道者只须就道寻道毋以法爲道也存神过化斯无道之非法耳跋蓬莱仙奕图蓬莱仙奕图者龙阳子湖湘冷谦所作谦武陵人字启敬龙阳其号也中统初与刑台刘秉忠仲晦沙门海云游无书不读尤邃于易及邵氏经世书天文地理律厯以至众伎皆通之至元中秉忠入拜太保参预中书省事乃释业儒从游霅川与故宋司戸参军赵孟頫子昂于四明史卫王弥远府覩唐李思训将军画顷然发之胸臆遂效之不月余其山水人物窠石等无异将军其笔法传彩比将军尤加纎细神品幻出由是以丹靑鸣当时𨽾淮阳遇异人授中黄大丹出示平叔悟眞之旨颖然而悟如己作之至正间冷君己百数𡻕矣其绿发童颜如方壮不惑之年时值红巾作乱君避地金陵日以济人和物爲念方药妙用如神天朝维新君有画鹤之诬隐壁仙逝则君之墨本絶蹟矣此卷乃至元六年五月五日爲余作也吾珍藏若连城之璧而未尝轻以示人今将访冷君于十洲三岛恐后人不知冷君胸中邱壑三昧之妙不识爲眞仙异笔混之凡流故识此特奉遗元老太师淇国邱公览此卷则神淸气爽飘然意在蓬莱之地幸珍袭之且以爲后会云时永乐壬辰孟春三日三丰遯老书按仙奕图跋卽草桥七修类稿强辨爲伪其辨云永乐二年转送淇国淇国乃成祖心腹功臣三峯至而敢匿不言耶又云跋谓冷武陵人而不知本钱塘刘伯温曾在杭遇启敬并志亦云钱塘人又云跋谓观李思训画遂得其法幻出神品以丹靑鸣于时何伯温之诗皆不言之而止言善音律术数耶又云三丰旣孑身远游岂复带画永乐时送人耶又云跋曰冷在至正间巳数百𡻕若在洪武必百数十𡻕矣如此老尙爲人臣耶就使爲之如太公伏生人必言之何不见于书耶长乙曰卽瑛之五辨皆非也观此图跋语淸矫不羣絶似丰仙手笔其送淇国也爲留冷之画本耳当其时必一见而卽去难留云鹤之踪淇国卽不必匿其来成祖亦必知其不可追也一神仙游处无常在钱塘则钱塘人在武陵则武陵人何定之有二刘伯温虽遇泠仙并非晨夕过从久而不去者卽有诗篇安能事事题赠况丹靑薄技当不必一见卽夸也三画非难㩦之物送人乃郑重之思淇国门高或可宝此不失也四仙家百余𡻕乃寻常事耳老爲人臣犹之老官柱史复何疑哉与完璞书向䝉鹤驾见访武当坐榻谈心眞不知门外有尘寰矣特以愚情无定救世爲心云水茫然如舟不系足下亦以白岳久离佩剑归去昨遇尊师王仲都先生极奖足下才高悟敏爲及门之冠并嘱愚遇足下须以眞诠赠君噫愚何敢爲足下师哉但以大噐挺生必有羣仙爲之辅导以成蓬山第一流也足下英气絶俗壮志辟人靑蛇在手九州往来特恐有损静功耳白岳崇深正好胎养倘能子生胎孙孙复生子则分身应用而立功于人间更不少矣尊聪广大谅不嫌凟此意区区难忘规谏足下以愚爲老友焉足矣云水道人张三丰稽首永乐大典记先儒有言读书者多取不如精取自天子以至士庶其学问同也永乐初朝廷命上书胡广侍讲王洪等编成一书名曰大典计二万二千八百七十七卷一万一千九十五本目录六十卷其表文尝见于蝉精隽中夫御览元龟不过千卷求多者徒具望洋之叹而已大典以万计安能推布夫海内也哉悟眞字解噫眞何由悟哉世人皆欲悟眞而悟之不眞非悟也眞之不悟非眞也今卽字义解明之悟者觉也求也眞者实也正也夫人知之也岂知悟眞二字书义亦深乎悟从吾心先当以修心爲本太上云吾从无量刼来观心得道是也眞者何也六书云人受气以生目最先神之所聚无非实也故从目从匕匕者化也又从兀兀者气之形也可知欲炼道者须先炼目炼目乃能聚气炼目并可收心所谓机在目者是也识得此机便见眞机识得此机便知息机识得此机便入妙机悟如是眞如是也请以告天下之悟眞者刀尺赋三丰先生常㩦刀尺以遨游空乎两大浩乎十州客有怪者不知其由先生乃爲之赋曰是刀也能开混沌斯尺也用絜蓬莱故相随而不失知造化之剪裁尔其百点明星双义皎雪绳墨从之锋芒若分修短兮合宜剪水云兮快絶期妙用之无方岂微能之足述至如裁妙理削尘嚣量度数别昏朝火功寸寸风信刁刁胎养刻刻羽衣飘飘度龙门之万仞如虎剑之两条梦益州而不愿与方丈而同超刀兮刀兮妙之又妙尺兮尺兮要所必要匪欧冶之能镕匪公输之能造与我偕行任他嘲笑将求织女之云绡缝出仙翁之衣帽歌曰一刀一尺遍天涯四海无家郄有家破衲补成云片片袖中笼住大丹砂玄要篇自序玄素叹人生光阴有限富贵无常若风灯草露存没倏忽自古及今比比皆然深可惊省以是日夕希慕大道弃功名撇势利云游湖海遍访名师所授虽多总皆旁门小法行于身心无所益也考诸丹经而又不合与道乖违徒劳勤苦性命惶惶不得一遇至人以了生平之愿延佑间幸天怜我初入终南得遇火龙先生询是图南高弟缘鬓朱颜俨乎物外神仙春秋不知其几许矣玄素异之礼拜师事跪问大道䝉师慈悲鑑我精诚初指炼已功夫次传得药口诀再示火候细微与夫温养节度脱胎神化了当虚空之旨无不一一备悉眞所谓口口相传心心相授得闻斯道何幸如之又云造斯道者必须法财两用而后可以有爲乃玄素以勤于游访兼颇好善倾囊倒箧殆尽安能造斯道哉不觉每日忧形于色师遂怪而问之玄素又挥泪跪吿重䝉怜悯授以丹砂点化之术及赐汞见立干之药玄素遂出山双修性命乃拜辞恩师于是和光混俗觅眞铅八两眞汞半斤同入造化炉中煅炼日魂月魄攒簇五行和合四象水火配对金木调停眞土凝结交姤温养转制分胎三次超脱九转以周自见黄芽白雪明干点化妙不可言到此何患无财以了大事特择善地起盖茅庵端坐静室虚心养神安神养气气慧神淸方求鼎器暮饮蟠桃酒朝餐玉液波如醉如痴若婴儿赤子补气补血丹田温煖返老还童自觉汞有半斤可待他铅八两是数者须候月之明圆其铅花自然露见下手擒龙捉虎採彼先天一点眞铅吞入腹中能干我汞徐徐火候烹煎自有斤两法度旣合周天之数又必爻策无差进火退符知复姤虑险防危识卯酉十月功完圣胎显象九年面壁与道合眞跨鹤靑天如大路任他沧海变桑田此大丈夫功成名遂之时也始信有此出世之法虽有拱壁以先驷马争如坐进此道皆因广积阴功累行方便得遇至人而成也玄素幸荷天庇得以有成虽不敢妄洩眞传亦不敢缄默闭道因是作爲修炼内外金丹歌论诗词编次成录以觉后学名曰玄要篇其行道之工夫与得道之口诀及成道之旨趣诚无有切于此者矣倘有志之士得遇是书虽不得玄素之亲传又奚异玄素之面授也哉旹永乐十一年癸巳𡻕孟秋月旣望日元邋遢道人张玄素三丰自序湖南山中与胡给事夜话汪圆通云胡濙廵访之九年行次湖南憇驺山中一夕三更人静茶冷澄淸忽听有叩门声俄然扉影自启见一道者貌似丰翁胡欲狂呌先生急掩其口拂几细谈而去此事明一代无有知者昨先生降吾署中言及此事龄乃濡毫记之其言曰老先生廵行天下久矣鼎湖龙旣不可见空谷驹又不可得能不虚此遨游乎今感故人之谊权爲雪夜之寻突如其来幸勿惊也夫月满湖山风淸舍舘南寺钟残西窗烟冷先生此时亦曾忆天池老衲是阁下前身否子休矣归去朝端善爲我隐见作不见知作不知庶不至车殆马烦之后重爲万里劳人也北还复命计以明年一路民情敷陈圣听其亦先生之功德也哉张三丰先生隐鑑书法四条一隐于文章道学嘉遯不出者书曰处士重纯儒也一隐于泉石风流乐志不移者书曰逸士重幽贞也一隐于世治时变解官不仕者书曰达士重明哲也一隐于玄门净土名利不贪者书曰居士重淸修也右隐鑑书法四条实得品题微妙此卽一字襃也或谓此四者皆隐士也何必分曰其气象之道学风流退藏之早迟常变自不同耳非如此分疏不能传其神致外如高士征士节士义士皆可于四者统之总评隐鑑笔法篇篇淸古言言简淡可作隐士小传读正不必一一评论也重刋道藏辑要张三丰先生全集汉嘉长乙山人李西月重编张道渊子深氏书阆中朱道生晚成子敬刋姪瑛春城朱瓒素园仝校字男璜磻溪隐鑑元无有先生先生大元逸民也行藏莫测或无或有故以爲号焉生于元游于明神行于淸六百年来不随物化厯世旣久阅人且多见高尙其志者每乐举以吿人非作隐士传也盖与逍遥泉石之士斟酌夫进退几宜而已先生有言隐之爲道也有二隐于衰世者不可更仕兴朝隐于兴朝者不可借隐弋名以爲仕宦之㨗径夫如是则出处合宜淸高足录也山人野客卽所言编辑成卷以爲隐鑑一书刘梦吉处士刘梦吉先生因保定容城人也天资颕悟书过目不忘初爲经学每阅註疏叹曰圣人精微当不止此及得周邵程朱之传乃欣然曰我固谓必有是也平时爱诸葛孔明静以修身之语表所居曰静修至元十九年诏征入朝擢左赞善大夫以母老固辞俸给一无所受他日复诏之终隐不出萧彝尊处士萧彝尊先生𣂏奉元人也初出爲府史语当道不合卽引退力学三十年不干仕进乡人有暮行遇盗者诡曰我萧先生也盗惊愕释去世祖时辟爲陜西儒学提举不赴后累授集贤直学士攺集贤侍读学士皆不赴无何复拜太子右谕德扶病至京师入觐东宫书酒诰爲献以朝廷时尙酒也寻又称病请解职不许俄擢集贤学士国子祭酒依前太子右谕德俱引病力辞而归其友张思亷闻而叹曰淸高自守功名不足以动其心萧子可谓尙志之士矣仇山村逸士仇山村先生远钱塘人也遯迹江湖博通经史至元中荐爲溧阳教谕转宝庆路教授不赴又攺将仕郎杭州路总管府知事皆辞家钱塘西城下仰屋着书闭门索句或坐花间独言独饮尝闻其闲居十咏眞风流自赏之才也今录二首以见先生隐趣诗曰仰屋着书无笔力闭门索句费心机不如花下冥冥坐静看蜻蜓蛱蝶飞又曰茶瓯纱帽惯迎宾不是诗人卽道人细雨斜风君莫出绿阴门外有红尘裘元量达士裘元量先生万顷淮海人也少存达道志意欲功成名遂然后退藏其身元贞初公卿荐爲司直久之有厄闰之叹遂絶意仕进归维扬茅屋数椽栽松种竹陶然得幽人趣一日入深崖採药得千𡻕黄精蒸而食之遂觉精神强健登高山如履平地云吴伯淸达士吴伯淸先生澄崇仁人也自幼濳心好学着书立言以宏吾道诚当代之大儒仕元爲翰林学士泰定初引疾归家杜门讲道屡征不起其恬退可嘉焉惜其爲宋朝乡贡颇不满于人口也号草卢先生陈茂叔达士陈茂叔先生栎休甯人也性刚正孝友致力圣贤之学延祐初中乡式卽不赴礼部教授于家不出戸庭数十年其斯爲重道德而轻功名者欤杜伯原处士杜伯原先生本淸江人也博学善文武宗朝尝被召至京师卽求归隐建甯武夷山中文宗闻其名征之不起至正间丞相脱脱荐之召爲翰林编修使者趣至杭州又称疾固辞平居沈静寡欲无疾言遽色与人交笃于道义学者称淸碧先生戴汝翼处士戴汝翼先生羽九江德安人也隐居积学征辟皆不就尝云澹泊明志恬静致远此孔明一生学问也因作武侯通传三卷武伯威处士武伯威先生恪宣德人也好读周易每日危坐或问先生学以何爲本曰以静爲本着水云集行世张光弼达士张光弼先生昱卢陵人也元末行枢宻院判官浙江员外郎窃据者辟之不赴日以诗酒自娱号一笑居士有春日句云一阵东风一阵寒芭蕉长过石栏杆只消几度瞢腾醉看得春光到牡丹盖料士诚之必败也尝云吾死后埋骨西湖题曰诗人张光弼墓足矣后竟如其言吴渊颕处士吴渊颕先生莱金华人也隐居不仕筑室于深褭山中妍穷经史悠然自得善论文尝云作文如用兵有正有竒正者法度如步武分明奇者不爲法度所缚千变万化坐作击刺一时俱起及其欲止部武各还其队原不曾乱闻者服之其同乡黄缙卿柳道传辈亦以文章鸣世咸深重焉许白云处士许白云先生谦金华人也自少力学受业于宋末金仁山之门居数年而尽得其奥屏迹入华山中濳心养志不求闻达朝野交荐力辞不起是诚安于义命而非伪隐沽名以爲仕宦之㨗径者也其教人以开明心术变化气质爲先而独不教人以科举之文曰此义利所由分也王原吉达士王原吉先生逢江阴人也至正间屡征不赴避乱于上海之乌泾筑草堂以居自号最闲园丁世所谓席帽山人者也陶宗仪逸士陶宗仪先生宗天台人也元统间避难于松江城南之吉林里雅好着述虽力耕畎亩恒以笔砚自随置一瓮树下遇有所得卽书以投其中久之成帙曰南村辍耕录至正间屡辞辟举洪武六年举人才至京力辞放归蔡淸眞逸士蔡淸眞先生微琼山人也通经史好泉石元末隐居不仕筑室深山问学者咸斗酒豚肩以就之先生无不解说人谓海南儒者未能或之先也顾仲瑛逸士顾仲瑛名德辉崑山人也才情妙丽轻财结客筑别业于茜泾之西造三十六亭馆曰玉山佳处招致四方文学之士置酒赋诗其中以母丧归绰溪张士诚辟之遂削发庐墓自号金粟道人明初闻太祖严苛欲按江南富族乃托僧伽而遁所着有玉山璞稿并刻交游诗四十余家曰草堂雅集俱传于世李高冈逸士李高冈名鸣凤吴人也轻财好客与顾仲瑛相等东南士大夫咸钦重之尝助朱太祖军粮二万斛淡然无邀宠意入明初以国法严刻遂约嘉定富民方二郎同挈妻子家赀泛舟江海而去杨廉夫达士杨廉夫先生维祯山阴人也前泰定进士署天台尹后徙居于松筑元圃蓬台于松江之上海内荐绅大夫与东南才俊之士无不承盖扶轮造门纳屦尝吹铁笛作梅花弄见者以爲神仙中人世称铁崖先生着正统辨读者皆以爲公论云王山农逸士王山农先生冕元末会稽人也身长多髯少明经不偶卽焚书读古兵法戴高帽披绿蓑着长齿屐击木剑行歌于市人以爲狂士之负材气者争与之游平生嗜画梅画成必自赏也明太祖闻而访之旣至与粝饭蔬羹山农且谈且食帝喜曰可与共大事授谘议参军不受一夕梦罗浮仙人招之醒卽捉笔狂呌写大梅一株题以诗曰我家洗砚池头树箇箇花开淡墨痕不要人夸好颜色只留淸气满干坤明日遂卒同时蒲菴和尙复见心见而称之曰会稽王冕梅花仙也明天渊达士明天渊先生濬北人也世祖朝明安之后髯长过腹高雅不羣仕元爲学士国亡削发爲僧而髯如故洪武初大祖闻其名召而问之曰汝不仕吾吾亦任汝但削发留须亦有说乎对曰削发除烦恼留须表丈夫帝笑而遣之所着有蒲菴集行世盖忠于元而得道者也张伯雨逸士张伯雨先生天雨杭人也宋文忠公九成之裔风神凝峻词翰兼长与杨载虞集爲文字交后入茅山学道遇陈上阳传以淸修冲然有得自号句曲外史虞伯生达士虞伯生先生集临川人也生有神慧三𡻕卽知读书长负才名官奎章阁学士卽引疾归平时慕陶渊明邵尧夫因构书室二间左室书陶诗于壁曰陶菴右室书邵诗于壁曰邵菴恬然淡然讴吟自适时人称二菴先生一曰邵菴赵子常达士赵子常先生汸休甯人也元末辅元帅汪同起兵保乡井授江南行枢宻院都事洪武二年诏修元史史成不愿仕隐居东山与一二幽人卜筑淸溪系舟沙屿萧然无尘俗气其经学甚传于世号东山隐者汪德辅达士汪德辅先生克寛祁门人也元季隐居环谷洪武初召修元史书成固辞不仕隐居道人巖研穷经学其教授弟子一以静心爲本谢子兰逸士谢子兰先生应芳元末武进人也自号龟巢老人龟巢有二一在滆上一在横山先后皆有记其畧云千𡻕之龟巢于莲叶以叶爲巢初不费经营之力也暇与田夫野老涉桑苎之园过桃李之蹊瓦盆浊酒歌舞酬酢若曵尾泥涂者又云平生所至以龟巢名室盖不以栋宇爲巢而以天地爲巢也峻宇雕墙莫知其光荜门圭窦莫知其陋诵其文可以知其达也老人尝士元元亡不仕其启张云门启云鲇上竹竿往𡻕之功名可笑龟巢莲叶近年之身世如浮以视予山小园超然远矣沈元吉逸士沈元吉先生贞长兴人也元末隐居横玉山自号茶山老人明初不仕与黄石爲徒白云爲侣始终不出以比招之卽来麾之卽去者其人品相越何如矣徐仲由达士徐仲由先生畛湻安人也元末举秀才明初不仕自号松巢居士倚声度曲不让古人尝见其满庭芳句云淸霜篱落红叶林邱渊明彭泽辞官后不事王侯其高蹈之节直从笛孔中度出黄子运处士黄子运先生枢元末休甯人也洪武初被征以躄足免乡人唿妙拐先生同时有吕不用字则耕者新昌人也洪武二年举本学教谕以聋病辞自号石鼓山聋二公皆傲世不覊得山林秀杰气者张惟中处士张惟中先生庸慈溪人也元末兵乱窃㨿者署爲上虞山长不就明初屡聘不出遯迹溪山浩歌白石闲与当代士大夫诗酒往还及劝以入官则婉辞谢之人谓其贞不絶俗隐不违亲郭林宗一流人也王仲光逸士王仲光先生宾长洲人也与吴县韩奕崑山王履称吴中三高幽怀萧㪚放櫂𤎆江尝与公望联吟有也知性僻难趋俗𨚫喜身闲不属人之句观此可以想见其异苔同岑也陈克昌逸士陈克昌先生週闽县人也元末布衣隐居石潭尝倚竹作歌以写其志歌曰修竹兮靑靑内虚兮外直素节兮贞姿寒暑兮一色冷冷兮朝夕予舍之兮焉适一梁不移逸士梁不移先生兰泰和人也自号畦乐先生邹仲熙谓其隐居乐道王希范称其养志邱园吾见其西畦自适悠然有陶濳之趣矌然有魏野之思程搏霄处士程搏霄先生翔元末新安人也明道之后世传理学洪武初命旁求隐士或荐先生不起二年春又访山林遗老共修元史或再以先生举终不赴后诏儒臣修礼书宋濓曰非搏霄不能也奏之帝不欲强致命就其家谘访有劝之仕者笑而不答但曰人爵不如天爵贵功名何似道名高自此深藏不出朝廷比之商山徐方舟逸士徐方舟先生舫元末桐庐人也性好诗词筑室于江臯之上水竹云烟助其吟啸时刘伯温被征邀之同行舫荷蓑笠相见酌酒赋诗而别韩公望处士韩公望先生奕吴人也生于元至顺时及长嗜读书无所不览少有目眚筮卦得䝉知疾不可疗遂扁其室曰䝉斋洪武间絶意仕进郡守姚善迫欲见之奕乃泛舟入太湖往来烟波自适姚叹曰韩先生所谓名可闻身不可见者也明焦始谟达士焦始谟谋江阴人也与明太祖爲旧交及帝都南京曰思其人屡诏不赴将命使臣索之谋忽荷鸡豚村酒由御道入帝喜其来以物付光禄治具其饮甚欢席前出金银角三带命其自取以官之谋取其角者因授以千戸无何迳出高桥门挂冠带于树间而去孙太初逸士孙太初先生一元明初人也风神秀朗踪迹奇幻元巾白袷以铁笛鹤瓢自随高风所至士大夫皆爲之倾动尝栖太白之巓称太白山人又尝西入华南入衡东登泰北登医吾南寻吴会恒栖迟不去与刘麟龙寛陆崑吴玹号苕溪五隐王廷珪逸士王廷珪先生珙明初常熟人也卜宅于虞山之北萧溪之上植竹万竿容与其中其逸兴淸凉诗怀缥缈人谓如秋月春云令人景仰王先生达士王先生者以忠节隐其名永乐初寓居金华府东阳县之东山自号大呆子仪容俊伟趣识超羣惟披麻戴笠不服常服日盘桓于山南村落之间狂歌自适其与宴游者皆不识其姓氏惟与王姓俱则以宗兄称之遂以王先生唿焉尝与村中人曰他曰吾逝只祈歛吾尸悬于林杪足矣时又号玉华山樵张三丰闻而叹曰此建文遗臣也徐延之逸士徐延之先生伯龄自号箨冠子钱塘人也天资敏妙书过目不忘特性情䟱荡不拘小节对客每赤足科头内衣无系带行輙委堕人多笑之士大夫慕名而来者一见后卽倦与往还然其鸿才高致终不可没也性甘肥遯尤善鼓琴所着有大音正谱醉桃佳趣香台集蟫精隽旧雨堂稿非外野而内文者欤王原夫处士王原夫先生逢饶州乐平人也淹贯经史研精理学朝廷屡召不赴深居崖谷冲和淡然宣德初复以明经召见力辞归家着言行志诸书学者称松坞先生俞古章逸士俞古章先生杭之富阳人也肥遯邱园名闻湖海宦游于浙者皆欲得赌其眉宇爲快正统间藩臬诸公先后封章荐举不起亲友间有劝之者则爲聋病谢之闲游山泽或对木石而谈如疯顚状人卒莫之信也一日吴和州又欲荐之先生乃以诗力辞焉诗云靑云有路念绨袍迢递和州荐剡劳下乘难随千里马虚名恐误九方臯稽康自信随时懒少室谁云索价高纵使阳和动邹律秋风双髩已萧骚徐勉仁处士徐勉仁先生恕甯波人也正统间以古文鸣世甬东好文者皆就其门而学焉先生居山泽间凡求名之士虽是旧友皆弗与流连少年中有慕隐者则奖许之曰绿髩靑山正堪掩映颜闵伊周各行其是而己后屡有国召皆不应移家于杭竟着书以终其身许澹初居士许澹初先生魏谿叟也正统间叟年九十忽然弃家学道不知所之其同庚有石内含者桐城人居郭北石塘享年一百有三子众孙繁百𡻕之曰赋诗忆淡初云庚申共守人何处甲午同生独咏诗盖亦明之籛铿也沈启南逸士沈启南先生周长洲人也景泰中以贤良应诏力辞不赴号石田翁诗文之外益工画石高古淸奇笔墨与人品相肖方元素逸士方元素先生太古兰谿人也自号寒谿子淸矌夷犹超然出类或问先生何事答曰万卷图书销日月一湾鸥鹭共朝昏程叔朋逸士程叔朋先生玄辅歙县人也歌啸林泉不求闻达同邑知李献吉而不知有叔朋欣如也自号龙谷道人秦仲孚逸士秦仲孚先生奭无钖人也性至孝其父修敬公偶中心痛仲孚刺胸前血和酒饮之母氏殷偶有膝伤吮之卽愈郡县上其事诏旌其门曰孝子泰陵卽阼赐以冠带尝作溪山淸兴堂淸远阁结亭于后曰涤烦溪桥㪚步诗可爲仲孚行照其诗云扫阁观书兴未阑绿阴淸画更多闲杖藜扶我溪桥步看尽湖南十里山董萝石萝石董先生澐海甯人也以能诗闻江湖年六十游会稽见阳明与之语连日夜乃请爲弟子阳明不许澐归织一缣爲贽曰澐之诚积若此缕矣因纳拜从游其子弟招之曰何老而自苦若此曰吾从吾之所好耳因号从吾道人吴康斋处士吴康斋先生与弼崇仁人也游京师从杨溥学见伊洛渊源輙有尙友之志以圣贤爲必可师收歛身心倡明理学天顺二年诏征至文华殿授左春坊左谕德不拜帝欲强职之凡三辞焉遂称疾归闭门讲学从者千数百人号康斋居士娄克贞处士娄克贞先生谅上饶人也少与吴康斋游其学以收放心爲居敬之门以何虑何思勿忘勿目力爲居敬要旨王阳明尝受业焉号一斋先生陈白沙达士陈白沙先生献章广东新会人也中乡举卽屏居不出闻江西吴康斋讲学临川遂弃其学而学焉教人不立语言文字以主静爲先随处体认天理𦂳要在勿忘勿助又曰学者以自然爲宗以忘已爲大以无欲爲至布政使彭韶总督朱英闻其名交章荐剡乞以礼征聘吏部尙书某谓献章例应听选非隐士比安用聘召至京令就试吏部献章称疾不赴乞归奉母乃授检讨自后屡召不起薛敬轩达士薛敬轩先生瑄字德温山西河津人也登进士第官礼部侍郎天顺间在阁数月见石亨等用事叹曰君子见几而作不俟终曰遂致仕归隐居龙门山中其学以复性爲主充养邃宻言动皆可法着读书录二十卷学者宗之张海观逸士张海观先生钖钱塘人也天顺壬午领乡荐春闱不偶授山阴教谕旋卽引退林泉家有竹数竿作亭其内名曰医俗并自爲记以赞之其略云余退闲之志旣不可医乃挂冠神武门几二十示翼旣而作老圃于家种篔筜数百箇皆着鞭持节因作小亭于其间爲柱六覆以茅取穷朴之意坐于是亭则淸声戞玉医耳之繁嚣幽香细细医鼻之铜臭桐叶如翠医目之尘氛笋供茶馔医口之贪饕虚心劲节又可以医夫自满而失守者因取披老诗名之曰医俗亭噫世有高梁画栋而主人则俗者何不一过此亭哉金元玉逸士金元玉先生琮上元人也尝游浙之赤城山徊徘不忍去因自号赤城山农居尝遐啸淸视人莫能窥处己接物高简粹白与史痴翁同称金陆二隐痴翁名忠性豪爽不事权贵自号痴翁署所居楼曰卧痴唐伯虎达士唐伯虎先生寅吴人也举南畿解元以𡨚锢遂放浪形迹然其出入天人间宸濠慕而聘之寅度濠有反志佯狂自免奇趣溢发或寄于诗或托于画文采风流照耀江左图其石曰江南第一风流才子晚皈依佛乘自号六如居士罗达夫达士罗达夫先生洪先吉水人也以进士第一官赞善疏请预定东宫庙仪忤旨落职归屏居不出辟石洞隐居其中制半榻默坐三年事能前知尝曰不可以虚见爲得手须日日收歛不使后天习气乘机濳发始不负一生耳赵淮献逸士赵淮献先生金乌程布衣也正德时征诏不起造其门者如入深崖邃壑恒坐小脡出入江湖陶然自乐南垣箬溪二尙书结岘山会造卢请入社不许平生颐养淸静安恬年九十自爲祭輓无疾而逝沈子登逸士沈子登先生仕杭州人明刑部侍郎锐之子也身居贵介志慕淸眞野服山中划然长啸自号靑门山人举此以励世族之恋浮华者陈奇委逸士陈奇委先生体文江阴人也筑耕舍于郊西有田数十亩力耕而食宾至必爲治酒酒酣卽赋诗诗有云得鱼便沽酒有酒且留人如此卽爲乐何须复苦贫无鱼亦无酒宜主不宜宾如此卽高卧何愁不及晨可谓达人之言矣同时有五岳十岳诸山人者率皆以韦布效荐绅气最爲可鄙𤱶亩中有此庶几率眞顾英玉达士顾英玉先生瑮上元人也仕至副使卽归隐白下或谓其致仕太早何以退养淸廉曰若使宦囊有物正非所以养淸廉也坐卧一小楼匾曰寒松尝训䝉以自给霍渭崖宗伯欲以废寺田百亩资之拒不纳其固穷若此朱君佐达士朱君佐先生谏温州乐淸人也仕至副使卽谢政归结庐雁荡山翛然有尘外之致或有劝其出山者曰岂以五斗易我五珍五珍谓龙湫茶奇音竹金星草山药官香鱼也五者皆雁山所产徐先生达士徐先生昌闽之崇安人也濳心理学以明经训导莆田亲丧囘籍服阕不起或劝之再仕昌泣曰吾爲升斗禄冀养亲也今亲不逮养奚仕爲遂筑室武夷山中深藏不出来矣鲜达士来瞿塘先生知德字矣鲜蜀之梁山人也幼有至行嘉靖时举于乡归养不出其学以致知爲本敦伦爲要有司疏荐授翰林院待诏不赴生平着述甚宏惟易注独殚心力先读易于釜山草堂六年不能窥其门迳乃远客万县瞿塘深山之中沈濳反覆忘食忘寝久之豁然有悟积二十九年而后成书以后观天地察造化与物无触悠然自得而已罗𢿋菴处士罗𢿋菴先生名钦顺字允升江西太和人朝廷屡诏不起嘉靖中复征爲吏部尙书亦固辞是时璁蕚用事𢿋菴岩居杜门濳心格致之学尝云立身行以必先打破义利关头否则扰扰到底所着有困知纪谢子佩达士谢子佩先生廷⬤富顺人也嘉靖进士官浙江签事遂归养不出万厯初廵抚曾省吾奏廷⬤隐居三十年着书乐道宜加京秩风励山林诏卽家赠太仆少卿时人称爲山中太仆陆子传达士陆子传先生师道长洲人也登嘉靖进士甫仕仪部卽吿归养时年未三十也杜门郄扫三十余年手抄典籍数千卷风流儒雅爲世所宗而其淸高好道尤人不能李印南逸士李印南先生应箕字子骑黄冈麻城人也万厯间世尙苛条遂爲老圃不出时两广赋税频加南北之民多有如菜色者卯南作老圃吟曰吁嗟圃兮吾与尔犹存吁嗟虫兮毋啮我菜根肉麋肉麋此上人之所食而非野人之所宜闻者咸太息焉尝于锄下掘一龙神像朝夕䖍奉忽梦有金甲碧面者与语片时以后决未来事效应如响一日谓其弟与子曰今蜀三大冦己平矣贤者避世其次避地乃背其神往遯迹川中虞长儒达士虞长儒先生湻熈钱塘人也万厯进士仕吏部主事解官归得葛岭栖霞之胜冲烟蹑尸技终日陶然黄寓庸传之曰以儒爲行以玄爲功以禅爲归以山水爲寄托以词翰爲游戏诚足囊括平生矣安我素达士安我素先生希范无钖人也仕吏部主事以昌言罢官归杜门不出出则乘一舫图陶元亮张季鹰苏端明米南宫诸名贤于倚窗爲烟水伴恣其所之乐而忘返姚公绶达士姚公绶先生绶嘉善人也由御史出知永甯府解官归作沧江虹月之舟往来吴越间望之者宛若神仙中人家设亭馆名曰丹邱人称爲丹邱先生周叔大处士周叔大先生奕滇之金齿人也幼而奇嶷长益凝重其学问一以知止爲归力耕养母不撄势利尝遇一丹士欲以术授之奕曰多金何爲内丹何如寡慾外丹何如节用子休矣我儒门道士其取精用宏也久矣陆嗣端达士陆嗣端先生澄原平湖人也天启乙丑进士厯官员外郎以不附东林被察闲住其封事略云臣甘寡援孤立爲硁硁之小人决不依草附木爲疑似之君子由是见嫉东林排之甚力一官罢去长啸而归盖古狂狷之流也每见溪上人家小桥流水恒徘徊久之而不能去闻隐鳞逸士闻隐鳞先生龙鄞县人也寄怀高远托迹衡茅每当风来竹外云冷松根輙遂其萧野之趣或称其诗如溪上人家曲几疎窗长与水云弄色吾谓其性情亦然陈仲醕逸士陈仲醕先生继儒号眉公华亭人也年甫壮卽弃名习隐结庐于小崑山之阳买舟载书称无名钓徒每当草蓑月冷铁笛霜淸觉张志和陆天随去人未达殷方叔逸士方叔殷先生仲春秀水人也躬耕永乐之南村怡然自乐陈仲醇所谓郄羡白头殷处士鹁鸪声里独耕田者也葭墻茅屋不蔽风雨慕王绩爲人亦自号东臯子农事之闲以医爲业得钱入市买断简残书读之朱白民逸士朱白民先生鹭吴人也负奇气尝独游黄山远寻嵩华宗贞初骑驴入都欲上赋颂不果归结庐于郡西之华山莲子峯下躬亲井臼不愿见豪贵时与王芥菴赵凡夫称吴下三高而白民爲最李因仲达士李因仲先生天植平湖人也崇贞癸酉举人晚更名确字濳夫隐居龙湫山中万松台畔茅屋一间人称其高蹈远引诗含淸江碧嶂之音谢彚先达士谢彚先先生遴宜兴人也崇贞癸酉举人晦迹衡门种菜一畦不入州府陈其年寄怀诗云半亩牛宫绕菜田锄畦汲水独悠然芒鞵一緉千金值不踏城中又十年陆茂璩居士陆茂璩先生连吴县人也两中武科甲申后削发爲僧居莲子峯下藤萝𥥆窕结榻崖中万峯当戸一涧绕门自号了缘道人有枫江遗稿黎左岩达士黎左岩先生元寛南昌人也登崇贞进士厯浙江提学副使以忤温体仁罢归搆草庐于谷鹿洲与生徒讲学淡然自守顺治初有荐之者以母老固辞终身不出方密之达士方宻之先生以智桐城人也登崇贞进士官检讨负海内名明亡削发改名宏智字无可号药地和尙遍游名山不返所着有周易图烹雪录浮山全集刘念庭达士刘念庭先生伯渊慈谿人也由进士官至按察副使引疾致仕年百有余𡻕先生自隆庆五年释褐万厯十六年归家至崇贞十一年春秋已八十矣时危国变隐者犹存八秩自嘲诗足见其志诗云谓我归田早假令不早有何好几人欲归不得归黄犬东门添懊恼闻者高之厥后更名托空子遯入深山不见张昊东达士张昊东先生若羲华亭人也崇贞癸未进士甲申以后濳身村野躬自灌园故友访之则荷锄戴笠相揖于紫爪白苋之间破屋数椽淡如也或自称爲寒松子魏叔子逸士魏叔子禧江西甯都人也明末诸生与弟礼结庐于金华之翠微峯偕隐不出公卿闻其名皆愿见之弗往礼字季子遍游海内名山与叔子同居翠微常有双鹤来伴云刘钦尔达士刘钦尔先生永钖大名魏县人也举崇贞孝廉授长洲教谕明亡隐于阳澄湖廵抚欲荐之以疾固辞家贫衣食或不给处之泰然常自操舟鼓枻出至中流作歌歌竟而返望夕阳在山独婆娑于烟树之下夏元贞达士夏元贞先生道大名人也举崇贞孝亷卽絶意仕进明亡率妇子入山耕绩自食或操斤作纺车以鬻人爱其坚致咸争购之短衣行歌声振林木间爲诗文脱稿卽弃去诸子读书只令识字记数长则牧牛负薪溷其迹于烟霞焉林明儁达士林位㫋先生明儁平都人也慷慨有志少时卽能爲诗古文词崇桢甲申蜀䧟阁部王应熊承旨讨贼膺荐举第一人授兵部职方司主事明亡不出顺治间题授副使称病不仕后举博学鸿词亦不赴结庐皿心桐阴旷然自适隐居三十余年尝在平都请乩余偶临其笔赠以铁肝石胆四字所着有淡远堂文集巴字园诗集梧桐居近集存世淸黄太冲处士黄太冲先生宗羲余姚人也受业于明儒刘念台之门研究先贤之学以是从游者日众康熙十八年都御史徐元文特荐于朝太冲以疾辞斋心危坐力扫外缘其着述上下千古穿穴羣言自天官地志三教九流之书无不精研学者称梨洲先生仇知几达士仇知几先生兆鳌字沧柱鄞人也少从黄宗羲讲切性命之学爲诸生有盛名官吏部右侍郎卽引疾归与会稽陶存存研穷修养秘旨久之松颜鹤貌照耀山林盖浩然有得者也所着四书说约杜诗详解及黄老参悟诸书行世陶存存遗士陶存存先生素耜会稽人也少游越水吴山燕台金阙其才华益盛登康熙进士卽退处山阴往来霍僮洞天遇方外至人传以修养祕法遂焚时艺之文作道言五种集註及丹家杂义以招后学仇知几称其笑傲林泉乐天达命洵知言也自号淸净心居士又曰通微道人颜钦明达士颜先生钦明戎卢人也康熙丙午举于乡研穷经史之学吴三桂据蜀时士大夫多爲迫胁钦明独抗节不出蜀平结屋于玉蟾山下终身不迹城市沈越溪逸士沈越溪先生巨儒万县人也寄怀高尙肥遯山中自号西溪野人四川总制李培之知其夙学劝之仕不应辟堂数椽曰以冷笑爲乐望眉宇者咸目爲巢父许由程伍乔达士程伍乔先生梦星江都人也登康熙进士官编修以丁艰归遂终身不出葢淡于荧火大利者也筑篠园并漪南别业讴吟偃仰于其中每当竹摇翠雨云度湖阴便与幽人佳客烹茶啖饼卽景言诗望之者不啻有孤云埜鹤之象张幻花达士张奕山先生梁娄县人也登康熙进士卽退隐西溪筑葆闲堂十景备水竹花药之胜奕山善鼓琴遇山水深处及风月佳时安絃动操仙驭爲之停空子姪皆显贵或劝之出山淸要可立致笑不答也心空及第专务禅修自号幻花道人金夀门逸士金夀门先生农钱塘布衣也天怀冷峭不与时趋𡻕晚务门夕得人忙我暇之趣尝于臈月杪出其家酿要诸邻翁谈笑泛论古今逸民眞高士也中年作汗漫游徧走齐鲁燕赵秦晋楚闽而归尝愿如邋遢道人日行千里又愿如玉溪生打钟扫地作淸凉山行者干隆间寄迹杨州隐于书画之间李客山逸士李客山先生果长洲布衣也读书味道隐于南冈忍饥诵经衡门两板时或樵薪不继怡然也尝云富贵可乐不如神仙朝市可住不如林泉干隆间廵抚雅公闻其名访之避而不见眞吴中高士也赵鸥白达士赵鸥白先生翼一号瓯北字云松阳湖人也干隆二十六年探花及第官贵西道以母老乞养遂不复出鸥白休官旣早游屐亦寛尝游天台雁荡武夷诸峯洒然有挟仙遨游之想过贵州福泉山徘徊于礼斗亭中录打坐歌去晚年饭后行逍遥法遂得年登大耋管领林塘者凡数十年殷果园逸士殷果园先生如梅元和人也安贫乐道幽节自贞人或访之则见曲水一湾衡门两版在横桥疎柳间箪瓢屡空自如也尝题一联云林卧眞堪忘𡻕月心闲应不愧神仙余神游见之直评其爲逸士吴竹桥达士吴竹桥先生蔚光昭文人也登干隆进士官礼部主事初入词馆卽改仪曹渴慕烟山复辞华膴向禽之志切箕颕之淸深矣啸傲湖山覃研文史搜奇碑版跌宕琴樽人皆羡其风流吾独重其高隐罗雨峯逸士罗雨峯先生聘歙县布衣也后寄几于杨州尝受业于夀门笔有奇情喜画鬼物凡有所遇皆写长卷记之成鬼趣图余神游雨峯之斋鬼皆起拜眞奇事也旣能画更能诗喜游山水更好禅宗尝作起信录释禅净两家之惑翁澹生逸士翁澹生先生春华亭布衣也性情淸旷诗笔萧闲许用晦罗昭谏犹不逮也其友人序其集云嗜恬淡甘寂寞菽水奉母耕读教弟四十不娶亦不就有司试爲诗如朱絃疏越一唱三叹八句尽澹生矣翁游扬州题壁有二分月影关山梦一流涛声今古愁之句余适化老道闲游碍愁梦二字非逸士所言爲攺梦爲共愁爲流取共此一轮月沧江流不息之义翁重过见之𢙀然下拜曰⬤吾诗者非仙笔不能也徐洄溪逸士徐洄溪先生大椿吴江布衣也性好湖山不慕荣利平时以淸净爲宗辟草堂于太湖之滨门前七十二峯靑入座间註阴符经解及道德句解灿然可观自营藏脱居题一联云满山灵草仙人药一径松风处士坟余神游见之张三丰先生全集X重刊道藏辑要张三丰先生全集汉嘉长乙山人李西月重编张道渊子深氏书阆中朱道生晚成子校刊姪瑛春城朱瓒素园仝校字男璜磻溪大道论上篇夫道者统生天生地生人生物而名含阴阳动静之机具造化玄微之理统无极生太极无极爲无名无名者天地之始太极爲有名有名者万物之母因无名而有名则天生地生人生物生矣今专以人生言之父母未生以前一片太虚托诸于穆此无极时也无极爲阴静阴静阳亦静也父母施生之始一片灵气投入胎中此太极时也太极爲阳动阳动阴亦动也自是而阴阳相推刚柔相摩八卦相盪则干道成男坤道成女矣故男女交媾之初男精女血混成一物此卽是人身之本也嗣后而父精藏于肾母血藏于心心肾脉连随母唿吸十月形全脱离母腹斯时也性浑于无识又以无极伏其神命资于有生复以太极育其气气脉静而内藴元神则曰眞性神思静而中长元气则曰眞命浑浑沦沦孩子之体正所谓天性天命也人能率此天性以复其天命此卽可谓之道又何修道之不可成道哉奈何灵明日着知觉日深血气滋养𡻕渐长𡻕则七情六欲万绪千端昼夜无休息矣心久动而神渐疲精多耗而气益惫生老迫而病死之患成并且无所滋补则瘵病频生而欲长有其身难矣观此生死之道人以爲常诚爲可惜然其疾病临身亦有求医调治望起沉疴图延𡻕月者此时卽有求生之心又何益乎予观恶死之常情卽觅长生之妙术辛苦数年得闻仙道仙道者长生之道也而世人多以异端目之夫黄老所传亦正心修身治国平天下之理也而何诧爲异端哉人能修正身心则眞精眞神聚其中大才大德出其中圣经曰安而后能虑富哉言乎吾尝论之矣有如子房公之安居下邳而后能用汉报韩诸葛君之安卧南阳而后能辅蜀伐魏李邺侯之安养衡山而后能兴唐灭虏他若葛稚川之令勾漏赵淸源之剌嘉州许眞君之治旌阳是皆道成住世出仕安民者彼其心不皆有君父仁义之心哉孔子鄙隐怪孟子拒杨墨隐也者乃谶纬说封禅书之类怪也者乃微生高陈仲子之类仙家不然也长春朝对皆仁民爱物之言希夷归山怀耿介淸高之致何隐怪之有哉杨子爲我墨子薄亲仙家不尔也三千功行济人利世爲先资二十四孝吴勐丁兰皆仙客又何杨墨之可同哉孔曰求志孟曰尙志问爲何志曰仁义而已矣仁属木木中藏火大抵是化育光明之用乃曰仁义属金金中生水大抵是裁制流通之用乃曰义仙家汞铅卽仁义之种子也金木交併水火交养故尝隐居求志高尙其志而后汞铅生丹道凝志包仁义汞铅而兼金木水火之四象求之尙之者诚意爲之意土合而五行全大道之事备矣故孔孟当日只辟隐怪杨墨而未闻攘斥佛老唐宋以来乃有韩朱二贤力辟二氏诸大儒和之羣小儒拾其唾余以求附尾究竟辟着何处反令世尊含笑太上长叹小儒辈不过徒吹滥竽未必有韩朱之识见也何言之韩朱之辟二氏者辟其非佛非老之流非辟眞学佛老者也不然昌黎诗集往来赠答又何以极多二氏之人如送张道士有诗送大顚有诗送惠师灵师皆有诗或以爲借人发议故于惠师云吾疾游惰者怜子愚且湻于灵师亦云方将敛之道且欲冠其顚似讥之矣然何以于张道士尽无贬词于大顚师全无诮语盖此二师者乃眞仙眞佛之徒张仙以尙书不用而归眞顚佛以聪明般若而通禅虽昌黎亦不能下手排之肆口毁之也且其家又生韩湘仙伯雪拥蓝关盖己知远来者之非凡人也朱子少年亦尝出入二氏盖因不得其门而入爲二氏之匪徒所迷故疑其虚无荒诞空寂渺茫回头抵牾耳迨其晚年学博则又爱读参同契并云参同之书本不爲明易盖借此以寓其进退行持之候耳更与人书云近者道间不挟他书始得熟玩参同是更津津然以仙道爲有味也然则韩朱二贤特辟其非佛非老之流非辟眞学佛老者也否则前后一身自相矛盾则二贤亦可笑也予也不才窃尝学览百家理综三教并知三教之同此一道也儒离此道不成儒佛离此道不成佛仙离此道不成仙而仙家特称爲道门是更以道自任也复何言哉平充论之曰儒也者行道济时者也佛也者悟道觉世者也仙也者藏道度人者也各讲各的妙处合讲合的好处何必口舌是非哉夫道者无非穷理尽性以至于命而已矣孔子隐诸罕言仙家畅言之喻言之字样多而道义微故人不知耳人由天地而育亦由父母而生顺而用之则鼻祖耳孙嗣续而成逆而用之则眞仙上圣亦接踵而出同其理也悟眞篇云修身之事不拘男女此金丹大药虽愚昧野人得之立登仙位不拘贵贱贤愚老衰少壮只要素行阴德仁慈悲悯忠孝信诚全于人道仙道自然不远也又须洞晓阴阳深参造化察其眞伪得阴阳之正气觅铅汞之眞宗方能换骨长生居不夜之天玩长春之景与天地同久日月同明此正大丈夫分内事也至于旁门邪迳御女採阴服炼三黄烧饵八石是旁门无功也又有以按摩导引吐纳呵嘘修服药草爲养生之方者虽能暂去其疾难逃老衰命尽而被达人耻笑也伯端翁云闭息一法若能忘机絶念亦可入定出神奈何精气神属阴宅舍难固不免有迁徙之苦更有进气补血名爲抽添接命之术者亦能避疾延年保身健体若欲服食养就胎仙必不能也其他旁门邪迳乃实爲吾道之异端也何足道或者谓人之生死皆有数定岂有违天数而逃死者独不思福自我求命自我造阴骘可以延年学长生者只要以阴功爲体金丹爲用则天数亦可逃也伏维我太上道祖列圣高眞施好生之心广度人之愿宏开玄教祕授仙方名曰金丹原始要终因此尽露天机大洩元奥其中行持妙用三候三关九琴九剑药材法器火候符章悉己敷衍全备各宜详究诸经以还其性命之本予论虽俗义理最美所谓眞实不虚也倘得者无所猜疑庶可以行持下手虽不遇明师好友得遇此书卽如师友在前自能顿悟无上也较诸行世丹经悉合一理罔不洞彻实属苦海之慈航指迷之智烛虽曰行之惟艰然勿畏难而苟安也再有进箴者身抱金丹之后卽宜高隐洞天深藏福地勿以黄白卖弄朝廷爲方士之先导隐显度世以待天符白日飞昇不露圭角此方爲无上上品眞人厯万刼而不坏者也后来同志玩之鑑之长篇鉅观首探大道之源而讲生人之理与人生老病之故引彼回头向道修正治平如古来英雄神仙身名两树忠孝两全非同杨墨隐怪使人知此道亦儒道也养汞培铅无异乎居仁由义韩朱辟二氏只辟二氏之假徒更爲通论外扫旁门邪迳一归于穷理尽性以至于命之道振聋发瞶之洪响经天纬地之大文中篇天地之间至灵至贵者人也最忙最速者时也可大可久者金丹也惜人多溺于功名富贵场中爱慾恩情之内狼贪不已蛾扑何休一朝大限临身斯时悔之何及惟其甘分待终就死而已谁知有长生不老之方谁悟有金丹灵药之妙诚可惜哉此金丹灵药非世间之所无非天上之不可得者只在于同类中求之乃生身固有之物也简而且易至近非遥余尝有金丹赋记之词极朗鬯今追忆其中段云夫造金丹者始则借干坤爲玄牝学造化于阴阳识二八之相当知坎离之互藏候金气之满足听水潮之汪洋继则看铅花于癸后玩月夕于庚方制刀圭于片晌罢龙虎之战场唤金公而归舍配玉女而入房果能此道矣虽愚必明虽柔必强先儒曰圣人不言易以滋人之惑亦未尝言难以阻人之进若人用意追求殷勤修炼自必入圣超凡长登夀域永亯无穷之乐也岂小补哉且人爲功名富贵亦有备极穷苦而后可成者若以劳苦之心易而爲修炼之心将见九还到手万刼存神以比功名富贵孰短孰长耶仲尼曰不义而富且贵于我如浮云又曰其爲仁矣不使不仁者加乎其身不仁不义莫甚于狂贪妄想胡氏曰志于道则外物不足以累其身悟眞曰若会杀机明反复始知害里却生恩是知欲求还丹必先絶欲勤于杀机者刻刻有灵剑在手外欲乍乘急须就起杀机勿容纵意久久纯熟对境无心卽可行反本归根之道易・翼曰终曰干干反复道也反复之道得长生之果证也人胡不勉而行之万物如草木之汇犹能归根反本以厯𡻕时人爲万物之灵动至死地是反不如草木也能不愧乎夫此反本归根之道又非邪迳旁门之说也世人以德行爲先阴功爲本察阴阳造化之机求玄牝干坤之妙辨二八坎离之物定金花水月之时施降龙伏虎之威明立命生身之处其间致虚守静他主我宾日月交光戊己爲用则丹成反掌矣易曰男女媾精万物化生人有此身亦因父母而得倘无父母身何有乎故作金丹之道与生身事同但顺则成人逆则成仙顺逆之间天地悬隔祗要逆用阴阳自然成就并非邪迳旁门也兹余所论大洩眞机皆列圣口传心授之旨人能照此下手行持自能夺天地玄妙之功穷鬼神不测之奥诚金丹之口诀也除此之外再无别传先贤云圣人未生道在天地圣人已往道着六经予之末论虽不敢与圣经相比亦可爲问道之正途如拨云雾而见靑天似剪荆棘而寻大路坦然无碍豁然有门学者若能专心研究自然默契仙缘幸勿轻易视之也万金难换百宝难求勿示非人尙其重之悟眞篇云学仙须是学天仙惟有金丹最的端此篇专讲金丹外药而金液内药亦次其中矣反反复复总劝人及时省悟炼已求铅觉世婆心传神简上旧赋一段句句口诀有志者再求口诀中之口诀则还丹不难矣下篇一阴一阳之谓道修道者修此阴阳之道也一阴一阳一性一命而已矣中庸云修道之谓教三教圣人皆本此道以立其教也此道原于性本于命命犹令也天以命而赐人以令也性卽理也人以性而由天之理也夫欲由其理则外尽伦常者其理内尽愼独者其理忠孝友恭衷乎内也然着其光辉则在外也喜怒哀乐见于外也然守其未发则在内也明朗朗天活泼泼地尽其性而内丹成矣夫欲全其令则殷勤顾之者此令依法用之者此令存心养性此顾命之勤劳也集义生气此用令之法度也炼气化神炼神还天复其性兼复其命而外丹就矣吾愿后之人修此正道故直言之修道以修身爲大然修身必先正心诚意意诚心正则物欲皆除然后讲立基之本气爲使焉神爲主焉学者下手之初必须知一阳初动之候眞铅始生之时其气迅速如电而不能久居于先天霎时而生癸水顷刻而变经流迨至生形化质已属后天而不可用矣崑崙之上有玄门其窍甚小阴阳会合时不许动摇待其情性相感自然彼我相通凡有形质者不能升入窍内夫惟眞气槖籥乃能进于窍内也故圣人直指先天一炁冲开此窍又曰修行之径路可以续命延年修眞而全眞无来无去不生不灭今之愚人闻说有用生阳之道者却行御女巧诈之术正如披麻救火飞蛾扑灯贪其美色胡肆纵横日则逞力多劳夜则恣情纵欲致使神昏炁败髓竭精枯犹不醒悟甘分待终古之贤人不然忠孝两全仁义博施暗行方便默积阴功但以死生爲念不以名利关心日则少虑无思夜则淸心寡欲以此神全炁壮髓满精盈每叹凡躯如石中之火似水上之沤未闻道者急求师已闻道者急求药又能广参博採信受奉行求先天之大药寻出世之丹方忙忙下手速修惟恐时不待人夫道者岂是旁门小技乃至人口传心授金液还丹之妙道也非定息二乘之法乃最上一乘之道以有爲入无爲以外药修内药以己而求彼以阴而配阳以铅而投汞以炁而合神无爲者非防危守城之方温养沐浴之事乃得丹之后脱胎神化之功也有爲者非採战提吸之术九一动摇之法乃安静虚无之道守雌不雄寂然不动感而遂通此卽未得丹之前炼已筑基之事也有爲无爲体用之始终已见于此内药外药出处之法相又详于彼外药者在造化窟中而生内药者在自已身中而产内药是精外药是炁内药养性外药立命性命双修方合神仙之道大修行人欲求先天外药必炼己以待阳生用神炁炼成慧剑採金水匀配柔刚古人採药进火全凭此物除七情之患去五贼之害若无炼己以去贼之患害则不能常应常静魂魄焉能受制情慾岂不相干若要入室施功临炉下手则外火虽动而内符不应只因刚柔未配以此慧剑无锋羣魔爲害心神不甯欲念杂起故乃逐境飘流致使汞火飞扬圣胎不结如使炼己纯熟则心无杂念体若太虚一尘不染万虑皆空心死则神活体虚则气运方许求一阳之道二候之功还丹容易炼已最难凭慧剑剖破鸿蒙舒匠手凿开混沌却用阴阳顚倒之法水火旣济之道乃行地天交泰使阳居下火必照上令阴在上水能润下只要苦行忍辱身心不动已之性若往彼之气自回人能如此便得守雌不雄寂然不动感而遂通之效也太极将判之闲静以极而未至于动阳初复而未离乎阴候此眞先炁天降以法追摄送入黄庭之中日运已汞包固周密汞气渐多铅气渐散合丹于鼎又须调停眞息周流六虚至声寂而意合乃气匀而脉住丹始凝结只待圣胎气足十月功圆脱胎神化降生婴儿调之纯熟出入纵横往来无碍不被羣魔引诱只待九转功成面壁之时炼精则化炁炼神则化虚形神俱妙与道合眞此大丈夫功成名遂之时也是道古人不传于世盖缘愚人信之不笃行之不勤而且反生诽谤是以祕而不传予自得遇至人以来述此修身祕要以警觉后学同志者各加黾勉共陟仙都此篇穷性命之眞发圣贤仙佛之理本本原原如疏如註有爲无爲之序内药外药之分养胎脱胎之妙尽着简编观止已蔑以加矣玄机直讲炼丹火候说二篇夫功夫下手不可执于有爲有爲都是后天今之道门多流此獘故世罕全眞亦不可着于无爲无爲便落顽空今之释门多中此獘故天下少佛子此道之不行由于道之不明也初功在寂灭情缘扫除杂念除杂念是第一着筑基炼已之功也人心旣除则天心来复人欲旣净则天理常存每日先静一时待身心都安定了气息都和平了始将双目微闭垂帘观照心下肾上一寸三分之间不卽不离勿忘勿助万念俱泯一灵独存谓之正念斯时也于此念中活活泼泼于彼气中悠悠扬扬唿之至上上不冲心吸之至下下不冲肾一阖一辟一来一往行之一七二七自然渐渐两肾火蒸丹田气煖息不用调而自调气不用炼而自炼气息旣和自然于上中下不出不入无来无去是爲胎息是爲神息是爲眞槖籥眞鼎炉是爲归根复命是爲玄牝之门天地之根气到此时如花方蕊如胎方胞自然眞气薰蒸营卫由尾闾穿夹嵴升上泥丸下鹊桥过重楼至绛宫而落于中丹田是爲河车初动但气至而神未全非眞动也不可理他我只微微凝照守于中宫自有无尽生机所谓养鄞鄂者此也行之一月二月我神益静静久则气益生此爲神生气气生神之功也或百日或百余日精神益长眞气渐充温温火候血水有余自然坎离交媾干坤会合神融气畅一霎时间眞气混合自有一阵回风上冲百脉是爲河车眞动中间若有一点灵光觉在丹田是爲水底玄珠土内黄芽尔时一阳来复恍如红日初升照于沧海之内如雾如烟若隐若见则铅火生焉方其干坤坎离未交虚无寂灭神凝于中功无间断打成一团是爲五行配合至若水火相交二候採取河车逆转四候得药神居于内丹光不离谓之大周天谓之行九转大还也此时一点至阳之精凝结于中隐藏于欲净情寂之时而有家有形到此地位息住于胎内外温养顷刻无差又谓之十月功夫也又夫静功在一刻一刻之中亦有炼精化气炼气化神炼神还虚之功夫在内不独十月然也卽一时一日一月一年皆然坐下闭目存神使心静息调卽是炼精化气之功也回光返照凝神丹穴使眞息往来内中静极而动动极而静无限天机卽是炼气化神之功也如此眞气朝元阴阳反覆交媾一番自然风恬浪静我于此时将正念止于丹田卽是封固火候年月日时久久行此三部功夫不但入圜十月也故曰运之一刻有一刻之周天运之一时一日一月一年卽有一时一日一月一年之周天也然一刻中上半刻爲温爲进火爲望爲上弦爲朝屯爲春夏下半刻爲凉爲退符爲晦爲下弦爲暮䝉爲秋冬一时则有上四刻下四刻之分卽一日一月一年皆同此之谓攒簇阴阳五行一刻之功夫夺一年之气候也到此乃是眞空眞静或一二年至十年百年打破虚空与太虚同体此爲炼神还虚之功也前功十月旣满须时时照顾婴儿十步百步千里万里以渐而出倘或放纵不禁必致迷而不返仙经曰神入气成胎气归神结丹所谓一点落黄庭是也但人杂念少者得丹早杂念多者得丹迟此法简易奈人不肯勇勐耳若能恆久行持必然透金贯石入水蹈火通天达地再行积功累行服炼神丹大药必然形神俱妙白昼飞昇全家拔宅此又在功德之浅深何如耳设或不服神丹只顾阳神冲举回视旧骸一堆尘土夫亦白日羽翰万刼长存可与宇宙同春者矣返还证验说七返九还之法下手兴功先将上窍阳里眞阴入内金鼎气海之中与下窍眞阳配合阳里眞阴卽是自家元神属三魂下窍眞阳卽是身中元气属七魄其先后二气一合则坎离自交魂魄混合神气凝结胎息自定每日如外夫妇交情美快切不可着他水火自然旣济发运四肢如外火之生熖熖相似只要水火均平此是小週天火候调和薰蒸喉息倒回元海则外阳自然入内眞火自然上冲浑身苏软美快无穷腹内如活龙动转升降一日有数十样变化婴儿姹女自然成合此是採阴补阳一节修炼玉液还丹卽筑基炼己积内法财终日逍遥昼夜常明乃长生久视之初阶也世人常借五谷养命数日不食则气饥死矣若人年老下元亏损骨髓俱空不能胜五谷之气是五谷能养人亦能杀人若会内外交接水火旣济气血逆流五脏气合脾胃开畅食入腹中亦能化气生精养神人果能得下手天机直候骨髓盈满腹脐如孕妇人一般却不是有胎形相不过是气满精盈神全而己如果三全则眞火煅炼调神炼虚大丈夫功成名遂之时也奉劝学人参访宗师若求至人抉破一身内外天机明白下手速修炼已待时候一阳至择地入室炼此龙虎大丹必要僻静鸡犬不闻之处外边又要知音道友不要一箇闲杂人来到恐防惊散元神先言和光同尘今言僻静处何也炼己于尘俗养气于山林是入室兴功下手之时也要超凡入圣岂是小可的事必须要一尘不染万虑俱忘丝毫无挂一刀两断永作他乡之客终无退悔之心持空炼神守虚炼性浑身五脏筋骨气血都化成靑气专心致志演神纯熟成形受使星回斗转随心所变直养得浑身无有皱纹如蜘蛛相似上七窍生光昼夜常明身如太虚才是正时候方可求仙道这应验气满神全法财广大方可炼大丹才呌做一箇丹客工夫旣得时候自至七窍光明三阳开泰神剑成形趁水顺风发火雷轰电闪方夺外天机下手擒拏採吾身外眞铅以龙嫁虎驱虎就龙若会攒簇不失时节湛然摄起海底之金卽开夹嵴上泥丸落入水晶宫之内与木汞配合不过半刻攒簇己定眞火冲入四肢浑身骨肉火烧刀割相似最难禁受就是十分好汉到此无一分主张防危虑险沐浴身心水火旣济顷刻间浑身如炒豆子一般相似一齐爆开浑身气血都会成形说话就在身上闹成一堆舌根下又有两穴左爲丹井右爲石泉此正是廉泉穴随骨脉一齐开下肾水上涌到如外水泉一般嚥纳不完嗞味甚异比糖蜜更不相同又其至妙者临炉下手之初地将产其金莲天亦垂乎宝露忽然一点眞汞下降透心如冰凉卽运一点神火随之攒簇于交感宫内浑然湛然如千千战鼓之鸣万万雷声之吼又卽是自己一身百脉气血变化休要惊怕只要踏罡步斗执剑掌印这里正是凶恶处三回九转降帅召将如此防顾于虚空中或见龙虎相交天地交泰日月交宫见众仙诸佛工夫到此诸境发现切不可认他恐着外邪旣认元神汞铅相投三日才生大药三日里最难过遍世界都是邪境四面神号鬼哭八方杀气狼烟此正是大开关工夫到此十箇九箇都吓杀了心不可有恐佈盖已虽化成神却是阴神阴神最灵能千变万化诸境爲害他岂肯善善降伏前人说得好你会六通神方才脱生死你若不会六通神休想成道混沌又至三十时辰二日半气气相通气满至极忽然活泼泼地逆出太阳流珠脱壳入口百万龙神尽皆失惊此是元阳眞丹药入口始知我命不由天也仙云这回大死今方活又云一战而天下平卽是此等地位这才是天地交泰日月交宫眞阳之药到口顷刻周天火发骨胎化作一堆肉泥阳神脱体撒手无碍专心致志持空养虚以空养神以虚养心随心变神夫万物皆天地生发吾万神朝拜而宾服厌居尘世逍遥蓬岛自有三千玉女奉侍终日蟠桃会上饮仙酒戴仙花四大醺醺浑身彻底玲珑海底龟蛇出现万神受使才是眞铅眞汞顚倒浑身紫雾毫光瑞气千条是五龙大蛰法也炼之百日玄关自开婴儿显相龟蛇出现自然蟠绕学者到此地位口中才干得外汞炼之六箇月体似银膏血化白浆浑身香气袭人口中出气成云此是灵丹成熟一块干汞人服之永不死矣亦能治死人返活炼之十箇月阳神脱体一身能化千万身只候十二月夺尽天地全数阳神已就浑身出入只万四千阳神步日月无影入金石无碍入水不溺入火不焚刀兵不能伤鬼神不能测变化无穷已成眞人也浑身气候无不是眞药鸡餐成凤犬食成龙此理鬼神也难明若不见过这样言语必不信大药金丹也造化工夫三回九转七返八还火候细微攒簇口诀只三五日闲把天地都顚倒过都是自然人身造化阴阳亦是自然却要体天地造化方可成就事从做过见过从试应验到自然处工夫虽是一年火候细微只在百日之内动静凶恶只在几日一时里得内外攒簇顷刻湛然圣胎成就产黍米之珠吞入腹内周天火足脱胎换骨只是要持空养虚余皆自然今人果得明师指示先炼已于尘俗积铅于𢋨市攒年簇月攒日簇时大定之中只在一剎那间不出半箇时辰把天地都顚倒过运火十月之工体天地自然之法若不能死中求活焉能逃出三灾八难哉服食大丹说三淸俸禄玉皇廪给非先圣贤哲焉能受得如许旌阳葛仙翁殷眞君等八百余家俱是成道之后方炼服食以度羣迷仙云内丹成外丹就此言人得正传先积精累气收积内外法财养得气满神全金光出现昼夜常明如是则吾身内丹成而吾身外丹亦发相矣凡看书不可按图索骏学者于昼夜常明之时药苗已生方可採吾身外之药配吾身中之雌雄以得金丹入口周天火候发现顷刻湛然撒手无碍才是金蝉脱壳默朝上帝中遇仙举受其天禄万神朝礼能折天补地摘星握月驱雷转斗唿风唤雨举意万神使覻天地如手掌相似这福德胜三辈天子智慧胜七辈状元到这般时候方可炼服食金丹此丹如黍米一粒落于地则金光烛天方名神丹若不通神敢说是外丹服食此理奥妙天机深远金种金银种银外边无有别灵神此黄白之术不是凡间金银爲母遏气果得正传能产先天大药认得黄芽白雪此爲黄白方可爲母遏气以炼神丹但是金银水药都属后天且又不知眞阴眞阳同类万万无成慨世学者眞假不辨不遇正人都是盲修瞎炼实修性命之士若未遇眞师且濳心看书夫古圣丹书不空说一字妄言一句只是后人不识邪正又不知圣贤书中都是隐语譬喻遭遇庸师执认旁门毒药入心又无通变似是而非自高自是声音颜色拒人千里之外则高人望望然去之况仙圣乎学者未遇正人时当小心低意积功累行遇魔莫退遭谤勿嗔重道轻财一遇正人笃志苦求快破一身内外两箇眞消息忽然醒悟诸书才不爲人迷惑若是志人君子实心爲命扫尽旁门重正心猿重立志气低心下意经魔厯难苦求明师穷取生身受气初初者是元始祖气此气含着一点眞阳眞阴夫眞阳眞阴产于天地之先混元之始这颗灵明黍米宝珠悬在虚空明明丽丽但未有明师指破的人如在醉梦相似离此一着都是旁门此灵明宝珠于虚空之中包含万象濳藏万有发生万物都是这箇一粒黍米说此物在道门中喻眞铅眞汞一得眞得不可着于干坤日月男女上只于己身内外安炉立鼎炼已持心明理见性之时攒簇发火不出半刻时辰立得黍米玄珠现于曲江之上刀圭入口顷刻一窍开百脉齐开浑身筋骨五脏血肉都化成气与外水银相似到此时候用百日火功方有灵妙一得永得无有返还住世留形炼神还虚与道爲一矣此物在佛门中说是眞空眞妙觉性下手端的炼魔见性片晌工夫发起三昧眞火返本还元一体同观大地成宝霞光万道五眼六通炼金刚不坏之身了鬼神不测之妙也此物在儒门中说是无极而太极依外天地而论无极是天地週围日月未判之前四维上下混混沌沌如阴雾水气直至时到气满相激才是太极是时也日月旣生淸浊自分在上爲天在下爲地天之淸气爲纯阳地之浊气爲纯阴雨露从天降是阳能生阴万物从地生是阴能生阳天地是箇虚无包藏无穷尽无边际天之星宿神祗动静转轮各有方位地下万物按四时八节自然发生总论只是虚空夫日月是天地之精上照三十三天下照九极万泉东西运转上下升降寒暑往来日是纯阳之体内含一点眞阴之精属靑龙姹女甲木水银金乌三魂卽是外月是纯阴之体内含着一点眞阳之气属白虎婴儿庚金朱砂玉免七魄卽是内人身造化同天地故人身亦有眞日月道在迩人何求之远也三魂属性性在天边七魄属命命在海底内外通来性命两箇字了却万卷丹书性属神是阴命属气是阳故曰一阴一阳之谓道千经万卷皆是异名然眞性命及幻法象若不得眞传则又不可知耳仙云四大一身皆属阴未知何物是阳精又云涕涶精津气血液七般灵物总属阴乃后天渣质之浊阴非眞阴也眞阴与眞阳相对眞阴旣不知焉能知眞阳乎今之学者不惟不知眞阳亦且不知眞阴若知眞阴亦必知眞阳矣不遇明师焉能猜度学者穷取一身中天地人三才之妙穷一身内外眞炉鼎之端的及一身内外阴阳之眞消息如不得旨一见诸书异名心无定见执诸旁门无有辨理旣不知穷理则心不明心旣不明则不能见性旣不见性焉能至命古人云只爲金丹无口诀教君何处结灵胎登天指迷说道也者生天地育万物放之则包罗虚空敛之则退藏于密两仪日月五行都是道中之造化耳物物各具一太极卽道也人人心上有先天亦道也五行顺而生人生物五行逆而成仙成佛故云五行顺则法界火坑五行逆则大地七宝这五行之精祕于四大形山不内不外之密处只是百姓日用而不知耳民可使由之顺行也不可使知之逆行也夫鱼在水中不知其爲水也人居气内不知其爲气也此譬喻当濳心究竟回光返照明心见性果证仙佛复何难哉今人学道箇箇自卖聪明自夸伶俐自称会家终无了悟又有一等小根盲人见先圣所言外阴阳外炉鼎外药物执迷子女爲鼎器则又可哀巳也某见酷好炉火者百无一成又以轩辕铸九鼎而成道以爲必用鼎器九人谬之甚矣尝见有进过五七鼎亦无成就者且人念头一动先天湻朴卽散先天旣丧后天虽存究何益于身心不过聊存其四大而巳这样下愚岂知天不言而四时行百物生之妙哉夫人身造化同乎天地但不知天何得一以淸地何得一以𡧾且又不知主张造化的是谁若能以淸静爲体鎭定爲基天心爲主元神爲用巧使盗机返还天眞归根复命岂患不至天地圣位至用女鼎一节事万无此理假使有缘之士得遇眞师先行玉液还丹炼巳知光操持涵养回光返照此卽见性明心之事也旣见其性更求向上之事乃金液还丹情来归性直到眞空地位大用现前龙女献一宝珠金光发现至此方爲一得永得亥子之交剥复之间于太阳初动兴功时手探月窟足蹑天根回风混合从此有百日功灵之妙此金液还丹乃阴阳五行之大道也除此玉液金液性命双修淸静自然之道余皆旁门小法某于一身内外安炉立鼎攒簇口诀药物火候细微巳得虚空法度便去入室行外药入腹大事发火行功到祕密处有虚空万神朝礼仙音戏顶此事鬼神难明怎奈因自巳不能炼已于尘俗未得积铅于市𢋨气脤又未甚大定基址也未得三全理虽融而性未见故万物发现凶险心神恍惚不能做主又因外边无知音道侣护持看守触其声色惊散元神激鼎翻炉劣了心猿走了意马神不守舍气不归元遭其阴魔何爲阴魔我不细言后学不知皆因眞阳一散阴气用事昼夜身中神鬼爲害不论睁眼合眼看见鬼神来往卽耳中亦听得鬼神吵闹白日闲觉犹可到晚来最难过不敢静定一时我身彼家海底命主兑金之戊土冲返五脏气血皆随上腾身提不着他杀身丧命眞乃鬼家活计也某乃暂弃前功遵师训指大市隐㕓积铅尘俗摄情归性杀机返覆自幼至老被天地人物盗去的天眞今于虚无中尘色内却要夺盗返还于我天性之中方得元精元气元神之三全至是乃心明理融理融见性身心大定五行攒簇才去行上等事而了大道想前代贤哲多有中道而废皆因未曾炼巳持心金来归性以至二候得药于四候进火之时不知虚空法度麤心大意是以白玉蟾有再砍秋筠节之叹焉谁知虚空消息至微至凶至恶若是擒捉不住定不饶人若是学人知一身内外两箇眞消息了然无碍方去操持涵养克去巳私复还天理则还丹工夫至简至易终日採吾身外之黄芽以候先天之琼浆此正是饮酒戴花悟长生之妙也若混元一事则无意无必无固无我恁生恁死忘人忘物如游手好闲不务生理终日穿街过巷玩景怡情淫房酒肆兀坐忘言岂不动世人之惊疑哉摄境积铅法财两用岂不致俗子之笑谤哉是以必资通都大邑有力之家以爲外护目击道存韬光晦迹仙云要贪天上宝须用世间财夫天上宝非指靑天之上而言也乃吾身上九阳鼎之宝也故轩辕铸九鼎而飞昇世之迷徒一闻天上宝三字遂执天上日月爲水火乃于月出庚方用两目行度数以採之爲眞水眞铅于日出卯时亦运两目採之爲眞火眞汞夫天上地下干坤坎离男女内外炉鼎喻吾一身之内外阴阳而言并无男女等相仙云凡有所相皆是虚妄还丹本无质至哉斯言尽矣世间学好的人必不爲损人利己之事宇宙间男女所頼以生而不死者惟此一点阳精而已岂有学仙的人採女人之精而利已之身哉比与世之杀人者有何异焉又先圣言彼家男女两家两国及内外炉鼎等说若人不得正传其不错认者几希矣某曾遇明师耳提面命抉破虚空内外两箇眞消息不敢私于一已冐禁相付把一身天地人之造化三教经书药物火候日月交合盈满度数尽都抉破不立文字但说眞言使学者无错认迷修之误是书在处有神物护持若无缘下流见之亦不过瞽唱之文词耳是金丹大道万刼难遇正是踏破芒鞋无觅处得来全不费功夫学者果能涵养于造次顚沛流离之际保此方寸不失是天理复矣天理旣复然后求向上外药入腹事顷刻湛然脱胎换骨浑然化一道金光大地成宝身外生身阳神脱体持空养虚此是五龙大蛰法受诸逍遥超出风水火之三刼不在生老病死苦中矣今人不去修行有贪图炉火外丹服食者此又迷之甚矣按此篇乃玄要下篇道情总说登天指迷卽道情词曲之总名也篇末云下流见之不过瞽唱文词卽此可知爲道情总说註九皇丹经龙虎铅汞论道君论龙虎铅汞抽添正要后世有根有缘从此下手虽曰神仙还是神仙做吾却偏曰凡人亦可做神仙只怕不明金丹理方入地狱爲兽员此龙属阳自阳一失却是一阴此虎属阴自阴有宝却是一阳龙卽我之玄关也虎卽彼之玄牝也龙却好淫我却不洩一水添一点土偏要成一箇瑶字成爲玉液至宝虎却好吃我却不洩眞火加一柬字偏要成箇炼字收爲金液至宝虎虎虎那怕你张口漏牙把人亡魂丧胆我却有伏虎手段将你爲空中色色中空用龙一戏把你爲龙虎风云会不怕你不爲我把你虎穴中虎子得来入我三田之中龙龙龙纵任你是淫慾之物我却有降龙手段那怕你变化无穷我用一那咤金刚圈降住你抽你觔做爲一条养性接命的金带时时系着那怕你不去向太极眞人前请一点眞一不二法门来与我爲混合之大道也铅卽两弦之铅汞卽我身天地之汞有日月之光明天地才成地天泰不爲天地否人身自父母生来原有一汞一铅男女交媾之理故曰干爲父坤爲母男女媾精万物化醕易爲先天之太极人不明此一理只把汞去投铅生男生女不把铅来投汞成佛成仙这箇铁馒头打得破何难爲三丰中之三丰也註吕祖百字碑养气忘言守凡修行者先须养气养气之法在乎忘言守一忘言则气不散守一则神不出诀曰缄舌静抱神定降心爲不爲凡人之心动盪不已修行人心欲入静贵乎制伏两眼眼者心之门戸须要垂帘塞兑一切事体以心爲剑想世事无益于我火烈顿除莫去贪着诀云以眼视鼻以鼻视脐上下相顾心息相依着意玄关便可降伏思虑动静知宗祖动静者一阴一阳也宗祖者生身之处也修行人当知父母未生之前卽玄牝也一身上下干坤八卦五行四象聚会之处乃天地未判之先一点灵光而成卽太极也心之下肾之上彷彿之内念头无息所起之处卽是宗祖所谓动静者调和眞气安理眞元也盖唿接天根吸接地根卽阖户之谓坤辟户之谓干唿则龙吟云起吸则虎啸风生一阖一辟一动一静贵乎心意不动任其眞息往来绵绵若存调息至无息之息打成一片斯神可凝丹可就矣无事更寻谁若能养气忘言守降伏身心神归炁穴意注规中混融一炁如鸡抱卵如龙养珠念兹在兹须臾不离日久工深自然现出黍米之珠光耀如日默化元神灵明莫测卽此是也眞常须应物应物要不迷此道乃眞常之道以应事易于昏迷故接物不可迷于尘事若不应接则空寂虚无须要来则应之事去不畱光明正大乃是不迷眞性淸静元神凝结诀曰着意头头错无爲又落空不迷性自住性住气自回凡人性烈如火喜怒哀乐爱恶欲增变态无常但有触动便生妄想难以静性必要有眞惩忿则火降眞寡欲则水昇身不动名曰炼精炼精则虎啸元神凝固心不动名曰炼气炼气则龙吟元气存守意不动名曰炼神炼神则二气交三元混元气自囘矣三元者精气神也二气者阴阳也修行人应物不迷则元神自归本性自住矣性住则身中先天之气自回复命归根有何难哉诀曰回光返照一心中存内想不出外想不入气回丹自结壶中配坎离修行人性不迷尘事则气自回将见二炁升降于中宫阴阳配合于丹鼎忽觉肾中一缕𤍠炁上冲心府情来归性如夫妇配合如痴如醉二气絪緼结成丹质而炁穴中水火相交循环不已则神驭炁炁畱形不必杂术自长生诀曰耳目口三宝闭塞勿发通眞人濳深渊浮游守规中直至丹田气满结成刀圭也阴阳生反覆普化一声雷功夫到此神不外驰气不外洩神归炁穴坎离已交愈加勐烈精进致虚之极守静之笃身静于杳冥之中心澄于无何有之乡则眞息自住百脉自停日月停景璇玑不行太极静而生动阳产于西南之坤坤卽腹也又名曲江忽然一点灵光如黍米之大卽药生消息也赫然光透两肾如汤煎膀⬤如火炙腹中如烈风之吼腹内如震雷之声卽复卦天根现也天根现卽固心王以神助之则其炁如火逼金上行穿过尾闾轻轻运默默举一团和气如雷之震上升泥丸周身涌跃卽天风姤卦也由月窟至印堂眉中漏出元光卽太极动而生阴化成神水甘露内有黍米之珠落在黄庭之中点我离中灵汞结成圣相之体行周天火候一度烹之炼之丹自结矣白云朝顶上甘露洒须弥到此地位药卽得矣二气结刀圭关窍开通火降水升一炁周流从太极中动天根过玄谷关升二十四椎骨节至天谷关月窟阴生香甜美味降下重楼无休无息名曰甘露洒须弥诀曰甘露满口以目送之以意迎之送下丹釜凝结元气以养之自饮长生酒逍遥谁得知养气到此骨节已开神水不住上下周流往来不息时时吞咽谓之长生酒诀曰流珠灌养灵根性修行之人知不知坐听无弦曲明通造化机功夫到此耳听仙乐之音又有钟鼓之韵五气朝元三花聚顶如晚鸦来栖之状心田开朗智慧自生明通三教经书默悟前生根本豫知未来休咎大地山河如在掌中目视万里已得六通之妙此乃实有也吾行实到此际若有虚言以误后学天必诛之遇之不行罪遭天遣非与师遇此事难知都来二十句端的上天梯自养炁忘言至此二十句皆是吕祖眞正口诀工夫无半点虚伪乃修行上天之阶梯得悟此诀与註者可急行之勿妄漏洩勿示匪人以遭天遣珍重奉行克登天阙吕祖抱度人洪愿而传此百字碑张祖抱度人大愿而註此百字碑张祖之心卽吕祖之心也故曰纯阳三丰乃神仙中耳目道言浅近说夫道者其层次须知三候三关大抵不外四言无爲之后继以有爲有爲之后复返无爲而已内丹功夫亦有小三候积精累气爲初候开关展窍爲中候筑基炼己爲三候下手于初候求之大抵淸心寡欲先闭外三宝养其内三宝而已系辞穷理尽性以至于命卽是道家层次一步赶步工夫何谓穷理读眞函访眞诀观造化参河洛趁淸闲而保气守精神以筑基一面穷理一面尽性乃有不坏之形躯以图不死之妙药性者内也命者外也以内接外合而爲一则大道成矣以至于三字明明有将性立命后天返先天口诀在内特无诚心人再求诀中诀以了之也凝神调息调息凝神八个字就是下手工夫须一片做去分层次而不断乃可凝神者收己淸之心而入其内也心未淸时眼勿乱闭先要自劝自勉劝得回来淸凉恬淡始行收入气穴乃曰凝神凝起神了然后如坐高山而视众山众水如燃天灯而照九幽九昧所谓凝神于虚者此也调息不难心神一静随息自然我只守其自然加以神光下照卽调息也调息者调度阴硚之息与吾心中之气相会于气穴中也心止于脐下曰凝神气归于脐下曰调息神息相依守其淸净自然曰勿忘顺其淸净自然曰勿助勿忘勿助以默以柔息活泼而心自在卽用钻字诀以虚空爲藏心之所以昏默爲息神之乡三番两次澄之又澄忽然神息相忘神炁融合不觉恍然阳生而人如醉矣眞消息玄关发现时也凡丹旨中有先天字眞字元字皆是阴阳鼎中生出来的皆是杳冥昏默后产出来的就如混沌初开诸圣眞一般以后看丹经可类推矣学道甚难传道亦不易传道者甚勤学道者可懒乎传道者耐烦学道者可不耐烦乎学不精功不勤心不淸神不眞以此入道万无一成孔子曰知几其神乎不曰其念其意而曰其神可见微动之息非神不知也今爲分之曰微动者几大动者直欲知其几使心使意使念终不得见也神乎神乎神要眞神方算先天眞神者眞念是他眞心是他眞意是他如何辨得眞诀曰玄关火发杳冥冲醒一灵独觉者是也丹家云一念从规中起卽眞神卽眞念也又云微茫之中心光发现卽眞神卽眞心也又云定中生慧一意斡旋卽眞神卽眞意也眞神从不神中炼出学者知之学道人原有常格宜破乃能引心入理热心去则冷心来人心絶则道心见此吾所以撇功名势利弃儿女家园也顶眞学道要把道当爲奇货可居乃有效验大道以修心炼性爲首性在心内心包性外是性爲定理之主人心爲栖性之庐舍修心者存心也炼性者养性也存心者坚固城郭不使房屋倒坍卽筑基也养性者浇培鄞鄂务使内药成全卽炼己也心朗朗性安安情欲不干无思无虑心与性内外坦然不烦不恼此修心炼性之效卽内丹也世有学道数月而不见其寸进者爲无眞心向道也人若有心于道自然无事于心人若心重于道自然心轻于事人若心浓于道自然心淡于事守其性兮不散乱存其神兮不昏沉又安有渴睡杂念之扰哉咄理胜欲则存欲胜理则亡濳心于渊神不外游心牵于事火动于中火动于中必摇其精心静则息自调静久则心自定死心以养气息机以纯心精气神爲内三宝耳目口爲外三宝常使内三宝不逐物而游外三宝不透中而扰唿吸绵绵深入丹田使唿吸爲夫妇神气爲子母子母夫妇聚而不离故心不外驰意不外想神不外游精不妄动常薰蒸于四肢此金丹大道之正宗也大道从中字入门所谓中字者一在身中一不在身中功夫须两层做第一寻身中之中朱子云守中制外夫守中者须要回光返照注意规中于脐下一寸三分处不卽不离此寻身中之中也第二求不在身中之中中庸云喜怒哀乐之未发此未发时不闻不见戒愼幽独自然性定神淸神淸气慧到此方见本来面目此求不在身中之中也以在身中之中求不在身中之中然后人欲易净天理复明千古圣贤仙佛皆以此爲第一步功夫打坐之中最要凝神调息以暇以整勿助勿忘未有不逐日长工夫者凝神调息只要心平气和心平则神凝气和则息调心平平字最妙心不起波之谓平心执其中之谓平平卽在此中也心在此中乃不起波此中卽丹经之玄关一窍也修炼知不玄关无论其他只此便如入暗室一般从何下手玄关者气穴也气穴者神入气中如在深穴之中也神气相恋则玄关之已体立古仙云调息要调眞息息炼神须炼不神神眞息之息息乎其息者也不神之神神乎其神者也总要无人心有道心将此道心返人虚无昏昏默默存于规中乃能养眞息之息得不神之神初学必从内唿吸下手此箇唿吸乃是离父母重立胞胎之地人能从此处立功便如母唿亦唿母吸亦吸之时好像重生之身一般大凡打坐须将神抱住气意系住息在丹田中宛转悠扬聚而不散则内藏之气与外来之气交结于丹田日充月盛达乎四肢流乎百脉撞开夹嵴双关而上游于泥丸旋复降下绛宫而下丹田神气相守息息相依河车之路通矣功夫到此筑基之效已得一半了总是要勤虚炼耳调息须以后天唿吸寻眞人唿吸之处古云后天唿吸起微风引起眞人唿吸功然调后天唿吸须任他自调方能调得起先天唿吸我惟致虚守静而已眞息一动玄关卽不远矣照此进功筑基可翘足而至不必百日也道德经致虚极守静笃二句可浑讲亦可折讲浑言之只是教人以入定之功耳折言之则虚是虚无极是中极静是安静笃是专笃犹言致吾神于虚无之间而凖其中极之地守其神于安静之内必尽其专笃之功人心者二一眞一妄故覔眞心者不生妄念卽是眞心眞心之性格最寛大最光明眞心之所居最安然最自在以眞心理事千条一贯以眞心寻道万殊一本然人要用他应事就要养得他壮大就要守得他安闲然后劳而不劳静而能应丹诀云心走卽收回收回又放下用后复求安求安卽生悟也谁云闹中不可取静耶游方枯坐固非道也然不游行于城市云山当以气游行于通身关窍内乃可不打坐于枯木寒堂须以神打坐于此身妙窍中乃可学道以丹基爲本丹基旣凝卽可回家躬耕养亲做几年高士醇儒然后入山寻师了全大道彼抛家絶妻诵经焚香者不过混日之徒耳乌足道保身以安心养肾爲主心能安则离火不外荧肾能养则坎水不外漰火不外荧则无神摇之病而心愈安水不外漰则无精涸之症而肾愈澄肾澄则命火不上冲心安则神火能下照神精交凝乃可以却病乃可以言修矣凡人养神养气之际神卽爲收气主宰收得一分气便得一分宝收得十分气便得十分宝气之贵重世上凡金凡玉虽百两不换一分道人何必与世上争利息乎利多生忿恚忿恚属火气亦火种忿恚一生气随之走欲留而不能留又其甚者连母带子一齐飞散故养气以戒忿恚爲切欲戒忿恚仍以养心养神爲切功名多出于意外不可存干禄之心孔子曰学也禄在其中矣修道亦然不可预贪效验每逢打坐必要心静神凝一毫不起忖度希冀之心只要抱住内唿吸做工夫炼心之法自小及大如今三伏大炎一盏饭可也再求饱不可也一片凉可也再求大凉不可也数点蚊不足畏也必求无蚊不能也自微及鉅当前卽炼心之境从苦中求甘死里求生此修道之格论也金丹之道虽曰易知难行然不可不求其知以爲行之地也知苟不正行于何往知苟不精行安所入知且未熟奚云口诀学道之士须要淸心淸意方得眞淸之药物也毋逞气质之性毋运思虑之神毋使唿吸之气毋用交感之精然眞精动于何时眞神生于何地眞气运于何方眞性养于何所是不可不得明辨以皙者而细言之也气慧者神自淸气卽人身之时神表也有何难知特患心不静定耳进气是修道第一步要紧工夫若不静心细参则不能知终知始如何便得下手懵懂下手知此不知彼心中忙了又忙遂时时有琐碎之心而不团聚故本一心分作数心何能一心做工夫凡学道总要诚一一枪下马免得另来打战凡下手打坐须要心神两静空空寂寂鬼神不得而知其功夫只宜自考自信以求自得所谓诚其意者毋自欺也诚于中自形于外是以君子必愼其独三丰先生辑说先生曰空靑洞天向多有仙眞来游留下丹诀去者此亦度人觉世之心也山中人何必另寻瑶草别採仙花只此是救命符延年药也今特节录存之以公好道之士白紫淸调息诀云夫调息有法度有器用有火候三者有参伍错综之妙用须知之熟思之稔下手自砉然而解调息火候有摄取之息心要能虚能谦精方入鼎所谓缩地法也有採取之息神要不动不摇药自就范所谓挐云手也有交媾之息须要六根大定片念不生有进火之息以意逼之所谓起巽风运坤火是也有退符之息以神歛之所谓归其根复其命是也有卯酉沐浴之息乃柔字而已诸般调息与法度器用宜参看调之者调度得其宜也紫淸翁玄关诀云玄关者求玄之关道玄妙之机关也有体有用何谓体寂然不动何谓用感而遂通不动有时候神气交媾之初絪絪緼緼浑浑沦沦是爲一关所谓四大五行不着处是也神气交媾之际昏昏默默杳杳冥冥是又一关所谓无声无臭无内无外是也及至静极生动而用乃出焉混混续续兀兀腾腾眞气从规中起是又一关所谓念头起爲处玄牝是也念头起处醉而复苏有一个灵觉当下觉悟是又一关所谓时至神知是也此时以灵觉爲用如线抽傀儡机动气流微微逼过尾闾是又一关所谓斡转魁罡运斗杓正此时也沐浴卯门又一关飞上泥丸又一关归根复命沐浴酉户又一关大休歇大淸静空空忘忘还于至静又一关玄关之体用如此千经万论皆在是也紫淸翁炉鼎诀云四百字宜熟玩此窍非凡窍一首道尽鼎器之妙此窍二字分内外两个看非凡者赞词也干坤合之爲外窍神气藏于其中爲内窍神气交而坎离生坎离交而元精产此精不是寻常精乃是白虎首经至宝也得之者立登仙界此就还丹言若小丹所用则试与人言曰此窍非凡窍阴阳共合成名爲二气穴内有眞阳生可晓然矣仙家有三秘火候药物炉鼎此诗尽炉鼎之妙矣紫淸翁动几论云孔子曰几者动之微又曰夫干其动也直孟子以直养是以微动之直养而至大塞乎天地之闲也直刚气也卽干爻之一也卽初九也卽颜子得一之一也直与一一也动在人之窍中十二时皆有总要静以存之方能动以察之耳无味之中寻有味无事之中寻有事其在斯乎陆潜虚者明嘉靖闲回翁度之其论调息法云如何是勿忘曰守自然如何是勿助曰顺自然如何守曰依息如何顺曰平息依息则息能通息矣平息则息能匀息矣问守与顺是二乎是一乎曰知所以守则知顺之矣知所以顺则知守之矣是二是一原是不错由博返约惟在凝神切勿用意如用意则非眞意眞意从静中生鸿蒙初判无有染着乃克用之故要死过来乃知生不知生亦不知死生死是动静深机潜虚翁又论调息法云凡调息以引息者只要凝神入气穴神在气穴中默注阴硚不交而自交不接而自接所谓隔体神交理最详古仙已言之确矣所谓离形交气别有口传也所谓男不寛衣女不解带敬如神明爱如父母皆此凝神聚气而已故曰道归自然参同曰自然之所爲兮非有邪伪道此之谓也潜虚翁三论调息法云今夫水与水合火与火合风与风合云与云合常理也调息者以气合气何待强爲只要凝神入气穴神光下照阴硚脉不期而会者一气之感通自然而然也屯卦曰以贵下贱大得民也咸卦曰止而悦男下女是以亨易于交接之道葢已言之的矣但调息之法有法功有器用丹道始终不离先生曰吾与涵虚子谈七返七还金液大丹之道涵虚曰据先生言是皆刀圭妙用耳他日见涵虚作戊己二土篇深合元意爰录而传之学人欲了长生舍此不能通神也涵虚曰悟眞篇云离坎若还无戊己虽含四象不成丹只缘彼此怀眞土遂使金丹有返还此四句诗极尽和合丹头之妙葢以火中生木汞水里产金铅木火金水含四象于坎离之闲此时离中有己坎中有戊二土爲媒四象可合也或谓眞意属土土有戊己得非有二意乎曰似也然非也名爲意则一号爲土则二以一意分作两意乃有二土之可名始有内外之可别然必知动知静焉原夫戊土者外药也阴里眞阳也以动爲主故取坎之期惟侦其动知动者意也卽以知动之时爲一土已土者内药也阳里眞阴也以静爲主故塡离之后致养于静知静者意也卽以知静之时爲一土此一意分爲两意而可名爲二土者也又以两意合爲一意斯无二土之可拘并无内外之可执然必能动能静焉原夫己土者内丹也亦可变爲戊土以离曰而映坎月种铅得铅只见戊而不见己静能入乎动也戊土者外丹也亦可化爲己土以坎阳而补离阴种汞得汞只见己而不见戊动能并乎静也此两意合爲一意而不拘爲二土者也然则彼此怀眞土亦各怀其一土乎亦共怀其一土乎聪明活泼人自了然也金丹返还之道非此眞意不行匪惟和合四象并能驱使四象何也盖以木中藏火投之水乡而火发木载金升汞去复来火得金而爲返也水里生金烹以火功而水沸金随木上铅去复回金得火而爲还也金火返还之术卽是七返九还金液大丹人欲大丹成就舍此眞意奚由哉紫阳曰赤龙黑虎各西东四象交加戊己中陶仙谓龙从火出靑龙变爲赤龙虎向水生白虎更名黑虎只这龙虎赤黑四字已具四象交加者攒簇也愚按作丹之士欲使四象攒簇必令五行相辏其所谓戊已中者不是离中坎中乃是中宫中央也东西间隔刀圭合之二物变爲四象四象团入一村一村聚会五行五行聚而丹乃结故下二句曰复姤自兹能应用金丹谁道不成功复姤应用十月火符也进火于复退符于姤运用抽添自然中度金丹乃可成矣丹家以戊己爲刀二土爲圭者结字肖形正示人以打合之意但二土爲圭人所共知戊己爲刀人所鲜知者濳虚云有一士人会意而解𠃌己字丿戊字前无所本似爲得之涵虚云非无本也琴谱以数字攒一字一字取一画合左右投弹之法备见于一字之中此卽以琴谱爲本者也𠃌者己之头丿者戊之旁戊己二土以刀圭两字合之葢望人将离己坎戊之二土合爲一处也仙家隐语往往如是张三丰先生全集X重刊道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园仝校字男璜磻溪玄要篇上倣古二章元始祖气朴朴昏昏元含无朕始浑无名混沌一破太乙吐萌两仪合德日月晦明干交坤变坤索干成异名同出一本共根内外虚实刚柔平均阴阳燮理变化分形眞精眞气恍惚杳冥坎离顚倒运施五行旣济生神未济死临仙道谨守鬼道邪倾人希天道速避鬼门由仙希天道炁长存又天地大道含和抱中玄玄之祖妙妙之宗玄妙贯通噼破鸿蒙窍门槖籥朱雀烧空庚方月现西南得朋笑倾玄酒宴饮黄中二八成就乌兎混融神光默默黄屋玄翁巽风鼓吹满鼎霞红水火进退朝屯暮䝉子午运用卯酉无功十月数足卦象翻终了命功全纯阳气沖神几妙用道法无穷上天梯大元飘远客拂拂髯如㦸一曲上天梯可当飞空钖回思访道初不转心如石弃官游海岳辛苦寻丹秘辞我亡亲墓乡山留不得别我中年妇出门天始白舍我丱角儿掉头离火宅人所难毕者行人已做毕人所难割者行人皆能割欲证长生果沖举乘仙鹤后天培养坚两足迈于役悠悠催我心流年驹过隙翘首终南山对天三叹息天降火龙师玄音参一一知我内丹成不讲筑基业赐我外丹功可怜谆告切炼已忘世情採药按时节先天无觔两火候无爻策只将老嫩分但把文武别纯以眞意求刀圭难缕晰十月抱元胎九年加面壁换鼎复生孙骑龙起霹𩆝天地坏有时仙翁夀无极亲口诀圣师亲口诀名方万古遗传与世间人能有几人知衣破用布补树衰以土培人损将何补阴阳造化机取将坎中丹金花露一枝庆云开天际祥光塞死基归已昏昏默如醉亦如痴大丹如黍米脱殻鎭无爲优游天地廓万象掌中珠人能服此药夀与天地齐如若不延夀吾言皆是非答永乐皇帝天机不肯轻轻洩犹恐当今欠勐烈千磨万难费辛勤吾今传与天地脉皇帝寻我问金丹祖师留下长生诀长生之诀诀何如道充德盛卽良图节慾澄心澹神虑神仙那有异功夫道情歌道情非是等闲情旣识天机不可轻先把世情齐放下次将道理细研精未炼还丹先炼性未修大药且修心心修自然丹信至性淸自然药材生药材生紧加功雷声隐隐震虚空电光灼处寻眞种风信来时觅本宗霞光万道笼金鼎紫云千丈罩天门若还到此休惊怕稳把元神守洞门如猫捕鼠兎逢鹰急急着力又加勤万般景象皆非类一颗红光是至眞此箇红光是春意其中有若明窗尘中悬一点先天药远似葡萄近似金到此全凭要谨愼丝毫念起丧天眞待他一点自归伏身中化作四时春一片白云香一阵一番雨过一番新终日绵绵如醉汉悠悠只等洞中春遍体阴精都剥尽化作纯阳一块金此时气绝如小死打成一片是全眞到此功成才了当却来尘世积功勋行满功成天命诏阳神出现了眞灵此言休向非人说不逢达者莫轻论其中切切通玄理此眞之外更无眞收拾行囊牢封固他日成功可印心可印心五十二句要君寻若有虚言遭天谴说与非人鞭丧身炼铅歌炼铅之法何人晓得此便爲眞仙了痛嗟老大无觅处遍游五湖及三岛六十七𡻕入终南得遇眞人传至宝眞铅生于天地先何用金石与木草炼之九九功若成杳冥之内生金宝金骨一根动天地二八调和生美形美形才生居土釜须要念念牢封固一阳火起要温养二阳火起有神功若到三阳开泰卦腾腾勐火烧虚空退尽阴符生灵质灵质才生天地毕若还亏损再调和再居土釜生灵质五千四百全其数方尽炼铅眞妙趣嘱语后来同志者莫将炼铅看容易先天炁一歌生来本是先炁天隐在形山人难遇分明说破君须记一弦春水包形势下口将来入口吞十二雷门都惊惧醉兮醉兮复醉兮丹田春透红如玉蟠桃漫饮瓮头香巽风鼓动元和气阴魔战退一腔春神号鬼哭翻天地功完行满足三千乘鸾跨鹤飞仙去铅火歌大药之生有时节亥末子初正半夜精神相媾合光华恍恍惚惚生明月媾罢流下喷泡然一阳来复休轻泄急须闭住太玄关火逼药过尾闾穴採时用目守泥丸垂下左上且凝歇谓之瞻理脑升玄右边放下复起折六六数毕药生干阳极阴生往右迁须开关门以退火目光下瞩守坤田右上左下才凝住二八数了一周天此是天然眞火候自然升降自抽添也无弦望与晦朔也无沐浴共长篇异名扫除譬喻扫只斯两句是眞诠了道歌神不外游精不洩气不耗散灵芽植五行四象入中宫何虑金丹不自结内有眞神外有应满目空花降白雪一阳来复亥子交当中现出团圞月急忙下手用功夫金逢望远不堪摘唿吸运起玄关火靑天噼破鸿䝉裂黄河逆转上崑崙九窍三关都透辟化爲琼浆吞入腹哑子吃蜜难分说到此功程要谨愼採取沐浴按时节二品阴阳物类同两般内外火符别灵药得来片晌时温养还须十箇月老成更要过三年三三如九面丹壁丹成长啸出山去隐显立功着化迹上帝闻名下紫书诏我朝天飞空碧后人依此用勤修便是三淸会上客打坐歌初打坐学参禅这个消息在玄关祕祕绵绵调唿吸一阴一阳鼎内煎性要悟命要传休将火候当等闲闭目观心守本命淸净无爲是根源百日内见应騐坎中一点往上翻黄婆其间爲媒妁婴儿姹女两团圆美不尽对谁言浑身上下气沖天这箇消息谁知道哑子做梦不能言急下手採先天灵药一点透三关丹田直上泥丸顶降下重楼入中元水火旣济眞铅汞若非戊己不成丹心要死命要坚神光照耀遍三千无影树下金鸡呌半夜三更现红莲冬至一阳来复始霹𩆝一声震动天龙又呌虎又欢仙乐齐鸣非等闲恍恍惚惚存有无无穷造化在其间玄中妙妙中玄河车搬运过三关天地交泰万物生日饮甘露似蜜甜仙是佛佛是仙一性圆明不二般三教原来是一家饥则喫饭困则眠假烧香拜参禅岂知大道在目前昏迷喫斋错过了一失人身万劫难愚迷妄想西天路瞎汉夜走入深山元机妙非等闲漏洩天机罪如山四正理着意参打破玄关妙通玄子午卯酉不断夜早拜明师结成丹有人识得眞铅汞便是长生不老仙行一日一日坚莫把修行眼下观三年九载功成就炼成一粒紫金丹要知此歌何人淸作虚道人三丰仙道要祕诀歌道要歌道要歌不知道要必遭魔看玄关调眞息知斯二要修行毕以元神入气海神气交融默默时便得一玄眞主宰将元气入黄庭气神和合昏昏际又得一玄最圆明一玄妙一玄窍有欲观窍无观妙两者玄玄是要机异名同出谁知道看玄关无他诀先从窍内调眞息神恬气静极自然妙自无生现太极古仙翁多半语恐洩眞机不妄举或言有定在中央或言无定自领取到而今我尽言此在有定无定间有定曰窍无曰妙老君所说玄又玄指分明度有情留与吾门作赏音遇而不修爲下鬼爲圣爲凡随乎人初下手最难行离了㪚乱又昏沉大丈夫有眞学必将神气分淸浊先天神兮最清明后天神兮乃浊物扫除浊物守清明闭塞三宝居灵谷这灵谷卽窍儿窍中调息要深思一息去一息来息息相依时相偎幽幽细细无人觉神气团沖九窍开照此行持得窍妙昏沉散乱从何来大道歌君今洗耳听吾言道有先天与后天后天渣质爲无用先天一点号眞铅昧眞铅迷本性此是修行第一病玉清殿上少人行吾今指破神仙镜命要传性要悟入圣超凡由汝做静功悟性动取药内有龟蛇顚倒缩一阳发动便行功斡转天关须勐烈阴生在午阳坎中卯酉行持要从容斗柄拨轮来紫府笑迎仙子客黄公黄婆宫中会姹女姹女婴儿自相配要筑基须炼已己纯熟明採取䝉师指我一段功先将九窍关门通九窍原在尾闾穴先从脚底涌泉冲涌泉冲起渐至膝膝下功夫须着力释氏卽此号芦芽又如虫行又如刺过膝徐徐至尾闾有如硬物来相抵方行最上一切功三段功夫有口诀从此三关一撞开泥丸顶上转将来金鎻关穿下鹊桥重楼十二眞奇哉重楼卽名绛宫室绛宫黄庭有端的黄庭一室须要精精在中间一点灵切莫煳涂爲隐祕黄庭便是眞玄关不识玄关端的处眞铅採来何处安君不见悟眞诗须凭玄牝立根基眞精旣返黄金室一颗明珠永不离又不见参同书状似蓬壶比不诬下闭称无上闭有两孔穴法气相须从今讲道谈玄理除此爲之都是虚关已开功已积制剑要明眞消息镆鎁尙且铁爲之何况我剑本来直天爲炉地爲冶金水相停切莫野子午行功要铸成能刚能柔能取舍剑已全採眞铅採取鸿蒙未判先若还採得后天气只是将他命𨚫延二七时有眞机神州赤县当求之法财两用若求得就好切思细详别粉红云野鸡色唇若涂朱肤似雪聪明智慧性温良神光漆珠发纯黑气淸视正步行端方用中间算年月五千四百生黄道杳杳冥冥生恍惚依时採取定浮沉不可毫釐令过越此际须明三日弦妙在西方庚辛白慧剑灵内心诚敲竹相通始鼓琴天梯宜用不可缺密密深机那箇能海底巨鳌休乱钓恐惊去了不回程炉莫损候要别採过后天延𡻕月一箇时辰分六候只于二候金丹就尙余四候有神功妙在心传难洩漏眞铅来发神火西到东来先觅我运我眞汞一点红相迎相迓成一颗过三关升泥丸下得重楼入广寒又不痴又不慧又不醒兮又不醉若非遍体使精神怎得夫妻成匹配丹旣定心喜幸屯蒙两卦朝昏应也知沐浴在其中卯酉之时不宜进守城垣罢战功增得灵砂满鼎红如斯十月功夫足器皿丹房一撒空入深山抱元一万事俱空不费力寒暑饥劳不可侵巍巍九载面墙壁朝来北海暮瀛洲忽然功行齐完日水府三官算夀年一封丹书下瑶天青鸾白鹤舞翩翩直至通明封拜罢永作长生不老仙眞槖籥歌休言大道无爲作底事房中弄槖籥欲时不动片时闲紫气红光乱灼灼青龙喜白虎恶青龙缠定乌龟殻两条正气透天宫决然上有三淸阁阁内分明有玉池中有长生不死药依时下手採将来服了蓬莱受快乐玄关一窍歌玄关一窍通眞诀干坤辟破蓬壶阔黄庭有箇元翁客抱琴待守天边月二水淸兮三水浊金花开兑头缺峩眉山上紫霞飞霞飞化了红炉雪龙吟逼虎啸迫灵龟吸尽金乌血骑龙挂剑醉归家运转三关朝北阙炼铅歌太上道复重宣抉破先天与后天只论铅生于癸后不言阳产于癸先拴意马鎻心猿无杂念意须专断却贪嗔三毒灭剿除爱慾五贼濳华池水上谷泉古人用此润三田若知返本延年药须是还丹续命铅出北海走西川施匠手种金莲生擒虎髓炉中炼活捉龟精鼎内煎先天气太素烟醍醐一灌驻容颜得了任他寒暑变服之跳出生死关寻首经觅初弦吾今指出妙中元水火旣济交一遍阴阳会合数三千到彼岸不须船灭虑除情绝妄缘静静清清看命宝昏昏默默守胎仙受辛苦二三年阳神出现圣功圆养火无虞全造化长生不老夀同天金丹歌金丹一粒重一觔世人知得永长生筑基扫尽尘间事炼已只是养元神黄庭土釜先天汞万虑皆空绝世情离了已身不是道执着已身也是空我今洩漏天机理说与学道诸英雄目前现有长生路千万凡夫迷本宗扫尽灵台无一念身闲淸静运玄功唿吸虚无神守舍百脉归源如水清身中自有眞铅现一颗红光似月明玄关往来无定位阴阳升降有时辰年中取月月取日中秋现出月光轮三旬只在家里坐时刻不离紫微星南面对观北斗柄正是日午打三更西北安炉炼灵药东南立鼎法神功鼎炉相对眞做手慧剑挂在水晶宫黄婆勾引爲媒聘灵龟入炉深更深醍醐灌顶眞槖籥採取先天一气眞一息一纽天谷穴河车搬运上崑崙过了鹊桥入华池降下重楼十二层尾闾夹嵴三关过金公归舍入黄庭铅来投汞猫捕鼠汞去投铅兎见鹰九转神丹入金鼎十月胎完造化成寒暑不知眞造化体变纯阳是眞金尘中积行三千满白日飞昇朝玉京金液还丹破迷歌还丹诀还丹诀吾今仔细与君说旁门小术路三千除此金丹都是僻万般渣质皆非小眞阴眞阳正栽接阴阳交铅汞接婴儿姹女空中烈龙虎上下转升腾海底灵龟弄星月长黄芽飞白雪水中金露先天诀眞黄婆眞槖籥金丹就是长生药先筑基后进药百日工夫牢抱着若追二气归黄道三家相见仙胎结性要炼命要接休在人间虚𡻕月若将铅汞归眞土𣸸汞抽铅永不灭乌八两兔半觔二物同入戊已村两头武中间文四象擒来一处烹十月功勤火候足纯阳炼就夀无穷换鼎移胎三五载九年面壁出阳神玄是祖牝是宗先天先地万般根点开透地通天眼斡转天关斗逆行窍要开气自通雷转斗柄声正轰海底云汲龙翻浪泥丸风生虎啸声若会阴阳顚倒法干坤造化立时成讲悟眞说参同此理原来是一宗此药虽从房中得金丹大液事不同饶服炁空炼精闭尾闾望飞昇不得金丹总不成鸟兽类知全形龟纳鼻息能调气鹿运尾闾亦炼精又有鹤胎常稳抱夜伴云松静养神畜生到有千年夀爲人反不悟长生遍世人贪利名不怕𨶒罗鬼簿情人有生灭畜有死三寸气断鬼爲隣先天药后天药此是阴阳眞妙物先天药能超脱后天药延命殻世人若会栽接机长生不死还大觉性要修命要全採得先天种泥丸童儿修精气全静里一炁可升天只有无爲身不破才是修眞大罗仙幼年间丧元阳半路出家性顚狂干爻走入坤爻里变成离卦内虚张取将坎位中心实返本还原复作阳眞水火配阴阳世人莫要乱思量饶你无爲空打坐不免亡身葬北邙习静功守中黄到老差殊枉一场纵然明了眞如性阴魄投胎入鬼乡延命药返魂浆金丹就是药中王若将一粒吞归腹返老还童夀命长又休妻又绝粮持斋说法往西方任你旁门千万法除斯同类总成狂我把天机都洩漏还丹端的是仙方累代神仙从此得脱离尘世上天堂我劝后来学道者休听邪师说短长若得口诀金丹药延年住世夀无疆以此修出长生路报答师恩谢上苍着斯诀作慈航行满功圆感玉皇破迷金液谁人作万古流传元化张龙虎还丹指迷歌饶君到处问仙梯一阳初动始称奇水淹崑崙翻碧海虎啸岩头是祖基直指逍遥㨗径处一轮明月照须弥水中虎火中龙八卦五行显耀中捉得龙兮生紫雾伏了虎兮金花露二象何缘立道根只因久假曹溪路男配女阴配阳交媾分明战一场戊己土作黄房神气淸兮是药王炼得紫金丹粒就跨鹤乘鸾朝玉皇又虎藏碧海伴儿眠龙自扶桑曰里旋待等一阳春意动虎放金光龙吐涎腰悬宝剑收龙雾虎见龙归自共潜二物相随归戊已一炉眞火慢烹煎子至午火候严卯酉加临莫放闲吞祖气㗖琼浆色内眞空那箇详炼之只在生身处十殿冥王共此方速顿悟莫痴贪休道老人说异端饶尔翻谈三藏法不悟无生也是闲打破这个铁馒头自在逍遥亿万年註九皇丹经三月生魂金丹三还一返歌一月一月都是少莲花里眞精血不须安炉立鼎只用无爲抽彻也不候两弦气到候只候印堂星阙也不候八两半斤爲活子候只候五千四百正当月不用神交与体隔只用上唿下吸两说一来浑身煖二来顖门彻三来天目开便见大千世界此等效騐处方是生胞生胎生魂的的来分咐修仙子须向云中跨鹤切莫沙土中埋註九皇丹经四月生魄金丹四还二返歌老祖名爲降魔护道祖贯通七魄制于酉酉内有眞金金能保长生帝眞魄命元从此妙元元洞房花烛夜对境忘情耶嗒哩㖿嚤哩㖿金咤木咤咜喃㖿唵似我也似我也南无般若波罗密耶註九皇丹经七月开心七窍金丹七还五返歌道君坐太微降生大天尊垂此眞法语引人上玉清一箇⬤字诀七箇月象形左二右三名爲五太极浑然有五灵五灵方得七窍开须把天目运此来呌人修眞的的是穿破机关上琼台註九皇丹经十月形神坚固金丹十还歌弄玉仙姑吹玉箫声声吹入元关窍此窍名爲天地根先天足来百景自生神八景生了二十四诸天九窍自通灵圣胎原借眞一炁王母瑶池汎金液莲花心心心含着黄芽生香在里锦干坤夺得眞香妙氤氲保我劫劫常存自从纯阳道祖一洩此万世贤良细用心蓬莱岛当留名瀛洲会须效许眞君白日间拔宅飞昇三丰今日苦叮咛但愿人人俱有夀阳合元根固漏歌说玄妙讲玄妙运精神转九窍三关八门都撞到闭黄房修丹灶休将六贼来喧闹主人翁哈哈笑守住黄庭单檄要婴儿来姹女呌两家一处成玄妙结金丹怀中抱浑身一片霞光照坐丹田清虚号紫气红光常晃耀上至须弥泥丸宫下至涌泉彻幽奥七宝池内将宝盗杂精杂气都不要琼枝玉蕊金花新珊瑚玛瑙车璖造固漏身固漏窍不铛铛固漏鏊十二重楼都开导七经八脉合三焦百骸四体皆征效大肠周小肠烁上下鹊桥平稳趠赵州桥上去饮茶甘河里边听人呌大运通小运到三家相见同欢乐我把一身固漏坚万载千秋无老少固漏形躯炼太阳精炁神全守中黄铅汞熬煎成至宝金丹一粒放毫光婴儿显象长相守与天同夀免无常有人学得固漏歌便是长生不老方了道歌混世虫混世界终日混无甯奈眞孔窍人不解寻得着眞自在莫人喜莫人爱无人嫌无人怪不叅禅不礼拜不打坐懒受戒走天涯看世界遇酒喫几杯遇肉啖几块化碗饭塞皮袋寻块布遮四大房屋破自家葢主人公要安泰不登名利场不管成和败不欠国家粮不少儿女债他来寻我我无𦊱碍朝游五湖边暮宿青山内顽石当枕头青天作被葢虎豹不能侵妖魔不敢害不觉睡到日头红无恐无惊无怖骇从今打破是非门翻身跳出红尘外拍手打掌笑呵呵自在自在眞自在回文诗桥边院对柳塘湾夜月明时半户关遥驾鹤来归洞晚静弹琴坐伴云闲烧丹觅火无空灶採药寻仙有好山瓢挂树高人隐久嚣尘绝水响潺潺金丹诗三十六首养道皈眞落魄江湖数十秋逢师咬破铁馒头十分佳味谁调蜜半夜残灯可着油信道形神堪入妙方知性命要全修目俛会得些儿后忘却人间万斛愁离尘归隐一片闲心绝世尘寰中寂静养精神素琴弹落天边月玄酒倾残瓮底春五气朝元随日长三花聚顶逐时新炼成大药超凡去仔细题诗警后人扫境修心纷纷内外景如麻有地驰驱事可夸撒手不迷眞㨗径回头返照卽吾家六根清净无些障五藴虚空绝点瑕了了忘忘方寸寂一轮明月照南华力敌睡魔气昏嗜卧害非轻才到初更困倦生必有事焉常恐恐只教心要强惺惺纵当意思形如醉打起精神坐到明着此一鞭须勐省做何事业不能成一求玄关一孔玄关要路头非心非肾最深幽膀胱谷道空劳索脾胃泥丸莫漫搜神气根基常恍惚虚无窟里细探求原来只是灵明处养就还丹跨鹤游再求玄关傀儡当场会点头应知总是线来抽抽他虽是依人力使我人抽又孰谋原赖主公常月白期教到处好风流炼丹若要寻冬至须向灵台静里求总论玄关身卽干坤勿外求虚灵一窍最深幽二三自许同爲侣一四何妨与共俦五土建中司发育巽风起处定刚柔自从识得还元妙六六宫中春复秋镕铸神剑师传铸作青蛇法坤鼎干炉煅炼成非铁非金生杀气无形无影自通灵掣来匣外干坤窄收入胸中芥子生万两黄金无觅处隐然身畔斩妖精后天筑基气败血衰宜补接明师亲授口中诀华池玉液逐时吞桃坞琼浆随日吸绝虑忘思赤子心归根复命仙人业丹田温暖返童颜笑煞顽空头似雪后天炼已炼已功夫谁得知精灵常与我相随一尘不染心俱静万虑皆忘性若痴邪贼无由侵内境学人终日侍严师饥来解饮长生酒每日醺醺醉似泥炼已得药炼已功夫继筑基心头万虑已忘之一轮月色相爲伴五夜雷声独自知雪向静中飞白点芽从虚处长黄枝夺他阳气归来孕产箇千年跨鹤儿炼已下手体隔神交理甚详分明下手两相当安炉立鼎寻眞种对境忘情认本乡挐住龙头收紫雾凿开虎尾露金光眞铅一点吞归腹万物生辉夀命长先天鼎器一从识破鸿蒙窍认得干坤造化炉不用神功调水火自然灵气透肌肤朝朝黄鹤藏金鼎夜夜银蟾灌玉壶要识金丹端的事未生身处下功夫先天眞铅举世人多好入玄入玄不识这先天五千日内生黄道三十时辰认黑铅不在干坤分判后只于父母未生前此般至宝家家有自是愚人识见偏先天大药信道金丹理最精先天一点少人明不拘贫富家家有无论贤愚种种生吞向腹中方有孕将来掌上却无形世人问我难回答遥指天边月出庚擒捉先天笑睹神州有妙玄耳边切切细相传凿开混沌寻金汞噼破鸿蒙捉水铅黍米一珠含北海蟾光万道照西川若人採得吞归腹何虑凡夫不作仙凝聚先天识得金丹正好爲元微只向此中奇牝门一粒眞铅动玄户三家造化基凝结丹田生玉叶送还土釜长琼芝世人欲达先天理须认红花顶黑龟认药採取日红海底山头月灵山会上寻茄色花开鸟唱一天春顚倒龙涎配虎血神光射入玉壶田密数坤申子午诀刀圭百日大丹成丹成永做蓬莱客直指眞铅眞铅本是月中华西北相生共一家雌里怀雄成至宝黑中取白见灵芽金多水少方爲贵阴盛阳衰未足跨更识其间包戊土时时炉火起丹砂直指眞汞眞汞原来日里精东三南二自相生木中藏火非闲说雄里怀雌是宝珍莫使一毫阴浊染须教全体太阳明其间巳土培元气炼得灵芽渐长成铅汞相投眞铅眞汞两相投似漆如胶意未休以汞投铅如浴日将铅制汞若添油铅调汞性常依傍汞爱铅情乐泳游内外五行攒簇定结成赤白大丹头顚倒妙用寻眞访道有何难只要人心识倒顚休向山林寻至药必须城市觅眞铅青龙鎻住离交坎白虎牵回兑入干此术效他行将去自然有路上青天和合丹头旣生黄道始生荄必有眞阳应候回三昧火从离位发一声雷自震宫来气神和合养灵质心命相依结圣胎透得里头消息子三关九窍一时开三家相见央请黄婆善作媒无中生有荷栽培却因姹女当时待勾引郎君自外来两窍相通无隔碍中宫聚会不分开翕然好合春无限产箇婴儿号圣胎九转大还九转还丹下手功要知山下出泉蒙安炉妙用凭坤土运火功夫借巽风兑虎震龙才混合坎男离女更和同自从四象归中后造化机缄在我躬火候细微年月日时攒一刻一刻不刻阴阳别抽添符候兎鸡临升降功夫龙虎烈虑险防危罢火功称铢分两同爻策自然数足合周天日日如斯行十月脱胎神化丹成我命不由天陵谷随他有变迁荣辱无干随处乐利名不挂遂时顚但知壶内干坤景谁记人间甲子年欲问归踪何处是醉中遥指白云边面壁九年九年面壁养神体默默昏昏如炼已无束无拘得自由随缘随分能知止心同日月大辉光我与干坤爲表里打破虚空不等闲收拾六合一黍米换鼎分胎重安炉鼎立坤干巧手移丹入上田道德崇高神益迈虚空粉碎法无边从今易舍还成质以后分胎又入玄儿养孙兮孙养子老翁老母一齐仙转制通灵养得玄孙渐长成强宗胜祖善谋营昨宵灯下逢佳偶今日堂前产俊英箇箇孩儿森玉树飘飘仙嗣簇金茎一班胜似连城璧无税良田只自耕九转灵变九转丹砂𡻕月深养成舍利鬼神钦一炉白雪浑如玉满鼎黄芽胜似金曾见鸾飞和凤舞但看虎啸与龙吟五金八石皆成宝还炼天元拔宅昇修炼天元天元丹品问谁知有自无生世所稀天地爲炉眞造化阴阳作药自玄微鸡餐变鹤青云去犬食成龙白昼飞到此方称高妙极许君擕手一同归潇洒优游道人久已泯耳目潇洒自如脱拘束朝从扶桑日头起暮去崑崙云脚宿青牛过关知几年此道分明在眼前昨夜瑶琴三叠后一天风冷月娟娟了道度人铁笛双吹破晓烟相逢又隔几多年曾将物外无爲事付在毫端不尽传白发数茎君已老青云几度我当先世间穷究只如此何若同游归洞天总咏内事淸净身心修内药栽培气血返童姿借他铅鼎寻眞种点我凡躯入圣基十月怀胎加漫火九年面壁养灵儿嫦娥最爱儿年少夜夜笙歌宴玉池总咏外事眞铅眞汞结夫妻两意交欢产箇儿幼子成人离祖业玄孙主事建新基恢宏家道成三业大展门庭第九枝满室堆金何足羡但看拔宅住瑶池咏先天鼎二七谁家女眉端彩色光人皆贪爱慾我看是亲娘一点灵丹透浑身粉汗香霎时干我汞换骨作纯阳金丹诗二十四首此二十四首金丹诗以象二十四气也泸州廖复盛刊刻讹误勦袭沽名尝辑古仙诗歌爲一部名曰醒道雅言而于羣眞姓字大半不书欲使未见者诧爲已作正丰翁所谓鬼计悭贪窃道玄者也今照汪仙眞本改正以复旧观庶使好道者不致迷误耳採取先天炼后天循环二炁共根源欲知有象原无象须识初弦与下弦杳杳干坤将判处冥冥父母未生前服之混沌犹如梦变化婴儿夀万年月本无光借日光每从晦朔定阴阳蟾乌交媾合眞质牛女相期入杳茫自是魂灵应魄圣从他地久与天长学人解得玄中妙紫府高悬姓字香七日阳来下鹊桥上桥夫妇任逍遥逆回海水流天谷倒转风帆运斗杓手握干坤分造化时凭年月步周遭神仙手段常如此那与庸夫鬬舌苗槖籥吹嘘借巽风搬来坤火自鸿蒙徐徐摄上崑崙顶渐渐吞回土釜宫铅汞相投成至宝精神凝合变婴童将来跳出干坤外不属璇玑造化中安炉立鼎炼金丹水怕干兮火怕寒旣未煅时常守护屯蒙行处要勤看抽铅添汞须加紧虑险防危莫放宽毫发差殊功不就半途而废复行难龙升虎降转河车赤火擒来制白砂二气凝胎铅自减三花聚顶汞还加开炉漫搅成钟乳起鼎应知是马牙两物齐挐休纵放放之失却美金花採回坤地水金多种在干家入爱河阳火阴符依进退铅龙汞虎自调和浆收东位成甘露酒饮西方醉绮罗但要至诚勤爱护胎圆十月化青娥夺得干坤一点精阴阳交媾自然成夫妻会合攒三姓戊已己加簇五行朔望屯䝉鸡兔跃晦弦旣未虎龙争地天收在玄关内运转河车霹𩆝声身中水火卽阴阳二气相孚化紫光日日醍醐延命酒时时吞咽返魂浆玄机不许庸人识大药须令志士尝九转功完还太始坤柔炼尽变干刚火性炎炎水性流河车搬运自然周崑崙片玉原无价沧海明珠竟暗投三昧初从离下发一符始自坎中浮自家消息谁能会莫向人前插话头修仙须要修天仙金液神丹仔细看𣷹在离宫抽在坎寄于兑位种于干死生了当非神气性命功夫在汞铅世上纷纷谈道者几人于此达眞诠炼已己眞固不难先擒兔髓配乌肝牵龙就虎归根窍制汞投铅复命关金气往来通夹嵴河车搬运上泥丸夫妻共入黄婆舍火候调停自结丹阖辟干坤槖籥形屯䝉唿吸坎离精鼎和四象眞铅降炉备三才妙汞生一有两无同变化两无一有共相成时人要识玄中妙配青合娥仔细论中宫戊己自知音二物媒来共一心姹女用吹无孔笛金公爲抱没弦琴深深密密谁能测杳杳冥冥孰解寻指日还丹成就后总教大地尽黄金温温铅鼎透帘帏认定人身活子时虎啸一声忙採取龙吟初勅急施爲守城野战天翻地入室防危坎复离夺得团团龟凤髓请君服食赴瑶池入室虚心炼大丹神功妙用不爲难能窥天巧参元气解饮刀圭夺紫丸朔望符来三姓合晦弦火退五行攒羿𡚱纵会奔蟾窟争似青娥驾彩鸾木中砂汞水中金漫向离宫坎位寻只就干坤分主客还依龙虎定浮沉故能金木成三姓遂使夫妻共一心庭院归来相聚会黄婆媒妁是知音眞炉眞鼎发眞机採药须凭亥尽时铅母氤氲光欲动金胎跳跃火临期休忘气候调眞息但守虚无运坎离临阵莫教轻纵敌兢兢业业更防危十月功完造化坚若加火候必伤丹仙房气血浑忘却宝鼎金炉不用看面壁九年形脱殻身超三界体生翰祇缘黍米吞归腹行满功成跨凤鸾上吞下㗖两弦弦逐节隄防入玉田往往来来宾返主夫夫妇妇倒和顚结丹已喜婴儿兆出殻皆凭圣母全远近遨游看四正东西南北任周旋韬光晦迹隐红尘有作谁知妙更眞伏虎降龙须混俗超凡入圣乃惊人深深祕祕修丹道白白明明显至神药镜玄机俱泄尽古今由此达天津金碧参同及指玄翠虚性命与忠仙阴符宝字逾三百道德灵文贯五千入药镜中推槖籥悟眞篇内究蹄筌金丹切近叮咛语总论前弦与后弦火候功夫本自然能通此妙卽神仙五行攒簇盗天地八卦循环作圣贤造化炉中烹日月干坤鼎内产金莲有人识得精微理随我飞昇朝帝前䖍诚稽首拜星君顶礼星辰护本身二十八宿齐朗耀三百六度尽分陈上圣能攒年月日中宫保合气精神照临应许增遐夀掩映还同二曜新大丹诗八首书武当道室示诸弟子学道修眞出世尘遨游云水乐天眞身中灵药非金石腹内神砂岂水银採炼功夫依日月烹煎火候配庚辛黄婆媒娉三家合饮酒观花遍地春採聚他家一味铅捉精炼气补先天前弦八两后弦八内药还时外药还紫府玄宫垂宝露黄芽白雪化金蟾神仙妙用常如此火里能栽九节莲初关中关与后关下田中田与上田层次原来分井并火功须要法干干室窗透亮三更到昼夜通红九鼎全文武阴阳勤转炼辟开万窍好朝天身内功夫我自知天机玄妙有谁窥初寻龙虎来争战又见龟蛇喜唱随天地倒顚观否泰火符起止在虚危南辰北斗映前后日月乌蟾来往飞修眞大道干坤祖採取阴阳造化功要制天魂生白虎须擒地魄产青龙运回至宝归中舍变化阳神入上宫一气凝成丹一粒人能吞服貌如童道法傍门有万千不知火候总徒然先穷妙理将眞悟后拜明师把诀传欲使三家情意合只凭一点道心坚朝朝煅炼精神炁结就眞神上九天寻眞要识虚无窍功夫只在意所到往来顺逆炼阴阳升降坎离在顚倒恍恍惚惚太极生杳杳冥冥婴儿兆出玄入牝由自然若忘若存守坛灶知先达后炼金丹火冷水干做不全上德无爲成至圣下功有作在周天一阳动处窥天地二品合时生佛仙月里栽花无片晌蟾光现出照西川琼花诗琼枝玉树属仙家未识人间有此花清致不沾凡雨露高标长带古烟霞厯年旣久何曾老举世无双莫浪夸几欲载回天上去拟从博望借灵槎七绝眞心浩浩无穷极无限神仙从里出世人躭着小形骸一颗玄珠人不识又佛印指出虚而觉丹阳诀破无中有捉住元初那点眞万古千秋身不朽又沂流一直上蓬莱散布甘泉润九垓从此丹田沾润泽黄芽遍地一齐开又年月日时空有着卦爻觔两亦支离若曾会得绵绵意正是勿忘勿助时又大药无多只一丸须求同类两相欢世人欲问长生诀先觅阴阳二品丹重刊道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刊姪瑛春城朱瓒素园仝校字男璜磻溪玄要篇下登高台金丹造化妙难言玄微道理谁分辨幸遇明师指抉破水中天先教咱守定玄关盘膝坐调神理气除思虑塞兑垂帘次教咱鼓动巽风搬运水火守固眞精保定元阳拨转天关又只见黄河水滔滔逆流从涌泉灌尾闾至夹嵴升上泥丸过明堂入华池神水渐涨下重楼入绛宫直至丹田这才是筑基炼已从今后住世延年更欲求最上乘飞昇道理还教咱重安炉复立鼎採取先天配后天遇子午专行火候逢卯酉沐浴金丹再教咱先明天地机次把阴阳辨有天先有母无母亦无天这才是大道根源把周天从头数将干坤顚倒安採后天殷勤玉炼夺先天成圣成仙我已曾拜明师心心相授口口相传筑基时先明槖籥炼已时只用眞铅坎中满离中之物离中虚取坎还塡逆成仙龙吞虎髓顺成人虎夺龙涎喜的是木龙藏汞爱的是金虎吐铅月之圆存乎口诀时之子妙在心传採先天之功全凭戊己夺后天之炁龙虎初弦青龙白虎相争战玉兔金乌一处抟防只防身中无慧剑怕只怕急水滩头挽不住船等只等黄婆勾引候只候少女开莲此事难言五千日内君须算三十时辰暗里盘子前午后分明看铅阳未动癸现于前眞铅眞阳随后边药到临炉此时休怠慢急速下手擒入关随后用六百抽添十月胎圆婴儿出现面壁九年独露眞诠才做箇阆苑蓬莱物外仙按祖师词曲前无所谱只在发明丹旨耳然谱皆古人所创何妨自我作古耶登高台本参同之句以爲调名恰与玄音雅称或谓立题固妙分段太多不知词谱中如哨遍莺啼序之类亦有三四段者此分四段有何不可不得以令慢单双相拘也天仙引因寻地内天爲觅云中电时时降意马刻刻鎻心猿昼夜不眠炼已功难间持心志愈坚闭三宝内守深渊擒五贼外观上苑令彼我如如稳稳使阴阳倒倒顚顚退羣魔全凭慧剑採乌龟始气取白虎初弦将天根直𥪡把月窟空悬显神通向勐火里栽莲施匠手在弱水里撑船扫荡的心淸意静保养的精盈气全不羡他美丽娇花只待他甘露醴泉使无情放下娘生面攻神州破赤县捉住金精仔细牵送入丹田防危虑险除杂念定息安神绝妄缘沐浴洗心罢争战圣胎脱然面壁九年炼神还虚是咱功程满第二体看归根复命篇观养性修眞卷方知金里水才识地中天微妙玄玄原来生杀隔一线龙虎隐二弦讲玄牝道德仙经穷戊己悟眞圣典论庚方生金所在说兑位产药川源分明直指于赤县如露如电如雾如烟只等的乌龟吐气白虎喷涎斩三尸境灭魔潜擒五贼马卧猿眠追炁神入归元海运眞气周流涌泉採金精纳入丹田自然贯穿浑身百节周流遍心似火意如电养育金丹汞渐𣷹闭兑忘言九年面壁功无间八极神游遍大千七返婴儿自出现六贼遁焉五行数全四海人知归阆苑第三体先调唿吸匀后把金木併铅精藏牝户汞液隐玄门造化之根杳冥中有信恍惚无见闻养药苗常令炉全取黄芽不教鼎损使元神不离方寸觅金水灌入崑崙仗慧剑追逼羣魔闭三宝持心意谨擒五贼炼己功勤断贪嗔袪除万虑遇时景不染一尘我只待曲江上月吐庚申形山里踏雪寻春採金精方离赤水和眞息周流一身运已汞包裹阳精炉火长温时时刻刻加精进如愚蠢似痴钝默坐忘言且守贫保养全眞俺向那深山面壁无人问静室灰心惟俺亲调神息凭咱训不言十月怀孕只言九载辛勤今日行足功圆方证本第四体闲看龙虎经静玩入药镜本来铅一味假作许多名他在水底潜形赠寄希夷顶端居造化坑赤洒洒隐在甘泉密匝匝藏于丹井我只待冬至令一阳初动秋分时二炁方升华池有信玄珠迸当仁施德立义设刑防其变诈引诱欢情观神州气盛阳腾见赤县癸动铅生赤条条龙头直𥪡红拂拂龟眼圆睁黑洞洞虎口出声相争显能使阴阳顚倒把金木交併捉北方玄武龟精鎻在黄庭沐浴常扫三田静温养须教九转灵积满阴功八百行名书上清神登玉京宴赏罢蟠桃酩酊第五体不容意马狂岂把心猿放三尸无扰攘六贼尽归降魔境俱忘保养的精神壮调和的气血强诸虑忘离却贪嗔万缘尽不生妄想遣神女侍炉铸剑借金水配对柔刚凭匠手生擒活捉如翻掌开刀圭鎻钥解龙虎绳缰饮延年仙酒吃续命琼浆丹入腹遍体生香情归性换骨回阳休心景牢封土釜灭意春深闭洞房远声色固守眞常隄防损伤如遇使纵休轻丧十月后婴儿降调理的通灵会神独步仙乡谁知静里干坤大我爱壶中日月长任你人间是非谤披云衣鹤氅捧丹书玉章紫府神仙齐庆赏按天仙引亦是祖师创调命名之义极爲雅正葢必须如此乃是金丹大道若作南宫调词则小矣南宫乃符箓之派与金丹不同且到南宫者尙有轮回方得成道太上度人经云末学道浅仙品未充运应灭度身经太阴临过之时同学至人爲其行香诵经十遍以度尸形如法魂神径上南宫随其学功计日而得更生转轮不灭方得神仙据此则南宫之流乃夺舍投胎之辈也天仙妙旨岂可以南宫名哉又此词不可分段兹分两段者亦因可分之处而分之也张邓刻本分爲三段一段名鹊桥仙二段名玉女摇仙佩三段作尾声葢唱道情者爲之也且鹊桥玉女乃是古曲名祖师所作旣不拘拘旧谱则孟浪安名有何意味今照汪本正之一枝花行持造化功下手调元气自从师传后独自守无爲玉液长提元炁归眞位透三关过尾闾逆转河车上泥丸撞崑崙发震如雷甘泉香生甜如蜜入玉池化作金液逍遥饮甘露自垂下重楼十二阶梯牢封固护守坚持原来是精气神三般儿归根复命原来是金木水火土五行攒簇玄中玄有不死还丹妙中妙有接命的根基谁不行谁不会谁不做都只在採取先天一窍迷怎肯胡爲俺也向花丛中敲竹鼓琴心似水从今参透眞消息忘物忘形子前午后可爲持卯酉之中沐浴时讲甚么生死轮回说甚么姹女婴儿都只要採取鸿蒙未判一粒黍米第一心如出水莲意似云中电昨宵因小事误入丽春院时时降意马刻刻锁心猿昼夜不眠炼已功无间闭三宝内守黄房擒五贼外观上院令彼我如如稳稳使阴阳倒倒顚顚退羣魔怒提起锋铓剑敢取他出墙花儿朵朵新鲜挂起我娘生铁面我教他也无些儿动转娇夭体态十指纎纎引不动我意马心猿俺是箇试金石儿高低便见俺是箇铁馒头下口难餐俺是箇清静海一尘不染俺是箇夜明珠空里长悬道坚志远幼年间常把身心炼绝名利不去贪捉三尸鼎内煎我的心坚我学的造化无人见愁则愁功不成名不就空把时光转愁则愁日月如梭趱少年有一日拨转天关腾空在半天那时节才把冷淡家风道教阐第三先明天地机次把阴阳配有天先有母无母亦无天此是道教根源把周天从头数将干坤顚倒安月之圆存乎口诀时之子妙在心传提起我无刃锋铓剑怕则怕急水滩头难住船感则感黄婆勾引候则候少女开莲此事难言五千日近坚心算三十时辰暗里盘我将龙头直𥪡他把月窟空悬显神通向勐火里栽莲施匠手在逆水上撑船不羡他美丽娇花只待他甘露醴泉攻神州破赤县捉住金精仔细牵送入丹田防危虑险除杂念沐浴自然面壁九年才做箇阆苑蓬莱物外仙第四因求大道玄走尽天涯畔撇功名势利弃家业田园万般辛苦衣破鞋穿师难面愁则愁六七十年光阴短入终南感得火龙亲口传命俺出山觅侣求铅遍访名贤尽是些诡计悭贪窃道玄也是俺该有那出世因缘幸遇着仗义疎疎沈万三争奈他力薄难全俺只得把炉火烹煎九转完向丽春院採药行符经五载入武当山面壁调神又九年勐听得朝命宣欲待要不覩君王面又恐怕胡尙书性命难全驾云直上朝阳殿官家见喜悦龙颜俺欲待口口相传恐违了玉皇命言俺只得跨凤乘鸾上九天咏蛰龙法渔父词蛰法无声却有声声声说与内心听神默默气冥冥蛰龙虽睡睡还醒蛰龙吟睡神仙睡神仙石根高卧忘其年三光沉沦性自圆气气归玄窍息息任天然莫散乱须安恬温养得汞性儿圆等待他铅花儿现无走失有防闲眞火候运中间行七返不艰难炼九还何嗟叹静观龙虎战场战暗把阴阳顚倒顚人言我是蒙眬汉我却眠兮眠未眠学就了眞卧禅养成了眞胎元卧龙一起便昇天此蛰法是谁传曲肱而枕自尼山乐在其中无人谙五龙飞跃出深潭天将此法传图南图南一派俦能继邋遢道人张丰仙美金华二首题义按参同云古记题龙虎黄帝美金华龙虎金华皆古圣垂训书也丹家以金华比眞铅故契云卒得金华转而相因化爲白液凝而至坚盖言汞得眞铅而化液入黄庭而成至宝也又云铅体外黑内怀金华葢以造丹者于黑铅之中取出白金制成戊土名曰美金华则金华之贵重极矣调名取此金华朵朵鲜无财难修炼不敢对人言各自煳盘算访外护未遇高贤把天机牢抱几年聊试騐妙更玄凭慧剑採先天今日方知道在目前才信金丹有正传吹的是无孔之笛弹的是无絃之弦喜的是黄芽白雪爱的是首经红铅饮的是延命仙酒服的是返魂灵丹做的是壶中活计戏的是海底金蟾捉将日月炉中炼夺得干坤鼎内煎这是我修行眞诀出家手段恨当初俺无钱昼夜吿天也可怜到而今时来运转只待我行满功圆撒手逍遥物外仙又金华玉蕊鲜世人难分辨长生须伏气栽接要眞铅筑基炼已採后天玉液还丹纵得了住世延年还要图金液九还堪⬤大众学神仙一箇箇尽都是盲修瞎炼一程程谁晓得实究眞参天地里黄芽长遍满干坤白华开绽总待他水尽金生月正圆我这里手提宝剑挂南山诛尽了七情六慾恩爱牵缠扫尽了万里浮云一尘不染諕的那五鬼三尸心胆寒我把阴阳顚倒顚用神机暗合周天戒身心防危虑险轻轻的摇动地轴慢慢的拨转天关霹𩆝一声天外天一诀天机说与你眞口诀指与你天边月月圆时玉蕊生月缺时金花卸三五按时节老嫩细分别送入黄婆舍休教走漏洩栽接栽接灵龟吸尽金乌血烈决烈决做箇蓬莱三岛客玄关交媾曲大道本无说妙理话难彻玄关一点达摩诀上至崑崙泥丸顶下至重渊涌泉穴铅爲母汞爲爹铅汞阴阳把子结姹女婴儿一处歇阴阳交会曲顚倒坎中离龙虎风云会妙玄一点包天地毫釐大小人不知返三回五透天机离归坎坎归离坎离水火运东西婴儿姹女作夫妻阴盗阳精取坎实阳伏阴精补离虚三三六六分天地这些功夫非容易变干坤漏洩先天气洞天淸唱六曡一曡俺则待剖开混沌包噼破鸿蒙窍俺则待觅一滴续命浆寻一枝返魂草俺只见虎啸气来潮癸动药生苗会黄婆将琴鼓教见金公把竹板敲不觉的丹田𤍠烧原来是命宝归黄道那时节把神息匀调静观水火交二曡俺将那没底篮仗人挑俺把那没弦琴怀中抱俺轻轻拨正赤凤头嘿嘿钻入乌龟窍擒阳气过鹊桥运阴符急相包忽然觉泥丸如汤沸丹田似火烧设屯䝉忘昏晓达四肢薰蒸到若有那魔境相招俺这里只是静坐如如不动摇三曡炼已将五贼平换景把七情併制伏的六欲𡨴扫荡的三田净性定自通灵心虚内照明配刚柔金水称会阴阳顚倒行旣济功成万神悉听命闻诏飞昇丹台已注名四曡俺只待隐市廛默静功俺只待择善地方作用俺只待仗慧剑将白雪培凭匠手把黄芽种俺只待搬火炼眞空寻光破鸿蒙俺只待摄二气归离户採一阳入震宫学旌阳行踪沖举乘丹凤倣轩辕神通飞昇跨火龙五曡採铅精配汞苗立炉鼎修玄要夺干坤造化机会日月盈亏妙合水火左右烧使魂魄往来交按四时不失序顺八节应卦爻辨昏朝明消长观天道须教周天十二遭六曡七返大珠明了性九还金液大丹成霹𩆝一声早见眞人出顶丽春院词二首丽春院内月轮高琼树花新破寂寥半夜开丹灶三更运斗梢玉汉银河谁得到牛郎织女天边笑紫府会仙曹归去来兮俗垢消又丽春院内日华清金液还丹已炼成欲令情归性须将性合情富贵功名休再问婴儿姹女风流甚炉鼎放光明从此崑崙顶上行西江月道在玄关一窍窍包元气元精元精元气养元神神满自然动静动静三廻九转周流变化干坤干顚坤倒种花根根发西江月正自题无根树词二首鹧鸪天道法流传有正邪入邪背正遍天涯飞腾罕见穿云凤䧟溺多成落井蛙难与辨乱纷譁都将赤土作丹砂要知端的通玄路细玩无根树下花卖花声无根树下说眞常六道含灵共一光会得威音前后事本无来去貌堂堂无根树道情二十四首无根树者指人身之铅气也丹家于虚无境内养出根株先天后天都自无中生有故曰说到无根却有根也炼后天者须要入无求有然后以有投无炼先天者又要以有入无然后自无返有修炼根蒂如是而巳二十四首皆劝人无根树下细玩仙花其药物气候栽接採取之妙备载其中此道情之不朽者也无根树花正幽贪恋红尘谁背修浮生事苦海舟荡去飘来不自由无边无岸难泊系长在鱼龙险处游肯回首是岸头莫待风波坏了舟又无根树花正微树老将新接嫩枝桃寄柳桑接梨传与修眞作样儿自古神仙栽接法人老原来有药医访明师问方儿下手速修犹太迟又无根树花正靑花酒神仙古到今烟花寨酒肉林不犯荤腥不犯淫犯淫丧失长生宝酒肉穿肠道在心打开门说与君无酒无花道不成又无根树花正孤借问阴阳得类无雌鸡卵难抱雏背了阴阳造化炉女子无夫爲怨女男子无妻是旷夫叹迷徒太摸煳静坐孤修气转枯又无根树花正偏离了阴阳道不全金隔木汞隔铅阳寡阴孤各一边世上阴阳男配女生子生孙代代传顺爲凡逆爲仙只在中间顚倒顚又无根树花正新产在坤方坤是人摘花戴採花心花蕊层层艳丽春时人不达花中理一诀天机值万金借花名作花身句句敲爻说得眞又无根树花正繁美貌娇容似粉团防猿马劣更顽挂起娘生铁面颜提出靑龙眞宝劔摘尽墻头朶朶鲜趁风帆满载还怎肯空行到宝山又无根树花正飞卸了重开有定期铅花现癸尽时依旧西园花满枝对月才经收拾去又向朝阳补衲衣这玄微世罕知须共神仙仔细推又无根树花正开偃月炉中摘下来延年夀减病灾好结良朋备法财从兹可成天上宝一任羣迷笑我獃劝贤才休卖乖不遇明师莫强猜又无根树花正圆结果收成滋味全如朱橘似弹丸䕶守隄防莫放闲学些草木收头法复命归根返本元选灵地结道庵会合先天了大还又无根树花正亨说到无根却有根三才窍二五精天地交时万物生日月交时寒暑顺男女交时姙始成甚分明说与君只恐相逢认不眞又无根树花正佳对景忘情玩月华金精旺耀眼花莫在园中错拣瓜五金八石皆爲假万草千方总是差金虾蟆玉老鸦认得眞铅是作家又无根树花正多遍地开时隔爱河难攀折怎奈何歩歩行行龙虎窝採得黄花归洞去紫府题名永不磨笑呵呵白云阿准备天梯上大罗又无根树花正香铅鼎温温现宝光金桥上望曲江月里分明见太阳吞服乌肝并兔髓换尽尘埃旧肚肠名利场恩爱鄕再不回头空自忙又无根树花正鲜符火相煎汞与铅临炉际景现前採取全凭渡法船匠手高强牢把舵一任洪波海底翻过三关透泥丸早把通身九窍穿又无根树花正浓认取眞铅正祖宗炁精神一鼎烹女转成男老变童欲向西方擒白虎先往东家伏青龙类相同好用功外药通时内药通又无根树花正娇天应星兮地应潮屠龙剑縳虎绦运转天罡斡斗梢煅炼一炉眞日月扫尽三千六百条步云霄任逍遥罪垢凡尘一笔消又无根树花正高海浪滔天月弄潮银河路透九霄槎影横空泊斗梢摸着织女支机石踏遍牛郎驾鹊桥遇仙曹胆气豪盗得瑶池王母桃又无根树花正双龙虎登坛战一场铅投汞配阴阳法象玄珠无价偿此是家园眞种子返老还童夀命长上天堂极乐方免得轮回见𨶒王又无根树花正奇月里栽培片晌时挐云手步云梯採取先天第一枝饮酒带花神气爽笑煞仙翁醉似泥託心知谨护持惟恐炉中火候飞又无根树花正黄产在中央戊己乡东家女西家郎配合夫妻入洞房黄婆劝饮醍醐酒每日醺蒸醉一场这仙方返魂浆起死回生是药王又无根树花正明月魄天心逼日魂金乌髓玉兎精二物擒来一处烹阳火阴符分子午沐浴加临卯酉门守黄庭养谷神男子怀胎笑煞人又无根树花正红摘尽红花一树空空卽色色卽空识透眞空在色中了了眞空色相灭法相长存不落空号圆通称大雄九祖超昇上九重又无根树花正无无影无形难画图无名姓却听唿擒入中间造化炉运起周天三昧火煅炼眞空返太无谒仙都受天符才是男儿大丈夫四时道情春色可人可人桃杏花开满眼新山园风物嫩看来到也无忧闷仙喜的是洞府去游春子晋先生吹玉笙玉笙吹与知音听俺则道闲来时焚一炷香抚一曲琴夏赏荷池荷池两箇鸳鸯水面飞摆列成双对清风明月闲游戏仙喜的是吕祖遇钟离二翁留下长生地终南山上乘云去俺则道闲来时焚一炷香下一盘棊秋景云疎云疎远岫苍黄木叶枯夜看银河布牛郎到把织女度仙喜的是卖卜隐成都君平先生挈玉壶日得百钱把酒沽俺则道闲来时焚一炷香看一卷书冬景雪飞雪飞万里关山似玉堆和靖掩庐睡天寒鹤守孤山内仙喜的是湘子度文公屡劝回头不肯回蓝关路上才相会俺则道闲来时焚一炷香画一树梅道情四首乃吾隐终南山作以自唱者其体带竹枝节节硬逗看似不接其妙正在不接之接也青羊宫留题道情四首觅故人天涯不见叹迷徒要学神仙有一等守顽空的有阴无阳是孤炼有一等用鼎器的舍死忘生谈採战各执一端玄关不知在那边莫把无爲来妆拌尽都是空门面怎得箇云朋霞友也混俗和光过几年访道须要访先天先天是神仙亲口传神仙神仙只在花里眠又炼黍米须要有法财两件心腹事须要托二三爲伴怎得箇张环衞共谈玄马半州同修炼薛道光曾把俗还王重阳幸遇良缘伯端翁访友在扶风县达摩祖了道在丽春院才晓得花街柳巷也正好参禅再休题清净无爲空坐闲访道须要访先天先天是神仙亲口传神仙神仙只在花里眠又访明师殷勤了无限都说是实授眞传某神仙同法眷一箇说补上田一箇说益下元一箇说守中黄是正法眼更笑他两肾中间当玄关是这等千门万户也百尺高竿闪了无数英贤访道须要访先天先天是神仙亲口传神仙神仙只在花里眠又学仙的听吾言切莫要盲修瞎炼须晓得内外阴阳同类的是何物件必须要依阴阳修出阴阳依世法修出世间顺成人逆成仙一句儿超了千千万再休题清净无爲也不得还丹总是枉然访道须要访先天先天是神仙亲口传神仙神仙只在花里眠五更道情题义五更须活看只是功夫不息之义勿谓一更是一更功夫二更是二更功夫也余类推一更初独牧青牛勿纵狂行不放闲游我这里换景移情攀花折柳密炼潜修闭六门无爲静守擒五贼有法拘囚匹配刚柔耐得春秋炁盛神全採药何愁又二更里匹配调和逐散诸阴赶退羣魔俺只要招凤来巢唤龟还窟引虎归窝看铅生须知谨守逢月现认得眞么下手莫错望远时过赤水含珠造化无那又三更中一阳才萌赤县门开眞炁方升这时节微露铅华初含玉蕊半吐金精锁心猿龙吟云应拴意马虎啸风生採颗芝英送入黄庭封固无虞百日功灵又四更残饮罢醍醐乘槎张骞笑煞麻姑凭这点灌漑三田融通百脉润泽肌肤周流遍牢关士釜升降毕谨守如初念虑皆无声色尽除温养胎仙十月功夫又五更终𣷹汞抽铅换鼎分丹移丹上田从今后阳长阴消性成命全体固身坚静调神一周渐大勤面壁九载还元行满功圆八百三千与道合眞便是神仙五更道情一更里铅汞全三尸六贼都游散心猿意马牢拴定铅鼎温温水不寒诸魔不敢抬头看安神息任天然龙自吟虎自懽这椿妙理行持惯遍身水火配离坎成仙成圣何嗟叹要做箇长生也不难曾记得火龙直指得还丹逍遥自在自在神仙又二更里丹诏来乘龙跨凤青霄外大还到手人人爱方信金丹好药材母见娇儿共一堆安稳睡且妆獃清虚地不染埃从今灭却冤家债做一箇长生不老养就了杏脸桃腮又三更里活子时仙家美景现华池灵龟吸尽金乌髓丹凤啣来玉兔脂玄明酒醉如痴羣阴尽豓阳期一枝春色金花丽佳人有意心相许郎君把玩两情怡得遇了还元返本夀与天齐又四更里更漏深铅生癸后阴阳分正值一弦金水满恰似莺花二月春不贪财不爱名饮琼浆听玉音碧天连水清波净虚白堂前拴意马无影树下锁心猿三回九转眞人现得遇了先天大道夀比干坤又五更里採得他功名富贵都抛下一心盼望蓬莱景十洲三岛便爲家免欲火无牵挂这长生在自家养育恩情休要差逢人莫说艰难话刀兵虎全然不怕任你是豓色垂帘再不恋路柳墙花五更道情一更里入禅房清净身心不用忙心猿意马休轻放守定灵台白玉光无事眞人里面藏主翁端坐崑崙上黄婆勾引入洞房婴儿姹女配成双三家会合曲江上又二更里上蒲团思念父母未生前本来面目常发现採取先天补后天三关运转至泥丸华池神水频吞嚥水火相交煖下田偃月炉中至宝煎三回九转把丹炼又三更里一阳生坎离交媾结婚姻无牵无挂常清净海底泥牛直上奔绵绵一炁透崑崙金水夫妻来交并白雪长生在黄庭炼就金丹不坏身方才识透玄关性又四更里覔宗风西来大意在其中时时常把功夫用皓月当空彻顶红照看自己主人翁方知炉内铅投汞玲珑塔里现眞宗金丹炼就了眞空千年万载身不动又五更里合天机玄关一窍少人知谁人识得生死地全凭戊已产婴儿金光灿烂现牟尼至宝收在丹田里养就灵根与天齐阳神妙体同太虚黍珠一粒包天地五更道情静中观面观象搜寻道窍根源太乙炉中运周天三昧眞火煅炼箭射九重铁鼓三关运转泥丸挐着宝月配日眠此时铅汞相见一更里马稳莫放猿猴跳气静神清自然心地扫看守黄庭运转先天道清静闲观透出玄中妙乘一时才心定性在天边海底命悟着青铜镜青铜镜无象光明铁陀硬你看你变干坤採日精尽都听法王令又二更里炉内万朵莲花放炼就黄芽一点从天降死中拨活无象却有象普照十方到处皆明亮看天沟明耀耀牧放羣羊拍手笑早把云梦跳云梦跳脚踏灵台高声呌你看你领金牌把名表得证了无爲道又三更里调理巍巍全不动一枕孤眠识破黄粱梦白鸦来朝太极光明洞海水枯干颗颗珍珠弄紫阳宫独自立水晶宫里闲游戏好箇九品无生地都帅大堂金刚列你看你上天梯怎得知珊瑚石眞琉璃又四更里勐勇要把魔王战无象宫中使出双尾剑战退魔王万里成一片体貌纵横又入蓬莱院这消息谁知道自己思量自己笑好箇玄中妙玄中妙一副棋子盘中闹你看你士相卒摆列炮进车马将军照又五更里方醒自觉心开悟急紧加功再进竿头步奔到紫阳宫透出漕溪路这些功夫等闲休分诉提金容把剑首自己收拾休教漏放出蛟龙鬬蛟龙鬬莫把羊儿饥饿瘦你看你隄防很贼不偷守定了周天候五更道情倒卷黄河一脉通养来柔弱似婴童世人若问长生路笑指蓬莱碧海东一更里修行要仔细休教意马走东西走东西猿猴锁在方寸地这青牛老子能骑金丹花儿勾一宝剑插在炉里龙虎交会坎离水火顚倒成旣济金丹花儿快乐念念上一声佛南无混沌世界佛南无花开叶儿落又一更里修行提正念十字街前炼金丹炼金丹不用水火不用炭只要悟打坐参禅金丹花儿勾二黄婆引去婴儿上泥丸透玄关婴儿姹女两团圆金丹花儿快乐念念上一声佛南无释迦牟尼佛南无花开叶儿落又二更里修行要团圆姹女婴儿在两边在两边黄公黄婆爲媒眷将二家结就因缘金丹花儿勾三说起生死不难说不难却又难不在身边在那边金丹花儿快乐念念上一声佛南无西方如来佛南无花开叶儿落又二更里修行要心专手提一根无影剑无影剑六贼赶至魔王殿将三尸斩首目前金丹花儿勾四我今遇着明师与咱指一条路时时刻刻用功夫金丹花儿快乐念念上一声佛南无大肚弥勒佛南无花开叶儿落又三更里修行要防危休将六贼搬弄你搬弄你聚气凝神总不移烧纸钱送将出去金丹花儿勾五我今得了功夫採先天补后天滚出云门天外天金丹花儿快乐念念上一声佛南无接引准提佛南无花开叶儿落又三更里修行莫漏机黄河倒卷上天梯上天梯玄关站定青牛蹄顚倒顚取坎塡离金丹花儿勾六狮子炼成火猴我今想去云游翻过甲子到瀛洲金丹花儿快乐念念上一声佛南无十八罗汉佛南无花开叶儿落又四更里修行要用心双树林中点慧灯点慧灯照见世尊他去极乐国门前等一等金丹花儿勾七空中有人提携骑青牛过玄关炼颗金丹圆又圆金丹花儿快乐念念上一声佛南无燃灯古老佛南无花开叶儿落又四更里修行要用功须看西南起巽风起巽风水火旣济顚倒用将药火齐入炉中金丹花儿勾八婴儿姹女荣华主人翁认得他打成一片是作家金丹花儿快乐念念上一声佛南无大鹏金翅佛南无花开叶儿落又五更里修行金鸡呌迷人不是这条道这条道铁树开花蕊不少完满了自有根梢金丹花儿勾九说起人人皆有说起有却又无说无说有永不休金丹花儿快乐念念上一声佛南无孔雀明王佛南无花开叶儿落又五更里修行太阳红须防火候一场空一场空霞光万道金莲涌完满了自然成功金丹花儿勾十我今来在家里见主人笑嘻嘻我问眞人在那里金丹花儿快乐念念上一声佛南无长耳定光佛南无花开叶儿落念罢五更到天明正东闪上小桃红小桃红东生西落催人老躱三灾报答师恩金丹花儿勾十一我今来在深山里搭一座草茅庵降龙伏虎自然寛金丹花儿快乐念念上一声佛南无阿弥陀佛南无花开叶儿落念罢五更一坦明一道红光是至眞黄龙透出三关顶到今日跨鹤飞昇金花十二一齐开玉皇老子丹书来穿仙衣坐莲台炼就金身全不坏念念上一声佛南无无量受福佛南无花开叶儿落九更道情生我之门死我路几箇惺惺几箇悟夜来铁汉自思量长生不死由人做一更里回心向善爲生死其实艰难自从离了古灵山混沌初分下世间西方有本丢下根原来在东土性命落凡失迷了老母当初未生前又二更里成人长大城市中立下根芽知饥知渴知上下不知生死何处发二房居住不识眞假不修出路只顾眼下顺六贼坏了自己主人家又三更里邪淫休念牢锁定意马心猿花街柳巷少贪顽别人妻女成婚眷尽是破戒尽是魔缠二鬼来勾不敢倒看入地府那时难见如来面又四更里贤愚难辨惺悟的识破机关看见世人不久远百𡻕光阴急如箭及早回头正是中年拜求明师口诀相传指与你从前本来娘生面又五更里皈依如来爲生死斩断恩爱观见世事好伤怀恐怕惹下轮回债心猿锁定休教损坏提出正念无边无界趁香风及时正好早归来又六更里细认本宗将猿猴锁在房中若来若去莫放松昼夜挂剑守深宫四门上锁压定妖风看破红尘尽是浮空主人翁时时常把眞经诵又七更里要脱尘埃多承了恩师携带受持三规并五戒发下洪誓永不开世事皆小生死事大斩断轮回金刚不坏滚浪里现出一枝白莲来又八更里把守眞铅古弥陀倒坐玄关唿吸元阳上下转前后三三一担担黄河倒卷泥牛耕田鹊巢灌顶地涌金莲须弥顶透出一道灵光现又九更里苦炼三家红炉中火候不差无影树下现金花性命二字两头发三车搬运赵州斟茶去到西方参拜佛家小婴儿见娘呵呵喜笑煞叹出家道情七首叹出家到也奇看破了世路云泥一心不染红尘事任凭他浮名美利任凭他爱子娇妻劳形不如归山去俺怎肯终日奔驰俺怎肯终日寻思修行当发沖天志做一箇慷慨男子打破了生死机关无烦无恼无忧虑又叹出家到也幽断却了妄念忧愁人生那得无尘垢俺怎肯图利贪求俺怎肯空自罢休断然不落无常手发洪誓去把师求发洪誓时把眞修自然有日丹成就任凭我跨鹤乘舟任凭我散步优游眞玄道妙谁参透又叹出家到也深学些儿借假修眞行住坐卧把眞心定爱的是养气提神喜的是木降金升灵光现出圆如镜顷刻间窍窍通灵黄河水运转崑崙自然认得眞玄牝又叹出家到也玄看破了打坐参禅主人现出是何物件玄中理默默无言动静处添汞抽铅如痴如醉神不倦进火时文武相煎温养时子后午前水火旣济同烹炼又叹出家到也精准备着勐将强兵隄防六贼来搬运任凭他驾雾腾云任凭他惯战争能全凭妙用将他胜举慧眼万骑齐奔提慧剑斩断魔精三尸束手魔王顺现出了赤胆忠心自然见富国安民一战功成皆甯静又叹出家到也高学了些散淡逍遥顺逆顚倒通玄妙一瓢饭能吃多少三盃酒面像仙桃花街柳巷呵呵笑小葫芦常挂在腰万灵丹带上几包到处与人行方便遇缘时美酒佳餚淡薄时饮水箪瓢富贵穷通由天造任凭他身挂紫袍任凭他骏马金貂转眼难免无常到三寸气缥缥缈缈一家人哭哭呌呌那管你子贤孙孝算将来修道爲高延年夀病减灾消无忧无虑无烦恼等时来到步云霄会八仙去上仙桥那时方显玄中妙又叹出家到也眞洗心源必要清净玄中理方可见明修眞养性谁来问俺也曾过了些崎山峻岭走了些州县府城大都廛市和光混有一等不犯腥不犯淫有一等寛怀忍气财分明西南国上把朋来敬昔日里醉似昏昏醒眼看四海苍生红尘滚滚金花嫩天边月谁人认眞世上事那件分明人人抱着箇修仙兴五十二句玄中语明明白白说与君拜明师要访高人殷勤了才得长生赠天边月道情九首天边月月影明照见人间似覆盆覆盆多少冤家阵累劫修才得人身失却了万劫难寻难寻八宝眞如性贪妻子羊伴虎羣夸富贵倚势欺贫欺贫还有天报应到不如跳出红尘拜明师早去修行那时自有仙家分又天边月月影幽贪恋荣华谁肯休不休那得仙缘凑叹世人系孤舟好一似水上浮沤浮沤散却难依就到不如早早回头拜明师倒跨青牛积功累行丹成后守志时四海云游得志时步上瀛洲那时节姓名才上金阶奏又天边月月影寒要做神仙也不难不难要把三尸斩降龙钵口口相传伏虎孟妙诀难言难言莫与匪人显大神通火里栽莲高匠手逆水撑船逆水撑船休要乱主人翁掌定风帆浪滚中採取眞铅那时方赴灵霄殿又天边月月影高有箇神仙驾鹊桥鹊桥路险人难到黄庭宫採取药苗银河内长有水潮水潮方显玄中妙有牛郎降下天曹那织女忙把手招牛郎织女同欢笑愿上天赐一箇黄婆好姻缘恍惚相交功完行满天书诏又天边月月影孤修行人大丈夫大丈夫才入修行路张仙姑曾拜吕祖有龙女现上宝珠宝珠拥出嫦娥护泥丸宫降下琼酥如珠橘酿酒醍醐醍醐到口如甘露进阳火要退阴符入丹田牢牢封固那时自有通天路又天边月月影飘有箇神仙品玉箫玉箫品出通天窍地天泰不动不摇顚倒用手段要高手段高方显玄中妙白云飞飞上九霄黄芽长长就灵苗先天奥妙谁知晓滚盘珠难画难描牟尼殿坚固坚牢那时方把师恩报又天边月月影低十八弟子戏牟尼牟尼竟入长生地西来意如醉如痴观自在清净无爲无爲妙用有爲起铅投汞夀与天齐水火交永保无虞三尸缩首魔王避延夀酒不用杯甜如蜜自饮刀圭醺醺去赴蟠桃会又天边月月影圆古松树下悟眞玄眞玄只许自家见鸾凤飞腾在高山鹦鹉唱于在泥丸泥丸得见婴儿面啣月华不后不前抱日眠无地无天无天反做玲珑殿愿上天赐阵清烟抱黍米昇上云端那时方赴灵霄殿又天边月月影无无相无形难画图画图难入修行谱无名姓却听招唿无方体谁认亲疎亲疎妙用全不露无念时何用工夫无想处本体如如如如才是娘生路无色界有条眞路无𦊱碍有箇仙都那时才把綵云步一扫光道情十二首一扫光照见眞拍拍满怀都是春玉非宝珠非珍北𠨑路儿不随身有象有形皆是假无声无臭始爲眞身非道道非心莫把身心当眞人又一扫光照见君花前月下醉醺醺文非字学非文东君笑人寡见闻桃红柳绿李花白一挥而就不思寻人纷纷物纭纭无异于人自超羣又一扫光照见帝神化机关一旦契鱼自跃鸢自飞造化何常潜算计气化形生基始兆一点沖和归根蒂包虚空生天地一见百事自如意又一扫光照见主豁然洞观来时路陆乘车水舟渡不移一步天堂处顷刻而成理最眞立跻圣域语非误不窥牖不出户便知天下有把握又一扫光照见生一点沖和二五精性卽理命卽情氤氲妙用一时成迷时取之头头错悟后拈来处处神死自死生自生培由栽兮覆由倾又一扫光照见灵朝游暮宿玲珑亭醒也𡨴睡也𡨴春来无处不青青达聪不听有弦琴明目须读无字经毋恍惚毋窈冥常𡨴常静常惺惺又一扫光照见一一贯一毕一归一圣也一贤也一天地万物无非一人间百虑皆一致天下殊途同归一仙也一凡也一一了百当自简易又一扫光照见心儒书佛典仙子经尽赘癅皆附瘿都是各道其道人立图设象枉费心巧譬曲喻徒敲唇不执迹不泥文卽是神而明之人又一扫光照见明混沌初分焉有文秦焚书汉註经註经经亡焚书存心口相传文字授总是无事惹事情无衣钵无剑琴才算一尘不染人又一扫光照见仙始信通字是强言窍非妙牝非玄非水非火非汞铅也无无极合有极也无先天与后天性归命命归天复命归根混沌前又一扫光照见佛须知彼岸无有佛佛非心心非佛枉自持斋念弥勒莫把灵山当佛地除却灵山别有佛圆陀陀光灼灼千圣不传这一着又一扫光照见圣通天彻地一轮镜静中动动中静一任万物不相侵花开花落地自贞云来云去天常净正大光光大正分而能合定能应鹧鹄天战魔须战睡魔先此是修行第一鞭目下辛勤熬一夜壶中日月换千年筑基事志要坚须凭玄牝觅玄玄神归气复成丹体然后开炉讲炼铅五更道情一更里万事休抖精神坐牀头巍巍不动主人守偃月炉中黄芽逗七宝林中玉液流眞阳一撞三关透顷刻间水火旣济灌泥丸降下重楼又二更里心要坚三尸神在目前七情六慾来磨炼目前仗起青锋剑倒跨白牛走上山阳神去把阴兵战顷刻间水火旣济一霎时撞过三关又三更里要持行採先天兔逢鹰杳冥之内来眞信铅汞相投归炉鼎取塡坎离入内庭黄婆用意相勾引顷刻间水火旣济六月天井底成冰又四更里用功勤要高提智慧灯方把虎龙擒得定紫阳双修性与命散则成炁聚成形九还七返眞人认顷刻间水火旣济退阴符炼就阳神又五更里莫放参将白牛赶上山婴儿出见明珠现金丹一粒如珠点收来放去任回还尸贼锁在空王殿顷刻间水火旣济百日功老变童颜玄机问答其问云者道人开口就讲道我问你者唿吸谁收谁闭谁举谁提父母未生时者一点眞阳动静在那里修根养蒂在那里立命安基你与我讲个元音明箇道理切莫要错讲煳支其答云那道人稽首便答道你看我者唿吸自收自闭自举自提父母未生时那一点眞阳动静在虚无内修根养蒂虚无内立命安基者是咱讲的元音明的道理又何必指东猜西张三丰先生全集X重刋道藏辑要张三丰先生全集云水前集序云水前集者我三丰先生在元明间所作者也永乐时胡广等收入大典之内世间少得其本嘉靖中诏求方书仍从大典中纟畨出梓行颁示国师等等钖龄于康熙五十九年得此本于杨州书肆宝而藏之卽花谷藏书也后有起者将此板刋出必能传其人读其诗知先生之淸风高节爲不可及也张三丰先生全集X重刋道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园仝校字男璜磻溪云水集大峩遇梦九观察口占赠之上界神仙吏人间大隐来爲民祈雨降何日御风囘石向蓬山卧桃曾阆苑栽功成归去好早早炼灵台赴西池仙会十洲三岛会羣英跨鹤骖鸾到碧城剑佩声飞琳阙远炉烟气绕贝宫淸黄金殿上纟畨金箓白玉堂前奏玉笙照室明珠千万颗修身自幸得长生天外来天外来天外来衣冠全不染尘埃鹤背翻云空宇宙龙涎喷雨出山隈游峩眉小雷门行穿野外入云根自有靑松鎻洞门石壁倒流千丈水道人淸坐钓矶温又白云深处复闲行铁笛横吹嶂有声樵子寻余寻不得化爲奇石古先生访梦九石堂溪上淸晖精舍绿阴门掩道人家烟篆随风一缕斜洞里酒香流竹叶溪边春过失桃花只余我辈颜长好纵遇尘埃幔可遮到此干坤眞别有山林试驭五云车快快吟快快快红尘外闲闲闲白云间妙妙妙松崖一声啸来来来蓬鸟岛花开石室山用五言全仄书石上尽日坐石室古洞自寂寂竹隐数万笋绿迳少过客鸟语唤卓午气静何翠壁踏到水涧外鹿步响木叶忽见伐木者对面两静立问我姓与字一笑不可识过圆通静室今夕春风分外淸风来画阁响檐铃落花满地何人识唿起红灯照绿櫺题梦九丹房楼观沧海日壁挂崑崙图大隐在朝市尘中一丈夫闹中苦闹中苦况极凄凉尘海悲歌泣数行世事如棋不易着人情似胆最难尝问谁解得风波险游子相逢面目苍我愿浮生多息足白云深处乐无央静中乐静中乐事倩谁传鱼鸟亲人喜欲顚野步安闲眞福地山居快活卽壶天将云补嶂浮靑竹引水通池养白莲都是一般淸意味谁知幽客自陶然留题天竺院赐叶居士将去又留半刻谈春风囘绕径三三不知门外闲花落细拨炉灰坐小菴山行细雨空蒙碧嶂深好山无数影沉沉萧然野寺人踪少草满仙坛静道心自述与汪子做尽疯狂妆尽獃归眞守道远尘埃风波险处抽身转水月光中鑑面来山顶时闻元鹤啸石头小坐白云陪者般景象谁能得说与同门笑眼开採莲歌莲叶莲花正满塘纳凉人坐水中央忽闻艇子撑烟外荡得芙蓉满涧香听梦九子思敏读书最宜听是读书声隔院传来字字明杨柳当窗草满地春宵雨过一斋淸籋云歌赐梦九君莫羡鸿行远鹤翥空君莫夸豹披雾虎啸风听我歌一曲其气更熊熊渥⬤余吾生靑龙是名天马马之雄西涉流沙数万里一蹴上与靑云通云程迢迢云气蒙蒙云衢𣺌𣺌云影溶溶忽然几阵罡风吹入四蹄上直踏十三万仞来苍穹噫嘻乎快不可追高不可及怕有仙之人兮与尔长相后御风吟生不愿歌大风怀壮士亦不愿乘长风破万里尝愿身如古列子仙乎仙乎其乐只今日道成有如此飘飘然泠泠然浩浩然凭虚御风而不知其所止能仁院留题漠漠连朝雨蒙蒙万树云江声随岸转渔唱隔溪闻天地诗中大楼台画里分绮窗斜倚处仙客远尘氛晚晴小雨收囘远嶂靑晚来秋气满中庭明朝纵有晴光到也带淸凉入翠屏静室地隔红尘隐绿萝静中时听雨声多来朝旭霁开空碧笑策云骈上大罗题梦九院中小干坤里大干坤中有吾家不二门劝汝世间求道客休从尘海走浑浑初秋夜行千风寺听人弹琴新雨涤残暑早秋生嫩凉夜游黄叶寺人唱白云鄕梵磬沈方丈龛灯照法堂爱他弹绿绮淸韵自琅琅紫芝洞题石江云溼江天碧烟外钟声初歇木苍苍山寂寂挂杖闲观如鹤立洞门瑶草封丹室静中谁识古仙客晚景月黑山深虎啸风壮夫行过剑光红神仙採药归来晚听得樵歌唱水中长淸院春雨春烟两度游都于小院暂勾留干坤事事皆如寄花酒闲吟乐自由示梦九得剑除烦恼弹琴引静机道心从此悟流水过渔矶山行戏装地仙状披烟客过蓑衣岭冐雨人归斗笠山莫道龙蛇捉不住长歌已在白云间山行夜过淸晖阁拍手时吟啸徐徐度翠微千崖新雨洗万嶂溼云飞夜阁琴声静秋阶草色肥冷然淸兴远倚树立巖扉九峯山渡江飞上翠微顚九顶蒙蒙秀入烟我自淸音亭畔望东来一鹤似坡仙闲眺山借云霞藏峻骨水将舟舫送行人干坤一览饶吟兴造物原来各有因初春春风送我鹤车驰又到仙坛小集时新李初含雪白蕊嫩桃都放水红枝隔年乍别重相聚今日齐逢笑咏诗不用拘拘守绳尺干坤烟景尽堪思岳阳楼晚步虫声唧唧透牕幽一片新凉已似秋残雨尙闻檐际落莫将长笛倚高楼归去来归去来兮归去来蓬宫云散月华开身骑黄鹤九千里到此丹台半夜才石帆山高道士草庵淸夜焚香爱我庐蒲团打坐乐何如月光飞到秋牕外笑卷疏帘看道书又云拥寒山山拥庐道心澄静自如如鹤间虎卧松崖下採药归来又读书维扬口占三絶秋山隐隐水迢迢放艇闲吟廿四桥绿柳千行鸦万点夕阳红处听吹箫又爪步潮声挟雨声秋随鸿雁到芜城祗今明月二分夜犹爱吴侬度凤笙又人生到处足遨游莫把尘埃老黑头手握金丹抵万贯公然跨鹤出扬州游陈道士菊轩路转东篱一杖斜晴光满地照黄花绿樽映日图元亮乌帽临风写孟嘉三径草生尘迹少两畦烟散野阴遮道人负手行歌处不见峯蛮露髻了咏红叶示人草木无情𨚫有情丹枫乌栢可怜生登楼笑指寒山醉倚槛初疑小雪晴眞气已枯空有色夕阳相对总无声峯间独爱梅花好守白凌霜体自贞西峯亭夜月归来客掩关江亭流水响空山倚楼长啸鹤声起天外孤烟岭上还山中吟山中古日月壶里大春秋愿他急早赋宜休若不休时总是愁愁愁愁白了人头臣泸硖子中行桥窄让人先过去天空由我独飞行新诗两句传心迹又见吹来海月淸游戏来来往往原无碍往往来来度有情醉跨苍龙游玉字闲唿白鹤到瑶京上天陪得高眞坐下地能随丐者行木叶做衣云作笠神通自在属先生庐山雨后题石飞瀑悬崖石一落一千丈骤雨洗烟岚一峯一屏嶂海风吹我来山云随我上头簪瑶草花口诵渔家唱拍掌而登楼幽阁琴声亮信笔写龙蛇字字作活像欲识我爲谁笔架峯头望过三香阁赠居喤喤虎啸出山冈课课鱼声响佛堂最是梅花疎月外儒书读到五更长与梦九我唱无根郄有根琪花瑶草欲封门洞中藏得小天地睡倒盘陀石上温能仁院风卷残黄落满山老僧晏坐掩柴关蜡梅一树香于雪白昼无人我更闲游南峯山如好友常谋面水似行人屡掉头绿黛重重波曲曲教侬一步一勾留题陈道人像卷帘相与看新晴小阁茶烟气味淸朗诵黄庭书一卷梅花帐里坐先生又先生丰度自高寒头戴方巾两足盘欲向晴山看雪露起身擕杖挂蒲团梅屿北风吹雪古云寒岭上梅花此际看三百树头飞片片一时囘舞到林端马蹄月马蹄月马蹄月人事奔波劳劳碌碌不识红尘苦岂识淸虚乐淸虚乐蒲团打坐焚香一炷弹琴一曲黄山题石天外风吹鹤池中水见龙我今长啸去三十六云峯石生泉凿石得淸泉泉流仍洗石戴笠出山来一笑空烟碧天亭山亭亭天亭峯跨鹤上崖去空山静无人独与云相遇自题画像风日淸于酒水云淡若诗干坤壶里坐这箇老仙师四言性田无翳心地自明雨余山色厯厯空淸再过台城再访台城路重摇两浆游鸦啼疎柳岸蝉噪六朝秋曲水环京口奇峯抱石头靑鞋无皂㡌笑眼对轻鸥游戏吟游戏红尘下翠微神仙事业只慈悲平心什物原非有信手敲诗不用推龙气远舒云片片鹤声高咏塜累累愿人共悟长生理天海飞吟乐唱随题圆通绰绰山房有余退步留遐福无事抽身乃达人淡雨微云风荡漾莺花天气正青春又花到二分逾秀劲月当十四己团圆及时两字人能会便得逍遥快乐天重刋道藏辑要张三丰先生全集云水后集序云水后集者钖龄与先生相遇后所作者也先生神游天海兴好朗吟或来剑南道署必有新诗垂示集而抄之裒然成卷异日与前集并刋以志先生鸿印庶几见我先生之神妙也夫重刋道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园仝校字男璜磻溪云水集登华表山华表山高爽气凌令威骑鹤此飞昇乍看雨脚从空至未必云头阻我登独立峯峦心旷远遥观渤海兴奔腾他年愿步丁公后长啸蓬邱第一层游辽阳诸山作千里辽阳自往还眼中山色画中看人夸地气来长白我欲云峯炼大丹风过列屏横淡霭雨余羣嶂各高寒此间好覔长生路入世休言出世难甲子秋游燕京作我不愿登黄金台我只愿饮黄花杯醉里昏昏忘天地古今名利总尘埃休驰骤且裵𧙪早将壮岁尘缘了五岳三山归去来呈亷阁老眞人不露眞玄门不露玄方士乃何物自献徒纷然尧舜享高夀无爲静也专几曾饵金石而乃得遐年我爱亷夫子忠悃心拳拳上书攻异教肝同铁石坚吾家有二老至今作天仙子房师辟谷志和隐钓船素与天子近不谈汞与铅功成身勇退英雄则有焉帝王自有事岂在白云边凡爲大臣者孔戒必当先我爱亷夫子正气如孟贤题止善堂呈主人半点尘埃不许侵四围垂柳正阴阴主人自是能知止无物能摇至善心亷平章以书荐余名于刘仲晦太保感而咏此贤与贤相近得逢推荐人愧非梁栋质名动帝王臣有意求勾漏无心据要津辞尊往说法愿现宰官身送亷公之江陵我有老亲头已白矣我得微官公之德矣公自爱才我非贪禄公往江陵民皆受福博陵上仲晦相公姓字劳公记山人入宦塲一官容懒散百姓尽湻良囹圄生秋草男儿思故鄕别求贤令尹吾不坐琴堂有感毛义从兹隐葛洪岂恋官欲寻李太白同说大还丹家国伊人任孤哀独我单澘然双泪落飞雁影高寒答刘相公书太平良宰相千古能几人靑囊乃余事不愧帝王臣得公一语重千金公书赐我我动心所言地理无人识惟我默默信其深公何爲者重贱子此恩此德提吾耳公柬来时独憾迟亲骸巳塟不敢起长白干龙数千里我从小干藏之矣不望名不望利祇望吾亲安斯地穴城大山宫小山门有仙桥获我意以此答公公谅之莫云小子强陈词他日访公邢州道八盘山下请公思读先子房传有感纷纷六国众诸侯扫入秦疆汉又收若使沛公如项羽子房未必肯依刘家居无事忽有邱道人见访临别诗以赠之我见先生方外来先生见我笑颜开无官自合寻黄石有客何妨共绿醅出世心从天海落入山兴与岳云回几时佩劔擕长笛相访高眞到碧台遥輓刘仲晦相公时至元十一年冬月初旬也博学其余事今之古大臣澹然忘嗜慾高矣脱风尘举世谁知我登朝屡荐人八盘他日过淸酒奠公神三十二𡻕北游幽冀重来感慨忘乌纱攺作道人装明朝佩劔擕琴去却上西山望太行上曲疎柳苍黄尽夕曛悠悠滱水净尘氛芒鞋独上尧峯顶西望常山只白云恒岳毕昴精凝处恒山气象高藤萝牵絶壁松栢吼飞涛朔野何空阔灵风乃怒号结庐仙岭上望里兴飞豪悠悠歌北岳作悠悠歌悠悠歌四十八𡻕空销磨人生夀命能几何株守恒山十六载燕赵往来成逝波到不如擕琴劔整笠蓑东走蓬莱唱道歌东游此身长放水云间齐鲁遨游兴自闲欲访方壶圆峤客神仙万古住三山赠棠邑令家希孟弟我到淸河上棠花处处开老兄骑虎出吾弟割鸡来政事由求侣干坤宰相才四知长不愧相与坐斯台游岱宗步希孟弟原韵轶荡天门上石关人生到此拓雄观西崖宛峙神仙阜东海谁投任子牵七十二家封禅古三千余异范围寛与君共坐秦松下一阵天风扑面寒日观早起观日天鸡一唱海门开日涌波涛出海来万里眼光红不断三山头脑绿成堆遥闻笙鹤从空降只见云龙带雨囘别有飞仙挥鹿麈令人企首望蓬莱山中寻张忠高隐处有作巖栖谷飮旧家风今我寻翁不遇翁仙阜一声发长啸白云飞在太山中丹巖山丹巖顶上蓬莱阁可望蓬莱不可却天风海水盪心胸苍苍浪浪自开阖我到东牟眼界空诗情豪放若英雄朝暾远出扶桑外楼台贝阙金银宫拍手长歌云鹤起仙人冉冉来前矣把杯祭海祝海神爲展光明千万里遥情欲观海外天天浮海际海无边欲驾飈车飞过去未能羽化心茫然徂徕山百丈奇峦百树松松松古干老苍龙山间六逸今安在几度言寻到此峯河东三年步履遍河东戴月披星两袖风登山笑倚一根竹遇水闲弹三尺桐海岳几时逢道侣尘寰何处访仙翁不如覔箇安闲地了了忘忘养寸衷雷泽晚行水复山重路𣺌茫此中应是白云鄕晚来独自行雷泽明月淸风望首阳游中条山九天浮翠郁岧嶤绿笠靑蓑映碧霄欵欵心儿思上界翩翩羽客到中条脚头不用黄河濯肩背常将白日挑两片飞凫轻似鹤王官谷里过溪桥中州纪行中州南北遍寻眞到处高歌弔古文滚滚烟飞卿相宅茫茫日落帝王坟身如断梗随流水臂负瑶琴带夕曛来日又从河内去神中携取太行云王屋山海内大洞天王屋称第一终古飞白云至今护元室巖壑响笙簧峯尖挂日月我欲结茅居炼取神仙质嵩岳重离太火开丹壁表正中州眞峻极仙灵隐隐立三台太少峩峩分两室我今访道如靑莲奇峯六六造其巓石上弹琴思缥缈云中飞鹤舞翩翩忽然口渴忆酒手掬山泉聊潄口晚来明月挂溪松松涛几阵如雷吼静中有动动偏闲椰瓢棕拂坐巖间不遇眞师亦快活留将鸿爪记嵩山西游胸中五岳侍全探泰岱恒嵩已过三今日更登西华去白云开处望终南关中旅寺有怀抛别家山处处游塞云关月几经秋丁公有志归华表子晋何时返故邱今日渭南如旅雁去年河北似浮鸥溪泉放艇寻诗句两岸风篁几万头华岳巉巉大华俯全秦百二河山此地尊云起谪仙搔首处雨过神女洗头盆闲从翠嶂寻松实醉看靑天枕石根我爱希夷高卧蹟应携后进入玄门扶风明月山中有淸风洞过而口占明月山头玩明月淸风洞口坐淸风吟风啸月吾将老对月听风响未终宝鸡晚行倐尔游秦凤飘然到宝鸡路随流水远山压暮云低对面三峯立关心一榻栖结茆聊息足吾亦老磻溪小庐题壁陈仓山下道人家不种桑田不种麻埋姓埋名藏僻地自薪自汲老生涯几重石嶂撑如虎一箇茅庐小似蜗气健身强年已暮干坤何处问丹砂津门柳津门柳津门柳𡻕𡻕年年丝丝缕缕长与官家绾别离能绾游仙去路否一声长啸出天津破衲飘然不囘首洞庭𥆐吕纯阳先生这囘相见不无缘访道寻眞数十年雅度翩翩吹凤笛雄风凛凛佩龙泉身从海岳来斯地手拂湖云看远天愿学先生勤度世洞庭分别到西川燕赵闲游𥆐邱长春遂同游西山天寒白日澹幽州燕市重寻旧酒楼新学疯狂爲醉汉故交豪杰已荒邱驹光不似壶中日蚁命犹如水上沤我遇至人谈大道西山晴雪共遨游辽阳积翠村二首手执长弓逐鸟飞是谁知是老翁归白杨墓上留诗句城郭人民半是非纷纷景象乱如麻身世粗完早出家莫待巢危复累卵功名势利眼前花由夔府下江陵作十二巫峯厯厯游夔门长啸下荆州朝吟落月峩眉碛暮对斜阳燕尾洲山水苍茫怀道侣干坤浩荡少仙俦不如自跨辽东鹤乘舆还鄕省故邱赤壁怀古石壁巉巉压水隈三分事业此间开龙争虎鬬今安在月白风清我又来滚滚长江淘日夜茫茫战垒激风雷兴酣欲拉坡仙啸吹笛乘舟共往囘爲雨爲云最有神莫将尘梦拟眞人仙环隐隐从空下一片恩膏一片春蜀市题朝隐靑城暮入峩蜀中来往阅人多眼看白日忙忙去口唱蓝仙踏踏歌一箇葫芦无价宝两川风月安乐窝山林尘市遨游遍到处题诗认得么两湖吟化作渔翁盪小舟湖南湖北任遨游酒干直欲吞云梦吟罢高飞过鄂州万里遥看吴地月一声长啸楚天秋湘滨老叟相逢笑手指嘉鱼下钓钩书怀心命惶惶亦可怜风灯雨电逼华年不登浪苑终爲鬼何处云峯始遇仙九死常存担道力三生又恐落尘缘瓣香预向终南祝应有眞人坐石边终南呈火龙先生白云靑霭望中无已到仙人碧玉壶拚却茫鞋寻地肺始瞻大道在天都干坤一气藏丹室日月两丸曜赤炉实与先生相见晚慈悲乞早度寒儒出终南二首生平好善访仙翁十万黄金撒手空深谢至人传妙诀出山寻侣助元功一蓑一笠下终南云白山淸万象㴠他日大丹镕鍊就重来稽首拜仙庵丹成作歌洞里深藏太古春心虚气静养元神直寻世外千年药不染人间半点尘时飮蟠桃酒时採灵芝根如醉如痴气血生八两眞铅汞半斤月圆花现景难论捉虎擒龙浑易事先天一炁要殷勤火候分明度数的十月功完脱圣眞凡愚何处求丹法此是吾家不二门太和山口占二絶太和山上白云窝面壁功深似达摩今日道成谈道妙说来不及做来多九年无事亦无诗默默昏昏不自知天下有人能似我愿拈丹诀尽传之题武当山七十二峯苍翠间武当山色似衡山明朝飞过湖南去八九峯头自往还衡岳今日完全五岳游身骑黄鹤驻峯头曾于北鎭先寻访直到南衡始罢休万里漫云燕楚隔两山刚被坎离收天然道妙同行辙又看湘波九面流登岳阳楼用杜韵欲上君山顶飞吟到此楼一湖南北限千里水云浮沙外几行雁天边数点舟江河渟蓄处广大不奔流道走河南公卿颇有闻余名者书此笑之弃𨚫功名浪荡游常将冷眼看公侯文官武将皆尘土绿黛红妆尽髑髅鹤驾高飞南嶂月鸦声乱噪北邙秋离离草色俱凋谢早向云山问路头晚步咸阳天边飞雁排云表我亦长吟咸阳道咸阳古道草迷离百代王侯尽枯藁西行万里多感怀人生岂若神仙好任他沧海变桑田鹤貎松姿长不老带月过武功飞行至栈布衲椰瓢欠整齐夜来飞过渭河西白云呌破梁山雁凉月催囘鲁店鸡出世多游秦蜀路摩崖自看往来题身行险栈如夷垣始识鸾车胜马蹄锦江江自岷山走蜀都顺流东去出夔巫扁舟愿效元眞子更号烟波小钓徒江上吟学得渔翁欵乃腔高歌自驾木兰艭云帆歴乱迷三楚烟水苍茫过九江收拾干坤归小艇任他嵗月付奔泷此身放浪原无定孤雁凌波影一双游庐山远望屏峯九叠张到来初识是仙鄕唤回山虎吟溪月唿起云龙抱石梁高岸吼时飞瀑布淡烟浮处满炉香道人分外添幽兴消受匡庐日月长吴越吟大江南北任浮沉游遍苏杭道益深跨鹤吴山容我啸飞鸾禹穴避人寻茫茫笠泽藏渔艇淡淡苕溪洗客襟水秀峯奇吴越路飘然自背落霞琴元杭省左司员外郎家光弼庐陵人余游杭州相遇于湖自谓将有湖山之志书此壮之君我相逢姓又同莫将高尙托虚空而今气象兼舒惨自古贤豪善始终千载西湖多隐遯六桥南渡老英雄骑驴放艇留佳话请与先生道此风天目闲居歌临安秀气钟天目晨朝自放白云出石池高注两峯头波光圆净如日月道家三十四洞天琼册琅函万古传结庐小住山之巓靑鸾白鹿共周旋闲来便到杭州去笑傲湖山得眞趣化作游僧倚杖行三生石上谁相遇梅花屿杨柳堤瑶笙画舫自东西道人长啸归山去囘观世上烟迷迷赠广海和尙深入浮屠断世情奢摩他行恰相应天花隐隐呈微瑞风叶琅琅咏大乘室密昼闲云作盖庭空夜静月爲灯定中万象无何有到此谁能见老僧遇家伯两外史杭州人看破浮生远市寰歌声踏踏上茅山老兄赠汝无他物惟有仙家一味闲游金陵赠沈万三秦淮落落大渔家看破浮云似暮霞乘月泛舟沽绿酒感君从我问丹砂黄中妙理何人识白下英雄此箇夸愿把赀财参道法一堂妻子不咨嗟别万三羣雄扰扰尽征戡我与先生把道谈今日东南王气盛他年晤子到西南西湖二首湖上红亭亭上人亭前水写眼前身靑蓑绿笠何爲者我是烟波画里眞人歌人笑满朱舲杨柳长亭复短亭却爱渔翁闲雅甚自摇小艇到西冷赠金粟道人玉山佳处好园亭多少游人入画屏蓦地将来都撒去淸心澹虑水泠泠还蜀吟六合是我家二曜爲我烛我虽辽东人游蜀似还蜀淡淡巫山云弯弯峩眉月鲜鲜锦江波熙熙巴子国到处阐玄风顚狂自怡悦鸾驭止何方又到靑城宿归秦自蜀来秦不避秦西秦久住似秦人宝鸡石上题诗句谁识逍遥物外身大元至正二十六年丙午暮秋金台观游𩲉七日归来付杨轨山一偈元气茫茫返大淸又随朱雀下瑶京剥牀七日𩲉来复天下齐看日月明入蜀剑门雄壮蜀山高飞去飞来鹤亦劳万点苍尖分厯落千重碧嶂几週遭时时牧笛吹秋草处处樵风吼暮涛最爱峨眉峯顶月淸晖白上道人袍渔父词湘雨湖云满钓蓑逃名隐姓乐如何新日月旧山河成败兴亡莫管他洞庭睡到长天晓谁识高人张志和赠焦始谟先生子陵高屈汉光武一个客星照万古如今我见焦先生高节淸操谁爲伍少与皇明乃旧交风声洒洒吹许巢故人崛起做天子几囘丹诏来山坳一豚蹄与一壶酒迳来见帝酬吾友大唿光禄治山肴对饮哈哈笑拍手席前三带角银金命公取之观其心强持角带作游戏幽情默默在云林朝廷从此称千戸先生冷笑何足数飘然抛去入名山子房永别汉高祖余阅山水多年所尝留意者蜀之大峩楚之武当因各搆一庐爲往来栖眞之所出则靑鸾万里入则白云一窝佳夕澄淸在武当栖云庐望大峩留月庐作此楚蜀频来自往还结庐高卧两名山静中偶动仍非静闲里能安乃是闲只候紫书来阙下细研丹诀度人间武当夜对峨眉月遥忆吾徒已闭闗栖云庐闲望云木苍苍满翠微道人闲眺立巖扉勐禽鸷鸟无猜忌门外冲烟踏叶归风卷山云飞过水雨飘柳絮落残春精庐鎭日全无事两卷黄庭养性眞闲吟数声猿鹤响松闗坐冷孤云意欲闲有迹已教同世外无心何必去人间林阴棋局空残刼炉底雌雄见大还流水桃花杳然在一回头隔万重山又天地悠悠一片云何心重与结声闻迷离红翠花三树町疃高低鹿一羣自是淸空通沆瀣不将摇落叹河汾虚无枉把灵台凿混沌由来总不分将之巴蜀示门人邱元靖苦心苦行守栖云大道他年寄与君莫舍吾庐轻易出致教人赋北山文题玄天观寄蜀王等闲钓罢海中鳌一笑归来祖晋陶花吐碧桃春正好笋抽翠竹节还高心怀凤阙龙鳞会身寓龟城马足劳何必终南论捷径宦情于我似鸿毛成都留题姜氏家往往来来度有情葫庐游戏锦江城身藏大道无人识祗爱梅挿枝土生却聘吟流水行云不自收朝廷何必苦征求从今更要藏名姓山北山南任我游读元故提举杨亷夫先生集铁崖吹铁笛淸韵满崖中末世声名大深山气象空爲文超字宙守节老英雄惟有华亭月淸高似此公尝作八遯篇并爲八赞志景仰也今录其赞于此严子陵光昭昭严光谦谦光武帝曰子陵胡不相辅严曰陛下毋容相苦归钓富春一竿千古法高卿眞矫矫法眞千载几人只闻其声不见其身亦非钓誉亦非隐沦孔曰求志孟曰天民陶渊明潜挺挺陶潜晋室贤士五柳可居五斗难絷带月而归採花而至柴桑之间如葛天氏戴安道逵轩轩戴逵高节自命抱义而居却书而遯谢元一䟽身名两定陶然洒然鼓琴适性卢灏然鸿超超卢鸿嵩山之巓逍遥居士快活神仙赐官不受赐服不穿草堂何处白云满天轩辕集落落轩辕罗浮远引木食草衣云衾石枕帝以道问公将道隐匪同金石如卖脂粉陈希夷搏浩浩希夷守正怀奇不夸丹道不露元机不令人测只求己知华山高卧吾师之师林和靖逋卓卓林逋独有孤山离尘絶垢气慧神闲探梅而去招鹤而还不入城市长啸峯间外有焦孝然先像赞一首今附于此皎皎焦先汉室高贤或曰隐士或曰神仙草庐可托风雪可眠三诏不起于戏孝然将之云南先寄故人余自洪武二年己酉至二十四年辛未居武当二十有三年矣其间着丹经舒淸啸晦迹韬光云来鹤往近闻沈三山得罪朝廷徙于滇上株连其壻余君西南之约吾其行乎爰爲此作先慰天南海曲之迁戍者壶中日月洞中春二十三年静里身遥知远徙云南客蠢雨蛮风忆故人滇南会沈子三山兼赠令倩余十舍一家眷属小游仙翁壻同居滇海间玉涧郎君余十舍冰淸老丈沈三山都因象齿能爲祸未触龙鳞早犯颜今日我来齐度脱大丹还胜大刀环赠沈线阳余飞霞两女仙线阳仙女薛眞阳之高徒沈三山之长女也弱龄出世父徙云南忽来拜省与余女同服大药沖举而去余女者十舍令爱西平侯沐春夫人得母翁外丹之传飞霞乃吾赐号也尝有小传记之十舍非无子三山亦有儿仙姑与妹女阆苑两灵芝服我天元药飞昇昆明池老翁开笑眼吾道属娇痴夜郎朝别昆明下夜郎崇山处处有仙鄕鱼年共赛神鸡碧鸟道高飞我鹤黄细径遥盘闗索岭诸峯宛抱武侯冈由来木密多幽地笑杀南人住此方曲靖到黔阳眞峯顶上紫鸾翔送我看山到贵阳一路飞吟声未㪚先生已过古城鄕平越福泉山礼斗吟此山云水尽澄淸夜夜焚香表恪诚首戴莲花朝北斗星君爲我着长生由思南过黔江题乌鸦观万里长江渺碧霞彤云飞暎到乌鸦崖寒木落仙寰别水秀山奇景物华游子楼头倾竹叶牧童牛背落梅花兴来一览干坤濶笑傲湖天𡻕月賖巴岳山赠僧定一巴川挺巴岳苍苍翠几重不是匡庐山中有香炉峯偶焉此驻足欣与高僧逢我有竹枝杖变化爲靑龙持以赠禅客北津楼谁唤吾来蜀内游北津楼胜岳阳楼烟迷沙岸渔歌起水照江城𡻕月收万里淸波朝夕涌千层白浪古今浮壮怀无限登临处始识闗南第一州凌云峯蜀山灵秀属凌云水木淸华远俗氛九顶烟中鸾凤啸仙音不与世间闻鹤鸣山沽酒临卭入翠微穿崖客负白云归逍遥廿四神仙洞石鹤欣然啸且飞赠完璞子见访武当如吾子者仙豪也跨虎龙兮壮士哉天下往还扶日月剑端游戏喝云雷战场三夺高煦气谈笑两羞广孝才今日劝君归洞府婴儿还要产婴孩赠王先生歌王先生忠义全自号大呆子亦曰性天然埋名隐性如疯癫或住玉华邱壑内或住金华山泽边山边村落时来往士人诗酒相周旋醉后出神思故主两眼汪汪哭向天平常衣服与人异披麻戴笠心事传先生间与野人言死后将吾系树顚得非地无干净土一心愿做鹤巢仙答永乐皇帝皇帝陛下福德无疆臣本野夫于时无益荷䝉宸翰屡下太和车马数驰猿鹤相讶伏愿陛下澄心治理屏欲崇德民福主福民夀主夀方士金石勿信爲佳恭进一诗乞赐一览外附口歌三章皆系山人祛欲修身之道毋视爲异术则臣幸甚地天交㤗化功成朝野咸安治道亨皇极殿中龙虎静武当云外鼓钟淸臣居草莾原无用帝问刍荛若有情敢把微言劳圣听澄心寡欲是长生朝眞作一朝明主又朝元南极宫中列绮筵红日当阶唿万夀庆云满座会羣仙道通卦气身居兑名序爻班位让干手捧丹书归福地度人心事更无边南京道观崇淸寺题壁千古丹经载圣经两言定静可延龄何须遍处求方术致使妖书乱典型又烟霞客抱长生诀山泽臞游不老春谁与皇家谈此理不修治道想修眞又天罗已网邵元节地狱才收陶仲文他有灵丹应不死此人旣死复何云又玉皇案吏无天子金阙楼台属隐沦我愿君王端拱坐澄思屏欲是玄音读蒲菴集蒲菴道貌足清腴话到沧桑每叹吁不仕他人甘削发要还故我耳留须打钟得句凭谁赏飞钖凌空乐自娱一点丹心藏智烛明光皎皎照昏衢隐居吟武当南岩中作三丰隐者谁能寻九室云岩深更深漠漠松烟无墨画淙淙涧水没絃琴玄猿伴我消尘虑白鹤依人稳道心笑彼黄冠趋富贵并无一箇是知音西苑宫词西苑无人白昼长至尊端敬吕纯阳神仙早已知名分不受分宜一炷香又泥金写疏达瑶池静候靑鸾降笔词圣驾独含周穆意宫人要看女仙诗又张顚请过又周顚草写空同至道篇天子醮坛开口笑朕今封汝作天仙又五云扶辇圣人来始见通天别有台此处不行郊社礼拈香一拜望蓬莱云水三集序云水三集三丰先生再游剑南之作也雍正间先生来此提撕梦九观察尝往还于高标凌云观察去而先生隐矣迩来圆阳老人卓菴居士及遯园蟠山诸埜客志在山林性躭泉石隐士生而先生又至矣靑城大峩之间或遇老樵子水石逍遥或遇老渔夫溪山吟啸缁衣黄冠种种变化久之而乃知其中有先生在此亦我曹之幸也先生法相不轻示人卽示人人亦不识淸词妙语惟事笔谈不言吉凶祸福不语黄白丹砂其所常谈者忠孝仁慈谦和淸净而已间或放爲诗歌响遏云水飞吟旣久墨记日多爰梓而存之使人知神仙之乐只如是已又何异焉重刋道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刋瑛春城朱瓒素园仝校字璜磻溪云水三集重游剑南歌剑南自汪观察去后余不到嘉州又一百年矣近观少微星朗照乎凌云乌九靑衣长乙之间爰作重游剑南诗以志访焉化鸾化鹤化云烟又化渔樵与老仙隐显遨游度有缘少微星照九峯巓或寻崖谷咏诗篇或观水石弄溪泉或骑黄犊来山前或抱靑琴坐松边不知不悔住林园不忮不求养性田是皆处士与高贤我愿访之共周旋妙絶靑衣古洞天峩眉一气相钩连倒拖铁杖寻幽偏中有数人谈自然快哉乎不到剑南今百年再来犹是张玄玄白云庵卓午林阴雨气凉千竿修竹覆经堂老僧放梵云初净室小身闲日正长潇湘吟花外风来桂子落秋气淸空鸿雁高飞湘水曲湘水曲一笛长吹游仙快乐渔父词一只船儿坐卧寛风波险处自平安云淡淡水漫漫洞庭烟雨当诗看晓来独坐君山下只见芦花扑钓竿七夕雨听罢缑山子晋笙又闻秋雨韵瑽琤大风吹下天河水不作凄凄楚楚声游蜀阆苑归来蜀地游一身时被白云留烟蓑雨笠闲装朿化个农夫乐自由寒冬游峩携手游峩峯冬寒生木末风从北嶂来黄叶满崖谷深林折磴中犹有千秋雪与遯园日日复日日祕祕复祕祕有诗徐徐吟有酒绵绵吸醉中狂笑无人识绿阴满地日当栏与君共坐磐陀石农人引场圃当窗面面佳客来相与话农怀田家乐洵不乖春风春雨到茅斋题涵虚金丹诗仙骨一身笔一枝兴来高唱百篇诗从今更长金丹价万两黄金莫卖之泌水洋洋泌水洋洋见道机池亭深处看鱼飞白云一片空中去天外霞光映碧晖示槃山莫要忧来莫要愁莫将尘虑扰心头山间明月江中水涤荡胸怀万事休双淸阁和髯仙原韵阁外人来三两箇壶中日照几千秋诸郎各奋靑云路我辈宜居白玉楼笑把庚辛齐撒手谁将甲子记从头蓬山会上年年乐不唱红尘懊恼讴附髯仙双淸阁原韵撑肠文字五千卷转眼蓬山八百秋点点星光寒堕水茫茫云气远吞楼沙中写了诗无数阁外栽将竹万头风到齐闻笙韵发道人拍掌正淸讴冬至昨日阳伏阴今日阴见阳阴阳晴隔隔送客到山堂山堂脱木响萧萧十月霜霜多阴气沍隐隐雁南翔洞庭发长啸一笛过三湘元夕轩然台高会逢元夕楼台与𡻕新江山俨如画灯火尽皆春洒落千山雨消除万里尘蒙蒙烟树月此处见吾眞淸漪观靑衣水绕淸漪观满眼淸漪画者希江上晚烟帆影远树中春雨磬声微何年结下长生社此处频来宝杖飞蓑笠老翁人不识口边闲唱鹤来归西江月云外浑忘宇宙壶中不计春秋三月归来乐自由满眼江山如旧花木及时栽植亭台到处优游自古名山住我俦对境吟诗酌酒道院卽事春阴黯黯护元门槛外花枝嫩有皴尽日垂帘相对坐无声无色话京因书轩然台匾诸子今宵共一斋道人自写轩然台岂惟诸子谈奇妙卽我亦夸笔神来海水天风随五肘拈毫不觉龙蛇走动摇五岳凌沧洲四座欣欣笑拍手笑拍手字迹永存台不朽仙家乐用涵虚韵空靑洞里道人家静静淸淸远俗譁瀑布倒飞丹嶂雨山塘闲种白莲花林间把酒消淸昼石上横琴抱落霞此是修眞好去处何须海岳问灵砂老游仙图八百三千数早嬴而今善果更如京奇踪异蹟频频着竹杖棕鞋处处行千𡻕翁皆成故友万年厯与纪长生年来溷迹游尘世又学浮邱易姓名吕祖和作久随日月辨虚嬴未领云霞飞玉京五老应添六老坐八公常饯九公行山间每遇赤松子世上浑疑白石生今古事情都看破十洲三岛尽知名老隐仙图先入桃园避乱嬴不随伪隐谒神京家移翠嶂心逾静话到红埃足懒行抱瓮丈人唿至友接舆狂士拜先生儿孙箇箇调鸾鹤忘郄尘却利与名吕祖和作化爲鸾鹤气嬴嬴夀考年来近百京洞里烟霞长啸傲山中日月自流行种瓜不类东陵子逃世能先北郭生溪水桃花隔尘世未闻时事与时名南峯随兴游山卽爱山山中山外与云还靑蓑绿笠行峯顶初五蛾眉月正弯潮阳宫蛩语啾啾闹佛堂极凄凉处不凄凉闲吟十二栏干外月色朦胧到上方山斋夜集淸风洒洒飘林外凉月纎纎挂竹稍此夜花斋同把酒谈元拍手尽仙曹乌尤絶顶大江外带夹城来霁色淸明瓦屋开外看估帆云共远中藏僧院竹相偎奇峯直抵波涛壮爽气遥飞烟雾回此地眞成方外胜携壶踏叶上高台游靑衣山新晴山色好趁此访靑衣客整冲云屐村飘卖酒旗携壶踏高顶扫石话元机此境谁堪比金陵燕子矶游砥柱山路从怪竹丛中过人自高峯顶上行暂扫苔花相坐语桂林深处午钟淸松外时闻百鸟音探幽携手上高岑聊借桂宫书小句一山风送静中吟花朝时节百花香访胜提壶到上方我爱乌尤奇絶处烟霞来抱老文昌入翠微兮出翠微乌尤山里白云飞松林竹岛相萦拂长啸一声天外归竹抱斋听门人杨蟠山读予云水前集杨生矫矫瘦丰女爱我当年云水诗竹院淸风明月夜听他搔首咏迟迟宴听潮轩送李西来之阆中归来来又去去去早归来酒共离人饮轩因送别开潮声驱远岸月色冷空杯挽客重排宴池边共往徊题竹抱斋曲径通幽远世喧空斋半背倚深村楼钟缥缈来云际栏槛回环遶石根修竹千头栖鸟友小塘一口种鱼孙最怜雨后排窗望无数靑山到寺门花酒吟花开可喜落堪哀莫放花前酒数杯饮酒簪花神气爽有花有酒去还来题印月涵日二池红栏倒印诗仙院碧水深涵我佛居好是紫薇花下看枝枝树影立池鱼天门引二首稳步天门笑眼开黄金爲殿玉爲台凡人莫望仙车引自驾云梯许上来欲问云梯何处通云梯卽在汝身中若知炼气还丹妙平地飞昇上碧空诗仙院祀太白东坡瓣香常拜两公诗文彩风流后进师千古精神若相接大家乘月上峩眉元夕过杨子新筑蟠山草堂我是三丰叟门横一字山今宵来汝宅风景甚相闗春气临新舍林塘入小湾杨家淸白第果尔出尘寰轩然台轩然台上客静坐远尘氛树影浮丹嶂钟声叩白云三峩空际立九顶望中分好是长江上秋潮静夜闻江楼分神游海岳长啸过江峯秋气满楼阁高窗云自封长乙山房留题不可居无竹悠然别有天庐中藏日月崖外拥林泉诗酒娱千古干坤付七絃最怜好风景灯月照门前酒多诗益放山静室弥淸今夕乃何夕笔情谈道情案头千字古檐外一灯明纵自观村落主人雅趣生题道德经东来正义回翁首序定评论目叙尤开八德门又见闗中来紫气眞看李下毓玄孙欲教后世人同度能使先天道益尊多少註家推此本宝函长护鎭崑崙自焚画下火偈天仙不滞旧形躯一画何能见道欤烈火光中今日去阳神粉碎满空虚轩然台白云深处晓鸡鸣听到铜壶第五更羣雁早冲秋塞远七星高映斗坛淸干坤大笑无边际海岛飞吟有色声好是山楼横玉笛早秋斜月过江城用长乙韵山居休说软红事门外长留濯锦江处处栽根延命药时时打箇定心椿我来绮阁风生座人诵黄庭日满窗最爱九秋情意好羽人同唱羽仙腔最凄凉叹世人尘情不了全不想世外逍遥家中丧却无价宝将何买路登三岛空老空老和吕纯阳先生元韵和声常用笛炼气不离琴寄语圆阳子须知大道情天开孤月照云起万山沈别岛闲居客何劳访大林双淸阁同飞仙联句限十五咸韵小设蓬山宴凉宵入翠巖干坤游客路天地㪚人衔大啸云中鹤遥唿海上帆桫罗三岛树仙雁九秋缄笠戴瀛洲雨烟披火浣衫凤箫吹瑟瑟龙驭出巉巉折柬邀明月题诗写赤函琼浆排画阁宝杖倚星杉此地原离垢羣眞尽隔凡霓裳歌上界瑶草拾灵岩笑语沧桑事铺陈石鼎瑊昻头空碧落赓韵答韶咸冬日自蓬莱至蜀之行云阁飞身啸出海门东又别蓬莱到此中满腹元精凝耿耿从头妙手运空空万行草字双毫落千嶂烟霞一路红试看蜀山山曡秀最怜才叶褪霜枫闻涵虚山人弹琴时秋雨初收雁声过塞时也雨余山静听丝桐宝篆银灯照阁中欲与太无相混合直令诸有尽皆空江声远应月摇水岚气初沈风入松最爱淸心传指上不须举目送飞鸿得句示居士风送滩声来阁上云将雨气入山中西崖伐木闻柴斧北涧鸣榔放钓筒我与渔樵相溷迹谁知山水隐仙翁笑将得句传居士方外来寻路可通联句共此好风日羣眞相唱酬长歌空世界一笑度江楼气与干坤合心同水月幽古今多少事忘却洞天秋淸吟淸茗淸香淸道心淸斋淸夜鼓淸琴人能避浊谈淸静跳入云山不可寻初春偕李长乙过蟠山小饮东风如大药一到活枯荄径草茸茸合园林处处皆菜花黄似染村水净于揩并爱南溪上靑山气象佳赠李圆阳万无解印还家后再有贪凡下界时只把性天朝暮养休将心地鬼神知干坤浩荡琴三弄气息调和笛一枝欲向阴阳修出世须从阴阳外修之重九日与回翁及蓝养素白玉蟾同游峩眉雨后飞行上大峩尘寰下视瘴烟多羣眞雅集成高会万里空明各放歌鹤啸入云蓝板和鸾鸣通汉白车过独余吕老无词曲挥剑穿崖笑擘窠重阳后一日烟村江树景茫茫画意诗情引兴长寄语山坛诸弟子不妨赏雨补重阳约诸子游靑城洞天二首欲寻仙院访仙踪请上岷山第一峯十月小阳春气好洞天深处话从容仙院依然展碧窗靑城细话景无双一声淸磬云门晓山月依楼未过江新津老君山手招仙客上云霄张子来吹碧玉箫太淸妙境谁能识只在心中认泬寥哈哈携手逍遥呵呵同步天桥两箇葫芦盛美酒大家同醉访松乔长生宫翠木参天处云行到此宫路抄黄叶外山在赤城中别院供回老遗辉想范公来朝凌絶顶浩气驭长空饮鹤巢亭仙家小饮最高峯正在靑城一点中无数白云围几席挿天屏障列西东天师洞木桥木桥横过碧云溪流水声中绿影低好在两山崖合处听他仙鸟隔林啼靑城山联句浯同道士乐长吟天外飞行步碧岑山喜来龙开大面仙皆停鹤话同心三台隐隐冲烟出九室层层入雾深犹忆当年离世网飘然云路咏松阴白云靑云两溪云行风淡淡山静水潺潺不尽淸凉意都来泉石间道人吹铁笛老衲闭柴闗信步东西涧高眞共往还鹤鸣山道士来时石鹤鸣飞神天谷署长生只今两涧潺湲水助我龙吟虎啸声天谷洞天谷本天生长歌石窍鸣栖神须此地坐炼大丹成赠长乙山居主人秋雨连宵暑气除中元佳夕画难如溪风岭月神仙友豆架瓜棚处士庐我辈遵行老氏法山人能註孔门书焚香读易谈玄理儒道同源天地初秋晚至岳云楼秋江楼上看秋灯点点秋灯照水明我自两湖吟到此长天空濶有余声缥缈山戏招圆阳长乙道士身藏缥缈山洞门风细水潺潺白龙高卧玉池泠黄鹤暮归松顶闲手捻琪花凭石几肩横铁杖步天闗二君早晚来相访三十六峯廿四湾游潮洋寺吾从海岳来带得海云至敞袖放云飞云去封山寺游罗浮山戏骑罗浮大蝴蝶神游栩栩遍岑寂忽然变出眞容来又是一蓑与一笠玉蟾峯上且徘徊遥见海琼飞到来二人拍手发长啸苍崖曡巘何崔嵬绿毛仙黄野人山中隐现多仙眞何不竟爲东道主扫石安杯饮数巡海风洒洒来天外吹出罗浮好境界快哉快哉眞快哉紫淸携手归蓬莱雨后看峩眉坡仙句作起峩眉翠扫雨余天渺渺吟情字字仙收拾岚光归笔下放开豪气立楼前诗中有画谁能悟静里无愁最可怜爱此烟霞铺半壁令侬幽兴满山川登瓦屋山大冈高远压峩岷顶上云开眼界新万树风号来虎气诸峯雨过出龙神辟支崖有千秋雪弥勒洞无半点尘大地河山归脚下西方世界此超伦江涨西北下雨东南晴晴江忽见波涛生满岸儿童齐拍手山奔水立雷声吼划然滩石浪冲开如马如牛逸蹄来仙之人兮从空降只见川心飞雪浪化作浮槎荡漾行随风逐浪到蓬瀛早秋山居芭蕉雨过天然翠菡萏风摇自在凉正好谈禅凭水阁箇中又有木樨香雨中看覆篷山中峩不肯露长眉正値斜风细雨时渔父眼前同入画墨云头上急催诗山如承盖偏非小峯以退藏益见奇笑我一蓑兼一笠与君相对两迷离汉张桓侯诞日在唐留姓宋留名万古回环正气撑杀贼雷霆走精锐运筹冰雪净聪明当阳唱震曹无色刁斗铭传汉有声车骑英雄文武备成都醉酒祀麾旌卽景六言疎雨梧桐滴𤃉秋风杨柳苍黄行吟蓼花潭上看出画图水乡久雨风风雨雨暗新秋御气仙人踏水游烟寺钟声云外湿江天帆影雾中收瑶坛早见月离毕玉笛长吟风满楼欲唤白龙归洞去天心人事两悠悠元夕后一夕同诸子集听吟风馆风竹潇潇韵满楼师生夜话在林邱元宵己过何劳说莫把光阴付水流示隐士二絶久识团阳是隐星峩眉山下养眞灵闲邀野士谈丹诀夜月寒烟戸不扃水田深处白云飞听彻秧歌入翠微昨夜鸠声啼不断今朝细雨入茅扉题王生持平子宅半房山色映檐牙绿竹阴阴照碧纱老子于斯兴不浅桃源深处古人家携诸子游龙泓二絶龙泓口内有靑山一湾一湾复一湾试待淸明风日丽又携云屐试寻攀正是山钟打暮天诸生请上草蒲团吾将化箇云仙子来往楼中啸晚烟回轩然台今夕分神下太淸天风吹下玉箫声云衢开展三霄静雪月交辉万里明候我全身骑鹤降寄君一语待鸡鸣靑衣岛上淸漪观楼阁参差似碧城暮春今日好天气春风吹绿杨水随行客转花自过溪香蝴蝶飞依草蜉蝣舞过墙我观诸造物回首叹沧桑淸溪令春去多矣听杜鹃啼时五更须起鸟尙勤勤问蒲团中人谁能遣此欲使神活心先死死心汉卽是那神仙种子卽景示诸子知音从古少山色雨余多点点云边出巍巍岭上过林泉风日静野寺水烟和一样池中物红蕖映绿波销夏销夏宜于古佛楼羣山众水座前收江风满袖云涛吼一笑长吟浩气流夏杪轩然台二首滚滚滩声到寺门登楼倚阁四山昏只余一点红缸照笑共游仙把酒樽风雨潇潇入画楼山寺淸凉己近秋隔江野树云烟绕似倩倪迂笔里收新秋斗柄横天汉新秋渐指西梧桐风乍起吹月过桥隄新秋夜雨示团阳持平二字说道谈元不计年逍遥物外古神仙尘尘扫去根根净始得吾家最上禅秋色从西万里来梧桐雨落到苍苔笑拈几句题山石吟罢嫣然对酒盃高楼秋夜夜静高楼上秋江见远灯渔家相笑语并坐补丝缯秋雨漏天风雨洒平地水云生漠漠三秋暗飘飘一笠行飞仙谁见影来雁未闻声我更骑鸿去潇湘接海晴秋夜闻雁雨声浙𤃉到三更野寺鸣钟分外淸正逢雁字横秋塞风雪闗山一万程稻粱泽国知何处我笑飞鸿向南度长空碧宇叹宵征神仙跨汝潇湘去秋晴示团阳持平二字皇天施好雨陂塘秋水肥鸟欢红稻剩仙驾白云飞物我各闲适干坤随所归神游嬉造化气聚欵禅扉雅兴连丹嶂高吟动翠微新诗随地赋剔壁写苔衣九日登轩然台去年今日会山亭天爲重阳特放晴今𡻕依然循此例道人初打午钟淸寒露此日逢寒露深宵白露寒凉秋来塞外黄叶下林端远嶂灯光出高云雁语盘笑吹长笛去楼阁倚飞栏秋夜万景楼随意登临到此来天风莾荡撼楼台挥毫直拂烟霞起隔岸渔灯出水隈秋日东坡楼七星花发照楼前暮落朝开最可怜赖有拒霜心一点故将秋色更增妍瓶梅天寒玉蕊正含香雪地栽培气候长莫把铜瓶来供养始能留得满庭芳晚景江云隐隐认沙洲又听钟声出寺楼我欲凌风一长啸数羣鸦噪隔烟浮对景楼外大江来靑山隔岸开峩云遮不断我自海峯回秋日与诸生集轩然台饮酒杂唱拍掌临风啸淸讴满座听水光浮槛白山气入楼靑把酒谈玄理当窗诵道经诸天应大笑师弟各忘形秋夜与诸生复集轩然台细雨纱窗外虫吟不忍听云封千树黑夜静一灯靑禁句谁能道前人总未经自拈蕉叶写草字作龙形此乐今年少今宵莫负之听风兼听雨谈道复谈词各唱无根树休夸限韵诗不拘诸法律高咏自怡怡月里江山江山月里画中求倚阁开窗远近收峯顶压云深入夜竹稍沾露重凝秋虫声喞喞啼苔砌灯影荧荧照树头遥看榕阴涵晚雾蒙蒙烟树隐高楼秋夕淡淡星河夜秋风响桂林凉云三径晓冷露一楼侵竹影高怀僻山居道意深迩来无别语尘扰漫关心堪叹堪叹世人不学仙四时常怕病来纒岂知一气原无敌气满身中命可延笑呵呵笑呵呵复高歌风流醉舞出烟波披渔蓑走岩阿日暮江山乐事多我在斜阳村外过何人知我醉婆娑与诸子定雨今日东南大雨行槐风梅雨甚闗情上天不与分明说箇里阴阳一炁成爱竹堂白雨淸风洒然来自蓬宫琼花满地香冉冉扑上帘栊者三伏天气人间尽在𤍠恼中争如我仙家快乐也海上飞蓬喜光于来岳云楼有缘千里来相会无累一身任远游我爱阆州李居士飘然来到岳云楼乐乐乐说说说乐乐乐风正停月未出滩正明秋气肃我有一道情深深浅浅说人能脱尽尘中俗后天眞气频温服不怕风寒不遭瘟疫年可延兮嗣可续万般都是精神作精神作兮获多福不要符来不要药但遇天行尽扫却乐乐乐晓吟日观峯头趁晓来忽闻山寺鼓钟催扶桑顶上天鸡唱一带红霞曙色开示朱生李生二子将稀古抽身远市喧澄心宜寡欲养气戒多言阆水辞千里佳山住一番从今寻本性自此脱尘樊题族人德轩墓孝友人家百忍堂能修祖德自流芳德轩稳卧方山下产作灵芝九朶香示刘白酒李鱼溪白酒鱼竿客靑山道衲风二生皆可笑年壮髭须翁世外烟霞古江边气象空早研淸净里几片白云中寻幽雅水雅山寻雅士嘉山嘉水乐嘉宾偶闻云外靑鸾语知有蓬莱客到门新秋卽事仿回翁体新秋新雨后月出嫩凉生江影涵空碧星光照大淸凭楼吹玉笛跨鹤度瑶京往来无定所飞啸步蓬瀛送阆泉阆山归阆中同碧城道人联句云水客如雁新春向北归闗山千里远道德一身肥不问亭长短那知世是非飘然往来去腊岸柳依依仲春初旬示诸生一年不与一年同𡻕月犹如箭脱弓花下团圆春宴好振将吟兴唱和风飞吟朗吟云梦晓飞过洞庭春飘然无定所掉臂入峩岷呵呵者风流谁得似也曰回道人题麻仙姑听何仙姑次笙图按行蓬岛入云天欲访靑霞女洞仙一曲瑶笙何韵冷别来阆苑己千年字叔纲号灼菴衡阳人成均士武当南岩三丰先生炼丹处集云水诗玄要篇句流水行云不自收一声长啸楚天秋直寻世外千年药忘却人间万斛愁自是淸空通沆瀣常将冷眼看公侯洞中藏得小天地养就还丹跨鹤游又面壁调神又九年谁知幽客自陶然黍珠一粒包天地铁笛双吹破晓烟节慾澄心澹神虑埋名隐姓如疯顚炼成大药超凡去撒手逍遥物外仙咏史明帝访三丰十年不可得闻在南山南己往北山北到处乐逍遥奇名称邋遢广莫卽吾鄕太和爲我宅是时方士流自献何纷㳫先生愧励之墨中独见白天海落云声风尘难物色飞龙又潜龙隐显谁能测重刋道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园同校字男璜磻溪天口篇先民有言圣爲天口愚非圣安能代天立言特以维皇上帝阴隲下民发瞶振聋本照临之美意劝善规过亦普度之良因舌端艾艾期期不辞根钝天下林林总总恳听吾言爰作训体文若干篇名曰天口盖以报碧翁崇裦之意云尔洞玄眞人臣张三丰书正教篇古今有两教无三教奚有两教曰正曰邪奚无三教惟一惟道一何以分分何以三盖自有孔老牟尼乃至有孔老牟尼虽至有孔老牟尼仍非有孔老牟尼孔固儒也老固道也牟尼固释也然有所分故究无所分故以无所分故必有所合故不孔亦不老不老亦不牟尼牟尼孔老皆名曰道孔之绝四老之抱一牟尼之空五皆修巳也孔之仁民老之济世牟尼之救苦皆利人也修巳利人其趋一也彼世人之别爲孔老牟尼者盖以名分不察实也抑以形分不按理也见爲孔老牟尼卽非孔老牟尼虽非孔老牟尼还是孔老牟尼孔老牟尼皆古圣人圣人之教以正爲教若非正教是名邪教儒家杨墨道家方士释家妖僧亦三教也虽分三教仍一邪也是故分三教者愚分邪正者智儒书篇六经而外立言可法者必推孔门不谈出世不讲玄经盖恐人落身崖壑无实行也孔颜存心只望人隐居求志行义达道道在济人山林无非朝市道在修巳朝市不染山林故出言实多玄义而解人之索甚难大学第二节孔子之修身也爲仁用四勿颜子之炼巳也功夫未纯不离陋巷功夫巳熟不忘国家故能隐中求行行中达隐隐处有孔颜行处亦有孔颜乃至无行无隐而非有孔颜神明在我变化从心眞大道也孔子传曾子曾子传子思中庸一部道妙深明悟玄之家窃取成眞者恒河沙数子思而后厥推孟子持心养气勿助勿忘充天塞地至大至刚人人得度默默取将浩然之妙口诀难言辟邪辅正杨墨掀翻吾愿尔士庶不须三岛求眞只向四书领取以颜曾思孟爲明师以子臣弟友爲功行以身心性命爲汞铅以义精仁熟爲昇举修道时莫贪用道养道时莫贪行道得道时便可显道道不可显飘然而返传之名山源流自远禅旨篇于意云何而名爲释牟尼云吾好释故以释开教取释去万缘之意于意云何而又爲佛大士云吾好佛故以佛设教取觉悟众生之意如是我闻释主离世如是我闻佛主醒世全经数百藏无非超脱尘垢警悟沉迷是故牟尼淸净复得大士淸净牟尼总其淸净大士普其淸净非有所执其淸净非有所坏其清净非有所吝其淸净乃至无淸净非淸净非淸净亦淸净是大淸净是满淸净人能呗诵潮音必得淸净心必得般若心但得般若便忘般若不忘般若卽非般若旣非般若不名般若非非般若乃是般若得般若者是谓之释是可成释是有释释是释非有释释是释自有释释是谓之佛是可成佛是有佛佛是佛非有佛佛是佛自有佛佛牟尼如是也大士如是也卽沙门比邱亦如是也不如是能成释不不也不如是能成佛不不也何以故卽释是释非释卽非释卽佛是佛非佛卽非佛何以故释外无释取释爲释佛外无佛取佛爲佛何以故释释释意并无释意乃巳释意佛佛佛念并无佛念乃实佛念不释而释者上乘不佛而佛者大乘释佛之经藏卽释佛而成藏是谓正法眼藏玄音篇玄学以功德爲体金丹爲用而后可以成仙仙品有五实言之则祗四一曰人仙人仙者炼元精而补元气已培修仙之本然能养健不离生死此人中仙也一曰地仙地仙者炼元气而结内丹巳无漏通之患然可陆行不离尘坱此地中仙也一曰神仙神仙者炼元炁而化元神巳有神通之妙水火无害又名水仙炼神还虚卽天仙也是故天仙而下爲神仙神仙而下爲地仙地仙而下爲人仙人仙而下则有鬼而无仙也鬼者纯阴仙者纯阳人得半阴半阳则不离乎生死缺阴之半则成仙缺阳之半则成鬼故人在可仙可鬼之中亦暂在可仙可鬼之中欲逃出可仙可鬼之中卽当住天仙神仙之中回头识岸撒手离尘丹经万言总在自已认已爲他卽落旁门前圣遗书亦须善玩非金非石非汞非铅非炉非鼎非女非男非日非月非坤非干非公非母非龙非虎非乌非免非牝非牡玄在何处玄在玄处妙在何处妙在妙处我有眞传不敢妄言人有眞情亦不闭门广积阴功始爲仙品广行方便始是仙基广修因果始是仙根若得是人而求吾道吾愿与说最上乘法指点微言必如拨云雾而见靑天长啸而去五德篇人生有五德吾尝以譬天地之五行人身之五经仁属木也肝也义属金也肺也礼属火也心也智属水也肾也信属土也脾也是知五德之不可少一犹如五经之不可绝一卽如五行之不可缺一人皆曰木不可少也而何以无仁也无仁者必无养育之念其肝已绝而木爲之藁枯矣人皆曰金不可少也而何以无义也无义者必无权宜之思其肺巳绝而金爲之朽钝矣人皆曰火不可少也而何以无礼也无礼者必无光明之色其心巳绝而火爲之衰熄矣人皆曰水不可少也而何以无智也无智者必无淸澄之意其肾巳绝而水爲之昏涸矣人皆曰土不可少也而何以无信也无信者必无交孚之情其脾巳绝而土爲之分崩矣是知爲人者必先有心之五德而后有身之五经仁不絶肝气生义不絶肺气平礼不絶心气明智不絶肾气灵信不絶脾气醒德包乎身身包乎心身爲心用心以德明是身卽心是心卽身是五德卽五经德失经失德成身成身成经成而后可以参赞天地之五行孝行篇桂宫列楹联百行孝爲先文祖能行孝馨香万万年故其于一身成道卽成仙成仙卽成圣成圣卽兼贤光明开日月爱慕通地天世人欲希孝孝眞百行原虞舜百揆叙孝在明扬前周文百度贞孝居令闻先曾子贵三道事亲独大焉闵子冠四科事母独殷然古来多孝子畧畧爲敷宣莫作孝典看须作孝则观或爲米之负或遗羹之甘或曕云之白或表衣之斑或哭杖力减或怀橘味鲜或祷竹生笋或感石流泉或念乌反哺或祈鱼跃渊或捧安阳檄或废蓼峩篇或思而罢晏或奉而刻颜此皆贤哲流岂无德功言就其百事好不若孝纒绵惟孝始能友移孝可作忠惟孝型于妻以孝信乎朋一孝包五伦须知孝可风至孝孝在心爱慕见天眞中孝孝在身奉养宜殷勤口中虽讲孝能道要能行面上徒妆孝欺人并欺亲孝德无穷尽一念得一分分分而寸寸寸寸格天神孝孝复孝孝肫肫复肫肫我作此孝经经中之大经淫恶篇桂宫题楹帖万恶淫爲首所以恶报多不如淫报丑天刑件件竒天罚样样有或诱他人妻巳妻爲人诱或搂他人女巳女爲人搂或以姦杀身或以姦絶后或倾家业财或夺功名夀或生子孙贱或随诳骗走淫报极纷纷笔谈难缕缕此恶放过谁伊胡不回首漫曰淫者盈罪满报方临卽淫卽有报天鉴不容情一条淫鬼案可叹眞可叹劝汝世间人莫把淫戒犯未见不可思旣见不可乱处女不可戏节妇不可玩遇人妻妾女当作姊妹看勿汚婢与奴勿狭妓与旦红粉一时花精神一刻散保身须出坑离苦须过岸卽汝妻与妾闺情亦宜节欲生端相儿须立敬避格或逢圣神诞或逢日月食或当祀灶期或当忌辰日或遇阴晦交或遇雷电疾必分被与牀或分牀与室天神察其恭求福福自钖天仙重其操访道道可获再能免诸恶更是大豪杰施报篇富贵之家积善易欲求善报则不易非不报善也必衡其量而报之贫贱之家积善难而得善报则不难非独报善也亦衡其量而报之至于非富非贵非贫非贱者积善获报夫亦称量予之也以助金论富贵助金百金十功贫贱助金十金十功以济人论富贵济人百人十善贫贱济人十人十善非富非贵非贫非贱者自当以中人定论也富贵而借口中人不可借口贫贱尤不可前人聚后人消矣前人强后人弱矣虽然富贵而行善得当寥寥数百金亦必有大报也但当扩而充之耳贫贱而强学中人不可强学富贵尤不可奉养缺罪过生矣冻馁深妻子怨矣虽然贫贱而行善得当茫茫家道倾必卽有大报也但当权而用之耳天固不负善人也倘有居富贵而悋赀财以善多而报少以善速而报迟遂不留心作善者其召祸必不常其逢凶必不少望族转瞬而冰消侯门再过而灰烬均此类也居贫贱而谈功果以善少而报少以善迟而报迟遂敢轻心视善者其召祸必更竒其逢凶必更甚惨淡刀兵之际流离病疫之间皆由此也其处非富非贵非贫非贱者亦是此例何也身居富贵者有积善之势有积善之权人生处此卽有善而无报亦分内事衣丰食丰声有名有但得常常若此享其安荣及其子孙是亦善报矣乃敢薄善而不爲以望报肆其狂贪故上天转移其权而与善士绝不肯稍留余情居贫贱者无积善之势无积善之权人生处此遇小善而卽行似非竒事惜字惜物爱人爱物但得常常若此结土成山结水成海必得善报矣乃敢非善而不爲以望报昏其心志故上天益加其穷以诛恶类絶不肯稍存私覆善报如是恶报如是非富非贵非贫非贱者请试观之尔富尔贵尔贫尔贱者请试思之嗟乎施报之理惟圣贤看之甚明惟仙佛处之甚大豪侠之士或有过情者然世人能如豪侠亦足矣吾也少好施与幸上九淸故于天人报应洞澈颇详此岂玄微之说哉虽天心亦皆如是也然天何言哉盈亏篇天下国家之事尝有消长晦明一盈一亏常人目爲天运达士归之人心理固正也词固醇也吾何议论之云云然世有未盈则亏欲亏不亏者此情此故吾当亹亹发明以爲世劝国家之气势安极始危乃有一传而生事变再世而叹危亡者谓爲亏欤何以尙有中兴谓非盈欤何以忽萌大难盖不亲贤才则奸雄坏政不敦诗礼则子孙奢狂人事承平之会当存履险之思思患预防君子宜儆惕焉以尽上天之厯数然天亦无尽数之时也人日持盈万万年亦可至耳国家之气机乱极始治乃有运将衰而复盛势稍降而复升者谓不亏欤何以几隣累卵谓巳亏欤何以复享安磐盖临崖勒辔卽可免其顚危触景回头自可绵其世祚人情宴饮之微尙难存尽欢之想卽小征大君子宜勐省焉以輓上天之刼数然天亦无刼数之见也人日畏亏平平者自可久耳咦天心在人事中矣人何不勉于善哉毁誉篇人何以故而毁我人何以故而誉我彼何以故而毁人彼何以故而誉人望人誉而功不至斯毁之矣防人毁而过能悛斯誉之矣是故毁誉我者无其渐我招毁誉有其渐毁誉人者无其因人招毁誉有其因吾爱天下人不求誉而行可誉之事吾恶天下人不畏毁而行可毁之端吾耻天下人不知毁誉而湮没以终湮没以终人不毁而自毁也生前以有过自毁者人必誉之生平以有功自誉者人必毁之虽然誉人而过乎其实标榜之风必起矣毁人而过乎其实求全之辈可诛矣世人勉之戒之修短篇谁合修谁合短皇矣下观原无别眼欲教民物共长生大块芸芸必充满是故仁则夀恶则谴功则夀过则减养则夀戕则损仙佛圣贤刼可免以歌当话招流返穷达篇达之人兮无穷愁愁之人兮少德修荣枯两途兮一春一秋吾亦两居兮隐显自由人命忙忙兮其驶如箭达何足懽兮穷何足叹境可縳兮非英雄命可安兮且闲玩读书养道兮浩气犹龙颜瓢点瑟兮孔许其同原襟宓琴兮吾亦可从庐中龙兮上云霄湖上驴兮自逍遥云之出兮爲霖雨流之退兮访松乔抑或无心仕进兮严竿王樵何必自苦兮闷死蓬蒿人品篇人品近似之界不可不明有人焉正气自存离羣特立人以爲傲也吾以爲毅有人焉谦光自处与世无殊人以爲流也吾以爲和有人焉优游自适率乎天眞人以爲惰也吾以爲安有人焉啸咏自如由乎天命人以爲狂也吾以爲达有人焉郑重持身丰裁峻节人以爲骄也吾以爲严有人焉浑厚立巳性格坚苍人以爲拙也吾以爲朴有人焉义利分明一私莫着人以爲矫也吾以爲介有人焉襟怀卓异一尘不亲人以爲僻也吾以爲高有人焉雍和满着不识文词人以爲俗也吾以爲儒有人焉淸净爲缘不知经忏人以爲愚也吾以爲觉有人焉饮食无异寒暑不灾人以爲怪也吾以爲仙贤否错出之间有相似而实不同者不可不细观也勿有薄人心厚巳心轻人心重巳心无人心有巳心则至人之精神出矣舜居深山中其所以异于人者几希及其闻一善言见一善行而舜如赤城之标朱光在天上矣快活篇有安城老叟言于危城公曰吾闻生太平之世爲太平之人无上无下居易居仁子亦知快活之事乎请爲子小赋而陈之红埃滚滚苦海滔滔循吾分守吾操养吾浩全吾高保太和兮淡世虑灭争竞兮少气淘耐淸寒兮增学养忘嗜慾兮住林臯出爲好官兮无罪戾入爲达士兮免牢骚训儿孙兮戒淫赌教妇女兮肃𠩢戸耕不歉乎官租学不荒乎德圃饮社酒兮治聋爲天民之巨拇龎龎兮貎古落落兮神全任是非之杂沓斯怨尤之胥捐能放生而戒杀亦养性兮延年与鄕老兮谈格言招后辈兮讲功过将成巳而成人化千箇而万箇铺野席于茆堂推山翁爲上座池栽君子之莲篱种陶公之菊山香处士之梅㵎满幽人之竹随遇而安乐乎不乐今吾子两道愁眉一腔死血足踏市朝身抛泉石入而不安出而无益旣好贪兮又好争𦍑好穿兮又好吃与尘市而同磨看夕阳之转灭危城乃愀然曰噫仙叟之教我者至于斯夫谨受训深揖而退能让篇养和之室积厚之家西壁东堂宜书格语譬如吃亏一条人多不平不知吾能忍让卽是爲自巳养和爲子与孙积厚之事今将圣神贤士至理名言约书几句以爲人劝有云便人乃自便宜人乃自宜我便人不便我宜人不宜者有云吃得亏人多厚福赚得盈时总是亏者有云若使人人皆得胜人间谁合受亏人有云干坤两字盈虚定吃尽亏时刼巳除者予亦有句云亏我多时天不忍老天定与我便宜诸生勉乎哉吃亏人终不受亏也忠恕篇忠恕者宣圣一贯之传也一以贯者何忠爲体而恕爲用也中心爲忠由中立心也如心爲恕如人之心也巳立立人之义其在斯乎忠所以贯乎恕也以恕道爲仁则能不欲勿施天心无人欲之扰以恕道处世则能犯而不校人心无横逆之来以恕道治世则能所恶勿施臣心无残酷之政圣贤道理滴滴归源眞可以终身行之者也使徒欲如巳之心而不欲如人之心则其心必生是巳非人心厚巳薄人心重巳轻人心利巳害人心成已败人心诸如此心皆不如人心旣不如人心安能如巳心虽欲如已心贪多害已心不能如巳心忍多坏巳心其心坏其心失也其心失无中心也中心亡而仁根死无怪其心不恕也然则不忠者亦以贯乎不恕也吾愿尔士人寻一贯之旨存一贯之眞庶非孔门之罪人也虚无篇虚无者老释同传之旨也虚者何虚心也心虚故神淸神淸故性慧大超脱大解悟从此生矣无者何无我也无我故无人无人故无欲大淸净大欢喜从此得也今汝两门人不明虚无只探实有实有二字其名亦佳究竟入迷者如谷之数日求实而谈金石无一得也日求有而参禅偈生六尘也无量恒河沙谁是第一波罗宻哉吾悯尔等愚吾开尔等智观心虚而至性慧知虚之能取实也观无我而至无欲知无之能包有也孔子毋我颜子斋心虽儒家尙如是也况尔等乎养生篇人之所欲莫甚于生欲得其生须重其生欲重其生切莫轻生杀身成仁见危授命非轻生也平日保其生至此用其生乃不同夫虚生乃虽死而犹生忠臣义士烈女贞媛惟重生者能之也若夫生値太平躬逢盛世或贵或贱全孝全忠爲国家耆英爲世间人瑞则生生者不可不知养生也养生之论与修眞不同修眞可以逃刼数道也养生可以延年命术也然养生而不明古今天人之理亦终无集騐之方上古之民浑朴爲风寡虑寡思寡言寡笑寡视寡听粗衣粝食不识不知故能保全其眞以永眉夀近今之民浮华日启多虑多思多言多笑多视多听丰衣厚食荡志荡神故尝戕伐其性以致夭亡天道之泰在乎能复日昃又中月缺又圆雨漏又晴雷鸣又蛰故能留不敝之神以绵天运于常新人道之否在乎多剥精任其洩气任其亏神运不停形摇不守故难回巳惫之身聊居人世于朝暮然则养生者药食爲后保䕶爲先学天道可也学古人可也五刼篇呜乎悲哉凡人之有五刼也五刼维何生老病死苦也人岂不必生但当直而生正而生不可罔而生也生爲圣贤天犹生也英灵在世声名在世馨香在世与仙佛何异焉独有生而恶生而暴生而酷者一生之后必不复生不必不与生正当与之生绵绵刼刼皆入恶趣受无间罪虽欲不生不可得也生一刼也如是而沉沦世上困阨人间不知回向不识变迁悠悠老矣又一刼也如是而精耗形枯神亡气竭药不能补养不能回恹恹病矣又一刼也如是而无常忽至大限巳临身家何处妻子何人匆匆死矣又一刼也如是而有恶必报有过必报转徙阴曹啾啾啼泣是极苦矣又一刼也幸而托生有日或命带刀兵或命带水火或命带诸疾难或命带诸困穷仍将流连于五刼之中而无底止不必说到刀山地狱间也堕此刼者非有因果非有德功不能消其罪戾故人之一生须要修善积福返本还元庶克同上春台咸登极乐有生长生长生不生不生故不灭不灭故超脱也人其勉诸敬神篇神也者妙万物而爲言者也上帝以神道设教故神实司乎善恶凡聪明正直者皆以神之权授之夫天神爲神主引万物地神爲祇主提万物此神德之荡荡者百姓日受而不知亦惟尽乎人以合乎天地焉可也若夫岳渎郊坛庵堂祠院其间之𥪡碑立像者无非振古之精神寺宇崇宏声灵赫濯瞻望者莫不肃然起敬也然而香火盛则祈福之人多祷告繁则邀福之人至神岂爲人所愚哉夫神之出处不一要皆从正气中来鲁语曰圣王之制祀也法施于民则祀之以死勤事则祀之以劳定国则祀之能御大灾则祀之能捍大患则祀之加之山川社稷皆有功烈于民者也夫曰法施于民原不期人之报也以死勤事原不冀人之感也以劳定国原不望人之恩也御大灾捍大患原不待人之求也广功德于人间原不俟人之祝也卽或春秋典重斋诞频临入庙者亦止祈神灵以保我君国而于巳无与也亦止祈神灵以保我父母而于巳无与也亦止祈神灵以泽我民物而于已无与也亦止祈神灵以超度沉𩲉滞魄而于巳无与也而且肃吾身洁吾念澹吾虑濯吾肺肝敬其心以敬神焉则不求福而自获福也是则敬神者不如自敬其心之爲妙也凡人心卽神神卽心无愧心始无愧神可对神仍可对心抑非心之外遂无神也相在尔室相在尔心焉耳有如天之神栖乎日日光所照何处不明人心之神栖乎目目光所到何物不见人顾欲謟媚神祇以图消其罪垢岂可得哉戒之曰敬神之道有二下流之谄凟不与焉上士存心正大立功行而至意遥深居处之间恐神鉴察有福有庆仍归神恩斯人也虽未焚香秉烛㳟叩庙门而巳得敬神之大道也中士存心谨恪言帝天而身益震慑善念之生因神鼓励有功有德必荷神庥斯人也抑或斋戒沐浴参礼菩萨亦可谓敬神之小道也至于外饰小心中藏大慝纷纷往来朔日谷日神将曰尔来乎吾正索尔勿谄我勿凟我尔敬我香我加尔鎻归去革心庶乎其可爱人篇万物之生惟人最灵旣灵于物须爱其生毋以阴谋䧟人毋以利器伤人毋以药物毒人毋以𥤊势厄人䧟人伤人毒人厄人者明有国刑暗有天罚终难逃也今夫飞物之能言能舞植物之有香有色动物之可驯可玩潜物之可育可娱者人犹爱之人岂不重于物哉今劝尔世人相生相聚无相凌虐出入往来当思爱人之名成人之名爱人之功成人之功爱人之事成人之事爱人之利成人之利夫成人之名卽所以成巳之名也成人之功卽所以成巳之功也成人之事卽所以成巳之事也成人之利卽所以成巳之利也皆爱也其成人之名与功事与利者勿掩忠臣之忠勿窃勋臣之勋勿毁节孝之妇勿谤童女之贞勿妬能亦勿假人之能勿忌才亦勿昧人之才勿隐善亦勿盗人之善勿扬恶亦勿效人之恶勿阴阻人之进阶勿妄抹人之文字勿败人之盛举勿堕人之善行勿坏人之良图勿损人之富夀勿佔人之田土勿弄人之赀财勿助匪人而夺仁人之风水勿党小人而诱名家之子孙胞与之怀难尽述也以故永命天尊惓惓于勿辱善良勿欺穷困勿离人父子勿间人骨肉勿破人婚姻勿侮人聋瞶以及救人之难济人之急悯人之孤容人之过拯人疾苦赒人饥寒提携亲族账济邻朋矜孤恤寡敬老怜贫者皆于人而爱之也嗟乎天生亿兆爲仁人用仁之地爲善人积善之场果能推心广博保育羣黎居富贵而爱人者必裕后昆居贫贱而爱人者必能显达惟天佑善惟帝福人伊古以来最多最速故欲知处世之道者吾仍劝之曰爱人医药篇医之爲道也能活国亦能病国药之于世也能活人亦能杀人不可不愼其术也中有理焉学之无尽行之无穷药分君臣佐使病分虚实旧新凡医士皆能言之而能知之者罕也圣贤学问精而志气益下道德高而心怀益谦操岐黄者亦宜如是不可自轻不可自误不可自欺自欺欺人自误误人自轻轻人其罪集于乃躬也故此道立功易取过亦易积福难招祸不难欲求有功无过有福无祸则必兢兢自持脉理微细浅学难知今劝尔医士入病人之榻先问从来勿以药试人也今劝尔病家对医士之前先明原故勿以命试医也以命试医咎在已以药试人咎在医更宜扶危急莫高身价救困穷莫计金赀能洞见其症候者卽行拯拔不能见其症候者以俟高明则积稳诚之善也更劝汝儒学者流多考灵方细研医㫖勿秘勿妄利巳利人范文正陆宣公人臣之心思且于医三致意焉人可忽于医道哉相卜篇上人有相下人有相中人无相上人有命下人有命中人无命惟上与下性受难移不必论也兹惟尔中人不上不下可上可下或上或下不上不下仍是下可上可下犹是下或上或下终是下离下絶下乃非下相自我改命自我造古人有言不汝欺也卽操相算者亦止相汝身难相汝心亦止算汝命难算汝德不能相汝心卽不能相汝身也不能算汝德卽不能算汝命也莫受相者愚心智于相也心体正好相也莫被算者鬼德神于算也德性坚好命也吾愿尔世人自相自算吾愿尔相者劝人修心吾愿尔算者劝人积德一切骨气且照书谈一切运气且照书推推巳复言德谈巳复言心寓劝化于相算之中麻衣三祖子平先生必赐尔等衣饭矣堪舆篇惟天覆善恶惟地载善恶惟仙师爲天地埋藏善恶天无私覆地无私载仙师无私恩人有私欲则见理不明地理者天理也旣有天理卽无人欲故此道惟聪明正直圣人贤士乃克言之今汝世人妄谈风水冐凟山灵举亲骸以求福禄对时师以论殃祥或代搜求或自寻觅赚人货财要人夸好如此人心安知天理十箇堪舆九箇穷何足怪也仙师赐地吉人与吉凶人与凶吉不受恩凶不受怨理自公也心自明也吾尝与人讲堪舆卽以堪舆兼报应亦是如此夫司地者仙师也𥋏旣与仙便不与凡人向凡夫求地何不向凡夫求仙重刋道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园同校字男璜磻溪戒淫篇天道无往不复此理有固然事有必至也人生天地闲禀五行之秀具刚正之气夫夫妇妇人道之常越礼乱伦等诸禽兽淫邪之行志士所当力戒夫天下蠢然者莫如物乃睢鸠定偶而不相乱哀雁孤鸣而不成行人不如鸟负此人名逊物之灵矣奈此蚩蚩之氓不解色卽是空同于幻泡犹羡红颜缘鬓恩爱纒绵岂知人同此心返观可悟尔等于淫人妇女时转思吾妇女若伴淫人尔必心中如刺眼内如火奋击追杀刻不容缓何至以我淫人自鸣得意乎此时天地鬼神临之在上质之在旁瞋目切齿谋爲报应灾祸之至定不旋踵兴言及此能不寒心又况舍身利剑碎首隣阶阳台之梦未终泉台之扃巳掩靑怜碧血皆红粉之恋爲之美人原是胭脂虎岂不信哉卽不至此强者鸣官弱者隐恨宗族含不解之羞夫妇絶百年之好死生莫测祸变多端或隐图报复或暗地伤残至若夫若子世玷淸名永爲话柄是杀人之惨只及一人而淫汚之毒不啻杀其人于数世也夫好色之人巳身不正一种柔肠媚骨不能制人必多爲人所制由是狥私情废孝友父母兄弟弃置不顾舍此一好之外懵然无知矣由是妻妾子女失所防闲任其秽乱闺闱默爲报应亦必懵然无知矣且好淫者子孙必多殀后嗣必不蕃何则我之子孙我之精神种之今以有限之精神供无穷之花栁譬之以斧伐木脂液旣竭实必消脱其所生之单弱也在所必然薄之又薄弱之又弱覆宗絶嗣适得其常淫祸之烈可胜言哉嗟乎人夀几何百年一瞬纵不顾名节不守身命未有不念及子孙谋及血食者苟一计及方追悔之不暇又何娱乐尙思逞慾哉若夫空门淸节孀寡冰心更不比一切尤物冶容仅云品行所关身家所系其爲不可无容多赘是在有志者淸心爲基知耻爲用坚忍爲守戒惧爲志持之以不苟养之以湛如举凡诲淫之书付与祖龙狎昵之友摈不与通殚精会神图爲有益将见何名不立何利不收而五福之休毕集我躬矣岂非理有固然事有必至哉是爲劝此原作也常州孙念劬曾刋于全人矩矱中戒淫文天地生人禀五行之秀具两大之精夫夫妇妇人道之常草草花花狭邪之径倘窥墙钻穴越理乱伦是如豭之寄狗之合鸳鸯之在野鹁鸽之混巢则人也而等诸禽兽矣况夫物之蠢然者亦有时知其配偶关睢定位而不乱凤凰千飞而长偕人不如鸟又何人之足名乎奈何蚩蚩者氓不寻礼义之防每犯邪淫之戒红颜绿鬓恩爱相纒窃玉偷香顚狂日甚岂知人同此心卽同此理人同此理卽同此情我愿尔欲界中人于欲淫人妇女时回头勐省设若吾妇女被人牵染枕边调笑曲尽绸缪而以已介于其旁目睹此种情况未有不刺眼焚心张拳怒发奋击交加刻不容缓者吁嗟乎人同此情卽同此理人同此理卽同此心汚一人汚其数世汚他人仍汚自巳淫欲之念不可不急除也犯淫之报戒淫之书古圣先贤条例最多惟愿回头者觅而观之敬日月文天地之有日月犹人之有两目也目之所视喜洁浄喜端方人人皆然今使人对尔目而便溺必怒甚对尔目而澡洗必羞甚对尔目而咒骂必恚甚奈何昭昭下视而不加敬也且自有日月而后阴阳分昼夜别视见明是故日西沉而白昼尽人有目而昏昏焉月西落而淸夜晦人有目而茫茫焉人得日月之照临人窃日月之光耀人不知日月之至德可乎哉今劝尔世人存敬畏心体尊仰意勿对日月便溺勿对日月澡洗勿对日月咒骂对日月便溺者则有十万神煞激射其人必得竒病对日月澡洗者则有十万阴兵针刺其骨必得寒疾对日月咒骂者则有一万纠察神黙记其过从而困阨之从而殄灭之故日月不可不敬也世人勉之戒之劝世修理坟墓文尝思屋舍爲生人之宅坟墓乃亡人之家瓦漏墙圮风雨飘洒生人不能安也土崩椁坍蚁入虫钻亡人奚以安乎今劝世人各培祖墓有才量独任其功福之来也巳受之无措施自出其力灵之妥也廕随之勿恤钱财勿惰心力家业素丰者须知今日之荣耀仍是祖人之遗留家道崛起者须知今日之亨通仍是祖人之孙子于我何功于我何德生前衣我食我高厚之恩难酬死后朝思暮思泉壤之地宜切世世培修尔之子孙还厚尔年年𥙷葺神之善报益觉神不信者夭贫死絶寒微诚信者夀富安康贵显尝见佳城冷落卽知后世荒凉石碣卧寒烟子嗣隤頺者几姓荒邱埋腐草儿孙堕败者孑家人孰无情谁能遣此吾今说箇常情尔当明其道理讲风水者培沙枝观瞻尙取其包䕶修墓基者爲台砌地脉尙不肯伤残而且寻常百姓之家甫葬先骸之日两旁密种疎篱一抔勤累土石如何前日经营忽到后人荒废今谕尔等人人拜扫好土宜加𡻕𡻕游观恶木宜拔斯坟头无缺䧟之害脉气弥蒸佳城有茂草之生树根安入祖灵安妥贤嗣繁昌若违吾训定遭神谴俯仰沉吟苍凉感叹絶世丰神地理说地居三才之中言地理而天人之理卽相应焉人欲相地天亦相人人欲择地地亦择人世〓固多有谈地之理者然亦知有得地之理乎谈地之理人主〓得地之理天主之而地复爲隐之而显之夫知地之难求而〓不求其地者不可也然知地之难求而犹欲强求其地者亦〓能也昔子平先生有云地理之说本不爲廕后而起然后嗣〓以妥先灵先灵卽以福后嗣此一以贯之之道也今夫地有〓等而得地者亦分三层上等之地上应星象下呈舆图天地〓成卦行安定全是天工而人力不与焉此等惟圣贤豪杰大〓德行阴功之士乃能得之中等之地亦系生成景象然有变化于其闲八卦相盪五行相推一团眞气隐隐隆隆此等惟老〓忠厚小有德行阴功之士乃能得之次等之地一山一水随地铺陈十里一见百里再见无处非有无处不可求然亦要知龙之来厯山之向背土之颜色妙于裁取巧于安排以山川合罗盘不可以罗盘合山川地人相得始得其平此等凡老成忠厚无怨无恶者卽可得之此三等之大义也而其下不足议矣并无吉地以处不善之人也牛眠吉壤岂易言哉嗟乎人虽善相夫地天亦善相夫人也人虽善择乎地地亦善择夫人也人可不勉爲吉人以得吉地也哉吾见世之求地者甚多因作地理说以醒之焉张三丰先生全集X重刋道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园同校字男璜磻溪斗母元尊九皇眞经祝香赞天中斗心中斗敬斗先敬心敬心还敬斗心符七返七数合九还九宝鼎焚香皈依斗母三沐三薰稽首顿首志心皈命礼太初神后天竺圣人主宰魁罡往来印度躬居高上之境极建大中之天统摄万灵游行三界丹成九鼎道济羣生大悲大愿大圣大慈炁一梵王先天神后摩利攴天斗母无上元君志心皈命礼至眞传道太淸选仙居武当而启教爲文始之正传如痴如醉混仙迹于丽春教孝教忠阐玄风于华夏度万三于滇海壻女同升续龙虎之神通道法兼备十方宝筏三教宗师大悲大愿大慈大仁至玄至妙至竒至神东华首相三淸外臣雷霆神吏灵宝天师太和一炁始祖道通文远眞君通微显化天尊志心皈命礼玉淸内相金阙选仙化身爲三教之师掌法判五雷之令黄梁梦觉忘世上之功名宝剑光辉斩人间之妖怪四生六道有感必孚三界十方无求不应黄鹤楼中留胜蹟紫芝洞内炼灵砂存圣像于云崖显仙踨于玉宇阐法门之香火作玄嗣之梯航大圣大慈大仁大孝开山启教玄应祖师天雷上相灵宝眞人纯阳演正警化孚佑帝君兴行妙道天尊普度光圆自在文尼眞佛开经玄藴咒一炁胎无极先天先地根洞虚含造化㳟肃候神明月吐白毫相云归赤色门天潢随转运帝辇不留停德合三元理功传九子灵巍巍眞父母郁郁古经文至道包玄妙眞人体至诚䖍心能感格万古署长生先天神后斗姆元尊大道九皇眞经尔时先天道后斗姆元尊居炁一梵天斗枢宫内与周御国王斗父天尊俱俯观下方有一眞人姓张名通道号崑阳乃系九皇第五天禽临凡修道于北元南明之际寄迹㠟峩福泉山䖍诚礼斗候诏飞昇斗姆慈心感动璇玑运处划然一声现出光明妙相乘七豕之车一时辰内卽降眞人礼斗坛中结彩云悬宝座而爲说此九皇眞经眞人稽首顿首伏拜座前是时斗姆告眞人曰起吾语汝吾卽摩利攴天万泰阳也天皇之前吾巳出世地皇之先吾住西洲天竺国运大神通往来印度继见北洲郁单越周御国王辰祭从心慈好善因往助之觅净土筑垣阙持书戊已之宫实养金胎之室一团神气三次超脱爲生圣嗣九头长曰天英是爲人皇后陞玉眞仙灵二曰天任三曰天柱四曰天心五曰天禽六曰天辅七曰天冲八曰天芮九曰天蓬琼林玉蕊亭亭森森是爲九子是号九皇人皇与羣季分治九州称居方氏仁风灏荡普惠羣生九皇昇举子母同居元始称吾爲先天道后以着养育九皇之德鸿钧在手掌握斗枢九皇上映九星九星环遶一垣吾凭炁一妙更化七元君九辰或下世七元代运行斗姆曰若世有修德行道之人敬问九皇所司七元所代者但与说北斗列星其所宰皆可知也斗爲天车运于中央临制八表爕理阴阳建四时和五行定诸纪移节度均系于斗一爲天枢主阳德二爲天璇主阴刑三爲天玑主福善四爲天权主祸恶五爲玉衡主生杀六爲开阳主百谷七爲摇光主六师八居开阳之左名曰辅星九居摇光之右名曰弼星皆所以佐斗成功者也于是说大圣北斗九皇星君列号曰大圣北斗九皇第一阳德贪狼星君大圣北斗九皇第二阴刑巨门星君大圣北斗九皇第三福善禄存星君大圣北斗九皇第四殄恶文曲星君大圣北斗九皇第五生杀廉眞星君大圣北斗九皇第六树谷武曲星君大圣北斗九皇第七统师破军星君大圣北斗九皇第八左辅洞明星君大圣北斗九皇第九右弼隐光星君如是星君名号灿着天文掌延生注死之籍司福善祸淫之权天子诸侯公卿士庶一切生命均属斗宫若有善男子善女人身遭老病种种苦趣但能悔罪消愆诚心礼斗诵此大道经训燃点九皇神灯照䕶命宫自然转祸爲福化䘲爲祥所有效騐不可具述斗姆曰北斗之廻旋端望七元之返复其体坤中干其性柔中刚道阐妙中妙气禀阳中阳秦末之年显化西汉现身说法面服高皇若有祈福善人欲暏七元金仙大圣之仪者必先扫除尘念淸净心源㳟身頫首冥目静观天乐浮空之际自现金容自露金身有若麻姑神像有若上元夫人女子英雄之气慈悲普救众生但得七元君陟降于中庭诸邪皆鹢退百福自骈臻于是说北斗七元解厄应騐咒曰大圣北斗七元君能解一身厄大圣北斗七元君能解二䜿厄大圣北斗七元君能解三尸厄大圣北斗七元君能解四杀厄大圣北斗七元君能解五贼厄大圣北斗七元君能解六淫厄大圣北斗七元君能解七伤厄大圣北斗七元君能解八难厄大圣北斗七元君能解九横厄大圣北斗七元君能解十魔厄圣哉七元君福及信善人有疾皆能解无常不敢侵神于医治病应似谷传声欲睹光明像焚香候月生斗姆曰七元返复又望九皇廻还敬七元者能使人𨚫死延生敬九皇者更令人成仙作佛若有善男女先礼七元高眞复礼九皇大圣其居家住宅必有甘露下降醴泉发生掬而饮之返老还童金光罩体再于九皇位前一週供𠐒九载行持功成行满𨂍鹤昇空礼斗善报有如是者于是说北斗九皇应騐咒曰大圣北斗九皇君能解一切厄大圣北斗九皇君能解二曜厄大圣北斗九皇君能解三灾厄大圣北斗九皇君能解四缘厄大圣北斗九皇君能解五藴厄大圣北斗九皇君能解六尘厄大圣北斗九皇君能解七杀厄大圣北斗九皇君能解八风厄大圣北斗九皇君能解九幽厄大圣北斗九皇君能解十纒厄神哉九皇君恩光遍九垠无障无灾体不生不灭身往来勤度世天地普游春道法无边际祥云䕶上眞斗姆重告眞人曰七元九皇皆吾先天炁一相接而生一炁之动静阴阳晦朔昼夜昏晓皆倡率焉一气之造化五行八卦河洛易数皆浑括焉年月日时天干地支东西南北山川海岳卵胎湿化无非一炁之所在大无不包细无不入信之者生背之者死从之者昌违之者亡三教大众均宜知此汝本九皇第五天禽下界不恃前因只凭现在现在能修前因可续七九功成将臻圣境故吾说此经典名曰先天炁一九皇眞经吾说汝传最爲亲切此经在处万灵守卫千圣称扬三元梗槪一气相连熟读此经克离死生熟读此经克悉玄因宝而传之非人勿示斗姆说经将毕天仙列宿来迎还于斗宫是时眞人受得妙法上对斗姆言某今誓愿流行以传善士若有男女受持读诵我当与斗中仙官所在拥䕶于是再拜斗姆而说赞曰家有九皇经本命降眞灵家有九皇经父母保长生家有九皇经七祖皆超昇家有九皇经九玄亦登眞家有九皇经诸厌化爲尘家有九皇经万邪自归正家有九皇经众恶永消淸家有九皇经十族自生荣家有九皇经长保亨利贞斗姆曰善哉善哉汝可宣扬正教功德无边接引后生同修道果眞人稽首礼谢信受奉行先天神后斗姆元尊大道九皇眞经先天纯阳氏孚佑帝君曰某昔与涵三大众敷说瞻星礼斗章以爲世传斗科仅有礼拜之仪而少祕密之诀今观斗姆元尊与崑阳眞君所说九皇经典浑三元之大道明一炁之灵通足与太上五斗后先同揆也上士修之必能超凡入圣中士悟之亦可见性明心普愿三千大千百世万世中人皈依崇奉功德无量某今爲礼斗之士宣列科条凡习九皇眞经者先要淸除斗室屏息尘缘面北稽首端拱而立恍如斗姆天容降临在上又如千眞万圣环侍其间然后䖍诚礼斗身欲其端心欲其正神欲其定意欲其慧气欲其和声欲其平升降有节进退有文起止有仪兴伏有度先拜睿号次诵眞经诵经礼毕复持斗咒二章某虽不敏窃尝考诸道藏佛藏而知斗姆梵音有数十余条不能使人遍持兹将藏经所载𥳑切灵应者与诸善士一宣扬之斗姆心咒曰曩谟啰怛曩多啰夜野怛你也他阿迦摩枲摩迦摩枲阿度摩枲攴钵啰摩枲摩诃攴钵啰摩枲阿怛䭾曩摩枲摩里攴野摩枲曩谟粹都帝啰乞口乂啰乞口乂牟合娑縳萨怛縳难左娑縳怛啰娑縳娑喻钵捺啰吠毘药娑縳贺南无三漫多没䭾喃唵吗哩嗟𠴏娑诃梵音便读南无来旦挐多来夜野旦你也拖阿迦摩徙摩迦摩徙阿度摩徙卜不来摩徙摩诃卜不来摩徙阿旦陀挐摩徙摩利卜野摩徙挐摩𡻕都帝来吉槎来吉槎牟沙韈萨旦韈烂左沙韈旦来沙韈娑子不纳来费皮药娑韈贺南无三漫多母驼南安麻利卽芒娑诃又宣扬北斗心咒曰唵呴口底哪吸吸哪啰喽哪唶呾哪𠯽唶哪口㧞口头哪口㧞㖿哪唵吽吽吽口俱胝帝赊苏咤阿若密咤呜嘟咤口俱嗜咤啵𡃤啼咤㖿微若咤俱啰啼咤嗜摩咤萨娑诃梵音便读唵勾底那及及那罗娄那昔答那止昔那㧞头那㧞耶那唵吽吽吽俱胝帝赊苏渣阿惹密渣乌都咤俱耆渣波頼帝渣耶微惹渣俱罗帝渣耆摩渣萨婆诃纯阳帝君宣述斗咒巳毕眞人百拜稽首而说统赞曰福泉峯顶秋月三更长空一碧净无尘天姆慈心感格降山亭说法台前仙花灿灿馨倏忽到而今孚佑帝君述咒补眞经大悲大愿天姆亦欢欣先天神后摩利攴菩萨斗姆无上元尊愿以此功德普及于一切我今得受持光华传万刼张三丰先生全集汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园仝校字男璜磻溪前三教上圣灵妙眞经三部眞经笔仿黄庭其言本劝人顶敬神圣而𨚫于金丹之道亦具其中字面字义皆可奉行愚本不敢赞一辞因奉师手授并命其卽授爲註愚乃退而註之题解曰前指太极之先三教谓立命了命复命之传上圣喻言上品金丹灵比先天元神极隐微而难测妙含兑中少女纳震男之阳光眞经卽眞铅也昔上阳眞人註太上度人妙经作题颂曰太上端居太极先本于父母未生前度人度我眞经度若问眞经癸是铅愚于此题亦云孚佑帝君开经赞先天祖炁默默深深琴弹法韵笛奏仙音香花蒲甫两室似瑶林内院沉沉无上三尊圣驾临先天祖炁大药也默默深深未判时也琴喻致和也笛喻调息并喻空中也香花句比铅花出鼎末二句实指一尘不染至诚感动也一偈已见全经之旨尔时洞玄张仙眞虬龙捧笔演眞经经言三教古圣人道高万世享明禋东周尼山素王生冬月望日临昌平西方悉达牟尼身四月八日临卫城十方三界太上君二月十五降威灵几千百载转鸿钧元炁足兮钟圣英天上地上此三尊浩浩刼刼皆知名尔时者尔卽已我之对时卽阳生之时先天大道皆自尔时发露故说眞经多用此语作起祖师演洞明经晋秩洞玄洞无所不通玄能穷其妙今又演此灵妙眞经包括金丹大药虬属阴龙属阳阴阳会于笔下大道出于眞经也经言古圣人出世成道之后受享万代明禋勉后学顶礼圣人勉后学诚求金丹也然此上圣三尊诞期不同卽可想先天药产活子时亦不可拘圣人要数千百载转鸿钧元炁充足而后钟育其灵此正如金丹之道必越五千四十八日然后金气足而水潮生也天地之上惟此三圣最尊一身之中惟金铅最贵浩浩刼刼皆闻其名得丹之后经浩刼而不坏也吾今敷说三圣经水有渊源树有根愿人体此三圣恩𡻕逢圣诞抒䖍诚不须笾豆如朝廷不须忏会鸣鱼鲸只须斋肃正冠巾洒扫精庐絶纤尘空空虚室然银灯香篆盘旋一缕淸水菓茗花洁且馨卑躬顶礼候云軿愿保干元亨利贞愿断贪痴爱慾嗔愿习道德五千文愿行三教游长春一念眞参念不纷鸿庥下赐不因循三圣统该万部神予福予夀谁阻临祖师以敬圣人之意敷说眞经则尊眞经者卽当如尊圣人先天一炁自虚无中出似莫测其根源而岂知阳产癸中实是水有源木有本但愿人体念其本源之恩若逢眞炁一临必抒䖍诚迎迓如値圣人诞期焉参同契曰至诚专密谨候曰辰是也君子以此道爲贵则笾豆之事付与司存忏会之徒任彼僧道我惟斋吾临炉正冠岸巾而待以黄房爲精庐以玄关爲虚室纤尘尽扫万虑皆空金银光现俨若明灯银灯喻铅鼎也一缕淸香卽是一阳初气水菓茗花正佛家药物之喻也尔时水源至淸玉蕊初发岂不洁且馨乎参同曰眞人至妙若有若无尔时要卑躬顶礼曲听旋视则眞人之云軿方至候眞人如候圣人也干元亨利贞比五行之攒簇贪痴爱慾嗔须一丝之不挂道德五千言说此眞常道也参酌乎三教之训乃许大用当前得之俄顷永保长春故曰一念眞参鸿庥下赐也不因循者片晌结成阳丹也三姓会合于中宫万神皆爲之听令故曰统该万部也福我夀我全在先天一身之识神谁敢阻哉若把眞经当眞金胜似人间凡铅银至诚专密怀竒珍汝家定许不空贫润身润屋富庚辛安居自在乐无垠匪惟减夀而延龄亦将立命以全形暗中黑籍除幽冥视履嘉祥瑞霭兴眼前巳展大门庭身后还育贤玉昆积功累行洽比邻风行乡党化爲仁百年蝉蜕返瑶京朱霞拥䕶登天门眞经卽指眞金祖师至此明说也眞金爲长生命宝岂是凡铅凡银所可同语但当至诚专密宝若竒珍则眞金返舍黄白满堂夫岂复叹家贫乎润屋润身安居自在皆言凝合丹头眞炁在抱也阳丹到手不但如炼巳筑基只堪减病延年直可立命全形长生久视也斯时也仙班题姓黑籍除名所谓罪垢凡尘一笔消也视履之间安然澹然大展门庭丹庐署仙人之府再以阳丹母气擒伏阴丹子气炼成金液九还复加以换鼎分胎则金昆玉仲箇箇会骑鹤也由是而隐显人寰积功累行旣度了我复度他人天符一到白日飞昇则朱霞拥䕶登天门矣上根道器须体经义实行乃可臻此勿谓终身口诵卽可成仙也莫逢圣诞不闗心忿恚交加逞恶声房中眤色并宣淫天神察夺难留停平时敬圣极忳忱到此尤宜戒惧深此刻全无顶礼情卽此可以推居恒人逢圣诞最要闗心时値阳生须当用意若犹忿恚逞恶贪恋淫色未有不走眞气者非特自损其身天神纠察亦将夺其夀年待时炼巳固属忳忱入室临炉更深戒惧求铅无郑重之情则居恒炼巳亦可推其不纯也此节反覆诰诫词旨极明吾愿人人奉祗承洗心涤虑孤衷纯视虽不见听不闻俨然三圣乘红云宣尼威仪旭日暾释迦法象秋月轮函闗紫气来𦆯纷使人瞻畏时兢兢高山景仰弥慇懃士庶终非凡俗伦敬圣者须致钦承求铅者宜守静笃洗心涤虑纯其衷以观其复焉纯与杂相反求丹纯诚乃克有济大抵气定神凝则纯欲动情胜则杂按候求铅则纯非时妄作则杂又况先天之气默默深深无声无影不见不闻夫惟㳟巳视听乃如有见有闻也观圣人之乘云若眞人之出鼎师所谓一颗红光是至眞也如旭日者阳光新现初三之夕也如秋月者金水充足十五之夜也如紫气者眞气腾腾玄关火发也丹家言初三又言十五者初三象金水之气新十五象金水之气足气不足则水不生初三十五须在一时看须作一串想不可以数算计也若以数算计安得谓之活子时乎初三之中卽兼十五初三则二分药嫩十五则阳气纯全黄庭云三五合契九九节是也此时进火则有紫气入关之象否则稍迟刻数卽落后天而阳丹难就也故当要瞻望兢兢勿失爻动之候高山景仰所谓形山对面迎眞人也丹家知此虽士庶亦超凡伦入圣之机就在此一战成功人可不重其事哉师传口诀尽洩于此爲同志告中天花雨遍干坤说法台前气象新山河大地生光明莲社花开白雪春上帝嘉怜演眞经遣神侍卫来丙丁是日是夜月出庚淸辉朗映虚危星碧落隐隐闻箫笙捧炉信士望空迎尊经爲主身爲宾从此修持解邪祲中天比虚无之境花雨譬金水之生虚无妙合干坤鼎炉在其中天星地潮正如遍满干坤也说法台炼丹所也台前之气象何如泥丸云山河大地发勐火张果云开炉巳觉放光明此台前之气象也莲社花开白雪春铅花现如雪花白也上帝喻心君心爱眞金卽运神火以炼之悟眞谓更假丁公煅炼也是日是夕正逢月出庚方虽明演经之时正表求金之时也淸光吐露照映虚危之穴碧落箫笙恰似汞迎铅入夫妇交欢景象捧炉信士卽指修丹之人我投彼家彼反主而我反宾宾主浮沉彼我顚倒极是求丹妙法从此修持得丹入鼎则阴消阳盛可解邪祲矣天地不和诵眞经风雷雨霁及时行节气不和诵眞经春秋冬夏能调匀邦国不泰诵眞经东南西北庆咸亨民物不安诵眞经山陬水泽尽欢欣九幽九狱闻眞经可超滞魄度亡魂名山名院藏眞经可接羽士引高僧诵谓修持也天地比一身一身之运动无常则雨暴风飘坎离奔逸雷轰露冷男女惊狂欲使风雷雨露之顺布则必善修眞经也气节言四时四时之政令不审则春卯秋酉沐浴乖违冬暑夏霜阴阳反变欲使春夏秋冬之合符亦必善修眞经也邦国比丹基眞经安全则东南西北皆共庆民物亦比丹基眞经泰定则山陬水泽皆相懽他如幽狱魂魄皆属阴邪得眞经而阴退也山院羽僧体存阳半得眞经而阳全矣眞经妙谛包层层眞经首重圣诞辰片晌信受亦生荣矧能永保登上乘千祥未可具敷陈瑶函参透卽蓬瀛巍巍宣说灵妙经洞玄主宰天师孙妙谛层层承上叚而总朿之民物邦国气节天地其于筑基炼巳採药和丹之层次密包其中然此篇眞经只重金丹大事故开首卽讲圣诞以比先天之生金丹以眞阴眞阳二八同类之物擒在一时炼成一粒阳丹其造化在片晌人能片晌信受卽能片晌生辉况又保而不失举阳丹以合阴丹炼爲金液九还岂非更登上乘乎九还成就千祥云集人能参透瑶函则与蓬山不远也宣说此经阐扬灵妙若非洞参玄微之主宰其孰能之主宰爲谁张天师圣孙三丰祖师也惟眞师能谈眞道夫岂易言者哉中三教大圣灵应眞经中喻自外入内金来归性之功也三教喻养性见性复性之道与前三教合取一义大圣比大还灵卽一粒灵丹应比内外相应眞经者金液也孚佑帝君开经赞醍醐灌顶味酽香醲法台扫净花雨弥空白云开嶂出晴空满院和风𨓮望三尊圣德容当头一偈巳见此经皆言金液大还之旨兹不必註洞玄至人张仙翁经传灵应下苍穹道有三圣位居中先倡后随声教隆一尊邹峄兖州东一尊潮音落迦峯一尊关令启玄风道行华夏及胡戎中三圣人降天宫恩波浩浩泽溶溶集义爲气精神充至刚至大谁陶镕寻声赴感慈悲洪救苦救难苏尘䝉文始先生如游龙领袖羣眞参化功三圣灵光间气钟亦因学养足三冬大人尙志饬儒躬居仁由义出羣雍普陀念道抱孤衷十魔九难证圆通石楼山上云霞封苦志精修神丹红拔宅齐昇直上冲至今明月照萝松灵应眞经祖师下苍穹传与人间何殊甘露下降也三圣虽殊总一复性之道总一守中之理故皆位乎中焉先倡后随者前三圣倡之中三圣随之有如金丹倡于前金液随于后也参同云卒得金华转而相因化爲白液凝而至坚又曰金华先倡解化爲水金华者先天一气而巳功夫到此声教愈隆当其先三圣之出处各有不同然皆是干金之体钟灵毓秀下降天宫恩佑世人此亦如金丹入鼎与干交合之后渡鹊桥上崑山旋化爲一盏醍醐灌顶门而下鹊桥归黄房而结灵丹也浩浩溶溶实形美液之状此丹也乃是集义而生义属金至大至刚天地不能陶铸又复寻声而至至比还救苦救难甘露遍洒尘迷他日破顶而出矫若游龙可参造化之功也灵光如此无非自修持养育得来亚圣之尙志慈航之炼道石楼之修丹皆同此也吾愿人间尽恪㳟仰瞻功德如高崧若闻三圣诞期逢茗香馥郁水花浓默诵眞经荡涤胷如沾圣惠暏眞容俨然入庙调笙镛俨然入寺谐鼓钟池上龟浮听敲筒云间凤舞和丝桐法驾青鸾白鹤从有感卽应庆重重金液之生祖师愿人敬重之此箇诞期是比金液生时茗香馥郁水花浓比其香如酥甘如蜜也盪涤胷襟始沾金液之惠结成灵质如睹金光之容此等道味非凡人所得尝也陈上阳眞人云刀圭入口运巳眞火以养之运火之际忽觉夹嵴眞气上冲泥丸𤃉𤃉然有声似有物触上脑中须臾如雀卵颗颗自腭下重楼如氷酥香甜甘美无比觉有此状乃騐得金液还丹徐徐咽归丹田自此而后常常不絶闭目内观脏腑厯厯如照烛渐次有金光罩体也至于笙镛以调之钟鼓以乐之正金公与靑娥相见时也敲竹唤龟龟听我唤鼓琴招凤凤受彼招此卽悟眞篇之旨也青鸾喻龙之强气白鹤喻虎之强气龙吞虎㗖内外药凝有感卽应声气相通也此言金液内药必合金丹外药而后成功庆幸耳儒生顶敬开明聪缁流顶敬豁痴聋羽人顶敬振昏瞢莫将三圣分三公三教殊途妙自同养性存神万里融见性定神万法空玄门退步多英雄炼性调神合其宗学眞道之人无分三教只要敬重灵药结爲灵丹则养性存神见性定神炼性调神三教皆合一宗也眞经讽出韵琤瑽璎珞琅玕相玲珑涨墨消除宝燄熊世间当用赤纱笼可以传之戒商工可以表之勉士农可以训世而课童可以戸诵而龛供可以廸吉而勉凶可谓玉应而金舂眞经细玩垂帘栊方知三圣身始终时雨化物生䓤茏甘露洒天垂芙蓉九篇文势拥河灉言言宝筏度人𦨴眞经比金液触泥丸而有声故曰韵琤瑽结成大丹则与佛家璎珞外丹琅玕玲珑相映也涨墨除而宝燄熊喻如铅干汞添也灵丹入鼎百脉归根环匝关防运符包裹卽如赤纱笼也众生识此皆可入道参同云覆谬众文传世迷惑遂使宦者不仕农夫失耘商人弃货志士家贫吾甚伤之祖师与魏伯阳同慈悲也故爲重言可以以晓之人能细玩眞经则三圣之始终可知金丹之始终亦可知也孟子之时雨大士之甘露文始之词源皆如此金液大丹眞乃度世宝𦨴学儒学佛学仙踪不知三圣皆凡庸覆载林林与总总愿人顶礼毋疎慵三圣之书如菽菘千门万戸备飱饔三圣之道如穹窿八方四极齐帡幪对经思圣宜肃雝灵台勿始念憧憧静养天怀若稚种主人明月白朣胧时时刻刻戒轻松温温存存加研功经堂四面煖云烘一粒心花含紫茸入圣超凡由我侬人不知三圣之功必皆坠落凡庸人不知金液之道必不能成神仙愿人对经思圣愿人照经炼丹也炼丹之法先要净扫灵台勿使念扰合丹之后又要静养婴儿心如明月时时刻刻温温存存此十月功夫也经堂喻丹田煖云烘照悟眞云内有天然眞火炉中赫赫长红者也结成一粒心花则入圣超凡由我做矣莫忘君父违孝忠莫学冥顽逞禅锋莫效旁门落倥侗下堕泥犁入鬼丛三圣在天日曈昽显良佑善开阴蒙眞经传出气如虹文光赫赫斗牛冲高提长剑倚崆峒天仙灵圣号三丰莫忘四句戒人立大本求大道也三圣在天明如皎日默爲良民善士扫去灾邪此亦如九还到手正阳立而诸阴散矣经气如虹光赫赫而射斗牛正如婴儿出胎破顶冲霄的气象今日之长剑高提倚崆峒而说法者卽从大道得来位登无上三丰仙师也后三教大圣灵通眞经后指丹成之后此三教义取同归大圣卽大道灵通则变化无方眞经者眞圣也一阳何祖开经偈修经圆满普度良縁香凝宝篆地涌金莲大儒大佛大罗仙跨凤登天又见三尊圣象严眞经修圆满是指大道巳成也惟当普度良縁位证至无上耳此篇立意卽如此偈洞玄眞人张玄玄怀抱眞经与世宣于今又说三圣篇三篇九圣九阳全梓潼文帝七曲巓达摩初祖一茎莲孚佑独撑大愿船派开南北道无边三圣灵通普八埏修身苦行曾经年孝友仁慈功德完广行三教心拳拳过江面壁志向坚道包三教神闲闲终南十试屹如山大哉三教公能肩人见无爲乐自然谁知有作在其先祖师抱眞常之道重与世宣又作第三篇以全九阳之数喻九还之成就也三位圣人皆证大道然皆自苦行修来悟眞曰始于有作无人见及至无爲众始知正此意也无爲喻面壁之事若云神通显化则是圣人之慈悲却又有爲于世也三圣慈悲满尘寰化蹟无方难缕谈十七世爲卿相班阴隲文中常有言万古宏恩堪咏叹福星朗照彻微垣东西土说大乘禅少林寺上岂无缘六朝示内子正纷然非师谁与挽狂澜佩剑遨游遍海天英雄男女授眞诠竒名约姓题山川九州妇孺皆闻焉此叚言三圣之分胎出神灵通显化盖望后之成眞者亦如三圣慈悲训俗化人黜邪扶正朝游北岳暮宿苍梧普度良缘也今我宣扬志士前功果须如三圣圆成圣成佛与成仙善心善量宜广寛若无德行培本元动有羣魔作障纒道成混迹隐烟寰仙阶他曰乃高迁此叚勉后人上希三圣敦崇功果广修德行而后能成大道也三圣之心如醴泉沛泽长流济后贤向使淸河忘人间何必现身爲宰官向使多那隐湼槃何来五叶下西干向使回翁永隔凡谁度何王与刘韩三圣之心最纒绵后尘谁歩许谁联此叚卽三圣之功德而反言之若使三圣道成全无显露安有若大慈悲若大法派哉谁歩后尘虽似祖师自喻亦以勉励后学今我敷辞不惮烦望人精进穷瑶函文祖眞经阐妙鸾註参大洞包灵丹达祖眞经见诗缄珍藏腹内养泥丸吕祖眞经极大观诗词歌论韵珊珊万人皆度万人欢巍巍宝驾驻云端此叚言三圣着述皆以上品丹道爲主文昌帝君本以儒而参明大洞得成神圣者也圣贤何尝不学仙道耶达摩祖师亦以佛教似炼金丹得成神僧者也是眞佛释何尝不求仙道耶而吕祖则不待言也万人皆度三圣婆心不已见三教之同源哉我愿羣生顶礼䖍每逢吉诞焚㫋檀花水果灯洁且鲜尘埃净扫豁松关默诵眞经见圣颜一轮海日上三竿万里朱霞照大千恍如聋哑捧华銮宛如飞钖半空旋又见红云起碧蓝笑迎黄鹤舞𦒘𦒘天神天将摇雷鞭三圣凌风入紫烟此叚卽三圣之法象灵通喻出神之妙用吉诞比脱胎之时松关比上丹田尘埃脱尽方是还虚见圣颜喻见巳身法象也日昇霞照喻神光也三圣之法驾卽比今日之法驾也神将雷鞭所谓天丁迎卫霹𩆝一声天外天也莫道乩沙难求攀至今训草如邱蛮莫言只履遗市⬤至今蓬发尚逥还莫谓栖眞止涵三至今常降岳云坛此叚言三圣之灵通不但当日道成显化人间卽今教训人寰其神德犹未已也颂曰性量圆满法周沙界万缘虽息一眞自在见种种相及万万代引导羣迷眞修不坏于戏三圣泽咸沾愿人澟澟对庄严爲演眞经作疏笺不须问卦与祈签只须积德养淸亷自有神庥叠次覃文昌笔录皆诬传胡僧棒偈那须参灵宝毕法休研钻眞经妙谛挟鍼砭瑶台说法掀美髯此叚言沾三圣之泽者必体三圣之眞道祖师眞经卽当修行之士一通洪愿疏文但愿积德养亷修成大道不须打卦求签也道成之后神庥叠赐有如天符累诏他如妄学笔录求文帝开悟聪明妄谈棒偈谓佛法原来如是修持灵宝只图却病延年者皆非三圣之眞传也祖师作三篇大经标明大道正可爲世人鍼砭古仙云爲甚此心开大道只因原向道中来祖师慈悲之心不又与三圣相同哉师髯最美当年遨游云贵人皆唿爲美髯张公登台说法如见掀髯微笑也重刋道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园同校字男璜磻溪洞玄度人宝忏诸天无上眞经开经偈太和一气转鸿蒙演教人寰霁日红包罗万象森羣峯慈爱文章锦绣胸鼓铸元黄气潜吹槖籥风经爲天口话高穹尔时金阙至尊玉皇上帝端拱弥纶之境高临燄摩之天红云捧座身现三十二色宝光照临下界睿念惓惓因降玉音垂训左右诸弼而白众言方今海宇羣生沐承平之化多鄕善之人但有独善必湏兼善若无兼善卽非善善汝等愿力宏深更湏乘时阐教黙赞熙朝仁风远播化雨长施慈悲度越羣伦仙秩还超圣境是时玉虚师相眞武玄帝稽首上言臣自黄帝时养眞太和克成上道叨侍紫霄迄今四千余载始生一人天师之后号曰全一广立功行有大神通辟邪演正敷训元明南极会上曾封爲继武眞人谓其光显太和道踪臣后玉淸至尊封爲广慈普度上淸至尊封爲飞龙济世太淸至尊封爲文远眞君西南诸省屡受鸿庥臣念此眞足当鉅任但恐职微难宏普教至尊加宠必不负恩现诣昊天敬申高听至尊闻奏喜畅天颜勅宣陛见毋致逡巡眞君乃从容入觐稽首座前玄光覆顶圣眷欣欣帝曰卓哉尔全一眞君深明大道师相称扬巳知尔德果能推心浩远畅发玄经伫命仙苑史臣代制宝诰钖尔光荣兹将尔全一眞君晋秩洞玄帝君玉虚右相参法天师监察无方便宜行事上下八极任尔游行有功无过再申宠钖玉音下垂眞君拜命帝受拜巳乃退黄金之殿居赤玉之宫昊天师相卽命玄天侍从导引洞玄帝君流览北极宴叙三朝与诸眞列宿洗程饯送乃复遨游三淸恳垂宝训元始天王曰天地未判鸿鸿蒙蒙五居十内玄统黄中胚胎万物涵养三才静而生动混沌初开又说最上法言曰太和之气种于干父震爲长男生自坤母出日入月辟门阖戸掌握阴阳爲道根祖人若遇之夀延万古灵宝天王曰顺道成人逆道成丹造丹之法以让以谦立中生正兀兀腾腾下闭地戸上开天门人若见此道炁长存急急如律令侍卫我法身火符驱万邪一㸃注黄庭道德天王曰至道之精不在繁言外缘屏去神注丹田人心忘忘天息绵绵往来内院顺彼自然或长或短或后或前生气灏灏如车转旋行之纯熟便可成仙诸天训巳昊天使至复赐瑶函一章并钖宝珪宝印宝剑宝册九德偃月冠七星如意簪素绡绮霞之帔紫绡华衮之裳羽属绛綵之裙八宝铢衣元光玉履飞云金辂羽盖琼轮仗九光之节予十絶之旛前踞双凤后随八鸾千乘万骑朗耀淸虚望阙谢恩返躬无旣帝君乃拜辞诸天上圣奉教推行洞玄帝君降行云之阁开度世之航尔时漏天久雨暑月凝寒人民怨咨稻粱淹浸法筵初起瑞雾团团佳气频临淸风洒洒朗星照水曙日出山乃登妙台用开宝训帝君曰大哉至道之微以言洞达至道之精以言明彻经可爲法尊圣经以法吾法经本常道尊圣经以道吾道非有法相非无法相日用行习卽呈法相非有道名非无道名事理伦常卽是道名从经者昌违经者亡吾普法言于薄海吾宣道妙于遐方吾引善人于仙鄕又言天人之间只有福善祸淫两条是故作善者降之千祥不善者降之百殃修身之士止于至善而心定六尘不扰六根由是三尸去五贼除尸贼不能逞其毒殃害不能近其身积善之中有驱殃之法焉非积善之后而乃有善报也实去恶之时而已无恶报矣三圣大典善量无边三圣大经善缘普度人何不勉而行之帝君曰经典聿成人宜遵奉十方大众六合羣生敬唪瑶章须知宝训夫读书须当爲巳而演经先在济人慈悲广注福禄来崇兹谕尔善男信女每値良辰焚香礼拜或居静地扫阁繙书须存三大愿广立无量功一愿君王仁圣民物咸亨二愿父母康强宗族共盛三愿沉魂滞魄度世超生存希有量合三无心不求福而福自降不禳祸而祸自平此经唪处神鬼齐听爲此谕行各宜遵信帝君曰经文最重参礼爲尊先民有言至诚感格神驾临虚人须顶敬勿𧩊水陆之竒珍勿饰法筵之仪器心淸室静气聚香霏如覩列圣诸尊三元五岳洞天福地海岛山洲一切神灵都来顶上列列皈依合掌㳟敬志心朝礼玉淸圣境元始天尊上淸眞境灵宝天尊太淸仙境道德天尊玉皇大天尊玄穹高上帝九天应元雷声普化天尊北极素王玄圣道君南极长生赤精大帝东华木公靑阳大帝西华金母元皇上帝中央黄老元皇上帝周御国王斗父天尊摩利攴天斗母元尊诸天诸界诸尊圣父大帝诸天诸界诸尊圣母元君日宫太阳帝君月宫太阴皇君三元三品三官大帝五方五岳诸尊大帝三十六天一切尊帝九天开化文昌元皇道君西来开化释迦牟尼佛王普陀显化灵感观世音王然灯古佛玉虚明皇大帝北极眞武玄天仁威大帝佑圣司命帝君翊圣保德帝君玉淸首相关圣帝君天枢上相武侯帝君太初玄元铁祖齐阳帝君金阙上相钟祖正阳帝君玉淸内相吕祖孚佑帝君玉淸侍节韩祖恒阳帝君普化玄觉张祖飞阳帝君太淸上相曹祖洪阳帝君西华淸妙何祖一阳帝君上淸眞宰蓝祖养素帝君八眞派演一切广道眞君大淸右相刘祖海蟾帝君上淸右相王祖重阳帝君符阳邱眞君紫阳张眞君南北二派列位眞君龙虎正法辅元演教正一始祖龙虎掌法列代仙师太白救化青莲先生玉淸文妙眞君苏文忠公东坡先生衡文翼道眞君苏文定公颕滨先生衡文辅道眞君厯代文儒一切得道眞君上淸首相隐仙寓化犹龙二祖文始先生上淸眞宰隐仙寓化犹龙三祖麻衣先生太淸静宰隐仙寓化犹龙四祖希夷先生上淸右相隐仙寓化犹龙五祖火龙先生玉虚右相参法天师犹龙六祖崑阳先生宏愿沈眞君普愿汪眞人祖师派演一切眞人海上三山一切高眞海内十洲一切高眞十大洞天一切高眞四大空同一切高眞四大名山一切高眞四大部州一切高眞三十六洞天高眞七十二福地高眞四十大名山高眞淸源妙道赵眞君厯代斩邪护国神厯代大忠义之神厯代大孝节之神济生上化药王孙眞君济生普化药王许眞君厯代一切济生眞君厯代地仙仙师厯代剑仙仙师云天二十八宿万象星君六十甲子支干列位星君十二宫神分野星君当年本命元辰星君三百六十应感天尊九天司命东厨定福府君天上天下値日功曹考校仙官天上天下値日纠察豁落大将雷门守将十二天君五百灵官感应一切天君本府城隍硕德尊神本县城隍辅德尊神通天都府司瘟主者下界行瘟一切尊神当方土地社令神祗飞符传语赍奏之神一切大慈悲十方诸神众祥云满虚空弟子今顶礼愿存三大愿普注人人身弟子今世非以及前生恶悉令得消除永生行善心志心皈命礼传经仙师洞玄无上帝君是时诸天尊帝集淸微之天临虚明之殿三淸上座列圣中分有一高眞孚佑帝君出班稽首面白诸天尊言弟子今观下界善缘结自西南洞玄大开经典度人无量奉教推施明德新民天恩无旣臣愿述洞玄经赞曰人习洞玄经定生方正心人习洞玄经定生慈祥心人习洞玄经定生淸净心人习洞玄经定生智慧心人习洞玄经定生超悟心人习洞玄经定生仙佛心伏以洞玄经者诸天尊之宝训四大洲之祥光此经在处万神皆䕶此经在处万仙同助于是说洞玄大忏拜谢天恩人礼洞玄忏能解疾苦厄人礼洞玄忏能解是非厄人礼洞玄忏能解刀兵厄人礼洞玄忏能解水火厄人礼洞玄忏能解邪魔厄人礼洞玄忏能解网罗厄人礼洞玄忏能解瘟瘴厄人礼洞玄忏能解厄中厄人礼洞玄忏能解厄外厄孚佑帝君说是赞巳敬恳洞玄帝君展金阙之瑶函发雷音而醒世羣眞列圣咸此听闻于是洞玄帝君启昊天上帝宝训而与下民宣曰仁慈淸净爲道之心谦和诚黙爲道之行高明博厚爲道之门养三竒灵爲道之根道重知死乃能知生亦重知生知死方眞无极而死太极而生其精湛洁其气浑沦其神虚寂其道圆成人能知此碧落飞昇道德天王曰三教同源一编万古佐我玄风扬吾正道尔诸仙众盍同称举于是列圣羣眞合掌赓歌和声而退复次玄天大帝谒玉虚之座进金阙之廷㳟上瑶函恳垂宝诰诰曰玉虚上相金阙高眞德畅人神经开井鬼广三千之功行醒亿万之沉迷昔从元岳而成眞今继玄天而阐化扶正教无党无偏辟旁门有声有色诛杀干坤之方士挽回道德之宗风指先天而对月招后进以昇云妙道无方玄微莫测至灵至圣至大至尊体合自然神凝般若三教眞宰一气权衡参法天师洞玄帝君犹龙六祖隐仙寓化虚微普度天尊洞玄帝君拜受诰已诸天神圣亦返天宫只见祥云冉冉华日辉辉帝君乃返本坛敷说此经而爲世人言曰愿以此功德推及于万世与一切众生皆成无上道志心朝礼诸天度人无量经洞玄经者度世之航也经中所述皆诸天垂训法语我三丰先生遵经演之洞明玄藴洞达玄微于是受封洞玄帝君于是说此洞玄眞经有缘遇此宝之重之重刋道藏辑要张三丰先生全集汉嘉长乙山人李西月重编张道渊子深氏书阆中朱道生晚成子敬刋姪瑛春城朱瓒素园同校字男璜磻溪菩提圆妙经偈曰谈经阐妙出尘埃云皷三声坐法台日上峯头旋过去还应红到别山来菩提言我昔在太和庵中敦修玄教内抱眞如隐显度人现种种相作种种方便勤立功行以待天符尘垢满衣常乐我静日坐菩提树下与弟子圆庆及诸比邱徒俱圆庆尔观此菩提妙种无香有香香无不闻无光有光光无不照香光遍满总属无心乃念我佛上乘本性充足慈悲普䕶自然寂照亦非有心是曰菩提菩提嘉名实始于此昔往西天神游参礼世尊启请释旨默契禅宗世尊大喜勅赞宣扬而与大众言曰神光熙照性海澄淸在尘出尘隐世度世现医身而扶危拔困倡大众而阐道传经果证大罗金仙道比达摩尊者大仁大愿大慈大悲玄玄祖师救难天尊邋遢静光佛菩萨摩诃萨翌往南海落迦瞻仰尊者潮音浩浩佛法无边启请佛意得并释宗因爲诵菩提妙经赞扬慈悲观音觉王卽醮甘露而爲祕咒助我功德西南两参香光同盛法周沙界性体圆充释佛大乘咸如我道今付梵鼓朗诵菩提于意云何而名爲释世尊云吾好释故以释开教取释去万缘之意于意云何而又爲佛慈航云吾好佛故体佛设教取觉悟众生之意如是我闻释主离世如是我闻佛主醒世释中有佛无香光自有香光如菩提然佛中有释有香光本无香光亦如菩提然释典佛经无非超脱尘垢警悟沉迷是故世尊淸净复得慈航淸净世尊总其淸净慈航普其淸净非有所执其淸净非有所坏其淸净非有所吝其淸净乃至无淸净非淸净非淸净亦淸净是大淸净是满淸净人能呗诵菩提必得淸净心必得般若心但得般若便忘般若不忘般若卽非般若旣非般若不名般若非非般若乃是般若得般若者是谓之释是可成释是有释释是释非有释释是释自有释释是谓之佛是可成佛是有佛佛是佛非有佛佛是佛自有佛佛世尊如是也慈航如是也卽沙门比邱亦如是也不如是能成释不不也不如是能成佛不不也何以故卽释是释非释卽非释卽佛是佛非佛卽非佛何以故释外无释取释爲释佛外无佛取佛爲佛何以故释释释意并无释意乃巳释意佛佛佛念并无佛念乃实佛念不释而释者上乘不佛而佛者大乘佛释之经藏卽释佛而成藏是名正法眼藏菩萨述已尔时靑鸾白凤交加和鸣圆庆曁诸比邱徒众皆大欢喜叹爲希有顶礼持行卽述慈航咒曰菩提谛菩提揭谛揭菩提谛谛揭菩提谛菩提萨埵谛菩提萨摩诃菩提一经盖得于西湖慈净寺如湛上人者上人爲烎虚大师法孙烎虚者江南高僧也㓜精禅旨业宗大乘晚主慈净寺雅重此经入寂后如湛珍藏者二十余年道光初来游峩眉同人与如湛遇甚洽因以此经相示并云玄教之中有此菩提而人不识也其时刘杨诸君採辑全书适得此本因㳟录而敬存之邋遢静光佛代传普陀大慈明心神咒观自在菩萨摩诃萨从定观中俯视苦海蔑内车诸不善道乃以阿閦鞞扫除诸不善道普愿三千大千世界中人若俱胝若僧胝若昆卢遮罗悉令囘心向善善心那罗延无分三千大千中人是何宾头卢是何颇罗堕皆得登波罗密多皆得登阿耨多罗三藐三菩提卽说陀罗尼眞言曰唵念念念念念念阿鞞䟦致如如耶摩诃菩提菩提萨埵干陀诃提菩提萨摩诃和南观世音亲授大慈咒愿以此功德提醒无量众曩谟大慈尊观自在菩萨摩诃萨钟偈十方尘静叩钟声宣普度之灵文演淸虚之妙品伏愿君王仁圣万国承平更祈父母康甯千家和顺自古忠贞节烈箇箇扬名从今痛苦顚连人人获庆九幽六道四生回元返本古墓荒郊冷殡度魄超魂广拔乎刀兵水火瘴疫夭亡之辈各免悲鸣并祝乎鳏寡孤独羁旅流离之人咸归顺境合阴阳而全性命能消罪垢凡尘凭德行以立干坤可对天高地迥爲儒爲佛能週一十二万遐龄希圣希眞不落三千六百邪径扫除悲伤恐惧爱慾贪嗔降伏意马心猿虎情龙性福禄来成天上神仙接引山门淸净人间炁道长存志心朝礼先天一炁三淸道祖天尊志心朝礼昊天金阙高上玉皇天尊志心朝礼九天应元雷声普化天尊志心朝礼太乙救苦寻声赴感天尊志心朝礼厯代传道无上众圣祖师志心朝礼厯刼掌道无上众圣仙师志心朝礼诸天诸地岳凟神祗志心朝礼北斗南斗列宿星君志心朝礼尽虚空界一切灵感众神志心朝礼无量解厄经志心朝礼无量度人经重刋道藏辑要张三丰先生全集汉嘉长乙山人李西月重编张道渊子深氏敬书阆中朱道生晚成子敬刋姪瑛春城朱瓒素园仝校字男璜磻溪水石闲谈闲谈张子曰世人谓读书十年养气十年他把读书养气分爲两节事件便不是圣贤学问夫读书所以研理养气所以炼性性理功夫就在读书养气并行不悖之中宣圣云学而时习之此便是研炼性理纯一不已处张子曰陶渊明北窗高卧自谓羲皇上人此便是他淸风峻节守志前朝气象特其出语高超而人不觉耳张子曰道人愿士子早完功名之愿尽乎人事卽时撒手人能功成勇退便爲得时所患者溺入功名场中恋恋不休则愚人也张子曰涵养中有大学问和平处有眞性情诸子须要容人之所不能容忍人之所不能忍则心修愈静性大愈纯张子曰功名无大小总要及时进退何以能知其时凡于功名中平心一想曰吾之功名不过止于是也卽止之便可得其时也抑或有不尽头处然甯不及母求太过淮阴侯不如子房公元微之不如白香山皆其求尽之心蔽之也向使子房香山亦有求进之心则子房固不难再列台辅香山亦可转陞宰相然安知其终不与淮阴微之同一鲜终而已哉故知进退者乃能称爲哲人张子喟然叹曰茫茫𡻕序逐景漂流吾见人寰中求名求利之辈转瞬而拾靑紫数𡻕而拥丰资者千百人中不数人卽有其人高爵大权难压阎罗尊者黄金白玉难买无常不临又或有居富而夀居贵而安者终归白杨墓下秋风潇潇凉气惨人其子孙不肖又看转眼荒凉有何益也况乎大富大贵骤富骤贵多畏人妄加横逆谩骂指摘倘或不行善事被人诅咒有随口而淍零有随口而穷困者人人快意箇箇欢心其实天报昭彰非人口之转移也人能看得破撇得开自然不羡人富不羡人贵求吾安命之理守我修眞之道人竞嚣嚣我独默默人皆烦恼我独淸凉又安问人之达与不达穷与不穷爲旁观之不平也哉张子曰人夀一事上人有定下人有定中人无定中人少善少恶天欲延之不可天欲迫之又不可于是任他自生自死于其中保则生不保则死故修身尙焉修身而兼以积功累行以企于长生久视者尙焉若下等人多过多恶卽修身亦不得长生如其身上之精气而削之剥之死之罚之而已矣上等则不然以上等而修长生长生可证也卽不愿修长生然其正气撑空亦得联班神道否则转投人世亦必生入仁善之家天理若此有何难晓哉张子曰自古忠贞节烈杀身成仁之时便有七返还丹景象当其一心不动一志不分浩然之气立其中而生其正任他刀锯鼎镬都视爲么魔试我毫不动摇我只收留义气聚而不散凝而至坚火候至此则英雄之光气亘万年而不灭也仙家入室临炉就要有此手段张子曰人当亲在须要及时尽孝爲隹否则亲容一去因时追感伤情有不可言者今日当秋山林中有守制者听吾道来又是秋商露满林碧云天外望亲心黄芦白草霜中老泪洒泉台几尺深试诵此诗能弗惨然张子曰人于孝道务宜各尽天良不能一样却是一样同归于孝字中乃可欲免门闾之望就宜归家奉养欲求显扬之义就宜矢志皇路欲要保身爲孝就宜寡欲淸心徒託空谈无益也二三子显扬未能归家时少到不如寡欲淸心体曾孟两贤之训爲善也若不淸心寡欲只是妄想名而名不成妄想利而利不就妄想一切而一切不可得形神憔悴父母之颜状未衰人子已有老惫之态是欲言孝而孝亦不久反令父母惟其疾之忧多远游之虑不幸而人子一死反添父母伤悲反使父母埋葬由此思之孝在何处不将爲毕世之罪人也乎吾道以淸心寡欲爲本实属保身之方再加以色和颜顺身敬意诚则于孝有得矣张子曰儒生作茂才后多落处馆一派须知就馆谷以奉养亦儒家之方便门也然孔孟贻后人以诗书原不敎人渔利至后世而有此修金之事则卽此物以奉亲正所谓小用小效者耳然不可贪心无厌爲子孙作安闲之计以诗书爲利薮乃不爲圣贤之罪人也张子曰人欲尽忠孝立大节必先要淸心养气若无眞心眞气必不能尽忠孝立大节也葢忠孝者本乎眞心大节者原乎眞气欲得眞心眞气又当以静爲主乃能存得起眞心养得起眞气张子曰人要寻内快活勿寻外快活孔子之乐在其中内快活也若徒愿乎其外是欲求外快活而反生其烦恼也张子曰儒生家多得洩精症者虽缘心火不纯亦因彻夜谈笑永夜读书引丹田之气尽纵于口角之间致使精失其伴遂有此洩精症耳善保身者谈笑宜少读书宜和有一后生得慵软之病张子曰汝宜趁此冬晴运小石砌小坞携山锄删枯草未馁则止日日如此悠游运动若园丁然则通身气血活而不滞也张子曰豪杰之士做好人行好事只求其心之所安并不存借善邀福之念明明上帝亦只有福善祸淫之道以待常人而不举以待豪杰也夫爲善而得福豪杰之所宜有而非豪杰之所尽有顾其轰轰烈烈善作善爲以留于天壤而千载不敝其神食馨香于冥漠者亦何莫非天之所以报豪杰也吾观古来忠臣孝子义士仁人夭折患难之间而慨然也而恍然也张子曰读书立品儒者急务而保身之道足包立品于其中保身者必去骄奢淫佚扫荡邪行故保身可包立品也夫保身之道自曾子传之至孟子而光大其説养心寡欲持志守气此保身之圭臬也而修眞之道卽以此爲正法门但人心䝉蔽闻保身而以爲常谈闻修眞而以爲奇异欲求知修眞悟道者已难之矣张子曰一日无孔孟之学天下无好人一日无庄老之学英雄无退步王居士云以茹素爲除荤张子曰荤与素不同也道家戒五荤方书谓䓤韮薤蒜芸薹此五者辛臭散气故字从艹军犹言艹中之兵并主尅伐者也养气者忌之释家重茹素以其戒杀放生故凡畜类之肉皆屏而不食世人以朔望等日茹素而平时仍嗜肥甘素犹不素也吾爲茹素除荤者计曰善口不如善心体君子远庖之训可也养气卽能养腹遵至人臭味之戒可也张子谓忍辱受辱二道士曰凡人外营亦必内营内修醇厚外福亦加忙中偷得一分闲卽得一分调养静里读得一日书卽得一日好处若只向外边奔驰则刋落本原愈见其薄矣张子谓卓菴曰保身以安心养肾爲主心能安则离火不外荧肾能养则坎水不外漰火不外荧必无神摇之病而心愈安水不外漰必无精洩之患而肾愈澄肾澄则命火不上冲心安则神火能下照精神交凝结爲胎息可以却病可以延年三月三日山中诸子浴乎锦水之湄风乎靑林之下听子归啼忽有木叶坠地折曡如函启视之则有如鱼子兰者封裹其内问之土人曰杜宇珠也问有何用曰弗知也适张子戴笠逍遥而来与二三子言曰汝欲知杜宇珠之故乎蜀王入山之后蜀人思之故王命子归赐蜀民以珠子归者蜀王之鸟使原名谢豹王曰子归吾国慰我人民故谢豹又名谢报杜宇命之报谢云其珠或赤或黄或靑或紫五色无定可辟人家鬼祟遇鬼祟者暗举此珠投之卽散但不可令人知觉默念蜀王蜀王珠光珠光投鬼鬼去杀鬼鬼亡我持灵珠作作生芒无阴不尽阴尽回阳吾奉九天元师命急急如律令勅又云以珠之多少卜年之丰歉甚灵张子曰人当静养身体素位而行随遇而安则心性和平神气冲淡张子谓受辱曰汝敎小子须严约束否则性气一坏长大来汝又恨他是自爱之而自弃之也张子偕云石卓菴辈冬寒时节走乱山中遇见鬼语啾啾问之土神则皆人之祖灵父魄阴森肃杀坟墓萧条棺椁頽坏衣冠骸体俱受寒侵怜之者能无骨悚心酸此古人所以有省墓送寒衣之事也张子谓山中人曰夏日宜早起用功日出后觅微凉处收心静坐切勿向日中大热时去睡睡而不昏犹可睡而昏者精液化汗而出可惜可惜张子曰吾昨游两界山见有老妪坐崖而笑笑巳又哭心异爲妖𤜶旣而落崖而毙趋前视之已爲雷击葢千年狸妖也吾不知其何爲询之火车灵官云曾食人故击之耳夫两界山当靑天白日之地尙有此物况深僻荒崖哉张子喟然曰世人朝夕奔波总云不得巳其实有何不得已惟心中有不得巳故尝言不得巳耳且今不得已而将来必已老矣死矣此之谓已何不得已之有哉诸子有明哲知几者从此巳之张子谓调理劳瘵者曰夫人治病要心静要心平要心缓不可希图速效服药不加病卽是速效然后一日微好二日微好三日渐好虽属迟缓比那逐日添病转眼卽亡者又不啻有天渊之隔张子游岳云之上止吟风之馆而与诸生言曰今日山淸人静心远地偏洵是难得风景诸子各赋新诗再命涵虚子一弹再鼓以助吟兴不亦乐乎人卽不能鼓琴亦须善学听琴以消其一切涴涴浊浊之私欲煳煳涂涂之妄想静听琴音如游太古声籁俱沉旷然遐思超然绝俗冷然善悠然深如我亦在鼓琴之间忘乎尘事与虞周相遇与孔孟相见伯牙子期又其后焉乃爲上等幽人否则俗人耳浅人耳何足共居吾极爱此金秋之气至淸至肃安得携一壶酒一张琴一枝笛登陟乎高峯之顶笑玩大地山河烟蒙蒙云淡淡看日暧暧之村墟波𣺌𣺌之长川彼时笛声起乎林梢琴声发乎石上酒气通乎红泉碧嶂之间山禽自鸣空翠洒落眞快事也不知诸子亦有此兴趣否张子谓老年道士曰汝辈到今日年纪须要死心踏地做功夫俗事以莫管他三字爲主则万念冰消凡人身中皆有窍窍中皆有生气若无生气安能保护形躯只是有气发生而人不知静察耳今爲汝説八句闲话以当暮鼓晨钟人要懂点窍知点几留点神下点气你便想得穿看得破做得事成得人此是无心之谈卽是汝等当用心学问定爲心静爲神虽有窍而心不定于其中何从知几乎张子谓山居道流曰回翁招人向道其中有无限婆心在人固恐难成此千古学问之同病然而冲天有志道亦不阻英雄也人怕软弱不振若打起精神祖师亦必默助张子谓山中隐者曰人在山中称隐须要知山林之乐夫山林之乐又不在乎山林也在有以乐乎山林者而后山林助其乐与山林相安于空空静静幽幽雅雅淡淡恬恬之中此之谓能乐山林之乐者也张子曰人要立刻能闲乃爲高手若云且慢待我摒挡数日然后来缓缓寻究此便是庸夫口角愚人心肠张子谓圆阳子曰子能割恩爱撒红尘今日可定汝终身矣以后平平荡荡永无危险人生至此乐哉好天气好山水好亭台好朋友好风景从今日起从今日受从今日领悟可也张子曰仙家地理须合丹道同悟卽如圆阳子怡云山庄住宅一区坐落在两山之间不呑不吐若开若阖用倚粘之法结平安之宅眞乃黄庭下关元上之大中极也此等天机何人知道张子曰山静恰宜谈至道心淸惟爱爇名香此当前妙景也吾偶拈此二语圆阳爲我续之张子谓道流曰人要在家出家在尘出尘在事不留事在物不恋物方是道家种子不必拘于无事亦不泥于想事也张子戴凉叶斗篷逍遥云外一日闻踏歌之声自烟中来诸生听之葢伤大道之难传黄冠之徒混日月也其歌云光阴快快学道迟迟流水空山独步寻思只怕眼前光景霎时间喉中气断梦梦无知生前梦梦无知醒来后尙有那走肉行尸怕只怕无常到了骨冷堪悲那会儿劫劫轮回全然不晓得雨打花枝张子以韩仙渔鼓按节传情唱尘海苍凉之曲曰飞龙子在天游开口不离忠孝往来尽是瀛洲欲传道把人求叹因缘处处不偶叹人生几个回头风前烛水上舟容易熄往下流势利家园谁个久儿孙交好尽成仇转眼便落无常手荒烟蔓草埋髑髅樵人伐木往来走牧童磨坏碑石头问野人此是谁家墓道几句不知不知鬼泪啾啾噫嘻乎骑鹤仙人归去休张子出淸微天界入淡远山中弟子数人烹泉款洽先生曰吾今以混元仙曲戏赠圆阳众生爲我歌之添作林泉佳话也是时李山樵敲唤龟之竹杨居士椎招凤之琴刘野人按行云之板遂爲先生唱曰圆阳道士眞游戏访道抛官如敝屣八年失耦梦孤栖夜凉铁枕寒鸳被看容颜白了髭须论年华犹余生意我劝你早觅黄婆娶个娇妻男下女顚倒坎离雄做雌调和神气天台仙子的温柔壻张果老儿的美丽妻美丽妻温柔壻洞房中不知天地性情交感命共眉齐浑浑沦沦那时才见你眞心恍恍惚惚那时才见你眞意这道情是你的初步仙梯笑呵呵传与你三丰道人走笔题曲终见亭前月白楼外天靑环坐石坛相视而笑诗谈张子曰书曰诗言志註曰在心爲志发言爲诗是知志也者乃人心中之灵性诗也者特灵性之流露也神仙七返九还炼此虚灵妙性以成万古不死之谷神见于日月光气之外则有象隐于日月光气之中则无形神之所至发爲诗歌诗不同灵性有各异也吾尝与诸仙往来旷野出没烟霞每见羣眞妙句輙心记而笔存之以入于水石闲谈之类吕翁诗提笔甚高发声最朗游行之句美不胜收今录数首以见先生灵性不与人同也七夕游岳云仙院云始罢缑山宴重来古寺游疎风梧叶院细雨荳花秋远嶂云初歛长天雾乍收新凉今若此玉笛倚高楼过武昌城楼云武昌城郭故依然楚国人家近水边槛外大江淘日夜阁中长剑倚云天词人坐啸南楼月渔父歌回西塞烟吹笛老翁闲更甚朗吟一曲响千年同韩淸夫游匡庐六绝句云云外庐山九曡靑开窗对嶂读黄庭箇中有景何人识抛卷翻身入翠屏雨后新篁绿浸人径趋深处避红尘韩笙吕笛双双度一样仙音两化身淘然何处不陶然在地逍遥似在天瀑布倒流三百丈一时淸气满崖边信口歌成信手题剔残苔藓翠高低忽闻梵鼓来烟际林木䓤茏过虎溪一字诗成一字飞天边黄鹤载余归坛前有客难留我心似闲云入翠微唤起眠龙出海门须臾天际雨翻盆长空一剑又飞去请看东南树影昏俱淸朗可爱性灵与回翁相近者莫如韩淸夫先生有闲吟一首云静抱没弦琴细吹无孔笛一弹天地淸一吹天地濶一吹复一弹尽是神仙曲和吕祖云虎在门前鹤在庐瑶笙宛转笛相如我来不是云山客湘水之流曲折书语皆雄濶蓝采和自号长啸先生有答人问仙居绝句云踏踏歌残便上昇岳山长啸古先生问余近日居何处天上神仙住玉京尝见韩蓝曹何关中踏歌联句云干坤偌大似琼壶拍板闲吟一丈夫风雨长安春已暮落花满地步于于眞得把袂逍遥一唱三叹之乐崑崙麻姑自号碧城仙子其诗以丰韵胜人有题岳云坛三绝句云跨凤骖鸾下碧城笑看云外月光淸崑崙万里天风送摇曳琼环玉佩声足履靑云过海山瑶笙在手意闲闲云中现出金霞帔一路淸吟到此间岳云坛上访回翁子弟两三毃道筒风声荡漾云声细楼阁明灯照夜红又有步虚三首云我本崑崙女散仙曾看海水变桑田神通八极闲游戏环佩声摇碧落边髻头高插美金华拜别西池阿母家嬝嬝天风吹袖带步虚全仗紫云车醖酿长生酒不难只凭手内有灵丹阿侬本是天仙子醉共嫦娥宿广寒碧城仙姑常师藐姑神人一日师徒步虚降锦江亭上神人题词云看江潮势苍莽摇得山云淡荡隔河灯影有无中一幅新词来笔上意徘徊开轩望这亭儿甚淸爽姑和之云水茫茫山莽莽山水轩前浩荡雨余蛙鼓閙堂堂一路潮声月初上月中来云边望晚风凉意淸爽淸逸仙人在唐称诗中大家性灵飘逸尝降于世其修褉节降双淸阁云读书迈千古携剑干诸侯琐琐不中意大醉隐糟邱黄唐原不远秦汉如急流忽忽眼前事浑然无所愁靑山行吟老颇爱谢宣楼题诗十万首付与天地留我自有眞宰浩乎归瀛洲今日谈修禊茫茫付一瓯海仙执简召随风过十州东行三神仙羣眞同遨游一飮五千斗撑肠文字流无何有之乡长啸去海头洞天歌云海山寻灵药灵药不自海山求干坤运槖籥槖籥不是干坤鞴金丹原是吾家物神仙都要英雄作夜来飮酒王母前云道蟠桃今已熟太白长啸安期歌一时羣仙莫我何吾将跨虬游六合虚空寥寥无雪迹大风自北来吹起寒云曡曡开安得酒如雨从空飮之无尽取安得酒如泉坐地飮之眼朝天狂吟拍手耸方肩问我何人李靑莲东坡先生仙才与太白并峙乘风啸月灵性长存有江南送秋诗云片片秋云远茫茫秋水多靑山红树外征雁𣺌关河蓟北寒逾峭江南气已和小阳春甫到迎送两相过题韩淸夫小像云御殿承香吏分胎吏部家闲心忘富贵总角趣烟霞钵种长生果园栽不老花八仙同夀考万劫抱丹砂首叩蓝关马胸藏赤火鸦千秋贤叔姪儒道两无涯自题笠屐图云山人故态本狂奴醉写田间笠屐图好句有时堪作画闲心无日不提壶楼头赏月邀禅客谷口冲烟访钓徒自去自来随自得一声长啸入林枢过东峯云不到东峯久江山仍似前芭蕉落满地雪意好参禅游湖口占细细疎烟瑟瑟波水心亭外画船多瑶笙十里谁家舫听得红儿唱櫂歌风斜雨细葛衫轻三两银刀出水明我爱芰荷香不断竹西深处有人行咏磨刀雨云荆州洒遍雨如膏竟爲英雄砺宝刀最是武昌城下水千秋鸣咽卷雷涛咏白菜云淸于雪水白于霜老圃天寒一味香却笑山僧长茹素和脂煮出不能尝自赠云平生不作愁眉事今日东坡作散仙解向江山留胜蹟长将姓字挂云烟游淸道心山房六言云气慧神淸道在山空人静琴幽一榻茶烟袅袅三分酒意悠悠又些些语词云淸阴绕绕落花窗外鸟声小鸟声小修竹一枝斜处好翠羽嘤嘤啼彻晓刚眠一觉淸丽绵芉之笔不减当年灵性非眞仙不能也邵尧夫儒仙也尝见其显化士材作观易吟云庖牺大圣人画卦传万古阴阳变化机干坤爲易祖吾隐安乐窝天地乃同伍窥破圣贤心恬淡自得所浑浑灏灏置之击壤篇中仍然无异白玉蟾仙家才子也名山碑版留咏甚多每遇高人逸士必赠以诗其题居易堂云林下风潇潇窗前竹密密难得素心人共话新秋夕把酒醉茅堂焚香读周易琼山到此来宾主兴无极又赠圆阳山人云归山隐迹话长生日逐闲云自在行处处回光来返照朝朝对境要忘情扫除尘土劳人梦署起干坤散客名莫道幽居研炼苦游心冥漠自空淸张紫琼饶州人也元初得道诗多秀劲之作自赠六言云心如雪夜钟声貎似霜天梅格白云深处闲行那识仙家旷逸咏胎息云非助非忘妙吸唿修行要解这功夫调停二炁生胎息再向中间设鼎炉邱长春淸秋过岳云楼云浩浩天风吹满楼峯中云气涌林邱雨声响处檐铃杂方丈萧然一院秋饶有俊逸之致张紫阳自夀诗云海筹万古计芳辰得道年来八百春分箇孩儿骑鹤去虚空粉碎见全身非上眞不能也希夷老祖元气浑沦有答人问姓五绝云一气淘今古阴阳造化奇问余名与姓睡汉老希夷吾师火龙先生不甚喜作诗以其淡于名誉也今记其偶吟一绝云道号偶同郑火龙姓名隐在太虚中自从度得三丰后归到蓬莱弱水东飞霞仙子余十舍女也服神丹飞空尝降云南紫霄观留题一绝款落飞霞而去诗云久住瑶池碧玉楼忽骑彩鹤下灵邱世人欲问飞霞姓曾抱金丹侍沐侯陆潜虚淮海人也嘉靖中遇吕祖得道平生着述甚富有老子元览二卷阴符经测疏一卷参同契测疏一卷金丹就正篇一卷紫阳四百字测疏一卷方壶外史八卷南华副墨八卷近日同门中有白白子者註道德经名东来正义潜虚题之云一註能将道奥开重看紫气自东来弹琴度笛眞名士説法谈经大辨才我坐方壶翫沧海君登圆峤压蓬莱今〓共坐江亭上口诵南华自笑呆盖因白白子亦作圆峤外史道窍谈悟眞参同杂解诸书故也乩谈或问乩沙之术小伎也而好者纷纷谈者赫赫其术果何自耶其皆可信耶否耶张子曰昔回翁欲与涵三诸子发明此妙而终未竟其説也吾今特明之乩者稽也稽以考信也説文曰卜以问疑也故偏旁从占正旁从乚乚古隐字也尔雅释言隐占也註曰隐度也疏曰占者视兆以验吉凶必先隐度也吾谓占语成而犹待隐度则与不占者同何必占然亦有义焉在其中矣天仙神仙不喜与人言祸福只劝人修身俟命故言训词则无隐言丹道则无隐他若救人开方亦无隐以外一切如问吉凶成败则无不隐其隐之意者仍是推托他不与之言也否则明指其祸福将应获福者以爲可喜而自狂或转福而成祸矣又应受祸者以爲可畏而自迫反惧祸而邀福矣夫福也岂可邀哉惟作善可降祥耳其隐语也犹言不待语而易明也抑其隐之义犹不止此仙家自道成之后步日月无影透金石无声凡人不能见故于乩沙中草写龙蛇千言万态以示其不灭然乩假术也自古眞人皆斥爲方士之行今又何爲降其笔盖因近日成风公卿士庶每多信好其术神仙以度人觉世爲切故卽借其乩以默相天下人以此卽假成眞耳但学乩沙者有二等一胜一败上等以德行胜诚感胜因缘胜卽不善乩仙家犹欲往度之况其知乩乎卽其乩而引诱之不用符章自然高眞降室也下等以险恶败虚诳败贪欲败彼卽善乩仙家不近之况其冐渎乎随其乩而簸弄之妄用符咒反敎引鬼入室也吾辈自跳出五行以来虽天地犹不能约朿阴阳犹不能陶铸卽欲请之亦必礼之于符咒乎何用呵呵此术士之所以欺愚人仙家之所以恶术士也今吾卽乩言乩卽以是爲乩训焉或又问请乩之道固当以德行诚感因缘而不以符咒也然南宫仙道又有以符咒役使神道者何故曰南宫一派虽则动用符咒然此乃高眞传授与世人救厄除害者此等祕录非人间梨枣所有卽能得之亦必推心利物乃爲功行宏深苟或私心妄用天帝亦加以霹𩆝而殒其命夺其术矣故虽南宫符咒也要心恭心诚乃有灵效若彼乩厮符咒则未可同日语也况加以不恭不诚乎诸子于此可以自明矣张子曰上天原无福善祸恶之心则降祥降殃人自召之上天若有福善行祸之心则降祥降殃人自知之素行善而获福此必然之理也卽有祸焉亦暂矣素行恶而得祸此必然之事也卽有福焉亦暂矣何必舍己外问哉乃吾见蚩蚩者氓祈于神则求签问卦祷于仙则扶鸾请乩若以神与仙爲必知祸福者迨其后验则信之不验则疑之其疑与信者仍一愚人之故态也夫神仙固知祸福然亦何必以人心之所已知者而重言复语之哉其求神与仙而验者有故善人问福而福至恶人畏祸而祸临若有与之相合者然非签与卦鸾与乩之灵也其求神与仙而不验者亦有故善人问祸无祸可加恶人问福无福可赐若有与之相左者然亦非签与卦鸾与乩之不灵也天下之龟筮算数皆如是耳人何不可自知哉吾生平不喜人求签问卦扶鸾请乩止愿人箇箇修德时时内省而已矣张子曰神仙有度人之愿假乩笔而讲道谈元者有之神仙有爱人之量假乩笔而劝善惩恶者有之神仙有救人之心假乩笔而开方调治者有之若云判断祸福则有人之善恶在吾前章宣示已明不复再论独异者寰宇之中闻有设乩求地理请乩论天心之辈者此皆方士遗风上界正神察其奸诈未有能逃天罚者古今题赠明永乐成祖文皇帝予张三丰书皇帝敬奉书眞仙张三丰先生足下朕久仰眞仙渴思亲承仪范尝遣使奉香致书遍诣名山䖍请眞仙道德崇高超乎万有体合自然神妙莫测朕才质疎庸道行菲薄而至诚愿见之心夙夜不忘敬再遣使谨致香奉书䖍请拱候雷车凤驾惠然而来以副朕拳拳仰慕之怀敬致书外予诗有寄语眞仙张有道爲言竚竢长相思之句见征异录未载全首蜀献王椿王高皇帝第十一子洪武十一年封二十三年之国成都永乐末薨有献园集赠张三丰先生忆昔蓬莱阆苑春欢声未尽海扬尘恢宏事业无多子零落亲朋有几人失马塞翁知是福牧牛仙子慕全眞吾师深得留侯术善养丹田保谷神送张三丰遨游昔观太极图阴阳有反覆元气止于坤天心又来复我皇振戎衣羣眞佐命出画桶周顚仙吹笙冷协律张氏尤多才各负英灵骨临山有铁冠平阳产金箔先生与之三高风更卓卓众人皆有爲老翁竟无欲唐虞今在兹巢由独快乐何我治心方得公延命药海天万里游因缘容后续湘献王柏王高皇帝第十二子洪武十一年封之国荆州王善道家言尝自号紫虚子建文初薨太和山寻张三丰故居张玄玄灵神仙朝飮九渡之淸泉暮宿南巖之紫烟好山浩劫知几度不与景物同推迁我来不见徒悽然孤庐高出古松巓第有老猿接臂相攀缘张玄玄灵神仙遥仰神颷游极表茅龙乔鹤上靑天甯献王权王乃高皇帝第十六子洪武二十四年封二十七年之国大甯永乐二年移居南昌博学好古旁通释老志慕冲举自号𦡱仙葢亦淮南八公之流也太和隐士歌怀丰仙太和隐士张三丰诏征不至眞潜龙老而得道玄之宗长生久视若乔松自古神仙吾靡从惟君能继扶摇踪不见高人世外容令渠心性若尘封匡庐之山云蒙蒙烟霞终日盪心胸先生其来敎我侬愿随铁杖入瑶峯噫嘻乎所思不见弱水蓬山路万重蜀定王友垓王乃献王椿孙悼庄世子好学循理工诗赋善草书着有定园集十卷题玄天观忆丰仙福地喜重来登临亦快哉蓬壶连海岛云洞隔尘埃羽客乘鸾去仙人驾凤回谈玄闲坐久欲去且徘徊蜀惠王申鉴王乃献王椿曾孙着有惠园集题三丰仙像赞若有人兮出世匪常曩自中土移居朔方奇骨森立美髯㦸张距重阳兮未远步虚靖之遗芳飘飘乎神仙之气皎皎乎冰雪之肠爰寻师而问道𡻕月亦云其遑遑旣受诀于㪚圣复续派于瓜王全一眞之妙理契未判之纯阳南游闽楚东略扶桑厯诸天之同府参化人而翱翔曰儒曰释曰老曰庄皆潜通其奥旨乃怀玉而中藏长绦短褐至于吾邦吾不知其甲子之几何但见其毛发之苍苍盖久从赤松之徒而类夫圮上之子房胡濙濙字源洁武进人建文二年厯官礼部尙书谥忠安祥符寺访张三丰先生不遇交情久已念离羣独向山中礼白云龙送雨来留客住鹿啣花至与僧分疎星出竹昏时见流水鸣渠静夜闻却忆故人从此隐题诗谁似鲍参军沈元秀元秀一名秀字万三号三山明初南中人事迹详见本集中炼丹怀三丰师祖师传我术无穷铸鼎烧丹宝燄红八百火牛耕夜月三千美女笑春风黄芽灿灿初盈釡白雪纷纷更满空顶上神符未许食还须九转毕玄功又深谢吾师爱万三西南相约待何年黄金重浊聊施济白玉轻淸乃妙玄百尺竿头须进步千秋题目是修仙地元祕法难穷尽还觅神丹候祖传潮阳寺题壁秦淮落落老渔翁以艇爲家任转篷一自眞师传道后跨鸾飞入海天中查愼行福泉山张三丰礼斗亭尙存淸池照影树扶疎昼静廊空想步虚阅世入来棋㪚后出山云淡雨晴初穷尘滚滚孤亭在浩劫茫茫百战余华表鹤归应有泪旧时城郭半邱墟汪钖龄字梦九号圆通事见本集中西湖舟中感飞龙师降示引神之诀卽事书怀命儿子思敏记之火中铁柱英雄骨雪里梅花道士心插汉冰山知欲压满湖烟水趁闲吟将同北郭看霞举懒向东方咏陆沉都赖先生明指敎留侯病死亦愔愔陈政字七之秦淮大商自号淮河隐者读明史方伎传有作十年不见成皇帝如此淸高少见之明史误归方伎传谁知太华有希夷钱陈羣字集斋浙江嘉兴县人康熙六十年进士官刑部侍郎加尙书致仕归田谥文端恭和御制燕九日王新庄观灯元韵田家春酒十分浓恰爲迎銮气更融报社鼓连祈社鼓落灯风接试灯风仙携邋遢来空碧人立秋千唱比红里社毛苌诗派在至今鸿爪许谁同赵翼字云松号瓯北一号鸥白阳湖人干隆二十六年殿试第三人及第官至贵西道张三丰礼斗亭高眞古观郁䓤茏犹説仙翁斗检封遗蹟已无华表鹤借名曾访鼎湖龙山深时或飘丹粟人老惟思伴赤松我已退闲期学道前途尙许一相逢李调元号雨村绵州人干隆癸未科殿试第二人入词林视学广东官至通运河道祥符寺读明胡濙访张三丰诗碑因和其韵并序胡公诗思实超羣望气谁知爲紫云不向吴都瞻日色应从蜀地识星分天师去后神呵护道士来时鬼哭闻永乐何人误成化写碑空笑张吾军陈广文携酒再游草堂何处可携尊惟有草堂寺淸晨赴宿诺诸子连翩至细径堕幽篁屈曲得佳致遗像在中堂瞻谒赑𠫍二一爲何氏勒刋本家藏祕一碑镌差小乃出丁制置更有数丰碣落笔龙蛇避泛草唐人诗别眩符篆字三丰与山峯未可究同异坐今白发僧登登日捣硾杜老不云乎文章千古事张问安字季门遂甯人考廉应考敎习就校官着亥白诗草游草堂后复行靑羊宫厯二仙菴归飮庚堂斋中书事郊游向草堂路转靑羊宫老子顾我忽微笑天人之貎眞犹龙神羊崭然见头角辇自都下由先公祈祷能使腰脚健人来箇箇摩靑铜院后参天十万竹一龛万缘藏其中寺隣复爱好庭宇二仙祠桂阴尤浓绕径尙嫌着屐远连臂竟作踰垣从金鱼尺半戏浅沼花犬三五惊幽丛当门大壁嵌横石蛟龙郁勃光熊熊如箝在口指画肚谁欤书者张三丰归来相对説奇遇酒肴罗列双灯红张君瑞字辑五号凤洲由拔贡中本省经魁官成都华阳敎谕夔州府敎授致仕还嘉州自号凌云叟别号半一居士慕全一也所着有挹爽轩集三丰墨蹟落花啼鸟喜平生仙蹟咸𧩊笔手淸风雨不摧山顶墨龙蛇欲抱阁边楹当年天子空相索此地高标旧有声殿上碧纱谁护得楼台紫气绕通明董承熙字葆光号槲园埶土江人嘉庆二十二年进士翰林院庶吉士浙江靑田县知县嘉定府敎授花朝游高标山高楼屹屹压城闉无数山光照眼新一自仙人留墨妙鸟啼花落几经春李迦秀迦原名嘉一字西来号遯叟别号翩𦒘散人嘉庆戊寅恩科解元己卯连捷进士官中书改保甯府敎授致仕还嘉州宝鸡金台观怀古拂去征尘上翠巓金台观里谒金仙前朝两诏犹存石隔岸三峯远插天丰口丹炉烹日月一条藤杖卓云烟未知驾鹤游何处信是逍遥不计年又七载中书宦未成归途犹幸拜先生残春欲醒黄粱梦古洞如游白玉京天子尙难亲道貎微官何苦老征尘下山薄暮频回首恍见飞龙上太淸张其相号松亭乐山县人庠生三丰楼怀古曾读明史方伎传丰公仙蹟多奇幻不饰边幅任天然一衲一蓑无改换游踪偶尔寓金台自言当逝脱尘埃盖棺有声启复活逍遥得得来西蜀前不见洪武后不见永乐缘何独谒蜀献王秀才奇遇增辉光二仙菴壁留墨妙龙蛇倒绾精神肖淸风吹入汉嘉来高标掷笔更奇哉游戏人间或隐现神龙首尾那全见况复日行千里余谁能追逐候起居胡给事朱内侍枉赍玺书与香币荒徼遍寻总不遇讵知仙踪到处留士夫钦仰乐潜修平易近人人常接不向宣室问前席至今遗像肃楼中大耳圆目下颐丰须髯如㦸神如镜任人祈祷声相应一办心香供祖前何时亲指道中元王筠字竹荪乐山县人福泉山张三丰自写眞容石刻仙风道骨画中呈麈尾飘然气象淸茗椀香炉长侍侧三花聚顶见先生董江字醒凡号洗凡居士埶土江人张三丰观潮处大海翻身不计年路人犹自説神仙江山到此无尘垢邱壑栖迟有夙缘隔岸烟钟初度岭当门雪浪欲掀天遥知静坐观潮日胜读南华秋水篇杨钟涛字春平号复渟乐山县人上舍生胡给事访张三丰元鹤飘然下干坤间气钟币书承帝命云水访仙踪踏破空明界飞吟缥缈峯一肩担日月两眼认乔松笠屐拚千里烟霞厯万重观应金碧住宫合玉淸逢十载风尘涉三山石洞封归来遗响在派衍果犹龙李朝华号秦峯乐山县人外舍生胡给事访张三丰凤诏来丹陛鸾车入紫烟此行劳给事何处访眞仙氏系推龙虎光辉隐市廛高踪如启敬幻迹胜周顚雨雪星轺冷山河𡻕月迁徧寻秦蜀路踏破水云天剑佩归三殿风霜閲十年建文同物色鹤驾更飘然李朝拔号萃巖乐山县人胡给事访张三丰缥缈虚无际行行访鹤踪使臣拚千载皇帝仰三丰短褐长绦式圆睛大耳容烟霞高隐士天地老仙宗礼具书香币言寻水石松有人传跨虎何处觅飞龙踏破云千里空经路万重归朝谈幻迹遗想入瑶峯刘光泽字季三号洄峯居士犍爲县人天谷洞怀古鸿蒙一窍接长生张老来时石鹤鸣绝地通天仙客路穿云裂石洞箫声𥥆冥内有琼扉影淸净中无世俗情欲炼还丹须此地何人得似杜东瀛张昇鸿字子远号鹤亭乐山县人题丰仙太和山打睡图写出华胥调神仙睡味浓太和元气合高卧白云封有伴皆眠鹤无声卽蛰龙任人唿邋遢积雪满寒松李元植字苹荃乐山县人内舍生着长乙山房稿鹤鸣山思仙歌神仙个个会骑鹤此鹤独爲张氏得虚靖初来飞天上三丰再过响崖壑不遇高眞不肯鸣一鸣便有香风生至今五百有余𡻕松间眠鹤静无声或是主人尙雌伏蛰藏胎息卧云谷待他长啸入山来便照前番应声出平泉隐者炼丹砂抱琴携酒踏烟霞泠涧潺湲喧日夜深崖𥥆窱藏仙家正是幽人栖息处四围靑壁嘘云雾八卦亭前缓缓行迎仙阁上层层步想见先生礼白云一瓢一衲远尘氛三征不至傲洪武十载难求逾建文变化无方谁识面昨宵梦里曾相见羽衣道士翩然来唤醒仙坛渴睡汉张三丰八卦亭隐仙长放水云㘭八卦亭中万象包直取先天排气候独寻僻地玩羲爻百围大木曾亲种一孔元关许共敲欲领阴阳参造化客来好与鹤同巢杨廷峻字不拔号铁根乐山县人外舍生读云水集天风吹海水立走云万里连空碧飞龙老子爱飞吟遗响于今透金石方冠破衲行天涯异水奇山是我家古洞幽深眠白鹿洪钧陶铸出丹砂万戸侯封何足数满山松石爲谁伍丈夫雅志慕淸高岂甘名利老尘土先生曾乘宦海舟椿萱谢世赋宜休向平壮𡻕抛家去婚嫁何能迟胜游百尺竿头忙进步逢师指破通天路认得生前旧主人花街柳巷不迷误一段因缘自碧翁江南有客慕玄功八百火牛耕夜月三千美女笑春风白下英雄欣相助煅炼金花得外护回首终南遇火龙阿堵囊空泪频䜣水面风来得意时金陵无事步迟迟一朝採得庚方月浑似鲲鹏跃天池丹成拂袖湖山去任他龙蟠与虎踞持椰飮遍酒家楼养我干坤浩然气壶里逍遥春复秋不求闻达于诸侯密勅遍寻荒徼外高节淸风同巢由山北山南歌踏踏披蓑戴笠卧云石化鸾化鹤化渔樵何处不逢仙邋遢性量圆融满大千慈云复廕剑南天欲补心中未了事沈仙才度又汪仙剑南观察蓬莱客前身素具英灵骨峨眉祷雨忽逢师德辅飘然归环谷扬州蝉脱返淸虚手泽心传留丹庐嫏嬛祕密鬼神护方士何曾梦此书六百年来气承接有若珠联与壁合光争日月耀干坤风动林泉引豪杰道德崇高妙莫名沆瀣淋漓浣太淸世外人歌云水集应当頫首拜先生李岱霖字云石号桂圃洪雅人上舍生元岳太和山九室岩三丰先生高隐处元岳峯高卓万寻至人曾卧白云深千章古木封丹嶂一带寒烟护碧岑洞口风淸闲弄笛松间月白照弹琴只今三十六岩里犹想先生金玉音刘元焯隐镜编年梦九汪氏曰先生之爲眞仙也闻之者多也爲其隐士也知之者少矣公余心静适金使君式训过访焚香话先生奇踪使君曰公胡不书隐爲镜发明先生大节乎钖龄曰诺爰倣纲目体纪之名曰隐镜编年崇征实也自是而先生隐迹与先生年谱均在兹矣后有万年同志者续之纲洪武十七年甲子夏诏求故元退老一百三十七𡻕老人武当山隐士张三丰不见目三丰懿州人元定宗二年生至元间以博陵令致仕访道于终南太白之间得希夷正传其学以忠孝慈恭爲体河洛易象爲用至正二十七年丁未三丰已百二十𡻕矣戊申闰七月元数已终明太祖承天受命三丰遂遯迹深山十七年大封功臣华夷宾服诏求德高夀尊之士闻元张三丰隐武当山一百余𡻕至是诏之不见发明纲十八年春以沈万三邱元靖再求武当山隐士张三丰不见目万三南京人元靖武当人均系三丰弟子太祖诏二人求之以弟子必能劝驾也仍不可致金氏曰书法以沈万三邱元靖求三丰一以字直揭出太祖牵制林泉之心孰知高节自贞者虽弟子不能强师也再求不见诏愈迫而迹愈隐矣纲二十四年夏又以张宇初求武当山隐士张三丰终不见目宇初龙虎山人天师后裔袭剑印号眞人盖三丰同宗也至是以宇初求之终不见金氏曰以张宇初求三丰是以族人觅族人亦前番故智也三求之而三不见夫岂捷径终南借名沽誉者所可同哉纲永乐五年丁亥命胡濙访求隐士张三丰十年不见目戸科给事中胡濙旧与三丰相识成祖慕三丰高风至是命胡濙求之遍巡天下兼察建文帝所在去十年始还金氏曰史称访张三爲丰觅建文所在其实非也夫隐士名动前朝成祖在藩邸久闻其事安知不慕其德高夀尊急思延之于阙下如宋太宗之得见陈希夷以爲快者兹曰兼访建文所在庶乎曲达成祖之心也纲十年三月命孙元虚于武当山预候隐士张三丰不至目前胡濙等去访三丰已及五年成祖欲见之心刻刻不忘意其必至武当故命元虚赍书币于武当爲预候之金氏曰观命孙元虚于武当预候则成祖愿见之诚盘旋于隐士之身者至矣岂爲眞建文哉纲十四年正月帝命安车迎请武当山隐士张三丰不至目前年孙元虚奉命在武当山建宫拜候至去年冬三丰始归武当元虚大悦令人驰报于帝今年春帝命安车迎请忽又他适帝颇悒然纲十四年五月武当山一百六十八𡻕老隐士张三丰入朝目帝以愿见之心切切难得乃命胡广至武当山泣祷三丰闻之卽藏其身于洞中引出阳神化爲隐士戴竹冠披鹿裘飞入金殿稽首阶前时帝正御朝望而异之询爲知三丰卽钦问长生之道三丰曰寡欲澄心澹神汰虑此陛下长生之道也帝曰先生数不见朕今何轻身至此三丰曰臣本野夫于时无用故能修辟谷出泥丸今见陛下乃臣阳神耳昔太祖高皇帝不能溺周顚于江上制冷谦于麾前皆法身非色身也臣今一见特酬苦索之心言讫隐去帝爲封飞龙先生及胡濙胡广诸臣还朝闻三丰已来谒帝去矣金氏曰一百六十八𡻕老隐士大书特书有凭有据山林中千古一人而已又曰今见陛下乃臣阳神由是知白日飞腾出阳神者能之也先生眞犹龙乎纲天顺三年春隐仙张三丰来朝目帝素敬道德之士三丰鉴其诚乃现全神晋谒紫面凝朱修髯如㦸髻垂脑后若玄武然腹大肩厚腰绦首笠而来稽首言曰臣三丰愿陛下修已安人黜邪崇正忽隐去帝亲制诰文裦之爲封通微显化大眞人金氏曰隐士称爲隐仙所以表高人之不死也一谒一封均有明文可证古人岂欺我哉自是而神仙之名永颂不诬也纲成化二十二年春诏特封前太和山隐士张三丰爲韬光尙志眞仙目时僧道两徒滥窃封诰贪纵不法帝厌之因科道官进奏遂削僧道两徒国师眞人之号特封三丰爲韬光尙志眞仙周爲顚宣猷辅化眞仙发明书前太和山隐士表其高风峻节不同方士之卑污也封眞仙黜伪道也纲嘉靖四十二年秋封张三丰爲淸虚元妙眞君目帝晚年颇好元祕闻三丰显化南京遍索其书得玄要篇阅之叹曰我朝眞仙也遂封爲淸虚元妙眞君并勅于三丰旧栖处建淸虚观祀之发明淸则不染于物虚则太空同体二字甚佳纲天启三年秋张三丰神现宫廷晋封飞龙显化宏仁济世眞君目帝因时事多故宫廷中设箕求仙忽见红光覆座光中现三丰眞容帝叩曰眞仙敎我眞仙护我降语甚密移时隐去帝感之照前飞龙先生显化眞人晋封爲飞龙显化宏仁济世眞君梦九氏曰先生淸皎之光照耀明朝也至矣时地先世汉时留侯张子房世居沛国丰邑九世孙道陵天师寓江西信州龙虎山遂以道传其家焉裔孙裕贤宋时人也南渡末自迁辽东生子昌昌生三丰元初人本传元定宗丁未四月初九日子时诞生此爲説正金时人明史或曰金时人按元史太宗成吉思可汗九年甲戌五月举兵南伐金攻懿州节度使高同山死之辽州遂入元管据此考先生生时辽州久爲元有实非金时人明矣元末人无名氏传云出自元末此不待辨而知其误矣明初人亦见别传辽阳懿州人列传皆同元史元初以辽阳爲东京世祖至元中改立辽阳等处行省统路七一曰辽阳路初领一府曰婆娑府后废止领州二一曰辽阳州一曰盖懿州明史懿州距京师一千七百里辽阳州明改定辽衞复爲改辽阳州县又爲改辽东都指挥司天目人四川通志一作天目人或因其曾寓天目耳云水前集有天目山歌冀州人义州人易州人俱见俗本三州皆北地也冀义易与懿音相近故误圣父母墓在辽阳积翠山见云水前集先生答刘仲晦诗云长白𠏉龙数千里我从小𠏉藏之矣九阳子辽东纪行云长白在故会甯府南六十里横亘千里高二百里其岭有潭周八十里深不可测人唿爲天池南流爲鸭绿江北爲流混同江南北之间有大𠏉龙蜿蜒其内又有一枝小𠏉龙至辽阳积翠山张三丰先生之祖墓在焉次城大山宫小山门有仙桥获我意洵不诬也名号先生尝自言云吾之名号多与古今人同知之卽改于心乃安以故𣺌𣺌无定也一名通与本支远祖高公之子同一名金与别支远祖汉大司马同均见留侯世家一名思亷与元玉笥生字同一名玄素与唐大宗时言官同一名玄化与葛玄弟子同因就两名中各取上一字爲玄玄子又与太上圣号同乃爲更山峯又与朴杨子同复爲易三峯又与採战者同殊可笑矣但此三峯之字传唿已久不欲再行改更因忆干爻之连而有坤爻之断不足以还纯干也乃从坤土之中植一根浩然之气补其断而全其一焉自今以往当更名全一字三丰名号于是乎大定他若貎容疎野不修边幅世人之唿我爲张邋辶𡿺者乃千古独得之奇有一无二之作也呵呵名通见陆子渊玉堂漫笔名金见夔府志以前二名先生自谓与远祖同按留侯世家不疑爲嗣侯生二子曰典曰高典生默默生大司马金金生阳陵侯千秋千秋生子嵩嵩生壮赞彭睦述其后多以功烈着高生通通生无妄无妄生里仁里仁生浩浩生刚刚生翳翳客于吴之天目山妻林氏生道陵复归沛郡后寓信州龙虎山名思亷见夔州府旧志此名先生自谓与玉笥生字同按元史山阴诗人玉笥生张宪字思亷负才气走京师创言天下事不用遂入富春山混缁黄以自放张士诚据吴辟爲都事吴亡变姓名遁杭州杨亷夫所谓铁门能诗者也外又有章思亷者遂昌人也居夀光爲宫道士诵太上度人经有悟遂不语亦或不食踰四十年仙去名玄素见玄要篇自序名玄化见玄要篇还丹歌内此二名先生自谓与金明医洁古老人同与葛元弟子同按金易州明医张洁古亦名玄素举进士不第以医学传也字玄玄此字先生自谓与太上圣号同按唐书老子称玄元皇帝又白乐天诗云玄玄道德五千言字山峯字三峯此二字先生自谓与朴阳子同与採战者同本集正讹内辨之已明兹不复赘字君实列传皆作名惟子渊漫笔及本传作字爲正字铉一字全一字三丰号崑阳均见本集传中洞天记先生云自今以往更名全一字三丰名号于是乎大定长乙按先生名号屡更屡同后来作传者实当以此言爲正遗蹟福泉山在府城南数里通志仙人张三丰修眞处前爲高眞观后爲礼斗亭亭前有浴仙池夏不溢冬不涸可以疗病对奕石在府城南福泉山后世传张三丰与隆平侯张信对奕处礼斗亭在府城南高眞观内世传明初仙人张三丰常礼斗于此打坐歌碑文在福泉山高眞观内仙人张三丰所作言道家之用平越府南门度石梁过南街道旁有高眞爲观张三丰仙师道场从北向西南行曰卓笔山稍西上高坡曰倒马坡坡半见隔山石壁如屏悬崖千仞壁上有仙师影首戴华阳冠侧身杖策而行分明可见其旁刻神留宇宙四大字云是仙师留记爲海内灵蹟三丰祠在平越府城内有礼斗亭亭前石池名浴仙深四五尺许冬夏不涸池旁有桂树已久枯有道人来浴池中以破衲挂树上树复活天启元年夏驻鎭新添司理李若楠请鸾降笔书一词曰礼斗亭礼斗亭张仙借此作修眞日月悬头上风云过眼尘茉莉元君攴天圣人当年曾格我精诚今朝列仙班显化通灵敢忘了託迹玄津偶闻父母索吾名聊借俚爲言镜今有石碑存祠中遵义府乌江有张三丰观潮处靑山隔岸白水当门至今石像犹在宝鸡县东二里有泉散流山麓曰婆罗泉泉出山巓金碧观仙人张三丰所居也土窟犹存三丰仙翁每喜书唐诗作龙蛇体得者多刻石以爲世宝池州旧志云靑牛宫石刻一律字体异常人称仙笔其诗云仙境闲寻採药翁草堂留话此宵同试看山下云深处信有人间路不通泉引藕花来洞口月将松影过溪东求名心在闲难遣明日马蹄尘土中此书唐人诗也嘉靖间都御史刘大谟跋云是刻如雷电鬼神变幻莫测却又不失六书矩度信非异人不能九龙主人宜加呵护爲若飏车羽轮辇去岂不可惜哉丰仙书仙境闲寻诗款落玉皇道丈太和子书按张仙曾隐元岳太和山故自爲号太和子俗称陈希夷笔蹟非也卽草桥谓此书乃好奇未仕者爲所首曰仙境闲寻末曰求名心在仙尙有此言耶而不知太和子者盖喜唐人名作借以骋仙笔耳今四川成都府二仙菴亦有此碑盖塌本移刋者也又尝见峩眉石刻有春风倚棹阖闾城帝子远辞丹凤阙二本字字作龙蛇倒绾之势笔法爲更奇妙款落张仙手题然亦录唐人句也若以诗论又必曰靑袍今已误儒生非神仙语也祥符寺壁上有张三丰墨书翔符禅院四字以祥作翔极蟠挐飞舞之妙童山诗所谓旁有四字大如斗擘窠云自三丰手者也巴川县南十五里巴岳山有张三丰所留扇砚竹杖各一至今寺僧以爲宝焉三丰仙翁有手书六言墨绢在成都卓氏家其诗云浩气冲乎宇宙巍巍湛湛无他白玉毛头狮子原来只在我家字挟天风海涛之势盖明末笔蹟也高标山大殿外左壁书孟浩然诗春眠不觉晓处处闻啼鸟夜来风雨声花落知多少二十字笔势伸缩飞舞尽致殿壁多敝改惟此壁不垩墨色如新人爲以三丰仙笔云嘉州城东九顶山瞻云峯有三丰仙翁手书説法壹豆三字刻于崖上其爲上淸晖阁卽仙翁与汪观察讲道处也凌云寺在栖鸾集凤两峯之间中有古碑刻丰仙坐石观书像上题勅封飞龙济世眞人通微显化天尊三丰张先生圣像二十一字皆隶书剑南道旧署在今嘉定府试院中昔汪公观察剑南张三丰先生显化其署因卽高标之麓建亭祀之士民称三丰楼者是也楼前有静室数椽回廓曲槛风榭花坛卽汪公息心处也每夕由署内启后辕拾级登山从安乐园旧址披云拂树而上至楼前必露香䖍告以表淸净仁慈之衷仙翁俯鉴其诚卽现法身相示并与谈经论史作字吟诗所传祕密不可殚述嘉州东南数里有孤屿枕于江上与乌尤马鞍相近旧志名靑衣别岛张三丰先生显蹟其间士民创亭台祀之中有诗仙院纯阳宫轩然台听潮轩竹抱斋印月涵日二小池先生皆有留咏亦胜事也大邑县鹤鸣山中迎仙阁下有张三丰手植柏树大可五十围今巳老矣只存枯椿椿内复生子柏亦近十围之大鹤鸣山迎仙阁外有胡濙访张三丰诗爲碑苔藓所蚀只剩磊落精神如藴玉之句前后糢煳然巳可宝重矣款落给事口濚三字犹在鹤鸣山中有八卦亭相传爲张三丰先生观易处其图以太极居其中伏羲卦位包其外盖言阴阳消长之义以明丹火之进退耳惠帝之崩于火也或言遯去诸旧臣多从者帝疑之五年遣濙颁御制诸书并访仙人张邋遢徧寻天下州郡鄕邑隐察建文帝安在至十四年乃还太祖命眞人张宇初访求三丰今有眞人表载在武当碑志成祖命给事胡濙天下物色有手书并诗载双槐𡻕抄明胡忠端尙书成祖朝屡奉命访张三丰眞人故吾鄕口号有胡老尙书赶张邋遢之语旧志载鬼谷子严君平白玉蟾张三丰俱在峩眉曾见神仙眞诰云鬼爲谷太玹师治靑城山严君平尙在峩眉未着何秩三丰在明初与夔府开元寺僧广海善临别留诗一首草鞋一双沉香三片而去味此则三丰游蜀必来峩眉无疑也白集遍查无峩眉双字惟今峩眉县南三十里有玉蟾湾缘崖蹑蹬上有玉蟾洞可容千人洞壁石色如云母彷彿见肩背丝绦相爲传玉蟾尸解处平越郡城内有张邋遢修道故蹟在高眞后洪武间云游至此结爲茅亭闭戸静坐与指挥张某善尝与飮博指城南月山寺地曰葬此可封侯张从之后果以战功封隆平今亭前一池冬夏不涸旁有一桂亦其手植府南五里卽武胜关隔溪绝壁有三丰遗照戴华阳巾侧身携杖而行俨然图画旁有明抚军郭靑螺书神留宇宙四大字下有夜滴金桥虽晴夜亦雨洒数点又有晚霞落照不计晴两俱有斜晖黄公望字子久年九十余碧瞳丹颊一日于武陵虎跑寺方同四客立石上忽四山云雾涌溢片时遂不见子久以爲仙去予向疑躭画者饰之今纟畨道藏玉文金笈经公望编录者非一其师则金蓬头其友则莫月鼎冷起敬张三丰乃知此老原从十洲来绘事特其狡狯之一耳按公望画擅一时张祖冷谦亦皆以画家北泒驰名于世其墨迹必多在名士家故人遗迹云时地补闽人滇黔纪逰云三丰闽人洪武间以军籍戍平越郡蓬头赤脚丐于市人唿爲邋遢翁以祖师爲闽人或因曾寓闽中耳至谓以军籍戍平越郡殊不可解岂沈万三徙边之日祖师亦有贵阳之戍耶然洪武间太祖访祖师则又何也宝鸡人明都穆逰王屋山记道士陈性常旧住武当之自然菴今年七十有八而神气淸茂似有道者移居兹山巳二十年其学乃仙人张三丰之正传爲予言三丰名元元辽阳人自号三丰逊叟世人鲜知其名正统间犹在不知所之予曰人传爲陕右之宝鸡人何也性常曰宝鸡常寓非彼产也道坛记坛以道名崇本也神仙从道出身则以道叩者必以道降焉夫设坛请仙士大夫多奇此事但其中有可信者有不可信者鸾手正则可信邪则难信诚则可信伪则难信淸雅则可信浊俗则难信况仙才仙笔吐辞必异夫人出语必立其大若诗文鄙陋义理粗疎牛鬼蛇神惑民诬世此岂仙人之言哉呜唿噫嘻我知之矣先生曰若辈所之爲屏置不论可也吾与二三子谈妙理守淸高兴到笔随则河洛卦爻道德忠孝先儒格论老庄尹列参同悟眞之旨用以充其学而放其言焉岂不快哉又云人以吉凶从违求仙解脱验则信不验则否二三子亦无效此愚情也吉凶由天定知之何益不知何损理在则气在气在则数在主宰者理也流行者气也生尅者数也只求理之所安虽气数亦不违也居士等憬然悟曰大哉言乎先生之教我侪者至矣爰书道坛记数则以表其眞庶几好道者得见先生也先生约诸子载酒凌云设坛于东坡楼上讲道德数章各各听受乃命擕琴者捧琴案上爇名香展古画相率而下时同人啜茗前轩山僧四五笑对江山忽闻楼上琴声隐隐如洞天春晓荡荡若潇湘水云而楼中故无人也诸生是日咸闻先生之琴焉初冬寒峭晓雪微晴先生降于山中爲诸子讲道消寒并云吾今雪里行吟有能从我游者否俄闻小沙弥言门前有一披蓑道士其行如飞涵虚生追之不及记以诗云先生在世少人知我识先生步又迟雪满溪桥无履印云归海岳有情思仙风过去应千里鹤驾重来更几时比似追韩尤不易归途踏月想丰姿先生偕诸子入靑城山覔结茅养静之区流连难去一日于飞仙石上书曰吾今现身与诸子一观行至上淸宫后忽见一童子作畏人之状避入大石中诸生不以爲然复倚危壁行细径盘空下至天师洞并无所见仍还上淸某生曰今日之童子必先生也遁身石中是教人退藏于密也先生留诸子在靑城山中勾留数日观大面之奇空靑插汉订同心之雅虚白生庭一日爲诸子言曰归去乎哉姚将军将下雪封山矣遂促装过卭州行至太平场十五里回望名山早已彤云布岭雪意漫空矣先生与槃山子曰士不能奋身廊庙便当潜身邱壑仰事俯畜怡然一堂好道躬耕亦颜闵之学也若走城市繁嚣往来酬酢劳人草草何如桑者闲闲槃山闻之卽移家于槃谷之中守身养体家计平安始信先生谈理效如桴鼓甲午夏猓夷出大堡焚掠村墟有丁氏女者与其弟被掳贼怜之爲解其缚将欲诱夺焉女大骂不屈伺隙投江而逝先贼之来也父冯河母溺死女抱母尸出弟被掳三年遁归冷碛汛泣䜣其事总府徐公属士大夫扬之山中诸子以此乞先生题先生卽书云丁长英烈女子大堡贼来掳村里女执不辱投江死死抱母尸出江水题毕云此女他日必与节烈者同享千秋亦越五年嘉州有李魏氏者夫亡守节母姑继逝翁贫不自振氏还归魏家依父纺绩兼养其翁将俟节全孝尽出家从女冠游父老病恐旦夕死反令女无所依也因託媒妁之言再醮于宋姓氏闻之泫然泣下强谓其父曰我明日当往李郎之墓一祭别焉魏然之揭朝乘肩舆出西郭行至中途绐舆夫曰我将往山后探亲今有钗在汝持归我家卽可换取舆资矣氏觇其行远卽奔观音滩跃入江中以全其节时乐邑明府毛公闻之卽祷诸江神爲护完体逾日得其尸于道士观面貎如生遂同李氏子合葬焉更爲请旌建祠以丁烈女祔食其内云坛诸子始信先生题赠丁女时其言爲不虚也序传外记三丰先生传缺名三丰者幽北辽阳异州人也姓张名君实字玄玄号三丰封曰通微显化眞人出自元末时眞人之父讳昌又名子安三丰乃第五子也幼时因染目疾百药罔效于是舍送碧乐宫师事张云菴爲徒从学全眞正教初师之生也迥多异质龟形鹤骨大耳圆目须髯如㦸顶作一髻或戴偃月冠手执竹杖一笠一衲寒暑御之不饰边幅人唿爲张邋遢日行千里静则瞑目旬日不食一朝或噉升斗輙尽或避谷数日自若诚潜静坐一毫尘事不着矢志慕大道而不果遂遍游湖海流寓宝鸡金台观栖焉忽一旦辞尘留颂而逝有隣人杨轨山与之置棺殓讫临窆柩内吼声如雷众惧发视之颜色如生寻甦复冐艰辛涉躐名山大泽偶于雍之终南遇火龙先生传以口诀授以祕妙示以出游和其光同其尘覔侣于越求铅于沈内外丹始成旣而厯诸胜地于楚之武当山炼养结庵于玉虚宫前古木林邱下九转金丹成其大道勐兽不惊鸷鸟不攫人恒异之尝与鄕人言此山异日当大显居二十三年拂袖游方而去曾入蜀中凡名山仙迹犹存善书龙蛇草字至今蜀人宝之逮永乐十年帝勅正一孙碧云于武当山建宫拜候天顺中赠爲通微显化眞人自此出没无常度人无量莫知所终手着节要篇鹧鸪天等词行世言道家之用兼成眞之法内外丹经词甚微妙古来魏伯阳之参同崔公之入药镜吕祖之敲爻皆入圣超凡之极则但文义精微奥隐虽破万卷不能彷彿惟紫阳之悟眞更详明众祖师之遗经然亦未可骤烛也独三丰所着节要篇明白确当口诀显然俾后学者得以一见了悟其所以阐归复之正路作玄嗣之梯航明性命之双修类阴阳之配取济度羣迷普惠众生永传太上之道而不坠玄之又玄众妙之门复灿然于今日而力辟旁门外道黜邪崇正使坚志勤修无致失足岐途得期速效是乃眞人之慈悲功德不可思议矣吴鎭响云洞天刻玄要篇序此书传自张三丰祖师抉道之奥搜道之髓实万世之元祕学道之正鹄也世有此以爲採战之术者诬亦甚矣然不可咎爲生谤也刘宋时有张山峯传御女採战之术闻者不察遂讹山峯爲三丰而以採战相訾謸究亦粗心好议论不细玩其书之旨趣书中金丹论不云乎人有此以爲御女採战是犹披麻救火飞蛾扑灯覆按之自不妄以相议矣灵机灵谧厯年辛苦穷究简摩虽不谓敢爲窥其奥窔而其中根源节次颇喜得其二三所谓克涉藩篱而不敢自暇自逸必欲慇懃谦下多方延访者外丹之秘耳此书久无刻本恐传写者多亥豕之讹又久而腐朽漶漫也爰付剞劂以永其传俾有志者不昧所趋庶几紫阳祖师万人一字万人一字之愿若合符节或克遂其万一也祖师在天之灵应默有以牖我也学道弟子张灵机邓灵谧盥手题岳云坛序张紫琼崑阳先生慈悲普度者也遇儒言儒遇释言释遇道言道而其于道也遇大器讲天仙遇中器讲地仙遇小器讲人仙而其于人也遇上等讲道行遇中等讲因果遇下等讲报应有教不分类因才以施功直欲遍海内众生而各成就之大哉其回祖之后独立宏愿者哉张三丰先生全集X序天台悟眞发明内外二药返还大事当时浅识无知或疑爲炉火採战之书叶文叔不明返还又复以淸净浮言附骥行世翁葆光见而笑曰此不知金丹者也遂爲註以匡正之陆子埜陈上阳道加发挥悟眞三註出而叶注遂湮辽阳张三丰先生天仙也在武当时曾作无根树道情二十四首与紫阳悟眞后先伯仲世亦认有爲採战炉火者涵虚喟然曰道之不行由于道之不明也每欲着解彰之恨无同心丹友栖云刘悟元以宏通大辩之才作书数十种传世其中有无根树註解涵虚取而观之词源浩大理境圆通由是欣然大喜喜其先得我心之所同然也其中有未尽洩者涵爲虚乃补之内外药物返还火候先后炉鼎发洩无遗自是而无根二解宛然悟眞三註也解成问序于予予不敏爲记其用心如此丁未立秋日靑霞洞主人同师弟何西复拜识重刋道藏辑要张三丰先生全集自题无根树词二首鹧鸪天道法流传有正邪入邪背正遍天涯飞腾罕见穿云凤陷溺多成落井蛙不难与辨乱纷譁都将赤土作丹砂要知端的通玄路细玩无根树下花卖花声无根树下说眞常六道含灵共一光会得威音前后事本无来去貌堂堂明洪武十七年𡻕在甲子中和节大元遗老张三丰自记于武当天柱峯之草庐张三丰先生全集X三丰张眞人源流眞人辽东懿州人姓张名君实字元元号三丰子又号昆阳或云姓张名玉字君宝号元元子宋末时人生有异质龟形鹤骨大耳圆目身长七尺余修髯如㦸顶作一髻常戴偃月冠一笠一衲寒暑御之不饰边幅人皆目爲张邋遢所啖升斗輙尽或避谷数月自若延祐间年六十七入嵩南遇吕纯阳郑火龙得金丹之旨修炼成道或云入终南得火龙眞人之传修炼成道秦淮渔戸沈万山又名万三好善乐施限于家贫不能如愿眞人传以点石成金之术遂其愿万三自号三山道士其丹室有联云八百火牛耕夜月三千美女笑春风世称爲聚宝盆城西南三山街是其故居眞人于元末居宝鸡金台观至正丙午九月二十日自言辞世留颂而逝士民杨轨山置棺殓讫临窆复生时年一百三十𡻕矣从此入蜀至太和山结茅于玉虚菴菴前古木五株尝栖其下勐兽不伤鸷鸟不搏众皆惊异有人问仙术绝不答问经书则论说不倦尝语武当鄕人曰此山当大显后永乐间皇帝勑修武当眞人隐于工人之中勤劳行功人皆不识惟碧云孙眞人深知时碧云爲武当山住持与眞人来往多受眞人益眞人名达天庭皇帝遣使屡召不赴惟以诗词托碧云奏之后以道授道人丘元靖不知所终本仙鑑所载永乐皇帝访三丰书皇帝敬奉书眞仙三丰张先生足下朕久仰眞仙渴思亲承仪范尝遣使奉香致书遍谒名山䖍请眞仙道德崇高超乎万有体合自然神妙莫测朕才质疎庸德行菲薄而至诚愿见之心夙夜不忘敬再遣使谨致香奉书䖍请拱候龙车凤驾惠然而来以副朕拳拳仰慕之怀敬奉书三丰託孙碧云转奏书词圣师亲口诀明方万古遗传与世间人能有几人知衣破用布补树衰以土培人损将何补阴阳造化机取将坎中宝金花露一枝庆云开天际祥光塞死基归已昏昏默如醉亦如痴大丹如黍米脱殻证无爲优游天地廓万象掌中珠人能服此药夀与天地齐如若不延夀吾言皆是非金丹重一斤闭目静存神只在家中取何劳向外寻炼成离女汞吞尽坎男精金丹并火候口口是元音张三丰先生全集X张三丰祖师无根树词註解云栖山刘悟元註长乙山李涵虚增解刘註无根树者词之名也凡树有根方能生发树若无根必不久长人生在世生老病死忽在忽亡百年𡻕月石火电光亦如树之无根也仙翁二十四词以无根树爲名叫醒世人使其看破浮生梦幻早修性命耳李解无根树以人身气言人身百脉皆生于气气生于虚无之境故曰无根丹家于虚无境内养出根荄先天后天皆自无中生有是无根乃有根之原也炼后天者须要入无求有然后以有投无炼先天者又要以有入无然后自无返有修炼根因如是而巳但人身之气有少壮老之不同修炼之气有前中后之各异二十四章合一年气候皆劝人无根树下随时看花此道淸之尽美尽善者也一无根树花正幽贪恋荣华谁肯休浮生事苦海舟荡去飘来不自由无岸无边难泊系常在鱼龙险处游肯回首是岸头莫待风波坏了舟刘註花者树之精神发焕人之身如树也人之眞灵如树之花也凡树有根故能生发而开花惟人身无根生死不常全凭一点眞灵之气运动眞灵旺则身存而生眞灵败则身亡而死人之存亡生死听其眞灵之旺败耳是眞灵者虽爲人树之花而实爲人树之根玉阳以此眞灵谓黄芽伯阳以此眞灵谓金花纯阳以此眞灵谓灵根紫阳以此眞灵谓眞金尧夫以此眞灵谓天根仙翁以此眞灵谓金精诸家丹经又以此眞灵谓先天一炁其名多端总形容此一物也此物生于先天藏于后天位天地统阴阳运五行育万物其大无外其小无内放之则弥六合卷之则退藏于密以体而论在儒则谓太极在道则谓金丹在释则谓圆觉以用而论在儒则谓明德谓天地之心在道则谓灵宝谓黍米玄珠在释则谓正法眼藏湼槃妙心人之眞灵本来圆陀陀光灼灼净倮倮赤洒洒不生不灭不色不空处圣不增处凡不减因交后天庶民去之君子存之便有圣凡之分庶民去之者去此眞灵而逐于假灵也君子存之者存此眞灵而不逐于假灵也因其庶民逐于假灵于是眞灵幽暗不明顺其所欲贪恋荣华争名夺利不肯休歇认假爲眞百忧感其心万事劳其形如苦海之舟飘来荡去常在鱼龙凶险之处乱游若能勐省回头顿超彼岸莫待风波坏舟丧却性命一失人身万劫难出矣李解山人在无根树下幽居有年矣每欲阐发幽玄以招同类时步山园中见花木淸幽自饶丰致乃此悟幽字爲二十四章无根树生发之源幽深也虚无之境也天下虚无之境皆道人花木坛场故吾山老师题竹抱斋句云三径幽花香自在四园修竹影交加妙哉言乎与此同也花不深幽香不自在红尘间事日夕难安竹影交加者虚心与静气相依使人气养其心心养其气气盛理充心安神全可以葆吾眞可以含吾灵悟元以眞灵二字爲人之树花树根其言亦当眞灵者眞知灵知也灵知属性爲阴眞属知情爲阳性情不坏则眞灵全无备奈爲七情六慾销之耗之则内损其性外损其情而眞灵没矣眞灵没则有树无花有树无根悟元之大意如此吾更有说者花生于树树生于根根生于无眞灵之体实从虚无里胚胎故曰花正幽无里胚胎者卽人先天之智慧又爲人之虚灵无影无形具众理而应万事圣贤用之而有余仙佛养之而各足但不可与情欲相干情欲相干日取无中有之以爲应用将日取其有必日丧其无日丧其无必日丧其根丧其根则丧其树丧其树则丧其花俗云人老顚东树老心空智慧竭矣虚灵散矣有何眞灵乎凡此皆贪恋荣华不肯休息日做浮生之事全不想百年倏忽人死事丢身坐苦海之舟又不想一旦无常性沈舟覆无边无岸泊系维难一荡一游鱼龙险处奔奔波波劳劳碌碌徒伤吾之智慧锢蔽我之虚灵有何益哉仙师于此悲悯殊深乃掉慈航度之曰世人之所以深入苦海陷溺难出者皆因不肯回首不识岸头耳若肯回首卽是岸头岸头者觉路也能登觉路则智慧复来虚灵长在已往之非不可谏将来之是犹可追神气虽衰返还有术切莫待风波汹涌打坏了舟庶几乎舟存人存可爲彼岸之需出坎之助也又无根树花正微树老重新接嫩枝梅寄柳桑接梨传与修眞作样儿自古神仙栽接法人老原来有药医访明师问方儿下手速修犹太迟刘註人多疑年老力衰精神有限如树花败危无有生发还不得元复不得本而遂自暴自弃待死而已试观世间老树接以嫩枝重新发荣如梅树寄柳树桑树接梨树此皆无情之物尙能复生况何人爲万物之灵得天地之正气老而无有药医乎药医之道是何道卽老而栽接之道欲知此道急访明师求问眞方果得眞方下手速修犹太迟也李解微衰微也人老则元气衰微不可不急急栽补观之梅寄柳桑接梨则有式样矣寄者比丹法寄居兑戸寄体西邻之意接比丹法以性接命以我接彼之意故梅寄柳桑接梨正是今人修眞样子古仙栽接方儿栽接者医老之方也接树有良方而言梅柳桑梨者同类也夫以老枝噼开而以嫩枝插入夹之捆之好土合之牝牡相衔此接树法也医老之方亦必以类入类妙土打合而后返老还元是法也明师知之在人访求耳速修犹迟者恐其时不待人无常忽至性未明而命未立走入渺茫鬼域矣何仙姑云阆苑中蟠桃上生垂柳枝扶桑上结交梨子此东王公与西王母指示仙方也三丰之言非无据又无根树花正靑花酒神仙古到今烟花寨酒肉林不断荤腥不犯淫犯淫丧失长生宝酒肉穿肠道在心打开门说与君无花无酒道不成刘註金丹之道以至淸毫滓无质爲归着然欲其至淸须要在至浊中度出能于至浊中绝无点染方是眞淸故曰无根树花正淸花酒神仙古到今也何以见其花酒能成神仙哉烟花寨酒肉林皆易足迷人之处能于烟花寨中见色不色不爲烟花所惑于酒肉林中随縁度日不爲酒肉所累则是不犯淫慾不断荤腥而食色之性俱化道心常存人心常灭眞灵无伤无损大道可冀其曰不断荤腥者非贪荤腥乃酒肉穿肠而心不计较也不犯淫而心无烟花矣酒肉穿肠而心无酒肉矣心无烟花自有长生仙花心无酒肉自有延命仙酒有仙花有仙酒卽到淸眞之仙乡彼世之避烟花而忌酒肉者岂知凡花凡酒中能出神仙岂知无花无酒道不能成乎敲爻歌云酒是良朋花是伴花街柳巷觅眞人眞人只在花街玩可谓花正淸之妙用矣李解凡人食色之性最重三丰仙师卽借花酒以指点夫贪花酒者多矣抑知有花酒神仙乎身中元炁靑靑秀嫩人能食之御之饮之簪之自然神淸气爽此之谓花酒神仙自古及今皆有然非世上之烟花寨酒肉林也烟花酒肉昏人神志酒肉气荤腥烟花动淫慾斯二者皆害也而淫慾甚于荤腥善炼已者逢食便食不另需索故不断荤腥而荤腥巳忘见色非色不恋娇娥斯不犯淫慾而淫慾乃绝非然者精亡液漏爲害不少故黄庭经云叶落树枯失靑靑专闭御景乃长甯以是知犯淫慾者必丧失长生之宝酒肉穿肠道犹在心花酒何尝迷人哉人自迷于花酒耳不觅凡花凡酒必见仙花仙酒仙花仙酒成道之助卽无根树上靑嫩之花也味厚色佳最能滋补仙师打开元门说与君听若无此等花酒道难成也又无根树花正孤借问阴阳得类无雌鸡卵难抱雏背了阴阳造化炉女无子夫爲怨女男子无妻是旷夫叹迷徒太模煳静坐孤修气转枯刘註修眞之道须要阴阳得类方能成全一个眞灵之宝若有阴无阳有阳无阴是谓孤花无类眞灵不成亦如雌鸡之卵焉难抱雏者盖以背了阴阳交感造化之炉也又如女子无夫男儿无妻怎能生育彼世之盲汉不穷阴阳之理不推造化之源煳涂干事或观空或定息或思神或守窍或搬运皆是静坐孤脩阴而不阳不特无益于性命而且有伤于性命愈脩而气愈枯矣李解孤指内修言内修养性不能立命以其孤而无耦不生命宝犹之雌鸡无雄鸡匹配虽能生卵却不能抱出雏鸡今人修以性爲养气者而不知其气正孤阴也欲要不枯须以眞阳配眞阴乃爲同类之物借问修道人得了同类否今夫眞阳者义也眞阴者道也配义与道则不孤矣但此中有三曡层次始以眞阴生眞阳次乃以眞阳配眞阴次又从阴阳交感中产出眞灵浩气岂若雌鸡之卵难抱雏哉不能抱雏者因其背了阴阳之义造化之炉也阴阳者夫妇也圣人之道造端乎夫妇化生乎万物人间男女夫妻亦如是也女若无夫则孤阴不生而爲怨女男若无妻则孤阳不养而爲旷夫此理之晓然易知者乃世上迷徒过于模煳以爲静坐孤修可以明心可以见性可以一超直入全不讲阴阳匹配吾恐日日坐日日修顽空殿上行寂灭海中戏久之而其气转枯索矣又无根树花正偏离了阴阳道不全金隔木汞隔铅阳寡阴孤各一边世上阴阳男配女生子生孙代代传顺爲凡逆爲仙只在中间顚倒顚易曰一阴一阳之谓道悟眞云阴阳得类归交感二八相当自合亲若阴阳各偏或阳感而阴不应或阴求而阳不招或阳过而阴不及或阳盛而阴不足皆是眞灵之花有偏不中不正道不成全也人之眞情如金眞知如铅二物属刚灵性如木灵知如汞二物属柔眞情眞知刚而易沈灵性灵知柔而易浮若以性求情情来归性以眞制灵灵归于眞刚柔相应阴阳合和化爲一气生机长存而不息矣如情不归性灵不归眞是谓金隔木汞隔铅阳寡阴孤各一边焉能返本还元结成眞灵之丹哉试观世上男女相配生子生孙代代相传而相续可知修眞之道阴阳相合生仙生圣亦能代代相传而不息但不过有顺逆之分仙凡之别顺则爲凡逆则爲仙所争者在中间顚倒耳这箇中字其理最深其事最密非中外之中非一身上下之中乃阴阳交感之中无形无象号爲天地根阴阳窍生杀舍元牝门人生在此人在死此爲圣爲贤在此作人作兽亦在此脩道者能于此处立定脚跟逆而运之顚倒之灾间变爲刑福化爲德所谓一时辰内管丹成也噫中间人不易知顚倒人亦难晓採战家以男女交合之处爲中间以男採女血爲顚倒搬运家又以庭黄穴爲中间以气血后升前降爲顚倒凡此皆所以作俑而已岂知神仙中间顚倒之义乎好者学早爲细辨可也李解偏指阴阳相隔不能成全作丹也夫阴阳合中则刀圭凝而道术全备金木铅汞卽阴阳也木精汞性皆属阴金气铅情皆属阳精气相须性情交感金恋木仁木爱金义汞去迎铅铅来投汞方无间隔之病得生大药眞身若是阴孤阳寡各在一边则阴阳不配偏而不全安能化生至实流传万代乎匹配之法仙凡相似只是凡人用顺仙家用逆耳悟元谓中间顚倒人不能知吾谓这逆字人亦不知中间顚倒先要知逆字妙用人能知逆则金木汞铅皆在其中阴阳干坤尽行顚倒而且有等等事件皆回旋于逆字之内得药还丹片晌可期也又无根树花正新产在坤方坤是人摘花戴採花心花药层层艳丽春时人不达花中理一诀天机值万金借花名作花身句句敲爻说得眞刘註新者本来之物埋没已久忽而又有之谓花至于新光辉复生如月现于西南坤方纯阴之下一点微阳吐露比人之虚室生白眞灵发现复见本来面目矣这个本来面目卽我本来不死之眞人有此人则爲人无此人则非人乃我之秉受于天得而以爲人者是也但此眞人不轻现露非可常见当虚极静笃万縁俱寂之时恍惚有象虚极静笃卽坤纯阴之象故曰产在坤方坤是人这个久人已爲尘垢掩埋绝无踪迹一但现象便是新花时不可错急须下手摘之採之以爲我有摘花戴者摘此眞人之花也採花心者採此眞人之心也渐摘渐採由少而多积厚流光眞灵不昧则花蕊层层万理昭彰随心走去头头是道其艳丽如春日阳气遍地处处花开矣但此花人人俱有人人俱见人人不达每多当面错过若有达之者超凡入圣刹那间耳故曰一诀天机値万金仙翁慈悲借花之名作花之身卽有形无句句敲爻分说先天之旨盖欲人人成道个个作仙奈何时人不达此花中之理而犹有以御女闺丹妄猜妄作者虽仙翁亦无如之何也可不叹诸李解悟元讲人字是本来面目是曾见过此人者故不觉语长心重达已达人慈悲切矣但坤是人的是字尙未醒露原夫花以比人人卽借花爲喩花正新者如人到归根处致虚守静观彼一阳来复不觉春色又新矣这花在坤方发现卽坤见花卽花见人花生处卽人生处故曰坤是人也丹法种铅于金乡播汞于火地金火位乎西南西南得朋金火合处正在坤方之上此人乃金身火体一片纯阳吾人眞气是也一曰眞情惚兮恍兮其中有象𤍠如火艳如花花气薰人浓似酒得之所以如醉也此时也吾卽摘而戴之时不可过也吾更採取其心直须吞尽也由花及蕊透入层层眞个是艳丽春宫时人知其外而不知其中必不达花中妙理花中妙理纯是天机天机流露一诀能値万金此中四五六七句皆吕祖敲爻歌语丰翁云吕祖以人身借花之名以花身作人之身我句句用敲爻语极说得眞切有味也又无根树花正繁美貌娇容赛粉团防猿马劣更顽挂起娘生铁面颜提出靑龙眞宝剑摘尽墙头朵朵鲜趁风帆满载还怎肯空行过宝山刘註先天眞灵发焕一本万殊随时玩象无物不在花甚繁也当其正繁英华毕露精神外用易于争奇好胜卖弄风流故曰美貌娇容赛粉团于斯时也须要防危虑险牢拴猿马挂起娘生铁面提着靑龙宝剑对景忘情摘尽墙头方露之花不使些子逐于色相耗散眞气也娘生面颜者卽无识无知之铁面靑龙宝剑者卽不染不着之眞性娘生铁面卽是靑龙宝剑两者同出而异名以体言爲娘生铁面以用言爲靑龙宝剑铁面者定体也宝剑者慧器也定以用慧慧以成定定慧相需体用不离先天眞灵卽色卽空常应常静无渗无漏是谓摘尽墙头朵朵鲜也墙头朵鲜是方出墙而未离墙头眞气未散之时于此而摘取之绝无滓质纯是天眞渐生渐採渐摘渐收必摘至于无所摘而后已噫大药难遇大法难逢幸而遇逢时不可错乘此风帆急须摘取鲜花满载而还怎肯空过宝山自贻后悔也李解繁卽盛满时也美貌娇容比先天一气卽仙翁五更道情所谓羣阴尽艳阳期一枝春色金花丽是也赛粉团者药生之时卽花魔赛美之时古仙云先天发现药魔易起若非炼已纯熟见美不动谁能得金花于半刻哉故曰防猿马劣更顽卽一枝花道情所谓娇夭体态十指纤纤引不动我意马心猿者也挂起娘生铁面颜挐出定力正教他也无些儿转动也提出靑龙眞宝剑摘尽墙头朵朵鲜与退羣魔怒提起锋铓慧剑敢採他出墙花儿朵朵新鲜同一义也悟元以铁面爲定宝剑爲慧眞是知音但定慧二者非从炼已得来则定非眞定慧非眞慧不可取用于临事也一枝花云时时防意马刻刻锁心猿昼夜不眠炼已功无间宜须炼到那俺是个淸净海一尘不染方是眞定俺是个夜明珠空里长悬方是眞定墙头者花已出墙而犹在墙这叫做出墙花儿火最淸候最眞非得师传人不解非系过来人不知若晓得花枝出墙时卽行採来便是仙家手段摘尽者一口吸尽吞入我家非言渐摘渐收也渐摘渐收乃温养抽添之事尙在后头一着趁风帆满载还四候合丹急起河车运回矣怎肯空行过宝山宝山乃先天生处丹法炼时爲药採时爲药养时则爲火然有药则有火但非温养之火耳此章註採药解爲正又无根树花正飞卸了重开有定期铅花现癸尽时依旧西园花满枝对月才经收拾去又向朝阳补衲衣这玄机世罕知须共神仙仔细推刘註人之精神衰败眞灵耗散如花之飞扬谢落矣然花谢落犹有重开之期人衰败亦有返还之返道还之道爲何道卽阴中复阳已谢重开之道铅花者道心眞知之光辉癸水者人心客气之私慾铅花发现道心不昧癸水消尽人心常静道心不昧人心常静依旧眞灵无亏无损本来圆成之物复见于此是花已谢而重开满枝矣因其癸水要尽故对月残经收拾去因其铅花要现故旋趁朝阳补衲衣人心之私慾如外来之客气如月之残经道心之眞知乃本来之正气如日之阳光对月而残经收拾扫去人心之私慾所以退阴也朝阳而旋补衲衣渐添道心之眞知所以进阳也退阴退至于阴气绝无方是残经收拾了进阳进至于阳气纯全方是衲衣补完成阴尽阳纯还元返本本来面目全现谢了重开岂虚语哉这个谢了重开之天机世人罕知若欲知之须共神仙推究原始要终方能知也李解悟元所註其理甚佳然非此章本义按此就还丹温养言飞上下也乃朝进阳火暮退阴符之意卸了者还丹得叶落归根正指复命也复命之后又取外炉金水抽铅添汞温养灵胎悟眞谓外炉增减要施功参同谓候视加谨愼审察调寒温周旋十二节节尽更须亲丰翁谓遇子午专行火候逢卯酉沐浴金丹是也故曰重开有定期重开之物卽下文西园花枝也铅花现癸尽时者还丹大药铅生癸后铅生则採之金逢望远则不堪尝惟于五千四十八日癸水初潮之后斟酌用功擒住首经至宝乃爲上上癸生爲十四癸尽爲十五一片阳光正此时也以人身言无非大静中之大动耳採而吞之遂成还丹但大丹到手外铅复生丹家必取爲温养之用故曰依旧西园花满枝云云对月才经收拾去抽铅也又向朝阳补衲衣添汞也收拾之法须明月之晦朔故以对月爲言补衣之法须用日之朝暮故以朝阳爲喻此玄家微意也这等玄微世间罕有知者如欲知之须共得道神仙仔细推求庶几不谬耳又无根树花正开偃月炉中摘下来延年夀减病灾好结良朋备法财从兹可成天上宝一任羣迷笑我獃劝贤才休卖乖不遇明师莫强猜刘註先天眞灵之宝无形无象无方无所从何而採以结还丹然虽无形无象无方无所亦有花开之时当开之后恍惚中有象杳冥内有精其精甚眞其中有信法象如偃月俗工家不知古人取象之意或指爲两肾中间或指爲眉间明堂或指爲肉团顽心更有作俑魔头指爲妇人产门大错大错夫所爲偃月者偃仰之月也天上之月每月初三西南坤地黑体之下现出蛾眉之光其光偃仰故名偃月在卦爲纯阴之下微阳渐生䷗爲复在人爲静极又动虚室生白天地之心萌动此心内含一点先天祖气从黑暗之处微露端倪有象偃月之光因这其一点祖气爲天地之根爲五行之本能以造仙佛能以作圣贤能以固性命又号爲偃月炉这个天地之心与天地合其德与日月合其明与四时合其序与鬼神合其吉凶难逢难遇幸而偶逢时不可错急须下手摘来谨封牢藏勿令渗漏可以延年夀可以减病灾但此延年夀减病灾之事非有大功大行者不能行非有大志大力者不能作必须外结良缘以修德内备法财以用诚乃能感动皇极而得天宝法财者非凡间之财乃法中之财卽专心致志眞履实践一念不回之善财上阳眞人云天或有违当以法财精诚求之盖欲求天宝须尽人事人事不尽是无法财无法财而妄想天宝难矣欲求天宝者可不先备法财乎天宝非别物卽眞灵炼成之金丹亦卽天地之心复全之还丹曰眞灵曰天地之心者以未脩炼言也曰天宝曰金丹者以脩炼成熟言也天宝旣得万有皆空根尘俱化入于不识不知无人无我之境一任羣迷笑我獃矣这个獃事须要明师口传心授非可强猜而知仙翁云劝贤才休卖乖不遇明师莫强猜其提醒后人者多矣李解开言玉蕊初生也偃月炉在人身中无定所亦无定时因其阳气初动静中有光故以晦极生明之新月比之此月在天有庚方有初三皆有时地可指若在人身则现处卽庚方现时卽初三不可预定也偃月何形刘图是也⬤偃兼仰言九分黑一分白黑中见白阳气初生故现白光于上而爲偃月今人所言者有如此形⬤是仰月非偃月也何以云摘下来乎其言摘下者以其气在空中也丹家见此一线白光亦不可轻起河车惟宜以淡泊之神沖和之意从气生处採之故曰偃月炉中摘下来神气相合之际俄而阳光大现有如十五圆形⬤是爲中秋月是爲气足潮生方行驱之黄道送之黄庭由是则年夀可延病灾可减矣良朋法财者同心好道之士肯出善财爲人护法助人成道者也悟元修眞辨及此章註解仍以发财爲身中之物此盖矫贪之论也平心言之法财有二一内法财眞金也一外法财假宝也借假修眞确不可少但不宜格外贪取耳至于天宝炼成装憨卖痴抱璞怀玉羣迷笑我爲獃子俱可一槪任之矣然炼天宝者岂易言哉非遇明师不知也又无根树花正圆结果收成滋味全如朱橘似弹丸护守隄防莫放闲学些草木收头法复命归根返本原选灵地结道菴会合先天了大还刘註眞灵之宝去者复来旧者仍新无伤无损依然本来原物是花之圆也圆之云者言其结果收成滋味全也夫金丹成就五行攒簇四象和合仁义礼智信混成一理精神魂魄意归于一气更得符火烹煎成熟化爲纯阳之物活活泼泼其赤如朱橘其圆如弹丸当斯时也守护隄防十二时中不得放闲韬光养晦学些草木收头之法复命归根返于本源以待静极又动会合先天以了大还丹之事此言还丹成就再追大丹之功也盖还丹只完的当年本有原物乃超凡之事吕祖所谓三铅只得一铅就金菓仙芽未现形者是也大丹是从还丹又做向上事业乃入圣之事吕祖所谓再安炉重立鼎跨虎乘龙离凡景者是也若只修还丹不再造大丹只了得初乘之道不过是一个完全人耳焉能入于圣人之域哉所谓选灵地结道菴者非外之灵地道菴乃内之灵地道菴修道至于归根复命还丹事毕温之养之神气充足则丹灵矣是谓灵丹从此灵地再安炉重立鼎是谓结道菴曰选灵地者等候一阳生也一阳生乃先天中静极而动之阳非若还丹乃后天中所生先天之阳也虽皆先天但有先后之别耳欲了大还丹非会合先天中之阳不能成功故曰会合先天了大还大丹成就方入圣基若大丹未成只是半涂事业非修道之全功释典云百尺竿头不动人虽然得入未爲眞百尺竿头重进步十方世界是全身卽此了大还之谓乎李解圆指还丹有性情团圆之意也其法功在致虚守静观彼庚方月生喻如阳气初动卽运己汞迎之外触内激而有象内触外感而有灵如磁吸铁收入丹田还外丹也此法至简至易故古仙云不出半个时辰立得成就夫丹有二品而分之则有三乘三乘丹法皆採铅花皆称还丹但有大小先后之不同耳一曰初乘名爲结丹又名玉液还丹后天中返先天去癸取壬而以玉液培之圆成内丹此尽性之学人仙也一曰上乘则号还丹又曰七返以后天所返之先天种出先天立爲丹母此立命之学地仙也曰一大乘名爲九转大还丹其药以十五夜月圆爲喻先天中先天火到卽行化爲白液吞归腹内凝而至坚是爲金液还丹至灵至妙成圣成眞此性命归了之学天仙也花正圆者卽以上乘丹基言之也算结了一果收了一成然其鍊铅之法二物相吞五行皆备此之谓滋味全也是丹也虽非大乘之丹然亦赤洒洒有如朱橘圆陀陀宛似弹丸功夫至此必须默默照顾绵绵若存否则怀抱不亲易于走失故当护守隄防莫放闲焉学些草木收头法易所谓以此洗心退藏于密也复命归根返本原契所谓白里眞居方圆径寸也选灵地结道菴悟元谓灵地道菴在人身中然亦有内外二用内边灵地道菴必求灵台淸净神气沖和而以道人之心太平菴结于其中外边灵地道菴必求灵山福地嚣尘不扰而以道人之白云茆菴结乎其内如是则心迹双淸眞力弥满铅中产阳会之合之道成九转大还则圣功了当矣又无根树花正亨说到无根却有根三才窍二五精天地交时万物生日月交时寒暑顺男女交时孕始成甚分明说与君犹恐相逢认不眞刘註先天眞灵之宝具众理应万事寂然不动感而遂通天下之故无处有碍无往不利是花之亨也花旣亨是树虽无根而花却有根其根爲何根乃生天生地生人三才之窍阴阳五行妙合二五之精因其是三才之窍二五之精先天而生乎阴阳后天而藏于阴阳一气分而爲阴阳阴阳合而成一气故天地阴阳上下相交合爲一气而万物生日月阴阳来往相交合爲一气而寒暑顺男女阴阳彼此相交而孕始成观于天地日月男女一阴一阳相交方有造化可知性命之道非阴阳相交合一不能完成是一气者卽性命之根生死之窍有此一窍则阴阳相交而生无此一气则阴阳相背而死人之生死只在此一气存亡之间耳但人不知此一气是何物件存于何处或疑此气爲唿吸之气或搬运上升下降于黄庭或聚气于丹田或聚气于眉间或聚气于天谷或聚气于脑后种种不绝千奇百怪终落空亡殊不知先天眞一之气视之不见听之不闻搏之不得圣人以实而形虚以有而形无实而有者眞阴眞阳虚而无者二八两弦之气两者相形一气居中凝结成丹此乃虚空中事业何得以有形有象之物猜之又何得以有方有所之窍作之哉仙翁以其人皆不识此一气故以三才窍二五精示之又以天地日月男女相交示之分明将一气与人指出偶恐人遇此一气当面认不眞耳悟元斗胆避不罪谴今再爲仙翁传神写意分明说与大众要知先天眞一之气不是别物卽是一点眞灵之气因其此气刚健中正故谓眞一因其此气易知简能故谓眞灵一眞灵眞绝无滓质故谓先天之物眞一也眞灵也同出异名非有两物不知有人认得眞否李解亨通达也一气通达卽从下文交字中出来夫花生于树树生于根根生于无是无根却有根也无根之根卽生天生地生人之根此根乃虚无一窍故称爲三才窍此窍爲交精之所故曰三才窍二五精二五者天五爲一五地十又一五二五卽二土也二土合而刀圭成焉泥丸云玄关一窍无人识此是刀圭甚奇绝盖二五交精之地卽产药之渊源也大修行人于此虚无一窍知其爲交媾之所必能使先天一气自虚无中来交之爲用大矣哉以故天地交则万物生日月交则寒暑顺男女交则孕始成此皆交媾之证也此其理甚是分明人人易晓却人人不晓仙师广大慈悲说与君听只要在二八相逢之处将两气合成一团斯大药可生也但恐龙虎相逢吐出两弦之气炼丹人认不眞耳又无根树花正佳对景忘情玩月华金精旺耀眼花莫在园中错拣瓜五金八石皆爲假万草千方总是差金虾蟇玉老鸦认得眞时是作家刘註先天灵宝刚健中正纯粹精也其花最佳当正佳之时如月华开放金精旺盛而人宜玩之不可当面错过也月月开者应时而开非时不开按月定期动静有常丝毫不爽也金精者金之精明在月则谓月华在人则谓眞精眞精者眞灵之精无时有昧故以月华金精喻之眞灵人不易知观于月与金之眞而可知眞灵人不易见观于月之华金之精而卽见凡物之精华久而有坏惟月华月月开放金精万年不减月华金精如是人之眞精亦如是但眞精有时不精者因后天阴气蔽之而其本体未尝泯灭也金精旺卽是眞精旺眞精正旺明照世界气充宇宙白雪飞空黄芽满地金光耀眼左之右之无不是花矣但此眞精无形无象非色非空不可以有心求不可以无心守只可神会不可口言虽是明明朗朗现现成成人人常见人人不识最难认眞修道者须要极深研几眞知灼见可方下手不得认假爲眞似是而非却在园中错拣瓜也彼世间盲修瞎炼之辈或疑金精爲有形有象之物而遂炼五金八石服万草千方与我非类焉能结丹接命岂不大差乎虾蟇爲水中之物属阴虾蟇而云金爲阴中之阳黑中之白我之眞知是也老鸦爲上飞之物属阳老鸦而云玉爲阳中之阴雄中之雌我之灵知是也眞知灵知方是我同类之物方是我性命之宝取此二物合而成丹眞而至灵灵而至眞眞灵不散浑然天理不色不空不生不灭所谓月华者卽此所谓金精者卽此月华开金精旺岂有不长生者哉但人多认不得眞知灵知是何物件若有认得眞者便是修道老作家未有不成道者噫金丹之道差之毫釐失之千里认得眞者有几人哉李解佳者美也美金花之称也丹家以眞铅爲美金花参同云铅体外黑内怀金花兹于黑铅之中取出白金以朱汞配之产出先天一气此正是美金花也返之于己便成还丹但还丹必先炼己炼己纯则还丹易对景忘情者炼己纯熟之后一切美景毫不动情只贪玩这点眞气这点眞气名爲月华何又名爲月华盖以月之圆可以测气之候也悟眞云八月十五玩蟾辉正是金精壮盛时此与玩月华同一法眼夫月自初三而生陆仙比之气嫩月至十五而满陆仙比之气足气足则金精壮盛金精者月华中发现之物同出异名旺则黄芽满鼎白雪弥空慧眼观之照耀如花丹士以通天剑取来及时进火制成还丹惟此花而已矣切莫丢了眞花反在园中拣那假瓜以致叹其错误也非特拣瓜爲错卽五金八石亦皆假而不眞万草千方总属差而不是欲求不假不差者惟此金精而已矣这金精从何处生来你看那金虾蟇玉老鸦卽是生来之处虾蟇爲水中阴物名之曰金则坎中眞阳也老鸦爲天上阳物名之曰玉则离中眞阴也眞阴与眞阳交感生出两弦之气又以两弦之气生出眞一之气月华也金精也皆此物也但要人认得眞耳如其认得眞时卽是明通火候辨铅的老作家又无根树花正多遍地开时隔爱河难攀折怎奈何步步行行龙虎窝採得黄花归洞去紫府题名永不磨笑呵呵白云阿准备天梯上大罗刘註宇宙之间俱是道气充塞凡眞灵光照之处卽是有花之处其花甚多遍地开矣无如遍地花开而人当面不识如河之阻碍虽欲攀折最难攀折亦莫奈何也其难攀折者以其举世之人皆爲名利所牵爲恩爱所绊弃眞认假以苦爲乐步步走的龙虎凶险之地与性命之道相违故难攀折耳若是勇勐丈夫决烈男子直下脱缷世縁求师口诀借假修眞于众花中拣採至中至正之黄花归于洞中温养成丹延年益夀则紫府题名永不磨灭矣黄花卽色正中央戊已乡之黄花花正中正纯是生机并无杂气生机归洞四时长春如居于白云窝中逍遥自在别有天地非人间岂不呵呵大笑自知快乐乎到此地位还丹已得再安炉重立鼎做向上之事准备天梯而作大罗天仙矣李解先天本来之物贤不加增愚不加减人人皆有箇箇皆生花正多也特爲爱河所阻致使本来湮没纵然遍地花开其如爱河之相隔何哉爱河者后天欲界之人心能阻先天之道心道心旣阻则欲攀折仙花难矣爲今之计怎奈之何仙师爲学者吿曰除非步步寻求行行探访走了一重山又度一重水直入龙虎之窝庶可见其本来也这龙从火里出这虎向水中生能从后天中吐出先天之气龙藏于阴虎藏于阳阴阳交媾生出龙虎龙虎交媾生出金花这金花在西南坤方坤土色黄其花亦是黄花人能採得黄花挐回洞去结成金丹则紫府题名永不磨矣笑呵呵深造自得也白云阿居安资深也如欲竿头重进至于天仙非再安炉鼎高架天梯不能做大罗天仙欲做天仙者由此而准备天梯可也又无根树花正香铅鼎温温现宝光金桥上望曲江月里分明见太阳吞服乌肝并兔髓换尽尘埃旧肚肠名利场恩爱乡再不回头空自忙刘註先天眞灵众美毕集万善同归其气最香当其正香之时卽铅鼎温温现宝光之时铅鼎者眞知也以其眞知能以去旧取新能以修仙成眞故谓铅鼎宝者卽眞灵之宝眞灵非眞知不现盖眞知具有道心道心内含先天眞一之气是谓眞灵铅鼎温温是刚柔相当不偏不倚而鼎立矣鼎立则道心发现道心发现则眞灵之光渐生是谓现宝光金桥者金也曲江者水也上金桥而望曲江水中有金之象水中有金阴中生阳卽是月里见太阳亦是铅鼎温温现宝光也铅鼎光现阴阳合德神气相御乘时故入造化窝中令其住而不令其去是谓吞服乌肝并兔髓乌肝色靑日精也象灵知之灵性兔髓色白月华也象眞知之眞情吞服乌肝并兔髓则性不离情情不离性眞而至灵灵而至眞性情如一眞灵不昧圆陀陀光灼灼净倮倮赤洒洒一切后天积聚泻去道心常存人心永灭换尽尘埃旧肚肠矣肚肠换过万事皆空名利恩爱何恋之乎李解香乃不闻不臭之香至淸至洁之香卽先天初现不染于后天时也铅鼎者外鼎也造铅之法必立外鼎于西南名曰坤乡又曰坤母母体本虚必资干父日精方能产铅日精者龙汞也龙爲长子子代父体投入母怀则气精交感先天眞铅之鼎于此而立钟祖云太阳移在月明中此卽立鼎之法也下文云月里分明见太阳卽此温温之时也铅鼎温温则宝光现矣宝光者宝命之光此光发现正爲先天之气白象从眉眼上映出吕祖曰温温铅鼎光透帘帷又曰审眉端有朕兆同此景也金桥者鹊下桥也在西南路上爲金气照耀之所曲江者气遶鹊桥光印西南也昔人註吕祖曲江上月华莹净之句指曲江爲小肠十二曲误入魔道矣又有指爲口鼻之间者其入魔道尤甚惟陈泥丸先生云西南路上月华明大药还从此处生记得古人诗一句曲江之上鹊桥横深爲得旨何也西南属坤坤爲腹宝光现处月华正明月华明处金气正出故于金桥之上望见曲江江上有月正照金桥也月华朗耀阴中阳生故曰月里分明见太阳太阳者日也日中阳乌日之精也吞服乌肝者饵东方之日精并服兔髓者食西方之月华精华合服大药乃生日月并吞金丹具体故曰吞服乌肝并兔髓换尽尘埃旧肚肠矣又何有恩爱名利扰我淸心再爲之回头思想终日空忙也哉又无根树花正鲜符火相煎汞与铅临炉际景现前採取全凭度法船匠手高强牢把舵一任洪波海底翻过三关透泥丸早把通身九窍穿刘註眞爱之宝尘垢退尽至淸至净花岂不鲜乎然其所以鲜者全赖符火相煎铅汞之功夫眞灵者眞知灵知之体眞知灵知乃眞灵之用眞灵分而爲眞知灵知眞知灵知合而爲眞灵烹煎眞知之铅灵知之汞卽烹煎眞灵也烹煎者以眞知而制灵知以灵知而顺眞知眞知灵知凝结复成眞灵之宝其花之鲜言语难形容矣但眞灵易结火候最难紫阳翁云纵识朱砂与黑铅不知火候也如闲大都全借脩持力毫发差殊不作丹特以金丹之道採药有时炼药有法若不知时不知法虽大药在望不爲我有故临炉下功之际恍惚中有象杳冥内有精一点眞灵之光从虚无中透出似有似无非色非空景象现前此大药发生之时也此时卽有三尸六贼五藴七情诸般之幻景亦现于前必须稳驾法船牢把舵楫对景忘情一任海底翻波起浪不动不摇如是用功渐採渐炼扶阳抑阴愈久愈力功夫到日自然精化爲气气化爲神神化爲虚过此三关泥丸风生法相现露而周身九窍之阴气亦皆化矣三关非工家尾闾夹嵴之说乃炼精炼气炼神之三关炼精化爲气初关炼气化神爲中关炼神化虚爲上关过此三关神合太虚出入无碍是谓透泥丸盖泥丸宫爲藏神之所也周身九窍方着幻身上说过三关上泥丸法身成就而幻身百脉九窍阴气化爲阳气亦皆窍窍光明卽百万四千毫毛亦化爲护法神也学者不可以辞害意也李解此章以温养言悟元谓过三关透泥丸穿九窍非工家尾闾夹嵴之说乃经三炼之后神合其虚出入无碍能使幻身九窍窍窍光明其说可也但上头数句若不就温养时言则入室还丹温养脱胎尽杂于一词之中似非仙师逐段指点本意今但以温养言之鲜者鲜明也温养功深日新月盛之象符火者屯蒙値事朝进阳火暮退阴符也夫子时阳生进火宜子至于朝则寅时矣不于子而于寅者火生在寅阳气发旺故于此时进火午时阴生也退符宜午至于暮则戌时矣不于午而于戌者火库居戌阴气主藏故于此时退符退符所以添汞也进火所以抽铅也以铅制汞以汞含铅铅日减而汞日增故曰符火相煎汞与铅临炉者以临外炉言非入室临炉时也入室炼铅必用鼎器至于温养则用炉而不用鼎也然炉有外炉亦有内炉紫阳云内有天然眞火炉中赫赫长红此卽内炉也又曰外炉增减要勤功绝妙无过眞种此卽外炉也临炉之际美景现前此不是宝光现前亦不是幻景当前乃内炉文火外炉武火也文武烹煎渐採渐取渐取渐𣷹温养时有不可间断功夫全要法船匠手不爲风波所动扰我元功然后法船广运往来不绝如达摩之载金过海直超彼岸矣故曰採取全凭度法船匠手高强牢把舵一任洪波海底翻云云末三句刘註已明兹不复解又无根树花正浓认取眞铅正祖宗精气神一鼎烹女转成男老变童欲向西方擒白虎先往东家伏靑龙类相同好用功外药通时内药通刘註秾者秾盛广多也花正秾盛其间卽有美恶偏正相杂须得眞正仙花方可採取而用眞正仙花爲何花卽眞铅也眞铅卽眞知之眞情乃眞灵之发现以其眞知外阳内阴外黑内白故谓眞铅又谓水中金又谓水乡铅又名月中华其名多端皆象此眞知之一物也惟此眞知内含先天眞一之始气乃阴阳之本五行之根仙佛之种圣贤之脉爲脩道者之正祖宗认得祖宗取归我家敬之奉之须臾不离则精气神三者自然聚于一鼎无庸勉强盖以其父归之其子焉往更加符火烹炼之功虽女可以转男虽老可以变童女转男者非形体转男盖女子纯阴脩炼成道化阴成阳亦同男子老变童者非面容变童盖老者气枯修炼成道返本还元亦如童子但女转成男老变爲童之道虽是认取眞铅眞知还要先能炼己若炼己不熟眞知不来虽来而亦不留故曰欲向西园牵白虎先往东家伏靑龙白虎属西方金喻眞情也靑龙属东方木喻眞性也眞情眞性本来一家何待牵伏因其交于后天眞中杂假眞情变爲假情恩中带杀如虎出穴奔西伤人不爲我有而反依居他家矣眞情旣变爲假情于眞是性有昧亦化而爲假性假者用事眞者退位性情不和如龙东虎西两不见面矣若欲复眞必先去假若欲牵情必先调性调性之功乃炼己之功炼己者炼其气质之性也气质之性化则眞性自现眞性现则不动不摇而眞情亦露眞情露则假情不起可以牵回白虎与靑龙配合情性相恋矣白虎卽眞铅祖宗同出异名以其眞知刚强不屈故谓白虎以其眞知柔中藏刚故谓眞铅牵白虎卽是取眞铅牵之云者非有强制乃不牵之牵性定自然情归特以同类者相从阴阳内外有感应之道也性主处内属阴内药也情主营外属阳外药也阴阳原是一气性情固是同根内药能通外药未有不通内外相通性求情而情恋性性情和合眞灵凝结还丹有象矣纯阳翁云性住气自回气回丹自结紫阳翁云若要修成九转先须炼已持心此皆言还丹先要炼己也噫眞铅易取炼已最难炼己之功大矣哉李解浓言情之浓也铅乃人之眞铅眞铅发现则其情正浓只要认得眞取得来则金丹立就盖此眞铅者黄中正位之体大丹之祖宗也取来制汞三家相见结婴儿推而广之千千百百子子孙孙皆自此眞铅发脉故以眞铅爲祖宗精气神一鼎烹此卽铅归汞伏三家相见之后也但造眞铅者其有先女转成男老变爲童之妙诀原夫离宫之火眞精也坎宫之水眞气也坎离中间又有妙土爲用眞神也一曰眞意气精交感以神主之则水底金生火中汞降又以神执其平衡调其胜负勐烹极炼则火蒸水沸金亦随水上腾此卽精气神一鼎烹之力也及其入于离宫离火爲坎水所灭不飞不走气得神而住精得神而凝铅汞俱死同归厚土三姓会合于中宫炼成一箇紫金丹此又精气神一鼎烹之妙也当其先东家之子体寄于西西方之兑正爲少女少女代坤母行事女鼎中现出震男是女转成男矣此男号九三郎君其年甚少实是木公道父投身子胎而生者故木公转号公子是老变爲童矣这公子骑的白虎出游西方甚是勇勐时有道人见而问之曰你这骑虎的童男可是木公所化的么童男知道人心有正觉不敢隐瞒答曰是道人遂回头笑曰水乡铅只一味崔公之言眞也今欲唿回童男须要擒他白虎白虎乃童男随身元气化的坐骑你欲往西方擒他白虎必先往东家伏了靑龙盖白虎者金精也靑龙者木性也以木交金则木中火发火转逼金而回以金併木则金中水腾水转灭火而住此四者相异而实相同异类而实相类旣然同类故好用我玄功使其会在一处由是内迎外合外归内伏外药旣通内药内药亦通外药也此篇只言眞铅不言眞汞盖有铅卽有汞不言汞而汞在其中矣故曰外药通时内药通铅也气也男也童也虎也皆外药也精也女也老也龙也皆内药也至于神则在内外精气之间又无根树花正娇天应星兮地应潮屠龙剑缚虎绦运转天罡斡斗杓煅炼一炉眞日月扫尽三千六百条步云霄任逍遥罪垢凡尘一笔消刘註眞灵藏于后天爲积习客气掩蔽花最难发间或有时而发一点光辉从虚无中透出如珠如露嫩弱秀丽其象最娇似开未开浑沦元气在天应星之明而不大在地应土之潮而未湿星明地湿皆阳气初动之象阳气初动卽眞灵花嫩时也当其正娇易于识神借灵生妄性乱情移急须勐烹速炼杜渐防微扶阳抑阴以护命宝屠龙剑所以防气性缚虎绦所以制妄情气性不发则眞灵现妄情不起则眞情生眞性现眞情生是运转魁罡斡旋斗杓转杀爲生变刑成德可以煅炼一炉眞日月矣日者阳中有阴之象喻眞性所含之灵知灵知爲雄中之雌眞阴也月者阴中有阳之象喻眞所情含之眞知眞知爲黑中之白眞阳也煅炼眞阴眞阳两位大药归于一气凝结成丹吞而服之延命却期此乃最上一层之妙道非三千六百旁门着空执相事业也盖以大道成就歩云霄任逍遥万般罪垢凡尘皆一笔勾消彼三千六百旁门皆在臭皮囊上做作适以惹罪垢凡尘焉能消罪垢凡尘哉李解娇以秀嫩言一阳初萌之时也天比上地比下阳生之时眉有上点点星光昔人谓爲天应星腹中有浩浩潮气昔人谓爲地应潮药生朕兆原有如此良不诬也悟元以天之星辉地之潮湿比阳气初生不大不润亦是一解更有以入药镜爲言者天应星指上鹊桥地应潮指下鹊桥均有妙理然吾窃闻之应星应潮以应月应时言卽星悟月卽潮悟时此正是大还丹要𦂳火候余摘参同数语以爲印证参同云金计十有五水数亦如之临炉定铢两五分水有余二者以爲眞金重如本初其三遂不入火二与之俱此卽应星应潮之正义也金必十五两重者金准月数取金精壮盛之意五千四十八日天眞之气始全十五两金能生十五分水上半月十五日是也水数与金数相应卽潮数与星数相应若金水不足则眞水不生此谓天不应星地不应潮何以定铢两乎若要应星应潮就以上半月之十五日爲定自朔至望以一日半爲一分两箇一日半三日出庚矣这才是二分眞水天也应星地也应潮若至初五则是三分三分不入用若至初八则是五分五分更有余均非应星应潮也必以二分之水配以二分之火乃是眞应星眞应潮二者坎水之眞信金初生水刚到二分时候水源至淸有气无质卽白虎首经也虎正吐气龙以卽二分眞火迎之炼爲丹本至于生二分水之金又必要等至十五金精始旺水潮乃生所谓二七之期眞铅始降此是应星应潮也或者问火何以必须二分曰一时功夫分三符六候止用一符二候之火斯龙虎平匀相吞相㗖到这时候必要执剑降龙拏绦伏虎运罡斡斗归于中宫日月交精烹之炼之则正道得矣我吾山老师还有一讲更精密醒露并详述于此干天爲阳星卽天之火精阳中阴也坤地爲阴潮卽之地水气阴中阳也精爲火父气爲水母干父与坤母交则离火与坎水生焉故曰天应星地应潮应之云者彼此相与感应之机也参同云方诸非星月焉能得水浆可知天光照地应之以星者地气承天卽应之以潮也仙家以天之星喻人心中之火火卽人之性也性属龙设有不降则星飞火散故当执屠龙之剑以降之剑比大慧也以地之潮喻人身中之水水卽人之情也情卽虎设有不伏则潮浸水流故当持缚虎之绦以伏之绦比大智也大巧若拙大智若愚智慧冥冥卽生妙心转天罡斡斗杓者非妙心不能爲力天罡北斗也天罡主生在乎斗杓斗杓指处卽有生气人身妙心能天运罡之杓则能转杀爲生矣斗杓回旋金丹入内金丹入内妙心还我妙心者不生不灭之眞身与天地合其德与日月合其明卽人身眞日月也欲求妙心必从后天中返先天先把外日月交光于外明火候知符刻乃能得之及其归也又要以内日月交光于内昼夜长明调和养育则煅炼一炉眞日月矣是爲金丹大道之妙谛七返九还之重玄扫尽三千六百旁门可以步云霄任逍遥罪垢凡尘一笔消矣若不明此大道断无解脱日子罪垢凡尘日日加增可不悟哉又无根树花正高海浪滔天月弄潮银河路透九霄槎影横空泊斗梢摸着织女支机石踏遍牛郎驾鹊桥入仙曹胆气豪盗得瑶池王母桃刘註先天大道包罗天地运行日月超乎万有花开甚高其高如月在天上光射海底海浪滔天水不能溺月之光而月反能弄水之潮亦犹人在苦海境遇之中境遇不能伤其眞而反借境遇以炼眞又如银河路远直透九霄人不易渡然有仙槎横空斡旋斗梢卽能渡之昔张骞乘仙槎渡银河而见牛女二星相会此可征也以理而论世间亦有仙槎亦能渡银河世间仙槎爲何物金丹大道是也金丹大道在虚空中作世业能以转干坤逆阴阳夺造化超凡入圣是亦仙槎也然仙槎之妙在乎斗梢之运用斗梢者北斗第七星瑶光是也又名天罡天罡所指处吉所坐处凶盖以指处有生气存焉扭回斗梢刹那之间阴阳相合生机萌芽绝不费力故曰摸着织女支机石踏遍牛郎驾鹊桥织女属阴牛郎属阳鹊桥爲牛女相会之处摸着机石踏遍鹊桥以阴招阳阳来会阴阴阳相会金丹有象此种道理尽在波浪里做出虚空中施爲所以能入仙曹胆气豪窃得瑶池王母桃也瑶池在西王母爲老阴卽坤母也桃者丹也卽震之一阳也王母桃卽坤中孕震之象丹在西而窃取归东则爲我家所有而丹还矣但此还丹之妙其妙在乎阴阳相会阴阳相会之妙尤在乎大海波中逆运气机不动不摇耳能于大海波中不动不摇眞是有胆气丈夫九霄有何不可上银河有何不可渡王母蟠桃有何不可窃乎彼世之习静忘形仅在寂灭中作事者焉知有此李解高指虚空而言海浪滔天者卽紫阳翁所谓风浪麤产玄珠之时也风起浪涌声震虚空故曰滔天而一箇玄珠正如团团秋月现于海上故曰月弄潮也逆挽银河上透九霄彷彿张骞乘槎影横空际气机于此直达矣然河槎前行必先有个指引方不使水经滥行不由河道此斗梢之上所以爲泊系之所也这泊字下得最妙人间泊船乃止宿之意仙客河槎则以斗梢爲靠端行直指势不容泊其言泊斗梢者正其不可泊不得泊就于斗梢泊之随斗运转行中有止杀里逢生犹之英雄豪杰直傥做事风利不泊乃是大结局大兴会之时不泊胜于泊泊犹之不泊斯其爲泊斗梢也织女牛郎天上阴阳二星年年七夕相会织女属阴机石比汞牛郎属阳鹊桥乃牛女相逢之处卽金汞会合之方上言斗梢此言女牛是斗爲女牛之媒也牛郎欲会织女非斗不能圆成斗转则牛郎渡河金与汞合矣吕祖云进火功夫牛斗危泥丸云妙在尾箕斗女牛同此意也摸着机石则以汞迎铅踏遍鹊桥则铅汞一路从此天縁有分志气能伸可以遇仙曹而胆气豪矣此何故哉以其盗得瑶池王母桃耳悟元以瑶池在西王母爲坤母桃卽坤中孕震之象丹在西而窃取归东以成还丹其註明矣但窃字不及盗字现成东方盗桃一也坎卦爲盗二也东方盗桃恰往西方取金坎卦爲盗恰向水底求铅盗之爲义妙也哉十九又无根树花正双龙虎登坛战一场铅投汞配阴阳法象玄珠无价偿此是家园眞种子返老还童夀命长上天堂极乐方免得轮回见𨶒王刘註金丹乃阴阳二气相激而成象是花须成双而后有用也阴阳者一龙一虎也一一铅汞也龙爲眞性汞爲灵知又爲元神俱属阴虎爲眞情铅爲眞知又爲元精俱属阳龙虎战者性情抟聚也铅投汞者精神凝结也性情抟聚精神凝结阴阳相配一气混合眞灵圆明法身有象圆陀陀光灼灼如一粒玄珠爲无价之宝矣此宝非外来之物乃我家园之眞种子本来原有因交后天迷失无踪今得阴阳调和无而复有去而复来种于家园本立道生生生不息返老还童延夀无穷上于天堂极乐之方可免轮回之苦矣李解双者两弦之气也两弦之气合则龙虎登坛相吞相㗖战卽吞㗖之意一场大战龙虎平匀虎战龙则以铅投汞龙战虎则以阴配阳阳铅与阴汞交斯无价宝生矣悟眞云虎跃龙腾风浪麤中央正位产玄珠玄珠乃先天一气仙佛本原吾家眞种而非外物因爲后天所掩久不现象今在龙虎坛中阴汞阳铅结爲眞夫妇遂从后天坎离之内返出先天故曰法象玄珠无价偿从此家园眞种子得之者返老还童延生益夀上天堂登极乐免得轮回见𨶒王也此言龙虎阴阳相战相配之法须于花正娇一章註内觅其火候可也又无根树花正奇月里栽培片晌时拏云手步云梯採取先天第一枝饮酒戴花神气爽笑煞仙翁醉似泥託心知谨护持惟恐炉中火候飞刘註先天眞灵无而能有缺而能圆花甚奇也然正所以奇者先天爲后天掩蔽杳然无踪若欲栽培片晌之间卽能回春回春之妙要採取先天第一枝之花第一枝是生物之祖气乃生天生地生人之灵根不落于形象不落于空亡含而爲眞空发而爲妙有至中至正至精至粹恍惚杳冥如露如电不可以有心求不可以无心守有心求之则着于相无心守之则着于空是在乎性定情忘回光返照虚极静笃不採而採不取而取自然先天眞一气之自虚无中来凝而爲黍米之珠内外光明如戴仙花神气爽畅如饮仙酒戴花饮酒乐在其中不识不知顺帝之则如入于醉鄕矣当斯时也还丹已结复见娘生面目无用外炉加减急须内炉温养神明默运谨守护持一意不散时防火候差池也心知者非外心知之人乃内自知之心火候缓急心自知之心知而不昧心自然火候不差金丹成熟也李解奇者令人不测也不惟人不能测卽阴阳亦不能测若是能测则阴阳不会杂入杳冥何以栽培先天乎月里栽培者三日出庚药材新嫩就在这庚方月内栽培金花必以二分火配二分水混沌片时而后有先天第一枝鼎内生出此片晌功夫也片晌之间先天第一枝果然发现妙心主事卽时逆转天罡廻翔云汉此卽拏云之手步云之梯採取先天第一枝也饮酒者饮此第一仙酒先天化白液矣戴花者戴此第一仙花先天回阳春矣花卽是酒酒卽是花饮之戴之酒是良朋花是伴令人神气冲和浑浑如醉故曰饮酒戴花神气爽笑煞仙翁醉似泥心知者同心也卽自已妙心也谨护持者以妙心看火候也但护持有数件炉火有两端火候未足则屯蒙抽添以护之须用外炉加减火候已足则昼夜含光以护之不用外炉加减十月数全九年已过则眞人出顶门矣否则外炉不该去而急去则火候未足而丹不大外炉该去而不去则火候太过而丹必伤内炉不该去而急去则火候未纯而丹不灵内炉该去而不去则火候如愚而丹不出凡此皆炉中火候有差池也是所望于心知精谨护持乃不致有差池耳飞卽差池之意与前花正飞章同看又无根树花正黄产在中央戊己乡东家女西舍郎配合夫妻入洞房黄婆劝饮醍醐酒每日醺蒸醉一场这仙方返魂浆起死廻生是药王刘註黄者中央戊己之正色戊爲阳土主动已爲阴土主静戊己居中相合爲眞信又谓眞意花色正黄则眞灵入于中央正位矣然眞灵中正非性情如一不能东家女木性也西舍郎金情也一性一情配作夫妻入于洞房宥密之处更得黄婆于中劝饮醍醐调停火候则不和者而必和旣和而长和醍醐酒非世间之糟汁亦非身内精津血液有形之物乃阴阳交絪感緼中和之气合爲而眞一之精通而爲眞一之水滋味香甜古人谓玉液谓琼浆谓甘露又谓醍醐总以形容此一点中和之气耳劝饮者不冲和而必调至于中和修道至于阴阳冲和常应常静远观其物物无其物近观其身身无其身内观其心心无其心不识不知顺帝之则日日饮醍醐而入于醉乡矣这箇醉中趣味是神仙之方是返魂之浆能以起死能以回生乃大药王也中央戊己黄婆皆眞信之异名以阴阳和合言则谓中央以运行阴阳言则谓戊已以调和阴阳言则谓黄婆以动作言则谓眞信以静定言则谓眞意故一物而有数名总而言之一眞信而已识得此信卽于此信上下实落工夫始而以性求情旣而以情归性又旣而性情和合又旣而性情浑化结成一箇眞灵至宝始之终之无非此一信成功信之爲用大矣哉归到实处眞灵中正卽是性情相合性情相合便有箇眞信在内眞信现时性情自不相离眞灵自然中正三者相需而仍相因也李解黄正色也佛家之正觉儒道之正气也其在释典则曰黄花其在仙经则曰黄芽但黄芽有二种一箇是初三新药一箇是十五大药悟眞云黄芽生处坎离交此卽初三新药也黄芽生处卽当交媾坎离以种第二箇黄芽悟眞曰种得黄芽渐长成此卽第二箇黄芽十五日之大药也黄芽长成实因坎离交媾夫坎离之交媾者交媾于中央戊已乡也中央乃精气成团之处戊己鄕乃动静调合之所调合成团片晌间从中产出黄芽故曰产在中央戊已鄕这黄芽名字极多以本章言之卽西舍郎也西舍郎金气也东家女汞精也採回金气制伏汞精此金汞返还之道卽配合夫妻入洞房也旣入洞房又要有黄婆守之黄婆卽上章所言心知也夫妻两个恐防不谐则精神意气难入中和之境而丹不成故要有黄婆伏侍劝饮醍醐醍醐者外资温养之精内服中和之气也黄婆乃是知心人炉中火候自然不差朝暮之间频频劝饮每日酉薰蒸醉一场眞快乐也此酒不是凡间酒乃仙方所制之酒名曰返魂浆可以起死可以回生小药外药皆不能及是爲药之王也此章乃二候求铅之后四候还丹功夫求铅乃外事初三月出庚施功名之曰以水配火以龙就虎以阴会阳以离交坎以性合情以汞投铅以女嫁男以后天生先天总之是以精合气乃外药也其功夫在外只用一符二候立爲丹基还丹乃内事十五月圆时施功名之曰以水灭火水乃天癸之水以虎嫁龙虎乃西方之虎以阳伏阴阳乃含眞之阳以坎塡离坎乃先天之坎以情归性情乃金情之情以铅制汞铅乃眞一之铅以男配女男乃纯干之男以先天制后天总之是以眞气合眞精乃内药也其功夫在内须用二符四候结爲金丹凡此皆古人所未分晰者吾于此详陈之庶阅丹经之际了然于二药之分也又无根树花正明月魄天心逼日魂金乌髓玉兔精二物擒来一处烹阳火阴符分子午沐浴加临卯酉门守黄庭养谷神男子怀胎笑杀人刘註先天眞灵本体光辉通天彻地照破一切花正明也其所以明者乃阴阳二气和合而成之人之一己纯阴如月之黑暗无光必借他家不死之方而后阳生如月借日光而后得明月魄逼日魂阴阳相交能以在天心朗耀卽眞知灵知相合眞灵不昧之象乌金髓者日魂也在人爲雄中之雌卽灵知之眞阴兔玉精者月魄也在人爲黑中之白卽眞知之眞阳前云乌肝兔髓此云乌髓兔精大有分别不可同看盖乌肝兔髓乃还丹药物是眞知灵知阴阳未会而方会故云乌之肝兔之髓乌髓兔精乃大丹药物是眞知能灵灵知能眞阴阳已会而相合故云乌之髓兔之精未会而方会勉强之功假中复眞也已会而相合自然之用眞中更眞也取此两味眞药抟于一处烹出阳中之阳卽行子午卯酉火候完全金液大丹但所谓子午卯酉者非天边之子午卯酉乃身中之子午卯酉眞知现卽是子法当用刚进火而鼓眞知出玄灵知来卽是午法当用柔退符而取灵知入牝眞知进于中正卽是卯法当沐浴此中正而不过进灵知退于中正卽是酉法当沐浴此中正而不过退此符火沐浴之道万古不易之法若以天边子午卯酉按时用功则失之远矣符火不差沐浴合时阴阳相应不偏不倚元牝立而谷神卽生于其中矣黄庭者中央正位卽阴相阳合之中一窍又号爲元牝之门元阳牝阴阴阳合有此窍阴阳偏无此窍有此窍卽有谷有谷卽有神无此窍卽无谷无谷卽无神谷卽黄庭黄者中色庭者虚也因其中虚故以黄庭名虚则灵灵则神是谓谷神试观山中两山壁列中间一谷人唿之则谷应声此应之声卽谷神也俗名崖娃娃人之阴阳会合其中有神亦犹是也然不到阴阳相合地位无此中无此谷安有神居若果到阴阳相合时便有箇中便有箇谷而神自生所谓先天之气自虚无中来者卽此所谓眞空而含妙有者卽此所谓要得谷神长不死须凭玄牝立根基卽者此果阴阳合而爲一气则谷神鎭居黄庭是谓男子怀胎曰守黄庭者守中也曰养谷神者抱一也守中抱一十月功毕身外有身卽与天地并长久此等眞实法相系虚空中事业不从色相中做出彼一切在臭皮囊上弄搬运功夫妄想成圣胎者岂知谷神之所以爲谷神乎李解明乃大药发生虚室生白放大光明大醒大悟大觉时也这大药乃铅中之阳丹中之金先天中先天如月魄之在天心与日魂相逼而成团团辉光非若初三一线远在天边近在蛾眉也逼字下得要𦂳乃相亲相近一处相煎之意日月合璧日魂尽注于月魄万里光明天心雪亮二物擒来一处烹不是擒了金乌又擒玉兔乃是擒金乌以搦玉兔单擒一物归来卽所以擒二物也当其擒来之际也有子午卯酉四候投关之火由是而金乌飞入广寒宫复以金乌之髓调和玉兔之精而旣使玉兔之精尽化爲金乌之髓这才是月魄逼日魂善于一处烹者斯时也阳魂圆满阴魄无形二物变爲一物一物中有二物阴尽阳全光明大放故称爲铅中之阳丹中之金先中天先天到此地位乃爲金液大药亦按子午卯酉行四候服食之功此方九是转大还丹也何时爲子阳生爲子故当进阳火何处爲午阴降爲午故当退阴符沐浴者调停自然不急不缓此等功夫当加于阳火临卯阴符临酉之门则阳不过刚阴不过柔刚柔得中出入合度也昔陶存存先生阐明参同契行火祕诀而录其师火候歌于註中余深佩服今亦附书于此以爲印证歌云忆我仙翁道法总是吾家那着原无子午抽𣷹岂有兔鸡刑德问吾子在何时答曰药生时节问吾午在何时不过药朝金阙卯时的在何时红孩火云洞列若无救苦观音大药必然迸裂此卽沐浴时辰过此黄河舟楫再问何爲酉门卽是任同督合此时若没黄裳药如物何元吉过此卽爲戌库请向库中消息此是一贯心传至道不烦他觅夫药临卯门必用观音之静者观音之静管摄严密不使红孩逞势则甘露发生至于酉门则以黄裳裹之不使元珠倾泻则白液乃凝此沐浴之妙用也黄庭者中央也谷神者虚灵也守中央而养虚灵则法身呈象一箇男子宛如女子怀胎笑煞人亦爱煞人也又无根树花正红摘尽红花一树空空卽色色卽空识破眞空在色中了了眞空色相灭法相长存不落空号圆通称大雄九祖超昇上九重刘註金丹大道以无声无臭超出万象爲归着何尝花有红色乎若稍有色后天气质犹未化尽大道不成古仙云一毫阴气不尽不仙盖有一毫阴气不尽卽有一毫阳气不全眞灵犹有损坏之时算不得九还七返金液大丹之道修道者须要摘尽红花消灭无始劫以来客气尘根归于万有皆空还于父母未生以前无声无臭面目而后已然空之云者非同土木无心寂灭之谓有借假全眞以眞化假之道故曰空卽色色卽空识破眞空在色中盖一味无心则着于空若稍有心则着于色曰空卽色者是不空也曰色卽空者是不色也不空不色卽空卽色是眞空存于色中矣曰了了眞空无色相法相常存不落空者眞空一了百当原无色相旣无色相卽有法相旣有法相必不落空因其是眞空所以有法相因其有法相所以无色相无色相有法相所以空之眞而眞于空也修道至于眞空而有法相法相而存眞空一灵妙有法界圆通成金刚不坏之躯水火不能侵刀兵不能加虎兕不能伤称爲大英雄不但身列仙班卽九祖亦皆超昇天堂同爲神矣昔释迦牟尼佛修丈六金身法相居于大雄宝殿者卽此道也李解红乃大药法象仙师道情歌与无根树皆要𦂳之作卽彼可以见此也道情歌云万般景象皆非类一颗红光是至眞红光发现其花正红红花到手眞药已得除此红花无药可採温养事毕炉鼎全丢一切花花树树皆不讲也故曰摘尽红花一树空花旣空矣我道得矣我道旣得空不空矣空旣不空空卽是色色非有色色卽是空识透眞空不空眞空卽在色中此色非色相之色乃法相之色了当眞空则色相全灭色相全灭则法相长存法相长存卽是眞空不空圆通者功行圆满万法皆空眞空之体用备矣旣号圆通必称大雄旣称大雄必做神仙宗伯安得不九祖超昇同上九重哉又无根树花正无无相无形难画图无名姓却听唿擒入中间造化炉运起周天三昧火煅炼眞空返太无谒仙都受天符才是男儿大丈夫刘註先天眞灵之宝体本虚空一气混成有何花乎旣无其花无形无象难画难图矣难画难图画且不可图且不可尙有何名何姓然虽无名无姓却又至虚至灵寂然不动感而遂通如唿谷传声眞空中藏妙有也有此感而遂通之妙卽于此通处下手擒入于三田造化炉中用三昧眞火煅炼成眞自眞空而可返于太虚道返太虚则空无所空一眞而已别无他物也三田非工家气海绛宫泥丸之说乃精气神三丹聚会之丹田谓元牝之门又名元关窍又名中黄庭又名造化炉又名太乙坛又名戊已门总而言之曰虚无窍先天眞灵之宝统精气神之三物眞灵旣复三物皆复自造自化絪緼沖和结爲一块始而自无以造有旣而自有以化无煅炼眞空卽是化无之妙自有化无形神俱妙与太虚同体功行圆满谒仙都而受天符爲十极大罗眞人大丈夫之能事毕矣赞曰吐老庄之祕密续钟吕之心传揭示先天妙理噼开曲径虚悬鼎炉邪正分判药物眞假显然空色混爲一气刚柔匹配两弦丹法始终皆泄尽火符进退皆冩全二十四词长生诀知者便成不死仙李解无字承上章空字之意进一层言以作二十四首结局炼丹至于空已尽善矣然有眞空之念则卽有法相之念空犹不及无也老君曰观空亦空空无所空所空旣无无无亦无湛然常寂这才是大超脱大解悟大淸净大圆觉何也湛然之妙有而若空空而且无不可以形相求不可以画图写因其无形无相所以难画难图只恁其湛然而已前此採取先天尙有金姓名精者黄姓名芽者白姓名元者今此湛然之眞却无名姓虽无名姓却听招唿空谷传声声声相应问焉以言受命如向天下之至精也寂然不动感而遂通天下之至神也此何故哉以其湛然之眞藏在无中耳圣贤仙佛之理深达造化无中藏有到此地位诡怪神奇如冷启敬张景华周顚仙之流是也我三丰先生以道爲体又必以无擒无入于中间虚无之境大造大化炉中运起周天三昧眞火煅之炼之务使虚空法身返于太无太无者圣眞之境玉淸混洞太无天上淸赤混太无天是也炼成仙道只受太淸官秩能返太无则先朝道德次朝玉宸次朝元始证果三淸也返之云者天下愚夫愚妇皆是三淸中人只因宿念有差一劫低一劫仍做愚夫愚妇不能复返圣眞之境倘其回心向善访道寻师由筑基炼已七返九还炼至于空复至于无由无而返于太无仍然是三淸客也但煅炼眞空必用周天三昧之火周天者非河车之谓乃在天而动空际盘旋深造密化道法自然也三昧者非阳火之谓乃天一地二合而爲三我于天地之中立鼎安炉神冥气漠此以仙炼仙之火天元神丹也功成行满上朝三天谒仙都受天符或封眞君或封帝君或封天尊或命作五岳名山洞天福地师相选仙等职这才是眞正男儿极大丈夫神乎至矣赞曰洒弥天之花雨布满地之黄金手敲鱼鼓简板口歌上洞仙音四洲齐度万古道情悟元处处语眞灵先把吾家主意存山人照本宣眞诀度世宏开不二门张三丰祖师无根树词註解道情共二十四首全卷终张三丰先生全集X重刋道藏辑要如意宝珠目录张三丰先生全集上卷文昌开心咒总持符咒无极咒开心符总持符受正元机神光经序神光经取验要诀源流确论定神汤序定神汤方事君篇临敌讨罪篇野㝛篇远游篇风雨雷电篇过渡篇飮食篇交游篇疾病生死篇取验法神光占佛母准提心经准提印金刚印指掌图净法界眞言护身眞言太明眞言准提眞言大轮咒甘露咒大灌顶光眞言大宝广博楼阁陀罗尼咒息灾法妙言增益法妙言敬爱法妙言降伏法妙言出世间法妙言如意宝珠目录下卷斗姥大法语心经一曰贪狼星二曰巨门星三曰眞人禄存星四曰文曲星五曰丹元亷贞星六曰北极武曲星七曰天关破军星三台星十二时辰口诀天罡祖气白玉龟台大悲神咒分句提词张三丰先生全集X重刋道藏辑要文昌帝君开心咒註释序内典以瞿昙氏爲两足尊两足者言福慧具足也夫世尊之所谓福者乃人天钦仰七宝充塞非人世一切富贵华膴之福也贵世尊之所谓慧者乃洞彻十虚舌吐遗花非如人世一切尘识聪辨语言文字之慧也而原其所以得此者乃厯劫苦行多生参究六度万行圆满具足故其福慧如海聚之无量而原其始亦与众生同其穷露同其眼盲故于雪山见明星悟道乃喟然曰一切众生同具如来智慧但以妄想执着而自堕落然则福慧之不生皆妄想蔽之妄想生则眞性隐眞性隐则人慾恣而天理灭其不陷于披毛带角者几希梓潼文昌大帝者掌混元之轮回司士流之桂箓现九十七化厯亿万千劫世尊印以如来玉帝授以如意飞鸾降笔救度众生悯诸愚顽孤露之辈旣示阴隲文以使人求福复说开心咒以使人求慧葢无慧众生虽具耳目无异聋瞽其苦与饥渴贫穷等故发大慈悲宣扬神咒果能诵持不辍如蜾嬴之咒靑䖝则其聪明与文帝无异直一念勇勐精诚所致耳此咒旧无註释今详加疏通俾知三才一贯天地尙由吾发挥方信此慧人人本具非尘识聪辨之小智小慧也词源浩浩笔阵风驰又其小者耳诵是咒者当参阴骘文以培其福积累不已何渠不可臻两足尊也哉梦莲居士张世荦敬撰文昌帝君开心神咒符录心咒第一九天大帝身披白衣日月照耀干坤斡随有能敬者聪明如斯黄老丹铅与念合宜五神衞守八圣护持诵之不辍万神赴机我司大化光耀生辉心开茅塞去钝除迷诵持万遍文治琼瑰词源浩浩笔阵风驰九天开化梵章洞微玄皇上令勿稽勿违急急如元皇上帝律令勅总持咒第二艳阳之父孤虚之娘停停天符与我主张灵符掌中谁人敢当顺吾者吉逆吾者亡嘱尔书符万瑞千祥与之赴阙姓显名扬功名如意大显帝鄕未来过去成败兴亡吉凶祸福与我参详吾奉九天玄皇上仙急急如律令勅无极咒第三无极之极不神之神同同上宰无象无名出有入无无有中眞先天混沌四象何分上穷九级下彻玄㝠惺惺不昧昭昭灵灵玄皇正炁来合我庭万化爲一一化爲淸淸澄湛寂玄元圣眞以上三咒每晨夕念九遍心存想帝君像自然心通灵慧举笔文词如流水不论老少念之有感有灵其中妙境难以枚举开心符大内书弟子某年庚心事毕加三圣讳用七抹雨下书文光速现斗牛干☷罡三圣讳卽霐雨澄雨总持符一三台⬤二震三雨四田五六曲⬤念离旨火天尊圣⬤念斗勺权衡毕甫票七⬤亦念斗勺权衡毕甫票八左小念辅右小念弻第九大内书弟子姓名年庚心事七抹之十辰十一现龙十二干罡十三年支干十四雨十五三心𢗰写心字要从中起十六降至宫文光十七画䷊从上起十八画三圣讳同前霐雨澄雨此三字写于大内十九通仙二十敕令神光经识序神光之法其来尙矣尝考索故典始于岐伯之传初但騐有无爲死生夀天之诀殆至有汉张子房受圯上之书始作行师之用验五色以考胜负吉凶之机其法愈神而其说愈备高祖尝欲攻匈奴验神光得靑白子房以爲不吉高祖不从遂有白登之围是其明验也及至后世贤人君子往往推演以备人事不过卽其理通之诚亦不爲诬妄也夫人之有神犹草木之生有精华盛衰而荣悴可以预知理之自然不可逃也人之神光正犹是焉其理至实而不诬其事至简而不烦用之以守身用之以远祸用之以出入起居事至物来无施而不可也予居家数十年累经忧感未尝有非横蓦忽之祸者借此法之良焉耳后之君子得此当宝而藏之勿示非人可也弟子吴海云拜撰受正元机神光经张三丰先生遗集弟子吴海云辑取验要诀凡验神光当先澄心静虑默恭想存其所向之方所爲之事及所欲接对之人存想旣定然后以两手中指𦂳按左右月窟缓而摇之其光自见靑者忧白者虚惊红者黄者吉庆有喜事黑者大凶取之无光则不日而絶矣源流确论夫神光者一身之主宰五脏之精英根于灵台之中见于月窟之际不假人力取验如神昔李光弻野㝛取神光不吉而知高晖之有谋急移营避之乃得免祸盖得此法也孔子十日不见神光而知死期将至遂有泰山梁水之叹近世浮屠有预知死期者亦本此法焉史书不载予授异人之传君子得之可以师兵讨罪可不促裹远游可以避患于未来可以祛疑于未决不假蓍龟无劳思虑然必正心诚意乃可得之若乃僭意非心以求侥倖者则神自不存胡吉凶之可凭乎循理君子得此宜宝而秘之非人勿传也定神汤序凡居仓卒之际或事扰心怯神必不定神不定则光亦凭之而忒故须先服定神汤然后心定神安验之自无不中矣定神汤方天门冬人参茯神石昌蒲甘草辰砂麝香右伴依法修制爲细末将砂射和匀黄连灯心泡汤调服二钱如神气自定无他事烦扰者不服事君篇事君以忠或上封事或面奏对少有差谬祸莫大焉必先午夜验其神光若得红光辉熖必主天颜有喜嘉纳所言黄色而光圆大者必主赏劳或赐宴酒食进陞官爵之喜靑者必主虚惊白者言无所纳且有威罚之恐黑者大㐫自宜警戒临敌讨罪篇凡临敌讨罪须騐神光色红黄明且耀者必大胜纵彼千军万骑攻之我亦无虞如靑黑色或神光不见急宜徙营别所如白色则不宜进兵必有破军折将之患野㝛篇凡遇夜野㝛或所处有疑须澄心静虑速验神光若靑色则有姦人至黑色贝戊兵来白色亲近有谋红黄色熖可高枕无虞矣凡处危地而眼瞤者一瞤则一里之远二三瞤得二三里之远十瞤则十里前面必有姦人贼党至吾事先知则奸贼可谈笑而擒也远游篇凡远游止㝛村落去处必须验其神光若不见而心动目瞤急宜远避不可入也若居山谷石崖枯木坏墻之下神光不在必有山崩石坠树倒墻倾之患山林幽寂去处出入径过神光不见切不可妄动恐有虎狼蛇虺等害谨愼防之则无害也风雨雷电篇凡在外卒遇暴风骤雨速验神光若不见者决有洪水泛涨地塌城崩之患不可于此久居须当更迁高阜乃可免也过渡篇凡渡江海或水恶波险去处预先一日验其神光红黄色者可渡靑色者有大风白色者大雨黑色者或无则有船翻折柁沉溺之祸丧身殒命在须臾矣可不谨哉飮食篇凡飮食酒会或客居遇人邀请虑有所伤必须先验神光若红熖光明黄圆且大必有懽忻之庆醉饱之乐且无所伤损若靑白之色必主争端或酒食不佳不能畅意光若黑者或被酒食所伤或爲骨鲠所害或误食毒物患出百端矣交游篇凡往来探望朋友亦验神光其光黄赤者其人在家懽忻迎接酒食欵顾之喜靑白色者或在家怯廹或他事奔驰或死丧凶事无暇逢迎若黑光不去必有横生他故诸事不吉也疾病生死篇凡人七夜神光不明或不见形迹大主危厄五夜中有一夜见不妨常于黄昏时候之或无再于半夜之时验之若有则是元炁不和必无死亡之患验之有红黄色旦夕痊安靑白色但主沉滞黑色或无死期将至矣取验法凡欲取验须于静夜独处勿令人知暗而取之亦不须遍与他人谈说务在精一专求万取万中设若轻举妄动尘私百端而欲元神之淸澈取验之得眞炁亦难矣盖神亦昏乱而欲试其功效匪术之弗灵乃验者之罪也愼之神光占人身之神在心心之神在目故目中常有神光神光去则灾厄至其光赤黄吉白防兵靑黑有忧二目俱有人不能害凡出行忽然心动鼻酸急察神光靑防奸人黑防盗贼凡舌唇动臑神光不在妾妇爲贼凡心掌动臑神光不在交友爲贼准提心经绣谷弟子吴海云辑准提印以两手无名指併两小指交乂于内二中指直竖相拄两食指屈附于中指第一节二大拇指搯两无名指中节金刚印以大拇指搯无名指根第一节余四指握大指作拳左右手指谨号图五曰小指四曰无名指三曰中指二曰食指一曰大指准提心经绣谷弟子吴海云辑净法界眞言唵㘕⬤⬤右梵字二爲净法界眞言按陀罗尼者经律等中最爲第一能除诸罪令诸众生解脱生死速证湼槃安乐法身依密圆修鍊亦分爲二一持诵仪轨二验成行相且初持诵仪轨者谓眞言行者每日欲依法持诵时先须金刚正坐以右脚压左脚䏶上或随意亦得手结人三昧印二手仰掌展舒以右手在左手上二大拇指甲相着安脐轮下此印能灭一切狂乱妄念杂染思惟澄定身心方入净法界三昧谓想自身顶上有一梵言⬤㘕字此字遍有光明犹如明珠或如满月想此字已复以左手结金刚拳印以大拇指捻无名指根第一节余四节握大拇指作拳此印能除内外障染成就一切功德右手持数珠口诵净法界眞言二十一遍此净法界㘕字若想若诵能令三业悉皆淸净衣服不净便成净衣身不澡浴便当澡沐若用水作净不名眞净若用此法界字㘕字净之卽名毕竟淸净瓶如灵丹一粒点铁成金眞言一字变染令净偈云喝字色鲜白空点以严之梵字⬤啰字上安安点卽成⬤㘕字也如彼髻明珠置之于顶上眞言同法界无量众罪除一切触秽处当加此字若实外缘不具无水洗浴阙新净衣但用此㘕字净之若外缘具者先用水了着新净衣卽内外具淸净也广如诸眞言仪范经说护身眞言唵齿𡄦⬤⬤右梵字二爲护身眞言按显宻圆通心要此咒能灭五逆十恶一切罪业能除一切种种病苦灾障恶梦邪魅鬼神诸不祥事而能成辨一切胜事令一切所愿皆得圆满此咒是诸佛心若人专心诵一遍能守护自身一切鬼神天魔不敢侵近诵两遍能守护同伴诵三遍能守一宅中人诵四遍能守护四城中人乃至七遍能守护四天下人广如文殊根本一字咒经说上二咒各持一百八遍亦得太明眞言唵么抳钵纳铭吽⬤⬤⬤⬤⬤二合⬤右梵字六爲六字太明眞言按显宻圆通心要此咒随所住处有无量诸佛菩萨天龙八部集会又具无量三昧法门诵持之人七代种族皆得解脱服中诸虫当得菩萨之位是人日日得具六波罗宻圆满功德得无尽辨才淸净智聚口中所出之气触他人身䝉所触者离诸嗔毒当得菩萨之位假若四天下人皆得七地菩萨之位彼诸菩萨所有功德与诵六字咒一遍功德等无有异此咒是观音菩萨微妙本心若大书写此六字大明则同书写八万四千法藏所获功德等无有异若以金宝造如来像数如微尘不如书写此六字中字功德若人得此六字太明是人贪嗔病痴不能𣑱着若戴持此咒在身者亦不𣑱着贪嗔痴病此戴持人身手所触眼目所睹一切有情𨒪得菩萨之位永不复受生老病死等苦说此六字太明竟有七十七俱𦚹佛一时现前同声说淮提咒卽知此六字太明与凖提眞言次第相须也广如大乘庄严宝王经记凖提眞言⬤南⬤无⬤䬃⬤哆⬤喃⬤三⬤藐⬤三⬤菩⬤䭾⬤俱⬤柢⬤喃⬤怛⬤你也⬤他右梵字十六爲凖提眞言按显宻圆通心要此咒能灭十恶五逆一切罪障成就一切白法功德持此咒者不问在家出家飮酒食肉有妻子不拣净秽但至心持诵能使短命众生增夀无量迦摩罗疾尙得除差何况余病若不消灭无有是处若诵满四十九日准提菩萨令二圣者常随其人所有善恶心之所念皆于耳边一一具报若有无福无相求官不遂贫苦所逼者常诵此咒能令现世得轮王福所求官位必得称遂若求智慧得大智慧求男女者便得男女凡有所求无不称遂似如意珠一切随心又诵此咒能全国王大臣及诸四众生爱敬心见卽欢喜诵此咒人水不能溺火不能烧毒药忽家军阵强贼及恶龙兽诸鬼魅等皆不能害若欲请梵王帝释四天王𨶒罗天子等但诵此咒随诵必至不敢前次所有驱使随心皆得此咒于南赡部洲有大势力移须弥山竭大海水咒干枯木能生花果何况手能依法持诵不转肉身得大神足往兜率天若求长生及诸仙药但依法诵咒卽得见观世音菩萨或金刚手菩萨授与神仙妙药随取食之卽成仙道得延夀命齐于日月证菩萨位若依法诵满一百万遍便得往诣十方净土厯事诸佛普闻妙法得证菩萨若欲成就坛法不同诸部广修供养掘地香埿之所建立但以一新镜未曾用者于佛像前随月十五日夜半向东方置镜坐前随力庄严诸供养具烧安息香及净水然后结印在于心上咒镜一百八遍以囊盛镜常将随身每欲念诵但以镜坛置于面前结印诵咒若不能逐日对镜念诵但于十斋日对镜念诵除十斋日外不对镜坛持诵亦得宻之藏中令此镜坛最爲要妙总摄一切诸坛若无镜者但想一镜者于面前持诵净诸恶趣经等多说想成坛法持诵爲上或不能想得坛者但只专注持咒此准提咒一切诸佛菩萨等同说独部别行总摄二十五部眞言坛法准梵本有十万偈说立龙树菩萨以偈赞曰准提功德聚寂静心常诵一切诸大难无能侵是人天上及人间受福如佛等遇此如意珠定获无等等大轮咒唵折𥻊主𥻊凖提⬤⬤⬤⬤⬤⬤⬤娑婆诃部林⬤⬤⬤右梵字十爲一字大轮咒按心要集云大轮一字咒卽部林是也亦名未法中一字心咒此咒于未法时法欲灭时有大势力能于势间作大利益能护如来一切法藏能降伏一切八部之众能推世间一切恶是一切诸佛之顶是文殊菩萨之心能施一切众生无畏能与一切众生快乐凡有修持随意得果同如意珠能满一切之愿若诵此咒于四方面五百驿内诸恶鬼神皆自驰散诸恶星曜及天魔不敢侵近若持诵余一切眞言恐不成就卽用此咒共余眞言一处同诵持之决定成就若不成就及无现验其咒神等卽当头破七分是知此咒能助一切眞言疾得成就或别持此咒亦得广如文殊仪轨经于法中一字心咒经说上来次第持诵至准提咒若不能结得准提印者但以左手作金刚拳印右手持珠诵之或不能从前净法界眞言次等持诵者只持准提神咒更或根钝不能具受此准提者只唵字已下持之唵字已上是归敬词唵字等是正咒也每诵诵了却用右手作金刚拳印口诵吽字眞言而印五处先印额上次印左肩次印右肩次印心上后印喉上二印竟顶上散之能除一切魔障成就一切胜事又十随所住处欲辟除鬼神结金刚印但诵凖提眞言咒香水二十一遍八方上下洒之卽成辟除结界又正持诵时准俱柢陁罗尼经金刚顶经五字陁罗尼颂等数本经教中说随根所乐亦有多种一瑜伽持但想心月中布字谓想自心如一月轮湛然淸净内外分明以梵书⬤唵字安心月中一以⬤折⬤隶⬤主⬤𥻊⬤准⬤提⬤娑婆⬤诃字从前右旋次第同布轮缘终而复始二出入息持诵出入息中想有眞言梵字息出字出息入字入字字朗然如贯明珠不得间断或息出时想自心月轮中九圣梵字字字连环皆有五色光明从自口中流入准提菩萨口中右旋安布准提菩萨心月轮内若息入时想准提菩萨心月轮中字亦字字连环皆有五色光明从准提菩萨口出流入自口中右旋安布心月轮内如是终而复始想之甚妙三金刚持唇齿不动舌不至㗁但口中微动四微声持但令自耳闻之不缓不急字字须得分明称之五高声持他他闻之灭罪复有二种持诵一无数持诵谓不持珠定数常无间断持之二有数持诵谓搯数珠每日须得限定其数不须阙少若搯数珠所获功德诸经广赞如数珠功德经说若有人手持数珠虽不念诵佛名及陀罗尼者此人亦获福无量若用㘕字眞言如持数珠七遍用持课时一遍或千遍者搯数珠至母珠却回不得越过母珠每日依法持诵时须限定其时分若一时持谓早晨若二时持并黄昏若三时持加正午若忙务者不拘时分但有暇时持之若上根持谓须得三宻相应一身宻结印二语宻诵咒三意宻或想眞言梵字或缘持诵之声或想准提菩萨或想菩萨手中所执柞瓶华果等物故神变经疏云若用三宻爲门不须经厯劫数具修诸持只于此生满足诸波罗宻又正持诵未满一百八遍不得共人语话若欲语话时于自舌上想一楚言⬤㘕字纵语话不成间断问曰爲当只持一道眞言功德成就爲复广持多本眞言功德成就答有二门一者随根所乐门谓根有多种好乐不同或有乐持三道五道十道乃至百道等中间随根所乐不同皆得持诵二者疾得成就门谓欲求一切功德疾得成就宜专持诵一道眞言成时一切眞言功德皆悉成就问曰旣专诵一咒疾得成就何以多示准提眞言令人持诵答云一爲准提总含一切诸眞言故准提能含诸咒诸咒不含准提二爲准提坛法人易成办故但以一新镜未曾用者便是坛法不同余咒建办坛法三爲准提不拣染净得持诵故不问在家出家飮酒食肉有妻子等皆持诵但须得拣选净处香埿涂地广造佛像多用供具方能成就有财物者广造佛像多办供具于佛像前安置镜台对之持诵更妙又眞言行者每日对镜初欲持诵时或只依前先想自身顶上有一梵言⬤㘕字犹如明珠然后持诵或想自身顶上⬤㘕字变作三角火轮从顶至足烧尽自身遍周法界唯见淸净纵有五罪用此字皆能除灭次想一梵言⬤阿字生成自身谓阿字卽体是无相法界从无相法界生成行者之身复想一⬤暗字在自顶门十字缝中谓暗字卽体是十方诸佛光明法水用灌佛子之顶此秘宻灌顶法门然后持诵或想自心如一月轮圆满淸净于月轮中有一梵言⬤唵字如来因位多年修道不得菩萨后习跎观于初夜分便成正觉谓唵字具合无量法门是一切眞言之母一切如来皆因观想此字而得成佛或心月轮中想一⬤阿字是毘卢佛身亦是菩萨心若人想念能生无量功德或心月轮中想一⬤吽字谓吽字总摄金刚部一切眞言是金刚部主身亦是三解脱门若常想念能除一切罪障成就一切功德或舌上想一⬤㘕字或想⬤吽字想竟然后持诵或想自身顶上出大莲华上现出⬤阿字复想阿字变成月轮又想月轮变成⬤吽字吽字变成五股金刚杵又想此杵移于舌方得名爲金刚舌然后持诵次于一手中亦想⬤阿字阿字变成月轮月轮变成⬤吽字吽字变爲白色股五金刚杵方得名爲金刚手然后结一切印或想准提九圣梵字每一一字有种种光明安自身分之中所谓想⬤唵字安头上⬤折字安两目⬤𥻊字安项颈⬤主字安于心⬤𥻊字安两肩⬤准字安脐中⬤提字安两䏶⬤娑婆安两胫⬤诃字安两足以上九圣字想安布已然后持诵凡有所求决定成就安布九字藏经数处说也凡诸经中说想眞言字者皆是梵字非是北方文字故一字顶轮上仪轨云所言观诸字惟瞻于梵字非是随方又有人神用力或有不能想得梵字者但只专心持诵亦具一切三昧故大悲心经云陀罗尼是禅定藏百千三昧常现前故若人𦂳切持诵时逢种种魔障或忽然怕怖或舌难持诵或身心不安或多瞋多睡或见诸异相或于咒反生疑心不欲持诵等云云若对法者应观梵书⬤啰字或观⬤㘕字或观⬤阿字等但随观一字彼境界自然消灭若分别心多当观⬤洒字卽成无分别若着有心多应观⬤含字卽因缘法本空也甘露咒⬤南⬤无⬤素⬤噜⬤皤⬤耶⬤怛⬤他⬤揭⬤多⬤耶⬤怛⬤姪⬤他⬤唵⬤素⬤噜⬤素⬤噜⬤皤⬤啰⬤素⬤噜⬤皤⬤啰⬤素⬤噜⬤莎⬤呵右梵字二十九爲甘露咒供佛利生仪心要欲施水取水一掬用甘露咒咒之七遍散于空中其水一滴卽皆变成十斛甘露一切饿鬼并得飮之无可多少皆得饱足累茶罗疏云夫爲道者祈运爲宗上若不供诸佛菩萨何处展智欲求菩提下若不济活仙饥鬼何处行悲以度萨埵有信之流无遗斯业大灌顶光眞言⬤唵⬤阿⬤谟⬤伽⬤尼⬤嚧⬤左⬤曩⬤摩⬤贺⬤母⬤捺啰二合⬤么⬤抳⬤钵⬤纳么二合⬤入嚩二合⬤攞⬤钵啰二合⬤⬤⬤哆⬤野⬤吽引右梵字二十三爲不空羂索毘卢遮那佛大灌顶光眞言供佛利生仪心要若救一切亡灵者应诵不空羂索毘卢遮那佛大灌顶光眞言谓若有众生造具十恶五逆四重诸罪数如微尘满斯世界身坏命终堕诸恶趣诵此眞言加持土砂一百八遍散亡者尸上骨上或墓塜上彼所亡者若在地狱鬼傍生修罗等中以此眞言神通威力加持土砂之力应时卽得光明及身除诸罪报舍所苦身往于西方极乐国土莲花化生不堕落直至成佛或用纸帛等书此诸眞言置亡人尸上或骨上甚妙故偈云眞言梵字触尸骨亡者卽生净土中见佛闻法亲授记速证无上大菩萨大宝广博楼阁善住秘宻陁罗尼咒⬤曩⬤谟⬤萨⬤嚩⬤怛⬤他引⬤蘖⬤多去声⬤南引一⬤唵二⬤尾⬤补⬤攞⬤蘖⬤陛三⬤么⬤抳⬤钵啰二合⬤陛四⬤怛⬤他⬤多五⬤你⬤搽木示⬤舍⬤甯六⬤么⬤抳⬤么⬤抳七⬤苏上⬤钵啰二合⬤陛八⬤尾⬤么⬤黎九⬤婆引⬤蘖⬤啰十⬤俨⬤鼻⬤口𨽹十一⬤吽十二⬤吽十三⬤入嚩二合⬤攞⬤入嚩二合⬤攞十四⬤没⬤䭾⬤尾⬤卢⬤枳⬤帝十五⬤尘土共⬤呬夜二合⬤地⬤瑟耻二合⬤多上声⬤蘖⬤陛十六⬤娑嚩二合⬤诃十七右梵字六十三爲大宝广博楼阁善住秘宻陁罗尼供佛利生仪心要欲利乐一切四生等有情者应书大宝广博楼阁善住秘宻陁罗尼在于幢上堂殿上或素⬤上或纸帛上或经卷上或墻壁牌版等上有诸众生暂得眼见者或手触者或身触者或影中过者及余人转触此人者又或书之戴在顶上者身上者衣中者或书在出声物上有闻声者或读者或诵者或但闻此陁罗尼名者如是生等纵有一切诸罪等悉皆消灭决定当得阿耨多罗三藐三菩提能于现世获无量百千功德常得国王王子宰官及诸四众欢喜敬爱不受世间种种诸苦毒药刀杖水火等难一切狮子虎狼蛇虫诸恶禽兽不敢爲害无一切诸盗贼难诸鬼神难诸邪魅难又现身不受一切诸病恶疾疮毒内外等症悉不着身不爲厌祷虫毒咒诅者身无横灾旣卧安觉安临命终时心不散乱一切诸佛现前安慰又一死旁生鹿鸟蚊虫飞蛾蝼蚁乃至胎生卵生湿生化生诸有情等闻此陁罗尼名者或身触或影中过者决定当得无上菩提等又若人于高山顶上诵此陀罗尼者尽眼所见处一切众生皆得灭一切罪业得离一切地狱业得免一切傍生身上来诸咒藏中各有数本不同皆是前后三藏西天诸国语音有异但依一本诵持无得拣择寡学之者多分受一非除呵斥圣贤寄语后人勿霑斯咎息灾法妙言唵折隶主隶准提与某甲除灾难娑婆诃⬤⬤⬤⬤⬤⬤⬤⬤⬤右梵字十六息灾法妙言也按心要经云若作息灾法者行者面向北交脚坚膝而坐像面向南于准提像前安置镜坛更想一白色圆坛于圆坛中遍想⬤啭字或⬤鑀字尊像供具并行者自身俱想在圆坛之中或于像前只涂拭一圆坛亦得观准提作白色所献花果飮食并自身衣服皆作白色涂香用白坛烧香用沉水然酥灯以慈心相应从月一日初夜时起首至八日日满每日三时澡浴三时换衣至日满时或断食或食三白食三白食谓乳酪粳米欲或粥无力者尊像供具衣服但运心想之亦得下准此知之若念诵时前次第持诵至准提咒诵一百八遍已然后但从唵字诵之若爲自已于娑字婆上称自已名及所爲事若爲他人称他人名及所爲事增益法妙言唵折隶主隶准提与某甲所求如意娑婆诃⬤⬤⬤⬤⬤⬤⬤⬤⬤右梵字十七增益法妙言也按心要经云若作增益法者行者面向东跏趺而坐像面向西于准提像前安置镜坛更想一黄色方坛于方坛中遍想⬤阿字或⬤暗字尊像供具并行者自身俱想在方坛之中或于像前只涂拭一方坛亦得但准提作黄色所献花果飮食并自身衣服等皆作黄色涂香用白檀加少郁金烧白檀香然芝蔴油灯以喜悦心相应从月九日日初出时起首至十五日满每日准前三时澡浴换衣至日满时准前断食及三白食念诵如前敬爱法妙言㖠折隶主隶准提令一切人敬爱某甲娑婆诃⬤⬤⬤⬤⬤⬤⬤⬤⬤右梵字十七爲敬爱法妙言也按心要经云若作爱法者行者面向西结贤坐像面向东于准提像前安置镜坛更想一赤色半月形坛于半月坛中遍想一贺字或想⬤舍字尊像供具并行者自身俱想在半月坛中或于像前只涂拭一半月形坛亦得观准提作赤色身着绯衣所献花果飮食并自身衣服尽皆赤色涂香用郁金烧香以丁香苏合香密和烧之然诸果油灯以喜怒心相应从十六日后夜时起首至二十三日满每日澡浴断食念诵法准前降伏法妙言⬤吽⬤折⬤隶⬤主⬤隶⬤准⬤提⬤吽⬤发咤右梵字十一爲降伏法妙言也心要经云若作降伏法者行者面向南蹲踞坐左脚押右脚像面向北于准提像前安置镜坛更想一靑色三角坛于三角坛中遍想⬤啰字或⬤㘕字尊像供具并行者自身俱想在三角坛中或于像前只涂拭一三角坛亦得观准提作靑色或黑色着黑衣自身衣服亦皆靑色献靑色华臰花不香华曼陀罗华等飮食用石榴汁染作黑色或作靑色涂香用柏木阏加用牛尿以黑色花及茶子柏木涂香等各取少分置阏伽水烧安息香然芥子油灯以忿怒心相应从二十四日午时或夜半起首至月尽日满每日澡浴断食念诵法准前行若恶人等身心不安或得大病或命欲终卽当劝彼令发善心若是悔过自责永断恶心者卽爲彼人作息灾法念诵彼人卽免灾难此上是四种成就之法若欲于此四种法中求成就者须得预前持诵准提眞言五十万遍或七十万遍或百万遍而爲先行方于四种成就法中随心所欲作一法时决定成就每见今时法或或儒爲利爲名终年亲附竟日趋叅用尽身心罕有称怀无常来至又生下劣之处何如依诸佛之圣言诵秘宻之神咒于上增益等法中频频作之所求之事决定遂心一切罪业悉得消灭无常来至又生胜处现在未来俱获利乐岂不善哉有斯鉅利故我佛或之出世间法妙言心要经云若作出世间法者行者在于山间深谷殊胜巖窟淸净伽蓝运大悲心常乐利乐无边有情同准提王菩萨仗託无尽诸佛菩萨大悲愿力助护限四月四日一期之内阻絶人客默断语言三宻相应心无间断行者面向东像面向西于准提像前安置镜坛三行者顶上想⬤㘕字变成火轮烧尽自已有漏之身复想大莲花上有⬤阿字生成无漏智身更想⬤暗字灌顶已又想⬤㘕字变成大火烧此有爲世界如同却火烧尽无遗但有空寂复想建立无爲之坛于取下方遍想⬤人字杂色而爲空轮于空轮上遍想⬤含字黑色变成风轮风轮上遍想⬤㘕字赤色变成火轮火轮上遍想⬤鑁字白色变成水轮水轮上遍想⬤阿字黄色变成金刚地于金刚地上遍想有大莲花一一莲花上皆有准提菩萨无量圣众围绕一一准提前皆有行者自身一一身各出无量华果飮食幢幡等诸供养具而爲供养又皆对准提准提三宻相应又行者若无准提像并华果飮食等供具但作此观亦得吉祥成就一心谛想准提菩萨具无尽相好光明于菩萨心月轮中想有九圣字坛行者想自心月轮中亦有九字坛并自身分中想布九圣字所献华果飮食香烛等以上息灾增益敬爱三法之中所说物色皆得用之行者衣服但一切新净者皆得作法就中黄衣最吉又行者不须苦节劳形恐心神散乱于行住坐卧四威仪中皆得三宻修习于见闻觉知唯观⬤阿字依前次第轨仪持诵至准提眞言从头无记数专精念诵勤策身心不令懈怠欲近成就时必有种种障起应作降伏息灾等法随行者根行差别于其中间必获三昧现前卽于定中见无数佛会闻妙法音证得十地菩萨之位此一种法唯求出世间若欲于此法中求成就者须得预前持诵准提眞言五百万遍或百七万遍或千万遍而爲先行方得此定有灵验一验成行相者谓准提陁罗尼经金刚顶经苏悉地等共十余本经皆得眞言行者用功持诵或梦见诸佛菩萨圣僧天女或梦见本身腾空自在或渡大海或浮江河或上楼台高树或登白山或乘狮子白马白象或梦见好花果或梦见着黄衣白衣沙门或喫白物吐黑物或吞日月等卽是无始罪灭之相或正持诵时见诸法光明或见空中遍地奇时之花或见诸佛菩萨圣僧天仙等或见诸佛净土或自游佛国亲承供养或暂时闻经于多劫或见灯光高一二尺乃至一丈或无火炉中自有烟起或见佛像旛葢自动或闻诸佛菩萨种种美声或觉自身巍巍高大或齿落重生或发白返黑或身润白不生蚤虱或贪嗔痴心自然消灭或总持不忘一字能演多义或智慧顿生自然通晓一切经律论或一切三昧法开自然现前或佛德顿高四众归仰等若逢如上之事俱是福慧增长近成就相莫生疑惑之心勿起取舍之念应观所逢境界皆是⬤阿字或⬤蓝字或若得如是应验更须荣发三业加功诵持不得宣说咒中境界衒卖与人唯同道者不爲名利敬赞方得说之若成就时有九品下三品者若下品成就能摄伏一切四众凡有所求举意从心一切天龙而来问訉又能伏一切虫兽及鬼魅等中品成就能驱使一切天龙八部能开一切伏藏或要入修罗宫便得入之去住随心上品成就便得仙道乘空往来天上天下而得自在世出世事无不通达中三品者若下成品就便得诸咒仙中爲王住夀无数𡻕福德智慧三界无比中品成就便得神通往余世界爲转轮王住夀一刼上品成就现证初地已上菩萨之位上三品者若下品成就得至五地已上菩萨之位中品成就得至八地已上菩萨之位上品成就三宻变成三身只于此生得证无上菩提之果此是持咒人九品成就若直求成佛不演求下三品等成就若淮神变疏有五品成就一现至信位二至初地三至四地四至八地五至成佛也仙当经今通依诸经故说有九品谓准提眞言总含诸部神咒问曰云何得知准提总含诸部神咒答谓一藏经中神咒不出二十五部一佛部谓诸佛咒二莲华部谓诸菩萨咒三金刚部谓金刚神咒四宝部谓诸天咒五羯磨部谓诸鬼神咒此五部每部复各有五卽成二十五部今准提总摄二十五部故准提经云独部别行总摄二十五部又云若欲召二十五部天魔等专诵此咒随请必至又云五部金刚四天王共结总持三昧果又大教王经云七俱胝如来三身赞说准提菩萨眞言能度一切贤圣若人持诵一切所求悉得成就不久证得大准提果是知准提眞言寳藏之中最爲第一是眞言之母神咒之主斗姥大法语心经夫北斗爲众星之枢纽七元爲羣㝛之领袖左辅右弻共成九皇而经指出北斗爲体以天应下之本命天尊爲众生说法原从北斗九皇无字经中先将存理遏欲明心见性元元说来以北斗配合人身不见眞性则斗不降厄从何解生从何延必以心窍合斗以性灵生光厄卽自解生卽自延可见一之功用无穷爲天地之枢机作人神之主宰人当勐省切勿轻视心乃万窍之纲领七窍乃周身之宰辅左龙右虎配成九窍之眞此是天尊叮咛后学知心卽是北斗周身孔窍卽是众星九窍卽是九皇合并爲一方好下手修炼以窍合斗斗卽是窍斗应窍窍卽是斗所谓天一大天人一小天天无心成化人有心成能皆以七配成九可见天人合应之理一曰贪狼贪狼是北斗第一元卽人心第一窍此窍正心上第一个窍眼名爲天元窍得北斗之靑炁应东方甲乙之木爲肝炁相结人能通肝炁以开天元窍则上明天文之理自人初生以来此窍开明其后贪心一起狼心一纵更将此窍遮蔽我若不贪不狼谨守心相则灵元自舒贪狼在本命亦不使我贪狼也宜用柔以尅刚故曰阳明贪狼以柔制去贪狼则阳明大现便是本来阳明贪狼只分开蔽二字开则是北斗之贪狼蔽则成我之贪狼此窍属阴故爲子生人之本命子乃天一之水水生东方肝木木旺则生此窍之阳火使百窍通灵当用默朝功夫静坐北室面向东方以噷欠⻏噷欠⻏唏咧四字口诀七七四十九遍须在子元宫用一唵字提起肝母家炁朝拜东方以阴炼阳不可以阳搏阴令肝炁入朝心家电彻通体合我本来元光致阳脉大长然后得本命第一星君降驾靑衣靑冠保䕶我本命也二曰巨门巨者大也门者戸也巨有长短门有合辟形容第二心窍之象上应地元卽名地元窍明地理之精微属脾家中央戊已之土运动脾炁主持摄灵养得中宫精炁充足自然保得元神通灵利走橘黄而通窍也宜脾用炁上朝心窍之功夫用纲纲二字口诀七七四十九遍必先用一唵字于脾家妻宫提起水来济火致丑土十数合乎中央亥水六数又祖合炁之八数道心精察人心自退本命朝眞然道心精通以察理人心退位而听命此窍属阴耦数以亥丑属乎阴命以十六居在双数故曰阴精巨门降驾黄衣黄冠主照亥丑生人之本命也三曰眞人禄存北斗第三眞人禄存星君在命门三阳干元万物含生命门者肾水之门也有一点眞火名爲三阳干元应乎北斗壬癸之炁有黑炁存乎其中万物借此眞一之水而滋润发生人身頼此元之阳炁而流通百脉心肾交合心灵通无二其功在日月金轮处昇降运行用挤挤二字口诀七七四十九遍必先用一唵字在本宫一寸三分灵明处运起寅戍本命得水生木木尅土征其慾窒其忿方得心窍开通能行此功而运此炁也自得眞人禄存司此丙丁炼魂必须用赤赤二字眞炁配合刚刚二字口诀令液上昇而使黑衣黑冠到命门中盘结而不已也四曰文曲北斗第四文曲玄冥此窍难言正北斗壬癸之候此窍乃坎精胞乃元不是坎精何爲玄元不是胞元何爲太冥此四句内系透彻功夫运用方如得此效验何功也又爲太玄太冥有感皆通鬼神拟灵不待握持大化爲神内功运用得如此效验其功用休休意意四字一炁运出使卯酉沐浴生人本命提运四十九过于任脉处摄起唵字元神上朝此窍大通光明然后实结娃娃之形现子黑衣黑冠之神中凝成一梵团炁便是月元象中外明而内暗也可以晓月殿嫦娥之形象也五曰丹元亷贞北斗第五丹元亷贞星君此星位君大矣至矣在天爲北斗之中在窍爲一心之灵凡人皆得此窍不闭只是难得眞炁入窍欲眞得炁入窍必须用箴箴森森源源晶晶健健健健光光光光十六字口诀方得此窍不在别处卽在本心绛宫加一唵字四十九遍默朝心中绛灵宫罡令炁保体衞眞故得此本宫眞炁可以唿遣风云雷雨招使万神位列五斗窍居玄灵得申辰本命运南方丙丁眞之炁降于我身中招玄灵宫亷眞丹元星君降驾江元宫赤衣赤冠亷洁利贞自然魔鬼遁形此窍只在午列二字中眞有妙用也六曰北极武曲北斗第六北极武曲高眞居心窍第六应西方庚之辛炁爲天乙北元之宫上应肺俞二穴左爲金咤右爲金钵名曰白虎二眼实应眞铅虚盈亦是斗中难开之窍也经纬万端纵横羣星所居不动纽枢天心居元河宫爲北辰之象爲人身之极灵斩妖缚邪刚毅莫并内功在一唵字先从金生于子宫提起一口梵炁用滔滔滔滔四字口诀七七四十九遍从肺俞二穴金家咤钵门戸运来降入此窍则四大扩充妖邪灭迹非刚毅不屈功夫焉能开通此窍得北斗第六北极武曲纪星君降于河元宫白衣白冠之中一团口亡然梵炁盘结不已凡已未生人当知火生土土生金系自已本命也故六窍符合怀抱干坤干乃我身之首坤乃我身之足上而泥丸下而涌泉再用一唵字默运六窍自然符合而怀抱干坤矣七曰天关破军北斗第七天关破军此星有内垣外垣之分有天罡帝座之尊此窍有优钵娑诃之妙有北元北液之阾大矣至矣难尽其妙窍开天关多有鬼门主宰一立大破三军在北斗爲天关在人心爲守窍主宰立定内用纪纪纪纪四字先提唵字有声后运纪字无音七七四十九遍方得西方庚辛金之炁主午命生人须知金浮肺家被午火尅化得⬤干元振振入于此窍合并爲一作一心之主宰大破三军制伏三百六十骨节之鬼爽降一万三千大数之妖魂此窍本承天元地元日元月元江元河元海元诸元合并开此木命得白衣白冠三百六十种降于朱陵天宫之中窍能知默朝无不应验无不通玄无不成眞成圣成仙成佛岂不妙哉盖七窍同度万缘不侵精心默朝七元用七窍全部功夫先肝用炁肾导炁而上朝于心窍接肺运炁传心液而下降于肾宫用戊已勾合卽用吱口天哒哩㖿唵嚤唎唧口亡娑诃卽运用魁𩲃𩵄䰢魓𩳐魒十九字罡炁来临则七窍无不开通自与北斗七元同度能保命延年至哉妙道可见天尊之弘仁也又将左辅右弻二星以应肝肺二窍另有功夫开通左有天皇右有紫微二神大爲辅爲弻爲擎羊陀螺二尊所称一辅一弻爲号也人能见道此炁长存住世长年圣胎结成与道合眞此二窍非明师口诀不能开通然肝乃心之母母窍不开子窍焉通肺乃心之妻欲开夫窍必先开妻窍此是生尅之理其功用铃铃铃铃壮壮壮壮升升升升十二字在肝家盘旋七七四十九遍令龙雷之火一发通开肝窍薰蒸子府心窍同开又用里里里里甯甯甯甯平里平里甯里甯里十六字运于肺家肺窍一开则金液降下流滴于心上下齐开必先用一唵字作肝之母肺之子宫中提起一口眞炁默运中宫自有妙处此系北斗姥大法语切勿轻视三台上有三台应我一身三光合之光照崑崙三台者虚精开德六湻司空曲生者映我玉枕宫此星虽居崑崙山上其实却在华葢肺愈二穴而来若要此穴开通只用一唵字长长提动合三宫一齐开通以此爲圣爲贤成仙成佛易如反掌天尊度人口口说本命元神令修行人向本命元神宫中参穷修炼性命系北斗七元星君宫中掌判本命生死权衡各认本命各守一元才有眞把柄每逢三七庚申甲子每遇朔望三元五腊面朝北斗心法斗口焚香燃灯尽心恳愿始终如一厯久不变自有妙用机关子时子时乃自已身中之活子时也子生人口诵志心朝礼北斗第一天元宫阳明贪狼太星君先将子生人录出其余十二地支所属本命皆倣此推口诵志心朝礼六字讲明余者倣此有志心二字便不徒口口唱诵有朝礼二字亦不徒心心谨志此乃默朝运用之功夫也口乃内气所入之门戸口开神气散欲要口中眞诵字必须六门谨闭将一眞团炁养定放我本命宫中然后才好用志心朝礼之功夫心字加一志字者神寓心字乃心之所之之谓也心神欲往本命宫去必随心之所之而去若能将唿吸功夫欲出不出欲入不入舌胝上腭心注斗口以自来津液一口送下本命宫中便是朝礼也此一志字内有七十二唵字然运肾气而起必须有一点心痒处才是本命星君所管但窍一开活活现出一个北斗来按四字行持先生后熟有无穷的妙处子命生人必朝北斗第一星君余者各寻本命所属的星君而朝其中有各妙用存焉夫心之爲窍左三右四左三窍之经络各有所管右四窍之经络各有所系其精其气其神各有专注处但子命生庚乃是十二地支第一本命天一地六合爲七数乃天一之眞水正在坎宫一点眞阳正属命门一点眞精处所谓两肾中间一点灵明者是也命门居中乃有一点眞火子宫属水何以命门中有眞精殊不知相火虽在命门乃是后天之火眞精宻在命门乃是先天之水若能知火里寻水水里寻金便是坎卦中间一阳发出眞机造化知此修炼便成大罗天仙阳明贪狼此一位星君卽是我心之左第一个窍中窍中一根⬤通于肝之血海一窍肝之血海一窍却与命门正相通连若是子命生人欲见此位星君降我本命须静养心神静伏肾气静存眞精可用志心朝礼四字都向我一个唵字用舌抵在舌根下不觉一阵阵的正朝于此窍中去了七日来复后忽然靑衣靑冠现光于我本命斗口也丑亥时丑亥生人口诵志心朝礼北斗第二地元宫阴精巨门元星君此属丑亥生人之本命但默朝口诀前已註明此位星君居心左第二窍中通于亥肾家坎宫之正位丑乃寄旺于脾土经络俱通窍开能照前诀默朝自然见本命星光也寅戌时寅戌生人口诵志心朝礼北斗第三日元宫眞人禄存眞星君此位星君属心左第三窍是寅戌生人用默朝本命之功夫感格更快寅乃肝家之正位在震宫戌乃脾土之寄位经络互通灵窍默朝功夫註于前例应验亦同卯酉时卯酉生人口诵志心朝礼北斗第四位月元宫文曲玄㝠纽星君此位星君主卯酉生人本命心右一窍卯属肝家辅位酉属肺家弻位经络各有相通功夫亦照前例光照应本命星君辰申时辰申生人口诵志心朝礼北斗第五江元宫丹元亷眞罡星君此位星君正在心右第二窍其实居于心中第六窍在右窍畧中则六窍畧畧开住凡夫不能开此窍一槪应事杂情遮蔽大凡事应接物俱以此窍爲主宰但窍中有一眞种炁天罡应窍除非有眞眞的忠孝节义切烈丈夫方得一时流露卽我先天一点眞性是也辰申本命生人感格者辰乃天罡心窍之正位属脾土正宫申乃白元正座属肺家乃是大蓬经络连贯默运亦照前例本命自现也已未时已未生人口诵志心朝礼北斗第六位河元宫北极武曲纪星君此位星君属心右第三窍下正映六腑上正总五藏属巳未生人之本命已爲地二生火未爲土十成土经络度数相通依然默朝自现本命之光也午时午宫生人口诵志心朝礼北斗第七海元宫天关破军关星君此位星君总握全星上督雷门此窍一开修炼金丹大道成功不难此窍星君便有南宫跃护衞主午宫本命生人属之者以午宫爲在天之眞火在人身爲三昧火在罡爲歩得七阳眞数至刚莫敌依前默朝眞诀行持不独此一位星君降驾而众星连拱七窍无不开通也此系斗宫妙法元始秘语斗宫虽曰在天实属人身中七窍元始虽曰在天实属人身中祖炁此以上七星默运朝礼总要七窍中一眞点炁收摄移在祖炁之中方捉得本命生庚一点眞元灵炁出来各依前例默运功夫眞是至玄至妙法语学者愼之天罡祖炁凡用志心朝礼者若不先运起天罡祖炁纵有前功的妙诀七窍却难开通此诀卽前功七十二个唵一字用一口罡气到底故名曰螭魉两尔若夫螭魉两尔者一炁至所之云尔自知者可爲知其精微螭魉两尔二字在祖炁中藏犹如十二时辰寓于脏腑各有所运主方是此螭魉两尔二字之眞名号也正夫炁充满天地左右辅弼光如车轮精彩直贯斗口正炁充满乃是天罡祖炁爲七元护衞作七窍关头其炁至大至刚不可思议白玉龟台白玉龟台者在中梵天炁之中葢白玉龟台主于坎位上应七窍下应九衢卽人之肾家也一个灵龟有七座宝台都是自森森装成中天梵气卽人之心家也中天有生梵生炁卽是赤赤结成爲象此种眞台眞炁谁得知之我祖设法演教伸明精义普度众生昔者斗姥元君在西竺弥罗之国圆明淸净之天修持玄灵妙道勤奉三宝天尊斗姥元君是七星之姥实系人身七窍之主西竺弥罗者乃肺下心上中间有一梵点炁盘旋眞眞的的圆圆明明至极淸净一国中天眞眞斗姥之处世人不得而知中有玄灵二字方得三宝天尊归于人之精炁神故云修持玄灵妙道亦常体玩金丹大道勤奉三宝至玄至妙故谓怡神养颐凝精结炁怡神卽名志心朝礼之功养颐乃是口诵运用之妙凝精结炁卽是口诵志心朝礼之总功也充满旋绕结一宝台金光缭亮煇煌覆一华葢卽口诵志心朝礼功夫做到无爲无不爲的田地方谓得到手不惟言斗姥有宝台华葢卽人身精中炁充满遍体缭绕于脏腑金光出现则一团眞灵结覆自然身内结宝台上座而我亦有华葢遮我之神也身坐七曲华池之中光吐混元紫府之上自已身中一片眞元阳毫无一点业障握定眞魂如如不动身坐七曲华池如如自在胜如座斗姥之莲花宝台也一切学者错认华池岂知混元紫府卽先一天炁之府得七曲华池而身座宝光自然光明透照光者神光也现出七眞彩气自然成文结爲七元眞君此是眞君眞光所现而结也前有天罡此天罡乃在雷城十二门之前若观雷经便知妙处在人身爲十二经络之总凡用志心朝礼者若不先运起天罡之炁纵有前功妙诀七窍却难开通此诀卽前七十二个唵字用一口罡气到底一炁至之夫正炁充满天地左右辅弻光如车轮直贯斗口正气充满乃是天罡爲七元护衞作七窍关头若论擎羊蛇螺爲七元内外之煇煌此二星把持婆罗帝座宫上尊宫二宫其光甚大通身内外无不贯彻十二雷城皆是洞洞灼灼人若能见之者便可长生其实在人身内肝肠眞窍内通七窍之处外观人之两目圆如车轮通连眞铅发出眞元必须修炼至极方得元光发现道高千古恩及万物可以修身齐家成仙成佛爲圣爲贤俱不外乎七元本命星君主持开化而来或遭兵戈盗贼疾病妖邪牢狱枷鎻三灾八难种种魔障默朝七元宝号皆得永淸此乃眞元救苦之大法也此经至大至妙故称中天大圣北斗紫微尊帝七元九皇岂不是救生济死之一大功夫也人当时时谨记常常默念下手速修方得此经中玄之又玄妙中更妙之理大悲神咒绣谷弟子吴海云书观世音菩萨白佛言世尊若诸衆生诵持大悲神咒堕三恶道者我誓不成正觉诵持大悲神咒若不生诸佛国者我誓不成正觉诵持大悲神咒若不得无量三昧辩才者我誓不成正觉诵持大悲神咒于现在生中于一切所求若不果遂者不得爲大悲神咒惟除不善除不至诚若诸女人厌贱女身欲成男子身诵持大悲陀罗尼章句若不转女身成男子身者我誓不成正觉生少疑心者必不果遂也若诸衆生十恶五逆重罪恶孼不通忏悔纵懴亦不退灭今诵大悲神咒卽得除灭惟在信心诵持不生疑惑若诸衆生诵持大悲神咒者得十五种善生不受十五种恶死也其恶死者一者不令其饥饿困苦死二者不爲枷禁杖楚死三者不爲𡨚家雠对死四者不爲军阵相杀死五者不爲虎狼恶兽残害死六者不爲毒蛇蚖蛇所中死七者不爲水火落漂死八者不爲毒药所中死九者不爲蛊毒害死十者不爲狂乱失念死十一者不爲山树崖岸堕落死十二者不爲恶人厌魅死十三者不爲邪神恶鬼得便死十四者不爲恶病纒身死十五者不爲非分自害死诵持大悲神咒者不被如是十五种恶死也得十五种善生者一者所生之处常逢善王二者常生善国三者常値好时四者常逢善友五者身根常得具足六者道心纯熟七者不犯禁戒八者所有眷属恩义和顺九者资聚财食常得丰足十者恆得他人㳟敬扶接十一者所有财宝无他劫夺十二者意欲有所求皆悉称遂十三者所龙天善神恆常护衞十四者所生之处见佛闻法十五者所闻正法悟甚深义若有诵持大悲心陀罗尼者得如是等十五种善生也一切天人应常诵持勿生懈怠观世音菩萨说是语已于众会前合掌正住于诸众生起大悲心开颜含笑卽说如是广大圆满无碍大悲心大陀罗尼神妙章句陀罗尼大悲咒开经偈无上甚深微妙法百千万劫难遭踽我今见闻得受持愿解如来眞实义观音菩萨大悲神咒南无喝啰怛那哆啰夜㖿南无阿唎㖿婆卢羯帝烁钵啰㖿菩提萨跢婆㖿摩诃萨跢婆㖿摩诃迦卢尼迦㖿唵萨皤啰罚曳数怛那怛写南无悉吉栗唾伊䝉阿唎㖿婆卢吉谛室佛啰㘄䭾婆南无那啰谨墀醯酉唎摩诃皤哆沙咩萨婆阿他豆輸朋阿逝孕萨婆萨哆那摩婆萨哆那摩婆伽摩罚特豆怛姪他唵阿婆卢醯卢迦帝迦罗帝夷醯唎摩诃菩提萨埵萨婆萨婆摩啰摩啰摩醯摩醯唎䭾孕俱卢俱卢羯蒙度卢度卢罚阇耶帝摩诃罚阇耶帝陀罗陀罗地唎尼室佛啰㖿遮啰遮啰摩摩罚摩啰穆帝晒伊醯移醯室那室那阿啰嘇佛啰舍利罚沙罚嘇佛啰舍耶唿嚧唿嚧摩啰唿嚧唿嚧醯利娑啰娑啰悉利悉利苏嚧苏嚧菩提夜菩提夜菩䭾夜菩䭾夜弥帝利夜那啰谨墀地唎𢜈尼那波夜摩那娑婆诃悉陀夜娑婆诃摩诃悉陀夜娑婆诃悉陀喩艺室皤啰耶娑婆诃那啰谨墀娑婆诃摩啰那啰娑婆诃悉啰僧阿穆佉耶娑婆诃娑婆摩诃阿悉陀夜娑婆诃者吉啰阿悉陀夜娑婆诃波陀摩羯悉哆夜娑婆诃那啰谨墀皤伽啰㖿娑婆诃摩婆利胜羯啰夜娑婆诃南无喝啰怛那哆啰夜㖿南无无阿唎㖿婆嚧吉谛烁皤啰夜娑婆诃唵悉殿都𠼦哆啰钵䭾㖿娑婆诃右大悲神咒是观音菩萨本大慈大悲心不忍见衆生受尽无量苦恼故说此大悲神咒普度众生观音菩萨发诸宏愿有一愿未遂誓不成正觉则慈悲度脱之苦衷可见而持诵者之感应如响亦可见知矣凡诵此咒惟在信心诵持不生疑惑能生十五种善心不受十五种恶死其饥困水火枷杖寃家雠对毒药厌魅邪神恶鬼恶病种种怪异一切不能⬤身有求则灵常得丰衣足食贵人扶持意欲所求悉皆称遂一切求谋感应如响随心所欲眞如意珠也如意珠卷终