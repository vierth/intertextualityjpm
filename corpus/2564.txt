西山先生眞文忠公文集西山先生眞文忠公文集序新刋眞西山先生文集序自孟子没圣人之学不传更千四百余年以至于宋得濂溪周子河南二程子出然后不传之绪始续程子没又更百余年而考亭朱子出然后圣人之学益以大明当其时传其学者多矣至于闻而知之者则西山先生眞文忠公是巳先生爲朱子同郡而生差晩弗获及门受业独尝私淑而有得焉自以爲受朱子罔极之恩盖先生之学朱子之学也先是权相立爲学之名以锢善类先生独慨然以斯文爲已任讲习服行上以告其君下与学者语未尝不诵言朱氏其言曰学者读文公之书未能究竟底藴巳先疑其说之未尽故常劝朋友间且将文公四书涵泳旣深逹其㫖矣然后以次及于太极西铭解近思録诸书如此数年则于义理之精微不患其无所见矣又必合知行爲一致讲贯乎此则必践履乎此而不堕于空谈无实之病庻乎其可耳于乎先生之言如此故曰先生之学朱子之学也先生探道专一资深守固其平生所着若读书记心政经之类皆行于时独其他彚次文集分爲五十一卷者世罕得见予同年建宁太守常熟张君公瑞近访得之地官郞杨君干叔所因作而叹曰书坊群籍遍天下有如西山又郡人使我爲郡而是集忽诸岂非缺典遂图梓行且思所以校而叙之者适巩被放南归过焉则亟以见委曰子不得辞也明年公瑞考绩北上而予友太仓姜君梦賔谪贰是郡其僚节推季君明徳间以爲言梦賔则又以书来督巩念前哲渐逺绪言日微世之学者方疑朱子之说爲未尽顾如先生之言足以左右考亭发明正学者又不尽传于世私切嘅焉今幸斯集一出庶或有因先生之言以求朱子之学而得数百载寥寥之遗绪者则诸君是举爲有功矣遂爲序正而归之正德庚辰冬十二月望日后学莆阳后峯黄巩谨序西山先生眞文忠公文集目録上西山先生真文忠公文集目録上后学莆阳黄巩校正后学常熟张文麟同校第一卷古诗登南岳山题金山送汤伯纪归安仁送裘司直得请西归题八君子图后泉州贡闱庆成壬午春社讲尊老㑹赠髙年陈氏母子长沙新第呈诸学士送林自知归常宁司理弟之官岳阳志道生日题全氏三桂堂夀杨龢父舞鹤亭歌送呉定夫西归咏仁题隐者苏翁事迹题湖山清隐新桥行赠小鐡面王相士赠岳相师七峯行为外舅夀题李立父髙逺楼以青氊与志道夀外舅杨开国赠盱江张平仲送王子文宰昭武浦城劝粜挹仙亭赠梓潼袁君西归㑹三山十二县宰游鼔山律诗题来青舘泉州贡院举梁八咏和侍讲祕监饯行韵送张曜之会长沙十二县宰长沙劝耕别汤升伯和赵章泉送永嘉陈有辉题黄氏贫乐斋间吟净豁持钵求度爲说偈言贺外舅转官夀杨龢父赠夏宗禹赠叶子仁赠徐碧鑑题黄君贫乐斋赠张童子赠邵邦杰夀杨龢父夀陈宰寄淮西王路分赠呉景云送曹晋伯令尹之官赋鱼计亭后赋第二卷对越甲藁奏札戊辰四月上殿奏札一奏札二奏札三巳巳四月上殿奏札一奏札二庚午六月十五日轮对奏札一奏札二辛未十二月上殿奏札一奏札二奏札三八月一日轮对奏札癸酉五月二十二日直前奏事奏札一奏札二第三卷对越甲藁奏札轮对札子直前奏札一奏札二使还上殿札子直前奏事札子第四卷对越甲藁奏札直前奏札除江东漕十一月二十三日朝辞奏事奏札一奏札二召除礼侍上殿奏札一奏札二奏札三得圣语申省状论初政四事第五卷对越甲藁奏札得圣语申后省状谢奨㢘吏奏札故事故事故事故事故事故事奏状江东奏论邉事状第六卷对越甲藁奏申奏乞放宣城县零苗奏乞爲江宁县城南厢居民代输和买状奏乞蠲阁夏税秋苗奏乞拨米赈济申尚书省乞截宁国府等上供米上宰执乞截上供米借见管钱札子申尚书省乞将本司措置俸给颁行诸路奏乞分州措置荒政等事奏乞倚阁等四五等人户夏税申尚书省乞将安邉所估没人户钱物下本司给还申枢宻院乞住筑池州城壁第七卷对越甲藁奏申乞给降钱会下本路灾伤州郡下户收䊮麦种乞倚阁本路八州军第四第五等人户秋苗乞施行饶信州旱伤申尚书省乞再拨太平广徳侪粜米申尚书省乞放信州零苗申尚书省催拨太平州赈粜米申尚书省乞再拨广徳军赈济米状申省第二状申省第三状申省第四状奏爲不合差广徳军教授措置荒政自効状第二奏乞待申御史台拜户部照会罢黄池镇行铺状第八卷对越甲藁奏申申户部定断池州人户争沙田事状泉州申枢宻院乞推海盗赏状申枢宻院乞优恤王大夀状申枢宻院措置㳂海事冝状申枢宻院乞节制左翼军状第九卷对越甲藁奏申申枢宻院措置军政状江西奏便民五事状潭州奏复税酒状申枢宻院措置收捕道州贼徒状申尚书省乞拨米赈䘏道州饥民申枢宻院乞免将飞虎军永戍夀昌状申枢宻院爲巳诛斩武冈军叛卒状又申枢宻院状第十卷对越甲藁奏申奏乞将武冈军签判叶莫褒赏状又申乞黄逹等赏又申併乞推周安行赏又申乞将董汝霖处㫁状奏置惠民仓状申朝省借拨和籴米状申尚书省乞拨和籴米及回籴马糓状奏置十二县社仓状礼部申省论小祥不当从吉状表牋江东漕谢到任表爲赈济无罪可待谢表礼部侍郎谢表第十一卷对越甲藁请免辞学士院权直状辞起居舍人状辞祕阁修撰江东运副状辞转官状辞集英殿修撰知隆兴状辞寳谟阁待制知潭州状再辞待制状辞赐金带状辞免召赴行在状辞免礼部侍郎兼直院状再辞免新除状辞免修史状乞给假状三辞免新除并乞郡状展假状乞先次上殿状辞免直院状再辞免直院状三辞免直院状四辞免直院状爲足疾请朝假状乞宫祠状再乞宫祠状乞黜责状再乞黜责状三乞黜责状辞免除职宫观状第十二卷对越甲藁举刺奏乞将知太平州当涂县谢汤中罢斥主簿王长民镌降状奏乞将知宁国府南陵县丞李仁任罢黜广徳军广徳县丞冯兟送部与岳祠状奏乞将知宁国府张忠恕罢黜因明堂赦荐赵监岳荐洪运管等官状奏乞将知宁国府陈广夀寝罢新命按奏宁国府司户钱象求状荐本路十知县政绩状荐知信州丁黼等状申尚书省乞将饶州司户赵时仲罢任状奏乞将新知徽州林琰寝罢新任奏乞将大平州通判韩楚卿罢免申尚书省乞将乐平大通监税镌罢申将宁国府南陵县尉汪相如罢黜申将前知建康府溧阳县王棠镌降事申将文林郎监江东转运司寄纳仓张锜重行追夺等事第十三卷对越乙藁奏札甲午二月应诏上封事召除户书内引札子二札子二札子三札子四得圣语申省状第十四卷对越乙藁奏札十一月癸亥后殿奏已见札子一札子二十二月奏见札子乙未正月丙辰经筵奏巳见札子一札子二故事故事故事第十五卷对越乙藁奏申申左翼军正将贝旺乞推赏申枢宻院乞修㳂海军政申尚书省乞措置收捕海盗论闽中弭冦事冝白札子申尚书省乞拨降度牒添助宗子请给再申尚书省乞拨降度牒申尚书省枢宻院乞置寨事奏乞拨平江百万仓米赈粜福建四州状第十六卷对越乙藁表牋贺天基圣节表又贺皇太后庆夀表复官谢里帝表谢皇太后表再知泉州谢表谢軄名表知福州谢表谢除户书表进大学衍义表谢宣召入院表谢除翰林学士表谢赐衣带鞍马表请免辞免知福州安抚奏状辞免除权户部尚书状再辞免户书状辞免新除翰林学士知制诰兼侍读状再辞免状辞免兼修史状第十七卷对越乙藁举刺申南安知县梁三聘札奏申雪叶莫诬枉乞加録用状福州举自代状应诏荐士状除户书举自代状除翰林学士举自代状奏举浦城知县陈昉状辟林司户充浦城北尉状拾遗申请武冈军将卒赏格状囬申尚书省乞裁减和籴数状申尚书省免和籴尽数状申尚书省乞免降度牒状申请息山龙王封爵状知泉州谢表平海冦谢转官表慰皇太后表贺今上皇帝即位表江东乞祠省申状奏乞奨擢潭州通判张国均永州通判魏泌状奏举潭州官属状按奏武冈知军司马遵状荐贤能才识之士状第十八卷经筵讲义进读大学卷子讲筵卷子讲筵卷子讲筵卷子讲筵卷子讲筵卷子讲筵卷子讲筵卷子讲筵进读大学章句手记讲筵进读手记讲筵进读手记讲筵进读手记讲筵进读手记讲筵进读手记讲筵进读手记讲筵进读手记讲筵进读手记第十九卷翰林词草大礼御札赦文郊祀大礼御札郊祀大礼赦文制观文殿大学士提举临安府洞霄官呉兴郡开国公钱象祖特授少保加食邑一千户实封四百户令所司择日备礼册命麻制皇伯奉国军节度使开府仪同三司充万夀观使嗣秀王师揆可特授少保加食邑食实封制皇叔祖昭庆军节度使提举佑神观嗣濮王不俦可特授捡挍少保加食邑食实封制史弥逺特授正奉大夫依前起复右丞相奉化郡䦕国公加食邑食实封制杨次山特授少保进封永阳郡王加食邑食实封制奏札子史弥逺特授光禄大夫右丞相兼枢密使兼太子少师加食邑食实封制夏震特授武信军节度使殿前都指挥使特封加食邑食实封制夏震除太尉依前武信军节度使殿前进封舞阳郡䦕国侯加食邑食实封制皇伯师垂特授少保依前定江军节度使致仕天水郡开国公加食邑食实封令所司择日备礼册命制呉瓌特授少师致仕加食邑食实封制史丞相囬授加恩进封永国公加食邑食实封制希怿特授昭信军节度开府仪同三司进封制建武军节度使充鄂州驻札御前诸军都统制王喜加食邑食实封制随龙保成军节度提举万夀观谯令雍加食邑食实封制皇叔师禹除检校少傅制呉琰除检校少保制皇伯师揆少传奉国军节度制充万夀观使嗣秀王食邑五千九百户食实封二千一百户特授少师依前奉国军节度使充万夀观使嗣秀王加食邑食实封仍令择日备礼册命制诏淮东湖南江西三路盗贼作过除贼首合行收捕其余胁从等人并从原贷许以自新各令复业仍仰州县多方振䘏诏科举诏答诏赐大中大夫权户部尚书兼详定勑令官沈诜辞免除户部尚书兼軄依旧日下供軄恩命不允诏赐朝议大夫试尚书礼部侍郎兼太子右庻子兼同修国史兼实録院同修撰汪逵辞免除吏部侍郎恩命不允诏赐朝散大夫试尚书兵部侍郎兼同修国史兼实録院同修撰兼大子左庶子戴溪辞免除太子詹事日下供軄恩命不允诏赐大中大夫权工部尚书何异乞守本官致仕不允诏赐武康军承宣使殿前副都指挥使夏震乞宫观差遣不允诏赐正议大夫守兵部尚书兼知临安府赵师乞卑祠禄不允诏赐中大夫知枢宻院事兼参知政事兼太子宾客雷孝友乞卑祠不允诏赐中大夫知枢宻院事兼参知政事兼太子宾客雷孝友再上奏乞许从罢免俾奉外祠不允不得再有陈请诏赐正议大夫守刑部尚书兼修国史实録院修撰兼大子詹事兼吏部尚书曾㬇辞免除吏部尚书恩命不允诏赐新除资政殿学士中大夫知兴元府充利州路安抚使四川制置大使安丙再上奏札子辞免资政殿大学士知兴元府四川制置大使不允诏赐扬州观察使知婺州军州事兼𬋩内劝农事善下乞依旧在京宫观免奉朝请任便居住不允诏赐寳谟阁学士正议大夫知绍兴府黄由辞免除刑部尚书兼直学士院日下前来供軄恩命不允诏赐正议大夫参知政事兼太子宾客楼钥乞仍旧致仕归伏田里不允诏赐正议大夫参知政事兼太子宾客楼钥再上奏札子乞放归田里再挂衣冠不允不得再有陈请诏赐保康军承宣使左骁卫上将军镇江府驻札御前诸军都统制兼知扬州军州事充淮南东路安抚使节制淮东军马再过乞卑一在外宫观差遣不允诏赐通议大夫试户部尚书兼详定勑令官沈诜乞还官政退老丘园不允诏赐大中大夫守尚书户部侍郎兼详定敕令官沈作宾乞卑外祠不允诏第二十卷翰林词草答诏赐起复正议大夫右丞相兼枢宻院使太子少师史弥逺辞免以皇太子册寳推恩特转一官恩命不允诏赐中大夫知枢宻院事兼参知政事兼太子宾客雷孝友通奉大夫参知政事娄机正议大夫参知政事楼钥中大夫同知枢宻院事章良能端明殿学士通议大夫签书枢宻事守文绍节辞免皇太子受册命了毕各与转一官恩命不允诏赐正议大夫守吏部尚书兼修国史实録院修撰兼太子詹事曾㬇辞免以皇太子受册了毕本宫官吏等各与转一官恩命不允诏赐朝散大夫试太子詹事兼同修国史实録院同修撰兼祕书监戴溪辞该遇皇太子受册推恩特转一官恩命不允诏赐朝议大夫试尚书吏部侍郎兼大子右庶子兼同修国史兼实録院同修撰汪逵辞免皇太子受册毕本宫官与转一官恩命不允诏赐端明殿学士提举临安府洞霄宫卫泾辞免皇太子册寳推恩以昨参知政事兼太子宾客与转一官恩命不允诏赐资政殿学士大中大夫知潭州充荆湖南路安抚使卫泾上表再辞免更化之后亲祀南郊熈事备成庆均中外安丙卫泾俱以近臣宣劳藩阃各特转一官恩命不允不得再有陈请诏赐资政殿学士通奉大夫知兴元军府事安丙再上表辞免南郊庆成特转一官恩命不允不得再有陈请诏赐中大夫权礼部尚书兼侍读章颕乞许归田里不允诏赐通奉大夫参知政事兼太子宾客娄机感疾乞许纳禄不允诏杨次山辞免新除少保进封永阳郡王加食邑食实封恩命不允诏再赐杨次山辞免恩命不允诏赐潭州观察使知合门事兼客省四方舘事兼提点御前忠佐军头引见司杨谷辞免皇太子受册了毕除承宣使恩命不允诏赐朝请郎试尚书吏部侍郎兼修玉牒官兼侍读兼权给事中许奕乞川蜀待阙州郡差遣不允诏赐特进观文殿大学士提举临安府洞霄宫钱象祖上表再辞免特授少保依前观文殿大学士充醴泉观使加食邑食实封恩命不允不得再有陈请诏赐正奉大夫守吏部尚书兼修国史兼实録院修撰兼太子詹事曽㬇乞令谢事归飬沉痾不允诏赐起复正议大夫右丞相兼枢宻使兼太子少师史弥逺乞归田庐𥙷还服制不允诏赐焕章阁学士通议大夫知江陵府充京西湖北制置使李大性辞免除寳文阁学士依旧知江陵府充京西湖北制置使不允诏赐起复正议大夫右丞相兼枢宻使兼太子少师史弥逺再上奏札子乞归田里𥙷还服制依巳降指挥不允不得再有陈请诏赐正议大夫参知政事兼太子宾客娄机年齿衰耄疾病易生乞许纳禄不允诏赐大中大夫守尚书戸部侍郎兼详定勑令官兼权工部尚书沈作宾乞效官偏垒不允诏赐正奉大夫参知政事兼太子宾客楼钥辞免同提举编修敕令恩命不允诏赐华文阁直学士朝请大夫知福州充福建路安抚使叶时乞卑宫观差遣不允诏赐保康军承宣使左骁卫上将军镇江都统兼知杨州淮东安抚使毕再遇乞卑在外宫观差遣不允诏赐通议大夫试户部尚书兼详定勑令官沈诜乞检㑹前后所奏俾令纳禄不允诏赐寳谟阁学士中大夫知潼川府刘甲乞许纳禄退安田里不允诏赐端明殿学士通奉大夫签书枢宻院事兼太子宾客宇文绍节乞卑祠禄不允诏赐建武军节度使鄂州江陵府驻札御前诸军都统制鄂州驻札王喜乞祠禄不允诏赐端明殿学士通奉大夫签书枢宻院事兼太子宾客宇文绍节乞卑祠禄不允不得再有陈请诏赐资政殿大学士中大夫知兴元军府事充利州路安抚使充成都潼川府䕫州路制置大使安丙乞卑宫观差遣不允诏赐武康军承宣使殿前副都指挥使夏震纳禄不允诏赐正奉大夫参知政事兼太子宾客楼钥乞再挂衣冠不允诏赐光禄大夫提举临安府洞霄宫张巖辞免复资政殿学士依旧官观恩命不允诏赐中大夫权礼部尚书兼侍讲兼修玉牒官章颕辞免除礼部尚书兼軄依旧恩命不允诏赐中奉大夫试尚书吏部侍郎兼太子右庶子兼同修国史兼实録院同修撰汪逵辞免除权工部尚书兼軄依旧恩命不允诏赐中奉大夫权工部尚书兼太子右庶子兼同修国史兼实録院同修撰汪逵辞免除权吏部尚书兼太子詹事日下供軄不允诏赐正奉大夫参知政事兼太子宾客楼钥乞致仕不允不得再有陈请诏赐正奉大夫守刑部尚书兼直学士院兼侍读黄由乞卑外祠不允诏赐降授朝议大夫李壁辞免复元官宫观恩命不允诏赐寳文阁学士通议大夫知江陵府充湖北路安抚使充京西湖北路制置使李大性乞许奉祠归里不允诏赐正议大夫兵部尚书兼详定勑令官赵师乞归田里不允诏赐朝议大夫权工部尚书兼同修国史兼实録院同修撰兼太子詹事戴溪乞纳禄归田里不允诏赐大中大夫知枢宻院事兼参知政事兼太子宾客雷孝友乞奉外祠不允诏赐正奉大夫守刑部尚书兼直学士院兼侍读黄由乞归田里不允诏赐观文殿学士金紫光禄大夫何澹再辞免差知江陵府恩命仍乞祠禄不允不得再有陈请诏赐朝议大夫试尚书吏部侍郎兼中书舎人兼太子右庶子兼同修国史实録院同修撰曾从龙乞卑祠禄㦯待阙便鄕州郡不允诏第二十一卷翰林词草答诏赐光禄大夫右丞相兼枢宻使兼太子少师史弥逺乞解政机俾还田里不允诏赐光禄大夫右丞相兼枢宻使兼太子少师史弥逺辞免男寛之致仕转官除軄等指挥不允诏赐大中大夫权户部尚书详定勑令官沈作宾乞宫观不允诏赐光禄大夫右丞相兼枢宻使兼太子少师史弥逺再上奏札子乞归田里不允不得再有陈请诏赐显谟阁直学士通奉大夫提举隆兴府玉隆万夀官谢源明乞守本官軄致仕不允诏赐大中大夫显谟阁待制新知泉州陈岘辞免除兵部侍郎兼直学士院恩命不允诏赐正奉大夫黄由辞免除寳谟阁学士提举隆兴府玉隆万夀宫恩命不允诏赐寳谟阁直学士朝议大夫知建康府兼江淮制置使黄度乞检会前奏许令致仕不允诏赐端明殿学士通奉大夫签书枢宻院事兼太子宾客宇文绍节乞退休不允诏赐焕章阁直学士朝散郎知平江府赵希怿辞免除显谟阁直学士差知太平州恩命不允诏赐端明殿学士通奉大夫签书枢宻院事兼太子宾客宇文绍节再乞禄之闲散示以保全不允不得再有陈请诏赐端明殿学士大中大夫卫泾再辞免除资政殿学士知潭州恩命不允诏赐朝议大夫权工部尚书兼修国史兼实録院同修换兼太子詹事戴溪乞许纳禄或卑祠禄不允诏赐朝议大夫试尚书吏部侍郎兼中书舍人兼太子右庶子兼同修国史实録院国修撰曽从龙辞免兼给事中兼直学士院日下供軄恩命不允诏赐正议大夫参知政事兼太子宾客楼钥乞归田里不允诏赐奉国军承宣使知阁门事兼客省四方舘事兼提点御前忠佐军头引见司杨谷乞卑祠禄不允诏赐中大夫试礼部尚书兼侍读兼修玉牒官章颕乞引年致仕归休田里不允诏赐中大夫章颕辞免除寳谟阁学士恩命不允诏赐光禄大夫右丞相兼枢宻使兼太子少师史弥逺辞免以皇太子讲授春秋终篇特与转一官恩命不允诏赐大中大夫知枢宻院事雷孝友正奉大夫参知政事楼钥大中大夫同知枢宻院事章良能端明殿学士通奉大夫签书枢宻院事宇文绍节兼太子宾客辞免皇太子讲授春秋终篇各特与转行一官不允诏赐朝议大夫试尚书吏部侍郎兼太子右庶子兼同修国史实録院同修撰兼给事中兼直学士院曽从龙辞免皇太子讲授春秋终篇特与转一官恩命不允诏赐显谟阁直学士朝散郎知太平军州事管内劝农营田使赵希怿乞卑祠禄不允诏赐中大夫试尚书吏部侍郎兼中书舎人兼同修国史兼实録院同修撰兼侍读余烈辞免经筵进讲周易终篇侍读官特与转行一官恩命不允诏赐通议大夫知枢宻院事兼参知政事雷孝友宣奉大夫参知政事楼钥通议大夫同知枢宻院事章良能端明殿学士正议大夫签书枢宻院事宇文绍节兼太子宾客辞免皇太子读三朝寳训终篇并特与转行一官不允诏赐大中大夫权吏部尚书兼太子詹事汪逵中大夫权工部尚书兼太子詹事戴溪中大夫试尚书吏部侍郎兼太子右庶子曽从龙辞免以皇太子读三朝寳训终篇推赏各与转一官恩命不允诏赐寳谟阁直学士朝议大夫知建康军府事黄度辞免除权礼部尚书兼侍读恩命不允诏赐中大夫试吏部侍郎兼太子右庶子兼同修国史实録院同修撰兼给事中兼直学士院曽从龙辞免权刑部尚书兼軄依旧日下供軄恩命不允诏赐大中大夫权吏部尚书兼太子詹事兼同修国史兼实録院同修撰汪逵辞免除吏部尚书兼軄依旧恩命不允诏赐通议大夫试刑部尚书兼详定勑令李大性辞免除兵部尚书兼軄依旧恩命不允诏赐中大夫新除工部尚书兼同修国史兼实録院同修撰兼太子詹事戴溪辞免陞兼修国史兼实録院修撰恩命不允诏赐吏部尚书兼太子詹事汪逵工部尚书兼太子詹事戴溪权刑部尚书兼太子右庶子曽从龙辞免皇太子讲授周易终篇推恩特与转行一官不允诏赐大中大夫新除吏部尚书兼太子詹事汪逵兼同修国史实録院同修撰辞免陞兼修国史兼实録院修撰不允诏赐朝奉大夫试中书舍人兼权礼部侍郎兼修玉牒官兼侍读范之柔辞免除礼部侍郎兼中书舎人恩命不允诏赐通奉大夫守吏部尚书兼太子詹事兼修国史兼实録院修撰汪逵乞休致仕不允诏赐通议大夫同知枢宻院事兼太子宾客章良能乞卑在外宫观不允诏赐少保师揆辞免新除少傅依前皇伯奉国军节度使充万夀观使嗣秀王仍加食邑食实封恩命不允诏赐光禄大夫楼钥辞免新除资政殿学士知太平州填见阙恩命不允诏赐光禄大夫新除资政殿学士楼钥再上奏札子辞免除资政殿大学士在京宫观任便居住恩命不允诏赐𧺫复正议大夫右丞相兼枢宻使兼太子少师史弥逺辞免特授正奉大夫加食邑食实封恩命不允诏赐𧺫复正议大夫右丞相兼枢宻使兼太子少师史弥逺再上奏札子辞免以皇太子册寳推恩特授正奉大夫加食邑食实封恩命不允更不得再有陈请诏赐通议大夫试工部尚书兼修国史兼实録院修撰兼太子詹事戴溪乞许纳禄休致不允诏第二十二卷翰林词草答诏赐金紫光禄大夫右丞相史弥逺辞免进呈安奉三祖下第七世仙源类谱髙宗皇帝寳训今上皇帝玉牒今上皇帝会要礼毕三局提举官并进呈安奉玉牒礼仪使各特举转两官依例加恩令学士院降诏恩命不允诏赐正议大夫知枢宻院事兼参知政事兼太子宾客雷孝友再上奏札子乞归休田里不允不得再有陈请诏赐正议大夫守吏部尚书兼太子詹事兼修国史兼实録院同修撰汪逵辞免除显谟阁学士提举佑神观依旧兼太子詹事兼修国史实録院同修撰仍令赴四参恩命不允诏赐寳谟阁直学士中大夫新知潼川府刘光祖乞提举宫观一次不允诏赐正议大夫守兵部尚书兼详定勑令官兼权吏部尚书李大性辞免除吏部尚书兼軄依旧日下供軄恩命不允诏赐通奉大夫权刑部尚书兼太子右庶子兼同修国史实録院同修撰兼给事中兼直学士院曾从龙辞免除礼部尚书兼軄并依旧日下供軄恩命不允诏赐通奉大夫新除礼部尚书兼太子右庶子兼同修国史实録院同修撰兼给事中兼直学士院曾从龙辞免兼实録院修撰恩命不允诏赐资政殿大学士正议大夫知兴元军府事兼管内劝农营田使充利州路安抚使马歩军都总管四川制置大使安丙辞免除同知枢宻院事兼太子宾客日下起发赴院治事恩命不允诏赐显谟阁直学士大中大夫知潼川军府事兼管内劝使兼提举潼川府界渠州懐安等军兵廵检盗贼公事刘甲辞免除寳谟阁学士知兴元府兼本路安抚使填见阙兼节制本路屯戍军马就送还人限一日起发之任候任满前来奏事时暂兼权四川制置司軄事恩命不允诏赐资政殿学士通议大夫知潭州军州事兼管内劝农营田使充荆湖南路安抚使马歩军都总管卫泾辞免除资政殿大学士知隆兴府江西安抚使填见阙恩命不允诏赐朝议大夫试尚书礼部侍郎兼中书舎人兼修玉牒官兼侍读范之柔辞免权刑部尚书日下供軄恩命不允诏赐资政殿学士通议大夫知潭州卫泾上表再辞免除资政殿大学士知隆兴府江西安抚使恩命不允不得再有陈请诏赐资政殿大学士正议大夫安丙辞免除观文殿大学士知潭州兼荆湖南路安抚使填见阙恩命不允诏赐金𬗋光禄大夫右丞相兼枢宻使兼太子少师鲁国公史弥逺辞免以皇太子讲毛诗终篇特与转行一官不允诏赐礼部尚书兼太子詹事兼给事中兼直学士院曾从龙华文阁学士兼太子詹事戴溪刑部侍郎兼太子左谕徳刘爚辞免以皇太子讲毛诗终篇各特与转行一官恩命不允诏赐资政殿大学士正议大夫安丙上表再辞免除观文殿学士知潭州兼荆湖南路安抚使填见阙恩命不允不得再有陈请诏赐金紫光禄大夫右丞相兼枢宻使兼太子少师鲁国公史弥逺辞免爲进呈安奉髙宗皇帝中兴经武要略了毕提举官就差礼仪使各特与转两官依例加恩令学士院降制恩命不允诏赐寳谟阁直学士朝议大夫前知成都府兼安抚使黄畴若辞免除兵部尚书兼太子右庶子恩命不允诏赐朝议大夫新除权兵部尚书兼太子右庶子黄畴若乞卑祠禄不允诏批答赐起复正议大夫右丞相兼枢宻使兼太子少师史弥逺再上表辞免皇太子册寳推恩转行一官恩命不允仍㫁来章批答赐嗣秀王师揆辞免除少保依前皇伯奉国军节度使充万夀观使加食邑食实封恩命不允批答赐嗣濮王不俦上表再辞免特授检校少保依前昭庆军节度使提举佑神观嗣濮王加食邑食实封恩命不允仍㫁来章批答赐嗣秀王师揆再上表辞免除少保依前皇伯奉国军节度使充万夀观使加食邑食实封恩命不允仍㫁来章批答赐正议大夫史弥逺再上表辞免特授光禄大夫右丞相兼枢宻使兼太子少师奉化县开国公加食邑食实封恩命不允仍㫁来章批答赐光禄大夫右丞相兼枢宻使兼太子少师史弥逺再上表辞免皇太子讲授春秋终篇特与转行一官恩命不允仍㫁来章批答赐大中大夫知枢宻院事雷孝友正奉大夫参知政事楼钥大中大夫同知枢宻院事章良能端明殿学士通奉大夫签书枢宻院事宇文绍节兼太子宾客再上表辞免皇太子讲授春秋终篇各特与转行一官恩命不允仍㫁来章批答赐文武百寮宰臣史弥逺等上表奏请皇帝御殿复膳不允批答赐文武百寮宰臣史弥逺等上表再奏请皇帝御殿复膳不允批答赐史丞相弥逺再辞免皇太子读三朝寳训终篇转行一官恩命不允批答赐光禄大夫右丞相兼枢宻使兼太子少师永国公史弥逺上表再辞免勑令所修进吏部条法总类及百司吏軄𥙷授法了毕特转两官依例加恩仍进封鲁国公令学士院降制恩命不允批答赐呉琰上表再辞免除检校少保加食邑食实封恩命不允仍㫁来章批答赐通奉大夫参知政事兼太子宾客章良能上表再辞免今上皇帝㑹要礼毕转官恩命不允仍㫁来章批答赐通奉大夫知枢宻院事兼参知政事兼太子宾客雷孝友上表再辞免进呈安奉髙宗皇帝寳训礼毕转官恩命不允仍㫁来章批答赐光禄大夫右丞相兼枢宻使兼太子少师鲁国公史弥逺再上表辞免三局进书转官恩命不允仍㫁来章批答赐朝奉大夫试左谏议大夫兼侍读郑昭先辞免除端明殿学士签书枢宻院事兼权参知政事兼太子宾客恩命不允仍㫁来章批答赐正议大夫知枢宻院事兼参知政事兼太子宾客雷孝友上表再辞免以皇太子讲毛诗终篇转一官恩命不允仍㫁来章批答赐金𬗋光禄大夫右丞相兼枢宻使兼太子少师史弥逺上表再辞免进呈安奉髙宗皇帝中兴经武要畧了毕转官恩命不允仍㫁来章批答赐金紫光禄大夫右丞相兼枢宻使兼太子少师史弥再上表辞免进呈安奉髙宗皇帝中兴经武要略了毕转官恩命不允仍㫁来章批答赐正议大夫知枢宻院事参知政事兼太子宾客雷孝友上表再辞免进呈安奉髙宗皇帝中兴经武要略了毕同提举官特与转两官依例加恩命不允仍㫁来章批答生日诏赐丞相生日诏赐少传呉瓌生日诏赐参知政事楼钥生日诏赐右丞相史弥逺生日诏赐嗣秀王师揆生日诏赐右丞相史弥逺生日诏赐少传呉瓌生日诏奨谕诏赐毕再遇荡平淮冦显有劳効奨谕诏第二十三卷翰林词草勑书赐湖北安抚使充京西湖北制置使李大性银合夏药勑书赐御前诸军都统制李贵王大才庄松银合夏药勑书赐安南国王李龙暦日勑书赐江淮制置使黄度冬药勑书赐都统制王喜马军都虞候许俊都统制刘元鼎李贵王大才庄松何汝霖副都统制吕春李好古卢彦张威石宗水军统制冯榯银合夏药勅书吊祭南安国王勑书赐安南国王嗣子李昊旵嘉定七年暦日勑大礼册文郊祀大礼前二日朝献景灵宫圣祖天尊大帝册文郊祀大礼前一日朝献太庙祖宗帝后册文圆坛祭飨昊天上帝册文圆坛祭飨太祖配飨册文圆坛祭飨太祖配飨册文青词祝文祈晴设醮青词太阳交蚀奏告祝文祭谢祝文求晴设醮青词祈晴祝文又祈晴感应报谢祝文报恩天庆观青词茅山崇禧观启建瑞庆圣节道塲设醮青词满散朱表太阳交蚀祭告祝文祭谢祝文茅山崇禧观启建瑞庆圣节道塲设醮青词满散朱表太乙宫申乞撰星辰不顺保国安民内中后殿设醮青词修整攅宫殿宇围墻𥙷种窠木奏告昭慈圣献皇后等处表文㳟淑皇后祝文郊祀大礼毕奏谢昊天玉皇上帝圣祖天尊大帝元天大圣后表词奏谢诸帝后表词郊祀大礼毕祭谢南岳东海南海南渎祝文南镇㑹稽山祝文攅宫修换殿宇𥙷种窠木奏告昭慈圣献皇后等䖏表文㳟淑皇后祝文内中后殿设醮祈祷豊稔歳康保国安民青词建康府茅山崇禧观启建瑞庆节道埸设醮青词朱表进呈中兴经武要略安奉青词中殿祝文建康府茅山崇禧观启建瑞庆圣节设醮青词朱表春端贴子端午贴子词皇帝阁五言三首七言三首皇后阁五言二首七言三首皇太子宫五言二首七言三首春贴子词皇后阁五言二首七言三首端午贴子词皇后阁五言三首七言三首皇后阁五言三首七言三首东宫五言二首七言三首皇后阁端午贴子词五言二首七言三首嘉定六年春贴子词皇后阁五言二首七言三首皇后阁端午贴子词五言二首七言二首致语口号金国贺正旦使人到阙紫宸殿宴致语口号勾合曲词致语口号勾合曲金国贺正旦使人到阙紫宸殿宴致语口号勾合曲词致语口号勾合曲瑞庆节集英殿宴致语口号勾合曲词致语口号勾合曲金国报登位使人到阙集英殿宴致语口号勾合曲词致语口号勾合曲西山先生真文忠公文集目録上西山先生眞文忠公文集目録下西山先生真文忠公文集且録下第二十四卷记明道先生书堂记永春大夫御史黄公祠记湖州贡院记懿孝坊记忠孝词记建宁府广惠仓记蔪州惠民仓记睦亭记𤱔忠堂记新建州境龙王祠记萧正肃公祠堂记潜斋记彭忠肃公祠忠记大夫人桥记第二十五卷记鈆山县修学记敬思斋记浦城县簿㕔壁记昌黎濂溪二先生祠记矩堂记径山三塔记定轩记全行可度牒田记福建招持使陈公生祠记弘毅堂记共极堂记上饶县善济桥记溪山伟观记乐安县治记存斋记东菜大愚二先生生祠记养正堂记重建太守倪公祠记政和县修学记第二十六卷记建宁府重修府学记龙山书院记建阳县学四君子祠记南雄州学四先生祠堂记杨文庄公书堂记居思堂记建阳县复赈粜仓记潭州重修大成殿记勿斋记观莳园记重建王忠文公祠堂记孝友堂记建安县学田记冝兴县先贤祠堂记碑福州长乐县显应庙碑第二十七卷序皇朝编年举要备要序清源文集序赠萧长夫序赠上饶叶宗山序万桂社序传景裴文编序送朱择善序赠富春子孙守荣序应感篇序赠篆字余焕序赠钱道人序赠顾泾序送周天骥序临斋遗文序傅枢密文集序送王察推序送汤仲能之官繁昌序张仁父字序送偶然居士序迩言后序送潭州陈敎授序咏古诗序攻媿先生楼公集序第二十八卷序送萧道士序送陈端父宰武义序黄叔通自鸣集序送刘伯醇宰江宁序沈简肃四益集序送杨日靖序黄子厚诗后序周敬甫晋评序钓台江公文集序送张元显序送髙上人序送周知録之官序赠欧阳可夫序赠罗一新序送陈宗望序日湖文集序赠华相士序送郑炎震序送造墨杨伯𧺫序送呉正叟序送南平江守序送徐元杰子祥序第二十九卷序论语发㣲序送张宗昌序送全永叔序福建罢差长条令本末序送呉思立序论语详说后序孟子要略后序赠相字郭道人序周礼订义序刘氏传忠録后序孝经集义序续通鑑长编要略序送李茂先之官南恩序绍定江东荒政録序赠论命郭君序招捕使陈公平冦録序大学衍义序送林子序送池师惠序登科要覧序送叶守行诗序第三十卷问答问明徳问定静安问全体问大用问成性存存问止于至善问格物致知问当然之则而自不容巳问心之爲物实主于身问上帝所降之衷问蒸民所秉之彛问刘子所谓天地之中问夫子所谓性与天道问孟子所谓仁义之心问程子所谓天然自有之中问张子所谓万物之一原问邵子所谓道之形体问收其放心养其徳性问其所当然而不容巳与其所以然而不容易问人之所以爲学心与理而巳问端庄静一乃存养工夫问学问思辨乃穷理工夫问今人行到五分便是只知得五分问零零碎碎凑合将来不知不觉自然省悟问程子论格物有说向内处有说向外处问大学只说格物不说穷理问诚意章数条问致知一叚是梦觉関诚意一叚是善恶関问正心修身章问体用二字问治国平天下章问新民章问仁字之义问行有余力章与四教不同问主忠信章问过则勿惮改问姑息二字问温良㳟俭譲问过化存神问礼乐问因不失其亲问杨墨问理性命问父母惟疾之忧问非鬼而祭章问鲁赐周公礼乐问仁字第三十一卷问答问理明诚格问媚灶问志于道问忠恕问终食不违仁问仁字问刚与慾问志气问文章性与天道问敬字问言志问不违仁问颜乐问语上语下问见恶人问手足不仁问日至月至问发愤问不由户章问夣周公问求仁问学易问兴立成问朝三暮四问疾不仁问骄吝问文王至徳问色举翔集问太极中庸之义第三十二卷讲义代刘季文浦城县庠四徳四端讲义䇿舘职䇿䇿问问内外八事问人才国计民力邉防四事问郊祀问时政数事问大学君徳治効第三十三卷说潭州示学者说杨继祖字说祷雨说志道字说杨端义字说詹宗楚字说杨实之字说蔡仲觉名字说李自修祝说刘诚伯字说李平甫三子字说詹景辰字说詹景辰四子名字说王去非字说呉仲本字说俞深父字说孙子阳字说陈子公字说𥙿说刘嗣忠命名说箴思诚箴勿斋箴夜气箴颂潭州复税酒颂铭西斋铭虚舟铭蒙斋铭楮衾铭絅斋铭敬义斋铭賛自赞袁广㣲眞赞第三十四卷题䟦䟦钱文季少卿维摩庵记䟦安呉二宣抚所称安居士䟦呉仲坚史论䟦豫章黄量诗卷书谯闵王事迹后䟦章冠叟困斋记了翁贴䟦晦翁感兴诗䟦郑大惠饭牛集䟦萧定夫所藏胡文定碧泉诗卷䟦张魏公不欺室铭题刘静春与彭止堂帖併彭仲诚墨庄五言诗后䟦陈复斋爲王实之书四事箴䟦郄氏族系䟦杨龢父印施普门品傅侍郎奏议后石鼓挽章祭文后蔡真人诰碑梅溪续集欧阳四门集储㐮阳申请东坡书归去来辞颜鲁公与郭定㐮论坐次帖二呉公帖陈慧父竹坡诗藁任汉州所藏朱文公与南轩先生书帖任汉州发䇿本末杨文公书玉溪生诗许介之诗卷胡子知言藁吕子纳与彭仲诚帖金尚书撰陈丞相志铭藁王舍人元石家传赵浦城祖殿撰叔近遗事题李果斋所书郑伯元诗后第三十五卷题䟦郑居士手冩古文孝经江峯文集詹应之三经慈湖先生行述慈湖训语㓗斋先生训语建昌三传君行状着作正字二刘公志铭着作刘公奏藁着作春秋讲义史记考异南轩东莱帖䟦东莱与刘公帖夏宗禹悟真讲义画师帖罗文恭公奏议罗氏六有斋诗宋文叔编仁说周氏输苗说史太师与通奉帖书颕斋记叶清父同归録后序杨文公真笔遗敎经感应篇太乙天尊应验録勑封慧应大师后记赤松子经蜀人㳺监簿庆元党人家乗后䟦杨慈湖手书孔壁孝经䟦䟦诚应庙记䟦汤士㳟手书周易诸经䟦周子徳颕斋记䟦王祕监文集䟦平冦録赠五行任君第三十六卷题䟦䟦陈正献公诗集䟦黄瀛甫拟陶诗䟦包敏道讲义䟦宋正甫记章泉事䟦南轩先生送定叟弟广西任诗十三章䟦西园宋茂叔遗藁䟦宋正甫诗集䟦赵章泉作何夫人墓表䟦蔡节斋题张生所摹文公像䟦余干陈君集杜诗䟦蔡忠惠帖䟦山谷黄槩字序䟦黄君汝冝廷对䇿后䟦张魏公五遂堂墨帖䟦困斋方公耕道事寳䟦龚尉所记全氏心逺室䟦章翔卿诗集䟦虞复之春秋大义䟦袁侍郎机仲奏议䟦宗上人所藏杨文公刘实学朱文公真蹟䟦王双巖文集䟦辛简穆遗事䟦朱文公所书諌议马公诗䟦陈北山帖䟦朱文公帖䟦刘庆子母胡夫人萱堂记䟦项吉父讲义䟦南轩先生永州双鳯亭记䟦徐徳夫所藏朱文公帖䟦南轩先生周氏寓斋诗䟦辅漠卿家蔵朱文公帖䟦朱文公诗元亨播群品篇亲书示邓邠老䟦王枢使轩山集䟦江西赵漕救荒録题金氏歩云斋䟦曹唐弼通济仓记䟦髙宗皇帝赐洪忠宣公冬服手诏䟦孝宗皇帝䘏刑御笔䟦彭忠肃文集䟦孔从龙洙泗言学䟦刘静春与南轩帖䟦陈复斋诗卷䟦刘弥邵读书小记䟦张平仲注三略䟦祕阁太史范公集䟦天台刘深父杯水编䟦陈北山序黄春伯本末䟦永嘉刘君志铭䟦黄容安辟地集第三十七卷书上皇子书上皇子书上皇子书第三十八卷书上相府书上丞相书上丞相书上丞相书上曾宣抚书请郑林杨三士入尊行堂第三十九卷启谢林侍郎荐举启除国正谢丞相启除校书谢丞相启贺谏议启囬郑状元启囬孙状元启囬黄状元启贺平江李大谏除寳学启除隆兴谢丞相启贺福建杨帅启贺湖北㳺漕启囬湖南陈运使启囬建安洪守启囬朱抚属启囬知县正启谢宋宰馆客见访谢宋宰爲夀贺知县正旦囬生日贺启通史提举启通宋宰启答蔡宰启答马县丞启通王宪启贺邑宰冬启囬南劒州黄知府通浦城陈宰贺程内翰年启复官谢丞相启通福建招捕陈提刑通福建方提举启囬李漳州启囬泉州敎授启谢黄南劔乐语启通福建王帅启贺郑丞相除福帅谢丞相回杨知军启代外舅制参谢丞相启代外舅谢丞相转官启第四十卷文泉州科举谕士文劝学文潭州谕同官咨目潭州谕俗文劝立义廪文谕贼文爲招司作福州谕俗文浦城谕保甲文再守泉州劝谕文泉州劝孝文谕州县官僚福州劝农文泉州劝农文劝农文隆兴劝农文劝农文再守泉州劝农文辞百丈山灵泽殿迎送词第四十一卷神道碑刘文简公神道碑故资政殿学士李公神道碑第四十二卷墓表建昌太守詹侯墓表宋故蕲州使君正节李侯墓表九峯先生蔡君墓表墓志铭通议大夫寳文阁待制李公墓志铭宋文林墓志铭汤武康墓志铭第四十三卷墓志铭刘阁学墓志铭宋通直范君墓志铭祝删定墓志铭提举吏部赵君墓志铭第四十四卷墓志铭显谟阁侍制致仕赠宣奉大夫陈公墓志铭赵华文墓志铭叶安仁墓志铭谯殿撰墓志铭赵邵武墓志铭徐济叔墓志铭第四十五卷墓志铭少保成国赵正惠公墓志铭国子监主簿李公墓志铭监车辂院詹君墓志铭林夫人墓志铭宋故卿贡进士黄君墓志铭朝请郎通判平江府事包公墓志铭通判广州呉君墓志铭仙都大夫李君墓志铭夫人蔡氏墓志铭第四十六卷墓志铭朝奉大夫赐紫金鱼袋滕公墓志铭南昌丞李君墓志铭湖南运判刘君墓志铭祕书少监直学士院徐公墓志铭知庆元县承议张公墓志铭通判和州叶氏墓志铭朝散大夫知常徳府鲍公墓志铭集英殿修撰王公墓志铭第四十七卷行状显谟阁学士致仕赠龙图阁学士开府袁行状司农卿湖广总领詹公行状第四十八卷祝文镇安庙祝文广惠庙祝文中元水府庙祝文广惠庙祝文广惠庙祝文范忠宣公祝文广惠庙祝文诸庙禳蝗祝文广惠庙祝文奉安范忠宣公祠堂祝文辞夫子庙明道祠堂东南岳庙等处范忠宣公刘忠肃公镇安庙祝文辞广惠庙祝文梨山庙祝文又状梅山庙又状谒先圣祝文社稷诸庙东岳赵忠简韩中令王詹事蔡端明颜尚书徐都承程尚书祝文姜相公祝文开沟告诸庙祝文到任谒韩魏王祝文开湖祝文修城告诸庙土神祝文春祈祭诸祠诸庙慈济庙慈济庙祝文爲民患痢吿慈济庙文东山南北岸两渡祝文北山清源洞祈雨祝文北山谢雨祝文诸庙谢雨祝文忠孝祠堂安奉祝文诸庙祈雨祝文诸庙谢雨祝文张大帝庙祝文张大帝通逺庙祝文诸庙谢晴祝文辞先圣祝文诸祠忠孝祠仙游山顶祈雨祝文周真人祝文北山祈雨祝文社神勾龙氏稷神后稷神风师雨师雷师北山祝文清源洞祝文东岳诸庙辞清源祝文仙游山顶祈雨祝文鳌峰灵泽殿祈雨祝文南岳行宫社稷城隍第四十九卷祝文潭州谒先圣先贤祠汉髙文帝汉长沙文王长沙定王长沙陶公三闾大夫忠㓗候屈公贾太传端㓗谭公忠节十位春秋诸庙祝文祭太守礼部朱公山长监簿周君安抚忠肃刘公祭胡给事墓祭胡侍郎祠部五峯祈晴诸庙祝文岳麓湘江祝文社稷祝文诸庙谢晴祝文诸庙祈雨祝文诸庙谢雨祝文诸庙祝文诸庙祝文祈雨祝文祈雨诸庙祝文祈晴祝文谢晴祝文祈雪祝文祈晴祝文祈雨祝文谢雨祝文仰山祝文真武殿祝文祈晴祝文诸龙潭祈雨祝文上封雷池祝文谢水祝文零陵王庙祈雨祝文西济王后殿祈雨祝文南岳火徳星君祝文社稷风雨雷神祈雨祝文岳麓湘江祈雨祝文诸庙祝文祠山忠靖祝文诸庙祝文洞阳桥昭潭祝文社稷以下祝文五处龙王上封雷池祝文祭龙潭祝文诸庙谢雨祝文诸庙祈雨祝文诸庙谢雨祝文佑圣祝文保安赦祭诸庙祝文𧺫梦笔书堂吿土地祝文祭大仙祈雨祝文再祭大仙祈雨祝文三庙祝文武济庙祝文五龙堂祝文洛阳桥祝文又西崃江祝文盖竹庙祝文南劒州判官㕔土地祝文水口镇庙祝文泉州谒先圣祝文东岳祝文朱文公祠祝文忠孝祠祝文蔡忠惠公祝文王忠文公祝文弟五十卷祝文诸先贤祠祝文社神祝文稷神祝文后土勾龙氏后稷氏北山祝文祠山祝文春祈诸庙祝文社稷神祝文风师祝文雨师祝文雷师祝文圣妃宫祝文海神通逺王灵着王祝文社神稷神后土勾龙氏后稷氏风雨师雷神祝文诸庙祝文惠安县管下圣妃宫祈雨祝文北山神祝文惠安县龙宫山圣妃祠等再祈雨祝文东顺正西明烈明徳王祝文龙湖祝文龙潭祝文朋山庙祝文𬗋㡌山祝文飞阳庙祝文同安县昭应庙祝文南峯潭祝文龙潭祠之神祝文石鼓神祠祝文白马仙祠祝文古潭庙祝文龙潭庙祝文龙湖庙祝文佐溪潭祝文福逺庙祝文祠山祝文广佑庙祝文北山神祝文社稷四位三城隍谢雨祝文诸庙谢雨祝文祠山广佑王福远庙谢雨祝文外县诸庙及龙潭祝文祈风文圣妃祝文社稷神风雨雷师坛祈雨祝文社稷神风雨雷师城隍诸庙祈晴文北山神祈晴祝文社稷神风雨雷师城隍诸庙谢晴文北山神祝文秋赛诸庙祝文慈济庙祝文惠安成应宁济庙祝文谒姜相公墓祝文倪尚书祠堂安奉祝文北山祝文又福州谒先圣祝文谒先贤堂祝文濂溪伊川明道三先生祝文晦翁先生祝文勉斋祝文诸庙祝文南台庙祝文东岳祝文炳灵王祝文诸处祈晴祝文春祈慈济庙祝文辞先圣庙祝文辞濂溪先生以下祝文焚黄祝文又又家祭祝文告先考妣加封祝文崇兴祝文第五十一卷祭文祭赵制置文祭谯大卿文祭庆元张知县墓文祭萧颕仲文祭叶夫人文祭杨宫干文祭果州李郎中文祭赵经略文祭倪尚书文祭倪通守文祭刘房州文祭故諌议龚公国正龚公忠节庙王侍郎母夫人祭文祭赵侍郎文祭詹大卿文祭陈北山文祭陈寺丞文祭赵提举文再祭陈寺丞文祭杨尚书傅李二侍郎文祭储监丞文祭林县尉文祭左翼军呉将文祭王将文西山先生真文忠公文集目録卷终西山先生眞文忠公文集西山先生眞文忠公文集卷第一西山先生真文忠公文集卷第一古诗后学莆阳黄巩校正登南岳山后学常熟张文麟同校烟霞本成癖况复游名山举手招白云欲纳懐䄂间咄哉亦痴絶有着即名贪振衣遇长风浩浩天地寛题金山江来朱方注之东海潮怒飞日夕相撞春天将古来义士骨化作彺澜中央屹立之青峯孤根直下二千尺动影袅窕冲融中黄金侧布兰若地凿翠面面开䆫栊双桡伊轧破浪屋怳忽置我髙巃嵸是时千山雪新霁水面月出天清空涛声四起人籁寂毛萧爽琉璃宫披衣明发蹑烟霭决眦俯入归飞鸿襟前渤澥歛暝色䄂里岷峨吹晓风越南燕北但一气尘埃野马何时穷苍梧虞舜不可呌王事更恨归匆匆送汤伯纪归安仁交情世岂乏道合古所难自我得此友清芬袭芝兰苦语时见箴㣲言获同参相从仁义林超出名利关此乐未渠央忽吿整征骖索居可柰何使我喟且叹至危者人心易汨惟善端茍无直谅友戒谨空杅盘重来勿愆期同盟有青山圣经如杲日群目仰辉耀利欲滑其中云雾隔清照正须澄心源乃许窥道妙周程千载学敬静两言要㡬㣲察毫芒根本在奥窍持此当弦韦迂矣君莫诮送裘司直得请西归轻舸龙山头木兰作双橹飘然裘司直乘向南昌去问君鹓鸾中脱身遽如许捿迟三十年始得官掌故小湏上上考岂不登省戸自言野心性昧目九衢雾修竹歳云晩萱草秋亦暮嗷嗷投林鸟犹得反其哺江西父母邦非复昔饶𥙿蛮烟一腥秽乐歳且狼顾遗黎空杼轴行旅窘刀布天门窈万里可望不可吁君今佐元帅精采系一路疮痍俟涤濯画诺归佽助先声路人喜髙节懦夫慕遄当再前席一正天子度白鸥没浩荡苍鹘在指唿我亦南陔人扁舟从此具题八君子图后刘子出西江访我江之东何人与偕来衘袖八鉅公韩欧开济姿如晴月生空潞公山岳重文正霜桧同玉立者坡仙天㳺匪涪翁一朝参我前毛髪生清风凄其赵韩王小异凌烟中半山执拗面亦得传无穷泉州贡闱庆成维南有州古佛国选佛埸开自畴昔谁欤经始梅溪翁万桂森森皆手植文风日盛贤材多粉𫀆立鹄肩相摩万间庇士岂不欲环枧柰无余地何那知吉壤在咫尺鬼神撝呵天所惜一朝幻出青瑶宫山灵献卜龙避席昔虞局促今恢舒乘黄骋足腾康衢辟新葺旧两辉映羙㢤轮奂雄规橅歳直金虬大魁出䞉喜庆成逢此日来春甲子又一周天相吾泉真可必蝉聮四坐皆豪英一樽敬爲诸君倾浮云富贵靡定态要㸔名节留芬馨我今归作渔樵侣清夣犹驰笋江浒鳯鸣侧耳听朝阳把酒空山爲起舞壬午春社之明日请尊老会于西山之精舍龎眉皓首奕奕相照真吾邦希阔之盛事輙成口号一首併呈诸耆夀且坚异日早退之约云耆年自是国之珍何间夜冠与隠沦华髪共成千一歳清樽相对十三人休谈洛社遗风旧且颂僊游庆事新三径未荒宜早退要将夀栎伴庄椿长沙赠髙年陈氏母子陈氏春秋一百一儿女年皆过七十一门慈孝更雍愉四老真堪入画图长官申闻太守喜召至阶庭加盛礼老莱綵服作儿啼今视古人更过之老莱一身娯戯耳况有三儿奉甘㫖人言潭俗不古如君㸔此事天下无一门髙夀何由得慈孝之人天所惜我愿湘民胥傚之从此九州皆夀域长沙新第呈诸学士莫清彼潇江莫峻彼衡岳澄光挟秀气日夜相囬薄月吸珠含胎虹贯玉生璞子方有苗裔温然粹而悫一童与三何双凤两鸑鷟奋身辞草莱正论吐谔谔彤庭拜恩归天香尚盈握良才国之寳一见我心乐平生功名会万里初着脚永肩致主念更勉经世学锱铢分义利毫缕辨纯驳相期激清风与俗洗氛浊谁欤指其南是邦有先觉送林自知自幙中归常宁始吾与林子周旋大江东子方清且贫簟瓢屡云空劲气不折耿耿如长虹明年擢髙科对䇿大明宫一尉迟五年出入无奴僮再见湘水滨凛凛复昔同招徕元戎幙汎緑依芙蓉小生敢相吏故人傥相从云胡歳未竟决去如霜鸿挽之不可留聊复少从容老我慵且钝㘽培欠深功子进未可量徳业方崇崇永懐昔君子和气填心胸濂溪霁月朗伊水春风融至今想其人犹爲𧺫敬㳟天资贵强矫学力无终穷我如石之顽迟子相磨礲子质虽玉莹可废它山攻鴈峰毋乆留来思灵麓峰司理弟之官岳阳相别于定王台悽然有感爲赋五诗以饯其行定王百尺台长安万里目昔人思亲心山川讵能局于焉共登临使我增感触微霜陨陔兰悲风撼庭木银山在何许白云但空谷搔首重裴回冥㝠江树緑念昔戯綵时欢娯共晨夕天风吹惊鸿一散不并翼相逢重湖南感叹复悽恻王事不可留去指重湖北层楼时怅望茫茫楚天碧数寄平安书老懐庶寛释忆我将漕年适如子今日于焉四閠余过眼风雨疾壮彊岂足恃进徳当汲汲永懐古之人闻道在四十我惭巳过之因循悼前失子盍勐自鞭圣门本无柅心源本澄静皎月悬晴空利欲一汨之晶明变尘蒙扰扰千蛲蚘攒攅万铦锋昏冥弗自觉乃与禽犊同一朝发深省妙理仍昭融要湏大敌勇钩援临崇墉不见箪瓢人四勿收殊功先民不可见懐㢤金玉音士虽一命㣲爱物冝存心矧兹圜扉内白日变重隂求情箠楚下冤㢤讵能禁謼噑漫弗省鬼神爲悲吟子徃莅其职朝夕惟钦钦谨刑勿留狱斯语真良箴志道生日爲诗勉之我闻洙泗言惟仁静而夀汝欲绵脩龄斯义盍深䆒越从开辟来新故更禅受巍巍独山岳屹立镇宇宙其体固而安其形博而垕嘘呵云雾兴涵煦草木茂皆由一静功变化生万有千古无动揺两仪等悠乆吁嗟人心危六凿互攻闘眇焉方寸㣲憷彼羣物诱扰扰无宁期得不易衰朽汝今志于学一念贵操守天真浚其源人伪窒其窦冶容命之斧妖声性之冦腊毒由厚味乱徳本醇酎当如御雠敌岂但恶恶臭歛然肃襟灵神物森左右融融湛虚明役役息纷揉还吾性之仁万善此其首但存逹徳三可卜与龄九不胜玉女心持用荐杯酒题全氏三桂堂唐人重科甲儗以折桂荣一登羣仙籍不羡千佛经终全歳寒姿乃比秋香清咄彼牛李辈伊优至公卿迨今齿其人名字犹臊腥卓哉刘户曹直气霜稜稜一朝脱淡墨千古扬芬馨鸡峰有名家奕叶彯儒缨庭中三嘉树屹立长宁宁西风正摇落翠葆黄金英劲节松可友孤芳梅谓兄丁宁命诸郎我岂贪浮名爱此臭味同故以书吾楹尔曹方楙学志取宫袍青要湏勉植立毋但希腾凌巳大外物小道充人爵轻当如燕山窦义方垂世评勿效东堂诜射筞矜虚声懿哉君斯言可折末俗醒刻诗堂之室观全氏兴夀扬龢父迅雷地中藏当此沍寒日积隂排层空初阳露㣲茁而曰天地心于此见机括良犹势方升犹木吐牙枿培澭勿使伤怒长焉可遏此理之在人善端实初发荧荧火将燃㳙涓泉欲逹吁嗟道心㣲物欲易攻夺差之一毫芒相去舜与桀要湏二者间明辨与精察见义勇必爲歘如矢之决去恶凛勿疑剨如刃之割坐令人伪消但觉天机活四时无非春八荒皆在闼喜君生兹辰聊爲演此法愿祝君夀长勿嫌吾诗拙舞鹤亭歌舞鹤亭空亭无鹤胡爲名亦如西山赋招鹤无鹤可招也不恶何必玄裳缟䄂二八真娉婷想像标致便足使人毛骨清仙翁好鹤非徒尔鹤徳从来比君子坡仙自谓吾不如今翁与坡岂其殊苍苔白石有余乐一似箪瓢甘澹泊笑杀飞鸢太不灵贪腥嗜腐譁然争九臯一唳醒人耳又如片言之善应千里更笑荒林老木终日号毕逋说吉说㐫谁听渠仙翁爱鹤爱其徳我读翁诗三叹息便好从翁痛饮醉倒斯亭邉振𬒮𧺫舞学胎仙送呉定夫西归吾衰倦对客晤语惟青山修竹引清风时爲掩柴关今晨何人来蹋破苺苔斑惊顾复自喜不妨伴虚闲世情重声利荣涂足趋走夫君独何爲经年闯林薮东㝷金坛翁南访玉峰叟借问两臞仙来时轻健否慈湖老仙伯乘云宾帝郷念之毎汍澜风味不可忘其门多英特清文照缣缃爲我朂诸贤佐道当自强麻源在何许茫茫白云端悽其一布裘何以御风寒归来有余师兴尽当知还便好斸空谷賸种青琅玕咏仁程子精㣲谈糓种谢公近似喻桃仁要湏精别性情异方识其言亲未亲题隠者苏翁事迹苏翁云卿广汉人隠东湖上魏公爲相使帅漕挽其来一夕遯去不知所之魏公孤忠如孔明赤手能支天柱倾苏公髙节如子陵寸胶解使黄河清等是世间少不得问津耦耕各其适后人未可轻雌黄两翁之心秋月白题湖山清隐西湖南山和靖庐西山东湖清隐居皇天从来具老眼胜地不肯栖凡夫眼中四时风月景胸次万古皇王书夫君岂是终隐者要学川云时卷舒新桥行绍定戊子长至后九日南浦新桥举梁其明日县尹宋侯之夀旦也輙赋新桥行以爲侯夀去年夀君时清溪无梁渉者危今年夀君时长虹卧波指可期珍材逺林天发隐文石象玉神效奇蛟龟爲桥顷刻就又似仙伯工娯嬉官自忧民民自乐此事更属无穷思要湏移此济川手栋我王国无倾欹从今南浦渌波上恵泽千春同渺弥赠小鐡面王相士君以鐡面名自谓相人无软语我亦鐡心人不把穷通来问汝独有一事欲扣君学海无底难穷㝷㡬时鐡拳透鐡壁直窥千年贤圣心赠岳相师余方与友人刘定甫论西铭而岳相师来索诗遂直书以赠平生惯读横渠铭不读许负天纲书穷通欢戚若有二天之玉女元非殊但应内省无所疚何必从君问休咎北窓燕坐寂无言时聴幽禽咔晴昼七峯行爲外舅夀有崇南岳之五峯倚天壁立云蒙鸿我尝振衣峯顶立颇似吾郷好峯七七峯五峯小大虽不齐气象峍兀实似之牛首峩峩峙双阙蕉岭杨梅两竒絶南台林磵佛世界百丈烟霞龙洞穴仙人冠劒端且凝仙源万叠秋空横萦青缭白望不㫁好似衡山山下㸔曏来秀孕两宗工文章节操爲世雄百年山川乆寂歴人物今有仙游翁翁才古干将翁目严下电千牛解剥刃有余万象妍蚩镜中现可待龙虎节可运玉帐筹才髙惊衆世弗售秪令遗爱留丹丘丹丘遗爱人人夸经界寛租惠最多后皇嘉之钖异夣使汝有子登巍科翁夀当万千翁年才八十眎昔殷大夫仅乃十之一渭川出处付何心独探玄关深更深舞鹤山前春色好静对七峯长不老题李立父髙逺楼君家百尺楼近在环堵室室处岂不佳暑溽厌烦鬰着脚蹑层梯心眼便超轶好风天外来佳月云端出清明湛空阔洞视了悉岂徒快登临抑可验学术大哉天地心昭然本如日世人庳且隘动以私见窒未能脱尘凡底处识㣲宻羡君有斯楼发以静春笔知崇与礼卑二义贯于一烛理要髙明履道贵平实庶㡬足目俱不但窥髣髴工夫妙方寸岂假身外物此境未昭融此屋空突兀君㸔希圣徒陋巷暗蓬荜以青氊与志道冲寒暂行役遗汝以青氊要识夜眠处当如亲膝前清温供子职清白保家传小令多堪法母颛字画妍夀外舅杨开国大中大夫汉千户子男一位周诸侯人生到此不易得况复寳带悬精镠虽然三者皆外物逹人睨视如云浮天公最啬是眉夀七十从来巳稀有堂堂玉立仙游翁歳比磻溪未华首碧瞳射人双镜悬䁱䆫贝叶声琅然问渠那得许彊健隂功乆在朱陵编愿翁遨嬉更千歳做尽人间方便事却乘白鹤御丹鸾直上紫清朝玉帝赠盱江张平仲去圣旣云逺至理日以冥言道指虚玄语性杂精灵正传乆芜没异学得魁横卓哉周程张磊隗三代英妙藴发天地㣲言昭日星后来紫阳翁抑又集大成煌煌八书训凛凛万世程学者生此时坦然有规绳但患舎康庄自趋柴与荆张君江西来颇尝得师承敝衣虽悬鹑勐志欲掣鲸䄂出文一编其辞浚而清此士不易有归欤更研精勿受俗学变而爲宠辱惊贫者士之常未合宁躬耕髙门谨勿谒养此气峥嵘不见商歌人洋洋金石声送王子文宰昭武樵川古乐国谁遣生榛菅徃事忍复言念之輙长叹子徃字其人寄任良亦艰伤㦲周余民十室九孤鳏深心察苛痒摩手苏痍瘢愿加百倍功勿作常时观荧荧匣中龙烂烂巖下电纷纶挥霍间坐子百千变虽然事㡬㣲易瞩亦易眩悞从快䖏生理向静中现健决要安徐聦明贵韬歛濳斋有愚言或可代箴砭百錬或绕指粹白俄成缁有𥘉谅非难其难在终之道心眇丝粟易爲群物移不有精一功谁䏻胜惟危子今如玉雪莹㓗亡少疪愿言保令徳歳晏以爲期堂堂先太史一节贯初终况有夀母贤切切唯敎忠承家谅匪易负任丘山崇可不日汲汲仰希前哲踪敬义两夹持师友交磨礲余事作诗人母颛锼句工平时州县间上下意苦异善书肘或掣有志奚由遂子今得所从展布有余地两贤更勠力万物应吐气相期召杜功奕奕照采世不湏岘首碑自有樵川志浦城劝粜阳和二月春草木皆生意那知田野间斯人极憔悴殷勤问由来父老各长喟富室不怜贫千仓尽封闭只图价日髙弗念民巳弊去年值饥荒自分无噍类幸㢤活至今且复遇丰歳庶㡬一饷乐养育谢天地岂期新春来米糓更翔贵况又絶市无纵有湿且碎何由充饥肠何由饱拏累恨不死荒年免复见忧畏我闻父老言痛切贯心肺行行至平洲景象顿殊异白粲玉不如一升才十四问谁长者家作此利益事父老合掌言子文姓陈氏起家本儒生畴昔乐赈施忆昨艰食时巨室争谋利米斗三百余独收七十二三都数千口受彼更生惠开库质敝衣假此赒贫匮取本不取息所活岂胜计我曹非此翁乆作沟中胔吁嗟薄俗中乃有此髙义吾邦贤使君爱民均㓜穉一闻平粜家褒赏无不至或与旌门闾或与钖金币独有颖川翁宠光未之被故作行路謡庶彻铃斋䆳且俾殖利徒闻风黙知愧并生穹壤间与我皆同气富者盍怜贫有如兄恤弟恻隐仁之端人人均有是顽然鐡石心何异患风痺不仁而多财聚易散亦易惟有种徳家福禄可长世不闻眉山苏盛羙光传记卖田救年荒生子爲国器不见南浦毛一惟利是嗜积糓幸年荒生子遭黥隶天道极昭明勿作幽逺视谁欤爲斯謡西山真隐吏挹仙亭汉宫苇箧儿济南梓柱隂扶踈富平家人正媮乐安昌帝师工献䛕子真东南一尉耳黄绶凄凉百僚底手持短疏叩天阍义激丹衷泪横眦翩然一朝径拂衣爱君无路空依依人传九江巳仙去呉门再见是邪非神仙茫茫那可测上帝从来赏忠直天上果有骖鸾人合领群真朝北极自从举手谢世间千年白鹤何时还玉箫声㫁杉桧冷秪余丹灶留空山谷口之孙古肤使亭斸青冥挹仙𬒮耿耿应懐贯日忠飘飘岂羡凌云气我来快读华星篇清彻毛骨风冷然何当结茅最髙顶一榻容我分云烟赠梓潼袁君西归君辞万里蜀东㳺海之壖所挟大易数自谓探幽玄纵横布筹算妙若蓍之圆殷勤扣其说得数湏得全人生穹壤间其孰司陶甄短长辨凫鹤百一分䕫蚿造物初何必赋受自尔偏数有饶与乏定命谁能迁理则无亏盈一性各浑然颜跖偶夀夭尧桀非愚贤缅懐乐正子圣门得真传全生必全归此语星日悬予生故多竒荣枯听诸天独有任道心未死湏干干君提空囊至又复垂橐旋岂尝卜而来所遇非昔泉术工用乃拙爲子笑且怜矢诗苦不多聊压瞿唐船会三山十二县宰皇皇造化钧橐籥生万彚林林满穹壤异体实同气痛痒本相关彼巳当一视矧惟守令职休戚我焉寄盍推若保心睠焉抚孩穉横目事征求徃徃学顽痺牀剥肤巳侵鹰击毛尽挚但期巳丰腴皇恤彼憔悴近来二十年贪风日滋炽蒲萄得凉州西园閧成市环詹郡邑间太半皆汚吏民穷盗乃起原野厌枯胔哀㢤罹祸徒念之輙挥涕天地忽开张清颷扫氛曀我乃于此时拥旄忝爲帅顾慙老儒生蹇拙乏长技同官爲僚友努力图共济惟闽古大都星罗邑十二岂无良大夫与我同厥志要如羔羊直委蛇自无愧勿爲硕䑕贪踯躅乃多畏上方明黜陟我亦公举刺民言即丰碑令问疾邮置黄堂一巵酒殷勤抒至意慎勿多酌余忧心正如醉游鼓山六月二日偕潜夫参谋诸友游鼓山饮涌泉亭明旦登天风海涛坐白云亭追懐昔㳺怆然有感偶成拙诗奉呈并简住山明师严宸有追诏趣上太守符疲民未苏醒还顾空踌躇来寻灵源盟喜与佳客俱始酌清冷泉一浣丹墨洿超然烦溽中着身在氷壶迟明陟危亭云涛渺空虚烟霏倐开阖峰峦时有无伟㢤此絶观雄压东南隅苍崖万仞立四面环琼琚翠木巧蔽亏亭午清隂敷令人澹忘归似到真华胥忆昨汎莲日选胜邀朋徒摩挲巖上刻慨仰赵与朱举觞酹且盟一节期终初重来三十年恍如隔朝晡并㳺四五人存者独老癯有懐子陈子感叹爲欷歔子抱明月终我方长涂趋颠踣惧不免儆省当何如愿言祝同社着力相携扶禅伯亦可人新结峰顶庐老我故勌㳺轩冕非所娯㑹湏脱尘鞿来依嬾瓒居律诗题来青馆客夣成时夜向䦨幽泉挟雨响潺潺清魂便觉超尘世何况真栖巖石间泉州贡院举梁八咏万间贡宇旧巍巍更辟新楹广旧规岂爲儒生决科计要培宗社太平基云斤𥘉运日逢甲虹影乍横星值奎天相斯文兆先见不湏佳䜟指金鸡棘闱曽辟大江东唤𧺫秦淮两蛰龙况是此邦饶俊彦何愁盛事不重重明年丹诏下枫宸定有英材起海濒勉取梁公旧衣钵从今人说两庚辰梁嵴伊谁姓氏题梅溪去后有苕溪自惭拙守何爲者强䇿驽骀继騠忆昔文闱创造𥘉挥毫纪实有鸿枢乃今盛观重辉赫试问他邦有此无簪橐聮辉三大老节旄相映四贤侯作成后进湏先进引领时流作胜流䇿足巍科亦漫然当知致逺识爲先丁宁莫负梅溪祝名节岧嶤共勉旃和侍读祕监饯行严韵帝里参陪意最亲聮镳忽此爲交邻徐行得接双飞凤骤别难留一角麟归奏已趋天尺五宠光仍待月重轮应怜留滞穷邉客晏歳严霜夜夜申衆芳政頼君培植莫忘辛夷与露申送张曜之遂昌张君曜之逰淮东谒予故人陈制参以小诗二絶祖其行风烟千里走淮漘寄语青油幕里人麟阁功名湏有意乃心王室勿谋身谭天之外更谭兵风角孤虚分外精玉帐不妨收拾取絶胜下客着鸡鸣㑹长沙十二县宰从来守令与斯民都是同胞一様亲岂有脂膏供尔禄不思痛痒切吾身此邦祗似唐时古我辈当如汉吏循今夕湘春一巵酒直烦散作十分春长沙劝耕是州皆有劝农文父老听来似不闻只爲空言难感动湏将实意冩殷勤使君元起自锄犂田野辛勤事緫知要爲尔民除十害肯容苛政夺三时巳㸔三白兆年丰更喜春来雨泽通从昔楚邦农事早好将人力副天工田里工夫着得勤翻锄须熟粪湏均挿秧更要当时节趂取阳和三月春闻说陂塘处处多併工修筑莫蹉跎十分积取盈堤水六月骄阳柰汝何田家拚取一春忙男力菑畬女课桑陇上黄云机上雪暂时辛苦乐时长鞠育当知父母恩弟兄更合识卑尊孝心尽处通天地善行多时福子孙千金难买是郷邻恩意相欢即至亲年若少时宜敬老家才足后合怜贫健讼翻成产祸胎带刀却是杀身媒争先好胜灾偏速退歩饶人福自来不敎言语太艰深爲要人人可讽吟把向田间歌㡬遍儿童亦识使君心别汤升伯二十年前沗旧游论交今日始从头我如潦尽寒潭水君似天空明月秋夜雨㡬时重话旧故山闻早共归休临岐赠别无他祝莫忘邹陈爲国忧和赵章泉天敎一老立堂堂歩武媻姗尽未妨元始故家典刑在北方正学派流长新恩巳焕青藜照旧徳行询黄髪良多谢寄诗勤问讯自怜踈懒似嵇康送永嘉陈有辉永嘉陈君有辉濳心易学许以所着示余余未及请而君归矣拙诗赠行且坚再会之约云深山读易如康节白首谈玄似子云肯学时流夸末技却于圣处䇿竒勲二图君巳窥㣲指十翼吾方媿浅闻得意春风重过我緑波清夜话羲文题黄氏贫乐斋濂洛相传无别法孔颜乐处要精求湏慿实学工夫到莫作闲谈想像休道郷曾举龙门话认作玄関透悟机儒佛差殊真眇忽请君参取是耶非闲吟闲中意趣定何如静把陈编自卷舒希圣希贤真事业潜天潜地细工夫林泉有分吾生足钟鼎无心世味踈政使一贫真到骨不妨陋巷乐颜癯凈豁持钵求度爲说偈言一真不昧人中佛五戒俱全俗里僧必待方𫀆与圆顶维摩龎老又何曾凈豁读罢白予曰如此则不湏受度矣遂说偈云青编读后方为士黄牒颁时始是官不拜皇朝真爵命要行所学也应难余谓解读青编便无黄牒亦得凈豁志在求度只得恁么主张併为之书以劝施者贺外舅转官黄山桃李閙春风曾见先生化育中经界力行师孟子井田有意复周公㡬年凋俗成佳邑一旦新纶赏旧功明主巳知材智羙渭川行起钓璜翁夀杨龢父夀日将何劝夀巵不妨拈出去年诗大生皆自㣲阳起百善端从一念基身欲宁时湏主静㡬才动处要先知老来自笑无新句那得仙翁一解頥赠夏宗禹夏君宗禹示余以隂符悟真讲义嘉叹之余为赋二絶虎头自合取侯封好为明时立隽功做了玉関班定逺却陪芝岭夏黄公丹经千卷浩如林妙诀无多底处㝷但要灵台常似水自然元海会生金赠叶子仁上饶叶子仁为人推算占徃徃如破的歳乙酉予方在从班子仁以书来劝𥙷外甚力未㡬果去国进退得䘮豫定如此子仁之术亦竒矣㢤兹来过予衡茅爲赋小诗三絶因以自释云易象推占妙入神劝人忠孝更谆谆只今谁似君平术唯有南阳卖卜人花正纷红俄骇緑月才挂壁又沈钩世间万事都如此莫遣双眉浪自愁知天焉用尤臧氏有命何湏主瘠环若向此中能照破许君巳透利名関赠徐碧鑑人言得罪爲狂踈若论狂踈罪不无亦旣自呵还自笑只縁骨相合﨑岖论命岂能修造化相形那解脱头颅知君藻鑑真超絶试问穷通改得无题黄君贫乐斋饭䟽饮水复何求道在胸中百不忧参取章泉克斋句底湏楼上更安楼赠张童子虎头燕颔及鸢肩自笑都无一事全惟有数条瓜様骨尚堪山泽作臞仙闻君早号张童子顾我初非韩退之可惜浪抛洙泗业只㸔风鑑学希夷赠邵邦杰邵邦杰妙丝桐之技又善冩神西山翁嘉之爲赋絶句五寸管能摹造化七絃琴解冩人心平生不作麒麟夣且聴髙山流水音夀杨龢父诞日娯亲始是荣如君庆事世难并名园春满三三径眉夀天䦕九九龄帝渥频霑新诰紫文阶重焕旧氊青玉杯从此年年把笑劝樽前两福星夀陈宰花种河阳未十旬和薫四境蚤如春试㸔条敎频频下字字无非育物仁爲民一念彻渊泉𬞞茹余旬始吁天歳事丰登邻冠熄乃知感应鼓桴然诗寄淮西王路分壮㢤貔虎三千士静扫鲸鲵百万余若使人人似淮右笑谈真可㓕狂胡赠呉景云昭武呉景云善篆工刻爲余作小印数枚奇妙可喜因有感爲赋二首锟铻切玉烂成泥妙手镌铜亦似之若㑹此机来学道石槃木鑚有通诗腰间争佩印累累真印从来少得知不向圣传中有省黄金斗大亦何爲送曹晋伯令尹之官湏江壮㢤县谁遣莽成墟旧观嗟难复罢民苦未纾手摩应切切鞭算盍徐徐頼有贤邦伯当令子志摅此邑吾邻竟尝闻叹恨深有田尽增税无楮可爲衾愿布中和政毋懐忿疾心归田当有日好听宓生琴赋鱼计亭后赋玉溪先生结庐章泉之上垂七十年无轩冕之累巳有箪瓢之乐天掲鱼计以名亭绍祖风于圃田居一日饮客于斯亭之上超方羊以自得顾万象之皆妍时也日将之而红酣沼无风而緑凈炯鯈鱼之成群闯寒波而㳺泳若空行而无依涵天水之一镜俄𥘉月之沈钩倐深潜乎翠荇其浮游也似无心而时出其逺逝也似见㡬而知警先生聴然心旷神怡讽小宇之雄篇哦稼轩之英词客有𧺫而问曰鱼本无情何诗之爲子固非鱼奚鱼之知先生笑而应曰谓鱼爲有计邪子将诋予之欺谓鱼爲无计邪吾亦笑子之痴盍亦两忘而俱适可也抑尝即庄生之言而试思乎粤自太古邈淳风离勇者角力以倖胜巧者矜能而衒竒茍一饷之可乐快性命而争之谓谋身之允臧卒反蹈乎危机伟南华之着论将警愚而觉迷富贵人所嗜则嫓之腐䑕纷华人所羡则况之文牺爲利而闘则争地之蜗㠯智而死则刳肠之龟独鱼之自适其适若忘情于得䘮故大则述鲲化于天池小则玩鯈㳺于濠上葢其爲物也从容夷犹逍遥闲放静则以苹藻爲室庐动则视江湖爲寻丈不借润于嘘濡而相忘于沆漭任公何所投其犗豫且何所施其罔此其所以为得也彼区区之蝨蚁方且娯暂安于股鬛饕㣲腥于砧几又乌可同域而议㢤嗟利欲之诱人甚香钩之饵鱼彼濳鳞之何知犹或避而全躯人固灵于万类廼昧笱而蒙罛曾所得之㡬何甘颠冥于畏涂此絫棋危橦之喻宇子所以慨然而长吁也睠我生之无庸幸脱世之羁付万事于浮云独观鱼以终日诚作计之甚差身闲而心逸于是客怃然自失曰先生之言逹矣仆何足以闚其万一乃相与釂饮浩歌不知乌轮之东岀西山先生真文忠公文集卷第一西山先生眞文忠公文集西山先生眞文忠公文集卷第二西山先生真文忠公文集卷第二对越甲藁奏札戊辰四月上殿奏札一臣窃惟权臣用事妄开兵端南北生灵均被其毒陛下爲之旰食焦劳者二年于兹矣天启谋迄殄元恶寻盟继好休息有期岂非天下之福㦲而臣区区愚虑窃谓爲国者当示人以难犯之意不可示人以易窥之形昔春秋时晋师入齐齐使国佐求盟于晋其势亟矣一闻齐之封内尽东其𤱔之言虽偾军之余不肯茍从以纾一旦之祸盖敌国之相与有以折其谋则爲和也易有以启其嫚则爲和也难况戎狄豺狼变诈百出又非可以中国常理待之乎侧闻日者小行人之遣也虏人欲多歳币之数而吾亦曰可增虏人欲得姦臣之首而吾亦曰可与至于徃来之称谓犒军之金帛根括归明流徙之民承命唯谨曾亡留难窃揆谋国之意不过以乐天保民爲心幸和好之亟就耳独不思虏人得以闚吾之情而滋漫我之意乎虽然此旣徃之咎矣所以图制方来者犹可谨之初也盖古者敌国通和有养其事力以待可爲之机者越之事呉是也有听命于敌以图茍安之计者六国之事秦是也今日㝷盟于虏臣不知姑欲养其事力而待可爲之机乎抑将听命于敌而图茍安之计乎勾践之行成于呉也盖忍耻以志仇雠之复而非倚和以自固也是以三十年间蚤朝晏罢卧薪尝胆未尝一日忘㑹稽之耻故虽诎辱一时迄能伸其志于异日若夫六国则不然其求和于秦也盖委国以爲仇雠之役而非用权以蕲济也故朝割地以赂秦则莫弃谋臣之言夕遣质以入秦则旦絶隣国之援撤防弛备冀秦之矜巳而不加兵奚异委肉虎狼而幸其弗食也夫是以六国之地卒归于秦岂秦之力能亡六国㢤六国实自亡耳今日而知是则当以越之事爲法而以六国之事爲戒可也抑臣闻之善谋国者不观敌情之动静而观吾政之修否元祐𥘉用司马光爲相尽更王安石敝法契丹闻之以勿生事戒其邉吏今日号爲更化矣而虏之桀骜亡异前日毋亦我之所爲尚有可思者乎故臣妄论今日之事必吾无以取轻于敌而后和可成必有以深服其心而后和可固臣观昨者窜殛柄臣之始不惟四方万里咸服英㫁而敌国亦竦然易视矣诚使刚健不息之诚愈笃于初振厉有爲之志益加于旧则国势日强虏自退聴柰何朝纲方整而紾紊之渐巳萌政事方修而懈弛之形巳露正人虽进志未获伸言路虽𨳩忠罕见用我之更化者仅如此其能使敌情之畏服㢤况夫彼之待我者方骄我之恃我者太重一箇行李曾未越境而动色相庆若无事然臣恐盟好旣成志气愈惰宴安鸠毒之祸作浮滛冗蠹之事兴彼方资吾歳赂以厚其力乘吾不以长其谋加之数年声势浸盛然后发难从之请挑必争之端而吾徬徨四顾将无以应之此长虑逺识之士所爲寒心者也臣愿陛下以通和讲好爲权冝以修徳行政爲实务君臣之间朝夕儆戒于敌情之难保祸至之无日蒐讨军实申饬邉防凛然若敌师之将至如是而国势不张外虞不弭者未之有也臣一介贱㣲乍对清光輙竭毣毣之思惟陛下财择二伏观庆元以来柄臣颛制立爲名字以沮天下之善者有二曰好异曰好名士大夫志于爵禄靡然从之者有年矣吁是岂非蠹壊人心之大原乎是岂非更新圣化之首务乎臣尝敬观国史窃见祖宗盛时以寛闳博大养士气以㢘耻节礼淑人心国有大政事大议论天子曰可大臣曰否宰相曰是台谏曰非而不以爲嫌布衣陈时政草茅议廊庙而不以爲僣盖惟恐人之不尽忠而未尝恶其立异也士之自修于乡党者见尊于朝廷自励于州县者见褒于君上过人之节不以爲矫异俗之行不以爲狂盖惟恐人之不乡善而未尝疑其近名也夫是以忠谠之气伸而佞䛕者不见容㢘节之俗成而贪鄙者知自愧其所以扶持国脉于乆安长治之地者其源盖出诸此自王安石蔡京之徒相继用事乐趋和同巳之论用险肤亡行之人士有不爲利疚不爲势憷者则目之以好异目之以好名摧折沮挫不遗余力波流横溃至于崇宣遗亲后君之习成伏节死义之风泯其祸可胜道㢤中兴以还深监前辙培养作成风俗一变不幸十数年间复坏于柄臣之手盖其窃弄威权之始一时诸贤出力与抗彼自知爲清议所不贷也保固庸囬以爲心腹濵抑贤隽甚于仇雠有如至诚忧国以爲忠犯颜切谏以爲直臣子常分也抦臣则以好异诋之设爲防禁以杜天下欲言之口于是忠良之士斥而正论不闻矣正心诚意以爲学修身㓗巳以爲行士大夫常事也柄臣则以好名嫉之立爲摽㮄以遏天下趋善之门于是伪学之论兴而正道不行矣相煽成风惟利是视以慷慨敢言爲卖直以循黙谨畏爲当然以清修自好爲不情以顽顿亡耻爲得䇿北伐之举宗社安危所系也雷同相从如出一口而争之者不数人胥史皂隷稍掘寸权则辐凑其门名义有不暇顾流弊之极一至于此今日改絃更张之初臣谓当先破尚同之习广不讳之涂朝政得失俾臣下各尽所懐而不以立异爲可厌褒崇名检明示好尚俾人人有士君子之行而不以沽誉爲可疑则士气伸而人心正风俗羙而治道成更化之务畴先于此惟陛下与二三大臣亟图之臣不胜至硕三臣㳟惟陛下天资仁恕矜谨庶狱蔼然有祖宗之风真祈天永命之本也然臣窃观四方郡国之间犹有亡辠而致死有辠而逭刑者推原其故岂非典狱之官未尽得其人乎盖天下之狱起于县而成于州审订其情而研覈其实皆州郡狱官之责也狱官而非其人则委成于吏手变乱于赇赂何所不有郡守不能尽知也提点刑狱不能徧察也繇是而上之朝虽刑寺审详之宪部谳决之淑问如臯陶不过慿巳成之案牍少加攷阅焉耳本源旣失救之末流何益㢤臣愚窃谓狱官之任匪轻而狱官之选未重有如特奏之授官胥史之𥙷官入粟之拜官其间非亡材且䏻者然荣进之路旣穷苟且之念易启精明㢘㓗者常少昏眊贪黩者常多顾使居典狱之官任民命之寄臣未见其可也且一尉之㣲近制犹不容以特恩授而百里之宰胥史入粟之流未尝得预其闲盖以近民之官当重其选也何独于狱官而轻之㢤臣愿陛下念仁政之当先轸民命之至重明诏铨曹自今差注狱宫非进士任子历官无过与关陞及格之人不许充选其特思杂流之见爲狱官者委监司守臣择人保奏两易其任待阙未上者改注他官治狱有称者监司守臣条其实状以闻与量减举主之数其赃汚不法者令所属桉刻重寘典宪盖注授不轻则人知自重激劝有方则人知自勉庶㡬小大之狱必察以情所以惠民生而召和气非小𥙷也傥臣言可乞付有司详议施行巳巳四月上殿奏札一臣寒逺书生至愚极陋去夏四月尝因面对冐贡瞽言陛下不以爲狂俯赐嘉纳今者又获进瞻天光不于此时罄竭愚忠禆万分一臣实有辠臣闻董仲舒有言曰国家将有失道之败天迺先出灾害以谴告之不自知省又出怪异以警惧之尚不知变而伤败廼至以此见天心之仁爱人君而欲止其乱也窃惟汉儒之言天未有深切着明如仲舒者臣滥缀馆职获观太史所申迩日以来灾青荐至两旬之间暴风再起三月丙申都城雨雹越八日癸卯荧惑失次行入太㣲干犯执法己酉之夕留守掖门谴告丁宁可谓至矣而蝗蝻余孽寖寖复生陛下恭俭慈仁对越无愧而和气未应咎证遄臻臣愚无知未测其故意者上天仁爱昭示戒儆欲使陛下君臣之间思先格王所以正厥事者乎臣敢条上四说惟陛下财幸一曰亲正人臣谨按汉初元二年正月暴风从西南来翼奉以爲左右邪臣之验延光二年三月大风拔木史臣以爲亲谗曲直不分之应今陛下登崇耆哲褒显忠良所谓䜛邪万无此理然臣窃听衆论或谓正人虽进用而委任未尽专小人虽退斥而侥倖未尽塞名虽好忠而实则喜倿故諌争之涂尚狭忠鲠之气未伸此灾异所縁而起也臣愿陛下亲近端良优容切直知贤而任之则勿贰知邪而去之则勿疑然后政治可兴而天心可假矣二曰抑近倖臣闻之传曰隂气之精凝而爲雹故刘向以爲隂胁阳之证孔季彦以爲隂乘阳之证考诸前代凡妾妇乘其夫臣子倍君父政权在臣下夷狄侵中国皆其事也求之今日固亡此患然臣窃观近者一二诏旨或从中出廷尉之官不得守法环列之职骤卑非人更化之朝讵所冝有意者左右近习之私甘言卑辞之请未能以尽絶之乎夫隂邪之类长则阳刚之道缺致异之原其或在是臣愿陛下遵仁祖之规责大臣以杜衍之事深遏私情大融公道以潜消隂盛之谴则升平可致矣三曰除壅蔽臣谨按汉天文志荧惑南方爲礼爲视礼亏视失则罚见之又太㣲天廷荧惑守之爲乱臣在廷之象陛下㳟畏自将动循典法固无一不合乎礼矣意者万事㡬㣲或未尽察群情邪正或未尽知故上天因之以视戒乎夫视之不明是谓不哲洪范五事之证昭然可攷臣愿陛下体重离之照炳独㫁之明察事㡬于兆朕之先烛物情于隠伏之际使姦邪不能壅蔽则火得其性而灾害熄矣四曰去贪残臣观春秋威公五年秋螽说者谓贪虐取民之所致汉光和元年蝗蔡邕谓贪虐之所致曩者权姦当国宠赂日章州郡监司掊克取媚愁苦之气干盩隂阳余毒遗殃迨今未歇比者固尝遴监司之选重赃吏之罚而守令贪残者尚多苞苴餽遗者未戢臣愿陛下明诏大臣推行臧否之令申严贿赂之禁庶㡬民瘼可廖而天变可弭也昔者成王悔过天雨反风景公一言荧惑退舍宣帝因雨雹而躬亲万机太宗因旱蝗而益施仁政致治之效于今可覩陛下诚䏻侧身修省于其上大臣诚能同心爕理于其下则转异而祥反掌间耳抑臣复有献焉夫天人一理感通无间民气舒惨则天心应之三数年来生灵穷困可谓极矣淮民流离死者什九仅存者饘粥弗给旣毙者亡所盖藏陛下轸恤之仁无徃不至而有司奉行未得其术江淮之间以人爲粮者犹自若也欲望灾沴之销其可得乎侧闻两淮蹂轥之余种麦亡㡬诚恐风传过实或误宸听谓麦熟爲可恃而不复广爲振捄之䇿又闻广南数州粒米狼戾臣愿斥内帑封桩之储及今收籴以济其饥是亦振捄之一端也方今元元之命寄于陛下倒埀之急近在目前幸哀怜而亟救之庶㡬人心可回则天意自解不然愁叹日滋变异日炽臣未知其所终也意切言狂罪当万死己巳四月上殿奏札二臣伏见近者諌臣抗章论及史事明诏亟俞其请盖将勒成大典以示方来非小𥙷也臣以非材数文馆玉牒㑹要皆预讨论敢縁所职妄有陈述臣㳟惟陛下贤圣仁孝自昔着闻甲寅之秋肇履大位盖出于光皇付託之诚宪圣拥佑之力而大臣寔奉行之授受之间粲然明白秉史笔者固冝铺张其实以诏万世而臣伏观玉牒㑹要所书大抵承迎侂胄之意而夸大其功欺天罔人莫此爲甚昔绍圣中姦臣用事𬒳宣仁以夺嫡之谤加蔡确以定䇿之名颠倒是非终危宗社今陛下穷膺祖宗神器之重而简册所记顾归功一宾赞之小臣传之万世何以爲法况凡受恩之人岂无报复之念傥不亟加辨正异时或得籍口以逞其私绍圣崇宁之祸可鍳也臣侧闻嘉定元年二月议臣有请命史官取绍熈五年以后至开禧三年以前史院文字并日暦时政记凡渉诬罔悉行改正陛下旣俞之矣歴时寖乆必巳成书臣愿特降㫖命国史实録院具所修事节上之朝廷㸔详允当即颁下玉牒㑹要所参照重行修纂上以光圣朝楫逊之羙下以杜姦党窥觎之渐天下幸甚臣又闻熈宁中王珪建言国朝㑹要朝廷捡㝷故事未尝不用此书然止修至庆暦三年又当时亟欲成书又欲广其部帙故其间尚有遗事而所载颇多吏文恐不足行逺乞自庆暦四年以后续修其旧书因而略加増损庶成一代之兴制可其奏迨书成自建隆迄元丰仅三百卷纪载最爲有法后莫能及臣伏观皇帝㑹要自绍熈末至嘉泰初财八年耳而爲卷巳百五十殆欲广其部帙之过观珪所修臣僚论奏止樶其要今或全篇纪録一字靡遗至于文移行遗语渉俚近者亦或未皇删润臣恐鸡于传逺如珪所虑也又嘉泰二年以来凡八载矣朝廷行事可纪甚衆必竢有旨修进然侈併行编摩仓猝欲速宁无苟简曷若从容篹次之为得臣硕特降睿旨命提举大臣申饬其属其未进者亟加修纂巳进者稍加损益如神祖可王珪之奏庶㡬清朝鉅典焕然一新臣之所陈若缓实切且皆职守所在故敢不避烦黩冐脙以闻取进止庚午六月十五日轮对奏札一臣恭惟陛下天资髙明克自抑畏检身约巳敬天爱民有前代帝王所不及者固冝至和之气蟠塞穹壌而歳比旱蝗民以病告喁喁之望日徯有秋乃仲夏以来常隂爲沴滛雨连亘阅月弥旬间尝开霁旋复霶霔湖水暴涨溢入都城细民失业粒米翔贵近畿州县𬒳灾者广或頽城郭没官寺毁庐舎溺人民决壊堤防渰浸田𤱔平畴沃壌浩如涛波是非小变也陛下亦尝察其故乎盖自柄臣擅政导䛕成风更化以还余习未殄旱暵酷矣或谓其不伤农螟蝗炽矣或谓其不食稼元元愁苦之状有闾巷知之而士大夫不知者士大夫知之而庙堂不知者况陛下深居九重其能尽知之乎下情不通民隠莫诉故作滛雨京畿尤甚将以感悟宸衷亟图惟新之政天心仁爱盖可见矣陛下惕然祗惧祷祠赈䘏细大毕举休证潜挌云隂洞开臣愚窃虑陛下狃于目前之应不复推原致异之繇天意靡常尤足深惧臣谨按春秋庄公十一年宋大水董仲舒以爲隂盛之所致嘉祐水灾欧阳修上䟽曰水隂也兵亦隂也脩之言盖爲当时发若推其类言之则宫庭严密之地左右䙝近之私隂也内而姦邪小人外而夷狄盗贼亦隂也人君者秉至阳之徳以御衆隂故主道宣明则阳畅隂伏各由其序而弗爲灾否则隂盛而忓阳咎证之来未有不縁类而着见者天人相与之际甚可畏也陛下圣性澹然固无便嬖女谒之累然除授命令间烦特㫖寅縁请托侵紊成宪尚或有之倖门既开奔凑日衆岂所以杜㡬㣲而窒萌渐乎此隂沴所爲而作也更化之𥘉分别淑慝国论尝一定矣衆正在廷元气充实姦邪之党尚肆窥觎一二年来俊贤耆艾引去相踵甚而二三近臣之进退仓猝皇遽或不知所从来于是善良之士寖不自安而窥伺者益衆矣朝廷纪纲寄于给舎维持法守政所当然闻诸道途顾犹有不得其职者纪纲一废何事不生臣恐憸人非类洋洋乎动心矣此隂沴所爲而作也戎翟更成旣难遽恃弄兵之徒日益披猖彼其啸聚之始非有跳梁不可制之势也使陛下帅守得人监司得人扑其𦦨于未张一廵尉力耳柰何拥兵之帅或萌玩冦之心分土之臣各启倖功之念养成痈疽驯致决溃乃始草薙而禽狝之世岂有毙千万人于干戈而天不爲之变者或者幸其纳降曲意招诱不知损威䘮重适启姦心二者盖胥失矣冦虐肆行流毒甚惨嗸嗸之衆吁辜于天此又隂沴所爲而作也抑臣闻之涝于夏者其秋必旱隂盛之极阳必生焉汉儒之言厥有深指今下之田旣厄于水设不幸七八月之间雨弗时至髙田之稼复壊于成饥馑相仍愁叹滋甚岂独峒丁逋卒能爲患㢤比者三衢之事盖可鉴巳陛下诚能念灾变之可畏思君道之当修秉持干刚法象天徳开公正之路窒邪枉之蹊使衷谒不忓于朝外言不纳诸梱以絶近倖侵权之端尊信仁贤容受忠谠使正人端士得以行其志而憸邪巧佞不得售其私以抑小人道长之渐淮甸创残之余遴柬良牧寄以赤子之命招辑流民咸俾奠居收瘗遗骸勿令暴露江湖之间冦孽方煽申敕帅守戮力同心仍遣王人衘命督护整齐师律激励士心以挫群盗方张之锐则积隂之沴庶乎其可销方来之患庶乎其可弭也易之𥘉六日履霜坚氷至古之圣人于隂之将盛不忘戒谨如此今灾异频仍证应甚着陛下可不亟加圣心乎臣以踈庸备数文馆恩抜擢俾摄禁林惓惓愚忠冀一吐露乆矣幸因进对敢竭毣毣之思意切言狂惟陛下裁赦二臣闻天下有不可泯没之理根本于人心万世犹一日者公议是也自有天地以来虽甚无道之世破裂天常隳坏人纪敢爲而弗顾者能使公议不行于天下不䏻使公议不存于人心善乎先正刘安世之论曰公议即天道也天道未尝一日亡顾所在何如耳熈宁之世以新法爲不可行者公议也虽以王安石之愎谏遂非而不能遏士大夫之口绍兴之际以和好爲不足恃者公议也虽以秦桧之擅权专杀而不能弭君子之论卒之新法行而民力屈和好就而敌情骄甚㢤此理之在人信可畏也与其拂之以取败孰若顺之以爲安近年侂胄用事以区区私意小智扞天下公议之冲虽䏻颠倒是非于一时终不免爲当世大僇何者公议天道也侂胄违之则违天矣天其可违乎故善爲国者畏公议如畏天则人恱之天助之何事功不立之忧㢤陛下更化以还至公之理盖尝少伸于乆鬰之后矣臣愚伏愿朝廷之上兢兢保持勿失𥘉意用人立政一以天下公议爲主而不累于好恶党偏之私尽公极诚如对上帝则天人胥恱治效可期海内之幸也惟陛下留神反复愚臣之言辛未十二月上殿奏札一臣闻知父母之心者可以知天心知人君之道者可以知天道盖父母之于子也鞠育而遂字之仁也鞭朴而敎戒之亦仁也君之于臣也爵赏以褒劝之仁也刑罚以耸厉之亦仁也天佑民而作之君其爱之深望之切无异亲之于子君之于臣也故君徳无媿则天爲之喜而祥瑞生焉君徳有阙则天示之谴而灾异形焉灾祥虽殊所以勉其爲善一也天之爱君如此爲人君者其可不以天之心爲心乎臣伏观近歳以来旱蝗频仍饥馑相踵陛下严恭寅畏不敢荒宁忧闵元元形于玉色上天降康遂以有年亦足以观感格之效矣而比者干度告愆星文示异廼叠见于清台之奏谓陛下躬行之未至与则丰穰之应若何而致之谓陛下躬行之巳至与则象纬之灾又何爲而数见也天道幽逺人所难知臣窃思之意者皇天佑宋之心欲陛下不以积年之忧爲易忘而以目前之喜爲仅足其爱之深望之切爲何如耶夫宫庭屋漏之邃起居动作之㣲一念方萌天巳洞见陛下诚䏻守兢业之志防慢易之私孳孶服行屡省母怠则将不待善言之三而有退舎之感矣况今年虽告稔民食仅充然荐饥之余公私赤立如人乆疾甫获瘳而血气未平筋力犹惫药败扶伤正湏加意朝廷之上未可遽忘矜䘏之念也㳟闻间者内廷屡蒇醮事固足以见陛下畏天之诚然而修徳行政者本也桧禳祈请者末也举其末而遗其本恐终不足以格天矧今冬令巳深将雪复止和气尚欝嘉应未臻此汉人所谓天有忧结未解民有怨望未塞者也臣愚不佞伏望陛下体昊穹仁爱之意思星文变动之繇延访近臣勤求阙失推行惠政以活斯民则愁叹销于下而休证格于上矣诗曰敬之敬之天维显思命不易㢤惟陛下留神母忽二臣窃惟今日北虏有必亡之势三可爲中国忧者二盖自有天地以来夷狄盛衰不常然未有昌炽百年而无变者也女眞盗据中原九十载矣自其立国唯以刑威杀戮劫制上下非有欢然心服之素也持此而欲乆存虽秦隋不䏻况区区无道之女眞乎此其必亡者一方阿骨打粘罕之徒崛兴穷海之滨茹毛饮血云合鸟散用夷狄所长以慿陵诸夏故所向莫䏻当今数十年豢养之余亡复前日坚悍之气而逹靼小夷歘起而乘之干戈相寻情见力诎盖今之女真即昔之亡辽而今之逹靼即郷之女真也以垂亡困沮之势旣不足以当新胜之锋而衆叛亲离安知无他变乘之者此其必亡者二方其隆时用民力如犬马戕民命如草管人情㩦离亡一敢畔者积威约之素也今其溃散四出犹川决防不可遏止至用赦以安之瓦解土倾其形巳露岂待智者而后知㢤此其必亡者三嗟夫堂堂中华蛇豕穴之翼翼故都禾黍生之有志之士思欲壹洗乆矣而曩者病于机㑹之难逢间者败于权姦之轻举顾今何幸彼自阽危而臣复以爲忧何也盖传有之自非圣人外寕必有内忧孟子亦曰无敌国外患者国恒亡方陛下更化之𥘉和议未坚邉警未撤君臣上下惕然有不敢康之心迨夫聘覜交驰遽巳狃目前之安而忘前日之患万一此虏遂亡莫或余毒上恬下嬉自谓无虞则忧不在敌而在我矣此臣所谓可忧者一也事㑹之来应之实难毫釐少差祸败立至设或外夷得志邀我以夹攻豪杰四起奉我以爲主从之则有宣和结约之当戒张觉内附之可惩如将保固江淮闭境自守彼方云扰我欲堵安以此爲谋尤非易事此臣所谓可忧者二也今之议者大抵以爲夷狄之衰廼中国之利抑不思匈奴五单于之争汉尝获其利矣拓㧞氏河南之警顾反爲萧梁之害何耶盖有国者不当问敌人之盛衰惟当计吾政之修否当汉宣时内有股肱之良外有爪牙之勇朝廷纪纲本末具边陲备御斥候精明使匈奴盛彊尚当宾服况于浸㣲弱之后乎若梁武则不然舎正道而溺异端弃人事而谈空寂内则三蠹弄权轻作威福外则诸王忿䦧骨肉相图保境靖民犹惧不足况欲乘人之敝以徼幸万一之功㢤繇是观之使今日能爲汉宣之所爲则虏之存亡俱不足患抑犹未也多事之端方自此始臣愚窃独忧之伏惟陛下日与二三大臣深求自治之䇿勿以惩羔之故而谓雠耻可忘勿爲视䕃之谋而谓幸安可恃修实徳以格天命敷仁政以结民心奖忠实以作兴天下之材省科歛以培养天下之力至于某人可将某兵可用某城当缮某器当修无日不计于朝而申训之庶㡬国势日尊敌人自慹则乘机取胜可以制蚌鹬之危养威俟时足以保金汤之固矣惟陛下母以臣愚贱而忽其言三臣伏见朝廷以楮币过多折阅日甚举积年之弊而一新之其爲利至博也然臣窃听道涂之论尚虑四方郡国之间未能悉体公朝之意奉行颁布壹或不䖍其爲民患盖亦非一臣尝官于州县毎观诏令之下本爲利民而吏于其间并縁苛优民未拜赐而害巳随之承流宣化之臣有未尝过而问者虽诏旨丁宁母得抑配而抑配自如母得搔动而慅动自若许民庶以越诉矣所䏻赴愬者㡬人命监司以紏察矣果能举按者何事此臣畴昔所亲见者是以下情欝于上逹上泽壅于下流积习相㳂非一日矣今新令之行以旧劵之二而易新劵之一傥郡县推行唯谨则实惠岂不周流然虑其间未能亡弊或颁降有限仅充宫吏之橐而弗及齐民或胥吏要求秪给豪富之家而弗及下户或创局亡㡬惠止城邑而田里未免见遗或争夺纷拏难于禁止而公私反致多事自非守宰得人区处有术则其爲害殆不止斯怨嗟之声所在必衆且神臯辇毂近在阙庭举行之𥘉尚多惶惑然随病随药易于察知外而四方去天旣逺设有弊倖何由上闻群情嗸嗸感动和气非细故也况欲新令之行必先民信其上若使逺近之人赍持旧劵徬徨四顾无所用之弃掷燔烧不复爱惜岂不逆料它时之必至此乎臣愚伏望申攽明指戒饬监司守臣一意讲求多爲区画俾实惠及人而无换易不行之叹庻㡬诏令之下不爲空言实天下幸甚八月一日轮对奏札右臣比者㳟覩御笔以太庙因雷雨之后鸱吻损动明诏有司避殿减膳有以见陛下夤畏祗惧之心然臣博观六经载籍之传下及秦汉以来史传所志自非甚无道之世未闻震霆之警及于宗庙者鲁之展氏人臣耳巳卯之异春秋犹谨书之盖雷霆者上天至怒之威宗庙者国家至严之地以至怒之威而加诸至严之地其爲可畏也明矣古先哲王遇非常之变异则必应之以非常之徳政末尝仅举故事而巳今自避正朝损常膳之外咸亡闻焉或者固已妄议陛下务爲应天之文而不究其实矣况礼文所在又有可议者乎且震霆之作孟秋之癸丑也越旬有四日而恐惧修省之诏始颁避殿咸膳之举孟秋之丁卯也甫二日羣臣祈请之章巳上夫以蹈故循常之文非甚难举者然犹歴旬浃而后行甫信宿而遽巳何其自责之约而自恕之多乎陛下节俭之诚出于天性其在平日尚不以卑宫菲食爲难况于畏威省咎之余少舒徐之何所不可而匆匆若是借曰礼文之末非所以格天然文之不存实于何有今也诚意弗加动皆勉强苟塞巳责徒揜外观以此动人犹且不可而况于天乎廼者孟秋之朔流星示异其占爲兵忧而上下恬然若不之闻故相距才九日而震霆之变作夫示之以星象之飞流亦云切矣而陛下不知戒于是警之以震霆又加㘦焉天于我国家欲扶待而全安之其心至惓惓也书曰惟先格王正厥事臣愿陛下内揆之一身外察诸庶政勉进君徳母以豢安养逸爲心博通下情深求致异召和之本庶㡬善祥日应咎证日销惟天惟祖宗所以望陛下者寔在此臣不胜爱君勤拳之心谨録奏闻伏候敕旨癸酉五月二十二日直前奏事臣伏观陛下更化之始首下明诏求直言又诏近臣请对论事荐绅士夫如闻震霆如覩白日臣时备官太学窃语同列以爲自今言路大䦕将复见祖宗盛时气象矣而五六年来士风选愞无以大异前日臣窃惑焉盖尝歴观徃昔言路壅塞之由大抵起于人主好自用大臣好自专而巳自用则视天下之人皆莫巳若而恶人之言自专则举天下之事唯所欲爲而忌人之言今陛下恭巳责成未尝有自用之失大臣虚心无我未尝有自专之私而羣臣观望莫敢尽言者陛下亦尝察其故乎盖自权姦擅政十有四年䛕佞成风日以甚然其始也朱熹彭龟年以抗论逐吕祖俭周端朝之徒以上书斥当时近臣犹有争之者正如始病之人气血虽伤而未至甚也其后吕祖泰之贬非惟近臣莫敢言而台諌且出力以挤之则嘉泰之疾巳深于庆元矣又其后也盗平章军国之名起邉陲干戈之衅非独举朝莫敢言虽布衣韦带之士求一如祖㤗者亦不可得是开禧之疾又深于嘉泰矣风俗至此巳成膏肓救药扶持岂易爲力诚使更化之初一时群贤皆得以忠言自奋则精神风采犹可渐还而曽未兼旬遗𥙷之官以言罢职是疾方小愈而遽以酒色伐之矣若是而欲起嘉泰开禧之沈痼其可得乎自时厥后传伯成以諌官论事去蔡㓜学以词臣论事去邹应龙许奕又继以封驳论事去方其去也陛下皆华之以羙职卑之以大藩视昔斥逐言者之时固大异矣然人之常情易媮难勉彼见是数人者非䏻大有所矫拂巳皆不容于朝未免妄疑陛下真有讳言之意故寕黙黙以自全不肯譊譊以贾祸且待从之臣以巳见求对故事也今或旷歳弥年而不一举职者矣集议各贡所闻亦故事也今或阁笔相视而不措一词者矣设有大安危大利害群臣喑黙如此岂不殆㢤臣今欲爲陛下言者三一曰勤访问臣自获侍清光毎见陛下延纳羣臣温㳟有礼然从容咨访罕闻玉音记注所书寂寥无㡬岂皆不足以上承清问乎又闲遇两班多从隔下旣进复郄或至再三陛下虽未必厌闻人言群臣或得以妄议圣徳臣愿自今昕朝赐对时出圣训访以民生疾苦朝政阙遗仍诏賔賛之臣虽有两班皆令宣引则下情可通而上听无壅矣二曰广谋议臣闻古者大事谋及庶人翕然大同乃底元吉比年政令之间或有更革徃徃过爲祕宻不暇参酌群言计虑固曰精详本末岂无末究有如楮币盐钞尤爲民命所関而更张独决于庙谟献替靡闻于群下傥凡皆若此欲事无遗䇿其可得㢤臣愿陛下以帝尧稽衆爲心以汉廷杂议爲法俾人得自竭则令无不臧矣三曰明黜渉昔唐宪宗以忠直用李藩以循黙去郑絪迄成中兴之烈而宰臣裴垍尤能奨励尽言拾遗独孤郁等因迁致谢垍独贵严休复曰君异夫二人孜孜献纳者休复大慙故论者至今称宪宗爲盛君而裴垍爲贤相间者一二小臣以奏对剀切旋𬒳奖拔亦足以明示好尚矣臣愿推广此意凡向以言事去国者察其用心之忠勿使乆外左右近臣尽诚献替者当如宪宗之擢季藩媕阿苟容者如裴垍之责严休复使人知忠鲠可尚而䛕恱可羞则元和之盛何难致之有臣以孤生蒙陛下擢掌内命四年于兹近复叨尘误恩进侍螭陛有懐弗吐臣罪奚迯故于进对之初不敢毛举细故以塞责輙冒昧极陈其愚惟陛下垂聴取进止二臣既劝陛下以容受忠言今硕以忠言爲陛下献窃惟今日关国脉盛衰系民生休戚其惟楮币一事乎维我祖宗有国以来所以保天命结人心者其道非它曰不施重刑不事厚歛不行苛政不用酷吏而巳列圣相承世守弗易是以徳泽深长扵天无太平之乆逺过汉唐陛下圣性寛仁率由祖训更化之后偃兵息民天下蒙福不可胜计而自楮币之更州县奉行失当于是估籍徒流所在相踵而重刑始用矣科敷抑配逺近骚然而厚歛始及民矣吿讦公行根连株逮而苛政始肆出矣假称提之说逞朘削之私者唾掌四起而酷吏始得志矣夫是数者岂朝廷本指㢤方其弊壊旣极不得巳而变通之出御府之金捐祠曹之牒展期以收换多方以优恤唯恐其病民也法行之𥘉虽有情重估籍之文未㡬又爲之令曰当估籍者毋得专行必闻于朝以竢报可忠厚谨审之意寓于不言又若是其至也而臣观今之州县间务爲新竒创立科调廼多出于朝廷约束之外故有一夫坐罪而昆弟之财併遭没入者矣有亏陌田钱而百万之赀悉从没入者矣谓之奉法可乎至于科富室之钱朝廷之令所无也拘盐商之丹朝廷之令所无也以产税多寡爲差令民藏劵此又朝廷之令所无也昔者熈宁新法之行可谓严矣识者犹曰寛之一分则民受一分之赐况今朝廷之意本以便民而奉行者乃背戾如此谓之体国可乎虽然四方利病臣不䏻徧知臣闽人也所谓家产满千钱藏劵五十者闽中之新令也夫产满千钱大约田㡬百𤱔养生送死之费县官征税之输皆取具焉非常之湏又不在是安有余赀可市劵而藏楮乎况闽之爲俗土瘠人贫号爲甚富者视江浙不䏻百一故此令旣行鬻田宅以收劵者虽大家不䏻免岂便民之策耶或者徒见楮价骤增遂指以爲新令之効臣窃谓不然廼者朝廷盖自有良画矣曰福建上供纯许用劵以一歳计之爲数㡬二百万官之用劵旣多则民之视劵亦重盖将不强之贵而自贵不迫之藏而自藏矣况民之输官者钱楮各半是朝廷辍见缗予州郡者亡虑百万称提之助沛然有余尚何待它爲科配乎厥今四方之民病此极矣使前数端果出于公朝之令陛下与二三大臣闻其爲害至此亦必恻然更张不俟终日况特出于州县旁缘之私何惮何疑而弗捄之乎臣愿陛下涣发徳音明勑诸道监司守臣体认国家更币便民之本意凢于诏令之外创意妄爲託名奉法实则坏法者悉从蠲罢其尚有严刑厚歛肆苛娆而恣贪酷者令台谏紏察以闻重寘之罚庶㡬安元元之生以夀宗社之脉实天下幸甚取进止西山先生真文忠公文集卷第二西山先生眞文忠公文集西山先生眞文忠公文集卷第三西山先生真文忠公文集卷第三对越甲藁奏札轮对札子臣伏睹陛下以郊禋庆成天地报况思与元元同其祉福酌议臣从厚之请凢厥恩霈加隆于旧徳泽洋溢延及群生物情熈然盖庶㡬虖升平气象矣抑臣闻之满堂饮酒有一人向隅而泣则满堂爲之不乐四海之广匹夫弗获圣人以爲巳忧顷者朝廷以楮币日轻改行新令虑士大夫奉行之不恪于是威之以禠夺窜斥之刑虑民之亏减牟利于是儆之以没入家赀之罚盖亦大爲之防而欲其无犯焉耳中外有司茍能体认朝廷之意择其甚者而加惩焉则人孰不畏亦孰不服而臣得诸所闻廼有未尝玩令而以玩令言未尝误国而以误国劾者或因僚属之谗而不究其实或因豪强之谤而輙徇其私是岂朝廷立法之本意耶至若籍没之行尤多滥及盖有胥史利其多赀而因以倾夺者矣有闾巷平时睚眦而因以中伤者矣夫估籍之祸甚于刑诛刑诛虽酷痛止其身赀财一空尽室沟壑令乃不量其轻重而骤施之亦岂朝廷立法之本意耶夫当徳洋恩普之时顾未免有向隅之泣者此亦圣朝所冝矜恻也臣愚伏望深诏辅臣稽参衆论凡州县官有因奉行新劵爲监司守臣按劾追削居住其倚法渔利重爲公私之蠧者自无足议其间咎犯稍轻及止縁材术短拙情在可矜者当此郊霈之余量行牵复许之自便至于估籍一节虽令甲审然展转经营纵幸获免巳亡其半谓冝明敕监司守令自今民间有违犯约束谕告弗悛者止当严寘典宪不许更籍其家亦足以广圣朝惟新之泽或者必谓如此则法禁旣弛令愈不行臣窃以爲不然今四方郡国盖有未尝劾一吏籍一民而流通无滞者亦有操切太甚物情愈骇而终不可禁者此在有司推行之工拙耳况臣所请止欲罚当其罪而开释无辜非欲荡然撤去禁防而后巳也傥臣言可采惟陛下留神直前奏札一臣不佞昔在辛未之冬尝因进对妄论北虏有必亡之势三可爲中国忧者二今其强敌外攻大臣内畔戎酋废殒骨肉分争败亡之形盖甚前日臣愚窃谓此正天命离合之机国家多事之始可以爲忧而未敢以爲幸也夫女真腥秽河洛余八十年中原遗民堕在炭臣知天意惨然者乆矣诗曰皇矣上帝临下有赫监观四方求民之莫言天厌啇乱而求民之定也又曰维此二国其政不获维彼四国爰究爰度言夏商之后无足当天意者于是博求之四方也旣又曰乃眷西顾此维与宅言诸侯之徳无以易文王者故天命之爲中夏主也今天厌夷徳甚于独夫受之时而堂堂中原实宋旧物陛下诚䏻进脩圣徳一如文王发政施仁一如文王上帝监观当必有睠焉南顾之日则虽因时竢衅光复土宇臣犹以爲易若夫天时虽应而人事未脩𥙷苴目前虑弗及逺不幸一虏㓕一虏生甚者姦雄乗隙而奋风尘蒙霿六合震动虽欲燕安江沱姑全金瓯之业臣犹以爲难盖尝深惟今日之埶必也君臣上下皆以祈天永命爲心然后可以安元元固社稷销未形之变迓将至之休臣不揆彺愚敢条爲六事以献惟陛下财择臣闻刘向有言曰祥多者其国安异衆者其国危天地之常经古今之通谊也臣窃究其指以爲不然盖祥多而恃未必不危异衆而戒未必不安顾人主应之者如何耳㐲观今歳以来咎证荐至二月冝燠而飞雪沍寒其令如冬六月冝暑而积隂骤凉其令如秋地冝安静而有震揺之变水冝润下而有漂涌之灾则隂阳犹失节也廼九月丁巳星陨于昼其占主益十月戊戍流星出昴其占主呉则象纬犹告愆也有一于斯皆冝儆惧而况重之以震霆之异乎昔景祐五年雷发孟春仁宗皇帝即下求言之诏凢圣躬阙遗臣下阿枉与夫政敎刑狱之失荐绅百僚咸得悉言所以通下情召和气也今陛下自视何如仁宗冬雷之警甚于春孟而求言之诏未颁政令否臧何由悉见四方利病何由尽闻群臣邪正何由徧察虽震惧之言不絶于口忧劳之念日切于心臣犹以爲未也夫天之爱陛下如慈父诲陛下如严师䙝而弗严则爱有时而弛翫而弗戒则诲有时而倦惟陛下考祖宗之巳行思所以通人情察民隠进忠直屏佞䛕使善政日新至和自应此祈天永命之一事也昔商周君臣更相启告不曰率乃祖攸行则曰监于先主成宪由古曁今未有作聦明改法度而天下乆安者臣观三代而下治体纯粹莫如我朝徳泽深厚亦莫如我朝盖其立国不以力胜仁理财不以利伤义御民不以权易信用人不以才胜徳圣子神孙世守一道故虽彊不如秦富不如隋机变之巧不如齐晋材䏻之盛不如武宣然其恩结乎人心富藏乎天下君民相孚而猜忌不作材智不足而忠信有余社稷长逺頼此而巳陛下圣徳谦冲未尝轻改成宪臣犹窃虑或者患国执未张而欲振以威刑患财用未丰而欲益以聚歛谓诚信不如权谲谓忠厚不如刻深有一于兹皆伐国之斧斨蠹民之螟螣也惟陛下察截截之谝言守闷闷之家法舎一时之近效恢长世之逺图此祈天永命之二事也昔管仲有云下令于流水之源者顺人心也鼌错亦曰三王法令合于人情而后行之夫二子以功利之徒刑名之学且犹知此而况不爲二子者乎汉世用法之严莫如武帝然欲重皮币而皮币不可行欲禁私铸而私铸不爲止岂非人心不服则法有所不足恃耶夫法令之必本人情犹政事之必因风俗也爲政而不因风俗不足言善政爲法而不本人情不可谓良法陛下亦知近日人情之休戚乎昔有唐定制非叛逆不籍其家徳宗欲籍窦参而陆贽争之宪宗欲籍杨慿而李绛争之今闾巷细民小有诖误輙罄其赀而没之官有人心者宁忍爲此徃者明诏丁宁母得擅籍朝廷徳意未尝不归于厚而贪官汚吏倚法以削者犹自若也衘冤巳甚之人间能奔愬省部经营展转仅获给还而违诏擅籍者终未闻薄惩一二贪猾之吏何惮弗爲群情嚣嚣不自聊頼弱者至父子相随赴井以自毙彊者至欲剚刃守臣以自快民愁如此而承流宣化者动以人情安便爲言是不特欺其民且欺其君矣孰谓清明之朝而可罔以非道㢤书曰民情大可见小人难保臣愿陛下轸不见是图之戒思不虐无告之言令之未便者勿惮于改爲吏之不良者勿使之佚罚收人心解天意孰大于斯此祈天永命之三事也昔赵简子以尹铎爲晋阳铎请曰将爲茧丝乎抑爲保障乎简子曰保障㢤铎徃损其戸数异时智氏之难卒頼之爲安今之有司知爲保障虑者固不乏而茧丝自营者皆是也日者近甸海塘一役旉桩莜至十六万调丁夫至八千人穷瘠之民岂易堪此四方郡国科民出镪少者日亦千缗江右守臣至有隂增常赋以自润者乆而弗巳岂邦本之利㢤夫安富䘏贫三者之政也而今郡县之官徃徃有嫉视富民之意多方破壊不尽不止独不思富之与贫相湏而济今有余之家窘于科歛摧于告讦皆蒿然有不自存之态于是賖贷之路穷而贫民益困矣古者君与民爲生故有省耕省歛之政今毋望其能如古也惟民自爲生官勿挠之足矣而逺方县邑至有令民日用钱糓米盐之数悉书而上之官者其请暦于官也有给暦钱其验视于官也有缴暦钱瘠民以肥吏火率皆此类也年方屡登変且未作脱有饥俭爲虑可胜计邪臣愿陛下霈然下诏申敕有司削非法之征徭禁不时之科率以纾民力以阜民生此祈天永命之四事也臣闻式敬由狱者苏公所以长王国虐用五刑者苗民所以殄厥世昔我艺祖皇帝承五季极乱之余赤子遗民存者什一于是立奏案之法以革藩侯专戮之弊颁折杖之格以除狱官过用之刑至仁如天覃及百世列圣因之爲法益备急故入之辠寛过失之诛故范祖禹谓国家以仁继仁哀矜于民帅用中典爲百三十年太平之本陛下天资寛恕同符祖宗好生之徳对越无媿而臣区区思所以将顺者有三一曰今之理寺实名天狱民有不幸入其地者如赴坑穽其视官吏如畏鬼神非他狴犴比也间者蕃舶之诛株连颇衆幽鬰所感滛雨爲菑秋官有陈继命趣决有以见陛下钦䘏之心臣愿自今非事体至重母轻下大理设不获巳犹当限奏当之期严枝蔓之禁书曰何敬非刑何度非及惟圣明垂意二曰廷尉天下之平命官设属冝常参用儒者俾三尺之外得传以经谊本之人情庻㡬汉廷㫁狱之意三曰酌情䖏㫁所以重帅权非列城所得用便冝斩戮军兴一切之政非平世所可行臣观比来相承傚傥或不幸有嗜杀之人操擅诛之柄惟意所欲民奚辜焉愿亟制其萌以杜藩镇之祸三者诚行则上足以承天心下足以拯救民命延洪国脉其在兹乎此祈天永命之五事也国家待遇臣子忠恕爲心故有罚辠之科有宥过之典夫追命居住眡古流放之刑其在圣朝未尝轻用比縁官吏翫令间或举行谊在惩姦本非获巳罚当其辠人自无词侧闻刺举之官或乖审谨奏劾来上未尽至公廼者朝廷盖尝原贳一二矣臣愿因诏有司博参物论若其倚法牟利赃状灼然在臣何敢遽议或縁材术短拙措置乖方本无嫚令之心例遭旷职之罚者揆诸人情冝在可贷之域又郊霈之行今将朞歳湛恩汪歳草木爲春而士大夫名丽丹书间有未𬒳湔涤者其间辠稔悪盈名隳节䘮清议所弃自无足云若夫情有可矜法所当宥而有司因循未及举行者愿诏宪曹条上之而庙论审裁之非独恢洪至恩亦以明布大信此祈天永命之六事也昔周至成王天下既极治矣而召公作诰一则曰祈天永命二则曰祈天永命若不䏻以朝夕安者盖天命靡常圣贤所畏而况今乎然尝反覆召诰一篇其纲目不过二事曰敬徳曰小民而巳盖国之将兴不在疆兵丰财而在君徳国之将亡不在敌国外患而在民心此召公所以勤勤于戒王而臣复推演之爲陛下告也或者以爲胡运衰㣲天所以福我也夫唿韩日逐之争信爲天之右汉矣髙澄侯景之隙独非天之祸梁乎今虏之存亡大执可睹虽吾量时度力动以覆车自惩然失火亡猨执有相及应醻一误何事不生安危之机殆难预卜爲今之计独有力行好事以荅天心天苟相焉何郷不济伏惟陛下念王业之难安惜天时之易失日与辅相惟懐永图屈巳而受尽言亲贤而逺不肖凡所以维持天命者汲汲而图之使人心日附根本日疆则进可以成功退足以自守抑犹未也虽受渭上之朝纳河湟之土忧方大耳况事变之来有非意料所及者乎诗曰冝鍳于殷骏命不易愿陛下留神毋忽二臣窃惟备邉制敌有国之大事也今之邉面控连要害者近则两淮荆襄逺则蜀之关外然以地形考之蜀居上流寔东南之首荆襄其吭而两淮其左臂也比歳以来经理淮襄庙堂盖有成算矣臣敢以蜀事言之夫蜀之与秦壤地相属长安百二之执天下有变则豪杰之所必争今虏爲逹靼所乘悉力以备燕晋而秦之地必虚万一灵夏伺隙而长驱盗贼乘时而窃据邠岐汧陇遂爲戦埸虎闘于垣而主人得安枕以卧者亡是理也今汉中重臣与益梓泸遂诸镇人物相望足副倚毗然蓄材待用宁过于有余毋失之不足臣观寳元庆暦间西事旣兴一时名臣徃徃多在邉境陜西阙帅则就命韩琦延安阙帅则就用仲淹无事机蹉跌之虞有威信相孚之素者盖预蓄人财之效也今自东南持麾节以徃者选用不爲不精以臣观之平居暇日拊摩民瘼区䖏吏事政自有余而威名智畧可当一面者殆未之见臣愚谓冝倣先朝西鄙故事凡蜀之名藩要郡若总饟榷牧之官转漕刑狱之任非精明魁垒可以折冲御侮者不在兹选其罢软弗胜任者易之储材于间暇之余而㧞用于仓猝之顷备邉制敌莫此爲急臣妄言有辠惟陛下赦之贴黄臣窃见九月丁巳流星昼陨占者以爲覆军流血之象分虽在晋壄实在益故臣妄谓蜀之邉备尤冝致谨而储蓄人材尤邉政之大者伏乞睿照臣㳟闻淳熈间有太府丞勾昌泰者献言蜀中制置使一员任六十州安危或疾病迁改自朝廷除授动经年歳始至一去一来之时至爲利害之机愿于从臣中常储一二人于蜀令作安抚一旦制置有阙便可就除实思患豫图之䇿孝宗皇帝谕辅臣曰此正在卿等留意今后欲除蜀帅湏是选择可备制置使用者庻㡬临时不至阙事大㢤圣谟诚可爲万世法惟陛下财察使还上殿札子臣等非材蒙陛下擢将使指修聘邻邦适当朔庭云櫌之秋不克以成礼归奏然乆驻淮壖日聆邉报或云逹靼之衆巳䧟燕山或谓西夏之兵方窥秦陇或称兵陆梁有鐡抢之号或志复父仇兴缟素之师虽传闻之事固有异同而危亡之形大抵可见臣等夙夜以思有当勤圣虑者敢因赐对而輙陈其愚臣闻中国有道夷狄虽盛不足忧内治未修夷狄虽㣲有足畏盖昔者五胡之纷扰与单于争立之事同而拓拔氏之东西与匈奴之分南北亦亡以异然宣帝因唿韩之朝而益疆其国刘石符姚之变晋迄不能以成寸功光武因南单于之归拓地千里而侯景内附适以兆萧梁之衅所遇略同而成败以异者岂固有幸不幸㢤盖宣光之政修而晋梁之政失也今胡运衰㣲虽吾宗社之庆然臣等审观事执窃以爲深可虑者三亟当爲者二何谓深可虑者三曰对境之流民仅存之遗孽骤兴之狂虏是也臣等近抵山阳闻淮北之民扶携老穉结筏欲渡者日以百数虽邉臣谨守壃埸拒郄使还然猬集而南者其执未巳盖其仍歳荐饥重以师旅遗黎何辜死者什七茍非越境亡以偷生故其谋遂出诸此今将容而纳之固未易䖏若壹切拒絶彼或萌等死之心设有不幸随之以溃散之兵继之以群行之盗其将何以待之此其可虑者一臣等又闻旧酋之子改元僣号于山东比者攻围海州距吾并邉财数十舎傥其粗能自立遂成瓜裂之形因而抚柔尚易爲力万一外夷得志必欲㓕元颜之宗干戈相㝷爲力弗敌兎犇豕突迫吾邉垂又将何以御之此其可虑者二昔宣和中女眞始大耶律浸㣲识者豫知必贻中国之思盖虽均爲戎狄然习安者易制崛起者难驯理固然也今女真土倾鱼烂执必不支万一遂䏻奄有其土疆封豕豺狼本非人类郄之则怨接之则骄重以亡虏旧臣各图自售指嗾之计何所不爲设或肆谿壑之求要吾以待女真之礼从之则不可以立国拒之则必至于交兵宣和旧事可爲龟鑑此其可虑者三何谓亟当爲者二曰内固邉防外精间谍是也书曰惟事事乃其有备有备无患传亦有云无恃其不来恃吾有以待之今邉庭探报未必尽然臣等所陈亦似过虑然未至豫言固尝爲虚若其巳至又无所及况积薪欲然之执日长不巳者乎而封疆杆圉之臣徃徃内实惊危外示闲暇其说曰吾将以镇安物情也独不知人心有所恃则虽不镇而自安若其未然则虽无故而自优与其避张皇之小害孰若图仓猝之深忧夫自古立国东南未有不以两淮荆襄爲根本绍兴中李纲建议六朝之能保守江左者以彊兵重镇尽在淮㐮虽曹魏之雄符石拓抜之衆卒不能一闚江表后唐李氏有淮南则可都金陵其后失之遂以削弱今朝廷欲爲守备则当于两淮荆㐮置三大帅屯重兵以临之分遣偏师进守支郡小筑城垒如开新邉遇有贼马则大帅遣兵应援稍能自守商旅必通乃可召人来归渐次葺理假以歳月则藩篱成矣纲之言政今日所冝用也臣等间者自杨而之楚自楚之盱眙经行所及凡数百里平畴沃壌极目无际重湖陂泽渺漭相连而田野之民又皆坚悍疆忍亡呉児骄脆之气迨乆驻邉城访问益审凡两淮形势之利如在目中然后喟然叹曰此天赐吾国以爲大江之屏障使疆兵足食爲进取之资也而士大夫习尚因循视其荒残漫弗之惜田畴不辟沟洫不治有险要不知所以控扼有丁壮不知所以练习有豪杰武勇不知所以牢笼收拾之方一旦警急但思委而去之以长江爲足恃是犹咽喉见搤于人而欲与之角藩墻扃鐍爲盗所有而欲保堂奥之安亡是理也且徃者极邉之地城垒不建戍守不增徒以区区要盟之故今事变一新政吾更张规模之日臣等谓冝及今亟行经理选儒臣之有威重知兵略者二三人俾之督护诸将其掊克自封选愞不立者易之㳂江列屯亡虑十数万劲骑精卒皆当移驻并邉而增募舟师以扼江面凡城池楼橹之未固若要害之未筑者就遣屯兵併力缮治使㳂邉数千里脉络相聮有贯珠之势首尾相应有率然之形兵力旣雄民志自固然后大修垦田之政倣汉捜粟故事颛爲一司以领之力本务农如周秦之用西土数年之后积贮充实邉民父子争欲自保因其什伍勒以军法不待粮饟皆爲精兵金汤之势成盘石之基立则退足以守进足以攻此亟当爲者一也夫间谍不明最兵家之深忌今女真与逹靼相持盖非一日戦闘离合不知其㡬而吾邉臣迄未有得其要领者至如吾林答忠之归纥石烈执中之死并邉诸郡言人人殊即此推之它可槩见臣等比至维杨首闻虏巣摧䧟之报质诸戎师亦复谓然迨次修门其说又异夫敌国存立兹非细事风传不一廼至扵斯脱有缓急其将何及昔中兴初韩世忠呉玠诸人捐金募间如用砂䃯故敌人深谋祕计靡不豫知取胜之术大抵繇此臣等谓冝申饬主兵之臣颛任遣间之责事之验否特示劝惩庶㡬实事必闻而闻事必实此亟当爲者二也臣等区区本亡竒䇿独念将命之初违去殿陛蒙陛下温颜赐谕以江淮之事归日奏闻故敢罄竭愚忠期报万一惟圣明财察直前奏事札子臣不佞蒙陛下擢司记注日侍天光在庻僚中最爲亲近每惟报国之谊无若效忠而缄黙不言臣实有辠今将以便亲求郡行去阙庭敢不亟陈其愚冀𥙷万一臣窃闻女真以逹靼侵陵徙巢于汴此吾国之至忧也盖逹靼之图㓕女眞犹猎师之志在得鹿鹿之所走猎必从之旣能越三关之阻以攻燕岂不能絶黄河一带之水以趋泎臣恐秋风一生梁宋之郊巳爲戦埸矣使逹靼遂能如刘听石勒之盗有中原则疆埸相望便爲邻国固非我之利也或如耶律徳光之不能即安中土则姦雄必将投隙而取之尤非我之福也今当乘虏之将亡而亟图自立之䇿乎抑幸虏之未亡而姑爲自安之计乎夫用忠贤修政事屈群䇿收衆心者自立之本也训兵戎择将帅缮城池饬戍守者自立之具也以忍耻和戎爲福以息兵忘戦爲常积安邉之金缯饰行人之玉帛女真尚存则用之扵女眞强敌更生则施之于强敌此苟安之计也陛下以自立爲规模则国执日张人心日奋虽强敌骤兴不能爲我患陛下以苟安爲志郷则国执日削人心日媮虽弱虏仅存不能无外忧昔者孔子诵䲭鸮之诗以爲知道闻沧浪之歌则使小子听之盖安危存亡皆所自取若夫当事变方兴之日而示人以可侮之形是堂上召兵而户内延敌也㣲臣区区窃所深虑敢僣爲陛下陈之古者一士止百万之师一贤制千里之难季梁在而隋不可伐宫奇存而虞不可欺今济济周行号爲多士然汉儒所谓骨鲠耆艾论议动衆心忧国如饥渇者旣难其人间有意见小异则巳成柄凿论议小激则目以诪张岂以朝廷之上所少者非此耶夫平居工文墨便刀笔名儒宿望或所不能至于正色而沮姦萌立谈而㫁大事不以利害爲迁就不以招麾爲去来则又非小有才者所能辨惟陛下以尊君重朝爲心合天下正人以自助母间同异母狥爱憎则鼎吕之执成金城之守固折冲厌难孰大于斯臣故曰用忠贤爲自立之本也昔勾践之栖于会稽也饮食不致味听楽不尽声内则修令寛刑振贫弔死折节下士而厚礼賔客外则具车马兵甲而与三军共饥劳之殃凡可以报呉者无不爲而非可以报呉者不暇爲也国家南渡驻跸海隅何异越栖会稽之日宗庙宫室本不应过饰礼乐文物本不应吿备惟当养民抚士一意复讐而秦桧乃以议和移夺上心粉饰太平沮铄士气今日行某典礼明日贺某祥瑞士马销亡而不问干戈顿弊而不修士大夫豢于钱塘湖山歌舞之娯无复故都黍离麦秀之叹此桧之罪所爲上通扵天而不可赎也今豺虎闘扵中原狐狸嘷扵境上危机交急不同常时臣愿削去虚文颛行实政百司庶府轮奂一新矣继自今缮营不急之役姑辍焉可也簿书期㑹之事整整有绪矣继自今常程琐细之务付之有司可也陛下日旰眡朝惟大政是议辅臣夙宵尽瘁惟大计是图则勾践之功可㝷而中兴之烈可冀矣臣故曰修政事爲自立之本也昔汉有邉鄙大疑必使群臣杂议季布得以中郎将而折列侯哙狄山得以博士而诘御史大夫汤北匈奴来求和亲光武旣从皇太子言郄其使矣而班彪乃以不宜絶北爲言是一司徒椽而敢与太子异议也岂非国家大事臣子皆当尽言故耶我朝熈寕中契丹耒议地界时王安石当国神宗乃以问韩琦富弼元祜初夏人遣使纳欵时司马光爲相哲宗乃以问大防纯仁髙宗中兴内外尤爲倥然无一事不采人言建炎四年尝议防秋矣绍兴初元尝议便民弭盗矣五年则令前宰执各陈御冦之䇿矣八年则令侍从台諌各上讲和利害矣夫祖宗之明非不知独运专㫁爲神顾以广谋从衆爲得者凡以尽天下之心而建乆长之䇿也今事㑹之来日新未巳臣愿诞颁明诏以虏徙而南迫吾圉凡厥有位其各尽言然后博采衆长按爲定论书曰好问则𥙿自用则小命诸大夫各以情吿无阿孤者勺践之所以覇诸有忠虑扵国但勤攻巳之阙者诸葛亮之所以贤惟陛下以勾践爲心大臣以武侯爲法则事无不集矣臣故曰屈羣䇿爲自立之本也国之元气在于人心元气充则外邪郄人心固则外患销天地常经㫁㫁不易陛下亦尝察近日人心之舒戚乎向者弊法新改令出加严虽大爲防禁以示民非欲峻刑名而绳下而刺举之官承迎过当奏劾来上类多中以深文使追禠者未闻牵复之期贬窜者尚隔惟新之望荐绅之论畴不赍咨臣愿明敕有司原情差次稍从释免以收士大夫之心厥今州郡监司莫非材选然平易中和之政少而操切击㫁之意多以理财自诡则征利宻于秋豪以行令自媒则用刑深于刺骨夫我朝立国本尚寛仁以此毒民惧者衆矣臣愿选用循良退斥贪暴布宣徳意洗涤疮痍以收百姓之心君人之柄唯噐与名当靳而予则侥倖者生心冝予而靳则劳能者觖望顷縁军赏多滥一切难以㣲文虽惩伪所以别真而矫枉亦虞过直今邉候孔棘正牢笼武勇之秋臣谓荆㐮两淮之人尝以功绩着见爲衆所推者冝命帅守监司捜杨来上择其尢异者数人不次擢用自余悉下铨曹审其来歴句非妄冐者悉与随资注拟以收豪杰之心徃者两淮募兵虽数万计有如诸军阙额自可拨隶分塡而议者以廪给爲忧急扵汰遣方其例予缗钱资之使去小人寡虑媮快一时赀用旣空搏手亡䇿强者遁藏山泽伺时而爲姦懦者丐乞道凃偷生而就尽夫急则望其效死缓则委弃弗图后复使人畴肯用命今冝檡其伉健收寘戎行非惟增壮军容济弭姦慝亦以收忠义之心自丙寅之役淮民流离有司振䘏失时死亡略尽虽展上供贷常赋而凋残未复生聚絶稀比闻州县科役颇繁田赋虽蠲撮课仍重民兵团结衣装弓弩责其自备敎阅资粮令其自赍呻吟之余何以堪此臣愿朝廷深念保鄣之重多方优䘏俾获苏醒以收邉甿之心北境遗黎本吾赤子日夕南望如慕慈亲彼旣襁负而来焉有可拒之理窃闻疆吏便文塞责至以锋镝驱之旣絶其向生之涂是激其等死之忿又闻秦陇之间有相率内附者自涅其面示无还心视昔八字之军何异而入南不受归北不可兽穷则搏执有必然臣恐欲以靖邉秪以扰邉将以无事适爲多事也臣闻古之有国者患民之不附而不患民之加多孟子曰爲汤武敺民者桀与纣也今天下之君有好仁者诸侯皆爲之敺矣今中华之民穷而归我是女眞爲吾之鹯獭也其忍不爲茂林深渊以受之耶羊祜祖逖之事浅矣然能务修徳信抚纳新附故呉人恱服晋土复归况堂堂鉅宋岂无能任二子之事者诚能谨择其人分镇三邉务以恩信懐柔而使逺人欣慕民旣我附土将焉归恢拓之基实在于此臣愿朝廷亟加之意以收中原赤子之心夫得天下有道得其民斯得天下矣得其民有道得其心斯得民矣陛下诚能内有以保吾国之民外有以懐邻国之民则以守则固以戦则克矣臣故曰收衆心爲自立之本也抑臣又闻有自立之本有自立之具今连营列戍虚籍不填老弱溷殽敎阅弛废衣廪朘削憔悴无聊荆淮所恃者义勇民丁而团结什伍反成绎骚无以作其超距翘关之勇东南所长者舟师戦櫂而绘画图册徒事羙观而未尝习以凌波破浪之技傥非痛扫弊端一新戎政则缓急将无可用之兵掊歛成风而士卒之怨弗䘏忌克成习而偏禆之长莫伸或柭于奔北而威望不足服人或相爲水火而用心莫能恊一公朝苞苴之路絶而别通交结之涂田宅子女之欲盈而外窃㢘㓗之誉傥非博采衆言精加蒐择则缓急必无可用之将昔李纲建议以为欲保江南当葺理淮㐮以爲家计夫荆㐮形胜臣固习闻而两淮利病则尤所深悉盖军国所资莫如盐筴而淮有鬻海之饶兵食所仰莫如屯田而淮有沃壄之利其齐民则天性健闘毎易视虏兵其豪民则气㮣相先能鸠集壮勇使范蠡诸葛亮辈得而用之力本以务农敎民以习戦虽方行天下可也其肯委之爲不足守之地㢤中兴之𥘉志在进取故不暇修营讲和之后束于要盟又不克经理然孝宗皇帝所以设扞防辟空旷者未尝不晋圣心窃惟今日实南渡以来所未有之时政当乘机自立继孝宗所欲爲之志夫髙城深池劲兵重戍邉之大命也今淮东要害在清河之口敌之粮道实出于兹而淮隂无㝷丈之城无尺寸之兵徒以山阳可恃而巳然山阳虽火前无淮隂之蔽后无寳应之援若敌以重兵遮前而竒兵断后则髙邮维杨之路絶而山阳之形孤山阳不守则通㤗危而江淛震矣淮西要害在涡颕之口敌之粮道亦自此出而濠梁安丰城则痺薄池则堙狭兵则单虚徒以庐和可恃而已然有安丰之屏扞则敌始不得以犯合肥有濠梁之遮蔽则敌始不得以走歴阳借有它径可由而吾之庐和当前而濠夀㫁后则彼有腹背之虞我有掎角之助其䏻长驱深入荡无所畏乎故欲固两淮先防三口此非臣之臆说也昔孙氏之保江左邾城虽小犹屯三万人今维扬合肥两淮之根本而兵数单弱不及孙氏一邾城故李纲尝谓大将拥重兵于江南官吏守空城于江北以爲非䇿臣谓今日当议徙江上之屯以壮淮甸之势或谓果尔如江面何夫両淮藩篱也大江门户也藩篱壮则盗贼无闯门之虑两淮固则戎马无饮江之忧第当精阅舟师布列津要则表里相应屹如金汤其与区区坐守江壖而使贺若弼之徒得以经营飞渡者利害何翅什伯㢤虽然此不足烦圣虑也古之爲国者必有重臣以当阃外之寄故蜀以孔明驻汉中呉以陆逊守荆渚皆付以事权不从中御故二人者得以乘机制变而收成功今江陵建邺虽有制阃之名而实处内地邉陲机事多不即知至于小有措置必皆聴命于朝有请輙从尚云可也请而弗获抑又多焉借有异材何由展布因循误事可爲深忧臣愿于近臣中择其更事任熟军情威望素孚文武兼备者二人一于襄汉一于两淮之中建立幙府财许移用官许辟置其他悉如呉蜀任二臣故事则荆淮之家计可成而朝廷之忧顾可释此陛下所当亟图而不可忽也或曰彼方纷拏我幸无事但求镇静焉用张皇臣窃以爲不然夫自古未尝无夷狄惟有以待之则不敢窥未尝无姦雄惟有以折之则不敢肆今不于斯时大有所振立万一更生虎狼之敌知吾易与潜启桀心当是时也不知安邉金缯行人玉帛可以窒其无餍之欲乎夫古今之患非一而蔽蒙爲甚昔范仲淹尝谓时方用兵不当讳言邉事今朝廷若以张皇爲戒臣下希指虽有警急不敢上闻本恶张皇廼成蒙蔽昔云南䘮师反以捷告原其积渐不过如斯盛明之朝可不鉴此臣本迂踈岂应妄论大事然惟臣子之谊有懐弗尽不足为忠是以冐昧决于一言区区爱君之心惟圣明财察贴黄臣窃惟汴都者我祖宗开基建国立郊社宗庙正南面朝群臣而八蛮六狄奉琛臣妾之地也今垂亡腥臊之虏廼得窃而居之伏惟陛下赫然发愤思列圣所以得之守之之繇考宣和靖康所以失之之故臣窃谓其得之守之也莫不由于用君子其失之也莫不由于用小人臣愿深惟否㤗之象致察于君子小人消长之间则王业之隆有日矣臣窃惟虏旣以移巢来告索弊之报必将踵来其在朝廷尤冝审处以臣愚虑苟能显行止絶以其货币颁犒诸军缮修戎备于以激士心而禠敌气此上䇿也命彊吏移文与议削比年増添之数还隆兴裁减之旧此中䇿也彼求我与一切如初非特下䇿㡬无䇿矣盖今逺夷羣盗交驰中土安知无善谋者觇吾举措必将曰女眞彼之深仇亡在且暮且奉之唯谨它日乘戦胜之威爲虚辞以恐动将何求而弗获耶此召侮之端致冦之本也惟陛下超然逺览而销患于未形宗社幸甚西山先生真文忠公文集卷第三西山先生眞文忠公文集西山先生眞文忠公文集卷第四西山先生真文忠公文集卷第四对越甲藁奏札直前奏札臣闻君子小人之分义利而巳矣君子之心纯乎爲义故其得位也将以行其道小人之心纯乎爲利故其得位也将以济其欲二者操术不同故所以导其君者亦异夫爲人君者受谏则明拒諌则昬明则君子得以自尽昬则小人得以爲欺故爲君子者唯恐其君之不受諌爲小人者唯恐其君之不拒諌彼小人者岂以受諌爲不羙㢤盖正论胜则邪说弗容公道行则私意莫逞故其术不得不出于此昔唐宪宗尝谓李绛曰比諌官多朋党论事不实皆䧟谤讪欲黜其尤者若何绛曰此非陛下意必憸人以此营误上心因极陈其说以明人臣进諌之难帝曰非卿言我不知諌之益宪宗唐之英主也憸人之言一入㡬至于黜諌臣盖朋党谤讪皆人主之所深恶因其所恶而激怒之虽宪宗之明不能无惑非绛深知小人情状而极辨之则皇甫镈李逄吉之徒岂必末年而后用事呜唿人主爲杜稷计其可不致察乎此㢤臣尝歴考前古凡小人欲排正论大抵数端不曰立异则曰好名不曰卖直则曰归过而其甚者则曰朋党也谤讪也盖爲君子者以引君当道爲心政有得失必不苟从不苟从则近乎立异矣竭忠论事必合人情旣合人情必得时誉如此则又近乎好名矣好直邻于卖直救过类于归过乃至持论偶同则可谓之朋党尽言无隠则可谓之谤讪凡此数端皆迷误君心之酖毒窒絶言路之榛荆也自非至圣至明末有不爲所惑仰惟本朝圣哲相承招徕谠言如恐弗及方其盛时天下之士仇然献议固有踈狂谬戾不切事体沽激矫亢不本忠诚者亦皆优容不以爲其间小人不便或进巧说若景祐中范仲淹旣坐言事绌议者因请敕牓朝堂有曰憸邪罔上者有辟挟私立党者必惩自谓足以梗言路矣而仁宗㝷即悔悞诞降明诏敷求直言召还仲淹竟至大用而庆暦之治以成哲庙初用司马光之言下诏求諌当时有不欲者豫设六事以排之曰若隂有所懐犯非其分或扇揺机事之重或迎合巳行之令上以观望朝廷之意以徼幸希进下以眩惑流俗之情以干取虚誉若是者必罚无赦光复上䟽争之以爲此非求諌乃拒諌也人臣惟不言言则入六事矣哲宗宣仁亟俞其请而四方言利病者始获上闻元祐之治实基乎此向使二宗纳姦言而不悟逺正论而不容则小人之计行君子之道䘮丰功大业安能传示永乆爲本朝极盛之日乎若乃指公论爲流俗者王安石之私心分上书爲邪等者蔡京之姦计斥忠贤爲伪党者韩侂胄之狡谋覆辙甚明厥鍳非逺臣愚伏望陛下恢洪圣度以徕天下之忠言昭晣圣鍳以察群臣之心术凡在廷之士有劝陛下以亲近端良不讳已过者必君子也不惟听受之又当奖擢之有劝陛下以疑忌人言恶闻阙失者必小人也不惟拒絶之又当摈斥之使鸣鳯之瑞日闻而妖狐之音顿息若是而治功不隆天休不格者非所闻也惟陛下留神反复愚臣之言除江东漕十一月二十二日朝辞奏事札子一臣愚不肖蒙恩备使一路遂将逺违穆穆之光窃伏惟念人臣之义虽在穷约犹不忘君况尝以载笔之史乆直禁庐今虽将指有行而忧国念君之忠其敢以旣去遂巳谨复深惟当世之故而愿献其区区惟陛下幸察其一曰宗社之耻不可忘臣尝观古之人主于仇雠怨敌之国有势未能报而姑事之者有势虽不敌而不事之者有势可以胜而逺报之者有势可以报而反助之者昔太王之于狄也事之以皮币事之以犬马事之以珠玉凡其所欲悉以卑之盖是时狄强而周弱畏天保国其道当然故孟子曰唯智者爲能以小事大然狄之于周特一时之怨非百世之雠含垢包荒义未爲失此所谓势未能报而姑事之者也西晋懐愍二帝俱没于刘聦元帝间关南渡立国日浅外冦方炽内难复兴故终其身未皇北讨然一介行李未尝聘虏廷成帝时石勒来修好诏焚其币此所谓势虽不敌而不事之者也勾践会稽之辱举国以臣妾于呉而能苦身焦思折节下士与百姓共其劳人事旣修天应亦至呉之稻蟹不遗种矣而夫差方观兵中土与晋会于黄池勾践得以乘闲举兵遂墟其国此所谓势可以胜而遂报之者也晋孝武时符坚聚百万之师志吞呉会頼谢玄等大破之淮淝坚旣狼狈西归其子丕复与慕容垂相持于邺使晋之君臣有志经略乗机席卷殆不甚难而谢玄方且从丕之请遗兵以救其穷餽米以济其饥舍符氏之深雠与慕容而爲敌未㡬刘牢之等爲垂所败秦旣不祀晋亦以衰此所谓势可以报而反助之者也臣窃惟国家之于金虏盖万世必报之雠髙宗孝宗值其方疆不得巳以太王自处而以勾践之事望后人今天亡此胡近在朝夕旱蝗频年赤地千里甚于夫差之时鞑靼群盗四面交攻无异符秦之季天其或者付陛下以有爲之会乎臣尝熟思待敌之䇿其别有三练兵选将直擣虏巢若勾践袭呉之师此上䇿也按兵坚垒内固吾圉止使留币外絶虏交若晋氏之不与敌和而鍳其宴安江沱之失此中䇿也以救灾䘏邻之常礼施之于茹肝渉血之深仇若谢玄之助符丕此下䇿也用上䇿则大义明混一之机也用中䇿则大计立安强之兆也用下䇿则大势去阽危之渐也臣不知今日之庙谟其将安出乎顾更化以来生聚敎训未有勾践十年之功固未可遽图一战之胜于传有之攻不足者守有余夫以堂堂大邦方地万里诚能以待敌之礼而遇天下之豪杰以遗虏之费而厉天下之甲兵人心奋张士气自倍何惮于此虏而犹事之㢤若乃轻信边臣迎合之言援丑孽于将亡置世雠而不念非惟忠臣义士沮气解体而夷狄盗贼亦将有轻中国心万一贻书诮侮我将何词以应之夫重于絶虏者畏召怨而启衅也然能不召怨于亡虏而不能不启衅于新敌权其利害孰重孰轻故臣愿陛下勉勾践之良图惩谢元之失䇿则王业兴隆可冀矣其二曰比邻之盗不可轻今之论鞑靻者类曰猖獗小夷非有嚢括并吞之志其论山东之盗者亦曰蕞尔姦孽不过䑕窃狗偷之谋抑不思刘石苻姚之兴大抵皆出荒裔全齐十二之险昔人用之尝以覇强况今中原士民伥伥无主使盗亦有道则衆将从之苟得志而邻于吾莫大之忧也廼者伪使之来轻舟浮海不十日而抵边城舍舟登岸人无知者安知不以是觇吾之虚实乎臣愿朝廷母轻二贼日夜讲求攻守之䇿以逆杜窥觎之心自治之方无急于此其三曰幸安之谋不可恃今之议者大抵以虏存亡爲我欣戚闻危蹙之报则冀其非实得安静之耗则幸其必然重以边臣喜爲迎合或曰鞑靼许和矣或曰群盗听命矣或曰穹庐还燕有日矣诚使虏命少延吾得以因时修备岂非至愿政恐奔窜败亡之余势心不乆皇皇鉅宋初非小弱顾乃借彼以爲安是犹以朽壌爲垣而望其能鄣盗贼也臣愿陛下励自强之志恢立武之经毋以虏存爲喜毋以虏亡爲畏则大执举矣其四曰导䛕之言不可听臣闻天难谌命靡常者伊尹所以训太甲惟不敬厥徳乃早坠厥命者召公所以戒成王圣贤言天不过如此未闻曰其星躔某舎则其业昌某神居某地则其福应也自嘉定更化以来兵偃歳丰民稍苏息此诚圣徳格天之效而溺于数术者猥曰五福太一实临呉分审如其言则治乱兴衰皆有天数无关君徳岂不悖㢤今边事方殷正君臣戒惧之日而荐绅大夫工爲䛕恱或以五福足恃爲言夫汉之肇造以寛仁得民而不在五星之聚晋之郄敌以将相有人而不在歳星之临呉矧干象吿愆迩日尤甚其可恃䜟纬不经之说而忽昭昭之儆戒乎惟陛下鍳天人之相因察䛕佞之有害益修其本以格天休宗社之庆也其五曰至公之论不可忽臣闻公论国元气也元气痞鬲不可以爲人公论堙欝不可以爲国祖宗盛时用人立政一揆之衆论而行之以至公故人心说服天下顺治熈宁之世以新法爲不可行者公论也王安石违而咈之终以悞国绍兴之际以和议爲不可恃者公论也秦雠而嫉之遗患至今夫朝廷之举措是而衆亦是之者治世也朝廷之举措非而衆亦非之者亦治世也朝廷举措自以爲是而衆莫敢议其非此子思所以忧卫之君臣也徃者侂胄弄权以威罚箝天下之口浸淫旣乆附和成风北伐一事中外共知其非而莫敢言其效盖可赌矣使侂胄能虚心平聴不以先入爲主而惟公论是从则国无佳兵之祸已无僇辱之殃岂不羙㢤间者使命之出外议譁然从臣争之馆学争之庠序之士又争之或者未必不以爲纷纷多事臣独曰此十数年来所无之气象圣君贤相优容涵养致此盛事岂易得㢤夫天下之大本同一家人主者父也大臣者宗子也大夫士者家之衆子弟也至于庻人之贱亦家之陪隶也父兄有过子弟争之子弟有过陪隶言之盖一家之事休戚实同凡其第第相规政欲共成门户之羙耳君臣之义何以异此而自昔悪闻正论者徃徃加以归过卖直之名夫欲使士大夫畏避此名务爲缄黙直易易耳不知臣子至情本爲国计何负于君父而顾嫉之耶深惟今日实公论伸屈之机朝廷之上若以言者爲爱君爲报国无猜忌之意而有听用之诚则公论自今而愈伸若以言者爲沮事爲徼名无听用之诚而有猜忌之意则公论自今而复屈夫公论伸屈乃治乱存亡之所繇分故臣于奏篇之终反复极言忘其重烦天听之诗曰心乎爱矣遐不谓矣惟陛下亮臣愚忠取进止二臣恭闻太平兴国中尝诏诸道转运司察访部下官吏凡罢软不胜任及黩于货贿者俾条上其事状其清白自守干局不苛者亦许其明扬臣仰见祖宗盛时选用监司付以事权者盖欲其公于刺举使贪懦者无所容而㢘能者有以劝责任之意盖不轻也自嘉泰开禧以来公道不行请嘱日盛郡县之官有罪状彰灼爲监司者甫欲案劾巳求要路之援以自脱甚者得以施其反噬之计于是刺之权有所不行矣歳举之员徃徃夺于权贵之命孤寒无援者虽尽心职业不免陆沉之叹膏梁庸騃苟有所挟则若执劵以取偿焉于是举之权又有所不行矣是以州县之间贒否不分民受其病今陛下更新大化公道昭明还干道淳熈之旧矣独荐绅间亲故请託之弊未能尽革臣愚欲望圣慈戒谕中外士大夫相与维持公道使将指承命者得以展澄清之志而贤不肖有所甄别其于治道岂小𥙷㢤召除礼侍上殿奏札一臣闻国于天地必有与立焉三纲五常是也夫自髙卑奠位而大分巳明帝降之衷而善性均有然维持而主张之繄君师是頼故圣人者作躬行此道以标的乎天下君臣之纲正于上而天下皆知有敬父子之纲正于上而天下皆知有亲夫妇之纲正于上而天下皆知有别三者正而昆弟朋友之伦亦莫不正凢使生人之类各有宁宇不相闘暴贼杀者此唐虞三代数圣人之功所以与天地同其大也夫所谓五常者亦岂出乎三纲之外㢤父子之恩即所谓仁君臣之敬即所谓义夫妇之别即所谓礼智者知此而巳信者守此而巳未有三纲正而五常或亏亦未有三纲废而五常独存者鸣唿是理也其扶持宇宙之栋干奠安生民之柱石欤人而无此则冠裳而禽犊矣国而无此则中夏而裔夷矣臣尝读诗至六月之序曰小雅尽废则四夷交侵而中国㣲夫小雅之诗财二十余篇而纲常之义略备中国之所以爲中国者頼此而巳而至于尽废焉是自爲夷也四夷交侵之祸安得不以其类至乎又尝攷观古昔有当衰㣲削弱之世而纲常未至泯絶犹足以仅存者亦有治安疆盛之世纲常隳弛卒至于大壊而不可捄者周自东迁日以卑矣然威文出力以奖王室则犹有君臣也诸侯㑹盟以定世子则犹有长㓜也故能拥持虚器尚数百年晋氏之兴奄有呉蜀再传而至惠帝可谓极盛矣而阳徳不刚隂慝内炽䜛巧交煽国本遽揺诸王䟦扈主威遂夺三纲尽废而刘石之变兴唐至明皇亦太平极治之日而宫闱怙宠黩乱天常姦䛕肆欺濳窃国命兇邪造衅戕伐本支三纲尽废而羯胡之难作即晋唐之事以验序诗者之言千载相望若合符契有天下者柰何其不监㢤惟我祖宗继天立极其于事亲教子之法正家睦族之道尊主御臣之方大柢根本仁义故先朝名臣或以爲家法最善或以爲大纲甚正或以爲三代而下皆未之有猗欤休㢤圣子神孙所当兢兢保持而勿坠也㳟惟陛下天启叡明肇膺大寳此正端本澄源之时臣来自逺方窃闻朝野之论以谓陛下有承顺太母之孝有忧悯元元之仁苟推是心何徃非善独不幸䖏天伦之变有未尽其道者虽棣华之爱方笃而布粟之謡遽兴流闻四方所损非浅夫一政之行一令之出苟乖于理害且随之纲常大端是谓人极人极不立国将柰何且民无甞情惟上所导大学曰上老老而民兴孝上长长而民兴弟又曰一家仁一国兴仁一家逊一国兴逊盖情虽无常而性则本善倡之则应作之则兴故慈孝隆于上则下有忠顺之风爱敬亏于上则下有陵犯之俗影响相从至爲可畏伏惟陛下深惩徃悔而思所以𥙷过者焉夫天子之孝与臣庶不同陛下欲报先皇之大徳则继志述事所当先衰麻之数哭踊之节其次也欲报慈闱之至恩则先意承志者不可后滫瀡之奉跪拜之㳟其末也兢兢朝夕惟实徳是充惟大政是习使朝廷以治而宗社以安则子道修矣诵二南正始之诗而思异时之择配者不可不谨玩大易正家之义而思平居之反身者不可不严近而九族必有以广亲睦之仁内而六官必有以示肃雍之化则家道正矣委任臣工者人君之大体躬亲听㫁者人君之大权二义并行初不相悖必使政令出于公朝而絶多门之私威柄归于王室而无倒持之失则君道立矣子道修者仁之本家道正者礼之源而君道之立则又天下大义所由定陛下傥能明此三者而行之一本于诚则不求感人而人自孚不求正俗而俗自化姦雄不得爲辞以动衆夷狄不得伺隙以生心治安长乆之计无越诸此臣以迂踈误蒙召擢寘在春官实掌邦礼深惟治乱安危之本岂在玉帛钟皷之间故于进对之初首以大经大法爲陛下告狂愚无取惟圣明择焉取进止贴黄臣所谓䖏天伦之变未尽其道者盖以大舜之事望陛下也昔者象日以杀舜爲事舜爲天子则封之孟子推明其指曰仁人之于弟也不藏怒焉不宿怨焉亲爱之而巳矣夫以象之不道而舜亲爱之心曾不爲之少衰此其所以爲人伦之至也然象虽封庳而不得有爲于其国天子使吏治之而纳其贡税不得以暴其民此又仁之至义之尽可以爲万世法也况济王之于陛下其属爲兄而霅川之变迫于群兇非出本志前有避匿之迹后与讨捕之谋情状灼然本末可者陛下傥能以舜爱象之心而全之又以舜封象之法而处之使有富贵之娯而无尺寸之柄则陛下之所爲即舜之所爲矣纲常获全圣徳无玷书之史册扬休何穷臣窃惜陛下之不思出此也今事无所及矣故臣輙进𥙷过之说冀陛下力行衆善以揜前非庶㡬异时不失爲我宋盛徳之主此愚臣之愿亦天下之愿也臣又窃观雍熈秦邸之事方其有罪不免降迁及其薨亡不废恩䘏故有追封之典赐谥之荣下至诸子俱蒙迁櫂当时宰臣称颂太宗皇帝之徳以爲睦族推慈舍罪䘏孤足以感动天地今济王之亡也自辍朝卜葬之外未之闻焉意者群臣未有以太宗之事告陛下者臣不避诛戮敢冐昧言之伏愿明诏有司考求雍熈故实斟酌而行之虽济王未有子息然兴㓕继絶之仁在陛下爲之何不可者扶纲常于㡬坠全恩义于巳亏天地神人之心亦将有以亮陛下矣臣区区献言非爲亲王计益爲陛下计也丹衷皦然可质天日惟圣明赐察二臣窃惟今日求治之要莫难于得天心亦莫难于收人心然天人非二致也得人斯得天矣在易大有上九自天祐之吉无不利孔子曰天之所助者顺也人之所助者信也当元祐初二圣临朝听政四夷稽首请命西羗夏人降附相㝷而黄河北流有复禹旧迹之势天下晓然知上意与天合苏轼推明其故以爲此二圣躬信顺以先天下之功也夫无一事不当于天心乃可言顺无一事不孚于人心乃可言信今陛下躬亲庶政内禀慈谟以时攷之甚似元祐而求之于天则震电雨雪继见于冬春星文变异洊形于迩日求之于人则忠义之旅反侧未安朝野之民咨叹未息意者朝廷之举措所以信服乎人心者有未至欤人心之未信此天心之所以未顺也夫是是非非之理本诸天道而着在人心不以古今而存亡不以智愚而增损上之所爲一与理合则不待敎令而自孚上之所爲一与理悖则虽加刑僇而不服然则今日人心之未信者果安在耶成王之命君陈曰有废有兴出入自尔师虞庶言同则绎孔子答哀公之问曰举直错诸枉则民服举枉错诸直则民不服盖立政用人未有不参稽公议而能厌服天下者祖宗盛时凡有大政必采群言太平兴国中秦邸之事作太子太师王溥等议于朝堂者七十有四人然后有诏裁决以大事之不可轻也廼者霅川之变眎昔畧同而未闻有参听于槐棘之下者此人情之所共惑也康定庆历间简求西帅必取当世第一流宰臣吕夷简至忘雠荐进以重任之不可轻也徃者淮蜀二阃之除皆出佥论所期之外今其效亦可覩矣而除目洊攽佥论之不同犹昔也天下之事非一家之私其在公朝何惜不与衆共以求至当之归乎且庙堂之上所以废佥谐而任独见者不过恶闻异论而巳抑不思事未行而有异论吾犹得以参酌可否而惟是之从事旣行而有异论则国体巳伤而救无所及朝廷施爲动关理乱尝试之误岂容数耶臣愿自今国有大议陛下虚心于上使群臣各得尽言于下大臣至公无我而详择其中至于简拔材能以任重任亦必以公论爲主此今日收人心之一事也贾谊有言庆赏以劝善刑罚以惩恶先王执此之政坚如金石行此之令信于四时据此之公无私如天地今之赏罚其未能允惬衆志者母乃有未适其平者乎夫难平者事也惟任理无情而付轻重于物然后施置得所而人莫得而议焉今有功同而赏异者问之则其厚者必某人之所主也其薄者必孤寒而无援者也又有罪同而罚异者问之则其轻者必某人所主也其重者必踈逖而寡与者也朝廷之于天下当如天之于万物㘽培倾覆付之无心而可使一毫私意介其间乎诸葛亮偏方之佐尔而其言曰吾心如秤不能爲人作轻重故当时之臣有爲其废绌者不惟无怨而且思焉况堂堂天朝诚能以至公之心行至平之政则予夺所加谁敢不服惟陛下常存此心而揔纲于上大臣常守此道而持衡于下赏一人必使凡爲善者劝罚一人则使凡爲恶者惩此今日收人心之二事也夫官之失徳以宠赂之章其在昔人以爲至戒当干道淳熈间有位于朝者以馈遗及门爲耻受任于外者以苞苴入都爲羞今薫染成风恬不之恠陆贽有言鞭靴不已必及衣裘衣裘不巳必及币帛币帛不已必及金璧由今观之岂止是㢤新巧相夸而无穷诛求横出而罔极于是军民之膏血竭尽而亡余矣怨讟繁兴日以滋甚然贵臣迩列非必有利之之心徃徃借其名以事侵刻者大抵皆是利归私室怨萃公朝抑何便而莫之止也今诚欲息天下之议惟在朝廷晓然示人以屏絶之意甚者反其物而辠其人则心迹暴白而假託以自私者不得肆矣正巳示仪之方孰先于此仍愿㫁自圣心诞降明诏以儆中外俾皆涤除贪暴砥厉㢘隅惠绥兵民销弭怨疾此今日收人心之三事也朝廷之规摹欲其广大不欲其𥚹狭治世之气象欲其寛𥙿而不欲其迫蹵商民之胥动浮言若可忿疾而盘庚方且登进在庭丁宁𨳩晓蔼然如家人父子之亲周公作无逸以戒成王亦曰小人怨汝詈汝则皇自敬徳又曰乱罚无罪杀无辜怨有同是丛于厥身夫以怨詈杀人周公之所畏也独柰何其轻犯㢤曩者以讹言之籍籍于是有讥呵之令讥呵则巳过矣甚至于流窜焉杀僇焉而人愈骇矣传曰我闻忠善以损怨不闻作威以防怨自讥呵之令行都城之民揺手相戒有道路以目之风此何等气象而见于圣明嗣服之初乎夫峻刑而重罚本欲以一衆心而不知人情之疑惧则其心之不一正自此始不惟是也朝廷布群材于列位夫固頼其言以相正也而选懦成风精锐销耎朝有阙政则拱嘿弗言而私叹于家朝有过举则进焉导䛕而退窃非议尊君亲上人情所同本心昬迷何至于是亦由诱导未至而猜阻先形人思苟容谁敢自竭且自孝宗以来临御未㡬即下求言之诏访问所逮下至刍荛今诏旨之颁旣徐徐数月之后而仅止官吏罔及士民方明目逹聦之初遽示人以弗广何以昌士气何以逹下情是冝播吿虽修而人以虚文视之也今诚欲慰天下之望惟当𨳩广规摹昭示徳意解烦苛之网辟寛𥙿之涂而又式循旧典载㺕纶音韦布之㣲咸许论事庶㡬忧虞者得以自安忠直者得以自奋此今日收人心之四事也古今天下最易失者莫如人心而最易感者亦莫如人心转移之机殆类反掌今中外恫疑逺近咨怨非大有以慰安之臣恐携离日甚一或骚动将有不可收拾之忧此羣臣之所共知顾恐度所恶闻未有以实吿于上者尔然臣区区岂欲朝廷专尚姑息苟爲嘘濡以恱之㢤惟公惟平惟正惟大一循天下之理而不杂以一巳之私易之所谓信顺者如是而巳惟陛下与二三大臣深体而力行之则天人之助将有不求而自应者元祐之治岂难致㢤意切言狂伏俟威谴二臣闻敌国外患自昔有之根本安强形势巩固则敌虽盛而不足忧根本单虚形势削弱则敌虽㣲而有足惧臣观今日近有金虏逺有人狡焉窥觎意在叵测而淮堧之变尤骇聴闻群情方摇未易底定盖尝深思熟计窃以爲聚正人端士于朝廷使之尽言𥙷过者此内固根本之方也布贤牧良将于方维使之养民训兵者此外固根本之要也根本强则形势张矣古之有国者以人材爲轻重故一干木足以藩魏一季梁足以安隋厥效甚明不可诬巳今朝廷之上绅緌济济夫岂乏人然敏锐之士多于老成政事之才冨于经术慷慨敢言者少故正论罕闻廉退自重者少故士风弗竞陛下嗣服之初尝以耆艾而褒传伯成杨简矣以儒学而褒柴中行矣近复以恬退而用赵蕃刘宰矣海内闻风孰不钦叹然前乎三臣虽加异数而聘召未闻是有优贤之名而无用贤之实也至于直亮敢言有如陈宓徐侨者非特召擢未加虽褒宠且莫之及此议者所谓弗满也陛下诚欲收用贤之效臣愿处伯成简于内祠置中行于经幄若宓若侨擢之言论之地且益求其类而招徕之使华髪旧徳之良清名峻节之彦峩冠委珮毕萃于朝廷陛下开心见诚俾之条陈阙失大臣虚懐无我与之商搉事冝母縻以好爵而言论不从母隆以虚文而情意弗浃则贤者之所有皆爲朝廷有矣如是而内之根本弗强非所虑也赵简子将保晋阳必先有以寛其民之力李牧将攻匈奴必先有以养其兵之锐今四方长人之官抚字不闻而叨懫日甚万金之产或一朝而白夺累世所积或㣲罪而没官夏秋之赋输纳至于再三关市之征苛细及于毫末鞭笞杂下而燕笑自如膏血巳殚而溪壑未满以此贸官职以此广田庐于是乎民贫至骨矣诸道揔戎之帅训肄不勤而掊克是务自偏禆以至士卒其家赀稍厚者必使之治货财非优之也盖幸其负课而掩有也其廪给稍丰者必以之供役使非亲之也盖利其捐金而求免也军中相语以酒垆药局爲籍赀产之娣媒谓当其事者必不能自免也囬易房廊爲䧟子孙之坑穽谓其身虽死而监督至于无穷也主帅剥偏禆偏裨剥队伍有日给千钱而不足衾絮者有月禀数斛而不饱糟糠者以此饰苞苴以此买歌舞于是乎兵贫至骨矣呜唿兵民俱病一至斯极此何时而莫之捄耶臣愿陛下明诏辅臣一新黜陟用廉仁之守而去贪残任贤能之将而斥暴横使之视民如子䘏军如家崇饮氷食檗之风均挟纩投醪之惠俾人有生意而士有奋心如此而外之根本弗强非所患也汉人有言本强则精神折冲本弱则招殆致凶爲邪谋所陵臣观方今之埶可谓弱矣司马光尝谓祖宗苦身焦思以变衰唐之俗陛下髙捠熟视以成后魏之风迩日之事何以异此不亟图之则纪纲日以陵夷风采日以销铄骎骎焉将有不可复振者此臣所以痛心疾首思有以爲陛下告也今区区所陈实转弱爲强之本惟朝廷不以爲迂而采用之则其效有可以歳月期者诗曰心之忧矣不遑假寐臣不胜惓惓得圣语申省状证㑹某今月十二日上殿奏事未出札子先秉笏叙谢蒙恩召除得面清光蒙宣谕曰乆闻卿名下有二语偶不记忆读至第一札贴黄口奏自古圣人无不尽伦而舜独爲人伦之至者縁其他帝王皆处人伦之常独舜处人伦之变故也处人伦之常者易处人伦之变者难宣谕曰何谓人伦之常某奏父慈子孝兄友弟㳟此人伦之常也子孝而父不慈兄友而弟或不㳟此人伦之变也人孰无父母而舜则父顽母嚚人孰无兄弟舜之弟象则傲人孰无夫妇舜则以匹夫娶天子之女此皆人所难处者而舜能处之各尽其道所以爲人伦之至宣谕曰烝烝乂不格姦某奏此乃舜以至诚笃孝感动之效也如象至爲不道然舜亲爱之心不爲少衰惜陛下之处济王不如舜之处象盖舜不以象欲杀巳爲怨而封之有旣不失友爱之恩又使吏治其国纳其贡税象不得一有所爲虽有虐民之心而无所施所谓仁之至义之尽也若陛下所以处济王者亦如此岂不尽善尽羙圣上正色宣谕朝廷之待济王亦可谓至矣某奏陛下友爱之心可谓无所不至天下之人莫不知之但若谓此事处置得尽善臣实未敢仰承圣训陛下不必㸔其他只㸔舜之处象者如彼陛下之处济王者如此其不及舜明甚大抵人主所爲当以二帝三王爲师秦汉以下人君举动不皆合理难以爲法陛下所以待亲王者旣有媿于舜终是欠阙处蒙宣谕曰亦是一时仓猝某又奏此乃旣徃之咎臣本不当言所以言者只欲陛下知得此是一大欠阙处自此益进圣学益修圣徳凢处人伦之际曲尽其至庶可揜盖前失异时爲有宋盛徳之君此臣区区之心也且如汉文帝亦不幸有淮南王之事只縁文帝所爲可称处多淮南王之死又不出其本意所以不失爲汉之贤主然不免有此一玷不如无之爲愈今陛下处此一事旣有媿于舜自今处他事当益加勉励必无媿于舜可也古之圣人亦不能无过但能补过则其过也如日月之食其更也如日月之复不害其爲圣人玉色㣲有喜意读至第二札尾某奏曰人心之所在郎天心之所在宣谕曰天视自我民视天听自我民听即此意也读至第三札陛下诚欲收用贤之效臣愿处伯成简于内祠置中行扵经幄某奏朝廷之上不可无华髪旧徳之臣不独人主頼老成之益朝列新进之士亦得有所矜式又奏陛下方留心典学若召伯成简中行三人置在朝廷特赐顾问所益必多如臣晚学恐不足仰禆圣徳宣谕曰贤者在朝所益非浅又奏伯成简皆年逾八十人谓虽召之必不来臣谓陛下若至诚招徕之岂有不至之理纵使不来必能因嚢封以忠言上逹其益亦自不少宣谕二人何处居某奏杨简四明人传伯成泉南人读至四方长人之官抚字不闻叨懫日甚一叚宣谕曰监司郡守如何无一廉者某奏岂可谓全无人但廉者少而贪者多爱民者少而虐民者多耳又宣谕曰然则何以革之某奏若朝廷于用舍黜陟之间示人以意㢘者用而贪者黜爱民者用而害民者黜使士大夫知所劝惩则此习何患不革又宣谕卿曾见有何㢘吏某奏臣自湖南来所过州郡但见知袁州赵䈣天一介不取真㢘吏也又奏将帅掊克军士因依宣谕曰直恁地又曰军心尤不可失读三札毕蒙玉音温然赐谕卿所陈三札皆忘谠之论当即爲施行某奏谢再拜讫退论初政四事臣窃闻陛下廼者㳙选刚辰移御清燕非特恬养神明之观抑且稍正宫寝之仪臣子之心不胜慰幸然区区之愚有欲献于陛下者不敢自嘿㳟惟髙宗皇帝受命中兴再造区夏六飞南渡驻跸钱塘其与前世之君筚路篮缕以启山林披攘荆棘以立朝廷者殆无以异其艰其勤可谓至矣孝宗皇帝嗣守丕绪志清中原二十八年之间蒐㰖贤材厉精聴㫁未尝一日少懈用能保固大业垂万世无疆之休今陛下所御之宫庭即二祖储神闲燕之地也仰瞻楹桶俯视轩墀当若二祖实临其上念昔者剏守之惟艰思今日继承之匪易则兢业祗惧其容少忽乎汉文帝有言朕奉先帝宫室常恐羞之惟其以是存心故能终身爲㳟俭之主两汉之贤君莫先焉此臣之所欲献者一陛下前所居处宻迩东朝唯思曲尽人子之㳟其敢遽当人主之奉今宫合曁乗舆服用之需頥指使令之便必将浸备于昔臣知圣性恬淡固非外物可移然以一心而受衆攻非卓然刚明弗惑未有不浸滛而蠹蚀者然则将何道以处之曰惟学可以养此心惟敬可以存此心惟亲近君子可以维持此心盖理义之与物欲相爲消长者也笃志于学则日与圣贤爲徒而有自得之乐持身以敬则凛如神明在上而无非僻之侵亲贤人君子之时多则规儆日闻謟邪不得而惑三者交致其力则圣心湛然如日之明如水之清理义常爲之主而物欲不能夺矣此臣之所欲献者二三年之丧行于宫壶非独衰麻在躬而已哀慕之存于心者不可顷刻忘忧慼之形于色者不可斯湏已古者卒哭而庐居小祥而垩室今虽未能如昔然居处之制不可不极其扑素也古者服丧非有疾不饮酒食肉今虽未能如昔然饔人太官之供不可不极其菲俭也古者终丧不处于内今虽未能如昔然防㣲谨独屏逺声色不可不极其严也食则见先帝于羔立则见先帝于墻庶㡬不负罔极之恩丕昭纯孝之实傥因移御之适凡所以自奉者少异于居丧之仪则虽衰麻在躬犹不服也此臣之所欲献者三陛下前者日侍慈明两宫之情常欢然而无间今视膳问安之敬虽无改于昔而其见则有时矣此正陛下深留圣心之日也古之事亲者听于无声视于无形一举足一出言不敢忘父母也况皇太后亲举神器以授陛下同听万机曾未数月褰裳去之如脱敝屣隆恩厚徳与天地无极陛下将何以报之乎然则㳟勤之礼孝养之诚当有加于前日可也至于两宫侍御之臣恩意当使如一盖爱亲者及其犬马况左右使令者乎厥今群臣万民之命系于两宫慈孝交隆于上则群臣万民皆有所恃以爲安而两宫侍御之臣亦得以保其富贵此臣所欲献者四臣猥以不材叨备劝读比者亲承圣训苟可禆益朕躬母或有隠陛下之虚懐求助如此臣其敢以浅陋自解乎用是輙陈其愚兾𥙷万一惟圣明择焉取进止贴黄臣窃惟古者平旦视朝以爲常度盖人主与天同运故必与日俱出以临照百官则阳徳宣昭政机无壅先皇帝毎旦御朝率在卯辰之间臣侍螭拗二年实所亲见陛下始𥘉清明正厉精庻政之日而晨兴聴事乃颇后于先帝之时正使㝢内晏宁犹恐示人以怠况中外多虞之际乎孔子曰昧爽夙兴正其衣冠平旦眂朝虑其危难一物失理乱亡之端惟陛下深味斯言自今临朝必以日出爲莭于以法干健而体离明通下情而逹民隠实𥘉政之首务也臣僣帅有陈仰祈矜贷西山先生真文忠公文集卷第四西山先生眞文忠公文集西山先生眞文忠公文集卷第五西山先生真文忠公文集卷第五对越甲藁得圣语申后省状证对某今月十四日轮当进读三朝寳训因有奏事札子先就经筵展读至念昔者剏守之惟艰思今日继承之匪易某奏云陛下今日居处之地即髙宗孝宗居处之地也居祖宗之宫室当思祖宗之艰难朝夕兢兢不忘祗惧庶可保守鸿业玉音云祖宗基业爲人子孙自当兢兢保守读至以一心而受衆攻非卓然刚明不惑未有不浸滛而蠹蚀者玉音云当察于㣲芒又读至理义之与物欲相爲消长者也某奏云理义谓仁义礼智之良心物欲谓声色货利之属义理上进得一分则物欲上减得一分真积力乆纯乎义理则物欲自然消尽玉音亦谓知得义理物欲自不能惑某奏圣训极是今人未知义理直将声色货利作性命㸔欲得之心其炽如火才见得义理分晓其视声色货利如避烈火如迯勐兽何敢更近之乎读至笃志于学则日与圣贤爲徒而有自得之乐某奏云人主如能垂精问学则所闻者皆尧舜禹汤文武周孔之言所讲者皆尧舜禹汤文武周孔之道圣贤虽逺常若与之从容逰䖏天下之乐何以过此玉音云朕在宫中无他嗜好只是读书冩字读至持身以敬则凛如神明在上而无非僻之侵某奏云敬之一字乃圣贤宅心之至要人主能持心以敬则平居肃然常若神明在前非僻之念无自而入诗所谓不显亦临中庸所谓洋洋乎如在其上如在其左右皆此理也玉音云戒谨乎其所不睹恐惧乎其所不闻君子不欺闇室亦此意否某奏正是此理闇室屋漏乃常情易忽之地故圣贤谨之又读至亲贤人君子之时多则规儆日闻謟邪不得而惑某旣举程頥之说以奏又云君子小人将何分别惟日进规儆之言使人主有歉然不自足之意即是君子日进謟邪之言使人主哆然有自肆之意即是小人陛下以此观之则君子小人之实判矣玉音云极是读至陛下前者日侍慈明两宫之情常欢然而无间今视膳问安之敬虽无改于昔而其见则有时矣某奏云臣所陈四事第四条尤爲切要不审陛下知臣之意否玉音云深晓卿意又云朕朝夕太后之侧本不欲迁过此以太后圣训再三勉承圣训读至㳟勤之礼孝养之诚当有加于前日玉音云朕受太后大恩何敢不尽其孝某又举治平间事谓今虽未有此当潜消于未形之先且云臣此叚紧切处只在孝恩二字而巳愿陛下深留圣心玉音云极是读至贴黄晨兴聴事乃颇后于先帝之时某奏云陛下在官中起甚蚤视朝却觉稍晚玉音云朕视朝只依先帝时某奏比先帝差晚愿陛下自今视朝以日出爲莭庻㡬延访群臣可以从容上首肯奏毕玉音云卿今日所陈甚切某退至帘下再拜谢恩讫进前展读寳训睦亲门某奏太祖之友爱太宗前古所未有其言晋王龙行虎歩生时有异必爲太平天子则异时传授大位之意巳见于此自尧舜揖逊之事不见于后世有天下者未有不私其子太祖非无子也燕秦二王非不可以託宗庙也乃不私其子而以与其弟盖知太宗神武英特天命所属必能身致太平故也尧舜之不传子以丹朱商均皆不肖之故太祖此举又有光于尧舜矣其后太宗果能混一区宇济世治平太祖可谓能爲天下得人太宗可谓不负所託上首肯之读至涪陵公廷羙卒某奏秦王之事陛下曾知其本末乎玉音云秦王似亦无大过云容臣敷奏因具陈其所以然之故又读至眞宗爲皇太子一叚某奏真宗旣正储宫竢班幄次自合与亲王异处而乃极其恳请愿仍旧贯太宗嘉其孝悌遂从其请臣闻有子曰孝弟爲仁之本盖亲亲而后能仁民未有不亲亲而能仁民者真宗惟其天资孝悌是以即位之后专行仁政异时契丹犯边宰臣冦凖欲以王师邀之境上使只轮不返真宗恻然曰契丹幽蓟皆吾民不欲多杀此一举全活南北生灵不知其㡬千万计其源则自孝悌中出上变容首肯又读至卷未某奏自古帝王盛世未有不以亲亲爲先尧典曰克明俊徳以亲九族臯陶谟曰笃叙九族庶明励翼迩可逺在兹伊尹作伊训以告太甲亦曰立爱惟亲立敬惟长始于家邦终于四海周家忠厚内睦九族则诗人歌之周室道衰弃其九族骨肉相怨则诗人刺之惟本朝祖宗以来以亲亲爲家法其于皇枝帝胄恩意甚备如此卷所载皆陛下之所当法若太宗之于秦王乃是处人伦之变而矜怜恻怛曲尽其至如此尤陛下所当法因诵太宗圣训曰朕以同气之亲不忍致于法又曰以廷羙之恶岂当如此但骨肉之情有所不忍耳某奏观此则知亲亲之恩不可以有罪废上亦首肯所得圣语湏至申闻者谢奨廉吏奏札臣今月十六日伏凖尚书省札子八月十五日三省同奉御笔近真奏事朕因访问㢘吏某以知袁州赵䈣夫对朕惟奖㢘所以律贪亦庶㡬化贪爲㢘之効以惠吾民赵䈣夫可除直祕阁与监司差遣札送臣者伏念臣比叨召礼入对便朝具陈生灵耗斁之由皆本州县贪残之故渊衷有恻天语载询欲知㢘吏之姓名以备圣时之采择念顷过冝春之境颇尝聆守土之贤百口自随惟禄是仰一介弗取其节可称遂以所闻冐陈于上退而窃省尚有当言若崔与之帅成都但载归艎之图籍杨长孺守长乐罔侵公帑之圭铢皆最爲当世所推乃不能悉数以对方重愚臣之憷惕忽传宸笔之褒敭当九重厉精思治之秋正四方视仪聴唱之日一守臣之蒙擢殆若细㣲百执事之郷风孰不兴起祗承命告倍切忻愉污吏革心实关公道瞽言获用岂曰私荣愿承明诏之作新更广宸聦而咨访循良未举盍宏封宻之规贪浊当惩可废烹阿之典乃若澄源而正本尤先昭徳以塞违使清光之化首倡于朝廷而㢘耻之俗交兴于中外庶㡬民生日厚邦本弗摇此下臣献替之㣲忠抑𥘉政施行之急务敢因奏谢僣有敷陈伏乞睿察故事故事髙宗日暦建炎三年六月二日巳酉宰执进呈次上曰太史奏乆隂霖雨不止占爲隂盛下有隂谋霖雨者人怨所致早晚差寒天道不顺寒隂反莭朕观晋史天文志备言其证恐失其当以召天变臣闻灾异者天地之戒也古先哲王严于自儆故其遇灾也常以爲人事之所召后世之君乐于自恕故其遇灾也常以爲天数之适然治乱存亡之分未有不基于此者㳟惟髙宗皇帝勤劳㳟俭绍𨳩中兴忧闵元元力行仁政求诸当时未见阙失而乆隂霖雨之变惕然自省遽以爲人怨之所致大㢤圣言可谓深知天人相与之际矣臣伏观春夏以来滛雨过度都城之内细民失业近畿诸邑山裂水涌沦胥以死者不可胜计仰惟陛下畏天敬民无媿前圣固冝殊祥异瑞史不絶书而谴告谆谆廼与事戾何耶臣伏而思之此殆吏刻急而民咨怨之所致也夫朝廷张官置吏凡以爲民改法易令亦以爲民而今长人之官能布宣徳意勤恤民隠者何其甚寡而依势作威倚法以削者何其纷纷也假称提楮币之令而科率齐民借摧抑兼并之名而破壊富室期会峻于星火争利极于锥刀于是掊歛兴而民始怨矣不穷告讦之虚实而广事株连不原情犯之重轻而例行拘籍甚而父子衘冤赴井相踵丘坟何辠亦没县官于是刑僇繁而民始怨矣夫天之与人本同一气故有匹妇非辜而赤他千里者况民生嗸嗸如此天岂不爲之动乎臣愿陛下以昊天孔明爲不可忽以皇祖有训爲不可忘日与辅拂之臣讲求寛大之政亟下明诏申敕有司蠲除烦苛与民休息若是而灾害弗除嘉祥弗应者非所闻也臣不胜惓惓故事通鑑唐徳宗纪初安史之乱数年间天下户口什亡八九州县多爲藩镇所据贡赋不入朝廷府库耗竭中国多故戎狄毎歳犯边所在宿重兵仰给县官所费不赀皆倚办于刘晏晏以爲户口滋多则赋税自广故其埋财常以养民爲先诸道各置知院官毎旬月具州县雨雪丰歉之状白使司丰则贵籴歉则贱粜或以糓易杂货供官用及于丰处卖之知院官始见不稔之端先申至某月湏如干蠲免某月湏如干救助及期晏不俟州县申请即奏行之应民之急未常失时不待其困弊流亡饿殍然后赈之也由是民得安其居业户口蕃息晏始爲转运使时天下见户不过二百万其季年乃三百余万其初财赋歳入不过四百万缗季年乃千余万缗臣闻诸大学曰有徳此有人有人此有土有土此有财有财此有用徳者本也财者末也外本内末争民施夺是故财聚则民散财散则民聚自古迄今未有人心失而财可恃者亦未有不䘏其民而可以丰财者圣贤之言炳若星日万世不能易也刘晏在唐虽未足以语此然犹知养民爲理财之本出入歛散亦皆有法歳丰糓贱则伤农故必髙其价以籴歳饥糓贵则伤民故必下其价以粜凶荒始兆先期赈䘏用物虽约所济者多以故民生安业户口蕃息歳入之赋至于数倍夫晏以一有司粗知财用之本末犹能致利若此况爲天下者诚能究大学生财之义一意务徳以养民其效可胜计㢤臣观近世所谓善理财者何其懵乎此也元元已病而科歛日兴不知皮将尽而毛亡所传也出新巧以笼愚民苟邀倍称之入不知朝四莫三之亡益也孟子曰我能爲君实仓廪充府库今之所谓良臣古之所谓民贼也夫以刘晏之术而槩诸孟子之言巳末免爲圣贤罪人矣而今之有司则又晏之罪人也惟圣明之君忠智之臣亟思其本而改图之寔天下幸甚故事元祐元年司马光等言王者设官分职居上者所緫多故治其大要居下者所分少故治其详细此理势之自然纪纲所由立也是以周官小宰以官府之六属举邦治大事则从其长小事则专逹凢宰相上则启沃人主论道经邦中则选用百官赏功罚罪下则阜安百姓兴利除害乃其职也至于簿领之差失期会之稽违狱讼之曲直胥史之迁𥙷皆郎吏之任非宰相所宜亲也故人有言察目睫者不能见百歩察百歩者亦不能见目睫言详于近者必略于逺谨于细者必遗于大也今尚书省事无大小皆决于仆射仆射自朝至暮省覧文书受接辞状未尝暂息精力疲弊于米盐细故其于经国之大体安民之逺猷不暇复精思而熟虑恐非朝廷所以责宰相之事业也窃以六曹长官古之六卿事之小者岂可不令专逹诏从之臣窃惟司马光之言古今之至言也昔陈平不答钱糓㫁狱之问以爲当责之内史廷尉唐太宗不以词讼细务烦宰相而属之左右丞若平者可谓知宰相之职太宗可谓得任相之道矣臣观近世以来中书之务日繁应酬剸决㡬不暇给岂有他㢤盖六曹长贰不能自举其职而诿之朝廷朝廷之尊不免下行六曹之事故也厥今天下所当经画固非一端而安危利害之大者莫边政若也盖夷狄方争中原云扰事变迭出胡可胜穷或强胡崛起何以爲控制之方或弱虏瓜分何以爲抚驭之术或羣雄角立必思所以待之或流民辐凑必思所以处之至若将帅之多庸材军旅之多弊政财用衰耗而未赡士卒愁叹之未销凡此数端所当汲汲讲求如拯焚溺其可以区区细故夺之乎昔绍兴中吏部尚书孙近请诏大臣凡所以靖中原攘夷狄者日夜讲䆒而常程之事付之有司上曰要当遴选尚书侍郎使之专决大㦲圣言可爲万世法臣愿深诏朝廷举行六曹专逹之制如元祐大臣所陈选择群工分釐衆务如绍兴之圣训则纪纲立而事功成矣故事汉宣帝地节四年九月诏曰朕惟百姓失职不赡遣使者循行郡国问民所疾苦吏或营私烦扰不顾厥咎朕甚闵之今年郡国频𬒳水灾巳振贷盐民之食而贾咸贵衆庶重困其减天下盐贾臣窃惟宣帝可谓䘏民之深虑民之至矣其疾苦则遣使者循行以问之灾害则振贷之至于盐直之贵似未深爲民害必诏有司损其贾而后巳盖元后民之父母也孩提乳哺少失其节皆父母之责困穷惸独一失其养皆元后之辜陛下爱民之深虑民之至不减汉宣而近歳以来吏以击抟震挠爲功不知以护养抚柔爲本营私烦扰殆匪一端迩者又闻郡国守臣侵牟规利有薪刍诸物官爲列肆以自售者于是物贾骤腾而细民不胜其困矣有尽拘商盐酬之以楮而官自出鬻责民以钱者于是盐直暴踊而人爲之淡食矣吁此何等气象而见于今日邪昔陆贽有言民者邦之本财者民之心其心伤则其本伤本伤则枝叶颠悴而根柢蹷㧞矣贽之斯言可为永鉴臣愿明谕辅臣尽斥天下贪残之吏其尤亡状者施之以流放不齿之刑母但削秩免官而巳仍命词臣推原徳意降一诏书丁宁训饬俾天下晓然知圣主加惠元元之意去苛勐而趋忠厚此培埴邦本之先务惟陛下深留圣意海内幸甚故事庆历三年元昊遣使来所要请凡十一事諌官欧阳修言元昊再遣使人至阙和之与否决在此行窃计庙谟合思成筭臣见汉唐故事祖宗旧制大事必湏集议盖朝廷示广大不欲自狭谋臣思公共不敢自彊故举事多臧衆心皆服自兵兴以来常祕大事𥘉不使人知及其处置乖违岂能掩蔽臣谓莫若采大公之议收衆善之谋待其都无所长自用庙谟固亦未晚其元昊请和事伏乞于使人未至之前集百官廷议庆历四年边奏契丹修天徳城及多建堡寨知制诰田况意虏蓄姦谋乃上䟽曰朝廷予契丹金帛歳五十万朘削生民输将道路疲弊之势渐不可乆而近西羗通欵歳又予二十万设或复肆贪渎再有规求朝廷尚可从乎臣至愚每念至此则惋叹不巳矧两府大臣皆宗庙社稷天下生民所望而系安危者岂不爲陛下思之㦲毎旦垂拱之对不过目前政事数条而巳非陛下所以待辅臣非辅臣所以忧朝廷之意也有唐故事肃宗以天下未乂除正衙奏事外别开延英以谘访宰相盖旁无侍卫献可替否曲尽讨论今北虏桀慢而河朔将佐之良愚甲兵之善窳道路之夷险城垒之坚弊军政之是否财粮之多少在两府辅臣实未有知之者万一变发所忽制由中出少有差跌则事不测矣愿因燕间召执政大臣于便殿从容赐坐访逮时政专以虏患爲急则人人唯恐不知以误应对事事唯恐不集以孤圣懐日夕忧思不敢少懈同心恊力必有所爲今不此之务而日以委琐之事更相办对议者羞之臣窃考是时元昊以力屈请和朝廷含垢抚纳冝无后悔而欧阳修方欲举行集议以收衆善之谋契丹修建城堡未必真有窥觎之计而田况遽请咨访大臣专以虏患爲急盖情之难知莫如夷狄事之至重莫如甲兵过于虑危然后不危深于防患然后亡患此二臣所以惓惓纳忠而不敢黙也今西北小夷日益猖獗万一有夹攻之约而归我旧彊有通好之言而邀我歳赂或从或否皆系安危此吾之当虑者一也元颜遗种䑕窜汴都外有疆敌之冯陵内有群冦之侵迫或帅其丑类奔突南归或乞师借粮祈爲巳援有一于此处之寔难此吾之当虑者二也彼之四邻因其危蹙必皆规拓土疆设或夏人乘虚遂据秦陇我之西北复接彊邻右吾左支岂易爲力此吾之当虑者三也凢此三患特其大端若乃辐凑之流民纵横之群盗处之亡素皆足以荡揺边鄙爲根本忧后患多方尤难豫科以今日事执而较诸庆历之时人材孰多财用孰𥙿其爲可虑殆有甚焉而庙谟沈深独运帷幄未尝采群下异同之言昕廷奏事数刻輙退未尝有便坐从容之议此臣之所未谕也修况之在庆暦皆爲名臣而其论又颇切于今日故臣敢采之以献伏惟陛下深味其言而亟行之实天下幸甚奏状江东奏论边事状臣至愚极陋蒙陛下选櫂将漕江东朝夕之所尽心不过州县闲常事未足仰报大恩今事有关于宗社之安危国家之休戚职有常守在臣虽不当言而其义则有可言者昔欧阳修以知制诰出爲河北转运使尝请与闻兵事仁宗许之臣虽于修无能爲役然亦由词臣出使且以转饷爲职则边陲利害臣敢避晋越之罪畏缩不言臣窃见金虏自失国南迁其势日蹙比者鞑靼与西夏并兵东出潼关深入许郑虏庭危迫之状见于伪诏所云近复传闻敌兵攻围都邑游骑布满山东虽探报之辞不无同异要其大势以河南数州仅存之地而杭西北二国方张之师加以群盗纵横叛者四起土倾鱼烂厥证具形括马敷粮公私并竭交钞数万仅博一餐危急如此不亡何待臣谨按国史女真叛辽在政和之四年其㓕辽也在宣和之七年臣窃谓今日天下之势无以异政宣之时陛下所以自治其国与外御夷狄者亦宜以政宣爲鉴夫以皇皇鉅宋八叶重光至于政宣盖太平极盛之日使朝廷之上知守成之惟艰无难之可畏惕焉戒惧以祈天永命爲心亲信仁贤修举徳政则国势屹然有泰山磐石之固虽百女真其何能爲不幸燕安湛溺之余纪纲荡然无一足恃本根旣拨枝叶从之于是女真得以逞其凶残攻䧟我都城倾覆我社稷劫迁我二圣茶毒我蒸民自开辟以来夷狄之祸未有若是之酷也今将戒前车之覆永神器之安其道非他愿以政宣爲鑑而巳臣尝妄论政宣致祸之由其目有十夫君臣相敕维是㡬安股肱不良万事堕壊其在虞廷犹以爲戒自蔡京倡丰亨豫大之说王黼开应奉享上之门专以滛侈蛊上心奢靡蠹国用土木之功穷极盛丽花石之贡毒遍东南甚至内庭曲宴出女乐以娯群臣大臣入侍饰朱粉以供戯笑于是荒嬉无度而朝政大壊矣其失一也易曰师正丈人吉又曰师出以律否臧凶言总师必得老成厚重之人用师必有节制训齐之律反是则凶也自童贯髙俅迭主兵柄敎阅训练之事尽废上下陛级之法不行溃败者不诛而招以金帛死敌者不䘏而诬以迯亡于是赏罚无章而军政大坏矣其失二也诗曰敬天之怒无敢戯豫敬天之渝无敢驰驱自昔未闻简忽天变而无祸者政宣之世灾异数见大星如月徐徐南行日黯无光汹汹欲动赤气犯斗水冐都城当时群臣恬不知警方且以恠孽爲嘉祥变异爲休证此上不畏天戒其失三也大舜之圣舎巳从人成汤之徳从諌弗咈自昔未闻饰非遂过而不亡者政宣之际以言爲讳张根论征歛之烦散官安置李纲论大水之变逺谪监征于是荐绅不敢言矣邓肃以进诗讽諌屏出大学朱梦说以昌言宦寺窜斥偏州于是布衣不敢言矣钤结成风驯致祸败此下不䘏人言其失四也夫君子在内其卦爲泰济济多士文王以宁政宣用事之臣专以毁忠忌贤爲事凡累朝老成之望当代鸿硕之材不以姦党废则以邪等斥不以曲学贬则以异论逐排沮挫揠之余举国无君子矣虽欲乆安得乎其失五也夫开国承家小人勿用而难任人蛮夷率服政宣之世京黼继尸宰柄贯攸滥厠枢庭其翶翔台省布列馆殿非歌颂诗书即膏梁子弟非奴事阉尹即翼附权臣更引迭援在廷皆小人矣虽欲勿危得乎其失六也记曰四方有败必先知之此之谓民之父母政宣小人颛爲蒙蔽以欺上聴刘法败死西陲而童贯乃以捷闻方腊破东南六郡而王黼匿不以告郭药师反形巳露而边臣掩覆于外女真尅期人冦而大臣讳晦于中上下相蒙稔成大患至虏兵济河而朝廷犹未之觉其失七也书曰民惟邦本本固邦宁政宣小人专务聚歛以摇根本朱勔以贡奉扰浙右李彦以括田困京东蔡京改盐钞法而比屋叹愁王黼创免夫钱而诸路骚动人不聊生散为盗贼虽微夷狄亦必有萧墻之忧其失八也诗曰无竞惟人四方其训之古者以一士寑敌谋片言折外侮政和初遣使觇国而童贯实行辽之君臣相顾窃笑巳有南朝无人之讥北事旣兴遂付戎律以仆隷之才当元戎之任节制不明诸将无所禀畏庸懦不武敌师得以冯陵孝㡬副之以蔡攸易之以谭稹其爲驽怯又益甚焉于是女真知中国之无人而异志兴矣此授任非材其失九也昔子产以蕞尔之郑﨑岖疆国间区区一环冝无爱于晋而子产则曰大国之人令于小国而皆获其求将何以给之一共一否爲罪滋大大国之求无礼以斥之何餍之有卒不与秦求地于赵赵欲与之虞卿曰王之地有尽而秦之求无巳以有尽之地而给无巳之求其势必无赵矣赵用其计而秦不能加盖有国者不幸与彊敌爲邻当有以服其心而不当徇其欲方女真与辽国交兵虽能毎战輙克然视吾中国之尊如髙山大海未易测其雄深何敢遽有他志不幸姦臣腐夫希功寡谋唯恐无以顺适其意彼方邀吾歳币则予以契丹旧数而不辞邀吾燕地税赋则予以银绢百万而不靳至于索犒师则许以犒师欲贷粮则许以贷粮一事方酬而一事巳生前请未塞而后请复起一切顺承无敢或戾而南牧之师巳侵㝷于境上矣盖犬豕豺狼本无餍足徒知狥其欲而无以服其心其祸固应尔也或者惟以纳张觉结余覩爲造衅之由而不知召侮取轻其渐非一虽㣲结纳之事其能保盟约之不寒乎此处置乖冝其失十也今陛下圣徳清明万无此失然臣独恠一人忧勤㳟俭无媿仁祖之风而羣臣盘乐怠傲乃有宣和之习东南民力耗于军饷者十八而士卒穷悴常有不饱之嗟灾异频仍修省之实未覩言路壅塞谠直之士弗容君子非不参用而正论未尝获伸小人非不欲逺而䜛謟犹或得志蒙蔽之风日炽聚歛之政日滋此失未除臣恐后之视今犹今视昔也虽然臣外有司也其于内事不敢尽言独请爲陛下深陈所以待夷狄者臣观鞑靼之在今日无异昔者女真方兴之时一旦与吾为邻亦必祖述女真巳行之故智盖女真尝以燕城归我矣今独不能还吾河南之地以观吾之所处乎受之则享虚名而召实患不受则彼得以陵寝为词假大义以见攻女真尝与吾通好矣今独不能卑词遣使以观吾之所答乎从之则要索亡餍岂能满其溪壑之欲不从则彼得借口以开衅端黠虏之情必出于此不可不豫图所以应之也自三数年来谋国者不深惟长筭而一㓛倖安曩者虏在幽燕吾以歳时聘问巳非获巳彼旣播越而南独不可迁延其辞俟复燕山然后玉帛徃来如故迺使大宋臣子拜犬羊于祖宗殿廷之下其误一也歳币之弗遣是矣然不以还燕爲词而诿曰漕之渠干涸使残虏得以移文督责中原豪杰闻之宁不以寡谋见哂乎其误二也并边遗民皆吾赤子穷而归我当示绥懐彊吏非人唯知拒郄固巳絶中原之望甚者视爲盗贼戮之焚之上流制阃之臣明掲大㮄来者即行勦杀西州总戎之帅杀程彦晖一家骨肉于黒谷山秦陇之人莫不切齿召邻国之侮𨳩边鄙之隙结遗黎之怨逆上帝之心孰甚于此其误三也积此三误而吾国之威灵气𦦨索然矣汉昭烈有言事㑹之来宁有终极夫误于前者不可悔而应于后者犹可爲所愿朝廷毋再误而巳厥今庸人之论有二不曰虏未遽亡犹可倚爲屏蔽则曰中原方扰未暇窥我江淮凡此皆误国之言不可不察也虏之必亡无愚智举知之臣不复重陈若昔五胡之乱江左粗安者盖以群丑并争莫能相一故吾江表得以媮旦夕之安及符坚旣㓕慕容旋起吞晋之谋元魏巳併诸胡遂萌饮江之志今新虏鸱张尽有河朔而杨刘群盗又皆徃徃服从臣恐与五胡角立之势殊未可爲江左苟安之计也或又以爲安边置所储偫日丰以此饵敌何患不济臣窃谓不然夫金缯遗虏虽后世偃兵息民之权宜然用之于国势盛强之时则足以示恩而不至于召侮景徳之事是也用之于国势委靡之时则适以召侮而不足示恩宣和之事是也傥不思自彊其国而倚赂遗以幸一日之安臣知其非䇿矣昔孙氏以区区之呉而当强大之魏若未易爲力者然其君臣相与䇿励遂能挫曹公虎狼之敌晋氏东迁至岌岌也徒以将相有人处分得所卒能破符秦倾国之师今国家幅贠万里贡赋云集带甲百万江汉爲池岂下于呉晋者而中外有司忠诚愤激者少委靡頽惰者多一闻赤白囊至则相顾失色不知所爲少定则又帖然矣国家平时不爱名器爵禄以宠士大夫一旦有急未见有毅然以戮力王室自任者此臣之所以大惧也夫天下之势犹长江大河上流决溃下流必无独宁之理今荆淮以北数百里间干戈抢攘戎马杂袭正如熊咆虎闘近在藩垣之外而或者乃曰无预吾事彼其中心实不谓然姑欲架满目前攫取名噐爵禄而去至于宗社生灵之忧而使陛下独当之耳彼群臣爲一身计可也陛下爲人子孙任九庙之託柰何付安危于度外乎陛下诚欲尊国势以弭外虞则政宣之十失必当惩近日之三误必当戒庸人之论必当破自彊之计必当立至诚一心对越上帝广谋兼聴曲尽下情以收天人之心以合中外之助庶天下事犹有可爲者若或上下悠悠养成深患机㑹浸失事变日殊臣实未知其所终也臣自委质立朝以来区区之愚唯知有君父有社稷故常尽忠极虑不敢自爲身谋今见时事忧虞如此而顾恋寸禄不爲朝廷一言岂惟自负夙心抑亦有惭戴履是用斋心㓗诚忘寝废食裁成此章欲进复休至于数四懐不能巳卒以上闻意者天诱臣衷欲以感悟陛下傥或万一见于施行则臣虽摈废田里其幸多矣贴黄臣窃见太祖太宗艰难百战以有天下真宗仁宗兢业守成至于徽宗之世宇内承平民物熈洽不幸崇宁而后群小得志䧟害忠良遂使在廷无一君子迨政和初辽国衰㣲金虏崛起王黼童贯之徒希功寡谋取侮夷狄驯致靖康之变都城失守二圣蒙尘追念前失可爲陨涕臣仰惟陛下锐精典学亲御经惟凡祖宗创守之规模可爲今日法者既曰陈于前矣至于崇宣之事可爲今日戒者愿诏馆阁之臣编类来上退朝之暇以时省覧庶㡬姦邪误国之状夷狄猾夏之耻一一备见本末于以鉴前失而图今得非小补也皇太子春秋鼎盛问学日新亦冝命宫僚编纂上件故实从容讲论其于令徳启发必多臣位下人㣲志在纳忠狂僣妄言伏竢诛殛西山先生真文忠公文集卷第五西山先生眞文忠公文集西山先生眞文忠公文集卷第六西山先生真文忠公文集卷第六对越甲藁奏申奏乞放宣城县零苗臣一介踈庸误蒙推择将漕江左深惟连年入侍轩墀具见明天子恻怛爱民入境之初首务布宣徳意以图称塞今有见之词牒採之衆论民以为困者不敢不以具闻臣照得宁国府宣城县清流等九郷水田及官民圩田去歳潦伤颇甚本司虽差迪功郎太平州司户参军赵汝詹同承奉郎知宁国府宣城县尤爚于嘉定七年九月前去徧行检视统县计放二分二釐四毫共米三万一千二十七石四斗二升二合縁人户洊饥之后生理未尽复旧遭此水患输纳必是费力兼目今旱势未苏又当起催夏税窃虑府县催督零分苗欠无所从出以致重困臣今将本县前项𬒳潦郷分残零苗欠权与倚阁候秋成理纳少寛目前外谨録奏闻伏候勑旨小贴子某以下户零欠今亦不多推广上恩欲使速得苏息是敢不俟回降而亟行之专輙有罪併乞照㑹奏乞爲江宁县城南厢居民代输和买状等猥以非才俱承乏使虽职守不同而责任则一夙宵䇿励惟知推广徳意务寛民力庶㡬仰答万分今有近在目前事关休戚而县邑因循视为常赋越数十年之乆未克釐正者臣等比因旱暵访求疾苦廼始知之若不亟议蠲除使彫瘵自此少苏何以上副陛下宵旰勤恤之意窃见建康府南门之外有草市谓之城南厢环以村落谓之弟一都第二都第三都皆隶本府江宁县绍兴中行经界府城坊郭与诸门外不过户纳两料役钱谓如房地日收赁钱一文则毎年纳钱四百省内城南厢以至第三都成年计六百二十四贯七百二十四文此外他无一毫税赋淳熈五年知江宁县事章騆偶因推排平白将一厢三都分立和买两色增科绵绢于民房地僦赁则起所谓家业銭店肆卖买则起所谓营运钱有如房地钱日收一十文足纽家业钱一贯六百二十三文七分毎及一贯文即催和买绢五寸五分绵五分五釐共折钱一百三十八文七分二釐其店肆卖买比之房地尤无定凖皆是泛行约度纽营运钱毎及一贯丈即催和买绢八寸绵八分共折钱一百二十四文内房地和买歳取绢三百一十三匹六尺三寸四分绵一千二百五十二两计钱一千九百四十一贯五百八十三文所有营运和买歳取绢一百八十二匹一丈八尺五寸绵七百二十九两八钱六分计钱一千一百三十一贯二百七十一文合两色而言之共钱三千七十二贯八百五十二文较以畴昔专输房地役钱巳多二千四百二十八贯一百二十八文且均为建康之民坊郭别门相去咫尺悉皆无此独南门科折特甚于旧度其时虽罹横歛固不能堪然马军行司移屯之始连营列戍军民憧憧聚彼贸易市㕓日以繁盛财力足以倍输纵使过多尚可强勉粤自师旅之余饥馑洊至军旣殚乏民亦流亡居舎贾区萧踈頽废而昔年剏増和买定额仍存本县官吏惟知比旧増敷有加无损以求足办全不顾念凿空如此何以继之大抵主家以房地起家业钱而赁户又以店肆起营运钱一处生业两项输送安得而不重困㦲至于因家业营运而科和买绵绢併和买绵绢以当都团差役输索重复差徭繁併力不能支迯徙相望其闻未忍轻去者日益穷匮恐非所以还旧观壮陪都也臣等若径乞尽数蠲减恐赋入素定未易遽除如其知而不问心实懐愧今公共相度欲从建康府及江东转运司各于支用钱内中半抱认取拨自嘉定八年爲始毎歳与之均𥙷钱二千四百二十八贯一百二十八文毎歳计钱一千二百一十四贯六十四文却乞将淳熈五年剏増家业及营运钱上所科和买绵绢尽与除豁见在房地一依府城坊郭及东西北三门之外以经界则例起催先来两料役钱一歳计六百二十四贯七百二十四文从本县令项催赴建康府交纳添凑转运司并本府抱认钱二千四百二十八贯一百二十八文共成三千七十二贯八百五十二文理充知县章騆剏増和买绵绢窠名起发上供日后推排以此爲定即不得巧立名色再敷家业营运和买绵绢及纽折价钱如此则官虽有偿备之费而和买数存不亏元额斯民积蠹遂可刬除傥蒙圣慈特降旨从臣等所乞施行实一方无穷之幸谨録奏闻伏候勑㫖奏乞蠲阁夏税秋苗窃见本路州县今歳以来雨泽阙少臣昨经由池阳之日其时不雨巳及旬余迨至金陵一向干旱葢自三月至于五月之终九旬之间有雨者才六七日焦熬之状葢不待言播殖之功一切尽废臣朝夕访问惟信与饶得雨颇多歳事可望若建康太平宁国池徽南康广徳诸郡旱势略同臣以祈祷间出近郊及因阅舟亲至采石经行原野莫非赤地四顾所及全无秋苗间有濒江可以车戽之地或巳㘽挿然水热如汤不堪䕃养茁然长茂旋又焦黄访闻当涂宣城管下圩埂之郷毎歳常苦水涝今亦种不入土与陆地同近因舟行过大城堽一带见蝗虫飞泊芦苇间绵亘十数里未㡬遂入府城皆由东北而来蔽天障日遇其所落草木爲空又据诸处申到若建康府之上元江宁溧水池州之贵池铜陵宁国府之宣城皆有蝗蝻生发所未申者尚不及知此一路旱蝗之大略也常平义仓之储总一路凡四十三万而侵移陈腐皆在其中姑以建康一城言之居民日食凢二千斛而常平初无颗粒义仓之米以石计者仅一万九百有竒以之粜济城郭之民不数日尽矣况能更及田野乎以此推之常平义仓巳不足恃㳂江诸州元非产米之地自经兵旱田畴芜废在在相望所出益少纲运起发之外其能㡬何接济军民唯仰客贩今则两淮旣皆遏籴淛河般运不通上流客舟亦颇不继诸州米价渐巳日増艰食之虞近在朝夕尝博访父老皆言粳稻虽巳失时尚堪杂种麻豆荞麦黄菉之属縁田中无水不通翻犂而不可种下等农民之家赁耕牛买糓种一切出于举债今秋成失望小大忧危而官司催督夏税略不少贷典卖罄竭不足以偿而种子价髙无钱可籴而不能种凡曰陆种仅可救饥近年官司徃徃不䘏毎遇捡放指爲熟田责令输纳苗米未免贱粜所有贵籴所无以供公上殚其地之出不足以输所以更相惩创而不敢种臣自闻此语爲之恻然窃惟今歳之旱实与徃年不同徃年之旱多在夏秋田间既巳布种故虽灾伤之甚什至七八而其熟处犹居二三今则髙下之田皆爲荒地借令雨以时至杂种可投尚恐空于蝗螟之口而况雨未可期种未可必方来之患日月尚长民情摇摇巳有流移之渐臣近凖朝㫖将来合议粜济即与本路诸司同共详议措置施行臣巳㳟禀多方讲究外窃谓与其待巳饥而行粜济之惠不若先未饥而加存䘏之恩谨具奏请事件如左其一曰倚阁夏税臣近居太平州百姓王经等一百六名状称自去冬以来并无雨雪麦苗先巳干死收到些小不了食用目今秧苗又尽枯死荞麦豆种艰得钱物亦无处收籴田地干亢至甚亦难耕种老㓜日夕忧惶不能存活欲乞备申朝廷权阁今年夏税臣方欲冐昧控陈忽准户部符臣寮奏请内一项寛旱地之赋以爲秧苗未得种挿人情方且皇皇而折帛起催半责见镪版曹旣有歳例州县苟欲迯责征诛憔悴之民不减星火之急农困追唿将复失种其爲怨嗟甚于不雨此当亟行戒约江淛监司目即体访先来𬒳旱之处一面行下郡邑将第四第五等下户折帛等官物稍寛旬月之期以俟秧种了毕即蒙圣旨允从仰见陛下至慈至仁劝䘏民隠凡有所闻无不施行臣即巳镂榜晓谕州县令自牓到日爲始住催一月虽足以寛目前而一月之后催理如故方细民嗸嗸捄死不赡之时纵令督促万端终是无可偿纳徒使吏卒并縁得爲苛扰人户忧迫不免流移理势实然非臣过计兼本路近年民困重赋荒田迯户所在相望今旣未能招徕不可使见存之户更有流徙伏望圣慈速降㫖挥将本路州县旱干不曽种莳去处第四第五等人户夏税权与倚阁候将来得熟日併催庶㡬稍解倒垂之急臣不胜大愿其二曰蠲放秋苗国家仁爱元元着爲灾伤检放之令徳泽洋溢入人至深近歳州县长官多以趣办财赋爲能鲜以保全民命爲急下吏承风輙懐观望且如去歳宣城南陵芜湖䌓昌贵池铜陵青阳等县皆𬒳水灾检放之时多不及数目自臣到任来诉者多事巳后时无从覈实而参之衆言宣城尤甚故前者輙上倚阁残零之请伏惟圣慈必巳矜从今歳旱灾前所未有至仁如天俯烛民隠将来苗税必是优与蠲除而臣察诸衆情似懐忧畏葢縁近年检放例以从窄爲贤逆料将来亦必如此至于不敢杂种以避输苗其情尤可深悯臣谓今欲尉安人情使无迯徙莫若控告朝廷先期降㫖约勑州县应本路官私田𤱔元不阙雨处将来成熟自当依条输纳外其乆旱不曽种莳去处并与全放秋苗其杂种麻豆之属并不许指作熟田责令输纳苗米以致重困许臣备坐旨挥散牓晓谕庶㡬农人安心不至狼顾实一道幸甚右臣恭闻干徳二年四月诏曰自春徂夏时雨尚愆深恐黎民失于播殖所冝优䘏俾获苏安应诸道所催今年夏租委所在官吏检视民田无见苗者上闻并与除放绍兴二十八年八月二日诏令诸路转运疾速行下州县𨳩具实被灾伤顷𤱔数目及合放分数以闻仰惟太祖皇帝𨳩造我朝配天之业髙宗皇帝中兴万世无彊之基二圣一心皆以保全民命爲本故于灾伤之歳切切如此夫以四月而蠲夏税以八月而检秋苗自常情观之母乃太早葢救灾䘏患当于民未甚病之时若待其饥莩流离然后加惠则所全寡矣爲民父母忍使至斯两朝诏书可爲大法今臣所陈二事如蒙圣慈降出三省早赐施行其于公私皆有利便一则征歛旣寛迯亡必少所在田𤱔不至抛荒公家租赋亦免失䧟二则农人肯行布种自救其饥不至大叚阙食全仰官司粜济三则穷窭之民粗有生理何苦轻捐其身而爲盗贼未萌之祸销弭尤多臣叨蒙圣恩卑以漕计一路休戚责实在臣庸敢斋沭杸诚仰干天听臣无任震惕俟罪之至小贴子臣冐昧所陈二事非不知国家常赋州县经费取具于兹臣以转漕爲职亦自靳惜财计第亲见民穷如此宁忍坐观不言仰惟仁圣盛明之朝哀矜元元一如赤子㣲臣虽不奏请终亦必有施行然臣窃惟救患䘏灾宁过乎早若及今亟行恩䘏庶人户不至迯移倘蒙圣慈特赐依允只乞从朝廷行下不湏备臣此章庶使一路之民共知出自圣意欢忺庆戴何有终穷臣叠犯天威伏祈裁赦奏乞拨米赈济伏见自冬徂春雨泽稀少入夏以来亢阳弥甚陛下严㳟天命忧念元元延谠言赦死辠释迁谪还没产苟可销盭致和无所爱惜臣等布宣无状所部九郡而建康太平宁国徽池广徳南康七郡迄今不雨旱势巳成间得沾濡炎天毒烈土脉干燥耕种不入赤地相望稍有近水可挿秧苗去䖍飞蝗所过靡有子遗惟饶信二州曾申得雨却闻其间自有旱处今方六月城市闭籴米价腾踊民食巳艰村落之间必有饿莩向秋以后捐瘠又多累据诸处人户陈诉并州县备申旱荒之状有不忍闻池阳道路出没剽掠休宁县数百人入令丞㕔求粜济建昌县百十人劫隆兴府界居民苟非饥穷迫身何忍至此见得今年旱灾不同常歳本道旱势又甚他路国之根本在此江东丁时外虞尤欲安静使一夫馁死必伤天地父母之仁不幸诖误有司宁不重关忧顾惟有速发见藏不吝重费救夺民命度脱菑厄庶㡬感通天意消弭事端今灾伤至广事力有限岂能人人给足但民心知朝廷极力极济有恃以生则虽颠踣流离终不㩗贰且及早予民所费旣省所济甚博待其卖妻子弃郷井填委沟壑啸聚山泽而后爲之其费不止于此而伤败巳多江东自昨歳旱蝗屡经丰熟荒田未垦在在相望若今更有转徙必至无人可耕国之所失不知㡬倍臣等蚤夜忧惧思得恊心尽力爲陛下救此一道生灵使不致饥饿流亡散爲盗贼以遗朝廷忧巳行下州县分遣官僚躬亲抄札畧计七八郡所当济者不下百余万户户给一石亦该一百余万石所在州县匮乏岂有寛余而义仓见管才四十三万耗腐在内非陛下捐数十万石之米不足以振此凶灾窃惟目今旱处旣多诸郡必纷然以钱粟爲请却致朝廷难爲应副是以会约一道当济之数总爲奏陈候诸州申到户口据实分拨合本道所请其数若多散之州县犹以爲少臣等自行计推下于此数必支给不敷非若㝷常有司増多申请但冀十得六七之比陛下祷旱之𥘉不爱旷典异恩以销天变苏民瘼今赤子嗸嗸赴愬求延旦夕之命必不惜力靳费不以捄之臣等谨体圣懐昧死上奏伏望㫁自宸衷亟命有司于镇江建康府转般仓拨米五十万石贴助本路义仓米斛赈济饥民如部内诸州有请即下臣等分拨陛下幸赐江东之民而臣等不能检柅吏姦失䧟官物致上孤徳意下误民生则臣等之罪惟陛下炤之申尚书省乞截拨宁国府等上供米某昨以江东七郡旱灾事体至重輙同本道帅臣监司奏乞镇江建康转般仓米五十万石贴助义仓见米以捄一路之民日来市直频増民愈艰籴稍有资本销磨向尽素来困乏者饥饿益多万口嗸嗸日夜望赐国家忧民如子必巳允俞某职在转输昨蒙朝廷令本司催督寕国府等䖏米二十七万九千石赴建康转般仓交纳据各郡申除灾伤检放外寕国府实发米八万九千八百余石太平州实发米五万六千二百余石池州实发米五万一千七百余石咸以河港浅澁未能起发爲辞内太平州巳装发三万一千六百余石差从事郎黄孟容管押自余一十四万六千余石并未起发窃惟诸州皆系合赈济去处若上恩许从所乞必亦分拨米斛前去诸州般运之间尚费期日不能遽及待哺之民米运徃来糜费耗折又所不计欲各留上件米在州免令起发候指挥降到米斛理豁建康府转般仓内合科拨之数庶得朝廷恩意速可及民不至稽缓误事又免两次徃来水脚费折诚爲至便谨具申尚书省伏乞检照前申及今来所申事理早赐施行小贴子照得广徳军地素硗瘠丰年民且狼狈一遇旱歉穷困可知兼水路不通米运益艰虽有科拨米斛亦难遽至窃闻本军巳具申乞截留准东西总领所米斛二万八千余石若蒙朝廷从所申即赐施行庶得凋郡穷民早𬒳实赐又兼照本路诸州常平义仓见管米仅四十三万石若蒙朝廷俯从近日所请拨赐镇江建康转般仓米五十万石两项通计九十三万石而本路士州合济之户约百余万不过户得一石而合赈粜人户尚不在此数内况目今米价踊贵民间大叚艰食便合举行赈粜而所在州县旣无见管之米又无钱可以收籴爲赈粜之用縁此冨民观望争事闭籴商贾闚伺愈索髙价而合赈粜人户乆食贵米转见狼狈将来必至尽仰赈济爲公家之费愈多若官埸有米椄续出粜则富家之米自出啇贩之米自至而人户之力亦得少纾将来不至全仰官司赈济则公家之费所省必多公私兼利无出于此窃见淳熈乙未刘枢宻知建康日措置救荒曽申朝廷借拨桩积銭籴米出粜民甚頼之其后结局仍将粜到米銭归还元借窠名一无亏欠它如此比不可胜举目今本路除建康府有桩积銭外其余州郡亦皆有交割銭之类平日谨藏府库不敢擅动然在今日民病巳急若许各州权行兊借作循环粜籴之本将来结局本司自当专一督察令其尽数归还于公𥘉无所损而于民实受大利併望朝廷特赐指挥上宰执乞截上供米借见管銭札子某近者具申尚书省乞截留宁囯府太平池州合发建康府转般仓米十四万六千余石就元処桩留免行起发理爲科降赈済之数併乞许各州权行兊借桩管或交割等銭作循环粜籴之本候赈済结局日将收到粜米銭仍旧归还元処上件事理必蒙朝廷详酌施行窃念本路灾伤至重目今民间巳是艰食今歳之冬与来年春夏必湏大叚狼具若不控告朝廷亟爲措置流离饿莩之患必所不免捡凖绍兴重修常平令诸赈済糓一路移那不足者监司约度阙数先桩应用銭于朝廷封桩及诸司糓内兊籴兊不足者虽上供糓亦聴兊候丰熟收籴𥙷数起发又淳熈十四年九月十一日勑济粜所在州县仰常平米徃徃不足于用惟有趍时籴米以爲凖备又常患无銭若令逐路诸司各以见管不系上供銭物那融借兊措置收籴向去米价翔踊却将此米出粜不得妄增分文候事讫拘收元本如数还之仰惟囯家以民命爲重故于立法详尽如此今来所请委于上项令勑大意实同伏望钧慈捡照某巳申事理速赐旨挥以慰一路生灵嗸嗸待哺之望干冐威严不胜俯伏俟罪之至申尚书省乞将本司措置俸给颁行诸路某照对本司凖行在尚书户部符准嘉定六年九月二日都省札子臣寮奏节文窃见今之州县凢武臣之爲廵警爲监当若指使等职任州县之长吏毎轻视之麄官俸入旣巳甚㣲小小违失动遭阁俸或又从而罚之夫右选以贰年爲任至有一任之内累及十余月而不支与者其人以品秩之卑且类多扑鲁其言语不足动上官之聴其冗賎何由求当路之知甘受困穷无从控告方其在职必至苟賎无耻或刻剥兵卒或侵用官课甚者与军典合干人互相嚢橐靡所不至而犹有不免饥寒之迫亦甚可悯也欲望圣慈行下诸路转运司专一检察州县今后武臣小官所得俸给并按月支散不得复徇前弊而困厄之仍毎季取有无未支亲书文状缴申本司以慿稽考奉圣旨依又准行在尚书户部符嘉定八年四月十八日郡省札子节文窃见今时州县小官徃徃皆待数年之次其间又有不惮二三千里之遥奉亲挈累以希寸禄者及其到官爲长吏者或乃不恤毎月合得钱米多是拖积不肯放行致使小官或任满不能到部或死亡不得归郷甚至家口流落妻女不能自保窃惟知通之俸视小官何止数倍知通俸给按月支请未闻有拖下去处而小官之俸独不能那融支给之耶欲乞明降指挥自今州县职官监当丞簿以至宗室不釐务等人毎月限在中旬并要支给取足然后知通方许自支全俸如是无可那融其知通请给并未得支或有违戾外许监司觉察内从台諌论列其知通纵使在职别无它过亦合量加降责以励其余所有县道合友俸钱在本州湏管从实毎月科拨应副不得輙将乆年虚欠筭支如此则俸禄均平士无失职奉圣㫖依符本司尊奉施行某昨因廵历屡见右选小官诣某自陈以州县扦欠俸给饥寒穷迫或任满积年无资可归或身没官所不能归虽与严判行下多是不即遵从或止支给些小以塞责又闻县丞簿尉等官亦有不支俸给去处里巷谚语至有丞簿食郷司县尉食弓手之诮䘮失廉耻职此之由今蒙省符备坐上顷圣旨指挥其加惠小官之意至爲深厚某巳即日颁行尚虑州县虽暂遵承稍乆又或违戾使圣朝徳泽终不下究岂非有司之责某照得宗室不厘务官所在员额不同除别议施行外今措置本路州府军县各给暦三道以孟仲季爲记州自敎授县自知县以下毎月所请俸给𨳩具于逐官之下其巳支未支数目仰逐官自行批凿在州委通判在县委县丞差人传送候逐官批凿讫即从所委官㕔附急逓循环缴申本司以慿稽考孟月暦以仲月发仲李如之仍于申状实填申发月日如少有违滞及批凿不员定追所委官承行人赴司㫁治亦巳牒诸州军县详本司所行事理施行并牒诸监司照㑹外今将给州县暦様各一本缴连在前乞赐详酌某今来措置事理如或允当乞札下诸路转运司一体施行奏乞分州措置荒政等事伏见今歳江东九郡大旱者士加以飞蝗所过遗孽蔽江盈野其积数尺草木芦苇爲之一空秋阳方骄风日愈烈耳目所接无非焦熬窘促之状人情皇皇略无生意井泉沟涧在在枯竭居民行旅汲饮无所市籴翔踊斗㡬千钱其长未巳居民相谓以平时三数日之资爲一日籴犹不能饱至于村疃镇戍市无粒米道路徃来有连日不得食者据休宁县申民户金十八等数百人突入丞令廰求籴官米令丞开仓给之不足以继又据江西安抚司牒建昌县百姓方念八等百十人入靖安县强发富室仓米又据建昌县申百姓王七八等刼掠民户呉彦聦等家谷池州道间亦有近放黥徒诱聚饥民剽掠客旅江流浮尸而下莫知主名若不急爲措置则弱者转于沟壑强者聚爲盗贼皆将上贻宵旰之忧臣等并将使指亲见生灵危急若此寝食爲之不皇昨巳具奏乞拨降米斛借兊官钱措置济粜外续会议到合施行事宜如后一部内九郡监司所当通察至于措置提督则当各以附近州县分任其责凡所施行仍旧互相闗报盖通察而不分任则耳目难周报应稽缓分任而不互报则血脉不贯事体不均检照常平令诸灾伤县计放税七分以上监司各分州县廵按捡察月具赈济人口工料钱糓奏闻若当职官措置乖方内知州奏裁余选官对移讫奏以监司附近地方言之则建康府太平州广徳军常责之安抚转运司宁国府池徽州当责之提举司饶信州南康军当责之提刑司臣等方欲上闻忽凖省札备从提刑司所申行下臣某都运臣某提举巳遵禀外縁当来提刑司所申但及分任事理而未有通察互报之文兼所分州县当职官措置善否推行勤惰及境内有无流移死亡之民亦合许臣等将来分别奏闻以聴陛下之赏罚伏乞照小贴子内饶信两州屡申得雨臣等得于谘访饶州境内近来旱处亦多据鄱阳浮梁县申飞蝗巳入其境信州里地相接窃恐将来蝗灾亦所不免故今分任之事未敢置二州于虑外併乞睿照一捄荒之政固当责之守令而州县之间官事丛委虽有忧民之吏欲置它务以专意赈恤而势有所不能其间庸惰之吏视爲故常付之吏手徒耗官物惠不及民实爲利害臣都运臣提举自当躬亲廵察外更合选官不时前去点检而见任官各有本軄兼其才能可以倚仗者亦自有数检凖常平令诸灾伤縁赈济事应差官而本州县阙者听监司于邻近选差不足即选辖下得替待阙官臣等今欲于应本道官属并前资待阙内选择忠信才干之人及虽不应差出者亦听添凑差委候踏逐到人续具名衔申省其有劳绩将来结局分立等第申奏优与推赏庻㡬不至阙事伏乞照一遏籴闭粟初非羙政今州县之间各私其境而监司又各私其所部至有邻境之民饥困待尽不使斗斛流通当天下一家之时岂宜有此臣某提举昨尝奏闻行下湖南湖北江西淮西转运司并㳂江州军通放客米不得要阻收税巳蒙朝廷札下江西湖南北淮西转运司及各州军今诸处虽被受朝旨而壅遏自如窃见江西湖南连嵗屡丰今又及时得雨秋熟可望自合通融有无岂可以邻爲壑而湖南之米经从湖北例遭拘遏尤爲非便欲望圣慈检㑹巳降㫖挥再与申严行下仍札付京湖制置司照㑹遵依施行一江东诸郡旱势既阔官米有限全借收籴米斛赴官接续赈粜见差官及募富家大室请领官钱四𣪚广籴窃见逐州起发纲运初无收籴之劳止是関防偷盗欠折交卸无亏并沾醲赏今所籴米若数目之多寡道里之逺近防闲之难易风涛之险阻与纲运同而于米有交籴之劳于钱有收支之累若全无优赏何以使人今欲乞圣慈下有司量立赏格分爲三等二万石以上爲一等一万石以上爲一等五千石以上爲一等有官人循资白身人补右选或助敎文学如愿封赠占射免役之类斟酌轻重等第推赏分明颁下庻㡬争欲自效易以集事奏乞倚阁第四第五等人户夏税照对臣等近各具奏请倚阁本路旱伤州县第四第五第人户夏税转运司准六月二十七日尚书省札子夏税钱帛并系上供凖拟支遣窠名近巳有臣僚奏请令州县寛绥催理本司自可照应施行札付本司照㑹臣等不敢避再渎之诛湏至荐干宸听窃惟今歳之旱不同常年在民旣有非常之灾伤在国家当有非常之恩卹盖常年之旱或在巳种之后若旋即得雨巳稿之苗犹可勃兴或旱伤所及仅止数州有无通融尚足相济或有旱无蝗则下田之巳种者犹可薄收或本道虽菑而邻境无虞则所忧者不过上着之民安尉拊循犹易为力今江东民田旣皆失种秋成一事不可复言建康太平等七州旱势最甚之外饶亦半歉各处贵籴旣无由可以相资而淮淛荆襄又皆告旱招徕客米亦病其难飞蝗蔽天所在害稼遗孽盈野未易朴除近水可种之田农民极力车灌劳费百倍㝷即一空麻豆荞麦之种斗直不啻千钱典质借贷仅能入土而旋踵又爲白地矣安庆光州流民自池州度江而趍饶信者前后相续臣提举尝以奏闻长淮以北方㝷干戈而淮土又自不熟此去流移必多本道㳂江诸州未免首𬒳其害丁卯戊辰饥疫之祸近在目前此臣等所谓非常之灾伤近年所未有也今当贵籴之𥘉巳有盗贼之渐池州境上黥徒剽掠建昌休寕饥民攘若使向去阙食是遗盗贼以其资邦本不宁将为大患是时虽欲蠲租弛歛以消弭之亦无及矣臣等以为灾変如此天意难测转移之要全在民心惟国家大施非常之恩䘏以召人和庶㡬天意可囬而灾变可息臣等职有常守未敢尽言而本道所当矜䘏无如下户所若莫甚催科况夏税之敷本田计畞而起田旣荒芜税何从出臣等窃见孝宗皇帝淳熈二年建康大旱即从守臣刘珙之请蠲是歳夏税七年江饶等州旱旣诏逐州第五等人户未纳夏税倚阁五分复虑艰于输纳又诏逐州第四第五等人户未纳今年夏税日下倚阁其后池州兴国军旱皆尝蠲放当年夏税载在史籍不可胜举仰惟圣心岂不顾惜经费独惟民命所在实系社稷安危权其重轻理当出此况江东州县自丙寅用兵以来民力凋残尤非昔比虽号爲上户不足以比他处中人之产况于末等尤更可怜夏田才种则指爲借贷之本以度冬秋田甫挿则倚爲举债之资以度夏今田𤱔荒芜无可指拟借贷之涂旣絶生生之计遂穷经营煳口且患不给况吏卒在门有贿赂之费追唿在官有拘系之苦愁叹之声实不忍闻近蒙圣慈寛限催理仰见陛下圣明洞照疾苦民间见此寛恤之令妄意必蒙蠲除虽𧖟麦稍熟去处类皆贱价转変以充口食及限满追理官司督促愈严自谓前旣少寛今难更缓遂以常歳两月可催之数并欲责偿一月之间是陛下前日寛展之恩适足以使民受峻迫之害以臣等观之若今便蒙除放未纳之数巳自不多将来终无可催亦必不免除放但早放一日则民免一日之苦若除放稍迟于官𥘉无所补徒使贪吏点胥得以并縁侵渔重爲赤子之病臣等以爲陛下当以孝宗故事爲法若以今日国用非干道淳熈比除信饶外且乞加惠七州其七州夏税姑置四等而尽阁五等之数庶于焦熬穷苦尚可少苏臣等非敢不恤国力姑息要誉旣叨奉使一道亲见民间狼狈如此岂容不以实言陛下仁俭之徳必不与饥困无聊之民较此毫未但恐堂陛尊严四方旱伤之状未必一一尽闻则臣等之言疑若张大其事淳熈八年淮淛江东饥诏遣着作郎袁枢将作监主簿王谦躬亲按视今愿考循故实选遣朝臣徧行本道如臣等所言稍渉欺诞甘受罔上之诛所有七州第五等夏税仍乞先赐倚阁以昭陛下之徳意以广孝庙之仁恩臣等不胜至望申尚书省乞将安边所估没人户銭物下本司给还照对本司今月十二日凖尚书省札子备奉圣㫖令尚书省契勘安边所元据监司州县拘没到减落会价人户财产銭物不拘巳未到库及巳未拘收数目尽行给还仰见朝廷闵雨之切垂念及此寛恩诞播闻者欣跃某职在奉宣巳即时㳟禀行下属部其间钱物未至安边库者在州县便当遵照指挥唤上人户审实给还不容更有濡缓但钱物巳至安边库者若令家属经州县请据赴安边库所陈乞支领窃恐犯事之家乆失生理贫瘁日甚决无余力可以先经州县给据继走行都伺候取拨必且因循歳月终于不霑实惠某区区愚意欲望钧慈许令本司将元因减落㑹价拘没钱物在安边库者具数径申安边库所仍差人自爲赴库请领俟到本司却发下犯人所居州县逐一当官审实尽数给还庶免库藏邀阻道涂跋渉与夫旅舎滞留之费于以推广徳意使家𬒳再生之恩实爲大幸如某所陈仰合钧意即乞径从尚书省施行伏候指挥札付本司从所申事理施行申枢宻院乞住筑池州城壁江东转运司申据诸县县丞㕔申到上人论捄荒札子数内一件窃见池阳诸邑曩自兵兴之后继以旱蝗民力彫敝视他郡特甚昨自嘉定四年本州承准枢宻院抛下烧造滁州城砖及本州修城续又増加数目行下诸县分认烧造渉历累年官民劳费竟未有了办之日盖縁抛降元銭类不足以偿其烧造之费州不任其责而悉皆诿之县县旣无其力而不免借之民方其造塼之时率以队伍起夫坯陶展转以至成塼动渉旬月更畨分役旣周复始终歳勤苦而烧造之数无㡬劳役之日未休至于蓄牛之家夲以备耕稼之用且复均科以供工作旣竭其日夜之力不惟他时田功不任其劳或以疲而毙者有之民受其害巳致重困本州又专差公吏下县监督县胥从而与之表里爲姦文移迫促动以军期爲名所用窰匠不按巳定之籍而业不素者妄肆追唿所役郷夫不计当用之数而役方休者例行関集凢此皆所以爲通融请免之地毎免一匠则爲直若干免一夫则爲直若干至于贫而无力之人则朝夕供役无有巳时官司日给銭米类皆虗破而实不及出入吏手惟私计是图而官事之办与否不问也夫修筑城壁固当致力于无事之日丰年乐歳虽未免劳民犹之可也今旱蝗之变甚于昔年小民方皇皇然救死之不赡而复使之受无穷之扰其何以堪兼照本州修城见役诸寨土兵废廵徼之职而供版筑之事在今日尤爲未便诸寨或据阨塞或守江面正将以警捕盗贼今在籍之兵率不及额而老弱不足用者居半又复取其壮者以奉土功方此饥歉之歳设有缓急何以爲备此又不容不爲先事之虑也欲乞详酌所陈行下池州日下权行住罢诸县烧塼及修城二役仍追囬各县所差公吏候将来丰熟西山先生眞文忠公文集西山先生眞文忠公文集卷第七西山先生真文忠公文集卷第七对越甲藁奏申乞给降钱会下本路灾伤州郡下户收籴麦种等近以本路旱蝗爲菑屡以斯民危迫之状仰渎睿听陛下至仁垂悯赐缗钱发廪粟恩意恻怛与天同心臣等钦体圣懐分遣官吏抄録户口举行振䘏之政欲使山谷穷僻之地咸𬒳上恩然此去来秋尚有期嵗公家之力有限艰食之日甚长蚤夜以思未知攸济访之父老皆言若二麦及时布种则人心自安葢村野小民生计易足田中苟有数𤱔之麦便可指爲温饱之资日前虽甚艰难终不舍之而去富室大家知其有所指拟缓急举贷亦肯相赒第目今麦价所在踊贵其最平䖍毎石爲钱亦不下二贯有竒惟上等殷富之家自能豫蓄种子中户籴买以病其艰若四等而下大彽皆贫困之民今夏所收仅充三数月之食饥肠所迫岂有颗粒尚存虽欲趍时耕种有不可得今秋田苗稼至少捡放之数必多官司坐失常赋巳不可胜计若麦复失种则来歳夏税输纳必艰上供之额何所取办况嗸嗸待哺者以百万计若广种二麦则一饱有期庶㡬四五月之交赈济或可结局若种麦稀少不足救饥则非至秋成官司振给实难遽巳公家事力岂易友吾臣等㳟覩陛下即位初年九月二十八日尚书省札子勘会今年种麦是时切恐细民无力耕种有旨令两浙两淮提举司应灾伤去处将常平钱措置收籴麦种并给降米斛疾速赈贷施行母致有失布种寛䘏之恩载在诏令焕如日星臣等今略计本道灾伤去处第四等以下阙少麦种人户爲田数百万𤱔毎𤱔用种五升其费不可胜计虽尝亟下所部诸州那融官钱收籴给贷然今州郡大抵空乏必无余力可及而常平钱米本自无㡬见今专充粜济不复更有嬴余只得倾竭愚诚控告君父伏望圣慈特诏有司给降钱㑹令臣等颁下诸郡斟量给贷麦熟之日令民随税输纳臣等谨当拘榷还之县官不敢分毫使用干冐圣威臣等无任震惕之至谨録奏闻伏候勑㫖贴黄照对种麦之期只尽九月立冬之后即难施工前件奏请若蒙圣慈以民食为重俯赐俞允即望速降㫖挥庶可及时绐贷併乞照乞倚阁本路八州军苐四苐五䓁人户秋苗江东路安抚转运使司状照对江东一路旱蝗为灾除信州成熟外其余州军府喜定七年苗米畸零欠数不多民正艰食岂堪催科煎迫之苦必无输纳徒费鞭荅今流移巳多或縁迯避追唿不议蠲除则来歳耕夫必少所失经赋反多于零欠公朝厚下扵民固无所靳况权事体轻重较然甚明欲望朝廷将七年分人户零苗特与除放是亦赈荒之一助伏候㫖挥八月二十九日奉圣㫖令建康宁国府太平徽饶池州南康广徳军将喜定七年弟四弟五䓁人户见欠苗米权与倚阁仍分明出榜晓谕乞施行饶信州旱伤照对本路州县今歳旱伤至甚除建康太平寕国徽池广徳南康七郡巳尝莭次同制置总领提举奏甲蒙朝廷特赐赈䘏外续体访得饶信两州旱亦不轻遂差委承务郎信州贵溪县丞邵介前去饶州诸县迪功郎饶州余干县主薄潜刚前去信州诸县体访旱伤轻重之实同各县知县连衘保明申今据各官申到事理及据知信州章奉议所申事理湏至开具下项一据知信州章奉议申右备据各官所申在前照对本路饶信两州春夏之交不至阙雨可以随宜㦳种比之建康太平䓁七州自春一向干涸种不入土事体轻重缓急不同所以昨来先具七州旱伤申乞亟加赈䘏续闻饶信两州㘽种之后六七月以来亦是一向缺雨縁未见旱伤浅深的实所以未敢轻易一槩申陈遂分委各官体访到前项事理某又朝夕咨访参験所闻委是后来正当苗穗茂实之时无雨沾活加之间𬒳飞蝗爲患致使巳㘽种田𤱔反成枉费夫力种粮其𬒳害乃甚扵种不入土之処如此则饶信两州旱伤虽大体比建康太平䓁七州爲轻而实不可谓非旱伤州郡况其中如饶之鄱阳乐平信之永丰玉山旱伤至甚却又与七州无异兼日来体访得各处米价亦巳艰籴当收成时其价比春间反增三两倍濒湖之民巳有全食菱芡而不粒食者似此人情委难存济旣巳审究得实若遂以前来止申七州之故隐而不言即爲欺罔谨録续次所审实到事理𨳩具申闻欲望朝廷矝念两州之民均被旱伤特赐详酌併垂恩䘏庶无一夫不被其泽之患实爲幸甚申尚书省乞再拨太平广徳济粜米照对昨蒙朝廷支拨米三十万石专委江淮制置司契勘本路所部州县灾伤轻重将所拨米并提举司所𬋩常平义仓米及用度牒收籴米并制置司所籴米併爲总数斟酌分拨赴各州军应副济粜使用仍行下分管监司将拨定米斛督责州县措置振䘏且许其向后阙少续具申请所有建康府太平州广徳军三郡系准朝㫖令安抚转运司分管措置内建康府承制置司拨到采一十三万石并义仓米三万七千九百七石四斗有畸本府见行委官抄札户口候新制置李殿撰到日区处施行外太平州拨到米一万五千石并义仓米二万三千八百五石六斗有畸广徳军拨到米三万五千石并义仓米一万三千六石八斗有畸近㨿两郡申到抄札户口帐目及自目下至来年春夏之交合用济粜米数太平州三县丙户一万七千九百九十有五丁户四万七千七百有九戊户一千八百通计四十一万五千七十一口除巳拨到米数外尚欠米四十二万一千六百余石广徳军二县丙户一万九千七百四十有一丁户三万二千八百二十有四戊户二千五百有八通计二十三万九千二百二十一口除巳拨到米数外尚欠米三万三千一百八十余石若非再渎公朝仰蕲终惠则将来赈䘏必至不继槻等实有辜刍牧之责今照得两郡虽均系灾伤地分然广徳𬒳旱尤重兼本军地素墝瘠民生孔艰丰年乐歳不免贫悴一遇水旱坐待流殍而郷村之民尤无聊頼自八九月间巳有饥馁至甚者非有司极力拯䘏未易全活自丙户以下皆当给济惟城市则济戊户而粜丙丁所以粜户至少而合济人户居十之八至如太平爲郡虽颇称䌓庶然年来巳非昔比当此歉岁民间亦甚艰食但狼狈之状未至如广徳之极故惟戊户则全济丙丁户则粜内郷村丁户亦量行给济所以济户差少而合粜人户不啻倍蓰两郡事体旣稍不同其粜济遟速亦不容不少异广徳巳自十月十二日爲始太平州则以十一月十一日爲始所据两郡申到欠少米数并是的实太平所欠虽止是粜米然爲数不赀不敢尽以上累朝廷除巳从转运司那拨米斛并督责本州守令多方措置劝分招籴贴助赈粜外今来止敢以五分之一控吿公朝特赐札下建康府转般仓支拨米八万四千石应副太平州赈粜其粜到钱摫等专一任责拘还朝廷不敢分文违欠所有广徳军尚欠米三万三千一百石系指定合用之数委是无从措画併乞札下平江府百万仓照数全赐支拨以充接续赈济庶使两郡饥民获脱沟壑实出始终生成之赐伏乞指挥申尚书省乞放信州零苗照㑹近凖省札备本司同安抚司所申乞除放本路旱伤州军嘉定七年分人户零苗八月二十九日奉圣㫖令建康宁国府太平徽池饶州南康广徳军将嘉定七年第四第五等人户见欠苗米权与倚阁仍分明出榜晓谕札付本司照㑹施行本司除巳牒逐州军县遵奉施行仍榜晓示人户知悉外照得昨来同安抚司具申之时系在八月十三日其时縁委官体访信州旱伤未据申到兼本司去信州道里甚遥未见本州旱伤的实未敢一併具申续据知州章奉议并体访官饶州余干县主簿潜刚申到信州诸县旱伤之实兼朝夕咨访参验所闻委是后来当苗穗茂实之时无雨沾活加之飞蝗爲害不轻仅有铅山一县所𬋩七郷上四郷与福建接境粗得丰熟其余诸县郷都并铅山县下三郷皆系灾伤地分巳尝𨳩具申闻乞朝廷矜念并赐恩䘏外今来一路八郡皆蒙倚阁去年下二等零苗唯信州诸县人户未霑蠲阁之惠若以前来失于併申之故不爲控陈实非所以推广公朝厚下之意欲望朝廷特赐详酌除铅山一县上四郷外将信州上饶等五县并铅山县下三郷嘉定七年分第四第五等人户零苗照建康府等八郡已得指挥一体倚阁施行使千里之民咸𬒳恩赐实爲大幸伏乞指挥施行申闻事申尚书省催拨太平州振粜米照对某等昨縁江淮制置司分拨到太平州赈济米三万八千八百余石比之诸州爲数最少而本州三县合赈粜户口爲数至多尝各具申朝廷乞拨借米斛充本州赈济日夜以湏未奉囬降某于今月初一日廵历到州经行田里备见细民穷悴之状与守臣同共措置除戊户始终全济可至来年三月其乡村丁户仅能量济三次而流移新到旋次抄札者又湏一例振䘏其城市丙丁户并郷村丙户皆合振粜总计用米数十万石某等巳各竭公家之力措办钱米添贴粜济外欠阙尚多委无从出窃见本州三县今歳灾伤检放通及八分田𤱔所收旣巳无㡬而上江米舟至者甚稀邻郡又无般贩之地若非官司出米赈粜窃恐中户以下阙食狼狈日甚一日某等滥膺麾节之寄若避烦渎之诛不以控告于朝坐视境内之民饥馁流离岂不上辜君相爱䘏元元之意用敢合辞仰干造化伏望朝廷检照某等巳申事理速赐札下建康府转般仓支拨米八万四千石借本州赈粜某等谨当拘收价钱节次解纳㦯留本州粜米偿还一聴㫖挥行下如分文违欠甘坐黜罚湏至再申申尚书省乞再拨广徳军赈济米状等照对江东今歳旱蝗爲诸路之最广徳两县灾伤又爲本路之最葢本军田土瘠薄虽当上熟之年犹有艰食之虑况自春祖秋种不得下其爲狼狈不言可知仰頼圣朝哀愍元元赐转般米三万五千石及就拨义仓米一万二千余石醲恩愽施自昔所无某等与两县十四郷之人同深感戴弟此邦民贫特甚昨本路诸州抄札户口皆以五等爲别其他州县惟丁戊始济独广徳两县所谓丙者殆不及它郡之丁饥寒穷窭徃徃相似故自丙至戊无非当济之家总而计之仰哺于官者凢二十三万九千三百余口其流移新到旋次抄入者又不在此数臣等自九月间巳闻两县管下郷村有饥饿垂尽之人亟出义仓米赈给一次计一千六百余石又于十月十二日以后将丙丁戊户普行赈济计用米一万七千余石及某廵歴到军经行田野访问父老皆言自昨赈济之后又阅两月余贫民下户复以阙食遂与潾同共商议以今月十八日爲始再将丙丁戊普行赈济计用米一万七千三百余石通将三项共计支过米三万六千余石某等亦窃自念今歳饥荒非止一州一路朝廷至仁徧覆有请輙应爲力甚艰某等沗在臣子当知体国故于拨赐之米受惜唯谨专留以充赈济其军城附郭合用振粜米九千余石皆从转运司拨官钱收籴而戊户计口给济爲费尤多不敢悉用官廪以一月爲率两旬以米一旬以钱米出于官而钱则出于某之私帑区区之意本欲存留斗斛以接续赈济庻免数慁朝廷其如户口至多除三次给济计支过米三万六千余石所余亦巳不多自𨳩春以后至于四月尚湏三次给济用米至多近者安抚转运司尝具申请乞于平江百万仓支拨米三万三千一百石委系指定之数日夕俟命未准囬降今来事势迫切某等职在振䘏实不皇安用敢合辞控告造化伏望朝廷检照安抚转运司巳申事理早赐札下平江百万仓照数拨降施行某等寔与斯民同霑大赐湏至申闻者申省第二状照对某近申朝廷乞赐指挥将所拨平江府百万仓米三万石付广徳军专充赈济免令拘收价钱续准省札未赐允俞某㳟承朝廷之严即当禀聴岂应再三烦渎自速斧钺之诛窃念广徳歳菑伤伤最爲酷烈环地千里粒米不收人情忧摇皆谓必填沟壑某自去秋被命措置即行下本军差官抄札其闲所委或非其人不无泛滥而合济之家却多遗落某亟遴选彊敏爱民之官精加覈实釐正甚多又于给散之日令民户结申互相保委其有冐滥许人告陈縁此有已抄札而不敢请由有巳得由而不敢请米有以三口爲五口而自行首实有以一家得二由而复行缴还冐滥之弊委巳尽革其实贫之者却与抄入凢今所济尽是阙食之民即不敢分毫泛滥有失圣朝子惠困穷之意兼某区区愚鄙尝窃有见以爲当天患民病之时必湏上下同心竭力以图拯救廼克有济故凢朝廷所赐一勺一合尽以充振济之用其军城并属县自冬至夏合用振粜米斛皆从本司措置应副不敢于济米内分拨又振济钱米或有不给亦不敢一切倚办公上前后出备添贴其数甚多葢职所当爲自当罄竭岂敢数慁朝廷今来所乞将百万仓米二万石专充振济实縁事不获巳方有此请葢上项米斛元系陈乞爲振济之用若以其半留充出粜则三月间一济欠米万石本军旣无事刀本司帑廪又空四顾徬徨实无从出阖郡数十万生灵之命巳蒙全活至今农事方兴仰食尤急若振䘏不继则前功尽捐一篑之亏诚爲可惜伏望钧慈俯察诚悃特从前请将所拨百万仓米二万石付广徳军尽数给济免令出粜收钱与斯民均被隆天厚地之赐伏候指挥申省第三状照对某近者再申尚书省乞将平江府百万仓拨到米二万石付广徳军并充振济免令出粜拘收价钱侧聴兼旬未拜俞旨伏縁夲军巳择定四月一日给济除上件米斛外别无指拟秪得再殚愚悃上冐崇威窃见广徳去歳灾伤荷朝廷恩䘏备至昨者制司分拨米斛本军所得凢五万五千余石以毎石三贯爲率计钱十六万贯有竒尚蒙尽数予民未尝责令出粜今百万仓所拨凢二万石若以其半出粜止计钱三万缗以圣君贤相切于爱民之心既尝捐十六七万贯救之于前岂复惜此三万缗不以济之于后况某元爲本军再乞济米三万石継蒙㫖挥止与二万不敢数渎朝聴巳于本司经常支遣米内拨五千石添贴支散若使止湏振粜则本司所出之米岂不欲拘囬价钱以助漕计之乏实以本军民贫非他处比惟城市人户粗有生业可以粜济兼行至于乡村之民狼狈殊甚非济不可故虽本司事力至狭亦未免径行给予不复出粜收钱况于朝廷仁同天覆苟可保全民命必不计折毫釐今雨晹以时二麦甚茂田野父老皆言只待麦熟便可无忧但今歳气候稍迟麦熟湏至五月目今一济正是紧切之时伏望钧慈俯垂矜察许将上件米斛尽行给予贫民则天地生成之恩何以逾此须至申闻者而广徳一郡得米凢数万石并系拨充振济仰见清朝以民命爲重虽丘山之费无所爱惜何独于此万石必欲令其出粜收钱某虽至愚亦知非出君相之意日者侧闻士大夫有好爲议论者以爲此郡菑伤本不至甚官司振䘏失之太优斯言流闻遂致上误朝听窃谓欲知菑伤之重轻当观捡放之多寡欲知民食之艰否当观米价之低昂本郡秋苗巳蒙诏旨尽放则菑伤之重固不待言今去麦熟亡㡬而城市米价毎一省升爲钱四十余足则民食之艰又可概见或者徒见境无流离野无饿莩遂以菑伤爲本轻振䘏爲太厚殊不知去歳秋冬之间人情皇皇朝不保夕倘非至仁亟加拯捄则沟中之瘠巳不胜其衆矣况自冬及春虽屡行给济计其所予实亦亡㡬葢本郡当济之家爲口㡬二十万而前后散米不过六万石有竒民间所得虽㣲然不劳经营坐获升斗和以菜茹杂以糟糠一日之粮衍爲数日故能保全性命以至于今然其困穷憔悴之状见于面目者在在皆是葢官司给济仅能免其馁死而生生之业固巳赤立无余且城市居民粗有营运本司出米振粜其价又爲甚轻尚有自旦至暮无钱可籴者某廵歴此来目击斯事遂将军城县市仰粜之户普济一次而痛减官籴之直毎升爲一十八文况于田野郷村尤爲岑寂若改济爲粜其间无钱可籴者十室而九未免却以由历转售扵有力之家饥肠弗充坐以待毙是朝廷不阶屡济以生全之而頋恉一济以弃絶之也况今大麦巳穟而未黄小麦方秀而未实民食之乏正在斯时给济之期不容更缓契勘百万仓米除前一济用过八千石外目今所存一万二千石见分拨军城并四安仓椿顿今此一济系是结局视前当稍加厚㑹约用米二万余石本司事力虽㣲亦已那拨米六千余石钱二千余贯添凑外须至尽将上件百万仓米充数方了给散一次窃见汉之汲黯事武帝雄猜之主其奉使以出又縁它故犹能便冝发廪以赈饥民然后归莭以请矫制之今某幸遇仁明寛大之朝且尝承诏措置荒政亲见民穷如此頋乃便文自营苟迯谴责非惟有媿昔人岂不仰辜朝寄用敢不避诛斥谨同知军魏承议以此月十日爲始一面开仓祳给外伏望钧慈检照某累申事理速赐指挥行下所有某不俟囬降专輙给散之辠併乞重赐䥴表施行湏至申闻者奏爲不合差广徳军敎授措置荒政自劾状臣今月𥘉十日据广徳军申知军魏岘按奏敎授林庠不职奉圣㫖放罢臣伏见庠之爲人素自修饬其掌学政又皆可观岘遽劾闻深可惊骇盖縁与闻荒政有若越职侵官臣而不言谁与言者窃惟去歳广徳之旱甚于它郡幸蒙圣恩优赐廪粟明诏帅臣监司分行措置臣与权帅胡槻共议以爲此郡之民凋瘵爲甚振济之责固在守贰商榷佽助不可无人博采群言皆谓本军敎授林庠诚实恳到有志及民臣遂委之同共讲画庠以职在敎导陈谊力辞臣非不知敎官自有职分不当与闻民事实縁本军官僚别无可委兼民命危急不应拘牵常法坐视而不知救强之再三庠始任责朝夕尽瘁区画有方遂使千里赤子均𬒳朝廷振恤之实惠桐川之人悉能言之臣方頼庠得以迯责而庠乃用是以获罪盖㝷常州县救荒只欲自专其事侵牟移易惟所欲爲朝廷监司莫可䆒诘庠旣同共措置自太守以下虽欲爲欺终有掣肘庠之召怨实基于此胥吏乘岘未至巳有营惑之言臣行部到军有宗室寄居论本军民病十事臣之望岘不薄出以示之且谓此邦同官惟敎授可与讲究共起斯民深痼之疾本是羙意不虞岘反疑庠以此告臣惧其旁观不得自肆岘之忌庠自此而深臣昨用官钱兊提举司和籴米四千余石椿留在军接续赈粜岘以郡计窘乏漫无措画乃垂涎此米欲掩有之遣吏勇桴传道指意讽令作出剰献纳庠具陈其不可岘之怒庠至是益甚臣虽未见岘章采诸道涂咸谓劾庠之䟽縁此而上岘虽庸騃宁不稍知是非何至率然妄发盖以广徳弊坏未易友吾故爲脱去之计以图善地情状本末暴之天下自有公论重惟陛下不鄙臣愚使分一道按察之寄别白善否其责在臣今庠乃以宣力捄荒横遭疾臣宁冐昧一言同受谴责无宁畏罪冺黙上负圣主下惭物议是以干犯宸严具陈事实伏望圣明察庠居官本无它过致其出位咎皆由臣庠旣罢黜于臣之义尤难苟免欲乞明诏有司议臣之辠併赐镌斥施行湏至奏闻者并申尚书省御史台諌院第二奏乞待辠臣近据广徳军申守臣魏岘按奏敎授林庠不軄得㫖放罢臣巳具奏本末乞将臣併赐镌斥以惩差委失当之辠及庠申到岘章取而读之则意不在庠专爲臣发震悸累日无地自容臣以疲愞缪当荒政之任若谓其识见庸闇委任非人措置乖踈周防不尽窃自揣量诚恐未免以此加辠臣何敢辞顾岘所陈事関堂陛臣书生爲吏乃干名敎之诛可无一言再渎天听伏念臣自去歳旱蝗以来朝夕忧惧访求疾苦不惮驱驰区区此心唯知救生灵所以固邦本布徳意所以尊朝廷曷尝一毫自爲巳计昨蒙圣恩再赐民粟即勒手牓徧谕田里使知获免饥饿流移之苦尽出圣上仁恩一饮一食冝知感戴盖赤子朝廷之赤子钱糓朝廷之钱糓人臣于此得效尺寸寔借朝廷事力就使推行尽善皆是軄所当爲以此言劳稍知义理之人亦所不敢昨者累申朝省乞将赈粜米改充给济实縁春夏之交青黄未接官粜虽平而城市居民尚苦无钱可籴村野穷僻困悴尤甚陛下至仁旣尝斥四五万石以活饥贫顾此万斛圣朝岂复靳惜輙縁至意捐以予民私谓推广上恩纵令获罪不过薄责若早知此举渉尾大衡决之嫌则臣虽至愚焉敢犯此大戾窃观祖宗朝范镇在陈范纯仁在庆皆尝以便冝发粟不俟奏报而朝廷未尝不尊堂陛未尝不严当时群贤满朝亦未闻有虑其启专横之渐者今臣先请后发其视二臣尤非专輙况不旋踵而报可之命下是陛下固以亮臣之心而赦臣之罪朝廷之上亦举无异论矣岘爲郡守乃独追尤前日予民之不当是併陛下之赦臣者亦非也况其始议之时庠与一二同僚皆主振贷独岘移书告力言给济之便及到郡又纵臾再三谓民穷如此非徐行拯溺之时且令所亲作诗勉以汲黯之举自始至末岘皆与谋故申省状云谨同知军魏承议开仓赈给若岘不与闻敢妄爲此言乎今乃加以不有朝廷之辠是无天也兼臣从来廵历先期戒约官吏毎送迎毋排办所至萧然人所共覩比者徃来桐川虽廵尉职当警护亦令勿出唯将入郡城见市井小民执旗迎候者颇衆臣方讶其无钱籴米安得有钱制旗亟谕之散去已而物色乃知岘用公库钱制造以给之又出绢与民绘像欲爲臣立祠于学且属庠撰述碑文幸庠力辞而止臣继闻之即移文禁戢明言全活生灵自出朝廷之赐凡百官僚止是奉行有何功徳可以当此令其日下除撤向使庠率尔承命其爲竒货亦又甚焉臣性踈直待人不疑见其外若温柔谓可与之爲善慨念本军积弊巳极方约其同心讲究以苏民瘼不谓其意薄陋邦潜图脱去巳设机穽于出肝肺接殷勤之𥘉柔邪之类其不可测如此非不知乆去阙庭孤危易撼见㡬不早尚口乃穷然念㣲臣事君粗有本末上頼仁圣保全至今就令奉使失职朝廷自有黜典台諌自有公论而属郡如一魏岘得相陵蔑谊当自反何敢办明矧如岘所陈旣有扶持名敎之深虑则臣之所坐宜得覆载不容之大僇岘去臣留尤所未安欲望圣慈明诏有司审覈虚实倘岘言有状即乞将臣重赐贬窜施行臣见今待辜外伏候勑㫖申御史台并户部照㑹罢黄池镇行铺状照对黄池一镇商贾所聚市并贸易稍稍䌓盛州县官凡有需索皆取办于一镇之内诸般百物皆有行名人户之挂名籍终其身以至子孙无由得脱若使依价支钱尚不免爲胥吏减尅况名爲和买其实白科今㨿张宣赵义等四十三状所陈诚可怜悯以区区铺店能有㡬许财本而官司敷配曾无虚日诚何以堪照得在法置市令司自有明禁朝廷屡行申饬不许剏立行名当司虽已严出榜文不许州县抑勒行铺买物然行名不除终爲人户之害牒本州帖县镇将黄地鎭应干行名日下并行除兑仍给版榜本镇市曹钉挂晓示如今后州县镇务等官吏輙敢科敷民户收买一物一件许径诣本司陈诉定将官员案劾公吏决配施行仍申御史台尚书户部并移文诸司照㑹西山先生真文忠公文集卷弟七西山先生眞文忠公文集西山先生眞文忠公文集卷第八西山先生真文忠公文集卷第八对越甲藁奏申申户部定㫁池州人户争沙田事状照对乔廷臣江从龙互争毕家沙产事自嘉定戊辰至今凡九年更卓编修俞监簿庄大着胡判院孟侍郎章即中胡总领至某凡八任予此夺彼不胜其异说省部行下不知凡㡬符以某观之事有简径明白而官司一时施行之误遂至于纷然淆乱者此类是也盖上项沙产元系吕仲富胡彦文承佃歳入租钱一千七百贯有竒其后提举常平司以各人拖欠数多遂下本州主管官召人刬佃于贵池县税户乔廷臣乞增为二千七十余贯且先纳半租入官本州主管官申取提举司指挥㝷蒙行下估计乔廷臣抵产给据为业此开禧二年也自时厥后乔廷臣管佃凡三载其所输纳𥘉无分文之逋而青阳人户江谘者意在搀夺遂于嘉定元年以后诡易姓名或称李必胜或称刘先斍或用其父江捴名或用其第江从龙更讼送愬谓乔廷臣当来不合用明讼请佃乞别召无碍人实封投买夫明状请佃谓非违法不可然其失在官司而不在佃户何也盖提举司元行下召人实封投买而乔廷臣乃以明状自陈官司勿许焉可也而提举司佥聴旣以爲可本州主管官又以爲可遽从而给佃焉此官司不守条令之过而非乔廷臣之罪也及乔廷臣承佃数年江谘始愬其违法前任俞监簿深不以爲然既给㫁由付乔廷臣又欲科江谘诡名投牒之罪盖以乔廷臣输租如故无可夺之条而江谘设谋倾夺有不可启之渐故也使有司守法据正皆如俞监簿自足以杜两家无穷之争柰何官司利于增钱故江谘得售其计嘉定二年二月提举司下池州将上项沙产出榜召人实封请佃江谘之弟从龙顿增租钱为三千四百贯官司为其所啖复给据以予之施行之误实自此始乔廷臣不甘其攘夺也亦乞增租如江从龙之数两词互起经渉数年至程郎中内始下法官指定以从龙为无理而乔廷臣三科无欠不亏国课合许其增租仍佃此说颇为公当然乔廷臣一时陈乞增价初非本情特以不平江从龙攘夺之故遂爲此请其后萌悔意经部陈愬谓出于州吏之抑勒且其产比元佃时有坍损去处乞行下打量察其用意不过欲得止依元额输钱而巳省部以其前后反覆遂下本司责状如不愿依江从龙所着之价即仰日下退产给付江从龙如愿依此价即不许陈乞打量乔廷臣既不肯增钱遂行情愿退产及本州唤上江従龙取问本人父子亦自称无力不愿请佃又再追乔廷臣审责坚乞吐退还官窃详上项沙产初无增减始则两家争之如金玉后则弃之如弃髪其故非他盖前日租课之额轻而后日租课之额重故也江从龙元初于旧额之上陡增一千三百余贯者原其本情自知无法可以搀夺唯有增租一说可以中官司之欲故髙其价以啖有司未暇计后来输纳之难易及乔廷臣旣退佃然后顾虑乆长之利害却乞给与元佃之家姦黠之情于此毕露今蒙省符令本司更切究实仍追乔廷臣取问畨悔玩弄情罪某亲行审订窃谓乔廷臣畨悔其情尤可察江从龙之畨悔其情爲可诛盖乔廷臣承佃官产首尾数年公家租赋输纳无缺自江从龙兴词搅优非唯乔廷臣家实𬒳其害而官司物产亦成担阁及乔廷臣旣行吐退夲人便合抱佃乃敢饰词推托使官产两无所归正是郷曲强便之徒初欲搀佃他人田土遂诣主家约多偿租稻家旣如其言逐去旧客而其人遽背元约不肯承当主家田土未免芜废即此言之江从龙之罪甚于乔廷臣明矣兼江从龙之増钱出于情愿乔廷臣之増钱迫于不获巳不获巳増钱而畨悔者可恕情愿増钱而畨悔者难原况省符内明言如乔廷臣不肯依价即令日下退业今本人不愿増钱而愿退业正应上项指挥今若加以玩悔官司之罪则彼有辞矣且其事业又有甚不可者先圣有言民无信不立大易之论理财必曰正辞国家立租课之法明言三料有欠然后许人刬佃至绍兴勑又复展一季之限今若开争夺之门虽三料无欠而他人有能増立髙价者亦听其刬佃一则其名不正二则失信于民自今以后国家法令谁敢信慿官司田产谁敢请射其扵大体関系非轻近者青阳县有沙田一所人无佃者遂裁减租额以诱人陈请甫及数年骤令依租额输纳输纳不足遽籍其家某因陈词遂与批判谓果如所陈是官司以沙田爲穽诱而䧟之也即行下改正而还其赀大抵今之州县有司鲜知理财正辞去食存信之谊故其施行类多如此遂使官民相疑有如雠敌良非细故其区区之见以爲上项沙产若令乔廷臣依旧价接续承佃以示官司守法存信而不贪小利上也併二人皆不予而下本州召人情愿实封次也至于二人畨悔情罪皆以经赦欲姑行原免本司除已帖县将乔廷臣着家知在外更合申取指挥施行仍乞检照旧法行下约束本路州县应租佃官产之人若非三料有欠并出季不纳官司母得许人刬夺元以低价召人承佃后来不许增添租额庻㡬官民相孚争讼寝息谨具申行在尚书户部伏候㫖挥泉州申枢宻院乞推海盗赏状照对温艚贼徒自四月二十九日侵犯郡境本州亟牒左翼军遣发官兵及劝谕晋江同安管下诸澚民船与官军会合前去收捕公移亲笔再三勉励如能捕获贼首及其徒党除优支赏犒外更与保明具申朝廷补授官资用是人情翕然莫不思奋至五月十三日左翼军统制薄䖏厚躬率守阙进义副尉权正将备将丘仝进勇副尉充拨发官陈聪効用充拨发官廖庚降守阙进勇副尉训练官呉世荣前进武校尉权本州潜火官商佐等乘驾甲乙丙大战船并次船共五只计水军四百一十八人烈屿守领方知刚林枋等紏集民船三十六只计郷兵四百六十二人岭兠总首王行巳船四只计郷兵六十人其贼船一十四只望风奔遁至漳州沙淘洋爲官民船赶上获到贼首赵希郄林添二陈百五蔡郎四名贼徒林从五等一百一十七人又左翼军捉到贼探郑九七髙彦二名晋江县尉捉到贼探朱十四一名惠安县捉到贼探林庆郎一名又漳州统领杨修武续捉到被掳人樊十等一十一名总计一百三十六人并賘仗等分送州司理院及左翼军勘院根问各据招节次在海行刼及上岸放火杀人等罪犯于当月二十四日照㫁处㫁及将被掳人释放巳具申枢宻院外切念叨居郡寄平时素无威望可以震慑姦心致使贼徒乘间侵轶仰頼朝廷威徳所按将士民兵相与恊力虽未能尽行勦絶然贼首赵希郄素与王子清敌体林添二陈百五蔡郎等亦皆王子清腹心旣遭擒戮贼势縁此遂孤其气亦沮目今窜入北洋泉漳一带盗贼屏息畨舶通行所有统制薄处厚等委有劳効合保明具申下项一武经郎殿司左翼军统制泉州驻札薄处厚㢘谨持身善抚士卒到官数月脩饬军政渐有条理舟船器甲整治一新及贼徒及境遂能奋不顾身统率将士冲冐风涛之险于五月初九日至晋江县管下水澚海心捕获强盗王子玉等四十八人十二日至同安县管下料罗海心捕获强盗史添四等三十一人解赴本州根勘各曽在海节次行刼巳申安抚司酌情豦㫁外至当月十三日至漳州沙淘遂捕获贼首赵希郄等旬月之间海道顿清欲望朝廷特赐奨擢以爲兵将官之劝一左翼军将副合干人林赐廖彦通丘仝陈聦廖庚呉世荣及本州潜火官商佐等并系在海亲获兇盗之人欲乞朝廷特赐指挥各与陞转内丘仝一名人材事艺颇岀诸校之左曽于去年十一月内带领兵船到漳州海界沙涛洲亲获强盗徐十一等一十五名今年三月到潮州海界蛇州洋亲获强盗陈十五等一十四名解赴本州送狱根勘各节次在海行刼賘满其徐十一等巳具申安抚司陈十五等从本州便宜处㫁外及五月十三日沙淘洋之捷丘仝用力尤多如蒙朝廷推赏即乞稍赐优异使将挍有所激劝又呉世荣一名元系进勇副尉权法石寨因去年六月内福州客人陈八太在本港捕贼行刼有失收捕具申朝廷蒙行下镌降一资责以自効其刼陈八太船贼人续被温州乐清县尉捉获外其呉世荣能以勤补过于去年十一月内将带人船到本州海界围头洋亲获强盗谢三一十一名解赴本州送狱根勘申安抚司处㫁讫至今年三月内又于潮州海界蛇州洋同丘仝获到陈十五等一十四名至五月十三日沙淘洋之捷呉世荣宣力亦多欲望朝廷特赐㫖挥叙复先来所降一资外更与陞转施行又商佐一名系故商荣之子昨因随父于大奚山立功授进武校尉后縁其父海州失利怨仇乗之遂肆诬奸致遭追夺居常以门户衰落毎有爲国効命一洗前耻之意提举市舶赵某以其父啇荣曾出其先丞相之门带到本州权监药局某因差部押濳火衙兵统制薄处厚以知其人熟于海道遂令随船前去捕贼啇佐首登贼舟俘获兇党其勇敢趫捷实有可嘉兼昨来所犯巳娄经赦宥欲乞朝廷特赐叙复于令参选庻免终弃于无用之地併乞㫖挥一本州同安县管下烈屿首领方知刚林枋等各系士流颇能以信义服衆本县𥙷充首领提防盗贼昨王子清等在漳州海界浯屿放火杀人去烈屿止一望间方知刚等即团结丁壮排布矢石控扼海岸未㡬贼船果到本屿见其有傋不敢輙犯一境生灵頼以获全某𥘉无贼报博访寓公士人以讨捕之䇿衆论翕然以爲温艚贼徒素与烈屿爲仇而本屿民兵便习舟楫可爲官军之助某遂礼请乡官前徃劝谕其方知刚林枋果能効力率到人船与左翼官兵㑹合贼徒𥘉欲抵敌以官民兵势盛恐惧䘮胆遂束手就禽窃照庆元格诸色人等亲获兇恶强盗三人下班祗应五人进武校尉七人承信郎今方知刚林枋系同左翼军兵获到贼首赵希郄等四名贼徒林从五等一百一十余人又非仅获五七人之比伏望朝廷特赐详酌推赏施行一本州晋江县管下岭兜总首王行巳将带人船自备粮食器械随队左翼军下海会合获到贼徒钟宋三等七名亦合照条推赏併乞指挥右件如前伏乞指挥施行申闻者申枢宻院乞优恤王大夀窃惟见危授命士之所难今有厠迹戎行缀名小校而能捐躯狥义凛然有烈士之风其在今日尤爲难得某旣亲暏其事岂容不以上闻比者海盗披猖侵轶郡境某亟牒右翼军分兵防遏是时群贼泊舟围头澚距州城百余里官军星夜疾驰至辰已间猝与贼遇贼徒椎牛大嚼而官军犹未朝食衆寡劳逸既皆不侔故自将官邵俊以下俱有观望蓄缩之意独拨发官进勇副尉王大夀者忠勇奋发控弦直进贼徒中箭而毙者凢十余人群兇爲之夺气邵俊等旣引军稍退大夀犹挺立不移立骂俊等曰赵官家平日飬着好人见贼便走其时惟队将秦淮军兵朱先陈捷呉庆尹政李从六人随大夀及秦淮等死之李从以两夺贼获免海濒居民登髙山望见者莫不失声叹息爲之泣下某旣爲文遣官以祭且厚恤其家及收刺其子弟士卒闻者于是竞劝未㡬遂有沙淘洋之捷俘获贼首林添二等适皆下手杀害官兵之人行刑之际设大夀位于旁令其子剖心以祭虽足以慰英魂而摅衆愤然惟清眀之朝方崇奖忠义以励风俗今大夀以军中一挍之㣲家有垂白之母一旦遇贼宁殒其身而不忍负国宁死于王事而不暇顾其亲其志节卓荦如此傥以其人㣲之故泯嘿不掦殆非所以爲忠义者之劝伏乞详酌将故拨发官王大夀优与赠䘏仍将其长男効用王凯夫补授官资所有秦淮等五人併乞优䘏施行伏候㫖挥小贴子称所有准备将邵俊等縁不进前救援致王大夀等战死本军统制薄处厚巳将俊等㫁遣降充长行去讫更合取自指挥申闻事申枢宻院措置㳂海事冝状照对泉之爲州控临大海实闽陬要会之地国家南渡之初盗贼屡作上勤忧顾置兵立戍所以爲海道不虞之备者至详且宻𨳩禧军兴之后戍卒生还者鲜舟楫荡不复存于是武备空虚军政废壊有识之士所共寒心近者温明群盗窥见单弱輙萌侵轶之志仰頼圣朝威徳广被亟遂肃清傥幸目前之警粗平因循茍简不复少加经理安知其亡后日之患其不揆迂愚窃思所以爲乆安之计者近选委本州观察推官李方子知晋江县徐叔用同左翼军副将丘仝等徧行海滨审枧形势今据逐官申窃见㳂海列戍要在控扼得所布置得冝士卒精练器械整齐舟楫便利而又习熟风涛然后缓急可用令来左翼水军三寨曰寳林曰法石曰永宁本州㳂海四寨其紧切者二在晋江曰石湖在惠安曰小兠大畧虽巳得控扼之数然寳林取城甚近距海殊逺其势稍缓而廼有新旧两寨至围头去州一百二十余里正阚大海南北洋舟船徃来必泊之地旁有友港可逹石井其势甚要而前此未尝措置此控扼之未尽得其所也寳林所屯水军三百其数爲多法石虽有一百二十余人然正爲防海要冲之地其数尚少永宁歩军之数倍于水军诚爲倒置此布置之未尽得其冝也诸寨军兵杂以老弱法石军器总于大军遇事関请未免稽遟大军战舰仅可足用自余诸寨船只俱无徒有舟师之名𥘉无其实至于营房倒塌器械阙少亡具尤甚若不及今逐一整备临时必至误事今条具合行措置事件下项湏至申闻者一寳林新旧两寨在城南一里许初因绍兴间统制陈敏申谋自福州延祥寨发到水军暂住寳林寺其后就寺傍建寨因以寳林爲名据其地势不过捍城外子河左翼大军旣屯城东缓急自可爲用水军重屯深居内地未合事冝今欲于见屯三百人内拨出二百人以七十人添屯法石以五十人易屯永宁以八十人新屯围头其寳林空闲寨屋却拨歩军居住以翼城南亦不失爲捍城之备某窃详所申委属允当盖水军正爲防海而设某顷在金陵见两司水军皆于龙湾左近屯驻俯瞰大江未有以水军爲名而深䖏内寨者今若移寳林水军添屯法石永宁两䖏及于围头置戍粮廪衣赐𥘉无所增而军人列居海频习熟风涛之险与安居内地养成骄脆者不同子孙生长其间未免以渔採爲业他时招行招刺无非惯便舟揖之人实爲永利欲乞朝廷剳付左翼军照应施行一法石寨去城一十五里水面广阔寨临其上内足以捍州城外足以扼海道合重屯以壮形势稍加葺理使成家计而人数尚少诸事苟简今合行之事大畧有五一曰增添人数照得见屯止一百二十六人合于寳林两寨拨出壮健军兵七十人及招收稍工碇手共凑作二百人庻㡬声势稍张可以镇压二曰改添寨宇照对本寨𥘉因寓屯弥陀院傍逐旋展创规摹简略元管军房一百二十九间除西廊并佛殿后横廊共一十九间皆弥陀旧屋损甚合折外见存一百一十间今欲添屯作二百人尚欠寨屋九十间合行添造又寨之山势其东稍厚西多空阔合移寨就东仍依后山爲将官㕔别迁寨门以对前山却存留弥陀旧殿以𥙷西边之阙庻㡬士卒得以安居又今敎塲去寨㡬二里许傍临官道毎遇敎阅发箭有妨徃来之人欲移就寨前空地以便阅习三曰预备舟船照对左翼军甲乙丙大战船三只系是鼎新创造木植坚壮所费不赀近者一出便获胜捷目今见泊近城水次今欲移就法石港安顿责付正将差官㸔𬋩毎月遇潮长日分草校一次本州差职曹官同将官阅相旧例春秋各大校一次后縁无船遂不复讲欲自日下爲始仍旧举行庻㡬舟船在水逐时运动旣免杇腐人船相习亦免生踈余时即用蓬蓆遮覆以避雨淋日炙之患四曰预関军噐照对本寨军器总于左翼军其在寨者止有军人随身木弓弩皮头鎗可备演习而不可攻战遇有缓急施行関请委属非便合量関兵噐收顿本寨库眼责付将官交𬋩遇有急缓便可给付军兵使用不致后时五曰预桩钱粮照对仓卒或有贼船合行粘踪追捕多以候借请遂至缓不及事合将本寨军兵钱粮预行支椿一月专一凖备出海捕盗使用窃详法石寨正系咽喉之地日前屯兵旣少止差准备将训练官弹压其正副将却深居寳林寨海道仓卒有警徃来咨禀旋发官兵旋雇舟船旋関军噐三者旣备又湏申州借请未免迟廽累日贼徒巳窜逸乆矣今若添展寨宇屯水军二百人就立正将廨舎有舟船有器械有钱粮气势自然雄盛万一贼徒在海作过爲正将者即可遣兵收𥙷无文移徃复之劳无仓卒迫遽之患委属利便除巳牒左翼军一面措置外欲乞朝廷札下本军疾速照应施行一永宁寨去法石七十里𥘉干道间毗舎耶国入冦杀害居民遂置寨于此其地阚临大海直望东洋一日一夜可至彭湖彭湖之人遇夜不敢举烟以爲流求国望见必来作过以此言之置寨诚得其地但沿海列戍当以水军爲主今来仅存五十人而又杂以老弱歩军却有百人实无所用合于寳林寨拨出壮健军兵五十人添作水军一百人而以歩军五十余发回寳林拄替外存留歩军五十人通以一百五十人为额其寨屋元系郷民恊力架造今见存军房一百五十间浅隘太甚火道又狭军人自言家口稍多者难以安存春夏之交多苦疾病近日上户复为添造二十间稍堪居止其旧军房舎量行展拓毎三间併作二间庶㡬地歩稍寛可以存活老少计今所存旧军房一百五十间可併作一百间通新造二十间爲一百二十间尚欠三十间兼将官有廊而无房舎环视寨外尽有余地而西北地势颇厚欲展向西北两面添造将官房舎及寨屋四十间仍将火道窄狭去豦斟酌除拆以通闭塞爲利便所有本寨军器却稍足备但水军所需者𥿄甲今本寨乃有鐡甲百副今当存留其半而以五十副就本军换易𥿄甲其钱粮併照法石体例椿办一月窃详永宁寨委系海澚要害去䖏合行展拓寨宇添屯水军除巳牒左翼军一面措置外欲乞朝廷併赐指挥施行一围头去永宁五十里视诸湾澚爲大徃来舟船可以乆泊访之土人贼船到此多与居民交通因而爲盗况自南洋海道入州界烈屿首爲控扼之所围头次之烈屿旣有土豪郷兵可恃围头合行措置今欲创立小寨约以百人爲额上可接永宁下可接烈屿前可以照应料罗呉屿等䖏内可以控捍石井一带港口实爲冲要略计置寨之利有五本州海道门户得以捍蔽一也设有缓急动息易知无仓卒奄至之患二也士卒习熟地利易于捍御三也坐而需贼以逸待劳四也地势如常山之蛇首尾可以相应五也以此言之合行创置今相视到两䖏其一髙广山下阚临大海一目皆尽但地稍狭露东厚西薄可以暂驻而不可乆居若欲爲经乆之计则当在髙广山后其地平广藏风乞牒左翼军差谙晓立寨人审定某窃详围头置寨事属创始与前两䖏止是添展事体不同费用旣多尤当加审遂博访寄居侍从等官及土居土人郷豪澚长之习熟地利者皆谓围头置寨委合事冝盖㝷常客船贼船自南北洋经过者无不于此梢泊盖其湾澚深阁可以避风一也海中水咸不可饮食必湏于此上山取水二也当䖏居民亦多与贼徒交通贸易酒食店肆色色有之三也居常客船贼船同泊于此不测间多被贼徒刼掳而去径入深洋不见踪迹今若于本䖏置一小寨屯兵百人预备舟船预関军器预椿銭粮悉照法石寨永寕体例委足以机察盗贼保护民旅某巳牒夲军一面差人标定寨基计料剏置外欲乞朝廷详酌速赐指挥施行一诸寨水军务要人人可用近所阅视勇怯未免相半契勘左翼水军阙额颇多合量行招刺外仍牒本军将在寨水歩人通共拣选应水军内有不堪出海之人拨入歩军队伍歩军内有稍谙船水及虽未谙而少壮勇健堪以演习之人却拨作水军使唤又寳林两塞附城与大军宻迩稍有老弱尚可存晋惟自法石以徃并湏精锐不可以老弱充𢾗某窃详所申委系要切今取会本军要见水军有无阙额据申见阙七十五人最是梢工碇手全然阙少梢碇乃船人司命与水手事体不同若刺军兵恐无肯就之人乞备申朝廷行下本军且招梢碇四十人仍与刺効用名目庻㡬海滨强壮轻捷习熟风涛之人欣然就募欲乞朝廷详酌併赐指挥施行一廵绰海道合令诸寨分认地界自岱屿以北石湖小兠主之毎廵至兴化军寨蓼寨止自水澚以南永宁围头主之毎廵至漳州中栅寨止自岱屿门内外直至东洋法石主之毎廵至永寕止逐月一廵其所差将校军兵姓名并下海日分申州以慿考察某窃详所申区画地分巳得其冝欲乞札下左翼军并本州照应常切遵守一左翼水军三寨法石系是里巷去城不逺永宁围头正临大海风沙簸掦将士到彼未必乐居兼又责之逐月廵绰则时时在海暴露日多欲牒左翼军今后将官差在永宁围头者以二年爲率理作重难除获到贼徒别申朝廷照条格推赏外如止是廵绰有劳界内无盗贼作过亦许本军保明陞差一次其法石将官在寨实及二年如能究心军政肃清海道亦与申闻朝廷别加酬奖窃照㝷常军中陞差多出主将私意今若明立定制必湏弹压盗贼有劳之人方许陞进又必以二年爲限则𬒳差将佐于本职不敢苟简实関激劝欲乞朝廷详酌札下本军遵守施行一石湖寨取城五十里旧名海口南镇与北镇相对城下之水从此入海潮汐所通实爲本府内门岱屿一山屹立其中土人称爲岱屿门乃近城控扼至要之地寨基平广居民颇多旧𬋩额三百二十五人今除出戍二十四人外见𬋩在寨土军一十九人新招水军三十八人委是单弱欲增作一百人寨屋元𬋩一百二十间见存三十二间余皆倒坠今既増作一百人尚欠军房六十八间合行添造所有军器大叚欠阙併乞委官计料制造施行一小兠寨取城八十里海道自北洋入本州界首爲控扼之所又爲海澚荒僻之䖏日前常有贼徒公然到此刼船而去旧额三百一十人今除出戍四十一人外见𬋩在寨土军四十一人水军六十六人内新招二十九人皆颇壮勇若据此数加以训练必得其用寨屋元𬋩一百间今见存三十八间余皆倒坠合行添盖所有军器併合委官计料制造窃照石湖小兠两寨置立去䖏正系本州门户军额阙少营房倒坠舟船器械色色无有此本州所当任责者除巳一面措置务令整备外伏乞钧照一诸寨分屯控捍海道有人无船与无人同近来节次捕获海冦收到船一十五只除损敝不堪外有尚堪乘驾者五只合委官计料修整拨付永宁围头石湖小兠寨使用除巳帖委水军副将丘仝计料修整发下诸寨仍督令逐时敎习在船武艺务令惯熟外㐲乞钧照一今来左翼军创置围头新寨添展法石永宁两旧寨其费用巳不少兼军人一畨移徙般絜家属置办动使官司皆当与之区䖏令其所至如归通计不下万余缗又石湖小兠添剏寨屋制造军器亦非数千缗不可目今郡计虽窘乏至甚然石湖小兠乃本州所当自任其责巳极力樽节一面措置外不敢上紊公朝所有左翼军阙乏尤甚更无寛剰可以那拨自非控告朝廷无以集事告乞科降钱会窃恐重于施行或上下殿司支拨又恐徒爲文具如近蒙札下支拨钱七千贯应付本军制造军器等用止据拨到三千贯自余皆是虚数巳别具申外今来欲乞钧慈不靳小费以爲海道悠乆之备特赐拨降度牒一十五道发下本州交𬋩变转责付本军所委将佐着实友用某谨当严行督察所造寨屋之属务令一一如法不许分文虚费候毕开具帐状供申伏乞指挥速赐支拨施行申枢宻院乞节制左翼军状窃见左翼一军屯驻泉南垂七十载官兵月粮衣赐大礼赏给及将校折酒等钱间遇出戍借请悉倚办于本州招刺効用军兵亦例从本州审验若无一事不与州郡相関其实未尝畧有统摄故于军政全不与闻兵籍之虚实舟楫之有无器械之利钝敎阅之勤隋陞差之当否本州悉不知之夫以一军数千人付之一统制官殿司旣在行都本路帅司相去亦数百里军政修废无由考察故自十数年来爲统制者得以肆意掊尅歛怨行伍敎阅尽废纪律荡然州郡虽知其详然不敢问盖縁彼此素无统摄平居无事未覩其害一旦有急如丁丑春尼院之灾守臣亲出救援将士偃然不肯用命必邀重赏而后肯前今夏海冦陆梁本州措置收捕幸统戍得人军律粗整且与州郡同心恊力故得俘获群丑向使如前任贺清臣之愚愎其取败也必矣窃见比年以来海盗不时出没米商舶贾间遭刼掠今夏一警尤爲猖獗慿籍朝廷威徳幸遂肃清近准帅宪司牒明台海界复有强冦正是整饰军政之时某见具措置事宜申取朝廷指挥若本州与左翼军不相统摄终恐别生矛盾无由集事伏望钧慈俯赐详酌照殿歩司出戍淮上体令令左翼军听本州守臣节制庻㡬彼此一家平日有所施行可相评议缓急或有调发不至乖违实悠乆之利伏候指挥西山先生真文忠公文集卷第八西山先生眞文忠公文集西山先生眞文忠公文集卷第九西山先生真文忠公文集卷第九对越甲藁申枢宻院措置军政状照对一介踈庸误膺郡寄民事之外其于军政粗克究心自昨者海道披猖幸即俘戮因加讲究乃知武备乆弛荡无隄防故使兇顽之徒得以玩视于是选委僚属遍行海上相视形势诹度利便条画备御之䇿具申朝廷施蒙报可仍给赐祠牒以赡工役之费遵奉指挥督促措置今则法石永宁二寨添展圆备寳盖新寨亦巳落成增屯舟师分拨戦舰复水敎之旧制定廵逻之界分巳皆各有理条除别具申外但其间尚有未尽未便事件虽叨恩易郡受代有期倘不一一申陈切虑异时仍前堕弛使朝廷给赐遂爲徒费所区画亦爲空文其罪大矣用敢不避黩烦具列如左湏至申闻者一海道之备无先舟楫徃者左翼虽有水军之名舟楫之具𥘉无一有或遇冦警临时差顾徃徃缓不及事兼人船未尝相习岂能冲冐风涛与狂冦争一旦之命今来节次分拨法石寨巳有甲乙丙大战船三只又有宁海平海船各一粗为足用外永宁寳盖各只有平海船一仅可载战士四十余人逐寨皆俯瞰大洋万一贼舟歘至其衆稍盛法石相去隔二三潮猝然救援不及非惟难以取胜抑恐返滋贼势合更与造船二只发下两寨添贴使用兼照旧额水军战船三年一小修五年一大修例从本军申帅府帅司申朝廷徃复迟廽差官计料裁减动至累载方凖行下或竟寝不报縁此坐泥腐壊不可复修今若仍循旧例遇当修之歳然后有请于朝廷切虑报应稽遟不及以时修葺二三年间诸寨之船必皆朽败一有警急何所措手切照甲乙丙三大战船元系朝廷行下运司本州就有𬋩官钱内各拨一半应副候毕申豁爲钱一万二千余贯平海等船系本州将获到贼船重行帮修拨付蓬㠶槓具色色全备其费亦复不少若二三年间便爲弃物深爲可惜与统制杨武翼俊及本州通判施朝奉诚一等官详细评议皆谓莫若具申朝廷乞支降官㑹二万贯内五千贯付本军打造戦船二只拨付永宁寳盖二寨添贴使用余一万五千贯发下本州知通同共交𬋩置抵当库一所于本军选差将佐一员干当将收到息钱分明上暦不得那移他用遇战船稍有损动即从本军报州委官计料立便修葺所费少而见功多后遇当修年分更不具申朝廷乞行拨降或将来大叚年深别合打造方许申陈庻免频渎朝廷亦便诸寨之船常新而不壊所利甚大今来所乞钱数系是公共会约湏尽得此数作本方可继营见息爲随时修葺之费不至侵动本钱而朝廷一畨攽给之后可以支持一二十年比之向来三五年间輙一申请又爲有间㐲望朝廷特赐从申给降免行裁减伏候㫖挥小贴子云上项所申如蒙朝廷从允即乞併降㫖挥令本州知通同左翼军统制毎歳终聮衘结罪保明所𬋩战船有无损动及抵当库收支见𬋩钱数申朝廷照㑹庻㡬永永不至废壊併候㫖挥一旣有舟舡不可无梢碇水手今本军诸寨阙额颇多平时廵逻巳是费力若猝遇警冦与相驰逐于大海风涛之中梢碇之人岂不悞事昨尝备本军所申乞行下招填仍与刺充効用庻得骁勇之士续凖指挥江上诸军所招梢碇止刺军兵是致施行未得今来不敢再申前请照得诸䖏配到左翼军重役兵士多是在海道行刼作过之人照条三年无过犯改刺本州牢城今与统制等官详议欲乞朝廷行下本州守臣同本军统制官于重役军兵中拣选少壮轻捷谙㑹船水之人改刺左翼军三色军兵充梢碇水手粮廪旣不甚增缓急实得其用的爲利便兼照徃年统制韩俊任内亦曾申请蒙朝廷行下遵从招刺今所乞委有上项体例伏乞朝廷速降㫖挥施行一某昨来画一申请内一项乞行下左翼军今后将官差在永宁围头者以年爲率理作重难以除获到贼徒别申朝廷照条格推赏外如止是廵绰有劳界内无盗贼作过亦许本军保明陆差一次其法石将官在寨实及二年如能究心军政肃清海道亦与申闻朝廷别作酬奨㝷准省札巳札泉州左翼军照所申事理如见得委有劳効即仰次第申取朝廷㫖挥札付本州照会某谨巳遵禀照得法石寨合差正将一员永宁寨合差副将一员围头寳盖寨各合差准备将一员据本军申守関进义副尉权准备将廖彦通进勇副尉准备将刘显祖守関进义义尉本军训练官呉世荣皆谙熟海道内廖彦通呉世荣因去年五月内捕获海冦赵希郄等蒙朝廷推尝转资巳差廖彦通权法石寨正将刘显祖权永宁寨副将呉世荣权围头寳盖寨准备将职事併据廖彦通等申巳𬋩干逐寨职官去讫㝷行攷察本军所差委巳公当伹窃见三衙门江上诸军有合陞差之人皆从本司保眀申朝廷出给差札幇行请给独水军縁屯戍外郡遇有陞差止申殿前司出给差帖州郡以非朝廷补授不敢幇行请给止是本军量行添支其多者不过十千而止虽有将佐之名初无其实难责令尽心职事今法石等三寨俱系控扼海道毎遇盗贼窃发欲其捐弃躯命与狂冦角逐于大海风涛之中非稍优廪给有所不可照得法彦通等皆因开禧二年起发山东进取补授上项官资其廖彦通权准备将巳及七年刘显祖权准备将方及三年呉世荣充训练官巳及三年逐年登载帐籍申枢宻院照会各皆有劳无过欲乞朝廷出给差札令廖彦通正充准备将刘显祖呉世荣各权准备将候满二年日照巳降㫖挥别行次第保明申伏乞㫖挥施行一某昨以左翼军于本州𥘉无统摄平时军政畧不与闻缓急调发尤难另召尝具申乞降㫖挥令左翼军听本州节制㝷准省札如遇海道盗贼窃发许本州守臣调遣收捕敬巳遵禀但有更合申明事节本军兼控水陆若海道有警方许调遣万一陆路或有缓急本州旣难坐视若欲调兵追捕又恐本军以所降㫖挥止及海道爲词其合申明一也又军政修饰全在平时今若遇警急始许调发而平居不加考察亦有所未便某昨来所申利害颇巳详尽未蒙施行若使统戍得人常如今日有敎阅训练之勤无掊尅朘削之害虽不俟州郡节制固无不可其如廉介公勤之将未易多得殿司邈在行都帅宪亦相去数百里近而可以攷察者莫如州郡又以元无统属不敢过而问焉则军政之发壊将有不可胜言者是以数十年来士卒不复如向时之精锐舟船器械不复如向时之整备正以主将多非其人而又无从旁督察之者遂得以肆其贪叨掊尅之私士卒平时未尝有一日温饱之适怨气满腹无所告诉有绥急必欲其捐躯效命难矣故爲一戍将之私计则以受制节于本州爲非便爲一军数千人之公计则以聴节制于本州爲至便朝廷之上将爲一戍将之私计乎爲一军数千人之公计乎况戍将之公廉无私者亦自以本州节制爲便如今统制杨武翼俊是也昨申请之时俊尝与闻颇以爲喜盖其置军于此事力寡弱凡百非州郡扶助有所不可若获受本州之节制则用度之窘缺可以借兊出师之粮饷敎阅之犒赏可以仰给其有劳効可借本州之保明其有利病可望本州之申述盖州郡与本军合爲一体凡事相爲援助则在本军爲力也易若州郡本军各爲一家凡事不相左右则在本军爲力也难且如去歳海冦之警用力追捕虽将士之力然非本州一一应副则本军虽欲进前讨捕有不可得方其出军之时本州给以粮饷犒以酒肉日接于道而又合民船以助其势雇水手以助其用调度有出郡之老吏窃窃私议以爲捕冦之事本州从来只是移文督责何湏枉费官钱盖其习熟见闻如此今若仍前不相系属自今或有缓急彼虽聴州郡之调遣然𥘉节制之柄无必不能督之向前州郡既不预节制亦必具文行移必不肯资以费用借使统戍得人犹恐未能独办其事况一有庸缪之人滥居其选旣无州郡督责又无州郡应副岂复肯尽心竭力以收捕盗爲巳责乎其合申明二也剽闻昨来议者以殿司大军不应聴外郡节制是致朝廷未蒙聴许切照殿司官兵之戍淮上者虽小小军垒皆许节制借曰淮上系是边面扞御虏㓂不得不然本军控扼海道扞御海㓂亦非闲慢去䖏又许浦系御前水军置副都统制近因浙西提刑申请尚许提刑司节制况左翼止差统制官而其海道利害又与浙西无异某自准囬降即欲开陈虑渉招权之嫌是以不敢今受代在数日间窃伏惟念朝廷置此一军関系甚重若欲军政常常修举非付州郡以节制之权终有所不可且将去而言尤无所嫌用敢再申前请㐲望朝廷检照去年八月内札子所申事理早赐施行实悠乆之利㐲候㫖挥小贴子某今来所请系欲扶助军政非欲侵挠事权如蒙朝廷以爲可行即乞明降约束不许干预军中钱物差借人兵及率意擅自陞差将佐其统制官与州郡徃来素用宾主之礼亦合并仍其旧不得輙有改更庻㡬彼此相安可以恊济国事併乞㫖挥江西奏便民五事状臣检准庆元令诸监司守臣到任半年以上各具便民五事𨳩奏臣猥以驽劣蒙恩擢守豫章实兼江右帅事窃伏惟念朝廷列置帅臣于诸道以总统兵戎爲职时平无事则欲其建威销萌震警姦宄使盗贼不敢窃取一有警急则整齐一道之衆惟上所使若臂指然非如列郡守臣独以蔽狱讼治财赋爲称职也臣观大江之东緜地数千里其北则江州兴国控扼江西实当光黄之冲其南则贑吉南安林峒䆳宻跨越三路姦人亡命之所出没自余郡邑小民亦皆轻悍好闘杀人于货之盗在在有之臣尝妄论凢任帅职者皆当以治兵爲先而帅江右者尤当以治兵爲急故自到官以来凡事関军政率不敢后然人情蹈常袭故徃徃视爲内地语及武僃则哂其不切虑及江面则指爲过忧缮治城堞则曰不必徒费督责将佐则曰母庸多事独不知朝家建牧之意将假以爵秩姑崇帅臣之虚名耶抑将整军修戎屏翰王室责以帅臣之虚职也昔唐曹王皐观察江西裒兵大选群能着职遂能挫李希烈之锐使不敢南窥江淮绍兴初李纲爲本道安抚制置大使整治城郭团结军伍威声隠然群盗相继败降如皐如纲始可谓不负朝廷之委寄矣臣虽不材无能爲役顾区区平时愿忠朝廷尽瘁职业则于二臣之事窃有志焉故今所陈一以治兵选将缮城弭盗爲请其间有因本道利害而因及他道者事势相関不容不尔伏惟圣明采择而施行之一臣闻自昔外有敌国之虞则内必有盗贼之警故诸葛亮与魏相持而孟获畔泸南刘𥙿举兵北伐而卢循犯建业二者之患常相因而起一于御外则盗贼得以乘吾之虚而爲根本之害一于备内则敌国得以伺吾之隙而爲疆埸之忧其爲患均也然敌国在外所攻者吾之头目其来也可知盗贼在内所攻者吾之腹胁其发也不可测故亮必先平南方然后经营北讨𥙿能㓕燕入秦而㡬无以制徐道覆之谋然则盗贼其可忽㦲国家南渡以来州郡之兵日以削弱一方有警必移大军然后尅之徃者李全之乱与近歳贑吉南安之扰皆取办于此然使疆埸无虞则举备外之兵以平内冦其谁曰不可今边事方兴撒备无日㳂江诸军列戍淮汉以之御敌犹惧弗给设不幸妄一男子窃弄耰耡于田𤱔间㳂边之戍旣未可抽囬州郡之兵又不足深恃此臣所爲朝夕者也窃详思之与其养兵而得以无用孰若敎之而责其可用臣所领十一郡有所谓团结禁军者盖诸道所不及其法选诸指挥禁军之彊壮者聚爲一营命日团结月增料钱一千合诸郡祖额凡若干人臣欲稍增其额合一路爲一万二千人日敎旬阅责之兵官月按季拍责之守贰春秋二校则于团结中择其年貌浸衰事业减退者仍还元来军分而于诸指挥中选少壮及等事艺精熟者㭪其额及委帅臣不时点摘按试以攷兵将官以勤墯其㨂选不精敎练不熟者案劾以闻守贰不觉察併行责罚如此则一二年间州郡之兵渐趍精勇此弭姦销萌之要术也然臣愚虑不独江西一道爲然凢在内地皆当思所以爲不虞之备如臣言可采乞下诸路一体施行贴黄臣窃观当今军政不修兵力削弱所至皆然而师旅未解盗贼将作盖不待智者而后覩应劭之论汉山涛之忧晋其在明时可爲商鉴今除两淮川蜀荆襄外自余八路曰浙西浙东江东江西湖南福建广东广西除江西见有团结外其浙西等路皆当畧倣其制两浙江东湖南福建大约各以万二千人或万人爲额二广则稍杀焉其选择敎练悉如臣今来所请则此八路中禁军之可用者亡虑十万余人平居以备盗贼缓急以待兴发非小补也又大军移屯如泉州之左翼别剏军分如潭州之飞虎广东之摧锋福州廷祥荻芦之属及诸路帅司有亲兵去䖏皆当责自帅守招填及额选其精锐别爲队伍异其赏给淬励而激昻之合而计之当不下二三万人武备旣张则姦心自弭其视一方有急然后抽调大军利害相去何啻什伯惟朝廷察臣虑逺防㣲之忠特命近臣详加裁酌亟赐施行不胜大幸臣窃考建炎三年金虏自黄州渡江由武昌趋兴国取间道以犯洪州守臣王子献遁去遂屠州城㝷破抚袁诸郡遍蹂湖之南北然后北归所至残暴㡬无噍类言之可爲痛心今之议者大扺以江西爲内地殊不知九江兴国二郡前临大江北望淮堧才一水尔中兴初江西安抚大使实兼节制蕲黄盖以是也去歳之春虏犯黄州诸関江右震动本司承制檄调兵守江仓卒间仅能发诸州禁卒千人以徃夫以歩卒守江犹䇿马使耕驱羊使载其不胜任也必矣臣谓与其缓急调无用之兵以误事孰若平时养有用之兵以待事江鄂二司各有水军窃闻边事旣兴多作歩人起发今江州在寨仅有见𬋩若干而战舰可用者尤爲亡㡬鄂司所𬋩计亦类此借曰残虏㳺魂事非昔比然困兽犹鬪其可忽诸况于外夷方兴群雄交骛先事之防尤当加意臣愿明诏江州都统司及本州守臣同任江面之责其人船阙少之数日下招填打造之意什之三分屯兴国管下冨池等䖏庻㡬风寒之备不至空阙江右一道恃以亡虞所有鄂司水军併乞一体行下措置亦以什之三分戍武昌县盖兴国江面元隶江司武昌江面元隶鄂司分兵防守正其冝也如臣言可采乞赐详酌施行贴黄照对鄂州武昌县正与黄州对岸盖建炎间金虏渡江䖏也臣尝以上流形势利害访问士大夫有奉议郎司马括者谓今之武昌县乃孙氏所都而今之鄂州乃孙氏时之江夏也江夏去江虽近然江北间阻颇多敌人未能直抵江面而武昌对岸止有黄州诸関若诸関失守则直至江上又其水面最狭其形势与今太平州采石畧同故建康戎司水军尽屯于采石今鄂之舟师亦冝移戍武昌臣虽未尝亲至其地而以括之说参之史册及士大夫之知㳂江形势者多以为然括徃年尝为宣司官属有三札上庙堂其一论武昌利害尢悉今録以奏闻伏乞朝廷併加详酌或未可举军移屯即乞姑从臣请以鄂州水军什之三分戍武昌与江州兴国水军相与唇齿其视荡然无备亦云逺矣併惟圣明裁择一臣窃见江西统郡十一而隆兴实为帅府诸郡所倚以为重城郭甲兵之备皆当整饬如法然后足以壮观瞻而弭窥伺而臣到任之𥘉按视城堞则其緜亘甚阔而倾圯最多㝷加访问有寓居士夫语臣谓五代以前郡城广浃中度南唐李氏谋迁豫章乃始大其郭堞郡之东湖本在郭外至是遂包入焉绍兴𥘉故相李纲为帅盖尝缩其北面然其广袤犹若千里若干歩按守城法当用兵若干人兹岂易为力者今诚能按唐之旧瞰湖为城则城之四面西北有江其东有湖天设之险殆无以过此䂊章百世利也臣窃详其说可谓至当延缩城重事未敢轻言而圯壊巳极则有不容坐视者方李纲缮城之时其工费仰于公朝其役兵调于属郡时异事殊不敢扳援有请而本府年来调度百出帑庾枵然傥必竢有余然后兴役则夏潦秋霖之余頽圯益甚㳂江一带居民岌岌常有渰浸之忧而城脚𬒳啮去䖏多巳摧䧟更遭一水其损愈多近委江州钤辖杨橲相视修具颇为详悉如砌城面以防傪漏作叶沟以通水道用夜义木以壮城骨皆旧所未有臣今一用其说第工费浩汗未知所出稽诸旧牍前帅臣沈作賔在任日从本府拨到银若干万两付安按抚司椿𬋩充犒赏费今不获巳欲于上项银内权兊借若干千两收买砖石竹木等物及雇募夫工日下条筑却从本府于收到诸色窠名钱内痛加撙节旋次拨还庻㡬城堞得以一新少重帅府之体伏乞札下遵守施行一臣窃惟圣朝计安元元思虑深逺其在诸道旣有兵以备战守又有将以主其兵复置帅以护诸将号令素孚纪律素定一旦有警将惟帅之所令兵惟将之所使以之战御无不可者自视事以来讲求军政本末乃知州郡禁卒多以供工匠备厮役事艺未尝练习敎閲秪爲具文则兵不足以爲兵矣有副总𬋩有路钤有路分又有州钤有将副下至都监监押皆以主兵爲职而未尝知兵问其得官之由或宗戚或合门或国信所或堂部吏其间岂无可用之材要于将畧鲜曾闲习或习文墨以自喜或矜富贵以自娯甚者阘葺废放无所不有则将不足以爲将矣兵不足以爲兵将不足以爲将则帅之爲帅是亦具员而巳矣望其籓维王室如古之牧怕顾不难㢤然兵犹可以阅习而精将不可以勉强而学窃见近歳指挥总𬋩路钤例赴䑓参将副以下亦必从帅司铨量乃许之任臣谓此仅可以察其年齿之状老与精力之强否而巳必欲得知兵之大则臣愿朝廷严其选择总𬋩号爲副帅间尝以节度使爲之其次路钤路分亦武臣髙选今之环卫盖将帅之储及诸军统制统领等官亦多习熟军务者臣谓总𬋩路钤冝于环卫及统制中选其尝歴戦阵者爲之州钤将副其取诸统领将副之谙知兵事者都监监押员多不可悉择姑从旧制差注年未六十之人而责帅臣以从实铨量毋使疾病眊昏者尸其位庻㡬州郡主兵之官渐得其人居精于敎阅缓急有所倚仗非小补也或谓审尔则合门国信之属何以䖏之臣曰爲官择人则治爲人择官则乱朝廷傥忧此属之失职固当置诸官闲无事之地至于军政安危所系则不可以不择如臣言非缪乞赐详酌施行一欲乞通广塩于贑州南安军以弭汀贑塩子之害潭州奏复税酒状臣至愚极陋误蒙圣恩擢付一路入境之初访求民瘼即闻榷酒一事重爲潭人之害旣又详加考订廼知积弊巳极不容不更旧法具存不容不复臣敢䟽其本未以闻窃惟酒之有榷本朝家所借以佐经费其来尚矣然后行于江淅诸路而不可行于广南福建者益瘴郷炎峤疾疠易乗非酒不可以御岚雾而民贫俗犷其势不能使之必沽于官故特弛其禁以从民俗之所便若重湖以南虽未闽广之比然其宻邻桂筦旁接连贺风土气候徃徃相似故全永郴道等州或聴民自酿而输税于官或于夏秋正赋併输酒息未有专行禁榷如江浙诸路者也独潭州在城或税或榷前后屡变考诸故牍税酒之法实起于绍兴元年是时兵革未息城市萧条幕府适有练逹之人建议于州募醖户造酒城外而募拍户卖之城中入城之时数罂以税官无尺薪斗米之费而坐获利入民无逮捕抑配之扰而得饮醇羙其后名公鉅卿相继典州皆因而不改旁郡如衡依倣其法亦迄今遵行至干道二年刘珙讨平郴冦增置新兵又乞屯军郴桂一时调度百出亦不敢轻变税法但增置糯米塲添创南北䠂三楼量从官卖稍分醖户之利而巳及辛弃疾之耒剏置飞虎一军欲自行赡养多方理财取办酒课乃始献议于朝悉从官卖明年权绐事中芮煇奏言潭州自行税酒法人甚安之官不费一钱而日有所入今变税爲榷皆谓不便人多移徙虚市一空始行之初所得虽多今止及半而米曲之本官吏之给尽在其中夫以小利易大不便犹不可况初无可得之利且彼方新经陈峒猖獗之后又可遽扰之乎孝宗皇帝亟从其说降㫖住罢令本州照乆例施行是年冬帅臣李椿到官椿于吏事最爲详练亦奏臣乆居湖外备谙土俗税酒之爲民便巳乆而弃疾改之当剏造营寨房廊日役夫匠甚衆所入虽不下七八百缗夫匠一散巳不及初其后愈见亏额会计所得除抱认诸司钱及赡给官吏虚有废罢醖户之名实无所益请依旧于行醖户税卖而帅司楼店亦且开沽俟税课登羡日止朝廷从之官司所醖既少姦弊易防故酒常佳而易售民户安意税卖无抵法冐禁之忧故虽稍取其赢仍从官卖其常平等䖏课额亦凖旧例径于息钱内取拨分隷自是潭俗颇还旧观旣而安丙来自西蜀视事之初即议改榷且限三日打併投醪江流见者抚膺椎罂破缶所在嗟怨栝马供磨骚及编珉伐木爲薪至空岳麓而不之䘏也倡优当垆嘈杂郡斋糟糠豢豕充厈后圃凡酒家一孔之利钩抉靡遗酒贵米贱旣相辽絶重法以禁亦不爲止捜逻之卒旁午逵道连坐之人填溢犴圄富者至加籍没贫者令衆监偿异服荷校累累于市中下之家阅月踰时不知酒味小有雠嫌动相诬讦人人重足一迹糯米收籴责之州县虽穷荒之邑艰歉之歳坐数抛下无得免者监勒牙侩科率舟船所至骚然人不堪命其害不止一州且及一路矣后政帅臣叶时邹应龙皆有意复旧竟以弗果然则改弦更张稍苏民困此政㣲臣今日之责也且绍兴初元至今凡九十余载税法中虽暂改然其行之之乆通前后七十余年榷法之行或三四年或五六年即复大都不过二十余年耳由是观之税之与榷孰便孰否其大畧可覩矣自曹彦而不怨自是官酒与民酒并行者爲定例莫之能改及𨳩禧二年赵善㳟又欲尽笼其息不待奏闻遽行官榷醖户夫业犯法者多甫及数年其弊遂极曹彦约到任是时官卖之额日朘月减幕府相视束手无䇿彦约之议大槩以爲若行榷酒则利在官吏而百姓蒙其害一爲税酒利在百姓而官吏有所不便此议一起毎指以爲难行皆官吏自爲之计非爲公家计爲百姓计者也以嘉定三年官卖本息计之虽名收二十万八千五百八十七贯有竒而米曲柴水本钱与官吏食钱却计一十二万二千三百八十二贯除本收息仅有八万六千二百五贯是一日所得止二百五十余贯若官卖一分税酒二分则日税之额不过一百六十余贯当不难办于是复行淳熈八年巳降之㫖参用淳熈十年官私俱醖之议许城外百姓自行造酒般运入城上秤收税毎酒一斤税钱七文不税而入谓之私酒若城外以至禁地不可関防即分地分紧慢改爲旗望户欲来者许之承扑欲退者许之自陈此外惟南北楚楼毎歳量造三分之一约复行税法卫泾继之毎歳所入浄息率不下八万余贯眎昔之榷无大相过是不科籴不抑配不捜捕薪水之费官吏之给皆拾去其七而确然一定之息踵门自至顾何所惮而不爲㢤本司毎歳诸军供给赏犒之费诚爲不赀若以一歳所入截长补短痛加节约亦可堇堇自给外此而求多焉必曰不榷不可然盈虚相较其实无㡬徒爲国家歛怨一道况淳熈八年指挥𥘉无冲改爲臣子者廼輙废格君命行其胷臆臣虽至愚窃所不忍谨以日下措置复行税酒旧法所虑人㣲望轻不足镇压异议旣行之后他时或有変更则爲醖户者重罹荡析之祸是臣实误之也用敢冐昧奏闻欲望圣慈仰体孝宗皇帝嘉惠湘民之志意特降睿㫖从臣所请臣当琢石镌刻立之通衢以爲本州一定不易之制俾潭之百姓歌咏圣恩永永无极臣不胜大愿㐲候勑㫖贴黄臣窃见荆湘之地傜峒错居风俗犷戾动揺则易绥辑则难干道间因官司敷卖乳香激成郴桂之変厥监非邈人所共知本司以安抚一道爲职正当禁止州县扰民之政以销患未形乃因榷酒之故歳歳行下科籴糯米所酬之直未必能及时价所支之钱未必能到人户况又有追催之苦有陪备之费其爲咨怨盖不待言扰民之事首自爲之州县效尤其将何责倘非亟复税法则歳造二十万缗之酒用糯至多苟不科籴何所取办万一有姦民扇揺其间是因小利而致大患也臣日夜念此至熟是以断然行之不疑伏乞睿照申枢宻院措置收捕道州贼徒状照对本路道州𬋩下有贼人苏师军等聚集作过巳渉数年尚未败获縁本州连年灾伤饥民从之者多遂颇猖獗巳杀伤江华县土军唐信等八名近承广西提刑司牒据贺州桂岭县申贼人苏师军等在本县及江华县两界首行刼民财杀害人命已牒昭贺道州督发廵尉会合追捕今来贺州申备桂岭县申强贼二百余人是苏师军等贼徒过县五里头鸣锣夺人户赴州纳税之米本州友钱付临贺县弹压冯进等部押药弩手五十名同本州廵检赵春前去桂岭县勦捕又据道州申贼徒十二月二十五日自贺州侵入江华县界黄小九家取酒食用関集隅官等人捉获正贼朱念五廖晚二其余贼徒窜入贺州界地分自今郷境宁静除巳开㑹攻捕尽数勦絶两司切详广西提刑司牒及道州申见得上项贼徒目今的在贺州界内但贼徒出没不常若道州有备则逸而之广西广西有备则复过道州如此巳是数年若以其暂出州界便谓无事切恐媮一时之安养廱护疸终爲大患今事连两路若相与爲一家则此贼有不难图者今广西提刑司巳差弹压缉捕冯进等部押药弩手五十名同本州廵捡赵春前去勦捕而本路提刑司昨来亦巳差衡道郴挂四州都廵检下土军一百人并道州抽差营道等四县土军弓手共一百二十人有隅官义丁在外则两路皆巳有兵把截矣所虑两路将士之心未必恊同若更相望观悠悠歳月安有了期若一䖏先举而自余不相应援亦爲利害莫若两路互相関报其所调发人兵隅官弹压等人各于本界冲要去䖏守把防其侵轶絶其抄掠之路使其力穷势蹙道州守倅却当乘此之时遣得力人持两司榜文喻以祸福许其自新仍一面抄札饥民措置赈䘏使本州之民各皆帖妥无与贼相应者则其势必孤而官司又明许以不死则投附者必衆其执迷不改者势必无㡬却関㑹两路之兵各进前掩捕而选择其中熟于山谷地利之人擣其巢穴其成禽必矣今具措置事下项一调发兵马帅宪司当任之昨来提刑司巳差发四州都廵土军一百人及紏集义丁等人外今诸本州更切斟量缓急如合用添兵即火急飞申安抚提刑司行下差拨应付其钱粮先拨合觧诸司窠名钱物应副支给却行具申理豁一紏集隅官弹压等人及土兵弓手遏贼来路防护江华等县居民无冲突之患道州当任之今请本州从长措置施行务令着实有备不请具文塞责一赈䘏饥民使各安业本州与提举司当任之本州诸县皆有饥民江华最甚请本州日下先次委官抄札泣华县饥贫户口火急申提举司支拨常平钱米行下赈䘏余县却以次区䖏如常平有限不足均给即疾速具申帅漕宪三司同贴助一踏逐得力人入贼说谕令其散衆坄降亦本州之责今从安抚转运两司具榜发下本州请疾速差得力人前去散贴招谕其应下合行事冝就委本州陈司理与守倅商量从长施行务使贼徒及早解散户民各得安业贼徒见在贺州𬋩下兼昭州及广东连州路径相通切恐贼徒透走难以收捕合牒广东西两路经畧安抚提刑司及昭贺连三州详前项事理各行调发人兵防守冲要无令窜送如有机会可乗即関报道州合兵掩捕务要与民除害不必以各路之故互分彼此右牒上本路提刑提举广东西经畧安抚提刑司并道眧贺连州各请照前项事理速爲施行及具申枢宻院伏乞㫖挥札下诸䖏催促施行嘉定十六年正月十五日申尚书省乞拨米赈䘏道州饥民证对本路𬋩下永道两州去歳早禾方熟忽伤螟虫晚禾垂成水潦暴至田𤱔失收人民阙食縁此道州江华县凶徒窃发饥民群附遂至猖獗诸司逐急委官措置擒捕仍多方招诱饥民近巳获到贼首余党相継降附目今招诱来归者非惟无所赡给而中产之家亦多饥饿至于细民则尤极狼狈道殣相望疫疠复作骨肉流离城市聚落娄弃婴孩至有不获巳而溺之江水者其势危急盖尤甚于嘉定十四年之早疫两司见差官抄札措置粜济縁饥饿者衆米石阙少别无可以措画证得嘉定十五年郴道桂阳三郡旱伤朝廷行下于郴州桩积米内拨五千石道州桂阳军常平米内各拨二千石两司又节次申乞兊拨潭州和籴来石蒙札下科拨六十石专一赈济计拨一万五千石以活饥民一方赤子遂获更生今道州承连年旱疫虫涝之余又有盗贼疾疠之苦百姓饥饿父子相弃常平存米旣巳无多道州郡计自来窘匮有税之家又以累歳劝分全无储蓄邻近永州自患不给接连广郡道梗不通别无米石可以仰食虽贼党渐平然饥民易动一方之事尚多隠忧今来情急势迫所合申控朝廷仰祈矜卹以觧十万生灵倒垂之急欲望钧慈于潭州或道州和籴采内拨米二万石亟赐札下专一赈济道州饥民庻㡬百姓存活销患未萌不胜本路之幸湏至申闻者右谨具申尚书省伏乞㫖挥行下以慿遵守施行申枢宻院乞免将飞虎军永戍寿昌状证得今年五月二十六日凖当月十五日枢宻院札子节文爲木司申乞将夀昌见屯亲兵忠义军八百余人带衣甲尽数替囬归司敎阅事巳札下夀昌军莭制司外札付本司从所申事理施行将巳发徃夀昌军飞虎新军共一千九百四十三人各人老小妻口更㨂五十七人并衣甲军器等亦同老小妻口日下一併般挈徃夀昌军一䖏居止通作二千人永乆屯驻将飞虎旧军四百五人且权与存留敎习新军及行下飞虎军招填阙额外所是起发新军老小妻口本司㝷契勘若径将飞虎新军老小妻口尽数发遣在潭州可省日支劵食在本司可免歳费拆洗等钱诚爲利便所合仰体庙筭亟行遵禀但縁本司体访得上项新军当来虽系于本路诸州招收既而就潭州选刺押下本州新寨居止敎阅徃徃即视夲州以爲郷土其间多就本州结亲者近闻永戍夀昌颇懐愿恋本司慰勉就道偶无异词然揣度其情尚有复回本州拆洗之望今将各人老小妻口遣就戍所虽有室家团栾之乐且无道路徃来之劳而其意向终不以爲便博采将士之论不谋而同今本司见据先来部辖夀昌军捍御新军将官唐亮申所部新军七百人一面起发囬司拆洗限两月仍前起发外其逐人老小妻口欲且令在本州新寨居止免行发遣仍欲立爲定制自今夀昌捍御飞虎军毎满两歳一次拆洗庻㡬军情感恱缓急可以集事至于本州本司虽少有支费所不敢计而朝廷昨来所委本司新剏造寨宇亦不至爲弃物本司巳于五月二十八日二十九日六月初二初三日具申枢宻院乞速赐札下夀昌军及本司证㑹施行未准囬降今月初七日据夀昌军差正将赵遵部押第一次起发捍御新军六百九十七人囬司拆洗据衆军圆状称新军爲见当来旧军多有立到战功増加爵禄又见文㮄止是潭州飞虎却无夀昌寄招衆军皆是抛弃物业般挈父母妻口前来投充就请又多是本路诸州产户或改刺禁军尽在本州结亲及有祖宗坟墓在附近去䖏若使永戍夀昌则是家产破荡亲属逺絶祖宗坟墓不能拜扫深实利害昨巳具状赴㳂江制置司陈乞巳蒙备申朝廷外陈乞将新军存留在寨一年一替或依信阳军捍御官兵乆例一年一次拆洗使各家有父子团栾之乐衆军皆得安迹今契勘本司昨来躰访得知前项利害因依巳排日具申乞今据囬司拆洗新军陈状显见军情未以永戍爲便欲望钧慈检証累申事特赐敷奏速赐札下夀昌军并本司证会将前项新军老小妻口且在本州新寨君止免行发遣仍立爲定制将夀昌军捍御飞虎军兵毎满两歳一次囬司拆洗庻㡬两便谨具申枢宻院伏乞㫖挥速赐施行申枢宻院爲巳诛斩武冈军叛卒状证对本司昨爲武冈军禁军蒋宗杨徳攅司刘徳近在军衙作閙及刦掠黄三萧八等家财杀死百姓周少三等事㝷奉八月二十五日省札备奉圣㫖令本司更切抚谕安辑施行遂于九月初十日宻切行下本司抚谕诸军各令安帖外仍唤上蒋宗等三名赴夲司听候㫖挥仰本军立便觧发如敢抗拒请权运选差得力兵级径行擒戮函首赴司其蒋宗等三名家财并给付用力兵级充赏仍将本司发下借𥙷官资文帖书填给付并具姓名保明供申切待具奏朝廷给降真命及从本军兊支官会二千贯文等第支犒具申本司发还去后今月十四日据武冈权军佥判叶宣敎申于今月初九日分差得力军兵陈喜李成等擒捉蒋宗杨徳刘徳三名斫到首级了当其余随从人于喜等亦巳捉到分送三狱收禁外所有蒋宗杨徳刘徳首级别状申解併具陈喜李成等功赏供申先次飞申本司湏至申闻者右所据前项状申本司除巳牒武冈军催申候到逐一施行别具供申外谨具申枢宻院伏乞证㑹又申枢宻院状使司昨于九月初十日出给文㮄发下武冈军委权军叶佥判唤上蒋宗等赴司聴候㫖挥如敢抗拒即仰擒戮函首申解却将蒋宗等家财分给用力兵级仍将本司元发下借𥙷官资文帖书填给付供申去后今㩀权军叶宣敎申巳于今月𥘉九日分差得力人陈喜李成等擒捉蒋宗等三名各巳斫到首级及提到随从人于喜等送狱根勘外今有各行事件湏至㫖挥一据申兵级陈喜李成等委是用力向前深可嘉尚其余同共用力之人亦合优赏请权军照使司元行下又㮄事理将所给借𥙷官资文帖斟酌轻重书填给付不许泛滥仍具姓名申本司切待具申朝省给降真命其蒋宗等三名家财合照元㮄事理等第支犒用力兵级所是本司元㮄出立赏钱二千贯文亦合斟酌轻重立便给付务令公当一昨来蒋宗等在城内及城外二十里间刼掠民户家财打荡屋宇一畨惊扰深可怜念请权军日下抄札城内外破害人户姓名于常平钱内等第赈䘏一次务令优厚右牒武冈权军叶佥判照前项事理逐一施行具状供申并牒上二监司请照㑹再申枢宻院证㑹仍申尚书省諌院御史台小贴子所是本司元立赏钱二千贯文巳行下就本军兊支及差人赍夯发还本军外别支官㑹一千贯发下令项赈䘏军城内外𬒳害居民伏乞钧证西山先生真文忠公文集卷第九西山先生眞文忠公文集西山先生眞文忠公文集卷第十西山先生真文忠公文集卷第十对越甲藁奏申奏乞将武冈军签判叶莫褒赏状臣等窃惟人材之优劣未易知也平居暇日勉自修饬夫谁弗能至于事变之来纷纷轇轕唿吸之顷安危系焉乃能从容区画摧群兇陆梁之气成一方绥靖之功则其材始有可称者矣臣所部武冈军近者有兵卒之变原其始也盖以守臣司马遵不善抚循至此纷扰尝劾奏以闻奉㫖罢免矣遵虽去郡然兇卒蒋宗等自知以军伍之㣲巳尝陵犯郡守剽掠居民戕杀保丁罪在不赦缔交合党其谋日深旣胁取州郡文帖爲诸营之长且以将领自称檀岀文引役使郡兵鸣梆集衆无敢后者方其鼓衆倡乱之日巳刼郡民三十余家臣等移文抚定之后虽不复行刼但以意谕富室借犒军之名令输钱于巳所积日冨气𦦨愈张包藏祸心寔有叵测独頼本军签判叶莫者平时素以寛厚爲兵民所信爱自𥘉变作司马遵託疾在告莫能躬任抚谕之责使蒋宗等不敢大肆其兇臣等得报亟令莫权摄郡事且宻授讨䇿使莫图之又能深沉弗露外示抚柔而中爲规昼以措置火政爲名选兵卒之可用者团结什五军畨守宿区䖏旣定即以臣所下赏榜及借𥙷文帖宻示其中之可仗者数人使爲之倡于是群卒争奋遂枭蒋宗等三人之首于崇朝之顷自兇党同时就缚无一漏网阖郡吏民欢若更臣等窃见宣敎即签书武冈军判官㕔公事权军事叶莫学问博洽操行㓗修早登儒科两邑令始在善化以和平爲政潭人称之継在遂昌修复经界迄今犹頼其利及至武冈适㑹阙守摄承数月政誉蔼然捄㐬㫪陵民𬒳实惠今兹又能殄除兇逆震憺国威使军律巳壊而复修民情方摇而遽定其事虽止一方其利实及一路其効虽止一时其功可及百年用敢合辝上干天聴伏望圣慈将莫优加褒赏仍赐拔擢以风厉当世使凡爲国竭力为民除患者知所劝勉实天下幸甚湏至奏闻者右谨録奏闻伏候勑㫖并申尚书省枢宻院諌院御史台又申乞黄逹等赏本司昨爲蒋宗杨徳等鼓衆作乱光熖炽然恣睢日甚若典刑乆而未正必有必蔓难图之忧効尤者将相继而起遂与僚属共议所以区䖏之䇿行下委权军事叶莫选兵级之可用者许以重赏使之效命必能有济于是书冩赏榜出给𥙷帖宻切发下本军且许事成之日具申朝廷𥙷授真命权军事叶莫遂借潜火爲名团结军伍择其中之可仗者数人示以本司赏㮄及借𥙷文帖果皆踊跃争奋军兵李成首能设计诱之使出陈喜李收于志首先用命擒戮渠魁四人之功实居其最已先用本司发下文帖将李成陈喜各借𥙷承信郎李收于志各借𥙷进武校尉遂具申朝廷并与给降真命𥙷授其黄逹等四十一人各系随从用力巳行下转资激犒及押队徐炳等四员各行荐举本司亦行开列姓名供申朝廷证会三月二十七日凖枢宻院札子节文二月十一日奉圣㫖依李成陈喜各特与𥙷承信郎李收于志各得与𥙷进武校尉本司巳㳟禀関牒去讫今㩀武冈通判叶宣敎莫前项状申乞将黄逹等一十六人特更与并加旌赏本司证得所申黄逹等一十六人当来系陈喜同等用命擒捕斫到蒋宗等首级之人委有劳效谨具申枢宻院尚书省伏乞㫖挥特赐详酌推赏施行又申併乞推周安衡赏证会武冈军叛卒蒋宗等鼓衆倡乱本司随冝行下权军签判叶宣敎莫先次抚定使军民按堵徐议措置讨方畧遂取责本司都吏周安衡军令状不管稍有漏泄仍令专一承行机宻文字其时书冩条画赏㮄补帖等不欲宣泄尽出周安衡一手且许以事济之后当与具申朝廷补官所是周安衡自差委承行之后朝夕究心备宣忠力継而叶签判果以本司所下赏格𥙷帖宻示军兵李成等踊跃用命一朝之顷三兇就戮今李成等见蒙朝廷録其劳效授以官资巳足爲军卒用命者之劝至于周安衡在司年深累曾承行军机事务别无过失前政安抚邹阁学曾具申朝廷乞行补官未凖囬降令契勘蒋宗等作乱实非其他盗贼之比今事巳就绪统周安衡之功虽不可与李成等并言而其宣劳效力若不具申朝廷优加旌赏无以爲胥吏忠勤者之劝本司保明是实欲望钧慈特赐敷奏将周安衡比附次等立功人李成于志体例特与𥙷就官资施行庻㡬寸功必録人知激励湏至申闻者又申乞将董汝霖䖏㫁状本司昨凖朝廷㫖挥将武冈军吏董汝霖根勘限十日具情莭申尚书省巳于今月十四日酉时入枢宻院奏字记黒牌遽申发去讫契勘本军诸卒之变皆是李安世董汝霖生事激作之故狱司勘到情节巨蠹除李安世先巳自尽外其董汝霖欲乞㫖楎行下特从䖏斩以爲公使生事激变者之戒湏至申闻者奏置惠民仓状臣揋以踈庸叨蒙推择假守湘土深惟委寄之重朝夕疚心苟可以惠飬民生培固邦本者不敢不用其至惟是民食一事最関休戚臣在官二年春夏之间郡城居民率苦贵籴盖其生齿阜蕃土产有限全仰客米以济其乏若邻路与上江歳丰糓贱转贩者多仅免阙食一或不然则市直骤增平民下户立见狼狈常平义仓之储本自无机加以法禁严重非饥荒巳甚之歳不敢輙请发粜故二年之间虽苦贵籴臣皆那融借拨别色米斛以粜而不敢遽发常平至今夏米价益翔借拨之米不足以继然后洊申常平司得米五万石赈粜一城生齿頼以全活而公家之积则巳垂罄矣今歳一旱所伤甚多来春以后民食必乏倘不早为备豫之计惟盻盻焉湏客贩之至一或不继其将柰何窃见国朝张咏淳化中守成都以蜀地素狭生齿寔蕃稍遇水旱民必艰食时米一升直钱三十六乃按诸邑田税如其价歳折米六万石至春籍城中细民计口给劵俾输元估粜之奏爲定制其后百余年间虽时有灾馑米甚贵而民无菜色臣之于咏无能爲役然心窃慕之考之吏牍本州秋税米内有所谓折粳者本正苗之数其后折钱以充郡用前后守臣或遇阙米支遣则令仍输本色臣今措置自今歳爲始将上项折粳令人户输纳本色更不折钱以嘉定十六年纳到数目计之合正与耗爲米五万余石别敖盛贮名曰惠民仓歳歳赈籴其规模大畧悉倣张咏之法庻㡬城市细民自此永无艰食之虞而因养寓敎又于风化不爲无补所有张咏旧法与臣今来区䖏事冝不敢上溷天聴巳具申朝省外窃惟古人良法未有百年而无弊者帷赈粜一事自淳化至宣和百有三十余年蜀民𬒳惠如一日不惟咏之区画有方亦由继其后者更相维持小有弊病随即求药虽有异议不爲动摇而朝廷着之令甲前后议臣复主张而申明之以故行之愈乆其利愈慱臣今欲望圣慈将臣奏申事宜特降勑㫖行下本州永永遵守使潭人世世蒙𬒳圣朝子育之恩实一方大幸谨録奏闻伏候勑㫖申朝省借拨和籴米状窃见湖南一路今夏一旱甚广而潭州爲甚潭州诸县多以旱告而长沙善化宁郷益阳等县爲尤甚早稲之伤㡬及其半愬旱之状日以千百计某巳委官分行检视入秋以后虽幸得雨然潭之风土多种早稻其视晚禾居什之七晚禾虽稔自输官外嬴余无㡬冨家之所储蓄细民之所仰食惟早稲而巳今旣不稔则来歳春夏间阙食必甚某滥叨郡寄视民利病实巳休戚毎一念之䆮食㡬废且去歳收成日获中熟徒以般贩出境爲数颇多今春以来米价翔踊甚至无米出粜州城自二月后即行赈粜至七月终计米七百万石诸县郷村在在劝分免流莩今歳所收比之去年大相辽絶晚禾虽茂近者不雨又半月矣颇闻髙田巳多龟坼倘更不稔其将柰何豫备之计岂容不讲然常平之积旣巳甚乏其他又无米斛可以那融倘非控告朝廷存留纲运则州郡虽有救䘏之心安能使人实𬒳全活之惠数内一契勘本州有未起嘉定十六年上供米三万三百石并嘉定十四年和籴米三万二百余石十五十六年和籴米一十一万一千七百八十余石近凖省札指挥于上项和籴米内起一十万石赴湖广总领所交纳见今不住装发所余止有一万一千余石而巳今来欲乞朝廷将上项未起上供和籴米共七万二千三百余石存留本州爲来春以后赈粜之备庻庻在城十万余户不至有阙食狼狈之患其粜到价钱谨当令项椿管候将来丰熟收籴𥙷还其于公朝积贮初无亏损而细民实被更生之恩伏乞札付本州从申施行仍札下湖广总领所证㑹伏候㫖挥申尚书省乞拨和籴米及囬籴马糓状昨縁潭州诸县今歳告旱禾稻损伤来歳春夏之间阙食必甚常平之积旣巳控乏其他又无米斛可以那融遂画项具申朝廷其一乞将嘉定十六年上供米十四年以后和籴米共七万二千石存留本州爲来春赈粜之备其二乞将嘉定十七年合发马料纲免起一年从本州措置就诸县郷村置敖收纳来歳给贷末等人户充爲种粮今月二十五日㳟惟九月𥘉八日省札付九月一日圣㫖令潭州于和籴桩管米内支拨二万石充赈粜使用务要实惠及民其粜到价钱令项桩管俟来年秋熟收籴补还仰见圣朝爱育斯民之意与天无极但某元请存留米七万余石今来止蒙朝廷支拨二万所有马糓一项又未凖指挥仰惟仁圣在上视民如伤毎遇一方水旱悉力赈救未尝少有靳惜某昨漕江东适值大歉与诸司共请于朝前后得米凢五十余万石官会度牒又不与焉大扺悉行给予当时九郡四十三县之民无一流莩感戴至今叨恩此来值道州饥疫又同漕臣控请旋蒙行下拨赐和籴米一万二千余石径行给济四县生灵垂死复生今本州之旱视江左㫪陵则爲稍轻某之所请亦不敢輙援前例盖拨米赈粜自当收籴㭪还兊糓给贷亦以价钱起觧非迳乞赈济之比朝廷昨尚从其所难今岂不从其所易皆某敷陈未力之罪也合再具申请如左一本州生齿最爲畨庻某去歳以来举行赈籴在城贫民抄札一万二千八百余户长沙善化两县郷都之近城者抄到七千一百余户其始三日一粜自春至秋共粜过米七万余石去冬收成日系中熟徒以邻境告歉客贩不来本州之米却泄于外縁此价直骤增细民艰食然不过三两日一粜尚用过前件米数况今夏一旱损伤至多目今诸县申到检放旱田凡三百一十六万九千三百余𤱔来春以后米价翔踊必甚于今非连日计口给粜米有所不可则所用米斛比之今年又湏加倍证得某近置惠民仓拨人户纳到折粳米五万余石椿充赈粜巳具奏申外今蒙朝廷支拨和籴米二万石总而计之仅有七万石指凖切恐给粜决是不敷某不敢以将去之故不爲力陈然亦不敢必望朝廷悉如前请契勘十四年以后和粜米见有四万一千二百余石椿顿州仓除巳除指挥支拨二万石外自余二万一千二百余石欲望朝廷併赐行下拨充本州赈粜将粜到价钱令项桩管收籴𥙷还所有十六年上供米三万三百余万一面接续装纲起发徃㐮阳交卸不敢再有申请一本州管下名爲产米之地中户以下输赋之余仅充食用富家巨室所在絶少毎歳郷村阙食诸县例行劝分徃徃所得无㡬虽间有劝到米石去䖏以之给粜无田之贫民尚不能徧及若五等下户才有寸土即不预粜其爲可怜更甚于无田之家盖其名虽有田实不足以自给当农事方兴之际称贷冨民出息数倍以爲畊种之资及至秋成不能尽偿则又转息爲本其爲困苦巳不胜言一有艰歉富民不肯出贷则其束手无䇿坐视田畴之荒芜有流移转徙而巳某居常深念所以救之而未得其说今春艰食诸䖏细民窘迫至甚惟长沙县诸郷有社仓二十八所凡二十𤱔以下之户皆预贷糓頼此得充粮种比之他县贫民粗有所恃某因是详加体访乃知本县社仓剏始于庆元初年迨今二十余载虽不能无弊而贫民蒙利实多以比遂欲推行之于诸邑郡计虽乏极力樽节粗可官僚皆谓马料之糓可以陈乞兊拨盖其说可行者二去歳合起之数尚有八万一千石在仓见今在仓装发则军前马料未至阙乏一也湖北州县今歳多稔以价钱解总领所就彼收籴自可接续支遣二也某昨来申请之后切度朝廷必垂矜允而工役烦伙非数月不可成若竢指挥恐某替期巳迫不能集事先遂行下诸县置立仓敖近据逐县申各起造了毕及巳选差郷士主掌分拨税户送纳田野农民知州郡爲控告朝廷立此乆长之利人欣恱归感圣恩今年虽欲申辍有所不可某在官二年所以爲民食计者无所不至在城则置惠民仓诸县则劝立义廪近又申常平司将今年义米权就置社仓去䖏别敖受纳以备来歳赈粜然所及者亦止是无田之民若末等税户有田而贫者自置立社仓储糓给贷之外别无他䇿可使蒙恵且㳺手浮食之民旣被存恤而力田输赋之家反不沾匄揆之人情尤所未安欲望特赐指挥从某所请令本州证目今价直以行在㑹子并纽筭水脚縻费解赴总领所交纳径就湖北收粜在总领所实无所损而本州得此数之糓散诸郷村歳歳给贷循环无穷实一方大幸小贴子某第二项所请恐议者以社仓易生弊倖徒费糓斛未必有益某考之诸䖏社仓败壊之由盖縁其始多是劝谕士民出本因令管干徃徃视爲巳物官司亦一切付之不加考察且无更替之期安得不滋弊倖某今来所置诸县社仓百余所一切从官司出本选择佐官分任出纳乡士之主执者不得独专其权兼令二年一替其视向来规摹似稍周宻其他考察一一加详质之衆论似可悠乆且㝷常救荒最以般运米糓下郷爲难今一郷之间輙爲数仓毎仓储糓数百石其爲荒歉之备无出此䇿伏望朝廷垂察令某迄成此事以幸十二邑之民不胜大惠所有某不竢指挥径将人户税糓就社仓送纳专輙之罪併乞矜宥施行奏置十二县社仓状臣㳟惟孝宗皇帝深惟民食之重因朱熹有请攽社仓法于天下自是数十年间凡置仓之地虽遇凶歳人无菜色里无嚣声臣少时实亲覩其利歳乆法壊毎爲之太息嘉定乙亥蒙恩将漕江东歳适旱蝗承诏措置荒政奔走属部亲见饥穷之民惟乡落最甚而致粟又爲最艰劳费不啻数倍因慨然深念使社仓之法推行而不废在在皆有藏粟以之振民犹取之懐也其利岂不慱㢤至是益知孝宗皇帝之圣谟神画有百世不可易者近歳士大夫以其蠹弊多端徃徃归尤于法欲举而废之抑不思古今之法曷常无弊亦在夫维持整饬之尔如以常平义仓论之侵渔移易其害亦不一矣然卒不可废者以其害不能揜利故也何独社仓必欲举而废之㦲仰頼圣朝深知此法未容轻变前后监司守臣有欲建立者皆可诏之凡今有食之地如建昌南城袁州萍乡等䖏推行有法人蒙实惠而潭之属县曰长沙者而有仓二十八所盖庆元初知县事饶干所立距今三十余载虽不能亡弊而穷民頼之亦多臣叨蒙湖湘适潭人连歳艰食今夏旱暵尤甚祷请之余斋居深念所以爲一方饥馑之备盖无出社仓之右者用是樽节浮费以官钱易糓于总所凡八万石益以他糓爲九万五千余石十二县置仓凢百所令人户之当输糓于州者就输之社仓其歛散之规息耗之数大槩悉倣朱熹所上条约而因时捄弊视俗制冝者又加详焉此盖淳熈勑㫖之所许也仰惟仁朝深知之初方务行孝宗故事臣敢昧死以闻其申请事冝巳上之尚书省乞赐敷奏施行伏望圣慈察臣汲汲爲民之心从臣所请攽降㫖挥令本州常切遵守庻㡬良法羙意乆存而不壊贫民下户得以蒙天施行无穷臣不胜大愿湏至奏闻者礼部申省论小祥不当从吉状某伏覩巳降㫖挥群臣候过宁宗皇帝小祥并服纯吉者某谨按礼经子爲父臣爲君皆服斩衰三年此礼之所当然人情之不容巳者也自汉文帝率情变古后世始不复见三代之全礼间有天资笃孝锐欲复古如晋武帝者而其臣习卑守陋顾沮而止之其说不过曰君服于上臣除于下是有父子无君臣也独弗思古礼之不行患在人君惮其难耳岂有君能服之而臣顾不能耶我本朝列圣相承外庭虽用易月之制而宫中实行三年之服迨至阜陵独出宸㫁易月之外衰服如初朝衣朝冠皆以大布三代之下盖未之有惜当时辅臣礼官不能推广圣意并定臣下执䘮之仪遂使人主衰服三年于上而群臣易月公除于下此千载无穷之恨也迨绍熈甲寅阜陵上宾从臣罗点等建议乞令群臣于易月之后未释衰服朝㑹治事权用公服黒带毎遇七日及朔望时节朝临奉慰应干䘮礼皆以衰服行事山陵之后期与再期则又服之至大祥而后除至于燕服亦当稍爲之制去红紫之饬此于臣子行之非有甚难而可以畧存三年之制者诏从之当时台諌集议以爲点等所请虽未纯古亦畧存遗意可以扶持衰薄𥙷助名敎且请併君服讨论竟以不果议者至今惜之某愚窃谓古制之不行乆矣使人君居䘮必若阜陵之礼群臣执䘮必若甲寅之制虽其节文度数未尽如古而其意则巳庻㡬于古矣自侂冑弄权群姦朋附但欲一切反庆元初政故光宗之䘮群臣复以小祥纯吉今以会要诸事攷之群臣禫除而纯吉者累朝之制也其后易以升祔至绍兴而易以小祥至甲寅而又易以大祥二百余年之间䘮制四变皆近而之逺非自逺而之近也侂胄变甲寅之制而从小祥之旧是自逺而之近也自逺而之近是舍厚而从薄也其可乎㦲且嘉泰元年八月礼部大常寺申乞遵绍兴巳行之典淳熈申命之文令百官过小祥日并服纯吉臣今考之淳熈宅忧之日虽有群臣自从易月之令初未尝有小祥从吉之文盖髙庙登遐在十四年十月八日至十六年二月二日孝宗内禅光宗践祚于是文武百僚鞍韀佩带悉用吉礼然则当时之纯吉自縁新君之受禅非爲髙庙之小祥也嘉泰礼官敢于舞礼如此岂不重骇耶乃者有司偶失讨论徒以光宗䘮纪最近而可遵不知甲寅所定乃宁考初政之善而辛酉之议乃权臣更改之失自嘉定以来凡权臣之舛政缪令刬革多矣䘮纪重事岂容反蹈其失乎且揆之礼意参之人情有未安者二焉皇帝以至性笃孝躬执三年之䘮自今至于大祥在宫庭则苴麻未释也临朝视事则浅黄之服黒犀之带未改也而群臣遽巳无所不佩岂君服斯服之义乎此其未安者一也八月三日实维小祥越七日而遂纯吉追念去歳是时先皇帝负扆朝群臣尚无恙也今音容若存仙㳺巳邈臣子虽号恸泣血未足以洩其哀乃于此时遽即纯吉之服遂忘忧戚之容揆之人情必所不忍此其未安者二也先帝临御踰三十年臣子蒙恩实同天地虽捐肝脑絶筋骨未足论报况区区服章文饬之末乎且带不以金鞓不以红佩不以鱼而鞍韀不以文绣此在群臣初何所损而于朝廷之仪亦未见有妨爱礼存羊则所系者甚重欲望朝廷更下有司考求绍兴甲寅巳定之制斟酌而行之其八月十日百官纯吉㫖挥姑赐收寝庻㡬稍合礼意足以贻示方来亦皇上初政之先务也某以迂踈蒙恩擢贰宗伯稽古礼文之事实其所职庸敢冐昧輙荐其所闻如或可采即乞朝廷详酌速赐㫖挥湏至申闻者江东漕谢到任表臣言凖告授臣具位臣巳于二月初一日就本路信州永丰县界割职事讫者两螭夹侍乆玷近班四牡载驰叨分剧部假中祕隆儒之宠爲外台将官之光望过所期感深以惕臣某中谢伏念臣材非适用幸有逢辰属汉廷更化之𥘉首唐室登瀛之选金銮夜直承宻命者六期玉陛晨趋对清光者再稔凡吮墨濡毫之任皆振缨峩弁其间利责既稀所愿优繇于迩列主恩未报宁忘眷恋于本朝其如亲闱喜惧之年当谨人子凊温之职輙援公辅等翰林之清庻㡬潘岳奉版舆之懽分太守之符日湏成命出少府之节遽冐殊恩懐章而过里门阅宿而临封部敬卜和中之节重宣寛大之书轺传𥘉驰旄倪争覩谓朝廷所以辍柱下之史皆圣主将以惠江左之民因愽采于风謡颇究知其疾苦以垂罄之家而因追需之目以娄丰之歳而多流徙之人官无足证之簿书里有难平之徭役文移星火不胜胥史之诛求牒诉丘山半爲赋租之烦重兴言及此勿捄可虖輙殚朝夕之咨诹兼体公私之缓急赋难遽省盍渐捐赋外之征民未易苏当先法民间之蠹窃自量其緜薄恐终负于选抡兹盖㳟遇皇帝陛下洪造曲成大明博照念臣志存将母俾获便于㫖甘知臣学本爱人欲稍观其政事肆加䆳职仍卑重权臣敢不以阜俗爲阜财之方以悗民爲悗亲之之本输所仰媿初无鞭筭之能樽节是先唯敬佩玉音之训爲赈济无罪可待谢表臣某言昨以知广徳军魏岘奏臣将赈粜米擅行给济臣㝷具奏闻待罪外恭凖尚书札子三省同奉圣㫖真某无罪可待魏岘与宫观臣除已即时望阙遥谢讫者嚢封引咎甘竢窜杸诏㫖䟽恩遽从原贳惊魂甫定感涕交流臣某诚惶诚惧顿首顿首伏念臣猥以孤生寝尘华贯虽亡他技可自诡于事功独有此心常愿忠于君父顷玷谘诹之寄适罹旱暵之菑一道生灵命方危于丝髪九重宵旰痛苦切于体肤蒙振赡之有加惧奉行之弗称惟此年之通患眡荒政爲具文昔尝窃叹于里闾今忍自欺于天日恳诚一念不翅巳忧纎悉百爲㡬如家事官僚惟其可用复何常职之枸徳意有所当宣皇䘏小嫌之避方相川之再至适麦壠之未秋嗸嗸衆口之告饥毣毣累章之沥恳虽尚稽承诏臣子不得而专然苟可活民仁圣必无所爱逺稽汲黯河内之故事近考范镇宛丘之巳行輙颁给而后闻果允俞之亟下岂料属城之守廼腾罔上之章谓人臣之无甚于擅权而天下之悪孰踰于方命始共成其过举终反中以深文借前古尾太之言寘㣲臣族赤之地维日月照临之下靡隠弗照顾风波震荡之冲何恃不恐亟伸辜吁仰渎聴聦在汉法之当诛幸尧仁之垂宥兹盖㳟遇皇帝陛下泽流逺迩识洞忠邪知臣分求牧之忧谊难安视察臣有放麑之故意实无他特恢含垢之恩稍正望䜛之典以伸舆议以厚邦风臣敢不祗载鸿私勉殚驽顿使杀身有益倘肩一莭以报君况爲善无伤敢替初心之及物礼部侍郎谢表言念伏凖告命授臣朝议大夫试尚书礼部侍郎兼同修国史实録院同修撰兼侍读兼直学士院所有直学士院职事累具辞免奉圣㫖依所乞免兼外巳于今月初六日祗受者伏以龙飞九五幸逢真主之兴驲召再三遽簉迩臣之列职亲地遽恩鉅人㣲实惶实惧顿首顿首窃惟国势之重轻率视人材之聚散王多吉士则若鸣凤之集梧桐朝有直臣则若勐兽之卫藜藿和声闻而妖声自息正气胜而邪气罔干是以元祐首年尽起诸老隆兴𥘉政毕萃群贤正涂旣开治象可卜于赫盛旦遹追先猷冝得白首耆艾之英以重清时献纳之选伏念学虽志道材弗瘉人忝乙第于庆元临轩之初缀三馆于嘉定改弦之始鳌扉乆直曾㣲华国之文螭陛屡前徒抱爱君之志越从予节洊易守藩尚期宣室之席前忽痛鼎湖之弓堕羲轮东下方簿海之仰瞻汉札西来先时髦而收召身未登于词掖班巳躐于仪曹金马玉堂假儒臣之荣宠兰䑓石室窥太史之秘藏自惟何人叨此殊奨兹盖㳟遇皇帝陛下徳全纯懿学务缉熈念皇天后土之监临居懐兢畏察君子小人之消长实兆兴衰谓臣虽无适用之材如臣粗有勿欺之节擢跻迩服许责㣲忠臣敢不戒在苟容期于筭报惟礼可以爲国愿广晏婴之言非道不敢陈前窃效孟轲之敬谨奉表称谢以闻西山先生真文忠公文集卷第十西山先生眞文忠公文集西山先生眞文忠公文集卷第十一西山先生真文忠公文集卷第十一对越甲藁请免辞学士院权直状今月十八日凖省札省同奉圣㫖真兼学士院权直者选抡持异震惧靡宁窃惟翰苑之置官俶自开元之定制虽典司内命号爲供奉之近班然遴简外廷或以校雠而充选于皇孝祖参酌有虞肇新北门摄直之名以䖏东观洽闻之彦惟材是用宁职之拘然自淳熈以来距今余数十载廼若彦中而降居此惟二三人亶谓至难讵容轻卑矧皇上聿新于万化欲王言诞播于四方盍咨讨论润色之英大阐温厚坦朋之制㐲念臣早縁干禄勉学爲文慬知场屋剽袭之功焉识朝廷严重之体顷从壁水入点道山老歳月于椠铅犹惭亡𥙷鼓风雨于诏令敢谓能胜偶儤直之虚员俾谫材而承乏身虽甚宠谊有当辞昔在厚陵深嘉苏轼欲循古实躐寘禁林观时宰臣启奏之言尚俟人望属餍之后况某未能爲后何敢徼荣伏望朝廷特赐敷奏寝巳行之误渥畴可用之实能则名器不以假人允叶一时之公论文章足以华国渐还三代之遗风所有恩命未敢祗受伏候指挥辞起居舎人状某今月初七日凖省札节文二月𥘉七日三省同奉圣㫖真除起居舎人日下供职窃惟古者设载笔之官分记言之职推原本指盖以人主出言之善否实治乱荣辱之枢机遴选端良寘在左右操觚执简有闻必书庻㡬非道不言纳君徳于无过之地膺是任者不其重欤伏念材弗适时学未闻道徒以文墨浅技饕摄禁林首尾四年漫无云𥙷循名责实摈斥所冝遽蒙误恩权典记注维昔先正宗工犹多力辞不敢轻受顾如庸陋廼可冐居况今贤俊布满周行论徳较能最在人后伏望朝廷特赐敷奏俾某姑仍旧少逭谴诃精择名儒以重螭陛所有恩命某未敢祗受伏候指挥辞秘阁修撰江东运副状某今月初二日准省札十一月二日三省同奉圣㫖真某除秘阁修撰江东转运副使填见阙宠数便蕃愚衷震惕伏念谫焉晚岀幸际熈辰遍歴清华漫亡𥙷报属以亲年旣晚喜惧交懐数控悃私蕲一偏垒以便晨昏之奉敢啚误渥超擢逾涯玷中秘论譔之华副陪都漕輓之寄退惟不肖资望俱轻岂足以上副选抡下苏疲瘵伏望朝廷特赐敷奏收还上件恩命陶铸一州郡差遣庻㡬愚分得以少安伏候指挥辞转官状七月二十二日奉圣㫖真某特转一官札付照㑹者误拜明纶震惶无地仰惟圣朝褒功録勤罔间鉅细固得砺世磨钝之术然而职有当爲则不足以言功功非可纪则不足以受赏近者海盗披猖侵轶郡境某缪爲守将职当讨捕慿借威灵幸遂俘获仅能免责何敢言劳兼计画驱驰出于同僚效命追袭出于将士激昻忠义则寓客之力鸠集丁壮则郷豪之功其在妄庸一无筹画因人成事曾何足云况当未靖之秋正朝廷重惜名器之日若某之区区㣲劳遽蒙宠渥则被坚执锐攘却丑虏者又将何以待之某一介书生粗命辞直之义反复思念实不遑安伏望朝廷特赐敷奏收还特官恩命使上无滥予下无妄受于义两得何荣如之沥貇投忱必期得请所有省札谨寄留本州军资库未敢祗受伏候指挥辞集英殿修撰知隆兴状某伏凖七月四日三省同奉圣㫖真某除集英殿修撰知隆兴府江西安抚填见阙就送还人疾速前去之任候满前来奏事具巳起发及到任月日申尚书省钖命过优拊躬增惕窃以禁庐䆳职昔以宠侍从之英督府名都间或咨辅弼之旧盖班峻之选抡冝称而地雄则负荷爲难伏念某本乏技能缪尘知奨鳌扉螭陛未殚许国之忠龙节虎符蔑着治民之最政虞幽黜遽冐明恩论着非长自冷撰而叨热撰附循何有繇逺藩而玷近藩岂不贪荣惧难胜任伏望朝廷特赐敷奏姑仍旧职改卑真祠负蝂至㣲庻逭疾㒹之咎环自诡终酬愿报之心所有上件省札某未敢祗受寄留泉州军资库外伏候指挥辞寳谟阁待制知潭州状某九月十五日准省札九月六日三省同奉圣㫖真某除寳谟阁待制知潭州湖南安抚使填见阙所在州军差掇兵级三十人津发疾速前去之任候任满前来奏事兵级逐州更替遇接人到日止具巳起发及到任月日申尚书省札送者㳟承令涣有惕懦衷窃以列职西清班实聮于禁从分符南楚寄尤重于帅垣必材望之兼优始选抡之克称伏念赋姿甚陋积学未充掌制记言侥荣𥙷观风作牧奏最蔑闻方勉报于国恩乃骤违于亲养三年素韠甫遂终䘮一札温纶遽叨钖命顾忧患摧伤之后正山林屏伏之余讵意么㣲上蒙记録以次对而易论譔班资旣甚超踰矧长沙之暇豫章事任尤爲繁重昔尚慙于非遽今奚敢以冐居伏望朝廷特赐敷奏追还茂渥改卑丛祠庻安孤陋之踪少逭盈满之咎所有省札未敢祇受巳寄留浦城县库外伏候指挥再辞待制状昨凖省札节文九月六日三省同奉圣㫖真除寳谟阁待制知潭州湖南安抚使填见阙㝷具辞免㳟惟省札十月一日三省同奉圣㫖不允仍依巳降指挥疾速前去之任君父有命臣子敢违顾如新沙郡寄之雄荆湖帅阃之重在选棆爲至遴岂谫薄所能堪迫于宸指之严靡容固避廼若职名之峻尤所未安盖有唐命次对之官至本朝参近侍之列非尝真歴禁从未始轻有诏除或骤卑于儒宗式从群望或优褒于治最庸示殊恩者学本迃踈材非敏茂缀班两省一无裨补之能去国九年三冐清华之直虽幸荣之已甚犹乆次之可言迨切集撰之陞徃莅洪都之填甫半期而遽去曾寸效之未闻顾以何名可当兹授致身迩列岂非寒士之荣假宠罔功适重清朝之累载循非据敢昧牢辞除已一面择日祗受新除知潭州恩命外所有寳谟阁待制职名欲望朝廷特赐敷奏许令避免姑仍旧职俾懋新庸庻迯超躐之讥实荷全安之造伏候指挥辞赐金带状伏凖尚书省札子正月一日三省同奉圣㫖真某余嵘李杨简陈晐各特赐金带一条许令服系者㳟聆成命不胜震惕窃惟精镠寳带所以宠朝廷待从之臣某猥以无庸叨荣次对以为过分継蒙恩渥卑以紫绶方帷弗称是虞曾未㡬何又有钖鞶之宠顾何人可以当此况同日并命者三一以制阃一以耆儒子之有名受者无媿于其间独爲沗窃强颜祇拜实不遑安欲望朝廷特赐敷奏将上项指挥亟从寝免不胜大幸所有前件省札见寄潭州军资库未敢祗受伏候指挥辞免召赴行在状九月二十三日准省札九月十二日三省同奉圣㫖真某召赴行在者闻命兢惶罔知所措唯二圣临朝之日正四方观正之秋凡收召于人材必采求于时望缅稽元祐因兴议而用群贤近攷先皇以经筵而招一老物情旣恊治象可占如某者问学荒踈器能谫薄徒以书生之末技误蒙文考之殊知入侍轩墀出分麾钺未效涓埃之报空懐覆载之恩八骏遐征忽痛仙逰之不返六龙临御所䜣神器之有归敢图负扆之云初遽辱赐环之先及十年去国岂无意于本朝千载逄辰亦愿禆于初政亟冝祗命敢复控辞其如朽木之非材重以负薪之多疾自长沙而见宣室有媿昔人陪属车而上甘泉可当误宠异回严召改卑真祠庻安驽足之踪免速颠跻之咎所有省札某未敢祗受见寄收潭州军资库欲望特赐敷奏施行伏候指挥辞免礼部侍郎兼直院状九月三十日凖省札节文九月十六日三省同奉圣㫖真某除中书舎人兼侍读又隼省札节文九月十九日三省同奉圣㫖真某除礼部侍郎兼直学士院日下供职又凖省札节文奉圣㫖真某依旧兼侍读者内使之除俶逾三日秩宗之命遽下九天仍经幄之新荣兼词林之旧直此前代崇儒之典最谓宠光矧嗣皇访落之初可容轻付如某者自视阙然礼乐诗书少虽渉畧文章翰墨乆巳荒踈分阃二年忧民一意痒痾由巳敢辞夙夜之劳毫髪亡功徒致隂阳之冦精神眊瞶形体顷属夏秋之交尝陈香火之请蒙恩未许窃禄是惭讵意龙飞首攽驲召甫登西掖旋贰南宫陈善责难盖平时之自诡尊经好学廼盛旦之亲逢所愿依日月之光期或遂㳙埃之𥙷而某自婴宿疹未底安全编简旧文都忘前习记牋常语且出他人岂堪持衰惫之身而輙簉清华之选仰祈敷奏俯徇愚衷禄赋祠庭庻少瘳狗马之疾心驰帝阙终硕输蝼蚁之忠所有省札某未敢祗受见寄收潭州军资库伏候指挥勑某省三省进呈卿状辞免除礼部侍郎兼直学士院兼侍读日下供职恩命事具悉卿以鸿硕受知先皇而朕则未遂一见也故于嗣歴之初仰体留遗之意爰加迅召迭下除书谓即遄驱矣乃尚柅车邪味昔贤难进之风不忘嘉叹思应聘翻然之义其勿留行所辞冝不允故兹诏示想冝知悉冬寒卿比平安好遣书不多及再辞免新除状臣近具奏辞免新除礼部侍郎兼直学士院兼侍读恩命十一月二十六日凖省札十一月十二日奉圣㫖不允令学士院降诏者臣虽训词之未拜巳荣惧之交并伏念臣一介寒生起身农𤱔自䦕禧末以选阶登朝列至嘉定初以舘职直禁林曾不数年叨备二史越由外𥙷四玷节麾论譔三迁遂尘次对凡此皆先帝㧞擢之恩所谓欲报之徳昊天罔极者也去国十年虽不敢有干荣慕进之念然区区素志犹异一日复近旒扆少效刍荛之忠而遗诏遽颁扳号无及终天之痛荼毒何穷皇帝陛下践祚云𥘉首加收召词垣从橐叠𬒳超除讲殿书惟又容陪侍此臣千载一时之遇也倘获尽忠嗣圣是乃图报先皇犬马之愚敢忘斯谊独处驽劣之资多病早衰加以不材冐膺烦剧凡他人谈咲而可办在㣲臣必竭蹷而后能又以旱菑尽瘁祈请由是百病交作门不离医毎值隆寒所患尤剧自顾尫残如此必湏休养年歳专意服饵庻不遽爲废人苟未填沟壑之前皆仰报干坤之日伏惟至仁矜而怜之俾令奉祠于外异时苟幸有瘳惟命东西所不敢辞干冐宸严臣无任激切望恩之至所有省札臣未敢祗受见寄收潭州军资库伏候勑㫖辞免修史状臣十一月二十五日准尚书省札子十一月十日三省同奉圣㫖真某兼同修国史兼实録院同修撰者臣闻命惕然以荣爲惧臣伏见先朝臣曽巩者论以爲古之良史其明足以周万事之理其道足以适天下之用其志足以通难知之意其文足以发难显之情然后其任可得而称史职之重若此而使臣者滥厠其间窃恐头白可期汗青无日如昔人所诮也况臣叨擢小宗见再控避兼官太史尤难冐居伏望圣慈併囬误渥所有省札臣未敢祗受见寄收潭州军资库外谨録奏闻伏候勑㫖乞给假状于嘉定十七年九月以后叨𬒳召命复玷恩除縁代者未至当十二月十六日始以两司印记交付运判李东即日登除适值连雨泥淖行役艰辛颠跌顿撼长㓜畨病所至访医药疗治歴四旬有余乃抵信城縁某去年叠被恩作今自信城去家仅数程欲乞朝廷特赐敷奏除程给假俾获燎黄墓下及从事医药候假满日即赴行在奏事伏候指挥检㑹嘉定十七年九月十九日巳降指挥真某除礼部侍郎兼直学士院兼侍读十一月十日续降指挥兼同修国史兼实録院同修撰二月十一日奉圣㫖依降程给假一月假满依巳降指挥日下前来供职三辞免新除併乞郡状某昨再辞免新除恩命乞令奉祠于外㳟凖十二月十九日省札十二月十七日三省同奉圣㫖依巳降下诏不允不得再有陈请需章洊上恩札继攽蝼蚁小臣不敢不遵奉矧惟御天之初万物咸覩某以不材聮荣候对尤愿奔走阙下一赡穆穆之光谨以别状具申给假候满赴行在奏事外惟是春官贰卿朝廷髙选经筵史舘必待名儒顾如某者学问荒踈识虑凡浅私自量揣实难叨居至于视草禁林向者虽尝备数是时去离埸屋歳月未乆文词骫骳巳无足观去国以来益废忘骈俪应用悉出他人回视旧习㡬同隔世若或贪荣冐宠必致自速颠隮切念臣材能虽弗逮人志念毎在及物𥙷外一纪四易节麾其于民事颇尝谙悉所至尽瘁不敢营私抚摩凋残惠养惸独粗知殚竭仰奉使令与其躐缀从班强其所不逮曷若仍因郡绂勉其所可能是敢控沥忱衷仰干造化伏望朝廷特赐敷奏与某一州郡差遣仍许奏事之任其在么㣲实爲大幸伏候指挥展假状昨具状申朝省乞给假将理候假满日赴行在奏事㳟凖省札二月十一日奉圣㫖依除程给假一月假满依巳降指挥日下前来供职窃念某自去歳十二月十六日受代登涂隂雨连併行役甚难至今年二月𥘉十日始扺浦城寓里合于今月𥘉十日假满所当遵奉指挥即造行阙縁在途之日全家畨病子妇损孕息女䘮亡悲忧感触旧疾复作面目枯悴行歩艰辛饮食顿减语言少力自今招医疗治虽稍向安未堪劳动若扶惫上道必有颠踣之忧欲望朝廷特赐敷奏再与展假将理实荷全生之造伏候指挥乞先次上殿状朝请大夫寳谟阁侍郎真某状证对某昨于嘉定十七年九月十九日奉圣㫖除礼部侍郎兼直学士院兼侍读日下前来供职某节次具状辞免累奉圣㫖指挥及降制书不允某巳于六月𥘉四日入国门讫欲乞先次上殿更令取自朝廷指挥施行伏候㫖挥辞免直院状证对某昨叨召㫖洊拜除书自顾不材非所冝称屡陈免牍竟閟俞音旣入国门蒙恩赐对方命有罪谊难复辞所有仪曹经筵史院等处除见申审得㫖日下供职外惟是禁林清䆳颛代王言命令之颁动关国体某向者虽尝承乏是时去离埸屋未乆文词骫骳巳无足观况自补外以来倐更一纪惟于吏事朝夕究心笔墨旧习乆巳荒废骈之作犹未尝亲措一词囬思向来套类茫然不复记忆今若贪再人之荣冐昧供职万一词头之下仓猝不能成章是时虽遭重谴亦巳无及于事兼某昨因在潭之日轸忧民瘼耗损心气毎一发动輙经旬月如醉如痴文字之官非精思不能称职若劳心着述必有性命之忧伏望朝廷特赐敷奏令其免兼直学士院职事不胜大幸伏候指挥再辞免直院状昨具状辞免兼直学士院续于六月十三日凖省札奉圣㫖不允者窃惟再入禁林儒臣荣遇自唐而后以为羙谈顾如某者问学词章素称肤陋曩当嘉定更化之始尝寓直者六年今值寳庆改元之初复蒙知于九陛猥令兼纽复与摛文其在孤踪岂非至硕实縁某自叨外𥙷一纪于兹柱后惠文之书粗知练习翰林子墨之作浸益荒踈记牒悉委之他人笔砚尽捐于故习兼縁心气之疾作止不常思索稍劳征忡輙甚用敢洊陈危恳仰渎公朝伏望朝廷特赐敷奏察其情实赐以允俞免直玉堂之庐专侍金华之读某不胜大幸伏候指挥三辞免直院状某近再具辞免兼直学士院㳟凖今月二十三日省札奉圣㫖依巳降下指挥不允恳辞洊上恩指载颁盖即钦承岂应屡渎伏念臣昨縁尽瘁民事以致耗损心神思虑稍劳疾恙随作故虽小小牋翰犹不免属之他人况于北扉䆳严颛掌内命向者虽尝承乏其时年齿尚壮心力颇强见诸文词巳媿荒率况今侵㝷暮景重以拙恙作止不常昨来申控之词谓若劳心着𫐠必有性命之忧盖出真情𥘉非伪饰伏望朝廷赦其繁文之罪特赐敷奏许令免兼仰戴洪造之恩不胜没齿之幸伏候指挥四辞免直院状某证对近三日辞免兼直学士院㳟凖六月三十日省札二十九日奉圣㫖依屡降指挥不允不得再有陈请窃惟代言儒者之至荣方命人臣之大罪夫以禁林之地最谓䆳严儤直其间必笃鸿硕某猥以末学𥘉无寸长幸逢千载之期猥叨再入之宠平生素望何敢及兹岂不愿优㳺玉堂之庐宻勿金銮之直何苦坚避自速严诛盖以诏令之颁最関国体文章之发皆本心源而某四沗节麾一周星纪视人犹巳忧公如家积縁思虑之劳遂得烦悸之疾比方少瘉犹未复常虽应酬牋翰之㣲莫能措手岂典掌纶丝之重可使强颜窃自省循实难堪䖏昔唐韦洪景以草诏踈漏而降绌本朝范镇以用事差误而左迁彼皆名儒犹坐此失况某材旣陋甚而疾复萦也倘冐昧以祗承必立臻于旷败用是彷徨累日不免仍控忱词伏望朝廷特赐敷奏许令免兼上件职事实拜洪造保全之恩伏候指挥爲足疾请朝假作证对某见患右足赤肿行履艰难欲请今月𥘉六日以后朝假五日将理伏候指挥乞宫祠状臣輙抒忱悃上渎聦臣蝼蚁㣲躯顷叨阃寄忧劳太过遂抱沉痾顷者访落之初猥叨召擢扶惫就道㡬不能支造至江干招医疗治偶幸小愈遂获造朝赐对宸廷劝诵经幄知隆渥宠禄光荣臣子之心岂无眷恋受恩未报求去谓何伏念臣婴疾以来衰证具见拜跪稍多则不胜喘急视瞻畧乆则顿觉昏花秉骑有上下之艰趍走有颠仆之虑窃自揣凋残之质难乆污清切之班乃者秋气浸凉宿疚骤作肌肤消减筋力支离体旣虚盈足复赤肿虽蒙予告未易向安皆繇叨窃之故多以致灾虞之狎至仰祈圣鉴俯察真情特卑祠官俾便医药倘尚延于残息终图报于鸿私千冐天威臣无任恳切俟命之至伏候勑㫖勑省所奏乞特卑祠官事具悉惟后非贤罔又惟贤非后罔食此盖君臣相须之急而亦君臣相遇之难自昔巳然也卿抱有用之学数千里而来卿之本心固欲其道之行也朕方望卿以有爲则非孟轲不遇之比也而乃翻然思去何㢤矧卿春秋鼎盛风霜微侵少亲汤剂自底和平其安厥位以展猷爲朕之卷卷卿其深体所请冝不允故兹诏示想冝知悉再乞宫祠状某近縁疾恙控告公朝乞卑祠官退伏田里伏凖今月九日省札奉圣旨不允令学士院降诏恩纶下布备极宠光自顾么㣲岂冝蒙称伏念某至愚且陋𥘉乏寸长际遇龙飞首叨召擢其爲荣耀实倍等伦间者一对便朝两侍经幄窃见圣上虚懐忘我有仁皇之度发言中理有孝宗之风退而喜跃爲之不寐自昔有志之士尝患遭时之艰今某何幸旣值英睿好学从善如流之君而广厦细氊从容劝诵又无非可言之地深愿勉殚尺寸少𥙷㳙埃曾未三月遽求引去揆之于义夫岂忍爲实以蝼蚁之躯连年抱病昨幸少瘉遂获造朝两旬以来旧患复作隂消潜耗血气益衰重以疮疡痛楚尤甚精神凋瘁形体支离谒告卧家职事弛废凛然震惧如坐针氊是用再沥愚衷干投造化伏望朝廷察其情实特赐敷奏检会前申卑以祠禄庻㡬谒医问药获保生全亦免尸位妨贤自贻谴咎某不胜大幸伏候指挥乞黜责状比者再输愚悃丐奉外祠洊祇纶音未赐俞允么㣲一介盖即禀承谊有未安敢避三渎伏念性资甚陋学术又踈偶际昌时获尘清贯畧亡毫髦上荅鸿恩毎日省循第深震惕昨者大明继照命召首朌旋玷除书俾贰宗伯窃伏念从臣之职责在论思语嘿之间皆系国体旣寘身于华近当同上之戚休尸素苟容则有乖职守尽言无隠则或阔事情而某识虑非长戆愚惟旧徒有竭莭致忠之意而无适时应变之方陈义大迃隠忧过当頼圣明之洞照知拙直之无他非惟曲示于优容且复稍加于采用天地育何以过兹朝思夕惟未知报所而群情弗叶公论靡容伏观宪府之章实中愚臣之病伹当自列敢复他云欲望朝廷特赐敷奏亟加黜责以示威惩庻安衰退之踪抑严风宪之体伏候指挥勑某省三省同奉卿伏乞亟加黜责以示威惩事具悉朝廷之遇士大夫也以礼士大夫之进退也以义一或反是则上下皆失其经矣卿以硕望朕所特招初至阙廷屡陈忠谠朕旣开纳而施行之矣卿果何嫌而必欲赋归耶夫比肩事主各罄所懐工师相规同心济济此隆古之风也朕甚慕之用贤勿贰朕固巳定于宿心竭节尽忠卿盍益殚于素学朕告巳再卿无复云所请冝不允故兹诏示想冝知悉再乞黜责状某昨露悃忱冐干朝廷乞加黜责以示威惩㳟凖省札十七日三省同奉圣㫖不允令学士院降诏者居数月而求去者三岂其本志不逾旬而赐诏者二盖未前闻在圣朝睠义之恩可谓甚至而愚臣进退之谊实不遑安窃念猥以谫材滥陪近缀竭忠狥国本戆拙以靡他陈义告君或迂踈之巳甚虽荷宸聪之容纳其如物议之沸腾仰惟祖宗以来务崇台諌之体凡所予夺公论皆谓当然一有讥诃重臣犹当引避况于从列敢傲宪纲然其未即抨弹盍使自爲去就倘控诚之弗力姑懐禄以苟容辠戾如山愈难迯于典宪廉隅扫地将不齿于荐绅仰异清明之朝俯察羁危之迹旣是排于执法难冐耻以在廷即赐奏陈亟加谴斥庻㡬伸言路之风采亦重㣲臣之罪辜沥恳输情必期得请伏候指挥三乞黜责状近具申朝省乞赐奏陈亟加谴斥伏凖省札二十二日三省同奉圣㫖不允不得再有陈请窃念某一介鲰生初无长技适遇圣主龙飞之初召从遐外列在近班毎有开陈輙蒙嘉定昔孟子事齐之宣王道未尝少行也徒以王由足用爲善至其去也犹三宿出昼以兾王之追巳此圣贤事君之心爲臣子所当取法焉者也况某以凡材而适遇聦好学之君始初清明之政不惟显用其身而且施行其言亦独何心忍于去上之左右㦲特以夲朝旧章尊重言责凢台臣议论所及不必明指姓名皆当引去朝廷亦不复固留所以伸言路之风采存朝廷之纪纲而养士大夫之廉耻一举而所全者三焉非细事也伏观近者台中所陈其于某妄言之辠可谓明斥之矣然而未即弹劾者盖由有委曲保全之意欲其自爲去就故也今若顽然不知引去则是傲言路也傲言路则是慢朝廷也夫一从臣之去留于事爲细而言路伸屈纪纲系焉其可以某之故而壊之乎且士大夫能重其身而后能爲朝廷重今台臣旣斥其罪矣而乃贪恋荣禄栖栖然尚兾一日之留则是顽钝亡耻之人也堂堂天朝衆隽布列安用一无耻之人而使班侍从之班乎反复惟念实无可留之理定用洊沥肝胆控告公朝察其本心而亮其不可得巳检㑹巳申事理即赐䖏分施行若乃区区爱君之心则虽在畎𤱔岂能一日暂忘异时心迹旣白朝廷复有招唿则奔走阙庭其敢或后区区丹衷天日临照伏候指挥辞免除职宫观状今月𥘉三日㳟凖省札勘㑹巳降指挥真某除职与宫观九月二日三省同奉圣㫖除焕章阁待制提举隆兴府玉隆万夀宫任便居住扎送某者窃惟寳奎候对宻聮法从之班琳琯奉祠实祝圣人之夀于焉列职盖以优贤伏念臣器窳且卑学凢而陋属龙飞之有造叨驲招以来归一对便朝获瞻天日之表再陪讲殿亲聆金玉之音念吾君真有不世之资在㣲臣当効勿欺之报而思虑太过语言不伦虽见察于渊衷卒莫迯于公论退循辠戾端合诛夷敢图仁圣之朝特宥愚惷之罪巳爲过望敢复侥荣伏望朝廷特赐敷奏收囬宠渥免重过愆所有上件恩命未敢祗受伏候指挥西山先生真文忠公文集卷第十一西山先生眞文忠公文集西山先生眞文忠公文集卷第十二西山先生真文忠公文集卷第十二对越甲藁举刺奏乞将知太平州当涂县谢汤中罢斥主簿王长民镌降状臣猥以驽庸将漕江左属旱蝗相仍民物告病朝夕忧惧寝食靡遑仰頼仁圣盛明之朝哀矜元元蠲租发廪无所爱惜饥疲之泯頼以少苏然某愽采衆言皆谓艰食之日尚长迓续民命唯仰二麦故于八月间镂板劝民种殖且控请于朝乞拨降钱楮贷民籴种复虑报可之命尚遟亟以本司桩管钱一万贯发下太平广徳两郡委自令佐措置给借第四等以下耕农之家文移丁宁非不切至意谓近民之官必䏻恪意遵行未㡬当涂之民乃有以给散不公诣臣陈愬者及臣以巡察荒政躬至当涂而来愬者愈衆盖保正县胥相爲表里贿赂苟行则有以一户而获数十千者嘱託不至则有候伺累日而财得百余金者推原其故皆由知县谢汤中者身爲邑长略无恻怛爱民之心视监司行移漫爲文具始则泛然付之吏手继则一切诿之佐官致使吏姦恣行无所忌惮侵移诡冒色色有之臣以民讼至多不容但巳遂将典押陈𣏌等械送州狱寻据勘到本县元承州帖发下官㑹二千贯除节次给借人户外余钱四百二十三贯有竒皆系陈𣏌等擅行侵用或以入巳或以供官甚而知县料理考任主簿修造𪠘宇亦科县吏出钱吏无从出则取办于此臣窃考桩管钱物非准指挥不许支用臣以忧民之切不暇便文自营方自劾于朝乞正专輙之罪而官吏乃奉行㓕裂如此今当举行荒政之际若使官吏人人如当涂县事事如麦种钱则凡陛下所捐以予民者皆将化爲乌有矣嗸嗸生灵何所依頼臣除一面将勘到公吏照条施行外所有通直郎知太平州当涂县谢汤中不职之罪实难倖免况料理考任乃其私事輙行科配吏人致使将官钱侵用其平时律巳抑又可知㐲望圣慈将汤中特赐罢斥使州县之吏咸知究心荒政不敢苟简庻㡬实惠得以及民实一道大幸谨录奏闻伏候勑㫖并申尚书省御史台諌院取指挥施行小贴子照得当涂县丞贾敷言主簿王长民皆同任给散之责二人者亦漫不警省县吏持诡名之状请判敷言等更不诘问便即支钱臣各巳移文令其具析今契勘敷言之罪止是卤莾犹爲可恕若长民者书生爲吏乃于歳俭民饥之日剏新官舎据狱司勘到陈𣏌等供称主簿聴人吏李显祖赍批贴告报本县自押录手分郷贴司披冩人各名科纳添助修造钱多少有差陈𣏌等无从擘划遂于麦种钱内擅支四十四贯以纳本续又侵支四贯五百买物以犒匠者盖今州县之官凢百非泛用度率多敷配吏人相习成风视爲常事不思此曹果何从出若非浸移官物则必接受民财此风不除爲害非浅伏望圣慈将长民量行镌降使官吏稍知警饬不胜幸甚奏乞将知宁国府南陵县丞李仁任罢黜广徳军广徳县丞冯兟送部与岳祠状臣窃惟邑之有丞所以恊賛其长治一邑之政若乃狠傲而陵上昬眊而失职有一于此是谓负丞臣以廉察爲官岂容置而不问伏见宣敎郎知寕国府南陵县丞李仁任故参政彦颕之孙而澄之子也淳厚端良有沗祖烈轻儇浮薄厥有父风本县去歳菑伤爲一郡最赈饥检旱若捄头然惟令与丞均当任责而仁任乃以𬒳檄爲名委其职而去卧家数月恬若不闻畔官离次巳爲可罪近以州郡文移督促始不获巳还任迁怒邑宰百端侵陵自典吏而下不时捽至其庭㫁以大杖讯决动至数百械系或至通宵且以知县妄用官钱偏申台府及守臣张忠恕索暦驱磨县家所用皆有去着仁任之言莫非诋诬臣考诸公论皆以仁任爲不直遂对移芜湖县主簿冀其少戢而仁任更无一字遵禀径翩然以归非惟不有邑长且不有监司矣臣所谓狠傲而陵上者仁任是也迪功郎广徳军广徳县丞冯兟年迫桑榆志气衰落间尝摄邑颇乏廉声近以本军檄徃平江般运制置司对拨米斛群情喁喁日望船粟之至而兟乃以黠胥自随纵其侵渔船户钱物遂使船户公爲欺弊盗粜官米凢七十余石当饥民仰哺之际一勺一合皆爲可惜兟爲监临官不䏻检察以致散失米斛其多如此岂容逃责臣所谓昏眊而失职者兟是也二人者一则少而狂一则老而缪俱难存留在任伏望圣慈将仁任罢黜兟送部与岳庙俾凡爲吏者知所警饬实一道幸甚谨录奏闻伏候勑㫖并申尚书省御史䑓諌院照会奏乞将知宁国府张忠恕亟赐罢黜臣窃惟天灾流行虽盛世不䏻免惟上而朝廷下而守令至诚以忧之尽力以捄之则民虽不幸而遇㓙岁可使骨肉相保而无流离全其天年而不至殍踣以死昔人有云剪瓜冝及肤割髪冝及体仁人之于捄菑虽髪肤有所不爱况其他乎冨弼之在青州存恤流民如其家之子弟赵抃之在越赈饥药病多出私钱盖爲君上牧元元爲国家固根本法当如此臣以驽劣将漕江东属嵗旱蝗民物告病仰頼陛下仁圣哀侗无告之民散财发粟以鉅万计真可谓尭汤之用心而臣徧察州县间求其至诚恻怛恪意奉行者则何其甚寡未尝不仰叹朝廷之至仁而咎官吏之不仁也间者盖尝以给贷麦种钱纵吏盗用而劾一令矣又尝以般运米斛纵吏爲姦而劾一丞矣若乃身爲二千石而志不在民将朝廷赈济之米掯留破用其罪有甚于二人者乃独置而不问则是纎悉于小官而卤莾于大吏也谨按朝散郎槯发遣宁国府张忠恕以轻儇浮薄之资济之以隂狡诞谩之术曩守霅川污秽无捡爲宪所劾侥倖获免自以爲䏻及来宛陵贪恣益甚开告讦之门以隂求人过一词罥罣牵连入狱有辠犯甚微而遭编窜者崇聚歛之政以倾夺民财极意搥剥一孔不遗有逋欠无㡬而遭估籍者邦人畏之甚于豺虎去夏亢阳种不入土臣以手书与诸郡豫讲振荒事冝独忠恕条画灿然本末甚备大喜过望亟下其所申于诸州俾视以爲式居无何有自宛陵来者乃言其境内飞蝗塞路粟直翔贵州郡恬若不闻臣窃恠之何其言之工而实不副也近者循行太平广徳二郡其地与宣犬牙相入荐绅父老多爲臣言宣境之民憔悴尤甚振恤之事殊未有伦传闻邻境散钱给米巳至一再有恨不得爲旁郡民者臣亟驰书提举常平李道传问其故道传复书以为宣之六县地最大旱最甚前后所申最详而事最不举臣谓道传此言实深中其病而忠恕方且裒类成帙一一记载若巳记事之爲者臣得而读之则虚词多而实事少略于给散而详于劝分其间有月济二日粜四日者济米出于官司粜米取于上户官司所惠旣㣲而上户之米又尽充官粜不知自余白分细民何所仰食未㡬承常平司牒称宁国府昨蒙朝廷拨赐转般仓并义仓米凡十一万七千三百六十二石而本府拨下诸县为赈济用者止五万六千二百四十六石其余六万一千余石未见去着遂行䟽问忠恕虽巧爲分擘囬申而气馁词穷不可掩覆姑摭数项言之如诸县合粜人户巳将劝分米充数矣而忠恕复于赈济米内重叠支破在城安济坊孤老并诸县乞丐人巳将常平米给散矣而忠恕复于赈济米内重叠销豁两狱罪囚土牢编管等人并家累重大官兵月粮口食州郡自当措办而忠恕亦于赈济米内拘留其他虚支大破色目非一犹且摊布不行复将二千三百七十余石指爲灰蛙欠折之数不思上供纲米系嘉定七年新收而义食米亦近常平司委官覆实灰蛀欠折何至若是之多公爲诞妄一至于此原忠恕本意自谓文移眩惑可以欺人冀将官米暗行干没不虞道传单车入境尽索文歴钩校条析具得其情仓猝报应姦状毕露盖其平时习气以此爲常当昼攫金无所忌惮独不念一郡数十万生灵嗸嗸如在沟壑陛下不惜太仓之积捄之于垂絶之中爲守臣者纵不䏻有所附益其忍爲侵渔之计乎且朝廷盖尝因忠恕之请颁祠牒截纲米以赡州用矣借令经费犹或不足夫岂他无樽节之方何至紾饥民之臂而夺之食其亦可谓不仁之尤者矣况荒政之行当以赈济爲主劝分为辅盖有司不惜官廪以惠民然后可责富室不私蔵以惠郷里今忠恕于朝廷所赐则妄行破用于民间所有则根栝无余形迫势驰一切不䘏考诸民词有家产仅千钱而劝令认米四百石者有因公事至庭而罚米数百石者民间畏其虐燄止得俛首聴从据忠恕所申六县人户认米凡十二万八千九百余石苟非以无道行之其䏻致多若是乎如泾县土瘠民贫所科亦一万一千四百余石忠恕尚怒其少形之批判必欲其急作措置否则县官按奏黜责典吏刺配岭海是趣迫官吏使之毒民也以忠恕之政无善状士大夫皆谓豺狼不问责实在臣而臣独容忍乆而未发者尚欲责以捄荒之效故也今察其所爲决无可望之理而春夏之交青黄未接正是民饥之时必待其饿莩累累死亡枕借然后举劾其亦晚矣臣与宪仓二司虽分州措置荒政然于官吏臧否则自当通察用敢不避仇怨䟽其罪状以闻伏望圣慈将忠恕亟赐罢黜令提举司将元拨赐米斛一一驱磿实数申尚书省仍乞下臣此章戒励本路州县凢奉行荒政之吏各当仰体朝廷之至仁母效忠恕之不仁其有沮格上恩俾泽不下流坐视民饥而拯捄不力者并许监司按奏重寘之罚庻㡬民命可全而和气可召实一道大幸谨录奏闻伏候勑㫖贴黄臣窃见忠恕以峻急苛暴之政歛怨于民去歳之秋宛陵之士有条民怨十事以示臣者盖谓租赋之法自正数外一毫不当多取所以编之版籍给以牌由依数输纳以爲一定不易之制而本府则不然牌由内明书䌷一寸则科纳一尺明书䌷一尺一寸则科纳二尺明书绵一钱则科纳一两至于和买䌷绢亦将零寸责令尽纳整数其怨一也本府受纳夏税秋苗不用文思斗斛而用私制寛大斗斛两歳以来加增收耗尤甚于前总而计之不啻多量一倍以上受纳官随印申府乞委官般量将加增收到之数爲出剰以献𨳩场未㡬所收出剰巳可𥙷足正数便行出牓责令人户重价输钱以归府用其怨二也人户输纳去年折苗钱以一石爲率如纳籼米通用米二石二斗了纳如纳粳米通用米二石了纳今年六月十一日以前籼米每石八百文足粳米毎石一贯文足更有官收水脚等钱共五百文足只合通计钱二贯五百文足而官司估价毎石纳成三贯四百五文足则是毎石多取民钱一贯文足其多收折麦钱大畧亦同其怨三也他如公库旣造酒宅堂又造酒责令官吏沽卖以搀夺赡军正库之课额一有亏欠官员动遭责罚公吏例行决配而官吏怨坊场河渡之败阙者不任兴开虚负官钱无可偿纳家旣籍没身复监留馁瘠如鬼犹不释放而坊户怨宗子降生陈乞公据者逾年而不行陈乞起支者经年而不予近又剏例坐仓囬籴孤遗米并以酸淡官醖折支料钱而宗室怨军人预借春衣钱毎名抑支官酒七升亏折甚多噤不敢言而军士怨中产之家有因科配赈粜破坏家业而怨者有爲户长以逼催迯阁税赋鬻产代输而怨者有无辜遭罹刑辟编窜他州骨肉离析而怨者臣始闻之犹疑其言之过寻采衆论皆谓信然方陛下宵旴勤民惟恐一夫不获其所而忠恕身在近藩敢爲残忍以结怨于下一至于此臣以按察一道爲职倘不亟加论奏使忠恕侥幸善罢或反叨陞擢外台耳目其将焉用此臣所以不敢嘿也伏乞睿照因明堂赦荐赵监岳臣等伏读嘉定八年九月辛未明堂大礼赦书内一项应士人有节行才识学术素爲郷里推重不求闻逹者委监司帅臣同加搜访毎路一二人仍与本州长吏具从来所爲事实所通学术连衘结罪保明闻奏即不得巳常材备数委三省再加察访如所举不妄特与擢用仰见圣朝网罗遗逸之意臣等朝夕博访期所以称塞明诏之万一窃见文林郎监潭州南岳庙赵蕃元祐故家学有源委识虑深逺节操清髙蚤歳得官临事有立年逾四十即上祠请隠居求志垂三十载矣安贫处约泊然无营少工于诗晚益平澹身虽闲退而爱君忧国之念未尝少忘其在州里诱掖后进一以孝悌忠信爲本蕃虽名在吏部然其行谊学识素爲郷曲所推不求闻逹正应诏㫖臣等旣深知其爲人又其家居适在所部庸敢輙以名闻伏望朝廷更加察访如臣等所举不妄即乞特加旌䊮以厉士俗其于世敎盖非小𥙷谨录奏闻伏候勑㫖并申尚书省御史台諌院照会荐洪运管等官状臣一介迂愚滥将使指理财弊讼职务寔䌓所頼僚属相与恊济窃见承议郎江南东路转运司主管文字洪彦华天资扑茂学问淹该居常务自韬晦不以巳长示人而徐考其所为则言行相副表里如一曩宰衡之茶陵适值俭歳疚心拊字民无流亡至于应办和籴招募効用皆不扰而集诸司尝以政最剡闻于朝甫及期年以内艰去邦人父老懐其遗爱久而不忘继宰信之上饶以惠利为政如左茶陵时然其恬退自将安于平进故知之者少臣谓如彦华者若加进用俾究所韫必有可观从事郎前江南东路转运司主管帐司赵彦覃赋性敏明恃身㓗白曏为鄂州录参日其年尚少巳为吴猎詹体仁所知目以佳士其在漕幕宣力最多振荒以来朝夕讲究如巳休戚臣以广徳两县菑伤尤甚九月间即令彦覃前徃与本郡守二圗所以拯救之方而䏻悉心尽瘁不惮劳苦凡所以区画多适事宜绐散有方人𬒳实惠臣比循行至郡士民称之如出一口闻其满替皆愿借留臣谓如彦覃者若寘之烦剧俾效所长亦必有以自见臣于二人者察之旣熟又皆当代去傥不亟加论荐是谓蔽贤庸敢冐闻以备采择伏望圣慈将彦华彦覃特赐旌擢若后不如所举臣甘坐之谨录奏闻伏候勑㫖并申尚书省御史台諌院照㑹奏乞将新知宁国府陈广寿寝罢新命臣伏覩进奏院报陈广寿差知宁国府寻复有㫖趣令之任臣窃惟江东一道自晋宋以来号爲重镇者金陵宣城而巳有唐之世以宣爲观察府而属郡隷焉肆我孝宗龙飞陞掲府号盖其疆埸之广袤生齿之蕃庻地望之雄重大抵亜于金陵故爲亲王执政偃藩均佚之地而自十数年间廼有凋郡之目臣尝愽访士大夫皆言此邦本自冨实顷縁郡守不尽得人或㢘隅不立而封殖其私或用度亡莭而靡于浮费故其事体浸不逮昔今诚得一㓗巳奉公之守行节用爱人之政源流本末以渐讲求则财计不患其不充公私不患其不𥙿今者郡守阙人臣意陛下必将妙选循良以幸此州而改命再三乃得广寿广寿贪残之迹人所共知其在临川尤为暴撗清修之誉蔑闻纎毫白夺之名交播衆口近因漕臣之言斥使去郡天下莫不共难朝廷从善之速而或者犹恨议罚之轻今曾㡬时遽有此命夫抚之与宣虽均爲名郡然其大小轻重要自不同使广寿在抚以善最闻其褒迁不过如此夫旣尝败绩于抚矣其可复使守宣乎旣不䏻以善治抚矣其䏻以善治宣乎故自除目之传公论籍籍如出一口况是邦新罹前守之虐民之𬒳祸盖匪一端至于开告讦之门兴罗织之狱无罪而籍赀产非辜而罚賍钱善艮之家㳂此破荡者甚衆自李道传𬒳命承摄乃始以次蠲除斯民浸有生意侧闻广寿在抚之日如前数事色色有之而其兇暴尤出忠恕之上今忠恕甫去而广寿寔来所谓逐虎逢狼害将愈甚抑何宣人之重不幸也臣非不知国家用人务在含垢过而䏻改圣贤许之然大体可称则一青难废不幸有过则自新可期若广夀平生屡遭弹劾起家爲郡当知圣朝抆拭之恩而贪暴亡状廼更甚于畴昔其不可望其改过也明矣臣若顾避不言坐视千里之民再𬒳涂炭岂惟下愧百姓实亦上负朝廷况今明良会聚之时进退人材率采公议刻印鎻印曾无留难何所疑畏而不亟论奏伏望圣慈将广寿差知宁国府指挥特赐收寑别选贤牧以惠一方庻㡬凋瘵之甿获逐苏息臣不胜至愿谨录奏闻伏候勑㫖小贴子臣窃闻士大夫之论或以宁国爲破落州郡非材徤之吏不䏻兴起臣尝体访本府财用之数颇得其实若量入爲出自足友吾使爲郡守者廉不妄取俭不妄费决无用度不给之理初不待以徤决之人一切之政然后可爲伏乞叡照按奏宁国府司户钱象求状臣窃惟方今仁圣在上爱飬元元若保赤子凢百有位皆当恪意奉承使徳泽下流鳏寡得所然后无负朝廷爲民置官之意而臣所察州廼有颛恣妄爲贪虐相济大吏以虎狼之威搏噬于其上小吏以狐䑕之姦跳踉于其下轻蔑国宪荼毒民生者臣傥不以闻则为失职昨据宣城县百姓施良陈愬知宁国府张忠恕妄行抄籍家财本府司户钱象求乘势牧掳钱物等事臣亟索府案并追推吏张翼司户㕔吏汪澄送上元县根勘见得施良与兄施㳟各居歳久至嘉定三年施㳟与男施耕同充本府军资库子侵盗官钱事发配籍其在狱之日即无一词连及施良其后施耕自配所迯归匿于宗子赵通夫舎屡千施良匃贷钱物不䏻一一尽从自此浸成嫌隙又縁本府追捕迯军严急遂生挍计以知府张忠恕见掲牓召人实封告讦于是撰造虚词诣府陈告称父施㳟曽有官会七百余贯并金钗银琖等物寄施良之家忠恕欣然视爲竒货不待究实径差司法前去封籍其家仍就追施良送狱当盛暑中百端鍜錬勒令招认隠寄情罪尽将财产估卖填偿计其所直凢数千缗忠恕犹以爲未足复将其壻田产併行没官展转推求尚且未巳又谓其女不应輙妻宗室婚嫁数年且尝有子必欲一旦仳离其爲不仁孰甚于此臣窃考国家立法唯胥吏犯枉法自盗賘至流以上者乃许籍没施良家本编甿初无过犯虽其兄姪尝遭黥隶然异居折产不相及借使真曾受寄钱物揆之三尺不过㫁罪监偿亦无籍没之理况施耕所告元无实迹又渉累载巳𬒳赦恩忠恕志在得钱遂併国家之法令朝廷之赦恩一切不顾且自古及今未闻有止慿告讦之词遽将人户封籍者亦未闻有先封籍而后进人者盖忠恕之心沉溺姦利民间讼愬稍渉钱之一字便欲攫而取之何暇更考虚实姦猾之徒窥见此指凢其所欲䧟害必曰某人罪当罚钱某人辠当籍产忠恕一一施行𬒳诬之民无䏻自脱者如保正王椿以受船戸缴引钱四贯八百爲人所讦而籍其数万之赀竹木牙人刘刚等以多收商旅牙钱爲人所讦而罚令纳钱三千贯诸如此类非止一端案牍具存可以覆视江东去歳旱蝗宛陵爲甚群情汹汹㡬不聊生爲郡守者方且大开告讦之门数兴罗织之狱夺斯民仰事俯育之具而供其侈费妄用之资臣所谓大吏以虎狼之威搏噬于其上者忠恕是也当施良𬒳籍之时司户钱象求实受府徼估卖其财产因得挟城社之势以行其穿窬之谋鸡鵞孳畜则烹之以飨从人缣帛软细则卷之以归私室据吏汪澄供称有未上帐之物系象求般去者十余件如糯谷烛炭绵钱𥿄札之属是也有物重估轻象求以诡名买去者数十件如缣叚衣物髹器之属是也以至馆客婢仆亦皆纷然收买名虽酬直无异白取独不念无辜𬒳籍之家冤痛方甚乗时攘窃岂所忍为臣所谓小吏以孤䑕之姦跳踉于其下者象求是也忠恕前巳予祠臣不敢更乞行遣但其违法毒民之状臣旣考验得实不敢不告于朝象求以赀入官人品猥下而敢为贪墨如此傥令侥幸漏网则继此尘点仕路必将益肆其姦伏望圣慈特赐重行镌罢求不得与亲民并职曹官差遣使州县小吏少知所惩实斯民幸甚谨录奏闻伏候勑㫖并申尚书省御史䑓諌院照会荐本路十知县政绩状臣等窃见江东一道为县四十有三而号为难治者居其太半盖上供送使为数寔䌓月椿版帐率多白撰为令者朝夕惴恐惟财赋不办是忧至于抚循疾苦伸理冤滞徃徃视为弗切上下循习谓之当然有䏻于煎熬之中少施寛𥙿之政不专以摧科为急而以字民为心其在臣等所当激劝今采诸物论得十人焉谨具列于左湏至奏闻者宣敎郎知徽州歙县冯特卿器资清俊学识通明到官以来孜孜所职至诚笃实一意在民催科有方不扰而集县民程晖之子为盗所杀踪迹暧昧莫知主名臣某委之缉捕乃䏻多设方畧日夜究心曾未数月罪人斯得姦兇詟伏冤结获伸考其风绩可为本道之最奉议郎知饶州鄱阳县赵汝俞天族之英笃志为善清修雅淡有儒素之风当官而行不为阿徇廉静无扰田里安之宣敎郎知信州戈阳县柴景望学校旧人雅有士誉彊毅自立卓荦不群弋阳近岁凋弊日甚自其到任极意梳结立义役以革纷争卖弄之弊优䘏户长以除科较代输之苦裁决狱讼一出至公人情翕然称爲贤令宣敎郎知信州玉山县程榆天资靖重心术端良涖官之𥘉适郡守赵不摭务为苛暴官吏重足而立同时诸邑鲜不逢迎榆于其间独䏻弗改常度慈祥岂弟蔼然有循吏之风去夏邑境洪水骤至榆方在告力疾而出巡行拊劳不俟申请捐公钱以予民頼以全活者甚衆宣敎郎知池州青阳县许溪学问淹该材力彊济池之诸邑曩因宣限困于预借溪始至官适逢俭钱朝夕勤瘁如理家然旣偿旧逋又免新借邑之疮痍于是一洗亦頼以少纾盖有功于此邑者宣敎郎知太平州当涂县王洽故侍讲师愈之子天资粹雅操行㓗修其爲邑也心乎爱人用刑督赋常有不得巳之意士民称诵翕然一词承事郎知宁国府宣城县尤爚名家之子生长见闻宣城夙号烦剧爚材力精敏治办有方务以恩信及民不爲昔勐歳适旱饥推行荒政曲尽其至殄除蝗孽宣力尤多臣等毎因百姓至庭试加访问皆称其贤巳决之讼畨诉絶少承议郎知建康府漂水县俞迁老成详练通知物情其治邑以省事不扰爲本人甚安之奉议郎知池州贵池县蔡汝揆廉谨自将精勤不懈奉行荒政䏻尽其心奉议郎知池州铜陵县魏执中持身恪谨爲政寛和始终如一有可称者右臣等所部县令之可称者虽非止此十人而得诸见闻间有未审者不敢遽加论荐自特卿而下人品髙下亦各不同大槩主于字民则均在可取之域故臣等輙效举尔所知之谊伏望朝廷特赐甄录若后不如所举臣等甘坐缪妄之辠谨录奏闻伏候勑㫖荐知信州下黼等状右臣踈庸一介误蒙陛下付以外䑓耳目之寄尝窃自誓以爲臧否人物其责非轻倘一毫輙狥其私则内愧此心外惭物议臣虽甚愚实所不敢徃者盖尝以公论弗容而劾数吏矣今部内之官有爲公论所予而嘿不以闻何以逭蔽贤之罚臣窃见朝奉郎知信州军州事丁黼性本诚实学有师传修身立朝物论素所推许今爲郡守曾未数月循良岂弟之政巳流闻于四方朝散郎通判建康府事曾耆年天资耿介履行端荘出自名家老于州县精明峻㓗意气不衰承议郎提领建康府户部赡军酒库所主𬋩文字李宷性行粹温规模详緽早亲师友多所见闻澹然自持不爲苟进奉议郎分差建康府诸军粮料院杨若行方识逺论正气平静重自将耻爲表襮从政郎建康府府学敎授杨迈笃于问学副以词华心术端良操守无玷此数人者虽其职守不同然质诸衆论皆所谓君子之才非区区擅一长办一职者之比用敢仰体清朝急贤之意各以实闻伏望圣慈特赐甄擢傥一词缪妄臣甘伏罔上之诛谨录奏闻伏候勑㫖申尚书省乞将饶州司户赵时伸罢任状照对本司今月𥘉六日承浙西提刑司牒称有平江府寄居训即庐州将领赵磻夫有婢阿郭出嫁与城居百姓李五爲妻旣嫁之后仍复不时取归至则苛留去则复取其淫秽猥下士大夫之所耻谈逮其舅姑与夫不容其徃赵忠训不胜一朝之忿同乃子赵司户亲戚沈元龙带领童仆十七八人直至李五之家肆行威力其舅姑壊其门戸碎其什物强取阿郭以归㡬同刼盗蔑视官府畧无忌惮本司送狱根勘得实巳将陪渉人各行㫁遣外照得赵将领赵司户皆系见任官不在任所供职而归郷横行街市情理无状且阿郭乃将领司户聚麀之人狱司巳尽得其情状以其事丑秽不欲尽情根究然则离任而共爲聚麀不得聚麀而輙肆兇横其可乎将勘到情节备牒饶州及江东诸司请差人前来平江府追取赵司户时伸还任本司除巳施行外窃见迪功郎饶州司户参军赵时伸身爲椽曹职在仓庾畔官离次巳是罪人况父子聚麀尤爲可丑不加惩治无以厉其余仗望朝廷特赐敷奏将赵时伸罢本任以爲小吏不知靖共者之戒湏至申闻者奏乞将新知徽州林琰寑罢新任臣以非材误䝉超除将漕江左一道休戚责实在视事以来日夕兢惕常恐玷澄清之选孤临遣之恩窃见所部徽州地瘠民贫曩经囬禄之灾旧观未䏻尽复春夏以来亢阳爲虐雨泽未浃人情忧危正頼贤二千石悉心抚摩庻无流离饥莩之患今在任守臣赵师端除丞大府下政霍权得请奉祠日望朝廷遴拣良牧以幸一方比覩进奏院报巳差下林琰琰平生素履臣不熟知第闻昔爲䑓諌之时颇有交通関节之迹若子与壻请嘱纷纭至今都人以爲嗤笑夫身在三朝至近也职居言路至严也以至近至严之地犹狥私弗顾如此若付之专城之任寄以千里之权必将政以贿成刑放于竉新安之人其何頼乎况今旱菑之余正以讲求荒政爲急琰尝两守偏郡治声蔑然必不䏻推饥溺由巳之心觧可姓倒垂之厄臣欲俟其到任然后考察以闻重惟琰尝历从班州郡将迎费耗必倍用敢先其未至冐昧有陈欲望圣慈将琰差知徽州指挥特赐收寝别选循良之吏惠此凋瘵之民臣不胜大愿谨录奏闻伏候勑㫖奏乞将太平州通判韩楚卿罢免臣窃惟通守之职所以関决郡条苟非其人必至贻害千里臣近据太平州申通判时子懋任满新通判韩楚卿巳到任交割职事臣窃见楚卿依慿城杜旁若无人㳂檄之日居多在官之日絶少由此县道败壊贻患后人推其源流盖自楚卿始当涂名郡地望素髙加以旱菑之余讲求荒政正頼倅贰得人相爲恊济如楚卿者实不堪任伏望圣慈将楚卿罢免或与祠禄别差作邑有声绩人通判本州实一郡之幸谨录奏闻伏候勑㫖申尚书省乞将乐平大通监税镌罢某窃闻先儒程公颢有言一命之士苟存心于爱物于人必有所济今公卿大夫之子弟若右列之𥘉仕者大抵先歴征商征商之㣲似非亲民比然寛厚廉㓗者爲之则民之蒙利必多暴酷贪婪者爲之则民之受害亦衆益知先儒之言可信不诬某比以巡歴至饶州乐平县有进士程林之百姓鲍贵卿等诉本县监税进义副尉王鼎之不法事凡数十状某初未敢谓然遂檄弋阳主簿王晋体究其实乃知鼎之以赀入官天资狂恠监司有以爲材者俾摄尉职由是恣爲暴横旁若无人其催科则将迯絶之税衮入催帖勒令人户代输有送纳少遟则于大雪之夕禠其衣以当钱监留不放㡬至冻死者有连日比较遭大杖七次荆札杂下㡬无全肤者其称唿则以判院直阁自名百姓陈词误覆省干而讯其手背掌心者其行轿则必欲市民𧺫立有仓猝不及而捽至务绷吊决挞者邑人爲之语曰宁逢三崃虎不直王监务则鼎之之暴酷可知矣又因廵歴至池州有铜陵进士蔡奭百姓曹汝迪等诉大通监税承节郎李扬不法事凡数十条某亦未敢轻信遂将专拦数辈送狱鞠治乃知其信任胥徒苛征商旅米麦之属在法不许收税则巧立名色虚喝数目以取羸五里之外在法不应捉税则剏立纂节多差巡船以邀截隂与吏人相爲嚢橐日令买物供应庖厨鱼肉茶塩皆有定数饕餮之行无所不爲据狱司所勘专拦所供扬前后受吏人钱以数百千计侵盗官钱爲数尤多则扬之贪婪可知矣某见其罪状甚明巳将鼎之对移信州指使扬对移池州指使二人者旣皆获罪于民难以复还本任伏望朝廷特赐敷奏将鼎之杨并与镌罢以爲州县小吏暴酷贪婪者之戒谨具申尚书省伏乞指挥申将宁国府南陵县尉汪相如罢职事某窃闻士之行巳笃实爲先吏之临民廉㓗爲本二者既亏虽小有材亦不足贵矣伏见迪功郎宁国府南陵县尉汪相如少逰场屋颇有隽声挟其寸长不修士检居郷之日把持县吏胁之至死械繋于狱乆之始脱浮薄无行郷人鄙之及来南陵蔑弃法守窑户有欠城塼未纳者纵容弓兵抑取钱物窑户不胜其苦而缢死僧有爲豪民所讼者复遣弓兵要索贿赂僧不堪其虐而又缢死漕臣章良肱欲劾治未果而良肱去自当修饰以盖前愆而桀骜不悛贪婪如故本司职兼督察邮传以南陵𬋩下舗屋敝壊令本县截拨合觧钱措置修葺相如偶摄县事乃敷隅官出木保正出瓦遂欲奄有官钱以爲巳用隅保既不应命舗屋亦不复修某到司之始即追其吏问官钱去着相如占留不遣者累月某以其庇吏而拒监司巳对移太平州监酒迹其贪暴难以令还故官伏望朝廷特赐指挥将相如罢免使痛自惩艾未必不爲君子之归谨具申尚书省伏乞指挥施行申将前知建康府溧阳县王棠镌降事臣闻天下有幸免之吏则必有不幸之民夫爲吏而不良法之所冝绌也冝绌焉而以幸免则凡不良之吏知罚之不及巳将安意肆行而亡所忌欲民之不受弊得乎臣谨按通直郎前知建康府溧阳县王棠者所谓不良之吏也臣始至官巳闻其缪及试之以事则冝枉者直当白者黒盖其爲人惽惽不辨吏以为可棠亦曰可吏以爲否棠亦曰否颠倒贸乱不可枚举姑摭其大者言之三歳推排国家之令典也江东州县因循不举者十六年版籍溷殽贫富易位比者提举常平李道传始请于朝而推行之县邑得人者徃徃升降适冝民頼其利其因不平而致讼者间亦有之然未有如溧阳之甚者也臣之未至诣胡槻而愬者巳数百人臣之旣至诣臣而愬者又数百人盖棠志不在民一切付之隅保吏胥之手飞走卖弄聴其自爲需求如志则以上等之戸降而爲下等贿赂不至则以十金之产増而爲百金牒诉纷然一不受理遂使冤愤不平之气无所发泄今日聚衆围保正之家明日聚衆撤户长之屋如惠徳郷之蒋大和来苏郷之史万二奉安郷之𬋩千六明义郷之芮六五允定郷之倪怤徳随郷之李五三仙坛郷之朱七十賛贤郷之周省五等同时并作多者数十百人持杖歗吹纵火抛石室庐器物爲之荡尽桑柘竹木爲之一空甚者刃伤其人惊死其老㓜棠旣不䏻弹压廵尉遣兵收捕或爲所执缚棠亦不䏻谁何一邑嚣然㡬至生变臣与守臣刘榘亟下本县毁不公之籍人情始定争鬪始息推原其故皆棠之昬缪不职有以致之而畧无一言肯自引咎囚系累累充斥犴狱臣屡移文督其勘结而视之蔑如某窃考其人㣲寸长可称而宰邑满三载者盖其赀产富厚甲于冝兴其改秩也以此求荐其居官也以此求援故与之爲地者衆而侥倖至今臣若顾避怨仇遂使漏网则所部四十余县皆将曰不才如棠不职如棠而以善去顾何所惮而不爲非乎臣愚欲望圣慈将棠特赐镌降永不与亲民差遣以示至公以惩不恪实一道幸甚谨录奏闻伏候勑㫖并申尚书省御史台諌院照会申将文林郎监江东转运司寄纳仓张锜重行追夺等事照对本司寄纳仓在太平州芜湖县某昨因廵历至本县有百姓汤执中者诣某陈告本仓合干人汤文等盗粜官米某即送芜湖县追究寻改送江宁县鞠治乃知监仓张锜持身不谨无以检下故使本仓之吏纷然而爲姦据专知邵维斗级尹茂子夏震揽户孟三二等供招监仓张锜累令夏震徃孟三二家借钱入巳使用前后通计七百五十贯文及孟三二以索逋爲言监仓张锜乃令邵维许以将来受纳毎石减饶耗米五升以折还所欠其后孟三二揽到人户苗米赴仓交纳凢一千七百余石遂如元约减饶过耗米八十五石有竒某巳将夏震邵维等从条㫁遣讫窃见文林郎监江东转运司寄纳仓张锜以门䕃得官冝知爱重顾乃蔑弃法守堕壊廉隅輙于揽户借贷钱物又以官米准还私债考之具狱衆证甚明揆之三尺犯至重若使幸免则凢贪賍之吏何所畏而不爲伏望朝廷特赐敷奏将锜重行追夺仍罢本任以爲来者之戒谨具申尚书省伏候指挥小贴子窃见本司寄纳仓监官自嘉定二年以来有修职郎王佐才承直郎许如川者皆以賍败论罚非轻而后来者仍前违犯盖縁监官虽隶本司其到罢即不经由本司批书印𥿄不问有无绾系径自离任若泛然不相统属者故徃徃敢爲欺弊旁若无人欲望朝廷特赐指挥今后寄纳仓监官到罢并经由本司批书印𥿄在官无违阙方许赴部注授是亦关防之一端伏候指挥西山先生真文忠公文集卷第十二西山先生眞文忠公文集西山先生眞文忠公文集卷第十三西山先生真文忠公文集卷第十三对越乙藁奏札甲午二月应诏上封事㳟覩正月一日御笔令内外小大之臣悉上封事凡朝政得失中外利病尽言无隐者臣愚不肖徃者陛下龙飞五位召自长沙一对便朝再侍经幄玉色脺然顾访甚宠臣于是时仰窥圣学之髙明巳知爲不世出之主矣狂踈妄发自速辠愆投迹山林系念宸极一饭弗舎此心如丹陛下以天地之仁不弃小物复抆拭而使令之政虽捐躯未足论报而天佑我宋黙启圣心躬揽大权更张庻政干动雷发观聴一新方且劳谦弗居亲御翰墨诞告中外凡曰臣子皆许尽言伏想荐绅之士洋洋动心直辞正论交进阙下况如臣者受恩思报其敢忘言而伏念旬时未知所以言者迩者窃闻京湖帅臣以八陵之圗来上陛下㳟览再三悲喜交集命卿监郎官以上诣省㳟眡集议以闻盖将稽按旧章遣使朝谒以慰一祖六宗之灵而逺方传闻未知其的或谓人以河南归我而朝廷因有经略中原之谋审如所传是将复蹈宣和之辙也日夕恐惧不知所云及观从臣集议之辞乃知朝廷之上务存审重遣使一节犹不敢轻经略之谋断所不苟然臣区区犹以爲忧者盖强虏暴兴接我彊埸虎狼之敌近在藩垣应接少差事变难测臣自嘉定四年国信使余嵘归自燕境适因面对论金虏必亡者三中国当图者二其后叨尘柱史宿直玉堂中夜以思惕然不寐亟陈析天永命之说未㡬衘命聘虏道梗莫前归对延和深陈所以备敌之䇿旣又直前奏事谓彼䏻越三关之阻以攻燕岂不䏻踰黄河一带之水以趋汴盍图自立之计以谨未然之防而一时憸人交相姗笑臣以孤直不胜衆䛕因以便亲匄外而去陛辞之日犹献瞽言及在江东复上封奏举宣和之十失愿今日之深惩盖臣愚忠知国家异日必与之邻旣与之邻安䏻无隙旣与之隙不免交兵埶所必然理当豫虑故不敢狥衆人之所忽而独陈私巳之深忧欲于未雨之时大爲彻桑之备距今二十有余年矣不幸故相讳闻人言独任私智凡臣所陈一不訾省乃今中原无主遗黎思宋扫清河洛兹惟厥时而士无智愚佥曰未可者以二十余年之间政出私门谋犹囬遹隳祖宗之法度壊朝廷之纪纲民力朘剥而无余人材衰飒而不振虽陛下赫然振起风采顿殊然非坚持一意行之十年未可以冀中兴之效也然以今日之名义揆诸宣和固有不同者盖宣和之于契丹与国也今日之于女真世雠也伐与国爲非义㓕世雠为当然幽燕之失虏取之于前代中原之失虏取之于本朝前代之憾可捐而祖宗之耻不可以不雪惟其名义之不同故或以规恢爲当举然名必有实之相副义非徒说之可行求之在我力未足爲而欲借助于夷狄则臣未见其可也臣观荆襄露布之上具述得蔡之由若尽出于我者然以㣲卢燕貉等语观之是又不䏻不借于何邪自有载借以来与夷狄共事者未尝无祸惟周汉之兴无求于彼而彼自乐从所谓多助之至天下顺之者也若唐髙祖则求助于突厥矣肃宗则求助于囬纥矣然伐隋之役主谋者太宗而奋力者诸将下西河破霍邑者太宗而非突厥也略扶风渡渭水者诸将而非突厥也入関之师二十万而康稍利以兵至者才五百人岂尝专恃之乎其复长安也郭子仪爲主将李嗣业王思礼副之王师取胜于前而囬纥始袭撃于后广平王俶统蕃汉之兵十五万而叶护以兵至者才四千人岂尝专恃之乎髙祖肃宗惟求助于夷狄是以有后日之祸惟不专恃于夷狄故其祸未至于极焉乃若宣和则异于此童贯图幽燕不䏻得而女真得之谭积图云中不䏻得而女真得之我师败于兰沟甸又败于白沟又败于燕城而女真之兵所至輙克我不䏻自取寸土而即彼以求之故歳币百万之须吾不䏻却也惜粮之请犒师之请各以二十万计吾不䏻拒也驱职官富户以徃而遗我空城吾不䏻争也背云中之约而自取之吾不䏻校也我无可恃之实而惟虏是恃故其祸至此而极臣尚忍言之㢤今观从臣所议盖以深得事冝独虑帅臣既以爲功欲其虏情未顺必求好以恱之道涂尚梗必借力以通之如此则今之恃虏如昔恃金国家多事从此始矣夫犬戎之性冐没贪惏一与之接乌䏻中絶独不观宣和海上之盟乎方其赍诏市马亦未决然与之共事也其后𥙿陵悔悟固尝中辍而虏责元约欲止不䏻侵寻蹉跌稔成大咎今帅臣旣遣小使与之徃来又命师徒与之㑹合虽曰未尝交通不可得巳若朝陵之行又复頼之臣恐无餍之求难塞之辞自此押至虽竭吾力以奉之未足以饱豺狼之欲也或谓故疆之复天实命之天与不取反受其咎臣以爲不然当宣和之世契丹溃败涿易来归不可谓非天予也而人谋弗臧以适贾祸今治化修明固非昔比然图恢复之功必有恢复之人有恢复之人必有恢复之具谋臣勇将者恢复之人也聚财积粟者恢复之具也宣和之时群邪用事宁有逺谋然西兵宿将尽萃阙下老成持重有如种师道骁悍敢战有如杨可世而驱之即敌毎向輙北今群贤在列岂曰乏材大抵文致虽优徃徃弗武略宣威制阃实难其人翰取翰守孰可以继储材待事所冝蚤图而环眎诸将亦未见有种杨比者以种与杨犹不克济而况弗若者乎此臣之所甚忧者一也宣和承平熈洽公私富贵可知用兵曾未㡬时而改塩钞法科免夫钱所至骚然民不堪命版图未复羣盗猬兴今之事力视昔何若权门有丘山之积公家无旬月之储在在枵虚人人愁叹江湖闽浙㓂警甫平民未懐生幸祸者衆拊之以循吏䘏之以寛条疾痛呻吟庻㡬少息而师期一起科歛必䌓官吏縁此以诛求姦雄因之而煽动岂细故㦲此臣之所甚忧者二也况于移江淮之甲兵以守无用之空城运江淮之金糓以治不耕之废壌其费甚鉅其力甚难富庻之效茫未可期根本之虚其弊立见方女真以燕城遗我也其臣有漏言者曰此可仅保三年盖谓我之葺理粗成彼之夺攘必至及其背盟入㓂果如所云今昔岂异此又臣之所甚惧也伏惟陛下亲政以来清明在躬志气如神二三辅臣虚懐无我进退用舍多叶物情正涂方𨳩善类吐气此郷治之机也但䏻持之以坚忍守之以兢畏姦声乱色不汨清明倖臣懿戚不窃威福庙堂行事常公而无私台諌言事有值而无枉君子得行其志而小人不敢爲欺正论益以开明而邪说不容眩惑则虽庆历元祐之治指日可期国家安荣社稷长逺爲陛下计孰便于此若乃释楽成之业而冀难必之功听可喜之言而忘立至之患此又臣之所甚惜也臣虽懦庸亦知英主有爲之志臣子所当奉承顾今更张俶尔百度阙然譬犹宿疢方瘳正湏保养所当厚㙲深培以固元气不当轻举妄动以摇本根愿陛下日与辅臣筹之委常务于有司讲安危之大计缓谒陵之礼而急扞塞之防修理内之政以为御外之本凡可以自强其国者汲汲而图之使吾之元气实根本牢则形势自张气燄自着鞑虽强暴岂䏻干有道之国㢤然后审度事情为之应接或用祖宗交辽之典故或倣东晋絶虏之规模因时制宜期于适当至于中原旧物岂可弭忘必量吾力之䏻为然后随机而善应与其借虏以启后患不若竢时姑固吾圉昔晋建元中北方溃乱商浩将谋讨伐王羲之諌曰今虽有可喜之㑹而内求诸巳所忧乃重于所喜功未可期遗黎殱尽莫若先爲不可胜之基湏根立埶举谋之未晚旣而洛阳有变浩遂帅师以徃修复园陵王彪之亦言未冝轻进皆不见从浩果䘮败而归晋室益以不竞今虽未有此举然二王之言可爲龟鑑惟陛下审之重之毋使制阃之臣误事如商浩而臣窃知言之名不胜大愿贴黄臣窃见宣和平燕之议本自姦臣徽庙𥘉无固必其始也布衣安尧臣上书斥童贯蔡京妄开边衅大臣乞加窜殛上曰言路蔽塞久矣岂可重罪即命以官此徽庙本心也故其时内而执政外而边臣犹有以正论进者其后邪说浸淫上误圣聴师行之日诏妄议北事者必罚无赦而宋昭以上书狂妄编窜海南于是言路絶而祸阶成矣陛下盛徳谦冲开道求諌群臣仰体圣意当此大议必有昌言言之异同均于爲国惟陛下悉加容纳毋以沮事罪之庶㡬下情获伸言路无壅实天下之幸臣不揆狂僣始终乞以宣和爲鑑仰祈叡察召除户书内引札子一臣闻当天命巳定之余而不忘戒惧者三代令王之所以长世也当天命未定之时而遽忘戒惧者后世人主之所以不克终也臣尝读书而得基命定命之说窃以谓周之文武基命者也若成王则命巳定矣而周公作诗以戒王乃曰冝监于殷骏命不易又曰命之不易无遏尔躬召公作书以戒王亦曰王其徳之用祈天永命又曰欲王以小民受天永命夫周至成王再世耳而文武之功配天罔极天命乌乎而遽止亦岂待祈而后永耶及观太康之于夏太甲之于啇仅一再传而一则以盘游失国一则以欲败度纵败礼而㡬失之天未尝以禹汤之烈而私其子孙也是以谓之难谌是以谓之靡常然后知二公惓惓之忠非过计也然则继守成之主其可以天命巳定而忽之㦲厥今天下何时也臣以爲天命未定之时也夫自艺祖基肇造之命而太宗定之髙宗基中兴之命而孝宗定之圣子神孙继继承承于千万年命之定也乆矣而臣以爲未定者盖观皇矣之诗而知文王受命之由方天厌商乱而求民之定也始则观之二国焉求之不获而又观之四国焉其徳皆莫若文王者于是睠焉西顾命之爲中夏主夫岂苟然㦲今中原俶扰天之简求民主兹惟厥时使吾之徳足以当天心天必不舎而他卑也苟吾之徳未足以当天心天必转而他之矣臣故曰此天命未定之时也嘉定中臣缪直禁林是时鞑日以兴金日以削尝中夜彷徨而起曰此吾国安危将判之秋君臣上下恐惧修省之日也于是进祈天永命之戒宁宗皇帝优容狂瞽嘉叹再三而权臣寡识懵不之省自是二十余年徳政未尝增修人心惟益咨怨所谓祈天永命之言直视以爲迂阔而欺天罔人之事则益甚焉是以谴告频仍灾害酷烈钱塘巨浸莽爲沙碛天台苕霅州化爲湖而都城之灾则尤旷古所未有他如彗孛飞流之变无歳无之盗贼兵烬之厄㡬半天下吾国之势盖岌岌然上頼九庙之灵权臣殒命陛下亲政英明果㫁薄海耸观而于外攘内修之政未及大有所爲金遽以㓕告矣群雄虎争勐敌焱锐豫备深防所当汲汲内顾根本犹有可虞而邉臣匆匆或假和以纾患或恃战以成功臣以爲皆非至计也昔人有言凡举大事必顺天心夏秋以来积隂多雨阳泽弗竞而干文示异数见于清䑓之占因人事以推天心殆有甚可惧者臣是以复进祈天永命之说也然所谓祈者岂世俗襘禳小数謟渎鬼神之谓也稽诸召诰曰敬徳曰小民而巳传有之敬者徳之聚䏻敬必有徳近世大儒皆谓敬者圣学之所以成始成终也陛下圣学髙明固尝以毋不敬之言揭诸宥坐朝夕仰视如对神明然所以害吾敬者则不可不察也仪狄之酒伐徳乱性此害吾敬者也南威之色荡心惑志此害吾敬者也陛下于此心惕然自省曰沉湎冐色妇言是用昔人之所以自絶也其可不戒乎侏儒之戯滑稽之谈此害吾敬者也陛下于此心肃然自持曰优笑在前贤才在后昔人之所以取亡也其可不戒乎郑声之滛侫人之殆有一于此皆足害敬放而逺之不可以不严盘㳺之乐弋射之娱禽兽之珍狗马之玩有一于此皆足害敬屏而絶之不可以不力如此则陛下之心清明纯粹万善出焉则又反而思之曰朕自即位以来爲权臣所误其失有㡬凡圣心之所未安者即天理所未安也改之其可以或吝则又稽于衆曰朕言动之不中道政令之不合冝者其事有㡬凡人情之所未允者即天意所未允也更之其可以或后盖一念之愧不敢安此敬也一事之戾不敢忽亦敬也谨之于心术之㣲而发之于践履之实必如汤之日跻文王之缉熈中宗之严恭寅畏然后谓之无不敬此祈天永命之一也然召公旣曰敬徳又必以小民参之何邪盖天之视聴因民之视聴民心之向背即天心之向背也权臣用事以来戕贼元元殆非一事盖其始也易楮币易盐钞颛用罔利之术而峻绳下之刑估没编隶滥及无辜而民怨其中也黜忠良而进贪刻举赤子以付豺狼逺近敖嗷恬不之恤而民益怨其末也廉耻道絶货赂公行以服食器用爲未足而责之以宝玉珠玑以寳玉珠玑爲不足而责之以田宅契劵希指求进者虽杀人于货亦所忍爲而民大怨矣江湖闽广三衢之盗相挻而起生灵荼毒㡬千万人戸口减少殆什七八幸而无盗者又以官吏争自爲盗田里荒寂州县萧条亦无异于緑林黑山之所躏轹也可胜叹㦲仰頼陛下布端平之诏一洗而新之然狃于旧习者鲜爲革心之图困于虐政者末被息肩之惠盖贿道虽窒而昔之贿进者尚存賍吏虽惩而賍多者或反漏网加以邉事旣兴江淮之间科调百出所至骚然民不堪命逺而襄蜀抑又可知臣恐非所以培本根寿命脉也陛下至仁宁忍闻此臣愿圣志恻然兴念申颁诏㫖凡郡邑掊刻之政邉阃科调之扰悉从禁止敢违命者必罚无赦至于行都近甸爲沐浴雨露之首而楮轻物贵爲生孔囏愁叹之声在在而有书称文王惠鲜鳏寡皆穷悴之人奄奄就尽惠泽所及鲜然咸有生意此海内所望于仁圣之君也冝命近臣条举便民之画如魏相所上诏书二十三事者以次行之此祈天永命之二也易曰天之所助者顺人之所助者信是以自天祐之吉无不利陛下真䏻敬徳于上而使斯民懐生于下则人心恱而天意顺恢拓之本其在斯乎天厌夷徳久矣鞑戎残暴所至爲墟必非眷命之所属陛下春秋鼎盛圣徳日新惟益懋敬焉一陟一降在帝左右一㳺一衍若天与俱强勉力行悠久不息以迓续休命于无穷乃睠南顾当有其日中原故物终爲吾有若徒以力求之而不及其本天意难测臣实忧之昔梁武欲取河南尝自语曰吾之基业有如金瓯脱致纷纭悔之何及徒以乙卯之梦群臣之䛕不䏻自克卒隳金瓯之业追迹梁武平生所为违天悖理何可胜数无得天之实而希不世之功其失冝㢤臣区区所陈本于周召圣贤典训必不误人且前日尝以告先皇今敢不以告陛下臣之愚忠壮老一心惟圣明裁察二臣旣以祈天永命之说爲陛下献矣区区愚忠未䏻自巳輙复陈之比者王师深入或者徃徃议朝廷之过举臣独有以识陛下之本心蠢兹女真秽我河洛逾百年矣厥罪贯盈天命勦之则九庙神灵所当慰安八陵兆域所当省谒媮安不振是以弱示敌抚机不发是以权予敌此陛下之本心也以名则正以义则顺议者之言无乃过乎然昔之进取者必先立规模以爲一定不移之计故十年生聚十年敎训者越勾践之规模也闭关息民务农讲武三年而后出师者诸葛亮之规模也惟其规模旣定确守不易凡二十三年之间非图敌之事则不爲故越师一出而呉不䏻支亮虽扼于强对亦䏻自保其国自嘉定四年冬始得鞑人围燕之报有识之士知国家异日必与鞑邻旣与之邻不䏻无隙旣与之隙必至交兵臣虽愚懵亦尝屡言于朝使当是时便立一定之画日夜而图之如农之有畔如工啇之有业则其家计之立也久矣何至遗陛下今日之忧邪而权臣苟安不爲逺虑边民凋耗而无以生聚边兵脆弱而无以敎训农政不修兵备不讲而于其间缮官府以文太平受寳玉以侈符贶欺愚上下以固巳权陛下一朝聴政环顾内外无一可恃者平居支持犹惧未足况以之图大事乎且用兵莫急于人才武将䏻否短长臣久在逺方未之详也姑以文臣知兵威望巳着者言之举世所属曾不数人以天下之大而其才可以当制阃者寥寥如此岂天不生才于今代耶髙才自负者类多摧残而沮丧中才可勉者未尝长养以作成是以彫零萧索若是极也昔仁宗时贤材最盛而欧阳修犹曰今奔走四方惟一杜𣏌使脩在今日又可胜叹乎夫古之用人必有副贰而祖宗故事储帅材于监司今内而金陵荆鄂外而两淮襄汉仅求充数巳患乏人况于副贰乎以人材之乏臣是以忧进取之难也夫用兵莫急于军食臣在嘉定中以使事至盱眙归以告先帝曰间者自扬而之楚自楚而之盱眙经行所及凡数百里平畴沃壤极目亡际重湖陂泽渺相连而田野之民又皆坚悍强忍亡呉儿骄脆之态迨久驻邉城访闻益审凡两淮形势之利如在目中然后喟然叹曰此天赐吾国以爲大江之屏障使强兵足食爲进取之资也今事变一新政吾更张规模之日谓冝及今亟行经理大修垦田之政颛爲一司以领之力本务农如周秦之用西土数年之后积贮充实边民父子争欲自保因其什五勒以军法不待粮饟皆爲精兵金汤之势成磐石之基立则退足以守进足以攻先帝首肯至于再三使权臣有意爲国经营选用得人措置有方不数年间可以坐收成効而所用守将大抵非材经理之方未尝介意塞下之备枵然亡有一旦举兵方逺漕浙米以入江自江而入淮汴旣久堙又湏陆运其爲劳费甚于登天以军食之艰臣是以忧进取之难也夫此二难皆权臣玩愒之罪非今日措置之失今日适承其弊尔承三十年之弊欲整治之度非十年不䏻纵令勤敏兼倍亦非三数年不可以臣观之此正诸葛亮闭関息民务农讲武之时也愿陛下亟与大臣筹之考亮行事而参之以时势之冝立爲规模确然不易其间因敌制变固有活法要当以收歛靠实爲主外则张皇声势不爲敌所轻内则严护本根不爲敌所致臣虽愚懵然向爲先帝言莫非恢拓之事今岂自渝素论㦲时措之冝圣贤所贵惟圣明裁择贴黄臣窃惟今日承权臣极弊之余犹以和扁继庸医作壊之后也其证危其力艰若一药之误至于害事则人将以责和扁而不责庸医也是代爲庸医受责也兢业戒谨尤当百倍惟陛下与大臣垂意与其用勐狠之药不若施平稳之剂臣不胜惓惓又贴黄臣所谓毋爲敌所致者盖兵法有致人不致人之说王师之出若狡虏有谋纵令深入然后据守险要以扼吾之前匿兵设伏以冲吾之中抄絶饷粮以㫁吾之后则吾之进退岂不爲难此其当虑者一又或阳弃河南若不訾省或一年或二三年吾必大爲经略之谋移兵屯运金谷置官吏缮城池竭东南事力以填无穷之壑俟吾缉理之有绪然后倾国而争之当是时欲守则爲力孔艰欲弃则前功俱废此其当虑者二又王师尽起分据诸城而内之守备必虚万一虏以轻兵缀吾诸城之戍而经由他道窥我三邉其将还师以自救耶抑姑坚守而勿顾也根本之重岂容弗思此其当虑者三兵革一兴调度繁伙公私之积又极殚虚不取之民将焉从出昔宋元嘉之政冠于江左而用兵曾未㡬时既令王公以下至于富民各致金帛之助而科借之数猥及僧尼书之史册后以爲笑本朝宣和间外内富盛徒以燕山之役令民出免夫钱盗贼縁之而作比年以来民贫至骨圣朝更化方事抚摩常赋犹或蠲除岂忍横有科率而外阃所需例下州县州县何从取办不过责之于民彫瘵之余岂堪朘削臣昨守温陵见㳂江制司行下收买籐麻所至皆以爲苦近至三衢又闻漕司行下收买楮皮衢婺之民不胜愁叹夫籐麻楮皮细事少加抑配人巳不堪设或用兵连年所湏者广欲不爲科歛势不可得人穷好乱奸宄乗之忧在腹心良非细故此其当虑者四刘㭲伐燕孟昶实赞其决𥙿旣北向内地空虚卢循徐道覆之谋犹豫久之晋得爲备幸而破贼岂曰成谋前事之师不容不监此其当虑者五以前二难并此五虑臣是以輙献收歛靠实之言惟陛下察臣之忠而非茍异者明良会聚早定大计臣不胜恳恳效忠之至三臣前二䟽略尽愚忠中夜以思复惧有所未尽者敢不空臆言之臣窃惟今日庙谟不可无一定之决群臣不可无相齐之和自顷偏师失利陛下特发英㫁薄责帅臣姑令以功赎过盖得秦穆用人之意而置司于泗宻迩东淮仰窥圣算沉深嘿悟进取之难渐爲收歛之计大臣至公无我不胶先入之言从容回斡盖有不可晓然示人者然臣尚虑将帅耻于无功或云洛阳虽失东南之两都自如或云虏将巳毙河南之戍兵尽去或又谓虏有内变未䏻报东门之师凡若是者若可喜而实未然也昨者洛邑之屯望风輙遁汴雎之守其䏻坚乎一将虽亡岂无他将戍兵暂去宁保不来惟幸内变之或然则可牵制而未动然犬羊多诈毎䏻以此谁人方粘罕聚衆来南亦有林牙复兴之报若庙朝不审遽信所闻犹豫之间计不早定必待敌至然后图之则遟缓未免失机仓猝而不及审虑曷若及今酌理势之所冝务规模之先立按为定论母或转移以之应敌庶有余𥙿臣所以谓庙谟不可无一定之法也先圣有言君子和而不同所贵乎君子者以其叶心而共济非以其阿意而相从也比者更张以来登延衆彦将追元祐之风而群贤持论颇有不一之患故兵议旣兴有以先发制人爲说者有以量时度力爲言者彼是此非莫䏻相一而臣顾以爲喜者盖同异纷纭之中实至当之论所由出故也然朝廷之上𥘉未尝以同异爲好恶而缙绅之列乃或以同异爲爱憎则忧之夫主于先发制人者爲国也主于量时度力者亦爲国也意见不同同于爲国盍亦平心商㩁惟是之从可也奚必以异巳而相嫉乎元祐中禀禀向治矣惟群贤自爲矛盾小人得以乗之稔成绍圣之祸今虽未至于斯可不预防其渐愿陛下戒谕群臣各尽忠益事求适当不必苟同见有异同勿相疑忌成衆贤和朝之羙取同心报国之功此臣所以谓群臣不可无相济之和也臣志在纳忠喋喋无巳仰祈圣察四臣闻圣人之道有体有用本之一身者体也逹之天下者用也尧舜三王之爲治六经语孟之爲敎不出乎此而大学一书由体而用本未先后尤明且备故先儒谓于今得见古人爲学次第者独頼此篇之存而论孟次之盖其所谓格物致知诚意正心修身者体也其所谓齐家治国平天下者用也人主之学必以此爲据依然后体用之全可以黙识矣㳟惟陛下有髙宗之逊志时敏有成王之缉熈光明即位以来无一日不亲近儒生无一日不讲劘道义自昔好学之君未有加焉者也昨值龙飞之初获预讲读之末尝欲用大学之条目附之以经史纂集爲书以备清燕之览匆匆去国志弗之遂而臣区区爱君忧国之念虽在畎𤱔未尝少忘闲居无事则取前所欲爲而未遂者朝夕编摩名之曰大学衍义首之以帝王爲治之序者见尧舜禹汤文武之爲治莫不自身心始也次之以帝王爲学之本者见尧舜禹汤文武之爲学亦莫不自心身始也此所谓纲也首之以明道术辨人才审治体察民情者格物致知之要也次之以崇敬畏戒逸欲者诚意正心之要也又次之谨言动正威仪者修身之要也又次之以重妃匹严内治定国本敎戚属者齐家之要也此所谓目也而目之中又有细目焉毎条之中首之以圣贤之典训次之以古今之事迹诸儒之释经论史有所发明者録之臣愚一得之见亦窃附焉虽其铨次无法论议无长然人君所当知之理所当爲之事粗见于此矣陛下亲政之始而臣书适成爲卷四十有三爲帙二十有二輙因召对冐昧以闻伏望圣慈察臣一念爱君之笃矜臣十年用功之勤特降叡㫖许臣投进而陛下于机政之暇讲读之余赐以覧观其于体用之学不无秋毫之𥙷取进止奉圣㫖疾速投进得圣语申省状今月十三日午时蒙恩选徳殿内引奏事某再拜陞殿首叙违去阙庭之乆蒙恩收召上曰卿去国十年每切思贤之念次读第一札至此天命未定之时也奏云臣非以国家基业爲未定也今中原无主正是上天监观四方爲民择主之时陛下若䏻修徳以格天天必命陛下爲中原之主不䏻则天命将归之他人此臣所以进祈天永命之说也上首肯再三又读至盘游之乐弋射之娯禽兽之珍狗马之玩有一于此皆足以害敬某奏云禹之戒舜曰无若丹朱傲惟嫚逰是好召公戒成王曰无若殷王受饫于酒徳㦲舜何至于好嫚逰成王何至于饫酒徳忠臣爱君常儆戒于未然今臣所谓仪狄之酒南威之色与夫郑声佞人之属亦是儆戒未然之意上曰此数者苟有其一真足以害敬又读至圣心所未安者即天理所未安也某奏人之心即天之心但爲私欲之蔽则与天不相似故臣欲陛下屏去数者之欲使此心清明纯粹陛下之心即天心也上欣然嘉纳又读至人情所未允者即天意所未允也上曰民心即是天心又读至狃于旧习者未有革心之图上曰徃徃士大夫革面而未革心臣奏士大夫爲权臣崇尚财利士大夫化之但知有利而不知有义士大夫湏是知义然后可爲国家用上曰未䏻丕变在某奏此全在陛下与大臣大明黜陟使士大夫知义利之分乆之湏䏻丕变上曰然又读至凡都邑掊克之政边阃科调之扰悉从禁止因口奏申言之且乞选好监司郡守以抚摩其民上曰闻卿所至视民如子某再三媿谢又读至冝命近臣条举便民之画如魏相所上诏书二十三事以次而行奏云比年民之穷困极矣臣乆在田里实亲见之愿陛下与大臣熟议于近臣中择其用心忠厚通晓民事者令条具今日便民之事以次施行此乃培根本寿命脉之要此即所谓祈天永命也上欣然嘉纳读至论梁武䖏奏云梁武平生奉佛不知奉天知爱恤僧尼不知爱恤百姓太子统慈仁好文梁武以事疑之使忧沮而死诸子皆令典兵无义方之训至于举兵相图如此所爲天岂肯付以中原上深首肯读第二札至以名则正以义则顺奏云今日欲要恢复唤作不是不得陛下爲人子孙当仇虏殄灭之后如何不令人省视宫阙如何不吊问中原遗黎但縁故相全不曾做得工夫所以今日倍费陛下心力上曰昨读卿所上封事可见忠诚读至第三札王师深入䖏上曰朕亦尝亲笔行下戒敕又读进书札至大学一书由体而用本末先后尤明且备上曰大学齐家治国平天下乃用䖏湏至诚意正心修身方得某奏上面更有格物致知工夫人君于天下之理天下之事湏是都讲䆒令透彻方䏻诚意正心又读至明道术辨人材处某奏云昨来权臣凡事皆是欺罔陛下是时讲筵官亦爲欺罔之言臣记得一日讲官讲易輙爲姦言臣是时深不䏻平欲辟之又恐纷争于陛下之前有伤事体退而自咎若使程頥朱熹当此必是与之深辨臣因自咎学力未到故不当放过处放过了上亦愕然某奏陛下湏是做格物致知工夫扵天下义理无不通晓则此等姦罔之言自不敢进臣于是时便欲编集此书以献陛下縁去国之速不曾做得闲居八年此书方䏻成就上喜甚曰此书便好将来其奏书巳在此更欲点对候得圣㫖方敢投进奏札读毕上忽发问福建想未是无事在某奏陛下可谓明见万里之外福建委是未爲无事近日泉漳又破三县盖縁无兵无将无帅臣上问谁可作帅某奏臣亦正恐庙堂发问反复深思所以对者委未有其人上又问宪如何某奏宪亦晓事䏻官但要之自不可无帅容退与丞相言之早早择帅上又问福建盐法未变亦自未便某奏盐法乃致㓂之源縁福盐遡流而至南劒又自邵武遡流而上汀州其般运甚难故盐到汀州不胜其淆杂不胜其贵所以汀人只便于食私盐自循梅潮漳来颇近又㓗白价又廉故汀人毎至冬春间千百爲群兴贩因而行刼官司一遣人追捕便至拒捍杀人此盐贼所从起也臣昨叨闽帅深欲更张縁盐事属漕司帅司管他不得方欲与漕臣袁甫商量区䖏而臣与甫各召还遂不及爲容退与宰臣言之行下漕司讲求利便之筞遂再拜退奏对手记九月十三日选徳殿内引奏事始误谓此殿爲缉熈后乃知爲选徳殿也所得圣语除巳申后省等䖏外又记读第二札贴黄奏云不知进取之兵外㳂边更有自守之兵否上曰那得来某奏云如此则甚不便岂不见古人有所谓围魏救赵者乎魏人伐赵赵求救于齐齐将田忌用孙膑之谋引兵径围大梁魏人还兵自救遂以大败今我旣无自守之兵彼岂不䏻以轻兵缀吾诸将径以大兵擣吾之虚乎臣所以进收歛靠实之说也此一节偶忘申述故记之西山先生真文忠公文集卷第十三西山先生眞文忠公文集西山先生眞文忠公文集卷第十四西山先生真文忠公文集卷第十四对越乙藁奏札十一月癸亥后殿奏巳见札子一臣一介迂踈蒙陛下寘诸禁林清切之地盖欧阳修所谓官爲学士职在论思者而供职以来五阅旬浃未有秋毫禆益圣政私自惭负无所措躬然夙宵忧念惟在囯事輙以区区患管冐昧有陈臣窃惟今日不幸当权臣积壊未易理之朝廷又不幸値彊大崛起未易胜之邻敌又无故先挑不可开之边隙而欲以东南一隅之力守江淮以北千百里之故疆此埶之所甚难而时之所未可者也士大夫苟忠于国孰不危之然知其危而不图所以安是徒知訾前之失而不思今之得也臣谓前日之失在于轻敌今若惩之而一于畏敌则其失将有甚焉者昔越王勾践违范蠡之諌骤举伐呉以取夫椒之败而有会稽之栖然能惩前之失所以自谋者益深而谋敌者益宻动心忍性二十余年未尝逞忿而轻发亦不慑祸而自沮飬刚强票锐之力于安徐重固之中韬愤切雠疾之意于柔伏卑诎之际卒以报呉而称覇于中国唐徳宗継肃代委靡之后锐于削平僣叛征伐四出躁动寡谋一遭泾原之変苶然沮䘮姑息藩镇甚于粛代之时自是主威下陵终其身不复振二君之始轻于举事则同而持之于末则异所以有胜负强弱之分也昨者王师之出争议盈庭一不暇顾违諌寡谋视昔何异天祚宋室使偏师挫锐而归欲圣心昭然斍窹知敌之未易图而功之未易就也知敌之未易图而爲谋益深知功之未易就而用力益倍强勉砥砺不肯苟安则勾践之功犹有望于后日若曰敌不可图而委之不复图功不可就而安于无所就頽惰废弛亡复自奋臣恐其患不独如徳宗而巳也何者鞑人雠我之深其思报也必力举兵愈缓则其爲计愈工而我方靡然创艾前事幸其真有爱我之情冀和好之亟就岂不误㦲靖康之初国势尚可强也徒以一时群臣类多姦䛕怯懦之俦豢于富贵安佚之久一闻金贼之名则魂禠魄䘮不能自持曰此如雷电鬼神之不可测也不惟畏虏抑且誉虏故遂返强而爲弱绍兴之𥘉国势非不弱也惟我髙宗﨑岖䟦履之余熟知虏情非慑怯请和之可以弭患也淬砺军政蒐拔将材宰臣如吕頥浩赵鼎张浚更迭用事皆以整戎经武爲巳任而诸将若韩世忠岳飞呉玠张俊杨沂中刘锜之徒分控要冲敌至輙破不惟愤虏且欲吞虏故能转弱而爲强方其始也祈哀请命之使相㝷于穹庐瓯脱之间未有得其要领者而驲骑朝驰边烽乆警则数数然也及王师累捷虏威积挫而和议之端乃自彼发之以是知戎羯之情可以威制难以礼结由来尚矣爲今之计功虽未可遽图而刚毅奋发之志在陛下则当自勉兵虽未可再举而战攻扞御之备在庙堂则当亟谋君臣之间相与䇿励必如勾践之自强母若徳宗之自沮惩靖康畏敌之失而法绍兴制虏之谋则国势之振且有日矣臣不胜惓惓贴黄臣窃惟今日所至急者边防而决不可恃者和议或者徒见北夷之性喜寒悪暑谓其不能于春夏举兵今距来歳之冬尚有年余可以从容修备臣尝闻之蜀士丁亥辛卯之歳虏人皆以盛夏优蜀𥘉不竢秋冬而后至也然则边防之事岂非至急乎乃若虏使之来固无可郄之理然待遇之礼所冝适中若过爲优厚徒以取侮无𥙷于事剽闻王檝者嗜利无厌巳挟昔年金使例册自随欲以取必于我彼小使也𥘉无国书遽索正使之礼他日和议果成使介奉书而来又何以待之乎道凃又言王檝将求金翠首饰以媚其妻妾若果有请而从之何异故相以侈服遗李全之妻而兾其不叛也爲囯羞辱又孰大焉臣固知未必有此然不敢不豫言之大祗议和一事但当视爲泛应不急之务而其所急者专在边防愿诏辅臣亟加措置母以可惜之日月而虚度母以难得之赀财而虚费天下幸甚二臣载惟今日必先深爲制敌之图然后能不蹈畏敌之失然制敌之事固亦多端而臣所欲言其大者有二一曰经武二曰博谋臣观方今之执非可以承平无事治也其必振厉威武如创业中兴之时然后能转弱爲强以底泰山四维之固何者彼鞑戎之暴固巳慿陵函夏轹河岳而欲甘言以㗖我狡谋以窥我我方崇饰文治雍容暇豫如平时深恐无以杜觇伺之萌而折陆梁之气也昔我艺祖肇造区寓而北狄尚疆四方未一故聚骁勇于京师壮爪牙于宿卫今日幸造船池以习战也明日幸飞山营以阅礮也武事之精近世无匹用能方行四表而坐服丑夷及我孝宗躬受付託之重欲成复雠之勲亦于军政极意简练今年大阅于白石明年大阅于茅滩躬御戎服震憺天威而鐡帘之射剏自圣意偏狡小卒皆得奏技于万乗之前以希一命之赏当时将士莫不竞劝虽值虏方张勲未克集亦以大竞王室使丑孽不敢渝盟者垂四十年诗曰王赫斯怒爰整其旅又曰武王载斾有䖍秉钺如火烈烈则莫我敢昌此古圣人之神武也艺祖孝宗实有焉臣硕陛下考两朝之故实肇自新岁而讲行之以昭圣武以振戎容以作士气或谓审尔则劳师之费殆且不少臣曰祖宗内库之储夫固为讲武设也圣眀在上躬履节俭无横恩无滥予独不可举之以修武备乎况以国执积弱之余不若是无以奋张而兴起之此制敌之要一也昔三国鼎峙蜀名义最正而地最楄兵最弱诸葛亮以区区一隅当中原全力迄能自立者由其集衆思广忠益不以巳之智为智而兼衆人之智为智故其言曰违覆而得中犹弃敝硚而获珠玉也异时兵少失利则命其僚勤攻巳缺不以为讳维此盛心千载可仰前日之怙权颛制者是己自任飬成深患不可追巳今廊庙大臣谦虚无我休休焉有亮之心独于军旅事冝务从袐宻徃徃弗暇佥谋故不惟朝列莫知而宰府枢庭之椽属亦鲜知之者不惟椽属莫知而二三执政亦或有不与知者豪釐之差动关成败其可忽诸绍兴𥘉尝诏边防兵机事体稍大者三省宻院共议奏陈两府属官亦通书检盖重其事而公共之此今日所当按以为灋者也然中书门下后省与尚书六曺之官亦皆宰府之属而举朝文武孰非愿效庙堂之任使者傥于其间遴柬通明详练者数人以备咨访凡两淮荆蜀山川之险易将帅之能否士卒之衆寡粮储之虚实分委讨论画之爲图着之爲録俾三边利病了然在目事关边鄙者僚属佥议之执政审裁之然后折衷于宰臣而奏行焉如此则朝廷得操约御详之体疆埸无失机误事之悔而又明诏在廷百执事各思治兵御戎之䇿许以非时陈献轮对转对必先当务之急眡其所论之当否而爲陞黜焉草茅韦布之士有言边事可用者稍奖録之则彼将轻千里而来告矣或谓与闻兵议者多岂无机事宣洩之虞臣曰不然一介之士必有宻友况朝廷之大宁无十数忠谨沉实之臣可与帷幄之祕者乎夫有乌获之力者可以举百钧力苟不逮焉则合衆人而共举之是亦乌获也巳况天下重器非百钧之比而危机交急又非平时之比广谋从衆庶㡬有济此制敌之要二也惟陛下不以臣迂且缪而忽其言则凡智识之髙于臣者且将交进忠益愚者一得圣明其择焉贴黄臣谨按建隆三年十一月大阅于西郊帝谓近臣曰自顷禁兵虽多未尝训练朕昨蒐去冗弱遂爲精兵故因时而敎习此艺祖之故事也干道二年十一月大阅于白石四年十月于茅滩六年十二月又于白石淳熈四年十二月又于茅滩十二年十一月于龙山此孝宗之故事也今近而可考者莫如干淳方其时上有两宫之奉下有遗虏之湏又于二十八年之中五举大阅而鐡帘之射创于十三年春优加赏赉又不与焉盖节俭不妄费之效也先是犒士之费出于左帑南库及巳巳大阅宰臣以故例请上曰处分巳定止合内库支可也朕桩积此钱初无他用是歳犒赐凡见镪三十六万缗都城会子爲之增贵今内帑之储丰耗饶乏非臣所得闻然当此用师之时惟撙节他用一以助军旅之费可也近者台臣李鸣复郎官郑寅因对有陈各巳详悉愿眀诏大臣推行其言置局委官速加考覈举凡浮冗不急之费悉蠲除之早行一日则有一日之效若上欲崇饰私奉不欲顾狥人情以浮费为不可镌以武备爲不必讲臣恐一旦事至将有不可胜穷之悔惟圣明垂意十二月奏巳见札子闻自昔人臣之爱君莫大乎愿其君之夀天保之诗归羙以报上也一则曰俾尔单厚何福不除二则曰受天百禄降尔遐福而终之曰如南山之夀此惓惓之至也今臣忝备禁宻且以执经劝讲爲职伏遇陛下诞弥之节近在朝夕归羙报上尤剧此心然徒知与海内臣民颂吾君之夀而不以圣贤论致夀之道爲陛下言则亦不过如华封之爱君而巳矣奚益㦲谨斋宿再拜条其说以献一曰无逸则夀昔周之成王盛年嗣位周公恐其不知稼穑之艰难而乃逸也则爲书以戒王其言殷王中宗享国之乆本于严恭寅畏天命自度治民祗惧不敢荒宁至论髙宗祖甲及周文王所以享国者大抵亦然盖百圣相传同此一敬曰严㳟曰寅畏曰祗惧无非敬也敬与逸豫相爲消长三宗文王之所以能无逸者以其敬也周公欲王眡以爲法而日勉焉上敬天下敬民则㳺田不敢盘酒徳不敢饫培养厚而根本强持守严而心志定是固辑福之源曼夀之基也然则陛下于无逸之戒其可不念乎二曰亲贤则夀召公卷阿之诗亦爲戒王而作其三章曰尔受命长矣茀禄尔康矣而继之曰有冯有翼有孝有徳以引以翼谓必有如是之人日侍左右然后迪其君于道而受天之福也夫人君飨四海之奉易动者物欲而难保者徳性近妃嫔䙝御之时多而亲学士大夫之时少则迎逢扇惑无非物欲岂惟败徳抑且伤生惟有孝有徳者引之于前而翼之于后俾日闻正言见正行杜嗜欲于将萌弭过失于未形则其心恬澹而和平优㳺而晏宁是乃保身长世之道也然则陛下于亲贤之意其可不笃乎三曰以孝奉先则夀周颂之雝爲禘祭而作也而曰假㦲皇考绥予孝子又申之以眉夀繁祉之言盖王者以孝事其先而祖宗亦以夀祉遗其后人也陛下嗣先皇之服而爲宗庙主歳时飨祀固所当严而一祖十二宗之传序其责尤重夫必勤勤于继述兢竞于保守然后神祗祖考咸安乐之而钖之以无彊之休此陛下所冝深勉者也四曰仁则夀孔子论知仁之别而曰仁者静又曰仁者夀惟静故夀也仁者之心纯乎天理而无私欲之扰故其体安定而正固其效悠乆而绵长然静非兀然枯稿之谓也动以理虽动而未尝不静不仁之人则动于欲矣欲胜而无节则躁动而难安世未有凝然安固而不夀亦未有纷然躁扰而克夀者此陛下所冝深体也五曰有徳则夀中庸称舜之孝以爲大徳者必得其夀且谓天之生物因材而笃栽培倾覆惟所取焉盖皇天无亲惟徳是辅舜之所爲有自夀之道故天亦夀之此所谓栽者培之也祖巳之训髙宗则曰降年有永有不永非天夭民民有自夭之道故天亦夭之此所谓倾者覆之也以大舜之徳爲师而以祖巳之言自鑑此又陛下所当深用其力也凡此五条皆圣经之格言万世人主之药石参而味之则周孔之大训爲足以该之盖能敬与仁则余皆在其中矣秦汉以来异说横骛人君不知圣贤致夀之道而溺于神仙方士之术故汉有文成少君唐有柳泌赵归真軰皆以荒忽诞幻蛊其君至于饵药以长年未有不反爲所误者唐之穆敬不足道宪武皆英明雄㫁之主亦以自贼焉岂非世之大戒乎臣尝窃谓仙经万卷不若诵无逸之一篇道家千言岂如玩静夀之两语陛下方日近儒生㳺心经术未有汉武唐宪之惑㣲臣爱君不敢不豫陈其愚惟圣明裁察乙未正月丙辰经筵奏巳见札子一臣伏覩太史奏元日立春风起干位其占主兵丁酉之夕月犯太白亦爲兵象或谓星文所主实在卫晋以此仰寛圣忧夫天道责华贱夷而本朝者中原正统之所在也天之示戒所以仁爱陛下岂爲区区胡羯计㦲况时方用兵而占亦主兵厥类甚明可不深惧汉王嘉有言应天以实不以文然则陛下所以仰荅天戒者亦曰实而巳矣何谓实本之于心则爲实意修之于身则爲实徳推之于事则爲实政有是三者应天之道得矣大学曰所谓诚其意者毋自欺也夫爲善而无实是谓自欺以之欺人肺肝且不可隠况天道神明而可欺乎陛下亲政以来干干终日修身进徳之诚发政施仁之目形之翰墨播之诏令无一非善是冝昊穹昭格休应狎至而清台占验乃若有未然者皇皇后帝厥监非逺何以致是意者应天之实陛下犹有当尽者乎夫母不敬思无邪陛下所尝笔之宥坐者也动静起居真若神明之在上然后爲敬之实声色玩好真若冦雠之必逺然后爲无邪之实若敬焉而有以害之正焉而有以汨之则虽玉音之铿锵时发于口金书之焜煌日接于目皆虚文而非实也用人聴言陛下所尝诏之百辟者也登进贤能不徒宠其身必有以尽其材然后爲用人之实开纳忠谠不徒容其直必有以行其筞然后爲聴言之实若贤者固见礼而所藴未获究諌者固见容而所陈不尽施则虽䕫龙之武相接于廷鳯凰之鸣日闻于耳皆羙观而非实也况名曰卹民而凋瘵如故未闻实惠之有加名曰察吏而污浊如故鲜以实廉而自励至于财匮而弗赡弊轻而不行师徒䘮于犇溃舟楫壊于转输凡若是者皆未闻经理之实戎狄豺狼日伺吾隙设有不幸如占书所云其将何以应之乎天佑皇家豫形警告至惓惓也伏惟陛下深体上天仁爱之意凡其本之心修之身推之于事者必使无一非实而去其所谓文具羙观者上帝监临必垂眷佑所以延洪国命销弭兵菑当有潜格于冥冥之中者矣臣唉罪禁林蒙恩最厚因人事以推天意常切隠忧故不敢避犯颜之诛僣陈苦口之戒仰祈叡察贴黄臣窃见陛下躬亲聴㫁以来凡其戒敕臣工训励风俗皆以御笔行之此实英主作新群听之大权也顾恐其间有言而未行行而未力者臣下得以具文视之习爲故常无复介意愿诏三省密院刷具绍定六年十月以后所降御笔一一稽攷末行者趣施行之行而未尽者更检举行下使命令不爲空言而中外咸仰大信仍愿自今谨毖其出如震霆之发以时母致频而失威轻而取玩则天下之幸也二侧闻中外之论皆谓今日贤材满朝而治效不立议论盈庭而弊事不修忧时者爲之叹惜异意者爲之姗侮岂所谓贤者非贤而衆议之纷举不足采邪臣窃谓人材有小大之殊而善用者取长略短皆足以有济议论有同异之别而善聴者去非从是皆足以有𥙷子产相郑择能而使之冯简子能㫁大事子太叔羙秀而文公孙挥能知四国之爲而又善爲辞令禆谌谋野则获子产皆因其所长而任之用能卓然自立于晋楚二疆国之间堂天朝人材岂下于郑者愿诏大臣日加延访使敷陈所藴而攷察其行能条举衆弊而分委以经画课其效之成否随之以黜陟马如此则可用之人出矣汉昭帝时吏民上书言便冝有异輙下杜延年平䖏复奏神宗皇帝诏中外上言得失委司马光张方平同详定选择及哲庙嗣位臣民皆上封事亦令光与执政㸔详此皆故事之可法者也近覩御笔令将端平奏议缮冩成册以进群言繁多无所决择文书盈几何由徧观愿倣先朝巳行之典命两制近或两省都司官二三人付之㸔订删去浮辞剟取要语仍各从其类缮録成秩凡关于君徳帝学者进入禁中备陛下之览阅关于朝政边防者送三省密院备大臣之采择继今臣下章奏悉用此法苟当于理无不施行如此则可用之言见矣用人聴言各有其实何治之不立而弊之不修邪若夫悠泛玩愒歳月以虚誉用人而无以覈其能否以虚文听言而无以订其是非臣恐弊事日滋治效愈邈其患未知所终也貇切有陈伏祈圣察进故事故事国语呉王夫差起师伐越王句践𧺫师逆之江大夫种献谋曰王其无庸战不如设戎约辞行成以喜其民以广侈呉王之心吾以卜之于天天若弃呉必许吾成而不吾足也将必寛然有伯诸候之心焉旣罢弊其民而天夺之食安受其烬乃无有命矣越王许诺乃命诸稽郢行成于呉曰寡君句践使下臣郢不敢显然布币行礼敢私告于下执事昔者越国见祸得罪于天王天王亲趋玉趾以心孤句践而又有赦之君王之于越也繄起死人而肉白骨也孤不敢忘天灾其敢忘君王之大赐乎今句践申祸无良草鄙之人敢忘天王之大徳而思边垂之小怨以重得罪于下执事句践用帅二三之老亲委重罪顿颡于边今君王不察盛怒属兵将残伐越国越国固贡献之邑也君王不以鞭箠使之而辱军士使冦令焉句践请盟一介嫡女执箕箒以晐姓于王宫一介嫡男奉槃匜以随诸御春秋贡献不解于王府天王岂辱裁之亦征诸侯之礼也敢使下臣尽辞唯天王秉利度议焉呉王夫差乃告诸大夫曰孤将有大志于齐吾将许越成而无拂吾虑若越旣改吾又何求若其不改反行吾振旅焉申胥諌曰不可许也夫越非实忠心好呉也又非慑畏吾甲兵之彊也大夫种勇而善谋将还玩呉国于股掌之上以得其志夫固知君王之葢威以好胜故婉约其辞以从逸王志使滛乐于诸夏之国以自伤也使吾甲兵钝弊民人离落而日以憔悴然后安受吾烬夫越王好信以爱民四方归之年糓时熟日长炎炎及吾犹可以战也爲虺弗摧爲蛇将若何呉王曰大夫奚隆于越越曽足以为大虞乎若无越则吾何以春秋曜军士乃许之成臣按三代王者之师一于仁义而巳未始有诈谖之谋也周衰而敌国相吞于是舍仁义用诈谋以徼一旦之胜方呉之攻越也越欲出师以拒之其臣大夫种以为是不必战也不如婉约其辞以行成于呉行成云者即后世讲和之谓也吾之辞卑且屈则呉人必喜而许吾成则吾事齐矣于是句践从之使其诸稽郢求成焉尊之曰君王天王者所以启呉王之骄心也曰亲委重罪顿颡于边者所以杀呉王之怒心也使其女执箕箒之役其男奉槃匜之御以臣妾之礼自䖏以贡献之邑自名者所以动呉王之喜心也故虽夫差之悍一入其言果以越爲易而许之成焉善㦲子胥之諌也曰彼非实忠心好呉也又非慑畏吾甲兵之疆也大夫种勇而善谋将还玩呉国于股掌之上故婉约其辞以从逸王志呜唿若胥者可谓得敌国之情矣盖呉有胥越有种皆谋臣也智士也惟谋臣能察敌之谋惟智士能知敌之智使夫差从胥之諌而谨爲之备虽百越其如呉何惟其诱于卑辞而置越于防虑之表方且伐齐㑹晋以争霸于北方曾未㡬时而越入呉矣盖卑辞之能误人也如此厥后祖其遗智者何世蔑有以中国言之则如韩魏之併智伯以夷狄言之则如冐顿之㓕东胡皆用骄之之术故曰始如䖏女敌人𨳩户后如脱兎敌不及拒此兵家之秘谋百试而百中者也蕞尔女真崛起穷髪其吞辽人陵中国大抵假和之一字以爲误敌之资甚至兵巳登城而和不絶口此靖康之事所以遗悔于无穷也女真之先世以此绐人今其后裔又以此受绐于鞑窃闻鞑之取西夏取金国也皆先之以议和之使而随之以侵伐之师未有不堕其术中者呜唿犬戎多诈一至于此吾其可以不监乎夫以蠢蠢之小夷骤得志于诸国骄蹇踞肆乃其情也而我小行人之至彼也虏酋见之温其言怡其色酌之酒而劳之我何以得此于彼也报使遄至无要索之辞有㳟顺之礼又何以得此于彼也襄汉之行人未返而两淮之王师巳动取其三都据其诸郡彼未尝有诘问之辞也我旣举兵彼冝絶好而王檝之来则自若也我旣彼攻彼冝我忿而东门之役何爲莫之报也神物之警彼冝祕宻而宣之于言不忌吾之得其情也囬回之征彼冝隠讳而猥以见告不虞我之乗其隙也凡若是者又何以得此于彼也其忠心爱我邪抑畏吾甲兵之疆邪其亦有谋臣如种者将以玩吾国于股掌之上邪是不可以不察也先之以议和之使随之以攻伐之兵彼尝施之二国矣又安知不欲施于我邪是尤不可以不备也言辞之甘藏锋刃于饴蜜也礼貌之卑设机穽于康庄也歛兵逺去鸷鸟将击之形也委地弗争芳饵致鱼之术也伏惟圣明之君忠智之臣相与亟图之无以三代仁义望犬戎而以末世诈谖虞犬戎大爲之备以措四海于安毋受其欺以遗千载之侮实天下幸甚故事孝宗皇帝圣政淳熈十三年二月乙卯歩军都虞候梁师雄奏射鐡帘合格官兵人数上曰闻射鐡帘诸军鼓跃奋励诚是作成士气周必大等奏兵久不用此辈无进取自然气惰今陛下以此法激劝不待申严告戒自然戮力事艺人人皆胜兵矣上曰然留正等曰昔人谓鐡劒利而倡优拙者爲其有志于奋励无志于燕安也夀皇圣帝当时平无事之日不忘武备蒐卒于白石阅艺于选徳以进士习射以武举从军凡可以厉士气者无不爲之至是又命士卒射鐡帘劝以官赏人人奋励其根作之术深矣䆒观圣志夫岂一日而忘国耻㦲窃谓国之强弱在兵兵之勇怯在气有以作其气则懦者勇无以作其气则勇者怯孝宗皇帝以兵久不用惧其頽惰委靡而不振也故凡所以激励之者无所不至白石茅滩之阅与鐡帘之射皆其事也今自嘉定和戎之后兵久不练而宿卫之师爲尤甚于便殿之对巳甞旉陈之矣懐不能巳又因故事之进爲陛下言之夫所谓鐡劒利而倡优拙者言战鬪击刺之艺与歌舞谈谐之技一工则一拙也古人毎以此而觇国焉战鬪击刺之艺工则其执日以强歌舞谈谐之技工则其执日以弱兵凶战危虽非治世所尚然戎器以戒不虞弧矢以威天下固圣人之所不能废也况疆敌暴兴接我疆埸兵端旣启后患难量其可不仰绳祖武以整军修戎爲事乎惟陛下加之意则天下之幸也西山先生真文忠公文集卷之十四西山先生眞文忠公文集西山先生眞文忠公文集卷第十五西山先生真文忠公文集卷第十五对越乙藁奏申申左翼军正将贝旺乞推赏证得贼徒巳出福建界分深入广东当即移文知广州曾经略疾速措置收捕外所有合陈请事件数内一进勇副尉左翼军第四将正将贝旺元系淮西庐州强勇军自嘉定十一年以后随统制陈刚统领于公辅都统王辛王鑑夏友谅等在边淮屡勦虏冦立到竒功喝转官资绍定元年凖枢密院札子从制置司保明差充雄边军准备将及汀邵冦作又随总辖王祖忠前来福建收捕摧破贼巢禽获渠魁招捕司以其系出等立功人先给今来资帖又申明朝廷得㫖再转两资今此料罗之战旺以一船八十余人而当贼之八船五百余衆贼舟髙大如山旺船不及其半而能手挽强弓倡率诸卒飞箭如雨射杀贼两船㡬于凈尽某初据所申杀二百余人尚疑有所增饰及将旺禽到贼首贼徒聚通判职官当厅引问贼徒皆言是日贼船两只各有七八十人皆爲弓箭所毙旺又跳过第三船杀死二三十人其中周旺一等五名皆是贼首部领某㝷亲诣两狱子细盘问诸贼之词一一如初可见旺爲人朴忠所申非妄窃见此贼在海洋行刼日乆所至官兵莫能禽戮而贝旺率先用命且勦且擒身被重伤㡬至殒命兼证旺人才奇伟武艺精熟年齿尚壮屡立战功在今将佐之中实爲难得欲望朝廷特与超转官资陞加职任以爲用命勦贼者之劝某证得贝旺元系进勇副尉又得㫖再转两资覃恩合转两资将下巳系进武校尉又旺凖宻院札差充准备将巳经六年后蒙淮西制置司陞充正将福建招捕司差帐前统领今见充左翼军第四将正将管干资歴巳深又有劳効如蒙朝廷推赏即乞于进义校尉之上陞转官资兼本军见申殿前司及本州节制司乞爲申朝廷正赐札下补充正将亦巳具申枢密院外併乞检会从申施行一左翼军准备将呉寳乆充裨校暗晓军事昨统制齐敏差拨军兵出海悯其年老欲令勿行而寳毅然愿岀死力及料罗之战贝旺一船爲贼围掩同行兵船无敢进者独呉寳直前应援手刃数贼不幸重伤而死一时官兵与具旺同船有战死者乃同䧟患难义不容巳而寳乃以小船䇿应卒殒贼手尤可嘉尚夲州巳支犒钱㑹及爲文以祭赒䘏其家见行取㑹本军如有子孙即与刺充効用及自余战没官兵亦等第优䘏外证得嘉定十一年本州捕获海冦其时拨发官王大夀亦死于贼某具申枢密院继蒙指挥行下王大夀赠保义郎今来欲望朝廷证王大夀例将呉寳特转一官以爲来者之劝申枢密院乞修㳂海军政贼船南遁未尽就擒风涛瞬息来徃无时某昨守本州自捕贼首赵郄等之后具申朝廷蒙发下度牒一十五道应副本州修整战船创立围头寳盖及修葺法石永宁二寨添屯水军增置石湖小兠水军名额以至储蓄军粮葺理器甲色色具备毎歳举行水敎及立诸寨廵海界分今再至见逐项事多废弛军船壊烂而不修军额死亡而不𥙷营房頽坠器甲损失自统制齐敏到官方稍缮治尚未能就绪及至贼船侵轶郡境仓猝和雇民船应副大军之用故料罗之战虽有勇将精卒竟以船小不能成全功及晋江同安民船稍集而贼徒亟遁事巳无及今贼徒深入广南正当舶囬之时必有遭其剽刼者岂不亏失国课又福泉兴化三郡全仰广米以赡军民贼船在海米船不至军民便巳乏食粜价翔贵公私病之其爲利害固巳不细况其在海毎刼客船小则焚之大即取而爲巳之船其人或与鬪敌则杀之懦弱不堪用则纵放之或沉之水中而掳其强壮使船者爲巳之用稍忤其意輙加杀害故𬒳掳之人只得爲出死力其始出海不过三两船俄即添至二三十只始不过三五十人俄即添爲数百以至千人今诸贼在海人船巳多若不及早殄除则日增月益其害未有穷巳某见与统制齐敏商议整龊水军及添剏大船葺理诸寨务爲先使贼不敢犯但本州目今府库赤立官俸军粮尚且不给而本军见管典库息钱亦自不多俟旦夕见得合支用钱数或有久阙未免控告朝廷乞赐量行应副所有福州延祥荻芦寨广州摧锋军及漳潮州兴化军应有水军去处欲望指挥行下各处急速措置修剏船只阅习事艺向去南风贼船必回向北洋若自广至福所过五六州军处处有备㑹合勦捕庻㡬可以殄㓕免爲海道无穷之害乞赐指挥施行申闻事札下福建安抚司提刑司漳州潮州兴化军各证所申事理日下严切措置将应管水军及廵捕官司船只湏管逐一点视损漏即行修𥙷实以甲士各持器仗乘风驾使阅习事艺以备缓急驱用不得视爲具文却致临期生踈误事仍先具知禀申枢宻院申尚书省乞措置收捕海盗当州五月十五日承潮州公状证㑹四月三十日据水军寨及小江廵检司申贼船复在大坭海刼掠漳州陈使头过畨船货掳去水手纲首九十一人使囬深澚抛泊出没行刼因依当具申本路经略安抚使司及移文漳州乞发兵船前来㑹合㳂海驻札官军船只併力收捕至五月初四日又据小江廵检状缴到东界新埭柘林部长林四等状称四月二十四日早蓦被贼船一十余只乘载五六百人持鎗仗上岸刼掠复使船到柘林澚掳去盐纲船二只目今见在深澚抛泊出没行刼及据水军统领闗承信副统辖髙进义申称本军发遣训练官钟明管押先锋船一只前去东洋遇见漳州左翼军先锋船一只在彼同共摆探见得上件贼船有一十二只抛泊深澚本军初四日使兵船出頼巫洋探伺至洋心偶见一䑸船只从东洋使入内二只迫近本军兵船当开弓弩箭射射其大䑸贼船前来围褁本军爲见军寡贼衆恐失事机秖得驾船使回把截本港目今贼船随后赶来抛泊呉田澚与本军人船对望縁诸州兵船未到事势紧急申乞措置讨捕本州窃见南风正时所有海贼船只逓年徃来漳潮惠州界上冲要海门刼掠地岸人家粮食需索羊酒专俟畨船到来拦截行刧今来贼船已有一十二只其徒日繁于畨船实关利害除巳再帖水军关承信髙进义小江廵检及㳂海隅总等人整龊器甲人船严行把截仍申福建提舶司证会疾速区处调遣兵船会合外申乞差发兵船前来本州海次㑹合收捕庶使海道肃清畨船无阻及承漳州公文大意一同州司证得贼船见泊深澚正属广东界分正南北咽喉之地其意欲刼米船以丰其食刼畨船以厚其财掳丁壮掳舟船以益张其势用意叵测爲谋不臧此猾贼之所爲非复㝷常小窃之比且自今年二月料罗之败只有五船今又添至十二只闻其贼衆巳近千人若容养不除声势日炽未易剪㓕兼福兴漳泉四郡全靠广米以给民食而福建提舶司正仰畨船及海南船之来以供国课今爲贼船所梗实切利害本州不敢以闽广异路爲限即欲与漳潮二郡恊力讨捕而南风正时海道不顺兼贼势颇盛所当审图未敢轻举巳移文潮州请亟告广东帅司多发摧锋水军前来勦捕而本州亦发左翼水军与之㑹合彼此恊力腹皆交攻庶㡬必捷欲望朝廷亟赐札下广东帅司调发上项水军使之顺风直上径袭其后而本州合军民船并进相爲掎角决可禽㓕贼徒肃清海道除巳牒左翼军差拨兵船及行下晋江同安县劝谕民船并㳂海廵尉差兵船前去漳潮界首会合外右伏乞指挥札下广东帅司调发摧锋水军与本州左翼军及诸澚民船㑹合掩捕仍乞行下福州兴化军各发水军相爲应援庶免误事申闻札下广东经略安抚司证所申事理立便调遣摧锋水军官兵乘驾船只多带器仗审探贼徒所在与本州巳调军民船尅期会合首尾援应併力擒讨湏使贼舟窜逸无所日下尽数败获海道早获肃清毋得玩纵滋长贼姦并札福建安抚司论闽中弭寇事宜白札子窃见闽中一路自已丑庚寅群盗蠭起放兵四出流毒甚广頼圣朝处画得冝颛置招捕一司于建劒实与汀邵声势相接而当事任者适得其人调发淮师又皆一可当百故兇渠逆俦相继剪㓕闽境肃清此皆庙谟宻运之効然汀邵余孽逸之四方又遁藏山泽者不爲无人其间降伏之贼未必无飞扬之志而白水一峒近在建劒邵武之境地崄而酋黠徒畏招司之威而末敢动耳今招捕旣徙洪都帐前之骁将劲卒悉挈以俱招司旣罢而潭飞招贤下土筋竹诸大贼巢去处建置寨栅皆未成就备豫阙然万一余孽有相煽而动者尚费区处此上四州之可虑也陈三怆诸冦据信丰山中爲巢穴而出没于广惠循梅之间与漳泉相去甚迩若江西难犯必趋广东广东有必窥漳泉此埶之必至者也向者固尝破龙严长泰而次及于永春徳化乃经行巳熟之路漳泉有警则自莆至福皆动摇矣此下四州之可虑也安抚使置司三山一道借其镇压第与汀邵声埶不甚相接虽名帅府其实无将无兵泉建虽分屯左翼而士卒未练纪律未修诸郡守臣多文吏鲜或知兵一且有急未见其深可恃者今建阙守愚谓冝选廷臣之习兵戎有威望者付以郡符仍带四州兵甲盗贼之权蒐择将士预爲之备整饬戎政赫然精明使遗孽之伏而未动者知有所惮此销患未形之第一事也其次则诸郡之守有智谋可倚仗者虽满而当留不然则虽未满而当易其屯驻之兵与州郡尉寨之兵责自守臣精加阅习而令帅宪督察之汀邵置寨之未成者冝趣使就绪凢此亦皆豫防之当急者近者戊申地震实爲下土不安之象而稽诸人事其可虑者又复多端用敢条陈其略伏幸采择小贴子盐法一事乃致冦之源诸司虽尝议论迄未闻大有更易今汀邵之人千百成群执持兵械般贩于漳泉潮梅诸处者如故而县道以计口敷盐爲歳计者亦不少异于前祸乱之萌未杜诚可深虑愚谓冝从朝廷专委监司之有识虑知大体者一员用先朝更改茶法故事俾之咨访讨论立爲良法以白于朝而施行之此弭乱之本也併乞裁酌申尚书省乞拨降度牒添助宗子请给窃见本州通年以来公私窘急上下煎熬虽其积非一日其病非一㙐然其供亿之难蠹耗之甚则惟宗子钱米一事而巳考之故牍建炎置司之初宗子仅三百四十有九人其后日以蕃衍至庆元中则在院者一千三百余人外居者四百四十余人矣至于今日则在院者一千四百二十七人外居者八百八十七人比之庆元中虽仅增五百余人然自建炎至淳熈间则朝廷运司应赡之数多而本州出备者少淳熈以后至于今日则朝廷运司应赡之数少而本州出者多何以言之方置司之初令运司与本州同共应副俸料钱以数百人之廪给其费未爲伙也而漕司与州各任其半朝廷巳歳降度牒五十道以给本州盖知州郡经赋有限不令自任其责也其俸米则始科诸民至干道中前以守臣王十朋之请后以漕臣传自得之奏旣罢其科敷而今运司认钱一万贯且给度牒三十道以助收籴以两项度牒言之爲钱己六万四千贯矣而余皆漕司应副故曰自建炎至于淳熈间朝廷运司应赡之数多而本州出者少也自淳熈十二年漕臣林枅始以三年之数酌中立额拨漳州与本州通判㕔合发窠名钱本州都税务𥙷税钱通计四万八千三百余贯以充宗子之俸于是始定立额后来口数虽增运司一不复问而悉令本州自备矣然漕司歳给籴米之万缗犹自若也朝廷两项所攽之度牒亦自若也本州虽有出备其数尚少其后运司万缗不复给而拨兴化通判钱七千五百贯比之旧例则十分而削其二分半矣朝廷两项度牒亦不复给而止拨提舶司钱二万二千四百余贯则比之旧例三分㡬削其二矣又漕司所拨四万八千三百余贯其实催到者三万二千余贯是于漕司元拨之数四分仅得其三也比年以来属籍日增以俸钱言之毎歳支一十四万五千余贯而漕舶两司所给之钱仅五万四千四百贯而夲州出备者九万六百贯也以米言之毎歳支二万二百余硕以中价计之毎硕爲钱三贯文计钱六万六百余贯运司所拨兴化军通判㡬仅七千五百贯而本州自备者五万三千一百贯也合钱米计之凡出备者一十四万三千七百余贯以区区一州之力而独当其费日深日重至于如此而南外一司之官属与有官宗子之养廉宗学之养士歳爲钱一万一千一百余贯米一千五百余石又不与焉故曰淳熈以后至于今日朝廷运司应赡之数少而本州出备者多也然庆元之前未以爲难者是时本州田赋登足舶货充羙称爲富州通融应副未觉其乏自三二十年来寺院田产与官田公田多爲大家鉅室之所隠占而民间交易率减落产钱而后售日朘月削至于今七县产钱元计三万四千七百余贯文今则失䧟一千六百余贯经界未行版籍难考不坍落者指爲坍落非迯亡者申爲迯亡常赋所入大不如昔矣富商大贾积困诛求之惨破荡者多而发船者少漏泄于恩广潮恵间者多而回州者少嘉定间某在任日舶税收钱犹十余万贯及绍定四年才收四万余贯五年止收五万余贯是课利所入又大不如昔也尝赋不如昔而宗子之给乃倍多于昔虽有材健之守亦无术可爲不过隂纵诸县探借一二年之税重催巳纳之钱而抑勒保司代输迯阁死絶之赋甚至无罪而估籍非理而科罚无所不爲民之憔悴爲日巳乆某之至也讲求利病于前数者之害不容不力蠲除而一二大县以此籍口版帐之解遂不以时甚至有数月不解分文者官俸兵粮巳苦不继宗子廪给率常拖压其年及当请与当增请者不敢便行幇放宗妇之成亲宗女之归宗者合有请给亦不敢便与起支哀愬于庭者㡬无日不有其间繿缕憔悴之状有令人恻然者旧例常以月半支钱毎当其时尽空诸库鬪凑不上则借兊诸司之钱侵动交承之数犹苦弗给至于俸米则出于州仓本州苗额不及江浙一大县又自前人轻改税法令下户专纳价钱米数縁此日减今逓年催到止四万石有奇廪给宗子之外率欠军粮三数月又未免那移官钱措置收籴今当极弊之余不惟无米可支又复无㡬可籴诸卒月粮犹费措办宗子之米又何以供用是官吏皇皇相视无筞盖常赋之入旣不足用而横歛之事又不忍爲且不爲不忍横歛而巳凡人户税赋豫借至六年七年者方此稽考与之理豁一歳之间白不见数万缗所以狼狈至此极也自惟一介庸缪本无能为之材又冐当不可爲之郡朝夕忧烦莫知所处合即控吿公朝丐从罢免别择材能之守及今整顿庻或可爲而谋之同僚皆谓圣朝寛大轸虑四方爲守臣者倘以利病之实上闻必无不聴况求朝廷之钱物养朝廷之宗室尤必乐从用敢沥血投诚仰告君相伏望朝廷特赐矜悯将即目歳支宗子钱十四万五千余贯析而爲三朝廷应副一分除歳拨舶司钱外更就拨合解上供银八千三百八十两计价钱二万九千余贯以充其数运司应副一分除歳拨实到钱三万二千余贯外更增拨一万六千贯以足其额此外一分四万八千三百余贯则本州任之宗子米则折而爲二本州管认一半一万二百石朝廷于前项上供银拨充一分宗子钱外犹剰三千余贯更拨度牒三十道付本州和籴以给如此则本州每歳犹出钱四万八千三百余贯米一万二百余石而宗司宗属与飬廉养士之钱米复在其外其数亦不爲少但比之前日粗获少寛譬犹羸弱之夫身负百钧减省一分亦受一分之赐如蒙造化垂怜悉从今请在朝廷所捐无㡬而本州頼以少解煎熬宗子頼以少纾穷困诸县之横歛亦得以一切禁絶则圣朝如天之仁所𬒳广矣不然则三数月间诸司之钱巳无可兊交承之数亦无可侵宗子之给实无从出内外三千余口嗷嗷待哺其何以处虽镌削罢斥何益于事湏至申闻者小贴子窃见在院宗子请给虽优其间口累重大者亦自养赡不给贫困至多不能固穷流爲猥贱甚至抵法冒禁色色有之今縁廪给不时之故其狼狈益甚于前圣朝仁恩沾被草木必不忍皇枝帝胄其穷至此伏愿推行苇忠厚之仁广葛藟本根之芘亟垂拯捄不胜大幸或恐议者谓西南二司本同一体若泉州有请福州亦必援例殊不知泉之事力在平时巳不敢望福之万一况积年凋瘵之余两邑焚燬之后疮痍未复愁叹相闻视福之全盛何可同日语仰乞矜察小贴子某今来所乞就拨本州上供银或恐版曹重难其事而漕司添拨亦未必肯从文移徃复坐淹歳月当州家穷急之时委实无所从出宗子廪给愈见拖压窃见建炎干道间皆是拨降度牒以助本州但彼时宗籍尚少故所拨止于八十道而又拨提舶司钱今则宗籍倍多于徃时提舶司钱之外非得度牒一百二十道不足以给欲望朝廷矜怜属籍之狼狈特赐㫖挥除毎歳仍支提舶司钱外更赐拨降度牒一百二十道则上供银不必就拨漕司钱不必添拨而于宗室养赡之费粗足支吾在朝廷所捐特其毫末而于国家之公族所济者不知其㡬人仰冀恩慈特垂报可某岂胜䖍切俟命之至再申尚书省乞拨降度牒证对某昨以南外一司宗室请俸仰给本州爲数繁伙仓厍空竭支给不时輙敢控告朝廷乞毎歳拨降度牒一百二十道发下本州专一贴助养赡宗室之费今月十五日恭凖省札八月二日奉圣㫖令封桩库毎歳支拨度牒六十道付泉州毎道作八百贯变卖充宗子请受支遣仍下提领封桩所证应施行札付本州者仰见圣朝念天族之困穷察州郡之空乏霈然恩施降自九天阖郡官民内外宗姓莫不欢唿鼓舞仰戴深仁第退与官僚同共筭计毎歳宗子钱米除朝廷及转运司应副外本州自备者一十四万三千七百余贯州家穷迫无所从出详细巳具前申不敢再渎近者陈请度牒一百二十道尽蒙拨降止计官㑹九万六千贯本州犹湏自出五万余贯钱会各半籴米之数纯用见钱凋郡之力尚未易办今来给赐仅及其半计官㑹四万八千余贯则本州犹湏自备十余万贯公私扫地之余委是无所从出深恐宗室请俸仍是未能及时而诸县之急征横歛亦未容一切尽革反复思念不免冐犯斧钺再伸忱请伏望朝廷检证某前申毎歳给降度牒一百二十道发下本州当专一令椿赡给宗子不敢分文别用所蒙提领封椿所发到六十道巳一面措置变卖将未支请给月分逐旋补支仍将兊过诸司等钱拨还别具帐申闻外所有未降度牒六十道伏乞速赐㫖挥施行得㫖令封桩库再拨度牒四十道通先降六十道毎歳共一百道付泉州充宗子请受支遣仍下封桩库所照应施行申尚书省枢宻院乞置寨事证得本州永春徳化两县与汀漳南劒三州接境绍定三年汀冦旣破龙巖长泰遂由漳境径犯永春次犯徳化两县遭其荼毒至今疮痍未瘳某自到任即据寄居士人陈述利害谓合于永春县冲要之地剏置一寨以左翼军兵百余人屯戍庶可弭患未然某旋加访问衆口一词俱称利便见委官同本县知县陈珙相视形势及牒左翼军统制齐敏预加择选凖畨戍外但剏造寨屋发遣官兵不无支费本州目今困于宗子俸给委是无可那融契勘交承钱内有修城官会四万六千贯文拟欲权行兊用兼官兵出戍例有生劵证得建宁府左翼军出戍浦城县等处其生劵钱米系通判㕔于官钱内支给合具申朝廷札下从某所申于永春县置寨一所差左翼官兵一百人更畨出戍仍许权将椿管修城官㑹兊用别具细数申乞除豁及札下本州于通判㕔官钱内支给生劵钱米伏乞指楎施行奏乞拨平江百万仓米赈粜福建四州状臣所治福州去秋水涝下田薄收蠲减旣多军饷不足籴价日踊民食孔艰近尝具申朝廷乞行下浙西少寛港禁容本州给据付商旅前去收籴十万石囬州散粜以活一郡十二县百万生灵之命仁圣在上必垂矜许迩日以来非惟福州贵籴而上州建宁下州兴泉贵籴尤甚盖建宁专仰土产它无来处去歳七县所收皆薄而建阳崇安尤薄二县名爲出产之地旣各不稔故府城米价㡬倍常年建阳唐石之民相挺爲乱虽幸粗定终未帖然漕仓本府见行赈䘏臣亦出本司社仓米以助之然所及无㡬来日尚长福与兴泉土产素薄虽当上熟仅及半年专仰南北之商转贩以给自冬及春来者絶少故其价直日益以昻臣昨所乞傥蒙朝廷即赐施行但可少寛本州未能均及诸郡毎闻建泉细民艰食之状輙爲蹙然伏念臣嘉定中将漕江左适丁旱蝗野无青草臣与诸司同请于朝蒙赐建康转般仓平江百万仓米合五六十万余石以充粜济而缗钱度牒又不与焉一道生灵頼以全活今兹福建之歉固未如徃歳江左之甚然冦攘甫定之余所至民力彫瘵而困于贵籴生理益艰若不亟图拯捄则自今以徃不惟籴价日增亦且无米可籴流离饥莩近在日前臣与建守袁甫泉守李韶徃来计议惟有控告宸扆冀垂天造行下平江府百万仓拨米一十五万石应副四州军赈粜容臣计㑹舟船搬运分拨各将收到价钱径自拘催赴浙西提刑司交纳候秋成籴补其于朝廷储㣥初无所损而四州数百万之穷民获免沟壑仰戴仁天之覆奚有终极湏至奏闻者西山先生眞文忠公文集卷第十五西山先生眞文忠公文集西山先生眞文忠公文集卷第十六西山先生眞文忠公文集卷第十六对越乙藁表牋贺天基圣节表月旅孟陬允恊书王之始星流华渚有开毓圣之期九庙尊安八荒凯怿㳟惟皇帝陛下道由生禀性本夙成河清社鸣应天地昇平之会龙行虎歩有祖宗英武之姿祥纪商禖庆緜周暦臣顷缀六卿之列今陪万夀之祠虎拜万年莫预簮绅之武尧封三祝第䖍芗火之修又伏以光流华渚次王春王日之期名玷清厢上天子万年之夀欣同薄海共赞昌辰某实欢实抃顿首顿首㳟惟皇帝陛下濬哲文明刚健中正日新君徳巳销外侮之虞天广圣图行抚中兴之运冝用休于申命衍过暦于卜年臣身也奉祠心焉恋阙在阿在槃涧方赓卫国之诗使夀使多男请事封人之祝贺皇太后庆夀表伏以奉册东朝巳霈下天之泽称觞南面今开绕电之祥共赞与龄畴非戴后臣某实欢实抃顿首顿首㳟惟夀明仁福慈睿皇太后陛下宅心澹泊体道希夷好黄老之言巳跻民于仁夀禀姜任之懿毎养志于慈明掩前闻而有光与上古而不老臣遥班迩列近窃真祠金母长生冝永享慈闱之奉玉巵爲夀愿益增少广之年复官谢皇帝表瞽言触宪冝坐锢于终身庆泽流徽廼悉还于故物幸逾始望恩出更生臣某实惶实惧顿首顿首伏念臣昔缀周行尝洿内直花甎昼景久承宁考之恩苍梧莫云忽洒茂陵之血属际飞龙之运首膺驰驲之招念非忘身何以报国欲勉图初政之助庶弗辱先皇之知而臣学泥古陈识乖时变无袁盎之忼慨有汲黯之戅愚圣君非不受言臣自踈于开导国人皆称有罪上独示于矜容弗贬潮阳之八千仅夺骈邑之三百出昼如孟子肯懐悻悻之私在畞若刘生徒抱惓惓之意虽欲磨鈆而自效终虞复玷之孔艰遽攽紫诰之新尽澡丹书之旧秩仍元士班眡迩臣间馆珍台媿苟媮于廪禄钧天广乐恍如侍于威颜人皆谓荣臣独知惧兹盖恭遇皇帝陛下聦明天纵圣敬日跻方东朝丕衍于修龄而南面躬修于旷典导民以孝旣洽四海之驩与物爲春忍眡一隅之泣释覊魂于幽穸返逐客于四山爰及颛蒙亦叨牵役臣敢不淬磨宿志湔涤曩愆犬马之养无施惟笃爱君之义江湖之身虽逺敢忘存阙之心谢皇太后表东朝奉王称元日之上仪北阙掦纶肆敷天之大青不遗簮履之旧载攽命数之新七年之踦一日而复臣某实惶实惧顿首顿首钦惟我宋之极治世有大母之慈谟元祐人材頼宣仁之培植绍兴国论繇圣献之𨳩明用能跻登太平光复旧物不图至此寔亲见之臣曩际龙飞首饕驲召念昔受知于宁考未酬罔极之恩廼今获事于嗣皇当守勿欺之节冀殚尘露少荅干坤讫当五穷自贻三黜匪曲垂于宏覆将坐锢于终身兹盖㳟遇夀明慈叡皇太后陛下巍然前古之姜任允矣深官之尧舜自嘉定更张之后翼鸿化者二十春迨初元拥立以来衍皇图于千万世谅当圣子鸡鸣之问必及先皇燕翼之谋以信顺收天人之心以忠厚夀国家之脉旣竣盛典遂布寛书放臣皆得以生还羁鬼亦归其旅殡凡𬒳公朝之厚泽悉由慈极之至仁而臣窃禄有惭报恩无所愿歌长乐之徳与日月以并垂更祝少广之年后天地而不老再知泉州谢表奉祠居里毎勤北极之瞻进职守藩复沗南州之寄甫临旧服恪布寛条臣某中谢臣闻天道至仁风霆无竟日之怒圣君大度山林鲜终弃之材韩安国起于徒中栁宗元用于贬所皆爲长吏盖値明时㣲臣乏汉唐二子之能陛下守祖宗万年之法昨者金华之入侍温然玉色之下询曷尝因諌以罪人自媿格君之亡术方秤弹交上独亮狄山之愚迨霈宥一颁尽洗元成之玷何啬于议罚而乐于用恩庸见九重之本心不忍一青而弃物旣班次对又秩殊庭没齿饭䟽夫亦奚憾建牙作屏则匪所期敢图朱轓皂盖之华仍涖紫㡌清源之境念昔先帝付臣此州玩愒三年不闻善最侵㝷半世复见遗民属当公私凋弊之余不胜上下煎熬之急七邑而二爲煨烬十室而九乏盖藏禁旅云屯军饷毎难于宿饱宗藩日茂俸缗半出于凿空自省迂踈若爲经理兹盖㳟遇皇帝陛下道心渊静徳性昭融不以䛕说爲爱君故略臣畴昔婴鳞之谴不以聚歛爲体国故取臣平时求牧之长卑以旧封责其来效臣昔犹将母今独携孥禄弗逮于养亲志唯颛于报上拊摩疮痏冀邦人生意之复还培漑本根爲圣朝元气之一助谢軄名表南服承流谬玷一麾之旧西清庀职躐陞三等之华恪奉丝纶増辉符竹臣某中谢伏念臣猥繇陋学蚤侍未光禹训至明尝䟽荣于帅阃尧文有焕复假宠于祠官未酬天地之恩自速雷霆之谴甫叨牵复旋被甄升名聮唐次对之班地重古诸侯之寄维神祖十九年之制作垂炎图千万祀之宪章䆳阁秘臧永俪羲娥之照名儒典领俨分鹓鹭之行廼容孤外之逺臣而参广内之近列侥逾巳甚负任实难兹盖㳟遇皇帝陛下徳与日新仁同天覆虽万里皆如畿甸均在抚绥苟一夫或泣堂隅爲之惨怛肆命从臣而作牧庻推徳意以及人臣敢不钦奉使令勉思殚竭爲中郎于禁闼固所志之爱君安赤子于海濒是亦臣之报国知福州谢表公道天开适际揽权之始全闽地重首叨分阃之除显服龙光私忧螡负中谢伏念臣孤忠自信独立无朋先帝辍诸玉堂之庐俾司漕计陛下涤其丹书之籍旋付藩条两朝二纪之遭逢一节四麾之赫奕重临郡寄仅阅歳朞氷檗自将粗谨酌泉之誓茧丝是戒少寛竭泽之嗟方生意之还眡初心而犹慊幸値隂霾之披豁恍瞻丽景之昭融获于兹辰与在亲擢西厢职峻南服任隆侯度未修岂堪牧伯之命里门在望实均父母之邦当上下通泰之期布朝廷寛大之令慨属部疮痍之未复考比年俶扰之所由政苟安恬宁有骇舆之马吏无侵枉谁为游釡之鱼虽幸胜之所伤多矣犹宿疢甫瘳之后正眞元当养之时躬为列郡之凖程大作斯民之保障廼所职祗媿非材兹盖㳟遇皇帝陛下健配干行明符晋出培千万年立国之本一用寛仁扫数十载征利之风大兴廉耻钦承诏㫖思体圣情志或得行讵有禁闼淮阳之间职当自励愿惟颕川渤海之师谢除户部尚书表十连窃宠媿藩阃之罔功一礼遄归叨地官之进长班躐陪于践斗惧罙重于履氷伏念素守朴忠滥膺迪简曩被初元之召首跻迩服之荣自退屏于山林寖逖违于轩陛忧时之髪益白帐去国之十年恋阙之心如丹敢忘君于一饭属蒙起废再玷承流皁盖分符氊复旣还于旧物青冥授钺绣行仍沗于故郷曾坐席之未温忽赐环之巳及方躬揽宏开于公道而彚征必萃于群贤敢图孤迹之漂流亦辱清朝之记録且民部周司徒之任岂惟稽户口于版图顾尚书古纳言之官盖实专喉舌之枢要误拜演纶之渥冐陞曵履之华退省驽疲曷胜螡负兹盖㳟遇皇帝陛下干刚天健蓄懿日新亲庶政以厉精大明黜陟临百官而昭徳洞别忠邪念臣尝参紫橐之聮知臣粗厉素丝之节辍还近缀俾侍清光臣敢不期称隆私勉坚初志生财有道虽惭源流本末之知事君勿欺愿竭献纳论思之报进大学衍义表伏以汗竹虽廑何补圣经之奥食芹欲献误蒙天语之温以十年纂辑之余欣一旦遭逢之幸惟大学设八条之敎爲人君立万世之程首之以格物致知示穷理乃正心之本推之于齐家治国见修巳爲及物之原曾子之传独得其宗程氏以来大明厥㫖迨师儒之继出有章句之昭垂少所服膺晚而知趣谓渊源逺矣实东鲁敎人之㣲言而纲目粲然廼南面临民之要道曩叨侍从论思之列适当姦䛕蒙蔽之时念将开广于聦明惟有发挥于经术使吾君之心炳如白日于天下之理洞若秋豪虽共兜杂进于尧朝岂魑魅能迯于禹鼎不重菲薄欲效编摩遽惟三至之䜛徒结九重之恋旣投间而置散因极意以研精畎𤱔不忘君每惓惓于报上藩墙皆置笔㡬矻矻以穷年首剟圣贤性命道徳之言旁采古今治乱安危之迹必提其要皆聚此书凡诸老先生之讲明粗加该括于君子小人之情状尤极形容载曕海岳之崇深期效㳙埃之裨补兹盖恭遇皇帝陛下干旋坤转日就月将于缉熈单厥心基命遹隆于成后念终始典于学逊志克迈于商宗方将切磋琢磨而笃于自脩定静安虑而进于能得事欲明于本末理期贯于精粗适稡成编冐尘清燕止其所止愿益加止善之功新以又新更推作新民之化宣召口宣有勑学士之官久不真拜嘉卿闳雅召至翰林虚席以延亟其祗命谢宣召入院表来从南服未宣民版之劳召寘北扉猥𬒳宸纶之宠光生里巷荣动簮绅窃观列圣之用人惟待词臣而加礼盖于言语文章之外责其论思献纳之忠或虽忤指而暂间终必弃瑕而复用脩除翰苑在环滁出守之余轼侍禁廷亦赤壁归来之后岂非加歳月则其文老渉忧患则其虑长乃登䆳严以备顾问如臣者才华弗竞戅拙自将掌先皇内制者六年毎慙越爼迨陛下初元之再命竟许循墙以驱驰州县之频且废放山林之久见闻寖少艺业益荒结茅屋于云边巳甘终老瞻玉堂于天上若隔前生敢云白首之重来误辱清衷之妙简获玷久虚之选㡬成三入之荣兹盖㳟遇皇帝陛下肆笔成文解絃更化志孚群听欲下山东之书念在边垂或访河西之事必有端良之彦以充供奉之班奚取臣愚俾承人乏臣敢不益坚晚节思荅隆知赐宫锦而嘉草诏之能虽非敢望即金镜而擿任贤之要则所自期谢除翰林学士表天子重儒臣方恢文治翰林逼华盖遽冐恩光兼陪劝诵之聮曷副抡材之意睠唐室之崇内命至号私人惟圣朝之得臣修名真学士岂独文章扫五季之陋抑亦论諌首四贤之称凡厥封嚢具陈时病至于举笔犹寓忠规懐㢤若人允矣名世伏念爱君有素典诰非长曩自中祕书久摄承明之直晚繇太常伯躐升供奉之班伏观内史钖命之词颛举至和得贤之羙顾改元更始虽歳月之略同而爲官择人则材能之夐异一字之褒太宠千钧之重难胜兹盖恭遇皇帝陛下寅畏克对于天心恭俭一如于仁祖砥平诸夏式图大竞之勲畦种羣贤将无穷之用故虽庸璅亦汗凝严敢不刻意斯文勉肩所职变絺章绘句之习岂薄技之能堪以救时行道爲贤尚前猷之可仰谢赐衣带鞍马表翰院词林方对涣恩之渥尚方天廐更惊晋钖之蕃际遇何功服乘有耀伏念臣少无縁饰老益虺隤衣敝緼𫀆兾无慙于季路御欵叚马窃自慕于少游岂图承乏于銮坡猥获分珍于玉陛鵰锦之纹焕烂申以七环龙媒之骨权奇华之六辔兹盖㳟遇皇帝陛下服惟命徳爵以驭臣念其洿清切之班故俾冐轻肥之宠舜裳五色惭㣲禆𥙷之能燕骏千金愿广招徕之意请免辞免知福州安抚奏状伏以视邦选侯无越帅藩之重临人涖政莫如乡部之难兼此宠荣惕焉震惧伏念材非敏锐学最空踈两朝千载之逢荐洿华显一莭四麾之寄蔑着劳能自抚旧邦偶承极弊邑有积年之豫借州无旬日之宿储重以公姓寔蕃廪禄弗继内循薄技旣初亡鞭筭之长俯眡穷甿宁忍用箕歛之术輙效求刍之义冐干行苇之仁天悯皇宗歳颁僧牒获少寛于忧窘方勉竭于抚摩粗销田里之叹愁即丐山林之闲散未能厎绩遽巳饕恩陞近职于文谟付中权于闽服顾慙谫陋曷称褒迁不稼取禾虽逭公言之诮维桑与梓更虞本道之嫌敢沥忱辞冀回涣渥辞免除权户部尚书状文昌在从列爲最髙版曹于国计爲甚重自仲由之材圣门仅许以治千乗之赋况如之不肖而使摄大司徒之职治天下之赋其爲不称亦巳明矣伏念臣曩负罪愆衆所指目保全覆焘尽出圣君居间数歳而予之祠奉祠踰年而卑之郡甫及下考遽帅全闽感激恩光磨砻朽钝毎思兴悠久之利不敢狥苟且之谋私愿朝廷假以歳月庶㡬斯人受一分之赐少寛九重不忘逺之忧区区寸忱可以对越实无一念别觊宠荣岂图到官俶尔四月丝纶之命忽降甘天仰惟陛下更化以来大明黜陟英髦济济聚在阙庭于是时岂不愿亲近日月之光簉迹鹓鸿之列而自量蹇劣莫副选抡冐昧而前必致颠踣伏望圣慈俯照忱悃收回涣汗用穆师言再辞免户部尚书状需章有请涣汗未回读温诏之丁宁重微衷之感激伏念虽乏通明之识粗知去就之冝昔政在私门固合进难而退易今权㱕公室所当朝召而暮行矧惟去国之十年常切爱君之一念毎愁无路可输畎畞之忠讵意逢辰重瞻天日之表身未离于闽峤心巳骛于阙庭盍即敬承敢云固避惟是天台髙选地官剧曹位在纳言难踵䕫龙之武軄专治赋媿亡晏巽之才僣渎睿聪冀还宸渥或改司于间局或仍缀于旧班庶㡬上无滥予之嫌器名增重下免侥逾之媿廉耻获全巳于六月一日起离福州迤逦赴阙外所有权戸部尚书恩命合伸恳免降诏不允朕自承大统倐踰十年谓藩阃之间虽以任师帅爲急而朝着之内尤以得贤杰爲先冝有千人之英来预六聮之长卿忠忱许国谠论昌时儿童知其姓名榗绅闻其出处每深简记兹甫召除近臣尽规盖有関于君徳司徒掌敎夫岂爲于民财式副详延宁容辞避其祗前席之意毋徇循墻之谦所辞冝不允辞免翰林学士知制诰兼侍读状㳟聆二命有惕寸衷窃惟禁林置寓直以来学士拜眞除者少繇庆元迄嘉定之末歳殆㡬三纪之间考伯夀至楼钥之旧题不过四人而巳睿明继作选用益严由其任职之难是以虚席之久文章尔雅必有先秦西汉之风徳望老成乃称北扉东阁之选伏念谫焉孤学藐尔百材昨事先皇获洿内命旣求试于民事遂积困于吏氛司空城旦之书㡬于习熟翰林子墨之作久矣废忘故洊用于初元竟牢辞而得请于赫圣神之断丕昭号令之新冝属鉅儒俾当鸿笔庶海内读恳切丁宁之诏知圣上有忧勤恻怛之心自顾如臣则非其任三十二而摄直已愧能言五十七而爲眞敢尸误宠廼若侍经之职尤髙劝诵之班旣巳试之无裨岂重来之可勉仰蕲宸指併寝恩纶悃愊之私凌兢以俟所有恩命未敢祗受降诏不允卿负一世重望前去国也士论共惜今还朝也民言交庆其何修得此于天下㦲直以爱君志念切论议侃侃一出于正耳然则代予言以诏四方举尧舜之道以吿上是职正卿任也而得辞乎况国人所期朕意所属有不止此者卿固不容避也再辞免状北扉建长西学侍言在儒者均谓至荣而圣朝之所谨选其在驽劣皆非敢当然顷在初元尝陪经幄未殚忠益巳困烦言故当出昼之时不胜恋阙之念乃今何幸复近威颜此区区愚臣报效之秋也其敢以不能自解惟是学士之官在本朝为甚重近世多虚而不除顾以何人得以充数伏观朝廷更张以来两制之任必惟其人文章尔雅训辞深厚殆数十年之所未有臣以空踈之学骫骳之文一旦躐而为之长得无愧乎用是踧踖不安湏至再尘天听伏望圣慈将新除翰林学士知制诰恩命特赐寝免改卑名流所有侍读职事臣不敢洊具控免辞免兼修史状㳟聆明诏有惕于中尝闻先儒曾巩有言以爲唐虞有神明之性微妙之徳爲二典者不独记其事迹併与其深微之意而传之盖当时执简操笔者亦皆圣人之徒也㳟惟中兴三圣揖逊相承无媿尧舜丰功大业震耀古今必有名世之士知圣人之意者然后能掦洪烈彰缉熈上嫓典谟之盛如臣者才识非长问学最浅昨在初元尝与笔削莫措一辞今复何爲再叨妙选况蜀之耆儒家擅史学承命修纂允谓得人岂容末至躐处其上用敢顿首以请伏望皇慈收回涣渥颛命耆儒総领厥事庻㡬鉅典不日崇成所有恩命臣未敢𥿄受降诏不允卿引巩语既知史之难其言家世又知史之长则卿史斈深矣兹朕所以命卿也惟我建炎中兴迨今百有余载髙庙一朝大典犹末迄奏朕心忸焉寤寐不置比喜得今复诏卿盖与先朝分命修𥘉以作唐史同意欲趣千成耳其相与举纲撮要共裁衆工使汗青有期垂信无极以称朕章明祖烈之志则予汝嘉仲叔之间何足为逊所辞宜不允西山先生眞文忠公文集卷弟十六西山先生眞文忠公文集西山先生眞文忠公文集卷第十七西山先生真文忠公文集卷第十七对越乙藁举刺申南安知县梁三聘札证对某去歳蒙恩再守泉州是时巳闻本郡年来民穷财匮大非昔比意谓此诗未知节用之方而巳曩自江东移守之时郡计亦自甚匮多方撙莭甫及年歳遂可支吾今者不过力守前规必无不可及到官数月推㝷㒹未乃知昔年之患在枝叶而今日之病在根本夫一郡有一郡之财赋一歳有一歳之财赋量入爲出岂不可爲而今之泉州乃真不可爲者盖由根本戕伐之㡬尽生意萧索而无余故虽极意撙节而未能救也拫本之壊其事多端某不敢悉以渎朝聴姑举豫借一事言之盖自十数年来诸邑令宰多非其人产钱失䧟而不知考覈版籍散乱而不知整顿钞书积压而未尝勾销姦吏豪民相爲欺隠于是常赋之入大亏而预借之弊始出二三大县大抵皆然而南安尤甚縁其中间屡不得人或以他官摄事故其积弊日以寝深而通直郎梁三聘适承其后傥其人稍有材力到官之后于前三者用力整顿亦不至弊壊若是之极而因循废放遂以预借爲当然绍定四年巳借至今年而五年巳借至来年矣自某之来不得不行禁止而三聘乃谓预借者县之所仰以送州者也州旣我禁矣使我何所从出于是自今年正月至于五月一钱不复上州某旣爲黥窜县吏之尤姦蠹者数人以其家赀代版帐一月而自余月分仍前不输截日终拖下版帐钱上供银钱大礼钱共一万五千贯有竒本州即目困于宗子之廪给无所擘划而又湏爲人戸理豁预借钱爲本县代出上供大礼银钱又将何所措办某夷攷其人本无贪暴之行深欲保全之毎谕以振刷精神兴起废壊而其材力终不可强汉人有换县而治者亦欲倣而行之又适无可换之人不免委惠安簿呉子良徃助其钩考而事权不专猝未见效顾念南安爲泉壮邑狱讼财赋倍于他县三聘在官非惟财赋不办狱讼亦多不理又其到任甫一考有半来日尚长深恐邑事日甚一日至于不可扶持而后已三聘亦自揆其材不足以振起彫弊数欲自爲去就用敢冐昧申陈伏望朝廷特赐敷奏亟降指挥令三聘赴部别行注授而选捧贤能之宰整顿此邑磨以歳月庶㡬还旧观乞赐指挥施行申闻事小贴子某闻下任巳自差人亦非材士偏郡守臣不敢辍易申辟窃见奉议郎新除南劒州尤溪县徐卿材识不凡疆毅有立欲乞堂差改知南安县事则本邑庶有兴起之望其巳差下人乞送部别行注授伏候指挥奏伸雪叶莫诬枉乞加録用状臣㳟覩皇帝陛下躬亲大政以来𨳩衆正杜群枉进君子退小人积年蒙蔽之余一旦豁然天日澄霁至于踈逺小臣行治有闻者多预召擢诬枉斥废者亦被洗湔公道昭明衆志用劝今有人焉尝捐躯命委家族为一方翦除兇叛而扼于䜛口困踬弗伸者殆将十年其事实関冷臣臣而不言谁当言者臣嘉定之末竢辠湖相所部武冈军守臣司马遵不善抚循致激戎伍之变臣以本军签书判官公事叶莫寛和得衆委以摄郡宻授方略俾爲之图莫能外示函容而隂设规画不数旬间诛斩兇渠阖郡底定臣即奏于朝蒙恩特进三秩就陞通判以奖其忠劳既又改倅江陵欲付以事任而司马遵者闲废颇久志图复用撰造诬罔之辞以欺言路言者适其乡曲不暇审详遽行弹奏削秩免官其后辟倅汀州又以効免今按其所论大要有三曰胁长吏而夺之印也曰谕贼党以逐郡守也曰掩诸卒禽贼之功以爲巳有也臣身与其事谨爲条析而辨明之司马遵当叛卒嚻譁之初皇恐失措以疾爲辞牒送印记又以手帖恳嘱叮咛郡之官僚亦合辞致请时事变叵测人情忧危莫不获巳出任抚定之责而数申诸司求免摄郡爲檄永州通判魏泌前徃究实欲以代之泌至武冈而永守适以论罢有㫖令交与次官泌旣亟归零陵遂复以付莫迄能显立功效不负委令然其本心盖求免而不获非欲摄以规利也文移具在一一可覆而谓莫迫而夺之印可乎其诬一也旣劾遵于朝又虑其久留竢命万一不测或生他虞则贼之兇𦦨又将愈炽一境生灵皆有鱼肉之忧不获巳令遵先次离任而严督廵尉护出数程戒谕卒徒母得凌犯遵于枕蛟借虎之时得自㧞以去尽室获全莫之保护不爲无力而谓谕贼党以逐之可乎其诬二也臣闻变之后与莫书问徃来輙爲隠语使用以贼攻贼之筞时诸营千余人悉巳从贼而莫能于中择可仗者数人出臣所下赏㮄文帖宻以示之谕以祸福结以恩信然后陈喜李成等踊跃效命非莫发纵指示虽百陈喜安能成功其间当赏之人皆莫保明申上未㡬命下𥙷承信校尉者四人莫于诸卒亦无负矣而谓掩其功以爲巳有可乎其诬三也方是时叛卒恣横求得欲从诸郡之兵争相慕傚有瞋目语难之态而邵州之势尤急臣缪尸帅事日夕轸忧幸莫功成闻者惕息忧端顿弭军律用张之荐辞谓其事虽止一方其利实及一路盖以此也而遵不思由巳以致变乃反嫁罪而诬人使莫以慈祥岂弟之资而被凶险倾邪之目诋诬至此可谓欺天言者未必有心遵实织成其罪莫旣镌斥遵遂得祠惩劝易施重爲可叹平居念此毎爲拂膺今者天启圣明宏开公道而猥以不肖受任全闽莫之本贯在臣治所祠廪之给又在本州议幕虚贠委令承摄亦能多所禆益似此人材岂冝久弃且昔尝頼之以免责今可不爲之讼冤事之本末不取悉尘天聴巳备録申尚书省外莫以儒科入仕治邑有称两任通判共歴二考八月有竒今以朝请大夫主管建昌军仙都观资歴巳深治行无阙伏望圣慈念其捐身弭乱之功悯其遭诬家食之久优加録用使天下之士知能爲国宣力者虽见枉于一时终获伸于异日其于劝厉实非小𥙷湏至奏闻者得旨以莫知贑州福州举自代状朝奉郎前知荆门军张元简有博综古今之学有兼资文武之材负抱卓然器能伟甚论思献纳固所优爲牧御抚循亦尝小试陈义而去有藴未施臣实不如举以自代应诏荐士状朝奉大夫湖南安抚司主管机冝文字赵希稷忠信笃实寛厚和平昨帅长沙实掌书记公廉一节勤瘁百爲若建社仓若行税酒寛省租赋字养惸婺恵利稍及于斯民希稷名爲之赞画其后帅余嵘因而委任降酃县之冦筑茶陵之城绩效着明公论推予朝散郎主管西外睦宗院郑逢辰生于贵介之族不爲居养所移好学自修亲师取友志尚不苟材识亦优屡任宗官安恬不竞令暂摄机幕裨赞颇多条醝政之便冝华其苛扰讲舟师之利病爲之扞防详其器能实爲通用二人者若蒙朝廷以叙进擢付之麾莭必有可观朝散郎通判漳州钱相才力敏强识见𨳩豁办治之长着于宰邑関决之助见于佐州履正奉公乃其素守剸烦破剧实所优爲傥膺临遣之荣必有澄清之效除戸书举自代状右文殿修撰知平江府张嗣古蚤中甲科尝参柱史当侂胄秉权之际旣弗诡随迨弥逺颛政以来又甘退屏积三十年之处外微六七考之在官深明去就之冝允迪安恬之莭况其材猷宏逹学问精深傥获与于从班端有裨于国论臣实不如举以自代除翰林学士举自代状宗正少卿兼权直学士院赵汝谈蚤以宗英徧亲名辈深醇之学厥有渊源雅健之文自出机轴确乎不拔之操卓尔不群之风壮老弗渝夷险惟一退屏于权门孔炽之日来归于圣化更新之初恳恳丹忱形于箴諌洋洋大笔播之丝纶欲求学士之真畴出斯人之右臣以不佞躐居其先自眡弗如敢忘推逊今举充自代奏举浦城知县陈昉状伏覩通直郎知建宁府浦城县兼𬋩劝农公事兼监因将铜场弓手寨兵军正陈昉器资沈靖学识通明俭素虽书生之弗如廉介视古人而无愧朞年为邑一意爱民性本寛和而凛有不回之操政先平恕而时有难犯之威今保举堪充公正聪明可监司科如蒙朝廷擢用后不如所举甘坐谬举之罚辟林司戸充浦城北尉状窃见自来所在创阙去处例从监司选辟一次然后下部作阙况浦城上五乡爲福建吟喉之地民俗犷悍创阙之𥘉必得材识之士方能斟酌利病为之经始今来两司欲选辟一次踏逐到迪功郎新建昌军司戸叅军林元晋奋身上庠笃学有守明敏详练允为应变之材且尝从父兄歴仕江淮谙识兵民利病使之任上件差遣必能称职欲望圣慈差林元晋充建宁府浦城县北尉兼迁阳镇烟火公事其于警捕之寄诚非小𥙷拾遗申请武冈军将卒赏格状比因武冈佥判叶莫蒙恩超擢已尝专人奏记控叙谢忱近者复凖省札将用力兵级李成等四人各与𥙷授真命仰见某官秉持公道甄録小劳不遗一卒之贱中外传闻谁不竞劝旦使某区区言前之信无一弗畴仰戴恩光如巳𬒳宠叶倅偶到司禀议相与感叹之余复不能无少过虑盖当来设谋诱筭首先用力虽李成等四人之功而同时下手勦杀二贼则黄逹十六辈皆左揆以朝廷赏功之律则设谋者为最用力者次之首倡者为最随从者次之止赏四人巳是惬当弟军卒小人岂知此理徃徃自谓其功不在四人之下今见四人者独受赏而十六人者止于本司𥙷及量添廪给而巳岂能无觖望之意兼蒋宗等昨来倡乱本借为衆之名所以一唿之间从者千计诸营为空后虽以重赏募其徒使图之然诸营卒伍徃徃皆有怜之之心以为我軰衣粮得免减刻皆出其力剽闻此语颇巳籍籍今十六人用力而不𬒳赏其徒必有揶揄之激作之者设或有一谇语便难处置盖武冈爲郡本蛮徭故地风俗愚悍不知逆顺从昔而然绍兴中有禁军唐明者作乱寻𬒳诛戮军人至今神事之亦犹幽燕之人事禄山思明为二圣渐染使然有未易以理晓者叶倅所虑诚非过计某谨巳备其所陈申闻朝省伏望大丞相先生详酌或各与守阙副将一资或各授以宣帖仍疾速行下庻㡬潜销怨望之萌一方生灵终获保全悉出大造叶倅莫仰蒙异渥铭感何穷但其意终以仇怨满前恐难安迹欲乞他郡一待阙差遣某併爲申陈惟钧慈垂察曲从其请别赐陶铸小垒近决一倅贰俾获保全而去实荷生成之恩干冐崇威某岂胜俯伏震惧之至回申尚书省乞裁减和籴数状证㑹准省札本州措置和籴米一十万石不得科抑证对本州虽名产米之地其实早稲倍多晚米甚少旧来不曽和籴嘉定二年有㫖差万俟寺簿就州置场自后行下转运司分抛诸郡本州所籴𥘉无定数三年四年招诱民旅从便投粜多不过五万石少者止于二万而已其时攽降粜本系用金银度牒官会品搭支还中间毎以艰籴具申朝廷巳行住免自十一年又蒙札下本州支降官㑹度牒以为籴本㑹价折阅巳不便于民旅而度牒经年无人承买于是官司不获巳以科配从事毎歳州以度牒科之县县以度牒抑之民凡戸管田一千畞以上者纳度牒米一千畞以下者认中粜米毎牒一道率三四戸共之寺观亦然一歳所科虽十余万石而所纳实不及半县吏并縁繇此致冨则在在有之甚至郷胥之走弄埸吏之邀求价直之减削斛面之増加其纳中粜米者比之市价毎石折钱多至八百文足少亦不下官㑹一贯而纳度牒米者折阅尤甚且无变转之所词诉盈庭怨嗟载道民之脂膏朘削极矣某前者赴官入境之𥘉访问疾苦衆口籍籍皆谓朝廷指挥毎有不许科抑之文而州县奉行乃尔缪戾且虑因循歳乆遂同常赋如江浙和买之弊前后之词乞行住罢者甚衆某虽未敢遽行然窃伏惟念潭人休戚无大于此傥今歳朝廷免行和籴则巳设或行下则科配之弊岂容不革今准省札命某措置不得科抑朝廷恩意如此其至傥某不能奉行则其罪大矣第旣罢科抑则办集愈难所有合申闻事件于后一本州自嘉定十一年蒙给降度牒州郡无从擘划遂计𤱔科敷今旣蒙指挥不得科抑某巳行下诸县住罢及镂㮄晓示十二县使知朝廷存䘏之意但科配旣罢即度牒委难行用兼近者臣僚奏请欲择米之中籴者增立价钱收籴米到交受给还见楮不许减克朝廷备坐行下某尢当遵守不敢违戻欲望钧慈支拨金银官㑹免降度牒庶㡬民旅欣然承领乞赐指挥一某㳟凖前项指挥除一面措置外窃见本州管内今年夏涝至甚减放数多至秋阙雨颇乆间有虫螟去处近者祈祷兼旬虽得雨终未霶霈窃虑境内未必中熟所有十万之数断然难以登足契勘本州嘉定十四十五年科籴米尚有一十三万余石占坐两仓敖眼内十四年米见凖省札起发赴襄阳府交卸縁本州目今起发上供米纲舟楫艰得是致猝难装发今年和籴尚未有敖可以积贮欲望钧慈体察特与裁减米数行下招籴伏候指挥一近承转运司公文凖省札委和籴米七万石契勘本州所凖前项指挥尚惧不办除乞裁减外窃虑转运司复就本州管内收籴两处争籴则价直愈髙办集愈难兼虑民间积贮一空来歳春夏之交不无艰食之患尤非细事欲乞札下转运司免就本州境内和籴不胜幸甚伏候指挥申尚书省免和籴尽数状再凖尚书省札行下催促籴足米石五日一次具数申州司遂差人赶回所卖度牒官吏杨礼等将变卖到度牒官会回州交纳未到间再凖行下催促籴足元敷数目本州遂申照得昨凖省札给降度牒一百五十道计官㑹一十二万贯道并官㑹七万贯共一十九万道和籴米石本州自去年十月二十六日开埸节次籴到米一万二百一十五石六斗五升毎石计官㑹三贯七百五十文巳于嘉定十六年十二月二十五日具申尚书省讫又自十二月二十六日以后再籴到客米并回籴到州县官职田米共二千一百九十四石四斗八升非不多方招诱终是稀少盖縁去歳夏涝所损处多虽有中热去处又因湖北水伤多有般贩出境米价日见腾踊细民困于贵籴外议皆云官司所致不免即行住籴縁未籴之数尚多深恐有悞朝廷指凖遂权于秋税米内拨到米三万八千二百五十六石五斗七升併前后籴到米通计五万六千六十六石七斗见椿𬋩广积永丰两仓聴候朝廷行下起发却将籴本拨还本州聴候秋成收籴接续支遣除巳别具出豁帐状供申外申省照㑹申尚书省乞免降度牒状凖省札支拨和籴米本会子七万贯度牒一百五十道毎道作八百贯变卖仰日下差人前来请领州司再申证㑹近凖省札令潭州守臣就本州棤置和籴米一十万石不得科抑某检㑹本州自嘉定十一年蒙朝廷给降度牒以爲籴本经年无人承买于是官司不获巳以科配从事凡戸管田一千畞以上者纳度牒米一千畆以下者认中粜米毎度牒一道率三四戸共之寺观亦然折阅太甚且无变转之所词诉盈庭愁嗟载道民之脂膏朘削极矣今旣凖朝廷指挥再行下和籴不许科抑傥某不能奉行则罪大矣已即行下诸县住罢科敷及牓晓示十二县之民使知朝廷存恤之意近者僚奏请欲择米之中籴者增立价钱收籴米到交受给还见楮不许减克朝廷备坐行下某尤当遵守不敢违戾巳供申朝廷未凖回降今凖前项省札指挥除官会别行差官请领縁本州见今开场招诱民旅投粜即与科配上户事体不同只可纯用官㑹更不敢以度牒科抑以致失信于民今来若蒙仍旧给降度牒委实难以变转谨具申尚书省伏望检证两次申控免降度牒事因速赐指挥小贴子契勘湖南州县寺观大抵产税岑寂巳甚虽名大刹不足比江浙福建下等寺观兼自嘉定十一年以来逐歳敷抑度牒勒令纳米其数巳不可胜计纳米不足又责令纳钱寺观縁此倒败者非一盖有一二年敷下度牒至今监钱未足者人戸既不可科配寺观又不堪均敷委是无所措手近凖朝廷㫖挥令本州差官请领度牒四十道充起发和籴米纲水脚之费本州官吏无以区䖏不免令差去官成忠郎传重荣就都城变转回州起纲可见其术巳穷它无擘划伏乞钧慈详察事理特与全支官㑹发下不唯官吏之幸实一方人户寺观之幸申请息山龙王封爵状窃惟潭之爲郡负岳濒湖山川秀异神物之所窟宅故南岳大潙道吾等山皆有龙湫然相去数百里致祷颇难求其密迩城闉灵迹彰灼者莫息山潭若也息山在郡城外之东南一里许山下有潭方可数畞潭上旧有龙神祠其水清澈四时旱潦未尝盈涸按之图志以为昔尝见龙浮水数十丈后人铸铜䇶洩水入城而汇于湘䇶水涌至则必雨歳旱或坛而祷焉五代晋时有王眞人钖者以桂阳牙校至长沙适値大疫乃入息山取潭水和药以施病者全活甚衆则知兹山之潭有龙居之久矣干道戊子帅臣尚书沈公介因旱致祷沉索测之竟莫知其厎止尔后本州毎遇雨旸稍愆随祷輙应今年仲夏守臣真某尝走祠下以分龙得雨为祷且与神约即雨则缮其祠屋以报未㡬果雨则旣如约矣乃仲秋癸巳又以旱祷于神用皇祐法置坛㰱血复与神约即雨则请爵号于朝甲午遂雨丙申又大雨藁苗复苏迄成中熟其影响之应未有速于此者如南岳大潙等山龙潭皆巳蒙朝廷赐之封爵独息山潭近在城隅昭灼若此而乃祠宇弗治爵号未攽傥不以事实有请于朝岂惟无以彰神龙之灵慰邦人之望而昔之与神约者亦自食其言矣除巳增葺祠屋以荅神休外伏覩嘉定十五年正月庆寳赦文应诸路州县境内有岳渎神祠并仰长吏致祭其有因雨旸水旱祈祷感应实有惠利及民灵迹显着者保明奏闻湏至申闻者右谨具申转运使衙欲乞照前项赦条保明申奏朝廷特赐封爵或降庙额庻㡬有以跻神之荣而徼福于潭人俾无旱干水溢之虞诚非小𥙷奉勑赐灵泽庙爲额知泉州谢表荡节九州观风何有桐城千里假宠过优俶见吏民敬宣诏㫖伏念臣某性资戆拙学术迂踈入侍禁林仅守勿欺之莭出乗使传曾微可録之劳毎惭虚负于明恩敢谓更叨于剧寄泉虽闽镇古号乐郊其柰近歳以来浸非昔日之观征榷大苛而蛮琛罕至涝伤相继而农畞寡收宗支之廪倍增郡帑之储赤立银溢于山者亡有歳为旁郡而代输粟生于地者㡬何日伺邻邦之转饷嗸嗸乎鞭朴之苦盻盻焉㠶樯之来凡兹数端尤为深病顾虽一旦不可宁居窃自揣于庸虚凛莫知其称塞兹盖幸遇皇帝陛下烛临万国器使百工念臣笃于事亲期欲便㫖廿之奉知臣严于律巳或能销贪鄙之风进䆳軄以奨行钖温纶而加勉臣敢不钦承异渥誓荅隆知廉平而吏民敬焉虽莫望汉人之政忠信则蛮貊行矣愿恪遵孔圣之言平海冦谢转官表铜竹分符实任九重之託菅蒲彻警幸臻千里之安逭责巳优叨荣实惧伏念臣材非敏健志切抚摩田里熈熈粗喜鼓桴之息波涛汹汹忽闻舟楫之惊念非逆析其萌芽将恐难图于滋蔓恊兵民而进讨頼将士之宣勤怙衆陆梁始犹出柙之兕望风披靡卒爲㳺釡之鱼迄慿借于天威遂肃清于海服效非循吏敢期汉玺之褒名在大夫俾晋唐阶之峻退循非据真获终辞兹盖㳟遇皇帝陛下明照无私功疑惟重可以与可以无与姑从厉世之权简厥修简或不修庸示驭之柄顾虽驽怯敢昧激昻受赏无名媿贻讥于鹈翼报恩有地誓轻死于鸿毛慰皇太后表言今月二十二日恭奉大行皇帝遗诰谨集在州文武官望阙祗拜宣示即时举哀成服者斧扆天临正仰垂裳之治銮舆晏出遽传慿几之言臣某诚哀诚陨顿首顿首伏以大行皇帝夤畏事天寛仁得衆雕题之南穷发之北方徳敎之诞敷河图在东鼖鼓在西廼朝仪之顿异风云变色海宇摧心恭惟皇太后月遡日明坤承干健忧勤左右㡬同三载之艰难付託丁宁讵忍一朝之荼毒追懐叡训冝轸圣情然受遗之寄匪轻共政之图方切昆崙西国难回御骏之逰长乐东朝正頼关雎之化愿寛悲悼式副恳祈贺今上皇帝即位表言闰八月二十二日凖都进奏院逓到赦书㳟覩皇帝陛下登寳位中外称贺者圣神有作夙当上帝之心朝觐攸归咸属吾君之子大明一出薄海交欣中贺㳟惟皇帝陛下勇智正邦聪明恊帝英姿异禀寔钟禹会之山川盛徳深仁冝主汉家之宗庙方侍璪旒之睟穆遽耹玉几之丁宁寅御丕图式遵慈训顾炎运中兴之盛今且百年而軄方故境之归殆将万里珍重岂惟于奉璧忧危谅甚于渉渊虽休勿休罙谨时㡬之敕以圣继圣益昭付託之公臣猥玷节麾幸宣诏令天开地辟可占平治之期日就月将愿献缉熈之颂江东乞祠申省状伏念某一介寒晚误蒙拔擢将漕江东到官之初即值亢旱继以蜚蝗朝夕兢惕如坐炭顾念监司之职在于布宣徳意讲求民瘼凡朝廷寛䘏事件无不即目奉行而民间疾苦有当梳者亦不敢不尽其力欲以少荅清朝临遣之恩而材薄望轻动輙得咎蠲省征税未甞过当或者遽谓州县不可爲督察荒政未尝过严或者遽谓台郡不相䘏今欲一切蓄缩无所展布则軄业废弛何名监司欲稍稍振举事求其是则违忤必多愈招怨詈用是憷惕不能自安兼从祈禬以来骤得昡晕之疾坐立稍乆即欲僵仆窃念本路灾伤至重非精明疆力者不足以任救荒之责如某驽庸重以疾疢诚恐上孤隆委下误民生用敢伸吁天朝乞垂矜察俾解漕职卑以祠官它时或有使令愿效糜捐以报恩施奉圣㫖不允奏乞奨擢潭州通判张国均永州通判魏泌状窃惟郡之有倅所以俾守臣之弗逮苟得其人则佽助爲多一或不然则反以害政臣所部九州有倅者八以朝夕所接与得诸聴闻则如朝散郎通判潭州军州事张国均承议郎通判永州军州事魏泌则皆所谓能爲郡政之助者国均实淳熈名臣大经之孙世美相承家法不坠自其宰奉新倅建宁皆有声绩可纪立朝未㡬复爲此来资禀精明政术通练事无巨细悉心禆赞臣甚頼之泌实绍兴名臣矼之后家学既有源流又尝从诸老先生游议论文采俱不録録前宰雩都在江西闻其政誉甚休及来二水两遇阙守泌实摄承孜孜抚摩人多称颂观二人之材皆足以剸烦剧而立事功局于贰郡未究施设伏望圣慈特加奨擢以为一路之劝异时所立必有可观湏至奏闻者奏举潭州官属状臣猥以庸虚滥分帅阃毎惟人材无鉅细皆有益于世用故常攷攷以求乎下而不敢俟人之求虽一道数千里官僚数百人其材与否不能以尽知然攷之于见闻试之以职事亦间得其一二苟荐员之当及者岂惟不竢其求盖有未尝识面而举之者矣今兹叨蒙召擢行且去官采诸公言犹有当举而未及者用敢随其所长形诸论荐庶以朝廷之采择谨开具于左朝奉郎湖南安抚司机冝林光裔气质粹温材猷闿敏常宰剧邑政誉蔼然江右诸司皆尝称荐宣敎郎湖南运司主𬋩范炎事亲有孝谨之称治邑有循良之誉浙右荐绅具能言之承议郎湖南安抚司干办公事江畴学问醇正心度坦夷讲学于乡从者甚衆经其指授多中科名昨宰冝春安靖不扰老㳺幙府人叹其淹承议郎知潭州浏阳县事徐玠性禀淳良志念恻怛平反冤狱惠养小民在官三年人安其政通直郎知潭州善化县事石孝隆天资精敏心事和平狱讼惟公赋役有法今将去替邑人惜之朝奉郎知潭州湘潭县事朱子肃持身谨恪涖事精详催科有方聴讼惟允利民之事知无不为奉议郎知道州宁逺县事黄大中廉介自将端方有守自其到邑一意为民当官而行不畏彊御修职郎永州教授李元白学醇行粹论正气平早逰胶庠士论推服及为学録规范肃然分敎偏州未究其用文林郎前永州推官赵涯学行俱优志念尤笃蚤以文墨擢在甲科及爲幙僚尽心民事推行荒政所济尢多文林郎全州清湘县令董梦程通经学古知前辈之源流临政字民慕循吏之风绩观其器识殆未易量文林郎衡州安仁县丞翟採忠勲之门儒学自奋文采甚蔚识虑尤长从政郎道州营道县丞任士宁性行端良辞华敏赡居官勤恪有志及民修职郎潭州湘郷县主簿田居正禀资笃实履行端方居懐及物之心务爲有用之学修职郎潭州湘潭县主簿胡湍器资端厚问学精专筮任之𥘉勤于民事右臣所举十有四人虽职守不同材品亦异然其所长各有可称伏望圣慈明诏大臣更加询察或特加旌擢或籍记中书异日必有奋发爲清时之用者傥不如所举甘坐妄谬之罚按奏武冈知军司马遵状窃见武冈一军虽名小垒然溪峒四环蛮徭杂处控制绥御责在守臣平时抚存士卒有以得其欢心然后缓急可頼其用苟惟惑吏言靳小费使军情动摇㡬至激变其能任绥御之责乎谨按朝请郎知武冈军事司马遵忠贤之裔尝缀朝行到官数月未闻它过徒以昨守信州之日有黥吏李安世者颇得其意及来武冈复挈之俱借𥙷官资任以衙兵六局之事怙势作威鞭扑过当卒辈巳不能堪又聴郡吏董霖等言回籴军粮亏损时直冬衣例支钱㑹中半复欲以全劵给之遂致此曹觖望当执覆语言喧悖相率出城群不逞乗之刼掠郡民财物遵仓皇无措託疾送印次官幸佥判叶莫躬亲安慰衆方稍定得莫𥘉一日所申即行下委莫权管军事谕诸卒还营且追李安世董霖等赴司究治旣又得莫𥘉五日所申诸卒虽巳还营尚操兵未释复行下牓示各与免罪及将衣粮等照乆例支给若有冤抑许诣陈诉㮄到之日军情或湏帖息遵爲守将举措乖冝致此纷扰焉得无罪欲望圣慈将遵罢免或卑祠禄仍选择贤良之守令其疾速之官庻㡬一方早获安渚不至它虞湏至奏闻者小贴子𥘉得报即飞申朝廷乞赐指挥行下本未敢擅自将遵施行及得今报事势颇亟用敢不俟回降先次行下令遵起发离任聴候朝廷指挥及委权军叶莫多差弓兵护送出境榜示军民不得輙加无礼所有臣专輙令遵离任之罪併乞指挥施行荐贤能才识之士状伏凖正月八日诏书内而侍从两省台諌暨卿监郎曹外而前执政侍从之旧暨监司郡守各举贤能才识之士或五六人或二三人居官家食一无所间䟽其事实亟以上闻仰惟陛下以寳暦纪元之歳麟经书王之月诞降明诏蒐㧞俊髦此尧舜急贤之心也诏下以来中外工剡牍交上盖不知其㡬矣而猥玷近班独未能有所称举者非敢后也顾今衆论之所共属若柴中行陈宓徐侨危稹辈臣入对之𥘉与供职之三日皆尝论荐而未闻有所㧞用是以未敢复有所荐也今方力请于朝丐从绌免傥终无以塞明诏则其罪滋大伏念当今贤能才识之士不为无人其沉下僚困选调者未易以悉举今姑取其更歴中外声迹稍着而濡滞不振者䟽其姓名以闻庻㡬有以上副朝廷之实用而不为空言谨开具于左一朝奉大夫新知汀州传壅实寳文阁学士伯成之子其学其行皆有父风曩丞棘寺守职不苟出知延平迓者巳至以迎侍非便力请奉祠改授临漳甘濡久次伯成旧为漳守有恵政壅能循父之辙一意拊摩继守临川究心民隠政平讼理细大有经以疾丐祠郡人皆惜其去臣以召还过抚实亲闻之提举常平赵汝谈贤监司亦称其政不容口今其疾巳瘳尚淹家食窃惜之一朝奉大夫主管华州云台观郑寅名家之子刻意问学富于见闻而恬静自守不汲汲于进取曩自太府丞出守庐陵实有善政以风闻论罢退安闲散泊然无营惟日沉酣于简册涵养益粹殆未易量久于奉祠颇郁公议一朝奉郎知兴化军楼昉词章彪炳有作者之风识虑深长知当世之务曩官于朝数有论奏观其用意实切爱君而留滞于外歴歳滋久今虽分符支垒粗有展布之地然观其人诚足以羽仪天朝润色帝制而局于小用未究所长西山先生真文忠公文集卷第十七西山先生眞文忠公文集西山先生眞文忠公文集卷第十八西山先生眞文忠公文集卷第十八经筵讲义进读大学卷子康诰曰克明徳太甲曰顾諟天之明命帝典曰克明峻徳皆自明也谓康诰帝典两语要切处在克之一字明徳人所同有其所以爲圣愚之分者但以克明与不能明之异尔常人所以不能明者一则以气禀昏弱之故二则以物欲蔽塞之故虽是蔽塞之余若一旦悔悟欲自明其徳亦无不可者患其自暴自弃而不肯爲耳孔子谓我欲仁斯仁至矣孟子谓有是四端而自谓不能者自贼者也又曰人病不求耳且如陛下躬禀圣哲之资所谓明徳固巳素具若以尧帝文王克明徳自任岂有不能爲者然其用功之要专在屏去物欲盖明徳如青天白日物欲如云雾云雾开则天日自明明徳如明镜止水物欲如尘滓尘滓去则水镜自明惟陛下以克之一字自勉而母自谓不能则尧帝文王可及矣太甲篇乃伊尹所作此一语切要在顾諟二字古注谓常目在之朱熹以爲说得极好明命只是天所赋与我底道理𥘉无形象如何可以目覩正如孔子谓言忠信行笃敬立则见其有形象可见亦只是念念不忘则此理自然昭着扵心目之间今人俗语云看顾云照顾所谓顾諟即此意盖天赋与我许多道理岂可湏臾之间不着意照管谓如天与我以此仁一不照𬋩便不觉流扵不仁天与我以此义一不照管便不觉流扵不义天之与我以此徳本如明镜止水我却不照管甘心𬒳灰尘泥滓来污了岂不是嫚天之所予以人君言之天既命我以此徳又命我以此位有此徳方可保此位虽一息不可不顾諟虽一念不可不顾諟所以文王陟降在帝左右武王曰上帝临女无贰尔心周颂敬之诗云母曰髙髙在上陟降厥士日监在兹大雅之诗亦云昊天曰明及尔出王昊天曰旦及尔㳺衍皆谓人君一动静一云爲天未尝不监察其上然则伊尹顾諟之语人君岂可少忘陛下欲作毋不敬思无邪工夫愿自佩服斯言始盖陛下若知得天无时不监察人君人君当无时不顾諟天命虽欲一事之不敬一念之邪自不可得此乃最切陛下身心底道理愿深留圣念汤之盘铭曰苟日新日日新又日新康诰曰作新民诗曰周虽旧邦其命维新按成汤此铭盖就沭浴取义朱熹之说巳尽之矣后来武王作盥槃铭与其溺扵人也宁溺扵渊溺扵渊犹可㳺溺扵人不可救武王之铭又就水取义盖言溺于深渊犹可以浮㳺而出一爲姦邪小人所惑则䧟于危亡而不自知故不可救圣帝明王因物自警毎如此愿陛下燕闲之际取汤武之铭与凡古人自警之语书而掲之座右则所益非浅人君之徳湏是日新日日新又日新易曰日新之谓盛徳但看日月之明千年万载光彩常常如此岂不是日新人君湏要法干之健体离之明洗濯磨励其身心常使光明皎㓗始得陛下昨爲权臣所蔽飬晦十年天下之人未免妄议圣徳一旦奋然更新天下咸仰圣徳如日月之食而更也然自今以徃日新又新之功一或不继则未免又失天下之望湏是常屏私欲而存天理常守恭俭而去骄奢常勤学问而戒㳺逸常近君子而逺小人常公而不私常正而无邪今日如是明日又如是以至无日而不如是则其徳无日而不新仰视成汤何逺之有又窃见陛下更新之𥘉惩赃吏禁苞苴一时士大夫爲之悚动未㡬数月间又复玩弛贪浊害民者如故昏缪不职者如故只縁一二姦赃之鉅者特从恩宥拥厚赀安华第不伤毫毛兼除授虽公而巧扵营求者尚或得志所以搢绅慕效仍踵旧习既未能作新士大夫又何以作新民民既未新天命又何由而新日来星文之变数数有之上天仁爱陛下所以示此警戒陛下于此何可不深自脩省先从一身始洗濯磨励使巳徳常新脩明政刑信必赏罚崇奨廉能汰斥贪缪使士大夫之俗一新如此则民徳之新天下之新有渐致之理矣愿陛下深留圣心诗曰穆穆文王于缉熈敬止窃谓文王之徳上与天合不可得而名所可名者缉熈敬止而巳缉者继续之谓熈者光明之谓朱熹之说当矣然缉之与熈非二事也能缉则能熈矣常人之徳业所以不能光明者以其乍作乍辍无继续之功也且如敬之一字孰不知为正心脩身之本然一有欲心则不能敬一有怠心则不能敬二者苟有一焉则所谓敬者有间㫁而无接续矣又焉能至于髙明光大之域邪惟圣人之心与天同运纯亦不巳故诗人形容曰穆穆文王扵缉熈敬止才两言尔而文王盛徳之气象乎其在目也考之于诗其言缉熈者四此诗所云以徳言也敬之之诗曰学有缉熈于光明以学言也维清之诗曰维清缉熈文王之典昊天有成命曰于缉熈单厥心二者以事言也若昔圣王之扵修徳扵讲学于行事无不致缉熈之功者窃见陛下于宸居之邃掲名缉熈且以云汉之文自为之记眞有得于古先圣王修徳讲学之要愿于缉熈敬止之言朝诵而夕思之知欲之有害于敬则窒之于㡬㣲知怠之有害于敬则持之以疆勉使此心常接续而无间㫁故以之讲学则智识日明以之行事则功业日广所谓仪刑文王者莫切扵此惟陛下勉之讲筵卷子大学格物致知章按格之一字先儒训释不同至程子乃以格训至如舜典格于文祖之格其义始明朱熹尝言格物者穷理之谓也然不曰穷理而曰格物者盖理无形而物有迹若止言穷理恐人索之于空虚髙逺之中而不切于巳其弊流于佛老故以物言之欲人就事物上穷䆒义理则是于实处用其功穷䆒得多则吾心之知识自然日开月益常人之学不就实处用功而驰心于髙妙犹且不可况人君以一身应万事万物之变若不于事物上穷䆒岂惟无益而巳将必如晋之清谈梁之苦空其祸有不可胜言者此格物致知之学所以爲治国平天下之先务也陛下履位十年其酬应事物多矣然权臣颛政务爲蒙蔽恐陛下未能一一致察也故十年之间是非邪正颠倒错缪无所不有人皆知爲权臣之罪今既躬亲大政则凡所以剖判是非别白邪正者陛下当身任之矣若于事物之理不深加穷究应酬之间少有差失咎将谁㱕故惓惓欲陛下以格物致知爲事也程頥尝谓格物亦非一端如或读书讲明道义或论古今人物而别其是非或应接事物而处其当否皆穷理也而朱熹又谓或考之事爲之着或察之念虑之㣲或求之文字之中或索之讲论之际其说尤备盖自吾一身之中以至万事万物莫不有理皆所当穷然非日积月累之功未易各造其极也愿自今经筵讲读之际有切扵身心关于政治者时发玉音质问所疑俾臣等得悉心以对如有未谕即乞再三诘难必圣心洞然无疑而后已退居深宫又必优㳺玩索其理之所以然俾之融会贯通表里澄澈如此则日就月将缉熈光明其益不少矣至于辅臣奏对尤当从容访逮政事因革俾陈其利病之原人材进退必叩以贤否之实如有未谕反复审究亦必再三都俞之外不厌吁咈以至言官之奏论弹劾群臣之进见对敡率霁天威俯加酬诘俾摅底藴尽究物情如此则于国家之事日益明习而举措用舍之间无不适当矣凡此皆所谓格物也惟陛下曲留圣心孜孜不倦若于事物之理穷得一分则陛下之知识亦进一分穷得十分则陛下之知识亦进十分穷得十分即是物格进得十分即是知至若只略见一二便不研穷则见处既未分明行处必有窒碍且如近者用兵之举若论其槩则祖宗境土所当恢复祖宗山陵所当省视岂非至当之理然必先定规模先立基址俟吾人材衆多材力冨盛万全必胜然后有爲乃无后悔縁只见得理之一偏而未尝周思曲虑到穷极之处所以轻举而无成此亦物未格知未至之故也今陛下巳知前日举事之非矣若一向退沮自安于无所作为又只是见得一偏之理湏是知前日不合轻敌今日亦不可畏敌事虽致审而刚毅奋发之志则不可忘敌虽未动而戦攻守御之事则不可缓日与大臣讲求䇿画申儆将帅严设隄防谋未十全姑务固守埶可一定奋然必为如此方是见得义理周尽举此一端它莫不然大抵理之与事元非二物异端言理而不及事其弊为无用俗吏言事而不及理其弊为无本惟圣贤之学则以理为事之本事为理之用二者相须本无二致此所以为无弊也惟陛下留神所进大学衍义以明道术辨人材审治体察民情为格物致知之要其本末粗备以卷帙之多未即进读愿政机余睱早赐覧观则于穷理之学将大有所日进矣讲筵卷子诚意章按自欺自慊两言乃此章之纲领常人之情本非眞欲为善但假饰于外以欺人然人不可欺徒以自欺而巳惟眞心为善者纯于爲巳故好善则如好好色非为人而好也悪不善如恶悪臭非为人而恶也盖必力于为善而去其不善然后巳之心快且足焉夫是之谓自慊然又必曰谨独云者常人为善𥘉非实意故处显明之地则尚或知勉至处幽隠之地则肆然无所忌矣此即所谓自欺也自古圣贤之学以谨独二字为入徳之门故此篇言之而中庸首章亦曰莫见乎隠莫显乎㣲故君子谨其独也末章又曰诗云潜虽伏矣亦孔之昭故君子内省不疚无恶于志君子之所不可及者其惟人之所不见乎诗曰相在尔室尚不愧于屋漏故君子不动而敬不言而信圣贤心法相传莫要于此诗人称文王之徳曰不显亦临无斁亦保言其虽居幽隠之地亦若有临乎其上者虽无厌倦之意亦常有以自守焉此所谓纯亦不巳也汉成帝临朝渊黙尊严若神论者以为有穆穆天子之容其在宫中则湛于酒色委政外家迄成新莾之篡计其当时必谓人无知者而其荒淫之行播之天下书之史册卒不可揜由其昧于谨独故也惟陛下以文王爲法临朝必敬而退居深宫亦必敬对群臣必敬而退与嫔御近习处亦必敬如此则于谨独之道得矣若汉成之縦𣣔无足爲圣明道者亦愿眡以为监焉实天下幸甚讲筵卷子大学致知诚意二章昨于二章巳尝各贡愚论矣文尝闻朱熹之说以爲致知诚意乃学者两关致知者梦与觉之关透得此关方是觉不然则梦诚意者悪与善之关透得此关方是善不然则悪大学之道惟此两节爲最难故熹以关譬之过此两莭则根基巳立有用力之地矣若知有未至则见理不明虽彷彿一二未免如夣寐之恍惚非眞见也意有未诚则为善不实虽假窃一二犹以文锦蒙敝絮又岂眞无悪者乎然为善所以不实者自见理不明始故曰𣣔诚其意者先致其知文尝恭闻髙宗皇帝有曰人𣣔明道见理非学问不可惟能务学则知古今治乱成败与夫君子小人善悪之迹善所当爲悪所当戒正心诚意率由于此夫务学然后能明道见理明道见理然后能诚意正心与大学之言脗若合符髙宗皇帝是时春秋二十有五尔而圣学髙明深造其极巳如此陛下可不服膺而加勉乎修身在正其心章谨按此章要切全在有之一字盖圣人之喜以物之当喜圣人之怒以物之当怒圣人未尝先有喜怒以待物之至也故朱熹尝言忿好乐恐惧忧患只要自无中发出不可先有在心下又尝取譬曰衡惟其无物故物至而轻重不差鑑惟其无物故物至而妍蚩可见学者之于此理固不可以不知而人主尤所当知盖人主之喜怒哀乐所关为甚大故也臣愿陛下于平居未应物之时澄静此心湛如太虚不使有喜怒哀乐之私先入乎胷中随物而应当喜则喜当怒则怒当哀乐则哀乐而有我之私一不与焉则此以常正而不偏其于脩身之道有余𥙿矣齐家在脩其身章按亲爱而下五者皆指处家而言父子兄弟夫妇之间一泪于私情则于所亲爱而偏焉于所哀矜而偏焉则慈悯之意胜而不知其悪矣于所贱悪而偏焉于所敖惰而偏焉则憎疾之意胜而不知其善矣若子弟之畏敬父兄固所当然若但知畏敬而不能谕于道而争其过是亦偏也闺门之内五者之失徃徃有之而父母之于子夫之于妇为尤甚有子如舜所当爱也瞽䏂不之爱而爱慠象有子如郑荘公亦所冝爱也姜氏不之爱而爱不弟之叔叚非偏乎有夫人如荘姜冝爱也卫荘公不之爱而惟嬖人之爱卒召州吁之变有后如王氏宜爱也唐元宗不之爱而惟恵妃之爱旋致开元之祸非偏乎爱悪一偏善悪易位其患有不可胜言者故曰身不脩不可以齐其家讲筵卷子大学脩身在正其心章前日进读此章蒙玉音有藁木死灰之问巳具陈吾道有体有用与异端寂烕之教不同陛下巳俞之矣退而思之此心当如明鑑止水不可如藁木死灰鑑明水止其体虽静而可以鍳物是静中动体中藏用人心之妙正是如此若藁木之不可生死灰之不可然是乃无用之物人之有心所以具衆理而应万事者也其可委之无用乎吾道异端之分正在于是不可不察治国必先齐其家按此章辞义明白不待赘陈但恕之一字学者多认为寛厚阔略之意其实不然盖巳有善亦𣣔人如我之有善巳无悪亦欲人如我之无悪又论语所谓巳所不𣣔勿施扵人皆是推巳及人之谓旧说如心为恕其义却通彼以寛厚阔略为恕者误矣又谨按此章既引桃夭之诗以明夫妇相冝然后可以教国人又引蓼萧之诗以明父子兄弟足法而后国人法之为人君者要当实体乎此非可以徒诵说而巳也汉髙帝贤君也以戚姬之宠而踈吕后以致后日人彘之祸然则处夫妇之间其可不尽其道乎唐太宗英主也然于事亲友兄弟一有慙徳三百年之家法遂不复正然则处父子昆弟之间其可不尽其道乎观汉唐之事然后知大学之垂训眞不可不佩服也衍义九经章按朱熹曰不一其内则无以制其外不齐于外则无以飬其中静而不存则无以立其本动而不察则无以胜其私故齐明盛服非礼不动则内外交飬而动静不违所以为脩身之要也谓熹之言至为精切盖齐戒明㓗所以正其心也盛服然所以正其容也心正则容正故曰一其内所以制其外容正则心亦正故曰齐于外者所以飬其中此内外交致其功也静者未应物之时动者应物之际静而存飬则有以全天理之本然动而省察则有以防人𣣔于将萌此动静兼用其力也然蔽以一言敬而巳矣内外动静无乎不敬身安得而不脩乎熹又尝作敬斋箴自首至尾皆发明此意巳载之于衍义中惟圣明其参味之又按九经以継絶世举废国为怀诸侯之首盖自昔帝王相传之法也武王克啇未及下车封黄帝后于蓟封舜之后于陈而孔子于尧曰篇厯叙二帝三王传授亦曰兴㓕国继絶世天下之民㱕心焉中庸之言盖祖乎此夫以齐威公之在春秋特一覇主尔犹能存三亡国后丗称之其视戦国之君争地争城㓕人之社稷絶人之祭祀者善悪相去逺矣汉𥘉功臣剖符丗爵迨元成间稍益衰㣲不絶如线杜业进言以为内恕之君乐継絶丗隆名之主安立亡国今功臣之后袭封者尽或絶失姓或乏无主朽骨孤于墓苗裔流于道甚可悲伤成帝感其言于是复绍萧何之丗迄于哀平又増曹参周勃之后史氏书之以为羙事汉祚中㣲光武绍起复享国者二百余年是亦仁厚之报也唐李怀光先有功而后背畔徳宗念其前功为之立后当时诸将莫不感叹本朝故事毎大赦令輙求昭宪太后子孙或及赵普之徒徃徃有司以为具文而中兴以后功臣岂无湮㣲不祀者当此兵事方兴之时谓宜访问加以存録至于骨肉之恩析而不殊尤仁圣所冝哀恻也故因九经之义推而及之以賛陛下矜恤之仁云读毕奏云骨肉之恩析而不殊乃汉宣帝封昌邑王贺爲侯之诏也言骨肉之恩虽有离析而无可絶之道臣之此言盖恐同姓近亲岂无絶丗不祀者𣣔陛下访问而爲之立后也又奏二帝三王惟其以兴㓕继絶为心是以享子孙千亿之报戦国之君㓕人社稷絶人祭祀秦爲尤甚报亦如之大抵续人之祀者乃盛徳事天之所予也絶人之祀者非盛徳事天之所恶也上意亦觉悚动退而李正言甚称开陈之善谓其言切而不露也讲筵卷子大学絜矩章按此章言平天下乃曰君子有絜矩之道何也盖天下之不平自人心不恕始且如为人之子而事不慈之亲虽不敢怨必非所𣣔及其爲父乃不慈其子为人之弟而事不友之兄虽不敢怒亦非所乐及其为兄乃不友其弟此皆所谓不恕也士大夫未仕为民而见虐于官吏必不堪之及其仕䆠乃不恤其民僮仆使令不忠于主必深悪之及其立人之朝乃忍欺其君凡此皆不恕也恕者以巳度人之谓我之所𣣔亦人所欲我之所恶亦人所悪故以所𣣔者施之而不敢以所悪施焉此所谓絜矩也凡为人者皆所当然而为人上者尤不可不然杜牧赋阿房宫谓秦爱纷奢人亦念其家柰何取之尽锱铢用之如泥沙巳𣣔纷奢而剥民之肌肤朘民之膏血此之谓不能絜矩也故为人君者处宫室之安则忧民之不足于室庐服绮绣之华则忧民之不给于缯絮享八珎之味则忧民之饥馁备六宫之奉则忧民之旷鳏以此心推之使上下尊卑贫冨贵贱各得其所𣣔有均齐而无偏陂有方正而无颇邪此即谓絜矩之道窃见比年以来元元愁苦者衆兵兴之后三垂戍守方严当此大冬隆烈之时穷阎委巷有饥冻切肤之惨穷边絶徼有风沙眯目之悲愿陛下以恻怛之心施惠卹之政虽其仁未能徧及然能选良吏以字之择良将以拊之使民无剥肤之苦士有挟纩之温是亦仁术也于衍义察民情之篇引采薇七月等诗旉陈颇悉惟燕间赐覧仍推而行之则天下之平有日矣讲筵卷子大学平天下章楚国无以爲寳惟善以为寳按楚语王孙圉聘于晋定公飨之赵简子鸣玉以相问于王孙圉曰楚之白珩犹在乎对曰然简子曰其为寳者㡬何矣曰未尝为寳楚之所寳曰观射父能作训辞以行事于诸侯又有左史倚相朝夕献善败于寡君使寡君无忘先王之业若夫白珩先王之玩也何寳焉大学所引即其事也魏惠王以照乘之珠夸齐齐威王亦言吾有臣四人而邻国畏盗贼息是之为寳与王异楚齐皆戦国之君然能知所寳惟贤之意故其国安以强昨者权臣用事溺意货寳山东玉器搜抉无遗使诸豪有轻中国之心而于当丗之人材则未尝为陛下收舍以备国家之用其昧于此亦巳甚㢤因奏愿陛下不以金玉爲贵而以贤才爲寳天下幸甚秦誓曰若有一个臣㫁㫁兮无他技其心休休焉其如有容焉人之有技若巳有之人之彦圣其心好之不啻若自其口出寔能容之以能保我子孙黎民尚亦有利哉人之有技疾以悪之人之彦圣而违之俾不通寔不能容以不能保我子孙黎民亦曰殆哉按先儒苏轼之论以爲前一人似房元龄后一人似李林甫元龄唐太宗之相也史臣称帝定祸乱而房杜不言功王魏善諌而房杜逊其直英卫善兵而房杜济以文持衆羙效之君是后新进更用事元龄身处要地不吝权善始以终所谓寔能容之者也林甫唐元宗之相也史称其如贤疾能当时有以材誉闻者皆以术抑逺之所谓寔不能容者也太宗相元龄而唐以兴元宗相林甫而唐以壤𣣔知大臣之贤否者惟观其能容与否而巳矣讲筵卷子大学平天下章生财有大道生之者衆食之者寡为之者疾用之者舒则财恒足矣按古今生财之说未有能外此四言者而先儒吕大临推明之可谓确论矣韩愈有云古之为民者四今之为民者六农之家一而食焉之家六盖古者四民士农工贾而巳后丗益之以道释所谓爲民者六也农一而食者六冝其赡足之难然士主名教工治器用贾通货财非无事而食也若释与道则饱食安坐以蠧吾民而朝廷乃以鬻祠牒爲生财之资不知释道日増则农民日减财之所自出者耗矣猥曰生财可乎此谓生之者寡而食之者衆也农民日减而耕者少则爲之者不疾矣而国家之用度又未尝量入以爲出也以江左一隅之力而用度数倍于承平之时夫安得不匮口奏穴官穴吏穴兵之弊夫易穷则変変则通通则乆今之事执穷极甚矣不变而通之其可乆乎然変通之术岂有它缪巧夫亦曰莭用而巳尔用有莭则经常之费易足经常之费足则祠牒之鬻可省释道少则农民多生财之源无出于此惟陛下亟图之孟献子曰畜马乘不察于鸡豚伐氷之家不畜牛羊百乘之家不畜聚歛之臣与其有聚歛之臣宁有盗臣此谓国不以利为利以义为利也长国家而务财用者必自小人矣彼爲善之小人之使爲国家菑害并至虽有善者亦无如之何矣此谓国不以利爲利以义爲利也按汉董仲舒对䇿于武帝曰夫天亦有所分予予之齿者夫其角传其翼者两其足是所受大者不得取小也古之所予禄者不食于力不动于末是亦受大者不得取小与天同意者也夫巳受大又取小天不能足而况人乎此民之所以嚣然苦不足也又曰受禄之家食禄而巳不与民争业然后利可均布而民可家足此上天之理而亦太古之道天子之所宜法以爲制大夫之所当循以爲行也又曰天子大夫者下民之所视傚逺方之所四面而内望也近者视而放之逺者望而效之岂可以居贤人之位而爲庶人行㢤夫皇皇求财利常恐乏匮者庶人之意也皇皇求仁义常恐不能化民者大夫之意也易曰负且乘致冦至乘车者君子之位也负担者小人之事也此言居君子之位而兼庶人之行者其患祸必至也窃惟仲舒此言盖与大学同指故略爲陛下陈之夫所谓居君子之位而爲小人之行者故相是也位冠台司而鬻卖公朝之官爵贵极人臣而夺攘平民之赀产贪鄙之风扇于上而污浊之俗成于下士大夫惟知财利之可贵岂知仁义之可尊虽陛下更张以来盖尝明示好悪而人心䧟溺巳深莫之变也夫天下之患莫大于人心之趋利举世之人皆趋于利则知有巳而不知有君知有家而不知有国平居则欺君以自利孔光张禹之于汉是也有难则卖国以自利华歆陈群之附魏张文蔚杨渉辈之从梁是也甚者不夺不餍如莾操之所爲故大学于末章明义利之分孟子于首篇严义利之辨岂虚也㢤惟明主在上思有以返之则天下之福也讲筵进读大学章句手记十月十四日进读大学章句经文至明明徳新民奏云圣人之道不过成巳成物而巳明明徳成巳之事也新民成物之事也成巳者体也成物者用也只此两言体用备矣至在止于至善奏云君止于仁臣止于敬子止于孝父止于慈且如陛下居人君之位则所止在于仁湏是行爱人利物之政使鳏寡孤独各得其飬昆虫草木咸遂其生如此方爲至若只姑息小恵非仁之至也又如陛下爲先皇之子不但生而谨奉飬没而严祭祀便谓之孝湏是坐则见先帝于墙食则见先帝于羔一念不敢少忘又必能継先帝之志𫐠先帝之事以安社稷保宗庙然后为孝之至不然则虽孝非至也又如之事陛下当止于敬若但以擎跽曲拳为敬此敬之末也必如孟子所谓责难于君陈善闭邪非仁义不敢陈于王前然后爲敬之至不然则虽敬而非至也其它如父之慈与国人交之信皆要到十分尽处方谓之至善又读至古之𣣔明明徳于天下处奏云下文只言天下平此却曰明明徳于天下者盖天下之人皆巳得其本心皆巳复其本性书所谓黎民于变时雍诗所谓人有士君子之行如此方是明明徳于天下如汉文帝唐太宗之时天下可谓治矣然先儒谓止是冨庶而巳若教则未之及也故圣人于此不但曰天下平必曰明明徳于天下见得须是天下之人皆明其明徳方可谓之天下平不然则只是小康而巳未可谓之平也又读至章句明徳者人之所得于天而虚灵不昧以具衆理而应万事者也奏云此是兼心与性说人之一心兼统性情性体也情用也具衆理者体也应万事者用也读至章末奏云此章自心而身自身而家自家而国自国而天下本末次第粲然甚明然不是大学剏说自尧以来巳如此说因举尧典明徳睦族一叚于衍义巳备言之矣但尧是生知之圣不湏下格物致知工夫若汤武则学而知之汤之学于伊尹武王之问洪范问丹书即格物致知之事汤之不迩声色不殖货利以义制事以礼制心铭盘以自警武王于戸牗楹席觞豆弓矛亦各有铭此皆诚意正心之事也又再拈起物格而后知至知至而后意诚二句奏云虽是知至而后意诚然亦非是待知至了方去诚其意且如陛下日对儒臣讲明经史此格物致知之事也日对辅臣议论朝廷政事人材贤否此亦格物致知之事也退御宫庭省阅天下章奏讲求四方利病此亦格物致知之事也临朝必敬退居深宫亦必敬对群臣必敬对嫔御近习亦必敬声色玩好无所或溺喜怒哀乐不敢妄发此即诚意正心之事也一日之间二者未尝不可交用其功不但一日只此俄顷间便都做得但大学必以知爲首者湏是见得天下之理了然明白此爲善此爲悪此爲正此爲邪则私意邪念自不敢发所以格物致知最爲切要也愿陛下自今于讲论经史之际圣意有所未谕不妨反复诘问须见得道理分晓然后已于讲论政事之际亦与大臣反复论难直见得可否分明然后巳省阅章奏亦反复考究见得利害明白然后巳如此方是格物方能致知若只汎然说过汎然㸔过不曽着意考索岂得便谓格物如此安能致知仰瞻圣颜大觉和恱既毕忽蒙圣训卿所进大学衍义一书便合就今日进读谓前所进巳纳禁中今湏再令讲筵所冩别本然后可读即以未办为对上曰已在此矣即见内侍捧前所进第一第二帙在前即前奏曰所纂辑之书出于愚陋之见奚足上禆圣学兼𥘉志止𣣔备燕闲之覧今乃仰蒙叡㫖令臣进读此千载一时之荣遇再拜祗谢毕展卷进读读毕奏曰臣之此序成于绍定二年所谓竢时而献者盖待陛下亲政而后献者若权臣尚在陛下未亲大政虽𣣔进献必无由彻乙夜之覧乃今何幸得备进读命坐赐茶毕上曰外路会价尚未能豋皆是监司郡守不晋意对曰会价所以不豋固縁监司郡守不晋意然其间亦有留意者大率常物之情少则贵多则贱自故相在时印造多了今又边事方动未能减印造之数所出太多故贱嘉定年间换易新㑹亲见本末其𥘉縁都司非人用以二旧换一新之说人情疑惑不行庙堂忿之遂用严刑峻法犯者百姓至于徒流估籍官员至于追勒贬斥终无效验数年之后朝廷厌于称提始行其所无事却一嵗増于一岁至庚寅辛卯年间外方或六百文足少亦不下五百五六十文足以此见严刑峻法𥘉无所益臣方𣣔具札子乞朝廷专委版曹一二员讨论利害而推行之大抵必须少减印造亦有小䇿𣣔献庙堂不敢以渎圣聴是或有以严刑峻法爲言者切不可施行幸陛下垂念上欣然听纳是日进读大学章句毕系𥘉进读合再拜叙谢上曰自此望卿启迪母或有隐赐茶毕上曰虏使来议和闻外间议论颇纷纷奏曰臣却不闻外间议论但自古兵交使在其间縦使虏人巳犯边若有使来犹当礼接况未尝犯我乎或谓𣣔却而絶之或谓冝拘晋勿遣此皆不可行但当以礼遣之万一露𣣔和之意切不可轻信盖金人昨以和误我后来虏人又祖其故智以误金人今日虽不可沮其善意亦不可堕其姦谋边面之备一事不可阙略一日不可稽缓惟陛下深晋圣念上又谓彼𣣔来朝见如何问彼有国书否上曰无之曰如无国书何名引见要之只合就鎭江发遣必不得已都堂接见可也讲筵进读手记十九日进读大学章句至明徳章天之所以与我而我之所以爲徳者也因思前次说明徳是兼心与性说尚未分晓遂引程易传云天所赋爲命物所受爲性此明徳正是说性不曰性而曰明徳者盖明处是心明底是性心是虚灵底物着得许多道理在其中光明照彻故曰明徳读卷子到陛下将汤武之语及古人自警之词书而掲之左右奏云昔哲宗好冩唐人诗句范祖禹在讲筵将尚书谕语孝经撮其要语二十余条请哲宗于亲御翰墨之际书之以代诗句盖圣人之言句句有益非若诗句之无益也臣今日所陈亦祖禹之意是日上领纳讲筵手记二十六日进读止至善传诗云邦畿千里惟民所止因举朱文公曰止者必至于是而不迁之意且如行都在此自南来者必止此方是止处若只到衢婺固未是当止之地若到此又越而之它亦不是得所止自它处来亦然又读至君仁敬处再举十四日语以奏又读学者于此究其精㣲之藴而又推类以尽其余奏云朱某此二语乃是发圣人言外之意盖理之浅近者易见而精微者难知若于义理只见得皮肤徃徃便以未善爲巳善小善爲大善惟是穷究到精微处方知三分之善只是三分七分之善只是七分不至以下爲髙以浅爲深此学者所以贵于致知也推类云云云以五者大伦言之此只说君臣父子朋友而已若夫妇则止于有别长糿则止于有序又推之万事万物莫不有当止处如坐如尸坐之所止也立如齐立之所止也视思明视之所止也聴思聦聴之所止也自余亦莫不然又读至切磋琢磨处奏云仁敬慈信是言当知所止至此方是说下工夫处大抵圣贤之学只有两端穷理脩身而巳如此篇所谓格物致知是穷理也诚意正心是脩身也颜渊曰慱我以文约我以礼修身也圣门只是此两项功夫又读章句云学谓讲习讨论之事自修者省察克治之功奏云如陛下日御经筵与儒者讲论经史此所谓讲习讨论也若只说过便了何益于事湏是退而省察吾之言行有无未善吾之过失有无当改其合克去此即孔子所谓克巳也学与自修二事相爲表里不学问固不能自修学问了又不可不自修又读章句治之有绪而益致其精奏云朱某释经一语不妄下凡制物爲器须切琢成形质了方可磋磨若未切琢如何瑳磨此所谓治之有绪也既切琢了若不磋磨如何得他精细润泽此所谓益致其精也讲学修身亦然又读所进故事至论虏人多诈处曰言辞之甘藏锋刃扵饴蜜也礼貌之尊设机穽于康荘也歛兵逺去鸷鸟将击之形也委地弗争芳饵致鱼之术也既略说其义又再读过曰愿陛下毋忘此语上曰此说极是赐茶毕上问虏人议和未可轻信奏曰适尝言之矣李侍御奏臣得杨恢书云在㐮阳闻虏酋元不晓和字只是要人投拜而其臣下乃将投拜之语改为讲和其说颇详上然之奏云朝见一节如何上曰且候使人到来啇量待从吉后引见李奏虏兵巳取蔡了忽然都去攻息方急亦忽然都去其情叵测奏云此所谓鸷鸟将击之形也遂退讲筵进读手记𥘉八日进读大学章句至人心之灵莫不有知天下之物莫不有理惟于理有未穷故其知有不尽奏云人之爲人受天地正气以生故其心虚灵不昧其于义理自然有知如孟子所谓不虑而知者良知也孩提之童莫不知爱其亲及其长也无不知敬其兄此即良知也所谓本然之知也然虽有此良知若不就事物上推求义理到极至处亦无縁知得尽且如事亲虽知当孝若不曽于孝上细细推求未免以末莭细故爲孝子夏问孝子曰色难有事弟子服其劳有酒食先生馔曽是以爲孝乎若论父兄有事子弟能代其劳有酒与食先以奉父兄岂不是孝然只是孝之末子夏便以此爲孝亦是知未至頼其能问故圣人教之进上一等然承顺父母颜色爲难亦只且就子夏欠处说未是孝之极须是事亲如事天方是孝之极大抵天下之理推得一层上又有一层所以圣人曰物格曰知至皆是要到穷极至处上曰极是又读卷子至晋清谈梁苦空处因奏陈人君须理㑹着实道理不要谈空说妙上曰极是又读到所进衍义以明道术辨人材审治体察民情为格物致知之要本末粗备以卷帙稍多未即进读愿陛下万机之余早赐覧观则于穷理之学将大有所进上曰此书朕时时自观是日读卷子用兵之举只爲见得一边道理遂轻易爲之又读汉成帝荒滛一节旉陈之间语颇峻切仰瞻玉色略无少忤讲筵进读手记十六日进读大学忿章引朱文公曰此四者只要在无中发出不要先有在心下上曰如此须如藁木死灰始得奏云不然中庸谓喜怒哀乐之未发谓之中发而皆中莭谓之和四者只要发得中莭如何无得且如大舜见象喜亦喜是圣人不能无喜也文王一怒安天下之民武王亦一怒安天下之民是圣人不能无怒也徳之不修学之不讲是吾忧也是圣人不能无忧也饭𬞞食饮水曲肱而枕之乐亦在其中矣圣人不能无乐只要因物而发不可先有此横在胸中如陛下今则未应物之时其心湛然少间与物相接事之当喜者须喜事之当怒者须怒但当喜怒之时便须自省此尽是发于义理邪发扵私𣣔邪若发于义理尽不妨发于私𣣔则不可人之情易发难制者惟怒为甚惟能遽忘其怒而观理之是非则知外物之不足厌矣此言最善若都要无此四者如藁木死灰然则此心遂为无用之物此乃释氏之学若吾道则有体有用寂然不动者体也感而遂通天下之故者用也体用兼全所以无弊释老𣣔委其心于无用所以应丗不得上深以爲然喜见玉色又读卷子论卫荘公唐明皇事随文觧说毕又再提起曰卫荘公踈贤配而亲嬖人唐明皇逺正后而昵艳妃卒召祸乱今日必无此事然愿陛下深以二君爲鑑上亦无忤色赐茶毕上问有所闻否奏臣无所闻因言及财用窘匮奏云今日当此空匮之极别无方法只有撙莭一事可行臣方𣣔具奏偶吏部郎中兼左司郑寅轮对已及凢其言甚当愿陛下谕大臣速如所请施行上然之李左史亦开陈颇详併及覈军籍虚额事奏云前日李鸣复亦曽及此陛下巳诺之矣谓冝先令诸将自以虚额来上却委緫领或它司审覆则诸将不敢爲欺又举孝宗褒邵宏渊因上虚籍擢为观察使事奏云湏如此施行则彼有所慕巳尝以此白宰相矣若果行之一则有实备一则省虚费上又云近来既不出兵省得生劵一项费用奏云生劵一项所费甚多今不出兵所省不少又再及撙莭事奏云若𣣔撙莭费用须陛下力行莭俭以爲群臣之倡上谓然因读衍义中庸九经章奏云近见李𥘉对札子论此章因及时事大有所𥙷陛下必尝反复观之上曰朕亦尝反复又至朱文公章句若亲而贤则固寘之大臣之位矣因及赵丞相本末曰本朝宗室未有如比者故可居宗室所不可居之位及力賛配食之议讲筵进读手记十八日进读大学治国在齐其家章至若保赤子心诚求之虽不中不逺矣未有学飬子而后嫁者也奏云赤子虽未能言然饥饱寒暖之类其情可测而知爲之母者以巳心眞实求之虽有不中亦不相逺国人之情固未易尽知然一人之情即千万人之情以治家之道推之治国其理一耳非先治家后却旋去学治国也故曰又读至卷子此心当如明鑑止水不可如藁木死灰奏云适举似此语与李以爲下不可字不得盖此心自是活物如何把做藁木死灰终不能使之如此此语甚有理非所及乞陛下垂问令详言之上顾李令说李遂云云又奏释氏有死心之说心是活物如何可死又如释老不拜君父兄离絶人伦然其在寺观中依旧有主首有副贰有所谓师兄师弟何尝絶得人伦吾道中所谓君臣父子是眞实有之彼却是假合底以此见得圣人之教是循天理之自然释老是以人爲强轧使然李复云云读至具衆理应万事处奏云人之一心至虚至灵至微至妙经纬天地裁成辅相皆自此出以爲藁木死灰可乎上意喜甚玉齿粲然又读卷子衍义九经处赐茶毕李正言论时雪不降由豫常燠若某因奏周衰无寒嵗秦末无燠年周之先王以仁治天下后丗浸失之舒缓天以常燠应之秦以急刻爲政天以常寒应之刻急固不可舒缓亦不可中庸至圣章既曰寛𥙿温柔足以有容也必曰发强刚毅足以有执也二者皆不可偏陛下非无刚断者如更化之𥘉逐二小人治二赃吏时犹在泉南耸闻圣断一时士大夫莫不震肃贪鄙之风㡬于尽扫自顷以来乃似姑息巨姦宿赃悉逃宪网上下观望无所畏惮州县之吏贪暴如𥘉民无告愬惟其政令不行纪纲不肃所以上天仁爱示以常燠之罚易言立天之道曰隂与阳使天有阳而无隂则能生物而不能成物何以爲造化地之柔刚人之仁义皆不可偏愿陛下深体大易之义仁之与义务在兼行不使一阙庶可仰承天意上然之讲筵进读手记二十七日进读大学絜矩章卷子至比年以来元元愁苦者衆一叚奏云犹记绍熈年间所在公私充𥙿民物熈熈迨庆元间渐不如绍熈矣顷年以来民人愁叹盗贼蠭起皆由犹臣大开贿赂之门爲监司郡守者极意掊克以充苞苴于是民穷至骨爲将帅者亦极意掊克以充苞苴于是兵穷至骨矣所以兵民胥怨喜乱乐祸之心人人同之更化以来虽巳禁止苞苴然军民愁叹如故此无它由未尝选良吏择良将以任抚字之责州县之官贪鄙如故故也愿陛下俯晋圣念幸甚讲筵进读手记十二月十三日进读大学卷子论秦誓一个臣云云因引苏轼说前一人似房元龄后一人似李林甫上喜曰此两可说得好读毕赐茶上问曰曽见丞相札子否奏云未之见不知论何事上曰论虏使朝见事奏云虽未见札子昨同李诣相府见丞相言见将鞑使朝见礼莭委左司郑寅斟酌省去可省者用其可用者其区处似巳穏当又奏朝见用何礼上曰临轩奏云昨闻余铸言𣣔用临轩之礼不胜其喜尝嘱铸白庙堂勿改前说既而见丞相却有所疑今仍是临轩极当上曰近方捡得干道某年引见萧鹧巳例奏云既有故事尤善上问徐侨以爲不当引见如何奏云徐侨老儒惓惓忧国彼盖㩀所见而言𥘉无他意大抵朝廷行事最不可悪人异论如有此意则后来有事无人敢言遂成缄黙之风利害非细㩀愚见见与不见皆未甚利害但和议决不可恃𣣔陛下亲御宸翰谕三边制帅大畧言鞑使之来不容不以礼接边切不可恃此缓于修备上曰丞相𣣔作书与诸处又奏丞相自作书更得宸翰丁宁尤善汉光武手书赐方国皆一礼十行细书成文古之英主大抵如此本朝神宗晋意边事毎夜御灯火作书以赐边臣故陈师道之诗曰夜书细字荅边臣万里风烟入长筭但味此语可见精明英伟气象上曰然向厯数郡又漕江东如违康如洪如潭如福皆有孝宗亲笔石刻或问麦禾次第或问曽无雨雪或问街市有无遗弃婴儿孝宗一念只在生灵故勤勤访问愿陛下视以爲法上首肯退至中涂有讲筵吏称有御封文字下本所陈尚书巳拆看讫请过国史院与衆官啇量及取观乃郑丞相札子论鞑人朝见且诋言者之非诸官既集乃议具奏云今月十三日蒙御寳付下右丞相郑某札子论鞑使朝见事等窃惟鞑之情伪虽未可知彼既奉币来朝以礼接之似未爲过但边备自此愈当严饬丞相篇末巳极详尽愿陛下加意力行庶㡬有备无患冩毕徐常卿侨不肯书名遂于末添云内徐侨巳见近巳别具奏陈讲筵进读手记乙未正月卄二日读大学衍义人心道心毕上问前軰言当理即是中如何奏云事到适当处无过不及即是中圣训得之矣又读巳见札子毕𣣔退上曰且坐奏云经筵之礼无横絶盖奏事在御座东坐又在西故也上曰不妨奏云适读札子蒙圣谕嘉奨容拜谢遂降阶谢由西阶上就坐上曰近观卿所上论夀札子可见爱君之心与张九龄进千秋金镜録同意又问近日朝廷事体如何奏云近日事体与未亲政前大段不侔但人臣之义以责难为贵不以賛羙为忠必如臣所奏凡事眞实力行乃可上曰然又问士大夫少肯任责者奏曰臣下任责者固少亦是不曽分委之以事若随其材之长如善治财赋者委以财赋善治刑狱委以刑狱虽欲不任其责有所不可得札子中巳言之愿陛下详酌施行又问亦有称职者否奏百官中亦尽有称职者如词臣惟衰退不足道若赵汝谈洪咨夔呉泳皆称职又如䑓諌亦多称职又问近使接待使人事处得如何闻大臣曽与卿议之奏云此畨待遇使人区处似巳适中所委郑寅文献故家多识典故其所裁酌颇得其冝臣亦蒙朝堂不鄙俾陪末议不敢不尽其愚区区之见王擑之言㫁不可轻信嵗币亦未可轻予上云卿眞心体国朕所嘉叹又曰大臣欲烦卿典领文闱一新宿弊为朕収取实材奏云未学不足当此然既蒙陛下使令不敢不尽心爲朝廷网罗实学之士上又言科举之弊极矣如传义挟书之类不可不革又宣谕云致君泽民卿之素志俟典举毕当大用卿是日𣣔退而留者三既㱕私居良乆有讲筵使臣张文用者到门云御带王某得㫖卿所论张九龄事甚契朕心今以御书西山先生眞文忠公文集西山先生眞文忠公文集卷第十九西山先生眞文忠公文集卷第十九翰林词草大礼御札赦文郊祀大礼御礼勑内外文武臣寮等朕奄宅庶邦于今七闰念宗社纉承之重若涉深渊虽宫庭蠖濩之㣲如对上帝矧当禋祀尤极严恭曏更中外之多虞益显髙明之垂右销旱蝗之孽浸格豊年洗戈甲之腥溢爲和气既讫小康之效盍崇大报之仪况尝洊飨于堂筵兹用恪修于郊类方将推筴而迎日至文且奉瑄而见云阳爲百姓以祈敢云专郷来诸侯之助其罔弗钦爰戒先期亶孚群聴朕以今年十一月二十日谒欵于南郊咨尔攸司各扬乃职相予肆祀毋或不恭故兹诏示想冝知悉郊祀大礼赦文朕以眇躬嗣承先烈今宁王遗我大寳兹持守之甚艰而上帝监于四方实照临之有赫居怀兢业罔敢荒寕自更化之惟新益厉精而加勉一日必谨五年于兹幸昭受于天休获巩安于国歩昔羽檄交驰之地今惟玉帛之徃来昔粒食垂磬之民今有京坻之充积岂繄凉徳忧底小康亟诏有司称秩元祀故嘉廌屡修于重屋而缛仪乆旷于崇丘兹惟其时祗率旧典奉币而欵眞宇灌圭而朝太宫合祛两仪升侑二祖乐备圜钟之奏诗歌成命之章象质素于陶匏罢周张于黼绣盖极天下之物不足报功惟尽内心之诚庶㡬克飨有祝史正辞之告无祠官祈福之私髙灵顾歆恊气充塞飞霙六出既先事以应期䴡日重光复弥旬而开霁虽迄熈成之礼愈勤祗栗之思缅怀庆暦之郊禋恭味仁皇之谕㫖除降祥之地而惧罙切席巳安之势而念益深大㢤圣谟实为可法矧如菲质敢替此心属当外内无患之余尤轸夙夜畏威之戒钦念求端而从事莫如尚徳以缓刑其诞布于恩纶庶均霑于帝祉于戯天生民不能独治故付予统理之权后非衆罔与守邦冝加乃困穷之惠惟内之群工庶尹若外之方国元侯共体好生之仁俱怀拯溺之念推徳意以逹于下诹疾苦以告于朝俾万物各遂其冝㣲一夫弗𬒳其泽庶膺眷佑同享丕平制观文殿大学士提举临安府洞霄宫呉兴郡开国公钱象祖特授少保加食邑一千户实封四百户令所司择日备礼册命麻制国家之庆莫盛于建储人主之恩尤先于笃旧维朕元子诞膺典䇿之华念我宗臣尝参师传之重厥有明命告于群工具官钱象祖器度宏深材猷瓌硕生重侯累将之裔有先正名臣之风其践政涂非群议于兵衅骤开之日其登揆席翊万机于朕躬亲揽之𥘉功名赫奕以不居进退雍容而有𥙿粤予上嗣正位前星既主鬯之得人肆临轩而钖命金石在虡恊风扬从律之龢搢绅盈庭景曜焕重轮之瑞缅惟黄合㢸谐之老乆宣青宫调护之劳独兴叹于滞南谅倾心于拱北其加茂渥以奨旧勲学士象四时仍延㤙之邃职孤卿位九棘陟亚保之归班珍䑓更使领之严圭食衍邑封之宠于戯元良之正万国夙嘉辅导之功二公之弼一人更籍谋猷之益勿以尔身之居外而忘臣职之效忠徃殚乃心祗若予训可特授皇伯奉国军莭度使开府仪同三司充万夀观使嗣秀王师揆可特授少保加食邑食实封制王者建储立贰所以繋万国之心备物陈仪所以垂百代之宪故齿胄行而国人化主鬯定而宗庙安既鉅典之崇成宜湛恩之敷钖矧惟伯父夙号贤王其颁制册之公用耸廷绅之聴具官师揆器资宏𥙿业履端醇逮事阜陵恩隆犹子之爱受知光考谊均同气之亲而能恪守宫庭动循矩度赐履袭秀园之旧辨仪参宰路之崇徳盛而礼弥恭位髙而志愈约朕若稽古训豫建元良酌有唐太极之旧规遵至道朝元之故事顾瞻群彦纷鹓鹭以充庭有伟宗英貂蝉而在列爰加命数以侈荣怀仍莭制于元戎峻等威于亚保以光外朝九棘之位以焕宗正二星之躔申衍豊租具昭殊眷于戯三孤之重百辟所瞻弘化弼予虽少异周王建官之旧制莭谨度当毋忘宣尼守贵之言于昭令猷钦对嘉命可特授皇叔祖昭庆军莭度使提举佑神观嗣濮王不俦可特授检校少保加食邑食实封制建储所以尊宗庙盖图千载之安睦族所以厚人伦期底万邦之恊朕鍳观徃训册命元良既典章文物之一新斯天地神人之咸恱厥有大赉冝先近亲其敷涣恩用穆师聴具官不俦令猷渊邃雅量冲和早晞沛辅之贤矜严有度晚慕辟强之莭清静自娱以眞王绍服于濮园以大将拥旄于霅水振振信厚蹈承平公姓之风抑抑威仪蔚昭代老成之望比正前星之位聿彰洊震之符毓明徳而居少阳丕隆国本铺鸿藻而伸景铄诞举邦彛有伟竒英与陪盛礼爰因継体之义思广笃亲之仁絺冕篆车俾政参于寅亮珍䑓闲馆仍自适于燕頥増衍眞畬併昭茂渥于戯大宗维翰朕欲致本支之强三孤弼予尔尚期名实之称惟不忘居宠思危之戒斯无媿以徳诏爵之公光昭前闻永有终誉可特授史弥逺特授正奉大夫依前起复右丞相奉化郡开国公加食邑食实封制天下之本在元良左右得贤则万邦正人主之职论一相经纶有道则百度修朕蚤建皇储迄成缛典廼眷股肱之良弼夙殚羽翼之深功其敷涣恩以诏群辟具官史弥逺寛闳而缜栗刚大而粹夷有尊主庇民之诚足以卫王室有忘身殉国之莭可以通神明自持橐于甘泉即横经于资善琢磨令范斧藻大猷扫浮云而开泰清再康天歩导前星而贰宸极益固邦基乃登筹帷乃穆台宰进则谋謩黄合以爕谐万化之元退则陪辅青宫以讲明三善之益展也宗臣之望凛乎先正之风属载考于上仪当亟褒于中铉义深体国固无怀宠利之心赏或忘劳何以示贤能之劝用晋文阶之峻申陪井赋之优于戯日重光而月重轮既丕昭于令徳河如带而山如砺方首序于元功惟君臣相得之甚艰而事业当图于不朽勉摅闳韫庸副殊知可特授杨次山特授少保进封永阳郡王加食邑食实封制朕蚤建储闱聿修册礼黄麾设伏眡元㑹之盛仪鳞簨充庭奏明安之雅乐班行悚动朝野欢康既闳宗祏之休冝钖后家之泽维亲贤之莫二肆命数之兼崇扬于大廷告尔多士具官杨次山耆明而肃艾简静而𥙿和早奋右庠旁贯九流之藴奥晚聮左戚蔚为四姓之仪刑自膺齐旄绣衮之华乆遂闲舘珍䑓之佚位参将相行无改于布韦名在族婣身弗留于辇毂得逺执避权之体有阖门飬重之风惟朕躬亲揽于政机顾后徳实多扵内助比宣离明継照之象尤资坤载顺承之功典䇿告成邦家切庆若时懿属可限彛章其登外朝位棘之尊仍䟽王社苴茅之贵指洞庭之野麾帜不移画滁水之阳封疆特大亶为异渥夐掩前闻于戯若古训言位禄匪期于骄侈维大明畏谦盈随示于益亏尔其守樊侯谨约之规晞窦君退逊之莭勉肩忠荩思保宠荣庶无后艰水有终誉可特授少保进封永阳郡王依前岳阳军莭度使充万夀观使加食邑七百户食实封三百户仍令所司择日备礼册命主者施行奏札子臣恭覩陛下以东宫册礼告成明诏䟽恩戚里之贤宠数优隆加以王爵稽诸典故所未前闻然其老成静重公论素所推予身爲外属而避逺权势不居京师治家教子风声凛然诚近丗戚畹之所未有意其贤徳夙简圣心故因鉅典之诚特示宠擢臣承命草制亦能推明陛下所爲褒表之意播告中外矣然臣伏观古今载籍之传莫不以㤙宠太盛爲外家之深戒汉丗贤戚无出樊宏隂兴右者宏之言曰富贵盈溢未有能终天道悪满好谦前代贵戚皆明戒也兴亦有云外戚家苦不知谦退富贵有极人当知止夸奢益为观聴所讥惟二人者其所操持若是故其子孙昌炽丗有令闻为史册之光臣愚窃谓二人之言盖陛下所当知而戚里所当鍳也夫倚伏无常古今所畏崇犹尘积賛若骇机不可不深图不可不豫虑伏惟陛下清燕之间省观樊隂之所由得追迹梁窦之所由失常思所以安全外族俾蒙谦靖之福而不蹈满盈之咎斯诚宗庙社稷无疆之休以非材承乏词禁官虽甚卑其职则有唐供奉之旧故敢因事陈愚妄希李绛白居易之万一惟陛下裁赦不胜大幸谨具札子陈奏以闻伏乞睿照史弥逺特授光禄大夫右丞相兼枢宻使兼太子少师加食邑食实封制门下朕夙兴眡朝夕惕念治㰖万机而兢业若渉春氷倚一相以经纶用作霖雨顷以安危之寄起于艰疚之中素冠栾栾既毕礼经之制赤舄几几庸新宰路之瞻播告大廷咸聴朕命具官史弥逺清明而荘重宏毅而粹温劢相我家丗侈旂常之载端诚于国心逾金石之坚当群枉之横流仗孤忠而首奋不为祸福之虑独敶社稷之言扫祅茀于太㣲干端澄肃正少阳于贰极震器尊安陈平之智有余萧相之功第一方图夹辅遽服私忧蔽自予衷式从权制而能以勤劳熈帝载以寛靖鎭物情有推贤引类之风有折冲销萌之畧虽闵骞至孝𣣔毕三年之哀而元龄善谋岂容一日之去矧更吉制冝举徽章论道巖廊兼揔枢机之要从㳺储禁允资模范之良以并赋则加多以文阶则加峻维国旧典匪予汝私于戯天难谌斯讵敢忘惟㡬惟康之戒民亦劳止盍共图既庶既富之功朕方爱日以有爲尔尚辅予之不逮四事未施则周公坐而待且一夫弗获则伊尹视如内沟勉行所知无媿前哲夏震特授武信军莭度使殿前都指挥使进封加食邑食实封制门下太㣲南宫上将拱端门之位羽林北落衆星聮垒壁之光朕仰观干象之文近饬师兵之卫惟子圻父扞我皇家其颁賛书以竦群聴武康军承宣使殿前副都指挥使舞阳县开国男食邑三百户食实封一百户夏震性资朴童风槩沈雄早振迹于颜行晚䇿勲于盟府蓻戈卫社阚如貔虎之威仗钺奋忠迅若鹰鹯之击心惟享上谊不辞难遂亜中权遂司留务扈徼道千庐之邃肃穆无声领屯营万骑之严训齐有纪畴其多绩钖以褒章建蜀道之戎麾正巖除之使领岂云假宠于以劝忠于戯若时将帅之臣盖无越六旄之贵维我祖宗之丗率以旌百戦之多尔其思㤙遇之难醻惜功名之易老惟㢘可以饱士惟公可以服人徃其钦哉勿替朕训可特授武信军莭度使进封舞阳县开国伯加食邑五百户食实封二百户主者施行夏震除太尉依前武信军莭度使致仕进封武阳郡开国侯加食邑食实封制门下授斋坛之钺方涣号之诞敡挂神武之冠忽需章之亟上若时虓将厥有骏功兹析觧于殿巖肆进豋于尉府敷我明命告于治朝武信军莭度使殿前都指挥使舞阳县开国伯食邑八百户食实封三百户夏震少以勇闻晚由忠显顷属揽权之始与闻去悪之谋以号令一衆心若周勃入北军之日以感慨图王事若多祚领羽林之时繇列校而秉中权自㢘车而陞留务乆緫凝严之护甫颛莭制之雄而受宠若惊以疾来谂念将冀吕蒙之愈莫如聴李靖之㱕庶休精神以便药石佩秦官之印绶式奖尔劳建汉将之鼓旗俾仍其旧胙之侯爵豊厥圭畬于戯垂车而传子孙虽巳从于闲适阖门而飬威重犹可备于谘谋尚勉卫生毋忘报国可除太尉依前武信军莭度使致仕进封舞阳郡开国侯加食邑五百戸食实封二百户主者施行皇伯师垂特授少保依前定江军莭度使致仕天水郡开国公加食邑食实封令所司择日备礼册命制门下朕倚重天攴参扶国栋言念阜陵之近属存者㡬人有嘉秀邸之象贤蔚其未老方頼维城之助遽腾谢事之章告于大廷敷我明命具官师垂器资闲𥙿徳宇靓深慿宗庙之休光袭父师之余训建旄开府冨贵无矜奓之心鸣玉㑹朝进止有安详之度比典司于属籍旋燕佚于祠庭载渇仪刑毎厪朝夕龙旂韣尚庶㡬伯父之来乘马路车其敢忘君子之钖云胡抗牍凾请挂冠所期尔夀而尔昌讵意斯人而斯疾重违其志姑遂厥私宜陞亚保之班併衍多田之赋于戯若时同姓实卫我家虽公族枝叶之蕃有光前古而老成典刑之日逺良恻朕心尚体眷怀勉绥福履可呉瓌特授少师致仕加食邑食实封制门下朕闻仁莫大于笃亲义莫先于贵齿惟有周任姒之徳终古难忘顾中兴隂马之家旧人无㡬独余一老乆列三孤遽谢事以言㱕为披章而太息敷时显册告尔庶工具官呉瓌逮事髙皇冯休宪圣以位则絶九卿之席以属则先四姓之侯而能敬恭自持终始弗懈退逊如广国未尝以贵而骄人畏谨若樊宏但𣣔守谦而全巳维大皇之盛烈有大造于我家慈惠宅心端母仪于四丗从容定䇿賛内擅于三朝追怀保佑之功莫伸覆载之报幸尔身之未耄犹朕志之少寛廼以疾闻难于诏夺其䟽茂渥俾亚维师元戎秉钺之雄上公赐履之重悉仍旧服申钖新畬于戯老成国之蓍龟懿戚予之肺腑今其徃矣宁不衋然尚保垂车之荣未忘授几之宠可特授少师依前招化军莭度使华国公致仕加食邑士百户食实封三百户令所司择日备礼册命主者施行史丞相囬授加㤙进封永国公加食邑食实封制门下三代之教太子必惟端士之求五等以命诸侯无越上公之重睠予鼎辅乆翊震宫若时祖宗谟训之书尤頼朝夕讲论之力既聿新于令徳冝优答于元功胙土分封扬庭亶衆具官史弥逺直方以大明哲而忠昔保衡作我先王丕昭永丗之烈而伊陟格于上帝克笃前人之休自入侍于甘泉即従㳺于资善収威柄而尊王室宻賛至谋建储贰以重宗祧独陈大议暨秉钧枢之任益殚羽翼之诚谓将开迪于英猷莫若参稽于成宪繇艺祖而至眞庙源流一道之相承自治体以及边防浑噩百篇之具在肆因诵说时寓箴规俾元良有得于中犹列圣实临其上属周厥帙爰奨尔劳廼屡形考父之恭期必遂范宣之逊勉貤阶品仅衍赋舆踵先正赐履之邦示奕叶传龟之宠若太公于齐姬公于鲁有周以表殊勲而吕氏之申韩氏之仪我宋以爲盛事载攽新渥増焕旧闻于戯父子豋庸既萃一门之羙君臣相敕当图千嵗之安朕方惟保国之孔艰卿亦念承家之匪易尚懋播菑之业永坚带砺之盟希怿特授昭信军莭度使开府仪同三司进封制朕遵列圣之抚厚同姓之礼虽雍容朝谒未尝贵以事功而焜耀宠名或兼荣扵将相矧予灋从时乃宗英其分陜有召公之风其治鲁有伯禽之政遽兹告老宁不疚怀明敡賛书丕耸群聴具官赵希怿出艺祖神明之胄擢阜陵俊造之科行若不胜其衣而有任重之器言若弗出诸口而优经丗之材以璇源属籍之亲守圭窦臞儒之行自绾楚东之印迨持江右之麾悃愊无华慕汉京之循吏清静自定师盖公之至言比奏最扵全呉俾偃藩于姑孰庶㡬坐啸之乐可忘卧理之劳廼贡诚忱愿从闲燕进班奎殿赋禄珍䑓曽诏墨之未干已囊封之狎至覧观太息训谕莫囬所期尔夀而尔臧讵意斯人而斯疾其膺元戎十乘之拜併眡上公九命之仪以贲莬裘之㱕以昭麟趾之宠于戯维今人才难得之日有若公族间出之贤非独塡抚侯邦頼翰垣之重抑亦夹辅王室倚枝干之彊顾中道以退休拊予衷而増慨尚其冲啬对此褒庸可特授昭信军莭度使开府仪同三司致仕进封天水郡开国侯建武军莭度使充鄂州驻札御前诸军都统制王喜加食邑食实封制门下朕躬展南郊之盛礼睠怀西土之功臣虽军国异容莫与执笾之列而戎祀太事盍均授脤之㤙涣是明纶孚于衆聴具官王喜性资栗锐风槩沈雄窥玉帐之竒蚤研穷于机略扼铜梁之阻晚震憺于威名诚存金石之坚功耀旂常之载乆揔戎于顺政旋易戍扵武昌纪律精明足以厉三军之气笑谭慗暇居然折千里之冲属予拜况于中坛念汝宣劳扵外阃用荒采邑俾洽神釐于戯朕敬于事天尔当视以爲尊君之法朕仁于惠下尔当推以爲抚士之方益懋勲庸永绥福禄可随龙保成军节度使提举万夀观谯令雍加食邑食实封制门下朕诹曲台之文展圜丘之祀敢言菲徳足皇皇后帝之歆获迄旷仪实頼肃肃辟公之相廼睠龙潜之旧厥有骏奔之劳其敷诏㤙以洽邦庆具官谯令雍温恭而有恪博誉而好修自我先皇俾从㳺扵朱邸迨予𥘉载乆司谒于彤闱当眷知未愸之时抗㢘靖无求之莭斋坛焕宠恍阅周星祠馆清心澹如一日视执权若将凂巳处富贵不以骄人属祗荐于明禋俾肃陪扵严卫念西邻之禴祭受福既多岂南阳之故人䟽封可后其因旧履更启新畬以广钦柴之釐以旌伐木之助扵戯赐爵扵庙王者之至公事君如天人臣之明谊徃坚素履式对鸿休皇叔师禹除检校少传制门下朕蒐饬礼乐爕和神人惟国家更化以来未皇大报頼天地降祥之应娄获豊年三垂晏清七政明润廼御斋辂廼升嘉坛侍祠数百人咸肃雍于汉畤同姓五十国畴表倡于周盟有伟耆英实参荐献其朌賛册以告昕廷具官师禹志行㓗修性资凝粹黄流玉瓉挹之而有芬馨清庙朱絃澹然而谐侓吕屏骄倨贵㳺之习迪忠纯厚徳之风自拥骍旄乆安珍馆虽䟽北阙之朝谒毎问东平之起居比躬太祏之祠厯祼孝宗之室缅怀遗烈等覆载之难穷环顾近亲慨老成之无㡬矧予毖祀嘉乃同寅其进眡于孤卿併増陪于采邑上以体皇祖笃宗攴之念下以伸冲人尊叔父之心于戯受福而不敢康王者所以承丕命居宠而弗自溢人臣所以永令名朕方坚畏威时保之诚卿其懋作徳日休之戒尚惟哲艾毋竢训言可特授检校少传依前皇叔保康军莭度使提举佑神观充秀安僖王园令兼秀王位检察尊长天水郡开国公加食邑五百户食实封二百户主者施行呉琰除检校少保制门下朕诹曲台之仪肆圜丘之祀鸣銮夙驾喜景气之曣㬈奠璧宵昇仰月星之明概灵娭来格熈事备成惟泰元尊既授漠皇之䇿赐伯舅胙宜均周室之恩其颁賛书以穆师聴具官呉琰冯休四姓际遇三朝逺势避权蚤践樊隂之躅頥神飬素晚师黄老之言饬躬期嫓于前修教子蔚为于时用比展宗祊之谒永怀祖后之慈瞻长信之宫尚存遗范访渭阳之里今鲜近亲克有典刑维时耆艾属蒇祠于八陛頼留卫于九重载嘉忠勤冝厚宠秩参华孤棘之贵衍食辕畴之豊匪徇予私盖均帝祉于戯歌成命之颂朕方勤夙夜以缉熈诵外戚之箴尔尚鍳古今之成败惟上下共繇斯谊则邦家永孚于休谅惟老成毋竢训告可特授检校少保依前保信军莭度使提举佑神观广陵郡开国公加食邑五百户食实封二百户主者施行皇伯师揆少传奉国军莭度使充万夀观使嗣秀王食邑五千九百户食实封二千一百户特授少师依前奉国军莭度使充万夀观使嗣秀王加食邑食实封仍令择日俻礼册命制门下朕倚重天枝参扶国栋念昔仁祖独优荆邸之贤若时泰陵尤厚益王之礼盖明徳莫如睦族而贵老为其近亲廼睠耆英冝加异数其敷典册以谂臣工具官师揆挺信厚之姿藴醇明之度风流绍其丗羙标望冠于宗盟爵为眞王位列孤传年髙七袠徳歯皆谓逹尊身厯三朝恩礼莫之与比缅怀宪靖夙着忠纯惟功在于我家故庆流扵后嗣顾髙阳之八子今仅㡬人在建𥘉之四王最爲称首念典刑之足尚岂命秩之可稽进贰师垣陪输采邑于戯钖尔多福匪颛示扵私㤙屏余一人政有资扵遗老尚绥眉夀式对龙光可诏淮东湖南江西三路盗贼作过除贼首合行収捕其余胁从等人并从原贷许以自新各令复业仍仰州县多方赈䘏诏勑门下朕以眇身君临方夏明有未烛徳有未孚顷縁误国之臣妄动开边之衅科役烦重人不聊生旱蝗频仍吏弗加䘏使吾赤子多转徙以无依而彼姦民因诱憷而为暴靖言致冦敢昧责躬近而承楚两郡之间逺则江湖数邑之地生齿或遭其蹂躏屋庐或至于燬焚惕若兴怀为之旰食今禁旅扬威而并进郷豪戮力以争先震叠无前荡平有日言念胁従之衆岂皆好乱之氓弄潢池之兵谅非尔志烈崑冈之火亦岂予心与其假息以偷生孰若转祸而为福在昔干道淳熈之际有若李金陈峒之徒虽暂结于蜂屯卒莫逃扵鲸戮自有宇宙至于今日未闻盗贼得以全躯想惟尔衆之习知岂待朕言而后谕今则宏开禁网誔布寛尽推予不杀之仁畀尔更生之路倘复旧业即为良民乗兵弩持钩鉏苟知舍逆而效顺问田畴卜居宅当俾去危而即安尚惟郡县字人之官共宣朝廷惠下之泽亟除民瘼庸副朕心其楚州衡郴吉州南安军等处盗贼作过除贼首合行収捕外其余胁从等人如能觧散归投并从原贷各令复业许以自新仍仰州县多方赈䘏故兹诏示想宜知悉科举诏勑门下朕惟我祖宗张设科目以网罗天下之彦龎臣硕辅多此涂出庶㡬乎三代选举之意朕以凉菲获承丕绪所与共天位治天軄者非一时贤士大夫乎故自践阼以来凡数下宾兴之诏恩得英杰恊图康功而前者枋臣崇饰私意渊源醇正之学斥之为伪忠亮鲠切之言嫉之若仇繇是士气欝而弗伸文体浸以不古肆朕更化之后息邪说以讵诐行辟正路而徕忠规四海之士闻风兴起既有日矣今兹大比尔多士其各抒所韫试于有司贤书来上朕将亲䇿于廷以备器使诗不云乎鸢飞戾天鱼跃于渊岂弟君子遐不作人朕之激昂士类盖与周之先王同出一揆尔多士其可不勉自澡濯以副招徕之意乎故兹诏示想宜知悉答诏赐太中大夫权户部尚书兼详定勑令官沈诜辞免除户部尚书兼职依旧日下供軄㤙命不允诏勑具悉古者以大道生财以儒术富国故大司徒教职也而贡赋属焉意深逺矣维今急务邦用最先然知取而不知予舎道而一于权则人无自存君孰与足故朕于地官之事非儒者不以付之卿学问深慱为时闻人乆践计省蔚有成绩肆予酌之师言命卿为眞常伯岂直以是为卿宠㢤损上益下之宜理财正辞之义卿盖讲之熟矣其益推行所学使君民兼𥙿以庶㡬盍彻之意此朕所望于卿者顾何以辞为所辞冝不允赐朝议大夫试尚书礼部侍郎兼太子右庶子兼同修国史兼实录院同修撰汪逵辞免除吏部侍郎恩命不允诏敕具悉维乃先正以直道谠言侍从我烈祖着在国史号为名臣顾朕不及见之矣风流未逺有子而贤学问渊源克守家法刚毅之气摈抑不衰肆予更化之𥘉命趣造朝之驾资其直清故使兴朕礼倚其道谊故使辅吾儿然犹慊焉虑进用之未亟也若时文部繄尔世官其以家庭讲贯之规施诸人物铨衡之际顾诚余事焉用多辤所辞宜不允赐朝散天夫试尚书兵部侍郎兼同修国史兼实録院同修撰兼太子左庶子戴溪辞免除太子詹事日下供职恩命不允诏敕具悉朕深惟万世之本莫重元良博选一时之英俾司辅导若时詹省实亚賔筵必择其人欲使闻仁义道徳之要必颛其职庶几陪居处出入之亲以卿夙号鸿儒首参鹤禁绵歴歳时之乆养成徳性之尊与其賛贰司戎尚有簿书之责孰若优繇端尹日惟经训之陈用正厥名岂䡖所付当勉承朕志慨慕前修母徒守扵一谦庶益禆扵三善所辞宜不允赐太中大夫权工部尚书何异乞守本官致仕不允诏敕具悉知止遗荣为臣之髙致贪贤敬老有国之令猷蔚以旧人仪于法从年虽耋艾居然视听之未衰职在论思非以筋力而为礼盖有三逹尊之望𥘉无二宜去之讥况莫崇乎八座之班而至简者百工之事縦令自佚何以过兹与其慷慨懐归以行义教于郷里孰若优緜在列使名声重扵朝廷勉安厥官毋咈予意所请宜不允赐武康军承宣使殿前副都指挥使夏震乞宫观差遣不允诏敕具悉朕以卿有卫社之忠整戎之畧擢从环列寄以腹心晋务之秩亚于莭旄巖陛之权冠于宿卫待遇之意可谓超轶故常矣卿将何以报朕㢤惟㳟勤弗懈足以扞王家惟恩威并行足以齐师律则卿不惭扵居宠朕无愧扵知人若夫虑忤物之招尤思引年而就佚此人臣包全之计非古名将所以自期者勉承眷倚母复有云所请宜不允赐正议大夫守兵部尚书兼知临安府赵师乞卑祠禄不允诏敕具悉卿以肤敏之材通明之畧三践常伯四尹神臯维今同姓之英际遇宠荣未有出卿右者也固当视国如家视民如身履盘错而弗辞当怨诽而不慑使邦币无壅民食告充困穷有瘳愁叹寖息庶几下足以塞都人之望上足以寛当宁之忧朕之用卿意实在此若乃规画仅施而靡竟精神尚壮而懐归政当㳺刄方新之𥘉遽谓疆弩垂䀆之末扵义未㥦难扵勉从所请宜不允赐中大夫知枢宻院事兼叁知政事兼大子賔客雷孝友乞卑祠禄不允诏敕具悉朕惟古之大臣身任天下之重一夫不𬒳其泽若巳纳之沟中未闻以独善为髙䡖去为洁也卿与闻机政三载于今孳孳服勤夙夜匪懈朕躬之所眷倚朝野之所观瞻何嫌何疑廼求释位书曰若㳺大川予往暨汝奭其济今中外多故民物未康货币之源尚堙甲兵之问日至朕方喟然当食弗御兹岂大臣求去时虖其思同寅恊恭助朕所以忧此者以疾来谂所未欲闻所请宜不允赐中大夫知枢宻院事兼参知政事兼太子賔客雷孝友再上奏乞许从罢免俾奉外祠不允不得再有陈请诏敕具悉人主之用人非独以荣其身大臣之事君亦将以行其志朕所为置卿扵鼎铉之贰属卿以枢机之繁岂徒以髙爵厚禄示眷宠之彩盖望其硕画嘉谋禆经济之用傥昧仰成之託䡖懐勇退之髙人其谓何朕复奚頼冝忍君臣同体之谊毋徇明哲保身之图期素学之尽施虽告归其未晩所请宜不允不得再有陈请赐正议大夫守刑部尚书兼修国史实録院修撰兼太子詹事兼吏部尚书曽㬇辞免除吏部尚书恩命不允诏敕具悉朕惟有周冢宰之职三公兼之所以统百官均四海非它卿比也若稽古神祖俶定官制为一王灋天官常伯位叙尤髙迄于元祐非执政旧臣不在兹选朕更新万化于今三年真拜是官四人而巳顾不重㢤卿方严简重有先正之风忠亮笃实为迩臣之表间以大司冦兼筦铨衡鍳裁之公逹于朕听予维宠嘉之即命为眞非卿谁可覧观来奏殊异所闻谓方靳去之坚惧有图迁之诮夫引疾以匄闲卿志也登贤以自近朕心也卿欲必行其志独不当体朕惓惓之心乎亟其祗钦毋遏朕命所辞宜不允赐新除资政殿学士中大夫知兴元府充利州路安抚使四川制置大使安丙再上奏札子辞免资政殿大学士知兴元府四川制置大使不允诏敕具悉朕以卿有捐躯徇国之忠有戡难靖民之畧诚莭昭着勲庸赫然乆欲遄山甫之归重咈借冦君之愿故易宣威而开制阃仍秘殿而加大名所以耸逺人之瞻重全蜀之体也夫功崇则睠厚劳大则报丰此有囯常典而卿辞之至再何邪勉循巳定之规懋建无穷之利使邦人懐葛亮之爱而夷俗畏徳𥙿之威岂不韪㢤所辞宜不允赐杨州观察使如婺州军州事兼管内劝农使善下乞依旧在亰宫观免奉朝请任便居住不允诏敕具悉朕惟治亲治民之道一而巳矣卿往司属籍既能使国之子弟知孝悌忠信之羙今守藩辅独不能使郡之衆庶兴礼义㢘逊之风虖民茍相安卧治可也遽求闲退非朕所期所请宜不允赐寳谟阁学士正议大夫知绍兴府黄由辞免除刑部尚书兼直学士院日下前来供职恩命不允诏敕具悉故旧弗遗所以厚风俗老成并用所以重朝廷卿早冠伦魁有洋洋仲舒之对曩事潜邸有誾誾史鱼之风盖孝宗所擢以遗后人而光考所知以傅台徳越在外服既多歴年问奉府之故僚靡忘注想奉㑹稽之计最式伫来归还登文陛之班兼峻玉堂之直惟心乎仁恕必能迪朕徳之好生惟老扵词章必能代予言而作命亟承茂渥来告嘉猷所辞宜不允故兹诏示想宜知悉赐正议大夫参知政事兼太子賔客楼钥乞仍旧致仕归伏田里不允诏敕具悉朕观啇周之书其图任必曰旧人御事必曰耆夀下至秦穆悔过自誓亦知谋于黄发则罔所愆老成之士为国重䡖其巳乆矣盖阅歴多则举措审见闻愽则䇿虑精徳望孚则人心服朕虚懐前席以致诸老意实在此卿醇深之学髙视当世刚毅之节自期古人而制行适扵安和持心本扵忠厚多士之望歙然宗之髙卧十年肯为朕起海内属目欲观所为方资帷幄之筹遽动丘园之兴岂朕尊礼耆哲有未至欤不然何去之果也夫七十之致仕虽着于经二三大臣难拘此制卿昔代言甞以是却臣邻之请矣岂今日遂忘斯谊乎而况以志御气则何戒得之嫌以道应物则奚下能之惧勉行所学永底厥成所请冝不允赐正议大夫参知政事兼太子賔客楼钥再上奏札子乞放归田里再挂衣冠不允不得再有陈请诏敕具悉朕惟老成之重中外所宗声色不形观听自服卿学醇行劲天下谓之正人心平气和时论称其长者属予更化之日起尔谢事之余出入三年践更二府虽弥缝辅賛𥘉无可见之功而缉熈调娯自有不穷之益况昔者三贤之偕召而今焉一老之仅存殆上天晋以辅予俾斯世臻于极治倚毗方切去就岂䡖独灵光岿然庶㡬为鲁国之镇从赤松㳺耳难遽遂晋侯之心宜体至懐勿厪娄请所请宜不允不得再有陈请赐保康军承宣使左骁卫上将军镇江府驻札御前诸军都统制兼知掦州军州事充淮南东路安抚使莭制淮东军马毕再遇乞畀一在外官观差遣不允诏敕具悉朕以卿有折冲御侮之材故卑卿以牧人御衆之任注懐既厚属望岂䡖廼者盗癸所临声揺旁郡迄慿指縦屡以捷闻朕方操予夺之柄以驭臣明赏罚之公以示信尔庸旣茂方且图之何疑上章欲赋祠廪况今创残未复愁叹尚殷还定抚摩责在师帅乆劳念佚他人可也岂所期扵将军者㢤所请宜不允赐通议大夫试户部尚书兼详定敕令官沈诜乞还官政退老丘园不允诏敕具悉朕惟文昌喉舌之司盖以侍从论思爲职以卿老成直谅擢在此官庶几鲠论嘉言日禆予听而无故告去其谓朝廷何夫年髙任剧固非优贤闵劳之意然事有缓急义有䡖重方时多虞用度百出虽吾二三执政之臣未免日亲钱糓之问而卿遽求自佚可虖当毋爱一身之劳庶少寛百姓之急大义如此卿其思焉所请宜不允赐太中大夫守尚书户部侍郎兼详定敕令官沈作賔乞卑外祠不允诏敕具悉廼者地官以缺贰闻顾詹在廷弄印莫卑而独𧺫卿以家食释材而任盖不䡖也卿旣为朕来矣顾不能舒徐歳月以副朕责成之意可乎今公私匮急诚如来奏茍吾有司审盈虚知取予虽未能使国有九年之蓄犹可使民受一分之赐也诿曰不可为而释位以求去是岂近臣体国之谊㢤与其惩前事以自全不若励新庸而图报归荣之请其止勿言所请宜不允西山先生眞文忠公文集卷第十九西山先生眞文忠公文集西山先生眞文忠公文集卷第二十西山先生眞文忠公文集卷第二十翰林词草答诏赐𧺫复正议大夫右丞相兼枢宻使太子少师史弥逺辞免以皇太子册寳推恩特转一官恩命不允诏敕具悉朕承宗庙之重惟稽古建我元子于东宫粤二年秋躬即大庆行册命礼钟皷在虡衣冠在廷洋然和气克塞上下俾朕得以垂万世休无愧祖宗付託之懿者皆吾大臣辅賛力也卿以宏深正大之学端亮纯一之诚夙简朕心从㳺资善迪我储徳底于光明宻决大计以安天下遂繇賔传升亚维师教论徳成既颛且乆未有丞相若者第进一官姑循故实顾朕意犹以为慊而卿欲辞之得乎亟祗涣恩毋遏成命所辞宜不允赐中大夫知枢宻院事兼参知政事兼太子賔客雷孝友通奉大夫参知政事娄机正议大夫参知政事楼钥中大夫同知枢宻院事章良能端明殿学士通议大夫签书枢宻院事宇文绍莭辞免皇太子受册命了毕各与转一官恩命不允诏敕具悉朕观三代有道之长法重离继照之象更化之始首建储闱宗祀之前举行册礼宏休㦤铄照映古今神祗祖考莫不咸喜卿等以股肱良弼兼组青宫既殚出入谕教之勤后与周旋礼文之盛阙而不録谓典章何传不云虖太子正而天下定卿等有辅朕安天下之功矣而欲辞一秩之赏得乎亟其祗承毋或多逊所辞宜不允赐正议大夫守吏部尚书兼修国史实録院修撰兼太子詹事曽㬇辞免以皇太子受册了毕本宫官吏等各与转一官恩命不允诏勑具悉朕更化之始建我元子于青宫属卿来归寘在詹省以方严龢裕之徳翼恭敬温文之美今三载矣册礼告成恩徧寮寀岂以端尹之重而可遗乎卿其祗服徽章益思所以辅吾子固万世磐石之基是惟朕属任之意控词虽力义不可从所辤宜不允赐朝散大夫试太子詹事兼同修国史实録院同修撰兼秘书监戴溪辞免该遇皇太子受册推恩特转一官恩命不允诏敕具悉日吾元子之在资善也卿以当世儒先横帙左右盖扵火燃泉逹之始巳有日渐月渍之功越旣升储徧歴宫寀迪之以正心诚意之学勉之以居仁由义之道从容启沃禆益孔多朕方嘉尔之劳思所以表厉而未皇也礼成増秩亦维其常何必撝谦晋我成命所辤宜不允赐朝议大夫试尚书吏部侍郎兼太子右庶子兼同修国史兼实録院同修撰汪逵辞免皇太子受册毕本宫官与转一官恩命不允诏敕具悉古之论教太子者必以选左右爲急朕既参稽古谊正少阳之位又择孝悌博闻有道术者以卫翼之惟卿以渊源纯粹之学服在兹选实能以正言正行启迪储徳国本弥固卿之力与爲多焉典册崇成例俾増秩虽名莭自砺岂有望赐之心然功庸不报亦非待贤之谊徃承朕命毋烦固辞所辤宜不允赐端明殿学士提举临安府洞霄宫卫泾辞免皇太子册寳推恩以昨参知政事兼太子賔客与转一官恩命不允诏敕具悉朕褒徳録贤不以新旧殊其礼论功行赏不以中外二其心卿名髙一时学贯千古捐身関䇿力禆更化之宏规造膝输忠与决建储之大议暨陟疑丞之任首参賔友之聮正事正言效见闻而无隐重晖重润资启沃以居多属时典册之告成载念勲劳之当纪岂其居外而可遐遗第晋文阶式昭眷意毋徇谦撝之素亟惟涣渥之承所辞宜不允赐资政殿学士太中大夫知潭州充荆湖南路安抚使卫泾上表再辞免更化之后亲祀南郊熈事俻成庆均中外安丙卫泾俱以近臣宣劳藩阃各特转一官恩命不允不得再有陈请诏敕具悉昔周天子有事于先王于齐则赐之胙于鲁则归之脤岂非股肱王室之重则当同其福禄之休日朕禋典告成均庆中外维西有蜀维南有楚皆以近弼作予元侯勲名烂然并着竹帛予维宠嘉之壬子制书命进崇秩亦周褒齐鲁之意也今卿抗章不拜顾以天道亏盈爲言夫五服五章以待有徳虽云朕命实本天心朕固匪出扵私卿尚何辞之有所辞宜不允不得再有陈请赐资政殿学士通奉大夫知兴元军府事安丙再上表辞免南郊庆成特转一官恩命不允不得再有陈请诏勑具悉朕惟古者先成民而后致力于神故自更化以来分命迩臣付以藩阃俾之拊循兵民塡奠彊埸戎干载戢穯寳用成庶㡬无外顾之忧矣于是扢嘉坛秩元祀典礼具饰神人允谐顾惟屏翰之劳奚止骏奔之比此优隆之典所以独施于吾重臣也今边候㡳宁民物孔庶卿其益务绥靖以称朕心命数之蕃方自兹始曽是一秩而可辞虖所辞宜不允不得再有陈请赐中大夫权礼部尚书兼侍读章颕乞许归田里不允诏敕具悉朕观昔者忠臣以言去国有晋落不偶而终其身者有投闲未㡬而还踵登用者公道之开塞率扵是焉占之朕丕承祖宗崇尚谠直凢自𥘉元以来繇论事去者更化之后亦有存而未召召而弗用者乎惟卿蹇蹇匪躬名在诸儒之右首触权倖一去十年越旣来归寘在经幄从容献替朕甚嘉之间由贰卿进摄宗伯鸣珮泽笏出入阙使荐绅大夫相语曰此庆元谏争之臣尝诎而复伸者也激髙风而励頺俗庶其在兹卿方懐归殊咈吾意所请宜不允赐通奉大夫参知政事兼太子賔客娄机感疾乞许纳禄不允诏敕具悉昔太公旣老犹𧺫海濵晋侯虽病彊辅太子朝有华发之良国之福也岂以晦明风雨之不常而䡖听其去㢤巳诏有司予卿朝谒之告卿其颛精神近医药以自辅归荣之请朕未欲闻所请宜不允仍给假十日杨次山辞免新除少保进封永阳郡王加食邑食实封恩命不允诏敕具悉三孤之官贰公弘化朕未尝䡖以授人也而况茅土之封自元丰命曹佾之后施诸后族越不过六七人今朕因青宫册礼之成旣擢卿于亚保之位又以累朝待元舅者待卿可谓不世之荣殊常之遇矣非卿老成静重蔚有令徳朕敢以天官为私宠乎往祗朕恩图所以称此者循墙之避宜畧常文所辞宜不允再赐杨次山辞免恩命不允诏敕具悉昔在东都有贤戚曰隂识以椒房同气之重而能谦冲自处为世祖所嘉尚毎指之以敕戒贵戚激厉左右焉今朕有卿亦犹是也储闰受册推恩外家顾惟亲贤畴出卿右三孤之拜王社之封所以褒表耆徳为戚里劝也朕命不易母庸固辞所辤宜不允赐潭州观察使知合门事兼客省四方馆事兼提点御前忠佐军头引见司杨谷辞免皇太子受册了毕除承宣使恩命不允诏敕具悉朕尝阅东都之史见明徳马后抚育储嗣之功着在简䇿焜燿来世未尝不深嘉而屡叹也粤予元子蚤正春宫保惠扶持傋殚劳悴皆至㢤坤元之力其眡汉事尤有光焉典册告成䟽恩外属惟卿伯仲夙着贤称冨贵无自满之心忠孝有兼全之节若时晋务实亚斋旄肆繇察㢘并命褒陟书不云虖用徳彰厥善朕之宠卿盖庶几虖此卿其何辞所辞宜不允赐朝请郎试尚书吏部侍郎兼修玉牒官兼侍读兼权给事中许奕乞川蜀待阙州郡差遣不允诏敕具悉昔萧望之以谏官𥙷郡吏不忘雅意之在本朝吕元膺繇给事守同州复以谠言而晋左右朕惟宣帝忧民之切不如宪宗纳谏之明若时近臣可使䡖去卿以有用之学不穷之材冠多士于临轩之𥘉践禁涂扵更化之日其侍经幄以正道沃朕心其摄琐闱以忠规禆朕听方有頼批鳞之直可遽为叱驭之行其安厥官益励尔操使朕无愧元和之主卿亦有光先汉之臣何必守藩乃为报国所请宜不允赐特进观文殿大学士提举临安府洞霄宫钱象祖上表再辞免特授少保依前观文殿大学士充醴泉观使加食邑食实封恩命不允不得再有陈请诏敕具悉朕建储之始稽用旧典命二三大臣并职辅导于东宫卿以台衡之尊兼师傅之重须眉皓然衣冠甚伟有如绮里之侍宴广誾誾恻恻屡有谏正又如张酺之在经帷朕甚嘉之虽去国之乆未尝忘也肆因显册之成命晋孤卿之秩诗不云乎无言不讐无徳不报朕心盖庶㡬焉毋庸固辞咈我眷意所辞宜不允赐正奉大夫守吏部尚书兼修国史兼实録院修撰兼太子詹事曽㬇乞今谢事归养沉痾不允诏敕具悉朕惟昔之贤哲䡖弃轩冕勇往不回其说有二或时君信道弗笃不足与有为或同列惎贤者多不去则有咎故二䟽享知止之乐香山全退传之名今朕虚已待贤常若弗及衆正在列不以小人参之士而兼志当世则已苟诚有志可失斯时况卿位冠从臣责任不为不重职居宫尹宠遇不为不优一旦浩然欲去朝廷而傲丘壑固足以遂卿考槃之志独不使朕获权舆之讥乎所请宜不允赐𧺫复正议大夫右丞相兼枢宻使兼太子少师史弥逺乞归田庐𥙷还服制不允诏敕具悉在昔昌陵兴帝王之业惟时赵普建杜稷之勲夺哀情于艰疚之𥘉蠲𧺫复扵祥除之日未闻有请欲许终䘮兹故实之甚明在信书而可攷卿为硕辅繄国世臣以忠纯不二之心奋刚毅必为之莭力陈至计正储闱少海之尊果蹈危机安宗庙㤗山之固粤从人望登拜台司有调娱中外之功有经理乆长之䇿岂容顷歩䡖去朝廷矧礼极哀荣既事亲而无憾则义均休戚在体国以宜先益坚致主之心庸副教忠之望所请宜不允赐焕章阁学士通议大夫知江陵府充亰西湖北制置使李大性辞免除寳文阁学士依旧知江陵府充亰西湖北制置使不允诏敕具悉朕惟荆襄上㳺屏蔽南服间者边事之兴𬒳兵爲尤甚生齿流散田莱多荒盖尝喟然西顾而叹曰孰能爲朕劳徕还定俾复其旧乎卿以法从之英首任阃寄抚柔逺近得江汉之心政声流闻朕意以怿维昭陵图书之府邃在西清俾卿职其间庸示风劝往服朕命益绥吾民庶无负褒表之意尚何以辞为所辞宜不允赐𧺫复正议大夫右丞相兼枢宻使兼太子少师史弥逺再上奏札子乞归田里𥙷还服制依巳降指挥不允不得再有陈请诏敕具悉大臣之义与衆庶不同多事之时视承平亦异夫既任安危之责则当权䡖重之宜卿世秉钧衡望隆柱石以身徇国昔尝捐家族而弗辞移孝而忠今可执亲䘮而为觧矧岁月将临于祥禫而哀荣俻极扵始终其在卿心夫复奚憾顾今朝廷之上有宵旰之忧朕方喟然思与济此尚念倚毗之切勉恢康乂之图庶允答于民瞻亦有光扵慈训所请依已降指挥不允不得再有陈请赐正议大夫参知政事兼太子賔客娄机年齿衰耄疾病易生乞许纳禄不允诏敕具悉朕以卿为天下之老有大臣之风越从衆言擢在二府所资从容论道之益非有弃赱宣力之劳何为上章𣣔致厥事昔毕公弼亮四世而克勤小物卫武九十在位而以礼自防卿年虽髙未至于是其思国计之重甚扵身谋民瘼之瘳急扵已疾勉徇大义勿复有云所请宜不允仍给假半月赐太中大夫守尚书户部侍郎兼详定敕令官兼权工部尚书沈作賔乞效官偏垒不允诏敕具悉夫乗人之车者任人之患食人之禄者分人之忧卿职在论思谊同休戚属兹多事之际当以尽瘁为心云胡上书遽欲自佚昔王事靡盬诗人有不皇将母之叹今卿所遇固异于斯进则启沃朕前退则怡愉膝下苟能报国自足恱亲尚思勉扵功名庶兼全扵忠孝所请宜不允赐正奉大夫参知政事兼太子賔客楼钥辞免同提举编修敕令恩命不允诏敕具悉朕惟我朝之旧章最得先王之遗意以道揆权法守故能脗合人情之公以儒者议刑名故能深原天讨之用长我王国不在兹乎卿蚤践朝行乆勤属笔晚参政路尝与提纲惟心平可以酌律令之重䡖惟学博可以订古今之㳂革兹焉申命亶谓得人勉终已试之功毋以不能为觧所辞宜不允赐华文阁直学士朝请大夫知福州充福建路安抚使叶时乞卑官观差遣不允诏敕具悉朕惟前日守将屡易之弊至扵居官数月輙迁有新故更代之烦而失上下相安之美朕甚厌之故尝深念縦未能复唐虞九载之制独不可因任赐书如神爵五凤间虖卿性资粹明学问渊博顷劳灋从出镇全闽以忠厚及物之心施平易近民之政曽未期年逺近爱之诗曰岂弟君子民之父母卿既庶㡬乎此矣顾不少留以绥朕赤子可虖勉安厥官毋咈朕指所请宜不允赐保康军承宣使左骁卫上将军镇江都綂兼知杨州淮东安抚使毕再遇乞卑在外宫观差遣不允诏敕具悉朕闻立功名易保功名难究观往昔将帅之臣克自祗畏雍容进退不失令名者曽㡬人㢤盖矜功则志易骄怗宠则身易危其势然也卿㧞自戎行乆董师律威震夷貊勇闻江淮而能慕古人知止之风察天道亏盈之戒便朝入对亟请奉祠可谓善处功名之间矣然而旅力方刚精神尚强当勉未为之勲业益思无负扵恩荣姑徐尔归往听朕训所请宜不允赐通议大夫试户部尚书兼详定敕令官沈诜乞检㑹前后所奏俾令纳禄不允诏敕具悉朕以月正元日眡群臣朝当三阳彚进之时惕然有感扵易之㤗曰内君子而外小人君子道长小人道消也然则老成耆徳之彦其可使之䡖去也㢤卿质直敢言清脩有守方资雅望以重本朝矧蹇叔之力虽愆而楚丘之谋始壮尚其祗服母替告猷所请宜不允赐寳谟阁直学士中大夫知潼州府刘甲乞许纳禄退安田里不允诏敕具悉朕惟元祐忠贤之世鲜或有闻西州人物之宗今其余几卿洪毅有守笃实不欺器能适用扵闲暇之时风节自持扵变故之日顷繇南郑易殿东川甫及期年稔闻报政乡闾非逺𥘉何殊昼绣之荣精力尚疆母遽羡安车之乐勉绥民瘼庸副朕懐所请宜不允赐端明殿学士通奉大夫签书枢宻院事兼太子賔客宇文绍莭乞卑祠禄不允诏敕具悉朕闻为国者必有文武兼备之贤威名素箸之彦使之端委庙堂图议帷幄然后足以弭未形之患收无竞之功卿器度恢洪材猷英特廼者緫戎外阃风采隠然暨登枢备罄忠荩今虽汉池之警荡涤有期朕心所忧正在贼平之后维持镇定方将与大臣图之而卿遽请奉祠以求自佚非所闻也矧卿徳望并隆中外所恃当身任经纶之责可䡖为去之谋勉听朕言勿厪再请所请宜不允赐建武军莭度使鄂州江陵府驻札御前诸军都统制鄂州驻札王喜乞祠禄不允诏敕具悉卿以西州拳勇之英名彻朕听拥旄仗节极将帅之荣必能忘身乃可报国今疆场晏然非有执干戈援枹鼓之役也惟公惟廉以勤抚我士卒使戎政日肃武备日修则优繇折冲可以忘老遽求闲退非朕所期所请宜不允赐端明殿学士通奉大夫签书枢宻院事兼太子賔客宇文绍莭乞卑祠禄不允不得再有陈请诏敕具悉朕惟人主用贤之功必悠乆而后见大臣体国之谊岂进退之可䡖卿静重有谋沈深能㫁自登簮槖清华之选即值干戈俶优之虞屏蔽江淮蕃宣襄汉牧人御衆有冦恂之材治军理民兼武侯之畧参稽舆论櫂贰枢庭镇抚四夷正借威名之素调娱万务方观智识之长叠覧来章遽祈去位岂有能应变于昔者纷纭之㑹而不能运筹于今兹闲暇之时舎朕而归其义安在尚念倚毗之切勉恢经济之图期斯世之举安虽退休其未晚所请宜不允赐资政殿大学士中大夫知兴元军府事充利州路安抚使充成都潼川府䕫州路制置大使安丙乞卑宫观差遣不允诏敕具悉朕慨念坤维邈在万里非威名夙着不足以镇服物情非智畧有余不足以酧酢事变故专任卿以一面之责庶㡬寛予西顾之忧遽览来章首陈故实反复申绎为之怃然知卿诚悃之深有如皦日顾朕倚毗之切方若长城其体至懐少安厥位所请宜不允赐武康军承宣使殿前副都指挥使夏震纳禄不允诏敕具悉卿诚于卫上为朕之信臣老扵治兵为时之良将旣越衆人而登用岂容一旦以告归矧今师律浸修戎容载肃䡖裘缓带何御侮之劳雅歌投壶有从军之乐縦令自佚何以过兹为国折冲盖无踰老臣者引年谢事岂所图将军㢤所请宜不允赐正奉大夫参知政事兼太子賔客楼钥乞再挂衣冠不允诏敕具悉卿自去夏以来数致告归之请睠言诚悃非不欲从顾念国计所关为说有二大臣之道固匪一端至于合和朝廷调一天下非存心忠厚如古之吉人持论寛平若汉之长者则不足与任此卿于二者盖庶㡬焉其不可去一也朝有大政国有旧章孰咨孰谋繄我元老其不可去二也今虽纪纲畧定中外向宁乃若建长䇿以起治功护元气以固国脉兢兢业业正在斯时卿当勉晋力辅不逮遽求自佚朕何望焉所请宜不允赐光禄大夫提举临安府洞霄宫张巖辤免复资政殿学士依旧宫观恩命不允诏敕具悉朕惟皇建极以恕及人苟或取一节之长不暇计平生之素其为忠厚殆过古𥘉卿曩自周行躐登要路方进长西枢之日盖与闻北伐之谋虽不能折王恢首事之非而粗知守魏綘和戎之利物论固多扵归咎公朝宁过扵用恩既予眞祠复还旧职与人求备朕不忍爲居宠思危尔当知戒第坚图报焉用控词所辞宜不允赐中大夫权礼部尚书兼侍读兼修玉牒官章颕辞免除礼部尚书兼职依旧恩命不允诏敕具悉昔朕之传也先皇帝妙简一时之望以从我于潜藩琢磨以道谊渐渍以经术盖无异啇宗之学甘盘汉皇之得四皓也今其存者尚复几人登进褒崇讵容或后卿正大之学足以格君清修之行足以励俗中縁直道去囯有年肆其来归擢侍经幄誾誾恻恻动寓忠爱㫝前为有加焉文昌六卿礼最髙选载畴巳试即念为真朕于敬故尊贤庶㦲两得之矣抗章束避岂所图扵卿者㦲所辞宜不允赐中奉大夫试尚书吏部侍郎兼太子右庶子兼同修囯史兼实録院同修撰汪逵辞免除权工部尚书兼职依旧恩命不允诏敕具悉朕惟士大夫有以风节自持道谊自任标望屹然为人物之冠者其在清明之世岂容进用之未至㢤卿以洪毅任重之资慱洽多闻之学寔似先正为时名流中縁直道见嫉群枉澹然自守士论宗之更化来归寘在禁近朕心资其启沃储徳頼其缉熈参稽师言擢掌事典传曰正臣进者治之表荐绅方属目焉亟行所知毋或多逊所辞宜不允赐中奉大夫权工部尚书兼太子右庶子兼同修国史兼实録院同修撰汪逵辞免除权吏部尚书兼太子詹事日下供职不允诏敕具悉朕惟职緫三铨文昌为重地邻六传端尹为髙以卿顷佐治官擅精明之誉乆聮中护多辅导之功肆加二命之荣盖极一时之选允谐衆望焉用牢辞夫综叙人材不在身言书判之末缉熈储徳岂以章句文义为先有崔毛之行然后足以销浮竞之风有园绮之实然后足以广见闻之益非卿不能任此非朕不能用卿凾其祗钦益究所藴所辞宜不允赐正奉大夫参知政事兼太子賔客楼钥乞致仕不允不得再有陈请诏敕具悉日卿引疾自言求释政务朕尝以二不可谕卿矣今曽㡬时复有是请夫正人治之表也耆艾民之望也卿之在朝屹若山岳镇静无作而群目自瞻去就之间其可以易昔楚丘生有言使我㧞距投石则固老矣若深谋逺计则吾始壮也以卿之聦明疆力独不当以是自许虖勉为朕晋毋复言去所请宜不允不得再有陈请故兹诏示想宜知悉赐正奉大夫守刑部尚书兼直学士院兼侍读黄由乞卑外祠不允诏敕具悉朕闻遭时行道君子之盛心狥国忘家人臣之大节故爵隆则务极其报任重则靡顾其私卿𬒳遇祖宗为时耆旧其在潜邸以三善而翼朕躬其居从班以一言而平党论虽屡更于藩屏毎钦伫扵仪刑比趣来归䜣闻入告阐温厚之文以华国典广哀矜之指以洽民心方懋简知遽祈闲退夫朝廷之事重扵闺门君臣之恩深扵伉俪岂以悼亡之故遂亏尽瘁之忠勉服官常以慰人望所请宜不允赐䧏授朝议大夫李璧辞免复元官官观恩命不允诏敕具悉朕惟公论所在未有乆而不明人材寔难弗忍使之终弃卿传家之学贯乎古今忧世之心形扵辞色曩参假属值多虞处羣小横流之中而有隂扶善类之意当大权倒植之际而有宻制元恶之谋况其遄返扵虏尝欲挽囬于兵衅谓世讐固所当复而边事岂可遽兴至今斯言犹在朕听迨奋投龟之决迄成觧瑟之功稽其忠勤厥有本未兹博参于清议爰尽洗扵丹书旣复文阶仍颁祠廪以示原情之典以隆念旧之恩毋庸控词尚克知报所辞宜不允赐寳文阁学士通议大夫知江陵府充湖北路安抚使充亰西湖北路制置使李大性乞许奉祠归里不允诏勑具悉卿填临两路出入四年虽用人之道劳佚宜均顾制阃之权重轻所系与其勉从雅志归㝷故里之安孰若因任老臣増长长城之卫矧卿负材独异简睠特深父子一门继处严徐之近侍弟昆三镇雄分鲁卫之大邦恩隆则报称宜先任重则倚毗滋厚尚体朝廷之意益绥江汉之民式伫遄归奚烦忱请所请宜不允赐正议大夫兵部尚书兼详定敕令官赵师乞归田里不允诏敕具悉朕惟祖武之启中兴今垂百𣏌以宗盟而位常伯仅止四人卿韫识通明负材超卓屡陟文昌之迩列有光属籍之前闻朕方招吁群英作兴庶事耆徳之彦犹多就列以赴功同姓之卿其可便私而去国尚勉靖共之操以酬眷遇之恩何必告归乃为知义所请宜不允赐朝议大夫权工部尚书兼同修国史兼实録院同修撰兼太子詹事戴溪乞纳禄归田里不允诏敕具悉昔汉戴慿以说经不穷居侍中之职晋戴逵守道难进论者以为宜备东宫之官朕惟卿学问渊博号诸儒之宗履行端醇负当世之望是用擢登文昌兼任詹省进则以忠规禆朕听退则以经术辅吾儿朕之待卿者盖不薄矣云胡引疾亟欲求归载阅来章殊非所望所请宜不允赐太中大夫知枢宻院事兼参知政事兼太子賔客雷孝友乞奉外祠不允诏敕具悉朕以凉菲之质日亲万机頼辅弼之臣共爲一体毎推诚而任责期措世于丕平以卿刚毅质直有古人之风博厚魁闳有大臣之度擢在二府于今五年其于貌体之隆𥘉无毫发之间欲行所志可失斯时而卿何嫌何疑亟求于引去岂朕不明不敏弗足以有为闻之怃然甚用自愧矧今外虞虽弭而元气未充多事甫平而长䇿当建迨天之未隂雨宜谨豫防若水之无津涯政须同济徃思底义勿复懐归所请宜不允赐正奉大夫守刑部尚书緑直学士院兼侍读黄由乞归田里不允诏卿昔事潜藩居多忠益暨登法从厥有仁言当重华违豫之时朕获以緑车入侍伊谁抗议卿寔𨳩先此其有功国家者一迨夫权臣窃柄私意日滋群邪翼之和附如响而卿独敶正论以钩党之禁为不可兴深遏衆言以发䇿之戆为不必问此其有功士类者二夫上则效忠扵君父下焉弭祸于缙绅有臣如斯朕所嘉頼文昌帅属经幄侍言正须老成宿望之英日有直亮多闻之助舎朕而去于义可虖所请宜不允赐观文殿学士金紫光禄大夫何澹再辞免差知江陵府恩命仍乞祠禄不允不得再有陈请诏敕具悉昔周公以叔父之尊而分陜服毕公以四时之弼而尹东郊古之大臣宣力王室润泽生民不以老壮二其心盖如此卿时之旧徳国之宗工出处之间轻重所系兹庸卑卿上流之寄庶㡬寛予一面之忧谓宜遄驱乃以疾谂当时寒而逺役朕固有惕于中爲民瘼而一行卿亦何辞之有亟承诏谕勿重有陈所辞宜不允不得再有陈请赐朝议大夫试尚书吏部侍郎兼中书舍人兼太子右庶子兼同修国史实録院同修撰曽从龙乞卑祠禄或待阙便郷州郡不允诏敕具悉朕观周公立政之书左右常伯其惟吉士考贾谊治安之䇿辅导太子必以正人卿性资端良学行醇茂持衡铨部共称鉴裁之公横帙储闱居多启沃之助虽当盛年晋用之日蔚有硕徳老成之风方懋简知岂容䡖去况进则雍容扵禁闼退焉宻勿于亲庭顾非有北山之劳𥘉何废南陔之养尚其祗服勿复言归所请西山先生眞文忠公文集西山先生眞文忠公文集卷第二十一西山先生真文忠公文集卷第二十一翰林词草答诏赐光禄大夫右丞相兼枢宻使兼太子少师史弥逺乞解政机俾还田里不允诏敕具悉朕惟古之大臣有身佩安危而不容以家国异视者曰世臣曰社稷臣若商之伊陟巫贤周之吕伋召虎世臣也汉之平勃唐之狄仁杰社稷臣也有一于斯去之间俱不可苟而况兼之者乎卿继世以秉钧衡捐身而安宗庙勲烈茂盛简于朕心可縁似续之私遽起燕闲之念惟今百度弛頼卿而浸脩四方抢攘頼卿而略定倘半涂而遂画俾一箦之终亏旣非朕圗任责成之本心亦岂卿忘家狥国之𥘉志勉思此义勿复有云所请宜不允赐光禄大夫右丞相兼枢宻使兼太子少师史弥逺辞免男寛之致仕转官除职等指挥不允诏勑具悉夫元首股肱古人谓之一体戚休所在上下同之卿旣惟吾社稷之忧朕岂忘尔家庭之䘏日闻冡嗣遽夭天年当食喟然㡬失匕箸念非假哀荣之典不足慰慈爱之心眡秩星郎进班奎阁宠从加于身后恩蘼逮扵生前朕犹慊然卿复奚逊所辞宜不允赐太中大夫权户部尚书详定敕令官沈作賔乞宫观不允诏敕具悉朕闻士君子以适用为材而不以空言为贵以济时为急而不以䡖去为髙如卿贲析守符箸循良岂弟之绩荐司邦计知歛散取予之权恢牛刃而有余试蚁封而无窘亦足以观适用之材矣文昌八座地望兼崇軄在近臣当思许国顾方厌承明之直羡真馆之安是岂急于济时之谊虖先正名臣繇赏延而植动业者多矣而卿以此自慊非所闻也勉图而功答我殊遇所请宜不允赐光禄大夫右丞相兼枢宻使兼太子少师史弥逺再上奏札子乞归田里不允不得再有陈请诏敕具悉朕闻公与私不两立恩与义不并行体国如家则顾家之念可忘视民如子则爱子之情可夺惟卿大节朕所深知方其力陈社稷之谋固巳尽捐宗族之计岂容今日或异𥘉心况闻干蛊之有人自可殚诚而共政遽求闲退朕何望焉所请宜不允不得再有陈请赐显谟阁直学士通奉大夫提举隆兴府玉隆万寿官谢源明乞守本官职致仕不允诏敕具悉朕惟国家眷奨旧臣有年至而不得谢者岂独以爵齿为可贵㢤盖其周旋当世之故练习朝廷之仪一旦欲有问焉则安车束帛犹足以徕之此朕于近臣之告老未尝輙可其奏者盖以是也卿肤敏之材通明之畧出藩入从蔚有壮犹年龄虽髙精力尚富雍容祠馆足以自娯岂必挂冠然后为乐勉承眷倚母重有言所请宜不允赐太中大夫显谟阁待制新知泉州陈岘辞免除兵部侍郎兼直学士院恩命不允诏敕具悉朕登进老成以重朝廷之体尊奨㢘靖以厚荐绅之风卿疆识愽闻淹贯千载英词丽藻焜燿一时退然靡衒于智䏻卓尔独安于义命当权门之翕赫甘文馆之委蛇衆翼怒飞仪凤之翔何逺万流奔注砥柱之立不移虽暂陪献纳之班旋复困排根而去粤余更化命尔殿藩遏冦虐扵江湖之冲鬯仁声扵岭峤之表厥有嘉续简于朕知与其荐佩虎符以责拊摩之效孰若延登鳌禁以究润色之长擢贰五兵加荣二命庶日頼谋猷之助且渐还典诰之隆亟其来思副此虚伫所辞宜不允赐正奉大夫黄由辞免除寳谟阁学士提举隆兴府玉隆万寿宫恩命不允诏勑具悉朕笃旧以恩毎务存伐木之义退人以礼不忍蹈坠渊之讥庶全忠厚之风益广和平之福卿蚤縁迪简服在禁严资善从㳺尝与横经之列甘泉入侍娄跻听履之班属此退休可无优数卑眞祠于南浦还䆳职扵西清朕于待秦府之僚厥维加厚卿其存魏阙之念母替效忠往体至懐亟祗茂渥所辞宜不允赐寳谟阁直学士朝议大夫知建康府兼江淮制置使黄度乞检会前奏许令致仕不允诏敕具悉朕观宣王之雅曰鸿鴈于飞肃肃其羽当时之民流散失职若是其甚也又曰之子于征劬劳于野当时之侯伯卿士勤求民隐若是其至也用䏻使百堵作而民安宅焉其功岂一日之积㢤间者边事骤兴江淮之间绎骚者数载殆亡异鸿鴈之诗也而卿以儒学之宗任师帅之责推劬劳之心以行安辑之政我民告饥卿实哺之我民告病卿实苏之严追胥之令而盗贼销汰冗食之兵而财用足元元用安旧观寖复卿之力也民之说卿盖若郑人之歌子产而朕轻听其去可虖矧闻致事之间不废讲论之乐从容卧治足以自安何必退休以孤衆望所请宜不允赐端明殿学士通奉大夫签书枢宻院事兼太子賔客宇文绍节乞退休不允诏敕具悉朕闻有国之执盖以得人爲疆郄夹谷之俘则裔夷不敢谋夏抗渑池之辨则疆秦亡复加兵况朝廷辅弼之崇实中外观赡所系非平时素有折冲之畧则事宁无失匕之惊卿学问高明智谋闳达蔚以儒者兼备武文之材自为从臣巳称将相之器延登三祀励翼一心烽沈疆场之间梫卷江湖之上政湏硕望以重筹帷庶㡬销事变于未形抑亦显世臣之有后遽兹求退匪朕欲闻所请宜不允赐焕章阁直学士朝散郎知平江府赵希怿辞免除显谟阁直学士差知太平州恩命不允诏敕具悉日者听朝于垂拱二三大臣以姑孰缺守闻朕睠焉西顾曰此东晋以来名镇也俗淳事简有承平之遗风焉非平易近民如鲁伯禽清静不扰如齐相国莫宜居之惟卿持身之徳简而㢘爱人之心惠而笃遴柬良牧孰如卿宜此丙寅之诏所以有易地进律之宠也况卿前在钟陵当警备之日比守吴门适旱涝之余劳来抚摩功绩懋矣闵劳而处以佚非朕待遇近臣之至意乎式遄其驱慰彼黎庶所辞宜不允赐端明殿学士通奉大夫签书枢宻院事兼太子賔客宇文绍节再乞禄之闲散示以保全不允不得再有陈请诏敕具悉朕缅懐先正尝位机庭当王室多艰之时为人臣徇义之倡啮海上莫囬苏武之心掘坎庭中卒奋真卿之节至今烈士犹仰英风盖将为万世立臣子之防夫岂计一门享忠谊之报卿家传正学躬负伟材护戎昭则底绥靖之勲践政涂则多弼亮之益克有令闻肖于前人所当体予眷倚之诚懋乃经纶之业使中外宁壹民俗阜康岂惟朕心有望于卿抑赤尔祖所期扵后苦乃道方行而遽画功未竟而言归俾予获弃贤之讥而卿亦负克家之责扵义两失将奚取焉勉听朕言往究尔韫所请宜不允不得再有陈请赐端明殿学士太中大夫卫泾再辞免除资政殿学士知潭州恩命不允诏敕具悉朕以孟春元日御紫宸朝三事大夫济济在列缅惟更化之日厥有辅政之臣勤劳百为功绩用懋久安闲馆未惬予心是用加袐殿隆名俾塡方岳夫当三阳彚进之𥘉而褒徳録贤以顺天今古之道也卿当深体此意式遄其驱布宣诏条推广徳泽惠绥田里劝课农桑使湖湘一道熈然扵春风和气中此朕所图扵旧弼者再命而偻非所欲闻所辞宜不允赐朝议大夫权工部尚书兼修国史兼实録院同修撰兼太子詹事戴溪乞许纳禄或卑祠禄不允诏勑具悉昔唐白居易以直道不容于时故年甫六十九辞宫传之秩而归休焉清名髙行后世所慕望而不可及也虽然居易则诚贤矣苟时君䏻挽而晋之用其言以显其身使居易无勇退之名而唐室获任贤之福岂不尤可尚邪今卿以白传之年而数上涧槃之请岂非闻其风而兴起者乎夫年未至而告归在卿固为髙致知贤帀不尽用天下其谓朕何勉从吾㳺母使识者窥朝廷也所请宜不允赐朝议大夫试尚书吏部侍郎兼中书舎人兼太子右庶子兼同修国史实録院同修撰曽从龙辞免兼给事中兼直学士院日下供軄恩命不允诏敕具悉东西分台均于禆国论内外有制皆以代王言然而六曹之押岂如琐闼之严五字之除未若禁林之重卿学穷百氏名冠诸儒议论正而弗阿文章简而有灋以还诏之直必䏻为予谨命令之源以演诰之一必䏻为予颛典册之寄在昔干道有臣克家实繇早奏之司兼傋摛文之对其抒素藴以継前修盖将为邦国之华何正盛郷闾之观亟祗茂渥宁事多辞所辞宜不允赐正奉大夫参知政事兼太子賔客楼钥乞归田里不允诏勑具悉卿以耆艾之龄贰钓衡之寄陟降九陛不若山林之安忧勤百为宁如闲燕之乐此蕲去之章圻以娄陈而未巳也然而天生髦俊本以为人材者常躬天下之劳智者常任天下之患虽愿为庸人而莫得其可徇私志以图安㢤矧惟贤哲之逢辰率多既老而后逹若必引年而谢事守礼以乞身则渭濵黄发之叟不得以究鹰扬之功而髙蹈商山者不当起为羽翼之助矣朕意未可卿其思焉所请宜不允赐奉国军承宣使知阁门事兼賔省四方馆事兼提点御前忠位军头引见司扬谷乞卑祠禄不允诏敕具悉卿柔惠且直蹈申伯之风退逊不骄秉窦君之节蔼然誉处简在朕心方资肺腑之良重吾賔合之寄而上书求退为之怃然昔诗人以王事靡盬兴不皇将父之叹今卿雍容朝谒无从事独贤之劳而安车数过有击鲜娯侍之乐维忠与孝何废两全勉服厥官毋重请也所请宜不允赐中大夫试礼部尚书兼侍读兼修玉牒官章颕乞引年致仕归休田里不允诏勑具悉朝廷所尊实兼爵徳典刑虽重未若老成卿造道深醇养气刚大在绍熈末以谠言位谏列迨庆元𥘉以直道忤柄臣栖迟十年连蹇三绌多壬宗其髙行当世谓之正人自归贱于禁涂仍首陪于绖席汉庭皆惮汲黯凛骨鲠之未衰啇宗旧学甘盘喜仪刑之复见亲贤方笃避位何名尚殚入告之猷毋徇退休之志所请宜不允赐中大夫章颕辞免除寳谟阁学士恩命不允诏敕具悉昔我烈考愽求当世之彦以从朕于潜藩二十余年之间老成凋零存者无㡬睠念畴昔惄焉兴懐环詹在廷独卿㝡旧顾可轻听其去㢤而引年之章娄郄复上夫尊耆艾重朝廷朕之本志也厉㢘隅知止足卿之至情也朕旣不获留卿扵近班亦岂不䏻贲卿以异数延阁之命人谁间言往服新荣以燕里社所辞宜不允赐光禄大夫右丞相兼枢宻使兼太子少师史弥逺辞免以皇太子讲授春秋终篇特与转一官恩命不允诏勑具悉朕惟太子天下之本非务学无以充徳性之尊春秋王道之衡非亲师无以究圣言之秘卿识超物表行冠儒先乆陪鹤禁之游备阐麟经之藴使二百年褒贬之要指悉融㑹扵胸中而十数家传注之遗文不拘牵于𥿄上卿之力也朕甚嘉之夫弼元良以基万世之安厥功为大循典常以䟽一秩之宠于赏犹轻毋庸固辞往即祗命所辞宜不允赐太中大夫知枢宻院亊雷孝友正奉大夫参知政事楼钥太中大夫同知枢宻院事章良䏻端明殿学士通奉大夫签书枢宻院事宇文绍莭兼太子賔客辞免皇太子讲授春秋终篇各特与转行一官不允诏敕具悉昔晋侯以羊舌肸习于春秋使传太子彪楚荘王问教太子之道于申叔时亦必春秋为首方是时麟经未作二臣所学盖乗梼杌之类耳孰若取圣人之㣲言择天下之端士以训导元子如今日之懿㢤卿等蔚以鸿儒参陪国论事机之暇从吾儿游䆒终始于遗经迪髙明于徳性其为益大矣进官一等兹谓故常陈义固辞殊非所望所辞宜不允赐朝议大夫试尚书吏部侍郎兼太子右庶子兼同修国史实録院同修撰兼给事中兼直学士院曽从龙辞免皇太子讲授春秋终篇特与转行一官恩命不允诏敕具悉朕惟三代飨国之长原于太子六经致治之灋傋在春秋愽求孝悌道术之英推明是非褒贬之㫖而卿越繇时望乆与賔僚毎敷绎于圣言以养成于储徳俾玉𥙿渊沖之愈粹犹膏润氷释而不知载嘉尔劳命晋之秩顾循墻而有请欲反汗其谓何往服褒崇之恩益禅辅导之力所辞宜不允赐显谟阁直学士朝散郎知太平军州事兼管内劝农营田使赵希怿乞卑祠禄不允诏敕具悉朕惟用苛娆以胜姦不若清静而民自化求武徤以济事不若循良而物自安故择蕃宣之臣必先慈惠之长虽泯然风采岁月未见其功而培我本根国家实蒙其利卿秉心龢㭲为时徳人布政寛平如古贤牧比上全吴之印亟卑当涂之麾申伯相攸莫如南土之乐汲黯卧治足底淮阳之清遽兹求闲非朕所望所请冝不允赐中大夫试尚书吏部侍郎兼中书舎人兼同修国史兼实録院同修撰兼侍读俞烈辞免经筵进讲周易终篇侍读官特与转行一官恩命不允诏敕具悉朕若稽先朝最重易学对昭素于便殿缅怀艺柤之风命李觉于成均载仰太宗之懿顾如沖眇敢废讲论韦编㡬至于絶三卦画冀明于重六卿为时鸿硕宻侍燕闲毎当从容访问之余尽发洁静精㣲之藴俾予上窥天地之奥远究圣贤之心体纯干之运而知刚徤之徳当修研交㤗之㫖而使上下之情无壅旣懋格君之益可忘增秩之褒亟拜涣恩母庸巽避所辞宜不允赐通议大夫知枢宻院事无参知政事雷孝友宣奉大夫参知政事楼钥通议大夫同知枢宻院事章良䏻端明殿学士正议大夫签书枢宻院事宇文绍节兼太子賔客辞免皇太子读三朝寳训终篇并特与转行一官不允诏敕孝友等具悉朕观三代盛时惟先王彛训是式如奉拱璧如寳大龟兢兢焉罔敢失坠是以皇祖之训着于夏书文王之谟述干周命故䏻保世滋大以敷遗后人休惟我三朝格言大法具在一书犹古二典朕固尝读之于经帷复命群儒以授储禁俾吾元子知创业守文之艰明脩身治国之要懋敬厥徳以对于前人其为益大矣终篇论赏徧于官僚岂吾大臣廼独弗及朕命不易往惟钦㢤所辞宜不允赐太中大夫权吏部尚书兼太子詹事汪逵中大失权工部尚书兼太子詹事戴溪中大夫试尚书吏部侍郎兼太子右庶子曽从龙辞免以皇太子读三朝寳训终篇推赏各与转一官恩命不允诏敕具悉朕观隆古盛时之治动惟先王成宪之师五子之歌具陈皇祖之训君牙之命亦述文王之谟此三代所繇以乆长予一人敢忘于傚法矧烈祖神宗之相授有格言大典之具乗旣常率是以御邦兹复用之而教子卿等越由时望乆翊储闱当横㠸之从容毎殚诚于启沃俾元良养徳之日茂知列圣诒谋之易遵有嘉辅导之功可缓褒崇之渥往其祗命母或固辞所辞宜不允赐寳谟阁直斈士朝议大夫知建康军府事黄度辞免除权礼部尚书兼侍读㤙命不允诏敕具悉朕闻之传曰礼之为国与天地并书曰事不师古以克永世匪说攸闻大㢤礼乎不可以一朝废也大㢤学乎不可以斯湏巳也粤惟眇躬烛理尚浅方将洽神人而和上下考成败以鑑古今以卿深穷周公致平之书独抱孟子敬王之志乆去迩列渇闻嘉猷故命居夷䕫之官俾日陈尧舜之道属任之意岂轻也㢤夫老成进则国体自尊正人用则治表可见朕方虚竚以竢造朝陈义固辞良非所望所辞宜不允赐中大夫试吏部侍郎兼太子右庻子兼同修国史实録院同修撰兼给事中兼直学士院曾从龙辞免权刑部尚书兼軄依旧日下供軄恩命不允诏敕具悉朕观古人之伦刑也不曰惟克天徳自作元命则曰凢制王刑必即天论盖用刑之权本出乎天人主与有司特奉行之耳今吾士大夫以刑为职者非一而大司㓂实緫狱之成以告于朝是盖佐朕行天讨者也任非其人命曰䙝天朕敢乎㢤卿气严行方守以忠恕必䏻为国谨惜民命兹庸俾尔进长于秋官卿其扺服逍司推不忍之心行无私之法庶几对越上帝以迓无疆之休顾不伟㢤退託弗䏻殊非所望所辞宜不允赐太中大夫权吏部尚书兼太子詹事兼同修国史兼实録院同修撰汪逵辞免除吏部尚书兼职依旧恩命不允诏敕其悉朕因读易有感乎复之彖曰利有攸往刚长也夫阳升则隂伏君子盛则小人消兴替之源靡不繇此兹用并登群贤穆布迩列盖一日而进擢者数人焉所以广衆正之涂重本朝之体也卿以儒宗陪禁从谠言直道寔似其先肆命正天官之除首常伯之位论思启沃寘朕无过之地自今益有望扵卿选举清平直余事耳尚体斯意何以辞为所辞宜不允赐通议大夫试刑部尚书兼详定敕令李大性辞免除兵部尚书兼职依旧恩命不允诏敕具悉朕以兼覆为度不忍毒民于兵载㝷邦盟以息边警然修文徳以徕不服虽本至仁而除戎噐以戒不虞抑存逺虑肆求耆哲俾长夏官示整戎经武之未忘亦折冲销萌之有頼卿夙推畯望独负壮猷名闻朔陲蛮貊亦可行矣惠洽南夏江汉至今頼之比趣来归忻聆入告虽曰明刑而弼教未如掌伐以正邦庶资老谋以肃军政成命弗易多辞奚为所辞宜不允赐中大夫新除工部尚书兼同修国史兼实録院同修撰兼太子詹事戴溪辞免陞兼修国史兼实録院修撰恩命不允诏敕具悉朕闻之记曰属辞比事而不乱则深于春秋者也居𫐠史之官而不明圣人笔削之指其䏻胜任者㡬希卿为时儒先笃志经学盖于尊王黜伯之谊赏善罚恶之权混融贯通如指诸掌发凢起例固所优为今三朝之典未免阙遗甲寅之记尚多牴牾正頼鸿笔勒成信书矧卿与逵俱庆元史官之旧并命修纂人皆谓宜往殚副墨之厪以究汘青之绪所辞宜不允赐吏部尚书兼太子詹事汪逵工部尚书兼太子詹事戴溪权刑部尚书兼太子右庶子曽从龙辞免皇太子讲授周易终篇推恩特与转行一官不允诏敕具悉昔汉明帝之爲太子授经于名儒刘昆然昆之易学本于亰氏以区区占验之术欲以成温文之懿岂不由郄行而求前乎今朕愽选俊髦辅导吾子惟卿师友渊源粹然出正用䏻发三圣精㣲之藴禆元良聚辨之功俾蓄徳日新震噐増重以此受赏岂爲无名抗章力辞非朕志也所辞宜不允赐太中大夫新除吏部尚书兼太子詹事汪逵兼同修国史兼实録院同修撰辞免陞兼修国史兼实録修撰不允诏敕具悉朕惟古之太史必世其官下至两汉司马氏班氏父子犹以雄文丽藻擅制作之盛后之论史者首稽焉惟乃先正以名世鉅儒受知我烈祖实繇铨衡之长颛笔削之权距今余四十年朕复命卿嗣掌厥事岂欲以一职为卿荣哉顾今三朝之典未免阙遗甲寅之记尚多牴牾往率厥属勒成信书使班马氏不得专美于前此卿所当自期者抗章避宠岂朕欲闻所辞宜不允赐朝奉大夫试中书舎人兼㩲礼部侍郎兼修玉牒官兼侍读范之柔辞免除礼部侍郎兼中书舎人恩命不允诏敕具悉朕惟庆暦元祐之盛若文正忠宣之贤虽善人吾不见之叹九原之莫作然故家犹有存者盖百世而复兴卿蚤传韦氏之经克寳郑公之笏其践諌省以谠论沃朕心其登纶闱以英辞华国体矧邦典摄丞之旣乆于礼文参订以尤多载嘉尔勤就正厥秩朕方慨慕先朝之烈卿其勉追廼祖之风用副隆知奚烦多逊所辞宜不允赐通奉大大守吏部尚书兼太子詹事兼修国史兼实録院修撰汪逵乞休致不允诏敕具悉朕延登正人穆布迩列頼朝夕论思之益建国家乆长之基卿学为一代之宗位处六官之长观瞻共属倚注尤深圻当以迈往之气而出忧时之言以康济之材而抒及物之韫使朕获老成之用而世知儒者之功岂惟多士有望于卿抑亦先正所期于后若乃道方行而遽画年甫至而求归旣非眇沖擢任之本心亦岂平昔自期之壮志尚安厥位勿复有陈所请宜不允赐通议大夫同知枢宻院事兼太子賔客章良䏻乞在外宫观不允诏敕具悉朕不见卿数月矣以朕懐卿欲见之心知卿未忘于朕也属闻有瘳则为之喜入对便朝体力如故则又加喜焉顾方日亲嘉谋以辅不逮而需章遽上若不容一日留何哉夫恩义相湏诚如来奏传曰为人臣者无以有巳此义之大者也若乃图一身之便安而忘眷倚之至重又焉得为义乎以卿之明当知所择悉心思报母或他云所请宜不允赐少保师揆辞免除少傅依前皇伯奉国军节度使充万夀观使嗣秀王加食邑食实封恩命不允诏敕具悉朕更新治化于兹㕘年农畴屡登邉鄙不耸岂予一人所䏻致㢤盖天地祖宗之灵寔嘉相之也是用迎日之至躬展美报以对越于神休而礼行之夕瑞应郷答云物卷梫月星舒华亦岂予一人所䏻致㢤群工庶正与我一二族老寔显相之也巳事而竣旣施泽于中外矣明徳茂亲有如伯父其可无以表异之乎孤傅之崇以待耆哲朕命弗易母烦控词所辞宜不允赐光禄大夫楼钥辞免除资政殿学士知太平州恩命不允诏敕具悉朕当开禧改絃之日首思庆元曵履之臣聘角里于啇山在廷咸竦舎申公于鲁邸视古有光擢在迩聮进参大政谋猷足以经万务徳望足以师百僚予维倚毗士有矜式属婴㣲疢遽骛归心披告老之章殆㡬八九谕贪贤之指亦旣再三确尔莫回为之太息念累岁与庙堂之画厥有成劳顾一朝上印绶而归可无异数通班秘殿偃息便藩朕犹有慊于中卿尚何辞之力亟祗茂渥庸副至懐所辞宜不允赐光禄大夫新除资政殿学士楼钥辤免除资政殿大学士在亰宫观任便居住恩命不允诏敕具悉朕惟昔者耆旧之臣盖或𧺫于燕閴之后逺稽汉室若园公绮里李之肯采近忆阜陵若张焘辛次之复用考其在列曽不几时未有更东西两地之崇歴先后六年之乆凡更化以来之规画頼同心相与以扶持迄成庶邦嘉靖之休居多元老弼谐之助怅挽晋之莫遂顾䟽宠以宜优冠祕职于殿庐领眞祠于毂下身安晚节未容居易之退休国有大疑尚冀仲舒之就问往钦时命母有遐心所辞宜不允赐起复正议大夫右丞相兼枢宻使兼太子少师史弥逺辞免特授正奉大夫加食邑食实封恩命不允诏敕具悉国朝之制凢大典礼大庆赉丞相率居其先焉所以重朝廷尊㢘陛今朕㳙日陈仪册拜元子恩典之行宜自卿始而逡廵固避至干再三越旣崇旧弼奨族老而后及郷所以屈彛章伸雅素者不为不至矣尚欲力辞非予所敢知也所辞宜不允赐起复正议大夫右丞相兼枢宻使兼太子少师史弥逺再上奏札子辞免以皇太子册寳推恩特授正奉大夫加食邑食实封恩命不允更不得再有陈请诏敕具悉朕以卿辅翼元储功徳茂盛考循故实命晋文陛而控避之章旣郄复上前所谕答固巳谆谆胡为确然不易所守夫崇徳报功国之典也辞荣避宠卿之心也卿欲行志朕欲行礼志与礼孰重卿其忍焉所辞宜不允赐通议大夫试工部尚书兼修国史兼实録院修撰兼太子詹事戴溪乞许纳禄休致不允诏敕具悉昔汉䟽广为东宫傅自以宦成名立浩然勇退论者髙之夫知止之风在广诚可嘉矣然知其贤而许之去岂非宣帝与太子之责㢤仐卿经学深明徳行醇茂朕旣倍之自近而吾允子尊师重道尤不可一日无卿祖张都门挥金田里悃诚虽切谊未可从所请宜不允西山先生眞文忠公文集卷第二十一西山先生眞文忠公文集西山先生眞文忠公文集卷第二十二西山先生真文忠公文集卷第二十二翰林词草答诏赐金紫光禄大夫右丞相史弥逺辞免进呈安奉三祖下第七世仙源类谱髙宗皇帝寳训今上皇帝玉牒今上皇帝㑹要礼毕三局提举官并进呈安奉玉牒礼仪使各特与转两官依例加恩令学士院降诏恩命不允诏勑具悉日卿总领诸儒以四书祲容缛典视昔有加或谓一时文物之盛巳孰知其深助朕徳而有裨治功㢤盖槛宗支之籍则思睦族不可忘读典谟之训则思成宪不可失若朕凉菲虽㣲足书然行一政令而史牒纪之讲一典礼而㑹要传之使予惕然益知爲君之难者亦书之力也卿以鸿儒提鉅笔又以元宰赞盛仪懋赏之行其曷可后徃恭朕命母复㢲词所辞冝不允赐正议大夫知枢宻院事兼参知政事兼太子宾客雷孝友再上奏札子乞归休田里不允不得再有陈请诏勑具悉朕内修经国之摹外讲安边之画念端委庙堂而共政惟二三臣苟折冲尊爼之有人贤十万衆卿以魁垒之器雄刚之材正色立朝真后凋之松柏同心辅政有相济之盐梅当夙宵图乂之秋正上下交修之日眷时迩列稀若晨星独我老成屹如砥柱俾朕躬之有頼谅天意之使然与其志在丘园冀私情之适孰若心存社稷合大义之公徃佩予言勉绥尔位所请冝不允不得再有陈请赐正奉大夫守吏部尚书兼太子詹事兼修国史兼实录院同修撰汪逵辞免除显谟阁学士提举佑神观依旧兼太子詹事兼修国史实录院同修撰仍令赴曰参恩命不允诏勑具悉朕以尊用老成爲重挽之唯恐弗留卿以保全名节爲髙去之唯恐不力故于二者思择其中释铨筦而侍真祠所以示闵劳之意列清厢而辅储禁所以示贪贤之心卿犹固辞其谊安在所辤冝不允赐寳谟阁直学士中大夫新知潼川府刘光祖乞提举宫观一次不允诏勑具悉昔在先朝有臣赵抃立朝则忠于君治郡则仁于民朕缅怀遗风谓不复见求之当世廼得其人卿以刚毅正直之资兼慈祥乐易之徳曩司言责诚节贯于天渊比典藩维惠泽流于江汉揆诸前哲异世同心维时梓潼繄乃旧服徒得君重慰吾父老子弟之思政虽家居何以过此奉祠之请非所欲闻所请冝不允赐正议大夫守兵部尚书兼详定勑令官兼权吏部尚书李大性辞免除吏部尚书兼軄依旧日下供軄恩命不允诏勑具悉朕惟铨综之寄古今所难虽一定若权衡盖自有不欺之法非至明如水镜岂䏻胜无穷之姦故法非人而莫行官以人而后重而况軄亚近辅位尊文昌必得耆旧之臣乃当选用之意卿蚤列灋従为时名流愽贯群书扵典章尤所该洽周行万里扵情伪靡不照知必能以鉴裁之公收平允之誉徃共乃軄称朕志焉所辤冝不允赐通奉大夫权刑部尚书兼太子右庶子兼同修国史实录院同修撰兼给事中兼直学士院曾从龙辤免除礼部尚书兼軄并依旧日下供軄恩命不允诏勑具悉昔虞书之论天秩实在天讨之先周官之设邦刑列于邦礼之后盖法令特辅治之具而敎化有范民之功朕方修明旧章蒐举坠典自非当世豪英之士孰识古人制作之源卿学足以致知才足以大受广廷待问首陈疆勉力行之言状歳跻荣巳着老成重徳之望惟时宗伯政待鸿儒与其婴簿书狱讼之劳孰若付爼豆礼文之事庶因稽古之暇罙尽告猷之忠徃悉乃心庸称朕志所辞冝不允赐通奉大夫新除礼部尚书兼太子右庶子兼同修国史实录院同修撰兼给事中兼直学士院曾从龙辞免兼实录院修撰恩命不允诏勑具悉朕观咸平之世去太祖太宗未逺也而我章圣皇帝喟然深念亟命纂修正史于是各臣杨亿辈寔膺是选越五载而书用成笔削得人其效如此于惟中兴三圣授受功徳盛矣而汗青之典犹未就绪朕甚恧焉卿文绍卿云学冨班马必䏻以大手笔成一家言徃㢤勿辞副朕所望所辞冝不允赐资政殿大学士正议大夫知兴元军府事兼管内劝农管田使充利州路安抚使马歩军都总管四川制置大使安丙辞免除同知枢宻院事兼太子宾客日下起发赴院治事恩命不允诏勑具悉昔在阜陵之盛缅懐蜀道之难选任惟精率取一时之杰功庸旣懋必跻两地之严仰窥宏墓厥有深㫖卿以魁垒之器雄刚之材忠义贯乎神明威名震乎戎落百年彛鼎丕昭旷世之勲万里岷峨坐复承平之观念宣劳之浸乆岂图任之可忘渇闻话言想见风采肆擢陪于右府併参护于春宫顾南渡中兴以来余八十载若西州与政之彦凡六七人皆甞服采于朝始拜登庸之宠维卿殊遇眡昔尠俦冝追闻命引道之风庸副侧席待贤之意所辞冝不允赐显谟阁直学士太中大夫知潼川军府事兼管内劝农使兼提举潼川府界渠州懐安等军兵廵捡盗贼公事刘甲辞免除寳谟阁学士知兴元府兼本路安抚使塡见阙兼节制本路屯戍军马就送还人限一日起发之任候任满前来奏事时暂兼权四川制置司軄事恩命不允诏勑具悉朕顾詹南郑屏蔽西陲邻境多虞政保邉之当急元戎新易念谋帅之孔艰非威名素着不足以慹敌心非恩信乆孚不足以尉民望愽参于衆未有如卿故擢专帅阃之雄仍暂领制垣之重庶㡬麾帜弗改而气自精明鈇钺未施而人自畏服此朕仰成之本意亦卿夙负之壮犹胡爲抗章未即引道夫劳法从以剧烦之寄屈高年于扞御之冲顾朕至懐良非获巳谅以急病逊夷之素必无辞难就佚之私亟拜恩徽寛吾忧顾所辞冝不允赐资政殿学士通议大夫知潭州军州事兼管内劝农营田使充荆湖南路安抚使马歩军都緫管卫泾辤免除资政殿大学士知隆兴府江西安抚使填见阙恩命不允诏勑具悉朕惟尊方鎭之权所以卫王室优大臣之礼所以重朝廷卿夙负轶材蔚爲伟器参国枋于万化更新之日有弥缝辅赞之功建帅旄于一方甫定之余有镇静绥懐之畧顾方深于嘉頼廼娄丐于归休爲尔相攸莫如自近大江西南绵数千里昔称㑹府之雄中兴牧伯余四十人半用政涂之旧申加隆委就陟宠名使周邦喜良翰之临知朕志轸斯民之厚尚体玆意母为固辤所辤冝不允赐朝议大夫试尚书礼部侍郎兼中书舎人兼修玉牒官兼侍读范之柔辞免权刑部尚书日下供軄恩命不允诏勑具悉维我皇祖肇开邦图首除五季之淫刑㓎复成周之中典俾天下元元之蕃庶各保其生而国家世世之康宁皆基于此顾朕凉菲敢忘缵承肆择儒英进司邦禁庶阐洽徳好生之化以爲析天永命之原卿刚毅而𥙿和清明而简重愽参于衆冝在此官昔文正议仲约之刑不欲开人主以杀戮之渐忠宣争新州之狱独思爲朝廷存长厚之风谅惟世臣深识此意亟其抵服副朕选抡所辞冝不允赐资政殿学士通议大夫知潭州卫泾上表再辞免除资政殿大学士知隆兴府江西安抚使恩命不允不得再有陈请诏勑具悉日者豫章郡以缺牧闻朕腃焉西顾曰此孝宗皇帝龙濳之旧服也襟江而帯湖物衆而地大非吾股肱旧人功在王室而泽在生民莫宜居之顾咨近臣咸以卿对朕于是有五月乙亥之诏焉诗不云虖在彼无恶在此无斁夫䏻使政孚于湖南而不䏻使化行于江右者非所闻也亟脂而车庸答民望所辞冝不允不得再有陈赐资政殿大学士正议大夫安丙辞免除观文殿大学士知潭州兼荆湖南路安抚使填见阙恩命不允诏勑具悉朕以卿威名夙着冝入赞机廷卿廼以疢疾自言愿退休祠馆将必行朕命则非所以示闵劳之心若遽聴卿归又非所以尽贪贤之谊深求其当冝适厥中维紫宸于近軄爲独髙维星沙于外藩爲最佚宠名赫奕实均廊庙之瞻啸诺优䌛仍遂湖山之乐其体相攸之意母形知止之言所辞冝不允赐金紫光禄大夫右丞相兼枢宻使兼太子少师鲁国公史弥逺辞免以皇太子讲毛诗终篇特与转行一官恩命不允诏勑具悉朕遹观前代之隆莫重元良之敎出则有师入则有保旣皆选用于正人迩之事父逺之事君欲使深明于大义惟六诗之当究在三善以尤先卿蔚以鸿儒乆陪鹤禁周旋羽翼独高园绮之功导迪性情匪颛毛郑之学属槛终篇之奏徧推横帙之褒矧吾元臣可后宠秩其祗予命益旣廼心所辞冝不允赐礼部尚书兼太子詹事兼给事中兼直学士院曾从龙华文阁学士兼太子詹事戴溪刑部侍郎兼太子左谕徳刘爚辞免以皇太子讲毛诗终篇各特与转行一官恩命不允诏勑具悉朕惟求多闻乃有获实哲王永世之规不学诗无以言盖圣门敎子之灋肆畴端士俾翼元良必先六义之陈以禆三善之懿卿心传洙泗学陋毛韩其于从容讽诵之间居多涵泳性情之益旣终厥帙冝奨尔劳其亟佩于宠光尚益廑于辅导所辞冝不允赐资政殿大学士正议大夫安丙上表再辞免除观文殿学士知潭州兼荆湖南路安抚使填见阙恩命不允不得再有陈请诏勑具悉廼者念卿乆劳于外擢赞本兵之任冀闻告后之猷叠槛来章具陈至意谓方脱瞿唐之崄愿少休荆渚之间义虽急于亲贤恩尤先于从欲故待以宰臣之礼而付之连帅之权盖徇忱辞匪縁他故而卿乃惟多言之是畏思勇退以自谋闻之怃然虑亦过矣朕方推诚耆哲务全终始之恩卿其戮力国家勿以中外爲间所辞冝不允赐金紫光禄大夫右丞相兼枢宻使兼太子少师鲁国公史弥逺辞免爲进呈安奉髙宗皇帝中兴经武要略了毕提举官就差礼仪使各特与转两官依例加恩令学士院降制恩命不允诏勑具悉朕惟我烈祖以天授之资再造鸿业虽神机妙筭不可迹窥至于整戎经武之方安边制胜之画布在方筞焕如日星其在菲敢忘取法肆命纂辑裁为一书历年于兹廼克登奉提纲领使卿实颛之稽诸旧章其可不赏昔下武之诗爲继文而作也卿其辅朕懋建长筞以明昭于前人光时乃朕志区区品秩何足以辞所辞冝不允赐寳谟阁直学士朝议大夫前知成都府路安抚使黄畴若辞免除兵部尚书兼太子右庶子恩命不允诏勑具悉维蜀万里在天一方自昔祖宗之时巳隆牧守之寄当其临遣必有以宠其行越旣劳还必有以旌其最卿曩繇迩列出抚逺民其威名立㫁有张咏之风其简易弗苛如赵抃之政使𧖟丛鱼凫之旧俗咸厎乐生虽白狼槃木之诸夷亦皆効顺旣寛西顾爰命东归间阔六年喜风神之尚壮谆勤三䟽伟论议之可观冝登夏官常伯之聮併领春宫中护之职其思羙报母事谦辞所辞宜不允赐朝议大夫新除㩲兵部尚书兼太子右庶子黄畴若乞卑祠禄不允诏勑具悉朕以卿去国六年守藩万里念不见贾生之乆故式遄山甫之归置之大司马之聮宠以中庶子之軄方将屡趣燕闲之对俾罄所懐庶㡬力陈鲠谔之规有禆予聴偶兹移疾遽欲节安旣非尽瘁事国之素心亦岂侧席待贤之本志其思加啬亟厎有瘳茍未遂于造朝政何嫌于予告所请冝不允批答赐起复正议大夫右丞相兼枢宻使兼太子少师史弥逺再上表辞免皇大子册寳推恩转行一官恩命不允仍断来章批答省表具之朕闻子夺不同惟功是眡辞受何常惟义之归当予而刓印非所以劝功冝受而循墻非所以合义若昔圣贤之论尤严取舍之间苟有其名则兼金之重孟子弗以爲非不由其道则五两之㣲杨雄犹以爲泰今卿辅成储贰之徳于朕盖有社稷之勲祇进一官顾形三请夫赞龙楼之礼岂如卫翼之诚深伸虎拜之㳟孰若师承之道重况循常典非出异恩冝悉眷懐母烦词费所辞冝不允赐嗣秀王师揆辞免除少保依前皇伯奉国军节度使充万夀观使加食邑食实封恩命不允批答省表具之三孤之官在周爲寅亮天地之軄今虽名存实异然命数礼秩盖与丞相等朕未甞轻于授人也卿以温良易直之资耆明醇茂之识爲宗室祭酒视仪三事亦旣有年肆予考之彛章登拜亚保非独侈鉅典之成而已亦俾振振麟趾之族知有徳如卿然后足以当此位其爲劝励不旣多乎亟其祗钦母遏朕命所辞冝不允赐嗣濮王不俦上表再辞免特授检校少保依前昭庆军节度使提举佑神观嗣濮王加食邑食实封恩命不允仍断来章批答省表具之夫建元子以奉粢盛褒同姓以壮藩翰其事虽殊其爲尊祖重本一也孟子曰古之人所以大过人者无他善推其所爲而巳矣今朕因父子之亲而施恩宗族非善推所爲之谊虖方将以是励风俗厚人伦以敎天下之爱卿言虽力不得而从所辞冝不允仍㫁来章赐嗣秀王师揆再上表辞免除少保依前皇伯奉国军节度使充万夀观使加食邑食实封恩命不允仍㫁来章批答省表具之朕读诗至大雅曰怀徳维宁宗子维城未尝不置书三叹也于虖有国家者其可不宠绥同姓以爲藩垣之助㢤眇予小子嗣守丕绪惟修徳以固宗子者未尝一日忘庶㡬行苇忠厚之风兴于今日而况予一人伯父之尊三朝属籍之老褒崇之典其庸可后虖升华三孤亦旣晚矣卿而不冝尚谁冝之趣祗朕恩母或多逊所辞冝不允仍㫁来章赐正议大夫史弥逺再上表辞免特授光禄大夫右丞相兼枢宻使兼太子少师奉化县开国公加食邑食实封恩命不允仍㫁来章批答省表具之朕闻诸孟子曰所谓故国者非谓有乔木之谓也有世臣之谓也盖惟世臣与国同体故当以安社稷爲恱不当以辞爵位爲髙卿忠正勤劳素明斯谊廼者累然在疚尚䏻体眷倚之重勉服厥位以图经纶之功况今祥禫旣终礼制无阙是固悉心辅政之日也甲寅制书诞告有位羣工庶正佥曰允㢤卿其祗服训言迪朕不逮君臣同心克享上帝以迓续无疆之休卿亦与有无穷之闻岂不贤于辟宠之烦乎所辞宜不允仍㫁来章赐光禄大夫右丞相兼枢宻使兼太子少师史弥远再上表辞免皇太子讲授春秋终篇特与转行一官恩命不允仍㫁来章批答省表具之昔汉明帝之爲太子也䏻辨南阳之牍光武嘉之或谓其天资之美实然抑不知帝以十歳而通春秋揆事应物之权未有不繇学出者然以察爲明而昧君人之体殆当时辅导者之责虖睠吾元子蚤毓春宫而䏻建至筞以安朝廷举宏纲以尊君父非深穷春秋之大义者畴克知之夫非学无以通经非师无以明理磨礲浸灌日就厥徳卿之力爲多岂以训迪之劳而忘褒陟之宠忱辞虽切匪朕欲闻所辞冝不允赐太中大夫知枢宻院事雷孝友正奉大夫参知政事楼钥太中大夫同知枢密院事章良䏻端明殿学士通奉大夫签书枢密院事宇文绍节兼太子宾客再上表辞免皇太子讲授春秋终篇各特与转行一官恩命不允仍断来章批答省表具之朕惟三代之敎太子必使明孝仁礼义之经六㙯之有春秋所以着父子君臣之道愽求鸿硕敷阐精微卿以股肱之良参羽翼之重虽靡劳于诵说实深頼于仪刑越旣终篇所冝论赏夫学爲王者事匪专多讯之勤而习与正人居自有不言之益云胡抗奏自托罔功明两作离当勉禆于令徳日三成魄母徒贡于谦言所辞冝不允仍㫁来章赐文武百寮宰臣史弥逺等上表奏请皇帝御殿复膳不允批答省表具之朕以眇身获承宗庙常惧弗称以累付託之明属者风霆之警厥证甚异惟徳菲薄晻于政理故天动威以显朕邮在易有之洊雷震君子以恐惧修省是用惕然贬食避殿盖不若是无以见朕畏威罪巳之诚惟卿等恊同一心饬正庶事以辅子不逮廼所望也若夫抗章所陈蕲复常度顾朕寡昧方念弗足以御九筵之峻享四海之珍省愆未皇其敢议此尚体斯意母重有云所请冝不允赐文武百寮宰臣史弥逺等上表再奏请皇帝御殿复膳不允批答省表具之朕惟天人之应有若合符言行之㣲皆足致异比以烈风雷雨之警惕若上帝祖宗之临遇灾何止于侧身方食殆㡬于失匕亟虚正宁仍郄珍羞虽尽行挹损之文尚恐非感通之实而未逾信宿遽复故常虽衆志之愿然在眇躬其安敢况属郊禋之迩正蕲神聴之歆当益懋于寅威庶遄臻于昭假朕固有待卿母重陈所请冝不允赐史丞相弥逺再辞免皇太子读三朝寳训终篇转行一官恩命不允批答省表具之朕惟治效之隆替原于家法之废兴使夏之嗣王常遵大禹之戒而周之奕世弗坠文王之谟永平故事与汉以俱存正观元龟终唐而克鉴则其享国之有永讵止如今之所观肆惟眇躬祗蹈先训寳若珪璧铭之槃扜旣以是而饬身复用之而敎子庶一道之相继视百王而有光卿以元恺之才居绮园之任陪辅最乆讲明独深俾重晖之徳愈新而盘石之基益壮此而弗赏何以懋功陈义固辞岂朕所望所辞冝不允赐光禄大夫右丞相兼抠宻使兼太子少师永国公史弥逺上表再辞免勑令所修进吏部条法总类及百司吏軄𥙷授法了毕特转两官依例加恩仍进封鲁国公令学士院降制恩命不允批答省表具之卿以经世之学佐王之謩自登翼于万机首整齐于百度群材彚进蔚有庆暦元祐之风公道砥平浸还干道淳熈之旧复以余力裁成信书近酌唐铨别荐绅之流品逺参汉律旌刀笔之劳䏻坦然甚明来者可考如权衡之设轻重不得而私若泾渭之分清浊靡容其混迄底章程之定允资笔削之严涣汗甫须谦辞巳上知卿盛徳居存避宠之心顾国旧章难废懋功之典徃钦诏谕亟服恩徽所辞宜不允赐呉琰上表再辞免除检校少保加食邑食实封恩命不允仍㫁来章批答省表具之朕博观图史之传历考后妃之徳苟内助之贤尝有功于社稷则外家之福必流及于子孙故周之任姒世爲诸侯而汉之马邓门多贤者天道非逺较然可知维我国家壷仪最盛是生圣后光辅中兴保佑三朝与定大筞功徳之懿有光前闻肆卿一门宠荣舄奕将旄公衮先后相望而自比年以来老成凋落环顾近属惟卿独存慨然兴懐思所以褒异者久矣郊㮒大庆中外所同扬于大廷俾眡孤保所以报层闱之恩而爲内里之劝也朕志有在卿其勿辞所辞冝不允仍㫁来章赐通奉大夫参知政事兼太子宾客章良䏻上表再辞免今上皇帝㑹要礼毕转官恩命不允仍㫁来章批答省表具之昔鲁邦之寝敌谋在䏻秉于周礼世柤之恢皇业由复用于汉仪则知典法之废兴实系国家之隆替于惟我宋近酌有唐勒成㑹稡之书具纪施行之实使后世由之而稽决有司即是而讨论岂曰空文厥惟鉅典而卿蔚以使领相予礼容旣登奉之告成岂褒崇之敢后徃祗涣命勉抑谦词所辞冝不允仍㫁来章赐通奉大夫知枢宻院事无参知政事无太子宾客雷孝友上表再辞免进呈安奉高宗皇帝寳训礼毕转官恩命不允仍㫁来章批答省表具之惟治道之隆替原于家法之废兴使夏之嗣王常遵大禹之戒而周之奕世弗坠文王之谟则其飨国之甚长何止如今之所睹𬗟惟髙庙载造我家凡其一话一言莫匪大经大法念旣服行于平日更将诒示于后人肆命纂修式严豋进而卿蔚以近弼相时盛仪可无便藩恩命之加以示钦承祖训之重尚体兹意勿复有陈所辞冝不允仍㫁来章赐光禄大夫右丞相兼枢宻使兼太子少师鲁国公史弥逺再上表辞免三局进书转官恩命不允仍断来章批答省表具之卿以研测圣㡬之学铺张王度之文独秉政钧兼持史笔叙列圣亿万斯年之世系粲焉金技玉叶之辉裒中兴三十六载之叡谟重于洪壁赤刀之寳举嘉㤗开禧之行事倣李衢苏冕以成书并诒悠久之传帅自总提之力夫制作国之大典朕不敢轻爵赏君之大权朕不敢废勉祇涣渥母守谦辞所辞冝不允仍㫁来章赐朝奉大夫试左谏议大夫兼侍读郑昭先辞免除端明殿学士签书枢宻院事兼权参知政事兼太子宾客恩命不允仍㫁来章批答省表具之朕求当世之彦相与建当世之功有大臣之材莫如有大臣之度盖心平乃可揆物非量博不䏻受人故甞即其议论之间因以观其平昔之緼卿性资龢𥙿徳宇靓深探厥渊源一本圣门之正学望其容貌知爲天下之伟人自陟朝行徧居言责无偏无陂务持公道之衡不激不随雅得争臣之体佥谐旣允图任何疑繇七諌而擢机廷虽先朝之或有不六年而参国论盖近比之所无其思恩遇之隆益展谋猷之助兹爲美报焉用谦辞所辞冝不允仍㫁来章赐正议大夫知枢宻院事兼参知政事兼太子宾客雷孝友上表再辞免以皇太子讲毛诗终篇转一官恩命不凢仍㫁来章批答省表具之朕闻六经皆圣人作而洙泗之间启告学者独于诗尤详焉盖可兴可群之未究无以知事君父之方周南召南之不爲必有正墻面之虑夫学者犹尔况于承祧贰极之重者虖今吾元子刻意是经优而柔之徳器日茂朝夕辅导师宾之力爲多进秩㫝功厥惟常典卿其母辞所辞冝不允仍㫁来章赐金𬗋光禄大夫右丞相兼枢宻使兼太子少师史弥逺上表再辞免进呈安奉髙宗皇帝中兴经武要略了毕转官恩命不允批答省表具之朕惟周汉再造之君孰若宣光甚盛之烈然诗人歌咏仅存赫赫业业之累章史氏形容不过﨣﨣明明之数语未有萃三纪张皇之畧爲一编㑹稡之书言其震叠则不测如雷霆窥其变化则无穷如天地俾予小子获监观之益繄吾元臣专典领之功越进崇阶岂云滥受徃祗茂渥母或固辞所辞冝不允赐金紫光禒大夫右丞相兼枢宻使兼太子少师史弥逺再上表辞免进呈安奉髙宗皇帝中兴经武要略了毕转官恩命不允仍㫁来批答省表具之人主之孝以扬祖烈爲先国家之事以饬戎昭爲急比勒成于鉅典悉登载于明谟俾中兴攘夷复古之功垂于永人而今日经武整军之略有所据依于朕岂小𥙷㢤非卿谁䏻办此冝膺懋赏勿复终辞所辞冝不允仍㫁来章赐正议大夫知枢宻院事兼参知政事兼太子宾客雷孝友上表再辞免进呈安奉高宗皇帝中兴经武要略了毕同提举官特与转两官依例加恩恩命不允仍㫁来章批答省表具之朕惟皇家复古之勲伟髙庙平戎之略虽勉遵时晦不欲黩武以病生灵而申儆边虞未始恃和而忘守僃迨至玁狁整居之暴迄收佛狸送死之功睠是宏规布于方册俾鉴观而有补繇典领之得人岂以成劳而忘信赏与其伛偻再命坚卿辞宠之心孰若张皇六师助予经武之烈所辞冝不允仍断来章生日诏赐史丞相生日诏勑弥逺东方曰春萃乃干坤之瑞西平有子爲吾社稷之臣千龄符夣弼之占再世决和戎之议勲庸甚伟夷夏具瞻揆𥘉度于孟陬允恊灵均之赋保睂寿于鲁国方赓凫绎之诗重申台餽之朌式侈门弧之庆赐少传呉瓌生日诏勑呉瓌汉都马邓之贤首推耆徳周岳甫申之降属在兹辰方自适扵燕頥冝永绥于夀嘏特伸颁式庸示眷懐赐参知政事楼钥生日诏勑楼钥月临冬仲天祐皇家当剥烂复反之时适阳盛隂微之始生吾元老爲国正人方参秉于事枢冝宠加扵赐式益绥夀嘏庸副民瞻赐右丞相史弥逺生日诏勑弥逺千戴风云之㑹式契休期四明仙圣之区实钟英气属此㤗通之月生吾鼎辅之臣世秉机衡功施社稷往致便藩之钖用迎耆文之祥赐嗣秀王师揆生日诏勑师揆乃睠贒王惟时耆哲清心寡欲味黄老之格言迪徳秉彛蹈间平之雅躅属当初度爰钖多仪祝卿鲐背之年壮我犬牙之势赐右丞相史弥逺生日诏勑弥逺帝赉说以正四方商邦嘉靖天生晟而爲万姓唐室中兴睠予社稷之宗臣时乃干坤之英气歌降神于骏岳旣赓周雅之诗纪初度于孟陬更恊楚骚之赋其加蕃钖以介修龄赐少傅呉瓌生日诏勑呉瓌思齐大任仰徽音之如在不显申伯伟耆徳之独存属此仲春时维初度其加异渥以介龎禧奖谕诏赐毕再遇荡平淮㓂显有劳効奖谕诏勑再遇比者淮楚之郊姦民啸聚毒流县鄙害及蒸黎朕意其本心或出诖误姑从柖谕许以自新廼负固以罔悛至弄兵而未巳卿忠勇票锐爲国爪牙布宣王灵指授将略卒荡平于羣丑以绥靖于一方捷奏踵闻威声大振缅惟尽瘁良极叹嘉今氛祲旣淸式寛予顾疮痍未复尤恻我心卿其收辑散亡拊循凋瘵尽解犊牛之带佩亟安鸿鴈之哀鸣时乃之休惟朕以怿故兹奨谕想冝知悉西山先生真文忠公文集卷第二十二西山先生眞文忠公文集西山先生眞文忠公文集卷第二十三西山先生真文忠公文集卷第二十三翰林词草勑书赐湖北安抚使充京西湖北制置使李大性银合夏药勑书勑大性朕䆳处穆淸轸懐炎赫睠言侍从之老方剧藩垣之劳钖以珍良助其节适尚广蠲痾之泽亟苏苦热之民赐御前诸军都统制李贵王大才荘松银合夏药勑书勑李贵等朕身居广厦心念和门属兹烁石之时嗟我擐金之士其攽药饵以涤歊烦赐安南国王李龙翰暦日勑书敕安南国王李龙朕稽尧典之授时裁成历纪倣周人之颁朔逺暨藩方眷乃忠纯爲予屏翰念将更于华歳其预钖于新书钦奉国章益修侯度赐江淮制置使黄度冬药勑书勑黄度卿以鲐背之年任麟符之寄劳于王事念在朕心属当严沍之辰虑爽寝兴之节冝须名剂以辅冲和赐都统制王喜马军都虞候许俊都统制刘元鼎李贵王大才庄松何汝霖副都统制吕春李好古卢彦张威石宗水军统制冯榯银合夏药勑书勑王喜等朕推夏王扇暍之心陋唐室生凉之赋其于兆姓尚欲𬒳之清风矧我将臣可不念其瘅暑赐尔西山之剂彰予南面之仁吊祭安南国王勑书勑安南国王嗣子李昊旵维乃先王世守藩服恭勤匪懈贡献以时三纪于今始终一徳奄玆讣告良恻予懐卿嗣事云𥘉衘哀罔极尚其节抑式迓宠光赐安南国王嗣子李昊旵嘉定十年历日勑书勑朕在舜玑衡谨乃授时之政布周正朔曁于出日之邦式睠藩方夙陶皇化将旧封之载袭冝新历之首须徃服宠光益䖍屏卫大礼册文郊祀大礼前二日朝献景灵宫圣祖天尊大帝册文伏以皇矣有宋受命溥将仙源肇开自我道祖发祥储庆敷遗后人粤惟眇冲获典邦祀迎日之至将见于郊徳馨未闻奚自眧假圣灵如在尚克相之俾臻厥成以介景福郊祀大礼前一日朝献太庙祖宗帝后册文伏以维我祖宗克堪用徳延鸿寳命以卑后人顾循菲凉惧弗胜任将以亚歳有事于郊率循旧章先飨宗庙于赫列圣威灵在天尚其相之俾迄熈事膺受多福垂休无疆圆坛祭飨昊天上帝册文伏以皇皇后帝照临万方厥棐惟忱厥辅惟徳以寡䏞获承宗桃頼天降康中外厎定报本之义其敢弗䖍翼翼小心躬修元祀匪曰析福私于眇躬惟民之安斯国之庆圆坛祭飨皇地祗册文伏以至㢤坤元与天同大是生百物以育兆民比年以来农扈告稔媪神钖羡寝济登兹顾惟菲凉其曷以报敬迪彛典合祛于郊兢兢一心庶克昭事尚祈纯佑以固邦基圆坛祭飨太祖配飨册文伏以昔在周室禋祀是严谁其配之皇祖后稷维我艺祖肇造邦家功大徳崇有光于古肆惟冲眇嗣守庆基创业之艰敢忘厥自兹率旧典升侑于郊威灵赫然尚克顾飨圆坛祭飨太宗配飨册文伏以煌煌寳命太祖受之赫赫庆图太宗成之二后在天如周文武眇末小子获承丕基推迹本元其敢不恪属兹亲祀并侑是崇尚其顾歆克昌厥后青词祝文祈晴设醮靑词伏以事天事地夙罄精忱时雨时旸未臻休应念兹𧖟月重以麦秋讵意浃旬之间偶遭霖涝之変三盆将献恐妨就簇之工五谷最先惧失食新之望况连歳旱荒之相踵而四方愁叹之未纡重罹此灾一至斯极皇矣上帝本溥愽以好生今此下民将困穷而阽死愿回慈愍亟扫隂霾庶寛寒馁之忧少逭菲凉之责无任恳祷之至太阳交蚀奏告祝文清台占象阳曜有亏惟徳不明天降厥咎惕然祗惧不敢康宁神其相之亟复常度祭谢祝文太史有言阳曜当亏隂云蔽之象弗下着尚虞四方或暏兹异不忘祗惧冀格神休求晴设醮青词穑事方兴咸切丰年之愿梅霖不巳复罹积潦之灾慨念平畴卷爲巨浸霑体涂足二时殚种莳之功疾首痛心一旦堕渺茫之境惟徳弗类上干至和彼民何辜使就死地愿收隂沴亟涣阳明庶㡬髙卬之获全尚或有无之相𥙷于神特嘘及之易而民免沟壑之忧沥恳投诚鞠躬请命祈晴祝文旱蝗连歳民力巳殚霖潦弥旬田功将废顾眇躬之不徳嗟有衆之何辜亟控精忱愿祈休应扫除隂沴焕赫阳明庶寛暑雨之咨迄厎丰年之庆又首夏以来常隂爲沴昔旣妨于𧖟麦今复害于粢盛载循菲尤重竞惕冀苍穹之垂悯俾白日之显行免贻穑事之忧少慰农人之望祈晴感应报谢祝文比以积隂干阳滛雨爲沴田畴告病闾巷兴嗟祗露丹衷恳祈鸿覆大明有赫宿潦顿收仰繄善应之仁获济倒垂之急敬伸报谢庸表精忱终祈大造之曲成庶或丰年之有望宗庙祝文报恩天庆观青词伏以霖涝爲灾粢盛告病亟摅丹悃䖍扣苍穹曦驭上腾隂霾尽扫少慰群元之望仰繄大造之仁用控精诚少伸报谢尚终祈于覆育庶迄厎于登成茅山崇禧观启建瑞庆圣节道场设醮青词伏以保右自天方洪图之丕衍诞弥厥月属初度之载临睠句由之名山崇列真之䆳字肃陈菲荐祗按灵文伏愿精意黙孚飈游来格歛时五福敢专郷于眇躬绥厥兆民冀同跻于夀域满散朱表伏以十月爲良属临载育九天虽逺不越棐忱用慿金箓之秘文仰扣玉虚之真境所期寰宇皆爲尧舜之民敢曰眇躬独冀侨松之夀太阳交蚀祭告祝文伏以季冬之吉日有食之顾惟不徳致此大异侧食祇惧靡敢康宁神其相之迄复常度尚飨祭谢祝文伏以以人占天曰日当食隂云布濩景曜靡亏尚虞四方或睹兹变侧躬祗栗冀格神休尚飨茅山崇禧观启建瑞庆圣节道场设醮青词伏以载震载夙聿临弥月之期来下来崇冀获上天之祐缅惟福壤近在陪都肆命羽流就严寳供恭愿精忱孚达景贶遄臻偃伯灵台包五兵而不试卜年郏鄏绵万世以无疆满散朱表伏以寳鑑丝囊纪佳辰于诞序琼章蘂笈敷妙韵于殊庭旣胜㑹之崇成谅灵釐之毕集歛时五福岂凉菲之敢专延及羣生冀洪纎之各遂太一宫申乞撰星辰不顺保国安民内中后殿设醮靑词伏以皇风丕洽五星连珠纬之光帝治质隆七政顺璇玑之度苟践履有毫釐之媿斯灾祥甚影飨之随臣猥以眇躬早膺休命虽陟降不忘于对越而精神或昧于感通比览日官之言屡陈干象之异火行垒壁歳犯明堂顾谴告之相仍皆菲凉之所召夙宵自警震惧靡遑是用㳙日陈仪洗心归命冀鉴临之赫赫消祸变于冥冥宋有善言星期必退齐无秽徳彗或可穰庻慿悔艾之诚亟厎和平之福修整攅宫殿宇围墻补种窠木奏告昭慈圣献皇后等处表文伏念东望禹㑹春云蔼然顾詹山陵澘焉出涕松槚是植栋宇是修用严孝思敢不昭告恭淑皇后祝文伏以慨望寝园追懐后徳以时种植併饬缮修诹日旣良不可不告郊祀大礼礼毕奏谢吴天玉皇上帝圣祖天尊大帝元天大圣后表词伏以候气黄宫展诚紫畤顾惟凉徳深虞昭格之难幸迄盛仪获覩熈成之庆仰惟大造实鉴菲衷敬演冲科用伸䖍谢奏谢诸帝后表词伏以穆卜新阳恪修元祀既迄燎薫之礼遂敷旷荡之恩幸赖鸿休获成熈事䅲彜章而昭告䔬灵鉴之具孚郊祀大礼礼毕祭谢南岳东海南海南渎祝文廼者日南至亲祀于郊兢兢焉惧弗克任蒇事之夕神光焕然嘉应飨答维乔岳之灵实隂相之俾臻于有成其曷敢忘报南鎭㑹稽山祝文维南有山寔曰㑹稽巨屏屹然爲国之镇属兹亲祀宻借灵休迄臻厥成其敢忘报攅宫修换殿宇补种窠木奏告昭慈圣献皇后等处表文伏以鼎湖弓劒莫留龙去之踪禹㑹山川犹记象耕之迹属临春序追怆僊㳺加葺栋楹增培松槚式寓孝思之笃用伸昭告之䖍恭淑皇后祝文伏以阳春将半朝露既濡缅瞻禹㑹之名山追怆长孙之贤佐增修园寝用妥神灵内中后殿设醮祈祷丰稔歳康保国安民靑词伏以天作之君实司民物之命政失于下斯盭隂阳之和廼者春夏以来雨旸弗节行都地震骇变异之非常近甸水烖痛生灵之何辠静言咎证寔儆眇躬旣克巳以励省修之诚且多方以行寛䘏之令庶尽弭灾之实嘿囬眷命之祥更演冲科冀垂景贶五风十雨长销干溢之虞四海九州共洽丰穣之乐控忱以祷得请是期无任䖍祷之至建康府茅山崇禧观启建瑞庆节道场设醮青词伏以五百年王者之兴自惭匪徳三十六洞天之胜无越兹山就蒇醮筵肃迎仙驭庶精诚之易彻致景贶之遄臻敢冀眇躬独超广成子之寿愿令率土悉陶华胥民之风朱表伏以诞序载临醮仪告僃敢摅忱愿洊扣髙灵风雨和时屡获茨梁之庆江淮淸晏永无烽燧之惊进呈中兴经武要略安奉靑词伏以于惟髙皇再造我宋赫赫业业嫓宣王立武之规﨣﨣明明迈世祖沈㡬之略乆编摩于宥府将登奉于寳储载考旧章冝伸昭告中殿祝文伏以炎正中微寓内糜沸维我髙庙绍开中兴雄㫁庙谟具在方册肆严纂录以示后人将登寳储是用昭告建康府茅山崇禧观启建瑞庆圣节设醮青词伏以初度载临敢诧虹流之瑞名山在望夙标鹤集之祥即金堂玉室之胜区按蘂笈琼章之秘箓庶㡬丹悃获彻苍旻愿俾黎元重见燧人之治岂云菲质独齐少广之年未表伏以念言良月实届诞辰爰即金峯载陈寳醮愿与元元之衆同飨升平敢云眇眇之躬独私眉夀春端贴子端午贴子词皇帝阁六首五言庚午仍重午离明正继明炎图千万歳从此愈光亨又玉帛交邻后清隂满塞榆苞桒存至戒犹佩辟兵符又有意甦民瘼无心玩物华秪求三歳艾休进五时花七言当宁求贤轸虑长毎因佳节忆沉湘不湏五色纫成线自有忠言补舜裳又延英昼永汗霑衣正是君王访问时应笑开元恣骄乐粉团争射学儿嬉又圣心日日望丰年清晓鑪熏彻九天二麦登场𧖟着茧平畴新緑又连阡皇后阁五首五言仙木浮琼醴香菰簇寳槃汉宫三十六争奉圣人欢又槐影緑成围腰轝茧馆归我躬惟服澣先织衮龙衣七言披香殿里绣筵开九节菖蒲七寳杯应念臣劳如卷耳欲将厚意酌金罍又爱民一念彻渊泉内府时时出禁钱只此自添无量夀何须彩索颂长年又珠箔轻明暑气㣲静披图史监前徽堪嗤唐室耽逰燕谩借裙𥜗作妓衣皇太子宫五首五言彩索金爲缕香秔玉作团从今逢午节岁岁奉亲欢又银牓青宫里天风五月秋应怜耦耕者曝背向农畴七言午漏遟遟滴玉壶清隂羃羃布庭除只将底事销长日大学中庸两卷书又居仁堂上薫风满闲把骚章子细㸔令节岂徒供黍栋巧言端欲戒椒兰又焜煌八字彩毫书铁画银钩炤坐隅心正自䏻祛百厉辟邪安用道家符春贴子词皇后阁五首五言寳扇彩云开宫粧衬玉梅共持千岁柏争献万年杯又寳字泥金帖工夫剪刻四时俱百顺可但庆冝春七言晓来寛大诏初须物物咸霑雨露恩共仰生成归帝力谁知辅佐属坤元又笙歌北院连南院景物新年胜旧年梅桞也知天意好十分粧点鬪春妍又御沼春融氷半澌偶观流荇巳参差因时有感闗雎咏寤寐难忘窈窕思端午贴子词皇后阁五首五言翠浪两岐麦氷丝八茧𧖟今年收倍好歌颂满周南又日永坤宁殿时将万卷㸔从容聊洒翰寳扇舞龙鸾七言红榴紫槿映池台玳席还当水殿开借问天颜何大喜皇储亲奉万年杯又水晶帘卷午风轻万壑清寒凌室氷闲奏薫絃思解愠肯敎人世独炎蒸又才过端辰又诞辰天家风物鎭长新六宫竞献长生缕一缕应期一万春春贴子皇帝阁六首五言嘉定无疆历才𨳩第五春金穣端有兆太歳恰居申又新歳朝元使龙荒万里来至仁天广大朔漠亦春台又雉扇开金殿云韶奏紫庭天颜知有喜班首是前星十言万宇新歌大有年又㸔瑞雪粲琼田太平和气随春转斗米从今三四钱又东风昨夜入帘帷便觉深宫漏影遟一曲凉州花尽放不湏先作报春诗又阳进隂消属此时凝旒南面盍深思微臣自媿无规諌愿献元朝学士诗皇后阁五首五言寳胜千春字琼樽九醖香六宫齐上夀地久配天长又金屋春容早铜楼晓色分奉觞天一笑圣子似周文七言栁眼窥春煖欲眠梅粧点雪鬪新妍一年好处如今是逺胜清明寒食天又谁赞东皇转化钧宫中尧舜亦深仁秪将一点阳和意散作干坤浩荡春又烟花万匝绕坤宁独把牙籖手不停爲要八荒皆夀域彩毫亲䟦度人经东宫五首五言薄薄觚稜雪融融甲观风晴光挟和气先到少阳宫又灯市千门月花时万井春朝来资善议犹自问穷民十言画堂金㮄掲居仁万物知关念虑深一点阳和从震出助成天地发生心又鹤驾通宵入问安龙墀清晚押朝班天颜喜见重轮月春色先回万歳山又济济儒冠萃讲庭韦编竟日共研精还将泰象参人事要使羣阳更彚征皇后阁端午贴子词五言夣月佳辰近端阳令节新何湏纒綵缕金母自千春又艾乕垂朱户槐龙舞玉墀昼长无一事秪诵二南诗七言三盆茧巳缲氷缕五色丝新织海鲛不但綵缯华莭物要成龙衮待亲郊又䁱来金殿沭兰汤因感骚人兴寄长重劝君王勤采善由来香草比忠良又元武门前罗百戏昆明池上闘千艘圣人不事逰观乐翻笑前朝侈燕敖嘉定六年春贴子词皇后阁五首五言圣徳天同大熈然万物春谁知载厚发育辅深仁又内殿称觞早仙班拥翠翘春来多乐事人日是明朝七言翠辇廽从五福宫管絃声里万花红熈熈和气皇州满都在干坤槖籥中又玉梭织就衮龙衣巳奉君王泰畤祠凖拟腰轝临茧馆清明前后浴𧖟时又一夜东风到集芳满园红紫巳低昻寻花问栁非吾事燕坐坤宁春昼长皇后阁端午贴子词五言玉佩响琼楼天风五月秋人间正炎热犹轸圣情忧又读罢怀沙赋重哦卷耳篇慇懃劝明主属意在求贤七言记得当年夣月符浴兰节后恰旬余欲知天钖无疆夀认取仙蜍颔下书又贝叶新传寳藏经圣心端爲福群生从今物自无疵疠安用桐君纪药名又瑶池十丈藕花香淸赏尤便水殿凉闻说内家多乐事前星亲自捧霞觞致语口号金国贺正旦使人到阙紫宸殿宴致语口号勾合曲词致语闻月正元日舜门广辟于四方春王三朝汉殿毕来于万国恭惟皇帝陛下継天御极法古陈仪警跸而下东厢衣裳而正南面宾胪并设肃大廷鹓鹭之班僸佅具陈小异域鱼龙之戏等忝居法部敢献民謡口号榆关玉塞静无尘嘉定如今第四春两国交驰通好使八荒同作太平人翠鼍皷奏娯嘉客白兽樽浮赏諌臣圣暦从兹天共逺年年玉帛㑹枫宸勾合曲云上天需皇欢浃而羣臣醉雷出地豫乐音调而四时和上恱天颜敎坊合曲金国贺正旦使人到阙紫宸殿宴致语口号勾合曲词致语闻东风入律回万宇之阳春南面垂裳受四方之宾贡恭惟皇帝陛下天容睟穆圣徳昭清当干坤交泰之辰作君臣相恱之乐举觞太极殿未夸唐室之元正置酒长乐宫更陋汉朝之十月等缪参法部輙献衢謡口号六龙扶辇下云间紫殿风㣲响佩环朔漠逺驰邻国信前星亲押外朝班九宾重译曕宸极万歳三声绕夀山大史预占年大有更添喜色上天颜勾合曲法酒三行方祝圣人之夀钧天万舞冝杨治世之音上奉宸欢敎坊合曲瑞庆节集英殿宴致语口号勾合曲词致语闻千岁河清适纪千秋之节万官星拱同称万夀之觞㳟惟皇帝陛下徳配干坤泽流雨露光照绮兰殿上未夸汉室之开祥春生花蕚楼前窃小唐家之张燕口号皇家卜世过周唐天启眞人应运翔抱日预占恭邸夣飞龙曾报皖山祥翠云影外来金母红雾香中拥玉皇乐府贱工无以祝愿将金鑑代珠囊勾合曲虎拜万年旣祝圣人福夀鳯仪九奏冝扬治世之音上恱宸颜敎坊合曲金国报登位使人到阙集英殿宴致语口号勾合曲词致语闻合两国之成瑞节逺驰于星传设九宾之礼宴觞载举于天庭伏惟皇帝陛下大徳难名至仁无外弓载戈载戢常存安天下之心酒如渑肉如京特厚遇使臣之意欢声振地和气回春等服在伶工敢陈口号口号时平朝野寂无譁南北欢盟共一家不遣纤尘惊塞上要将和气匝天涯星驰琛币来邻境云拥衣冠㑹正衙圣泽汪洋天广大侍臣何惜醉流霞勾合曲君子之酒旨且多方初筵之有秩治世之音安以乐冝雅奏之载扬上恱天颜敎坊合曲西山先生真文忠公文集卷第二十三西山先生眞文忠公文集西山先生眞文忠公文集卷第二十四西山先生真文忠公文集卷第二十四记明道先生书堂记圣人之道布在方册昭然示人至矣尧之授舜曰中而巳舜之授禹加三言焉其曰人心者人欲之谓也其曰道心者天理之谓也择之精守之一而后中可执中也者天理当然之则而一毫人欲之私无所与乎其间者也大学论语孟氏指言义利之分皆同此意未甞以天理言独见于乐记曰不能反躬天理㓕矣又曰物至而人化物也者㓕天理而穷人欲者也世谓记礼之书类出汉儒汉儒之言传者多矣有及于是者乎自时厥后道日晦冥更千余年以及我朝治敎休明风气醲厚于是始有濂溪周子出焉独得不传之妙明道先生程公见而知之阐幽发㣲益明益章今观遗书所载先生论学必以达天徳爲本论治必以行王道爲宗有天徳而后可语王道天人内外一以贯之无殊辙也故先生尝语学者曰吾学虽有所受然天理二字自吾体验而表出之呜唿至㢤此所以上继尧舜孔孟之统绪而下开万世学者之准的也欤夫维天之命于穆不巳品物流形而理赋焉仁义礼智之性恻隠辞逊羞悪是非之情耳目鼻口四支百骸之爲用君臣父子兄弟夫妇朋友之爲伦何莫而非天也人知人之人而不知人之天物欲肆行义理汨䘮于禽兽奚择焉知人之天然后知性善知性善然后能穷理䏻穷理然后䏻诚意以修其身推之于治国平天下无非顺帝之则也先生之生钟乎元气之㑹学之所至纯乎天理故其生色也盎然若春阳之温其吐辞也泛然若醴酒之醇同设敎于家而士之愿从者衆同争新法于朝而天子亮其忠用事者感其诚一时忤意者皆贬而先生独卑宪节力辞不就去之乆而犹见思及其殁也士大夫知与不知皆爲流涕以爲使时见用必将有绥斯来动斯和之効而重哀生人之不遇不得与于先生佐兴王道之泽也非夫先生之心之学纯乎天理其孰能与于斯乎先生之仕也尝主江宁之上元簿攷其设施若均田赋兴水利息邪说正人心等事皆天理之流行着见者也中更变故郷之人士罕有䏻言之者干道中资政殿学士刘公珙知府事始祠先生于学官而侍讲文公先生实爲之记则旣较然昭着而足以风厉学者矣其后主薄赵君师秀复即𪠘舍之前爲屋数楹以寓尊事之意而庳隘弗称嘉定甲戌临川危君和嗣居其职始请于帅守莆田刘公榘增而大之时将漕在焉捐金三十万粟二十斛以助之未㡬豫章李公大东长乐李公珏继至咸相其役爲堂三间中严像设而扁之曰春风其上爲楼髙明洁清内爲斋二东曰主敬西曰行恕后爲小室焉曰读易外爲斋一曰近思斋之侧爲亭曰静观又将爲两庑翼之而刻墓表与河南雅言于其壁危君之于斯役勤矣𥘉刘公之经始也尝属爲之记危公又重以爲请再三返而不置以固陋力辞而不可得也顾自惟念少知诵习先生之书初盖茫然不知所向乆而粗若有见者窃谓自有载籍而天理之云仅一见于乐记先生首发挥之其说大明学者得以用其力焉所以开千古之秘而觉万世之迷其有功于斯道可谓盛矣而其所以进于此则又有二言焉母不敬以操存于未发之先思无邪以戒谨于将发之际涵养省察动静交饬知天事天二者兼尽及其至也中一外融显㣲无间则虽人也而实浩浩其天矣若是者其于先生之道抑有合乎否也过不自料次第其说以授之危君幸以爲然则刻寘堂上以示来游于斯者使知先生之道虽髙而用力有要万有一可爲兴起之助云尔永春大夫御史黄公词记嘉定丁丑被命守温陵至之日延见黧老问田里疾痛痾痒与前守令之贤而可法者欲考其行事而爲之师则有以永春大夫三山黄公告者谓其遗爱余泽在人也深去之六十年而后未有及之者问其详则亦不䏻道也未㡬乃得朱文公先生所爲公墓志读之其略曰始予试吏同安闻旁邑永春有贤令尹曰黄公公廉疆介察见微隠吏不䏻欺而民不忍欺他县民有冤讼率请诿公以决其条敎科指操验稽决人皆传诵以爲法间尝以檄书按事渉其境道旁小民称说令尹不容口其禁令要束大抵皆崇礼义厚风俗戢吏姦䘏民隐之意其言明白简切而其逹之也逺近幽隠无弗暨者泉之士大夫爲予言永春自故司諌江公民表爲令有善政民称思之以爲无䏻继者今黄公节守殆无愧江公而吏事精密有过之者又云公来永春承㓂乱蛊弊之余田来多荒民力凋瘁公至首蠲其宿负民有鬻业而税籍不除者悉釐正之其文书或不具则履畞而均其税于是豪家无得幸免而贫弱以苏民输赋或后期不使吏与其间独掲其姓名爲之期日而闻者相先以至不一歳流庸尽复赋入再倍其𥘉公又痛以廉俭自约饬凡例所当得公廨銭悉输之官到罢挈家当计庸受直亦不取至于燕㳺餽遗之费又皆一切屏絶而钓考出内则必以身亲之吏无得容其姦于是廪有余粟军有余钱乃视民所病凡前日无名之赋可罢者如浮銭之属皆罢之不可者如上供银亦爲损其虚估之直宗子米则以他銭代输一歳至𢾗百万左兾军自漳徙屯郡下当治营屋郡分以属县他县征调输载民不朦优公独出库钱僦工徒取竹木具陶瓦分寓便舟以徃为屋余千间而邑人不之知也里正旧以诛求破产前后相属当役者畏避百方惟恐不得脱至是乃有投牒争先为之者尝有寡妇负租而迯公寛其期以召之来则使之庸织于人以渐偿所负又尝有请鬻牛以输负租者公悯然曰柰何使汝失一歳之计今春姑以丐汝秋成而输未晩也其人欣然聴命及期果如约盖其及民之大者旣已周浃而于其细者又皆曲尽如此独豪家大姓侵刻细民则捕劾穷治之无少贷他所听断发摘隐伏人以为神而卒帰于仁恕也大治学宫辟其衢路斥去喧杂作亭其前而刻词以厉学者语意甚伟延择修士课试以时士子上谒者接之于学讲学之外一毫之私不敢及也有儒冠而以博讼者为设席听事之旁课以论孟通者罢帰否者唿其父兄惩以二物由是俗为一変始至欵谒羣祀以文告曰令有昏墨神其殛之视社稷祠坛隳弊甚即命改为而又植以名木至今人犹指以思公名曰御史林遭旱出俸銭具牲酒躬走羣望穷极幽崄不以劳为惮雨为立应愚民奉佛徃往私立塔庙以便期集僧以是得杂处市里间乱伦败俗爲良民患公按律令尽撤之且禁僧母得复居外宿弊顿革丞有女病若有凭之者巫曰故逻卒也死而役于城皇之神实爲崇公怒曰是安敢然杖其土偶而投之溪流女病即愈始时县人颇神事之巫史因託以爲妖至是乃息先生叙公爲邑时事如此而又繋之以铭曰我观黄公古人之风其刚方而㓗㢘者义之操其慈爱而惠利者仁之功呜唿先生非轻许人者也若仁与义尤先生之所不轻子也廼独归之于公则公之爲人可知矣其爲政于永春者又可知矣世尝言今之人不古若观公所爲其有异于古循吏否耶又言人情媮薄不可以义理化观公以善晓民而民从之易若此秉彛好徳之性亦曷尝泯耶县人故生祠公公没而咏歌之弗替也独其遗像嵗久不存祠屋亦浸就圯乃属县大夫使新之而求像于公之子寺丞君榦奉而祠之以慰是邦无穷之思呜唿公今逺矣世之君子得位而居民上者苟䏻师公之所以治巳者而推之以治人则是亦公而巳矣窃愿与同志之士共勉焉若夫刍狗其人鬼魅其俗务以法律驱而智巧胜者岂独爲公之罪人抑虽愚亦所不忍闻也公讳瑀字徳藻去而爲御史有直声旋以病补外识者恨其不大施云明年十一月己卯朝散大夫右文殿修撰知泉州军州事真徳秀记潮州贡院记嘉定十二年闰三月壬子潮州贡院成郡学职十有四人以其绘事之图来请记余旣受图于使者则进而问之曰始余读梅溪王公诗知潮之有贡院乆矣今者所创将新其旧耶抑改作之也且其地焉在曰郡城之北有曰鳯啸坊者故试士之所也郡地之东有曰登云坊者今试士之所也故基之废八十有八年而今始复其旧也问其所以复之意曰以形势言之则背负五龙前峙金鳌大江之水囬环而萦带双旌鴈塔骈罗而鼎列者昔人卜地之胜也旁聮民庐后迫隍水山川淸明之气逺而弗瞩市㕓讙嚣之声迩而狎闻者近歳草创之陋也况夫以人物则昔盛而今歇以规抚则前敝而后隘此其复之之指也余于是竦然曰春秋大复古谓其复之而当也是役也复之而当春秋之法所冝书然余不知主之者爲谁与费之所自出则又曰知是役之当爲而勇以决其议者郡太守莆阳陈公也知是役之可爲而力以任其事者别驾浚仪赵侯也若夫考视工程则寓客之贤曰王君恪勾稽出纳则郡庠之隽曰方遇施仪鳯等实分任焉而吏弗与也㑹其费用之目爲钱千三万有竒郡之所捐者百万别驾半之自余则爲士者合以相焉而民弗知也予曰嘻是真冝书矣盖今之爲守贰者有簿㝡丹墨之殷有牒诉听理之烦苟能是则曰吾之责塞而人亦莫之责也今二君子者廼独尽其心于责之所不及非贤而能之乎然使邦之大夫士不能恊智并力以讫于成则二君子虽有必爲之志其势将有未易者然则诸君亦贤也㢤虽然愿有献焉夫所爲复选士之宫于旧观者非以舍庳狭而就髙明故耶学者之于学亦若是焉而巳尔夫以三日之试犹必惟庳狭是去而髙明是趋则士之尚志立徳以终其身者其可苟乎故莫尊于道义莫美于名莭士而志乎此则上达之基也莫累于势权莫洿于货利士而志唿此则下流之委也辨是非于锱铢之间决取舍于熊鱼之际昔者潮之君子盖有庶㡬乎此者矣今诸君将由科举以进于天子之廷则其于义利之分诚不可不早辨也若知媒富贵而巳是岂贤守贰所望于潮之士者㢤陈公名憺字伯廷由太学上舍赐第赵侯名善涟字清卿亦以文学中甲科云院爲屋千有三百楹其制具于图者此不着四月某日具位建安真记懿孝坊记懿孝坊爲吕氏女立也吕氏女名良子年十八父得疾濒殆女晨夕侍汤剂非口尝不敢进毉屡易弗效无所归尤则祷于祖若妣拜且泣曰吾父所以属疾者意吾祖若妣欲其相从于地下也父平生独喜耽书不善执事善执事者莫如儿儿请以身代又拜且泣夜则焚芗祀天词甚苦且刃股肉粥而进时谯门皷再通群鹊遶屋飞噪仰眡空中有大星三烨煜如月正照櫩楹间精魄森然若有鬼神异物隂相之者越翌日而父瘳十日而遂复予闻而嘉之夫以身代君者金縢之事也吕氏女生深闺中朱尝从师友讲问学而其请父之辞乃与金縢之义叶顾不异㢤君亲之身重于其身无哲愚咸知也物欲昏焉利患憷焉始䘮其本真尔惟诚于孝者心纯而虑一心纯而虑一则其天者全天者全则其心与圣贤之心一也夫以女子而䏻致其一日之诚犹若是况于学道之君子终其身而从事焉则其进于圣贤之域庸可御乎始良子请代父时女弟细良年十六輙相从拜祷良子郄之细良恚曰岂姊䏻之儿不能耶盖二女子争相爲孝如此呜唿人谁无亲有亲而不知孝孝而不一于诚者皆吕氏之罪人也昔栁子厚作孝门铭曰懿厥孝思玆惟淑灵予谓懿孝之名施之吕氏爲冝称故以是表其闾父洙字鲁望世儒家居贫自立于学视其女可知其父云嘉定十二年八月丁亥郡守建安真记忠孝祠记忠孝祠者祠唐义阙林公攒国朝皇城使赠司空忠勇苏公缄也二公何以祠曰林公以孝行称苏公以忠节显祠之所以劝臣子励风俗也昔之君子以是名于世者衆矣奚独祠二公也二公泉人祠爲泉人立也然则泉人以忠孝着独二公乎曰不然也泉之士多工于文而言䏻文者必曰欧阳生詹取其尤着焉者也二公以忠孝名犹是也二公之所以尤着焉者何也曰孰不事亲林公之于亲孝之至者也孰不事君苏公之于君忠之极者也今夫冬温而夏清昏定而晨省子之职也而未可以言孝也愉色而婉容承颜而顺志可以言孝矣而未可以言至也斋戒以见君奔走以承命臣之礼也而未可以言忠也羙焉而将顺之阙焉而弥缝之可以言忠矣而未可以言极也然则孰爲至曰事死如生事亡如存者孝之至也孰爲极曰主尔忘身国尔忘家者忠之极也吾观林公之䘮亲也水浆不入口五日躬自陶甓而坟之非苟以爲难也亲之存也竭吾力旣没而遂怠焉是死吾亲也苏公之守邕而扞㓂也其子曰家可徙乎公曰不可父老曰城可弃乎公又曰不可卒奋其力以战力不继死之其家歼焉非悪生而嗜死也吾受君之禄以荣其身以及其家临难而䘏其私焉是孤吾君也夫爲人子而死其亲爲人臣而孤其君是犯天下之大戒也二公之所不忍爲也故恩之当报不以存亡贰其心义之当徇不以死生易其节所以尽臣子之分也若乃祥应之假乎天爵号之加于朝褒表于一时而焜燿于千载则非二公之所计也盖以孝而徼福其爲孝必不诚以忠而望报其爲忠必不笃无所慕而爲之二公所以有功于名敎也兹余奉而同之之意也敢问学二公者将奚先曰事亲者人之所同事君者必得位而后可也然岂有二致㢤故曰事亲孝则忠可移于君盖孝者忠之基也平居能爲林公则进而委质于朝廷尽节于官守其不愧苏公也必矣此泉之士当朝夕勉焉者也奉而祠之且刻其事于壁者太守眞也与其议者博士呉实郷从事李方子也奉其祠者郡之士曰黄龚也嘉定十二年八月甲子朔记建宁府广惠仓记寳谟阁直学士史公守建之明年修废植僵百度咸饬鄮山鄞水之念油然有动于中犹惠顾吾民思所以泽润于亡穷者廼以书谂于朝曰维建之爲州统县凡七皆山谷延袤相属田居其间裁什四三歳甚丰民食堇告足一或小歉则疆者相挻爲虣弱者转死沟隍中僃豫之政在此邦尤不可后谨按故侍讲朱文公熹尝建白立仓于里社建人赖之今遗规具存郡之赋入虽狭然节用而计其赢爲緍钱凡五万愿悉举以平籴散储属邑田野间诚力惫不能任郡事请得上还印竢继至者卒成之于以丕阐圣主如天之仁俾人蒙施永永无极大臣以其书奏天子曰嘻是足以广吾之惠矣其令迄终厥事条其所当措画者以闻公拜命然不敢言去于是颛爲一司奉行之属通判府事张侯佖緫其纲观察推官郑某掌凡紏察之事又惟俗利疚非卿大夫之贤者不䏻知则以礼屈新知信州朱侯在前知黄州谢侯汲古主其议凡七邑措置之任悉属焉诿令佐之䏻者各董其事而以寓士二人相之凡仓以里居之有行谊者二人职其出纳眡其境之广狭爲置仓之䟽密故在建安瓯宁者凡十有三在建阳者二十有五在浦城者二十有二在崇安者十有八松溪眡崇安之半政和又损其二焉此其大较也初议用社仓法谷贵时出以贷民至秋责其入旣又虑其有督索之烦均之扰或反以爲病于是祖常平歛散之旧粜以夏籴以秋籴价视时之髙下而粜则少损焉是冬条约成自泉徙江西公命以识曰庶来者之有攷也吁公其可谓有志于民矣盖古今之法莫善于常乎然其禁防宻兴发难非歳丁大侵不敢举而贷也县不禀之州州不禀之部使者不敢擅而出也幸而有司急民之隐不旋踵而予之然迩者易赒逖者易遗又其执然也世之君子深思博虑以左右其所不及故社仓立焉社仓之行垂五十年复不䏻亡弊而广惠出焉凡以推徳意而活民命也或曰社仓旣弊矣议者方欲举而废之奚以广惠爲㢤行之数十年殆又一社仓也是不然古之君子将有所爲患巳之不尽其方不虑人之莫我继社仓之弊非法之辠也使在位者有朱公之心修而复之易矣孟子曰无恻隐之心非人也巳欲有爲而虑人之莫我継是以不仁待人也不亦薄乎惟后之人毋忘公经始之囏续其绪于旣成而杜其罅于未兆虽以之百世可也奚弊之足忧耶若夫分画布置之详则有故府之牍在此不悉书具位眞记蕲州惠民仓记嘉定某年某月金华李公守蕲始至曰城郭完乎有司以圯告则命缮而新之凡若千丈尺又曰城完矣兵械具乎有司以乏告则命爲器若干某器若干旣又曰吾城坚而械良于守易矣无其人可乎则举凡兵之在籍若寓于壄者敎之率以法期年士咸就纪律公曰可矣犹未也夫守恃兵兵恃民民恃食故食民之大命也邉之首政也蕲故号沃壤中兴以来流痡未尽复荒茀未尽治歳所出不䏻当中州一大县而输于公家者财万斛焉以廪吾兵且不给设不幸有旱溢之菑虫螟之孽其奚以相恤㢤予为二千石于此而奉养啬于斗食吏非矫也重民之脂膏不忍䙝而用也觊圭勺之还以遗吾甿也时㑹而月计之泉之在官者厪有余歳幸比登粟之在民者亦厪有余以其余于官者易其余于民者不幸告俭则以藏之官者复散之民此僃䂊之善昼也廼简僚吏之材者涖厥事凡乐售者优其直予之未㡬得粟爲万石者二靡钱缗若千万千百有奇筑屋若千楹以谨其出纳命之曰惠民仓着公志也夫民食足然后有固心人心固然后可冀以死守昔者孟子谈王道于战国皆是物也彼争地争城之将从横驰说之士未有不哂其迂卒之莫或能易者盖民弗自安而欲与俱危不䘏其生而欲责之死无是道也公之学醇以深其气刚以大盖渊源乎孟氏者故其治边之政大抵以保民爲本是仓特其一尔始仓之成公旣以告于朝下部使者核其实又书来命识之其欲以谂后人俾勿废乎予谓使继至者有公之心虽母识焉可也不然则金版玉书犹弗足纪恃此以存难㢤虽然仁人心也人心不可泯则是仓不可废姑识之庶异时有考云公名字茂钦十三年夏五月辛卯朝散大夫集英殿修撰权发遣隆兴府主管江南西路安抚司公事马歩军都緫管眞记睦亭记嘉定十四年六月西山精舎成明年五月作新亭于池上而命之曰睦亭客有问者曰夫睦家庭之事也子以名斯亭何㢤予曰古者合族而祭事巳必有燕私焉祭所以尊尊而燕所以亲亲其义一也予之爲是精舍也以吾王父与吾先人之丘垄在是也有精舍焉㠯奉吾王父先人之丘垄而春秋飨祀无以爲㑹吾宗族之地是知尊尊矣而未知亲亲也凡人所爲薄于宗族者以其不知所出之本一也诚知其所岀之本一则虽由衰焉而功由功焉而缌由缌焉而至于无服辟之巨木百围支叶扶䟽而根干则一夫岂容以异观哉然予之所以爲是者非爲今日虑也自吾之曾王父有子一人焉是爲吾王父王父有子二人焉是爲吾元人若吾叔父吾叔父不幸无后而有子者唯吾先人焉吾之兄若弟是也吾之兄不幸蚤世而吾与叔季氏仅存盖相倚以爲命者夫焉得而勿睦耶予之所以爲是者爲后人虑也苏公有言吾之所与相眎如涂人者其初兄弟也兄弟之初一人之身也今自吾之子与兄弟之子降而爲从兄弟自吾之孙与兄弟之孙降而爲再从兄弟属一降则恩爲之一衰又自是而降则亲尽服穷而涂人矣吁亲未尽服未穷而涂人焉今之俗皆然也况于亲之尽服之穷而不涂人耶此吾所以虑乎后之人也今爲精舍于斯欲吾子子孙孙钦奉其先之祀又爲亭于斯欲吾子子孙孙毕其先之祀而相与㑹聚于斯亭劝醻欢洽之余追念本始而知其所祖之一则服属虽逺而情不至于踈情不至于踈则恩不得而絶庶其免于相视爲涂人也玆吾所望于后之人也客又曰子之爲虑则至矣然则观世之有田以具粢盛有屋以眡茔域者不爲不多而能保之以传于后者甚寡又将何以爲计耶曰此非予所能知也虽然有一焉夫自吾一家而观之则吾之晜弟宗族同一体也自天地而观之则凡与吾并生于穹壌间者皆同一体也以吾尊祖睦族之心推之凡其有田以具粢盛有屋㠯眠茔域者犹吾心也吾其忍以货与力取之邪吾而不忍于人人亦将不忍于我矣此予之可知者其所不可知者奚庸过计爲㢤客曰然遂次其语爲睦亭记畞忠堂记上更化之八年以左諌议大夫长乐郑公爲端明殿学士签书枢宻院事公拜䟽貇辞诏曰朕方求当世之彦相与建当世之功有大臣之才不如有大臣之度盖心平廼可揆物非量博不能受人于是荐绅大夫士歙然知上所以用公之意公遂拜命不敢辞越若干年陞同知院事又若干年擢参知政事旣又晋长枢筦与东西二府谋议公寛厚闳博其心休休然无党偏无忿忮夙宵自竭不蕲人知庶㡬所谓辅赞弥缝而藏诸用者又若干年公以疾求释位弗许至流涕上前曰臣犬马病力不䏻任陛下事愿赐骸骨以归上犹曲留至数四知公志不可夺诏拜资政殿学士付江南西道旄钺公又奏曰臣诚驽且惫不䏻任帅事敢固辞廼诏升秩一等领祠于洞霄宫时卧西山公过焉因上谒请问所爲求去之果者公曰吾老且疾不冝乆典政机妨贤䏻路是以有请请而获吾之幸也然吾忍忘吾君也㢤吾以一书生骤致此位惧即死无以报上恩今虽退伏田庐葵藿之心终在帝所吾将归营一堂朝夕其间致子牟存阙之思非子谁知吾心者明年公以书来曰堂成矣其爲我名而志之旣不获辞请以畞忠堂书之扁又惟自昔大臣遭时得位进退出处之道有三难焉方其进用也以有补爲难用而有补矣退爲难能退矣不忘君爲难令公之居庙堂也于国论有调娯之功其退也于权位无固恡之意迨旣优游林泉冝若亡与国事而惓惓于君犹有不庸释者书曰尔身在外乃心罔不在王室公之谓矣虽然公之所谓不忘者岂徒有是心而巳㢤先朝元臣身处闲燕国有大政令大议论未尝不宻效忠欵以禆聪明今天子从善如流公之𬒳遇殊特又非羣臣匹继自今安危理乱之机有伏于衆人所未察而先事以言者必公也是则古大臣之事方瞩望于公若夫堂之靣势挹怡山而吞西湖于登览爲最胜然非属笔本指故不书新建州境龙王祠记嘉定十七年夏六月不雨祠太一千湘心亭夜漏下且十刻遥祝于江之灵曰洋洋湘流神龙逌宅盍哀斯人亟霈之泽膏我田畴活我黍稷庙于江漘维以报徳越十日雨大挚歳以有秋时通守张侯国均从事王埜方𬒳郡檄筑岳麓湘江二坛因属役焉得地于坛之左方面苍峦俯碧流于置祠爲称廼辟廼夷廼攻廼洽我材孔良我工惟时冬十二月告成凡龙君之神在境内者悉合而祠之堂皇言言貌像严严㦯公或王圭冕蝉聮有疑而谂者曰雨者隂阳之和气也谓龙尸之奚所据依且其静而渊濳动而天飞非鬼非幽何以庙爲予曰雨非云弗成云非龙弗兴在易之干取象于龙以其神变之莫测也故昌黎韩氏谓其出入人鬼之间而眉山苏公亦谓行爲人飞爲龙变化徃来不私其躬然则坛而荣之可也庙而祠之亦可也古今异冝岂必皆同苟可爲民予敢弗共是役也经营规度壹出于张侯埜去张研代之董督惟谨糜金钱百一十万有竒廪粟六十有一石而取材于场不与焉予旣叙次某事且爲之辞俾歌以侑神其辞曰龙之濳兮幽幽或江而潭兮或山而湫謇何爲兮安卧不我民兮顾忧旱熯兮良苦歳将饥兮谁愬遟龙君兮不来极子目兮湘浦龙之升兮云从变化歘砉兮有雷有风腾百川兮雨四极膏大田兮稼滋殖崇崇兮新宫觞豆洁兮粢盛丰冀龙君兮我飨胙我民兮无穷萧正肃公祠堂记故参知政事正肃萧公旣薨之三十年临江大守杨侯恕始祠公于学敎授黄君自然以书谂于某曰盍记之某之生也后不及拜正肃公而幸尝出公嗣子文昌公之门获闻公言行甚悉盖其始也以区区一郡从事婴权臣之锋坐是连蹇而不悔迨其中也登諌垣任言责正色直辞上不阿人主中不狥大臣下不憷近习贪夫小人有以非道进者公必声其罪而撃之论有弗合视去其位如去传舍而不顾其后也与闻国论尤以献替爲巳任尝言于上曰君所谓否而有可焉君所谓可而有否焉臣之愚忠佩此两言而巳有讽其太直盍少加委曲公曰吾直道事君知任真而巳何以曲爲卒以是终其身不变呜唿迹公平生之大节其可谓以道始终浩然而无媿矣非诚而能之乎中庸言夫地之道曰其爲物不贰则其生物不测夫不贰者诚也人之所以不纯乎道者以其贰也贰则不诚矣不诚则与道扞格虽勉焉自守不能以期月也况终其身而弗变乎公能以道始终者岂非以其诚乎公在政府时独被孝宗非常之睠盖尝以诚实不欺称公君臣之间相与以道而相知以心可谓盛矣昔范太史论司马公之贤蔽以一言曰至诚无欲而巳盖人之能存其心者未有不由于寡欲而所以放其良心者亦未有不由于多欲也公天资冲澹凡声色货利常情之所不䏻不嗜者皆漠然不一动其心自小官至通显苞苴无敢至其门者非诚于无欲䏻之乎世降俗弊士大夫以苟得爲贤虽徼幸一时而朝荣夕悴有身没未㡬而声沉迹泯者甚则唾詈随之公薨旣三十年能使人思之不忘又能使为郡者奉而祠之于学此岂以名位势力得㢤诗曰髙山仰止景行行止是邦之士苟䏻考公言行而服膺之本之以诚而待之以乆异时见诸事业是亦公而巳矣故于黄公之请不复固辞而爲之说如此使学者得以览观焉嘉定十六年正月丙子具位眞记濳斋记金华王子文以其燕居之室求名于予予爲目之曰濳斋子文请其所以名之义予曰濳之爲言也岂欲使子爲节信渊明之所爲㢤二君懐奇抱器而时焉之弗遭故皆以潜自命逡廵退遁以终其身今吾子少有当世之志又有当世之才虽求人之莫我知弗可得巳然则予之所谓潜者其意果安属耶盖书有之曰沉潜刚克髙明柔克若昔圣贤之教人常眡其偏而正之使至干中而止故沉潜者则欲矫之以刚髙明者则𣣔朦之以柔斯言也非箕子之言禹之言也非禹之自言天之所命也而可违乎㢤夫人之所得于天不能无强弱之异而济之以人者乃所以成其天也今观吾子文之质盖庶㡬乎髙且明者也夫其质之髙且明则天之厚于子者至矣然予之望子犹欲有以成其天焉盖天丅之理髙常病于亢而明常累于察以干之健且有上九之悔而明夷之明亦必以晦䖏之况于学者乎吾子诚欲其无亢与察也则智焉而养之以愚实焉而藏之以虚精锐果决而行之以容与舒徐于沉潜之义斯得之矣虽然人之所以成其性者学也而学之有见乎道者心也昔者颜渊尝潜心于孔氏矣故其所就者深纯缜宻去圣人之域盖亡㡬焉汉儒唯杨子云若有见于此者其爲言曰潜天而天潜地而地天地神明而不测者也心之潜也犹将见之太玄之养曰藏心于渊羙厥灵根其旨微矣至于论性则本焉之莫知是殆窥其形似而非眞见者岂所谓潜者异乎颜氏子之潜与吾子倘有志于斯盍亦即洙泗之言求当时之所以用力者朝咏而夕思之如见其人于千载之上一旦脱然犹寐之觉则天地之心圣贤之藴皆将粲焉陈前有不吾隠者是则潜心之力也呜唿便环㸑者数十人苟可以厚郷隣者无不至也公名主字国瑞自号曰仙㳺翁云是年冬日至西山眞记西山先生真文忠公文集卷第二十四西山先生眞文忠公文集西山先生眞文忠公文集卷第二十五西山先生真文忠公文集卷第二十五记铅山县修学记铅山学自淳熈中蒋侯亿修之距今绍定𥘉元适五十祀矣曏之修者益壊士无所于业县方疲于供亿何暇议学校事诵絃之音至或旷歳弗闻呉兴章侯来环眡太息亟思所以复其旧者居未㡬政修财羡廼度功而赋役焉首辟肄业诸斋更櫺星门缮藏书楼升从祀于东西厢祠先贤于某所由内达外莫不奂然矣又惟廪士之储未𥙿则括废寺若絶家田合若干畞充榷入之取征榷钱三万佐其废士之业于斯者得以优㳺厎厉益富厥艺是歳秋赋登名倍他日明年对大庭者凡六人士讙然曰我侯教育之效也则以书来属识厥事某惟淳熈之役子朱子寔记之格言丕训昭掲星日某何人斯而敢嗣音独尝熟读乎记之辞有曰古者以徳行道艺敎其民学者于日用起居食饮之间旣无事而非学其于群居藏脩㳺息之地亦无学而非事于虖斯言至矣试相与阐绎其义可乎盖古者学与事一故精义所以致用而利用所以崇徳后世学与事二故求道者以形器爲粗迹而图事者以理义为空言此今古之学所以不同也自圣门言之则洒扫应对即性命道徳之㣲致知格物即治国平天下之本体与用未尝相离也自诸子言之则老庄言理而不及事是天下有无用之体也筦商言事而不及理是天下有无体之用也异端之术所以得罪于圣人者其不以此欤世降益未爲士者壹以辞艺爲宗内无穷理尽性之功外无开物成务之益此子朱子所爲深忧而屡叹也今之学者诚知学不外乎事事必原于学讲论省察于二者交致其力则其业爲有用之业及其至也其材皆有用之材其仁足以成已其智足以成物然后爲无负于鉅人硕师之敎而亦贤大夫所蕲于士也若夫羣居终日惟琱琢刻是工于本心之理不暇求当世之务不暇究穷居无以独善得志不能泽民平生所习归于无用而巳是岂朱子立言开敎之指亦岂吾侯所爲作成尔士之意㢤侯名谦亨字某甞令扬之泰兴又宰斯邑敬思斋记予友曹晋伯取曲礼首章之义命其斋曰敬思而属予爲记予惟此章之约不过数言而修身治国之事略其与大学中庸盖异篇而同指也今吾晋伯能剟其大要书而掲之以当槃盂之铭匪有志于学畴克尔然敬一也而贯乎动静故有思不思之异焉七情未发天理浑然此心之存惟有持养当是时也无所事乎思情之旣发淑慝以分㡬㣲弗察毫末千里当是时也始不容不思矣无思所以立本有思所以致用动静相湏其功一也然圣贤所严尤在于静深居燕处怠肆易萌操存之功莫此爲要曰母不敬者兼动静而言也曰俨若思则专以静言矣存静之时何思何虑而曰若思何也犹鑑之明虽未炤物能炤之理无时不存心之虚灵洞逹内外思虑未作其理具全正襟肃容俨焉弗动而神明昭彻若有思然以身体之意象自见彼蒙庄氏之说则曰形可使如搞木心可使如死灰夫吾之不思所以爲有思之地而彼之不思则欲委其心于无用焉异端误人毎毎如此使心而无用则参赞化育贯通神明何所本之弥纶万化利泽千祀何所发之故曰寂然不动感而遂通天下之故论至圣人然后亡弊晋伯其尚实体于兹动静循环无徃非敬则其有思者寂之感其无思者感之寂涵养功深乆将自熟窽言亡𥙷其尚戒之浦城县㕔壁记浦城主簿㕔由中兴至今无壁记长乐陈公来廼记之夫簿卑职也自汉人以枳棘喻谓非鸾鳯所冝捿则其轻也久矣陈君以文鸣天子学擢太常第由吏部选居是官冝若不屑爲而君孶孶所职弗少懈垂代矣且朝夕自立若始至然夫官无崇庳顾所以居之者何如耳苟得人焉虽斗食吏犹䏻尽其职即非其人虽山岳之任亦轻姑即吾邑观之自宋兴以来仕于斯者不知其㡬而寥寥数百祀惟古灵陈公之名独传是亦一主簿耳或曰公去而通显故传是不然夫公之登諌垣侍讲席争新法荐正人谹论峻节固表表一世然邑之民弗知也所知者主簿时事尔使公去是弗大显其名亦传故可传在人不在官若軄今陈君书此石也将使后之人指石而议曰孰清如氷孰洿如泥孰伟然特立孰汨焉突梯是不可畏矣乎是何不谨其所以传者乎君名逢寅字某其居与古灵同氏又同盖企前脩而愿学者也记之所书起建炎迄寳庆凡三十四人云昌黎濂溪二先生祠记天地能自立乎曰㣲圣贤则天地之经不正乌乎立生民能自安乎曰㣲圣贤则生民之极不建乌乎安天之生圣贤也其意固有在也昔爲老氏之学者曰天有柱地有维若皆依形而立者吁天地果以形而立其不以形而壊乎夫人性之有五常人道之有五品此即所以天之柱地之维而有生之类所恃以爲安者也一柱倾则垫一维弛则若昔圣贤所谓更相扶植而不敢后者以是焉耳尧舜至于周公扶植之功见于事孔子至于孟子扶植之功见于言言之与事若或不同然春秋成而乱贼之祸熄杨墨距而禽兽之道消其有功于天地生民则一而巳矣乌乎此圣贤之统纪所以不可不续与自孟子没而圣学失传汉儒若董仲舒氏杨雄氏皆尝以道自鸣而性命之源则有所未究然赖其言而世之学者犹知尊道谊尚名敎天理民彛未尽泯絶则亦不可谓非其力也郷使申苏庄墨之徒独行乎中国其不胥爲夷者㡬希故尝谓尭舜周孔之开皇极创造之勋也汉世诸儒则区区持守而巳自汉至唐而有韩子自唐至本朝而有周子其斯道之中兴乎盖昔者圣人言道必及器言器必及道尽性至命而非虚也洒扫应对而非末也自清凈寂㓕之敎行乃始以日用爲粃糠天伦爲疣赘韩子忧之于是原道诸篇相继而作其语道徳也必本于仁义而其分不离父子君臣之间其法不过礼乐刑政之际饮食裘葛即正理所存斗斛权衡亦至敎所寓道之大用粲然复明者韩子之功也自汤诰论降衷诗人赋物则人知性之出于天而未知其为善也继善成性见于繋易性无不善述于七篇人知性之善而未知所以善也周子因羣圣之巳言而推其所末言者于图发无极二五之妙于书阐诚源诚立之指昔也太极自爲太极今知吾身有太极矣昔也干元自爲干元今知吾身即干元矣有一性则有五常有五常则有百善循源而流不假人力道之全体焕然益明者周子之功也二子之学虽所造不同而其扶持天常植立人极要皆有功于百世者绍定元年长乐朱侯令袁之万载谓昌黎公在唐实自潮移守袁而濂溪先生亦尝摄县之泸溪镇遗风余韵在人未泯廼即学宫讲堂之东爲堂三楹绘其象以祠书来曰愿有识某惟韩子之于是邦虽善政良法有以及人而世之相去盖巳甚逺若周子则暂涖焉洽敎所施有不得而闻者然则侯之祠之也果何爲耶意者天经地义之所存一或失政则民有不得其生者二子之道施之是邦者有限而播之天下者无穷此其祠之之指也学于斯者盍味其言而思其人屹乎若泰山北斗之瞻粹乎若光风霁月之挹知道之大用常流行乎天下而其全体具于吾心则知所以用力之地矣盖韩子言其用而体未尝不存周子言其体而用亦不外是也察体用之一源合知行于一致学者其思所以用其力㢤若夫惟笔舌谈说是工而亡反躬践履之实甚者以惑世贾利焉是则二君子之罪人也有志之士其尚戒诸侯名起章字章之予之畏友云矩堂记予友祝君士表取大学絜矩之义名其堂而属子以记予不佞然用力于此则有年矣始吾悪隶于巳者之不忠也故其立朝宁以尽言获辠而不敢不以父事吾君恶长人者之不仁也故其居官宁以捄菑获谤而不敢不以子视吾民尝以椽属事台府矣其情不吾察吾患焉故爲长吏必思所以通其下之情尝以监司临所部矣其令不吾行吾病焉故虽爲一道帅而于使者之命未尝忽私居而挠公府吾尝不平之故于其所寓不敢以豪发干焉大家而朘细民吾尝弗直之故于郷党隣里虽无以厚之而亦不敢伤之也凡若是者葢廪廪焉犹惧其弗蔇今君乃能掲于其居而铭之以自警郷之儒先长者又爲旉析其义至矣尽矣而尚奚予言之求虽然斯道之难也久矣昔者子贡问一言可以终身行之者夫子告之曰其恕乎巳所不欲勿施于人他日又问我不欲人之加诸我吾亦欲无加诸人则告之曰非尔所及也夫以巳度人而不敢施之以所恶此恕之事而仁之方所谓絜矩者也物我并观造化同量公平周溥出于自然是则仁者之事不待絜而无不矩矣此浅深髙下之分非独以励子贡而巳仲弓之贤亚于颜子至其问仁必以是语之自非圣人未有不由恕而至仁者故孟子亦曰强恕而行求仁莫近焉恕必以强言盖明用力之难学者当以强矫自励云尔夫恕之所以难者何也道心惟㣲物欲易锢私见一立人巳异观天理之公于是遏絶而不行矣有志于仁者当知穹壤之间与吾并生莫非同体体同则性同性同则情同公其心平其施有均齐而毋偏吝有方正而毋颇邪帅是以徃将亡一物不获者此所谓絜矩之道也然大学旣言絜矩而继以义利者岂异指㢤利则惟巳是营义则与人同利世之君子平居论说孰不以平物我公好悪爲当然而私意横生莫能自克者以利焉尔利也者其本心之螟蟊正涂之榛莾欤大学丁宁于絶简孟子貇激于首章圣贤深切爲人未有先乎此者然则士之求仁当自絜矩始而推其端又自明义利之分始吾子以爲如何祝君曰然请以是爲记径山三塔记佛行禅师主径山之六年道法兴行缁素㱕仰百尔废坠莫不具修乃立丛塔三以爲蜕于此者㱕藏之所有自衆而出者曰浮屠氏以人世爲泡幻以死生爲夣觉以躯殻爲罣碍委而去之不趐敝屣岂其死也乃顾巳腐之骸冀窀穸之奉邪师曰不然吾之法翳蓬以居今崇大宫宇矣持钵以食今坐飨珍芳矣凡若是者皆与昔异独死而塟而塔其可巳乎然死生亡穷冈陇有限多爲之塔久将无地以容观今之葬者人人异穴彼世间法不得不然吾之爲法本出世间况形由感生体非实有权形虽谢真体不迁方其示寂秉卑炎火视此妄躯一如无物何爲瘗藏乃欲自异我今爲此决破藩篱生同一堂殁共一塔不分彼我无有差殊此广大心乃佛知见于时大衆开师此言莫不忻喜师又言曰我佛之敎慈悯爲宗故常以救苦以利人非欲役民以自奉也晋魏而降惟佛是崇世人钦依犹水之壑睛脑可捐亦莫之惜况金钱寳货乎以故居处膳羞至于薶日趋于靡昧者或矜吾敎之盛具眼观之适爲佛法之衰何者末胜则本㣲养隆则道薄爲吾徒者可不惧邪必也体佛之心行佛之行勇勐精进知慧光明则生而宫居死而塔庶乎其无愧若夫三业弗除万行俱冺非直生民之蠧实吾佛之罪人也衆闻斯言且喜且惧乃属宗上人谒予请记予不得辞师名妙崧浦城人歴主凈慈灵隠诸山又主双径道价爲当世第一定轩记震泽杨公以定名轩而诒书于某曰盍爲之记子谓定一也而有儒者之定有老氏浮屠氏之定末知公之志果奚所属也自儒者言之则大学自定而静静而安安而虑虑而得其寂然不动者正所以爲感通之体也自二氏言之则其所谓泰定所谓禅定者兀然枯藁而巳尔漠然清虚而巳尔人之一心与造化侔大者以其徃来阖辟之不穷动静出入之俱妙也今以兀然漠然者爲定则是无用之体不感之寂也其可乎公以敏达果锐之材而爲明天子所任属盖尝屏上㳺护天堑䦕大幙府制置长淮今又以法从近臣而捴六师之赋其志存乎立功其谊专乎报主固非栖心无用者比也则其所属必儒者而非二氏奚疑虽然定之难能也久矣自穷居独善之士捐百事息万虑以求之有终其身而弗获者况于履功名之涂践冨贵之境凡为吾耳目之螣心志之蜮者坌至错立于前菀枯荣丑可喜可骇者日百千变其亟疾若破山之霆其震荡若发屋之风其胘乱反覆又若一叶之艇而舞翻空之涛甚矣㢤定之难能也若是者其患焉在曰心无主而巳矣窃尝闻之敬则心有主而物聴命不敬则物爲主而我从之古之君子对妻子犹君师之临䖏幽室甚十目之暏所以养吾心而爲万物之主也心有定主然后有定见有定见然后有定立酬酢万变无不可者是则儒者之定而公之所志也夫理有定而事无方随事以应之使各适其可即所谓定也若乃䖏义未精而猥曰吾守之不可易是直私意之锢尔乌足语定乎㢤故主敬穷理交相爲用东鲁西洛之正传有不可诬者公之大父紫㣲公受学于伊川之门人爲先朝名恃从公之所学自其家世且方婴繁剧而不乱遭变故而不慑其于定之一言用力深矣顾予何足以发公之志姑诵所闻以复命云全行可度牒田记予里人全何孙字行可少放浪不自羁束俄悔且悼谓老氏之学可全生而引年于是摆弃尘累受道家法爲黄冠师以仙逰有林岭之胜丹台剑池之故蹟遂隶借焉而时徃来于天庆道院举先畴之入悉归诸二宫从祖西岳公曰汝之背嚣譁而乡虚寂羙矣然田者汝受之先人而共其祀者也今若是得无使汝祖考爲若敖氏鬼乎行可曰不然何孙此举所以深爲祖考地也观今之人积金钱恐不多占田宅恐不广皆曰吾将世其蒸尝使万世子孙毋变也然一传焉而弗失者寡矣再传三传焉而弗失则又寡矣其来也尘积其去也川溃若是者何邪子孙不能皆贤而盈虚相代者天之道也今吾悉㱕之二宫二宫常存则吾之田亦存吾之田存则吾先人之祀亦与之俱存其爲虑顾不逺邪西岳弗䏻止遂以谂于有司明年行可僊去西岳属予爲之记予谓天下之可恃者理而不可豫期者事行可讥世人嗣守之不䏻长亦焉知常住之必可常也㢤虽然行可不娶无子则其爲此固有所不得巳也惟主是宫者受其託而毋负其约飨其利而毋爽于谊于不可常之中期于可常岂非行可之志㢤故书以授知观事张日隆周道珍俾刻之田之入二宫者各有籍歳修其先之祀凡十六余则以助其徒之求爲道士者焉主其约者从祖某今以训武郎主管华州西岳庙云福建招捕使陈公生祠记绍定三年某月诏以南劒太守陈公韡兼福建招捕使先是盗起汀之潭飞磜童牛之触乳狗之搏尺箠可驯也有司始而玩中而畏玩则养之以滋大畏则媚之以求安姦人黠子见可侮而动于是环地数百里莫非盗矣汀之诸县最先破未㡬蔓延于邵而浸淫于劒旣䧟将乐窥延平甚急公时执丧卧三山自中外荐绅以及布韦士相与族谈者必曰非陈公不能办此赋上从民望起公爲镡川守时逺近汹骇公不忍以家事辞星言就道始至疲兵不满三百府藏赤立亡余徒以至公大义感激人心而羸者张懦者奋从贼者亦幡然効顺甫浃辰间精采立变盗相顾不敢窥上知公之可倚也遂颛付使事居数月又命提点本道刑狱公案䟽乞师于朝及是来者日衆而淮西将王侯祖忠以三千五百人至侯沈勇有谋所将士皆一当百公明方略信诛赏旌票锐警惰媮号令赫然戎行禀畏乃亲提师以出布置有方指縦适冝兵威所加如斸枯由是三郡悉平上嘉公之功命进秩三等论譔右文殿鎭建安领使如故延平之士若民聚而谋曰公之功徳被于七闽而吾州最其先者也更生之恩其可弭忘乃卜郡城之东龙津驿故地爲生祠以奉公像取唐狄梁公故事名其堂曰爱仰为剑人之爱公如魏人之爱狄公也又取鲜于諌议故事名其阁曰福星谓公之福劒人如鲜于之福青社也公闻之蹙然曰予奉天子命使殄㓂而靖民廪廪焉惧亡以塞责何功之敢云矧诸使者兆其谋而僚佐效其䇿淮西侯资其兵而诸将奋其勇予何功之有㢤郡人闻公言乃益绘提举常平史公弥忠之像于堂之左淮西制置使曽公式中之像于堂之右而通守黄君桴赵君以夫侑焉绘王侯之像于中堂扁其额曰壮烈而诸将侑焉转运副使陈公汶不幸卒官则筑室别祠以昭群贤恊济之羙成公谦退不自居之志四年某月某日安奉礼成乡贡进士范荀龙等诒书属记本末某尝考论古今人物非诚与才合不䏻任天下之大事非人与天合则不能成天下之大功公清明英特得之于天自少慨然以圯下隆中事业自许侍亲海陵年仅三十巳䏻出奇决筞揃东淮十万之㓂是其材素有过人者及郷部云扰公移孝而忠爲时一出慨慷激烈言发俱涕誓以一身赎数十万生灵之命其诚与才合如此冝其䏻当大事也先儒有言天于世变之将作必豫出其人以拟之盗发于闽而公生于闽是天实属公以弭其变也而公之精忠烱然上贯皦日是天心属公公心契天天人之相合又如此冝其能成大功也呜唿是岂偶然者邪今群胡虎争中原幅裂内绥外御之事方厪宵旰忧天之属公意盖有在而公于任重致逺之学方日㮊不巳焉维今之功特其发轫云尔某旣不获辞劒人之请姑叙其大略使着于石章后虖此者又将秉笔以俟弘毅堂记果山㳺侯景仁名堂曰弘毅而属予记之始予于侯闻其徳性之羙问学之力心诚郷之而欲记其未䏻也旣又闻其立朝之盛节劲挺贯金石皦厉逾氷霜则竦然曰是真有志于弘且毅矣可无记乎维人之生具天地之性而爲天地之心仁如尧舜皆可䏻也道如周孔皆可至也顾安有限量㢤自其执徳之不弘则志小而弗至于大曰吾非乌获不䏻以举百钧也用心之不刚则力近而弗力于逺曰吾非騄骥不可以致千里也噫之人也不㡬于自弃乎是故圣门之学必以弘毅爲主颜子在陋巷退然一臞生尔其问仁也得克巳复礼之传闻视听言动之目则奋然请事而弗辞仰鑚瞻忽未领其要虽旣竭吾才曽不少懈其立心之大进道之勇爲何如耶继颜者曾若出一揆故其言曰士不可以不弘毅其见诸力行则躬三省于前不苟怠也悟一贯于后不苟止也以䏻问于不能以多问于寡有若无实若虚虽曰属其友实以之自任也託六尺之孤寄百里之命临大节而不可夺虽汎语君子实以之自许也迨夫手足旣启之余知战兢之可免矣一闻隅坐执烛者之言即不安于大夫之篑必欲得正而后巳在人有一毫可取之善虽童子不敢忽也在巳有一毫未至于圣人虽垂没弗肯巳也吁此其所以䏻任重而致逺欤此其所以独传洙泗之道欤后之记礼者袭其辞而异其指曰仁之爲器重其爲道逺举者莫能胜也行者莫䏻致也呜唿爲仁由巳欲之斯至未见用力有不足者以此质彼殆非夫子之言乎士之爲士苟能深味颜曾气象以广大强果自期母安于小成母画于中道俛焉孳孳弗毙弗止则重可胜也逺可至也景仁之于斯道益信乎其有志矣虽然爲山戒一篑之亏九十居百里之半景仁其尚敬之而尚楙之笃信践行必期底于颜曽之域则吾将举手而贺曰圣门有人天下有人共极堂记粤山之居故无堂歳单阏始作堂南郷又对爲小堂命之曰共极焉夜气澄彻干文烂然缅瞻辰极若在咫尺则整襟肃容而再拜曰此吾先圣所谓居其所而衆星拱之者也按天官书中宫天极星其一明者太乙常居三公侍旁藩臣环翊璇玑玉衡髙掲衡峙文昌泰阶森布辉映其垣爲紫㣲其象爲枢纽在人则广朝路寝造命出政之廷万邦之所内面而观仰也苍龙主东赤乌司南于菟神龟俨烈西北其舍二十有八其度三百六十有五在人则九畿五服庶邦庶尹之位上之所頼以榦方而作屏也昊穹无言示人以象在上者欲其宅心正徳秉纲执要以爲四方之极在下者欲其叶㳟和衷并志壹虑以同尊乎五位之极昔之君子迪简在庭则惟主阙是裨受任于外则惟王室是卫出入不同同此心也不幸退而闲䖏则虽白驹空谷而母金玉其音考槃在陆而永矢弗告斯谊也惟邹孟氏知之故遟遟于出昼屈大夫知之故离骚之作一篇三致意焉用舍不同同此心也仆虽甚愚其敢忘诸嗟夫在天之极夐隔层霄在我之极炳焉方寸端其在我即所以对乎在天故无愧吾心斯无愧吾君无愧吾君斯无愧上帝然则共极之义岂外求㢤继自今惟朝夕钦钦犹师保是临志于斯堂庸以自箴上饶县善济桥记昔者生民之病渉也圣人忧之取象于涣以济不通于是舟楫之利兴而桥则未闻也迨周人造舟爲梁厥制畧具又其后也有徒杠以通徒行有舆梁以便车载而桥之制矣其始本于天地之自然而成于圣人之心思其终则济天下而利万世考诸春秋外传与孟子之书盖以是为先王之政而非民之事也呜唿王政之弗行也久矣溱洧济人虽未及于政然与民同患之意犹切切然非若后世官与民为二凡有司之所当任者悉使吾民自为之也民于斯时以其仰事俯育之余又代任有司之责可谓难矣幸而贤有力者出于其间以衆人之所共任者任诸巳虽其事有异于古而其义实可称于今此予之所喜闻者也距信城二里许有溪焉其源发于闽建旧为浮梁以渡遇春夏间甚雨滛潦缆絶舻解对岸千里招招舟子覆溺相寻里人叶君泽目撃斯害毅然以为巳忧廼相形势庀工徒叠文石以砋之架巨梁以梁之经始于嘉定辛巳至寳庆丁亥告成凡为屋五十有四楹枕溪百余丈靡金钱㡬十万缗旁为僧庐以軄守视割田立墅以僃缮修县大夫陶侯木浓墨大书扁以羙济美其利之博也呜唿世习媮薄夫人以浚利自营豪宗右族巧渔横猎其不为州里大螙者鲜矣况能心于济物乎以济物为心者鲜况能发其家之积以去州里之所甚病者乎叶君此役其可谓贤也巳昔阳虎谓为富不仁为仁不富盖仁之与冨不相为谋有富者之力而无仁者之心不暇以济物有仁者之心而无富者之力不能以济物叶氏之在上饶未得以甚富称惟其笃于好仁故能尽力以旣厥事其不尤贤矣乎天之于人无私覆也顾独有冨与贫之异者财出于天而寓于人犹吏受藏于官司其出内非能专而有之锢而守之也心仁而施公其受任也必久享报也必丰否则获戾于天转而他属亦犹吏之私其藏而废僇随之也故万金之家有一再传而流为饿隷者其不以是欤椎君用心其泽可及百世故予喜为之书君字润卿终将仕郎子孙多且贤其兴殆未艾云溪山伟观记延平据山为州军事判官䖏其山之半后枕崇阜前挹大溪溪之南九峯森罗雄峙天表听事之西故有小亭对溪山最佳处予之为判官也因而葺焉时方习词学科规进取退自幙府輙兀坐亭中繙阅古今书口不辍吟笔不停缀间一举首则澄光秀气歕入几席令人肺肝醒然去之垂三十年回忆旧游未尝不炯焉心目间也比歳扬君修来为北官扁其亭曰宏博旧观陈君传祖继至顾眡西偏老屋十数楹岌岌将压独旧观稍加葺余皆撤而新之为堂曰见山楼其上曰溪山伟观楼之前为台即旧观之北为轩轩有小池剖竹引泉淙潺可爱则以聴雨名之又为亭曰仰髙环其四旁植梅与桂间以修竹循坡登山结茅古樟之下于是镡川胜槩尽在目中矣然君爲此未㡬则从元戎以出汛埽汀樵之遗孽及改镇冨沙君又从焉其居于是财数月尔而发挥山川之胜如恐不及盖贤者之心于事之当爲亟起而图之不必爲巳凡皆若是也栁子尝言气烦则虑乱视壅则志滞君子必有游息之物髙明之具使清寕平夷然后理逹而事成世以爲名言以予观之讵止是㢤天壤之间横陈错布莫非至理虽体道者不待窥牗而粲焉毕覩然自学者言之则见山而悟静夀观水而知有本风雨霜露接乎吾前而天道至敎亦昭昭焉可识也盖尝升髙而寓目焉仰太虚之无尽俯长川之不息则吾之徳业非日新不可以言盛非富有不足以言大非干干终日不能与道为一其登览也所以为进修之地岂独涤烦䟽壅而巳邪若予之区区于科目则旣陋矣陈君廼存其旧而表章之可无愧乎故尝谓天下有甚宏且博者而非是之谓也予老矣久有子云之悔方痛自澡磨以庶㡬万一而君于斯道尤所谓有志焉者安得相从伟观之上笑谈竟日以想像春风沂水之楽乎是役也起绍定四年二月之庚申而成于四月之甲子君字清卿三山人以州从事兼招捕使司属官于幕画与为多云乐安县治记乐安之为县百四十有某年十今斯民蒙累圣涵濡之泽休养生息日庻以蕃为令者得与田野相安于无事绍定之三年不幸盗发邻壌燬雩都蹂冝黄乗间擣虚出吾不意于是信安张侯谓叟之为宰未阅月也报始闻侯命励射士紏民兵未集而㓂大至吏与民四出以避其锋㓂退侯自悼至官晩不得豫饬守以全吾民则请于州丐罢去邑人闻之者皆曰吾邑之令贤令也其可舍诸则相与白州求侯还故官侯曰民不䏻舍吾吾亦不忍忘吾民也顾无屋以居柰何邑之士陈氏曰吾令贤者也令而还吾请任营建之责侯又曰有屋矣无财柰何曾氏曰吾令贤者也令而还吾请致饩粟之助郡太守黄公叹曰民之爱令一至此乎然非兵无以卫吾民则命简锐卒五百戍其境以壮境之形势侯乃还治其人遗民之脱于锋镝者亦扶老擕㓜以归侯疚心拊摩若巳恫凡若干月里庐之残毁者浸复呻吟者浸息而县厅事之堂若燕私之室亦相踵告成盖靡銭缗若干其凡出于某氏而衆又恊助焉方侯之遇盗也县民有繋于狱者盗问之民绐曰非令也侯遂免昔髙柴尝刖人旣而以难出奔而其其免巳者前之所刖也盖因辠用刑吾无心焉此髙柴之所以免而孔子之所以叹也张侯之释于难其亦若是乎至官寺之营建又一惟民是頼呜唿观乎此则知民之秉彛好是懿徳今未尝有异乎古也雨我公田遂及我私古未尝不可复于今也然则谓礼乐教化不足善其民者固谬而以弭笔之名丑江右之俗者又益谬也县治故有室名不欺侯复其旧扁日处于中思所以答其民之望而书来请识本未予谓侯之至官属尔民何以知其贤而免之又何以知其贤而经营其居若不及传曰㣲之显诚之不可揜如此夫侯天资懿实履践素笃故未施信而民信之今将有以答其民亦曰尽吾诚而巳尔先儒有言无妄者诚而不欺其次也盖无妄天之道不欺者人之道悠久不息则人而天矣侯其勉乎㢤不欺于巳斯不欺于民不忍欺其民民亦不忍欺其上矣此余之所望也若曰发擿以为明鸷撃以为威而欲民之不我欺侯固弗忍为继侯者亦当知所择也陈氏名某以恩授某官曽氏名某以恩授某官侯今为奉议郎姓黄名炳今以提举常平兼知抚州存斋记墨荘叶清父以存名斋而属予发其义予谓存一也而易以性言曰成性存存是也孟子以心言曰操则存存其心是也二者同乎否乎曰性即理也而主是理者心也其心存则其理存易与孟子之言一而二二而一者也然易言存性者一而孟子于存心盖屡言之夫不以操舎存亡之机为甚可畏乎尧舜性之不待操而存者也然曰兢兢焉业业焉不敢少肆也汤武身之则不能无事乎操矣故曰以礼制心惧一念之非礼而不能存也曰无贰尔心惧一念之或贰而不能存也圣犹如此学者其可以自放乎敬者所以保吾之存中庸之戒不睹曲礼之俨若思所当深体也欲者所以害吾之存孟子之寡周子之无所当渐进也虽然有儒者之存有老氏之存儒者之存存吾之实理也而老氏之为说则曰绵绵若存用之不穷其未流又有所谓存想之法则皆以气为本而非主乎理矣清父顾兼取之予惧清父之贰而失其所存也夫学莫悪于多岐莫贵于主一清父其姑舍是而颛求于吾儒之学持守之坚涵养之熟未闻心存而气不与俱者也清父其思焉东莱大愚二先生祠记东莱吕成公淳熈中讲道婺之明招山其季大愚寔从学者入则受业于长公退即少公而切磋焉四方之士赖以淑艾者甚衆二先生殁又皆窀穸于此而故未有祠祠之自盱江处士呉定夫始绍定𥘉予屏居粤山之蔍定夫布衣芒屩惠然见临问其所从来曰吾东访漫塘刘聘君南过赵傁章泉上遂以见君也亟进与语命酒而觞之曰吾不饮为设羔胾曰吾不肉食累年矣眂其色一无所求独曰吾为二先生祠幸旣就而无文以记君傥有意乎予曰嘻子不趋权门骛势凃而歴游于寂寞之滨不媚示鬼不謟老佛而汲汲于二先生之祠何其好悪与俗异也且子亦知二先生所以当祠者乎成公所传中原之文献也其所阐绎河洛之微言也扶持絶学有千载之功敎育英材有𢾗世之泽及庆元𥘉孽臣始窃大柄大愚以一太府丞抗䟽显斥其姦孤忠凛然之死不悔迨其晩年义精仁熟有成公之风焉二先生所立如此其祠之固宜然自定夫言之非有平生师友之恩又非居官任风教之责而贸衣营之若不可巳者何邪吁此其谓无所为而为之者也无所为而为之者义也吾子以义请予敢不从居数年未及为而定夫卒垂絶犹语其子曰明招祠未记吾死不暝目祥老奉遗命以来为之蹙然曰此予之罪也乃次其本末而书之定夫名应贤不深于学而䏻知天下之正理饥寒穷厄弗自恤而以当世善士夫职为巳忧方别予时将北之渠阳省迁客未果而王去非守撨川豺虎满道无敢从行者定夫独负一布嚢与俱予尝评其人盖古所谓特立独行者近世巢无修之徒未足多也始定夫将立祠住山森公寔左右之又序以赠其归味其词磊磊不凡岂昌黎所谓魁竒忠信没溺者邪故併着之养正堂记予友莆田王实之名其读书之堂曰养正朝夕处而思焉尝以语西山真曰在易有之蒙以养正圣功也又曰頥贞吉养正则吉也天之予我者未尝不正而所以养之者则在乎人焉故合二卦之义当极席之铭敢请一言以发其指予谓蒙之爲义取物之穉而言泉之㳙㳙始出于山其流未逹在人则善端之萌有动于中不可以不养也养之以正天理于是乎周流一有间之其不壅阏焉寡矣此学者作圣之功终身由之而不可斯湏舎者若頥之爲义在天地则养万物在圣人则养贤以及万民功用至博大也而象独以言语饮食爲言盖巳得其养然后可推以及人未有不先成吾身而能逹之天下者也白圭有诗南容复之金人有铭孔门识之可不谨乎三爵之过犹爲非礼万銭之奉适以贾祸可不莭乎曰谨曰莭云者凡皆养之之事也即二卦而言则蒙之养也察乎㣲頥之养也先乎近始于学终于成徳则㣲者着矣修之身𬒳之万物则近者逺矣虽然自内卦求之则一险一动者蒙頥之所以异也自外卦求之则皆止者蒙頥之所以同也夫泉之出不巳而山之性自若雷之动有时而山之体弗摇善学者即斯而玩焉则知寂为感之本感为寂之用动静以时环循无间操存省察交致其功则体立用行两弗相博川流厚化源源无穷矣抑实之之爲人清明刚果盖不待习而能若疑乎静止之象尤当深玩而黙体也敬㢤实之勉用其力视彼卦徳以进吾徳然后爲有得于易重建太守倪公祠记呉兴倪公守泉余一年而去去而民祠之祠三十年而燬于火燬三年而民复祠之方其未复也有书而掲之者曰此故倪公祠也掲之谓何以愧夫爲郡者与其爲民者之不䏻复也泉之旧守得祠者衆矣有歳乆而废者有能今存焉者废者民不知其废幸而存者化爲翁媪膜拜之室像设故在人不知其爲谁盖感之者不以心报之者不以情虽祠犹未尝祠也而于其中有三人焉不求祠而民祠之曰忠惠蔡公忠文王公而公其继也万安东城芗火百世曾谓公祠而可废也然则公之得此于人何也曰心也心藏于中窈不可测而人之视之若辨白黑然夫圣贤之泽岂皆历千古而不斩民之所以不䏻忘者以其心尔癸辛跖硚之悪亦然赐之而恩赐竭则巳暴之而怨暴止则衰惟是心爲亡穷公之政留于泉者其迹有㡬而心之在人则愈久而常存故祠虽燬此不可燬爲郡者不能复真有媿焉而某之愧爲尤甚某之初守泉也公方燕处月河之上不䏻躬问以政而以书公睠焉还答以温陵赤子爲寄而毋崇宴觞毋艳琛货民以安静俗以俭化则其敎之之目也在郡三年虽㣲铢发足纪而以公之心爲心则凛不敢渝頼是得亡获辠于泉之父老公之赐我厚矣而其再至也视祠之废不能复过其地輙慼然汗出以惭顾郡方贫而人甚病土木之役不敢据兴而士之知义者䏻劝民使爲民之好月甲申劝民使爲者郡学録黄龚爲之者承节郎满𨳩宗也政和县修学记绍定五年秋九月政和县修学成令栝苍徐君来请识予桉古敎法起于家而成于乡所习不过闺门子弟之职用之则爲公郷大夫之材是何也闾有塾族有师亡驰骛之累以贼其良心孝友以爲行中和以爲徳有践修之实以保其正性心存而性得故推其自成者皆足以成物后世郷里之学废士之干时蹈利者浮游四出而爲战国之从衡章句文辞之学兴则又穿凿竒伪爲汉之经生琱华靡爲唐之进士昔以存心者今以荡心昔以养性者今以害性吁由后世之法而兾俗化成人材出不亦左乎故尝谓必放古之制自闾里皆置学使惟土之安而无慕乎外必损今之弊使相懋以徳而不相角以文庶乎成周之意可渐而复然岂有司所得爲㢤幸而有令之贤能崇其邑之学士之肄业者得无违亲去家而失其所以学之本盖在今世巳有足书予于徐君之请所以屡叹也始县学地废乆士无所于业君之至自门而殿堂而庑皆新之像设显严藻绩辉奂东西爲斋四以处生徒中建阁一以藏奎画射有圃先贤有柌藏修息㳺无一或缺又有余力稽其粮储之入吏不得干没君于是信乎其可书矣虽然士之于学岂直处庠序爲然㢤鸡鸣夙兴向晦宴息皆学之时㣲而暗室屋漏显而郷党朝廷皆学之地动容周旋洒扫应对皆学之事知无时之非学则昼而有爲夜而计过者其敢懈知无地之非学则警于冥冥惕于未形者其敢忽知无事之非学则矜细行勤小物者其敢或遗敎虽非古而吾之存心养性以希圣贤者末尝不古也若夫足践黉舍之阈口吟课试之文而曰吾之学如是而止则非愚所敢知西山先生眞文忠公文集卷第二十五西山先生眞文忠公文集西山先生眞文忠公文集卷第二十六西山先生眞文忠公文集卷弟二十六记建宁府重修府学记寳庆纪元之𥘉年天官尚书叶公以显谟阁学士出牧建安清心劬躬以治以敎期年民各遂于里顾詹頖宫寔惟本原风化之地繇庆元后旷弗克修垂三十祀子奉天子命寔来固将爲国毓村以竢举选如寳璧玉如护椅桐惟厥攸居其可弗饬廼命属役于僚吏之䏻者而以郡愽士董之先葺大成殿次及十六斋又次及于三贤堂然后增辟小学起孟秋甲辰迄九月甲寅功用成扵是府学正叶端甫等书来俾识厥事某扵乡邦爲后进谊不可以先长者请固辞而端甫等书再至谕勉逾力旣弗获终辞则诵所闻以告曰诸君所爲命仆者岂欲相与讲明爲学之大指欤夫格物以致知昔者圣贤示人之正灋也请以缮修之役明之今之学校非昔之学校乎昔之圯陋者今屹焉以完昔之闇郁者今焕焉以新非以修之之力故耶学者之扵学亦若是而巳矣盖受中以生万善咸犹此宇之本闳且丽也私欲汨焉邪说滑焉犹其漂揺于风雨漫漶于垢氛而浸杇以弊也一日自克私胜而仁存一念知悔善章而咎泯又如圯陋者之可以复完闇郁者之可以复新也夫忠信笃敬学者立徳之基刚毅木讷学者任重之实而辞章华缛特藻饰之靡尔圣门敎人具有本末故曰行有余力则以学文亦何异基址之固而后栋梁可施栋梁之安而后丹雘可设也盖缮修一役耳而爲学之理具焉自是推之则凡天下之事事物物即器而道巳存由粗而精可见知至之功不难进矣虽然学岂徒知而巳盖学聚问辨而必以居行继之愽学审问而必以笃行终焉㫁㫁乎不易之序也易中庸之指不明学者始以口耳爲学讲论践履析爲二致至其甚也以利欲之心求理义之学以理义之说文利欲之私而去道愈邈矣然则致知力行交勉并进岂非学者用功之至要㢤又岂非贤邦君所望于吾州之士者㢤若夫赋役之凡调度之目在故府可覆此不书公名时字秀发括苍人三年春三月甲寅郡人真记龙山书院记龙山书院者永丰黄君之所建也君自少以愽习修㓗为郷党所称名卿达人争致以诲其子弟旣连蹇场屋志弗克施则慨然曰吾幸有薄田畴与其私吾子孙曷若举而爲义塾聚英材敎育之以乐吾志扵是诹地扵团源复吉壤焉五山辐凑蜿蜒如龙溪横其前清澈可镜前望灵峯懐玉秀峙天表君曰是冥为学者藏修之地矣廼悉其力载经载营中爲堂一旁列斋六起嘉定十四年六月粤十月告成君捐产之半以奉之禀给课试悉放州县法春秋校艺以礼屈邑佐或郷人之中弟者司其衡尺日讲月肄则君自主之青衿来㳺莫不竞劝君思乆其事也命族子从龙来谒于记予未果作又使其从子曰宏曰应豪者寔来娄请而不厌予惟周官大司徒以郷三物敎万民而六徳实居其首故爲名其堂曰成徳而以徳之目名其斋且传以进修之义焉古昔圣人以君师爲巳任故其修道之敎无一弗先之以智者欲其讲学穷理以发良心之知也继之以仁者欲其笃志力行以充本心之徳也而又圣以极其成义以达诸用立心以忠而制行以和道之全体具在是矣后世圣人阐教洙泗亦必以知及仁守爲先与大司徒之法君合符莭然孔门之训知仁而巳周官又益以四者或详或畧岂无意耶盖多爲之目所以使人各因其材而入独举其要又所以该衆善之始终其义则一而巳尔于后颜曾思舆更相授受其语成徳之方必曰愽文约礼也明善诚身也格物而诚其意也盖致知以爲智力行以爲仁千载源流同出一贯有志于学者其可不以圣贤爲师㦲始书院之兴从龙董其役要未㡬遂擢上第以去自是举于有司者前后相望人物彬彬方盛未艾非惟山川之灵于此振发其亦敎育之验欤虽然君之所期扵士者不止是也盖尝思之三代而上未有利目进取之涂士之自修果爲何事天之命我万善具全一毫有亏是旷天职古之君子俛焉孶孶毙而后巳者以是焉尔世逺敎失士知荣身而不知修身知求利而不知求道良心蠧蚀皆原扵此君之是举其将以人材世道爲意乎要必有讲于此如曰辞艺而巳尔科级而巳尔郡县有学巳弗趐足其尚以赘爲㦲吾知君之志非止于是也故爲推本圣贤所以教者使与学者共讲焉若夫忠和之云则子程子尝举斯语笔之曰中和盖与礼乐防民之指胥叶然非愚所敢质也学者姑即尽巳之义而求之则体立用行所谓大本逹道者从可识矣然子程子之意亦所当知也故併志于末云启名惟直字徳申建阳县学四君子祠记寳庆三年知建阳县事莆田刘侯修晦菴祠以其髙第勉斋黄公配食旣又谓朱范二太史刘魏二聘君皆法当得祠遂命奉祠于学八月上丁工告妥侑如礼则揖其学之士而语之曰诸君亦知子置祠之意乎古之君子称人之善必求其父兄师友厚之至也维我文公先生髙明光大之学得之于天然遡其渊源所自则吏部府君首以河洛绪论淑之于家庭比其长也出从诸儒先㳺则有若草堂刘公者寔告之少圣贤讲学门户虽其徳业之大成犹待后日而阖端正始之功有不可诬者至若柲阁范公则吏部之友而先生尝从之考疑质义焉艮斋魏公则又草堂之门人而先生之所友也今也新先生之祠而遂及于四君子是亦古人推本之义也虽然岂独是㦲当绍兴间秦丞相始颛国实倡邪议屈君父而事宼讐朱范二公以史官连名入奏显斥其非至摈绌流落而弗悔刘公用从臣荐给札后省属桧方深讐正论亦浩然引疾以归艮斋起布衣遭明天子一见合指径官儒宫垂用矣顾拜䟽合门亡虚日竟以是弗容于朝是四君子者其学同其道同其出处大致又同合而祠之使爲士者有所观法岂不休㦲继自今学于斯者苟䏻潜心文公诸书以致其濬源培本之功而又考于四君子之风流以警其媮作其懦则静而体动而用穷所养达所施具于此矣此余所以并祠之意也西山真某闻而叹曰伟㢤刘侯之斯举乎方侯年盛志壮时天材逸发词笔凌厉盖自㫝如李谪仙之流意其不屑州县间事也一旦为今䘏民隠重敎道恳恳焉有两汉循吏风至其饬考亭祠表四君子尤世俗指目以爲迂者吁使侯病迂之名而循世吏之所急则其俗之同者廼道之所弃也然则侯之于趋舍岂不甚明矣㦲侯名克庄字潜夫世以正学传其家云南雄州学四先生祠堂记寳庆三年某月南雄州始立周子二程子朱子之祠于学敎授三山陈应龙以书属建人真爲之记曰四先生之道髙矣羙矣抑之愚未䏻闚其藩也将何词以记之虽然昔尝闻其畧矣道之大原出于天其用在天下其传在圣贤此子思子之中庸所以有性道敎之别也盖性者智愚所同得道者今古之共由而明道阐敎以觉斯人则非圣贤莫䏻与故自尧舜至于孔子率五百歳而圣人出孔子旣没曾子子思与邹孟氏复先后而推明之百有余歳之间一圣三贤更相授受然后尧舜禹汤文武周公之所以开天常立人纪者焉昭陈垂示罔极然则天之生圣贤也夫岂苟然㢤不幸战国嬴秦以后学术泮散无所统盟虽以董相韩文公之贤相望于汉唐而于渊源之正体用之全犹有未究其极者故仅䏻着卫道之功于一时而无以任传道之责于万世天启圣朝文治休洽于是天橲明道以来迄于中兴之世大儒继出以主张斯文爲巳任盖孔孟之道至周子而复明周子之道至二程子而益明二程之道至朱子而大明其视曾子子思邹孟氏之传若合符莭岂入所䏻爲也㢤天也然四先生之学岂若世之立竒见尚新说求出乎前人所未及耶凡亦因乎天而巳盖自荀杨氏以恶与混爲性而不知天命之本然老荘氏以虚无爲道而不知天理之至实佛氏以刬㓕彜伦爲敎而不知天叙之不可易周子生乎絶学之后乃浊深探本原阐发幽袐二程子见而知之朱子又闻而知之述作相承本末具僃自是人知性不外乎仁义礼智而恶与混非性也道不离乎日用事物而虚无非道也敎必本扵君臣父子夫妇昆弟而刬㓕彜伦非敎也阐圣学之戸庭祛世人之蒙聩千载相传之正统其不在兹乎呜唿天之幸斯文也其亦至矣南雄爲郡邈在峤南士习视中州号称近厚夫以近厚之资迪之以至正之学必将有俛焉自力者然陈君之所望扵学者果焉属耶天之命我万善具全一毫有亏是旷天职昔之君子凛然渊氷没世弗懈者凡以全吾所受焉耳嗟后之世何其与古戾也利欲之风深入肺腑理义之习目爲阔迁巳之良贵弃置如弁髦而轩裳外物则决性命以求之弗舎也吁是可不谓之大惑乎志于道者其将奚所用力乎𬗟观徃昔百圣相传敬之一言实其心法盖天下之理惟中爲至正惟诚爲至极然敬所以中不敬则无中也敬而后䏻诚非敬则无以爲诚也气之决骤轶于奔驷敬则其䘖辔也情之横放甚扵溃川敬则其隄防也故周子主静之言程子主一之训皆其爲人最切者而子朱子又丁宁反复之学者傥于是而知勉焉思虑未萌必戒必惧事物旣接必㳟必钦动静相因无少间㫁则天徳全而人欲冺大本之所以立逹道之所以行其不由此欤陈君幸以爲然则愿以此刻于祠之壁爲学者观省之助若夫诵其言而不反诸躬惟其名之趍而匪实之践是岂四先生立敎之意㦲又岂陈君所望扵南邦之士者㦲杨文庄公书堂记浦城梦笔山䓁觉院邑人礼部侍郎杨公澄爲本县令日所建也侍郎之子文庄公少读书于此山旣去以文学节义擅声中朝为荐绅标式后人即其处为书堂绘公父子祠之嘉定中郡守李公大异作五大字表其额按公名徽之字仲猷甫冠通群经尤刻意扵诗得骚人之趣时李氏王江表公耻官伪廷杖筞走中原以显徳三年进士髙第入文馆升諌垣尝论太祖有人望不可典禁兵国初出司征于方城继爲大兴峨㸔二县令𨳩寳中召还寖以登用太宗尤深器之青宫俶建命爲首僚付以羽翼之寄世谓帝以䏻诗知公而不知公之受知圣明者不专在是也昔丁公二心扵汉髙祖戮之姚思廉尽节扵隋文皇宠以高位前世太度之主率常以是观人况我太祖太宗之圣㦲夫放麑小善尔推其仁犹可以往国公之忠扵所事如此以之事人何徃而非忠此二帝之所以知公而以遗后圣也然则公之事君固万世臣子之法而二帝之用人岂非万世帝王之法欤当公之去国也一迁而楚再徙而秦又再转而蜀山川益寥逺风物益凄凉昔之词人墨客悲伤顦顇若不可以生者也而公嘉阳诸咏皆脩然自得亡秋毫陨获意胷中所存其亦逺矣入侍禁中新承圣睠至摘其诗隽语笔之御屏中词章翰墨同时岂乏其人而公独得此者非重其诗重其节也晚事定陵尤被宠渥初置翰林讲读学士公与邢昺首与其选虽未及大用以终而平生所立凛凛玉雪亡一节可庇从孙文公亿少依公以学既皆以文章名天下而清风雅操奕奕相望浦城人物之盛自二公始绍定改元七世孙震荣将新其书堂之旧族之显人淮东制置使绍云朝议大夫圭皆捐赀相之震荣谓某盍为之记藐是晚出匪工干辞独念前軰风流相去日逺后生小子鲜或闻知故爲推迹本末刻之堂中使吾党之士闻而慕之平居讲学以淬磨志行自期有位于时以扶植世道自许则公之遗风庶㡬复见而吾邦之人物其亦有兴乎若夫卑陬淟涊志于荣宠利事温饱而巳岂惟重桑梓之羞过公之堂当必有泚其颡者矣呜唿死者可作㣲公吾谁与归居思堂记宝庆三年莆阳叶侯日新剖吉阳之符旣驱南迈矣涂未半三径之思有动于中喟然曰吾与其縻于印韨而胶胶焉营营焉于是非得䘮之境也曷若返吾初服与耘夫荛叟相从于陇畞之上磵谷之中以全吾志之爲乐㢤且吾先世以来筞勲文章之箓伯父正简公以忠直相阜陵号称名辅弼今予不幸堕身右列然少好学虽老而未衰吾家有居思堂水心叶公诗之复斋陈公又书其扁吾将日䖏于斯以读吾书敎吾子续吾先世之绪业不亦可乎于是拜䟽于朝匄祠官之秩以归且诒书建安真曰吾之志如是子其爲我述之予谓侯之名堂善矣然思之名一而义有二焉盖洪范之曰中庸之弗措诚其思也易之憧憧徃来邪其思也诚其思者壹于道者也邪其思者泪于欲者也故圣人于咸之九四深致其戒者非恶夫思也恶夫思之不以正也若夫天地之纯全圣贤之藴奥非竭吾心思其庸有得乎故学必原扵思而思必本于诚此理之不可易者也然则思诚之学果何所自入耶盖尝闻之诚即天也敬者人之所以天也学而求至于诚其必由敬乎昔之君子对妻子如君师之临处幽室如十目之视凡以立吾敬也敬立而诚存矣然予于此亦习闻而未烛者也必将深研其义以启侯之未悟则复斋其人绍定元年六月壬子真某记建阳县复赈粜仓记环邑皆有社仓歳贷民爲种食自朱文公始也独县无耕农不可贷故弗置仓旧仰籴常平常平法乆壊吏徒持空钥相授歳五六月旧谷没新糓未升邑人妇子盻盻然无所于籴县大夫熟视亡筞则旉配之今出焉吏舞智其间细民未遽饱而中家以上先病矣庆元二年诸侯用姶置仓藏米㡬四千石市直翔则籴平则止民歌舞之诸侯旣去十余年弊日甚関侯稍修复之未㡬又大弊宝庆元年刘侯克庄寔来覈旧蔵不䏻五之一叹曰此文公之意诸侯之泽可使壊不修至是乎越明年政成惠浃歳以大穰则斥经费之余财凡三千余緍爲籴本始诸侯之籴也先期予钱至秋获乃入侯曰此致弊之本也夫富民不愿请而愿请多贫民输不以时则有督索之烦召唿之扰甚者钱有出而米无偿夫焉得不速弊则爲更故约以见緍贸见米若时俗所宜有未尽叶者亦变通之要以便民而止不苟异也按春秋荘公二十八年书大无麦禾减孙辰告籴于齐传者曰一年不艾而百姓饥君子非之盖昔之爲国者大抵父母其民故常先事豫图使虽水旱不得病吾赤子荘公在位久不储之素而籴扵既饥固春秋之罪人矣后世爲吏者益苟平居视民欢慼漠焉不以槩诸心至旱干水溢之弗时死者相枕籍则诿曰非吾责是又庄公之罪人也侯之尹是邑朝夕汲汲如䘏其私一物失理居爲之弗宁一夫丽罚馈爲之弗饱故昼而庭空夜而圄寂四境之内疾痛必察皆若亲临其家侯方以爲未也窈然之虑且及于数世百年之外此其用心岂不甚仁矣㢤夫今之县亦昔之县尔前乎爲令者急民赋不肯失毫芒犹戚叹苦弗给侯书生无孔桒术鞭笞束不用独饬吾政聴民自乐输下贫户挂逋籍者蠲弛动十计而公家未尝以匮告余力犹䏻及是仓顾岂有他智巧㦲夫不以利私其身故䏻以利公于人其本固有在也仓之栋楹阶序皆因诸侯之旧一新之起丁亥冬迄明年秋积米凢四千斛有竒侯惧来者莫之继也以书属予志其事予闻侯书其仓之两扉曰聊爲吾民留饭盌岂无来者续心灯呜唿此父母之心仁人之言也予虽累千百语其䏻有加乎孟子曰恻隐之心人皆有之夫必秉彛尽亡然后是仓可废若犹未也后之君子必有以侯之心爲心者以似以续虽至于无穷可也若夫施置纎悉则有两侯规约在此弗书潭州重修大成殿记资政殿学士清源曽公以廊庙之旧作牧于星沙厚重镇俗如岳之弗摇清明鉴物如湘之不波歳未期而百度修衆志服环九郡五十城旣帖帖无事则思所以驱其人于礼义之域者顾詹黉舎先贤先师之位在焉而庙殿规摹殆类浮屠氏公爲蹙然弗宁廼属郡学职诒书于南宫舎人钟君震考辟雍制度爲图以来命掾吏之才者眡其役撤去陪厦敞爲新宫凢二十有六楹昔之闇郁倐焉亢爽于严奉祀事爲冝又谓列㦸之门学扁揭焉亦眂礼弗恊则别爲大门徙扁其上于是宫墙外内巍然奂然应图合法旣又斥其嬴财甓旧路于学门之左复射圃于学门之南𧺫寳庆三年冬某月讫明夏某月告成州学正迪功郎钟景仁等以书来谂曰自侯之涖吾土也尝一新其学矣而斯独未之及意者其有待乎今虽成于公固亦侯之志愿有以识之某惟畴昔之役盖尝自诡尽心矣而堂皇门闼之易见者皆莫之察而重以累公况于休戚情伪之窈㣲其不属耳目者何限然则前日之政所不获辠湘民也㡬希某于是窃有感焉而又以自媿也故不复辞而书其事然惟公之斯举也徒以儒者之宫而杂浮屠之制犹思所以正之况今之世华居而貊道儒名而墨习者滔滔皆是其可熟视而莫之捄乎推公之志使一日尽行其学于天下必将息邪距诐而杨墨贼仁义无君父之敎不得骋也必将尊王黜伯而筦商申韩矜权智骛功利之说不得施也儒者之功必至于是而后有以爲天常人纪之重非公其孰任之若夫学于斯学者亦曰审其所趋之涂谨其所择之术使粹然一出于正而巳呜唿屏翳撤而虚明出岂独斯学爲然㦲人之一心广大如天地清明如日月者其本体也而或弗然者物有以障之也去其障则本者复矣夫问铸金得铸人扬雄氏所以爲善启发也因缮修之事而告之以修身之法非予所望于学者乎内外一源也精粗一致也善学者虚其心以体天下之物何徃非吾进徳之地又岂独是乎㢤诸君幸以爲然则愿告于公而刻之公以庆元伦魁尝陪辅先帝大政令名粹徳荐绅宗之其治潭之政多可书今皆不书独书所以幸乎潭之士者勿斋记江西方士杨休文谒予记所谓勿斋者予曰老子不云乎礼者忠信之薄而乱之首也吾子学乎老氏者也而以是名斋何居且孔氏患人之非礼而使勿之子之师悪人之爲礼而欲絶之二氏之道其不同也尚矣而吾子疆欲同之可乎休文曰不然昔者吾师之学盖深于礼其曰忠信之薄而乱之首者其殆激于周之末造文㓕质伪䘮眞思有以返之欤不然何孔子即之而问礼也夫礼本天秩而具于人心虽覆载之大不䏻舍是以立况囿乎两间而䏻出范围之外㦲使爲吾徒者无所事乎礼则凡曰宫曰观云者虽母为之主可也主焉而弗统乎属属焉而弗聴命于主亦可也冠裳巾屦褫弃而体居攫呶鬬夺恣雎而罔禁亦可也夫既不䏻外是以爲安而曰吾将絶㓕乎礼其谁欺吾故曰吾师之说其殆有激云尔吾之少也尝学乎孔氏矣今虽寄迹于此吾之心不䏻以一日安也夫文畅浮屠师尔昌黎韩子犹以墨名儒行而乐告之况吾之于孔氏其所素学者乎是顾愿一言以记之也呜唿世敎之衰自儒者鲜知谨乎礼今道家者流乃有志于斯夫如是焉得而弗记虽然勿之爲义吾子亦当深味之乎夫视聴言貌思五者相因而不相离者也而孔氏之告颜渊廼独弗及乎思何㦲盖视聴言动身之用也而主之者心也心有所主然后四者之发惟吾之爲聴不然则耳目口体纷然用事其䏻合乎礼者㡬希然则勿云者正即心而言也心之官而物聴命则非礼弗得而干之斯其爲求仁之枢要欤尝考鲁论之言浑融涵蓄独于胜私窒慾之际其辞严焉故曰巳所不欲勿施于人曰过则勿惮改及是四言皆㫁以勿廪廪乎不可犯也盖去恶弗力则爲善弗勇勿之一辞所以爲鏖强敌之五兵破横流之巨檝也休文而诚有志于此其可不思所以实用其力㢤其又可不勇于自㧞也㦲休文名至质今爲阁皁讲师其文雅趣操有诸君子品题在绍定戍子十月甲子建安真某记观莳园记繇衡岳而南亘大江东西穹山崇巘靡迤相属而庐阜为之最岷江西来至大别与汉合洪涛掀天吞吐日月荡漾万里而宫亭杨澜左里爲之最夫是二最者东南山川之巨丽也而南康曹公之别墅实当之中爲所性堂次爲岿然堂又爲冲佑阁汇泽观八景亭九三湖五岳之胜㰖之凡席间无留蔵者公曰湖庄之观伟矣然吾先君崇本务实之意则不可忘也嗟惟先君奋迹农畞志在及人自其始仕也创小亭于居第之园命曰观莳焉以示不忘民事之囏盖将发其所藴以泽斯世而连蹇弗耦志不获伸今吾幸得承绪业袭世科其始念不过服廑州县尽瘁爲民以醻先志而巳逢辰休嘉出藩入从㑹明天子垂精问学俾执经侍左右方将毣毣焉日効忠益而疾病夺之奉身来归得复与农圃爲伍躬自课督萃衆芳而列之梅先人所甚爱故园一种号千叶者廼其手植益求数百本藂而爲小山㓗白芬馨若挹遗烈自余四时之花实有未者蒐求増益亡一阙焉郷也园圃之趣少而江湖之思多今其二者始畧相称然观游之乐具则本实之意衰吾惧吾予孙不复识先人之志也于是蓻麦与菽间以畦𬞞倣旧规作小亭以临㫝之而捴名其园曰观莳夫天壤间一卉一木无非造化生生之妙而吾之寓目于此所以养吾胷中之仁使盎然常有生意非如小儿女翫华恱芳以荒嬉媮乐爲事也若夫嘉谷良稷则民命所関周公作七月召公赋公刘孟子陈农桑皆以是爲王政之本学士大夫其可一日忘诸乎吾之掲是名也盖以不违先志又将使后之人不违吾志也未仕不以躬耕爲耻旣仕必啬民力必重民时糓䘵受扵巳当思耘耔之勤劳政令加诸人母忽田埜之利病幸而立于朝则以周召孟子之言迪其君夫如是则吾父母再世之心庶乎有弗坠不然名园别馆廼纵佚之区竒葩异植特奢靡之玩祗以爲损而非以爲益也既以诏子孙且诒书俾爲之记曰公之志则羙矣然闻公之得请也盖上重以事父烦耆艾昌尝少忘黄髪之咨㦲撷东篱之孤芳赋南畴之嘉穟虽有渊明之雅趣而恐不得以遂斯乐也顾其所以名园者有补世敎故不辞而书之若乃湖庄旧观巳见于西州刘公所志者此不复书重建王忠文公祠堂记忠文王公之守泉期年余四月尔泉人思之愈乆而弗忘祠故在郡东郭年太守公修之之爲郡也亦稍修焉今太守建安游公廼始撤而新之盖公之去郡六十年于兹矣或谓公何以得此于民㦲曰记礼者不云乎有斐君子终不可諠兮道盛徳至善民之不䏻忘也而本其所繇致者道学与自修而巳尔古之君子讲学以明善修身以成徳非有愿乎其外也然由义之精而致用由巳之正而及物其积之有源其推之有序故虽没世而人弗忘夫岂豫期至是㢤憧憧往来者有心于感也使民驩虞者有意于恱也后世虽有循良之吏去而爲入所思要非无心之感其视王民之皡皥有间矣若忠文公之于泉其庶㡬徳之盛善之至而民自不忘者乎盖公之学以诚身爲主资本刚劲而䏻切劘漫以卒归之中和其出言有章其制行有法以之治家则慈顺雍睦之风形于州里以之立朝则蹇蹇谔谔言人之所难言至其治饶与䕫以及于泉又皆穆然如春风之解隂凌霈然如暑雨之苏枯渴人见其施之异也而不知其本之一也观公治泉之政非嘘濡姑息阉然自媚于民者也哀痌惨怛有久母之心戒令饬正有师长之敎仁义之相湏也刚柔之不偏用也未尝蕲民之思而民自不能不思者也自荀卿子性恶之説行为政者大抵刍狗其人而鬼魅其俗谓不可以理义化吁使民性而果恶也则凡暴君污吏之所爲亦将思之矣弗彼之思而此焉思有以知民性之至善而卿之言所谓贼其民者也然公所临凡四郡去輙见思而泉人思公特深岂非诗书文献之旧俗其知理者衆尤易以诚感乎㳺公之新此祠也虽顺其民之欲然非心之同道之一其能及是耶观其志之所慕足以知其政之所法后之思㳺公者又当如今之思公也乌虖懿哉是役也董之者南安征官赵崇端葢生忠文之郷而学其学者也发其议者揭阳尉林彬彬泉之善信士也祠成㳺公大书而掲之宗正赵公某又书其堂之扁尊仁贤以树风教二公志也亦某之志也故乐为之书绍定二年九月辛未真某记孝友堂记绍定己丑眉丹稜程君叔运以对䇿擢甲科被命佐洋川莫府将西归迂涂而过我焉居一日从容言曰掌之先以诗书爲耘耔礼义爲屋庐其家虽贫而其行甚富其身虽不偶而其心可燕于无穷初曾伯祖亡子以曾大父之子爲之子是爲先大父大父之事亲也匑匑如有畏廪廪若不及虽壮有室矣耘瓜之杖且弗免焉拱揖而受不敢怨也所生母郭晚䘮明甚贫无兼侍大父日聚徒营合间则走数十里而省问焉躬致澣濯遗以丼㫖其父晚而举子大父惟所欲推逊不少校昆弟相与始卒无间言先君子克承先志其事吾大父也如大父之养其亲其事吾伯父又如大父之笃其爱也父没毎祭必涕泣休澣埽墓上率徬徨弗䏻归伯父晚婴未疾家徒四壁立先君子举其所有以赡之女兄嫁而贫言之輙流涕曰少小共饥寒姉最怜我柰何弗之䘏歳时伏腊必致助焉吁此吾祖吾父之至行也掌不佞其曷敢有忘歳丁亥先庐以圯告因即旧址筑为一堂扁之曰孝友恱斋李公爲书三大字以掲继自今仰詹题牓惕然有动于中若慈训之在耳也子以好善闻当世敢蕲一言记之何如予爲之叹曰书云惟孝友于兄弟盖言惟孝者必䏻友也天下万善同出一源爱敬之心随寓而见施之亲则曰孝施之昆弟则曰友其实非二道也曾子论事君不忠交友不信皆以爲非孝盖孝者之心慈祥恻怛推之于君臣朋友无不尽者近而天伦之戚抑又可知世固有知厚其亲而此或昧焉者是特未诚于孝而巳苟诚孝矣虽一髪肤之㣲且不敢忽况同气而生者乎父母之所爱爱之虽犬马犹然况亲之遗体乎此孝之所以必友也中庸之引诗云兄弟旣翕和乐且湛子曰父母其顺矣乎世未有兄弟和洽而亲之心弗顺者亦未有兄弟乖刺而䏻顺其亲者此孝友之所以必相因也予观程氏祖考之所爲其可谓兼尽乎此然非君之贤其孰䏻推明之以诏无穷乎虽然孝友之性得之于天有不待学而䏻至其所以为孝友者非学亦莫之识也姑举其概言之䏻养矣而敬爲难不辱矣而尊亲爲难从令者或䧟于不义䏻諌者未必有谕道之功父母之蛊一也而所以干之者不同凯风小弁其处变均也而怨不怨有异养生送死无不尽矣苟未至于事亡如存犹为非孝也战兢临履终其身矣苟未至于得正而毙犹爲非孝也不深于学者䏻之乎不知夷齐之仁则锥刀之必争何有于推逊不明汲寿之义则纤㣲利患之必计何况于死生又非深于学者不䏻也然则孝友者固立身之本而学也者乆孝友之本欤圣贤之敎智之崇必欲其效天义之精必欲其入神盖知有秋毫之隔则行有千里之谬学之所以不可巳也以君之聪明超䡍诚䏻于理义之大原圣贤之正法惟日孳孳弗极弗止则藴之爲道心发之爲徳行将无徃而非善此非先君子所期于后者乎若夫妻子具而孝衰于亲异姓之妇入门或䏻贼同气之爱此虽世俗浅事然其爲蒋来之戒者亦不得而畧君之曾伯祖讳蒙字养正太父讳炎字徳和先君子讳土龙字天用其潜徳隠行见于鹤山所志者今不书绍定二年十月丙申建安真某记建安县学田记建安县故无学韩公元吉昉立庙以祀先圣王侯元应又立讲堂二斋学之制畧具矣而亡以廪士犹未始有学也寳庆丙戍秋清源留侯来谒欵于庙顾学虽颇具而未完则命撤其蔽垣其阙植以丛桂气象一新矣独廪给之费莫知所自出毎春秋舎菜先期补弟子员赋以餐钱俾与厥事事巳散去惕焉爲弗宁下车余二年毕力经营得在官之田若干歳租仅百石悉举而归之学于是学之有田侯实始之书来谂予愿有志予爲之叹曰道二仁与不仁而巳矣仁者视物由巳不仁者反是盖凡与吾并生天壌间者皆同类也于其同类之中有位以爲之长饥焉而哺寒焉而衣夫孰非吾责况士者又同类之秀乎悯士之穷而无以养此即恻隠之心而仁之端也且公卿大夫者士之积耳养之以成其材励其莭使善人衆多而当世有所赖其仁不旣大矣乎世之爲吏者鲜克知之故常以学政爲弗急虽养士之田素具或转而他用或漫不訾省聴其侵牟扵吏而夺攘于豪民今建安有学无田议者初不以咎今留侯于此廼独惄焉由巳隠忧朝思夕谋必如所志而后已推此念也其忍四境之内有一民弗获其养乎予故曰此恻隠之心而仁之端也虽然侯之于士厚矣士之所以自厚者当何如耶昔邹孟氏之门人有以不耕而食疑其爲素餐者孟子曰君子之居是国也其君用之则安富尊荣子弟从之则孝悌忠信不素餐兮莫大于是今士之廪于官者优游自伕不㡬于无事而食欤吁养之厚所以责之深也夫用之则国安君荣虽旣徃者之任然培其可用之本独不在今乎本者何孝悌忠信是也盖四者人之所以爲人而士之所以爲士者也一或失是且有愧于人而况士㦲故圣门之敎曰行有余力则以学文操觚吮墨汲汲焉以徼利达为事而本焉之莫知是则眞素餐矣有志之士盖亦竦然自厉修之身以刑于家有位焉则推之以及扵国使人知君亲臣子大义大殒而弗渝是则侯置田廪士本指侯名元圭字寔三朝贤相卫国忠宣公之孙云绍定二年十月壬寅浦城真记宜兴县先贤祠堂记古者郷先生没而祭于社夫社者报本之事也郷先生何功而祭于此耶盖尝深思社之为群祀首者以其产嘉谷育蒸民而郷先生之重于郷亦以其蹈道秉徳而牗民扵善也育之以保正命牗之以全王性其功一尔然圣门所论必不得已寕去食以存信而君臣父子或失其正虽有粟不得而食焉敎导开明之功若是其重此所以祭扵社而亡惭欤后世先贤有祠亦古之遗意盖不独躬受敎如师弟子然后可祠其人逺矣而言行风䥊廪廪具存郷人子弟犹有所观灋则虽历千百祀不可忘也阳羡自晋以来世有显人若周孝侯迁善之勇死国之忠卓然有百代标表繇梁而唐文章事业亦或间见可观迨至国朝则有若乐安蒋公者以儒术爲时所宗虽王金陵犹推尊不敢后若古灵陈公则尝守郡而卒于此东坡苏公则买田筑室而终于此二公之学行莭守虽皆一世伟人茔域所藏寝庙所寄虽非其郷而谓之郷人可也若道郷邹公则归自岭南一寄宿于道流之舘尔而邑之人至今曰吾邹公也鸣唿民之秉彜好是懿徳若是者非耶然自昔迄今维周侯寔有庙飨余未闻尸而祝之者寳庆某年浚仪赵侯与悊来宰冝兴以扶敎导人爲首政居二年民用化服廼大辟祠室以尊先贤自周侯而下咸秩于位又惟内翰汪公兵部侍郎王公简惠文忠二周公亦近世鸿硕或窆或寓皆用故事以祀某月某日妥侑如礼侯于斯举其欲邦人士君子相与奋发为道徳之归乎瞻言数公同我桑梓有爲若是今岂昔殊吝心苟亡何过弗可改壮志一立何事弗可成虽然是非必徒袭其迹也昔吾先圣之敎自春秋贤大夫如史鱼之直子产之惠举以告群弟子者非一至其亲切传授则曰仁而巳苟仁矣天下万善莫不具于其中以之事君而直以之养民而惠何者非仁之功用耶学者审䏻服洙泗之训而以回雍所从事者爲指归则扵前修之言行风蹟虽不规规求合吾见其无不合也祠在县山川最胜处甫成而瑞木叶符异材奋兴此其兆矣侯扵此邑多羙政今皆不书独书所以幸乎冝兴之士者是年十月乙未建安真记碑福州长乐县显应庙碑福之南山转而东行二百里爲义泉岭盖长乐福清之嵴其中支益北萦纡盘礴凡三十里积水二十四陂至参溪其山爲魁山其水爲龙潭靣山临流有庙焉即渊肃孚济广佑侯也潭之深不可测而穹山桀立于其上澄光秀气交相囬薄故其神聪明正直以功徳芘生人屡膺明天子丕显休命长乐庙祀凡百数命秩之崇惟侯爲第一自唐开元以来焯着灵异闽中记长乐志具焉世传洪氏女浣纱于潭没不出其家愬于神不崇朝迅霆甚雨潭石破而蛟龙毙抵今余五百祀邑之官民以神爲依敬之如父兄师长信之如衡石度量绍兴间海㓂朱聪炽甚旣迫境见神兵如云不敢前连歳旱涝复应祷部使者上其功诏赐庙额曰显应隆兴中封渊肃侯淳熈中加封孚济嘉定十七年又加封广佑邑人旣皆恱甚于是具官陈録其灵蹟本末以告曰愿有述按祭法有功于民若扞大患御大难则祀之若侯之有大造于兹土其得爵号实甚冝乃摭其事俾刻于丽牲之石且爲歌道上帝之命与明天子之意冀胙邦人于亡穷其辞曰魁山兮崇崇奫沦亡极兮鱼龙之宫皇皇后帝兮睠此南土俾神宅兹兮有衆尔主嘘吸雨旸兮指嘑风雨盪涤乖沴兮攘除妖灾有蛟婪婪兮血人以自饱是震是悼兮奋厥天讨有兇额额兮犹蠭之群恍瞻灵旗兮悸若兽犇民之恃神兮曰我父母神虽不言兮信若寒暑明明我后兮子视万方曰民尔恩兮我岂尔忘旣贲之以鸿名兮又申之以显号中兴百年兮三焜煌其紫诰民事神兮何穷神报上兮焉从异材出兮栋王国氓安居兮稼滋植公衮兮王圭将便藩兮神之钖西山先生眞文忠公文集卷之二十六西山先生眞文忠公文集西山先生眞文忠公文集卷第二十七西山先生眞文忠公文集卷二十七序皇朝编年举要备要序莆田陈君均以其所辑皇朝编年举要与备要之书合四十八卷踵门而告曰均之㓜也侍从祖丞相正献公获观国朝史录诸书及眉山李氏续通鑑长编意酷嗜之独患篇帙之繁未易识其本未则欲删烦撮要爲一书以便省阅时方从事举子业未之䏻也晚滞埸屋决意退蔵林壑间又以出入当世名流之门得尽见先儒所纂次若司马文正公之稽古录侍郎徐公度之国纪以及九朝通略等书亾虑十数家愽攷而互订之于是辑成此编大纲本李氏而其异同详略之际则或参以他书昔尝读朱文公通鑑纲目叹其义例之精宻盖所谓纲者春秋书事之法也而所谓目者左氏备言之体也自司马公目録举要之作至是始集大成观者亾复余憾均窃不自揆輙放而依之然文公所述前代之史故其书法或寓褒贬于其间均今所书则惟㩀事实录而巳不敢尽同文公之法也愿一言以序之何如某读某书弥月始尽卷则喟然曰羙哉书乎圣祖神孙之功徳元臣故老之事业赫赫乎煌煌乎备于此矣然综其要而求之则自艺祖以来凡所以祈天永命垂万世无疆之休者大抵弗越数端盖其以仁立国而不杂五覇权利之谋以儒立教而不溷百家邪诐之説求治宁悠缓而不爲一朝迫切之计用人宁朴钝而不取小夫轻锐之才嘉祐治平以前廊庙之訏謩缙绅之论建相与葆衞扶植如恐失之此其所以大治也自熈寕辅臣出新意改旧法髙谈古始隂祖管啇而国脉病矣名为尊经实尚空寂而学术乖矣谓参苓蓍术不急于起疾而一切杂进者皆决肠破胃之药根本安得而弗伤谓鼎鼐琮璧不足以便用而错然前程者皆竒诡滛靡之具风俗安得而弗壊章吕皷其波三蔡炽其𦦨更倡递𫐠至于黼贯极矣此其所以致乱也凡百有六十七年之行事可喜可慕可愕者一槛而尽得之眞我宋千万年之龟鑑也吁是岂独学者所当熟复哉叡明在御垂精典训有高宗成王之风使是书获陈于前则所以启发天聦缉熈圣徳者何可胜旣穷阎下士虽无阶可以自进然夜光明月之珍藴藏山海终有不可揜者安知侍从蕃宣之彦无以是闻于上者乎君逮事正献公得其家学旣又从贤士大夫游以慱其见闻故于是书斟酌损益皆有条理非安危所系则略而弗书其志固将有补于世非徒区区事记覧而巳也君早逰天子之学今以累举恩当对大廷不愿就独朝夕矻矻于此旣积十余年之力繤而成之又将次及于中兴之后闻四方之士可与商㩁者不惮千百里橐其书而从之忘其道凃之艰覊旅之苦也此其用志岂世俗所可量哉迂愚不敏窃独嘉之故爲之序如此若书之凡例则君旣列之篇端矣故不复云绍定二年三月辛卯建安眞某序清源文集序郡有志何始乎昉于古也郡有集何始乎昉近世也有志矣而又有集焉何也志以纪其事集以载其言志存其大纲集着其纎悉也志犹经也集犹纬也可以相有而不可以相无也清源郡志成于嘉泰之𥘉元山川封域人物风俗登载盖略备矣至若名卿鉅儒之论述骚人词伯之赋咏散见于国史于家集与天碑碣所志楹壁所题可以验贤才之衆多风物之盛丽而志不䏻具者尚多有之新安程公来镇之明年谓郡从事武阳李君方子曰此邦号文章之薮而有志无集非阙欤子其爲我辑之李君旣承命则退而网罗收拾得诗赋杂文凡七百余篇合爲四十卷而公括田廪士之本末与郡人所编岛夷志则别爲之帙以附焉其纂辑之例则或以理或以事㦯以词调而以理若事者居什之七大牴主于关教化存典法否则词虽工弗録焉集成而某至窃以谓爲此邦之吏者不可亾此书盖凡昔者明哲之官忠信之长教条风绩之可尚者皆其龟鑑也有一事焉之弗逮其䏻自安乎爲此邦之士者不可亡此书盖凡前脩故老徳行学术之可师者皆其榘度也有一节焉之不相似其可不自励乎若夫咀含其英华潄濯其芳润抑末尔公名卓字从元其爲此州建明施置以幸吾民者班班见之集中云嘉定戊寅十月甲子建安眞某序赠萧长夫序始余少时读六一居士序琴之篇谓其忧深思逺有舜与文王孔子之遗音而淳古淡泊与尧舜三代之言语孔子之文章易之忧患诗之怨刺无以异爲之喟然抚卷太息曰琴之爲技一至此乎其后官于都城以琴来谒者甚衆静而听之大抵厌古调之希㣲夸新声之竒变使人喜𣣔起舞悲𣣔涕零求其所谓淳古淡泊者殆不可得盖时俗之变声音从之虽琴亦郑卫矣屈子有言覧椒兰其若兹兮又况揭车与江蓠琴犹如此则凡世俗之乐日沦于胡夷而不可禁者固其所也三山萧长夫学琴四十年饥寒留落困悴无憀独不肯迁就其声以恱俚耳嘉定丙子秋过予大江之东予与之登钟山访定林酌寒泉而拊修竹长夫忻然爲皷一再行雍雍乎其薰风之和愔愔乎其采兰之幽跌荡而不流悽恻而不怨信六一之言有不吾欺者盖其尝㳺紫阳先生之门习闻君子之义其䏻穷而不变也固宜虽然㳺先生之门者衆矣顾未闻有不变其学如君之不变其技者此予之所以重叹也于其行饮之酒而爲之歌曰古音之寥寥听者𣣔睡兮新声之洋洋喜不知止兮自战国巳然况今之世兮嗟嗟萧君娱衆所弃兮我琴可破志不可徙兮彼斵方爲圜眞子所耻兮霜风翛翛裂子之袂兮子母好㳺从此归兮予将俟子于仙㳺从子于武夷兮赠上饶叶宗山序叶君宗山上饶人通五行书朴直自将其论人寿夭亨穷十不失一二丙子谒予于金陵余语之曰昔孔子尝言命矣曰不知命无以爲君子孟子尝言命矣曰求之有道则得之有命夫所谓命云者岂日辰支干生胜哀歇之未哉出䖏有道语黙有时临死生䖏利害不惑不变而惟义之归此其所以谓知命也余方区区诵所闻以信君往矣见世之役役权利顚冥而弗悟者其以是告之万桂社规约序林君彬之以万桂社规约示余余叹曰尝知饥者可与语耒耨之利尝知寒者可以论𧖟织之功否则以为漫然而巳忆余𥘉贡于郷家甚贫辛苦经营财得钱万囊衣笈书疾走不敢停至都则已惫矣此再举郷人廼有为所谓过省㑹者偶与名其间获钱凡数万益以亲友之赆始舎徒而车得以全其力于三日之试遂中选焉故自转输江左以迄于今毎举輙助钱二十万示不忘本也吾郷去都十日事尔其难若是则温陵之士其尤难可知也林君此约其为益又可知也盖纾其行以餋其力一也无憷迫以养其心二也无匄贷以养其节三也一举而三益俱焉此余所以深有取也然吾郷与约者㡬千人林君为此二十年矣同盟仅三百有竒濂溪杨公所以叹其不如莆之盛也林君其思所以广之使与者愈多则获者愈厚余所谓三益者庶乎其可望也若夫身为劝驾之官而未䏻复续食之制窃有愧焉姑捐库緍五万佐之且以为此邦故事虽未䏻赎吾愧亦以见吾志云林君好义之士也凡郷闾有义举皆勇为之先又非特此社而巳传景裴文编序清源傅君景裴以所为文编史说视予予熟复而叹曰盛哉傅氏之懿也自献简公以高文正学爲兄祐正臣一传而爲忠肃再传而为至乐又再传而枢宻大坡之弟兄文章箓前后相望虽前代文宗未有及之者然传氏之学虽本于献简公而草堂先生季公汉老又其外家也草堂之文爲中兴第一至乐父子实获其传而大坡蚤歳执经于父友紫阳先生之门渊源日渐则又出于伊洛顾不逺哉景裴枢宻公之嗣子也自襁褓䏻言固巳优㳺诗书六艺中矣耳濡目染不习而熟其䏻蚤以笔墨自着也宜予昔从枢宻公于建安时景裴才六七岁娱戯其亲之侧眉自清婉如画今㡬寒暑而着述之盛巳如此囘视予年日以老而学弗加于初爲可羞也巳虽然词章之靡丽者易工而义理之精㣲者难䆒景裴其益思所以务学乎哉夫学不可以无师而大坡者眞景裴之师也予昔倘佯盘谷竹隐间聆公余论盖済岱典刑之旧伊洛源流之正萃于公矣又不独景裴爲当师也子盍归而求之异时造朝过余于西山精舎将必有异闻以告我景裴其勉之哉送朱择善序自余归卧西山之草庐掩关谢客足不越中賔门之域者将期年于兹矣居一日乌程朱君来谒以书先焉余视之辞义卓然意气甚伟亟延入与语问其族出与素所师友则丞相忠靖之孙且尝㳺于絜斋袁先主之门者也酒数行作而言曰仆之始学也闻诚意正心之说以爲直易易耳今从事于此固已有年而一临利害之境则自私之念峥嵘乎其中有不可遏者夫然后知其爲匪易也君将何以教我使免于是邪子曰昔人不云乎君以爲难则易将至矣惟吾子前日之易也是以一念之忽而去道远焉今而难之是子进徳之机也虽然予尝闻之君子盖学问之道有三曰省察也克治也存养也是三者不容有一阙也夫学之治心者犹其治疾然省察焉者视脉而知疾也克治焉者用药以去病也而存养者则又调虞爱护以杜未形之之疾者也今吾子于私意之萌䏻察而知之其亦可谓善学者矣然知私意之爲害而未䏻勇以去之是知疾之所由生而惮于药之治者也者者颜子问仁于夫子夫子以克巳告之克云者战胜攻取之谓而非悠悠玩愒之可言也吾子诚𣣔絶其私意之萌盍亦感励奋发如去蟊贼如殄㓂雠母徒恃其知而已也书曰若药弗瞑眩厥疾弗瘳夫瞑眩所以愈疾疾愈矣然后和平之剂施焉此存养之功所以必继于克治之后也然则亦有其要乎曰敬爲要敬何所自始曰自戒惧谨独始子归取圣贤之书而熟复之当有以知余言之非谬也然余之于学亦所谓知之而弗能允蹈者也斯言也岂独以励吾子盖因以自励云赠富春子孙守荣序子至潭之数月临川陈生爲予筮得益之九五有孚惠心勿用元吉未㡬富春孙生又爲子筮得临之六二曰咸临吉无不利夫诚出于中曰孚无心之感曰咸爲政之本不䏻加毫未于此矣使余于三百八十四爻之中择焉而取之其䏻外是乎昔之君子尊易而重卜信哉其不诬孙生名守荣少而䘮明故其技专以确听其言徃徃中理殆过于世之有目而育于心者闻余方买田以养矜寡废疾之在吾上者慼然叹曰守荣育故念人之育也其将归发其橐聚同类而㓜者日食焉且传之以其学呜唿守荣一筮师耳能因巳之疾而悼人之穷使世之在位而有力若有力而不在位者皆以是焉存心其所济不旣多乎予重其术感其言而惜其去故书以遗之感应篇序感应篇者道家儆世书也蜀士李昌龄注释其义出入三教中凡数万言余连蹇仕涂志弗克遂故常喜刋善书以施人以儒家言之则大学章句小学字训等书以释氏言之则所谓金刚经注者凡三刻矣然大小学可以诲学者而不可以语凡民金刚秘宻之旨又非有利根宿慧者不䏻悟而觧也顾此篇指陈善恶之报明白痛切可以扶助正道启发良心故复捐金赍镂之塾学愿得者摹以与之庻㡬家传此方人挟此剂足以起迷俗之膏肓非小补也抑尝闻伊川有言曰凡有动皆为感所感必有应所应复爲感所感复有应动者何此心之发也人之一心虚灵洞彻衆理毕具方其未发岂有不善及其旣发有正有否然后善恶形焉而吉㓙祸福亦各以其类应不可诬也人知殃庆之报兆于所积而不知一念之发即吉㓙祸福之门李氏首章注义最爲近理余故表而出之至其言有涉于㓜恠者要皆爲警愚觉迷而设余固未睱深论覧者察其用心而取其有𥙷焉可也赠篆字余焕序予尝叹世变所趋大抵自厚而薄自简质而浮华自荘重而巧媚凡文章技艺以至器用之末何莫不然姑即字画言之自虫鱼之体一变而爲篆再变而爲隷又变而爲眞行变之极爲草习之者易成玩之者易悦而姿态百出古意荡然矣建阳余君焕工大小篆笔势竒伟不常予尝使之书圣贤言掲坐侧如正人端士服古衣冠巍坐拱手使人望之起肃敬心虽严师畏友曽不过是然余君挟此技㳺四方其䏻知之者甚少爱而说之者又加少岂非简质而不华荘重而不媚䏻使人敬而不䏻使人喜与此予之所以重叹也虽然天下未尝无好古之士子第行当必有知子者绍定元年十月余君将之东淛书以遗之赠钱道人序古今言善相人必以许负軰为称首予谓负軰第䏻知升沉脩短而巳若夫辨贤愚判淑慝则未有出邹孟氏之右者盖其言曰胸中正则眸子了然胷中不正则眸子眊然又曰仁义礼智根于心其生色睟然见于面盎于背观人之法尽于此矣孏溪钱生风鉴甚髙更当于此具一只眼若但能知升沉脩短而巳则非予敢知学易斋书赠顾泾序予读诸史方抜传见其以艺名者必颛于一而后工若夫推歩以知天形相以观地又术之难者也上下数千年间能兼而通者唯管公明郭景纯李淳风僧一行数人而巳岂不艰哉庐陵顾君泾邃于隂阳五行之学以之占天则神以之相地则不茍凡今之以术名未有䏻过之者也予乙酉趋朝遇之于衢梁君见谓曰公之此行不满百日当归而果然盖其验如此非神而能之乎后四年谒予粤山之下相与论考卜冈阜之法终日洒洒不穷又知其非苟于求售者也予老矣方将从君求藏骨之地属其有东淛之役故书此遗之且坚其再至之约云送周天骥序上饶周君天骥笃志于学予尝因其名斋有以告之矣今复枉顾敝庐歛然自下愿闻爲学之要终其身而可行者予之于学也渉猎而未醇觕浅而弗精将何以告子虽然亦尝闻其略矣以圣贤大道爲必当繇异端邪径爲不可蹈此明趋向之要也非义之富贵逺之如洉污不幸而贱贫丼之如饴蜜志道而遗利重内而轻外此审取舎之要也𣣔进此二者非学不䏻学必读书然书不可以汎读先大学次论孟而终之以中庸经旣明然后可观史此其序也沈濳乎训义反覆乎句读以身体之以心验之循序而斩进熟读而精思此其法也然所以维持此心而爲读书之地者岂无要乎亦曰敬而巳矣子程子所谓主一无适者敬之存乎中者也整齐严肃者敬之形于外者也㔻居齐憟如对神明言动酬酢不失尺寸则心有定主而理义可入矣盖操存固则知识明知识明则操存愈固子朱子之所以教人大略如此传曰归而求之有余师子归取子朱子之书而伏读之又从而深思之实体之则将有以自得之矣又奚以予言爲哉临斋遗文序始予与汤君升伯游知其朴茂而文君子人也越十余年又与仲䏻遇于都城时仲䏻新擢进士科观其持论意向巳不类场屋举子予心窃独竒之比使江东而仲䏻适留旁郡邀而致之属以救荒之事仲䏻欣然弗辞事巳径去自是予尤敬焉又三年遇予海上文益工论益劲而进学益勇一日偢然告曰先君平生嗜古学为古文不幸赍志以没今其遗编仅存一二独易疑易说乃其玩心而有得者复未克成书公爱巾者也诚推爱巾之心以及其先人为序而发扬之则幸甚予退而伏读则其诗闲澹纡余有自适之趣其文敷畅条达而切于事情至于释经徃徃闚其秘奥有世儒所未及者评论古今尤多得其心术之㣲此岂勉强可致者盖其平时问学一本于诚间尝取上帝临女之义而名其斋朝夕居焉以自警则其用力可知矣嗟夫士以一身之㣲而𣣔穷天地万物之理生千载之下𣣔考古昔圣贤之心岂易为力哉然而以诚求之则无不可得盖天地之所以为天地圣贤之所以为圣贤亦曰诚而巳矣世之学者眛操存持养之实而徒事于语言文字之工是其心旣不诚矣以不诚之心而窥天地圣贤之藴犹持尘昏之镜而鉴万象也求其近似岂可得哉君之于学旣以志其大者惜其穷居郷里未及慱参于诸老先生之间以䆒其精㣲而不幸死矣其亦可叹也夫君名某字徳威饶之安仁人与其兄徳成俱以学行表于其郷而俱不偶君之四子名干者升伯也巾者仲䏻也旣笃学有闻余亦进进未巳其尚有以成君之志也哉嘉定戊寅十二月壬子曰建安眞某序传枢宻文集序观文殿学士河阳傅公旣薨之十有六年公之弟竹隐先生始辑其遗文为三十八卷以视某曰先兄平生为文至多今去其不必传者而存其可传者谨第録如上嗟惟吾兄自少至老澹亾他嗜好独矻矻文字间居常诵书日以寸为程当沉酣痛快时至不知饥渴寒暑其𥘉志盖𣣔自奋于功名不幸当世道清明之时所施者止于二千石部刺史迨其沈欝旣极有力者始推而輓之则非其时而公老矣故虽以文墨致位高显而其终身常若不释然者夫志旣不白于当世独其文辞可自託以及逺而复泯泯不扬是重不幸也吾兄尝知子子其爲我序而传之可乎某谢不敏退而窃念公守违安时某以新进士上谒请问作文之灋公不鄙而教之甚至其略曰长䄂善舞多财善贾子归取古人书剧读而精甄之则蔚乎其春荣薰乎其兰馥有日矣惜其时尚少所问者科目之文而巳今观其所谓三十八卷者则信乎其长䄂善舞多财善贾如公之所以教也初公以词学进侍郎黄公钧称其文犹濯锦于蜀江而相国虞雍公亦谓其璞玉而加琢异时研索日以精渟蓄日以富笑谈戏剧輙成文章至其爲诗有三百余韵者昔云龛先生𫐠王𥘉寮之文有曰幽眇透射若贯珠隙明丽整饬若截绮尺某于公之文亦云虽然此犹其少作若应用云尔晚登朝廷议宗庙大典礼援㩀敷析出入经史百子衮衮数千言虽汉儒以礼名家者未䏻逺过也则公之学讵止玩心于无用之地哉宣城一书意虑恳欵陈夷虏必亾之势与中国必胜之理而始末以势未可胜爲言其论古今用兵成败利害甚悉𣣔治其在我者以竢敌之衅当是时权臣开边意锐甚公之待论固如此然则世之以传㑹诋公者亦岂尽知其中心之所存哉方公少时自负要不録録盖尝和泉守王公龟龄之诗有曰名节士所重当如护睛脑立朝与行巳本末要可攷此其爲志何如耶一不幸用非其时生素心遂有不克自白者昔之君子宁坎壈其身不肯少溷其迹以合于世其不以是夫顾念昔者获従公游距今裁二十年朅来温陵墓木拱矣抚念畴昔爲之慨然故于竹隐之命不敢固辞而叙其槩于篇首使覧者致详焉送王察推序莆故多竒产中兴以来三山名辅弼功烈磊落相望其他人物接迹中外者至不可胜纪何其盛也予顷自泉过是邦登方氏诗境之楼环挹苍翠应接不暇壸公一峯伟然特立于群巘之表若王义方之正衙对仗而叱义府也若张万福之拜延英殿下而唿太平万歳也夫其山川之峻秀雄丽如此则其人物之盛也固宜王君实之年甫三十以直言对䇿擢进士第四人名声日以进耀斯其所钟羙者欤然天之生材非苟私其身而巳盖将有望焉况夫有盛名者多获显位居显位者必任重责此尤君子之所畏也王君于此虽𣣔自巳于学其可得乎古之学者自其少时师友之所讲肄朝夕之所服行已莫非大人之事迨其长也从事于大学则凡天地万物之理无不察古今兴坏存亾之变无不考其所以然人之位乎两间当为之职无不究其极故内焉足以成巳外焉足以成物本末先后非二致也后世之士知为塲屋之学以钓利禄而巳若夫明善以诚其身格物以致其知固有所未睱也及其一旦任人之事则饥者𣣔哺寒者𣣔衣戚嗟不平之鸣頼我而息纷纭澒洞交至迭起之变竢我而定乃始茫然莫知所措矣繇昔暨今腐儒俗士误人家国者何可胜数盖其时汲汲于求仕之学而未尝治其本故也夫学焉以求仕固后世之所不免惟其得之也遂以爲旣足而不复用其力于学或知用其力矣而其所学又非古人之所谓学也则其植立之成就之陋顾不宜哉王君有志之士也予故以古人之事勉之今者始仕于潭盖朱文公先生所尝治且教之地道林岳麓山谷巉絶之䖏必有传先生之学而人不知者君行且求之其于予言当有不约而契者然予亦好学而未知其方者故因以自警焉嘉定十三年三月二十日建安眞序送汤仲䏻之官繁昌序始余爲护漕使者闻江上之邑有繁昌焉曰是必其民殷而俗阜称是名者也属岁大侵予躬出按视舟行过芜湖数十里望濵江居民庐舍以百数舟人指曰此繁昌县也余舎舟而登其人穷馁困瘠甚于他邑其市区列肆荒凉岑寂有淮甸之风予窃异之曰岂嵗㐫使然耶父老愀然曰吾邑在承平时㡬万家田利之入霈乎其有余鱼虾竹苇柿栗之饶以自给无不足者南豊曽公之记具存可覆也建炎盗起邑刳于兵开禧之后旱蝗相乘天实爲之尚奚咎若夫无旱蝗无兵盗而吾蚩蚩之氓常若不安其生何哉赋有常期唾掌争先歛有常目以羡为贤馋诞如川勐令如虎火犹可遥饕更杀我余闻而太息曰赋歛之苛惨于兵盗贪虣之威烈于旱蝗宜其昔以繁昌名而今以穷悴告也吁此非长人者之贵而谁居余友汤仲䏻擢进土第始吏于繁昌时行求一言以别仲䏻勇于为善者也余故以昔之所闻于父老者告焉夫仲能主簿尔民之慼忧愉乐非其所得专然犹之玉焉所韫之山土木晶润况其职可以及人者乎吾知仲能必有所不苟也若余之行事亾足爲子道者独念日去温陵时尝以治泉得失问于郡僚李公晦公晦曰君为政三年其可以无愧者二尽巳之忠与不息之诚是巳余虽蹙忸不敢当然居官临人要必以二者爲本盖一毫不自尽不足以言忠一念不相续不足以言诚巳未忠而觊人之我从巳未诚而责物之应我天下无是道也余方日夜以思求进乎此而未获者故愿仲能之勉之也书来镡川问尝所闻于朋友者其试以是质之嘉定十三年五月朔建安眞徳秀书张仁父字序张君以其名宗玉谒字于余余为取戴氏记温润而泽之义字之曰仁甫且告之曰子知余所以命字之指乎夫仁者五常之首万善之源其体具其用愽未易以究言也吾子业于医姑即子所知者言之可乎毉经以手足痿痺为不仁前軰大儒先生以为最善名状者也盖血气周流亾所鬲阂虽一髪肤之末无不切诸心门节脉理壹不通焉四支之大且若无与于我者也孟子曰仁者以其所爱及其所不爱不仁者则反是焉大哉仁乎上焉用之毉天下者良相也下焉用之以医疾者良工也禹稷阿衡视人饥溺与弗获其所者由巳使之仁于毉天下者也秦缓卢医扁鹊起沉痼而生仁于毉疾者也史言善毉者䏻洞视五藏世常疑之夫仁存于心万里虽逺如在目睫孰谓仁于毉者不能窥五藏之㣲哉今吾以是命子其属于若者厚矣且子之未于毉也讵能无疾其望于人何如也今人以疾求我夫何异音者以疾求人邪䏻存是心则其察必精其用必仁斯不辱吾字矣仁甫读岐伯伊尹之书通五运六气之学其心又乐于济人者故余为之序以勉之送偶然居士序郑君彦祥名瑞浦城邑西里人也善锦囊玉凾之术始余谋窆吾亲及更窆吾兄若吾妇氏挟图书矜抜䏻以登吾门者无虑什伯数卒之管吾亲之封于银山之麓者彦祥也迁吾兄若吾妇氏之柩于屏山之阳桐山之坞者又彦祥也邑之士闻之曰偶然尔彦祥闻之亦笑曰是诚偶然也曏吾求之而弗获获之而莫吾售者虽自以爲功得乎夫旣幸而获之又幸而主人惟吾之聴而吾之术得用焉此非偶然何哉因自号曰偶然居士余谓彦祥之言谦矣然观世之士有术业同知虑同而措之于事则成壤中否輙异者岂诚有工拙哉偶不偶故尔荘生有言不龟手之药一也或以封或不免于洴澼絖洴澼絖固其所也封者非偶然乎徳感于天诚孚乎物事之至难者也昔之君子固有弭难弭之菑驯难驯之暴而退焉自贬归之于偶然者夫退焉自贬不足以损其功而秪以重其羙谦之所以有终言也且凡世之役情于物者得之则哆然以喜不得则薾然以惧夫是以水灰杂袭而胸中亾须臾之宁焉惟有道之士视物之徕如浮云其去也如堕甑一付之天而莫留吾情夫焉徃而不自得邪彦祥之智未足以及此予特耴其言若弗自衒者故书以赠之迩言后序予读刘子迩言屡废而叹有问者曰刘子之言常言也予何叹之数乎予曰子以予为玩其文辞也耶若惟文辞之玩而已则刘子固常言也夫孰知其有功于学者耶夫学莫先于知性知性而后知天天之卑于人者厚而望于人者深盖人之有生虽与物同而备二气于身根五常于心则夐与物异故必如尧舜之善而后可谓尽性仁义礼智之端有一亏阙则以人眡物其间相去者㡬希夫人受此性于天犹其受任于朝也一理弗循谓之违天一事弗治谓之旷官旷官可愧也违天独无愧乎天形我以人而我物之性我以善而我咈之是天之不才子世之狼疾人也孟氏七篇丁寕至矣而世莫之省今刘子一书财数千言而于此盖数数焉其首章曰人之性天地之性也孔子以爲贵孟子以爲善其性命之源可谓得之矣悟天理之本同悯世人之自贼故其言精深痛切反复谆尽至投珠掷璧之喻冠猱服徂之戒读者为禀然动色也吁谓之有功学者非欤虽然予之知学几三十年而闻道甚后使前乎数年得是书而观之未必不眡以爲常言也玩华而遗实啜醨而弃醇予于是乃知返矣呜唿有志于学者其尚惩予之不敏也夫送潭州陈教授序括苍陈端父将教授于潭徴予言以爲赠予方端忧不能言也顾尝窃病今之职于民者未尝不曰治之难职于士者未尝不曰教之难也问之则曰俗嚚而难谕也变诈百出而难察也是其所以治之难也至于士之难一则甚于民蕡口于谊而衷于利者衆也蔚乎其文而驳乎其行者相踵也是其所以教之难也吁是则然矣盍亦反而求诸身乎夫心者一身之主犹之有司为是职治与教者也耳目焉手足焉皆听命于心犹其禀治与教者也以一心而御衆形至约也其能使之不随所嗜而迁乎其能使之动必以礼乎吾见物交物而引之流而荡者衆矣夫治之而弗驯教之而弗率则知忿而疾之未闻耳目四体之不从今而能然自咎者盖洙泗之道闇欝不行于世士自一命以上知治人而巳故其朝夕所役役者大抵以求人之过而巳反观内省求其身之过者未尝致湏臾之功焉至其効不若古人则诿曰是俗之难治且治也抑不思其身之巳治否耶吾之所为其可以教未耶以不治之身而临难治之民其身之未足以教而尤其俗之不可以教此岂圣贤反本之意哉昔者颜子问爲邦于夫子而夫子许之遡其用功之地不过视听言动四者而巳夫视听言动之不敢忽岂蕲以正人哉然卒之巳正而人莫不从者盖是理也不惟吾有之人亦有之也开之则明倡之则应矣其用力頋不甚约也况士之为士又非可以凡民例观耶潭维鉅藩昔者大儒经师接迹于此士之以学自名者不知其㡬千百吾子受命而爲之师盖信乎其难也巳虽然有道焉惟母求之士而求之于身母求之于身而求之于心心之今能行于其身然后吾之教能行于其士是故理之不可易也者吾子幸以爲然则愿併以告夫今之治人者母从疾视其民而不知返也嘉定壬午月正元日西山眞徳秀书去年春端父来潭予为斯文以赠书未竟而端父行明年初伏日阅旧稿得之遂録以授端父方予操笔时岂知与端父当㑹于此哉又岂知身任治人之责哉然则予之所以警端父者端父宜还以警予矣咏古诗序达斋咏古诗若干篇余友龚君徳荘所作也古今诗人吟讽弔古多矣断烟平芜凄风澹月荒寒萧瑟之状读者往往慨然以悲工则工矣而于世道未有云补也惟杜牧之王介甫髙才逺韵超迈絶出其赋息嬀留侯等作足以订千古是非今吾徳荘所赋遇得意䖏不减二公至若以诗人比兴之体发圣门理义之秘则虽前世以诗自雄者犹有慙色也盖徳荘少而学诗㣲词奥㫖旣以洞贯而又愽参于诸老先生之书沉酣反覆不极不止其泳乆故藴积丰权度公故羙刺审有本固如是也虽然徳荘于此岂直区区较计巳陈之得失哉悯时忧世之志亾以自发则一寓之于诗善善极其褒冀来者之知慕也恶恶致其严冀闻者之知戒也名虽咏古实以讽今此孤臣畎畒之心人见其优游而和平不知其殷忧愤叹而至于啜泣也古者雅颂陈于闲燕二南用之房中所以闲邢僻而养中正也卫武公作抑戒以自警卒爲时贤君以楚灵王之无道一闻祈招愔愔之语廪焉爲之弗宁诗之感人也如此于后斯义浸亾凡日接其君之耳者乐府之新声梨园之法曲而已其不荡心而溺志者㡬希矣今徳庄之作倘幸爲太师氏所采陈之王前歌工乐史朝吟夕讽其所启悟感发顾岂少哉夫春秋推见至隐善观人者察其所安徳庄之诗于前史所取或贬而绌之至悠悠之谈所共寘议者或乃明其不然是岂苟异者邪少正之诛匡章之辨衆恶之察郷原之讥有不得与俗同者圣贤原情之公心春秋诛意之大法也世之憸夫鄙人姦媒闪睒自谓足以诳当世惑方来而不知高明闳逹之士洞见肝鬲笔诛字挞曾亾遁情死者有知将恨其不及生而改也存而可改者独柰何其自弃哉呜唿斯言悲矣其孰识余之衷情也夫君名字徳庄达斋其自号云攻媿先生楼公集序鄮山叅政楼公攻媿先生文集一百二十卷建安眞某伏读而叹曰呜唿此可以观公立朝事君之大节矣盖公之文如三辰五星森丽天汉昭昭乎可观而不可穷如泰华乔狱蓄泄云雨巖巖乎莫测其巅际如九江百川波澜荡潏渊渊乎不见其涯涘人徒见其英华发外之盛而不知其本有在也庆元𥘉韩侂胃除知合门事忠肃彭公力諌诏改侂胄内祠彭公予郡公在琐闼极论之云去者不复侍左右留者召见无时终不能远时侂冑之恶未着也旣而窃弄国柄以党论尽锢天下贤士挑虏弃中外骚然天下始服公先见朱文公侍经筵内批予祠公持其命不下曰当今人望儒宗无出熹之右者奏虽寑然当邪说充塞之时首倡学者共尊朱公后卒頼其言而学禁遂开道统有续然则观公平生大节而后可以读公之文矣公生于故家接中朝文献慱极群书识古文奇字文备衆体非如他人僒狭僻澁以一长名家而又发之以忠孝本之以仁义其大典册大议论则世道之消长学术之废兴善类之离合繋焉方淳绍间鸿硕满朝毎一奏篇出其援㩀该洽义理条逹者学士大夫读之必曰楼公之文也一诏令下其词气雄浑笔力雅健者亦必曰楼公之文也于乎所谓有本者如是非邪公旣侂胄之锋退居却扫者十有四年嘉定初起为内相俄辅大政向来俦軰凋䘮略尽而公岿然独存遂爲一代文宗某尝窃论南渡以来词人固多其力量气魄可与全盛时先贤并驱惟鉅野李公汉老龙溪汪公彦章及公三人而已念昔校艺南宫白事东府或请言竟日或极论逹旦某退而书绅终身诵之其所以犹爲当世善人君子所与而不遂爲涂人之归者公之教也公季子冶以集序见命某何敢辞建安眞某序西山先生眞文忠公文集卷之二十七西山先生眞文忠公文集西山先生眞文忠公文集卷第二十八西山先生眞文忠公文集卷第二十八序送萧道士序大江以西天下多名山䖏玉笥则其尤也按道家言是爲梁萧子云脩錬昇眞之地然其事迹茫昧不可复攷矣余在豫章时考按图书嘅然有高举逺游之思念将上印绶于朝凌大江陟西山欵旌阳之庐窥洪崖之井繇葛峯以歴玉涧遡章水而登崆峒之顚出麻源道樵川然后归而自休焉事顾有大谬不然者越三年湘中又二年而召假涂清江郡人张元徳邀余爲合皁之行垂命驾弗果则所谓玉笥者固无因而至焉盖前后数年再蹑江西之境而四五名山者迄不获寄一迹其间吁可恨矣今年惫卧于招鹤之草堂有方士自玉笥来见者眡其谒则氏萧而名守中也曰嘻子非子云之裔也耶郷吾欲逰玉笥而不可得今见从王笥来者得问此山亾恙则吾志亦惬矣因留之山房数与语而又知其能琴与诗也余于丝桐之奏盖所喜闻而有未忍者独索其诗读之则皆脩然清絶非吸沆瀣餐朝霞者不能道也夫山川之秀杰者其钟于人必异因吾子襟韵之不凡益以信玉笥之爲竒观也必矣虽然有疑焉子之名中而字黙也岂非以多言爲诫耶予闻伯阳氏之爲道也损之又损以至于无为故学之者亦必堕肢体黜聦明离形去智然后同于大通今子戒于言而归之黙善矣顾未能亾琴与诗焉是知多言之害而未知多艺之累也子黙逌然而笑曰有是哉然琴以养吾之心而吾本无心虽终日弹而曰未尝弹可也诗以畅吾之情而吾本无情虽终日吟而曰未尝吟可也琴未尝弹与无琴同诗未尝吟与无诗同曾何累之有哉予曰子之言逹矣遂书以爲东归之赠寳庆丙戌中元前六日西山居士眞某序余素不善书诗与序旣成以授笔史书之视子黙之色若有不怿然者予友金华王子文埜偶留西山慨然爲余书之笔力清劲可喜予文不足道安知不借是以传乎送陈端父宰武义序始余自江左移守泉征徐凡三月思所以为治人之术者曰吾惟致审于寛严之间乎盖世之言政者有曰寛以待良民而严以驭姦民也或曰抚民当寛而束吏贵严也或曰始严而终之以寛也然则治人之术其果尽于此乎如其尽扵此也夫人之所知也吾何庸思且世之能是者亦衆矣抑何其合扵圣贤者寡也又从而思焉思之而弗得则夜以継日焉居一日悚然而悟曰呜唿吾患不能存吾心焉尔吾之心存则藴之为仁义发之为恻隐羞恶随物以应而无容心焉则寛与严在其中矣且独不观诸天乎熈然而春物无不得其生者凛然而秋物无不遂其成者是果孰为之哉曰隂与阳而巳人知天道之妙若是而不知吾之所谓仁义者即天之隂阳也昔者圣人繋易盖并言之以见夫人之与天其本则一自人汨之以私乱之以欲扵是乎与天不相似矣盍亦反其夲而观之憷惕扵情之所可矜颡泚扵事之所可媿此吾固有之良心而非由外铄者也吾能存之使勿失养之亾以害则天理浑然随感輙应扵其当爱者悯恻施焉非吾爱之也仁发乎中而不能不爱也扵其当恶者惩艾加焉非吾恶之也义动乎中而不能不恶也吾之爱恶以天不以人故虽寛而寛之名不闻虽严而严之迹不立以之治人其庶矣乎余之有得扵是十年矣间以语人鲜或不笑其迂者予友陈君端父独闻而善之寳庆二年冬端父将爲邑于淛东访予以所宜先者予曰子忘余畴昔之言乎夫仁义足以包寛严而寛严不足以尽仁义子盖闻而善之矣请复以是爲献可乎端父曰谨闻命矣抑其所谓存之使勿失养之亾以害者果何道耶曰亦敬而巳矣盖敬者所以浚天理之源而窒人𣣔之穽者也子之得于天者清明而冲粹故其气象也蔼然而温肃然而毅此仁义之质也诚能敬以存之俾亾须臾之离则静焉而仁义之体具动焉而仁义之用行吾见子之民将㳺泳徳化中有不自知者是则儒者之效非世吏之所可及也吁予之言迀益甚矣子之交逰执友有其迂与余类者其试以是质之陈君端父之宰武义也贰卿眞先生序以宠其行自然不肖亦辱惠教观其本仁义以爲治政之方即持敬以爲存心之要皆公得之学问验之躬行而发见之辞章非餙藻缋以爲工者比也率是以徃雪霜贸贸中还此天地春将复有叹而咏咏而謌者武义之民其幸哉或者闻而请曰大学言爲人君止于仁文公以爲止者必至于是而不迁之意子男之邦视民㝡亲有君道焉则曰恺悌父母也曰若保赤子也曰易近民也稽之于古有成说矣公以义并言得无他意乎自然应之曰仁爲体义爲用义者所以全其仁也惟心之爱之也切故巳之体之也至痒痾疾痛若巳隐忧则吏姦必戢常恐害民强梗必锄常恐扰民蠹政苛令是刬是革常恐一毫不便于民此义也而皆所以爲仁也不知一言之仁无以立爲政之本不明两言之仁义无以逹爲政之用由是观之大学言仁而义巳在中公兼言仁义实深得大学之㫖有异乎哉且独未读中庸乎哀公问政也夫子告之修身以道修道以仁若专于仁矣而仁之爲人义之爲宜必以是终焉语其本则全体是仁语其用则无一非义有异乎哉以是说私质于公公曰子言正合我意子其发明以𥙷某不足武义君心醇而气和与之䖏终日不见其喜怒之色盖天资厚于仁者知所以爲仁必知所以爲义矣苟徒悦近似之名不究精㣲之藴则喣喣之恩流于姑息岂大学止于仁之谓哉因次其语并以荐之武义君傥未弃絶他日为政之先后次第尚当从君一一请之丙戌腊月望后二日黄自然拜手敬书黄叔通自鸣集序东溪黄行之叔通吾郷耆年宿学也博渉图史多识前代旧闻其爲文圜熟演亮若便于进取者顾落落无所耦贫賎不能家今年数七十有八矣娯戯翰墨笔力未尝少衰然大抵皆不平鸣也或谓其刚心勇气颇折于困踬之途侈词溢语间及于庸璅之吏以是爲叔通病吁倔强如韩退之且不免为刍粟㒒赁故诎节于頔君牙軰叔通其何尤虽然退之可灋䖏在论天旱䟽諌佛骨表不在与頔君牙书君子观人要知所择也然叔通虽覉穷甚能以时命自委故其诗有矌逹可喜者予以是取之寳庆三年中和节西山居士眞某希元书送刘伯谆宰江宁序余友刘君伯谆将爲邑于江宁以予尝使于兹土也问其所以为政者焉予谓君之少也受学于家庭其长也又尝㳺于大儒先生之门而熟其言行所谓修巳治人之方讲之悉矣比年从事四方所至客诸侯之幙其于民情之隐㐲田里生齿之利疚察之无不尽矣頋貇貇焉惟余之问推此念也即圣贤临事而惧之心也夫百善之源起于竞惕衆慝之本萌于怠肆君以是心而临百里之民吾知其有哀恫而无忿疾也必矣敬者仁之所以存未有敬而不仁亦未有仁而不夲于敬者也今之议者猥曰江宁之爲邑其民朴以愿其俗俭以质仕而寓于其土者少焉田而赋者以时讼而嚚者空焉今之爲邑未有易于江宁者也吁盍亦思其所以难者乎秣陵为今东都而以君所治言之则其附庸者也昔尹铎之在晋阳不忍茧丝其民嘘嚅休息迄成保障之势而董安于之经营斯邑也下至墻之苫楹之质且爲备豫可年计焉盖铎之心厚民如身而安于之心䘏公室如其私故异时頼之以保其国今之东都非昔之晋阳乎然则以江宁视江宁㡬于易矣以晋阳视江宁则其抚柔绥辑之功其可苟易云哉伯醇勉之虽由今之势末得以爲安于而以铎自任则奚古今之异吾将见海内之人讙然一词曰先生有子吾州有人沈简粛四益集序始予读钱塘三沈诗文叹其琳琅圭璧萃在一门机云不足道也后考中兴以来名卿事蹟又知呉兴三沈皆以徳业爲时闻人枢宻讳与求尚书讳介而副枢讳夏其眡銭塘之族弥有光焉然枢宻尝入直禁林屡当大诏令尚书繇词学进歴官舘殿故其文章炤暎简册士大夫多传道之独副枢公以材能结知天子分符捴饟尽天下要剧䖏贰机庭建宣阃俱荦荦有成鞅掌意其不屑于文字间也寳庆𥘉元公之孙昌言来丞南浦始出公家集锓刻以传片言畸字皆凿凿适用迀论二十篇旉陈时病洞见根元至其感物兴懐惷容娯戯课圃之作王子渊之僮约也蛛网之榆桞罗池之三戒也虽非规规摹儗前人而笔力雄放自与之合何君一铭叙事有纪法足以伸忠直而挫姦䛕浴佛放生讥诃时俗陋妄尤爲有𥙷世教公之于文瑰伟震耀如此顾弗用是名世岂非爲事业所揜与嗟夫文辞末也事业夲也曏令公平生用力仅在笔墨蹊径中不过与词客骚人角一日之誉则亦何贵之有惟其以实学见实用以实志起实功卓然有益于世而又闻之以君子之文于是爲可贵尔志称公之执政也张说以恩倖进爲右府长官同列多媚承之惟公嶷然中立论议不少诎竟力请去位呜唿此非所谓古大臣者邪然则文固于公爲细事事业亦其粗𣣔知公盛节者要必有考乎此集名四益者盖公之自号所居斋云送杨日靖序上临御之四年有诏镇江太守杨侯建太督府于淮之左侯拜命悚然曰阃外之事余方思所以自力阃内之治可复撄吾之知虑哉闻族子日靖之贤将命以爲巳子且付之家政焉日靖过予告行余谓父子君臣之义一而巳矣夫广陵重地也元成重寄也内以驭群雄外以扞二虏又今之重事也朝廷合三重以属于侯是知侯之才且贤爲能胜其任也窃意侯之受命也必将竞竞焉如履层氷慄慄焉如奉水唯恐其坠且覆也以扶持王室自许以扫清中原自誓不忍其遗忧君父也以诸葛丞相集衆思广忠益爲心不敢是其所独是也以吕定公临事十思爲戒不敢忽其所易忽也忠足以贯神明而言足以服夷貊义足以激将士而惠足以保边甿夫如是则事君之道尽而报国之责塞侯之功名事业且将日新而无穷然则子之事侯又将若何而可耶曰以侯之所以事君者而事侯斯得之矣盖侯之选于宗族而以命子亦犹朝廷之选于藩翰而以命侯也侯不敢不尽其忠以副上之託子其可不尽其孝以副侯之託乎君亲一致也家国一体也子能胜侯之家事犹侯之能济国事也虽然亦岂易爲力哉在易有之干父之蛊用誉夫能干父之蛊者誉之所归也子往哉敬焉以持子之身勤焉以㮊子之学庶乎其有进矣予与杨侯交之久而好之笃者也故于子之行深致其惓惓之意焉𣣔侯之成功以慰吾君父之望𣣔子之成徳以慰侯之望也夫父前而子名者礼也余于子名而告之亦礼也子其思之而勉之而敬以终之则予之志也夫黄子厚诗后序右谷城翁诗五卷凡四百九十余篇晦庵先生尝称其自楚汉诸作中来絶不类世人语而序篇之作伤其阨穷不遇以死辞尤悲焉意翁之爲诗凄凉掩抑必有甚于人之悲翁者今观其自叙有曰予年逾知命寒窭日深今歳以来饥困尤剧呜唿士而寒且饥可谓天下之至穷矣方且自念古人贫而有徳巳独亾徳而贫嘅然仰慕颜曾于千载之上而自警之诗曰先圣有遗训忧道不忧贫继之曰私意苟未克放心何由驯毎念古人事终夜叹以呻则翁之所忧非贫也道也昔之诗人阨穷弗耦者其能有是乎夫士必知命然后䏻安乎贫贱必知道然后能忘乎贫賎知命者不违乎天者也知道者乐乎天者也读翁之诗而推其志虽未能忘乎贫賎然亦可谓安之矣至其以颜曾爲可慕而叹克巳之未能是盖有志乎道者非徒委之命而巳也然世之人知诵其诗者甚少矧有能知其志者耶昔之君子生而穷死而通者有矣翁殁今三十余年曾未有知之者是犹其生之穷也虽然翁之生也不以穷自悼而吾徒方相与追悼其穷又岂翁之心耶翁之甥陈君以庄字敬叟少学扵翁为诗謌词皆酷似其舅隷古行草徃徃迫眞今年五十而家日贫方卖文四方以活妻子岂为翁之学者其穷例当如是耶然敬叟未尝以穷自沮方收拾翁遗藁岀入必俱昔晦菴先生以许生闳得翁诗文之多喜而序之敬叟所藏皆眞蹟尤可寳恨先生不及见而猥以示余余岂能重翁之诗者子之邑有贤大夫方访求翁之作而未获子其为大夫出之必有以发辉震耀而久其传者非独翁之遭为可贺其亦足以少伸敬叟渭阳之思也夫周敬甫晋评序儒者之学有二曰性命道徳之学曰古今世变之学其致一也近世頋析而二焉尚评世変者指经术为迂喜谈性命者诋史学为陋于是分朋立党之患兴而小人乗之借以为倂中庸者之术甚可畏也呜唿盍亦观诸圣门乎有五经以明其理有春秋以着其用而论语所纪微而性与夭道显而忠信笃敬至于㤗伯文王之为徳三仁之为仁子产之惠下庄子之勇莫不具论其所以然者下逮子思孟子之学亦莫不然故其言天命之性者理也言王季文王之述作以及扵武王周公之逹孝者用也其言仁义者理也而言井田学校之政与夫三王五覇之功辠者用也然则言理而不及用言用而弗及理其得为道之大全乎故善学者本之以经参之以史所以明理而逹诸用也近世本统不明人各以其好尚为学谭于下则以好恶相毁誉议于朝则以出入为党雠吁学所以为斯世用也自夫好尚之分而议论之不一适足以旤斯世其又何頼乎天理不逹诸事其弊为亾用事不根诸理其失为亾本吾未见其可相离也友人周敬甫喜观诸老先生之书间以余力研精晋氏之史发为评论徃徃与圣人褒贬之意合夫读史而订其事之是非正穷理之要也故余阅而嘉之虽然天下之理无穷而古人心术有未易以迹断者敬甫其于六经语孟之㣲㫖益熟复而深思焉使是是非非暸然于胸中椎之以考前代失得与当世利疚将有如权度槩量之审者然后知用之不离乎理理之未始不冝于用道之全体盖在是矣敬甫勉乎哉他日吾将于子乎有攷也钓台江公文集序钓台严先生之清风更千百年未有续之者至諌议江公出然后孤标峻节仰配而无惭或曰子陵不肯爲万乗故人屈褰裳去之脩然浊世之表万物莫能撄江公间関从士四十余年至于触权倖蹈艰险投荒万里爲当世悯笑岂子陵匹耶呜唿以此论人殆㡬以骊黄观马非能有得于形色之外者也昔者禹稷颜予之忧楽伯夷栁下惠之清和可谓异趣矣而孔子孟子盖并贤之非以其时不同所䖏亦异而其道未尝不一乎由是观之子陵之不仕与江公之仕未易以迹㫁也盖子陵之不仕非以自㓗也所以激昻节义而救西都頺靡之俗也江公之仕非以自利也所以扶持世道而弭一时朋党之祸也迹虽不同道岂异乎方其以卑官下僚自结人主精诚所格兆朕形焉岂非以臣子难逄之㑹然是时也上虽有意郷善而志未决元祐诸贤虽稍稍参用而势未定正安危理乱之歧途也公貇貇尽言所以坚明主意保合善类者不遗余力使公之道得行则二蔡之姦不攻而自郄绍述之说不沮而自销王室尊安戎狄退听其爲国家生民之福讵可量也哉柰何正邪消长之势一分公之身弗获安于朝廷之上自是二十年间疽蚀浸淫元气日以淍耗天下之患有不可胜言者事娈旣极公之言遂为灵蓍大蔡建炎中兴褒表遗直公身虽不及见然髙风廪凛千载而下犹足以起衰懦而羞姦䛕信乎其无愧于子陵也寳庆三年公之诸孙润祖出守高安以公家集曰钓台弃藁者刻之郡斋书来谓某序之某惟公之始仕也司马文正公巳亟称其诗而奏议之编则近世张宣公实爲之序引藐焉小子何敢复云至他所爲文又多出于咲谈娱戯其论前代文士虽世所共宗者犹讥其冗叶狂华不根至理则语言文字特公之弃余矣故不复道独惟其平生大节追配古人者以告于史君而併刻之来者其尚有攷乎此是歳八月壬申建安眞序送张元显序我生不有命在天得之不得曰有命其爲委之命均尔然一爲独夫之言一爲圣人之言何哉盖命一也恃焉而弗修贼乎天者也安焉而弗求乐乎天者也其言虽似而其指不同此圣狂之所以异也今五行家者流其工于推算者衆矣然其于人也有益焉有损焉死生福繋之于天非苟求之可得苟避之可免吾惟尽吾所当为以听其自至其顺乎天孰大焉非益乎以回之仁亡捄于贫且夭以跖之不仁亾害其富且夀惠廸未必吉而从逆未必㐫苟焉以自恣可也其悖乎天孰甚焉非损乎由前之说圣人之道可以勉而至由后之说则虽为独夫不难也然则以命语人亦岂易乎括苍张君元显五行家之巨擘者也予𣣔其勉人以母命之恃而惟命之安故为之说如此张君其亦谨所以言也哉西山翁书送高上人序道一而巳乃有儒释氏之不同何哉释之教以万法为空儒之教以万法为实惟其以为实也故于父子之亲君臣之义常恐锱铢不尽其道惟其以为空也故以大伦为叚合人世为夣幻漠焉不以㮣诸心道之不同以是焉耳钓台髙上人予之方外友也间尝与语及此上人曰吾之教有所谓眞实心地者非专以万法为空也予固未暇究其说然窃意上人旣委心空寂矣不知所谓眞实者果焉在耶㞐一日自言少䘮其亲贫不能治葬去年冬归自三山始幸如礼又将治精舎于其侧以思亲名之予竦然曰此即子之眞实心地也子而知此则知大伦之非假人世之非幻矣昔唐元暠师以其先人之葬未返厥土行求仁者以冀终其心河东栁子厚取之谓为释之知道者且曰释之书有大报恩十篇皆言由孝以极其业世之诞慢者虽为其道而好违其书今吾上人未尝闻元师之事而其心迺与之合是心也从何而有哉子其即事而参焉则行住坐卧皆光明发见时也世间万法尽在是矣世传贤沙黄蘗捐弃父母事缁徒以为口实上人独着论非之其言明切痛快足以订学佛者㓕亲乱伦之谬予以是益嘉之故为题其后以谂观者送周知録之官序建阳周君鼎亨为平江狱椽将行过予请曰治狱之官自昔难之今地在近畿而台府鼎立又益难也以某之不敏而㞐三难愿闻所以自免者余曰子之所谓难者非以情伪之㣲暧而弗易知乎又非以怨诽之易腾而上下之志未易合乎若是者信乎其难也巳然吾子于此将患其难而求亾愧于巳邪抑将忧其难而求无拂于人也昔之君子惟民命之重故于听狱也悉其聦明致其忠爱若戚嗟隐痛之在巳凡为是者求亾媿吾心焉耳若夫毁誉之在人喜愠违从之在上有不惶䘏者予观汉唐之盛以治狱着者不越𢾗人若张廷尉寒伯竒徐有功其最也廷尉事寛仁之主守职以争殆不其难若伯竒则旣难有功则尤难者也然二子不以其难自沮抗词极辩弗悟弗止頼以全活者不知㡬人二子卒亦自全亾害夫不顾其身之死而捄人于必死仁者犹楽爲之况其利疚有轻于死者乎孟子曰谓其君不能者贼其君者也夫仕焉而忠于其长与立朝焉爱其君一理也理非有二心其可有二乎今日之不可其长即异时不欺其君之心也虽然此岂可以颊舌为哉钟一也怒而撃之则武悲而撃之则哀韫诸中固不能閟诸外也吾子将求获乎上其必以积诚为本欤诚者何戚嗟隐痛视之由巳之谓也常存是心则其察必精其守必确发扵中者眞纯而笃至则人将望子之眉㫸而有动焉虽亡俟乎言可也今之所难安知其弗为易邪周君曰然遂书以赠绍定元年十月丙午同郡眞序赠欧阳可夫序欧阳䖏士可夫以听声法观人百不失一二客有问余曰聴声与相形异乎予曰人之类一也而哲愚豊悴修夭有万之不同者气也气有清浊故为哲愚气有盈缩故为豊悴气有深浅故为脩夭相形者因形以察之听声者因声以察之术虽不同其求之气一也虽然观人之髙低犹觇师之胜负吹律而知之者上也望车旗视行列而知之者次也求于着者易而察诸㣲者难此听声之所以为妙欤然则因声而观人其得于天者举不可易乎曰死生有命富贵在天者数也惟圣罔念作狂惟狂克念作圣者理也数不可以力而胜理可以学而明孟子曰居移气养移体气体犹可移性其不可以复乎故夫富贵贫賎不安于定命而求以易之者惑也刚柔明闇安于所禀而不求有以胜之者贼也可夫术神而辞辩有问者以是语之庶乎其有益客曰然退笔之以为送欧阳䖏士序赠罗一新序丹丘罗君一新以星度之学推人夀夭亨穷若指诸掌予尝思之盈乎天地之间者五行而巳自其成象言之则曰五纬自其成形言之则曰五材凡皆一而巳矣其气则有隂阳之别其质则有刚柔之异而其流行运动则或絪緼而醇醸或偏驳而舛杂故凡得之以生者其分有滋稿焉其数有嬴缩焉其性有通室焉造物岂有意于豊啬哉各随其所值焉尔然富贵贫賎一定而不可易者此气之所爲无所用吾力者也至于柔强明闇虽或不同繇学以反之皆可造其极此性之所存人之得用吾力者也世之人于其不可易者往徃求多于分剂之表而于可致其力者顾漠焉不以槩诸心非惑欤罗君方薄游闽浙间有讯于子者其试以是质之当必有与予言合者绍定巳丑六月壬寅学易斋书送陈宗望序富沙陈宗望以冩眞名于人之神情意态落笔輙尽其妙故自号曰肖斋谈者弗之过也然予尝窃叹世之人于所不必肖者常责其必肖而于所当肖者或未尝求其肖焉何哉天所爲摹冩形貌者特以识壮老之容而巳似焉固可喜其或未深似焉吾之妍蚩丑好固无与乎彼也而好事者于其甚似则矜而赏之曰天下之良工也否则贱之矣盖凡天下之理尸其名者责其实颛其艺者蕲其工故昼虽小技必以肖爲能此夫人之所共知也吾之生有甚当肖者亦尝思之否乎夫父干母坤而爲之子原其所受之理未有一毫之不相似者利害汨其眞𣣔悪迁其神于是天人之分始离矣甚者形存而理䘮去庶物无㡬焉岂其𥘉之固然邪夫知绘其形之当肖而不知有践形惟肖之义其不谓之惑邪予晩而知学方惴惴焉惧不得爲天地克肖之子而陈君乃冩予陋质以示其肖邪否邪固所不暇问独以尝所叹者语之呜唿知余说者可与论务内之学矣绍定二年七月甲申西山翁眞某书日湖文集序日湖集者故观文殿学士长乐郑公所爲文也昔河汾王氏尝谓文士之行可见囙枚数而评之曰谢灵运小人哉其文傲沈休文小人哉其文治君子哉思三其文深以典至于狷也狂也夸也诡也皆以一言蔽其爲人夫文者抜之未尔而以定君子小人之分何邪抑尝思之云和之器不生茨棘之林仪鳯之音不出乌鸢之口自昔有意于文者孰不𣣔嫓典谟风雅以希后世之传哉卒之未有得其彷彿者盖圣人之文元气也聚爲日星之光耀发爲风尘之竒变皆自然而然非用力可至也自是以降则眡其资之薄厚与所蓄之浅深不得而遁焉故祥顺之人其言婉峭直之人其言劲嫚肆者亾庄语䡖躁者亾确词此气之所发者然也家刑名者不能折孟氏之仁义祖权谲者不能畅子思之中庸沈六艺咀其菁华则其形着亦不可揜此学之所本者然也是故致餙语言不若养其气求工笔札不若励于学气完而学粹则虽崇徳广业亦自此进况其外之文乎此人之所可用力而至也持偏驳之资之眞积之力而区区以一臿儗江河寕有是哉公天资寛洪而养以静厚平居怡然自适未尝见忿厉之容于书亾所不观而尤喜闻理义之说故其文章不事刻画而旉腴豊衍寔似其爲人自少好爲謌诗晩释政涂优繇里社凡巖谷卉木之观题咏殆徧眞率之集倡酬逓发忘衮服之贵而浃布韦之欢又非乐易君子弗能也然则观公之文者其可不推所本哉开禧𥘉某将试词学科见遗以诗所期甚远盖其辱知也旧矣歳在巳卯以文编见寄于温陵属使序引念公方与闻大政不敢剧爲也歳月颷驰距今十稔而云门之木拱矣公之子逄辰又数徴前诺挂劒之谊其敢有忘輙论次其说如此盖非独发公之藴且将使学文之士知所夲云集凡若干卷绍定二年九月甲申建安眞序赠华相士序华仁仲以相与奕逰缙绅间或诮之曰夫二者于工爲賎工于技为小技子书生也而胡此焉嗜仁仲笑曰子徒知吾技之小而未知吾法之妙也且子亦识其所自起乎洙泗于人察其所安孟氏亦云眸子是观足不歩目目不存体昔人于此知其将毙执玉之容一傲一卑昔人于此知其俱危是非相法欤故吾之相也不求诸貌而求诸心不闚其形而闚其神嬉怡㣲笑娬媚可亲吾独识其不仁拱手行歩退若䖏女吾独许其孔武推吾之法可以知人不帷知人可以用人分立画井有熊始之经野沟封仓箓成之车徒卒乘罗布从衡入可以守出可以征関中爲基力扼荣阳而项籍以亾入洛鸣皷委梁絶饟而呉楚以䘮此非奕法欤故吾之奕也不迩之攻而远是图必先其中而后四隅㩀其全势而偏仄弗计要其大成而小胜勿争推吾之法可以御敌不惟御敌可以䠞敌吾法之妙若此子方賎而小之不亦异乎闻者抚然曰昔之人因解牛而得养生法因种树而得养人法今吾于子获此二诀姑珍藏之将以语当世之杰送郑炎震序三衢郑君炎震今护漕陈公甥也陈公将指吾闽适盗起汀邵间方牙蘖时州县不之制居数月势张甚当事者徃往喜爲媒蔽独公与常平使者数以实谂诸朝语甚切天子与大臣始具知贼猖獗状于是改命能者付以讨捕事而禁衞士与江淮诸军亦次第而出渠酋相継请命其负固不服者合锐师攻之郑君又能以其舅氏之命徧劳诸将賛其筹画贼朝夕平而君委之以归予谓昔之君子与人同患而不尸其功类若此顾今汀若邵之境釡鱼穴蚁尚有假息者招捕使方亲指贼巢如君之材从容幙府正其所也行矣一省松楸亟鞭马而南遂讫斯事使人人称叹曰何无忌酷似其舅顾不伟欤送造墨杨伯起序学者以𥿄爲田笔爲耜而墨其膏液也三者其重均尔然制作之法墨为㝡难予友杨伯起挟此技游四方得者寳之予尝叩其法伯起歴歴为予言烟𣣔浮而䡖胶𣣔老而徴均调揉治不失其剂量然后吾墨以成虽然是直其觕耳至若心悟神解超然法度之外者予亦不能评也呜唿技之进于道若是乎虽然是墨也作之难用之尤难予观昔之圣贤以其心之精粹假此而出一话一言泽润千古犹善殖者匪稷则黍也后之不贤者以其心之滓秽假此而出一点一画流毒九有犹不善殖者匪稂则莠也然则其用不亦难乎予故笔是说以告吾徒之用此墨也送呉正叟序诗曰卜云其古终然允臧此择地之说也又曰天之生我我辰安在此论命之说也然则二者盖谓有之矣括若呉正叟兼此二抜见称士林间或云命不可以力而移地可以求而得是不然天下万事其孰非命求地而获吉与求而弗获皆命也人力乌乎与哉谓命不可移是矣谓地爲可求是不知命也世间自有可移者存而人莫之移自有可求者存而人莫之求此圣贤之所叹惜也正叟将爲江湖间逰求一言以别于是乎书送南平江守序南平故汉巴渝地至唐犹以獠名我朝元豊中声教逺浃始即其地置军焉百三四十年间浸以道徳薰以诗书斌斌焉与东西州等矣绍定四年冬予友江叔文徃爲之守将行请曰南平地杂民夷有赤子龙蛇之异扰而驯之政未易也将何以教我予惟叔文之先象州以吏治名当世叔文以世学踵世科尝令靖之永平即倅靖㢘白清简人便安之以其治靖者治南平直易易尔顾弗自足而求功于余此乐正子好善之心孟氏所谓优于天下者也推以治人何郷弗可独南平乎哉然尝窃叹古之爲政者变戎而华今之爲吏者驱民而狄昔者箕子八条之化孔子九夷之居皆圣人事吾不敢以律后世若钖光任延汉守将尔于交阯能兴其礼义之俗于九眞能廸以父子之性是不曰变戎而华乎今之饕虐吏罗布郡县细者爲蝱爲蚋以噆人之肤大者爲猰㺄爲凿齿以血人之颅以牣其家以封其孥于是民始蒿然䘮其乐生之志而甘自弃于盗贼之徙矣是不曰驱民而狄乎故爲政者厚视其人虽戎而华可也以薄待其人则虽民而狄弗难矣循其本而思之为吏者不自狄其身然后能不狄其民盖黩货而忘义者狄也喜杀而偭仁者狄也以中国之士大夫爲天子之命吏而其所爲亾异于狄亦何怪其民之狄哉予方疾当世之吏穽吾民于狄故囙君之请而一吐之傥以爲然则愿风示属县之爲吏者使皆懋于仁而声于义不亦可乎叔文曰然遂书以赠送徐元杰子祥序读圣贤之书而不知圣贤之道自累于浴学始何谓俗学科举之业是巳然自賔兴废上以是求于下下以是应之则士之业乎此固有所不可巳面所谓程试之文必是尧禹必非桀跖必祖仁义必尚忠孝虽士之不可巳要亦未为害道也惟其一以进取为心故于经史传记徃徃渉猎其辞而未尝深研其义持论虽羙要以悦人之观听而非出于心之实然破碎穿冗苟求合乎有司之尺度虽违经悖道有所不䘏幸而得之则以前日之技为巳足方且移畴昔之工用之于牋记以市宠贸利终其身弗知止焉至于理未穷性未尽人之所以为人者百未究一二则曰非吾所急也吁士之问学果为何事而遽安于此邪有志之士则不然方其从事于学也曰吾欲全吾所受于天者云尔上以是取我不得不应其求而非颛主于是也其是克禹而非桀跖祖仁义而尚忠孝必躬履焉非姑为是言也至其所守则寕见枉于有司不肯自屈以求合一旦得之则舎其所巳能而求其所未能必穷理必尽性以学其所以为人者回视故习方自哂其陋而敢惟是之安是以业益脩徳益楙推其所余亦足以及物君是者虽科举不能以病之上饶徐子祥以文艺三举于郷方将䇿各天子之庭顾汲汲焉以琢磨道义为事予知其不累于俗学而有志于圣贤之道也故以是告之明年来归尽弃巳陈之刍狗傥不鄙焉复相从于寂寞之濵予之告子又当有进乎此者子其勉之西山先生眞文忠公文集卷第二十八西山先生眞文忠公文集西山先生眞文忠公文集卷第二十九西山先生眞文忠公文集卷第二十九序论语发㣲序学者所习莫先于论语而读论语者莫先于知仁先儒有是言矣然尝思之仁者夫子所罕言当时门人弟子有问仁者有问爲仁者有问人之仁者大约才十余章而夫子所自言者亦复亾㡬学者独于是焉求之可乎曰不然夫子之所罕言者仁之躰而巳至若求仁之方爲仁之要则举凢二十篇之中莫非是也姑以首章言之其论学也若无与乎仁然时习之说以熟乎仁而说也朋来之乐以辅乎仁而乐也至于不知而不愠则庶几安乎仁矣其它所论有即身而言者有即事而言者即身而言仁之成乎身者也即事而言仁之逹乎事者也不特见于言者为然凢圣人之动容周旋皆仁之符也仕止乆速皆仁之则也学者而有志于仁舎是将奚先哉东嘉陈君孜少而服膺晩益有见着为发㣲一编学者重之或谓此书之指自河南二先生以来阐幽析㣲亾复余藴尚奚君之待邪是不然道之妙无穷而学者于道欲其自得诸老先生之于此书阐明之功可谓至矣然其㨋意之精深立言之简逺有非后学所可遽窥者囙其所巳发而推其所未发岂非后学之事乎陈君此编大略不外乎河洛之传而其间亦有所自得者此其爲可贵也然圣人之言穷而测之益深益逺有志斯道者没身而巳可也陈君其尚楙之哉送张宗昌序大道隐而百家之学兴人各以其所长争骛于世太史谈刘歆所叙至与儒者并列夫儒道之夫犹天地也百家衆抜之流则穹壌间一物尔可侪而论之邪谈歆所叙盖失之矣而后之学者遂谓吾所知者道它非吾屑也不知隂阳卜筮皆易之支流余裔㣲而百工之事亦圣人实爲之一能一艺莫非世用所急而一切薄陋之可乎括苍张宗昌矅之㓜尝渉猎书传以贫不得尽力而于洞林之要指锦囊之秘诀秦扁治疗之法甘石巫咸之占皆䆒心焉甚哉其富于技也以吾道律之固不免致逺恐泥之讥而就其所长亦有不可废者绍定三年冬招捕使陈公提帅出劒汀间曜之寔从用其推占之术曰某日出师某日破贼其应若响答然它如相地如治疾又皆予尝试而验者然则曜之所能其可以小道废之乎虽然以曜之之敏晤使获毕力于学其所就讵止于此良可惜也然曜之虽贫能遣其子负笈从师文辞日赡以蔚是将变方技爲儒者之门又可喜也囙其行序以勉之送全永叔序陈良楚产也而北学于中国近世游杨二先生亦自闽徂洛受业于程夫子之门昔之君子崇徳广业不安于耳目之近大抵若此使良之徒陈相不中变于许行之学则其传周孔之道于南方者必陈氏也龟山先生终身宗其师说故能得斯道而南卒启延平紫阳之绪使其仅守郷党之旧闻而以间関河洛爲惮顾安有是哉世习日陋后生小子所志不越簮裳之末所玩不逾程试之文百金谒书肆闭门而诵之曰吾业足矣明师良友近在州里且弗暇过而问焉况逺乎今全君永叔廼独嘅然思广其所闻束书辞亲将北之信饶西之浙求师友以自益其志笃矣然士之于学寡闻固易以陋多闻亦易以杂夫并耕之说至浅也陈相且悦而徒之况今之谈者有侈于是乎吾州子朱子之学万世之学也然其功循序而不躐其言平澹而亾竒其守据正而不媮吾子槩尝闻之而未知笃信否也一旦出门衆说交进无思无爲坐入深窈而吾之循序者弗若也葩辞藻句穷极姣䴡而吾之平澹者弗若也抵掌事功出入管晏而吾之据正者弗若也子能不为变迁也乎吾惧其不得爲㳺杨而且将爲陈相也子徃矣异时来归吾望子眉睫而知其进与否矣呜唿其亦谨所择哉福建罢差保长条令本末序国朝旧法以户长督赋输迨熈寕中行雇役法未㡬又行保甲法始罢户长而令保丁催租于是户长之役移之保丁矣元豊末议改新法始复募户长给雇銭受庸于官而任奔赱之责此法之至善者也绍圣之初复行雇役始以保长督赋输于是前日所以责户长今以责保长矣夫户长役人也保长保甲也保甲之设本以讥盗而责以它役可乎然是时犹以户长銭给之虽失𥘉意而未大失也其后钱下复给而役如𥘉近世官吏鲜复䆒知本未例指保长爲役人比较鞭笞不复顾䘏予之将漕分阃也数与州县争曰彼非受庸者也柰何以厮役视之乎然户长钱旣以上供前日之雇法未易遽复保长督贼遂为不可瘳之疾予在江之东西湖之南毎闻其代输之苦至于流离庸丐转死沟壑輙为蹙然媿不能有以捄之也而吾闽乃独无之故议者徃徃指爲侥倖自予之归田里使者之𣣔置保长者一邑令之𣣔置者二予毎争之或曰天下一家也它道有之闽中独无可乎予曰此苏文忠公所谓左臂旣病而右臂何爲独全者也且闽中之与诸道异者奚止是哉以酒酤则无榷以山园则不征以邸肆营运则无和买凢若是者皆优于它道圣朝之所爲加惠者岂非以其山谷多而腴田少民力穷悴不可与诸道例论乎必𣣔尽寛诸道之民则复元祐之旧镌上供之额举天下皆募户长给之銭以代保长之役上也苟不获巳则姑循近制闽中一路仍用耆长而勿置保长次也若以诸道爲皆有而不容闽中之独无创意更置以一县言之岁当弊中下户以什伯数合一道而言之可胜计邪此不仁之尤无次矣因覧宗博叶公所辑本末輙爲书之编首后之君子其尚体淳熈天子闵仁元元之心与前后诸贤所以更相维持之意母轻议变法非独全闽人之命亦所以布阜陵徳泽于无穷也叶公名武子字诚之学道爱人其守括苍有惠政今虽闲䖏眡人之休戚犹在巳故于此尤致意云送呉斯立序括苍呉斯立以文章翰墨遨游诸公间今自呉还括迎其母以养或哂之曰士必䇿名膴仕然后为亲荣今斯立客诸侯耳方栖栖焉鬻文以自给何迎养之遽邪予曰此斯立之所以为贤也古之事亲者不一日违其亲之侧故凢问衣燠寒抑搔疴痒㫝膳奉席之事皆躬为之惟其从政也迫于王事则有行役之久而不得以养者故陟岵鸨羽诸诗幽忧愤叹甚者謼天以自愬焉后世之士无王事之迫乃或浮㳺客寄或十年或五六年不一觐其亲其说曰吾将有得而归爲父母荣也吁事亲之日有涯而外物去来不可必今曰䇿名膴仕而后爲亲荣则昔之闭门求志者终无荣亲之日矣夫荣亲在我不在外物予故曰此斯立之所以爲贤也推斯立不忍违其亲之心可以爲仁可以爲义可以事君父可以希圣贤虽然呉门古名都今矩丽地也游观有长洲茂苑之雄弔古有五湖浩荡之思秋风鲈桃花流水皆高人寄与䖏斯立于焉以养得其所矣予惧其安焉而弗之返也古人于父母之国至惓惓焉斯立懐材抱艺行且赐第天子之庭斑衣緑绶奉安舆以归郷里慰故人父老之望予呉氏所自出亦与有喜焉故序以爲斯立祝论语详说后序建安太守三山陈侯某旣以武功戡㓂难又恩以文教淑人心曰论语一书子朱子之所用力而终其身者也其始有要义焉其次有集义焉又其次则有详说而以集註终焉今集註之书家传人诵若详说则有问其名而弗知者夫圣人之道大矣善学如颜子且亲得圣人而师之犹必仰鑚瞻忽乆而未获至于循循善诱之余旣竭吾材而后卓然有见于道之全体况今之人即书而求道其难于颜子又倍矣故虽以子朱子之学得之于天而其进也亦必以渐盖沈潜玩索不知老之将至迨乎集註之出然后极其全而亡憾学者可不徧考之乎嫓之于玉集註其圭璧斚琐也人见其温润缜栗无少瑕点以爲出于天成而不知追琢磨治之功非一朝夕积也故此书之视集註章句详略徃徃弗同而于先儒之说去取亦或小异昔若何而详今若何而略昔奚爲而取今奚爲而去斟勺权量之㣲范镕点化之妙葢不待从游于考亭云谷之间而言论风指若亲承而面命矣是非求道之至要邪故予欲学者以集註爲之本而参之以此书观子朱子之所得月异而岁不同庶乎知圣言之指爲无穷而问学之功不可以巳也旣以镂诸梓而俾述其所以然是用笔之篇末孟子要略序太守陈侯旣刋文公朱先生论语详说于郡斋又得孟子要略以示学者曰先生之于孟子发明之也至矣其全在集註而其要在此编盖性者义理之本源学者必明乎此而后知天下万善皆繇是出非有假乎外也故此编之首曰性善焉性果何物哉曰五常而巳尔仁义者五常之纲领也故论性之次曰仁义焉心者性之主不可以无操存持养之功故论心爲仁义之次事亲从兄天性之自然而本心发见之尤切者也故孝弟为论心之次仁义者人心之所同而所以贼之者利也学者必审乎义利之分然后不失其本心之正故义利爲孝弟之次义利明矣推之于出䖏则修吾之天爵而不诱于人爵推之于政事则纯乎王道而不杂以霸功故义利之次二者继之圣贤之学循天理之正所以尽其性也异端之学循人欲之私所以咈其性也故以是终焉先后次第之别其指岂不甚明也哉学者于集註求其全体而又于此玩其要指焉则七篇之义无复余藴矣虽然学者之于道岂苟知而已邪昔尝闻先生与其门人论辑此书之意而诲之曰观书不可仅过目而止必时复玩味庶㡬忽然感悟到得义理与践履䖏融㑹乃爲自得呜唿是又先生教人之要指也予之刻此书也岂苟然哉侯以序引见属退惟末学未能窥先生之门墻故于侯之命虽不敢辞而亦不敢以序自任也姑论次侯本语系诸编末与朋友共讲云赠相字郭道人序相字知吉㐫古无此法而今有之小山郭道人其尤精者也然则果可信邪曰世间万法不出隂与阳以字画求之凢其清者劲者为阳浊者輭者爲隂从则上阳而下隂衡则左阳而右隂即隂阳而视疆劣吉㐫判矣非惟字画爲然凢世之所谓技术若簭与卜相与命莫不然非惟技术爲然自吾一心之正袤推而至于世道之泰否亦莫不然故勉善而去恶者一身之吉也进君子而退小人者天下之吉也人知问相字者以吉㐫而不知反诸心以求所以为吉㐫者故命志道书以遗之有问者其以是告之周礼订义序周礼之难行于后世也乆矣不惟难行而又难言然则终不可行乎曰有周公之心然后能行周礼无周公之心而行之则悖矣然则终不可言乎曰有周公之学然后能言周礼无周公之学而言之则戾矣孟子曰周公思兼三王以施囬事其有不合者仰而思之夜以继日幸而得之坐以待旦公之心禹汤文武之心而其学则禹汤文武之学也以此之心布而爲政以此之学着而爲书故能爲成周致太平而爲万世开太平盖自古祸乱之源非一而大略有四焉君心纵于逸乐而群下不敢言也贤材壅于䟽逖而在位非其人也元元愁痛而上不闻蔽耳目之近而逺弗察也六官之属凢能导人主以侈𣣔者一以冡宰统之三公之论道师保氏之诏諌又皆以辅导爲职而君者立于无过之地矣士之有徳行道艺者民自兴之而囙使长与治焉修于家者莫不逹于朝廷则人材无陆沈天官弗私予矣居民有灋养民有政歛民有制刑民有典举天下疲癃惸独无不乐其生者又自王畿之近至于六服之逺地之相去或千万里而情之相通如一家凢此皆禹汤文武之政公之所思而得者毕萃于此书非有公之心者其能行非有公之学者其能言乎新室盗也宇文狄也其所经营皆自私也志先王之道者莫如唐太宗然无端身刑家之本而欲规井田议封建宜其卒莫能行也自刘歆用之旣悖儒者譁而攻之王安石用之复悖儒者又譁而攻之曰周礼不可行也吁歆之王田安石之泉府直窃其一二以自盖尔安得累吾圣经邪彼何休者指以爲六国隂谋之书旣㡬于非圣无法而近世之辟荆舒者又谓其废孔子之春秋用刘歆之周礼也独不思春秋固出于周礼邪使周礼常行于天下则春秋不作矣盖后世之行周礼者其悖如彼而言者又甚戾如此故曰不惟难行而又难言也郑贾诸儒析名物辨制度不爲无功而圣人㣲指终莫之暏惟洛之程氏关中之张氏其所论说不过数条独得圣经精㣲之藴盖程张之学公之学也有公之学故能得公之心而是书所頼以明也永嘉王君次点其学夲于程张而于古今诸儒之说莫不深究着爲订义一编用力甚至然未以爲足也方将蚤夜以思深原作经夲指以晓当世其心抑又仁矣以是心而爲是学周礼一书其遂大明矣乎呜唿使是书而果大明在上者以周公之心行三王之事则太平之路开祸乱之源窒岂空言哉予嘉次点之志故爲序于篇端而勉使益用力焉绍定五年閠九月甲戌建安眞书刘氏传忠録后序三世传忠古有之乎曰春秋之世季友行父皆忠于鲁而宿以权彊专国狐突狐偃皆忠于晋而佗以擅杀出奔春秋世家最盛以忠相继者犹无㡬人况后世乎汉东西都余四百年独杨氏世以諌诤正直名而彪能㓗身自全于禅代之际抑又贤矣建安刘氏自忠显公杀身成仁而天下仰其忠节寳学公以身扞蜀而天下诵其忠劳至忠肃公又以昌言直道辅佐明王而天下信其忠诚由祖洎孙若出一辙自昔世家之盛鲜能及之然则三君子之忠果有异乎曰三君子之心则一而所遇不同使忠显当承平之朝则尽言抗论必能爲忠肃之事寳学当危难之日则捐躯殉国必能蹈忠显之风忠肃所值与二公之时同则其所立亦必无愧所谓易地则皆然者也夫忠之爲义先儒以中心释之又以尽巳言之盖夲诸心而无伪者忠也发乎巳而必尽者亦忠也然未有本诸心而不尽于巳者亦未有尽乎巳而不夲诸心者其亦一而巳尔圣贤之言忠不颛于事君爲人谋必忠也于朋友必忠告也事亲必忠养也至于以善教人以利教民无适而非忠也平居有一之可媿而能尽忠其君无是道也三君子存心䖏巳盖无一而非忠事君特其尤着者尔后进之士闻其风而慕之要必践脩于平日之素而其夲则在暗室屋漏之间某敢以爲学者劝传之史君生于三忠之门而恂恂谨厚庶乎不辱其先者继自今子子孙孙勿替引之则气脉连续将百世而未巳也诗曰惟其有之是以似之某又将以爲刘氏勉绍定五年十一月癸丑同郡后进眞敬书孝经集义序孝经一书其行于世久矣至子朱子乃始分别经传去后儒之所傅益者而经复完然未暇发挥其义也予友龚君栗笃志好学乃本朱子之意采衆说之长而折衷之又以生事祭之礼见于他书者彚而辑之以爲此经之羽翼学者所疑则设爲问难曲而畅之于是圣门教人之㣲指始暸然无余藴矣夫孝者人心之固有也古先圣王命家宰降徳于民者不过以节文度数示之而未尝言其义也言其义则始于孔子盖三代以前理道明风俗一人皆晓然知孝之爲孝圣王在上设礼教以范防之俾勿失而巳至孔子时则异矣观其告游夏者犹恐以服劳能养爲孝则下乎游夏者可知故不得不详其义以晓学者今之世视孔子之时则又异矣虽名爲士君子有不知孝之爲孝者服劳能养且有媿焉况其大者乎况凡民之狃于敝俗者乎龚君之爲此书欲爲士者知孝之爲孝俛焉以尽其力而无不能孝之士凢民有所观灋亦知孝之爲孝俛焉以尽其力而无不能孝之民其用心岂不至矣乎予谓长人者宜以此书颁之庠序布之郷党使爲士者服习焉而力行以先乎民则吾邑之俗可变推而逹之将天下之俗无不可变者岂小𥙷云哉顾龚君于此用力甚勤辞义之间虽若小有未莹而其大指则炳然矣故爲之序而切磋讲䆒之庶以永其传云绍定五年十月壬辰友人眞序续通鑑长编要略序闽漕郑公出其所定续通鑑要略以示仆曰予之少也受学于家庭先君一日顾谓某曰汝于前代诸史槩乎有闻矣我朝治体肩虞周而跨汉唐汝亦尝考其顚末否乎某谢未能则授以此编曰读是则知本朝之所以轶乎前代者某受而读之㡬三十年顾尝病其卷帙之浩慱欲翦繁撮要以便省阅壮而出仕晩而未休驱驰王事力有所弗暇间自尚书郎退佚林薮始得从事笔研间盖旧书凢若干卷数百万言今所存者财三之一朅来闽中橐之与俱窃惟穷郷后进未能得全书者姑即是而熟复焉亦足以觕知其大略故𣣔刻之传之以惠学者何如仆爲拊卷而叹曰公之志信羙矣抑此书之传岂直幸于学者而巳哉诗不云乎不愆不忘率由旧章续鑑一书我祖宗之所以祈天永命植国干千万祀者莫不在焉近世儒臣有请命经筵节略其书以奉乙覧者卒未之果今天子垂精典学有高宗成王之风诚得是书日陈于前则所以发天聦而濬治原者其何可胜数故愿不徒广书肆之传要必以备公车之奏公傥有意乎公曰此非余所敢言虽然食芹而思献有臣子之志也请以子意冠于篇首予将有待焉仆曰唯唯绍定五年十月日建安眞某序送李茂先之官南㤙序温陵李茂先逰天子学七年取上第而归不以南㤙爲逺且陋也往教授之曰此吾先子之所涖也始㤙有学而不教有田而不廪有校官而不軄其軄吾先子昉廪而教之㤙之士思其徳至今弗衰吾之徃也所以续吾先子之志也予闻之叹曰中庸以善继志爲孝茂先此行于是乎知孝矣抑未知茂先之所以教将俾爲士者穷理反身爲有用之学乎毋以脂泽其言鞶帨其抜以干禄于有司也昔眉山翁爲朱崖之士赋诗有沧海何曾㫁地脉之语盖谓苟有其人山川不能限之所以勉其力学而不自陋也虽然士于科第特以为行道之资耳若其可贵则不在是茂先徃矣州之士有可与共学者进而教之曰㤙诚逺且陋彼曲江日南视㤙庸何愈而张文献姜相国出焉二气五行钟爲人物顾岂尝有岭海之限邪特患末知所以学耳继自今必以大学爲户庭以中庸爲阃奥宅非仁勿居路非义勿践孝悌其缨弁忠信其履綦安知异时无能蹑二公之躅者彼以科第期之者末也若是庶乎其不负所职而于先君子有光焉然必得诸巳者深而后传之人也信茂先之于学其可已乎茂先金玉人予故以是勉之囙其别笔之以赠绍定江东荒政録序绍定中鄮山袁侯自衢梁守爲江东常平使者旣又直寳章阁提点本道刑狱兼常事又以将作监召未行进直焕章因任岭庾事如𥘉侯之在江左于是五年矣始至歳大旱明年秋霜蝗食稼又明年春霜秋大水又明年复旱居数年间属州县无一歳不告饥侯无一日不讲荒政讫事侯之幙府有慕其事而属余以序者予叹曰此可以观天心矣先儒有言天于菑变之将作必豫出其人以拟之若侯者其天之所拟邪盖天之爲心仁而巳矣然气数之运参差不齐又或生于人事之感召则不幸而有乖沴焉虽非天心之所欲而有不能免者于是属诸其人使救之以济造化之所不及庶乎歳虽㐫而不至甚害民虽饥且瘠而不至尽委沟壑此天心之所以爲至仁而人心之仁所以与天爲一也夫连一道八九州旱而霜霜而涝涝而又旱天变顿仍可谓极矣使无仁人以任其患则生灵之命必将糜㓕就尽而天心之仁不忍至是也故以是属之侯焉而侯于荒政貇貇然惓惓然寝爲之不寐馈爲之不饱其所区画千条万端要不出于诚之一念其爲民请命于朝者以此其谕官僚勉里居劝豪右者亦以此文檄之所形诗歌之所讽丁寕恻怛吐出肺肝闻者乐爲之尽力侯尝自谓一点赤城对越苍昊者信乎其然此其所以能全一道之命而副天心之所属欤方民之告病也盗作于闽未㡬又作于衢其距境皆不百里侯不惟饱其民且饱其师凢扞防之计无不至于是境内之人无随和而疆外之㓂不得入侯之有功于斯人又大矣虽然侯之所爲亦不失其本心而巳本心者何仁是也夫天之与人以此心未有不仁而世之人徃徃流爲不仁者违天而自贼也以侯之所爲然后爲不失天之所与则其安视斯人之饥且死而不爲之动者其得爲人乎侯之荒政在江左者其仁着于一时而此録之传使读之者人人悟其本心而耻不侯若则百世之仁也故序而不辞侯名甫字广㣲论命郭君序长沙彭师右爲予论命谓其兼阳仁隂义之全予窃哂之干道变化各正性命曰仁与义岂予独有邪今莆阳郭君爲论星辰躔度又曰金白水清相爲夹辅故其性好蠲㓗而恶垢污予复哂之惟清与白士节之常使予生不值金水好恶可易置邪故曰有性焉君子不谓命将行求序以其所哂者告之招捕使陈公平㓂録序绍定四年汀劒邵之㓂平劒人生祠陈公予书其事于石后二年太守黄侯垺又辑其事爲録属予序之𥘉嘉定中帅洪道劒津过英显张侯庙裴回乆之若有槩于予心者谓通守倪君祖仁曰张侯事未有纪后将奚观君退而繙故牍讯遗老得数十条刻之以传旣盗作于汀蔓延及旁郡陈公起守延平又兼招捕使予于公旧也则数移书以张侯事勉之未㡬公提王师出平劒平汀明年平邵武而一道正清矣公之与张侯人品同郷井同殄㓂保民其事又同而难则倍之两贤相望百年间皆所谓社而稷之者也然英显之録出于后人故传闻多异辞散落不尽纪若黄侯则无一日不在幙府无一事不与谋目撃而手书之故其言详以尽其事审以覈方王师之夺頼关驻髙滩也与贼相距财一衣带水公戎服指麾陈前贼相顾动色曰此招捕使也邪何文人乃如是则顿颡乞降愿得一官僚面输欵侯毅然请行至则群兇罗拜曰吾父也盖侯之令连城令将栾皆徳爱在人而其力守以行贼也不惟民敬之贼亦敬之予尝闻陈公言侯挺身谕贼事他人不能及间以语侯乃曰彼时震陈公之威耳使一妄男子徃贼亦降嗟夫济济多士克广徳心惟其心之广也故有狄彼东南之功而有不吴不扬之羙今以二君子观之尤信彼𥚹心喜忌者或揜人之功而有之又从而疾之有浑濬之争而无乐范之逊以是心而任人家国予知其难也故书以谂当世君子大学衍义序臣始读大学之书见其自格物致知诚意正心修身齐家至于治国平天下其本末有序其先后有伦盖尝抚卷三叹曰爲人君者不可以不知大学爲人臣者不可以不知大学爲人君而不知大学无以清出治之源爲人臣而不知大学无以尽正君之法旣又考观在昔帝王之治未有不本之身而逹之天下者然后知此书所陈寔百圣传心之要典而非孔氏之私言也三代而下此学失传其书虽存㮣以传记目之而巳求治者旣莫之或考言治者亦不以望其君独唐韩愈李翔尝举其说见于原道复性之篇而立朝论议曽弗之及盖自秦汉以后尊信此书者惟愈及翔而亦未知其爲圣学之渊源治道之根柢也况其他乎臣尝妄谓大学一书君天下者之律令格例也夲之则必治违之则必乱近世大儒朱熹尝爲章句或问以析其义宁皇之𥘉入侍经帷又尝以此书进讲愿治之君傥取其书玩而绎之则凢帝王爲治之序爲学之本洞然于胸次矣臣不佞窃思所以羽翼是书者故剟取经文二百有五字载于是编而先之以尧典臯谟伊训与思齐之诗家人之卦者见前圣之规抚不异乎此也继之以子思孟子荀况董仲舒杨雄周敦頥之说者见后贤之议论不能外乎此也尧舜禹汤文武之学纯乎此者也商髙宗周成王之学庶㡬乎此者也汉唐贤君之所谓学巳不能无悖乎此矣而汉孝元以下数君之学或以技艺或以文辞则甚缪乎此者也上下数千载间治乱存亾皆繇是出臣故㫁然以爲君天下之律令格例也虽然人君之学必知其要然后有以爲用力之地盖明道术辨人材审治体察民情者人君格物致知之要也崇敬畏戒逸欲者诚意正身之要也谨言行正威仪者脩身之要也重妃匹严内治定国本教戚属者齐家之要也四者之道得则治国平天下在其中矣毎条之中首以圣贤之明训参以前古之事蹟得先之鑑炳焉可观昔时入侍迩英盖尝有志乎是比年以来屛居无事廼得繙阅经传彚而辑之畎畒㣲忠朝思暮绎所得惟此秘之巾衍以俟时而献焉其书之指皆本大学前列二者之纲后分四者之目所以推衍大学之义也故题之曰大学衍义云送林子序始吾与林子游得其诗文读之耸拔奔放不受覊束其最竒且赡者若谱东溪先生之年讼安国伽蓝之文与夫游虎谿东林之诗名章秀句嘻笑輙就无出吻鸣声之悲予固知其佳士也及听其言隂阳消息之变休咎倚伏之机壹以易为凖而参之以太元潜虚之文皇极经世之篇幽㣲窈眇根极理致予心益加敬焉岁在乙丑遇予镡津之上相与道故旧握子笑语酌酒而劳之气益豪语益壮而谭诗益工予方喜其留而乐与之处也居一曰求别予且嘅然曰仆少时尝有志斯世适不幸而场屋屡北禁不得施今老矣复何望唯平生好贤士夫乐佳山水虽老而不衰今将繇武阳抵旴江歴豫章而西复南辙而下也吾家有屋数楹其上爲藏书之楼歗吟偃仰足以自适行将返吾庐教吾子孙志以尽吾年如是而巳讵复有求当世哉予观世之逸人竒士不得志于世则必有所托以隐其身故严君隐于卜贾岛孟浩然隐于诗然其身可隠而其名不可晦者盖有子云退之与摩诘之徒以先后而焜燿之也彼数子者岂有求而后获哉今林子邃于易而雄于诗虽不求闻于人然使有如子云诸公者出其忍使吾子之名泯黙而弗章耶吾恐子之隐不终隐也于其行书是以赠送池师惠序嘉泰甲子春延平日者池师惠䄂刺来谒与之坐而问焉池君曰世之隂阳家流衆矣然论五行者外星数谭星数者或以五行爲迂予盖兼而通之以推世人之祸福休咎无不中焉者君年时旣合而星辰行度偕㑹于吉岁在乙丑君其以词学䇿勲乎予佞其言而弗之信也越旣奏而言归池君来贺且求序以实之予惟列星之躔度宻运于天若无所预于人者而巧暦者独能逆其运行之次以定祸福之占焉然则死生休戚富贵贫賎莫不素定于有生之𥘉盖天之所爲非人之力也而世之君子犹欲以智力求胜非惑欤使此义苟明则于爵禄不必竞而得患难不必避而免安时委顺致命遂志一无所用吾力焉夫然后谓之知命有问于子其以是告之庶乎其有益也登科要覧序余爲延平郡从事有挟书踵门求各者衣冠盖儒者也出其一编曰登科要覧以示余曰进士之科起于隋盛于唐至国朝爲尤盛士之垂光虹霓振翼霄汉皆此途岀故前世之士作爲纪録以大其事要不乏人然未有条分彚次若是书之详且愽也君其爲我叙之余惟是书之作大抵多科目之荣以焜燿世俗其于世教非所急也然使后生小子得而观之知通经愽古之爲贵益坚其日进不巳之心亦昔人劝学之遗意此余之所以喜而叙之也虽然自唐迄今亡虑数千万其励名节植勲业与穹壌相爲屈穷者固不可胜纪而湮沦埋没与物偕尽亦不知其㡬人然则士生斯世頋其所立者何如耳门䕃之徳𥙿视进士之牛李其孰贤而刘蕡之忠又非一第得䘮所能增损也噫学者其亦谨所立哉送叶守行诗序呉兴叶公守延平之二年政孚于民声闻于天冬十一月戊戌皇帝若曰朕爲万方元元宅命于二千石若良与否休戚系焉二三大臣其爲朕择贤且能者甄而陞之若汉定帝故事庻其懋哉群公旣奉诏则以公治理效闻诏以使者节按刑于夔命至之日邦人嗸嗸若饥夫哺若寒去裘驩然謡曰若公之来政实多秕胥徒狺狺噬我赤子公遄其驱拯民于涂孰疮且痍公手摩拊曾是呻吟化爲歌舞公胡不留长我父母旣而闻公之去也扶老携㓜遮道请留者以什百数公旣谕而遣之不置也于是州之秀民有谂于衆曰若等爱公之政岂不犹负暄者之爱日乎日行乎天衢而照乎九垓方其杲杲于东初景下烛则墻隈舎隂有私其燠者矣然日之光不止于是也倐焉上腾遐迩并瞩则向之私其燠者不能有也今公之政犹冬日也劒之爲郡墻隈舎隂也日之燠不得而有公之政可得而私耶是将先一州而后一道以反乎天下无不彼其燠者夫岂劒之人所能有抑岂䕫之人所能乆哉衆皆曰然乃拜而退郡之僚吏旣皆以诗歌其事谓仆辱知于公尤垕也命仆为之序仆不敢辞西山先生眞文忠公文集卷之二十九西山先生眞文忠公文集西山先生眞文忠公文集卷第三十西山先生眞文忠公文集卷三十问答问明徳明徳乃天赋与之徳性也本自光明縁人始生之𥘉所禀之气不同有禀得清明纯粹之气者则爲圣爲贤有半清半浊之气者则爲中人全禀昏浊之气者则爲愚不肖此所谓气禀所拘也及生而爲人旣自知识与外物接则耳欲声目欲色鼻欲香口欲味私欲一胜则本心爲其所夺遂流于不善明徳者亦从而昏矣此所谓物欲所蔽能讲学穷理则可以复其本然之性故曰明明徳也问定静安三字相类但有浅深学者用力且从定字起如此心揺动不定如何讲得学问穷得义理此心旣定方可渐到静与安之地此心未定便要得静与安无是理也问全体言性之本体浑然全备仁义礼智信是也问大用言性之发用出来者恻隐羞恶辞逊是非之端是也问成性存存言天之与我者自有混成之性如今俗言见成浑沦之物是也我但当存之又存不令顷刻失之则天下之道义无不从此出道义如事君忠事亲孝事长弟之类皆是问止于至善知止者谓知爲君必止于仁爲臣必止于敬爲子必止于孝爲父必止于慈方知得此理未曽实到其地能得者谓爲君巳仁爲臣巳敬爲子巳孝爲父巳慈是实到其地矣文王于缉熈敬止此敬字举全体而言无不敬之敬也爲人臣止于敬专指敬君而言乃敬中之一事也文王之敬包得仁敬孝慈信如切如磋道学也主知而言如琢如磨自脩也主行而言此言致知力行之功当并进也知到十分精䖏而行处有一分未宻亦未得爲至善湏是知极其至行亦极其至方谓之至善问止至善是圣人否答曰止至善是巳到孟子羙与大䖏乃是大贤地位盖可欲之谓善有诸巳之谓信充实之谓羙充实而有光辉之谓大大而化之之谓圣圣而不可知之谓神可欲之谓善有诸巳之谓信充实之谓羙充实而有光辉之谓大故程子论颜子以爲所以未至于圣者守之也非化之也假之以年则不日而化矣守者谓持守之功化者谓心理俱融无俟于守乃夫子耳顺从心之时也大学之止至善正是羙与大之地位乆而不息则大而化之至于圣矣盖工夫到此巳是十分更无可用力者但优游涵泳以俟其自化尔故易曰穷神知化徳之盛也过此以徃未之或知也又横渠曰大可能也化不可能也问格物致知物谓事物也自吾一身以至于万事万物皆各各有箇道理湏要逐件穷䆒且如此一身是从何来湏是知天地赋我以此形与我以此性形旣与禽兽不同性亦与禽兽絶异何谓性仁义礼智信是也惟其有此五者所以方名爲人我便当力行此五者以不负天之所与而所谓仁者是如何义者是如何礼智信又是如何一一湏要理㑹得分晓此乃穷一心之理其次则我爲人之子事亲当如何爲人之弟事兄当如何爲人之㓜事长当如何逐件理㑹如事亲湏知冬便须温夏便湏凊出便用告反便用面如曲礼内则等书所载事亲说话都要晓得以至事兄事长等事一一如此穷䆒此则穷一身之理也心之与身乃是㝡切要䖏其他世间事物皆用以渐考䆒令其一一分明皆所谓格物也格训至言于事物之理穷䆒到极至䖏也穷理旣到至䖏则吾心之知识日明一日旣乆且熟则于天下之理无不通晓故曰物格而后知至也此一叚圣人教人㝡紧要处盖縁天下之理能知得方能行得若知得一分只是行得一分知得十分方能行得十分所以用逐事穷竟也今学者穷理之要全在读书如读此一书湏穷此一书道理一字一句都用考䆒如未晓了即湏咨问师友求其指归且如读大学自头至尾都穷䆒过旣晓得此一书了又读论语孟子亦自头至尾穷䆒过理㑹旣多自然通悟若泛泛读过便以爲了何縁知得义理透彻义理旣不透彻胷中见识亦无由䏻进虽穷理不止于读书而其大要却以读书爲本不可不知也万物各具一理万理同出一原所谓万物一原者太极也太极者乃万物緫㑹之名有理即有气分而二则爲隂阳分而五则爲五行万事万物皆原于此人与物得之则爲性性者即太极也仁义即隂阳也仁义礼智信即五行也万物各具一理是物物一太极也万理同出一原是万物统体一太极也太极非有形有器之物只是理之至者而巳故曰无极而太极问当然之则而自不容巳则者法则也凖则也汉书以律度量衡凖爲五则言其轻重长短小大髙下各有一定自然之法不可得而过不可得而不及也易曰乃见天则诗曰顺帝之则皆指自然之理而言帝即天也谓天下之理皆天实爲之莫不有一定之法非人力所可増损故曰天则帝则如父之慈子之孝兄之友弟之㳟此谁使爲之皆天也非人也尹吉甫有物有则之说亦此意问心之爲物实主于身圜外窍中者心之形体可以物言备具衆理神明不测此心之理不可以物言然有此形体方包得此理问上帝所降之衷书汤诰曰惟皇上帝衷于下民衷谓无过不及而至善之理也上帝以此理卑付于人人之所得以爲性者也问烝民所秉之彛诗大雅天生烝民有物有则民之秉彛好是懿徳言天生衆民有此物必有此理如有耳目则有耳目之理非礼勿视非礼勿听是也君臣父子有君臣父子之理则者谓凖则之则不可踰者也民皆秉执此常理故其心无有不好善者问刘子所谓天地之中左传刘康公曰民受天地之中以生言民之生也皆禀受天地至中之理以爲性也问夫子所谓性与天道子贡曰夫子之言性与天道不可得而闻也在天则谓之道隂阳五行之理是也在人则谓之性仁义礼智信是也性即道道即性问子思所谓天命之性中庸天命之谓性言天以隂阳五行化生万物人得之而爲仁义礼智信之性在天曰命在人曰性一而巳矣问孟子所谓仁义之心孟子曰恻隐之心仁也羞恶之心义也又曰虽存乎人者岂无仁义之心哉其所以放其良心者亦犹斧斤之于木也言人旣得隂阳之理以爲性则自然有仁义之心但爲物欲所害则不能存之耳问程子所谓天然自有之中伊川先生曰事事物物上皆天然有箇中不待安排也言凢百事物皆有箇恰好底道理不可过不可不及也问张子所谓万物之一原横渠先生曰性者万物之一原非有我之得私也此性字指天道而言凢人物之性皆自此流出如百川之同一源也问邵子所谓道之形体康节先生曰性者道之形体心者性之郛郭言道不可得而见因性而后可见盖性之所具皆实理也故曰道之形体问收其放心养其徳性徳性谓得之于天者仁义礼智信是也收放心养徳性虽云二事其实一事盖徳性在人本皆全备縁放縦其心不知操存是致贼害其性若䏻收其放心即是养其徳性非有二事也问其所当然而不容巳与其所巳然而不容易所当然如爲君当仁爲臣当敬爲子当孝爲父当慈与国人交当信之类此乃道理合当如此不如此则不可故曰所当然也然仁敬孝慈信之属非是人力强爲有生之初即禀此理是乃天之所与也故曰所以然所当然是知性所以然是知天问人之所以爲学心与理而巳存心穷理二者当表里用功盖知穷理而不知存心则思虑纷扰物欲交攻此心旣昏且乱如何穷得义理但知存心而不务穷理虽能执持静定亦不过如禅家之空寂而巳故必二者交进则心无不正而理无不通学之大端惟此而巳问端庄静一乃存飬工夫端荘主容貌而言静一主心而言盖表里交正之义合而言之则敬而巳矣问学问思辨乃穷理工夫程子曰涵养须用敬进学则在致知盖穷理以此心爲主必须以敬自持使心有主宰无私意邪念之纷扰然后有以爲穷理之基本心旣有所主宰矣又须事事物物各穷其理然后能致尽心之功欲穷理而不知持敬以养心则思虑纷纭精神昏乱于义理必无所得知以养心矣而不知穷理则此心虽清明虚静又只是箇空荡荡底物事而无许多义理以爲之主其于应事接物必不能皆当释氏禅学正是如此故必以敬涵养而又讲学审问谨思明辨以致其知则于清明虚静之中而衆理悉备其静则湛然寂然而有未发之中其动则泛应曲当而爲中节之和天下义理学者工夫无以加于此者自伊川发出而文公又从而阐明之中庸尊徳性道问学章与大学此章皆同此意也问今人行到五分便是只知得五分朱文公曰知之与行如车两轮如鸟两翼阙一不可尚书说命乃云知之非艰行之惟艰何也盖髙宗天资高明未即位之前巳学于其盘其于天下之义理多所通晓传説恐其徒知而不力行故告之以非知之艰而行之惟艰欲其力行平日之所知故也若学者之事湏是以致知爲先知得一分方䏻行得一分知得十分方䏻行得十分若所知未真断无䏻行之理问零零碎碎凑合将来不知不觉自然省悟正如曾子平日学问皆是逐一用工如三省如问礼逐些逐小做将去稽累之久一旦通悟夫子遂以吾道一以贯告之至此方知从前所爲百行万善只是一理方其积累之时件件着力到此如炊之巳熟酿之巳就更不湏着分毫之力问程子论格物有説向内处有説向外处孔子答门人问仁问孝亦是如此皆是随其资质而成就之圣人之教人犹化工之生物囙材而笃于此可见问大学只説格物不説穷理器者有形之物也道者无形之理也明道先生曰道即器器即道两者未尝相离盖凢天下之物有形有象者皆噐也其理便在其中大而天地亦形而下者干坤乃形而上者日月星辰风雨霜露亦形而下者其理即形而上者以身言之身之形体皆形而下者曰性曰心之理乃形而上者至于一物一器莫不皆然且如灯烛者噐也其所以能照物形而上之理也且如床卓器也而其用理也天下未尝有无理之器无器之理即器以求之则理在其中如即天地则有健顺之理即形体则有性情之理精粗本未𥘉不相离若舎器而求理未有不蹈于空虚之见非吾儒之实学也所以大学教人以格物致知盖即物而理在焉庶㡬学者有着实用功之地不至驰心于虚无之境也问诚意章数条自慊是爲巳言巳之所以爲善者乃是我合当如此若不爲善则此心自不快足自不能安非是爲他人而爲善也自欺是爲人本无实意爲善但外面略假借以欺人欲人称好而巳殊不知人心之灵昭如日月何可欺也只是自欺而已自慊是诚自欺是伪譬如人子弟读书为学乃是为巳之事若我不知读书不知爲学是我身分上自有欠缺干他人甚事今人徃徃对父兄长上则读书讲学才独处便怠隋一切废弃如此则是爲父兄长上而学也其为自欺孰大焉问致知一叚是梦觉关诚意一叚是善恶关言格物致知必穷得尽知得至则如夣之觉若穷理未尽见善未明则如夣之未觉故曰夣觉关好善必实然好之如饥之必食如渴之必饮恶恶必实然恶之如水之不可入火之不可蹈如此方能尽人之道以充人之形若名爲好善而好之不出于实名爲恶恶而恶之不出于实则是为欺而巳欺心一萌无徃而非恶矣亦何以异于禽兽哉故曰善恶关大学虽有八条紧要全在此两节若知已至意巳诚则大本已立其它以序而进有用力之地矣若知不至意不诚旣无其本无徃而可矣故朱文公以二关喻之言如行军然必湏过此二重关隘方可进兵故也问正心修身章喜怒忧惧乃心之用非惟不䏻无亦不可无但平居无事之时不要先有此四者在胷中如平居先有四者即是私意人若有些私意塞在胷中便是不得其正须是涵养此心未应物时湛然虚静如镜之明如衡之平到得应物之时方不差错当喜而喜当怒而怒当忧而忧当惧而惧恰好则止更无过当如此方是本心之正问圣人恐无怒容否朱子曰当怒时亦必形于色如治人之罪却为笑容则不可曰如此则恐渉忿厉之气否曰天之怒雷霆亦震但当怒而怒便中节事过便消了更不积问古人喜怒不形于色是正否曰此是养得胸中和粹故虽中有喜怒而不形于色此正是涵养之效安得谓之不正又问古人忧国至于白首怒敌至于裂眦此正否曰忧国怒敌忧与怒之正者虽若太过然亦是不失其爲正但此乃志义之士所爲若圣人则未必然必如是观之乃尽鑑空衡平之体鑑空衡平之用此二句切须玩味盖未曽应物之时此心只要清明虚静不可先有一物如鑑未照物只是一箇空衡未称物只有一箇平此乃心之本体此所谓鑑空衡平之体也及至事物之来随感而应因其可喜而喜因其可怒而怒囙其当忧而忧囙其当惧而惧在我本未尝先有此心但随物所感而应之耳故其喜怒忧惧无不中节此所谓鑑空衡平之用问体用二字大凢有体而后有用如天地造化发生于春夏而歛藏于秋冬发生是用歛藏是体自十月纯坤阳气旣尽不知者谓生意巳熄不知歛藏者乃所以爲发生之根自此霜雪凝沍草木凋落虫蛇伏藏㣲阳虽生于下隠而未露一年造化实基于此惟冬间敛藏凝固然后春来发生有力所以冬暖无霜雪则来岁五谷不登正以阳气发泄之故也人之一心亦是如此湏是平居湛然虚静如秋冬之闭藏皆不发露浑然一理无所偏倚然后应事之时方不差错如春夏之发生物物得所若静时先巳纷扰则动时岂䏻中节故周子以主静爲本程子以主敬为本皆此理也问大学不要先有恐惧中庸却要恐惧何也曰圣贤之言有似同而实异者大学之恐惧与中庸之恐惧不同问治国平天下章絜矩絜字本出贾谊过秦论度长絜大言我有此心人亦有此心在上之君子当以己之心度人之心如以矩而度物巳矩制方之器俗谓曲尺是也荀子曰五寸之矩盖天下之方言矩虽止长五寸然天下之爲方器者必以此爲则以譬一心虽㣲而推之以度人之心虽千万人无不同者我欲孝于亲人亦欲孝于亲我欲弟于长人亦欲弟于长故爲君子者必使人各得以遂其孝弟之心我欲安人亦欲安我欲寿人亦欲寿我欲富人亦欲富故君子者必使人各遂其所欲此皆所谓絜矩也义者天理之公也利者人欲之私也二者如冰炭之相反然一于义则利自在其中盖义者宜也利亦宜也苟以义为心则事无不冝矣不惟冝于巳亦且宜于人人巳两得其宜何利如之若以狥利为心则利于巳必害于人争闘攘夺于是乎兴巳亦岂能享其利哉大学所谓利专指财利而言伊川先生云利不独财利之利凢有一毫自便之心即是利此论尤有补于心术之㣲南轩先生又谓无所为而为皆义也有所为而为即利也其言愈精且㣲学者不可不知也大抵学者存心行事只当以义理为主义所当然虽害不䘏义所不当然虽利不计如此方合乎天理之正若此心一出一入于义利之间终是爲利所胜正如白黒相和黒必揜白薰犹共器莸必揜薰立志之𥘉不可不察也大学程子南轩三说不同大学只説财利犹是麤处伊川南轩之说乃入细工夫世亦有能不贪财利之人然未必无自便之私亦有能不求自便者其心未必无所为此是一节之上又有一节工夫以大学至善譬之不贪财利与不求自便是善到无所为而为始是至善然必先以不贪财利为根脚基址方可说上两节正如贫而无謟富而无骄方䏻渐至乐与好礼之地若未能不贪财利又岂能有上两节亦如未能无謟无骄安得更有乐与好礼故学者当以不贪财利为本又未可谓不贪财利为巳足驯序用力自粗至精方可至纯乎天理之也恕者如心之谓非寛厚之谓也如我䏻为善亦欲他人如我之善我无悪亦欲人如我之无恶我欲立亦欲人之立我欲逹亦欲人之达问新民章朱文公言洗濯其心以去恶犹沭浴其身以去垢斯言尽矣盖身之有垢特形骸之碍耳然人犹知沭浴以去之惟恐尘垢存则其体污秽至于心者神明之府乃丼心爲利欲所溺以昏蔽之甚如积粪壤如聚蛲蚘而不肯一用其力以去之是以形体爲重以心性爲轻也岂不缪哉唐人有栉铭曰人之有髪朝朝思理有身有心胡不如是深得成汤铭盘之意礼记儒行篇云儒有澡身而浴徳谓洗濯其身沭浴其徳亦盘铭之义问仁字之义仁之一字从古无训且如义训冝礼训理又训履智训知皆可以一字名其义惟仁不可以一字训孟子曰仁者人也亦只是言仁者乃人之所以为人之理亦不是以人训仁盖縁仁之道大包五常贯万善所以不可以一言尽之自汉以后儒者只将爱字说仁殊不知仁固主乎爱然爱不足以尽仁孟子曰恻隐之心仁之端也恻隐者此心恻然有隠即所谓爱也然只是仁之发端而巳韩文公言博爱之谓仁程先生非之以为仁自是性爱自是情以爱为仁是以情为性也至哉言乎朱文公先生始以爱之理心之徳六字形容之所谓爱之理者言仁非止乎爱乃爱之理也盖以体言之则仁之道大无所不包发而为用则主乎爱爱者如见赤子入井而恻然欲有以救之以至矜怜悯惜慈祥㤙惠爱之谓也性中旣有仁发出来便是爱仁如根上发出苗以苗为出于根则可以苗便为根则不可以爱出于仁则可以爱便作仁则不可故文公以爱之理三字言之方说得尽又曰心之徳何也盖心者此身之主而其理则得于天仁义礼智皆此心之徳而仁又为五常之本如元亨利正皆干之徳而元独为四徳之长天之元即人之仁也元为天之全徳故仁亦为人心之全徳然仁之所以为心之徳者正以主乎故也仁所以䏻爱者盖天地以生物为心而人得之以爲心是以主乎爱也爱之理心之徳六字之义乃先儒所未发而文公始发之其有功于学者至矣岂可不深味之乎问行有余力章与四教不同行有余力则以学文是以力行为先子以四教文行忠信文者讲学之事主乎知忠信者修身之事主乎行此又以知为先此二章实相表里正当合而观之大抵致知力行二者不可一阙旣知其理不可不行其事旣行其事不可不知其理二者并进则为学之功至矣问主忠信章论语止言主忠信不言诚至子思孟子然后言诚盖诚指全体而言忠信指用功处而言忠是尽于中者信是形于外者有忠方有信不信则非所以为忠二者表里体用之谓如形之与影也心无不尽之谓忠言与行无不实之谓信尽得忠与信即是诚故孔子虽不言诚但欲人于忠信上着力忠信无不尽则诚在其中矣孔子教人大抵只就行处説行到尽处自知诚则本源子思孟子则併本源发出以示人其义一也问过则勿惮改过虽圣贤不能无盖过者过误之谓也知其为过而速改则无过矣故论语曰过而不改是谓过矣左传云人谁无过过而能改善孰大焉子贡曰君子之过如日月之食焉过也人皆见之更也人皆仰之孟子曰古之君子过则改之今之君子过则顺之成汤之圣犹且改过不吝颜子之贤犹曰不贰过以此可见虽圣贤必以改过为贵若知其为过不肯速改则是文过遂非而流于恶矣盖无心而误则谓之过有心而为则谓之恶不待别为不善方谓之恶只知过不改是有心便谓之恶易曰风雷益君子以见善则迁有过则改天下之至迅疾者莫如风雷故圣人以此为迁善改过之象此即过勿惮改之意也问姑息二字姑息姑训且息训止言事理合当十分做却只做三五分且如是而止此之谓姑息今人柔惴者以小惠及人便以为仁不知只是姑息而巳问温良㳟俭譲温和厚也只和一字不足尽温之义只厚一字亦不足以尽温之义必兼二字者和如春风和气之和厚如坤厚载物之厚和不惨暴也厚不刻薄也良易直也亦如前义易者平易也不艰险也直者正直也不邪曲也㳟庄敬也庄主容貌而言敬主内心而言自中而发外故曰㳟俭节制也节制二字相似而实不同节乃自然之限节且如一年有八节四立二分二至是也四十五日而一换乃天道自然之界限故曰节制乃用力裁制之意义以制事礼以制心谓如事理合当如此即以义裁制之若以刀裁物也一念虑之非即以礼裁制之亦如刀之裁物也譲谦逊也谦谓不矜巳之善逊谓推善以及人问过化存神过化存神此四字本出孟子过化谓圣人凢所经历处人皆化之存神谓其中所存神妙正意只是如此至横渠先生乃谓性性为能存神物物为䏻过化下性字指本然者而言上性字是谓我䏻存其性而不爲情所荡而失其性则其所存者神妙而不可测下物字指事物而言上物字指我之应物而言谓物物各自有理我随其理以应之物各付物不以巳之私意参乎其间则事过弗留如冰之释如风之休后来诸老先生多本其说独文公不以为然者盖孟子之意未説到如此深故也文公觧经毎务平实如此然横渠先生之説亦不可不知也问礼乐敬者礼之本制度威仪礼之文和者乐之本钟皷管磬者乐之文礼乐二者阙一不可记曰乐由阳来礼由隂作天高地下万物散殊而礼制行焉流而不息合同而化而乐兴焉故礼属隂乐属阳礼乐之不可阙一如隂阳之不可偏胜礼胜则离以其太严而不通乎人情故离而难合乐胜则流以其太和而无所限节则流荡忘返所以有礼湏用有乐有乐湏用有礼此礼乐且是就性情上说然精粗本末亦𥘉无二理礼中有乐乐中有礼朱文公谓严而泰和而节问因不失其亲因者依也言与人相依湏是其人可以亲近方得如士之择友男之择妇女之择婿以至于臣之择君皆是若其𥘉不谨则后来虽欲悔而不可得也又如为人臣属而事其长亦湏看此人可亲与否如其人非贤者轻易依附一为其所荐则终身便有举主之分如何悔得以此推之凢百皆然大抵以审择于始为贵也问杨墨墨翟兼爱其𥘉本是学仁不知仁者心无不溥而其施则有差等如亲亲与仁民不同仁民与爱物不同就亲亲之中事父与事兄不同处夫妇处明友又与事兄不同盖心无不溥者仁也其施有差等者即仁中之义也全亲亲与仁民同则是视父母如视他人矣故其流至于无父也杨氏为我本是学义不知义者制事之宜也䖏君臣处父子处朋友事事物物各当其所乃合于义今但知有已而巳则扵君不必忠于子不必孝凡处人伦之间无一而当矣故其流至于无君无君无父则是禽兽矣此学者所以必当求正于有道者也问理性命穷理谓事事物物各有其理穷究之而无不尽也此即大学所谓格物也尽性谓一性之中万善备具如性中有仁我则尽其仁之至性中有义我则尽其义之至礼也智也亦然如此方是尽性若十分之中有一毫一厘欠阙亦未可谓之尽性至于命言理旣无所不穷性旣无所不尽便自然至于命此即孟子知性则知天之意穷理主知而言尽性主行而言知得尽行得尽便是至于命问父母惟疾之忧问身体髪肤受之父母不敢毁伤孝之姶也自古忠臣义士奋不顾身视死如归如此则是不孝矣此又何也曰此与其他毁伤不同盖杀身所以成仁旣成仁则孝在其中矣囙为説杀身成仁则形虽亏其理不亏身虽殒其性不失乃所以为孝也昔晋周䖏死于战阵其母犹在太常贺循谥之曰孝以常情言之母在而死于国可以为忠而不可以言孝矣而晋人乃称周处为孝者盖忠孝一理能忠于君乃所以为孝也然捐身蹈难乃处臣子之变如曽子之战竞自守乃处人子之常要当参观可也又西铭推事亲之心以事天盖父母生我者也而所以生之者天地也天赋以气地赋以形父母固我之父母也天地亦我之父母也朱文公曰父母者一身之父母也天地者人与物己与人皆共以为父母也父母之生我也四支百骸无一不全必能全其身之形然后为不沗于父母天地之生我也五常百善无一不备必能全其性之理然后为不负于天地故仁人事亲如事天事天如事亲此又西铭之妙指不可以不知也问非鬼而祭章鬼神之理虽非始学者所易穷然亦湏识其名义若以神示鬼三字言之则天之神曰神地之神曰示人之神曰鬼若以鬼神二字言之则神者气之伸鬼者气之屈气之方伸者属阳故为神气之屈者属隂故为鬼神者伸也鬼者归也且以人之身论之生则曰人死则曰鬼此生死之大分也然自其生而言之则自㓜而壮此气之伸也自壮而老自老而死此又伸而屈也自其死而言之则䰟游魄寂无形兆此气之屈也及子孙享祀以诚感之则又能来格此又屈而伸也姑举人鬼一端如此至若造化之鬼神则山泽水火雷风是也日与电皆火也月与雨亦水也此数者合而言之又只是隂阳二气而巳隂阳二气流行于天地之间万物頼之以生頼之以成此即所谓鬼神也今人只以塑像画像为鬼神及以幽暗不可见者为鬼神殊不知山峙川流日照雨润雷动风散乃分明有迹之鬼神伊川曰鬼神者造化之迹又曰鬼神天地之功用横渠曰鬼神二气之良能凢此皆指隂阳而言天地之气即人身之气人身之气即天地之气易系辞曰精气为物游䰟爲变人之生也精与气合而巳精者血之类是滋养一身者故属隂气是能知觉运动者故属阳二者合而为人精即魄也目之所以明耳之所以聦者即精之为也此之谓魄气充乎体凢人心之能思虑有知识身之能举动与夫勇决敢为者即气之所为也此之谓魂人之少壮也血气强血气强故魂魄盛此所谓伸及其老也血气旣耗魂魄亦衰此所谓屈也旣死则魂升于天以从阳魄降于地以从隂所谓各从其类也魂魄合则生离则死故先王制祭享之礼使为人子孙者尽诚致敬以焫萧之属求之于阳灌鬯之属求之于隂求之旣至则魂魄虽离而可以复合故礼记曰合鬼与神教之至也神指魂而言鬼指魄而言此所谓屈而伸也问鬼神二气之良能曰旣有隂阳二气则自然有徃有来有阖有辟有消有息有聚有散盖其理自然如此故曰良䏻此乃借孟子良知良能之名以形容二气孟子本意谓孩提之童莫不知爱其亲及其长也莫不知敬其兄此本然之性如此非出人为隂阳二气屈伸亦是本然之理故借此二字以明之阖消散屈也来辟息聚伸也问鲁赐周公礼乐程子言周公之功固大矣然皆臣子之所当为此正如孟子曰事亲若曽子可也曽子之孝可谓极其至矣孟子只以为可也盖事亲不如曽子则是人予之道有亏必如曾子方得怡好推而言之为君必如尭然后为尽君道为臣必如舜然后为尽臣道不然则皆是欠阙学者知此则凢于人伦曲尽其至无一毫之亏方是全得当为之职分初非过当也问仁字凢天下至㣲之物皆有箇心发生皆从此出縁是禀受之𥘉皆得天地发生之心以爲心故其心无不能发生者一物有一心自心中发出生意又成无限物且如莲实之中有所谓么荷者便俨然如一根之荷他物亦莫不如是故上蔡先生论仁以桃仁杏仁比之谓其中有生意才种便生故也惟人受中以生全具天地之理故其爲心又㝡灵于物故其所藴生意才发出则近而亲亲推而仁民又推而爱物无所不可以至于覆冐四海惠利百世亦自此而推之尔此人心之大所以与天地同量也然一爲利欲所汩则私意横生遂流而爲残忍爲刻薄则生意消亡顽如铁石便与禽兽相去不逺岂不可畏也哉今爲学之要湏要常存此心平居省察觉得胷中盎然有慈祥恻怛之意无忮忍刻害之私此即所谓本心即所谓仁也便当存之养之使之不失则万善皆从此而生西山先生真文忠公文集卷第三十西山先生眞文忠公文集西山先生眞文忠公文集卷第三十一西山先生眞文忠公文集卷第三十一问答问理明诚格禘者祭始祖所自出之帝也谓如本朝太祖是宋开基之祖僖祖又是始祖而上古黄帝乃赵氏所自出之帝也祭祀之礼逺及于始祖之所自出无乃太逺乎盖万物本乎天人本乎祖我之有此身出于父母也父母又出于祖祖又出于始祖始祖又出于厥初得姓受氏之祖虽年代悠逺如自根而干自干而枝其本则一而巳矣故必推始祖之所自出而祭之则报本反始之义无不尽矣若非仁孝诚敬之极至岂有知此礼而行之乎盖凡人于世之近者则意其精神未散或尝逮事而记其声容必起哀敬之心而不敢忽若世之逺者相去已乆精神之存与否不可得而知人素不识其声容则有易忽之意故禘礼非极其仁孝极其诚敬者不能知其理不能行其事茍能知此理矣则其他事物之理又何难知之有苟能感格矣则推而格天地者此诚而巳推而感之则亦此诚而巳故曰理无不明诚无不格于治天下何难哉问媚灶圣人道大徳宏如天地故其发言浑浑乎如元气之运然于门人弟子则或竣其词以规儆之如曰野㢤由也如曰小人㢤樊须也如曰予之不仁也盖其视门人弟子如子弟其有过但当峻责若一时权臣小人平日未尝相孚一旦发非理之问圣人之答之也旣不可顺指以求合又不可忤意而招祸故其言从容巽顺若无所触忤然皆本乎正理而未尝有一毫之阿狗如答王孙贾曰获罪于天无所祷也答阳货曰吾将仕矣皆是此意王孙贾衞之权臣观圣人获罪于天之语则其儆之深矣然他日称衞灵公之不亾则以其国有人之故而王孙贾治军旅亦与焉盖其人虽不善至于治兵则其所长此又憎而知其善之意圣人之心至公如天地此其一事也问终食不违仁此章当作三节看处富贵贫贱之间而不苟此一节犹是麤底工夫至终食不违又是一节乃是存心养性细宻底工夫然犹是平居暇日之事可以勉而至者至于造次急遽之时患难倾覆之际若非平时存养巳熟至此鲜有不失其夲心者到此而犹不违乃是至细至宻工夫其去安仁地位巳不逺矣然此三节乃进徳之始终若无麤底工夫作根脚基址岂有能进于细宻之地者故必以审富贵安贫贱为本然后能进于终食不违之地䏻终食不违矣然后能进于造次䫟沛不违之地用工之序尽如此正与前章无謟无骄乐与好礼相似当考参而熟玩也问志于道志于道者心存于义理也耻衣食之恶者心存于物欲也理之与欲不能两立故圣人以此爲戒也南轩先生尝曰天下无间界底道理欲做好人则不可望快活要快活则做不得好人此之谓也南轩之言虽麤然学者必湏于此分别得明白然后可以进道不然则亦徒说而巳颜子一簟食一瓢饮不改其乐此是不耻恶食子路緼𫀆与衣孤貉者立而不耻此是不耻恶衣前辈有云咬得菜根何事不可爲是亦此意问忠恕天地圣人诚天地与圣人只是一诚字诚者眞实无妄之谓也昼必明夜必闇夏必热冬必寒春必生夏必长亘千万年如一日不曾有少差缪此天地之诚也仁眞箇仁义真箇义存于心无一念之不实见于事无一件之不实形于言无一句之不实而百行万善备足无余此圣人之诚也天地只是一箇诚字万物自然各遂其生圣人只是一箇诚字万事自然各当其理此乃天地圣人之事学者未到此地位且须尽忠恕二字忠者尽巳之心也恕者推巳之心以及人也忠尽乎内者也恕形于外者也巳之心旣无一毫之不尽则形之于外亦无一毫之不当有忠而后有恕忠者形也恕者影也在圣人则曰诚在学者则曰忠诚是自然而然忠则须用着力在圣人则不必言恕在学者则当言恕盖圣人不待乎推学者先尽巳而后能及人故有待乎推也然学者若能于忠恕二字上着力于尽巳尽人之间无不极其至乆之亦可以到至诚地位孔子告曾子一贯之理本是言诚曾子恐门人理㑹未得故降下一等而告之以忠恕要之忠恕尽䖏即是诚但学者须是自卑而高自浅而深不可躐等妄意于高逺而实无所得耳问仁字仁之一字从右无训论语一书凢言仁䖏只是教人以爲仁之方而巳孟子曰仁人心也㝡为明切然亦只是说仁者人心之徳而巳初非以人心二字解仁也自汉以来儒者类以爱字说仁故韩文公曰慱爱之谓仁殊不知爱乃仁之用而未能尽仁之体仁性也爱情也性中有此仁故发之于情则能爱仁犹根也爱犹枝叶也有此根故有此枝叶然便指枝叶作根则不可故孟子曰恻隐之心仁之端也恻隐正是爱乃是仁中发出来譬如有物在中而端绪发于外也爱乃仁之发见䖏便以爱爲仁是以情爲性以用爲体也所以伊川先生不取韩子愽爱之说以爲仁自是性爱自是情以爱爲仁是认情爲性然其觧孝弟爲仁之本却又曰仁主于爱爱莫大于爱亲与前说颇似相反何也盖韩子曰愽爱之谓仁则是以爱便爲仁伊川曰仁主手爱则是仁之爲道生于爱而巳非谓仁只是爱也盖五常各有所至仁主爱义主冝礼主别智主知爱者仁之用仁者爱之体仁虽不止于爱然见之于用则莫切于爱縁人之𥘉生得天地生物之心以爲心所以合下便有此仁天地之心主于生物故人之心亦主乎爱物也汉唐儒者不合以爱便爲仁所以不识仁之本体到上蔡先生又以觉为仁言心之虚明知觉凢痒痾疾痛便知便觉即此是仁无垢张氏又从而推演其说于是百十年来学者又以觉言仁殊不知知觉自属智仁者之心固有知觉但以知觉为仁则不可学者但于知觉上求仁只要胷中虚明无滞便说是仁却于仁之本体未为亲切反不若爱字虽朱是仁之体却正是仁之用因用则可以知其体至文公先生立六字以㫁之曰仁者心之徳爱之理于是体用兼全旣异乎汉儒指情为性之夫又足以破近世学者以觉为仁之弊所谓心之徳者盖言仁者此心之全徳包五常贯四端而为一心之主也所谓爱之理者盖谓仁乃爱之理仁未便是爱乃爱之道理爱未是尽仁乃仁之发用有此道理便有此发用理即性也用即情也于是仁之为义明白昭着至此章又断以全体不息四字盖仁者兼该万善无所不俻如人之头目手足皆具然后谓之人也不息者如天地一元之气运行于六合之间无顷刻止息所以生成万物无有巳时文公前后十字于仁之义曲尽其至学者诚能深玩而罢祭之无复余藴矣心之活便䏻运转不息凡䖏人伦事物之间此心周流无碍䖏处皆到心死则便如铁石凢处人伦事物之间皆窒塞了问刚与慾刚者天徳也天徳者谓纯乎天理而不杂以人欲也干六爻皆阳故曰刚徤中正纯粹精也人之与天本一无二惟其有私欲以间之是以与天不相似若能尽去私欲则复乎天矣此君子所以贵乎刚也上蔡先生曰刚与慾正相反䏻胜物之谓刚故常伸于万物之上为物揜之谓慾故常屈于万物之下上蔡所谓胜物者盖谓立志坚强不为外物所夺凡荣辱得䘮祸福死生皆不足以动之如孟子所谓富贵不能滛贫贱不能移威武不能屈此之谓胜物非刚暴恃气求以胜人之谓也为物揜之谓慾言䧟溺于物欲之中不能自克如为物遮覆揜遏而不能出也上蔡此言最爲有益学者知此与其徇欲而屈于物之下如妇人女子之柔弱孰若以刚徳自持卓然立于万物之表而不失大丈夫之操乎又横渠先生曰阳明胜则徳性用隂浊胜则物欲行徳性者吾之所固有仁义礼智之性也物欲者因耳目口鼻之接于物而生者也凢为人刚明果决则理存而欲冺故徳性用言徳性为主而用事也为人隂柔昏浊则欲胜而理冺故物欲行言物欲为主而肆行也阳明隂浊虽禀于气质然可学以反之人能自力于学则柔者可强闇者可明不能学则强者或转而柔明者㦯趋而闇横渠此言正欲人以学力変气质使阳明日胜则徳性常用而物欲不行也问志气志谓心志气谓血气学者若能立志以自强则气亦从之不至于怠隋如将师之统卒有纪律有号令则士卒虽欲隋而不可得苟心志不立则未免为血气所使孟子曰志者气之帅也盖志强则气亦强志惰则气亦惰如将勇则士亦勇将惰则士亦隋也学者欲去昏惰之病必以立志为先问文章性与天道文章二字非止于言语词章而巳圣人盛徳藴于中而辉光发于外如威仪之中度语言之当理皆文也尭之文思舜之文明孔子称尭曰焕乎其有文章子贡曰夫子之文章皆此之谓也至于二字之义则五色错而成文黒白合而成章文者灿然有文之谓章者蔚然有章之谓章犹条也六经论语之言文章皆取其自然形见者后世始以笔墨着述为文与圣贤之所谓文者异矣性者指人所得而言天者指其理之自然而言夫子平时以身敎人凢形于威仪容止语嘿动静自然成文自然有章者皆所以敎学者所谓吾无行而不与二三子吾无隐乎尔者是也学者即其近者求之用功旣乆自然可到精㣲之地若遽以性命之理告之则恐其亿度料想驰心玄妙反无所益故于性与天道罕尝言之学者不可得而闻其于论语仅有性相近一语亦止是言气质之性非指性之本至于易干卦然后曰干道变化各正性命大得曰一隂一阳之谓道継之者善也成之者性也此二条又是正说性与天道亦可谓罕言矣问敬字伊川先生言主一之谓敬又恐人未晓一字之义又曰无适之谓一适徃也主于此事则不移于他事是之谓无适也主者存主之义伊川又云主一之谓敬一者之谓诚主则有意在学者用功湏当主于一主者念念守此而不离之意也及其养旣熟此心湛然自然无二无杂则不待主而自一矣不待主而自一即所谓诚也敬是人事之本学者用功之要至于诚则逹乎天道矣此又诚敬之分也所谓主一者静时要一动时亦要一平居暇日未有作爲此心亦要主于一此是静时敬应事接物有所作爲此心亦要主于一此是动时敬静时能敬则无思虑纷纭之患动时能敬则无举措烦扰之患如此则本心常存而不失爲学之要莫先于此更当以胡致堂一叚叅观问言志夫子令颜渊子路言志而子路只曰愿车马衣轻裘与朋友共敝之而无憾自今人观之子路之言亦㡬于卑近矣盖圣门学者诚实端悫言者即其所行者即其所言苟躬行有一毫未至㫁不敢轻以自许若今人之好为欺者必妄说一等高大话矣子路为人勇于为善而笃于朋友故所硕如此不知者以为卑近殊不知此乃人之所甚难盖私之一字乃人心之深害私苟未忘虽于骨肉亲戚之间尚不能无彼此物我之分且如父母可谓至重然今不知义理之人亦未免分物我饮食居䖏惟巳之便而于亲有不䘏者况朋友乎子路之言虽只及朋友然观其用心则其至公无私可见矣推此以徃虽以天地万物为一体可也学者当深味子路之言嘿自省察我之事亲巳忘物我否事亲已忘物我矣又推之以事长事长能忘物我矣又推之以待朋友乆之私意尽忘则其视天地之间混然为一不复有彼我之间此即所谓天下归仁也而西铭一篇之意正是如此颜渊言志又大于子路盖视己之善如未有善视巳之劳若𥘉无劳观其用心虽至尧舜地位亦歉然常若不足子路所谓车马衣裘与朋友共特颜子善中之一善尔夫子之言志又大于颜渊盖二子犹未免用意若圣人则如天地然一元之气运之于上而天地之间无一物不得其所不待物着力然后能之又非二子所反然今学者且当从子路学起必如子路之忘私然后方可进歩不然则物我之私梗于胷中如蟊贼如戈戟然又安能有善不伐有劳不矜如颜子乎况于圣人地位又高又逺非用力所可到湏徳盛仁熟从容中道然后不期而自正尔此非始学之事故必先学子路之忘私而后可大凢为学只是要变气质正心术而巳盖人之气质苟非圣贤不能全羙必有所偏故圣贤立下许多言语欲人囙其言以省察巳之偏处如毉经然某病则有某方某病则有某药学者味圣贤之言以察巳之偏正如㸔毉经以察巳之病病是寒则用温药病是热则用凉剂见得病证的然如此则必服药以去之如此方有益如巳之偏䖏在于不能无私则当玩味圣贤之言以去其私先自事亲事长以至于待朋友皆欲忘其私如此则私之一病去矣又如巳之偏在于不能无矜伐则当玩味圣贤之言以去其矜伐又如平日言行未能相副未免有不诚䖏则当玩味圣贤之言以去其不诚我有千百病圣贤有千百药方一日佩服圣贤一言眞切行之则是一日服一药以去一病乆之则所谓气质之偏自然融化得尽纯善而无恶矣若只㸔过读过不真实用力以去其偏则如谈方说药𥘉未尝服饵其又何益问不违仁人得天地生物之心以为心其心本无不仁只因有私𣣔便有违仁之时旣克去私欲则心常仁矣心者指知觉而言也仁者指心所具之理而言也盖圎外窍中者是心之体虚灵知览者是心之灵仁义礼智信是心之理知觉属气凡能识痛痒识利害识义理者皆是也若仁义礼智信则纯是义理人能克去私欲则所知觉者皆义理不能克去私欲则所知觉者物我利害之私而巳纯是理即是不违仁杂以私欲便是违仁问颜乐集注所引程子三说其一曰不以贫窭改其乐二曰盖其自有乐三曰所乐何事皆不说出颜子之乐是如何乐其末却令学者于愽文约礼上用功愽文约礼亦有何乐程朱二先生似若有所隐而不以告人者其实无所隠而告人之深也又程氏遗书有人谓颜子所乐者道程先生以为非由今观之所乐者道之言岂不有理而程先生乃非之何也盖道只是当然之理而巳非有一物可以玩弄而娯悦也若云所乐者道则吾身与道各为一物未到混融无间之地岂足以语圣贤之乐㢤颜子工夫乃是从愽文约礼上用力愽文者言于天下之理无不穷䆒而用功之广也约礼者言以礼检束其身而用功之要也愽文者格物致知之事也约礼者克己复礼之事也内外精粗二者并进则此心此身皆与理为一从容游泳于天理之中虽箪瓢陋巷不知其为贫万钟九鼎不知其为富此乃颜子之乐也程朱二先生恐人只想像颜子之乐而不知实用其功虽日谈颜子之乐何益于我故程子全然不露只使人自思而得之朱先生又恐人无下手处特説出愽文约礼四字令学者从此用力真积力乆自然有得至于欲罢不能之地则颜子之乐可以庶㡬矣二先生之拳于学者可谓甚至不可不深玩其㫖也问语上语下此章南轩先生之说至为精宻所当玩味所谓圣人之道精粗虽无二致者盖道徳性命者理之精也事亲事长洒扫应对之属事之粗也然道徳性命只在事亲事长之中苟能尽其事亲事长之道则道徳性命不外乎此矣但中人以下之资质若骤然告之以道徳性命彼将何所从入想像亿度反所以害道不若且从分明易知处告之如事亲事长洒扫应对之属皆人所易知也如此则可以循序而用力不期而至于髙逺之地此圣门敎人之要法也切问近思切问谓以切巳之事问于人也近思谓不驰心高逺就其切近者而思之也外焉问于人内焉思于心皆先其切近者则一语有一语之益一事有一事之功不比况然驰骛于外而𥘉无补于身心也问见恶人居乱邦见恶人惟圣人为可盖圣人道大徳宏可以转乱而为治化恶而为善故孔子于南子则见之于阳货亦见之而公山弗扰之召佛肸之召皆欲徃焉若大贤以下则危邦不之乱邦不居小人则逺之盖就之未必能有所济而或以自污焉故子路仕孔悝不得其死冉求仕季孙无改于其徳颜子闵子终身不仕盖以此也子路不悦者盖以巳之力量观圣人也故夫子云云问手足不仁手足不仁者非曰手足自不仁也盖手足本吾一体縁风痺之人血气不贯于手足便与不属己相似人与物亦本吾一体缘顽忍之人此心不贯于人物亦与不属巳相似风痺之人不仁于手足顽忍之人不仁于民物皆以其不属巳故也殊不知天地吾之父母巳与人虽有彼我之异人与物亦有贵贱之殊要本同一体只縁私意一生天理冺絶便以人巳为二致亦如手足本是吾身之物只縁风邪所中血气鬲塞遂以手足为外物手足民物之比也风邪私意之比也人无私意之害则民物之休戚自然相关一见赤子入井则此心为之憷惕无风邪之病则手足之痒痾亦自然相关虽小小疾苦此心亦为之痛楚当如此玩味方晓程子痿痺不仁之意问日至月至朱文公集注日一至焉月一至焉能造其域而不能乆也详集注之意盖谓自颜子之外自余门弟子或三月中有一日全不违仁有一月全不违仁者语录以为㦯一日中一次不违仁一月中一次不违仁二说不同当以集注为正志道问颜子三月不违仁是无纎毫私欲则自余门弟子日至月至者常为私欲所汩乎曰欲字有重轻常人之心无非私欲汩乱之时若孔门弟子日至月至者虽未到无纎毫私欲之地然亦必皆寡欲矣孟子敎人只云养心莫善于寡欲周子又进一歩敎人曰由寡以至于无颜子三月不违者巳到无欲之地自余则寡欲而巳所以未如颜子也然学者岂能便及颜子湏是先学日至者然后能到月至者月至矣然后可学三月不违此即周子由寡以至于无之谓也进学有渐未有不由日至而可到于月至不由月至而可三月不违未有不由寡欲而便能无欲也日月至焉虽未及颜子然在学者亦岂易及哉故南轩先生曰日月至焉与三月不违者固亦异矣然非见道明而用力坚亦未易日月至也由是而不巳焉则亦可驯致矣又程子曰欲不必沉溺但心有所向即是欲问发愤朱文公谓全体至极纯亦不巳全体至极谓圣人之于道巳到十分全尽处即所谓诚也纯谓不杂言纯是至诚无一毫人伪之杂也惟其纯诚无杂自然能不巳如天之春而夏而秋秋而冬昼而夜夜而昼循环运转一息不停以其诚也圣人之自壮而老自始而终而终无一息之懈亦以其诚也旣诚自然能不巳此是圣人地位在学者言之且当就发愤二字上用力颜渊所谓舜何人也我何人也韩文公所谓舜亦人也周公亦人也彼能是而我不能是是以不若圣贤为耻也孟子又曰不耻不若人何若人有周子曰人大不幸无耻言人若有耻则不肯丼心于为愚不肖有可进之理若旣不如人又无耻心则是丼为庸人岂复能进此所以为大不幸也学者若能知耻方能发愤若能发愤忘寝废食以求之安有不进之理问不由戸章旧说谓人之不能不由道如出之不能不由户朱文公非之以为世人之行不由道者衆矣若如旧说则凢人所行不问是非善悪皆可以为道矣且如事亲事长人人所同也然必事亲孝事长弟然后谓之道不然则非道矣此章盖叹世人但能知出必由户而不知行必由道欲人知行不可以不由道也又中庸道不可须臾离章龟山先生谓寒而衣饥而食出而作晦而息耳目之视聴手足之举履无非道也此百姓所以日用而不知伊尹耕有莘之野而乐尭舜之道所谓尭舜之道即举于有莘之野是巳朱文公辨之曰衣食作息视聴举履皆物也其所以如此之义理凖则乃道也若便指物爲道不唯昧于形而上下之别而坠于释氏作用是性之失且使学者误谓道无不在虽猖狂妄行亦无适而不爲道矣其害可胜言㢤盖龟山先生以物即是道而文公以爲物之则方是道正与出不由户章意同又告子曰生之谓性盖言人之能知觉运动者即性也孟子不然之朱文公发其义云能知觉运动者只是气知觉运动之理方是性告子误认气为性又引龟山举释氏语云神通井妙用运水与担柴以此徐行后长不知徐行后长方谓之弟疾行先长则为不弟若谓运水般柴便是妙用则徐行疾行皆是弟矣此亦与前章意同大抵皆谓人于日用事物间处处当理然后为道不可以日用事物便为道文公此说最有益于学者当参而味之问夣周公梦之理最为精㣲周礼占夣有所谓正夣者有所谓思夣者念有正邪故夣亦有正邪髙宗梦得説孔子夣见周公此所谓思夣之正者也圣人所存者诚故其夣亦诚凢人夣寐纷乱或见世间所无之物皆妄也然赵武灵王梦呉娃而实得呉娃汉武帝夣木人而宫中果有所埋之木人梁武帝梦何北诸侯来朝而侯景果至此三人者皆因夣而召乱虽实有其人实有其事然赵武灵王溺于女宠汉武帝惑于鬼神梁武帝志于土疆其心不正故其夣随之此亦思夣之不正者也问求仁仁者人之所以为人之理也人之身至㣲而乃与天地并立而为三才以其尽得天地之理故也理虽非一端而仁之一字乃其统㑹人而不仁则失其所以为人之理而不可以言人也古者圣贤竞竞业业以终其身者欲全其所以为人之理而巳若全得此理虽贱为匹夫自有良贵者存成夫子之所以饭䟽饮水颜子所以陋巷箪瓢而不改其乐也若此理旣亏虽穷天下之富贵如桀纣人得而贱之学者必湏先见得此处分明然后可以进道且如千乘之国可谓至重夷齐兄弟此心少有不安便视之如弊屣委而去之不以为难盖伯夷违父而立则是不孝叔齐先兄而立则是不悌不孝不悌则不复可以为人故宁舎千乘之国而不忍失其所以为人之理朱文公谓伯夷以父命为尊叔齐以天伦为重其逊国也皆求所以合天理之正即人心之安其论至矣次章以不义富贵如浮云虽未必果为衞君设然门人以此二章相先后盖不无意焉如衞輙以子拒父而得富贵是又犬彘之不若也大抵古人见理分明故行一不义杀一不辜虽得天下而不为后世义利不明人以苟得为贵虽锥刀之利亦有丼心不义而求之者不知天理旣䘮巳不得为人縦一时侥窃荣利其实去禽兽不逺读论语者当叚叚反之于身故求仁得仁章莫只做夷齐衞君看了然后有益问学易易者隂阳变易之谓日徃则月来寒徃则暑来昼夜昏明循环不息此天道之常也圣人拟之以作易不过推明隂阳消长之理而巳阳长则隂消隂长则阳消一消一长天之道也人之学易则知吉㓙消长之理进退存亡之道问兴立成古之诗出于性情之真先王盛时风敎兴行人人得其性情之正故其间虽喜怒哀乐之发㣲或有过差终皆归于正理故大序曰变风发乎情本乎礼义发乎情民之性也本乎礼义先王之泽也三百篇诗惟其皆合正理故闻者莫不兴起其良心趍于善而去于恶故曰兴于诗礼乐之原出于天地自然之理乐记曰又髙地下万物散殊而礼制行矣流而不息合同而化而乐兴焉礼者天地之序也乐者天地之和也天髙地下此即自然之尊卑万物散殊有大有小有隆有杀此即自然之等级圣人因此制为之礼所以法天地之序也也隂阳五行之气流行于天地之间未尝少息相摩相盪爲雷霆爲风雨以化生万物圣人因此作爲之乐所以象天地之和也五声十二律亦皆隂阳变错而成故乐音之和与天地之和相应可以养人心成风俗也自周衰礼乐崩坏然礼书犹有存者制度文为尚可考寻乐书则尽缺不存后之为礼者旣不能合先王之制而乐尤甚焉今世所用大抵郑䘙之音杂以夷狄之声而巳适足以荡人心壊风俗何能有𥙷乎故程子慨然发叹也然礼乐之制虽亡而乐之理则在故乐记又谓致礼以治身致乐以治心外貌斯湏不庄不敬则嫚易之心入之矣中心斯湏不和不乐则鄙诈之心入之矣荘敬者礼之本也和乐者乐之本也学者诚䏻以荘敬治其身和乐养其心则于礼乐之本得之矣是亦足以立身而成徳也三百篇之诗虽云难晓今诸老先生发明其义了然可知如能反覆涵泳直可以感发其性情则所谓兴于诗者亦未尝不存也问朝三暮四朝三暮四之术出列子狙公赋芧曰朝三暮四衆狙皆怒曰朝四暮三衆狙皆喜朝三暮四朝四暮三一而巳矣猿狙无知而易诳故朝三则怒朝四则喜亦如愚民不知义理轻为喜怒也圣人之教惟恐不能开明下民之心如申韩斯鞅之徒所以治其国者专用愚黔首之术不知民可欺以暂不可欺以乆故卒以此亡秦可不戒㢤问疾不仁易君子在内小人在外则谓之泰泰者通而治也君子在外小人在内则谓之否否者闭而乱也君子小人并生于天地间不能使之无也但当区䖏得宜使有徳者布列朝廷有才者奔走任事于外如此则治矣岂能使无小人㢤苟萌尽去之心则未有不激而生变也东汉之末窦武何进欲尽诛宦官而借力于董卓有唐之未崔嗣欲尽戮宦官而借力于朱全忠宦官虽尽而汉唐亦亡圣人之言于此验矣问骄吝程子曰骄气盈吝气歉文公曰骄者吝之枝叶吝者骄之本根未有骄而不吝未有吝而不骄此一章更当熟思盈与歉各是一病文公乃以为二者相因而生又谓骄生于吝何也盖吝者气不足也惟其无浩然之气所以鄙陋局促容受不得内而徳善未有少进便自以为有余外而势位稍㦯髙人便有陵忽之意俗谚所谓器小易盈正此谓也惟其小而吝是以易骄盈使其有江河之量无不容受则虽徳至于圣贤而不以为足位至于王公不以为可矝前章所谓弘毅弘则规模广大而不吝矣不吝则不骄矣正当参玩也问文王至徳范氏曰孔子因武王之言而及文王之至徳其指㣲矣此言孔子㣲有不满武王之意也文武皆圣人也文王之时纣之恶未熟故文王犹得以事之至于武王之时则纣之恶巳极杀比干囚箕子㣲子纣之庶兄也抱祭器而归周武王于此虽欲不伐啇有不可得者岂武王之心㢤文王武王均为圣人但所处之时旣异故所行之道不同文王所处乃君臣之常武王所处乃君臣之变常固正也变而不失其正是亦常而巳矣然常道人皆可为变则非圣人不可为故圣人于汤武之事毎㣲有不足之意如论乐则以武为未尽善论泰伯之譲天下文王之事殷皆称其爲至徳伯夷则谓求仁而得仁此非贬汤武也盖惜其不幸而爲此不获巳之举也然恐后世遂以汤武爲非故又曰汤武革命顺乎天而应乎人言汤之变夏命武王之变殷命皆顺乎人心而应乎天命也盖桀纣之暴非汤武出而征之则生民之类皆将㸏㓕而后巳又岂天之心㢤故汤曰予畏上帝不敢不正武正曰予不顺天厥罪惟钧论语㣲有不满之意者恐后世乱臣贼子借汤武之名以窥伺神器也易发革命之义者恐后世乱君肆行于上而无所惮也圣人立言其为后世虑深矣东坡乃谓汤武非圣人盖但见一偏而不知圣人或抑或扬皆有㣲指也问色举翔集色斯举矣去之速也卫灵公问陈而孔子行鲁受女乐而孔子去即此义也朔而后集者就之迟也伊尹俟汤三聘而后幡然以起大公伯夷闻文王善养老而后出即此义也古人所谓三揖而进一辞而退虽相见聚㑹之间犹必如此况仕止久速之际乎贾谊赋所谓鳯缥缥而高逝兮夫固自引而逺去此即色斯举矣之意又曰鳯皇朔于千仭兮笕徳辉而下之此即翔而后集之意后世如汉穆生以楚王戊不设醴而去诸葛武侯必待先主三顾而后从之皆有得乎此者也问太极中庸之义下问太极中庸二条自顾浅陋何足以辱姑即平时所读朱文公先生之书及尝见所窥者略陈一二夫所谓无极而太极者岂太极之上别有所谓无极㢤特不过谓无形无象而至理存焉耳盖极者至极之理也穷天下之物可尊可贵孰有加于此者故曰太极也世之人以北辰爲天极以屋嵴爲屋极此皆有形而可见者周子恐人亦以太极爲一物故以无极二字加于其上犹言本无一物只有此理也自隂阳以下则䴡乎形气矣隂阳未动之前只是此理岂有物之可名耶即吾一心而观之方喜怒哀乐之未发也浑然一性而巳无形无象之中万理毕具岂非所谓无极而太极乎以是而言则思过半矣喜怒哀楽之未发即寂然不动之时思虑一萌则巳动矣故程子以思为巳发此至论也来谕谓思是巳发则致知格物亦是巳发此则未然盖格物致知自属穷理工夫大凢讲论义理最忌交杂今方论喜怒哀乐之发未发而以致知格物杂之则愈混杂而不明矣来谕又恐悬空无用力处此亦未然盖未发之时则当戒谨恐惧其将发之时则当谨其独逐时逐节皆有用功之地惟其未发也戒惧而不敢忘将发也谨独而不敢肆则其发自然中节矣圣贤之学所以无弊者正縁句句着实未尝説悬空道理且如中庸始言天命之性终言无声无臭宜若髙妙矣然曰戒谨曰恐惧曰谨独曰笃㳟则皆示人以用力之方盖必戒惧谨独而后能全天性之善必笃㳟而后能造无声无臭之境未尝使人驰心窈冥而不践其实也太极图说亦然首言无极太极次言隂阳五行亦可谓髙且逺矣要其归宿只在中正仁义而主静之一语其与中庸戒惧谨独之云若合符节总而言之惟敬之一字可以该也盖戒惧谨独者敬也主静亦敬也学者傥能居敬以立其本而又穷理以致其知则学问之道无余藴矣大率此理自文公尽发其秘巳洞然无疑所虑学者欲自立一等新竒之论而于文公之言反致疑焉不知此老先生是用㡬年之功沈潜反覆参贯融液然后发出以示人今读其书未能䆒竟底藴巳先疑其说之未尽所以愈惑乱而无所明也故区区常劝朋友间且将文公四书朝夕泳旣深达其指矣然后以次及于太极西铭觧近思录诸书如此作数年工夫则于义理之精微不患其无所见矣又必合所知所行为一致讲贯乎此则必践履乎此而不堕于空谈无实之病庶乎其可耳此平时拙论如此故因垂问及之更望详加镌晓以补昏愚之所不逮幸甚西山先生眞文忠公文集卷第三十一西山先生眞文忠公文集西山先生眞文忠公文集卷第三十二西山先生眞文忠公文集卷第三十二讲义代刘季文浦城县庠四徳四端讲义人之为人所以与天地并立而为三者盖形有小大之殊而理无小大之间故也理者何仁义礼智是也人之有是理者天与之也自天道而言则曰元亨利贞自人道而言则曰仁义礼智其实一而巳矣自杨子云作太玄以四徳配五常后儒因之论述衆矣然其发明精切未有如文公先生者也文公之说曰元者生物之始天地之徳莫先于此故于时爲春于人则爲仁而衆善之长也亨者生物之通物至于此莫不嘉美故于时爲夏于人则爲礼而衆美之㑹也利者生物之遂物各得宜不相妨害故于时爲秋于人则爲义而得其分之和也贞者生物之成实理具备随在随足故于时爲冬于人则爲智而衆事之干也深味斯言人与天地本一无二而其所以异者天地无心而人有欲天地惟无心也是以于穆之命终古常新元而亨亨而利利而贞贞而又元一通一复循环而无间人之生也𥘉皆全具惟其有形体之累则不能无物欲之私故当其恻隐之发而有以挠之则仁不能充矣当其羞恶之发而有以夺之则义不能充矣恭敬是非之发亦然此孟子所以惓惓于充之一言也盖善端之发其始甚㣲亦犹隂阳之气兆于二至𥘉皆眇然而未着也迨阳浸而长至于正月则天地之气和而物皆发逹矣隂浸而长至于七月则天地之气肃而物皆收歛矣天地无心其生成万物之理皆自㣲至着盖无一岁不然者人能体天地之心以为心因其善端之发保养扶持去其所以害之者若火之然因而嘘之若泉之逹因而导之则一念之恻隐可以泽百世一念之羞恶可以正万民尧舜之仁汤武之义所以与天地同其大者以其能充之也桀纣岂无仁义之心㢤其所以与禽兽不异者以其遏絶之也故曰苟能充之足以保四海苟不能充之不足以事父母呜唿孟子之言痛切至此其可不深思所警㢤今者王春朔旦四徳之元实肇于此故窃孟子大易之义与朋友共讲焉欲吾侪于此深自警者知吾心之徳即天地之徳必当战兢朝夕不敢失坠至于一念之萌则察其所发果天理邪抑人慾也如其发于天理则充而长之发于人慾则窒而絶之功用之乆义理自明人慾自将退听天地之所以与我者庶乎其可保矣夫如是然后不失其所以为人之理若夫颠倒于利害之途昬迷于嗜慾之境善端泯絶正理消亡则孟子之所谓非人也可不惧㢤某不敏方将以此自警吾党之士傥有志焉则所谓求仁之方继此当相与切磋讲究之而不敢有隐也䇿馆职筞问尧舜之盛野无遗贤而用人之际犹曰试可乃巳又曰明试以功吾夫子亦曰其有所试矣今之仕者鲜不由试而进寒畯之试固详而任子亦试于铨选至若宏词愽学旣中科目将登之储材之地宜无待于试而给札玉堂厥有故事正欲详询当世之务上禆国论合于古而宜于仐以见有用之学非止角空言而巳也厥仐多故类非一端圣上宵旰于上二三大臣百执事相与图回于下未始于日不孜孜也邻邦革心寻复和好谓三边粗有息肩之望则可耳体国之士方懐忧隐夫竭民力以养兵正以备一日之用及其御敌乃骄惰而无功暴露者以时升转旣与家犯矢石者无以异而供亿浸广殆未知善后之计召募敢勇尝頼其力讲觧之后何以为驾御之方招收雄淮未见于用名数实繁何以为赡给之费糇粮旣无蓄漕运又多不通然则欲为乆逺之图莫晋屯若也数十年来大略可覩至于今日又有甚难将委之民则土矌人稀必至卤莾将责之兵则操戈负耒未免扞格又况流离顚顿之余或役驱驰之乆其谁任此无巳则复力田之科尽捐赋租劝之垦辟然必藩篱既固民生按堵而后可为非可以遽舒目前之急也裁楮为币而价日削藏粟多阅而籴日増时雨方通遗蝗复起事至而应则虑有噬脐之悔先事而图则孰为彻桑之急伊欲用李悝之平籴采眺错之实邉萧何诸葛之餽运充国枣祗之屯田以至昭义歩兵雄邉子弟择而用之岂无其说矧今更化方新而治效未着求言甚切而士气未伸讲明有素毋惮敷陈硕画嘉谋不患不见于用也对愚窃惟今日事势有深可畏者二亟当图者三有不足虑者四进言者皆曰和议可恃也邉虞可弭也是固不足与论谋国者也至于忧慷慨之士相与讲画利病又不过曰兵冗而罔功财耗而弗赡二三大臣訏谟于其上羣臣百执图议于其下亦旣悉尖吁亦尝思宗社安危之机国家凭借之本乎愚不佞盖尝汎观古今之变大抵盛衰强弱之分不在兵力而在国势不在财用而在人心诚使国势尊安人心豫附运掉伸缩唯所欲爲以之治财则财可丰以之治兵则兵可强其机易回而其事易察也惟夫吾之所恃者国势也而操持不定无以遏其趋吾之所恃者人心也而系属不加无以保其固百度抢攘衆志涣散天下之患方伥然未知底止之地虽兵财之画日讨月究何益㢤思昔寳元庆暦间中外多故夏人畔命兵事繁兴于是保毅有军武卫宣毅又有军始置于陜西继行于诸路天下之兵凢百万而不胜其冗矣三路入中刍粮之直为缗钱岁千万而度攴以匮告矣宣毅所在骄横西陲兵数屈而军律弗严师不用命矣一时事变殆类岌岌而仁宗潜囬黙制迄成万世之安盖其纲维国势綂系人心有出于兵财之外故也熈丰大臣罔克知此徒见嘉祐末年事类少弛思一蹵而新之志于疆兵则保甲户马之法立志于𥙿财则均输平实之令行一意纷更立图近效抑不思国势巳揺财将焉用人心弗固兵岂足恃㢤然则论治于今日先其所可畏而后其所不足虑可也何谓不足虑者四曰兵骄惰而无用也赏轻滥而亡节也敢勇之招难于控御也雄淮之招难于瞻给也然察之有方图之有要𥘉非沈痼不治之疾纷错难理之绪也且兵之骄惰亡用者岂非择将太得其人乎古之用武者不急于治兵而急于选将将之怯勇兵实系焉故天下无必胜之兵而有不可败之将往者柄臣妄意规恢之图而沾沾多易之小人窥见风指莫不抵掌而谈兵或以贿求或以技进柄臣弗察以为得天下之眞勇也命之以緫戎付之以分阃即鹿无虞茍图集事一旦师出情见智穷不待敌锋之交而魄先禠矣泗水之捷乗胜鼔行可也縦兵卤掠而弗进夀阳之役扶义直前可也望风选懦而自溃东海之战兵刄方接囬顾主帅巳卷斾而趋矣昔之良将有敺市人而决胜者今以素拊循之士使之即敌宜若易为功也而所向辄反甚于市人是岂兵之罪㢤盖未明乎择将之方而巳矣赏之轻滥亡节者岂非御将未得其术乎昔人有言御将当如养鹰饥则为用饱则扬去故取一城则升一级破一敌则进一阶汉祖待樊郦之徒用此道耳往者柄臣䙝玩公器不问军校之能否一以隆名峻秩假之以刍牧下材而䖏都节防团之贵兵未用而宠巳踰功未成而志巳溢矣两宣谕之遣曽未旬月自琐闼而躐中司自二卿而长戎部此犹曰以重其事权也荆㐮淮甸之师有未尝见虏而以破敌闻未尝赴援而以觧围告上下相蒙不攷功实猥曰激励颜行不容靳此抑弗思将帅亡功而冐宠欲士卒之亡觊倖得乎然则暴露之赏与蒙犯矢石者亡以异亦势然也官资陞转动逾万数秖以塞一时之觖望而不计其穷诰身易醉何以异此是岂独行赏太滥之罪㢤盖亦未知其御将之术而巳矣敢勇之招雄淮之招固将爲竦戎容壮邉备计也然徒頼其力而纪律不严欲多其数而差择不审昔人未尝不募民兵也然既募之后则有纪律焉马燧之练成精卒是也方募之始则有差择焉马隆之立标简试是也曩者申命诸州发徒隷召骁勇繇江湖福建来者嚣嚣堕突鸡犬一空道路萧条亡异宼掠迨至辕门乳臭之将拥以自卫养如骄子不敢谁何虽其守御粗立寸功而意气陆梁䆮不可制是以偏俾小校敢陵主帅一旦执而戮之衆怨交譁则纪律素亡之失也曩者漕臣急于增戍创雄淮之额优廪给之数揆之他军厥赏三倍冀诱其来而不知民之可为兵者不若是之㚌故浮脆寑弱得以挂名尺籍间旧兵失亡者未除新兵增益而亡艺举十余万之衆而廪食县官不待智者知其难继矣是以瞋目语难攻剽迭𧺫前者诛夷后者靡戒恣睢为患未知所终此则差择不严之过也虽然起弊有源捄弊有机夫列营分戍坐縻廪稍捐躯思报孰亡是心至于临敌乃不效命是岂亡其故乎登坛授任旣多非人苞苴权门籍以取办椎肤剥髓罔䘏怨恫平时亡以系其心缓急何以责其力今公道宏开贿赂巳絶而丰殖自私犹前日也伊欲凫藻相欢投石思奋则掊刻之禁盍从而申严之且今江淮有制阃荆蜀有宣威而诸道又有緫饷谓宜明诏丁宁委之紏察小或科歛绌罚随之则士饱而歌惟恐不用何骄惰之足忧夫班赏太醲旣难追咎供亿寖广诚为后忧今兴利之源捜抉畧尽公私赤立毫缕亡执劵责偿何以厌塞昔中兴之𥘉韩刘诸军戎伍之间髙爵居半左武名队他又可知仰窥圣摹不过酌经费之常蠲烦蠹之目潴蓄余羡惟以赏功士心旣愉国用亦济仐安边置局广行拘搉诚能毋狥近习之私乐伸有司之请点检诸库本名激赏诚能罢内帑缗钱之献佐大农调度之公至于宗藩戚畹之好赐可损者损之掖庭尚方之用度可约者约之则日计不足月计有余以之赡兵何供亿之不继敢勇之骄固难驾驭剽闻主将惩其桀骜浸懐䟽忌之心忌则愈疑䟽则愈怨上下猜阻何以自安谓宜风谕将臣明示威信披露心腹待以勿疑庶㡬人有固心然后吾法可用此驾驭之术也雄淮之冗固难赡给比尝颛命王人稍加沙汰而分隷诸州所存尚半赋粟之数未易文吾酌诸佥言仅有一䇿盖沿江诸屯虚籍万计丙寅之战失亡倍多权臣重咈人情未始严其考核仐朝纲方肃威令一新及仐举行畴敢异议待其簿録来上因以其衆改隷正军廪给不増区处适当何惮何疑而弗亟为此赡给之方也今之议者虑糇粮之乏闵漕运之艰则欲讲留屯之利复力田之科重楮币以流通广和籴以备具为计悉矣然尝思之留屯之便古有成规处兵之法亶为至要然民狎于野必边鄙不耸之余今烽燧相望未易讲此异时流逋旣复民有奠居分给闲田俾之开垦计其歩𤱔命以出兵虽非屯田之名隂有寓军之实此㫁㫁可行之䇿也若夫力田之科汉人用之厥有成效今欲柤其遗智募民使耕固为博利然须讲求成画乃可以渐推行夫守令以劝农命官相视川源出入阡陌盖其职也莫若下力田之诏俾之图上便宜磨以歳月徐经理则民㭲兵强可渐致矣楮币日轻本由钱乏厥今渗漏非止一涂有如储蓄于大家坯销于工技䦨出于邉関上下共知矣迩年以耒又有冶户毁钱为铜之弊独不当併严其禁乎泉货周流楮价自重不然虽多方称提未见其可也和籴之䇿𥘉非厉民曩之将命非人计产科率并縁苛扰以济其贪而藏粟之家始惮与官为市矣今供餽尚繁未容遽巳莫若倣本朝入中之制豪民大贾输粟于邉而受钱都内则约束简便人所乐从不然则名虽和籴其实白夺讵不为根本计乎凢明问所逮曰兵曰财愚旣熟数于前矣若夫宗社安危之机国家慿借之本厝火积薪懔焉可畏者其敢不为执事陈之何谓深可畏者二更化以来将半载矣以郷者国势之杌揑今当转之以安强以郷者人心之惊危今当易之以帖㤗然自其国势观之形体虽安而命脉则未固枝叶虽茂而根本则未充夷秋窥觎要索亡巳俛首请命屈意买和削弱之形然其不振也自其人心观之则畿甸之间忧疑转甚逺近之衆愁痛未瘳讹言喧腾殊骇观听物情恟恟几不皇安危乱之兆凛乎其可惧也夫纲维国势虽非一端究极其源未有不自大权之不分始今日之权诚归矣然窃弄之私依慿之巧顾岂无可虑者乎自昔人主不必奋然独运而后为权归于上也政令出于公朝而不使有由中之渐耳目寄扵言责而不挠于近倖之私则权虽在人未尝不在巳也非必靡然不自緫揽而后为权散于下也内庭外朝之势隔而信任有所偏宦官女谒之情亲而听受有不察则权虽在巳未尝不在人也廼者柄臣气𦦨薫燎岂一旦所能为㢤渐渍之深弥缝之乆人主堕其中而不自觉焉耳此大权之易分愚所以忧国势之未振也綂系人心非有他技揆诸圣贤之论所欲与之所恶勿施耳自权倖用事愎谏遂非凢所罢行惟意是徇北伐之举童稚忧其必败债帅之遣奴隷知其非材而狠心自庸曽弗之䘏前车之覆今可戒矣夫天下之势如一身然血气周流亡所底壅则身安而疾去公论在人亦犹是也防川之溃不如徐导恶人之谤不如勿为愚不知日者槛送䧏附之人凾发姦臣之首通国譁然以为不可而上之人冐行弗顾何也诿曰㫁决大事不容道谋常人之情难与虑始则衢室之问外朝之询不若啇鞅治秦之为得也军兴以来民病极矣内地罢于转饷边甿毙于干戈民虽嗸嗸不忍怨畔者以权臣实为之而上弗与耳今九重厉精衆正恊賛独柰何为此重失人心之举乎辇毂之下口语万端更相扇揺如难将作虽诪张为幻盛世所无而吾固有以召之也小人怨詈无皇自敬徳之意而有司以严刑峻罚正之果何异于偶语之禁邪此下情之尚欝愚所以虑人心之易动也夫吾之所恃者国势而常患乎易揺吾之所恃者人心而常虑其易动天下国家何所頼以植立夷狄何所惮而不敢桀骜乎今之议者则曰邻邦革心盟好载讲兵祲将洗民瘼可蠲吁为是说者媮安目前可也经邦长虑夫岂其然且虏自乱华以来假和以误我者凢㡬见矣靖康之事愚弗忍言姑以绍兴以来观之王伦之使未旋而兀术之师随举秦桧之约旣坚而逆亮之冦终渝变诈靡常廼其故态堂堂大国不思所以自立而索然听命无复生意犹为国有人乎虽然和未为非䇿也愚之所甚畏者和议旣成边警旣撤燕嬉愉乐争厌其私祸本乱萌有不在疆塲之外而生于户之间者是则深可忧也夫畏其所可畏忧其所当忧则维持国势系属人心者将柰何曰愚所谓亟当图者是也何谓亟当图者三曰戒近习曰畏小人曰拯民命夫谓之近习固人主之所亲而易䙝者也情亲而势易䙝则巧佞易入千请易行巧佞入则主听昬干请行则朝纲紊世之人主悦其顺巳縦而弗制终至于不可制者多矣今公道昭融固亡此患独尝窃怪迩者一二除授或烦宸笔虽以大臣执奏而竟寝然左右请谒之私盖不能无挠成宪者矣其渐诚不可长也寺之臣得罪君父屏之逺方终身勿齿夫奚庸䘏而一旦放还之命忽繇中出甚至郄东省之奏而必欲书行则是屈纪纲而庇姦倖尤非所望于更化之日也夫人臣出力以抗权近非为身计为朝廷惜法度为人主惜举动耳万一主意少移䜛謟面䛕乗之而入则贵为天子不得自由之言有时而营惑矣正论不闻䜛謟得志威楅之柄不归之近习而谁归㢤愚故谓近习用事之萌不可以不戒也虽然近习之亲昵固人主所当戒而小人之窥伺尤人主所当忧盖近习之与小人实相唇齿以济其私者也方柄臣得志之始权任尚轻机械尚浅未至荡然亡所制也惟夫外小人志在附丽于是煽其𣣔炽之𦦨导其方决之流而柄臣之势始滔天燎原而不可遏枭狐歗凶更倡迭和知其欲去异巳则教以攻伪学之名知其欲盗兵权则教以举大义之说胎变产旤至于斯极何往非小人之罪㢤近者天日清明昭示显罚然所谓小人者贪利嗜进无时而少忘彼旣为衆正之所不容则必有他缪巧以希进异时报复之念盖巳萌于今日摈斥之初要不容于不虑也元祐间衆贤在位章蔡诸人固尝明正其罪而不能保其不反噬于十年之后小人之根不易㧞也如此为今之计必君子有自安之势而后可以遏小人复进之萌必人主有一定之见而后可以伸君子欲行之志虽然未易言也昔司马温公光力变新法有以异时报复为言者公曰天若祚宋必无此事夫使正人端士不能保其事之不变而委其数于天亦可叹也然则今日之事可不深图而豫计㢤愚故谓小人复进之渐不可以不畏也两淮之民流离饥踣凢二年矣易子析骸暴骨盈野亦可哀矣朝廷以实意赈䘏有司以文具奉行而惠不及民矣向者复淛右围田而俾之耕徳至渥也或曰淮堧之农习于卤莾而不谙淛右种艺之法吁天下焉有不可耕之田又焉有不能耕之农特有司劝诱之未至耳亡巳则赈䘏之一䇿其最急乎日者尝命王人分往振业诚足见九重仁民之心然其说曰资之俾还故土也独不念长淮千里莾为丘墟彼其无聚庐以託处也无牛以耕而无糓以播也小小振给縁手而尽又将索之枯鱼之肆矣彼民何辜使至此极邪窃虑谋国者不过欲为流民复业之名而非眞有饥溺由巳之意充此念也何以复和气何以感民心昔孟子之平陆谓其大夫曰今有受人之牛羊而牧之者则必为之求牧与刍矣求牧与刍而不得则反诸其人乎抑立而视其死与曰此则距心之罪也夫距心列国一大夫耳犹知民死为巳之罪况居代天理物之地者其可不知所以自愧乎国之与民相依而立上有捄菑䘏患之实政则下有伏节死难之诚心今委民沟壑而不之顾一旦警急何以责其疾视长上之死而不捄愚故谓生民垂絶之命不可不拯也夫惟国势之未定人心之未安上天至仁于焉示戒自春以来所至旱暵惊蛰甚乆雷始发声逺方近郡种不入土者往往而是螟蝗遗孽复出为烖良苗方新戕贼殆甚灾异之见未有稠于今者也日者都城雨雹为变尤鉅考诸传记大抵以为隂胁阳之证而雨雹于夏其应为兵虽然此犹出于亰房刘向之说也若乃春秋二百四十二年书雹者二质诸当时之事歴歴可验方僖公之时季氏世卿公子遂颛权政在大夫萌芽于此故雨雹于秋昭公之时季孙宿袭位世卿握兵擅朝卑弱公室故雨雹于春然犹未若盛阳之月为沴之尤者也按东汉五行志所书永元以后雨雹数见而以夏书者十盖姦慝用权隂类盛长实根源于安和之时以人占天若合符契此愚于壬申之异所以痛哭流涕深陈于奏篇之末也大抵销变召和不在乎它在人主一念间耳夫惟诚身正家以端出治之本则变可销惟逺䜛邪戒私昵以防壅蔽之患则变可销至于纲维国势系属人心亦皆格天召和之机括也窃闻雨雹之夕星变随见占者以为君臣俱忧呜唿天非独爱吾君亦爱吾大臣矣厥鍳昭昭亡异告语庙堂之上盍思所以答人心而觧天意乎皇上渊黙谦冲仰成辅弼自昔大臣待遇之隆宠任之厚莫逾于今国歩多虞人心胥动自昔大臣经纶之艰负荷之重亦莫逾于今夫惟弘毅任重不择夷险而后可以康国歩至公血诚俯仰亡愧而后可以收人心不然苟且偷安以位为乐虚老岁月坐失事机天意莫回灾害洊䧏则天下之事将有不可爲者矣何止兵财数端之足虑㢤诗曰心之忧矣不皇假寐愚不胜惓惓䇿问问内外八事问昔者洙泗之论治曰期月而巳可也三年有成圣人事业固非后世所可及而当时门人弟子若由与求所以自许者不曰比及三年可使有勇则曰比及三年可使足民夫二子固爲髙第其望圣人逺矣而其所自许则无异于孔子岂圣门讲贯规模大畧如此欤由果求艺圣人皆尝以从政许之矣今也于由之对则哂之意者不惟哂其为国之不以礼抑师旅饥馑之余戞乎甚难而由也言之太易欤恭惟皇上厉精更化三载于兹矣向也挽回天下之势于靡弊胶轕之时若甚难矣而为力反易今也整齐百度于大纲旣举之日若甚易矣而论者顾病其难岂图回经理未得其方欤抑今日之势果难于前日欤夫修徳行政所以应天也而比岁旱蝗今兹霖潦所以奸天地之和者其咎安在诿之于数旣非格王正事之谊验诸证应则汉儒傅㑹之说或病乎拘其将何以为感格之要和戎偃兵所以息民也而江湖淮甸之间弄兵跳梁相挻未巳比而诛之固非关民自新之意一于招携则前事之失又在所当惩抑将何以为绥定之䇿朝纲正矣而国势未尊维持振起岂尚有当讲者乎公道伸矣而人材未盛长育培养岂尚有可思者乎礼义㢘耻所以遇士大夫者不为不厚而首公尽节鲜得其人风励之道其将安出穹爵峻秩所以待将帅者不为不至而折冲御侮未觌其效驾驭之术其孰当先曩者患民食之未充于是有赈籴之令又虑夫贪而瘁者无所得赀于是乎有赈济之令或谓疆有力者得之而罢弱者不及也其信然欤今中都米石为钱者万大农旣亡储平籴亦又未足所仰以纾目前之急者一麦而巳麦或告伤又将若何荒政之防所宜䂊讲昔人巳行之良法其亦有可遵者乎曩者患楮币之日轻于是举秤提之䇿而矫䖍吏并縁为姦渔夺吾民于是颁予民从便之令或谓命令数更适以滋弊其果然欤献议之臣论说百端间尝命郎省折衷以闻而施行迄未有绪末流之患殆弗正此其将何以捄之乎昔之君子有当事变抢攘之冲而身任天下之责坚忍疆力迄用有济者盖不少矣今君臣同心耆俊在列正大有为之机也而悠悠岁月未有以深慰天下之望岂规逺图者不当以近效计欤上方开广言路乐闻忠规愿极陈当今之宜以副明诏所为给札之意其无逊问人才国计民力边防四事问恭惟主上厉精更化于兹五年郷也边尘屡惊羽檄旁午今以宁谧闻矣郷也旱蝗仍歳米石万钱今以丰稔吿矣自常情观之若足恃以为安而有识之士窈然深惟盖可谓小康未可谓长治也然则厝火积薪之防彻桑绸户之备正今日所宜汲汲者盍相与讲明之可乎今天下之事不胜其衆而系于安危之大计者四焉往者政在权臣用舍易位人材之衰陋固宜矣今公道昭明黜陟惟允而当馈太息毎有乏材之忧平居论议激昻奋发不为无人及寘诸盘错纷纭之㑹顾未深惬人意者平时犹尔设不幸有非意料之所及殆将谁任乎此人材之未盛不可不论也往者兵事方殷调度百出国计之匮竭宜矣今朝廷无大兴作尚方无大钖予而主计之臣动以弗给为忧楮价日削未知称提之方柌牒日鬻不虞蚕食之害平时经费凛凛如此设有缓急其将安仰乎此国计之未裕不可不论也民力之困亦旣甚矣曩者掊克之吏布满郡县公私赤立固其宜也今牧守廉按之臣差择维谨而元元愁叹尚若不安其生其故何邪年糓仅登盖藏犹寡一有旱干水溢之变欲亡捐瘠得乎然则𥙿民之政何者当急邉防之彻盖有日矣曩者庸人债帅迭主兵柄军政堕壊亦其宜也今緫戎分阃之任非材不授而号令风采足以折冲御侮者亡几其故何邪聘覜交驰旣难遽恃万一有风尘之警果孰为之扞蔽乎然则备邉之画其孰当先孟子曰国家闲暇及是时明其政刑虽大国必畏之矣今中外甫宁正君臣交儆之日思患豫防之䇿舍斯时而弗为后将有不胜为者此圣天子所以亟闻昌言而有司所为承诏发䇿之意也其极陈当令之宜以对毋有所隐问郊祀问恭惟皇上嗣服以来屡脩元祀神示向答诞扬无疆之休廼者明诏有司将以冬至祗见于郊丘猗欤盛㢤丕天之大律也盖尝考诸古而有疑焉舜之肆类也㮒六宗望山川徧群神而地示之尊独不与祭何也记称有虞氏楴黄帝而郊喾说者以冬至圆丘之祭为楴孟春感帝之祀为郊夫禘者宗庙之事也谓之祀天旣于礼亡所㩀而五胜相推之术昉于战国太㣲感生之说出于纬书曽谓虞氏之世而有此乎周官宗伯以禋祀祀昊天上帝又曰兆五帝于四郊说者因是有六天之名夫天本无二安得有六王氏之论正矣然四圭有邸以𣏌天又以旅上帝则上帝与天殆不容无辨其果可合为一乎王郑皆世大儒而持论不同如此将何所折衷乎繇汉迄唐郊祀之礼盖亡虑数十变大抵因讹踵陋不足考证惟我国朝继天立极参酌古今㫁为一代之典圣子神孙率由旧章虽百世形能易也而元丰间廷臣献议顾有谓南北二郊各当亲祀而以合祭为非者有谓人主齐精之意不专于郊见而分为庙飨为失者当时盖尝采用其说止祀天于圜丘矣而北郊之祭廼仅从摄事何欤辍景灵诸殿之朝谒矣而大兴太庙之飨廼尚循旧制又何欤元祐中尝议分𣏌矣而弗果行绍圣政和尝行矣而弗克乆意者因时立制非必深泥于古欤或曰天人相与不离陟䧏动静之间诚意孚格不在区区礼文之末皇上祗翼一心对越无愧用能转饥俭为丰登易囏虞为帖㤗天人相应之机信不诬矣而灾异谴告犹或未免其故何邪间者风霆之警象纬之愆一或彻闻惕然戒惧不敢少忽言事之臣有以修徳弭烖为请者上皆俞之盖深得格王正事之指然求其所谓致异之端殆不可得质诸洪范五事之传其亦有合欤更化以来甚重馆阁之选命有司给笔札岁不过二三人士大夫遇不讳之朝当殊尢之举必有卓伟切至之言可以椑国论者愿考前代礼典之㳂革孰失孰得汉唐诸儒及我朝羣臣之议论孰正孰偏今日格天召和之本何者当急其详着于篇以备上之采择问时政数事问恭惟皇上以聦明圣知之资遵养十年甫亲聴㫁焕阳光于隂曀震霆声于渊黙期岁之间更张百度寖就条理廼者正月之吉始和奎画烂然自天而下臣民章奏彚集登进开言路也蠲边甿力役之䌓戢都人行户之害恤民隐也王邸后家分置师儒以训以迪睦亲婣也三边制阃缮脩戎备常若敌至固疆塲也严易卷假手之禁戒挟书传义之习重儒科也又惟端平改元以来务革衆弊所以察吏寛民理财治兵者条目甚备而中外荐绅因循玩弛恬不禀令于是诞领诏㫖俾大臣诹访以闻又所以作新群听也至于提兵出境则有禁图安静也喜怒专杀则有禁儆暴残也上稽周室以正月垂治教之象下攷汉氏以立春下寛大之书皆因天时以新命令然未有举天政数十条于挟日之间如今之盛者也或谓言路之开善矣然论建多端亦皆适当文书藂委未易徧观必命近臣平处复奏如汉元凤之制而后有听言之实其果然乎民瘼之恤善矣然奉行非人则徳泽壅而不流必择良吏以布宣之如黄覇之在颕川而后有𥙿民之实其又果然乎亲婣之教为虑逺矣然膏梁繻绔之习必欲陶之以礼义当如綘灌之议选士之有莭行者与居然后能成长君少君之美不然则四姓小侯盖尝置斈而近戚骄溢之患卒见于后日然乎否也疆塲之固为备严矣然敌至而惧敌去而侮人之常情必如楚克庸以来无日不讨军实而申儆之于胜之不可保然后能起晋人之畏否则狡焉思启封疆者将得以闯吾之隙然乎否也文闱宿弊讵容安视然以传注词章之学蒐魁垒竒杰之材识者病之乆矣必也用杨绾贾至之议庶几卿举里选之遗意不然虽朝出一令夕申一禁其所得者犹是人尔其又信然欤至若察吏寛民而下皆方今之要务摘其元大者言之国计之乏若何而能饶邦弊之䡖若何而使重邉事既㒷我虽欲静焉能必敌之不动保固新复之疆懐徕新附之衆其䇿将安出乎魏綘和戎之请贾生饵虏之术其䇿果可侍乎夫春者天之所以生也皇上至仁如天方将对时育物俾天壌之间无一弗获其所英隽之士萃在阙庭其思所以仰禆大政者悉意而敷陈之有司将㧞其尢以献问大学君徳治效问恭惟皇上以温恭濬哲之资辅之缉熈光明之学儒绅济济日奉燕间时发玉音从容访问莫非圣贤之精粹道徳之渊源致知力行交勉互进盖得二帝三王修徳立治之本而揆诸大学一书尤脗合焉故穷性命之其而不遗事物之粗因见闻之博而益充智识之妙则物之格知之至可知矣思无邪毋不敬掲之侑坐以代盘盂之铭凛然对越在帝左右则意之诚心之正又可知矣车马服御无汰侈之私盘乐游畋无縦逸之行此见于脩身者然也化行中壸而私谒不形教孚外里而骄恣不作此见之齐家者然也是宜表端而景从本固而末茂然求之法度则有未尽脩求之纪纲则有未尽肃吏虽屡饰而㢘隅不立民虽加恤而彫瘵自如财耗于浮费之殷兵病于虚籍之冗则国未可以言治也疆狄鸱张而备御之实多阙中原云扰而恢拓之力孔艰四方万里政疵民隐不获彻闻者何可胜数则天下未可以言平也夫脩巳有安人之效明徳有新民之功今君徳庶几乎古而治效则未及其故何邪考之在昔若汉武帝欲闻大道之要盖有意于穷理者而尊闻行知何为尚形仲舒之戒唐太宗谓謟䛕嗜慾之交攻盖有意于治心者而乐身縦欲何为尚烦魏徴之諌岂苟知者易而允蹈者难强持于暂者易而安固其守者难欤文帝履节俭先朴素可谓能检其身而铜山之赐乃或妄费显宗抑后宫敕外戚可谓能正其家而流水㳺龙之敢肆尚或踰法岂由俭入奢者易而以义胜恩者难欤四君汉唐之盛者也由其徳有未粹故效亦似之然则论治于今日其本得无可思者乎皇上嗜学如渇听言如流讲读论争之臣凢有切劘无不容奨兹又明诏有司俾取议论质直之上将登进于而亲䇿之云章奎画所以戒励者至惓惓也其为敷析大学本末先后之指与君徳之当尽者若何而加勉治效之未形者若何而亟图追迹帝王之盛而尽揜汉唐之美必有以仰禆渊听者有司将㧞其尤以献西山先生真文忠公文集卷第三十二西山先生眞文忠公文集西山先生眞文忠公文集卷第三十三西山先生眞文忠公文集卷第三十三说潭州示学者说予旣新其郡之学又为之续廪士之费俾诵絃于斯者㣲一日之辍焉教授陈君瑞甫过余而请曰公之于士也有以安其居又有以足其食顾亡一言以淑之可乎余谢曰此师儒之事也予何言虽然昔尝闻之孔氏矣岂不曰古之学者为巳乎自汉以经术求士士为青𬗋而明经唐以辞艺取士士为科目而业文其去圣人之意逺矣今之学者其果爲巳而学欤其亦犹汉唐之士有所利而学也如果爲巳而学则理不可以不穷性不可以不尽不至乎圣贤之域弗止也若其有所利而学则苟能操吮墨媒爵秩而贸轩裳斯足矣驵贾其心弗顾也夷虏其行弗耻也此学者邪正之𡵨途也请以是淑吾士可乎端甫曰敬闻命矣抑后世之言学者其有得于孔氏之指欤曰后世之言学者其不缪于圣人鲜矣独尝于唐之阳子近世之石子尹子有取焉阳子曰学者学爲忠孝也石子曰学者学爲仁义也尹子曰学者学爲人也是三言者庶几圣门之遗意乎方唐之世士习之陋甚矣阳子一旦倡斯言于太学如天球之音威鳯之鸣学者竦然洗心而易听归觐其亲者踵相蹑焉理义之感人如此然则石子之言其有异于阳子欤曰亡以异也仁者孝之源义者忠之干曰仁义则忠孝在其中矣然则尹子之言其有异于二子欤曰亡以异也夫人与天地并而爲三才者也必也兼五常备万善然后人之道立焉其警世之深爲人之切又进乎二子矣敢问所以学为人者柰何曰耳目肤体人之形也仁义礼智信人之性也君臣父子昆弟夫妇朋友人之职也必循其性而不悖必尽其职而无愧然后其形可践也孟子曰人之异乎禽兽者几希庶民去之君子存之又曰无恻隐之心非人也无羞恶之心非人也无辞逊之心非人也无是非之心非人也夫天之生斯人也与物亦甚异矣而孟子以为几希何㢤盖所贵乎人者以其有是心也是心不存则人之形虽具而人之理已亡矣人之理亡则其与物何别㢤故均是人也尽其道之极者圣人所以参天地也违其理之常者凢民之所以为禽犊也圣愚之分其端甚㣲而其末甚逺岂不大可惧耶予故曰尹子之言其警世之深为人之切又进乎二子也吾党之士苟无意于圣贤之学则巳傥有志焉则反躬内省于人道之当然者有一毫之未至必将皇皇然如渇之欲饮馁之欲食也凛凛焉如负鍼芒而蹈茨棘也吾子幸以为然则愿以告夫同志者俾知太守之期乎士不在于徼人爵取世资而在乎敬身而成徳也端甫瞿然曰公之淑吾士者厚矣瑢请掲其言于学以为士之则杨继祖字说大雅云无念尔祖聿脩厥徳无念者念也如不显惟徳即显也诗人命词大抵类此盖言为人子孙当以乃祖为念而述脩其徳也徳者何仁义礼智信是也惟能自脩其徳然后能継𫐠其祖之徳表姪杨継祖求字于余为本大雅之义字之曰子脩云梼雨说云蒸雨䧏虽自于天其实从一念中流出故祷析未效不可怠怠则不诚矣旣效不可矜矜则不诚矣不效不可愠愠则不诚尤甚焉未效但当省巳之未至曰此吾之诚浅也徳薄也于神乎奚尤旣效则感且惧曰我何以得此也不效则省巳当弥甚曰神将辠我矣吾其能容身覆载间乎盖天之水旱犹父母之谴怒也爲人子者见其亲声色一旦异常戒儆畏惕盍如何邪方其未复当如大舜号泣于旻天时如伯竒履霜中野时幸而复则喜而不敢忘敬而不敢弛惴惴焉恐亲之复我怒也故曰仁人之事亲如事天事天如事亲绍定巳丑中元前一日祷雨于仙㳺山书此自警且以告亲友之同致祷者志道字说吾子志道旧名正则字诚之岁甲申易今名因以仁夫更其字而告之曰汝知吾所以命尔之指乎夫志者心之用也心无不正而其用则有正邪之分不可不察也昔者夫子以天縦之圣犹必十五而志于学盖志者进徳之基若圣若贤莫不发轫乎此志之所趋亡逺不逹穷山鉅海不能限也志之所郷亡坚不入锐兵精甲不能御也然则汝之志将焉从而可耶盖吾闻之善悪二涂维道与利而巳志乎道则理义为之主而物欲不能移志乎利则物欲为之主而理义不能入此尧桀舜跖之所繇以异也可不谨乎兹吾所以名汝之意也夫道之与仁非有二致然圣人之教既曰志于道矣又必曰依于仁也曰脩身以道矣又必曰脩道以仁也盖道者衆理之緫名而仁者一心之全徳志乎道而弗它可谓知所向矣仁则其归宿之地而用功之亲切处也思昔圣贤言仁何莫非要至于仁者人也仁人心也则直举其全体以示人学者尤当深味也夫人之所以为人者以其有是仁也有是仁而后命之曰人不然则非人矣此孔氏言仁之要也仁者心之生理人而不仁则䘮其所以为心犹果谷焉生意不存枵然死物尔此孟氏言仁之至要也盍亦反诸身而求之方其人欲未萌天理完具方寸之间盎然如春此即汝本心之全体也推是心以徃其事亲必敬其事长必顺以䖏闺门则睦以交朋交则信当是时也岂有不仁者㢤惟夫私意横生理蔽于欲然后流而不仁尔然则求仁之方其孰有先于克巳者乎盖巳者有我之私而害仁之蟊贼也蟊贼除则嘉谷茂私欲凈尽则本心之徳全亦在乎克之而巳矣克者何战胜攻取之谓也私意方萌本心未泯则理与欲对正两军交绥劘垒之时也直者胜则曲者负矣理为主则欲为客矣兵㐫战危夫人而知之私欲之害惨于镆邪而烈于燎原之火非知道者不能察也是则志道必贵于求仁而求仁莫先乎克巳兹吾之所以字汝之意也汝其有志于是否欤嗟夫汝之有是形也天实赋之汝之有是性也天实予之必尽性而后形可践也不然则形虽人斯实则物只岂不甚可耻乎昔颕濵苏公有言凢人之所不以告它人者必以告其子此天理人情之极致非私之也旣以语志道又爲之说使与同志者切磋焉杨端义字说予妇氏之弟杨君本名宗猷今爲易之曰宗道又从而请字焉余谓子伯氏以端仁爲字矣欲以端义命子如何易曰立人之道曰仁与义二者人之所以爲人而异乎物者也今伯之字曰仁而季之字曰义其名美矣盍亦勉修其实以毋负命字之指乎杨君曰谨闻教矣抑道之与义果何别耶曰道者五常百行之緫名而义者当然之正理也人之求道何所自入惟于理之当然者由之而无所悖焉则道在是矣程子曰在物爲理处物爲义理之所当然即义也道以体言义以用言用无不尽则体在其中非二致也然圣贤言义必以利对盖义固所以爲利也为义则无不利徇利则贼乎义矣毫釐之差而舜跖以异岂不甚可畏㢤孔子曰放于利而行多怨吾子诫诸又曰见利思义吾子勉焉詹宗楚字说詹甥名何而字功父曰吾将以法萧何也予谓学者当求道而不计功今吾子方学古之道而惟功是求岂圣贤教人之意耶闻昔楚有隐者与子之氏名同其答楚荘王洽国之问有曰臣明于治身而不明于治国也臣未闻身治而国乱又未闻身乱而国治者也斯言也盖圣门之遗指岂春秋列国之士所能道㢤子其更字曰宗楚而取其治身之言而服膺之则推之以及于家若国斯举而措之耳其枧汲汲于事功之求而遗其本者乌可同日而语㢤子其勉之杨实之字说韬仲之子其名曰文华予谓昔人二名盖有与父同其一字者若王羲之献之是也然之特语助云尔虽同未害今韬仲昆弟之名其上皆曰文子复同之可乎去文而独名华斯得之矣华曰谨如教然华之年且冠愿求所以字之者余闻杨子有云实无华则野华无实则史今以实之爲子字如何夫言语文章者饰身之华道徳仁义者脩身之实二者盖不容一阙然孔门之教必曰行有余力则以学文故游夏之文学不可先渊骞之徳行其序固如此也然则所谓实者将曷从而用力耶孟子曰仁之实事亲是也义之实从兄是也子诚有意于爲巳之学则当自夫二者始不然则非余所敢知也故爲之说以授之俾知勉焉蔡仲觉名字说仲觉之㓜也文公先生命之曰模及其长也又训之以伊尹之觉先生之㣲指果焉在耶某尝闻先生有言为学当识大要程夫子发出敬之一字为学者言欲人以此收歛身心置在模范中旣不赱作然后随事随物究穷其理则心地自然光明呜唿此先生教人之要㫖也其所以名仲觉与所以训仲觉者其皆以是与盖为学之大本敬与致知而巳矣伊洛君子旣以此开示后学使知表里交进之方文公先生推明其说不一而足传中庸也旣曰非存心无以致知而存心者又不可以不致知其释大学又欲学者存此心于端荘静一之中以为穷理之地穷衆理于学问思辨之际以致尽心之功凢此皆学者所共闻至于亲笔以命其名援古以勉其学则惟仲觉得之而它人不与也然则仲觉将何以称此㢤必也主敬以立其本歛然不踰于法度之中穷理以致其知超然有得于见闻之表旣以自觉又以觉人庶乎不负先生付授之意矣仲觉之诸父皆以明道自任者也归而求之当有以启子之未悟者顾某何足以辱姑诵所闻以塞其请云吕敬伯敬仲字说永丰吕氏之二子过予于粤山精舎相与讲学焉将告归合辞以请曰某之昆弟名中与仁者吾亲之命也中之字曰仲仁之字曰山而各配以甫者友朋之教也吾亲之命某等当终身佩之若交朋之所以教则有未之悉者且中与仁之义果若何而区别耶先生为讲明之而更有以字之则幸甚予谢不敏而其请益厪则告之曰昔者圣贤言道之极致其目有三而巳尧舜禹之授受则曰中孔门师弟子之问答则曰仁而子思孟子之立教则曰诚是三者果一乎果二乎窃尝思之诚也者以其天理之实而无伪妄之杂也中也者以其天理之正而无偏倚之失也仁也者以其天理之公而无私欲之蔽也是三者皆道之全体也虞书言中而不及仁论语言仁而不及诚夫岂偏于一㢤盖中则无不仁仁则无不诚矣今吾子伯仲之名或以中或以仁其亦假之以善称谓耶抑眞有意于求道也夫苟有求道之心不可以不知入道之要昔者子程子尝言之矣曰敬不可谓中敬而无失即所以中也敬之中有仁不敬则私欲万端害于仁也吁子程子其可谓为人之切欤夫中者性之徳也仁者心之徳也性无不中嫚易以贼之斯有时而不中矣心无不仁物欲以汨之斯有时而不仁矣古之君子惟察乎此故喜恕哀乐之未发必敬以养之如对神明如临师保所以全其本然之中也视听言动之非礼必敬以克之如殄㓂讐如去蟊贼所以全其本然之仁也动静相涵表里交进则天理浑然人欲熄㓕自内逹外无往而非中由体之用无适而非仁矣盖曰中曰仁万善之所由出而敬也者又中与仁之所自立也请以敬之一言而易伯仲之字可乎呜唿一念之放逸非敬也一言之矜肆非敬也一动之躁轻非敬也实未至而艳于名中无本而役于外凢此皆非敬也子归思其所以名又思其所以字反躬以求之格物以精之谨之于方寸之㣲而体之以践履之实若是庶不辱吾字矣若曰假之以善其称谓而巳是岂予之所望也㢤李自脩祝词予友果斋李君公晦之子治年十有五鋭志于学过予粤山之麓请字焉为本大学之义字之曰自脩而祝之以辞曰于惟李氏世有徳人懿㢤澹翁乡党称仁果斋承之志慕圣阈探讨服行是究是力巍巍𬗋阳百代宗师英材云从逺嗣泗沂君居其间寔曰髙弟得诸心传亲切超诣廼㒛鼎田廼官儒宫蔼然徳声日大以崇厥志未醻奄忽飈逝匪君是懐实悯斯世青氊之託頼此佳儿曰考克承式慰我思维乃先君以治命子欲称是名可昧厥指稽诸字书义取攻治盍即斯言绎之味之昔在曽子犹日三省矧是𥘉学可忘肃警子质虽敏必重以持勿儇勿浮廼徳之基至珍且良结緑垂棘孰知其功它山之石爰酌古训字以自脩琢之磨之至善是求欲身之脩其必由学玩意遗经景行先觉有道是师胜巳是朋择善固执谨思笃行庶几果斋典刑有继服膺斯言罔或失坠刘诚伯字说予友刘君夣先始名应则字定甫岁作噩夣有以先登告者遂易今名是年秋果以易学冠卿选或谓君盍更其字君以属余余惟周官六夣之占独所谓正夣者不縁感而得余虽所因不同大抵皆感也感者何中有动焉之谓也其动也有眞有妄夣亦随之虽昔圣贤不能无夣惟其私欲销泯天理昭融兆朕所形亦莫非实髙宗之得说武王之克啇皆是物也若夫常人则不然方寸之灵莫适为主欲动情胜扰扰万端故厌劳慕佚则徒歩而夣舆马矣恶馁思饫则藿食而夣粱肉矣若是者皆妄也至于因夣而获若主父苕荣之歌叔孙竖牛之兆似有其实矣而卒以基莫大之祸夣其果可慿耶非夣之不可凭也感之妄故夣亦妄也予观中庸论前知之妙而㫁之曰至诚如神夫诚者无妄之名也天下雷行物与无妄有生之类其孰无之而举世滔滔率流于妄者以人贼天之也故先儒之传易曰动以天则无妄矣呜唿一动之㣲而天理存亡于是焉决岂不甚可畏㢤今请以诚伯易子之字如何夫以诚伯之材得于天旣甚异而畴昔之夣孰不以科第爵秩相期而予独惓惓于是者彼之所期者外予之所期者内也然则诚何所自入曰自敬入敬奚所自始曰自戒谨恐惧始昔之君子昼参诸言行以质其学之进与否也夜考诸夣寐以卜其所得之浅与深也吾子诚能汲汲于斯涵泳优繇日进弗止则将动静一致也夣觉一如也夫然后为敬立诚存之验然予亦知之而未能至者斯言也非独以励吾子且因以自励云陈平甫三子字说陈平甫之三子曰琰曰瓉而一未名间谒余使字二子而名其季焉予谓周官祼圭有瓉用之于庙𣏌者也若琬与琰致命于诸侯者也三者之用各有所宜然其质则皆玉也夫祭祀聘问征伐皆国之大事其器必用玉焉盖物之备五常者惟王为然故君子贵之也夫物犹以备徳为贵而况人乎故欲名其季曰琬而字琰曰徳元瓉曰徳仲琬曰徳季庶几三子者思其名之贵则知所以自贵思其字之美则各自励以全其美不亦可乎平甫曰然遂书以赠詹㬌辰字说㣲月堕西岭灿然衆星光明河斜未落斗柄低复昻感此南北极枢轴遥相当太一有常居仰瞻独煌煌中天照四国三辰环侍旁人心要如此寂感无邉方友人詹兄名枢求字字以景辰盖北辰者天之枢也天之转运无穷而枢常不动心之应物无方而所以为感者实有似乎此故以㬌辰命之詹兄其有以㬌乎此也今以文公先生所作感兴中一篇贻之云嘉定庚辰孟秋下弦日渊书心者人之北辰汉儒释孟子巳有是言矣至文公先生感兴诗发明此理尤极其妙盖衆星皆动而辰常静故能为二十八舎之主百体皆动而心常静故能为一身之主然所谓静者岂兀然枯藁之谓㢤寂然不动者此心之体感而遂通者此心之用顾其所以动者如何尔以理而动是谓道心以欲而动则为人心道心之发纯乎天理酬酢万变其主自若则虽动而未尝不静理为主而欲听命湛然清明物不能挠则虽人而未尝不天矣节斋之所以属吾㬌辰者意或在此故某也敢申言之詹㬌辰四子名字说詹㬌辰有子四人谒名于余予为命其长曰然次曰煇又其次曰炎㓜曰炤㬌辰曰四子之名敬闻命矣字虽旣冠之事然愿豫有以教之俟异时体而祝之也予谢不获廼为之言曰夫火之始然其光荧荧沃之则㓕煽之则盈其在于人善端𥘉发广而充之斯畅以逹然之字宜曰充辉光之发积盛乃致釭以膏明鼎以薪佛蓄徳之义笃实为先由美而大其序亦然煇之字宜曰实两火相俪其执孔炎阳亢而极秪以为愆必嫓以水斯曰旣济刚柔相资繄徳之贵炎宜字之以济赫赫大明旁烛万理爝火之㣲其照能几惟公则溥惟私则偏以公㓕私廼识其全炤宜字之以公予闻古之祝辞曰弃尔㓜志顺尔成徳今我斯言维古是式尔龄虽穉其豫戒之勉女问学敬女威仪因言思义即名求实遹观厥成期之异日王去非字说始予与九江王君为僚于金陵相好也君名遂而字颕叔予疑焉钟山之别余从容语曰子之学以颜曽自期者也而其字则有取于战国䇿士之谈抑何名实之戾邪君曰此朋友之命而非吾先人之意也其盍为我更之予谓因名以制字因字以自儆则去非为宜盖遂之为言将成而不可巳之谓也故曰遂事不谏然善焉而遂之可也不善焉而亦遂之是耻过而作非也予故曰去非为宜虽然是是非非之决岂必巳形而后为趋舎㢤复之𥘉九曰不逺复无祗悔元吉吾先圣以颜氏子为庻几以其有不善未尝不知知之未尝复行也异时因哀公之问又以不贰过予之夫颜子之所谓不善岂有可指之疵而所谓过者亦岂有可名之失毫芒之㣲有动于中即涣焉氷释矣此颜氏子所以几于圣与又尝思之几者动之㣲吉之先见者也是则萌动之𥘉有吉而巳而先儒乃曰几善恶何㢤盖九物之始未有不善者也始焉弗察则反善而为恶直一嘘吸间尔故君子之学必于其几而用力焉几之未形敬以养之及其将形敬以察之其恻隐邪其羞恶辞逊与是非邪此道心之萌而易之所谓吉也推而逹之唯恐弗至其可不遂之邪反是则为人心之动善之与恶于是焉分是则遂其善者而去其不善者此正吾用力之机也吾子以谓如何君曰然去是十有五年而后能笔之于牍为字王去非说吴仲本字说予之乡友吴君少开豁有大志眎世俗迫隘若不足巳容则慨然曰天地间物之最鉅者莫海若也遂以自名而举于有司旣得之又属余为之字余曰子将以海自居乎抑将学而至于海乎由前之说则子旣以大自足矣予尚奚言由后之说则子方务进而不巳也请以孟子源泉混混之义为子告可乎吁水之能流而不息以至于海者以其有本也易曰山下出泉蒙夫山者泉之本所积者厚则其流不穷不然则沟浍之集其涸可立待尔故字子曰仲本子其循名思义颛脩其所谓本者则于大也可几矣不然则好大而不为大予不为子愿焉俞深父字说严陵俞氏子奫谒余更其名予曰是不必更也昔人云奫泫澄深是则奫之为义可识矣今请仍子之名而字之曰深父夫学者之于道非浅易轻浮之可得也史称扬子云黙而好深湛之思余取以为法焉故亦以字吾子孙子阳字说旴江孙君南谒字于予予语之曰四方一也而古者圣人独惟南之乡岂非以至阳之所在乎夫阳生于北盛于东至南而极矣阳不极不为干善不极不为君子易于阳之将进则引而伸之于隂之将萌则距而塞之善治身者亦然改过而迁善克巳而复礼皆进阳消隂之事也子诚有意乎则愿以子阳为子字呜唿子阳其思所以用力乎㢤子之乡有南丰先生尝字其学者而警之曰子毋徒善其称谓而巳仆请借以为子规陈子公字说永嘉陈侯均以尊君之谊易今名且告于西山傁眞某曰盍为之字予按字书均者平也等也徧也周礼一书言均民均国者非一诗之刺尹氏曰秉国之均不平谓何而吾先圣亦曰不患寡而患不均也然则斯名之义大矣夫䖏物之平视物之一及物之周三者天下之至善也虽㣲圣贤畴不乐诸然世之人讫莫之能者有以贼之也贼之者何曰私而巳尔是物也其萌财鍼芒其害溢穹壌扬氏为我一毛弗捐白圭壑邻千里成渊职是故也昔之君子自事其心惟日三省一或有是则犹去食根之蟊迸伏垣之盗疾起而赴之不敢或后者以是物也穴吾灵台则欲胜而䘮仁利滋而毁义崄巇横出焉得而平町畦角立安得而一爱恶多𡵨又曷从而周徧邪故私者衆慝之源而以公去私者万善之本也吾子敏学而好脩且有志于及物者请以子公为子字如何侯竦然曰此一字箴也愿幸而笔之于牍以为吾终身规予曰唯唯𥙿说大易三陈九卦而曰益徳之𥙿也夫益之所以𥙿者何㢤见善则迁而衆善皆归焉有过则改而纎恶不存焉优游天理之中而无人欲之危迫夫焉得不𥙿然圣人又言益长𥙿而不设譬之苗稼然浸灌滋培日加益而不自知是之谓长𥙿若有设张造作之心则是揠苗而助长矣何𥙿之云马君伯华问𥙿说于袁子袁子语之尽教之至而复以问予予谓伯华而能充此心夫焉往不𥙿故以所闻告之刘嗣忠命名说建阳刘君纯以儒家子慨然有当世之志方盗起汀樵全闽皆震动建阳宻接昭武人情尤忧危君独倾赀募壮士为扞卫乡井计尝一再与贼战剉其锋昭武守王侯遂请于朝改宣教郎知邵武县时王师在汀剑诸盗次第平独下瞿负固不服有司数谕之无降意君不欲累王师径提所将兵擣贼巢㧞栅欲入㑹日且暮衆寡弗敌死之招捕使以其事闻诏予一子官呜唿君虽死其义凛烈然犹生也世之异议者顾从而訾之谓其轻身以挑贼夫使当世之有官守者人人能重国事而轻其身人人能不畏贼而敢与之角区区蛇豕之群安能长驱深入所至如蹈空虚之境乎莫难于死而犹忍交喙以议之其不与人爲善亦甚矣頼朝廷清明崇奨忠义録其子以官于是君之大节昭然暴白于世君之子年虽㓜而风骨不凢盖必能保其家故为名之曰嗣忠使知勉焉绍定五年十一月癸丑同郡眞某书箴思诚箴诚者天道本乎自然诚之者人以人合天曰天与人其本则一云胡差殊盖累于物心为物诱性逐情移天理之眞其存几希岂惟与天邈不相似形虽人斯实则物只皇皇上帝命我以人我顾物之抑何弗仁维子思子深悯斯世指其本源祛俗之蔽学问辨行统之以思择善固执惟日孜孜狂圣本同其忍自弃人十巳千弗至弗巳云披雾卷太虚湛然尘扫镜空清光自全曰人与天旣判复合浑焉一眞诸妄弗作孟氏继之命曰思诚更两鉅贤其指益明大㢤思乎作圣之本归而求诸实近非逺勿斋箴箕子陈洪范五事曰貌言视听思颜渊问仁夫子旣告之以克己复礼为仁至问其目则又告之曰非礼勿视非礼勿听非礼勿言非礼勿动而思不与焉何㢤某尝闻之勿之为言禁止之谓也耳目口躰因物而动非心为之主宰其孰能止之然则勿云者正指心而言也特学者弗之察陈无竞以勿名斋某请推演其义而为之箴箴曰天命之性得之者人人之有心其孰不仁人而不仁曰为物役耳荡于声目眩于色以言则肆以动则轻人欲放纷天理晦冥于焉有道礼以为凖惟礼是繇匪礼勿徇曰礼伊何理之当然不杂以人一循乎天勿之为言如防止水孰其尸之曰心而巳圣言十六一字其机机牙旣斡钧石必随我乘我车驷马交骤孰范其驱维辔在手是以君子必正其心翼翼兢兢不显亦临万夫之屯一将之令霆鍧飈驰孰敢奸命衆形役役统于心官外止弗流内守愈安其道伊何所主者敬表里相维动静俱正莠尽苗长醅化醴醇方寸盎然无物不春惟勿一言万善自出念兹在兹其永无斁夜气箴子盍观夫冬之爲气乎木归其根蛰坯其封凝然寂然不见兆朕而造化发育之妙实胚胎乎其中盖阖者辟之基正者元之本而艮所以为物之始终夫一昼夜者三百六旬之积故冬为四时之夜而夜乃一日之冬天壤之间羣动俱閴窈乎如未判之鸿蒙维人之身向晦宴息亦当以造物而为宗必斋其心必肃其躬不敢弛然自放于牀第之上使慢易非辟得以贼吾之衷虽终日干干靡容一息之间㫁而昬㝠易忽之际尤当致谨戒之功盖安其身所以为朝听昼访之地而夜气深厚则仁义之心亦浩乎其不穷本旣立矣而又致察于事物周旋之顷敬义夹持动静交养则人欲无隙之可入天理皦乎其昭融然知及之而仁弗能守之亦空言其奚庸爰作葴以自砭常凛凛乎瘝恫颂潭州复税酒颂嘉定十六年五月戊辰有诏复潭州税酒灋守某拜手作颂以纪其实俾邦人父老咏歌于无穷其词曰洞庭之南衡岳之麓盘盘大都维楚旧服岁在元帝命下臣钖尔麾符恵鲜我民予辟四门视听无鬲一夫伤嗟若在朕侧臣拜稽首帝仁其天奔赱奉承敢或弗䖍来说于郊访尔父老女欲女言女慼女告昔丰且腴曰维乐都今瘠而瘁曷其致诸父老曰嗟民瘼孔庻若时榷酤斯患之鉅为法穽民莫如糟丘欲措于安维旧之由廼案图书廼诹掾史廼奏廼陈请复其始昔在中兴舎榷而征民既胥乐官维省刑有臣弃疾易征而榷正论盈争折其角皇皇孝宗有诏赫然曽是藩臣废置可颛藩臣为谁前恭后丙维利是渔罔顾君命科调纷纭徧于属州禁如牛毛犯者愈稠维帝命臣邦本是殖臣不以闻其辠当殛天子曰嘻念彼逺人其可尔奏往敷吾民臣旣承命斟酌损益尔俗所安无改于昔尔赋所入则惟其轻维以便民匪曰取尔有父母孝养宜厚岁时奉觞以介尔亲夀尔有宗族若弟若昆献酬交欢爱敬斯存尔饮于郷少长是序销其争心复尔淳古维以成礼勿继以淫苟湎且淫则匪太守之心咏歌太和沐浴膏泽于斯万年毋忘我天子之徳作此颂诗碣于通逵维后牧臣勿替引之铭西斋铭心诚求之父母之保赤子不忿不疾圣贤之待顽民大慈平等佛菩萨之悯衆生深心恻怛大医王之救病者爲政者以是存心庶乎亡负长人之寄矣虚舟铭余尝喜诵荘子虚舟语长沙郡斋有小室名方舟欲易之未暇也双井黄子廼以为名余忻然为作四言万斛之舟不楫不维浟浟长川縦其所之云谁有舡适与之触舟本何心奚怨奚讟徳人天逰其中休休我无爱僧物自春秋雨露零零孰知其徳雪霜凝凝岂曰予刻伯氏无尤季平见思懐㢤两贤心事可师纷纷小夫欲蔽私窒森然戈矛动与物敌涪翁有言吾谁踈亲子令自名岂其后人世涂漫漫涛激浪汹往安子行万变勿动䝉斋铭桂阳史君张侯某以蒙名斋西山傁眞某取果行育徳之义为之铭其辞曰物盈两间有万其数天理流行无一弗具维象之显理寓乎中反而求之皆切吾躬观天之行其敢遑息察地之势亦厚于徳天人一体物我一源验之羲经厥指昭然卦之有蒙内险外止止莫如山险莫如水曷不曰水而谓之泉滥觞之𥘉其流㳙㳙其出之㣲若未易逹其行之果则不可遏有崇兹山润泽所钟维静而止出乃不穷始焉一勺终则万里问奚以然有本如是是以君子取法于斯维义所在必勇于爲维行有本繄徳焉出是滋是培其躰乃立静而养源澄然一心动而敏行万善毕陈厚化川流𥘉岂二致溥愽渊泉其用弗匮于惟简肃赉有此孙揭名斋扉目击道存养正于蒙奚必童穉终身由之作圣之地楮衾铭楮君之先滕同厥宗麻源湛卢岂其分封粤有智者创之爲𥿄传圣贤心衣𬒳万世巧者述之制爲斯衾覆冐生人厥功亦深朔风怒号大雪如席昼且难胜况于永夕岂无纎纩衣以厚缯拥之髙眠可当严凝井地不行民俗多窭终岁之厪弗给布絮一衾万钱得之昌繇不有此君冻者成丘我尝评君盖具四徳盎兮春温皜兮雪白廉于自鬻乐于燠贫谁其似之君子之仁我方穷时惟子与处岂如弁髦而忍弃女不㰱而盟偕之终身且将传之于万子孙咨尔小子惟素可寳敝緼是惭岂曰志道奢不可縦欲不可穷去华务实前哲所同以侈致䘮何羡乎季伦之锦障以徳见钦何陋乎温公之布衾忲心一开其流曷巳兽攫狼吞寔自兹始故曰俭者廉之本廉者行之先吁嗟汝曹可不勉旃絅斋铭衣锦絅衣裳锦褧裳有美于中而弗自章云胡昔人若是其晦为巳之功无与乎外懔焉戒惕于隐于㣲我欲亡愧匪蕲人知充实光辉其积莫揜而我之心惟一韬歛细人有善汲汲暴扬敝緼中閟文锦外张孰知圣门回愚参鲁朴兮若无至美森具中庸之末凢八引诗声臭泯然繇此其基渊乎㫖㢤圣学之妙入徳之门曰惟至要猗欤王子日䖏此斋益深益㣲古人与偕敬义斋铭惟坤六二其徳直方君子体之为道有常内而立心曰直是贵惟敬则直不偏以陂外而制事曰方是宜惟义则方各当其施曰敬伊何惟主乎一凛然自持神明在侧曰义伊何惟理是循利害之私罔汩其真静而存养中则有主动而酬酢莫不中矩大㢤敬乎一心之坊至㢤义乎万事之纲敬义夹持不二不忒表里洞然上逹天徳昔有哲王师保是询丹书有训西靣以陈敬与怠分义与欲对一长一消祸福斯在怠心之萌阘焉沈昏欲心之炽荡兮狂奔推此二端败徳之贼必壮乃犹如敌斯克怠欲旣泯敬义斯存直方以大恊徳于坤一念少差眡此斋扁严师在前永诏无倦賛自賛莫笑頺颜蹙额只堪短棹扁舟明月一轮如水问君还觧传不袁广㣲眞賛西山先生眞文忠公文集西山先生眞文忠公文集卷第三十四西山先生眞文忠公文集卷第三十四题䟦䟦钱文季少卿维摩庵记安济坊旣成欲自为数语志诸壁未暇也偶得钱君此记其言维摩诘非有位者也而能视人之病为巳之病今吾徒奉君命食君禄乃不能以民病为巳责是诘之罪人也呜唿斯言至矣使自为之亦何以过此㢤遂以钱公旧刻榜于维摩室以示来者庻几有所感动而兴起云䟦安呉二宣抚所称安居士帖观安呉二公之书则君之爲一世竒士也可知矣予闻青城峩眉诸山往往有隐君子在焉而世人莫之识如安君者固有识之者矣而莫或用之卒留落东南以死其可惜也夫其亦可叹也夫䟦呉仲坚史论余端忧多暇因䟽古今兴亡事数十条于读书记将与儿姪辈讲论其所以然仲坚呉兄见之廼笔爲一篇其学术有本源其议论有根㩀其文势有阖辟予再三读叹息不能巳政使自爲之复何以过此㢤虽然天下之义理无穷古今之事变亦异以仲坚之学力诚能充长不已则其议论文采文将以进乎此者予将屡叹而未仙也岁壬午子日某书以勉之䟦豫章黄量诗卷干坤有清气散入诗人脾此唐贯休语也予谓天地间清明纯粹之气盘薄充塞无䖏不有顾人所受何如耳故徳人得之以为徳材士得之以为材好文者得之以为文工诗者得之以为诗皆是物也然才徳有厚薄诗文有良窳岂造物者之所卑有不同邪诗曰瑟彼玉瓉黄流在中玉瓉至寳也黄流至洁也夫必至寳之器而后䏻受至洁之物世人胸中优扰私欲万端如聚蛲蚘如积粪壤干坤之英气将焉从人㢤故古之君子所以养其心者必正必清必虚必明惟其正也故气之至正者入焉清也虚也明也亦然予尝有见于此乆矣方其外诱不接内欲弗萌灵襟湛然奚虑奚营当是时也气象何如㢤温然而仁天地之春肃然而义天地之秋收歛而凝与元气俱贞泮奂而休与和气同游则诗与文有不足言者矣此予之所自得未尝以告人双井黄子橐其诗数百首谒予于星沙予眎其人襟韵豁然若无所滞碍者故乐为言之行乎勉㢤异时望子之眉睫而知其诗之进否矣虽然予所以竢子者岂独诗也㢤书谯闵王事迹后按谯王𥘉与零陵太守尹奉建昌太守长沙王循衡阳太守淮陵刘翼舂陵令长沙易雄同举兵讨贼其后魏乂攻长沙城中固守相持且百日翼战死乂遂㧞长沙则翼之与城盖相为存亡也魏乂以槛车载谯王及易雄送武昌王旣中涂𬒳害雄之与王又相为存亡也二人者不获从王之祀可乎又王之举兵宜都内史周级使其兄子该诣长沙申疑魏乂等攻湘州急王遣该及从事周﨑间出求救皆为逻者所得﨑旣抗觧杨之节该𬒳拷至死终不言其故亦可谓志义之士矣该虽非王官属然实为王而死﨑旣从祀该不当独遗及王之𬒳执佐吏奔𣪚惟主簿桓雄书佐韩阶从事武延毁服以从不离左右雄旣为乂所杀阶延执志愈固卒送王䘮至都之而去三人者志节略同而雄又以死闻阶旣与祀矣雄与延乃未之及何邪若邓骞者虽有先知之明且尝为王求援于甘卓卓晋之不从非不忠于所事者及城䧟王死乃为魏乂别驾毁节事讐良所未谕今以刘翼易雄桓雄武延周该并从祀于庙而黜邓骞庻以昭君臣之大义使抗志不渝者知所劝而执节不终者亦知所戒云䟦章冠叟困斋记冠叟以困名斋余二十年前乎此身未尝困也今则眞困矣易于泽无水之象曰君子以致命遂志夫穷逹得䘮制命于天世之以学自名者孰不知之一旦居穷处约焦然如鲋之在涸辙其䏻眞委之命而不戚嗟涕沱者几希盖理未穷性未尽而所谓命者亦知其粗焉而巳圣人于困之象不曰知命而曰致命致云者推致其极而亡一毫不至之谓也其指顾不深㢤学者用力之方其亦曰穷天下之理而巳尔理穷而后䏻尽性性尽则至于命焉理也性也命也亦曷尝有二邪富贵而不知命志未尝不鬰困穷而知命志未尝不纾此致命之所以遂志也张子曰贫贱忧戚庸玉女于成也冠叟其有味于斯言则天之所以厄冠叟者秪所以玉冠叟也予方归隐西山将以是自勉冠叟其亦知所勉哉异时望子之眉睫而知其志之遂与否也了翁帖李忠定公䟦临江萧君所藏了翁帖谓其不循古人格辙自有一种风味今观此帖信然其曰山阳盗歉之余衰索殊甚随縁安处盖所谓素患难而行乎患难者故虽岭陬海隅蛮烟瘴雨之地未尝不安也况山阳乎髙风凛然可畏而仰䟦晦翁感兴诗干之四徳迭运不穷其本则诚而巳矣诚即太极也其所以播群品者诚之通也其所以固灵根者诚之复也通则爲仁爲礼复则爲义爲智所谓五行一隂阳隂阳一太极也然动静循环而静其本故元根于贞而感基于寂不能养未发之中安得有旣发之和故此诗谓世人之扰优适以害道不若林居之士静观宻察犹䏻探万化之原要之道无不在𥘉不以出䖏喧寂为间善学者当求先生言外之意云䟦郑大恵饭牛集予尝为豫章黄量题其诗卷云干坤有清气敢入诗人脾此唐贯休语也天地间清明秀杰之气盘礴充塞无䖏不有顾受之者何如耳诗曰瑟彼玉瓉黄流在中玉瓉至寳也黄流至洁也夫必至寳之器然后能受至洁之物世人胷中扰扰垢污万端如聚蛲蚘如积粪壤干坤清气将焉从入㢤清气不入其中则虽求片言之有味且不可得况能摹冩大化罗络万象道人所不到者乎黄生颇以余为知言谷口郑君示予所谓饭牛集者其诗清絶可爱读之如咀氷雪意必有得于此故书以勉之䟦萧定夫所藏胡文定碧泉诗卷碧泉诗卷财数𥿄尔而胡氏父子昆弟师友手泽皆在焉伊洛二先生之学頼龟山杨氏传之而南文定得之以授五峯五峯传之南轩其道益以光大此卷诸诗虽为泉流而作然玩其辞意则师友间授受之㣲指有蔚然可见者非寻常赋咏比也萧君其尚寳之㢤䟦张魏公不欺室铭卫武公年九十五矣犹作抑戒以自儆曰相在尔室尚不愧于屋漏无曰不显莫予云觏盖耄期不乱如此故其没也谓之叡圣武公张忠献公作此铭于易箦之际其视武公尤有加焉王忠文公与公均为一代正人故其诗与铭大畧同㫖后之君子有志于正心诚意之学者当深味其㫖题刘静春与彭止堂帖併彭仲诚墨庄五诗后静春之学穷幽探㣲止堂之节星日同辉惟仲诚父示余斯帖使我慨然兴懐前哲清泉鑑物蓞浮香我读君诗如游墨荘老成云亡典刑犹在尚为斯文努力自爱䟦陈复斋为王实之书四事箴余在星沙以廉仁公勤四事勉僚属王实之作此箴遗予尝掲之幙府之壁与同僚共警焉今复斋陈公师复又为大书此本实之之箴明厉峻切读者巳知悚畏复斋之字森严清劲见者便如端人正士之在前尤当凛然兴敬也䟦郄氏族系郄氏本末具见于春秋夫耨妇馌相敬如賔此其所以兴族大而侈惰弃君命此其所以替然则一敬一肆而家族之盛衰基焉亦可畏矣自春秋后数百年而诜显于晋自晋后几千年而太治君复以髙第有闻于时东坡有云君子之泽岂止五世而斩盖得其人则可至于百传信㢤侍郎王公旣爲辨其族姓之所出予复爲推其盛衰之繇以书于后䟦杨和父印施普门品余自少读普门品虽未能深觧其义然尝以意测之曰此佛氏之寓言也昔唐李文公问药山禅师曰如何是黒风吹舡飘落鬼国师曰李翶小子问此何为文公怫然怒形于色师笑曰发此瞋恚心便是黒风吹舡飘落鬼国也吁药山可谓善启发人矣以是推之则知利欲炽然即是火坑贪爱沉溺便为苦海一念清净烈㷔成池一念警觉舡到彼岸灾患缠缚随处而安我无怖畏如械自脱恶人侵凌待以横逆我无忿嫉如兽自犇读是经者作如是观则知补陀大士眞实为人非浪语者杨君和父刋本以传輙诵浅闻下一转语庶几观者不无小𥙷云䟦傅侍郎奏议后右竹隐先生侍郎傅公奏议十卷建安眞伏读而叹曰呜唿此足以观公立朝事君之本末矣昔栁下恵为士师三黜孔子取之孟子因枉尺直寻之问反复论辨终之曰枉巳者未有能直人者也学者平时诵孔孟之言孰不以直道自期一旦立人之朝宠禄饵于前而刑祸憷于后鲜有不委已徇人而畔其素学者虽或勉强于一时之暂而知之不深守之不固一绌而悔者有矣若再三绌焉而不悔则几希矣至于直道自持终其身而不悔则虽古昔亦无几焉求之于今若公者其可谓庶几乎此矣盖公前后立朝者三𥘉为将作丞其去台阁无几也中为郎为卿典领饷事其去侍从无几也晩为谏大夫劝讲经幄其去执政又无几也使它人䖏此借委曲就事之名以行其容身固位之计顾何向弗获而公则不然当庆元𥘉韩侂胄始用事旣逐宰相以颛大权遂欲借朋党之名以空在廷之善士中外震慴无敢撄其锋者而公以小臣进对独恳恳为上言之曰自昔国家之患其始皆萌于好恶之私而其卒至于横流而不可捄汉之党锢唐之党人本朝之党籍大抵繇此不可不戒坐是不合而𥙷郡以去及侂胄用事岁乆徼倖不赏之功以遂其不臣之志于是邉衅浸开而在廷无复异议者公因火炎旣逆论其不可出使鄂渚复因董逵事一再昌言于朝乞谕邉臣毋妄动以疑敌且移书侂胄深陈其所以不可之状坐是愈不合而罢斥以归及事变旣极公之言遂为灵蓍大蔡上亦思公之忠櫂任諌争宜若少伸其志矣而又不克乆于其职盖公之为人知有国之利害而不知其身之安危知范我之驱驰而不知诡遇之有获故屡进而屡不合也昔公之先正献简公为谏官御吏四年论事凢百六十余章公在谏垣财五十余日所上亦十有三奏观其欲脩后范以正化本斥阉尹以遏姦萌合异同以销朋党辞气和平直而不激蔼然有献简之风至觧罢言职迁吏部侍郎不视事而去则又祖孙相望如出一辙呜唿伟㢤唐史称魏謩议论挺挺有祖风烈尝考郑公之后歴十有四朝而后有謩今傅氏自献简公以清忠直节为元祐名辅弼再传至忠肃公以至忠大义为有宋伏节死难之臣又再传至公以精忠逺识为嘉定名臣之冠由是观之其贤于魏氏逺矣今天子窹寐贤哲以济时艰而公耆艾精明屹然为国夀隽一朝幡然而起付以大政尽行平昔之言而措斯世于大安大宁之域其必有日矣旣幸挂名于奏议之末而又朝夕以俟嘉定巳卯正月敬书于温陵郡斋石皷挽章祭文后嘉定十年自江东漕计移守泉提舶使者赵侯崇度实摄州事侯丞相忠定公子也庆元𥘉忠定公以䜛去位薨于衡阳海内之士知与不知皆为流涕时年十八九以进士㳺都城闻𬒳诬始末巳知切齿痛忿念恨不请尚方劔以诛姦臣其后官于朝始获与公元子吏部游相好及来南复代侯为郡且聮事又缔姻焉间相与道𥘉元时事往往语未终輙相佽悽然泣数行下曰侯知先相国所繇致祸者乎三代以前元老大臣若咎䕫伊傅姬召之伦皆福禄终其身而庆泽流于后岂独为善之报㢤人心正而世论公䜛慝不行其间故也然周公之圣巳几不免羽谯音哓之诗至今读者犹为公太息吁亦危矣使无雷电大风之警成王终不悔悟周之为周特未可知也夫以周公之圣成王之明又当人心正世论公之日且犹若是而况于后世乎则夫尽忠竭节之臣常困于䜛口而不能以自白固其所也然是非者人心之天可蔽于一时不能使不复于后日惟其复有蚤暮故其祸有浅深尝窃论近世大臣功在社稷而不免于难者有三人焉冦忠愍公司马文正公与忠定公是也忠愍攘郄暴虏遗邉鄙百年之安天禧之末羽翼储后赤心如日而有雷州之迁文正乗熈丰末流与民更始销祸乱而开太平而其没也有朱崖之贬忠定以同姓之卿戮力帝室挈大明而东昇转危机于反掌而有零陵之徙三君子尽忠于国大抵畧同而受祸亦畧相似然雷州之行未几神文亲政䜛者堲绌者舒公虽不幸陨没而褒饰光荣诬枉昭白故天下几危而亟安忠定之斥十有三年权臣颛执国命至于兵祸作生灵暴骨者数十万而后圣主赫然收还威柄伸乆鬰之冤故天下旣危而渐复独温公不幸更绍符崇宣之変群邪踵蹑用事者三十余年卒之犬戎内侮二圣播迁然后是非以定故天下遂乱而几不可救由是观之正人君子之进退伸诎岂一身一家之利患㢤为人上者可以鍳矣至于小人之害君子其志本以徼权利盗宠荣及公道旣明卒亦不免故姦诈穷而丁谓窜咎旤盈而蔡氏僇罪衅极而侂胄诛皆流毒遗臭死有余责彼三君子者身没而道光事乆而功白千载之下望其风烈如神人然是果孰为失得邪十二年八月侯奉诏守邵阳将行以诸公所为忠定公挽章哀词示某曰子其可无一言乎某谓公之勲烈不竢賛咏而明独其巳然之迹有可为殷鍳者故乐为侯道之而其抚事兴怀感今悼昔又不胜其慨然也中秋日建安眞某敬书于忠献堂蔡眞人诰碑嘉定十一年十月三日有诏泉山清源洞冲应善利灵济真人加昭博之号为八字眞人先是十年夏五月不雨始至官问僊祠灵官之着验章灼者咸以眞人对亟祷焉未几遂雨是年冬旱往祷焉又雨越明年春洎秋膏泽时至田髙下硗腴皆告稔米斗百钱黄馘稿项之叟讙曰昔未曽有也非眞人之灵实大芘吾土顾安获此㢤于是相帅以其事白于州州谂于部使者下其书旁郡审覆之如本州言乃以闻天子嘉焉命有司摭其名之显且大者以旌眞人之功呜唿美㢤谨按眞人蔡氏世传其系出晋司徒文穆公谟文穆八世孙䕫节度岭南归至泉以殁子孙因家焉眞人事唐爲金部贠外郎太原守晚弃簮隐于州之北山脩辟谷鍊气之术以方技济人旣仙去岁乆而其灵愈章皇朝崇宁中始封虚应先生绍兴九年封冲应眞人二十三年加封善利干道三年又加灵济至是遂加昭博焉窃观前世人主崇尚道家神仙之说者大抵以希长年蕲福应徃往受媒方士为百代嗤惟我圣朝受天眷命以作神主凢老氏浮屠氏与山川祠庙之灵惟能时雨旸弭菑沴有功于人者廼始钖号名秩祀典否则虽竒怪诡特有不与焉盖志在斯民而不自为此其所以跨絶前代也又惟眞人之清虚澹泊未尝震耀威福以警动世俗耳目而民之归仰自不能忘朝廷褒封之典自不能巳亦犹有道君子为善于幽隐寂之地不求人知而卒不可掩岂不尤可贵也㢤旣以所下制书刻之梓而又叙其本末使后世知圣朝所以宠命眞人而眞人之所以膺受宠命者其大指盖如此以备清源故事云十二年八月甲子朔具位眞记梅溪续集庆元中窃第来归郷之儒先杨君明逺出一编曰南游集以示曰此永嘉詹事王公之所作也时尚少未悉公行事本末然尝诵晦庵先生所为梅溪集序则巳知公为一代正人矣及得此编益加郷慕宦㳺二十载率赍以自随若䜩邑宰与中和安静堂等诗口之熟焉嘉定丁丑蒙恩假守获继公躅于四十七年之后邦人父老语及公者必感激涕零荛夫牧儿亦知有所谓王侍郎也公何以获此于人㢤蔽之以一言曰诚而巳矣盖公之为人襟度精明表里纯一其立朝事君空臆尽言樱龙鳞而不悔者此诚也居官牧民矜怜摩抚若父母之于赤子者此诚也至于为诗与文絶去雕琢浑然天质一登临一燕赏以至赋一卉木题一巖石惓惓忠笃之意亦随寓焉呜唿贤㢤宜泉人之咏叹而不忘也集版藏之郡斋岁乆浸或刓缺属议刋整而郡士林君彬言公劝农戒讼等文犹有未见于集者而公之孙䕫通守莆中亦出公书问三十余通皆在泉时作前辈流风日以益逺虽弄翰戯墨犹当勤勤收拾而况蔼然仁义之言皆有𥙷于世教者乎因併刻之命曰梅溪续集使来者得以覧观焉巳卯九月巳亥建安眞记欧阳四门集欧阳四门集锓版郡斋有年矣嘉定巳卯郡士林彬之为余言四门之文之行昌黎韩文公盖亟称之至黄璞为闽中名士传乃记太原妓一节观者疑焉近岁黄君介喻君良能皆尝为文以辨谓宜登载编未以澡千载之诬余曰四门之行获称于昌黎而见毁于黄璞后之君子将惟昌黎是信乎抑惟璞之惑乎二君虽无言可也不载之编未亦可也虽然有一焉自世之学者离道而为文于是以文自命者知黼黻其言而不知金玉其行工骚者有登墻之丑能赋者有涤器之污而世之寡识者反矜诧而慕望焉曰夫所谓学者文而巳矣华藻患不缛何以修敕为笔力患不雄何以细谨为呜唿倘诚若是则所谓文者特饰姦之具尔岂曰贯道之器㢤彼宋玉寓言以讽未必眞有是若相如之事则君子盖羞道之服儒衣冠诵先王言不惟颜冉是学而曰吾以学相如也抑何其陋耶四门之谤不白于四门乎何伤余惧夫士之苟焉自恣者将曰四门唐名士也而有此吾为之奚尤则璞之一言不独以厚诬四门且将旤学者于无穷也乃刋二君之文如彬之请又附其说如此庻几有𥙷于万一云九月庚子建安眞某书储襄阳申请右清源储公行之鎭襄阳时所申请也昔有问守邉于河汾王氏者王氏曰羊祜陆抗仁人也可使余谓羊陆岂眞能仁者㢤然以其当战争之时而不为剽盗攘之举其迹有近乎仁者是以君子有取焉至于邉民之去敌归巳者则未闻其麾而距之也而近岁之守邉者乃曰吾与虏和有日矣中国之民虏之民也虏之民归我而我受之是失信于虏也非昔者羊陆不相侵之义也故宁驱之杀之而不敢救嗟夫羊陆惟其能全敌国之民故世以仁称之今其来归者虽曰敌国之国实吾国之遗民也杀吾国之遗民以媚敌国此不仁之尤者也而曰吾以学羊陆岂不悖㢤当开禧时权臣志在兴事则以奴隷之材穿窬之智渉其境而虣其民是以堂堂大国而为盗于边也执事者诚惩开禧之失盍亦谨敕有司母为邉民之盗足矣为邉民之父母独不可乎孟子曰今人乍见孺子将入于井皆有憷惕恻隐之心今吾遗民不幸而厄于虏之水火其危迫可怜之状甚于孺子之入井而未尝有爲之恻然者巳非复人心矣况从而驱之杀之是悪赤子之求乳举而扑之地也呜唿痛㢤以余闻之盖爲边民而能以保民爲志者仅二三人而公其一也始公之𥘉至㐮阳则巳料遗民之必来而献可纳不可拒之说矣及其后也果有樊快明之事焉制阃之臣大书以掲于边曰有入吾境者必杀无贷公于是时不敢爲全身逺辠之计条三说以献于朝曰快明之党盖二千六百余人急之则懐等死之心胜之不足为武不胜则边民鱼肉为隣境笑是吾国代虏受楇中原赤子苦其虐政相率来归若驱而䧟之死地则㳂邉之人莫不痛忿是吾国代虏受怨河南豪杰朝夕且𧺫闻吾杀附必懐不平之心他日得志将移仇虏之心而仇我矣是吾国代虏受讐呜唿公之为国虑者可谓切至也巳使执事者因公之言集衆思以图长䇿必有以慰中原之心而弭异日之患者奈何时论旣殊而帅衆来归者卒殒于邉将之手而公亦以罢归矣盖方是时任邉寄者争以杀附为功而公之持论顾如此宜其落落难合也然公宁不与人合而不敢不与天合夫好生而悪杀者天之道也辠当杀古人犹不敢苟况于无而杀之者乎余时方在金陵风霾涨天者累日气入人鼻皆酸意其必有异也未几乃有以汉上之事告者抚膺而喟者乆之谓天道逺其果信然耶戆直迂愚夙所痛悼因览公申请輙复慨然有动于中而笔之卷未后之君子其亦有感于斯言也夫嘉定巳卯十月三日建安眞某书东坡书归去来辞东坡谪岭南故旧少通问者在蜀惟巢元脩在呉则僧契顺皆徒歩万里访之于荒陬絶徼之外元脩以是登名青史号称卓行契顺亦託此以传眞可敬㢤契顺之言曰惟无所求故来恵州盖有求则有欲有欲则失其本心是非顚倒有不自知者世之小人疾视君子至欲挤之死者岂皆其本心正坐有欲故尔赵公珍藏此帖间出以示人所𥙷多矣巳卯岁除前十日书于南昌郡斋近岁有尝登大儒先生之门者旣而党未论起其人畏祸匿迹过门不敢见则以书谢曰非不愿见也惧为先生累耳先生答曰予比得一疾竒甚相见则能染人不来甚善闻者代为汗下吁之人也盖以通经学古自名而其行义顾出一浮屠下昌黎墨名儒行之说渠不信然因戯书于后以发千古一笑颜鲁公与郭定襄论坐次帖按郭芵乂时为尚书右仆射定㐮郡王此帖当是与英乂者仆不书学未能辨其为第几帖独观公秉礼陈义以斥英乂之骜而折朝恩之骄论正气严凛凛氷雪眞可畏而仰也或曰英乂小人公顾期之以直谅毋乃失言也乎是不然君子未尝絶人特人自絶于君子尔英乂始结朝恩后附元载自谓冨贵终身可保迄不免成都之祸世之依慿城社而视清议为不足䘏者可以鍳矣二吴公帖正肃公精忠大节诸名流题䟦及之详矣愚独感公副西枢时论边事一䟽有曰议者谓夷狄相攻廼中国之利臣谓不然二虏连兵士马益练一虏幸胜则气骄而势穔别启贪求必致生事宜申饰二府讲求经武备边之册庻几夷狄闻之可销患于未萌呜唿公之言用于庆暦故不见其功后七八十年金辽交閧廷臣动色相贺亡复如公之所忧者未几女贞一胜而横迄如公言然后知正人君子为国逺虑虽蓍龟弗若也因槛遗墨为之太息正宪公忠诚为国与正肃畧同而所遇者异盖正肃参大政时朝列多君子虽危言切论数与小人忤坐是不果相然始终宠遇不少衰正宪登庸寔继荆舒氏曰珪曰确前沮后排其志弗获一日伸然犹﨑岖䜛邪中隂护正人力扶公论盖死而后巳以是群姦切齿至兴懐素之狱逞报复之私由今观之公之清名亮节皦如白日遗墨败楮人争寳之其眎鬼蜮之徒身死名㓕与䑕狗不异是果孰为得失邪提筦君盖公之诸孙方以材业着寔能世其家者然则吴氏之兴殆未艾也陈慧父竹坡诗藁昔王子猷居必种竹曰何可一日无此君而子猷行不副名见谓污浊然则子猷固爱此君政恐此君不爱子猷耳今竹坡君并溪而庐种竹万箇而有诗千篇好风凉月长唫其间此君有知亦当欣然为君一笑也建人眞某为作歌曰万玉兮森森清风兮满林有幽人兮髙蹈时击节兮长唫长唫兮陆续凤为𧺫舞兮鸾为度曲羗此乐兮谁知虽箪瓢兮亦足任汉州所藏朱文公与南轩先生书帖按南轩先生二书皆将去桂林时作任侯所藏文公先生帖正其往复者也当干道淳熈间二先生更相师友以斯文为巳任一言论一着述反复讲磨必极其至当而后巳此书所论中庸近思盖其一也夫以二先生之学可谓深造自得者矣而犹汲汲于友朋之助如此况学者乎文公记濓溪书堂以为斯文之传惟天所卑乃得与焉此帖所谓发明天命之意是也夫濂溪生千载之后而接孔孟不传之綂信天之所卑矣二先生并时而出讲明斯道以续周程之正脉谓非天意可乎虽然天非独私于二先生二先生亦未尝以自私也学者诚能因其言以求其心繇下学之功驯致于上逹之地则道在我矣若曰二公天人匪学可到习卑守陋姑以自贤于世俗而巳岂惟非二先生之心实有负于天也文公有不谓命之云意或在是故併及之任汉州发䇿本末嘉定庚午余与姑苏黄公并直禁林暇日语余庆元间营捄发䇿事甚悉予谓任陈林三君子愤权臣之颛恣奋笔诋呵而忘其祸之及黄公悯善类之蒙害悉力全护而不计其身之危皆非贤者莫能为也㑹公求去余适视草遂引是以晋之俛仰十五年间公与陈林二君不复可见独任侯敡歴中外功名烨然未艾也侯尝反思当时所以䇿士者果何所为而然㢤爱君之诚愊塞于中有不能自巳者尔此即孟氏所谓恻隐之心天理自然之妙也完而养之勿杂则异时格君事业特自是充之而巳任侯其勉诸杨文公书玉溪生诗此吾郷文公书也国朝南方人物之盛自浦城始浦城人物之盛自文荘公及公始当咸平景徳间公之文章擅天下然使其所立独以词翰名则亦不过与骚人墨客角逐争后先尔惟其清忠大节弗渝不义冨贵视犹涕唾此所以屹然为世之郛郭也欤蓬藋之居距公故第不数里盖尝徘徊终日想公遗风而不得见今廼从公之孙零陵史君获观其眞迹斯亦幸矣呜唿前辈之典刑日逺乡邦人物旣寥寥其可数而杨氏之后如史君者复几人其不可叹也夫其可不更相勉励也夫许介之诗卷子闻介之诗名旧矣岁甲申携其诗数百首访予于星沙曰某之少也获登平园诚斋之门二先生不予鄙也皆相期于词章之域今齿日长矣惧无以副二先生之望柰何予视其人昻然鹄立其论说今古娓娓不穷则为之悚然曰二先生之知子厚矣然予视子岂直诗人也㢤其智畧縦横可以参阃外之画其雄辨慷慨可以使不测之虏二先生期子于词章之域予将竢子以功名之㑹可乎虽然功名外物尔君子之所性有不与存焉子房孔明非义在于复韩仇讨汉贼虽终身巖穴可也岂汲汲于功名蕲以自见也㢤士苟自重其身则凢在外者举不足计也然则予将进子于道徳之埸可乎盖道徳者君子成身之本功名则因乎时而词章又其末也介之勉乎㢤子之先右丞公在艰难时事业虽不克尽究而嘉言直道与李忠定公畧相伯仲天下以正人许之而潜心圣经作为训传则又有先儒所未发者介之归而求之有余师矣若夫介之诗词之敏丽则有诸公之题品在故不复云胡子知言藁孟子以知诐淫邪遁为知言胡子之书以是名者所以辨异端之言与吾圣人异也杨墨之害不熄孔子之道不着故知言一书于诸子百家之邪说辞而辟之极其详焉盖以继孟子也学者诚能深味其指则于吾道之正且大异端之偏而小若辨白黒若数一二矣萧君定夫以其所藏眞藁示余敬拜而书其后吕子约与彭仲诚帖大愚吕公清风直节为一世伟人不及见之矣而获见所与彭君仲诚讲学数帖其论读明道行状可以观圣贤气象读书以论语为主履践以毋自欺为本冨㢤言乎岂惟仲诚父当终身服膺善学者皆当冩此一通寘诸座侧金尚书撰陈丞相志铭藁观平园诚斋二公所书见当时从臣同心体国小有阙失不惜尽言又以见一时蓍艾魁垒之士峨冠委佩毕萃朝廷如二老归周四皓在汉也此皆阜陵𥘉政而气象如此二十八年之治盖可占矣遐想盛事为之三叹寳庆改元六月戊午朝请大夫新除礼部侍郎兼同修国史实録院同修撰兼侍读眞某书王舎人元石家传故集英殿脩撰王公为祕书监时备数三馆及迁少宗正又以玉牒检讨与纂修之属焉公不鄙其愚所以顾待期许者甚厚故于公立朝本末知之㝡详今观公之子埜所为家传言言皆实録也呜唿以公之忠诚亮节正学逺识使得尽发所藴施之朝廷其益讵可量耶而一时议论往往柄凿难合以故不能安于朝而去旣去不复召者数年而公没矣可胜叹㢤可胜惜㢤尝窃论公平生所立盖有汲长孺王元之之风恨世之知公殊少因读家传辄书于卷之末异时有良史者出未必无取于斯言云赵浦城祖殿撰叔近遗事予读昌黎公所譔曹王臯碑未尝不嘅然壮其为人王之帅湖南也戌将国良以武冈叛羣诸道兵计之未克而王従一骑五百里抵良壁唿而谕之尽䧏其军是王以一身而贤师徒数十万也方杭卒㩀城以叛势张甚赵公旁郡守尔拥兵㫝成败谁得而訾之顾独奋然投𬒮晓以天子威徳使㐫俦逆类悚焉动心脱钱塘生齿亿万于饥虎之喙功与曹王埒而艰倍之二公以帝室之胄遭时多难而能有所成如此顾不伟㢤然曹王卒以勲名自终赵公未几即殒于嫉者之手有曹王之才之功而无其命盖可叹矣绍兴间虽尝白其沈冤追秩书殿而䘏后録孤之典迄为文俗吏所轧不果行尤可叹也然世未有屈于人而不伸于天者以公忠烈曽亡一命之赏以焘后而自孙及曽接踵科级奕奕相照于太常名籍中以予所识若㑹稽别驾浦城大夫之才且贤盖所谓玉之英瑶而羽之五采者也彼公者能厄其身于一时不能使天不昌其后于异日自昔志士仁人所爲特立独行而弗顾者以天爲足恃而巳呜唿公其可以亡憾矣夫题李果斋所书郑伯元诗后予与公晦爲僚于泉山二年之间于学问文章源流几亡所不讲独罕言诗意其未暇属意也今公晦仙去巳七年始于其弟耘叟处见其手写郑伯元诗及登太白坟所作用工之深乃如此然则诗之外其所未言者岂少㢤昔坡公谓吾于与可知之者盖亡几其不知者不可胜计于公晦亦云耘叟笔力超㧞甚似其兄见之如见公晦令人怆然兴九原之悲云绍定庚寅十月甲子西山眞书西山先生眞文忠公文集卷第三十四西山先生眞文忠公文集西山先生眞文忠公文集卷第三十五西山先生眞文忠公文集卷第三十五题跋郑居士手冩古文孝经自唐元宗御注孝经出世不复知有古文先正司马公作为指觧太史范公复为之说于是学者始得见此经旧文然诵而习之者盖鲜况能服而行之者乎居士郑公居其父䘮时手抄此经遵守惟谨可谓笃志力行之士方其落笔时用𥿄盖不暇精择此岂有意于传㢤距今八十有五年蠹蚀之余墨色如新使人捧玩起敬为善之不可揜类若此乌乎昔人于其先一器一物犹谨而藏之况此编居士之心在焉主簿君孝且贤寳之以传于后使郑氏子世为笃孝之门岂不休㢤主簿名尧佐云江峯文集周君之文诸公品题甚悉然予之所以贵重君者不在是也盖自昔文人鲜顾检操以枊河东之艺且贤而甘心自附于伾文之党元才子始爲御史号称劲挺晩节顾由欶使以进青蝇集瓜之诮羞辱亡穷焉周君尝官赤县㑹中贵人以事至有司挟权势求必胜君毅然弗之顾卒明辨曲直而后巳夫身在下僚而能矫矫自立如此使君与子厚㣲之易地而处其肻爲二子之所爲乎予观江郎三峰上挿层汉如伟人杰士盛服玉色立于朝姦䛕爲之夺气意其所钟必异如君殆庻几者耶惜其沉沦选调所藴卒不少施爲可叹耳君评论古人多中理独其辩灵均制行一节顾有取于杨雄反骚之言予所未谕呜唿安得𧺫君九原而啇搉乎詹应之三经余干詹应之自少有志经世之学淹贯六艺旁综史氏记及百家言盖尝薄逰江淮覧观山川形势画战守䇿其言凿凿可用顾当世亡知我者退而湛思一室自先儒治心养性之说亡不观旣又曰吾之身存然后得以究吾之学则夫道家者流所谓啬柛保气云者固不得而畧也遂之庐山入太平宫发其凾笈所有穷日夜以读尽得其指归曰黄帝老子之言道也后世神仙方药九还七返之诀术也道吾所当求术有不必泥于是研精隂符道徳二经累年然后闚其妙又谓周易参同契二经之羽翼也併为之註释合凢数千言颇用其法以自錬养年今六十有六矣视其色如渥丹两目尽碧或曰子儒者从事于此得无为圣门罪人乎应之曰嘻子言是巳然尝思之人之所以有生者受命子天也儒者欲全其所予之理道家欲全其所赋之气夫理与气岂二物耶今夫大圭拱璧天下之至寳也夫人而知之故必为之韫匵焉缫袭焉然后其寳得全亡害理犹圭璧也气犹韫袭也韫袭败而冀圭璧之完虽庸人且知不可气弊矣而曰吾以存吾理其有是㢤故吾所为养其生者非独以啬吾气也欲吾气之神明有以充其实理之光大也昔者郷党一书其言饮食起居之法甚备盖闵闵焉如护婴児不敢少恣焉非以气一则动志而安其身者固所以保其性与顾圣贤行之于日用之常而道家杂之以数术之异于是为不同尔吾儒者不颛为师说是守而于它学有取焉是吾之愧也然吾惟保顺其常而非贪生以自利庻其可免乎且养形延年程子不废导引吐内上蔡取焉子以为如何问者怃然曰命之矣予因采其语书于三经之末应之名谷自号曰霞山子云慈湖先生行述慈湖先生杨公将叔谨书来命仆曰先君之墓子其铭之先生门人建昌传君正夫不逺千里访予于粤山之麓亦以是为请窃伏惟念嘉定𥘉元先生以祕书郎召某备数馆职始获从之㳺见其斋明盛服非礼不动燕私俨恪如临君师朞功之戚下洎缌麻服制䘮期一以经理为则而容色称之平居接物从容和乐未始苟异于人而清明髙逺自不可及同僚有过㣲讽潜警𥘉不峻切而听者常然一日见谓曰希元有志于学顾未能忘冨贵利逹何也某恍然莫知所谓先生徐曰子尝以命讯日者故知之夫必去是心而后可以语道先生之于某可谓爱之深而教之笃矣惜其时方缪直禁林役役语言文字间故于先生之学虽窃一二而终未获探其精㣲忧患以来粗知向道思欲一叩凾丈求其指归而不可得矣呜唿先生巳矣某复何所㩀以爲进学之地㢤夫未能深知先生之道而欲传信于百世之下此某之所不敢也虽然有一焉盖今传后之文有状有铭而又或有表先生之门贤哲甚衆今状其事者亦旣有人铭于体爲最重述其道当最详非门人髙第不可也如某者或使之叙其梗槩而表于墓门则其责差轻而可勉正夫幸以爲然则愿复于叔谨而还以命焉故书于行述之后以竢铭者正夫所慕正大盖有闻于先生之道者也故其言皆实録云慈湖训语慈湖先生之道学者所共尊顾尝侧聴诸公间或不能无窃议者谓泯心思废持守谈空妙畧事为也今观正夫所録有曰无思甚妙思之正亦甚妙又曰徒思固不可为学不思如何是学然则先生之学其果泯心思耶曰学未纯熟不可废守又曰敬以守之于意态未动之先守定用力自然光明先生之学其果废持守耶至于言道以本心为正言徳以直心为主则其为论至平实旣与谈空说妙者不同而于当世之务讨论区画若指诸掌又非脱畧事为者也是四者旣皆异乎所闻至其爲说有曰成身莫如敬书曰钦曰敬曰谨曰克艰曰孜孜曰兢兢曰勤恤三五盛际君以此命臣臣以此戒君盖灼知不敬则此心易动敬则此心不动此心㣲动百过随之此心不动常一常明呜唿斯言至矣非正夫之心与先生通贯爲一岂能传之简牍不失其眞㢤然则先生之言固有功于后学而正夫所録又有功于先生者也絜斋先生训语絜斋先生袁公道徳文学庆暦元祐间人也某以年家子𥘉拜侍于冨沙嘉定同朝始获亲炙某之庸鄙于道未有所闻先生独以爲可教方其数论时事人多诮其阔䟽惟先生见辄嘉奨甲戍外𥙷辱爲序言以赠称其知有国不知有家知有天下安危不知有巳䜣戚始出关夜宿南山之招提诘旦甫辨色吏击门以告曰袁司业至矣亟披衣迎拜曰先生何出之蚤耶先生曰此何时而安寝也坐论世事至于涕流先生盛心昭掲日月今犹赫赫也方是时某年壮气锐举措有不合于道者先生直切切规警焉其后闻某颇自约敕辄对客谈道之今传君正夫所録训语盖有一二为某发者然自招提之别曁于先生没盖十有二年迄不得再见岁月侵寻学弗加益悠悠长道未知所穷常恐有负先生期许之意追念畴昔为之怆然叹九原之不可作用谨志于训语之末云建昌三傅君行状士有爵位穷于朝而名不见齿于郷之父老事业彰于世而行不足以服其家之僮奴盖蹔立者易䏻素积者难揜故也传氏三君子或仕几逹而不年或方仕而遽巳或终其身未尝仕然其徳誉蔼于州闾学问称于师友其殁也县大夫至绘像于学而祠之此可以苟得乎㢤记曰㣲之显诚之不可揜讵弗信夫着作正字二刘公志铭永嘉叶公之文于近世为㝡铭墓之作于它文又为㝡箸作正字二刘同为一铭笔势雄㧞如太史公叹咏悠长如欧阳子于他铭又为最呜唿二刘公不可复见矣若永嘉之文亦岂易得㢤其言绍兴末迄淳熈中名儒十余人言论同出处偕如立直木于九逹之衢后生有所望而趋读之令人嘅叹不巳夫言论同出䖏偕世之所指为朋者也名儒十余人旣为一朋望而趋者不知几千百又为一大朋则士之相朋莫斯时若也然适是以増淳熈之盛其功及于绍熈庆元间至韩氏用事恶其朋而尽锢之其患有不可胜言者乃知阜陵规摹眞可为万世法而欧阳子信为知言也二刘公在当时名论最髙惜皆弗究于用今建阳大夫克荘昆弟方以丈学材猷自奋其尚有以成前人之志云着作刘公奏藁某少时读着作刘公所对馆职䇿未尝不拊卷叹息今又从公之孙建阳令尹得公奏藁读之其轮对则斥近倖盗权以为隂侵阳之应其上封论事又申言之至谓流荡戯狎常始于燕㳺之无度人兽杂乱常出于御幸之无节呜唿其亦可谓激切也巳使遭前代讳言之时其召谴贾祸当如何耶而我阜陵优容奨纳曽无纎介忤意主圣臣直讵弗信夫方干道淳熈间中外旣已大治独近习有窥嚬笑卖福威者一时端士正人指陈阙失必以是为先若相国陈正献公参政龚公朱文公张宣公郑自明魏元履数君子与着作公前后若出一口卒之佞幸小人消缩摧沮不能大为姦慝虽阜陵英威圣㫁所致然亦朝多君子正论日闻之力也呜唿盛㢤着作春秋讲议昌黎公寄玉川子诗有春秋三传束髙阁之语学者疑之谓未有舍传而可求经者今观着作刘公讲义一以圣笔为据依其论秦穆公以人从死者晋文之召王宋襄之用人于社皆以经证传之失所谓伟然者也昔欧阳子患伪说之乱经着为论辨自谓时虽莫同千岁之后必有予同者曽未二百年而刘公之论春秋盖与之合公而有知当不恨后世之无子云矣所讲才十有二条麟经大指畧尽于此其言曰吾闻法吏以一字䡖重矣未闻圣人以一字䡖重春秋也旨㢤言乎足以破世儒之陋学者其深味之史记考异观刘公此编见前辈读书考古其不苟也如此可以为学者法矣南轩东莱帖䟦南轩先生帖当在以郎官兼侍立时方发运司之置也一时贤士大夫争议甚衆先生亦因对及之至是遂罢去自昔憸人图进用必以功利中时君之欲故谏者莫能入惟孝宗天挺圣哲闻善若决江河用能斥去聚歛之臣如弃涕唾帖中所谓上聦明䏻受尽言谓此也东莱先生二帖其一为博士太学时其一自太学分教严陵时盖先后年岁间尔是时中外多君子二先生帖所谓圣钖者端明汪公谦之者艾轩林公元晦者新安朱文公而周洪道之特立丘宗卿之尽言赵子直之好学亦见帖中皆当时名流也主徳盛明贤才林立犹阳春正中风日怡畅竒葩异植纷旉天壌间此其所以为淳熈欤慨慕之余敬再拜而书其后东莱与刘公帖孔子曰为仁由巳曽子曰以友辅仁二说若异何耶盖仁者道体之全精粗本末大畧完粹矣有罅焉如毛髪犹足以病其全自昔圣贤俛焉孶孶毙而后巳者以是焉耳克巳胜私勐厉奋发人固无与于我切瑳琢磨相观而善我岂无赖乎人此圣门所以先后发明之也观东莱先生与着作刘公帖虽吏事纎㣲有所闻亦必以告岂非所谓辅仁者与近世欺䛕成风平时号深交宻㳺闻过鲜相规警不惟无以成人之仁其自䖏亦不仁矣追仰前脩可为永嘅夏宗禹悟眞讲议天台眞人张平叔作悟眞诗百余篇行于世识者谓参同之后才有此书予闲中虽颇渉猎然未能识其妙处云峯夏宗禹自东嘉来逰幔亭示余所爲悟真讲义章剖句析读之使人涣然无疑顾方掩关谢賔客不能从君从容咨叩以尽其妙然闻君之爲人材智磊落盖尝入山东幙府奉檄赱燕齐间功名之志锐甚年未五十遽欲捐弃轩冕从安期羡门爲海山汗漫逰其太蚤计矣予顷闻道家言学仙至难唯大忠大孝不竢脩鍊而得其说渺茫荒怱未易测知然使天上眞有仙人必忠臣孝子爲之非可倖而致也今以君之材虽不求用世将有不吾置者勉为明时植立功业报国荣家忠孝两尽然后从君鼻祖夏黄公戯橘中遨啇山无不可者君又有隂符讲义诸书留茂潜楼旸叔巳为之序引故不复云画师帖昔者君子之立于世也其徳则刚健之徳其情则正大之情故以之闲吾道而异端褫气以之正朝纲而姦邪䘮魄自孟子没惟伊川程夫子晦庵朱先生为能兼之呜唿伟㢤子木之幼也晦庵巳深期之今其问学日进而气志日彊盖庻乎不负先生之期许者虽然岂易事㢤夫必刚健之徳不为慾夺正大之情不以私汨卓然自立万物莫能撄然后有以胜此尔子木其勉之罗文恭公奏议读文恭奏议然后知公有古大臣格心之业也盖邹孟氏殁世不复识大学源流虽名卿贤大夫不过区区力待其国兾免祸败焉尔独一董仲舒觕为有见而志弗及故子程子尝论之曰知求治不知正君知规过不知养徳识者谓其切中后世之弊经筵之䟽勤拳貇恻百世之蓍龟也方宁宗𥘉衆贤盈而文恭号称巨擘正心一䟽蔼然仁义之言视子程子庻几亡愧倘天假之年俾获尽行所学则古大臣事业可以复见安得有异时权姦之旤㢤拊卷嘅然为之流涕罗氏六有斋诗某窃闻之子朱子曰横渠斯言甚善君子终日干干不可食息间亦不必尽日读书或静坐存养皆是用功处天地生物以四时运动春生夏长固是不息虽秋冬凋落生意未尝不在其中学者常唤令此心不死则日有进呜唿斯言至矣某愿与吾能甫共勉焉宋文叔编仁说昔有问仁于程子者子曰此在诸君自思之将圣贤言仁处类聚观之体认出来其后南轩张氏裒洙泗言仁为一编而朱子乃以书告之曰类聚孔孟言仁处以求夫仁之说程子为人之意可谓深切然专一如此却不免长欲速好径之心滋出口入耳之弊夫朱子之学源流于程氏者也而其论顾不同何㢤盖程子之教人欲其体认于巳以致求仁之功若徒㑹稡其言以资论说何益㢤二先生之切于为人则一也宜春宋君文叔辑语孟言仁而为之标畧用意美矣予欲其实践程子之言而毋蹈朱子之所戒故为题其末云周氏输苗记嘉定某年某月诏旌表隆兴府武宁县进士周某等门闾越某年某月复御宸翰书棣华堂三大字以赐今皇帝嗣服之某年有㫖周某家秋赋其即县以输某等旣承命则以属巳尉章子仁记之又因子仁求文于某以系于末某惟孝悌者民性之常不竢教而能也然自昔明盛之朝必深加褒劝者岂曰以利诱人俾相率而为伪㢤盖天命之性虽人所同而脩道之教则君职有不可巳者故周以六行导民汉以三事设科孝友弟顺皆居其首圣朝虽循唐旧用文墨㧞士然穷山长谷穹阎下里之氓有以至性笃行闻者长吏必列于朝而显异之自国𥘉迄今其以旌门于书史者奕奕相望盖风化之原莫尚于此者书曰表厥宅里值之风声其斯之谓欤恭惟圣明𥘉政它未遑及独推本先皇遗志隆恩茂泽首及于匹士之㣲至悯其赋输之厪优而假之俾无车牛任辇之役岂非不世之荣遇也㢤虽然周氏之所以获褒于朝者以其异也而在周君之心则不可少自异也盖孝悌之至通于神明然后为亡愧而兄弟旣翕和乐且湛亦曰壸范之常而非过也然则周君其何以答上之赐㢤必也弟昆相勉致知笃行以求合于孔门之仁中庸之诚大学之至善一旦得位于时则移其所以事长者事君推其所以居家者措之事业庶乎不负两朝宠异之恩周君其然之否乎史太师与通奉帖史氏在周为太史佚之言论与周召并传在汉西都为戚里左将军丹伏蒲谏争有功元成间迨我宋中兴而太师忠定越王出有太史之言论与将军之功而忠厚所积则过之矣方其柄国时护公道如命脉惜人材如体肤在廷诸贤持议间有不同而包涵容养亡秋毫忿疾意异时复还宰路所荐进皆海内第一流不以同异为用舍淳熈𥘉入见天子以寛大开广上心其言尤反复笃至平生行事大抵根本此意故能为国祈天永命身与家亦与蒙其休故参政楼公序六老图谓其阖门习成忠厚无一人为刻核事者福禄之盛岂偶然㢤今江右将漕之先君子通奉公与忠定寔为弟昆虽显晦弗同而其徳盖相伯仲故淳熈丁未岁一门三进士当世荣之太师所予通奉帖正其时也丞相旣世秉钧衡将漕亦荐持使者节以文学政事自见于世昔东坡苏公谓君子之泽得其人则可至于百传今史氏之所积旣丰将漕尤董然慈仁所至以拯民䘏物为事其培之者又如此则流泽之未艾可知矣呜唿天道分明此太师帖中语也人能知天道之可畏则虽强之从薄亦不肻为不然者皆所谓欺天者也敢併及之以发明太师之本指云书颕斋记易曰知崇礼卑崇效天卑法地盖知识欲其髙明故效天操履贵乎笃实故法地二者不容一阙也余虽未熟周君观徳荘少仙所记如此则其人盖有志于上逹之学者然升髙自下陟遐自迩未有不由下学而可骤致者若徒驰志髙逺而无眞积力践之功则亦慿虚亿度而巳安能实有进于此㢤且毛生战国䇿士辞气夸诩盖孔门所谓不逊者非学者所当尚少仙歛藏之语周君其佩服之叶清父同归録后序予友叶君清父深于易而喜读神仙之书辑万论同归録以示人曰此与易相表里者也或难之曰夫屈伸之循环往来之更代者易之道也昧屈伸往来之理以求长生不死者神仙之术也二者犹氷炭之不合故有易则无仙有仙则无易而吾子偕学焉其有说乎清父曰子知易与仙之殊途而未知其归之一也吾请尝试言之子亦尝试听之夫阳尊隂卑者分之常也隂升阳䧏者气之反也然常者为否为未济反者为㤗为既济人而知此则养生之说在其中矣且一隂一阳者理之不能相无者也易之道必贵阳而贱隂仙之道亦必进阳而消隂其自然脗合又如此岂非所谓归之一耶夫世之有治乱存亡犹人之有始终生死也圣人于易苟可以常治而无乱存而无亡者必深致其意焉彼为神仙之说者贵其生欲其长生患其死欲其不死若悖乎天地隂阳之常理推其用心亦若是焉而巳尔故乗云驭风虽非吾之所能必然保精而啬神养性而益命全其生母伤其生亦岂理之所无㢤然则谓易之与仙相为表里可不可也难者乃觧旣而清父以告予予谓易之为道广大悉备故凢天下之数术皆宗焉而非数术所能尽也仙之与易盖判乎其二致而理之相符则有如清父之所云者故采其说系于同归録之后云杨文公眞笔遗教经遗教经盖瞿昙氏最后教诸弟子语今学佛者罕尝诵而习之也盖自禅教既分学者往往以为不阶语言文字而佛可得于是脱畧经教而求其所谓禅者髙则髙矣至其身心颠倒有不堪点检者则反不如诵经持律之徒循循规矩中犹不至大缪也今观此经以端心正念为首而深言持戒为禅定智慧之本至谓制心之道如牧牛如驭马不使縦逸去瞋止妄息欲寡求然后由逺离以至精进由禅定以造智慧具有渐次梯级非如今之谈者以为一超可到如来地位也宜学佛者患其迂而不若禅之捷与以吾儒观之圣门教人以下学为本然后可以上逹亦此理也学佛者不繇持戒而欲至定慧亦犹吾儒舍离经辨志而急于大成去洒扫应对而语性与天道之妙其可得㢤余谓佛氏之有此经犹儒家之有论语而金刚楞严圆觉等经则易中庸之比未有不先论语而可遽及易中庸者也儒释之教其趣固不同而爲学之序则有不可易者文公晋情佛典而于此经尤所钦重至亲写之翰墨岂非以此爲学佛之实地欤公之孙九江史君将以勒之石故爲发其大指云感应篇世谓感应之言独出于老佛氏非也书有作善降祥之训易有积善余庆之言皆此理也顾尝思之所谓善者果何事耶传称活千人有封而杀䧏者殃及三世然则有志于善者必其权足以生人杀人然后可也陋巷箪瓢之士将焉从而用力乎否则严祷祀以徼福于鬼神植因果以希报于冥漠此又利心之尤而不足以为善者也然则当柰何余尝闻诸孟子曰鸡鸣而𧺫孳孳为善舜之徒也又曰存其心养其性所以事天也夫鸡鸣而起未与物接善乌乎施存心养性此人事也于天何与呜唿知乎此而后知为善之本矣盖天命之性赋之于人本皆至善自夫汨之以私乱之以欲然后反善而之恶尔心者所以主乎性者也吾能兢畏斋栗如临君父如对神明则本心常存而性不失矣循性而行何徃非善是为不负天之所予者即所以事天也鸡鸣而𧺫孳孳为善者为此而巳苟存乎此则天下之善皆自是出虽功𬒳万物泽及百世亦举而措之尔予故曰此为善之本也仙㳺居士杨公刻感应篇以施人予惧世之人不求诸内而求诸外顾以力弗足而怠焉又或出于侥求觊幸之私而反流于不善也故书之篇末以告观者庻不失杨公之本指云太一天尊应验録神㬌方士周道珍辑太一天尊应验事为録以示某某稽首再拜言曰大㢤天道之至仁也书曰号泣于旻天又曰无辜吁天传曰人穷则唿天天之为天盖可以号而愬可以吁而闻可以嘑而答也古今载籍所传若五月蜚霜白虹贯日等事不一而足则知天道虽逺而民之嚬呻叹惜未尝不亟闻未尝不亟应也世待见寻声赴感之号出于道家者流遂以爲眇芒荒幻无所究诘而不知自昔圣贤巳有是言古今天下实在之理特儒者言其常道家纪其异有不能同尔然则太一之在天果何神耶按司马迁书中宫天极星其一明者太一常居又云天神贵者太一其佐曰五帝天位在中宫而佐以五帝则太一者其诸天帝之异名欤道家所谓大一天尊者其诸即此神欤呜唿上帝临女无贰尔心读是録者当知天与人接其近如此兢兢慄慄一念有所不容欺毋徒恃隐痛之可以哀祈辠咎之可以求免而巳是乃道珍所为次辑之意观者其详之敕封慧应大师后记皇帝陛下改元绍定之夏四月有诏封建宁府浦城县㬌祐南丰院故凈空禅师为慧应大师先是嘉定十五年汀邵劒三州疫死者各以万计淫将及县境时旣十月矣而炎鬰不少衰知县事臣知孝亟诣师而祷焉风雨旋至瑞雪继之浃旬之间疠气如洗明年夏五月田以旱告知孝又祷焉越二日雨明日又大雨髙下霑洽岁以有秋知孝旣新其祠以报邑人父老又列其事于县县以告于府于转运司转运司下旁郡审覈如父老言乃具以闻请按寳庆三年明堂制书钖师显号时知孝巳任侍御史数以师神异之蹟诵言于荐绅间闻者为悚然兴敬于是奉常议以慧应大师为号用章厥灵制曰可是年某月敕书至知县事臣植帅吏民迎拜奉安且将以所下书勒石于师之祠顾谓臣徳秀盍志其事臣徳秀窃惟昔者帝王受命颢穹为神人主旣设为公侯卿大夫事臣羣吏之位择天下贤能以居之恵绥吾民俾各有宁宇而又秩百神崇明祀以佐人治所弗及凢皆为民而巳故人臣之尽心官守者有陟典焉有加命焉而年事顺成亦必丰其祀以报幽明虽殊其为劝奨一也后世縁古人追称之礼凢神之有功于人者往往加以爵号虽先王未之有然厚于神者即所以厚于民也制不同而意同此圣朝之所以㳂循不废欤皇帝陛下嗣大歴服以来诏书数下申敕郡国具境内灵祠之焯着者上于朝而褒显之盖得古先哲王事神保民㣲意维我慧应大师至性自天虽早从方外之学而跬歩不忘君父一念必及生灵当天圣中至仁在上师诵华严经以祝圣夀至一字一拜极其䖍恭髙蹈仙巖寂然宴坐毎烈风雷雨必爇芗致敬愿天下生民普获霑润去热恼而生清凉其愿力宏大如此是以其生也以善诱人暴慠化服虽盗贼亦为革心其没也旱涝扎瘥有请輙应如响斯答当干道戊子岁邑大旱饥甲子一周人复凛凛臣植祗栗厥心惟师焉依精诚娄殚休应遄格四封之内迄为康年熈熈焉咸乐生业维师之仁大芘吾土实济登兹其视明诏所褒可谓亡愧矣臣谨推本末以系于下方俾阖境旄倪钦戴圣天子加恵元元之恩其有永无斁赤松子经按此经称赤松子为黄帝作攷之传记赤松子古僊人神农时为雨师汉张文成侯所欲弃万事而从之逰者然世乆人逺不可复考而黄帝之书谓之三坟孔子定书㫁自唐虞则后世所传三皇五帝之书大抵皆托也然则此经果黄帝时作耶至其言善善恶恶有以深儆于世则虽非眞出于古要亦君子所不废也夫善恶吉㐫之报天理之必然而世之人未有知其所以然者予尝论之天地之运化曰隂与阳而已阳主生故凢孝友温良慈恕顺睦者皆阳之属也隂主杀故凢残暴狠愎崄巇削刻者皆隂之属也惟吉与㐫亦然吉者阳也故爲善者常吉㐫者隂也故爲恶者常㐫犹君云以龙命律以吕皆理之自然非天有意爲之也易曰本乎天者亲上本乎地者亲下则各从其类也善恶吉㐫之应岂非以其类乎人能知一念之善恶则隂阳分积阳多则其渐可至于圣贤积隂多则去人而之鬼矣可不惧㢤可不戒㢤此经本为庸俗设故其言明白易了亲友杨君龢父乐于为善刋梓以施用意㣲矣读者毋以其明白易了而忽之寳庆元年下元后十日西山眞某希元书蜀人㳺监簿庆元党人家乘后䟦庆元党人者韩侂胄所立名也夫君子羣而不党党之为言岂美名也㢤侂胄以此诬当世之贤余意当世之贤将引避之不暇而后溪刘先生顾以是名㳺公之墓大理寺丞君复以是名其家乘焉何㢤盖是是非非之理天实为之非人力可以倒置也汉之三君八俊非党也而中常侍以党名之方其加以是名也斥辱之摧残之固将使天下之人同心疾之也然天下不惟不疾而益郷慕之西州豪杰耻于不与而凢隷名文徳之石者至今望之若神人然然则人心所同然者果可以力倒置之邪当庆元𥘉衆贤盈人称为小元祐而侂胄以区区鹖弁乃欲祖章蔡故智一罔而空之于是姦党之名以立彼其心固谓𬒳是名者不胜其辱矣亦孰知夫适以荣之邪游公在当时名居余官之首不问可知其人寺丞君立志操行凛凛有父风隐徳之报将于是乎在予读其所辑家乘不胜𧺫敬而书之且叹侂胄之愚欲以一手揜天下之目也建安眞某杨慈湖手书孔壁孝经䟦司马文正公平生未尝草书虽造次顚沛间一点一画必如法度观其书者即知公之爲人慈湖先生杨公道徳学问追嫓前脩而于翰墨尤极严谨嘉定𥘉获侍公于着廷见其酬答四方书问无一字作行狎体盖其斋荘中正表里惟一故形于心画亦絶类文正公而清劲过之传君侹所藏孔壁孝经又其得意书也呜唿先生不可作矣学者即此而观之犹足以窥大贤气象而知立徳之本云䟦诚应庙记桞仪曹殁于桞而庙于罗池或曰鵞山柳氷之胜侯所爱也吁其诚然邪以某观之皇皇后帝命百神以主四方亦犹君天下者简群材以莅衆事也其才宜乎是则使职乎是乌待其自择哉仪曹之为守也有功于桞殁亦祀于柳盖帝嘉其功而胙以兹土非私之也灵泽广恵夫人生以诚事亲殁以诚惠民始祠于浦城百丈山今建处信衢间芗火殆徧方其肇灵于百丈也有像焉浮水而上里之人因奉而祠之今庙于赤石也亦然意者灵泽之功自近而逺故上帝因之广其所涖之地若古诸侯加地进律之典欤然则俞君应龙之建是祠其亦奉行天命云尔少仙龚君栗旣志其事某复推衍其说如此使是邦之人知灵泽之食于斯也天实使之而非俞君之私意钦翼严事永永亡替云䟦汤士恭手书周易诸经汉熹平中议郎蔡邕等奏正定六经文字灵帝许之令邕书石立于太学门外学者取正焉然当时所书者易尚书公羊传礼记论语而巳余未暇及也今汤君以八十余老不縁朝廷之命不惮翰墨之廑尽写诸经以及论孟亡轶遗者非其笃学嗜古白首弥励畴克逮此今之业文辞取科第者虽一经不能遍览况能尽笔之乎一经犹尔况群书乎然为彼者不妨坐窃宠筞而君连蹇至老无一遇者可悲也巳然君不以连蹇故而倦于笔墨此其所以尤可贵欤䟦周子徳颕斋记按诗实颕实栗颕谓禾之秀出者也凢世之言颕悟颕逹者皆取诸此上饶周君子徳以颕名其斋而徳荘少仙为之记其志盖将卓然自㧞于世俗之表斯亦竒矣虽然不可以无本也子尝观诸陇𤱔之间乎方其播植之始芽之茁者栗如也逮其少长苗之发者鍼如也积培㙲之功饱雨露之润歴三时之乆凉风一秋万顷云偃此岂朝夕力邪为学工夫何以异此勉哉周君日从事于斯厚养深培以须日至之熟则其颕之秀出也有期矣不然揠苗以助长适为学道之累周君其戒之䟦王柲监文集嘉定𥘉元公入为吏部兼西府掾俄迁少司成又迁少蓬兼史事某始以校文侍公于礼闱旣又再侍于太学补试所未几遂周旋道山群玉间公时年六十五六须眉皓白颜如渥丹风度粹然语笑有味居一日同舍食巳俱出独公与留茂潜及某在茂潜极言贜吏之害谓当举行旧典黥隷没入之始快物论某亦深賛其言窃眡公有若㣲哂者顷之茂潜退某独晋从容请曰郷者之言得无未合理道愿幸教我公笑曰二公俱盛年不当颛持一切之论时虽未尽悟公意固知必有谓也其后获观过江诸贤议论乃知国𥘉权宜时出之政姑以洗五季污习自中世后寝不复行故绍圣崇宁间章蔡诸人不得借此以网善类然后知公精识逺虑眞有前軰风流而恨前者言之易也因思更化𥘉方大治权臣反党公独貇貇以㤗道包荒爲言盖与前说指意畧同使公得位与时尽行所志则其均调消息之功必能深爲国家元气之助柰何一斥不复而死随之吁可叹巳绍定巳丑屏伏山樊公之子爚以所刋家集来示反复尽卷追忆道山对语时距今二十有二载矣惊岁月之不晋嘅典刑之益逺怆然乆之輙用笔于篇末庻览者不独知公之文且有以识公之志云䟦平㓂録陆敬舆言兵者无它人情而巳予友王子文讲学论政素有本原未尝军旅事也一旦緑林叩境从容筹画动中节㑹曽未旬浃俘馘系涂樵川几危而复安盖其机神通晤洞照事情故能应变不差如此予读耘叟李君所记本末知宣公之言为不可易辄书其末端平元年八月五日建安眞某赠五行任君以理论气者濂溪先生之学也以理论数者安乐先生之学也鄮山任兄炳推演五行必本于理其迨有闻于二先生之学乎识者毋以隂阳者流例日之绍定四年某月某日西山野傁眞某赠西山先生眞文忠公文集卷第三十五西山先生眞文忠公文集西山先生眞文忠公文集卷第三十六西山先生眞文忠公文集卷第三十六题跋䟦陈正献公诗集韩忠献公不以诗名而咏雪之句屹焉有扶九庙奠八极气象司马文正公自谓平生于诗尤拙而归田花菴等作至今想见其深衣独乐之风流然则谓二公不能诗固不可谓二公有意于诗亦不可也丞相正献陈公道徳风烈为阜陵名相第一髙文大册固巳流布华裔而娱戯翰墨亦皆蔼然仁义之言积中形外自不可揜信乎有二公之风也旧传公筑第旣成有讶其门太庳者公曰异时使灶婢乳媪可䦕廼佳尔荐绅传诵以配太祝斋郎㕔事语今观其示二子诗曰兴来文字三盃酒老去生涯万卷书遗女子孙清白在不湏厦屋太渠渠此正落成时所赋也太史公有言使晏子而在予虽爲之执鞭所忻慕焉仆之于公亦云䟦黄瀛甫拟陶诗子闻近世之评诗者曰渊明之辞甚髙而其指则出于荘老康节之辞若卑而其指则原于六经以余观之渊明之学正自经术中来故形之于诗有不可掩荣木之忧逝川之叹也贫士之咏箪瓢之乐也饮酒末章有曰羲农去我乆举世少复真汲汲鲁中叟弥缝使其淳渊明之智及此是岂玄虚之士所可望邪虽其遗宠辱一得䘮真有旷逹之风细玩其词时亦悲倞感慨非无意世事者或者徒知义熈以后不着年号为耻事二姓之验而不知其眷眷王室盖有乃祖长沙公之心独以力不得为故肥遁以自絶食薇饮水之言衘木填海之喻至深痛切顾读者弗之察尔渊明之志若是又岂毁彛伦外名教者可同白语乎三山黄君瀛甫拟作陶诗优繇澹泊味出言外盖所谓亹亹迫真者予尝病世之论者于渊明之藴有所未究故以是质之而未知其当与否也瀛甫其有以𧺫予㢤䟦包敏道讲义绍定巳丑之孟夏旴江包君敏道过予粤山之麓县尹宋侯闻其名延致庠校发挥孟氏要指予亦陪末坐焉是日邑官洎学子㑹于堂上者凢百数十人闻君讲说莫不耸动叹未尝有越翼日予复屈致家塾君首以夫子之志学孟子之尚志为儿軰言之次论人性之善所以可为尧舜者明白切至听者䜣然忘倦盖君蚤从朱陆二先生游得诸传授者旣甚的而家庭伯仲自相师友切劘讲贯壮老如一故其所造益以超诣今年七十有八矣浩然之气略不少衰稠人广坐音吐清畅随问响答往往破的昔晦庵先生尝讲于玉山县学发明四端之㫖幸恵学者至深象山先生亦尝讲于庐山白鹿之书堂分别义利闻者或至流涕某生晩不及拜二先生而获闻君之名论亦足以识其师传之所自矣学长吴千兕等将以君讲义刻于学俾书其后不得辞君名逊敏道字也䟦宋正甫记章泉事后山越竟送坡公以此去职章泉之送静春亦然二公之于师友如此使其得志其忍负国跋南轩先生送定叟弟赴广西任诗十三章棠棣之作至今余千载矣蔼然忠厚之情恻然闵伤之志读者犹为兴起南轩先生此诗于怡怡之中有切切偲偲之意虽使不令兄弟观之友弟之心尚当油然而生况绰绰有𥙿者乎真蹟今藏宋正父家余观正父与愿谦二弟诗皆睠焉有前脩风味所谓亦允踲之者邪跋西园宋茂叔遗藁西园君蚤从南轩东莱二先生游故其文章议论大抵根本理道凿凿乎皆适用之言非世之雕镂词章者比而其诗趣味幽逺尤有南轩之风使天假之年俾极其所诣则嗣先哲开来学不在他人矣三复此编为之太息䟦宋正甫诗集清之诗南城包显道评之当矣予尤爱其赠陆伯㣲曰老去放令心胆徤后来晋得姓名香寄御史曰隂阳消长风闻际堂陛尊严山立时送愿父弟曰江湖多少盟鸥地莫近平津阁畔行此皆有益之言又送谦父弟曰日用工夫在细㣲行逢碍处便湏疑髙言怕𬒳虚空笑阔歩先防堕落时和人云三圣传心惟主一六经载道不言眞是又近理之言非尝从事于学者不能道也至若三甲未全一丁不识等句新竒工致则人所共喜不待予评云䟦赵章泉作何夫人墓表卫武公年九十五作抑戒济南伏生年九十余授尚书古今所传以爲希有章泉赵公以八十有五作此表援圣经引贤传秩然其有伦确乎其不浮其眡古人寕复多逊呜唿斯文也岂独永何夫人之传凢爲妇者皆当写此一通寘之坐侧䟦蔡节斋题张生所画文公像张生父子称紫阳形容人物非寻常能传遗像数百本粹然千载存无忘言学工夫日星皎无言气象真难晓后学深明未发时始信张生功不少文公先生教人有曰于静中体认大本未发时气象分明即处事应物自然中节材叔父子来往先生之门久矣孰识先生静坐时气象故所传像不特工扵形肖之间而得其所存之妙焉凢学可以言传者先生之书尽矣惟此有非言之所能到志先生之学而欲深造先生之道必扵此而求之毋忽戊子立秋日蔡渊书节斋之学能言文公所未尝言材叔之笔能传文公所不可传道技虽不同其皆有得扵文公之天者邪䟦余干陈君集杜诗尹和靖论读书法必欲耳顺心得如诵已言陈君之扵杜诗可谓耳顺心得矣学者能用君此灋以读吾圣人之经则所谓取之左右逢其原者不难到也䟦蔡忠恵帖蔡端明帖藏余干舒氏后有赵忠定公题字读之如见两贤面目真可寳哉䟦山谷黄㮣字序东坡铭莲花漏曰惟无意无必然后可以司天下之平山谷此序其称㮣之徳亦然士大夫用心当眡以爲法䟦黄君汝宜廷对䇿后以布衣造天子之廷亲承大问此君臣交际之始也一时议论所发可以占其平生盖君子小人之分利与义之间尔志于义则必曰君天也父也孰有对越上天而可娸乎孰有事吾父而可有不尽乎朝廷有旷阙在位者不敢言吾言之生民有蹙忧肉食者不敢言吾言之此事天与父之当然者也推是心以往则进而立于朝必不敢为爵秩而欺其君仕于外必不敢为货贿而贼其民凢皆一念之义为之也志于利则上欲希举首下欲不失甲科鳃鳃然唯恐落人后时方攻正学则曰伪党不可容时方启兵端则曰大义不可欝侥幸一得而巳他奚䘏推是心以往位于朝必不能以父事其君仕而居民上必不能以赤子视其人凢皆一念之利为之也夫始进以义犹或继之以利孰有始之以利而能以义终者乎莆阳黄君汝宜对䇿大廷尽吐其平生之学亡所回隐可谓亡负始进之节矣自今以往惟勿替此心而巳虽然人心之危亦可畏也昔为穷饿且死而不受今为燕私虞乐而为之本心之难持虽圣贤不敢忽黄君其尚勉之㢤不然则对䇿而斥权倖者㣲之也得位而因权倖者亦㣲之也是岂不甚可畏㢤黄君其可不勉之㢤跋张魏公五遂堂墨帖懿㢤曽子之论孝也世人知不得于亲之爲非孝亦孰知夫居处不荘事君不忠涖官不敬朋友不信战陈不勇之非孝乎五者之于事亲若无所与而曽子云尔者盖父母之于子全而生之者也所谓全者岂独四支百体之备而巳有是形则有是性举天下之善无不具焉自居处必荘以至于战陈必勇皆善之目也一善不存则爲亏其性亏其性则爲辱其亲矣尚焉得爲孝乎然曽子于此必緫之以敬之一辞者善具于性而主之者心是心常存然后能不失其性故敬则五者皆遂不敬则五者皆失此曽子所以战战兢兢至于启手足而后知免欤或者以战陈非儒者事而有疑焉吁子以为古者文武之教亦若今之二致乎垂弧矢于有生之𥘉习射御于㓜学之际凢皆为武备设也孔子曰我战则克圣门髙弟执于戈以卫宗国斑斑见传记间为人臣子而不知兵临敌然忠勇俱䘮又安得为孝乎愚故推明忠献名堂之意以遗耕道诸孙友民相与共勉焉䟦困斋方公耕道事实困斋方公爱君忧国之忠守道固穷之操皆足为一世人豪而扼扵秦氏弗获究其藴士类惜之方是时元勲巨徳内外倚重莫如忠献张公髙文粹学正论姱节莫知吕紫㣲胡衡麓与横浦澹菴数君子困斋皆从之游情若金石而忠献知之特深则公之为人可识矣公旣连蹇以终其后亦稍不振独从孙友民文采甚蔚气㮣弗群盖庻乎能世其家者然公之所以自立岂易至㢤有问学以浚其源有履行以充其实然后它羙可贵也友民其勉旃䟦龚尉所记全氏心逺室龚君少仙此记其于渊明心事模冩畧尽忠父复令予着语予尚何言独尝记昔有问心逺之义于胡文定公者公举上蔡先生语以告曰莫为婴儿之态而有大人之器莫为一身之谋而有天下之志莫为终身之计而有后世之虑此之谓心逺呜唿今人局迫樊笼中所见不逾寻丈所志不过锥刀焉足以语此欲学渊明者当即胡公之言求之跋章翔卿诗集卫武公年九十有五而作抑戒此圣贤之士非常人可及后世文士亦有齿宿思新者然多十高而理不逮求之吾郷若仙游杨公八十一而作诗有妙语静春刘公七十九而为文有深指皆予所素之也章君翔卿亦吾乡人一未尝之其名字一旦遇之于仙游出其所作诗几三千篇旉膄可喜其中有酒色财气四尤足砭世人膏盲问其年八十有四矣吁章君老于诗如此其居去予能几许而廼不之知然则士之沈沦蓬荜不为世所识者可胜计邪君壮岁多薄逰江淛间晩不复出贫无以自养方楼泊山林仰道宫斋粥以给然以吟咏自适无荒寒顦顇之色其亦可敬也巳君名应龙自号曰坦斋云䟦虞复之春秋大义右春秋大义二十二卷衍义三卷建阳虞君知方复之所着也𥘉西山蔡先生以道学名当世有子三人焉长伯静次复之又其次仲黙复之虽出后虞氏而其学固蔡氏之学也先生于经亡不通而未及论着顾尝语三子曰渊女宜绍吾易学曰沉女宜演吾皇极数而春秋则属知方焉旣而易皇极二书成独春秋未得要领居一日读易豁然有悟曰夫易之一卦一爻为义各异而谓春秋以一例该衆事可乎学者以义求经而不以例求经庻几得圣人之意矣乆之读书又豁然有悟曰道心者义理之正也人心者血气之私也正者易晦而私者易流大舜所以有危㣲之戒也春秋二百四十余年间诸侯大夫行事其发于道心者亡几而凢毁彛伦基祸乱者皆人心之为也故经于赗仲子纳郜鼎皆据大义以止私欲之流一书纲领大率在此吾圣人之心即舜之心也夫易书之与春秋其为教亦不同而君于是得春秋之指焉盖天下之理无二致故圣人之经亦亡异指昩者析之而通者一之也西山于是乎得所託㢤君又将为王纲覇统一书明王道所繇废与覇权所自起使万世人主知履霜坚氷之戒尤有功于世教云跋袁侍郎机仲奏议侍郎袁公以清名直节受阜陵之知自庻僚峻跻灋从其制词畧曰有爱君忧国之心有愤世疾邪之志虽未谐于中道要可谓之正人大㢤王言公之平生尽于此矣然尝疑之公之忠诚亮直旣为一世正人矣而犹未合中道何㢤观吾先圣有言求也退故进之由也兼人故退之所以约其偏而归之中圣门鑪锤之妙大抵如此袁公之徳纯乎刚者也刚之过则为世所不容故圣训及之是亦洙泗成就英才之意也其后公果以此不安于朝退居梅巖十有余载竟老泉石当世惜之今观其奏䟽遗藁凛然精忠无所囬隐使当前代讳言之朝必以为狂为讦为干名为卖直安得有正人之褒愚于是三叹淳熈之盛跋宗上人所藏扬文公刘寳学朱文公眞蹟宗上人自径山归闽中出示扬文公刘寳学朱文公三帖喜津津满眉间曰此希世之寳也三君子或以文章气节名或以功业着或以道徳称遗墨蠧楮学者寳之宜矣上人释氏子迺亦寳此何㢤且杨公着传灯刘公宗大慧固释子所乐谈若朱公则异乎此矣而上人惟是之从不间同异此意尤可嘉故为敬书其后䟦王双巖文集予读双巖先生集其论理道不颛宗伊洛而得伊洛之粹不深泥老佛而间发老佛之㣲其古赋似东坡诗歌似太白其辞不矫抗而徤不琱镂而工不组绣而丽信乎其伟于文者也昔河汾王氏谓文士之行可见今即双巖之文而想其为人其殆易直慈良郁乎若春者也绸缪于君亲之义而悃欵于骨肉之情者也群居族处和不流峻不激举觞命侣风流雅而不跌宕于䋲尺之外者也有如斯人而卒老泉石世谓科目能尽笼天下士其果然邪感叹之余辄以所见繋于末且冩寄先生之子详刑公未知以为如何也䟦辛简穆遗事建炎中简穆辛公以庙论推择来尹浦城当熊冦燔燬之余披蓁莾招流散人以复业又㑹盗起邻壤躁松溪跐政和尽驱其徒以来票疾如风雨公募民为彊弩手射郄之絷其渠五六人遂大犇北卒全一方公于浦城可谓有大造矣公𥘉寓治胜果院后觧县组又寓安国精蓝者乆之壁间有所题诗及与寺僧往还书距今百余载笔墨如新某尝语乡之士友盍祠公于安国衆以为宜主僧亦䜣然愿效力㑹多事未克就今观公志铭遗事其忠孝大节旣伟然为一世标表至㣲细之行人所弗覩者亦莫不曲尽其当呜唿此其所以为简穆与起敬之余因笔于编末髙山仰止之意当于祠记详之䟦朱文公所书谏议马公诗按公以建炎二年九月坐言事谪濮州诗当是此时作自河南二先生发明中庸之指开示学者公晩从伊川于洛尽得其精㣲不幸遭诗大变适任言责倡存赵之义折伪楚之僣精忠凛然功在宗社至是又以论汪黄误国窜投必死之地而笑谈就贬无秋毫畏沮意岂非所谓素患难行乎患难无入而不自得者邪此诗頼朱文公亲书遂传不泯某旧得之建安叶氏㑹公四世孙承直郎淮来丞南浦见之愀然请刻石寘㕔壁亟以授之呜唿公于中庸之道所得至深而诗之末句犹以未死自期盖理无穷学无止自昔圣贤所为干干终日死而后巳者也公虽竟以谪死而英风毅气今犹生存学者观此可以得师矣跋陈北山帖北山先生陈公辞章翰墨为近世第一此其未五十时书也笔势道美巳如此至晩岁则犹龙腾虎踔不可搏执矣予尝见公所作赣州三桥诗又自书而篆之毎叹息以为袁州学记号称三絶然非一人之手而公独兼之岂可及㢤此帖与建阳陈君朝瑞盖公同门友也是时伪学之论方譁文公先生力请致厥事庙堂未之许帖中所及正指此也后十余年天子始诛权臣而文公与朝瑞乆巳仙去擉北山年几八十尽见更化后事出入中外垂二十稔卒不肯少变所守髙卧不出以眉寿终帖中所谓不易𥘉度此其素心也朝瑞居与文公邻壮老相游从于学无不通贯登绍熈四年第得尉永丰未上而殁士类惜之此其假令邵武时也有子庚能不坠世学持此帖示余为识其末跋朱文公帖绍熈间文公先生刋定四经于临漳其后龙图詹公又刻之三山易本古经书诗出小序寘卷末春秋不附传先生旣幸教学者俾识经文之旧至音训亦必反复订正而后巳呜唿此吾夫子作经之心也当是时群邪峥嵘设为党禁网天下士凢先生片文只字所在毁掷刬弃惟恐后而詹公于此迺始刋先生所定经文于学不少顾避其尊闻行知不为祸福所移夺如此岂易得㢤陈君少仙緫龟字朝瑞先生之门人而詹公之所友也家藏先生徃来书帖甚冨此特其一君之子庚携以相示谨䟦而归之跋刘庆子母胡夫人萱堂记观胡文定公传家录自圣学之源流治道之机括脩巳接物亡间细鉅皆为子弟言之故自致堂五峯昆弟至于西园或出或处皆能行天下之大道守古人之正法至于女子亦有如夫人者焉二南之诗以化行闺门为极致家人彖辞曰利女贞盖男正易女正难胡氏之教能使女子有贤者之行其道行于家者可知矣庆子以萱堂记示予谨再拜而书其后䟦项吉父讲义项君讲义诸贤题品巳尽不待予言独观其名菴之义犁然有当余心者安乐先生言图虽无文吾终日言未尝离乎是君之名菴殆其近之虽㣲讲义知君之为善学跋南轩先生永州双鳯亭记先生是时年二十有二此记今不在集中岂以为少作而削之邪然其言曰古之所谓文者将以治其身使合于礼在内者粹然而在外彬彬焉其本不出于脩身其极可施之天下此之谓至文呜唿斯言也其可以少作目之㢤跋徐徳夫所藏朱文公五帖予闻徐君徳夫之贤未之识也独见其漕台所发䇿意其盖尝从事于诸老先生之学者今乃以文公数帖来示其于遗墨且寳之如此则公之格言大训必常服膺奚疑诸帖所以告学者虽不同要弗越致知力行四字徳夫深玩实体而守之终身异时所到将有不可涯涘者徳夫其懋之䟦南轩先生周氏寓斋诗蒙庄氏以轩冕为寄以形骸为逆旅可谓逹矣然其弊也举天下人伦物理一以虚假目之如此则善不必勉恶不必戒此害道之尤者也周氏以寓名斋而宣公诗之如此学者所当佩服䟦辅汉卿家藏朱文公帖嘉定𥘉年识公都城容止气象不类东南人物话言所及皆诸老先生典刑私窃起敬当时逹官贵人有知公者举措少不合物情公辄尽言规戒㑹中执法新受命遂効公然在朝时未知所坐果何事后二十余年乃见公上政府书一通其论是非成败至今亡一语弗验呜唿贤㢤宜其为文公所重也其子文甫来官于闽以考亭书帖见示谨识其末跋朱文公诗元亨播群品篇亲书示邓邠老干之四徳迭运不穷其本则诚而巳矣诚即太极也其所以播群品者诚之通也其所以固灵根者诚之复也通则为仁为礼复则为义为智所谓五行一隂阳隂阳一太极也然动静循环而静其本故元根于贞而感基于寂不能养未发之中安得有既发之和故此诗谓世人之扰优适以害道不若林居之士静观宻察犹能探万化之原要之道无不在𥘉不以出处喧寂爲问善学者当求先生言外之意云䟦王枢使轩山集枢宻相濡湏王公以精忠劲节际遇阜陵片言窹意遂定君臣之契不十年间参和䁀饪独斡斗枢明謩骏烈爲一时名辅弼之最嘉定更化𥘉诸老聚在阙庭多䏻道公秉政时事某后假守洪潭又皆公故填拊地流风遗绩犹有存者心诚郷之独恨未得其平生遗文读之以自壮绍定四年公之子通判汀州杅以轩山集来示其诏告温醇得玉言体表章诗什写出胷臆不待藻餙而辞义焕然盖公之为人英迈卓荦轩豁明白故其诗文徃徃似之彼世之琱章刻句自以为工且丽者方之蔑矣然公文之伟尤在奏议顾不见集中岂以言论峻切似彰时政之阙故邪呜唿不观欧余主蔡之諌䟽无以知仁皇如天之盛徳方干道淳熈间衆贤攅于朝直言属于耳此孝宗之所以圣也然则公之奏议弗传可乎故笔之编末以竢䟦江西赵漕救荒録嘉定七年予自殿拗出漕江左赵侯彦覃为主管帐司明年诸郡大旱蝗予𬒳朝命推行荒政侯悉心佽助无遗力桐川地素瘠至是艰险尤甚予属侯先往眡凢所措画具有条理予至发廪赈给而巳忆𥘉至见侯迎劳曰昔吾见子之面今吾见子之心矣自是深敬其为人是岁朝家捐钱粟以恵一道者亡虑百万计予与诸台奉行惟谨而以幙属宣力者侯为最多讫事民得无殍死沟壑侯由是声称籍甚不数岁入官于朝出守庐陵郡未㡬持本道漕节军旅之余继以饥馑侯又推前日所以佐予者施之江右其所全活不减金陵时书来告曰昔者江东捄荒之事某幸与闻其所记本末具在诚不自意复得推行于此始知前日之纂録不为无益旣锓诸木其盍为我序之予惟赵侯昔者尽心荒政非有所为而为之也然去幙府财十四五年遂为使者任荒政之责岂非心乎爱人者固天意所属而为善之报亦昭昭甚明乎有位之士视此宜知勉矣序非予所敢为姑叙其畧题于卷之末题全氏歩云斋金鸡一峯为浦城最胜处而全氏歩云斋寔踞其巅人物彬彬多自此出中改为道宫忠甫今剏小斋其右以复前人旧蹟予一日摄衣而登群山回环万象呈露恍然若超尘世而逰无何有之乡则为之叹曰古人喜髙居逺眺者岂徒以动心骇目云㢤天壤之间横陈错布莫非至理虽体道者不待窥牗而粲然毕暏然自学者言之则见山而悟静夀观水而知有本风雨霜露接于其目则天道至教亦昭昭焉可识也忠甫之子弟群从多好举试慿槛而寓目焉仰太虚之无尽俯长川之不息则吾之徳业非日新不可以言盛非富有不足以言大非终日干干不䏻与道为一则于进脩之益弘矣若徒以拾取科级为薾云探月而念念在是吾恐没溺于名区利薮中与汨汨嚣尘者等尔康节先生曰天根月窟闲来往三十六宫都是春岂谓是邪旣以复全氏文以自警云跋曹唐弼通济仓记太史黄公之诗有曰能兴贫人共年谷定有明月生蚌胎世知诵其言而未必深信之也抚之宜黄有曹君尧咨者自其先世欲倣建昌吴氏为社仓未果君嗣成父志即其家立庾六计所有之田岁收𤱔六升以入之遇年饥则发以粜量必寛价必平扵是一方之人頼以全活者甚衆君平生力学工文名不一桂乡大夫之籍其子钖敏晤絶人方应举时制名未定里人吴君盟仕衡山夣君子姪三人皆荐送而钖与焉遂易今名是年举进士明年擢奉常第夫名不以他而以钖是天昭然示以卑子之意也绍定二年冬盗发邻封宜黄人亦随和而𧺫环邑数乡攻剽燔僇无免者过君之居独曰是家䏻平粜以惠乡里相戒使勿犯及乱定君家庐舍邸墅皆全昔汉唐之季盗不入康成表圣之闾世传以为异事今于君见之顾君本心不过谓邻里有相赒之义耳非有所觊幸而为之也及乆而不懈天与之人诵之虽兇强不道如盗贼亦知毋负君之徳然则谓天道逺而人性恶者于此可以悟矣钖字晋伯其中第予实取之后使江东又邀致幙下时方讲行荒政晋伯宣力最多用是缙绅称其材今官奉议郎前知宁都县事业骎骎未艾也予读君所作通济仓记叹仰乆之谨书其后以警世之为冨不仁者俾知希慕其万一云君字唐弼徳善之详见于李侯刘所为墓志䟦髙宗皇帝赐洪忠宣公冬服手诏苏武之还自匈奴也论拜为典属国赐钱二百万田宅副焉洪忠宣公之节亡愧苏武而髙宗皇帝之所以宠钖者有过汉庭其褒表忠义皆可为后世法然武不幸见抑于霍光公亦不幸逢怒于桧相武之见抑不过不为公卿尔而公方违隂山之北复贬瘴海之南是公之不幸视子卿为甚而偃月之罪又浮于愽陆也呜唿思陵云汉之章忠宣霜日之节将与万古相为亡穷而权臣气𦦨氷觧烬㓕久矣考论人物者其愿为公乎抑愿为桧乎有志者必知所择䟦孝宗皇帝䘏刑御笔案王制大司冦以狱之成告于王王命三公参聴之三公以狱之成告于王王三又然后制刑然则聴狱议刑者真宰相事也古之论刑者曰惟克天徳自作元命配享在下君相之所以祈天永命正在于此宜孝宗皇帝以属之二府大与洪文惠公时以宰相承诏命当是时龎恩厚泽渗漉海㝢和气融液如岁方春此孝宗之徳而公与其僚奉行之功也呜唿盛㢤䟦彭忠肃文集汉西都文章最盛至有唐为尤盛然其发挥理义有𥙷世教者董仲舒氏韩愈氏而止尔国朝文治猬兴欧王曽苏以大手笔追还古作髙处不减二子至濂洛诸先生出虽非有意为文而片言只辞贯综至理若太极西铭等作直与六经相出入又非董韩之可匹矣然则文章在汉唐未足言盛至我朝乃为盛尔忠肃彭公以濂洛为师者也故见诸着𫐠大抵鸣道之文而非复文人之文公之子横浦史君铉以镂本寄余敬题其末䟦孔从龙洙泗言学昔南轩先生尝辑洙泗言仁一篇发挥其义使学者知所以为仁今衢梁孔君又辑其言学者四十余章章为之释使学者知所以学君以先圣之裔而研精先圣之书其所发明有补学者虽然鲁论二十篇言仁与学盖亡几玩而绎之实无一语之非仁亦无一语之非学也姑以首篇言之时习而说朋来而乐固学矣孝弟以立本巧令之鲜仁非学乎学在是仁亦在是知乎此而后为善读论语䟦刘静春与南轩帖此静春刘先生与张宣公帖也是岁淳熈戊戍眉山参政李公年甫冠其季今制阃侍郎十有八耳静春皆以蜀中师表许之二公果䏻以文章徳业自着不负所期然静春不惟知之又属宣公成就之盖人材世道之所頼故其惓惓如此知人之智爱人之仁于是乎兼之前脩用心眞可敬仰䟦陈复斋诗卷某巳丑春尝爲自箴曰学未若临卭之邃量未若南海之寛制行劣于莆田之懿居贫愧扵义乌之安莆田者指予师复而言也某与复斋平生故人而毎叹其不可及后其亡三年乃见所与友人刘君诗卷盖于坚卧不出浮言易汹之际而自处㤗然佳时良夜邀朋命侣极登覧赋咏之娯回眡某昔负辠时掩关惫卧惴惴焉不敢少自放者相去逺矣扵是益叹其不可及而痛其不可复见也刘君扵复斋为徳友故其㳺从宻赓倡数云䟦刘弥邵读书小记莆阳刘隐君以读书小记示予予读之叹曰懿㢤刘君可谓知学问之本矣孔门独一颜子为好学颜子所问前曰为仁后曰为邦舎是亡他学也盖为仁者成巳之极而为邦者成物之极体用本末究乎此矣颜子所以亚扵圣人而孟子期之以禹稷之事业岂非内圣外王之学巳备故邪汉以后学者始多端记问综古今文章妙机轴号为儒者极挚然以成巳则不足以成物则甚难其亦何贵扵学予屏居八年呻呤蠹简未有云获独尝窃谓士之扵学穷理致用而巳理必逹扵用用必原于理又非二事也朝思夜索惟此是求间以语诸人鲜不怃然者盖后世之学言理戓遗用其病为空虚言用或遗理其弊为粗浅不知理即用用即理非混融贯通不足以语学之成今观刘君之书内不遗理外不遗物乃深有契扵予心虽然道无穷学无止以刘君之静且笃懋懋而弗舍庸知不诣其极乎故识于末编以待䟦张平仲注三畧三畧先秦书虽非鹰扬翁自作要必其遗法予尝深味之其言治国养民法度与儒者指意不誖而歛藏退守不为物先之意则黄老遗言也子房号称善用然最所得者不过与物推移変动无常因敌转化动而輙随数语尔以此推之则今传于世者正子房所受书也旴江张平仲少嗜此书为之传义简而能尽深而不凿所贵乎儒者正以其靡一物之不知况兵重事而可以不知平仲扵是乎有志矣陵祕阁太史范公集诸葛武侯文采不艳然其出师二表与开府作牧教至今为学者脍炙有志之士撃节读之有至吁歔流涕者六朝隋唐文人动百数十篇秾华巧极其琱餙或卒无一语可传然则文之为文岂必多且丽乎㢤柲阁太史范公之学得于其舅氏胡文定公立朝行巳大畧相似其见于议论必尊春秋古经必排王氏别说必明夷夏大分必关和议必诋权臣今其集中斑斑可睹而上思陵諌屈巳封事责秦桧忘讐辱国书尤所谓光明絶特者也使公平生亡他文独此二篇亦足以贯虹霓而摩星斗矣呜唿伟㢤某年某月日夜读公文不胜叹仰书于集之后以归其孙某䟦天台刘深父杯水编开禧丑寅间天台刘君深父为候官尹余时在连帅幕府间相过讲论文字君毎举史传輙娓娓数百千言汉许后上孝成帝书扵班史为隐僻处学者多不道君一日对客诵柰何妾薄命端遇竟宁前及设为屏风张某所等语余细聴不一字差至今犹想其风度也后三十年其子睎过余出所谓杯水编者阅之尽卷其为行军作者多开禧用兵时事予亲见君所赋者呜唿以君之文学标致去候官几时不复起而余阘茸无比阅一世后乃更来思旧游如夣中事死生穷逹不足道独于君风流意度有不能忘云跋陈北山序黄春伯本末清逸黄君少为神仙之学且有志当世之事为故北山先生陈公所知公之子今寳章阁待制子华为福建招捕使君以賔客从有功白于朝得武爵清逸弗愿也顾弗忍坠先世遗绪以州文学齿吏部铨枢宻府闻其才召使禀议此功名鼎至之秋也昔李长源尝学神仙矣旣而为唐家三帝岀建大勲业人谓长源以将相易神仙失计吁使长源眞能骖鸾跨鹤飡沆瀣饵朝霞不过自私其身尔况大忠太孝不俟脩鍊而得神仙此眞诰中语也予尝谓天上果有仙人必忠臣孝子为之清逸勉乎㢤杼赤诚以报国其斯谓忠扬令名以显亲其斯谓孝勋业就矣浩然来归吾巳结庐梅山之阳振𬒮武夷之顶子能从吾㳺吾将分半席以待䟦永嘉刘君志铭刘君躬行于家而人化于里无利之诱而为善者劝无罚之驱而为不善者耻非有过人之徳不能以儒者而知兵以匹士单人而能扞一方之患难非有过人之才不䏻然卒以布衣死穷巷者世无周賔兴唐辟举士不能牵合组织为文章者往往坐穷以死独刘君乎然君之为此亦以尽吾天分尔孔子曰下学而上逹知我者其天乎天于夫子穷之终身宜若不我知者然下学而上逹天之知我不旣厚乎学者深味斯言然后识先圣不怨不尤之指端平𥘉元夏至前二日建安眞某书以还君之孙晋明䟦黄容安僻地集黄君避地闽山又徒建溪﨑岖艰阨可谓甚矣而示儿之作乃以义命自安非尝讲学知道者不能及此可但以诗人视之㢤绍定五年六月二十日题西山先生眞文忠公文集卷第三十六西山先生眞文忠公文集西山先生眞文忠公文集卷第三十七西山先生真文忠公文集卷第三十七书上皇子书八月吉日持服真谨斋沐裁书再拜献于皇子国公窃㐲田里恭暏六月丙寅诏书茂建亲贤爲国上嗣盖自少阳虚位以来天下喁喁之望在于国公有日矣圣上深惟至计大臣翼而成之于是其议遂决自畿甸之近以至于海隅荒陬之逺自羣工庶列以至于屯营百万之衆自戴白之叟以至于髫齓童孺之无知莫不欢欣鼓舞幸平治之有期或至于感且泣也窃尝思之皇子国公英明聦叡之贤恭敬温文之徳得之于天而成之以学者固不可及然而足迹弗离于宫庭交游不过于僚寀精神心术之运言动操修之实两宫知之可也外廷士大夫何自知之士大夫知之可也儿童走卒何自知之都城知之可也四方万里何自知之吁此正中庸所谓微之显诚之不可揜者固如此也方国公自修于深宫之时亦岂蕲乎人之知㢤及储位一虚大计未定皇枝帝胃集于阙下者无虑以十数而朝廷之士议于朝曰无如国公也学校之士议于学曰无如国公也其它私议窃语亦莫不然彼其平时与国公声迹不相闻利害不相及非蒙私惠觊后福者而其情乃尔旣而恩命之钖果不庸释焉以此见人心至公之理虽天亦不能违之也然而两宫之所以卑付国公与夫天下军民之所期于国公者盖甚重而弗轻矣而今而后学问必益进于前徳业必益充于前然后足以餍天人之心塞中外之望国公其不可不深勉乎此也然则其道将安出㢤蔽之以一言曰诚而巳矣夫诚之爲道可以参天地赞化育其功用大矣然求其用力之地不过曰无妄也不欺也悠乆不息也尽此三者而诚之体具矣何谓无妄纯乎眞实而不杂以虚伪是也何谓不欺戒谨其所不睹恐惧其所不闻是也何谓不息终始帷一时乃日新是也此三者有一之未至焉则去诚逺矣姑举其槪言之如实奢而文之以俭实暴而揜之以仁所乐者䛕侫而外爲纳谏之名所爱者姦邪而缪爲敬贤之貌此妄也非诚也修敕于大廷广衆之中而放肆于深居燕间之地矫揉于亲近君子之际而发露于昵比小人之时此欺也非诚也敬畏未㡬而慢忽继之俭约未㡬而奢泰随之勤怠之靡常暴寒之不一凡此者皆非诚也易曰鸣鹤在隂其子和之言其应之速也诗曰鼓钟于宫声闻于外言其实之易彰也意念少差则观感立异岂不甚可畏㢤伏惟国公旣以是得之于先某愿复以是持之于后其孝也必诚于孝其忠也必诚于忠亲贤以诚而喜佞之私不参其间好学以诚而燕游之乐不干其虑进侍两宫其诚固如此退处私室其诚亦如此出对宾僚其诚固如此入亲近习其诚亦如此不惟勉强于一时抑且安行于悠乆不惟克谨于其始抑且弗渝于夫如是则学问日以光明徳业日以充大循是而徃虽优入圣域可也天人之心愈孚中外之望弥惬而圣上之所以爲天下得人者亦有光于尭舜矣国公其可不深勉乎此㢤又尝考之先圣赞易于干曰君子以自强不息谓其体天之刚健也于坤曰君子以厚徳载物谓其法地之博厚也不体乎干无以宰万物不法乎坤无以容万物汎观古昔凡过于刚者爲亢爲暴爲强明自任偏于柔者爲闇爲懦爲优游不断虽其失不同而其害治一也廼者窃闻开府之初明敏如神事至立断威令振举羣下肃然此诚刚徳之着见者而之愚则愿于厚徳载物之义复详玩而深体焉盖刚之与柔贵于迭用而不贵于偏胜故也圣上温恭慈仁若纯任柔道者至于正权臣之诛絶仇虏之聘英威赫然上嫓孝宗今兹国本之建独岀神断其视仁祖复同一辙然则圣上之徳可谓适刚柔之中矣惟国公味先圣賛易之㣲言法圣上执中之全徳以刚明果断爲本以含洪寛大爲用浑浑乎如元气而舒惨之运弗偏温温乎如良玉而廉刿之形弗露此尤羣情之所瞩望者也抑某复有献焉传曰天职生䨱地职形载谓其各有所职也夫天地之大而犹以职言它可知矣故总揽权纲者人君之职也进贤退不肖者宰相之职也国公任兼臣子所职果何事㢤尽视膳问安之敬以承两宫温清之欢尽修身进徳之诚以副两宫眷倚之重此国公之职也至于政事之弛张人材之用舍此大臣之职而非国公之事也国公研精问学其于前代政洽之得失用人之是非不可不深求不可不熟讲若夫见诸行事则有位焉有时焉不得而越也易之道处之不当其位行之不适其时则虽正而有悔干之爲卦初则曰勿用二则曰在田三则曰夕惕四则曰自试此以位与时言之也如使处三而自试则躁矣处二而勿用则乖矣以国公所处之位而揆诸干之六爻正干干夕惕之日也干干者何兢业之谓也夕惕者何戒惧之谓也若昔圣人虽履至尊成至治犹必以兢惕自处而不敢一日安况于国公居九三之位而当九三之时则其寅恭祇畏宜若何而可也伏惟深穷大易之㫖而审于自处焉岂惟一身之福实宗社元元之福也昔范文正公仲淹居其亲之忧上书政府凡数千言识者以爲平生所藴尽在乎此某之不材何敢妄希前哲故自衘恤以来屏居山林时事一不桂口独念昔者数府僚㝡辱恩遇懐不能巳輙以平生所闻于师女者效其千虑之一而不自知其僣焉于渎崇严下情无任恐惧之至不上皇子书谨斋沭裁书百拜献于皇子少保国公阁下尝闻非所当言而言谓之出位所当言而不言谓之尸位出位不可也尸位其可乎奋自诸生本无他枝公朝过听躐置清华粤自朱邸肇𨳩肆求讲席岂无鸿儒足副隆委顾浅陋乃在选中蚤夜以思常有望轻责重之惧皇子英姿玉𥙿从善如流凡所䦕陈了无难色自是而尊所闻行所知岂直可限量计乌得不以逢荣自喜然黾勉效职有日于兹而末能仰裨于进修随事纳忠寸心诚切而常若莫施其爱助于是又有隐忧焉某之忧非过计也千金之家有子必敎苟受其托犹思无负况帝子乎宗社之所闗系君相之所倚望中外之所倾属此岂细事其事鉅故其责重其责重故其忧深职思其忧者也宁过愚衷以干冐犯之诛不忍循黙以诒旷瘝之咎盖尝熟思以为切于皇子之躬行者有三一曰尽孝敬二曰勤学问三曰辨淑慝敢条陈之何谓尽孝敬昔文王爲世子也朝于王季日三鸡初鸣至寝门外问内侍之御者曰今日安否何如内侍曰安世子乃喜日中又至亦如之及暮又至亦如之夫其心乎爱亲无斯湏敢离是不当以礼文观也是当于礼文之外思其所谓翼翼小心不敢怠皇者则得之矣愚不知皇子所以躬行乎此者能如世子之翼翼否乎朔望常仪尚多阙踈晨昏至情未必孚洽一月之内侍君亲者凢㡬一歳之内侍君亲者凢㡬若此者皇子兢兢自省之日也子曰爲人子者止于孝又曰所求于子以事父末能也道本非难行反而求之是诚在我惟皇子玩诚身恱亲之㫖谨先意承志之思念兹在兹无有间㫁则庻㡬可以言孝敬矣何谓勤学问古者世子之学也春诵夏弦秋学礼冬读书而又学干戈学羽籥无非修内治外之事夫其心乎务学殆无暇时是不当以诵说观也是当于诵说之外求其所谓礼乐交修养成徳性则得之矣愚不知皇子所以躬行乎此者如世子之养徳否乎劝讲有时㡬如礼假故无节邻于养安骛外之事此观书孰多奉道之念此崇儒孰重若此者恐未得爲皇子进修之益也子曰学如不及犹恐失之又曰徳之不修学之不讲闻义不能徙见不善不能改是吾忧也学无止法虽天縦生知犹且汲汲惟皇子探大易问辨之义味大学正心之说是讲是䆒无有作辍则庶㡬可以言学问矣何谓辨淑慝古者世子之生也师传明孝仁礼义以道习之逐去邪人不使见恶行盖欲其见正事闻正言行正道也愚不知朝夕趋走于皇子之后先果皆正人与俱乎书曰任贤勿贰去邪勿疑何者爲贤何者爲邪则贤否所冝辨贤当亲邪当斥则去取所冝决夫然后谓之明执狐疑之心来䜛贼之口持不㫁之意开群枉之门明者顾如是乎且外邸之设正在得人卫翼之严非以处邪慝之流也惟忠孝可以禔身惟恭俭可以长世惟制节谨度可以保社稷是必贤有识者䏻知之嘉祐中神宗以皇子伴读王陶入侍陶因读舜本纪言舜孝友事上大爱慕之则帝之孝敬本岀于所徃始听讲读寻绎指义至日昃内侍言恐饥当食神宗曰听读方乐岂觉饥耶则帝之学问又根于所好然司马光于时上䟽犹谓皇子虽姿性聪明端悫难移然左右前后侍御仆从或有邪佞杂处其间诱之以非礼导之以非义纳之以謟谀济之以诈伪则虽有硕儒爲之师传终无益也乞专委伴读官紏举邪佞即时斥逐不令在侧盖尝取其䟽而读之殆与三王教世子相表里眞万世之龟鑑今皇子天姿素髙自䏻洞照邪正绎一齐衆楚之言鉴一暴十寒之失祛羽冠侧媚之惑息仙书茺忽之蔽毋牵私好毋徇物情毋以何意而亲毋以逆耳而踈公是公非毋疑毋贰持此定力养此圣功是亦古世子而巳矣某前三者之说实躬行之大端若此其未节细故不暇枚举皇子而能行此三者则心虚而善易入诚存而乐自充必容纳谠论必祗畏清议喜怒必中节而不失于躁言语必中度而不流于诞眞积力乆从容中道圣贤事业夫岂其难颜渊曰舜何人也予何人也有爲者亦若是孟子曰孶孳爲善者舜之徒也孳孳爲利者跖之徒也欲知舜与跖之兮利与善之间也间者谓相去特毫釐耳然则一念其可不重于用欤用于尽孝敬则孝敬形于事君亲矣用于勤学问则学问博而智识明矣用于亲君子逺小人则君子道长而小人道消矣先儒以三年天道爲小成朱邸肇开亦旣三年此徳业将成之候当思今日之徳业视徃日进否爲何如今年之徳业视往年进否爲何若退自观省熟自检饬则学非徒学矣区区朴忠非曰规皇子也爱皇子之深而望皇子之切也皇子矝其朴忠寘诸坐侧徳日以进业日以修可以幸宗社可以答君相可以惬中外而庻㡬乎迯尸位之责一或以朴爲迂以忠爲讦藐藐其听又从而尤之则可以纳印绶而去矣夫子曰知我罪我其惟春秋惟皇子所采不上皇子书昨者熏沐裁书躬趋屛下尘献以冩区区朴忠爱助之情私谓皇子明善诚身之余必能洞照愚忠屈意垂聴今旣三宿乃知前书所谓羽冠侧媚之惑昔之巳斥者今复言归矣职在劝诵恐负君相隆委爲之阳然跼蹐无指切谓贵爲元子与凢人殊其趋向知识自应卓然特异上焉者性资天成无瑕可指如水未氷如空未云如玉未琢如鑑未尘充而大之优入圣域可也次焉者一念虑之或未纯一言动之或有差闻过若日月之更迁善如江河之决持是心而徃殆庶㡬乎乃若公是公非规拂之巳闻明知明蹈省悟之不及又从而爲之辞曰非子之心也是虽凡人犹所不爲而谓趋向知识之特异者爲之乎且所谓羽冠侧媚者本不知其何如人然自肇建朱邸外议籍籍所以汨吾清明驳吾真粹者亦不少矣使前日之去是则今日之取非使前日畏清议而屏邪慝爲出于定见则今日犯清议而纳邪慝爲无定力人常患于过事之不知皇子则尝爲疑似之问质之讲官矣人尝患于忠规之不闻则力以公是非之言启皇子之听矣貌从而心违阳可而隂否妄意皇子决不爲是也今车舆倐至旁观侧目羙玉成瑕有识短气堂堂朱邸纳兹左道异端之流果何爲者耶书曰不矝细行终累大徳自兹恐诞谩之说日闻孝仁礼义之敎日晦不但扵不矜细行而巳使其可以率意爲之则清议不足畏讲官不必设縦肆日熟平旦真粹清明之气驷奔电游而不可收君相谓何宗社谓何天下谓何皇子而闻斯言及今改辙不俟终日犹之可也若曰一月之留未害自今有亏令闻噬脐何益此某所以不避䙝渎之诛再伸一喙冀皇子庻㡬改之于万一也不然去就之机决矣伏楮不胜惓惓西山先生眞文忠公文集卷第三十七西山先生眞文忠公文集西山先生眞文忠公文集卷第三十八西山先生眞文忠公文集卷第三十八书上相府书窃惟海内不幸先皇帝奄弃群臣皇太后以天下之母图囬于内大丞相以社稷之臣计虑于外援立圣明登践宸极方其始也四方万里骤奉遗诏罔知厥由惊忧疑惑徃徃而有未㡬圣徳日新令闻昭着于是荐绅士夫内外军民之情尊戴惟一以爲吾君之贤眞足以负荷鸿业而先皇帝在天之灵亦庻乎其慰恱矣然而治乱安危之机犹有伏而未发者敢不爲大丞相陈之盖舍兄立弟在有周汉唐之盛与秦隋之乱皆尝有之而安危存亡判然以异者不可不思其故也太王尝舍泰伯而立王季矣光武尝舎东海王彊而立显宗矣宗尝舍宋王成器而立明皇矣长少之伦疑若有所未顺而天下后世乃莫或非之者以王季之于泰伯䏻推因心之爱而极其友悌也显宗之于东海王彊恩遇之隆事事殊异始终亡间也明皇之于宋王成器饮食起居相与同之䜛间无自而入也故诗人之羙王季有曰则友其兄则笃其庆盖言如是所以厚周家之福庆而永平䦕元之治辉映青史后世亦鲜及焉至若秦隋之暴其于嫡嗣也废之旣不以其辠遇之又不以其恩轻信䜛邪卒挤之死是以天下之心莫不愤惋乱亡之患亦自是而基之然后知诗人之言信不诬也今圣上之立与王季显宗明皇之立其事虽若不同然天位之得本于无心揖逊数四勉焉而就南面此天人之所共知而不可揜也践祚之后战栗兢兢未尝以位爲乐此亦天人之所共知而不可揜也今将上承天意下结人心以爲治安长乆之计其道非它亦惟于友爱天伦加之意而巳乃者眞王之封外第之钖宠数便蕃亦旣至而辞谢之日不许一望天颜而去窃度亲王之心必有所未安也近者闻诸道路狂悖之徒敢爲妄举一时事变出于仓猝至自投于水以避之危迫之情可谓甚矣仰頼宗社之灵旋踵厎定中外帖然亲王亦幸以自免之区区以谓此正䜛间易入之时而亲王危惧不自保之日也圣上崇笃友爱朝廷顾惜事体必自有以处之所虑寡闻浅见之人有託纳忠除患之说以进者此在吾君吾相不可不致察也彼秦隋之君虽甚无道亦岂乐于戕贼骨肉者㢤惟猜防之虑一入其心卒至于以亲戚爲㓂雠不殄絶之不巳也呜唿天伦之爱自相夷㓕是自絶于人道也夫旣自絶于人道矣而欲天心不震怒于上人心不㰎离于下其可得乎是以秦隋之祸最为酷烈飨国未㡬宗庙为墟其视有周汉唐之隆慈顺辑睦薫为嘉祥上下相安福祚绵永其孰爲得失㢤自汉文帝时淮南王迁蜀袁盎进諌以为有如不幸遇雾露死是陛下以天下大弗䏻容有杀弟名柰何夫淮南王者弟也又以罪迁而盎犹力争如此况今之亲王于属则兄而非有淮南之辠其可不思所以全之者也夫当其危惧不自保之时非大有以抚存之则观听之下窥伺易萌左右使令解体必甚以危惧不自保之心重之以憷迫亡聊之态万一雾露之感有如盎所虑者朝廷将何以自白于天下吾君将何以胜此名于万世乎伏惟大丞相燕居而深念之又与忠厚老成之士谋之进对之间从容建白必使吾君友悌之徳上懠王季而下轶汉唐凡所以待遇抚存之者务极其至使之富贵娯乐而无不足之心又爲选通经术知国体者一二人从容调娯日与游处迪之以诗书义理之言使欣然有以自得晓之以君相矜怜之意使释然而亡所忧如此则亲王安亲王安则天人之心亦安而上下亦莫不安者矣某以一介迂踈蒙恩收召入从列日夜惟思所以尊朝廷而弭祸乱者莫切于此方竢入见而首陈之属聆霅川之变窹寐不遑敢以一得之愚亟布之执事者丹衷皦然可贯天日惟钧慈其垂察焉不胜天下之幸上丞相书正月吉日具位眞再拜上书丞相国公窃闻之礼有出于前代之所无而后世以侈心爲之者生日是也考其源流盖昉于有唐开元之际方是时宇内乂安民物蕃阜天子方崇燕嬉侈玩好以夸示得意于是千秋之节兴而导䛕之臣相与从臾以求媚恱先正太史范公固尝讥其非礼矣然而㳂循至今殆数百祀其为说则曰臣子所以尊君父也是固有不得而废者若夫王公大人之生日门下之士则争为赋颂以赞咏功徳四方牧守则竞为瑰竒靡丽之献以希容恱而取宠荣是果何义㢤而近世以来转相侈大莫有悟其非者此之所以喟然叹息也今者丞相国公𥘉度之临窃伏惟念登门墻辱顾遇不为不乆而踌躇四顾亡一足献者盖道古今而誉盛徳旣非固陋之所能为而饰仪物驰苞苴又非事大贤君子之道用是迟囬旬月以迄于今未䏻以自决也曾子曰君子之爱人以徳细人之爱人以姑息昔者开元之际其事侈矣曲江张公不以贵臣近戚之所献者献其君而以治乱存亡之鑑献其君疑若违衆自异者由今观之彼贵臣近戚之爱其君与公之爱其君果孰为至耶某尝窃谓不独人臣之爱君其道当然凡士之愿忠于知巳者亦莫不然虽无似然受丞相之知甚深而思所以报丞相者甚至故今也不敢以世人之事知巳者事丞相而愿以昔人之报知巳者报丞相庶㡬自附于君子之义而免蹈细人之讥惟髙明垂聴今天下之事衆矣皆有所未暇及者独以为丞相膺非常之知居甚重之寄当以古人之相业自勉而不当以近世之相业自安古人之相业未易以遽数也顾尝反复诸葛武侯行事而得其用心窃谓秦汉而下一人而巳故愿为丞相诵之盖自昔人臣居重位秉大权者虽或遇知于明君未必不致疑于庸主虽取信于君子或不䏻不见忌于小人同类懐其恩未必无以召异巳者之怨国人钦其行未必有以服夷狄之情一时赖其功或见绌于后世之公议而侯也不惟先主託以孤㓜而弗疑虽刘禅之庸亦举国听之而弗忌不惟公琰文伟诸贤尽心而爲之用虽杨仪魏延之悍戾亦皆捐躯効命而弗辞不惟噐䏻受任者竞劝以答其知虽流徙废放之徒亦没身懐思而弗怨不惟举国信之当时尊之而泸夷之约东沔阳之庙犯至于今不废侯何以得此㢤曰开诚心布公道而巳诚之与公天地鬼神有不䏻违者而况于人乎今读侯之传而想其为人其事君如亲待诸贤如朋友抚羣下如子弟襟懐洞然与物无间形之表奏则忠恳足以悟上发之敎令则感激足以动人其所存无一而非诚也至于生杀廃置虽出其手然而爵不滥于罔功刑不挠于贵势尽忠益时者虽雠必赏犯法怠慢者虽亲必惩何祗小吏也其材可録则越次而陞之马谡上宾也其当诛则流涕而戮之持心之平无异衡石用法之信可质神明其所为无一而非公也惟诚惟公终始一致故上不求于君而君信之下不蕲于人而人服之谚曰桃李不言下自成蹊斯言虽小可以喻大讵不信㢤侯之开府也发敎羣下貇貇焉以集衆思广忠盗为心而自谓闻得失于州平见启诲于元直受尽言于㓜宰赖諌止于伟度退然自托于不䏻之地若无一事之不资诸人者盖智虑之所及者易穷而是非利害之错出者难见吾惟集衆人之智以为智合衆人之虑以为虑则天下之善无不在我矣何必扬眉瞬目矜自我出㢤自昔秉权用事者鲜不恱人之讃巳而恶人之议巳夫以讃巳者为忠则忠言不得进矣以议巳者为罪则巳过不得闻矣而侯独不然观其谆谕告戒一则曰有忠于国则亮可以少过矣二则曰诸有忠虑于国者但勤攻吾之阙则事可定贼可死功可硚足而待矣盖侯之用心主于为国而不为巳私求于济事而不求巳胜然国旣安则巳未有不豫其利者彼怙权讳过之人恶人之议巳而不知其爱巳也恱人之讃巳而不知其误巳也以阿意为忠而不知其大不忠也以不闻过为幸而不知其大不幸也吁此侯之所以为不可及欤共惟丞相国公本以安宗庙定社稷之功结知圣明进位鼎铉迨今十有一年鱼水之逢欢然无间有非武侯所敢望者然勤身以辅政内外之心犹戓未尽孚屈巳以受言而士大夫之情犹或不得以自竭意者至诚尽公兼听忘我如侯之所爲尚有当勉者乎某之不材视曲江公无䏻爲役然自少小即慕其爲人歳在作噩数右螭属圣上诞弥之月窃㐲自念诵天保归羙之诗不若陈敬之畏天之戒故先奉觞之数日昧冐直前以祈天永命之书进彻宸扆圣上亮其忠不以爲至闻力行好事之语则首肯再三之迂愚丞相察之素矣故于维岳降神之日不复以䛕辞溷聴览而独诵其所闻如此盖今区区効忠丞相之心即昔者效忠主上之心也丞相诚能因某之言考侯之行事而勉其所未至者则将天心格于上人心说于下功业日盛而福禄日隆然后知之规乃所以爲颂而爱人以徳非姑息者所可同日语矣近尝以武侯之十二字锓木于州治之思贤堂且推本侯平生功业之所自出者为之跋谨摹本以献于执事如赐览观亦足以知其志之所存干渎严尊无任震惧之至上丞相书昨者蒙恩牵钗旣而控免弗俞伹尝奏记以谢比者祇拜告命谨复缀缉骈俪少见万分区区复有未尽之悃窃惟大丞相国公先生家传相业世济厥羙未易以一善名而其间有最不可及者容人之度是也考之前史若唐李吉甫父子相宪武二君削平诸镇中兴王室功业甚伟然不得与房社姚宋并称者以容人之度未足故耳自元和𥘉牛僧孺等以贤良对筞指陈时病颇爲剀切此盖制科之常而吉甫以其议巳泣愬于上旣尽逐考官僧孺诸人亦皆不见録朋党之祸实基于此其后徳𥙿继相猜嫌愈甚一时人材互分彼此而朋党之祸遂成更相倾轧四十余年唐室遂以不振吉甫父子实爲之也若先太师忠定越王与大丞相则不然方忠定之𥘉相也当时士大夫议论所主亦有不同者矣而盛徳雅度包涵茹纳未尝与之较短长争胜负用舍之间一惟公论是主及再登揆席凡所荐扬抜擢莫非天下选而昔之议论不同者亦班班焉与于其间此所以屹然爲四朝元老以功名始终铭勲太常侑食清庙杨休无穷也大丞相自𥘉执政以至当国上而同列下而廷绅议论同异者亦或有之然未尝以私意喜怒深嫉而力排之间有因事绌罢者后多抆拭收用至有身没而复録其子者容人之度岂不伟㢤寳庆以来朝着之士论事失当莫若与魏工侍二人魏之贬也大丞相谕临安尹使赆其行于赫然震怒之中未尝忘矜怜悯䘏之意而某之迂愚自速谴咎言者请加窜謪迄不之许迨兹庆霈之行之与魏首蒙湔涤自昔𧺫废之恩必以其渐未闻一朝出命悉还故物若是其特达者也然则等之或绌或贬岂钧造本心㢤躬𬒳苞涵茹纳之施虽巳启谢骈俪攸拘不能敷畅輙复布之毫楮又尝忆曩歳侍坐时尝辱赐敎以爲先太师有言必能受人詈者然后可作宰相至㢤言乎此一门相业世济厥羙所以爲不可及也伏惟大丞相坚忍持守益加于初使天下之士无一不𬒳容覆者则盛徳宏度超越古今与忠定王无间矣僣帅陈愚罪当万坐仰丐钧察上丞相书至愚极陋无所取材比蒙除书擢在常伯之列退揆驽劣非所敢当然区区不竢驾之心则巳飞驰于阙下𥘉元之召坚辞五六不获巳而后行今顾欲亟前如此诚以大丞相谦虚无我而求士自助出于眞情故乐效㳙尘之益尔今旣未获遽前而间尝思念当今之故窃有一二愚管不敢不爲大丞相陈之盖自故相颛柄以来天下大势日益岌岌常恐一旦有溃败不可支者仰赖天地宗庙之灵大丞相爲时而出平居蓄徳深厚故相安之不疑及圣上奋发干刚首付魁柄凢百施爲皆天下所愿欲而弗获者薄海内外旷然易视仰望风采若神人然尝窃谓大丞相于此实有囬干坤洗日月之功要其大者不过曰用正人开言路而巳故相之所以失大丞相之所以得其不在斯乎之愚以爲诚率是道而不变则元祐司马公之相业可以无媿而嘉祐韩忠献之相业亦将驯致焉昨尝奏记欲大丞相坚守𥘉意之善期以十年坐收太平之效钧函下逮不以爲谬矣夫以大丞相之纯诚不二澹泊寡欲始初所行皆出实意非縁饰以苟恱一时之观听者其于二者必能恪守初志独恐所用者正人则憸邪将有所不便而言路四辟䜛謟不得以蔽欺激作之言有时而进使吾之志虑侵㝷改易而不自知此则所当豫察尔大丞相爰立之明日召三贤于逺外公论莫不谓冝而一二言事官之除识者以爲四十年来所未有向之龃龉权门者相继收召可谓盛矣然正直之士忧深虑逺其间知大体者固能徐爲开导而疆直自许者亦或不无矫拂太甚人情将有所不堪乗不堪之情以激其不平之忿则刚劲不如软熟违忤不若承顺其意将有时而移矣况辩论似争争则有不靖之形和同似党党则有分朋之迹昔者谗害忠良徃往𬒳以此名羣驱辈逐大抵由是夫争有是非正人之争以爲国也邪人之争以爲巳也是非不辩而两绌之可乎朋有真伪正人之朋以同徳也邪人之朋以同恶也真伪不分而槩疾之可乎今虽未有此事亦愿大丞相谨之而巳不然则激作之言入而疑惮之心生君子小人之消长于是焉分此之所甚畏也庙堂之论不参之羣下爲日乆矣大丞相博尽衆谋弗任私智事之有关国体者必议而后行衆言杂进岂皆当理议论不一尤难适从迀者不切事情狂者不识忌讳然异同不一之中乃至当之论所从出正如玉隐扵石金混扵沙琢之淘之至寳乃见其可以沙石之杂而委金玉之珍乎自昔鲠切敢言者常病扵过故赵中令有颛权之毁韩忠献有䟦扈之劾文潞公有交结之谤三相勲徳巍然曾不以是而少损当时亦未闻深咎言者以其职在论事不嫌过直故也若蔡若秦怲国之时则无此矣故雷徳诸人之过直乃所以彰三相之能贤而蔡秦之世有歌颂而亡箴规不问可知其爲权臣矣今士无愚智孰不知火丞相之用心其何訾议之有万一草茅山野语言之发或失拣择适所以增光徳羙陆宣公有谓谏者之狂诬明我之能恕谏者之漏泄示我之能从者不惟人君当知之大臣亦不可以不知也不然激作之言入而忿嫉之意生羣下相率以苟容甚非朝廷之福此又之所甚畏也惟大丞相坚守𥘉意之善勿为邪说所移使正人常聚本朝而言路常通无壅则内而疆固本根外而震憺威灵必有爲大丞相忠谋者姑以近事明之方八陵之图来上固尝欲修朝谒之礼举恢复之师而集议之㫖一颁从臣台谏以及馆学交论其未可君相亦幡然从之赖以少寛目前之忧岂非朝列有人忠言获伸之效邪况事变之兴未有终极正君相汲汲经营之时正人多则腹心有所託不然是自毁其腹心也言路开则耳目无所蔽不然是自涂其目耳也小人寡识所以激作破坏者图自利尔岂爲国家计爲大丞相计㢤身在闽陬去阙庭二千里事之有无所未能知冒昧一言盖欲大丞相之功业不在韩忠献司马公之下而巳拳拳之懐仰祈矜察上曾宣抚书恭覩邸报明天子以边隅俶扰畴咨魁彦进长枢庭宣威江淮尽护诸将人心咸奋国势自张岂胜庆幸盖自逰䰟之虏奸盟犯顺而我军政少弛将庸卒惰溃散相望识者咸谓宜得庙堂大臣位望兼重者付以韩范之寄庻几精明有转弱爲强之势今明公遂斯任可谓得䖏置之冝恊中外之望矣而某区区则有爲明公过虑者大凢内外相应然后能有成功权不中御然后可制外变顷在两淮间见制垣帅阃毎有奏报动稽旬月从者才十三否者尝七八甚而偏州小邑径申朝省画㫖行下制司或不豫闻选辟僚属最爲重事要凃诸人主张荐送必如所欲而后巳情意不浃谁与恊谋至于区处事宜动从中覆利害之实庙堂未尝得知可否从违类取决于宰掾之口爱憎任意予夺乖宜有不可胜叹者今明公以大臣出使事体固甚不侔然文武之吉甫与孝友之张仲表里相湏不可一缺徃者范文正公宣抚陜西必吕申公忘仇恊济用能卒服夏羗张忠献以相印督帅亦必赵忠简居中相应遂成破敌之效今庙堂之上能以吕赵二公之心爲心明公庶乎克成厥志不然则内外相违动辄牵掣终无可爲之日矣又尝观近之处方面者未能忘情得丧之间有所建请必先伺朝廷之意向至于当然之利害必至之祸福人所共知者徃徃匿而不言或反私议切叹不敢尽言于朝或扣之曰此非庙堂之所乐闻也夫以顺为正者妾妇之道所居何官所任何事而可以妾妇自处乎愚谓明公此行实宗社安危之所系凢其当然之利害必至之祸福冝皆一一以闻言之未听则再三言之又不听则决去就以争之可也争之而听则明公得以展布四体爲国家生民之福若终不见听则卷懐而去之以道事君不可则止者大臣之正法也虽功业未即见于时而明公所以爲节义者未失也异时犹有望焉若姑循近世之辙容容唯唯听命于庙朝受制于宰椽有事不敢言言事不敢力万一至于失机而误事则天下之责将丛于公之一身虽百口无以自白矣抑又有所当言者古今事业未尝无所本诸葛武侯平生所立事业竒伟然求其所以则惟开诚心布公道集衆思广忠益盖此四者乃武侯事业之本而诚之与公又其本也今明公实居武侯之任而又适当可畏之时用将非人而士卒之心不服抚御失䇿而忠义之志未驯变故多煓天意难测于是时也傥非至公血诚质之天地而无疑则何以服未服者之心驯未驯者之志呜唿鹤鸣在隂其子和之鼓钟于宫声闻于外发之于心有秋毫之差物之应者有千里之缪明公其可不致意乎此至于黜臆见而取衆长亲正直而逺邪佞则又其所急者明公受任踰两旬矣而未闻辟士之报窃料明公必将遴选一世名流决不至如前之曲徇要涂之荐然于正邪贤佞之间则愿明公之深致其审也昔李忠定公出抚河东徒以幙中多士之故遂至将帅之情扞格不通迄不䏻有所济文士犹不可况庸常䛕佞之軰乎武侯行事散见扵史册曩嵗南轩张宣公尝辑之爲传郡斋适有板本敢以一帙十二字之刻併献左右愿明公特赐览焉则其爲功业之助将不少矣自得此说以来遇当世之膺受重任者则以告之盖忧时悯世之切见其任事则幸其有成故不暇择其人之可否而告之闻者徃徃笑其迂阔不切事情而某之自信则弗移也令又以告于明公意者其有合乎置司想在金陵张忠献公故椟犹存者幸取而观之亦足以攷其设施之本未又中兴诸将处置边事惟李忠定议论最爲的确且皆当今所可行某徃在朝行盖屡言之而不见省今以闽中所刋随此中献区区爱助之心可贯天日惟明公察之幸甚请郑林杨三士入尊行堂窃闻之师道立则善人多当庆历景祐间闽之文风盛矣而研精经术则未也时则端明蔡公爲守招延四先生者而启迪之于是深于经学者彬彬焉出诗书文物轶于中州岂非师道之立故邪今理义之学大明吾党之士皆知所用力非复昔年之比然致知力行二者并进自昔难之必得郷之耆艾学问践履素爲月评所推敬者爲之表倡庻㡬后生有所向慕而兴起焉采之佥言若云山郑先生梅坞林先生信斋杨先生其人也尊行有堂正所以爲招延耆徳之地而虚席巳乆非三君子孰宜居之用敢恪循衆论敬有请于执事者然年髙徳邵非以筋力爲礼之时自今以始毎月朔旦愿屈长者一临讲席发挥圣门太训俾学校之士皆得闻修身立巳之要相与勉励为善人之归亦将帅同僚以听焉或留止兼旬或少驻信宿一惟尊意所欲而不敢拘傥蒙听许非特学者之幸亦某之幸也西山先生眞文忠公文集卷弟三十八西山先生眞文忠公文集西山先生眞文忠公文集卷第三十九西山先生眞文忠公文集卷苐三十九启谢林侍郎荐举启伏以月评甚下媿南州名士之称露奏忽腾辱西清近臣之荐窃以大贤之题品亶为当世之观瞻凡其汲引人物之间要必深为风俗之虑吕正献则欧阳子首荐其贤范太史静退自将故司马公力扬其善于以抑嚣浮之习庶㡬得真实之材比年以来斯道交丧举孝㢘而夺贵戚之命嗴请谒之交驰见相君而扫舎人之门曾犇趋之莫耻其或稍严于出处退然不急于知闻非以踈狂傲世而招尤则以诡激近名而获訾人材圯陋士气摧頺伊欲挽回流弊之源莫若深奨㢘隅之操使之持身重于圭璧则其卫国隐若金汤谅非我公谁识此意伏念某自知甚审所挟大迂早歳科名似未忘于禄仕平生志愿端不在于䡖肥頋尝安穷逹之天其敢作清华之梦闭门读书史方加涵养之功仾颜奉君侯肯事嗫嚅之态纵举世不知而何损惟鉅贤见遇以爲荣猥霑一字之褒奚趐千金之重兹盖恭遇官孤忠自许直道不回栢台弹奏之公若判白黒荷橐论思之益如炳丹青属纡丈二组以为州适奉尺一书而荐士不縁造请首及覊单孔丞相恐人之知于今复见魏献子唯善所在頋我何堪某敢不敬佩殊知誓坚素尚虽举贤本于报国𥘉非种桃李之私然尽节所以酬恩尚益励松筠之操除国正谢丞相启伏以灯火十年未穷古学丝纶一札遽列儒官恩大人㣲秩清责重窃以胶庠之地风化所関艺祖肇基聿兴文治髙皇载造重焕旧规皆当干戈鞍马之余不废礼乐诗书之敎岂育材造士姑崇藩饰之空文盖扶世导民中有维持之深意是以百司错峙庻务坌兴独惟学校之官不青簿书之事讲磨道谊若亡歳月可见之功植立纲常寔爲风俗无穷之计故凡列属尤重抡材揆厥成规率柬缙绅之清望取其卓行问招巖穴之逸民茍非其人曷称兹选如某者自知甚审所挟太迂虽蚤从先生长者之游亦觕识徃行前言之略而检身律巳未䏻亡媿于官庭琢句雕章徒以自愁于肝肾所患脩名之不立初何荣望之敢萌矧方驰羽檄之书顾焉用毛锥之子但期退屏侣江海之鱼鰕敢意超升仪园林之鸿鹄忽拜西垣之诏俾横东序之经况夫官以正名职非他比岂第循故事预司翰墨之盟要日与诸生共由仁义之路俯惭不颕预恐难胜玆盖恭遇某官懋建逺图愽收羣筞谓学爼豆不学军旅虽平生无应务之才然用药石兼用膏粱盖治道有相资之具故于经武整戎之际不忘崇化厉贤之规肆及微踪亦尘清列敢不恪勤所职益励厥修敷古训于春诵夏弦之余愿殚朴学作人材于月书季攷之外冀答殊私毣毣自陈惓惓罔究除校书谢丞相启上翰林主人之对缪贡刍言陪瀛洲学士之班遽尘华选拜恩宠甚拊巳瞿然窃以圣朝重英俊之储册府萃图书之富匪独养其资望盖将充乃见闻使旁搜博览优游文史之清庻濳省嘿观磨礲器质之羙顾作人之有道殆与天而同功故沚莪旣盛于一时而丰芭尚遗于数世大者光明魁垒足以翼邦家小焉靖重端长可以善风俗深嗟流弊浸异前规育材之意眡以具文尤职其间指爲借迳至有身㞐儒馆心别骛于高华名在书林手弗亲于雠校鄙习相仍而弗悟清涂㳂是以反轻力囬此风政頼今日不有魁奇之彦孰堪采择之公如某者冥顽不灵孤苦自奋蚤服师资之训粗知问学之方连歳科名似未忘于进取平生志愿端不在于轻肥偶点班行坐靡廪稍瞽宗殷学亡补斯文博士秦官何禆末议虽本爲贫而漫仕未尝枉道以求伸胡然误恩陟定清贯念昔脱身于埸屋益思锐意于简编然家无邺侯挿架之藏徒日发董子下帷之愤今将徜徉东观凌历西崑阅河图寳训人间希有之珍窥金匮石室歴代不传之秘刋订譌谬咀含英华庻㡬因文字以观圣贤之用心夫岂假挮媒以爲富贵之张本昔杨雄之㞐天禄盖二三世而不徙官而韦述之在集贤亦四十年而后卒业故能发楎大典焜耀方来此前修之所巳行而小子之所愿学迄戌微志有頼洪私兹盖恭遇官直道不回孤忠自许觝排羣枉巳去虞朝之四凶汲引衆髦常思孟氏之三乐至如不佞亦在兼收且令身逺于嚻尘得以神交于篇牍期待过矣铭藏谓何某敢不淬磨新功寻绎旧业丹鈆事点勘可不殚是正之劳金石无缁磷尚克守𥘉终之莭过此以徃不知所云贺谏议启恭审帝眷上坡诏升左省侍讲华光殿禆圣学之缉熈拜䟽延英门罄忠规之剀切班聮益峻风采一新窃以国有直臣淮南之谋自寑朝无姦党河北之盗易平葢边虞虽警不足忧而骨鲠乏人爲可惧载仰仁皇之世方兴西夏之师谋议前陈孰匪急御戎之务聦明逺览独首增论事之官由其纪纲立而百度修所以根本疆而四夷服维今盛举与昔匹休恭惟某官道出羲皇学根洙泗笔补造化岂东京才子之可伦䇿陈天人爲西都大廷之首冠朱絃比直玉鑑侔清册府絫年不改安恬之操谏垣朞歳独髙謇谔之风志存家国而不近名诚㷎朝廷而亡遗虑属方多事尤頼告猷拾禁阉之遗巳无惭于长孺𥙷衮职之阙顾谁越于仲山眷倚不移观瞻增重方将纾长䇿以康国歩矢良謩而沃帝心扶公道之脉于将微建太平之基于弗坠歙然衆望属在我公要当遗万世之安岂特彻四郊之警某方疲逺役侧听除音有诤臣七人煓爲明时而喜唿太平万歳倚新盛事之观抃蹈之私敷陈不足囬郑状元启恭审胪传玉陛名冠璇魁自庆元屡䇿大廷孰若今日四门之辟虽长乐昔多首选未闻同时三浚之登鲠论获伸鹓行相庆恭惟状元签判大着正学传心本洙泗之旧妙龄发闻有杨晏之风适九重侧席以思贤乃千里弹冠而应诏歴陈伟论深究大原谓治乱安危之势不常要致察于巳囬之始而便嬖昵近之私易惑当预防于未兆之先惓惓殚忧国之思凿凿尽适时之用昌言天下之事无讳有司亲结人主之知褎爲举首夫旣擅儒林之荣观政湏踵前辈之髙风昔吕文穆之事熈陵若王沂公之相仁庙科名岌业旣独歩于一时功业光明复可传于万世伊谁俪羙允属当仁身到黄扉自是荣涂之素定名标青史要观盛烈于无穷学本空踈识非超卓群多士而试以艺选抡虽预于司存取一人焉㧞其尤裁择端由于上意猥先在驾辱况长牋第深蕲望之情莫旣敷陈之素囬孙状元启伏以璧水蜚英夙髙士望玉阶上对果亚伦魁新六馆之荣观壮七闽之盛事恭惟官清标絶俗劲气横秋学探精微期欲造圣人之奥身㞐穷约常懐忧天下之心饬躬允蹈于规绳抗志弗渝于金石比承清问独罄丹衷深陈主徳隆替之由力辨国论是非之正虽明白峭直不为媚俗之言而温厚深醇自得告君之体衆共称其卓伟公特出于绪余夫岂惟儒者之至荣要必慕古人之盛节昔仁皇帝旁捜于多士若韩魏公擢在于一人硕科第之相同不知其㡬而勲名之有烂独到于今愿恢他日之逺图罔俾前修之专羙滥陪较艺钦诵奏篇以直言取人盖当宁留心之方切得名士报国在有司何力之足云猥先枉驾之临申贲长牋之贶念友直友谅旣素辱于心期不以颂以规其敢忘于古谊囬黄状元启右科櫂秀才巳敌于万人北阙传胪名更聮于三杰维今独歩繄昔眇闻㳟惟状元察推大着负抱瓌竒见闻殚洽曩谈玉帐擅胸中百万之甲兵今对丹墀富笔下三千之礼乐歴数方今之急务有如素宦于清朝廼若大正朝纲广开言路盖衆人之未及尤上圣之急闻峻擢鼎科式符舆望矧鴈序同登于千佛而鳌头并出于九仙夫旣为儒者之至荣要必蹈古人之大节昔赵康靖之盛徳蔼然一代之宗若陈忠肃之髙风凛乎百世之下俱繇此选称到于今愿恢他日之逺图罔俾前修之专羙滥陪较艺钦诵奏篇以直言取人盖当宁留心之方切得名士报国在有司何力之足云猥先枉驾之临申贲长牋之贶第深荣感莫报珍投贺平江李大諌除寳学启㳟审丕敡褒诏峻陟隆名昔抗论谏垣绰有古争臣之烈今陞华奎阁亟聮眞学士之班帝思孤节之无朋人羡精忠之有报窃以当国论是非之未定见人材邪正之不同君子志在忧时岂惮尽言而触祸小人心乎趋利第思阿意以徼荣孰知天理之好还殆匪人情之可料导䛕者未必获福咎徒塞于两仪守正者未必罹殃名自流于百世若昔可攷于今益明方孽臣盗据于朝权欲私室乆颛于国柄罔知胜等运筹䇿于幄中轻出躁谋动干戈于邦内顾衆口同然而和附岂本心若是之顚㝠秖縁冨贵之念深皇䘏生灵之祸惨惟公逺虑为上极陈虽懐魏证之忠戒征辽水竟坐汲生之直绌守淮阳越旣漏师成误国恢谋马邑莫迯首事之诛鲧殛羽山旋正朋姦之典凢曩出矢言之争皆今蒙徽数之加睠一佞而一忠果孰得而孰失载睹恩纶之布咸䜣公道之亨恭惟某官秉姿松筠爲世蓍蔡立朝二纪㡬尽阅于崄夷报国一心曾弗移于燥湿衆方驹促公独鳯鸣惟知尽献替于当时何意被宠荣于后日迨此忠谋之旣验乎节槩之愈光恩命狎临舆情知劝竦瞻殊渥深激懦衷喜圣朝有赏諌之风不惭于古庶天下増敢言之气其自于今除隆兴谢丞相启治郡无功遽躐分于帅阃进班有命仍峻直于殿庐以儒绅𬒳遇之荣繇公衮见知之素伏念某曩縁薄技获玷周行职在禁严思事君之无隐官非誎争乃论事以不休意虽本于纳忠迹或邻于出位明良在上独知卫绾之亡它宠数相仍絶异贾生之不遇入则侍枫宸而参内命出则持荡节而守专城积有侥逾漫亡称塞兹由平海改填洪都其地则三江五湖襟带之区其位则方伯连率鈇钺之寄在昔所重于今尤难吉水崆峒有未驯之犷俗富池湓浦有当阨之要冲兹皆必至之忧冝谨将然之而人情狃于侥幸军政弛于因循尺籍伍符之师或供它役百垒千屯之长类处凡材虽倖存督府之名未始修元戎之职盍畴耆哲稍卑事权训卒治兵若曹王辠之在唐室缮城修若李相纲之在中兴岂惟固一道之杆防抑亦壮两淮之声援退循驽怯曷称使令㳟惟官论道庙堂折冲枕席威伸万里外夷旣惮于有人虑及四方内地亦严于置帅孰云妙简猥及迂儒某敢不志慕古人心存王室鸣鸾佩玉敢穷歌舞之娯运甓投樗益励恭勤之节贺福建杨帅启伏审敷求雅望开鎭全闽跻延阁之华荷美名而增重作大邦之翰谕至意而趣行先声赫然有孚颙若㳟惟官超俗而运以独志古而饰以今积水成渊而蛟龙生代箸证謩之烈景星应时而鳯凰出世高歆向之爲蚤迪简于象贤寖骞翔于鸳序晋参戎监出守辅藩哦水晶宫之诗气欲春于苕霅讽欝孤台之句声半落于崆峒侈中秘以通班付上游而作屏岭海初闻于㧞薤省曹旋趣于握兰方将收湖海汗漫之游观朝廷宏达之彦属兹阃寄乆矣印刓依山阻海之间民生窭甚度田规赋之入储峙㡬何矧当补罅苴漏之余政借息黥𥙷劓之手岂特称关西之羙第传后世之清又将登公权之朝以率天下之俭修门言别短景如驰受㕓新托于履封承乏偶依于珂里虽巧燕鸿之相避幸风马牛之匪遥党行李之徃来尚迭爲于北道必维桒之共敬故敢问于西曹倾向惟勤剡裁曷旣贺湖北游漕启伏审涣纶将漕叠组分符皂盖乘邉乆简宸旒之腃皇华揽辔肆兼麾节之荣眷倚弥隆训词增宠㳟惟某宦识优致逺才茂剸烦传西洛之正宗学问遥承于先哲嗣南轩之鸿泒见闻后接于难兄粤题岘首之屏洊剖邉头之竹风生尽㦸天屹长城陈樽爼以折冲搤氊裘而裭魄驰金城而上方畧勋多戎索之恢坡银台而连奏书绩茂藩方之剡亟膺异渥趣驾輶车士知宿饱之有期人谓胜形之增重处客而赋鹦鹉未妨领畧于江山入对而随孔鸾㸔即褰翔于轩陛某睽违丰度荘苒歳年缪膺外阃之雄实接上游之势羽毛自出愿希及晋之余脣齿相依更切全虞之望其爲倾企曷旣编摩回湖南陈运使启叨恩分阃将依荡节之华缔好合符仍踵棠阴之爱方㳙辰而祗命亟拜手以蜚牋㳟惟某官钟吕参龢球琳比粹洽闻殚见穷探千古之传杰笔瓌辞叠中两科之选顾力推其所学而自见于有行铜墨三年课登乎最弦歌千室民诵于今不爲有力者所移但欲此心之无愧登学馆髙华之地人知惟雅望是培当国家闲暇之时公独以豫防爲意毎赐清闻之对輙陈正大之言竟辞郎宿之髙去作使星之照晓行湘水四牡騑騑云霁衡山六条井井以清规而肃吏以善敎而懐民汉使所部十三州咸蒙恵泽湖南之地二千里如在春风属帅阃之方虚烦使华之兼领阅时甫尔报政蔼然玉帐輶车虽并隆于委寄赤墀文石其所贵者精忠㑹膺当宁之思即有杨纶之召自知甚审巳试何禆方愿适山林之安讵复堪方面之寄若爲称职頼有依仁公尔忘私敢自觊刺史故人之念新惟求旧当一遵令尹忠告之规析仰方深敷陈罔旣囬建安洪守启㳟审升直奎储易临藩服维重华圣人之潜邸莫重此邦得淳熈台辅之闻孙来幸吾土敎条末布民气巳苏㳟惟某官英英人品之奇弈弈家声之羙自忠宣之忠行乎蛮貊夐超前代之张苏而文恵之文瑞于朝廷复见先朝之坡颕惟其生长见闻之素是以践敡声实之都化盗贼而爲良民伟㢤章贡之绩有文武而知大体见于畨禺之时虽暂离蝇棘之䜛旋复卑莬符之宠盖巳试之功难掩至公之论不磨颂声旣洽于宣城褒诏进临于建水顾地望繁雄之虽旧而民生彫瘵之居多符檄星驰昔㡬甚春陵之叹桍檽春燠今幸闻蜀郡之謡愿推一念恻隐之仁散作千里和平之福芝峰峻峙与治绩以俱髙槐位深严践世官而非逺虽叨分阃尚冀望尘闻仁政而爲滕国之氓岂非所愿率子弟以服阳公之化其自于今依郷良深敷陈罔旣囬朱抚属启伏以分阃外之事权居惭钖命访湖南之宾客兹幸得贤惟人材莫盛于衡湘而学术实宗于伊洛缅懐先正尝鎭是邦凡厥士民均被诗书之泽至今田里犹余礼义之风顾后学之无庸岂前规之能继朅来上幙幸有闻孙发考亭云谷之㣲言愿安承敎访岳麓湘西之遗迹更共兴怀囬知县正启伏以阳浮葭琯祛九地之余隂春满花城蔼万家之和气若时贤哲宜拥棋祥㳟惟官以慈恵之心行寛平之政尺雪荐嘉平之瑞十载所无重轮熈元日之晴三登可卜皆循良之所召信褒表之有期幸与耄倪共淘徳泽愆邮未涤属方杜泄栁之门衰病复加不获造武城之室第深祈颂罔究敷陈谢宋宰馆客见访伏以独歩胶庠夙仰东嘉之隽逸有来琴劔适爲南浦之遨游顾方侪农野之畸人其敢谒令君之重客廼厪谦牧洊枉㢲函以清文丽藻之瑰竒猥加奨饰虽脩竹踈花之片落亦误品题正虞辠垢之污人顾荷英豪之知我姑慿尺素敬布寸忱谢宋宰爲夀朞三百六旬之日巳属杪秋知四十九年之非又逢初度方劬劳之是感岂耆艾之敢期㳟惟某官以武城单父之政声兼少陵谪仙之笔力睠兹朽质贲以名章爲诗其知道乎仰铺陈之甚伟学易无大过矣岂浅陋之能当铭激徒深诵言罔旣贺知县正旦伏以攽汉庭之正朔肇纪新元播偃室之弦歌一陶和气惟时茂宰冝介夀棋㳟惟某官慈祥出于胸襟恵爱流于政术桁杨不用曽无犴圄之淹花栁相望各安田里之乐属履㤗交之吉亟膺晋接之荣藐是羁孤正兹循省震风夏屋式頼帡幪之安春酒公堂莫伸颂祷之庆囬生日贺启日逾采菊之三寔维𥘉度诗咏蓼莪之什嘅矣永懐况方掩于柴荆乃俯勤于车骑钖之盛礼君子之酒且多贶以高文㓜妇之词絶妙顾惟衰陋难称宠嘉年五十而知非况又逾伯玉之歳夀万千而无害愿廽颂鲁侯之贤通史提举启㐲审瑞节起家輶轩入境周原六辔与春风龢气以偕来闽部百城若景星庆云之争覩先声一播欢颂相闻㳟惟官豫章文梓之才彛樽龙勺之器见闻所接皆故家衮绣之亲传道义相期有穷巷布韦之莫及四纪奉常之第三州刺史之符华途咸拟于立登雅操独安于平进青原彭蠡善政有百年之思太白东湖胜赏穷四时之乐虽豹隠毎期于深处然龙身宁可以乆藏果膺北阙之制书来董南邦之使事方将治气剔蠧激浊扬清威声山岳之揺风采云烟之烁冀州父老虽共徯于儋帷温氏弟昆行迭司于钧轴辱知最久闻命载欣所惭狂瞽之踪自抵谴诃之域顾山林深屏岂无仰庇于万间傥田里均安是亦蒙恩之一物通宋宰启河阳之花满县将播仁风玉川之屋数间行依徳宇载念论交之始可稽候讯之㳟㳟惟官器识䟽通丰神凝粹渊源有自广平之风烈未衰文献相承元祐之家声故在早登岿第茂鬯芳猷寳镇瑑圭无瑕可指黄钟大吕随叩辄鸣更迂馆殿之才来尹山川之县百里而恢牛刃未展宏摹一武而上乌台定循近辙猥惭迂缪方幸退藏徒与老农共负耒爲氓之喜媿无宿学辱过门问字之勤倾郷良深敷杨罔旣答蔡宰启班见大庭宠分壮邑得地百里虽圣贤亦愿爲之眡古诸侯盖子男抑不过此厥任重矣非贤可乎㳟惟官诗礼得诸家庭父子自爲师友关河旣逺永嘉最号真传干淳以来文懿见称巨擘以所讲串形爲设施不羞簿正之卑必求其当不难蜀道之逺亦勇于行乃今父母之邦得吾慈惠之长晋阳保障之政谅所究心武城絃歌之声遂将盈耳敢曰尝僚之故而懐私庇之心桃李纷敷但洽四封之化芝兰憔悴亦陶一畞之春答马县丞启诵濮川之諌书宿钦先烈题蓝田之璧记兹遇后贤贲然来思喜可知也㳟惟某官材资敏𥙿履行和平遡洙泗六经之传谅深家学歴岷峨万里之险洞知物情乃以借着植画之英来从对竹哦诗之逸遂令南浦之父老获识东平之典刑扫地焚香虽方甘于隐逸过门问字或稍奉于从容通王宪启㳟审祗奉新纶重临旧部昔颛庾政旣尝推先之尧仁今搃刑章又以广好生之舜徳硕奉使之名官虽异而爲民之司命实同时维胜流迭任隆寄㳟惟提刑寺簿正学源于诸老英辞妙于一时粤自布韦巳深当世之虑甫登斑列即求外𥙷之行盖志非爲巳而将以及人故仕弗以利而勇于行义昨从古括来按全闽汰斥贪残嘘嚅彫藁褰裳径去父老惜其弗留持节复来溪山爲之改观然生杀悬于掌握而戚休系其笑颦何敬非刑式重吕侯之命得情勿喜愿师曾子之言暂爲一道之福星归作八荒之霖雨戆愚何取咎谴自贻方爲泄栁之闭门适㑹孺文之按部虽丘园深屏岂无仰芘于万间傥田里均安是亦蒙私之一物贺邑宰冬启气浮缇管可窥天地之心事静琴堂庸竢隂阳之定㳟惟某官允矣粹清之器蔼然寛厚之风和气所薫歌丰年于周颂政条可纪课上考于唐铨顺履复亨竚膺晋接顾惟朽质宻借洪休属方扄泄栁之门弗果望王乔之履回南劔州黄知府伏以仰镛城之节如见古人分劒水之符喜闻新命㳟惟知府监簿文章孝友本自家传明允笃诚根于生禀繇佐邑而至于宰邑皆仁民而非以厉民故虽蛇豕之悍骄知以鸾鳯爲羙瑞孤垒亢方张之虣犹中丞击贼之时单骑蹈不测之危若汾阳见虏之日衆方眙愕公独从容孝悌之挞甲兵昔闻其语忠信之行蛮貊今见其人繇半刺而专城示九重之隆委倚观褒玺入侍凝旒得一𥿄之书深佩相先之谊命千里之驾终醻愿见之怀通浦城陈宰伏以七闽之冲旧爲乐土千室之邑今得贤侯戾止有期欢焉胥庆㳟惟某官清姿玉峙令徳兰薫诗礼渊源自得鲤庭之传授文章衣钵尚余鳯阁之风流比洊试于材猷巳浸隆于誉处惟时南浦实处上㳺民窭少丰况属年饥之后俗浮易动矧更邻警之余正頼抚摩俾臻绥靖㑹即腾于善最当亟上于清华乆困里居近叨祠禀以先翰林门墻之旧夙荷殊知于新令尹政事之闲或陪余论预深欣忭未易究陈贺程内翰年启伏以地称潜府最雄南服之山川天恵仁侯来布东皇之徳泽和声交播茀祉自轃㳟惟官以道徳人爲文章牧政先爱养霈然膏雨之苏枯令肃贪残迅若震霆之起蛰即宣化承流之施设见调元宰物之规抚愿恊泰交亟归鼎辅坐使蒸菌之稿亦蒙次律之春某适以扄门莫繇贺厦饮屠酥而醉巳同农畞之人称兕觥而跻莫上公堂之夀复官谢丞相启伏以七年去国未湔丹笔之污一气转钧尽复青氊之旧嘘敡有自铭刻何穷伏念猥以迂愚蚤縁际遇演纶载笔曾微润色之长予节分麾蔑着循良之效顷繇次对徃牧长沙当嗣圣之作兴先群贤而收召入奉燕门之对曲借天颜愿殚鲠谔之忠少禆时政徒效草茅之言事媿非俊杰之识时不知裁之亦巳踈矣罪如韩愈盍贬潮阳之八千仁若夷吾仅夺骈邑之三百归寻荒径甘老故山身虽困于蒺藜心常倾于葵藿俄坠湿鸦之字下临罗雀之庭谓东朝讲称夀之仪方深霈泽念北壠有投闲之迹亦与原情旣还奎阁之班更赋珍台之秧顾兹冐宠畴实主盟兹盖通福建招捕陈提刑伏以投闲居里旣幸爲氓起废作州又叨受察以三十载朋游之旧奉四千石条敎之新有志可行爲民而喜㳟惟官洪毅开济磊落光明求之昔贤则孔明公瑾之匹揆诸近世则希文稚圭其人盖文足以经邦而武足以戡难智略縦横可当事变忠义感激能得士心以坤爻六二之直方兼大有上九之信顺故翦羣盗于披猖之日易若草菅而安遗民于震扰之余措之祍席途载广平之颂家立狄公之祠顾九重方切于思贤岂一道可私于歛恵子房决胜千里行摅惟幄之筹召虎式辟四方即赓江汉之雅某乆兹专壑复此承流故武重寻还踏磨驴之迹旧封不改恍疑辽鹤之归昔惭巳试之无庸今获重临而有腼孺文之在冀部敢自託于故人次公之守颕川当勉师于循吏勤拳之悃敷叙奚殚通福建方提举启伏以奉祠居里获依周隰之光懐绶起家更受汉条之察所遭幸矣何喜如之㳟惟官系传严瀬之芳气禀淮山之劲摛辞甚蔚有元英䖏士之风流持论不阿有孝肃名臣之节操顷者擢司于麟邸人皆拟上于乌台庻㡬嗣前哲之直声且将爲公道之元气属闽部方罹于俶扰而天朝深轸于顾忧越由广信之麾就付全闽之节威声揺岳见登车揽辔之𥘉污吏望风至投印解绶而去比聆余论窃仰壮犹三边经畧之事宜烛照龟卜一世人材之题品镜别衡平行听纶音即当枋任回李漳州启名聮鴈塔矧同父母之邦恩钖莬符更邻兄弟之国所遭幸矣何喜如之㳟惟某官松劲玉刚渊渟山峙源流甚逺夙分仙李之根辞采独髙焕发儒林之藻匪但着文章之箓更兼长政事之科繇汉奉常二周太府倘少留于鹓序巳径上于鸡翘惟㓜学壮行之心本于及物故难进易退之节卓尔过人若时漳滨夙称道院民醇事简本㡬太古之风时异世殊浸改承平之观分九重之忧顾息千里之呻吟侧闻下车以来顿收奠枕之效儒者羙俗固所冝然刺史爲公行且见矣回泉州敎授启伏以泉山缺守猥及陈人頖水有师夙称名士所遭幸矣何嘉如之某曩自乘轺来叨分竹仅守孔门节爱之训曽微汉吏牧养之材二千石之分忧昔巳惭于理效十六年而申命今复𬒳于恩光当民生憔悴之余与郡计殚残之后刃恢恢而余地犹费支吾技断断以亡他若何经理倘非頼僚友多闻之益未易副圣明使过之求伏惟某官直谅之资通明之识必有讲画以助设施社稷人民正欲观于爲学文章政事勿自限于殊途谢黄南劒乐语启伏以申命泉山再续十六年之旧经行劔水适逢二千石之贤平时素切星鳯之瞻一见遽谐胶漆之好罗羞水馆极旣醉旣饱之欢谕意伶工陈善颂善祷之语顾惟不敏岂所克堪通福建王帅启㳟审钖之旄钺寄以藩垣天子恵顾全闽肆辍西清近臣之贵元戎肇开幕府聿新南郊逺服之瞻麾帜精明鼔角欢亮㳟惟官清明荘栗博大魁闳接河汾夫子之传未殊源泒考㑹稽先贤之传可嗣风流蚤以材大夫而爲真御史晁生有志欲复井田之遗孟子陈言首明经界之略恩𬒳壐书之一札泽流寳婺之万年孔门惟有冉求可使治赋唐世独称行俭名日知人亦旣兼擅其䏻谓当亟付以政三山非他镇比系国重䡖九重俾我公行问民痾痒观临遣光华之特盛盖寻常牧守之所无淑旂绥章式重韩侯之钖精金古器庸贲奇章之贤倚颁一日之寛条立召八州之和气赤子潢池之盗方幸晏宁黄头辑櫂之师乆稽整饬狐兔虽空于狡穴鲸鲵时掉于惊波要当无事之时豫戒不虞之僃澄清一道皆犹枕席上之安张皇六师更頼惟幄中之画頽然暮景来此旧邦属政苛勐虎之余有泽竭无鱼之叹吏称其职民安其业自媿未能实告于府惰信于州方将有待仰帅牙之俶建与儿齿以均欢公其肯效越人安视秦人之瘠我亦自同晋国愿分楚国之波徯望良深名言不足贺郑丞相御紫宸朝登黄阁老人主师宜爲宰相用尊传道之功政事本实在中书允頼佐王之学四门肃穆八表靖夷盖闻国之将兴皆好臣其受教时则有伊尹成汤所以格皇天吾不如子房高祖所以成帝业惟今爰立眡昔匹休㳟惟官河岳英姿泗沂正泒蚤事𥘉九潜藏之始巳兆半千遇合之期六鳌负圆峤之山屹惊涛而不动五龙夹虞渊之日升层汉以大明伟运量宇宙之材参谋謩廊庙之寄密勿尽言而㡬弗露从容应变而道不穷当雷霆以蛰之余有入地重开之象坐黼扆而亲聴㫁如古哲王用金瓯而覆姓名维予旧学夜刻愽山之印朝宣文徳之麻信宿未逾规抚立变进贤去佞㡬如庆暦之颂诗剔蠧濯污快㢤元祐之条贯和气回而天为飞雪贪风息而人乐饮氷闾阎知苏醒之期朝野起升平之望致君于尧舜之上郑公固所优爲行政若管晏之卑孟子岂其或比尽抒硕画丕尉巖瞻某滥窃州符久陶化冶方登崇于百揆首超擢于十连但䜣公道之伸敢矜私巳之遇虽莫陪东阁竒士少裨康济之谋当敬率南方诸侯恪奉作新之诏拳拳甚笃缕缕奚殚除福帅谢丞相公道天开适登庸于上相全闽地太俾承乏于元戎责重负山惧深临谷伏念衡茅孤学泓颕小材两朝三纪之遭逢乆尘华近一节四麾之敡歴洊试剧烦秋毫未报于上恩霜髸巳催于暮景重临作屏甫幸及朞郡计殚于嚢括席卷之余若爲支拄民力困于泽竭林焚之后曲费拊循顷蒙祠牒之歳颁粗给宗藩之月禀遂力蠲于苛歛期少𥙿于罢甿虽生意之浸还曾𥘉心之未究敢谓浮云蔽日之久忽闻迅霆奋地之鸣群枉杜衆正开内旣新于黜陟长官平太守好外亦妙于选抡廼于斯时有此殊渥青衫幕府犹忆旧逰白面书生安知戎事顾属部创夷之未复考比年俶扰之所繇政苟安和宁有骇舆之马吏无侵枉谁爲游釡之鱼虽幸胜之所伤多矣非疢疾巳瘳之可贺而根元尚惫之宜忧身爲列郡之凖程大作斯民之保障职虽当勉力恐难胜兹盖㳟遇某官以厚重镇国家以公忠安社稷力禆一圣英明之㫁尽洗年贪浊之风元凯举而去凶人奚惭于古裴韦相而无债帅其始自今兴懐遐逺之邦欲均休怠之泽而某以乡闾爲之牧当子弟视其人素志荀行讵有禁闼准阳之间遗风可仰愿惟颕川渤海之师皎然丹衷如此白日回杨知军启伏以博采风謡喜有循良之守询求名阀知爲忠义之门悠然长懐肃若兴敬慨念炎运中㣲之际歘有裔夷南牧之师奉贼称臣者有之杀身成仁者寡矣缅懐风烈畴若忠襄正女不嫁二夫若王蠋全齐之节狂贼当磔万段有段公击泚之心视身同一羽之轻使国增九鼎之重曩秣陵之使尝谒睢阳之祠百世闻风莫不兴起九原可作吾谁与归共惟某官学本传家政先泽物祥云甘雨蔼然气象之可亲烈日秋霜凛若声猷之未逺有是心故有是政非此祖安得此孙辱顾邮亭获观世録太尉逸事发挥何待于栁州甄逢得书期望但同于韩子伐外舅制参谢丞相启索米仙台甘老渔樵之社汎莲制幙廼依衮绣之乡渐收闲散之踪可卜生成之意伏念某才䟽且戆命薄而穷半生丼蠖屈之㣲一第际龙飞之盛念圣门之仕期于行义而君子之学贵在及人始尉桐川不惮捐身以驱勐兽迨官严邑罔辞歛怨以抑姦民然而患生于计虑之踈祸产于语言之易故赋籍之定虽以恵穷氓而有力者则尤其非便郡政之禆志于报公上而当事者则嫉其多言退循颠踣之由来孰匪憃㝠之自取不戮幸矣求免得乎仰頼清明之朝务崇寛大之论虽朱繙皂盖靡容假守之行而丹丘赤城屡续真祠之奉方媮安于寓里遽攽命于公朝石处士望着一时𧺫从节度杜少陵诗髙千古老作参谋顾某何人乃称玆选兹盖㳟遇某官一徳以辅圣明平心而运造化代外舅谢丞相转官启上印归田巳就休官之列赏功试邑遽陞元士之班不自意于退闲尚徼荣于採録恩惟天造感极涕零某沗绍熈太学之诸生溷庆元奉常之一第自徒劳于州县顾何有于智能妄学絃歌丁时凋瘵以官民之交病将革弊端若谷禄之不平孰爲仁政新版籍于片𥿄不存之后复经界于歴年久废之余精神方耗于一身怨谤巳腾于衆口逮小缀觚稜之蹟而洊分江海之麾除目虽频骇机俱发青油谈笑暂容覔句于杜陵乌府纪纲又俾挂冠于神武归迯空谷细数流年朝拄笏以㸔山暮脱巾而漉酒欵乃和渔翁之唱扊扅听桑妇之歌得与幸民共陶圣化俄坠湿鸦之字下流罗雀之庭谓二九年前首效均赋度田之役于十一人后可无赐褒増秩之恩遂令还之余亦拜衍租之宠丘山施重渊谷惧深㳟惟某官躬不世出之资佐大有爲之治杜羣枉开衆正将驯致于太平恢长治建久安巳坐销于外侮惟公则无所不取惟大则自能有容必欲起斥逐以风四方讵肯守拘挛而废一士某宦情巳薄爵齿未盈托镜频㸔敢仍有功名之志踞鞍自请幸庻㡬躩铄之翁或可以使过而使愚亦粗䏻效忠而效死收桒榆于短景傥容吹晩节之芗出芝菌于枯株重有頼大钧之赐西山先生真文忠公文集卷第三十九西山先生眞文忠公文集西山先生眞文忠公文集卷第四十西山先生真文忠公文集卷第四十文泉州科举谕士文治郡无堪巳叨易地尚兹需代遂及见秋闱之盛举顾念此邦英材辈出爲士者各知以礼自将向来旁郡间有以埸屋喧嚻而坐殿罚者独此邦素所未闻士习之羙于斯可见今某区区犹欲少伸谕告者盖以平时自爱之心推之以及士友惟幸听之无忽盖闻四民之中莫贵于士而士之所守莫先于礼是以圣经垂训足容欲重手容欲恭进退歩趋必中规矩非独自贵其身使人知所敬亦以气之与志相爲主宾未有气安静而志不宁气劳优而志不动者也故曰志壹则动气气壹则动志今夫蹶者趋者是气也而反动其心此乃治心之格言修身之至要学者平时间有讲不及此涵飬之功旣无其素一旦就试遂以勇士赴敌埸自比而不知战鬪所恃者勇力埸屋所恃者心思战虽尚气犹有再衰三堨之惧况于文章者精神之所发见者也和平其心清明其气犹恐心手未能相应况于喧譁噭譟奔走顿撼之余精神气血交扰于内非终日不能以定而欲下笔之际词采焕然义理条逹难矣尚忆某少时屡更较艺颇知深自爱惜毎毎缓歩徐行于衆人之后旣坐试席他人之胸喘肤汗者未能遽定而我巳安坐凝神运笔缔思矣逸劳静扰十倍不同故虽学力甚踈犹能连收科目其效徃徃由此今愿七邑之士父兄友朋交相劝勉以静重安徐爲先以喧唿躁优爲戒则发之于文必将大有可观者非特文字流传四方学者皆以爲法而士风之羙尤足以冠絶一时岂不伟㢤至于试院之所措置无非深爲士友之地尚虑其间或不相察輙煽浮言亦愿老成有识之士开晓镌谕俾皆释然无惑幸甚劝学文窃惟方今学术源流之盛未有出湖湘之右者盖前则有濂溪先生周元公生于舂陵以其心悟独得之学着爲通书太极图昭示来世上承孔孟之綂下启河洛之传中则有胡文定公以所闻于程氏者设教衡岳之下其所爲春秋传专以息邪说距波行扶皇极正人心为本自熈宁后此学废絶公书一出大义复明其子致堂五峰二先生又以得于家庭者进则施诸用退则淑其徒所着论语详说读史知言等书皆有益于后学近则有南轩先生张宣公寓于兹土晦菴先生朱文公又甞临镇焉二先生之学源流实出于一而其所以发明究极者又皆集诸老之大成理义之秘至是无复余藴此邦之士登门墻承謦欬者甚衆故人材辈出有非它郡国所可及今二先生虽逺所着之书具存皆学者所当加意而南轩之论孟说晦菴之大学中庸章句或问论孟集註则于学者爲尤切譬之菽粟布帛不容以一日去者也颇闻迩来士子急于埸屋科举之业徃徃视为迂缓置不复观殊不知二先生之书旁贯羣言博综世务犹高山巨海瑰材秘寳随取随足得其大者固可以穷天地万物之理知治巳治人之方至于文章之妙浑然天成亦非近世作者所能彷彿盖其本深末茂有不期然而然者学者诚能诵而习之则于义理之精微既有所得发之于文亦必意趣深长议论精确以之应举直余事尔若徒讽咏肤浅之文掇拾陈腐之语见闻旣陋器识可知虽使幸而获选其不能大有所立必矣今秋试之期尚逺羣居暇日正当培养义理之源务求有用之实自今以始学挍庠塾之士冝先刻意于二先生之书俟其浃治贯通然后博求周程以来诸所论着次第熟复而温公之通鑑与文公之纲目又当参考而并观焉职敎导者以时叩击验其进否上中二旬当课之日则于所习之书擿爲问目俾之援引诸儒之说而以巳意推明之末旬则仍以时文爲课如此则本末兼举器业日充上足以追续先贤之正脉次足以爲当世之实用异时英髦接武追迹于前闻人岂不盛㢤顾念迂踈滥尘师师之任新羙士习盖其责也辄不自揆敢𫐠其所闻惟同志相与勉之谭州谕同官咨目某猥以庸虚谬当阃寄朝夕憷惕思所以仰答朝廷之恩俯慰士民之望惟頼官僚叶心同力庻克有济区区輙有所懐敢以布于左右盖闻爲政之本风化是先潭之爲俗素以淳古称比者经其田里见其民朴且愿犹有近古气象则知昔人所称良不爲过今欲因其本俗迪之于善巳爲文谕告俾兴孝悌之行而厚宗族邻里之恩不幸有过许之自新而母狃于故习若夫推此意而逹之民则令佐之责也継今邑民以事至官者愿不惮其烦而谆晓之感之以至诚持之以悠久必有油然而兴起者若民间有孝行纯至友爱着闻与夫恊和亲族赒济郷闾爲衆所推者请采访其实以上于州当与优加褒劝至于听讼之际尤当以正名分厚风俗爲主昔密学陈公㐮爲仙居宰教民以父义母慈兄友弟㳟而人化服焉古今之民同一天性岂有可行于昔而不可行于今惟母以薄待其民民将不忍以薄自待矣此某之所望于同僚者也然而正巳之道未至爱人之意不孚则虽有敎告而民未必从故某愿与同僚各以四事自勉而爲民去其十害何谓四事曰律巳以㢘抚民以仁存心以公涖事以勤是也何谓十害曰㫁狱不公听讼不审淹延囚系惨酷用刑汎滥追唿招引告讦重叠催税科罚取财纵吏下郷低价买物是也某之区区其于四事敢不加勉同僚之贤固有不竢丁宁而素知自勉者矣然亦岂无当勉而未能者乎传曰过而不改是谓过矣又曰谁谓徳难厉其庻而贤不肖之分在乎勉与不勉而巳异时举刺之行当以是爲凖至若十害有无所未详知万一有之当如拯溺救焚不竢终日母狃于因循之习母牵于利害之私或事关州郡当见告而商搉焉必期于去民之瘼而后巳此又某之所望于同僚者也抑又有欲言者夫州之与县本同一家长吏僚属亦均一体若长吏偃然自尊不以情通于下僚属退然自黙不以情达乎上则上下痞塞是非莫闻政疵民隠何从而理乎昔诸葛武侯开府作牧首以集衆思广忠益爲先某之视侯无䏻爲役然虚心无我楽于闻善盖平日之素志自今一道之利病某之所当知者愿以告焉某之所爲有不合于理有不便于俗者亦愿以告焉告而适当敢不敬从如其未然不厌反复则湖湘九郡之民庶乎䝉赐而某也亦庻乎其寡过矣敢以诚告尚其亮之幸甚潭州谕俗文太守叨蒙上恩擢守湘土深惟朝廷委寄之重非特责以有司常务而巳布宣徳化导迪人心实守臣之事顾此邦风俗𥘉未详知今以天性人伦之大者与夫迁善改过之方首爲尔民告名之曰谕俗三事今具于后一古者敎民必以孝悌爲本其制刑亦以不孝不悌爲先盖人之爲人异乎禽兽者以其有父子之恩长㓜之义也诗云父兮生我母兮鞠我継之曰欲报之徳昊天罔极此言父母之恩与天同大爲人子者虽竭其力未足以报也今乃有亲在而别籍异财亲老而供养多阙亲疾而救疗弗力亲没而安厝弗时不思此身从何而有罔极之报当如是乎至于兄弟天伦古人谓之手足言其本同一体也今乃有以唇舌细故而致争锥刀小利而兴讼长不䘏㓜卑或陵尊同气之亲何忍爲此潭湘旧俗素称淳厚如前数者未必有之太守此来欲以义理训民未免预陈劝戒巳行下州城及十二县自今民间有孝行纯至友爱着闻者采访得实具申本州当与优加旌赏以爲风俗之劝或其间有昧于礼法之人爲不孝不悌之行乡里父老其以太守之言曲加诲谕令其悛改昔后汉陈元爲母所讼亭长仇香亲到其家敎以人伦大义遂爲孝子北史清河之民有兄弟争财者郡守苏琼告以难得者兄弟易得者田宅遂感悟息讼同居如𥘉况此邦之人本来易化以理开晓必无不从若上违太守之训言下拒父老之忠告则是败常乱俗之民王法所加将有不容巳者一䧟刑戮终身不齿虽悔何及尔民其思之母忽一古人于宗族之恩百世不絶盖服属虽逺本同祖宗血脉相通岂容间隔至扵邻里乡党虽比宗族爲踈然其有无相资缓急相倚患难相救疾病相扶情义所関亦爲甚重今人于此二者徃徃视以爲轻小有忿争輙相陵犯词愬一起便爲敌雠有一于斯皆非美事昔江州陈氏累世同居聚族至七百余口前代常加旌表至今称爲义门近者吉州孙进士以恵施一郷诸司列奏蒙恩特免文解士夫以爲美谈江湖之闲境土相接岂有江西之人能爲义举而此独不䏻今请逐处老成贤徳之士交相劝率崇宗族之爱厚邻里之欢时节徃来恩义浃洽小小乖忤务相涵容不必䡖启讼端以致结成怨隙若能和恊亲族赒济里闾爲衆论所推亦当特加褒异如其不躰教训妄起讼争惩一戒百所不容巳尔民其勉之母忽一官之与民谊同一家休戚利害合相体恤爲有司者不当以非法扰民爲百姓者亦不当非理扰官太守平时以爱人利物爲心不啻饥渇视事之始切切讲求巳转牒州县官各以四事自勉而爲民除其十害何谓四事律巳以廉抚民以仁存心以公涖事以勤是也何谓十害断狱不公听讼不审淹延囚系惨酷用刑泛滥追唿招引告讦重叠催税科罚取财縦吏下乡低价买物是也十者有无所未详知万一有之当如拯溺捄焚不俟终日务令田野安帖愁叹不生或民间有公共利病太守所未及知许明白具状前来陈述但不许匿名实封许人私过言而有理即当详酌以次施行尔民亦冝体太守此心更相劝戒非法之事勿妄作无理之讼勿妄爲或日前所爲末免害义若能幡然悔悟去恶从善如汤沃雪旧迹都消人谁无过改之爲贵周处三害终爲名贤父老其以此意爲郷闾子弟反复解说必若敎之不悛则国家有法官司有刑太守虽欲从寛不可得尔民其幸聴之母忽右谕俗三事开具在前太守之于尔民犹父兄之于子弟爲父兄者只欲子弟之无过爲太守者亦只欲尔民之无犯故于到任之𥘉以诚心实意谆谆告谕其不识文义者郷曲善士当以俗说爲衆开陈使之通晓庻㡬人人循理家家畏法田里无追唿之迹公庭无鞭扑之声民情熈然化为乐衆岂不羙㢤故今㮄示各冝知悉劝立义廪文太守到任以来无一念不在斯民近因祷雨思所以为邦人久逺之计在城则置惠民仓储米数万石歳歳出粜在诸县则广置社仓储糓数万石歳歳出贷其爲虑悉矣又念社仓贷糓止及末等有田之人而细民无田者不得预也复请于常平司以今歳义米附纳社仓爲赈粜之然义米有限而贫民至多岂能均及于是又以居郷之日所爲义廪规约以劝有力之家盖欲公私叶力共济斯民使无饿莩流离之害夫人之贫冨虽有不同推其由来均是天地之子先贤有言凡天下之疲癃残疾惸独鳏寡皆吾兄弟之颠连而无告者也我之与彼本同一气我幸而富彼不幸而贫正当以我之有余而济彼之不足自古及今能以恵䘏为念者其子孙必贤其门戸必兴盖困穷之民人虽怱之天地之心则未尝不悯之也我能恵䘏困穷则是合天地之心合天地之心则必获天地之佑此以理言者也若以利害计之无饥民则无盗贼无盗贼则乡井安是又富家之利也况义廪云者非捐所有以与之特出所有以粜之而巳于冨家初无损而于贫民实有益且毎歳劝分出于官司岂能无扰今举行义廪使上中之户自相推排随力出官司不计产强敷之也自置粜埸自收粜钱官司不遣吏监临之也价直高下视时稍损官司不抑令痛减也况常歳艰食悉仰劝分今州郡旣立社仓又粜义米则与尔冨民分任其责者爲不少矣其可不体官司羙意相率而乐从㢤今去秋成不逺巳委诸县官各行劝谕期以十月终逐都结成规约申闻于县县以闻于州其能率先爲倡者当加褒赏或谓潭人未易告谕诸县劝粜自有成式何以义廪爲㢤爲是说者是以薄待吾民也十二邑之广岂无好义乐善之君子且两歳劝分亦有欣然出粟爲数颇多如长沙之贾熊袁简湘隂之邓居中毛以大攸邑之武当世浏阳之龙世永李天觉罗廷圭安化之刘孝钖陈洪范李峣张奉世湘郷之冯楷醴陵之曹应龙周霖丁大谦湘潭之罗邦臣杨仁老向尧俞者州郡或借𥙷官资或持立坊名或量与免役以旌异之矣又安知无闻风欣慕者必若谕之而不从则劝粜旧例盖有不得而废者特不若人自爲之则义风兴行羣情感恱其气象爲不同尔譬之役法然爲义役则有辑睦之风行差役则有争竞之讼义廪犹义役也劝分犹差役也二者利害至爲明白尔民其详之谕贼文爲招司作天地之间至贵者人人之有生当爱此身㣲罪薄刑尚不可犯何况甘心爲叛爲乱天之爱民如爱子然汝乃杀之岂不逆天天网恢恢踈而不漏莫恃汝强敢与天闘白头之贼自古所无力能抜山终亦诛锄只观近年湖海罗李自谓豪雄人莫能与比横行数县十万其徒一朝𬒳擒如戮大猪妻儿併命财产扫地不知区区成得何事汝曹㸔此贼岂可爲何如及早悔罪来归圣上至仁怜汝愚昧巳降黄㮄赦汝之罪但能改过尽洗旧愆父母可保妻帑可全而况朝廷务守恩信官资赏格㫁不汝吝旣免刑祸又得显荣何苦执迷不自求生昔年戚方官至大尉见今卞整亦作遥刺江西都钤友睦姓胡连年进擢恩奨特殊若此数人𥘉亦失脚一旦飜然尽改前错名称义士身𬒳异恩冨贵光华福及子孙汝欲效之其力甚易杀贼来降便是知义作贼爲逆杀贼爲忠反掌之间祸福不同不能杀贼但只归顺恩赏亦加岂不安穏白水之冯黄龙之丁才能回心便得宠名锦袍金环见者欣慕何以得之改过之故圣恩如天何负汝曹汝若违之祸岂可迯汝曹本心亦识利害故今谆谆汝训汝诲王师旣集天讨将行莫恃汝力敢当雷霆浴尔父老爲我开谕迯汝死门入此生路故兹晓谕各冝知悉浦城谕保甲文古者于郷田同井之义甚重出入相友守望相助疾病相扶持今之里社亦古之遗意然今人少知此义邻里相视徃徃皆如路人近因官司举行保甲某甚以爲喜盖不惟可不虞之患亦欲因此与里社相亲渐还古意以诸隅区处未定故未能行近者官司又再催促而各隅之人返生疑惑者恐其别有差使故也某尝闻令君与丞公之议矣大抵保甲之行止是隄防小窃与遗漏而巳一家有盗不能自获也邻里毕至则其获必矣一家有火不能自灭也邻里毕至则其灭必矣若夫扞御外盗近则有尉寨之兵与招募之兵逺则有朝廷之大兵不以责之保甲也一家一名特其大纲耳贫士之无仆者单丁之老弱者不强之使出也五日一点欲见其大数耳虽有拽队廵警之说未必常行也此皆县官本意而外人未尽知故有疑论不知此法之行实以䘏民而非扰民特疑之者过耳某卜居于此倐巳六年阖邑之人皆吾邻里郷党也思一聚㑹而未能今因此遍㑹吾同邑之人而力有所不及将以此月中旬与同社百家修祀于本坊之社牲牢酒醴皆一力自退而分胙则百家之人皆预不以士农工啇爲间庻合古人崇重乡社之意其坐次则别有区处是日当爲陈说邻里乡党相亲相睦之义及官司所以团结保甲本意庻几衆心晓然无复疑惑今先浼隅官总首遍行告报仍爲此文掲之门首庶邻里通知焉再守泉州劝谕文太守将至郡人欢迎自惭薄徳莫副民望视事之始合有教条不惮谆谆爲尔开说凡爲人子孝敬是先其次友爱恊和兄弟人非父母岂有此身父母生儿多少艰辛妊娠将免九死一生乳哺三年饮母膏血携持保抱日望长成如惜金珠如护性命慈乌反哺犹知报恩人而不孝乌雀不若兄弟之爱同气连枝古来取喻名爲手足人无兄弟如无四肢痛痒相関实同一体长当抚㓜弟当敬兄或値急难尢湏救助其次族属虽有亲踈论其源流皆是骨肉譬如大木枝叶分披本同一根气脉未逺岂冝相视便若路人其次郷邻情义亦重患难相扶疾病相救恩义徃来亦不可阙以上四事人道大端凡尔良民首当加勉家家孝友人人雍和息事省争安分循理得巳且巳莫妄兴词一到讼庭终身仇敌更相报复无有休期坏产破家多由于此语言喧竞或不能无邻里之间急宜劝止莫令交手致有鬪伤彼中汝拳汝受官棒本因小忿近结深雠何似始𥘉便从忍耐触来莫竞心下清凉市井经营虽图利息亦湏赌是莫太亏瞒秤斗称量各务公当大入小出天理不容湿米水肉太爲人害放债收息量取爲冝分数太多贫者受苦举债营运如约早还莫待到官然后偿纳饮酒无节少不生灾赌博不戒多至爲盗游手浮浪乆必困穷勤谨服业终是得力太守今此爲民复来有大不平当爲伸雪有大不便当爲蠲除事若细微不必相挠于尔无益于我徒劳违法犯刑最不可作旧来有过各许自新敎而不从刑斯无赦有过能改即是善良耆艾老成冝推此意诲尔子弟及其乡人有违此言衆共诮责凡此忉怛欲晓编民读书为儒师慕圣哲自知义理不待鄙言所望以身率先闾里一方一所有一仁贤以善敎人人必感动去薄从厚弭灾召和其始自今永爲楽国泉州劝孝文当职昨以三事谕民首及孝悌数月以来累据诸厢申到如黄章取肝以救母刘祥取肝以救父近又有承信郞周宗强者其母安人陈氏得疾㡬危宗强割股救疗母遂平复虽非圣经所尚然其孝心诚切实有可嘉今忽据百姓呉拾同妻阿林愬其子呉良聪不孝再三审问具言其详当职沗爲郡守不能以礼义训人致使民间有此悖逆日夕慙惧无地自容周承信除依条支赏外特请赴州置酒三行以示宾礼之意用旗帜鼓乐鞍马繖扇送归其家呉良聦罪该极刑姑与从轻杖嵴二十髠髪拘役一年仍就市引㫁使人知孝于其亲者有司所深敬不孝其亲者王法所必惩兼此邦之人本来易化只縁官司不加训励故有无知而轻犯者今爲尔民略陈大义昔者圣人作孝经一书敎人以事亲之道其纪孝行章曰孝子之事亲也居则致其敬养则致其乐病则致其忧䘮则致其衰祭则致其严五者僃矣然后能事亲孝之始终无出于此所谓居则致其敬者言子之事亲常湏㳟敬不得慢易盖父母者子之天地也爲人而慢天地必有雷霆之诛爲子而慢父母必有幽明之谴昔太守侍郞王公见人礼塔唿而告之曰汝有在家佛何不供养盖谓人能奉亲即是奉佛若不能奉亲虽焚香百拜佛亦不佑此理明甚幸无疑焉所谓养则致其乐者言子之养亲当有以顺适其意使之喜乐也大凡高年之人心常欢恱则疾病必少中懐戚戚则易损天年昔老莱子双亲年高常着綵衣爲儿童戯正以此也今贫下之民固无羙衣珍膳以奉其亲但䏻随力所有尽其诚心父母未食子不先尝父母尚寒子不独煖父母有怒和颜开解父母有命竭力奉承则尊者之心自然快乐闺门之内盎然如春矣所谓病则致其忧者言父母有疾当极其忧虑也昔人有母病三年夜不解带者亲年旣高不能无疾人子当躬自侍奉药必先尝若有名医不惜涕泣恳告以求治疗之法不必剔肝刲股然后爲孝盖身体髪肤受之父母或不幸因而致疾未免反贻亲忧若贫乏至甚无力请医许诣州自陈当爲遣医诊视药粥之与从官给至于丧祭二事皆当以尽诚爲主不暇一一开陈独有两说愿因而劝戒窃闻民间不幸有丧冨者则侈费而伤于礼贫者则火化而害于恩夫送终之礼称家有无昔人所谓必诚必信者惟棺椁衣衾至爲要切其它繁文外饰皆不必爲至如佛家追荐之说固茫昧难知然昔贤有言天堂无则巳有则君子登地狱无则巳有则恶人入苟明此理则謟奉僧尼广修斋供其爲无益灼然可知又闻郷俗相承亲宾送葬或至刲宰羊豕酣醟杯觞当悲而乐尤爲非礼至于贫窭之家委之火化积习歳久视以爲常曾不思古者背叛恶逆之人乃有焚骨杨灰之戮今亲肉未寒爲人子者何忍付之烈熖使爲灰烬乎言之犹可痛心况复忍爲其事自今而后冨者则愿其削世俗不正之礼省虚华无益之费审欲爲亲祈福岂若捐金糓以济饥贫有若施药施棺无非羙事傥䏻行此福报自臻何必索之渺茫妄希因果贫者则愿其勿以火化爲便苟稍可趂办何惜办㝷丈之地以葬其亲必不获巳即仰陈乞于官地安厝但深掘坑坎筑土实封亦胜于焚尸之惨经曰孝悌之至通于神明天下万善孝爲之本若能勤行孝道非惟郷人重之官司敬之天地鬼神亦将佑之如其悖逆不孝非惟郷人贱之官司治之天地鬼神亦将殛之此州素称佛囯好善者多今请郷党邻里之间更相劝勉其有不识文义者老成贤徳之士当与解说使之通晓庻㡬人人兴起家家慕俲渐还淳古之俗顾不羙欤谕州县官僚昨者叨帅长沙尝以四事谕勉同僚曰侓巳以㢘抚民以仁存心以公涖事以勤而某区区寔身率之以是二年之间爲潭人兴利除患者粗有可纪今者蒙恩起废再抚是邦窃伏惟念所以答上恩而慰民望者亦无出前之四事而巳故愿与同僚勉之盖泉之爲州蛮舶萃焉犀珠寳货见者兴羡而豪民鉅室有所讼愬志在求胜不吝挥金苟非好修自爱之士未有不爲所污染者不思㢘者士之羙节污者士之丑行士而不廉犹女之不㓗不㓗之女虽功容絶人不足自赎不廉之士縦有他羙何足道㢤昔人有懐四知之畏而却暮夜之金者盖隠㣲之际最爲显着圣贤之敎谨独是先故愿同僚力循氷蘖之规各励玉雪之操使士民是敬称爲㢘吏可珍可贵孰有踰此其所当勉者一也先儒有云一命之士茍存心于爱物于人必有所济且以簿尉言之簿勤于勾稽使人无重叠追催之害尉勤于警捕使人无穿窬攻刼之扰则其所济亦岂少㢤等而上之其位愈髙系民之休戚者愈大发一残忍心斯民立遭荼毒之祸发一掊刻心斯民立𬒳诛剥之殃盍亦反巳而思之针芒刺手茨棘伤足举体懔然爲之痛楚刑威之惨百倍于此其可以喜怒施之乎虎豹在前坑穽在后号唿求救唯恐不免狱犴之苦何异于此其可使无辜者坐之乎巳欲安居则不当优民之居巳欲丰财则不当朘民之财故曰巳所不欲勿施于人其在圣门名之曰恕强勉而行可以至仁矧当斯民憔悴之时抚摩爱育尤不可缓故愿同僚各以哀矜侧怛爲心而以残忍掊克爲戒则此邦之人其有廖乎此所当勉者二也公事在官是非有理轻重有法不可以已私而咈公理亦不可骫公法以狥人情诸葛公有言吾心如秤不能爲人作轻重此有位之士所当视以爲法也然人之情毎以私胜公者盖殉货贿则不䏻公任喜怒则不䏻公党亲昵畏豪强顾祸福计利害则皆不䏻公殊不思是非之不可易者天理也轻重之不可踰者国法也以是爲非以非爲是则逆乎天理矣以轻爲重以重爲轻则违乎国法矣居官临民而逆天理违国法于心安乎雷霆鬼神之诛金科玉条之禁其可忽乎故愿同僚以公心持公道而不汨于私情不挠于私请庻㡬枉直适冝而无冤抑不平之叹此所当勉者三也民生在勤勤则不匮则爲民者不可以不勤业精于勤荒于嬉则爲士者不可以不勤况爲命吏所受者朝廷之爵位所享者下民之脂膏一㦯不勤则职业隳弛岂不上孤朝寄而下负民望乎今之居官者或以酣咏遨放爲高以勤强敏恪爲俗此前世衰弊之风也盛明之时岂冝有此陶威公有言大禹圣者犹惜寸隂至于衆人当惜分隂故宾佐有以蒱博废事则取而投之于江今愿同僚共体此意职思其忧非休澣母聚饮非节序母出游朝夕孳孳惟民事是力庶㡬政平讼理田里得安其生此所当勉者四也某虽不敏请以身先毫发少渝望加规警前此官僚之间或于四者未䏻无媿愿自今始洗心自新在昔圣贤许人改过故曰改而止傥犹玩视而不改焉诚恐物议沸腾在某亦不容以苟止也涖事之𥘉敢以诚告幸垂察焉福州谕俗文当司以安抚一道爲职兵甲盗贼乃其专掌然必吏良而后民安民安而后盗息盗息而后兵偃四者相关皆当致察乃绍定六年十一月恭奉诏书略曰比年以来民穷盗起皆激于姦贪之吏大㢤王言可谓明见万里之外又自圣上亲政之后登进贤俊屏斥憸佞惩治赃吏禁止苞苴诸路监司太守皆以端方㢘絜者爲之每一诏令之下无非爲民当司奉行其敢不恪自到福州一意讲求赋输太重者首议蠲减科湏病民者以次革除禁公人下郷之优除保司代纳之害戒谕十二县官属母滥刑母横歛母徇私母黩货母通关节母任胥吏相与精白一心无负明诏丁宁之意今以申饬十二县者行下诸州各察其属务去前六者之弊使斯民各安于田里尔民幸遇清平之政冝知爱身寡过务本着业母喜闘母健讼圣经有言一朝之忿亡其身以及其亲非惑欤又曰讼终凶又曰好勇闘狠以危父母此三者尔民所当戒也圣经又言用天之道因地之利谨身节用以养父母又曰身体髪肤受之父母不敢毁伤此二者尔民所当勉也当职以本路之人爲本路之帅其视八州皆如乡党其待百姓一如子弟官吏贪残者当爲尔惩之豪强侵暴者当爲尔戢之盗贼剽窃爲汝之害当爲剪除之尔旣安其生冝思自保父母之身勿犯有司之法此㮄到日所在耆老仁贤冝爲开说使之通晓冝爲劝勉使之兴起自今以徃家家礼义人人忠孝变七闽之俗爲邹鲁之郷非惟当职所望于尔民是亦朝廷所望于帅臣也其敬听之母忽福州劝农文仲春望日太守岀郊劝农延见父老而告之曰福之爲州土狭人稠歳虽大熟食且不足田或两收号再有秋其实甚薄不如一获凡爲农人岂可不勤勤且多旷惰复何望勤于耕畬土熟如酥勤于耘耔草根尽死勤修沟塍蓄水必盈勤于粪壌苗稼倍长勤而不慵是为良农良农虽苦可养父母父母怡怡妻子熈熈勤之为功到此方知为农而惰不免饥饿一时嬉游终岁之忧我劝尔农惟勤一字若其害农则有四事一曰耽酒二曰赌钱三曰喜争四曰好闲四者有一妨时废日四者都有即是游手游手之民必困以贫何如勤力家道丰殖更能为人孝顺二亲内敬尊长外和郷邻勤力之余勤行善事天必佑之何福不至不善之人是为逆天天必罚之悔何及焉我生田间熟知田事深念尔农年苦不易方图多端恤汝使安凡今所言尽见肺肝汝父老为我开谕兴民善心还俗淳古故兹劝谕各冝知悉泉州劝农文仲春劝农耕郡国有常制越从近世来徃徃具文视前驱拥旌旄后队繁鼓吹官民情不孚感动何由致劝谕虽有文古语杂竒字田夫莫能读况乃识其意我来分州待徳薄徒自愧唯存爱物心端可质上帝苛娆必蠲除疆梗必锄洽常爱尧舜仁一夫或不𬒳今当东作𥘉岂曰修故事父老尔来前聴我倾腑肺嗟㢤濒海邦半是墝埆地三时劳耕耘收获尚无㡬四体或不勤将何活老稚频年旱且潦生理殊匪易去秋幸中熟我喜㡬不寐乃者惊蛰前丼泽屡滂沛霆声应期发人谓丰稔瑞尔冝乗此时汲汲操耒耜五谷随其冝勿惜多种莳陂塘谨修筑预作灌漑先民尝有言惟勤则不匮必湏竭人力乃可尽地利旋㸔翠浪飜忽作黄云委家家饱香粳在在拾滞穗鸡豚享亲賔酒醴供祭祀此时三农家快乐谁与比功效在目前筋力非徒费父老记我言归语尔子弟及尔郷党间各各脩礼义事亲与敬长必也孝且悌恩爱䔍宗族欢好洽邻里全此乃为人否则犬豕类弟一勿好饮好饮多招累颠冥触罪罟太半縁酣醉二则勿好博好博为身祟但观盗窃徒多起摴蒲戯三则勿好闘逊顺人所贵忘身及其亲毎毎因忿恚何如忍湏臾事过心如水四则勿好讼终凶圣所戒小则縻赀财大则遭缧系何如退跬歩终身免顚踬我昔𥘉下车谆谆尝揭示今复重丁宁尔民冝切记谕农因谕俗予心真笃至不言而化行有愧古循吏劝农文嘉定巳卯二月之望郡守眞某以劝农至东郊召父老而告之曰嗟我农人旣艰且勤冲寒晓耕触热昼耘我生田间习知稼穑身居黄堂心在阡陌十日不雨则忧旱干五日之雨又虞水患朝夕惶惶眉颦弗舒一夫伤嗟如痛在肤幸天悯民歳以上熟有黍有禾有麦有菽有粲斯粒斗惟百钱民食旣饱我颜乃欢时不可常天不可恃必殚人爲以迓厥施尔耒尔耜必举以时尔陂尔渠必勤以治惟根是培惟莠是㧞母惰母偷母㓕母裂爰有二事爲农之殃疆暴侵陵姦欺夺攘我旣戢之俾无尔苦尔其安居服尔田畞亦有四事爲农之冦曰饮曰博曰讼曰闘我尝谆谆戒尔勿爲冝置坐右永爲尔规善不可违恶不可长天理昭然其应如响我爱泉人人亦爱予今将去矣有懐毕摅父老来前劝汝杯酒子礼虽㣲而情则厚归语子弟母忘予言来歳相望邈乎山川隆兴劝农文太守𬒳命来守此土两月于兹矣闾阎之利病田里之疾苦朝夕访问不敢一日忘今者春行视农获与尔父老周旋于郊外敢竭诚意与父老言夫劝农故事也然知劝农而不知去其害农者则亦文具而已矣盖不时之科敷害农也无故之追扰害农也夏秋租税巳纳重催害农也近者约束十条亦旣禁止丁宁之矣目今以徃贼盗之殃汝吾爲汝除之豪猾之侵汝吾爲汝戢之一害尚存太守㫁不敢自安使尔农有愁叹之苦汝农亦冝尽力以务本谨身以节用与其怠惰而饥寒何如勤苦而温饱与其奢侈而困穷何如俭约而丰足有子弟当敎之以孝义有妇女当课之以𧖟织兄弟宗族恩义至重不可以小利致争邻里郷党缓急相湏不可以小忿兴讼喜争闘者杀身之本乐词讼者破家之基赌博乃偷盗之媒耽酒是䘮生之渐凡此数事为害至深有一于此必致祸败父老其以此意遍谕使更相劝勉庻田畞辟百谷丰家给人足风俗近厚则尔农之利也亦太守之愿也劝农文嗟尔湘人爲生甚勤土瘠而墝俗窭且贫太守之来兢兢朝夕惠利爲心可质天日雨䁑少愆终夕弗怡是祷是求犹巳渴饥谷价稍腾当食颦蹙唯恐斯民弗饱饘粥去腊之雪元日之晴丰年可占予心载欣尔于斯时冝悉乃力于耒于耜于沟于洫良农虽苦可冀有秋惰农虽逸荒其田畴孰饱孰饥孰失孰得我劝尔民宁苦母逸福生于俭祸生于奢影响相随毫釐弗差惟朴惟素冨足之具惟侈惟僣困竆之渐广用多求心劳且忧寡求省用其乐休休以约失之其亦鲜矣我劝尔民宁俭母侈父慈子孝和气满堂雍雍愉愉爲家之祥子悖其亲父虐其子伤恩败敎皆由兹始有媪曰陈百歳康强若皃若女鹤发成行问其所致曰慈曰孝夫岂偶然天道之报我劝尔民是则是傚贫冨相资今古同之冨而无贫谁耕谁耘贫而无冨谁依谁怙田连阡陌禾满囷仓冝念细民朝无夕粮厚积深藏乗时邀价衆怨是丛天岂汝赦厚徳长者幽明所扶一子克家万金弗如爲冨不仁鬼神所瞰累世之储荡于一旦我劝尔民冝以爲鉴天地之性最贵者人况爲父子所主者恩骨肉相残世之大恶云何闾阎有子不育贫而爲之巳谓至愚冨亦效尤情尤可诛人之有生衣食素定何必过忧乃絶其命子多而贤家道愈隆若其不肖一子覆宗虎狼虽暴弗食厥子人爲物灵胡忍爲此戕贼天性泯絶民彛咨汝邦人其戒于兹健讼求胜鲜不招败带刀自防适以生害我尝谆谆尔若不闻由我徳薄敢咎尔民歳终而傩所以逐厉未闻成群争耀凶器凡曰有神正直而聦非道求福岂神所容巫觋兴妖本以自利尔顾惑之可谓不智禁汝毉药以戕尔躯诱汝祭赛以空尔庐甚至采牲以人爲畜䧟汝于刑殒身覆族凢此数者菑害之基咨汝邦人其重戒之我示尔民休戚由巳期汝聴从何惜词费父老来前劝汝一觞归语于家以及其乡守旣爱民民盍自爱返朴还淳迁善逺罪家给人足复见古风岂予实能父老之功再守泉州劝农文太守前任三年而去巳卯劝农文有曰来歳相望邈乎山川盖睠睠泉民而不忍去之十四年蒙恩复来又因劝农得举盃酒以饮父老喜当如何尔民之喜当亦如太守之喜也太守此来精神气力不及前时惟有真心爱民不减前时今所望于父老者劝化乡闾后生子弟各爲善人各修本业而巳孝经庶人章曰用天之道因地之利谨身节用以养父母此庶人之孝此经乃至圣文宣王所作大圣语言应不误人春宜深耕夏宜数耘禾稻成熟冝卑收歛豆麦黍粟麻羊菜𬞞各冝及时用功布种陂塘沟港潴蓄水利各冝及时用功浚治此便是用天之道髙田种早低田种晚燥处宜麦湿处冝禾田硬宜豆山畬冝粟随地所冝无不栽种此便是因地之利旣能如此又湏谨身节用念我此身父母所生冝自爱惜莫作罪过莫犯刑责得忍且忍莫要闘殴得休且休莫生词讼入孝出悌上和下睦此便是谨身财物难得常湏爱惜食足充口不湏贪味衣足蔽体不湏奢华莫喜饮酒饮多失事莫喜赌博好赌坏人莫习魔教莫信邪师莫贪浪游莫㸔百戱凡人皆因妄费无节生出事端旣不妄费即不妄求自然安穏无诸灾难便是节用谨身则不忧恼父母节用则能供给父母䏻此二者即是谓孝故曰以养父母此庻人之孝也父母虽亡保守遗礼勤修祭祀亦与孝养一同孝经此章凡二十一字今镂小本烦尔父老散与乡民劝其朝朝诵念字字奉行如此则在乡爲良民在家爲孝子明不犯王法幽不遭天刑比之㳺惰废业自取饥寒放荡不谨自招危辱者相去逺矣尔民既喜太守之复来则当信从太守之敎令其敬聴之母忽辞百丈山灵泽殿迎送词仙居兮岧嶤绛阙兮丹霄霓爲旌兮霞愰頫人世兮讙嚣念我民兮良苦遟真仙兮下顾旱太甚弓欲无年仙不来兮其谁愬鹤驾兮跹跹飞龙兮翩翩纷千示兮走百鬼风翛翛兮靁填风翛翛兮隂威靁塡塡兮雨后随不崇朝弓泽万里仙澹焉兮何营为挽辎軿兮小驻曰吾仙兮民之母百丈之山弓龙湫之渊仙宫于兹兮不知其㡬年仙母我厌兮欲我去民思报恩兮或辇而材或畚而土饰新官兮巖之隈俨侍卫兮绘云雷瀹棕鱼兮脯穉笋冀仙灵兮长裴回别馆兮何许有鳌峰兮有白马朝嬉游兮百向夕容与兮大姥仙之乐兮未央顾我民兮母或忘钖吾年弓大有俗欣欣兮乐康西山先生眞文忠公文集卷之四十西山先生眞文忠公文集西山先生眞文忠公文集卷第四十一西山先生真文忠公文集卷第四十一神道碑刘文简公神道碑上更化改元之九秊二月工部尚书刘公薨诏以光禄大夫告其第十四年六月有司按谥法慱闻多见曰文正真无邪曰简请谥公曰文简诏从之其孤垕以前尚书郎三山陈公孔硕之状来谒铭徳秀从公㳺有年凡其修身立巳正君端朝之本末实具知之顾常窃论公平生大节虽未易以一善名然遡其学问之源流与夫见诸谋谟事业则惟正之一言足以蔽之盖公皇考银青府君蚤受学于屏山刘先生借谿胡先生尽得理义精㣲之藴公㓜在家庭耳濡目染少长府君授以河南程氏书曰观此可以爲学矣晦菴先生朱文公以道徳爲学者师公出入其门切磨讲贯者数十年眡他从游之士爲最乆而所造爲特深刖其学固巳粹然一出于王矣公之天资厚重而不浮纯一而弗杂又甞用工于致知力行之地故其言必正言行必正行确然自守以终其身晚登朝廷致位侍从虽未及尽行其志而奋忠陈谋察㣲虑逺汲汲于扶持天下之正论而诡随迎合以售其私者一亡有焉故徳秀以爲正之一言足以㮣公之平生者讵不信夫今明诏用有司之议以正直无邪谥公其可谓不虚羙矣盖正者直之所自出直者正之所自形二字之褒传信百世奚复以铬爲㢤垕曰古者有诔有铭铭不可以诔废也君其勿词廼即陈公之状剟取其要而书之公讳爚字晦伯盖汉之胄出有讳豳者遭五季之乱自光州固始迁焉遂爲建阳后山人十世至银青府君以絫举恩入官终于朝奉大夫致仕公其长子也以干道八年进士主绍兴府山隂簿再调饶州録事参军于郡政禆賛最力同僚有忌公者械公之吏以求其私卒毫髪无所得后其人以他故抵罪遭按问惶駴失措公摄其官反营护之使免人谓公爲长者调连城令邑居临汀竆僻处民力困而上供烦公首损令添给与凡例所当取者歳爲钱㡬千緍撙节他费尤多繇是得以稍蠲民间无名之歛汀人至今徳之新其县之学而敎诸生以入徳之方士爲翕然知郷改宣敎郎知福州闽县事清静平易有古循吏风邑有洲田因潮耗息有寓公素贵欲夺数十下户田公援前帅奏请折其妄民得安业帅守诸台聮章论荐秧满至都时朝多君子皆知公欲留之且诸台之荐固尝有㫖陞擢矣公自谓与丞相赵公有连当避乞通判潭州以归上新受内禅公寓书丞相曰前日之事如病寒热一旦解散即无所苦至于蛊毒中人初不自觉触物而发必死矣孔子曰抑亦先觉者是贤乎盖指韩侂胄也其后迄如公言丁外囏服除主管都大坑治司文字知徳庆府至郡葺学宫练军实蜑户舟船有禁爲亟除之且罢两邑科敷之不正者受代入对言前者北伐之役执事者不度事势贻陛下忧今虽从和议可无虞乎愿益恐惧修政以强国本开言路以广忠益閳公道以进人才饬邉以防虏诈时执政议欲留公宰臣陈自强曰斯人闽县之政吾知之然真是伪学侂胄诛自强逐遂以公提举广东常平茶塩事既至首覈诸郡储偫之实复白于朝欲令守臣歳以新陈相易常存其半以缓急监司积弊乆逋亭户緍钱十万漕司五万公痛加裁约以身先之未㡬悉偿前所负十五万者奏请广南诸州凡夏秋之赋即郡以输者虽外县官奉廪亦当从州给又言仕乎南者多自爲禆贩夺州县征商之利请凡仕广而商者转贩所经许州郡没入其货嘉定二年召入对曰人君代天理物圣人宪天聪明故典礼讨命皆归之天示不以私意参焉所以不言而信不怒而威天下定于一苟有私意形于朝廷则朝廷各有心形于天下则天下各有心矣人各有心以事其上亦曰殆㢤此古圣人所惧而不敢肆也方今承凋弊之余履艰难之运天下之势不可谓安所恃者人心天下之心固未易一所恃者公道公道明则人心自一朝廷自尊虽危可安也公道废则人心自贰朝廷自轻虽安易危也愿陛下主此公道不用一毫私心不聴左右私言大臣奉行公道进一人退一人皆采天下公议而无作好恶至于一号一令莫不皆然陛下主张公道而大臣有不钦承刖天下之恶皆㱕之矣大臣奉行公道而小臣犹不精白亦明时所不容也如是则言而民信动而民从盗贼不作水旱饥馑之忧可消矣时江湖峒㓂方警公言弭盗之䇿当精择帅臣而重其贵俾视守臣之不胜任者易之兵官之非其才者汰之许以辟置选㭪使帅臣重千一路耳目不蔽姦宄具知必能潜消隠伏剪除萌穿不至上烦宵旰除吏部郎中时诏中外各陈钱币利害特命公与刘弥正详择其当以闻既共条五说上之而公之意以爲终非乆计独上言救天下极弊不可守天下常规凡内庭冗费愿委信臣特加裁削爲外庭倡外庭冗费责之大臣更加裁削爲天下倡取裁削之数专置一司随月椿收然后诏天下监司郡邑各具常费若交承迎送増添俸给宾客馈遗之属委漕臣裁损椿管专爲收禇之用行之三年必有成效后因祭对又取淳熈故事以进其略谓孝宗于楮币流通之时尚出内帑金银收之爲今日计亦不过渐收之而巳若歳收三百万十年亦三千万时朝廷以楮币日轻爲忧献议者争以新竒自售公之持论独如此识者以爲不可易转对言陛下即位之初首重讲读十有六年未尝厌倦不如圣躬内省亦有日新之益乎观理道亦有日新之效乎曏臣两对清光陛下临朝渊嘿法天无言今蒙收召复望清光而渊黙无言犹昔陛下临朝不与羣臣言退而与言者何人邪臣愿开张圣聴于经筵讲读大臣奏对反复问难以求义理之当否与政事之得失则圣学进而治道隆矣旣又言庙堂之上毎一官阙踌躇四顾有乏才之叹其患在于取人之道未广用人之意未洪愿诏大臣体荡荡平平之义惟贤是任惟能是使去好恶之私絶党偏之蔽则野无遗贤而庻绩熈矣匃外除提点浙西刑狱大暑隆寒廵按靡倦歳荐唯才是予至所举劾虽权要弗避也有杀人而匿䝿势家者吏不敢㭪公移文以索曰不出当闻诸朝于是罪人斯得其行部不以吏卒自随吏受民钱五百亦付狱治罪严陵有重囚久不决公察其故乃本司吏首受脙俾缓其事公立黥之夏出虑囚徃来䑓治下家以小丧闻不一入视闻者叹曰真监司矣杭严水灾朝廷独阁桐庐税而建徳淳安冨阳未𬒳恩䘏公力言之且乞量蠲夏赋又论平江和籴之扰常州诸县科买马草之弊匈蠲除之召爲国子司业始见诸生首诲以立身行巳爲先母颛意程试汲汲利禄进对言治道原于士风士风本于学术古者司徒之职典乐之官今乐官之任也周衰孔子取先王之大经大法与其徒诵而传之杂见于六经自汉以来虽曰崇儒然汉儒之陋训诂益详而义理益晦故韩愈原道曰轲之死不得其传谓其精㣲之㫖不传也艺祖皇帝于干戈甫定之余召处士王昭素讲易禁中絫圣相承以爲先务治敎休明儒宗间出然后六经遗㫖孔孟微言复明于千载之后天下学者诵而习之以论语孟子爲门大学中庸爲凖故其事父则孝事君则忠世之所谓道学者也庆元以来权佞当国恶人议巳指道爲伪屏其人禁其书十余年间学者无所依向义利不明趋向污下人欲横流廉耻日丧望其旣仕之后职业修名节立不可得也乞降明诏庆元以来名以伪学而禁其书指挥更不施行息邪说正人心使学知本原士风归厚实宗社之福又言舎法兼取行艺今但放其艺而略其行致学者自放于规绳之外故待讲朱熹守南康日于白鹿洞书院揭示学规皆圣贤敎人大㫖学者立身之要谨録以进请攽下两学爲诸生斋规与旧学规并行斋规示以进修之方学规正其不修之罪从之时有司检㑹庆元章奏将议施行而执政有任言责时亦尝论列者事虽寑而太学诸生稍务以道义相勉而知竆理居敬之说𥘉公在广东尝冨书今丞相史公言昔先正魏王再相日语吕郎中石编修曰某老矣勉强再来盖事有未竟者第一欲起朱元晦次荐引诸贤令二公先以书抵朱文公道此意未㡬除文公守南康后又尽荐诸贤今文公徃矣然其所着书天下诵之愿丞相更承先志言于上取其所着中庸大学论孟之说以劝讲正君定国慰天下学士大夫之心盖公在山隂时闻其说于沈公焕如此后在成均遂以数书锓于胄监俾学者诵习焉兼国史院编修官实录院检讨官充接伴金国贺正使归对言淮东地愽而腴有陂泽水泉之利而荒芜者多其民习于战闘而安集者少诚委州县招诱散亡立顷畞之限而授之田濬沟洫以储水因可防戎马驱突之患给田器贷种粮爲室庐使相保聚什伍而敎之此管仲内政宇文泰府兵遗法也又条李泌复府兵张全义在河南事上之进国子祭酒兼侍立修注官数月兼权兵部侍郎改刑部进对言陛下临朝渊黙无言必谓大臣进呈不待咨度羣臣献言当经中书然讲读之际则又不同当欵接以求多闻问辩以求当理今经筵所见无异临朝讲读进退姑故事虽圣性自得黙而识之然臣愿益广圣心少加咨访孝宗每对羣臣多所访问讲读之臣多得圣语间因内宿赐以面对此陛下家法也权刑部待郎兼祭酒时朝廷用人多以才选公言臯陶九徳乃知人之法而不及才盖才即徳也鲁史克所谓八才即臯陶所谓徳者后世离徳而言才以才取人故名奉法者或至于残民善理才者不免于聚歛䏻治狱者不免于深文古今治少乱多皆用才之弊也兼太子左谕徳同修国史实録院同修撰上䟽曰舜九官济济和之至也然孔子曰君子和而不同晏婴曰和与同异盖和者可否相济同者随声是非近岁士大夫随声是非之患多可否相济之义少其平居苟且依违患失则其言事必无犯颜逆耳之忠临难必无伏节死义之操愿诏大臣奨忠谠以作士气戒䛕佞以肃其僚宗社幸甚时廷臣争务容黙有论事稍切者衆輙指以爲异故公言及之十月雷公请遴选监司以察贪吏求民瘼又言虏运巳衰我之邉鄙冝过虑者三盗贼乗间姦雄崛起外夷猖獗是也之之䇿惟在得人旣选㳂邉守臣佐之者亦不可不择臣谓文臣如职曹官武臣如兵马都监之属冝许守臣察其不足仗者易之帅臣制司寄任尤重参佐谋议或非其材亦许辟改庻谋虑有人足支缓急又乞申儆诸帅各举将才帅守监司亦得论荐其说甚僃旣又取欧阳修军中求将之法上之又言中原云扰使命不通或败兵奔突或流民来附皆不容亡若民兵措置有法则边境守御自安盖㳂邉之民习不畏虏少少结约皆足自固臣昨接伴虏使至盱眙见龟山二三百家独不经兵火问其父老自言长于刼寨虏兵畏之因思彼财二三百家恊力巳足自固况衆于龟山又有官兵爲之援乎愿下边郡条其事冝以闻又取欧阳修论西北虏事以献曰契丹爲元昊所败人皆以二虏拏兵爲喜修独忧其爲将来之患盖爲国者习安则人材难见有事则将帅自出变骄心爲愤志化惰卒爲精兵则二虏交兵乃虏之利非我之福也今夷虏相攻战争方始拿兵不解强者爲雄邻有强国非我忧乎华乱未定盗贼将起姦雄乗之我能独安乎战败之兵冲突而南两淮单弱何以待之中原遗民流徙而南拒之不忍容之又难可无虑乎然则固藩篱选诸将择元帅今日尤不可缓同知七年贡举始公以文弊爲请朝廷旣施行之至是多得老成重厚之士物议称允集英䇿士公援淳熈故事请令后省或馆学取进士所陈切于利害者类聚以闻俾人知陛下不以空言取士时虏酋以弑殒鞑师乗之燕城彼围乆我之使人留境上不得报中原遗民日相帅南向公言髙宗当夷虏方盛之时勉从和议后虏败盟欲增筑邉城竟牵和议而止今虏运旣衰信使不通七八十年来仅得此机㑹臣谓凡今极邉州郡之未城者当城之至于邉邑之可控枙应援者亦冝以时修筑又言臣所谓未城之郡盱眙是也或曰盱眙不必城有急以天长六合爲固审尔是弃淮也又濠梁安丰虽颇有城然可以御盗而不可御敌谓冝増筑且创置楼橹大略如楚州然后守可固既又取姚襄归晋侯景附梁事以进其略谓金虏危亡争立或以欵塞爲名或遣使索币皆当有以应之或其势既分各来索币亦当思所以答或邉尘有警将孰可用财孰可取城孰可守守孰可固凢此皆当豫图母谓虏方多事我得以自安也未㡬虏果移文对境邀我正旦生辰使者公言东晋至陈三百秊间虽经略区区仅全呉楚然未尝求和于北皆足自立今地兼呉蜀当虏㓕亡之时正我立国之日竭民膏血以奉垂亾之虏固不可彼方据吾故都尚遣使以贺可乎愿移屯以壮边势且责帅守豫爲之防使疆埸有彼欲以虚言恐喝不可得也时中原旱饥遗民归附日衆邉臣处置失冝公言绍兴间伪豫遣兵犯涟水韩世忠迎击殪之得脱者什一二高宗谕曰淮北之民皆吾赤子可令埋瘗御史周秘请还虏俘复谕曰朕痛念西北人民进爲主帅所戮退爲刘麟所残不幸至此所获余虏当给钱米遣之高宗兼爱南北之民如此乌乎仁㢤则彼之饥荒流离而无告者固冝一视而同仁也愿诏邉臣以祖逖羊祜陆逊爲法使仁声仁闻播于华夷民心旣归恢复在其中矣除刑部侍郎进言河北方张之虏山东崛𧺫之盗乗女真衰㣲各谋吞併我若复通女眞输之歳币旣失大国之体复启取侮之端彼二㓂将曰女真将亡我犹事以币帛设若先以嫚书因而求衅邀我金币何以待之况河朔创残河南饥馑彼知淮甸丰稔江浙殷冨垂涎妄动其将若何爲今之计必得声实兼全使莫敢侮予而后可所谓实者建制司于淮上移兵屯于要地是也所谓声者罢通贺女真之使是也或谓遣使子币可使爲吾扞御此乃迎合之论彼方奔窜不暇何扞御之足言或谓使华不遣恐启兵端此亦未之思耳彼其肘腋之盗尚不敢图其敢复爲我敌乎使吾固守之计不足以扞残虏异时方张之敌崛起之盗何以御之今纵不能如晋人焚币斩使亦可诿以道路未通幽都未返迁延其词以答之况我巳尝遣使而彼不受又尝遣迓而彼不来足以有辞矣迁延年歳我于其间亟修固守之实则非惟示威于女真又可以伐二㓂之谋㝷又上䟽其略以爲今虏酋奔窜河北山东盗贼縦横鞑人夏人攻击未巳使遂㓕亡则中原云扰姦雄乗之必若符坚之时万一稍能自立则狼子野心必未可保将若逆亮之时皆可深虑愿深味孔子逺虑之言力行仲舒强勉之说与大臣图之又言臣前建议置制司于两谁之中移屯兵于要害之地近闻使虏而归者亦献此䇿臣敢复详言之盖今择守缮城募兵选将虽皆邉良画然竆邉之守责其持乆全頼应援置制司于两淮之中所以爲邉城之援也议者必曰两淮重镇各有帅臣复建一司责任不专臣谓合肥虽淮西重镇然地在极邉可以自守而不䏻援他郡维杨虽淮东重镇然地在江北可蔽南徐而不能援边陲无援而责以死守此廵逺之所以败也议者谓金陵巳建制司江北不可复建臣谓金陵所以制㳂江两淮所以制㳂淮责各有归则缓急可恃且两淮之地歴阳居中内蔽采石外接淮堧若颛建一司惟此地爲冝使兼转輓则两漕可省併领和州则兵民可一置营栅立仓储徙㳂江诸军三万人以隷之无事则按阅如都统之法有事则调发以援邉城之急两淮利害一切使之商榷废置朝廷委任而责成之可无北顾忧矣时江上诸将多以㣲文细过坐黜虽尝有功邉鄙者或不免吏议公取曾巩政论言艺祖置将皆冨之以财其说曰待武吏与待文吏不同文吏取以㢘耻责以廉耻武吏取以材䏻责以材䏻文吏任州县以节用爱人爲先武吏任将帅以醲赏得士爲先我艺祖任将之道可以爲法将帅在邉欲其间谍精明士卒用命非财不可顾可使之啬于财乎臣愿一以太祖爲法四月旱有诏求言公上䟽曰臣闻知之非艰行之惟艰陛下更化之𥘉尝下求言之诏而深虑逺谋忠言鲠论未尝施行所行者目前之细故近歳以来星变日蚀冬靁皆可畏之变也今农事方殷旱旣太甚天变见于上人情动于下虽因迩臣之请降诏求言臣不知陛下诚意在于闻阙失而正厥事乎抑用人言以应故事乎若徇人言应故事则天固不可欺也不正厥事人可欺乎天下之事当与天下共之不可以一人私之事之是非至于义理而止臣愿陛下与二三大臣至公无我躬揽中外书䟽付之给舎俾条上所当行者讲䆒而施行之则人心恱而天意解矣巳而不雨至于八月公言礼记秊不顺成天子素服素车食无乐又曰至于八月不雨君不举谓冝下诏罢今年瑞庆节钖宴示惧灾忧民之意且以爲谢絶虏使之名事虽不行时论韪之权工部尚书兼太子右庻子仍兼左谕德初公旣与宫僚即匈免祭酒请专意辅导尝取文公所释论孟等书以献曰此讲学之要也苟明乎此则他可迎刃而解矣公于讲说不爲文采至其切于修身正家治国平天下之道必反复开陈之尝进哲宗避蚁故事曰避蚁宫中事也而外庭无不知诗曰鼓钟于宫声闻于外圣人修徳不以隠显二其心后世人君谓宫庭燕私之间举动不谨人不得见言语不择人不得闻而不知无隠不彰载之信史者虽床第之言无不书也故中庸曰莫见乎隠莫显乎㣲君子谨其独讲易天行健章则曰天之所以健者其体阳其徳刚也君子观其象则当自强不息然一屈于物欲则不能刚故孔子曰枨也欲焉得刚盖刚能进徳慾能丧徳二者相爲消长而况富有四海声色货利易动其心便僻侧媚求中其慾一屈于慾则私意横生理爲慾夺又焉得刚所贵于自强不息者盖有一息间㫁刖物慾乗隙而投之虽有志气不能自爲主宰安能法天之徤乎讲孟子养心章则曰心者神明之舎所以酬酢庻事经纬万方者也常操而存之然后定而能应易曰寂然不动感而遂通天下之故是也操而存之何所用其力㢤去其爲心害者而巳虽物慾爲害之时亦岂无仁义之心特牵于慾而不自觉故曰养心莫善于寡欲多欲则欲爲主寡欲则心爲主然人有形色即有欲非可絶也口之于味目之于色耳之于声鼻之于臭四肢之于安佚无非欲也惟君子之欲有则而不过则心常爲之主此舜禹所以有天下而不与焉也至仁宗讲损卦惩忿窒慾则曰人之接物易以忿害物人之处身易以慾害身七情之中其难制者忿慾爲甚人䏻于忿怒之时稍息其怒而观理之是非则不至于害物矣人能于嗜慾动时静而止之思害身之可畏则不至于害身矣仁宗曰人之情慾皆出于隂阳而损之在人是正得损之道也至讲诗终篇刖又进说曰诗三百篇周南后妃之徳先王修身正家之效也召南夫人之徳诸侯修身正家之效也先王之身修故后妃化之而无险诐私谒之心诸侯之身脩故夫人化之而能循法度推之国而国治推之天下而天下平下逮国风之变在卫则绿衣燕燕之诗作凯风谷风之刺兴至于墻茨桒中之丑则其乱也未尝不起于闺门祍席间诗所以首二南者岂非求诸巳而后求诸人治其内而后治其外㢤故周之兴也以大姒其衰也以艳妻读诗者可以鑑矣孔子曰诗三百一言以蔽之曰思无邪此又读诗之要也先正其心而无邪思则以之读诗古人是非得失了然目前知所以爲法戒矣公毎讲读至经史所陈声色嗜慾之戒輙恳切再三及是敷陈尤力呜唿倘天假之年使终任辅翊之责其所以成就储徳者顾可量也㢤公既迁宫庻不复与讲东宫特请于上俾公仍兼讲公以年过七十屡请谢不获自是章凢二十上而拜不允之诏七至引赵抃留欧阳修等事以谕公比疾又恳祈卒不获命公虽疾犹黾勉辅导不怠故疾间复作遂不起享年七十有三积阶大中大夫爵建阳县开国子食邑五百户以通奉大夫致仕遗表闻赠如式公爲人简质端重而天性孝友尤笃少习家训长得明师又及见四方前修鉅儒如南轩张宣公东莱吕成公皆与徃复讲论其学以不欺爲主其接物夷易温然可亲然欲干以私者皆莫敢出口与人言心平气和语简而当聴者心服称人之善无溢羙其恶恶亦无深疾毎病学者空谈无实甞爲天台学四先生祠记曰学者当穷理以致其知反躬以践其实若趋其名以爲高入耳而出乎口皆四先生之辠人也盖其平生所素戒在此故时方歆慕道学公欿然无所喜及以伪学而禁公亦㤗然无所惧居家俭约虽巳贵如𥘉仕毎曰先人家法不敢过也仲氏炳擢戊戍第与公接武登朝叔季子姪相继收儒科或聮贡于郷建人语家学之盛必曰刘氏云公赒内外属人之贫终始不少倦㓜而孤者男则敎之学女则择所归歳饥輙发粟平价以济郷里其接引后进所以劝谕开譬者至当官取子一介不妄安于义命未尝轻求人知爲政以风化爲重尤恶异敎害俗在番阳日泉使悯遗骸不揜议欲塟之水火公言人死魂升魄降形气各反其𥘉西方法非是使死者有知祸亦酷矣毎夜歛祍黙坐虚心省察常曰不于定静时体察则应事接物或至有差尝取节孝徐先生帖敎子弟其言曰日入之后至于夜中事物俱静志气俱定是君子思虑经纶之时画之所行夜之所思也其事君以不欺爲忠至爲侍从知无不言言无不尽荐贤举善不进不止然其人皆莫之知平生论着有奏议史藁经筵故事东宫诗解礼记解讲堂故事若干卷云庄外藁若干卷藏于家夫人李氏武节郎晋明之女奉议郎宗思之妹先公八季卒赠硕人子垕今爲奉议郎知建康府江宁县事女三人陈择詹枢袁冝中其壻也孙男一人钦宣义郎监福州岭口监仓孙女一人适太学生江渊先六年卒曽孙男一人尚㓜其孤以十年十月庚戍公于邵武军邵武县仁泽郷桂林之原铭曰圣学失传天启濂洛有开斯人如寐之觉吾道之南世有宗工集厥大成则惟文公公生同时而又同里少登师门以迄莫齿孰疑弗剖孰蔽弗祛昼讲夜思歳充月余发而施之或言或事惟正是繇母或有二曰此文公实以敎予厥临孔威其忍畔诸遂登禁途遂传储极惟一其心以辅以翼直辞婉赋杜渐防㣲思公之忠可爲涕洟蠢玆孽酋逃犇如䑕狃于虗憍犹索我赂衆谓可与公曰不然愿辍金缯移以实边新狄鸱张羣雄蠭起扰扰中原如鼎斯沸衆谓无虞公独深忧愿饬邉臣固圉是谋必重制垣必徒兵戍必絶虏交声实廼副公没㡬时羽檄四驰畴昔之言亶犹蓍龟天子念公嘉名是钖其义维何曰正曰直文公之门今存者谁不负所学如公其㡬曕彼桂林有菀其麓我铭匪诬千载可复故资政殿学士李公神道碑嘉定四年有诏前参知政事李公某复中大夫提举洞霄宫公顿首上书祈寝恩命某月某日诏曰朕惟公论所在未有乆而不明人林实难不忍使之终弃盖以𥙿陵之待苏轼者待公也又曰处羣小横流之中而有隂扶善类之意当大权倒植之际而有密制元恶之谋况其遄返于虏庭尝欲挽回于兵衅谓世雠固所当复而邉事岂可遽兴至今斯言犹在朕聴迨奋投龟之决迄成解瑟之功稽其忠勤厥有本末是又发公之心迹以示人也公读诏感泣不复敢辞盖嘉㤗开禧间韩侂胄乆颛国三邉守将日以虏庭多故闻导䛕者因憷侂胄治兵图恢复侂胄然之自是荐绅大夫士之嗜进者与乆废而思用者争抵掌言兵事矣安丰守言北境饥民流徙在唐邓颕蔡夀亳间者数十万人淮西帅以闻上命两省侍从䑓谏杂议公时爲礼部侍郎直学士院独谓间者使人之归虽言虏乱形巳见而法制犹行国中不应遽至是且彼方与鞑交兵疆壮者既悉驱以北安知非故捐老弱以甞我受之则耗资粮困根本不受则使中原遗黎有雠我心或谓吾方有事中原因其来收䘏之其名岂不甚羙顾吾之力有限而彼之来无竆门庭一开后将有不胜悔者是谓以空名受实患爲今计独有遣重师简良将増屯庐楚间屹如臣防列据要害使兵威震叠敌人望而畏之设流徙果有来归则谕之曰吾非忘尔民者柰两国和好何或分集而来不可遏则谕之曰大兵不知将疑汝爲㓂而加僇焉吾不䏻汝救彼亦岂不知避仍檄其境守者告以民饥当䘏邉事贵静之意理直词顺虏必媿服未㡬以公爲贺金国生辰使时虏方移文吾三省枢宻院问㳂邉增戍等事公白侂胄谓庆暦中契丹以本朝益戍守浚塘泊爲问当时答之之语虽务委曲涵容然亦未尝以其言遽自撤戍也今我増兵淮甸盖防彼境流民事发有因非出无故且彼巳置元帅于㱕徳治行省于汴都签兵刷马丝然并举在我岂容无今答之之辞冝曰増戍之事本朝岂有他心大国自爲过计今欲撤去夫岂其难弟湏元帅行省悉命收还克日同时彼此俱罢庻㡬两无疑阻用固欢盟至于规恢自是素计惟当观衅而动出于万全要必济之功无轻发之悔既次镇江闻有朱𥙿者谋袭涟水不克公以书白侂胄请诛之以做来者次楚州申言之谓此不惩必启邉衅且絶江以来具见防秋卤莾状山阳乃昔人家计处而单乏尤甚今轻启敌疑万一乗吾之虚猝然豕突何以应之将度淮又以告朝延不得巳如公言虏遣其臣乔宇逆公并辔行道中宇言和议不可轻变公曰本朝家法一本仁厚于民命尤所重惜其肯轻用兵乎惟北朝勿聴间谍之言自今各崇信义则浮论自息既至燕虏遣其臣李着馆公着谓其主即位以来专行仁政未尝妄戮一人公亦具道本朝之所以得天下与上之所以守天下者曰今闻大金皇帝之徳如此两国之民幸甚着以増屯戍纳叛亡爲问公曰日者两境姦民互爲出没本朝皇帝以邉臣之失职也既绌降之又颁黄牓以约敕之且戮生事之人于境上北朝视此可以泮然无疑矣彼姦人撰造语言何所不至疑之一字谗间之媒疑心一生姦邪将乗之而入非两国之利也公与虏言皆披露肝胆而隂有以服其心故虏君臣称南人之忠信者必曰李公云公之来㱕虏疑顿释召其臣之宣抚河南者还而罢签刷兵马当是时邉患㡬息然侂胄意锐甚邓友龙辈日从臾不休公深忧之见上具言臣践虏庭见其民心日益涣散若朝廷以去歳举兵出其不意虽犂庭扫穴事亦非难而邉头小人𥘉无逺虑轻出钞掠以警觉之我谋既洩彼遂生心非虏无可图之衅乃吾未得制虏之术也臣谓今日进取之机当重发而必成母轻出而苟沮汉高帝烧絶栈道人谓无复东意一旦席卷三秦遂开帝业越怀㑹稽之耻三欲出师范蠡以爲未可洎时既至蠡以爲请卒禽劲呉何则虑之精而发之果也惟陛下焦劳愤悱以感天人之心䇿励振作以鼓忠义之气内之图回审固靡毫髪之或遗外之弥缝周宻泯形迹而莫见母急近功轻挠成筭大数旣得机㑹可乗然后焱逝电发㱕清河洛退见侂胄亦貇貇言之㑹虏使来贺正旦朝见失仪喜事者因以激怒朝廷而陈景俊使北还赞举兵甚力于是荆淮宣谕之使出公劝参政钱公象祖力遏其议钱公得罪贬公以邉事将作请令近臣条昼利害诏如其请公谓先发制人虽贵神速兵应者胜亦存谨重向使邉鄙小人不妄动惊敌而我先发可以成功今虏在在宿师人人建画开河除道治舟积粮王师一日首涂彼岂不知动息设或坚壁清野据险设伏以佚待劳此圣虑所冝深轸也及论蜀襄阳形势甚悉而深以腹心爲忧终欲待其先发然后应侂胄意不恱㡬逐公四川荆淮各置宣抚使而兵出矣公顾力不能遏则请追眨秦桧以作士心王师所至犇溃公荐丘公崈可付重寄遂以代友龙又请追囬诸道兵专意守僃以彊弩扼清河舟师拒海口而命诸将审间谍逺斤候以防贼之遽至运两淮金帛分贮姑苏金陵募舟师闽广以护江面田琳军虽溃然冐矢石㧞重围战甚苦冝抚慰之孰倬李汝翼縳邉将田俊迈卑虏人冝置诏狱鞫其罪事多施行一日侂胄留公屏左右曰苏师旦负恩蒙蔽将逐之公以谓如何公虑其意未决也则极言师旦怙势招权其门如市使明公负谤天下敢怒而不敢言若止夺节奉祠未足以当其罚且㫁蛇弗殊事愈可忧侂胄问何以处之公曰非窜籍不足以谢国人弭谤论侂胄喜以草奏属公明日师且贬且没入其家赀海内称快公又歴言邉事欲缮光濠等处守阅战舰罢粮夫谕散卒之复收者令以忠义报国録韩世忠杨存中破敌事戒励诸将囬海道之师使驻料角以精兵数千人循江上下用僃不虞时邉兵新衂大敌且奄至上下皇駴莫知所爲公晨夕殚虑所以区画者有方上遂命公与政郭倬具狱来上将议薄责之公言仁祖时黄徳和特以不救刘平石元孙又诬平降贼至坐腰斩倬汝翼之辠浮于德和其可轻贷乃卒论如法虏既犯淮公请发椿积缗钱百余万遣使犒师以作其气谍报虏壻挟田俊迈在宿州公请遣俊迈子允修赴宣司爲异时通信张本及荐丘公冝督视军马皆从之居无何虏遣韩元靓来丘公以书来告谓虏势尚强在我且当遵餋彼既先发其端岂容不领其意欲遣人护之以归将必大得要领公深然之和议之端实肇于此既而丘公以书币自通于虏帅虏帅复书专以首谋指侂胄而庐和六合皆告捷侂胄遂不复以和爲意公忧且愤因记张忠献公符离师溃后有论和事䟽及与虏帅书命吏录之示侂胄且曰张公平生以讨贼复雠爲巳任泊隆兴𥘉事势未举亦权冝就和苟利社稷固难执一惟公以魏公之心爲心庻干戈早戢南北再安公旣亲草虏帅书将自督府以遣而侂胄复中变改命知院张巖督视而召丘公以归言者复论丘致书议和爲辱国语併及公盖丘之进实公所荐方韩元靓来丘以书白侂胄谓和议可成然与虏徃来文书当暂去平章衘庻㡬虏必聴侂胄大怒谓其摇撼朝廷丘之迹既危而公亦数求去时蜀𬒳攻急宣抚使程松与其副呉㬢不咸公自请出任西事侂胄既许之又迫衆言而止未㡬呉㬢以蜀叛公谓惟和议亟成则西事不劳而定又拟进㫖挥付安丙等使图之居亡何丙果杀㬢擢丙以端明帅西路兼宣抚副使下诏慰安全蜀赦兴州军民与兴元金州两军之胁从者遣官告呉璘庙以其忠劳特存其后命从臣宣谕且劳其师下制总司条寛恤蜀民事士大夫不幸诖误者释其罪其耻从伪命而去者许还故官凡皆公所建白也王喜李好义赏未颁公屡言之喜遂除节度使㬢之叛也割阶成和鳯遗虏㬢诛而四郡未复朝廷以爲忧公言蜀天险兵又素精曏者㬢与虏通故爲败挠今元恶授首将士人人用命四郡不患不复未㡬如公言公乞颛降徳音慰安劳来而亟选守令以拊之在廷蜀士少公荐杨子谟等十三人皆一时选张严求罢甚力公复引丘公任江淮事不从而以殿帅赵淳制置两淮令诸将皆禀节度公言淳与田毕故等夷今使受节制必不服又不从先是㬢既诛具得通虏本末歳月在交兵前公请下诏暴其状以示兵端非专自我出庻速其和上命公拟进词㫖痌切读者感奋然侂胄怙权遂非日益甚公虽骫曲调护迄不能囬天下大势浸以岌岌公忠愤填膺思爲国家翦除祸本㑹今丞相史鲁公密奉宸㫁徃来缔议公深赞其决遂讫天讨公既兼行二府事方建白正储闱召故老开言路尽下情凡大命令多公所自草庻㡬涤除秕政䟽瀹治原而言者以傅㑹诋公斥使居外矣论者虽共惜之然惟幄事秘公之谋议始末四方有未之知者及辛未诏书出然后公之心迹昭然暴白而天下至今称爲名臣公字季章匈之丹陵人曾祖夙赠太子太保妣郭氏济阳郡夫人祖中故左朝奉大夫知仙井监赠太子太传妣史氏东莱郡夫人考焘故敷文阁学士修国史赠端明殿学士太师益国公谥文简妣扬氏益国夫人公以父任授承务郎监鳯州比较务主管刑工部架阁通判永康军文简公薨终䘮仍通判永康以导江县竹佑钱最重力请于诸司以闻得㫖均之诸邑以词赋冠类省明年赐第于庭除将作监簿丞相留卫公以恬静不竞荐命召试馆职对䇿凢五千言自人主至大臣台谏以及权伟后宫皆深议无隠除正字以益国夫人䘮去服除召赴阙抵建康奉夀皇讳驿上皇帝书曰天下不幸陛下新罹大忧向者定省之礼有愆群辩争甚切臣独谓眷明岂不知此所以然者心懐疑疾有以乱之也昔英宗亦以疾事太皇小有不至諌官奏䟽东朝谓岂可责有疾之人以无疾之礼其后英宗清明既复母子之爱欢然如𥘉今天降割于我家圣心未及改爲而夀皇奄忽不待侧闻闵凶之𥘉尚以疑疾不及视歛陛下试思此身乃夀皇遗体此位乃夀皇付託追报之义所当如何而五十年父子之至恩数千载纲常之大义特以一疑字坏之惟因此大忧醒然觉悟追执䘮纪内尽哀敬如此则虽不正于始犹可正于终彛伦尚存未至全泯再除正字时上巳御极公对谓夀皇在殡太上以疾未能执䘮陛下柩前即位素幄御朝寔伐圣父行礼惟厥𥘉观聴所属冝以追慕爲先引见群臣及发号施令词气之间皆当寓国家艰危不得巳爲宗庙社稷勉膺付託深致惨戚之意而内庭燕处起居膳服之节悉从贬降务使情文相称以尽孝思又谓天位至重守之至艰后世辟王或汰然以位爲乐此昏明治乱之所由以分也陛下圣敬日跻臣谓冝正固君徳先诚其意自古人主或徒善口耳而心未必治㦯暂䏻戒惧而乆必怠荒故可象之仪止见于当宁之严而轻佻之度或发于宫壶之邃此由意之未诚无正固之徳故也臣愿稽古问学必明于道徳之归克巳治心必根于恻隠之实坐朝入宫无庄肆之异自家形国循先后之冝使表裹无贰始终无闲如此则天质日茂圣功纯熟形于运用随寓皆应侍讲朱公熹以内批出守公言陛下始𥘉临御召熹劝讲闻者无不兴起盖以熹海内鸿硕学术醇正足以辅导圣质开广徳心向者或疑其过于恭劲必将以难行之事强人主而熹自入朝温㳟守道爱君忧国造次弗忘间有论奏词气忠恳不失臣子之礼今在朝甫四旬得望清光密输忠欵未数数也而命忽中发不由中书何陛下始者召之之勤而今者去之之亟也祖宗立国全在纪纲维持命令必由三省墨敕专行乃是衰乱之事陛下始𥘉清明岂得效尤侧僻尽弃家法班对谓陛下起潜邸履尊极虽祖后神谋与中外推戴之力然原其所自实由太上与子之志素定于清衷窃闻先有宸翰降付中书其语有云歴事歳乆亦欲退闲太皇因之亟决大计观此则内禅本末盖出于夀康而成于慈福臣伏见髙宗皇帝常宣示上皇亲书八字内有便可即真等语宰臣李纲奏曰此乃陛下受命道君冝藏之宗庙以示万世臣愚以爲太上向愆和豫不得与于哭泣之哀事有不幸人子至痛致陛下即位适当汹汹之时深恐天下后世所传异词或不知太上之实有疾与陛下所以勉承大寳本由亲意万一流言讹舛有失事实殆非所以宣昭至心笃厚人纪也今幸有当时神笔具存谓冝特赐宣取如李网言藏之宗庙以示万世从之除着作佐郎兼权刑部郎官请外知阆州以旱请于制置使得米五千石赈饥民始制司置广恵仓于诸州而利路独无有公谓本道蓬阆等处皆山田硗瘠民生最艰请眎三路置仓爲俭歳制司从之得钱引万五千䊮米三千七百余硕至今頼焉知汉州提点䕫路刑狱召对除祕书少监权中书舎人以家讳改直舍人除迁宗正少卿仍直院都城灾有司方竆治火所自起逮捕骚然公白侂胄曰天圣明道中玉清昭应宫及禁中火皆置狱竆治諌官御史言此实天灾若反以罪人恐重贻谴怒又言火起无迹安知非天意独冝修徳应之仁宗恻然并薄其罪今当眎以爲法上以灾变令百官条阙失公言圣人之道不过得中天下之事不可极意君父之眎臣子𥘉起有彼此厚薄之间㦲特臣下以好恶之私互相倾迫理或至于过中事或病于极意此汉唐以来祸阶覆辙所以相㝷而狎至也臣窃见二十年间士大夫各懐异趣议论纷纭是非不公彼此过当譬如人家子弟自爲争闘父母亦随以不宁而家事之当葺者顾弗暇恤岂理也㦲比者甄叙人物不问旧新中外职司惟贤是用徳意孚洽羣情欢䂊宗社之福也臣闻天下大器有同一舟舟平则安舟偏则危元祐绍兴之间姑置勿论止以仁庙时贾昌朝范仲淹两党言之其间固多君子惟其一存偏陂遂至黒白不分頼神文至仁如天辅以韩琦之忠品饰扶持融摄和㑹两党之隙帖然自消故天下之才不卒至于䥣伤破壊而皆爲国家用陛下大度明恕同符先朝朝廷大臣追踪前烈皇极之建与天爲谋日者起从臣于久废恩遇甚渥以是知前日人才之放弃岂陛下本心㦲然十年之间壮者老老者病收之桑榆固巳晚矣臣愿益坚此意以凝治功均眎旧新之人才深鉴党偏之害国使羣下私意左右奸言不得以夺之则天下幸甚自庆元党论起至是始寖平故公力陈以坚上意权兵部侍郎俄改权礼侍兼内制同知开禧九年贡举时皇嗣未立公首白发其端是歳五月立恵国公爲皇子兼枢密副都承㫖十月使北还明年五月权礼部尚书八月参知政事明年十一月侂胄诛兼同知枢宻院事丐罢除职卑郡以殿中侍御史奏降二秩居抚州嘉定二年令自便越三年复元秩奉洞霄祠八年以御史奏削三秩仍罢祠越四载乃复明年虏大入梁洋公乞下诏抚将士曲赦㳂邉民又言鳯州推官姚辛骂虏不屈死沔州通判李耆寿耻污贼手举家自沈于河冝见褒録东西两路兵失亡过半宜选募军中子弟及死事孤以𥙷之上倚公爲重除端明殿学士知遂宁府未至而溃兵张福等入益昌戕王人略阆剽果蹂蓬溪径抵府下公前巳称诏遣人持檄谕福等累数百言福等读之泣下曰李公正人我亦知之即约日解甲以降㑹官军至挑贼贼忿尽燔官寺邑屋至府治则曰李公且来居此吾不忍毁公复驰书大将张威使卷甲以西且谂成都诸司调嘉定黎雅寨丁牌手来㑹战贼时退据茗山意叵测公与东川侍郎数以逆顺祸福譬之贼迟疑未决间张威以大兵至夜遣人叩府门求药物曰贼垒坚不可破将选死士梯而登以火攻之公曰审尔必多杀士卒曷若㫁贼汲路与饷道使不得食即成禽矣以长围法驰授之贼遂平贼始授絷自言我本自飞鸟走成都李参政误我然公本志实欲不烦兵而下非憷之也公始至戮恶少年之爲贼郷导者数人有进士王洋女爲贼所得洋徃救死之女亦不屈自投于池水贼伤其脑不死公赏以冠帔又奏封孺人赠洋通直郎民居未完复贷緍钱使筑之日发藏粟以饲饿者缮城郛阅禁旅百废具兴明年引疾求奉祠报可去之日送者倾城邑父老至泣车下以明堂恩封通义郡侯十五年六月薨于家年六十有四始属疾即亲草遗表援张方平奏仁宗语陛下犹天地父母岂与大豕豺狼较胜负今臣剽闻虏用事臣侯姓者尝引王勐符融言告其主曰国家本戎狄江东中华正统天意必不絶之使其果有此言亦望略示善意使疆埸少安民得休息除资政殿学士通奉大夫致仕讣闻辍视朝一日赠金紫光禄大夫十七年三月某日于丹稜龙鹤石巨原夫人张氏絫封通义郡先公若干年薨子铨某官铸某官鏻某官女适某官虞香孙寅老惟眉山自苏氏父子以文章冠㝢内而颍滨遂践政席爲元祐名辅臣甫若干年而文简公出以海含山负之学松劲玊刚之节标式当代公之兄弟皆世其学文采议论震耀一时公亦与闻国政人谓有光苏氏然颍滨之执政也朝廷清明衆正在列志同而道恊故其用力也易虽时论中变身弗见容而大节了然士无异议公之进也不幸当姦臣窃柄憸夫壬人参错要涂隂拱旁伺前䟦后疐故其用力也难方事之殷客有讽公曰嘻是吾心也然国病矣我去谁适谋此彼荀慈明王子师温太真何人㢤公念回干事机非人莫可二三年间孜孜汲引布列中外殆不可胜数其大者则主丘公崈使颛闲扳钱公象祖复与政后卒获其助又惟姦臣死党师旦最其魁桀不去之则事不可图故乗机排击靡遗余力方是时犹凝氷冻雪天地惨烈而潜嘘㣲阳默导生意戞戞乎其难迹不晦则身危㡬不宻则事败故公之低眉抑首若无所违拂者是乃深爲宗社计也持此济事而欲人人察其肺腑顾不愈难乎此公与颍滨之所以异也虽然公之行事本末亦可攷巳后之君子其必有以处之公清修峻㓗虽在廊庙而风致超逺如山泽间人忧时悯世郁然见于眉宇平居鞠躬履地退然若不胜衣至义所当爲焱厉迅发虽贲育莫夺也除姦之日再拜辞家庙而出曰不幸则以死继之平生嗜学如饥渇羣经百氏搜讨弗遗于本朝故实尤所综练国有疑议旁摭广引如指诸掌其爲文本于至理而逹之实用浮滛佹丽之作未尝輙措一词少而好诗晚谪临川笺王文公诗爲五十卷至怀清台明妃曲等篇则显讥之不置也其所自作知诗者谓不减文公有㕍湖集一百卷内外制二十卷临汝闲书百五十卷援毫八十卷㳙尘录三卷中兴战功三卷𥘉赵忠定镇蜀辑国朝奏议为若干卷公与讨论晩又编中兴奏议若干卷经筵奏下本州录以进御盖深有𥙷治道云某之少也以文墨小技辱知于公虽登门之日未乆盖庻乎所谓知公之心者况尝与修史牒于开禧时事颇究顚末而铨等以铭识爲请义不得辞铭曰君子之道或出或处夫岂一端惟义是主虽不乱羣乃否之亨遯或可爲亦与时行哀㦲斯人如堕炭不有君子孰任其患纳沟之责岂不在子褰裳濡足其得巳诸郿坞未夷允若耽位芜湖未讨峤若求媚方其濡忍贤哲犹疑及其夬决世俗亦知吁嗟孽臣以国爲戯党论未销更稔兵议缥焉高逝兹惟厥时李公之智胡寕昧斯有枭有狐闪腅清昼仪仪鳯麟可与并囿始议北伐旣弗苟随迨使而归又献厥疑维道之常弗合则去冝去而留公独奚慕国旣病矣予去何之及今有爲犹可扶特鞠躬尽力成败孰计惟一廼心庻克有济拔其角牙俾日以孤窒其耳目俾日以愚而我之交气类环合剨如迅霆震此枯枿皇纲之整公翊其成和议之复公启其萌亿万维生再安祍席身虽排根曾岂是慼揆诸三贤事或不同濡迹救时则同一忠我铭斯石一语敢谬欲知公心天子有诏西山先生眞文忠公文集西山先生眞文忠公文集卷第四十二西山先生眞文忠公文集卷第四十二墓表建昌太守詹侯墓表故建昌太守严陵詹侯将葬莆阳陈师复为之铭旣塟其孤某复请予表其墓予曰铭墓非古也铭而又表之益非古也然古之欲铭先人功徳者有鼎彛焉今亡矣人子思显其亲将焉託耶然则虽铭其墓可也铭而又表之于义何居予故曰益非古也且侯之墓师复寔铭之以铭者之贤则知得铭者之贤亡疑也子之欲显其亲可亡憾也而奚以表爲虽然予之于侯有所深敬焉又有所深惜焉侯之免倅而选于铨也铨吏曰是当复爲县夫倅而县世之所未尝有吏直邀吾赂焉尔侯独曰县可爲也赂不可爲也卒请宣之南陵以去旣至廑民如在剡时岁方饥振而䘏之尤力也夫自髙而卑逸而劳世俗之所甚耻而不乐焉者也以其所甚耻故求所以免其耻者无不至也以其所不乐故凢可以遂其乐者无不爲也士之所以失其常心者其不由此欤今以侯之事观之非所谓卓然异于世俗者乎盖不耻人之耻而惟赂吏之耻者知义也不避人之所不乐而惟及物之乐者好仁也义与仁天下之正理而侯皆有志焉顾卒不得少䆒其韫以死此余之所以敬之而又惜之也侯之可书衆矣予独表其一节者以世俗之所难而铭之所未及也铭而表之虽有异乎古然书其铭之所未及以劝爲善者是亦古之遗意也于是乎书寳庆三年十二月甲子建安眞某述宋故蕲州使君正节李侯墓表嘉定十四年女眞谋㓂邉邉报至蕲蕲守李公戒将吏僚属䂊修战守备二月甲子虏絶淮而南䧟六关图黄州蹂蕲水县公命出兵迎敌遇于横槎桥破之居数日虏拥衆临沙河经营欲渡又破之明日虏兵大至决隍水焚战楼皆为我师拒遏以退又明日移兵要冲为必渡计我师直前奋击杀其渠帅一人余鸟兽散虏虽屡挫然自是谋益巧攻益力未㡬遂传城下围之数重虏燔吾所立栅我师争之杀将卒数十人夺所佩印三月丙戍朔虏攻西门射郄之有据胡床督衆者毙以一矢虏造望楼以窥我我为疑兵以视之旣又使人持书来胁吾守者公命戮之而还其书越二日虏以攻具进我亦设械御之长斧巨石当者糜碎烟𦦨所及荡为飞埃夜则壮士擣其营毎輙克获居数日虏攻北门锐甚我师缒而下勦其人毁其梯冲旣又迭攻吾四墉皆败走前后踰再旬卒不能得志于我㑹黄州失守复鸠其丑类以来我之将士军民殊死闘亡一毫退沮意虏技穷垂遁矣不幸援师迁延莫至我之叛将复导贼以登辛丑城䧟公与其子士允犹率衆力战不克死之呜唿公藐然一儒生尔使其雍容朝着论说古今不过以徳人庄士目之一旦凭危堞婴敌锋竒变捷出若老于战陈者援路旣穷竟以身殉其堂堂大节视晋之卞侍中唐之张睢阳无不及焉议者徒知公仓猝所立之絶人而不知其积之有素也开禧中某与公为僚于闽帅幙府居相邻游相乐也公尝慨然见语曰笃信好学守死善道此吾辈八字箴特患立志非坚尔某敬佩其言一日有诒书庙堂以糜捐自誓者公毅然正色曰士大夫此身独当为君父死尔可轻以许人乎此公伏节死义之心巳定于平昔讲学之素矣及是喟然谓其僚曰吾以书生再任邉垒行年七十亦又何求独欠一死尔㓂至当与同僚戮力以守不济则以死继之吁公之素心坚定如此其视事穷埶迫不得巳而死者可同日语乎昔者子路问成人孔子旣以见利思义见危授命告之矣至其门人子张又以见危致命见得思义与祭思敬丧思哀并言之圣贤平日讲论必先以危难自处他皆言思而此独不言思者岂非死生之际惟义是徇有不待思而决乎此公所以自㫁而弗疑也公之学主于力行而充以养平居接物容色睟穆饮人以和见者意消至其论是非辨邪正则凛焉不可回夺某乆从公游觇之熟矣尝窃以谓仁以为巳任死而后巳者公实有焉使其见用于朝居扶顚持危之地则若汲长孺之不可招麾萧望之之折而不挠皆公所优为惜也巨木百围不得以栋㨕九庙暴风疾雨仆之于穷山荒谷之中自公而言固得其所以死而为世道人材计者可胜痛㦲世皆言公守蕲以扞赋有蔽遮舒巢之功某独谓公之一死足以激昻天下臣子之心使知幸生不足荣而义死不足畏帅是以往人人皆金城也保全二郡直其细尔还观一时邉鄙之臣盖有惜死而迯者矣䑕雀偷生迄亦不免含媿入地犹有余辜公虽殁而义烈昭然与天地日月相为亡极是岂不深可贵耶始公之议城守也通判州事秦侯鉅教授阮君希甫实与公恊同一心其参与筹画则军事判官赵汝标知蕲春县林棨主簿寗时鳯其分任守御则统领孙中江士旺监辖严刚中是数人者职守不同人品亦异然皆生尽力死尽节无一首䑕自全者事方急时㦯说寗君出城以逭难寗曰平时辱太守深知贼至之日握手丁宁勉以忠义今可负之邪观寗君此言则公之以诚与义感人使至死不忍背者其必有道矣公旣阖门蹈难兄之子士宏适来省觐亦与焉某时忧居故山有以其事告者悲恸乆之顾谓家人曰天必不絶忠臣之后巳乃闻其长子士昭以先返舎获全噫天道之可凭若是哉初公为惠民仓属某书其事于石变乱之余公私庐舎俱荡㓕而此仓岿然独存遗民来归頼以有济公虽死其惠犹足以救饥殍活生灵可不谓仁矣乎世俗靡士大夫以全身保家为贤闻公之死相与訾议者不可称数頼天子仁圣愍书恤典所以褒扬者甚宠然后人知忠义之获报而公之道始大光明于时故龙图阁学士四明袁公旣铭其藏士昭复谒某表其墓某惟袁公之贤其言足以信万世不待表而见也独念平生与公交踰金石其可黙亡一辞輙叙所闻与志铭所未及者以竢后之君子呜唿公今巳矣士大夫闻风兴起岂必危难而后见㢤立朝事主以尽忠竭节自期涖官临人去苟且自营之念则是亦公之心也诗曰髙山仰止景行行止夫髙山则仰之光明正大之行则必行之非可以徒仰而已也有志之士其亦勉诸九峯先生蔡君墓表君名沉字仲黙姓蔡氏西山先生子也先生尝特召坚辞不𧺫世谓之聘君云聘君以师事朱文公而文公顾曰季通吾老友也凢性与天道之妙他弟子不得闻者必以语季通焉异篇奥传㣲辞突义多先令讨䆒而后亲折衷之故尝辑其问答之辞曰翁季録者盖引以自匹也当是时西山之名闻天下君之昆弟自胜衣趍拜入则服膺父教出则从文公游文公晚年训传诸经畧备独书未及为环眡门下生求可付者遂以属君洪范之数学者乆失其传聘君独心得之然未及论着亦曰成吾书者沉也君旣受父师之託廪廪焉常若有负盖沈潜反复者数十年然后克就其于书也攷序文之误订诸儒之说以发明二帝三王群圣贤用心洪范洛诰秦誓诸篇徃徃有先儒所未及者其于洪范数也谓体天地之撰者易之象纪天地之撰者范之数数始于一竒象成于二偶竒者数之所以立偶者数之所以行故二四而八八卦之象也三三而九九畴之数也由是八八而又八之为四千九十六而象备矣九九而又九之为六千五百六十一而数周矣易更四圣而象巳着范钖神禹而数不传后之作者昧象数之源窒变通之妙㦯即象而拟象洞极有书潜虚有图非无作也牵合傅㑹自然之数益晦焉嗟夫天地之所以肇人物之所以生万事之所以失得莫非数也数之体着于形数之用妙于理非穷神知化者曷足以语此君于二书阐幽发㣲至于如此眞不媿父师之託㢤庆元初伪学之论兴文公以党魁绌聘君亦逺谪春陵君徒歩数千里以从九疑之麓最楚粤穷僻处山川风物悲凉惨怆居者率不能堪君父子相对独以理义自怡说浩然无湘累之思楚囚之泣也聘君不幸没贬所复徒歩护柩以归有遗之金而义不可受者輙谢郄之曰吾宁随所止而殡不忍累其先也时年仅三十即屏去举子业一以圣贤为师平居仰观俯察黙坐终晷了然有见于天地之心万物之情反求诸躬衆理具备信前圣之言不予欺也聘君尝着律吕书演八阵图皆为文公所叹重然学者鲜闚其㣲间以叩君毫析缕觧使人洒然亡疑至象纬运行隂阳向背㦄歴如指诸掌其志以经世综物自任而道与时违遂指山林为归宿卜居九峯䆳奥重掩虽当世名卿物色求访将以用君不屑就也其文长于论辨诗早慕太白晚入陶韦社中至其呤咏性情摹写造化则又源流文公感兴诸作非徒以诗自命而巳某之生也后不及拜聘君床下而喜观其书嘉定中始见君后山未㡬过予洪都之郡斋留止数月睱则相从质问得所未悟后三年将之潭诣君以别戸庭㓗幽竹树茂羙如适君平子陵之居伯季聮席衣冠伟然若图缋中见古人物㑹李敬子公晦蔡元思继至引觞命釂名论迭发杂以辨争竟日散去未知别离之可重也比年退处念一相从于芦峰幔亭间迄不可得而坐中客如君与公晦父皆不复存然后知一日之㑹爲千载之诀其亦可悲也夫君之没实绍定三年五月壬辰年六十有四是月甲寅九峯之东原始君之名若字文公寔命之欲其潜心体道黙而成之也及君长子生公复命之曰模欲其循法履度动与道合也公之属君父子者如此君旣克佩师训模亦进未易量次子抗以明经擢进士第余亦嗜学有立蔡氏自牧堂老人以道术名西山振大之君与二昆又相与阐明之然皆堙沦弗耦或以为蔡氏恨予曰是不足恨也鲁之曽氏自蒧以后未尝仕而圣师与其志道统得其传至西犹羞比管仲是其所得多矣汉陈仲弓子孙继隆贵然公慙卿卿慙长位髙而名益下君子病之若君之家学渊源河洛羽翼鲁邹繇祖曁孙先后一辙言学之有本者必推焉此其可贵岂区区人爵比乎君之言行予友黄君自然状之模复谓予表其墓予不得辞也故为叙其梗槩俾刻之石后之君子其尚有考于斯墓志铭通议大夫寳文阁待制李公墓志铭宝文阁待制李公旣殁其孤洪宗为书赴某于西山精舎且请铭某曰仆非能铭者也矧方然在衰绖中敢辞洪宗书再至援昔人故事以请甚力某滋不敢当顾念昔者假守温陵时公与故宝谟阁直学士杨公炳今显谟阁直学士傅公伯成以法从耆徳居里社年皆垂八十矣泉人号三大老岁时䜩集龎眉华发奕奕相照若图画中人某以后进从之游盖相予欢甚洛阳之别意各黯然视公色尤若眷眷者自江西来归公数以书问生死今才㡬时而遽不𧺫乎则为澘焉出涕而公之言行事蹟传公实状之某虽不能铭然頼傅公之文足以传信行逺用不复固辞盖公生中原名族能以文学政事世其家而清白㢘介之节终其身不少变世之称公者以是而巳至于立朝正色能言人之所不敢言则世㦯未之知也开禧初元公自湖北召对首论建事立政必广询慱採以尽下情因言朝廷政令之更变者数事且曰此特其小者尔有大此者苟不谋于衆而遽欲革焉人言未同人心未一殆恐发之易而收之艰时韩侂胄用事乆欲弄兵倖胜以固其权人情汹惧邓友龙辈以从臾传㑹据要路异论者輙斥帷幄近臣噤不敢发一语公新从逺方来顾抗论如此识者韪其忠䢔进贰版曹又以居献纳之地有大利害輙尽言于朝亡所避旣兵败于外邓友龙以首事生衅苏师旦以谋将纳贿皆坐逐公以爲犹在善地未足塞责移书侂胄乞敷奏显正其罪且谓圣上寛仁若未忍即加诛戮亦冝更议逺窜以觧天下之愤时侂胄虽勉绌二人以逭谤而意常芘之不衰故士大夫以公言为难权臣虽不怿然惮公之辞直弗敢怒也更化后迄如公言呜唿公其可谓刚正笃实之士矣予故表而出之以示当世云公讳訦字诚之系出唐郇王祎由郇王十一世至汉宰相涛仕本朝为兵部尚书又四世至驾部郎中赠太子少傅讳景山子六人曰昭玘元祐间为𧺫居舎人其季曰瑑则公之曾祖公也世居济之鉅野建炎中文肃公避地于泉因家焉今为晋江人国朝以文治天下方全盛时名臣軰出率田文学选元祐内相眉山苏公为天下宗师中丞髙邮孙公亦时伟人右史游苏公之门而悟作文之法于孙公渊源所渐至文肃公宣和间颛内外制文名盛天下建炎中兴虽由忠力位执政一时大诏令尚出其手故李氏号文章家公逮事文肃公然尚㓜于诸从兄弟年相若者巳独崭然见头角太中公旣以疾不仕望其子甚切公蚤慧如奉承太中意日勤于佔毕年寝长益务愽覧书史采摭前文人所造语及竒字险韵备作文之料具日矻矻不休其为文下笔輙千言赋诗它人方储思巳成篇矣年十三用文肃公休致恩𥙷承务郎旣冠监潭州南岳庙㑹朝廷始严铨试法中之调兴化军仙游丞年虽少巳有能声诸台多诿以事主管南外睦宗院时有以南外宗鬻酒之弊闻于朝更选任前度友郎赵公不敌为宗正革去掊歛积宗室女有年长未嫁者悉择所配令有所归公多所建白史文惠当轴陈正献梁文靖咸以书荐公可用将以二令处公公以亲养不乐逺去求通判漳州以归漳旧号闽中道院为倅者又多以迫为嫌事非部使者所诿漫不可否公悉心以佐其长鉅细无所隐时剧宼沈师旣平而它盗相挻于邻壤公𬒳帅檄为防备郡以无警帅忠定赵公以其事闻且乞用公知汀州事虽不果行而当路由是益知公才遂擢知黄州孝庙临御乆益厉精邉郡尤不轻卑宰相初以公姓名闻上问如何人宰相以有吏能对可之公旣对首论邉郡数易之弊乞倣汉制令郡守兼领武事遵祖宗父任邉将之法上意甚恱将赴郡赵公时再帅闽谓公曰黄邉江贾舶至困于重征而舟无所泊多以风涛壊盍求所以为泊舟之所公至首访利病㑹岁饥遂以官钱募饥民开内澳六百交民不告病而啇客以济治以最闻部使者交荐任满奏事乞于冬水落时凢沿江沙浅处増置守备光宗开纳询问甚悉公奏对亦详遂至移刻玉音谕卿退条具以闻公复条上闻者谓将用矣㑹宰相留父丐罢待命于郊公对虽称旨无将顺上意者以公知潭州未上丁太中公忧服阕知袁州为政如在黄时江西号粳稻之郷然民无贮蓄一遇俭岁常平所储旣尠又必关白使者待其符下每患不及事公撙用度凢厨传苞苴等事一切不爲旣有余则储米㡬二万斛名之曰州济仓春夏籴贵则发以粜秋冬收成复积之如常平法朝廷知公治行用爲䕫路提点刑狱未㡬除转运判官蜀四路惟䕫最﨑岖山崃间民贫窭然水耕火耨官苟无扰亦厪厪足公约束郡县省追胥理冤枉禁苛暴一切以静治人用率服漕置司䕫子属郡有鬻塩之利岁计取足羡钱犹多吏㦯不良以羡爲市公悉以代上供之虚桩𥙷纲运之隐没㡬二十万緍移荆湖北路兵衅将启调度多属之王人而外计寔任转输之责公选用属吏钩考稽隐计事无乏㑹摄緫饟前使者盗用库钱二万緍充馈赂至以买妾将为欺隐于官文书未及而死吏皆惧累公以其死也不欲暴其事宻闻于当路以其緍为应副其丧事而巳人以公为长者召对除吏部郎迁大理少卿㝷迁卿㑹诏狱辞所连有当权及时宰所仇者欲因中伤之公无所观望案上复却弗顾也卒获其平在廷尉三年每狱上虽以情法酌其轻重为当必白于庙堂曰有司但知守法朝廷当从寛典若有司欲骫法是恩归于巳而怨归于上朝廷欲尽法而行则又人无所措手足矣其言委曲而不激故多施行寺修㫁例乆而未就公乞颛命编修官且立程限又以例四万余汎然无统难于徧阅若徒流罪误有出入有司处㫁虽㦯过差未至相逺至于当死而生生而死其相去殊絶请以大辟案分为十其七编䴡死比而获生者以示好生之仁其三编附生比而论死者以存止杀之意前此未有以为言公白发之号称职未㡬权戸部侍郎方时多事调度百出公尽心于其职部旧有緫辖司以钩攷五子司钱物出入之数知其虚实后废公请复置之吏率恶其害巳郎官有不快意者中于言事官遂以论罢朝廷知其诬不半岁授祠禄再阅月起帅广西时江西贼李元励未平连湖广数路皆警公分遣兵戌措置寨棚谕集士丁据守险要盗不能犯其治郡一以寛厚㢘靖爲本而积年逋㓂设爲方畧督责悉擒连岁大稔邉徼无事除集英殿修撰继陞寳谟阁待制且因任焉公力求出外遂以敷文阁待制知建宁府建俗剽悍䡖于杀人有闘者公责旁人谕解其争且明长少上下之分俾知有礼方楮劵称提之令下部使者奉行过当㦯计物力科买㦯责兊劵之家日约以若干钱㦯欲尽官帑所蓄兑于民以昻其贾公以民旣徧受其害官亦将空虚多尼不即行或䜛诸朝谓公害称提之政然闽中自更币后为政者争事苛急而告讦之俗兴编民贸易小不如法輙坐黥隷没入由是畏楮如毒虺得之者惟恐推去不速也自公下车行其所无事然后人视楮为可用无复前时疑畏之患要为有功于称提者而朝廷未之知也因公丐罢命进三等奉万寿祠以归旣退居于家始买地临河更宅劣可居筑楼东偏扁其下曰㬬菴对河爲圃手植花竹日徜徉其间性不饮客至赋诗奕棊而巳祠秩满告老上命复卑祠者再嘉定十三年十月八日甲子以疾卒于正寝享年七十有七积阶太中大夫职寳文阁侍制爵陇西县开国伯食邑八百戸致仕进通议大夫遗奏闻赠宣奉大夫曽祖瑑故朝请大夫赠以师妣仲氏赠鎭国夫人孔氏赠郓国夫人袓邴资政殿学士左中大夫累赠太师谥文肃妣任氏赠鲁国夫人考紃承议郎累赠太中大夫妣陈氏赠硕人公聚陈氏再曾氏并赠硕人子二人长庆宗廸功郎早世次洪宗承务郎前监福州岭口仓女五人进士谢汝嘉承奉郎知湖州归安县丞梁侹迪功郎前监台州黄巖塩场曾子厚廸功郎福州左司理参军傅齐进士诸葛琰其壻也孙男三人龛廸功郎新兴化军莆田县主簿集孙夀孙尚㓜洪宗以是年十二月十六日壬申奉公柩归于南安县上塘村之源从治命也有文藁七十卷续通鑑长编分类三十八卷谈丛七卷藏于家初公以家世文儒少年励志欲由科第进诸兄弟方以文争胜不相下伯父万知先生缜独爱公授以手所校西汉书曰此予平日所用心子姪非好学不以卑也公朝夕读益从师友学为举子文三预漕荐一为榜首再试礼部不第遂弃去不复为而剸以它着撰及吏能取知诸公其学问虽不颛名一家独谓二程先生发明圣道之传盖汉以来儒者所不及寔生于黄遂于黄立祠且求朱文公先生之文以记之推原本始以示学者趋郷居官不为诡激而可以惠利者无不为其大者固巳大书深刻其小者若漳之建菴宇给闲田以便徃来黄之创瓴屋居戍兵以省科扰袁之寛过税优行啇以免㓂害在夔在桂建营丛冡以塟流尸筑铨馆以待寒士架舆梁以利病渉积羡钱以振无告治道路以便行旅蠲逋税以寛民力不可殚书性䟽通易直所至不求官吏短长部使者有所施为可行则行不可行亦以书顺导之使知悟贤者多乐从之执巳见者间以取怒守黄日转运使者严伪钱之禁公谓私钱与官钱杂用巳乆一旦骤严禁公私折阅多人情不安在邉郡为非便漕怒以公为縦盗铸公恬不䘏巳而漕竟以此罢广西地旷且逺吏尠奉法杨公方时将漕性㢘介不可干以私而嫉恶太过发摘多官吏重足而立公以臭味之同相予厚然意以爲治道去泰甚遐方僻壤士大夫一遭按治至有全家流落不能归者亦当时有纵舎由是未尝以小过按吏也至建宁卒以与使者议不合而去盖其志在于惠养小民全安下吏而巳利害则不问焉初文肃公薨未谥淳熈中近臣言及叱苗刘事孝宗嘉叹特令定谥事下奏常奉常采谥法应事有功定谥文敏公谓建炎叱折兇渠褒诏具在叶谋复辟忠烈峣然岂曰应事旣登朝请改之遂更用奉常考功之议易敏以肃又以文肃公遗藁乆未流布惧岁月逾逺昜于散逸锓木于黄朱文公实爲之序墓隧之碑未立谒于周益公公旣铭之而复亲爲之书文肃公虽寓于泉以其左僻有意洪饶之居公买田筑室于豫章俾次子居之命其堂曰成志而身归温陵奉坟墓凢子孙所以显杨先烈而继其志者靡不竭尽其力可谓能孝矣家居守俭约不以一事紊官府任子恩旣官其子及长孙遂于诸妷中择好学而文者亢宗奏之然后官其外孙曾荷孙文肃公居泉仅有埭田岁祖千斛五房共之至公悉推所当有以予贫者宗族及外之昏嫁死丧多随力赒肋之所以奉养则泊如也年踰六十即制衣衾棺歛之具前五年卜吉壤营夀臧命之曰乐丘时造焉秋九月属疾乙卯晨起曵杖消摇于门见者谓其良㔾后九日子姪軰环侍命坐语如平时诸姪退甫及门巳溘然而逝闻者伤惜之惟李氏矣乐静先生以昌言直道入元祐党籍厥后代有显人至公上承累世绪业遂厯清贯为天子侍从之臣斯亦荣矣然使公平生所立或少自畔于先训虽袭紫传龟显融赫奕以之衒俗可也岂昔人所谓不朽者㢤教衰俗圯士大夫出身名阀妄自菲薄以洿辱其先者为不以矣故于公重有感也若是予焉得不铭铭曰维古之人世徳是䝿爰曁未流以禄相侈抑抑李公奋于名家一节初终如玉不瑕昔在沧洲清醇亮直亦有云龛毅然正色元祐大论建炎忠勲奕叶相望郁乎清芬公曰艰㦲曷继前烈飡菊纫兰潄芳濯㓗退然其容山泽之义激于中可敌万夫噫嗟抦臣盗弄戈甲公独从容遏其牙蘖惟恢首衅惟冀鬻官可使斯人善地是安言虽莫售闻者增气大化旣更迄如公议逆逆龙鳞撄之匪难料虎之头厥维孔艰人谓公荣簮笔持橐孰知公心优繇一壑容膝之隘枧犹广居梅竹之东所晒者书荡节鱼符汉淮岭蜀有田一㕓泰然自足世教日沦夷祖跖孙谁知李公不辱其门乐㦲斯丘公斯自卜铭以昭之过者必肃宋文林郎志铭庆元二年五月某日金华宋君以文林郎广南西路盐事司生管官终于㢘州官舎是岁十一月某日归窆干隆兴府新建县龙子冈后三十有三年君之子自适介章泉赵公昌父有谒于建人眞某曰先君子之葬也党论方譁先友大愚吕公子约书来告母遽铭自适不敢违岁月颷驰丘中之木䕃数亩矣而墓道至今无文可刻惧终冺焉亡以诏来者敢请铭某曰仆之生也后不及撰杖屦从先大夫游且朴学无词华惧不足以有发敢辤自适粮逆旅凢三月娄请弗予置且出其书数通其一曰宋某字茂叔生于绍兴壬申年十二三巳卓然自立为郷里先进所知从吕伯共学其论通鑑贯穿不穷伯共大竒之绍熈改元第进士主筠州髙安簿豫章帅王谦仲丘宗郷尤延之皆待以上客宗郷使虏以为书状官归循从事郎掾融州秩满辟广西盐事主管官漕张君量胡元之又待以上客盖其气象和平议论坚正明敏足以决事㢘勤足以励俗不幸年四十余卒官平时于经史皆䆒极本原㔫工诗篇兴寄殊髙逺尝次陆务观韵曰欲求平易多成拙稍渉新竒却未上得句直湏参造化此身何必计穷通胷次所藴可见矣视其名若氏刖故相益国周公也其友王山徐斯逺南城包显道又㦯传其事或为词以哀之而徐之言曰茂叔之材内介而外通平居一语不輙发及其慷慨论天下事是非可否无所回隐虽平主故人执政柄在显涂一事不可君意必腾书责之弗置也至于通练世故熟识闾里情伪吏治得失则虽世之以吏能着称者无以过焉茂叔其可谓有周天下之材矣谋读巳矍然曰益公之言金石也虽㣲徐君之传人其有不信者乎夫传犹赘也铭之滋赘也虽然自适之志厪矣不可以虚辱则考其世系曰曾祖𥙿赠奉直大夫祖有朝奉郎知郴州其殁也东菜吕成公志其墓考沆学笃行髙郷人尊之曰厉斋先生君之母在郴州获异夣焉旣生有异质甫年六七岁见经子輙成诵若夙昔郴州倅长沙君年十四五南轩张宣公一见许其资可以任道旣又执经东莱之门方是特四方隽茂聚于䴡泽者数十百人君末至一旦颕然出其列成公寝疾独以任重道逺属君及大愚云其掾融州守贰不相能事积弛官奉兵食至㦯经年弗予君白守此戸曹责也则爲分画措置凢廪奉先兵后官兵先外寨官先下僚而后以次徧及燕餽它费则以币余当之郡仰盐利以给岁入比大亏君爲爬梳剔治未㡬复其旧先是郡官秩满多不能归君请次第偿其逋奉且帅同僚助以私钱不半嵗得替官亡留者一日郡卒谋倡乱其徒群诟曰自戸曹来吾軰妻子始亡饥冻者若等忍负之乎治狱细大必躬戒吏胥母得輙栲问因能书者聴自书不能者许以吏代而面覈之片辞不同輙坐书者以故人得输其情虽重辟未尝施一捶也田主愬其佃不输租君命两造至庭诘之顾其貌颇相若密使人尽取主家文书来验之则庻弟也命还本生而均其产以漕檄行视诸州独雷守陈亮弼有治郡材巳乃闻其削秩以免盖帅司水军戍于雷主兵官以等夷视守守顾奉承之陈至稍绌其礼主兵官怒谗于帅劾之君爲雪其诬且曰兵廪于雷而不受节制非便也帅不获巳腾君书干朝以误奏自劾谗者坐削官而令雷州节制水军如君议帅故甞荐君以是寖不说隂使人物色其过始君以檄出州县礼馈如使者君一切拒弗内且责其文书传吏牍人始疑其矫及是亡秋毫可指擿㢘声益暴着疑者始大服及为主管官故时月俸緍钱㡬四百君按灋令谗受九十千而巳醝政垢弊乆讨㝷其故大要命脉在盐亭户还其未给本钱而寛其逋于官者月再更盐利亦蝢复万安黎㓂作使者以属君方盛暑调兵食劳惫不遑息疾甚犹自力治文书郄药弗御掩关扫地以待终时母夫人王氏留桂府君涕泣思念不少置垂死犹问得无有从夫人所来者乎盖自适叙君之事如此而其遗文有曰人心至灵万善毕具人之所以异于圣贤者罪在自弃而不知求尔求之如何愽学而审问明辨而谨思穷理以致其知力行以践其实自卑而髙积小而大顚沛造次而无自画之间则㡬矣若夫溺心于简易之说谓道可以悟入圣贤可以立致戒多学之累而废见闻之益守见性之说而忘存养之功虽有得焉乌知其非臆度料想之私乎而其自賛则曰忠信进徳之基孝弟为仁之本行贵日益文贵日损圣贤之言虽不吾欺吾必求其眞知念虑之过虽不吾罪吾必求其亡媿呜唿观乎此则君之所以为学与其为入可知矣若是其可不铭君娶何氏生子六曰自适自道自逄自廸自述自逊皆能世其学自逄易名恭登嘉定幸未第尝官国子学通判楚州今降授宣教郎女五归曹惟寅赵与沈櫽早夭者二人孙男十有一自君葬于洪诸孤不忍去因定居新建阳易俗坊云铭曰世之诵君曰材与文顾是二者孰其本根盖循循乎下学上逹而凛凛乎不暏不闻履进修之实地戒超悟之空言斯其所以异于今人之学而不辱其师之门者欤汤武康墓志铭予年二十六始识升伯于都城方是时升伯以诗文称诸公间雄䴡秀㧞有古作者风致后十余年滥官于朝又得其所爲通変十二䇿者读之论说娓娓援古质今奋然有为囯建策图乆安之志于是抚卷三叹曰此贾谊长太息书也恨时无知君者亦自咎前日知之未至也又五六年再见于延平旋过予西山精舎相与论洙泗伊洛之源流与朱陆氏之所以同异者旁及方外之学融㑹贯通卓然自有见处殆非前日升伯矣越二年起帅湘中求士之可与偕者莫吾升伯若也凢再聘始来来则朝夕与处坦乎其恬夷窈乎其静深望而识其为知道者气象则又为之惊叹曰升伯别我㡬时而养至是耶盖前后二十寒暑而五见君见輙有异非其信道笃进德勇其能日充月益如是乎予尝病世之学者诵咏圣贤遗言而未尝反躬以验其实故虽见闻知识若日进而不可御回视其人气质之偏心术之蔽或终其身而亡改焉则亦何贵于学耶若吾升伯盖用心于内而求践其实者也故其积中形外有不可揜使天假之年卒至于徳盛仁熟之地则其所立讵可量也㢤此吾于升伯之没所以赍涕洟而悼斯文之不幸也君名于字升伯姓汤氏饶之安仁人曾祖考某祖考某考某自号临斋予所为序其遗文者也汤为安仁望族用儒科显者相踵自君之大父诸父藴徳种学益楙以闳而皆不耦君少从郷先生肄业巳知讲求先朝名卿言行而慨慕其为人再举进士庆元二年中其科调黄州黄陂尉益务凾饫经术朝莫唫讽山房中家人少觌其面临斋于古学无不通君为举子时罕以语之至是始尽发其藴大要谈义理不骛于虚无髙远而必反求之身心考事实不泥于成败得失而必钩索其隐㣲论文章不溺于华靡新竒而必先乎正大要其归以切实用关世教为主君于是尽得家学之传俄居临斋忧服除调主婺州金华县簿辟江州都统司机冝文字又丁母董氏忧服除调武昌军节度推官遂敎授南劒嘉兴二郡学改通直郎知湖州武康县未上卒年五十有五寳庆二年四月十四日也君自为书生慨然有志于及物其在武昌疚心幙画酌情引义参以法意凢所剖决人无异辤尝以漕檄问事信阳信阳守方营郡治民病于役相率诣君自言君郎道中移书谕守骪曲㡬千言守感君诚意立为罢役鄂有椿管钱十万緍以备水旱緫所因他事为词尽取之守不敢争君独以书白緫领赵侯彦橚语甚切曰母使鄂之吏民谓取椿管钱失旱涝备自公始及爲校官日与诸生讲论道义晨入直舎至昼漏尽乃归间造诸斋从容启叩勉以进业虽吏胥市人子有可敎者亦收寘舎中为亲授经史其所成就居多盖君徳宇粹然从游之士望其眉睫巳有所兴起不待绳以规矩而后听且服也栖迟选调㡬三十年守道固穷未尝有覔举意同僚信之頋因君以求郡荐皆为尽力㑹当略有知君者连上剡椟遂以改官君固未始汲汲也家故清贫阖门数百指悉仰食扵君䟽食莱羔同堂一饱而欢意常周浃迟次约居动五六载饮水着书陶然自乐虽妻子衣百结不以介其心自奉俭朴举酒觞客惟一古甆瓯燕居缁裘布裳骤见者不知其巳仕也晩年忧患日侵尤人所难处而君以理开释脱然亡固滞意呜唿欲知吾升伯者仕观其自竭穷观其自守斯得之矣自其少时慱参圣贤言论以为指归精思力践不进不巳既又闻瞿昙氏之学以了悟为闻亦从而䆒其说乆之䜣然若有得也间尝语予曰儒佛之道虽殊要皆以求本心爲主倘能悟所谓活法者则虽混融为一可也予虽未悉其指然视君所养虚闲怡悦有超然自得之趣则其所造诣诚有未易窥者至于孝友之至情爱君忧国之大义悃诚至到一念弗渝自儿童时笃志色养侍亲疾数月不解衣居丧哀毁尤剧讳日必前期斋戒终其身孺慕弗衰宦游四方毎晨兴炷芗遥想先世丘墓所在各再拜以展哀敬方丧父时三弟四媦皆少君一力抚视以养以敎俾至于有成诸弟连岁收科各以学行闻女兄弟中类能渉书史闲壸则皆君发之也开禧中权臣将开兵衅君为书万余言伏光范门以献不报明年师出不利人服君先见而更化后卒未有为君言者君谓吾不幸获知言之名敢因以为利㢤虽沈㐲下每闻时事有不满人意者当世善类有不获其所者䡊爲竟日弗恰观君于伦理恩义之间周尽如此是其性于天成于学有以过人者又非方外之说所能与也君在嘉禾㝡爲邦人所敬爱寓公之贤有俞公建者㔫爲金石交君旣通朝籍徃谒焉疾遽作遂没于俞氏之馆将属纩神采清明如常时六月五日弟巾护其柩以归自棺及歛费多出俞氏明年三月巳未祔葬于贵溪龙回考君兆域之北娶姜氏二子潜年一十六卒洧生有异质自㓜出语惊人年十四以戴氏记举于郷甫冠亦卒今奉君之丧者孙震孙而㔾悲夫二女适张龛许咸次孙复尚㓜君初号随适居士晚更号存斋其爲文章敷腴醇正尤工古律诗论事有根据切物情说经多先儒所未发有集二十卷泮宫讲义二卷史汉杂考二卷记闻十卷楮币罪言一卷与所谓通变䇿者藏于家虽然君之所以不朽者弗在是也铭曰心休兮理融舞雩兮春风全吾眞兮自乐等梦㓜兮穷通潦尽兮潭清天空兮月明怅旧游之莫续写予恨于斯铭西山先生眞文忠公文集卷之四十二西山先生眞文忠公文集西山先生眞文忠公文集卷第四十三西山先生眞文忠公文集卷第四十三墓志铭刘阁学墓志铭孝宗皇帝践天位二十有八载寤寐食息不忘求贤当是时魁垒竒杰之士布在朝廷旣足以栋明堂梁清庙而深培厚养彬彬相续又足以爲数世百年之储故虽光庙飨国日浅委政庙堂而羣贤挟维迄以无事今皇帝初嗣服耆俊毕集有庆暦元祐之风歴数其人无一非干淳间旧物者诗曰豊水有芭武王岂不仕诒厥孙谋以燕翼子苏文忠轼亦云仁宗左位四十二年畦而种之有得皆贤盖周之武王与我仁宗孝宗皆以储蓄人材爲保固基业之本是以国家頼其利天下诵其功若故华文阁学士通奉大夫致仕阳安侯刘公其孝宗所擢以遗后人者欤公以干道五年对䇿廷中天子亲擢爲第四其后以签书枢宻院事赵公推荐召寘班列明年再对便殿议论伟然有契圣心谓辅臣曰光祖人材端重全类杨辅盖自是以人主爲知巳今皇帝毓徳潜藩方议择傅孝宗首命辅而㠯公继之属任之意盖有在矣旣而諌官阙将用公爲右正言不幸适以忧去终淳熈世虽弗果再用然留遗两朝出入中外清芬姱节耆徳硕闻嶷然爲当世名臣虽鄙夫嚚童亦知有所谓刘左史也呜唿此岂一日之积㢤公名光祖字徳脩其先润州句容人邺为唐宰相一子从僖宗狩蜀为双流令生三子仲子诲为平泉令今刘氏居简者皆祖平泉侍御史赠正议大夫讳孝孙者公之髙王父也朝奉郎通判汉州讳汉者大王父也讳松材者王父也父讳寔宴义郎赠银青光禄大夫母贾氏赠和政郡夫人公㓜出为外大父左中奉大夫贾公晖之孙后官于朝乃乞归姓以贾公致仕恩补登仕郎主内江簿居和政丧哀毁尽礼郷党仪之服除调什邡尉遂登进士第时孝宗锐意于治发策数十条公对大畧以为陞下睿察太精宸㫁太严求治太速喜功太甚又言陞下躬擐甲胄间御毬马一旦有警岂将亲董六师以督战乎夫人主自将危道也臣恐介胄毬马之事适以贻笑黠虏而不足示武于敌人授劔南东川节度推官辟潼川提刑司检法淳熈五年召对论恢复事请一以太祖用人为法且曰人臣献言不可不察其一不量可否劝陛下䡖出骤进则是即日误国其一不思振立苟且偷安则是乆逺误国孝宗然之除大学正轮对举司马公光奏䟽八事以献未㡬召试除正字兼吴益王府教授迁校书郎面对取太祖太宗治要彚为十节名曰两朝圣范上之公在王邸尝摭前代宗室贤否悪随事开陈以为鉴戒至是孝宗益知其贤命兼皇太子宫小学教授上时为眀州观察使英国公年十有四矣公白东宫此又一重国本也时光宗在宫中无它嗜好暇则亲为国公讲说上亦孜孜向学虽日昊不倦公请论孟史记之外益以本朝典故庻知祖宗家法迨上加元服旣为颂以献又乞当讲之日从容数刻乃罢公谓经吏可以知义理鉴兴亡凢渉名数者亦不可畧请以国朝仪制官名之属彚次成书讲毕开说又谓国公年寖长正谨习之时愿因宫僚劝讲俾侍坐隅必有禆益光宗皆然之盖是时孝宗临御乆明于羣臣邪正所用以传圣子神孙者皆天下第一流而公在英邸三年所以讲明诱掖者甚至其后诸贤相踵辅导圣徳日益显融然其闿端正用力蚤则公之功为多以诵书终篇进秩时银青年七十公以貤恩请从之迁秘书郎諌议大夫张公大经乞增置諌员且荐公代巳命下而银青殁服除知果州赵忠定公帅蜀请公参谋议以自助时同幙皆一时选相与上下议论知无不言覊制诸蛮弭耳妥伏其他建明甚衆成都之政遂为天下最俄以忠定荐召至则光宗践祚矣进对谓陛下承尭舜之统当以尭舜之道为师任大禹之责当以益臯陶之言为法又言陛下新服厥命必先明君人之大体逹天下之大势深国家之大虑又谓自古祸乱之萌有四疆臣擅兵外戚预政中常侍用事朋党交争是也宗社之本有一谨选左右严立师传是也愿陞下留神于其大者勿以小事常度因循岁月又论蜀盐酒増科之害大臣是其议遂诏四川合发湖广钱物百三十六万存留三年对减民赋除军器少监面对言四川盐酒之额近䝉蠲减此皆夀皇圣帝躬行节俭不妄赐予内藏封桩皆有余积故陛下𥘉政得捐赋以予民窃闻寿皇退御重华贬损方甚夀成皇后亦极省约愿陛下仰灋两宫内庭用度损之又损虏使来贺重明节诏公接送伴时有献议改筑楚州城者光宗命公因行视之公还具言不可由是赋工之省者过半兼权侍左郎官又兼礼部遂除殿中侍御史时台臣以失职𬒳绌光宗方严其选谕宰相留正曰卿监郎官中有其人正沈思乆之曰得非欲用刘某乎其人刚正有守愿出圣㫁光宗曰然乆在朕心矣公旣就职光宗面谕曰以卿刚介不囘故付以言责是时道学朋党之论浸兴凢疾善类者槩加以此名前后绌逐相继公极言其弊曰是非不明则邪正互攻公论不立则私情交起此固道之消长时之否泰而实爲国家之祸福社稷之存亡甚可畏也不可忽也臣本踈庸陛下过听使待罪言责凢赏刑僣滥号令乖违民病未瘳官箴不戒皆可因人而举劾随事以奏陈旣显然而易知曾未足以深虑若夫是非方殽而邪得以害正清议方晦而私得以胜公徃鉴昭然危机所伏方今之忧孰大扵此明是非以别邪正立公论以抑私情方今之事孰先扵此臣观本朝士大夫学术议论最为退古其端本也以居仁由义为道以正心诚意为学其交际也以同学为朋而实非朋以同道为党而实非党穷逹知其有命进退知其有义是以进之不见其泰退之不见其戚穷而在下则以探性命之奥为勲名享至道之味为钟鼎逹而在上以责难为尊主忠諌爲爱君本朝盛时初非有强国之术而国势尊安根本深厚盖其学术议论皆由扵此故也咸平景德之间浑然不见其际当斯时也道臻皇极而治保太和至于庆暦嘉祐盛矣不幸而坏于熈豊之邪说踈弃正亡招徕小人幸而元祐君子𧺫而救之末流太分事故反复绍圣元符之际羣㐫得志絶㓕纲常其论旣胜其势旣成崇观而下嗟乎尚复何言也臣从逺方来误玷班列去来之间今已一纪见闻所虑悉可指陈臣始至时虽间有议贬道学之说而实未覩朋党之分中更外艰去国六载巳忧两议之各甚每恐一旦之交攻逮臣复来其事果见因恶道学力去朋党因去朋党乃罪忠諌嗟乎至于以忠谏为罪则其去绍圣㡬何臣窃为人言岂可因疾其学而併弃其言得无甚也陛下至圣至明初无彼此而衆论旣巳交兴圣意岂无所惑臣本蜀人为学自有源本介在朝序与人亦无亲踈但以终岁之私忧首为明主而别白凢今道学伊洛为宗然非程氏之私言出于大学之记载大学之教明德为先其间举诗人之言扵是有道学之目曰如切如瑳道学也如琢如磨自修也然则臣所谓以居仁由义为道正心诚意为学者又在于切瑳而琢磨之今之道学其得之有浅深其行之有诚伪得之深者固合于大学之明徳矣得之浅者又可不切瑳而琢磨之使益深而遽自矜以召祸则无乃亦非欤行之诚者斯为君子矣行之伪者人将见其肺肝然是固其师友之所不予也而又何为乎臣毎因论学之间必有至平之论徃徃伪者色愧浅者心服又安敢槩䡖讥而痛疾之也何况其间率多善士善士所至人必喜称因其喜称又以为党若俱㯽絶安得更有好人必取凢才充塞朝路陛下履位之初端拱而治凢所进退率用人言初无好恶之私岂以党偏爲主而一岁之内逐者纷纷中间好人固亦不少反以人臣之私意㣲累天日之清明所以至斯良皆有故今之君子不明大道自视太髙而责人太苛自视太髙则实将有所不副责人太苛则衆将忿且怨㦯者又唱爲荐士之举区别而封域之凢有所取岂无所遗凢有所扬岂无所抑品题旣衆则疑怨丛兴心虽主于至公迹巳渉扵朋党议论先喧于羣口用否岂必于一言是以一时之虚名而贾后日之实祸彼旣得志决不我容况我于穷逹进退之间亦未有充实㴠养之素彼加诋诮以修徃怨必致过甚而快私情徃徃推忠之言谓爲沽名之举至于㓗身以退亦曰愤怼而然欲激怒于至尊必加之以讦讪事势至此循嘿乃冝循嘿成风国家安赖臣欲熄将来之祸故不惮反复以陈伐㡬圣心豁然永为皇极之主使是非由此而定邪正由此而别公论由此而明私情田此而熄道学之讥由此而消朋党之迹田此而冺和平之福由此而集国家之事由此而理则生灵之幸社稷之福也如其不然使相激相胜展转报复为祸无穷臣实未知税驾之所章旣下士大夫传诵有至流涕者戸部尚书叶翥太府卿兼中书舎人沈揆结近习图进用公皆劾去之旣又言比年以来士大夫不慕㢘靖而慕奔竞不尊名节而尊爵位不乐公正而乐软羙不敬君子而敬庸人旣安习以成风谓苟得为至计良由前辈长老零落殆尽今之负物望恊公论者不聚扵朝廷后生晚进议论无所据依学术无所宗主正论益衰士风不竞幸诏大臣妙搜人物必朝野所共属贤愚所同敬者一二十人参错立朝国势自壮臣虽终岁无所奏紏固亦未至旷官臣于去年盖尝面奏今日之患在于不务封殖人材台諌但有摧残庙堂𥘉无长养臣今处当言之地岂以排击为能而顿忘前意先是公以戎监对力陈人材衰少之弊及是复貇貇言之大臣以公奏进呈而无所议公对又为上言人才者国家之基本之则养之有则用之庆暦之所以盛者岂一日之积乎惟其非一日之积是以非一日之用盖公素志常欲聚忠贤于朝以壮根本而时论多相违者故谆复不置如此又论前諌议大夫陈贾今右正言黄抡皆得罪清议为圣世罪人诏贾予祠抡𥙷外巳而宋之瑞召张彻提点坑冶公复言其不可二人遂改命㑹呉端除带御器械谏官三论奏不从孙珰转行观察使给事中封还诏㫖复命书读公极论之不报又言陛下旣重于改命给諌亦不复申执臣恐攀附使令之辈自以人主恩我外廷其如何隄防自此荡矣光宗命大臣谕公不为止遂夺言职改太府少卿公求去不巳遂以直祕阁漕潼川路中书舎人罗公点拜䟽乞留祕书监杨公万里与馆学之士亦上书力请不报公至部首戒属州削互餽省虚文诹民瘼讲寛䘏叙资二州守暴闇亡善状公凾奏黜而荐㳺仲鸿李恊于朝诏报施行如章仲鸿等亦以次召用除江西提点刑狱改知夔州居数月召先是翊善黄公裳论王府僚友因及公翼日光宗谕大臣令召刘大臣拟除侍从光宗又曰待刘来及公辞召命则有尼之者诏复予监司矣公次公安闻孝宗笃而车驾省谒不以时则致书于左相留公知枢宻院赵公勉以三事其一冝与羣贤并心一力损文而务实若上未过宫宰相以下皆不可归安于私第其二谓林陈二寺自以获罪重华日夜交谍其间冝用韩魏公去任守忠故事以释两宫疑谤其三谓今国家阽危为大臣者不当徒忧闷自沮㦯为明哲保身之计所当收緫兵柄宻布腹心使缓急有可倚仗继闻孝宗崩又詥书赵公勉以安国家定社稷之事赵公迄定大䇿如公言上受禅六日即以为司农少卿入对献谨始五箴曰陛下新服厥命人皆望谨始于庻政臣独愿谨始于五事读至思箴上曰要当从原头用功公对曰㣲臣千百言不如陛下原头一语陛下诚致力于此则貌言视聴俱治矣又论人王有六易天命易恃天位易乐无事易安意欲易奢政令易怠嵗时易玩又有六难君子难进小人难退苦言难入巧佞难逺是非难明取舎难决闇主之所易明主之所难闇主之所难明主之所易思与不思故也六难者常生于六易又言陛下以隆慈之命践祚于素幄盖有甚不得巳有冝躬自贬损尽礼于上皇使圣意然知释位之乐然后足以昭陛下之大孝上悚然嘉纳除起居舎人时枢宻罗公点礼部尚书黄公裳相继沦丧上痛惜之而思黄公尤深公言思其人未若思其言思其言未若思其所以言臣每问裳疾裳之忧未尝不在国也以为政令无细大皆当出于中书陛下但审其可否而行之人主操柄无要于此时知阁门事韩侂胄出禁中浸盗权为威福故公首及之旣又以冬雷淫雨命近臣指陈阙失公言号令不常羣隂用事灾异所为作也大臣进退太䡖台諌用舎无定非号令不常之大者乎进退大臣用舎台諌事从中出非羣隂用事之大者乎然所以致号令不常者繇羣隂用事故也而陛下犹为之隐讳以为大权当自巳出威柄不可下移然则小人之意将以隂制相臣而动摇之也陛下所冝蚤悟母使大臣怀疑畏之心大臣懐疑畏之心则四体不展羣议易揺朝纲日堕政令错出而国不可为矣今陛下有独断之意乃是小人隂窃主柄之谋而陛下未之思也俄兼侍讲迁𧺫居郎时应诏言事者甚衆命公择其善者条奏之公以所论多同惧上意易厌则以告于上曰夫雷同者乃古今同然之理天下同然之心愿陛下取其有益而母病其同察其效忠而母嫌其直及议孝宗攅宫衆相顾未发公意独与侍讲朱公熹同遂奉㑹稽之陵土薄水浅恐贻方来悔乞议改卜又请遵绍兴淳熈故事命有司集议上皇太后尊号俟阜陵升祔行之又谓自今夀康宫之事陛下冝一一深留圣心必湏过自贬损以厚其亲先其亲而后其身然后足以慰群情而召和气未几朱公以中㫖与祠公言汉武帝之于汲黯唐太宗之扵魏证仁宗之于唐介皆慙怒即悔熹明先圣之道为今宿儒又非三臣比陛下初膺大寳招来耆儒此政之最善者今一旦无故去之可乎且曰臣非助熹乃助陛下者也旣而朱公除职与郡公又极言卒不聴车驾还南内公言陛下忧畏之心当如初践大位时始终惟一则不得巳之意始暴白于天下先是吏部侍郎彭公龟年与公素善毎相接必慨然窃叹上新即位岂冝使外戚阁门用事欲深论之小人觇知其意使出护使客又斥朱公以孤其党彭公使还宻语公曰不㧞祸根无以为国公曰公争不胜必去朱公旣去公又去国空无人亦非所以为国彭公怃然曰吾志决矣旣见上果力言侂胄巳隂为计遂挤彭公于外未㡬台省之善士继坐绌群小益以得志御史遂併劾公吏部侍郎孙公逄吉面诘言者曰君任私意害忠良如此不畏天乎赵丞相遣金以赆公辞焉且曰为我谢相君冝深念国事母恤行人除湖南运判不就主管成都玉局观无何而丞相罢政矣侂胄旣擅朝权羣小争先附和逐诸贤爲姦伪禁锢之公偶记涪陵县学记盛传天下又明年许自便主管玉局观知眉州复直秘合利路运判时侂胄将启兵端公以不习邉事辞进直寳谟阁主管冲佑观开禧三年春呉曦挟虏以叛公谕郡守焚其榜通衢且驰告帅守监司之素所知者仗大义率诸道连衡以抗贼俄闻曦诛则以书勉宣抚使杨公辅讲行营田凢前日利归呉氏者悉收之公上以省饷军费奨名节褒死事以激忠义之心除潼川路提刑权泸州是年十一月侂胄诛尽𧺫天下名士而公与焉嘉定二年二月至都门㑹㐮阳阙守言者请择有徳望者鎭临之乃除公右文殿脩撰以行至镇适大旱蝗梼于社郎雨蝗亦死凢流民之欲复业者贷其赀溃兵散卒许自陈除其辠使还隷军伍于是盗贼衰熄兵籍多滥公覈其虚实合为威胜军三千人择将佐肄习之经理营田缮治城垒邉备乃益完实虏谋迁于汴矣奏谓逺料敌情不忧其强盛而反虑其衰弱万一中原亦子相携而来郄之不忍纳之无策豪杰崛𧺫欲与我为连何以应之虏果徒都卑词求助助之则招敌不助则失利于彼取偿于我凢此皆当有以待之必先事而谋则事至无患进集英殿修撰明年除寳谟合待制知遂宁府未行改荆襄制置使江陵城乆圯请于朝一新之复上中海以限戎马下海非敌冲则以为陂田七千顷收其租实邉有警复满水为海诏从之诸军部分不一公请併忠勇亲效两军于神劲合三千人颛听帅臣节制取马于川秦买马于荆门军政遂以修立而民兵之在湖北曰义勇畿西曰保捷合凢八万人公命诸州以农隙教阅一月而请緍于朝赡给之公以疆事可虞请令内而三衙外而戎师各条上方畧以观其能否併饰诸邉帅臣为先事备明年复条上邉备之当急者请命荆鄂两军各涅五千人两军故有营田冝委漕臣覈实措置及令诸郡括旷土为官田以助增兵费唐邓流民声言归我公乞较利害䡖重先为区处朝论察公有拊纳意遂因其请除寳谟合直学士知潼川府因其民俗治以无事八年四月上以闵雨求言公奏陛下知所以获谴之由乎女眞廼吾不共戴天之讐天亡此虏送死汴都陛下为天之子不思所以图之天与不取是谓弃天未有弃天而天不我怒者也青郓兰㑹求通弗纳陛下为中国衣冠之主人归我而我絶之是谓弃人未有弃人而人不我怨者也且列圣在天之灵岂不眷其故都二帝䝉尘之耻岂不懐其曩愤今虏舎其巢穴污我汴都尚复与之通使使吾臣子拜虏于昔日朝㑹之廷可乎又请改正宪皇后忌辰从之在潼二年六告老进显谟阁直学士提举玉隆万夀宫潼人绘像牛头山命之曰全徳堂翊之守果州迁眉州皆奉公以行眉葢公旧治翊之作㑹老堂招蜀耆英倣洛社故亊时人钦慕焉改提学崇福宫景献太子薨公奏举汉迎立代王曾孙及太宗与㓂凖议立眞宗事谓圣主贤臣严重国本如此今陛下未有诸子可择然亲王近属中岂无秉徳端亮亲师好学可主大器者乎又言宣司根括之害甚悉谓当罢无名之取以收民心散巳蓄之财以结军心且诒书安公丙语尤切丙虽不乐然趣迫之令自是为少纾云明年复上章告老时皇嗣犹未立也公谓当今秀王之子孙则孝宗之天属庄文惠宪王则光宗之天伦陛下于其子孙择长且贤者而立之孰不以为当乎若过于谨重而不决或生觊心刖四海疑贰失望非国之福是冬翊之移守绵州竑之知龙安县相距不百里公徃来二子间意甚楽俄以疾薨于竑之官舎享年八十有一寔嘉定十五年五月某日赠光禄大夫夫人谢氏赠硕人李氏封硕人四子端之靖之皆第进士端之终宣教郎知蒲江县靖之出为伯父后终承议郎军器监兼枢密院检详翊之今朝请郎竑之今宣议郎七女巳嫁而卒者二人华阳县主薄李南进士谢汝能其壻也余蚤夭孙男四人仲言不及仕仲房今脩职郎嘉定府司戸参军仲襄当以致仕恩入官仲文将仕郎孙女四人曾孙男女三人初公以孤生𧺫西蜀朝廷之士共知其贤而四方㦯未之知也及居言责正色直辞摧姦击彊不少顾避于是海内想闻其风曰此鐡面御史矣至觌其容接其辞则温乎惠风之龢蔼乎时雨之润四时之气虽备而生物之意尤多盖公天资浑然充养有素故闻之者谓其风节之可畏即之者乐其道义之可亲盖信乎其为全德矣少从族父兄东溪先生伯熊学巳志乎古人之大方及长博参诸老而融㑹其异同旁综百家而蒐揽其精粹尝谓苏程二氏之学其源则一而用之不同皆有得扵经术者也又道学之论方譁人谓公师友眉山非为伊洛地者公独反复貇叩为上言之盖将恊和朝廷调一议论培宗社之脉厚荐绅之风推公此心使当元祐时必能销洛蜀之争使获用扵庆元必无党论排轧之祸故具着本文以视后世其亦公之志也欤公于文章不事雕缋而浑厚正大之气实似其爲人诗尤清婉南轩先生张公栻一见所赋大竒之有后溪集百余卷在襄有岘山集潼曰鹤林集果曰金泉集眉曰眉山集合若干卷诸经讲义若干卷公在房谪居无事取东溪所传易续之盖东溪传止暌公续之始蹇叹曰暌离也蹇难也非数也耶闲与诸子讲论辑爲一编曰山堂疑问手抄通鑑评之士大夫相劳苦则答曰予平生于处事则踈处祸福则勇毎见东坡胷中未尝依倚一物心窃慕之自谓平日扵父君师事之如一故其厯事三朝始以忠直卒以忠直入台之初即慨然自许曰惟初念纯直可以对上帝事君父是以遇事无难易不苟止而妄随赵忠定尝称其諌激烈似苏文忠恳恻似范大史人谓忠定为知言然以直道自持与世多忤故在台端财六十九日而罢同记注凢十有三旬而罢公方安然不为变也及大耋之年身在阙庭万里之外国有大利害犹驿奏尽言其乞建皇嗣尤貇笃深至眡君实景仁尤有光焉盖二公言之于居位之时而公言之扵退休之日所处不同而其心一也公扵东溪执弟子礼终其身存也买宅以居殁也为之制服始自贾归刘旣立嗣宗为之后凢所以经纪其家者虽老而不衰嗣宗死抚其子培之犹巳子也眎族婣党友戚欣如巳责其居房嵗适大侵为糜粥以食饿者所活不胜计张福叛声言引兵破简趣成都公出家资助军饷移书大将趣其师简頼以全两驾使轺六任守牧其为政纯用诗书不杂他术所至脩学校葺社稷以为常在眉封张文纪李令伯之墓新孟拾遗之祠为老泉先生请谥在襄脩孔明故庐表羊杜遗蹟凢可以兴化正俗者无不为至蠲租挈捄饥羸建长利弭鉅患殆不可称数建昌陈君刚尝纪其蹟谓未尝用不测之赏正容以悟之而自知所趋未尝用巳甚之罚修令以示之而自知所避器人以其所长而僚属得职察人以其所安而鳏寡效情温陵储君用亦为某言惟有徳者能以寛服民刘公有焉然其帅荆之日盗起合榕则捕而侵之不少贷昔公之辞潼川也某适视草援赵清献以比公今观公行事非所谓学道清心遇物而应者耶好乐人材奖拔善类西州名彦鲜不出公门东南之士頼公通显者亦衆学者称公不以爵氏而曰后溪先生云某自儿时即愿为公用后与靖之同年又仕同朝居同巷至相好也故于公道徳风节知之尤详今翊之等将以癸未三月辛酉葬公于清溪之艮山使来属某志其墓曰是先公之志也顾今海内名能文词者不知其㡬某何人斯而敢铭公书来万里义不得辞谨篡次其事如右而系以诗曰君臣之谊首乎三纲维忠与直臣节之常维节之常而罕自竭义以利踰志以气夺有伟刘公金石厥心弗贰弗疑上帝实临蚤遇阜陵靡言弗旣更三朝终始一致事君如父忧囯如私朝夕皇皇忘其渴饥谁欤不仁目士以党孔鵉雝雝罩以一网谓忠曰讪斥正为邪徃辙旣顚弗惩柰何鳯阁鵉台寔司出令曾是仆臣可斯枋辨姦于早捄祸扵㣲臣身可窜臣守弗移晚卧坤维系念三室臣髪虽华臣心逾赤巍巍宗祏寄在元良可使前星乆閟其光国本未安死相憾百世相望维司马范忠不忘君直不狥时允蹈其常匪嬴靡亏阜陵知公以遗后圣道弗尽行则有义命惟其大节焯若日星扬芬亡穷不在斯铭宋通直范君墓志铭始余为延平从事闻郡城之东凿滩之上有贤寓士焉曰拙逸范君其学邃扵易其文长于歌诗其为人意度雅而介直以和其仕勇扵及民而啬于营巳君时官湘中余弗获从之游独得其所为开禧太平谲咏者读之为之慨然太息以悲当是时权臣骤开兵端三邉大震扰而根本内蹷识者廪焉有朝夕忧大官贵人沉酣宠利曾亡出一言以捄时病者君青衫老州县廼独隐忧愤叹若巳任其戚休顾位下官薄不得荐所闻于朝则放古者风人託物之谊为之诗以讽其词明白痛切一倡而三叹焉冀在位者闻而悟悟而改也未几权臣诛天子躬亲听㫁更大政令十数条徃徃与君言相合而君乆矣勌游巳无意扵仕矣呜唿惜㢤君名机字纯之其先幽州人后徙毗建又徙延平曽大父某某官赠某官大父某某官赠某官父某某官赠某官君干道初以父任为建宁府瓯宁主簿厯抚池二州司法参军福州怀安丞知秀州崇徳县岳阳军节度推官知潭州宁郷县湖广緫领所干办公事嘉定八年以通直郎致仕此其歴官之次第也在池州时江左大旱蝗流民襁负相属郡诿君行赈䘏事君为择僧庐闲矌者分处之其第绐钱粟皆有灋竟事民得无转徙沟壑以死咸德君君葢未尝自尸其功也崇德今畿内县使客经行亡虚日故例讼者有鬻𥿄钱里正有展限钱以供厨传若他冗费君曰朘穷民以贸虚誉吾弗忍为悉罢之有盗牛杀人而逸者尉逮其邻抑使诬伏君察其妄释之移尉使求眞盗尉大诟怒至白部使者以縦盗诋君居亡何盗获于他邑果前杀人而亡命者及为宁郷适大兵屯汉上军用百需率分配诸邑期㑹迫遽甚君调度有方畧卒不使毫髪病民是冬虏犯襄阳围安陆声摇湖湘间父老举建炎故事请徙邑大沩以避君曰制动当以静虏安能遽及吾圉今仓皇委去是自扰也卒不为动宣抚使撽君兼幙府有谓君盍㳂此自脱者君曰吾宁横身以庇民不忍择利以便巳明年春虏游骑薄江陵潭帅恐亟下属邑调民爲乗城拒守计君谓此秪以速乱乃为书具陈其必不可之状帅悟而止虏亦自觧去旣而饥疫并作死者相枕借君惫心疲精瘗其胔骸之暴露者为粥以饲其饥且嬴者收育孩穉之无所归者所活㡬不胜计此又其居官行事之可纪者也然君之扵仕期亡负职守而巳前后所値大吏亡虑数十人其不知君者未尝自贬以求其知知君矣未尝幸其知而求进也其在建事梁文靖公在三山事赵忠定公二公名知人恡许可皆器重君称道其羙弗置及二公当国君以调选至都城率从吏部铨注阙而去丞相之门亡一迹焉非知命其能之乎其令畿邑有中贵人衘命过者致餽于君甚设或谓盍厚报以结其欢君曰若主瘠环是无义命卒却其餽弗报又非知命者不能也世道日圯士大夫以苟得为贤权门势涂有一罅可乗虽乞墦由窦不复顾人嗤笑观君所守独卓卓如此可不谓贤矣乎君旣致其事而归自谓超然释去柴栅遂益肆其力于诗清新雅澹妙逹理趣有月华集及某集若干卷蔵于家盖君之少也受诗律于从祖父隐翁名漴尝从山谷黄太史游得其指授者也自金紫公擢儒科五子继之里人目其居爲六桂至君之先大夫与其二昆复继之盖一门三世而以名第进者九人焉衣冠之盛近世未有君亦四上礼部虽卒不耦而力学工文蔚有光烈士论韪之晚即六桂旧堂稍加完葺聚书课子日呤哦其中山容溪光炤映几席其眎世人所谓宠辱忻戚泊如也归休五年无一日之疾岁在巳卯年八十一以寿考终时二月六日夫人柯氏有懿徳茂行先君四年殁葬于劔浦县板桥冈之原赠孺人生二男曰煴蚤卒曰荀龙以文行着于郷甞举进士未第也三女壻廸功郎赵善还黄橐夏莹孙男四人女一人荀龙旣以某年某月某日合葬君于柯夫人之墓而以建安江君畴之状来谒铭予盖闻君之风而兴敬者也生虽不吾识死乐为之铭铭曰巧劳拙逸先觉实云胡世之人巧者纷纷问奚以然曰不知命命实在天而以力竞营营夏晆君子所怜宁拙扵人以全其天君所自名允矣亡媿我铭其藏式示来裔祝删定墓志铭干道某年某月以眞州教授祝櫰为勑令删定官初金虏旣畔盟孝宗皇帝锐意北讨故相张忠献公出护诸将戦小不利在廷臣群起讧之上意亦疑侍御史王公十朋力争不能得改吏部侍郎不拜出守饶州明年又移守䕫州士论喧然谓王公当世正人朝廷冝以自近奈何摈之逺方祝公时为天府掾则具以所闻告于殿中侍御史章服右司谏陈叔逹且曰二公居天子耳目地嘿嘿亡一语如天下清议何章怒谓公隂党张王奏乞重加贬绌有㫖勒停然公与二公初未尝一觌面也旣废五年汩然亡仕进意㑹陈申公相始复公故秩分教仪眞居亡何虞雍公相又擢寘勑局人谓公乆扼甫伸当深惩前事务晦嘿为自全计时枢宻副都承㫖张说签书本院事朝论𧺫皆归责扵虞公公又具以所闻告且深陈前代戚里用事之祸虞公怃然有悔色语传说大忿恨丞相亦疑公卖巳取直名对客及之公不自安求𥙷外弗许再乞祠又不许乞致仕又弗许遂请急省亲疾于三衢说囙机撼公坐褫两官勒停居数年说果败夺节度使窜流以死上益知公命主管建昌军仙都观明年赵衞公相首白公事上前又命𧺫家为二千石乌虖若公者其可谓信道笃而用志勇者与士方平居抗论孰不慕正直而耻佞䛕一旦身履得丧之冲逡巡顾望失其素守者有矣或虽黾勉一鸣坐斥以去迨其复用则低囬泯嘿自同寒蝉者有矣公以区区一府僚引大义以责宰相忤宠臣眡追裭削夺之祸如亡有非其取舎定于中而宠辱遗乎外其能蹈道弗悔如是耶虽然使公遇非其可则忠而获狂名直而取讦祸其能自明者鲜矣况求其能自伸者乎而前后两贬官不旋踵輙复收用迅霆激电曽未终晷庆云瑞日巳即盎然此孝宗皇帝之心所以与天同其大也故囙论次公事窃有感扵干道淳熈之盛云公字汝昭自晋九江太守廵封国信安由兖徙食遂为西安人七世祖乌家于郡南二十里沙歩村曽祖某以文名成均不幸早世祖某少孤自立急谊乐施为郷党所称以孝义勤俭戒诸子曰守此四行可以立身矣父某性友悌笃扵义方赠通议大夫公其长子也㓜警悟不羣少长肆力于学登绍兴甲戌进士第调新建尉籍籍有能声捕盗如律当更选辞不就再调临安府録事参军有刘舍儿者聚群恶少日酣饮为狂不逊语逻者以闻下府属吏法当悉坐诛公谓以醉饱语言杀人非盛世事请坐其首余以诖误决遣府尹惧不敢从公径以白御史晁公武晁是之凾以公语告上诏止僇其首一人余皆从公请旣坐前事斥人有勉之进者公曰仕止乆速命也吾复奚求即城南广利僧舎脩篁老木间诛茅结屋日繙书其中时晦菴南轩东莱三先生倡道东南公书问还徃亡虚月所讲切皆学问大原与经世切务旣𧺫为勑局官旋特命改秩人谓公且用矣寻复坐张说斥故事删定官起废为贰不为守公之复𧺫也上特命知信阳军信阳益邉孤垒地犬牙入虏境中兴后捐租絜予民頼以苏息至是版曹欲𧺫输公不竢对先驰书庙堂争其不可及造阙屡诣东阁门輙引郄改添差湖北安抚司叅议官秩满丐闲上独识其姓名曰是乆弃者朕念之冝与近次郡遂知吉州諌官陈贾以旧事诋公改荆门军辞主管仙都观知汀州汀俗素慓悍有官黄三者屡杀人不就执至是赘聚㡬千人公曰玩㓂弗诛何以为郡然官军素脆耎不足頼则易使豪民谕图之有杨彬者愿自效因授以计画俄生获官黄三公闻于朝请诛之以警后而命杨彬以官帅怒不先白巳诬公不受令且害彬功朝廷知汀事本未察帅诬竟官彬承节郎公頼以免盗旣平悉蠲下三等逋赋出所积代其输除潼川府路提点刑狱公事入对言以正心术为脩身之本别贤佞为立国之本逐贪赃为爱民之本上嘉纳至鄂以疾请祠改主管建宁府武夷山冲祐观明年起公提举江东常平未拜疾浸棘命诸子前训以居官当先㢘退处家务崇俭约绍熈辛亥三月朔终于家年五十有九积官朝散郎公为人坚正有大节遇事敢言与人交落落不茍合以故知公者少疾者多頼遭值圣明屡跲輙奋晚年付以蜀节盖将骎骎郷用而疾乗之命也夫公之学以中庸大学为宗以㾾洛诸先生之言为法居官玉雪自持终其身寄家浮屠氏囊禇萧然唯图书充牣而巳娶赵氏赠安人继毛氏封安人三子某今为某官庆泽庆流四女某官折思齐某官魏泌又某人其壻也孙某某某年某月葬公于耿山之原某自儿时熟公名寳庆初元孝颕来主浦城簿始得公弟吏部郎所爲行述读之吏部讳禹圭亦端直士其言可信不诬孝颕属予志其墓辞弗获廼爲之铭曰嶷嶷祝公允毅且仁直道而行孰识其眞独知公者以爲当今之古人有崇玆山寔维其墓清风如存过者必下提举吏部赵公墓志铭公名崇度字履节丞相忠定公子也年十六谒文公朱先生扵考亭先生器之授以大学一编曰读是则知脩巳治人之方矣其后忠定以䜛去相位归卧里门又授之以通鑑曰古今兴坏存亡之故尽在此书汝其熟复之方是时公之齿少甚天材逸发不可覊读书过目輙成诵落笔娓娓惊人遇事剨然锋颕捷出文公迪之以经欲其知道以立本也忠定愽之以史欲其知变以致用也公衣𬒳父师之教繇少洎长不离典训中而饫之日有所滋揉而化之月有所移故气虽劲发之公不发之私也材虽锐用之厚不用之薄也卒其所就有足称道者是岂非学之力与然则世之言学不胜质者其又果然与公初授承务郎监中岳庙忠定薨衡阳公泣血痛愤如不欲生终丧坚苦自守文公先生殁伯氏徃哭之公疾不能偕独为诗以饯辞气激烈弗少顾嘉泰𥘉忠定稍还故秩先友多贻书勉之仕始谒选得佥书复州判官岁乆旱有老兵欲自焚以致雨公白守谓狂恠惑衆不可从开禧邉衅动竟陵居兵冲公列三事以告其论虏所从入与我之所以制虏者后多不能易添差通判信州㑹天子诛权臣羣憸以次绌恩书䘏典继下公与伯氏议请先直诬枉改谤史不当徒𬒳龙光伯氏以闻果得请郡有狱乆不决公一讯得其情人大服知桂阳军陛辞请募散卒𥙷虚籍以销盗贼之党赋比来人田以减州郡之蠧㑹郴冦暴作桂阳其唇齿地公疾驱至官民有冤许自直不以次第拘公谓郴桂诸峒虽名傜人实与省民错处特赋性悍虣在位者无以化服其心故易以乱奏请命郡教授选士之有学行者二人以孝经论孟授峒子弟毎三岁上其能通习者郡以礼延召旌异之如此三十年诸峒皆将化为衣冠之俗谁肯自弃扵贼俗多不举子公放忠定行扵闽者因其俗损益之命举子条约复豊积仓旧储为石万民赖其利至今先是公以本郡岁贡银二千两三岁大礼亦如之公私困竭不能输奏损四之一不报至是入对申言之又请罢湖南义丁禁立私社以杜姦民鸠聚之渐知邵武军属县有以大囚上者讯之则瘖不能言公命县审鞫果得冤状有呉元者殴人致毙前守以具狱奏得死报公取旧牍审阅廼本縁醉饱忿争非谋与故比则以谂于刑狱使者使者爲谂于朝得减论提举福建市舶兼泉州先是浮海之啇以死易货至则使者郡太守而下惟所欲刮取之命曰和买实不给一钱蠙珠象齿通犀翠羽沈脑薰陆诸珍恠物太半落官吏手媚权近餙妻妾眡以爲常而贾胡之衘冤茹苦抚膺啜泣者弗恤也以故舶之至者滋少供贡阙絶郡赤立不可爲及是公以选来余亦代公守郡相与刬磢前弊罢和买镌重征期季至者再倍二年而三倍矣故事嵗以土物遗诸公贵人下洎三省六曹吏皆餍满公曰吾不能朘民脂膏以市宠悉罢弗遣知邵州驭诸蛮寛勐有则不肯用狙谲小数卒以帖服知西外宗正事公谓治亲如治家不可一绳以灋其有不率者姑惟教之跌荡者责以诵书必精习乃巳繇是知自重少犯法知吉州入奏留为右曹郎中都官例不何问事吏以成牍进輙渉笔为书公曰即若是安用我辈必穷析本末剖决之奋笔如风观者皆駴服迁吏部郎主尚书东铨进对力言赃吏之害以为财者民之心夺其财则心伤心伤则怨结怨结则思乱方其黩货之始为害若未遽形又其积贪之余贻患遂致莫捄惟明诏申谕内自朝廷之上曁于百司庻府苞苴赂遗一务屏絶以清其源外而监司郡守必择风节必任㢘平俾相紏察以澄其流如是则上有节俭正直之风下无剥蚀苛切之政上下之交征旣息田野之生理自蕃民力裕而邦本固矣又言州县以辠罔民而没入之其害至惨愿一切禁戒若法当籍者自铢两巳上悉输刑狱司以上于安邉所使为长吏者知贪黩无益而用法自平始忠定在淳熈间尝辑国朝诸臣奏议爲书以进孝宗嘉叹谓可与通鑑并行至是公言扵上以为奏议一书上自君道以逹庶事内自宫禁以及邉防㣲而性命道徳着而礼乐刑政然靡不备具愿诏经筵官扵进讲之隙读一二篇或万㡬余暇特埀乙覧上曰朕常日自观公喜且贺铨曹积蠹乆公一裁以法有尝令郷邑坐赃滥斥者适诣选公䟽其宿负力沮之前从臣李沭乞奉𥙷公谓沐在庆元为首旤之人而优老延赏与名侍从不异非朝廷甄别淑慝意则具白寝其命自以与世寡谐不当乆在铨地援亲嫌力请得提举湖南常平㝷改江西㑹邻冦数犯盱抚公力疾之部请济师且遣人持币徃谕贼旣而王师次第集群盗亦输欵请降而公疾不可支矣旣乞祠又请休致时洪人告饥甚犹自力以出振业之始至莩踣载涂公命发郡庾移隣粟选官属之材者涖其事虽惫卧一榻矻矻区画不少休家人有諌止者公曰吾岂以一身易万人之命㦲未㡬主管建康府崇禧观又以朝散大夫致仕疾再作绍定三年七月十有七日终于家年五十有六公虽生长相门家世本儒生守礼法又尝亲近有道故能摆落豪习平居自励如玉雪不忍秋毫点汚自笃行公以纯孝闻忠定帅循唯谨公生四岁母秦国夫人徐氏没巳孺慕如成人及遭忠定戚饮食居处一如忠定居䘮时闻者嗟美忠定常书公㢘勤恕四说遗所亲公在邵爲堂扁以四说书其后曰公则无偏见㢘则无利心勤则无遗事恕则无过举吏道尽扵此矣宦淤所至有先世遗蹟必表章之扵上饶新一杯亭之祠扵三山复翠密旧亭于西湖上皆忠定棠隂所在也平生尊慕正学在昭武则建濂溪河南横渠晦菴五先生祠在邵阳则别像濂溪扵堂而徙其不可竝祠者顾自以名在属籍惓惓宗国不少忘闻朝廷有善政佳事輙欢快弗自胜否亦颦蹙终日尤恶邪謟士言之即怒目切齿而贤者善类则钦迟之不衰自少爲文率根本义理其诗于选体尤得趣参政温陵曽公尝叙其文谓无一点膏梁气所与赓倡若章泉赵昌甫北山陈肤仲皆当世名流有磬湖集十卷左氏常谈史髄节斋闻记等藏于家夫人卢氏先公二十二年卒赠冝人子必悌先公六月卒必恬廸功郎新江州德化县主簿必性女必姜归承奉郎眞志道孙良淳世系见于忠定碑者今不着始公爱冕山之胜葺亭榭蓺卉木将退而休焉弗果至是卜葬于山之麓卒之明年正月二十有二日也铭曰昔在先朝文正范氏有子四人而各得公之一体堂堂忠定子多而贤若劲气与直节公寔似乎其先然而㢘不至刿峭不至刻问奚以然曰学之力遗安有堂龎公是师咨尔后人勿替引之西山先生真文忠公文集卷第四十三西山先生眞文忠公文集西山先生眞文忠公文集卷第四十四西山先生眞文忠公文集卷第四十四墓志铭显谟阁侍制致仕赠宣奉大夫陈公墓志铭开禧改元之初年韩侂胄将启兵端则欲用其亲吏苏师旦者为节度使宻谕词臣使草制时中书舎人陈公岘兼直学士院语人曰节钺以侍时臣之功髙者师旦何人可辱斯授必以此见命吾有去而巳未㡬中贵人有以特㫖躐迁遥郡者公复论之中贵人者侂胄之所主也御史探权臣意遂假駮死狱事劾公以免方是时侂胄权震中外鼻息所向谁敢违者而公秉持直道不少顾卒以去国士论髙之㦯问公与熈宁三舎人之事孰难曰李定之除公朝显行之令也师旦之命权臣宻谕之指也方熈宁初王安石虽用事然诏令犹付之有司故三舎人得以軄争之其为力也易至侂胄有所欲为则隂使人谕以意指一有违忤则假它罪逐之不使得以守职言事去也故在公拒之为难公字俦南世家温之平阳后徙于郡城曾大考懿通直郎致仕大考𥙷事髙宗为礼部侍郎终秘阁脩撰再世皆赠银青光禄大夫考汝贤朝请大夫知逹州赠通奉大夫公以大考遗泽𥙷官调邵武南尉获彊盗如格不受赏再调潮州判官剧㓂沈师蹂州境覆官军乘胜抵城下公方行倅事佐其长集民兵布旗帜日夜徼警甚严贼知有备引去公又伏兵津渡伺其宵济遮击之禽贼将及其徒数十人戮于市帅宪以白于朝干办京西安抚司公事淳熈十四年以博学宏词科赐第丞相主公淮奏事孝宗谓曰陈某之文甚右夜直官对上语亦然用举者改秩为浙东安搛司干官帅王公希吕奏减和买四万余匹其议自公发丁内外艰除䘮擢太社令太学博士召试学士院公对䇿言帝王号令不可䡖出傥不经三省施行从中径下外示独㫁内启倖门祸患将㐲扵中而不自知时侂胄巳居中用事假御笔以窃朝权故公论及之除祕书省正字进对言陛下降诏求言三时于玆未闻以忠谠被劝赏頋有获罪而编窜者中外骇愕以言为讳将恐上下相蒙非国之福兼国史院编脩实録院捡讨官迁校书郎祕书郎后省封还除书指公为故相赵公党黜知全州至则增学廪绐官书延见诸生勉以问学撙节浮费籴米三千斛立仓爲俭岁备蠲民逋租凢二万余缗郡城故榷酤为民患公听十里外酿酒入城收其税民便之郡二年由野辟道路脩城堞壮又捐河渡之入跨江为桥以免病渉湘人目曰陈公桥最闻以祕郎召迁驾部员外郎改礼部㝷陞郎中兼史职嘉泰四年迁祕书少监都城灾诏百官条时玫阙失公言节钺滥予职名躐授名器大䙝侥倖益玆贪墨肆行生民日困而大吏赃状暴曰仅从罢免中外之臣佞䛕成风虽居可言之地且蓄缩不敢尽皆非盛世事明年进祕书监兼学士院权直未㡬以掖垣兼内制坐前事绌明年提举太平兴国宫又明年授集英殿修撰知广州公之治广即所以治全者推而大之新舎浚泮水奏増流寓解额以收寒士蠲八县送州钱六万余緍禁其预借以病民重脩延恩馆处士族之落南者增置义冢给贫民之无所葬者时峒宼嘨聚为江湖间患公命缮城浚隍筑应趐城作敌楼置经略司敢勇军以壮帅府之势谕连韶诸州为战守备分遣将卒控搤崄要㓂闻风不敢犯上嘉之命待制寳谟阁再任宼平公请纳禄乆之进显谟阁待制知泉州未上以兵部侍郎兼直院召公方貇辞嘉定五年正月辛酉以疾卒于家年六十有八积阶大中大夫爵永嘉伯进通议大夫守元职致仕遗奏闻赠宣奉大夫是年十月辛酉葬护国寺甸洋山妣硕人许氏之墓左公性孝友而仁伸弟蚤夭教其予任之以官待婣族尽恩意不可挠以私与人交若简澹乆而益亲酬应事物从容有常度未尝见疾声遽色笃学不懈愽通群书而泳义理归之扵约其文典雅有旨趣有东斋集三十卷公前后论事必审酌利害期于可行尝言解额不均士不安郷举欺冐日衆冝㑹诸郡终埸人数各以二百觧一大辟之狱奏裁多滥而谳报烦壅不若令悉申提刑司详覆实有疑虑可悯乃以上闻东南将兵猥冗不可用当分隷御前诸军禀给简阅一如大军法论者多是之而未果行其在清湘蠲虚市之征在番禺省八税埸皆奏白于朝请推之它郡其建明太抵类此顾在公特为细事至其立朝出处之节则自官中祕至为近臣皆坐忤权臣以绌其在词掖不能一月也故公乱小司马之命上赐诏嘉其䏻安义命扵权门翕赫之日至以仪鳯之翔砥柱之立比公呜唿欲观公之大节者其攷诸此而巳矣然公沉嘿靖厚不自表襮故世之深知者鲜独頼明诏发扬遂得以昭示来世夫人林氏朝奉郎知建昌军思诚之女封硕人子男三长昕廸功郎临安府盐官县主薄季通仕郎皆先公卒仲昉今通直郎知建宁府浦城县女二长适从事郎潭州善化丞刘方庆次未行皆早卒孙圴宣教郎前知婺州东阳县徳秀之试词学科也頼公品题俾玷首选因获出入公门今老矣惧无以报塞而昉以铭墓爲请谊不得乱铭曰士贵实践不贵空言言之孔易守之维艰平居仡仡眞若有立得丧林之鲜不蠖屈方其无事论说澜翻有事而言若键若衘展也陈公沉潜静黙见义必为孔武且力大姦盗权宠其僮奴寄以腹心若冯子都奕奕节旄将举以卑在廷媕阿孰敢訾议公曰此官寔奨勲劳彼何人斯异数是饕岂以纶言而餙隷早吾腕可㫁制不可草琐琐貂珰恬宠躐迁抗章还之连触执权紫薇玉堂宻勿清切浩然而归如屣斯脱鳯翔千仞砥植中流知臣者君褒诏优优畨禺之政如古良牧式遏宼攘以奠南服天子曰嘉凾其来思簮笔代言匪卿孰冝驿骑方驰文星遽陨天实夺之莫䆒其韫有立崇崇閟此德人勒铭山阿千载不冺赵华文墓志铭维宋中兴四叶有社稷臣曰丞相忠定赵公以纯诚大义干梀我国家勲庸巍峩如周旦奭天监精忠俾其胄嗣寔多且贤用克绍先烈故朝议大夫直华文阁致仕讳崇宪字履常者其长子也淳熈八年以取应对䇿第一时忠定为某官恃立殿上再拜以谢上顾近臣曰汝愚年今㡬巳有子如此越三年复以进士对䇿擢甲科上谓执政曰此汝愚子岂即前科取应第一人者耶盖忠定以懿属冠大庭国朝以来未之有至公又能力学取髙弟孝宗皇帝喜见玉色嘉奨再三自是名闻日彰彻虽勤劳中外位弗大显然考其始终所植立则庻乎其有忠定之风矣公𥘉仕爲保义郎监饶州赡军酒库换从事郎抚州军事推官忠定帅蜀郡书冩机冝文字改江西转运司干辨公事监西京中岳庙方绍熈甲寅王室多故忠定公寔长西府宻賛慈极援立圣明不崇朝宗社再安未㡬侂胄窃大权羣憸朋翼迁忠定于零陵未至而薨海内愤欝公阖门自处誓死守丘壠居数年诏复忠定故官职先友多诒书劝公出者扵是改奉议郎知南昌县事嘉定更化除籍田令制曰尔先人有功王室中更䜛毁思其功而録其子国之典也公拜命感泣顾忠定之冤未悉昭白而其孤先𬒳宠光非公朝所以劝忠孝励㢘耻本意则拜䟽力辞俄改监行在都进奏院复引陈瓘论司马光吕公着复官事申言之乞以所陈付三省集廷绅公共参覈若先臣心迹有一如言者所论即近日恩典皆为冐滥先臣复官赐谥㫖挥与臣除命俱合追寑如廷臣公论见得委是诬蔑即乞特颁诏㫖昭示中外使先臣之谗谤旣辨则先臣之忠节自明而宪慈烈皇后拥佑之功徳益显然后申饰史官考合衆论改正诬史垂万世之公特命词臣撰述豊碑亲宸翰钖以碑额用表先臣之墓又乞正赵师召妄贡封章之罪䆒蔡琏与大臣爲仇之姦毁龚頥正续稽古録之妄有㫖两省史官考订以闻巳而吏部尚书兼修国史楼钥等请施行如章诏曰可后以诬史未正复进言其畧谓前日史官徒以权臣风㫖刋旧史焚元藁略无留难今日史官虽以诏㫖再三莫有慨然奋直笔者何小人敢于爲恶而谓之君子者顾不能勇扵为善耶闻者愧之其后玉牒日暦所卒以重修龙飞事实进呈因公请也是年冬赠忠定太师封沂国公而除公丞戎监明年丞太府二年除祕书郎辞弗许四年迁着作佐郎充省试参详官兼权考功郎官请外知江州六年提举江西常平兼权隆兴府及帅漕司事除转运判官仍兼帅事七年以兵部郎中召㝷改司封皆固辞遂直祕阁知静江府广西经畧安抚明年直寳谟阁主管亳州明道官初忠定公旣以文学致大名而其平生盛节标表一世者盖进则尽言于朝而天下称其忠退则推上之恩以及人而天下诵其仁出入三朝直道自持未尝少贬以求合而天下服其正此三者忠定之所以为忠定者也而公皆有志焉其在朝时尝因闵雨求言公上封事大畧谓今日有更化之名无更化之实人才国之元气而忠鲠摈废之士死者未尽省録存者未悉褒扬言论国之风采其间输忠亡隐有所规益者岂惟奨激弗加盖亦罕见施用媮安取容无所建明者岂惟黜罚弗及㦯乃遂阶通显至若勉圣学以广聦明教储贰以固根本戒宰辅大臣同寅尽瘁以济艰难责侍从台諌思职尽规以宣壅蔽防左右近习窃弄之渐察姦憸余党窥伺之萌皆貇貇为上言之后因班对又深陈纪纲法令玩弛之弊虽其齿朝之日浅而位不得以言然苟可以效其忠者无不尽也其令南昌奉行荒政所活甚衆江人岁苦和籴公之为守也䟽于朝永蠲之且转籴旁郡谷别廪以储为俭岁备至于今頼焉瑞昌民负茶引钱新旧絫积为緍者十七万有竒皆不能偿死则以责其子若孙犹弗贷㑹新劵行视旧价㡬倍蓗公叹曰负茶之民愈困矣凾为白之朝乞许以新劵一偿旧劵二有㫖从之盖受赐者千余家县刻石以纪其事忠定之漕江西也尝有御札令察州郡之受输苛取者忠定推行惟谨及公继掌漕事即摹淳熈诏㫖下诸州令上体阜陵徳意而先行于豫章以倡帅之减斛面之嬴䡖折纳之价许民自执槩量输者常私其余以出豫章为江西都㑹四方宾旅之有事扵其土者不絶不幸疾病则惸然无所归忠定之为漕也捐私钱百余万创养济院俾病有得药与食以无转死沟壑嵗乆移为它用公至讨㝷脩复立规约数十条以愈疾之多寡为赏罚弃儿于道者亦收鞠之四邑社仓乆弊访其利病而更张之田里始𬒳实惠桂之属邑十地肥硗畧等而阳朔修仁荔蒲之赋独倍焉自张宣公奏减之余人犹以为病公请再加蠲减诏递损有差三县民立祠以颂公德至于以节用之嬴代编甿逋赋在隆兴为緍钱二万余静江亦万余苟可以厚其民者无不至也为馆职时同列有欲以要路相汲引者公巽谢不敢常退而喟然曰是岂知我者耶戚里有硕纳交者数遣人逰说弗答㑹祠事职掌相比又欲亲公公肃然自将不踰阶而揖也后寅縁求见终弗内时其亡而谢之始有㫖擢丞寺监公白宰相愿处其㝡下者在朝垂三载而请郡以十数尝曰欲去者如撼儿齿乆当自脱矣后以名曹召公语人曰朝家委使虽遐陬僻峤不敢辞唯寘之朝行则非所安耳在桂期年匈闻尤力卒奉明道祠以归观公之才非不足以用世而其志又非忘世者顾于名位爵秩若将凂焉岂以素履难坚完荣涂多淟汨宁舎彼以取此耶然则士之控搏宠利若不可一日使去巳者其㫝公何如也公之学得于家庭而成于师友以不欺为立心之本思过为进德之方其所居常掲以自警自公之大父庆国公至诚力践以笃行称至忠定公服行尤谨闺门之内敬顺休洽士大夫之言家法者宗焉公天性笃孝其居忠定丧月余始食食小祥始茹果实终䘮不饮酒食肉比御犹弗入者乆之内行饰备宗族视以为榘法其在郡国以劝学毓材为首务扵九江则新濂溪祠又为书堂以处学者求周氏后之㓜慧者三人廪而教之豫章东湖近岁昉立书院公至增葺其未备又为选堂长益生员置书史豊廪给如所以经纪濂溪者所至讲求公私利疚汲汲如理家事在九江脩陂塘以广漑灌凢数千所城堞楼观皆缮治一新始至桂林属琼守非人激黎峒之变公劾去之改辟能者代其任羣蛮相率聴命邉徼用宁有箩峒者仍岁㓂钞为暴盖省民何向父子隂诱导之公捐金缯付小校使絷以来寘之法因严民夷交通之禁使邉民相什伍㓂至则鸣皷召衆先后掩击俘获者赏不至者有惩先是部内郡邑有警輙移统府兵戍之在冝州者百人古县半之公谓根本单虚非所以窒姦萌廼于其地各置兵如戍兵之数而歛戍者以归邕为邉州重害地自狄武襄平侬贼所以设扞防者甚至歳乆弛而溪峒日疆公朝夕以为忧亟条上其议若调守辟属益兵完城等数事朝廷颇采其言然未及尽用也峒酋何元龙死公命以其地分给子弟与它族之无继者马政积壊㝷其穴根剔治之岁省缗钱数万而所得又皆良驷马土丁役使亡蓺一切禁戒以絶公所涖率简燕游削问遗未甞自顾其私故歛弗及民而蓄积以𥙿其见扵试用者如此倘天假之年而尽其用所立可胜计耶公之卒实嘉定十二年五月十一日享年六十母徐氏封孺人赠齐国夫人初娶周氏蚤卒赠冝人继室刘氏枢宻忠肃公之女忠肃公之薨也属朱文公爲择所归旣而以归公贤明正淑先公十九年卒赠冝人七子长必愿早踵世科尝宰建之崇安有异政今爲某官次某官四女长适某官某年某月某日必愿等奉公合葬于雕峯二夫人之兆先期来告曰先君与公昔同三馆旣又有连且相好也敢援是以铭文为请予方执䘮未暇也自是四五年间必愿之请絫至念昔与公从容着庭间又当世事公毅然之色伟然之论有槩乎余衷者由今思之仅若信宿而公之墓木欝乎其成隂矣乌乎哀㦲庐山李公燔寔状公行其言可信不诬今剟其要着于篇世系源流巳见于忠定之志者不复载其铭曰弗竞而趋独勇于止其位虽痺所立则伟乌乎贤㢤眞忠定之子叶安仁墓志铭昔余为泉山守同僚之贤有数人焉昭武李公晦建安叶子是其尤也公晦学邃而气平本经术明世用事之大者余必咨而后行子是坚疆有特操介直弗顾私遇事亡难意处剧亡勌容凢它人之所不能为与所不敢为者必以属之二君劲易不同而同归于是予旣深頼其助二君亦相得甚欢然余扵子是独忧其太刚不可以耦俗故尝为诗以赠欲其歛锋锷收光芒而进其徳于中和之地君旣去泉而蹇于仕越若干年廼得知饶之安仁则其为政一出于寛平蔼然有儒者气象居常语人曰此吾所闻于眞公者也吾其敢违耶观君于予言不忘如此其志于善可知矣于为政后先知所决择如此其进德之勇又可知矣夫自昔以人材为难予于一州得尤贤者二人其喜幸曯望之何如也然不数年而公晦殁又数年而子是殁子是之仲子盖壻于李氏者也前为妇翁求铭而未及作今又爲其父求铭焉呜唿予其可辞耶子是名湜世爲建望族曽王父某王父某父某朝散大夫知某州赠中大夫母张氏继郑氏呉氏张氏皆赠令人君郑出也自儿时气槩超迈见者异之以父任调邵州新化簿遭母丧服阕从江淮宣司辟以论军事不合去尉赣之宁都有剧贼数十人深入广右爲虣巳乃易服遁归君㢘知其根冗一日尽縳之法当得改秩赏君曰此吾职也何赏爲则以白于府于台不愿赏刑狱使者王侯涔黙嘉之上其事于朝诏特改承事郎丞泉之惠安㑹子守郡引之以自助明年海盗壬人犯州境杀逻卒势张甚予合官民兵捕逐之顾督捕者难其人君奋然请行时刘夫人方蓐卧弗顾也居数日禽其酋余鸟惊兽散君犹督舟师遽出境乃还至家而㓜子夭矣予列上其功不报以宣义郎知赣县部使者迎拒君不许上郡守柴公中行犹曲留之至为辨数于朝然无及也旣至安仁一以平时所得于师友者施之政其视鴈鹜行常正色如鐡不少假借至进士民语之则如家人妇子相尔汝俾得尽所欲言虑民之淹于讼也日惟退食少休两造至庭一见即决亡所宿淹者吏以故不得邀赇请虽负者亦心服无怼辞邑有田讼更数令不得辨枉直君一见诘问具得其情不浃旬以决县人骇叹称爲神明有重囚系县狱根连十余家淹延且半嵗君始至如为黥胥罔利计䟽其事台府尽释之皆欢呌腾踊以去赋歛务在寛民非甚稽考不督责前令负课以数万计郡弗察顾迫君以偿君曰吾亡它缪巧其能者窒渗漏节浮冗而巳姑尽吾所能以应否则去之符移虽日急毎反复貇扣兾寛其期以纾民必得请乃巳畨俗杂呉楚之旧春夏疫作率惟巫是聴虽骨肉絶不相徃来君为文镌暁选毉徃㫝随其证以疗㦯扶病来告则亲问而药之贫不能自给者赒以钱若粟所全活甚衆其大者如是至若蠲里正之扰罢科籴之害与凢剔吏蠹苏民瘼者不可殚书然君犹以为未足方将剏杜仓建义庠置安乐院使㐫荒有备善良有教罢癃残疾者有归条画且定而君病矣旣棘犹谆谆若夣中语曰某事毕矣某事未也盖勤民不忘以至于死云时寳庆三年某月某日也寓士汤君仲能徃哭其䘮见邑之人多痛悼至流涕云者又闻其家緍钱不满数十棺衾乆而始具归行田壄间虽荛僮牧夫亦戚嗟如出一口歴叙其事以谓近扵古之所谓循吏者仲能名巾信义士其言确讱不诬故予剟而着之然不能尽纪也世逺道散为政者刍狗其人鬼魅其俗以为非严法峻刑不能服而朝夕所治者𫾣扑以聚财而巳其闻义利先后之说鲜不姗笑以为阔迂而君用之于治邑不期年间其效章灼若是然则谓古道不可行于今斯民不可以理义化其又果然欤仲能又言君壮岁游文公朱先生之门得以直养气之说故其为人磊落明白无所囘隐毎自谓平生与宾客言者皆可以语妻子吁君之所为挺然自立者其不以有本故欤君生于干道戊子享年五十九积阶承议郎赐五品服妣郑氏继刘氏兵部郎中炳之女又继亦其季皆封孺人子果采㮚榘女适进士翁徳广采郷贡进士即前所谓壻李氏者从公晦问学得其指归方进而未巳也诸子以三年某月日葬君城南鐡狮峰下铭曰匪利之征而义之营匪躬之忧而民之宁嗟君此心可质幽明我爲斯铭百世是征谯殿撰墓志铭故右文殿修撰谯公讳令宪字景源端良平实之君子也嘉定初爲寮于宗正寺见其后安弗竞静嘿少言而于进退去就间坚决亡疑贰心窃敬之及使江东公又适司臬事时岁大旱蝗予与提学常平李公道传方豫图所以爲荒政备者而朝廷下公建请数事大抵皆不谋而合三人者相与戮力推行圣天子德意而公讲画尤精宻竟事民得无流亡顿踣以死盖公力为多后数年来漕吾闽所以爱其人者如江东之人闽尝饥且疫其捄之之力又如捄江东之饥也不幸勤瘁致疾殁于建之漕台予徃哭之其孤习拜且泣以乞铭为言旣又状其行来请弥力予其可辞谨按谯氏故蜀人唐末有徙于青之益都者遂为望族公之曾大父某赠太师崇公妣率氏鲁囯夫人大父某赠太师郑公妣郭氏楚囯夫人崇公以上犹青人也郑公遭靖康之难间关南渡靡有定止至公皇考某以靖共恪实事光宗皇帝于春宫绍熈中为利州观察使知合门事始钖第行都赠太师魏公妣杜氏亦赠魏囯夫人魏公三子伯曰令雍检校少保保成军节度使公其季也始魏公官于莆一时儒先多在魏公徧登其门公年甚少巳知尊前軰慕正学而杜夫人以经史课督率至夜分以故器业夙成甫冠入大学遂登淳熈十一年第孝宗覧公所对䇿问谁氏子大臣以魏公对上喜曰熈载可谓有子矣魏公时在班列亟拜舞谢庭下荐绅荣之调仙游尉娄获盗如律当赏讫不自言再调淮东安抚司属官嵗大饥帅诿公行赈䘏事頼以全活者甚衆用荐者改秩知钱塘县未上罹魏公戚终䘮知衡山县始至顾风俗悍甚学政壤士不知郷方则爲辟县庠益其廪严课试之灋使相懋以学两造在廷率骫曲镌暁其以骨肉讼者爲陈至恩大谊且引咎自尅责闻者多释然谢过以去庆元五年入主管官告院迁司农薄诸王宫教授兼呉益王府教授公言中兴虽剏学宫然无斋舎以居无廪给以养课试之法不立行艺之习亡闻非所以隆宗支厚化本先朝廷臣有请倣郡学灋置生员及职事者有请择间旷地建学宫而给田充饩者乞令宗正司折衷以闻时虽未及用其后嘉定中别置宗学如公言迁太府丞知江州郡境产占谷而緫领所以粳为赋人病之公请随所冝输纳以便民又论茶引钱之害甚悉江民多贫少根着値水旱则捐赀产转徙它郡有耕其弃田者有司又绳以盗种法由是告讼纷然公请弛其禁惟责以输租争者遂息居养院乆圯公命徙置城北一新之婺矛牙妇孤儿别为屋以处括絶产置僦舎歛其租入以给之寒而薪死而彗皆定条画为乆逺计故其法迄今不废开禧初召对论差役等六弊请去之以苏民除都官郎中兼国史院编修实録院检讨官论谪降之官遇赦许所属申明移放奏牍来上朝廷下之宪部率沮抑不行至有数更霈宥弗获自便者愿下本部自今奏行赦令务从寛厚以称国家矜恤之意兼侍左郎官迁检详枢宻院诸房文字奏乞命㳂江诸军修战舰肄舟师以壮大江形势迁右司郎官时陈自强尸宰枋事多诿成胥吏椽属具员而巳公循守理法不少倚违其间一日有公事令吏谕㫖求拟笔公不可㝷除军器监名迁实抑之也乆之除大理少卿韩侂胄诛天子更新政令公言为政不难惟至公无私然后可以服天下欲明赏罚当自公卿大夫始欲守法度当自朝廷始欲惜名器当自近臣始欲节浮费当自内庭始欲抑侥倖当自左右近习始属诏中外臣工言事公又歴陈十弊大畧欲絶内励㢘耻黜冐滥损泛恩裁宫掖亡益之费省近习戚属之钖予其言确切逹大体多见施行时方论权臣技党事多下廷尉治公持议平更数狱无一横及者嘉定元年迁宗正少卿兼史职初侂胄颛朝权自谓上之立有定䇿功史官争承迎书初元事皆失实公前因对请刋正诬史及是又言玉牒纪大政而内禅一节颛㱕功权臣非所以视万世臣谨条其缪妄随事辨正目曰甲寅玉牒辨诬愿下本所命官攷详釐正从之特又议亟侂胄首以遗虏人公言姦臣误国自我诛之于虏何与今衆贤登用纲纪日张措置得冝彼自心服若不顾事体是非但务姑息以悦其意则彼将谓我为无人万一复有难从之请何以待之愿令軄事官杂议及访问制阃大臣不报以直显谟阁知婺州値旱祷而雨差役乆弊为正诡隐明板籍定其所当先后者人以不争提㸃浙东刑狱奏请立居养安济法以活惸婺又言茶盐法至严而行之未尝不济以寛今州县间行法多刻忌失国家本意愿诏有司申严之兼提举常平越之萧山诸曁上虞皆大水公亲循行田野见老穉相扶擕丐于路者以万计顾常平见储亡㡬唯朝廷椿管和籴米万石在公谓民病巳亟不当拘常文竢报可廼先便冝发廪下诸邑以粜又出义仓钱五千緍以予贫民然后白于朝请专輙辠未㡬易粜为济且转旁郡义仓米万七千石以赈之其蠲阁减免多不竢请輙行版曹虽镌诘弗顾也进直寳文阁江东运副辞弗就得奉玉局祠八年提点江东刑狱时建康诸郡不雨自三月至于六月田髙下皆失种继以蝗孽远近萧然粟直骤踊公虑荒政之行州县徒具文少实请以附近郡分委漕宪常平司督察之诏从其请公领饶信南康三郡自是申请无虚月大者如发藏粟禁遏籴弛贫民逋赋报皆施行如章时朝廷捐钱粟僧牒以给本道者凢六七十万公以所得下三郡析民戸爲五等其能自食者粜之孤独癃老废疾者计口以给其谕冨民出粟必温词厚礼乐应命者馈遗奖激之甚吝者掲其名通衢曰不义戸母得与善良齿番阳人蔡允成家非甚𥙿能出廪蔵以惠其郷公请官之以示风劝纎悉条画盖不可胜纪是岁江左之民获全者数百万圣朝之泽与天无极矣兼权都大铸钱司兼饶州明年进龙图阁因任循行至信上有重囚当论者十二人公察其情可宥悉以次末减时方小旱因决而雨信人相谓曰此提刑雨也初开禧中有㫖令江西转运司括在官若废絶寺观田赐兴国军之瑞庆宫官吏急于奉承徃徃妄夺民产自洪之分武宁与兴国之通山失业者亡虑数百家争闘驩然至有杀人縦火者守令诸司多请复以还民而道流嚚讼弗巳朝廷为下邻路属公予决公真论本宫豪夺为非是且曰令旣还民矣复夺以予之是启无穷之争也始道流有所挟而至意公必禀聴公笑曰吾所知者理尔去就利害奚其䘏㝷三上归田请陞祕阁脩撰奉明道祠十四年𧺫为福建运判始至蠲属州增盐等钱为緍者十四万一千有竒俄兼建宁府时三山延平诸郡饥疫并作公赈䘏备至闽人咏歌之及民病少纾公巳属疾矣甞谓一日在告则一日旷官旣棘犹自力治事遗训子孙以仁恕为心力行好事勿爲刻薄坏吾家法卒之夕实十五年十月八日年六十有八诏今职名致仕官至中大夫封益都男食邑三百戸赐紫金鱼袋十七年某月某日窆于余杭县金车山之原㳟人陈氏袝陈氏先公殁十八年矣一子习尝以春秋荐漕举今爲文林郎新䖏州庆元丞二女廸功郎李仁用王仍其壻也孙爰将仕郎公事亲孝居丧执礼无违与少保公处壮老怡怡犹一日平生刻厉清白豪髪不可污冲澹寡欲自奉如山林处士性不嗜杀尝欲刋石以戒后人曰戕一物命非吾子孙毎谓士大夫持论当近厚为政当及物以位为乐不足言矣故歴官所至以寛惠得民九江彭蠡之人思公尤刋平居不事小察而虚心鑑物情伪莫能逃饶大家汪氏子遭屠裂以死莫知主名有亲属来愬于庭公熟视之曰此即杀人者也寘之狱果引服吏民骇叹称为神明于书无不覧观虽释老方外之学亦研䆒归趣有遗文五十卷藏于家公之行事可纪者尚多顾非大体所系予尝以出处本末求之知公之为君子是则冝铭铭曰爵穹禄膄人所竞趋有径可由其孰舎诸公在庆元而不溷庆元之党在开禧而不染开禧之污独循循乎平进之轨不汲汲乎交骛之涂去簮橐之㡬何复自诡于麾符其奉巳也氷寒而雪凛其泽物也春嘘而雨濡卒税驾于九卿而白首乎轺车故蔽之曰此端良平实之君子后世当有以知吾之非䛕赵邵武墓志铭庆暦中富文忠公条上河北十三䇿宗室子补外官其一也时虽未及用迨神宗皇帝稽古制法卒如公言自是二百载间英材出于帝胄者彬彬中外至不可胜数若放邵武太守赵侯时通者亦其人也侯字冝伯系出秦魏王曾王父公着内殿崇班王父彦颜秉义郎赠朝请大夫考傃夫朝请郎知广安军赠正奉大夫妣硕人江氏侯自少笃志问学淳熈辛丑以取应授承节郎添差筠州上髙酒税再添差监江州赡军库潭州南狱庙黄州酒蕲州税遂登庆元丙辰进士改承事郎知临安府余杭丞禆賛县政荦荦有声称知南康军之建昌县建昌为江左最剧邑赋繁讼伙裁䖏有法民以便安尤属意教养事增学廪广弟子员北门桥路圯恶为攻石甃治以便行者新倾盖亭以竢大宾客邑人纪之部使合荐于朝中都贵人亦有出力推輓者侯不乐勐进顾取鄂州分司粮料院以归至官邉事方急朝廷出重臣宣威调度甚伙公从容举軄不少阙而持以才谞为呉公猎薛公叔似所知嘉定初通判临安府时楮弊价日损朝家方严称提之令府尹徐公邦宪欲下都城之直使与外适均以絶姦民之牟利者侯争曰内之独重不犹愈于中外俱䡖乎今必若是则民间窃窥其上以为不自贵重其削当日甚未㡬果如侯言后尹赵公师加严洩钱之禁有犯者悉锢之外寨侯又谓民愚无知情可悯手䟽二百余軰丐原之且谓城外细民贩鬻鱼虾菜果诸物不过营求龠合逻卒利其获亡多寡輙指为出境钱旣没入又治辠而责之赏非所以矜困穷并其它苛扰之状一为尹精言之请加禁止民頛以少寛侯又谓杭濒海斥卤地百姓借盐以自活今犯至铢两輙拘縻之非是请释其情之最䡖者于是获免者数十人后尹至挟才多忌以侯遇事执议不爲屈风言者诋诬之侯坦然无戚嗟意旣归筑室庐阜之阳莳花蓻木以赋咏自娯乆之得主管台州崇道观通判抚州守去官侯摄其事公帑物铢毫无妄取旁郡交餽遗輙以承摄谢郄之知邵武军凢两陛对所论皆当世民瘼至郡首爲文谕俗戒以母縦酒母尚气母挟兵刃又令民五家一甲甲内有欲杀人不觉察旣杀人不亟捕者皆坐之于是以刃相戕者爲少戢下车财三月小大之政次第举行虑民之饵伪剂也爲置局以惠之虑贫之者之难于称贷也爲立库以济之学廪不足则议买田以助其给兵弗闲于艺则时按阅厚赏激以示之劝于是军民胥便而侯以疾告矣十四年七月二十有一日终于郡之正寝年六十一官朝散大夫娶寳谟阁待制李公景和之女封冝人子若采某官女若善适某官曾颕茂若柔先卒侯天资孝友毎以禄养不及母爲终天悲嵗时展省茔拢裴回弗忍去正奉公殁所当得赀产皆捐以予诸弟虽遗泽亦义逊亡靳容居官㢘白自好壻李氏时得奁田二顷其后歴官乆卒无大增益云予少出入李公之门知侯本未甚悉若采以是年閠十二月甲申葬侯于星水县长文郷而使来谒铭铭曰士莫病于无仁心尤莫病于无仁术懿㢤赵侯貇欵平实天府片言而解絷者百数樵川三月而懐恩者千室惜眉夀之弗遐曽未䆒其什一黎仙之阳厥壤惟吉我为斯铭昭掲白日徐济叔墓志铭寳庆二年六月朔予故人徐君济叔以㳂江制置司机冝文字卒于官君讳叔川世为西安人赠光禄大夫潜曽大考也徽猷阁直学士赠少师嘉大考也提举湖南常平赠金紫光禄大夫忠考也妣曰杨氏通义郡夫人自少师曁君第大常者三世矣庆元纪元龙集执徐君䇿名之嵗也严州建徳簿池州铜陵丞又丞常徳之龙阳知泉州晋江县事主管东岳庙江西安抚司机宜文字辟㳂江制置司机冝文字者君仕之所歴也阶止朝散郎夀六十呜唿是可哀也君始娶建安侍郎袁公枢女继王氏皆封安人子卿贵先卒卿月将以三年某月甲子葬君而西山眞某为之铭铭曰维徐之先寔出栢翳抑抑偃王服仁行义太未之里其庙渠渠王之子孙亦盛于衢荦荦亜师沈雄而毅抗节昕庭狡虏夺气肆其嗣人克世厥家维济叔君易直以龢为簿若丞敏以就事振饥于池孔徳且惠维南有邦壤鉅物殷宰字匪良俗嚬以呻予沗麾符君绾铜墨戮力一心䘏彼囏阨邑有讼狱君理其平里有孝弟君扬其馨蠢玆群兇来自荒裔雾毒风腥跳梁莫制琐琐虾蛭敢爲鲵鲸是剪是夷海波以澄予寔何能頼衆筹画纠合兵民君与有力旣事之平思弭后虞君靡惮劳躬走海隅寳盖之山法石之浦严严新营聚厥虓虎君于是邑勚于百爲民旣小瘳而疾乗之得请奉祠于东岳岱守复留之以讫三载委绶而归啸咏家山有林者梅婆娑其间婉婉幙谋于洪于鄂阃制兵筹是咨是度廼偫糗粻廼肄师徒云胡弗淑奄忽以徂囊无㽞钱楮弗再袭翣桞之行人为掩泣龙丘之原寔曰西金琢石鑱辞用诏来今西山先生眞文忠公文集卷之四十四西山先生眞文忠公文集西山先生眞文忠公文集卷第四十五西山先生眞文忠公文集卷第四十五墓志铭少保成国赵正惠公墓志铭嘉定五年九月戊寅日昭信军节度使开府仪同三司致仕赵公薨有司以遗奏闻上震悼不御朝二日诏赠少保追封成国公太常考功行谥曰正惠某尝执笔太史获观先朝故事葢我祖宗以来优礼近属凡隐卒崇终之典㫝庶姓皆有加然考其所以易名者则与外朝公卿异非㳟荣康僖则脩简靖𥙿而巳岂皇族不皆任以事其贤不暴扵衆人耳目邪抑虽多贤而其徳与才卓然可与元老鉅臣参峙错立者亦不多有也故皇族之谥忠则仅有正则絶无近时丞相忠定公葢得于仅有而少保正惠公则得于絶无者也亦可谓哀荣之尤者矣忠定公尝秉大政决大䇿功名之盛霆震电耀而正惠公陈力于外曾未及正庙堂运枢极不获尽䆒于天下然士大夫以其存否爲世重䡖者盖五岳四鎭𥘉不见其有运动之迹于天地间大施行大变化若不相渉而屛蔽风气吐内云雾盖亦天地之所倚以立者要不可徒论其迹也然则正惠公之薨而闻之者莫不出涕以悲其有以㢤公以淳熈丁未进士调福州司戸参军用荐者陞从政郎监行在草料场江南东路转运司干办公事又用荐者改宣教郎通判太平州知饶州直秘阁提举江西常平茶盐事进直焕章阁提点本路刑狱公事未上改转运判官以官籴如㫖陞一秩仍减磨勘摄安抚使寻除秘阁修撰正为安抚使兼漕事进龙图阁待制知平江府以治行进焕章阁直学士居有顷以显谟阁直学士知太平州以疾丐祠官除端明殿学士提举隆兴府玉隆万夀宫告老拜昭信军节度使开府仪同三司致仕公性简重不妄言笑自少勇于学以逺大自期𥘉为户掾即采古歴代与先朝名公之有惠爱及民者辑为编书置左右朝夕观焉以自程府帅赵忠定公毎委以事度可必尽力度不可必尽言忠定公荐其才后帅林公枅疆毅难犯独为公色辞其后提点刑狱辛公弃疾摄帅事厉威严䡖以文灋绳下官吏惴唯恐奉教条不逮得谴公终始据正不为屈候官石门郷田赋视它郷特重公㑹郡计之嬴足以当其入乃白帅奏䡖之使与它郷等其为干官前后事两使者一以尽诚不阿为举軄使者毎欲以亲民荐公公輙推与同官之贤者皆徧及乃受荐改秩佐郡郡守雅知公一郡事悉参决守不自行一事后太守至瞢未相悉颇疑侵守权取郡事凢公所参决者眎之縦中经衡中纬无一缪戾可指乃自咎知公晩牢城营有逃者本疆盗也捕得守锐欲斩之公亟白守于法疆盗特贷命而复逃亡七日不获者斩今虽疆盗非特贷命与法不相应守无以夺逃者得不死其知饶州州民多喜讼公一见即察其情伪先谕以理后裁以灋胜者悦负者愧喜讼之俗为少衰饶为州岁入田租十二万皆输大农谓之上供而官兵米月为七千石皆取给其入之嬴其后郡计日蹙民输官租度支上供即疆民输銭及兵廪不继乃籴旁郡军人鹤伺水涯吏乗爲姦米多湿恶公皆正之俾不复输銭而官兵之需取之境内葢有余而积者数万石它岁饥用以振民全活甚衆诸邑积逋一切蠲之责可输者邑皆竞输不敢后去之日百姓缝綵为旗以送者数十里不絶肖象于三贤堂祠焉江西饥公为常平使者是时权臣动兵悉以常平粟饷军在在皆空囷公丐銭于朝为籴本而预度州县积贮与民之不能自食者若干官籴米以给㑹新城亡頼民谬曰贷粮持挺横甚者白昼发仓亡所忌公行部且檄州县速振赡之母启盗端然后檄廵尉捕首悪正其辠部内帖息为转运判官以所部十一州公量不同大抵侈入而俭出乃取文思斛下诸州禁毋得增损出内以平朝廷岁籴江西米百万曩时官靳其价而科抑大家使先输米乃受直于官公先予钱后取米民以不优帅江西㑹黒风峒罗世传宼钞郴衡间而峒近吉之龙泉郴衡湖南部内州而吉江西州也先是湖南曰必讨捕江西曰必诱降贼阳为聴命而首䑕顾望持两端公至则乞与湖南掎角致讨峒中粮素乏并峒之民隂以米资宼故贼得倔彊山谷间公下令有以米予贼者以军法从事贼乏食始乞明年夏青草峒宼作亟遣兵平之至秋李元砺㓂郴陈廷佐㓂南安而黒风贼隂相连爲梗两路兵寡弱数合战数不利公絫䟽求济师诏遣池州副都统许俊提兵趋龙泉公劝其持重养威勿争锋㑹湖南使人来议夹攻郴吏何光世䏻道贼恃险连衡状且谓可以计破难以力碎公曰即如汝所言当先诱罗世传李元砺自赎元砺获则世传孤亦可縳也二㓂得陈廷佐在吾目中矣汝䏻徃说世传使自归否光世曰䏻即以光世送许俊乃以緍銭二万犒其军越二日诏公移守辅郡公抗䟽乞留讨贼不许而是冬峒宼次第平悉如公言其在平江覈财用出入而削凢浮费亡艺者郡多舞文吏公至未及岁苗薅发栉官寺以清其爲太平州则朘折帛价使䡖蠲榷酤额使少曰吾知其厉民乆矣公在平江巳病至是病益侵絫章丐闲天子犹惜公去得请未行遂薨于州以七年五月壬申葬于平江府呉县穹㝫山之原享年五十有八公讳希怿字叔和艺祖皇帝元子燕王徳昭八世孙也曾祖子坚故左班殿直赠太子少保曽祖妣周氏赠永国夫人祖伯仁故武翼郎赠太子少傅祖妣周氏赠荣国夫人继张氏赠申国夫人考师䖍故保义郎絫赠太子少师妣林氏絫赠昌国夫人少师四子公其仲也配洪氏惠国夫人子男三人与悊承务郎签书建康军节度判官公事登辛未进士第与懃与并国子监进士女三人未行公慈爱寛和岀于天性自少傅以来乐善好义至公而弥笃志所欲为不问力之不足力所可为不计家之不足也任料场时门官物故贫且无子公为率同官办后事遣以归得节过家悉奉余以振亲旧凢内外族婣昏嫁之不及时者毎任为巳责其贫不能自存㦯丧不能举佐之不遗余力葢皆发于恻隐之心而非有所为而为之也居官㢘介自持惜官物如已物自奉俭质一裘不易至十余年食不兼馔内无声色不喜珍玩自小官以至通显如一日不知而见之者以为寒士也喜读上蔡谢公论语说有㑹心处故于处已接物优游和平而不犯燕居家庭未尝厉色辞而榘度整整兄弟间友爱备至择士之贤者与子弟处读书为文躬自督课以故诸子皆崭然自立遂世其科公与人交诚以尽毎自谓见人为善虽踈亦亲如察其非正虽邻弗觌所至究心民事日常五皷兴冠服拜家庙即出视事终日不倦尝言韩忠献动业若位可谓盛矣犹躬簿书之劳以为俸人万銭不敢自暇吾复何徳遽求安佚或雨旸少愆即容色偢然饮膳为减江西旱公俦于麻姑山焚香旣退盛服假寐若见云气蜿蜓如龙自神所而并遂大雨人谓精诚所召云政事本于明恕而不为姑息体国忧民一心拳拳勤劳尽瘁以至成疾其在当涂病中犹躬行劝课综理细务秋大阅自力而起曰国之重事不可不亲也捐馆前三日尚渉笔书判病凾郄薬不肯服曰吾䝉上恩至此年将六袠死复何憾无一语及其私将薨之冬有大星陨于郡西十里外呜唿迹公行事所谓正且惠者非邪始公在闽受知于忠近公忠定旣以讁死䜛波滔天士大夫能诋忠近为不忠者湩相嗫进用一时知名士坐党论斥遂亡虚日凢权臣意指所郷谁敢违者公独荐忠定之子今江西漕崇宪曰此贤相子也举天下之祸福不足以动其中而易其所守非正䏻如是乎昔周有公旦公奭以同姓之亲股肱王室后世所仰慕者莫先焉维忠定公戮力国事庻㡬虖正惠平生毎以前哲自励而用不克究中道以殁君子惜之然其仁足以庇民生忠足以利社稷遗爱余烈乆而见思虽周人之拾甘棠曾不是过故公之告老纶言褒钖称其有召公分陜之风焉维圣天子知公之深生则寄以藩维没则宠以节惠扬休千载爲宋名臣有声诗铭着盛徳其孤以命某不得辞铭曰天右我宋子孙千亿有㧞其群如旦如奭忠定之忠正惠之正它人所难矧曰同姓三百年间维二宗臣曰正曰忠余莫与伦抑抑成公天赋全徳如玉之温如弦之直望其容貌山泽之臞观其𬒳服环渚之儒孰知其力可与任重见义直前贲育非勇天子曰嘻此予宗英玉节莬符四方是营番川之阳大江之浒穆然祥风膏以时雨有猘于崄旣暴且狂公如不闻徐阨其亢堂堂三呉地大物衆坐镇如山声气弗动天子曰噫毋乆烦公徃莅姑孰其宁厥躬公拜稽首官有常軄奉日万銭臣敢弗力民虽有廖公则巳卒维其眞心之死靡悔大星西流当宁震惊愍册诛章极其哀荣谓仁必寿胡止六袠百世之名则如皦日穹㝫之栢爲今甘棠勿翦勿摧正惠所藏国子监主簿李公墓志铭上更化改元之八年春洎夏不雨诏中外荐绅言天下事国子録三山李公读诏慨然即日条六事以献其一谓臣观今日之忠大抵忠厚变于刻深老成夺扵新锐公言欝扵偏是逺谋沮于近功循习成风恬不自觉追勒编窜先朝所以处巨姦今州县吏小有诖误輙从重典故侯宿将宣勒守御不无尺寸功一旦以财物失䧟婴峻罚知之者以为当罪不知者以为寡㤙愿下寛大书涤除苛习母以小愆传重比毋以一眚弃前功其二谓鐡銭轻而两淮之贫民怨盐法变而江淛之冨民怨新楮之令严而天下之民胥怨又言安边一司提领非人爲民鉅害愿损其愿削厚㰸之无名者还薄録之非辜者其三谓胡上赐园所以优戚里之恩而用功大繁辟地太广中宫知民疾苦本以节俭辅圣徳隂邓懿亲制节谨度人所共知不当以是累其羙其四谓宣政间道教兴行至有号为女眞者当时以为金戎猾夏之兆比年此风复炽实蕃有徒出入䆳严恬弗呵禁甚者凌轹官府関节通行黄冠之徒隂怙其势豪夺民田官吏相视虽号为有风力者亦阁笔而莫敢决愿以宣政为鍳严左道之禁杜私谒之门则宫闱肃官府正矣其五谓苞苴之行眡昔虽曰小异然将佐陞差以缔结游杨而得守牧论荐以寅縁挟持而取是示贿尔又天府帑蔵大半耗扵供餽诸军亦然是以州郡不免侵渔主将易至掊尅槌剥之惨怨咨生焉愿诏大臣戒敕中外励清白之操杜贿赂之源庻㡬寛民力弭兵怨其六谓䜛说巧言虞周不免特贵吾无可乘之间尔祸汉者江充祸唐者李辅国然使武帝明皇本无隙可投彼亦何所肆其巧㢤愿销䜛言固邦本实宗社无彊之休时上封事者以千百数其言貇激切至为中外传诵者财十余人而公与焉未㡬奏事殿中又言宫僚之谨东所以辅成储徳今主鬯元良令闻日新僚属劝讲义理日益然端人正士进见之时寡而便嬖暬御亲昵之时多市井冨民稍有寅縁皆得窜名𥙷授且彼非素知书者而使日娯左右臣未见其益又言太尉古三公官间者贵戚未闻有横草劳輙寘右阶极品非所以励有功者又谓宦寺与政事内帑付私人非我朝令典闻者壮之公名冲字衟卿世儒家自其诸父迂仲先生某与其子北海先生某皆以经行为学者师公少从父兄间磨礲灌韬负日宏晩试南宫有司得其所赋惊喜以为有制诰体擢寘上游知公者谓其词藻絶人而巳平居接物和气薫然与人语若不出诸口见者又不过以乐易君子目之迨其奉明诏对清光论奏伟然虽宿以刚鲠名者有弗逮然后知公之所藴盖有未易灌者公庆元五年进士为汀州司巨参军浙东路提点刑狱司干辨公事辟淮东幕府今四川制置使侍郎崔公与之荐于朝故端明殿学士李公大性又以公应诏大臣得其筹邉十议嘉之遂櫂録国子越二年始迁本监薄曰外未获而公病矣以某年某月某日终于临安年六十有八公之先自固始入闽为候官人曾祖某祖某某官父某赠某官娶张氏封某实同县某人之女有贤行后公二年卒以某月某日合葬于某山某原二子曰遇国子生曰某登某年第今为南雄州教授皆隽异不羣人谓公为有后云铭曰嘿于庭譁于朋夫谁弗能平居呐然有䟽万言维公之贤晩官于朝仅再迁独抱姱节归其全勒铭斯丘亿载传监车辂院詹君墓志铭庆元五年先皇帝始临轩䇿天下士吾建之櫂第者十有四人焉崇安詹君景宪其一也景宪于时年甫三十余仪观伟然器质方重人谓且将逺到者旣而得清江戸曹掾以归明年与予㑹冨沙冨沙之别财十四五年而一时同登之士或在或亡人事之变有不可胜穷者景宪亦以讣闻矣呜唿惜㢤景宪虽不幸不䆒其志以终有子枢能世其学自予执亲丧诣余西山之麓及是再至三至焉其讲明践履必欲以圣贤为指归非它学者比也予方悼景宪之无年而幸其有子枢又以铭墓为请予尚奚辞景宪名渊姓詹氏其先有自固始入闽者至武夷之下居焉遂为崇安人曾大父城大父恪赠承事郎父冲通直郎致仕赐绯鱼袋世以徳谊着于其郷景宪少时奋然以学自力旣壮从文公朱先生游得脩已治人之大致故其仕也孜孜所軄唯恐后焉眡旱捄饥尤极劳瘁江右俗嚚于讼案牍在官有数十年不决者景宪一阅皆得其情凢所予夺人无异论部使者知其材檄致幕府于是环十一州之民求质扵有司者必请以属君曰宁为戸曹非不愿它官直也秩满用荐者循儒林郎授国子监书库官书库列属成均旧为储材地盖朝廷有知景宪者将以是用君而亲殁矣服除差监车辂院犹前志也未上而景宪终焉呜唿以景宪之材且贤使之得志以有行泽之加于物也必矣而官不出七阶年止五十八其不谓之命邪景宪常以博学宏词试于春官旣中选而以嫌黜遂弃去不复为独取河洛数君子与文公之书以授枢曰此为学之本也吾不能教汝汝其从有道者切磋讲究以卒成吾志枢拜受命不敢忘遂以其学讲于节斋蔡氏昆弟蔡氏盖文公之髙第弟子也景宪𥘉葬于天然山寳庆元年十二月壬寅改窆于周溪之原景宪爲人温良汎爱其于郷邻之谊尤致其笃岁小不登輙出藏粟下其估以惠困穷它有缓急尽力赴之如已忻慼故里闬之人称思至今然在景宪特爲细事独其教子不汲汲于世俗之所鹜而以明善诚身爲归此在今人罕有及之者然则余之铭景宪者岂以其私也㢤铭曰科级爲重轩裳爲宠此今学者所共道徳爲腴仁义爲车此今学者所迂嗟吾景宪与俗殊嗜取其所迂以廸厥子古学弗讲纷纷爲人掲铭斯丘维以昭君子之心林夫人墓志铭雅州太守陈公雄之夫人林氏讳匹善长溪儒家女父简能工辞章不幸隐约死归陈氏又儒家也两家世相承以诗书为奁橐礼义为簮𥚑夫人习而安焉自其㓜考妣殁少长喟然曰吾不及事吾父母矣有王母在吾其可不以事父母者事之乎旣嫁舅姑亦先殁则又喟然曰吾不及生事吾舅姑矣春秋苹繁之荐其可不躬致其㓗乎于是两氏之族属莫不以孝称夫人雅州季父死诸孤惸然有沦落忧夫人收其子教之若巳子嫁其女使得所从婣旧急难至脱笄解髢亡恡色雅州令万载时有同僚甫至而丧明里之诛负者靡至僚之妻莫知所处间独涕泣为夫人言夫人曰吾夫视若夫昆弟也吾视若娣姒也孰有娣姒之急而勿恤乎㢤吾虽贫有嫁时之装在吾其为若偿之卒捐其赀弗靳呜唿世之士以学自名平居论说辨利义具若析毫芒至其处辞受临取予所较仅一终粟低徊顾眡有莫䏻自决者盖意为主而志不立故义弗胜而利行焉心术之㣲匪刚与明未易自克而夫人能之其可不谓贤乎雅州殁门戸衰夫人亡陨获意尝顾二子曰汝家自先世来无以赀称者然繇唐迄今数百年诗书之泽不斩而父玉雪自将所以为后人计者甚薄然百善生于俭约衆慝源扵奢放而父之道汝政不薄也夫人之识及此非贤而能之乎予观二南之世礼教脩明于上当时妇人女子所易徃徃后世学士大夫所难诗人羙之无侈辞也秦汉以下教弛俗衰幽闺一女子稍䏻自整饰彤史辄夸而传之况如夫人者岂易得耶予素厚其子无竞故闻夫人事甚悉无竞与弟无斁皆夫人出力学䏻文辞而无斁先夫人二十日卒女一适某官赵某无竞居丧甚贫然亲故赗赗一不受曰夫人遗训也夫人用其夫奏得𥘉封卒时年七十有五寳庆丁亥正月某日也其葬以某年某月某日铭曰苍山㠝岏兮清流欝盘归从夫君兮万世之安宋故郷贡进士黄君墓志铭始予考大比试于三山得闽邑人黄仲玉文卷于絫百人中独平澹有理趣曰是必佳士旣讫事人为予言此城东黄氏子其家以长者名数世矣明年予入连帅幙府仲玉升堂拜予亲自是日与之游见其眎詹了然襟抱豁然闻人善不趐如在巳亲若故有窭贫者赒之无不至邻里有疾苟力所可捄虽贫賎困笃必以身亲之与人谋忠而尽于是知君不惟文艺可观而行谊之羙葢称其为长者家也又明年予遂登朝闽之士病扵计偕之贠狭也凢䏻操觚吮墨者鲜不奔赱求牒于四方予官中都八年力䏻为君营一试而君俛首郷贡宁数不利未尝肯予谒又以知君于得丧澹然有君子之风也君自少锐于学晩益喟然以未闻道为忧日以论孟自课旣又愽观先贤遗言左右探索意有所得輙欣然忘食至朱文公端庄存飬之说嘿契于心大书座隅以自警勉斋黄公干文公之髙第弟子也君骤从之游请所未悟黄公亟称之谓其可与适道者又益知君不以行义自多而用力于学必求诣其极而后止也未㡬得疾以嘉定十二年七月甲寅终于家年仅五十有一方属纩时命取新衣易之家人环侍君正襟肃容唿其子曰养吾疾者莫若子妇人退又曰我死谨毋用浮图法不然是使我不得正其终也呜唿非贤而能之乎或曰以君之材而不仕以死为可悼也予曰仲玉之所憾岂此耶古之君子俛焉孶孳毙而后巳岂为利禄计㢤曽子曰而今而后予知免夫子张曰君子曰终小人曰死吾今日其庻㡬乎夫全而归之乃可言免无愧而死乃可言终士之终身问学求如是而巳曽子躬三省于前而悟一贯于后盖信乎其免矣子张之仁有所未足其于终也果能无憾乎然则以仲玉之贤而死于布衣仲玉不恨也进道方勤而命弗淑君子盖深惜之君名振龙仲玉字也其先自固始入闽五世祖庸轻财乐施长者之称自是始曽大父某大父某父某虽潜閟不耀克以厚徳世其家妣潘氏有贤行子二人曰朴大学生曰格业进士是年某月日葬君于横屿之原予知仲玉者故为之铭曰昔未识子子文我评及旣识子我怀子倾今者柰何子藏稄铭执笔嘅然我涕子零呜唿伤㢤朝请郎通判平江府事包君墓志铭君名履常字适可姓包氏孝肃公七世孙也孝肃世家合肥曽孙莘徙永嘉之㕍池是爲君四世祖祖汝嘉又徙乐清之桞市其居城之西洋则自君始孝肃以清节直道爲昭陵名臣后稍不振至君少入太学登淳熈八年进士乙科人谓且大包氏矣平生力学有得于絜矩之一言故其教授旴江眎士之无所乎馆也则首辟讲堂旣又辟诸斋増廪生徒至五六十人其在豫章亦然御书阁乆圯白于郡一新之隣壤之士亦相与负笈从君游弟子贠溢㡬数百其宰吉之吉水眎民之病在于土瘠赋重则为均税之弗均者而更新其版籍使吏蠹亡所容岁艰食为请粟于常平使者振业之又请于州蠲其赋民贫不䏻输者约县计代其输时称提楮币之令下郡欲因以为功奉行亟疾甚它县惕息应令亡敢后君于其间独务为安靖以便民郡文书朝夕下君弗爲动幕府有移书镌诮者君报之曰某书生知奉法循理而巳宁忤上官以谴去不敢苟随也未㡬守以烦扰罢人始服君精识赋粟故即县以输㑹安抚使领州下令俾改输于郡民病之君力争至数四事为之止县有五都各结义丁自卫时黒风群盗方炽郡将提兵致讨檄县发义丁为掎角助君曰义丁为郷井设耳驱之以婴剧盗犹羊御狼也则移书具言所以不可之状檄再下君执如𥘉事亦为中止县之俗素狃于讼少不得志则徧赱诸台或请惩其尤者君曰吾之于事求其是而巳县而是台犹县也非是可使民有冤乎由是邑人察君之心卒亦无反讼者昔子贡问有一言可以终身行之者子曰其恕乎巳所不欲勿施于人夫不以所悪者加人而以所欲者及人此所谓絜矩之道也絜者何以此度彼之谓也大学之义不明汲汲自谋者知有我而已牣已之室虽剥民之庐弗问也豢巳之欲虽朘民之肤弗䘏也以君之学其能卓然有见如此使得位焉而尽行所志则功利之及物其可胜旣邪君之始仕得宁海尉后尝分教金陵皆以内囏不及上晩得倅呉门又不幸未至而没其将没也犹以学之所得者为从子言之俾勿忘其亦可哀也已君生于绍兴甲戌八月二十八日其终也寔嘉定丁丑五月二十四日明年七月八日窆于瑞安县崇泰郷渔潭之屿夫人髙氏宣仁后族也三子志崈以君致仕恩今为从事郎建阳县尉志行志修三女承奉郎薛师宪从政郎丘吉老其壻也季未行君旣葬若干年而志崈始以盘洲叟徐君寓所状事实来谒铭予虽禾悉君为人而惟盘洲之言可徴故予之铭而弗辞其世系见于水心叶公所为考君之志者今不载铭曰蓄之𥙿狭其施啬诸躬后之诒通判广州呉君墓志铭君名懿徳字夏卿予之母党也嘉定中教授古英州州阙守连帅杨公长孺命公摄焉予自泉山遗之书勉以四事曰清心洁巳奉法爱民君不以为迂旣力行之又播之歌诗杨公与部使者以下属和者甚衆大抵谓君能不负予言后十余载君知玉山县去予居财数舎治声日闻不幸甫满岁以䜛去官未㡬得邑广之新㑹又不幸甫满岁遇疾以终孤友直奉柩来归过予里吊哭外问在南时行事顚未交直泣曰有尚书崔公所述在出以示予其畧曰君之来古冈也县无正官乆弊端如毛民狃于讼吏黩于货贿且濒海盗多弗可制君自力不辟寒暑事亡细鉅必亲凢罢行眡理当否徃时新令至蜑戸有给由銭受诉牒有醋息銭君一切罢去凢仕族之流寓与惸独顚连而亡告者禀其食春赋贫人銭粟夏则和药施之虽沟浍亦时濬治其诚于为民皆此类君素守㢘介歴官三十稔求田问舎不少槩诸心忍死一贫虽啼号弗之䘏将没前二日书之册曰平生薄宦甘受冻饥一介弗取一毫不欺此其絶笔也君始至祠晋刺史呉公于县之东将以励来者君旣殁邑人谓其清白可尚遂配祠焉此皆崔公所叙云尔自古者铭鼎之制变而为碑碣诔状繇一命以上苟丝粟可记必託之文以传其弊也有葩华而亡根实惟有徳君子其言如金石然后可信弗诬若崔公者非所谓有徳者邪予尝评当世㢘节士以崔杨二公为称首君之摄守也杨公许之其宰邑也崔公又许之是岂苟然者邪士生死穷逹有定命虽不幸不遇以死而幸获知于当世之贤一贤者之誉与百庸人之毁其荣辱为如何闇黯于一时而昭白于后世其重轻爲如何呜唿君其亡憾也巳君世家处之庆元曽祖某祖某父某承务郎君嘉泰二年进士主汀州莲城簿复州録事参军遂分教于英换尚书左铨歴二邑辟通判广州而君不及拜矣年六十二以绍定元年十月日卒官止奉议郎娶某氏先君若干年卒子友直友㳟友谅皆能世其学三年八月壬午葬君竹林山之原铭曰越岭丧清兮浊世之常贪泉一酌兮千载犹香君胡为兮独侑食万钟可有兮此不易得后有考兮眡斯石仙都大夫李君墓志铭始予在三山闻同年李肖望友人黄仲玉皆号为长者家仲玉居城东其五世祖以寛垕乐施予得是名闾里间肖望之先亦然二家故婣戚也李氏世为儒至肖望始起蒿莱列绅笏视秩尚书郎以终仲玉虽老于布衣有子曰朴遂由胶庠冠天下士天之报施善人亦不诬巳仲玉之殁也予铭之越十余年而肖望殁李氏又以为请眡其状则仲玉子廷魁之所为也予之善肖望如善仲玉铭其可辞肖望名起渭其先唐刺史频遗爱在建旣殁民奉尝之后其冑裔派居于福为某县人有讳尧者始以长者称尧生寔寔生邦直邦直生旸旸生钧凢五世矣而长者之称如一于是肖望生焉考君尝自言吾家世种徳㑹当有兴者故以起巖名其长子次即肖望也肖望㓜苦学夜不解带旦不颒水者数年十一能属文逾冠入太学未㡬擢庆元五年第后六载伯氏亦继登焉迨肖望陞朝考君絫赠朝散大夫母王氏封冝人肖望之仕也歴澧州戸曹教授辰州安豊令就知县事其为人沈靖端肃平居不苟发一言至分义所当为无剧易必尽力廼止辰故夜郎国士弗文艺愽士舎距学逺师弟子不相亲肖望斥校士所得合俸余更剏之始朝夕与士接安豊地极边时兵革甫息四野多遗骸肖望行营髙燥地使瘗之招辑流民来归者日相踵茅櫩竹屋易以瓦木地主力不给者官与为之听民输僦直以居繇是井邑寝还其旧岁当郊奉常符下共鹿腊肖望念民罢未尽纾则以诗讽于朝之知巳者事得寝县故无城军兴时守寓治焉畚土为郛草创甚然卒頼以完至是复頺圯肖望请自力兴筑兵民之即事者禀食有差冬而作洎春而息农无违时役不告病越三年城成部使者帅守继以闻诏改宣教郎仍领邑先时戍卒散处编氓间人病其扰至是昉为新营军民不相杂咸便安之㑹朝命籴粟实边肖望深惩科配诸弊行以不扰未㡬边储告实益出公銭市其嬴豫为振䘏备明年大旱蝗为粜粟之所十有二以便民又贷贾人金使四出招籴讫事得无殍死自旁郡流离来者亦頼以全㑹新太守至入吏言常赋外徴求甚急肖望力争数四怫守意遂匄崇道祠官以归浮寄僧蓝朝饘莫粥澹如也后数岁筑屋城东时时召亲友举觞赋咏或道古今谈性命以为乐改奉仙都祠绍定三年閠二月始属疾顾家人曰死生夜旦尔何怛为以正大忠孝四言励其子俾有立三月甲午正襟危坐而逝年五十九官朝奉大夫肖望性至孝始居考君䘮年尚少毁瘠㡬骨立及母夫人终垂老矣悲慕不减少时人以为难尝校士靖州靖守方涅民爲兵虽仕族不免肖望为歌诗以讽守媿而止将终前一日闻邻境民戕于盗尸流蔽江为书白府帅匄掩藏之其辞酸楚甚不果上呜唿肖望之所存如此其不谓之长者邪迹其家世以种徳泽物为心顾所施不出州里至肖望推逹之稍宏矣而功利又不过一县君子惜之然士之奋穷约跻贵盛者不少波流滔滔易以溺人私欲弘而徳义少徃徃反媿其先是轩冕之华不若布韦之陋肖望之仕虽不大烜赫于时然终其身不失长者家灋是可书也巳妣某氏封冝人子文叔将仕郎方叔受遗泽肖望平生善着譔有易说中庸大学要语春秋集解讽诵诗时政书与杂论着合百余卷蔵扵家方疾棘时文叔自都还未至妇某氏刃股肉粥而进人谓肖望之道行于家虽女子亦知孝云铭曰越城东南山阳山忽苍水悠长仙都君此其藏世长者名芬芗嗟后人无或忘夫人蔡氏墓志铭夫人蔡氏故朝请大夫直敷文阁淮南转运副使刘公讳彦融之妇奉直大夫知吉州讳万枢之配今朝散郎知邵武军兼福建路招捕使司参议官遂之母絫封太令人年七十嘉定十六年十二月壬午殁于当涂县舎明年二月壬申合葬于金坛县西五十里白水塘吉州使君之兆遂等属余铭其墓时方竢罪湘阃弗克为旣而归卧故山衰病连岁又未克为绍定三年遂守樵川明年以擅诛剧贼自劾于朝匃罢去则以书来谂曰遂之母弃诸孤九年矣而墓道至今亡辞以刻今将归觐松楸苟不得铭何以慰吾母于地下敢拜手请予于是矍然曰此某之辠也退而阅其事状则丹阳刘公宰所篹次刘公天下士也其于夫人言行反复咏叹以为世所甚难者岂夸也㢤盖夫人莆田忠惠家女曽大考曰袤宣徳郎于忠惠爲弟大考曰觐承务郎当崇观间父子相戒以勿仕士髙仰之考曰樗朝奉大夫知梅州始自莆徙苏常之境以居绍兴中佐使者行经界法人頼其利至今夫人性笃孝六岁居梅州丧摧毁如成人事母沈夫人动静必偕及归夫家时舅姑皆先殁岁时荐飨事细大必亲遇讳日必戚以是终其身平居无戯言惰色坐不倾倚行不践阈自奉菲甚服餙少珍异輙椟而蔵之至常所服御虽故弊弗之弃曰死必以附我使君好仁而笃扵义凢内外亲之孤且穷者收䘏之其可教者馆师以授之业女不能适人者予之资令无失时夫人奉承惟谨敷文之伯父礼部公有女老而婺矛牙使君迎寘之家夫人以妇礼事之迄其终不懈使君之元配曰范氏夫人实为继室而拊其二子若已生女长无以嫁夫人倾奁以嫁若是者葢不可殚书使君有友曰赵君善择清介亮直夫人常以过从䟽数验使君之徳进否毎二君相与欵宻夫人喜见颜色曰庻乎其纳夫子于善而儆其失也否则欿然以为忧诸子㓜时夫人夜课诵读苟未精熟夫人亦不寝所取师友必四方文学行谊士膳饮皆亲眡具遂年十四与江东荐书夫人无喜色既而言者缪于风闻夫人亦不愠后二子踵世科人皆艶之言者亦媿叹夫人曰未也决科士之常继是正应学耳尝语诸子仕以㢘为本㢘以俭为基及诸子志尚日髙文字日工又戒之曰毋近名毋弊精神于蹇浅又曰阅人多矣昔富贵者今安在顾自立何如耳遂始佐江淮阃画夫人曰兵政国安危汝其勉诸后与江东振饥夫人又曰荒政民死生汝不可以忽遂之宰当涂也值夫人生旦自守以下咸致贺㑹大水夫人蹙然曰天变如此汝有社有民毋以吾故乐饮当涂之政如古循吏人谓母训实然此不惟今女子所难虽古贤妇犹难之也遂方妊母时乳毉眡之曰女也吾有术可转女为男夫人恚曰男女定分岂智巧可移斯言何为至扵我亟白使君斥之而夫人竟生男里人有假神祠以贾利者相扇荡为土木偶未阅月凢用器悉备它所兴造费以千万计将卜日迎寘𣑽宫仪衞率倣生者遂以姦讹乱俗亟为书白府县禁止之羣小私窃聚谋意夫人可撼以福祸至有欲潜伏后园为㓜恠者夫人曰神果聦明正直岂加祸非辜不然是淫昏之鬼尔不斥奚为遂以是勇徃弗顾卒斧其像火其器榜笞其人而土木竟不能神呜唿学至扵知天命与鬼神之情状极矣夫人以男女为定分不肯试乳媪之以侥倖万一非知天命者䏻之乎谓正直之神不妄加祸于人而淫昏之鬼不足事非知鬼神之情状者䏻之乎世衰教熄虽号为荐绅儒者徃徃溺心于诡幻冀福于冥漠以故异端炽而正灋泯举世伥伥焉莫之适归夫人生长闺闼未尝从师友讲问学而见理明信道笃廼如此使爲男子任当世事则所谓贫賎不移威武不屈者其必优爲之此不惟古贤妇所难虽士君子犹难之也易以坤爲妻道人知一于柔顺而巳先儒发之曰非徤无以配干也故古之贤妇虽以婉嫕淑惠爲本至其所立有烈文夫不能爲者非刚与明其孰䏻之若夫人者非所谓刚且明者邪夫人六子曰适早逝曰逄故溧水主簿二人皆范出次即遂曰逊今爲某官曰近曰选皆世其学女四人某官某官某官其壻也一出爲某氏女孙六人予与朝散君尝僚金陵见其识髙志逺有综理事物之材而学则未巳也及来樵阳当宼乱方殷环数百里莽爲虵豕之薮人所惮行君独匹马西驰布宣天子徳意收拾其人于流徙荡析中近能立官府保生聚又以便冝揃除鉅盗去东南数十年祸本夫人于是乎有子矣是则冝铭铭曰柔顺以立本刚明以致用然后爲妇徳之全懿㢤夫人其识卓然故诱之以所欲不能惑胁之以所畏不能迁人皆曰难我则易旃彼渊可田彼陵可川我为斯铭百世弗谖西山先生眞文忠公文集卷第四十五西山先生眞文忠公文集西山先生眞文忠公文集卷第四十六西山先生眞文忠公文集卷第四十六墓志铭朝奉大夫赐紫金鱼袋致仕滕公墓志铭干道淳熈间子朱子倡道南方海内学士至者云集新安滕公徳粹时甚少与弟徳章奉其尊君之命以书自通而谒教焉子朱子复之曰夫学者患不知其归趣与其所以蔽害之者是以裴回𡵨路而不知所从入今足下旣知程氏之学不异于孔孟之传而读其书矣又知科举之夺志佛氏之殊归皆不足事则亦循是而定取舎焉耳复何疑而问于仆邪意者于其所欲去者未能脱然于胷中所欲就者又杂焉并进不无贪多欲速之意是以虽知其然而未免有茫然无得之叹耳足下诚若有志则愿暂置于彼而致精于此取其一书自首至尾日之所玩不使过一二章心念躬行若不知复有他书如是终篇而更受业焉渐之乆心定理明将有以自得之矣论语一书圣门亲切之训程氏之教尤以是为先足下不以愚言为不信则愿自此书始后数年子朱子自寓里来归始以弟子礼见于是得大学中庸章句而熟复焉旣而往仕四明又教之以亲仁择善爲讲学脩身之助且曰杨敬仲吕子约沈叔晦袁和叔此四人者皆子所宜游从者也居数年子朱子于潭溪之上留止四旬问辨弥笃盖公于师友渊源所渐如此故终身践行不离名教之域至其用之而弗究则君子以爲有命焉公名璘徳粹字也世家微之婺源考讳洙赠中奉大夫其徳善族系见于子朱子之铭公少笃学诵书至丁夜弗倦洊举于乡入太学淳熈八年中南宫第四人对䇿又中乙科以恩陞首甲调鄞县尉教授鄂州居中奉及母令人胡氏忧外除调四川制置司干官用举主更选知绍兴府县签书庆元府节度判官主管官告院奉仙都祠通判隆兴府浙东福建帅司参议官寻得请致仕公蚤亲有道明于义利取舎之分自其𥘉第当得教官顾俯一尉人谓涂辙差失公独以近次便养为喜虽箠楚尘埃间弗䘏也余丞相将以掌故处公议未决时韩侂胄隂操国柄或劝公一见宜可得公曰彼以伪学诬一世儒宗以邪党锢天下善士恨位卑不能为万言书䟽其罪顾可谒之以干进乎卒请入蜀及自蜀还有欲引之班列者君终不为侂胄诎复固辞故事礼部殿庐有一在髙选鲜复作县旣作县鲜不为职事官公独从吏部选取郡从事以去其后倅二大府矣不求为州而求佐帅幕其在三山也帅雅知公将奏俾因任公曰吾年至宜去可复恋斗粟贻俗子讥至其涖官行事则又有足称者为尉时尝奉檄覈冨室之讼赂遗交至卒不䏻毫发污有彊盗剽海濵宻院下其名俾迹捕公既获其六矣或谓赏格不满一盍益诸公颦蹙曰䧟人大僇而以徼赏安乎至获造伪劵者应格当赏亦不请也在制府以诚实不欺事其长议多见从后帅严且急公与同僚约毎白事逢帅之怒则姑歛退以待威少霁复白事多施行在剡适岁饥民告病甚常平使者发粟振廪之公极意奉行多所全活使者荐于朝有曰慈祥之政惠及田里廉洁之操推重缙绅邑人以为实録及参议闽中有以利啖守帅而更鬻塩旧法者亭户舟人皆失业怨声嘈嘈公白帅弗尽从后帅至复力言卒还其旧乃巳公旣从子朱子得为学大方异时至东嘉又从故中书舎人陈公传良问左氏要义陈公告语甚悉大畧谓左氏本依经为传縦横上下旁行溢出皆所以觧駮经谊非自为书且告以六经之义兢业为本公佩服焉其他与当世知名士更切磨不胜纪自少嗜学老而弗衰在蜀得官书数千卷载与俱归益求平生所未见即溪东为堂贮之命曰博雅燕居无事蚤莫繙阅闲及浮屠老子稗官小说惟意所适竹间为亭扁以清心风日恬畅辄挟册相徉其间自谓如鱼縦壑鸟脱笼乐不胜旣年八十以朝奉大夫致仕赐紫金鱼袋考终于家实绍定二年六月丁巳其所爲文曰溪斋类藁若干卷夫人程氏有淑行先卒赠宜人子某夔漕贡士早世某某今某官某业进士女适进士吴去志孙三人某某某女二人公笃厚廉直自其所性与徳章同游师门旣先后收科则以世业尽逊二季之末仕者居乡不以利自营不以私事挠公府在官时裒州郡所餽别贮之及归里悉班诸亲故之贫者一簮弗以自晋族婣有䘮劝其早治葬母溺隂阳家说不能举者助其赀垂没教诸子守至正以奉天道其可谓俛焉孳孳毙而后巳者矣自淳熈后义理之学日明然士多假窃形似簸弄笔舌间弗身践也公𥘉爲论语说子朱子善之因谓爲学以变化气质爲功而不在于多立说公爲戄然自是不敢轻论着终其身呜唿观子朱子之所以教与滕公之所以学则士之有志于道者当知用力之地矣公之葬以六月庚申里曰瑞亭地曰井坞后五载子始爲之铭铭曰维古之学必贵躬履世习讹廼事口耳辨河说铃纷焉四起回眡其人则或可耻猗欤滕公克佩师指不譁于言而勉诸巳我铭其藏以诏学子南昌丞李君墓志铭予同年闽帅李公之子伯曰仁深季曰仁垕皆孝敬祥顺为其家凤麟仕虽未几而有志泽物亲仁郷善汲汲若饥渴然其材日茂犹干云拂霓之干挺抜未巳见者莫不咨叹曰李公仁者宜有子如是也绍定三年季没常润间讣至饶伯伤痛甚亦遇疾以终闻者莫不骇叹曰李公贤者天胡厄之若是邪始公赴镇二子以仕不获从至是复不得与亲诀公悲之深而悼之苦也旣而彊自释曰吾上有君与亲下有兵若民一身而数责萃焉岂私哀吾子时邪且吾闻之人生一世间若㳺云旅太空尔脩短不同同归于尽惟有徳者爲不泯吾儿年弗克夀虽未及以成徳名然事吾谨事吾亲尤谨推之以事长亦然其涖官临人亦莫不然是不谓之好徳邪吾与其爲亡益之悲也曷若求世之能言者志之以昭吾儿于不泯也于是季之铭以属丹阳刘公宰而命某使铭其伯焉吁公之见可谓逹矣顾刘公其人某则非也将何以慰公志而洩其悲虽然吾同年之子也谊不可辞考其状畧曰君字声伯世爲饶之徳兴人曽大父舜安迪氻郎致仕大父扐赠中𣪚大夫大母王氏今年几九十封太硕人父骏中奉大夫直焕章阁知福州兼帅事母张氏先若干年卒赠令人君性仁且笃自能胜衣朝夕侍重亲侧油油翼翼未尝有懈容门内事亡细鉅必尽其心曰此吾职也公开舘延贤賔客族婣狎至岁时徃来问遗率以诿君君承上接下轻重䟽数虽毫铢弗差而尤以赒穷振乏自力嘉定中用寳玺恩补将仕郎调兴国军通山簿尉当上不忍去公勉之乃行郡守晋摄事力以亲命辞县僻在万山中民居若晨星官宇尤圯弊百尔器用皆缺君处之超然与客谈笑辄竟夕故时米斗不百钱至是几数倍君奉有余粟下其估以予民且唿市侩可任者贷本钱使籴旁近郡至者日相踵人頼以弗饥弓兵素不练君曰尉以弭盗为职虽亡盗备可弛乎廼日角以战技庸钱之赢故例给它用君悉储以待赏间出私帑继之集士之贤者于学与谈义理访阙失賛长官厚其禀稍益市书礲石以传永乆去之日父老遮晋系道再调隆兴府南昌丞未上而疾乡先达候之正衣冠肃之入賔退而君逝矣时七月甲辰也官止文林郎年四十有五嫓汤氏湘乡丞謩之女生一子椿卿将仕郎君为人开豁无城府蚤侍公具得为政本末及在官尽瘁职业期弗辱其亲县之九宫山有女冠慿恩倖骄恣甚方大兴土木役以气轹齐民州县吏惕息不敢问顾利其贿逢迎之君一拒絶弗与通讼至庭问理可否卒退听莫敢干呜唿观此一节君之仁且勇可知盖尝摘诗烝民之义扁其室曰则斋以朝夕而思焉庐山胡君泳文公朱先生之髙第弟子而父之友也君师尊之学问源流盖有自矣旣殁胡君实状其行所谓信而有徴者某年某月某日于某山某原铭曰维民之生有物有则是曰天命人所同得曰则伊何理之当然毫釐有差是悖乎天懿㢤声伯兢兢一心揭于燕居有赫其临为子而子为吏而吏维则是循罔敢失坠身虽有殒其心烔焉年虽罔夀实归其全死生之常允若夜旦严严髙堂亦可无憾湖南运判刘公墓志铬嘉定𥘉诏以敷文阁待制致仕信安刘公颕为尚书刑部侍郎时天子新更大化凢当世名儒耆硕继踵集阙庭天下望治如元祐独公坚卧不起抱全节以终士髙仰之累赠少师龙泉叶公适志其墓公名强学字行父实少师冡子覊丱时王父正议授以左氏班史诸书朝夕唫讽不去口后侍少师官长沙时张宣公尚亡恙岳麓之教大兴公往学日与贤隽游处有彪君徳美者尝受学五峯先生为公言前軰师友渊源甚悉及补国子生又尽从四方知名士观摩丽习闻见益洽屡上春官弗第以奏补调主清湘簿帅王公蔺檄致幙府事辄咨扣辟京西安抚司准备差遣杨尚书辅为帅尤器异之改宣教郎知饶之安仁县㑹边兵失律虏骑蹂江淮间郡邑旉配以应期㑹吏并縁为姦公独从容办治若无事日岁旱菑刻意荒政凢所以振捄者百方竟事民得亡流殍学政乆弛公闻进士汤师中名聘使领袖一学月旦㑹讲率诸生以听繇是士知劝慕中第者相属汤君后亦䇿名太常乐道不仕终其身论者伟公得人如子游之于武城也先是学不养士而归其廪于郡公请复焉闲则㑹出内裁冗滥比三岁所余滋多乃举以市田四百𤱔名贡士荘士之上南宫太学者頼以续食又以余力缮官寺葺学宫治津梁而作放生亭于江之濒山川之观豁然更新矣居三年间岁大丰田里清晏飞蝗过境不入人谓美政所召云居庆国夫人杨氏忧外除辟户部提领酒库所主管文字匃祠便养得主管仙都观明年少师薨外除通判临江军始罢榷酤令民自酿输息钱犯茶者寛其罚擢知南安军俗故犷骜中更陈廷佐等乱魁桀者往往得官姦甿艶其利是岁春南康饥复歗聚为变公至首谕大姓出粟振赡之蠲属邑赋租以万数然后僇其幸乱始旤者威行恵浃遂以无事公谓周子二程子昔尝讲道斯土乃即学东偏买地建祠率掾属诸生荐献如礼且刋近思録俾郡之士识为学大方又以贡闱隘且弊徙而大之规摹为江岭间最提点广东刑狱有郡守居台下政苛甚亟劾去之摧锋卒戍淮甸归道中辄剽敓公命尸数軰以徇士始识军律改转运判官广之属县曰懐集地与岛蛮接帅府督赋急公移文责诮俾体名县本意毋醸怨生事五羊故多盗公立捕格授廵徼官盗用衰止连瞰湟为郡城外有楞伽山贞女崃嘉㤗中崃之东崕震䧟江流壅底舟弗通行郡为荒瘠法曹李华有巧思且自诡䟽导公知其可用命董厥事斥钱缗六千资之不数月石之为水患者尽平连人鑱石颂公徳帅宪仓俱缺公兼绾数印剸决沛然有余力岁瘴且疫公分医予药垂死者多頼以全士大夫没南中皆赙䘏使归无寄殡岭外者提点湖南刑狱湘民喜闘轻死以故重辟多吏常骫法出之杀人者例不死公曰此东坡所谓外邀雪冤之赏内希隂徳之报者岂辟以止辟之意㢤诸郡以具狱上惟过误可悯若讯鞫有疑者乃使奏谳余悉论如律然必召掾史议反复数四无芥疑乃决故人自以不冤按部所过平狱犴省牒诉察吏问俗冐隆暑繇潭邵歴全永驱驰二千里乃归人谓前所未有资兴民邓其姓者推刃同气匿尸草野中耕者四人见之以告邓邓执而讼之官官加考掠民不胜痛自诬服狱上公疑之命官阅实果得其情四人者破械而出扣头謼天曰生我者提刑也公晨出眎事首阅州县申牍或谓非所急公曰吾欲知部内水旱盗贼刑狱尔不然吏将蒙蔽我清湘县申粟家峒为邻峒所屠邑人大震恐公曰此峒民自相讐杀尔置勿问巳果帖然新化奉家峒其酋曰奉夣贤世与省民王布有怨㑹布以事来衡阳夣贤嗾其徒杀之道旁巳遁去公命巡尉谕以祸福许束身自归未几夣贤领其徒四人请辠庭下公命鞫治寘杀人者于理廼白之朝谓夣贤世长徭峒今又挺身诣官四人巳罪足偿死者冤乞贳夣贤一死繋蛮猺心人谓公是举不失刑又不失恩于威懐谿峒为得武冈卒蒋宗等倡乱某与公叶谋属权军事叶莫使图之未几枭三人首以告一路弭服改转运判官以勤民致疾嘉定十七年四月七日卒官年七十有一累阶朝奉大夫夫人李氏封安人柔明靓荘有妇道执公䘮越朞亦不起子常道某官常徳某官常先某官女适某官赵与懃进士潘自慧将仕郎王灊与懃故正恵公希怿子公在安仁正恵实为守嘉其政荐之朝且请昏焉孙伯方将仕郎仲方季方汝方一尚㓜公夷澹雅靖自少师薨即息意荣宦买园筑屋扁曰退庵盖将老而休焉常诵孟子求在我之言以之名斋当官而行无所回挠与人言倾尽肺府不为晋藏四方书䟽率手笔詶答字画妍劲可观性嗜学官事暇未尝食顷去书尤喜賔接士尊酒流行娓娓皆文字语某之竢辠于潭也适公来使间相过剧谭公为道畴昔所闻于父师者穷日夜弗厌而闚其施置大抵有所宗本非若世之任情帅意者寛近縦严近刻也盖尝以吏师目公及塟常道等请有纪焉輙次其事如左而系以铭其世谱见于少师志者今不着墓在常山县若干里长庚之原以李夫人祔实寳庆某年某月日铭曰呜唿少师事紫巖而友纳湖紫巖不可见矣得见少师犹可考中兴人物之宏抚少师又不可见矣有子如公尚庻几识典刑之遗余昔话鸡坡今铭马鬛追懐曩㳺一饭三咽袐书少监直学士院徐公墓志铭公讳鳯字子仪姓徐氏嘉定十二年先皇帝命给笔札于玉堂之庐时山东诸豪新有功未见跋扈状公言蓄毒所以攻疾而施之常服则元气必伤虎不縦之山林而豢之家乆将噬人矣诸葛亮曰民困兵疲事不得息则住与行劳费等尔今忠义之徒官供家请诚不可巳盍亦鼓舞歆动之俾常以逐北为利而不复懐巢南之安则责望于我者轻矣否则亟行贾谊衆建诸侯之䇿为置部落而少其力力少则易使以义党与𣪚则无邪心他所箴砭时病甚衆公之为人凯乐和易兰郁而玉温见者知其将以文字瑞朝廷也及是对出娓娓万言其论山东事尤中的然后知其有识治材非颛琱镂组织为文人而巳后六七年李全执制置使杀之又五六年称兵反死杨州公之言遂无不验而公之身巳不见矣乌虖惜㢤徐在浦城为着姓曽祖某祖某父某赠宣义郎母李氏封太宜人公生四岁知读书七岁能属文十四五阅古今书畧徧十九举于乡明年中进士第主漳浦簿未上服所生父奉议郎陈公骏心䘮祖母何夫人年余八十请监南岳庙以养何夫人卒承重服服除教授温州温多士为东南最而好訾议难帖服公年甫三十余浑然端且重善开迪不严而威名卿大夫争遣子弟从之游至它郡县士亦辐凑更三太守皆敬公慈湖杨公简谓可与语道秩满得国子监书库官始公试博学宏辞垂中矣以一字疑而黜及是再试又以一事疑而黜朝论杂然称诎知贡举曽公从龙帅其僚荐于朝谓公词精记愽非作者不䏻及且闻其始第再匄间局以便亲养郷党称孝焉文学行义于是两至宜𬒳褒擢或籍记中书备异时翰墨选明年除吏部架阁又明年除太学録浮光虏骑退或谓其国有内变且力弗攴公因对言善为国者不以敌至而惧敌去而喜犬羊之性情伪难测逡巡而示弱安知非见羸以诱我恭顺而请和安知非迁延以欵我又论诸军占破尅除之弊甚悉俄迁武学博士召试除正字未几兼翰林权直迁校书郎又为郎袐书内直如故自嘉定𥘉用阜陵故事以馆职兼北门至是凢三人矣而公于辞命最为得体上将亲䇿士召使视草禁中谕之曰卿训辞温厚宜居代言之任公顿首谢无何以疾请主管华州云台观居数月起知荆门军未对晋为宗正丞兼司封郎官俄兼学士院权直迁将作少监权直院先时乗舆出入他官摄内命者不在属车豹尾间至是有㫖令扈从遂为故事兼尚右郎官玉牒所检讨以父名辞改兼国史院编修实録院检讨又迁祕书少监以疾请外直显谟阁知贑州疾革请致厥事直寳文阁进一秩未拜以十七年夏五月二十有一日终于家年四十有八官朝𣪚大夫有内制十卷十箴一卷文集一十卷浦城自国𥘉杨文公首居翰苑以文童妙天下然同时进者不少独公嶷然山峙自人主犹敬惮之世之称公不以其文而以其节公之十箴上自人主以及宫掖下洎公卿大夫规切畧徧殆有志踵武前脩者顾天不假年中道以殁可胜叹㢤夫人张氏封宜人后八年卒子莘老从事郎平江府长洲县主簿华老国子进士夣发乡贡进士女嫁儒林郎邵武军㤗宁县丞卢壮父公之墓在募太里池师原寳庆二年十一月丙辰其日迨夫人殁举以祔焉端平元年冬十二月余始为之铭铭曰璠玙质兮温良冨追琢兮辞章指鳌屝兮迅歩发大册兮辉煌嗟文星兮蚤坠奄莫晋兮明时之瑞黯兹土兮埋光尚精荧兮寳气知庆元县承议张公墓志铭昔者洙泗之教亦多术矣然综其要归不过曰学以成性行以成巳施之于政则以成物而巳然岂有二致㢤修乎内所以应乎外也𥙿诸巳所以推于人也故自河南以来数君子语知必及行论理必及事明其本之同欲学者之交勉也若故庆元大夫承议张公者其庻几用力于此乎公名彦清字叔澄其先自金陵徙建为浦城人曽大考夣禹即余所传草堂翁也大考孝廉考宋兴赠承事郎妣徐氏赠孺人公少孤力学以辞艺四举于乡中绍熈元年进士第主光泽簿教授全州丞吉之安福用荐者改秩知处州庆元县以疾请主管台州崇道观年六十四卒于家公生绍兴之季而长于干道淳熈之间方是时子朱子淐道东南海内学士至者云集公数往从之得其大指及仕光泽又与隐君子李公吕游质疑辨惑造诣日深李公号澹轩子朱子之友也公之学渊源盖如此故见理明而自信笃终其身弗畔焉见于制行则以孝友忠信为本根洁廉劲挺为质干亲蚤殁恨养之弗逮也不茹甘服美者终其身女兄未嫁捐所有资之一簮不自晋少从乡先生徐君翷学徐喜公开敏欲以子妻之未及而死公与荐冨室有将女之者公曰吾受徐公深知其忍负之邪仕虽乆家亡旬月储岁莫贫且迫里人有欲饷之者公曰得钱固所欲然非吾本心卒不受尝𬒳檄试士三山时伪学之论方譁同列以是发䇿士子希主司意争诋訾先儒公独取持议不阿者与其选时提刑兼帅事亦附党论者顾谓公有守叹重之陈丞相自强尝校文于建公其所取士也及为僚昭武老矣无刮目者公独事之唯谨陈去而骤贵锐欲钩致公公弗屑陈语人曰张叔澄太彊项不可收拾亲故或以尤公及陈败始叹服其施之政则自始仕以勤民为心岁大饥郡属公行振䘏事措画有方人頼以全活安福有广陂漑田数万顷中废壊豪右私其利公请于郡而复焉扶杖蹑屦往来泥潦中居半岁陂成田以常稔㑹峒蛮窃发燬永新蹂龙泉距县不百里公佐其长聚兵以防蛮詷知有备引去俄传㓂且至同僚有懐印欲遁者公曰㓂来否未可知吾曹一摇足乱先作矣肩舆秉炬徧谕居人俾勿动而传者果妄郡檄公行眡永新旣至见饥民累累请加振䘏未报而命公督其租公叹曰此岂催科时邪则以谂于州于提点刑狱得勿督漕司岁籴诸郡公谓兵事未息白使者请罢之民逋酒息钱以数十万械繋至死不能偿又白弛其负皆见听公之爲人恳恻明辨故志常伸于上而恵得及于下使推而大之其泽物可称数乎汀有疑狱屡成而屡変公𬒳臬司命鞠之未至一舎所㣲服徒行访田野间具得其囚负冤状至狱破械将释之吏争持不可公弗听巡尉及𥘉鞫官惧得失入罚则以希赏诋公公曰吾欲雪无辜尔赏非吾志也未几眞杀人者获于他邑公亦絶口弗自言其后临川有狱乆不决前鞫者旣得其情囚黠甚使者临问则窒耳以𥿄阳若不闻者数问则指其耳使者疑且怒以覆讯诿公移书郡幙俾谕意笱活囚将荐之公平心淑问以如前鞫报囚竟伏其辜公之治狱于宜生者生之虽官吏交憷弗为动也宜死者寘之死虽临之以部刺史之威诱之以荐举之利弗顾也使进而司天下之平其肻骫法以殉人阿意以贸宠乎晩宰庆元甫至而目眚作然两造在犹謼之至前儿女语之人人得吐情实吏束手不能铢发欺去之日送者至泣车下呜唿眡公之行与政若此其不自学出欤然则世之以知行为异路理事为殊方者其又可信欤惜也蓄之多而用之弗遐故其事业仅尔然尝考圣门之学以反诸身为本故曰不患无位患所以立不患莫巳知求为可知也若公者能自立而有可知矣至其位之卑而知者少此则圣贤所不能必况于公乎由是言之公其可以亡憾公配徐氏封安人子芸坚皆世其学女嫁进士余雅仁孙三人公之没实嘉定十一年正月九日以十四年十二月于县北十里致孝岭先莹之侧予之生后公二十有一年䝉知奨辱开教极不浅犹记公未病时饮酣激烈或歌草堂翁巖隐之词以自侑闻者为竦踊起立盖一世豪士也退考其平生践履不失尺寸是则宜铭铭曰志之穹气之雄歛而归之法度中不叹卑不忧贫中心耿耿常在民若有为卒莫伸吁可悲託斯文通判和州叶氏墓志铭公姓叶氏讳文炳字晦叔世家河南后有以客省使刺泉州者过浦城覩山川秀异因居焉曽大父仲通大父显仁当范汝爲俶扰募乡丁保里社人髙其义父夣龄赠宣义郎公少刻意问学再举于乡登淳熈甲辰第调晋江簿迟次家居数致书请益于文公朱先生及至官文公自漳浦还以居官临民之法告语甚悉颜公师鲁爲守事多骫之决汀漳境上豪民相爲敌雠帅赵忠定公选官抚谕衆皆惮行公独毅然请徃旣至折之以理诸豪弭伏遂以无事尝摄狱官有啇胡坐重辟寅縁纳赂以求免又摄舶属有海啇坐罪亦以白金因公里人以求赎公一拒絶且斥里人不复通泉多公卿贵人州县例承迎不敢忤公遇事问理如何不以执故有所迁㑹诏内外从臣举可为职事官者颜公以徐谊陈传良等应诏而公与焉秩满调劒浦令改闽县丞未上服母孺人郑氏䘮哀毁如礼服阕调筠州録参狱舎故湫隘遇暑溽囚多疫公白郡一新之由是无病死者尝言狱事至重当顾理是非不敢以上官喜怒为轻重前后两太守寛严不同公眡其所偏佽助之郡政頼以平允漳浦吏谋夺民杨氏家赀械置狱累岁弗决公一阅得其情坐吏以罪而还其赀杨氏宗子有横取僧财俾殒非命者慿借巨援析苟免公毅然力争卒正其罪郡失公用器下掌吏于狱推鞫吏觇守意欲鍜成之公以迹状未明请缓其事乆之盗者得守愧谢边事作调兵于州营卒惮行颇汹公谕之曰国家豢养汝曹乆宜奋前戮力国有厚赏何閧为今当白州优尔赏给遂听命无敢譁改秩知仙游县初至决累年滞讼于旬月间旣又括废寺田增廪以养士像故相叶正简公于学与蔡忠惠并祠冨室有㩀官地及寺田筑堤植榕立屋于上妨民水利者累政不能夺公以闻于部使者穷治之撤堤伐木以复灌漑为农人利至今民有陈姓者与钖匠饮博致争匠醉夜归踣死于道县檄官验其尸皆谓陈实欧之死公疑之研问数四得其情请聚官覆验果因跌以死差役乆为平民害公劝立义役均产通差有争于庭者一裁以法故例将迎工役责之僧刹公在官秋毫无所旉配其洁巳爱民𥘉终一意不易与同官语毎曰贪污自多欲尚侈始小官俸廪几何百尔皆欲如意不受赂安从得清心寡欲正本澄源乃吾儒功用秩满造朝㑹有㫖许曽作县人言事公条人才臧否战舰姦弊楮劵便宜三事以献通判和州将之官宣义公卒居䘮之明年亦以疾终寔嘉定九年十二月二十日年六十有七官至奉议郎赐绯鱼袋娶张氏封孺人子男三惟寅惟清惟允孙男六回孙桂孙荣孙莆孙颍孙启孙皆待补太学生孙女三长适中大夫致仕杨公圭之孙继祖次适漕贡进士赵崇次未行予之生后公二十有九年嘉㤗甲子同试士三山相与厚甚毎心敬其为人及公殁惟寅请铭时方之官泉南未及作后十有六年公始于登云里下沙驿之侧惟寅又请铭适予再守泉行有日念今不作无时作矣乃系其事而铭之铭曰㫁乎其诚且直也廪廪乎其㢘且白也退嘿以自将朴乎其不外餙也仕虽不逢有可尚之徳也后将考公眡此石也朝𣪚大夫知常徳府鲍公墓志铭予开禧中自延平从事入连帅幙府时鲍公粹然寔掌机宜文字虽言论多与物忤实质直无他肠当官不畏彊御而未尝爲鸷害之事予常忧其劲苦不可与世耦旣而去爲两州终以落落坐绌殁于家后二十有七年公之子友龙来浦城相与话畴昔回念在三山时公之争议上官前棘棘不阿与呵斥姦黠吏奋髯裂眦气象犹凛乎其在目也吁气禀之性或柔或刚世无孔子退由进求之教士各以其天资从事类不能无所偏然刚者终爲近仁而阉然媚世者乡原之行也友龙以铭请予不得辞公字醇父其先自开封徙越又徙括为龙泉人曽大考安徳大考贻周俱以行称干乡考谦赠朝议大夫妣王氏赠宜人朝议尝一与计偕即不事选举退而自修于家里有讼争县大夫属以平决乡民有过不畏有司之法而畏其一言公少敏悟刻意经学踰冠入太学淳熈辛丑第进士调徽州司户参军先是岁受租吏因縁为欺多过取民困甚相与愬于州守以委公遂顿革前弊常平使者命覈一道储积虚实公驱驰几半岁尽得其利病以闻事多施行再调汀之上杭令邑多彊劫盗公察其故率大家为囊橐毎捕获必穷竟根穴所在痛惩之盗为衰息士风故陋甚公得三山老儒俾职教导士始知所以学邑有旱溢公祷于定光佛祠辄应它日诣州州乆旱父老白守请公以祷雨立至州人欢唿称为上杭雨州有疑狱乆不决臬使辛公弃疾语其属曰自入境惟闻上杭令觧事盍以委诸公一阅具得其情囚以不冤横死用举者攻宣教郎知县服朝议府君䘮弗果上服除知建平县属岁饥疲精振䘏邑人徳之而同僚有私请不遂者毁公于使者坐劾以免父老遮晋系道复知吉之万安始至爲文戒吏民以迁善逺辠上下相安牒诉日稀囹圄数空田里间无吏一迹吉之士风爲江西冠独万安数十年无登科者公笃意教养士之能爲文者必加优奨由是竞劝于学比再岁第奉常入太学者始相踵绣衣行部郡县望风震竦供张争务华侈公独戒吏眡旧比母輙加使者始不能无忤终以此知公及来闽中凢属郡利若害与军情民隐之实吏欺谩诞罔状必具以白帅何观文澹荐之朝谓公于剔蠹去弊功为多知融州融介居群蛮中时北边绎骚徭㓂乗间窃发距城数十里有罹其剽焚者公严立赏格督兵以捕而逋逃窜逸莫得要领徐察之乃其酋隂饵郡胥伺州家意向为出没公发其姦锄治之㓂亦随弭诸使者举公治行为西广㝡入对极言摄郡之弊上嘉纳焉擢知常徳府湖隂俗尚妖祠用人于滛昏之鬼踪迹诡祕不可诘公阅他讼见民有横死者疑为祭鬼即命审覈伏其辜焚祠毁像由是讫息公之在官重湖镜清啇舟安行庭讼弗留吏饕扫迹诸使者状公治行朝廷将卑以节而两台吏惮公威严恊力排诋竟以劾免浩然东归岸巾扶杖放情山水间与樵牧相尔汝十年三续冲祐祠以某年月日卒年七十有三官朝𣪚大夫娶张氏先公二十四年殁赠宜人子应龙先公卒友龙今从事郎监潭州南岳庙从龙登龙皆进士煜出继长女适朝散郎通判镇江军府事梁正巳先卒次适成忠郎监徽州绩溪县酒税何处介次适进士徐安礼孙男七人女十一人公性任眞无矫饰友朋有过必直辞规切之是非可否惟义所在贵势不能夺为公家惜财曰此吾民膏血吾不忍妄用卒之年十月五日于福山在某乡某里铭曰有菀兮佳城偃月象兮福其名公之居兮永宁以燕以庥兮后人其兴宋集英殿修撰王公墓志铭昔先皇帝初践阼不自神圣虚懐任人韩侂胄以戚畹出入禁中倚御笔徙两谏官违巳者将隂窃国柄集英殿修撰王公时为学官深忧之㑹有诏求直言亟上封事援吕公着张舜民李光凢三出台而同列交章申救乞去力言纪纲所系忧在社稷以冀上意窹感实绍熈甲寅冬也侂胄自是专辄苏师旦复以人奴憸黠之尤狐媚取旄钺益张皇之而韩之门熏灼矣群私人一律附和独公在外不驰书侂胄居中则名不上师旦賔谒侃然无所回挠及丙寅开边公以郎面对首陈用兵之祸有三可虑乞宣谕大臣不宜轻举又以不集议书诋侂胄遂掇怒群小于是殿中侍御史徐柟上䟽牵姚愈前论公廷对扶植道学语及附赵汝愚为学官与袁爕孙元卿以道学溺士心坐之资浅斥矣明年兵败狱起殛师旦窜邓友龙侂胄又伏诛朝廷思公言驿召入对首论人主之权莫大于自用而亦莫难于自用所谓难于自用者以左右前后浸润肤受之不可隄防而非以外朝献替駮论奏之且为侵夺也小人见人主听纳之专纲维节奏未易挠紊则亦不敢萌干请之私矣天子慊然终不肻自用史弥逺遂以一相颛国㑹不雨诏百官指陈阙失公手䟽歴论时政推本洪范僣常旸若之证数罗日愿紏合为变谓下人谋上虏修好增弊而犹觖望谓夷狄乱华内批数出谓左右干政谏官无故出省谓小人间君子皆谓之僣一僣也巳足以致天变而况兼有之㢤宰相职在爕理隂阳而不雨乆于汉法当䇿免乞令弥逺终䘮择公正无私者置左右引王吕蔡秦覆辙为戒东宫得副本观之且咋舌危公公自不以为忤后张允济以阁门宣賛舍人兼权临安府铃辖公谓此细事也而用权臣例破祖宗制不可封还词头先是丞相语公此中宫意公不顾丞相复诘公公正色曰宰相而逢宫禁意向给舍而奉宰相风㫖朝廷纪纲扫地矣数日徙起居舍人自是外补讫不复还国某尝读公甲寅封事及所手示巳巳奏藁竦然太息曰汉汲长孺本朝王元之其人也自公之言不行于庆元𥘉故侂胄误国而天下一壊矣嘉定复不用公言弥逺得以行其私二十六年之间斵国家元气殆尽士大夫无复知愧耻而全人希少至于今民悴兵恣盗贼作而戎狄侵侮天下几于再壊端平更化明天子方聚一世之才併力作新之而如人沉痼之疾未可以一朝起也呜唿公之言于是大验矣公讳介字元石世家于吴后徙婺之金华曽祖矩祖敏㤗州助教考嵩卿通直郎赠朝奉大夫妣杜氏赠太恭人公以绍熈庚戍龙飞进士第三人及第积阶自承事郎以恩霈磨勘七转至朝奉大夫歴任佥书昭庆军节度判官入为国子録太学博士引亲嫌通判绍兴府知邵武军罢奉祠知广徳军丁大夫公忧服除知饶州未上再入为袐书郎度支郎官罢再奉祠江淮荆浙福建广南路都大提点坑冶铸钱召除侍左郎官兼右司兼太子舍人兵部郎官兼权礼部郎官国子司业兼太子侍讲兼国史院编修实録院检讨国子祭酒充金国贺生辰接送伴使祕书监兼太子右谕徳宗正少卿兼权中书舎人𧺫居舎人除右文殿修撰知嘉兴府集英殿修撰知襄阳府亰西安抚改知庆元府兼㳂海制置以疾奉祠遂致仕公之外赋政也以化俗兴民忧贫安冨为先务于刑惟恐伤人于讼先教化而后争夺于赋役度不可蠲者期㑹于民行之备水旱荒饥甚具虽有不爲菑持大体不求显显名故在广徳民得爲良民士得爲良士大夫公疾阖郡爲祷祠曰无使我慈父去去而人懐之其治嘉兴也如治广徳爲庆元又推而大之减耗剰折价分三等汰横江宿亳屯驻两指挥罢生酒局戢豪家㩀海岸渔之利至今爲便其在朝廷毎有大议论大更革大废黜大灾异推事建言无顾忌心在胄监恶士急急声利严规矩出入日进诸生堂上质问或造诸斋扣撃其进否士风丕变蜀孙望之载父母万里来受业公廪而教之果擢上第徐邦宪周端朝公所抜取皆为闻人在青闱专意辅导讲说琅琅皇太子听不为疲内春坊一日督官媒氏择配公闻之白庙堂请选之故家以正厥始尝闻宴张灯火上书切谏欲约宫僚分日宿直正救之又尝为接伴使回奏两国通名而本朝不通讳乞釐正以全典礼所见淮饥民剧盗因一一白之曰不可使吾君不闻也其任封駮持法度抑污吏阉人戚邸恩倖不䘏怨又言二史不立前殿非是某尝闻光庙违豫乆不觐重华容都人汹汹公自霅川赱书讽赵公汝愚宗臣也宜率百官守和宁门以俟六飞之动明年率学官上䟽言夀康年七十亲挈神器而授之陛下孝养可乆阙乎内渉宫壸旁斥黄门且言脱夀康欝欝因此不安一负此名万善莫赎萧墻敌国有一不轨扶我而来何以自觧未几重华天崩力请视歛以爲自有天地未有无主之䘮者激切痛懑人哀其言之忠又闻晋正罢相之日传伯成旣迁之时正邪特未定公奋然两言于上曰进退大臣不可无辞以示天下深折隂邪窥觎之萌巳而追数姚愈沈继祖党姦罪状惜四给事一谏大夫以言事沓去荐詹阜民李燔刘宰俱可以録用人又称公于贤不肖甚别白也此公之事某所见闻而缙绅间以为难能者使公仕得其时不再与权姦接迹将尽发所学以着之用有益于国岂浅浅㢤可叹也巳盖公性孝忠始受学于东莱吕成公接中原文献再娶郑夫人其考知枢宻院益国公侨实壻端明殿学士汪公应辰又探两丈人问学源委其本末统纪䋲䋲如一贯始对大廷危言正论卑晁错公孙洪不道而蹇蹇然有刘蕡风烈光宗覧而亲擢之其间极论自古朋党之祸引汉南北部唐牛李以拟今事势又言人主而不尊道学士大夫而不明道学天下为讳则何以立国厥后见之言论政理皆由此其出也公事亲孝大夫公严常遂其志杜夫人早殁公不得养禄入辄对之流涕斥房闼所有嫁二妹田庐悉逊之弟𥘉得任子恩又官之周族党弱困不计有无尝欲效范文正公为义庄而未能友朋急援之不待告所交皆吉士端人凢所汲引人不知其所自日所行事夜则笔之于书曰将以检身也故行谊终始无玷公生于绍兴戊寅正月以嘉定癸酉八月卒于正寝享年五十有六𥘉娶于氏知潭州湘乡县讳汝功女也追赠恭人继郑氏今封令人子男一人埜以公遗泽𥙷将仕郎第庚辰进士今为朝散郎知邵武军孙一人同祖公殁之明年邑之赤松乡寳石山又十三年埜裒公平生所为诗文奏议外制等二十五卷春秋臆说十卷通鑑觧标自魏文侯至西汉末十五卷皆发明成公标题本意爲浑尺集盖公尝自号浑尺居士取后山诗虽有千丈清不如一尺浑意也又掇其大方爲家传传成来西山谒某铭其墓某尝侍公同朝甚喜辱公之知知公之详埜又从余学谓余言取信来世余又何辞辞之属时多端乃手题家传而先归之后九年某入翰林爲学士始克爲之铭然每叹公由大蓬而少宗正自西棭而右柱史其难进易退如此欲爲公与祕书监柴公中行併请于朝乞行节恵之典状成且上噫若公者允谓世之正人国之名卿矣铭曰彼婉变軰迫憷患害我石不转惟义所在彼酣豢徒爵禄染濡我金不镌惟道与俱权门熏灼砥砺锋锷孤忠对越遑䘏覆却孰持宰柄利诱衆正危言弗避谓有义命直大而方庻几见刚不容何病安于淮阳玉雪其躬无玷始终并㳺地下东莱成公西山先生眞文忠公文集卷第四十六西山先生眞文忠公文集西山先生眞文忠公文集卷第四十七西山先生眞文忠公文集卷弟四十七行状显谟阁学士致仕赠龙图阁学士开府袁公行状本贯庆元府鄞县曽祖灼左朝议大夫尚书仓部郎中妣石氏封恭人祖悃赠朝奉郎妣林氏赠安人父文赠通议大夫妣戴氏赠淑人公讳爕字和叔姓袁氏其先出有虞妫姓春秋时陈大夫涛涂始见于经两汉之世最称贤者曰博士固司徒安晋宋迄唐人物相望至我朝而四明袁氏浸显其谱録可考者府君谧生本州助教志志生赠太中大夫斐斐生左朝奉大夫知处州赠光禄大夫毂博极群书登嘉祐弟尝通判杭州苏文忠公爲守谭论赓酧相得劝甚公之髙大父也袁氏世学源流于此仓部登元祐弟尝守婺时蔡氏颛国其党曹宗者横于一州仓部以法诛之入对徽皇以清心省事安不忘危为献至朝奉通议皆以笃厚醇实称于乡戴淑人亦博覧图史如古烈女生四子公其仲也公端粹专静得之于天生数月乳媪寘槃水其前玩视终晷夜卧常醒然逹旦五六岁读书数过辄成诵少长读东汉党锢传拊编太息以名节自期干道𥘉入太学陆先生九龄为学録公望其徳容睟盎肃然起敬亟亲炙之而同里之贤如沈公焕杨公简舒公璘亦皆聚于学朝夕以道义相切磨器业日益充大平居荘敬自将为同舎所严惮曁升前廊范物以躬处事有法士益推服淳熈辛丑第进士孝宗在御乆责治切有劝公对䇿宜谓大体巳正当坚忍以俟其成公不谓然直以意对具言大体未正与所当更张者以是仅得丙科而言坚忍者竟为举首公以舎选当得教官丞相史忠定公勉以姑为一尉遂注江隂是岁忠定荐士十有五人公在选中有㫖审察公曰始仕而召可乎迟次累年授生徒以供菽水江隂故两尉兮兵合二百人后独置一尉弓兵亦多虚额公至尽补之葺亭教射躬自按阅其勇锐善缉盗者遇之加优盗辄立获𥘉弓兵散处闾巷至是始为营纪律肃整如军伍尉舎旁有黄田港民居素稠宻公以保伍法部分之因寓火政浙西大饥提举常平罗公点妙选僚吏分任振䘏事而就以江隂属公公谓经理田野之政自一保始毎保画一图凢田畴山水道路桥梁寺观之属靡不登载而以民居分布其间某治某业丁口老㓜凢几悉附见之合诸保为一都之图合诸都为一乡之图又合诸乡为一县之图可以正疆界可以稽户口可以起徒役可以备姦偷凢按征发争讼追胥之事披图一见可决在田野为保社在军旅为伍法韩信多多益办用是故也公首以此为荒政之要由是民被实恵而欺伪者无所容讫事罗公荐于朝有㫖陞擢旣又循两资终更入都周丞相谓当处公班列少湏三月其可公曰迟迟以待内除非吾志也且亲老得便养足矣即㳂海制属以归绍熈𥘉衆正在廷而公连遭内外艰未及用宁宗嗣位始以太学正召然侍讲朱公及诸名儒巳次第去国矣未几赵丞相罢公知必不为时所容然犹晨入学延见生徒啇确理道或谓诸生多上书议斥时事不当诱进公不为变迄以此论罢自是伪学之禁兴而正人无容足地矣公贫甚退处㤗然乆之得浙东帅属再为福建常平属官尝言职分无大小皆当自竭非求人知滞讼如山穷日夜繙阅凢所予夺无再愬者改秩通判贑州未上㑹开橲边事作两淮大震优公谓海道通山东宜谨备而内地盗贼尤不可不务防赵尚书善坚帅㳂海请公摄参议官后帅传公伯成因之公为言备御大畧及团结乡兵事宜传公壹以相属公周眡属邑所至按阅井井有伦嘉定𥘉元天子旣诛权臣尽起当世鸿硕召公为宗正簿枢宻院编修官权考功郎迁丞奉常时诸贤虽收召而鲠直者罕见亲二年春因对言曰陛下履位之𥘉委任贤相正士鳞集于朝人情翕然以为太平可致而欲窃威权者从旁睨之彭龟年逆知其必乱天下因对显言其姦陛下竦然开纳然龟年继以罪去而权臣根㩀自若群邪和之排斥善类积而至于无故兴师几危社稷向若陛下笃信龟年折于萌蘖之𥘉岂至是㢤正人端士今不爲乏惟陛下所用耳书曰有言逆于汝心必求诸道往者龟年所进合于道之言也今日复有指陈阙失尽心无隐者即龟年之言也陛下追思龟年盖尝临朝太息曰斯人犹在必大用之固巳深知龟年之忠矣陛下此时之心即二帝三王敬贤纳谏之心也常存此心急闻剀切之言崇奨朴直之士若龟年之效忠者接踵而至矣一龟年虽没衆龟年继进何忧天下之不治㢤是岁都民艰食公又言古者制国用量入爲出今当饥馑艰危之时惟有裁节冗费自乗舆服御至百司庻府无所不节以爲施恵之具或可以济又论军兵虚籍宜用孝宗奨邵宏渊故事凢军帅有能以姦蠹来上者褒宠之不然者摈绌之军费省则民食寛矣因言用度当节或恐有伤国体然民者邦之本以邦本之故少亏国体未害也上皆嘉纳之而公请外甚力知江州属岁不登公请于朝贷椿管钱九万缗爲籴本告籴旁郡计口以粜循环相因市直顿平郡仰征税以给公谓薄征所以来啇旅益损税额择僚吏以董之舳舻相衔无苛取无濡晋至者大恱又谓周官弊余居九赋之末亦足用一端也于是窒渗漏稽余羡用頼无乏郡治有亭扁以节爱凢非奉禀之正者皆不取简燕㳺削交餽至事关风教恵养则汲汲为之大学官创福田院居再岁畧计经用之余缗钱犹二十七万郡当大江之冲而城堞不治因请悉举为版筑费报可朝廷患堵多钱少令㳂江八郡通用鐡钱敕榜下九江公曰此令出铜钱将益闭藏姑缓掲榜何力言之俄闻金陵以鐡钱二当铜钱一咸谓不便而朝廷亦弗果行人服公之先见公毎谓牧守兼兵民之寄训习师旅所不可后种世衡教射法可行始至大阅以银为的中者给之竟日无一焉乃合卒伍时按试第其能以赏自是中者如栉破的常数十峒㓂䲭张上命副都统刘元鼎提兵讨捕公问何以平贼元鼎锐欲殄㓕而实无必胜䇿公告之曰诸峝崖谷峻险若轻入其阻未易得志不如以重兵压之勿与争锋而待其弊元鼎从公言按兵南安不与贼角来则御之而贼果降提举江西常平权隆兴府事㑹朝廷新易楮币分遣中都官出使诸道察不如诏者帅守奉承过当稍损厥直者即寘于辟公知上意本以捄弊而非欲毒民因王君棐衘命至为请言之后两月至临川则闻官吏竞为发擿黥流之罪日报公叹曰吾可不为明主一言乎即上章具论官吏以刻核之心行苛暴之政刑罚不中民无所措手足邦本朘削深为国家忧愿诏监司郡守奉行寛大俄以都官郎召时更化六年而頺纲未举宿弊犹在上方恭巳仰成公言古者大有为之君所以根源治道者一言以蔽之曰此心之精神而巳心之精神洞彻无间九州四海靡所不烛故书曰光𬒳四表格于上下又曰帝光天之下二帝之精神也曰明明我祖万邦之君徳日新宣重光三王之精神也二帝三王终日干干自强不息故能全此精神照临天下至于今仰之陛下虽有仁心仁闻而大有为之效未着愿毋以寛𥙿温柔自安必以发强刚毅相济朝夕警䇿不敢荒宁以磨励其精神监观古昔延访英髦以发挥其精神日进而不止常明而不昏则流行发见莫非精神矣昔我艺祖当㝢县分裂之际整顿干坤如再开辟诗曰周虽旧邦其命惟新新者精神之谓也愿陛下以艺祖爲法则我宋之维新亦当常如创业之𥘉又言帝王不可不勤于访问上首肻再三且言问则明迁司封郎官因对言曰臣昨劝陛下勤于好问而圣训有曰问则明退与朝士言莫不称叹而侧听十旬陛下之端拱渊黙犹昔也臣窃惑焉夫旣知如是而明则当知反是而闇明则辉光旁烛无所不通闇则是非得失懵然不辨或以为人主一言之失史官书之天下议之问而不当不如勿问臣谓不然自古帝王之言岂能无失惟得贤臣开陈正救帰于至善而巳岂可畏人之讥议而终于不问㢤兼国史编修实録检讨官明年春迁国子司业又明年春迁祕书少监兼司业及秋进祭酒冬除祕书监仍兼祭酒公谓迩年士气不振皆由本心无所兴起而尸教养者有摧沮无开导以故日就頺靡毎延见诸生必迪以反躬切巳之学常病世之学者徒知先儒绪言通遗经训释而未能自得于心不足以为学吾心即道不假外求忠信笃实是为道太闻者竦然有得士气日以激昻上焉者可与语斯道之本原次亦不失为谨敕士至国有大议叩阍投匦争献所闻始无负于天子之教育矣禁中银器失上不忍坐主者命以钖易之公言陛下圣徳如此而治效未着以臣管见或者君人之大节犹有可议者欤易曰大㢤干元万物资始语曰大㢤尧之为君是故君子大之为贵孟子曰古之人所以大过人者无他焉善推其所为而巳惟陛下恢洪志气毋自菲薄以成大功时鞑虏甚强金势日蹙我朝屡遣使不得通公言战守无二道威声雄畧可以决战而后可以固守谢安相晋未尝䡖用兵也秦师垂至桓冲以根本为忧遣兵入卫安郄之曰朝廷处分以定甲兵无阙味巳定无阙之语则知讲之有素备之非一日矣愿陛下亟图之九年泰正月兼崇政殿说书因对条陈四事其一曰在易之干天行徤君子以自强不息宜健而弱非天徳也故君徳弱则不进纪纲弱则不张法度弱则不修号令弱则不行治内而弱则中国不尊治外而弱则夷狄不慑女眞将亡无愚智皆知之陛下爱惜生灵遵养时晦似未失也而揣摩迎合之徒遂欲苟于无事有言不可者则诋之曰是欲用兵尔加以是名时所甚讳则不敢复言而不知我能自奋则不战而屈人兵我不自强而示人以弱则适以召兵安能息兵鞑靼夏人自昔雄盛新兴诸豪兵力亦强皆知中国之弱日夜垂涎伺隙而作窃恐兵端浸启而祸患未易平也陛下可不法天行徤磨厉精神破庸人之论以强中国之势其二谓赏刑二柄不原乎天则朝纲弛而国势陵愿大明公道以救其弊其三谓旱蝗相仍民大饥困而长民之吏虑蠲放太多罕以实告故饥民不可胜计而恵施不能徧及晋之李雄李特𥘉起不过流民寝盛乃能据蜀监观往事可为寒心我朝内帑之储本为凶荒备所宜止絶它费专以振饥为急其四谓广谋从衆则合天心今侍从之臣所以资献纳之益也日近清光而不闻有所咨访通进一司所以逹庻僚之言也虚名仅存而不闻有所规箴则是朝廷之举事实未尝与天下共之也自今事关利病皆当广咨博访是为至公是为天心行此四者易于转圜而臣犹虑未能尽行者謟䛕之风未息而蒙蔽之患方深孔子曰逺佞人佞人殆而孟轲亦曰与䜛謟面䛕之人居国欲治得乎崇观政宣之际此徒寔繁所以靖康之祸至大至酷今日所当深戒又言向者女眞甚强中国不逮所以受祸今之鞑靼犹女眞𥘉兴时上曰亦闻鞑靼强盛公遂言今日未皇他务且湏咨访臣下但能行此一事其效立见陛下即位之𥘉群臣多闻玉音自为韩侂胄所误惟恐有错所以咨访甚少上曰错不妨乎对曰古人称献可替否若皆无错则惟有献可无否之可替矣上曰予违汝弼汝无面从专頼臣下正救十一月权礼部侍郎陛同修国史实録院修撰进侍讲犹兼祭酒公谓人臣以经谊辅导人主非徒诵说而巳因讲诗二南于先王正始之本后妃辅佐之道所以自身而家自家而天下者旣敷演厥㫖深寓规儆之意至列国变风有关乎君徳治道者亦委曲开陈託其义以讽十年夏四月霖雨不巳公言善为天下者当使阳制隂不当使隂千阳今滛雨为灾兼旬未止此隂盛阳㣲之证也一二年来正论渐㣲正涂渐梗贤者洁身而去謟䛕缄黙以顺为正者尚多有之岂天意㢤蠢尔残虏敢犯王畧皆由君子道消所以召侮如此陛下必欲国势恢张亦惟择夫刚毅正直不肻诡随公论之所属而沈伏于下僚栖迟于逺外者抜举而尊礼之则精神立变谁敢侮之虏失燕徙居于汴来索岁币未予輙举兵㓂边或欲以攅年岁币输之公谓果岀此不可以为国矣请对具言所以不可与状又谓用兵一事虽治世不能免以言兵为讳以安居为乐変生不虞无以御之为计踈矣自北方优攘流民欲归附者甚衆皆拒絶之有至于杀戮多者流民之怨深入骨髄安知虏不能激怒之使雠我乎自古善用兵者攻其所必救彼优吾边疆而吾举兵北向欲擣其虚必觧而去从而蹑之腹背受敌此制胜之竒䇿也不知出此而战于境内兵气不扬矣又安能决胜乎上曰开我先用兵彼直而我曲今日虏人叛盟我直而彼曲公对曰今日之事要在陛下刚明果㫁振作士气上然之公复言岁币不可与上曰却可以此赏有功七月请对论今之刑政未明者四事国不自重以人而重忠良布列重于九鼎姦䛕并进轻于鸣毛今自更化以来非才不用而国势弱戎心遂启者则以所用之才非眞才耳似奋发而实怯懦也似多能而实寡陋也不皇皇于仁义而汲汲于荣禄也巳不自重又岂能为国重乎国人不服又岂能服夷狄乎今之儒帅固有徳望岿然举世推重者分阃泸南未为不用而地非切要不足以观其施设今之忠贤亦有慷慨论事名闻夷狄者宜还天朝增重国势而逺守攴郡未究所长舍莫邪而用鈆刀弃周鼎而寳康瓠是非颠倒何以立国今日民困甚矣重以贪吏政以贿盛监司牧守更相餽遗习以成风于是昔之优𥙿者今凋弊矣昔之驩乐者今愁叹矣行都之建垂九十年生齿虽蕃衣食未𥙿盖自楮币更新而蓄财之多者顿耗塩筴屡変而藏钞之乆者遽贫频年水旱民无余赀物货积滞啇旅不行故大家困竭而小民焦熬市井萧条而官府匮乏势所必至亰辇之下人心不寕殆孔子所谓吾恐季孙之忧不在颛臾而在萧墻之内也朝廷举措人所观瞻罪当重而輙䡖之禁当严而輙弛之皆非至公无私之道䦕橲用兵一时将帅扞患守城者不为无劳事平之后廼以㢘谨责之岂汉家宥李广利赦陈汤之意夫政刑苟明强大之隣不足畏政刑不明㣲弱之虏不可忽又谓当今之计当以渐图之因举伍员图以敝楚者与李泌困贼之谋王朴开边之䇿为上言谓三人者皆欲先困之而后取其功虽若少缓而十全无失乃所以爲速十一月又请对言小大之臣咸懐忠良则朝廷之势尊邪正杂揉忠䜛并进则人主之势孤今在廷之臣惟靡曼是娱惟珍竒是好淫侈相髙燕乐无节同堂合席不闻箴规赤心谋国者果如是乎贤才之于国犹御寒之衣裘养生之谷粟汲引善类无间亲踈所以报国也今推贤扬善固不爲乏而挟私害正者乃或有之合于巳则掩覆其大过异于巳则指擿其小疵毁誉发于私情而眞才不得展布赤心谋国者岂其然乎星象屡变其占为兵甚可畏也而不以为忧帝城之近剽掠公行非小故也而不以为怪旱蝗之后征科如故残民之大者而不以为非导䛕贡佞媮合苟容以梯宠禄又岂赤心谋国者乎植私者衆赤心者寡人主少所慿仗其何以重朝廷乎又言王辛光州之胜可谓竒功而行赏差薄上曰赏岂可薄薄则无以激励后人公又言自昔备御夷狄不过防秋今则无时不至如四月犯光州是也上曰春夏亦不可不防公言陛下但能选用赤心谋国之臣布满朝列日闻忠言朝无阙政夷狄自然率服上曰卿言甚当又言陛下垂意宰属精选才士以充之然政事不胜其多而宰属止于数人耳目不能徧察思虑不能周知急则卤莾缓则壅滞甚非所以弥缝宰辅也愿诏大臣增置掾属广求贤俊秉心公正者为之则所补多矣十一年正月天大雷电继以飞雪公言雷乃发声蛰䖝启户箸于月令之仲春今先期而发巳非其时矣雷阳也中国亦阳也雪隂也夷狄亦隂也当春而雪未爲害也而作于雷震之余阳巳发舒而隂忽用事有夷狄侵侮中国之象岂小故㢤盖自残虏窜伏汴都陛下不忍遽絶仍与通好遗黎归附者拒而不纳故此曹惟我是怨而残虏以我为怯纠合群怨致死于我陛下履至尊之位而见䡖于垂亡之虏辱莫大焉其可以不奋发乎书曰元首起㢤起云者奋发之谓也元首奋发则国人莫不奋发矣深惩既往之失图囬日新之功恢张纪纲振起頺惰以伸中国之威破夷狄之胆此所谓奋发也雷雪之变人皆以为隂盛阳衰所致此皇天启佑上圣欲以刚济柔而成以阳制隂之功也陛下可不仰体天意乎二月眞除礼侍兼侍读金虏侵轶西陲公进对言蜀利害甚悉大畧欲开示大信以结并边忘义之人俾为吾用则虏不能攴又谓曩时戎虏去中国逺粮运难继故和可以乆今假息之地宻迩于我利苟在焉岂其顾盟汴地四平难以立囯欲夺我险要为驻足之地昔犯浮光㐮汉骎骎至蜀观其志非专为岁赐也且所以欲和者图省费尔往年四月聘使之还甫入吾境而犯顺之虏亦以是日入难信如此和可恃乎戍可撤乎巧扵窥觇万一乗我少懈夺我江源顺流而下不可不虑也夫藩篱严宻彼安得以窥我根本坚壮彼安得以摇我因言蜀之急务六欲复阶成和凤之堡障搜扬巴蜀之人材优大安战功之赏与夫教民兵防蛮患纾民力条数甚悉且谓艺祖得蜀甚难今可不思所以保蜀之䇿人谓国事之可忧者莫如蜀外障之难防者亦莫如蜀何者其地至逺也有才而无识者不可以为蜀帅有勇而无谋者亦不可以为蜀帅何者其任至重也奏毕反复再三上曰可见卿忠诚爱君公进读髙宗寳训推演甚详而上亦王音屡发其尤大者则因论进退人才之公上曰天大地大道大王亦大惟其至公所以为大论赏罚适中上曰柔而不中则为姑息刚而不中则为覇道刚柔皆得其中则为王道论赵鼎言吕頥浩过失而上则曰此所谓言及乗舆则天子改容事关廊庙则宰相待罪又云上下之情交通则为㤗不交通则为否若台諌不言何由得知论择宰相而上则曰人主择宰相宰相择百官为治之要道也主好要则百事详主好详则忠义之流旣与虏为仇彼方仇之我则和之大拂其情倒戊反噬谁与御之堂堂中国卑词厚币谨奉垂亡之虏自示削弱谁不侮之自古立国固有终不与虏和者石勒来聘晋焚其币何独今日必欲通好乎财用未足兵力未强以通和为戒若非体国者究其实而言求和自我不保其往将有无穷之悔絶不通和事虽难办是乃乆安之䇿上曰卿可谓忠直矣十二年冬时雪虽应俄顷即止公谓此洪范庻证所谓豫常燠若者也陛下蚤朝晏罢不殉货色不盘游田无逸豫之失而有逸豫之灾其故何欤以臣观之所谓逸豫者非必货色逰畋之谓边烽未熄戎事方敫而优游恬愉若四方无虞之日眞才未用宿弊未革浸焉入于頺弊之域即所谓逸豫也因言时雪未䧏惟陛下致诚感假庻几亟囬天意上曰朕日在禁中致祷公言古人应天以实要湏修明政事登进忠良屏去邪佞此乃应天之实又请以内帑付外廷俾任钩考之责未几复对论蜀关外事宜曰今春虏犯兴元歴金洋以至大安我师勦之威声震矣然犬羊百事荒其后读续帝学至司马康讲洪范三徳哲宗问只此三徳爲更有徳起居舍人王巖叟请书于册以示万世公言哲宗发问不过两言而当时贤臣其喜如此以此知帝王之学要在发问上曰问则明不问徒然无益于事又读至上官均言好学好问公言人主岂可不好问不好问则群臣之邪正政事之得失必不能尽知说书柴中行亦奏湏观所问之人邪正公言但观其所言爲巳乎爲国乎则邪正辨矣上曰若爲一身计便是小人又读至讲读官旧皆有讲义中间侍读独废程瑀随事着明其说公言臣所以毎遇进读必从而敷陈之此乃法程瑀所以事髙宗者上曰若只读一遍何益公之意以为儒臣进读当兼之以陈说人主务学当参之以好问故貇貇言之而上亦应答如响启沃之助于是为多公徳量恢洪充以涵养尝言伊川程公称明道先生视其色接物如春阳之温听其言入人如时雨之润为善形容有徳者气象平居待物粹和之气可挹至立朝论事则义形于色凛不可回一时正论頼以宗主而同列始有侧目者矣讐虏垂亡聘使屡返非我絶好彼自内讧公谓岁币不必与议者以为当与困兽跳梁屡蹂边鄙彼自为㓂非我兴戎公谓战守不可弛而议者以为当和孜孜献纳有言必尽近臣之职所当尔也而自曰多事侃侃守正不阿时好平生之节不可屈也而指为好名公匄归至八九上迄不之许㑹三学诸生伏阙上䟽斥主和者之非旣而全台论列乃併公以罢十二年六月也太学诸生三百余人祖饯都门外且赋诗以别公曰干道变化各正性命雷雨作觧草木甲拆此吾志也以直得名岂其心㢤明年除寳谟阁待制提举鸿庆宫起知温州辞陞直学士皆奉祠如𥘉明年春疾大作而神观精明着述弗倦或劝公宜少休者公曰吾以此为笙镛筦磬不知其劳也八月庚寅犹窜足近作疾革矣医来必正衣冠以见癸巳薨于正寝公受知宁皇终始简记旣薨之三日宁皇亦弃天下呜唿痛㢤公官自改秩十二迁为太中大夫爵自鄞县男再进为伯食邑自三百户至九百户今上御极陞显谟阁学士加秩二等致仕遗奏闻赠龙图阁学士光禄大夫官其后如格赙银绢皆再百自诸老沦谢天下之士视公出处以为䡖重及是闻者莫不伤䀌太学诸生相率为位于西湖之昭庆寺以哭四方之来奠者其辞皆哀斈者称公不以爵氏而曰絜斋先生云寳庆三年上有事南郊以二子登朝赠金紫光禄大夫绍定三年明堂恩赠䦕府仪同三司自象山先生阐明大道掲以示人曰学问之要得其本心而巳心之本眞未尝不善有不善者非其𥘉然也公始遇之都城一见即指本心洞撤通贯警䇿之言字字切巳公神悟心服遂师事焉研精覃思有所未合不敢自信居一日豁然大明因笔于书曰以心求道万别千差通体吾道道不在它此公自得之实也慈湖杨公与公同师造道亦同而每称公之觉为不可及其见诸言论则曰人生天地间所以超然独贵于物者以是心尔心者人之大本也此心存则虽贱而可贵不存则虽贵而可贱又曰大㢤心乎与天地一本精思以得之兢业以守之则与天地相似又曰直者天徳人所以生也本心之良未尝不直囬曲缭绕不胜其多端者非本然也其告君以此其教学者亦以此某之漕江左也公赠以言谓中庸曰天地之道可一言而尽也其为物不贰则其生物不测大雅曰上帝临女无贰尔心维此大本不必他求卓然不贰万善咸具古人所以兢业不敢少懈者惧其贰也至为作忠宣堂记则曰心本不偏制行而原于心斯不偏矣凢此皆所以推明本心之善也又尝言道不逺人本心即道知其道之如是循而行之可谓不差矣然未能为一则犹有间也执柯伐柯睨而视之犹以为逺谓其未能无间则虽近犹逺尔惟夫全体浑融了无间隔则善之至也又曰吾道一以贯之非吾以一贯之也舜由仁义行非行仁义若致力以行之则犹与仁义为二也其言益精切矣虽然公非苟知而巳少而任道晩益自力其致逺也万里之涂跬歩未至不敢以遂休也其任重也万钧之负铢两弗逮不肻以遽巳也闳其量必欲如沧海之涵浸粹其行必欲如璠玙之光洁尝言人心至神翳之以欲则不神矣故其脩身以寡欲为主勇勐奋励痛自惩窒又谓人之欲无穷必求所以满其欲非道而取何所不至养小䘮大沦胥不仁不义之域岂不哀㢤晩于所居为楼名以是亦曰直不髙大尔是亦楼也以至山石花木衣服饮食货财隷役亦莫不然至于宦情亦薄曰直不髙显尔是亦仕也凢身外之物皆可以寡求而易足惟此身与天地并广大髙明我固有之朝夕磨励必欲追古人而与俱若徒侪于凢庸而曰是亦人尔则吾所不敢也以此自警且以诲子孙云公自少有志经济之业每谓为学当以圣贤自期仕宦当以将相自任故其所讲明者由体而用莫不兼综谓学不足以䦕物成务则于儒者之职分为有阙自六艺百家与史氏所记莫不反复䌷绎而又求师取友以切磋讲究之东莱吕成公接中原文献之正传公从之游所得益冨永嘉陈公传良明旧章逹世変公与从容考订细大靡遗其志以扶持世道为巳责然自始学于义利取舎之辨甚严尝读论语至不义而冨且贵于我如浮云嘅然叹曰士之知所轻重当如是矣辤受进退惟义所在金石弗渝方孽臣颛柄天地闭塞徊翔不以为辱公道开明群贤㧞茹致位禁近不以为荣惓惓一心惟王室生民是念事有不可陈义固争盖将尊君重朝而措天下于大宁也道不果行赍志以殁然其所立固巳伟然为万夫之特矣曽子所谓仁以为巳任死而后巳孟子居广居立正位行大道者于公见之公之事亲如天事君亦如天由其本心昭明随事着见有一无二亲虽殁敬奉遗体举足弗忘无适而非亲也身虽退心在阙一饭不置无适而非君也于昆弟友爱尤笃弟槱亦事公如严师从兄涛嗜学固穷其亡也为歛嫁其孤女之未嫁者于宗族赒贫拯厄傋极其至于友朋忠而尽自为幕府事其长敬以诚及在朝廷毎言君相同体爱吾相者所以爱吾君也故勤勤纳忠宁有违怫而不忍蔽欺尝告之曰导䛕虽可喜未必非卖我之人鲠言虽难听异日乃眞能不负者也公赏鍳絶人李正节诚之始见于鄞倾盖如旧友嘉定𥘉李与丹阳刘君宰偕命召公谓某曰此二人者皆所谓有所不为者也其后二公果皆如所许云少而嗜书白首弗厌凡圣贤大训切于已者味之终身夜则黙诵病亦吟讽讲道于家以诸经论孟大义警䇿学者于书礼记论说尤详其所成后学甚衆博观群籍取其切用者㑹稡成编谓法度之言自秦以前乃可矜式故有先秦古书若干卷谓学士大夫不知兵则武夫悍将得矜所长而缓急无以应变故有兵畧若干卷谓祖宗成宪为人臣者所当讲究故有皇朝要録若干卷其为辞章根本至理一言一句皆胷襟流出谓语孟中无难通之辞难晓之字故凢所着不为竒刻峭语而温纯条鬯自不可及晩而好诗尝赋进徳堂诸篇趣味幽逺而于一卉木之芬馨一羽毛之皜洁辄寄兴焉曰吾之自脩当如是也此岂苟为赋咏者邪奏议蔼然忠诚读者感动铭志叙事有史法诸子裒其集若干卷藏于家公之在宗正也修宁宗玉牒在枢庭修经武要畧先时修书官类不经意将进则取具临时公涖职即悉力编摩后数岁乃进呈大要多岀公笔史院修髙宗寳训纪録过详公删繁翦浮见谓得体后修孝宗寳训遂专以属公退自仪曹坐史舘輙终日书垂成而公去议者又欲用司马温国公编通鑑故事俾以书局自随或言国史出外有禁乃止公娶边氏进士友益之女先公二十有一年卒累赠申国夫人至性淑行见公所为墓志墓在鄞县某里某山之原公薨遂合焉某年某月某日也子男四乔某官后若干年卒肃某官甫某官啇某官女四孙男五始公尝言所贵乎世家者非必七叶珥貂如汉金张八叶宰相如唐萧氏名位虽宗而不能皆贤何世之有若东都之袁杨二氏气脉聮属名徳俱隆则可谓世家矣吾之先世虽出处不侔然皆忠信正直蔚有贤誉其不谓之世家乎后嗣子孙努力奋发不自菲薄必欲追前人而及之亦足以为世家矣平居训励诸子率本此意肃首蹑世科甫冠多士公不以自喜至其徳业有进与当有可纪则为加饭故士大夫言家法者必袁氏为称首云某之与肃同年进士也眡公寔丈人行而于其徳学则愿师焉嘉定中再同朝不鄙其愚以为可教故于嘉言善行多所亲觌岁在甲戍持节去朝辱公访别于南山之佛舎语及国事几于涕流公之盛心昭掲天日至今犹赫赫也公之慈湖杨公寔为之铭于公大节摹冩尽矣顾其㣲委折有未备者维公粹学伟行为时儒宗忠言至计有𥙷宗社而爵命品秩又巳应易名之典肃等将有请焉谓某盍为之状慨念畴昔谊不得辞虽笔研芜废猥醸是惭然不溢美不失实尚庶几公平昔之志谨状司农卿湖广緫领詹公行状公讳体仁字元善姓詹氏其先光州固始人十八世祖迁于建之武夷自公之父授室浦城张氏遂占数焉曽祖泽民祖僎不仕父慥弱冠有异材乡举第一与五峯胡先生屏山刘先生游相好也晩始得官为赣州信丰尉虏亮觑边丞相张忠献公开幕府辟以从论兵事多开纳以公赠朝奉大夫公㓜出为伯舅后年二十一中进士乙科大夫没于亰师护柩旋过时而哀不忘又持张氏祖䘮三年经纪其家教仲舅以学乡间浩然归重调饶州浮梁尉娄获盗如律郡欲上功非其志弗就也为湖州归安丞摧姦抑彊贫弱得职又持张氏祖母䘮服除为泉州晋江丞程尚书大昌司马侍郎伋相继为守尤赏异待以賔客礼郡有疑狱必谘焉公气和色温持论根本忠恕二公常敬听梁丞相其郡人也雅知公㑹入相荐公于上前召除太学録再岁迁博士时学官皆天下选公周旋其间最乆而成作人材亦最多除太常博士时方定髙宗庙谥或执尧宗之议坚甚公言中兴之徳莫盛于啇髙宗今以尧宗谥非惟于古经传亡据且使大行不得以中兴之功自显于万世此礼官罪也议遂决迁丞摄郎金部光宗初轮对百官公具考覈财赋源流以对请诏大臣以省滥员裁冗食节浮费等事始于朝廷逹于州县具为纲条品目使可举行而勿为浮议所沮要在本之以至诚恻怛行之以公平简易守之以坚确悠乆使弊去而物论不骇事定而人心不摇庻几制度旣立财用日丰有诏令户部稽考以闻提举浙西常平公谓浙右之有漕渠非止通餽运资国信往来而巳苏秀常润田之髙卬者实頼之于是开漕渠濬练湖置斗门为旱涝备又以余力立举子仓剏安济院所活不可胜纪散盐本钱数万以纾亭户之力岁终鹾利倍増除左曹郎湖广緫领始至激励将帅使知朝廷思意湖广楮币视京劵为轻军民患之日乆公捐货泉百万以权其直䡖重始均明年就除司农少卿江上诸屯多贫匮公择其累衆者增给餐钱不请益于朝而用度足藏粟岁乆至陈陈相因不可食公命簸其腐投之江且广籴以补其之异时诸郡之隷緫所者赋输或不以时符移督偿铢髪不贷公曰郡亡从出必取诸民今幸蓄积有余不至乏兴弛以予民可也为条奏蠲其负凢百余万而诸郡财力始寛武昌濒江多水灾公与诸司同筑万金堤以防其溢人谓公儒者为政知濯痍饫饥而巳逃卒千人入大冶因鐡铸钱乱币法剽掠为变公语戎帅宜速讨曰此去亰师千余里上请湏报贼势张矣于是群党亟壊人始服公制变为不可及越岁召归班至则除太常少卿陛对首陈父子至恩之说以感动上意其畧谓易于家人之后次之以睽睽之上九曰见豕负涂载鬼一车先张之弧后说之弧匪㓂婚媾往遇雨则吉夫疑极而惑凢所见者皆以为㓂而不知实其亲也孔子释之曰遇雨则吉群疑亡也盖人伦天理有间隔而无㫁絶方其未通也堙烦愦若不可以终日及其醒然而悟泮然而释如遇雨焉何其和说而条畅也伏惟陛下神心昭融圣度恢豁凢厥疑情一朝涣然若掲日月而开云雾茂建皇极丕叙彛伦以承两宫之欢以塞兆民之望天下幸甚孝宗旣上仙公帅同列抗䟽请警䠋过重华亲临大祥之祭辞意尤貇貇时有欲以正宗爲大行谥者公言夀皇圣帝以旁枝入继事徳夀二十余年极天下之养谅隂三年不御常服汉唐以来未之有宜谥曰孝公深于礼故前后定两朝庙谥异论莫能夺议者韪之阜陵将复土公争以爲地势卑不足以妥神灵时宰故知公及是议不合除太府卿寻直龙图阁知福州拥节旄过家人艶其宠长乐地大物繁而俗本易治前二千石用刑过差民惨不乐公至尽觧苛娆物情便安浮图之宫甲于东南命僧率有常直公曰是贿赂公行也乃命各从公举而境内始亡债僧推广社仓法以振业穷民以捄溺子之弊条约甚俻后莫能易居亡何言者及前山陵事罢郡屏居者八年时论纷纭处之澹如也徙屋霅川酣饫图史人莫窥其际时有起胥史爲大官气𦦨熏轑扫门祈福者踵相蹑公使浙右时实尝爲公后至是多方钩致公公曰小人乗君子之器祸败亡日矣胡得以污我其后果如公言复龙图知静江府春行视农见其田器薄小不足以尽地力乃爲询访简易之法物别爲图授之又爲浚井导泉以便行旅岭外民贫财匮公撙节浮蠧为阁十县税钱一万四千蠲杂赋朱胶等钱八千昭桂折布自建炎以来为民患公建请蠲免而二州民力始苏占城眞腊相攻余兵逸入琼管公调兵且招而海道宁移守鄂州州兵民杂居多彊梗不奉法公治尚寛至是易之以严曰此变通之术也除司农卿复緫饷事士懐旧恩鼓舞迎拜岁比弗登人艰食公曰民病若此可以非职而弗恤乎廼先便宜振廪而后以闻边警日急小夫憸人争承间抵掌言用兵希用事者意公奏记庙堂具言兵不可轻动请遵养以俟时皇甫斌自以世将家好大言公间语同列谓其必败事移屯襄阳军行亡纪律公指谓人此何异緑林下江之流巳而果败公之先识类如此俄属疾以开禧二年二月二十二日终年六十四公天姿超迈志守卓然自擢第归即从故侍讲朱先生㳺讲质疑义其学以存诚谨独为主造次弗渝常患世儒论经多失本指曰惟皇上帝䧏衷于下民若有常性克绥厥猷惟后此即天命之谓性率性之谓道脩道之谓教也人能知此则知观书之要而无穿凿之患矣愽覧群书自天文地理卜筮医药百氏杂说靡不通于浑仪漏刻俱甞亲制以测验皆合赵涣造新歴以献公为作序中书舎人黄公裳一见嗟异因以定交着象数緫义一卷暦学启蒙卷庄子觧五卷为文若不经意而明白鬯逹根于理致雕镂剞劂之语壹不岀诸口神识恬畅喜论说古今遇佳士良友穷日夜语不厌听者忘疲居朝廷好尽言或议论盘错衆相视莫敢先公輙为辩析是非成败无所讳亦以是贾憎于人惟一时贤俊气合道同者常推敬周丞相当国公䟲纳知名士三十六人周丞相不能用巳而多所收擢公之力也绍熈甲寅赵丞相将定大䇿外廷无预议者独诿公与左司郎中徐谊逹意少保吴琚请宪圣垂帘爲援立圣明之地其爲诸贤倚重如此然公立朝自信所学扵辤受出处之际尤不苟故虽仕再登朝而位不过卿列所韫未究卒抱其志以终可胜惜㢤公旣没而召至或谓公而不死必向用矣呜唿考公平生出处大致当衆贤用事时犹不能少贬以求合其䏻自诎于权门翕赫之日乎事无鉅细有不合于义必争其能无言于弄兵首祸之日乎使公而西山先生眞文忠公文集卷第四十七西山先生眞文忠公文集西山先生眞文忠公文集卷第四十八西山先生眞文忠公文集卷第四十八祝文鎭江庙祝文廼者吾鎭秀民岁以上春良日相帅柢荐于神因饮福焉所以答鸿休而迓灵贶也某以持节过蒙获与斯㑹敢陈菲奠因控悃忱吁自庆元龙飞以来南宫捷音不闻于鎭人之耳者盖十四年于今矣岂神无意于此邦之士其寥寥而弗嗣也明天子将复下求士之诏惟神其大芘兹土俾濯缨天池首霄汉者继踵而起岂非神之大赐乎仰翳明灵监此诚祷广惠庙祝文呜唿江东之民困敝最甚者莫如桐汭旱蝗之烖酷烈最甚者又莫如今岁夫以甚困敝之民而遇甚酷烈之烖几何其不化而为馁鬼流而为饿隷此某之所以朝夕忧危思所以拯救者如其躬之疾疠然而赒䘏赈济凢人力之所可为者有司固不敢辞其责至于均调雨旸销弭烖沴凢人力之所不到者非神其曷有济维王自庙食于兹土凢几百载矣民恃王以为父母有水旱而必祭今嗷嗷之氓有甚于赤子之待乳哺神之仁亦岂忍坐视其将毙䖍命幙僚展谒柌下所以赴愬于王者如此惟哀恫斯民而亟救之更千百年其敢忘神之大惠中元水府庙祝文某自春徂冬三至采石而三谒王顾岂有私祷㢤以王之威神歘硅震燿能相上帝而泽下民故也今民病剧矣若冬又无雪则无麦春又无雨则无禾哀我人斯将陨沟壑王其忍闻之乎廼者飞霰之祥效于日至矣惟神终此大惠使一腊三白以祛沴气而兆丰年若乃田事旣兴膏泽时至兹尤农人之所跋望者王其哀痌斯民民亦世世事王无怠广惠庙祝文于虖王之神功圣徳衣𬒳天下而灵响震发寔肇乎此邦犹日升嵎夷而烛万国江出昆仑而吞百川也某自行西方遇王之祠未尝不肃然起敬况于巍巍炳炳衆庙之所祖虖揆日之良若其区区爲民致请者则敬心以祷又敶兹诚皦然可贯白日广惠庙祝文世以仲春日爲王始生四方士女大㑹于祠下是非有无盖不可攷矣然于此乃见人心归戴之切焉夫民视王爲父母而谓王不以子视斯民者愚不信也今江东之民艰食方甚亡异于赤子之夫乳惟王以父母之心哀之救之以全其生而塞其望幸甚范忠宣公祝文维嘉定九年岁次丙子二月甲申朔𥘉四日丁亥故丞相忠宣范公祠堂成具位眞某谨率僚属以羊一豕一告祠于公曰呜唿治平之元公自畿县来漕江东曽未数月入为御史故其行事不少槪见独其所赋筹思堂之诗刻石犹在诚通造化念其群生有徳之言随寓发见兹非为政者所当矜式乎是用辟堂之东楹敬祀遗像以寓髙山仰止之意若夫立朝之大节行巳之大方誓以没齿惟公是则明灵不泯实监此心广惠庙祝文之为郡介乎浙右而隷乎江东然厥甚瘠则夐异乎江浙之风以下下上之赋虽粒米狼戾且粪其田而不足况于逢岁之艰㐫旣前驱以旱魃之虐𦦨兮又后继以妖蝗之铦锋环千里皆赤地兮况望其比与崇墉赤子嗷嗷而谁愬兮分捐瘠于沟中嗟人力其奚施兮頼神明之哀恫雪霏霏其三白兮又零雨之蒙𪷟旣优渥而霑足兮获及时而趋工顾某之何知兮屡干渎乎灵聦盖随扣而随应芳噌之鸿钟岂某之愚足以动神听兮盖神之爱人故頫鍳乎㣲衷瞻麳麰之𬒳野森云涛之飜空苟兼旬之明霁即坐收其全功神旣加惠于其𥘉兮顾岂惜委呪于其终冀燥湿之孔时俾黍禾之偕丰易枯藁而昉润转愁惨而春融某将大书特书以纪神之休应兮期焜燿于无穷诸庙禳蝗祝文在诗有之去其螟及其蟊贼毋害我田穉夫此人事也乃以属诸田祖之神何㢤盖御菑弭患在神爲之则易而在人爲之则难日者本道郡邑以蝝生闻天子有诏俾长吏祷于山川百神之周是亦周先王意也惟王庙食岁乆隂威赫然霆奔风驰山岳可撼况区区䖝蝗之孽乎驱之攘之以升炎火是直噫欠间耳䖍共致祈立俟嘉应广惠庙祝文某间者伏谒祠下敬以三事有祈于王威灵赫然随荅如响纶音诞颁钖以廪粟为万石仰哺之民頼以无饥又闻岁除至于人日嘉雪频仍宿麦蒙润非王之慈仁宻赐覆露其何以底兹某与二邑十有四乡之人同深抃蹈惟是溪湖之流尚梗舟楫之运犹难一雨霈然使千艘浮动此尤朝夕之所企望者惟王其终惠之奉安范忠宣公祠堂祝文故丞相忠宣髙平范公廼者仲春即筹思堂东楹以妥公像虽有以见区区尊贤尚徳之心然其规橅简陋气象卑狭毎欿然为之不满也夏田告登振廪讫事旣新贡宇遂建斯堂撰日之良载严登奉冠剑山立徳容穆然熈宁立朝之英风元祐当轴之盛烈澟乎其在目也九泉可作吾谁与归秋菊寒泉荐此芳洁兹诚炯炯公其鍳之辞夫子庙昔者先圣之门果如由艺如求然后许以从政某也器凢而学陋曽未及二子之彷彿而叨恩出使遽寄以一道生灵休戚之命宜其不足以称塞也然节用爱人之训拳拳服膺者未始一日而不敬奉诏守泉遂将去此誓当益尊所闻而行所知以终无负圣门之律令尚飨明道祠堂明道先生其年未弱冠巳知诵夫子之遗书虽一命之士当存心于爱物况于乗使者之车然学力未充其愧于民者多矣叨恩假守誓当服膺训言益求所以用力者庻几有以赎今日之过乎尚飨东南岳庙等䖏某书生为吏无以瘉人惟有不欺皎如星日頼神之赐讫遂终更诘朝有行不敢不告尚飨范忠宣公故丞相忠宣髙平范公廼者建公之祠于治舎瞻仰而取则焉今虽去此然椟有遗书殆亡异奉香火于左右也以责人之心责巳恕巳之心恕人誓毕此身毋忘明训尚飨刘忠肃公呜唿公生于建水而没于金陵光明秀杰之气当巳融而为乔岳灿而为列星至于论议之崇谹事业之隽伟播在简册者又将垂千载之仪刑某以乡闾晩岀虽不及执经于堂下然读公之书友公之子犹彷彿其平生朅来江左属岁饥馑鲐背黄发之叟诵乙未捄菑之绩往往欷歔而涕零某之视公无能为役独于遗训之炳然者毎拳拳而服膺其于惠孤恤鳏之政旣尝窃取其一二复刋梓以布之海内庻几传此方挟此药者皆足以起沈瘵而苏醒被命守泉谨拜谒祠下而去继自今强学力行益当思所以自厉者上以无忘于师训下以不辱于乡评尚飨鎭安庙祝文某不恩列位于朝者凢八年莫邃于禁林史莫重于稽古礼文之事而某也获有所复玷使指可谓幸矣非神之灵潜佑其何以逺兹懐过家敬谒祠下惟神推所以福某升而均福于一方俾珪组蝉聮嗣是愈盛岂非衆心之大愿乎不腆酒殽具将诚意辞广惠庙祝文某将指二年无补于民乃若民瘼以告而遄应亲疾以愬而旋愈则皆有頼乎神神之有大造于某也盖与覆焘而惟均𬒳命守泉敬谒祠下而去若夫缮营之需则巳付诸幕属岂足仰报于灵休姑以少酬其风心云尔梨山庙祝文惟神以唐名贤膺宋祀典封爵之崇极于二等威徳之盛𬒳于一方冨沙之民饮食必祭盖无异子之于父母也某承诏守泉道岀乡郡谊当躬谒祠下而迫于午役遂不克前敬驰办香恭布诚悃维今此行属当大夏髙堂有母华发飒然赱陆浮川冲暑履湿人子之心不无忧虞伏惟圣灵宻赐拥佑俾起居饮食无异平时夀禄康宁益受多祉是神有大造于某也期以代还躬伸报谢兹诚炯炯玉其鑑之梨山庙某复有㣲悃干冐圣威仰惟灵佑善应广济昭惠王在唐之季来守建安实有惠政故自骑云帝乡之后邦人懐之庙于梨山以祀以享着于唐史事迹可稽此学占之士所共知也惟是诗篇遗文藏在三馆学者无自而见焉某愿以私钱刋于庙中庻永其传且俾奉祠祝者鬻之以为芗火之助惟神其幸听之梅山庙五显王惟神封爵之崇极干二等咸徳之盛𬒳于四方睠是仙山有严庙食邦人钦戴奉祀尤䖍某承诏守泉又状某复有㣲悃干冐圣威某昨在奉常获见徽饶二州所奏加封五显王本未皆谓神姓曰萧伯仲五人今考之建安志神之姓氏伯仲皆与徽饶庙同巳封至六字王梅仙之祠乃尚仍五通窃所未安某与郡人同请于漕台纶告与婺源徳兴二庙封爵一体显圣灵聿新观听惟神其幸听之谒先圣庙文不佞㓜读先圣之书至于道千乘之国敬事而信节用而爱人使民以时未尝不喟然三叹以为苟得千里之地而为之则为斯言也眞药石之良规槃杅之至诚也今天子不以为愚且陋擢守南土兹非推行所学之日乎夫一事之不谨不可以言敬一令之非诚不可以言信锱铢滥费不得为节用毫发横取不得为爱人一役之妄兴则非时使之义顾虽不敏敢违𥘉心惟不得罪于此邦之民然后为无负先圣之训神灵如在尚监此心社稷叨𬒳恩除假守兹土载惟社稷民命所依祗若故常按行封壝用严国典式对神休谨告诸庙惟上帝以好生为心肆命诸神以真方域圣天子以忧民为心故环千里付之守焉幽明虽殊其所以为民则一而巳某猥以非材承乏兹土凢其聀之所当为与力之所可任者不敢不尽其方若夫均调雨旸销弭菑害则非神乎孰頼尚惟隂相以康斯人岂惟民荷宠灵某亦与受无穷之赐东岳五方有岳祭秩畧同而岱宗之祠独周徧于天下者以其居平秩之方而主生育之事故也某猥以非材来守兹壌凢可以致力于民者不敢不尽其方赵忠简惟公以忠正徳文为中兴名相第一某髙山仰止于兹有年𬒳命此来获踵公武于八十年之后缅懐遗烈凛然若存何以荐诚惟此巵酒韩中令惟公以景徳丁未来守此邦盛徳格天寔生人杰是宜父子并祠至今载瞻仪刑敢不起敬王詹事睠是泉山为一都㑹牧守相望多时名臣惟梅溪公遗爱尤盛盖其所以脩身治人者一岀于愈乆不替某自少小即尝诵公诗仰止髙山于兹有日敢图侥倖四十七年之间方将朝夕勉焉以兹诚炯炯公其鍳之蔡端明惟公以忠言惠政着于中外至和之世实自㡬甸来守此邦以便亲舆之奉流风善政人到于今称之某之视公无能为役然间者九重假宠之意明着训词实用仁祖命公故事顾惟不佞将何以堪之惟当仰止髙风以庻几其万一英灵如在尚闻斯言颜尚书徐都承程尚书祝文惟公以法从名臣尝镇兹土实有遗爱在其邦人户而祝之迨今未泯某祗事云始谒见惟勤载瞻仪刑肃然𧺫敬姜相公祝文呜唿公以鲠亮之资尽言于猜忌之主一斥不复没于遐然清风直节千载而下犹凛凛有生气彼脂韦輭美宠窃一时而遗奥无极者未知孰为得失也兹因祠事庸欵幽宫酹以一卮喟然三叹开沟告诸庙祝文地之有沟渠犹身之有血脉也血脉宣畅则体安而气和一或底滞则疾疢生矣某𬒳命来此考按图志则知郡县之沟堙阏岁乆盖自林侯祈之后未有再议开濬者淤泥恶水停蓄弗流春秋之交蒸为疠疫州人病之匪一日矣顾念庸拙涖事方新惧于烦民未敢轻议而寓公同僚交相劝勉谓将兴悠乆之利不可惮信宿之劳博参舆言亦以为便乃㳙良日命庀工徒维城与隍神职是主威灵赫然尚克显相使畚锄之下如扫浮埃役者不劳而功以克此州人之幸也某之愿也到任谒韩魏王祝文我宋盛时莫如嘉祐伊谁辅相曰韩与曽惟宣靖公固为泉人若忠献王则又生于泉者也山川之灵钟此人杰顾不伟与郡圃有祠寔惟育徳孕贤之地髙冠大剑俨如生存某祗役云𥘉敬伸欵谒若夫法公之所以治相治魏者而治泉顾虽无庸其敢不勉英灵未泯实闻斯言开湖祝文郡东有湖其来尚矣在庆元中守臣刘公颕实命开濬平畴万𤱔灌漑所资其利一也以固风气以壮形势其利二也广仁圣好生之徳寓臣子报上之恭其利三也而二十年间有司因循浸不訾省枯涸浸甚某甚惧焉捐库缗以募工当农隙而举事庻几民蒙其利而不知劳仰繄明灵尚克隂相功以亟则报其敢也修城告诸庙郡之有城以藩卫也比岁守臣尝一新之矣曽未数载复以圯闻某自玷州符即属意乎此而重用民力不敢辄举以至于今兹因农隙稍加缮治力所未及者则以竢后之人仰翳明灵尚克显相俾即数旬之近而成百雉之功某之愿也邦人之幸也土神祝文守臣之职实曰捍城城圯不修咎将谁任三农之隙以渐缮完惟神其相之幸甚谨告春祈祭诸祠谨以清酌脯脩之奠祭于古者春秋祈报之礼惟施于社稷载芟良耜之诗是也今併及于庙貌之神盖以水旱虫螟之祷于是乎在有不可得而废者若夫先贤之祠特以寓邦人去思之意而非为祈禳设也考诸旧仪有未安者不量其愚辄用釐正自今以始释奠于先圣之明日则遣官以祠而繄析报之礼庻几于义为得惟神其幸鍳之诸庙春之有祈故事也而某勤勤为民之心则不敢以故事视也前者祭馔之菲旣改而用牲矣此复申戒攸司益䖍厥事凢所以尽内心之诚而冀神之或飨也然岂有他求㢤雨旸以时疫疠不作使民有为生之乐而无戚嗟愁恨之声吏之所望于神者惟此而巳洋洋如在实闻斯言仰翳明灵赐以飨荅慈济庙维古之制捍患御灾有功于民始在祀典神之生也以和扁之技妙起死之功飊游旣升灵向益着此邦之民不幸有疾求救于神者如子之愬其亲神亦随其所苦救而疗之如亲之爱其子呜唿其可谓捍患御灾有功于民者巳矣岁时当祀乃未及与非阙典欤载念此邦宻迩南土疫疠易生春夏之交多以病告㫁以今始着为定例一岁两祠于神仰惟英灵监此诚悃俾民无疾痛之苦则吏亦免休迫之忧将千万年承事无斁慈济庙祝文某以踈庸缪膺郡寄眡民之疾犹巳隐忧今春以来二气均调札瘥不作繄神之庇朝夕不敢忘乃者闾巷郊野之间漫有以病告者与其旣甚然后有祈于神岂若及其尚㣲亟控斯祷惟神哀恫庻俗亦愿有以捄之于其𥘉庻几民之获全者多而神之用力也易吏旣获免其责而民亦事神益钦岂不美㢤为民患痢告慈济庙文传曰父母惟其疾之忧言亲之于子惟恐其有疾也郡之有守所以父母斯民也民有疾而守不加恤可乎今闾巷之间以痢下为苦者衆守能闵之而不能救之旣有愧于民矣神能救之而守不以告其罪当何如㢤肆命元幙致祈于神神其救之使病者有瘳而未病者获免岂惟亦将谓神之徳于无穷东山南北岸两渡祝文间者以渡舟之多溺也深惟长利欲聮百艘而桥之盖尝以谂于神矣而议者不以为便夫见其可而图之与虑其不可而遂止凢皆为民而巳然新路改筑舎迂而近其鉅舟更创去危即安亦不可谓非悠乆之利也惟神嘿有以相之俾无风波冲盪之虞无鱼龙噬啮之患行者济者各适其所安民亦永永戴神之赐北山清凉洞祈雨祝文嘉泽乆旷麳麰将萎共惟守土之臣寔掌劭农之政虽冬而祷雨盖往昔之未闻然志切念民岂故常之可狥用殚忱悃仰扣眞祠愿及斯时亟䧏苏枯之泽庻几嗣岁免贻艰食之忧北山谢雨祝文间以旱暵有祷于神云兴雨濡旋荷嘉应芃芃之苗将藁复茂神之爲赐大矣然自今至于秋成无非望雨之日惟神终此大赐使膏泽时至卒岁丰年实邦人之庆也亦守土者之幸也诸庙谢雨祝文比以甘泽乆旷恳祷未孚夙夜以思不胜震惧维神血食此方与守土之吏同任其责令兹一雨沛然万物吐气不惟为吏者得以少寛其忧而神亦为不失职矣然而焦枯虽觧渗漉未深若能大赫厥灵使滂沱之泽饱足民望则拜神之赐有加无巳祗答嘉贶輙私布之忠孝祠堂奉安祝文真位眞某谨率僚属以清酌之奠昭告于旌表义阙林公司空忠勇苏公某不佞奉天子之命来绾虎符视事之𥘉考按图志则知此邦前哲有如林公之纯孝至行苏公之精忠大节光明卓絶标凖百世旣祠于郡学使为士者知所劝又祠于通衢使凢居是邦与徃来之人皆有所瞻仰呜唿世䧏俗末为人子而不其亲与而不以礼者有矣视林公之躬自陶甓负土成坟者何如㢤为人臣而欺其君与临小利害而选愞畏避者有矣视苏公之舍生取义以死偿节者何如㢤祠像告新敬伸欵谒清风如在叹仰不忘诸庙祈雨祝文圣经所载惟麦与禾今禾旣登塲所至告稔拜神之赐渥矣乃季秋以来雨不时至髙田之麦欲种而无水以耕下田之麦巳种而无水以漑此农人之所甚忧况夫风髙气燥则居者用虞泉枯井竭则汲者告病惟神幸哀斯民而赐之嘉泽使忧者以愉虞者以安病者以息是一举手而三患弭也神其可无意乎诸庙谢雨祝文廼季秋以来雨弗时至尝以三患有谒于神荷神之灵赐以响荅将萎之麦蓊然勃兴旣涸之泉坋然充溢而燥炎之气又化为润泽眞所谓一举手而三患弭也不腆巵酒持酹于神维以荐诚匪敢言报张大帝庙祝文曩在江东适罹岁旱凡所祷请惟神是依今在泉南复值冬旱躬赱祠下爲民致祈信宿之间甘泽随注将萎之麦蓊然勃兴旣涸之泉坌然充溢其拜赐也渥矣不䑂巵酒持酹于神维以荐诚匪敢言报张大帝通逺庙祝文古者春秋祈报非大神不与盖农重事必其威灵震赫足以阖辟隂阳召唿雷雨者然后可望以丰稔之施惟功参造化泽𬒳生灵为日乆矣属此中春䖍修时祀惟王鍳其念民之切而再赐以上熟岂独为吏者知徳于王民亦永永事王无怠诸庙谢晴䟽文比者洪涛山涌之日雨复甚至其势盖廪廪也使开霁少迟则平畴万顷皆将卷为巨浸矣幸神灵加惠兹土使雨随止而川不溢芃芃之苗頼以获全厥施岂浅浅㢤不腆樽酒于以告䖍尚惟相之迄俾有岁辞先圣祝文昔者祗谒云𥘉尝以服膺洙泗之训自列于先圣之前虽在官三年恪守惟谨然其可愧亦多矣盖学有所未充则政有所未善固其宜也易镇江西责任弥重将何以称塞惟当益尊所闻庻几万一之进于皇元圣尚迪其衷诸祠假守是邦于今三载材踈政拙有愧前脩独惟此心庻几脗合叨恩易镇敢不告行忠孝祠祠二公以范风俗自某焉始叨恩易鎭遂将去此惟当监励忠孝之节以无忝于二公皎然此心尚蕲昭鍳游仙山顶祈雨祝文昔者眞人之始封也纶告诞扬固有爱利及物之褒矣今境内之旱前所未睹风日炎炀良苗将萎此正眞人推行爱利之时也夫雨旸之数虽岀于天然上穹至仁易以感格山川百神傥䏻为民致请未有不能回造物之意者况眞人列名仙籍职紫清又非山川百神之比何惜不为一方赤子致其更生之请乎今旱势极矣民命危矣于此时而不亟救之后将无复可望者矣敢以诚告尚其念之周眞人祝文谨以素馔昭告于敕封冲应眞人靖惠夫人曰有崇斯山作鎭南浦眞仙宅焉多歴年所庥吾一邦厥施甚普寳轴纶书光贲琳宇实帝令之俾职兹土维时常祀旷典是惧峩峩儒缨相帅作古有飶斯馨有清斯酤俶闻其端日岁壬午维仙之饮玉液淋露维仙之饔豹胎麟脯岂伊区区可荐尊爼物虽甚㣲诚意攸寓睠是賔兴敷诏万寓得拔其尤贡于天府凢兹士类志在轩翥维吾眞仙各傅以羽如鹏之运如鹄之举如蛟龙得𬒳风雨逢辰效竒立功至主岂人寔能维仙黙助若甄之陶若冶之铸洋洋文风视彼邹鲁英英人才嫓昔伊吕于郷有光于国有𥙷兹愿甚宏非仙畴予尚惟至赦仁此覼缕北山祈雨祝文维年月日具位谨以清酌之奠昭告于北山之神传称名山大川能兴云出雨者始在祀典温陵爲郡以泉得名有崇北山实州之鎭神仙所宅雾雨所藏一方仰庇惟日乆长今歴旬不雨多稼将枯群情嗸嗸若陨川谷愿以灵源一勺之水𣪚爲阖郡三日之霖使稿苗复兴民命获济此神之职也亦邦人之望也谨告社神维社有神寔主我民曰社与民厥重惟钧岁旱民饥亦神之疚愿于未然毕力以救勾龙氏于我惟神于祀配食有功于民故莫䏻易雨不以时民且告瘁神其捄之反掌之易稷神维稷有神所主惟谷雨旸以时嘉谷乃熟芃芃者苗頼雨以济尚哀斯民俾克有岁后稷氏惟神之生百谷是殖更千百年祀以为稷今糓方茂而雨不时哀而救之匪神孰尸风师在易有之雨润风散其于生物功则一贯云气凝合雨乃滂注所求于神愿霁斯怒雨师濒海之邦土瘠易稿润泽不时则以旱告一雨通宵巳拜神赐愿更滂沱俾卒有岁雷神鼓动万物惟雷之功有神司之隐隐隆降惟霆之轰雨乃大至敬共有祈日夜以冀北山祝文古者诸侯有国凡境内之山川必有祀焉后世祠庙旣兴而山川之祀遂废徒知像设俨然而谓神明在是而不思兴云雨以泽百物者寔山川之功顾寝而不祀可乎某莅事云𥘉适以旱告徧赱群望而北山独先焉岂非以其巍峩尊雄上与天接云气所自出故欤顷者一雨通宵巳拜神赐矣迩日以来旱气弥烈神能赐之而不能终之殆非某之所以奔赱乞灵之意也敬持瓣香载控忱悃兴肤寸之云以雨四境使人知山川之功不在祠庙下岂不休㢤清源洞祝文乃者中夏以来农𤱔告旱比虽得雨而润泽未周将复藁群情嗸然如坠炭仰惟至人起岀世表与造物游召唿神龙嘘吸雷电惟无意斯民则巳倘诚有意则为一方赤子以请命于天兴肤寸之云以膏润四境直反掌间耳惟仁慈其终念之东岳诸庙自玷守符居惭喜最惟三载极忧民之念而一毫无营巳之私质诸明神庶几无媿叨恩易鎭敢不告行奉亲在涂尚蕲隂相辞清源祝文假守三年蔑焉声绩惟于斯民念轸晨夕十日不雨以旱为忧五日之雨又虞横流区区此心实贯天日销变召和则媿无术有崇北山眞仙宅焉驾风鞭霆妙用无边某以诚求仙以诚答有如皷钟应手镗百谷穣穣群甿熈熈维仙之功岂人之为旣列于朝加以显号又锓于梓愆逺是今虽去矣忍忘泉人愿言䕃佑终古常新山茗涧泉荐此芳洁神交窈冥则未尝别谨告仙游山顶祈雨祝文窃闻之天以雨旸之柄付之山川百灵犹人君以刑政之事付之牧伯守宰也民有戚嗟愁叹之未伸牧伯守宰不得而专者当同心以请于朝廷然后民瘼可蠲岁有旱干水溢之不时山川百灵不得而专者当同心以请于上穹然后灾变可息盖推行天地之仁者山川百灵之职也推行朝廷之仁者牧伯守宰之任也顾焉有幽明之间㢤夫雨旸之数虽出于天然上穹至仁易以诚格今境内之旱可谓酷矣囬造物之意而救生灵之灾正此斯民有望于山川百灵之物也伏惟慈仁母以㝎数不移诿诸天而以为民请命者任诸巳使甘泽蚤沛而嘉糓获全神旣有辞于民民亦永永事神无斁谨告鳌峰灵泽殿祈雨祝文勑封灵泽夫人大仙惟大仙之灵肇于百丈一方之人所共瞻仰于兹有年矣间者灵泽之封实㝎于某之手夫岂謟大仙者㢤有是实故有是名大仙之所不辞亦某之所不得私也廼者闻诸道涂大仙复将震燿威灵于鳌峰之上其事甚异其词甚夸人皆信之某独疑之何㢤盖澹然无作而雨旸菑疾之求各以其类应此正直之神所为也以祸福动愚民而要其不正之享此滛昏之鬼所为也孰谓大仙之正直而肻要人以奉巳乎此某之不得不疑也及抵西山及有以其亲觌告者眞若可信而无疑矣某之愚犹恐其出于依托也盖大仙之所以信服于邦人者亡它惟仁而已今不恤其民之有亡必欲其差次出钱以广宫室岂大仙之心乎若某不审其事之眞伪而竭蹷听命焉非惟见嗤于士论且将获于大仙矣是以未敢即任劝率之责而愿有谒焉厥今髙下之田方以旱告大仙诚䏻大庇斯民而亟赐以雨使糓之将收者无秕而不实之患而欲藁之苗蓊然以兴则环数乡之民将奔赱称谢之不暇某于是时慨然任劝率之责亦为有辞矣敢布腹心惟大仙实图之南岳行宫之为学也以不欺为本虽未䏻至而窃有意焉屋漏之隐如对神明不敢忽也况今作乎兹巍巍灵岳雄峙天表顾盻在目虽欲自欺得乎惟㢘惟仁惟公惟勤朝夕竞竞期于无愧尚惟䧏鍳迄用有成社稷维社稷有神民命所司涖事之始职当按视鞠躬拜谒不敢不䖍农事将兴尚期隂相雨旸以叙俾克有秋城隍城隍之有神犹郡国之有守幽明虽殊其职于民则一而巳某叻蒙上恩来镇此土深惟责任之重凢躬行之当勉与民瘼之当纾朝夕竞竞不敢自忽至于蠲除菑沴丕䧏福祥则神之职也尚惟加意俾宁厥居民亦永永事神无忘西山先生眞文忠公文集卷弟四十八西山先生眞文忠公文集西山先生眞文忠公文集卷第四十九西山先生眞文忠公文集卷第四十九祝文潭州谒先圣昔某之治泉也惟节用爱人之训是服是行其去之日不获辠于泉人頼此而巳今者叨蒙上恩作屏南楚委寄之重又非泉比将何以免责㢤惟于所谓节用爱人者益勉其所未至焉某始祗谒于庭炯焉丹诚尚冀昭鍳先贤祠濓溪先生周元公明道先生程纯公伊川先生程正公武夷先生胡文定公五峯先生胡公南轩先生张宣公晦庵先生朱文公圣学不明千有余载数先生相继而出遂续孔孟不传之统可谓盛矣惟时湖湘渊源最正盖濓溪之生实在㫪陵而文定父子又以所闻于伊洛者设教于衡岳之下张朱二先生接迹于此讲明论着斯道益以光大然则天之生数公也所以幸天下与来世而湖湘之幸抑又多焉頖宫有祠其来尚矣某虽不敏然于数先生之学盖甞用其力者而庸驽之质欲进未能叨恩假守用敬谒干祠下缅懐遗风当益自励冀于斯道或有闻焉施之有政庻乎寡过惟先生其相之幸甚汉髙帝汉太祖髙皇帝太宗文皇帝惟汉之兴緜祀四百深仁厚泽肇于髙祖而成于太宗威神在天实相下土若时楚服庙貌在焉惟二帝之心今之嘉惠湘民者亦无异于昔之爱汉赤子也某叨恩假守敢不告䖍尚惟嘿佑俾克用乂汉长沙文王长沙定王长沙陶公传曰君子贤其贤而亲其亲小人乐其乐而利其利是以没世不忘也夫为政而使民没世不忘斯亦难矣王之受命国于兹土盖千有余祀而民奉尝之如一日也呜唿此岂可以智力求㢤某叨恩假守敢不告䖍尚惟嘿佑俾克用乂三闾大夫忠洁侯屈公某之后先生也盖千有余祀而于离骚九章一读一兴叹焉甚㢤先生之忠于国也世䧏俗末媚佞成风过其祠者可以泚厥颡矣某虽无似愿师其人于千载之上视事之始敢不告䖍履洁含忠益当自勉贾太傅某之后先生也盖千有余载而于太息流涕之书一读一兴叹甚㢤先生之忠于国也端洁谭公谭端洁公昔新莾氏欺天诬衆盗有神器时则龚大夫凛然抗节不食而死着在青史至今犹有生气靖康之难古昔所无而在廷之臣甘心屈膝于伪楚之庭者不可胜数惟公秉志之死靡渝横流滔天中屹砥柱易名曰洁与龚同称某叨领守符偶在公里顾瞻頖水祠像在焉清风人千古不泯酹以巵酒嘅其永懐忠节十位昔者王厚之难晋氏危若缀旒惟时贤王实刺此州慨然倡义志殱兇逆群英恊辅共图厥勋事虽蹉跌而一时臣子知有逆顺之理卒以㓕贼其功岂不伟㢤爰曁本朝间関南渡蠢兹孽虏蹂我湖湘卓㢤四君宁死无辱明纶诞布钖以嘉名与晋诸贤实同庙祀激劝之指厥惟深㢤某朅来殿藩获瞻祠像酹以巵酒嘅其永懐春祭诸庙祝文春之有祈岂惟故事民之望岁盖出至情矧以非材甫兹假守慨念长沙之故国也非乐土之旧风将蕲庻俗之均安岂宜一糓之不稔肆陈菲馔用敬灵聦曰雨曰旸愿恊四时之叙多黍多稌迄臻百室之盈祭太守礼部朱公山长监簿周君安抚忠肃刘公五闰抢攘六经扫地人文尚閟学校阙如美㢤朱公来守兹土以经术导民而书院之教以兴贤㢤周君继长是山以德行见褒而书院之名以着中更圯废亦旣有年维忠肃公丕振厥绪自堂而序轮奂一新教养之际于焉大备三君子相去二百余年而尊经劝学之心前后如一祠像并设岂不宜㢤某以非材缪尘分阃顾惟凉徳何以长民教化所先敢不加意肃容祗谒如拜下风勉绍前规庻几弗坠谨告祭胡给事墓故武夷先生文定胡公之墓自熈宁以还新学孔炽春秋一王之法闇而弗章公闻道伊洛慨然以尊君讨贼自任着为训传大义炳然使洙泗之道复明而荆舒之祸以熄其有功世教可谓盛矣某自少读公书考观行事髙山景行仰慕何穷九原不作窃用兴叹玆叨上命来鎭三湘惟公生于武夷而老于衡岳旣乡闾之先哲又道徳之宗师有坟其丘实在寓里属拘印韨谒拜无从爰遣祠官敬陈菲荐仍禁止其樵牧且访问其后人兴起士风庻其在是英灵未泯尚鍳此心尚飨祭胡侍郎昭告于故致堂先生侍郎胡公之墓惟公早侍家庭实闻至道壮登侍从屡进昌言正章蔡弄权之诛斥汪黄误国之辠英风劲气独立不回旋触权臣逺摈岭海方且心潜鲁语之大训臆诵温公之遗编着爲二书垂耀千古某以晩出幸同乡邦顾瞻丘莹适在郡境往致一酹慰其子孙殁而不忘鍳此诚意尚飨祠部故祠部郎中胡公之墓公以贤哲之嗣得家庭之传着通㫖一书亦旣有功于圣笔对权臣数语尤足深拆其姦心兴言髙风仰止惟旧往陈一奠用表寸诚尚飨五峯故五峯先生胡公之墓昔者洙泗之门髙弟甚衆独曾子传之子思而子思传之孟子为得其真自余源逺末分散为异端其亦多矣某尝窃谓子思之功在圣门为最盛盖上能大其师学而下能授之英贤卒昌斯文孰与之匹维两程氏讲道河南曰谢与杨得其要㫖文定早歳俱从之㳺旣诚其身复以敎子公之生也气禀特殊玩心神明不舎昼夜优㳺自得抱道以终友卑其徒曰子张子斯文有託谁之力焉仰视子思庻㡬无媿某以晚学𬗟懐遗风敬遣官僚徃致一奠尚惟嘿相于道有闻尚飨祈晴诸庙祝文东作方兴惟雨是仰此岂祷晴之时也㢤盖气数乗除最为可畏嬴于今则或缩于后此守臣之所甚惧也今沟渎川源在在充溢譬之饮食属餍而巳一或过度则反为菑此又守臣之所甚忧也况积涝则麦为之伤食湿则𧖟为之病休戚所関皆非细事是用斋心洁虑祷于有神埽除隂霾丕焕霁景在神直易尔以神之所易解吏之所忧惟慈仁其亟念之幸甚谨告岳麓湘江祝文祭法有之山川丘陵能出云爲风雨曰神又曰非此族也不在祀典岳麓湘江之爲山川可谓能出云爲风雨者矣而春秋之祀顾弗之及非旷典与属兹霖涝惕然兴懐方念即爽垲之地以望而祈焉熈旸逮升天宇清霁矣是用易祈爲谢且继今以始与祈报之礼焉郡计少纾又当立之坛壝永爲严事之地神其大芘兹土钖之有年俾人知山川之功章灼不可诬如此岂不休㢤谨告社稷祝文凡祷祈之事必先社稷礼也属者霖雨过度㡬于靡神不请矣而独未及于土穑之神此某不知礼之辠也媿惧之念方惕然于中而云隂划开霁景呈露矣是用躬拜坛壝之下旣以为响答之谢顾自今至于秋成其爲日尚逺而所望于神者益深惟时其雨旸无过与不及俾年爲有年则土爲乐土其敢忘神之大惠也㢤谨告诸庙谢晴祝文廼季春以来雨泽过度輙抒诚悃祷于有神朝夕严恭以俟嘉命果蒙响答若皷应桴甲子之朝垂霡沭矣清风旣发群隂划开宿麦将登庻㡬有望穉苗日茂枊又可期嘉与斯民共拜灵贶尚惟矜悯迄卑有年谨告诸庙祈雨祝文俗以仲夏再挟爲分龙之日曰雨曰霁歳之丰歉于是而占焉储粟之家亦必俟是日之雨然后肯泄其所藏以惠闾里其利害岂它日比㢤载念湖湘实爲凋俗歳虽告稔民食尚囏一有不登立见挤壑是用先期三日以奔告于有神惟神爱民之心不减于守土之吏幸哀而怜之赐以滂沛之泽则一稔可卜百忧以寛拜神之赐宁有纪极谨告诸庙谢雨祝文比以龙㑹之辰膏泽是望輙殚忱悃祷于有神荷神之灵甘䨙随降有祷有谢惟礼之常爰饰有司肆严昭答然壬戌欲雨而遽晴甲子欲晴而小雨繇秕政之多有且愚诚之未孚退自省循敢不祗惧尚蕲矜宥变沴爲龢迄俾有年庻全民命尚飨诸庙祝文六月之雨圣人笔于麟经其不厌数也明矣惟潭之爲郡实濒大江雨未弥旬则怒涛歕薄下田之稼凛乎其可忧况益水之阳潙山之源以汎溢告而湘隂人以涝闻矣则某之所以奔告致祈者其庸敢后乎惟神至仁早赐开霁庻全一稔以恵我民谨告诸庙祝文乃者分龙之望雨神旣幸惠之矣雨足而虑溢又惟霁之望焉求之于人且厌其数况神而可渎乎然区区之诚方动于中而杲杲之日巳赫乎其在上矣呜唿神之格思不可度之如此继自今其敢不愈敬之㢤尊酒告䖍匪以爲报尚飨祈雨祝文七八月之间旱从古以来病之盖良苗之将穟犹婴皃之欲长膏泽之弗继犹乳哺之失时命之存亡于是焉在其忍安视而弗以告乎惟神不爱须臾之劳以林其垂絶之命使民获有年之赐则吏其敢忌神之功谨告祈雨诸庙祝文昔者吕氏之书以秋行夏令爲舛汉人论兊离之治亦各有其时焉自履素啇月有半矣而藴隆之虐方炽膏润之泽甚㣲谁谓九秋乃如三伏隂阳失叙莫甚于斯䃾政干和敢不自省惟神赦吏之辠悯民之菑油然而雨伯非特洗歊烦之气抑以全丰稔之功稽首投诚立俟嘉应谨告祈晴祝文乃者谷方华而旱某以爲请而神卑之雨矣今者糓旣成而雨某又以爲请神其可无意乎盖前日之旱犹婴皃之失乳今兹之雨犹饱而将疾二者俱危道也然吏知其危而忧之而巳若夫忧之而人能梂之非神其孰望乎今事势亟矣一日之雨则禾有一日之伤如极溺然不可缓也惟神母爱湏臾之劳而赐以旬日之霁使民不失终歳之望神亦无废前日之功谨告谢晴祝文秋大熟未获方兴铚艾之功雨三日爲霖惧失豊穰之望爰㓗斋而有请荷慈悯之亟从开灵麓之嶷云焕扶桑之䴡景霁逄甲子获寛伤稼之忧时近孟冬行毕涤场之役敢申祗谢仰答殊恩尚蕲弥月之晴迄保有年之庆臣某无任激切感荷之至谨告祈雪祝文考诸传记雪爲五糓之精故盈尺之瑞可占豊年非苟然也比者㳙选刚辰将有祈于祠下而诚意甫启嘉应遽形王霙缤纷畴不欣覩是用易祈而谢因谢而祈愿于腊前钖以三白拜神之惠其曷敢忘祈晴祝文廼自李春以来霖雨过度颇闻田里之间糓巳播而厄扵寒蚕方育而病于湿二者皆民之大事一或失望将何恃以爲生况谷价未平物情正欝而隂霖弗止憔悴可知此某所以忧愧憷惕而有祈于神也惟神之威灵捄此冝无难者囬淑气扵暮春闿新晴于甲子使憔悴者顿释而忧愧者亦以少纾其敢忘神之大赐谨告祈雨祝文诗曰芃芃黍苗隂雨膏之言苗之方盛非雨无以滋之也况仲夏之月其节曰芒种其候曰分龙必润泽以时则丰穰可卜农夀之占厥有常验此某之所以奔告于神而不敢后也自春以来民困贵籴今数月矣吏虽百方以救之未能大有济也惟入梅之后与分龙之日膏泽应期而至则民之盖藏者尽出籴贾不抑而自平此在神一举手之功尔矜民生之久困察吏术之巳穷惟明神其埀意焉幸甚谨告谢雨祝文比以农书之占曰芒种曰分龙于望雨爲尤切用敬祷于有神廼丁未遂雨甲寅之后三日之间又连钖以雨鉅室之藏于是乎稍出而丰年之应于是乎可期荷神之施腆矣维嘉糓之方苗犹穉児之仰乳愿神不倦于赐而有以终之使久困之民早遂一饱之乐则吏之所以图报者其曷敢有忘尚飨仰山祝文惟山之威灵徳泽肇于太江之西而延及于重湖之南有衆恃之以爲司命属者征行厄于风雪过袁之日有谒于王霁景遄开遂以善逹惟时湘土离宫在焉頼神之休自此焉始鞠躬拜谒其敢不䖍眞武殿祝文于皇上圣威神在天诞降福泽于民俾有宁宇某之祗事为日乆矣叨恩分阃而灵宫在焉眎事之初敬伸谒欵江湖之间沴气易作尚惟慈悯弭于未然区区之诚仰蕲昭鉴祈晴祝文比以霖雨过期煖气弗効用祗谒于明神荷神之仁不以爲渎焕晴光于甲子囬淑气于暮春凢某所求厥应如响顾何以得此于神㢤惟时细民方苦贵籴併蕲矜悯宻运化机俾气序之不愆则盖藏之毕出惟神其终念之诸龙潭祈雨祝文廼者甲寅以后之雨距今甫半月耳炎风烈日相爲煽薄故虽下田之水亦有竭告者况髙卬之地乎吏有从田间来者以爲数日不雨则多稼可虞自闻斯言膺肺如灼盖民之窘于贵籴于兹半载矣盻盻焉惟早稼登埸是望以纾其困以捄其急者非常岁比也今嘉糓方苗而膏泽弗继一或失望其将柰何此某之所以痛心疾首而有梼于龙君之灵也郡所縻不克躬诣而遣官以前惟龙君之神变迅速兴云雨以泽万物直一嘘吸间耳以一嘘吸之劳而可以救数十万生灵之命龙君其肯靳乎敢再拜以竢上封雷池祝文廼者尉掾之行巳控忱词请命于龙君矣区区悃诚尚虑未彻谨洊遣簿正以前盖信宿以来旱气爞爞益甚前日大田多稼凛然可虞龙君而不亟捄之则后虽赐雨将无所及矣幸哀而怜之不惜一嘘吸之劳而全数十万生灵之命龙君之功之徳所以简于上帝者又将如何㢤敬再拜以俟请水祝文间以旱势可忧遣官致祷于灵湫矣今旱气日炽其爲可忧又甚于前念非躬祷不可印绶所縻愿莫之遂是用㳟迎灵湫之水安奉于郡庭伏愿章示威神使油云欝兴隂风惨变从车盖而来崇朝之顷霈为大雨则龙君之有大造于兹土也其可以限量计㢤某谨帅吏民敬共以俟零陵王庙祈雨祝文惟王之威灵着于湘土某知所敬仰乆矣岁时祷祀诿诸有司而不以身亲焉则某之辠也今旱势甚酷群情嗸嗸学校之士以爲王于旱潦之求无不响答特未尝颛有请而巳某是用矍然爲愧且惧俯伏祠下控诚而拜祷焉幸哀斯民亟赐以雨使嵗事获全而人无流莩其所以图报于王者其曷敢有忘西济王后殿祈雨祝文维圣母有池灵变甚异见于崇宁间守臣李闶之记属兹亢旱群情皇皇而此邦之民乃有以刻文来告者某甚恨知之不蚤也谨命幙僚㳟伸祷请伏惟慈仁亟彰嘉应使膏泽随霈嘉糓获全则某所以答灵休而侈神贶者其曷敢不䖍敢再拜以请南岳火徳星君祝文比因亢旱䖍致祷祈㳟遇南方火徳执法星君正临轸宿下照长沙臣巳卜日躬修醮谢冀蒙福佑潜弭旱灾而臣适有疮疡之疾未敢祗谒髙眞谨令儒林郎武安军节度推官赵希㦂先诣殿庭代陈忱悃伏望圣慈俯赐矜悯推旱魃于炽张之际霈甘霖于愆亢之余俾嵗事获全民命可续嘉与阖境王灵共拜更生之恩谨俟疾平亟酬忱愿仰祈圣察社稷风雨雷神祈雨祝文天乆不雨良苗将稿嗸嗸下民大命近止肆陈菲荐力请于神膏泽沛然㳟俟嘉应岳麓湘江祈雨祝文诸侯之职当祀山川此土之望肇新坛壝亦旣讫工属玆亢赐敬伸祷请云兴肤寸泽洽一方愿彰厥灵以拯民命诸庙祝文在诗有之旱旣太甚藴隆虫虫又曰旱魃爲虐如惔如焚昔盖闻之今乃亲见咎由牧守民焉何辜以神之仁非无意于济物者而恳祈屡矣迄未之应毋乃夫数流行有非神所得专者乎采诸衆言惟碧王之醮功力最大巳㳙良日祗按冲科蝼蚁之诚惧难上逹愿神哀此下土凾控请于昊穹庻㡬回眷佑之仁而膺润泽之赐使大田多稼不至甚损而生灵之命尚或可全所以图报于神者其曷敢有巳祠山忠靖祝文维威灵盖巳受命穹昊为百神之宗其于捄旱干致雨泽非难事也迎奉以来㡬两旬浃嘉应屡而膏施尚屯意者公庭烦渫之地非神之所安是用还于灵祠就伸祷请诸庙祝文自龙君之来境内之雨者屡矣然润泽则有之而霑洽则未也或谓龙之为神动则升霄汉静则安江潭公庭之烦渫非所乐也是用还于灵湫就伸祷请今旱势极矣蚤稼之伤者巳不可复全而下田晚稻苟得一雨霈然充溢则尚庻㡬中熟之望龙君亦何靳一嘘吸之劳而不以捄千万人于沟壑乎菲荐肃陈以寓诚意尚惟歆飨亟副所期洞阳眧潭祝文间者旱暵为虐旣靡神不举矣采之衆论乃白威灵之章灼莫若顾来尝致请焉此某不敏之辠也是用诹僚属以徃拜于庭而遣之区区此心盖巳飞驰于灵湫之上矣今旱气如焚耗斁巳极而奔霆走电大霈甘雨在龙君之力为无难愿以一嘘吸之劳而救千万人沟壑之难非惟斯人蒙泽吏亦与受赐焉图报之典不敢忘也谨再拜以俟社稷以下祝文间者将用道家法致祷于紫㣲太乙之尊念蜲蚁之诚未易上逹也则有谒于神愿为请命昊穹凾赐之雨越孟秋戊戌隂云郁兴膏泽宻布实维明神隂相之力然旱干旣乆渗漉未深虽藁苗少苏而沟塍之水则涸竭犹昔也立秋之期近在旦暮事势亟矣及今而雨足则早稼之未损者犹可全一或少迟则晚苗之方茂者亦告病矣危机交急莫甚斯时是用不避渎烦复伸貇请以神之仁必不忍为赐之不竟也敢跼蹐以俟五处龙王上封雷池祝文比繇舛政召致旱灾有谒于龙君之灵龙君数不以爲渎曰是知过而能自儆者也入秋以来屡赐之雨虽早稼或亏而晚苗甚茂傥白露之前更赐一再之雨则岁功毕矣谨命僚属且谢且祈龙君之仁其尚念之祭龙坛祝文比以时泽未浃古之雩祀有所谓象龙致雨可考盖三代之礼也乃立坛壝将徧象五方之龙而致祷焉自北而东雨巳随之呜唿其亦可谓灵也巳肆命邑长祗谢于神白露之前更蕲甘䨙迄为有年则某将庙而祀之不敢忘龙君之徳也诸庙谢雨祝文比以亢旱有祷于神入秋以来屡霈甘泽虽蚤稼少损而晚禾勃兴神之为赐大矣不腆菲荐于以告䖍尚惟终惠迄遂中熟诸庙祈雨祝文乃者蚤稼将登旣厄于夏旱矣今晩苗方盛而雨复不时是犹尫嬴之人一疾未瘉而再疾随之也呜唿此岂明神之所忍邪甘霖沛然一洗枯藁在神特指顾之力而民免沟壑之忧再拜以祈上俟嘉应诸庙谢雨祝文比以嘉谷将登雨弗时至用有谒于明神甫殚孚答如响霈然膏泽髙下均霑神之为赐盛矣今距收刈之期尚隔旬月惟无暴风无滛雨则晚稼有十全之功斯民遂一饱之乐神其终惠之幸甚佑圣祝文钦惟佑圣芘此一方雨旸之祈遄应如响一新殿宇庸答霖庥工役方兴不无震动惟神宻相迄用有成保安赦祭诸庙祝文圣皇临御余三十年翼小心对越无媿玆愆调豫率土惊钦忧奉祭书祷于灵岳愿言监宻佑圣躬即遂清宁以福方夏𧺫夣笔书堂告土地祝文某惟此山得名自江宪公始先正杨文庄又尝读书于玆某也不材敢望前哲属以屏居穷巷思得山林闲矌之地以爲藏修息游之所而僧以是告捐田数畆质而为草堂揆日之良肇庀工役朽材腐瓦苟以集事惟神黙相亟臻厥成谨告祭大仙祈雨祝文呜唿嘘风霆喷雨雾变化倐忽莫如南台百丈之山而普照灵泽寔以帝念典司其间夫以佛道之尊仙道之大固万灵之所听命而巖洞之幽邃湫渊之深窈又神龙之所蟠冝其百数十年以旱致祷者莫不犹响之斯答未尝有如今日之艰岂佛与仙之仁无意于捄此土之厄乎抑天时之当尔而天意之未还呜唿昔岁之饥民病极矣虽去冬一稔曾未苏其痍瘢傥或再歉则顚连于沟壑歗唿于山谷殆将何所不有岂容一日之少安然则今玆之丰㐫乃民命存亡之决而赐雨之淹速则又丰㓙之所関此某之所以望云霓而涕泗瞻原野而辛酸也吾佛与仙之仁于此而不亟捄则是寘斯人于度外而坐视其涂炭昊穹至仁必不忍以万物为刍狗吾佛与仙傥为斯人而力请则天意一囬北骄阳而为霖雨殆犹反掌之非难呜唿事势迫矣民望极矣吾佛与仙眞之捄不可不亟矣是用冩哀诚而嘑愬敢罄竭其肺肝兴玄云之叆叇沛大雨之弥漫起禾稼之将枯洗疮痍而复完则某将大书深刻于巖石之上昭圣功之不刋呜唿谨告再祭大仙祈雨祝文呜唿旱势酷矣三日不雨则髙下之田蚤晚之稼皆无遗育矣方来之祸将无䇿以捄而生民之命不可以复续夫以普照灵泽之仁宁顾恝然于此今翠峰龙君之来衆圣咸集岂不能力囬造化而为一方生民之福敢殚诚以致祈冀响应之遄速也谨告三庙祝文某奉祠窃粟无𥙷秋毫玆叨误恩复临旧郡控免弗获㳙吉问涂惟神黙相此行俾长㓜均安道路无虞到郡之日举措适冝利泽及物前有粗立之效郷闾宁谧灾沴不生后无郄顾之忧则拜神之赐大矣不腆酒殽具将诚意武济庙祝文昔者汉室龙兴王实举百粤之师佐寛仁之主㓕强暴之敌措天下于大安功烈伟矣庙食闽中垂二千祀而护国之忠庇民之惠益有加焉比歳盗起汀樵一道震骇盪除兇孽虽王师致讨之力而黙扶隂佑頼神之赐为多骏骑腾山绀蜂螫贼灵应彰灼有不可诬者某猥以非材分符旧服维泉为郡实王綂临之下是用䖍脩谒欵控露寸衷尚惟慈仁宻垂鸿覆俾封域晏宁菑害寝息或有为民祷请者当北郷祠庭而扣貇焉一念之诚当蒙昭答不腆牲醴维以荐忱五龙堂祝文五龙之祠于祀典为最重某之至也尝命官僚分谒而未克躬拜于庭属以霖雨过度惕然不敢宁讯之幙属谓王神灵变化莫测所当先祷焉用敢齐心有请愿王以一嘘吸之间豁开阳明屏除隂沴留此嘉泽以时施焉庻㡬穉苗获全丰岁可望某与邦人将戴施于无穷其曷敢忘报洛阳桥祝文某蒙恩分符再涖南土适当凋瘵之极未知振起之方唯当诚意正心克巳励行拯民如饥溺远利如垢污期以朞年尽销愁叹傥或有渝斯志不敢复度此桥又某之始至尝有矢言在官朞年刻励唯谨虽烦苛粗省而惠利未周回省初心媿负多矣叨恩有行未离本道苟可以芘吾民者不敢不力惟神其终相之西崃江祝文某携家之鎭宵济于江若时之春风涛方壮惟神嘿相如席之平不腆醪羞将此诚意盖竹庙祝文某叨恩出守旧郡是临道于灵祠敢陈菲荐惟王嘿佑俾征涂之间灾疾弗作到郡之后举措适冝民俗妥安旧观以复庻无负朝家起废之意异时代还谨当俯偻以谢灵贶南劒州判官㕔土地祝文某少游幕府寔借神麻由此登朝浸叨华贳十有六年之间两守泉南皆谒欵于神示不忘本也不腆牲酒于以告䖍神其听之介以景福水口鎭庙祝文某柢戍泉山道出祠下将就舟楫以逹于大义之津惟神威德𬒳于逺迩愿垂洪覆俾顺风安流无有惊阻则蒙施大矣不腆牲酒于以告䖍明威赫然尚其顾享泉州谒先圣祝文某昔歳守泉惭无善状兹由间散𬒳命复来或谓旧政则易孚旧民则易治呜唿圣门之教一曰敬二曰敬况以千里提封之广万民宅生之重而可以易眡之乎先儒有谓近世之临旧鎭者政声率不逮前由其有易心也矧某之愚其敢少忽竞竞朝夕若履春水庻㡬万一或免于戾于皇元圣尚式教之东岳祝文某昔者守泉首末三年年谷洊登冠攘寝息公私少事逺近晏然岂某之智力䏻致是㢤寔神大芘斯民而钖之福也今复被命此来惟㢘惟仁惟公惟勤所以自勉者不敢不用其至若乃人力所不及神其嘿佑之俾二气均调百嘉咸遂田野安妥尘不惊岂惟某之踈拙获免厥愆斯民实𬒳如天之施朱文公祠祝文某不佞自少读先生之书知理之与事同出一源而明徳者固新民之本也二十年间存更麾节亦知勉乎此矣然穷理未精故应事多舛明徳之功未至而求民之新得乎𬒳命重来益深祗惧尚思自勉庻有进焉忠孝祠祝文某昔者试郡立二公之祠于此慕而效之盖将终身焉去之朞年而执亲䘮不敢忘致哀之谊入践近班兼陪经幄亦思尽责难之益忠孝大端粗知自勉揆之前修可魏寔多𬒳命复来式曕遗像髙山景行有慨于中酹以一巵凛然兴敬蔡忠惠公祝文惟公两牧是邦徳政在民至今未冺某寔何人亦叨再至缅懐遗迹可效可师朝夕恪㳟庻㡬万一王忠文公祝文公之守泉才閲岁尔而徳政在人有百年之思间者祠宇之修某为之记盖尝妄论一二矣兹由间舘再玷守符𬗟懐清风益加敬慕九原可作非公谁归西山先生眞文忠公文集卷弟四十九西山先生眞文忠公文集西山先生眞文忠公文集卷第五十西山先生眞文忠公文集卷第五十祝文诸先贤祠祝文某昨叨守符惭无善状兹由间馆𬒳命复来惟公徳爱在民如古循吏缅懐遗范可效可师朝夕恪㳟庻㡬万一韩忠献惟公以有宋元臣寔生此土赵丞相惟公以中兴元臣寔生此土游御史惟公道盛徳尊尝居元幙社稷祝文惟神五行之主百物所生邦之群祀莫此为重维春之戊祗荐吉蠲岁稔民安繄神是頼谨以后土勾龙配稷神祝文惟神寔生百糓育我群黎爰以仲春恪修常祀田功方举土脉夫膏泽治岁丰愿埀嘉应谨以后稷氏配后土勾龙氏惟神平易九州功埀万古其在郡国典祀有常敬共以陈岂云故事併祈灵贶膏润下民后稷氏惟神播种百谷粒我烝民配天之功振古无匹恪共修𣏌敢曰故常俾岁大丰于神是望北山祝文按祭法凢山林川泽能兴云雨者谓之神有崇北山实应斯典某昔叨假守凢有祷请未尝不先焉曰雨曰䁑殆犹响答今自首春以来雨不时若者㡬四旬浃矣田事方兴而膏润未洽某日夜念此如惔如焚惟神屹然尊雄为一州之镇歕云泄雾嘘吸雷雨直反掌间耳是用修举旧典以有谒予神愿矜其诚亟赐嘉泽使耕稼以时而丰穰可望岂独邦人逭沟壑之厄某亦与𬒳丘山之恩谨告祠山祝文昔某之在江左也値王诞弥之日必致敬焉今者再守温陵祗事之初盖尝遣官代谒于祠下矣而未果躬造也仲春上弦时维阳中毓圣神实在此日庭讼方殷展谒未皇敬以办香肃将诚意农方望雨王其念之俾清明之前膏泽霑洽于举趾得以及时某当㳙日以拜王之赐其敢不䖍谨告春祈诸庙祝文古者祈报之礼社稷而巳后世徧及于山川百神之祠盖有功于民固不容畧也惟神庙食兹土亦旣有年方春致祈专为农事甲申之夕雷雨作解固足慰三农之望矣自今以徃曰雨曰旸必以其时然后豊穰之庆可卜惟神其幸惠之不腆醪羞具将诚意社稷神祝文古者诸侯之祭惟社稷而巳盖稷非土无以生民非稷无以农重社稷所以重民某叨恩来守礼当祗谒其敢弗恪尚惟嘿相俾大有年风师某入郡之初尝谒于社稷矣而未知风师之有坛也立春之后方修祀事而国有䘏典不及躬陈与献而以官僚代之毎廪然不自安也谨㳙糓旦按视坛壝且庀工徒稍加缮修惟神当此春和扇温厚之仁以成生育之化吉蠲之报其敢弗䖍谨告雨师某入郡之初尝谒于社稷矣而未知雨师之有坛也玆㳙糓旦躬修按视之礼且命僚属稍加缮治惟今农事方兴而嘉泽未应某窃惧焉愿神赐以霡沭继以优渥且霑足焉俾岁大丰而民有生意则吉蠲之报其敢弗䖍谨告雷师某入郡之𥘉尝谒于社稷矣而未知雷师之有坛也兹㳙糓旦躬修按视之礼且命僚属稍加缮治惟今启蛰旣乆而霆声未发某窃惧焉惟神当此大壮之月诞推作解之仁俾百果草木无不奋张而泉源之窦流通衍溢耕稼以时迄成丰岁则吉蠲之报其敢弗䖍谨告圣妃宫祝文某猥以非材再守兹土实惟神芘是依今者凶狡之徒方舟南下所至剽重为民旅之害某旣调兵以逐捕矣于惟圣灵丕赫振耀凢航海之人仰恃以为司命是用祗遣官僚敬伸忱祷昔者戊寅之役盖尝頼神以有济今舟师追贼行且相及正仰资圣力之时惟神絷之维之使不得遁王师大捷一网弗遗鲸波晏清如行枕席之上皆神之大惠也某之报谢其敢弗䖍谨告海神通逺王灵着王祝文大海之神比者温明之宼来自北洋所至剽夺重为民旅之害舟师致讨稍挫其锋而余孽尚蕃也傥弗即扑除则其縦横海道未有穷巳某旣大集官民之兵俾徃迹捕然鲸波浩渺实为危道非神力助顺岂能必济是用一诚遥祝且委官僚致少牢之荐以乞灵于大神伏惟挤狂宼扵立败之途导王师以必胜之机使一网尽获庻㡬万舶安行群生嘉頼某之所以图报扵神者其敢弗䖍通逺王灵着王但改委官僚一句云且委邑令致祷于祠下伏惟社神稷神后土勾龙氏后稷氏风雨师雷神祝文社稷糓雨之雨阅日㡬何髙田巳干良苗将瘁是用震惧奔告于神濒海之邦土脉刚燥一雨十日然溢流渗之漉之庶克有济造化之妙咄嗟可能神其哀恫是拯是救谨告诸庙祝文田之甚畏者莫如旱而旱之可畏者尤莫如春葢播殖之功于是乎始雨不以时则种不得入岂非甚可畏者乎泉爲濒海之邦厥土刚燥五日不雨则髙田告病十日不雨则虽膏腴之壤亦索然矣今自谷雨以至于今霁色弥旬田之告旱冝也某滥尸郡绂无善政以和隂阳致此灾沴然罪在守而不在民守诚有罪不敢辞罚若春种弗入一岁之功扵是乎巳生灵之命将委沟壑是岂明神之所忍㢤吁嗟以祈㳟俟嘉应谨告惠安县管下圣妃宫祈雨祝文乃者糓雨以来嘉泽弗继某旣徧祈郡望矣雨意屡作而未即霈然惠邑之士有言龙官之山圣妃之祠灵响甚着郷人父老方奉九座真如之像就致祷焉以郡守闵雨之诚傥致辨香为民有请无不获者是用控露忱辞遥伸貇欵且委邑尉代谒于祠下夫以圣妃之神灵济而以佛菩萨之慈悲其视生灵之急必将如拯焚溺愿不惜嘘吸之力使一雨十日髙原下隰无不𬒳优渥之施阖郡七邑俱为丰年则某之所以图报者其曷敢懈谨告北山神祝文间者庚申以闵雨有祈于神继是日登北墉之楼望名山而控貇焉荷神之慈赐答如响乙丑之脯霑然而洽平畴頼以滋溢良苗为之奋兴然谓之霑洽则未也是用再诣半山稽首致祈愿先小满而润泽丰不待芒种而播蓻毕庻几一稔可期而民免流莩戴神之徳其敢弭忘谨告惠安县龙宫山圣妃祠等再祈雨祝文某间者以闵雨修祠遣邑尉代祷祠下而某拜于庭以送之郷之士有驰报者谓祝祠甫至而甘䨙随霈不疾而速有如此者某不胜兴敬维濒海之邦厥壤刚燥比虽得雨而风日炎灿润泽易竭种蓻犹艰一或失时后虽甘霖相续亦无及扵事矣十万生灵之命安危存亡决于朝夕岂细故㢤是用命邑宰敬致菲仪就属郷士再伸忱祷伏惟英烈之神灵正觉之慈悲实亟图之一雨十日俾土之瘠者肥而苗之萎者茂环地千里俱为丰年则某之所以谢灵贶者其敢或后谨告东顺正西明烈明徳王祝文城隍之有神州郡之有守幽显虽不同其食扵民则一也夫旣食民之食则当忧民之忧此某扵今兹之旱所以惶惧憷迫而有求扵神也守之忧民如此神之忧民其可巳乎然守能忧之而不能救之能忧而又能救者神也今旱势极矣神扵是焉而不救则苗将枯藁以死民旣乏食必将饥饿流离以死神其忍之乎夫人与天未能无间者也某之愚犹欲吁天以捄之神与天本无间神爲有请于天而赐之雨顾不甚易乎以神之灵之仁必能哀恫斯民而思所以捄之者用敢顿首以请谨告龙湖祝文龙湖之神迺者季春以来雨弗时若几扵靡神不举矣虽蒙响答才数刻而止田畴之藁犹自若也谨按图志晋邑之南龙湖在焉渊渟莹彻周数十里盖有神物宅乎其中湖上有祠灵应夙着某以城钥之守弗克躬造而命邑尉往致祈焉谨拜于庭遥致忱悃伏愿油然而云兴霈然而雨注以震耀龙君之威灵俾岁有秋而人弗告病则某之所以图报者其曷敢忘谨告龙潭龙潭之神谨按图志常逮之里龙潭在焉赤虬之异着自畴昔某以城钥之守朋山庙祝文眀山感宁王谨按图志朋山清源实爲此土之望天降时雨则云气必起扵二山之顚属兹旱暵冝控忱请某以城钥之守弗克躬造而命邑官徃焉谨拜于庭遥致悃愊伏愿油然而云兴霈然而雨注以彰尔神之威灵俾岁有秋而人弗告病㢤某之所以图报者其曷敢忘谨告紫㡌山紫㡌山威灵显应王谨按图志紫㡌之山实为此邦之望而神食其地灵应夙闻属兹旱暵冝控帎请某以城钥之守飞阳庙飞阳庙显应王谨按图志飞阳之庙灵响夙闻属兹旱暵冝控忱请某以城钥之守同安县昭应庙祝文勑封善泽侯善济侯善贶侯善利侯善惠侯善祐侯廼者季春以来雨弗时若㡬扵靡神不举谨按图志昭应之庙神龙宅焉洞穴深沉杳不可测昔者命书之始至也乘云拏空衆共覩焉属兹旱䁧冝控忱请某以城钥之守伏愿油然而云兴霈然而雨注以彰我龙君之神灵俾嵗有秋而人弗告病则之所以图报者其曷敢忘谨告南峯潭祝文南峯龙潭之神谨按图志南峯有潭神龙宅焉昔在淳熈有令甞祷雨于是随获甘霔灵响着闻属兹旱暵冝控忱请某以城钥之守伏愿油然而云兴霈然而雨注以将我龙君之神灵俾岁有秋而人弗告病则某之所以图报者其曷敢忘谨告龙潭祠之神谨按图志佛岭有祠下瞰龙潭灵应彰灼属兹旱暵冝控忱请某以城钥之守伏愿油然而云兴霈然而雨注以震耀尔神之威灵俾岁有秋石皷神祠石皷神之祠谨按图志石皷之祠灵应彰灼属兹旱暵冝控忱请某以城钥之守白马仙祠白马仙之祠谨按图志白马之祠灵应彰灼属兹旱暵冝控忱请某以城钥之守古潭五龙庙古潭五龙庙之神谨按图志古潭之侧故有神祠实曰五龙灵应彰灼属兹旱暵冝控忱请某以城钥之守龙湖庙龙湖庙之神谨按图志䴡碧之山龙湖在焉白云覆顚则雨立至属兹旱暵冝控忱请某以城钥之守佐溪潭佐溪潭之神谨按图志佐溪之潭石寳窈深神龙伩宅属兹旱暵冝控忱请某以城钥之守福逺庙祝文福逺庙诸位龙王乃季春以来雨不时若㡬扵靡神弗举矣而旱气弥烈窃意庙貌之灵有当躬祷而未及者矣考按图志惟神之居于方为东所主者生扵位爲辰其象为龙绍兴中守臣因旱以请又有变化飞腾之异某皆在嘉定亦尝致祷而有获焉昨者仅命官僚而未果亲谒此某之罪也是用㳙日之良顿首庭下顾庙虽有号而封爵未崇愿神昭示威灵随祷立应霈然大雨尽起欲稿之苗转㐫为丰活我黎庶则某当显白于朝衮服命圭以为神之报兹言弗爽天日实临谨告祠山祝文正佑昭显威徳圣烈王考按图志惟王圣德神功被于逺迩四方郡邑莫不有祠而泉之祠尤闳且䴡民之恃王为命也乆矣间者仅命官僚而未克亲谒此某之辠也是用㳙日之良顿首庭下惟王哀悯斯民而亟救之俾无饿莩流离之厄则吏与民均荷王之赐其敢有忘广佑庙祝文明应威信广佑福善王惟王尝守兹土遗爱在人虽大振厥灵于樵川然惓惓此邦必有不容释者仅命官僚北山神某自仲春之六日以闵雨有祈于神信宿之间赐答如响及季春以来貇祈者再而赐答乃若少缓焉然所谓当小满而润泽丰未芒种而播艺毕则亦未当不如所祷也荷神之休拯此民命谨再拜以谢且将相攸吉壤以丽坛壝之奉焉惟神益彰厥灵俾梅雨时至载优载渥载活载足使髙原下隰无不稔之田则某之所以敬事神者其曷敢有巳谨告社稷四位三城隍谢雨祝文间者以旱暵有祷于神越翼日遂雨又弥旬而雨大挚遂告足焉种艺之事得以及时是用俯伏坛壝以谢神之贶惟闽之俗以梅雨多寡而占岁之丰俭愿神哀矜斯人而幸赐之俾芃芃之苗頼以䕃养方苞颕栗迄于有成神之惠也民之福也某之大幸也其曷敢忘报谨告诸庙谢雨祝文比以旱暵有祷于神曾未逾旬雨遂告足种艺之事得以及时是用柢遣掾属敬伸谒谢之礼梅黄而雨玆惟厥时愿神之仁钖以终惠俾大田之稼迄获有秋报事有常其敢不恪谨告祠山广佑王福逺庙谢雨祝文间者以旱暵有祷于王是夕之雨霡沭逹旦又弥旬而雨大摰遂告足焉福逺庙改云神之惠也封爵之请其敢或渝外县诸庙及龙潭祝文比以旱暵有祷于神内改掾属作邑僚祈风文惟泉为州所恃以足公私之用者蕃舶也舶之至时与不时者风也而能使风之从律而不愆者神也是以国有典祀俾守土之臣一岁而再祷焉呜唿郡计之殚至此极矣民力之耗亦旣甚矣引领南望日需其至以寛倒垂之急者唯此而矣神其大彰厥灵俾波涛晏清舳舻安行顺风扬颿一日千里毕至而无梗焉是则吏与民之大愿也谨顿首以请圣妃祝文天下之至崄者莫如海道而至不仁者莫如盗贼以至不仁之徒而凭至崄之地其为生灵之害可胜计㢤某再沗郡符方将与民相安扵无事而自春徂夏㓂至再焉前者自北而南仅能小挫其锋今复自南而北傥不大惩艾之则方来之患未有穷已是用紏合熊虎之旅俾徃殄鲸鲵之群惟圣妃神灵烜赫凢航海之人頼以为司命是用有谒焉导王师以必胜之机而挤狂宼扵必败之涂如前日之所祷者非圣妃其谁望敢俯伏以请谨告社稷神风雨雷师坛祈雨祝文六月之雨春秋书之于册盖喜之也以六月之雨爲可喜则其不雨之可忧明矣比自甲寅以来雨之弗继者兼旬于此芃芃之苗无以膏润其忧顾不大矣乎既以吁干天又将愬于神而泂酌未伸嘉泽巳霈盖爲之喜而不寐明发夙兴敬拜于坛壝之下爲民而谢且爲民而祷焉淅玉炊芗数日以俟惟神终此大惠俾吾民均遂一饱之乐岂不休㢤谨告社稷神风雨雷师城隍诸庙祝文春秋之交雨以时至此丰年之祥也然适中则为羙过度则为灾矧早稼在田刈获方兴而霖滛弗止岂不妨良农之功而损嘉糓之实乎是用祗命官僚赴愬于神㐲惟赐以兼旬之霁使毕收成之事而后钖以嘉泽焉某之望也邦人之幸也敢顿首以请谨告北山神祈晴祝文昔者稻方播而雨不时屡以愬于神神不以为渎而赐之雨矣今者稻方收而雨过度舎神其谁愬乎是用冐霖淫而陟嵯峨为民有祷焉惟之灵开阖隂阳卷舒云雨直嘘吸间尔伏惟察其爲民之诚而即赐之霁非惟大田免沦没之患而斯民亦逭昏垫之虞荷神之施岂有涯㢤俯伏以请谨告社稷神风雨雷师城隍诸庙祈晴祝文廼者隂霖不止岌岌乎害稼之忧頼神之灵随祷而霁是神有大造于斯人也继自今愿终其赐焉讫处暑而晴入白露而雨晴不过扵亢雨弗至于淫则大有之年指日可待若时秋报其敢不䖍谨告北山神祝文间者祷霁于神遄蒙响应今兹又阙雨矣舍神其安愬乎片云欝兴霈泽千里神之所易易者敢顿首以请谨告秋赛诸庙祝文岁事告登民获一饱嘿回造化繄神之功报祝以时不敢不恪尚蕲全护俾成厥终慈济庙自春以来民鲜疾疠导龢去沴繄神之功惠安成应宁济庙祝文惟神正直聦明黙佑一邑圣朝嘉奨申钖賛书威灵益章遐迩蒙福某假守于此宻借神庥敢荐菲仪具昭诚意谒姜相公墓祝文呜唿建中贞元之相埀二十人而以清名直道标表百代者公与陆宣公而巳公谪于泉陆谪于忠皆不果召而没天岂无意于忠臣乎何其厄穷至是也嗟夫灵均弗迁瓌辞孰传曲江既死劲节愈伟是则天之厄公也乃所以荣公也欤嶷嶷姜公巉巉东峰峰以姜名千古并崇我再来思而再谒公酹以一巵怀㢤清风倪尚书祠堂安奉祝文呜唿维此桐城寔公桐郷民奉尝之没世弗忘毕方何知乃煽其毒曽是仁人而不遗以数楹之屋鞠为废壤过者嚬呻迨其旣复小大欣欣盖可燔者屋而不可燔者斯民爱公之心歴吉妥灵官僚俨列式瞻徳容共挹馨烈追惟平生猥辱深知而于公心粗察其㣲盖尝窃谓其清如水而澄之不巳其直如矢而端之不止昔者范公以颂温国吁嗟惟公有此二徳徳如温公而不大施施之此邦九牛一氂栋宇告新芗火载设为民者如复奉其教条为士者当有以师其风节我行天下落落少同顾独仰公屹如山崇盖不惟怀子产之爱且深慕汲直之忠举觞嘅然为三太息百岁之后傥或有知尚愿配秋菊寒泉之食尚飨北山祝文北山之神间者仲春之辛巳以闵雨有祷于神壬午遂雨而雷亦发声自是之后连日皆雨而丁亥之旦迅雷骤雨尤极霶霈辛卯又雨丙申以至戍戍如丁亥焉至是而一犂始足霁色逾旬农方跂望糓雨之旦又如丙申呜唿非吾北山之灵大芘兹土顾何以获兹敬卜休澣之辰再拜以谢继今有望扵神者非一日神之始终芘民者亦尝如一日焉是则某区区之愿也谨告又诗以龟蒙为鲁邦所瞻惟时泉山亦此方之龟蒙也某两叨假守毎旱溢輙祷于神无不响答前后四年岁皆告丰是神有功于民且有造于某也坛壝将新而某遂去惜不暏其成即日登涂回瞻巍峩不忘起敬出为云雨润泽千里俾岁以屡熟某尚有望焉福州谒先圣祝文惟孔门髙第若由之果求之艺圣师固尝许之以从政矣而求之所愿者方六七十如五六十里而巳由以千乘自许则夫子哂之盖地广则难治也民衆则难安也自子路之贤犹未易胜此况于一介之未学而遽叨一道七八州之寄岂不甚可惧㢤惟修巳以敬之一言乃先圣示人之要指某也其敢不朝夕恪共以期无负于大训有临在止其曷敢渝谒先贤堂祝文惟闽邈在南服而诗书文物之盛轶于中州者以有牧守为之作兴郷贤为之表倡故也兹堂所祠为位十有八或以符竹或以枌榆要皆有功扵士类者也其间经术之渊邃徳行之超卓名节之巍峩者尤使人瞻慕而起敬焉某叨恩来守缅怀前哲释菜讫事祗谒于庭髙山仰止庻㡬万一濂溪伊川明道三先生祝文濂溪先生周元公明道先生程纯公伊川先生程正公惟三先生之道寔嗣邹鲁不传之统凢今学者知尊经术知慕圣贤知天理人欲之分知吾道异端之辨其功有自来矣某叨恩来守敢祗谒于祠庭髙山仰止凛然兴敬晦翁先生祝文晦翁先生朱文公比歳以来先生之祠徧于㝢内某麾符所至必敬谒焉假守三山实沗师帅之责方将推崇先生之道以兴起士风而采诸衆言以爲勉斋黄公续承师训以淑其徒当侑食焉㳙辰奉安不敢不告勉斋祝文勉斋先生黄公惟公之在考亭犹颜曽之在洙泗发幽阐㣲旣有𥙷扵学者继志嗣事又有功于师门采诸衆言奉以侑食英灵未泯必乐于斯诸庙祝文㳟惟明天子躬揽大柄诞降诏书一洗积年贪浊之弊选用牧守分涖庻邦而某不材首叨亲擢付以全闽当端平之元始和之令肇领厥事其敢不朝夕竞竞精白一心无负选任之意然正身以率下节用以爱人在某所当自勉若夫时雨旸弭菑沴则惟明神是頼非不肖所能及焉是用祗谒于庙廷控此忱祷惟神其幸惠察之南台庙祝文惟王之功徳显于汉而祠立扵唐凢闽之人尸祝而社稷之者也某昔守泉山犹展敬廷下以乞灵于王况今叨鎭于此覆护而扶持之将惟王是頼用不敢委诸僚属而必亲拜谒焉今之所祈于王者大畧有二旱溢频年人匮于食徕千艘而平市估时丼雨而兆丰年此其一也江右之盗未平而泉建之师逺戍戎功早捷而振旅以归此其二也若夫区区一心所欲为郷鄙之民兴悠长之利者亦惟王有以相之使志得以行而事得以冝使后之人曰以闽人为闽帅而不孤闽人之望者某也是王不独有大惠于某而且有大造于闽岂不休㢤敢再拜以请东岳祝文古者诸侯祭其境内之山川而巳巍巍岱宗邈在东夏而今之郡国莫不致祠毋乃与古异乎盖其位在东其徳为仁所以佐天地之发育者也覆冐群生其功大矣故虽不在封城亦得祀焉闽山有祠灵响夙着臣奉诏作牧敬谒于庭布宣上恩臣之责也若夫时雨肠弭菑患使一道元元各有生生之乐则惟帝是頼非臣所能及也用敢再拜以请炳灵王祝文惟王佐岱宗以芘方夏犹六子佐天地以生万物也某旣朝于帝因以谒王愿推仁恩均𬒳一道则区区之至望焉诸䖏祈晴祝文维南山之诗有曰旣优旣渥旣沾旣足生我百糓盖雨之生物也惟足是求旣足而过多焉适足以为物之病此某之所以危惧憷迫而有祈于也夫苗方穉而窘于寒麦将实而病于湿皆至切之忧愿之仁以一嘘吸之力拯而救之开丽象之清明扫积隂之沈滞俾穉者以长而实者以成某与斯民戴之恩其何有极春祈慈济庙祝文惟神之与春祈自某焉始今兹再叨假守思所以爲民蠲除苛痒匪神畴依是用以不腆殽𬞞将此诚意自春徂秋寒暑风雨晦明或过其度则疾疠生焉惟神哀痌斯民有以潜弭扵未病之先俾皆跻于仁夀之域则其有功于生灵大矣某之所以图报者其曷敢忘辞先圣祝文某仰惟先圣尝言㫷月而巳可也三年有成夫以神圣功化之妙犹必迟之三年之乆况某之末学乎故自涖事以来孜孜汲汲日惟民隠是求尝白于朝愿乆其任而上恩钖召弗容固辞凢所欲为一一有媿𥘉心多矣然洙泗格言则佩服惟谨旣不获尽施以及民则当恪守以事君勿欺而犯其敢不勉辞濂溪先生以下祝文某自少伏读诸先生之书亦欲见之行事三山郷部也方朝夕区区勤求民瘼如理家事未能毫发及人而以予环去矣然诸先生所以教人事君者甚备谨当佩服不敢弭忘愿毕此身不渝素节焚黄祝文某月日某谨以清酌庻羞之奠幷赠告二轴使弟某昭告于先考某人之墓曰嗟维先君无何蚤世积善之庆其延后人肆某不才两尘科目遂玷朝行歳在己巳夫子有事于明堂某以摄太常卿立乐埀下越岁壬申天子有事于南郊某以摄吏部侍郎奉匏爵六年之间两遇大庆旣叨膰之赐又推恩以及其亲于是我之先君始赠为承奉郎再赠为宣教郎漏泉之泽光贲存殁岂曰小子实能之盖我先君种徳获报之明验也自顷以来屡祈郡冀获一酌坟土躬展燎黄之仪旣未赐俞且叨柱史之擢乆稽祭告晨夕歉然南望松楸心始飞斾谨令某代伸敬于墓下明灵未泯尚鍳右之又维嘉定十年歳次丁丑三月戊寅朔二十三日庚子嗣子具位谨以清酌庻羞之奠昭告于先考奉义府君墓前日者天子有事于合宫祭泽之颁覃及中外某以将漕陪部弗获预骏奔走之列而湛恩下逮不以踈逖而独遗肆我先君由通籍而有陞朝之赠所以发潜徳之光而爲敬忠之劝也被命南泉遂有过家上冡之幸谨以诏黄燎于隧道惟明不泯膺受命祉葢蕃衍其庆以庇于后之人谨告又年月日具位敢昭告于先考二十五朝奉之墓者歳在戊寅圣天子有事于明堂湛恩敷钖我先考实有朝奉郎之赐今五载矣迨今乃始获燎黄于墓下併修拜扫之礼焉惟灵益埀庇佑使我后人浸以光显则告策之恩将极其宠荣而后巳追想慈范不胜怆然谨以清酌庻羞㳟伸荐享家祭祝文仲夏之祭以日至礼也某以趋召之迫不获巳先期而举焉且因展告而辞之礼伏惟尊灵隂相此行俾上有益于国而下不辱其身则某之幸也告先考妣加封祝文某比者国有禋祀覃庆万方我先考自即位进三等而为大夫先妣亦有硕人之命其品数益崇而宠光益盛矣迫于召㫖未克燎黄于墓下始即家庙而致告焉伏惟尊灵膺此愍册益昌厥后以迓无疆之休谨告崇兴祝文嗣皇帝御极覃庆多方我先室由其冝家之名进令善之号可谓羙矣惜其早同扵艰难不及生𬒳荣宠此告命之词所以叹其穷达之不一也兹叨召擢入簉从班告谒来归用燎黄于墓下伏惟祗膺新渥益佑于后之人褒封之典方畓来而未巳敬陈菲奠以寓厥诚西山先生眞文忠公文集卷弟五十西山先生眞文忠公文集西山先生眞文忠公文集卷第五十一西山先生眞文忠公文集卷第五十一祭文祭赵制置文故制置端明尚书赵公之灵惟公刚毅之资清修之节堂堂山立为世伟人卧护荆襄追迹羊陆独当一面迨逾十年如虎在山如熊当道种酋逺遁邉尘弗惊近世儒帅殆鲜其匹冝陞枢筦遂督戎师星陨中营闻者惊叹鹰扬牧埜弗䆒厥成某之于公钦郷惟旧兹来假守实在寓郷缅懐英风遽隔泉壤载陈薄奠慨然于懐祭谯大卿文呜唿维干之元实始万物化育流行终始惟一存而在人则谓之仁心发之于政则谓之仁术上而有国有家所以维天命于延洪下而有民有社所以遂群生于宁宻未有不由此焉出者何欤谯公世之徳人温温其容则惠风爱日抑抑其仪则威鳯祥麟作牧于江民瘼以苏按刑于浙缧囚以虚岁行在亥旱魃爲孽大江之东菑患尤烈维我与公并将斯指戮力一心拯民于死公尤切切终食靡遑挽之沟壑寘之康荘聿来吾闽亦帅是道饫饥药羸醒暍滋藁侈养为娯膴仕所同独安澹泊殽羞靡丰燕游相夸薄俗所尚独劬其躬不少怠放持牒在廷纷纶旁午康色使前若语儿女公之庇民如视其身民之安公如怙其亲疾旣濒危犹勉自力朝牍方披暮箦巳易仁㢤谯公死不忘民世非无人谁有是心爲政一年未䆒设施闽人思公则无穷期呜唿哀㢤昔公之来吊我倚庐今我来思哭公丧车酹此一觞千古之诀悠悠寒云相我愁絶呜唿哀㢤祭庆元张知县墓文惟公英迈之姿嶷乎其山立㓗白之操凛乎其渊澄发之于文则粹然义理之正施诸有政则蔼然岂弟之称奈何进不获践清华之膴仕退不获享耆艾之修龄岂福善旤淫之训有时而不可必抑天之与人或殊其好恶之情呜唿哀㢤某之与君情深义厚而遣奠之行不得执其绋临穴之际不得以抚其匶此所以慊焉于中而不胜自咎也雨露旣濡怆然懐旧何以荐诚唯此巵酒虽欲见君掀然捧腹一笑举白而不可复得徒想像其平生有哀涕其如熘呜唿哀㢤祭萧颕仲文呜唿我之女弟实归于君三十年间亲好是笃我仕逹女弟遽亡我懐之悲迄今未巳犹喜君在庶慰予心云胡不留奄复颷逝追念畴昔黯然魂惊一鐏陈前有涕如鸿呜唿哀㢤祭叶夫人文近故国夫人叶氏灵筵呜唿人生谁独无亲全羙备福莫如夫人手教其子蚤魁斯文入从出藩蔚乎名臣距羙闻孙一枝重春森其拜后杂沓芳芬居中歴外轻轩重茵歳时归来宴其亲姻烨如金母发鹤龄椿綵衣烂班垂秉国钧肩舆内朝仪形妃嫔倐焉委蜕厥恙何因卷我霖雨为泪雰雰讣告之闻畴不酸辛缄辞徃奠尚鉴忱恂祭杨宫干文呜唿昔归自泉公迓于途及归自洪公吊于庐今兹来归亲故满目问公何在埋玉幽谷七十之年从古所稀况又过之公其何悲死于布衣虚度此生木简緑裳公归何荣纷纷鄙夫惟利是计一钱之捐如割肌体顾詹通衢昔跌而倾今实爲谁犹砥之平视粟如沙视金如土迄成功繄盛徳故贪怛化其孰不然公于将亡有琅语言割田分赀以收出子家事井然悉有纪我之于公游从有年公亡我归能不慨然有馨斯肴有清伊醑䰟兮归来尚克我顾呜唿哀㢤祭果州李郎中文维年月朔日具位某谨以清酌之奠政祭于故果州使君兵部李君贯之之灵呜唿哀㢤仲冬辛卯晨兴徬徨觉中情之弗怡若氷炭之堆肠粤有赵子之书来从九江发而视之则吾贯之使君之讣也辍予食而惊嗟沾予襟而淋浪胡斯世之不幸而若人之云亡呜唿哀㢤君之天资清明纯粹君之问学深潜笃至气夷且温而毅然有难犯之色行峻且方泊然亡近名之累昔在芸省交情最亲及使江东同心拯民我或君违君弗以为忤君虽我从我岂以爲恩君舟西旋我斾南下相与夜宿金山之上江涛轰豗风铎震撼伟劲论之英发旁森罗乎鬼神至于天理人欲消长之机吾道异端正邪之辨严毫釐之剖析极泾渭之区分方且自视欿然念穷格之未精举措之多戾期舎旧而图新盖其用志之刚进徳之勇俛焉孶孳而弗自巳者直欲古人之与邻呜唿哀㢤以君之忠诚鲠亮使见用于时而居正君泽物之地则上将有𥙷于主徳下将有功于生人借获不用犹当着书立言阐幽扬䆳逺以遡西洛之渊源近以续紫阳之绪业尚有光于斯文亦孰知二者之不一遂乎徒赍志而沉沦呜唿哀㢤薰莸不并柄凿难入岂今独然繇古一律当衆口龂龂之余其与君者甚寡而予独以爲可恃者繄苍旻与白日又孰知天理之靡常亦若人情之难必呜唿哀㢤澹乎无欲君性实然至若食大㣲而学大苦则某尝以为言乃者鳌背之游深衣大带形臞而神秀超然山泽之仙而其饮不濡唇饭不盈掬意者咀道徳之华恱义理之豢复何慕乎庮羶惨别几时㐫问㝷至岂他疾之为祟乎将以斯而损年君于死生幽明之故妖夀不贰之理讲之素矣独赍咨而弗置者为清时而惓惓呜唿哀㢤君今巳矣某之罢驽亡复警䇿之望矣唯夫平生之言埀别之赠所以丁宁教我者敢不佩服而周旋西望隆山眇在天末欲拊榇一哀而不可得空霣涕其如泉呜唿哀㢤尚飨祭赵经略文谨以清酌之奠致祭于某官之灵呜唿哀㢤惟忠定公为国元臣如旦在周如挚在殷君之为子伊陟伯禽谓冝诏格天之功嗣建侯之宠扶尊安于庙祏埀光燿于琳珉而乃官止选曹郎位裁桂林伯彼苍者天其难知耶何以俾忠臣之有后其可恃耶抑何遽夺于斯人呜唿哀㢤君之修身义以爲质端直自持襮里惟一其嫉恶若仇其与善若昵其逺利若洿其辟宠若疾思昔从游于群玉之上春容于杯酒之间开口论心抵掌剧谈凢所以发予之衷而作予之懦者眞益友之言距今十年而君伟然之正论毅然之劲气犹若铿乎其在耳凛乎其在颜也辛未之夏君守湓城载酒江浒以祖其行顾詹同僚莫非俊英若仲章若贯之与吾履常父尤磊落而峥嵘然当是时曾未知其可乐也歳月㡬何而三君子者相㝷而皆逝遂掩恨于泉扄然后知若人之不易有此乐之不再得前世之士是以当惧而感慨惜别而伤情呜唿哀㢤自我来南清修玉立泥滓于惟徳门比昆帝遂缔姻盟以永百世君寓于越我家兴相㡬何之程谓当异时千里命驾何悟一朝君遽于舎善人云亡吾党益孤我怀之悲岂爲私乎闻君之丧邈在海隅徃奠一觞声与泪俱呜唿哀㢤尚飨祭倪尚书文维年歳六月戊寅朔二十九日丙午持服眞某谨颛人以芗茗之奠致告于殁故寳学尚书倪公先生之灵呜唿流西来盟泊万里孰樱其有柱中恃雪压风催几卉一空惟栢苍然不改厥容世之哲出入三朝壮老一政在私门掉臂莫从追时更化亦弗苟同琐昌言曾未㡬时諌书盈箧亦旣弗懐而归㜑娑丘林以燕以嬉世涂纷夸生权利有鸿冥冥孤入云际我观先朝惟清献畧与同南台嘉謩垔遗爱晚惠公在朝廷恳恳正君公在藩旣赋归尘滓万物静融天光幽所玩心且其超然得䘮奠鄙有书在奁有诲在诲在耳我还公吊以书其辞辛酸闻公是忧而我焉恤呜唿此意其曷可忘讣书踵来痛搅我肠我亲之生岁直于卯公年寔同殁亦先后哭亲之泪转而哭公岂私是懐惟国之汲直弗存孰詟姦䆒杨公遽夺孰洗贪侈谓天孔仁胡正是仇北望澘然莫知我忧呜唿哀㢤尚飨祭倪通守文锥年岁月日眞某谨专人以香茶清酌之荣通守大夫倪君灵呜唿府我实何能頼子云𥙷利害之权其短长语无子之心相期者逺我麾南下以书奚其治泉文昌之仁民曰我以故书来娓娓本末具陈母燕母艳琛货民以虽不敏蹈兹言免我于邮行子在劔浦载酒客亭促膝东归子趋唁我忧行色辞节其抑母或过瘁旣别之爱予畴复伦梁坏山頺随以讣告我闻惊叹陨涕失声胡爲徳门大祸是幷岂其推伤致此彫耗昔尝戒予顾复自蹈呜唿哀㢤岁在龙蛇贤人所嗟昔疑其诞今果然耶堂堂文昌天旣夺之有子而材复夫阏之巖巖苍官风雨㧞之猗猗碧桐霜雪折之子荣巳矣无复见期徃酹一觞大杼我悲呜唿哀㢤尚飨祭刘房州文故官使知府大夫刘公之灵呜唿忠肃之学贯于天人爰曁顺宁书可想芳烈我自少小即闻始识公环堵萧然不蔽风雨溢宇二顷之田仅给粥饘歗歌利溺人世所汲汲一罅可投清泪横空岂以区区爲子之子展也如是公肖是似期天胡忍予而遽夺之书来奏功巳属斯纩呜唿巳矣其我规者有醴斯馨有恸之悲古之诀呜唿哀㢤尚飨祭諌议龚公国正新天子有事于合宫推恩宇内凢忠臣义士之名蹟显着者俾长史二千硕致祠焉所以风劝臣节也惟公昌言直道照映青史马鬛之封近在城隅曰忠与义畴出公右是用躬致天子之命于墓下而不敢诿之有司焉呜唿公之南迁坐论蔡氏也方公持扇乞钱之日实彼秉钧颛国之时荣悴殊涂亦旣甚矣岁月几何是非大定流芳遗臭两俱亡穷咄彼兇渠埋骨兹土樵苏尤唾而弗顾而过公之墓者莫不裴囘太息想像其遗风是果孰爲荣辱耶嗟夫天不使公还葬河间而葬于此又不使蔡毙于异邦而毙于此其殆欲一正一邪昭然并列爲世之法戒乎虽然使君之言行则王室不至于中㣲蔡氏亦免于诛僇是公之论蔡也不特忠于蔡氏而蔡之害公也不惟祸国祗以自祸也欤敬仰之余併陈梗㮣公之英烈尚闻斯言忠节庙忠节有祠自太守朱公始然公之旣请于朝也命未颁而遽去其后牧臣鲜或加意故祠室之立苟简为甚而其从祀之位次亦有可议者焉某蒙恩此来首修谒𣢾裴回顾省慨然乆之谋诸同僚遂徙斯宇庀工命役焕然一新或出或升惟义之比至于近世将臣捐躯犯难之死弗顾者皆附而祀之下至戎行亦许缀食呜唿是足以彰朝廷表励之羙而成朱公建白之本志矣像设告成肆陈薄奠英威未冺其鍳此诚祭王侍郎母夫人呜唿夫人其古之贤母欤方来嫔徳门之𥘉宗伯之年未冠也保惠之至其犹护龙之珠鞠育之切又如字丹穴之雏然能养而不能教者母道之常也而夫人独知徙隣之深意欲勉经训之菑畬廼睠岳麓群英所庐前则有五峯之遗风后则有南轩之宏摹顾谓嗣贤汝游汝居挹灵峯千仞之秀以助汝胷中之竒伟吸长江万里之涧以滋汝笔端之芬腴岂晨昏之弗懐盖深惜于居诸然其始也㦯以为迂其子若于慈为未足迨乎上天延之大对魁薄海之群儒厥声赫然如霆之迅如日之起然后知为教子之力盖扵慈而有余呜唿夫人其古之贤母欤方兰陔之娯侍极綵服之驩愉谓耆龄之未艾奄长夜其云徂某也从宗伯游获闻懿范之一二欲扬厉铺张以待后世乏太笔之椽如意嗟兮今晨翣称兮在涂朔风凛兮号空严霜惨兮洌肤怅莫留于仙驭徒泣饯于輗车祭赵侍郎呜唿我公遽止斯邪始疑弗信今果然耶维莫之春拜公于都樽酒笑谈神闲气舒退语于人公壮且硕谓当百年为国柱石越夏四月告别于公公时孔安有睟其容居亡㡬何邮命相踵乃尹神臯乃正法从善而不寐泚笔作书书在于涂而公归欤时止时行孰非天命谓公安之不以爲病御书亲赐讯公安否将命东归廼以疾告维公徳人勿药以瘳川逝颷驰奄其弗留位非不崇志则未䆒命非不通年则弗夀开阖抑扬果谁爲之茫茫太空孰其问之呜唿兹岁老成殄瘁梅巖云亡公亦随仕郷之学者其将谁师郷之仕者其将畴依矧惟鲰生最辱知巳别去㡬时遽隔生死冥冥长夜公今何之乗云徃来与汗漫期钧天清都公乐无苦唯在人精宁免嗟慕陨涕如泉莫将我悲不忘者存尚或鉴之祭詹大卿呜唿天乎予公以卓异之才而位不䆒其用赋公以醇明之徳而生不假之年方彊场多虞宵旰太息之日而夺此老成之彦经济之贤诗所谓人之云亡邦国殄瘁者也有志之士所以䀌然而伤痛拊膺而问天盖公之为人得诸天者旣异而充之以学又深造其渊源自群经百氏闲深奥衍之㫖靡不心融而神㑹下至隂阳卜筮幽㣲幻眇徃徃探頥而忘筌惟其所造者髙明自养者刚大故虽践歴清华不以爲泰屏居林泉不以为辱更荣悴而无二色祸福不为之迁改迨公道开明善类登进乃复分太守之符持王人之节识者知公之将用莫不诉然而相贺奈何人事之乖兮驿朝而驰讣音莫传岂民之无禄不获𬒳公之泽乎抑厌世之溷浊宁轻举而髙鶱公于幽冥之故死生之说旣灼然昭融而洞彻冝其临絶之音琅然不乱启手足而全蹉吾郷邦人物之盛盖自昔而蝉聮比以来诸老沦谢惟公仅存若灵光之岿然后生小子尚得窥仪刑而兴起奉教训而周旋若某之不才頋何足以语上而公独以为可教毎更以留连忆𥘉筮之别公辱临分之赠言曰尽心则无愧平心则不偏盖拳拳服膺不敢失坠者五年干此若几杖而韦弦谓公年之未衰尚克拜于堂筵冀鄙吝之获锄甚沉疴之待痊孰谓公奄然而逝乎曽不及乎华顚想音容其若存冀亲炙而无縁悼前志之不修涕泣下而沦涟继自今其何如惟砥砺而称坚誓名节之不渝以报公于九原祭陈北山呜唿维公世之伟人有徳有才有武有文闽洛之绪弗絶如线巍巍紫阳是续是演静涵一本动贯万㣲隠显相因体用弗离公游其门见谓巨擘遡流穷源研㦲探颐藴而蓄之旣粹以精发而舒之亦大以宋非如世儒沉溺训诂非如词人聮缉毫缕平居穆然色下言徐遇事剨然气陵万夫破贼东堆震霆电激䄂手北山窈若深嘿能开能阖可缩可伸呜唿维公举世孰伦经济之谟戡定之畧愊塞通施遁藏自乐思豪力雄坌涌厥辞驾风犇云而与并驰尊爼舂容淋漓笔墨踞视冰澌爲我仆役先天之秘人所莫闚公独玩心皇羲是师间者书来辱以告我谁欤共谈繄子其可千里相望数遗以诗学失传讹形于叹咨观公之志勇于任道将扶㣲言俾后有考我云斯文寄实在公紫阳之志盍成厥终云胡弗淑奄忽长逝朔风怒兮助我悲涕幸而有子公爲不忘灵兮来思举我一觞祭赵提举呜唿维我圣朝天枝蕃衍号为磐石之宗三百年间英林軰出然徳着于家者未有如笃行之行功施于国者未有如忠定之忠盖父子相承世济厥羙事亲尽孝则庶㡬乎曽子事君尽道则无慙乎周公惟其纯诚大节昭格于上帝故赐以峻明哲艾之嗣轶髙阳之八龙公之禀于天者旣挺然其特异而自少暨长沈涵渐渍不离典训之中凢师门之指授与家塾之磨礲义利取舎之端必致严于决择古今成败之変亦洞䆒其初终故材之成者日楙而识之邃者充节麾累持宗盟载泣介㓗自将则氷壶秋月之莹刚果立断则大阿龙泉之锋踣系姦彊廪乎其霜肃惠鲜惸独熈然其春融虽愤世疾邪常若过于激烈而尊贤友善则未始不极其温㳟凢声猷之可纪皆学问之余功环輙虽频不自悼其欝握兰虽宠不自贺其逄惟及物之是期曽靡计乎痺崇早挂冠于神虎独抗志于冥鸿有冕山兮峨峩有罄湖兮溶溶将卒岁以优游胡遽罹于鞠㐫呜唿哀㢤我昔与公㯲期寔同辱婣盟之我缔永世好于无穷闻拂衣而遄返思命驾以相从未巾车于北道巳洒涕于西风今公之葬莫能躬絮酒之奠徒目断乎层空想英灵之不泯冀肸蠁之潜通祭左翼军呉将呜唿汝之年埀老矣讨贼之役主将不欲汝而汝请行忠也同列具旺以一舟而当贼五舟他人不援而汝独援之义也旺获全而汝死岂不哀㢤然人谁不死汝之死以忠义可谓得其所矣渠魁不日就擒当令刳肝以祭汝官汝之子䘏汝之家而庙于海濒以祀汝忠死之士皆从享焉汝虽云亡必能爲厉以击贼也