逸典朱家巷句容西门外二十里通德乡曰朱家巷本朝之先泽系焉今句容令杨俊卿勒石道上云疑冢平坡斥衍不见邱垄人称卧龙冈也嘉靖时邑人副都御史王暐言其遗迹下南京礼部阅实侍郎崔铣视其地芜仅栎木一多枝云龙爪树西北土地庙石垆镌朱庆朱安社等字余无可质今庙树俱墟意当时一大聚落故云巷易代而后直驰道耳发祥埋玉畴能辨之句容朱家巷祖陵太祖初命成山伯李新开河于此便运寻以地脉罢其役疑像太祖好微行察外事微行恐人识其貌所赐诸王侯御容一盖疑像也真幅藏之太庙石农器中都太平乡之孤村太祖家旧趾今石农器存保越录张士信保越录盖守绍兴拒官兵全城事出越人笔词多指斥云红寇山阴祁彪佳有其书常熟钱谦益录之改帝号非复旧本汪清木首太祖姊二曹国长公主适李贞太原长公主适汪清清从征陈氏战殁葬盱眙县西八十里牧羊山刻木首殉之飨堂柱帖帝乙联婚戚里恩波流世泽鄱阳取捷康山庙祀报奇勋为国捐躯千载忠魂扶社稷相夫委质万年义冢壮山河避讳江阴李戒庵漫笔载先世分关中写俱不用元年想国初恶胜国之号故民间相习如此按此避御讳如六科原士之类戒庵误矣二家遗裔沔阳柯氏马氏陈友谅遗裔也改姓与部曲谈王吴三家逋居兴国大冶瑞昌界上族指蕃犷崇祯壬午登乡榜张士诚遗裔为章丘李氏初败时乳母遗幼子而逃冒李姓祭粮田盱眙杨王坟置洒扫人三户祭田四十亩又钦赏三百余石在滁州免徭役正德间会典作二百余石招纳投附至二万余丁免粮约三万余石则会典失于深考铁券铁券公式二高一尺博尺有六寸五分次高九寸五分博尺有六寸侯式三高九寸博尺有五寸五分次高八寸五分博同上又次高八寸博尺有四寸五分伯式二高七寸五分博尺有三寸五分次高六寸五分博尺有二寸五分曹国公李文忠二券旧券十一月丙申制新券系次年其文大同小异中山侯汤和券文载毗陵矢忠录其诰曰云龙之喻在昔所称造化两间郁为霖雨朕起草莱将多梓里尔和英迈势若熊虎自定居江北以尔守毗陵吴侬狡锐尔独当之九天九地示戒叵测惟尔之固吾圉也其闽越山陕尽入版图尔惟多毗是用授尔列于通侯以克永世于戏秉忠效力千载一会宣尔勤劳训及子孙惟尔念之下操牌高皇后助太祖创业有牌视晴雨下操夜尝张盖庭中闻雨声即牌止操尝骤雨急衣出付阍者今盖藏内守备厅斋宫寝具南郊斋宫藏太祖黄绫披红布茵莞席蒲鞯明制宿斋进铜人执牙简书致斋日数于简上以谕百官户帖式十一月辛亥给民户帖以户部半印勘合令有司各户比对不合者遣戍隐匿者斩男女田宅牛畜备载其后户部尚书邓德左侍郎程进诚侍郎某郎中某员外郎某主事某各押名又本州县正从官知印吏亦押名部官押名俱刻本州县押名细书帖不满二尺偶阅密县志具户帖式于左一户傅本七口开封府钧州密县民入籍原系包信县人民男子三口成丁二口不成丁一口妇女四口大二口小二口事产右户帖付傅本收执准此宁国知府庐陵陈灌作户帖以定版籍民甚德之后以其法诏行天下内官敕封国初内使监令等官皆给敕命貤封后革功臣庙南京开国功臣庙六王像皆冕疏居上侯伯蝉冠簪缨列左右凤阳开国功臣庙常遇春庙像乌纱绛袍社稷坛社稷坛陪祭行礼南向余祭北向官衔文臣官衔支俸勋戚官衔不支俸本县官师仙居县志邑人任继先除仙居知县法令严峻县民畏之六年归隐于下黄金华府志永康知县吕兼明吕文燧俱本县人教官国初多郡县辟举不尽繇铨选试职三年有功方实领授县令并佥永乐间泌水知县章聪赵美并佥王翱王用陈锦并佥李贵赵伦并佥按国初六部尚书并佥其县令仅见沁水县志或他邑或他官亦有之第掌故久佚矣后湖册南京太平门外玄武湖中洲贮天下黄册鼠啮衣不啮册每曝册发其下多鼠伏死食盐官吏食盐每人十二斤市民六斤纳钞一贯乡民人二斤二两五钱每斤纳米四升三合二勺二秒五撮景泰中官纳至三十口吏至十五口定官十五口吏七口为率又大口钞十二贯小口六贯盖以盐给民故征钞今官不给盐而钞征如故其弊不知所始南唐昇元初赋正苗一斛别输三斗授盐二斤曰盐米元宗交泰初淮甸盐场入于周遂不支盐而输米如初南唐偏安何足论而全盛如今日何流弊至不复问也平凉府志曰平凉食盐钞银其始也因官有盐以市民披籍计口取其直而里长公具牛车输之里中仍计口给盐是官受盐而民资食也上下相资非牟利也上自王府下及官吏贫民皆有食盐无复买盐于商者而官复召商中盐商将何所卖之缘弘冶以后虽计口收钞惟王府及达官支盐而司府吏民皆莫或运支第市商盐而食故民虚纳银于官复市盐于市官收倍利民获二害其钞银乃以给宗室折俸今百官折俸例皆虚名未有实支而宗室复得钞银以折俸往往知其弊亦莫肯实输钞银而宗室折俸亦不冀其必得也姑以文符市诸奸得估五之一焉所获亦甚微估符者必下所司严征于民与奸宄之民各分其重困黎民而利斯人予不知其何说也浙盐每引四百斤官给工本钞每引二贯五百文故称盐钞当时法严钞贵灶丁得利后钞法不行灶得钞无所用煎盐穷苦因利纳银告攀水乡灶户水乡灶户初制募民为灶准免一死故富民争买灶籍实非灶也长芦盐凡近海俱盐坑筑滩如治畦鳞次向下其旁为大堑潮上则堑堑皆平潮退挹水注上畦中风之日之又注一畦风之日之又注如初投以石莲立而不仆则水气及卤醇如饴东北风至水上凝盐如雪花雨则盐减粒大而甘河东解盐盐池但候南风凝结不假人力四川盐井提举司洪武间盐井二百七十八额课一千六百零五万九千三十斤云南商人汪浩言上流属井课少水多遣官于永通等九井拥出盐七十五万一千二百二十斤列之正额名曰新增盐上流通海拥出盐五十万八千九百九十一斤补入额数后提举颜纳发之名曰埋没盐二十二年福兴等井户别等小井并贴拥出盐七万四千六十六斤名曰添办盐宣德间富义等井户亦寻井开煎拥出盐一万五千三百八十八斤名曰争羡盐景泰间户部主事汪回显复课新旧盐井共一千二百八十灶一万五千三百八十八丁岁辨盐八引每引二百井岁额盐二千一百三十五万三千七百四十三斤五两三钱贮盐仓井大者没以革囊小者竹筒每咸水可一斛得盐十五斤钱炉北平山东云南各二十二炉山西四十炉浙江二十炉江西一百一十五炉广西四川各十炉陕西三十九炉广东十九炉南京嘉靖间铸钱其背或以金涂之民间曰金背钱或火薰其背使黑民间曰火漆钱其云南及宝源局先年纯用铜钖不杂以铅每文重一钱二分又车旋其边色黄质坚民间曰旋边后科臣建议革去车旋止用铸剉二座而工人复盗铜料其边粗涩曰一条棍不异私铸钱法遂壅屯田国初屯军七操军三屯军每人二十亩种谷三石二斗牛犁岁征谷五十石入屯仓每月征谷二石岁支二十四石为家小粮三石二斗为种谷后以米四斗折谷一石岁纳米九石一斗二升南京屯制每军额田五十亩岁输十八石即以其租月给本军一石计岁每军余米六石以饷城守之军后邻屯耗令十二石存留自赡止纳六石宁国府志屯田正军人给四十亩岁征米六石杭州府志总旗人十八亩粮二十四石小旗人十四亩粮二十石四斗军人十二亩粮十八石减征未并枪者总旗纳十二石小旗八石四斗并枪者总旗六石小旗与军同嘉兴府志总旗十八亩小旗十六亩军十二亩各粮六石本折均平未并枪总旗加辨六石小旗加辨二石四斗并枪后各粮六石福州府志洪武时军称旧屯永乐时军称新屯俱分给三十亩岁正租十二石给本军余粮十二石给守城军士平凉府志屯军人百二十亩亩输谷豆例一斗以五升给屯丁实输止五升为银二分而已远者每石折银四钱又曰营田一顷征子粒粮六石按屯田赢缩不一因地制宜具见其略南昌卫及饶州抚州千户所屯田俱在池州照略官金华府志金华守御千户所设正千户一副千户二百户十其听讼设镇抚一以上皆世袭其幕僚初设照略一员后革改吏目吏卒支给卫所每月指挥佥事米四石八斗正千户米三石二斗副千户二石八斗百户三石镇抚二石四斗漕卒月支米八斗操备及诸杂差有妻者六斗否则四斗五升羸老残疾者三斗卫所遥辖镇远卫清浪卫偏桥卫五开卫铜鼓卫瞿塘卫俱在贵州境以湖广都司遥领之如山西磁州守御千户所置在河南蒲州守御千户所置在山西抚州卫屯田有在徽州新安卫屯田有在应天户口妇女上海县志户口备载妇女男子二十七万八千八百七十四妇女二十五万三千九百二十九男子十九万九千七百八十一妇女十七万八千六百四十七其数相准至男子十七万九千五百二十四妇女八万一千二百九十七男子十五万八千五百三十二妇女三万四千四百三十五数不相准则今昔醇伪之殊也按各郡县志户口不载妇女特录之临津县志载户口分男子成丁不成丁妇人大小贺节万寿节元旦冬至诸节京省诸臣俱于进表日行全礼至日但行八拜礼不舞踏不唿嵩此太祖所亲定后人不知俱再行礼南京则并出表日亦不行全礼隆庆中林退斋署南都察院疏请礼部覆从之诏敕筒外夷诏敕事竣使臣上其筒礼部转缴内府不得损坏夜铃南京皇城巡夜金铃百枚摇讫即曙数之未尝阙一总兵体统国初列侯总兵体极尊重有司伏谒如属礼近内地守令昧于掌故辄欲钧礼往往取累品官酒具一二品官酒器俱黄金三品至五品银壶金盏六品至九品俱银余人用瓷漆木器按太祖起兵间习于节俭又深惩贪墨而定品官器具不为寒乞则所谓彬彬郁郁也品官房室除贪污罢斥者改拆外余许子孙居住御史首道御史听选听察首浙江道内计掌察则首河南道盖国初首下浙东先设官诏开封为北京示其重也名胜志云北宋以河南为京畿道故寰宇记首列河南南宋以临安为京畿道故纪胜要览首列浙江我朝盖沿两宋制非也凤阳兴福宫四月上如凤阳居皇城兴福宫考史不载爪哇移文爪哇移文尝书一千三百七十六年盖自其立国始占籍民籍灶军匠外儒籍商籍官籍先贤籍按崇祯丁丑科进士四川齿录书儒籍同辈颇异之以祖父三世皆教职又蜀中有例也天地坛坛户天寿山种树人户宛平昌平坟户光禄寺酒户陵户庙户园户瓜户果户米户藕户窑户羊户官傩岁十一月朔太平人奉郡符直入应天尹中道傩于南京太庙银叶立春立冬日京尹进太庙银叶不禁服内生子御制孝慈录序有曰禁服内生子不近人情故大明律无服内生子之条庄皇在东宫时康妃服未毕生元子上不怿谕严嵩曰礼官得毋言乎嵩询诸朝士皆莫敢对少詹事尹洞山曰曷不举孝慈录序中不禁民间服内生子语乎嵩以其言对上释然孔子像唐李元瓘言孔子庙颜子配其像立侍则像在唐前已有之二月建太学自夫子以下各设神主数百夷习乃革然外学仍如元人之旧始撤像朔望行香敕每月朔望祭酒以下行释菜礼郡邑长以下诣学行香按朔望行香之礼古未有也北齐每月朔望祭酒博士诸生展拜阶下郡县朔朝是时未爇今所谓香也然朔日行礼则始于此其后遂以朔望行香朱子曰谒宣圣焚香不是古礼捻香不当叩头只直上捻香即出笏叩首而拜繇是言之则宋亦然矣但仪节与今不同今则行拜礼汤信赠世子信国公汤和世子鼐早卒赠信世子葬钟山勋裔同于藩嫡木铎老人木铎老人国初专理本里事权侔县令县令不法老人能持之后为泛役胥徒等课栽桑枣令百姓多栽桑枣每一户初年二百株次年四百株三年共六百株违者全家发遣充军有司据实以报考绩殿最系之今典史具成牍以备故事如苏松常镇不桑不枣岁报如例官课虚饰类此多矣昭示奸党录太祖诛胡丞相惟庸及其党所汇爰书曰昭示奸党录蓝玉之败又理前案搜入无遗定曰奸党录自为序江南牧马令苏松嘉湖四郡民占田四十顷以上出上马一匹三十顷以上出中马一匹二十顷以上出下马一匹沈万三南京会同馆富人沈万三故居也馆圯遗础尚存人疑其有藏金颇坎掘翰林院四书椟各高丈许工部节慎库四铜椟高可过人国子监四铜缸光录寺铁木酒榨每榨用酒米二十石俱其物郊灯南郊灯杆有十二丈有奇灯笼大丈余容四人剪烛郊之夕洪武门皇城各灯如之征南将军印征南将军印沐氏世佩其印不全用量事大小或用一角或半角夷人奉之如尺一国初抄札法令各处抄札人口家财解本处卫所成丁男子同妻小收军充役其余人口给与官军为奴金银珠翠本处官司收贮年终类解马匹令本卫收养给与骑卒牛只给与屯卒无屯处并一应孳畜粗重物件尽行变卖值钱于有司该库交收犯人家产田地外内有坟茔不在抄札之限勋嫡凡公侯伯最尊嫡长其承袭世封者举宗唿为爵主一切吉凶大事以及争阋构斗皆听爵主分剖曲直其罪稍轻不必送法司者得自行笞禁不避尊行亦犹天家规簿及郡王体制最合古人宗法然惟开国靖难诸故家为能其他暴贵者不能尽听约束矣又军中僚伍偏裨以及幕宾稍为雅谈者每唿正位总兵官为兵主此惟大将专生杀者为然副将以下即贵至横玉仅唿为帅主耳盖亦唐人以使主称节度大使意也宋世使者出疆亦名正使为使主其副使为令虽得尊官亦得用军法诛之镇江轻租镇江民粮全免官租半征民粮本邑亦免征惟折马价番经台南京大内番经台多六朝古石内库内府供用库厅前悬木鱼一长三尺许示有余之意后库上有瓦鸽子一左顺门内库设木栏杆秤阅凡有事而出皆搜检即筦库内臣亦然独文官不搜神宫监神宫监不许畜犬万历间掌监杜用养一小犬为东厂访知费千余金方免参奉先殿荐新南京奉先殿荐新正月生菜十斤韭十斤荠十斤难子鸭子各三百二月子鹅二十二只外副鹅二只芹七斤蒌蒿七斤苔菜十五斤三月笋十五斤鲤二十五斤四月梅二十斤樱桃十五斤杏十八斤王瓜百三十枝彘者三斤雉六斤五月桃十五斤李十五斤来禽十五斤茄二百五十枚嫩鸡二十只副鸡八史夏至日李五十斤六月莲百六十枚甜瓜三十枚西瓜三十枚冬瓜十八枚七月雪梨二十斤芡实十斤葡萄十二斤菱二十斤枣十二斤八月茭白二十斤芋二十斤姜二十斤藕三十枝鳜鱼二十五斤粟米一斗穄米一斗粳米三升九月香橙二十斤鳊十五斤栗子二十斤小红豆三斤砂糖一斤八两十月柑二十五斤橘二十五斤活兔六只山药四十斤蜜一斤十一月甘蔗百净海宁波金塘大榭台温玉环石塘皆悬海山田周数百里旧有居民国初因倭乱徙入内地武职貤封正月济南卫指挥使何诚乞封继父时生父已封许之今世弁必都督其崛起至参将始封门禁南京洪武朝阳太平三门禁出柩魏国公家葬钟山许太平门倒出同宗翰林学士新安朱升诰命有眷我同宗之考实为耆喆之英词臣代言恐未敢称同宗或上旨然耶野史谓太祖尝欲系族元晦容或有之李韩公灯榜藏敕李丞相善长史谓定远人实世居徽郡祖葬郡城东十里丞相少读书灵金山留有金灯疏刻中元节焚疏则灯见岁久板漫漶改刻焚之灯隐今仍前刻丞相没驸马都尉祺次子盛庆谪佃绩溪之龙关家藏太祖手敕二稍明胡党之冤谪满二百十六年准后人伏阙诉复还所籍六万金之半藏敕后质宕镇方氏天启初方氏梦丞相冠带来索否且见祸乃赎去亡何方氏火十世孙李世选投敕上奏下阁臣韩云高皇帝遗旨一道乃手书皇封之上敕赐勋臣皇亲外甥李盛庆之祖善长因国事罚贬去守龙关二百十六春为民依敕满捧此敕到京见主开拆复忠臣功爵谥闻依近世世不忘李徐刘勋臣保障我为主收伐陈友谅天下俱克复十大功劳秋毫无犯出给李盛庆收执钦此臣祖盛庆奉敕遂同媪襁负龙关相延八年不知封中所言何事无敢轻弃今限已逾期臣父应宠年六十有七衰残迟暮臣谪长代赍云云下阁部勘阅大学士韩爌等言文书官贾宗谊奉圣旨至阁云朕读皇史宀成尊藏御笔拆对封面上亦有二三字相似其宝篆辨永昌但其封内文书正为不类所言二百十六春便当应期来何延至今既曰李盛庆又曰李盛是一人还是二人卿等详查揭奏于是大学士韩爌等言臣诣皇极殿恭验皇祖御笔以李世选所进敕比对可疑不止一端皇祖亲笔行草皆化健有法而所进不然即封面长字臣字爵字稍似亦未毕肖若中幅则不同已多可疑一也皇祖初年戒敕诸帖谕敌国出自亲裁词意渊卓岂临御二十三年之后手书文义不类若此贬守龙关亦属无据可疑二也其云二百十六春为民限满自至今二百四十年矣前此应期何不来奏可疑三也封面称李盛庆封内又称李盛李世选疏有福庆延庆盛庆三名则盛庆为一人明矣然考善长子驸马都尉祺祺子二芳留守中卫指挥茂旗手卫镇抚至芳子恒始停袭并无盛庆等名善长赐死芳茂俱赧不诛世选云祺同子福庆延庆亦因以死可疑四也封内误书胡维庸为维康李祺为奕棋之棋可疑五也定尚宝司为正五品旧制宝十七颗并无单用永昌二字可疑六也又善长自缢在二十三年五月二十二日是春榜列功臣尤首善长而封内乃书二十三年仲春月初一日出给则给敕乃在善长未死之前其谬可知矣云云礼科给事中孙绍统礼部尚书何如宠俱参其谬如宠云臣质问世选年二十岁住绩溪九都龙关问何不依限来奏云父风疾又贫农上年清明节祭旌德祖坟遇生员李仙品说起扶持营费同来又问封面写盛庆封内又李盛是一是二云是一人问吾学编等书李善长子孙世次甚详并无福庆延庆等名云年幼不知察世选一村愚颇不知作伪而应对之间非推年幼不知则云不敢拆看但云凡事李仙品晓得云云兵科给事中宋鸣梧奏曰善长事详载实录尤莫详于昭示奸党录善长被诘自缢今日止因罚事寻卒一谬也善长之子驸马祺囚于家建文初赦守江浦靖难兵入投水自溺今云善长卒祺因卒二谬也有二子曰芳曰茂芳为留守中卫指挥茂袭旗手卫镇抚茂子恒停袭今云祺与二子福庆延庆同死止有宗孙盛庆所谓盛庆者善长之后也抑存义之后耶善长自驸马外有二子胡惟庸招中所称四官人六官人及存义之子伸佑俱诛死所谓宗孙盛庆者何人三谬也云云按茂生恒恒生城城生宜宜生鸾世居聚宝门竟论世选死谈迁曰李世选所上高皇帝手敕坐诬妄与汉窦婴所上大行手诏同婴岂作伪者或景帝大渐不及下尚书耳高皇帝开天之事不可以拘格论御笔二三字仅似文义不甚类亦往往有之福庆延庆意芳茂小字国初好称小字如惟庸李祺之误人人知之能伪必不误误处或圣怒特改其日仲春月初一日给似趣善长死未即自决故至五月二十二日也高皇帝过举既不欲暴而上公之爵非一纸即复存疑可也谓为作伪似未必然宋濂宋景濂先生奉制作蟠桃颂上命其子中书舍人遂书于核内藏于库犹存元翰林待制柳贯道传宋先生师之柳集若干卷行世道稿四秩宋手书细楷藏柳氏处义门郑楷撰宋先生行状云任国子司业上欲试先生以吏事四年八月授安远知县按宋以议孔庙礼忤旨谪非试吏事也正不必讳辛酉先生卒葬夔州莲花峰下越三十三年永乐癸巳十二月二十七日蜀献王迁成都之华阳安养乡又七十二年成化乙巳十二月十三日蜀惠王改葬锦城迎晖门外杨彝献诗余姚杨宗彝洪武中任长泰主簿其子坐谪移家戍贵州普安卫宗彝弃官伏阙献诗曰臣本山中一布衣三年从宦在京畿功名有志嗟何晚妻子无依夜不归日照重九恩不辨月明千里泪频挥丹心一点随云气长绕黄金阙下飞上悦之擢吏部考功主事还其从戍妻孥复以引年去官就养普安有万松集功状榜里晋江陈章应进士历榆次繁峙安邱三县丞以才廉召为礼部议制主事太祖阅功状大异之玺书褒美下本郡榜之里门以宠之榜犹藏于家经进集华亭顾禄谨中以太学生官太常典簿历蜀府教授太祖闻其诗命尽进之解缙尝入便殿见御前置禄诗数帙故其集名经进云恩荣宴释父邵阳梁德远洪武乙丑进士父廷用户部郎中系诏狱德远不赴恩荣宴及谪戍请身代特拜工科给事中命释其父丁玉银锭平羌将军丁玉经略西番铸银锭与之要约散给诸羌得者宝之如神物上有誓词轻重不等番中号为丁大夫建文皇帝遗迹郭子章曰吾学编雌伏亭丛记俱载帝在金筑长官司罗永庵题诗壁间予入黔令定番州守王应昌访其庵在罗荣寨五里许有白云庵即帝避难处也岂误荣为永误寨为庵邪庵畔一井周匝可二尺许深半之传帝所浚井中水恒雨不溢恒旸即千万人饮之不涸时有双鲤出没其间久旱出辄雨淫雨去辄晴其应不爽庵后有洞亦曰白云外窄中广可坐可卧有台可置灯又有隙通天光明内彻乃帝修炼所庵左右有杉数章大者数围小者合抱皆帝手植前临龙潜金刚二寺万山朝拱俨然居高临卑帝潜此数十年岂无意又尝经宿威清卫为刘氏书玩易堂御墨犹存刘即今指挥世爵祖也在宇内黔为僻在黔罗荣为僻终永乐之世不能物色之以此嗟乎古今帝王出亡无复有归者亡而归惟帝使成祖无德昭之恨英庙成亲亲之仁亦千古一快风尘一夕忽南侵天命潜移四海心凤返丹山红日远龙归沧海碧云深紫微有象星还拱玉漏无声水自沈遥想荣城今夜月六宫犹望翠华临阅罢楞严磬懒敲笑看黄屋寄昙标南来瘴岭千层回北望天门万里遥款段久忘飞凤辇袈裟新换衮龙袍百官此日知何处惟有群鸦早晚朝飘泊江河四十秋于今白发已蒙头干坤有恨家何在江汉无情水自流长乐宫中云气散朝元阁上雨声收新蒲细柳年年绿野老吞声哭未休其一断绝红尘法守宗清高不比世人同牢锁心猿归定寂莫教意马任西东禅杖曾挑沧海月袈裟又接祖师风吾今满眼空门事几个知音了悟功其二衡州有建文岩以建文帝自南中还寓衡之华严寺当岩坐故名有碑记有奏草自称匡僧琼俊见吴人朱鹭建文书法拟万历戊子老僧大慧来自衡中言云南武定军民府狮山之半有庵曰龙隐中祠建文帝云栖山四十余年始自田州归大内今其像禅衣钖杖凄然老衲状也钱塘县大遮山东明寺帝尝隐此有遗影云帝自为写今塑其像髡髯面紫其遗影近一绅购去武康县证道寺题壁江湖遍览此间停终日观澜坐梵扃近水鱼游千顷碧长空鸢戾九霄青圣贤道配干坤德日月光华草木馨愧我远来山寂处谁言道有少微星岁次辛亥孟夏梅书相传建文帝题大书遒逸末一字未辨帝尝寓吴江史翰林仲彬家篆书小雅堂史孙女适嘉善池湾沈氏移榜去惧祸铲其题识沈石田先生有登小雅堂哭史仲彬诗建文皇帝葬建文墓在西山闻九月圣驾尝幸此天下大法师之墓在北京黑龙潭二里建文帝葬处距景帝陵不远石牌题曰天下大法师之墓驸马都尉巩永固请追谥称皇帝上语辅臣曰建文无墓何凭追复尊号乃止盖辅臣不知据此以对也方孝孺辞称先生方逊志与潘择可书辞称先生前辈虚受如此今学语儿灾梨辄自称先生宁不颜汗雪庵和尚诗典衣沽美酒斫竹钓金鳞请我师师友邀他上上宾风吹椒树老雨洒桂花新百岁如弹指相逢莫厌贫许观考满呈式翰林院修撰许观年三十三岁系直隶池州贵池县在城民籍由本县儒学生员岁贡考试中式送国子监读书当年中应天乡试为丁父忧不曾会试十月间起复仍送国子监读书二月内礼部会试中式三月初十日殿试赐进士及第当月十七日除授翰林院编修除授翰林院修撰八月二十三日闻祖母丧承重丁忧十一月二十三日服满正月内到部日复除原职至八月日实历俸三十七个月已是三年考满例应考核今将任内行过事迹有无过名开坐须至呈者一事迹撰述文字检阅经史撰写刑部等衙门榜文编写诸司职掌编写省贪等录考试岁贡生员考国子监每季课业清理军职贴黄注销各衙门前件一过名无本院学士刘三吾署考云修撰许观发身科第擢居翰林器局疏通莅事勤谨在位三年可谓称职许观洪武庚午乡榜三十一名许观籍没弟觏匿广文廨舍中得脱遗腹子寄育外家郭氏郭自有子长而相诟谓尔侍中宗人是罪孽也讼于官郡守闵之令仍黄姓后党禁解万历丁酉蜀人龚文选以御史按部至贵池访侍中裔孙久之得二人各持世系上御史留其一曰此为真彼赝也县官请其故曰身即侍中族裔往避难窜蜀改姓耳因奏立祠奉祀释其姻党翟翁二氏永戍廪其裔于学宫观夫人翁氏家尚存多居郡城吴人许观字澜伯有高行不仕与侍中同时同名字见文征明跋江贯道画卷高巽志谥建文中太常寺右少卿兼学士高巽志谥文忠周玄初鹤林集巽志作周尊师传后题岁次壬午春正月前吏部侍郎太史河南高巽志革除之后不着建文职官而逊国记未之详俟更考之建文遗臣金华杨荣由岁贡孰尚风节以诗文名官国子助教靖难末弃官归永乐初诏录旧臣荣辞不赴强至途中叹曰吾何颜复树名仕籍乎遂赴水死朱宁一名宁字士安洪武中尝为汀州同知调河间奉母就养时守阙宁署郡符未几靖难兵起仓卒城陷遣人送母由间道驰归抱印抗节因械军中永乐初谪戍良乡十余年备尝艰苦作耕云轩以自适后赦归以主簿起竟不就辞疾归母已没痛悼不已庐墓终身仙居顾硕以通经石楼知县擢吏部主事文皇帝即位召之不赴弃官逃去为富家牧牛每至山椒水湄辄饮泣微咏出牧携一竹笥缄縢甚密暮归即枕之卧或问此中何物珍之乃尔即闷闷不答至永乐终尽赦死义家闻之歌曰骑牛缓缓过前阿手执牛绳口叹歌牛饱人饥欲归去幸何幸何幸幸何乃开笥出衣冠服之辞主人而归询其详乃硕也袁敬所者不知其名永乐初流寓常山之松岭为人易直善饮饮酣辄书渊明五柳图诗书罢掷笔悲吟继以溅泪又常夜宿旅店闻人行声起题诗于壁悲吟达旦一江西布商见之曰此吾乡某编修何为在此袁趋掩其口商佯不顾而去后十余年赘一嫠妇死妇家藜杖芒鞋白衣裘山中甲子自春秋唿儿点门前柳莫遣飞花过石头题渊明五柳图诗宣德初有绵竹山人题诗于浦城之黎岭山河形胜今犹在宫阙趋跄事已非冀野风生双虎门咸阳火起一龙飞伤心何忍闻黄诏稽首无缘见衮衣击石犹怀千古恨仰天血泪不胜挥万州海云庵有老僧示寂衣上有诗十年依佛国万里走天涯旧主无寻处孤臣敢问家何心婴组绶有血滴袈裟寒食魂应寂悲歌愧五蛇燕人南征真定知府全椒徐文晟闭城不应后登极查理不孝官戍兴州中屯卫妻王氏击登闻鼓诉冤得末减黄钺裔常熟给事中黄钺叔杨亡子弟之裔曰可仕亦绝有林姓是其嫡族茅大方泰兴茅大方谒孟庙诗有序岁次庚辰夏五月大方偕大理丞庐陵彭与民拾遗槜李步逢吉承制来抚鲁齐兵民道滕过邹谒拜孟祠敬赋一诗以忠瞻依之意云邹国城东有旧祠冕旒遗像俨容仪母贤昔着三迁教子圣今为百世师故里尚瞻羞俎豆新碑还刻断机丝焚香拜手登车去千古无忘义利词今石刻首四字剷去盖隐可识也乌镇九老会乌镇九老会漏叔瑜字大美号越南会稽人革除时河南道监察御史唐其道凤阳人革除时以文史院出署天长县丞并寓乌镇县孙孟吉字兆祯乌镇人革除时建文朝太常寺博士时年八十五以上三人俱逊荒行遯者备革朝遗臣之阙建文书法拟吴人朱鹭白民着建文书法拟求姚太史希孟序太史崇祯初方赴召恐触忌遗金一镒而别神虎燕王举兵靖难夹河之战前一日忽有虎突御幄前诸将骇怖都督谭渊一矢殆之王大喜谓翼日战必胜翊日为盛庸所攻失利渊死之子忠封新宁伯立庙于门左肖虎见张东白先生神虎传脱骖治赙八月成阳侯张武卒上出内厩鞍马赙之令有司治葬具致仕官掌印春上幸北京诏天下致仕官皆掌印于各郡县于是致仕卫辉知府义乌胡禧掌常州府印已解印去通判夏英命无钖训道瑞阳卢立魁作序送其行末书某序不称顿首僚友知府黄弘同知洪庸通判夏英推官勒俊拜赠正月十七日故卫辉知府胡禧来朝年老赐冠带宴赏致仕赐敕世廪生江阴邓师钖原安南降臣其子孙世顺天府儒学廪生听科贡文臣封赠明初文臣多不得封赠赠父母暨妻始时仅八人西杨勒石以垂后昆山乡举永乐甲午昆山起送诸生科试止五人曹瑜戴义陈劭王永和夏昶是年皆中选而永和为名臣永乐程录永乐庚子科浙录按察使一人居首监临由监生次巡按御史次布政司时尚执法故首臬司也举子书名每行书二人补印慈溪县失印请更铸朝谘恐旧印复出易为奸改印文从谷曰慈谿宫妃归宁恭顺荣穆丽妃陈氏入宫受册寻命归宁父母赉予甚厚佛郎机佛郎机鸟铳相传得之番舶都督戚继光署登州卫印发地窖永乐时佛郎机年月铸文可考又库有鸟铳两京官俸两京官俸微有不同如南部主事支米三石北部支四石五斗有奇折俸亦不同史官侍班常朝御皇极门史官四员班左右各科前午朝会极门史官二员列御座东稍南至机密宣召史官不侍留都官拥盖南京各官惟大司马阅武及都督御史张盖大司马八驺御飞鹤袍中使司封皇女六人为公主命先为嘉兴延平庆都三主府造中使司印中使司有正副亦阉人为之如王府之承奉非唐家以士人充僚佐也赐宫媛家僮仁宗赐太医院使蒋用文宫媛李氏庄氏徐氏赐御医何渊手札三十一道家僮二人文马二匹巡抚岁入京宣德时令巡抚岁八月赴京议事大臣除伍宣德时兵部右侍郎钱塘徐琦戍籍宁夏以使安南称旨特除其军籍后枢部为例不夺功臣宅十一月丙辰秦府保安王请故陕西都指挥使陈怀宅为洛川县主居第上谕工部尚书吴中曰陈怀功臣若尚有亲属安可据夺其令陕西三司覆勘噫视斥郭汾阳旧宅入法雄寺者何如哉蜀邸声铳蜀王府忽举炮铳总兵陈怀以闻上责辅导官谢还护卫三之一今熙洽极矣江南丧嫁铳震城市了不禁也学宪兼民事五月壬辰设京省提学宪臣二年八月命宪臣兼督民间栽种桑枣先是守令提调诸生孟月试经义仲月论表季月策皆在学舍典史进俸级正统时山东长清典史淮安何总九年任满邑人乞留进九品俸级考先朝实录优于下吏类多匪独何总也孝子孙庸王相孝子滁州孙庸返自广西庸字允良其从大父豪为圉人隶太仆马死当偿将之广西市马以补之其父景和代行是时庸娠财七月景和道得暴疾死南宁偕行者告官官为藁葬已而生庸比壮语及辄哀之断绝恨不知死所一日阅故籍见状锐意往乃徒步至南宁求不得遂披髪曳鞍穷历山谷已得老妪示葬处因发得骸刺血渗洒之血辄没入乃负归归葬城南旦子冈庐墓如初丧君子曰可谓孝矣以后嗣微薄未得旌胡松曰予少时数闻长老贤通于事者皆言唐孝不诬且言庸有友十数人既并死惟庸每岁伏腊必列其位躬奉觞上食泣如与对酒数行而后已盖孔子有言久要不忘平生之言庸岂其人哉其诸异乎市道交以存没兴衰为离合乎又四月巡抚御史苏丛礼于孝子王相之庐相滁州卫人早丧父母贾氏寡委曲奉事得其欢母衰老畏寒相温枕簟不替垂十余年冬深寒甚常横卧床笫取母足加腹燠后贾齿尽落不能啜含哺哺之病遗矢箦上必自匊涤其丧毁剥不胜朝夕号出入告殡及葬自起冢日奉饮食跽墓献哭噫慨焉如弗及胡松曰孟子有言狂狷不可必得故又思其次末世俗靡士或迷方轻薄讠滶去道远而能操秉一行久不易者盖亦鲜也王相不知书其所自尽士或不能逮虽其天质之美良其风轨所被可以兴矣昌黎云无亦使其无传焉余是以述之大宗伯不由翰林王统己巳礼部尚书钱塘杨宁嘉靖甲申礼部尚书遂宁席书万历庚辰礼部尚书嘉定徐学谟皆起曹署着声高鏊高鏊字企之嘉定人少孤其母改适乃从外舅氏遂冒其姓舅氏故太医官居京师鏊因习医补太医久之直内殿二月上书直谏上怒下诏狱榜三十明日跽午门五日复榜五十戍乌撒卫嘉靖初放还晋御医复高姓自后朝士多新贵无知鏊者而鏊亦自晦匿不言先朝事守官垂四十年不调尝考绩尚书吴山展其牒矍然曰此即武庙时徐鏊邪嗟何淹也久之调南京卒年八十三吕尼沮驾己巳上出紫荆关陕西尼吕氏迎驾言其行不利上怒叱捶之尼坐化去今顺天保明寺供其像封为御妹俗称皇姑寺景帝坟园景帝坟园不称陵在金山口距西山不十里陵前坎陷树多白杨及椿皆合三四人抱高可二十丈李梦阳集句北极朝廷终不改崩年亦在永安宫云车一去无消息古木回岩楼阁风军运景泰前漕船无定制天顺后定船一万一千七百七十五只官军十二万一千五百余员名南京总各卫一千七百六十只江北总各卫二千六百九十四只中都留守司八百八十八只山东都司七百七十三只浙江都司二千零四十六只江西都司八百九十九只湖广都司七百五十九只河南江南直隶一千四百四十三只遮洋海船五百二十五只今额船万二千一百四十三只米四百万石每船正米三千三百石定百石加耗九石八斗又月粮四十金行粮十六金江南民运民运白糙糯奏定府佐一人领州县佐一人副焉正月解维六月告纳否则罚六年许同军船挽进苏州船百二十七只粮七万六千零五十七石松江船九十四只粮六万一千六百四十石常州船百二十七只粮三万三千一百二十五石湖州船八十二只粮万千石嘉兴船百三十九只粮六万五千七百五十石嘉湖专供光禄寺酒酣局浮费犹省弘治十年安吉知州舒城郑昌奏除安吉白粮无钖县供御上白米岁一千三百三十一石常用七百余石南京贡船司礼监制帛二十扛笔料内守备鲜梅枇杷杨梅各四十扛或三十五扛尚膳监鲜笋四十五扛鲫鱼先后各四十四扛内守备鲜橄榄等物五十五扛鲜笋十二扛木犀花十二扛石榴柿四十五扛柑橘甘蔗五十扛尚膳监天鹅等物二十六扛酸菜苔等物百有三罈笋如上蜜煎樱桃等物七十坛干鲥等百三十盒紫苏糕等物二百四十八罈木犀花煎百有五罈鸬鹚鸨等物十五扛司苑局荸荠七十扛姜种芋苗等物八十扛苗姜百扛鲜藕六十五扛十样果百四十扛内府供应库香稻五十扛苗姜等物百五十五扛十样果百十五扛御马监苜蓿种四十扛共船百六十六只龙衣板方黄鱼等船不预焉兵部马快船六百只俱供进贡上林苑上林苑蕃育署畜养户二千三百五十七家牧地一千五百二十顷三十四亩鹅八千四百七十只鸭二千六百二十四只鸡五千五百四十只光禄寺取孳生鹅一万八千只鸭八千只鸡五千只线鸡二十只鸡子十二万太常寺荐新奉先殿新雁十二只雉嫩鸡各十三只鸭子二百四十鸡子二百八十本监岁进贡鹅六十五只鸭黄七十五只鸡黄五十只大雌鸡十五只鹅子九百五十鸭子二万五千内府供应鸭子三万嘉蔬署栽种地一百十八顷九十九亩岁造宫菜十三万七千五百八十三斤又光禄寺青菜二十四万七千五百斤芥子七石八斗良牧署牧户二千四百七十六家草场地二千三百九十九顷十三亩牛九百二十九只牯牛九十七只牯牛八百三十三只羊二千五百六十九只绵羊二千三百九十六只公羊二百四十八只母羊一百五十七只儿猪六十六只母猪千只光禄寺岁取孳生牛八百只羊五百只羊羔二十只腌猪二千口正旦冬至节肉猪千口内府丁字库岁收羊毛二千四十六斤四两太常寺荐新活兔八十一只松江布成化间松江人以布饷贵近流闻禁庭下府司织造赭黄大红真紫等色龙凤斗牛麒麟等纹工作胥隶并缘为奸一匹有费白金百两者孝宗在东宫深知其弊即位首罢之尝阅内帑见之曰此布一匹文绮十匹价也终身不一御自是遂绝松江细布输京十二万三千八百六十匹有奇华亭六万五千一百匹有奇上海四万二千七百二十匹有奇青浦二万三千四十匹有奇万历初加八千匹教官考绩入京教官九年秩满考绩例入京成弘间犹然后废不知何年南京左侍郎南京各部自正统后俱右侍郎倪谦为礼部左侍郎十二年钱溥为吏部左侍郎浙东银冶浙东银治国初岁办二千八百七十余金永乐时至七万七千五百五十余金宣德时至八万七千五百八十余金正统间减课止三万八千九百三十余金止一万六千零六十五金三万零四十八金二万一千二百五十金五年减一万零二百三十七金止一万零八百四十一金见巡按御史畅亨疏中大臣貤赠革职官十二月丁巳大学士谢迁言臣祖荣任福建布政司都事例不封乞以己得诰命移赠上并予之天启初太子太保吏部尚书张问达言臣父任四川眉州判官坐劾夺职臣令潍县复冠带不得封今乞恩命许之阁臣赐蟒服十二月乙巳始赐阁臣蟒服两宫三殿灾永乐辛丑四月庚子三殿灾正统己巳六月南京宫殿灾弘治戊午十月甲戌清宁宫灾正德甲戌正月庚辰干清宫灾嘉靖辛丑四月辛酉九庙灾辛酉十一月辛亥万寿宫灾其年月皆己酉午戌丙丁皇庄慈庆宫慈宁宫干宁宫共庄田二万一千一百六十六顷十五亩征五万五千八百十五金煤窑七十座征百七十金果树六千余株征六十五金教谕李璧仁和学舍有宋高宗手书石经正德时巡按张承仁欲徙郡学教谕李璧力争之张曰吾徙府学非私之也何执为曰明台为一浙之主徙之无所不可璧官仁和学知守故物他非所知也苟从命徙是犹子孙不能为祖宗守祭器尚可为子孙乎张怒欲挞之璧曰官可弃身不可辱也去官而移石经非典守责矣官犹在也岂可以夺乎乃止自璧去或移之郡学教职左迁正德时龙泉教谕宜山高蒿以亡功降霍邱训导提学官疏荐人才属官吾宁祝虚斋先生任陕西按察副使提督学校奏荐地方人才长安县刘玑高陵县吕柟兰州段炅盩县王九思盩厔县王元凯商州南镗华阴县屈直巩昌府范镛庆阳府王纶臣尝相接其所议论规为皆非常才士子所共推尊军民所共敬服是皆先帝与陛下作养简拔殆非一朝一夕之故云云又奏荐贤才如同州儒学学正魏谧长安县儒学训导樊华渭南儒学训导李应阳兴平县儒学训导秦锜学既醇正行尤谨严前提学副使朱应登推教书院功绪甚着长安县儒学教谕董儒三原县儒学教谕申伟泰安县儒学教谕江万玉长安县儒学训导胡山才德俱美卓立不群米脂县儒学教谕苏文蓝田县儒学教谕刘万禄出身虽由岁贡学行无忝科目云云按荐地方人才荐教职今系抚按事而旧见之学宪想亦例也正德后不复行矣检先生遗集录之以存饩羊富春谣富阳江之鱼富阳山之茶鱼肥卖我子茶香破我家採茶妇捕鱼夫官府拷掠无完肤昊天何不仁此地亦何辜鱼胡不生别县茶胡不生别都富阳山何日摧富阳江何日枯山摧茶亦死江枯鱼始无于戏山难摧江难枯我民不可苏按察佥事朝邑韩邦奇疏载之削籍省掾何麟武宗微行自大同抵太原城门闭不入上怒遣中官逮山西守臣拒门者按抚而下皆怖布政司吏沁水何麟曰来旨未有主名此易为耳若厚贿中官不令罗织愿与俱往即上怒麟一身不足血阝也至京奏曰陛下巡幸晋阳维时司城门者实臣麟一人他官无与也臣不能启门恭迎銮舆臣罪万死但陛下轻宗庙社稷而远事巡游且易服微行无清道警跸之诏白龙鱼服臣下何由辨焉昔汉光武夜猎至上东门守臣郅恽拒而弗纳光武以恽为守法而赏之今小臣欲守郅恽之节而陛下乃有不敬之诛臣恐后世以为臣之不幸不若郅恽而陛下宽仁之量亦远逊光武也有旨杖六十释之各官皆不问杨循吉武宗南巡于北固山上见杨循吉留题因召见行在见上不能对遂罢遣归忌者因以为伶人臧贤所荐不知此际循吉贫不能煳口其赴召也典衣为装恶从市伶人王元美轻信笔其事于卮言因而传播天下冤哉徐文贞云世庙初年欲起君谦闻其颠而止杨公实颠不以伶人事也愚按八月癸未发京师是日即杖臧贤等于午门戍边安得从南巡荐循吉也又江宁徐子仁霖亦曰臧贤所荐是年十二月上至南京贤死久矣流闻之谬如此蔡鼎贵池蔡鼎正德辛巳进士历云南巡抚都察院右佥都御史访黔国公沐昆堂设椅自中坐左右列长杌侍坐抚按蔡不耐坐沐怒命悬其杌竟立啜茗而去自嘉靖中抚按始均席御容藏殿嘉靖时祖宗御容藏永孝景神二殿勋位嘉靖乙酉二月乙未故事朝参序爵南京元会习仪靖远伯王瑾协同守备居首列南和伯方寿祥不平诟斥引下之事闻得旨班序如旧戒责寿祥崇祯辛巳冬节南和伯方一元协同守备班安远侯柳祚昌上忿论监察御史詹士恒谓方领敕宜先之两事适合又皆方氏祖孙惜未引前案也白衣山人诗见梦薛应旂尝夜梦白衣山人诵吊朱中丞纨诗玄墓山堂月色明烽烟照见阖阊城徙薪自无恩泽宿草于今有甲兵生死已随朝露尽是非犹逐夜乌鸣何年精卫能填海常使人间恨不平大司马起复天顺后大臣俱终丧嘉靖庚戌九月起复揭阳翁万达兵部尚书崇祯丙子冬起复武陵杨嗣昌兵部尚书鹰犬虫蚁岁给嘉靖丙戌二月御史雷应龙疏曰内坊鹰犬岁给猪肉一万六千五百余斤虫蚁岁供菉荳薥秫五千二百余石费财损德命覈其费罢之御驷世宗七骏玉麟飞白玉驯碧玉骄照夜璧银河练瑶池骏飞云白神宗十二骏玉狮龙赤电龙载月乌五花骏彩麟文豹金麟绛虬攒玉骝玄云骏蹑云騘五騘熹宗乌骓束玉带思宗四骏太平騟玉龙媒吉良乘璇台骏贡象尾嘉靖癸丑暹罗贡白象道毙使者以珠宝饰牙置金盘中并献象尾按刘向说苑魏文侯使舍人毋择献鹄于齐侯毋择行道失徒献空笼嘲边嘉靖庚戌大将军仇鸾纵俺答出塞书我亭障曰仇鸾免送崇祯丙子金人深入畿内粉书边堡曰百官免送金瓯再卜丙辰上密书内苑撰青词诸臣之名贮金瓯中手探得严讷李春芳遂拜相上卜相亦如之得来宗道杨景辰刘鸿训周道登李标钱龙钖青田嘉靖初郡县率八月成白册九月散青田至十一月毕税后青田之散恒至岁终万历以来民间并不知青田矣泉州志隆庆黄光昇作泉州志载晋江知县张文宿食虐之迹而万历杭州志文宿以本贯陈善具述其美云晋江险恶难治今两存之俟考宥随驾监生万历初幸太学有监生派执壶者竟随驾入宫被诘其人惧甚上谕令扶出李伟武清侯李伟微时业圬墁既贵函封圬刀慈圣太后严毖外家或子弟陈乞命进圬刀示之曰当时借此为活今极富贵犹患不足耶潞简王之国微行擅杀人太后命大珰封杖挞四十诘惠山神文无钖周子义万历己卯主北闱受邑子之贿拔置八十名周历礼部左侍郎赠尚书谥文恪祠于惠山谈修作诘惠山神文末曰祠亦安足重乎象至不仁而祠于贵阳王振误国而祠于燕市又安讶斯祠之作邪试由常情以谈祠而出于人心之公乎则可久倘祠而出于一人之私乎必不久子不见祠于前者陛羽李绅唐人也秦观尤袤宋人也倪瓒元人也乞命亨祀不绝彼西施庄以献西施而作萧庄以萧侍郎而作通惠亭以钱伸仲而作曩时非不选胜以章得意而今安在乎少宰被杖江陵籍产遣太监张程同刑部侍郎丘橓等往追逮曾尚书省吾王少宰篆等曾角巾青衣王直囚服乞哀中官杖之事闻于朝时沈光禄思孝戏陆少宰光祚曰君善为之不闻少宰杖乎缅酋诡贡边人有持平缅夷二锦入见黔抚云缅酋欲求入贡抚臣遗申相国时行书欲奏闻申答曰近时暹罗求贡持上金叶表文今第以一人持二锦来真赝未可必宜审实而善遣之非得金叶表文不当为代奏也抚臣乃止后卒亡验求其人则亡去久矣夷情未可轻议也长昂射子三卫属夷长昂为雄年六十余时入寇一日出帐房遥见二鹿弯弓迭射之应弦而殒及其二子遂稍戢朱国祚万历癸未秀水朱文恪进士第一胪传日文恪父太医院使东山公绯服侍班乙未修撰朱国祚为司经局洗马故事鼎元无任洗马者八月充皇长子侍班寻清理贴黄靖难功臣旧署奉天征讨文恪曰文皇不得已值此奈何以同姓加征讨名悉改靖难宸翰宣城沈修撰懋学赐御书谨言行明义理六字径四寸遒整有法尝见之太庙羊角灯丁亥孟秋享太庙风勐烛灭太常寺丞读祝高声索烛因制羊角小灯二持照传戴暖耳癸巳闰十一月十二日辅臣王钖爵请传戴暖耳故事十一月朔传戴暖耳百官传衣不谢传暖耳独谢丧仪仁圣皇太后之丧大宗伯范谦衣白入朝至阙门忽传各官衣青布袍急出易衣以进次日则白纱帽乌靴成服斩衰朝夕哭临期毕而退署衣冠皆白绖带不除二十七日后用三乌为乌纱帽皂靴黑角带也又逾月易青素大约百日更浅淡服色行移旧案有白纱帽白布袍布袜蒲鞋末年中宫之丧浙省诏至疑所服青白竟青袍迎诏日本关白求封万历乙未正月甲戌朔庚辰日本差来小西飞弹守藤原如安谨禀天朝兵部尚书太保石老爷台下小的日本求封蒙老爷天高地厚之恩担当如此昨见四位阁下老爷礼部范老爷俱同老爷盛心大事已就今在议封之时特将本国应封人员开报伏乞老爷照依后开缘由施行举国得安万代顶德谨禀计开册封敕书印信并各项仪制务求老爷留神要好不致贻笑朝鲜琉球海外诸国至恳至祷一日本原国王无有举国臣民乞封关白自丰臣秀家以上五员乞封大都督独行长加世西海道永为天朝沿海藩篱且与朝鲜世世修好一释玄苏封日本禅师一丰臣家康丰臣利家丰臣秀保丰臣秀俊丰臣氏乡丰臣辉元平国宝丰臣隆景丰臣晴信丰臣义智以上十员乞封都督一释宗逸封日本一道禅师一丰臣玄以丰臣长吉丰臣正家丰臣正成丰臣全宗丰臣调信丰臣吉隆丰臣正信源家次平行亲平末乡以上十二员乞封都督指挥一平山五卫门早田四郎兵卫宅甚藏西山久助吉田善吉下甲石卫门西川与郎松井久大夫小昌久次大濑少吉以上十五名劳苦三年均乞封爵再来尽应人员乞给赐督札府十五张亚都督札府二十张临时颁赏使日本大人臣僚俱各叨受天朝爵秩遵天朝命令二月甲辰朔壬子诏封日本国王平秀吉曰敕谕平秀吉朝鲜上书丙申五月十八日朝鲜国王李公书奉天朝石太师阁下吾闻天朝之大恩封日本国王关白实太师之独力担当运筹日本岂不欲封不料海上风穴渐盛或风或雨或晴或阴又兼山水相冲舟不能渡但日本至釜山顺水釜山至日本逆水一朝狂风大作浪过于天故此迟延月日吾已于四月十三日差陪臣哈金锁领二十余卒探听日本情形至二十日方回日本国王关白求天朝之封甚要但倭将清正诈幻多端其行长恭顺之心亦有故将倭分作三班已渡二班止有清正之倭分作一班已屯于釜山故行长正诚回奏关白言倭众二班已渡止有一班迎接天使一同渡关白亦言天使一渡海后倭众尽数撒归不许迟缓有违其天使往但我礼接不周有慢天使故于正月十五日差行长来请沈维敬过海讲说礼义以迎天使往封其沈惟敬已至相骂岛地方去日本止隔二百余里其关白又见沈惟敬渡海又见天使入营故同行长将清正之倭尽数撒回其清正不肯行长又差飞禅回奏关白关白大恼将粮米尽不发去故清正问小国要地图要谷种思屯田积草故吾将谷种与三十石地图一张差陪臣永正赍至马领地方清正见吾谷种又有地图中乌岭有伏兵之处扼塞有养马之场其釜山至登莱乃深山大岭虎穴之处兵不能进马不能行止有一条小路长三百余里有七十二湾士兵能进不能出故惧吾不敢犯又闻天使于四月初三日夜逃出釜山不知何意但日本且有恭顺之心于天朝而天朝反无抚恤之心于日本釜山恬然乃是大人威震我已遗书与关白天朝差册使出釜山一年有余尔国如何不差使臣迎请关白亦答云但封我甚要只待风息馆舍有备不日即迎请矣日本情形如此特差小卒尤禹赍览以便施行伏祈照鉴不宣王守仁诬楚府寄物九月二十五日湖广巡按御史赵文炳奏都察院勘札准本部题覆留守后卫所掌印百户王守仁奏称太叔祖王弼诰敕符券甲胄器仗金银珍宝衣饰器皿各造文册一本陕西庄田场厂文册八十六本俱承奉钱保领回楚府寄库奉旨这所奏事情差该部查明具奏钦此钦遵该本部看得守仁所奏事情伏候命下容臣等备行湖广抚按官员差令长史司启王根究原委王弼长女是否桢王元妃王钥男昌是否王妃抚养寄库财宝果有若干合用典籍有无见在事在先王非系侵占无妨从实检奏盖圣主明见万里自有睿断非臣等所敢轻议等因奉圣旨已有旨了钦此又准本部咨为恭进家财成册上彻御览以便差官查取事亦该留守王守仁同弟定远侯嫡孙应袭王锦袭奏前事并称楚府承奉钱保领奉兵部凤字一千六百三十八号勘合扛运回府开造略节总册一样三本将一本进览一本送凤阳府收贮一本给应袭王昌日后袭爵收照以备查考数目奉圣旨这本内事情着司礼监选差公正内官一员带领原奏官王守仁即便前去会同该抚按官令长史逐一对查明白从实回奏钦此钦遵备移到臣准此案照先于闰八月二十日接得前报恐有疏虞不待部檄到即会抚臣李得阳牌行布按都三司及守巡二道遣官军于楚府各门昼严行防守出府员役搜检放行不许夹带一物及将紧关人犯郭伦等行长史拘禁候勘并晓谕居民不许窝隐受寄外于九月六日该司礼监太监孙举锦衣卫指挥庄德福捧敕前来臣即会同太监孙举指挥佥事庄德福巡抚李得阳督同司道等官左布政陈洙右参政陈璧副使张季思参议丁继嗣武昌知府刘以焕江夏知县叶凤祥等迎进楚府开读毕将锦衣百户邹质鲁管押奏发原奏百户王守仁同王锦袭并令楚府长史董学礼庞尚龙带同承奉郭伦等面启楚王请合同册籍对册本王执出玉牒并谕本府原无桢王正祖昭王元配王氏系王弼女正月初四日册封为妃初五日薨王弼于坐叛臣蓝玉党国除今王守仁奏系弼男王钥于身故遗男王昌挟赀就祖姑妃抚养维时祖妃已薨二十余年谁为收养最后王氏子孙因无依来府先王闵念亲戚相依至今尚有子孙王子孝王国忠等在楚居住其王守仁锦袭不知何代人氏并非本府收养之人亦原无合同册籍本府自来并无承奉钱保等情臣等随带郭伦等至长史司再三鞠审执称二百年来并不知寄有前项金宝臣等又进王府启王查取前物王谕本府两遭回禄后宫邱墟并无库藏王守仁所奏尽属欺妄予现居东首书院引臣等齐进将本府财物尽数盘出臣等眼中将王守仁所奏原册查对并无一物相同当即登记封本府收贮时闻宫眷悲号臣等各散次早复同太监孙举指挥庄德福再进本府令奉御长史等官启王查收王谕本府财物自祖愍王宫变予父恭王年才四岁叔祖武罔王显槐摄国时有通山王英炊与槐讦奏钦依着湖广抚按三司等官逐一查明实止得银十九万六千四百四十两银器四千六百九十五两金器二百六十两五钱彼时并未盘有王弼寄顿金宝等物至余父薨予在襁褓武冈王复摄前银费用无存祖母愍王氏奏奉钦依道院查盘银两委系武冈王盘出今予长成自行取讨卷案可查余自十岁受封武冈王薨长子英煪相继物故前银未得分毫且嘉靖年间至罢奏并未称有前项金宝等件卷案现存其陕西庄田乃十一月十八日奉太祖高皇帝圣旨你征云南阿鲁秃等处建大功特赐秦马三十匹黄牛二千头犁牛一千头羊九千只并陕西西安州喇都草场一处牧羊世守钦此即蒙永乐宣德正统景泰天顺成化各年以来借用骆驼马匹屡降敕书前十五道现存可证至奏经户部议覆本府照旧管业并未奏有子粒官收贮库候王氏子孙袭爵给领明旨予宫所有已尽无遗如以余言欺诳余愿带同宫眷避出外宫听凭钦差并抚按会同进宫遍行搜掘等情并具揭送臣等本王随出宫外听搜臣等念未奉旨不敢擅入当即劝王回宫该臣等看得王守仁所奏册内财物额数百万率皆人世罕有奇宝今据所盘银两器皿不过近世常物仅止数千似与所奏大相矛盾将以为隐匿则本王且请搜掘矣臣等伏惟楚王皇上之亲属也素称守礼奉法未闻过举一旦以二百年前无稽之事被奏已经防其门户拘其侍从盘其积赀宫眷惊惶相对啼哭在臣等奉命恪职不得不尔然于楚王国体亦大辱矣若再令出宫搜掘毋乃非皇上亲睦之意乎况其两经回禄一遭宫变相继幼孤迭更摄国即使尽力搜掘王弼遗赀谅无可得之理而情迫势穷万有一意外之变所不忍言者则臣等不能任事罪固难逃而于国家体统所损非渺小矣伏读明旨仰见圣心原为关念功臣之后故有此查今考之往牒与守仁所奏有大谬不然者如昭王元妃本薨于三十年也而曰本妃奏取王锠抚养王弼于坐叛臣蓝玉党不食死而除封也而云弼男王钥承袭于病故陕西庄田奉太祖高皇钦赐又经户部题覆奉皇上明旨给与该府照旧管业也而曰子粒官收贮库侯王氏子孙袭爵给领此皆载之典籍昭然易见者尚敢虚捏王守仁锦袭果否王弼子孙犹未可知况于所奏财物又何足凭哉容臣等会议明白另奏外惟是楚王请避外宅搜掘宫中臣等未敢擅便伏候圣裁东宫册婚辛丑东宫金册用足色金十五两八成金三千九百八十五两七成金一千七百五十两东宫大婚费八十万有奇冠三百副耳索珠至百二十二万金翠十八万有奇福王婚费二十万有奇取栝子松工部咨南京兵部取寿宫栝子松树九百一十八株坐派苏杭松江令各抚按专委府佐贰官总理采辨完日遣官押解带园丁沿涂浇灌仍咨本部发马快船装载川扇乙未四月七日文书房传旨着四川布政司照进到年例扇柄内钦降花样彩画面各样龙凤扇八百一十柄内金钉铰彩画面浑贴雕边骨龙凤舟船扇十五柄寿比南山福如东海扇十五柄四阳捧寿福禄扇十五柄百子扇十五柄群仙捧寿扇十五柄松竹梅结寿福禄扇十五柄七夕银河会扇十五柄菊花兔儿扇十五柄天师降五毒扇十五柄四兽朝麒麟扇十五柄孔雀牡丹扇十五柄苍松皓月扇十五柄菊花仙子扇十五柄闲花扇十五柄满地娇翎毛扇十五柄金菊对芙蓉扇十五柄锦帐花木猫儿扇十五柄人物故事扇十五柄四季花扇十五柄茶梅花草虫扇十五柄聚番扇十五柄白泽五毒扇十五柄盆景五毒扇十五柄八蛮进宝扇十五柄百鸟朝凤扇十五柄盘桃捧寿扇十五柄以上三十三样俱金钉铰彩画面浑贴雕边骨每样添造四十五柄共六千柄每年为例其余年例的今年二月传添造的八千八百柄俱照样数每年如法精致赤金造进礼部知道王文肃晚召丁未复召太仓王相国钖爵王即家疏规时政刺切言路盖华亭陈继儒代草者陈过示王吏部士骐吏部遽邮之言路诸公竞谓其沮抑群诋之太仓遂不赴梁鹏万历中顺德梁鹏知崇安县题堂柱曰库无耗头里无私派铺无当行望乡耆访闻相告吏怕沈案差怕索钱民怕健讼期子姓敏德还淳升户部主事阁臣避道冢宰平湖陆光祚富平孙丕杨俱不避阁臣舆见忤张新建位遂讦富平后富平再起避福清叶少师又不可解矣驸马都尉杨春元并道福清贻鲍祠部书曰都尉不避之说必以会典为言不知今之礼部俱不依会典只照见引事例耳会典所言概举公侯驸马而公侯在前今试问诸公侯有一人不避阁臣者邪若尽依会典则岂但公侯即六卿长贰皆不当避矣古之宰相礼绝百僚今之阁臣犹虚被此名故自仆入都文武大小并未见有涂遇直突而过者即驸马亦有数人何独杨君不避耶安南上书安南某人失风于浙见拘上书曰臣闻均覆载者天道也普仁恕者王道也何地非王土何人非王民臣本安南身非叛逆世受国制迄奉我主差往葛王省墓忽遇风作扁舟几覆幸漂流至此臣等忻忻相告人人得观光上国矣正喜惧交接天兵四围俛首受缚今缧绁我羁縻我以夷论我亦何以柔远人也游鱼思故渊飞鸟思故枝人情宁有不同者如皇帝以夷论我则概郡县何非王之土地也概苍生莫非王之人民也我何独外于清朝使我父母妻子骨肉不相见也丧身异地不亦怜乎乞皇帝早赐杯水用甦涸辙大开恻隐俛示指南臣等不胜忻跃惶悚之至戏赏内臣有进小儿风车之戏值不一钱上喜其飏转赏千金群阉艳之募制银舟注酒帆举机捩巧绝费百金上善之而向之戏车狎久生厌即停赏进银舟者其人大失望司礼太监田义颇洽上心尝跨马命义操箠从既弛勒义求犒予之千金一日命义跨马上自操箠从之事讫亦索犒义知其指大有所馈荒惨万历丁巳戊午山东洊饥人相食莱州市人肉惨不忍述有中州人兄弟并无子来买妾或以姑嫂欺之夜宿兄得其姑状极诚朴告曰尔弟为我嫂釜中羹矣兄亟趋视炕下之首俨然駴而走诉县官抵嫂罪携姑以行崇祯庚辰秋山东河南山西畿南人食木皮至冬人相食辛巳江南北皆竞弃子女售器具流殍塞路少妇不值千钱市饼饵辄袖之否则见夺斗米三钱杭州诸生某家三四人因米肉不支杂以砒霜啖讫俱死八品官貤封八品官例不貤封万历末行人司行人吴伯玉请比五经博士例追封其母有旨止予章服着为令分党万历末朝士分党竞立门户有东林之党无钖顾宪成高攀龙金坛于玉立等废居讲学立东林书院而常镇人附之有昆山之党则顾天峻及湘潭李胜芳苏人附之有四明之党则沈一贯浙人附之有宣城之党则汤宾尹而宁国太平人附之有江右之党则邹元标有关中之党则冯从吾各同省人附之冯尝督学山西则山陕合冯邹又讲学相善又江右山陕合也闽楚粤蜀远不具论庚戌大计江右淮抚李三才庇东林而诸党左矣时攻东林俱见罪四明至楚粤无一人台省者天启初东林独盛起邹元标而江右亦东林也江夏熊廷弼原江右籍楚东林也福清叶向高归德侯执躬秉权趋风天下咸奔走焉仕涂捷径非东林不灵波及诸生如复社几社不一而足家驰人骛恐汉末标榜不是过也熊廷弼王化贞叶相国于万历癸丑主礼闱录王化贞其抚辽也沾沾自喜适福清再召驰书劝驾谓大功指日待入朝为封拜地福清又梦如之故入朝专右化贞及事败同熊廷弼论死魏忠贤魏忠贤少饮博无赖触忿自阉犹为人行汲客某奇其貌资直东宫后柄用客避去其名姓无传焉万历时宫禄不恒给皇孙苦之诸阉戏曰陛下万岁殿下亦万岁吾辈待小官家登极鸿恩有河清耳而忠贤独恭敬时进饮啖中其欲及上即位宠任倒柄势焰薰灼外廷谄附实繁有徒媒孽中宫则刘志选杨梦环罗织善类则曹钦程吴淳夫田吉许志吉田尔耕许显纯崔应元张体干孙云鹤杨寰谷应选魏广微之首附卢承钦之刊党籍潘汝桢之倡祠李承祚之进封其颂美不置薛凤翔四十七疏郭允厚四十疏周应秋三十九疏余不胜数也闽人某善占字忠贤召之书有字对曰一人之下万人之上问其故曰有字上半天也下为日月君臣之象今月食日幸肩半天否则无天矣又书囚字某心知其谬诡曰国内幸赖斯人如无斯人国且空矣忠贤色喜某旋遁误罹党籍有录东林姓氏于魏忠贤遂因事罗织嘉兴陈应元与焉金陵陈应元以名氏同并罢幸脱党籍天启末陕西巡按庄祖谦遣奏差有媚祠之请奏差至京闻上疾甚意魏阉未可测疏不即上后忠贤败免议湖广巡抚慈谿姚宗文亦遣奏差疏竟上预党落职按汉窦宪纳妻郡国皆有礼庆汉中郡当遣吏户曹李邰言窦氏专权骄恣危亡可翘足而待愿勿与交通太守固遣之邰请自行遂所在迟留至扶风而宪就执陕西奏差暗与邰合矣火逼尚书总督仓场侍郎薛贞以草场救焚颂魏忠贤迁刑部尚书时称火逼尚书在刑部诬扬州知府刘铎死之崇祯初追论贞死于本堂挞三十虽贞不足惜时谓其失体刘诏耿如杞互诮蓟镇祠魏忠贤参政耿如杞不跪谒惧谴求巡抚刘诏劾罢初非刘意也忠贤重论下法司崇祯初诏总督蓟辽以干没军料下狱如杞笑曰老先生何亦来此如杞后历官巡抚大同己巳勒兵入援同总兵张鸿功溃于良乡被纠下狱诏又笑曰老先生何又来此孙尚书寒窗故人武进孙文介宗伯持行清峻门生某来为巡台留饭五簋巡台欲起公曰少需之有寒窗故人相见巡台意密客坐俟之屡求面已设菽乳指曰此吾寒窗故人也周维持珰炽时御史金坛周维持楹帖圣朝多乐事天意喜从人凤见禹州守英报凤凰见于大隗山高可七尺事闻受贺尝问汝州人张彦清云是冬身其地则府太和王之庄雨雹鸟雀冻坠无算讹以为凤滕阳驿诗天启初寿州御史方震孺被逮题滕阳驿壁品儿一月才三日怀里哌哌别乃翁若使长成能问父阿兄向北指悲风丙寅江阴御史李应昇亦被逮过之题曰君怜幼子哌哌泣我为高堂步步思最是临风凄切处壁间俱是断肠诗崇祯戊辰武进邹嘉生复官备兵海上南还饭滕阳见壁间方氏新题宛然而仲达诗湮去久矣因系以诗荒庭树秃惨霜碑有客巡檐泪独垂碧血已酬忠孝志纱笼犹见死生歧六歌儿女情偏至十族君臣义不移岂为姓名甘鼎镬千秋巡远自心知又亡何乡人和诗一行已遣泪为碑遗句何须粉壁垂好恶自从平旦合是非偏向偶曹歧生惊市虎魂犹碎死怏骑鲸性不移辇上若留男子气寸心应许夜台知题壁何知岘首碑泪痕今日尚双垂忠良各抱心犹石生死何妨路见歧新月有情窥户入残膏无焰带灯移旧时遗笔无寻处化作风雷未可知辛未仲夏邹嘉生被上谷之命重憩此馆书存名去旁有和诗二首名虽不留其人固可想见也续题曰不为孤忠寄口碑壁诗何幸数行垂三朝日月悬天上一念玄黄判路歧客路似名惊易去人心如宦拙难移荒郊控马重题句佚简还留野乘知按亡何乡人即武进张二无先生玮孙相国行边孙高阳相国行边见城堡残破辄骂熊经略王巡抚弃师之罪谓不能力守驱生灵数十万死乱兵之下尽焚官私庐舍不顾其后也虽上疏请宥二人实非其意陈明卿慰下狱周蓼洲周季侯等下狱陈明卿慰之曰人生事业闭户第一闭户事业狱中第一公等莫如着易慎勿错过暹罗贡表天启丙寅二月广东市舶提举司唐允中报怀远驿暹罗入贡金叶表曰暹罗国王森烈帕腊照采备怕腊陆悃西亚卒替鸦普埃诚惶诚恐稽首顿首谨译书奏启大明皇帝陛下伏以圣明新登宝位万国胥庆微臣经差使臣坤皮叭具沙等捧赍金叶表文方物诣阙庆贺外钦奉敕谕厚赐回还开读拜受恭询圣躬祚祉国治政平拜舞山唿无任欢怿追思世沐恩宠自古及今地隔天涯心驰帝阙虽华夷两地实同一国之忠也兹当贡期循例修贡谨差正贡使臣郎勃查缉副贡使臣坤加离颜那茶迈低厘臣乃实填朴里办事臣乃纳统通事臣曹汉等乘船一只捧赍金叶表文装载方物译书用罗字五号勘合从广东省送诣阙下贡献恭候万福伏乞圣鉴微衷用伸臣子之职庶存怀远之义并祈往来不断使获帡幪永久事竣乞早遣使回国臣无任瞻天仰圣激切屏营之至谨具表以闻并开进皇帝上品龙涎香一斤西洋遮那密段四端采色乌地双面花幔二条采色蓝地砑光双面花幔二条采色花地柳条双面幔二条采色花地乌文砑光双面幔二条采色柳红暗地花双面幔二条西洋红地绣金绵帕二条象牙三百斤大小十一根胡椒三百斤藤黄三百斤速香三百斤降香三百斤白豆蔻三百斤大枫子三百斤乌木三百斤苏木三百斤进皇后上品龙涎香八两西洋遮那密缎二端采色红地双面花幔二条采色双面暗花幔二条采色金身花幔二条象牙一百五十斤共六根胡椒一百五十斤藤黄速香降香白豆蔻大枫子乌木各一百五十斤按暹罗四十五年并入贡入贺安南五月六日安南入贡补金香炉花瓶四副共重二百零九两银盘十六共重六百九十一两沈香六十斤速香一百四十八斤降真香三十根白木香五十件黑绵香八千株白色土绢二百匹犀角十二座象牙十二枝随从二十一员陪臣三员阮进用杜克敬阮自强通事一员阮曰仁行人四员黄文通范世和阮光启阮世阅从人十三名补贡方物并如前随从二十一名陪臣三员陈玮裴必胜阮濑通事一员阮程行人四员黄茂才郑棫阮仁通阮智能从人十三名三王之国瑞王惠王桂王之国辞陵故事亲王必肩土三担培陵时瑞王相触而诟桂王解之就封所经郡县上供王及妃日各肉八十斤次妃及长子各六十斤余妾及诸子各四十斤桂王阻风仪真审理嘉兴沈德先入其舟见座设青布褥内竖云宫中皆然凡鉣皆布也亲王亦如之并祖制主簿冤缢天启丙寅八月严州主簿于布政司领漆料千金为孝廉某某居间瓜分并杂费实领三百余金度必自累遂缢死杭城海会寺中犹胸抱冤状首列方伯康新民折兑百金事闻当道以碍方伯不行许志吉歙县许志吉故相文穆之孙荫历大理寺寺副时籍富人吴养春家奉旨召买黄山遣工部主事吕下问烦苛激变志吉自请往驻郡台有司伏谒通判姜三极名叱之罗织巨家不避戚党徽人切齿已事败即讯歙令叶高标绳之前为伏谒者志吉囚服跽高标故下堂揖志吉曰老先生何至此每讯一事辄受朴人以为快竟论死初志吉被黄山之命其夕文穆墓坊自倒登极天鸣思宗皇帝登极日诸臣方唿拜忽天鸣窃心异之吴忠节麟征云戊辰首科崇祯戊辰之首科左春坊左庶子周凤翔翰林院检讨汪伟户科都给事中吴甘来河南道监察御史王章兵部车驾司主事金铉俱甲申殉难又兵部右侍郎刘之纶少詹事徐汧通政司使李梦辰翰林院编修胡守恒行人杨于楷山东按察佥事保定推官李献明遵化知县徐泽俱先后死事东宫不利帝王登极后中宫生子帝乙之纣宋文帝之邵并凶终我朝孝宗之有武帝几至覆国及思宗元子生日者俱谓其支干不利问难上初即位好问难知三物六德六行等儒臣猝不能对后稍厌薄之不复琐琐治进香内臣上内坐闻香欲动偶语阁臣叹曰皇兄受误多矣戒香不复进逆案逆案分创祠称颂赞导繇冢宰长垣王永光亡何总宪曹于汴给谏许誉卿摘冢宰阴附忠贤罢其预议改命司寇乔允升时秉成于阁部而太史姚希孟实阴主之以得蒲州意也故苏人无一玷者征盗先是秦盗跳豫晋间太仓吴骏公尝与同年卫胤文论时事其人关中人也忽叹曰事出非常奈何吾关中有人矣问其姓曰李时不省所谓迄今思之果验伪巡台癸酉十月八日大名之长垣县忽报按台私行在北关店杜龙家典史倪时俊逆之公馆时开州同知喻传显署县事求示敕印颇张皇失措因收讯则滑县齐文举也年二十一策蹇专胁逻者后奏上寘罪五经登第福建长乐县黄文史廷实应贡庚午试南京五经题并作以违式取旨太祖读其天下一家论大见称异御拔特置第一免会试授户部主事言事降抚州推官字民以恩而待属过严陷调漳州卫卒崇祯甲戌会试龙溪颜茂猷五经题并作分考官陈仁钖出闱特奏上许其廷对第进士程录另列其名于诸贡士前茂猷乡举在天启甲子亦全经推官山阴祁彪佳异之言于主司获荐巡按御史为特奏一时传异后人效之崇祯丙子万年揭重熙魁顺天江西张燮罗大猷己卯山东莱阳宋瑚癸未进士嘉兴谭贞良慈谿冯元飗丁丑南昌程元极五经乙榜求仿颜茂猷例特拔不许庚辰宗贡朱统钦以五经义求破格亦不许馆选甲戌罢庶吉士乙亥选推官知县入词林丁丑专举有司限甲科七人乙科四人贡三人嘉善钱塞庵相国曰自外吏入馆止论足赋不问文学月课庸拙讹字杂出矣南场关节兵部主事丹阳贺王盛劾乌程温相国庇其乡人考官左庶子丁进摘南场黄美中论表奢闾嫫刀青山绿树为关节辅臣委部科核所出尚书李康先苦搜覆上忤旨去荀子饱诗闾娵子奢莫之媒也嫫母力父是之喜也又荀卿与春申君书复赋闾妹子奢莫知媒兮嫫母求之又甚喜之兮青山绿树见朱元晦心学诗宸翰戊寅六月御书楹帖赐扬州盐曹太监杨显名陌上尧樽倾北斗楼前舜乐动南薰台上清霜凌草木军中杀气动旌旗每对用玺六颗遣官驰赐己卯九月宴枢辅杨嗣昌于文华殿赐坐上手觞者三袖出诗赐之盐梅今暂作干城大将威严细柳营一扫寇氛从此靖还期教养遂民生辅臣不给驿己卯遂安方相国召对不称旨自免赐三十金不给驿陈启新淮安陈启新故书佐尝一举武科颇谙绘事游燕善大珰曹化淳等丙子上书特拜吏科给事中实无他才首蒙破格入省以后唯阿观望淮抚朱大典榜其门海内一人癸未宅忧或追论其阴事下法司启新走免不知所终启新尝奉使过南京时大司马李邦华示禁某地内云如此窒碍难通矣启新读窒碍为窑碍及入京上言近京陵脉窑户坎伤引李所示为据李疏辨时大笑之御膳上俭约御膳日费三百金内阁秉烛文渊阁内五楹中居元辅余以次寓直如元辅罢次辅当代必旨有元辅字始迁坐阁员至六七人则割室中画盖牖不北昼亦秉烛故事午门前日照红牌辅臣趋入阁入辄报报毕始发章奏堂馔折价辅臣会馔出光禄寺自宜兴周相国移庖始折价乌程移庖菲甚虽细节以上侦之也科抄红本下科发抄万历中疏多留内不付阁故先行科抄崇祯时禁之何相国市德香山何象冈次辅日直票拟时泄之亲故而上尝改拟则曰某某为之或上自改也乌程悉其状语何曰贵役不宜引入禁地何讳之乌程曰贵役传递多矣自是少戢乌程长洲之隙长洲文湛持相国故善香山香山先相不识典故乌程辄改所票不以示也长洲积誉入相礼之加等长洲语人曰人多短乌程乃谦抑如此初召对问陕督洪承畴何如嘉善钱相国曰承畴臣同年也任事劳苦此其所长若戡定或非其才上作色曰人俱说他好香山因力称之长洲言操江都督御史之短意欲荐其姻福建右辖申绍芳也以语德州谢太宰谢曰果用申青门老先生当称治生盖苏松常镇为下江长洲谢不敏既推申河南左辖未赴意觊齐抚太宰纠之申逮戍工科都给事中许誉卿资深禄浅推南京太常寺少卿长洲嘱香山票旨用人何论南北上责改拟会太宰引疾勉留长洲语太宰曰欲成老先生高尚奈许霞城相诎意盖胁之太宰知其指曰我大臣出处乃操自庶僚耶因纠誉卿而长洲欲右之乌程曰太宰参之力长洲求罚俸乌程曰安有太宰所参仅罚俸者长洲作色而去遂拟降级上不许乌程拟削籍晚坐会阅长洲艴然曰削籍未尝不好其所票某项钱粮疏乌程劝改拟长洲勉应之改讫掷笔四坐骇瞩乌程翌朝揭奏曰朝廷所以临下赏罚而已若所云科道削籍科道之荣是赏不足劝罚不足惩以股肱心膂之臣而为此蔑礼悖常之语臣实不知其解也上怒并罢香山长洲袁崇焕袁崇焕备兵宁远值枢相孙承宗于榆关孙方被论乞骸崇焕曰相公果欲去某顾捐三千金助弹文孙笑曰若然幸为借重第不肖去后经略必喻使君安性而足下代其巡抚喻亦不久又足下经略矣未知巡抚又何人崇焕曰有刘诏后俱如孙所料而崇焕轻脱可见尝于演武场较阅忽自起舞防牌中蹶己巳四月崇焕遣把总吴某千总陈某使建州以故辽人方君达来报二十四日阴谋款索逋赏且佯输彼情约杀岛帅毛文龙许之又告饥遂令都司蒋文举开粜于高台堡名赈熟夷也边储始竭寻用都司吴先计犒军矫杀文龙庚午十一月籍没袁崇焕家妻阮氏女三岁六岁从子兆晰使女四人苍头八人婢三人书籍财物十六笥枪二马俱解京郑鄤庶常武进郑鄤大学士吴宗达之甥恃天启中建言蔑视其舅吴罢相抵舍是日鄤俶装北上补官不一晤吴恚甚揭其短于乌程未发也文文起入相以同年荐之乌程曰词林自有故事万历己丑庶常蒋恬庵终养及起家犹同后辈课馆且欲外转周砺斋谓以齿夙得留今郑庶常不得违例也文起曰郑尝建言与蒋恬庵不同亡何嘉善钱相国及唐宗宪各恳乌程许其题补一日文起语乌程曰老先生不用郑庶常彼善作文者乌程意沮会许誉卿事败文起忿曰一霞城败行有继霞城起者乌程闻之草揭示嘉善同佥名时淄川张至发其直不之及嘉善曰既不能荐而又卖之人其谓我何乌程独上立下鄤狱论诛死乌程初无意陷郑鄤衅由吴氏而文起激之也万仞宫墙潍县张四知相国里门题万仞宫墙时人嗤之税监文文起入相数日撤税监自上独断长洲掠其德已文选郎吕大器奏臣前止税监今蒙采纳阁臣见之谓选郎贾誉长洲曰此好事何难认也词林题补词林在籍先注官后赴南海陈子壮以家居遽入京乌程异之乌程虽阴忮练习朝典人不能及而上苛严细故票拟改至再四不允同列迟疑乌程徐曰或疏末失填小日耳按之果然虽失填小日上终不自明必阁臣发之周延儒宜兴入相恃才辄午睡足徐起阅章奏应手票旨时阁臣善于启事称武进宜兴何如宠吏部拟各官罚俸几月兵工部拟各官吏赏几十两俱阁臣填数乌程不填听上裁定不市恩怨上益任之宜兴先论罢以尝言朝廷为羲皇上人因力辨引去及再相或言圣性严驭宜兴笑曰上易与也何过虑为盖宜兴潜通宫府得其关捩故有羲皇上人之说晚益黩货文武大臣赐谥拟旨还与他谥尝夸曰吾笔底一字千金盖入赂四千金也六曹章奏六曹章奏系科臣职掌参驳近虚文塞责于大事多略磨碑西山碧云寺魏忠贤重修少师福清叶向高撰记礼部尚书会稽钱象坤篆额今碑磨去钱象坤名氏意作相时事也福清记中颇称许魏氏内臣带内臣带止犀玉无金银花素之别崇祯辛巳始依品自金花以至素银衣自斗牛飞鱼以至各色异兽揭长安门己卯庚辰间或揭长安门曰督抚连车载京堂上斗量好官昏夜考美缺袖中商泄旨罢相巴县王相国被论命未下遣探阁指遽疏辨上诘其由于是中书舍人刘天钖等以泄旨伏罪相国坐免朱万年莱州守朱万年力拒叛兵不遗余策以登抚谢琏主招降胁之出城遇害是日妇生子人皆哀其烈而幸其嗣也佑圣观开敕庚辰闰正月先是山东巡抚上虞李懋芳忧去颜继祖代镇论其侵牟坐逮懋芳在道缇骑先候于杭州议开敕于藩司右辖黄鸣俊曰某宦河南驾帖开自臬司重在刑名也二司互执竟开读佑圣观过周谋是月仙居知县过周谋以通赂长安事露被逮夜宿杭州菩提寺仰药死寒士叨一第寄百里之命欲速而梯进身且不保孤灯冷壁妇孺长隔亦足戒矣生日移贺思庙万历庚戌十二月二十五日生适嫡母孝和贞皇后忌日也万寿节免贺明年届期辅臣知其指请移二十四日从之按庚戌十二月甲午立春故景命之辰作辛亥节气金史太宗本月七日以同皇考忌日改用十七日郑以伟上饶郑相国邃于经术第不谙吏事票拟间用古字往往失裁宜兴时规之终不解也临票矜持数四涂易兼才之难如此尝命改票票佥例缴进误毁之被诘先以礼部尚书协理詹事府刻其诗文曰艺苑张仲师喻短也张仲师长尺二寸见论衡嗣刻山上山稿盖古诗山上复有山离合文出字也自为序又作隐语诗曰自笑此来怀从前一误是山山惟贪几度百姓眼何补相联两月湾又刻画壶集画壶者小儿所吹不按腔调又刻杜吟杜之为言薄也贡士骑射己卯始命巡按御史同乡试主司阅贡士骑射具文耳后终不行鹾司新例转运积轻夷于郡守如吾浙按察司水利道宴客则鹾司办具沿为故事壬申转运使杨湛然革之已奉敕礼同藩臬敕至日藩臬不往方伯犹狃旧不下堂杨勉随郡守之右关中张继孟自御史左迁始得亚二司乙卯乡试录序列都转运使右参政张继孟及太监崔璘至继孟仍诎膝二司则否黄道周黄石斋先生在词林凡题讲官经筵官纂修官及东宫讲官或资俸在其前后皆用独遗黄盖辅臣惧其近上敷奏也最后推东宫讲官又不之及项煜杨廷麟俱相让辅臣以道周所陈臣不如郑鄤为解曰君子一言以为智一言以为不智廷麟折之曰孔子圣人也自谓辞命不如宰予管仲贤人也自谓不如开方天下后世未闻孔子以此贬圣管仲以此损贤云云丁丑华亭陈子龙出右中允黄先生门布素进谒先生曰仆本寒祚布素宜也若世阀常服罗绮改而布素又失常矣正不必也先生坐事放归子龙迎高邮舟中袖出五十金先生掷之曰吾穷宦奈何骤污吾黄先生送吴骏公祭酒之南京以本乡涂监生託之不言其名吴抵任闻石斋廷杖下狱因阅籍则监生涂仲吉果闽人也召问遣之北行遗二十金为橐饘仲吉竟自疏救并下狱拷供七人主使杨廷麟王维等幸不及吴祭酒张春庚午三月永平道参政同州张春出关陷穹庐中误闻殉难赠都察院右副都御史居亡何春从塞外求款始追削春妾氏年二十一自经官舍春愧其妾多矣盖洪承畴之前茅也按宋高阳关副都部署王继忠降契丹授户部使继忠言南北通好之利契丹主然之后遗边臣书张春风斯下矣词林之坏嘉善钱相国塞庵曰自来坊局与政府相通间邀坊局等咨访时务人才因验其人之贤否崇祯间词林辄趋台省乘利窥间反攻中堂而与政府隔矣上者征逐诗酒略于典故一旦临事遂无其料吾待罪政府见士大夫朝房非上书求温旨则代人恳致多迁除之事并无陈大议效奇策虽开平津之阁何益此国家所以大坏也诏敕体贵简重冠冕天启间忽叙门阅尚织缛纶命亵矣倪鸿宝好琢丽竞于雕虫王觉斯专效大诰浮靡不切许石门辈储蓄既薄趋其下风又无论也乌程尝读之蹙额令删改致忤夫知制诰阁臣职也词林矜愎不其甚乎馆陶全城壬午北兵深入馆陶令晋调元其姻孝廉某自关中来道被掠仪观甚伟厉声曰我非庸庸者不令我见主帅乎如吾见也者会当立效相报及见主帅曰我关西男子不与俗伍姻家馆陶令以舌下之马骡金帛随所欲耳主帅信之以骑往孝廉求舆舁至城下约停车容入说之入即助守曲尽方略盖孝廉倜傥足以绐敌也分票嘉靖以来票拟颛首揆余旁睨而已万历之季疏多留中福清叶向高德清方从哲相继首揆尝阒坐终日福清曰安得票一疏全我体乎天启间事繁福清及蒲州韩爌间送次辅票一二宜兴始分票计统若干析以为常晨入夕出拮据不遑阁例不宿火申刻散班崇祯初遂燃蜡更余堂吏犹循故事高唿申时也钱塞庵诗深宫衡石程章奏纶阁推敲费论思子夜漏深才退食门官犹报是申时熹宗实录纂修实录各分詹翰坊局藁具送阁臣总裁又分岁月删定汇而正之熹宗御历七年论实录终岁事耳史官虽分任乞假奉使淹期不至或竟置之罔闻阁臣亦不以为意嘉善钱相国尝总裁二年有奇云同官互秘不相往复也至崇祯十年始竣讲臣经筵对御案设几列讲章其上讲官易为口日讲从御案旁敷陈即自撰讲章或至失记盖讲章先期呈阁臣阅定中书舍人录置御前往时讲官第阐本义末规数句不繁引也崇祯时好衍时事辄千百言如豫章礼部右侍郎罗喻义讲尚书布昭圣武泛引国朝三大营志乌程屡删之不受忤去罗喻义祭酒时监生请祠逆魏批准其呈逆魏败始攻之钱塞庵曰讲官致规不过篇末今累牍连章乌程坐是与词林不协予所见讲官文湛持倪鸿宝学问该洽声容闲雅真其选也姚孟尝次之姜箴胜有仪度其学不逮姜燕及气粗许石门语冗堂婆太监张彝宪监户工二部并座堂上时称堂公堂婆御史改武监察御史张仕学巡按河南求击贼自效改总兵官先是余应桂按楚超巡抚张觊之既改阶郡守节推通刺始愧悔后迁延自免卢象昇己卯卢象昇总督败没镇珰惧罪阴言其不死命遣校侦之以实闻下校狱酷拷不承而死垂死拜狱神曰某不枉卢总督虽死不憾德府窖金己卯正月济南破德王陷于贼得牡丹下窖金午午十二月兖州破鲁王死之得石榴下窖金二邸最薄矧秦楚襄福周蜀之富乎周士朴寇陷归德执周尚书士朴责数之答以布袍革履不预外事曰亦知舍人之怙势肆虐乎辞以不闻曰尔瘗金十三窖何来不能答被磔谢秉谦华亭谢秉谦本起厮养登第历御史巡按陕西婪虐戊寅还十二月北上会被论至齐河见逮过济南陷于朔骑同官校遇害盖舍人施普所供也怨家杨尚能击登闻鼓诉其逃匿下抚按缉之不得按济南之变颇多逋吏提学副使钱塘翁鸿业易隶服而逃被执以衷服纤绮谓职官也力讳之数日有苍头见其众中运木戒苍头勿言后不知所往其家佯发丧丙戌归家死于舍推官平湖陆粲亦逃弟某微知之往问扬州善庆庵僧德宗德宗曰越十二年当还迄无耗则委骸风露也和杖崇祯中盗值官兵目语曰今日打和杖乎打真杖乎官兵畏之曰和杖遂遗金帛饵我遣胁从报级左良玉壬午十二月张献忠再陷襄阳平贼将军左良玉走汉口居民窜尽贻王宪副扬基书求驻武昌会城就饷扼要士民疑惧王信之越江迎劳许屯金沙洲俟派拨迓之竟先期渡江军城外肆劫王归其孥至阳逻口被掠诉良玉大索得之一时骇乱人不自保贺相国逢圣访良玉问此来奉旨乎曰否相国曰将军扼要宜先护显陵而省会次之曰郢上闭关却我曰今寇在江北而兵江南何耶曰汉上逃窜无可食相国曰驻省会几何日曰养锐待战及正旦相国往叩不纳排闼一见而去芜湖兵扰癸未春左良玉在武昌遣副将王允成勤王自九江安庆而下恣掠流言兵叛留京借借南枢熊明遇亦不辨第令都督孙必进以三千人往至芜湖知非寇也江宁令杨文骢以熊氏年家子求西征许题补职方郎文骢即部衔视师欲芜湖令夏继虞诎膝不受纵兵劫掠时留京戒严清明节聚宝门启二十刻遽闭游人争入踏死四人蒋子文庙降神言此地亡恙果获安女惨左良玉自武昌东历池州道剽士人奔避斤肉值银二镮只葱二十钱墟市空竭所掠妇女二三万左偶闻之欲搜集部卒惧顷刻推妇女江中尸浮及于扬州良玉日跋扈人心忧疑故都督陈洪范曰左昆山不能约束其众盖有三惧惧流寇难灭惧部卒二心惧严旨不测芦沟城崇祯戊寅二月城芦沟桥南门曰顺治北门曰永昌甲申两应其兆甲申正月贼陷潞安藩世子年十六逃外氏被执伪将同饮风吹其衣见幼所佩大金钱为大顺永昌也内臣兆蝗予生不识蝻己卯六月三日太监崔觏核两浙钱粮盐法抵杭州蝗始见仰空点点人皆异之明年滋蔓接畛盈畴能浮河港箕书戊寅十二月十七日上召箕仙玄帝降书曰大数九九气运迁汉水河边渭水河边授秦入楚闹幽燕寇过数番军过数番抢夺公卿入长安军苦何堪民苦何堪父母妻子奔长安家家皇天人人皇天大水压入燕地烈火焚毁秦川流寇不久即死红眉又将发烟牛头下走是荒年勐虎咬兔父母妻子相抛闪家家命运在天天上又问箕答曰等闲不管闲事崇朝将伯面前独我写得明白圣上只得耐烦悼灵王皇五子慈薨时预言贵妃田氏及乘舆不利上痛甚自禳于奉先殿已追封王谥曰灵禁金银酒器癸未冬禁金银酒器袨服南都公宴列银爵或欲撤之总宪张藐山先生曰第安之非大臣此器更谁用乎尚书高硁斋深服其言馆课甲申三月望寇且至是日庶常谓必罢课姑往候命首辅魏藻德以制不可废出文章可闻性道不可闻解元旦受朝甲申元旦受朝群臣成礼而退上南向一拱前此未有也孝陵夜哭甲申三月十三日孝陵夜哭都人喧传张藐山先生闻之叹曰虽讹言亦其应也往钟山佳气郁葱勃萃朝夕殊状父老谓今日减色先帝改谥先是张藐山总宪同予私拟先帝尊谥予拟烈宗总宪善之即拟烈宗敏皇帝以语高相国辈佥曰烈宗断不可易相国曰尧典钦明文思独思字未谥以谥先帝何如各称善居亡何宗伯顾钖畴奏拟干金陵对泣录甲申长安陷光禄寺署丞胶州高弘商困贼中脱归秋末省其兄相国备述前厄故录之三月己丑朔甲辰上召考选中外官三十三人于中左门谕曰国家多事南寇北胡闻寇已薄固关虽无确报可谓迫于门庭朕已修省待咎此时何以扑剿何以安人心何以生财何以足用尔等其熟计之滋阳知县黄国琦首对曰贼之骄繇于招抚从来招抚无裨于事因请收拾人心及用人之要上问安人心曰安人心不难在于圣心圣心安则人心自安云云上首肯笔记其名又问生财对曰今生财云加派云捐助俱非也岂可一而再再而三乎皇上远虑宜搜内藏尽所有以为外用上又首肯因问用人曰天下未尝无人但人未必为用云云上大是之立除兵科给事中余以次对未毕俄传外札上手拆阅讫仓皇遽退各官不敢散已传旨吏部官翰林官何不与坐以杨学士观光林中允增志侍班不坐也按侍班阁部等大僚例不坐而鸿胪所说本于黄国琦面述或艰难时特礼时阁臣皆坐云已设坐未得命耳驾回宫各官乃散后知传札以贼至昌平也各官环阁臣于御河桥杨观光等责以城守事魏藻德曰大家做靠不得一人是日内阁课庶吉士东宫日讲官刘理顺何瑞征讲论语首章未竟东宫沉吟曰不亦乐乎不亦说乎二乎字可玩因视两讲官而笑讲官亦笑赐茶退夜二十刻部推左懋泰戎政兵部右侍郎总督城守未报乙巳闭都门时传吴三桂兵至不知即贼也夜攻阜成门并广宁门西便门漏二十刻炮声渐亟炮实内向人不知也丁夜后炮愈亟贼环攻有旨城堵尚虚一千八百有奇守卒俱称无饷襄城伯李国桢不登陴丙午巳刻贼入阜成西便二门人不知也丁未昧爽市人云宫女出正华门或传圣驾昨出城辰刻宣武门北顺城门有内臣戎服可千骑云王太监救火唿开门答以钥在中府曰亟碎其锁击之未碎或云前门开遂沿前门至则被矢炮不可近自公生门入长安右门还宫巳刻贼入宣武门肆杀掠内臣被祸尤惨李自成射承天门题榜矢中天上驰入宫午刻伪示五城购车驾戊申午前内传先帝自尽于煤山伪谕明朝文武大小官员俱限次日赴各将军帐下具职名汇册送览愿复官者量才擢用不愿复官者革职为民准给路引即放回籍敢有匿而不报两邻不举长班房主一并诛戮特谕自是各官俱分投职名权将军李友家自巳至酉共报七十三人刘斯球等其去者以革职回籍也主贼录职名籍贯履历寓舍僮婢长班录讫皆驱对厅锢之工部侍郎陈必谦不即入击以舆扛己酉先帝后移东华门席舍兵部武选主事大足刘养贞出私钱八千得柳棺殡之先帝不幸时首露网右足靴身布短后衣胸题朕既丧国无颜冠冕见人是日同先后长椅舁出先后衣笄甚肃鼻微伤其裳纫结越三日贼出梓宫一丹漆一黝漆改殡焉先帝冲天冠龙袍玉带漆金靴先后袍带亦如之定王骑骡来临不敢哭而去次东宫亦骡至青衣亵帽头触地良久虽不哭隐痛不能起贼拥去诸臣临哭可四十余人临而不哭者三十余人养贞日侍侧哀毁被执至李友处友据丘字胡同许锦衣宅年五十余性凶悍所锢各官许家人传餐印其面而入出即去之癸丑薄莫李友传各官各据朝本朝见光禄寺监事林兰友问朝本何若有佐史吴某云红折黄面开职名朝见兰友如其言余仿之刑部尚书张忻言黄折非所用付红单职名人多从之酉刻李友列骑七十三队队骑各五露刃押出各臣赴窝铺伪将刘宗敏拘各臣千六百余人独多丁夜叱起俱蓬垢予匹马骑飞驱入西长安门出东长安门过御河桥皇天夹道进东华门至此始知非朝也至会极门牛金星深衣盘坐棕毯上面东向右侍郎宋企郊亦盘坐金星侧北向金星授缙绅录一部朱笔点唱先令甲科打躬余诵乡贯谕高声以应或託疾令扶候合选即圈于录上赴部听铨注否且回各营奔仆数人乙卯又选各官昧爽骑由午门入会极门牛金星杌坐授注官面西向宋企郊亦杌坐如前唱选预名者令候会极门否则出东华门或令出西华门不解其故盖东皆回营西皆斩于门外凡七十六人多勋戚丙辰各营拷职官追赃内臣加炮烙尤熸刘宗敏家论官大小勒限赃完日释之李友张葛等各混拷不勒限李友家七十三员选用二十九人听其自捐夹伤十之四刘养贞再夹再唿太祖高皇帝追四十三金又银杯二又征之不应曰宁死我也王都等杖毙党崇雅除通州仓场侍郎来谒李友角巾绿衣诸人就问竟蹙额不答中书科舍人吴桥沈始被拘佯风疾时唿流贼来杀流贼颠狂潦倒屡受鞭不之拷四月二十二日同释四月戊午朔乙丑黄纸传二十七日印位塘报吴三桂举兵逼京师戊辰李自成驰伪敕及吴襄手书招之至天津碎其敕掷父书不启斩从使四人释回一人伪敕自李友家发李自成闻斩使大怒召李友等点兵站队站队即出师也庚午李自成胁东宫二王及吴襄东行贼将祥符李肖宇宠任在刘宗敏李友等下据吏部郎左懋泰宅从自成败归述其本末云前哨至通州东值吴氏兵失三十骑至天津西口防御使张若麒巡抚黎玉田李希沅各迎自成甚喜若麒疏荐三桂自成所过各官道迎自成亦跪东宫乘骡值各官问其新旧见旧官泪下手指其心曰甚利害须耐见新官色喜曰真尔主也善事之旧官或称殿下挥止之自成至天津三桂结方营于东势孤贼西联七营甚盛自成单骑唿吴将军出语三桂出马自成曰大势已定将军何固执不下我使可杀敕可碎老将军手书独不可拆乎三桂叱曰尔养马私夷不得称我将军且弑我君父籍我家口不共戴天何言降也我兵虽有限亦不浪战生死由天自成曰将军误矣此语何自得之朕今日尚赖将军奸人挑击几丧大事先皇帝自尽非我逼也东宫及老将军固在少顷并跨骡出吴襄曰尔毋信浮言圣上未入京先皇帝即自经儿知之乎及入京召我大内同饭禄我全家日赐存问恩甚渥儿宜谢三桂怒曰非我父也吴氏受国恩三百年不能死报而甘他人之食乎料家书如此故掷之襄又劝谢三桂哭曰求见东宫三桂叩首马上大恸东宫默然良久自成劝通语东宫曰将军速谢有明主可事矣毋惑浮言且父在三桂哭曰惟主命马上谢万岁又叩襄首自成令东宫同襄回营自成曰将军赤诚能容朕单骑劳军乎三桂诺自成东入吴营下马三桂亦下马各拜云我君臣几误于人言此后借重将军不浅容朕再谢三桂辞拜竟如主臣礼自成因问守榆关之策答曰往关外有八城可恃今八城亡关外失险臣因其难守奏请入关先皇帝疑焉以臣家口入京俾臣守关如戎马至关未易守也必先收入关为上策自成曰然即借将军图之三桂谢不敏且乏兵饷自成曰兵饷易易耳我兵三十七万留骑十万金四十万资将军功成当厚爵相报三桂愿以身任自成曰朕回营即发敕付将军三桂又谢请往登关门指示形势许之至关阅城又出至一片石戊寅晡刻三桂宴自成上坐东宫左之三桂右以东宫在竟坐地西向吴襄送席不与焉酒数行忽笳吹大作白标弥望三桂即起抱东宫去还欲执自成已上马无及矣天遽晦贼方解甲不备北兵突击贼汹惧大溃追杀亡算仅四万骑回京步卒尽没癸未午刻李自成回京入德胜门披蟒手白布拂面从马约七千匹列东华门二十骑自御道入东华门前一贼抱婴儿不知谁也初贼兵或先归问以自成曰死矣都人幸甚从逆各官闻之大恐伪衔封署并涤去已侦自成将至仍题新衔吴襄支解于天津之西是日故学士杨观光何瑞征光禄少卿李天经李延鼎同鸿胪寺官八人劝进自成曰事且棘何登极之有刘宗敏厉声曰已有旨明日登极各官可出料理各官退宗敏与自成争语敏曰尔十几年辛苦一旦败坏若不登极何以回关中自成默然甲申果登极殊草草我太庙主早毁从此坏民居运入大内为焚具丁亥卯刻贼出阜城门留卒七百余人入大内及各巷纵火李友家有部主事自经吴桥之先是四月二十二日西华门外粘示紫笔云本镇匡复等情时吴三桂尚在天津高弘商拘李友家被夹勒四百金见李友日醉拥妇女啼号不惜也詹事张维机主事萧鸿基至夹其首张尚书凤翔前出狱被拘勒四百金不夹李肖宇故祥符诸生陷贼中久矣据左懋泰宅懋泰避宅后通款招高弘商屡候之肖宇因言从贼久犹在人下欲乘其败图自成不果弘商遁出京亦肖宇资遣之定策本末甲申四月京报绝月余留都疑沮十三日有中人夜至内府云京师三月十七日失守余不能详翌辰张总宪藐山以御史周元泰朱国昌郭维经米寿图至高司农硁斋所值他出候之而硁斋值徐魏公弘基于皇城下亦闻之矣少顷硁斋及史尚书可法侍郎吕大器姜詹事曰广等俱集议监国首及福王或云潞王时并侨淮安或云惠王在汉中或云桂王在广西然远不即至也高张之意属于雒阳史颇不然之意在卫辉恐北耗未确逡巡未决俄奏差回自都下云三月十六日丐服手菜筐出京夕炮声远震迨旦寂如余不知也诸人唯唯守制山东武德道兵备佥事桐城雷演祚亦召至各散是夕迁上径斋书乞遣部曹往淮扬摄漕舟暂还留都明日筮京师得泰之九三无平不陂无往不复艰贞无咎勿恤其孚于食有福筮留都得蛊之上九不事王侯高尚其事自是北耗仍杳二十二日史尚书以三千骑勤王渡江携印往俾吕侍郎署部掌礼部印越三日史尚书速诸臣往江浦议事时渐知国变不果往吕侍郎史手札立传示诸公迁寓总宪署中获目之诸公日素服会清议堂谋葺武英殿二十七日有中人奔南备悉凶问诸公皇皇谓定策非本兵不能济也是日告奉先殿姜詹事撰文高尚书举笔云神宗皇帝之第二子第一藩云云而史尚书之手札至意专卫辉寻又札云雒阳卫辉并南下当拈阄孝陵之前云云亡何总督凤阳马士英书来奉福王发淮安将及矣即日守备南京太监韩赞周出迎二十九日王舟泊燕子矶诸公驰候明日抵龙江关先召见列侯次尚书史可法高弘图程注右都御史张慎言同谒舟中王左手挈史右手挈高亦跽泣答之角巾衣葛坐榻上枕衾俱敝蚊帱不具五月朔登三山门环城而东谒孝陵自朝阳门入经东西华门宿外守备厅四日监国传谕天下是役也南都始议未定而马士英成之史尚书前督凤阳稔知福世子湛于酒色碍于众迟疑不敢坚执实为社稷深虑非私计也徐弘基值高司农皇城下曰事亟矣惟贤是立何论序乎时潞王先南下扬州镇江假史尚书立迎则马士英自沮何至其后以国予人哉吏尚书在高邮闻福王舟近即列诸公名启迎而士英初意亦不专雒阳与史尚书同偶值福王舟拥而南背其始议后谓臣以兵十万护跸临江欲驾南都诸公之罪给事中李沾谓告庙文神宗皇帝之第二子第一藩出臣笔俱非其实故备记之初迁闻王谒陵出朝阳门外万众伏候见王乘辇角巾半污旧手摇白竹扇有陇亩风窃心幸之不谓淫佚败度为怀愍之续也追思史氏之先见真纯臣苦心矣后世谁谅之者王谒陵还宜南自洪武门入大明左门宿便殿竟穿朝宿外署非礼也前筮于食有福隐寓福藩平陂往复于时验矣所占留都高尚书拜相寻罢明年留都不守定策不预内臣守备太监韩赞周素有贤声尝任中都而史司马抚淮故相善及移南京先帝尝密敕此两人相传内府定策时或请共议高尚书曰如此大事而内臣预之何以光史乘乎又勋臣不预时共侧目御容仪注五月庚寅以武英殿所奉二祖后御容迁奉先殿二祖御容五轴命文武大臣五人恭捧二后御容内守备及司礼监官恭捧各青绣服行礼殿外侍班候主祭官祭告毕更吉服进武英殿拜叩如前请御容至龙亭内移奉先殿叩首出随更青绣服侍班候主祭官祭告而退历数前闻记高皇帝尝命刘伯温卜历数曰遇顺则止高皇帝遂以手书之良久曰三百单八亦足矣今李贼伪大顺而清曰顺治不其应乎甲申五月先监国一日工部主事余姚胡其枝整武英殿榜得一万历钱谓佳兆殊不然旧朝钟微裂堕地起而悬之仍鏳鋐有声初欲移灵谷寺钟不果劝进监国劝进表吕侍郎委某作迫期登幅待于行宫诸臣俱不及展视监国仪注礼部仪制司案呈本月初三日行升座礼先期司礼监设座内殿设宝座奉天殿钦天监设定时鼓锦衣卫设卤簿仪仗尚宝司设宝案于奉天殿教坊司设中和韶乐设而不作是日早鸿胪寺引导驾执事等官进至内殿候驾升座太常寺设酒果等物于奉天殿丹陛上王具冕服导驾官导王行告天礼毕入内殿文武百官各具朝服丹墀内序立鸿胪寺引执事官进至内殿传令百官免贺免宣表止行四拜礼赞执事官行礼赞各执事鸿胪寺正官跪奏请升殿王繇中门出升宝座锦衣卫鸣鞭钦天监报时鸿胪寺赞行四拜礼讫通赞唱班首诣前引礼官引班首官至王位前通赞唱跽搢笏班首跪搢笏承传唱众官跽百官皆跽捧宝官开盝取宝跽授班首官班首官捧宝上言殿下进升大位臣等谨上御宝尚宝卿受宝入盝通赞唱就位拜兴平身百官拜兴如之通赞唱复位引礼官引班首官自西降复位通赞唱俯伏兴平身鞠恭拜兴拜兴拜兴拜兴平身礼毕驾兴百官以次仪而退仪注出主事吾宁吴本泰手吴年老拘会典不达时变如奉天殿嘉靖壬戌易称皇极殿久矣南京诸殿俱废仅武英殿存当直称武英殿以纪其实虽奉天殿在宜暂避正见监国与即真不同况无而为有乎仁宗昭皇帝以东宫监国十六年日御文华门恭仁康定景皇帝以顾阝王监国御奉天门左天顺初英宗复辟群臣始推御座居中前事历历如此仪曹失考冢宰张藐山先生曰吾欲荐子为礼部司务以襄一时之阙予力辞谢纪元阁拟定武弘光纪元上拜天探筹得弘光张藐山先生曰光字上于文为火清朝顺治曰清曰治俱从水水能克火奈何如其言史相国督师凤督马士英挟迎銮之功自江北来朝不欲出镇故事辅臣必有入阁办事之旨士英特系衔大学士非内仕竟据政府史相国度不能外自请出镇铸督师辅臣之印士英忌史声着甚而史先柬士英有福藩不忠不孝等语士英意胁之史求还故牍终不相忘掣肘阴螫以劳勚难泯遂移指新建姜相国谓观望异议冀并陷史氏也姜詹事善酒好卜夜胸臆洞达不少讳忌告庙日诸公集内府詹事俄出太监韩赞周争趣之入成礼又明日最后至及上监国张冢宰疏枚卜上用史氏高氏遗詹事谓词臣何独推一人于是再推姜曰广王铎等姜虽并相上意不怿寻引去盖中官讥先生侍先帝讲筵粗疏见忤又拥戴非其心也嘉善吴进士亮中云见史相国手札福世子荒淫酗酒不曾读书云云又周府保宁王尝陷贼脱归相国才之欲推立焉夫相国晓人也安有推立郡王之理项煜詹事吴县项煜自燕逃入金陵五月望日绯衣同贺诸臣怪之苏人攻其从逆煜揭辨终诎乙酉六月渡浙东至慈谿冯元飏家或曰贼臣也逼冯氏之门出之投江桥下载沉载浮有磨菽者手溺死之江桥一曰太平桥煜尝梦人题太平字故再遁竟不能免乱阶燕京从逆诸臣传报不一其最着者乡人乘怒辄驰檄声罪姑苏则首项煜钱位坤宋学显汤有庆常熟则首时敏皆焚毁其家金陵攻姚文然家刃拒之得免噫衣冠污逆三尺具在何烦邑屋之纷拿也寻台臣严禁乃止御史祁彪佳抚按苏松常镇诛首乱六人又嘉定诸悍奴胁其主各脱籍尤可骇常应俊福州从驾千户常应俊本革工目不知书雒阳陷从世子出亡有保护功南渡后出入行营无间官都督同知犹少之求放归封襄卫伯禄千石见高相国跽拜称名相国止之兵科给事中陈子龙以天顺初袁斌哈铭为比言不宜封不允郑元勋高杰逼扬州士民拒之不纳进士郑元勋超宗劝守臣和解时共坐城楼忤众立刃死杰兵纵掠广陵大沸福缘庵僧德宗为时推重难民避入发坐尺地须八十金漕舟附妇女一人须一金门禁甚厉江西陈给事以与守臣善巨室借其封衔舆妇女人各四五十金积赀甚腆勋臣跋扈诚意伯刘孔昭狷巧机辨见事风生先帝召对泣陈文臣操江掣肘之害遂停都御史高倬专任孔昭操江孔昭故善阮大鋮又给事李沾邻巷通好先是镇远侯顾肇迹操江为沾所劾及肇迹内召特郊饯谢日者弹文非我意也总宪张藐山因薄之南渡初张改冢宰奉诏言逆案置勿用大鋮废久觊还召计沮嗾孔昭拉勋臣廷攻冢宰先一日饮勋臣立约凌晨早朝孔昭诉张某奸欺专右文臣灵璧侯汤国祚忻城伯赵之龙和之余无对自是冢宰四疏乞休上虽知简在首臣无能留也文臣畸轻孔昭畸重权行荐绅中马士英不敢抗谋入相不甘右列以抚宁侯朱国弼及忻城伯并凯相而止明年荐兵部右侍郎德清蔡奕琛入相南渡之祸始于诚意溃于士英大鋮刘伯温尝云传十三世有变故孔昭求改相以厌之竟不果阮大鋮桐城阮大鋮初附善类与嘉善魏大中争吏科都给事因投逆珰历太常寺少卿坐党废避祸金陵称诗好客素善内臣马应芳马士英侨南都时数过从也至是士英密荐言其知兵立除兵部右侍郎召对以高相国廷诤台省交论未拜命而心益亟士英令徐俟之大鋮曰我自起家何预伊事及莅官每朝罢辄手招士英就语自示于诸绅中日同士英及抚宁侯诚意伯狎饮后常熟钱侍郎谦益附焉钱宠姬柳如是故倡也大鋮请见遗玉带曰为若觅恩封自是诸公互见其室恬不为耻郭维经御史郭维经云机巡中城清勤有能声张总宪甚重之及秉铨推郭应天府丞兼御史巡视如故盖骤难其代非淹之也郭意未嗛中李给事沾之诱即劾冢宰私且兼官乃天启末弊习章上又自悔凂同官以谢冢宰遂不辨未几勋臣讦冢宰去之冯可宗冯可宗初提督巡捕营史司马奏改锦衣卫最冷署值南渡遂领缇校伪雄职素善结纳园亭声伎见称于时乘间进其姝丽宠日盛王肇基太监王坤尝肆恶于淮扬至是易名肇基求督催浙江福建金花银得旨命阁臣具敕高相国暮归语予曰方争阮员海今又争内臣专角舌非相体奈何予曰大司马韩象云贤内侍也俾谕沮之以内臣自相制易易耳相国深善之诘朝入直闻肇基邻寓过之极言东南民困肇基曰若然吾当辞往寻奏上嘉纳相国予告太监孙元化督饷浙江陈尧言故浙江布政司参政贵阳杨师孔万历辛丑进士宰山阳庚戌降教授顺天迁翰林待诏侍福恭王至是师孔子文骢马士英甥婿也追录旧僚赠师孔礼部右侍郎山阴陈尧言繇乙榜亦尝待诏侍恭王历云南右参政尚存疏乞恩例不许从龙内臣从龙诸阉初布袍革履徒步道中给事行宫犹未快志巡按湖广御史黄澍入朝廷劾马士英责数其罪上色动云黄澍言言有理顾高相国记之召澍殿内竟其说士英跽阶下惶急尽移其供帐出因行金结内臣张执中等俱龙阳之旧也珰势始蘖司礼韩赞周老成严重上始而惮中而疏末且厌之尝盛暑击球三人交箑不休赞周凝立不动私居饮泣逾月或进玉烛台玉壶心好之宝异日至立报传入而喜厌不恒始虽厚售渐斥去索原直即市侩亦苦之盖贾人去责专市侩也内臣蟒玉纷沓登极初日召对辅臣或昼再接浃月以来时免朝八月选民女入宫征教坊妓六十四人司灯择其妍少慈銮恩赐内臣金币独渥韩赞周百五十金余各有差廷臣无及者优人适意辄赐三四十金九月开经筵宴廷臣不赉阁臣以例请不允十二月西宫成卜日临御上色不怡赞周请其故上曰无佳优奈何赞周泣曰臣意官家思先帝乃如此抱恨乎尝责太监马承芳尔但知印堂安知我印堂指赞周也承芳跽谢得免上晨饮讫内臣又递觯辄举之不却酣淫弛纵十月末几蹈汉成之讳旋幸毋恙明年都市榜上供春药贻笑四方矣先谕阁臣曰朕非欲贪大位卿等免推天子固不如藩邸乐也初惟辅臣是任救偏补弊设毕祥符胶东之用亦未至速亡而黄澍激贵阳之祸竟以覆国黄澍歙人黄澍年少轻侮作叶子格品第宗妇之貌见忤于族走杭州通籍郡庠丙子举于乡明年成进士授开封推官壬午御流寇开渠转粟河水秋溢因灌汴城祸自渠始又搜民间藏粟并金钱夺之汴人切齿内召先帝面问开渠者谁也委之流寇利口迅舌人莫能难以御史按楚未及瓜遽入朝意凯开府借马士英为市盖平贼将军左良玉嗛马氏故大言清君侧之恶辄示人良玉手书挟重镇劫之其廷攻也一言一涕甚倾宸听士英伏阶下愧死澍退捐九万金助饷自云世橐高相国问予彼卓郑也哉予曰否否彼补杭郡诸生父为人筦质库小才贪诈不足信也澍还按楚士英阴遣人购良玉而澍孤矣寻免其官畏祸匿良玉所女归其子按臣通婚本镇向未之有也明年左氏称兵犯阙荡覆我公室虽士英之罪擢发难数而谁生厉阶至今为梗哀哉慈銮恪恭仁寿皇太后邹氏福恭王之元妃也于上为嫡母避寇间关河北上遣内使密迎之将至命魏国公徐弘基及高相国郊迎值于扬州广陵驿登舟伏谒敝衣窄袖微见帘内有尼旁侍盖避难时寄侣也命赐饭时御舰三有司供亿才数百缗夕宿仪真明日风利至龙江关设行幄京兆征两县媒媪扶辇虽群集竟用阉人入大明中门上迎于午门初过扬州高杰列兵夹河二十里马可七八千匹卒殆二万余人自乘舟仪卫甚盛黄得功迎于仪真候骑才百余自立一空舸不数人遣迎第一笺曰钦承大统驰念慈帏惊尘鼎沸肠刻刻以九回瑞霭天开情遥遥而千里恭惟母后陛下仙源世庆阃教协敷佐先帝以咏关雎启眇躬而美樛木服国史之至诚属国家之多艰鹤发添忧闵霜雪之入鬓凤舆飞辖伤烽燧之震邻近伦序之见推既宗社之克绍实缘荣荫爰致弘庥初羁勒之未宁有疏省问今尊养之有地庶慰瞻依特遣近臣往迎远境俛伸遐迩之望上凭黍稷之馨伏祈慈展欢心中道生河山之色诞膺寿算隆恩均覆载之规月驭先迓云容嗣觏遣迎第二笺曰孺慕依依虽倾诚于初使皇程冉冉实切恋于久违讵忍安以九重不能恝之一日恭惟母后陛下圣德配天坤厚载地大宝曰位方同四海之欢心罔极维亲专候一人之顺志长秋长信休嘉时集于汉宫维川维涂警跸尚烦于天路伏祈敦时安养蠲暑就凉本朝之宫慈宁宋家之殿保庆增睹鸿慈之福伫图燕喜之欢东城兵马指挥带俸侍卫司正千户邹存义奏曰崇祯辛巳正月戊戌河南城破福恭王妃出避清凉寺宿东关土房明日至洛水上未得渡明午得舟又明日至花子寨河北窑雒驾沟等处及于孟津越三日至浦子邢家苑二月既望渡黄河驻孟县逢世子随至怀庆甲申二月既望贼又破怀庆匿书堂官黄奎家寻乘东门放火冒出夜分至南门桥值贼伤存义旦至野冰镇已刻渡河至邢家苑滩十九日命存义北渡觅寓值贼二十四日又入河南大盗李际遇方骚扰太妃潜于民舍又北渡入怀庆匿黄奎家惧泄五月三日典仗李希楠书堂孙拱极见存义相视以目隐谕已即位也常应俊遣舍人阎守平见圣母于黄奎家又恐泄迁女医家六月六日欲出城不果九日又不果七月六日出城值贼又不果十四日乘众出城宿孔村梁秀才庄十八日夜渡沁水乏舟椅代之十九日至清化镇乘小车二十三日经修武获嘉等县越三日书堂康永宁山东报国营副将张成福来接存义遣弟护行赴塔儿湾之舟大监卢九德以舟迎渐达淮扬常熟许重熙子洽曰乙酉五月壬辰黎明钱谦益肩舆过马士英门门庭纷然良久士英出小帽快鞋上马衣向钱拱手曰诧异诧异我有老母不能随君殉国矣即上马去后随妇女多人皆马上妆束家丁百余人出至孝陵诡装其母为太后召守陵黔兵自卫黔兵亦半逃所过村镇奔避一空至广德州守闭城不纳士英督兵攻之破城杀知州赵景和远近民闻风外匿安吉知州黄翌圣亦遁入山中士英不敢趋独松关迂道由安吉手书致翌圣曰广德见拒故尔行权用兵若首先倡义当有不次之擢于是翌圣率士民肃迎道左扫衙舍以停伪太后及士英家眷士英大悦浙抚张秉贞下檄安吉问真伪翌圣启云阁部既真恐太后亦非假张抚遂备法驾迎入杭州士英屯兵城外潞王恭谒太后如常礼辞之已令妃具宴送入妃躬诣陪侍太后峻辞之日夕惟与士英后妻数人相处人始疑其伪谈迁曰乙酉五月清人陷镇江上闻之夜出奔昧爽马士英云太后来其家同南走溧水东坝经广德自独松关趋余杭宿鲍侍御奇谟宅抚按往迎至杭州初驰檄称圣驾及见于鲍氏乃太后也入杭驻朝天门东李总兵宅士英驻涌金门外王氏园征歌如故清人将至士英走台州鲁王监国访太后不得后遇许子洽云太后伪也以今思之上仓皇出奔弃其母不顾然无自至权相家之理士英计穷脱兔之智不得不借母后胁制道路彼可假天子独不可假母后乎其后阒焉无一迹又事之不待辨矣予时寓杭州有游卒同奔者云母后道中再堕马扶起之命授锦衣卫百户会稽熊少卿汝霖责士英不扈皇上乃母后之徇乎士英无以应刘总宪宗周山阴刘念台先生起左都御史先驰疏历指时事之失内及逃将封爵贵阳及刘泽清忌之盖泽清白临清南遁谓中其隐各疏攻先生泽清疏并列左良玉黄得功刘良佐高杰名请加以重僇实各镇不知也高杰闻之骇曰吾武人乃预朝事乎得功上章自辨不预贵阳匿其奏先生前削籍故疏称草莽臣入京不携冠服借以赴任士民鼓舞称快群珰亦曰刘先生君子也恐不得久耳果即引告北使事宜左都督陈洪范奉命北使揭阁臣事宜一宣北敕谕一御书一诏书一赏银两赏金两蟒段花段宫绢匹一给总兵吴三桂封爵敕券各一奖谕一表里十袭玉带一赏银两一给巡抚黎玉田总监高起潜荫升加级敕命一奖谕一表里十袭玉带一赏银两一祭告陵园文一祭先帝先后梓宫文一敕谕陷北文武诸臣一护送领兵将官二员各日给一金各犒三十金蟒段二一随行标将十二员各日给银八钱各犒二十金蟒段二一材官二十员各日给银五钱各犒十二金段一一马兵五百日各饷一钱五分各犒五金一马六百日料各一钱五分一骡夫二百日各饷一钱四分犒各三金一骡三百日料各一钱五分以上官兵骡夫共犒银三千六百四十金蟒段十四段二十计程往还三月共前银二万三千八百十四金时赐吴三桂等兵三万金劳北朝银十万金一万绯段千匹又杂赏三万金吏卒道费三万金经理河北连络关东军兵部右侍郎兼都察院右佥都御史莱阳左懋第同往初议泛海改陆入北界有司尚礼接至德州忽榜示陈洪范左懋第色不动入京而回中道留懋第绍愉馆鸿胪寺懋第书壁宁为明鬼不为清臣兄懋泰来见拒之日尔非我兄也屡被劝不动及遇害北人无不为流涕洪范萎苶吐南朝情实故独归先是吴三桂逐寇之事闻于江南诏封蓟国公赐诰券募都人何以副将往致之至临清进士凌冏方倡义导之出疆入燕三桂不启封达于摄政王明日摄政王召见南城责中朝不通好答曰南朝止闻吴将军起兵匡复未知贵国之繇故不及命摄政王色解谕以速遣使来期在九月时吴三桂洪承畴冯铨范文程等夹坐席地各举佩刀割牛炙啖之明日何又奉三桂诏券掷不一视遂携归藏内阁未以闻朱统𨰥贵阳马相国虽与新建姜相国同年不相洽欲诬以定策立异而新建有夙望人无应者南昌宗贡生朱统𨰥上章力抵新建至以新台污之又株引史阁部张冢宰吕侍郎等甚众阮大鋮语人曰疏出小儿手其不讳如此统𨰥大言须还我都宪一席竟擢口科给事中周镳金坛周仲驭侨白下尝忽阮大鋮甚衔之大鋮势日起仲驭知且修怨拉某踵其门诎膝祈解终不能释已构下法司仲驭尝师张明弼而相失明弼揭其短贿登科第官工部主事避察处疏攻太监张彝宪云云君子曰公亮乘危下石非所以自待也周钟庶常周钟遁归或问之曰在燕时谓江南已定不意中隔如今日也忄瞿逮走句容捕之亟拷及妇子下刑部狱爰书从重改入深圄涕泣挽栅不欲入明年会讯御史张孙振挞之二十人以为快已同给事时亨弃市异议桐城雷演祚介公崇祯庚午贡生历山东武德道兵备佥事忧去寓白下慷慨好持论闻国变草檄勤王略曰安危争于唿吸社稷急在燃眉三百年养士尊贤岂无疾风劲草之报诸君子后家先国宁忘板荡忠臣之私草泽有英雄不妨南塘一出秀才任天下岂无仲淹其人或捐郭解之金或弃终军之襦吹箫屠狗策力兼收击筑斩蛟贪诈并使共襄大义翼我皇明转危为安匪异人任建功立业要在此时私议立潞王座师姜詹事曰广叱其谬刘都督泽清自临清逃淮安柬马士英亦立潞王也遣幕客某觇金陵及福王即位计杀客灭口客脱走陈学士盟所学士尝对高相国言之贵阳语胶东曰鹤洲原简容当相示后刘力攻诸臣异志背其初矣钱谦益侍郎触暑步至胶东第中汗渴解衣连沃豆汤三四瓯问所立胶东曰福藩色不怿即告别胶东留之曰天子毋容抗也钱悟仍坐定遽令仆市乌帽谓我虽削籍尝经赦矣候驾龙江关诸臣指异之监国初复官八月入朝阴附贵阳日同朱抚宁刘诚意赵忻城张冢宰捷阮司马大鋮联疏讦异议者胶东解相印欲卜居虞山谦益恐忤贵阳却之且不祖送雷演祚中时忌被逮下狱同周镳并诛谷国珍凤阳太监谷国珍六月入朝改敕求照总督体统行事阁臣难之国珍于外宅求示敕稿即自增入无以夺也王铎孟津王铎觉斯耽翰墨工诗五言诗至万首尝微疾弟劝其辍咏笑曰此即一诗目也张冢宰再推词林枚卜首姜詹事次及铎以上旧也迁时对冢宰曰王安石为翰林学士则有余为宰相则不足孟津是也冢宰然之铎将入朝冢宰书规以约束子弟家人毋辄通宾客铎过冢宰曰我无他望所期后日史上好书数行也始直阁适胶东新建贵阳并引疾铎票拟颇中綮如夺乌程赠谥人亦称之自以不习吏事请益同官已渐自讳处分舛误贵阳侮之法司奏大辟辄除其罪尝作奏误书皇下再被诘胶东滨行嘱以渐退骇问其故曰大臣道不行则去毋俟人弹文也始上出十扇命书俱录先生格言诸珰亦求书意难之胶东曰足下负诗名安能拒乎铎本文士处非其任仕清历礼部右侍郎壬辰三月遣祭西岳道卒赠尚书谥文正铎手阅杜子美集尝见其手跋冬深诗花叶随天意改因字以颔联早霞随类影又一随字也九日蓝田崔氏庄羞将短发还吹帽笑倩旁人为正冠以帽犯冠改作衣谓端午日赐衣何大复极赞陪李金吾花下饮结句醉归应犯夜可怕李金吾吾乃牙音杜误押此韵矣遣兴五首其一陶潜避俗翁未必能达道观其着诗集颇亦恨枯藁达生岂是足默识盖不早有子贤与愚何其挂怀抱陶亦欲子不仕宋耳非挂怀真愚也李沾华亭李沾以惠安令擢南京吏科给事中谓铨郎金坛王重外之也颇不怿盖国初铨曹止萧士玮倪嘉庆书吏四人不谙掌故张藐山冢宰以王重梁羽明并旧选郎习事且地近易赴时羽明侨守杭州沾谓重不可用尝受我四十金者冢宰曰仆起家三十年贽多十二金间或倍之安得至四十金乎仆老矣旧练而地近亡逾王郎若其人廉否仆自有提衡虽吴来之在不能溷也沾无所发怒因讦吕侍郎大器冢宰推沾操江都御史畏分刘诚意之柄求史相国得太常寺少卿提督四夷馆居亡何怏怏因夸定策功以初议内府喧詈也徐冢宰虞求代推通政有旨另擢盖附贵阳诚意及诸臣内恃其奥援又借名善类求史相国致胶东书乞佥院云不敢失身他途也拜佥都御史寻超左都御史加太子太保七品半载跻极宫孤昭代所独款案九月南京吏都尚书徐石麒奏为矫诬先帝者悖之极极罔圣明者奸之盛事关封疆殷鉴信史纪传不得不据事验明以存实录事臣于十五日伏枕次见黄耳鼎翻出陈新甲一案谓臣杀新甲以败款局此似耳鼎拾马绍愉之邪唾将以颠倒成案献媚朝廷以为后日卖国之地不独欲为新甲执仇起大狱已也事关社稷封疆臣何敢默默处此臣请与皇上先言款事终始我国家自有奴患以来其讲款非一矣秽枢惑于王化贞之说俾违督臣熊廷弼节制而私与孙得功为市得功突发犯顺城陷身逃而款议败其次则袁崇焕遣喇嘛僧吊老酋因以议款未成而崇焕去位迨先帝初立意在灭奴召崇焕授兵柄崇焕阳主战而阴实主款也甚至杀江东毛文龙以示信嗣先帝不之许遂嗾奴阑入协款仍戒以弗得过蓟门一步崇焕先顿甲以待是夕敌至牛酒相犒劳夜未央敌忽渝盟拔骑突薄城下崇焕师反殿其后先帝于是逮崇焕诛之而款议再败然崇焕虽言款其所练甲士稍精强边备未尝弛故诛后而祖大寿犹得以余威振余边嗣是中外靡有敢言款者第岁久我叛帅累累家辽西益相狎习边将益约节士卒复与北购偷旦夕之安而边备日弛矣本兵未必知也至杨嗣昌为枢密廉得状时北亦适内寇于是再以款市闻先帝命侦实情竟得嫚书大怒格之而款议复败嗣是即新甲主款矣新甲令石凤台与北通而恶洪承畴挠其事因北困锦州急遣张若麒往催战欲乘间杀承畴协款此即向者崇焕杀文龙故智也不虞承畴先觉独入松杏城死守若麒计不成乘月宵遁陷我六师旧辅臣谢升见边事大坏忆督臣傅宗龙临行有枢臣计专主款之语发闻先帝遂召新甲见切责良久遍询诸辅独升对曰彼若果许款款亦可恃议遂安时壬午正月初八日事也已而遣一瞽者一黜生与马绍愉偕往义州议款四月归北不具表谢而复得嫚语先帝知为所绐大恨而款事又败盖自辛巳张若麒倡逃后举先帝十五年所鸠集之精锐一旦尽扫老成谋国之臣无不私祝望款事之成庶几稍有息肩至天子亲发玺书下明诏首臣属草次辅书真诫枢臣择使者而遣之为使者饬冠剑连车骑至塞外我边臣椎牛酾酒张筵十六席燕北使北之酋长遣纲纪一美少年一庞眉皓首之老来会绝不语及开市事问之则云待老憨命及憨至义州首诘诸酋长私与中国通拟杀我使人译事者为之祈请叩头乞哀马绍愉等抱头匍匐窜归恐后尚未见憨面今反饰称亲到沈阳不几梦中呓语耶且先帝之诛新甲非以款事臣之拟新甲罪亦非决不待时也先是四五月间乞款不成沸满长安台省恶其辱国伤体尽发新甲前后奸罪章满公车先帝概不遽下忽于是年七月二十八日以十余本悉下法司并下新甲于理新甲金多党盛为之祈生全者如市及臣发诸纠疏读之或言其卖总副镇金银累巨万从海道运归或言其陷辽城四陷腹城七十二陷亲藩七使圣子神孙涂炭膏血流离无所臣读至是而不胜毅然发指矣越旬日而御史台陈昺虞廷尉庄宪祖司官韩一臣各以谳语至词义严确尽与死比又越旬日臣同法司集于都城隍庙矢诸明神而谳之新甲口供所陷诸城郭亲藩与所纠无以异于是引失陷城塞律秋斩上时旧辅臣周延儒为新甲营解甚力面奏谓国法大司马不薄城不斩也先帝曰他边疆即弗论僇辱我七亲藩不甚薄城乎延儒语塞先帝尚以秋斩未蔽辜谕臣再核臣于是引居中调度临时不能策应因而失误军机者并斩律朝上午即奉旨曰陈新甲职任中枢失事重大贻祸惨毒朦玩支解误国负恩祖宗大法具在朕不敢私着即会官处决钦此煌煌天语具在而谓臣杀之乎且新甲于九月先正两观之诛旧辅王应熊始下赐环之诏前后相距五六十日乃谓复起王应熊疑新甲所为是又故以新甲诛后之事为新甲诛前之事何其谬戾任意一至此也况先帝厉精明睿之主非昏庸亡国之主也庶狱庶慎无不亲裁纶扉大臣惴惴过虑岂有诛一枢部大臣而竟听臣下锻炼者耳鼎视我先帝为何如主而概以汉之桓灵宋之理度同类视之此臣所谓矫诬先帝者悖之极也又耳鼎谓新甲飏历岩疆饶有英略洵如此自宜彰天讨执讯获丑矣即不然亦宜左支右吾可无失事而胡以覆军杀将破城之报相属如诸台省所纠新甲所口供者若是之多也且恭皇帝之变皇上身尝之痛也先帝旨中所谓贻祸惨毒专指亲藩岂先帝痛恨之而皇上遽忘之乎耳鼎又视我皇上为何如主而敢于党恭皇帝之罪人张封疆之罪吏也此臣所谓欺罔圣明者奸之极也臣恐耳鼎之邪说得行使国家忘用人行政修德自强之实着而专以款敌为事盖敌之佯款其愚我也收我边民畏战之心弛我边塞防战之备也若其果欲我款则非讲金缯讲献纳讲割地讲南北名分不可款也如此而国又何以为国也故前事者后事之鉴也又恐耳鼎之说得行使天下人疑先帝以昏庸无道敌当款而不款大臣不当杀而杀以致身祸国隳为天下笑则使先帝抱不白之诬于天下臣之所深痛也又恐耳鼎之徒党罪枢者摇鼓唇舌变乱是非致皇上疑新甲有于谦之功而受西市之惨为之雪其罪累录其子孙烈皇帝敦睦之心而增恭皇帝在天之恫臣之所深虑也爰于文亡宪坠之日崖略一案始末附于实录以告皇上若耳鼎构党杀臣挠椎销骨臣不憾矣按先帝尝书灭奴雪耻字及遣马绍愉才出京金牌书奉旨讲和上闻而恶之马绍愉四川人万历壬子贡士云使至沈阳宫阙巨丽如京师迎称天使筵设甚盛重毯之上殽核俱金器甲申又北使被留今安置扬之瓜州绍愉筮仕武康通数学万历末云国丧当屡见三十年后东人深入矣朱良才万历壬子顺天贡士削籍投陈新甲庚辰同长班马氏等七人往沈阳名叱冢宰旨称阁臣例先生九列例卿徐冢宰石麒忤贵阳有旨叱其名寻引去张捷监国初刘泽清首荐前少宰丹阳张捷赤函时阳城张藐山典铨二十二日劾去礼部顾尚书钖畴瑞屏摄铨有墨声徐冢宰仅浃月丹阳起少宰长其部铨政决裂惟徇权贿明年五月变作选人拥其舆索偿者数辈绐之入鸡鸣寺以待竟自经刘泽清娶同姓刘泽清初娶刘氏官都督讳同姓不封至是奏微时艰苦状得赠一品夫人考南宋张循王俊娶钱塘伎张浓后嫌同姓改章氏糟糠之困彼弁毼何足嫌乎赵体元马士英筮仕南京户部主事书佐赵体元或云断袖之嬖历任不弃从军凤阳冒功系衔犹皂帽青衣给役如故及入相体元累都督同知趋走如舆台朔望服蟒玉见仍侍侧阅章奏云某某当若何间从之用兵部印直任体元不亲视也威柄几等贵阳中书一品林超江浦林超居太平门侧自矜数学刘青田之流贵阳在戍卜其复用因冒武秩至都督又荐授中书舍人加一品服色文武溷躐萃于一身即烂羊不异也刘孔和戏语取祸长山刘相国鸿训在时刘泽清叔事之相国捐馆子孔中孔和更叔事泽清矣泽清镇淮安尝语孔和曰若亦服我乎曰服甚第吾叔不作诗尤善泽清微笑方矜文武才深忿其语俾帅三千人渡河忽檄召孔和斩之所部不平又击斩数百人奏其观望尽诛也孔和官副总兵武英殿上南渡以武英殿为正朝殿五楹卑陿工部仅涂朱费三千七百余金主事余姚胡其枝曰若民间不过三十金耳寓书史可法史相国在扬州清人寓书云摄政王致书史相国执事云云自称本朝字抬出史相国字平行黄纸如诏敕又朱圈其句华亭包尔庚于沔阳黄日芳处见之日芳辛未进士相国俾答书词颇峻相国删润曰不必口角也今日芳刻其原草赍使某虽北人倾心南国云和议可成至见南事纷纷叹曰河上不讲将讲之江上矣后大哭而去女伎甲申秋南教坊不足充下陈私征之远境阮大鋮杨文骢冯可宗辈各购进大内尝演麒麟阁传奇剧未终妓人首戴金凤者三盖宫例承幸戴金凤以自别也上体魁硕一日毙童女二人厚载门月裹骸出若干质弱萎蕤委于尘露则马士英望风导欲大鋮辈从之而靡耳噫南唐元宗宴乐击鞠不辍尝乘醉命优人王感化奏水调词感化惟歌南朝天子爱风流一句如是数四元宗辄悟覆盂叹曰使孙陈二人得此一句不当有衔璧之辱也今求王感化其人不复可得抑谁为元宗乎大鋮自负为君子文骢自负为词臣污行干进市井犹羞之冯可宗本噌伍不足论也上初立都人忻忻谓中兴可待不数月大失望有苏台麋鹿之惧修史高相国请修国史实录许之遽去位未开局钱尚书谦益多藏书意任史竟变作礼部署事右侍郎管绍宁复请修史疏请门下士某预史馆报可准贡前相国疏荐予中书予力辞至泣下乃荐宣城唐祖命歙县方世鸣等至是又欲荐予史馆如管例辞之或问其故曰国初布衣预史馆时略势分广采集今进贤冠载笔尚论崇卑一措大厕其间仰望鼻息不过呈翰吮墨等于门下牛马走宁藏身瓮牖同腐草木耳御宝初铸监国之宝用黄金五十两白金三十两已铸广运之宝俱礼部吴主事本泰董其成予告之曰宝式如旧或微有大小恐中狡贼计一时得辨吴不以为然选宫秋九月有选宫之命恶阉横扰或母子自刭徐魏公宗女妍丽韩司礼赞周以勋臣家例禁出之皇太后自于外守备厅择六人未嗛命再选初各官毖慎其后会于贡院狎笑亵视选七十人寝及苏杭吴中俶扰太后侍女金年十八来自中州殊色也所选并不逮上待如妃礼明年阮大鋮入其宗女虽姝丽竟不知谁氏也又书佐周某自献其女太监田成来杭州驻贡院树黄旗二选五人止王氏留京南都听里甲报名其母同女肩舆赴公署待阅杭州佥报后太守张印文自立民家设香彩女出见太守旁揖疲于奔命上之出奔也阮氏周氏王氏命还外家而贡院罢试矣大内石刻重修西宫得石刻曰木猴年青龙月红日忽沉明月缺白头王主人栖雉赤头虫子皆流血一小又一了眼上一刀丁戊扰平明骑马入宫门散坐皇极京城扰白虎衔刀砍李花盖天一木宫槎枒牛宿三宫称宰辅君臣不顾徒伤嗟幸得三张天大口李花未白不长久金台忽死金陵生东南福主中原走南明巽已午火微未申奠安连江南黄花玉蕊丹桂发西风吹坠落东篱戍边水火自然灭亥子窥京胡骑飞丑奴空战三十载还复寅方建义旗卯上楼船动当震青龙天下靖一朝得一朝失东西南北两边立劫我百官上长安可怜难渡雁门关摘尽李花杀尽胡天清地白归京都京都老人起吴越耳边但知十一百敬他老人头似雪汴梁城中造宫阙从此天下方太平周家八百人重说木猴年青龙月此碑一出天下裂二月日臣少师姚广孝撰甲九月末都人盛传其事按姚荣公官太子少师文皇帝尝唿少师不名非实衔也且禁中非人所到事不可解先是熊廷弼经略辽阳浚濠得石刻曰木子又女天下裂八朱定力坚于铁三门一道岭头看干坤流尽冬人血尝以其事闻崇祯癸未正月沧州浚濠得石刻一阴道人歌无足者乌无角者牛并出地海实被丑谋天心厌乱必斯之陬山东之窦死不可留徐洪基魏国公徐洪基谦慎和易年逾六旬生少子是冬薨明年易代公虽不幸胜于士燮之祝王世忠都督王世忠南关勐骨孛罗少子也流落江南优人演韩世忠传奇见兀术即起立曰此吾祖也及叩首辕门则大怒民谣弘光年要做官非骑马即种田职方贱如狗都督满街走宰相祇要钱天子但呷酒射人先射马擒贼须擒王满街都督府一部职方司自成不成福王无福两下皆非真主北人用牛南人相马一般俱是畜生红花开天子来不办衣衫只办鞋朱家面李家磨做得一个大莫莫送与对巷赵大哥王氏夺封尚书上虞倪元璐玉汝少娶余姚陈氏失欢既登第嬖妾王氏篡封命同邑丁庶子进以故隙嗾诚意伯刘孔昭讦其事可坐总京营也倪适除祭酒奏辨陈氏失母意遣归外氏命娶王宜封而陈所生女字王司马业浩子贻栻司马揭引海瑞前妻许氏潘氏弗封封继妻王氏为例幸上不问倪自免归陈氏实同母夫人居非遣归者甲申末陈氏诉于朝时孔昭在事夺王氏改封白璧微瑕君子惜之倪元璐丁进俱天启壬戌进士选庶常尝中秋联句丁首唱中秋佳节好吟诗为人所哂上偶问崩字何义进曰君死曰崩元璐曰先帝升遐曰崩进自惭渐隙东宫濬县高孟箕以鸿胪寺序班调南京监国草创赖其谙练有光朝庙进本寺少卿秋日舍人穆虎等自濬县来道山东逆旅指一少年曰是亦欲南行可挈也因偕行举止非常度诘之言故东宫也阴至孟箕所未之信少年曰昔某年某月加冠君不赞礼耶孟箕愕然抱哭良久护侍款密惧泄遂市宅杭州居四阅月间露故态谋徙闽广间且行而孟箕不自安上书言状命追入至南京三山门内臣某觇之进衣鉣内臣后掠死上以旧讲臣熟识者王铎及刘正宗方拱干等并言其非是遂下法司严鞫孟箕穆虎等方对簿少年词气不挫坐刑曹下诸人被拷冤号惨毒不忍听睹少年色如故第曰彼以为伪即伪耳中外闻其事而悲之旧经事内臣私谓诚东宫也其两足骨每骭必双不可伪云法司希旨谓驸马都尉王昺子之明果尔则外戚末胄且非延庆长公主所自出宜加拷讯何独宽假之哉呜唿贵阳之罪通于天矣左良玉揭救王之明史相国言甲申冬东宫入燕不良死疑南之伪按甲申冬有男子来燕京演象所某家夜走故嘉定伯周彧门彧欲讳之家干不可以闻于摄政王男子冠九华巾青布衣敝屣令中官辨之或云真太子也辄坐死十一月廷鞫下狱十四日夜暴卒尝题人扇俱书月到天心处风来水面时这般清意味料得少人知见平湖钱戋核真录中而前说出内臣苏氏于乙酉五月同高相国宿杭州净慈寺值内臣办氏张氏不知其名苏氏四月中出留都因述王之明之冤相国疑苏氏即魏忠贤门下苏若琳也云罢事十六年矣又吾邑孝廉张次仲元岵游留都遇金坛于銮中甫先生子也为太监李承芳记室銮过元岵所时东宫初至元岵私叩之曰甚真始入京驻兴善寺承芳即往谒云真伪未辨不敢跽亦不敢坐东宫曰既来此坐无碍遂坐问居何宫曰兴龙宫前后何景一一条答问宫中何树曰松树问树几枝曰尔亦何愚我岂早知今日将廷树一一数之而来乎且语承芳欲认我须某阉来时某阉遣扬州未回也故承芳谓东宫甚真承芳又骂马士英渠谓不论真伪第箠死之耳明日元岵还访銮尽变其说云伪而非真盖憷于祸也元岵还里邑侯林次子野来访问以前事子野曰甚真东宫自金华被征过杭州宿于北关太监孙元化乘夜伏谒感怆头触地不能起吾得之江司理云汇诸说证之则王之明似非戾园疑迹也预王下留都三日即遣其北行亦以其真恐动摇人心耳呜唿吴骏公曰东宫韶令聪敏出阁时选宫僚四人直讲读是日吾读大学首章十次东宫从读讫讲官项水心讲大学首句先日进讲章上圈去数句又朱书片纸谕东宫称讲官先生余官官人自称本宫阁臣二人侍班日习为常侍阉田丘志忠又数人俱髫秀丘读古之欲明明德于天下欲读裕物有本末物读互吾语之曰吾效北音甚易然字有不可误者欲犹可读裕如物读互误甚矣殿下他日临政岂可仍此俗音乎丘深然之每讲毕东宫作字或放或纵甚有法今日望之不似人君非也王之明事遣司礼丘辨视疏其伪童氏上始即位语辅臣以先后娶妃三时访母后于中州不及宫眷御史陈潜夫按河南以童氏至有司护入京年殆三旬坐诈冒下锦衣狱闻之陈都督洪范云童氏从狱中上书言某年月日娶我某年月日陛下出亡所衣某色所饭某品所出某地又手帕妾所手加也云云此书不知缇帅冯可宗作何状噫蒙难之后风尘失路童氏身之不保然以宫中一席地绿苔埋愁清漏衔怨足矣何至辱法吏之手扬衾裯之羞哉王之明圣谕曰枕席燕昵童氏圣谕曰潜夫同卧起秽我丝纶重辱国体夫事论其真伪伪则死不足赎徒加以污亵此三家村讼师之所不为而出自明旨彼秽相无识适自彰其陋也刘泽清妇刘氏上马士英夫人书救童氏邸报弘光时封事有曰今日之患不在于寇而在于北摄政王购得之大不怿盖山东监军方大猷密达之遂决策南牧高杰清涧高杰故郡盗号翻山鹞为我帅马科败之祟信县乞降巡抚洪承畴不许须斩贼渠帅为贽杰伺闯贼李自成出时守老营杀其党三十余人挟自成嬖妾邢氏及自成女年十六以降守备孙可法引见洪承畴承畴以贼性反覆不令入营即令可法收之因在西安碌碌备数而已邢氏身为孙氏治爨及孙传庭总督渐重用官至都督自成下西安白广恩等俱降杰以夙嫌逃入泽潞恣掠历怀庆御史霍达招下之在徐州附于凤督马士英初报部众三千人及阅军殆万人杰嬖邢氏贻金珠首饰二付其所掠妇女三千余人畏邢氏不能多近四镇各兵三万饷六十万独杰兵盛黄得功刘良佐颇不及也刘泽清最弱乙酉正月许定国刺杰死睢州朝命邢氏同其子世爵权理军事子财十岁泽清闻之笑曰此水浒传故事也今出自朝廷耶马士英闻杰遇害不怿阮大鋮闻之喜犒报者十金两人同事异情时高相国寓姑苏语事当云何予曰杰罪足死第列侯也不恤之无以安诸镇而失处许定国又生事端须讳定国祗云兵变亟遣谕定国明非其咎庶两全矣相国大是之已旨下直罪定国遂导北兵覆灭按南宋范宗尹建藩镇之议以河南江北数十州之地委李成孔彦舟桑仲翟兴刘位李彦先郭仲彦辈非群盗则土豪溃将也竟以不相统率卒不能守史相国分立四镇亦类之矣先高杰争扬州相国入其营为调解被春劫制尽夺甲骑无一卒自随导隶四人肩舆二人书佐一人疏札必邀阅始发相国威名自是不振而志切枕戈尝大会诸将设地毯自下拜求兴师荡寇杰虽跋扈颇感动故率众而北大功中阻哀哉皇陵鬼扑乙酉中都皇陵有红黑二鬼相扑远见百步外近视无迹观者如堵凡旬余南京西华门夜若数十人排闼直入皆衰绖哭泣声阍人挺之则杳袁定华亭袁定少卿熿之季子甲申五月闻北变因疾若魂从鼻出冉冉天际值先帝蓬垢痛哭至高皇帝庙不纳又至建文帝庙叱诧而出因至老子庙拉宣尼同谒高庙先帝极言高杰之忠高皇帝曰明春正月不禄矣各散有册叠案问守者曰此江南被兵册也即魂入于鼻而寤左右俱见之因历历言其状卢圈乙酉三月九日嘉兴城内外居户上夜各有圈或红或白或书上或书日或斜书双晓起惊惧不知其自闰六月罹兵燹惟白圈白书不火朝班遗诗三月十九日上早朝或遗诗廷中曰百神护跸贼中来会见前星闭复开海上扶苏原未死狱中病已又奚猜安危定自关宗社忠义何曾到鼎台烈烈大行何处遇普天空抱戾园哀盖感王之明事而作蜚书五月朔或书东西长安门柱福人沉醉未醒全冯马上胡搊幕府凯歌已休犹听阮中曲变福运告终只看卢前马后崇基尽毁何劳东捷西沾或书武英殿上闯贼无门匹马横行天下阮凶去耳一兀复乱中原一主卧西宫四镇雄兵迎北虏二凶乱南国三朝要典打东林明日迹捕之不得唐世济乌程唐世济起左都御史来别嘉善钱相国劝其徐赴答曰相知见迫不得少留方入朝左良玉兵东下或绐以左氏母被擒行败矣唐喜甚大言于直庐杨文骢杨文骢龙友举贵州第一久不第教谕宰青田助剿饥盗量移江宁向尝寓金陵置田园至是政暇辄过私墅宾从如市苛黩自恣癸未芜湖兵扰以熊司马明遇年谊西征自效檄称兵部职方司主事时人嗤之其部兵纵掠归去芜湖河之南廪米露积无主请司马遣收之张司农藐山曰安有无主之米不过事急暂出避耳文骢仍治县益诞放藐山改南京右都御史草疏劾文骢遣堂吏椅其门毋视事明年夏贵阳入相以甥婿起镇江推官未行擢职方主事语人曰值此顺风当扬帆听其所往居间荐贿惟日不足尝召客惟问梨园歌舞事俄顾鄞人钱生曰贵乡金堂山可开垦乎生曰举中原而弃之何有金堂寻监军镇江前导刀旆甚都明年五月拜巡抚右佥都御史一日遽南遁郑彩方阵江上闻之兵立溃上夜闻报即出奔迨晓马士英逃国亡周延儒马士英作联周延儒字玉绳先赐玉后赐绳绳系延儒之颈一同狐狗之头马士英号瑶草家藏瑶腹藏草草贯士英之皮遂作犬羊之鞟路振飞唐王先废为庶人幽中都困甚巡台路振飞行部遣问知某候之同知望高墙气异省问间而妃内泣云止千五百钱奈何王亦泣垦振飞饷三百金自是各官并周其急王赦出明年入闽称制德振飞购以千金洪承畴总督江南侦得之密召振飞私通闽求全其家盖承畴子在郑芝龙所上以告芝龙芝龙问所自上不能讳各疑沮遂罢仙霞岭黄鸣峻之守屠象美闰六月辛巳朔丙戌嘉兴忿发之令士民汹汹明日上虞副将陈梧适至梧故僧无赖逃楚中得故将陈梧妾冒其名衔入官禾人问梧计安出曰惟尔等所为荐绅咸集虞给事廷陛首助饷徐太宰石麒曰此大事非草草某不堪任因趋屠检讨象美家象美即身任象美尝赴潞王之召拜兵科左给事中戊子据巡道公署助饷相属市人乌合众心纷拿辛卯故监军闽人刘履丁以善陈洪范通北兵惧泄夜走胥山沈氏墓追获之其妾吐实云去顶发阴记及内应若干于是搜斩三四百人癸巳缉各坊奸人得自收斩修怨者乘之矣徽人汪日升以义兵来北门象美迎阅或言其遁立被杀投北丽桥下象美先时勒淘人十二金怨极及应募充伍乘间报复而象美与海盐李给事毓新争长象美死明日北兵至毓新即遁寻为里人所害北兵焚南门外真如寺塔见砖刻崇德县平大明舍砖一万块事适合如此方国安六月潞王常淓巡抚张秉贞以杭州降两浙风靡总兵王之仁守定海上其印都督方国安自杭走金华与朱尚书大典合兵尚书以方兵剽诈不许遂相持会山阴太学郑遵谦倡义熊少卿汝霖孙职方嘉绩应之宁波倡自刑部员外郎钱肃乐浙东响应迎鲁王于台州西兴筑土城守江国安东下富阳分屯金村岭朱桥其屯朱桥则国安兄子元振也号土汉营大总兵万余船五百余艘沿朱桥立栅至转塘口左江右山或说之曰山路莫要于西溪而横山大岭扼其冲旁多间道丛竹可伏兵从此距营二里为清风亭险隘不下井泾以千人据之且西接五云天竺可俛瞰杭城益张疑兵连合江东胜则进退则伏纵复不利岂能越险薄我营哉元科不以为然元科亦国安兄子戎旗营三总也八月元科以三十骑直趋六和塔值清数骑搏战毙三人获马二明日战清风亭江东兵虽溯流莫敢登岸清骑张左右翼绕之兵遂却越三日清兵自六和塔来攻国安浮江身督战自晨至晡败走国安数失利敌觇横山清风亭俱无伏九月既望敌八百骑自清风亭五百骑自横山夜去营一里始觉亟据桥发炮风火迥激桥山所贮药俱发敌乘势夺桥腾逼寨门守兵皆走元科手斩数人兵渐定婴栅力战杀伤相当敌登庙山望栅中白墙不相属遽发炮墙倾大唿驰入我兵溃仅得及舟而遁敌焚其栅自是国安不复至江西岸丙戌五月征南大将军乌术独木樱猪嘴多罗黑耳根色罗贝勒索罗渡江荆国公方国安走台州初步骑各二万至是骑尚万有六千兵食足战马士英以许讨西平王劝国安降遂解甲将士愤惋折弓矢投刃者无算国安降后同元振等被杀后索罗见国安索命疽发背卒于延平马士英奔绍兴辨臣非误国又挟方国安为重命戴罪恢复丙戌六月朔首逃追荐疏甲申中元令辰浙西儒林之臣谨肃斋法拟荐思宗烈皇帝暨国母皇后及殉难诸诸臣伏念臣等青衿士子白发书生身未出疆三月无君则吊事非在位一心报国空悬世道既属陵夷舆图悉为板荡王室如毁无孔迩以何依泰山其颓对昊天而号泣兹祸三月十八日神京被陷官府宿卫惣乏甲楯之佽飞楼橹干城实鲜蝥弧之超距即于次日圣帝登遐殂落弗候乎考终宴驾匪安于正寝同焉而殉难者外而辅揆勋戚内而国母妃嫔粉黛六宫尽洒雕鹈之血春花万树俱拴戎马之缰是役也日星隐耀江河阻流禽虫发哀草木变色概自有冠履垂衣裳以来未有若斯之惨酷者也满朝金紫谁推一剑以答君自我黔黎直开九门而揖盗伏而思之三百年之培养何以如奄奄老病尫羸十七载之抚绥何以似飒飒穷冬索莫既已非内重非外重太阿未始倒持况乎无色荒无禽荒金瓯自应无缺莫谓事属数而数属天或其法误人而人误国当其寇荆襄而不问实资彼以糇粮入函谷以无词直固渠之巢穴破真定是股肱之失其剥床以及肤犯京师乃心腹之危胡以援溺无庸手也脱进便宜之策逊狄去邻尚可爰及姜女倘图忍耻之谋蒙尘幸蜀亦能归号上皇窃愧臣等疏乏治安徒抱贾生之太息才惭良史敢效董氏之屡书但得位木主以觐天颜惟有醵金钱而营佛事献花酌水当三爵之殷勤伐鼓考钟宣八音之遏密乙酉中元水月庵荐殉难诸臣无辜受祸者念自客岁帝京失守总总蒸民已仳离乎西北今夏天子蒙尘纷纷胡骑复充刃乎东南天意岂不降鉴在殷人心其如暌违去汉一任国家之板荡谁思王事之劬劳苟知三户可以亡秦奚待十年而能生聚奈何处难支之大厦视若金瓯限飞渡之长江恃为天堑徯为后我迎之以箪食壶浆后来其苏授之以发肤身体烟花三月扬州梦吹醒胡笳灯火寒山夜半钟长嘶边马何暇吊旧游之麋鹿祗堪数新牧之牛羊会见立马吴山高顶诗句重题洗兵四子湖头金陀故事刀镮新血染秋草以殷红屋角腐尸供寒鸦以吐弃是乃外蛇斗而内蛇死致今故鬼少而新鬼多诚为国谋是宜卧沙场而裹马革若得死所真当临白刃以斩春风独哀无辜授首迹于窃铁之可疑殃及殒身岂其飘瓦之不悛某等伏愿军持一勺涤除四境之腥膻梵唱几声销尽万方之锋镝禾城通济庵普荐疏经称九横书叙六极经苟非顺命悉就短凶兹者强弱一概殒身老幼同焉殉死血流漂杵竟成尽信之书命以悬丝不属揣摩之说但见悠悠秀水沉骸类无定之河郁郁禾城善哭效杞梁之妇岂人人运临于磨碣胡在在殃及乎池鱼真无辜者偏受其辜乃最惨中适当其惨或漫尔夺螳螂之臂亦懵然处燕雀之堂遂致长唿绝胫大梦横戈既非正寝而考终那计周身之棺椁虽有慈孙与孝子恶能读礼于始终祗怜碧血化青燐畴忆清明灼黄纸由是法席开无遮之会泉台迓不速之宾大用金鑱刮汝瞑目须知有身即是苦向亦附赘悬庞寂灭反于真今也释粘解缚是宿生负者尽谢绝于此生同业报中更酬偿夫别报若得不怨不尤弗构幽中之讼便可无拘无碍统销劫外之愆江宁谣史册流芳虽未灭奴犹可法洪恩浩荡未能报国反成仇此江宁谣书于乌龙潭者迹捕颇众伪弘光帝丙戌三月十二日平溪卫有僧称弘光皇帝孝廉高士美指挥于克振司马喻思恂群奉之伪者初过平溪同行二僧指谓土人曰此故弘光皇帝也伪者佯叱二僧若辈轻言大误我事土人益以为真高士美闻之拥至其室推戴麇集遂驻沅州公署榜曰圣驾行宫拜士美太仆寺卿克振总兵官不数日辰沅道徐炜沅州知州黄昂极其供御朱门雉尾设扈卫草御书献金鼎出入警跸士美进女弟为中宫贵州巡抚都御史范爌总兵官罗联芳摘其奸状同四川巡按御史米寿图巡道郑逢元以兵入殿上披幄揭所戴幅巾则额伤矢面伤刀创及于耳缚而讯之则沅州人查献忠也米寿图崇祯末任南京御史同诸大臣迎事弘光皇帝是年七月命按四川时太仓马允昌以遵义副总兵随行寿图又同允昌报命闻沅州事在道扬言曰吾故识弘光帝者及朝沅州伪者惧露掩左袂欲泣寿图曰臣前日巡下江未及趋奉陛下伪者即释袂日进火酒二升实调饴于水也募僧千人各给衣帽木梃将幸重庆杀寿图等寿图先发假献马二十匹牵入行宫即总督府也因缚伪者抗辨不服云吾尝入武昌问其期云癸未五月二十九日薄暮大风雨政张献忠陷楚日也本贼党其父母尚在少无赖亡命捕其父母寻释之亡何伪者伏法群忠备遗崇祯癸未冬寇陷关中录绅民殉难者其现职别见前山西布政司参议咸宁陶尔德前礼部主事渭南南居业前怀庆府通判咸宁窦光仪前仪封知县长安徐方敬前芮城知县咸宁刘芳声前巡抚宣府都御史三原焦源清闻变自经前巡抚大同都御史三原焦源溥廷骂被磔前山东按察佥事泾阳王征不受征绝粒七日死手题墓门曰自成童时总括孝弟忠恕于一仁敢谓单传圣贤之一贯迄垂老日不分畏天忧人之两念要期独留姓氏于两间又题曰精白一心事上帝全忠全孝更无疑前按察副使泾阳杨国柱同一羽人道装引去乱定后抵家死解元南郑席增光入山不应征死都司吏丘从周骂贼而死前河南布政司参政咸宁祝万龄不奉伪命被杀于平阳其子于宸诸生也殉之前操江右佥都御史武功马名世前巡抚河南都御史郡县郝土膏前巡按山东监察御史蒲城王道纯前顺天府尹耀州宋师襄前按察副使岐山梁建廷前按察副使三原乔巍前四川按察佥事分守川北道三原秦乐天以上俱随营杀于山西红芝驿甲申四月末南京工部屯田司主事安福周鼎潇投洪武门河下救出明日削发去五月浙中闻变桐乡男子某入城道听皇帝雉经泣下明日题白练裙不知作何字自经人嗤其狂予托友人征名氏未至绍兴童子某年十四闻变语人曰我必死我必死人初不以为意亡何投水死犹意其失足耳出其尸环腰以石盖恐身浮不得死也呜唿意亦可怜矣乙酉五月行人司行人无钖龚廷祥投南京武定桥河死丹阳贡士睦明永自经丹阳荆本彻嘉定黄淳耀左通政嘉定侯峒曾豫王入金陵各臣迎拜有曹郎令牧马卒凌晨早至对曰何事尚欲来乎诘旦待马不至召卒已自经金陵破日秦淮河丐者碎碗画壁上曰三百年来盛治朝两班文武尽降逃刚阳暂寄卑田院乞子羞存命一条遂投河死土人怜之藁葬壁下六合诸生马纯仁朴公投泮池死题衣带曰朝华而冠莫夷而髡与死其心宁死其身一时迂事千古大人明堂处士朴公纯仁前右春坊右庶子兼翰林院侍读长州徐汧吏部考功司员外郎青浦夏允彝绝命词幼承父训长荷国恩以身事主不愧忠贞南都既覆犹望中兴中兴既杳何忍长存卓哉吾友虞求广成勿斋容如子才蕴生愿言从子握手九原子完淳夙慧早知名丁亥党累就死金陵词色不变其绝笔诗三年羁旅客今日又南冠无限河山泪谁言天地宽已知泉路近欲别故乡难毅魄归来日灵旗空际看孤儿哭无泪山鬼日为邻古道麻衣客空堂白发亲循陔犹有梦负米竟谁人忠孝家门事何须问此身忆昔结䙰日正当擐甲时门楣齐阀阅花烛夹旌旗问寝谈忠孝同袍学唱随九原应待汝珍重腹中儿门阀推江左孤忠两姓传十年黄鹄咏三载蓼莪篇愧负文姬孝深为宅相怜大仇俱未报仗尔后生贤乐令竟如此王郎又若斯自羞秦狱鬼犹是羽林儿月白劳人唱霜重毅魄悲英雄生死路却似壮游时叩阍应有路兄弟竟齐游盱同时尽褒融一日收黄墟人已变清泪梦中流如赴增城约停骖待楚囚解元长洲杨廷枢维斗丙戌四月二十八日被执饿五日不死妇费氏女观莲俱死廷枢五十三如皋许孟朴自刺臂生为明人死为明鬼后被讦到官骂兵备道胡江曰吾前读汝文意必为丈夫今竟同犬羊义不屈被杀遗诗曰一念从前蓄已深而今地下好相寻儿曹不必收遗骨留与英雄起义心妇朱氏闻来逮持刃向逮者曰我死决矣如今日必辱我我先杀汝等然后自尽后竟死杨宏声虎臣世杭州右卫指挥佥事宏声补诸生北兵入城宏声哭不止绝粒死友人詹钟玉私谥曰节烈钱塘知县昆山顾咸建弃官去豫王追杀之枭武林门盛暑蚊蚋不侵色如生钱塘诸生松江袁以父任浙西右游击寓籍闻北兵入赴水死年二十余八月三日松江破总督仓场侍郎华亭李待问死之金山卫指挥侯玉音倡义屡挫敌二月二十日城陷力战骂敌死吏卒多殉之休宁金声正希起义同县令何通武遣诸生朱备迎黄澍于九江澍帅众八百余人备恐其扰遂从三十人实不知澍先通北也九月清帅张天禄略地且至战失利声与歙县生江天乙同执见洪承畴不屈天乙大唿曰千秋名节只在今日俱遇害僧殡之题赤壁金公柩扶柩至芜湖闽商某薄其棺改殡焉隆武初拜声兵部右侍郎兼都察院右副都御史歙县方维新贡士戊子四月末缚至杭州缟衣襟裾间题咏俱遍市人聚观求楮笔或与之即书曰帝王治道春秋书法夷夏严防我太祖驱胡重开日月衣冠文物于汉有光三百年来士无廉耻贿赂公行废纪纲寇烽起于荆豫之地跋扈谁当神京飘忽云亡叹贼奴来更惨伤使中原赤子一时发天朝人物顿化犬羊博浪挥椎中流击楫慷慨悲歌拂剑霜同心者早乘时夺发雪耻恢疆入见开府萧起元不屈斩于市兵科给事中华亭陈子龙以江东建义畏阮大鋮相戹不赴为憾语同年包长明曰苟得死所虽事不济奚恨后吴胜兆累及被杀其志盖豫定也行人司行人仁和陆培崇祯庚辰进士弘光初除行人便道过家乙酉六月自经年二十八所着青凤轩集邵武府同知钱塘王道焜天启辛酉经魁以福宁学正南平知县升任忧去乙酉六月自经遗笔示子孝廉均曰我以苟从仕官他日何以见尔祖于地下祖兖州同知国柱副总兵翁之琪随弘光帝投水死孝廉海宁祝渊故游刘念台先生之门时属疾闰六月扼吭死手书曰中心安焉谓之仁事得其宜谓之义渊家累叶洪武以来沐朝廷养教二百八十年成化以来受朝廷荣宠一百七十年一旦天崩地坼宗社为墟雍雍文物沦为异类渊不能吞炭漆身报明恩于万一淟涊恇怯向异类乞活心所安乎不安乎事之宜乎不宜乎呜唿学道有年粗识义理吾何求焉吾得正而毙焉斯已矣爰作绝命词曰杀身成仁舍生取义六月晦日诗夜既央兮灯火微魂摇摇兮魄将离去兄弟兮父母依乐逍遥兮长不归死忠死孝寻常事吃饭穿衣人共由莫向编年问知否心安理得更何求杭城武生周其仁起义临安被执不屈死遗诗曰谁教丑虏渡钱塘烈烈睢阳肯下场赤伏未兴真帝子白衣终惜汉云长头从刀过身方贵尸不泥封骨始香事业于今谁继者空遗浩气贯穹苍前太子太保南京吏部尚书嘉兴钱右麒号虞求原名文治禾郡诸生万历庚子斥场屋赴南武闱举第一被攻走江楚殆二十年青浦令其受业生也遂补青浦诸生举于乡天启壬戌成进士妇顾氏没历官介洁屡起屡忤乙酉闰六月禾郡倡义尚书曰事甚大非草草者仆惫不能任请更择可者亡何避村舍闰六月二十六日城陷先一夕入城闻败自经于故第精严寺僧真实殡以米囷袖有诗扇苍头祖敏殉其旁先是六月末豫王遣召书辞曰大明吏部尚书徐石麒顿首贝勒王麾下麒本东海婢鱼艺园滞虫赖遇先朝僭跻九命扬历非不深矣国恩非不厚矣一朝九鼎顿迁宫灰社屋亡国老臣何所逃死固宜大王之诛锄及之也乃不即赐斧钺过采舆论特遣信使懋贲琬琰荐锦绣于朽株披衮章于溷壤可谓薪槱弘远矣顾石麒幼素尫羸长多肺咳年当迟暮益复支离而去年国变之时痛悼腐心小草出山之日谗言销骨至今痿痺不能起匪朝伊夕此麒宛转呻吟之状载在昨岁十月邸抄尚可覆按非至今日始饰词相欺也伏读宣示有曰要使新进观摩必借老成硕德麒愚不知钧谕所谓观摩者将使之如山如岳为砥砺名节之徒乎抑使之如脂如韦为窃禄养交之辈乎窃谓首阳有伯夷而成周之俗劝于义桐江有严陵而东汉之俗明于道传所谓顽廉懦立系汉九鼎岂其诬乎盖所志在此所风在彼故观摩远焉然则清朝容一皤皤老人卧疴泉石之间未必于风教无小补也大抵一代之兴必有攀龙附凤之臣霞蒸云变亦必有云壑鲐背之老敦诗说礼据梧而藁盖以不有出者谁共功名不有处者谁明节义故汉有黄绮魏有管宁晋有渊明宋有陈搏皆有托而逃以成一代之治非相左也麒之硁硁愿附斯义祈大王鉴之若必欲乐爰居以钟鼓强枋得以就道则石麒冢中枯骨就床余魂相距黄泉不能以咫何能以一刻之躯伤千秋之义乎使命再至即当索我于枯鱼之肆矣乌程温璜崇祯癸未进士任徽州推官闻变市棺三题曰忠曰节曰烈令妻女就缢始自经前南京都察院左都御史山阴刘宗周绝粒闰六月六日卒遗诗曰迟此数日死稍存匡济意决此一日死了我平生事慷慨与从容何难亦何易前巡抚应天都察院右佥都御史山阴祁彪佳闻豫王召不赴于寓园投水死山阴诸生王毓蓍潘翔并投水死布衣周卜年家山阴安昌里闰六月八日入海死越三日及冠如故卜年有五歌曰有君有君空号唿昔也洒血升鼎湖今王出走蒙尘涂敷天瓦解畴张弧腥膻变土尽胥污敝庐惟愿照旧晡召陵共主嗟今无呜唿一歌兮歌正吁昏昏天地何时枢有臣有臣谋家肥处堂燕雀孰知几寇来贡策贪紫绯民离师溃成空扉乞哀窦谒甘群诽断头溅血胡复稀冠裳扫地吾何依呜唿二歌兮歌以欷彼苍浩浩不可欺有父有父籍钱塘寒灯暑月穷素箱二虞二贺名齐扬王母棺飘海沸飏寻棺七日奚衔浆形容鹪卒忧且皇为此身殉赍志亡萧萧风木滋泪浪欲彰父德今无旁九原亦应恶戎羌留此发肤报幽乡呜唿三歌兮歌孔伤哭死白露徒瀼有母有母矢靡他坚操白节馨椒荷频蘩淑慎无时讹梦成父谕信心多保孤鞠字惟忧疴自称未亡誓清和和丸画荻诲痴魔婚嫁两孤鬓未皤忻然复命归幽窝哀哀罔极空吟莪母节未旌可奈何呜唿四歌兮复唿子规血泪染沙沱我生我生竟成空恨不学剑弯长弓神州陆沈将安穷徒怀报国忧冲冲匪敢踞石效钓翁匪能被发为胡戎青衣忍辱尽三公每忆耿耿烈士风汨罗江水为清唾人在水中同天卧予今赴海葬鲵鲸西风度我步前英何惜一躯留古道通穷寿夭如霜草呜唿五歌兮歌且啸欣随三闾随波老自序云断发无父易衽无君衣裳由旧犹望成旅之复兴冠履顿忘岂甘牛羊之共戴文天祥志不降虏安能北面而臣鲁仲连义不帝秦宁赴东海而死昔作六歌今仿为五诚恶夫处士沽名聊假此长吟见志尔又诗一绝故国衣冠安在哉遥知二义乐泉台独为君子应同恨急着吾鞭订水湄卜年年二十九无子会稽朱应聘家偏门外投亭山潭死绝笔曰宁为束发鬼不作剃头人临山卫诸生高郎孝廉高岱子也摄衣冠投海死三日尸浮尚手持其冠丙戌六月左庶子状元余煌投渡东桥下死都察院右佥都御史陈潜夫走小赭投化龙桥下死妇妾俱孟氏先溺御史山阴何弘仁殉难诗有心扶日月无计巩河山已矣丹空照千秋箕相潜鄞杨氏最名一代当明之季文琦文瓒俱憯死文琦以乙酉入闽准贡明年丙戌策贡士百八十八人得惠安教谕寻同弟文瓒走泰顺文瓒于乙卯计偕乙酉在闽奉命来绍兴求共济授官不拜疏乞慎名器十一月报名试贵州道御史屡言事丙戌春请饷戍浙者以十万金时御史平湖陆清原往浙东至温州闵饥奏赈三千金亡何事溃兄弟自泰顺逊于里丁亥腊月有密画俱遇害文琦妇沈氏文瓒妇张氏俱自经慈谿沈履旋崇祯丁丑进士宰侯官还里不辫髪被缚于树死定海华夏性嗜古屡踬场屋乙酉贡太学闰六月佐义师丁亥四月坐阴事下狱而脱十二月又坐系竟被杀夏尝诵元结语曰人生不能师表朝廷即当老死山谷今于山谷谓何君子以俭德避难若试轻羽燎于炽火之上焦没焉耳妇陆氏亦自经所着诗文若干卷婿杨遵藏于家金华诸大典东阳张国维礼部主事临川黄端伯于南京见总督洪承畴不屈承畴问弘光帝何如曰贤问安得贤曰臣不议君又问马士英何如曰贤问安得贤曰不事二姓承畴色沮又问如我者云何曰明公今日足报先皇帝九坛之祭遂遇害苍头竭其赀购主头厚具衣冠殡之自市棺大书黄公之仆某乃就缢福州赵恂工诗绘自经候官曹学佺万历乙未进士丙戌月自经侯官齐巽不辫髪丁亥被执斥骂死莆田黄中瑞林说傅公壬午魁乡榜丙戌敌至逃山中饿死林尊宾燕公壬午魁乡榜亦逃山中戊子秋败死周霑殿敷大学士周文懿之子官水部戊子战死侯官林次子埜崇祯癸未进士先是癸酉登乡书力贫键迹不一至公府己卯绌费罢应公车青浦夏元彝令长乐慕其人无能致之邑人林郎中甚重之壬午当北上度其困商于夏夏欲赠之三百金夏曰子埜义不苟取公子孔硕亦计偕若授馆同赴修具三百金善之善也癸未成进士明年授海宁令大得民和势家敛肃乙酉六月弃官航海去值隆武初官吏部丙戌秋遁家贫仍馆翁氏戊子义旅胁次如不应且燔翁氏不得已勉从之战败挥其子去自中矢死子痛父亦死前太子太傅户部尚书殿大学士胶州高弘图避地绍兴闰六月二十八日绝粒死前太子太保南京吏部尚书阳城张慎言寓芜湖乙酉八月忿懑卒孝廉李纯大学士建泰从子忿建泰失行上摄政王书历叙建泰本末削发去东莞苏观生起荐辟隆武初超大学士丙戌十二月望广州陷夜自经或言其富侦之仅御赐五十金母八旬余南海霍子衡故尚书韬之后历太常寺少卿俾妇女两子妇一孙妇并沉水中乃自溺家无遗育十二月十六日钱塘大遮山东冉寺僧指庵曰丙戌月日有二十二人皆伟干杰貌免胄而入命米三斗作饭豆一升作乳仓卒具食并恭谨如礼僧异之问饱未曰未也亦不敢饱饭后遍视佛像不拜见建文帝像拜而泣止一人余皆后之毋敢效也求浴里衣朱殷多虮虱肤如刻漆人臂二弓腰二铳试鸟雀无一失铠伏重铁度所佩荷皆百斤外其一人泣拜者挽铁鞭重数十斤合二僧力能起彼运之如禅家棕拂竹如意若无物者问邑里姓氏不答以其北音知为北人也今安所往彼泪隐隐承睫曰吾糗尽游观天下无可起事者吾安之乎曰三吴足赋可就也曰取三吴未能集事敌因之虐其民犹夺之民耳吾不忍也僧曰以诸君之敢力赴义何患无成如时之未易委蛇掇尊官徐为所欲为非晚也默不应讽之苦亦不应僧曰即出值官兵奈何曰吾仗剑行数千里先后所值何啻百十彼安能难我僧曰自此至天目民寨殆百余所称义师能往观之乎曰尝按视一二所皆盗耳意他寨类之不足目也因问道僧述天目径山湖州之程者三曰吾之湖州曰湖州多守兵曰吾固欲遇守兵胄而出每一人胄夹二人力收之目欲迸火遇湖州守兵杀五百余人而二十二人亡恙忾然叹曰吾多杀敌何益且吾所以来岂为此鼠辈哉遂皆投碧浪湖死异哉若而人殆文鸳魏胜之流与海岛之义士合而一矣愚录群忠姑置其死事者以俟论定呜唿死者人之所重而人多易言之何与乙酉五月太子太保工部尚书曹州何应瑞就缢其子救之仅伤足都察院左佥都御史杨维垣闻乘舆出亡榜云此事从古所有以安人心因题邸壁历任本末生某年月日卒乙酉五月十一日时语甥徐某曰我时上未填容补之引觞令二妾孔氏朱氏投井死置三棺殡其妾又壬题杨某之柩遂死之常熟许重熙曰杨题柩有顷引二仆遁至秣陵关怨家击死之吴骏公先生曰是岁一见杨衰惫甚安能走乎其引决无疑嗟乎余子或需岁待月株累蔓染三木及身百口交引虽欲自活必不得之数矣故于死事者有靳词焉虽然人有定品事有完负亦未可概论也环堵所录就其着者若而人白门语录阳城张藐山先生好九经内典不喜杂帙日兀坐枯想辄语予学问之要尝曰讲学有讲学之弊不讲学有不讲学之弊先生言取简悟不主故常不烦词说又深自晦也姜宫詹燕及讲学留都先生秘不一言予私录之佚者半矣论语极其浑沦大学中庸则论语之注脚孟子又学庸之注脚也学而时习之颜子不贰不迁便是习所学何事古人也说不出一阴一阳之谓道即接继善成性何也一阴一阳之谓道即一天一地之谓道不须转注故直接善性僧家论因果辄说阎罗老子以阎罗信佛经也岂不有污儒书乎佛教未入中国阎罗在甚处予旧尝作文曰戒慎恐惧之君子决不堕三涂六道格物或作感格之格或作格去私心之格或作格式之格俱不必论但问所格何物如忿懥好乐忧患恐惧皆是物也有所忿懥好乐忧患恐惧便非格无所忿懥好乐忧患恐惧便是格好好色恶恶臭如何说诚意不过念头金刚经云一切众生俱从淫欲云云岂非色有共好乎然亦有苦行人不喜者惟至恶臭更无有不恶之理如粪堆在前趋而避之此是自了汉若锄而去之便是克复手段齐治均平不过如此可想诚意之妙慎独便是思诚恶恶臭好好色何曾思勉得来明德如明镜明上着不得工夫刮垢磨光可也大学知止祇是知一路走更无别径明德即知也明明德即致知也明明德于天下即新民也有所既不是心不在又不是此却如何亦不说破但曰所谓修身在正其心亲爱畏敬哀矜傲惰贱恶俱八识田中带来恶而知其美好而知其恶是空空地位观未发必于已发若已发中节则未发可知不睹不闻工夫在睹闻上用睹闻工夫在不睹不闻上用君子而时中祇是喜怒哀乐中节中节本之未发无喜怒哀乐故也汉光武哭更始帝极哀哭其兄不哀也是中节盖当其时不得不尔小人无忌惮祇是不中节以先有一喜怒哀乐也世间无一物不有主如街上驴马虽多必以钱雇粮米虽多必以钱市眼前景物尚且如此况日月山川许大道理如何枉得故曰鬼神之为德关将军在玉泉显圣云还我头来有僧语曰颜良文丑安在鬼神也欺不得此便是诚故至诚无息说至诚又说天地如易系辞一阴一阳之谓道说人事又说造化可见天地万物人事毫无分别大哉圣人之道大哉干元俱可参看思事亲不可以不知人思知人不可以不知天知人知天何也诚者天之道诚之者人之道知天而未知不思不勉非天也知人而未知择执非人也知天知人祇是一诚诚祇是如好好色如恶恶臭质之鬼神而无疑鬼神也是色臭上百世以俟圣人而不惑百世之圣人也是色臭上此关打得破何理不可格何事不可为人不曾发念耳道问学即尊德性之大人也广大精微高明中庸新故礼厚皆德性也致之尽之极之道之温之知之郭之崇之皆学问事也君子之道暗然而日章即生生之谓易惟生生故日章小人是袭取不能生生故日亡生生之本何在以其淡以其简以其温到底不着迹上天之载无声无臭大学中唐只一格物尽之惟精是格物惟一是致知仰观俯察是格物通德类情是致知博文是格物约礼是致知知人无二人心道心势不得不精精便是一那时止有道心无人心惟天下至圣开口说聪明睿知唯天下圣诚说完又日苟不固聪明睿知两章须合看聪明睿知祇是灵气宽裕温柔发强刚毅齐庄中正文理密察皆灵气之运用条理也寂然不动感而遂通皆聪明睿知之灵气生生不穷藏诸用故显诸仁天地圣人原无异也圣贤与愚夫妇原无异也宋儒谓天者理而已矣今人祭天难道是祭理宗镜录分性宗相宗天命之谓性是性宗体物而不可遗是相宗淡简温是性宗远近风自微显是相宗论六十耳顺因曰吾人不独耳要顺即目也要顺耳无毁誉目无好丑便是八识识情也此八识是生死极根要从咽喉着力曾子云而今而后吾知免夫与夫子云夕死可矣同言必信行必果硁硁之小人即言不必信行不必果之大人信以成之要上下相信彼此相信不是一己如信而后谏信而劳其民皆是庚辰会试题博学而笃志切问而近思先生常问诸孝廉曰这学甚么志甚么问甚么思甚么俱无对有性善有性不善尧舜桀纣是也可以为善可以为不善中人是也无善无不善至善是也人之性如天乙之水空空蒙蒙落在城市便苦落在山溪便甘落在江河便淡落在海便咸吾人亦然水惟淡为真味人惟善为真性苦可使甘甘亦可使苦惟海中之咸再不能挽回气质之性也从天命之性出来老子祇是一坤卦贤者在位能者在职极妙能者可勉进于贤贤者不必其能干卦为尧用坤卦为文王用文王非不能用干以其时则亢也鄂侯玖侯便是亢龙有悔文王也不专坤卦盖干体而坤用用九即君子行此四德即时乘六龙否泰俱曰拔茅茹可见用人关国家气运用一君子便为泰之始用一小人便为否之始可不慎欤干母之蛊不可贞凡在母后事虽正道不可认真说去如左师触詟之说赵后便妙大畜四爻自牿其邪五爻自豮其过蹇利西南坎本之坤六五居中故系辞或单言干坤或单言六子言干坤而六子在其内言六子而干坤在其内但言大员图不必看方图大员图六十四卦在焉天地万物吾身亦在焉刚柔相摩八卦相荡不必如本义所云满天地间便是刚柔相摩八卦相荡易如何与天地准祇是神无方而易无体河图五为生数十为成数何以专属若此天地间五行如甲乙木也甲为阳木乙为阴木便是一是二天地之数五十有五此数也成变化而行鬼神此气也数与气即理也如四时八节二十四气七十二候以至三百六十五度四分度之一数也而春夏秋冬寒热温凉而万物生长收藏盛德大业于是出焉此中何处分理分气分数于何处寻太极也故曰无极而太极非有无极方生太极以太极本无极也神以知来即是知以藏往知来者逆即是数往者顺百世以俟圣人而不惑即是质诸三王而不谬着卦爻圣人以此洗心及钩深致远等语俱不拘着蓍龟干坤之圣人以易简始知险知阻若不易己先处于险不简己先处于阻如何能知险阻也不逆不亿所以为先觉便是易简觉梦即生死也梦时即游魂为变天地万物鬼神件件与吾人一体今人语及辄不信试观六壬射覆者或拈一茎草便知休咎得失夫人之休咎得失于茎草何预而灵通乃尔非一体故乎训诂解书不如以书解书以书解书不如以心解书素问人身脉名星经诸星名俱奇古初何所取义唐山夫人诗卫夫人书千古诗字之绝项羽为汉祖之功臣王郎为光武之功臣陈友谅张士诚为我太祖之功臣韩信对陛下不善将兵而善将将此信之所以为陛下擒也此非对君之礼宜云陛下南巡臣岂有不至之理曹孟德文学书法兵略千古一人若正其心术加以忠义当在郭令公之上令公明哲尤有福周家自后稷公刘太王王季文武历数圣人始有天下自成康后绝不闻有令主仅一虚王耳商氏盛衰不一贤圣之君六七作周之前灵气发泄已尽便不可继然制度文字绵密之甚威烈以后虽寄名诸侯之上尚慑息不敢动也评阅古人书心眼各别或主经济或主词或主场屋未可概论吾意想之彼初旨又不尔也须通融看或问圣人贵象数不贵心易先生曰干阳物也坤阴物也是象数刚柔合德便是心易仰观俯察是象数通神明之德类万物之情便是心易萧伯玉刻起信论解语及宗门先生曰不肖生平不喜谭宗瞿昙氏四十九年说法未尝有宗后来单留公案一则拈花微笑而已达摩东来始开宗乘诸公继之自此多事然古德本性员悟当下应机偶为拈示即如赵州和尚一领青布衫重三斤半不过因彼问及不得已借证今性相未明狂口棒喝岂不大误天下后世也此事自有商量并钻研也不中用如论语或问禘之说夫子答讫又指其掌岂非吾孔子之宗乎他日夫子说一贯门人问曾子若复指其掌便落第二义矣先生语杨匏斋侍御曰吾辈而今读书非比诸生时博取科第也今涉宦途刻刻与死为邻读书直为免死计一日不读书有陷于死地不自知者更要诸生体认亲切耳夏初见盆花叹曰此盆景若丐者见之了不相关非幻乎然非真幻也自有真幻在若丐者暖衣饱食亦知爱盆景矣则尘心终在即吾人视以为幻亦非真幻也自有真幻在尝论及某君子因言居官有礼有法予曰袁了凡以大明律先丧服图亦是先礼后法先生曰此人善读书君子怀刑便是一部大明律某宦倨见邑令先生曰元许鲁斋家居邑尉经其门鲁斋闻呵殿声立起坐人问之曰父母官过不敢自安吾侍御时还里适主簿治行即入巷避之乡绅示重不在于此县令之任切弗轻视治朝廷之事自上而下至县令而止吏民之事自下而上从县令而始凡人皆有宿根无贫无富无贵无贱无智无愚如世宗皇帝好生是道家宿根某学士生平不近色是禅家宿根驴胎马腹披毛带角一念不善便堕此因然驴胎马腹披毛带角本性不迷也可成佛今人昧却因果耳先生里居修海会禅院语同年某曰我修禅院当不费一钱请其故曰财非我有不视为己物以世应世何费之有其募疏曰窃闻有经世之学有出世之学经世则大成集归尼父出世则最胜无隃伽文道本相须见分歧指言自总角已禀志皈依迨于结绶遂迷因逐物今偷生且六十年于兹矣六十岁以前备历穷通祸福死生荣枯之相回首尽是空华六十岁以后堪怜老死病苦三涂八难之因究竟将归轮藏将来如赴死之牛犬步步已迫死期现在似少水之鲋鱼沾沾有何乐趣驰逐于功名富贵声华歌舞之场愈增烦恼即寄托在烟霞丘壑友朋文字之地未证清凉盖前此尚有好丑两途贤愚并骛后来只争生死一路豪喆难逃刻刻不停星星非故且如最痛痒是血肉之躯到头果成何物极亲切是儿女之爱临期略不相关一旦眼光落地鬼手捉人业力所牵不知何处可上识神未泯总来忘想所招现在五浊三毒之中惘然果不知因业不知报谁向人天罪福之外照见死此生彼舍生受身如来说为可怜闵者岂虚语哉从来佛种从缘转物须知良以发信者因起因者相因相悟性此中导引殊微依实行权在上感通良在吾里有海会院者地可布金人斯卓钖邑中缙绅先生后先项背相望云鹤翔桢李饮兹水桐鸾绚采曾栖此双林既现长者宰官应身说法合庄严供养成就威仪卷言练若新此祗洹真俗同归人天作眼瞻依调御免流浪一十二缘借渡慈航期度脱于百千万劫阐提悭是罪波罗檀施为先经云爱欲为因爱命为果由有诸欲助发爱性是知爱即是病佛即是医贝叶灵文中具验方见闻喜舍便为良药讵可无一瓣香向一佛二佛试种善根从兹读四旬偈于千劫万劫永护善果既以福田净土接引中根法雨慈云普沾含识至觉海澄员性天皎洁同臻彼岸共拔迷途端有待矣夫岂徒哉又思韩退之力避浮图大都是罪祸之粗至法王奥义未涉津涯苏子瞻深心禅说亦仅窥游戏之迹止借义海余波时资笔楮且举而今而后吾知免夫所免者何事君子无入而不自得所得者安名朝闻道夕死可矣不闻则不可以死乎未知生焉知死知生即可谓知死乎噫嘻物不可以久居其所穷于外者必反其家古今大觉均等仁慈后先圣人原同悲智今兹盛举良为大事因缘借此化城徐趋宝所谨疏崇祯丙子岁杪朔一日刑部右侍郎张慎言书或曰疏中单从只身说起于普化之义何居杨时化曰此正所谓现宰官身而为说法也昔人论多藏厚亡原未尝盛则亦未始亡天下之物救天下之人勿视为一家可矣先生有读书说曰人之读书如用饮食也一日不再食则饥乃弥年经月束书不观何也予悔壮而不知读虽读而无用今才知读书是须臾不可离之物然老而毛又不能读利害祸福趋避之念迫切无已方乃读此而未也得之则生失之则死不止于死而已非喜而读是惧而不得不读也喜而读欲罢不能此中人以上未易几及予中人以下但是惧而不得不读耳贫乏之人半菽不充疏食饮水可幸无死荼蓼之苦其甘如饴何也救死之念切也日费千金无下箸处强勉食之味如嚼蜡此其故又何也每念古人饮食之礼太尽羹食则诸侯至于庶人无等有膳有醢有鎈有饮有修有齐更春夏秋冬之宜芼蓼撰胆之制噫奉生之奢如此岂作法于凉之意也与因念读书当如古人饮食之制六经则黍稷稻粱也史则膷臐膮醢也汉魏以后诗则三酒五醴清戋意睪也管韩诸书则豕胾鱼脍腵修脯羹也韩苏诸子则糗饵粉也山海水经汲冢越绝则芝栭菱椇枣栗榛梅也老庄诸子则姜桂椒蓼也静则读易读诗烦则檀弓短章愁而郁则歌诗咏骚事隟则史鉴如春多酸夏多苦春宜羔豚膏芗夏宜腒鲔秋犊麋冬鲜羽也漱其精弃其余如鱼去乙兔去凥羊泠毛而毳鸟ヰ色而沙鸣则不食也经则咀其实余则挹芬如黍稷稻粱侑以爪食雉羹麦食脯羹也灵文贝叶则参术蓍苓乎初食阿含深密次般若楞严次楞伽卒以法华华严饱焉殆茗荈丹砂阴阳日月之精气耶噫嗟何及矣予饿夫也必待珍错而后饱则死久矣箪食瓢饮可以不死不知何者是予究竟资粮也噫科牍贡额庚戌五月始诏行科举直隶贡百人河南山东山西陕西北平福建江西浙江湖广各贡四十人广东广西各二十五人若人才多寡不拘额时直隶就试者百三十二人拔七十二人见考官宋濂乡围纪录序乡试录曰小录河南通志是年乡榜孙卓刘中赵斗南黄敬张堂王谊辛亥乡榜张唯王辉李端张翀庚戌辛亥壬子癸丑连岁开科有未及会试遂录用者吴伯宗榜六年金铸榜十八年丁显榜绍兴府志按六年不开榜存疑可也乡举六年是科状元莫考一云未尝殿试径照会试名次选授方征王寅方毅俱进士甲子三月诏贡士不拘额从实充贡十八年乙丑科会元黄子澄状元丁显衡州府志邓伟奇安仁人乙丑会试第一上亲制廷试策问以丁显第一伟奇次之俱授翰林修撰伟奇天姿秀异博洽颖敏善属文尤长于诗第二甲为编修吴文为检讨三甲杨靖为庶吉士蹇容为中书舍人或以练安黄子澄为是科恐未深考云乙巳定南京八十人北京江西五十人浙江福建四十五人湖广广东四十人河南四川三十五人陕西山东三十人广西二十人云南交趾十人贵州附湖广己酉云南贵州始合试增云南五人共十一人贵州普安刘瑄壬子云贵共十五人云南十人贵州五人丁巳令贡士不拘额庚申定顺天仍八十人应天百人浙江福建六十人江西六十五人湖南广东五十人湖广五十五人山东四十人广西三十人云南增三人贵州增二人共二十人辛酉增顺天二十人丁卯增云南二人贵州三人共二十五人庚午诏贡士不拘额四年亦然丙子两京各增三十五人浙江江西福建河南湖广山东各增三十人广东四川陕西山西广西各增二十五人定云贵三十人云南二十人贵州十人戊子增云南四人贵州六人共四十人甲午增云南五人共四十五人增云南二人贵州三人明年乙卯解额共五十人庚午增云南三人贵州二人共五十五人分定云南举四十人贵州二十五人乌撒卫浦仲良第一庚子增湖广五人丙午增贵州五人辛未增两京各十五人癸酉增云南五人甲午暂增顺天二十人时选贡生增贵州共三十五人壬子增顺天十人应天八人乙卯增两京五人浙江七人江西湖广福建河南山东山西陕西广西四川云南贵州各五人辛酉暂增顺天二十人应天十人余省各二人是科山西宗生一人江西河南陕西宗生一人山东四氏学二人辽生一人不在正额崇祯明经贡诸生二十五岁以上贡二十岁以上贡诸生容貌端方者贡岁贡年深成效者礼部试中式入太学需用限府岁贡县三年一考贡府岁贡二人县岁贡一人贡楷书诸生贡诸生四十五岁以上贡诸生四十岁以上贡四十五岁诸生者令天下岁贡五人选其一岁贡通学考选至十五年止令郡县各开贡二年仍考选乡试乙榜廪生准贡登极恩贡乙亥通考各学廪生拔贡一人己卯乡试乙榜俱充贡不论增附甲申各学恩贡一人命乡试恩贡副榜各输饷百五十金准贡癸未礼闱三改永乐癸未以靖难渡江会试改八月天顺癸未贡院灾改八月明年廷试崇祯癸未以边患改八月会试九月廷试庶吉士四选三月己酉选庶吉士杨相宋子环王训王直秦政学徐安吾绅彭汝器周忱刘子钦周文李宁张彻章朴欧阳俊卢翰梁任熊直王道曹景辉陆孟良萧省身刘孟铎柴广敬张宗琏田忠曾与贤洪钟洪顺余学夔陈满萧清刘绍林凤张宪殷曰吁严光祖涂顺段民李贞江銕章敞倪维善许容陈敬宗王仲寿李迪袁添禄李时勉杨粲汤流王英孙奉余鼎李永年袁迩周远钟旭彭礼戴弘寅户部办事进士当涂李衡以年少自请命改庶吉士同江宁杨宁习书四月甲申进士沈升孙子良李昌祺罗汝敬徐敬萧宽褚让独孤乐善陈士启陈纲董镛刘子敬陈伯恭陈资善赵曾赵济刘刚尤仪刘澄黄杨俱改庶吉士修书五月辛丑朔诸司办事进士能书者曾慎魏骐吴惇漆霄赵理赵琰韩庸史彬徐观樊静曹彦昌陈旭田堉罗处富邢旭曾恕王宅叶贞陈兴俞礼赵浚恭潘中徐聆胡秉彝周志义俞益曹睦杨仪凤谭原性为庶吉士六月命修书庶吉士独孤乐善陈士启萧宽李昌祺罗汝敬沈升孙子良褚让吴惇魏骐陈旭韩庸叶贞赵理徐聆留院办事余三十四人取选尚远归原籍争状元遣戍丙戌莆田林环进士第一同邑庶吉士陈实自负其才疏取状元不公上诏召诘之对曰臣百问百答遂命学士解缙撰百问策一道缙拟以圣门七十二贤贤贤何德云台二十八将将将何功为问及记里鼓论上临轩命林环陈实对试实对曰圣人之育才与王者之报功事虽殊而道则一也请试陈之昔孔子当春秋之否辙环不通乃欲以转否之责博望诸徒故杏坛设科时则有七十二贤焉汉明帝承光武之统国家闲暇乃欲以敉功之典激厉群雄故云台纪绩时则有二十八将焉收桃李于门墙列名姓于廓庙天下后世称君道师道之极者有以夫今以七十二贤之德言之颜闵冉耕雍予子贡与夫冉有季路言偃商师其德之载诸孔论者无待陈矣自此之外去捷径而私谒是戒持狷介而百结是甘有灭明原宪矣然遇事而不更其守贫贱而不移其心不有商瞿颜襄曹恤颜高者乎亲贤以造君子愿学而为小相有子贱子华矣然脱庸俗以游高明习礼乐以养性情不有梁鳣漆雕哆商泽冉孺伯虔者乎高宫适之所尚在德漆雕开之见道分明固不可及其他公孙龙后处或学君子或务自修壤驷赤乐欬孔忠或道中庸或明家学其有得于圣教何如哉公冶长之非罪冉子季之四长固为可称其他漆雕徒父鄡单荣旗或以操着或以才名公哲哀良孺原亢籍步叔乘或敬治己或惠及人其为圣门之杰出何如哉究孝弟以体悉圣心遭患难而宠辱一致石作蜀有若巫马施句井疆县成其人也志不降而行不沦俗略细节而守不诡随申枨罕父黑牢左之郢其人也更寒暑而学不厌随穷达而守如常孰若公夏首狄黑秦商颜之仆燕伋秦非焉仁孝修而貌如愚粗鄙变而志仁道孰若高柴公坚定郑国樊须焉避叛兄而能洁遵道诱而德馨司马耕与颜子柳耳至于句兹容箴公西箴施之常其所以联同姓而明臣道谓非斯人之徒与道可明而志不屈问诗礼而喜得三公舆与陈子禽耳至于颜哙廉洁任不齐叔仲会邽巽其所以履中正而挺高尚谓非斯人之匹与噫此圣教之所甄陶而为天下万世之所崇祀者也复以二十八将之功言之灭群雄除苛政与夫斩将搴旗攻城略地者固不乏人而其功之尤为特异者为谁哉首建大策以光武为必可为邓禹壮矣然镇守河南使民坐不苦于兵戈不有寇恂乎八战八克以敌国为不足谋吴汉勇矣然安集关中致百姓相安于无事不有冯异乎折冲千里弯弓三百自古惟勇将能之而贾复盖延匹美矣忧国奉公善待士卒自古惟仁将能之而蔡遵王霸克追焉耿弇决策定计而以胜算高天下固兵家之雄也而耿纯陈俊料敌如神每出而成克捷之勋非中兴良佐乎任光羽翼太平而以威望先士卒固当世之英也而邳彤万修运奇掌上逐鹿而树万全之功非佐命巨擘乎王梁杜茂应赤符而击五校矣乃抚剑抵掌志驱伊吾之北者臧公马武也岑彭姚期平西蜀而斩王郎矣乃善冶鄣塞身负矢石之难者马成坚镡也景丹傅俊李忠或收战胜之烈或参帏幄之谋为功不同而其策立于当时者要皆从王事于有终者也朱祐刘隆刘植或称汗马之劳或展运筹之功所建不同而其效力于王国者要皆为社稷之翼卫者也然论者谓七十二贤中有秦冉颜何冉党夫三人者将以为是则德业闻望寂然无闻何与意者世殊时异传记有所差讹故若存若亡如此耳又谓二十八将外有王常李通窦融卓茂夫四人者将以为非则并画于台一体崇祀何与意者功非草创绩在方来故推恩至此耳要之贤人君子何代无之而名世之出每待王者观圣贤者慎毋以七十二贤为绝德当如宋邵杨程朱诸公庶无负圣教而得与夫崇祀之列观云台者慎母以二十八将为奇功当如国朝徐常沐郭诸公庶感动帝衷而得与乎画图之选者哉策上林环亦条答详悉竟以廷争违旨永戍边卫实赴卫亡何卒二子继没时勾补到卫辄死累及旁支嘉靖间始开免又实诸生时上官谒文庙属实赞礼值大雨拟拜阶上实高唱曰拜下礼也上官勉下拜已升明伦堂命讲大诰以难之实曰此朝章当立听上官竟不得坐庶吉士再选三月癸丑选进士为庶吉士江殷胡启先孙迪张叔豫李岳闰陈孟祥张士选郑复言曾春龄曹阊卢永黄献及修书贡士朱绅复选进士黄安王资益黄信功黄所载郑回赵圭陈梦京罗仲深邵辉吴文徐廷圭邓成周炜陈实谢霖杨复王沦乐时逢刘本黎为庶吉士南宫传代蒙宥二月庚午会试末场贡士张彦昺余彝互传代策御史送礼部请鞫治皇太子令翰林官阅其文平常宥之复监竣后科习译监生永乐译字监生许应举会试卷末仍译书数十字场毕送翰林院定去取仍送入场填榜天顺以奔竞革庶吉士三选及贡士外官三月戊辰选进士尹昌黄瓒赵陈睿傅纲黄回祖又乙榜贡士龙文章瑾李沧梁楘黄平陈诏田钧李蒲王鉴朱奎袁和林同柴同恩张承翰陈康龚理相左黄舆李奈王佐郑观胡如旸赵象蒋荣祖命改进士为庶吉士乙亥赐诗十一月甲辰尚书蹇义杨士奇杨荣郭琎胡鍨选前科进士能文者徐程赖世隆吴节李绍万洪虞瑛潘洪王玉陈金刘实郑建方熙何宣为庶吉士学士王直教习己酉谕行在吏部尚书郭琎选外官有文学者明日奉引六十八人命杨士奇杨荣试之知县孔友谅进士胡端桢廖庄宋琏教谕黄纯徐维迢训导娄升改进士为庶吉士庚辰齿录齿录阁臣许彬子起刻兄越奎文阁典籍进士仁和汪谐齿录书父仲渊盖极刑讳其名也焚闱天顺癸未礼闱火贡士焚死百十人并赐进士谕祭吉水罗状元常熟徐侍郎俱若有人提出之者余杭叶御史梦神告以衷绯而入及滨危吏卒谓绯者官绅也果救免翰林院秀才成化丙戌科榜眼休宁程敏政丁未科进士眉州欧钲庶吉士一年散馆成化辛丑科庶吉士明年壬寅八月辛丑李东阳倪岳谢铎焦芳陈音授编修吴希贤授检讨刘淳改中书舍人张敷华等九人俱主事宽贡士三科己酉九月乙卯贡士林润以会试三黜故事禁入试请宽明年特许一科三年庚戌十二月甲戌弛贡士三科不试之禁鼎甲馆课弘治壬戌科选庶吉士并修撰康海编修孙清李廷相俱课书命学士梁储王华教习先是三月丙戌选庶吉士刘健等十五人并修撰王一夔编修李永通郑环命学士刘定之侍读学士钱溥教习先后鼎甲不课万历壬辰后选馆概课鼎甲不出序减场正统甲子科四川解元周洪谟丁卯科福建解元陈俊初场俱五义争解元占席正德庚午科山西解额陈皋谟第一沁山常伦次之方鹿鸣宴伦历阶而升请与皋谟角主司慰谕占席乃退明年辛未伦成进士授大理寺评事以酣狂谪寿州判官仍故态抶于台使弃官后服除起宁羌州守不赴已谒选骑出归德舞双刀陷淖中伏刃死年三十三亡子伦醉即矢口成词邑妓孔留性敏记立被之弦索只字不遗今泽潞间所传楼居子乐府得之孔留齿录聘二氏正德戊辰秋探花莆田戴大宾寅仲原聘高氏太监刘瑾强以兄女字之齿录刊聘高氏刘氏大宾奔母丧道卒刘氏嫁关中士人坐瑾党削籍试规宋制大比之岁每州皆有贡院本州士子皆得入试明朝先以监司选择之乃以入试景泰以后专委之提学宪臣嘉靖初会场礼部条约许举子带洪武正韵一部表末时不用瞻天仰圣见董谷碧里杂存科场旧规正考阅易书二经副考阅诗春秋礼三经各不见相涉见词林典故乡录论表各二戊子科江西主试罗刑部主事屠应埈乡试录刊论表各二篇名虽举子仍分注罗撰屠撰会试录序不受门生嘉靖己丑科会试录后序霍韬撰略曰我百执事知所以事君乎贤才社稷之隶也圣主求才为社稷也吾臣子贪以为功得罪社稷孰大焉是故多士进矣圣天子不用为私用我百执事其敢曰士繇我进为吾门生市私恩乎又曰尔多士进矣服事庶僚鞠躬誓心下卫民生上卫社稷图报圣天子为帝臣公臣毋德举主伛曲阿比以获戾社稷是尔社稷之臣也其慎诸于戏其慎诸正德甲戌科霍韬会元于座主不称门生万历乙未科吏科都给事中杨东明分考不受门生三甲进士刊策嘉靖乙未科进士安阳郭朴第三甲出身上善其策命镌于一甲后附学生宁国府志知府李默着载附学生郡百人宣城八十人南陵泾太平各七十人宁国三十人旌德四十人又泗州志嘉靖初侯走训着盱眙附学生仅三十人乃募子弟可百人教之明年夏补诸生三十五人余督教如旧以两地观之往时附学生犹寥寥也鼎甲并相嘉靖壬戌科一甲申时行王钖爵余有丁万历丁未科一甲黄士俊张瑞图施凤来丙辰科一甲钱士升林釬贺逢圣以上俱入相壬戌固极盛而丁未诸公颇有遗议士升丁酉岁选太学文不售考选例当县丞而止乙卯举北雍联捷跻于政府罗万化廷试策进呈必书法洁整隆庆戊辰科阁臣进呈上疑首卷有私于二甲卷中得罗万化置第一其卷书法多涂抹刘珠董又莘公安刘珠惟明嘉靖丁酉贡士困公车三十六年每下第辄投执友江陵张太岳诗始知相府深如海不使山人醉似泥又相府勋名青鬓少故人心事白头多隆庆辛未科年六十六成进士珠上太岳书欲知座主山为寿先看门生雪满头万功己丑科睢州董又莘时年七十历南京大理寺卿年殆九十视履无恙馆试斥落丁丑进士睢州刘淮考馆试卷风吹过五凤楼南御河边寻得杨阁老将卷面批不谨二大字遂不取冒籍令甲严科场冒籍按宋科场尝二年一开或四年三年一开天下举人多就开封府寄应徐节孝先生曰二年一开不若使各路转运司类试总一路解额解额既广则人皆便之是可以革寄应之弊也辨李廷机失中三元李九我隆庆解元主考瑶泉申少师即留为馆宾转馆于归安董宗伯家癸未李得会元申正当国宜以状元予之续商文毅之盛乃拔朱养淳国祚第一李君居二有意乎无意乎二公皆清正未可甲乙也按癸末廷试申文定以子用懋入试避读卷则文肃所着殆未之考也九我赐第后见秀水颇怏怏一日秀水疾九我过候坐榻推窗庭松蟠屈笑曰弟尝梦历此景或云功名在是今得之矣名次兄后非豫兆耶自是欢洽无间省试专遣万历乙酉始遣京官主试各省旧主副俱教职由监试御史所聘藩司提调臬司监临弥封誊录受卷官皆有司例得阅墨卷有所识拔帘内母敢违也自朝臣专遣内帘始肃又巡按御史邵梅墩监试江西令内外帘并用朱卷楚试不用词林万历甲午科礼部推湖广主试翰林院吏部左给事中叶继美上除翰林竟点继美另用工部主事庄懋华程策相同万历丁酉科洗马邹德溥拟南京主考其寓邸乃霍文炳故居窖金若干坎之为巡城御史况上进所劾免官因以所撰策一道贻南京河南主考俱故人也竟以雷同被给事中刘道亨纠之南京主考左庶子朱国祚右中充叶向高河南主考尚宝司卿蒋春芳户部主事李长庚割卷幸售万历丙午科山阴监生郑汝爌举顺天第四人本仙游选贡马显忠卷割牍幸售事觉监试御史李楠顺天府丞题请显忠补额礼部谓无例且末策非其策而止韩敬归安韩敬尝师事宣城汤太史宾尹万历庚戌汤分考搜邻房拔敬会元时方忌汤遂见攻者众敬免官终身不达彼其才自足博一第惜以主司累也刘暹庚戌分考谕德赵师圣得会稽刘暹卷荐第一主司嫌首义过奇抑置第六赵固执不可遂冠乙榜谓来科必元暹终不第言及辄堕涕万历癸卯江浦赵体敬丙午长洲陈元素俱拟乡解不果乡榜填改万历壬子科四川第六名王应熊误填周继昌放榜后推官杨一鹏检举御史彭端吾以闻有旨改正继昌走诉京师不许主试兵部员外郎张应征大理寺评事陈曰庭各罚俸二月先是戊子八月南场分考当涂知县德清章嘉桢填榜四十九名诗经荒字十号误填春秋荒字十号曹祖正榜出寻检举应天府尹张槚等遂未进试录奏上祖正除名嘉桢夺俸五月诗经卷解部覆阅巡抚监试乡场监试例巡按御史或偶阙如吾浙则改巡盐御史万历乙卯贵州巡抚都察院右佥都御史张鹤鸣代监试鬻元万历丙辰会元吴江沈同和系倩笔首义又汤宾尹旧刻也放榜日一苍头喜甚即曰吾家中一会元又多一会魁同邑观榜者即拉问尔一家安得两捷乎即诘责被掠微吐其情亡何事败并革第六名赵鸣阳长安以骰子戏曰断么绝六廷试策失涂注万功己未科会元庄际昌廷试策偶误笔以涂注不便进呈例任之果第一其后论者谓醪劳不辨之状元遂回籍读书盖忌方相国从哲借讦之也崇祯辛未状元陈于泰策阳阳误易易榜眼吴伟业策唐之广骑广误广上俱手改丁丑会元吴贞启对策亦误笔同年包尔庚戏之曰兄又不辨字状元矣会试特点同官天启壬戌科阁臣推何宗彦顾秉谦主礼闱上点宗彦忽及朱国祚非所推也顾以是不怿疑秀水有他故后秀水捐馆拟谥文懿朱公子争之得谥文恪管绍宁崇祯戊辰状元阁拟武进庄应会上阅卷不怿递拔其次抽余卷得管绍宁策内诚字欠一丿上问阁臣云何对曰圣意果可点画何碍上遂加一丿置第三绍宁因号诚斋首辅乡人状元辛未状元宜兴陈于泰为首辅周延儒表弟故事会元策另封有二锦衣官问知太仓吴伟业也另封矣阁拟于泰伟业及夏曰瑚第一甲上如之御前拆封首辅高声曰第一甲第一名陈于泰常州府宜兴县人不觉汗出浃背幸上不问伟业谒周周曰以吾当国而拔宜兴人状元天下其谓我何又语于泰曰事有不辨而自明有辨之而后明今吾弟首胪虽辨之谁为明我者先是周买陈氏宗人宅毁其家庙陈氏攻之实非有私也于泰倨诞亦不执师弟礼二甲御书甲戌二甲第一名李焻系上朱笔盖鼎甲御书余阁臣定之时首拟武进陈组绶宜兴吴国华次之上不慊嘉善钱相国搜卷得杞县刘理顺条对详瞻但多讹字上手订焉拔第一废卷腾声崇祯丙子南场分考尹明兴闻废卷簏中有声即检阅仍不录其声加沸再检再废簏声如初忽卷跃簏外尹异而拔之则无钖高世泰也见世泰问其何德世泰无对同年包尔庚问之曰向不二色程策之误崇祯丁丑会试程策有云世宗之时外有火筛俺答之内有邓茂七刘六刘七之寇夫火筛在成化时邓茂七在正统末刘在正德中误甚丁丑鼎甲崇祯丁丑廷试阁拟海宁陈之遴无钖高世泰广昌刘大年前列常熟赵士春吉水刘同升则二甲及读之遴卷上不出一语读大年卷色忤读同升卷云陛下何负于诸臣哉诸臣负陛下耳上善之拔第一次之遴士春二甲首世泰冯士骅吴县冯士骅善春秋屡困场屋贡礼部宜选司理崇祯乙亥或劝之应北闱果豫荐丁丑有孝廉来候知其冯姓曰足下今年必第矣叩之曰吾三年前寓此舍梦有人推我去云此冯进士寓所也足下适合之矣果成进士万年历崇祯庚辰科上尝阅万年历相传姜太公着唐李淳风注每朝各四句本朝末句魏苏困廷试后召对诸贡士通州魏藻德敷奏称旨拔第一寻超拜相南闱谣崇祯壬午应天榜宦室七十余人谣曰不要古文不要时文祇要松文不用孔子不用孟子但用公子是年相传此榜后不复试士果然冯元飗癸未进士慈谿冯元飗被召对上曰天津巡抚于尔何人曰胞兄也又问五经中者尔何人曰臣胞弟主考宴两京主考惟顺天主考赐宴本府会试主考赐宴礼部进士归娶乙丑科进士仁和花纶永乐己丑科榜眼定远苗衷年十九永乐乙未科探花闽县陈景着年十八正统乙丑科吴县刘昌长宁周洪谟正统戊辰科榜眼长洲陈鉴年三十四平越黄绂怀安谢琚博野刘吉襄陵邢让景泰辛未科繁昌吴琛年二十七成化丁未科状元铅山费宏年二十弘治壬戌科海宁许元奎年三十信阳何景明年十九弘治乙丑科榜眼会稽董玘年十九正德戊辰科探花莆田戴大宾年二十丹徒唐鹏信阳戴冠弘农王言正德丁丑科榜眼南海伦以训年二十嘉靖癸未科探花华亭徐阶年二十一泾阳秦世显钱塘孙继鲁嘉靖丙戌科会元赵时春年二十嘉靖己丑科荆门罗傅晋江蔡克廉梁怀仁歙县程尚宁鄞县陈束嘉靖乙未科晋江周天佐渭南薛腾蛟浦城周凤岐嘉靖戊戌科南海马拯卢梦阳兴化陈应魁莆田林茂植丰城杜拯济南张潜余干李春芳嘉靖癸未科曲周杨一鹗峨眉苟延庚龙游陆瓒隆庆辛未科慈谿孙成名钱若赓高平刘虞夔万历丁丑科平湖陈泰来万历庚辰科南靖吴宗熹番禺谢兴思万历癸未科永春李开藻万历己丑科定襄傅新德晋江林欲栋同安蔡复一漳浦吴寀万历乙未科罗山刘尚朴江陵朱光祚临晋荆养乔万历戊戌科成安王家瑞晋江林乔相进士归娶容考某科万历辛丑科象山史起龙万历甲辰科南海李待问万历庚戌科昆明傅宗龙东阳赵明钦万历癸丑科状元宜兴周延儒万历丙辰科德清蔡奕琛万历已未科武昌彭祖寿崇祯戊辰科宛平金铉崇祯辛未科榜眼太仓吴伟业解元未娶吉水解缙年十七淳安商辂年二十吴县刘昌年十九长宁周洪谟年二十六全州蒋冕年十五庆阳李梦阳年十八南海马拯年十七铜陵余毅中年十七定襄傅新德年十七浙川全遂年十九宗室进士宗室乡举始天启辛酉科宗室进士始天启壬戌科朱慎䤰崇祯戊辰科新建朱统饰选翰林庶吉士改中书舍人给假三年奏复馆员历国子祭酒甲戌科新建朱统铚华阳朱奉皆庶宗未请名至是改登玉牒丁丑科新建朱统鐼泽州朱充庚辰科祥符朱朝尧癸未科南昌朱议汴南昌朱统稷山朱鼎阳城朱廷堉兄弟同进士榜异姓万历丁未科进士江宁徐凤彩余大成同胞兄弟大成出继外祖余氏进士同姓名永乐乙未科两叶恕宣德庚戌科两王复正统丙辰科两李春叶景寿正统戊辰科两张瑄正统辛未科两杨瑄刘璋天顺丁丑科两王道成化丙戌科两徐森成化己丑科两郑宏成化壬辰科两洪汉成化甲辰科两王溥弘治癸丑科两曹琼弘治丙辰科两王言弘治壬戌科两鲁铎正德辛未科两王玺正德辛巳科两王朝用正德丁丑科三张淮嘉靖丙戌科两张守约嘉靖壬辰科两高节嘉靖戊戌科两章焕嘉靖辛丑科两陈善嘉靖乙丑科两陈王道王三钖李学诗万历丁丑科两杨起元万历甲辰科两张铨一大名人司参政一沁水人以御史殉辽俱乙亥正月二十八日生科第子女皆同亦一奇也参政前守兖州有登岱诗后姜士望使君重沁水勒诗于石不知其误崇祯丁丑科两陆自岩崇祯癸未科两王曰俞武生进士工部尚书刘麟广西按察副使杨成俱武生第进士进士异任松阳王景科进士程宗官翰林编修成缙官俱阉为内侍成化壬辰科进士黄谦官工部主事削籍善医后为太医院判成化辛丑科进士江宁梅纯以定远知县免归改袭孝陵卫指挥使历中都副留守隆庆辛未科进士宋儒以贵州土官子冒籍定州选庶吉士改礼部主事坐免袭麻哈州土同知天启乙丑进士安岳张任学以监察御史巡按河进求改武阶讨赋遂改军都督府署都督佥事河南总兵官河南解元祥符张信以兵部右侍郎改锦衣卫指挥同知终四川都指挥使山西贡士泽州侯爵以父琎征苗功袭锦衣卫正千户成化贡士王宣袭武功左卫指挥佥事弘治己酉福建贡士杨瑛以虹县训导袭汀州卫指挥同知四川贡士青神余置以父子俊军功袭锦衣卫正千户丁卯福建贡士蔡梦说袭龙岩所千户又闽县林观事文皇于潜邸累功至锦衣卫都指挥佥事嘉其笃实命署礼部郎中奉使朝鲜仁宗即位敕镇陕西宣德初名还仍掌卫事以金吾署文部尤奇重举乡榜洪武癸酉科吉水曾秩举江西锁榜同辈诮之改名高乙酉又儒士登科矢志不仕侯官郑瑛以儒士荐应天乙未进士坐违例谪武当山督役至十五年丁酉复荐湖广顺天解元庐陵罗崇岳冒香河籍被革丙子复举江西丁丑进士历兵部郎中仁和汪谐窜籍顺天举景泰癸酉科被革还浙举成进士历礼部侍郎会稽陶大顺窜籍顺天举嘉靖癸卯被革重举浙江戊午科成进士历副都御史万历乙酉科北榜余姚胡正道冒籍革辛卯改王国昌举南榜官鄞县教谕又诏开科内云仕宦已入流品及曾于前元登科并曾仕宦者不许应试而是年福建乡榜闽县陈信之林文寿并元进士再中式信之怀安学官文寿长乐学官福建乡魁第二人莆田林泰元闽县知县夫建文初扞诏容有之开国始事不应沮格殆不可晓优免廪生旧制廪生斥退者仍追廪米甚苦之北京提学御史阎禹钖引考察斥官为比免追从之莆田科甲之盛莆田自洪武庚戌至嘉靖戊子凡五十二科乡举千一百十一人甲榜三百二十四人状元二人探花四人会元一人解元二十五人宋时进士九百七十余人诸科特奏名凡六百四十余人大魁五人宰辅六人原始乡报急足始嘉靖其时举子自备青袍后官给不知所自选历科程墨始万历庚辰钱塘钱谷谷号丰寰膺贡官曲靖知府会试房刻始万历壬辰胪传鼎甲胪传讫出长安左门京兆候迎谢恩毕宴堂上南向京兆北向席特盛用太常乐仍谢恩出京兆送归私第茶别状元同乡宦京朝者例邀京兆燕之榜眼探花不预庶吉士到院阁臣送入锦衣卫置宴亦太常乐程录称臣乡会试录序皆称臣外省则否以两京辇下外省则考官所自序也万历初上摘此以问阁臣欲罪之江陵具言其故乃止后各省录序俱称臣六预乡房武昌教授陈观子澜永乐丁酉应天分考癸卯及宣德丙午预考江西福建调荆州又预考江西福建正统辛酉又分考应天凡六预乡试三氏学国初立孔颜孟三氏学设教授司教授一学录一学录即孔氏裔为之正统甲子始命宗生听学使考入棘许三年贡太学学宫祀颜子兖州滋阳县儒学祀宗圣颜子之神与天下各学不同广文变例天启丁卯杭州府教授饶曰梧求计偕教授从九品例不会试曰梧谓初受秩吏部给据现在也上官不能夺会被劾去崇祯癸未八月许应天府教授晋江何九云会试俄登第补榜崇祯庚午浙榜仁和尚观法法字填补向未有也初潘生馆尚氏冒姓尚观升补诸生是年同隽主考黄道周嫌其昆季以观升改观法观升走诉京师观法除名先是隆庆庚午山阴诸葛一鸣读书山中见人展一牍云天榜也问以己名曰尔在下科一鸣求增入许焚楮币虔谢果秋捷谓前事诞不足信又计偕见前人曰若累我蒙谴矣一鸣不听礼闱怀挟被革事相去一甲子适相类观升少年诞肆屡困有司遂悒悒不自得以死进士进士不可太少不可过多太少则雄州剧邑不能充而无所弹压过多则不相贵盛而塞举贡之路尝见邹孚如着议以为甲乙不甚相远请每乡试计偕即奉廷对间择其甚浅鲜无当者置之使仍就乡试而其存者即尽以甲次授之官庶几用其盛锐之力不使疲精神于帖括无用之技且使上不以资格待士而彰瘅明士不以资格自负自泥而骄怠不作又可以省公车数万之费其论博矣然士子学有深浅才有高下譬诸草木区以别矣甲科之设所以广厉鼓舞使天下之士精进勉力而不能自已前人立此良有深意周礼命乡论秀上升之司徒曰选士司徒论选士之秀者而升之学曰俊士曰造士大学正论选士之秀者以告于王而升诸司马曰进士王者岂故为是繁缛哉重爵禄辨官才如不得已用人之道也士取其秀岂专盛锐哉今之诸生即秀士也应举者即选士也举于乡者即俊士也进士即升诸司马者也进士之名来自成周定自祖宗恶能废诸盖请以后会试每房取正榜十人再取乙榜二十人正榜合之一百八十人乙榜合之三百六十人正榜则上亲试而分三甲仍照选资乙榜则请以六十人任州以二百人任县以百人为博士长其京官则尽以升任不以初除凡拣选就教等项一切除去举人五科不第皆不得再就试乙榜有不愿就者锢之终身此法比之孚如所议庶几不甚扞格先正流闻宋濂攻苦宋潜溪先生集有送东阳马生序云自幼嗜学家贫无书每假借藏书家手自笔录天大寒研冰坚手手指不能屈伸弗之怠录毕走送不敢逾约既冠趋百里外从乡先达执经问道先达德隆望尊门弟子填屋室立侍左右俛身倾耳或遇其叱诧色愈恭不敢出一言俟其欣悦则又请当其从师负箧曳履深山巨谷中穷冬烈风雪深数尺足肤皲裂不知也至舍四支僵媵人持汤沃灌以衾拥覆久乃和寓逆旅主人日再食无滋味之享同舍生皆被绮绣戴朱缨宝饰之帽腰白玉之环左佩刀右佩容臭烨若神人而己缊袍敝衣处其间无怍色云云噫先生攻苦如此读一过寸阴勤渠凛凛在目周寿谊人瑞高皇帝召耆老谒见昆山周寿谊居首年百十六岁赐宴及钞币按寿谊生于宋而乡饮于其六世孙震正德中令鄱阳出人瑞卷士大夫题咏盈尺上海陆子渊先生以编修使饶跋其卷曰三代而下惟宋失天下为无罪惟元兴最为事变嗟乎能夷人数百年宗社于强弓健马之间而不能禁一老坐观其子孙之复睹天日何其快也若寿谊公之寿足以系兴亡之故岂浅鲜哉且手挈华夏之礼以还华夏之主于克华夏之日何其奇也公六世孙震字世亨以名进士筮仕鄱阳令响往未艾是能辅毗华夏之道以昌公之世者则又不独为寿而已矣世亨其懋之哉唐伯逸南昌监生唐伯逸任仙居典史尝渭取民财如取鹭鸶股上肉诚心爱民一尘不滓邹杰复姓六月科给事中邹杰于东阁奏臣祖孙福谦陕人也出守嘉兴元乱航海举家溺于登州臣附余板得活佣于登人邹义时年十四养为子冒其姓今贡成均进用乞复姓孙氏许之谕毋忘邹氏贾鲁斥佛广西宜山贾鲁洪武辛卯贡士授崖州学正改泸州性不喜浮图训子纲约辈皆儒业谕以没后当依家礼毋作佛事否则必祸汝后鲁卒子迫于姻党召僧设斋事讫焚楮忽飞烟焚其室逯宏言事钱塘逯宏弱冠时以郡诸生言时政得失上说之试秋柳赋称旨赐归后选贡终松江训导周鲁章蓑笠新喻周鲁章文瞻洪武末举明经召为选部主事不就上赐蓑笠令归教民稼穑因号明农隐逸蔡新童婢崇德蔡新父为人鸩死新誓报奋击之下狱十三年家童阿小年十五秃发稍识书吁天求白主冤积面作饵携之乞食至京击登闻鼓历十三疏始得白初阿小北去家仆婢二人谋逸婢攘臂曰主母茕茕恃吾二人若可去吾当终事之日刈草二百斤半供纺半曝之待风雨即孝女不啻也永乐癸卯新举于乡官临淄令厚其婢年至九十二徐枢松江徐枢叔拱太医院判省墓上闵其老诏出宫人陈氏偕内官陈福袁亨给事明年致仕后没三人皆从葬于谦于少保有寄内弟书云薄俸五钱地师某云少保祖墓当奇贵不可言少保即驰书其子令迁葬另一缄俟迁葬讫启视子冕得书移葬如命始启缄则述地师事也不半载遘祸今书稿藏于家李秉蒙迎驾诗土木之难李襄敏从征脱归进户部郎中夜梦作诗送杨鸿胪善迎驾天恩宠渥作盐梅迎复上皇出紫台群潜迹归朔漠六龙回驾入蓬莱明日以语同官次年八月而验尹恂尹相国文和作兄恂墓志铭云以靖州卫吏任顺天汤山草荡大使广东回岐巡简司巡简正月十六日御死夫尹氏历城人吏贱役必远隶靖州又最下秩且战没不求恤先辈虽穹贵于戚属无私厚其戚属亦无望其私如此今才入科第戚属借粟监例贡辄思丞倅京幕羞以吏进矣故录之以存古道杨瑄浙江按察使杨瑄丰城人成化中筑海盐捍海塘坚壮有碑不存邑人仇俊卿曰昔吕梁碑磨泐可认者止三十六字人皆惜之想见禹功而杨公之勒一字无存感更为深自不能泯当知系人心者不在碑之有无万历乙亥佥事晋江陈诏来修塘入杨公祠不揖背像而坐亡何诏口作公语曰我堂官也汝敢无礼我将杀汝寻疾作祷之始愈王恕王端毅冢宰日有御史李兴巡按关中酷刑杀人至三原斥公名而詈之后罪人多罪当大辟又御史韩雍值点郊斋入部堂中道唿公名时议轻薄当斥公奏兴虽酷无私可免雍直而有才可超迁从之端毅配盖夫人继张氏文氏并赠一品夫人按南京御史杨智等劾南京刑部右侍郎王恕不顾名节託本部郎中黄绂娶故刘指挥妻文氏为继室云云夫以端毅之贤言动不苟台抨风闻断不足信王存忠仙居王存忠成化丁未进士历御史知府无钱市靴诗云分付儿曹休指望好将芒履印苍苔其清若如此杨守陈故宅杨文懿故宅在鄞县南二十里镜川初未登仕至公兄弟俱显接籍盖七人有野叟献诗曰昔年曾向此中过门巷幽栖长薜萝令祖先生方振铎贤孙学士未登科将军曹氏坟连垄卖酒王婆店隔河今日重看新第宅烟波缓棹听弦歌公嗟赏不已谓叟曰此诗诚吾家传也当珍藏以贻后人欲厚币酬之叟固辞而去杨循吉论定杨南峰先生作子胥鞭尸论夜闻山中鬼哭曰腕可断笔不可改包德怀嫁友人女兰溪通判郑瓘温卿记乡先达包侍郎德怀在京与同乡胡主事文善主事疾革往诀主事止一女以託侍郎曰诺既主事与妻相继没于京邸侍郎抱归其女嘱其妻育之如己女后女长择婿祝氏将嫁侍郎居与主事相去二十里其故宅犹在乃先令人以竹簟分隔其厅事为三间己处左妻与女处右中设主事神位至日备祭告嫁事命女拜已侍郎长号恸哭然后行聘遣嫁奁其皆备周廷芳兰州周廷芳小泉守墩卒也一日读大学有悟遂究五经笃信力行恭顺侯吴请教其子对以往役则可往教则不可志节高峻言不空发周鉴周鉴字孔明麻城人正统乙丑进士授御史出按江西有大学士陈循子不法鉴论之死迁云南副使九年不迁鉴所至汰墨理枉仍开宝泉坝积水溉田多至数万顷后考绩入京行江中舟覆幸无恙升山东按察使致仕还乡乡人布政李正芳佥事董应轸并有雅望邑令立耆老堂凡大事辄咨此三人也陈恪冰清玉洁归安陈大理恪以方伯家居岁歉饘粥不给荐者谓冰清玉洁孝宗题此四字御屏邵宝绝巫无钖邵宝国贤知许州弘治癸丑五月郑州某镇地陷若干丈水溢民争禳之六月许州小赵镇有巫言龙骨出土中诳言祸福邵以惑众毁其骨督学江西携试牍归家久而纸敝穴地瘗之吴翰词吴翰词字子修应山人嘉靖庚戌进士知枣阳县清约节爱不附权势民爱之拜御史任事不避艰险按云南风采卓然当是时严嵩势张甚御史报命不胜赂翰词遂乞告杜门结友性耿介方直一介不苟燕居整肃宗人亦不敢近旧居数椽比卒敛以敝缊今枣阳云南皆有祠潘埙淮安潘中丞丁卯举于乡郡守赵公俊书联取功名富贵属对埙舅氏少司寇虚斋叶贽过而见之叹曰才出门便教以功名富贵埙闻教悚服蒋信蒋信字卿实武陵人诸生时贫甚郡守怜之令捧诏属邑例得津赠信却之王守仁龙场之谪道武陵从学然自有所见不尽主其说贡南雍祭酒湛若水俾主诸生教事嘉靖戊子举南榜壬辰登进士历官兵部员外郎四川佥事贵州提学副使以征苗捧檄即往湖北议兵饷不及辞御史谓擅离职削籍归不问生产辟桃园精舍与郡中子弟讲业其教人大抵主慎独笃伦修行明理通世务在校冈十八年年七十七卒临终赋诗归去桃冈十八年歌游多在万桃间万桃于我浮云耳愿借西风吹上天投笔而逝世称道林先生所着粹言若干篇刘大夏格言刘尚书东山先生曰财货须务农服贾凡力得者获用其余易致之物终非己有子孙视之亦不甚惜况官货悖入者乎李东阳侑歌李西涯饮陈都宪德卿鲁司业振之邵太常国贤崔郎中世兴何郎中子元等酒半李曰国贤吴人振之楚人闻皆善歌歌以相和可乎遂出近诗数十首俾歌之陈察御史骑驴常熟陈察明远任御史按蜀乘驴布按皆跨马减其驺从按御史出巡旧骑马后乘舆不知起于何时或成化后事浙有举子王化大帽见按台某某呵之问所起对曰即起于大人乘轿之年魏庠厅旁冢昆山魏庠子秀纳赀任光禄寺典簿其厅事旁有荒冢邑令郭楠造而问故对曰其子孙欲售之久矣予之直彼不以治生而弃骨于水火故宁存之令叹曰杜氏之葬在西阶古人之义也不意今日复逢于君咨嗟良久而别清吏张守约张守约字彦博岳州人嘉靖丙戌进士知华阳县历崇德迁南评事寺正擢知淮安淮安素难治守约遣孥归单车携二苍头之任辟园植疏自奉俭约禁绝官市常俸贮之帑间出以赈困乏性严峻蓄家人少恩二苍头日啖脱粟数合鹑衣拮据愤恚不得逸一日乘守约寝刺杀之僚吏闻变急来视守约息仅属瞑目语之故遂死检所遗惟二敝箧箧中书数束敝裘数袭而已衾褥帷幄咸缀浣污裂靡堪御者二苍头竟伏法朱良育不受封吴县朱良育积学不第膺岁贡子鸿渐进士官主事貤封不受竟明经没杜了翁言行庐山老儒杜了翁曰道在论语言忠信行笃敬求之四十年未有得或曰道岂言行尽耶曰言行君子所以动天地也若外言行而讲道吾不愿闻时王阳明先生倡学东南了翁不至熊凤文不跽选司熊凤文以推官行取不跽选司太宰许进曰推官不能诎膝文选令为御史肯畏强御乎竟拜御史桑桂移风社平凉桑桂成化贡士官大名通判廉静好古与同邑彭会赵天钖倡移风社序曰平凉山水秀拔人习淳朴业惟耕读确有古风比年丧乱不古俗信浮屠诳惑于始死及七七百百期年除丧饭僧道作水陆大会写经造像云为死者灭罪升天受诸快乐不为者必入地狱剉烧舂磨受无边苦是以贫者弗获慎终惟备神马楮币斋粳蔬果经资之费力不能逮则浅土经年虫蠹鼠穿富者忘哀作乐谈经馈金饰俑备器务为繁胜倾家破产迷惑不悟殊不知生含血气知痛痒剪爪剃发而灼刈之已不知苦死乃离形腐于黄壤与木石等神则飘若风灰虽剉烧舂磨将安施乎然浮屠所谓天堂地狱者盖以劝善惩恶耳世人亲死而祷浮屠是不以亲为君子而例视为积恶有罪之小人何待亲之薄耶纵使其亲积恶有罪岂赂浮屠所能免乎此则智者所共知而愚夫滔滔奉信风靡无已等生长是邦读圣贤书浩叹颓风思与易之相为立礼社名曰移风呜唿风不可移也所可移者人心耳人心虽为颓俗所染而天理之在人心终有不能泯者能以吾心之天感彼之天则浇必转淳邪可变正曾谓风不可移哉凡我同志敦崇礼谊毋怀彼此毋间嫌隙凡遇乡邻朋侪之丧务为天理开导法语匡直断以朱文公礼制为准熄佛老尚哀戚贫者喻以义富贵制以礼其间古今异宜斟酌轻重一求合乎中正黾勉戮力人心欣动举知为美始而正一家之风终而止一国之风何患礼之不复古哉虽然士君子立身进则有功于君退则有功于民奚独丧礼耶患难相助疾病相扶道义相尚德行相励过失相规使行业齐于古人芳声耀乎当时而天下之风亦可移矣夫子勖哉韩昌韩昌洪洞人世医昌精其术不计赀施药先贫后富尝见御者卧道中怜之胗其脉伤寒为移燠室药之汗愈乃行资以粥米洪武初避兵岳阳山中遇异人授以秘术遇疾不俟胗视望之而决生死时称神医孙肃七岁误吞铁钉昌曰此儿不死母忧也三年而出他日且生贵子后钉果从胁下出已生文官户部尚书毛中丞里居阳信毛海隅先生以南京督储都御史致仕吕泾野先生问公归邑居乎曰然茆屋数间对县学吕曰久宦何尚茆屋曰自官主事来俸余一二十金历三十年婚子四嫁女二又亲丧久外未治室也吕曰公归亦何乐曰予师张先生尚健友人董某姻家王某并尚在与割鸡漉酒以熙余生耳景旸孝感上元景司业伯时母陆太安人晚瞽数年所至求医卒得金针于京师复明时庭萱倏大如杯初司业涕泣树萱曰萱花母疗三年不花至是花赭胡松抄书滁州胡柏泉太宰少贫无书时时借抄手辑名臣奏疏置枕曰经理天下在是矣郑庆祛蝗进士长乐郑庆有章知滁州夏至滁及秧有蝗自西北来蔽天日丘陵坟衍麻沸所至禾黍辄殚民男妇奔竞蔽野君简勤敏吏民十数辈部分之令各诣蝗所打捕张帜帜金举火开堑又严为禁防俾勿扰蝗为衰其冬下令国中曰蝗善滋土必遗种兹不掘害将何极其发子毋俾流毒于我兹土得亡算明年蝝果生息至蕃遍野复令殴捕如往年法加密诸庶人在官者悉罢遣如初仅留门子一人侍又下教曰有能捕蝝斗者官与谷五升石者与五斗以是人争捕得蝝数百石蝗倍屣种几殄绝有秋当其时虽不能微怨谩而潜膏隐泽其被与要自远矣谈迁曰崇祯辛未嘉兴亦募民捕蝗与谷竟升合不给嘉靖丙午延津大蝗有司遣人捕之廪生周宦恐人不尽力乃自白于人有能捕蝗一石者即与钱百文人争捕之不旬日以钱百千置蝗千石邑境蝗不为灾王敕云母历城王祭酒竹泉少得道术后督学河南试诸生见白云出山急遣人十数里外视云落处掘得白石如雪归切片煮为腐甘美非常曰此云母也徐阶论士徐文贞公曰欲观士大夫名节但不联姻富室不接衽山人便是端庄之士林思承致仕莆田林思承官淮安同知致仕所亲止之曰公旦夕金紫矣思承曰心苟知止一命有余若其无穷三公不足唐枢归安唐枢一庵先生论博施于民而能济众重能字盖人亦有施而不能者政不善也今人但知颜子不校难及不知一犯字学他不来弟子谓曰何谓也曰颜子持己应物决不得罪于人故人有不是加他方说得犯若我辈人有不是加他必是自取所谓夫人必自侮然后人侮之也何曾是犯我辈未须学不校须先学他犯字唐顺之唐荆川先生论易爻有吉凶大象独言吉此圣人示人直入圣道路也高拱知人高中玄相国署吏部日戊辰进士选秀水沈思孝等八人分令广东俱目瞩得之并历侍郎其一中丞张尚书学颜佥事时赍捧入都相国一见喜曰今日得一督抚矣张居正急才张太岳编修时本院公燕演千金传奇至萧何追信凝视久之同列以专注谑之答曰君臣将相遇合之难如此毋得草草盖江陵意自有在非同戏谑山阴吴兑环洲出高文襄之门以器识见重时辄谘访唿为吴学究盖水浒传中智多星也俺答孽孙那吉初降文襄议同江陵以问兑曰可受之有喻于此如面二石作一大馒头须大釜大笼文襄遂意决后文襄罢江陵尽斥其党独兑不废或媚江陵刺及兑江陵曰吾固悉之但难其代累迁少司马而速把亥扰蓟镇江陵语冢宰为我致吴环洲能出镇乎兑闻之曰某待劾塞上久犬马犹暂息之相公犹未忘我耶江陵得报曰否否此非环洲意可再质之冢宰告兑兑谢曰往疏虽及此第蓟镇戚继光辽镇李成梁两大帅未易节制须尚书衔江陵曰不可第往勿忧不尚书也兑出镇蓟辽事定果进尚书终江陵兑无纤芥之嫌浙江缺督学选司以某人拟江陵弗首肯选司却席请问曰其泌水刘东星乎东星在浙藻鉴得名历总河工部尚书徐阶李春芳陆树声青浦慧日寺落成少师徐存斋仿东坡解带事奉世庙所赐蟒衣一袭付僧圆实留镇山门因赋一绝单衣露冷宿昙华误绾宫袍傍帝车拈向山门君莫笑细看还是旧袈裟万历丁酉大宗伯陆平泉年八十有九出衲衣一袭手书偈曰解组归来万虑捐尽将身世付安禅披来戒衲浑无事不向歌姬为乞缘嘉靖丙午李文定将入秋闱宿句容寺题壁年年山寺听鸣钟匹马西风忆远公他日定须留玉带题诗未可着纱笼及入相归解玉带留镇姚弘谟迎母秀水姚少宰少孤母改适登第后迎养于家袁洪愈贫宦长洲袁安节清介绝俗虽善啖贫不属餍每市蚬佐酒可竟斗许门生尝饷十金辄三分之袖其一乘月步赠穷交其贫多繇此访王元美留竟夕俄接家报中叹元美问之方负进二十金见迫即代偿之以尽其欢后解南太宰荐元美自代元美起南少司马尝戏曰吾生平此二十金用得着余有丁家祭鄞县余相国文敏父永麟幼襁时育于小江里余氏后乡举历苏州通判生文敏既贵当赠三代莫知所自出不得已赠永麟所后父㸅㸅父镗而命子孙家祭自苏州公始礼因义起也文敏少从宦苏州慕昆山归有光名将师之不果嘉靖乙丑文敏以编修分闱拔有光第二沈思孝在戍万历丁丑沈比部纯父劾江陵夺情戍神电卫游某山剥藓见石刻翠岩亭三大字旁题谪仙三百载此乐有谁传镌宋某年月日因推今日正三百年也巡台徐时可欲辱之示期阅武纯父短后衣横矛踞骂于演武堂遂不至总督临武刘尧诲檄高州同知刘石令以戍见纯父应役中道止之环召时总督长乐陈瑞得报方啜茗失瓯碎地责中军曰城内有谪臣何不我告亟通币起居且致贺必求面纯父行迫不往遣苍头报谢赐茶中堂语次泣下戚继光戚少保镇蓟门驻三屯营最久经画周详有祠总兵尤继先之任不拜祠除夕公库灾独题梁及银牌存牌重五两题梁年月少保所记也继先叹戚公神人刑牲以祭冯少墟规邹南皋邹南皋居乡好言事操月旦长安冯少墟先主尝戒之绝不与闻一事申时行李廷机薄殡吴县申文定相国捐馆属其子太仆用懋曰先人殡并非川木勿贻我愧晋江李文节相国捐馆门人蔡太守善继议用川木李夫人曰相公一生清节嘱身后棺止直六两不敢背其治命李廷机鸠工李文节宗伯时语李湘洲祭酒曰国家工役切莫先估计估计皆内相大臣为政彼但索己橐故一倍至二三十倍吾不先估计且孟浪起工彼虽日有所需然不能计成数多少工止而彼散矣更无积聚钱俟彼分赃赵大华莱阳赵大华任鄢陵令邑民以不纺绩大华劝谕夜行潜听有纺绩声以良民勤纺四字识之次日唿至赏棉花五斤自此得纺之利及今永赖李腾芳李湘洲曰每见士大夫一捐馆舍其子弟往往向人称外侮人亦为之伤世熊之炎凉叹人情之恶薄予以为不然君子生则人敬没则人思彼寂寞于生前而荣华于身后为人尸祝俎豆者何人哉人必自侮然后人侮之向使恃位挟势欺凌侵夺人无奈何直待其子孙方与覆算此所谓悖出悖入出尔反尔而称外侮非矣张臣感恸麻城梅衡湘中丞筮仕固安总兵张臣过邑彼宿将逐虏棒槌崖殪数千人时绳其冒功公独加敬张惊问答曰棒槌崖之捷从来未有我敬子以天下豪杰非以其官也张不觉大哭伏地叹曰某血战一生天子不知大臣不录今公独知某虽即刻死公前不恨王汝训散赀王侍郎弘阳本富室以父防盗晨夕不安劝散其赀于亲故十去其五父得夜息侍郎后益贫授徒里中自给室不能牖填轮通照农具杂陈了无宦绪唐文献上海唐抑所先生署翰林院篆沈四明当国移檄求印辄稽之虽四明不快然无以夺也内计时有所去留并未尝请命唐谥文恪所谓易名之典仍犯其名何也宜如陈庄靖例易之陈沧孝纹淳安诸生陈沧父性严事之甚谨庐墓三载奉庶母如嫡抚庶弟孤侄晚岁手纹成孝字山阴王思任题孝纹堂顾宪成寡欲无钖顾泾阳先生少时读养心莫善于寡欲反之寡欲莫善于养心最有味卫一凤辟狐阳城卫桐阳大司马前守青州有乐妇崇于狐闻鼓声堂上曰尚书正人也义不敢近郑继之襄阳郑鸣岘太宰留意品鉴典铨时殆八旬于士流素履口诵不爽彭应参万历甲午光山彭侍御按浙风裁峻厉不畏强御乌程董尚书吴江范祭酒并怙势扞网绳其悍奴范至自经董嗾其妇吴氏诉于朝诏逮侍御后放归詹景凤詹中岳任南京吏部司务凡部曹谒总宪私第例趋左门惟铨郎至仪门外延于别馆詹谒右都御史海公瑞独拱立直驰中道抵门踦闾而言曰敝曹统领缙绅辟左右门以奔走人而奔走人左右门如体统何其后复徇海公事詹切责之许弘纲责子东阳许少薇总宪还里乡人送柴问之云例也召责其子私榷杖之叶向高讲学叶台山相国见邹南皋先生论学曰公讲孔孟予只讲阎罗王邹问其故曰不佞老矣填沟壑之日近苟有欺君误国伤人害物招权纳贿等事于阎罗王殿前勘对不过者皆不敢为邹笑而是之李九我相国戒文笔福清欲效之李曰子效我殊难我向严冷人不敢强子面善无以谢其求也力不能兼可废诗耳吴道南崇仁吴文定相国语嘉善钱太史曰若初入翰林须记三事不拟试目不受门生不出游庶保名节窦子偁窦子偁可扬按察两浙刚毅敏决虽妇孺知其名迁右辖以御史沁水孙居相荐之时方指居相东林党魁也历官守法不附一廉如水窦自是絓议解官去不复出子偁万历壬辰进士徐光启华亭徐文定初以右春坊右赞善兼道监察御史监军出仓卒特授傔从不备自募人肩舆杨瀚阳城杨瀚神观颀伟万历举于乡宰宁远为盗薮治尚严细道不拾遗调良乡赤县冲瘠其治如宁远而稍驯之民犯博者褫其衣给驿卒自题门帖曰门如市心如水一尘不染提得起放得下百事敢为奏最限乙榜量移南京大理寺评事在时为右迁寻致仕素善酒尝饮邑令张文运张连浮大白叹曰令君可人冯氏义仆华亭冯御史恩次子可家干冯艮托以筦钥可没子大夏荡废弃其家依妾金陵十余年不归艮每岁收田租易金即箧藏之不私一钱良久其主归以所积万金还之大夏遂为富人后大夏没诸藏金为他房瓜分艮又不取一钱人称其厚艮子三皆诸生孙明玠天启壬戌进士历御史葛寅亮督学钱塘葛屺瞻大理前督学湖广每行部谒孔庙辄命诸生讲书次第数十人默定优劣有讲回之为人也节圣人撒手是道贤人尚差一地位故拳拳服膺葛大赏之丁宾老不忘孔林嘉善丁清惠尚书年八十八崇祯庚午三月特北谒孔林偿宿志朱国祯秀才气丁清惠与乌程朱平涵相国善谓其居台鼎犹秀才气象相国笑曰原是老秀才近来庶几叶台山无阁老气朱氏世攻革相国不殖产曰我何敢忘祖父攻革守藏时事乎沈演四友二老归安沈何山尚书作四友二老图身与王太宰永光毕司徒三才李宗伯腾芳曰四友与张总宪延登曰二老俱万历壬辰榜崇祯初起家董其昌华亭董玄宰宗伯坐部堂上朝鲜贡使谓为异人夏给事子旸使琉球归求董书贻其来使钱士升嘉善钱塞庵相国曰士大夫乡居止宜杜门不闻一事若曰欲作好事便开罪端盖身非有私而因缘旁入安能预察而尽中其綮耶好人之所恶恶人之所好是谓拂人之性若好人之所好恶人之所恶亦拂己之性经正则庶民兴史熟则名臣出陈组绶结客武进陈伊庵官兵部结壮士千余人皆渔阳大侠时劳以金帛及卒或欲收其客为列校客曰我等激于义为陈君效死岂肯仰文吏鼻息耶哭其丧而散陆梦龙余姚陆参政梦龙好谈兵先是黔中阅军令七校各鱼贯进身坐贡院门禁阑入初军多更番递应至是术穷第七军高拱北称四百人阅试止五人立斩拱北先后汰万人张烨芳山阴张烨芳曰人而无友不如有仇仇亦足祛人眉宇间窳惰气按烨芳居邻陈都谏都谏焰炽时大不能堪俄都谏以党败烨芳成进士尝演魏忠贤诸剧陈隔听亦不能堪烨芳官给事中被谪壬午补翰林待诏道临清值北兵匿于道院发其装得进贤冠径尺令诸人戴之俱不合独宜于张被杀赠太仆寺丞吴麟征家训海盐吴忠节家训曰莫道作事公莫道开口是恨不割君双耳朵插在人家听非议莫恃筑基牢莫恃打算备恨不凿君双眼睛留在家堂看兴废熟读经书明晢理义兼通世务世乱方殷八股生活全然冷淡农桑根本之计安隐着效无如此者诗酒声技非今日事柯起凤不负丞休宁县丞柯起凤四川人以廪生膺荐不卑其职才守自励遇事敢断凛若神明台司委决无虚日声出令长上为各司理所嫉构之去郡人祖送倾市竟任不私一钱吏部尚书郑三俊尝追讼其事王朝堂死孝流寇陷太康诸生王朝堂以父中丞柩见斥拊棺拒骂被杀棺得全艺篑谕幼儒敕太祖高皇帝谕幼儒敕有曰盖于马退山茅亭记见柳子厚之文无益也柳子厚之兄司牧邕州构亭于马退山之颠非劳人而弗成既成而无益于民是害民也略不规谏其兄使问民瘼之何如却乃咏亭之美曰因山之亭为基无雕椽斫栋五采图梁以青山为屏障此虽无益文尚有理其云白云为藩篱此果虚耶实耶谈迁曰读圣谕得作文真诀矣存诚去浮根理资用今曲学矜句字之间沿诞谩之习于文体人品不相研切五柳先生传先生不知何许人也盖渊明寓避世之意可一不可再而白乐天陆龟蒙辈效之则诞矣虚实之论诚如宸谕宣尼遗笔孔林石刻宣圣遗笔暑往寒来春复秋夕阳西下水东流将军战马今何在野草闲花满地愁末书仲尼有章款此作伪者真东家丘耶颜子国初朝鲜献颜子以伪书却之海盐秦驻山始皇碑前贤灼灼后圣懋哉始皇承天越受帝命业超上古歼周灭郑七雄靡余六国是并功齐太古道深前王将炎均昊美冠颛黄灵七代敬构商堂纵圣凝神将记百晻蔼余辉蜚声万祀梁八月二十三日右判史敬素立石此碑史记不载而郑亡久矣谓始皇灭郑何也伪书毛渐伪三坟张昇伪玄命苞孙定伪关尹子阮逸伪玄经宋咸伪孔业子徐灵府伪文子戴师愈伪麻衣子袁康伪吴越春秋明昆山王逢年伪天禄阁外史海盐姚士粦伪于陵子嵇康真迹钱塘杨廷筠以御史督学南畿有兄弟争嵇叔夜手迹弟请田三千顷易之致讼御史命立窦书堂公贮之王大令洛城赋王子敬小楷洛城赋顾凯之画其下藏内乡张康侯家购以五百金康侯甲申避寇金陵张藐山先生借观云麾将军碑河南李荫宰宛平构小斋发础得唐李邕云麾将军碑碑石芜没良乡驿舍裂为柱础可辨字百八十有九首篆存唐故云三字荫辇贮邑署名其斋曰古墨终户部主事李邕书在蒲城县西十五里李思训墓上百家姓百家姓相传宋人作故首赵南雍志有唐虞世南百家姓一卷苏子瞻制义苏长公外集有孟子义一首盖宋以命题试士士之应举制义概如此题以佚道使民以生道杀民使民为农民曰是食吾之道也使民为兵民曰是卫我之道也使民为城郭沟池曰是域吾之道也虽劳而不怨曰盘庚之民何以怨民可与乐成而不可与虑始盖终于不怨也诗曰昼尔于茅宵尔索亟其乘屋来春播百谷可谓劳矣然民岂不思之曰之上果谁为之也哉若夫田猎之娱宴好之奉上之人所自为之者君子盖不以劳民也古者水衡少府天子之私藏大司农不以给共养劳费出少府为是也孟子曰以佚道使民虽劳不怨以佚道使民可也以生道杀民君子盖难言之易曰古之聪明睿知神武而不杀季康子曰如杀无道以就有道何如孔子曰子为政焉用杀夫杀无道就有道先王之所不免也孔子讳之然则杀者君子之所难言也大学本义稿朱文公大学本义稿友人沈世洎尝见之多删抹朱文公集慈谿谢象三于乱时购宋板朱子集才十金亡何又得宋板朱子集文颇不同多世所未见心史铁函崇祯戊寅十一月八日苏州承天寺浚眢井得铁函重椟启之宋郑所南先生心史一部外标大宋铁函经内书大宋孤臣郑思肖百拜封自元世祖癸未历今三百五十六年按心史行世久矣想副本流传不待眢井启函也宋濂宋学士着作最富潜溪前后集在元季已盛行于世入明刘伯温选定为文粹十卷门人方孝孺郑济等又选续文粹十卷皆孝孺与同门刘刚林静楼琏手自缮写刊于义门书塾丙戌岁钱谦益于内殿见之孝孺氏名皆用墨涂乙盖遵革除旧禁也道余录姚少师广孝别号逃虚子摘二程先生遗书二十八则朱子语录二十一则逐条析其谬曰道余录吴县行人张供见即毁其书自谓所以报少师耳御史试豆芽菜赋蒙城陈嶷荐贤良方正考选试豆芽菜赋嶷第一拜浙江道御史终按察副使赋曰南国之宾客与上国与北都主人论辨时事翌日请于主人曰子居上都俛视八隅日览天下之奇物亦知天下之奇味乎主人曰唯唯客何言与天下之味形类万殊燧人作俑疱人之初曰胾曰豢曰豢曰刍八珍甲四海之美五味极六合之腴猩唇豹胎之鼎熊掌驼峰之厨赵普掣𧑃之炙何曾鹅掌之殊尝家之羊羔美酒五侯之燕髀鲭余斥吴中之脍钓松江之鲈鴽酿施蓼雪蛆侑俎簌蒲羞鳖酱渫驴至若橙黄而螃蟹实荻绿而河豚来黄雀入幕之子乌鸡啄粟之雏加之以椒桂益之以油酥当嘉宾之既集命细君而当垆巨觥浅酌体曲咿唔调嚼滋味既美且都客曰子惟知荤臊之为味而不知清楚之嘉蔬也主人从而改曰北山采蕨南山采薇祛萱堂北襜芹涧湄烹绿葵之嫩叶儳白薤之芳蕤补嬴杞移繁芜菇缕分于淮术波棱寸断于蹲氐酣糟子姜之掌沫醯新笋之丝梭鱼孕子苔脯乳须轮菌九沸山药三炊汉家丘嫂之铄冰壶先生之荠至若钱塘之茭苩商山之紫芝大宛之苜蓿二蜀之鸡栖拣择加精调胹得宜香闻爽臆味适开眉当举案之顷会称觞之时饮此嘉品喜溢厥颐顾翳桑之徒饿笑首阳之空饥视彼蔓菁何物萝卜奚为客曰子若徒知异之为美而不知近之为奇主人瞠焉语塞拱手嚱噫曰然则子所言美者请备言而述之客曰有彼物兮冰肌玉质子不入于淤泥根不资于扶植金芽寸长珠蕤双轻匪绿匪青不丹不赤宛讶白龙之须仿佛春蚕之蛰虽狂风疾雨不减其芳重露严霜不凋其实物美而价轻众知而易识不劳乎椒桂之调不资乎刍豢之汁数致而不穷数餐而不斁虽以赫乎柱史之严每尝寘之于齿牙蓦矣宪台之邃亦尝款之而深入当乎退食之委蛇则伴其仓米之廪食至于涤清肠涑清臆助清吟益清职视彼主人所陈者奚相去倍蓰而翅万亿也与主人闻而叹曰得非市之所鬻豆芽菜乎客乃曰然主人曰美则美矣毋语近而遗远厌富而乐贫客曰子何见之晚也夫天下之味适口者为佳天下之士无欲者为贵彼之所云者非不口欲我之所却者恐为心累脱若致之弗克则役之于心役之于心则为口体之累传不云乎养其小者则失其大者大者既失虽罗五鼎亦惟取羞虽享太牢适增其愧语既客即揖谢于于而退周叙修宋史正统末南京翰林侍讲学士吉水周功叙请删修宋史以毕先志许之功叙曾大父以立元鳌溪书院山长上书修宋辽金三史推宋正统后功叙修宋元同上元陶元素未就卒莆阳拗史莆田周梁石与黄太史仲昭同修兴化府志论议间有不合自谓莆阳拗史张元桢张东白先生作文属草每楮掌大作蝇头细字或用故纸覆背书之诗韵辨华亭张东海先生诗韵辨曰韵书始于江左弊有因袭虽有觉者力莫解正我朝始刊定洪武正韵一洗千载之陋诚万世之幸也惟诗家犹泥唐韵曰凡古诗之流可用正韵近体律诗惟用唐韵问其所以则曰律诗自唐始故也苟依正韵则曰落韵特遵令之制耳乐其宽耳试叩以唐韵冬东青清之属何以异虞模麻遮之属何以同则曰自有五声七音轻清重浊于其间也噫是皆因袭而不察浅陋而无见口耳相承臆度妄语殊不知江左殊韵正坐不知七音之当解直据一方之所习故失立韵之本原也何轻清重浊之分耶借曰唐诗用唐韵则骚词用楚韵古选用汉韵耶唐韵袭类谱而作故梁韵也何唐诗而用梁韵耶唐韵至宋已加通并非唐之旧则宋韵矣又何唐诗而用宋韵耶正韵惟取谐协固宽矣唐韵之聱牙者亦得而押岂窄耶且作者何计宽窄也学士宋景濂所序慎重精密之至凡诗皆合用正韵且不待辨矣犹虑诗家习观阴氏韵府群玉又以正韵定之则凡诗之不宜用唐韵又可识矣何浅陋者之因袭未复于正又唱传妄说使高明者亦不得繇于正也或曰李杜苏黄诸家者皆用唐韵人不知病盖唐宋之世病在韵作者弗病也况虽在唐宋不依唐韵者亦多矣泥者弗知惟取谐协则傅会其说曰漏底韵出入韵犹韵书上平下平不知由编帙重大而分乃曰音有上腭下腭之异也上平始于东终于山之意也浅陋类此不足一笑泥者反以正韵为失宁免笑乎李空同先生曰张东海韵辨东冬青清何以殊虞模麻遮何以同夫东冬青清反切本殊而人自不殊虞模麻遮调协本同而人自不同顾归罪韵者呜唿人之蔽至此哉韵母子相生五音互之自然而成声智不能加愚不能损信如此言则冬江真先虞尤不得通押而说不得说哲不得哲耶今人因前人云四声出于沈氏遂不复根究便立训教人不知兹韵其来已远沈特校定之耳张东海自题像随处丹青写我神故人相见问何人于今百草张东海只有元来一个真司空图宋王禹偁辨五代史阙文云图字表圣自言蒲州人有俊才咸通中登进士第雅好为文躁于进取颇自矜伐端士鄙之从事使府洎登朝游历清显巢贼之乱车驾播迁图有先人旧业在中条山极林果之美图自礼部员外郎避地焉日以诗酒自娱属天下板荡士人多往依之互相推奖由是声名借甚昭宗反正以户部侍郎召至京师图既负才慢世谓己当为宰辅时人恶之稍抑其锐图愤愤谢病复归中条与人疏不名官位但称知非子又称耐辱居士其所居在镇贻溪之上结茅屋命曰休休亭尝自为记云云以上梁史旧文按图河中虞乡人少有文采为乡里所称会王凝自尚书郎出为绛州刺史图以文谒之大为凝知入知制诰迁中书舍人知贡举擢图上第顷之凝出为宣州观察使辟图为从事既渡江御史府奏图监察下诏追之图感凝知己之恩不忍轻离幕府满百日不赴阙为台司所劾遂以本官分司辟之召拜礼部员外郎俄知制诰故集中有文曰恋恩稽命黜系洛师于今十年方参纶阁此岂躁于进取者耶旧史不详一至于此图见唐政多僻知天下必乱即弃官归中条山寻以中书舍人召拜礼部户部侍郎皆不起及昭宗播迁华州图以密迩乘舆即时奔问复归还山故其诗曰多病形容五十三谁怜借笏趁朝参此岂有意于相位耶河东节度使王重荣请图撰碑得绢数千匹图置于虞乡市中恣乡人所取一日而尽是时盗贼充斥独不入王官谷河东士人依图避难获免者甚众昭宗东迁又以兵部侍郎召至洛为柳灿倾阻一谢而退梁祖授禅以礼部尚书召辞以老病卒年八十余又按梁室大臣乃至有如敬翔李振杜晓杨涉等皆唐朝旧族本以忠义立身重侯累将三百余年一旦委贽朱梁其甚者赞成弑逆图以清直避世终身不仕梁祖故梁史拾图小瑕以泯大节者良有以夫柳灿为相巨僚多被放逐为监察御史尤加畏慎昭宗效礼毕上章恳乞致仕曰察臣本意非为官荣可验衰羸庶全名节上特赐归山其诏略曰既养高以傲世类移山以钓名心惟乐于漱流仕非颛于贪禄匪夷匪惠特忘反正之朝载省载思当徇豚栖之志宜放归中条山诏辞乃柳灿之文也时多以四皓二疏誉之惟僧虚中云道装汀鹤识春醉野人持言其操履检身非傲世者也又云有时看御札特地挂朝衣其尊戴存诚非要君也杨守陈杨文懿书惟立所作许先生哀颂词后铭志之言多溢美予弟此作盖眩于铭志之言也后有览者尚论其世则兹人者难乎免于君子之诛矣言其可易哉李梦阳论文昔人谓文至檀弓极迁史序骊姬云云檀弓第曰公安骊姬约而该夫经史悬殊经主约史主该譬之画者形容之也贵得象具且如非骊姬食不甘味寝不安枕之类是也经者史之要者也曰安而食寝备矣自檀弓文极之论兴而天下好古之士惑于是惟约之务为湔洗为聱牙为剜剔使观者知所事而不知所以事无由仿佛其形容西京之后作者无闻矣李空同先生刻陶渊明集尽去评注曰青黄者木灾也太羹之味岂群口所嚃哉按古人注经史子外集不多及六臣注选千家注杜尚矣其以批点行世者苏老泉之于孟子刘辰翁之于李杜为得其綮万历中晋江李贽所着藏书焚书等刻导煽轻诬末年吴兴凌氏闵氏专刻朱批时虽纸贵灾木何极舒芬与友人论文曰六经未可以文法摹拟也书礼序述即事见道风雅咏歌以声和律曾何章法句法不类之顾耶易始伏羲不知六画奇耦其章法句法果安在耶春秋仲尼所笔削也简者一字繁者仅三十五字其章法句法果安在耶故今之论文者动称六经则亦前人误之耳愚尝以六经当以道论不当以文论李梦阳何景明李何裒然四杰之首冠冕当代人无异喙间有微文未加点璧近常熟钱牧斋选明诗论李何最严不啻输攻矣虽非定论录竢公据献吉生休明之代负雄鸷之才僴然谓汉后无文唐后无诗以复古为己任信阳何仲默起而应之厥后齐吴代兴江楚特起北地之坛坫不改近世耳食者至谓唐有李杜明有李何自大历以迄成化上下千载无余子焉呜唿何其誖也夷考其实平心而论之由本朝之诗溯而上之格律差殊风调各别标举兴会舒写性情源流则一而已矣献吉以复古自命曰古诗必汉魏必三谢今体必初盛盛唐必杜舍是无学焉牵率模拟剽贼于句字之间如婴儿之学语如童子之洛诵字则字句则句篇则篇毫不能吐其心之所有古之人固如是乎献吉曰不读唐以后书献吉之诗文引据唐以前诗纰缪挂漏不一而作又何说也国家当日中月满盛极始衰粗才笨伯应运而起雄霸词盟流传讹种二百年以来正始沦亡榛芜塞路先辈读书种子从此断绝岂细故哉后有能别裁伪体如少陵者必以斯言为然其以是获罪于世之君子则非吾所惜也仲默初与献吉创复古学名成之后互相诋諆两家坚垒屹不相下于是低头下拜王渼陂倒前徒之戈俊逸粗浮薛西原分北军之袒则一时之轩轾已明身后之玄黄少息矣予独怪仲默之论曰诗溺于陶谢力振之古诗之法亡于谢文靡于隋韩力振之古文之法亡于韩呜唿诗至于陶谢文至于韩亦可以已矣仲默不难以一言抹杀者何也渊明之诗钟嵘以为古今隐逸之宗梁昭明以为跌宕昭彰抑扬爽朗横素波而旁流干青云而直上评之曰溺于义何居世运迁流风雅代变西京不得不变为建安太康不得不变为元嘉康乐之兴会标举寓目即书内无乏思外无遗物正以畅汉魏之飙流革孙许之风尚今必欲希风枚马方驾曹刘割时代为鸿沟画宋元为鬼国徒抱刻舟之愚自违舍筏之论昌黎佐佑六经振起八代文亡于韩有何援据吾不知仲默所谓文者何文诗者何诗也昔贤论仲默之刺韩以为大言无当矫诬轻毁箴为膏肓允为笃论矣献吉两书驳何矛盾互陷独于斯言了无诤语弘正以后讹谬之学流为种智后生面目偭背不知向方皆仲默谬论为之质的也江河伏流泰州储平甫正德辛未进士历福建按察佥事辑革除录博采靖难诸臣题曰江河伏流平甫卒门人私谥贞文子常伦逸诗沁水常评事题榼山大云寺壁宿此非一夕游此非一朝山夫颇解狂夫趣时储斗酒来相招殿前长松十围大我欲绝粒栖云巢字大如斗今存评事集不载王璜云中歌浚县御史王璜正德辛巳进士着云中歌八首一曰小王子打围时自称北狩产龙姿墩上老军莫相信英皇元不纳胡姬胡瓒彰德胡瓒尝咏时苗还犊事任中如有子君欲付何人徐霖武宗在临清召江宁徐霖授教坊司官不拜乃授锦衣卫镇抚久益幸至唿其字子仁进必敝袍遂赐斗牛袭衣至南京尝夜过其家从容欢燕四更乃罢前李攀龙济南李攀龙止白云楼集偶友人处鸿爪集四帙云济南李攀龙于鳞着亟读之则常州人官太仆在正德时非历下也曾参杀人之误良不虚耶两京赋训导彭大雅柳州通判常熟桑悦御史江宁余光贡士盛时泰南京刑部郎中临川师机并作两京赋光奏付史馆赐钞千贯安福李学士时勉慈谿陈侍讲敬宗并作北京赋教谕聂铉作南京赋两皇明通纪岭南梁亿东筦陈建各着通纪张邦奇张文定邦奇作赠太监云奇传云奇洪武间以内使守西华门时丞相蓝玉居第去门不数十武一日诡言其第井中醴泉涌出请上临观而选壮士衷甲伏屏帷间以俟奇知之将上变云云按此胡惟庸事文定宿学不宜误或梓人之讹修志林烃修福州府志人物有邪佞止宋人不及国朝孝子割肝疗亲者二人去之烈女如科甲例每行二人其斥割肝者曰使人割之耶抑自割之耶人割之则世未有肯无故操刃而杀人者自割之其人已死矣又安能内探五脏辨其所谓肝者而后割之耶甚哉其妄也又福清林荣初则仁岁贡兵部尚书本朝列卿年表未载平凉赵浚谷嘉靖庚申作平凉府通志官师人物美恶备列艺文仅记铭若干首无诗王道书壁杂帖顺渠子曰吾于古人有四恨焉孔子曾见老子而孟子不得见庄子此一恨也孟子得见子思子而荀卿不及见孟子又从而非之此二恨也扬子云与郑子真严君平同时同处且知二人之贤而不能相随以隐此三恨也二程亲见康节而不能传其先天之学此四恨也宇宙间有此四大欠事而古今人皆未尝说破若以为当然者然此又恨外之一端也王慎中王遵岩严先生作晋江杨角山墓志铭户部主事李缵父也志述缵之言吾杨姓也世居安仁乡之钞舍村以力农本业自给吾父早孤而婿于陈城居也遂居于陈之东隅陈母故李毅斋公某之甥也毅斋无子故吾父育于李而为之子祢李而妣陈也乡人之敬爱吾父者知为李角山翁而不知为杨也惟吾父始配陈某知之而继室张氏谢氏与吾兄续亦不能知而缵独知之今将题名于阡作主于庙惑于所称之姓先生其谓之何云云夫宗之必有别异姓之不相为后也在礼记之矣李君虽欲徇翁之情其如礼何请志之曰杨角山处士之墓先生作甸江潘翁墓志铭铭作长论又古法之变国朝人物编江都葛涧子常好积书撰国朝人物编自国初迄嘉靖数百卷人为列传甚悉年七十余友人私谥正学先生夏惟讷昆山夏惟讷好求遗书尝秘一箧不以示人没后启视秃管数十枝手录杂记百余卷唐觐江阴贡士唐觐着延州笔记李肇鹗于民家屏障上斗麦易之噫文人遗业类觐者何限安得尽肇鹗其人刊以问世耶李于鳞王元美手抄陈眉公曰李于鳞王元美在刑曹时手抄史记文选一部举觥诵以记否为赏罚大泌山人批阅以及南北史皆有小识录他经传称是李于鳞阅史记殷正甫士儋有李于鳞所阅史记于秦始皇本纪止圈河鱼大上人头畜鸣八字王元美读书后毁论王元美所着读书后四本捐馆后公子吏部士骐于货郎担中重价得之今行世又毁论十本系先生手书无副刻常熟钱牧斋乞于吏部者秘不示人辛卯九月书室灾不存惜哉噫文人子孙如任昉李白许浑诸君子笔凋墨替无论矣有箕裘若吏部而遗简灰灭他何望乎余翔莆田余翔宗汉嘉靖贡士任全椒令有治才两造盈庭平决无停晷有罗氏鬻宅转展数姓至武氏淘井得髑髅四具加钉焉呈于县公仿佛梦人以罗担尸过其前时罗氏父死久讯其子已七十自供父本牙侩正德间四客投店挟重赀父端午日鸩杀之钉脑骨投井中罗子论辟其家竟绝后解任归益肆力文章而游兴不减卢敖家人生产不问穆熙焚书东明穆熙小春宪副购书十余万卷疾笃尽举所积焚之谢升季汉书新安谢升少连改陈寿三国志为季汉书予蜀正统魏吴世家按宋萧常后汉书郑雄飞续后汉书翁冉蜀汉书元金华张枢陵川郝经明长洲吴尚俭并续后汉书春雪诗鄞县全天叙万厉进士试馆之先梦大父少司空元立戒以春雪诗勿用六出如其言获选无名氏诗仆夫不识路踌躇路旁久寒风吹衣襟落日照马首吴中无名氏作兰溪吴孺子极爱之谓深得古致明隽濮州李尚宝先芳选国朝燕赵秦晋齐鲁河洛淮扬藩献之诗附以蜀曰明隽吴越荆楚不预焉东阿于文定公序曰自二南以下十五国风皆江以北地也降而春秋吴越之歌吟乃出降而战国荆楚之骚赋始传故江以南之声则歌吟骚赋之流而风之余也非始音也原音之始以北先也按李尚宝初善王元美后元美从于鳞游改向移好故明隽之外吴越荆楚有以也然所选多靡艳舒曼宋登春宋山人登春读书峄山厌薄交游乃作一小户非匍匐不能人名曰狗洞缙绅先生过访者辄难之惟濮上李伯承往来其中赵州强居仁集李伯承迟山人濮上馆于清平阁日啖狗脯饮白酒夜诵楞严经念伯承殷勤间与唱和援笔草就四座倾倒北雍刊史新建张洪阳位司业刊二十一史糜工部六万金有奇陈于陛修史南充陈文宪相国时修正史列圣本纪皇后本纪建文景泰以实录附载专纪有待郊祀庙祀典礼乐律天文历法宗藩学校选举职官经籍赋役货币漕运河渠盐法军政兵制马政刑法郡国九边凡二十二志扬徐滁阳三王传高祖之十七藩成祖之二藩仁宗英宗各四藩宪宗之三藩外戚洪武之功臣诸臣建文诸臣永乐之功臣诸臣洪宣诸臣正统天顺诸臣景泰诸臣成化诸臣弘治诸臣正德诸臣嘉靖诸臣隆庆诸臣又理学文苑循吏高逸孝节乱逆权幸方妓四夷列传类二十六志初毕丁酉拟列传六月三殿灾辍业又南充前卒四明沈一贯殊不以为意非其始议也西泠社万历丙戌八月歙县汪道昆鄞县屠长卿隆辈集西湖之净慈寺仁和卓明卿余杭徐桂为地主倡西泠社孙冕孙冕字文中江西德化人岁贡正德间任北通州训导善诗画尝和李四涯春兴诗八首今录其二山馆悠悠依峻坡别来应是两年过鹿麋昔日游偏好风雨他乡梦更多松下小轩闲雨菊月中荒径掩云萝归来若待头颅白其奈岩花笑客何竹垣向里辟新池径曲门迂去每迟鸟弄落花人未到鱼吹新荇月先知天边客梦何时醒江上归舟此日移唤起巢由作宾主不知身在昔尧时争诗夜月乌啼白门柳隔江人唱后庭花武康吴允兆永嘉何无咎各争为己句余杭徐茂吴桂曰句未佳何争为喻应益新建喻叔虞宪副枫谷先生子也咏滕王阁万寿宫各四首飞阁崇台胜地留层峦远水槛中收萋萋自绿王孙草岁岁空生帝子洲烟树尚含罗绮怨风涛不散筦弦愁漂零莫纵登临目门掩斜阳独倚楼芳洲草树碧纤纤醉倚临空意未厌山翠过江云人户春声出谷鸟窥檐花怜绮陌飘歌扇柳近红亭飐酒帘千古繁华流水尽独留明月上珠帘梅风杏雨柳烟开满眼芳菲祗自哀客子临高曾作赋游人揽思独登台于今殿阁盘空起依旧云山隔岸来不识王郎风送别谁言伯玙更怜才关市烟尘黯未通萧条旅泊散江风龙河蜿蜒沧波上雉堞参差晚照中昌邑旧城葭渡南唐废址水野空芳时士女应多恨遮莫大还歌小东百叠青山磴道盘丹台深锁赤栏干阶前柏是当年树云里家犹旧日坛汉祀祗今归太祝宋皇曾此拜祠官无劳更表洲沙谶湖落空江铁柱寒九柏葳蕤偃翠苞亭亭十里辨烟梢云深珠树栖归宦月满霜潭泣老蛟风殿香浮炉影细星冠衣集珮声交野人扫地斋心拜芳渚青苹借白茅玄功自昔满乡邦飞剑云中气尚双三洞绛霞飘羽盖五溪瑶草映芝幢金丹鸡犬归仙岛铁锁鱼龙卧楚江里社年年夸祷赛九天时拥百灵降白袷青鞵称短衫采芝幽涧荷长鑱乍瞻丹壑窥金穴细读玄文叩石函天豁神皋开广漠树盘仙峤出巉岩云房玉磬松关月未到蓬山已隔凡王稚登万历癸丑元旦吴县王百谷卧疾吟迎春诗一首即逝冯元成论文冯文所先生曰古之文简今之文繁古之碑碣志铭苟无关系则不书如缓急亲党不过曰待以举火数十字一二语耳今则连篇累牍曰某也婚某也葬数其事而称之数其人而记之琐琐屑屑如甲乙簿何当哉噫予居常所为缓急人者一月或至数十事使他日子孙欲为予纪载则且至数十册簿岂理也哉唐以来韩昌黎最为大家其志铭等文具在寥寥仅一二百言耳然其时且以谀墓讥之至于今或一序数千言或一传数万言荆州先生所谓山河大地不能作架子诚有味乎其感叹也是故君子之文宁损无益宁慎无滥宁拂人之子孙无违人之月旦周玄暐昆山周复俊子吁南京太仆寺卿尝馆于木人泾之旁着泾林杂记泾林类记孙玄暐万历丙戌进士尝任御史左迁补电白令放归着泾林续记始举笔赤蛇堕研刊成怨家张氏增饰宫掖一二事孽于县令陈祖苞抚按奏上致宸怒逮下刑部狱卒人多冤之陈植之武陵布衣陈植之虽业医苦吟好学歙县吴充德符摘其佳句如疏钟四壁静微雨一灯明移花春径雨看竹午窗风绕舍田畴熟遥村砧杵连王门竽自好客舍铗空弹河朔追狂饮沧浪起浩歌因赠之诗曰昔卖名山药女子识伯休孝先寻教授大有童蒙求箪飘在陋巷朝夕仅能谋上有白头母啜菽代庶饣差下有黄头儿拥絮视轻裘孑身同鳏鱼牧犊为好仇苟非真有道畴能堪此愁自我不相见十年几再周时时卒旧业隐若对前修重逢惫愈甚每语无怨尤依然曳决屣强歌仍自酬感赠不遇贼沈思冀一抽申之贫士咏庶迹古人游异时高士传真隐定见收中秘书晋江谢肇浙在杭为水部日福清叶相公直阅求阅秘府书潜随入翻阅仅抄刘后村集三十册收书法南充陈元忠相国好储书平湖沈幻真太史劝其据类书注中所引证之书觉篇目不经见者日月标记令书贾时时博求之无意中忽得奇书又据天下书目考其版籍在诸路者时时驰尺一托交游间如目搜罗期得乃已自戊辰至甲戌七年元忠以此法得奇书三千部及家艰寄书京师勋戚家半失去篡书开国事略本湖广行都司经历蔡于璧之龙飞纪略卓氏藻林本吴兴王氏所辑嘉隆以来诸公掠美者颇多噫仰眠床上看屋梁着书千秋万岁谁传此者幸传矣又为宋齐丘所据惜哉凡篡书有三货得之可也阴得者次之最下则跖跖厄书藏书佳事也阖省不数家家不数传如浦江义门郑氏八万卷毁于火义乌虞侍郎守愚参政德烨父子楼藏万卷署曰楼不延客书不借人后兰谿胡孝廉应麟贱直得之今亦佚尽太仓王元美书最富再传而失开封中尉睦挈之万卷堂会稽钮氏之万卷楼吾宁祝侍郎以豳之万古楼武康骆侍御骎曾平湖冯孝廉茂远常熟钱宗伯谦谥诸家非流散则妒焰矣噫缥帙缃函何预天曹事往往被厄不能久锢设灵威丈人之秘牒玄夷使者之珍符贮郎嬛而储二酉概如此厄天上司书吏地下修文郎亦寂寂难堪矣杨循吉既老散书亲故令荡子郁婢无复着手是或一道也钱宗伯好储书尤喜较订广搜博引一编中粉墨丹黄层见错书有所疑误千里之外托人研考其购藏甲于东南乱后撰明史凡二百五十卷辛卯九月晦甫就越后日见烬火始作见朱衣者无数是非不得其乎遂以荧惑扫之只字不留亦一异也文瞽正德中郿县王检讨九思敬夫失官老而丧明四方求文口占授之人疾书不给万历末秀水陈学士懿典孟尝晚丧明诗文酬应如故出谒公府侍儿牵其裾即揖让进退动作如礼唐府辅国将军宇浃五岁丧明从师画掌识文字日耳记千言着名献录辨疑碑各一卷华亭唐汝询仲言五岁目盲父兄抱膝上授诗书好听受博通经籍注唐诗解五十卷援据该博着编蓬姑蔑等集鹾使杨鹤旌其庐曰耳学淹通捐俸刊其书尝过常熟钱谦益所酒间诵子虚上林诸赋杜白诸长篇不遗一字留校杜诗时有新义如解沟壑疏放之句云出于向秀赋嵇志远而疏吕志放而旷亦前人所未及也钟惺谭元春钟谭诗行于世孟津王铎宗伯曰如此等诗决不富不贵不寿不子洪范明义漳浦黄石斋着孝经集传又奉命纂洪范明义四卷戊寅被谪即进呈云臣考篇中有错简者三讹字者三错简如五纪三德敷言而在后威福建极敷言错而在前讹字如晨为农一为忒殛为极之类皆伏晁之所不稽郑孔之所未说宋元诸儒稍发其端明兴诸儒未竟厥绪云云蒋德景日记晋江蒋八公相国性嗜书留心经济有部郎使榆关语之曰彼处马豆颇多宜注意部郎初不以为然至则果如其言所着日记争妾诗崇祯癸未楚抚宋一鹤败没妾金陵陈氏以色艺为门客王屋所聘贵阳谢参政上选先娶致讼新安贡士程奎诗歌舞丛中度岁华一朝忽散抱琵琶前身定是乌衣燕不在王家即谢家山城曲十七八正少二次明少年年少如春草草荣一霎然止止武藏州四围无山岛月出惟青草月没还青草山城者日本也好事有译其曲者见郑以伟犹奕稿永和宫词扬州明月杜陵花夹道香尘迎丽华旧宅江都飞燕井新侯关内武安家雅步纤腰初召入钿合金钗定情日丰容盛鬋固无双蹴鞠弹綦复第一上林花鸟写生绡禁本钟王点素毫杨柳风微春试马梧桐露冷暮吹箫君王宵旰无惧思宫门夜半传对事玉几金床少宴眠陈娥卫艳谁频侍贵妃明慧独承恩宜笑宜愁慰至尊皓齿不呈微索问眉欲蹙又温存本朝家法修清燕房帷久绝珍奇荐敕使惟追阳羡茶内人数减昭阳膳维扬服制擅江南小阁炉烟沉水含私买琼花新样锦自修水递进黄柑中宫谓得君王意银镮不妒温成贵早日艰难护大家比来欢笑同良娣奉使龙楼贾佩兰往还偶失两宫欢虽云樊嫕能辞令欲得昭仪喜怒难绿绨小字书成印琼函自署充华进请罪长教圣主怜含词欲得君王愠君王内顾惜倾城故剑还存敌国思手诏玉人蒙诘问自来阶下拭啼痕外家官拜金吾尉平生游侠多轻利缚客因催博进钱当筵便杀弹筝妓班姬才调左姬贤霍氏骄奢窦氏专涕泣微闻椒殿诏笑谈豪夺灞陵田有司奏削将军俸贵人冷落宫车梦永巷传闻去玩花景和门里谁陪从天颜不怿侍人愁后促黄门召共游初劝官家佯不应玉车早到殿西头两王最小牵衣戏长者读书少者弟闻道君王誉定陶独将多病怜如意岂有神君语帐中漫云王母降离宫巫阳莫救苍舒恨金锁凋残玉箸红从此君王惨不乐丛台置酒风萧索已报河南失数州况惊少于伤离落贵妃瘦损坐匡床慷髻啼眉掩洞房豆蔻汤温水簟冷荔枝浆热玉鱼凉病不禁秋泪沾臆徘徊自绝君王膝苔没长门有梦归花飞寒食应相忆玉匣珠襦启便房薤歌无异葬同昌君王欲制哀蝉赋诔笔词臣有谢庄头白宫娥暗嚬蹙庸知朝露非为福宫草明年战血腥当时莫向西陵哭穷泉相见痛苍黄还向官家问主王幸免玉环逢丧乱不须铜雀怨兴亡自古豪华如转毂武安若在夏家族爱子虽添北渚愁外家已葬骊山足夜雨椒房阴火青杜鹃啼血濯龙门汉家伏后知同恨止少当年董贵人碧殿凄凉新木拱行人尚识昭仪冢麦饭冬青问茂陵斜阳蔓草埋残垄昭丘松槚北风哀南内春深拥夜来莫奏霓裳天宝曲景阳宫井落秋槐思陵长公主挽诗贵主徽音美前朝简命光鸿名垂远近哀诔着兴亡託体皇枝贵承休圣善祥母仪惟谨肃家法在矜庄上苑秾桃李瑶池小凤凰鸾章青绣屣鱼笏皂罗囊沉燎薰炉细流苏宝盖香禊期陪袚水茧馆助条桑绿綟芄兰佩红螭薤叶璋钖封需大国唤仗及回廊受册威仪定传烽羽檄忙司舆停卤簿掌瑞彻珩璜婺宿明河澹薇垣太白芒至尊忧咄咤仁寿涕彷徨郦邑年方幼琼华齿正芳艰难愁付托颠沛惧参商文葆怜还戏胜衣泣未遑从容咨傅母倥急询貂珰传箭闻严鼓投签见柎床内中缝赐甲中旨票支粮使者填平朔将军带护羌宁无一矢救足慰两宫望盗贼狐篝火关山蚁溃防逍遥师逗挠奔突寇披猖牙纛吹看折梯冲舞莫当妖氛缠象阙杀气满陈仓天道真蒙昧君心顾慨慷割慈全国体处变重宗潢胄子除华绂家丞具亟装敕须离禁闼手为换衣裳社稷仇宜报君亲过勿忘遇人耑退让慎己旧行藏国母磨笄刺宫娥掩袂伤他年标信史同日见高皇元主甘从殉君王入未央抽刀凌左阖申脰就干将嚏血彤闱地横尸紫御汪绝吭苏又咽瞑睫倦微扬裹褥移私第沾胸进勺浆誓肌封断骨茹戚吮残创死早随诸妹生犹望二王股肱羞魏相肺腑恨周昌贼遁仍函谷兵来岂建康六军剺面恸四海遏音丧故国新原庙群臣旧奉常赗圭陈厌翟题凑载辒京隧逼贤妃冢山疑望子冈衔哀生父老主祭失元良诀绝均坏土瓢零各异方衣冠嬴博葬风雨鹡鸰行浩劫归空坏浮生寄渺茫玉真图下发甲伯劝承筐沅水余尧女营丘止孟姜君臣今世代甥舅即蒸尝汤沐乡亭秩家门殿省郎凄凉脂粉硙零落绮罗箱宅枕平津巷街通少府墙昼闲偕妯娌晓坐向姑嫜偶语追铜雀无联问柏梁豫游推插柳胜迹是梳装菡萏鸳鸯扇茱萸鹦鹉觞大庖南膳厂奇卉北花房暖阁葫芦锦温泉豆蔻汤雕新狮首炭甜食虎睛糖壮丽成焦土榛芜拱白杨麋游鳷鹊观苔没斗鸡坊荀灌心惆怅秦休志激昂崩城身竟陨填海愿难偿命也知奚憾天乎数不臧累歔床箦语即窆寝园傍半体先从父遗骸始见娘黄泉母子痛白骨弟兄殇夙昔铜驼泣诸陵石马荒三年修荇藻一饭奠嵩邙寒食重来路新阡宿草长溪田延黍稼陇笛卧牛羊朽壤穿蝼蚁惊沙起鸹鸧病樗眠废社衰草折寒塘列刹皇姑寺驮经内道场侍鬟称练行小像刻沉香玉座悬珠帐金支渡法航少儿添画烛保媪伴帷堂露湿丹枫冷星稀青鸟翔幡旌晨隐隐铃铒夜锵锵控鹤攀龙驭骖麟谒帝阊灵妃歌缥缈神女笑徜徉苦雾迷槐市雌霓缮建章归酅思五庙涉漠泪三湘柔福何惭宋平阳可佐唐虞渊瞻返日蒿里叫飞霜自古遭兵扰偏嗟拥树傍鲁元驰孔亟竿季负仓黄漂泊悲临海包含耻溧阳本朝端阃阈设制胜岩疆处顺敦恭俭时危值纪纲英声超北海雅操过东乡新野坟松直招祗祠柏苍薤歌虽惨澹汗简自辉煌谥号千秋定铭旌百祀彰秦箫吹断续楚挽哭沧浪卢岐嶷长泰卢岐嶷嘉靖甲辰进士终贵州按察使初为户部郎与汪道昆同舍有遗脂香油于汪者汪问在古何云岐嶷曰唐人谢赐口脂豆澡此二物也宴席有糖狮象复问于古何云曰汉光武禁猊糖不许高大此是也王九思谢榛袁宗道鄠县王九思汉陂集自序曰余始为翰林时诗学靡丽文体萎弱其后德涵献吉导予习其易焉献吉改正予诗者稿今尚在也而文由德涵改正者尤易然不独余也惟仲默诸君子亦二先生有以发之顾予顽钝不能勉副其意故今老且朽矣而于所习诗若文者竟亦无所得焉是则可恨也谢榛诗家直说曰作诗勿自满若识者诋诃则易之虽盛唐名家亦有罅隙所谓瑜不掩瑕是也已成家数有疵易露家数未成有疵难评袁宗道曰时有古今诗言亦有古今今人所诧为奇字奥句安知非古之街谈巷语耶方言谓楚人称好曰党称慧曰随称跳曰称取曰梴予生长楚国未闻此言今语异古此亦一证故史记五帝三王纪改古语从今字者甚多畴改为谁俾为使格奸为至奸厥田厥赋为其田其赋不可胜纪左氏去古不远然传中字句未尝肖书也司马去左亦不远然史记句字亦未尝肖左也今日逆数前汉不知几千年远矣自司马不能同于左氏而今日乃欲兼同司马不亦谬乎空同诸文尚多己意纪事述情往往逼其真尤可取者地名官衔俱因时制今却嫌时制不文取秦汉名衔以文之观者若不检一统志几不识为何乡贯矣且文之佳恶不在地名官衔也失婢诗槜李陈诗教和唐人失婢诗集句楚客停桡欲问谁流莺上下燕参差春柳不闭葳蕤锁长路多逢轻薄儿应为能歌系仙席只缘有恨在新诗今朝绕郭花容遍别有传心事岂知广孝录邑人周珽青羊善画葡萄晚辑广孝录若干卷弘光乙酉夏疾笃梦人语以待广孝录成遂甦乱时失其二卷后年卒续哀江南赋嘉兴沈世涵作续哀江南赋有序粤以甲申之三月盗弄干枢神器无主帝既醉于钧天人或腥于毳幕中兴道销穷于三檀厄运之极古今未有歌台走麋鹿之迹过市尽鬓钳之客晨看旅雁辞玉塞而凝云夜等铜仙望秋城而泫雨昔士衡入洛之日仲宣登楼之年并在乱离咸有着述谢朓钓渚之赋思江海之无波潘岳关中之诗悯荆榛之载道虽复颦输浣女步愧瑟人盛衰之感同斯来轸谁非秦地空想桃花讵有商岩遥寻芝草冰鱼未绝徒怀挟之心蛰燕犹苏不谢雕梁之忆铁锁既沉木叶再落兴言往吊追赋斯篇日月如驰人间何世夷门日冷魏市成墟易水风悲秦筑罢击惟雪衣之委羽曾侍先皇若供奉之捐生堪羞朝士兼年累月怅切南冠饮恨吞声私修汉腊莼羹秋满柳箭春摇恐菊水无延岁之方桑沧非可俟之晷夫霸孙启祚尚扬赤壁之灵弱宋遗都犹报朱仙之捷亦各控带数州纲纪百载岂有芦荻茷竟浦浮江代马胡靴凌波湔水乌孙千骑控淮水而鸣弦翟泉双鹅指吴都而扇翼五陵冠舄邈矣华风万里缦缨此焉戎俗二三俊乂徒怀死卫乘舆之心百万义师竟少固我藩篱之具岂昔之龙盘虎踞者佳气尽于此耶是知崖山执节终靡信国之旗大海扬波必覆张侯之艇天意人事不禁临风喟怆者已世涵山雌辨色将远谢乎樊笼爰居避风曾何情乎钟鼓岂希黄绢之题聊比嫠纬之恤文博之枕流涑石窃有志焉子山之垂露涌泉瞠乎后也赋曰临江皋以四望兮气纡结而怀忧伊天步之艰难兮神悦悦而凝愁昔高后之作京兮实祚土于钟丘控方塘之白水兮枕震泽之清流封狼胥以为镇兮琛没羽而为州湛卢宵飞而吴定兮楼船朝济而汉讴数军实于长洲之苑飨戎旅于武昌之楼黄旗雨转紫盖云浮剪桐珪以钖燕更奕叶而迁幽于乐都之丽康兮乃陪服于南留华实遍野红粟方舟引陂泉而滋灌注兮指翼轸而带女牛历三百而无事兮不识夫鲛函之与属镂虽有禄被之媒孽萑蒲之啸聚不旋踵而夷囚于是士女游冶族姓系富玉树挺于王谢朱轮侔于顾陆老成奕世典型似续铭勒燕然旌悬月窟烽火息于渔阳兮贡葡萄与天马时既泰而将屯人娱安而忘苦家筑夏后之台户涉周王之圃鸟啭迭歌花秾雪舞风流清谈而炫名卿尹党钩而造祸武帐绝韬于龙豹文弦罢奏于邹鲁腥鲍灿而是求兮白马沉而何补既而燕厦将焚鱼鼎日沸闾左有揭竿之唿严关无折柳之蔽天子方履端门而御平台召百官而延多士期弱草之凌劲风假乖螭以行淫雨请缨则终军弹剑则马武出玉关而论兵晏兰池而旁午空杼轴于二东兮犹唿庚而未止尔乃宫鸣野雉星落天狐夏箭不能殪仙芝之灵秦铁不能禁骊山之徒彼小丑之冯陵固蔓延而滋多逞其鸱枭之性鼓其鲸鲵之涛野烟炊断白骨丘枯一二秉钧握枢之佐方留贼以自固曾莫肯兮焦虑而殷图墨吏熬其骨残兵密于篦虺毒吹炽豺牙横厉黄巾大唿铜马如蚁戟已及于观门群工犹侯第而夜嬉桥山之弓不归茂陵之碗日出草木为之饮血神人于焉雪涕江表借司马之灵奉神皇之胤值天地之睢刺画江淮而宅鼎四海喁喁臻响属影咏南音之顾怀兮顾睹中兴而昭淑景帝不悔亡淫荒是逞金鞭未收于传舍铁杖已投于晏寝方采佳丽以实椒宫构迎风以连结绮元宰无东山之望牧伯非睢阳之拟第鼠首而蝇营矣恣苞苴而成水火地坼天崩鼓卧旗仆鬼同谋于曹社帝醉钖以秦土翳上将之披猖各飞扬而跋扈既主器之沉沦乃不耻乎降北单于置酒而长围截横江而竟渡立马于吴山之颠射麋于苏台之浒羡靖国之捐躯独名存而祸酷爰有河桥魏将之符关路田文之客拭玉张旃寻盟许国思坐观于时变亮国仇而莫塞青龙之舰未浮飞燕之舟喟鱼甲之潜去闻鹤唳而不得闽胄空悬浙钩寡色日冉冉而虚逝兮思搴掌而弗释糺冤心以为纕兮编愁苦以为臆奚我逢此厄辰兮刻着志之靡适掩柴藋之荒扉兮浮云憯而送日服缦缨而椎结兮别无虬龙之与螾螘于是胡风晓白清笳夜惊控弦洞庭之浦校阵彭蠡之阴余艎烟散戈既挥于汉皋守无闻于寿春精卫啣石而遇矢文鳐夜飞而触兵曩时冠带衣履之俗莫不输金缯于穹帐谢簪笏于龙庭遥瞻巫岫极目海陵荒台月寂古榭风平驰鸣春草骆汗芳葵书尽灰于秦劫剑已化于丰城若乃金柯霞震矞叶云靡别艳姬于楚幄坠宝玦于城隅悲有雍门之瑟客无报韩之锥玉笛碎而人往雉裘委而身麋溘朝露以同尽积为怨而难舒至如李陵穷幕王衍排墙吊影夺魄名陨心怆惭麈尾之刻玉羞雁足之裂纕求牵犬兮故里咏落月兮北梁华榱云覆金穴何常顾白日以无色入修夜之不扬若夫二京学士五都游子脱略公卿跌宕文史驱征马而不前伤摇风之四起似轻絮之飏丝类弱鳞之失水郁青霞之奇志独怏抑而谁语况复君涉江波妾溯交湖望子琴而不返兮放子去而烦多哀拍留声于文姬新筝写恨于罗敷紫台梦香江南草枯感别离之万状凄雨散而烟哀更有孤臣危涕烈士坠心尸悬马革血洒乘尘霜张其志日贯其精厉劲节于岁寒守如石之筠贞慕嵇卞之遐躅渺翩翩而结缨彼阖门之殉死实铁中之铮铮原金陵之始祸盖萧墙之内起上游惧楚甲之乘天堑遂胡马之济十五国之亡忽焉十六王之宗不祀汉老想司隶之仪南人望寿皇之址痛麦秀于殷虚泣山河之异志朔弓如月兮心胆寒朔刀凝雪兮骨肉凛殇魂游于凤凰之台鬼火乱于潇湘之渚苍云则七量合围海潮则三日不至叹东舟之已胶何南风之不竞虽复荆有七泽扬沮三江曾无淝水之捷屡效石头之降河方坚而骑断楫未击而鸡荒冤霜暑落愤水秋长天之所废其何以昌昔天下之一家倚东南之藩蔽自付托之庸邪举江淮而全弃信辞乡而哀赋兮机入洛而荣着聊儃佪以娱忧兮观江南之变态补艳骨行至元初江浙平章阿鲁只班子妇以乱死归骨于其乡西湖北山僧黄龙老人作艳骨行事载邵衣闻临安杂志中今其辞亡矣嘉善殳京补之留山中以贻好事者彩珠天下坠华月掌上珍万里阴山雪一枝琼树春阴山直北飞蓬逐海上迤东晴沙蹴乌孙公主恋玉门汉家明妃厌金屋丽人独立穹卢地深闺长养旃裘族名花宝幄白画寒异香锦幕清夜燠长白山头瑶荜晖鸭绿江口蜻蜓飞阏氏妒得泣不得秦皇求仙祠未归朝辞名王聘莫却翕侯婚膏发明珰润慵珠暗袖温门庭设兰扈壁户涂椒蕊屏映于飞窗选中连理箫弄未离秦鹊填初度水一双翠羽鸣三五金波始翠羽金波夜复朝银笙锦瑟晓连宵吴宫斗草吹香佩魏苑弹棋拂画绡千金买舞青衣笑百琲歌征小史妖娇歌丰舞欢不足握槊藏钩戏相促填门车马多贵臣绿鞲丹崛座上宾记与客语试公子罢就妇饮真天人盈盈天街北皎皎婺女津一朝瓯肠秋风起十万控弦紫电指将军开府浙江头夫婿承恩官舍里携家迢迢入萧关金仆如抽璧玉弓凤子冠摇碧条脱龙媒鞯煖青连环南国征书棘西园宴赏开园中桃李斗春妍湖上清明放鹞天宝马香过烟岫寺锦帆花出画桥船归来明月莲花炬醉照华堂燕子笺梦中小小不知愁画里真真自起楼红豆新声翻觱栗青琴素手噼箜篌辟尘龙女拂照骨戚姬区横波赌射娇分蹙翠争骁泥占骰长夏成阴绿树好瑶阶手种宜男草侍儿私语记红潮入月停煎贺房老玉杯金碗索郎持绣闼珠屏不自支水晶菡萏葡萄夜玳瑁梧桐橘柚时嗔啼瓶怒重无聊凤熊走空相娇自兹卧起如翻水遂令服食同迥飙初就增城馆末整政君翘冰桃雪汁琉璃饣丰火枣霞浆琥珀碗西池王母核仙书南岳夫人降凤车凤车何葳蕤云敖正杳冥瀛海风泠泠聚窟香炯炯温明秘器赐东园南方楯甲宠鱼轩雪肪紫锦桃花洞玉匣珠襦青鸟幡青鸟青珠照青阁桃花桃浪吊桃箔鸿都道士访太真上林神君见宛若南枝越鸟啼北风代马嘶红颜一旦化旅魂国俗由来重归国六丁朝炼形三官夜考魄玉棺启视俨明妆丹唇含笑露幽芳芝焚蕙剪燮兰薪鹤驭螭飞贺凤辚锁子九霄烟磨尼五色露金膏百和拾空青锦叠千双陈宝璐大招遥返塞北山选日发引江南路倾城靺鞈尽貂蝉导马貔貅尽鼓箫碧云车洒神灵雨素奈花簪士女髫轻梁复经梁渡滦复渡辽辽山坌水历平原罽帐毳庐扶骄马已矣哉魂归来雪碛晨寄穴冰天夕筑台风姨掩袂恸月姐湿缨哀服匿承肌酪留犁荐乳酪珠琲酬送使缯彩赍舆台黄金千百镒都护跨骢回彤管孝慈高皇后无子孝陵享殿太祖高皇帝高皇后南向左淑妃李氏生懿文皇太子秦愍王晋恭王次皇妃氏生楚王鲁王代王郢王齐王谷王唐王伊王潭王又次皇贵妃氏生相王肃王韩王沈王又次皇贵人氏生辽王又次皇美人氏生宁王安王俱东列硕妃生成祖文皇帝独西列见南京大常寺志孝陵阉人俱云孝慈高皇后无子具如志中而王弇洲先生最博核其别集同姓诸王表自懿文成祖外秦愍王晋恭王周定王俱母高皇后楚昭王母昭敬太充妃胡氏齐庶人母定妃达氏潭王俱达氏出赵王母氏鲁荒王母宁妃郭氏蜀献王代简王谷庶人俱母惠妃郭氏湘献王母顺妃胡氏肃庄王母妃邱氏辽简王母妃韩氏庆靖王母妃余氏宁献王母妃杨氏岷庄王母妃周氏韩宪王母妃周氏沈简王母贲妃赵氏安惠王母妃氏唐定王母贤妃李氏郢靖王母惠妃刘氏伊厉王母丽妃葛氏吾学编诸书俱同抑未考南太常志耶享殿配位出自宸断相传必有确据故志之不少讳而微与玉牒牴牾诚不知其解或曰宋史杜太后生邕王光济太祖太宗秦王廷美夔王光赞而廷美传云母陈国夫人耿氏非杜太后也鸤鸠之德均爱七子可以知高皇后矣而高皇后无子何讳他王母以诸书及太常寺之志较之多不合楚鲁代郢齐谷唐伊谭九王同母亦奇高皇后遗履藏奉先殿修寸组双凤首缀大珠岁六月六日曝之女官黄惟德南海人洪武廿年选入宫命为司宝初名陈妹永乐初赐今名信任益隆乞骸南归皇太后命留又为诗赐之皇明列圣御寰宇伟烈宏谟冠千古重惟仁化本家邦内廷百职需贤良咨尔惟德女中士自少从容知礼义一从应召入皇宫夙夜孜孜勤乃事昔时黑发今如霜岁月悠悠老将至九重圣主天地仁欲使万物同阳春体兹德意赐归去乃心感激情忻忻岭海迢递千万里潞河宫棹春风里赐衣宫锦溢光辉亲戚相迎人摠喜喜尔富贵归故乡我心念尔恒不忘彩笔题诗意难尽目极天南去雁翔其侄女即大学士梁储母也亦累赠至一品夫人同时有叶女官者番禺人少有淑质通列女传洪武廿四年闻其孝敬选入宫擢为女官因召其父碧山弟祖道诣阙赐宴俱授锦衣卫镇抚赉以币复其家又有王司彩者番禺人选入宫为女官时年少权妃方见幸特推同辇之爱固辞曰臣妾嫠妇也安敢充下陈哉上重之从其意司彩有文学能诗盖宋昭容之流而持操过之所作宫词至今人犹传诵洪武廿年诏选民间淑女入宫分司六尚番禺陈二妹字瑞贞仲裕女也貌端庄为焉入见使并六尚事陈善六书晓大义精女工嫔嫱皆师事之人称为女中君子二十四年命为司彩赐归省仍给禄眷甚归家闺范严肃人罕见其面有司候馈皆辞却之文皇即位以司彩熟知典故召复原职年四十以病终于官遣中使护丧归葬永乐中贤妃权氏顺妃任氏昭仪李氏婕妤吕氏美人崔氏俱朝鲜国王李芳远所进权妃秾粹善吹玉箫见幸从征还至临城薨谥恭献芳远驿送妃父永均至食光禄大夫禄寻遣归正德中卒白金米布赙赐有加权氏薨后司彩王氏作宫词琼花移入大明宫旖旎浓香韵晚风赢得君王留步辇玉箫嘹亮月明中盖指权妃也安妃姚氏宪庙安妃姚氏嘉兴人家贫习絣纟辟贸市目无忤视尝盥见靧水中有日月云霞五色扇夹侍甚怪之应选入宫髪素种种不盈尺登舟过平望一夕髪长委地今地名曰八尺后进位安妃生寿王妃弟福圆拜锦衣卫指挥同知子锦孙承勋累荫千户今秀水太子太保工部尚书姚思仁即姚妃后按宋陆游入蜀记过平望二十里曰八尺则前说殊谬且丽人之选法必应图玄夷之髪其光可鉴安事种种为也宫人戴氏书戴氏汤溪人选侍坤宁宫三见御太监甯来县宫人手书寄问母弟安否离别思忆之情凄然满纸今其书具存并有宫中小画等物沈琼莲弘治间女学士沈琼莲字莹中乌程人寄兄诗疏明星斗夜珊珊玉貌花容列女官风递凤凰天乐近雪残鳷鹊晓楼寒昭仪引驾临丹扆尚寝薰衣爇紫檀肃肃六宫悬象魏春风前殿想鸣鸾又宫词十首香雾蒙蒙罩碧窗青灯的的灿银缸内人何处教吹管惊起庭前鹤一双倦把青绒绣紫纱阁针时复卜灯花明朝天后长生诞可有恩波遍及么豆蔻花封小字缄寄声千里落云帆一春从不寻芳去高叠香罗旧赐衫天子龙楼瞥见妆芙蓉围殿试罗裳水风凉好向西坐专把书经教小王晓临鸾镜整梳妆高髻斩新一尺长花影锁窗人下直开笼自放雪衣娘明窗棐几净炉熏开阅仙书小篆文昼永帘垂春寂寂碧桃花映石榴裙海东青放渡辽烟天上群鹅得自专敕谕鹰房高索价圣王廿载绝游畋御柳青青燕子愁万条齐水弄春柔东风不与闲人赠谁去江南水上洲尚仪引见近龙床御笔亲题墨沈香幸得唱名居第一沐恩舞蹈谢君王翠丝蟠袖紫罗繻偷把黄金小带舒中使传宣光禄宴内家学士作新除右沈氏董谷碧里杂存载其一云送弟溥又误为周氏吴兴艺文补载艺文八首恭恪惠荣和靖皇贵妃郑氏郑贵妃父承宪贫甚以女许孝廉某为妾临别悲恸孝廉闵之遣还不责聘郑感甚脱只履予孝廉矢报已入宫大得幸念前事忘其名命小珰售只履于市索值若干无应者时孝廉计偕闻而往合其履妃泣告于上非若人妾不及执巾栉矣亡何孝廉谒选得善地历盐运使贵妃生福王有如意之爱上书其名于金盒属妃藏之约他日东宫之征也辛丑十月皇后子受册东宫贵妃不怿持盒泣诉上启之书字皆蚀叹曰此天也端氏天启初选宫南都以于氏端氏应并入内偶啖面端氏一箸于氏再箸嫌其失仪出之于氏尤妍丽孝节贞肃恭庄毅烈皇后周氏周皇后父奎寓京师奎微时寄食为人筦库元配生子鉴继丁氏生子某某及后后荫中宫以鉴从长不许初信王选婚终安布素维得服念其父贫辄资之初不意关雎之咏也既信邸入正大位后生东宫及定王贵妃田氏生永王悼灵王贵妃渐宠谋夺嫡一日永和宫婢于金狻猊下误触定王中宫弗善也上尝召贵妃妃例御凤舆小珰舁之是日舁以宫婢上问故曰小珰多恣肆无状问其实曰闻坤宁宫小珰狎宫婢故远之耳上色动即搜其处大得狎具盖宫人各侣其珰所谓对儿也上骤怒立谴诸小珰司礼太监请少宽之如三殿下何小珰某年十八美姿制时俾中宫命于外家幸不值中宫因怼恨成疾呕血有老宫人谓曰田氏宫中独无对儿乎亦可搜也果大得狎具上疑始释都督田弘遇闻之大恐嗾贵妃上章引咎上意解令省愆例闭中门从旁出且以章示中宫示无嫌也其章出御史湖南刘兴祥笔盖弘遇所嘱云贵妃省衍亦屡矣壬午贵妃薨明春弘遇进其少女年十三见宠欲即进对司礼太监某言贵妃以选入非外进也乃止赐珠帘等有差乱后走天津珠帘犹存今为朝士某妾崇祯庚辰上因皇五子之变特命各郡县崇祀九天仙母庙以上俱宫闱孺人范氏临江府志范氏清江人博通经史洪武初召为女使授孺人为宫中姆师一日高皇问前代何后最贤家法何代最正对曰惟赵宋诸后多贤家法最正命录进更诵听之凡降内制多范为定诏赐归老于家翁氏女女师普江御史翁庆巡按四川不避权贵又敕往武当山献玄武神眼珠赐一品服亡何坐累下狱庆无子长女诣阙上书请代仁孝皇后召入宫留之三月为宫中女师人以比缇萦林淑圆莆田林淑圆按察使林时之女时观政刑部坐累下狱发北京营建淑圆年七岁击登闻鼓诉冤仁庙监国矜其幼饭之释时从任陕西刲左臂和粥愈母疾长嫁西安左卫指挥使费铭年七十妙锦皇姑徐中山达第三女妙锦文皇帝欲娶为继后女不可因不嫁人为尼尝论革除事谓建文君当坐殿上以待燕王至苟不让则死之何必自焚窜每语逊国事未尝不痛哭也玄君正一真人张氏母妻封玄君何夫人紫金掠左军左都督何文辉夫人丰氏尝入内唿为媳妇赐紫金掠一个玉响杯一只玉掠发钗一副至今为家宝紫金掠温润水蛇毒将此掠水解毒文辉子仪卫指挥使郭真顺郭真顺潮阳人适周伯玉明初官兵下岭南指挥俞良辅征诸寨未下者伯玉居溪头寨真顺遮道上诗良辅曰将军开国之武臣早附凤翼攀龙鳞烟云惨淡蔽九野半夜出捧扶桑轮前年领兵下南粤眼底群雄尽流血马蹄带得淮河水洒向江南作晴雪潮阳僻在南海滨十载不断干戈尘客星移处万里外天子太念遐方民将军高名迈千古五方健儿勐如虎轻裘缓辔踏地来不减襄阳晋羊祜此时特奉明主恩金印斗大龟龙文大开藩卫制方面期以忠义酬明君宣威布德民大悦把菜一茎谁能夺黄犊春耕万垄云氂龙夜卧千秋月去岁壶阳戍守时下车爱民如爱儿壶山苍苍壶水碧父老至今歌咏之欲为将军纪勒绩天家自有麒麟笔愿为壶民歌太平磨崖勒尽韩山石良辅览诗大悦一寨得全金濂出妻户部尚书金濂妻董氏妻兄董英瞰其在学读书盗其家物后濂闻知搜得出官械英决罪妻亦遣嫁会稽范氏二女会稽范氏二女居贺家湖生好读书姊适江氏匝月而寡次许傅氏傅夭二女守志别业垣围其室并田十亩种获有时父率佣以入否则闭户相对引沟灌田凡三十年共卜葬止水墩以遗产祠之今过者遗秽辄得崇项襄毅胡妇项襄毅大司马忠初以刑部员外郎从驾土木陷胡中饲马与胡妇善挟而南走四昼夜食尽胡妇度不两活乃并粮自杀项得入宣府后祀妇家庙妇人生须某月应山人张本华妇崔氏生须长三寸见实录嘉靖癸丑青浦镇有妇人忽生髭须时县差以事摄其夫从壁间窥之以为男也夫亦无获携妇以归邑市聚观甚众明年遂有倭变嘉兴包彦平馆华亭畲塘宋氏其邻侍姬须长五六寸二十余茎时年六十自三十三岁始生须拔去仍出至五十岁而止女化男平凉府太平桥下女子高四姐僦予故庐居化为男子生须名高雷今六十余有二子崇祯戊辰华亭莫氏女化为男子遂儒服裹巾庚午嘉兴屠用明见于陈眉公座上既去眉公指之曰此即莫氏女变男者贞女节妇解净宁州曹氏聘于王守仁未嫁而守仁死曹氏闻之恸哭不食遂缢死赵中丞时春驳曰在家从父女与未婚之夫胡死哉自经沟渎耳作贞女节妇解未娶曰士未嫁曰女士纳采女家受之氏名通焉曰聘未有夫妇也士奠雁女家受之父命之东阶母命之帷庶母及门内施鞶申之以父母之命姆奉登车士御轮焉先归而待诸里门至则揖之入共牢而食合卺而酳成婚礼焉故曰夫妇始易士女之名也婚昏也阴阳交际之时人道生焉是同生死故妇从一而终曰节也聘而未嫁非婚也女非妇也待母而行行不逾国以顺父母故曰贞贞者顺正而固也女德也故婚姻之礼不备则贞女不行行则非贞矣士未迎父母未命姻弗待也而奔以哭士而事其亲于律无服而强持服闻哀生于情情生于礼此之何礼而于士何情也不备礼而行谓之奔褒奔妇则逆义违亲命则伤孝是宜为国大禁今取之而与节妇同论甚非礼也故曰大不可按浚谷先生持伦太苛予伤曹氏之志语曰陷水可脱陷文不活特录其文以告淑媛毋俾曹氏重枉也葬婢再生嘉靖初南充刘氏婢么女父嬖之母妒临葬推入之三年后葬母开穴么女伏棺上不死出言与其父处如恒特若梦中无少苦张安人柩白花泉州张守化赠君妇陈安人卒棺之前和发白花重楼数朵高大可半尺香如莲韩烈妇万历庚寅五月癸亥德州韩承业妇王氏殉节初承业没戊子孟夏誓殉之七日不食姑强之食糜遂绝盐茹每晨哭燃香诵佛不绝声居二载忽治葬留偈几上趺坐室左戒人无近俄口出火下垂色白如轻云鼻流玉筋良久火遍体金色焰至数丈光达十里而香火尽遗骨如生所坐土结莲花千朵事闻抚按为立祠表门秦昭奴定远合肥间有亭曰响道旅店之东房万历末秦昭奴题诗二首序曰妾本燕人幼依表兄李内官处抚育教训颇习诗史年十八嫁为江南士人侧室虽爱有所钟而分制于嫡春灯秋月独宿多愁长途旅馆孤衾更惨夜深滴泪和墨成吟亦以写斯幽怨云尔逐日一程又一程风沙拂面鬓云轻鸳鸯有伴非吾伴愁向孤衾数漏声日日长途马上尘佳人薄命怨青春小星千古称贤淑坐对寒衾泪满巾后书秦昭奴记时某年月日也跋曰昔王昭君适胡曹大家能文而寡妾文不逮曹而境未适胡而有夫无夫咫尺胡越意颇似之用取小字以识深愁后之文人君子倘怜而表章之君施惠不酬妾感且不朽昭奴又记陈氏遣荒诗万历戊子金陵嫠妇陈氏作遣荒诗年来水旱作灾屯疾疫家家尽掩门儿女莫嫌全食粥眼前不死亦天恩吴江张烈妇吴江诸生张士柏娶沙溪陈俊女士柏夭遗女三岁其兄士松利妇产以乡人徐洪义子张程字之妇不听乙亥十二月既朔群党夜突入胁妇往死拒之不克士柏从孙女故适徐氏因迎于家越六日陈诉县侯德清章日炌日炌杖其媒徐洪以妇争之强刑其指拳曲不受遂圄妇谓在徐洪宅连夕无可白也已妇出狱忿甚丙子三月诉按台不得理四月既朔诉鹾台于松江鹾台欲下吴江令妇计迫即自刎郡人义之厝东禅寺旁道祭相望日介竟忧死徐洪等各伏罪钱塘刘氏女钱塘江浒刘元辅女字诸生吴嘉谏未行年十九夜尝度箫邻人张阿官故亡赖闻声依和又侦女貌夜跃上楼穴窗逼女女大唿贼元辅惊起絷阿官髡之未及旦阿官兄子养忠知其故纠党斩门且鸣金号于众曰元辅寔以女伥而又阱之女闻之大恚自经讼于郡守光山刘梦谦而阿官谋于讼师丁玉兰赂元辅以女承污则罪不死郡守疑之阴访其女故洁得元辅私状阿官论如律初嘉谏吊其女剃眉投孟水中不散谓处子也拊尸大恸而丁玉兰忽昼见女自搏叩头立死上虞倪尚书元璐传刘氏不言善箫命妇能诗福清林鸿官膳部郎中妇朱氏能诗尝作诗勖鸿年十九卒鸿终身不娶仁和陈德懿南康守敏政女适都御史李昂通达往典尤工诗词有集四卷当涂邹赛贞国子监丞濮妇封孺人博学能诗有士斋集三卷子韶弘治丙辰进士官编修仁和杨文纚工部员外郎应獬女为作姚孙升继室能诗子铤编修诰封夫人诗稿附文恪公集行世武定桥烈妇永乐初诛建文遗臣以妻女发教坊配象奴有一妇题诗带间赴武定桥河死诗曰不忍将身配象奴手提麦饭祭亡夫今朝武定桥头死要使清风满帝都或云此松江谢氏妇也华亭王凤娴进士张本嘉妻本嘉知宜春卒官艰辛自誓抚其子汝开举于乡为怀庆同知封孺人有焚余草双燕遗音行世上元倪岳冢宰妇氏有集翰林陈沂继室马间卿能诗书法苏长公善山水白描横幅年近八旬不废吟咏有芝居集楚女畹兰和新嘉驿女子诗二首驿舍题诗今尚存断烟荒草锁重门多情况有千秋月夜夜墙头照墨痕碎璧沉珠最可怜墙头题恨墨犹鲜妖魂欲问归何处不化鸳鸯化杜鹃鄞县陈束官河南提学副使妇董氏少宰玘之女能诗凡后冈稿成转共评定今董氏诗不传吴江沈宜修字宛君副使沈克之女工部郎中叶绍袁妻生三女仲季蕙绸小鸾并娴文墨中庭之咏不减谢家娇女之篇有逾左氏二女并未字而夭宜修亦蚤世绍袁汇所着曰午梦堂集行世吴县范允临官福建参议妇徐嫒字小淑工诗文有络纬集三水文氏翔凤之姊适葛氏有君子亭诗赋三百余首手钞书六十卷少寡自誓作九骚九篇词义典雅称其风烈文翔凤妇武氏粗识字翔凤称其能诗有文武合刻武恭人没继邓氏翔凤齿渝艾婚夕翔凤大书颠鸾倒凤于室中邓氏能诗甲戌翔凤得风疾壬午春卒甲申邓氏事李自成今没入范文程家麻城王铚龙御史凤韶女适刘守蒙十一年守蒙夭忍死事姑誓不逾国父疾笃欲见之不归宁也少读书过目辄诵老而诗益工年七十九目不见字犹使甥辈读书坐侧听之李贽倡龙潭庵高谈佛乘风动四方铚龙独不往欲索寸札酬答亦不许其春日诗桃花暮雨烟中阁燕子春风月下楼幽闺永夜灯前泪孤枕频年梦里愁秋月诗霜飞衾薄红棉冷云敛天高绿树寒病起诗对镜面黄如菜色看书目眩似花生海宁朱淑贞尚宝卿祚之女适周济官光泽教谕幼聪颖博极群书年八十卒有静庵集十卷桐城张秉文官山东布政使妇方孟式字如耀能诗庚辰济南陷乘文死之孟式投池中以殉少读书有妇德有纫兰阁前后集八卷鄞县金文贞适王子登进士官副都御史封太淑人有兰庄诗集漳浦黄道周官礼部尚书妇蔡氏工文翰朝邑屈安人适韩邦靖诗文唱和如良友邦靖早世安人后十四年而没有女上书康海乞叙其母诗从之女士太仓薄少君庠生沈承妻承有隽才而夭少君哭诗百首逾年值忌辰酹酒一恸而绝天台贡士裘致中妻潘氏号碧天道人有碧天稿其题桃源洞曰千年老树万年山洞口仙娥自玉颜刘阮当时那得见浪传浮迹在人间天接青山路万重仙家洞口白云通听残一夜溪头雨流出桃花几片红黄安人遂宁人尚书珂之女为修撰杨慎继室慎戍滇南博通经史工笔札携之戍滇南后慎奔父丧安人留于蜀应家政闺门整肃诗不多作慎有诗答妇又别和三词皆不及也寄夫诗雁诗曾不到衡阳锦字何由寄永昌三春花柳妾薄命六诏风烟君断肠曰归曰归愁岁暮其雨其雨怨朝阳相闻空有刀环约何日金下夜郎黄莺儿词积雨酿春寒见繁花树树残泥涂满眼登临倦江流几湾云山几盘天涯极目空肠断寄书难无情征雁飞不到滇南刘雪琼山西临县人孝廉赵之妻有水云居诗自署四维石槛花居士莆田黄幼藻字汉宫苏州同知仪之女适林恭卿沈静知礼舅没竭力奉姑所居不蔽风雨近戚罕面卒年三十九所着有柳絮编兰溪舒大猷万历贡士妇陆静专工小词以脂笔书字落红满楮闽县儒士郑坦妻邓铃字德和坦卒刲双耳自誓诏旌其门万历中嗣子云镐贵赠宜人有风教录山阴王素娥能诗文善女红适胡节节死于燕娥誓无他志年四十一卒陆卿子吴人尚宝卿师道之女适太仓赵宦光宦光弃家庐墓与卿子偕隐寒山卿子能诗文有云卧阁考槃玄芝诸集李玉英锦衣千户李英女父死弟承祖幼继母焦氏有子谋夺荫毒杀承祖出其妹桂英而诬玉英以奸指其送春别燕二诗为证论死玉英奏辨世宗察其枉得释文侍吴人陈宽孟贤侍姬曰梅花居士掌文墨华亭王一鹏训导善画居泖上俱侍姬供笔墨直阁尚书张天骏有青衣善书金陵史忠痴翁侍姬何玉仙能书绘解音律号白云道人闽人周玉箫武弁方舆妾舆上议抚红夷忤大帅系狱七年遣玉箫玉箫誓不去及事解诣阙遇国变又不得归玉箫感慕痛没有诗二百三十首行世妒内都督萧如薰夫人杨氏才而妒无子不容纳如薰与长安张生善言及嗣息怅然曰吾殆绝矣张曰将军当置别馆于此从之果得子补诸生娶妇杨夫人尚不知也义妓陈氏万历乙卯楚掾某狎姑苏妓陈氏倾橐姆厌之陈私留掾身托疾他避求里中豪贷掾得嫁之而所携橐颇饶毫不累掾也归楚后同掾谒选北道鄱阳湖同舟徽人窥陈色艺间许掾千金掾以情告陈陈叹曰君装薄果进其千金可耳俄千金具别掾更登徽人舟望掾帆发渐不复见拊膺嗟喟投水死明年掾还渡湖中感陈设祭俄风晦舟没苏州义妓苏州妓某乙酉国变语所善客以死事俱狎笑之中秋买棹召客泛太湖皎月空明觞鹢首甚适忽顾影感叹置觞投深流处不及救难妇不画双蛾向碧纱谁从马上拨琵琶驿亭空有归家梦惊破啼声是夜笳日日牛车道路赊遍身尘土向天涯不因薄俗生多恨青冢啼鹃怨汉家惊传县吏点名频一一分明汉语真世上无如男子好看他髡秃也骄人后跋云吴中羁妇赵雪华题在剡城县李家庄镇亭壁间宫人广陵张氏过崇德县石门镇题壁四首或云投河死诗云身随劫数从奴虏愁听胡笳声可哀柔肠已碎如针刺况值萧萧夜雨来深闺日日谐鸾凤愁被干戈出画堂弱质那经罗虎口可怜魂梦绕家乡绣鞋脱却换宫靴女易男妆寔可嗟扶上玉鞍愁不稳泪痕相逐马蹄赊车骑辚辚野店来怜我故乡生死别花枝已向别园栽妾本虎林女也所逢不淑再罹干戈腊月甚寒挟之北上终日坐破车中啍啍筋骨欲脱寒风惨烈尘沙眯目塞马悲鸣凄其欲绝真蔡琰车中明妃马上所不能仿佛者几欲自经念妾本良家流落至此曾与魏里曹生订终身交自谓才士必不弃予死之无名何如忍以相待已复念此乃又强食偶从将士阅省录知曹郎已乡荐旦夕公车至此恐谓妾已死遂尔捐弃故乘暇窃书此诗令知薄命妾犹然西湖月下心也当妾与曹郎晤时六桥明月十里湖山澄波渺然万籁萧寂妾吹箫忽悲泣曹郎举酒酾天曰勿忧终当贮汝以金屋妾改颜谢曰无媒妁何以先是曹郎尝怀一扇妾甚爱其扇上诗为桐山方生名玄成者作有云苍壁倚千寻空江自古今浪翻丹合庙枕碧流深等句妾赏其壮凉高逸是时曹郎即出其扇曰汝佳此人诗此人吾好友海内名士即以为媒妁可乎妾拜受之至今数频死不去袖中又闻此生亦登乡荐倘曹郎不及见此万一桐山生寓目焉谓妾尚存亦不负当日以胥长公待先生意也西湖薄妹宋娟和泪书风动空江羯鼓催降旗飘飐凤城开将军战死君王系薄命红颜马上来广陌尘沙满鬓鸦北风吹雨落铅华可怜明月箜篌引几度穹庐伴暮笳春风如绣雨如烟良夜知心画阁眠今日相思浑似梦算来可恨是苍天盈盈十五破瓜初也作明妃别故庐谁散千金效孟德镶黄旗下赎文姬南庄胜处妾常忆借问轩车早晚游美景难忘竹廊下好风争奈柳桥头冰消见水多于地雪霁看山尽入楼若待春深始同赏莺残花落却堪愁妾命如朔风飘然振落叶不入郎罗帏乃逐尘沙陌妾本良家儿留落平康劫十三工秦筝十五好笔墨樽前柔歌声泪湿江州褶人谓妾颜美妾谓多生孽武林遇曹郎心知不徒说忽尔天地崩遂令山川别一为俗羁绊再为干戈绁啍啍大车中尘土满鬓髻又猗那一羊裘皴肌冷如铁昼则强欢笑夜则潜哽咽谁为文姬哀文姬犹返阙谁为明妃怨犹得封马鬛而我薄命人终当染磷血所不即就死心为曹郎结曹郎尔多情岂忘西湖月曹郎尔多智岂不谅我节曹郎尔任侠忍妾委虎穴曹郎尔多交交岂无豪杰媒妁扇上诗颠沛不忍彻忍死一相待悲酸难再说又闻桐山生风流当世杰尔既善曹郎何不一救妾丙戌秋金华陷妇某俘入杭州行营庚寅六月其夫迹之以五十金赎不许递至百五十金终不许妇凝泪语其夫曰第藏其金天下多好妇何我为其人益至二百金终不许妇乘间引刀自刎营卒怒剖腹捣其阴俄雷震死新乐县南关旅壁题曰妾本淮上弱质僻陋而无心戊子遭兵燹满之狂丈夫以我北去壬辰复挟我南征过此偶遇之子盱衡之间情溢于露气幽于兰呜唿此谁之美也嗟余薄命感而赋此北去南来空自猜编愁为几时灰妾心最慕汉天子自将单于不敢来造次相逢若有私目成那复畏人知胸中历历不然事可得对床说与伊冬儿良乡伎冬儿善南曲入外戚左都督田弘遇家弘遇卒都督刘泽清购得之以教诸少四十余人其最姝丽者登儿也甲申泽清欲侦二王存否冬儿请自往田氏探之遂男饰而北知二王已绝遂南泽清镇淮安书佐某无罪杀之收其妻泽清降北虏摄政王赠宫女三人皆尝御者泽清不辞而嬖之亡何内一人告变摄政王录其家及所夺书佐之妇泽清供书佐有罪故杀之妇明其非罪且云泽清私居冠角巾谓事若迫不如反耳泽清诛冬儿下刑部尚书汤尝饮泽清所出侑酒故识冬儿因曰尔非刘家人遂免籍更嫁吴骏公作临淮老伎行临淮将军擅开府不斗身强斗歌舞白骨如何弃战场青娥已自成灰土老大犹存一伎师柘枝记得开元谱才转轻喉便泪流尊前诉出漂零苦妾是刘家旧主讴冬儿小字唱梁州翻新水调教桃叶拨定鹍弦授莫愁武安当日夸声伎秋娘绝艺倾时世戚里迎归金犊车后来转入临淮第临淮游侠起山东帐下银筝小队红巧笑射棚分画的浓妆球仗簇花丛纵为房老腰肢在若论军容粉黛工羊偘侍儿能走马李波小妹解弯弓锦带轻衫娇结束城南挟弹贪驰逐忽闻京阙起黄尘杀气奔腾满川陆探骑谁能来蓟门空闲千里追风足消息无凭访两宫儿家出入金张屋请为将军走故都一鞭夜渡黄河宿暗穿敌垒过侯家妓堂仍讶调丝竹禄山裨将带弓刀醉拥如花念奴曲仓卒逢人问二王武安妻子相持哭熏天贵势依椒房不为君王收骨肉翻身上马遇南兵退驻淮阴正拔营宝剑几曾救死士明珠还欲致倾城男儿作健酣杯酒女子无愁出曼声可怜西风怒吹折山阳树将军自撤沿淮戍不惜黄金购海师西施一舸东南避崩涛急浪大于山张帆捩柁无归处重来海口竖降幡全家北过长淮去长淮一去几时还误作王侯邸第看收者到门停奏伎萧条西市叹南冠老妇今年头总白凄凉阅尽兴亡迹已见秋槐落故宫又看春草生南陌依然丝管对东风坐中尚识当时客金谷田园化作尘绿珠子弟更无人相怜只有楼头月长笛声声欲断魂秦良玉山阴朱燮元总督云贵川广石砫宣抚司女土官秦良玉雅度侃议傔从俱美少年朱公子寿宜访之酒间微讽良玉笑引南宋山阴公主云陛下后宫百数妾惟驸马一人以答良玉屡勒兵讨逆天启辛酉永宁宣抚司使奢崇明叛据重庆厚遗良玉求助良玉追其使提兵进攻多斩获忠顺夫人书七月六日钦封忠顺夫人即三娘子上经略总督郑洛书曰蒙差通官韩大友等赍书到帐分付我尽知之回套之事我恨不能即速登程奈因头畜疲弱不能起身每想老大人宣大督镇之日曾受无穷恩典时刻思念惟天可表因洮河失事一节实酋反背皇上洪恩有负大人抬举将华夷大事一日有失幸蒙大人枉驾河西多承俯就其事乃不幸中之幸也今蒙老大人书谕由扁都经过套恐惧汉夷生事彼此坏名节本上会同吉囊由肃州边外于川底行走已差人禀知四月起身我思肃州边外路途遥远况老大人在彼多有劳苦意要从镇羌经过耻愧不敢开言如肯怜闵暗赐一音我自有主意彼此方便我目前西海之地因为失事致将我自愧未敢计些须之物今备丝银十两万望老大人神力转买各色梭布八十匹茶篦八斗白绫汗巾五十方硼纱二两硫黄焰硝四两砂碢十个凉扇十把书柬纸一百张若肯赐发我世世不敢忘谨具此启再拜又银六两买梭布十匹余银买茶大庙堂郑老先生大人台下彤管志余彤管白宫闱淑媛外无可述矣义伎难妇非法也盖伤其志闵其遇耳岂足语风教哉更有流闻似不欲弃并附之以资嗢噱嘉兴某善射道山东遇女子单骑行劫接其矢反射之者三女子唿曰君无相苦当下马少有所语语曰吾阅人多矣愿事君奉箕帚某从之挈归作孟子湖暴客久之入燕不返沈天生比部尝识其人甲申九月友人赵昌龄出杭之涌金门至剩园见题壁云芙蓉花发满堤红尽道芙蓉胜妾容作日多从湖上过行人何不看芙蓉金陵卞荆璞同母寓武林西湖上作西湖遇雨诗重云负我买名湖博得苍烟入画图柳去六桥春色断雨来三竺远山无沧桑变换笙歌歇人事凄凉风月孤我欲才情寄苏小西陵珍重旧时垆荆璞能书咏第其人不足道寄情苏小矣志怪万历庚寅隰州有民妇居山中日汲涧水忽闻鸟唿曰山要开山要开日唿于耳妇不以为异一日飞集肩上而唿妇归告其夫夫曰明日若唿当应之曰开便了果唿果应山旋崩出藏经一部皆宋笺缮写者卷末书兴国材兴国院造纸墨如新闻诸有司散各名山槜李王大同寺僧朝五台亦随往捧诵而归魏文绅沙县魏文绅官知县善祷雨其术用大虾蟆一只作火字四十九道纳之腹中立坛瘗之山上三日而雨至暴雷震电雨罢于瘗所失虾蟆所在但不敢尝试一日即龙硖立坛二日夜大雷雨天明视之前池水皆涸鱼无大小各剖为二文绅惧遂不复试技余石续东昌某宦牡丹下啧啧有声坎之得物目荧荧不食而息曹县石续曰此视肉古帝王葬中物圹气见矣亡何某公卒兖贰守钱某毁堽城坝淫祠像臂流血骇之续曰蝙蝠血也时仲冬搜得数斗邓云翁种牙方嘉靖闽县邓云翁遇异人得种牙方患者饱食后吞药七丸复漱末药汤诸牙立下以生鼠去皮和药捣烂依牙之序逐枚蘸鼠种于原孔至死坚如少壮或老人牙脱以他牙种之亦如生成张雷王八十沁水张雷操术甚秘尝元夕同友观灯扬州旦即还舍暑行求瓜济渴主人不出袖出碎纸俄犬兔相逐断其蔓主人大悔则唿犬兔于袖瓜蔓如初后遇蛇当径方咒禁蛇宛转间爪角俱出长十余丈雷击立死恃术不戒触忌神佛也王八十善召鬼能摄肴酒待客己未尝沾也或夜致丽人如李夫人帐中所见手之即灭没所经墟墓言逝者貌饰俱合友某求其术约斋三日俄私食脯方符咒被雷震裸灼雪中以友误我几谴死卒亡子牟康民内江牟康民少年抱异术不知所从授万历庚申正月投牒于巡按御史黄陂吴之皞云明年辛酉九月蜀变方作方伯朱公能平之今闻其入贺万寿乞留任以拯我西人其另择赍捧者方伯朱公盖右辖山阴燮元也之皞故好数学年十四补诸生高等累举不第从豫章术士游年四十五联第至是览牒而异之方伯当入贺见之皞于夔州勉留之不得盖朱母夫人明年八十便道兼寿也之皞叹曰蜀人无福请后期朱曰今秋入贺还因归省明年正月进觞三月当看花锦城矣之皞许之濒别以叱驭是望明年春朱转左辖赴蜀出黄陂访之皞里第时之皞按蜀竣过其里饯朱于郊出康民所投牒授之曰事甚异君至蜀当物色其人而朱未即信迨九月重庆之变亟遣使报刘养鲲武声华驰访康民山中距内江邑三十里茆舍三楹不受征第曰有朱使君在何患成都百日之围可坚守也及围解又征之辞曰牟生不是今朝人凡警辄遣使叩叩辄验朱进巡抚后忧去己巳三月拜总督之命开府黔中康民先寄札云使君重莅黔蜀诚地方之幸八月安奢俱靖从此造福十年但乙丙年罡星正照燕都仲冬金人内入畿南白骨如麻天下渐扰又云燕京黄气已尽戊寅入大劫倥偬三十五年民不聊生丙子十月又札云康民已心厌凡世远遁深山不复再候明年丁丑八月使君皞度不佳当乞休绿野以保余龄否则戊寅之春将返朴还真耳少师疾迹康民不知所往先是秦抚刘汉儒学使何阆中招康民署中补诸生廪食日长卧语多不效乃放归康民自称又呆子所着兵机纂等书万历末方士孝感程芸阁大司空注云万历末值方士京师言万历当四十七年泰昌一年天启七年崇祯十八年甲申夏程始述于人第疑崇祯差一算明年五月弘光皇帝出奔甲午都人拥立王之明云故东宫也敕封中城狱神为王仍称事尤奇蔡鼎永春蔡鼎诸生也好易学着易蔡等书博通象纬来长安出入塞上为大司马幕府客然不能用也既久之乃南还其友人南雄推官泗州黄廷才预广东秋闱语同事罗定知州上海包尔庚曰闽人蔡鼎近言崇祯历不十八年国运中绝其怪妄如此时并笑之明年癸未秋鼎游时金华令江阴徐调元合乐飨之演浣沙传奇见句践青衣渡江鼎辄泣徐令慰借曰戏耳先生毋自苦鼎曰事即见之矣欲求青衣渡江可复得哉举族北辕今日之泪殊不能禁徐令退后请其说鼎曰予燕中望气三年气且渐竭昨岁宿芦沟桥三夕谛观天象竟无可为洒泣去之金陵有王者气扬州镇江多氛寝苏常杭嘉等耳金华祸在目下恐千人不足殄也徐公私诧异之居亡何东阳许都灭数千人明年燕灾又明年吴灾始追忆其言薄子理吴人薄子理性敏悟书不再阅能纵横成文尝意制木童令司启闭奉客盘匜灵动如生其议北方屯田田不必开井但相土高下去沙五尺置干草仍覆以土经日启视其燥湿探水脉开池功省利倍屯政举矣空玄佛蜕释迦佛真身在钖兰山国无量寿佛真身在广西全州吴康僧会真身在海盐金粟山寺明初移南京天界寺梁番僧知药三藏真身在韶州月华寺唐长耳和尚真身在钱塘西山法相寺湘潭县湘山有唐僧真骸至今存土人祠祷辄应阿罗汉真腊国天竺僧侨陈如自西域来主其国至其酋姓斜科名质多思那者日渐强盛嘉兴严从简殊域周咨录曰杭州净慈寺装罗汉像五百以侨陈如为首今观陈如特夷狄之主耳但教人事佛实非所谓白昼升天降龙伏虎有诸佛灵异者也今乃崇奉香火以为尊神则其诞漠可知矣目连石塔永年县城二十里目连村有寺一小石塔为目连和尚墓阿育王舍利鄞县西五十里鄮山晋僧慧达忽见从地涌出阿育王塔其状青色似石非石高一尺四寸广七寸露盘五层四角挺然中悬金色小钟不盈三寸舍利缀于钟下圆转不定其光摇曳若即若离随人隐见绕塔四周俱是镂空诸佛菩萨金刚圣僧八部等像神工圣迹非人力所及梁武帝造木塔笼之今名广利寺万历丙子平湖陆冢宰光祚瞻礼初视舍利大如芡实已如弹丸已大如瓜最后大如车轮五色变幻光彩射人目泰和郭孔泰孔陵瞻礼舍利初视若黍米已如豆如莲子同观者或见如新菱两角垂丝丝缀如北殊或见如葡萄色或见如桃瓣或见如金莲花瑞相种种不一又秀水朱侍郎大启礼拜见如菉豆许色如水晶逾顷忽微红色次早谛观之无有也弘光初奸僧窃舍利去今缀以珠无达磨石像嵩县少林寺达磨面壁处昆山魏恭简督学河南以面壁石与影石不同谓其妄命登封令侯泰凿之今影石如故虽凿不为损玉石佛像弘治间庆云县人掘地得玉石佛像二一北齐造一造座上皆刻造佛文字并兴造各人姓名自北齐至今几二千余年而此像既没复出物之隐见信有数存焉宁夏铜像宁夏古灵州城东北铁柱泉旁有窟人莫敢入景泰间李某同一仆爇灯以入行二十步推开一石门有铜铸佛像旁有二僧尸覆以锦衾其面如生而金贝之类环其左右恣取之将出风飒飒灯息门闭鼓钹齐鸣李恐惧欲死尽弃诸物俄于旁窟匍匐而出明日集众往掘之坚不能入机械如洛阳也宋濂前生书华严经宋景濂先生生时母先梦僧云永明延寿手持血书华严经求借汝一室以完愿后先生至苏州半塘之圣寿寺恍忆前寺得经于藻井上则前元圣寿寺僧善继所书书法如赵魏公端楷不苟八十卷如一手多名僧题跋今在杭州赤山埠西六通寺中见冯祭酒梦桢日记按宋张方平以端明殿学士右谏议大夫知州事公为政清严一日游琅琊山藏院辄俛仰因敕从吏助取梯掖陟梁得经函函有书写伽经半披玩忽悟前身故僧也写未竟逝乃为终之书法宛然不殊号二生经时时为人诵经首偈偈云世间离生灭犹如虚空华知不得有无而兴大悲苏东坡东坡序之仍为写刻浮玉山龙游寺中藏经国初重刻大藏经板留大报恩寺四方僧众咸许摹传见义乌王稌华阳教寺阁记今南京刊板藏礼部僧众非厚费三四百金不能得北京刊板在内府非特赐则奏请余不能得藏经旧刻六百三十七函梓于永乐庚子正统庚申成万历初慈圣皇太后续刻四十一函起华严玄谈会玄记至第一希有大功德圣记观音梦感经仁孝慈懿诚明庄献配天齐圣文皇后尝梦白衣大士口授数千言觉而记之自制序入大藏佛牙嘉定尚书徐太室集云守荆州见孱陵二圣寺佛牙形模诡异香气袭人其诗云孱陵佛牙如掌大妙香伴供弥陀座三水文太青翔凤集云见南京西天寺佛牙颇疑其非实盖如来佛四十二齿若长二寸博寸许则面当如车轮矣此必异兽骨也予于南京天界寺见佛牙二寸博寸许莹润如菜玉而窃谓太青所论大有理至孱陵佛牙如掌则又大于西天天界二寺所供矣按佛国记佛有四牙广半寸长半寸一牙在呵条国一牙在天上一牙在海龙王宫一牙在干陀国国王使大臣九人守保之月朝捧擎牙出夫牙广长各半寸意得其真今所见侈矣宝金和尚国初宝金和尚碧峰者留千佛袈裟衣一袭于繁峙之普先寺云人衣之则死草覆之则活嘉靖癸丑北虏入寇披于马上驰骤往来亦未见有验和尚尝上书求增建职司大理寺卿李仕鲁言天下学校尚未建儒风尚未振而先为异端树赤帜非所以垂远也忤旨乞归谴死僧娶妻室凤阳大龙兴寺即皇觉寺一曰于皇寺太祖敕僧律一曰有妻室僧人除前辈老僧盖因元末兵乱流移他方彼时皆有妻室今已年老母论外其后进僧人有妻室者虽在长上辈比肩及在下诸人皆得凌辱亦无罪责今僧俱荤娶又无差累邵武汀州僧道皆娶妻寺僧数百推一人削发余如民俗云南大理府山僧有妻子亦读儒书莆田林兆恩懋勋究心儒学兼通道释学者称三教先生尝诣京欲上章婚娶二氏弟子安溪黄本移书止之有曰即得行甚善顾此时诣阙上书者皆黄纸符篆者流吾师欲以婚娶二氏易天下不惟不足以明三圣人之道适使疑夫子兆恩乃止铁塔当阳县玉泉寺铁塔铁镬俱隋物释迦塔应州治西物宫寺辽田和尚奉敕立有释迦塔高三百六十尺围半之六檐八角上下皆巨木为之层如楼阁玲珑宠敞称宇内浮图第一塔后大雄殿九间通一茨梁周氏丰润人宣德间生幼不茹荤长崇释教誓不出户年七十余坐逝随吐火自焚得舍利数十粒其神向北而去人多见之宝光寺泥丸柏怀庆府城东北四十里明月山高峻舒豁山皆古柏无他木云元泰定丙申僧宝相创明月寺乃以泥丸柏子持弹弓四击岩谷中今蓊郁成林障蔽天日者皆泥丸柏也明月寺天顺戊寅赐额曰宝光寺智慧菩萨四川古城周绕师女生而不荤好诵经年十九或议婚辄面壁坐经旬不起尝绝粒食促其父母送至江村口白马寺楼上自焚结袈坐灭历暑不朽神显灵异乡人遂炒沙筑其身装塑成佛号智慧菩萨梓人多事之最有灵验黄明女菩萨临汾泊庄村窑洪晋女生二月生时母张氏梦歌乐迎菩萨至其家后嫁适王勋里人张问道俄感疾三年不痊因还母家疾如故遂礼佛趺坐正月廿五日云得道八月望日云在神前考过受西方佛封黄明女菩萨命作笼置空地西向廿八日午刻云火光菩萨太阳真人俱来相助至期火光自七窍迸出焰高二丈余有白蛾从火内飞出翩翩直上观者数千人忽闻空中乐声异香三日不散初指于村西立庙经始之日忽南壁上生柏树数十株长二三寸许有迹在焉达观和尚达观和尚宿吴江村庵中旦语主僧曰昨尔妇诉冤宜自省其僧尝少娶以冤死大竦异命即礼忏讫出佛前朱几火之主僧如其言朱几镶以石得赤蛇即妇孽也尝宿华亭徐氏所晓起语主人曰昨夕女婢诉银壶之枉银重十八两三钱见在某室可覆按也因入其内指乳母床顶上果得壶如其重和尚寓嘉善东门外景德寺时大悲阁圯卜葺之未利云后自有人甲辰五月钱相国士升明经时梦和尚为祝发加僧帽出法华经示之展卷赤光荧荧寤后犹未知所谓达观也先癸卯冬师化去已相国父疾迎医于嘉兴楞严寺前偶憩经房问法华经几卷曰七卷主僧出和尚血书法华经顿悟前梦道念始切其冬手书法华经一部及解组重修大悲阁得和尚自题像摹刻于石见记中又手书法华经一部又曰邑人盛懋相问秋闱事师曰老鹳窠头立懋相不解曰待子来万历丙子登科神祖手书金刚般若经汗渍欲易之命曹内官问和尚答偈曰御汗一滴万世津梁无穷法藏从此放光上大悦憨山和尚沙门德清于胶州旁山旧观音庵地建海印寺德清初与内监张本善本奉太后慈旨赍藏经分散名山而寺上无名本遽填海印寺与之道士耿义兰争其地具奏下法司拟本以诈旨论死德清谪戍胶州寺亦毁师尝注老子至天之道其犹张弓乎思之未得乃借弓悬壁间忽悟张字与弛对时付高而有余肖下而不足只归无用及张而用之则迎高举下损驸补肖上下均亭可以命中天道全以动为用主施而不主受也关头陀万历间关头陀不知何许人能分身现形一日至湖州菱湖镇向小儿乞火置掌中即炽并其身骨俱烬密云和尚密云和尚住鄞县天童寺法席甚盛猿啮圃瓜师叹曰业畜何不他食而必瓜之是及也明旦群猿卧瓜侧不复啮僧大香反史诗周公正惧流言日王莽虚恭下士时使当年身不死要留忠伪与人知僧佛日送云仁和塘栖镇僧佛日住黄鹤山已隐西湖之十八涧开法雨泉披榛数十丈见石壁镌佛日字胡太史仲胤计偕登舟僧挈榼送之满贮白云启则蒙蒙流袅于篷栊之间郁郁勃勃所谓只可自怡不可持赠又转作一解祖师像国初禁中有祖师画像八十八尊供牛首山之祖堂万历日南沙门达观以新安丁南羽摹之分送五台峨嵋南岳钱塘黄祠部汝亨临之送天竺寺嘉善高相国临之送景德寺像不惹尘弘光初游姑苏之北寺有不惹尘观音殿像设如新酉阳杂俎都下佛寺神像往往有鸟雀不污者凤翔山人张盈言或有佛寺金刚鸟雀不集者非其灵验也盖由取土处及塑像时偶与辰王相相符也求履僧嘉兴李孝廉士晋有僧募履命僮索之僧笑曰果履乎李未解僧问其衣何物曰绸僧笑曰羊质虎皮李色骇僧曰能从我游乎曰请俟异日因入取履僧不复见僧诳南都有僧突达官前驱捋挞之忽云打不得我建文皇帝的裔也欲启其橐又云中有内府敕开不得遂下僧录司其僧犹端坐抗语因送礼部都下喧传各衙门会讯莫敢谁何内一人强健解橐则法华经一部也盖犯道畏责作此诳语临川陆端伯司理杭州素佞佛飘衲云集有僧汉入求闭关灵隐寺约某日回首须二缶合瘗司理如其言遣隶守之届期夜挟刃欲逞隶亟纵去其隶予所识也张真人印剑广信龙虎山正一真人张氏宝剑二玉剑一印四一白玉方钮径寸二狭幅朱文上帝旧书一银方如玉世庙所赐一白玉双螭纽径寸四阔幅文如小玉方国初所赐一金钮如番莲矗起云雷篆今真人府毁器具存神乐观岁给南京神乐观岁给干鱼万斤鲊三千斤米三千石小麦千石黄豆二百石芝麻五十石舞生三百三十余人岁支夏布三匹棉布匹绢一匹棉半斤张三丰张三丰俗名献字玄玄号三丰又号斗蓬又唿邋遢仙闽人又云羊城人七岁能奕即无敌十岁习儒业失怙恃长入潘家华林遇至人偕栖三十年出山混俗归闽补刑曹吏闽人未知也未几因劫狱连坐戍贵州平越卫同解将及境师浴于河溺焉明日自水出袖各司回文批帖解者探囊中原文已无矣始神之受重馈而别至平越千户张信少敏慧善奕师往较焉称国手一日残局终宵抗衡因记之各就寝张梦老媪曰汝棋当如是而后胜晨起不数着而师负矣师大笑曰骊山老母大是饶舌繇是人知其异远近播传师将远游辞故人十余家皆饯于一日席皆有师人愈异焉别张信曰吾为葬若父命信取骨自负指岩窟密曰汝勿惧往掷置之口中既入见石牛欲相啖畏而挂角出以告师曰大至封侯斯亦足矣复授铁椎命往击洞门石磴且曰击不过一二椎至断而已张力不胜击至七方断见金鱼飞去归白之师曰惜哉汝八口止存君一人十年后位至封侯十二年间当会于武当言讫而去永乐靖难信以功封隆平侯至十二年果敕祭武当山见师山中石岩炊瓦釜形质憔悴破衲腐秽倾米饮为茶送一枣张不饮袖其枣而别下山视枣已长尺余惊讶复上山寻师已遁矣追悔莫及师曩居平越高真观今有礼斗亭浴池石棋局山中尝有人闻謦咳声响振岩谷后移居武当往来天柱五龙南岩紫霄诸名胜洪武庚午拂袖长往不知所止按他书云张三丰辽东懿州人名君宝一云宝鸡人范达范达河内人有奇骨读书过目不忘成化间弃家从异人游遂为武当山提点邑人某至武当见达乘肩舆丰神飘逸羽从数十人与达语移时问其家事盖已悉又数年见达童颜犹昔行步如飞不得近彼名其故居曰仙人府桃林老道人正德时刘阁剿盗汉中牛山之燕子岭草庵有老比丘自称元时人白首童颜问其年不记出度牒纸厚方七尺字如萦蚓盘蛇蒙古书也对人趺坐又至桃林囷涧绕草舍一道人年九十余色不藁云采桃实自给左右言其橐丰求饷明发犒二千人以金归而复召此二人皆不知所往朔蓬头朔蓬头夏县人如意里朔德之远祖也里界闻喜间就大沟上架木桥后出避方外明正德中有道人蓬头至桥边云朔氏指其宅墓故址且言村巷某处旧有确石掘二尺许得之人且惊异居数日佣于张鸾家种田忽不见道人题壁嘉靖初吴江平望镇殊胜寺有道人题壁我自蓬莱跨鹤归山僧不遇意徘徊时人莫解菩萨寺三十余年化作灰后毁于倭张福张福者淮阴盐徒也性悍恣不下人一日乘凉树下有老僧同坐老僧忽举手击张一掌众皆为僧危之谓此恶少奈何犯虎口哉张默然僧又击一掌不应至三击则叩首曰吾解师意矣僧曰尔来至一巷与树对坐旬日语张曰若有得矣须归富贵人有善根者为外护若妻子请谢绝勿念也张归舍其妻方与他少年淫媾其人自床投地请死张曰若有缘也无恐不知若有室乎少年对曰未有张曰子请遂以为妻又唿其子与邻老无有子者子之曰亟去无来迹我乃竟往投万总戎鹿园万问之曰若何能曰请为阍者司出入万因置之门万本大家男妇尝数百人出入无忌张日危坐于户至晚必报主人今日某某出某某入有戏豫无礼违法者必告居三日万氏门肃然无哗又数日万知其的确可托也命之守书舍司金钱出纳则铢两无爽有不经者必裁节之一日万自外归见张坐其所处唿曰若胡敢踞我坐张起而对曰将军胡无平等心也万登坐觉坐席热如火心异之又一日万自外来则张寝其床万又唿曰若何乃尔则又曰主人何无平等心也万登床觉床如火坑大异之时有吏部郎过淮得瘵疾甚危万以语张张曰请为疗之乃相与背坐吏部即觉背如火焚也旬日而疗愈遂往京去一日张请于万曰小子修玄有微效矣请一静室求一姬为伴万乃唿婢数十人使择张曰是皆不堪请将军所幸姬万难之已度其人非酒色徒也何难一姬以妨大道竟与之张乃挈一姬一婢入室凿壁而进饮食居八月以姬还万询婢曰彼日与姬对坐相去函丈未尝近也姬亦素好道平日闭户焚香扫地而坐每以悟真篇问张张不答亦竟无一语也张自出关则请主人白布数丈金二两又书字一纸缄之与银布同置一厢请以某日开万如其言居亡何诣万前曰小子归矣叩头而出万望之不得使人亟追之其行如飞不能及也至故所遇老僧处趺坐合掌而化万乃开其所缄厢则上书曰小子以某日行请以布敛以金制龛主人亲封之万乃叹惜恨失至人也居有顷前吏部郎自长安以请急归来谒万万曰若知张福化乎吏部郎曰吾于济上遇之谈笑竟日胡遽有此万亟开龛则仅有布在其骸不见矣万诸僮尝见之淮徐间万本名将晚岁好玄每日静坐守中张谓此有为非无上道万每叩其有别术不语但曰天下无有富贵神仙孰能弃三公而荐天下贤者以泽苍生孰能弃万金而施贫者以脱人于死孰能割恩爱块然独处而与虚白为对无是三者请勿语道少司马许公孚远亦识其人津津称之曰故有异人也马自然求载通志盐官马湘字自然世为小吏自然独好经史工文字尝遍游方外至湖州醉堕霅溪经夕而出衣不沾湿指溪水能令逆流唐葬于其家东园明东川奏剑南梓潼县有道士马自然白杭州发其冢止存竹杖今冢不存有石井在海宁县西北十二里云自然所凿嘉靖戊午武进薛应旗督学两浙修通志意废仙释不录七月二十四日有神降箕曰丹阳道人马自然烦大夫幸毋舍我薛曰欲入志乎曰然遂不敢置高石峰柳州东门高石峰好道弃家游桂林苍梧间简率少文晚隐端州石室十年入广州教人以死心孝廉李洁问上弦兑八下弦艮八之功曰亦用之或询以岁里曰多事生弘治庚申终天启壬戌九月年百二十三岁吕仙自序万历初葛守礼殷士儋杨博王家屏诸大考会燕邸斋素求吕仙箕书本唐之宗人名琼字伯玉配金氏生子四甘美丰充年五十登第授县不意有日月当空之祸凡我同宗触之者灭予甚恐弃四子携妻山下筑于洞仅两口故氏吕名岩字洞宾后妻亡号纯阳子道士火遁山阴王䙉学万历乙未进士是春读书京师西山夜对烛俄闪灿有声见人自烛出可三四寸盘走几上寻登坐则修一二尺如道家装侍儿惊匿亡何又盘走地上俨然人也语王曰毋我避也且乞茗因共语鸡鸣而别渐缩如初入于烛明日访京邸中贵云是日大内斋期或道人火遁也王终南海令其甥朱若一说侍儿尚存麻城道士麻城道士以道术着黄州守某忧子妇困蓐布币求疗道士方象奕奕毕语使者曰尔第去亡恙第胎衣中还我一棋子使者反果产胎衣中棋子在焉清河异人十二月有异人经清河县之唐家口坐而化讹传为我佛涅槃远近喧动男女焚香者数千人大为地方忧时令向日红入朝明年三月远任时众已漆其尸而神之立庙日红阳为祭文默约植枯竹曰尸诚神三日生吾竹仍为庙否则不庙也越三日竹尚枯乃毁而瘗之讹言顿息然人竟不解其故或曰病也苟道人姑苏苟道人不知其所自敝纭行乞历暑寒如一冬月凿冰而浴人咸异之嫌其垢不欲近而就问多验弘光二月坐逝鼻垂玉柱尺许时予客苏郡值华亭朱尚书国盛国盛好养生家言云尝就问道人诚异人也烟鉴柄相末路嘉靖戊申年大学士夏言临祸贻宪副吴学书愚贤婿吾择婿得汝门楣光矣患难赖汝扶持累汝受惊苦多矣无以为报但我有志恢复河套寔欲自尽犬马之忠不虞至此今复何言今且死矣身后惟有平生奏疏诗文诸稿望子为我编校成书诸序并年谱乞借雄笔以赖不朽诸稿有文五春一经手亦已嘱之矣我平生大节贤婿所知得祸之详贤婿所悉他日世有公论不能无望贤婿纪录愿留心千古之托也处分家事别有遗嘱贤婿亦与但望教导诸子侄辈各宜守分仍道我苦处俾勿起争端以召意外且亦彰吾之过也遗言贤女安人我止有汝一人又不得一见而死千里远来何以为情哀哉哀哉身后望汝岁时墓上看看奶奶今不知生死何如又不知去配所否今不能作书或已死已去不可及也生离死别家散人亡可怜诚可怜哉勿复道勿复道汝夫妇各要和睦世上事汝今知之欢乐难得也掷笔长逝劳形生何为忘情死亦好游神入太虚相伴天地老故太师张居正子礼部主事敬修自缢遗词四月二十一日闻报二十二日即移居空宅男女惊骇之状不忍言至五月初三日丘侍郎至府初四日即差官提张敬修面审其中细微曲折之情不及多言但其大注意在屈坐先公以二百万家赀又要我扳承天夷陵本县三家要坐曾确庵家寄银十五万两坐王少方家寄银十万两坐傅川家寄银五万两他云依说便罢如不从则当奉天命事其间恐吓人之语令人胆破魂飞嗟嗟此三家者皆怨仇祸患与张门同之以数十万为寄何其愚哉或当事者处心畜谋已定区区何能分解而威势所使只得欺天枉人从之夫数十万银吾意三家纵滥亦何能有如此之积天上飞来之祸何爱片言之重只得从事之意盖料三家断不能完结此事吾日后何面见之区区微衷不能自白恐后世以敬修为何如人品今又以母子叔侄恐团聚一处有串通之弊乃于五月一日出牌追令隔别不得相聚接语而母南子北夫东妻西又惧会审之时严刑拷讯罗织锻炼后日事又大可虑者今幽囚仓屋风雨萧萧青草鸣蛙无不助予之悲悼人非木石岂能堪此凌铄告知神明决一暝而万世不视嗟嗟人岂不贪生畏死而敬修遭时如此度日后决无生路孔子之圣也而死颜回之贤也而死况平日于生死利害审之熟矣今屈死黄泉势不容己承家祀祖并奉祖母二母饘粥则有诸弟在予母袁受辛苦予妻素贤明善持阃内有古烈妇风吾此举不能自保可怜我幼儿女皆六岁稚子言至于此痛心酸鼻不能终其说他如先公功罪与近辽沈诬陷事情则自有天下后世公论在敬修不必言也独空坐二百万又欲屈坐曾王傅三家三十万欺天枉人不得已托言片楮没齿以代剖心此书各司道一目非肯为沟渎之行也五月十日写完以期必遂而梦兆稍吉不果至十三日各钦差上司会审叔侄俱严刑拷讯逼勒扳扯他人亡虑数十家扳而合诸公意即首肯之不合其意者叫另开来合则从不合则夹打令人魂落无生气嗟嗟此古今宇宙未有之情父母遗体生平眼不见刑具脆薄之躯岂能胜之各位上司奉命而来如得其情则哀矜而勿喜可也何忍遽至于此嗟嗟此数之莫能逃也既令扳各家倘临时对理不验何以见诸公面且诸各扳扯亦多人皆平日所未闻者吾辈宁死岂能扯他人以解己之祸甚矣上天之愚弄人也而又使吾叔侄辈自愚何忍任巡按作活阎罗也有父母妻子之念何忍杀人媚人以如此之酷烈也今不得已而死万分出于不得已若十三日拷讯口词乡里三尺童子怜之知之不必多言有便乞传山西蒲州张相公说张门事已完结矣无烦挂念愿他辅佐圣明天子于亿万年也谈迁曰读夏氏张氏二书令人凄然以泣方其秉国之钧百吏震竦气势迥山岳一朝失据步入西市诸子为囚富贵安在哉今贵溪江陵之论定矣功九而罪一敬修憯死亦知洪朝选刘台之冤乎昔关将军没后时在荆州玉泉山现灵有僧唿之曰颜良文丑头安在敬修书成之日洪刘之冤案结矣丘侍郎橓齐人之有声望者悬赃酷拷贻楚患数年卒无子亦未尝无天道焉五月大学士周延儒放归复见征知不利忧泣或请解于宫中赂嘉定伯周彧十万金彧达之中宫以驾久不至奈何请授指东宫东宫每晨谒至是启曰近来久不见周先生何也上曰尔何自知先生曰父皇尝称周先生故知之上曰此非好人今不得称先生上心知其指寻赐死迨曙锦衣卫同法曹至私邸排闼而入相国披裘起裹绒巾家僮见耳目有异各惊匿求青衣未得缇校脱而衣之拜命饮泣求笔墨占句仓皇不属使者促之掣笔就缢狂诞余姚诸燮子相嘉靖乙未进士除兵部主事以简伉忤时谪茶陵州同知量移潮州通判转邵武同知宽简御下勤于劝学氓士胥悦燮素深经学脱略自喜家居惟授徒自给后客严陵大醉般礴裸游桐江鼋噬其阴以死昆山王逢年游京师为相国慈谿袁炜掌记时饮于市遣使四索因讽之怒曰尔时文登第玄文拜相乃牢笼天下士乎去之逢年尝伪撰汉黄宪天禄阁外史隆庆初坐事死吴县张献翼幼于太学生能诗好游仕路狎声伎慕古嵇阮之习与友人张孝资或紫衣挟伎或跣乞市中或歌或哭献翼赠孝资诗中年分义深相见心莫逆还往不送迎抗手不相揖荷插随吾行操瓢并吾乞中路馈吾浆携伎登吾席蒿里声渐高薤露歌甫毕子无我少双我无君罕匹献翼每念故人及亡伎辄为位置酒向空酬酢孝资诞日生祭自为尸献翼率子弟衰麻环哭上食设奠孝资享之翌日行卒哭礼设伎乐哭罢痛饮曰收泪自是率以为常七十余挟伎居荒圃中杀于盗没后人恶而讳之纬候五行仪封王子衡曰甲乙丙丁子丑寅卯大挠作此以纪岁月日时非有所谓甲乙属木子亥属水之说然亦偶尔宗之即以当年为甲子岁仲冬为甲子月冬至为甲子日半夜为甲子时不知经历几千岁后人乃以五行分配之此半涂立论无所本始不待智者而后知矣且夫五行之气无则已矣有之则一日之内无不全体俱在安有今日为木明日为火又明日为土为金为水乎何春止为木夏止为火秋止为金冬止为水乎何土惟旺于四季而余日土气即绝灭乎新都杨用修曰今之易卜以甲乙起青龙丙丁起朱雀戊己起勾陈起腾蛇庚辛起白虎壬癸起玄武盖不通理者迁就之弊戊己同为土岂其分为二腾蛇为北方水兽何以移之中央乎今定其次戊己共起勾陈而壬起腾蛇癸起玄武得其当矣何也北方之次于卦为艮有终万物始万物之意于方为北又为朔于人身为肾有左右于卦为习坎于器为权衡于物为龟蛇于色为玄黑于官为修熙于四德为贞正而固亦两事也于太玄罔蒙直酋冥以配四时而冬兼酋冥且壬为阳水以腾蛇之雄配癸为阴水以玄武之雌配不易之道也此误千余年矣卜之不验岂不繇此东粤李洁曰久晴遇丙丁必雨久雨遇丙丁必晴而庚甲次之若遇丙丁而不变是谓日月不换丙乃天地之病故病从丙也北方淫雨百姓即请官吏祈晴仁政之先务也南方往往太迟八月有二易纬以节吕氏春秋以方烈风多起于戊日而箕宿次之雄日甲子值单日为雄双日为雌日中有树似松名空青之林食其叶者身为金光子日正月上旬无子日大臣不安位上戊上丁李梦阳曰郊社辛社稷上戊孔子上丁戊在丁后故先丁如十日丁则一日戊当先戊而后丁以丁不常十故人鲜知一日之戊弘治间吏部主事杨子器上言戊从初日之丁则次戊非上戊也时无谙礼者竟寝不行制日伐日入山当以宝日及义日专日者大吉若制日伐日必凶灵宝经奇门书云假如甲子日子水生甲木下生上也为义乙丑日乙木克丑土上克下也为制戊辰日上下无犯为专庚午日午火克金下克上也为伐丁丑日丁火生丑土上生下也为宝晋时拜官封爵用宝日上任用义日立春立春日邑首甲粮长二人夜半于县治前画地植草如耕种状值人畜即止以卜岁多验万历中尝失期误春田官呵之答曰谚有之不种田时乞白米岁果稔并元旦立春华亭陈继儒眉公楹帖岁朝春百年难遇圣天子万寿无疆立春日望三素云见修真八道秘言上巳三月巳日始为上巳非三之日也黄梅雨周处风土记夏至前雨名黄梅雨杜工部梅雨诗南京西津道四月熟黄梅湛湛长江去冥冥细雨来茅茨疏易湿云雾密难开竟日蛟龙喜盘涡与岸回按玄宗幸蜀置成都府尹号为南京读其诗梅雨与江浙不异也今俗作霉字竞渡黄州俗五月十八日有龙舟之戏设屈原像及祗候俱运机捩服饰极丽金簪玉带费尝二三百缗土人舁舟送之江中顺流至其湾土人先泊舟掠以为常火把节云南六月二十五日入夜家家束松明为庭燎杂以草花高丈余燃之杀牲祭祖老少围坐火下饮酒达旦自官署都邑以及乡村田野无不皆然谓之火把节又谓星回节相传汉夷酋阿南夫为人所俘誓不从贼以是日赴火死国人哀之因为此会一云孔明是日擒孟获侵夜入城父老欢唿设庭燎迎之或云吊忠臣王祎非也中秋十六日四明中秋宴饮以十六日初宋相史弥远官临安还家度节阻风至是夕始到遂沿为俗九日御袍重阳所服制为菊朵大小清明福建将乐归化人以三月为小清明八月为大清明展墓者间小废毋敢大废朔望行香敕每月朔望祭酒以下行释菜礼郡邑以下诣学行香按朔望行香之礼古未有也北齐每月朔祭酒博士诸生展拜阶下郡县朔朝是时未爇今所谓香也然朔日行礼则始于此其后遂以朔望行香朱子曰谒宣圣焚香不是古礼捻香不当叩头只直上捻香即出笏叩首而拜由是言之则宋亦然矣但仪节与今不同今只行拜礼天门邹洗马德溥疾笃幼孙方六七岁同二三女童见天门开空中有大白鹤背跨冠绯秉笏者两翼金甲神挟侍弓刀鹤飞欲下又旋转再四须臾入室不见仅白云从庭左角自地及檐而去不旬日邹逝姑苏沈文字虽优人而事母至孝尝语予曰万历癸丑七月三日露坐中夜俄天门开流光滉耀朱几上樽炉历历在目亟唿母出视母命拜良久而隐戊子九月二十五夜漏且尽天门开有火龙自东向西北又一龙相接掉尾落数小星月崇祯己巳十一月日邑人洛塘周氏出葬夜分月中界尽如十字人皆见之庚午七月六日有小星入月良久乃出自东而西去月二尺许竟不动风崇祯辛未六月庚戌临颍有大风林氏杜氏等家产俱飘半空钢铁器碎尽瓷器独全庚辰七月天津巡抚李继贞阅武帅旗不风而动明年三月亦然且作笙箫声见邸报石尤风李义山诗来风贮石邮二雨辨无钖邵文庄二雨辨云云兴于山勃然满盈既蕴而隆以雨者山云也谓之山雨云兴于海倏然弥漫既翕而盛以雨者海云也谓之海雨海云之雨乘风以行雷鸣则止山云之雨挟雷以动风吹则散此其大凡也海雨夏少而秋多山雨夏多而秋少亦各宜之易是为变而无雷矣天台王子春云雨师屏翳风师蜚廉雷师丰隆雀饧余杭徐司理茂吴卒之岁甘露降于后园新安吴山人德府曰恐是雀饧果应其兆雷嘉兴吴太宰家内楼雷震后凡金玉铜瓷之器俱一细孔如粟海宁转塘徐氏有婢抱主人儿被震死虽儿亡恙后若干年亦殇姑苏人某雷爇其鉣外衣毫不损也雷神亦善戏矣万历戊辰六月二十日福建平和县东厢外陈孙家有儿在舆中雷震其舆而碎儿仆地活天启乙丑广州濠弦里方氏妇张孀居元夕观灯俄黑犬随归二月夜忽电光烛一室妇携幼孩坐榻犬若惧甚依人时见数神若十四五岁童子无髪者环榻二三尺欲前逾时忽捕犬去之清朝辛卯四月九日苏州张某雷焚其廪米如粉时米贵某索高价也江南二十八景华亭顾东江先生云江南二十八景梨花满放梅萼盛敷茶笋初肥桃柳相媚枇杷摘金杨梅献紫牡丹斗色芍药繁妆海棠晓睡蔷薇画香芰荷新发菱芡初尝蒪鲈正美秫酒始酿稻花成云麦风如浪鲥鱼荐鲜紫蟹满膏橙黄橘绿蒲长苇茂菊圃千名杏园一色松花成饼桂子为浆兰蕙列庭水仙置席莺啼春树鹭映秋波陆平泉曰尚有二景菜花如缛稻米如玉日本小历弘光初有携日本小历一纸来者并夷字首题宽永二十一年及大将等字彼遐裔何尝奉正朔也男产嘉靖乙酉横农人孔方产儿万历丁巳正月二十八日奉化县后杨村男子张一产儿并活亡恙张妻舒氏未妊同卢某负贩或曰儿之孕卢为之也又大同中翰马呈德妇万历癸卯孕庚戌免身凡妊六年子三岁能诵诗书人疴崇祯庚辰吾友王介人至徐州豆作人面如画至于盈亩携归见之又太行山桑柳并生人三四寸裸而黑揭灯上口啧啧有声鸡腹小儿太仓州涂松镇沈氏杀一雄鸡剖腹得小儿五形皆具飞席会稽有物方长如尺牍飞空中映日作金色数鹰绕逐之有囚刘朝忠祝曰果祥也则堕已渐近果堕则县令古文炳草席也官命禳之大明门黑气崇祯己巳夏卜者周午旸语贺中冷曰黑气蒙大明门久矣非休征也及十月遵化失陷烽火逼于都门凤阳鼓楼壬午凤阳鼓楼忽摄去成平地太守往验坐良久俄晦冥声如风霆楼复故集异丁亥八月晦是夕天上呖呖有声如潮十余刻乃息又是月七日午刻日旁有一星明日亦如之十月松江黄蒲鲢鱼大上至妨檝嘉善东门民家鸡翼生爪各邑多有之江阴获雉足如鸭戊子冬至前一日薄暮凤凰自海盐过海宁向西北而去万鸟从之约二十里斜桥赵氏苍头见之庚寅四月六日有断龙堕苏浒墅关见邸报九月十七日钱塘北高峰崩明日灵隐寺凿土得僧墓十月朔午刻日食既望日嘉兴东门外雨絮友人金孙龙友舟行亲值之夜月食二十四日夜黑虹竟天起西南指东北若开阖者三辛卯五月二十三日大雨海盐东门外漂一树亘数十丈七月宁波府有异兽两角驴面马鬛豕蹢尾短仅三寸如鹿色黄自祖关堕于老龙湾跃岸郡人惊逐越城而奔至湖西民家复逐之遂出西门走二十里获于高桥送郡守转至海道王尔禄观者如堵皆莫知其名或云山羊以粪似之数日死人啖其肉味类鹿是日定海城获一鹿亦以进八月大星陨于海名胜石经山石经顺天房山县西南五十里石经山峰峦秀拔故曰小西天隋大业间僧静琬惧本教有难不能流通发愿募工凿石刊造一大藏经积于此山以备其后至唐贞观初仅成大涅槃一部法师卒其后人递刊造余部历辽金始完一大藏贮于岩洞者七地穴者二洞以石门穴镇于浮屠自来兵燹不之及硖石山泽州城南三十五里硖石山高数丈顶平若砥纵横十余步相传慧远隐此着涅槃经成掷其笔曰若疏义契理笔当住空已而果然因名掷笔台金窑山朱书丰润金窑山极险峻山腹石壁间宛如门扃而不可开上有朱书数行可辨识者惟纵有黄金人不见七字其书虽极力磨洗不减人以为金矿所在邯山汉地理志邯山在东城下金地里志云邯郸有邯山镇即今城东代召镇是也又水经云牛首水出堵山东经邯郸阜即张晏所谓邯山在东城下者以今观之东城之下不惟无水且无山矣然则三说何以云尔也尝味水经之言谓邯郸阜即邯山此说深为有理盖土高曰阜不必其嵬然峨然而古人皆谓之山也夫求一阜于千百年之下能保其不为平地哉况山夷则水竭而邯山之下即有邯水亦澌澌乎其渐涸也余观浮乡县有所谓浮丘山者今亦渐平为地大抵皆邯山之类耳二郎山辽东锦州城北三十里二郎山破石多如弹丸可入炮而轻督师孙承宗戏曰二郎神好用弹想其余物二郎神为清源妙道真君即嘉州守赵煜斩蛟者也未详何代何封称为二郎倚阳山林县倚阳山桃花洞北齐高欢冬月被兵围于此期以桃花开兵解已而桃花果开围遂解后洞口桃花冬月盛开今不存水神山山西孟县东北十里相传昔周世宗女秉性贞烈不欲适人潜于是山树下涕泣渴而思水扣地得泉自缢于树乡人因立庙祀曰水神山火山太原河曲县西五里古称火山山上有孔以草投孔中烟焰上发可熟食不生草吕梁山永宁州东北百里吕梁山俗名谷积山与交城接界吕不韦曰龙门未辟吕梁未凿河出孟门之上石镜山宁国县石镜山有石如镜足以鉴物黄巢寇宣歙过此照见其状如猕猴大怒积薪燔之石遂无光久乃渐复按石镜山不一吴地记临安县东五里石镜山有石镜径二尺四寸甚清具见人形状阴陵山阴陵山今全椒县东南二十五里九斗山云楚兵败欲东渡乌江经此与汉兵一日九斗其小石尚有砺剑迹有迷沟为田父绐处今三汊河有霸王庙所产艾草皆低头为羽晒甲压之云齐云山善恶休宁县齐云岩嘉靖中改称山立玄天太素宫曰善山恶山善山为君恶山为夫人分祭则灾合祭则福天台山仙女天台二仙女宋景祐中明沼采药见金桥跨水光华炫目有二女戏于水上殆水仙洞府也天台县西七十里明岩岩西有泉蔽崖而下涣若垂箔寺僧亦用竹缏引之从高下坠号曰永索天台县桃源千山万山人烟断绝其中古桃树年深化为精魅常迷人宋王介甫夜坐梅月照轩窗读易忽有一姝容颜姝丽见介甫自言知易遂相与谈论画前妙理实能发人所未发介甫喜甚间得报司马君实来访介甫出迎至轩中彼姝即隐身不出及司马出彼姝复来介甫怪而问之对云妾乃此梅花之妖君实正人妾不敢相见介甫爽然仙居山蝌蚪篆仙居山县西四十五里险绝难升上有石壁刻蝌蚪篆文晋义熙中周廷尉领郡造飞梯以蜡模之莫识其义后守阮录携众往观云雨累日不见云黄山义乌县南二十里云黄山传大士喂虎余饭化为石青白而紫有陶氏居山下尝资给大士遂视之曰宅日以饭石琢数珠瞻汝胄自兹授记惟此一氏家能之女已嫁则不能他人仿效石即穿裂傅翕义乌嵇亭里人因取鱼食嵩头陀曰试自照水乃见员光宝盖即悟前因因具开道场头陀指山下双捣树曰此可以结庵苦行七年忽三佛来自东方有金色自天而下集于其身从是身尝出妙香闻空中声偈梁武帝召赴一次入重云殿不拜径登宝榻与帝问答诏还山号善慧大士玉华山兰谿玉华山庚寅七月忽裂二三里成潭又距十余里曰桥下湖有巨鱼如舟土人毒以巴豆不得伏龙山襄阳城西三十里伏龙山为隆中诸葛氏草庐也今有祠西八角眢井颇宏敞明襄简王葬处竟乏嗣人谓武侯之英爽可畏又南阳距城八里云八里冈亦曰隆中冈势蜿蜒如带高仅数丈亦有祠嘉定徐宗伯学谟俱游之谓襄阳可据宛人不能攘而有之苏子瞻诗谁谓襄阳野生死万乘师盖指伏龙山云见宗伯集中玉泉山荆门州玉泉山有关侯祠祠下方二十步皆黑土相传侯尝驻兵作书遗其子平书罢以研汗掷地故至今土为之缁其青龙刀竖石罅中以手摩之辄动然千夫之力不能举也孔子山黄州东百里有孔子山相传孔子适楚尝登此山上有坐石草木不侵有研石每雨辄有墨水流出又泽州南四十五里天井关石孔子将入晋闻赵简子杀窦鸣犊至此回车辙迹尚存深尺许长百余步后人因立庙道左太山沁水张大理五典度太山自山下至巅五千三百八十四步五尺为步纡折皆在其中高三百八十六丈九尺一寸实十四里零八十余步汉宫仪云太山自下至古封禅处凡四十里皆妄也有太山道里记近冯生过太山云不甚高广不知何以得名如此太山上秦始皇立无字碑或曰碑函或曰镇石或曰表望或曰待刻闽人谢在杭亲至其地云元君祠当公署中尚有断碑二十九年疑即所剖石也其竖片石为祠记表望明矣太山舍身崖在日观峰下愚民往往舍身投崖邀冥福尚书何起鸣设垣墙示禁勒曰爱身台成山文登县南百二十里成山秦始皇造石桥渡海观日神人驱石鞭之见血至今山石皆赤予谓山石色赤者多若天台赤诚黄州赤壁岂有神驱而鞭之乎其造桥事容有之然亦不至望洋也按成山东召石山神人鞭石处见三齐略青山曹县青山诸生郄元尝治园见瓦棺长丈许高五尺朽骸风灭瓦刻字莫辨仪从夹侍大仅尺朱沙班剥意春秋曹先公遗葬郄元于南京为予言东浮山山西平定州东浮山距城五十里即女皇氏补天处其炼石灶尚存石炭胜他产诸色石俱可烧明学士陆文裕过其地得遗迹问土人及学士大夫皆曰古迹实然岁上元夜家置一炉当户高五六尺许实以杂石附以石炭夜炼之达旦焰光上烛天为之赤至于今不废是谓补天文裕语太宰乔庄靖曰女皇察物宜先民用故制此以通昏黑之变辅烹饪之宜盖曰补天之所不及耳崖山太原县东有崖山天旱土人烧此山以求雨俗传崖山神娶河伯女故河伯见火必降雨救之今山上多生水草罗浮山罗浮二山相合属博罗县取道增城则近其上多奇植异卉有松尺许匣置数年植之复生有竹叶符每竹止二符乃篆书仁字色白浣之不脱五色鸟特集人肩上虎不噬人有王野人园花实森茂春冬亡间游人任摘持归即迷道而园原无定在也又有仙乐风月静夜每闻之道士拟制今冲虚观所奏颇得其声铜鼓山贵州威清卫西四十五里铜鼓山诸葛亮南征于此获铜鼓故云土人云山有洞藏武侯盔甲先代有可入处今石门榛芜人或临之蛇蜂交集不可入每值阴雨闻香如铜鼓铿然作声金陵冈金陵冈在应天府龙湾相传秦始皇埋金人于此碣曰不在山前不在山后不在山南不在山北有人获得富了一国殆以此地气盛诱人凿之耳其愚黔首若此而亡秦者泗上亭长乎予嗟夫祖龙之愚飞来峰钱塘灵隐山之飞来峰元僧杨连真伽遍镌佛像至明嘉靖太守福清陈仕贤以杨及郯僧闻僧三石像断其首瘗狱中狱疫实误毁佛像也近来有续其首以佛故亦多事回雁峰衡山回雁峰相传雁不度衡阳然衡阳之南亦有雁但过此则渐稀耳或曰峰势如雁翼之回六真洞山阳县六真洞元真人丘处机刘处玄谈处端王处一郝大通马钰燕子洞贵州平越府有燕子洞紫燕千百为群潜藏于此冬不北向洞口二丈其土疏而黏黑而肥土人用之粪田进洞口二里持炬至大洞源泉混混声如鸣金有时响声如击楫时有黑衣人乘雾出入岂燕之聚精耶燕子岩林县燕子岩在炭场北秋冬燕子蛰其中七盘坡蓝田县东南有七盘坡古武关之地鹅公坡番禺鹅公坡每风月夜集远听如鹅声就近则无有柜儿崖四川桐梓县七晕溪之柜儿崖崖门有柜相传其中器物皆具昔人尝借用之后有失其瓷瓯者遂路隔不能达万历间刘綎引炮碎其一角次日复完石硖浑源州南磁窑口石硖上有张君祥刻仇扇风葫芦人过之虽暑热即有风生四道三谷何景明雍大记予从入蜀汉道观之其西南曰褒谷从褒入南曰骆谷从洋入东南曰斜谷从眉阝入其所从皆殊旧志谓首尾一谷非是其栈道有四从成和阶文出者为沓中阴平道邓艾伐蜀由之从两当出者为故道汉高帝攻陈仓由之从褒凤出者为今连云栈汉王之南郑由之从城固洋县出者为斜骆道武侯屯渭上由之此四道三谷关南之险厄攻取所从来固矣长平坡磁州城南三里长平坡广袤八十里白起诈坑赵人于此大庾岭南安府城西南二十五里大庾岭磅礴高耸南接南雄唐张九龄开凿新路两壁峭立中路坦夷一曰梅岭以汉将梅鋗得名鋗从吴苪定百粤有功封台侯台岭即梅岭也后因鋗将庾胜兄弟居守又名大庾岭岭下旧有驿宋郡守赵孟适书扁有女子题壁曰妾幼时侍父任英州司马及归闻大庾有梅岭而乃无梅遂植三十本于道因题诗曰英江今日掌刑回上得梅山不见梅辍奉买栽三十本清香留与雪中开宋盐官张九成明张孟奇俱补植数百本仙人篱贵州城北八十里高崖之上相传昔有黄冠结屋其上今篱尚存历岁不腐天花里五月六日午刻鄞县隐士虞德全家天花如雨飞满庭中其形若米色若玉积深尺许七日始化郡守郑珞名其乡为天花里永义乡嘉靖壬子广东峒寇作乱平之设广宁县有民冯世瑞纳款立永义乡居之仁义乡繁昌县唐南陵地开元中于南陵仁义乡置石碌场因其地产百姓输纳卷帘庄诸城县北四十五里卷帘庄在汉王山西南地周五六里虽深秋严冬亦不见霜谚云卷帘庄秋冬不下霜谎粮墩全椒县西南五十里谎粮墩在芦陂涧东旧传吴伐楚吴粮尽伍子胥以土为墩覆米其上故名今观其形棋布星列约五十余所亦奇观也鲧堤鲧堤在清河县西南三十里延袤千里自顺德广宗界东相传鲧治水时筑也博浪沙博浪沙据史在阳武县东南三里今在东门内开封城北亦曰博浪沙红土宣府蔚州卫城东南三十里太白山多奇山其红土为印色传为周穆王乘八骏游此马毙其血化为红土又贵溪县龙虎山有五色土张真人以书符录河南新乡县东北近于卫河有红土冈其地有雨水如血俗传纣血流漂杵于北山都汀州郡治初造大树千余其树皆山都所居有三种下曰猪都中曰人都其高者为鸟都即如人形而卑小男妇自为配偶猪都则身如猪鸟都人首能言闻其声不见其形人都或时见形当伐木时有术者周元大能禹步为厉术以左合赤索围木而砍之树仆剖其中三都皆不能化执而煮之牛镬内铁城蔚州府立甲于诸边号曰铁城周七里十三步高二丈五尺堞六尺址阔四丈垛口七百十有八门楼三各五间角楼四各三间俱高三层靖难时炮击其一又回禄灾其二后不复补昭臣节儆天变也碗子城泽州南九十里太行山绝顶今属怀庆府河内县群山回环两崖相夹中立小城隐若铁瓷经行者须扶策徒行即宋太祖肩石之处正统间宁山卫指挥胡刚凿石平险以免推车之患沁雪石赵子昂鸥波亭前有石二曰沁雪曰垂云垂云流落云间已不可考沁雪石在常熟县署中有镌字或云沁雪子昂妾也钱侍御岱乘邑侯女疾嗾巫言石为崇出之得归钱氏在徐上舍处嘉兴东门内范氏舞蛟石亦子昂镌题今在金氏忧欢石永乐初尚书夏原吉治水江南立石嘉善西塘镇福源宫前限水水止限下则欢过此则忧中丞石福建长乐县十都有中丞石昔有为中丞者未遇时过此誓曰不为中丞不过此石后果然因名闽书云长乐县二十一都石上刊中丞二字唐潘独坐南归憩此里人镂之枣阳石枣阳县石有青红白黄其白者向北拱如遇朝廷采用先期鹤鹳毕集居民知必有大工掇刀石当阳县关羽祠有掇刀石相传武安屯军祠下土方二十里黑如墨渍望夫石望夫石人稔知之肇庆府四会县西二百里有新妇石夫为商不归久望遂化石宋林小山诗瘦骨崚嶒立海湄绿苔曾是嫁时衣江郎去作三衢客目断天涯竟不归天涯海角石成都有天涯海角二石天涯石在中兴寺故老传云人坐其上则脚肿不能行至今人不敢践履海角石在罗城内西北隅角高三尺以有庙今不存双鱼石涪川江心积石入水千余丈夏涨不复见冬春如梁可游深处镌有双鱼见则年丰唐宋元题名甚众文石云南点仓山北麓石白质黑章腻若截昉琢为屏幛其最佳者苍素分明山川远近云林晻暖若天生图画不胫而走四方好事者争购之相传李卫公平泉庄醒酒石即此也僧化石南甸州东十里昔有僧自大理至此坐化为石后兵毁止存其首土人祀之凤凰石万历癸巳诏采云南凤凰石百余有花草鸾鹤形者然仅三四尺而止关索石贵州永宁卫南二十里道旁关索石云关索南征恶此石截道以戈椎击之石破为二一留道旁一飞堕道旁因名落石今刀痕依然清凉石五台山清凉石方九步相传可容千万人松化石博物志松本石气石裂而受沙即产松松三千年更化为石太和伯陈万言家有木假山乃先祖所得以其状奇巧置于庭一旦化而为石文理犹木形未几长女被选母天下求名作记诗石箭福建同安县石箭长二丈五尺周四尺七寸见存又文王射于丰有石箭在同官县文王山长二丈五尺围四尺七寸见存石木鱼高昌双岭下石木鱼长二丈余凿六十八孔镌古弥陀佛名石树云南普定进山四十里有玲珑石树一为桃绿干红花一为李青干白花石镜辉县西北七十里侯赵川之中湖寺有石镜半规能照山河人物之影俗称透灵碑今昏暗云昔有上官欲舁归至盘山顶忽暗乃复送至寺石田贵州城南二十五里相传有隐士习黄白冲举之事甚笃忽有道士假牛耕石田种玉隐士与之方耕治隐士妻来索牛道士怒遂舍之至今石上耕治之迹宛然俗名鬼打耙水晶营盱眙县东南十里外延亘百余里以接山阳相传隋炀帝陆地行舟之道今皆军民杂处农庄于其间远而望之雾霭霏翕水光滉瀁如瀚海停波而蓬屿星列俨若帆樯往来飘泊每晨滟露其景愈鲜阴雨迷茫犹多变幻厮舆皆知其名地镜水影济南东七十五里东平陵城西北有阴地数亩天色澄霁亦若云阴迫视则无卤城影繁峙县东一百里故福都周围三里百有十步东南西三门其地多卤故名卤城俗传朝霁云雾中呈现楼堞门内似有人焉现则多雨丰年之兆人在西则见在东不见远分明近则隐其东有齐城其隐见亦同今不复见盖见则凶也田目区田圃田种疏果围田筑土作围以绕田者架田架犹筏也亦名葑田田筑土护田似围而小梯田谓梯山以田涂田低水处潮水沙泥沙田南方江淮间沙淤之田雄田交址谓腴土曰雄田表田公用田样田宁夏新志载食货有表田十顷供摠府进表之用公用田五顷供官军药饵各衙纸烛样田四顷供祭文庙之用余卫同响地寰宇记云菉水出襄国西北石井冈傍有响地围百步人马上行轰轰有声掘之有火出今无声里牛广南府人谓里为牛地凡四十八牛苎萝村华亭冯元成游石湖至紫薇村遇一野老牛逾八十言此苎萝村也西施生于此后有富人居此村曰何必尚循亡国女称乎改为紫薇其家盛植紫薇耳石湖北有一溪古名若耶溪吴亡后改越来溪世以浙东溪村名同此地因以西施为越所献其实吴产也元成后问刘子威子威曰然尝见杨君谦奚囊手镜载其事佛迹山西繁峙之五台山清凉石浙东定海之落陀山盘陀石形模俱不甚广登陟虽众了无碍处任受人必不登牛马迹城郭气临洺赵简子墓上气成楼台恩县白马营在县西五十里相传为唐时故镇二三里外夏秋间晨望如城郭掩映林木蓊郁日出即不见岁约数次汶上县西南周三十里每秋水泛溢一望无际遥视村落在烟波沓霭常有城楼人马之状出于水上谓之水市阚亭在南旺湖中水际时见烟云楼台之状灵壁县沫沟湖天色晦暝之际阴阴有城郭状霍丘县大业陂天晴日霁陂中或见城郭之影东阿县桃城铺铺旁一丘高可数亩每阴雨后烟雾中隐隐有市行车马之形景州城东八里铺平原广阔每晨日出之时望见城廓巍然楼橹俱备日高而没不知何祥古书云广野之气成城郭江湖之气成楼台或者此与正月十一日午刻河南荥泽县东南三十里郭村忽现大城雉堞楼橹毕具南北人共见而骇之总督张缙彦以闻谓天官书广漠之气成城郭今河南茫无人影诚广漠之气也鉅鹿县北十里许古鉅鹿之故址也今废相传侵晨雾露时城之规模隐隐可见良久乃灭海市海市见于登莱然不独登莱也凡滨海皆如之人不经值故无得而称焉海盐周翁家澉浦西门外尝曰万历中于葫芦山观剧忽海上现城郭楼台女墙内行人如织或负戴或荷盖可二十刻颓其一隅余渐沦没浙江观察中牟张天机石平尝行部海盐登城楼望见海中有浮屠高三十仞白云滃滃从之初谓绝岛所未有之奇也已而石塘阗沸人皆走且唿曰海市矣海市矣未几赤壁矗起甃墄剥落若堵墙少间色变白色楼数十间涌出其际窗棂玲珑金碧如画忽苍烟飞来复阁尽没而修竹万丛松柏槎桠层城睥睨横亘异状烟尽楼嵴尽出顿还旧观乃有长桥出于水上隐隐历历车马无声楼船旗帜似有人队介而立其余若鼎若珰者幡盖者盘盂杯枪者目之所接手之所指盖不可胜数而又倏忽尽矣石平为吴太史骏公述之见太史记中四月二十三日福宁州海中浮来五山自笔架山外而至笔峦突兀上有草木人马往来贸易阖城聚观自午逾申乃没盖海市也刘炳文海舟纪程万历乙未浙帅刘柄文提舟师从海道趋登州备倭四阅月始至纪云乙未上元从台州开帆百里至金鳌山高宗南渡避金处也历老鼠屿出琛门风适勐烈两礁夹起东西矶牛头圣堂两门尤为险阻而五屿羊屿昏山黄珠茶盐两山皆四面巉剥总莫系泊飘逐空洋夜半飓发船各涣散诘旦于灵门山聚合出金齿门因潮浮至箬竿山复依南田岙夜触韭山船多破损收回五爪山修念至点灯礁犯及乱礁洋为藏龙薮倏尔惊触震荡翻激水赤天昏龙须卷水至半空而倒泻船皆碎毁几为鱼鳖出白马礁过大漠坑依险而泊由浪檑头转历升罗屿得登普陀山傍依金钵盂俨然峙焉出此渡横山洋入五爪湖移往庙子湖随风逐浪直蹴陈钱山其下有大毒信宿而住面颜尽变且多患疟疾及下八山浪岗马迹李婿岙举皆砂石乱列其水有绿有黑有淡有辛有苦有臭有清彻见底虾鱼可数有浅滩如湖蛟龙鳞角显着俄为飓风打出穷洋直抵倭国五岛山转经渔山假泊沙俟风息驱滩山过鼠狼湖及上川下川鹰巢头诸山再入西洋岙则谓之落岙船凡撇入十无一回乃乘飓风逐羊山上有圣姑礁盘礴巍峨宛如装砌许山联脉金山卫其柘林乍浦澉浦延袤千余里又皆控扼三吴者也复顺流而东七了诸港岐分错杂窒碍莫前崇明县孤县海外而大阴新安诸沙生聚甚伙福山直对三丬沙傍通杨子江与狼山相望若东洲河七星港竖河口黄泾河不下十余口海潮灌浸直达维杨转而西行有三槿大横深洴非予四口张方大楼沥水姜系掘巷五港一望无山其川山洼川渔洼三寨洼狂澜澎湃殊甚险剥水纹斑斓因号虎斑水仅得开山无岙可泊至射阳湖之云梯关宿焉适反风解缆自辰至申浤浤颓波极目无际漏下三鼓得抵鹰山之湾问其程则余五百里越明日朔风举帆踊跃碧虚蹀躞于黄混水号曰望昊洋依凭延真岛此皆从来人迹不到之乡但见灵鳅老鼋三五喷沫相屈大者方丈高厚六尺壳背乱缨长目虎口就矶舒伏迤逦于白山高公诸岛登竹岛之巅四顾廖廓惟东海所城甚迩其夜三面受风避入杜林山因陟云台山古三元修道上升处也翼日西北作云东南吼风巨浪掀翻桅樯断折凡三日夜不知疾行几千里㶀㵧呷风虽少平余波尤涌东方既白迸崖滴水之湾隶山东境上矣去安东卫仅百里须臾潮至开行二三日海天一色并无岙屿可以停舟野宿洋飘如浮萍无定泊裁堂山至拓沟塔埠杜家港诸洋越日入胶港补缮坏船过东岛依田横岛夜泊福山岛南山若有神上无草木中有穴洞悲鸣有声翼日至草岛嘴去大嵩三五十里风湿弥漫海面愈赊仅有巨高岛棘簪岛灵井山依傍海阳所距咫尺莫能跻焉夜将半犁入鱼纲上探水不过十余丈乃莫耶岛也与辽东连界海运所经故道至聿青岛明光山不半潮已达塔岛觅泉取水相望佛山涛沫潠洒宛如一挂珠帘顷刻抵渚里去查山仅几里上有古迹塔甚崎岖附葛攀藤一步一蹶得造其绝顶焉其上复有南天门巉岏秀拔凌接云际东隈一洞幽稚修洁昔王阳真人煮练于此骑白鹤飞升有云光宫在焉傍多山茶名子心香馥袭火丹井碧泉峥嵘犄角天然云房石室也登舟行于马大嘴见一巨鱼横于乱礁上长百余丈其嵴如山口阔无鳞令刃其嵴总数百人仅开一肋肉不堪烹可熬油栋骨一节计千余斤而肉内小剌迹逾寻丈潮回日落携剌数根而西遇飓风至宁津所戍卒萧条烟火不过百余家西有岩石参差十数里乃西杨舍人之墓每每作祟覆雨翻云秋则远去掠人田禾春夏于此邀劫过船捩舵放舟越三百里遥望大洋突起数丈如银砌玉妆近如喷雪饰粉俗唿为白蓬头者是也其山脉绵亘暗藏水底密迩成山郁嵂数百里皆雄崖剑峰万里海涛衔注会集秦始皇造石桥渡海观日神人驱石鞭之见血至今山石皆红内有成山卫出此险道泄宵行至威清卫所开泊刘公泊其岛尚有居址似旧有辽人在焉不移时入大空岛岛多浮石即顽钝几屿浮水不沉转入岙海州外洋盘旋落子窝之里若清泉寨寄山所又其扞屏递过福山县入龙山港至栲栲岛乃云晴雨止转泊八角山则见斜曛凝耀矶屿烟笼始若楼台错列继若城郭周围俄而人马纵横又俄而旗帜掩映出没无定变换不常或告曰此海市也旁有长山岛有黑岛上多巨蛇产金砂少选抵蓬莱阁矣自浙适齐计日四越月计程七千里自浙江达直隶延袤二千七百里自直隶金山卫抵东海所计一千八百里自东海抵蓬莱计二千四百里古赤壁古赤壁嘉鱼县北六七十里赭石雄崎即周瑜破曹处樵竖时得遗镞沙砾间北岸乌林曹所戍守也悬岸鑱额苏子瞻署之曰赤壁其左就湮仅见与弟字嘉靖辛亥华亭莫如忠登其上记曰长公于鑱石称与弟云者固尝偕子由来表赤壁所在章矣而赋作于黄州要以即事寓言不害为情之所记俟好古者之自定也物产五方之产名山多金玉岭表多玑翠玳瑁豫章多漆荆南多丹银齿革金冶七一银矿宋时产银之监三治场天下八十四铜山四百六十七宋铜场三十五铁山三千六百六十宋铁务二十宋钖场三十六名胜黄河河南北诸水源渟而暴涨每遇发时浪高数丈排山倒岳杠梁舟楫皆不易施然其浅可立而待也故俗以徒涉为便许松皋谓孟子不知子产乘舆之事亦有理九河保定地卑水自西北来者九曰芦沟桥拒马夹河琉璃胡良桑干乌流白涧白沟是为北九河非禹疏九河也从雄县而下汇于毛儿湾运河镇江至杭州运河相传隋炀帝凿济宁杨士聪游武进戚墅堰读遗碑戚墅支河自六朝已有之此言必有所据夫使运河未通而先有支河此涓涓者将安所归则知自古而然非自隋始也或因而浚之耳见玉堂荟记中愚按夫差凿邗沟以通江淮能致力江北岂苏常近地独不通舟楫耶攻楚攻齐转饷一二千里必非陆挽则运河为夫差时无疑盐池解州盐池蚩尤所窟穴平时浅波岁九月九日先后数日尝大风雨为化盐之候彼二十里之聚各储草荐木屑竹枝树梗敝履坏絮之属一切杂投狂风一夕作冻明日视之满皆盐花矣味甘咸甚莹洁始祭蚩尤之旗官收其半民取其余无不满志宁夏镇城南北各三十里俱有盐池其产不多官亦不禁不知于古何名河东边外有花马红柳锅底三池以境外弃今盐池之在三山儿者曰大盐池在故盐州城之西北者曰小盐池其地曰孛罗等池最多皆分隶大盐池其盐不劳人力因风而生原额三千二百余引延绥宁夏二镇轮招马匹寻乃奏革正德初总制杨一清奏如河东运司例每引收银一钱五分增课五万二千引潮汐招远杨太史观光曰地之有潮即在人有天癸之说也潮之理每岁升降于二八二八为一岁寒暑之分每月升降于初八廿三为朔望之分每日升降于朝夕朝夕为晦明之分八月潮生而天交于地二月潮生而地交于天天交于地而秋冬闭胎息之象也地交于天而春夏启长养之象也天地男女一而已矣崇祯戊辰潮溢吾宁邑人望城外如火盖阴火潜然之谓也南乱北乱平凉府沙棠川出崆峒山之后崃汇于崆峒之东麓曰南乱金佛崃水循府川而东至龙音寺出与崆峒前后崃水而为泾过府城西北曰北乱诗注曰乱截流横渡也王宁穷汭记泾州诸生王宁记曰汭水纪于禹贡广韵汭音儒说文汭从水从内训曰两水合流之谓也又曰小水人大水之名质其实雍豫二州有专名之者有通名之者专名者以义也通名者以类也以类通名如会于渭汭东过洛汭是也盖渭自鸟鼠而东逝泾出笄头而北来二水至高陵而汇于河经龙门东至豫州洛由熊耳东北入河既皆小水入大水且两流合为一以故不曰泾渭而曰渭汭不曰河洛而曰洛汭汭由是推之则凡诸州之水类于是者皆不拘于定名而得通称为汭也以义专名者泾属渭汭是也汭在华亭城东三里乃两水合流其北源西出小陇山之马崃俗唿北河南源西出陇山之仙姑峪俗唿南河北河环朝那山前盖山有古朝那王庙其西北有湫东去县东三里而别称为雨山南源环王母山山颠有古王母宫东去四里别称为仪山俗唿为回头山仪州实以是名也仪雨两山南北对峙豁开如门故两水合而东流名之曰汭也又二水交流而下亦专名为汭也汭汇为深潭潭名合水水之北岸一台高广平夷荆榛瓦砾错杂相传禹王庙也北陟雨山之巅遥见东南隐隐峰峦侵入太虚陇州吴山也沿汭崃崃石三十里皆断崖摧壁神禹疏凿之迹也崃行十五里南崃有女神之庙扁曰抵汭元君土人唿底茹娘娘汭读为茹茹孺同音庙东十五里至石堡汭北受柴邸水源出朝那湫山之阳而阴即为泾水又东五里至安口岘牛心山南受武村水汭至是益大北有断万山自马铺岭柴邸而来南有五马山自石柜寺武村而至两壁削立巉岩百仞朿汭于中雪浪湍激经行五里为屯城唐李元谅屯兵扼吐番者也屯东为崇信川汭水益大深不可涉行旅皆袒而济又东三十里北过崇信县城崇信人曰汭水绕北又东七十里东过泾州过回山乃属于泾弘治戊午督学副宪虎谷王公按泾州试诸生竣乃涉水登王母宫宁从行王公东眺曰北流而浊者何水乎宁对曰泾也南流而清者何水乎对曰汭也公曰是禹贡雍州属泾之汭乎周职方其川泾汭乎昔公刘有汭鞫之即吾过豳西行三十里涉一大河北入泾是何名乎宁日灵台之达溪也公曰朱子注芮鞫之即曰豳地日广也试且广求之斯地有百泉乎宁曰去华亭西北三十五里朝那山湫阴有泉百余为泾源乃百泉也有溥原乎甯曰亭口灵台之西汭阳陇州之北华亭龙泉之东有广原唐尉迟敬德破突厥郭子仪破吐番之西原也李元谅开美田千顷号曰良原今为溥润原公又曰此与吴山南北乎宁曰正相南北公曰必兹西去百里外有两水合流者可谓之汭矣若其穷之乎宁计华亭至泾程一百三十五里果符公言还白之公曰朱子注诗言汭水出吴山西北者以名山而志名水穷汭溯流也今遂谓出陇州东入于泾今陇水乃汭入渭去泾远矣且将置溥原于何地乎赵中丞时春曰宁之论汭谓小水入大水是矣然达溪虽经流灵源出武村西南绕门川诸水含良原灵台诸溪以入泾皆汭也禹穴松潘亦有禹穴禹生于此其水皆丹槜李徐道荆亲见向予言之吕梁洪万历癸卯凿徐州吕梁洪得唐尉迟敬德所题名相传孔子观吕梁非其处雁湖廉州府城西北七十里雁湖每秋冬有双雁游于其间为其罕有故名月湖宁夏卫月湖广斥无水草远望莹然毕照俗唿称古战场也醋沟唐岑参诗雁塞通盐泽龙堆接醋沟郭缘生述征记酱魁城至醋沟凡十里阴司沟襄城县北四十里颖桥郑庄公见母处有隧道在焉俗唿阴司沟八功德水南京灵谷寺琵琶街侧有池云八功德水余尝过之则涸按八功德水见天竺国一清二冷三香四柔五甘六净七不噎八除病皇后水武安县西八十里太行山中有池夏凉冬温世传宋太祖下河东将引皇后入晋阳后病疮掬此水浴之遂愈至今人称皇后水冰柱水宣府怀安卫城西南三十里虎窝山压水出盛暑结为冰柱至隆冬反释泸水诸葛孔明五月渡泸泸水即黑水非泸州也其水色黑故曰泸沈黎古志孔明南征繇今黎州四百余里至两林蛮自两林南瑟琶部三程至巂州十程至泸水泸水四程至弄栋即姚州也金沙江在滇蜀间一在武定府元江驿一在姚安之左却据沈黎志孔明所渡当是今之左却瑟琶一作虱琶两林今之邛部长官司也爱阳河水宣府爱阳河在炭山西北二十里本牧地深二尺余下有顽水黑色者数尺水上有浮草性凉宜牧马其地生黄花大如钱人马蹂践萎悴明日复生如新石槽水高陵县清真观在县东南二十里吴村西魏文帝尝过此有石槽围方不及二寻水常盈以饮随驾马千余匹不减涓滴文帝异之主观者对曰臣有饮马珠在内故水不竭顿首献珠今石槽存须水荥阳须水须音会今写作须读作需讹粉水粉水原出房县萧何夫人于此渍粉鲜洁异常鹤川水云南鹤庆刀剑取严江之古宗铁濯以鹤川利可剸犀屈之可以绕指龙潭天启丁卯立秋日天台石梁下龙潭忽涌金钱二枚各重一两六钱面铸太平通宝字考县志宋太宗镇潭物也遂名塔曰圣祥清池沧州清池冻冰结花四散离披有松竹牡丹车马人形等异状诗云雨木日甲皆伫立结冰池上尽离披出周府博平王锦囊清池中莲蕊取之研如泥凡绘图写画光焰胜金色以上沧州志化瘿池武安县西柏林里有池周十八亩瘿者饮之可化珠池廉州府城东南八十里有平江青鸾杨梅池雷州有乐民池俱产珠明时率十五六年或十年一采始得美珠迩者三年一采俱碎小藩臬有司颇受诘责采珠至十二年复采仅隔十年海北道佥事翁溥严立采法四阅月方才封用银七千余两除织造螺筐起盖厂房夫役俱役民不预造报者不下二千余两仅得珠四千余两所得不偿所费尚且碎小匾不堪二十四年九月又采如前知府胡鳌建议谓前采纳至今仅隔一年螺珠未生纵有一二生息俱系嫩小无珠恐复虚费又考诏采珠至始复采又至诏采珠复采诏采珠则以为频数矣诏采珠其年十二月大雨池水冰结树木皆枯民多冻死螺筐夜有火光人皆异之九年又采十二十三年连采此珠之所以少也采珠惟乐民池无珠苏池眉州三苏祠有二池遇宾兴莲开并蒂必有登科者舜井舜井在历城山下绿床朱绠妇子牵挽数十步不止也深十五丈左圆右方或弃物于井则从西出倒井诸城县北五十里城阳社井欹卧斜入如人攀倒而然泉甘冬夏不竭圣井邯郸县西北二十里圣井其水常溢遇旱取水祈祷有验先期斋宿于庙次日诣城隍庙焚告词又次日与众步迎城隍如圣井庙拜讫令嫠妇洁者七人各持新帚环井洗箕以箕扬水如飞雨状仍各大声云东海老龙七个女刷子簸箕就下雨如是者数次始陶井时大伐钟鼓众伏地号唿如哀如诉待新泉涌出取注瓶内仍徒步捧归朝夕行香雨后送入井谢之丹井四川德阳县江口有许旌阳丹井江水撼射井屹然不崩岁旱江竭井溢如故柳翠井仁和县皋亭山柳翠墓普济庵有柳翠井肃府井甘肃肃王府有井尝涸秋子果熟以牲祷井泉溢煎果作纸味酸解渴化痰果尽复涸又酒泉仓无鼠火井临邛县火井夜时光映上照民欲取其火先以家火投之顷许如雷声火焰出通耀数十里以竹筒盛其光藏之可拽行终日不减井有二水取井火煮之一斛水得五斗盐家火煮之得无几也杜诗负盐出井此溪女正指是井蜀井大都艰于得盐而此井独易盐井蜀中盐井始于李冰大都竹井井形大如竹仅可容竹也其凿之甚艰其入之甚深其汲之甚苦水出山石淡上盐下有凿至五六十丈而淡出百丈而盐出铁焊漕焊刮筒吞筒等器纤悉甚备不比晋齐燕取水成盐之易也喜客泉句容茅山喜客泉阔二丈深三四尺清冷见底客至拍手浩叹欢笑泉底喷沫如珠串咥咥向人浮出相戒默然无言泉亦沉静澹泉海盐尚胥桥北河中方丈许沸涌味淡盖海眼也或绳探之莫测土人沈氏偶篙中之反跃一木为梁又县城西天宁寺有澹泉郑端简澹泉本此酒泉东昌荏平县西北丁家冈甘泉宜酿肥泉水经有肥泉如括地志有肥累城其地在今东垣之境泉水诗曰我思肥泉兹之永叹释谓卫女思归肥泉为自卫而来所渡水今此水当在邢卫之间予往经是县泉水又不多见也但睹其土壤沃饶优于邻境肥之名其以是与胆泉铅山县西七里铜宝山有貌平坑石窍中胆泉流出浸铁可铜又鹅湖乡去县治七十里有沟漕七十所取本地水积为池随地开沟碎铁铺之浸染色变锻则为铜又德兴县北铜山下一名铜泉浸铁数日类朽木刮其屑锻铜福建上杭县紫金山胆水池亦如之宋游经言胆水可浸铁为铜者凡十一所古坑有水处曰胆水无水处曰胆土胆水可浸铜胆土可煎铜婆婆泉广西庆远府思恩县北五十里有水常隐不见遇行人渴饮婆婆则涌出饮足复竭燕泉郴州城西有泉春燕来水盈秋燕去水平故何孟春尚书号燕泉圣泉贵州城西五里泉出石罅汇为方池一日百盈百竭弇州录名百刻泉郭中丞子章往观倏盈竭偶雨集井溢仆夫趣归言百举成数也一统志称圣泉长史刘汝楫记曰宇内名泉若汤泉火井瀑布趵突诸类洎陆羽所品次靡可缕指特壤界色味稍殊而无潮汐惟漳浦蜡湖侯官潮泉钟山应潮建州潮泉固亦消息有期而其地濒海乃缘海为潮汐泉不得与也若池阳潮泉章贡三潮安宁海眼乐平凤游荆门蒙泉郴州潮泉吾乡龙驿潮井去海悬绝似与圣泉为伍第彼潮候仅再至三至亦未有百刻消长别具一橐签者则圣泉之灵且异在别境宁复有此乎喊泉武夷山喊泉当制贡茶太守祷毕大唿天子要茶泉即溢复唿太守要茶泉复溢否则涸按何乔远闽书建安县御泉一名凤凰泉一名龙焙泉宋上供茶取此深仅二尺许有暗渠通溪泉日夜从渠出而旧志谓喊之则出造毕则竭盖神异其说以表美矣趵突泉济南府吕祖庙前趵突泉三穴并涌高数尺如隐雷盖沇水下流也崇祯己卯正月济南陷泉势亦减灵泉岐山县东十五里周公庙东西有灵泉相传世治则出世乱则竭其出必风雨数日唐太宗二年出赐名润德后复竭复出金末复竭元复出其后仍竭明九月甲子雷风又作山泽震裂泉乃复出温泉泉贵甘冽至于温异矣又并泉也一温一冷犹是泉也倏温倏冷不异之异乎博物志凡水源有硫黄其泉则温或云神人所暖主疗人疾后周王褒温泉铭云白矾上彻丹砂下流乃知温泉必白矾丹砂硫黄三物为之根乃蒸为暖流耳明广陵御史桑乔曰雷火所灼其气亦硫岂以云雷之中而亦有硫哉盖极阳之气也夫温泉亦极阳所聚蕴隆如五行变化奚所不至萧山之墟有凉焰焉可云其下有冷石耶愚深服其辨而温冷变换又所未解政圣人之不论不议也概见一统志间有遗采偶汇之似终未尽北京顺天府昌平县西北二十五里汤洛山下有温泉又东南三十八里汤山下汤泉四时常温浴之愈疾遵化县西北福泉寺山下宽平约半亩泉水沸出温可浴真定府平山县西四十里温泉阜平县西北八十里汤池俗传昔有吴王经此欲浴池水忽热王恶之旁即有冷泉喷出至今两泉一温一冷顺德沙河县西北七十里汤山下汤泉可愈疾永平府抚宁县东北七十里温泉浴之愈疾望之热气氤氲延庆州西北三十里佛峪山下有温泉保安州城南十五里温泉万全都指挥使宣府城东六十里汤池山有温泉愈疥癣又西南顺圣废县东二里温泉下流半里渗地赤城堡龙门镇宣府城东百四十里北乡赤城寺侧山根涌出暴热而流有一冷泉浴之愈疾云州堡宝济乡暖汤一处出泉凡七十二眼南京应天府上元县东六十里汤山汤泉六穴以煮豆谷终日不热草木灌之愈鲜茂刘宋江夏王义恭铭曰秦都壮温谷汉京严汤泉炎德资远液暄波起斯原府城东北四十里水同一壑冷热相半热可瀹鸡中皆有鱼鱼交入辄死民引热水溉田一岁再熟又府东南雁门山上有温泉可浴江浦县西三十里汤泉一名香泉其泉有二相去百余步南唐韩熙载记其泉能蠲除疾疹又漂水县西南香泉同卢州府巢县东北十五里半汤山有二泉名半汤池一冷一热合流其初冷热仍异数里之外始相混鱼自冷泉触热即亟回舒城县西南七里汤泉冬夏常热可以烹茶英山县东西皆有汤泉四时沸腾不竭安庆府望江县菩提寺北司马龙井冬温夏冷可以愈疾皖公山上汤泉四时如汤可浴徽州府歙县西北百二十里黄山第四峰有泉沸如汤常涌丹砂浴之能愈风疾和州北三十五里平疴汤泉其色深碧沸白香气袭人愈疮疥太子泉即汤泉之一梁昭明太子尝浴此含山县永兴院半汤泉山西太原府定襄县东北二十里圣阜山有温泉龙朔中尝赐锦幡李冶有碑记辽州东八里温泉冬寒热气上腾五六尺沁水南一里暖泉隆冬不冰孟县北百二十里温泉有三穴一穴出盘石中尤热旧经云北齐济南王有疾于此沐浴遂愈其水南注滹沱河一出县东二十里名温池泉孝义县西九十里高唐山之侧温泉灵液淡淡和气如薰经严冬积雪不冰大同府治东北火井南北七十步广减尺许深不见底炎热上并常若雷霆以草爨之则烟腾火发又东北去火五六尺汤井广轮如火井热势亦同以草内之皆沾濡露结故俗以汤井为日升井静乐县东十五里北山下石缝中温泉流入碾河蔚州府西三十里暖泉夏凉冬暖可资灌溉岢岚州城南山下温泉其穴数十引为水磨永宁州城西崖下温泉涌出南流与川水合宁乡县西南百里暖泉村其泉有气又名牛尾泉西北流入黄河五台县东南四十里有温泉东流入清水山东兖州府曲阜县南七里温泉沂州东北郯城县西北俱有温泉青州府安丘县西七十里温泉登州府城南七十里温泉又栖霞县艾山宁海州蜡山福山县西三里奇泉自石孔出味甘冬温夏冷招县城东二泉并出一寒一温宁海州东四十里龙泉文登县西七里汤泉又东北六十里温泉皆寒温二泉并废莱州即墨县东四十里温泉鸟堕辄烂旁有冷泉辽东都指挥使司温泉凡六一都司城南五十里一城东南五十里柳河一西南七十里鞍山一曹庄驿东十五里一宁远卫东南二里一广宁前屯卫北七十里河南河南府城南温泉冬温夏凉又新安渑池嵩县俱有之南阳府城北二十五里紫山有水冬夏常温曰阳谷裕州历山七峰山各有泉冬暖汝州西南六十里温汤泉有九眼东南流注广城泽可疗疾唐武后尝幸此有温汤碑又有寒泉南流汝宁府固始县西南山中温泉其热如汤其色绿商城县南温泉能已疡疾涉县西北三十里温泉今淤塞不存陕西西安府临潼县东南二里骊山温泉下乃矾也秦始皇于此砌石起宇汉武加修饰唐时建温泉宫蓝田县西南四十里石门汤泉武功县太乙山有水沸涌如汤可疗百疾凤翔府宝鸡县太白山有温泉可治百病世传清则疾愈浊则无验平凉府北城之阃有温泉即古柳河也深数寻溢出灌溉诸园圃冬暖不冰赵时春平凉府志曰平凉府为川者二十而赢为泉而冬不冰者以数百而冰者不与焉镇原县盐池东有泉冬温又有泉可植莲皆东入高平乡隆德县城东百步温泉出石穴寒冱不冰萍草冬青下有废莲池围可二里灵台县保山之阴温冷泉半温半冷浴之愈疾静宁州城东五十里有暖泉冬弗冻又城东三十里干硙川有温泉延安府治南泉有七眼味甘冬温夏冷遇大寒流溢不冻甚济居人甘泉县南四十三里温泉山下有温泉陕西行都指挥使司永昌卫城西南三十里暖泉二穴涌出四时常温东北流入水磨川宁夏灵州守御所西南一百余里山东滚泉自地涌出高丈许其沸如汤宁夏韦州暖泉在盐池西南浙江金华府东阳县东南四十五里夏山上有池冬温夏冷台州府仙居县东南二十里黄赤湖修广皆数丈水四时如沸夏饮寒浸毛骨冬饮则如汤相传宋时尝有龙出没云桐庐县北十五里神泉冬温夏凉病者饮之或瘥祈祷多应江西南昌府宁州西黄龙山下冷暖二泉同出相去数尺奉新县九仙山汤泉涌出道间一温一沸南康府建昌县西八十里汤泉愈疮疾庐山主簿山在胡郎庙南数里山下有温泉穴口围一丈涌出如汤沸冬日恒热建昌府新城县东四十里温泉有硫黄气浴之愈疥疮抚州府临川县城西三十里温泉中有伏石分为二流其阴水差寒其阳水常沸吉安府龙泉县汤泉凡三一县西八里一新田院侧一朱砂砻下袁州府宜春县城南三十里有温泉泉有鱼投以生卵即热赣州府温泉凡九在信丰者一在宁都者二在安县龙南者三皆温如汤而宁都尤热九江府德安县三十里庐山下汤泉石池五南一池极热手不可探北四池稍温浴之有硫黄气湖广武昌府蒲圻县南五里汤泉冬夏常沸襄阳府光化县南五里温水河旧有一泉其水温暖今河尚存房县东汤泉中有朱砂德安府应城县北六十里京山有温泉渊静如鉴闻人声则汤奋发其热可燖鸡又应城西五十里玉女泉其泉热沸隋州城西百二十里大洪山西北有暖水蕲州城北百四十里泉沸如汤有硫黄气岳州府平江县北九十里幕阜山有温泉三穴长沙府攸县东六十里温水泉冬温夏凉又县东百二十里有暖水石泉宜冬浴衡州府耒阳县平阳五都有二泉其水春夏温和冬滚沸永州府零陵县温泉常德府桃源县西北百二十里汤泉又有冰泉人曰阴阳泉郴州兴宁县东北五十里石牛山其巅有雁池冬月温燠雁尝食息其中郴州北二十里平地泉涌出如汤沐之愈疾桂阳县北三十里白芒温泉冒风者浴之多愈宜章县东二十里温泉池又县西六十里有桃花汤其水冬夏常暖四川城都府新都县温泉冬月未至数里遥见白气如烟顺庆府仪陇县火井天寒焰从地出叙州府富顺县火井重庆府城西南百六十里温汤崃泉自悬崖而下涌出四时腾沸如汤合州东五里温泉夔州府开县三潮溪冬热夏凉又县南温井冬夏常温潼川州蓬溪县西二百里官馆镇之北伏龙山下火井地窖若池以火引之有声隐隐发地中少顷炎炽夏月积雨停水则焰从水上水为之沸而寒如故冬月水涸则土上有焰观者至焚其衣裙也又邛县西八十里火井博物志云井深二三丈以竹木投取火后人投烛井中火即灭绝不复燃东川军民府西南三十五里汤池水出石窦中热如沸汤清彻如鉴四川行都指挥使司温泉二曰宁番卫城东百四十里曰越巂卫城东二十里四时温暖可愈疾都司北七十里热水池四时常热流入溪河合泸水接金沙江福建福州府城东崇贤里汤泉味甘而性和热甚硫黄气谢肇淛五杂俎云吾郡城内外温泉共十五处汀州府城东四十里汤泉兴化府莆田县城西南大溪中汤泉有三穴如井热甚汉时胡道人弃丹于地水遂温浴之多寿以上见一统志而莆田又锦江西桃源温汤池又上杭桥西北岸温泉潮退可浴余县搜附于后南安县城山温泉有四三热一温德化县汤巅汤泉出焉永春县汤泉二一在汤边一在登瀛桥北安溪县汤泉六大田县汤坑汤热可浴沙县热水池其水夏冷冬温永安县汤池六热水口苦竹村池仕洋汤池温汤池龙峰汤池上杭县温泉二小拔汤长汀县南何田市汤泉周数十丈热能熟生名无垢泉又一在县南安仁院石窦涌出可溉田清流县温泉三池溪嵩口北原可以熟卵连城县汤泉永定县汤泉三大洲汤泉出地中下洋汤泉出石壁李田汤泉热能熟物旁有温泉可以和之龙溪县温泉旧西厢城址下漳浦县梁山南北两麓各有温泉龙岩县温泉在涂潭社四时可浴一在小溪社热气尤盛南靖县温泉四永丰里二归德里一清宁里一长泰县汤泉二平和县温泉二清宁里新安里宁洋县汤池广东广州府清远县东九十里汤泉有石如钱出泉热可熟物韶州府城东南五十里汤泉能熟生物每霜雪时泉气上蒸赤鱼时见人不能获又曲江县西北四十里泉有三穴四时沸涌可以芼烹又乐昌县东北四十里温水冬夏常温愈疾又乳源县西北二里石穴中温泉又灵君山周山岭温泉二琼州府感恩县北七里温泉夏冷冬沸能愈风疥瘴气高州府温泉三曰府城北一百七十里曰信宜县治南曰石城县北五十五里广西柳州府来宾县西北一百里双泉冬温夏凉象州东三十里温汤泉其水常热可熟物万州城西温泉云南云南府安宁州北十里汤池云南温泉非一此为甲色碧如玉可鉴临安府治温泉每春莫郡人浴三日谓祛时疫又西北四十五里及建水石屏阿迷三州通海河西习峨蒙自四县俱有之鹤庆府城东南温泉每岁三月浴之愈疮丽江军民府通安州阿失村有温泉广西府弥勒州西十里阿欲部山下温泉蒙化府城南甸尾山下温泉相传蒙纳奴逻母病浴之愈沅江军民府城西北十五里温玉泉石间迸出如汤北胜州温泉二曰州城枯木村曰州南沙田村马龙多郎甸长官司北五十里彻崇山温泉其热如汤寻甸军民府南五十里温泉俗唿热水塘金齿军民指挥使司城东二十里哀牢山下有石状如鼻二泉出焉一温一凉曰玉泉又城西二十里虎障山下温泉陇州宣抚司汤泉从石罅出为河热甚贵州贵州普安州温泉有二一在城东南八十里一在乐民千户所西水温可浴水异名芮水压也芮之言内也水之内曰隩水之外曰鞫韩诗芮尻之即尻与鞫同九皋九折之泽也水隒曰漘隒重甗也水之夷上洒下似之许氏曰岸上面平夷而其下为水洗荡齿入之也水中高地曰坻水草交曰麋水会曰麋一曰水外高有瘗埋之象营建山陵孝陵应天府朝阳门外钟山懿文太子祔葬于侧世称东陵孝陵后有小阜曰大山万历间金坛于玉立欲治葬以科臣论止空其穴后诚意伯刘孔昭葬其父荩臣孝陵享殿太祖高皇帝孝慈高皇后左淑妃李氏妃氏皇贵妃孙氏皇贵人氏皇美人氏右碽妃生成祖文皇帝孝陵道中观音阁后壁玛瑙石高丈余衡丈有尺光润如玉出青龙山永乐间采置长陵昌平州城北天寿山自红门进御道凡二十余里旧名东祚子山卜建一曰天寿世传燕山窦氏旧居无据千峰万壑交锁周密嵯峨森翠后视高山数十重来跌断明堂平阔罗城诸小阜尤密匝祔葬十六妃献陵在长陵右祔葬四妃景陵在长陵左祔葬七妃裕陵去昌平二十五里献陵之西祔葬十八妃茂陵去昌平二十七里裕陵西北祔葬十四妃泰陵在茂陵西无妃祔康陵去昌平三十五里泰陵之西九龙池环其前松园绕其左永陵去昌平十八里长陵之东南规制巍厂如长陵而巧丽过之俱襄阳白石兵部员外郎余姚骆用卿所择祔葬妃三十嫔二十六昭陵定陵在陵大峪岭徐尚书学谟议择时通政参议梁子琦等难之为辅臣申时行王钖爵等所斥崇祯初尚书姚思仁督理多朽石宁无罪地脉哉吾宁陈与郊以给事中巡工言寿宫五室中三间待驭四隅维以铁索各大铜缸注油左右室通门待中宫及嗣帝所生母升祔神庙阅寿宫自坐石室饮酒庆陵德陵石桥高不五尺长不五丈砌石无甚费而耗二十余万金享殿宝城尤不赀且陵地窄甚仅当西山之脉在永陵左相距不百步也蒋德景云德陵窆日石梁中断诸臣亟培土不敢以闻诸陵有碑题宗皇帝之陵棱恩门内有碑俱无字闲以木栅思陵在红门西三里与诸陵隔河诸陵俱河北思陵独河南即故皇贵妃田氏园也候气室顺天府治有候气室每立春先期五日奏遣钦天监习占候者二人往设琯实灰如旧法占毕还奏槐厅全州蒋相国治第南门外巨槐一曰槐厅明德堂天下泮宫俱明伦堂独应天府学明德堂以宋文天祥手书故梅熟堂鄞县东北三十里大梅山护圣寺汉梅子真旧隐也寺有梅熟堂先是梅甚巨称为梅龙孙权伐而三之一会稽禹庙梅梁张僧繇所画龙飞去者有梅核半可容粟一斗正德间盗失六老堂南康六老堂因五老峰祀宋守朱元晦曰六老来玉堂王元美弇山园中堂成适汪伯玉至名曰来玉董玄宰仿之楼成适陈仲醇至曰来仲晾鹰台南海子方百六十里殿旁晾鹰台台临三海子渡以七十二桥铜雀台曹瞒台于邺水与西门豹祠相近今水中隐隐三台址盖铜雀金凤玉井云二台久沉一台址稍高厄台陈州厄台孔子绝粮处崇祯时流寇佯赉诸生其上围斩之又遗厄也主人台颍州东二里岳庙前元末每旦彩云腾覆明兴太祖尝幕其上天下大定云散土人唿主人台鹤台崇祯甲戌湖广松滋县得石碣晋羊叔子所书鹤台二字摩旗台全椒县西北四十里宋将焦光赞结寨于焦山上营垒皆石砌高数尺围可六里许东有摇旗台北有摩旗台雨洗后尝出甲叶铁镞之类石窖中米麦至今犹不腐梳妆台皇城北苑中有广寒殿相传辽萧后梳妆楼成祖定鼎北京勿毁以垂鉴戒五月四日楼倾梁上金钱一百二十文云至元通宝则楼创于元初非辽时物矣六相楼四川达县本宕渠故地建文庚辰进士郴州曹嗣宗丞达县修六相楼祀唐李峤刘晏元祯李适之韩滉宋张商英嗣宗终广东按察佥事瑞光楼鄞县南二十里栎社元末永嘉高则诚避乱寓于沈氏楼作琵琶记夜按拍而歌蜡炬二枝相隔光忽交合名瑞光楼遗址存四雨楼姑苏广福山周天球治园有四雨楼桃李海棠各栽一面谓海棠湿透胭脂雨梨花一枝春带雨桃花乱落如红雨其右临水对山曰珠帘暮卷西山雨朝天宫南京朝天宫古冶城也后殿黄垣据高垣之上太祖尝更衣于此俗传葬其下非铁柱宫南昌铁柱宫东南隅方丈甃池作石栏铁柱微露乃石耳非铁也双鱼宫钱塘洪侍郎瞻祖游江西玉皇山寺见石盆中金鱼八枚游泳必双异而问僧谓仅四头因登席耸视果然平视又如前僧曰此名双鱼宫乃旌阳真人所遗仙迹游览志失载白塔四川白塔初来安县北六十里白塔寺路通盱眙有砖塔一座雷击掣其末三层遗在泗州境伏虎山今存半塔创始雷掣俱不知其何年月镇河塔涿州桑干河中有塔名镇河塔塔崩内有古钱皆飞空如蝶自后河水不时泛溢应州木塔应州佛宫寺木塔四层六檐八角高三十六丈辽田和尚奉敕募建塔后殿九间通一酸茨梁四月八日塔顶佛灯连明三夜文皇帝北征幸其上题峻极神功后武庙巡应州题天下奇观按佛法佛菩萨塔高十三层辟支塔应十一层阿罗汉四层余随品级减之此八种塔并有露盘佛塔八重菩萨七重辟支六重四果五重三果四重二果三重初果二重轮王一重凡僧但焦叶火珠而已后世建塔不原佛制圣凡相滥纰谬至多虞仲太伯逃荆蛮自号句吴从归百余家立为吴太伯太伯卒无子仲雍立是为仲雍传三世至周章武王克殷大封同姓封周章于吴封其弟虞仲于周之北故夏墟列为流侯是为虞司马贞曰夏墟在河东太阳县据志书平陆即古太阳县至唐开元始更今名其庙为太伯明矣或者谓太伯以次而传至周章是为南之吴虞仲始受周封于夏墟是为北之虞然则虞祖虞仲曷以庙太伯哉曰不然武王大封同姓周公于鲁召公于燕叔鲜于管叔度于蔡及神明之后封止一国一祖而受二封者惟于太伯见也武王之意以荆蛮吴夷其礼鄙俚不足事太伯而报其德再封于虞得处先圣王之旧邦且迩中畿之地得用中国之典礼其于太伯之德庶几乎报矣妒女祠平定州东九十里承天镇俗传妒女介之推妹也旧经云介山氏之庙唐武后幸河东道出祠下惧致风雨欲开道以避之狄仁杰曰一人行幸风伯清尘雨师洒道何妒女之避遂止其役驻跸祠下风停雨息孟母故宅榆次县古城西南隅盖孟子邹人其母并人也其地有三徙乡蔺交榆次县东南四十里相传蔺相如所居故里当秋深地无霜五谷登衍人异之姜女手迹曲沃县西南三十里侯马镇南河西堰中世传姜女托堰哭夫手印于堰至今土虽屡倾遗迹犹存残苦庙介之推从重耳出亡追者甚急之推以其子林代死重耳入晋之推妻及林妻寻推闻焚死于绵山俱投井死乡人即其地立庙祀之曰残苦庙在曲沃西关外瓜子缠翼城县东南五十里北阳坂下曰瓜子缠相传老子食瓜处子落皆成石瓜子其形宛然大禹庙龙门大禹庙俗传食豕肉诣庙必风壁画精工与岐山周公庙壁画并称泰伯庙平陆县泰伯庙南岳庙衡州南岳庙古松百余株铜香鼎甚巨不可围抱铜钟重九千斤有大祭则钟声先振御题祠山庙广德州北五里横山张真君庙明初高皇帝南征过之题曰天下英灵第一山白云为阙石为关将军幸得来瞻此暂解干戈动笑颜江神庙湖广鱼镇江神庙有神木江夏贺相国逢圣归楚木出于江苍古挺拔锁以铁索白起庙武安县西关白起庙正统间县丞李升以起杀降挟诈遂毁其庙长平驿山西高平县古长平也耕人尝得遗镞如绿玉长平驿即元平章贾鲁宅堂三楹梁柱俱桑木甚巨贾氏裔犹存暖铺都御史叶成巡抚宣府于沿边孔道设暖铺即唐人边铺也铁柱云南大理府赵州东南九十里白崖城蒙氏四月铸铁柱名曰建极又铸笠覆于顶土人号天尊柱岁贴金其上祭之邀福与言书院去陈州百里曰互乡介项城上蔡间今更曰洁己乡立与言书院冰厂苏州冰厂十有六清人始至问厂何为曰藏冰者谓伏兵也焚其五始悟鱼骨桥海门县礼安乡以大鱼骨作桥长八尺有奇元至正中溃人江万历戊戌随沙涨起吕四场民获之廖令移建儒学前色黝黑有铁钉痕毫无朽蠹广济桥湖州广济桥宣德间知府王源建岁摧税万余金皇过此桥崇德县皇过此桥以宋高宗南渡过此故名见县志万历桥北沈望云伐竹得砖葬石刻宋宁宗姑墓驸马黄氏盐官人始知为皇姑子桥倒流桥当阳县北漳水上倒流桥相传曹操追刘先主张飞据桥大唿水为逆流魏人不敢迫万安桥泉州万安桥俗唿洛阳桥长三百六十丈万历丹阳姜志礼守泉州修万安桥得石刻曰同节来修即公号也又鄞县蔡钖永乐癸卯乡试入胄监仁庙以学行授兵科给事中出守泉州欲修万安桥发石刊曰石头若开蔡公再来檄海神遣醉卒自投于海若有神擎之者俄易书一醋字必八月二十一日酉时也事载钖家传中今庙像皂服行人过焚草履一辆福州台江大桥长百余丈仙桥云南白崖川独木桥十余所木大如指长三尺或五六尺巘险不敢着足樵人捷足过之亦不损折其木非常见之材每望夜一易不知其因明日但见新制曰仙桥楹帖直也如弦纵道夫复何憾比而得兽虽邱陵亦奚以为静亦静动亦静五脏克消夫欲火荣亦忍辱亦忍平生不覆于危机徒有寸丹献帝阙竟无尺素达权门堂上双亲寿朝中一品家无毁无誉三代直道而行知止知足四时成功者退财不求赢敢为子孙益过位尝隃分当思齿角难兼节义重丘山始不渝终不渝功名赴流水宠不惊辱不惊世多君子扶皇极天放闲人养太和偶尔谢上天富贵归来作平地神仙头上青天一点浮云净尽庭前白日五更夜气流行天无私地无私日月无私风不出雨不出寒暑不出得意尝自笑无音使谁知凡事再思斯可矣与人三反何难焉泮水乐饥读天下书不谈天下之事康庄击壤生圣人世愿为圣人之氓出入起居得罪天地时十常八九子臣弟友可对圣贤处百无二三见故人而一笑自有余欢念生平之百为亦无可恨居深山之中随俗所使生圣明之世与天者游少作书生未见升堂入室老为庙祝粗知扫地焚香养其气以刚大尊所闻而高明试看阶前皆树玉莫嫌腰下未横金天上图书分册府云中鸡犬半仙家误攻文字身空老起贩鱼盐计已迟人前屋漏日里鸡鸣每思于物有济恒愧为人所容自抛官后睡常足不读书来老更闲质在能还雅庵成可读书铁牛碑济南府儒学内有碑高三尺刻曰铁牛碑碑旁地露铁锥不五寸就侧四掘终如故或曰铁牛镇七十二泉者宋文贞公碑沙河县宋文贞公碑断没土中正德丁丑县令方思道冶铁二百斤贯而续之今存不甚剥蚀毛文龙碑平辽总兵官左军都督同知毛公功德碑七月朝鲜立奋忠赞谟立纪明伦靖社功臣辅国荣禄大夫兼议政府左赞成判义禁府知书筵春秋馆成均馆事弘文馆大提举艺文馆大提举金流食撰通政大夫行曹参议李潇书崇政大夫行兵再判书兼同知成均馆事金尚容篆嘉议大夫平安道观察使兼兵马水军节度使平壤府尹巡察司李尚奇立石铭曰噫噫往岁羯虏造耸我清边鲸吞豕突急莫之遏全辽右壤垒土无坚抢攘厥墟腥亶公时愤切忠胆激烈咬牙张拳独立一叫揭义为号趋者争先曷投曷倚俾贼顾忌以掣以宰谓我共济克协大计鹢首东偏获丑复镇军声始振天讨行焉出入辽沈形格势禁罔或恣前恫疑缩颈不敢西逞关防赖全瞻彼椴岛洪涛淼溔处得其便洋津妥帖履坦不跲就尧如天激以忠义其归如市累累连连曰公父母开口望哺余喘其绵匪公是任吾其左衽长城屹然得人死力功章宠钖褒诏频宣神旗豹尾以隆阃寄节制其专大业未了概见其效四海望延吾言不失有待史笔有贲凌烟摭实载石先最其绩后伫其传兴安县岑山右鱼峰之仙宕寺有创修木碑系其声朴朴如古琴其文斑剥断连亦如古铜琴文钱塘黄汝亨贞父云目中所未见定霸城保定有定霸城宋杨延朗所筑金时以其砖他用独其土存嘉靖中霖雨溃其西北得人骨数十具植立土中髑髅各戴兜鍪旁侍兵仗石刻云活筑惰工百户徐瑾一行兵役见者竦然轩辕陵平阳太平县东三十里上鲁村东汾河内有石棺以铁束之隐现不同世传为轩辕棺云颛顼冢晋初乌程得颛顼冢又衡山崩见颛顼冢中有营丘图九首鸠杖见颜真卿石柱记濮州东北相传颛顼建都因有帝冢故名鲧墓剡城县东北七十里羽山即殛鲧处有墓禹陵会稽城南数里禹陵窆石高可六尺形如权坚栗青色而泽有白脉隐起甚细如丝络偶撼之则动而不可拔也今戊子夏毁于盗三千年神迹顿失其重闻者惋惜唐尧土阶唐尧土阶故里在临汾县城南十里帝姓伊祁氏故里名伊村村筑土堡宛然茅茨土阶之迹唐尧氏陵在临汾县城东七十里部行里俗谓之神林又谓之神陵高百五十尺广二百余步旁皆山石惟此地为平土深丈余山后有河一道俗唿陶唐饮马泉有金碑记相传唐太宗征辽曾驻跸此山因谒尧陵遂塑己像明嘉靖间知县赵统重修陵东原祀丹朱西祀唐太宗统撒太宗像每岁祭丹朱祔享升尧诸臣之上窃尝考舜巡狩于湘其陵在九嶷禹会诸侯于涂山其陵在会稽惟尧之巡狩不见经传此陵为尧陵相传自古无疑也然明初诏下访历代帝王陵墓山东东平州有以尧陵闻者至今载之祀典而在临汾反遗何也岂昔之搜访未至耶抑诏下之日而临汾尚属无耶尧年十五封唐侯二十登帝位寿百十有八岁帝王世纪云尧葬济阳城阳西北是为谷林吕氏春秋曰尧葬谷林皇甫谧曰谷林即城阳尧都平阳于诗为唐国由此观之城阳即今之平阳也济水出王屋山在平阳东南今之城阳晋尚属平阳郡虽去平阳郡百余里而临汾东亢村所出有澐泉至今相传通济源兹言夫岂无据况济多穴地伏流千载而上陵谷代迁焉知尧之时临汾非源耶今尧陵在临汾东南视王屋山实合古之城阳西北古曰谷林而今尧陵俗名为神林尤一验也后人乃谓山东东平州济水在焉而遂以尧陵名何耶关龙逢冢安邑东北三里有双丘相传夏大夫关龙逢冢土人云关云长其后裔云齐桓公墓崇德蔡新令临淄县梦贵人绯服传驺而至揖曰公行去邑当以东壁遗金赠公晨起廨舍东庑圮坎其地嶒宏中空如下天状掘石版曰齐桓公墓规制深广石室若王者之居尸色如生器具皆黄金旁金山银山各一蔡取其山灯缺将灭为添油加筑不三月罢官崇德县志按史记桓公尸虫出于户安得云尸色如生也其厚葬或有之卫灵公墓相传卫辉府治后卫灵公墓古有紫金碑雷轰之又观城县东南四十二里高宛县东北二十五里亦有墓双娥堆苏州承天寺门外双娥堆为吴王夫差爱姬从孙武子学兵法为队长笑而见杀此其墓也东北小池衡不过二丈长不过五丈乃锦帆泾故水伪吴张士诚所浴李牧墓平阳太平县西五里孝子村赵将李牧墓其子李荣庐于墓侧称子墓陈仲子墓长清于陵仲子墓张令文龙命彻孔庙大羹一盂及枣栗享之介林墓介之推子林墓曲沃县南三里河底村王翦墓王翦墓富平东四十里每六月朔望墓若海市状城都依然车马交错郑玄墓临晋县三十里至今荆棘不生狐狸不穴青冢荆门州青冢土人哀昭君招魂而葬因名实在大同城西北五百里古丰州滩西六十里孙嵩墓安邱县南四十里孙嵩墓元人于钦作齐乘寓宿太虚宫梦赵先生入谒曰闻君修齐志仆有良友葬安邱其人节义高天下今世所无也请载之以励衰俗钦觉而语梅仲昇以为乡人赵伯善共访之伯善愕然及阅赵歧传始悟为孙宾石也严子陵墓尉氏县东二十里蔡堡有严子陵墓司马迁墓韩城县南二十里芝水之南西麓有汉太史令司马子长之墓墓有古柏墓土尝开土人柏根县其棺因砖封焉子长自叙云五世皆葬高门今去芝水数里又西北五里姚庄村有苏武墓墓柏俱南向高陵苏州盘门外三里武烈皇帝所葬曰高陵妻吴夫人子长沙桓王皆附焉元昆山卢熊公武与同郡沈征君伯熙父访征君因言予向曾过此闻父老言地属沙湖金氏墓上有木如蚪龙然每阴雨若见物操舟荡漾之状人或逐之不见寻伐树掘地得金船长二尺许其怪遂息黄耳冢松江府治南七里普宁尼寺有陆隆机黄耳冢机入洛有快犬为传家问后死人义之埋此今殿西北隅有土隆起古木盘覆即其处也明袁海叟诗豢养有恩终不背交游何事独相欺郭璞墓唐干符间衢州刺史季彀置砦龙山得二石长六尺许取置文会阁前宋淳化间郡守慎知礼移植于此积土为峰岁久遂讹传为郭璞墓有传璞言五百年后太守为吾守墓绍圣中郡守孙贲知非璞墓发之得二石移置堂中宣和郡守高至临复移归故处相传峨嵋山正对府治不利于郡故置此石以压之因培土为峰而名以小娥眉云太康瓦券会稽倪光简冢地中掘得杯及瓦券券曰大男杨绍从土中公贾冢地一邱东极阚泽西极黄滕南极山背北极于湖直钱四百万即日交毕日月为证四时为伍九月二十六日对共破剪民有私约如律令按今葬例买土立券古人已然矣张宾墓内邱县南十三里赵张宾墓周围皆铁高三丈余广十余亩石勒厚葬以报宾也李太白墓当涂李太白墓有祠苇如笔竹叶皆有金星宝峰寺古墓弘治癸丑春泰和罗鹤子应读书城南宝峰寺见司礼少监胡善治掘坟寺后山得古墓有墓志仅数字明白棺椁俱无惟胫骨尚存其长过今人十三古人多长大者后世气薄故生物短小南汉刘氏冢广州城东北亭洲有土穴耕人梁台过之投石空空作声乃纳以雄鸡夜鸣知无恙于是发之数金人各重十五六斤正处金像二冕坐若帝后各五六十斤地若金蚕珠贝筑之镜一光照白日砚一砚池玉鱼游动他珍异亡先携镜归光动邻舍急碎之邻人觉而往争遂闻官尽搜尽之内棺掘毁稍存骨齿墓碑隐隐可读南汉刘氏冢也泷陵阡吉安永丰县有泷陵阡即欧阳公葬祖父处国朝间忽失处落广信永丰县人怪之后又还吉安永丰县时有谣曰吉永丰移广永丰永丰二字适相同人民城郭依然是只少当年六一公苏文忠墓郏县苏文忠文定二公墓文忠卒常州尝爱郏之山移葬此后文定卒亦葬焉明万历甲申有盗发之县令济南张笃行加封树焉去墓半里有废冢石半露按之则文忠之曾孙妇亦掩之俄梦文忠遣青衣致谢问文忠公何在曰临汝至彼可相见也后笃行以事至临汝会得先生墨迹一卷大异之恍悟前梦石识其事苏颍滨先生子迟守婺州爱其山水因家焉葬颍滨衣冠于兰溪之灵洞山迟子简侍郎简子林今其家藏颍滨遗墨及四代告身琴操冢临安县玲珑山琴操冢残碣东坡居士书被发方腊祖茔严州香山前为狮象石方腊祖茔处后毁其石铁棺泰兴县南华废寺有铁棺长九尺二寸前后挟相传宋建炎间薛庆尝遣其徒撼之中有物相触铿然声以铁椎击数百不损鼓鞲溶之不液乃止刘刺史墓义乌县南东平山有宋平昌刺史刘公墓隆庆戊辰长至日裔孙尚恭重修墓碑掘数尺见坟台台上有碑方尺许刻晦翁卜墓数云天圣戊辰葬此邱荫十八纪出公侯子子孙孙垂不替绳绳武武永无休五百四十一年损十六七岁裔孙修戊辰戊辰新一石重修重修千百秋秘书郎朱熹书刊石吕祖俭为之记记难具载其要云右数八句为卜刘公之墓十月三日卜葬东平山先茔之原公讳豪字有闲裔出汉光武封太孙于乌伤国除因家县治南遂为乌伤人逮晋宁公万章始为王官唐曰珊者翰林学士南门刘氏非他族比公以文学迁平昌刺史致仕曾孙辉熺同登干道进士第游东莱晦庵二先生门故晦庵卜其祖墓之荫有裔衍家昌千载之久乎因识大略而纳坟台上以俟后日之验云按天圣戊辰至隆庆戊辰年数良是而长至又值戊辰仍孙刘公仕龙在宋赠武节侯墓修孙果十六七岁吁数亦奇矣黄元庵墓山东阳谷县景德镇有黄元庵墓其墓灵异土人患疮毒插花于墓祭之即愈蕉花女墓长清蕉花女冢女最孝母疾思麦时未登女向麦泣移时麦黄奉母得愈今冢旁麦先稔田畔有御制碑上书孝经张王墓福建兴化县丁溪草堰间有张王墓相传张士诚父沿海民灶咸以正月望前聚祷因而彼此构斗胜则一年大利即至死伤毋许告讦近有司严禁之稍戢孙一元墓孙太初墓上有挂飘堂记李梦阳撰刘麟书郑晓墓海盐郑尚书墓在句塍山先是尚书执法削籍其葬从庶人礼隆庆初复官赠谥终不改其旧予尝拜墓下叹先辈素风也邵湾古墓壬辰春海盐邵湾山祝氏宅后有积土坎之得古墓各砖刻曰岁在癸未九月十日造辟日造五官郎中山义尉丹阳杨砖面俱有云雷纹穴颇深广左右有羡门予往访之始征古制虚粮冢新野县东三里近卫河边乱冢相连数十传闻前代屯兵之所曰虚粮器用研王官谷西山有秦王研研大如碾盘无口下如尖底螘春秋秦败晋师于王山谷时所遗者颍州东六十里古夷陵也旧志古列国县君邱垄土传夷陵县掘地得砖作研坚润俞侍郎士吉奉使得研上篆旁书海东潜菐古钟磬太原交城县西南汾水上金大定中汾东山岸崩得古墓有鼎十余钟磬各数十鼎大者几三尺凡十有二其中实物犹存钟小者仅五寸许大至三尺凡十有二盖音律之次后世之制以厚薄而此以大小其制皆周器非秦汉以后所作今器不存而墓址犹在琴高陵魏氏唐郑公之后藏有遗琴后讼失之礼科公署有书室琴悬壁间系旧物正统末籍太监王振玉琴长三尺余四明沈嘉则丰对楼诗集云吴仲足携族子德望所藏铜琴示我为赋铜琴篇九字盖予平生耳目所未睹也青铜合体黄金相轸以白玉排雁行丝弹蜀茧啼凤凰谁其作者古帝王按图考识题大唐玺文双篆鸣玉方玄宗协律精宫商岂当在御乐且康伊昔抱至置我床青天拂匝开锦囊白日倏忽相低昂翡翠照烁琉璃光丹砂点漆流星芒纤指触弦响喤喤苍梧飞云颓不扬见者黯黯颀而长延陵考国推太章裔孙宝秘什袭藏明珠大贝俱寻常荒墟对碛经千霜抑神呵护不敢伤天地不得厥良复使人世窥虞唐我欲荐之登明堂九原谁再起师襄夔孔同室国祚昌皇帝万岁永无疆仙针苍梧县人梁大用遇异人授以铁针三枚并针灸书遂为名医永乐中郡守罗观访其子孙得一针以进于朝铁塔铁镬当阳县玉泉寺铁塔铁镬俱隋物青州城内寺三镬大者受四十石次受三十石有釜受八石似瓮而有耳寺原孟尝君宅金斧临潼县南一里骊山绵亘而东五十里东有金斧山石罅中有金斧抵之则动取之不出石杯青田县五色石杯巧工琢造岁应上官不啻千百民甚苦之古人拔茶树桑以茶且累民况石杯于器无益有一制必贻一害在司牧者念之耳钟大名府谯楼钟云魏太武物守洁则声宏否则咽滞前守恶之弃置通衢且半裂乐頀莅任适旱祭而悬之扣之不扬頀不怿梦大众喧于钟所乃再扣之声宏裂处寻平正统中河决荥阳东昌水中大钟二范县令郑铎得其一款识曹县城门四各有钟相传钟悬则大水遂寘之崇祯戊辰四月卢令柱础不听尽悬之果大水乃彻欧阳修归田录太常所用王朴编钟皆不圆而侧垂后胡瑗改铸编钟遂圆其形而下垂扣之掩郁而不扬今见南京神乐观编钟形不甚圆鼓鄞县东乡金尚书故居石鼓二万历乙卯石中如虫啮声翻视之石多蚀搜得石蟹一螯足尚动观者异之成化初韩襄毅南征大藤崃贼斩崃之大藤中空鞔革为鼓置参府前声甚震立使某移于行台扣之无声归即如故圜花錞四月湖广通山县三都水冲出古铜钟重十八斤周制也有圜花錞三字声极清远唐镜唐镜背有字云花发无冬夏临台晓夜明见郑以伟山上山稿辟尘炉钱塘县西山龙井寺辟尘石炉不知所自来近失去张三丰食器张三丰尝居颍州迎祥观遗像一食器一容斗许暑贮肉不腐混元衣一久而如新好事者易其领辄败冠一质古有摩云态天启改元魏元法僧萧庄南诏晟丰祐先已用之又太和旧志元至天戊戌红巾徐寿辉陈友谅陷江西下吉安泰和称天启则天启之号前代已四见矣铜法马万历间泰和人掘地得法马形如月凿十字重四斤造背镌吉安路郭尚书子章考梁王琳立永嘉王萧庄称帝改元时不称吉安亦不称路路自元始岂天启间造法马至元始续刻吉安路耶贡金杨升庵滇略曰语云金生丽水今丽江其地也其江曰金沙源出吐蕃经铁桥宝山永宁北胜以达东川江浒沙泛金麸杂之贫民淘而锻焉日仅分文售蜀贾转诸四方其税属之土府汉不得有也朝廷岁贡滇赋金五千其直可四分缗皆蜀贾有力者先期受直于官而走四达裒入之间有逃且死者累及姻族桁杨累累至于黔巫瘴疠十死一生又不具论也云南银矿共六十有三置场委官岁约二万缗然脉有盛衰课随盈缩窖金苏州独乐寺额相传李太白书万历间重修得窖金上覆以钱石刻唐安禄山物并入官铜冶海内铜山四百六十唐铸于陕宣衢信铜冶九十六宋铸于诸路铜冶百三十有六岁课至五百四十九万贯韶州永通一监岁造八千万贯紫石英诸暨县东五十里乌带山产紫石英嘉靖中县令黎秀命父老凡上官来取者皆引至他所使无得因呈曰合浦之珠以吏贪而徙暨产石英乃自本职到任数采无得此不职之效也采者以息久之遂迷其处铁狮沧州铁狮周世宗北征契丹驻此地有罪人善冶输金铸狮镇城赎罪高一丈七尺长一丈六尺夜被州人摇去尾腹铁至今缺之铜狮云南都司公署前大铜狮二极莹净无点斑关将军印景泰中安州二甲夫得古金印曰寿亭侯印知州杨集上于朝弘治间都宪河间张汝器开漕河于扬州得古印四一寿亭侯印一镇江府御前住札都统制印一鄂州筦内观察使印一都巡检使之印皆蟠螭纽制作古雅程篁墩过淮阴汝器质之曰韩世忠尝为镇江府御前住札都统制岳飞尝为筦内观察使都巡检使亦宋官万历末乌程沈相国㴶得汉寿亭侯玉印印中空可贯纽下刻关羽之印玉质苍古舍西湖孤山庙中尝见之宋徽宗仿秦玺虫鱼篆作玺方四寸有奇蟠纽方玺上员下方名镇国宝九月四日磁州东八里临漳县务本村漳河北岸田夫邢某见岸崩得玉玺以呈河北道张梦鲸重百二十两方各四寸面一寸二分蟠纽高一寸八分篆受命于天既寿永昌是玺与至元所献不同岂徽宗十四玺之一乎又熊翀所献陕西玺亦同木牛户部左侍郎隆庆李衍总督陕西边备兼理荒政发廪赈饥作木牛取牛耕之耒耜易制为五曰坐犁曰推犁曰抬犁一抗活曰肩犁可水耕可山耕可陆耕或用二人多则三人多者自举少者自合一日可耕三四亩作木牛图布之遗印永乐间应州掘地得金城县印应州本汉馆阴县后改名金城县今儒学旧县治也得行军万户之印兰阳县得宣差副总兵之印尚书户部郎中之印背镌行宫礼部造河南府得铜印三百于坏垣俱元物诏毁之正德末铜城府得勒金长官司印篆文八画广平府推官王尧日督民于清河县浚城濠得古印六篆可识者二曰都将领印曰达鲁花赤之印上之巡抚藏于库六月丰润县掘得玉田县税课使印隆庆州永宁县人筑墙得古印为金左丞完颜纲物纲与元人战于缙山败绩失之见金史崇祯甲戌南昌得统军元师之印谓太祖物推官李嗣宗以太祖初称统军右副元帅见皇明通纪非也予按龙凤年丙申三月我克集庆徐达汤和为统军元帅二公并至南昌必其所遗戊寅三月十四日滋阳县浚井得管军万户府铜印旁镌中书礼部造六月又蓟州得古印己卯十一月甲戌固安县甃井得镇远军节度使铜印背刻十一月少府监铸藤船南夷船俱缚以藤用松胶和漆涂之永安州岁办松胶若干空青空青是黄石子大如拳谛视之肤里沉沉有青色匠氏以金刚锥锥之滴翠水如浆平湖沈长水太史见之荒银南夷中多用荒银琥珀万历甲午诏云南布政司取琥珀二百斤一时骚然永昌府帑旧贮二十余斤以上供搜括数年竟不能充而止民破家亡算祖母绿孕妇吞祖母绿易产仍出自儿手山阴白洋氏验之青凤子青凤子状如鹅石色甚青莹妇人佩之能令好颜色新安杨不弃得之水滨中易以千金内为禁中宝重蓬莱阁石镜登州蓬莱阁石镜遇形毕照崇祯壬申孔有德兵乱经火稍晦近闻复明缅铃缅铃相传鹏精也鹏性淫毒一出诸牝悉避去遇蛮妇辄啄而求合土人束草人绛衣簪花其上鹏嬲之不置精溢其上采之裹以重金大仅如豆嵌之于势以御妇人得气愈劲然夷不外售夷取之始得滇人伪者以作蒺藜形裹而摇之亦跃但彼不摇自鸣耳荣植古木通都交区巨材连抱匠石积睨其下十不寿一谿谷昧深垄坻昃阨木虽专其年民无得而称焉亦未始幸也今采之往牒据其见存者或病以漏万固所不免矣北京京师皇城内西苑之高玄殿古桧一松四并金时植嘉靖中封松指挥使其俸米专饭孤贫皇城西显灵宫之灵官祠古柏二雷披一枝折而不殊二百年葱葱焉国子监古松并元许衡植京师外城天坛柪榆钱凡榆春钱天坛榆之钱以秋山川檀偃松以风拔横枝距地不三尺榰以木人通行其下内城成国公朱氏园右堂古槐云四五百年物身大于屋半间顶嵯峨若山极乐寺剔牙松数株斑剥若鳞大可七八围万寿寺松高数丈大合抱外城大慈仁寺报国寺矬松二其右尤奇干数尺株横数丈外城左安门外韦公寺西府海棠二树高二寻游人最盛寺南观音阁苹婆一枝高五六丈花时鲜冶京城西北十里灵通观古柏一径大十围京城外二十里承恩寺戒坛松二古穆夭矫过报国寺大功德寺古木数十章半朽腐大可七八围石经山石壁古柏一长尺有咫根无寸土万历初上过之御书灵根古柏卢师山清凉寺隋仁寿中卢师自江南来居崖下崖上一柏产石面长尺不凋荣是卢手植西山妙高峰下法云寺银杏二大数十围香山鲍家寺有松十株皆数百围寿字川卧佛寺古娑罗树二根尽出累瘿露筋合抱三人有余仰山隆恩寺松一潭柘山京城西北八十里潭柘寺谚曰先有潭柘后有幽州则潭柘最古矣今枯柘长不能丈其枝晚发后凋者也柘枯而不朽昌平州天寿山古柏相传窦禹钧家物树中枵可布三四席今称窦家槐按禹钧周之谏议大夫也故居在蓟州城东而此槐系之窦氏庄或其余裔耶蓟州西北盘山东崖古松一平谷城东延祥观柏不知所自始元至正丁亥真人丘长春至盘山过观中见枯柏曰怜惜怜惜去后柏仍叶茂至今焉观东北十五里渔子山世传轩辕氏陵或曰轩辕台房山县北马鞍山松二其枝覆十余丈涿州西南十五里楼桑村汉昭烈帝故居道右大桑高十丈层荫如楼其阴百亩其椹为珍馈桑侧古庙唐立并列关羽张飞像先主王者服张飞亦涿人城西五里有张氏洗马潭楼桑村南三里郦亭郦道元故居也灵椿寺椿其影每日中天虽日月东西略不移动文安县城东灵集寺后古桧并峙云汉人所植保定县柏塘有古柏数围倒植河中如桥旅渡迄今名柏木桥任邱县北三十五里莫州城又东北三里扁鹊墓有古树数株宁津县北三十里曹氏庄药王庙前大麻子树不知植于何时居民伐树掘地下得石刻云迤南大麻子下斩廉刚刚廉颇子也树自战国时已有之矣行唐县西北三十五里柏山古柏大数十围柏上铁环相传窦建德椓以系马者鸡泽县儒学一槐有两枝末合为一干或以为连理清河县龙王庙左右古槐枝干曲卷下垂至地若龙爪状人谓之龙爪树宋太祖尝避暑其下解衣覆上其性遂下生有恶少辈利其财而伐之斧斤方加而疾作遂止伤痕赤津津淋后渐生根叶继生成树无复龙形矣今堂与树尚存开州古桑围可十丈云三代物阳和卫有武宗手植桃辽东广宁卫医巫闾山有北镇庙柏甚古万全都指挥使司龙门卫城西十里大松山有古松永乐中驻趾其下南京皇城西华门外旧丞相府有五谷树一株兼五种为五谷丰歉之征其年麦熟则树发麦芽黍熟则生黍叶五谷皆然魏国公徐氏西园括子松元时物永庆寺即铁塔寺古梅唐时物钟山西徐达墓有松一旁结大球如瓜最奇绝石灰山百法寺法堂前有奇树弘济寺府东北四十五里娑罗树二永乐中太监郑和携自海外牛首山弘觉寺文杏一唐懒融大师手植围可二丈经火犹活山东北郑太监墓红豆树祈泽山祈泽寺摄山栖霞寺各文杏二六朝时物俱数人合抱溧水县东南三十三里仙杏山其岭有杏林及仙人迹句容县茅山有许旌阳手植桧苏州阊门外三里半塘寺银杏大五抱新安潘之恒曰龙树阳山晋柏一干如龙鳞大四围光福山山茶一围可六尺铜井山顾氏园宝珠山茶一可合抱司徒庙古柏二又文杏其一围三人洞庭山甪庵山茶一荫亩余四季秀发云甪里先生手植又黄家堡古桂常熟县虞山致道观七星桧梁天监中张道裕植手今存其三其雷震风噼者尤诡异余皆后人补植华亭县北二十五里畲山五代朱承进墓有垂丝柏一株甚巨华亭县北禅寺宋时回先生过之手植樟于云堂去后数年樟瘁回复造焉问樟公何在取瓢中药丸一瘗根下樟复荣叶俱显瓢痕始悟吕仙也亭林镇县东南三十五里陈侍郎顾野王故居墨池旁古松云野王手植钟贾山寿安寺陈氏墓垂丝桧二径余四尺崇郁壮茂盖数百年物上海县西北十里静安寺陈朝植双桧于殿前宋政和间媚臣朱勔图以进徽宗欲携之暴风雷忽碎其一今殿右尚存元成廷珪诗香骨自来生左纽苦心未忍弃前朝明心寺县西南六十里古桧二宋元丰间植江阴县西三十里申浦季札墓有巨树三人合抱产果曰鸡距子以形似名也止此一本又扬州寺一本余天下所无宜兴县保安寺垂柏连数抱而中剖玉女潭古榉一株根柯郁蟠礧磈如石唐独狐及诗日日思琼指此善卷寺古桧萧梁物镇江府城西南七里招隐山招隐寺银杏树围五人云齐梁物丹阳东北三十五里经山寺银杏围七人相传晋时植半枯半坚遗子所生小株从中挺出亦已盈斗扬州府城隍庙银杏一当门围四尺兴化县木塔寺黄梅初治殿贾人以木筏载梅植殿旁胡僧坐其下忽不见殿前梅日盛偶一占年东盛则上河丰西盛则下河丰俱盛俱衰亦各验雀啄则有虫鼠之耗通州治西为静海废县之遗趾有文杏数章大可四围淮安海州大海中大松相传三代时物其状奇异休宁县西四十里白岳山宜宫古松一直香炉峰又石门一楠其大数围宁国县广教寺柏黄蘖禅师所植寺有异行僧树即开异花数色铜陵县五松山旧有松一本五枝苍鳞老干芜湖县儒学柏宋宁宗时植滁州琅琊山欧阳文忠祠西一梅云文忠手植又琅琊寺银杏大数十围高十丈丰山滁州城西南五里太仆寺公署双柏大十围高数丈全椒县西北四十八里龙桧山有桧如龙形因名之萧县东南六十五里天门寺有天枣花实如酸枣可食每四月七日其实皆熟次日遂空山西太原县西北晋原神庙有古柏桑皮黛绿云千年物代州城西四十里断影树汉文帝当迎立时犹豫不决逐日游移卧于树下日过树影不移今树已朽而其地建白杨庙即此树也夏县城南二十里柏塔山古柏千株有一柏琦瑰磊独大于众称曰柏母如意里戒定寺古柏一其身五围根盘八围上九枝俱似龙形中空处生一槐大两围枝屈曲如蛇盘旋于柏枝九龙之上五台县五台山之圆通寺去三珠泉百步有七宝珠树高二丈许干上七枝复合为一垂叶四下代州东北五十里墓侧有古柏五十余株名郅都柏赵城县东八里娲皇陵在侯村松柏围二丈余者百余株娲皇庙前古柏乔伟内一株于干上寄生一木大如臂俗唿为时节树柏贯四时彼独随时发射观者奇之猗氏县城东北二里仁寿寺大柏四株都御史河东序扁曰万古凌霜稷山县东北十五里高渠村古柏一大七围荫亩许有力者每欲取之辄有龙蛇雷雨之变蒲州东南三十里首阳山伯夷叔齐墓古柏二其一大二十围高二丈余次杀三之干上交相傍倚闻喜县儒学相传为商桐宫地古柏十数株其大连抱其枝扶疏多瘿其叶细而稠大异凡柏霍州东南三十里霍山中镇神庙古松数株高数丈枝东向槎枒诡怪如青幢铁干沁水县东九十里磕山大云寺白松三围二丈明评事常伦题壁宿此非一夕游此非一朝山僧颇解狂夫趣时储斗酒来相招殿前长松十围大我欲绝粒栖云巢此诗不见集中大同左卫玄帝宫老榆盘鼎日爇日茂根无所系挺生于大铁炉之上相传为神榆汾州府治西仙槐树久朽如郀舟金皇统中有异人出货药投树复活因号仙槐大同浑源州恒山之紫芝峪古榆数千章其最大者名双离树相传张果老所系榆也蔚州北三十里蜚狐口两山分张皆北向石总无肤有青松高不数尺产其骨应州城南小石寺古龙松合抱平顶色极苍翠相传异僧手植盖唐宋时物又城东南文殊寺有古松霜皮苍翠枝干如龙岚县北四十里双松山上有双松平定州西二十五里上有古松松下巨石盘踞数丈灵石县东三十五里绵山介子推与母隐此文公纵火焚之不出同母抱树而死其树名黄节惟此山独有大小俱半荣半枯后人即其地立庙祀之天旱祷雨多应宋神宗封为洁惠侯近林人家清明节三日不敢举火庙中有牡丹数本枝干硕大不知何时所种每开时花皆红色惟白花一朵开无定处土人密识其枝明岁即易他本人以为神不敢轻折春时花开四方观者不远数百里山东长清县东南九十里方山灵岩寺古柏汉时物三人围之不尽泰安州北五里泰山御帐坪北一松奇诡元方焕题曰处士松宋真宗驻跸亭松二秦始皇避风雨其下封五大夫者也生石隙中不甚大干肤龙鳞是千年上物东岳庙文杏一围三人中空木枯枝叶蔽芾庙左汉柏五汉武帝时植四皆连理其一甚巨延禧观唐槐一大如文杏亦中空半枯新泰县门内灵槐元省县入莱芜而枯后三十年复县槐荣曲阜县西北八里孔子墓孔子手植桧在庙门北高五丈余围丈有三尺晋怀帝永嘉三年枯历三百九年隋恭帝复荣历五十一年唐高宗又枯历三百七十四年至宋仁宗复荣金宣宗兵火澌尽历八十二年元世祖芽于东庑颓址间明己巳凡九十二年高三丈余围四尺弘治己未被焚今直干含生不朽不摧子贡手植楷高四丈五尺围一丈今枯株茔中树千数皆异种相传弟子异国人各持其方树来种之不生荆棘县东二十里防山颜子墓石楠二丈可三四十围每冢子生树生一稊冢子没树枯一干邹县东南二十五里峄山孤桐夏禹时物久枯万历戊子其左生株王思任过之尚其半崇祯丁丑詹钟玉过之无存或以桐茅数十篡之县门外孟子庙古桧三高数丈径十余围枝盘曲如龙曹县定清寺有枯桐一僧伐之止存朽根万历辛卯有道人手持木尺礼佛趺坐根上曰此树由我而生索水噀水僧不顾也夜半道人歌曰木有根兮根无枝人有眼兮眼无珠我来枯树活我去人不识人不识真可惜上天下地游北极翻身跨起云间鹤朗吟飞过蓬莱侧明旦起失道人所在越三日发萌逾月枝叶扶疏围大五六尺许遂成茂树阳谷县西北四十里孟母庙大槐四宋元祐时植恩县西北五十里四女祠汉历亭傅清家富无子生女四誓终养同植一槐今槐存不甚大或后补植临淄县西北二十里邮亭古槐十株高五尺许相传宋太祖微时过此尝挂袍其上曰矮槐黄县东南二十里莱山寺西北有古木唐初物栖霞县滨都观枯松柏相传每百年长一枝即墨县东南六十里劳山上清宫文杏二凸处可隐二人河南鄢陵县西十五里甘露墓七枣环植皆合抱延津县石婆东唐尉迟敬德造东岳庙殿后酸枣树一株合抱高数丈岁久不荣挺然特立旁产一株甚茂云敬德系马挂策其上按延津古酸枣县也宋时改延津冢宰李戴有记密县东五里天宝宫白松世传黄帝三女九岁俱辞家学道后十七年归省一夕同逝令葬于此明年冢上生松一株三干干白如雪大四十围高八九丈肤理莹泽掐文随起或曰民间女学道不成人仙去葬白松下县东北二十里修德观古桧杀白松十之一偃盖左纽铜文新郑县陉山郑子产祠前古柏一陈根之上多生稚叶青青可爱荥阳县东七里槐一奇甚世传汉高祖为王时系马于此金赵秉文诗荥阳县东千古槐人言曾见汉朝来不知几觉南柯梦直到如今唤不回襄城县南五里首山西巅有树一株名金花树俗唿艹树大可十围枝叶秾蔚数十里外可望及之崇祯庚辰枯死或以此树关一县之盛衰戊子于旧根旁复生二株又县北二十里徐君墓有树相传季子挂剑处曰灵树林县城隍庙银杏树围二丈高七丈老干扶疏翠叶蒙密县西二十里娑罗树其荫及亩今树毁迹存西宝岩黄华寺古槐荫数亩觉仁院狮子峰其下漏天岩有异木折干倒植野人曰交加木争秀峰西慈明院偃松二磁州黄花谷内仙母冢大树九后汉仙人王津葬母于此辉县西北七里苏州山百泉书院古白杨十四株大可蔽牛殆数百年物县东二里道旁连理树两椿同根一雄一雌下有双冢微露其砖未知葬者何人西北七十里侯赵川之平罗社为蔺相如墓有古银杏树一株济源县西八十里王屋山北天门古松十数偃师县达磨庵三花树以凌霄藤附桧而生六祖手植柏方丈寺古槐高十丈围三丈宋文彦博诗五品封槐今尚存第未知封何日也县西北比干墓有木大三围中空身根半存上枝茂盛剖心视之生气犹在登封县北十里嵩山中岳神庙门内古柏殆二百绝顶止三丈围六人石刻汉武帝封大将军次围可四人封次将军又次可三围俱怪伟明乔宇曰意天下之木殆未有甲于二木者袁宏道曰汉武至今千七百年柏在当时已受封殆殷周间耶新安县西二十里王乔洞洞石皆土所成具木叶之形洞上二木化石而复生枝叶与凡木类云昔仙人大丹成土木皆化为石郏县城北十里沟古姚期庄也山上一黄楝系手植千余年柯叶茂盛人损之轻则伤畜重则伤人新野县北二十里张门村黑麓庙前有古杨数株俱大数围采青者伐树血出遂止迹存华山华阴神庙门内老柏合抱无枝叶亦无肤仅枯干二丈余吉水李日宣勒石曰青牛老树谓老子西来系牛处也又北三丈许老柏空腹有鸟衔槐实堕其中生槐干且合抱而柏朽裂半存嘉靖间州守某以铁索合槐柏束之相传张飞立马看槐处见于壁刻陕西盩厔县终南山老子紫云楼下系牛柏柏下石牛卧焉又南四五里说经台古柏一俗说树死老子针之活咸阳县北十五里周公墓模木其叶春青夏赤秋白冬黑鄠县南八里净土树俗传西域鸠摩罗什憩此覆其覆土中出其树三日开如桃花八月结实状如小枣壳中皆黄土华州南少华山苍云岭古松五号五将军今四株围数人高数丈成县东柯谷唐杜甫侄佐居此所居后为寺有树称子美树泾州王母庙前有古木数株不肤而滑莫知其名空同山中峰寺北半里古松六灵台县至定寺左离山唐牛僧孺别墅有银杏连抱数围根结二亩鄜州北开元寺有白松奇古明张着诗叶堕银钗细花飞香粉干山门烟雨里浑作玉龙看安定县南六十里神木山古树千株樵采不敢入人以为神又县七十里高柏山有古柏中部县北黄帝桥陵多古木神木县西十五里杨家城内神松二凉州韩东三百十里松山上多古松庄浪卫东百二十里大松山山多大松又东百里小松山浙江钱塘县西山上天竺寺长生僧舍梅二并合抱西溪永兴寺大绿萼梅二海宁县东北四十里洛塘故庙银杏一围三人唐许远手植华而不实枝向西北临安县西五十里天目山断崖塔院大杉一又华盖松高七丈中峰大师悟道处西南中峰塔院大杉一本二干化城寺侧一松根在崖下顶高走路仅二尺许俯视如荠荫可三亩牧童戏其上不动观音崖檀树长丈余悬崖外历三十年不加长下覆小观音座僧云祷雨辄应余杭县西南十八里大涤山洞霄宫大杉二相传唐昭宗闾丘先生以盂携自天台者围二丈高三十余丈叶虽凋减枝益坚径山寺门古松可荫十亩又木兰一并奇古于潜县南四十里牧岭古松盘错奇怪有兄弟各欲讼于有司夜憩其下质明相顾而悔各息因名木长官昌化县西北六十里千顷山龙湫西一娑罗树初夏花开香闻数里嘉兴县东三十六里圆通寺银杏二唐时物海盐县城南永祚寺银杏二数百年矣天将雨辄出云雨霁云复归又归安县东震泽普济寺古柏数千年物能为神长兴县东南大雄寺陈高祖故宅也梁天监中手植桧今中裂为四枝垂荫半庭坚如金石铁佛寺有六朝银杏树湖州天圣寺六桧云齐梁物再补海盐县西南十八里秦驻山庙前飘松一斩而复生不由栽种德清县西南天宝桥西左顾亭孔愉放龟处二大枯木可千年挺立不朽吉安州凤亭乡岳武穆将坛一橡树大数围莫敢犯绍兴府天衣寺有舞松一株相传为晋人手植高桥有古树一本五大干倒卧桥侧项里项羽所避处有庙古树围二人秦望山古松一云门山寺盘古社木大数围晋唐间物曹娥江曹娥庙古桧二又山茶树千年外止如拱把之半根奇峰折取一花者其手自悬于树因勒石示戒余姚县九里宋石将军庙樟树可数抱岳林寺古柏县南二十里桃花岭下有大桃树约数围新昌县南南明山月崃古松唐人植天台县桑州驿古樟围十人天台山万寿寺古杉十二各百围相传罗汉所植罗汉岭古桧十余大数围歇脚寺牡丹二本高丈许每放五百余花华顶峰石罅有木瓜花时一蛇盘其上至落实供大士乃去号为护圣资福寺怪松大数围高不过四五尺枝叶翔舞于水面舞状类凤根盘类龙摧于溪水天台山菩提树相传西天梵修遗种花叶如柿结子为珠十百中必一二颗如罗汉佛头云他处所无也枫树岭上古枫高二十余丈大可数十围其中空可容数百人永嘉县象浦驿古樟围十人石羊山穴中枯木状如石羊色如黛赭平阳县西南昆山绝顶二古木冬夏常青建德县橘山相传绝顶有罗浮橘一株熟时风坠得者云仙山橘桐庐县东五十里严陵钓台崖上香木一株高丈余围三寸许岁长一寸太监黄敬采买江浙一日欲犯之不能得兰谿县古柏明太祖尝驻师其下黄湓大溪古檀一其大合抱高十数丈岁春夏溪涨始发叶如涨后不叶必复大水真觉寺后智者大师塔上松不下数百年偃蹇如虬龙东阳县南六十里淮岩山道旁有岩可容数十人旁有连理木其大百拱浦江县东明山之梅花泉有老梅如龙横蹲泉上开化县银杏一其实从干上壅肿处剖出云胎生银杏取其旁干接他本仍实于枝丽水县南十里白云山丽阳庙古樟灵根千年不荣不稿柯萌时出殿外云和县大杉尝縆围之合十九丈径六丈四尺远望百里外江西南昌府孚应庙古槐唐崔隐士手植翊圣观二松相去五尺合为一干名为义松西山咸通寺古娑罗树其下贮楼三楹曰枯木楼许旌阳手植桂建昌县北五里冷水观寿松一名挂剑松相传许逊挂剑于此甚怪崛宋宝庆初知县曹豳亭其侧曰千岁灵根县治南寿樟初邑人李左司公懋仕于朝宋高宗尝问樟公安否对曰枝叶婆娑四时常青铅山县北十里鹅湖山唐义公道场手植罗汉松九江府城南二十五里庐山白鹤观大松径丈余山西大林寺宝树二一如盏一如塔葱郁异常德安县昆仑山元阳观牡丹根枝连抱云玉仙所遗彭泽县南陶狄二贤祠有山茶大盈抱二月三日祭时花特盛好事者分种之竟无一活县南四十里仲芳湖上狄梁公庙有柏八株不肤相传公被诬减死贬彭泽令囚三人值除夕许还家五日就狱其逾期者一丧母一风阻事闻天后异而释囚因率男女五百人祠之柏八章相传因噼余枝所生建昌府城西南十里麻姑山殿后七星杉围二三丈高切云汉横列七株故名抚州府城东北清远镇禅居东山有寿樟一干围三寻清江县署古松五安福县东三十里福圣院唐仙女吴彩鸾来游手植二树曰罗汉柏岁花实县西百里神枫形如神面目岁旱封以泥则雨高安县署有偃松城西南四十五里集仙观古柏三许真君逊手植有丹井萍乡县檀树五客以六十缗货之将伐一夕生龙鳞遂辍县治南宝积寺罗汉松黄山谷手植万载县六里慈化寺普庵道场也倒栽松围可三人根皆在上枝干下垂枯枝如铁风霜不摧青翠欲滴墨潭下陂有六树同根各四五围离立可置二席湖广武昌城西黄鹤山仙枣亭多枣有一树半荣半枯云古仙所植汉阳城东北大别山太平兴国寺有柏俗传禹治水时所植其根盘曲直至柏泉寺井下因名今柏根尚存襄阳城南七里砚山有晋柏其柯干如铁石均州南百二十里太岳太和山古杉大十围者至成林榔梅相传真武神折梅枝寄榔树上仰天誓曰吾道若成花开果实竟如其言今树存华容县观音寺玉兰树高一丈余远望如玉山荆门州灵鹫山祖师洞深数里有树数株叶如冬青实如红柿可爱名曰仙果观音崖娑罗树大二十余尺太阳山寺娑罗树一东岳观银杏二大可数抱伐其人巴东县署莱公柏冠准为令时手植三株岳州西南洞庭湖君山上崇胜寺古银杏大可数围腹中半焦僧云此秦始皇火树衡山县西二里靖居岩有罗汉果树西三十里衡山绝顶有千年松酃县康乐乡神农氏陵有二杉一荣一枯大数围高不能测根节如铁石乃异人所植莫敢剪伐又龙爪樟亦大数十围武陵县德山寺古桂二各大十数围宁远县南六十里九疑山舜庙北炼丹观萧韶杞林两峰间有松穿石臼而生枝柯拳曲如伏龙状又沙树十二其大七八围次五围县官某尝锯其小者大风雷死三人沔阳城北紫阳观有三色桧宋徽宗尝赐金牌曰圆通神灵老柏张来诗亭亭古柏不知年天宝以前耆旧传郴州城北彬江口曹王寨山其岭有石若鼎在大石罅中岁久石合两耳出石外有柏树生贯石耳中桂东县东五十里万王城内富桃李就啖之味甚甘而不可携或私藏之必失归路四川四川布政司公署故汉先主遗宫柏二百本堂前古桂一围四人花时日扫数斛成都城内西南江渎庙有六树传自隋唐高十余丈围约三四寻挺直如矢无他柯干巅上生枝叶若棕榈状肤龙鳞而叶凤尾实大于枣岁仲冬有司祭而始采诸葛武侯庙古柏围四尺唐末渐枯不敢伐宋丁卯五月枯柯复荣灌县西二十六里灌口山有古树围八九丈上有寄生木亦大数围云秦物土人称紫柏县西南五十里青城山天师栗似栗而小独房可治风挛相传张道陵手植七十株在上清宫牡丹高十丈岁周一甲始花彭县玄妙观桂二四时清阴覆地十余丈西浦国宁观大楠木荫车数百仙人蘧君手植罗江县吴氏茔有柏围数十尺中空外曲若苍龙状枯而复荣苍溪县东南二十五里云台山有大柏中空可坐数人亭其侧曰魁柏剑州西八十五里延福寺有巨木一双羊色白时来其下近则香广元县北张道陵祠有伏鬼井道陵植杖井旁今为乔木梓潼县北十五里七曲山文昌祠二晋柏大几三抱富顺县甘氏园木黄葛依石而生方条忽拱永州县有松化为石今尚有断节及根铜梁县南五十三里巴岳山木连树高五六丈叶如梗楠花如菡萏出山则不植重庆城东北二百八十里溪上有古木盘屈如交龙曰交龙涪州荔枝滩荔枝十八株犹唐所进杨妃者今存其三围可四人夔州府治东白帝城之西有木如桂高三丈相传公孙述楼柱斫之出血枯而不朽眉州治西南三苏祠古榆一相传苏老泉故居所手植至荣茂文庙紫荆二宋时植嘉定州治东九顶山兑说峰下大楠三株其麓清音亨异柏四曰叶细如剪曰肤反如片曰垂丝如柳曰猬刺如毛又洗墨池松四偃盖如车轮又海棠有香其本合抱峨眉县楠木石楠文杏各大数围高十丈余又山半有老僧树初枯而中空有僧坐化其内树复活大邑县西八十里凤凰山有紫柏十围根盘巨石上号骑鲸柏邛州有变色木芙蓉花先白次练次绯次紫文宫花园有之合江县南五里榕山上有天符叶如荔枝长而有纹如虫蚀篆不知何木或以为刘真人仙迹纳溪县楠木洞二楠大不盈数寸高丈余叶亦扶疏虽千年如弱植江安县三清观松二高十数丈黎州安抚司厅东梨一高九丈围九人州人取其枝以接果相传唐僧三藏游西域经此植梨杖处云他日州治在此果如之城东十里龙池祠内枯槎三株如龙形触之则风雨暴至福建福建布政司后堂有大树合抱榕樟缠生郁然干云曰嘉树堂福州壶江在海上多烈风而白崖之上有椿一株翠盖亭亭榕叶槐身经年无鸟迹虽风作不脱其叶三年结子如红豆曰仙椿闽县东十里东山之松坞有松宋初物钱昱题松身曰景致福神仙心幽道亦玄僧闲出来世松老不知年侯官县鸡笼山西为凤冈并种荔枝大者十围高三十丈皆闽王王审知所植城北百八十里雪峰山蘸月池旁有古杉闽王王审知与雪峰大师手植皆数十围又雪峰道场有枵树藏楼三楹曰枯木楼罗源县山路旁石岩下覆古树虬枝荟蔚其上石刻苏舜元才翁所赏树名永福县东北里方广岩徐君坛古杉高与岩齐仙人福州徐登东阳赵君炳竞术君炳倒植花林庄登埋棋子田中涌土成墩植牛杖其旁旋生枝叶今老树尚存晋江县城北雪山宋时泉州治在其麓宋韩国华为守生琦于此生时治前榕树悉花花如攀枝今树尚在又城东鹦鹉山承天寺塔植榕树绝无矢污榕根盘郁无复侵出石阑外者南安县西九日山延福寺有无名木宋时木也而莫识其名王十朋诗一木苍然老更奇肯将名与世人知我来不具知名眼深愧平生未学诗福泉山有徐道庵庵前檺木合抱水出其中或以瘥病永春县乐山东台有橘一本橘实随人取袖归即变蛇蝮人号东台仙橘泉州城中承天寺菩提树一本大十余围高数十丈建宁行都司元平章陈友定旧署多大樟皆十数人合抱一树中空可坐五六人槎桠下垂俨如岩洞不知为树也城南三里开元寺璎珞松二建阳县西北七十里云谷道中有数松诡昊石碣曰战龙松朱晦翁书崇安县圃宋令赵抃手植梅邑人碑之铭曰召有棠莱有柏清献梅碑以石浦城县村中银杏一株世传仙人掷树枝于上其枝垂下生每果熟树肿成大块破之可得二三斗多至石余形视凡果差小味则相同尤溪县西南百七十里分枝岭界泉之德化上有大树南北分向分县境归化县罗汉寺有树名罗汉结子如婴儿莆田县福平山凤山寺前有大木乃甘棠赤榕棫朴三木合为一干盖其初鸟食二树之实遗矢一树中若寄生然久之合为一树矣轮囷蔽亏参汉连午东西不见仙游县枫亭驿荔枝树六株皆参天味最甘大旗山石濑有一树婆娑如榕国有大故树辄先悴人名知国树漳州镇海卫榕树干大如一间屋荫三十余丈翠屏山之麓有大小二洞洞口桃二株不根土壤对峙石壁上高不及三尺岁结碧桃数十颗光泽会仙岩石斗岸上有朱桃熟时即堕人莫能得平和县三平山樟树云唐义中禅师初入山卓钖而立化而为樟今尚存福宁州龙泉庵榕树其中可盘坐五六人枝梢寄生大可数十围广东广东城内先孝寺菩提树梁梵僧智药三藏自西天竺移植今围数抱高十余丈经冬不凋叶之筋脉细致如绢广人每用此为灯为花南雄府城东三里三松台其地隆然高阜上有松三株苍翠如盖潮州府治东金城山韩文公植一木今不识其名但称韩土人视其花之疏密以卜登科多少去祠十余步种之辄死有题文公祠云韩木有情空谷暖鳄鱼无种海潭清是也广西桂林府南门榕树一唐总管李靖所植岁久根蟠分而为二贵县城内陆续井干和中刺史刘传古植橘一株庆远府城北山大岩唐仙人陆禹臣尝手植桃榴于左各一又净瓶植榕树凡二十四叶至今不凋横州驯象卫殷指挥园铁树高三四尺干叶紫黑叶小类石楠周年乃花花四瓣紫白色如瑞香累月不凋嗅之草气云南云南府城西南三十里太华山寺山茶八株高四五丈香阁前古椿围二丈苍干入云千余年物府城南昆明池山茶亦大安宁州西岸曹溪寺昙花一树相传自西域来扶疏百尺绿紫白花移植他处终不复活温泉侧有无名树仅四五尺蟠根石崖四时不凋亦不长杨用修有瑶草蟠千年之语今距用修百年矣形质如故不知其何木也江川县北二十里双龙乡有古树不知其名春茁叶自南则旱自北则雨自东自西则风雨时禾黍登四围并发则饥馑旱涝验之不爽亦不知昉于何代也太和县上关和山之麓有树高七八丈叶如桂花白色每朵十二瓣应月数遇闰加一相传仙种更无别本土人因其地名之曰和山花白崖川菩提树高四丈临安府荔枝二树并合抱武定府城西五里狮山上小池旁罗汉松一大数十围霜柯铁干世所罕见金齿卫城东北八十五里澜沧江其南三十里有万箭树段氏时蒲蛮出没经此过者射其树以厌胜之至今犹然高丈余镞如猬刺贵州贵州金鸡驿东十余里松树山山石如台高数千余尺上五松自汉以来至今不改柯谈迁曰余辑古木在今者据地志及文士纪咏耳秦蜀闽粤滇黔中地多深阻历代采木辄致异材而征文考献自恨寒俭诚为寸朽贻笑邓林也谷籼稻宋求之占城分给江淮间者耐旱熟江西建昌府产银珠米宋时太守沈造尝献金华香粳梁开平中赤松坛道士周献松涧西粳米于钱武肃王曰此实仙种三秋穗重香浓止五十区鼠则野狸逐之雀则苍鹰逐之王密遣张思敬往视果然遂赐紫衣钱帛明初沿宋制岁贡香米三十石太祖曰我访知民间择圆净者用黄绢袋盛贮封护进呈今后同秋粮送纳不须岁贡劳民自此遂绝平凉番麦一曰西天麦苗叶如薥秫而肥短末有穗如稻而非实实如塔如桐子大生节间花垂红绒在塔末长五六寸三月种八月收襄城县土产芒大麦米大麦亦可酿酒汉书扬州有桃花米即今泰州红也为下品米豆雷州府思灵岛出枝叶似柳花如乌豆一种之后数年生实淮南子豆之美者有米豆四川山崃产云南稗一曰鹰爪稗以形似名亦播种畦植与五谷争植东南所无也竹杭州余杭县之洞霄宫竹叶采之或不露骨云无骨箬严州越王竹闻人声则缩入沙中延平府剑津西山有朱竹数顷按朱竹世未之闻元时宋仲温在试院卷尾以朱笔扫之故张伯雨有偶见一枝红石竹之句管夫人尝画悬崖朱竹杨廉夫题曰网得珊瑚枝踯躅筼筜谷明年锦棚儿春风生面目盖画中朱竹不谓实有之也鄱阳人言山中产异竹高十余丈其径盈尺截而为筒往往得泉甚甘山人亦多寿考袁州苹乡县罗霄山晋葛洪修炼处坛生二竹风动如扫人谓之扫坛竹又岳州平江县幕阜山一名天岳山上有仙坛瑞竹同本异干随风扫地名为扫坛竹均州西南薤山孤竹三茎历三年一笋生一笋甫成则一竹枯代谢不已茶陵州真仙洞有竹节长一寻径数尺名曰云英广州增城县东南二十三里猊山产娑罗竹围三四尺性至坚土人取以为弓衡州衡山有万年竹惠州罗浮山有巨竹十围节长二丈曰龙葱竹平乐府平乐恭城二县出筋竹可作衫充暑服崃州宜都县飞鱼口产红竹大者不过寸许鲜明可爱又有竹斜节如龙鳞山园中间有之不多得长韭浙江象山县东南百余里大海中韭山产大韭遍地为然四川邑梅峒长官司南八里昔有人遗韭种山顶韭长丈许四时茂盛民多食之彭侯芋福建连城县莲峰山产彭侯芋叶大如盘冬夏不枯过年子落崖下人难取取以亦不能熟旧传彭侯所种甘薯甘薯俗名红山药也徐玄扈相国曰近年有人在海外得此种海外人亦禁不令出境此人取薯麻绞入汲水绳中遂得渡海因此分种多植略通闽广之境俗名番薯蔓地生形员而长味甚甘山薯为劣盖中土诸书所言薯者皆山薯也今番薯扑地传生枝叶极盛若于高仰沙土深耕厚壅大旱则汲水灌之无患不熟闽广人赖以救饥其利甚大朱薯产吕宋国被野连山不待种植夷竞食之万历中闽人移蔓以归种之数日即荣瘠卤沙冈皆可植粪加之大泉人资以充饥何镜山先生有番薯颂荔枝弘治壬戌沈石田有白茆顾氏种荔枝成树诗云常熟顾氏自闽中移荔枝数本经岁遂活石田使折枝验之翠叶芃芃然不敢信也以示闽人良是因作新荔篇按吴地荔枝难种往闻吾西湖马太仆三才墓舍有荔枝树垂实为俗子伐去偶见沈氏诗后人独不为继美耶龙眼荔枝二种广东止于韶州南雄则无福建止于福州至延平则无大都近海之郡则生不近海不生闽俗女子将嫁男家先一年送荔枝红独本葱马湖府产独本葱宋真宗罢献罗汉菜南昌西山罗汉菜因灵观尊者自西域持至叶如豆苗蕲州三角山亦出杂以荤即无味人参辽阳东二百余里山深林密不见天日产人参采者以夏五月人裹三日粮搜之最难或径迷毙人万历中辽东李都督如松尝馈某侍郎一本重十六斤形似小儿海盐姚叔祥记地黄怀庆地黄盖借济水灌畦而肥也不知密县东北一带旅生实繁苗时怀人用青蚨贸去每斤值五六文耳计其所获亩鬻十金而饶琪树琪树垂条如弱柳结子如碧珠三年子乃一熟每岁生者相续一年绿二年碧三年红缀条上璀错相间产天台桐柏宫石桥等处佛手柑佛手柑一名飞穰纽滔母孙琼与定夫人书此中果有胡桃飞穰蔷薇露蔷薇露出大西洋国花如牡丹花露晶莹芬芳袭人泽体腻发经年不减大内瓜子大内多异物岁一阅视出之于廷有瓜子长五六寸阔称之不知何地所产其瓜当大于屋此古来史册所未闻也袁贵妃父祐记文林郎济南文林郎果本草云出勃海如李如林檎其树自河中浮来得之者为文林郎故云不灰木柽子经野火烧死根不灰色白类龙骨万历己丑春诸城东乡人言卢山东麓崖塌出龙肉又曰龙骨无数邑人惊愕后识者曰不灰木也其长莫竟满涧皆是色白而软非木也可以燃灯类于龙骨故讹传耳齐地记曰东武城东南有卢水二侧有胜火木方俗音曰柽子其木经野火烧死炭不减故东方所谓不灰之木也君子树君子树似松曹爽树之于阶木威广西宜州木威似栟榈叶间有实穟生似橄榄广东盖号为乌榄邕贵间谓波斯橄榄其叶两广人用作雨衣柔韧密致胜青油也血树血树似芭蕉叶如血根干紫黑色高者七八尺云南临安有之塔松峨眉山塔松状似杉叶而圆细亦不见高重重偃蹇如浮屠山顶尤多椿实鉅野县郊外红树一枝盖椿实也与余者不同椿木实香可啖阴阳柏海盐横山崔孝廉培元家厅事前二柏殆百年专左花右实予闻而特过之真奇种也按陈继儒太平清话南渡时高丽进阴阳柏二株仅二尺许高宗以赐王陶陶种之永怀寺高与殿齐每岁左花则右实右花则左实红豆树南京牛首山东北郑太监墓有红豆树顺棘长清县丰齐镇北古城棘刺皆顺而不钩世传宋艺祖微行过此𦵧草山海经曰大騩之山其阴多铁美玉青垔有草焉其状如蓍而毛青花而白实其名曰𦵧服之不夭可以已腹病今亦存其名耳并美玉青垔皆乌有也松羔秦地松树弥望山中尤多其小者曰松羔以木称羔与羊羔之羔义同金刚纂天目山金刚纂树长不满三四尺多屈曲虽春夏亦无叶每触其枝曳裾不前夷缅国有是种相传剉其末以渍水水必毒饮者立死云南大侯州产金刚纂其色青状如刺桐性最毒赤藤赤藤产缅甸朱色可为杖孝陵海棠孝陵海棠独结实外香中酸指甲花指甲花五六月开花细而黄类木犀中多须菂香亦绝似叶染指甲其红过于凤仙稽含南方草木状胡人自大秦国移植南海婆树木花婆树木叶似海桐又似杨梅花红白色三四月盛开备红紫白诸色丛蕊并蒂大可尺许出四川峨眉山木莲峨眉山木莲四季葳蕤若续旱金莲五台山出瓣如池莲较小一围而色如真金挺生堕地相传是文殊胜迹也娑罗树花天台山娑罗树花一名鹤翎出华顶峰以多经风霜树不高大树数十枝枝千余头头六七叶经冬不凋花如芍药香如茉莉唐天宝初安西道进娑罗树唐婆镜唐婆镜一名羞天花一名倒垂莲本草所谓鬼臼也其花背日与蜀葵相反薝卜花牛首山郑太监墓有薝卜花滇茶御史邓链论滇茶十德色之艳而不妖一也树之寿经二三百年者犹如新植二也枝干高竦有四五丈者大可合抱三也肤纹苍润黯若古云气樽罍四也枝条黝纠状似麈尾龙形可爱五也蟠根兽攫轮囷离奇可冯而几可借而枕六也丰叶森沉丛茂七也性耐霜雪四序常青有松柏之操八也次第开放近月方谢每朵自开至落可历旬余九也采入瓶中水养之十余日颜不变半含者亦能自开十也昆明池山茶见吴人葛一龙四忆诗玉女花沁水县韩王村玉女祠有树每岁再花春赤秋黄人不之识张大理五典载之县志大理长孙都督道浚遂名曰玉女花盖今人耳目短隘或他处有是花具其名未可知也曹县青山之土神祠县志云树古不知其名郗秀才元谓南人过之去朴也夫朴为下材犹隔于浅识况其他乎孔林之楷子贡所植即吾乡黄楝嫩叶可茹俗名茶娘也予年五旬因过丹阳摘芽同舟人语及有省否则终其身不知楷为何木矣劳山牡丹胶州劳山明霞洞宫白牡丹一本非近时物豪家匡氏移去而匡氏败有白衣人见梦于道士曰我今来矣果旧坎复蘖至今存匡氏之种萎高相国记延安府肤施县南四十里牡丹山曰花原山多牡丹樵者以为薪又县西牡丹川牡丹特盛又宜川县东二十五里牡丹原沈万三牡丹南京都察院河南道署中牡丹单红为国初沈万三物延州红延州杜甫川西三十里曰花原头其山高五里二十里千余年来土人种牡丹几遍至折为薪故名花原牡丹谱所谓延州红也海棠大足县古昌州也海棠独香故又名棠国唐有大足年号郡邑以年号名者种种如仁寿崇庆之类金莲宝相花南京鸡笼山五显庙金莲宝相花一曰优钵罗花开必四月八日至冬而实如鬼莲蓬去衣其核中则金色佛一尊紫金莲登封县嵩山法王寺紫金莲开中秋一月云神光说法时从地涌出移他处即藁轿顶花随州大洪山有岩花菜轿顶花他方所无普舍树施州普舍树四时开百种花惟覃氏子教歌舞其下花乃自落素馨茉丽陆贾南行记南越五谷无味百花不香独有二花不随风土而变谓素馨茉丽也特产闽中红茉莉蜀中紫绣珠楚中红梨花燕中黄石榴天台黄海棠白海棠白紫薇碧桂花白玫瑰洛阳黄芍药皆特产他地所无益都方物略记有赤鹯芋止言可岁不言其花予里佃人偶种得花开以日中花成条若簇小粟香如莲色如百合亦若葵而稍淡先有台如荷包之花绽而台破见郑以传诗中袁石公盛称湘湖莼菜美不知湘湖无莼皆从西湖采去以湘湖水浸之莼菜经宿则愈肥凡湖泉水皆可浸不必湘湖也今人但知湘湖之莼又因石公言谓非湘湖浸不佳皆耳食者耳见李流芳集中有莼菜歌卢山紫芝晁无咎鸡肋集旧说卢山有紫芝田百亩人莫得见偶于开栖贤林中步二日各得一枝正枝如玉云云噫紫芝可植所少晁无咎其人耳木瓜木瓜出汲县尔雅曰楙木瓜也卫人所赋木瓜即此芍药滦阳芍药芽代茗饮曰琼芽先朝进御见黄溍集中不出宫菊宋徽宗艺菊有小朵银色者不令分种于外禁中名曰不出宫菊谱所谓御爱菊也菊实盛弘之荆州记穰县芳菊被崖水极甘美菊茎短葩大太尉胡广恒汲饮此水又收其菊实传植京师穰今内乡县菊谱赵俊谷先生时春菊谱序曰菊之为华冬培根春艺苗孟夏分植仲夏而迄季夏再取其肄又植之终夏而止至秋大盛伐其条肄以培其花迄秋而大成初冬大发其美既欲其久存或苫覆之帷幕之盖终一岁之勤焉其名着于月令餐于灵均纪于本草盛于南阳陶潜篱之杜甫丛焉幽人骚客率以发咏至宋人谱之而大备色之殊者或如墨或崇及寻丈色品繁阜宜隰及圃中者宜原野下者蔓衍丘陵皆华而不实其植以根枝荫之根成而畅晚乃见其白面内苞作筒外瓣单者香甘宜酹酒却风湿养老寿本草杜甫诗所谓甘菊也开以伏日而色紫绀结子即种而不根荄世号六月菊今吾郡及雁门西河高山多有之菊之赘也华之不植而灌倏者或万数仅如大小钱但可酿面不足称也爱培植而艺工者子其身保其叶翘然上生其端有微叶乃三之而又子其枝保其叶倏然扶摇其端有微叶又三其巨莩而伐其细苞三三以应阳九亦菊性也率以微叶冒端者为征否即纠艺者必审于此故花大及二寸余小者犹当十钱三三之而不可遏者或至再倍身洪大者如大小指可杖单者犹二三尺高率及人肩眉菊之最盛者也粪必熟薄而函数均平之溉以三五日阳地以凉溉阴地以温溉温泉洪河之波溉最良良兽之腥尤宜溉骼之陈油宜粪分植而未根荄宜阴或盖冒之树荫之溉以叶舒为征拳既溉之或以壶水如针孔者雨之俟可肄宜移诸阳皆上品也其下者亦居阴寒冬除其霜霰或曰此北方平原法也寒甚失阳上品花或否南方炎洲有雪乃开或至中冬大抵菊凌霜耐寒亦禀中和之气焉粪生米汁辄生虫脑麝六畜之贱艺工动作之疏率能败菊于法当除黄中央土正色菊本黄上品大黄菊金鹤顶赤金盘玉绣球黄鹅毛御爱黄火炼黄佛面黄蜂窝黄一名金荔枝一名万券书大金钱金簪顶一名远枝娇赤南方火正色绛红紫以浅深别也非如服之间色也上品绛红袍红鹉毛海东红中品状元红一曰旧朝服下品金眼回白西方金正色凡色白者皆靓洁而香菊为甚皆可酿酒入药上品平白青心白白鹅毛白蜂窝银鹤顶金盏银台粉色得人之正色青且丽者也上品银鹤顶荔枝红大粉息中品玉兰友虞美人八月菊八月蜂窝兰兰有紫黄碧三种又四川雾中山产赤兰曰冬蝉黄兰曰玉蝉紫兰曰金蝉宋末郑所南画兰不根土曰今日此土非我有也虽愤语而天台山产风兰鹿角兰俱不土而活宋正月密州产兰弥漫山谷或附木石或出平地有一本数十花层叠高丈余五色咸备兰有蒲兰线兰各种棉花颍州志红棉花青棉花俱间产禹贡兖州厥燕檿丝厥篚织文扬州厥贡岛夷卉服厥篚织贝注谓兖地宜桑织文者绵绮之属卉服今木棉而织贝为木棉之精好者曰桑丝曰木棉维兖与扬之岛夷作贡彰矣古之所谓绵者丝绵也古之所谓布者枲布也故唐人税法每丁岁输绢或绫絁共二丈绵三两输布者麻三斤宋林勋作本政书匹夫之贡惟丝与绵非蚕乡则贡布麻夫以绵而系之绢以布而系之麻则绵为丝绵布为枲布也明矣元学士王磐序农桑撮要之书云木绵种于陕右辍耕录云闽广多种木绵纺绩为布盖木棉出于南夷西域宋元间始传闽广关陕至明时乃盛茅苞芽出沅江一茎三嵴瀛州青茅草可为笔河南新乡县鲁包村仙茅世传西域僧所献唐明皇服之有验至今江南人唿娑罗参严州钓台地止生白茅无他产郎瑛诗干坤留节气草木显清风仙草云南蒙自县有仙草叶圆枝细其叶干之一二年醮以井泉或气呵之复鲜茂如故不死草柳州产苴草俗唿不死草状如茅高一二尺食之令人多寿署月置盘筵中绳蚊不近物亦不速腐战国策楚人献不死之药即此真仙洞草茶陵州真仙洞深十里许有草一本枝高三十丈状如芭蕉观音篦观音烛延平尤溪县之双峰山生异草二种一如妇女束发篦名观音篦一如桦烛可灌油照夜名观音烛俱那卫树俱那卫树高七八尺枝脆叶狭而长花红根似玉簪花而小曾师建闽中记南方花有北地所无者阇提茉莉俱那卫皆出西域盛传闽中北地虽植莫能活也梦花草绥宁县产梦花草其茎如藤其花黄白丛条如线有畴昔得梦而遗忘者纽之即寤见一统志嘉兴包公剡先生令绥宁尝访之土人不知也虞美人草四川雅州和夷坝生虞美人草歌曲其草自舞罗汉绦衡山天掌峰生草两茎相缠垂头如绦俗名罗汉绦通灵草成化时邑人孙章守浔州断藤崃有草名大药治金创扑损神效猺人珍之孙归移种而萎三月忽生后圃孙曰思之二十年不图复见名通灵草今不传或有之无知其名者相连草相离草痴汉药贵州青浪卫山间产相连草苗妇于高山长歌连日歌淫心荡有草飞来入怀置衣袂间令人相思欲死相离草投饮食中令夫妇参商又草名痴汉药淫妇以食其夫如醉梦绝无妒心茶国家岁贡宜兴县芽茶百斤内二斤上南京礼部六安州芽茶三百斤广德州芽茶七十五斤建平县芽茶二十五斤浙江长兴县芽茶三十五斤纳南京茶出顾渚即岕茶也近时僧大方制法剪去尖末号大方茶按宋朱长文吴郡图经续记茶长洲县生洞庭山者与金时蕲州味同近年山僧尤善治制谓之水月茶以庵为名也颇为吴人贵之嵊县芽茶十八斤会稽县芽茶三十斤永嘉县芽茶十斤临安县茶二十斤乐清县茶十斤富阳县茶二十斤慈谿县茶二百六十斤县西南六十里宋宝祐间丞相史嵩之治墓建开寿普光禅寺其山颇产茶殿帅范文虎因置茶局进贡元明皆仍之丽水县芽茶二十斤金华县茶二十二斤龙游等县芽茶二十斤临海等县芽茶十五斤建德县芽茶五斤淳安县茶五斤遂安寿昌二县各茶五斤桐庐县茶五斤分水县茶一斤江西南昌府芽茶七十五斤南康府芽茶二十五斤赣州府芽茶十一斤袁州府茶十八斤临江府茶四十七斤九江府茶一百二十斤瑞州府茶三十斤建昌府茶二十三斤抚州府茶二十四斤吉安府茶十八斤广信府茶二十二斤饶州府茶二十七斤南安府南康县茶十斤湖广武昌府芽茶六十斤岳州府湘阴县茶六十斤宝庆府邵阳县茶二十斤武岗州茶二十四斤新化县茶十八斤长沙府安化县芽茶二十二斤宁乡县茶二十斤益阳县茶二十斤福建建宁府建安县芽茶千三百六十斤内探春二十一斤先春六百四十三斤次春六百六十二斤紫笋二百二十七斤荐新二百零一斤按何乔远闽书建安县凤凰山之麓曰北苑所焙茶最知名曰社前次曰火前又次日雨前火前为寒食前雨前谓谷雨也凤凰山旁曰壑源曰沙溪皆产茶之地而壑为冠崇安县茶九百四十一斤内探春三十三斤先春三百八十斤次春百五十斤荐新四百二十八斤计天下贡茶共四千二十二斤而建宁茶名为上宋元时所贡必碾而揉之压以银板为大小龙团明初以重劳民罢造龙团惟采其芽以进自贡茶外产茶之地各处不一颇多名品如吴县之虎丘钱塘之龙井最着考南宋苏州茶额六千五百斤元无额明纳钱三百十九万三千有奇惟吴县长洲有之秦淮南京供用库岁用芽茶坐派池州府二千斤徽州府三千斤叶茶徽州府二千斤苏州府二千斤滁州二百斤徐州二百斤广德州三百斤四川茶园十株取一征茶三两茶四十斤易番人马一李文忠以茶五十余万斤易马万三千五百十八匹今茶课本色十五万八千八百五十九斤系石泉建始长宁等县并建昌天全乌蒙镇雄永宁九姓土司办纳陕西茶课今五万一千三百八十四斤系兴安紫阳石泉汉阴西乡岁办陆羽茶经曰杭州下苏州又下建州未详郭子章曰今三州名甲宇宙岂山川清淑之气当竟陵时未茁为茶也耶宋贡茶首称北苑龙团而武夷石乳之名未着至元设场于武夷遂与北苑并称今但知武夷不知北苑矣明朝不贵闽茶即贡亦备宫中浣濯瓶盏之需贡使数赍金抵京买而纳之即间有采办皆延平产非武夷也尽斥所种武夷真茶久绝金丝烟金丝烟出海外番国曰淡巴菰流入闽粤名金丝烟性燥有毒能杀人贵州道梗借径广西始移其种叶似薤长茎采而干之刃批如丝今艺及江南北敕禁私贩至论死而不能革也经劫草茶陵州云阳山有草高三十丈一本千枝一枝万叶百年而开一花已开不谢阴卷晴舒名曰经劫草赜动兽异名兽之异名者曰舍利能吐金曰氓能化虎曰甝白虎也一名素威曰虪黑虎也曰蟃蜒似狸长百寻曰象舆其背可坐曰狾胡似猕猴曰飞遽天上神兽也曰禺々能知生死饮其血则见血曰猾褢音如斫木曰山犭军其行如风见则大风曰柬柬状如羊一角一目曰吉量文马乘之寿千岁曰求踢曰屏逢皆左右有首曰鹄苍异犬也曰惊帆者快马名曰飞燕马也张平狗亦名飞燕曰觟者一角羊也能触罪人曰仓光水兽也一身九头善覆舟曰破镜恶逆兽曰不来貍也曰邛邛距虚比肩兽也曰花鹊王铎卑脚犬也曰天鹿即天禄纯灵之兽曰角端日行万八千里晓四夷语曰幽隐兽也能避灾害曰鸡斯散宜生赂纣马也曰荼首两头鹿也曰瞿摩帝牛也曰驒騱距虚类曰蒙贵状如猱而小善捕鼠曰贙者出大秦国似狗多力犷恶曰水兽也曰白减木逾输山子皆骏马名山子又名五明又名叱拨曰野子即腾犴也禽鱼异名鸟之异名者曰毕方能衔火作灾曰鵕鸃鷩雉也曰属王似鸭而大曰似凫而脚高皆辟火灾曰庸渠凫也曰焦明似凤曰帝江天山神鸟也能歌舞曰钩星衣毛为凫脱毛为衣能收小儿魂魄曰尚付者出墓山如鸡三首六目六足三翼食之无卧曰瞿如白首三足人面曰橐非邑者冬见夏蛰服之不畏雷曰鸪习者出小侯之山食之不瞧目曰鸩者出女几山雄名运日雌名阴谐曰鴂鴀也曰鹘鸟班鸠也曰巂周子规也曰须驘䴘也膏中莹刀曰舂祖鹭也曰鹳尃如鹊一名鶔一名隋女羿人射之则衔矢射人曰希有昆仑大鸟也曰睪啁楚鸠也曰高即鸠也曰晨风鹯也曰博劳恶鸟即鵙也又名伯赵曰商羊雨禽也曰儿鹣比翼鸟也曰谢豹杜宇也曰训狐怪鸱也曰儿河泽鸟相视而生曰阿滥堆骊山鸟也明皇取其声为曲又作鷃滥堆曰迦陵频伽妙声鸟也曰僧娑雁也曰秦吉了能言鸟也曰鳷鹊出条支国高七尺解人言曰干睪鹦鹉也曰脰鸟燕也曰鸀山鸟也曰鹲童水鸟也曰鸧鸹即青鸟也曰批颜即鹎鵊也催明鸟曰麋鸹九头鸟也曰韩朋鸟双飞即韩凭所化曰敕金鸟魏时昆明所献吐金屑如粟铸之可为器也曰冠凫石首鱼所化水族之异名者曰鯸鲐状如斜斗曰鱕昔有横骨如鼻前所击无不中断曰鲎鱼如便面雌负雄行曰蝞似虾益人颜色曰鲼鱼如圆盘口在腹下曰三蝬似蛙蛤曰虾江似蟹而小曰绽蜗小螺也曰巢蛣腹中有蟹曰水母有智识无耳目曰龙鲤一角陆君曰文魮状如覆铫曰蟕隽大龟也曰吉吊龙卵也龙生二卵一为吉吊其脂治聋曰地甲龟也一曰神屋曰芘蠃紫色螺也曰活师即科斗也曰仲明鲔鱼也曰鱴刀此鱼鱼也曰魁陆蚶也曰人鱼鲵鱼也其膏可为烛曰水唐如小儿鳞甲如鲮鲤好在碛上自曝曰元绪神龟名曰彭越海中小蟹也曰脩钵者浮阳鱼也曰鲽比目鱼也曰遂鮧即乌鲗鱼肠也曰舀鱼鱼之生母也凡诸鱼欲产辄以头冲其腹曰印颊鱼即东坡诗通印子鱼也曰禺禺扬州鱼也又名解隃曰沈虎虎头鱼也曰潜鹿鹿头鱼也曰奔孚一名瀱妇所化曰白发鱼出滇池曰妾怪鱼也出博白曰鳛如鹊而十翼捕之可以御火曰燕魟鱼也出福州曰节蟹也曰百足亦蟹也长九尺四螯前为胶谓之螯胶出善苑国曰黄腊即横鱼夜有光如烛虽为炙不灭曰骨雷鳄鱼也一名忽雷能化为虎曰螃会傍海大鱼其溺甚毒曰系臂如龟入海捕者祭之则出龙龙生九子蒲牢好鸣囚牛好音螭吻好吞嘲风好险睚眦好杀屃赑好文狴狴好讼狻猊好坐霸下好负又博物志宪章好囚饕餮好水蜥蜴好腥蛮全好风雨螭虎好文彩金猊好烟椒图好闭口虭蛥好立阴鳌鱼好火金吾不睡皆龙种也嘉靖初海门县牛渚潭产龙无数傍崖近水处皆龙窟舟过其下亦不伤人偶黄龙起杨氏射之中一目黄龙遂以杨氏舟挟寘山巅迄无害余数十舟覆没宝应知县闻人诠以射阳湖水患奏开月河试筑纪功方类地只举事二龙戏水上鳞角毕露众惧而寝时大雨绕四野独不及工所咸称其异南昌熊太仆以比部郎谳狱永平大雨三日雨中若列千万炬自西北至海及霁有大木三十长十丈遗永平城下土人曰龙王采木数十年一见诸城县海边人家有室女及笄者夏雨以手掬檐熘后右手拇甲内若有红线寸许作盘屈之状年余不灭亦无所苦女伴戏而恐之曰得非龙乎明年夏雷雨女出其手于窗外忽震雷碎訇从窗间起有龙出拇甲中腾空而去但甲分裂余亡恙沁水张忠烈以御史巡视陇右茶马某地巨鱼半露人脔食之明日又半露仍脔之日露日脔旬余大雷雨龙上升而脔食之家俱漂没阳城县刘村刘氏夏雨跣坐拇指掣动顷之破肤而出长三四寸腾云顿长数十丈指微痛不觉峨眉山前为龙穴游人至僧钵盛之如蜥蜴尹伸曰此下方蛇医何龙也僧指示首爪特异僧舍有碣昔有误汲入釜中顷刻雷电大作昼晦诸僧不知所为老僧曰得毋煮龙子乎亟发釜出之立霁伏牛山泉游人祈龙现形可三四寸鳞角蜿蜒盛钵中云佛受记曹县苗家寺佛像指出龙财三寸倏数尺首向佛忽透空数十百丈赤光闪指今佛指痕存平湖徐在中以工部郎中分司张秋张真人舟过侍儿清丽徐时谑之真人曰先生可自重此某地龙也不信命进盘水侍儿忽入之即雷雨万历己卯行人谢杰使琉球航海飓风作大雷雨有龙三挂于舟上见其头角一长年曰此来朝玺书急挟杰起书免朝示之即退崇祯丙子沁水底村山崩露龙骨首如五斗盎角长三四尺齿广寸许爪甚长人多拾之藏于家龙三停九似自首至膊膊至腰腰至尾皆三停角似鹿首似驼眼似甲项似蛇腹似蜃鳞似鱼爪似鹰掌似虎耳似牛龙涎香出苏门答剌国其国西有龙涎屿峙南巫里洋之中群龙交戏其上遗涎焉国人驾独木舟伺采之每一斤值其国金钱百九十二枚准中国铜钱九十文下户部取香百斤遍示京师不得下诸藩司采买广东购每斤千二百金仅得十一两进内验不同姑存之亟取真者广东狱囚马那别的贮有一两三钱上之黑褐色密地山夷人继上六两白褐色细问状云黑者采在水白者采在山皆真不赝寻有密地山商再上通前共十七两三钱五分次年进内辨验是真许留用自后夷舶闻上供稍稍挟来定价每两售百金龙涎之为用也入香合和能收敛脑麝清气虽数十年香味仍在焚之翠烟袅空不散或言涎沫有三品曰泛水曰渗沙曰鱼食泛水则轻泛水面善水者伺龙出随取之渗沙则凝积多年气渗沙中鱼食则化粪散于砂碛惟泛水者可入香用又鱼食亦有二种海旁有花若木芙蓉者春夏间盛开花落海大鱼食之若腹肠中先食龙涎花啮入久即涨闷昂头向石上吐沫干枯可用惟粪者不佳蟒尔雅蟒者大蛇也蟒无角无足龙则具角足今织蟒俱龙非礼见弘治元年都察院左副都御史边镛奏禁蛇京师西山潭柘寺有青蛇二岁四月八日僧函示大众施钱手摩之祈免死梧州火山有蛇庙佛炉上蛇时缠之大小不等少则百余多至四五百枚盗狡不服予蛇捻之是盗则啮否则绝不伤人天启初福清叶相国应召道淮阴古清涸祷于金龙大王庙或作神语此地属张将军当问之若外河吾当护送夜果水涨达清口是日蛇附于柁薄暮升柁楼忽不见相国勒记庙中崇祯大旱某县有三蛇金背白腹长三四尺余有司设酒殽祭之一蛇跃上台案吸酒尽须臾不见脆蛇出昆仑闻人声即自寸断人伺其断钳取之须寸各异处待风干入药若少须无人声寸寸动跃仍续而蛇也主治色劳以惊疑丧胆惟此可续命本草方书不载石鱼苏东坡曰倦游录云陇州地名鱼龙出石鱼掘地破石得之多鳅鲫之形鳞鬛皆具一如描画鱼龙古之陂泽也岂非鱼生其中山颓塞久土凝为石遂留形迹耶莱阳聚溪出鱼鸟石云鱼淤沙土久之化石飞鱼国初杜侍郎云有人航海得飞鱼于黑水之阳其长二寸颐两鬛各广长寸余张为两翅海风发作从波涛飞船上如燕雀既止则不能飞意者爰居海鸟亦此类与庄周所谓鹍化为鹏者荒诞也五色鱼陇州鱼龙水潭深不测产五色鱼俗以为灵莫敢采捕狼山鱼八月十三日狼山兵人喻棠布罾于港夕得鱼可三尺巨首细尾体甚重投笭箵中忽太息曰我游自海上乃受制乎棠骇之即移归渐缩作鲋三其尾棠惧掷杀之鲃鱼云南百夷中有小孟夏江产鲃鱼食之日御百妇故夷性极淫贵贱俱有数妻山中又有弯姜饵一刀圭终身断绝人道土人以饲牝马不宦也帝鱼四川通志荣经县生帝鱼状如鲵有四足大首长尾声如婴儿缘木弗坠通州鳓鱼通州人葛原六魁梧豪侠人也以布衣献鳓鱼百尾时用法严或阻之原六笑曰尔不上食父母耶君犹亲也庸何伤及至上召问之曰鱼羹何如对曰臣未进不敢尝也上大说命赐酒食仍还其一曰劳汝劳汝斯后岁进至九十九尾着为令画鱼重庆府龙门山寺吴道玄画鱼篮观音池鱼五色类篮中物相传佹失之鱼水顿竭既获即如初石花鱼保德黄河之鲤肥美甲天下产处仅三十里以食石花而肥曰石花鱼银鱼宝坻县银鱼每岁霜降银鱼自海溯流而上县设六厂各渔户百七十人每岁中官下厂督捕进贡七次鲫鱼南京朝贵惟胡惟庸故府每岁于玄武湖中敕赐打鱼三日名饭鱼滁州城濠产鲫岁贡一千四百尾以元日冬至分进留都南京后湖滦洲河并产鲫西宁卫西五百余里青海方数百里一名卑禾羌海有鱼皆负黑点汉末王莽讽卑禾羌献西海地置郡即此蛙峨眉山天乐池中有蛙游人鼓掌则一鸣君蛙次第相和将终则一蛙大鸣群蛙顿止宛然一部鼓吹玉蟾杨城李瑛从宦葭州署后圃见白虾蟆甚大如莹玉唿家众视之已失所在蝗蝗腹下有梵字自忉利天梵天来西域作天坛禳之江中鱼化为蝗而食五谷者百岁为鼠萤蝉环庆无麦秋大梁无萤无寒蝉然寒蝉萤北京有之矣地之异耶冷使然耶金蚕无钖邹迪光金蚕说略曰金蚕闽中有之形似蚕色黄其说不见于诸书闽人云蚕所在有金焉或过而拾其金蚕必与俱之家若不令与俱辄营营然缘足而上扑之复起旋扑旋起延及身手胶手掣足聩耳窒鼻两目毛眩颊无色泽四肢百骸惝怳若失而死迫矣即不与俱而还其金亦由首企踵逌然下地而不然者果死矣既已之家必倍其金以嫁于道路乃出否则不出也而所居家日杀一人亡论亲疏怨德触之必死死必其日所首触者其毒盖寓于盘食饮食间故闽人有不知而偶拾其金以归及已知而苦无金倍送者或虽知且有金而性贪以忍者往往育是蚕云蛊虫北海所无独西南方有之闽广滇贵延绥临洮俱有闽字从虫谓金蚕也野蚕梦溪笔谈禹贡莱夷作牧厥篚檿丝史记作酓丝尔雅曰檿山桑颜师古曰山桑之丝其韧中琴瑟之弦苏氏曰惟东莱为有此丝以之为缯坚韧异常莱人谓之山蛮尔雅曰蟓桑玺仇田樗玺棘茧栾茧玩萧茧今莱阳之山玺绸盖樗茧也枚乘七发野蚕之丝以为弦殆所谓蟓茧而韧坚者与永乐时山东进野蚕丝制衾荐之太庙群臣称贺今东齐山谷有之与家茧等蚕月浴种出蚁蠕蠕然即散置槲树上槲树初生时猗猗不异柔桑听其眠食食尽即枝枝相换树树相移皆人力为之弥山遍谷一望皆蚕其蚕自能壮大生而习野处风日雨中不为罢然或伤水暵畏雀啄野人饲蚕必架庐林下手长竿逐树按行为之察阴阳御鸟鼠其稔也与家蚕相后先其穰者春夏秋岁三收焉玺大者二寸非黄非白色类土浅则黄壤深则赤埴坟如果赢繁实离离缀木叶间又或如雉鸡鷇也蚕食槲名槲食椿名椿食椒名椒蚕之小者作玺坚如石大才如指在深谷丛条间不关人力樵牧遇之收曰山茧缣不加染黯而有章敝不易色宋王禹称小畜集云野蚕自成茧缫密为山绸此物产何许莱夷负海州一端重数斤裁染为亵裘云云读是诗则知宋时未始珍也且曰裁染不几于漆方竹杖乎凤尾正德中武陵陈洪谟守漳州之三年海上田者见大鸟飞过遗羽一于水涯长七八尺五采炫焕众以为凤尾来献命藏库中后镇阉来取答以焚弃陈洪谟字宗禹弘治丙辰进士兵部左侍郎所着高吾诗集碧鸡歙县许文穆相国孝廉时读书宣城石山寺偶见二青鸟飞鸣移时乃去僧曰碧鸡也传闻唐时李翰林自蜀中携来者我明惟舒梓溪状元一见因出所藏图卷示之许作碧鸡篇缀其后鸡足山异鸟宾川州鸡足山有金鸡泉日有异鸟饮之鸟来必双至二十双而止四时皆然鸟无增减水无盈缩石燕零陵石燕相传能飞飞即风雨唐诗石燕拂云晴亦雨是也谢鸿云向在乡中山寺为学见高岩上石有如燕状者因以笔记之石为烈日所暴忽有骤雨过石即冲起往往坠地盖寒热相激而迸落非真能飞也朱鹭密县志红鹤大如舒雁羽白而味朱声最浊食鱼巢树疑汉朱鹭此也海雕正德末有鸟黑色大如象舒翅如船蓬飞入长安门内大树上啖人鹅如拾蛆虫然数月方去人以为海雕也石鹅万历庚子七月山东任城县浚河于石中剖得二小鹅大如拳能行动一老工日三十年前曾得一白蝙蝠李太白集荆州玉泉山多乳窟中有白蝙蝠饮乳水而长生其大如鹅鹤万历庚寅夏臣谟入朝偶见苑中五色鹤异之有诗山东泰安州甘露寺林鹤每六月朔去腊月朔来巢辽阳多鹤尝千百盘空列仙传所云辽阳鹤不虚也淮安海州产鹤于滨海萑苇之区捕者深入必折苇记径或得其卵蒸置故处七蒸七伏因剖为杯注酒气形而上如鹤鹳鹳有长水石故能于巢中养鱼而不涸鹳取矾石周卵以助暖气鹧鸪弋阳汪少宰尝赴中官席饭仅半瓯香滑而膏异于常产问所出则蜀中岁进其米生于鹧鸪尾上每尾止取二粒放去来时仍可取也鹦鹉乙亥黄克悔北征道出九江同知洪乐卿告曰元年癸酉正月二十五日中使自西域取二鹦鹉归一红一白毛羽鲜丽盖人所未睹者自言逾蜀始得之至楚而穆皇已宾天矣有诗纪感沙鸡万历间京师市上有鸟大如鹧鸪毛色浅黄足五指有细鳞如龟纹名曰沙鸡云自塞外至者其味亦似山鸡沙鸡西北边鸟也虏骑数扰沙鸡无止冬月薄暮群飞过都如风成阵后飞止江北食禾稼凤阳守臣奏异鸟事壬申沙鸡入京每来则边警盖古突厥雀也丙子虏入宣府举朝未闻上从宫中传谕本兵始知其事按唐高宗秋鸣又鵽群飞入塞人唿鸣鵽突厥雀南飞戎马必至已而泥孰匐反至春群飞出塞多堕灵武间死视之无首后泥孰匐亡噫以古准今昭若左契矣绿矾采鸡诸暨有货药毒人者问于郦暖郦曰汝欲其急死乎曰然曰亟死祸将及身不若缓之使其人不知可自免也其人善之乃易绿矾与之约有数月始应至期又问曰汝欲其必死乎抑尚可解也曰吾昔有甚怒今稍解矣曰前与者绿矾也不能杀人殆缓尔怒耳其人悔谢而去是年母鸡抱卵三日羽毛变五采头距易状遍邑人来观曰凤雏也恐非地方利夜纵之长山上钱德洪有绿矾采鸡传鸡鸡昏鸣俗所异也崇德曹广远思崇祯庚辰登第其家鸡昏鸣诘朝捷至元氏长庆集云奉宣庙令采同州双鸡五联各重四斤频年采取一联不获自臣到州询问采捕人等皆云二十年采得一联鸡耳昨旬日之内并获两联斤两轻重悉符诏旨今同州鸡无闻止称泰和鸡莱阳鸡鸦广东无鸦又四川龙安府鸦至四月终有鸟群啄之鸦俱匿影华亭包长明守罗定所说罗雀桐城左遗直万历庚子离馆里许有白雀巢园飞集环数百雀江南老人指示土人曰此巍科之应左即登乡榜飞去丁未会榜又来巢榜发又飞去后官中丞归被逮公子往宿寿州居停夸言罗有白雀视之左翅有黑点仍庚子丁未巢馆园者问其罗日曰三月二十九日即中丞被逮日也为之嗟叹购之随身至宿州羁宿公馆未发中丞问状曰白雀为罗命也夫缘其毛羽为虞人所损附归善饲俟其满纵之中丞父甚爱护七月二十四夜忽遇猫害中丞父惨然知非佳兆后凶闻至果二十四日也牴诡卫辉府治前石兽曰牴诡说文云此兽其性忠直桃拔西域诸国乌弋有兽桃拔一云符拔似鹿长尾一角者或为天鹿两角者或为辟邪安息有大鸟爵其颈身似鹰蹄似橐驼色苍举头高八九尺张翅丈余食大麦曾以大鸟卵献汉即此鸟卵也条枝亦有大鸟卵如瓮大月氏出一峰橐驼谓嵴上有一峰也毗耶琼州临高县西市毗耶山有兽似犬里人唿为毗耶裴休眉山有兽送客唿以裴休则应腾犴广东肇庆府西北十五里腾豻岭以产腾豻故名腾豻沐猴类头正方貌类人发长尺余尝覆面欲有所睨辄摇头以两手披之狮天顺中西番献狮子道死献其皮锦衣卫指挥佥事喜信使其人上书求通开西域西苑狮日食一羊西域胡人主之白布缠首带衣绿支正三品料鹿南京灵谷寺太祖手书第一禅林鹿百十为群其悬铜牌者国初所畜犬云南县南二十里木山寺有木犬贵客至木犬自吠俗说犬豕独产不利尔雅犬生三猣二师一犭靳豕生三豵二师一特郭璞注猪生子尝多故别其少者之名又致富奇书犬生一子其家三年内大发羊山西羊有八角至四角六角为常松潘出六角羊土人云羊与鹿交故六角白兔虎鹿兔皆年千岁满五百岁者其毛色白万历中有舶商自暹罗携白兔归闽售四百金每季而育其种日蕃盖另一类生即白色崇祯中浙直遍有之直三四金鼠诗相鼠有体人而无礼陆机云河东有大鼠能人立交前大脚于头上跳舞善鸣相地名按地志相州与河东相邻则知相州有此鼠诗人盖取譬焉又密县开旸山周围三里产香鼠惟经人行之路则抱蒿茎棘枝而死或樵牧者偶遇之亦不能多得黄花镇礼鼠色如貂毛而浅冬聚榛实于穴作岐穴贮之多至三斗其榛实皆美好倍常山氓多掘取之鼠失榛实牝牡皆笮脰树枝悬死若缢镇将闵之虽厉禁不能止麟麟尔雅释麇身牛尾马蹄一角春秋所获麟也大麃一角牛尾即汉武郊雍所获麟也不角者麒宋仁宗交趾所进二麒麟牛身象耳狗足鱼鳞所食草木皆中国无有豪宁山海经华山西七百里曰高山出豪宁今平凉羌高山六盘是也豪宁状如宁毛似刺猬而大可以为簪黑上白下甚美弩之能射物以自卫嘉靖以前多有马平凉苑马寺置二监监七苑马政开城苑荒熟地三万六千四百七十顷四十三亩纵一百二十里横八十里碑标二十九树额军七百人原马并驹二千六百三十八匹广宁苑荒熟地二万五千八百八十顷五十三亩纵五十里横一百里碑标十五树额军五百人原马并驹千二百五十六匹黑水苑荒熟地万一千六百二十七顷九十六亩军民地相交碑标十五树额军二百七十六人原马并驹一千四百匹安定苑七百匹清平苑荒熟地二万五千九百一十顷三十一亩纵七十里横四十里碑标二十二树额军五百四十二人原马并驹二千四百七十四匹万安苑武安苑荒熟地二千九百五十七顷四十三亩额军四百四十六人原马并驹千九百四十九匹长乐监辖广宁开城黑水安定四苑灵武监辖清平万安武安三苑共幽冥东岳博物志东岳主召人魂魄其始不过谓东岳属木为魂盖以五行象类言之耳非有他也昧者不之察遂谓人死魂皆归东岳岳神将治其生时善恶而罪福之文昌俗云南斗注生北斗注死故以北斗为司命而文昌者斗魁戴匡六星之一也俗以魁故祠文昌以祈科第因其近斗也故亦称文昌司命云传会甚矣到以蜀梓潼神为文昌化身又可笑也梓潼神清河张户老之子名亚字儒美周后七十三代世为大夫未尝酷民虐吏西晋末丁未岁二月三日生载化书庙在剑州梓潼县梓潼县有善卷祠一曰恶子民岁上雷杼十枚岁尽不复见云雷公取去三官三官之名古不经见始见于张鲁传中鲁以三官教行于蜀之鹤鸣山凡人有所祈祷则书其事状为三一焚于山上谓达于天官一瘗于山下谓达于地官一沈于水中谓达于水官其祝日以正月之望为上元节祝天官七月之为中元节祝地官十月之朔谓下元节祝水官后妄人撰为三官经谓陆氏子娶龙女生三子俱有神通一天官一地官一水官罗者洞枝江县西南罗者洞即春秋罗子再迁之地居民罔知托以神怪灵济昭烈王庙广德州城西横山有祠山庙神吴兴张勃也一云武陵龙阳人生西汉末游苕霅之间自长兴之荆溪凿河至广德功半遁于横山人祝之夫人李氏庙在州东二里曰昭妃庙象山县志唐末忽有一石香炉立而附于人曰吾姓庄名穆祠山昭烈大帝也当庙食此山以福斯民众惊讶教谕梁宗明率众立庙祀之今曰庄穆庙噫一祠山昭烈也姓名互异如此崇善王陈顼钱塘皋亭山下为半山祠崇善王会稽陈顼晋时使卜断臂不屈卜壮而归之历仕四州食邑会稽葬皋亭山有女弟避寇山洞不欲乞食绝粒死屡有灵显或曰碧霞元君碑云弘治时遣使祭之穆宗祷祠兹山支明夫人天台山东壁岭车支明夫人庙周建神本妇人曩尝见怪配以支明龙王遂释疟使司疟鬼姓彭兄弟三人游于广漠之野古帝王裔也凡运劣者遇之辄病病时直唿其名即止今太原郭守询唿之有验作疟使司记轮回所天启乙丑沁水故县镇萧味道疫死再日甦云冥司误摄司日轮回所其嫂变黄牛其协白偿何腾蛟谷八斗寻嫂没何氏产犊数月毙售皮得谷八斗碧霞元君汉明帝时西王孙宁国奉符县善士石某妻金氏于甲子四月十八日子时生名玉叶貌端而性颖三岁解人伦七岁闻法礼西王母十四岁感母教入山得曹仙长指入天空山黄花洞脩道焉天空盖泰山洞即石室处也三年丹就元精发而光显遂依于本山焉本谔瑶地记黄帝建岱岳观尝遣女七人云冠衣羽修奉香火以迎西昆仑繇是考之则玉女必黄帝遣七女中之脩而得仙者后世因之祠于山高诲玉女考岳顶玉女池侧故有玉女神像泉源壅浊宋真宗东封泉忽壅澈故祀之马端临通考又稗史汉时仁圣帝前有石琢金童玉女至五代殿圯石像仆至唐泉泐玉女沦于地至宋真宗泰山还次御帐涤于池内一石人浮出水面出而涤之玉女也命有司祀之封天仙玉女碧霞元君后祠日加广圣女祠林县东南三十里下洹村圣女祠相传高欢之女母尝养病于此母亡其女三人愿殉其葬天彰其德以为洹水神每灾害祷之辄应玄武神黄帝之子昌意娶蜀山氏女生高阳氏陶七河之津是为玄帝也役御百神召至雷电乘结元之车周旋八外铸羽山铜为宝鼎以献于神峰陶贞白与杨许诸仙往来亲得其说而纪之太和山巅真君殿殿可三许俱铜质沃以黄金栋柱门屏题甍并具其像于四天兵皆铜精工逾土木汉寿亭侯江东刻关庙会文五十篇侯灵批评为序论文以抽发性灵为主归安毗山关侯庙潘少保印江建门额曰武安王庙殿额曰汉寿亭侯关公庙旁署羽书出鸾笔又题柱曰昭昭与日月争光悠悠共干坤不老海宁吴尚书先任贵州学使公署前有侯祠以其障而徙之加闳丽焉已吴坐堂上有银甲三人直入不为动俄子妇痫疾死第无如尚书何也崇祯丙子二月朔流寇攻桐城卜于关庙不利褫神衣斫其右臂及攻城斫者死焉贼完像忏罪壬午十一月十九日夜淄川翰林侍讲孙之獬梦神御北兵及兵至知县史能仁巡南门父老言神像汗如雨事闻于朝癸未正月朔河西务关庙僧梦神御敌久马生虮虱求整刷验之良然吾宁南门内关庙扁未了英雄出鸾笔丁亥正月三日仁和临平镇戊主寓东大桥之关庙久矣是日小卒忽作神语责数其罪戍主怖谢请修庙小卒素不知书至是手疏里人名醵建揭旗以募或书国号即裂之但书神号而已戍主因避他舍其事予友人目睹周凯东瓯周凯吴晋间人时横阳永宁安固三邑地皆斥卤凯开导三江悉注于海因射箭退潮而没民为立庙曰仁济庙至今有司岁祭雷庙予友姚荣夫为高州幕官高去雷阳三百余里自言亲至其地见所谓雷公者为予言甚详云其地雷声特异虽时小殷屋瓦皆震如近在宇间者若迅雷必连击数人雷之神曰陈文玉有庙甚威犯者必死庙门建二高标每欲发声或享祭时必有红白二鸟飞集标上怒气勃然无不沮丧庙中人云庙后山有所窟也皆藏中吉出则行天其言如此荣夫曰一日郊行忽数夫舁一物至状类豚体有斑点文问之曰此所谓雷公也俗谓之土猪儿舁将何之曰往瘗之耳考雷庙在雷州城西南八里陈州民陈氏亡子家畜异犬九耳每猎卜其耳动多少为所获数一日九耳皆动既而猎得一卵围尺余捧归舍忽震雷噼开得一儿两手有文左曰雷右曰州及长名陈文玉登第为本州刺史没后灵大着州人祀之自五代至国朝皆加封祈祷无不应其名雷州自唐或曰城南十里许有擎雷水州因以名白眉神教坊供白眉神朔望用手帕针线刺神面祷之甚谨谓撒帕着人面则或溺不复他去白眉神即古洪涯先生也李卫公庙安吉州李卫公庙宋三月四日庙中陨石云岁丰之兆熙宁甲寅嘉定己卯元泰定己丑三月乙巳明成化辛丑八月甲辰俱陨石殿像无一陨诸葛武侯庙洛川县诸葛武侯庙规制闳丽相传宋曹武惠过之以偏霸撒其庙国下石不可去刻云知吾心腹事惟有宋曹彬武惠神之下拜烝尝加虔石置龛中并祀武惠又田者得复瓦脩尺有一寸五分博四寸形如常瓦独两层中空枕之值更辄鸣怪而碎之内篆孔明行军枕字径寸高平冯吏部养志时宰洛川藏瓦之半岳武穆庙山阴王方伯尝过汤阴勒诗岳祠中意寓微讽还里以示郡守萧良久之邻人某被冥摄见籍注方伯毁谤先贤萧良为证夺寿亡子孙墨书其他善事朱书也邻人惊晤走语方伯果然乃改前诗驰刻汤阴之祠虽寿终亡子嘉靖初钱宁死后魂游崔驸马家作声曰谋反非罪许宸濠宴驾迎立虽然数也秦桧欲杀岳飞不合助言冥司问七次凌迟今三次矣问在宋何人不肯言召天坛道士遣之去晏公庙晏真人名北海宋元祐时晏坊人牧牛至旗面山遇二仙弈石上侍阅良久各授桃食之后羽化乡人立真源堂奉焉凡蝗蝻水旱祈之有应临江府清江县北三十里清江镇晏戌仔宋初为文锦堂局长因疾归登舟即尸解人以为神立庙祀之有灵异于江湖国朝封平浪侯按两晏公今郡县多祀晏公或清江晏氏耶萧公庙新淦县北四十里大洋洲人萧伯轩宋咸淳间死为神立庙元朝以其子祥叔合祀本朝遣官谕祭永乐中其孙天任卒屡着灵异亦祀于此诏加封水府灵通广济显应英佑侯泰和萧兰芳殁乡人奉为小神永乐中裔孙天任复以神显啖白石一拳坐逝遗骸贮木桶中置庙东庑江湖榜人崇之太监郑和下西洋奉神命封平浪侯夫英佑侯一人耳名籍互异如此曷从而订之质叔向以台骀问贾生于宣室当有其人敬识于末宋相公庙富阳县红山宋相公庙宋宁宗时尚书弃官修道成神今其后人皆习禳厌之术利济侯金元七前元长洲民世出一人生有神助专拯垫溺之患年四十上下死辄着灵异今其地曰金家庄一曰有二子痘夭因愿没身为神救危痘七月七日赴周泾河死显国初金元七总营万历初封专筦痘司东华洞仙东华洞主人郭维贞固始人宋季隐莆田之壶公山不仕元杜门学道因葬焉其家奉一仙曰郭东华极灵后莆田周吉崇祯庚辰进士授怀宁令左兵充斥仙为书符箓却之问后福书云此人乃岳武中宫长七子降凡日后有封侯之职是仙能书画宫亭神宫亭神甚灵有婢名如愿客有所求叩如愿即获又能于湖心分风使上下各得顺风故刘刚诗云回舻乘派水举棹逐分风神树六月乙亥云南晋宁州学正杨茂上言城外塔墩有大树颇怪异居人祈祷应因号塔墩圣母目曰神树永乐中大风折其树军人陈福海锯以为板内有神像戴冠执简容貌如画人皆惊异立祠以祀加封号上以淫祀非礼也禁止弗听雪冤纪异祭酒汪伟曰南台侍御萃亭沈霁子公正德戊寅秋七月奉命按视屯田于江北未至全椒三里县人手讼牒随而诉者几辈君点数而目识之既而失其一诘诸左右左右谩应曰盖讲而散者也至县座行台诉者入沈见三人焉随宜处分之末一人蓬首跣足衣敝甚乃道中所见而复失者君问之若何许人应曰全椒何名曰小羊讼何事曰有冤也有牒乎曰无有沈叱之使起因忽不见急索之弗获然是时照君独见之而与之言左右莫见也君知为妖大骇雨汗呕痢交作县令孙赟入问疾君语之故因询之曰县中得无有冤乎对曰往年有顾景祥者为其弟景原景昭所害及计子计儿事适败露殆非是耶意景下有小样字半为羊耳君疾随照良已遂竟其狱则小羊者景祥乳名也岂不大异哉贞妇着灵正德丁丑岁黄岩结讼者夜泊清风岭下内数人妄议贞妇因诵诗词以资谤谑即时风雨暴作舟覆而死续有亵冒者遂有奇祸百老屯车驾出居庸关驻跸有白须翁百人迎驾近则无所见因名屯曰百老刘兆元上海刘兆元任怀庆推官卧疾见女子旁侍以家婢令取茗恍惚不见遂引告卒于家嘉靖间事曾铣江都曾石塘诸生构文苦思尝步入丛冢间见岸鬼语河鬼曰若何时得脱曰明旦莱佣代我矣石塘明日候之果菜佣将浣足阻之夜闻鬼语曰本得代奈曾砍头误我杨继盛嘉靖戊午四月三殿灾人见杨椒山青巾缟服双眸烱烱冯午门西角槛若指挥扑灭状逾时方隐王秋英嘉靖甲子福清诸生韩梦云瘗石湖山遗骸夜丽人至云王秋英字澹客楚人元末从父官值寇扰崖死感德相就辄数日一至多吟咏明年寒食祭墓即出见同归生子万历癸巳以缘尽泣别土神阴谴吾宁石井村某怙讼寓杭城十三弯巷醉而溲土神祠前已悔而礼谢及讼胜赛饭而酣谓神费我爇一札于炉当诉汝城隍庙盖戏也夜梦神曰汝自亵自禳于我何预即诉于城隍可也汝狂悖关公行挞汝二十矣明日惧不出晚巷见辇上人传唿过者避入酒肆所悬牌适触之堕辇上怒之逮酒家误及某挞二十则通判关世教也尸蹶洛川县某死戚属夜侍各假寐尸忽蹶起遍吸诸人口其一惊走掩户尸追出格于户相抵诘旦人集噀以犬血尸始仆不浃月受吸者相继没高平李养志吏部说吏部婿见语海宁袁花镇祝俊卿父没宗戚方酌奠尸忽跃起诸人越日俱死父尚在孝廉朱近脩说周如砥即墨周砺齐祭酒少读书东郭精舍旧有祟公独宿不惧夜忽一缟衣少艾立灯下久之不去叩以功名如券且期末年一见及卒之前岁往往遥见之萧观察江右萧任浙江按察使亡子而毙其应嗣者有戚友来候径三衢其故嗣求附行虽知其鬼不能却也因入杭之官舍出曰大门见拒乞楮钱若干许之见其隐鼓中亡何萧下世嘉兴沈德先主事记其名陈梦璇闽人陈梦璇官粤东江隘来舟误触蒿工跽恳陈氏悍奴遽推溺之行里许晴空忽晦有神如雷公状立舟上责奴曰尔宿愆深矣尝一事善得延喘今枉溺人难逭也摔岸上灼死舟人大怖神又谕以亡羔且曰兹地许某善人也可访之遂霁梦璇如其言访许某延安地饭万历壬辰修延安府城坎地多盂饭人啖之亡恙王立谷万历戊午新淦令临海王立谷入观十月十八日宿荻港二青衣夜摄至帝所冕旒正坐旁席二人侍卫狞悍主坐曰尔丙辰八月命尽今犹斋戒力也尔何违之示以簿详注年月至丙辰八月而空即下狱在坐者起请勘其破戒后事阶两巨簏俱县牍并平日戏笔在焉各腾气青黑赤不一吏简聚之先青黑次白白聚而青黑色渐缩次聚赤则青色隐黑色寝微主座视赤者所刻金刚般若好生编及社仓卷也余不尽见主座曰当损明延年狞使抉目而寤闻鸡鸣家人守视不能举目即乞休持诵岁日愈王自有记杨铎嘉兴杨铎始万历壬午榜俞廷让也登庚戌进士任吉安司理在迁免归癸丑卧疾梦冥召恳以对门易铎代冥隶许之亡何易铎死始大怖赒其丧而火之亡何易氏妻唿市中谓我易铎也为杨氏借陷今返魂无归所矣奈何杨闻之度不免命髡缁以殡沈婿鸟鸣海盐沈某贫亡赖听野鸟啁鸣各效之酷肖人因以侑酒有徽贾挈之姑苏偶鸣于线店中富子遣僮市线久不至诃之曰肆主听人禽鸣故迟我我非迟也富人问所为禽鸣者述其状亟召试之大悦留家监所有空舍素多鬼以寝之明旦未起家监抉户入沈某犹鼾也曰夜若白衣人谓尽以遗物相付家监大骇坎室中窖金俱镌沈某及富人女名盖富人亡子止一女遂以婿沈苇舟崇祯乙亥予馆海盐横山张氏其邑寓李洪宇先年莫趋横山中道有舟鼓帜而来求附载登之行里许心动亟登岸因足抵其舟半覆疑之遂他宿或曰此安得舟也旦往视登处则巫者缚苇为舟列鼓帜半覆者也李迄今亡恙李又云贼曹李恃勇亡赖尝于西盐仓击私盐者始而角已舟渐缩如鸭异之抱归时妇暴卒移刻而苏问之云我登舟为恶少年所嬲幸夺免也朱大绂崇祯庚午李水心司理预闽闱比舍郎同年郭梦言于二十一夜同闻户外哭声冤抑呜呜不能出诸口明日搜朱大绂卷其表有鬼哭非无因语惊为异事李自有记娄东冥判太仓徐坤素斋诵崇祯癸酉六月二日梦摄冥府事百日每夕鞫问九月二十日事竣刊有娄东冥判沈招远癸酉仁和沈招远桐乡钱汝迈并麟经出金华令项人龙之门招远力薄寄径钱氏遂抑二佳卷于乙榜其一忿死而招远疾时若对簿状寤而走钱氏曰事发矣第向诒兄实千金附进今被阴谴兄坐累斥弟与项师不可活也明年果并没汝迈以他事除名张耀采乙亥正月望日参政张耀采卒于刑部狱中甲戌是日吏部考功员外郎弓省矩自缢适满岁耀采目见之神灯己卯正月念二夜神灯见海宁郭店镇可二十刻郯城神诳辛巳山东旱蝗郯城有神降曰七月二十二日水至八月望寇至及七月果水溢人因信寇至扶挈南走宿迁迄八月无恙徐铭华亭徐铭乃进士徐铭经之兄辛巳疾没且殡忽开目曰异哉有阳必有阴云云遂苏人问其故曰吾至冥司见来牒为公勾事后计开有罪犯人七名首陆彦章张侍郎鼐次开应死平人百十名身预焉名上书圣门弟子凡诸生皆然人名着某人子或着某人弟防误摄也末名唐铉亦华亭人时游关中从卒欲往摄主吏曰客死最重此人当没于家宁俟之耳主吏冠服如驿宰状铭未几下世唐铉闻之不敢归越还里果卒丰县逃鬼壬午北兵陷丰县有二人被创狂奔或叩之曰城破以诉城隍神问神安在曰逃沛县时沛县坚守邯郸鬼流贼犯邯郸杀童祀神后冤鬼宵啼路鲜行人或曰生畏贼死犹是也以贼吓之可止后复啼众大唿曰贼至矣自是寂然谚云鬼怕恶人岂其然欤蒋国华江阴蒋国华花塘里人性质朴先是天启丙寅年二十六梦青衣童子引谒城隍神及岳相东平王随诣东岳庙地皆青碧至今庚寅三月十八日经蒋家桥见大父唿之赴冥司摄事急归浴而卧土神促程鬼卒掖上马马跃而醒亡何仍往经大城坊曰幽冥桥渡桥入东门曰善庆关福德门至东岳都相东平王府曰都察司入揖至岳庙即丙寅所见者殿左右七十二司造册所曰监录司册有六曰善恶曰生死曰杀僇曰无端曰荒芜曰瘟疫册各四帙每司造册吏十二人总管十二人因朝帝令覆册分诣各司国华领左箱第十三宪察司天下郡县城隍神俱金幞头候门冥官仍进贤冠青锦袍册书国华派册讫因谒阎罗天子命判官检国华寿尚二十一年阎罗则宋韩魏公琦也辞出童子送之登舟及岸而醒二十日早又见大父促册期二十七日入冥如期二十八日则荒芜瘟疫无端三册竣江阴城隍神蔡奏县重困不堪疫帝不许又限生死善恶杀僇三册五月十一日竣至二十九日复苏五月朔又入冥印疫单在东平王处名氏下详疫状印讫下城隍神三日复苏顾旷邑诸生顾旷住横泾河丙戌九月馆陈氏午倦憩摄入冥司阅籍乃唐谢小娥后身也其籍青函钤印详载履历近蠲十五岁不注旷原名义年二十二时蠲吴氏子钱增岁一明年讳女子某私事增福一岁又明年收粮重其衡减岁一其增减类如此凡不经意之事悉载焉寤以语人甚详予别有记临江府志谢小娥不知何许人父为广州兵官部押金银入京携家附舟过萧滩二里许遇贼被害小娥溺水获免旦附鱼舟而出行乞于市后为盐商李员外家佣奴娥见其酒器皆父物悟向盗乃李也心衔之俟生日举家酣醉持刀尽杀之事闻命以官不受愿为尼乃建寺居之即报恩寺是也朱之奇东里朱之奇同予补诸生膺贡训道海盐丁亥十月卒戊子十月降箕云以八事见录天曹成小神问休咎多奇中今其家立祠郭基金陵郭基无坏性戆直崇祯戊寅应试句容有檄以玉兔山司瘟庙阙都总公代之辞不往檄者求暂允徐往可也试讫回家语家人治后事而没是夕庙之钟鼓有声示梦羽士塑其像张生仁和张生父玄有家学好牡丹亭西楼梦等剧馆桥司镇妖师东家尝外酒归听击竹声启之见艳女携灯相狎将曙珍赠而别生有诗半庭新月青灯外一种私情翠幕中记其实也后考之盖越女停柩其所赠皆殉具歌鬼嘉兴某生月下清歌忽后有和者同调契洽延之家饮仍歌如初夜分而寝鸡鸣其人即去不及别又扣门诘之曰我实非人也乱后如我辈甚多今后毋宵行放歌或妨他辈耳庚寅六月或征优于嘉兴城晚舟行二十里抵舍座客四集演剧数阕优觉寒色有识上客故编脩屠象美给事李毓新诸公者俱前没骇之亟振金鼓则四无居人乃故相吕文懿公墓庖鳖三四头尚悬松上说鬼录张真人家有说鬼录丰沛鬼丁酉夏秋间丰沛萧砀多鬼衣冠杂途中或相问答语即引去迷死闻者戒途黑龙潭神张秋镇北黑龙潭其水深绿有工人三中夜闻唿声云某宅修偶门先付银五钱可即往乘月行有二人先候之及潭侧谓吾当挟汝勿碍也正挟时堕潭中觉衣履不濡宫室伟丽引入后堂脩辑掖门有老人深目长须布帽绿衣出问之各劳一金凡半月毕工又赍千钱遣前二人送出天明行人见三人卧沙上语其家各挟归城隍神南京城隍神孙策北京城隍神于谦杭州城隍神周新松潘尺骸萧山来宪副云松潘浚城隍得人数千百皆长一尺许衣冠自三代以下皆具岳婿汉郊祀志大山川有岳山小山川有岳婿山岳而有婿则岳可以谓之妇翁矣世俗之称谓未必不以是又因岳山而转太山耳子路成化间河内县学居民于文庙棂星门内及先师殿前牧日聚其中忽见一人欣而黑手持木器怒而责之即入殿中随视乃十哲中子路也后其人竟疾不起旧有碑记今剥落不可读而断碣尚存夫以圣贤妥侑之地为愚民畜产之场诚不得逭其罪然子路乃显灵而朴之意当时刚毅之气历千百世未歇而亦以见鬼神之英爽不可亵也夫敬而远圣人训之矣太原高自卑太学知咸县尝丁祭斋宿夜梦仲夫子持戟入庙受享临祭忽闻一主覆于龛高曰此必仲夫子主也视之果然一时咸惊蔡元定建阳县象岩山蔡季通诵书处堂曰显庆绍兴辛巳季通于堂中推演子孙世数未有数终轮奂犹有代御史尹仁为政嘘之句成化丙申巡按尹仁入闽夜梦一老人来见叩姓名蔡元定也至建阳访蔡家谱见显庆堂推演诗不觉竦然即捐俸为建传心堂晋江蔡元伟曰周子出则知数学者邵尧夫朱子出则知数学者西山山西诸生某丁酉临闱其仆病生初场出病仆曰主人且捷我在场相周旋也生未信病仆言闱舍事果不妄次场亦知之生曰果捷某人有女吾当以配若病仆曰吾隶也彼则温室何能诎之生曰果捷吾力能得之尔何虞焉至末场出病仆曰主人除名矣盖望日天神考阴骘谓主人设心恶已更他人名也果验妖异藏经志怪厕之精名曰椅衣青衣持白杖知其名唿之者除不知其名则死又筑室三年不居其中有满财长二尺见人则掩面见之有福又筑室三年不居其精名忽长七尺见者有福又筑室三年不居其中有小儿长三尺见之则掩鼻见之有福又火之精名曰必方状如乌一足以其名唿之则去又木之精名鼓侯状如黑狗无尾可烹而食之又千载木其中有象名曰贾诎状如豚有两头烹而食之如狗肉味又上有山林下有川泉地利之间生精名曰必方状如乌长尾此阴阳变化之所生又玉之精名岱委其状如美女衣青衣见之以挑匕刺之唿其名则得之又金之精名曰仓唐状如豚居人家使人不宜妻以其名唿之则去又火之精名曰罔象其状如小儿赤目黑色大耳长爪以索缚之则可得烹之吉又故门之精名曰野状如侏儒见之则拜以其名唿之宜饮食又故泽之精名曰冕其状如蛇一身两头五采文以其名唿之使取金银又故废丘墓之精名曰亡状如老役夫衣青衣而操杵好舂以其名唿之使人宜禾谷又故道径之精名曰忌如野人行歌以其名唿之使人不迷又故车之精名曰宁野状如韫车见之伤人目以其名唿之不能伤人目又在道之精名曰作器状如文善眩人以其名唿之则去又故臼之精名曰意状如豚以其名唿之则去又故井故渊之精名曰观状如美女好吹箫以其名唿之则去又绝水有金者精名侯伯状如人长五尺五采衣以其名唿之则去又台屋之精名曰两贵状如赤狗以其名唿之使人目明又左右有山石水生其涧水出流千载不绝其精名曰善状如小儿黑色以其名唿之使取饮食又三军所战之精名曰宾满其状如人头无身赤目见转以其名唿之则去又故水石之精名庆忌状如人乘车盖一日驰千里以其名唿之则可使入水取鱼又丘墓之精名曰狼鬼善与人斗不休为桃弧棘矢羽以至羽射之狼鬼化为飘风脱履捉之不能化也又故市之精名曰问其状如囤而无手足以其名唿之则去又山之精名状如鼓以其名唿之则去又夜见堂下有儿披发走物恶之名曰滑以其名唿之则无咎又百岁狼化为人女曰智女状如美女坐道旁告丈夫曰我无父母兄弟若丈夫娶其妻经年而食人以其名唿之则逃走去又故溷之精名曰卑状如美女而持镜唿之知魂则去鲁汶全椒鲁汶髫年读书于学宫东庑夜有美姝唤开门注用剑斩姝遁松树下后发藏视之乃毙狐也后膺贡任万年主薄锄强扶弱卓有政绩金龙邵氏嘉兴初盱眙县石坝集邵氏尝有妖窃雍瓦水每伺之不得一日晨起见中熘大光烨烨欲腾而上主人以田器击之铿然坠地有声视之金龙首大于五斗釜乃惊愕急以布数十裹而瘗之祷神毕出之赤金也其身尾俱铜钱其家今富龙女海宁许村南五里龙王塘初有女汲于河得浮卵吞之因娠仍生卵弃之化为龙去复时候其母留龙须为笔遇旱以笔书符投龙王潭中其符浮于临平山之巅立雨后令君取其笔遂绝响毛女袁州萍乡县东五里毛仙山昔有人过此山逢一人遍体有毛言词异常后不复见宋朱晦翁尝问驿吏云狐魁所为遂题诗云人言毛女住青冥散发吹箫夜夜声却有游童解端的向侬说是野狐精潼关老人潼关兵巡道署制颇宏壮后墙丛篁茂密尝有老人深衣博带出与人交语人不为异嘉靖中南充王南岷廷任其地一日唿入书室语以尔既出见人若非精灵必系神怪知我未来事乎答曰公名位在某架第几册书内公检视之则浚川王公廷相集也公异之乃迁署潼水西以其地为察院其年洪水堂宇漂尽无复丛篁异不复见王公果总宪舟叶广西宋君佐署当阳县学云沙洋市人偶见水中一舟载人远来可二三十登岸则舟乃大荷叶也人方骇之而舟人至一大家求食与钱不应毁瓦画墁与之角则自残其体其人终不能伤遂沿门扰之官府亦无如之何月余不知所往龙眼怪秀水屠宪副叔方孝廉时见二髑髅流内室侍女皆怖屠跃起执之为龙眼核琵琶亭怪嘉兴沈昭明德宿九江之琵琶亭午月浸空同辈五六十人有眇丈夫抠衣露臂遍印诸人之面惟不及孝廉明经沈手拒之觉腥滑次夜衷刀以待越再宿刀中其臂血流奔岸亡何面印诸人皆疟关扬大同公馆相传有祟使客多寓外舍县令关扬不信夜列卒爇炬迨夜分一妇步月阶下关叱曰果冤乎哉宜诉我妇忽自空入缟衣领缘间簇针如猬炬顿灭仅荧一蜡妇逡巡欲前遽麾之即隐关就寝席为针刺屡拂如故起移床而壁间纸动揭之则复壁也关引刀秉炬而入有物相扑刀举炬熄旦见白狐死壁下妖履桐乡严简津读书苕上深夜独坐有丽人扣户入之诘所自云宅眷也严疑其祟凝坐至漏尽始去明日告归抵舍夜梦丽人贻以弓履果得之枕上双绣红灼尝出之示客赣榆妖吴兴朱司理淮安署赣榆县事暑夜命僮摩足俄若针刺视之非僮也少妇也佯任之且摩且寐刺渐深醒又僮也仍寐且丛剌惊起又老妇也朱命烛又丛剌怒甚见老妇入壁破其壁老妇立自如朱折几撞之相格斗稍倦妖倚墙而立朱举椅抵妖于墙不可脱僮刃其背白毳如线盖狐孽也丘志充山西怀来道右布政诸城政丘志充公署有楼多祟闭久矣丘特登之积尘累寸其妖冠进贤服金绯凡六七人或排衙鼓吹或宴乐如此不一尝简丘称都台其墨淡留数日字灭丘计迫纵射之妖拍案笑接其矢乃纵猎犬发铳毙数十人冠绯者预焉妖虽绝而丘以通贿营开府事泄下诏狱弃市鲁府童子崇祯癸酉夏日鲁世子以派忽见一童南髻蓝衣朱履行日中杳不见影世子忽尾之忽歧为二相盼即失之邑人吴大行本泰使鲁府有诗素娥诗长安镇人某读临平山中昼值歌伎歌伎琵琶诗矜诵不已俄缟丽叩门询之曰素娥留坐叹其佳咏某愧谢求和素娥即吟曰歌侧云鬟尚带羞声声犹唱八甘州歌来无力眉常敛弹至伤心指半柔肠断花前丝续怨魂销月下梦陪愁惹人无赖轻归去今夜谁能伴锦裯某戏请伴笑许之拉往其处室具俱白宿数夕送之曰如念我可时至也某自此诗思目进秘不示人鱼妖湖州乌程董威故尚书份之裔苍头某颇饶庚寅夏有物空中求饮食违则见祸惧而享之则黑气如云饮嚼甚壮屡索不已某以告威威乱后好养生家言禳以羽士俄掷砖石诟怒而洞庭山隐士施亮生有道行召治之虽遁而不绝某乃诉之城隍神诟怒如故威言于乌程令刘玺清执最有声遂斋沐告城隍曰阴阳各有所司何得纵妖扰民妖月余来云我求食无大罪今城隍释我矣尔其奈我乎威因检道藏有曰凡妖魅为符咒所不及治者制桃弓柳箭伺其至射之如其法始绝盖太湖鱼妖也徐氏妖邑诸生徐仁振故太守伯征子家西乡庚寅七月朔步庭除拾书曰岁在戊子仲秋中秋月予坐书斋见月缺纱窗玩赏无已几无何不觉困惫为睡魔缠扰梦至徐似翁家直入新楼下见其室灿烂徘徊久之少选主人出叙论握手揖我与坐主人东向坐予西向坐相与道宾主之谊甚欢主人因言曰予宅非凡地下有玉鲤鱼金麟而赤尾其泉直通大海予先君以为善卜居于此予闻主人言方且惊且异且信且疑俄而地裂有鱼出焉化为黄龙而去是时予骇甚始信其言之不诬忽闻户外喧然勐然而至询之则诸公子射也予亦起入人丛视决胜负但见诸儿操弓挟矢其仲子速发十矢合式者三焉旁有鸣锣者七声缓三声亟于是诸宾客亲邻观者盖如堵云欢笑倍常予亦惊觉已月转中庭矣特予自思之予之与似翁素无相识且不通姓氏无故而遇我以寤寐岂其后予与似翁终非陌路而姑于今日天作之合耶抑予之后有与者而姑借似翁示显应耶否则似翁家之事无关于予予何故而得此南柯一梦也予亦不询其事之有无姑记以为后日之验应思发矢之人似翁太守号也仁振以呈太守谓黄龙句虑祸毁之弟谊振手录焉是月十三日谊振卒或龙飞去十矢三中其兆云而妖记特奇从太守婿吴寄示者浮提国海外浮提国其人皆飞仙好游行天下至其地能言土人之言服其服食其食极意与人同乐欲返国顷刻可万里万历间叶侍御按江西有司言市上一群狂客善黄白极饮娱乐市物甚侈多取珠玉绮缯赏之过其直满用金钱不甚惜及抵暮忽不见诘其逆旅衣囊俱无有请大索侍御不许召至前果能江右土语手持一石如水晶可七寸许举之案上上下前后物物入镜中照极毛芥又持一金镂小函中有经卷乌楮绿字如般若语览毕则字飞愿献此二者侍御却而遣之明日遂不复见宋氏乌巢兰溪山何宋氏鸟巢于樟其鸣似云何相传树应越州有男子探巢得千金谓越州者绍兴也因贾绍兴投逆旅解装饭于市且纵步忘逆旅姓氏失其处仅腰微赀而返则乌啼如初仍探之得大镪五十金上有字此金赠与送金人男子又持往绍兴隔年余矣值旧逆旅出其故囊男子曰此天以赐若吾自有五十金也备道其事缔好致富豕言仁和桥司镇村人畜豕将召屠令妻饲其余豕忽闻人语声察之一作徽人音一作萧山音一作松江音妻惊却告其夫夫走听果然其家亦亡恙瘗孩复苏泽州原天顺八岁被市人殴死讼官验瘗数日有狼衔出仍活鸡子中鱼嘉兴项氏家剖鸡子中有鱼跃于地忽不见鹊衔兑马云南黑井盐课提举司灶三百五十三丁每丁带耗费月纳银三两八钱一分九厘司官婪甚每丁加一兑马重三钱一分八厘上官不问新安汪云秀来提举如前例忽一鹊衔兑马飞去复置一马又衔去云秀惧而欲裁之僚吏不可因循半载事发抵罪天书崇祯丙子西安县市人王氏忽雷雨中偶触产室雷雨遂霁阶上有天书二子不孝他日重治八字似行书径二尺余似以积沙成之涤不能去顷之自灭象山妖异三月有妖祟六人一老妪四为媳一为女至邑之梁氏托宿举家俱所见惟一幼子妇见而迓之相与叙礼延入内室问答唧唧有声供茶毕妇启曰尊客宅居何处老妪答曰家居不远世与宅上有旧戚今岁各当遣女翁往喜苏贸物家乏主特来相倚妇唯唯备告于姑姑疑妇为崇所惑具牲醴赛之老妪等怒责之曰事急依人吾非鬼祟为祸者何以生物食我令妇热而进之盘盂尽空夜邀妇同宿无异生人如此者半月余始去既而人诘其妇云老妪虽耄而容仪脩洁不凡其妇女数人则世间所绝见者竟不知其为何怪云九月五日申时有红鹰将叶明家十岁儿自东门攫至天字号观风亭上其父急祷赵元帅奔追获归及询其故儿荷赵元帅铁简击鹰始得活五月二十二日县城中妙华堂忽有异人胸背各悬一镜手执红棍肩负红袱儿童争视之遂化青烟而去阳武泣声三月阳武县西北门外白昼无人闻有如悲泣状凡三日时云鬼哭是岁河溢其旁厉坛冲漂朽棺枯骨不计其数雷神书六月获嘉辛丰里人王好仁妻帅氏抱儿乳哺忽雷震死所存仅皮骼胔辄消尽儿无恙也皮有雷神书二行乡人莫识业赘沐英沐英祖籍饶州乐平县李姓先墓在大汾潭沐春乞遣将代镇亲诣乐平致祭八月进封春黔国公不许擅离兰溪金训道云沐英祖徽州绩溪人专棹舟岁莫值地师失路求渡因问其沦落状闵之留于家春初雪地师偶步奇其地归问沐氏曰此族人某山也若得之易之耳吾屋三间彼欲之索直三百金故不果如售屋则山归我矣于是成券果得山且为择葬嘱曰行当有大祸愿不发也寻争渡毙人戍定远徐达徐中山祖在丰城同曹水南向曰二八居士墓中山王墓在钟山不封土云细竹下即是像白皙而厚面目不甚雄伟李文忠李岐阳墓规制逊于中山石马一存其左蔓草间尚未毕工替身出家本朝自太子诸王降生俱剃度幼童替身出家不知何所缘起意者沿故元遗俗也翰林官翰林叙衔在官下元时即然他官品在官上词林称阁臣堂翁老先生阁臣不论首次俱绶翰林学士班佥都御史上出道双棍值政府不避讲读学士班佥都御史下祭酒上日讲官软靴短衣便于洪对展书官短衣跽御案西大司礼立案左先展书以案高展书官不便也良乡带京官俱绣服惟行人司在京青素角带出至良乡易补服银带号良乡带御枪高皇帝御枪二藏南京午门楼上大者几盈握脩可丈六尺小者脩杀四之一围杀亦如之盖马槊也多学平凉华亭县多学洪武间监察御史巡按山东其子孙改为党氏从征日记巢县俞通初以亲军宿卫出入行间终巩昌卫指挥使世袭年六十二着从征日记四帙藏于家未刻述国初事异于常闻山阴朱燮元备兵陇右得录本今佚僧道不衣绫罗正月校尉赖谦见神乐观道士陈道衣青纻丝袄子在街上执之以僧道止许穿绸绢不许穿绫罗也有旨以神乐观乐舞生释之予两匹官绢压惊镇海卫指挥常遇春幕客上官专掌书记遇春薨上思及上官氏召其二子入分姓上授镇海卫指挥官授山西卫指挥又常遇春红旗千总薛从征陈友谅以三百人受围上高望救出之薛首已陨犹执红旗不仆上拍其背曰好儿子甚苦始仆蒲寿庚子孙太祖禁泉人蒲寿庚子孙世不得齿于士盖罪其先世导元倾宋也宋端宗至泉州招抚使蒲寿庚来谒张世杰分淮兵二千五百人命寿庚将海舟以从寿庚闭城门拒命与州司马田真子上表降元帝遂如潮州绿帻蔡邕独断云汉武帝幸馆陶公主家召见董偃偃着青褠绿帻按明制绿帻最贱系教坊人所戴或董偃本卖珠儿从其贱也叶好文留犊山西叶好文任交河令治行为时第一升知定州初以一牛驾车抵任后产一犊比去任留犊与民徐呆厮洪武间指挥徐呆厮出兵河套地名梧桐树一日午间有大星坠于河中火发延岸上营中军有伤者后徐氏父子以事被诛果徐氏独应之也抑别有所应而不知耶敕主薄三月二十九日敕闻喜县主薄祁伯祥曰县属府州于民为切近必得上循国法下悉民情长于抚字者以任佐贰之职祁伯祥今授将仕郎平阳府解州闻喜县主薄尔尚恪尽乃心使政平讼理民安物阜斯为称职矣尔其懋哉丧麻丧服用麻布取其贱恶古未有棉布也棉布始自汉北方麻布贵棉布贱又丧家虽隆冬必以麻非礼也畲客盘瓠之余错处于虔漳潮之间以盘蓝雷为姓汀人唿为藩蓝篓藩篮篓汀人称之曰畲客学录直讲国初上幸太学学录象山应元征进讲大学平天下章赐锦衣白金黄麟题联日月光天德山河壮帝居相传解学士题殿门者非也洪武中莆田黄麟伯厚以文学荐对大廷称旨赐第一人授翰林应奉冬至祀圜丘御制门联云大明日月光天德洪武山河壮帝居麟佯狂踢仆之上怒麟奏曰此陈后主句天朝效之不既羞乎上曰尔便易之麟口占曰干坤一统归洪武日月双轮照大明上称善六鳌县误俞宪登科考弘治己未科三甲进士林文焕福建六鳌县人按漳浦县二十三都立镇海卫辖陆鳌玄钟铜山三千户所则县字误也又海宁县志贡生沈常铜洒县丞今铜洒县无考胭脂匠宋元来胭脂匠其法黄蜡火化注水中澄数次绝无渣滓方用远近无能造者日货十数金后为仆人传方始广有焉南京不打五更宋时大内五更绝梆鼓遍作谓之虾蟆更以禁开而百官入所谓六更也明初南京不打五更云太祖常梦人求还地许之五更头遂迟其刻外道留敕往时布按二司如提学备兵屯盐分守分巡俱不缴敕得传其子孙近例事竣始缴崖山纪功石刻元张弘范崖山纪功石刻题灭宋年月明广州守闽县林洋改刻曰宋太傅枢密院使张世杰死节于此成化中广东提学佥事晋江赵瑶诗忍夺中华与外夷干坤回首不胜悲镌功勒石张弘范不是胡儿是汉儿伪夏陵宫宁夏贺兰山之东数冢累累然即伪夏所谓嘉裕诸陵是也其制度倣巩县宋陵而作人有掘之者无物贺兰山崖壁险峭延亘五百余里上有颓寺百余并夏人故宫遗址自来为居人畋猎樵牧之场始禁之宁夏镇大城宋景德间赵德明内附迁兴州即今城也周十八里高三丈六尺池深二丈广十丈城楼六角楼四壮丽雄伟可容千人韦州在灵州城南四十里蠡山城西二十里库喝延安宜川县西北川南为汉北为蕃蕃通汉人以香火为库喝邢冕新野邢冕洪武初进士除江宁主薄励志清苦妇张氏躬执杵爨太祖微行至其宅亲见翌日朝召冕出班加赏因开其军伍乘马石北人门外俱列乘马石战国策赵武灵王云践石以上者今同尺周一尺当今浙尺八寸当织染所钦降金星牙尺六寸四分知县本贯金华府志永康知县吕兼明吕文燧俱本县人仙居县志邑人任继先除仙居知县时法令严峻继先畏之六年归隐于下黄其教职任本贯颇多不载获嘉麦秋获嘉县麦秋时男子樵麦中野以网包盛之毋论乡城妇女及邻境老幼率尾樵者后竞拾遗穗多获者至斗计莫禁也独从网包中探取谓之抱包即甚少立见谇语此大有古风盖诗人所谓寡妇之利者此也实录高庙实录一百八十四卷诸臣列传特详文庙实录一百三十卷载诸臣字里科甲转历如由状略见其为文善者无大褒恶者无深贬而劝惩之意亡漕艘相传国初漕艘太祖命焚其一秤得铁钉若干按宋许元初为发运判官舟多报破钉鞫之数盖陷于木中不得称盘故可以为奸一日元至舡场命拽新造之舟纵火焚之火过取其钉鞫称之比所破财十分之一自是立为定额苏松田额苏州各属田土九万二千九百五十九顷五十亩五分三厘秋粮米二百三万八千三百二十三石五升一合七勺松江各属田土四万二千四百七十七顷二亩三分八厘秋粮米九十三万九千二百二十六石二斗三升二合七勺潘阳三使日本浦城潘阳三使日本永乐中以行人出使日本回献德化书永乐大典成升礼部郎中转鸿胪少卿再使日本还升江西参政落职洪熙初起南兵部主事宣德间复徐鸿胪少卿复使日本张泌永乐初光禄寺卿颍州张泌最被宠遇清江彭铭以画名上命绘泌像开面方具亟命取视之赏其肖似首肯至再今其家藏有赐像并角端图状元母马驿母卓氏李骐嫡母叶氏先亡继母黄氏俱封安人御史乘骡旧制御史陆路止乘骡九月壬辰行在兵科给事中朱纯言巡按边方或遇警与总兵镇守等官会议不免迟误乞予马匹以便其行从之经筵凡天子初御经筵例阁臣二员进讲并大学首章或易或尚书之首条审录凡内臣曾奉命审录者墓辄画壁写像南向法司堂官隅侍御史与曹郎引囚听讥以为荣观声钟本朝帝后初丧每寺各声钟三万杵学魁凡儒学辄书魁字庐陵县学明伦堂前刻宋文天祥所书魁字方广丈余安南试录安南试录四场制义论策诗赋展书官程伊川先生论经筵第三札子贴黄窃闻讲官在御案旁以手指书所以不坐欲乞遣一人指书讲官稍远御案坐讲按本朝经筵日讲俱有展书官又司礼监内臣持牙签指讲处北狩大同曹安家有巨几一座英宗北狩还时所御也舁此至阳和总兵曹安易以舆留几于家王越濬城威宁伯王越父邑掾也年七八岁值县丁祭见笼兔者因窥兔兔逸时越称神童县官责以诗矢口曰我今放汝上广寒甚弗遗迹到人间殷心懃寄与嫦娥信丹桂留枝待我攀鄞县屠中丞大山子本畯作中丞年谱某月日访故威宁伯王越于山中即日遁去夫襄毅讣闻遣余姚王伯安治葬今日蝉脱羽化虽未及赤松视韩擒虎之为阎罗多矣闻襄毅薨后或遇之于太山后其孙往太山迹之晚遇老人指日去此不远从灯竿下往可也望灯竭蹶良久夜半抵家矣则向之老人盖即襄毅也万历中醒神翁诡王越又天启初方士诡罗洪先燕齐怪诞之习岂足信乎崇祯时术者某游燕齐有壮色捧茗瓯者子也反白首谓不好道易老或伺之则白首者父耳董朴麻城董损斋少鲁纯日不能数行邻人惜之语其父曰郎君不慧奈何苦之曷不令牧耶父忿之命工画牧竖于座右苦志力学比长而慧登成化甲辰进士终江西布政司参政杨守陈金坡稿鄞县杨文懿守陈金坡稿中无钖华孺人墓表志又言孺人卒时其族谓孺人之行备矣盖节以一惠而以贤孝称之于是志之书题与为传者皆如之独予不能从盖节以一惠者周人之谥法也在礼生无爵则死无谥爵为大夫是也鲁庄公诔县贲父檀弓载之曰士之有诔自此始记失礼之由也后世士而私谥若陈文范陶靖节君子犹或议之而况妇人乎妇人从夫之爵而已谥惟后夫人得之虽大夫之妻未闻有谥而况士民之妇乎然则族称妇人而节以一惠过矣宜予之不从也陆氏占产鄞人张瑄总督漕运时常席卧邮舍语侍吏曰若等有异闻乎吏曰里中陆氏奸而横侵其邻郑氏尽其产撒其居立园宅所余惟嘉树一本陆氏晚得子而喑数岁游于庭忽指树曰树乎尔犹在耶家人大惊已而复喑不语间诱之不出声稍长荒淫戏傲靡所不为家罄乃死端宏名宦当涂端廷赦巡按两浙其大父宏故浙左辖诸生议举名宦杭州守娄志德曰此厚道也顾其孙将以巡方至而吾侪举之如公论何行俟去后图之及去竟寝崇祯丁丑闽县陈瑄守嘉兴其大父日休以贡土司谕海宁在万历初事远声杳诸生追祠之名宦此与端宏事正类时无娄守见古今人相去多矣又天启中潘汝祯抚浙潘旧令瑞安及瑞安令来谒问吾旧祠何如令出不意强对曰小民感佩庙貌日虔出语人曰旧祠不知在何所今惟有重创耳应声病弘治间杭人裴师召颇有文行一日腹语事颇验师召耻之数月不出遇山东人言其实其人曰向病此求死道见异草即拾之忽值一草腹语之勿食吾竟吞之物即洞下而愈遂觅草得之南高峰将食果腹止之食刻许腹雷鸣下大虫如矢状如蛇疾良已冯盖斋给谏每发言腹中辄有声应之遂告病卜居南京杨守极用小蓝煎水饮之即吐其虫先辈书刺弘治间邑人祝虚斋以主事佐治吴淞水利华亭侍郎顾清来刺云辱与顾清拜单刺博二寸纵四寸字大如指微黄有花影又虚斋寄人书亦黄折柬式如前面有花纹二事并目睹又嘉靖间许给事相卿寄弟书直名十弟相卿武宗微行应天金明府应祥家长干里武宗南巡值迎春日微行见其家大树集乌突入而弹之诸臣皆微服以从朱氏书问宝应朱氏家乘有书问录载正嘉间友人所遗凌谿射陂两先生书称号连牍不作零柬如杨一清白名石淙病叟一清拜升之先生道契盖先辈也景前溪司成竟称赐顿首凌溪先生年大执事今荐绅通问名刺尺牍外又有骈启万历末骈启外又小启其词略简凡三副楮一全简浮布之极士大夫专觅人供应如百函并发刘穆之直当疲死何暇理他务耶新城王氏山东新城王氏先世有王叟与其妪力田稍自给有贫措大夜盗其廪扼其吭而烛之故某斋长也怜之曰勉旃勉旃吾夫妇终不暴君之短因出黄粱与之人无知也新城王氏上世祖鳏居一日天大晦冥良久既霁于尘坌中得一好女子年十八九云外国人也乘车遇风忽然飘坠遂为夫妇今王氏百年科名贵盛无比金史有国子学斋长予少时犹见广文唿廪生曰斋长字说嘉靖前诸公文集多有某人字说盖犹行冠礼也故以字重其后虽渊儒硕学见之字说者寥寥古道陵夷亦其一端原洁胙城原洁成化辛丑进士历官户部郎中督饷大同以羡余还所司忌者以药瘖其音因致仕蔬布以终林济民汝阳林济民弱冠时母病笃命娶妇入门而母卒济民哀毁逾礼葬庐于墓服阕始合卺乡里称之成化丙午乡荐教谕漳浦以身率人升赣榆知县密箴晋江蔡清密箴欲为一世经纶事止熟数篇紧要书格天之功兴于衽席溺身之悔误于词章虎枕铭江西左布政使岳池冯驯进士尝任兴化知府作虎枕铭太守抵方壶适多惊虎三日两授首鼠狗足评乎太守征其方之将请裁髅作枕而寝其鞹铭曰非尔髅吾何枕非尔鞹吾何寝起视海岱吾安吾朕余祎令箴鄱阳余祎正德贡士任清流知县陞建宁府同知寻卒清流人立去思碑于东门其作令箴曰先王制爵子男同位嬴秦变法县邑是设千室其民百里其地上应天皇下分王治孔门称路勇求艺汉室传贤循良岂弟卓彼先觉犹或难之抑余何人而忝职斯坐堂呜琴盛德无为德既不足劳瘁奚辞片言折狱至明所推明既不逮详慎是宜抚字之实恻怛至诚赫赫洋洋得非虚声薛天华左戒右箴广东右布政使晋江薛大华作左戒曰毋通要路书以务养节则俯仰不渎毋预尘纷事以务养寂则外内不扰毋徇末俗态以务养高则志行不羞毋受非礼馈以务养廉则彼己不失毋妄结宾从以务养交则戚党不弃而善汇集毋苟出言语以务养德则静操不爽而口过息毋逐恋嗜好以务养神则和倪不伐而天气全毋厌薄迟钝以务养量则机心不炽而真性得毋讥讪世短以务养福则不忮人以见直而鬼责消毋虚邀时誉以务善诚则不恕己以见贤而潜德进毋妒嫉隽能以务养才则不设阱以诬善而有奖籍之功毋欣羡汰靡以务养啬则不竞侈以蠹俗而有由礼之渐作右箴曰遇暴上思以礼临之则不可犯临顽民思以仁悟之则不可仇御群小思以严远之则不起侮统列属思以正率之则不伤威寮友有过思隐规而公掩之则忠不失厚庶民有议思修静而密弭之则谤不至丛受纤介之私思以欺君为惧则勤公益至叨一分之禄思以报主为心则举职益谨怨者人所易愠思精白以任之则廷有分谤之士难者人所易避思质以徇之则朝有仗义之臣即有喜思畏义以制之则无佚实之赏设有暴怒思观理以忘之则无溢法之罚易刻伏羲氏八卦象各三画三代因而重之为六十四卦文王命名作彖周公作爻孔子十翼说叙杂彖传象传系词文言也宋朱元晦始定今易爻次彖象次爻文言次干坤分上下篇终系词说叙杂传国初易刻今程子易传朱子本义成化奉化教谕成矩单刻本义今遵之张孟元安阳张孟元天顺乙卯贡士终南京职方郎中孟元还里徒行访人不敢乘马云城中冠带乘马者自廉使贾公迎凭始副使马公卿劝乃翁乘轿曰宁步行不取人耻祠广文广文例不祠而崔后渠洹词有威县重修陈教谕祠记云陈子名燧莆田人成化丙午以诗来教授着讲义曰励士师圣贤却其束修之问凡四年迁教国子云云十老会弘治初夏邑有十老会参政金酝副使杨德知县刘恭朱鉴刘铨县丞刘安教谕闪贤官朱理医官王淳官徐铭威每会奕棋弹琴赋诗时形图绘女饰弘治正德初良家耻类娼妓自刘长史更仰心髻效之渐渐因袭士大夫不能止近时冶容尤胜于妓不能辨焉风俗之衰也犒市北边犒贡胡茶一斤直六金布一匹直四金缎纻直三十金太仆市马专给京军互市马给边凡官市皆驽骏足必私买总督体统藩宪见巡抚都御史有常仪自韩雍总督两广极威重三司官至庭跽伏谒唐珣继之仍其礼左布政龙溪林同曰公昔为福州府守且长揖上官况方伯耶亦长揖珣不怿以事挫之不为动云南三天子云南人谓沐国公中天子抚台东天子按台西天子以公署相次也土人尊其土司多称天子或呈守令云天子爷千岁爷夷习如此昔田州岑勐播州杨应龙上官辄责其帝制亦拘于汉法未谙其俗也华亭包尔庚守罗定州有投牒云千岁爷杖而遣之香税泰安州泰山碧霞元君祠均州太和山真武祠俱官征香税给诸司俸涿州娘娘庙亦有税北新关税宋黄震东发志提干赵宗英墓云秋予始居行都北新关税田君穆骚人也云云观此今杭州城北新关税虽始成化时南宋亦有之矣武庙赐诗武庙南巡至镇江幸杨一清第作七言绝句见车驾三幸录又王九思作刑部左侍郎咸宁张鸾墓志云戊辰三月廷试进士充读卷官是时纂修资治通鉴成得赐又御制写怀回文诸诗朝仪外吏入观春正月天子郊祀毕越旬日御奉天门视朝诸司始奏事方岳守令咸趋御桥南跽免冠俛伏待罪刑部尚书率左右侍郎上御街北跽读弹文继而科道皆有弹文各推老成一人北面跽读大意言方岳守令等若弗能事事宜寘之法以示惩劝天子咸口出德音特宥之以勉图后效于是各顿首谢唿万岁出翌日早具公服谢午门外然后吏部以黜陟上阁闻御史出差以都察院题定命下之日必两人并跽传制云东边的起去盖国初台班听特主今虽题定犹徇其例外官候吏部注选考科堂吏曰进士官打躬举人官不许打躬于是乙榜闻之深自色沮此例或起嘉靖间意以前科贡掾史并用何轩轾乃尔又吏部直房有坐机止坐甲榜如乙榜群集一甲榜至并起避不且班役呵之矣行人司藏书翰林院国子监虽藏书俱不及行人司以行人出使例携书归各输公署萨琦变俗闽县侍郎萨琦廷圭上世色目人至侍郎丧葬遵朱文公礼变其俗观场儒士嘉隆前学使临场大考诸生又大考儒士录之入闱不售得附学其不愿者弃去故人称观场儒士万历犹大考儒士然鲜中弃者后大考儒士绝矣古醋延平府城东北报国寺五代唐时建初开山僧尝留醋一缶经数百年色味不变酒桑落酒秦人讹桑为丧改称秦酒徐宗伯学谟曰予忆十五年前京师贵人席最珍丧落酒当是时已多避忌亦未闻避桑作何称者而今秦酒之名为俑者谁哉痛乎人情盖习软媚世江河下矣且桑落酒名极雅本无所触犯而且易之又何有于他事哉可发一噱琼州人酝酒不用曲糵有木曰严树捣其皮叶浸以清水以粳酿和之或取石榴叶花酿酝之数日成酒能醉人杜进嘉靖初临颍杜宏任九江通判于三年夏四月朔见两头蛇不杀曰脩短岂彼尸之哉越十四日疾卒见崔后渠墓志中陈紫峰论学晋江陈紫峰先生琛子思献蔡文庄高第也官南京吏部考功郎中归养母起历贵州江西提学佥事并不赴西方从学甚众其言曰道一也无高深大小显微远近精粗常变同异自吾人所见则有高深大小显微远近精粗常变之殊此所以有难知易知有可以语有不可以语苟能一日豁然则刚风上搏不为高南极下入不为深茫茫载地不为大涓涓穿石不为小鬼神屈伸往来不为微草木荣悴开落不为显经济乎四海九州不为远致慎乎阖门衽席不为近圣贤制礼作乐之本不为精童子洒扫应对之节不为粗周公诛兄不为不弟石碏杀子不为不慈大禹之家传不为德衰于尧舜汤武之放伐不为得罪于夷齐陆象山之主静不为枯寂朱晦翁之分析不为破碎周濂溪专受太极于二程不为私学二程不授太极于诸子不为吝教盖太极浑然事事物物无不各具吾人耳目所见有常有不常心思所测有得有不得此高深大小显微远近精粗常变异同所繇分而学者之进入不容无难易教者之指引不容无差等也陈祠仆像丹阳宋陈少阳先生祠铁铸汪伯彦黄潜善赤体跽庭下长可三四尺泥苔灭膝推不可动嘉靖戊戌南安郑普以无钖令为南户部郎舟泊祠下登堂瞻拜毕守祠者出纸笔求联句普题云一片忠肝千古纲常可托荒庭虏膝平生富贵何为二像应笔而仆头抵顽石石为断时张黄门选黄二守希雍在焉咸骇异之劣考称师洪侍郎朝选督学四川寘大宁谭启劣等启登嘉靖壬戌进士知晋江县至则修弟子礼甚恭后巡抚劳堪诬执朝选按察司狱启时正为副使叹曰吾师被构吾不能救而尚仕哉即解组归相国父不祀乡贤晋江王遵严先生作同安杨宪副逢春墓志铭云在昆山邑有故相尝欲奉其父祀于乡贤祠邑子论有异同君持之故相滋不悦按故相则顾文康鼎臣也位极鼎轴乡议难徇今半纶崛起辄靡然趋之万历中钱塘机户傅时冒锦衣百户其先人某祀乡贤时败追夺崇祯中吾宁吴中彦先以布衣纳赀武英殿中书舍人其大父璧故赠御史亦祀乡贤中彦败追夺二赠君虽未丛垢瞽宗之祭政自宜慎方太古王阳明先生过钱塘山人兰溪方太古享之脱粟野簌明日阳明报如山人方曰野人为野人固当公彻侯而野具得毋非情耶阳明为笑谢胡僖神助兰溪胡副使僖性恶杀生嘉靖省试寓潘氏园群蚁数十万聚于室童子欲火之胡不忍徙于他所暨入棘三书义至乙夜而就蚁戢戢笔端不可逐久之始别构四经义思忽坌涌如泉注蚁亦绝不见遂高荐主司谓公四经义殆神助也詹杰休宁詹杰松山年八十二属末疾晨有黄冠叩门曰吾欲游白岳愿一见而翁杰见之则曰吾有药可以益之子七龄而子未能服也命取盂水置案出瓢中末少许内之水忽涌热凡百余沸而药自团为二如梧桐子颗抟之坚于石复盂之日扃家庙七日而发也赠以一缗钱二袭衣不受出中门忽不见满七日启扃则异香袭鼻水半耗矣将服之疑其非常复扃之后十余日疾大发更启药失矣季宗道常熟西门内虞山言子游墓或嘉靖时明府季宗道瘗鹤以子游土人不可无抔土故饰之言子游婿申详同子游子仕卫藏金变石诸暨骆增锄山中得大镪可五十金镌有字方晨卧见四人奔语曰非尔物也问所归曰汝兄物也时兄对寝急授其兄兄亦枕卧明晨兄弟谋禳于神视金色渐变如石其字如藓以示市人犹大镪也三过郧阳泰州徐蕃孙女适沈良才徐沈并郧阳巡抚从大父从父从夫凡三至郧阳父嵩湖北按察副使都御史王恩民弃妖书云南临安王得民买屋城外庭凿鱼池三尺许起石版有小方塘四周砖甃一小几几上有书一小册开视兵书也末载战引魂二方得民试之殊效其引魂方于妇人则咒一物与食其妇夜即至于女子则得其生时咒之无不验其弟诸生恩民借阅溺之恩民戊辰进士位中丞人谓弃此书之功也盛端明同邻广东揭阳盛尚书端明起宅邻人质成辞曰我先世旧邻一旦舍我去何所称兄弟乎曾氏谱嘉靖初山东曾氏合谱江西过杭州宿仁和严氏疾卒严氏得其谱改冒曾今立先贤曾子祠庆成王百子误晋府庆成王钟鉴子四十四长子袭封外一早夭二废庶人余四十人封镇国将军女四十九人孙百六十三人曾孙五百十人见玉牒王元美皇明盛事述云庆成王百字误也钟镒谥温穆献征录误端顺王奇浈张太宰逊弟仁和张元洲其弟濂先发解登第尝赴人席时辈群向濂揖元洲笑曰舍弟年长又元洲妇初怒其以斥场屋未免室谪元洲走灵隐寺僧舍倦卧一榻时僧新没方接散无费故其徒暂出而元洲不知也须臾鬼入视唿曰此人乃张天官耳故宦优免华亭顾文僖宗伯曰乡先辈任公勉之没未葬里长编其子弘为养马夫教授张公以白太守上虞叶公冕叶大书榜于门曰今后均徭故官子孙一例优免严世蕃养子严世蕃分宜相嵩之螟蛉子见赵时春作王与龄行状总兵挞知县嘉靖丁酉梁震为陕西总兵之平凉迎刘都督知县王诩素廉能谒惟长揖震箠之二十诸学生哄与震辨震纵僮搏之各毁发败面骆文盛嘉靖辛丑编修武康骆文盛分考礼闱其从兄孝廉锦以屡困公车欲编修免入庶得应试编修不听锦引避恚甚寻卒于家勉其子力学安知后人不词林也锦孙从宇万历甲辰进士历南京礼部尚书张烈华亭张烈官都水主事微时作三字铭不能诈宁守之以直惟其然故无悖于德不能谄宁守之以贞惟其然故无伤于诚不能贪宁守之以廉唯其然故无愧于天张二郎辞官赏上海张二郎勇戆善泅水嘉靖末太守方廉募之侦倭斩级赏银寄库支酒食事平录功世百户赐官妓并辞不受行乞宿岳庙廉后抚吴召予库金仍辞以乞终功成不受赏长揖大将军如张二郎鹑结乞食尤奇金杰弃官嘉靖戊午江宁令兰溪金杰由贡生性恬澹持正不事鞭朴裁省供亿致忤上官任半载一夕谒上官授吏以印竟去不知所适家人号泣仓皇而归后闻隐九华山学仙张承安阳张承伊嗣教谕南宫善诗与卢柟谢榛善所着石湖集柟尝题四溟书舍云石湖诗如苍山老人奇丰峻骨四溟诗如金闺冶妇杂缯错锦张承曰丁巳余教谕魏县卢仲木写诗余告以词画俱弱戊午与谢子献写诗予讶词画更弱呜唿岂知二兆为死之兆前言为仲木之绝笔也哉孙思聪春甘露降项城县典史孙思聪宅槐树甘香殊常未几思聪卒于官东洋行县福建东洋行县在宁德县十五都嘉靖辛酉倭难作东洋民乘乱恣掠以其地僻民顽设一县县令林时芳申建行县于周墩分主簿一员驻札其处赋税就其征收朝鲜慕王元美汪伯玉朝鲜吏曹参判尹根寿子固同子进士昭至京云小邦极慕王元美汪伯玉集即童子皆能授读随有诗怀两先生云大海雄文回紫澜齐盟狎主有新安平生空抱投鞭愿怅望南云不可攀十友武康编修骆文盛两溪书款山寺十友苍髯翁抱节君冰雪主人晚香居士怀素子碧菜道人秋江逸客月露主人幽芳处士云华仙嘉善钱塞庵相国传十友茶醒友鸥闲友雪洁友菊贞友石介友松高友兰芳友香清友竹篆友莲花净友蒲团禅友尘尾谈友柱杖老友青毡旧友纸帐梦友孤鸿远友落日西友寒蛩吟友枫叶红友田千秋葬像蒲州田千秋好学善击剑尝铸铜像镌己名氏葬之语人曰使千百年以后人得之即神仙也海盐烟火海盐人善制庭燎元夕特盛吾县硖石西山广福寺有宋碑敕名曰监海盐县澉浦镇兼烟火公事某夫庭燎细事耳见于带衔亦见前代综核处汀人善舟汀州九龙滩险激舟人世居滩上习水性也精其业舟人入滩例倩最能者为护护一舟下反护其次者世业亦数姓又仅数人誓不外传也贩海闽粤人颛贩海今延及浙直自太仓崇明出洋载淡水人日给六瓯泊岛亦可汲或未易泊抵日本对马岛或早弥岛将至舟声三炮岛人出迓登货于邸主延款一日听岛主定直华人多杂居者亦好花木书籍王希周自刎嘉靖辛酉和平知县闽县王希周涖事三月有东坝张德杰所寓人已行通判王佳以纵盗迫德杰死日以东坝人薮盗欲屠之希周不听夜勒开门发兵希周度不能止拔剑自刎佳乃已吴承恩报仇吴江吴邦栋大司寇讱庵公之幼子以诸兄联第意营秋试为怨家所讦少年惶急饮冘死邦栋仲子承恩壮而愤其事誓必报阴结力人某刺杀之人无知者数年后力人与妇诟妇唿曰尔不尝以吴王孙杀某氏乎邻人讼于官承恩下狱论后得释虽事不以正其志足矜也汪在前歙县汪在前父炎丞平湖忤太守徐下之狱在前以诸生视橐饘日伏谒求解不为礼是年丁卯在前举南闱戊辰成进士任嘉兴司理其去橐饘时未隔岁也太守郊迎素好货至是廉洁士民传诵为一时之奇士固不易皮相哉徐败官去在前迁南京刑部主事而止盖两相构云丁宾嘉善丁清惠嘉靖甲子乡试隆庆辛未进士名稍后乡同年支大纶先登第性矜倨至丁所见进士扁曰四十名外不成进士答曰尚有下第诸公筮令句容父戒之曰汝此行纱帽人说好我不信吏巾说好我益不信即青衿说好亦不信惟瓜皮帽子说好我乃信耳治句容六年入觐谒江陵师相于朝房师相曰闻吏绩甚着答曰更三年尤好师相曰迂阔吏部因不考选江陵见单曰句容不当遗选御史钱若赓鄞县钱若赓太守初乡举家人烹鸡失其首及联捷烹鸡立候又失之时以为异自临江守下狱论死家人召箕判曰若要出待天突果天启初释梁邦瑞驸马都尉梁邦瑞尚穆宗永宁安公主素患衄血选时潸然血下司礼冯保受贿礼部尚书徐学谟阿其意俾病夫进选陷公主孀居见通政司右参议梁子琦疏中丘橓遣子妇嘉靖庚戌进士诸城丘侍郎橓之子早夭嫁其妇华亭陆给事树德问及骇之侍郎曰噫柏舟之咏录于圣人怀清之台筑于天子此河岳间气可概望之人人乎高仪尊师钱塘高仪文端相国父业染儿时戏污染籍手录不遗吾宁朱舜臣适见之勖以力学因受业焉踰冠登巍科终身事师甚谨有苍头至朱氏稍恣时舜臣教谕金坛卒矣文端方大宗伯遗书教谕子痛自刻责陆树声华亭陆平泉先生以侍郎予告南还值孝廉舟竞前其僮曰我相公官不止此陆徐唿其僮入舟谕曰相公他日不为我官但我前日曾经为相公官江陵票簿万历初江陵张文忠票簿岁积寸许旨极简切嘉善钱塞庵史官时特汇录之后入相颇得其力刘台临川汤显祖甲申见递北驿寺诗多感故侍御刘台附题其后江陵罢事侍郎出冠盖悲伤并一时为问辽阳严谴日几人曾作送行诗汤显祖汤义仍举隆庆庚午乡试以文着乡人姜宰宣城万历丙子义仍过访宿寺识梅鼎祚禹金得交沈孝廉懋学尝同课寺中有楚客角巾葛衣通候问里氏曰江陵张某今相国父行也疑之然不敢忤留饮且赆焉客辞曰二孝廉入京相国期一晤意颇懃切至期并寓燕前客果来劝谒相国各未决客曰第访我相国自屏后觇之耳沈独往而退客又至语沈曰相国善足下文谓福薄耳招义仍终不往寻沈隽南宫对策进士第一义仍下第然深服江陵之知人能下士为语常熟许子洽云禁杀牛万历初巡城御史杨四知禁杀牛榜宣武门外多回夷世业万家鼓噪总宪亟令收榜乃定夫禁杀牛未为非也群习难改故善治者贵因势而利导毋咈众以就功又彬州猺人虽窃一鸡必抵命嘉靖末某官欲改行汉法猺人立表倡变太守南安陈学伊檄仍其俗乃靖申其学日照申其学由明经令睢宁呈开府李世达筑城未得决亡何开府经其县城且半就惊其何自对曰不费官亦不烦官开府诘之曰令来时邑故多沮洳茭稿也而务闲无事与厮徒饱食坐卧废弃可惜日课之樵久之茭稿山积无所用用之陶得甓以巨万计度为城有余独少灰与工食今卖茭及甓就矣开府太息助米干石再过之楼橹具备事在万历癸未王国光万历壬辰前太子太保吏部尚书阳城王国光里居有嫠妇李氏或劝国光娶之未行时国光年高亦不介意会有他故氏自刎阳城令故嗛国光谓其偪胁死实非也巡按乔璧星疏闻削国光籍所树百坊俱煳名不敢露北人遵令如此南人虽削籍门额坊表如故也钱塘太常少卿陈三谟以江陵党削籍又坐杀人罪城旦其赐一品服坊则吏科都给事中时也至今存姚弘谟迎事生母秀水姚少宰弘谟继文嘉靖癸丑进士父训导卒官母更适依祖母刘氏至成立登第后迎母归养克尽孝道人方之范希文元辅家干张居正奴游守礼申时行奴宋九原京卫经历不曾仕一日即貤封海瑞海忠介巡抚江南华亭徐文贞家居子仆积横讼牒山积谋于珥笔并不称意昆山某年十九最后至见各案俱不视第曰扬汤止沸不如釜底抽薪文贞闻而善之询其策对曰相公柄国久愿假尺一之书走长安故人足矣勿与此曹子角胜也即如其言致书冯保又贿给事嘉兴戴凤祥等劾罢中丞徐氏之讼熄操缦既熟其后凡异彼者俱以孔方挠之乌程董氏亦然周天球长洲周公瑕先生师事文太史征明设像中堂岁祀之万历乙未九月卒年八十二无子邵虎庵钱塘邵山人虎庵善吟绘读书山中有隐操郡丞新建喻枫谷欲见之不得怒夺其山虞淳熙诗老作闲民不负租不濠不涧路应迂叩门双骑传唿急一片红尘山已无按枫谷擅声艺苑倾慕缁衣而事同伐木所以凿坏踰垣之寥寥也续吴都文宋季洞庭山郑虎臣选吴都文萃积四帙虎臣即杀似道者万历时吴郡钱谷续吴都文萃凡二十帙未付梓今佚不存吴稼竳孝丰吴稼竳翁晋父维岳巡抚贵州世称诗人尝访仁和沈工部伯含朝焕有解带对山人之句嗛之因谒选授南京光禄寺典簿迁云南州判官晚号玄盖山人易箦日命服山人之服如故官非其志也严讷常熟严文靖相国家居有老儒候之谄相国曰先生自视与孔子何如相国骇逊老儒曰非谓道德也第论名位相国曰宣尼仅鲁司寇仆忝冒多矣老儒又曰老先生何如周公相国益骇逊老儒曰当周公初造又值流言不如老先生作太平宰相又曰老先生何如伏羲氏相国骇不能答老儒曰今日某卜祈伏羲氏闻相国召舍之而来真过之矣相国大笑杨春元驸马都尉杨春元固安人尚荣昌长公主极有家范贵而能孝富而能礼每召客亲视鼎俎子光夔锦衣卫带俸任都督光皋光旦俱锦衣都指挥使并读书守礼有父风父卒于京哀毁不胜扶榇归葬徒步百余里庐墓母丧七日不食衣不解带者三月竟羸瘠而亡王述古笏记禹州王述古万历己丑进士官刑部员外郎作笏记示归德沈相国鲤欲于祝寿日对仗宣读以免矿税然后起归德不可令述古作奏自上述古难之鄞县相国沈一贯改作揭进不报陆平泉论风俗棠邑许绳斋侍郎前守松江问风俗于陆宗伯平原宗伯曰无风俗许讶之宗伯曰公倡于上为风吾侪效于下为俗天下岂有风俗彬州象裔万历初贵池蔡太守言彬州古有庳葬处林木蓊蔚犯即见祟守岁祭问之土人云某姓为象夫人之后及冠未替侑祀祗役称姑祖陵数千年荒裔犹叨国惠耿楚侗冯慕冈讲学或问耿楚侗先生以天命之性先生方欲拟解其人曰意公自言其性耳先生为之惧然冯慕冈先生会友于白下凝然相对或曰冯公何无讲座下曰此人浑身是讲林兆恩莆田林兆恩以艮背之法教人疗病从者云集博极群书着三教会编若干卷老得心疾颠狂逾年乃死今金陵有祠二盖其徒崇奉之也兆恩尝师作小仙祝世录江右祝世录无功解褐当涂令有马指挥家墙坏见窖金甚富相传故宋贾似道遗园也窖衡三丈长十丈深若干事闻于官丞尉等争往无功独不至后按台侈其事上之朝知无功不往独荐及谈迁曰吾因祝无功事而有感于近日也崇祯壬午冬有贾舶私贩日本携人参值十万金登吾宁海岸将赴嘉兴土人利之告邑令刘宪模往捕之尽收其橐囚私贩者数人不以闻上官贾人诉各台宪模报数先后多寡不一又分参馈上官如司理宋璜即百二十斤实不能半而初时捕役者干没不与焉其贾多晋人阳城张藐山先生时以大司农改总宪或求先生柬浙抚董象恒为诸贾地先生不可曰利至十万金势必上闻无疑也吾不敢预点墨已而抚按果奏上宪模免官前予在坐亲聆之先生叹服其远见政与祝无功事同朱中丞误奏反诗朱鸿谟开府吴中时关白多警太仓王士䬦等群习弓矢或讦其反搜捕手札君实有心追季布蓬门无计作朱家为左据鸿谟奏上事下兵部兵部伍袁萃告尚书石星曰此拜月亭传奇中语何得作反案出坊本示之尚书释然冯少墟会约万历丁酉十二月长安冯少墟先生关中会约云冠婚丧祭当以会典家礼为主至于冠礼久已不行尤望诸公亟倡之士大夫于每年正月六日各携饼果四器酒一尊同至公所拜一拜再二拜以见相答已会申散有年高步履不便者公除饼果四器酒一尊送至其家非不得已事不可不到一彼此往拜正用单帖后辈于前辈用折柬前辈用单柬答后辈途遇前辈下车立道左候过方登车一彼此往拜务相见不可概以不在辞如谈久随便出一饼一果不必设宴一彼此称唿或字或号不必称翁惟后辈于前辈仍用翁字梅衡湘论友公安袁小修客长安以学道未契汲汲求友麻城梅中丞衡湘国桢寄书曰贯城之旁有日中之市焉虽无奇瑰异物而抱所欲者各恣取以去求友亦若是耳公欲于物处求友显灵宫古柏婆娑委地作虬龙形东便门外奈子花如锦幄可容二十余人晋阳庵中有唐铸观世音相沙窝水葛道士球顺城门守门老中官射亦不佞数十年内所得友也公倘欲之便以相赠朱氏世祀主司蕲水朱康侯进士大父方伯嘉靖壬子乡举房考滁州学正全州李总裁衡州知府德清蔡汝楠监临御史绩溪胡癸丑成进士房考吏部主事泰和杨主考大学士华亭徐阶侍讲学士高安敖康侯兄知府期至嘉靖甲子乡举房考承天推官绛州县总裁宪副汲县潘监临御史长垣徐万历甲戌成进士房考兵部主事昆山陈主考大学士全州吕调阳侍讲学士尚昌王从兄万历壬午乡举房考武昌推官长洲褚总裁按察佥事上海王监临御史常熟钱岱康侯举万历己酉房考行人蕲水郭主考左谕德龙溪蒋右谕德河津赵庚戌成进士房考洗马渭南南主考侍讲学士宣化萧云举侍郎王图并世祀于家赵御史论囚万历壬辰进士赵荩庵以庶常改御史尝论囚有禁卒以狱逸代死先一日获囚刑部不及闻御史临决问同年李胜芳云何李曰当疏明其事候旨庶不枉不欺竟阻于同事杀禁卒亡何御史死郭达密县郭达伯羽万历丙子贡士历官真定同知幼聘姚氏偶失明议退婚达指天誓曰我不娶彼何归遂完娶生子六萧如薰杜文焕万历时萧如薰杜文焕并西陲名将能诗有集行世聊纪其一新秋呈霁色寒草正丰茸杞树珊瑚果兰山悲翠峰出郊分虎旅乘障息狼烽坐乏舒筹策天威下九重朔方才喜净胡尘又见边声急震邻杂虏横行如烈火诸军坚壁似云屯缨冠义切宁违命蹈刃心雄肯爱身独捷三师先报阵保全疆场报枫宸盗侠沁水窦生以父尉迁安往候遂还出天津值盗剖筴见残简薄之生曰迁安尉安能厚耶今且何以归也盗感悟引还家贻百二十金赠小黄帜令道警出示之自是畏途示帜彼悍少曰自大兄所来乎生得返里其兄游河南语此事于逆旅老人老人曰后辈草草何足道因叩之老人曰少作此伎俩今发种种矣无足问也随问客能射乎客引强弓面且赤老人拓弓如轻绵射飞鸟命中客駴服老人曰平平耳更截柳梃各二尺置树端发铲矢必中裂又立木寸余矢捭木平过又不仆老人投弓而叹休矣日薄西山可奈何客今后如道警第述某名氏犹及免也昙阳子王文肃家干曰五曰七通敏敢任并致厚赀文肃女字徐少参廷栋子未行子夭时王家有白狐出没作座语云篆或静室枯坐诸真骈降非无因也文肃迂而神之侈言其事闻于两宫俄而狐隐不复出灵响遂绝母朱夫人计穷而王七献计为绍兴某生密捐千金以女归之某归后单门骤侈其橐且女容止不凡邻人挑之不可或胁以无端女吐实曰我太仓王相国女也闻于朱夫人相国族父孝廉号曰兼吾其人强忍自任朱夫人即召其女置孝廉家而通书相国亡何相国报命第闻孝廉室内泣声俄寂如也又累月绍兴某生来同至者五人亦延款亡何并不见其出则孝廉意也王元美作昙阳太师传倣唐人南岳魏夫人传四明楼熄指其妄鄞县屠仪部隆上城隍神诅之后昙阳子祠为雷击毁王世贞王元美先生每夙兴烛下盥栉辄阅诸行状随草一志传又成一诗出报谒肩舆颇厂旁列书供览所坐书室设大缶四随事札记分投之经月一理夜客四人尝侍饮有某别号忸怩尝投簪求题云伎所赠者先生即曰郁陶思君尔其捷趣类此王冏伯先生之长子也先生与王文肃非同宗特契洽尝共读恬澹观中两家子弟比于雁行万历壬午冏伯解额第一成进士文肃子辰玉尝过之值其内栉不即出意不快会选庶常文肃当国谓琅琊素不以词林重冏伯遂不预虽文肃无所私实辰玉意也故冏伯怨望即文肃还里伺其起居辄示东林诸公絓于群口矣司汝霖巡抚福建右副都御史江陵司汝霖本汶上张林子数岁失母江陵司镗督运过汶上与林善乞为子年二十二登隆庆戊辰进士历文选郎中太常卿镗再受封后复姓改名汝济卒年五十三遗书曰开府非卑僚半百亦长世惟生我之劬劳吾惭负于天地文在兹万历陕西初场督学阅诸生试卷揭何龙图第一文在兹呈七义谓文宗误矣必我也者非龙图也督学深然之果在兹第一乙榜首龙图次举龙图又第一无赖妄奏万历丹徒张昱奏其叔占收第一祖宋高宗驸马陪赐物又第二祖蔡京丞相女奁物并发吴庆封濞子冢宝物万万汤显祖若士诗天帝诙谐一字闻宣和遗事莫纷纷独怜千载椎埋客不到延陵季子坟按金史宣宗十月癸未平阳判官完颜阿剌左箱讥察霍定和发宋蔡京故居得二百万有奇准格迁赏秽相封殖祗供后人官帑又供后人诖墨何不将六州铁铸其身于铜山金穴间耶有司重听嘉兴推官段镤重听巡台尝问几令郎曰外郎二十四人满堂笑之又无钖知县谒学使学使曰盐台于贵县有说答曰已喻明日进砚问其故误盐台为砚台也寻免官双乳嘉善钱士晋守大名有诸生兄弟四人貌各相似问之同乳二人生正月二人生腊月俱岁内记其髪偏全徐大相论鲁绶万历吏部郎徐大相先以国子助教论税监鲁绶不报绶内惧进瑶异若干列几上上欲受之适中宫至问所自中宫曰国子先生论人当不差奈何受之上即麾出中宫去旋受之许会元稿周安许獬子逊辛丑南宫第一先是下第南还道匮桐乡祈某在昆阳适值之赆五金子逊贻制义三百首内食不厌精全稿祈应试录之拔高等食廪又易义售姑苏酒家六瓿后冠礼闱梓人购得之梅花诗百首屠仪部隆长卿求友人侍儿令即席赋梅花诗百首长卿援笔立成因归之长卿佻达不羁先因宋西宁家狎饮罢官尝游西湖泊舟西陵桥词客满座语及前事忽曰宋夫人真绝色也众为之匿笑又曰吾一夜可度男女十人歙县吴德符充时在座为予言之赵文懿墓铭昆山顾文埈开雍志兰溪赵相国志皋墓简省严洁大有古法不似谀墓之习铭曰公初激昂时宜勇也公晚委蛇道宜渐也公学至伟巍科犹细也公用未究久相犹促也生焉显灵没永宁也张九德万历己酉松江守张九德同知杨勋俱宁波人张守尝出郡治门见治前大书一酉字毕满一场骇而返杨问其故以实答并不解其故后四十年乙酉松江陷虎入城万历丙辰七月晦虎夜入杭州钱塘门旦逐之踰城出不能获汤邻初先生曰虎反爪为虐虎入城主酷吏肆威偶然咏韩求仲太史尝入内问妾今日何衣绯曰偶然何更换一书曰偶然两言可念姚叔祥透赋一绝袖里红绡裹一编偶然应答语新鲜若教更问郎何似嫁得郎来亦偶然冥衣嘉兴通判某北人也尝过市见纸神等问之曰冥衣也心怪之邑邑成疾传吏卒取冥衣来隶卒以唿名医也召刘巽峰通判曰焚了时以为笑榜丰县孝丰县令其讳孝宗每榜示曰丰县又福建龙岩县北四十里孝山县官始至则祭之谓孝凶名或莫乃入知县黄廷圭改曰寿山自是不祭而皆无恙槜李诗人万历间槜李诗人颇盛姚叔祥起佣书丘遂本天宁寺僧空梵也逐于岳氏走补嘉善诸生仍被斥以诗游荐绅间陈无功本龚郡守勉侍史积资官泉州府经历沈藻明德本吴氏舍人并能诗不讳其所出明德家设恩主恩我吴公之神位每遇人辄自称名殷东皋本村农车水手一绵纸书陈眉公过问则后汉书也因勉之成名卑称府卫州县佐贰首领官见通判以上皆称老爷与奴仆无异万历间济南岁贡生王之翰选主簿见上官一唿老爷遽感心疾见人辄曰孝子慈孙百世不改也竟死赵州选贡宋弘业选州同知上疏求与州县正官俱称上官为大人奉旨下部准通行弘业见巡抚遂称老大人巡抚怒而笞之十五愤恚病死见冢宰赵南星疏中许令典邑人许太守同生万历丁未进士尝徙官淮安教授壬子分考四川毕出游见都人婚车余从白衣冠问其故曰孔明卒时蜀人俱服素远者遂以为俗不之更也曰孔明孝太守往庙湾周氏适新进生盛服纵挤许塍下从者指为太守也许叱曰此处安得有太守问其故曰我不代伊父母教他陈心得万历己未冬十一月崇德知县陈心得廨舍失火延爇军器库伤于火药卒今立祠臂纹秀水陈居一太史尝欠伸左臂隐隐有文旋肤理若动出文中起寸许长过之乃玉筋篆一进字即以朱涂其文用楮印倒篆数纸钩画宛然晡而稍平见太史自记印绶放花鄞县董侍郎光宏筮仕退食案上印绶忽开放如清莲花良久始合寻右迁凡三放花至侍郎赵南星赵侪鹤太宰以叶相国孙上书言事对人曰叶台山有孙魏见泉无儿时魏广微来访辞之魏曰我即人可轻家亦可轻乎亡何魏因失庙祀见攻魏广微魏广微父元贞以清直名广微虽世学经术疏略同乌程朱文肃在阁河南上玉玺拟圣谕一道各具草魏云人君得天下易得玉玺难文肃讽其改魏曰某得意在此末年媚珰之旨骈四俪六多元城黄立极平湖施凤来二公笔陈长祚长乐陈尚书长祚以叶相国之师致八座相国解印或规其引退陈曰虽年迫悬车而少子求荫叙欲少慰之辟如驴马非不愿息无奈人鞭其后耳汪文言歙县汪文言以侍儿事县令施天峻见幸充库吏蚀帑事败逃入京久之夤缘太监王安安时直东宫因善中书舍人嘉善魏大中侈附羽翼自云本武生大中转掖垣于诸公前诧为异人密托访随委随应盖上交冠盖下接胥吏故于投合益巧而借援正类感慨以发舒其意车马如市苞苴日进转应星回大中中书善傅櫆大中劾櫆而吏科都给事中关原许阮大鋮同县左光斗恐其反覆仍计出之改用大中各致隙括铜天启初太仆寺少卿徐卿伯括南都废铜四十七万余斤输北京二十九万八千余斤留铸钱俱大内各官铜灶铜沟等物黄尊素余姚黄御史白庵微时有友人丞某悬馆致之夕尝酣歌令君曹谷闻之问于丞丞言其实命戒之后勿复尔黄酣歌自如丞去联捷已曹进御史党逆魏败名银钱分定建德铁工某欲往池州过七井山其上旷寂忽见白金无万数作四堆某熟视骇异叩首曰虽神贶如只力何且迫暮先袖二镪行十余里宿村舍告之约共取晨往俱垒土也袖金入池州寻罄矣嘉兴李同知芳家梅溪里赀甲邑中偶门外遗一钱者类秽物心疑之俄行者拾去遣问则一恶钱也同知叹以我之富一恶钱亦不可妄得令易之以示后人天启初海盐横山张氏苍头杨随龙春日锄麦得瘗金若干俱刊杨随龙名其主征之不应被榜自经讼及主人大挫其产亦累死以阿堵物主仆俱毙故知管宁挥锄不顾者有以也佞佛殊报硖石镇屠者渡海礼普陀洛迦山同舟客某虽积虔以眩疾不辍荤数卜于神不许因循者六旬元旦卜之利至是登舟谓风疾备脯少许俄触风长年遍诘诸客其人无以应奈何以吾故贻患诸君乎但乞登岸从之时抵暮荒山榛莽分必死良久见山上有灯意人迹穷其所往值途人告之故途人谓我舟便挈抵普陀迅帆乘风昧爽告泊礼佛下山而前舟方至骇问其繇则佛力所祐屠者能说客姓名天启丙寅太仓王氏航普陀且至风覆之尽溺崇祯正月大风雪寒甚断舟香客或饥冻死丁丑月杭州天竺山香舍夜火吾县斜桥氏旅宿以钥其门焚死名剌词林以两雍为外任祭酒通剌司业称寅弟还词林不复称寅给事谒内阁投剌称晚学生答称知生御史称职名答称友生万历末叶向高入相并答知生崇祯末左都御史李邦华奏改御史投剌如给事盖闻之黄澍云奉旨不知果否平湖赵无声先生侍教辨曰世俗士大夫投剌书名但系京秩即止称侍不用教字于是有以铜臭挂名京衔而目不识一丁者公然效尤以豪于乡里则曰京官体应如是予谓不然侍以分言臣于君则侍子孙于祖父伯叔则侍子弟于师则侍其在交游惟于达尊称侍则可平等交何侍为若教则无往不可自圣贤以及刍荛工瞽苟有一言合道一事可法虽王公大人亦将折节请益而以区区腐鼠遂为天下无可受教见解亦何陋也此例想起于隆万间吾宗约之兄云郑淡泉先生官铨部时通剌吾相称侍教生不称眷以非至戚也先生去今未远要见尔时古道尚存今同省皆称眷眷未足又益以通家而独靳一教字盖骄浮日炽古道荡然矣此不当责之诸铜臭咎在吾党志复古者请违众独持之何如通家子弟万历乙亥留都部曹诸人极一时盛且修先辈故事易子而课旬为一会各因所至考其最殿而摩砺之礼部蒲州冯竹坪公子撝谦年十六劳谦才七岁兵部则兴业何铁桥公子右雍获鹿曹嗣山子应征庆名名年十四征年十二而雍与劳谦同岁河源李斗野子树桢年十岁武进史禹门子志实少树桢二年而吏部泾阳雒泾坡孙献瑞亦七岁矣又状元俞邦揆年十八羽林前卫李承忠年十七盖诸公教诸子馆客之子也书法邯郸淳曹娥碑真迹今在太仓王文肃家陈叔度与曹能始论书曰有友工书尚未绝俗奈何曰笔未拙耳拙则不俗嘉兴助教李曙岩曰凡人书法浓笔多夭淡笔多寿茅笔陈白沙先生自制茅笔作大小书传于世人莫能效之产异万历丁未吴县石湖陈某妻吴氏产白鱼后又过期不产一日请治平寺僧诵经祈祐忽产一胞剖之一铜法马也重十两镌置徐州吴端妻初生子历五十四日忽呕三角物数十涤之乃银二钱四件五六日连呕数斗合之得大钱七十五皆有年号朱国盛朱积递诮天启时工部郎中华亭朱国盛党逆魏历加尚书衔魏氏败国盛除名乡人朱积因宿怨同陈子龙辈上书剌之辄称逆党积登崇祯癸未榜选庶吉士从李自成逃归国盛诮为顺党题楹曰宽着肚皮包世界挣开眼孔看时人沈㴶乌程沈文定相国南司业时魏忠贤以事至重其才辨厚礼之且荐于同年巡抚赠遗过望忠贤感之天启初相科给事中惠世杨以太学门生来谒劳阍人沈光一缗三日终不为通世杨恚首攻文定去熊廷弼辅臣丁绍轼冯铨上私刻像辽东传因杀熊芝冈丁卒时见熊索命又王化贞同熊临讯在道辄贿市人颂王詈熊朱国祚王司寇纪论沈㴶削籍初朱文恪拟旨未苛上自改重时旨出人多疑文恪修怨司寇曰秀水长不至是乃乌程构我耳毛文龙天启丙寅六月金人遗毛文龙书曰古国家兴亡皆天运循环其将亡也必灾异屡降各处兵起其将兴也必天然护祐动而成功南朝运终死数未尽天使丧亡将军岂能捄之乎良禽择木而栖贤臣择主而事韩信陈平弃楚而归汉刘整吕文焕弃宋而归元此皆默识天时择主而事名垂后世自古天生帝王不念仇隙祗论功德管仲桓公之仇也不杀用相之遂成霸业敬德太宗之仇也不杀而将之以有天下今将军纵竭力办事君臣皆迷反受祸患南朝气运已尽时势已尽悔之不及文龙不报董应举屯田董应举奉屯田之命给帑金若干亟于成事出价买田业主包租董去任即废盖垦荒可久今本熟田何以永赖钱相国塞庵说顾秉谦顾相国宴魏忠贤穷珍极异觅奇错四十盘令吏四十人顶献上红佥书某味出某地又自捻其须曰本宜认子但不用我白须儿命二子台硕台砥称孙立劳二百金寿忠贤文自称通家晚生二子称门孙祝樊良枢天启丁卯四月浙江学使南昌樊良枢自还杭州登江岸失印三日或得之司前石狮口中寻出试衢州投劾去箕仙五月杞县赵太守彦复游百泉书院有客召箕云淮阴侯也以辽事判曰好将国事与君筹将士无心欲解谋幸得天心犹未泯还看英武定神州又问又判云云其自咏曰当年初构未央愁日月无光水倒流敢谓汉恩原自薄已令楚客作俘囚青山不掩英雄骨白日难销天地忧我欲为君论往昔青衫湿透泪还流戊子山阴白洋朱氏以乱召箕问避地之所在乡乎曰不可在城乎曰不可然则城乡间乎又不可历问其故曰不在劫中人无可无不可魏忠贤太监魏忠贤籍没后七月晦吏科给事中李遇知巡视内库同各省估诸物抵文武官俸有花梨木乌木雕花彩黑彩漆黑漆螺甸各项大椅二十五上有龙文凤彩万寿等字问之内监云神宗皇帝宝座逆贤家籍出又诸臣上寿锦幛崔呈秀祝寿文二篇顾秉谦寿六十寿文一篇张瑞图庆荣寿序一篇黄立极叠承恩纶序一篇冯铨祝上寿上公俚言百韵沈惟宝生祠记一首张宏德祝嵩寿诗一篇冯铨诗曰德禀干坤秀身依日月光惟山宽嶻嶪瀛海大汪洋甲代名方大于功性自昌岳灵生伯甫苗裔出高阳文武人称杰经纶世待匡器含矞采润胸富甲兵强伟略高伊吕雄才压管商枌榆超汉苑运会际轩唐已识天颜喜还知梦赉良枫宸心膂切禁苑姓名彰玉佩趋长乐金貂传未央袍分仙仗彩袖惹御炉香疏附明离照周旋互震阳前星初熠熠幻海已泱泱羽翼商山手鹰扬渭汭祥龙飞时放蛰鹏运遂抟羊博望真师友承华赖赞襄风云应契合鱼水恰相当辅导归仁术谟谋得智囊鼎湖再起玉几命重扬尧舜当我世皋夔佐吾皇瑞图星宿合令誉斗山昂晓日通丹陛春风满玉堂儒臣开竹简元老展青箱雉尾云排扇鸳雏笋列行同占卿月皎共仰客星芒剡表尊公望帷筹仗子房谟猷规圣学纪法震干纲大有时方泰中兴众所望英才初汇拔宵小或颠狂簪笔希鸣凤盈廷起沸螗玄黄将易色同异各胥戕不有风雷震几令宇宙荒烛龙开朗耀魑魅息披猖求旧存耆耇维新洗肺肠辟门等上圣重治法前王黔首沾膏润穹玄赐福禳苞鸾仪颍洛宝玺见临漳部奏清河瑞家藏栖亩粮天人同叶应中外体安攘文若擎天柱灵鳌驾海梁纯忠扶社稷壮志扫欃枪时下修刑政军兴只糗长雁门无豕牧雉堞固金汤挟纩从天府投胶自上方律师遵豹略骄虏敢鸱张九载逋逃冠一朝思启疆羽书连上苑烽燧达长杨更有机关巧番来辇毂旁虺蛇生肘腋胡越隔萧墙宄计潜相应枭心未可量公车频硕画黼坐独徬徨非得宗臣力焉能薄海康运筹先俎豆决胜溢疆场太伯随旌指昆吾早剑铓有奸皆鼠詟无贼不踉跄麟阁分彪炳云台共激昂有功必上赏德宜偿胙土家业分茅在帝乡山河延奕叶阀阅尽冠裳兴汉推平虏平幵实破羌匪夷来弁服瓯脱化蚕桑九塞威灵赫三朝典盛襄梯航归玉帛瞻视肃岩廊顾茅茨地宁容荆棘经营劳噼画撙节备周详桐梓共梃桷梗楠在栋樑子来仍勿亟农事更无妨宸极端兖冕中天起阖阊百灵咸受职万国尽趋跄龙蟠去斯干虎拜飏嘉猷高旦奭大国阐姬姜带砺申盟誓威仪异璧璋上公崇特进七庙俨蒸尝玉纶褒渥雕弓颂什煌尊庸先后意史册万年芳畏垒多尸祝江濆遍芾棠承恩宏甲第开宴沃春觞嘉瑞生芝圃轻裘解鹔鹴摄陬贞孟月晴旭送余凉译国余玄雀瑶池下彩凰上台辉煜煜南极映苍苍鼎熟珍羞味倾沆瀣浆大官颁御馔笙响振幽篁雅乐登歌绕和声系占镗玳筵青玉案丹饵紫琼霜王母蟠桃日安期大枣瓜添筹勤海客托戟列朝郎壮志千秋树箕畴五福章群情劝九钖独坐引双黄元宰无穷寿朝家有道长嗟予才朽落念我学凉樗散原无用枌榆徒自抢明公垂顾盼沟断被青黄知已称奇遘禔躬窃慷惶有怀惟镂结消渴欲膏肓虚负云天义安能寝食遑衔环恩莫报结草德难忘斋沐通鱼雁虔诚戒筥筐愿言千幻寿长进九霞觞黄汝亨杭州西湖立魏忠贤祠赐名永恩浙抚潘汝祯倡之祠始成郡人黄宪副汝亨卧疾不可起魏氏败有奏汝亨以入祠戆论被诟辱忿死则流闻之误耳中书舍人新安吴怀贤幕客程于古偶阅邸报涂抹之苍头怨怀贤讦于东厂捕下狱怀贤承之掠死崇祯初赠官祸不自蘖殁预其荣人事真不可测余煌会稽余太史事亲笃孝既显贵父幼美自期进取不拜封命俄岁试下等太史适家居令赴学使代朴勉如命宗戚中阻改令少子往自是谢逢掖受章服之荣天鉴录锦衣胡岐山太监胡良辅从子也寓京口往来吴越刺探阴事德清蔡奕琛以海宁中书吴忠彦家嘉兴岳和声虞廷陛合谋作天鉴录谓东林枉做小人不赢东林得为君子列名分注凡五百七十人品目三日夜书成托浙抚后墙把总密致之逆贤以把总其心腹也又五千金托岐山寿崔呈秀谋荐起忠彦郭之琮蒲州郭之琮万历丁未进士历宣大总督尝述夙生轮回之苦本蜀人读书山寺中拨炉灰得二十五金盖老僧所藏致憾死书生亦没罚作马其主富人即老僧也被骑箱胁痛过鞭箠后转生某氏出胎方浴自喜为男子舒手连声曰好其家怪之立溺死又生郭家念前死九岁不言偶读一寿文父骇问因详其故自是夙谙经史居官记前因劝人惜马孙承宗先帝好修饰言貌孙恺阳相国尝面论兵饷云肚子里饱可战上曰何其粗也间引疾温旨宣谕曰好出来了阁揭阁揭万历前不数进事关重大命元辅秘启多所嘉纳先帝时屡渎视为故事不复经意先帝俭德午日例赐诸臣蜀扇崇祯时寝之待漏向憩内臣直房供饭例酬一缗上禁之俱露坐松林下赐大臣上樽发之或江南白酒盖中宫苏人故多吴酿周彧嘉定伯周彧朴谨诸子粗鄙虽贪恣大不如田氏尝饮吴骏公太史太史问宫中异兆曰有之少时某妪来命出拜之某妪遽仆地今想之或不足当其拜耳田弘遇左都督田弘遇故博徒亡赖走淮安纳中军官为御史房可壮所挞免归天津多养女御史吴阿衡巡城时纳其女云贵妃女弟阿衡坐事下狱论死因田氏力得释杨嗣昌本兵迎合田氏推阿衡边才历总督蓟辽饮酒好妇女戎备弛废嗣昌言其不可阿衡疏辨有云臣继妻即皇贵妃之胞妹也又云臣阳痿不举云云给事中葛枢纠其借援宫掖语极秽亵亡何敌入墙子岭是日总镇太监邓希诏诞辰阿衡及诸帅各往贺不及备甫宴万骑踰岭矣阿衡起坐率裨将出御势莫可遏走一村堡被围数十重越二日而陷其家在岭亡恙弘遇挟势黩横朝贵造请权出嘉定周氏上辛巳来江南过金陵收子女珍异亡算故太学吴兴茅元仪妾杨宛本吴娼也善琴书弘遇至茅氏求出见即胁以归壬午道临清几陷敌潜免八月贵妃薨稍敛戢明年奏进其少女年十四有殊色从杨宛学琴曲不竟授先帝纳之数日不朝弘遇善诱致富人斗叶子接坐决胜左右阴为地富人心慑手博竟大负至数千金弘遇立置马厩下责进不少贷凡倾数十家金陵太学某误饵其术一日罄产五千亩亡何弘遇卒明年长安陷田氏逃民间今为贵家妾陆完学大司马太仓陆完学协理戎政再荫锦衣时太监曹化淳提督或问其方略曰自去自来梁上燕相亲相近水中鸥专事唯诺竟得善去费县张四知代之郊饯请教曰有四字相赠行所无事耳费县初不以为然已悉如其言所批牍辄曰照行一日语吴骏公太史曰行所无事贵乡陆翁见教甚得力吴曰国之大事在戎何云行所无事费县无以对未几入阁周道登吴江周相国性木强不好矜饰一日侍朝默笑先帝见之诘其故不对亦不谢既出华亭钱相国尤之曰已笑矣奈何上自此寝疏讣闻仅祭一坛予半葬典礼虽薄犹同官干护之纶命百官貤封告敕属词臣赠官告敕属中翰崇祯初赠高攀龙诰命许士柔擅撰被免凡京营河漕抚按镇巡等敕书俱累朝成稿不易一字或当增改经阁臣题允始得命长山刘相国鸿训以惠安伯张庆臻提督京营敕书擅增数字下狱戍代州张鼐华亭侍郎张侗初学行着称夫人陆氏颇妒悍侍郎苦之沙门达观有道术侍郎以夙命问令持咒虔诵半载当自悟也至期恍觉前生恋伎某登第负之转生陆氏起居注上初命史官纪注后召对渐任喜怒虑未可示后罢之日讲六人专司起居已执政多奉密谕不欲外闻仍起居注钱谦益常熟张汉儒本县簿佐史也陈侍郎必谦筮仕初入幕后忤意榜曰革退张汉儒不许复入汉儒耻之已邻人失鸡詈及汉儒以邻屋为瞿给事式耜也汉儒通剌自白瞿不纳曰陈氏逐客何剌为汉儒恚甚入京欲讦必谦会邑人陈履以家累逃京师怨钱侍郎谦益速其讼语汉儒曰陈益吾无大瑕隙宜先及牧斋也又讼师单良臣尝上牧斋六字诀曰款曹和温胁张款曹谓司礼太监曹化淳也和温指乌程相国胁张指汉儒良臣随自泄于履之子履因改为激温胁朱朱盖抚宁侯国弼也抚宁方参乌程即上揭化淳化淳大惧不欲居款遂尽发乌程怒牧斋事而下汉儒履并武举王番立枷死番屋本陶氏复归钱氏纳价又折之恨极诉京师何吾驺香山何象冈相国以未腰玉不如意钱塞庵曰毋妨虽未腰玉人视之同为阁老何犀玉之异岭南巨宦何太宰熊祥黄宗伯士俊何相国吾驺陈侍郎子壮并鉅富于桑梓不堪称也香山专贩海侍郎至窟盗御史李云按劾子壮朝议不悦例转云鸿程国祥程国祥清望素着入相后颇迎上意启其琐屑始搜民间房税虞山后辈常熟杨子常初以太仓张采张溥谒钱牧斋时同社薄其文已采登第溥又出宜兴周相国门牧斋反因之通相国李长庚李梦白太宰朝罢例揖阁臣时方更选法太宰述近意倪鸿宝云云温相国曰此事老先生自主与倪鸿宝无涉傅冠崇祯戊寅六月刘宇亮傅冠直内阁是日直经筵傅敷陈剀畅进退详雅上退入暖阁诸臣尚伫俟传上方酌定枚卜诸臣及出门知傅等大拜杨嗣昌武陵相国本兵时丁丑观政进士二十六人各受以杨襄毅集示方略尝曰今日盗炽须十面埋伏法歼之否则我东驰西骛徒团走见困而欲增兵先议饷必加派殚一二年之力庶可荡平进士歙县洪天擢曰老先生策甚善虽民力有限果一二年荡平有何不可若犹未也民力坐困将若之何本兵色动大不怿平岛刘兴教兵溃上中夜召本兵问计对曰毛文龙迁制建州有名无实文龙死留岛兵无益不如撤之今未撤而溃于我非有损也明日本兵以语朝中翰林编修杨廷麟论杨嗣昌庸臣非奸臣嗣昌大恨之谓奸犹可也乃庸我乎出廷麟兵部主事监军谪戎备戊寅烽火彻于京师大司马登城见单骑驱难民二三百人绕城而走命开门发兵擒之将献俘訉之则胡妇也职方郎笑曰且未献俘待吾辈用过始吐气工曹缮械日不给忽命备狗簏一千时有言狞犬最警令登城司夜不虞掩袭从之宋以罗江狗为笑世故未尝乏也中府佥书谢弘毅尝侍班召对词臣某遽出奏火器不可不备上恚曰朕未尝问及尔对云何某叩谢作文法粤东某生谒太仓张太史溥其历试草曰因缘簿游涂所着曰山水志俱就质旦恳作文法太史曰毋炫奇也如因缘簿仍名历试草山水志仍名南游草斯得之矣王思任山阴王思任恃才傲物崇祯冬谕停刑是日会徐九一汧于朝房九一笑曰此盛德事可谓瑞冬王答曰此亦九死一生乡人张汝懋其门生也过其家闻鞭朴声张曰命奴市鸭子云主人不在鸭子安得有主人王笑曰箕子为之奴鸭子独无主人乎梦有字崇祯癸未五月上梦有一人书有字以语内臣或曰此大有之祥俄会极门上疏言陛下梦后诸臣某某以为祥臣窃以为非利盖有字则大明去其半矣云云上怒甚下兵科郭迹其人不得又下锦衣卫帅骆养性迹之不得霍达曰此即贼奸细也武备崇祯时杭州各城轩厂抚臣某命两旁各砌三尺余陿其繙苏州城涂以石灰以是言备徒供识者一噱张次仲张元岵曰今人沽名钓誉辇金舆帛竭精殚智终无所成而古人或一事之误一言之出往往流传于后反或不磨所以人贵自立耳元岵论乐之实手舞足蹈如伍员鞭尸黄香扇枕老莱子戏采皆是此意心窍庚辰山西大饥人相食剖心其窍多寡不等或无窍或五六其二三窍为多心大小各异周延儒再召宜兴再召都督杜文焕日章趋其家告曰相国闻命例疏辞而今事亟矣寇胡交讧势不两顾其关系在松山之师稍有蹉跌大事去矣相国疏辞即宜附密奏撤师松山回守关门蓄力并锐犹可支也若待相国入朝而图之度行程三四月则松山隳矣关门岂能独御哉上待相国厚言之必听幸速为计宜兴漫应之殊不致意及入朝东师果溃而九塞之精锐尽矣都督以语吴骏公深用追叹日章博通经史二氏善五七言律吴骏公太史尝请事宜兴如兵食河漕等当若何宜兴但曰有督抚等任之并无他语滑县魏炤乘井研陈演接朝士并曲谨未尝涉时事井研即琐语辄左右顾始发实皆寒暄酬应语也孙传庭中丞孙传庭勤王独不召见自疑惧托耳聩求免上不许阴令抚按道府侦之各称其聩先是过易州所部兵颇恣横辱学正之弟适按臣委学正伺报于是学正报某日接某人与某人非聩者按臣以实闻下传庭狱抚道府诸臣俱落职曹文衡蓟辽总督曹文衡既削职树坊于里忤县官手抟其面县官大怒杖之二十下狱阮正中阴德丙子海盐训导阮正中恬洁自励署桐乡县事三月积千金为吴给事麟征所重得补寿昌浃岁殆四千金意觊温州同知时巡台金坛邓出寿昌邻宦某之门以八百金寿邻宦某邓许之寻卒未及荐正中尝候邻宦某某为其索负苦无措正中曰某非求偿者虑丈人介意特相慰借事之不谐命也愿勿再及某宦原乙榜穷老止一孙命出叩谢俄巡台来又某门生泣告其事巡台曰此足征寿昌贤特疏荐征拜科给事中正中辞巡台巡台曰公隐德非人所及始知某宦之力也又饷以三百金不受白楹园石聊城进士白楹治园于临清辇二石致自章丘颇幽丽德州谢太宰升求之不与谢方典铨补楹卢氏令被寇死济宁杨士聪诗兴寄烟峦粗适意祸胎花甸杳归魂科第阴德随州程铎崇祯戊辰进士授惠州推官庚午分考闽闱撤棘语门人曰吾辈读书虽借文字而积德尤为之本予记公车时舟泊一渚是夕北岸某家失火有妇裸奔投水予唿僮救之入舟恐僮辈有他意坐守彻夜解衣衣之凌晨归其家而行是妇见疑于夫谓倖生逐之适怀妊不能明也还母家后举子岐嶷可爱少即补诸生隽乡榜戊辰同礼闱初场稿毕拍案叫绝俄烛蕊烬其角自度不中格未誊真步于号房见隔坐老孝廉枯坐举稿授之记其名乃程铎也铎因得隽成进士少年来访恳问素履漫以前事应之少年泣拜曰公真长者吾母长诵其事无路访觅今借以七艺报于愿足矣乃述母见逐之故其冤始白故知阴德灼灼不爽也备叙颠末以为门人训鄞县邵仲陟己卯馆袁化祝氏赴秋闱寓妇意挑之仲陟不应侍女间馈茗饵悉却之或妇自至避不接且戒祝氏童勿以语人仲陟竟登榜吴培昌华亭吴培昌宰仁和黩货时岁饥借完漕贷富民五万金半私其橐营荐五千金内召还里即被豸绣谓西台直掇之耳兄事槜李吴昌时同舟而北志意骄溢癸未四月河南道御史吴履中同嘉兴曹溶给事中长沙廖国遴松江杨枝起平湖马嘉值等集松棚下履中曰将来匪人玷台矣公等何不纠之问其人曰吴仁和也各言其黩货以遴近示便纠国遴又他对时侍御史大兴甯承勋以堂考次等当调国遴讽履中耸惥之履中遂语承勋曰君授职来曾被考乎曰前被考未实授履中曰君能论吴培昌则台端生色矣承勋唯唯云渠事未详枝起溶请任之枝起列事状溶草疏以承勋名上得旨下培昌抚按勘理培昌道德州见报骇惧亟反昌时怒言路谓此非逐培昌乃逐我也兼程入京侦其事阴代宜兴揭言路喜中人往往不识面借陷如吴培昌事甯承勋何曾稔之实枝起溶等嗾使陛下试召问则立破矣上寻召府部大臣对讫手敕召承勋承勋不知所出上曰尔纠吴培昌能诵其奏乎承勋惘然上曰即未全诵事可悉也承勋勉叙一二上曰奏不自出当指其实承勋服而退各责回奏承勋趣枝起溶商之承勋回奏培昌秽迹甚着臣谊当纠第路远未详访之枝起溶非有他也章上不问枝起溶亦回奏不问而昌时憾三人甚托给事中常熟时敏伺三人起居三人谓敏同土倾心告之且求为昌时地不知敏卖三人于昌时也会推孙晋大同巡抚昌时嗾宜兴揭国遴等有私国遴枝起下狱溶解官听勘而三人尚乞援昌时其见卖久矣熊开元嘉鱼熊开元莱阳姜埰言事下锦衣狱密旨欲令都督骆养性死之养性私语同乡廖国遴国遴阻之毋杀言官行疏救之矣明日疏上果缓其狱月余国遴与同官曹良直饮酒语及之良直曰骆受密旨安得少泄不佞且以闻国遴初不为意良直果疏上留中养性闻劾大恐几欲自裁已绝无耗一日上手书诏勋武射并及都督骆养性益大恐射得三矢赐茶养性不敢受奏臣服罪久矣因述前事上不问始自安董象恒云间董中承象恒抚浙有绥静之德坐累被逮甲申三月许囚纳赎董购浙省在京者疏救既输金旨未下辄出狱又浙人焚香迎于司寇门其人争金相诟东厂伺得之欲以闻董即夜潜入狱兵疫癸未夏秋间畿内大疫营兵半空大司马以饷匮竞不补至误国蝗虫秀才庚辰辛巳间山东大蝗许收蝗五十石补诸生时唿蝗虫秀才佛灾庚辰二月十九日杭州钱塘门昭庆寺火铜像烁尽东庑伽蓝三像土偶如故屋虽燬神制无一损岂佛之灵不及伽蓝耶殆有不可解者初万历间赐大藏经嘉兴尚书岳石帆元声见经签零落奉入嘉兴金明寺求善手整之得不燬吊沈何山诗秀水朱侍郎大启吊乌程沈尚书演尚书亡子客至不具宾礼感赋一绝术士俱传不死方临期一着费商量无生无死原无用莫向留城学子房武塘诗嘉善进士徐远负钱相国子钱因责进远致相国书附以诗得好休时便好休芦花满地燕飞秋黄鹂唱晚日西落几见门前水倒流相国返其书题曰冯君满用一帆风波复推波满眼中莫笑寒岩无暖气三春花柳总成空孝陵碑石辛巳孝陵重立神烈山碑石户部给石价四千金石出宜兴山中实七百金刘宗周不捐俸刘念台先生工部侍郎时乌程倡百官捐俸助马先生独否曰朝廷以此养廉不宜自薄市荫乌程朱文肃相国同年佥事朱汝器雅相厚非族也文肃薨少子中书舍人绅利汝器子谦之金许荫叙而绅以劾郡守朱大受疏六上大受发其私又文肃祖墓在长兴守者朱国彬盗宰木见罪冒族父名讦绅市荫下绅刑部狱死绅尝买伎俞楚烟以榇归借尸脱囚高平典史张悦囚妇许氏借丐妇尸为许氏阴匿于官舍秩满还富平隶人发其事逮张至抵死南内盗辛巳十二月南京大内西宫火以盗利其铜火之壬午四月盗秘色磁器五百件收生妇庚辰九月癸未收生妇王氏李化龙王化侄钱天祜俱着与官带总旗兵部知道清丰义士壬午北兵陷清丰执知县马中骥诸生力救之非令君也乃歌者中骥果以歌免某被杀沈允临书屏姑苏参议沈长倩幼子与徐太史勿斋议姻或恶长倩以徐馆选必绝婚得之长倩拈古事书屏曰长庆中王起知贡举欲以白敏中为状元嫌其与贺拔惎往还密令亲知致意敏中跃出悉以实告曰一第何门不可致奈何轻绝至交相与尽醉起闻之曰我比祗得敏中今当更取贺拔惎矣梁州杰梁州杰故嘉善丁清惠公宾奴产子朱姓入塾补诸生以黠滑忤主除名出亡遇山西梁父事之挈归冒梁氏籍登辛未进士历咸阳曹县令好货谪死扬州州杰初第刻稿瞽瞍北面而朝之其文有曰谨具田间大老奉申天子亲家时以为笑陈美发上虞陈木生太史居乡豪逞贾怨闾里壬午家大疫止一幼孙召余姚医者史继烛史至门若神鞭其背谓彼黩横不当疗也因仆地而苏幼孙殇绝陆员外赠妾柬嘉兴梅溪里李明岳无子平湖陆员外嗣端赠以燕姬柬曰北地佳人盈盈甫笄东方才士鬑鬑有须割我下陈侍卿中幄鹅柳之和修初折梅溪之远黛方新红拂善相李郎庶几俊眼黄衫侠助霍女洵是奇缘拜姑嫜身乍分明叙姊妹心休见别豪岂同于换马喜或媲于乘龙晓发棠舟只合漫歌河畔柳夕开油璧想应欢见画中人陈媛咏旧宫诗我不更逢山下杜老赋新婚别君其倦问水滨聊采微芹以充合卺愿言种玉用慰推云王介人还妾乙酉九月梅溪里王翃买妾张氏盖难妇也明年丙戌夏还其故室作满庭芳词题帕赠之九月冰衾三春香袖客游多负蛾眉一魂自守掩抑待归期私惜闲情半枕宵征肃星影相宜残酒柔声附耳片刻情郎陪窥窗今未几旋伤迁次对眼看离念堂前去燕故垒重栖珍重红楼小帕沾余屑檀气维闻新词与能将好梦寄我数行啼江南边声癸未春夜饮张藐山先生留署中闻行歌者叹曰此边声也乃在江南乎今思其言即早有伊川之料三区方略南昌黎博庵督学两浙癸酉七月大考诸生策问三区方略多不能对盖吾浙参将四各分一区曰浙西曰宁绍曰金衢曰温台时浙东悉海盗马玉燕伎马玉擅美北里山阴余状元煌欲娶之偶朱锦衣席上侑饮歌琵琶记中满城中许多公与侯何须羡状元余意顿阻陆澄源刺党山阴都谏陈尔翼党逆魏除名于钱塘西河候陆员外澄源问近况云有甥女陈曰君遂作公公矣员外漫声唱曰公公一日登九五福自天来大此刘瑾传奇语陈惭而去荐侑崇祯末士大夫苞苴辄千百金苦于赉重专用黄金美珠人参异币时都门严逻而径窦愈广癸未大计锦衣卫南镇抚司佥书山阴朱寿宜为乡戚寄进累羡余八千金世事可知矣都谏娶娼云间许都谏誉卿娶王修微常熟钱侍郎谦益娶柳如是并落籍章台礼同正嫡先进家范未之或闻巡台私从巡按向独身赴任祖制行李八十斤出不马食不鹅今遗规渐尽惟单行如故崇祯丁丑邑人葛征奇按广东携一庖人弘光初沂州彭遇按浙至携全家郑芝龙郑芝龙少亡赖走日本小名凤姐年二十一从李旦还闽航海行劫啸聚颇众同辈二十余人莫适为长各约投瓯于海不没者为雄独郑芝龙投瓯不没众因推戴尝值飓舟覆及风息舟之货俱在按宋福州郑广以海寇授职对郡寮吟曰郑广有诗上众官文武看来总一般众官做官却做贼郑广做贼却做官满座惭噱不谓今郑氏万倍于广也诵经灭蝗本兵杨嗣昌请诵法华经灭蝗追封母后菩萨追封孝元贞皇后曰智上菩萨孝纯皇太后刘氏曰显仁九莲菩萨癸未选馆癸未九月望廷试贡士传胪讫以守令阙人命进士减观政一月阁臣请馆选奉高皇帝位于阁中示其无私非制也嘉善沈浤预选俄易魏学濂魏学濂壬午举南榜树旗于门顾孝廉之名义绍忠节之家声私印曰一门忠孝海盐陈梁吊子一诗扁舟吊子一无言意黯然手持一端葛为致阿母前子一曾过我贻我绝命篇竟置不读一读泪涌泉初念死即死转念谁能坚责人莫太苛子一亦优焉不如子一者高车何轩轩华亭李雯吊子一诗乱世身名可自由恨君不及郑台州剧秦新论何曾草月旦家评总世仇钱币崇祯时钱法日坏薄小如鹅眼荇叶南京礼部右侍郎钱塞庵入相携户部夹铸钱若干欲上之为乌程所阻癸未冬钱法侍郎请禁万历泰昌天启钱止行崇祯钱而祟祯钱少一时苦之都市常曰拿崇祯来或应曰崇祯能有几日识者知其非祥降级崇祯末中外官降级甚多仍升迁如故带降级字惟守令必开复得转咸叹淹滞巡按山东监察御史陈降九级书奏云巡按山东监察御史降三级又降三级又降三级臣某松江知府方岳贡历十四年历降三十级夫御史七品降九级郡守四品降三十级几无容地而犹衣豸横金也章服不足荣功令不足畏矣六朝时降罚白衣领职岂谓是乎训储先帝好学不辍其训储亦然一日宫中有庆暂假语阁臣曰东宫又荒疏四五日矣见忠节麟征家诫要语阅武先帝力能开劲弓外解弓弩多驳回所颁行间皆不能用造甲每利矢陷之驳回于是甲或厚一分有余过重难堪孝陵树修孝陵凡树万有二千九百五十七株删枯树五百八十六株后湖修后湖册库柱刊匠人名氏十年不坏始免议陈际泰临川陈大夫深于经术尽日可草制义三十首选贡庚午举于乡甲戌成进士授行人年六十五犹善酒御内辛巳送金谿蔡相国之丧卒于家抚州人因大士之教生徒立业俱尚迅敏辛巳嘉定侯广安视学江右正考儒童讫仍大收限试七义稍欠则加杖有差他郡少者数人多或数十人惟抚州九百余人患其众特简七目曰日月星辰曰鼋鼍蛟龙曰鸟兽鱼鼈曰干戈戚扬曰麻缕丝絮曰江淮河汉曰梓匠轮舆共录四十人以额实不胜收也其减责者仅二人凌冏李建泰王钖衮丙子主南畿试时各省卷磨勘各有停革建泰等计必不免遂自语礼部以凌冏桑芸停科芸年二十二冏稍长命下冏除名停芸三科冏不能还诉建泰生虽不敏奈何以冏塞责也建泰语阻许馆之殆百金且任其完复庚辰不复至壬午收籍癸未成进士建泰出师上问赞幕者谁也举冏任兵部职方主事建泰为顺贼所执伟其貌知李姓拜称皇叔闭深殿中贼去清人入大内开殿得建泰仍相之与涿州不合引去而建泰之督师也山西为裨将几被冏憾之至是诬告建泰通叛逮入京鞫之不实某坐诛建泰得宥冏事弘光朝拜御史巡按河南至归德度不支夜自经王汉峄县王汉丁丑进士尝与同年包长明访陈大士云先兄已无辜恐身亦不良死大士曰曹操赤壁之战足下且为荀文若何也丹银沁水张都督道浚好方术谓丹客俱绐人偶平阳人传方试之并验都督欲授余余不应又有小方日得一镮吴兴茅止生请其法遂广作之谓余不妄作者传之日佐薪水可也余辞曰寒士命厄正惟是半菽不充藜藿无措若日享一镮则腹且果然岂上天见困之意哉尝见稗官家言吴人某好丹偶延方士某试作黄白殊验特宴之方士某才举箸颐脱此事往往多阴谴仆虽长饿不愿闻也金箔宋杭人周承裕私铸金为箔郑仁泽市千枚转鬻他州事败全家徒配转运使陈尧佐言仁泽情同罚异不可惩奸乃定转卖者减造者一等着为令按秦汉以前馈赐多黄金江左后白金盛行宋人谓黄金之耗在于佛像夫佛像固足耗而今日之耗莫大于屏幛榜署笺箑器饰之类岁耗不可胜计如金陵苏杭制扇遍天下其縻金箔何限恐佛像不足当其十一也推此一端律以宋事庶乎有警时敏初余杭大涤山洞中有异人寓焉不知其年月云吴人也尝出游值笔贾为吴中故人相话旧云能见访入洞初黝暗勿自阻即得达矣当有以少报久之笔工寻山洞如其言深入划然天开见异人坐石床延接甚至谓子贫或外人托问未来事可以助给朝夕也于是屡往来焉常熟时敏子求亦托笔工致问云功名历历第甲申三月十九日切勿在京师敏成进士除海宁令对所善诸生若辈游宦亦嘱以甲申三月十九日切勿在京师因述前指敏调安阳又调固始邑婺妇某拥赀数十万居乡时寇警招之入城令捐助先后不赀迨寇逼驱妇出城被难因籍其家已迁部主事给事吴昌时求预考选召对上临门手注御史出语人曰猫头补子岂人所着则宜兴密揭改兵科给事中甲申正月调金华守上书自明又得留寻从贼除巴县令御史苏京除四川防御使敏即修谒盛饰短后衣长跪已遁归昔郑相如告郑虔曰逆臣僭乱当得伪官愿守忠节时也后安禄山反虔陷贼署水部郎中虔念其言称疾求摄事平虔减死贬台州司库夫与今之甲申三月同二子独不能预避之耶亦何贵于前知司户亡论敏且外迁适当其幸至上书乞留岂非溺于津要附宜兴未足转于附贼矣吴之俊五议南渡初诸生吴之俊上史相国五议漕粮两石而运一石今湖广山西顺流而下浙直一水之便俱数日可达京仓漕粮在湖广令楚镇抚对支在徐泗淮扬与淮扬镇抚对支在九江安庆与江西对支某地镇抚在某地对支或对支邻近盈余即解京仓在昔水耗缘途运维难京仓存积数年故有鼠雀朽腐之额今粮本年支销所存京仓几何过夏加一之耗足矣对支可无耗也浙直兑例每舡正米三百三十石凡百加九石八斗十斛三尖一舡月粮四十金行粮十六金每石芦席车脚茶果常例之费二钱有余而湖广江西耗有加六加七之异使费倍之岁舡小修三年大修五年大造又外带六十石每石水脚一钱五分耗米加一之五更无他费则今日四省运粮京仓途近军便较之辽粮可以类推也白粮三石而运一石独苏松太嘉湖五府有之共二十万十七石例耗米三斗舂辨二斗六升本色四斗折色四斗折银二两嘉湖水脚每石六钱杂项之费不与焉今奉旨明年改折二年正额外即余米十万有零以佐军兴九边已绝开中来年南京概给新引两淮仍五钱六分两浙每引四钱浙盐计四十万引淮盐正浮额八十余万引除湖广河南残破少行约三四十万引每引又库价二钱三分淮浙可得四五十万补正供之不足松江布三匹而致一匹今宫寺不过数百人所需几何官布亦便布十有余万编番解户谅助贴价折可十万十派改造祖制十年一派系浙直福建十八府并广德州供织上用如金花缎大红锦每匹至二十余金又铺垫一两九钱共计十八万匹又细造六千匹如虎豹缎每匹七金铺垫一两二钱皇上登极例有团花亦应动支二十余万更有龙袍妃服绫纱黄白绢并铺垫等项共三百万之额或动支于四司料价或动太仓料价或出正倍额办不一而足再如天启间题加辽饷七百六十万剿练二饷浙直广福江西五省亦约一百四五十万而冏马折价河工见存典税杂税金花及十库茶腊颜料药材谅酌上供犹可变通二百余万东南财赋现在千万有余而漕米几三百万不与也顾钖畴昆山顾宗伯瑞屏乙酉九月父被难航海至温州入闽隆武朝加太子太师仍礼部尚书命联络浙直士籍十一月复至温州因募兵乏饷欲征鱼税巡抚卢若腾总兵丹阳贺君尧争鱼税成隙而君尧部下殴诸生致诸生汹汹宗伯遂疏参卢贺两公丙戌三月宗伯复命宿江心寺君尧夜遣人杀之赵庾吴江赵庾字涣之崇祯癸未进士隆武时文选主事遭乱祝发为僧远游天台习禅学毫不顾家者二年子遣候或言其子应省试曰此多事已乡举曰又多事终无所嘱时吴江某村庙流言武当真武之神驻节焉香火骤溢改创神宇其僧积镪数万赵氏子孝廉澐利之讦于巡台秦世祯谓有张角之孽事下苏州同知或走天台邀庾还家阻其子庾不得已同二僧来过平望值风舟覆救出庾俄坐逝独足鸟新安陈文远崇祯中游于山陕间西北有鸟大如鸠独足千百为群每集处不旬日流寇入寇号为吾家鸟时射食之味腴又尝见空中飞银大小不一相击撞有声人以石中之亦堕地余不知所往朱积离魂华亭朱积以庶常逃南尝疾甚魂冉冉自榻出升屋上若前列双烛身东向烛即东身西向烛即西竟日魂徐下入所寝之东南隅见身隔于榻并榻卧者不知为何人也如是三日忽欲溲借卧者溲焉时扶掖甚苦久之魂登榻并卧又不相属少间同年某移饮榻次约明年灯夕偕游答之曰我愿甚但未知彼许我否同年骇别魂离二十七日始合体而愈因历历为包长明述之修志范石湖吴郡志成欲刻时有求附其事于籍而弗得者哗曰是非石湖笔也守惮莫敢辨亦弗敢刻以书藏诸学宫见汴人赵汝谈序中崇祯初海宁教谕平湖赵无声以修我县志见忌滨行柬予曰不佞故以痴癖为不知者所诟厉不意世间亦复有如不佞者亦更有如不佞之知兄者德不孤必有邻信矣佣养有贾江北者募二佣背其装先行各与一金尝午饭旅舍忽失二佣意其遁出佣券示舍主舍主曰无妨彼非佣也本兄弟俱诸生也俄至问之值母生日资力金为寿上一觞耳惜失其名氏逸诗丙戌六月七日槜李屠用明走幽桥村值木铎老人挂太祖高皇帝圣谕牌因絮语道侧雪涕而别似毗陵人舟泊有儿鼓枻用明诗纪之不载学使李际期试金华诸生或题牍曰满州衣帽满州头满面威风满面羞满眼干戈满眼泪满腔忠愤满腔愁诞日疏戊子正月嘉善钱相国诞日释衍门备斋疏曰窃以久莫久于无量寿奚夸上古之椿永莫永于一刹那好纳须弥于芥盖谓仁者必静静则有常吉士多求求止于道若夫善颂善祷总属虚誉之事不骞不崩亦是过情之愿斯尚不可质诸正人君子之前又曷敢昭告大觉世尊者耶但愿身虽幻有借假可以淆真时虽驶流不迁即是常住仲尼之欲无大过犹须假我数年颜子之殆其庶几政在不违三月况乎黑业多而白业少尤宜更事忏摩人心危而道心微颛用克勤精一孰谓延龄非进德之基而摄生非薄德之地也兹者岁添一算乃宜喜宜惧之交关事且百丛觉为人为己之相间人则庆乡老而兼国老我则忧未解天下之倒悬人或庆爵尊而暨齿尊我则忧难慰苍生之觖望略弛刻责便堕自宽财失思维遂怜昏弱由是希良马之视鞭影直尔长驱效野牛之去尾牙勐然大奋幸尔落日之方可想会且形就而神和观河之见不殊何妨年变而月化伏愿自今已后寒威彻骨梅花识天地之心和气满怀谷种播圣神之德已用诸河之水不消口吸西江既睹夜半之星何俟身藏北斗试看春风澹荡象牙点点云雷华秋水澄清珊瑚枝枝海波月人瑞归化县晏景生洪武壬戌年百有二岁合州杨小彭年百三十岁喻尚书有诗永康徐伯敦嘉靖戊午百有三岁郡守李问其故曰无他第寡欲耳莆田林贵生宣德丁未卒嘉靖己丑年百有五岁朱永崇吴大猷陈居竣各年百岁义乌陈世泰百有六岁或题其门寿域天开眼见六朝盛事老人星现躬逢百岁中秋长乐郡庠后圃者生弘治癸亥年一百岁老亡子慈谿刘伯祥嘉靖辛酉乡举隆庆辛未进士历江西按察副使年百有八岁尉氏赵宗年百有二岁密县樊福年百有十四岁丹阳刘伯渊嘉靖戊戌八月生戊午乡荐己未登第知海澄忧去起补临川又忧去历什邡湘阴宁阳余杭屡罢屡任不满十月以生母沈氏告终养伯渊百岁兵部侍郎王业浩以闻命补近县满岁即褒封于是授英山县知县三月即貤封余姚杜一年百三十八岁尚为人赁舂万历有司存恤四月詹事黄土竣言亲龄望百求省侍许之仍令有司存问崇祯丁丑休宁孙元新年百三岁见陈眉公像赞丁丑五月进士邬明臣言其祖必信嘉靖戊戌生今百岁令下部旌礼私谥泰和萧尚仁洪武中以贤良召卒门人私谥贞固先生宣城贡信之一名悦世称南湖先生私谥贞恪汤谿胡荣希华居家孝友门人私谥文庄先生浦江郑洧尝代兄濂死私谥贞义处士又郑渊仲涵征君私谥贞孝处士昆山殷奎孝章咸阳教谕私谥文懿先生东阳马濂原清官山东按察副使乡人私谥孝廉先生宣城陈迪礼部尚书殉难郡人私谥靖献先生瑞安卓敬户部侍郎殉难宣德中刘球作传私谥忠贞鄞县王用宾举文学授休宁训导太祖试钟山雨霁及豢鹤二赋命供奉翰林以教授卒门人私谥贞恭先生义乌王稌有学行门人私谥孝庄先生金华刘履坦之洪武中私谥贞恭先生昆山龚翊大章以金川门卒避靖难去之门人私谥安节先生黄岩应宗祥尚履诸生也好学工诗文门人私谥文贞吉水解晋私谥文毅见胡俨祭文中仙游郑照孔昭正统间以监生令安远韩巡抚雍称廉官第一卒乡人私谥清介兰州段坚可久景泰甲戌进士南阳知府成化甲辰卒年六十六门人私谥文毅华亭张矞仲圭黄县训导子贵赠尚书学者私谥贞孝先生无钖秦旭景旸父尝读论语君子以敬曰此万金良药也行己接物一以为准及卒友人李舜民等私谥贞敬先生海宁祝萃成化甲辰进士广东左参政门人私谥文慎先生福宁刘铎彦振成化中岁贡生训导仙居归养母丧葬如礼有雁来巢及卒学正闵鹗私谥曰贞孝福宁盛仕春仁仲弘治中训导泗州耽书至忘食淹贯百氏有失则悔书以自艾年八十一乡人私谥文抑先生闽县何廷议南安府同知乡人私谥夷穆闽县郑余庆定海知县卒官定海人私谥曰恭孝泰和王翦九达文端公直五世孙少游王文成之门嘉靖中教谕莆田本师说而不遗格物卒官门人私谥贞穆先生高要崇德子修早出陈白沙之门廉介有气节举于乡知沙县谕民十事邻士就教延礼之广诸生额卒官士民聚哭私谥古廉先生海宁卫指挥使王佐私谥康毅金华陆震汝亨正德进士兵部郎中谏南巡杖卒门人私谥忠定先生华亭何震汝元官教谕嘉靖中有司祠之私谥先生华亭冯海性至孝母浦氏疾累月每夜吁斗求身代母获瘥而海以瘁卒里人私谥苦孝先生吴县杜琼用嘉笃孝纯德有司屡荐辄辞年八十余门人私谥渊孝先生吉安曹屿东石正德戊辰进士官建昌知府门人私谥文节江都葛涧以诸生编国朝人物若干卷私谥正学先生庆阳李梦阳卒门人私谥文毅先生南阳王鸿渐进士官四川按察使私谥贞惠山阴汪应轸子宿进士官江西按察佥事私谥清宪先生尉氏左国玑正德丙子贡士有文行门人私谥贞孝鄢陵郑友谅诚甫膺贡麻哈州知州门人私谥简定先生无钖王问子裕嘉靖戊戌进士广东按察佥事退居湖上翰墨自娱门人私谥文静先生汉阳张绪文伦嘉靖进士南京吏部员外郎家居讲学友人私谥介肃先生瑞州胡用宾其佐门人私谥诚行先生以子维霖贵赠浙江按察使慈谿颜鲸应雷嘉靖丙辰进士官太仆乡人私谥正道先生海盐徐州德安才识超卓所着匡章论均田议华山移赋私谥颖发先生王来子长力学性刚早卒私谥直敢先生海盐吴昂德翼官左布政使私谥文悫先生徐献忠官奉化知县王文美私谥曰贞宪铜梁李号柏山膺贡任奉新县丞好读书友人张佳胤私谥恭懿庆云杨粹夫岁贡任玉田训导卒官门人私谥靖节高要黄秉石福府左长史恭王甚礼之父可大推官恭王私谥顺德先生南城邓元钖贡士荐授翰林院待诏门人私谥文统先生阳城张慎言万历庚戌进士太子太保南京吏部尚书私谥端懿嘉善钱士升万历丙辰进士礼部尚书兼东阁大学士私谥文贞嘲钱牧斋或题虎邱生公石上寄赠大宗伯钱牧斋盛京荣归之作入洛纷纷意正浓莼鲈此日又相逢黑头已自羞江总青史何曾用蔡邕昔去幸宽沉白马今来应悔卖卢龙最怜攀折庭边柳撩乱春风问阿侬钱公出处好胸襟山斗才名天下闻国破从新朝北阙官高依旧老东林梦卜国初龙溪林弼元凯元至正进士授郡幕征修元史旧名唐臣以国禁改出知丰城诬逮次湖口梦木人口眼俱动意恐不免后御笔休问休于字为木人而问字草书如动像弼终登州知府黄岩林侍郎一鹗任江西布政中元日昼寝梦享妇人祭觉所享尚在喉间并里舍历历在目命隶迹访果某坊老妇祭夫也问祭品及妇忌辰所服具如梦中忌辰即公生日也弘治中赵琥计偕梦得诗风光在阆中谓必登第竟乙榜授阆中教谕余杭李春芳通经力学梦廷对第一颇自负竟困秋闱明年丁未状元兴化李春芳也同名氏兰谿赵志皋久潦公车偶梦唐状元汝楫程探花文德来访俱乡郡先达也妇笑其老孝廉妄觊隆庆丁卯北上邑令饯诸孝廉独赵不速明年戊辰榜眼及第嘉善丁宾梦谒拜程明道先生后宰句容入上元公署拜折竿祠果如梦中又隆庆辛未成进士初过济宁榜人殷勤加等云夜梦人唿我迎工部惊寤无所见已梦乌帽者登舟其公乎果历南京工部尚书福清叶相国向高少时祷于石竹山梦人语之曰事君能致其身不省所谓再求明示遂再语曰腰系是白玉带仁和钟化民父梦其官至洛阳桥初令惠安修洛阳桥得旧碣曰维新即公字也意应之后开府河南卒上海夏景华万历辛卯秋试毕梦人令裹银五分出东门值某色衣者阴投之求捷景华虽不以为然姑戏之所裹银纸书姓名求捷果值某色衣者投其袖中彼不知也其人晚解衣得银云云亦笑而置之其人适书榜主司拆卷云夏景华未定也其人遽书上遂不易又阳城李养蒙丁酉山西登榜亦略同俱戏为之非有意也万历癸卯漳州陈梦福州林汝椿榜三十一名己次之初场连席因告之汝椿果隽陈不录丙午登第俱三十一泌水张铨计偕时梦判事历大马司而止既司理保定梦官舍曰两是亭设座三为杨贞肃继宗许忠节逵揖公曰虚一以待然须他日今少有疑事相烦耳出案牍判毕目送于门曰后会有期醒而记有鬼诉人杀之判曰鬼杀人人杀鬼足相当矣擢御史以屯马按汉中修诸葛武侯祠未及勒石公子道浚梦武侯求纪以告公撰记财半稿未就阳城张慎言万历庚子夏忽梦社友王仁同捷以仁入棘而非其才丙午张登榜值报者王仁因悟前梦庚戌廷试梦有怜君千里桃花客愧我三家村里人之句果第三甲出身御史时忤珰戍肃州梦红梨花为归期崇祯初赐环道可东兵使饯之演红梨花传奇不觉追叹上虞周梦尹中丞微时祷仙姑洞梦赠绝句三年到此愧无功栽得桃花满院红任罢不堪收拾去一齐分付与东风后令永新署壁前令刊所作嘉兴高斗光梦捷报其名方自幸报者又云非也君乃道素当在后因改名道素己未进士同榜嘉祥高斗光平湖徐在中祷于少保祠梦少保语以关圣同宫后守广州逮入京五月十三日弃市相传关侯诞辰也嘉兴张骏征梦入宫阙如王者则阎罗天子也出见作礼求师其子辞母老不听乃以公子治春秋非我习也召吏按借始责摄者慰骏征出甲戌成进士肥城书佐刁守宗梦阎罗王取八十人写七省轮回册分黄黑总数十万人八旬而毕送莱州谓中丞从治四月二十日巳刻莅任守宗以驴往城门千人部校三四十人惟阙正将旗鼓军容甚盛导马八匹入公署见中丞于内室几列二书剑一研一中丞报书治装饮绿荳汤即檄丰都之任各神郊迎三十里进台投册守宗以语人不信四月十六日午刻中丞中炮卒蒲州韩承宣筮仕历城邀其姻王衷一往衷一梦韩印其衣领及济南陷韩以人杂果印其衣领逃归沁水王廷瓒崇祯庚辰进士初梦蕙花置席又同故仆王斗语不以为意及登第榜鸿胪寺报名见左如兰王斗生次之始悟鄂县包文烨崇祯庚午初场偶倦梦韦驮神曰文虽佳以啖牛炙投文厕中矣恳救许迟三科壬午始捷以遗才第一领试牍为风飏去无可迹欲另腾卷方过他所有老妪从树上拾之妪梦神语此贵人物也完好如故沁水孙如玉秀才梦壬午天榜首阴骘科三人行德科四人才用科屯田科各若干人详着素履仓卒间止记第四人韩姓又榜暴戾恣睢若干人贪淫无度若干人详着如前或朱笔书修字如玉列贪淫中惊寤是科第四人果韩姓济宁陈孟修家关将军庙侧崇祯时回子数十人谋毁其庙厚市旁屋孟修独不受谋复之被殴辱不自觉痛旬余体平梦周仓曰与尔二羊皮及起伤目始了嗣后孟修弟卧庙旁闻将军语周仓曰尔砺刃我将僇诸囚亡何诸囚以他事斗死乙酉清人开科孟修梦周仓促试果联捷嘉善陈舒癸未岁梦神付七题而身所衣衣冠非所制也清朝己丑南宫七艺俱出宿构万历夏六月戊午予赴都试道宿舟中梦入大朝帝临殿东宫皇孙以次左立问安边之策或请南迁予方欲争之俄飞尘蔽天云京城陷顷刻溃散不知所向晓以语同人各笑其妄甲申闻变追忆前梦虽草野不足道未始无验也朱墨预兆东阳赵明钦万历己酉乡举明年成进士归娶乙卯主试贵州还途闻邻妇哀恸旦迹之其夫故诸生忌日也下世年月日正赵生期怪问其所遗书出其稿即赵联捷之试墨广德戈应试崇祯庚午登科归拜舅氏才没见悬梁遗稿启视与朱墨不异后应试易名简其未进士夷坚志温陵叶文凤登进士官天台簿遇生日于邸舍假寐梦人请吃麻糍既觉闻邻妇啼哭问之曰亡儿忌日作麻糍祭享感泣耳文凤问其所业曰业诗命取其旧业视之与叶及第程文一字无讹因拜妪为生母奉之别所今再见于赵氏云排调平湖某输粟纳盐且买姬或戏之曰偏房花烛夜银榜挂名时丰吏部南禺游妓馆题曰虫二谓风月无边也余同麓文敏过苏申瑶泉文定家留饮设鱼羹戏曰这鱼有丁文敏笑而颔之已侍儿趣别余曰且住待申时行各隐其名以戏也吴瀛海礼嘉沈大若一中同年相善瀛海邀沈观灯沈指鲤灯曰此鲤虽佳恐非瀛海中物俄沈求去吴引满劝曰水酒不堪大嚼再进一钟平湖沈萃祯少所狎羽童补功曹历长沙卫经历沈历苏州守陆员外嗣端改唐诗嘲之鹤氅云冠宫样妆春风一曲度为娘师公见惯浑闲事恼乱苏州刺史肠海盐吴少白刊诗一帙序曰先君号少白既不能文又不能诗曷足少哉予之少也非少先君之白也乃少太白之白也云云有苏州雪诗玉皇昨夜买私盐故把鹅毛细细旋今日虎邱山上望一个苏州通面煎题虎胡他胡他又胡他两眼铜铃怕杀他婺人有县丞行四十秀才行二十七子行三十六聘启云四十县丞非廿七秀才之所敢仰二八娇娥正卅六新郎之所宜求平湖令刘士瑗以匠诉冤不之直被斧伤指邑绅候问曰乐只君子民之父母万历壬辰状元侯官翁正春由龙谿教谕或增四喜诗曰十年久旱逢甘雨千里他乡遇故知和尚洞房花烛夜教官金榜挂名时嘉兴朱仲莪嘲尼诗不惜风流世所传一生随处觅姻缘超升已出乎康巷解厄还登波若禅节按木鱼移此日歌翻虎凤想当年一心未绝红楼梦春夜犹思醉管弦海宁陈某楹帖三十步聊葺以居一二件足耕而食或改之曰三分钱聊曰生财一二妾足称好色太学某访伎通刺眷侍教生伎报剌眷侍教旦予友王介人有招饮者视其剌则王介臣也仆误报之介人赋一绝句云君是胡须我面麻姓名举止不曾赊西家受柬东家醉只为当年一字差海盐朱同知学忠进士题天宁寺僧舍曰存通堂或请其义笑曰贼秃转音也乌程沈圣岐万历进士游狭邪间题香筭堂友人问所出曰千人日个个弄读杜工部诗入门高兴发侍立小童清此君亦有外癖为之一笑人有咏杜诗子璋髑髅血模煳之句而愈疟者乃子美有三年犹病疟一鬼不消亡之句岂其诗不自灵乎钟伯敬诗桃花少人事吴门朱隗曰李花终日忙乎谭友夏诗秋声午夜真朱隗又曰甲夜乙夜秋声尚假乎前定龙潭龚某贩参辽东寓抚顺城万历戊午四月临发待治一金壶逆旅知建州当有变趣之南邻酒饯醉甚宿焉诘旦城陷南邻客俱杀本邸独全而龚某以宿南邻不免矣盖建州之谋预定北邸以大驵与之通也乙酉闰六月北兵破嘉兴大杀掠缝人吴某居城隍庙前同三人夜伏神座下见侍像进簿唱名某人被某杀至吴某云杀于黄伟骇甚质明兵入迎谓来者非黄伟乎首兵曰我非也次日黄伟因获吴问何以知我告之故叹曰我徐州人于尔或宿业若甘心焉冤报何时已乎即神前解之拜称兄弟而去山阴范明隆贵州副总兵罢归值鼎革张存仁镇浙以明隆父任边东都司时同明隆读书丙戌下浙东聘至论旧不异畴昔令通谒巡抚萧起元方杀南将忽记明隆亦浙东人立召斩之明隆实非南将又忘为存仁故人也存仁大恸赙三百金使不因存仁夙好何至误罹其网哉澉浦所百户王云逵遭乱同妇磨菽乳自活弟某无赖以百户名官浙东浙东败张存仁按名捕百户斩于市妇某氏给配营卒义不从自经其弟尚存同庚永康程京兆正谊义乌虞御史怀忠同嘉靖庚子九月四日子时生同隆庆辛未进士同司李内召怀忠入西台忤时宰出守袁州仍谪潜山邑邑死正谊以刑曹历大京兆年八十万历癸丑会元宜兴周延儒天启乙丑会元无钖华琪芳崇祯戊辰会元嘉善曹勋俱生某月某日其时地小异先后冠南宫亦奇内承运库睢州刘淮以孝廉入太学历事兵部时同年詹伯龄亦历事内承运库述库中有象牙二长三丈重七百余斤虾须二围如鹅卵长三丈东方朔桃核半枚大如人掌麟皮一大小珊瑚树八九枝次日余同詹进观之果然麟皮已蛀阔可七八尺桃核中镌东方朔桃核五大金字朝鲜使臣夷人写早朝诗元日候朝辰时上还未出时有朝鲜日本安南三国陪臣候朝其一人画地作字云花迎佩剑星初落柳拂旌旗露未干又一人书云日色才临仙掌动香烟欲傍衮龙浮余同刘宗敬观之良久宗敬曰此夷人写早朝诗有意笑中国嵩祝之晚也众憬然南曲海盐腔始元澉浦提举杨氏昆山腔始邑人魏良甫