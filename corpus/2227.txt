刘梦得文集刘梦得文集后跋宋筑唐集惟书夲偶一见之若卷第稍繁即风行为李杜韩柳已为星风遑论他光绪丙午奉牒㳺日夲道出西京因閲访古志慕崇兰馆蔵书之富访之扵北野别业主人福井翁汉医也清芬世绍抱独楽天出示宋元及古刻且言凡经森氏簿录者惨罹秦厄此皆刼余所续得者也缥帙井然如登宛委内宋大字夲刘梦得集每半叶十行行十八字中缝有刻工姓名书体遒丽纯仿𨳩成石经纸墨并妙窃谓此书与东京啚书寮之太平寰宇纪宋景文王文公杨诚斋等集及吾国京师啚书馆之残文苑英华昭文瞿氏之白氏文集府之徐公文集可称海内奇夲帰国恒与朋辈诵述之昨年避嚣东航侨居星地复过崇兰舘翁犹强健罄閲所蔵始知是集首尾完善并附外集尤所心醉适小林忠治业珂罗制版艺精为全国冠曩为罗君叔言影印宋拓碑志浓澹豊纎犹形鑑影乃介内藤炳卿博士假帰属小林氏用佳纸精制百部昔士礼居仅蔵是书残宋刻四卷题䟦每以钞夲不足㩀为憾深兾得一宋刻之全者以正误设荛翁生扵今世其快愉更当为何噫际此流离转徙牵扵结癖投掷赀以印此书殊不自量然获此百部行世不啻贻传百部真夲举凡旧钞明刻讹谬相萟林向奉为珍秘者可㮣供覆瓿扵中山是编功匪鲜浅后之覧者当亦悯余今日之苦衷也癸丑夏日毘陵董识扵东山寄庐山口藤田绿子录平安福井氏崇兰馆以多蔵宋元古书闻扵海内安政中罹灾故物荡然迄其后嗣克绍先志两世蒐购收储之富不减曩曰中有宋椠刘梦得集卅卷外集十卷盖爲东山建仁寺旧蔵相传千光国师入宋时所赍归近年寺主僧天章以方外之身勤劳王事兼能词翰名着士林眀治初退居西崦妙光寺囙带此书而去既爲兇奴所殪蔵书散佚此书遂归崇兰馆每半叶界长八寸六分广六寸四分十行行十八字字大栏豁疎朗恱目按陈振孙书录解题称刘賔客集原夲卌卷宋𥘉佚其十卷宋次道裒其遗诗四百七萹杂文廿二首为外集卷数萹目与此夲脗合今通行夲杂文廿卷诗十卷出扵明刻卷弟既已不同所录诗文并有佚夺又表牋各篇有通行夲存年月而此夲失録此夲有年月而通行夲刊落者其余异文多不胜举且此夲先文后茟仍是六朝以来集部体制若通行夲先文后诗经眀刻恣改耳外集十卷天禄琳琅前编录汲古阁影抄宋夲后编又録元刻夲并称希见此夲则正外两集完好无缺宋氏所裒直斋所录忽获目睹扵数百载后可称艺林奇寳已清国董授经亰卿雅善鉴蔵又喜刻书顷避地东渡侨寓平安既尽阅崇兰之蔵深爱此书借览不足竟谋㬌刻乃用玻璃版法精印百部以贻扵丗虽纸幅稍蹙原夲而精采焕然不爽豪髪自兹东瀛秘笈复广流传中山精华顿还旧观是则授经之有功此集不在次道下矣大正二年八月内藤虎刘梦得文集目録刘梦得文集目録第一卷古诗泽宫登司马错故城寄李六侍御谒枉山㑹禅师善卷坛下作武陵观火荅崔元受途中早发赠尹果毅望衡山游桃源赋登天坛写罗浮事秋江早发归城南别墅和裴尹祈雨命筝歌送酒第二卷古诗效阮公体偶作古调寓兴昬镜词飬鸷词武夫词贾客词调瑟词弔张曲江庭梅咏咏古咏史苦雨行萋兮吟经檀道济故垒题欹器图聚蚊謡百舌吟飞鸢操秋萤引华山謌磨镜篇有獭吟第三卷律诗春日退朝经九公主旧院作蜀先主庙观八阵图夜翫月许给事见示诗和崔舎人翫月和李相公早秋凯旋成咏武陵书怀经伏波神祠闻董评事疾赠髙大夫宿诚禅师山房晚泊牛渚罢郡归洛阳间居城东间游归洛阳寄友人雪后眺望途中早发初至长安诏赐观秋稼早秋集贤院金陵怀古池上亭独吟蒙李相公书问和二相公述懐贺门下相公加册命谢一二禅客病中见问第四卷律诗西塞山怀古阳山庙观赛神汉寿城春望后梁二帝碑荆门道怀古和窦贠外早春对雪早秋赠荅荅徐贠外赠端州紫石砚观董评事诗松滋渡望崃中题叚侍御枕上赠王学士阙下口号监祠夕月坛书事戏赠崔千牛诏征逐客和严司空见冯叔逹故洛城古墙戏赠看花诸公再游玄都观望夫山金陵五题谢寺双桧韩信庙安国观闻笙洛中寺北楼见贺监草书韩賔擢第归觐寄杨八寿州重寄杨八和宣上人赠东岳张鍊师和崔少监寄杨州题窦贠外新居举韩湖州目代华州陪钱大夫覩玄宗诗懐上京故人和尉迟郎中詶福建陈判官始闻秋风和苏十郎中詶淮南廖参谋题王郎中新居詶朗州崔贠外贺温尚书水亭避暑述旧詶吴端才第五卷杂体诗翠微寺有感观莫傜猎西山观舞柘枝君山怀古秋江晚泊临江寓望秋日送客豋武陵城谢寄三癖诗寄上都同舎寄京师亲友请告东归题湖城驿池亭平蔡州平齐行城西行说笛歌试茶歌偃松荅东阳于令赠致仕滕庶子咏红柿子庭竹台城怀古题寿安甘棠馆与歌者米嘉荣听穆氏唱歌浑侍中牡丹看牡丹与歌者何戡与歌童田顺郎题破屏风赏牡丹寄陜州姚中丞詶崔郎中第六卷送别诗送张侍郎送杨侍御送萧郎中送李尚书送浑大夫送源中丞送陆侍御送太常萧愽士送王司马送杨处厚逢韩七中丞送周使君留别张侍御送家兄隐居送王师鲁别友人后得书送李仆射重送李相公送张苕送能判官送韦秀才道沖赴制举送李䇿秀才送张盥赴举送裴处士应举送钱侍御辤李相公送令狐相公送赵中丞送裴司徒令公送李户部侍郎送李郎中送杜録事夜宴卢常侍宅送崔司业使君送皇甫少尹送蔡京送唐舎人送卢处士送李秀才赴举送令狐博士送李贠外送陈郎中送李中丞送李庚先辈送廖参谋送从弟郎中第七卷送僧诗别君素上人送深法师荅宣广上人送僧仲剬送僧元暠送如智法师赠讃头陁送慧则法师过鸿举法师重送鸿举送僧方及赠日本僧赠眼医僧别浩初师观碁歌送儇师赠别约师送鸿举师送宵韵上人送义舟师送景玄师送元晓上人送惟良上人送元简上人送宗密上人第八卷乐府团扇歌荆州歌纪南歌宜城歌顺阳歌马嵬行视刀环歌三阁词更衣曲淮隂行竞渡曲堤上行採菱行秋风引莫徭歌蛮子歌洞庭秋月行踏歌词华淸词歩虚词桃源行魏宫词阿娇怨九华山歌送春曲初夏曲柳花词送春词秋词第九卷乐府泰娘歌秋扇词捣衣曲七夕龙阳县歌度桂岭歌揷田歌畬田行蒲萄歌鶗鴂吟墙隂歌观云篇踏潮歌百花行春有情篇路傍曲白鹭儿壮士行边风行竹枝词杨柳枝词浪涛沙词潇湘神词抛毬乐词又杨栁枝词又竹枝词纥那曲第十卷哀挽德宗挽歌敬宗挽歌文宗挽歌于司空挽歌伤栁仪曹谪居悼往哭吕衡州遥伤叚右丞伤桃源薛道士王思道碑堂遥伤丘中丞伤独孤舎人覩华州舅氏诗袁公挽歌代静安佳人怨伤愚溪见元九侍御诗伤秦姝行悼妓诗和忆故姬伤循州浑尚书哭庞京兆再伤庞尹哭王仆射伤韦賔客缜再经故元九相公宅第十一卷赋问大钧砥石楚望伤往何卜谪九年望山阳城秋声第十二卷论辩迹明䞇华佗天论上天论中天论下第十三卷易论辩易第十四卷书上杜司徒献权舎人代荅于襄州荅元使君荅窦中丞荅柳子厚与柳子厚荅薛郎中论方书与刑部韩侍郎论书仪第十五卷表代让同平章事代谢平章事代谢手诏代谢贷钱物代谢赴行营代谢加朱郑官代谢赦吴少诚代谢除䖍王代慰公主薨代慰王太尉薨第十六卷表代谢冬衣代谢濠泗割属淮南代谢墨诏代谢历日面脂口脂代请朝觐代论废楚州营田代谢春衣代谢男师损等官代谢赐㦸代谢端午日赐物第十七卷表代让盐铁等使代谢追赠代让立去思碑代贺迁献懿二祖代贺雨止代贺祈晴获应代谢许折籴代贺元日祥雪代贺春雪代贺雨代谢紫雪靣脂代谢钟馗等又代谢钟馗等代谢新茶代谢春衣代谢新橘代谢柑子代谢冬衣第十八卷表代窦中丞谢上谢中使送至郡贺收蔡州贺赦贺䇿皇太子尉国哀贺龙飞贺册太皇太后贺册皇太后和州谢上贺改元赦夔州论利害又夔州论利害夔州谢上贺雪镇州贺平淄青第十九卷表代贺册鲁王代让官苏州谢上苏州谢赈贷贺册皇太子贺皇太子受册牋贺赦上皇太子牋第二十卷表谢加章服贺皇州疾愈汝州谢上同州谢上贺枭斩郑注贺德音贺赦谢恩赐粟麦慰淄王薨谢放先贷斛㪷谢分司东都第二十一卷启上杜司徒上淮南李相公上门下武相公上中书李相公谢门下武相公谢中书张相公贺门下裴相公上门下裴相公贺门下李相公上仆射李相公谢裴相公谢窦相公第二十二卷状代论请广利方代韦尹进衣代李尹进衣代韦尹进野猪代谢赐酒食代谢就宅赐食代谢赐食代进东封图举崔羣自代举柳公绰自代举姜伦自代苏州举自代苏州谢宰相加章服谢宰相汝州谢宰相汝州举自代汝州进鹰同州举自代上宰相贺德音上宰相贺改元赦书荐处士严毖荐处士王龟第二十三卷集纪唐故李相国集唐故韦公集唐故令狐公集唐故卢公集唐故吕君集唐故柳君集董氏武陵集澈上人文集第二十四卷杂着鉴药讯甿叹牛儆丹原力说骥述病第二十五卷杂说弔马文口兵戒犹子蔚适越戒观博观市论书刘氏集略说名子说丞相府论学事魏生兵要述救沈志第二十六卷记天平军节度厅壁汴州刺史厅壁郑门新亭国学五经壁郑州刺史厅壁管城新驿和州刺史厅壁山南节度厅壁山南西道新修驿路第二十七卷记夔州刺史厅壁连州刺史厅壁机汲洗心亭复荆门县武陵北亭第二十八卷碑王氏先庙碑令狐氏先庙碑刘君遗爱碑奚公神道碑第二十九卷碑薛公神道碑许州文宣王新庙碑崔公神道碑王公神道碑史公神道碑第三十卷碑曹溪第六祖碑佛衣铭唐兴寺俨公碑第一祖新塔记袁州广禅师碑夔州移铁像记华藏丗界图讃成都新修福成寺记刘梦得文集外集外集目録刘梦得外集目録第一卷诗荅白学士寄韩白二公戏詶白舎人春日书怀寄詶白舎人詶白舎人曹长赠白舎人有叹和令狐相公白太守行詶乐天席上见赠豋栖灵寺塔留辞郭使君开元寺构𣏌和乐天鹦鹉歳抄将发楚洛中逢白监燕王少尹宅鹤叹有所嗴荅乐天临都驿再赠乐天和裴相傍水间行郡斋新竹闻新蝉和裴相公求鹤和乐天送鹤终南秋雪阙下待传点和乐天早寒和乐天以镜换酒送河南冯尹赠王山人题集贤合杏园花下令狐相公言怀曲江春望春日㝷花南园试小乐和乐天春词玉蘂花下叹水荅乐天戏赠送令狐相公赴东都第二卷诗和微之深春好赠别白侍郎洛中戏呈冯尹荅白賔客始闻蝉有怀忆乐天乐天寄新诗月夜忆乐天詶令狐相公吟白君哭崔儿荅乐天所寄池北新葺水斋詶别乐天赠乐天詶别乐天醉荅乐天和乐天耳顺吟见乐天题诗早夏郡中书事见元相公题名寄赠小樊忆春草报白君送令狐相公秋夕不寐冬日晨兴詶乐天见寄荅乐天见忆诮失婢牓者晚逹喜崔賔客归洛伤小姬英英洛下醉吟郡斋书怀詶乐天即事公主旧宅吟乐天自问中秋翫月秋日书怀詶贻贺金紫初冬早寒伤微之敦诗晦叔泛舟聮句杏园聮句醉中聮句兴花池亭聮句西池聮句首夏犹清和聮句蔷薇花聮句西池落泉聮句和乐天柘枝和眞娘墓第三卷诗汴州新政书事对紫微花和令狐赠荅和谢蒲萄和送赵鍊师令狐相公赐诗詶令狐赠别詶寄贺迁拜詶早秋见寄和翫白菊寄令狐相公和赠竹和令狐入潼关和㝷白阁老雪中逰玄都观南亭看雪别牡丹詶令狐留守春晚对花春日言怀令狐相公言怀闻思帝郷詶令狐相公谢令狐相公书问贺令狐相公重詶前寄秋怀詶令狐相公新诗詶寄詶令狐相公见寄歳暮逺怀詶令狐相公即事首夏间居庭前白菊谢季冬南郊宿斋题伏毒寺杏园花下饮和令狐相公题双文瓜花题龙回寺晚泛汉江初栽桂树早春南望詶令狐相公春思见寄新栽蕙兰南斋小宴咏栀子花新蝉对黄白二菊花荅令狐相公荅令狐仆射第四卷诗郡内书情詶乐天见忆小亭寒夜和裴晋公凉风亭间园独赏詶乐天衫酒见寄两如何留辤裴令公与乐天替代裴令公緑野堂自左冯归洛中秋斋独坐和乐天怀咏独酌小醉戏赠乐天詶乐天题酒瓮雪中讶诸公请裴令公加宴过敦诗旧宅听江西故吏歌以诗问酒熟和乐天洛城春陪裴公泛洛贺杨尚书秋中暑退雪中宴集喜遇聮句洛中聮句共忆梦得聮句洛中早春赏樱桃花醉后寓言戏赠赏牡丹戏乐天长斋乐天莲池邀僧晩夏间居感秋沽酒致欢怀乐天和思黯忆南庄各赋春中一物春词闻新蝉新秋对月小台晚坐早秋雨后秋凉间卧秋晩病中和乐天烧药詶乐天咏老歳夜咏怀元日乐天见过戏乐天买马詶思黯见戏詶思黯小饮詶乐天狂吟詶牛相公独饮春日间坐牛相公示新什秋霖即事䏈句喜晴䏈句会昌春聮句春晩聮句乐天长斋聮句第五卷杂诗赴上都赠别秋日寄怀詶送张贠外文石枕赠壁州鞭文宣王庙释奠敬詶彻公见寄詶元九院长别窦司直詶窦贠外和窦中丞郡内书怀寄杨八拾遗郡斋宴客旬休早凉詶杨侍郎马大夫惠着述再詶马大夫郴州纪事书情翫郡斋紫薇花和马大夫山姜花王侍御赠荅诗登洭口戍见寄献通草茇葜酒荅杨八絶句鄂渚留别荅表臣赠别寄表臣怀表臣重寄表臣寄唐州杨八重寄絶句春日寄杨八寄㓪州温右史新涨驿池詶杨八副使詶杨司业詶崔博士詶冯舎人宿赠别第六卷律诗游道林岳麓寺和韩元二君子张籍逺寄长句詶湖州崔郎中喜韩吴兴同迁秋日书怀叹梅雨詶严给事答张祕书谢马和中书即事见寄蓝桥怀旧和裴侍中留别省中四松丰安里旧居李相公宴饯惠班竹杖杨给事制新楼春晚即事牛相公述旧詶郑州权舎人和裴令公夜宴李侍郎惠药物宫城早秋新墅溪竹追感韦裴六相和牛相公感伤和牛相公寓怀雨后寓怀林亭雨后偶成所寄太湖石和王尚书牛相公寓言南溪醉歌牛相公同游詶大尹裴侍郞詶太原狄尚书詶崔大夫暮秋乆雨喜晴第七卷律诗霜夜对月𫐠梦喜径松成隂伊川卜居忆江南禊事秋日见寄吐绶鸟词和游房太尉西湖和重题闻琴絶句和李尚书示诗伤韦令孔雀詶喜归郷国喜见初月和望山居即事和平泉新墅柳柳州赠家鸡荅前篇荅后篇詶柳柳州赠别重别三赠题淳于髠墓怀妓豋淸辉楼省试风光草际浮喜再遇毛仙翁第八卷律诗寄杨给事巫山神女庙柳絮陪崔大尚书曹刚豋望梅楼别苏州送处州奚使君题报恩寺渡杨子津馆娃宫姑苏台赠陈长史寄韩中丞有感杨柳枝海阳十咏送周鲁儒赴举送曹璩归越中㝷汪道士不遇桃源翫月游建康田顺郎歌米嘉荣自江陵㳂流别夔州官吏夜闻舡中筝闻道士弹思归引喜康将军见访赠刘景擢第次德宗山陵甞茶梁国祠九日豋髙谢柳子厚砚元日感怀谢崔相公赐马南中书来题招隐寺寄山中友人望洞庭鱼复江中历阳书事第九卷表述引传碑论西戎表谢上连州刺史表含辉洞述吏隐亭述传信方述彭阳唱和集引唱和集后引吴蜀集引汝洛集引子刘子自传王公神道碑第十卷墓志祭文故董府君墓志絶编生墓表祭柳贠外文重祭柳贠外文代祭柳贠外文祭韩吏部文祭李司空文代祭李司空文代祭王相国文祭桂尚书文祭杨庶子文刘梦得外集目録刘梦得文集刘梦得文集卷第一刘梦得文集卷第一古诗泽宫登司马错故城寄李六侍御谒枉山㑹禅师善卷坛下作武陵观火荅崔元受途中早发赠尹果毅望衡山游桃源赋登天坛写罗浮事秋江早发归城南别墅和裴尹祈雨命筝歌送酒泽宫泽宫送士歳贡也晋昌唐如诲以信谊爲良弓文学爲菆矢规爵禄犹衆禽密彀持满遡风蜚缴者数矣有措杯之妙而无双鸧之获韔弓收视归究其术繇是迹愈屈而名愈闻君子益多之彼不由其术一幸而中者虽悬貆在庭君子未甞多也歳殚矣告予以西余爲赋泽宫一章庶见子之弓弗再张也巳秩秩泽宫有的维鹄祁祁庶士于以干禄彼鹄斯微若止若翔千里之差起于毫芒我矢旣直我弓旣良依于髙墉罔我不臧髙墉伊何维器与时视之以心谁谓鹄微登司马错故城将军将秦师西南奠遐服故垒清江上苍烟晦乔木登临值萧辰同览壮前躅堑平陈叶满墉髙秋蔓緑废井抽寒菜毁台生稆谷耕人得古器宿雨多遗镞楚塞鬰重叠蛮溪纷诘曲留此数仭基几人伤逺目卧病闻常山旋师䇿勲宥过王泽大洽因寄李六侍御寂寂重寂寂病夫卧秋斋夜虫思幽壁藁叶鸣空阶南国异气候火旻尚昬霾瘴烟跕飞羽沴气伤百骸昨闻凯歌旋饮至酒如淮无战陋丹水垂仁轻藁街清庙旣策勲圎丘俟燔柴车书一以混幽远靡不懐逐客顦顇乆故郷风雨乖禽鱼各有化予欲问齐谐谒枉山㑹禅师我夲山东人平生多感槩弱冠游咸京上书金马外结交当丗贤驰声溢四塞勉修贵及早狃捷不知退锱铢扬芬馨㝷尺招瑕颣淹留郢南鄙摧頽羽翰碎安能各往来且欲去沈痗吾师得眞如自在人寰内哀我堕名网有如翾飞辈曈曈揭智炬照使出昬昩静见玄关启歆然初心㑹夙尚一何微今得信可大觉路明证入便门通懴悔悟理言自忘处屯道犹泰色身岂吾宝慧性非形碍思此灵山期未来何年载善卷坛下作先生见尧心相与去九有斯民旣巳治我得安林薮道爲自然贵名是无穷寿瑶坛在此山识者常逥首武陵观火诗楚郷祝融分灾火常爲虞是时直突烟发自晨炊徒盲风扇其威白昼曛阳乌操绠不暇汲脩墙宁避踰怒如烈缺光迅与棼轮俱聮延掩四逹赫奕成烘鑪汹疑云涛翻飒若鬼神趋当前迎焮赩是物同膏腴金鸟入梵天赤龙游玄都腾烟透牎戸飞焰生栾栌火山摧半空星雨洒中衢瑶坛𬒳髹宝树欑珊瑚花县与琴焦旗亭无酒濡市人委百货邑令遗双凫余势下隈隩长熛烘舳舻吹荧照水府炙浪愁天吴灾罢云日晚心惊视听殊髙灰辨廪庾黒土连闉阇衆烬合星罗游氛铄人肤地藏宿热遥林呈骤枯火德资生人庸可一日无御之失其道敲石弥天隅晋库走龙劒吴宫伤燕鶵五行有沴气先哲垂訏谟宋郑同日起时当贤大夫无苛自可乐弭患非所图贤守恤人瘼临烟驻骊驹弔伤色惨怛唁失词劬愉下令蠲里布指期轻市租闬垣适未立苫盖自相娱山木行翦伐江泥宜墐涂鲁臣不必葺何用徴越巫崔元受少府自贬所还遗山姜花荅以诗故人博罗尉遗我山姜花採从碧海上来自谪仙家云涛润孤根隂火照晨葩净摇扶桑日艳对灜洲霞丗人爱芳辛搴撷忘幽遐传名入帝里飞驲辞天涯王济夲尚味石崇方鬪奢雕盘多不识绮席乃增华驿马损筋骨贵人滋齿牙顾子藜藿士持此空叹嗟途中早发马踏尘上霜月明冈头路行人朝气锐宿鸟相辞去流水隔逺村缦山多红树悠悠关塞内来往无间歩和董中庶古散调辞赠尹果毅昔听东武吟壮年心巳悲如何今濩落闻君苦辛词言有穷巷士弱龄颇尚竒读得玄女符生当事边时借问游侠窟结客幽并儿往来长楸闲能带双鞬驰崩腾天宝末尘暗燕南陲烽火入咸阳诏徴神武师是时召军募揷羽扬金覊万夫列辕门观我中㦸支誓当雪国雠亲爱从此辤中霄倚长劒起视蚩尤旗介马晨萧萧阵云竟天涯隂风猎白草旗槊光参差勇气贯中肠视身忽如遗曾擒白马将虏骑不敢追贵臣上战功名姓随意移终歳肌骨苦他人印累累谒者旣清宫诸侯各罢戏上将赐北第门㦸不可窥眦血下霑襟天髙问无期却㝷故郷路孤影空相随行逢里中旧扑遬昔所嗤一言合侯王腰佩黄金龟问我何自苦可怜眞数竒低徊顾徒御惨色悬双眉翻然悟世途抚巳昩所宜田园巳芜没流浪江海湄禽毛翮摧不见翔云姿衰容蔽逸气孑孑无人知寂寞草玄徒长吟下书帏爲君发哀韵若扣瑶林枝有客识其眞潺湲涕交頥劝尔一杯酒陶然足自怡望衡山东南倚盖卑维岳资柱石前当祝融居上拂朱鸟翮青冥结精气磅礴宣地脉还闻肤寸隂能致弥天泽游桃源一百韵沅江清悠悠连山郁岑寂囬流抱絶巘皎镜含虚碧昬旦递明媚烟岚纷委积香蔓垂緑潭曝龙照孤碛渊名着前志子骥思逺跖寂寂无何郷密尔天地隔金行太元歳渔者偶探赜寻花得幽踪窥洞穿暗隙依微闻鸡犬豁逹值阡陌居人㸦将迎笑语如平昔广乐虽交奏海禽心不怿挥手一来归故溪无处觅緜緜五百载市朝几迁革有路在壷中无人知地脉皇家感至道圣祚自天钖金阙传夲枝五函留宝历禁山开秘宇复戸洁灵宅药检香芬氲醮坛烟羃羃我来尘外躅莹若朝酲析崖转对翠屏水穷留画鹢三休俯乔木千级攀峭壁旭日闻撞钟綵云迎蹑屐遂登最髙顶纵目环楚泽平湖见草青逺岸连霞赤幽㝷如梦想緜思属空閴夤縁且忘疲耽翫近成癖清猿伺晓发瑶草凌寒坼祥禽舞葱茏珠树摇玓瓅羽人顾我笑劝我税归轭霓衣何飘飖童颜洁白晳重巖是藩屏驯鹿受羁靮楼居迩清霄萝茑成翠帟仙翁遗竹杖王母留桃核姹女飞丹沙青童护金液宝气浮鼎耳神光生劒嵴虚无天乐来僁窣鬼兵役丹丘肃朝礼玉札工䌷绎枕中淮南方牀下阜郷舄明灯坐遥夜幽籁听淅沥因话近世仙耸然心神愓乃言瞿氏子骨状非凡格往事黄先生羣儿多侮剧謷然不屑意元气贮肝鬲往往游不归洞中观博弈言髙未易信犹复加诃责一旦前致辞自云仙期迫言师有道骨前事甞被谪如今三山上名字在眞籍悠然谢主人后歳当来觌言毕依庭树如烟去无迹观者皆失次惊追纷络驿日暮山迳穷松风自萧槭适逢脩蛇见瞋目光激射如严三清居不使恣索唯余歩纲势八趾在沙砾至今东北隅表以坛上石列仙徒有名世人非目击如何庭庑际白日振飞翮洞天岂幽远得道如咫尺一气无死生三光自迁易因思人闲丗前路何湫窄瞥然此生中善祝拟满百大方播羣类秀气肖翕辟性静夲同和物牵成阻阨是非鬪方寸荤血昬精魄遂令多夭伤犹喜见斑白喧喧车马驰苒苒桑榆夕共安缇绣荣不悟泥涂适纷吾夲孤贱世业在逢掖九流宗指归百氏旁攟摭公卿偶慰荐郷曲谬推择居安白社贫志傲玄纁辟功名希自取簪组俟扬历书府早怀鈆射宫曾发的起草香生帐坐曹乌集栢赐宴聆箫韶侍祠阅琮璧常闻履忠信可以行蛮貊自迷希古心妄恃干时画巧言忽成锦苦志徒食蘗平地生峯峦深心有矛㦸层波一震盪弱植果沦溺北渚弔灵均长岑思亭伯祸来昩机兆事去空叹惜尘累与时深流年随漏滴才能疑木鴈报施迷夷跖楚奏系钟仪商歌劳寗戚禀生非悬解对境方感激自从婴网罗每事问龟䇿王正降雷雨环玦赐迁斥傥复夷平人誓将依羽客买山精舎领徒开讲席冀无身外忧自有间中益道牙期日就尘虑乃冰释且欲遗姓名安能慕竹帛长生尚学致一漑岂虚掷芝术资糇粮烟霞拂巾帻黄石履看墯洪崖肩可拍聊复嗟蜉蝣何频哀虺蜴青囊旣深味琼葩示屡摘纵无西山姿犹免长戚戚客有爲余话登天坛遇雨之状因以赋之清晨登天坛半路逢隂晦疾行穿雨过却立视云背白日照其上风雷走于内滉瀁雪海翻槎牙玉山碎蛟龙露鬐鬣神鬼含变态万状㸦相生百音以繁㑹俯观羣动静始觉天宇大山顶自澂明人闲巳霶霈豁然重昬歛涣若春冰溃反照入松门瀑流飞缟带遥光泛物色余韵吟天籁洞府撞仙钟村墟起夕霭却见山下侣巳如迷丗代问我何处来我来云雨外有僧言罗浮事因爲诗以写之君言罗浮上容易见九垠渐髙元气壮汹涌来翼身夜宿最髙峯瞻空浩无隣海黒天宇旷星辰来逼人是时当朏魄隂物恣腾振日光吐鲸背劒影开龙鳞倐若万马驰旌旗耸奫沦又如广乐奏金石含悲辛疑其有巨灵怪物尽来賔隂阳迭用事乃俾夜作晨咿喔天鸡鸣扶桑色昕昕赤波千万重踊出黄金轮下视生物息霏如隙中尘醯鸡仰瓮口亦谓云汉津丗人信耳目方寸度大钧安知视听外怪愕不可陈悠然想大方此乃杯水濵知小天地大安能识其眞秋江早发轻隂迎晓日霞霁秋江明草树含逺思襟怀有余清凝睇万象起朗吟孤愤平渚鸿未矫翼而我巳遐征因思市朝人方听晨鸡鸣昬昬恋衾枕安见元气英纳爽耳目变翫竒筋骨轻沧洲有竒趣浩荡吾将行裴祭酒尚书见示春归城南青松坞别墅寄王左丞髙侍郎之什命同作早宦阅人事晚懐生道机时从学省出独望郊园归野彴渡春水山花映巖扉石头解金章林下歩緑薇青松鬰成坞脩竹盈尺围吟风起天籁蔽日无炎威危迳盘羊肠连甍耸翚飞幽谷响樵斧澄潭环钓矶因髙见帝城冠盖扬光辉白云难持寄清韵投所希二公如长离比翼翔太微含情谢林壑酬赠骈珠玑顾予乆郎濳愁寂对芳菲一闻丘中趣再抚黄金徽和河南裴尹侍郎宿斋大平寺诣九龙祠祈雨二十韵有事九龙庙洁斋梵王祠玉箫何时絶碧树空凉飔吏散埃壒息月髙庭宇宜重城肃穆闭涧水潺湲时人稀夜复间虑静境亦随怀断鳌足疑想乗鸾姿朱明盛农节膏泽方愆期瞻言五灵瑞能救百谷萎咿喔晨鸡鸣阑干斗柄垂修容谒神象注意陈正辞惊飈起泓泉若召雷雨师黒烟耸鳞甲洒液如棼丝丰隆震天衢烈缺挥火旗炎空忽凄紧髙霤悬绠縻生物巳霶霈湿云稍离披丹霞启南陆白水含东菑熈熈飞走适蔼蔼草树滋浮光动宫观逺思盈川坻吴公敏于政谢守工爲诗商山有病客言贺舒厖眉冬夜宴河中李相公中堂命筝歌送酒朗朗鵾鸡絃华堂夜多思帘外雪巳深坐中人半醉翠娥发清响曲尽有余意酌我莫忧狂老来无逸气刘梦得文集卷第一刘梦得文集外集卷第一刘梦得外集卷第一诗荅白学士寄韩白二公戏詶白舎人春日书怀寄詶白舎人詶白舎人曹长赠白舎人有叹和令狐相公白太守行詶乐天席上见赠登栖灵寺塔留辞郭使君开元寺构𣏌和乐天鹦鹉歳抄将发楚洛中逢白监燕王少尹宅鹤叹有所嗴荅乐天临都驿再赠乐天和裴相傍水间行郡斋新竹闻新蝉和裴相公求鹤和乐天送鹤终南秋雪阙下待传点和乐天早寒和乐天以镜换酒送河南冯尹赠王山人题集贤阁杏园花下令狐相公言怀曲江春望春日㝷花南园试小乐和乐天春词玉蘂花下叹水荅乐天戏赠送令狐相公赴东都翰林白二十二学士见寄诗一百篇因以荅贶吟君遗我百篇诗使我独坐形神驰玉琴清夜人不语琪树春朝风正吹郢人斤斵无痕迹仙人衣裳弃刀尺世人方内欲相㝷行尽四维无处覔始至云安寄兵部韩侍郎中书白舎人二公近曽逺守故有属焉天外巴子国山头白帝城波清蜀柹尽云散楚台倾迅瀬下哮吼两岸势争衡隂风鬼神过暴雨蛟龙生崃断见孤邑江流照飞甍蛮军击严鼓筰马引双旌望阙遥拜舞分庭备将迎铜符一以合文墨纷来萦暮色四山起愁猿数处声重关羣吏散静室寒灯明故人青霞意飞舞集蓬瀛昔曽在池籞应知鱼鸟情白舎人自杭州寄新诗有柳色春藏苏小家之句因而戏詶兼寄浙东元相公钱塘山水有竒声暂谪仙官守百城女妓还闻名小小使君谁许唤卿卿鳌惊震海风雷起蜃鬪嘘天楼阁成莫道骚人在三楚文星今向斗牛明春日书怀寄东洛白二十二学士杨八二庶子曽向空门学坐禅如今万事尽忘筌眼前名利同春梦醉里风情敌少年野草芳菲红锦地游丝僚乱碧罗天心知洛下闲才子不作诗魔即酒颠白舎人见詶拙诗因以寄谢虽陪三品散班中资歴从来事不同名姓也曽镌石柱诗篇未得上屏风甘陵旧党凋零尽魏阙新知礼数崇烟水五湖如有伴犹应堪作钓鱼翁白舎人曹长寄诗有游宴之盛因以戏詶苏州刺史例能诗西掖今来替左司二八城门开道路五千兵马引旌旗水通山寺笙歌去骑过虹桥劔㦸随若共吴王鬪百草不如应是欠西施苏州白舎人寄新诗有叹早白无儿之句因以赠之莫嗟华髪与无儿却是人间乆逺期雪里髙山头白早海中仙果子生迟于公必有髙门庆谢守何烦晓镜悲幸免如新分非浅祝君长咏梦熊诗和汴州令狐相公到鎭改月偶书所怀二十二韵受脤新梁苑和羮旧傅巖援毫动星宿垂钓取韬钤赫弈三川至欢唿百姓瞻緑油貔虎拥青纸鳯凰衔外垒曽无警中厨亦罢监推诚人自服去杀令逾严赳赳容皆饰幡幡口尽钳爲兄怜庾翼选壻得萧咸郁倔咽喉地骈阗水陆兼渡桥鸣绀入肆飏云帆端月当中气东风应逺占管絃喧夜景灯烛掩寒蟾酒毎倾三雅书能发百函词人羞布鼓逺客献貂襜歌榭白团扇舞筵金缕衫旌旗遥一簇舄履近相搀花树当朱阁晴河逼翠帘衣风飘叆叇烛泪滴巉嵓玉斝虚频易金鑪暖更添映鬟窥艳艳隔袖见纎纎谢傅何由接桓伊定不凡应怜郡斋老旦夕镊霜髯白太守行闻有白太守地官归旧溪苏州十万户尽作婴儿啼太守驻行舟阊门草萋萋挥袂谢啼者依然两眉低朱户非不崇我心如重狴华池非不清意在寥廓栖夸者窃所怪贤者黙思齐我爲太守行题在隐起珪詶乐天杨州初逢席上见赠巴山楚水凄凉地二十三年弃置身怀旧空吟闻笛赋到郡翻似烂柯人沈舟侧畔千帆过病树前头万木春今日听君歌一曲暂凭盃酒长精神同乐天登栖灵寺塔歩歩相携不觉难九层云外倚栏干忽然语笑半天上无限游人与眼看罢郡归洛途次山阳留辞郭中丞使君自到山阳不许辞髙斋日夜有佳期管絃正合看书院语笑方酣各咏诗银汉雪晴褰翠幕清淮月影落金巵洛阳归客明朝去容趂城东花发时楚州开元寺北院枸𣏌临井繁茂可观羣贤赋诗因以继和僧房药树依寒井井有香泉树有灵翠黛叶生笼石甃殷红子熟照铜瓶枝繁夲是仙人杖根老新成瑞犬形上品功能甘露味还知一勺可延龄和乐天鹦鹉飬来鹦鹉觜初红冝在朱楼绣户中频学唤人縁性慧偏能识主爲情通歛毛睡足难销日亸翅愁时愿见风谁遣聦明好颜色事湏安置入深笼歳杪将发楚州呈乐天楚泽雪初霁楚城春欲归清淮变寒色逺树含清晖原野已多思风霜潜减威与君同旅鴈北向刷毛衣洛中逢白监同话游梁之乐因寄宣武令狐相公曽经谢病各游梁今日相逢忆孝王少有一身兼将相更能四靣占文章开颜坐内催飞盏回首庭中看舞枪借问风前兼月下不知何客对胡牀河南王少尹宅燕张常侍白舎人兼呈卢郎中李贠外二副使将星夜落使星来三省清臣到外台事重各衔天子诏礼成同把故人盃卷帘松竹雪初霁满院池塘春欲回第一林亭迎好客慇勤莫惜玉山頽鹤叹友人白乐天去年罢吴郡挈双鹤鶵以归余相遇于杨子津间翫终日翔舞调态一符相书信华亭之尤物也今年春乐天爲秘书监不以鹤随置之洛阳第一旦予入门问讯其家人鹤轩然来睨如记相识徘徊俛仰似含情顾慕塡膺而不能言者因以作鹤叹以赠乐天寂寞一双鹤主人在西京故巢吴苑树深院洛阳城徐引竹闲歩逺含云外情谁怜好风月隣舎夜吹笙丹顶宜承日霜翎不染泥爱池能乆立看月未成栖一院春草长三山归路迷主人朝谒早贪养汝南鸡有所嗟庾令楼中初见时武昌春柳似腰肢相逢相笑尽如梦爲雨爲云今不知鄂渚𪷟𪷟烟雨微女郎䰟逐暮云归只应长在汉阳渡化作鸳鸯一只飞荅乐天临都驿见赠北固山边波浪东都城里风尘世事不同心事新人何似故人再赠乐天一政政官轧轧一年年老骎骎身外名何足筭别来诗且同吟和裴相公傍水闲行爲爱逍遥第一篇时时间歩赏风烟看花临水心无事功业成来二十年和宣武令狐相公郡斋对新竹新竹翛翛韵晓风隔䆫依砌尚蒙笼数闲素壁初开后一段清光入坐中欹枕间看知自适含毫㓪咏与谁同此君若欲长相见政事堂东有旧丛荅白刑部闻新蝉蝉声未发前巳自感流年一入凄凉耳如闻断续絃晴清依露叶晚急思霞天何事秋卿咏逢时亦悄然和裴相公寄白侍郞求双鹤皎皎华亭鹤来随太守舩青云意长在沧海别经年留滞清洛苑徘徊明月天何如鳯池上双舞入祥烟和乐天送鹤上裴相公别鹤之作昨日看成送鹤诗髙笼提岀白云辞朱门乍入应迷路玉树容栖莫拣枝双舞庭中花落处数声池上月明时三山碧海不归去且向人闲呈羽仪终南秋雪南岭见秋雪千门生早寒闲时驻马望髙处卷帘看雾散琼枝出日钭鈆粉残偏宜曲江上倒影入清澜阙下待传点呈诸同舎禁漏晨钟声欲絶旌旗组绶影相交殿含佳气当龙首阁倚晴天见鳯巢山色葱笼丹槛外霞光泛滟翠松梢多慙再入金闺籍不敢爲文学解嘲和乐天早寒雨引苔侵壁风驱叶拥堦乆留间客话宿请老僧斋酒瓮新陈接书籖次第排翛然自有处揺落不伤怀和乐天以镜换酒把取菱花百錬镜换他竹叶十旬杯颦眉厌老终难去蘸甲湏欢便到来妍丑太分迷忌讳松乔俱傲絶嫌猜校量功力相千万好去从空白玉台同乐天送河南冯尹学士可怜玉马风流地暂辍金貂侍从才阁上掩书刘向去门前修刺孔融来崤陵路静寒无雨洛水桥长昼起雷共羡府中棠棣好先于城外百花开同白二十二赠王山人爱名之世忘名客多事之时无事身古老相传见来乆歳年虽变貌长新飞章上逹三清路受箓平交五岳神笑听冬冬朝暮鼓只能催得市朝人题集贤阁鳯池西畔图书府玉树玲珑景气间长听余风送天乐时登髙阁望人寰青山云绕栏干外紫殿香来歩武闲曽是先贤翔集地每看壁记一慙颜杏园花下詶乐天见赠二十余年作逐臣归来还见曲江春游人莫笑白头醉老醉花闲有几人和令狐相公初归京国赋诗言怀凌云羽翮掞天才杨历中枢与外台相印昔辞东合去将星还拱北辰来殿庭捧日飘缨入阁道看山曳履回口不言功心自适吟诗酿酒待花开曲江春望鳯城烟雨歇万象含佳气酒后人倒狂花时天似醉三春车马客一代繁华地何事独伤怀少年曽得意和令狐相公春日㝷花有怀白侍郎阁老芳菲满雍州鸾鳯许同游花迳须深入时光不少留色鲜由树嫰枝亚爲房稠静对仍持酒髙看特上楼晴冝连夜赏雨便一年休共忆秋官处余霞曲水头和乐天南园试小乐间歩南园烟雨晴遥闻丝竹岀墙声欲抛丹笔三川去先教清商一部成花木手栽偏有兴歌词自作别生情多才遇景皆能咏当日人传满鳯城和乐天春词新粧宜靣下朱楼深鎻春光一院愁行到中庭数花朶蜻蜓飞上玉搔头和严给事闻唐昌观玉蘂花下游仙二絶玉女来看玉蘂花异香先引七香车攀枝弄雪时回顾惊怪人闲日易斜雪蘂琼丝满院春衣轻歩歩不生尘君平帘下徒相问长伴吹箫别有人叹水别白二十二水至清尽美从一勺至千里利人利物时行时止道性净皆然交情淡如此君游金谷堤上我在石渠署里两心相忆似流波潺湲日夜无穷巳荅乐天戏赠才子声名白侍郎风流虽老尚难当诗情逸似陶彭泽斋日多如周太常矻矻将心求净法时时偷眼看春光知君技痒思欢宴欲倩天魔破道场同乐天送令狐相公赴东都留守尚书劔履岀明光居守旌旗起洛阳丗上功名兼将相人闲声价是文章衙门晓辟分天仗賔幕初开辟省郎从发坡头向东望春风处处有甘棠刘梦得外集卷第一刘梦得文集刘梦得文集卷第二刘梦得文集卷第二古诗效阮公体偶作古调寓兴昬镜词飬词武夫词贾客词调瑟词弔张曲江庭梅咏咏古咏史苦雨行萋兮吟经檀道济故垒题欹器图聚蚊謡百舌吟飞鸢操秋萤引华山謌磨镜篇有獭吟效阮公体少年负志气信道不从时只言绳自直安知室可欺百胜难虑敌三折乃良医人生不失意焉能慕己知朔风悲老骥秋霜动禽出门有逺道平野多层隂灭没驰絶塞振迅拂华林不因感衰节安能激壮心昔贤多使气忧国不谋身目览千载事心交上古人侯门有仁义灵台多苦辛不学腰如磬徒使甑生尘偶作终朝对罇酒嗜兴非嗜甘终日偶衆人纵言不纵谈丗情间尽见药性病多谙寄谢嵇中散予无甚不堪万卷堆牀书学者识其眞万里长江水征夫度要津养生非但药悟佛不因人燕石何须辨逢时即至珍古调轩后初冠冕前旒爲蔽明安知从复道然后见人情簿领乃俗士清谈信古风吾观苏令绰朱墨一何同寓兴常谈即至理安事非常情寄语何平叔无爲轻老生丗途多礼数鹏鷃各逍遥何事陶彭泽抛官爲折腰昬镜词镜之工列十镜于贾奁发而视其一皎如其九雾如或曰良苦之不侔甚矣工解頥谢曰非不能尽良也盖贾之意唯售是念今来市者必历鉴周睐求与已宜彼皎者不能隐芒杪之瑕非美容不合是用什一其数也予感之作昬镜词昬镜非美金漠然丧其晶陋容多自欺谓若他镜明瑕疵旣不见妍态随意生一日四五照自言美倾城饰带以文绣装匣以琼瑛秦宫岂不重非适乃爲轻飬词途逢少年志在逐禽兽方唿鹰隼以袭飞走因纵观之卒无所获行人有常从事于斯者曰夫禽饥则爲用今哺之过笃故然也予感之作养词飬非玩形所资撃鲜力少年昩其理日日哺不息探雏网黄口旦暮有余食宁知下鞴时翅重飞不得毰毸止林表狡兔自南北饮啄旣巳盈安能劳羽翼武夫词有武夫过诧余以从军之乐翌日质于通武之善经者则曰果有乐也夫威恣而赏劳则乐用威雌而赏虣则乐横顾其乐安出耳予惕然作是词武夫何洸洸衣紫袭绛裳借问胡爲尔列校在鹰扬依倚将军势交结少年场探丸害公吏袖刄妬名倡家产旣不事顾盼自生光酣歌髙楼上袒裼大道傍昔爲编戸人秉耒甘哺糠今来从军乐跃马饫峙粱犹思风尘起无种取侯王贾客词五方之贾以财相雄而盐贾尤炽或曰贾雄则农伤予感之作是词贾客无定游所游唯利并眩俗杂良苦乗时取重轻心计析秋毫捶钩侔悬衡锥刀旣无弃转化日巳盈邀福祷波神施财游化城妻约雕金钏女垂贯珠缨髙赀比封君竒货通倖卿趋时鸟思藏镪盘龙形大艑浮通川髙楼次旗亭行止皆有乐关梁自无征农夫何爲者辛苦事寒耕调瑟词里有富豪翁厚自奉养而严督臧获力屈形削然犹役之无何一旦不堪命亡者过半追亡者亦不来复翁悴沮而追昨非之莫及也予感之作调瑟词调瑟在张絃絃平音自足朱丝二十五阙一不成曲美人爱髙张瑶轸再三促上絃虽独响下应不相属日暮声未和寂寥一枯木却顾膝上絃流泪难相续弔张曲江丗称张曲江爲相建言放臣不宜与善地多徙五谿不毛之郷及今读其文张自内职牧始安有瘴疠之叹自退相守荆州有拘囚之思託讽禽鸟寄词草树郁然与骚人同风嗟夫身丗出于遐陬一失意而不能堪矧华人士族而必致丑地然后快意哉议者以曲江爲良臣识胡鶵有反相羞与凡器同列密启廷争虽古哲人不及而燕翼无似终爲馁魂岂忮心失恕隂谪最大虽二美莫赎邪不然何袁公一言明楚狱而钟祉四叶以是相较神可诬乎予读其文因爲诗以弔圣言贵忠恕至道重观身法在何所恨色伤斯爲仁良时难乆恃隂谪岂无因寂寞韶阳庙魂归不见人庭梅咏寄友人早花常犯寒繁实常苦酸何事上春日坐令芳意阑夭桃定相笑游妓肯逥看君问调金鼎方知正味难咏古有所寄车音想辚辚不见纂下尘可怜平阳第歌舞娇靑春金屋容色在文园词赋新一朝复得幸应知失意人寂寂照镜台遗基古南阳眞人昔来游翠鳯相随翔目诚在桑野志遂贮椒房岂无三千女初心不可忘咏史骠骑非无势少卿终不去世道剧頽波我心如砥柱贾生明王道卫绾工车戏同遇汉文时何人居贵位苦雨行悠悠飞走情同乐在阳和歳中三百日常苦风雨多天人信遐远时节易蹉跎洞房有明烛无乃酣且歌萋兮吟天涯浮云生争蔽日月光穷巷秋风起先摧兰蕙芳万货列旗亭恣心注明珰名髙毁所集言巧智难防勿谓行大道斯须成太行莫吟萋兮什徒使君子伤经檀道济故垒万里长城坏荒营野草秋秣陵多士女犹唱白符鸠题欹器图嬴相功成思税驾晋臣名遂叹危机无因上蔡牵黄犬愿作丹徒一布衣聚蚊謡沈沈夏夜间堂开飞蚊伺暗声如雷嘈然欻起初骇听殷殷若自南山来喧腾鼓舞喜昬黒昩者不分聦者惑露华滴沥月上天利觜迎人看不得我躯七尺尔如芒我孤尔衆能我伤天生有时不可遏爲尔设幄潜藜牀清商一来秋日晓羞尔微形饲丹鸟百舌吟晓星寥落春云低初闻百舌闲关啼花枝满空迷处所摇动繁英坠红雨笙簧百啭音韵多黄鹂吞声鷰无语东方朝日迟迟昇迎风弄景如自矜数声不尽又飞去何许相逢緑杨路绵蛮宛转似娱人一心百舌何纷纭颜侠少停歌听堕珥妖姬和睡闻可怜光景何时尽谁能低逥避鹰隼廷尉张罗自不关潘郎挟弹无情损天生羽族尔何微舌端万变乗春辉南方朱鸟一朝见索漠无言蒿下飞飞鸢操鸢飞杳杳青云里鸢鸣萧萧风四起旗尾飘扬势渐髙箭头砉騞声相似长空悠悠霁日悬六翮不动飞凝烟游鹍翔鴈出其下庆云清景相回旋忽闻饥乌一噪聚瞥下云中争腐鼠腾音砺吻相喧唿仰天大吓疑鹓鶵畏人避犬投髙处俛啄无声犹屡顾青鸟自爱玉山禾仙禽徒贵华亭露朴樕危巢向暮时毰毸饱腹蹲枯枝游童挟弹麾肘臆碎羽分飞人不悲天生衆禽各有类威鳯文章在仁义鹰隼仪形蝼蚁心虽能唳天何足贵秋萤引汉陵秦苑遥苍苍陈根腐叶秋萤光夜空寂寥金气净千门九陌飞悠扬纷纶晖映平明灭金鑪星喷灯花发露华洗濯清风吹攒茅不定招揺垂髙丽罘罳过珠网斜历琁题舞罗幌曝衣楼上拂香裙承露台前转仙掌槐市诸生夜对书北牎分明辨鲁鱼行子东山起征思中郎骑省悲秋气铜雀人归自入帘长门怅望来照泪谁言向晦常自明童儿走步娇女争天生有光非自衒逺近低昂暗中见撮蚊祅鸟亦夜飞翅如车轮人不见华山謌洪鑪作髙山元气鼓其橐俄然神功就峻拔在寥廓灵踪露指瓜杀气见稜角凡木不敢生神仙聿来託天资帝王宅以我爲关钥能令万国人一见换神骨髙山固无限如此方爲岳丈夫无特逹虽贵犹碌碌磨镜篇流尘翳明镜歳乆看如漆门前负局生爲我一磨拂萍开緑池满晕尽金波溢白日照空心圎光走幽室山神祅气沮野魅眞形出却思未磨时瓦砾来唐突有獭吟有獭得嘉鱼自谓天见怜先祭不敢食捧鲜望清玄人立寒沙上心专脰肩肩渔翁以爲祅举块投其咽唿儿贯鱼归与獭同烹煎关关黄金鹗大翅揺江烟下见盈㝷鱼投身擘洪涟攫拏隐嶙去哺鶵林岳巅鸱乌欲伺隙遥噪莫敢前长居青云路弹射无由縁何地无江湖何水无鲔鳣天意不宰割菲祭徒䖍䖍空余知礼重载在淹中篇刘梦得文集卷第二刘梦得文集外集卷第二刘梦得外集卷第二诗和微之深春好赠别白侍郎洛中戏呈冯尹荅白賔客始闻蝉有怀忆乐天乐天寄新诗月夜忆乐天詶令狐相公吟白君哭崔儿荅乐天所寄池北新葺水斋詶别乐天赠乐天詶别乐天醉荅乐天和乐天耳顺吟见乐天题诗早夏郡中书事见元相公题名寄赠小樊忆春草报白君送令狐相公秋夕不寐冬日晨兴詶乐天见寄荅乐天见忆诮失婢牓者晚逹喜崔賔客归洛伤小姬英英洛下醉吟郡斋书怀詶乐天即事公主旧宅吟乐天自问中秋翫月秋日书怀詶贻贺金紫初冬早寒伤微之敦诗晦叔泛舟聮句杏园聮句醉中聮句兴花池亭聮句西池聮句首夏犹清和聮句蔷薇花聮句西池落泉聮句和乐天柘枝和题眞娘墓同乐天和微之深春好二十首何处深春好春深万乗家宫门皆映柳辇路尽穿花池色连天汉城形象帝车旌旗暖风里猎猎向西斜何处深春好春深阿母家瑶池长不夜珠树正开花桥峻通星渚楼暄近日车层城十二阙相对玉梯斜何处深春好春深执政家恩光贪捧日贵重不看花玉馔堂交印沙堤柱碍车多门一巳闭直道更无斜何处深春好春深大鎭家前旌光照日后骑蹙成花节院收衙队毬场蔟看车广筵歌舞散书号夕阳斜何处深春好春深贵戚家枥嘶无价马庭发有名花欲进宫人食先薫命妇车晚归长带酒冠盖任倾斜何处深春好春深恩泽家炉添龙脑炷绶结虎头花賔客珠成履婴孩锦缚车画堂帘幕外来去鷰飞斜何处春深好春深京兆家人眉新柳叶马色醉桃花盗息无鸣鼓朝回自走车能令帝城外不敢迳由斜何处深春好春深刺吏家夜䦨犹命乐雨甚亦㝷花傲客多凭酒新姬苦上车公门吏散后风摆㦸衣斜何处深春好春深羽客家芝田绕舎色杏树满山花云是淮王宅风爲列子车古坛操简处一迳入林斜何处深春好春深小隐家芟庭留野菜撼树去狂花醉酒一千日贮书三十车短衾从露体不敢有余斜何处深春好春深富室家唯多贮金帛不拟负莺花国乐唿聮辔行㕑载满车归来看理曲灯下宝钗斜何处深春好春深豪士家多沽味浓酒贵买色深花已臂鹰随马连催妓上车城南踏青处村落逐原斜何处深春好春深贵胄家迎唿偏熟客拣选最多花饮馔开华幄笙歌岀钿车兴酣罇易罄连㵼酒缾斜何处深春好春深唱第家名传一纸牓兴管九衢花荐听诸侯乐来随计吏车杏园抛曲处挥袖向风斜何处深春好春深少妇家能偷新禁曲自剪入时花追逐同游伴平章贵价车从来不堕马故遣髻鬟斜何处深春好春深㓜女家双鬟梳顶髻两面绣裙花粧坏频临镜身轻不占车秋千争次第牵拽綵绳斜何处深春好春深兰若家当香收柏叶养蜜近棃花野迳宜行乐游人尽驻车菜薗蓠落短遥见桔橰斜何处深春好春深老宿家小栏围蕙草髙架引藤花四字香书印三乗壁画车迟回听句偈双树晚隂斜何处深春好春深种莳家分畦十字水接树两般花栉比栽篱槿咿哑转井车可怜髙处望棊布不曾斜何处深春好春深稚子家争骑一竿竹偷折四隣花笑击羊皮鼓行牵犊颔车中庭贪夜戏不觉玉绳斜刑部白侍郎谢病长告改賔客分司以诗赠别鼎食华轩到眼前拂衣髙谢岂徒然九霄路上辞朝客四皓丛中作少年他日卧龙终得雨今朝放鹤且冲天洛阳旧有衡茅在亦拟抽身伴地仙遥和白賔客分司𥘉到洛中戏呈冯尹西辤望苑去东占洛阳才度岭无归思看山不懊来冥鸿何所慕辽鹤乍飞回洗竹通新迳携琴上旧台尘埃长者辙风月故人杯闻道龙门峻还因上客开和留守令狐相公荅白賔客蛟龙和风吹树枝商山逸客岀关时身无拘束起长晚路足交亲行自迟官拂象筵终日待私将鸡黍几人期君来不用飞书报万户先从纸贵知始闻蝉有怀白賔客去歳白有闻蝉见寄诗云秖应催我老兼遣报君知之句蝉韵极清切始闻何处悲人含不平意景值欲秋时此歳方晼晩谁家无别离君言催我老巳是去年诗忆乐天㝷常相见意慇勤别后相思梦更频每遇登临好风景羡他天性少情人乐天寄洛下新诗兼喜微之欲到因以杼怀也松间风未起万叶不自吟池上月未来清辉同夕隂宫徴不独运埙篪自相㝷一从别乐天诗思日巳沈吟君洛中作精絶百鍊金乃知孤鹤情月露爲知音微之从东来威鳯鸣归林羡君先相见一豁平生心月夜忆乐天兼寄微之今宵帝城月一望雪相似遥想洛阳城清光正如此知君当此夕亦望镜湖水展转相忆心月明千万里詶郓州令狐相公官舎言怀见寄呈乐天词人各在一涯居声味虽同迹自踈佳句传因多好事尺题稀爲不便书巳通戎略逢黄石仍占文星耀碧虚闻说朝天在来歳霸陵春色待行车吟白君哭崔儿二篇怆然寄赠吟君苦调我霑缨能使无情尽有情四望车中心未释千秋亭下赋初成庭梧已有鶵栖处池鹤今无子和声从此期君比琼树一枝吹折一枝生荅乐天所寄咏怀且释其枯树之叹衙前有乐馔常精宅内连池酒任倾自是官髙无狎客不论年长少欢情骊龙颔被探珠去老蚌胎还应月生莫羡三春桃与李桂花成实向秋荣白侍郎大尹自河南寄示池北新葺水斋即事招賔十四韵兼命同作公府有髙政新斋池上开再吟佳句后一似画图来结构踈林下寅縁曲岸隈緑波穿戸牖碧甃叠琼瓌幽兴当轩满清光绕砌回潭心澄晓镜渠口起晴雷瑶草縁堤种松烟上岛栽鱼游惊拨刺鹭浴喜毰毸爲客烹林笋因僧採石苔酒缾常不罄书案任成堆檐外青雀舫坐中鹦鹉杯蒲根抽九节莲蕚捧重台芳讯此时到胜游何日陪共讥吴太守自占洛阳才赴苏州詶别乐天吴郡鱼书下紫宸长安厩吏送朱轮二南风化承遗爱八咏声名蹑后尘梁氏夫妻爲寄客陆家兄弟是州民江城春日追游处共忆东都旧主人赠乐天一别旧游尽相逢俱涕零在人虽晚逹于树似冬青痛饮连宵醉狂吟满坐听终期抛印绶共占少微星福先寺雪中詶别乐天龙门賔客㑹龙宫东去旌旗驻上东二八笙歌云幕下三千世界雪花中离堂未暗排红烛别曲含凄飏晚风才子从今一分散便将诗咏向吴侬醉荅乐天洛城洛城何日归故人故人今转稀莫嗟雪里暂时别终拟云间相逐飞和乐天耳顺吟兼寄敦诗吟君新什慰蹉跎屈指同登耳顺科邓禹功成三纪事孔融书就八年多巳经将相谁能尔抛却丞郎争奈何独恨长州数千里且随鱼鸟泛烟波到郡未浃日登西楼见乐天题诗因即事以寄湖上收宿雨城中无昼尘楼依新柳贵池带乱苔春云水正一望簿书来遶身烟波洞庭路愧彼扁舟人早夏郡中书事水禽渡残月飞雨洒髙城华堂对嘉树帘庑含晓清拂镜整危冠振衣歩前楹将吏俨成列簿书纷来萦言下辨曲直笔端破交争虚怀询病苦怀律操剽轻吏告无事归来解簪缨髙帘覆朱阁忽尔闻调笙虎丘寺见元相公二年前题名怆然有咏浐水送君君不还见君题寺虎丘山因知早贵兼才子不得多时在丗间寄赠小樊花靣丫头十三四春来绰约向人时终须买取名春草处处将行歩歩随忆春草忆春草处处多情洛阳道金谷园中见日迟铜駞陌上迎风早河南大尹频出难只得池塘十歩看府门闭后满街月几处游人草头歇馆娃宫外姑苏台欝欝芉芉拨不开无风自偃君知否西子裙𥚑曾拂来乐天寄忆旧送因作报白君以荅报白君别来巳度江南春江南春色何处好鷰子双飞故官道春城三百七十桥夹岸朱楼隔柳条丫头小儿盪画桨长𬒮女郎簪翠翘郡斋北轩卷罗幕碧池逶迤遶华阁池边緑竹桃李花花下舞筵铺彩霞呉娃足情言语黠越客有酒巾冠斜坐中皆言白太守不负风光向杯酒酒酣襞牋飞逸韵至今传在人人口报白君相思空望嵩丘云其奈钱塘苏小小忆君泪黦石榴裙和白侍郎送令狐相公鎭太原十万天兵貂锦衣晋城风日斗生辉行台仆射新恩重从事中郎旧路归叠鼓蹙成汾水浪闪旗惊断塞鸿飞边庭自此无烽火拥节还来坐紫微秋夕不寐寄乐天洞戸夜帘卷华堂秋簟清萤飞过池影蛩思遶堦声老枕知将雨髙牎报欲明何人谙此景逺问白先生冬日晨兴寄乐天庭树晓禽动郡楼残点声灯挑红烬落酒煖白光生发少嫌梳利颜衰恨镜明独吟谁应和须寄洛阳城詶乐天见寄元君后辈先零落崔相同年不少留华屋坐来能几日夜台归去便千秋背时犹自居三品得老终须卜一丘若使吾徒还早逹亦应箫鼓入松楸荅乐天见忆与老无期约到来如等闲偏伤朋友尽移兴子孙闲笔底心犹毒杯前胆不豩唯余忆君梦飞过武牢关和乐天诮失婢牓者把镜朝犹在添香夜不归鸳鸯拂瓦去鹦鹉透笼飞不逐张公子即随刘武威新知正相乐从此脱青衣乐天寄重和晚逹冬青一篇因成再荅风云变化饶年少光景蹉跎属老夫秋隼得时凌汗漫寒龟饮气受泥涂东隅有失谁能免北叟之言岂便无振臂犹堪唿一掷争知掌下不成卢河南白尹有喜崔賔客归洛兼见怀长句因而继和几年侍从作名臣却向青云索得身朝士忽爲方外士主人仍是眼中人双鸾游处天京好五马行时海峤春遥羡光隂不虚掷肯令丝竹暂生尘和杨师臯给事伤小姬英英见学胡琴见艺成今朝追想几伤情捻絃花下呈新曲放拨灯前谢改名但是好花皆易落从来尤物不长生鸾台夜直衣衾冷云雨无因入禁城和乐天洛下醉吟寄太原令狐相公兼见怀长句旧相临戎非称意词人作尹本多情从容自使边尘静谈笑不闻桴鼓声章句新添塞下曲风流旧占洛阳城昨来亦有吴趋咏唯寄东都与北京郡斋书怀寄江南白尹兼简分司崔賔客谩读图书三十车年年爲郡老天涯一生不得文章力百口空爲饱暖家绮季衣冠称鬓面吴公政事副词华还思谢病今归去同醉城东桃李花詶乐天七月一日夜即事见寄夜树风韵清天河云彩轻故苑多露草隔城闻鹤鸣揺落从此始别离含逺情闻君当是夕倚瑟吟商声外物岂不足中怀向谁倾秋来念归去同听嵩阳笙题于家公主旧宅树绕荒台叶满池箫声一絶草虫悲邻家犹学宫人髻园客争偷御果枝马埒蓬蒿藏狡兔鳯栖烟雨啸愁鸱何郎独在无恩泽不似当初傅粉时吟乐天自问怆然有作亲友关心皆不见风光满眼倍伤神洛阳城里多池馆几处花开有主人八月十五日夜半云开然后翫月因书一时之景寄呈乐天半夜碧云收中天素月流开城邀好客置酒赏新秋影透衣香润光凝歌黛愁斜辉犹可翫移宴上西楼秋日书怀寄白賔客州逺雄无益年髙健亦衰兴情逢酒在䈥力上楼知蝉噪芳意尽鴈来愁望时商山紫芝客应不向愁悲詶乐天见贻贺金紫之什乆学文章含白凤却因政事赐金鱼郡人未识闻謡咏天子知名与诏书珍重和诗呈锦绣愿言归计并园庐旧来词客多无位金紫同游谁得如詶乐天初冬早寒见寄乍起衣犹冷微吟帽半欹霜凝南屋瓦鸡唱后园枝洛水碧云晓吴宫黄叶时两传千里意书札不如诗乐天见示伤微之敦诗晦叔三君子皆有深分因成是诗以寄吟君叹逝双絶句使我伤怀奏短歌丗上空惊故人少集中唯觉祭文多芳林新叶催陈叶流水前波让后波万古到今同此恨闻琴泪尽欲如何春池泛舟联句鳯池新雨后池上好风光取酒愁春尽留賔喜日长柳丝迎画舸水镜写雕梁潭洞迷仙府烟霞认醉郷莺声随雨语竹色入壷觞晚景含澄澈时芳得艳阳飞凫拂轻浪緑柳暗回塘逸韵追安石髙居胜辟彊杯停新令举诗动綵牋忙顾谓同来客欢游不可忘杏园聮句杏园千树欲随风一醉同人此暂同老态忽忘丝管里衰颜顿解酒杯中曲江日暮残红在翰苑年深旧事空二十四年流落者故人相引到花丛花下醉中聮句共醉风光地花飞落酒杯残春犹可赏晚景莫相催酒幸年年有花应歳歳开且当金韵掷莫遣玉山頽髙㑹弥堪惜良时不易陪谁能拉花住争换得春回我辈㝷常有佳人早晚来寄言三相府欲散且徘徊宴兴化池亭送白二十二东归聮句东洛言归去西园告别来白头青眼客池上手中杯离瑟慇勤奏仙舟委曲回征轮今欲动賔合爲谁开坐弄琉璃水行登緑缛苔花低妆照影萍散酒吹醅岸䕃新抽竹亭香欲变梅随游多笑傲遇胜且徘徊澄澈连天镜潺湲岀地雷林塘难共赏鞍马莫相催信及鱼还乐机忘鸟不猜晚晴槐起露新暑石添苔拟作云泥别尤思顷刻陪歌停珠贯断饮罢玉峯頽虽有逍遥志其如磊落才㑹当重日用此去肯悠哉西池送白二十二东归寄令狐相公聮句促坐宴回塘送君归洛阳彼都留上宰爲我说中肠威凤池边别冥鸿天际翔披云见居守望日拜封章春尽年华少舟通景气长送行池蔷薇花聮句似锦如霞色连春接夏开波红分影入风好带香来得地依东阁当阶奉上台浅深皆有态次第暗相催满地愁英落縁堤惜掉回芳浓濡雨露明丽隔尘埃似着燕脂染如经巧妇裁奈花无别计只有酒残杯西池落泉聮句东阁听泉落能令野兴多散时犹带沫淙处即跳波徧洗磷磷石还惊泛泛鹅色清尘不染光白月相和喷云萦松竹攅殊溅芠荷对吟时合响触树更揺柯照圃红分药侵堦緑浸莎日斜车马散余韵逐鸣珂和乐天柘枝柘枝夲出楚王家玉靣添骄舞态奢云鬓改梳翔鳯髻新衫别织鬬鸡纱鼓催残拍腰身软汗透罗衣雨点花华筵曲罢辞归去便随王母上烟霞和乐天题眞娘墓薝匐林中黄土堆罗襦绣黛巳成灰芳魄虽死人不怕蔓草逢春花自开幡盖向风疑舞袖镜灯临晓似妆台吴王娇女坟相近一片行云应往来刘梦得外集卷第二刘梦得文集刘梦得文集卷第三刘梦得文集卷第三律诗春日退朝经九公主旧院作蜀先主庙观八阵图夜翫月许给事见示诗和崔舎人翫月和李相公早秋凯旋成咏武陵书怀经伏波神祠闻董评事疾赠髙大夫宿诚禅师山房晚泊牛渚罢郡归洛阳间居城东间游归洛阳寄友人雪后眺望途中早发初至长安诏赐观秋稼早秋集贤院金陵怀古池上亭独吟蒙李相公书问和二相公述懐贺门下相公加册命谢一二禅客病中见问春日退朝紫陌夜来雨南山朝下看㦸枝迎日动阁影助松寒瑞气卷绡縠游光泛波澜御沟新柳色处处拂归鞍经东都安国观九公主旧院作仙院御沟东今来事不同门开青草日楼闭緑杨风将犬昇天路披霓赴月宫武皇曾驻跸亲问主人翁蜀先主庙天下英雄气千秋尚凛然势分三尺鼎业复五铢钱得相能开国生儿不象贤凄凉蜀故妓来舞魏宫前观八阵图轩皇传上略蜀相运神机水落龙蛇岀沙平鹅鹳飞波涛无动势鳞介避余威㑹有知兵者临流指是非八月十五日夜翫月天将今夜月一遍洗寰瀛暑退九霄净秋澄万景清星辰让光彩风露发晶英能变人闲世翛然是玉京许给事见示哭工部刘尚书诗因命同作汉室贤王后孔门髙第人济时成国器乐道任天眞特逹圭无玷坚贞竹有筠緫戎寛得衆布义贵能贫护塞无南牧驰心拱北辰乞身来阙下赐告卧漳濵荣耀初题劒清羸巳拖绅宫星徒列位隙日不逥轮自昔追飞侣今爲侍从臣素絃哀巳絶青简叹犹新未遂挥金乐空悲撤瑟晨凄凉竹林下无复见清尘奉和中书崔舎人八月十五日夜翫月二十韵暮景中秋爽隂灵旣望圎腾精浮碧海分照接虞渊逈见孤轮出高从倚盖旋二仪含皎澈万象共澄鲜整御当西陆舒光丽上玄从星变风雨顺日助陶甄逺近同时望晶荧此夜偏运行调玉烛絜白应金天曲沼疑瑶镜通衢若象筵逢人尽冰雪遇境即神仙引素吞银汉凝清洗緑烟臯禽警露下邻杵思风前水是还珠浦山成种玉田劒沈三尺影灯罢九枝然象外行无迹寰中影有迁稍当云阙正未映斗城悬静对挥宸翰间临襞綵牋境同牛渚上宿在凤池边兴掩㝷安道词胜命仲宣从今纸贵后不复咏陈篇奉和淮南李相公早秋即事寄成都武相公八柱共承天东西别隐然逺夷争慕化眞相故临边竝进夔龙位仍齐龟鹤年同心舟巳济造膝璧常聮对领专征寄遥持造物权斗牛添气色井络静氛烟献可通三略分甘出万钱汉南趋节制赵北赐山川玉帐观渝舞虹旌猎楚田歩嫌双绶重梦入九城偏秋与离情动诗从乐府传聆音还窃抃不觉抚幺絃元和癸巳歳仲秋诏发江陵偏师问罪蛮徼后命宣慰释兵归降凯旋之辰率尔成咏寄荆南严司空蛮水阻朝宗兵符下渚宫前筹得上策无战巳成功汉使星飞入夷心草偃同欢謡开竹栈拜舞掷桑弓就日知冰释投人念鸟穷网罗三面解章奏九门通卉服聮操袂雕题尽鞠躬降幡秋练白驿骑昼尘红火号休传警机桥罢亘空登山不见虏振斾自生风江逺烟波静军囬气色雄伫看闻喜后金石赐元戎武陵书懐五十韵按天官书武陵当翼轸之分其在春秋及战国时皆楚地后爲秦惠王所并置黔中郡汉兴更名曰武陵东徙于今治所常林义陵记云初项籍杀义帝于郴武陵人曰天下怜楚而兴今吾王何罪乃见杀郡民缟素哭于招屈亭髙祖闻而义之故亦曰义陵今郡城南东亭是其所也晋宋齐梁闲皆以分王子弟事存于其书永贞元年余始以尚书贠外郎岀𥙷连山守道贬爲是郡司马至则以方志所载而质诸其人民顾山川风物皆骚人所赋乃具所闻见而成是诗因自述其出处之所以然故用书懐爲目云西汉开支郡南朝号戚藩四封当列宿百雉俯清沅髙岸朝霞合惊湍激箭奔积隂春暗度将霁雾先昬俗尚东皇祀謡传义帝冤桃花迷隐迹练叶慰忠魂戸筭资渔猎郷豪恃子孙照山畬火动踏月俚歌喧拥楫舟爲市连甍竹覆轩披沙金粟见拾羽翠翘翻茗拆沧溪秀苹生枉渚暄禽惊格磔起鱼戏噞喁繁沈约台榭故李衡墟落存湘灵悲鼓曲泉客泣酬恩露变蒹葭浦星悬橘柚村虎咆空野震鼍作满川浑邻里皆迁客儿童尽左言火天无洌井霜月见芳荪清白家传遗诗书志所敦列科叨甲乙从宦岀丘樊结友多心契驰声尚气吞士安曾重赋元礼许登门草檄嫖姚幕巡兵戊巳屯筑台先自隗送客独留髠遂结王畿绶来观衢室樽鸢飞入鹰隼鱼目丽玙璠晓烛罗驰道朝阳辟帝王正㑹夷夏月朔盛旗幡独立当瑶阙传呵歩紫垣按章清犴狱视祭洁苹蘩御历昌期逺传家宝炸蕃繇文光夏启神教畏轩辕内禅因天性膺图授化元继明悬日月出震统干坤大孝三朝备洪恩九族惇百川宗渤澥五岳辅崑崙何幸逢休运微班识至尊校缗资筦㩁复土奉山园一失贵人意徒闻太学论直庐辤锦帐逺守愧朱轓巢幕方犹鷰枪榆尚笑鲲邅逥过荆郢流落感凉温旅望花无色愁心醉不惽春江千里草暮雨一声猿问卜安冥数看方理病源带賖衣改制尘涩劒成痕三秀悲中散二毛伤虎贲来忧御魅魑归愿牧鸡豚就日秦京逺临风楚奏烦南登无㶚岸旦夕上髙原经伏波神祠蒙蒙篁竹下有路上壷头汉垒麏鼯鬪蛮溪雾雨愁怀人敬遗像阅世想东流自负覇王略安知恩泽侯郷园辤石枉筋力尽炎洲一以功名累翻思马少游闻董评事疾因以诗赠繁露传家学青莲译梵书火风乖四大文字废三余欹枕昼眠晚折巾秋鬓踈武皇思视草谁许茂林居赠澧州髙大夫司马霞寓前年収锦城焉踏血泥行千里追戎首三军许勇名残兵疑鹤唳空垒辨乌声一误云中级南游湘水清宿诚禅师山房题赠宴坐白云端清江直下看来人望金刹讲席绕香坛虎啸夜林动鼍鸣秋㵎寒衆音徒起灭心在净中观不岀孤峯上人闲四十秋视身如传舎阅丗甚东流法爲因縁立心从次第修中宵问眞偈有住是吾忧晚泊牛渚芦苇晚风起秋江鳞甲生残霞忽改色逺鴈有余声戍鼓音响絶渔家灯火明无人能咏史独自月中行罢郡归洛阳间居十年江外守旦夕有归心及此西还日空成东武吟花闲数盏酒月下一张琴闻说功名事依前惜寸隂城东间游借问池台主多居要路津千金买絶境永日属间人竹径萦纡入花林委曲循斜阳衆客散空鏁一园春罢郡归洛阳寄友人逺谪年犹少初归鬓巳衰门间故吏去室静老僧期不见蜘蛛集频爲偻句欺颕微囊未岀寒甚谷难吹濩落唯心在平生有己知商歌夜深后听者竟爲谁陜州河亭陪韦五大夫雪后眺望因以留别与韦有布衣之旧经迁贬归一别二纪雪霁大阳津城池表里春河流添马颊原色动龙鳞万里独归客一杯逢故人因髙向西望关路正无尘途中早发中庭望启明促促事晨征寒树鸟初动霜桥人未行水流白烟起日上彩霞生隐士应髙枕无由知姓名初至长安左迁凡二纪重见帝城春老大归朝客平安出岭人每行经旧处却想似前身不改南山色其余事事新大和戊申歳大有年诏赐百寮岀城观秋稼谨书盛事以俟采诗者长安铜雀鸣秋稼与云平玉烛调寒暑金风报顺成川原呈上瑞恩泽赐间行欲及重城掩犹闻歌吹声早秋集贤院即事金数巳三伏火星正西流树含清露晓阁倚碧天秋灰琯应新律铜壷添夜筹商颷从朔塞爽气入神洲蕙草香书殿槐花点御沟山明眞色见水净浊烟收早歳忝华省再来成白头幸依羣玉府有路向瀛州金陵怀古潮满冶城渚日斜征虏亭蔡洲新草緑幕府旧烟青兴废由人事山川空地形后庭花一曲幽怨不堪听昼居池上亭独吟日午树隂正独吟池上亭静看蜂敎诲间想鹤仪形法酒调神气清琴入性灵浩然机巳息几杖复何铭分司东都蒙襄阳李司徒相公书问因以奉寄早忝金马客晚爲商洛翁如名四海内多病一生中举丗往还尽何人心事同几时登岘首恃旧揖三公奉和吏部杨尚书太常李卿二相公䇿免后即事述懐赠荅十韵文雅关西族衣冠赵北都有声眞汉相无颣胜随珠当轴龙爲友临池凤不孤九天开内殿百辟看晨趋诫满惩欹器成功别大鑪余芳在公论积庆是神扶歩武离台席徊翔集帝梧铨材秉秦镜典乐去齐竽萧洒风尘外逢迎诗酒徒唯应待华皓更食万钱厨门下相公荣加册命天下同欢忝沐眷私辄敢申贺册命岀宸衷官仪自古崇特膺平土拜光賛格天功再佩扶杨印常乗鲍氏騘七贤遗老在犹得咏清风病中一二禅客见问因以谢之劳动诸贤者同来问病夫添鑪寿鸡舌洒水净龙须身是芭蕉喻行须卭竹扶医王有妙药能乞一丸无刘梦得文集卷第三刘梦得文集外集卷第三刘梦得外集卷第三诗汴州新政书事对紫微花和令狐赠荅和谢蒲萄和送赵鍊师令狐相公赐诗詶令狐赠别詶寄贺迁拜詶早秋见寄和翫白菊寄令狐相公和赠竹和令狐入潼关和㝷白阁老雪中逰玄都观南亭看雪别牡丹詶令狐留守春晚对花春日言怀令狐相公言怀闻思帝郷詶令狐相公谢令狐相公书问贺令狐相公重詶前寄秋怀詶令狐相公新诗詶寄詶令狐相公见寄歳暮逺怀詶令狐相公即事首夏间居庭前白菊谢季冬南郊宿斋题伏毒寺杏园花下饮和令狐相公题双文瓜花题龙回寺晚泛汉江初栽桂树早春南望詶令狐相公春思见寄新栽蕙兰南斋小宴咏栀子花新蝉对黄白二菊花荅令狐相公荅令狐仆射客有话汴州新政书事寄令狐相公天下咽喉今太宁军城喜气彻青冥庭前劒㦸朝迎日笔底文章夜应星三省壁中题姓字万人头上见仪形汴州忽复承平事正月看灯户不扄和令狐相公郡斋对紫微花明丽碧天霞䒠茸紫绶花香闻荀令宅艳入孝王家几歳自荣乐髙情方叹嗟有人移上苑犹足占年华令狐相公示河中杨少尹赠荅兼命继声两首新诗百字余朱絃玉磬韵难如汉家丞相重徴后梁苑仁风一变初四靣诸侯瞻节制八方通货溢河渠自从郄縠爲元帅大将归来尽把书和令狐相公谢太原李侍中寄蒲萄珍果出西域移相到北方昔年随汉使今日寄梁王上相芳缄至行台绮席张鱼鳞含宿润马乳带残霜染指鈆粉满喉甘露香醖成千日酒味敌五云浆咀嚼停金盏称嗟响画堂慙非末至客不得一枝甞和令狐相公送赵常盈鍊师与中贵人同拜岳及天台投龙毕却赴京银珰谒者引霓旌霞帔仙官到赤城白鹤迎来天乐动金龙掷下海神惊元君伏奏归中禁武帝亲斋礼上清何事夷门请诗送梁王文字上声名令孤相公俯赠篇章斐然仰谢鄂渚临流别梁园冲雪来旅愁随冻释欢意待花开城晓乌频起池春鴈欲回饮和心自醉何必管絃催詶令狐相公赠别越声长苦有谁闻老向湘山与楚云海峤新辞永嘉守夷门重见信陵君田园松菊今迷路霄汉鸳鸿乆絶羣幸遇甘泉尚词赋不知何客荐雄文詶令狐相公寄贺迁拜之什邅回二纪重爲郎洛下遥分列宿光不见当关唿早起曽无侍史与焚香三花秀色通春幌十字清波遶宅墙白首青衫谁比数相怜只是有梁王詶令狐相公早秋见寄公来第四秋乐国号无愁军士游书肆商人占酒楼熊罴交黒矟賔客满清油今日文章主梁王不姓刘和令狐相公翫白菊家家菊尽黄梁国独如霜莹静眞琪树分明对玉堂仙人披雪氅素女不红粧粉蝶来难见麻衣拂更香向风揺雨扇含露滴琼浆髙艳遮银井繁枝覆象牀桂丛慙并发梅援妬先芳一入瑶华咏从兹播乐章夏日寄宣武令狐相公长忆梁王逸兴多西园花尽兴如何近来溽暑侵亭馆应觉清谈胜绮罗境入篇章髙韵发风穿号令衆心和承明欲谒先相报愿拂朝衣逐晓珂令狐相公见示赠竹二十韵仍命继和髙人必爱竹寄兴良有以峻节可临戎虚心冝得士衆芳信妍媚威鳯难栖止遂于鼙鼓间移植东南羙封以梁园土浇之浚泉水得地色不移凌空势方起新青排故叶余粉笼踈理犹复隔墙藩何因出尘滓兹辰去前蔽永日劳瞪视槭槭林已成荧荧玉相似亲摹起心匠洗涤在頥指曲直旣了然孤髙何卓尔垂梢覆内屏迸笋侵前戺妓席拂云鬟賔阶廕珠履抱琴恣闲翫执卷堪斜倚露下悬明珰风来韵清徴坚贞贯四候标格殊百卉歳晚当自知繁华岂云比古诗无赠竹髙唱从此始一听清瑶音琤然长在耳和令狐相公入潼关寒光照旌节关路晓无尘吏谒前丞相山迎旧主人东瞻军府静西望敕书频心共黄河水同昇天汉津和令狐相公㝷白阁老见留小饮因赠殻士更逢酒乐天仍对花文章管星暦情兴占年华宦逹翻思退名髙却不夸唯存浩然气相共赏烟霞詶令狐相公雪中游玄都观见忆好雪动髙情心期在玉京人披鹤氅出马踏象筵行照耀楼台变淋漓松桂清玄都留五字使入歩虚声和令狐相公以司空裴相见招南亭看雪四韵重门不下关枢务有余间上客同看雪髙亭尽见山瑞呈霄汉外兴入笑言闲知是平阳㑹人人带酒还和令狐相公别牡丹平章宅里一栏花临到开时不在家莫道两京非逺别春明门外即天涯詶令狐留守巡内至集贤院见寄仙院文房隔旧宫当时盛事尽成空墨池半在頽垣下书带犹生蔓草中巡内因经九重苑裁诗又继二南风爲兄手冩慇勤句遍歴三台各一通和郓州令狐相公春晚对花朱门退公后髙兴对花枝望阙无穷思看书欲尽时含芳朝竞发凝艳晚相宜人意慇勤惜狂风岂得知詶令狐相公春日言怀见寄前陪看花处隣里近王昌今想临戎地旌旗出汶阳营飞柳絮雪门耀㦸枝霜东望清河水心随艑上郎和令狐相公言怀寄河中杨少尹章句慙非第一流世闲才子昔陪游吴宫巳叹芙蓉死边月空悲芦管秋任向洛阳称傲吏苦教河上领诸侯石渠甘对图书老关外杨公安穏不遥和令狐相公坐中闻思帝郷有感当初造曲者爲谁说得思郷恋阙时沧海西头旧丞相停杯处分不湏吹詶令狐相公见寄羣玉山头住四年每闻笙鹤看诸仙何时得把浮丘袖白日将昇第九天途次大梁雪中奉天平令狐相公书问兼示新什因思曩歳从此拜辞形于短篇以申仰谢逺守宦情薄故人书信来共曽花下别今独雪中回𥿄尾得新什眉头还暂开此时同鴈鹜池上一徘徊令狐相公自天平移鎭太原以诗申贺北都留守将天兵出入香街宿禁扄鼙鼓夜闻惊朔鴈旌旗晓动拂参星孔璋旧檄家家有叔度新歌处处听夷落遥知眞汉相争来屈膝看仪形重詶前寄边烽寂寂尽收兵宫树苍苍静掩扄戎羯归心如内地天狼无角比凡星新成丽句开缄后便入清歌满坐听呉苑晋词遥望处可怜南北太相形詶令狐相公秋怀见寄寂寞蝉声静差池鷰羽回秋邻多越絶朔气想台骀相去数千里无因同一杯慇勤望飞鴈新自塞垣来詶令狐相公六言见寄巳嗟离别太逺更被光隂苦催吴苑鷰辞人去汾川鴈带书来愁吟月落犹望忆梦天明未回今日便令歌者唱兄诗送一杯令狐相公自太原累示新诗因以酬寄飞蓬卷尽塞云寒战马间嘶汉地寛万里胡天无警急一笼烽火报平安灯前妓乐留賔宴雪后山河出猎看珍重新诗逺相寄风情不似四登坛詶太原令狐相公见寄书信来天外琼瑶满匣中衣冠南渡逺旌节北门雄鹤唳华亭月马嘶榆塞风山川几千里惟有两心同詶令狐相公歳暮逺怀见寄别侣孤鹤怨冲天威鳯归容光一以闲梦想是耶非芳讯逺珍重知音老更稀不如湖上鴈北向整毛衣詶令狐相公亲仁郭家花下即事见寄荀令园林好山公游赏频岂无花下侣逺望眼中人斜日渐移影落英纷委尘一吟相思曲惆怅江南春詶令狐相公首夏间居书怀见寄蕙草芳未歇緑槐隂巳成金罍唯独酌瑶瑟有离声翔泳各殊势篇章空寄情应怜三十载未变使君名詶令狐相公庭前白菊花谢偶所怀见寄数丛如雪色一旦冒霜开寒蘂差池落清香断续来思深含怨别芳谢惜年催千里难同赏看看又早梅詶令狐相公季冬南郊宿斋见寄坛下雪初霁城南冻欲生斋心祠上帝髙歩领名卿沐浴含芳泽周旋听珮声犹怜广平守寂寞竟何成贞元中侍郎舅氏牧华州时余再忝科第前后由华觐谒陪登伏毒寺屡焉亦曾赋诗题于梁栋今典冯翊暇日登楼南望三峯浩然生思追想昔年之事因成篇题旧寺曽作关中客频经伏毒巖晴烟沙苑树晚日渭川帆昔是青春貌今悲白雪髯郡楼空一望含意卷髙帘詶令狐相公杏园花下饮有怀见寄年年曲江上花发即经过未饮心先醉临风思倍多三春看又尽两地欲如何日望长安道空成劳者歌和令狐相公春早朝回盐铁使院中作柳动御沟清威迟堤上行城隅日未过山色雨初晴鸎避传唿起花临府署明簿书盈几案要自有髙情令狐相公见示题洋州崔侍郎宅双木瓜花顷接侍郎同舎陪宴树下吟翫来什辄成和章金牛蜀路逺玉树帝城春荣耀华馆里逢迎欠主人帘前疑小雪墙外丽行尘来去皆回首情深是德隣和令狐仆射相公题龙回寺兹地回銮日皇家禅圣时路无胡马迹人识汉官仪天子旌旗度法王龙象随知怀去家叹经此益迟迟和令狐相公晩泛汉江书怀寄洋州崔侍郎阆州髙舎人二曹长雨过逺山出江澄暮霞生因浮济川舟遂作适野行郊树映缇骑水禽避红旌田夫捐畚锸织妇窥柴荆古岸夏花发遥林晚蝉清㳂洄方翫境鼓角巳登城部内有良牧望中寄深情临觞念佳期泛瑟动离声寂寞一病士夙昔接羣英多谢谪仙侣几时还玉京詶令狐相公使宅别斋初栽桂树怀作淸淮南岸家山树黒水东边第一栽影近画梁迎晓日香随緑酒入金杯根留本土依江润叶起寒稜映月开早晚隂成比梧竹九霄还放綵鶵来令狐相公频示新什早春南望遐想汉中因杼短章以寄诚素军城临汉水旌斾起春风逺思见江草归心看塞鸿野华㳂古道新叶映行宫唯有诗兼酒朝朝两不同詶令狐相公见寄才兼文武播雄名遗爱芳尘满洛城身在行台爲仆射书来角里访先生间游占得嵩山色醉卧高听洛水声千里相思难命驾七言诗里寄深情令狐相公春思见寄一纸书封四句诗芳晨对酒逺相思长吟尽日西南望犹及残春花落时令狐相公见示新裁蕙兰二章之什兼命同作上国庭前草移来汉水浔朱门虽易地玉树有余隂艳彩凝还泛清香絶复㝷光华童子佩柔輭美人心惜晚含逺思赏幽空独吟寄言知音者一奏风中琴和令狐相公南斋小宴听阮咸陋巷久芜沈四絃有遗音雅声发兰室逺思含竹林座絶衆賔语庭移芳树隂飞觞助真气寂听无流心影似白团扇调谐朱絃琴一毫不平意幽怨古犹今和令狐相公咏栀子花蜀国花已尽越桃今正开色疑琼树倚香似玉京来且赏同心处那忧别叶催佳人如拟咏何必待寒梅酬令狐相公新蝉见寄相去三千里闻蝉同此时清吟晓露叶愁噪夕阳枝忽尔絃断絶俄闻管参差洛桥碧云晚西望佳人期和令狐相公九日对黄白二菊花见怀素萼迎寒秀金英带露香繁华照旄钺荣盛对银黄琮璧交辉映衣裳杂綵章晴云遥盖覆秋蝶近悠扬空想逢九日何由陪一觞满丛佳色在未肯委严霜城内花园颇曽游玩令公居守亦有素期适春霜一夕委谢书实以荅令狐相公见谑楼下花园早占春年年结侣採花频繁霜一夜相撩冶不似佳人似老人令狐仆射与予投分素深纵山川阻峭然音问相继今年十一月仆射疾不起闻予已承讣书寝门长恸后日有使者两辈持书并诗计其日时已是卧疾手笔盈幅翰墨尚新新词一篇音韵弥切收泪握管以成报章虽广陵之絃于今絶矣而盖泉之感犹庶闻焉焚之繐帐之前附于旧编之末前日寝门恸至今悲有余已嗟万化尽方见八行书满纸传相忆裁诗怨索居危絃音有絶哀玉韵犹虚忽叹幽明异俄惊岁月除文章虽不朽精魄竟焉如零泪沾青简伤心见素车凄凉从此后无复望双鱼刘梦得外集卷第三刘梦得文集刘梦得文集卷第四刘梦得文集卷第四律诗西塞山怀古阳山庙观赛神汉寿城春望后梁二帝碑荆门道怀古和窦贠外早春对雪早秋赠荅荅徐贠外赠端州紫石砚观董评事诗松滋渡望崃中题叚侍御枕上赠王学士阙下口号监祠夕月坛书事戏赠崔千牛诏徴逐客和严司空见冯叔逹故洛城古墙戏赠看花诸公再游玄都观望夫山金陵五题谢寺双桧韩信庙安国观闻笙洛中寺北楼见贺监草书韩賔擢第归觐寄杨八寿州重寄杨八和宣上人赠东岳张錬师和崔少监寄杨州题窦贠外新居举韩湖州自代华州陪钱大夫覩玄宗诗怀上京故人和尉迟郎中詶福建陈判官始闻秋风和苏十郎中詶淮南廖参谋题王郎中新居詶朗州崔贠外贺温尚书水亭避暑述旧詶吴端才西塞山怀古西晋楼舩下益州金陵王气漠然收千㝷铁鏁沈江底一片降幡出石头人世几囬伤往事山形依旧枕寒流今逢四海爲家日故垒萧萧芦荻秋阳山庙观赛神汉家都尉旧征蛮血食如今配此山曲盖幽深苍桧下洞萧愁絶翠屏闲荆巫脉脉传神语野老娑娑启醉颜日落风生庙门外几人连踏竹歌还汉寿城春望汉寿城边野草春荒祠古墓对荆榛田中牧竖烧刍狗陌上行人看石麟华表半空经霹雳碑文才见满埃尘不知何日东瀛变此地还成要路津后梁宣明二帝碑堂下作玉马朝周从此辤园林寂莫对丰碑千行宰树荆州道暮雨萧萧闻子规荆门道怀古南国山川旧帝畿宋台梁馆尚依俙马嘶古树行人歇麦秀空城泽雉飞风吹落叶塡宫井火入荒陵化宝衣徒使词臣庾开府咸阳终日苦思归朗州窦贠外见示与澧州元郎中郡斋赠荅长句二篇因而继和鸳鹭差池出建章綵旗朱戸鬰相望新恩共理犬牙地昨日同含鸡舌香白芷江边分驿路山挑蹊外接甘棠应怜一罢金闺籍枉渚逢春十度伤早春对雪奉寄澧州元郎中新赐鱼书墨未干贤人暂屈逺人安朝驱旌斾行时令夜见星辰忆旧官梅蘂覆阶铃阁暖雪峯当户㦸枝寒宁知楚客思公子北望长吟澧有兰窦朗州见示与澧州元郎中早秋赠荅命同作邻境诸侯同舎郎芷江兰浦恨无梁秋风门外旌旗动晓露庭中橘柚香玉簟微凉宜白昼金笳入暮应清商骚人昨夜闻鶗鴂不叹流年惜衆芳衢州徐贠外使君遗以缟纻兼竹书箱因成一篇用荅佳贶烂柯山下旧仙郎列宿来添婺女光逺放歌声分白纻知传家学与青箱水潮沧海何时去兰在幽林亦自芳闻道天台有遗爱人将琪树比甘棠唐秀才赠端州紫石砚以诗荅之端州石砚人闲重赠我应知正草玄阙里庙中空旧物门方灶下岂天然玉蠩吐水霞光静綵翰摇风绛锦鲜此日慵工记名姓因君数到墨池前览董评事思归之什因以诗赠几年油幕佐征东却泛沧浪狎钓童欹枕醉眠成戏蝶抱琴间望送归鸿文儒自袭胶西相倚伏能齐塞上翁更说扁舟动郷思青菰巳熟柰秋风松滋渡望崃中渡头轻雨洒寒梅云际溶溶雪水来梦渚草长迷楚望夷陵土黒有秦灰巴人泪应猿声落蜀客舩从鸟道囬十二碧峯何处所永安宫外是荒台杨州春夜李端公益张侍御登叚侍御平仲密县李少府畅秘书张正字复元同㑹于水馆对酒聮句追刻烛击钵故事迟辄举觥以饮之逮夜艾羣公霑醉纷然就枕余偶独醒因题诗于叚君枕上以志其事寂寂独看金烬落纷纷只见玉山頽自羞不是髙阳侣一夜醒醒骑马回逢王二十学士入翰林因以诗赠廐马翩翩禁外逢星槎上汉杳难从定知欲报淮南诏促召王襃入九重阙下口号呈柳仪曹綵仗神旗猎暁风鸡人一唱鼓蓬蓬铜壷漏水何时歇如此相催即老翁监柌夕月坛书事西皥司分昼夜平羲和亭午太隂生铿锵揖让秋风里观者如云出凤城戏赠崔千牛学道深山虚老人留名万代不关身劝君多买长安酒南陌东城占取春元和甲午歳诏书尽徴江湘逐客余自武陵赴京宿于都亭有怀续来诸君子云雨江湘起卧龙武陵樵客蹑仙踪十年楚水枫林下今夜初闻长乐钟江陵严司空见示与成都武相公唱和因命同作南荆西蜀大行台幕府旌门相对开名重三司平水土威雄八阵役风雷綵云朝望青城起锦浪秋经白帝来不是郢中清唱发谁当丞相掞天才征还京师见旧曹官冯叔逹前者忩忩仆被行十年憔悴到京城南曹旧吏来相问何处淹留白发生故洛城古墙粉落椒飞知几春风吹雨洒旋成尘莫言一片危基在犹过无穷来往人元和十年自朗州承召至京戏赠看花诸君子紫陌红尘拂面来无人不道看花回玄都观里桃千树尽是刘郎去后栽再游玄都观絶句余贞元二十一年爲屯田贠外郎时此观中未有花木是歳出牧连州寻贬朗州司马居十年召至京师人人皆言有道士手植仙桃满观如烁晨霞遂有前篇以志一时之事旋左出牧于今十有四年得爲主客郎中重游兹观荡然无复一树唯兔葵鷰麦动揺于春风耳因再题二十八字以俟后游时大和二年三月某日百畒中庭半是苔桃花净尽菜花开种桃道士归何处前度刘郎今独来望夫山终日望夫夫不归化爲孤石苦相思望来巳是几千载只似当时初望时金陵五题余少爲江南客而未游秣陵甞有遗恨后爲历阳守跋而望之适有客以金陵五题相示逌尔生思欻然有得他日友人白乐天掉头苦吟叹赏良乆且曰石头诗云潮打空城寂寞回吾知后之诗人不复措词矣余四咏虽不及此亦不孤乐天之言尔石头城山围故国周遭在潮打空城寂寞囬淮水东边旧时月夜深还过女墙来乌衣巷朱雀桥边野草花乌衣巷口夕阳斜旧来王谢堂前燕飞入㝷常百姓家台城台城六代竞豪华结绮临春事最奢万户千门成野草只縁一曲后庭花生公讲堂生公说法鬼神听身后空堂夜不扃高坐寂寥尘漠漠一方明月可中庭江令宅南朝词臣北朝客归来唯见秦淮碧池台竹树三亩余至今人道江家宅谢寺双桧双桧苍然古貌竒含烟吐雾鬰参差晚依禅客当金殿初对将军映画旗龙象界中成宝盖鸳鸯瓦上出髙枝长明灯是前朝焰曾照青青年少时韩信庙将略兵机命世雄苍黄钟室叹良弓遂令后代登坛者每一㝷思怕立功秋夜安国观闻笙织女分明银汉秋桂枝梧叶共飕飗月落满庭人寂寂霓裳一曲在髙楼洛中寺北楼见贺监草书题诗髙楼贺监昔曾登壁上神踪龙虎腾中国书流让皇象北朝文士重徐陵偶因独见空惊目恨不同时便伏膺唯恐尘埃转磨灭再三珍重嘱山僧闻韩賔擢第归觐以诗美之兼贺韩十五曹长时韩牧永州零陵香草满郊垧丹穴鶵飞入翠屏孝若归来呈画讃孟阳别后有山铭兰陔旧地花才结桂树新枝色尚青爲报儒林丈人道如今从放鬓星星寄杨八寿州风猎红旗入寿春满城歌舞向朱轮八公山下清淮水千骑尘中白面人桂岭雨余多鹤迹茗园晴望似龙鳞圣朝方用敢言者次第应须旧谏臣李贾二大谏拜命后寄杨八寿州谏省新登二直臣万方惊喜捧丝纶则知天子明如日肯放淮阳髙卧人宣上人逺寄贺礼部王侍郎放牓后诗因而继和礼闱新牓动长安九陌人人走马看一日声名徧天下满城桃李属春官自吟白雪铨词赋指示青云借羽翰借问至公谁即可支郎天眼定中观赠东岳张鍊师东岳眞人张鍊师髙情雅赡世闲稀堪爲烈女书青简乆事元君住翠微金缕机中抛锦字玉清台上着霓衣云衢不要吹箫伴只拟乗鸾独自飞秘书崔少监示坠马长句因而和之麟台少监旧仙郎洛水桥边堕马伤尘污腰闲青绶带风飘掌上紫游缰上车着作应来问折臂三公定送方犹赖德全如醉者不妨吟咏入篇章寄杨州避地江湖知几春今来夲郡拥朱轮阮郎无复里中旧杨仆却爲关外人各繋一官难命驾每怀前好易霑巾玉城山里多灵药摆落功名且飬神秋日题窦贠外崇德里新居长爱街西风景间到君居处暂开颜清光门外一渠水秋色墙头数点山踈种碧松通月朗多裁红药待春还莫言堆案无余地认得诗人在此闲蒙恩转仪曹郎依前充集贤学士举韩湖州自代因寄七言翔鸾阙下谢恩初通籍由来在石渠暂入南宫判祥瑞还归内殿阅图书故人犹在三江水同病凡经二纪余今日荐君嗟乆滞不唯文体似相如途次华州陪钱大夫登城北楼春望因覩李崔令狐三相国唱和之什翰林旧侣继踵华城山水清髙鸾凤翔集皆忝夙眷遂题是诗城楼四望出风尘见尽关西渭北春百二山河雄上国一双旌斾委名臣壁中今日题诗处天上同时草诏人莫怪毛郎呈滥吹宦途离别旧情亲三郷驿楼伏覩玄宗望女几山诗小臣斐然有感开元天子万事足唯惜当时光景促三郷陌上望仙山归作霓裳羽衣曲僊心从此在瑶池三清八景相追随天上忽乗白云去世间空有秋风辞洛下初冬拜表有怀上京故人鳯楼南面控三条拜表郎官早渡桥淸洛晓光铺碧簟上阳霜叶剪红绡省门簪组初成列云路鸳鸾想退朝寄谢慇勤九天侣枪榆水击各逍遥尉迟郎中见示自南迁牵复却至洛城东旧居之作因以和之曾遭飞语十年谪新受恩光万里还朝服不妨游洛浦郊园依旧看嵩山竹含天籁清商乐水遶庭台碧玉环留作功成退身地如今只是暂时间洛中酬福建陈判官见赠潦倒声名拥肿材一生多故苦邅回南宫旧籍遥相管东洛间门昼未开静对道流论药石偶逢词客与琼瑰怪君近日文锋利新向延平看劒来始闻秋风昔看黄菊与君别今听玄蝉我却回五夜飕飗枕前觉一年颜状镜中来马思边草拳毛动鵰盼青云睡眼开天地肃清堪四望爲君扶病上髙台和苏十郎中谢病闲居时严常侍萧给事同访叹初有二毛之作清羸隐几望云空左掖鸳鸾到室中一卷素书铺永日数茎斑鬓对秋风菱花照后容虽改蓍草占来命巳通莫怪人人惊早白縁君合是黑头公詶淮南廖参谋秋夕见过之作杨州从事夜相㝷无限新诗月下吟初服巳惊玄发长髙情犹向碧云深语余时举一杯酒坐乆方闻数处砧不逐繁华访间散知君摆落俗人心题王郎中宣义里新居爱君新买街西宅客到如游鄠杜闲雨后退朝贪种树申时出省趂看山门前巷陌三条近墙内池亭万境间见拟移居作邻里不论时节请开关詶朗州崔贠外与任十四兄侍御同过鄙人旧居见怀之什时守吴郡昔日居邻招屈亭枫林橘树鹧鸪声一辤御苑青门去十见蛮江白芷生自此曾霑宣室召如今又守阖闾城何人万里能相忆同舎仙郎与外兄美温尚书鎭定兴元以诗寄贺旌旗入境犬无声戮尽鲸鲵汉水清从此世人开耳目始知名将出书生刘驸马水亭避暑千竿竹翠数莲红水阁虚凉玉簟空琥珀盏烘疑漏酒水精帘莹更通风赐冰满碗沈朱实法馔盈盘覆碧笼尽日逍遥避烦暑再三珍重主人翁述旧贺迁寄陜孙常侍南宫幸袭芝兰后左辅曾交印绶来多病未离清洛苑新恩巳历望仙台关头古塞桃林静城下长河竹箭回闻道随车有零雨此时偏动子荆才詶端才吴大夫夜泊湘川见寄一絶夜泊湘川逐客心月明猿苦血霑襟湘妃旧竹痕犹浅从此因君染更深刘梦得文集卷第四刘梦得文集外集卷第四刘梦得外集卷第四诗郡内书情詶乐天见忆小亭寒夜和裴晋公凉风亭闲园独赏詶乐天衫酒见寄两如何留辤裴令公与乐天替代裴令公緑野堂自左冯归洛下秋斋独坐和乐天怀咏独酌小醉戏赠乐天詶乐天题酒瓮雪中讶诸公请裴令公加宴过敦诗旧宅听江西故吏歌以诗问酒熟和乐天洛城春陪裴公泛洛贺杨尚书秋中聮句雪中宴集喜遇聮句洛中聮句共忆梦得聮句洛中早春赏樱桃花醉后寓言戏赠赏牡丹戏乐天长斋乐天莲池邀僧晚夏间居感秋沽酒致欢怀乐天和思黯忆南荘各赋春中一物春词闻新蝉新秋对月小台晚坐早秋雨后秋凉间卧秋晚病中和乐天烧药詶乐天咏老歳夜咏怀元日乐天见过戏乐天买马詶思黯见戏詶思黯小饮詶乐天狂吟詶牛相公独饮春日间坐牛相公示新什秋霖即事聮句喜晴聮句㑹昌春聮句春晚聮句乐天长斋聮句郡内书情献裴侍中留守功成频献乞身章摆落襄阳鎭洛阳万乗旌旗分一半八方风雨㑹中央兵符今奉黄公略书殿曾随翠凤翔心寄华亭一双鹤日陪髙歩绕池塘詶乐天闲卧见忆散诞向阳眠将闲敌地仙诗情茶助爽药力酒能宣风碎竹闲日露明池底天同年未同隐縁欠买山钱詶乐天小亭寒夜有怀寒夜隂云起踈林暗鸟惊斜风闪灯影迸雪打牎声竟夕不能寐同年知此情汉皇无奈老何况本书生奉和裴晋公凉风亭睡觉骊龙睡后珠元在仙鹤行时歩又轻方寸莹然无一事水声来似玉琴声和乐天间园独赏八韵前以蜂鹤拙句寄呈今辱蜗蚁妍词见荅因成小巧以取大咍永日无人事芳园注兴行陶庐树可爱潘宅雨新晴傅粉琅玕节薫音菡蓞茎榴花裙色好桐子药丸成柳蠧枝偏亚桑闲叶再生睢盱欲鬪雀索漠不言鸎动植随四气飞沈含五情枪榆与水击小大强爲名詶乐天衫酒见寄酒法衆传呉米好舞衣偏尚越罗轻动揺浮蚁香浓甚装束轻鸿意态生阅曲定知能自适举杯应叹不同倾终朝相忆终年别对景临风无限情两如何诗谢裴令公赠别一言一顾重重何如今日陪游清洛苑昔年别入承明庐一东一西别别何如终期大冶再镕鍊愿託扶揺翔碧虚将之官留辤裴令公留守祖帐临伊水前旌指渭河风烟里数少云雨别情多重叠受恩乆邅回如命何东山与东合终冀再经过詶喜相遇同州与乐天替代旧託松心契新交竹使符行年同甲子筋力羡丁夫别后诗成秩㩦来酒满壷今朝停五马不独爲罗敷奉和裴令公新成緑野堂即书蔼蔼鼎门外澄澄洛水湾堂皇临緑野坐卧看青山位极却忘贵功成欲爱间官名司管籥心术去机关禁苑凌晨出园华及路攀池塘鱼拔刺竹迳鸟緜蛮志在安萧洒甞经历险艰髙情方造适衆意望徴还好客交珠履华筵舞玉颜无因随贺鷰翔集画梁闲自左冯归洛下詶乐天兼呈裴令公新恩通籍在龙楼分务神都近旧丘自有园公紫芝侣仍追少傅赤松游华林霜叶红霞晚伊水晴光碧玉秋更接东山文酒㑹始知江左未风流秋斋独坐寄乐天兼呈吴方之大夫空斋寂寂不生尘药物方书绕病身纎草数茎胜静地幽禽忽至似佳賔世闲忧喜虽无定释氏销磨尽有因同向洛阳间度日莫敎风景属他人和乐天斋戒月满夜对道场偶怀咏常脩清净去繁华人识王城长者家案上香烟铺贝叶佛前灯焰透莲花持斋巳满招间客理曲先闻命小娃明日若过方丈室还应问爲法来邪吴方之见示独酌小醉首篇乐天续有詶荅皆含戏谑极至风流两篇之中并蒙见属辄呈滥吹益美来章间门共菽任张罗静室同虚养太和尘世欢娱开意少醉郷风景独游多散金踈傅㝷常乐枕麴刘生取次歌计㑹雪中争挈榼鹿裘鹤递相过詶乐天斋满日裴令公置宴席上戏赠一月道场斋戒满今朝华幄管絃迎衔杯本自多狂态事佛无妨有佞名酒力半酣愁巳散文锋未钝老犹争平阳不独容賔醉听取諠唿吏舎声詶乐天偶题酒瓮见寄从君勇断抛名后世路荣枯见几回门外红尘人自走瓮头清酒我初开三冬学任胷中有万户侯须骨上来何幸相招同醉处洛阳城里好池台荅裴令公雪中讶白二十二与诸公不相访之什玉树琼楼满眼新的知开合待诸賔迟迟未去非无意拟作梁园坐右人詶乐天请裴令公开春加宴髙名大位能兼有恣意遨游是特恩二室烟霞成歩障三川风物是家园晨窥苑树韶光动晚渡河桥春思繁絃管常调客常满但逢花处即开罇乐天示过敦诗旧宅有感一篇吟之泫然追想昔事因成继和以寄苦怀凄凉同到故人居门枕寒流古木踈向秀心中嗟栋宇萧何身后散图书本营归计非无意唯筭生涯尚有余忽忆前言更惆怅丁宁相约速悬车吴方之见示听江西故吏朱㓜恭歌三篇颇有怀故林之思吟讽不足因而和之侯家故吏歌声发逸处能髙怨处低今歳洛中无雨雪眼前风景似江西间坐忆乐天以诗问酒熟未案头开缥秩肘后捡青囊唯有达生理应无治老方减书存眼力省事养心王君酒何时熟相携入醉郷和乐天洛城春齐梁体八韵帝城宜春入游人喜意长草生季伦谷花岀莫愁妨断云发山色轻风漾水光楼前戏马地树下鬪鸡场白头自爲侣緑酒亦满觞潘园观种植谢墅阅池塘至间似隐逸过老不悲伤相问爲功德银黄游故郷三月三日与乐天及河南李尹奉陪裴令公泛洛禊饮各赋十二韵洛下今脩禊羣贤胜㑹稽盛筵陪玉铉通籍尽金闺波上神仙妓岸傍桃李蹊水嬉如鹭振歌响杂鸎啼历览风光好㳂洄意思迷棹歌能俪曲墨客竞分题翠幄连云起香车向道齐人夸绫歩障马惜锦障泥尘暗宫墻外霞明苑树西舟形随鹢转桥影与虹低川色晴犹逺乌声暮欲捿唯余踏青伴待月魏王堤寄贺东川杨尚书慕巢兼寄西川继之二公近从弟兄情分偏睦早忝游旧因成是诗太华莲峯降岳灵两川棠树接郊垧政同兄弟人人乐曲奏埙篪处处听杨叶百穿荣㑹府芝泥五色耀尺庭各抛笔砚夸旄钺莫遣文星让将星秋中暑退赠乐天暑服冝秋着清琴入夜弹人情皆向菊风意欲摧兰歳念贫心泰天凉病体安相逢取次第却甚少年欢和乐天洛下雪中宴集寄汴州李尚书洛城无事足杯盘风雪相和歳欲阑树上因依见寒鸟坐中收拾尽间官笙歌要请频何爽笑语志机拙更欢遥想兔园今日㑹琼林满眼映旂竿喜遇刘二十八偶书两韵聮句病来佳兴少老去旧游稀笑语纵横作杯觞络绎飞清谈如水玉逸韵贯珠玑髙位当金铉虚怀似布衣巳容狂取乐仍任醉忘机舍眷将何适留欢便是归凤仪常欲附蚊力自知微愿假罇罍末膺门自此依刘二十八自汝赴左冯涂经洛中聮句不归丹掖去铜竹漫云云唯喜因过我须知未贺君诗闻安石咏香见令公燻欲首函关路来披缑岭云貂蝉公独歩鸳鹭我同羣揷羽先飞酒交锋便战文鎭嵩知表德定鼎爲铭勲顾鄙容商洛徴欢候汝坟领年多谑浪此夕任諠纷故态犹应在行期未要闻游藩荣巳乆捧袂惜将分讵猒杯行疾唯愁日向曛穷隂初莽苍离思渐氤氲残雪午桥岸斜阳伊水濆上谟尊右掖全略静东军万顷徒称量沧溟讵有垠予自到洛中与乐天爲文酒之㑹时时措咏乐不可支则慨然共忆梦得亦分司至止欢惬可知因爲聮句成周文酒㑹吾友胜邹枚唯忆刘夫子而今又到来欲迎先倒屣亦坐便倾杯饮许伯伦户诗推公干才乆曾聆郢唱重喜上燕台昼话墻隂转宵欢斗柄回新声还共听故态复相咍遇物皆先赏从华半未开起时乌帽侧散处玉山頽墨客諠东合文星犯上台咏吟君称首踈放我爲魋忆戴何劳访留髠不用猜奉觞承麴蘖落笔捧琼瑰醉弁无妨侧词锋不可摧水轩看翡翠石径践莓苔童子能骑竹佳人解咏梅洛中三可矣邺下士悠哉自向风光急不须絃管催乐观鱼踊跃间爱鹤徘徊烟柳青凝黛波萍緑拨醅春榆初改火律管又飞灰红药多迟发碧松冝乱栽马嘶駞陌上鹢泛凤城隈色色事堪惜些些病莫推涸流㝷轧轧余刃转恢恢从此知心伏无因敢自媒室随亲客入席许旧寮陪逸兴嵇将阮交情陈与雷洪炉思哲匠大厦要羣材他日登龙路应知免曝鳃洛中早春赠乐天漠漠复霭霭半晴将半隂春来自何处无迹日以深韶嫰冰后水轻盈烟际林藤生欲有託柳弱不自任华意巳含蓄鸟言尚沈吟期君当此时与我恣追㝷翻愁烂漫后春暮却伤心和乐天䜩李周美中丞宅池上赏樱桃花樱桃千万枝照耀如雪天王孙䜩其下隔水疑神仙宿露发清香初阳动暄妍妖姬满髻揷酒客折枝传同此赏芳月几人有华筵杯行勿遽辤好醉逸三年和牛相公游南荘醉后寓言戏赠乐天兼见示城外园林初夏天就中野趣在西偏蔷薇乱发多临水鸂䳵双游不避舡水底逺山云似雪桥边平岸草如烟白家唯有杯觞兴欲把头盘打少年思黯南墅赏牡丹花偶然相遇人闲世合在增城阿姥家有此倾城好颜色天敎晚发赛诸花乐天少傅五月长斋广延缁徒谢絶文友坐成睽闲因以戏之五月长斋戒深居絶送迎不离通德里便是法王城举目皆僧事全家少俗情精脩无上道结念未来生賔合田衣占书堂信鼓鸣戏童爲塔象啼鸟学经声黍用青菰角葵承玉露烹马家供薏苡刘氏饷芜菁暗网笼歌扇流尘晦酒铛不知何次道作佛几时成乐天池馆夏景方妍白莲初开綵舟空泊唯邀缁侣因以戏之池馆今正好主人何寂然白莲方出水碧树未鸣蝉静室宵闻磬斋㕑晚絶烟蕃僧如共载应不是神仙詶乐天晚夏间居欲相访先以诗见贻池榭堪临泛翛然散欝陶歩因驱鹤缓吟爲听蝉髙林密添新竹枝低缒晚桃酒醅晴易垫药圃夏频薅老是班行旧间爲郷里豪经过更何处风景属吾曹詶乐天感秋凉见寄庭晚初辨色林秋微有声槿衰犹强笑莲逈却多情檐鷰归心动鞴鹰俊气生间人占间景酒熟且同倾乐天以愚相访沽酒致欢因成七言聊以奉荅少年曾醉酒旗下同辈黄衣颔亦黄蹴踏青云㝷入仕萧条白髪且飞觞令徴古事欢生雅客唤间人兴在狂犹胜独居荒草院蝉声听尽到寒螀秋晚新晴夜月如练有怀乐天雨歇晚霞明风调夜景清月髙微晕散云薄细鳞生露草百虫思秋林千叶声相望一歩地脉脉万重情和思黯忆南庄见示丞相新家伊水头智囊心匠日增脩化成池沼无痕迹奔走清波不自由台上看山徐举酒潭中见月慢回舟从来天下推尤物合属人闲第一流同留守王仆射各赋春中一物从一韵至七莺能语多情春将半天欲明始逢南陌复集东城林踈时见影花宻但闻声营中縁催短笛楼上来定哀筝千门万户垂杨里百啭如簧烟景晴和乐天春词依忆江南曲拍爲句春去也多谢洛城人弱柳从风疑举袂丛兰裛露似霑巾独坐亦含嚬谢乐天闻新蝉见赠碧树有蝉后烟云改容光瑟然引秋气芳草日夜黄夹道喧古槐临池思垂杨离人下忆泪志士激刚肠昔闻阻山川今听同匡牀人情便所遇音韵岂殊常因之比笙竽送我游醉郷新秋对月寄乐天月露发光彩此时方见秋夜凉金气应天静火星流蛩响偏依井萤飞直过楼相知尽白首清景没追游詶乐天小台晚坐见忆小台堪逺望独上清秋时有酒无人劝看山秪自知幽禽啭深竹孤莲落静池髙门勿遽掩好客无前期早秋雨后寄乐天夜云起河汉朝雨洒髙林梧叶先风落草虫迎湿吟簟凉扇恩薄室静琴思深且喜火前别安能怀寸隂和乐天秋凉间卧暑退人体轻雨余天色改荷珠贯索断竹粉残妆在髙僧扫室请逸客登楼待槐柳渐萧踈间门少光彩秋晚病中乐天以诗见问力疾奉酬耳虚多听逺展转晨鸡鸣一室背灯卧中庭扫叶声兰芳经雨败鹤病得秋轻肯踏衡门草唯应是友生和乐天烧药不成命酒独醉九转欲成就百神隂主持婴啼鼎上去老貌镜前悲却顾空丹灶回心向酒巵醺然耳热后暂似少年时詶乐天咏老见示人谁不愿老老去有谁怜身痩带频减发稀冠自偏废书縁惜眼多炙爲随年经事还谙事阅人如阅川细思皆幸矣下此便翛然莫道桑榆晚爲霞尚满天歳夜咏怀弥年不得意新歳又如何念昔同游者而今有几多以间爲自在将寿𥙷蹉跎春色无情故幽居亦见过元日乐天见过因举酒爲贺渐入有年数喜逢新歳来震方天籁动寅位帝车回门巷扫残雪林园惊早梅与君同甲子寿酒让先杯裴令公见示乐天寄奴买马絶句斐然仰和且戏乐天常奴安得似方回争望追风絶足来若把翠娥酬緑耳始知天下有竒才詶思黯代书见戏官冷如浆病满身凌寒不易过天津少年留守多情兴请待花时作主人詶思黯见示小饮四韵抛却人间第一官俗情惊怪我方安兵符相印无心恋洛水嵩云恣意看三足鼎中知味乆百㝷竿上掷身难追唿故旧连宵饮直到天明兴未阑詶乐天醉后狂吟十韵散诞人闲乐逍遥地上仙诗家登逸品释氏悟眞筌制诰留台阁歌词入管絃处身于木鴈任丗变桑田吏隐情兼遂儒玄道两全八关斋适罢三雅兴尤偏文墨中年旧松筠晚歳坚鱼书曽替代香火有因縁欲向醉郷去犹爲色界牵好吹杨柳曲爲我舞金钿詶牛相公独饮偶醉寓言见示宫漏夜丁丁千门闭霜月华堂列红烛丝管静中发歌眉低有思舞体轻无骨主人启駞颜酣畅浃映发犹思城外客阡陌不可越春意日夕深此欢无断絶和仆射牛相公春日间坐见怀官曹崇重难频入第宅清间且独行阶蚁相逢如偶语园蜂速去恐违程人于红药唯看色鸎到垂杨不惜声东洛池台怨抛掷移文非乆㑹应成牛相公见示新什谨依韵次用以杼下情剧韵新篇至因难始见能雨天龙变化晴日凤骞腾游海惊何极闻韶素不曽惬心时拊髀击节自麾肱符彩添隃墨波澜起剡藤拣金光熠熠垒壁势层层珠媚多藏贾花撩欲定僧封来眞宝物寄与媿文朋巳老无时疾长贫望歳登雀罗秋寂寂虫翅晓薨薨羸骥方辞绊虚舟巳絶絙荣华甘死别健羡亦生憎玉柱琤瑽韵金觥雹凸稜何时良宴㑹促膝对华灯秋霖即事聮句三十韵萧索穷秋月苍然苦雨天泄云生栋上行潦入庭前苔色侵三径波声想五絃井蛙争入户辙鲋乱归泉髙霤愁晨坐空堦警夜眠鹳鸣犹未巳蚁穴频迁散漫踈还密空蒙断又连竹霑青玉润荷滴白珠圎地湿灰灭池添水马怜有苗霑霡霂无月弄潺湲篱菊潜开秀园𬞞巳罢鲜断行垂鴈翅孤啸耸鸢肩桥柱黏黄菌墻衣点緑钱草荒行药路沙淀钓鱼舡长者车犹阻髙人榻且悬金乌何日见玉爵几时传近井桐先落当檐石欲穿趋风诚有恋披雾邈无縁廪米陈生醭庖薪湿起烟鸣鸡潜报晓急景暗彫年盖洒髙松上丝繁细柳边拂丛时起蝶坠叶乍惊蝉巾角皆争垫裙𥚑例似湔人多蒙翠被马尽看连干好客无来者贫家但悄然寒泥印鹤迹漏壁络蜗涎蚊聚雷侵室鸥翻浪满川上楼愁羃羃遶舎猒浅浅律候今秋矣欢娱乆旷焉但令髙兴在晴后奉周旋喜晴聮句苦雨晴何喜喜于未雨时气收云物变声乐鸟乌知蕙泛光风圃兰开皎月池千峯分逺近九陌好追随白日开天路玄隂卷地维余清在林薄新照入涟漪碧树凉先落青芜湿更滋㬠毛经浴鹤曵尾岀泥龟舞去商羊速飞来野马迟柱边无润础台上有游丝桥净行尘息堤长禁柳垂宫城明睥睨观阙丽罘罳洛水澄清鎭嵩烟展翠帷梁成虹乍见市散蚁初移籍草风犹暖攀条露巳晞屋穿添碧瓦墻缺召金鎚逈澈来双目昬烦去四肢霞丈晚焕烂星影夕参差爽助门庭肃寒催草木衰黄干向阳菊红洗得霜棃假盖间谁惜弹絃燥更悲散蹄良马稳炙背野人冝洞户晨辉入空庭宿雾披堆牀岀书卷倾笥上衣椸道路行非阻轩车望可期无辞访圭窦且愿见琼枝仙阁蓬莱客储宫羽翼师每优陪丽句何暇接英姿翫景方搔首怀人尚歛眉因吟仲文什髙兴尽于斯㑹昌春连宴即事聮句元年寒食日上巳暮春天鸡黍三家㑹鸎花二节连光风初淡荡美景渐暄妍簮组兰亭上车舆曲水边松声添奏乐草色助铺筵雀舫冝间泛螺杯任漫传园𬞞香带露㕑柳暗藏烟丽句轻珠玉清谈胜管絃陌喧金距鬪树动綵绳悬姹女妆梳艳游童衣服鲜圃香知种蕙池暖忆开莲怪石云疑触夭桃火欲燃正欢唯恐散虽醉未思眠啸傲人闲世追随地上仙鷰来双涏涏鴈去累翩翩行乐眞吾事㝷芳独我先滞周慙太史入洛继先贤昔恨多分手今欢谬比肩病犹陪䜩饮老更奉周旋望重青云客情深白首年遍甞珍馔后许入画堂前舞袖翻红炬歌鬟揷宝蝉断金多感激倚玉贵迁延说史吞颜注论诗笑郑笺松筠寒不变胶冷弥坚兴伴王㝷戴荣同隗在燕掷卢夸使气刻烛鬪成篇实艺皆三捷虚名愧六聮兴䦨犹举白话静每思玄更说归时好亭亭月正圎仆射来示有三春向晚四者难并之说诚哉是言辄引起题重爲聮句疲兵再战勍敌难降下笔之时辴然自哂走呈仆射兼简尚书三春今向晚四者昔难并借问低眉坐何如携手行旧游多过隙新宴且㝷盟鹦鹉林须乐麒麟阁未成分隂当爱惜迟景好逢迎林野薫风起楼台谷雨晴墻低山半出池广水初平桥转长虹曲舟回小鹢轻残花犹布绣密竹自闻笙欲过芳菲节难忘宴慰情月轮行似箭时物势如倾见鴈随兄去听鸎求友声蕙长书带展菰嫰剪刀生坐密衣裳暖堂虚丝管清峯峦侵碧落草木近朱明与点非沂水针散秩身犹幸趋朝力不任官将方共拙年与病交侵徇乐非时选忘机似陆沉鉴容称四皓扪腹有三壬携手慙连壁同心许断金紫芝虽继唱白雪少知音忆罢吴门守相逢楚水浔舟中频曲宴夜后各加斟烛泪销残漏絃声闲逺砧颜舞长袖密坐接华簮持论峯峦峻战文矛㦸森笑言诚莫逆造次必相箴往事浑如昨余欢迄至今迎君常倒屣访我辄携衾隂魄初离毕阳光正在参待公休一食纵饮共狂吟刘梦得外集卷第四刘梦得文集刘梦得文集卷第五刘梦得文集卷第五杂体诗翠微寺有感观莫傜猎西山观舞柘枝君山怀古秋江晚泊临江寓望秋日送客登武陵城谢寄三癖诗寄上都同舎寄京师亲友请告东归题湖城驿池亭平蔡州平齐行城西行说笛歌试茶歌偃松荅东阳于令赠致仕滕庶子咏红柿子庭竹台城怀古题寿安甘棠馆与歌者米嘉荣听穆氏唱歌浑侍中牡丹看牡丹与歌者何戡与歌童田顺郎题破屏风赏牡丹寄陜州姚中丞詶崔郎中翠微寺有感吾王昔游幸离宫云际开朱旗迎夏毕凉轩避暑来汤饼赐都尉寒冰颁上才龙髯不可望玉坐生浮埃连州腊日观莫傜猎西山海天杀气薄蛮军部伍嚣林红叶尽变原黒草初烧围合繁钲息禽兴大斾揺张罗依道口嗾大上山腰猜鹰屡奋迅惊麏时跼跳瘴云四面起腊雪半空销箭头余鹄血鞍傍见雉翘日暮还城邑金笳发丽谯观舞柘枝胡服何葳㽔僊僊登绮墀神飈猎红蕖龙烛映金枝垂带覆纎腰安钿当妩眉翘䄂中繁鼓倾牟遡华榱燕余有旧曲淮南多冶辞欲见倾城处君看赴莭时山鸡临清镜石燕赴遥津何如上客㑹长䄂入华茵体轻似无骨观者皆耸神曲尽囬身去曽波犹注人君山懐古属车八十一此地阻长风千载威灵尽赭山寒水中秋江晚泊长泊起秋色空江涵霁晖暮霞千万状宾鸿次第飞古戍见旗迥荒村闻犬稀轲峨艑上客劝酒夜相依步出武陵东亭临江寓望鹰至感风候霜余变林麓孤颿带日来寒江转沙曲戍遥旗影动津晚㯭声促月上綵霞收渔歌远相续秋日送客候吏立沙际田家连竹溪枫林社日鼓茅屋午时鸡雀噪晚禾地蝶飞秋草畦驿楼宫树近疲马再三嘶晚嵗登武陵城顾望水陆怅然有作星象承乌翼蛮陬想犬牙俚人祠竹节仙洞闭桃花城基厯汉魏江源自賨巴华表廖立墓菜地黄琼家霜轻菊秀晚石浅水文斜樵音遶故垒汲路明寒沙清风稍改叶卢橘如含葩野桥鸣驿骑丛祠发迥笳跳鳞避举网倦鸟寄行查路尘髙出树山火远连霞夕曛转赤岸浮蔼起苍葭轧轧渡溪桨连连赴林鵶呌阍道非逺赐环期自賖孤臣本危涕乔木在天涯湖州崔郎中曹长寄三癖诗自言癖在诗与琴酒其词逸而髙吟咏不足昔柳呉兴亭臯陇首之句王融书之白团扇故爲四韵以谢之视事画屏中自称三癖翁管絃泛春渚旌斾拂晴虹酒对青山月琴韵白苹风㑹书团扇上知君文字工爲郎分司寄上都同舎籍通金马门身在铜駞陌省闼昼无尘宫树远凝碧荒街浅深辙古渡潺湲石唯有嵩丘云堪夸早朝客登陕州城北楼郄忆京师亲友独上百尺楼目穷思亦愁初日徧露草野田荒悠悠尘息长道白林清宿烟收囬首云深处永懐帝郷㳺请告东归发覇槗郄寄诸僚友征途出覇涘囬首伤如何故人云雨散满目山川多行车无停轨流景同迅波前欢渐成昔感叹益劳歌秋晚题湖城驿池上亭秋次池上馆林塘照南荣尘衣纷未解幽思浩已盈风莲坠故萼露菊含晚英恨爲一夕客愁怀晨鸡鸣平蔡州蔡州城中衆心死祅星夜落照壕水汉家飞将下天来马箠一挥门洞开贼徒崩腾望旗拜有若羣蛰惊春雷狂童面缚登槛车大帛夭矫垂捷书相公从容来鎭抚常侍郊迎负文弩四人归业闾里间小儿跳踉健儿舞汝南晨鸡喔喔鸣城头鼓角音和平路傍老人忆旧事相与感激皆涕零老人收泪前致辞官军入城人不知忽惊元和十二载重见天宝承平时门衢车马浑浑流使臣来献淮西囚四夷闻风失匕箸天子受贺登髙楼祅童擢发不足数血汚城西一坏土南峯无火楚泽间夜行不鎻穆陵关䇿勲礼毕天下泰勐士按劒看常山平齐行胡尘昔起蓟北门河南地属平卢军貂裘代马绕东岳峄阳孤桐削爲角地形十二虏意骄恩泽含容历四朝鲁人皆科带弓箭齐人不复闻箫韶今朝天子圣神武手握玄符平九土初哀狂童袭故事文告不来方震怒去秋诏下诛东平官军四合犹婴城春来羣乌噪且惊气如坏山墯其庭牙门大将有刘生夜半射落搀抢星帐中虏血流满地门外三军舞臂盟驿骑函首过黄河城中无贼天气和朝廷侍郎来慰抚耕夫满野行人歌泰山沈寇六十年旅祭不飨生愁烟今逢圣君欲封禅神使隂兵来助战祅气扫尽河水清日观杲杲卿云见开元皇帝东封时百神受职争奔驰千钧勐簴顺流下洪波涵淡浮熊罴侍臣燕公秉文笔玉检告天无愧词当今叡孙承圣祖岳神望幸河宗舞青门大道属车尘共待葳蕤翠华举城西行城西蔟蔟三叛族叛者爲谁蔡吴蜀中使提刀出禁来九衢车马轰成雷临刑与酒杯未覆仇家百官先请肉守吏能然董卓脐饥乌来觇桓玄目城西人散泰街平雨洗血㾗春草生武昌老人说笛歌武昌老将七十余手把庾令相问书自言少小学吹笛早事曹王曾赏激往年鎭戍到蕲州楚山萧萧笛竹秋当时买林恣搜索典却身上乌貂裘古苔苍苍封老节石山孤生饱风雪髙声五音随指发水中龙应行云絶曾将黄鹤楼上吹一声占尽秋江月如今老去语犹迟音韵髙低耳不知气力巳无心尚在时时一曲梦中吹西山兰若试茶歌山僧后檐茶数丛春来映竹抽新茸莞然爲客振衣起自傍芳丛摘鹰觜斯须碾成满室香便酌砌下金沙水骤雨松声入鼎来白云满盌若徘徊悠扬喷鼻宿酲散清峭彻骨烦襟开阳崖隂岭各殊气未若竹下莓苔地炎帝虽甞未解煎桐君有箓那知味新芽连拳半未舒自摘至煎俄顷余木兰坠露香微似瑶草临波色不如僧言灵味宜幽寂采采翘英爲嘉客不辤缄封寄郡斋甎井铜鑪损摽格何况蒙山顾渚春白泥赤印走风尘欲知花乳清泠味须是眠云卧石人庙庭偃松侍中后阁前有小松不待年而偃丞相晋公爲赋诗美其犹龙蛇然植于髙檐乔木闲上嵚轧盘蹙倾亚似不得天和者公以遂物性爲意乃加怜焉命畚土以壮其趾使无欹索绹以牵其干使不仆盥漱之余以润之顾盼之辉以照之发于仁心感召和气无复夭阏坐能敷舒曏之跧蹙化爲竒古故虽袤文而有偃号焉予甞诣阁白事公爲道所以且示以诗窃感嘉木之逢时斐然成韵势轧枝偏根巳危髙情一见与扶持忽从顦顇有生意却爲离披无俗姿影入巖廊行乐处韵含天籁宿斋时谢公莫道东山去待取隂成满鳯池荅东阳于令涵碧图东阳令于兴宗丞相燕国公之犹子生绮襦纨袴闲所见皆贵盛而絜然有心如山东书生前年白有司愿爲亲民官以自効遂补东阳及莅官以简易爲治故多暇日一旦于县五里偶得竒境埋没于蘙荟中于生自以有持操而生于公侯家由覆廕入仕常忽忽叹息因移是心开抉泉石芟去萝茑斧凡材畚息壤而清溪翠巖森立坌来因搆亭其端题曰涵碧流贯于庭中如青龙蜿蜒冰澈射人树石云霞列于前昬旦万状惜其居地不得有闻于时故图之来乞词旣无负尤物予亦乆蘙荟萝茑者覩之慨然遂赋七言以贻后之文士矣东阳夲是佳山水何况曾经沈隐侯化得邦人解吟咏如今县令亦风流新开潭洞疑仙境逺写丹青到雍州落在㝷常画师手犹能三伏凛生秋赠致仕滕庶子先辈朝服归来昼锦荣登科记上更无兄寿觞每使曾孙献胜境长携衆妓行矍铄据鞍能骋健慇勤把酒尚多情凌寒却向山隂去衣绣郎君雪里迎咏红柿子晓连星影出晚带日光悬夲因遗採掇翻自保天年庭竹露涤鈆粉节风揺靑玉枝依依似君子无地不相宜台城怀古清江悠悠王气沈六朝遗事何处寻宫墙隐嶙围野泽鹳鶂夜鸣秋色深题寿安甘棠馆公馆似仙家池清竹迳斜山禽忽惊起冲落半巖花门前洛阳道门里桃源路尘土与烟霞其间十余歩与歌者米嘉荣唱得凉州意外声旧人唯数米嘉荣近来时世轻先辈好染髭须事后生听旧宫中乐人穆氏唱歌曾随织女渡天河记得云闲第一歌休唱贞元供奉曲当时朝士巳无多浑侍中宅牡丹径尺千余朶人闲有此花今朝见颜色更不向诸家唐郎中宅与诸公同饮酒看牡丹今日花前饮甘心醉数杯但愁花有语不爲老人开与歌者何戡二十余年别帝京重闻天乐不胜情旧人唯有何戡在更与慇勤唱渭城与歌童田顺郎天下能歌御史娘花前月底奉君王九重深处无人见分付新声与顺郎燕耳馆破屏风所画至精人多叹赏题之画时应遇空亡日卖处难逢识别人唯有多情往来客彊将衫袖拂埃尘赏牡丹庭前芍药妖无格池上芙蕖净少情惟有牡丹眞国色花开时节动京城寄陜州姚中丞八月天地肃二陵风雨收旌旗阙下来云日关东秋禹迹想前事汉台余故丘徘徊襟带地左右帝王州留滞悲昔老恩光荣彻侯相思望棠树一寄商声讴奉詶湖州崔郎中见寄山阳昔相遇灼灼晨葩鲜同游翰墨场和乐埙箎然一落游宦途浩如乗风舩况当衰暮日卧理淮海壖犹期谢病后共乐桑榆年刘梦得文集卷第五刘梦得文集外集卷第五刘梦得外集卷第五杂诗赴上都赠别秋日寄怀詶送张贠外文石枕赠壁州鞭文宣王庙释奠敬詶彻公见寄詶元九院长别窦司直詶窦贠外和窦中丞郡内书怀寄杨八拾遗郡斋宴客旬休早凉詶杨侍郎马大夫惠着述再詶马大夫郴州纪事书情翫郡斋紫薇花和马大夫山姜花王侍御赠荅诗登洭口戍见寄献通草茇葜酒荅杨八絶句鄂渚留别荅表臣赠别寄表臣怀表臣重寄表臣寄唐州杨八重寄絶句春日寄杨八寄朗州温右史新涨驿池詶杨八副使詶杨司业詶崔博士詶冯舎人宿赠别荅张侍御贾喜再登科自洛赴上都赠别又被时人冩姓名春风引路入京城知君忆得前身事分付鸎花与后生和武中丞秋日寄怀简诸僚故退朝还公府骑吹息繁音吏散秋庭寂鸟啼烟树深威生奉白简道胜外华簪风物清逺目功名怀寸隂云衢念前侣綵翰冩冲襟凉菊照幽援败荷攅碧浔感时江海思报国松筠心空愧寿陵歩芳尘何处㝷赴连州途经洛阳诸公置酒相送张贠外贾以诗见赠率尔詶之谪在三湘最逺州边鸿不到水南流如今暂寄罇前笑明日辞君歩歩愁赠元九侍御文石枕以诗奖之文章似锦气如虹宜荐华簪緑殿中纵使商飈生旦夕犹堪拂拭愈头风詶元九侍御赠壁州鞭长句碧玉孤根生在林美人相赠比双金初开郢客缄封后想见巴山冰雪深多节本怀端直性露青犹有歳寒心何时䇿马同归去关树扶踈敲镫吟和李六侍御文宣王庙释奠作叹息鲁先师生逢周室卑有心律天道无位救陵夷历聘不能用领徒空尔爲儒风正礼乐旅象入蓍龟西狩非其应中都安足施丗衰由我贱泣下爲人悲遗教光文德兴王叶梦期土田封后胤冕服饰虚仪钟鼓胶庠荐牲牢郡邑祠闻君喟然叹偏在上丁时敬詶彻公见寄凄凉沃洲僧憔悴柴桑宰别来二十年唯余两心在越江千里镜越岭四时雪中有逍遥人夜深观水月詶兀九院长自江陵见寄无事㝷花至仙境等间栽树比封君金门通籍眞多士黄𥿄除书每日闻韩十八侍御见示岳阳楼别窦司直诗因令属和重以自述故足成六十二韵楚望何苍然层澜七百里孤城寄逺目一写穷无巳荡漾浮天盖回环宣地里积涨在三秋混成非一水冬游见清浅春望多洲沚云锦逺沙明风烟青草靡火星忽南见月魄方东迤雪波西山来隐若长城起独专朝宗路駃悍不可止支川让其威蓄缩空南委熊武走蛮落潇湘来奥鄙炎蒸动泉源积潦搜山趾归往无旦夕包含通逺迩行当白露时眇视秋光里曙色未昭晣露华遥斐亹浩尔神骨清如观混元始我风忽震盪惊浪迷津涘怒激鼓铿鍧蹙成山岿硊鵾鹏疑变化罔象何恢诡嘘吸写楼台腾骧露鳍尾景移羣动息波静繁音弭明月出中央青天絶纎滓素光淡无际緑静平如砥空影渡鹓鸿秋声思芦苇鲛人弄机杼贝阙骈红紫珠蛤吐玲珑文鳐翔旖旎水郷吴蜀限地势东南翼轸粲垂精衡巫屹环峙名雄七泽数国辨三苗氏唐羿断修蛇荆王惮青兕秦狩迹犹在虞巡路从此轩后奏宫商骚人咏兰芷茅岭潜相应橘洲傍可指郭璞验幽经罗含着前纪观津戚里族按道侯家子聮袂登髙楼临轩笑相视假守亦髙卧墨曹正垂耳契阔话凉温壷觞慰迁徙地偏山水秀客重杯盘侈红袖花欲然银灯昼相似兴酣更抵掌乐极同启齿笔锋不能休藻思一何绮伊余负微尚夙昔慙知己出入金马门交结青云士袭芳践兰室学古游槐市䇿慕宋前军文师汉中垒陋容昧俯仰孤志无依倚卫足不如葵漏川空叹蚁幸逢万物泰独处穷途否铩翮重叠伤兢魂再三禠蘧瑗亦屡化左丘犹有耻桃源访仙官薜服祠山鬼故人南台旧一别如弦矢今朝㑹荆蛮斗酒相宴喜爲余出新什笑抃随伸𥿄晔若观五彩欢然臻四美委曲风涛事分明穷达旨洪韵发华钟凄音激清徴羊濬要史共和江淹多杂拟徒欲仰髙山焉能追逸轨湘州路四达巴陵城百雉何必颜光禄留诗张内詶窦贠外使君寒食日途次松滋渡先寄示四韵楚郷寒食橘花时野渡临风驻綵旗草色连云人去住水文如縠鷰差池朱轮尚忆羣飞雉青绶初县左顾龟非是湓城鱼司马水曹何事与新诗和窦中丞晚入容江作汉郡三十六欝林东南遥人伦选清臣天外颁诏条桂水渉秋浪火山凌雾朝分圻辨风物入境闻讴謡莎岸见长亭烟林隔丽谯日落舟益駃川平旗自飘珠浦逺明灭金沙晴动摇一吟道中作离思悬层霄吕八见寄郡内书怀因而戏和文苑振金声循良冠百城不知今史氏何处列君名寄杨八拾遗闻君前日独廷争汉帝偏知白马生忽领簿书游太学宁劳侍从厌承明洛阳夲自冝才子海内而今有直声爲谢同寮老博士范云来歳即公卿詶窦贠外郡斋宴客偶命柘枝因见寄兼呈张十一院长元九侍郎分忧余刃又从公白羽胡牀啸咏中綵笔谕戎矜倚马华堂留客看惊鸿渚宫油幕方髙歩澧浦甘棠有几丛若问骚人何处所门临寒水落江枫詶窦贠外旬休早凉见示新秋十日澣朱衣铃阁无声公吏归风韵渐髙梧叶动露光初重槿花稀四时苒苒催容鬓三爵油油忘是非更报明朝池上酌人知太守字玄晖詶杨侍郎凭见寄翔鸾阙底谢皇恩缨上沧浪旧水痕踈傅挥金忽相忆逺擎长句与招魂十年毛羽催頽一旦天书召回看看瓜时欲到故侯也好归来南海马大夫见惠着述三通勒成四秩上自遂古达于国朝采其菁华至简而富钦受嘉贶诗以谢之红旗阅五兵绛帐领诸生味道轻鼎食退公犹笔耕青箱传学逺金匮纳书成一瞬见前事九流当抗行编蒲曽苦思垂竹媿无名今日承芳讯谁言赠衮荣南海马大夫逺示着述兼詶拙诗辄着微诚再有长句时蔡戎未殄故见于末篇汉家旌斾付雄才百越南溟统外台身在绛纱传六艺腰悬青绶亚三台连天浪静长鲸息映日帆多宝舶来闻道楚氛犹未灭终须旌斾扫云雷和杨侍郎初至郴州纪事题郡斋八韵旌节下朝台分圭从北回城头鹤立处驿树凤栖来旧路芳尘在新恩驲骑催里闾风偃草鼓舞抃成雷吏散山禽啭庭香夏蘂开郡斋堪四望壁记有三台人讶徴黄晚文非弔屈哀一吟梁甫曲知是卧龙才和郴州杨侍郎翫郡斋紫薇花十四韵几年丹霄上出入金华省暂别万年枝看花桂阳岭南方足竒树公府成佳境緑隂交广除明艳透萧屏雨余人吏散鷰语帘栊静懿此含晚芳翛然忘簿领紫茸垂组绶金缕攅锋颕露溽暗传香风轻徐就影苒弱多意思从容占光景得地在侯家移根近仙井开罇好凝睇倚瑟仍回颈游蜂驻彩冠舞鹤迷烟顶兴生红药后爱与甘棠竝不学夭桃姿浮荣在俄顷和南海马大夫闻杨侍郎出守郴州因有寄上之作忽惊金印驾朱轓遂别鸣珂听晓猿碧落仙来虽暂谪赤泉侯在是深恩玉环庆逺瞻台坐铜柱勲髙压海门一咏琼瑶百忧散何劳更树北堂萱和郑相公以考功十弟山姜花俯赐篇咏採撷黄姜蘂封题青鎻闱供闻调膳日正是退朝归响爲纎筳发情随彩翰飞故将天下宝万里与光辉马大夫见示浙西王侍御赠荅诗因命同作忆逐年车凡几时今来旧府统成师象筵照室㑹词客铜鼓临轩舞海夷百越酋豪称故史十洲风景助新诗秣陵从事何年别一见琼章如素期詶马大夫登洭口戍见寄新辞金印拂朝缨临水登山四体轻犹念天涯未归客瘴云深处守孤城詶马大夫以愚献通草茇葜酒感通拔二字因而寄别之作泥沙难振拔谁复问穷通莫讶提壷赠家传枕麴风成謡独酌后深意片言中不进终无已应须荀令公荅杨八敬之絶句饱霜孤竹声偏切带火燋桐韵夲悲今日知音一留听是君心事不平时鄂渚留别李二十一表臣大夫髙樯起行色促柱动离声欲问江深浅应如逺别情荅表臣赠别昔爲瑶池侣飞舞集蓬莱今作江汉别风雪一徘徊嘶马立未还行舟路将转江头瞑色深挥袖依稀见始发鄂渚寄表臣祖帐管絃絶客帆凄风生回车已不见犹听马嘶声晓发柳林戍遥城闻五鼓忆与故人眠此时犹晤语出鄂州界怀表臣离席一挥杯别愁今尚醉迟迟有情处却恨江帆駃梦觉疑连榻舟行忽千里不见黄鹤楼寒沙雪相似重寄表臣对酒临流奈别何君今巳醉我蹉跎分明记取星星鬓他日相逢应更多世闲人事有何穷过后思量尽是空早晚同归洛阳陌卜邻湏近祝鸡翁寄唐州杨八归厚淮安古地拥州师画角金铙旦夕吹浅草遥迎鹔鹴马春风乱飐辟邪旗谪仙年月今应满戆谏声名衆所知何况迁乔旧同伴一双先入凤凰池重寄絶句淮西旣是平安地鵶路今无羽檄飞闻道唐州最清静战场耕尽野花稀春日寄杨八唐州淮西春草长淮水逶迤光鷰入新村落人耕旧战场可怜行春守立马看斜桑漠漠淮上春莠苗生故垒棃花方城路荻笋萧陂水髙斋有谪仙坐啸清风起寄朗州温右史曹长暂别瑶墀鸳鹭行彩旗双引到沅湘城边流水桃花过帘外春风杜若香史笔枉将书纸尾朝缨不称濯沧浪云台功业家声在徴诏何时岀建章和东川王相公新涨驿池八韵今日池塘上初移造物权苞藏成别岛㳂浊致清涟变化生言下蓬瀛落眼前泛觞惊翠羽开幕对红莲逺冩风光入明含气象全渚烟笼驿树波日漾賔筵曲岸留缇骑中流转彩舩无因接元礼共载比神仙詶杨八副使将赴湖南途中见寄一絶知逐征南冠楚才逺劳书信到阳台明朝若上君山上一道巴江自此来詶杨司业巨源见寄璧雍流水近灵台中有诗篇絶丗才渤海归人将集去棃园弟子请词来琼枝未识魂空断宝匣初临手自开莫道专城管云雨其如心似不然灰詶国子崔博士立之见寄徤笔髙科早絶伦后来无不揖芳尘遍看今日乗轩客多是昔年呈卷人胄子执经瞻讲坐郎官共食接华茵烦君逺寄相思曲慰问天南一逐臣詶冯十七舎人宿卫赠别五韵少年爲别日隋宫杨柳隂白首相逢处巴江烟浪深使星三蜀酒春雨霑衣襟王程促速意夜语慇勤心却归天上去遗我云闲音刘梦得外集卷第五刘梦得文集刘梦得文集卷第六刘梦得文集卷第六送别诗送张侍郎送杨侍御送萧郎中送李尚书送浑大夫送源中丞送陆侍御送太常萧博士送王司马送杨处厚逢韩七中丞送周使君留别张侍御送家兄隐居送王师鲁别友人后得书送李仆射重送李相公送张苕送能判官送韦秀才道沖赴制举送李策秀才送张盥赴举送裴处士应举送钱侍御辤李相公送令狐相公送赵中丞送裴司徒令公送李戸部侍郎送李郎中送杜録事夜宴卢常侍宅送崔司业使君送皇甫少尹送蔡京送唐舎人送卢处士送李秀才赴举送令狐博士送李贠外送陈郎中送李中丞送李庚先辈送廖参谋送从弟郎中送工部张侍郎入蕃弔祭月窟賔诸夏云官降九天饰终邻好重钖命礼容全水咽犹登陇沙鸣稍极边路因乗驲近志爲饮冰坚毳帐差池见鸟旗揺曵前归来赐金石荣耀自编年早秋送台院杨侍御归朝仙署棣华春当时巳絶伦今朝丹阙下更入白眉人重振髙阳族分居要路津一门科第足五府辟书频鸟得秋气法星悬火旻圣朝寰海静所至不埋轮送工部萧郎中刑部李郎中并以夲官兼中丞分命充京西京北覆粮使霜简映金章相辉同舎郎天威巡虎落星使出鸳行鐏俎成全䇿京坻阅见粮归来虏尘灭画地奏明光送李尚书鎭滑州南徐报政入文昌东郡须才别建章视草名髙同蜀客拥旄年少胜荀郎黄河一曲当城下缇骑千重照路傍自古相门还岀相如今人望在巖廊送浑大夫赴丰州凤衔新诏降恩华又见旌旗出浑家故吏来辤辛属国精兵愿逐李轻车氊裘君长迎风惧锦领酋豪踏雪衙其柰明年好春日无人唤看牡丹花送源中丞充新罗册立使相门才子称华簪持节东行捧德音官带霜威辤鳯阙口传天语到鸡林烟开鳌背千㝷碧日落鲸波万顷金想见扶桑受恩后一时西拜尽倾心送陆侍御归淮南使府五韵江左重诗篇陆生名乆传凤城来巳熟羊酪不嫌羶归路芙蓉府离堂瑇瑁筵秦山呈腊雪隋柳布新年曾忝杨州荐因君逹短牋送太常萧博士弃官归养赴东都兄弟尽鸳鸾归心切问安贪荣五彩服遂挂两梁冠侍膳曾调鼎循陔更握兰从今别君后长向德星看送王司马之陜州暂辍清斋岀太常空携诗卷赴甘棠府公旣有朝中旧司马应容酒后狂案牍来时唯署字风烟入兴便成章两京大道多游客每遇词人战一场洛中送杨处厚入关因游蜀洛阳秋日正凄凄君去西秦更向西旧学三冬今转富曾伤六翮养初齐王城晓入窥丹凤蜀路晴来见碧鸡早识卧龙应有分不妨从此蹑丹梯洛中逢韩七中丞之吴兴口号昔年意气结羣英几度朝回一字行海北天南零落尽两人相见洛阳城自从云散各东西每日欢娱却惨悽离别苦多相见少一生心事在书题今朝无意诉离杯何况清絃急管催夲欲醉中轻逺别不知翻引酒悲来槖它桥上苹风起鹦鹉杯中蒻雨春水碧山青知好处开颜一笑向何人谿中士女出笆篱谿上鸳鸯避画旗何处人间似仙境春山携妓採茶时送周使君罢渝州归郢中别墅君思郢上吟归去故自渝南掷郡章野戍岸边留画舸緑萝隂下到仙庄池荷雨后衣香起庭草春深绶带长秪恐鸣驺催上道不容待得晚菰甞发华州留别张侍御贾束简下延阁假符驱短辕同人惜分袂结念醉芳罇切切别絃急萧萧征骑烦临岐无限意相视却忘言奉送家兄归王屋山隐居阳洛天坛上依俙似玉京夜分先见日月净逺闻笙云路将鸡犬丹台有姓名古来成道者兄弟亦同行春来山事好归去忆逍遥水净苔莎色露香芝术苗登台吸瑞景飞歩翼神颷愿荐埙箎曲相将学玉箫送王师鲁恊律赴湖南使幕翩翩马上郎驱传渡三湘橘树沙洲暗松醪酒肆香素风传竹帛髙价骋琳琅楚水多兰若何人事搴芳别友人后得书因以诗赠前时送君去挥手青门桥路转不相见犹闻马萧萧今得出关书行尘日巳遥春还迟君至共结芳兰苕奉送浙西李仆射相公赴鎭建节东行是旧游欢声喜气满吴州郡人重得黄丞相童子争迎郭细侯诏下初辤温室树梦中先到景阳楼自怜不识平津合遥望旌旗汝水头重送浙西李相公顷尝镇江南巳经七载后历滑台劒南两鎭遂入相今复领旧地新加旌旄江北万人看玉节江南千骑引金铙鳯从池上游沧海鹤到辽东识旧巢城下清波含百谷牎中逺岫列三茅碧鸡白马徊翔乆却忆朱方是乐郊送华隂尉张苕赴邕府使幕昔忝南宫郎往来东观频甞披燕公传耸若窥三辰翊圣崇国夲保贤正朝伦髙视缅今古清风夐无邻兰锜照通衢一家十朱轮鄼国嗣侯絶蔿郷贵业贫夫子承大名少年振芳尘青袍仙掌下矫首凌烟旻公冶夲非罪潘郎一爲民风霜苦揺落坚白无缁磷一旦逢良时天光烛幽沦重爲长裾客佐彼观风臣分野穷禹画人烟过虞巡不言此行逺所乐相知新雨起巫山阳鸟鸣湘水濵离筵出苍莽别曲多愁辛今朝一杯酒明日千里人彼此孤舟去悠悠天海春送湘阳能判官孺登府罢归钟陵因寄呈江西裴中丞二十三兄射策志未就从事府云除箧留马卿赋袖有刘弘书忽见夏木深怅然忆吾庐复持州民刺归谒专城居君家诚易知胜絶倾里闾人言北郭生门有卿相舆钟陵蔼千里带郭西江水朱槛照河宫旗亭緑云里前年初缺守愼简由宸扆临轩弄郡章得人方付此是时左冯翊天下第一理贵臣持牙璋优诏发青纸迎风污吏免先令疲人喜何武劾腐儒陈蕃礼髙士昔升君子堂腰下绶犹黄汾隂有宝气赤堇多竒铓束简下曲台佩鞬来历阳绮筵陪一笑兰室袭余芳风水忽异势江湖遂相忘因君傥借问爲话老沧浪送韦秀才道沖赴制举惊禽一辤巢栖息无少安秋扇一离手流尘蔽霜纨故侣不可追凉风日巳寒逺逢杜陵士别尽平生欢逐客无印绶楚江多芷兰因君时暇游长铗不复弹阅书南轩霁絙瑟清夜阑万境身外寂一杯腹中寛伊昔玄宗朝冬卿冠鸳鸾肃穆昇内殿从容领儒冠游夏无措词阳秋垂不刋至今羣玉府学者空纵观世人希德门揭若攀峯峦之子向明训锵如振琅玕一旦西上书斑裳拂征鞍荆台宿暮雨汉水浮春澜君门起天中多士如星欑烟霞覆双阙抃舞罗千官清漏滴铜台仙厨下雕盘荧煌仰金牓错落飞濡翰古来长䇿人所叹遭时难一鸣从此始相望青云端送李䇿秀才还湖南因寄幕中亲故兼简衡州吕八郎中深春风日净争长幽鸟鸣仆夫前致词门有白面生摄衣相问讯解带坐南荣端志见眉睫苦言发精诚因出怀中文调孤词亦清悄如促柱絃掩抑多不平乃言夲蜀士世降岷山灵前人秉懿文髙视来上京曵绶司徒府所从信国桢析薪委空林善响难继声何处依附郭几人思郈城云天望乔木风水悲流萍前与计吏西始引贡士名森然就笔札从试春官卿帝城岐路多万足伺晨星茫茫风尘中工拙同有营寒女劳夜织山苗荣寸茎侯门武继踵衣褐谁将迎弱羽果摧頽壮心郁怦怦谅无蟠木容聊覆蓬累行昨日讯灵龟繇言利艰贞当求舍拔中必在审己明誓将息薄游焦思穷笔精莳兰在幽渚安得扬芬馨曰余摧落者散质负华缨一聆辛苦辞再动依郁情身弃言不动爱才心尚惊恨无羊角风使尔化北溟论罢情益亲渉旬忘归程日携邑中客间眺江上城昼憇命金罍宵谈转琁衡蕙风香麈尾月露濡桃笙忽被戒羸骖薄言事南征火云蔚千里旅思浩巳盈湘江含碧虚衡岭浮翠晶岂伊水山异适与人事并油幕似崑丘粲然叠瑶琼庾楼见清月孔坐多緑醽复有衡山守夲自云龙庭至和在灵府发越侔咸英一麾岀营阳惠彼蚩蚩民隼旟辤灞水居者皆涕零惟昔与伊人交欢在夙龄一从云雨散滋我鄙悋萌北渚不堪愁南音谁复听离忧若去水浩漾无时停甞闻祝融峯上有神禹铭古石琅玕姿秘文螭虎形圣功奠逺服神物拥休祯贤人在其下仿像疑蓬瀛君行历郡斋大袂拂双旌饰容遇朗鉴肝鬲可以呈昔日马相如临卭坐尽倾勉君刷羽翰早取凌青冥送张盥赴举古人以偕受学爲同门友今人以偕升名爲同年友其语孰见搢绅者皆道焉余于张盥爲丈人由是道也曩吾见尔之始生以老成爲祝今吾见尔之成人以未立爲忧吾不幸向所谓同年友当其盛时聮袂齐镳亘絶九衢若屏风然今来落落如曙星之相望昔日㑹合不烦异席可长太息哉然而尚书右丞衞大受兵部待郎武庭硕二君者当时伟人咸万夫之望足以订十朋之多也第如京师无骚骚尔无忻忻尔时秋也吾爲若叩商之讴幸有感夫二君子尔生始悬孤我作坐上賔引箸举汤饼祝词天麒麟今成一丈夫坎轲愁风尘长裾来谒我自号庐山人道旧与抚孤悄然伤我神依依见眉睫嘿嘿含悲辛永怀同年友追想出谷晨三十二君子齐飞陵烟旻曲江一㑹时后㑹巳凋沦况今三十载阅世难重陈盛时一巳过来者日日新不如揺落树重有明年春火后见琮璜霜余识松筠肃机乃独秀武抱亦絶伦尔今持我诗西见二重臣成贤必念旧保贵在安贫淸时爲丞郎气力侔陶钧乞取斗升水因之云汉津送裴处士应制举晋人裴昌禹读书数千卷于周官小戴礼尤邃性是古敢言虽侯王不能卑下故与世相参差凡抵有位以索合行天下几遍常叹诸侯莫可游欲一见天子而未有路㑹今年诏书徴贤良昌禹大喜以爲尽可以豁平生搏髀爵跃曰一观云龙庭足矣繇是裹三月粮而西徂咨余以七言爲西游之资籍耳裴生乆在风尘里气劲言髙少知已注书曾学郑司农历国多于孔夫子往来访我到连州无穷絶境终日游登山雨中试蜡屐入洞夏里披貂裘白帝城边又相遇歛翼三年不飞去忽然结束如秋蓬自称对䇿明光宫人言䇿中说何事掉头不荅看飞鸿彤庭翠松迎晓日鳯衔金牓云间出中贵腰鞭立倾酒宰臣委佩观揺笔古称射䇿如弯弧一发偶中何时无由来草泽无忌讳努力满挽当云衢忆得童年识君处嘉禾驿后聮墙住垂钓鬭得王余鱼踏芳共登苏小墓此事今同梦想闲相看一笑且开颜老大希逢旧邻里爲君扶病到方山送钱侍御自宣州幕拜官便于华州觐省五綵绣衣裳当年正相称春风旧关路归去眞多兴兰陔行可採莲府犹逥瞪杨家绀幰迎谢守瑶华赠御街草泛艳台相烟含凝曾是平昔游无因理归乗将赴汝州途岀浚下留辤李相公表臣长安旧游四十载鄂渚一别十四年后来富贵巳零落歳寒松栢犹依然初逢贞元尚文主云阙天池共翔舞相看却数六朝臣屈指如今无四五夷门天下之咽喉昔时往往生疮疣聮翩旧相来鎭压四海吐纳皆通流乆别凡经几多事何由说得平生意千思万虑尽如空一笑一言眞可贵世间何事最慇勤白头将相逢故人功成名遂㑹归老请向东山爲近邻送令狐相公自仆射出鎭南梁夏木正隂成戎装出帝京霑襟辤阙泪回首别郷情云树襃中路风烟汉上城前旌转谷去后骑踏桥声乆领鸳行重无嫌虎绶轻终当提一笔再入副苍生送赵中丞自司金郎转官参山南令狐仆射幕府緑树满襃斜西南蜀路賖驿门临白草县道过黄花相府开油幕门生逐绛纱行看布政后还从入京华送裴司徒令公自东都留守再命太原星使岀关东兵符赐上公山河归旧国管籥换离宫行色旌旗动军声鼓角雄爱棠余故吏骑竹见新童汉垒三秋静胡沙万里空其如天下望旦夕咏清风送李戸部侍郎自河南尹再除夲官归阙昔年内署振雄词今日东都结去思宫女犹传洞箫赋国人先咏衮衣诗华星却复文昌位别鹤重归太一池想到金门待称籍一时惊喜见风仪送蕲州李郎中赴任楚关蕲水路非賖东望云山日夕佳薤叶照人呈夏簟松花满椀试新茶楼中饮兴因明月江上诗情爲晚霞北地交亲长引领早将玄鬓到京华洛中春末送杜録事赴蕲州罇前花下长相见明日忽爲千里人君过午桥回首望洛城犹自有残春夜宴福建卢常侍宅因送之鎭暂驻旌旗洛水堤绮筵红烛醉兰闺美人美酒长相逐莫怕猿声发建溪洛中送崔司业使君扶侍赴唐州緑野方城路残春柳絮飞风鸣骕骦马日照老莱衣洛苑鱼书至江村鴈戸归相思望淮水双鲤不应稀送河南皇甫少尹赴绛州祖帐临周道前旌指晋城午桥羣吏散亥字老人迎诗酒毎同乐别离方见情从兹洛阳社吟咏欠书生送前进士蔡京赴学究科耳闻战鼓带经锄振发名声自里闾巳是世间能赋客更攻牎下絶编书朱门逹者谁能识绛帐诸生尽不如幸遇天官旧丞相知君无翼上空虚送唐舎人出鎭闽中暂辤鸳鹭出蓬瀛忽拥貔貅鎭粤城闽岭夏云迎皁盖建谿秋树映红旌山川远地由来好富贵当年别有情了却人闲㛰嫁事复归朝右作公卿送卢处士归嵩山别业世业嵩山隐云深无四邻药鑪烧姹女酒瓮贮贤人晓日华隂雾秋风函谷尘送君从此去铃阁少谈賔送李友路秀才赴举谁怜相门子不语望秋山生长纨绮内辛勤笔砚闲荣亲在名字好学弃官班竚俟明年桂髙堂开笑颜送国子令狐博士赴兴元觐省相门才子高阳族学省清资五品官谏院过时荣棣萼谢庭归去踏芝兰山中花带烟岚晚栈底江含雪水寒伯仲到家人尽贺栁营莲府递相欢送李二十九兄贠外赴邠宁使幕家袭韦平身业文素风清白至今贫南宫通籍新郎吏西候从戎旧主人城外草黄秋有雪烽头烟静虏无尘鼎门爲别霜天晚剩把离觞三五巡送分司陈郎中祗召直史馆重修实録蝉鸣官树引行车言自成周赴玉除逺取南朝贵公子重修东观帝王书常时载笔窥金匮暇日登楼到石渠若问旧人刘子政如今头白在商于送李中丞赴楚州缇骑朱旗入楚城士林皆贺振家声儿童但喜迎贤守故吏犹应记小名万顷水田连郭秀四时烟月映淮清忆君初得崑山玉同向扬州携手行送李庚先辈赴选一家何啻十朱轮诸父双飞秉大钧曾脱素衣参幕客却爲精舎读书人离筵洛水侵杯色征路函关向晚尘今日山公旧賔主知君不负帝城春送廖参谋东游九陌逢君又别离行云别鹤夲无期望髙楼上忽相见看过花开花落时繁花落尽君辤去緑草垂杨引征路东道诸侯皆故人留连必是多情处送从弟郎中赴浙西从弟三复十余年闲凡三爲浙右从事往年主公入相荐登朝中复从公鎭南未几而罢昨以尚书外郎奉使至洛旋承新命改辕而东三从公皆在旧地徴诸故事夐无其伦故赋诗赠之亦志异也衔命出尚书新恩换使车汉庭无右者梁苑重归欤又食建业水曾依京口居共经无限事賔主两如初刘梦得文集卷第六刘梦得文集外集卷第六刘梦得外集卷第六律诗游道林岳麓寺和韩元二君子张籍逺寄长句詶湖州崔郎中喜韩吴兴同迁秋日书怀叹梅雨酬严给事荅张祕书谢马和中书即事见寄蓝桥怀旧和裴侍中留别省中四松丰安里旧居李相公宴饯惠班竹杖杨给事制新楼春晚即事牛相公述旧詶郑州权舎人和裴令公夜宴李侍郎惠药物宫城早秋新墅溪竹追感韦裴六相和牛相公感伤和牛相公寓怀雨后寓怀林亭雨后偶成所寄太湖石和王尚书牛相公寓言南溪醉歌牛相公同游詶大尹裴侍郎詶太原狄尚书詶崔大夫暮秋乆雨喜晴唐侍御寄游道林岳麓二寺诗并沈中丞姚贠外所和见徴继作湘西古刹双蹲蹲羣峯朝拱如骏奔青松歩障深五里龙官黯黯神爲髙殿呀然压苍巘俯瞰长江疑欲吞橘洲泛浮金实动水郭缭绕朱楼骞语余百响入天籁衆竒引歩轻翻翻泉清石布博碁子萝密鸟韵如簧言回廊架险髙且曲新径穿林明复昬浅流忽浊山兽过古木半空天火痕星使双飞出禁垣元侯饯之游石门紫髯翼从红袖舞竹风松雪香温馨逺持青琐照巫崃一戞惊断三声猿灵山会中身不与吟想峭絶愁精魂恨无黄金千万饼布地买取爲丘园遥和韩睦州元相公二君子玉人紫绶相辉映却要霜髯一两茎其奈无成空老去每临明镜若爲情张郎中籍逺寄长句开缄之日巳及新秋因举目前仰酬髙韵南宫词客寄新篇清似湘灵促柱絃京邑旧游劳梦想历阳秋色正澄鲜云衔日脚成山雨风驾潮头入渚田对此独吟还独酌知音不见思苍然詶湖州崔郎中见寄风筝吟秋空不有指爪声髙人灵府闲律吕侔咸英昔年与兄游文似马长卿今来寄新诗乃类陶渊明磨砻老益智吟咏间弥精岂非山水郷荡漾神机清渚烟蕙兰动溪雨虹蜺生凭君虚上舎待余乗兴行詶杨八庶子喜韩吴兴与余同迁见赠早遇圣明朝鴈行登九霄文轻傅武仲酒逼盖寛饶舍矢同瞻鹄当筵共赛枭琢磨三益重唱和五音调台栢烟常起池荷香暗飘星文辞北极旗影度东辽直道由来黜浮名岂敢要三湘与百越雨散又云揺逺守慙侯籍徴还荷诏条顇容唯舌在别恨几魂销满眼悲陈事逢人少旧僚烟霞爲老伴蒲柳任先凋虎绶悬新印龙理去桡断肠天北郡携手洛阳桥幢盖今虽贵弓旌㑹见招其如草玄客空宇乆寥寥秋日书怀寄河南王尹公府想无事西池秋水清去年爲狎客永日奉髙情况有台上月如闻云外笙不知桑落酒今歳与谁倾浙东元相公叹梅雨欝蒸之候因寄七言稽山自与岐山别何事连年鸑鷟飞百辟商量旧相入九天祗候谪仙归平湖晚泛窥清镜髙合晨开扫翠微今日看书最惆怅爲闻梅雨损朝衣严给事贺加五品兼简同制水部李郎中九天雨露传青诏八舎郎官换緑衣初佩银鱼随仗入宜乗白马退朝归雕盘贺喜开瑶席彩笔题诗出鎻闱闻道水曹偏得意霞朝雾夕有光辉裴相公大学士见示荅张祕书谢马诗并羣公属和因命追作草玄门户少尘埃丞相并州寄马来初自塞垣衔苜蓿忽行幽迳破莓苔㝷花缓辔威迟去带酒垂鞭躞蹀回不与王侯与词客知轻富贵重清才和司空裴相公中书即事通简旧僚之作谈笑在巖廊人人尽所长仪形见山立文字动星光日运丹青笔时看赤白囊伫闻戎马息入贺领鸳行微之鎭武昌中路见寄蓝桥怀旧之作悽然继和兼寄安平今日油幢引他年黄纸追同爲三楚客独有九霄期宿草恨长在伤禽飞尚迟武昌应巳到新柳映红旗奉和裴侍中将赴汉南留别坐上诸公金貂晓出凤池头玉节前临南雍州暂辍洪鑪观劒㦸还将大笔注春秋管絃席上留髙韵山水途中入胜游岘首风烟看未足便应重拜富人侯和兵部郑侍郎省中四松诗十韵右相历中台移松武库栽紫茸抽组绶青实长玫瑰便有干霄势看成构厦材数分天柱半影逐日轮回旧赏台阶去新知谷口来息隂常仰望翫境几徘徊翠粒晴悬露苍鳞雨起苔凝音助瑶瑟飘蘂泛金罍月桂花遥烛星榆半对开终须似鸡树荣茂近昭回和苏郎中㝷丰安里旧居寄主客张郎中漳濵卧起恣间游宣室徴还未白头旧隐来㝷通德里新篇冩出畔牢愁池看科斗成文字鸟听提壷忆献酬同学同年又同舎许君云路竝华辀将赴苏州途出洛阳留守李相公申宴饯宠行话旧形于篇章谨杼下情以申仰谢歳杪风物动雪余宫苑晴兔园賔客至金谷管絃声洛水故人别吴宫新燕迎越郎忧不浅怀袖有琼英吴兴敬郎中见惠班竹杖兼示一絶聊以谢之一茎烱烱琅玕色数节重重瑇瑁文柱到髙山未登处青云路上愿逢君和浙西王尚书闻常州杨给事制新楼因寄之作文昌星象尽东来油幕朱门次第开且上新楼看风月㑹乗云雨一时回詶淅东李侍郎越州春晚即事长句越中蔼蔼繁华地秦望峯前禹穴西湖草初生边鴈去山花半谢杜䳌啼青油昼卷临髙阁红斾晴翻绕古堤明日汉庭徴旧德老人争出若邪溪詶淮南牛相公述旧见贻少年曽忝汉庭臣晚歳空余老病身初见相如成赋日㝷爲丞相扫门人追思往事咨嗟乆喜奉清光笑语频犹有登朝旧冠冕待公三入拂埃尘詶郑州权舎人见寄十二韵朱户凌晨启碧梧含早凉人从荥泽至书到漆沮傍抃㑹因佳句情深取断章惬心同笑语入耳胜笙篁忆昔三条路居邻数仞墻学堂青玉案彩服紫罗囊麟角看成就龙驹见柳杨彀中飞一箭云际落双鸧甸邑叨前列天台媿后行鲤庭传事业鸡树遂翺翔书殿连鸣鹊神池接凤凰追游蒙尚齿惠好结中肠铩翮方擡举危根易损伤一麾怜弃置五字借恩光汝海崆峒秀溱流芍药芳风能行偃草境静不争桑转斾趋关右颁条匝渭阳病吟犹有思老醉巳无狂尘满鸿沟道沙惊白狄郷竚闻黄纸诏促召紫微郎奉和裴令公夜宴天下苍生望不休东山虽有但时游从来海上仙桃树肯逐人闲风露秋病卧李侍郎见惠药物谑以文星之句隐几支頥对落晖故人书信到柴扉周南留滞商山老星象如今属少微詶留守牛相公宫城早秋寓言见寄晓月映宫树秋光起天津凉风稍动叶宿露未生尘景气尚芳丽旷望感心神挥毫成逸韵开合迟来賔摆去将相印渐爲逍遥身如招后房宴却要白头人牛相公留守旯示城外新墅有溪竹秋月亲情多往宿游恨不得去因成四韵兼简洛中亲故之什兼命同作别墅洛城外月明村墅通光辉满地上丝管发舟中堤艳菊花露岛凉松叶风髙情限清禁寒漏滴深宫和仆射牛相公追感韦裴元相登庸皆四十余未五十薨殁岂早荣早枯之义今年将六十犹粗强徤因亲故劝酒率然成篇并见寄之作坐鎭清朝独殷然间徴故事数前贤用才同践钧衡地禀气终分大小年威凤夲池思泛泳仙查旧路望回旋犹怜绮季深山里唯有松风与石田和仆射牛相公以离阙庭七年班行亲故亡殁十无一人再覩龙颜喜庆虽极感叹风烛能不怆然因成四韵并示集贤中书二相公所和乆辞龙阙拥红旗喜见天颜拜赤墀三省英寮非旧侣万年芳树长新枝交朋接武居仙院幕客追风入凤池云母屏风即施设可怜荣耀冠当时和仆射牛相公见示长句静得天和兴自浓不縁宦逹性灵慵大鹏六月有间意仙鹤千年无躁容流辈尽来多叹息官班髙后少过从唯应加筑露台上䞉见终南云外峯和牛相公夏末雨后寓怀见示金火交争正抑扬萧萧飞雨助清商晓看纨扇恩情薄夜觉纱灯刻数长树上早蝉才发响庭中百草巳无光当年富贵亦惆怅何况悲翁发似霜牛相公林亭雨后偶成飞雨过池阁浮光生草树新竹开粉奁初莲爇香炷野花无时节水鸟自来去若问知境人人闲第一处牛相公题姑苏所寄太湖石兼寄李苏州震泽生竒石沈濳得地灵初辞水府出犹带龙宫腥发自江湖国来荣卿相庭从风夏云势上汉古查形拂拭鱼鳞见铿锵玉韵聆烟波含宿润苔藓助新青嵌穴胡鶵貌纎铓虫篆铭孱颜傲林薄飞动向雷霆烦热近还散余酲见便醒凡禽不敢息浮壒莫能停静称垂松盖鲜冝映鹤翎忘忧常目系素尚与心冥眇小欺湘鷰团圎笑落星徒然想融结安可测年龄採取询郷耊搜求按旧经垂钩入空隙隔浪动晶荧有获人争贺欢謡衆共听一州惊阅宝千里逺杨舲覩物洛阳陌怀人吴御亭寄言垂天翼早晚起沧溟和陈许王尚书酬白少傅侍郎长句因通简汝洛旧游之什寥廓髙翔不可追风云失路暂相随方同洛下书生咏又建军前大将旗雪里命賔开玉帐饮中请号驻金巵竹林一自王戎去嵇阮虽贫兴未衰和仆射牛相公寓言两度竿头立定夸回眸举袖拂青霞尽抛今日贵人㨾复振前朝名相家御史近来休直宿尚书依旧趂参衙具瞻尊重诚无敌犹忆洛阳千树花心如止水鉴常明见尽人闲万物情鵰鹗腾空犹逞俊骅骝齿足自无惊时来未觉权爲祟贵了方知退是荣只恐重重丗縁在事须三度副苍生和牛相公南溪醉歌见寄脱屣将相守冲谦惟于山水独不廉枕伊背洛得胜地鸣臯少室来轩檐相形面势然指画言下变化随顾瞻清池曲榭人所致野趣幽芳天与添有时转入潭岛闲珍木如幄藤爲帘忽然便有江湖思沙砾平浅草纎纎怪石钓出太湖底珠树移自天台尖崇兰迎风緑泛艳坼莲含露红襜脩廊架空逺岫入弱柳覆槛流波霑渚蒲抽英劒嵴动岸荻迸笋锥头铦携觞命侣极永日此会虽数心无猒人皆置庄身不到富贵难与逍遥兼唯公出处得自在决就放旷辞炎炎坐賔尽欢恣谈谑媿我掉头还奋髯能令商于多病客亦觉自适非沈濳詶仆射牛相公晋国池上别后至甘棠馆忽梦同游因成口号见寄巳嗟池上别魂惊忽报梦中携手行此夜独归还乞梦老人无睡到天明裴侍郎大尹雪中遗酒一壷兼示喜眼疾初平一絶有间行把酒之句斐然仰詶卷尽轻云月更明金篦不用且间行若倾家酿招来客何必池塘春草生詶太原狄尚书见寄家声烜赫冠前贤时望穹崇鎭北边身上官衔如坐主幕中谈笑取同年幽并侠少趋鞭弭燕赵佳人奉管絃仍把天兵书号笔逺题长句寄山川詶宣州崔大夫见寄白衣曽拜汉尚书今日恩光到弊庐再入龙楼称绮季应縁狗监说相如中郎南鎭权方重内史髙斋兴有余遥想敬亭春欲暮百花飞尽柳花初詶皇甫十少尹暮秋乆雨喜晴有怀见示雨余独坐卷帘帷便得诗人喜霁诗揺落从来长年感惨舒偏是病身知扫开云雾呈光景流尽潢污见路𡵨何况菊香新酒熟神州司马好狂时刘梦得外集卷第六刘梦得文集刘梦得文集卷第七刘梦得文集卷第七送僧诗别君素上人送深法师荅宣广上人送僧仲剬送僧元暠送如智法师赠赞头陁送慧则法师过鸿举法师重送鸿举送僧方及赠日夲僧赠眼医僧别浩初师观碁歌送儇师赠别约师送鸿举师送宵韵上人送义舟师送景玄师送元晓上人送惟良上人送元简上人送宗密上人赠别君素上人曩予习礼之中庸至不勉而中不思而得然知圣人之德学以至于无学然而斯言也犹示行者以室庐之奥尔求其径术而布武未易得也晚读佛书见大雄念物之普级宝山而梯之髙揭慧火巧镕恶见广踈便门旁束邪径其所证入如舟㳂川未始念于前而日逺矣夫何勉而思之邪是余知穾奥于中庸启键关于内典㑹而归之犹初心也不知余者诮予因而后援佛谓道有二焉夫悟不因人在心而巳其证也犹喑人之享大牢信知其味而不能形于言以闻于耳也口耳之闲兼寸耳尚不可使闻他人之不吾知宜矣开士君素偶得予于所亲一麻拪草千里来访素以道眼视予予以所视视之不由陛级携手智地居数日告有得而行乃爲诗以见志云穷巷唯秋草髙僧独扣门相欢如旧识问法到无言水爲风生浪珠非尘可昬去来皆是道此别不销魂送深法师游南岳师在白云郷名登善法堂十方传句偈八部㑹坛场飞钖无定所宝书留旧房唯应衔草鴈相送至衡阳广宣上人寄在蜀与韦令公唱和诗卷因以令公手札荅诗相示碧云佳句乆传芳曾向成都住草堂振钖常过长者宅披文犹带令公香一时风景添诗思八部人天入道场若许相期同结社吾家夲自有柴桑送僧仲剬东游兼寄呈灵澈上人释子道成神气间住持曾上清凉山晴空礼拜见眞像金毛五髻卿云闲西游长安隷僧籍夲寺门前曲江碧松闲白月照宝书竹下香泉洒瑶席前时学得经论成奔驰象马开禅扄髙筵谈柄一麾拂讲下聴徒如醉醒旧闻南方多长老次第来入荆门道荆州夲自重弥天南朝塔庙犹依然宴坐东阳枯树下经行居此故台边忽忆遗民社中客爲我衡阳驻飞钖讲罢同寻相鹤经间来共蜡登山屐一旦扬眉望沃洲自言王谢与同游凭将杂拟三十首寄与江南汤慧休送僧元暠南游予策名二十年百虑而无一得然后知世所谓道无非畏途唯出世闲法可尽心尔繇是在砚席者多旁行四句之书备将迎者皆赤髭白足之侣深入智地静通还源客尘观尽妙气来宅内视胷中犹煎鍊然开士元暠姓陶氏夲丹阳居家世有人爵不借其资于毗尼禅郍极细牢之义于中后日习揔持之门妙音奋迅愿力昭荅雅闻予事佛而佞亟来相从或问师隳形之自对曰少失怙恃推棘心以求上乗积四十年余羸老将至而不懈始悲浚泉之有洌今痛防墓之未迁涂刍莫备薪火恐灭诸相皆离此心长悬虽万姓归佛尽爲释种如河入海无复水名然具一切智者岂遗百行求无量义者宁容断思今闻南诸侯雅多大士思扣以苦调而希其末光无容至前有足悲者予闻是说巳力不足而悲有余因爲诗以送之庶乎践霜露者聆之有恻云宝书翻译学初成振钖如飞白足轻彭泽因家凡几世灵山预㑹是前生传灯巳悟无爲理濡露犹怀罔极情从此多逢大居士何人不愿解珠璎送如智法师游辰州兼寄许评事前日过萧寺看师上讲筵都人礼白足施者散金钱方便无非教经行不废禅还知习居士发论待弥天赠长沙赞头陁外道邪山千万重眞言一发尽摧峯有时明月无人夜独向昭潭制恶龙送慧则法师归上都因呈广宣上人佛示灭后大弟子演圣言而成经传心印曰法承法而能专曰宗由宗而分教曰支坐而摄化者胜义皆空之宗也行而宣教者摧破邪山之友也释子慧则生于像季思济刼浊乃学于一支开彼羣迷以爲尽妙理者莫如法门变凡夫者莫如佛土悟无染者莫如散花故业于净名深逹实相自京师渉汉沔历鄢郢登熊湘听徒百千耳感心化法无住道行而归顾予有社内之因故言别之日爱縁瞥起时也秋尽咏江淹杂拟以送之前见宣上人爲我多谢昨日东林看讲时都人象马踏瑠璃雪山童子应前世金粟如来是夲师一钖言归九城路三衣曾拂万年枝休公乆别如相问楚客逢秋心更悲秋日过鸿举法师院便送归江陵梵言沙门犹华言去欲也能离欲则方寸地虚虚而万景入入必有所泄乃形乎词词妙而深者必依于声律故自近古而降释子以诗闻于世者相踵焉因定而得境故脩然以清由慧而遣词故粹然以丽信禅林之蘤萼而诫河之珠玑尔初鸿举学诗于荆郢闲私试切切咏发余习盖榛楛之翠羽弋者未之盼焉今年至武陵二千石始竒之有起予之叹以方袍亲绛纱者十有余旬繇是名稍闻而艺愈变閠八月余歩出城东门谒仁祠而鸿举在焉与之言移时因告以将去且曰贫道雅闻东诸侯之工爲诗者莫若武陵今幸承其话言如得法印宝山之下宜有所持岂徒衣裓之中衆花而巳余闻是说乃叩商而吟成一章章八句郡守以坐啸余咏激清徴而应之师其行乎足以资一时之学矣看画长廊遍寻僧一迳幽小池兼鹤净古木带蝉秋客至茶烟起禽归讲席收浮盃明日去相望水悠悠重送鸿举赴江陵谒马逢侍御西北秋风凋蕙兰洞庭波上碧云寒茂陵才子江陵住乞取新诗合掌看送僧方及南谒柳贠外九江僧方及旣出家依匡山一时中颇属诗以摅思古诗人曁今号爲能赋有辄求其词吟呻之拳拳然多多益嗜愿不出山者十年甞登最髙峯四望天海沖然有逺游之志顿钖而言曰神驰而形阂者方内之徒及吾无方阂于何者繇是耳得必目探之意行必身随之云游鸟屳无迹而逺予爲连州居无何而方及至岀裓中诗一篇以贶予视其词甚富留一歳观其行㓗矩如教益多之一旦以行日来告且曰雅闻鸟咮之下有贤诸侯愿跻其门如蹈十地敢乞词以抵之予唯然而赋顾其有重请之色起于颜闲尔昔事庐山逺精舎虎溪东朝阳照瀑水楼阁虹霓中骋望羡游云振衣若秋蓬旧房闭松月逺思吟江风古寺历头陁竒峯攀祝融南登小桂岭却望归塞鸿衣裓贮文章自言学雕虫枪榆念凌厉覆籄图穹崇逺郡多暇日有时访禅宫石门耸峭絶竹院含空蒙幽响滴巖熘晴芳飃野丛海云悬飓母山果属狙公忽忆呉兴郡白苹正葱茏愿言挹风彩邈若窥华嵩桂水夏澜急火山宵熖红三衣濡菵露一钖飞烟空勿谓翻译徒不爲文雅雄古来赏音者樵爨得孤桐赠日夲僧智藏深盃万里过沧溟遍礼名山适性灵深夜降龙潭水黒新秋放鹤野田青身无彼我那怀土心㑹眞如不读经爲问中华学道者几人雄勐得宁馨赠眼医婆罗门僧三秋伤望逺终日泣途穷两目今先暗中年巳老翁看朱渐成碧羞日不禁风师有金箆术如何爲发蒙海阳湖别浩初师潇湘闲无土山无浊水民乗是气往往清慧而文长沙人浩初生旣因地而清矣故去荤洗虑剔顚毛而坏其衣居一都之殷易与士㑹得执外教尽捐苛礼自公侯守相必赐其清问耳目灌注习浮于性而里中儿贤适与浩初比者婴冠带豢妻子吏得以乗凌之汩没天慧不得自奋莫可望浩初之清光于侯门上坐第自吟羡而巳浩初益自多其术尤勇于近逹者而归之往年之临贺唁侍郎杨公留歳余公遗以七言诗手笔于素前年省柳仪曹于龙城又爲赋三篇皆章书今复来连山以前所得双南金出于裓亟请余赓之按师爲诗颇清而弈棊至第三品二道皆足以取幸于士大夫宜薫余习以深入也㑹吴郡以山水冠世海阳又以竒甲一州师慕道于泉石宜爲笃故携之以嬉及言旋复引与共载于湖上弈于树石闲以植沃州之因縁且赋诗具道其事近郭有殊境独游常鲜欢逢君驻缁钖观貌称林峦湖满景方霁野香春未阑爱泉移席近闻石辍碁看风止松犹韵花繁露未干桥形出树曲巖影落池寒别路千嶂里诗情暮云端他年买山处似此则隳官观碁歌送儇师西游长沙男子东林师间读艺经工弈棊有时凝思如入定暗覆一局谁能知今年访余来小桂方袍袖中贮新势山城无事秋日长白昼懵懵眠匡牀因君临局看鬪智不觉迟景沈西墙自从山人遇樵子直到开元王长史前身后身付余习百变千化无穷巳初疑磊落曙天星次见搏击三秋兵鴈行布阵衆未暁虎穴得子人皆惊行尽三湘不逢敌终日饶人损机格自言台阁有知音悠然逺起西游心商山夏木隂寂寂好处徘徊驻飞钖忽思争道画平沙独笑无言心有适蔼蔼京城在九天贵游豪士足华筵此时一行出人意赌取声名不要钱赠别约师荆州人文约市井生而云鹤性故去荤爲浮图生悟而证入南抵六祖始生之墟得遗教甚悉今年访余于连州且曰贫道昔浮湘川㑹柳仪曹谪零陵宅于佛寺幸聮栋而居者有年繇是时人大士得落耳界夫闻爲见因今日之来曩时之因尔今仪曹牧柳州与八句赠别师逢吴兴守相伴住禅扄春雨同栽树秋灯对讲经庐山曾结社桂水逺扬舲话旧还惆怅天南望柳星送鸿举师游江西始余谪朗州尔时是师振麻衣裴然而前持文篇以爲僧贽唧唧而清如虫吟秋自然之响无有假合有足佳者故爲赋三章以声之距今年遇于建平赤髭益蕃文思益深而内外学益富旣讯巳探裓中出前所与诗阅之𥿄劳墨瘁与我同容因思夫苒苒之光浑浑之轮时而言有初中后之分日而言有今昨明之称身而言有幼壮艾之期至乃一謦欬一弹指中际皆具何必求三生以异身邪然而视予之文昔与今有筵楹之别视予之书昔与今有钧石之相悬视予之仕昔与今唯阿之差尔岂有工拙之数存乎其闲哉盖可勉而进者与日月而至矣彼傥来外物虽日月无能至焉是歳师告予游江西复爲赋七言以爲游地尔禅客学禅兼学文岀山初似无心云从风卷舒来处处缭绕巴山不得去山州古寺好间居读尽龙王宫里书使君滩头拣石砚白帝城边㝷野𬞞忽然登髙心瞥起又欲浮盃信流水烟波浩淼鱼鸟情东去三千二百里荆门崃断无盘涡湘平汉阔清光多庐山雾开见瀑布江西月净闻渔歌钟陵八郡多名守半是西方社中友与师相见便谈空想得髙斋师子吼送宵韵上人游天台曲江僧向松江见又道天台看石桥鹤恋故巢云恋岫比君犹自不逍遥送义舟师却还黔南黔之郷在秦楚爲争地近世人多过言其幽荒以谈笑闲者又从而张皇之犹夫束藴逐原燎或近乎语祅适有沙门义舟道黔江而来能画地爲山川及条其风俗纎悉可信且曰贫道以一钖游他方衆矣至黔而不知其逺始遇前节使而闻今节度益贤而文故其佐多才士摩围之下曵𥚑秉笔彬然与兔园同风贫僧以外学嗜篇章时或摄衣爲末坐客其来也约主人乗秋风而还今乞词以飏之如捧意珠行住坐卧知相好尔予曰唯命笔以爲七言以应之黔江秋水浸云霓独泛慈航路不迷猿狖窥斋林叶动蛟龙闻呪浪花低如莲半偈心常悟闻菊新诗手自携常说摩围似灵鹫却将山屐上丹梯送景玄师东归庐山僧景玄袖诗一轴来谒往往有句轻而遒如鹤雏襹褷未有六翮而歩舒视逺戞然一唳乃非泥滓闲物献诗已歛裓而辤且曰其来也与故山秋爲期夫所者僧事也今无他请唯文是求故赋一篇以代璎珞尔东林寺里一沙弥心爱当时才予诗山下偶随流水出秋来却赴白云期滩头蹑屐挑沙菜路上停舟读古碑想到旧房抛钖杖小松应有过檐枝送元晓上人归稽亭重叠稽亭路山僧归独行逺峯斜日影夲寺旧钟声徒侣问新事烟云含别情应夸乞食处踏遍鳯凰城送惟良上人以貌窥天者曰干然而健于然而髙以数逆天者曰其用四十有九天果以有形而不能脱乎数立象以推筴旣成而遗之古所谓神交造物者非空言尔轩皇受天命其佐皆圣人故得之惟唐继天德如黄帝有外臣一行亦圣之徒与刋历考元书成化去今丹徒人惟良生而能知非自外来以干坤之筴当十朞之数凝神运指上感躔次视玄黄溟涬无倪有常絶机泯知独以神㑹数起于复之初九音生乎黄钟之宫积微夲隐与言化合夫天人之数极而含变变而靡不通神趋鬼慑不足骇也惟良得一行之道故亦慕其爲外臣谬谓余爲世闲聦明孑孑来访初以说合至于不言言息而理冥复申之以嗟叹曰师其庶几乎信神与之而不能测神之所以付信术通之而不能知术之所以至浅哉余闻乎曾井蛙䤈鸡之不若也长庆四年冬十一月甲子语至夜艾遂爲诗以志焉髙斋洒寒水是夕山僧至玄牝无关鏁琼书舍文字灯明香满室月午霜凝地语到不言时世闲人尽睡送元简上人适越孤云出岫夲无依胜景名山即是归乆向吴门游好寺还思越水洗尘机浙江涛惊师子吼稽岭峯疑灵鹫飞更入天台石桥路垂珠璀璨拂三衣送宗密上人归南山草堂寺因诣河南尹白侍郎宿习修来得慧根多闻第一却忘言自从七祖传心印不要三乗入便门东泛沧江㝷古迹西归紫阁出尘喧河南白尹大檀越好把眞经相对翻刘梦得文集卷第七刘梦得文集外集卷第七刘梦得外集卷第七律诗霜夜对月𫐠梦喜径松成隂伊川卜居忆江南禊事秋日见寄吐绶鸟词和逰房太尉西湖和重题闻琴絶句和李尚书示诗伤韦令孔雀詶喜归郷国喜见初月和望山居即事和平泉新墅柳柳州赠家鸡荅前篇荅后篇詶柳柳州赠别重别三赠题淳于髠墓怀妓登清辉楼省试风光草际浮喜再遇毛仙翁和淅西李大夫霜夜对月听小童吹觱篥歌依夲韵海门双青暮烟歇万顷金波踊明月侯家小儿能觱篥对此清光天性发长江凝练树无风浏慄一声霄汉中涵胡画角怨边草萧瑟清蝉吟野丛冲融顿挫心使指雄吼如风转如水思妇多情珠泪垂仙禽欲舞双翅起郡人寂听衣满霜江城月斜楼影长才惊指下繁韵息巳见树杪明星光谢公髙斋吟激楚恋阙心同在覊旅一奏荆人白雪歌如闻雒客扶风邬吴门水驿接山隂文字慇懃寄意深欲识阳陶能絶处少年荣贵道伤心浙西李大夫述梦四十韵并浙东元相公詶和斐然继声位是才能取时因际会遭羽仪呈鸑鷟铓刃试豪曹洛下推年少山东许地髙门承金铉鼎家有玉璜韬海浪扶鹏翅天风引骥髦便知蓬阁閟不识鲁衣襃兴发春塘草魂交益部刀形开犹抱膝烛尽遽挥毫昔仕当初筮逢时咏载櫜怀鈆辨虫蠧染素学鹅毛车骑方休汝归来欲效陶南台资謇谔内署选风骚羽化如乗鲤楼居旧冠鳌美香焚湿麝名菓赐干萄议赦蝇栖笔邀歌蚁泛醪代言无所戏谢表自称叨兰熖凝芳泽芝泥莹玉膏对频声价出直乆梦魂劳草诏令归马封章合献獒银花悬院牓翠羽映廉绦讽谏欣然纳竒觚率尔操禁中时谔谔天下免忉忉左顾龟成印双飞鹄织袍谢賔縁地密㓗巳是心豪五日思归沐三春羡衆遨茶炉依緑笋棊局就红桃溟海桑潜变隂阳炭暗熬仙成脱屣去臣恋捧弓号建节辤乌桓宣风看鹭涛土山京口峻䥫瓮郡城牢曲岛花千树官池水一篙鸎来和丝管鴈起拂麾旄宛转倾罗扇回旋堕玉搔罚筹长竖纛觥盏㨾如舠山是千里障江爲四面濠卧龙曽得雨孤鹤尚鸣臯劒用雄开匣弓间蛰受弢凤姿尝在竹鷃羽不离蒿吴越分双鎭东西接万艘今朝比潘陆江海更滔滔和浙西李大夫晚下北固山喜径松成隂怅然怀古偶题临江亭并浙东元相公所和依夲韵一辤温室树几见武昌柳荀谢年何少韦平望巳乆种松夹石道纡组临沙阜目览帝王州心存股肱守叶动惊綵翰波澄见頳首晋宋齐梁都千山万江口烟散惰宫出涛来海门吼风俗太伯余衣冠永嘉后江长天作限山固壤无朽自古称佳丽非贤谁奄有八元邦族盛万石门风天桂揭东溟文星照北斗髙亭一骋望举酒共爲寿因赋咏怀诗逺寄同心友禁中晨夜直江左东西偶笔手握兵符儒腰盘贵绶颁条风有自立事言无苟农野闻让耕军人不使酒用材当构厦知道宁窥牖谁爲青云髙鹏飞终背负和淅西李大夫伊川卜居早入八元数甞承三接恩飞鸣天上路鎭压海西门清望寰中许髙情物外存时来诚不让归去每形言洛下思招隐江干厌作藩按经脩道具依様买山村开凿随人化幽隂爲律暄逺移难得树立变旧荒园絶塞通濳迳平泉占上源烟霞遥在想簿领益爲繁丹禁虚东合苍生望北辕徒令双白鹤五里自翩翻和滑州李尚书上巳忆江南禊事白马津头春日迟沙州归鴈拂旌旗柳营唯有军中戏不似江南三月时詶滑州李尚书秋日见寄一入石渠署三闻宫树蝉丹霄未得路白发又添年双节外台贵洞箫中禁传徴黄在旦夕早晚发南燕吐绶鸟词滑州牧尚书李公以吐绶鸟词见示兼命继声盖尚书前爲御史时所作有翰林二学士同赋之今所谓追和也鸟之所异具于首篇越山有鸟翔廖廓嗉中天绶光若若越人偶见而竒之因名吐绶江南知四明天姥神仙地朱鸟星精钟异气赤玉雕成彪炳毛红绡剪出玲珑翅湖烟始开山日髙迎风吐绶盘花绦临波似染瑘瑘草映叶疑开阿母桃花红草緑人闲事未若灵禽自然贵鹤吐明珠暂报恩鹊衔金印空爲瑞春和秋霁野花开翫景㝷芳处处来翠幕雕笼非所慕珠丸柘弹莫相猜栖月啼烟凌缥缈髙林先见金霞晓三山仙路寄遥情刷羽扬翘欲上征不学碧鸡依井络愿随靑鸟向层城太液池中有黄鹄怜君长在瑶枝宿如何一借羊角风来听箫韶九成曲和西川李尚书汉州微月游房太尉西湖木落汉川夜西湖悬玉钩旌旗环水次舟楫泛中流目极想前事神交如共游瑶琴乆巳絶松韵自悲秋和重题林端落照尽湖上逺风清水谢芝兰室仙舟鱼鸟情人琴乆寂寞烟月若平生一泛钓璜处再吟锵玉声和游房公旧竹亭闻琴絶句尚有竹闲路永无綦下尘一闻流水曲重忆食霞人西川李尚书知愚与元武昌有旧逺示二篇吟之泫然因以继和如何赠琴日巳是絶絃时无复双金报空余挂劒悲宝匣从此间朱絃谁复调秖应随玉树同向土中销和西川李尚书伤韦令孔雀及薛涛之什玉儿巳逐金环葬翠羽先随秋草萎唯见芙蓉含晓露数行红泪滴清池詶李相公归郷国自巩县夜泛洛水见寄巩树烟月上清光含碧流且无三已色犹泛五湖舟鹏息风还起凤归林正秋虽攀小山桂此地不淹留和李相公平泉潭上喜见初月家山见初月林壑悄无尘幽境此何夕清光如爲人潭空破镜入风动翠娥颦㑹向琐牎望追思伊洛濵和李相公初归平泉过龙门南岭遥望山居即事暂别明庭去初随优诏还曽爲鵩鸟赋喜过凿龙山新墅烟火起野程泉石间巖廊人望在只得片时间和李相公以平泉新墅获方外之名因爲诗以报洛中士君子兼见寄之什业继韦平后家依崑阆闲恩华辤北第萧洒爱东山满室图书在入门松菊间垂天虽暂息一举出人寰詶柳柳州家鸡之赠日日临池弄小雏还思冩论付官奴柳家新㨾元和脚且尽姜牙歛手徒荅前篇小儿弄笔不能嗔涴壁书牎且赏勤闻彼梦熊犹未兆女中谁是卫夫人荅后篇昔日慵工记姓名逺劳辛苦冩西京近来渐有临池兴爲报元常欲抗行再授连州至衡阳詶柳柳州赠别去国十年同赴召渡湘千里又分歧重临事异黄丞相三黜名慙柳士师归目併随回鴈尽愁肠正遇断猿时桂江东过连山下相望长吟有所思重别二十年来万事同今朝歧路忽西东皇恩若许归田去歳晚当爲邻舎翁三赠信书诚自误经事渐知非今日临湘别何年得汝归题淳于髠墓生爲齐赘壻死作楚先贤应以客郷葬故临官道边寓言夲多兴放意能合权我有一石酒置君坟树前怀妓玉钗重合两无縁鱼在深潭鹤在天得意紫鸾休舞镜能言青鸟罢衔牋金盆巳覆难收水玉轸长抛不续絃若向䕷芜山下过遥将红泪洒穷泉鸾飞逺树栖何处凤得新巢巳去心红壁尚留香漠漠碧云初断信沈沈情知点汚投泥玉犹自经营买笑金从此山头似人石丈夫形状泪痕深人曽行处遍㝷看虽是生离死一般买笑树边花巳老画眉牎下月犹残云藏巫崃音容断路隔星桥过往难莫怪诗成无泪滴尽倾东海也须干三山不见海沈沈岂有仙踪更可㝷青鸟去时云路断姮娥归处月宫深纱牎遥想春相忆书幌谁怜夜独吟料得夜来天上镜只应偏照两人心登清辉楼浔阳江色潮添满彭蠡秋声鴈送来南望庐山千万仞共夸新出栋梁材省试风光草际浮熈熈春景霁草緑春光丽的皪乱相鲜葳蕤互亏蔽乍疑芊绵里稍动䒠茸际影碎翻崇兰浮香转丛蕙含烟绚碧綵带露如珠缀幸因採掇曰况此临芳歳赴和州于武昌县再遇毛仙翁十八兄因成一絶武昌山下蜀江东重向仙舟见葛洪又得案前亲礼拜大罗天诀玉函封刘梦得外集卷第七刘梦得文集刘梦得文集卷第八刘梦得文集卷第八乐府团扇歌荆州歌纪南歌宜城歌顺阳歌马嵬行视刀环歌三合词更衣曲淮隂行竞渡曲堤上行採菱行秋风引莫徭歌蛮子歌洞庭秋月行踏歌词华淸词步虚词桃源行魏宫词阿娇怨九华山歌送春曲初夏曲柳花词送春词秋词团扇歌团扇复团扇奉君清暑殿秋风入庭树从此不相见上有乗鸾女苍苍网虫遍明年入怀袖别是机中练荆州歌渚宫杨柳暗麦城朝雉飞可怜踏青伴乗䁔着轻衣今日好南风商旅相催发沙头樯竿上始见春江阔纪南歌风烟纪南城尘土荆门路天寒多猎骑走上樊姬墓宜城歌野水遶空城行尘起孤驿荒台侧生树石碣阳镌额靡靡度行人温风吹宿麦顺阳歌朝辤官军驿前望顺阳路野水啮荒坟秋虫镂官树曾闻天宝末胡马西南鹜城守鲁将军拔城从此去马嵬行緑野扶风道黄尘马嵬驿路边杨贵人坟髙三四尺乃问里中儿皆言幸蜀时军家诛佞倖天子舍祅姬羣吏伏门屏贵人牵帝衣低徊转美目风日爲无晖贵人饮金屑倐忽蕣英暮平生服杏丹颜色眞如故属车尘巳逺里巷来窥觑共爱宿妆妍君王画眉处履綦无复有履组光未灭不见巖畔人空见凌波袜邮童爱踪迹私手解縏结传看千万眼缕絶香不歇指环照骨明首饰敌连城将入咸阳市犹得贾胡惊视刀环歌常恨言语浅不如人意深今朝两相视脉脉万重心三阁词贵人三阁上日晏未梳头不应有恨事娇甚却成愁珠箔曲琼钩子细见杨州北兵那得度浪语声悠悠沈香帖阁柱金缕画门楣回首降幡下巳见黍离离三人岀眢井一身登槛车朱门漫临水不可见鲈鱼更衣曲博山烱烱吐香雾红烛引至更衣处夜如何其夜漫漫邻鸡未鸣寒鴈度庭前雪压松桂丛廊下点点悬纱笼满堂醉客争笑语嘈嘈琵琶音幕中淮隂行古有长干行言三江之事悉矣余甞阻风淮隂作淮隂行以禆乐府蔟蔟淮隂市竹楼縁岸上好日起樯竿乌飞惊五两今日转舡头金乌指西北烟波与春草千里同一色舩头大铜镮摩挲光阵阵早晚使风来沙头一眼认何物令侬羡羡郎舩尾燕衔泥趂樯竿宿食长相见隔浦望行舩头昂尾幰幰无柰洗菜时清淮春浪软竞渡曲沅江五月平堤流邑人相将浮彩舟灵均何年歌巳矣哀謡振楫从此起杨枹击节雷阗阗乱流齐进声轰然蛟龙得雨鳍鬛动螮蝀饮河形影聮刺史临流褰翠帏揭竿命爵分雄雌先鸣余勇争鼓舞末至衔枚颜色沮百胜夲自有前期一飞由来无定所风俗如狂重此时纵观云委江之湄綵旂夹岸照鲛室罗袜凌波呈水嬉曲终人散空愁暮招屈亭前水东注堤上行酒旗相望大堤头堤下连樯堤上楼日暮行人争渡急桨声幽轧在中流江南江北望烟波入夜行人相应歌桃叶传情竹枝怨水流无限月明多长堤缭绕水徘徊酒舎旗亭次第开日晚上楼招估客轲峩大艑落帆来採菱行白马湖平秋日光紫菱如锦綵鸳翔盪舟游女满中央採菱不顾马上郎争多逐胜分相向时转兰桡破轻浪长鬟弱袂动参差钗影钏文浮荡漾笑语哇咬顾晚晖蓼花㳂岸扣舷归归来共到市桥歩野蔓系舩萍满衣家家竹楼临广陌下有连樯多估客携觞荐芰夜经过醉踏大堤相应歌屈平祠下沅江水月照寒波白烟起一曲南音此地闻长安北望三千里秋风引何处秋风至萧萧送鴈羣朝来入庭树孤客最先闻莫傜歌莫傜自生长名字无符籍市易杂鲛人㛰姻通木客星居占泉眼火种开山嵴夜渡千仭谿含沙不能射蛮子歌蛮貊钩辀音蛮衣斑斓布熏狸掘沙䑕时节祠盘瓠忽逢乗马客怳若惊顾腰斧上髙山意行无旧路洞庭秋月行洞庭秋月生湖心层波万顷如镕金孤轮徐转光不定游气蒙蒙隔寒镜是时白露三秋中湖平月上天地空岳阳城头暮角絶荡漾巳过君山东山城苍苍夜寂寂水月逶迤绕城白盪桨巴童歌竹枝连樯估客吹羗笛势髙夜乆隂力全金气肃肃开清躔浮云野鸟归四裔栏干星斗当中天天鸡相唿曙霞出劒影含光让朝日日出喧喧人不间夜来晴景非人间踏歌词春江月出大堤平堤上女郎连袂行唱尽新词观不见红霞映树鹧鸪鸣桃蹊柳陌好经过灯下妆成月下歌爲是襄王故宫地至今犹自细腰多新词宛转递相传振袖倾鬟风露前月落乌啼云雨散游童陌上拾花钿日暮江头闻竹枝南人行乐北人悲自从雪里唱新曲直到三春花尽时华清词日出骊山东徘徊照温泉楼台影玲珑稍稍开白烟言昔太上皇常居此祈年风中闻清乐往往来列仙翠华入五云紫气归上玄哀哀生人泪泣尽弓劒前圣道夲自我凡情徒颙然小臣感玄化一望青冥天歩虚词阿母种桃云海际花落子成二千歳海风吹折最繁枝跪捧琼盘献天帝华表千年一鹤归凝丹爲顶雪爲衣星星仙语人听尽却向五云翻翅飞桃源行渔舟何招招浮在武陵水拕纶掷饵信流去误入桃源行数里清源㝷尽花绵绵踏花觅迳至洞前洞门苍黒烟雾生暗行数歩逢虚明俗人毛骨惊仙子争来致词何至此须臾皆破冰云颜笑言委曲问人间因嗟隐身来种玉不知人世如风烛筵羞石髓劝客飡灯爇松脂留客宿鸡声犬声遥相闻晓光䓗笼开五云渔人振衣起出户满庭无路花纷纷翻然恐迷郷县处一息不肯桃源住桃花满谿水似镜尘心如垢洗不去仙家一出㝷无踪至今水流山重重魏宫词日晚长秋帘外报望陵歌舞在明朝添炉火欲熏衣麝忆得分明不忍烧日映西陵松栢枝下台相顾一相悲朝来乐府长歌曲唱着君王自作词阿娇怨望见葳蕤举翠华试开金屋扫庭花须臾宫女传来信言幸平阳公主家九华山歌九华山在池州青阳县西南九峯竞秀神采竒异昔予仰太华以爲此外无竒爱女几荆山以爲此外无秀及今见九华始悼前言之容易也惜其地偏且逺不爲世所称故歌以大之竒峯一见惊魂魄意想洪炉始开辟疑是九龙夭矫欲攀天忽逢霹雳一声化爲石不然何至今攸攸亿万年气势不死如腾仚云含幽兮月添冷日凝晖兮江漾影结根不得要路津逈秀长在无人境轩皇封禅登云亭大禹㑹计临东溟乗樏不来广乐絶独与猿鸟愁青荧君不见敬亭之山黄索漠兀如断岸无稜角宣城谢守一首诗遂使名声齐五岳九华山九华山自是造化一尤物焉能籍甚乎人闲送春曲春向晚春晚思悠哉风云日巳改花叶自相催漠漠空中去何时天际来春巳暮冉冉如人老映叶见残花连天是青草可怜桃与李从此同桑枣春景去此去何时回游人千万恨落日上髙台寂寞繁花尽流鸎归不来初夏曲铜壷方促夜斗柄暂南回稍嫌单衣重初怜北户开西园花巳尽新月爲谁来时节遇繁华隂隂千万家巢禽命子戏园果坠枝斜寂寞孤飞蝶窥丛觅晚花緑水风初暖青林露早晞麦田雉朝雊桑野人暮归百舌悲花尽无声来去飞柳花词开从緑条上散逐香风遶故取花落时悠扬占春草轻飞不假风轻落不委地撩乱舞晴空发人无限思晴天点点雪来送青春暮无意似多晴千家万家去送春词昨来楼上迎春处今日登楼又送归兰蘂残妆含露泣柳条长袖向风挥佳人对镜容色改楚客临江心事违万古至今同此恨无如一醉尽忘机秋词自古逢秋悲寂寥我言秋日胜春朝晴空一鹤排云上便引诗情到碧霄山明水净夜来霜数树深红岀浅黄试上髙楼清入骨岂如春色嗾人狂刘梦得文集卷第八刘梦得文集外集卷第八刘梦得外集卷第八律诗寄杨给事巫山神女庙柳絮陪崔大尚书曹刚登望梅楼别苏州送处州奚使君题报恩寺渡杨子津馆娃宫姑苏台赠陈长史寄韩中丞有感杨柳枝海阳十咏送周鲁儒赴举送曹璩归越中㝷汪道士不遇桃源翫月游建康田顺郎歌米嘉荣自江陵㳂流别夔州官吏夜闻舡中筝闻道士弹思归引喜康将军见访赠刘景擢第次德宗山陵甞茶梁国祠九日登髙谢柳子厚砚元日感怀谢崔相公赐马南中书来题招隐寺寄山中友人望洞庭鱼复江中历阳书事寄毗陵杨给事挥毫起制来东省足修名谒外台好着櫜鞬莫惆怅出文入武是全才曽主鱼书轻刺史今朝自请左鱼来青云直上无多地却要斜飞取势回东城南陌昔同游坐上无人第二流屈指如今巳零落且须欢喜作邻州巫山神女庙巫山十二郁苍苍片石亭亭号女郎晓雾乍开疑卷幔山花欲谢似残妆星河好夜闻清佩云雨归时带异香何事神仙九天上人闲来就楚襄王柳絮飘飏南陌起东邻漠漠蒙蒙暗度春花巷暖随轻舞蝶玉楼晴拂艳妆人萦回谢女题诗笔点缀陶公漉酒巾何处好风偏似雪隋河堤上古江津陪崔大尚书及诸阁老宴杏园更将何面上春台百事无成老又催惟有落花无俗态不慊憔悴满头来曹刚大絃嘈噆小絃清喷雪含风意思生一听曹刚弹薄媚人生不合出京城发苏州后登武丘寺望梅楼独宿望梅楼夜深珍木冷僧房巳闭戸山月方出岭碧池涵劒彩宝刹揺星影却忆郡斋中虚眠此时景别苏州三载爲吴郡临歧祖帐开虽非谢桀黠且爲一徘徊流水阊门外秋风吹柳条从来送客处今日自魂销松江送处州奚使君吴越古今路沧波朝夕流从来别离地能使管絃愁江草带烟暮海云含雨秋知君五陵客不乐石门游题报恩寺云外支硎寺名声敌虎丘石文留马迹峯势耸牛头泉眼濳通海松门预带秋迟回好风景王谢昔曽游罢郡姑苏北归渡杨子津几歳悲南国今朝赋北征归心渡江勇病体得秋轻海阔石门小城髙粉堞明金山旧游寺过岸听钟声馆娃宫在郡西南砚石山上前瞰姑苏台傍有採香径梁天监中置佛寺曰灵巖即故宫也信爲絶境因赋二章馆娃宫宫馆贮娇娃当时意大夸艳倾吴国尽笑入楚王家月殿移椒壁天花代蕣华唯余採香径一带绕山斜姑苏台故国荒台在前临震泽波绮罗随丗尽麋鹿古时多筑用金鎚力摧因石䑕窠昔年雕辇路唯有採樵歌赠同年陈长史贠外明州长史外台郎忆昔同年翰墨场一自分襟多歳月相逢满眼是凄凉推贤有愧韩安国论旧唯存盛孝章所叹谬游东合下看君无计出恓惶寄湖州韩中丞老郎日日忧苍鬓逺守年年猒白苹终日相思不相见长头相见是何人有感死且不自觉其余安可论昨宵凤池客今日雀罗门骑吏尘未息铭旌风巳翻平生红粉爱惟解哭黄昬杨柳枝杨子江头烟景迷隋家宫树拂金堤嵳峩犹有当时色半蘸波中水鸟栖海阳十咏元次山始作海阳湖后之人或立亭榭率无指名及余而大备每䟽凿搆置必揣称以标之人咸曰有旨异日迁客裴侍御爲十咏以示余颇明丽而不虚美因捃拾裴诗所未道者从而和之吏隐亭结构得竒势朱门交碧浔外来始一望冩尽平生心日轩漾波影月砌镂松隂几度欲归去回眸情更深切云亭逈破林烟出俯窥石潭空波揺杏梁日松韵碧牎风隔水生别岛带桥如断虹九疑南面事尽入寸眸中云英潭芳幄覆云屏石奁开碧镜支流日飞洒深处自疑莹濳去不旯迹清音常满听有时病朝酲来此心神醒玄览亭萧洒青林际寅縁碧潭隈淙流冒石下轻波触砌回香风逼人度幽花覆水开故令无四壁晴夜月光来裴溪楚客忆关中䟽溪想汾水萦纡非一曲意态如千里倒影罗文动微波笑颜起君今赐环归何人承玉趾飞练瀑晶晶掷巖端洁光如可把琼枝曲不折雪片晴犹下石坚激清响叶动承余洒前时明月中见是银河㵼蒙池潆渟幽壁下深净如无力风起不成文月来同一色地灵草木痩人逺烟霞逼往往疑列仙围碁在巖侧棼丝瀑飞流透嵌隟喷洒如丝棼含晕迎初旭翻光破夕曛余波遶石去碎响隔溪闻却望琼沙际逶迤见脉分双溪流水遶双岛碧溪相竝深浮花拥曲处逺影落中心间鹭乆独立曝龟惊复沈苹风有时起满谷箫韶音月窟溅溅漱幽石注入团圎处有如常满杯承彼清夜露巖曲月斜照林寒春晚煦游人不敢触恐有蛟龙护送周鲁儒赴举昼居外次晨门曰有九疑生持一刺来谒立西阶以须生危冠方袂浅拱舒拜且前致辞称䞇其文颇渉猎前言居五六日复袖来益引古事以相劘切与之言能言其得姓因家之所自曁县道郷亭之风俗望山名水之槩状罗含所未记朱赣之未条咸得之于生由是始列于賔籍临觞而司斟观愽而窜言有日矣初邑中人闻有生来而二千石客之骈然来观迁客裴御史遇生于坐抵掌曰人固有貌类而族殊者周生疑罗玠也衆咸辴然而熟视生疑也愈甚夫形似古所有也优孟似蔿敖而楚君欲以爲相人殊而貌肖犹或欲用之玠生于衡山而生生于九疑其似诚匹也无乃蹑其武升俊造仕甸服佐君藩爲御史乎古攵人无避事即有而书之尚实也行李之贶则徴夫诗曰当日营阳内史孙因家占得九疑村童心便有爱书癖手指今余把笔痕自握虵珠辤白屋欲凭鸡卜谒金门若逢广坐问羊酪从此知名在一言送曹璩归越中旧隐余爲连州诸生以进士书刺者浩不可纪独曹生崖然自称爲山夫及与语以徴其实则日所嗜者名甞逺游以索之抗喉舌胝足拇以干东诸侯见之日率莞然曰秀才者天下是不礼庸何伤今方依名山以扬其声将挂帻于南岳生之言未及休余遽曰在已不在山若子之言依山而易髙是练神叩寂捐日月而不顾名闻而老至持是焉用乎生闻言愀然如悔色见于眉睫因留止道士院从余求书以观居三时而功倍一歳读史书自黄帝至吴魏闲班班能言之然而絶口不敢言衡山知山夫不贩而赢也十一月告余归隐于㑹稽且曰知求名之自矣乞词以发之遂赋七言诗以鉴其志诗曰行尽潇湘万里余少逢知已忆吾庐数闲茅屋间临水一盏秋灯夜读书地逺何当随计吏筞成终自诣公车剡中若问连州事惟有千山画不如㝷汪道士不遇仙子东南秀泠然善驭风笙歌五云里天地一壷中受箓金华洞焚香玉帝宫我来君闭户应是向崆峒八月十五日夜桃源翫月尘中见月心亦间况是清秋仙府闲凝光悠悠寒露坠此时立在㝡髙山碧虚无云风不起山上长松山下水羣动翛然一境中天髙地平千万里少君引我昇玉坛礼空遥请眞仙官云骈欲下星斗动天乐一声肌骨寒金霞昕昕渐东上轮欹影促犹频望絶景良时难再并他年此夕应惆怅叔父元和中攷昔事爲桃源行后贬官武陵复爲翫月作竝题于观壁尔来星纪再周蔇牵复此郡仰见文字闇缺㐲虑他年转将尘没故鑴在贞石以期不朽大和四年蔇谨记罢和州游建康秋水清无力寒山暮多思官间不计程偏上南朝寺田顺郎歌清歌不是丗间音玉殿甞闻称主心唯有顺郎全学得一声飞出九重深米嘉荣一别嘉荣三十载忽闻旧曲尚依然如今丗俗轻前辈好染髭须事少年自江陵㳂流道中三千三百西江水自古如今要路津月夜歌謡有鱼父风天气色属商人沙村好处多逢寺山叶红时觉胜春行到南朝征战地古来名将尽爲神别夔州官吏三年楚国巴城守一去杨州杨子津青帐聮延喧驿歩白头俯伛到江濵巫山暮色常含雨崃水秋来不恐人唯有九歌词数首里中留与赛蛮神夜闻商人舡中筝大艑髙舡一百尺新声促柱十三絃杨州市里商人女来占西江明月天闻道士弹思归引仙公一奏思归引逐客初闻自泫然莫怪慇勤悲此曲越声长苦巳三年喜康将军见访谪居愁寂似幽栖百草当门茅舎低夜静将军忽相访鹧鸪惊起遶篱啼赠刘景擢第湘中才子是刘郎望在长沙住桂阳昨日鸿都新上第五陵年少让清光赴连山途次德宗山陵寄张贠外常时竝冕奉天颜委佩低簪綵仗闲今日独来张乐地万重云水望桥山甞茶生採芳丛鹰觜牙老郎封寄谪仙家今宵更有湘江月照出霏霏满盌花梁国祠梁国三郎威德尊女巫箫鼓走郷村万家长见空山上雨气苍茫生庙门九日登髙丗路山河险君门烟雾深年年上髙处未省不伤心谢柳子厚寄叠石砚常时同砚席寄此感离羣清越敲寒玉参差叠碧云烟岚余斐斖水墨两氛氲好与陶贞白松牎冩紫文元日感怀振蛰春濳至湘南人未归身加一日长心觉去年非燎火委虚烬儿童衒綵衣异郷无旧识车马到门稀谢宣州崔相公赐马浮云金络脑昨日别朱轮衔草如怀恋嘶风尚意频曽将比君子不是换佳人从此西归路应容蹑后尘南中书来君书问风俗此地接炎洲淫祀多青鬼居人少白头旅情偏在夜郷思岂唯秋每羡朝宗水门前日夕流题招隐寺隐士遗尘在髙僧精舎开地形临渚断江势触山回楚野花多思南禽声例哀慇勤最髙顶间却望郷来思归寄山中友人萧条对秋色相忆在云泉木落病身健潮平归思悬凉钟山顶寺瞑火渡头舡此地非吾土间留又一年望洞庭湖光秋月两相和潭面无风镜未磨遥望洞庭山翠小白银盘里一青螺鱼复江中扁舟尽室贫相逐白发藏冠镊更加逺水自澄终日緑晴林长落过春花客情浩荡逢郷语诗意留连重物华风樯好住贪程去斜日青帘背酒家历阳书事七十韵长庆四年八月余自夔州转历阳浮泯江观洞庭历夏口渉浔阳而东友人崔敦诗罢丞相鎭宛陵缄书来抵曰必我觌而之藩不十日饮不置子故余自池州道宛陵如其素敦诗出祖于敬亭祠下由姑孰西度江乃吾州也至则考图经参见事爲之诗俟采之夜讽者一夕爲湖地千年列郡名覇王迷路处亚父所封城汉置东南尉梁分肘腋兵夲吴风俗剽兼楚语音伧沸井今无涌乌江旧有名土台游柱史石室隐彭铿曹操祠犹在濡须坞未平海潮随月大江水应春生一昨深山里终朝看火耕鱼书来北阙鹢首下南荆云雨巫山暗蕙兰湘水清章华树巳失鄂渚草来迎庐出湓城粉堞明鴈飞彭蠡暮鵶澡大雷晴平野分风使恬和趂夜程贵池登陆峻春毂渡桥鸣络绎主人问悲欢故旧情几年方一面卜昼便三更助喜杯盘盛忘机笑语訇管淸疑警鹤絃巧似娇鸎炽炭烘蹲兽华茵织鬪鲸囬𥚑飘雾雨急节堕琼瑛歛黛疑愁色拾钿耀翠晶容华夲南国妆梳学西京日落方收鼓天寒更炙笙促筵交履舄痛饮倒簪缨谑浪容优孟娇怜许智琼蔽明添翠奕命烛柱金茎坐乆罗衣皱杯频粉面骍兴来从请曲意堕即飞觥令急重须改欢冯醉尽呈诘朝还选胜来日又㝷盟道别慇勤惜邀筵次第争唯闻嗟短景不复有余酲衆散扄朱户相携话素诚晤言犹亹亹残漏自丁丁出祖千夫拥行厨五熟烹离亭临野水别思入哀筝接境人情洽方冬馔具精中流爲界道隔岸数飞甍沙浦王浑鎭沧州谢傅茔望夫人化石梦帝日环营半渡趋津吏縁堤蔟郡甿场黄堆晚稻篱碧见冬菁里社争来献壷浆各自擎鸱夷倾底冩粔籹鬪成文採石风传柝新林暮击钲茧纶牵拨刺犀焰照澄泓露冕观原野前駈抗斾旌分庭展賔主望阙拜恩荣比屋惸婺辈连年水旱并退思常后己下令必先庚逺岫低屏列支流曲带萦湖鱼香胜肉官酒重于饧忆惜泉源变斯须地轴倾鸡笼爲石颗龟眼入泥坑事系人风重官从物论轻江春俄澹荡楼月几亏盈柳长千丝宛田塍一线絣游鱼将婢从野雉旯媒惊波净攅凫鹄洲香发杜衡一钟菰葑米千里水葵羹受谴时方乆分忧政未成比琼虽碌碌于铁尚铮铮早忝游三署曽闻奏六英无能甘负弩不愼在骑衡口语成中遘毛衣阻上征时闻关利钝智亦有聋盲昔媿山东妙今慙海内兄后来登甲乙早巳在蓬瀛心託秦明镜才非楚白珩齿衰亲药物宦薄傲公卿捧日皆元老宣风尽大彭好令朝集使结束赴新正刘梦得外集卷第八刘梦得文集刘梦得文集卷第九刘梦得文集卷第九乐府泰娘歌秋扇词捣衣曲七夕龙阳县歌度桂岭歌揷田歌畬田行蒲萄歌鶗鴂吟墙隂歌观云篇踏潮歌百花行春有情篇路傍曲白鹭儿壮士行边风行竹枝词杨柳枝词浪涛沙词潇湘神词抛毬乐词又杨柳枝词又竹枝词纥那曲泰娘歌泰娘夲韦尚书家主讴者初尚书爲吴郡得之命乐工诲之琵琶使之歌且舞无几何尽得其术居一二歳㩦之以归京师京师多新声善工于是又损去故技以新声度曲而泰娘名字往往见称于贵游之闲元和初尚书薨于东京泰娘出居民闲乆之爲蕲州刺史张愻所得其后愻坐事谪居武陵郡愻卒泰娘无所归地荒且逺无有能知其容与艺者故日抱乐器而哭其音燋杀以悲雒客闻之爲歌其事以足于乐府云尔泰娘家夲昌门西门前緑水环金堤有时妆成好天气走上臯桥折花戏风流太守韦尚书路傍忽见停隼旟斗量明珠鸟传意绀幰迎入专城居长鬟如云衣似雾锦茵罗荐承轻歩舞学惊鸿水榭春歌撩上客兰堂暮从郎西入帝城中贵游簪组香帘栊低鬟缓视抱明月纎指破拨生胡风繁华一旦有销歇题劒无光履声絶洛阳旧宅生草莱杜陵萧萧松栢哀妆奁虫网厚如茧愽山鑪侧倾寒灰蕲州刺史张公子白马新到铜駞里自言买笑掷黄金月堕云中从自始安知鵩鸟坐隅飞寂寞旅魂招不归秦家镜有前时结韩寿香销故箧衣山城少人江水碧断鴈哀猿风雨夕朱絃巳絶爲知音云鬓未秋私自惜举目风烟非旧时梦㝷归路多参差如何将此千行泪更洒湘江斑竹枝秋扇词莫道恩情无重来人闲荣谢递相催当时初入君怀袖岂念寒炉有死灰捣衣曲爽砧应秋律繁杵含凄风一一逺相续家家音不同户庭凝露清伴侣明月中长裾委襞积轻珮垂璁珑汗余衫更馥钿移麝半空报寒惊边鴈促思闻候虫天狼正芒角虎落定相攻盈箧寄何处征人如转蓬七夕河鼓灵旗动常娥破镜斜满空天是幕徐转斗爲车机罢犹安石桥成不碍查宁知观津女竟夕望云涯天衢启云帐神驭上星桥初喜渡河汉频惊转斗杓余霞张锦幛轻电闪红绡非是人闲丗还悲后㑹遥龙阳县歌县门白日无尘土百姓县前挽鱼罟主人引客登大堤小人纵观黄犬怒鹧鸪惊鸣遶篱落橘柚垂芳照牎户沙门草緑见吏稀寂历斜阳照悬鼓度桂岭歌桂阳岭下下复髙髙人稀鸟兽骇地逺草木豪寄言千金子知余歌者劳插田歌连州城下俯接村墟偶登郡楼适有所感遂书其事爲俚歌以俟采诗者冈头花草齐鷰子东西飞田塍望如线白水光参差农妇白纻裙农夫緑蓑衣齐倡田中歌嘤儜如竹枝但闻怨响音不辨俚语词时时一大笑此必相嘲嗤水平苗漠漠烟火生墟落黄犬往复还赤鸡鸣且啄路傍谁家郎乌帽衫袖长自言上计吏年初离帝郷田夫语计吏君家侬足谙一来长安罢眼大不相参计吏笑致词长安眞大处省门髙轲峨侬人无度数昨来补卫士唯用筒竹布君看二三年我作官人去畬田行何处好畬田团团缦山腹鑚龟得雨卦上山烧卧木惊麏走且顾羣雉声咿喔红熖逺成霞轻煤飞入郭风引上髙岑猎猎度青林青林望靡靡赤光低复起照潭出老蛟爆竹惊山鬼夜色不见山孤明星汉闲如星复如月俱逐晓风灭夲从𫾣石光遂致烘天热下种暖灰中乗阳拆牙孽苍苍一雨后苕颖如云发巴人拱手吟耕耨不关心由来得地势径寸有余隂蒲萄歌野田生蒲萄纒绕一枝蒿移来碧墀下张王日日髙分歧浩繁缛脩蔓蟠诘曲扬翘向庭柯意思如有属爲之立长架布护当轩緑米液漑其根理踈看渗漉繁葩组绶结悬实珠玑蹙马乳带轻霜龙鳞跃初旭有客汾隂至临堂瞪双目自言我晋人种此如种玉酿之成美酒令人饮不足爲君持一斗往取凉州牧鶗鴂吟朝阳有鸣鳯不闻千万祀鶗鴂摧衆芳畏闻先入耳秋风白露晞从是尔啼时如何上春日唧唧满庭飞墙隂歌白日左右浮天潢朝脯影入东西墙昔爲童儿在隂戏当时意小觉日长东邻侯家吹笙簧随隂促促移象牀西隣田舎乏糟糠就影汲汲舂黄粱因思九州四海外家家只占墙隂内莫言墙隂数尺闲老却主人如等间君看眼前光景促中心莫学太行山观云篇兴云感隂气疾走如见机晴来意态行有若功成归葱茏含晚景㓗白凝秋晖深夜渡银汉漠漠仙人衣踏潮歌元和十年夏五月终风驾涛南海羡溢南人云踏潮也率三更岁一有之余爲连州客或爲予言其状因歌之附于南越志屯门积日无回飈沧波不归成踏潮轰如鞭石矻且揺亘空欲驾鼋鼍桥惊湍蹙缩悍而骄大陵髙岸失岧嶤四边无阻音响调背负元气掀重霄介鲸得性方逍遥仰鼻嘘吸扬朱翘海人狂顾迭相招罽衣髽首声哓哓征南将军登丽谯赤旗指麾不敢嚣翌日风回沴气消归涛纳纳景昭昭乌泥白沙复满海海色不动如青瑶百花行长安百花时风景宜轻薄无人不沽酒何处不闻乐春风连夜动微雨凌晓濯红艳出墙头雪光映楼角繁紫韵松竹逺黄遶篱落临路不胜愁轻飞去何託满庭荡魂魄照庑成丹渥烂漫嗾顚狂飘零劝行乐时节易婉娩清隂覆池阁唯有安石榴当轩慰寂寞春有情篇爲问游春侣春情何处㝷花含欲语意草有鬪生心雨频唯发色云轻不作隂纵令无月夜芳兴暗中深路傍曲南山宿雨晴春入鳯皇城处处闻絃管无非送酒声白鹭儿白鹭儿最髙格毛衣新成雪不敌衆禽喧唿独凝寂孤眠芊芊草乆立潺潺石前山正无云飞去入遥碧壮士行隂风振寒郊勐虎正咆哮徐行岀烧地连吼入黄茅壮士走马去镫前弯玉弰叱之使人立一发如铍交悍情忽星堕飞血溅林梢彪炳爲我席羶腥充我庖里中欣害除贺酒纷号呶明日长桥上倾城看斩蛟边风行边马萧萧鸣边风满碛生暗添弓箭力斗上鼓鼙声袭月寒晕起吹云隂阵成将军占气候出号夜翻营竹枝词四方之歌异音而同乐歳正月余来建平里中见聮歌竹枝吹短笛击鼓以赴节歌者扬袂雎舞以曲多爲贤聆其音中黄钟之羽其卒章激讦如吴声虽伧儜不可分而含思宛转有湛濮之艳昔屈原居沅湘闲其民迎神词多鄙陋乃爲作九歌到于今荆楚鼓舞之故余亦作竹枝词九篇俾善歌者飏之附于末后之聆巴歈知变风之自焉白帝城头春草生白盐山下蜀江清南人上来歌一曲北人莫上动郷情山桃红花满上头蜀江春水拍江流花红易衰似郎意水流无限似侬愁江上春来新雨晴瀼西春水縠文生桥东桥西好杨柳人来人去唱歌行日出三竿春雾消江头蜀客驻兰桡溤寄狂夫书一𥿄住在成都万里桥两岸山花似雪开家家春酒满银杯昭君坊中多女伴永安宫外踏青来城西门前滟滪堆年年波浪不能摧懊恼人心不如石少时东去复西来瞿唐嘈嘈十二滩此中道路古来难长恨人心不如水等间平地起波澜巫崃苍苍烟雨时清猿啼在最髙枝箇里愁人肠自断由来不是此声悲山上层层桃季花云闲烟火是人家银钏金钗来负水长刀短笠去烧畬杨柳枝词塞北梅花羗笛吹淮南桂树小山词请君莫奏前朝曲听唱新翻杨柳枝南陌东城春早时相逢何处不依依桃红李白皆夸好须得垂杨相发挥鳯阙轻遮翡翠帏龙墀遥望麴尘丝御沟春水相晖映狂杀长安年少儿金谷园中莺乱飞铜驼陌上好风吹城东桃李须臾尽争似垂杨无限时花萼楼前初种时美人楼上鬪腰支如今抛掷长街里露叶如啼欲恨谁炀帝行宫汴水濵数株残柳不胜春晚来风起花如雪飞入宫墙不见人御陌青门拂地垂千条金缕万条丝如今绾作同心结将赠行人知不知城外春风吹酒旗行人挥袂日西时长安陌上无穷树唯有垂杨管别离轻盈袅娜占年华舞榭妆楼处处遮春尽絮飞留不得随风好去落谁家浪涛沙词九曲黄河万里沙浪涛风簸自天涯如今直上银河去同到牵牛织女家洛水桥边春日斜碧流轻浅见琼砂无端陌上狂风急惊起鸳鸯出浪沙汴水东流虎眼文清淮晚色鸭头春君看渡口涛沙处渡却人闲多少人鹦鹉舟头浪飐沙青楼春望日将斜衔泥鷰子争归舎独自狂夫不忆家濯锦江边两岸花春风吹浪正涛沙女郎翦下鸳鸯锦将向中流定晚霞日照澄州江雾开淘金女伴满江隈美人手饰侯王印尽是沙中浪底来八月涛声吼地来头髙数丈触山回须臾却入海门去卷起沙堆似雪堆莫道谗言如浪深莫言迁客似沙沈千涛万洒虽辛苦吹尽狂沙始到金流水涛沙不暂停前波未灭后波生令人忽忆潇湘渚回唱迎神三两声潇湘神词湘水流湘水流九疑云物至今愁君问二妃何处所零陵香草露中秋斑竹枝斑竹枝涙痕点点寄相思楚客欲听瑶瑟怨潇湘深夜月明时抛毬乐词五綵绣团圎登君瑇瑁筵最宜红烛下偏称落花前上客如先起应须赠一舩春早见花枝朝朝恨发迟及看花落后却忆未开时幸有抛毬乐一杯君莫辞杨柳枝词迎得春光先到来浅黄轻緑映楼台秖縁袅娜多情思便被春风长暗催巫崃巫山杨柳多朝云暮雨逺相和因想阳台无限事爲君回唱竹枝歌竹枝词杨柳青青江水平闻郎江上唱歌声东边日出西边雨道是无晴还有晴楚水巴山江雨多巴人能唱夲郷歌今朝北客思归去回入纥那披緑罗纥那曲词杨柳郁青青竹枝无限情同郎一回顾听唱纥那声踏曲兴无穷调同词不同愿郎千万寿长作主人翁右巳上词先不入集今附卷末刘梦得文集卷第九刘梦得文集外集卷第九刘梦得外集卷第九表述引传碑论西戎表谢上连州刺史表含辉洞述吏隐亭述传信方述彭阳唱和集引唱和集后引吴蜀集引汝洛集引子刘子自传王公神道碑爲淮南杜相公论西戎表臣某言臣一辤阙庭巳仅二载官当重任身受厚恩旣怀子牟恋阙之心又负臧文窃位之责思所以歌颂圣德禆𥙷箴规尘露至微不任恳迫臣逺祖诗显名汉代出牧南阳谠言善筞随事献纳忠醇之至闻于中外遗风可袭有激愚衷臣是以辄竭闻见粗陈梗槩虽不尽陛下圣明万分之一然臣子之心有直必献伏惟皇帝陛下德合天地道跻文武㢮张普博法则隂阳气均生成人霑亭育凡是氛沴覆以春和销除容纳皆如圣意寛宥肆赦实赖皇明河中诛锄不劳兵革淮右底定不戮一人庆浃万邦事出千古近又西戎背约寇犯王师陛下弘贷豺狼矜其凶悍布以恩泽果此知慙功因德成不以兵制故诗云猃狁孔炽书称蛮夷猾夏臣观自古帝王不忍小忿贻大患故竭耗中国尽力边陲至如灭昆明之城平大宛之种岂是发挥皇猷増荣简册故贤哲之论薄卫霍之功陛下镜历代无益之端修大君文德之教遂得北狄深藏五城晏闭百蛮向化四海无虞惟此小蕃尚迷声教陛下示之大信弘以旧恩虽关防暂惊而烽燧旋罢臣负恩方鎭初惧寇戎正于忧迫之时果闻仁圣之谕攘却凶孽不劳干戈臣静思逺图乆计莫若存信施惠以愧其心歳通玉帛待以客礼昭宣圣德择奉谊之臣恢拓皇威选谨边之将积粟塞下坐甲关中以逸待劳以髙御下重其金玉之赠结以舅甥之欢小来则慰安大至则严备明其斥候不挠不侵则戎狄爲可封之人沙场无战死之骨若天下无事人安歳稔然后训兵命将破虏摧冲原州营田灵武尽复旧地通使安西国家长筭悉在于此计熟事定举必有功苟未可图岂曰容易此皆陛下朝夕倦谈之事前后立验之谋臣质性顽踈筹画庸近受恩非据敢忘献忠犬马之心实所罄尽谨遣某官某奉表谢上连州刺史表臣某言伏奉去三月七日制授臣使持节连州刺史恭承睿旨跪奉诏书皇恩重于丘山圣泽深于雨露抃舞失次神魂再扬臣某臣性愚拙谬学文词幸遇休明累登科第出身入仕竝不因人德宗临御之时臣忝御史陛下龙飞之日臣忝郎官恭守章程勤脩职业权臣奏用盖闻虚名实非曲求可以覆视迹卑易枉无路自明亦縁臣有微才所以嫉臣者衆竞生口语广肆加诬㐲頼陛下至仁特从寛典举以縁坐贬佐遐藩屡变星霜频经恩赦犬马怀恋寝兴匪宁唯读佛经愿延圣寿昨蒙诏命追赴上都随列授官俾居逺郡在臣之分荣幸巳多伏荷陛下孝理弘深皇明照烛哀臣老母羸疾悯臣一身零丁特降洪恩得移善部光荣广被母子再生凡在人臣皆感圣德凡爲人子皆荷圣慈岂惟贱臣独受恩造不觉喜极至于涕零昔殷王俯念于前禽且闻解网汉帝有哀于少女爰命罢刑方之圣朝不足多尚感召和气慰安羣生非臣陨越所能上报伏以南方厉疾多在夏中臣自发柳州便染瘴疟扶筞在道不敢停留即以今月十一日到州上讫谨宣圣旨以示逺人恭述诏条所期富庶无任含辉洞述河南薛公景晦以文无害爲尚书刑部郎中以讪爲道州刺史居郡大理至于无事清机羡益尽付山水一旦以书来夸曰吾得异境于近郊自城西门竝南山俯江水有石穹然如夏屋其左右前后又如回廊曲房藻绣雕彤之象云生日入怪状迭发水石卉木香非人寰意其甞爲食霞御气者之所游息委蜕而去不知其几千百年逮今得诸黄冠野夫及诣而信因名其地曰含辉洞盖诗家流所谓山水含清辉者是巳吾子常以词业于丗盍爲我志焉愚得书退而深惟若薛公者少居江湖闲游名山东探禹穴止四明句曲金华阳羡南过九江薄庄庐以渉彭蠡天下山水之籍存乎胷中第其髙下铢两不失及是而口呿不能名顾爲竒信矣若江华者九疑三湘之佳丽地也前此二千石御史中执法河南元次山谏大夫北平阳亢宗司刑大夫东平吕和叔皆硕人也考盘招隐之致恒汲汲然卒使兹境贵于异日岂地爱其宝有时而发邪顾谓异信矣夫物之有作俟言而逺故述焉以书于洞隂曰营阳欝欝山水第一洞有含辉游人忘归忘归孔乐请言其明先是斯境蘙于榛薄天姿孤絶凡目所忽閟其清光有待而发公之来思探异翫竒茇野憇林而民恱之旣恱其至益知所嗜扪径历岘来适公志偶得竒絶聿来告公驾言从之谷岸溟蒙有石如门又如垣墉憀蔓交才似纶似组乃芟乃治乃可布武伸脰掉臂空洞无阻左右回环俨若廊庑飞泉出窦练缒花吐触石吹沙珮揺絃抚侧迳寅縁豁然见天有石如堂度之五筵东西二门与日明昬奥者如室宣者如轩因其髙下爰构亭榭匠生于心随指如化开山剪木役以私属结构曁茨子来嬉嬉无事而就邦人不知淑清之辰休澣之时雅歩幅巾琴壷以随前无俗人与白云期年日尽适形神不覊元气颢然观吾朶頥遵渚之鸿有时而飞石门之下可以栖迟此谷而盈彼丘而夷维公之羭迹永在斯吏隐亭述元和十五年再牧于连州作吏隐亭海阳湖壖入自外闲不知藏山历级东望怳非人寰前有四榭隔水相鲜凝霭苍苍淙流布悬架险通蹊有梁如蜺轻泳徐转有舟如翰登霞漾月若在天汉视彼广轮千畒之半翠丽于是与丗殊贯㵟明峭絶靃靡葱蒨炎景有宜昬旦迭变疑昔神鳌负山而抃摧其别岛置此髙岸海阳之名自元先生先生元结有铭其碣元维假符予维左迁其闲相距十五余年封境服人其犹比肩天下山水非无美好地偏人逺空乐鱼鸟谢公开山渉月忘还岂曰无娱伊险且艰溪山尤物城池爲伍却倚佛寺左聮仙府势拱台殿光含霜庑窈如壷中别见天宇石坚不老水流不腐不知何人爲今爲古石焉终坚水焉终竭不知何时再融再结传信方述余爲连州四年江华守河东薛景晦以所着古今集验方十通爲赠其志在于拯物予故申之以书异日景晦复寄声相谢且咨所以𥙷前方之阙医拯道贵广庸可以学浅爲辤遂于箧中得巳试者五十余方用塞长者之问皆有所自故以传信爲目云元和十三年六月八日中山刘禹钖述彭阳唱和集引丞相彭阳公始由贡士以文章爲羽翼怒飞于冥冥及贵爲元老以篇咏佐琴壷取适乎闲䜩锵然如朱絃玉磬故名闻于丗闲鄙人少时亦甞以词艺梯而航之中途见险流落不试而胷中之气伊欝蜿蜒泄爲章句以遣愁沮悽然如燋桐孤竹亦名闻于丗闲虽穷逹异趣而音英同或故相遇甚欢其合面必抒怀其离居必寄兴重詶累赠体备今古好事者多传布之今年公在并州余守吴门相去回逺而音徽如近且有书来抵日三川守白君编録与吾子赠荅缄缥囊以遗余白君爲词以冠其前号曰刘白集悠悠思与所赋亦盈于巾箱盍次第之以塞三川之诮于是缉缀凡百有余篇以彭阳唱和集爲目勒成两轴尔后继赋附于左云大和七年二月五日中山刘禹钖述唱和集后引贞元中予爲御史彭阳公从事于太原以文章相徃来有日矣无何予受谴南迁十余年闲公登用至宰相出爲衡州方获㑹面输冩藴积相视泫然尔后或杂赋诗赠荅编成两轴大和五年余领吴郡公鎭太原常发函寓书必有章句络绎于数千里内无旷旬时八年公爲吏部尚书予牧临汝有诗叹七年之别署其后云集卷自此爲第三未几予转左冯公登左揆每恨近而不见形于咏言开成元年公鎭南梁予以太子賔客分司东都新韵继至率云三轴成矣二年冬忽寄一章词调悽切似有永诀之旨伸纸慨叹居数日果承讣书呜唿聆风相恱者四十年㑹面交欢者十九年以诗见投凡七十九首勒成三卷以副平生之言吴蜀集引长庆四年余爲歴阳守今丞相赵郡李公时鎭南徐州每赋诗飞函相示且命同作尔后出处乖逺亦如邻封凡詶唱始于江南而终于劒外故以吴蜀爲目云汝洛集引大和八年予自姑苏转临汝乐天罢三川守复以賔客分司东都未几有诏领冯翊辤不拜职换太子少傅分务以遂其髙时予代居左冯明年予罢郡以賔客入洛日以章句交欢因而编之命爲汝洛集子刘子自传子刘子名禹钖字梦得其先汉景帝贾夫人子胜封中山王谥曰靖子孙因爲中山人也七代祖亮事北朝爲冀州刺史散骑常侍遇迁都洛阳爲北部都昌里人丗爲儒而仕坟墓在洛阳北山其后地狭不可依乃葬荥阳之檀山原由大王父巳还一昭一穆如平生曽祖凯官至博州刺史祖锽由洛阳主簿察视行马外事歳满转殿中丞侍御史赠尚书祠部郎中父讳绪亦以儒学天宝末应进士遂及大乱举族东迁以违患难因爲东诸侯所用后爲淮西从事本府就加盐铁副使遂转殿中主务于埇桥其后罢归浙右至杨州遇疾不讳小子承风训禀遗敎眇然一身奉尊夫人不敢殒灭后忝登朝或领郡蒙恩泽先府君累赠至吏部尚书先太君卢氏由彭城县太君赠至范阳郡太夫人初禹钖旣冠举进士一幸而中试闲歳又以文登吏部取士科授太子校书官司间广得以请告奉温凊是时年少名浮于实士林荣之及丁先尚书忧迫礼不死因成痼疾旣免丧相国杨州节度使杜公领徐泗素相知遂请爲掌书记捧檄入告太夫人曰吾不乐江淮闲汝冝谋之于始因白丞相以请曰诺居数月而罢徐泗而河洛犹艰难遂改爲杨掌书记渉二年而道无虞前约乃行调补京兆渭南主簿明年冬擢爲监察御史贞元二十一年春德宗新弃天下东宫即位时有寒俊王叔文以善弈棊得通籍待诏因闲隙得言及时事上大竒之如是者积乆衆未之知至是起苏州掾超拜起居舎人充翰林学士遂隂荐丞相杜公爲度支盐铁等使翊日叔文以夲官及内职兼充副使未几特迁户部侍郎赐紫贵振一时愚前巳爲杜丞相奏署崇陵使判官居月余日至是改屯田贠外郎判度支盐铁等案初叔文北海人自言勐之后有逺祖风惟东平吕温陇西李景俭河东柳宗元以爲信然三子者皆与余厚善日夕过言其能叔文实工言治道能以口辨移人旣得用自春至秋其所施爲人不以爲当非时上素被疾至是尤剧诏下内禅自爲太上皇后谥曰顺宗东宫即皇帝位是时太上乆寝疾宰臣及用事者都不得召对宫掖事秘而建桓立顺功归贵臣于是叔文首贬渝州后命终死宰相贬崖州余出爲连州途至荆南又贬朗州司马居九年诏徴复授连州自连历夔和二郡又除主客郎中分司东都明年追入充集贤殿学士转苏州刺史赐金紫移汝州兼御史中丞又迁同州充夲州防御长春宫使后被足疾改太子賔客分司东都又改祕书监分司一年加捡校礼部尚书兼太子賔客行年七十有一身病之日自爲铭曰不夭不贱夭之祺兮重屯累厄数之竒兮天与所长不使施兮人或加讪心无疵兮寝于此牖尽所期兮葬近大墓如生时兮魂无不之庸讵知兮唐故监察御史赠尚书右仆射王公碑公讳倰字眞长其先乗黄帝夫大圣之后与庶姓不同如河出崑崙濳于厚地欻焉振起奋爲洪澜环自天非衆川也故自黄帝八代而生舜武王克殷求有嬀之胤满封于陈是爲胡公十三叶生完自以公子国难不得立乃抱乐器奔齐桓公以卿礼接之下又十一叶和以乆爲政隂浃于人遂有齐国三代称王至建爲秦所灭项羽入秦封建孙安爲济北王汉兴失国齐人谓之王家因以爲氏安子㳙仕汉爲鎭东将军青州牧封剧县伯自㳙至彤几一十九代两汉公卿牧守如家谍然十代祖勐字景略符秦尚书令佐秦成覇业与孔明佐蜀同功故时人爲之王葛史云北海剧人遂着爲族望九代祖休仪曹尚书八代祖鎭恶佐命宋武长安擒姚泓至北齐五代祖昕七兵尚书兄弟九人时号王氏九龙于齐史有传髙祖顗字君粹北齐着作郎燕郡太守曽祖敬忠成州刺史大父上容髙宗封岳进士及第历侍御史主客兵部贠外郎累迁兵右金吾卫将军冀州刺史灵州都督朔方道緫管见职官仪及衣烈考暾宣州宣城县令赠工部郎中娶河东裴氏乃生仆射孝睦余力工爲文始以崇文生应深谋祕䇿考入上第拜监察御史天之赋予莫能两大旣敡令名而不以景福享龄五十五葬于河南府偃师县亳邑郷后以子贵累赠礼部尚书至右仆射夫人江夏李氏祔焉李门多竒才父暄起居舎人暄子鄘门下侍郎平章事髙叔祖善兰台郎崇文馆学士注文选行于时善子邕北海郡太守有重名四方之士求爲碑志者倾天下故夫人于盛宗礼范可法累赠至江夏郡夫人仆射有三子长子早终次子处玄少婴沈恙慕道士养生之术髙尚其趣强仕而没积善不试后来果大焉季子彦威字子美始以五经登甲科历太常博士祠部贠外郞迁屯田郎中转户部司封竝充礼仪使判官弘文馆学士京兆少尹谏议大夫史馆脩撰以直谏出爲河南少尹入爲少府监司农卿改湽青节度使徴拜户部侍郎判度支势逼生患出爲卫尉卿分司东都㝷起爲陈许节度使检校礼部尚书充汴宋亳等州节度观察处置等使北海县开国子食邑五百户娶颍川韩氏主客贠外郎衢之女国子祭酒杨顼之外孙夫人有三弟皆材无子早谢巳如礼祔葬于亳邑原仆射厚德覆露之尚书丕承之以蚤孤锐意向学甞阅诗至蓼莪篇感激流涕故其志如刃始淬及学成立朝爲鸿儒入用爲能臣参定仪制财成经费起书生拥旌节今又领全师鎭上游握神符垂三组皆向时感发之所激也志就而学成名闻而身逹欲报无所外荣中悲人子之孝在乎扬其先德以耀于逺乃俾学古者书夲系所自且铭于龟趺螭首云铭曰山积而髙泽积而长圣人之后必大而昌由圣与贤或爲覇强建不克嗣济北䟽疆齐人德之其族称王佐于符秦北海重光仆射之生负材而起筞千万乗擢爲御史同时条对千目仰视桂林一枝㭘芥相似名动海内夫岂不伟种德而牙迺生令子出入鼎贵理财统师流根之泽密印累累峻其追崇幽显有辉孝嗣之志歉然弗怡春露秋霜感伤履之时乆能慕禄丰益悲明发不寐永怀孝思摅之无穷曷若丰碑景亳之原佳城在斯乃金石刻揭于道陲松邪栢邪有洛之湄过者必下来观信词刘梦得外集卷第九刘梦得文集刘梦得文集卷第十刘梦得文集卷第十哀挽德宗挽歌敬宗挽歌文宗挽歌于司空挽歌伤柳仪曹谪居悼往哭吕衡州遥伤叚右丞伤桃源薛道士王思道碑堂遥伤丘中丞伤独孤舎人覩华州舅氏诗袁公挽歌代静安佳人怨伤愚溪见元九侍御诗伤秦姝行悼妓诗和忆故姬伤循州浑尚书哭庞京兆再伤庞尹哭王仆射伤韦賔客缜再经故元九相公宅德宗神武孝文皇帝挽歌出震清多难乗时播大钧操絃调六气挥翰动三辰运偶昇天日哀深率土人瑶池无辙迹谁见属车尘鳯翣拥铭旌威迟异吉行汉仪陈秘器楚挽咽容全日下初陵外人悲旧劒前周南有遗老掩泪望秦川故相国燕国公于司空挽歌彤弓封旧国黒矟继前功十年鎭南雍九命作司空池台乐事尽箫鼓葬仪雄隂山贵公子来葬五陵西前马悲无主犹带朔风嘶汉水青山郭襄阳白铜堤至今有遗爱日暮人悽悽重至衡阳伤柳仪曹元和乙未歳与故人柳子厚临湘水爲别柳浮舟适柳州余豋陆赴连州后五年余从故道出桂岭至前别处而君殁于南中因赋诗以投弔忆昨与故人湘江岸头别我马映林嘶君帆转山灭马嘶循故道帆灭如雷电千里江蓠春故人今不见谪居悼往邑邑何邑邑长沙地卑湿楼上见春多花前恨风急猿愁肠断叫鹤病翘趾立牛衣独自眠谁哀仲卿泣郁郁何郁郁长安逺于日终日念郷关鷰来鸿复还潘岳歳寒思屈平憔悴颜慇勤望归路无雨即登山哭吕衡州时余方谪居一夜霜风彫玉芝苍生望絶士林悲空怀济世安人略不见男㛰女嫁时遗草一函归太史旅坟三尺近要离朔方徙歳行当满欲爲君刋第二碑遥伤叚右丞江海多豪气朝廷有直声何言马蹄下一旦是佳城伤桃源薛道士坛边松在鹤巢空白鹿间行旧迳中手植红桃千树发满山无主任春风王思道碑堂下作苍苍宰树起寒烟尚有威名海内传四府旧闻多故吏几人垂泪拜碑前遥伤丘中丞河南丘绛有词藻与余同升进士科从事邺下不幸遇害故爲伤词邺下杀才子苍茫寃气凝枯杨映漳水野火上西林马鬛今无所龙门昔共登何人爲弔客唯是有青蝇伤独孤舎人贞元中余以御史监祠事河南独孤生始仕爲奉礼郎有事宗庙郊畤必与之俱繇是甚熟及余谪武陵九年闲独孤生仕至中书舎人视草禁中上方许以宰相元和十年春余祗召抵京师次都亭曰舎人以疾不起余闻因作伤词以爲弔昔别一年少今悲丧国华逺来同社鷰不见早梅花途次敷水驿伏覩华州舅氏昔日行县题诗处澘然有感昔日股肱守朱轮兹地游繁华日巳谢章句此空留蔓草佳城闭故林棠树秋今来重垂泪不忍过西州湖南观察使故相国袁公挽歌五驱龙虎节一入鳯皇池令尹自无喜羊公人不疑天归京兆日叶下洞庭时湘水秋风至凄凉吹素旗丹旐发江臯人悲鴈亦号湘南罢痎市汉上改词曹表墓双碑立尊名一字襃常闻平楚狱爲报里门髙返葬三千里荆衡逹帝畿逢人即故吏拜奠尽霑衣地得青乌相賔惊白鹤飞五公碑尚在今日亦同归代静安佳人怨靖安丞相武公居里名也元和十一年六月公将朝夜漏未尽三刻骑出里门遇盗薨于墙下初公爲郎余爲御史繇是有旧今守于逺服贱不可以诔又不得爲歌诗声于楚挽故代作佳人怨以禆于乐府云宝马鸣珂踏晓尘鱼文匕首犯车茵适来行哭里门外昨夜华堂歌舞人秉烛朝天遂不回路人弹指望髙台墙东便是伤心地夜夜秋萤飞去来伤愚溪故人柳子厚之谪永州得胜地结茅树𬞞爲沼沚爲台榭目曰愚溪柳子殁三年有僧游零陵告余曰愚溪无复曩时矣一闻僧言悲不能自胜遂以所闻爲七言以寄恨溪水悠悠春自来草堂无主鷰飞回隔帘惟见中庭草一树山榴依旧开草圣数行留坏壁木奴千树属隣家唯见里门通德牓残阳寂寞出樵车柳门竹巷依依在野草青苔日日多纵有隣人解吹笛山阳旧侣更谁过碧㵎寺见元九侍御和展上人诗有三生之句因以和之廊下题诗满壁尘塔前松树已鳞皴古来唯有王文度重见平生笁道人伤秦姝行河南房𨳩士前爲虞部郎中爲余话曰我得善筝人于长安怀逺里其后开士爲赤县牧容州求国工而诲之艺工而夭今年开士遗子新诗有悼佳人之目顾予知所目也惜其有良妓获所从而不克乆乃爲伤词以贻开士长安二月花满城花前女儿弄银筝南宫仙郎下朝晚曲头驻马闻新声马蹄逶迟心荡漾髙楼巳逺犹频望此时意重千金轻鸟传消息绀轮迎芳筵银烛一相见浅笑低鬟初目成蜀絃铮摐指如玉皇帝弟子常家曲青牛文梓赤金簧玫瑰宝柱秋鴈行歛蛾收袂凝清光抽絃缓调怨且长八鸾锵锵渡银汉九雏威鳯鸣朝阳曲终韵尽意不足余思悄絶愁空堂从郎鎭南别城阙楼舩理曲潇湘月冯夷跹跹舞渌波鲛人出听停绡梭北池含烟瑶草短万松亭下清风满秦声一曲此时闻岭泉呜咽南云断来自长陵小市东蕣华零落瘴江风侍儿掩泣收银甲鹦鹉不言愁玉笼愽山炉中香自灭镜奁尘暗同心结从此东山非昔游长嗟人与絃俱絶夔州窦贠外使君见示悼妓诗顾余甞识之因命同作前年曾见两鬟时今日惊吟悼妓诗鳯管学成知有借龙媒欲换叹无期空廊月照常行地后院花开旧折枝寂寞鱼山青草里何人更立智琼祠窦夒州见寄寒食日忆故姬小红吹笙因和之鸾声窈眇管参差清韵初调衆乐随幽院妆成花下弄髙楼月好夜深吹忽惊暮槿飘零尽唯有朝云梦想期闻道今年寒食日东山旧路独行迟伤循州浑尚书贵人沦落路人哀碧海连天丹旐回遥想长安此时节朱门深巷百花开哭庞京兆俊骨英才气褏然䇿名飞歩冠羣贤逢时巳自致髙位得疾还因倚少年天上别归京兆府人闲空叹茂陵阡今朝繐帐哭君处前日见铺歌舞筵再伤庞尹京兆归何处章台空暮尘可怜鸾镜下哭杀画眉人哭王仆射相公子侯一日病滕公千载归门庭飒巳变风物惨无辉羣吏谒新府旧賔霑素衣歌堂忽暮哭贺雀尽惊飞伤韦賔客缜韦公八年余位至六尚书五福唯无富一生谁得如桂枝攀最乆兰省出仍初海内时流尽何人动素车再经故元九相公宅池上作故池春又至一到一伤情鴈鹜羣犹下蛙蠙衣巳生竹丛身后长台势雨来倾六尺孤安在人闲未有名刘梦得文集卷第十刘梦得文集外集卷第十刘梦得外集卷第十墓志祭文故董府君墓志絶编生墓表祭柳贠外文重祭柳贠外文代祭柳贠外文祭韩吏部文祭李司空文代祭李司空文代祭王相国文祭桂尚书文祭杨庶子文故荆南节度推官董府君墓志元和七年夏四月某日前荆州部从事董府君以疾终于故府私第年若干其孤泣书前人之爵里耿光求我以铭于幽且先志也故重爲之董姓出于豢龙氏至辛有而分在晋爲良史在赵佐简子爲能臣项羽主盟爲翟王髙皇帝举兵汉中刼其兵衆不克其土后裔遂爲陇西人凡称事不称名不待事而彰也始予谪于武陵人多言之贤有董生爲守令客旣而以士相见之礼成与之言能言坟典数旁捃百氏之学弱年嗜属诗工弈棊用是索合于贵游多所慰荐中年奉浮图说三乗用是贡诚于清贤乃被辟书脱巾爲弘文馆校书郎再选至大理评事咸视眞秩而不累其章职系于外故也晚节尚道故投劾于幕府治扁舟浮江沲泛洞庭登熊耳访浮丘以探异赋枉渚以竒傲居数歳投老于南荆迷邦纵性委和从化逮夫寝巨室也自含禭至于卜竁皆仁人之赙焉是歳五月十二日卜葬于龙山之某冈外姻至矣君名侹字庶中大父曰思简位至汝南太守父承祖殁于试守太子舎人始爲君求妇于郑之族生嗣子夏卿旣立而夭今未之从其后又娶于阎氏生二子曰周卿云卿婺也繐裳髽首有正家之道呜唿道愈冨而室愈贫志甚脩而知甚寡士以陇西爲贵将在令名欤铭曰学待问而文藻身艺不试兮名孰闻大道甚夷兮非我辰何生不茂兮非我春脩门之逹兮连冈膴膴蔓草如徒兮新坟若斧于嗟董生兮于焉终古絶编生墓表顾彖吴郡人食力于武陵沅水上以读易闻病且死饬其子曰吾年十有五而授易于师积六十三年于兹未甞一日不吟乎系象里中儿从吾读其文多矣死则必葬我于党庠之侧尚其有知且闻吾书君子曰若彖者可谓志笃于学矣因以絶编生谥之且表其墓后之读㓛令者或采焉予旣谪居是邦始至之日问能道古语可与言者邑子以生爲对旣而执䞇请见之生危冠大袂阔视雅拜及门知让俟肃而后入又肃而跻阶心存圣言润彻眉睫有野态而无苟容问其所执曰㓜学易老而尤嗜问安学曰始闻于师晚熟于心自尼父兼三才绌八索系词焉以通微言与伏牺文王竝行犹夫三辰同丽太极秦脱火患完文显行汉之田丁京刘而东京有马郑魏之何荀两王而吴有韦陆前者导源后者濬之沨融混合百派犇奏唐兴沙门一行方洩天几以探古人神友造物智斟人事制动也有柅变道也无方曏之支流委输于我其他䌷绎祖述三十有余家朱蓝之朴斲之爲羽翼爲鼓吹畴咨天人之际磅礴上下骛精于攟摭匮巧于穿凿犹制氏之于乐铿锵而巳徐氏之于礼善容而巳然而前脩之尽心也得以采腴搴芳焉手胘于运管目䁾于临烛而气耗于咏呻家居无訾不能与计偕地偏且逺无有能晤语者心愈苦而迹愈卑寒肤嗛腹以至于耊老微夫子之问持是安施乎他日予造其室庐瓢箪在左汗简在右有龟枵然有筴甚泽余㩎蓍指骨而讯之曰是斖斖者曾不予欺乎生攸尔而对云占先圣人知道之妙不可徒而得也故设象以致意挮有以取无取当其粗用当其精夫权衡所以揣轻重不爲捶钩者设也㝷尺所以商逺迩不爲运斤者设也龟筴所以决羣疑不爲知几者设也几存乎人是则以天时爲卦体以理爲爻位外附人事以象焉内取诸身以彖焉得枢于寰中迎数于象外自然之理不知其然虽欲强名措说无地彼枯茎朽殻安能与于此乎今夫揲之以至刓灼之以殆尽徒与夫蚩蚩者问歉穰占能虺起讼需食亡羊丧牛之闲耳资其握粟以餬予口乌足爲夫子道哉余以斯言邃于易故书之噫国有太学学有馆以延颛门若生者苦形役志如是其颛也茹经于腹湮灭粪坏辟水汤汤不闻其声摧藏仆遬与山水同朽岂地逺然邪彼文甲綷毛剽筋寿革岭峤之华实炎溟之蜃虾飞苞驿篚所至而贵夫岂迩也哉恱者衆故也生之死在元和七年秋七月由死之日推而上求直始生之辰得四百有七十甲子葬在枉渚西石矶上其坟可隐东望里塾尚行其志云祭柳贠外文维元和十五年歳次庚子正月戊戌朔日孤子刘禹钖衔哀扶力谨遣所使黄孟苌具清酌庶羞之奠敬祭于亡友柳君之灵呜唿子厚我有一言君其闻否惟君平昔聦明絶人今虽化去夫岂无物意君所死乃形质尔魂气何託听余哀词呜唿痛哉嗟余不天甫遭闵凶未离所部三使来弔忧我衰病谕以苦言情深礼至款宻重复期以中路更申愿言途次衡阳云有柳使谓复前约忽承讣书惊号大叫如得狂病良乆问故百哀攻中涕洟迸落魂魄震越伸纸穷竟得君遗书絶絃之音悽怆彻骨初託遗嗣知其不孤末言归輤从祔先域凡此数事职在吾徒永言素交索居多逺鄂渚差近表臣分深想其闻讣必勇于义巳命所使持书径行友道尚终当必加厚退之承命改牧冝阳亦驰一函候于便道勒石垂后属于伊人安平宣英㑹有还使悉巳如礼形于具书呜唿子厚此是何事朋友彫落从古所悲不图此言乃爲君发自君失意沈㐲逺郡近遇国士方伸眉头亦见道草恭辤旧府志气相感必踰常伦顾余负舋营奉方重犹冀前路望君铭旌古之逹人朋友则服今有所厌其礼莫申朝晡临后出就别次南望桂水哭我故人孰云宿草此恸何极呜唿子厚卿眞死矣终我此生无相见矣何人不达使君终否何人不老使君夭死皇天后土胡宁忍此知悲无益奈恨无巳余之不闻余心不理含酸执笔辄复中止誓使周六同于己子魂兮来思知我深旨呜唿哀哉尚飨重祭柳贠外文呜唿自君之没行巳八月每一念至忽忽犹疑今以丧来使我临哭安知丗上眞有此事旣不可赎翻哀独生呜唿出人之才竟无施爲炯炯之气戢于一木形与人等今旣如斯识与人殊今复何託生有髙名没爲衆悲异服同志异音同叹唯我之哭非弔非伤来与君言不成言哭千哀万恨寄以一声唯识眞者乃相知尔庶几傥闻君傥闻乎呜唿痛哉君有遗美其事多梗桂林旧府感激主持俾君内弟得以义胜平昔所念今则无违旅魂克归崔生实主㓜穉在侧故人抚之敦诗退之各展其分安平来赠礼成而归其他赴告咸复于素一以诚告君谠闻乎呜唿痛哉君爲巳矣余爲苟生何以言别长号数声冀乎异日展我哀诚呜唿痛哉尚飨爲鄂州李大夫祭柳贠外文呜唿至人以在生爲传舎以轩冕爲傥来达于理者未甞惑此昔余与君谕之详熟孔氏四科罕能相备惟公特立秀出几于全器才之何丰运之何否大川未济乃失巨舰长途始半而丧良骥搢绅之伦孰不堕泪昔者与君交臂相得一言一笑未始有极驰声日下骛名天衢射䇿差池髙科齐驱携手书殿分曹蓝曲心志谐同追欢相续或秋月衔觞或春日驰毂甸服载朞同升宪府察视之列斯焉接武君迁外郎子侍内闱出处虽闲音尘不亏势变时移遭罹多故中复赐环上京良遇曽不踰月君又即路逺持郡符柳江之壖居陋行道疲人歌焉子来夏口忽复三年离索则乆音贶屡传箧盈草隷架满文篇钟索继美班杨差肩贾谊赋鵩屈原问天自古有死奚论后先痛君未老美志莫宣邅回世路奄忽下泉呜唿哀哉令妻早谢穉子四歳天丧斯文而君永逝翩翩丹旐来自遐裔闻君旅榇旣及岳阳寝门一恸贯裂衷肠执绋礼乖出疆路阻故人奠觞莫克亲举驰神假梦冀获晤语平生宻怀愿君遣吐遗孤之才与不才敢同己子之相许呜唿哀哉尚飨祭韩吏部文髙山无穷太华削成人文无穷夫子挺生典训爲徒百家抗行当时勍者皆出其下古人中求爲敌盖寡在贞元中帝鼓薫琴弈弈金马文章如林君自幽谷升于髙岑鸾凤一鸣蜩螗革音手持文柄髙视寰海权衡低昂瞻我所在三十余年声名塞天公鼎侯碑志隧表阡一字之价辇金如山权豪来侮人虎我䑕然诺洞开人金我灰亲亲尚旧宜其寿考天人之学可与论道二者不至至者其谁岂天与人好恶背驰昔遇夫子聦明勇奋常操利刃开我混沌子长在笔予长在论持矛举楯卒不能困时惟子厚窜言其闲賛词愉愉固非颜颜磅礴上下羲农以还会于有极服之言𡵨山威凤不复鸣华亭别鹤中夜惊畏简书兮拘印绶思临恸兮志莫就生刍一束酒一杯故人故人歆此来祭兴元李司空文维大和四年月日礼部郎中集贤殿直学士刘禹钖谨以清酌之奠敬祭于故相国山南西道节度使赠司空李公之灵呜唿龟灵而刳龙知而屠古今同之天不可问公之挺生德与位并如瞻日月岂賛其明何以致之姑话平生追怀周旋弥四十年射䇿校文接武聮翩甸服同邑明庭比肩公乗迅飊凌厉非烟愚触骇机迸落深泉一持化权一谪海壖夲同末异如矢别弦云龙井蛙势不相见二纪回泊一朝㑹面公爲故相愚似悲翁契阔相遇凄凉万重复以郎吏交欢上公披襟道旧剧谈命酒清洛泛舟凿龙携手公入西关愚亦徴还削去苛礼招邀清间广陌聮镳髙台看山㝷春适野醉舞花闲忽复登坛緫戎于外子午危栈巴梁古岸夷风伧儜犷俗悍害隂谋宻构凶党千辈如嗾羣犬以逼驺虞如纵炎火以焚瑾瑜时邪命邪不虑不图物理神道安知有无呜唿痛哉玄天甚髙上诉何时长夜无晓斯焉永归风凄日昬鼓咽箫悲沈埋玉树谁不霑衣平生故人零落巳稀委化而尽然犹怨咨如何国祯有此遭罹挺灾赋命孰主张之有肴在筵有酒盈巵神其来歆巳矣长辤尚飨代裴相祭李司空文四年月日特进守司空兼门下侍郎平章事裴度谨以清酌少牢之奠敬祭于故相国魏郡公之灵呜唿玉贞而折不能瓦合鸾铩而萎不同鸡羣生兮若浮守道不屈惟公之生福自维嵩金石髙韵珪璋德容元和之初左右宪宗以才视草以望登庸振起直声激扬清风实有正气号爲名公名成身退犹系人望入爲羽仪出领藩方旣师百辟又副丞相道冠搢绅事参翼亮度与公游四十余年风期合契禄位相先度忝司言公持化权应同宫徴馥若兰筌猥以姓名称于上前发迹从微芬芳获宣度爲免相待罪梁山公拜右揆来从东川极其欢娱着在诗篇度忝三入公亦东还里门相迩賔阁常间退朝休澣道旧开颜嗟乎山川闲之忽在旦夕岂意仓卒遂成今昔衣冠丧气风物含戚强魂诉天寃血成碧呜唿哀哉度在病中讣书始至无力以哭不言垂泪今闻裧輤首路而归隐几临风其心孔悲嘉肴百笾旨酒一巵寄此神素神其来思呜唿哀哉代诸郎中祭王相国文维大和四年月日某官等敬祭于故相国赠太尉太原王公之灵呜唿天以和气钟于贵人含光不曜煦物如春发自贡士骤爲庭臣鸿鴈聮行共凌青云旣操利权兼秉国钧食禄甚厚奉身如贫井络之隅益部爲大斗牛之下杨州繁㑹受社临戎油幢曲盖印绶重叠恩华霶霈簿领如山处之若间搉筦之权往而复还炎炎暐晖出入二纪未曽伤物屡有荐士急难友弟谨厚训子颜闲熈熈不形愠喜处己无咎得君如此若木方髙盲飊歘起三台之气变见在时五福之来盛衰有期晚下黄合车骑威迟夕归华堂言笑嘻怡诘朝愀然有恙求医未撤琴瑟俄悬素旂宸衷震悼朝右悽悲诏下襃崇恩殊等夷灵轜旣驾眞宅将归笳箫咽而复扬风日惨而无辉玄亮等或早挹清尘或晚承泛爱昔脩礼于门阃今缠悲于祖载幽显虽异音徽未昧神之格思歆此诚酹尚飨祭福建桂尚书文维大和六年月日苏州刺史刘禹钖谨以清酌之奠敬祭于故福建团练使桂公之灵鵾化鹏征擘波沖天士逢其时舍笈乗轩始识尚书贞元季年诣我南省䄂文一编便坐接语其容温然星歳未几鄙夫南迁滞留江湘鱼鸟周旋尚书遇知变化如蝉秉宪朝右剖符江壖交趾化行容州绩宣凡曰循吏莫居我先大和之初再遂良觌分务东洛门里同陌余复郎位公爲賔客蔚然贵臣绶紫须白俄俱西还列于清班来访书殿登楼看山见领八屯循街九关贺迁闽越红斾双殷克有淑声搢绅之闲惸婺矛牙鼓舞强捍低跧延平古津峭壁孱颜岂意龙劒沉晶不还复魄侯堂归舟建浦双表何在虎丘之下恭承嘉命来牧吾土言念昔游忽成千古哀哀孝嗣率礼无违言奉几席归乎洛师敬陈奠筵泣对灵帷平生不志歆此一巵呜唿哀哉祭州杨庶子文维大和六年月日苏州刺史刘禹钖谨遣军吏某乙具少牢清酌之奠敬祭于故州杨公之灵呜唿利劒多缺眞玉喜折俊人不寿爲气所啮子之少孤率性自然早有名字结交丗贤席势驰声龙秋鸟屳试文再售毛翮愈鲜历佐侯藩拾遗君前伏阁论事侵削内权克扬直声不愠左迁一斥干外君门邈焉五剖竹符皆有声绩南浦濳化巴人哑哑比阳布和战地尽辟寿春武断姦吏夺魄荥波砥平士庶同适朝典陟明俾临夲州钖以贵绶腰金昼游舆疾而来风烟爲愁静治三载卧分主忧直气濳销頽景不留九天难问万化同休呜唿惜哉与君交欢已过三纪维私之爱与衆无比乃命长嗣爲君半子谁无外姻君实知己昔与君游俱爲壮年怒人言命笑人言天阅事未多信书太坚方阶尺木已坠九泉诵年易深濳病难痊不见南楚方知北轩呜唿嗟哉见机不早追悔已晚犹希耇老容或宣展以间相期以晦相勉一丘可乐万累皆遣图就散秩婆娑京辇天命不长愿言莫展呜唿痛哉君卧弘农余来姑苏飞书要约言念鼎湖我车载脂爲子疾驱入境閴寂唯逢素书发函惊视翰不自濡相去一舎岂无肩舆君爲病婴我爲吏拘两不如意嗟哉命夫君今往矣无复可道我今泛然一委玄造平生亲友零落太早无望拔茅尽悲宿草到郡浃辰君不起闻寝门一恸其哀如焚彭彭輤车来葬洛濵敬脩礼泣送行人方丈之羞荐君明魂三赤之板冩予哀文凄凉山河惨淡风云巳矣长别嗟哉杨君刘梦得外集卷第十刘梦得文集刘梦得文集卷第十一刘梦得文集卷第十一赋问大钧砥石楚望伤往何卜謪九年望山阳城秋声问大钧始余失台郎爲刺史又贬州司马俟罪朗州三见闰月人咸谓数之极理当迁焉因作谪九年赋以自广是歳腊月诏追明年自阙下重领连山郡印绶人咸曰美恶周必复第行无恤歳杪其复乎居五年不得调歳二月有事于杜前一日致斋孤居虑静滞念欻起伊人理之不可以晓也将质诸神乎谨贡诚驰精敢问大钧其夕有遇寤而次第其辞以爲赋圎方相函兮浩其无垠窅冥翕辟兮走三辰以腾振孰主张是兮有工其神迎随不见兮强名之曰大钧欹以临下兮巍乎雄尊天爲独阳髙不可问工居其中与人差近身执其权心平其运循名想象斯可得以讯曰嘻蒙之未生犹泥尔落乎埏埴唯钧所指忽然爲人爲大幸矣工赋其形七情与俱啬智不授卑之以愚坦坦之衢万人所趋蒙一布武化爲畏途人或誉之百说徒虚人或排之半言有余物壮则老乃唯其常否终则倾亦不可长老先期而骤至兮否踰数而叵量虽一夫不获兮亦大化之攸病谨荐诚上问兮俛伏以听是夕寝熟梦游乎无何有之郷抗陛级乎重霄兮异人闲之景光中有威神兮金甲而炜煌颔之使前兮其音琅琅曰吾大化之一工也居上临下廉其不平汝今有辞吾一以听播形肖貌生类积意橐籥圈匡镕鍊消息我之司智初不尔啬不守以愚覆爲汝赋旣赋汝形辅之聦明去求世师资适攸宜胡然抗志遐想前烈倚梯青冥举足斯跌韬尔智斧无爲自伐凿窍太繁天和乃洩利迳前诱多逢覆辙名肠内煎外火非热今哀汝穷将汝愚剔去刚健纳之柔濡塞前窍之伤痍兮招太和而与居贳以待人兮急以自拘道存宧奥无示四隅轧物之势不作兮见伤之几自无汝不善用吾焉啬乎且夫贞而腾气者膴膴健而垂精者昊昊我居其中犹轮是蹈以不息爲体以日新爲道倮鳞蜚走灌莽苞皁乃牙乃甲乃殈乃剖阳荣隂悴生濡死薧各乗气化不以意造赋大运兮无有淑恶彼多方兮自生丑好尔奚不德余以骤壮姑尤我以速老邪观汝百爲又或不然赤子哇哇急其能言亦旣名物几时蹁跹春耕其丘投种之日释耒而叹何时粟实望所未至谓余舒舒欲其乆留谓我瞥如我一子二谁之曲欤彼蒹葭之苍兮霜霰苦而中坚松竹之皲皴索箨兮不若榯笋之可怜纳材苇而构明堂固容消而力完扬且之晳兮不可以常然当钖尔以老成苍眉皓髯山立时行去敌气与矝色兮噤危言以端诚俾人望之侮黩不生尔之所得孰与壮多不善处老问余而何受敎而回蘧蘧形开向之威神孰爲来哉乃遽衣促盥端虑涤想委珮低簪持簿叩颡而言曰楚臣天问不詶今臣过幸一献三售始厚以愚终期以寿志上问之罪濯已然之咎心增故术腹饱新授驰神清玄拜手稽首砥石南方气泄而雨淫地慝伤物妪伏噫湿渝色坏味虽金之坚亦失恒性始余有佩刀甚良至是涩不可拔剖其室乃能出遡阳眇眡傅刃蒙嵴鳞然如痏痂如黒子如青蝇之恶锐气中锢犹人被病然客有闻焉袖密石以遗余沃之草腴杂以乌膏切劘下上眞质焯见踌躇四顾逌尔谢客微子之贻几丧吾宝客曰吾闻诸梅福曰爵禄者天下之砥石也髙皇帝所以砺世磨钝有是邪余退感其言作砥石赋我有利金兮以利爲佩遭土卑而慝作兮雄铓爲之濳晦如景昬而蚀旣兮与肌漆而爲疠顾秋蓬之不可刜兮尚可游乎髋髀之外利物蒙蔽才人惆怅俾百汰之至精蟠一检而多恙岂害气之独然兮将乆不试而然彼屠者之刀兮猎者之鋋不灌不淬兮揉锴衔鈆曰鼓曰挥兮刲腴击鲜皖㸌获禾火以耀铓蓊淫夷而腾羶岂不以渉暑而蒙沴兮鼎用之而成妍有客自东遗余越砥圭形石质苍色腻理刬其鳞皴滑以滫瀡如衣澣垢若鼎出否雾尽披天萍开见水拭寒焰以破眦击清音而振耳故态复还宝心再起旣赋形而终用一蒙垢焉何耻感利钝之有时兮寄雄心于瞪视嗟乎石以砥焉化钝爲利法以砥焉化愚爲智武王得之商俗以厚髙帝得之杰材以凑得旣有自失岂无因汉氏以还三光景分随道阔狭用之得人五百余年唐风始振悬此大砥以砻兆民播生在天成器在君天爲物天君爲人天安有执砺世之具而患乎无贤欤楚望予旣谪于武陵其地故郢之裔邑与夜郎诸夷错杂系乎天者隂伏阳骄是巳系乎人者风巫气窳是巳嚣雰浮浮利于楼居城之丽谯实邻所舎四垂无蔽万景坌入因道其逺迩所得爲楚望赋云翼轸之野祝融司方隂迫而专专实生沴天濡而雺土洩而泥气罕淑清兮淫氛曀曀中人体胑兮爲瘥爲瘵以旷涤烦兮利居髙于物外我卜我居于城之隅宛在藩落丽谯渠渠四阿垂空洞口发枢眸子不运坐陵虚无歳更周流时极惨舒万象起灭森来贶予櫺轩之外羣山巃嵸冈陵靡阤势若相拱出云见怪窈蔚森耸露夕霞朝望如飞动檐庑之下大江澒洞支流合输泄入云梦羲和望舒出没两涯涵泳之族聱取㰹呀秋水灌盈漩石飘沙流枿轩昂舞于盘涡逮及收潦澹如緑醽白石磷磷倒影罗生苹末风起有文无声悠逺烟緜与空苍然湘沅之春先令而行腊月寒尽温风发荣土膏如濡言鸟嘤嘤三星明其晓中植物飒以飘英云归髙唐草蔽洞庭目与天尽神将化并圎方相涵游气杳冥煕煕蔼蔼藻饰羣形枿树童丘积空凝青环洲曲塘含景曜明恢台之气发于春季渉夏如铄逮秋愈炽土山焦熬止水瀵沸翔禽跕堕呀咮垂翅曦赫敲蒸阳极反隂二仪交精下上相歆云兴天际欻若车盖凝矑未瞬弥漫霮䨴惊雷出火乔木糜碎殷地爇空万夫皆废悬霤绠缒日中见昧移晷而收野无完块少隂之中景物澄鲜丹叶星房烛耀川原夕月旣望曜于丹泉上镜下冰湔尘濯烟宿丽濳芒独行髙躔皓一气之悠悠㓗有形而溢清玄杳微明而斐斖想游目于化先夜无眹以徂征金霞晕乎海壖明星方扬斜汉西悬璇柄如堕半沈层澜鸡啁哳而晨鸣兮日荏苒以腾晶动植暸兮巳分山川郁乎不平复人寰之諠卑汹浩浩以营营追向时之景光不可骤得以再更意华胥之梦还犹仿像而驰精日次于房天未降霜木卉犹泽水泉收脉故道睃削衍爲广斥水禽嬉戏引吭伸翮纷惊鸣而决起拾彩翠于沙砾时时北风振藁扬埃萧条边声与鴈俱来寒氛委积万窍交激楚云改容飞雨凝滴洒林递响淅沥梢摵飞电照雪以腾光柔𬞞傲霜而秀坼躔次殊气川谷异宜民生其闲俗鬼言夷招三闾以成謡徳伏波而构祠投粔籹以鼓楫豢鳣鲂而如牺蟠木靓深孽祅凭之祈年去疠蠲敬祗威击鼓肆筵河旁水湄荐诚致祝却略躨跜渚居鲜食大掩水物罟张饵啗不可遁伏显举濳缒昼撞夜触设机沈深如拾于陆彼游儵之琐类咸跳脱于窘束虽三趾与六眸时或加乎一目亦有轻舟轩轾泛浮拖纶往复驯鸥相逐暮夜澄寂啸歌羣族伧音俚态幽怨委曲逗䟽柝于江城引哀猨于山木巢山之徒抨木开田灼龟伺泽兆食而燔郁攸起于巖阿腾绛气而蔽天熏歇雨濡颖垂林巓盗天和而借地势谅无劳而有年罢士间人逸爲末作求金渚涘淘汰瀺灂流注濻沱繁光熠爚贪贾来贸发于怀握无翼而飞润于丰屋哂耕耘之悒悒徒胼胝以自鞫我处层轩日星囬还阅天数而视民风百态变见乎其闲非耳剽以臆说兮固幽求而纵观观物之余遂观我生何广覆与厚载岂有形而无情髙莫髙兮九逺莫逺兮故园舟有楫兮车有辖江山坐兮不可越吾又安知其所如怳临髙以观物伤往人之所以取贵于蜚走者情也而诞者以遣情爲智岂至言邪予授室九年而鳏痛若人之夭阏弗遂也作赋以伤之冀夫览者有以增伉俪之重云叹独处之邑邑兮愤伊人之我遗情可杀而犹毒境当欢而复悲人或朝叹而暮息夫何越月而踰时太极运乎三辰转寒暑而下驰有归于无兮盛复于衰犹昩爽之必暮又安得而怨咨我今怨夫若人兮曾旭旦而濳晖飘零日反之萼倐忽蜉蝣之衣川走下而不还露迎旸而易晞恩巳甚兮难絶见无期兮永思我行其野农民桑者举案来馌亦在林下我观于途禆贩之夫同荷均挈荆钗布𥜗羽毛之蕃鳞介之微和鸣灌丛双泳涟漪薨薨伊虫蠢蠢伊豸游空穴深两两相比何动类之万殊必雄雌而与俱物莫失俪以孤处我方踽踽而焉如我复虚室自凄凉兮心伊郁心伊郁兮将语谁坐匡牀兮抚婴儿何所丏沐兮何从仰饴襦袴在身兮昔围差跌鞶囊附臂兮余馥葳蕤诚天性之濳感顾童心兮如疑哓然有难继之慕漠然减好弄之姿指遗袿兮能认遡空帷兮欲归我入寝宫痛人亡兮物改其容宝瑟偃兮絃柱絶瑶台倾兮镜奁空寒炉委灰虚幌多风隙驷晨转牎蟾夜通歩揺昬兮网黏翡翠芳褥掩兮尘化蛩蛩阅刀尺之余泽见巾箱之故封翫服俨兮犹具繁华谢兮焉从想翩僊于是非求僁窣与冥蒙信竒术之可致嗟此生兮不逢徒注视以寂听怳神疲而目穷还抱影以独出纷百哀而攻中系曰龙门风霜苦别鹤哀鸣夜衔羽吴江波浪深雌劒一去无遗音悲之来兮愦予心汹如行波洊浸淫怅縁情而莫极思执礼以自箴巳焉哉苒苒生死悠悠古今乗彼一气兮聚散相㝷或鼓而兴或罢而沈以无涯之情爱悼不驻之光隂谅自迷其有分徒终怨于匪忱彼蒙庄兮何人予独累叹而长吟何卜余旣幻惑力命之说兮身乆放而愈疑心回泬其莫晓兮将取质夫东龟楚人俗巫而好术兮叟有鬻卜而来思乃招而讯之曰嘻人莫不塞有时而通伊我兮乆而愈穷人莫不病有时而闲伊我兮乆而滋蔓吾闻人禀五行动止有则四时转续变于所极一歳之旱人斯具舟三月之热人斯具裘极必反焉其犹合符予首圎而足方予腹隂而背阳胡形象之有宵而变化之殊常经曰剥极则贲而未甞剥者其谁否极受泰居否而未甞泰者又其谁鹤胡不截凫胡不禆夔何罚而踸踔蚿何功而扶持纷纭恣睢交作舛驰似予似夺似信似欺孰主张之问于子龟卜者曰招我以粗问我以微有天下之是非有仁人之是非在此爲美兮在彼爲嗤或昔而成或今而亏君问曷由主张其时时乎时乎去不可邀来不可逃淹淹兮孰舍孰操堇啄之毒芩鸡首之贱毛各于其时而伯其曹屠龙之技非曰不伟时无所用莫若履狶作踊之工非曰可珍时有所用贵于斵轮络首縻足兮骥不能踰跬前无所阻兮跛鼈千里同渉于川其时在风㳂者之吉泝者之凶同艺于野其时在泽伊穜之利乃穋之厄故曰是邪非邪主者时邪主者命邪谅淑恶之同岀兮顾所丁之若何夫如是得非我美失非我耻其恶曷思其来曷期姑蹈常而俟之夫何卜爲言讫执龟而起予退而作何卜赋于是蹈道之心一而俟时之志坚内视羣疑犹冰释然谪九年古称思妇巳历九秋未必有是举爲深愁莫髙者天莫濬者泉推巳极数无踰九焉伊我之谪至于数极长沙之悲三倍其时廷尉不调行当跋而天有寒暑闰余三变朝有考绩明幽三见顾尧之民兮亦昬垫而有叹叹息兮倘佯登髙髙兮望苍苍突弁之夫我来始黄合抱之木我来犹芒山增昔容水改故坊童者郁郁兮涸者洋洋天覆地生蓊兮无伤彼族而居曏之投荒彼轩而游昨日桁杨信及泽濡俄然复常稽天道与人纪咸一偾而一起去无乆而不还棼无乆而不理何吾道之一穷兮贯九年而犹尔意不可得而知庸讵得而悲苟变化之莫及兮又安用夫肖天地之形爲望邈不语兮临风境自外兮感从中晦明转续兮八极鸿蒙上下交气兮羣生异容发孤照于寸眸鹜遐情于太空物乗化兮多象人遇时兮不同嗟乎有目者必骋望以尽意当望者必縁情而感时有待者瞿瞿忘怀者熈煕虑深者瞠然若丧乐极者沖然无违外徙倚其如一中纠纷兮若斯望如何其望最乐晞庆霄兮遡阿阁如云兮天颜咫尺如草兮臣心踊跃扇交鳯兮葳蕤旗升龙兮蠖略日转黄道天开碧落凝瑞景于庭树掬非烟于殿幕望如何其望且欢登㶚岸兮见长安纷扰扰兮红尘合郁葱葱兮佳气盘池象汉兮昭回城依斗兮阑干避御史之騘马逐倖臣之金丸望如何其望攸好宗万灵兮越四隩汉帝仙台兮秦皇海峤霓衣踊于河上马迹穷乎越徼紫气度关而斐亹神光属天而照耀晥眷眷以驰精耸专专而观妙望如何其望有形视蠢蠢兮穷冥冥楚塞氛恶兮萧关燧明晕笼孤月角奋长庚沙多似雪碛有疑城烟云非女子之气草木尽王者之兵审曵柴之虚警破来镝之先声信有得于风鸟示无言于斾旌望如何其望且慕恩意隔兮年光度雕辇巳辤兮金屋何处长信草生兮长门日暮徯翠华之傥来仰玄天以自诉况复湘水无还漳河空注泪染枝叶香余纨素风萧萧兮北渚波烟漠漠兮西陵树夫不归兮江上石子何见兮秦原墓柏琴翻朔塞之音挟瑟指邯郸之路望如何其望最伤俟环玦兮思帝郷龙门不见兮云雾苍苍乔木何许兮山髙水长春之气兮恱万族独含嚬兮千里目秋之景兮悬清光偏结愤兮九回膓羡环拱于白榆惜驰晖于落棠谅冲斗兮谁见伊戴盆兮何望岂止苏武在胡管宁浮海送飞鸿之灭没附隂火之光彩鹤颈长引乌头未改恨巳极兮平原空起何时兮东山在永望如何伤怀孔多降将有依风之感宫人成忆月之歌歌曰张衡侧身愁思乆王粲登楼日回首不作渭濵垂钓臣羞爲洛阳拜尘友山阳城山阳故城遗阯数雉四百之运终于此墟裔孙作赋盖闵汉也词曰我止行车陨涕于山阳之墟是何苍莽与惨悴舂陵之气兮焉如踣昌运于四百辤至尊而伍匹夫有利器而倒持兮曾何铓刃之足舒懿王迹之肈基曁坤维之再敷邈汜阳与鄗上怳蛇变而龙摅痛人亡而事替终此地焉忽诸嗟乎积是爲治积非成虐文景之欲处身以约播其徳牙迄武乃获桓灵之欲纵心于昬爇其祅焰逮献而焚彼伊周不世兮姦雄乗舋而腾振物象漼以易位被虚号而阳尊终世殚而事去胡窃揖让以爲文呜唿维神器之至重兮盖如山之不骞使人得譬乎逐鹿固健歩者所先谅人事之云尔孰云当涂之兆也自天乱曰乆矣莫可追升彼墟兮噫嘻独遗武兮贻后王之元龟秋声相国中山公赋秋声以属天官太常伯唱和俱絶然皆得时道行之余兴犹有光隂之叹况伊郁老病者乎吟之斐然以寄孤愤碧天如水兮窅窅悠悠百虫迎暮兮万叶吟秋欲辤林而萧飒濳命侣以啁啾送将归兮临水非吾土兮登楼晩枝多露蝉之思夕蔓趣寒螀之愁至若松竹含韵梧楸早脱惊绮䟽之晓吹堕碧砌之凉月念塞外之征行顾闺中之骚屑夜蛩鸣兮机杼促朔鴈叫兮音书絶逺杵续兮何泠泠虚牎静兮空切切如吟如啸非竹非丝合自然之宫徴动终歳之别离废并苔冷荒园露滋草苍苍兮人寂寂树槭槭兮虫咿咿则有安石风流巨源多可平六符而佐主施九流而自我犹复感隂虫之鸣轩叹凉叶之初堕异宋玉之悲伤觉潘郎之幺么嗟乎骥伏枥而巳老鹰在鞴而有情聆朔风而心动盼天籁而神惊力将痑兮足受绁犹奋迅于秋声刘梦得文集卷第十一刘梦得文集刘梦得文集卷第十二刘梦得文集卷第十二论辩迹明贽华佗天论上天论中天论下辩迹客有能通夲朝之雅故者曰时之污崇视辅臣之用房与杜迹何观焉建官取士之制地征口赋之令礼乐刑法之章因隋而巳矣二公奚施爲余愀然曰三王之道犹夫循环非必变焉审所当救而巳隋之过岂制置名数之闲邪顾名与事乖尔因之何害焉夫上材之道非务所举必的然可使户晓爲迹也吾观梁公之迹章章如悬㝢矣曷然哉请借一以明之史不云乎初太宗怒浑戎之横于塞也度诸将不足以必取当宁而叹曰得李靖爲帅快哉靖时告老且病矣梁公虚其心以起之靖忘老与病一举虏其君郡县其地而还夫非伐国之难能起靖之难能也靖非不克之爲虑居功之爲虑也古之爲将度柄轻不足以遂事重则嫌生焉是以有辞第以见志有多产以取信有子质以灭贰有嬖监以虞谤其多患也如是若靖者名旣成位旣崇重失畏偪其患又甚焉微梁公之能尽材能捍患能去忌能照私彼姑借旧劳居素贵足矣恶乎起哉夫岂感空言而起邪心相见乆矣夫岂饰小信而要邪道相笼乆矣其后李敬玄擅能失才臣而败随之林甫自便进蕃将而乱随之由是而言固相万矣子方规规然窥上材以户晓之迹此吾之所不取也若杜莱公者在相位日浅将史失其传然以梁公之鉴裁自天策府遂以王佐材许之则是又能以道笼房公者矣房之许与迹孰甚焉客无以应而作子刘子曰观书者当观其意慕贤者当慕其心循迹而求虽愽寡要信矣明贽古之人动必有以将意故贽之道自天子逹焉夫芬芳在上臭逹于下而温粹无择有似乎圣人者鬯也故用于天子淸越而瑕不自揜絜白而物莫能污内坚刚而外温润有似乎君子者玉也故用乎诸侯执之不鸣刑之不嘷似死义乳必能跪似知礼者羔也故卿执焉在人之上而有先后行列者鴈也故大夫执焉耿介而一志者雉也故士执焉视其所执而知其任是故食愈重而志愈卑位弥尊而道弥广耿介之志唯士得以行之何也务细而所试者寡齿卑而所蔽者衆言未足以动听故必激发以取异行未足以应逺故必砥砺以姑闻借今由士爲大夫舍雉而执鴈其志也随之故耿介之名不施于大夫矣况其上乎然则爲士也不思雉之介爲卿也能思羔之礼欤今夫或者不明分推理而观之则曰此居下而嗜直者是必得志而稔其讦矣彼当介而务弘者是必处髙而肥其德矣曾不知讦当其分则地易而自迁弘非其所则志遂而无制矣于戏责士以卿大夫之善犹谕君以士之行尔予以执贽之道得其分苟推分明矣求刑赏之僭滥得乎华佗史称华佗以恃能厌事爲曹公所怒荀文若请曰佗术实工人命系焉宜议能以宥曹公曰忧天下无此䑕辈邪遂考竟佗至苍舒病且死见医不能生始有悔之之叹嗟乎以操之明略见几然犹轻杀材能如是文若之智力地望以的然之理攻之然犹不能返其恚执柄者之恚眞可畏诸亦可愼诸原夫史氏之书于册也是使后之人寛能者之刑纳贤者之谕而惩暴者之轻杀故自恃能至有悔恚书焉后之或者复用是爲口实悲哉夫贤能不能无过苟寘于理矣或必有寛之之请彼壬人皆曰忧天下无材邪曾不知悔之日方痛材之不可多也或必有惜之之叹彼壬人皆曰譬彼死矣将若何曾不知悔之日方痛生之不可再也可不谓大哀乎夫以佗之不宜杀昭昭然不足言也独病夫史书之义是将推此而广尔吾观自曹魏以来执死生之柄者用一恚而杀材能衆矣又乌用书佗之事爲呜唿前事之不忘期有劝且惩也而暴者复借口以快意孙权则曰曹孟德杀孔文举矣孤于虞翻何如而孔融亦以应泰山杀孝廉自譬仲谋近覇者文举有髙名然犹以可惩爲故事矧佗人哉天说柳子厚韩愈谓柳子曰若知天之说乎吾爲子言天之说今夫人有疾痛倦辱饥寒甚者因仰而唿天曰残民者昌佑民者殃又仰而唿天曰何爲使至此极戾也若是者举不能知天夫果蓏饮食旣坏虫生之人之血气败逆壅底爲㿈疡疣赘瘘痔亦虫生之木朽而蝎岀草腐而萤飞是岂不以坏而后岀邪物坏虫由之生元气隂阳之坏人由之生虫之生而物益坏食啮之攻穴之虫之祸物也滋甚其有能去之者有功于物者也繁而息之者物之雠也人之坏元气隂阳也亦滋甚垦原田伐山林凿泉以井饮窾墓以送死而又穴爲堰溲筑爲墙垣城郭台榭观游䟽爲川渎沟血陂池燧木以燔革金以镕陶甄琢磨悴然使天地万物不得其情倖倖冲冲攻残败桡而未甞息其爲祸元气隂阳也不甚于虫之所爲乎吾意有能残斯人使日薄岁削祸元气隂阳者滋少是则有功于天地者也繁而息之者天地之雠也今夫人举不能知天故爲是唿且怨也吾意天闻其唿且怨则有功者受赏必大矣其祸焉者受罚亦大矣子以吾言爲何如柳子曰子诚有激而爲是邪则信辩且美矣吾能终其说彼上而玄者世谓之天下而黄者世谓之地浑然而中处者世谓之元气寒而暑者世谓之隂阳是虽大无异果蓏㿈痔草木也假而有能去其攻穴者是物也其能有报乎繁而息之者其能有怒乎天地大果蓏也元气大痈痔也隂阳大草木也其乌能赏功而罚祸乎功者自功祸者自祸欲望其赏罚者大谬矣唿而怨欲望其哀且仁者亦大谬矣子而信子之仁义以游其内生而死尔乌置存亡得丧于果蓏痈痔草木邪天论上世之言天者二道焉拘于昭昭者则曰天与人实影响祸必以罪降福必以善倈穷阨而唿必可闻隐痛而祈必可荅如有物的然以宰者故隂骘之说胜焉泥于冥冥者则曰天与人实相异霆震于畜木未甞在罪春滋乎堇荼未甞择善跖硚焉而遂孔颜焉而厄是茫乎无有宰者故自然之说胜焉余之友河东解人柳子厚作天说以折韩退之之言文信美矣盖有激而云非所以尽天人之际故余作天论以极其辩云大凡入形器者皆有能有不能天有形之大者也人动物之尤者也天之能人固不能也人之能天亦有所不能也故余曰天与人交相胜尔其说曰天之道在生植其用在彊弱人之道在法制其用在是非阳而阜生隂而肃杀水火伤物木坚金利壮而武健老而耗毦气雄相君力雄相长天之能也阳而艺树隂而揫歛防害用濡禁焚用酒斩材窾坚液矿硎铓义制彊讦礼分长㓜右贤尚功建极闲邪人之能也人能胜乎天者法也法大行则是爲公是非爲公非天下之人蹈道必赏违善必罚当其赏虽三旌之贵万钟之禄处之咸曰宜何也爲善而然也当其罚虽族属之夷刀锯之惨处之咸曰宜何也爲恶而然也故其人曰天何预乃人事邪唯告䖍报夲肆类授时之礼曰天而巳矣福兮可以善取祸兮可以恶召奚预乎天邪法小㢮则是非駮赏不必尽善罚不必尽恶或贤而尊显时以不肖参焉或过而僇辱时以不辜参焉故其人曰彼宜然而信然理也彼不当然而固然岂理邪天也福或可以诈取而祸或可以苟人道駮故天命之说亦駮焉法大㢮则是非易位赏恒在佞而罚恒在直义不足以制其彊刑不足以胜其非人之能胜天之实尽丧矣夫实巳丧而名徒存彼昧者方挈挈然提无实之名欲抗乎言天者斯数穷矣故曰天之所能者生万物也人之所能者治万物也法大行则其人曰天何预人邪我蹈道而巳法大㢮则其人曰道竟何爲邪任人而巳法小㢮则天人之论駮焉今以一已之穷通而欲质天云有无惑矣余曰天恒执其所能以临乎下非有预乎治乱云尔人恒执其所能以仰乎天非有预乎寒暑云尔生乎治者人道明咸知其所自故德与怨不归乎天生乎乱者人道昧不可知故由人者举归乎天非天预乎人尔天论中或曰子之言天与人交相胜其理微庸使户晓盍取诸譬焉刘子曰若知旅乎夫旅者羣适乎莽苍求休乎茂木饮乎水泉必彊有力者先焉否则虽圣且贤莫能竞也斯非天胜乎羣次乎邑郛求隂于华榱饱于饩牢必圣且贤者先焉否则彊有力莫能竞也斯非人胜乎苟道乎虞芮虽莽苍犹郛邑然苟由乎匡宋虽郛邑犹莽苍然是一日之途天与人交相胜矣吾固曰是非存焉虽在野人理胜也是非亡焉虽在邦天理胜也然则天非务胜乎人者也何哉人不宰则归乎天也人诚务胜乎天者也何哉天无私故人可务乎胜也吾于一日途而明乎天人取诸近也巳或者曰若是则天之不相乎人也信矣古之人曷引天爲荅曰若知操舟乎夫舟行乎潍湽伊洛者疾徐存乎人次舎存乎人风之怒号不能鼓爲涛也流之泝洄不能峭爲魁也适有迅而安亦人也适有覆而胶亦人也舟中之人未甞有言天者何哉理明故也彼行乎江河淮海者疾徐不可得而知也次舎不可得而必也鸣条之风可以沃日车盖之云可以见怪恬然济亦天也黯然沈亦天也阽危而仅存亦天也舟中之人未甞有不言天者何哉理昧故也问者曰吾见其骈焉而济者风水等尔而有沈有不沈非天曷司欤荅曰水与舟二物也夫物之合并必有数存乎其闲焉数存然后势形乎其闲焉一以沈一以济适当其数乗其势尔彼势之附乎物而生犹影响也夲乎徐者其势缓故人得以晓也夲乎疾者其势遽故难得以晓也彼江海之覆犹伊湽之覆也势有疾徐故有不晓尔问者曰子之言数存而势生非天也天果狭于势邪荅曰天形恒圎而色恒青周回可以度得昼夜可以表候非数之存乎恒髙而不卑恒动而不巳非势之乗乎今夫苍苍然者一受其形于髙大而不能自还于卑小一乗其气于动用而不能自休于俄顷又恶能逃乎数而越乎势邪吾固曰万物之所以爲无穷者交相胜而巳矣还相用而巳矣天与人万物之尤者尔问者曰天果以有形而不能逃乎数彼无形者子安所寓其数邪荅曰若所谓无形者非空乎空者形之希微者也爲体也不妨乎物而爲用也恒资乎有必依于物而后形焉今爲室庐而髙厚之形藏乎内也爲器用而规矩之形起乎内也音之作也有大小而响不能踰表之立也有曲直而影不能踰非空之数欤夫目之视非能有光也必因乎日月火炎而后光存焉所谓晦而幽者目有所不能烛尔彼狸猩犬䑕之目庸谓晦爲幽邪吾固曰以目而视得形之粗者也以智而视得形之微者也乌有天地之内有无形者邪古所谓无形盖无常形尔必因物而后见尔乌能逃乎数邪天论下或曰古之言天之历象有宣夜浑天周髀之书言天之髙逺卓诡有邹子今子之言有自乎荅曰吾非斯人之徒也大凡入乎数者由小而推大必合由人而推天亦合以理揆之万物一贯也今夫人之有颜目耳鼻齿毛頥口百骸之粹美者也然而其夲在乎肾肠心腑天之有三光悬㝢万象之神明者也然而其夲在乎山川五行浊爲清母重爲轻始两位旣仪还相爲庸嘘爲雨露噫爲雷风乗气而生羣分彚从植类曰生动类曰虫倮虫之长爲智最大能执人理与天交胜用天之利立人之纪纪纲或坏复归其始尧舜之书首曰稽古不曰稽天幽厉之诗首曰上帝不言于人事在舜之庭元凯举焉曰舜用之不曰天授在殷中宗袭乱而兴心知说贤乃曰帝赉尧民之余难以神诬商俗巳讹引天而敺由是而言天预人乎刘梦得文集卷第十二刘梦得文集刘梦得文集卷第十三刘梦得文集卷第十三易论辩易辩易九六干之爻皆九而坤六何也世之儒曰吾闻诸孔颖逹云阳尊得兼乎隂隂不得兼乎阳也他日予与董生言及易生曰吾闻诸毕中和云举老而称也请徴诸揲蓍夫端䇿者一变而遇少与归竒而爲五再变而遇少与归竒而爲四三变如之是老阳之数分措于指闲者十有三䇿焉其余世有六四而运得九是巳故易系注云干一爻世六䇿也一变而遇多与归竒而爲九再变而遇多与归竒而爲八三变如之是老隂之数分措于指闲者二十有五䇿焉其余二十有四四四而运得六是巳故易系注云坤一爻二十四䇿也借如一变而遇少再变三变而遇多是少阳之数分措于指闲者二十有一䇿其余二十有八四四而运得七一变而遇多再变三变而遇少是少隂之数分措于指闲者十有七䇿其余三十有二四四而运得八故九与六爲老老爲变爻七与八爲少少爲定位故曰举老而称亦曰尚变而称且夫筮爲干者常遇七斯干矣常遇九斯得坤矣筮爲坤者常遇八斯坤矣常遇六斯得干矣在左氏国语有之晋公子亲筮之曰尚有晋国得贞屯悔豫皆八八非变爻故不曰有所之按坎二十而爲屯屯之六二爲世爻震一世而爲豫豫之初六爲世爻屯之二豫之初皆少隂不变斯非八乎卦由老数而举曰六筮由蓍数故斥曰八在左氏春秋传有之曰穆姜薨于东宫始往而筮之遇艮之八史曰是谓艮之随夫艮䷳之随䷐唯二不动斯遇八也余五位皆九六故反焉筮法以少爲卦主变者五而定者一故以八爲占艮之六二曰艮其腓不拯其随其心不快史以爲东宫实幽也遇此爲不利故从变爻而占苟以恱姜也何则卦以少爲主若定者五而变者一即宜曰之某卦观之否师之临类是也变与定均即决以内外今变者五定者一宜从少占惧不吉而更之故曰是谓艮之随是谓之云者苟以恱也故穆姜终死于东宫与艮㑹耳而杜元凯于此注以爲杂用三易故有遇八之云非臻极之理也刘子曰余与董生言九六之义信与理㑹爲不诬矣余又于左氏二书参焉若合形影然而世人往往攘臂于其闲曰生之名孰与颖逹着邪而材孰与元凯贤邪历载旷日未甞有闻人明是说者虽余愤然用口舌争时儿从者什一二焉嗟乎由数立文所如皆合昭昭乎若观三辰其不晦也如此然犹贵听而贱视龂龂然莫可更也矧无形之理不可见之道邪余独悲而志之以俟夫后觉初董生言夲毕中和中和夲其师师之学夲一行云第一指第二指第三指右揲蓍数第一指第二指第三指右三指俱遇少通计十三䇿其余三十六䇿四四运之得九爲老阳故易系云干之䇿二百一十有六注云阳爻六一爻三十六䇿六爻二百一十有六第一指第二指第三指右三指俱遇多通计二十五䇿其余二十四䇿四四运之得六爲老隂故易系云坤之䇿百四十有四注云隂爻六一爻二十四䇿六爻一百四十四䇿第一指第二指第三指右初指少第二第三指多以少爲主通计二十一䇿其余二十八䇿四四运之得七爲少阳第一指第二指第三指右初指多第二第三指少以多爲主通计一十七䇿其余三十二䇿四四而运得八爲少隂第一指第二指第三指右初指少第二指多第三指又少以多爲主通计一十七䇿其余三十二䇿四四而运得八爲少隂第一指第二指第三指右初指多第二指并多第三指少以少爲主通计二十一䇿其余二十八䇿四四运之得七爲少阳第一指第二指第三指右初指二指并少三指独多以多爲主通计一十七䇿其余三十二䇿四四运之得八爲少隂穆姜薨于东宫始往而筮之遇艮之八史曰是谓艮之随夫艮䷳之随䷐唯六二爻不动余五尽变变者遇九六也二不动者遇八也晋公子亲筮之曰尚有晋国得贞屯悔豫皆八夫屯䷂六位尽不遇六九故不动旣无所之即以世爻爲占按屯是坎宫二世卦故以六二爲占则遇八夫豫䷏是震宫一世卦以初六爲占亦遇八韦昭于此注云内曰贞外曰悔震下坎上爲屯坤下震上爲豫言得此两卦震在屯爲贞在豫爲悔八谓震两隂爻在贞在悔皆不动所以筮史占之谓闭而不通者爻无爲也干之䇿二百一十有六坤之䇿一百四十有四凡三百有六十当朞之日二篇之䇿万有一千五百二十当万物之数也凡六十四卦都三百八十四爻隂阳相半各一百九十二爻阳爻一爻三十六䇿合爲六千九百一十二隂爻一爻二十四䇿合爲四千六百八右六九之数一行大衍论云三变皆刚太阳之象也三变皆柔太隂之象也一刚二柔少阳之象也一柔二刚少隂之象也少阳之刚有始有牡有究少隂之柔有始有牡有究因综四象之变而成八象焉八象之位而八卦之夲列矣注云太阳始动施于太隂而生震象之七再动于壮而生坎象之七三动于究而生艮象之七太隂始动施于太隂而生巽象之八再动于牡而生离象之八三动于究而生兊象之八是以九六七八分爲八象右大衍论国语又云董因迎公于河公问焉曰吾其济乎对曰臣筮之得泰之八曰是谓天地配亨小往大来今及之矣何不济之有韦昭云泰三至五震象爲侯隂爻不动其数皆八与贞屯悔豫义同刘子曰昭此说用玄体有震按董因之言天地配亨是六五帝乙归妺以祉元吉之爻夫泰干坤体全内外位正内爲身外爲事卜得国事以外卦爲占六五居尊位故统论卦下辞曰小往大来爻遇归妺故曰天地配亨何必取玄体也右与董生言易刘梦得文集卷第十三刘梦得文集刘梦得文集卷第十四刘梦得文集卷第十四书上杜司徒献权舎人代荅于襄州荅元使君荅窦中丞荅柳子厚与柳子厚荅薛郎中论方书与刑部韩侍郎论书仪上杜司徒月日故吏守朗州司马贠外置同正贠刘某谨斋沐致诚命㒒夫持书敢献于司徒相公合下昔称韩非善着书而说难孤愤尤爲激切故司马子长深悲之爲着于篇显白其事夫以非之书可谓善言人情使逢时遇合之士观之固无以异于佗书矣而独深悲之者岂非遭罹世故益感其言之至邪小人受性颛蒙渉道未至末学见浅少年气粗常谓尽诚可以絶嫌猜徇公可以弭谗愬谓愼独防微爲近隘谓艰贞用晦爲废忠蒭狗巳陈刻舟徒识罟檴随足伥然无知事去凝想时时自笑然后知韩非之善说司马子长之深悲迹符理㑹千古相见虽欲勿悲可乎大凡恒人之所以灵于庶类以其能羣以胜物也烈士之所以异于恒人以其伏节以死谊也然则交相丧者世与道难合并者机与时是以有死谊之心而卒不获其所者世人悲之获其所矣而一旦如不得终焉者君子悲之世人之悲悲其不遇无成而亏故其感也近君子之悲悲其不幸旣得而丧故其感也深其悲则同其所以爲悲则异若小人者其不幸欤闲者昧于藩身推致危地始以飞谤生衅终成公议抵刑旬朔之闲再投裔土外黩相公知人之鉴内贻慈亲非疾之忧常恐恩义两乖家国同负寒心销志以生爲慙虽欲沥血以自明吁天以自诉适足来衆多之诮岂复有特逹见知者邪遂用诅盟于心不复自白以内咎爲弭谤之具以吞声爲窒隙之媒庶乎日月至焉而是非乃辨㑹友人江陵法曹掾韩愈以不幸相悲且曰相国扶风公之遇子也厚非独余知之天下之人皆知之矣余闻初子之横爲口语所中独相国深明之及不得巳而退则爲之流涕以诀又不得巳而谴则爲之择地以居求之于今难与侔矣抑余又闻曩子之介于司徒府奉诚敬于山园上公亟称于人以爲不懈于位今则有脩仪以賛其诏相者有备物以賛其容卫者七月礼毕一朝庆行诰言敡之授以显秩子独足趾一跌而前劳併捐祝网之辰动絓踈目可封之代乃爲穷人斯常情之所悲矧知子之厚者夫踣者思起必謼而求拯疾者思愈必呻而求医子謼于有力而呻于有术如何以箝口自絶爲智以甘心受诬爲贤嗛然自咎求知于黙彼李斯逐焉而爲上卿邹阳囚焉而爲上客二子者岂黙以求知者邪若可诉而不言则䧟于畏可言而辩则隣于怨畏与怨君子之所不处子其处之哉韩生之言未及竟而小人不知感从中来始𧹞然以愧又缺然以慄终悄然以悲悲斯叹叹斯愤愤必有泄故见乎辞敢闻左右投所闵也嗟夫人之至信者心目也天性者父子也不惑者圣贤也然而于窃鈇而知心目之可乱于掇蜂而知父子之可闲于拾煤而知圣贤之可疑况乎道谢孔颜恩异天性是非之际爱恶相攻争先利途虞相轧则衅起希合贵意虽无嫌而谤生鲁酒致邯郸之围飞鸢生愽者之祸伯仁之杀由偶对伯奢之寃以器声动罹险中皆出意表虽欲周防亦难曲施加以吠声者多辩实者寡飞语一发胪言四驰萌牙始奋枝叶俄茂方谓语怪终成祸梯呜唿人必求知不能自逹何投分效节有积尘之难何谮行爱㢮有决防之易何将进之日必自见其可而后亲何将退之时乃人言其否而遂弃良由邪人必微邪谋必隂隂则难明微则易信罔极泰甚古今同途是以前脩鉴其若此姑以推心取信不以循迹生嫌由是求忠臣于孝子求良妇于骂己食子尽节也推其忍可以疑心放麛违命也推其仁可以属国若谓其孝于亲未必能忠专于夫未必能贞忍于子未必能忍于其他仁于兽未必能仁于其类则是天下之人尽不可信而尽可诬固不然也凡人之行己必恒于所安苟非狂易不能甚异小人自居门下仅踰十年未甞信宿而不侍坐率性所履固无遁逃言行之闲足见眞态伏惟推心以明其迹追往以鉴于今苟谓其甞掩人以自售矣甞近名以冒进矣甞欺谩于言说矣甞踏贪于求取矣甞狎比其琐细矣甞媒孽其僚友矣甞矫激以买直矣甞詀讘以取容矣甞漏言于谘诹矣甞贩务于簿书矣有一于此虽人谓其贤我得而刑也岂止于弃乎苟或反是虽人谓其盗我得而任也庸可而弃乎由是而言小人之善否不在衆人所以受谴巳还行及半歳当食而叹闻絃尚惊不以衆人之善爲是非唯以相公之意爲衡准自违闲左右亟蒙简书慰诲勤勤穷悴增感伏想仁念必思有以拯之况礼道贵终人情尚旧甞尽其力必加以仁于犬马之微有帷盖之报顾异如是岂无庶几傥浮言可以事乆而明衆嗤可以时乆而息弘我大信以祛羣疑使惸惸微志无巳矣之叹觊乎异日得夷平民然后裹足西向谢恩有所复以尘缨黧貌称故吏于相门此言朝遂可以夕死何则复于变者其义重拯于危者其感深睽而后合亦终不可睽也否而后泰亦终不及否也获宝于巳丧得途于旣迷与夫平居不爲艰故所激者其味异矣伏以大君继明元宰柄用鸿钧播平分之气悬象廓无私之照涣汗大号与人惟新昭回汪濊旁下郡国投荒爲民者咸释拲梏遂还里闾系于稍食犹在羁绊伏读赦令许移近郊今武陵距京师赢二千者无几小人祖先壤树在京索闲瘠田可耕陋室未毁濡露增感临风永怀伏希闵其至诚而少加推恕命东曹补吏置籍于荥阳伍中得奉安舆而西拜先人松槚誓当赍志没齿尽力于井臼之闲斯遂心之愿也如或官谤未塞私欲未从虽爲裔民乃有善地则北距澧浦资宿舂而可行无道途之勤蠲仆赁之费重以鎭南用和辅理扇仁风于上游霁严施惠得以自遂斯便家之愿也伏惟降意详察择可行者处之乞恩于指顾之闲爲惠有生成之重虽百糓之仰膏雨岂谕其急焉嗟哉小生仕逢圣日岂曰不辰知有相君岂曰不遇而乗运钟否俾躬罹灾同生无手足之助终歳有病贫之厄孰不求逹而独招嫌孰不求安而独乗坎赋命如此虽悔可追湘沅之濵寒暑一候阳鴈才到华言罕闻猿哀鸟思啁啾异响暮夜之后併来愁肠怀郷倦越吟之苦举目多似人之喜俯视遗体仰安髙堂悲愁惴慄常集方寸尽意之具固不在言身逺与寡舍兹何託是以因言以见意恃旧以求哀敢希末光下烛幽蛰孤志多感重恩难忘顾瞻门馆慙恋交㑹伏纸流涕不知所云禹钖惶悚再拜献权舎人禹钖在儿童时巳蒙见器终荷荐宠始见知名衆之指目忝合下门客惧无以报称故厚自淬琢靡遗分隂乃念道未施于人所蓄者志见志之具匪文谓何是用颛颛恳恳于其闲思有所寓非笃好其章句泥溺于浮华时态衆尚病未能也故拙于用誉直绳朗鉴乐所趋也故锐于求益今谨録近所论撰凡十数篇蕲端较是非敢关于左右犹夫矿朴纳于镕范甞闻昔宋广平之沈下僚也苏公味道时爲绣衣直指使者广平投以梅花赋苏盛称之自是方列于闻人之目是知英贤卓荦可外文字然犹用片言借说于先逹之口席其势而后骧首当时矧碌碌者畴能自异今合下之名之位过于苏公之曩日而鄙生所赋或鉅于梅花则沈泥干霄悬在指顾其词汰而喻僭诚黩礼也繄游藩之乆觊尚旧而霁严禹钖惶悚再拜代京兆李尹荅于襄州合下以大墓世在三原而去河南益逺尚系望于数百年之外于义不安遂奋然移羣从率先行古占数爲京兆人且命使者修敬于鄙薄缺然不敢当此之重洪惟合下世雄朔易四姓之冠其崇勲有八柱之贵其硕德有三老之重因都入雒钖之土田自生齿巳上列于侯籍与夫其先甞爲编户民者大殊谨按永徽格贯在两都者无害爲夲部官盖神州赤县尊有所厌非他土之比实待罪辇毂下合下宣风江汉爲诸侯师介圭入觐必参大政其展礼措事宜爲羣伦所观非据之荣𧹞然汗下不宣实再拜又实白前辱合下书厚自枉屈执州人之礼兼示移羣从书明所以去河南从京兆爲望之旨于古仪爲得然而通行之自乆或献疑焉是以前书不敢不逡巡牢让亦有以发合下之雄辩使㬭然爲世程者今月某日函使至果贻理言大明时人之所以失而我独障頽波而逢其源旣一辞不获命又学浅不堪往复敢不敬从前史称以大将军而有揖客岂不爲重循汲直之言则有以略其礼而增髙者今鄙人之不让适有以增合下之重尔实白荅饶州元使君传使至蒙致书一函辱示政事与治兵之要明体以及用通经以知权视隂阳惨舒之节取震泽濡之象知天而不泥于神怪知人而不遗于委琐先郷社之治以浃于举郡首队伍之法以及于成师犹言数者起一而至万操律者夲黄钟而极八音诚通人之说章章必可行者也鄙生渉吏日浅甞耳剽老成人之言熟矣今研覈至论渊乎有味非游言架空之徒喜未甞不至抃也故扬攉所见以累下执事云盖丰荒异政系乎时也夷夏殊法牵乎俗也因时在乎善相因俗在乎便安不知发敛重轻之道虽歳有顺成犹水旱也不知日用乐成之义虽俗方阜安犹荡㭊也徙木之信必行则民不惑此政之先也置水之清必励则人知敬此政之夲也缿筩之机或行则姦不敢欺此政之助也则有以其㢮张雄雌唯变所适古之贤而治者称谓各异非至党有二也顾遭时不同尔夫民足则怀安安则自重而畏法乏则思滥滥则迫利而轻禁故文景之民厚其生爲吏者率以仁恕显武宣之民亟于役爲吏者率以武健称其寛勐迭用犹质文循环必稽其弊而矫之是宜审其救夺尔太史公云身脩者官未甞乱也然则脩身而不能及治者有矣未有不自巳而能及民者今之号爲有志于治者咸能知民困于杼柚罢于征傜则曰司牧之道莫先于简廉奉法而巳其或材拘于局促智限于罢懦不能斟酌盈虚使人不倦以不知事爲简以清一身爲廉以守旧弊爲奉法是心清于枨闑之内而柄移于胥吏之手歳登事简犹可理也歳札理丛则溃然携矣故曰身脩而不及理者有矣若执事之言政诣理切情斥去迂缓简而通和而毅其脩整非止乎一身心将及物也其程督非务乎一切心将经逺也坊民之理甚周而不至皎察字民之方甚𥙿而不使侵蛑知革故之有悔审料民之多挠厚发姦之赏峻欺下之诛调赋之权不关于猾吏逋亡之责不迁于丰室因有年之利以补贩汰不急之用以啬财爲邦之要深切着明若此其悉也推是言按是理而笃行之乌有不及治邪古称言之必可行非乐垂空文尔有人民社稷固可践其言也濒江之郡饶爲大履番禺之故地渐瓯越之遗俗余干有亩钟之地武林有千章之材其民牟利鬪力狃于轻悍故用暴虐闻重以山茂槚苦金丰镣铣齐民徃往投镃基而即铲铸损丝枲而工搴撷乗时诡求其息倍称闲闻主分土者尽笼其利而斡之坐簿书舛错爲中执法所劾事下三府以受赇论其刑甚渥于今列郡不寒而慄彼邦人聆其风声固曰彼浚民者上罪之若此其念民也至矣今二千石以前失职非其罪执事者即人心而用之彼邦人是必翘然须其至而安矣以思治之民遇习治之守欲不至于富庶得乎昌黎韩宣英好实蹈中之士也前爲司封郎以余刃剸剧于计曹号无逋事能承其家法而绍明之庭坚仲容之族也坐事爲彼郡司马更闰余者再焉是必能知风俗之良窳采僚之善否盍甞问焉足爲羣疑之宝龟也至于否臧文律戢翫之戒均权以制动亟隷以稔勇平居使不墯萃聚使不譁坐作疾徐心和气振诚纎悉于所示也故置之以须执事异日承进律之命握兽符而驾寅车然后贡其瞽言重晓左右尔荅容州窦中丞健歩刘子良至猥奉书教以愚爲希儒之徒重言一发华衮非贵世之服儒衣冠道古语居学官者爲不鲜矣求其所以然者几何人借曰有之未必不诟病尔今夫挟弓注矢遡空而发者人自以爲皆羿可矣移之于泽宫则噤而不敢言何哉有的不可欺故也今夫儒者函矢相攻蜩螗相喧不啻于彀弓射空者矣孰爲其的哉异日兄道大行则言益重使儒者之的悬于舌端不得让也由是知辱教之喜可胜旣乎闲承得一二易生列侍绛帐荒服之外持经鼎来争捐珠玑以易编简不疾而速其君子之德风欤南裔憬俗巳丕变矣顾其风候非民和可移地泄恒燠冬无严气其在啬神以佑药兼味以御祲所谓养贤以及万民頥之时义不可不顺苟以有待及物爲心则养己与养民非二道也矧羣情之颙颙乎禹钖再拜荅柳子厚禹钖白零陵守以函置足下书贠来屑末三幅小章书仅千言申申亹亹茂勉甚悉相思之苦怀胶结赘聚至是泮然以销所不如晤言者无几书竟获新文二篇且戏余曰将子爲巨衡以揣其钧石铢黍余吟而绎之顾其辞甚约而味奫然以长气爲干文爲支跨跞古今鼓行乗空附离不以凿柄咀嚼不有文字端而曼苦而腴佶然以生癯然以清余之衡诚悬于心其揣也如是子之戏余果何如哉夫矢发乎羿彀而中微存乎佗人子无曰必我之师能我衡苟然则誉羿者皆羿也可乎索居三歳理言芜而不治临书轧轧不具禹钖白与柳子厚闲发书得筝郭师墓志一篇以爲其工独得于天使木声丝声均其所自出抑折愉绎学者无能如繁休伯之言薛访车子不能曲尽如此能令鄙夫沖然南望如闻善音如见其师㝷文寤事神骛心得倘佯伊郁乆而不能平嗟夫郭师与不可传者死矣弦张柱差枵然貌存中有至音含煳弗闻噫人亡而器存布方册者是巳余之伊郁也岂独爲郭师发邪想足下因仆书重有槩尔不宣禹钖白荅道州薛侍郎论方书禹钖再拜初兄出中台守江华人咸曰函牛之鼎以之烹小鲜惜乎余地澶漫而无庸也愚独心有槩焉以爲君子受干阳健行之气不可以息苟吾位不足以充吾道是宜寄余术百艺以洩神用其无暇日与得位同乆欲以是理求有得于兄而未有路㑹崔生来辱书教果惠以所着竒方十通商古今之宜而去其并猥以一物足以了病者居多非累试辄效不在是族或取诸屑近亦以捃拾虑恒人多怠忽不省必建言显白扬其功于巳然其佗立论率以弭病于将然爲先而攻治爲后言君臣必以时言宣补必以性言砭火必夲其输荣言䘠攘必因其风俗齐和之宜炮剔之良暴炙有隂阳之候煎烹有少多之取挠劳以制駃露置以养㓗味有所走薫有所归存诸纎悉易则生患非愽极遐览之士孰能知其所从来哉愚少多病犹省爲童儿时夙具襦袴保姆抱之以如医巫家鍼烙灌饵咺然啼号巫妪辄阳阳满志引手直求竟未知何等方何等药饵及壮见里中儿年齿比者必睨然武健可爱羞己之不如遂从世医号富于术者借其书伏读之得小品方于羣方爲最古又得药对知夲草之所自出考素问识荣卫经络百骸九窍之相成学切脉以探表候而天机昬浅布指于位不能分累菽之重轻第知息至而巳然于药石不爲懵矣尔来垂三十年其术足以自卫或行乎门内疾辄良巳家之婴儿未甞诣医门求治者顷因欲编次巳试者爲一家方书顾力不足今兄能我先所以辱贶之喜信踰拱璧有以赏音适道尔常思世人居平不读一方病则委千金于庸夫之手至于甚殆而曰不幸岂眞不幸邪甚者或乗少壮之气笑人言医以爲非急昌言曰饴口饱腹药其如我何所乗之气有时而旣于祷神佞佛遂甘心焉兄以愚言覆观之其人固比肩耳前蒙示药焙法谨如教地之慝果不能伤虽茈胡水写喜速朽者率乆居而无害万物不可以无法谓生不由养致其诬乎山川匪遐事使之逺形不接而谕者莫贤乎书临𥿄怡怅不宣与刑部韩侍郎退之从丞相平戎还以功爲第一官然犹议者慊然如未迁陟此非特用文章学问有以当衆心也乃在恢廓器度以推贤尽材爲孜孜故人心乐其道行行必及物故尔前日赦书下郡国有弃过之目以大国材富而失职者多千钧之机固省度而释岂鼷䑕所宜承当然譬诸蛰虫坏户而俯者与夫藁死无以异矣春雷一振必歆然翘首与生爲徒况有吹律者召东风以薫之其化也益速雷且奋矣其知风之自乎旣得位当行之无忽禹钖再拜荅道州薛郎中论书仪吾兄不知愚无似猥以书见攻其非且曰我与子中外属当爲伯仲其抵我书执礼太卑按旧仪凡兄姊之齿有惟无伏佗以是爲衰其于匹敌即前云愿后云白而巳大历初李賛皇贾常侍犹守之无渝二公何人也我与子何人也乌有从末俗以姑息爲礼而不虞识者所窥邪其旨云尔愚得书退而思惟愀然自贺曰在恒人爲宜而在愚爲过岂不甚幸欤故尽言于兄期有以相畅尔夫礼之文爲着定宜尊宜卑犹四方上下左右前后称谓一立古先圣贤所不敢移管敬仲不敢当命卿之享虞人不敢承士之招先礼而后身也汲黯不爲大将军而亏九卿王祥不爲録尚书而屈三公先道而后时也是则非据之荣虽君命有所不受非道之利虽衆尚有所不爲兄长于大历初甞接前辈游故其风采去承平时不甚相逺愚长于贞元中所与游皆后来诸生然犹于稠人广坐时闻老成人之说灌注耳目斑斑然不絶如线其后爲御史四方诸侯率以书来贺校其礼皆駮不同唯洪州牧李常侍巽潭州牧杨中丞凭始言执事其他如仪而同在宪司者咸以二牧爲不逊愚时与其僚柳宗元昌言于衆曰监察八品也当衣碧言执事爲宜不当轻怪衆咸听然而咍复谓愚云子奚不碧其服邪其不堪执事色深不可以言解及谪官十年居僻陋不闻世论所以书相问讯皆昵亲密友不容变更而时态髙下无从知尔前年祗召抵京师偶故人席夔谈因及是事乃知与十年前大殊至有同姓属尊致书于属卑而贵者其𥿄尾言起居新妇䕫独窃笑之而巳然犹不敢显言诋之今有人谓东爲西者一言发则凡人嗤爲騃且狂苟不衆非之则东西易位乆矣尊卑失其仪恬而不怪安得使人如东西不敢易之哉曾子有云君子之爱人也以德细人之爱人也以姑息谓古人悉朴且贤则斯言不当发于洙泗闲尔盖三代之尚未甞无弊由野以至僿岂一日之爲渐靡使之然也嫉其弊而救之以归于中道必俟乎荐绅先生德与位并者揭然建明之斯易也语曰俟自直之箭则百代无一矢俟自圎之木则千歳无一轮执矫揉之器者视之灌丛无非良材尔窃观今之人于文章无不慕古甚者或失于野于书䟽独陋古而汩于浮二者同出于言而背驰非不能尽如古也盖爲古文者得名声爲今出者无悔咎如水走爲刘梦得文集卷第十四刘梦得文集刘梦得文集卷第十五刘梦得文集卷第十五表代让同平章事代谢平章事代谢手诏代谢贷钱物代谢赴行营代谢加朱郑官代贺赦吴少诚代贺除䖍王代慰公主薨代慰王太尉薨代让同平章事臣某言髙品吴千金至奉制某月日加臣银青光禄大夫同中书门下平章事兼徐泗濠等州节度使观察处置等使余如故者初受恩荣若登霄汉退思尘忝如履春冰臣某诚惶诚恐顿首顿首臣闻以德诏官以劳定赏苟或虚授人无劝心臣自守方隅累更时歳荷唐虞宣力之寄乏齐鲁报政之能愧无可称以荅髙位岂意圣慈弘奖天泽荐加以夑賛之崇名被庸虚之陋质惧速官谤有玷大猷伏以宰相之职安危是注其在当否系于惨舒惟以材昇例无平进举不失德则副苍生之心苟非其人或致外夷之哂臣虽愚昩甞览前言岂敢冒荣遂安窃位辄思事理冀尽蒭荛若以汴河要津漕运所切徐方俶扰师旅未宁谨当上禀睿谋下贞师律克期而进屈指可平励衆率先是臣之志旣行其事必在正名所加节制安敢饰让至于银青贵服金铉重名勲绩无闻岂冝滥及伏乞赐寝前命俯亮愚衷微臣有知止之宜圣朝无不称之服名器斯愼退让有闻遐迩聆风孰不知劝其新授官告谨重封进无任代谢平章事臣某言伏蒙奖拔超践钧衡虑玷大猷昩死陈让再奉严旨不令固辤恩厚命轻位髙责重臣闻天下安危注意将相处论道具瞻之地当緫戎作鎭之权虽恊梦而求无闻秉钺之寄登坛以拜不兼调鼎之荣授受惟艰伊昔犹尔况臣庸琐何以克堪陛下玄造曲成大明私照俾掌戎律复参庙谟宠光之崇在臣巳格毫发之效于国何施谨当罄竭微诚奉遵至教仗天威以摄不类敷圣泽以遂羣生上分旰食之忧下塞素餐之责力诚不足心实念兹伏乞皇明俯赐昭鉴臣恪居官次遐守藩维不获伏谢彤庭陈露丹慊心存阙下同犬马之恋恩身在淮濆仰云天而结思无任代谢手诏臣某言中使闾忠信至奉宣圣旨存问兼赐臣手诏拜捧紫泥跪伸金简承旨见圣神之略感恩知身命之轻臣素乏异能幸逢昌运猥当旄钺之寄未靖祅氛荣分台鼎之名何阶启沃窃位斯乆速尤是虞岂谓玄化曲成鸿私荐及特纡睿思亲洒仙毫降自九重粲然五色初喜丽天之象逺烛辉光旋惊垂露之踪曲覃霈泽鸾凤骞翔而变态烟云舒卷以呈姿赋彩飞文耸神荡目恭惟国宝何幸家藏感极涕零莫知上荅应縁军旅庶务谨具别状奏闻无任代谢贷钱物臣某言中使南宫怀珍至奉宣圣旨存问兼赐臣墨诏天光下济睿泽曲流衔恩未酬居宠弥惧臣受任斯极微功莫施昨以封略未宁干戈犹动寿春固垒以备盗淮甸兴师以扞姦经费所资数盈鉅万餽饷时乆供亿力殚虑始图终不敢缄黙辄陈管见上黩宸聦伏蒙圣慈特遂诚请逺承如綍之旨特假聚人之财军须不愆士气弥振糗粮旣备永无半菽之虞襦袴足颁逺超挟纩之感是爲恱使咸愿先豋臣忝緫戎倍百欣荷伏以上分国用俯济军兴候清烟尘谨备偿纳无任代谢赴行营臣某言臣自守淮濆巳周星纪䖍奉朝典粗安遐方素效未闻新恩荐及身曵两绶寄深一隅蚊蚋负山力诚不足鹰鹯逐鸟志则有余臣再授兵符夙参军幕被坚执锐虽未经于戎行制胜伐谋亦甞习于事业自忝藩翰属时淸平无施汗马之劳但咏櫜弓之什今则幸遇殊奖委之专征以臣率先是臣素志况闻徐州士衆夲无叛心仓卒之闲危疑至此臣请自临疆场亲领纪纲裂帛系书谕其祸福椎牛飨士养以威声冀宣皇风煦兹蠢类以忠义感胁从之伍以含弘安反侧之徒革靣悛心期乎不日其杨州留务请令行军司马路应权知伏乞圣慈俯赐照鉴无任代谢加兵马使朱郑官臣某言奏事官韦温回特蒙圣恩重赐朱郑等官告宸象昭回焕然下烛荣分右职光贲遐藩臣伏以朱郑朴忠爲心沈毅见色当建封御侮之寄见张愔提孩之年昨者隷职徐州分鎭蕲县绎骚之际绠亮弥彰历险而来寔繁其旅详探夲末有足襃称辄具奏闻恐须奖劝伏蒙睿鉴俯亮微诚优诏先行巳阶直指之目殊私荐至超昇独坐之崇户领三千爵踰五等恩生非次感异常伦辕门有光武旅增气遂使感激之士希勇爵以捐躯猖狂之徒聆圣泽而悛性风行草偃其势必然臣忝緫戎倍百欣荷无任代贺赦吴少诚复官爵臣某言中使宋惟澄至奉宣圣旨存问兼赐臣墨诏及昭示洗雪吴少诚等事天地弘覆焘之恩雷雨施涣汗之泽瑕累咸涤危疑获安臣伏以少诚擅兴兵戈事生诖误自王师致讨天威下临曾无悖辞但闻引咎初怀疑惧虽拥衆以偷生旋感圣神屡拜章而请命陛下仁深解网虑轸纳隍念餽饷飞輓之勤闵战争暴露之苦举兹宥过之典副彼效顺之诚一方承再造之恩九有覩惟新之化敷鸿霈而覃及蠢类鼓仁风而臻于大和罢柝销锋自兹而始臣谬膺重寄䖍守遐藩不获称庆瑶墀陈露丹恳仰瞻宸极倍百常情无任代贺除䖍王臣某言中使李国眞至奉宣圣旨存问兼赐臣墨诏鸿泽决下大明烛幽晓谕便蕃慰安稠叠臣伏覩天书恭承睿旨弘爱人屈巳之道酌因时适变之宜择贤王作鎭徐方俾张愔便主留务上则成邦家盘石之固下则副士衆拜章之请戚藩之寄斯重旧勲之祀获全丕变猖狂之徒咸跻仁寿之域旣弘在宥坐见止戈率土人臣孰不欣恱臣素乏方略谬荷宠光猥尘将相之名无施分寸之绩遭逢若此报效蔑闻官谤巳兴渥刑宜及陛下恩深覆载道务含弘恤公私餽饷之勤念吏士锋镝之苦特纡神筭昭发德音危疑获安制宜惟固好生宥过诚陛下开网之仁尸位无功重微臣素餐之责周章跼蹐胡颜自安但以遐守藩条恪居官次不获叩谢云陛陈露血诚未遂周任知止之言敢逃臧文窃位之咎无任代慰义阳公主薨臣某言伏承义阳公主薨伏惟圣怀伤悼增切伏以公主妍姿令则冠絶天人禀敎皇宫巳挺柔嘉之德降嫔卿族益彰贞粹之仪方期作范壸闱长荣邸第岂意遘兹短历奄谢昌辰伏虑陛下轸念未捐深慈莫遣有亏常膳罢设宫悬臣子之情不任愓恋况圣凡礼异家国制殊伏愿道齐殇彭理逹修短割肌肤之爱慰寰海之心率土人臣孰不相慰无任代慰王太尉薨臣某言伏承成德军节度使太尉兼中书令王武俊今月某日薨殁伏以武俊生逢昌时天授忠节奋扬义勇茂建勲庸秩冠朝端参夑和于台铉姻连戚里承嘉庆于云霄荣掩等夷事髙今昔方膺作翰之寄遽迫归泉之期鼎臣云亡梁木斯坏伏惟陛下君臣义重存殁感深临册禭以兴怀听鼓鼙而轸念臣恪居官守奉慰无阶悲恸之诚有加常品刘梦得文集卷第十五刘梦得文集刘梦得文集卷第十六刘梦得文集卷第十六表代谢冬衣代谢濠泗割属淮南代谢墨诏代谢历日面脂口脂代请朝觐代论废楚州营田代谢春衣代谢男师损等官代谢赐㦸代谢端午日赐物代谢冬衣臣某言中使王国清至伏奉圣旨慰劳臣及将佐官吏僧道耆寿百姓等并赐臣墨诏及冬衣两副大将衣四副者大明昭回逺烛下土殊钖稠叠延及偏裨庆抃失图捧戴相贺臣谬承委寄获守藩条灰琯屡移尘露无补陛下至仁天覆玄化风薫颁以兼衣贲兹琐质降自天府光于辕门缄縢旣开覩綵章之盛饰蹈舞而服发温燠于祁寒愧尘补衮之名更荷解衣之赐恩波下浃将校同霑共戴殊荣咸思竭节生成是荷雨露难酬无任代谢濠泗两州割属淮南臣某言伏奉十一月二十九日诏书其濠泗两州令臣依前收管臣谬承宠光作鎭淮海位均九伯权緫十连内省无堪常恐不逮岂谓恩私曲𬒳封略有加慙无报政之勤重受分忧之寄伏以兵戈方息闾里未安谨当奉宣皇风慰彼黔首且责成于牧宰期不失于澄清伏惟圣明俯赐昭鉴无任代谢墨诏臣某言中使陈日华至奉宣圣旨存问兼赐臣墨诏又以臣所奏罗珦及裴靖政理有方今各赐手诏激赏者恩降重霄泽流下土义存奖劝荣冠等夷臣昨以罗珦裴靖励精吏理效用着明人咸恱安俗致殷阜恐须甄録以劝在官辄献封章具陈成绩伏蒙睿鉴俯亮愚衷载嘉理行之尤光示丝纶之旨守道者益以固志怀慝者由是悛心激俗化人于兹爲大谬司廉问职在澄清幸遇旌善之时获蔽贤之责无任又臣某言中使陈日华至奉宣圣旨慰劳臣及将佐官吏僧道耆寿百姓等兼赐臣墨诏恩降紫泥泽流下土跪奉自天之命遥驰捧日之心伏以皇帝陛下凝旒穆清轸念黎献巳洽雍熈之化尚存宵旰之勤逺降王人特纡宸翰慰安稠叠晓谕便蕃任重力微不知上荅应縁戎旅庶务谨具别状奏闻伏乞皇明俯赐昭鉴无任代谢历日面脂口脂等臣某言中使霍子璘至奉宣圣旨存问臣及将佐官吏僧道耆寿百姓等兼赐臣墨诏及贞元十七年新历一轴腊日面脂口脂红雪紫雪并金花银合二金稜合二皇明逺烛恩钖荐臻抃舞失容捧戴无措伏惟皇帝陛下立极御人顺时布政礼崇大蜡泽浃遐藩臣叨荣日深窃位时乆谬回宸眷猥降王人天书下临覩三光之照耀玊历爰授知四气之环周雕奁旣开珍药斯见膏凝雪莹含液腾芳顿光蒲柳之容永去疠疵之患命轻恩重上荅何阶无任代请朝觐臣某言臣闻臣之事君有犯无隐恳诚所至敢不罄陈伏惟圣明俯赐矜察臣伏受国恩忝承门䕃脱巾筮仕敢期荣名陈力效官靡树声绩始因孤直骤历清班复加朝章作藩外府逺违辇下十有四年恪守淮濆逮今一纪犬马怀恋寝兴匪遑蒲柳易衰迟暮俄及窃位时乆妨贤愧深况历官巳来四十八考祗奉朝谒时才二周服勤郡符荏苒垂老屏营魏阙之思梦想承明之游如迫餧寒不忘衣食伏惟睿鉴俯亮愚衷早赐择人与臣交代授受之际冀无可虞然后脂车奔赴京辇微愿斯毕虽死犹生臣顷以戎务方殷猥加宰辅今旣事罢实慙此名爲有藩鎭同时未敢轻上印绶伏惟圣朝赫赫左右惟贤汉愧得人周慙多士臣才略旣短齿发又衰柄用之地甘心自絶所冀退归旧里沐浴皇风絶钟鸣漏尽之讥展维桑与梓之敬匪惟名器不假实贵骸骨可全知止之心神祗所鉴无任代论废楚州营田臣某言中使曹进玊至奉宣圣旨存问兼赐臣墨诏以楚州营田废置事令臣商量奏来者跪捧天书恭承睿旨道存致用义在随时伏以夲置营田是求足食今则徒有縻费鲜逢顺成刈获所收无禆于国用种粮每阙常假于供司较其利害宜废巳乆比来循守旧制不敢轻有上陈皇明鉴微特革斯弊取其田蓄授彼黎蒸仍俾薄租诚爲至当但以田数虽广地力各殊须量沃塉用立程度臣巳追里正臣与商量利便谨具别状奏闻伏惟圣虑俯赐详择无任代赐谢春衣臣某言中使陈日华至伏奉圣旨慰劳臣及将佐官吏僧道耆寿百姓等并赐臣墨诏及春衣两副大将衣肆副王人捧诏御府降衣宠光不隔于遐藩庆赐猥霑于禆将臣素乏器能谬膺驱使每慙效薄常惧食浮陛下覃以至仁均其厚施宰元和而布泽顺时律以颁衣岀自禁中贲于臣下执领禬而抃舞失次被纎柔而顾盼增辉举体动容旣安且吉在身不称恐招鹈翼之讥居位无功叨受鹤纹之赐下延将校同荷生成无任代谢男师损等官伏覩今月一日制授臣长男师损秘书省着作郎次男式方太常寺主簿又得进奏官裴遘状报伏承圣恩特降中使送官告到臣宅付师损等者宠渥非常授任不次惊跃无措腼惧失容臣谬分重寄获守外藩受恩旣深无绩可纪男师损等器惟凡品教阙义方早沐睿慈巳阶官次每怀尘忝常诫满盈岂谓鸿霈曲覃大明私照寛臣尸素之责念臣葵藿之诚下延胤息叨践班级天书出禁中贵临门荣冠等夷庆流宗族况着作乃论撰之地唯才史是居太常寔礼乐之司非儒者勿履顾兹庸昧忽此超昇内省慙惶若坠冰谷伏以圣朝立制建官惟贤名实无乖轮辕尽适微臣父子独爲幸人非据踰涯自中徂外虚受丘山之赐实增负乗之忧进退彷徨不知所据无任代谢赐门㦸臣某言臣得进奏官裴遘状报今月九日军器使梁延寿奉宣进旨付所司准省牒赐臣门㦸十二竿者恩降云天荣加门户承旨庆抃省躬慙惶伏以礼着等威朝有命数是昭懋赏必在畴庸臣谬荷宠光素无绩效旌旄之寄巳忝外藩㦸爰列更光私第贲于枨闑庆及子孙覩兹盛仪实愧虚受无任代谢端午日赐物臣某言中使刘元弼至奉宣圣旨慰劳臣及将佐官吏僧道耆寿百姓等兼赐臣墨诏并衣壹副金花器参事綵丝壹轴大将衣肆副綵丝伍轴宠光荐至庆赐曲霑抃舞失容捧戴无力伏以朱明仲月端午佳辰万国被薫风之和九天垂湛露之泽臣幸逢休运获守外藩叨承睿慈猥受荣赉发诏而焕窥宸象振衣而顿失炎威色丝表祥载光于佩服珍器充玩尽饰于圎方恩辉旣盈喜惧交集下延禆将共荷鸿私无任刘梦得文集卷第十六刘梦得文集刘梦得文集卷第十七刘梦得文集卷第十七表代让盐铁等使代谢追赠代让立去思碑代贺迁献懿二祖代贺雨止代贺祈晴获应代谢许折籴代贺元日祥雪代贺春雪代贺雨代谢紫雪面脂代谢钟馗等又代谢钟馗等代谢新茶代谢春衣代谢新橘代谢柑子代谢冬衣代杜司徒谢让度支盐铁等使臣某言伏奉制书授臣检校司徒同中书门下平章事充度支及诸道盐铁转运等使者臣乆尘髙位尸素巳多更受新恩满盈爲惧伏惟皇帝陛下绍登宝位光纂鸿猷擢用之间华夷耸听况利权所在宜适变通国计是资须明轻重当至化鼎新之日在微臣迟暮之年将何以上副宸衷下成庶务进退惟咎冰炭是怀辄罄愚诚冀回天监陈力无补庶遵周任之言循涯若惊敢饰范宣之让慙惶跼蹐倍百常情代杜司徒谢追赠臣某言伏奉制书襃赠臣亡父先臣某官某尚书左仆射者时逢霈泽礼极徽章臣家受国恩至臣累叶常惧不克负荷以忝前人岂意多幸遭逢猥居髙位陛下应干御极作解庇人恩浃寰区礼成宗庙垂仁布德自叶流根紫书忽降于重霄密印荣加于厚夜霜露增感蒸甞有辉非臣殒越所能上报无任代杜司徒让淮南立去思碑臣某言伏见淮南节度使王谔所奏当道将吏僧道耆寿百姓等请爲臣立去思碑伏奉圣旨允其所奏臣内惟菲薄声绩无闻祗荷恩私慙惧交至臣伏蒙先朝过奖累典方隅顷鎭江都十有四载数周星纪水旱备经境接淮濆兵戈时起至于邑里粗免流离非臣所能悉禀圣化在唐尧可封之日奚假吏师当汉宣责实之时皆承诏旨王锷与臣交代辄有上闻况以去思爲名慙无可纪之绩伏以建碑有制甲令垂文苟非至公翻益贻诮臣伏览故事宋璟自广州都督入爲尚书南海之人请爲刋石璟自逊让至于再三虽勒其文竟从降制着在国典垂爲美谈璟非苟荣人益见德臣才诚不逮心寔慕之伏乞圣慈赐寝前命臣情非饰让义在徇公无任代京兆李尹贺迁献懿二祖臣某言伏见诏书以今月某日奉迁献祖懿祖神主祔于德明兴圣皇帝庙盛礼云毕宗祧永安伏以太祖景皇帝膺期抚运启封于唐爲百代不迁之宗开三灵眷命之兆顷以夲朝初建清庙备仪二祖冠西室之先景皇阙东向之位诸儒献议历载未行陛下濬发睿謩旁延正论爰诏多士㑹于中台酌三礼之前文参百王之故事讲贯斯定询谋佥同撰日展仪考祥视履配贵神于逺祖正尊位于始封庙貌有严禘甞允穆示人以孝得礼之中旣观秩秩之容必降穰穰之福臣职爲内史属忝夲枝躬道盛仪获申诚敬无任代京兆韦尹贺雨止臣某言今月某日中使吴文政奉宣圣旨縁今年雨多恐损麦苗稼诸有灵迹处并宜祈祷者臣谨检㝷祀典方议遍祠惟德动天倐巳澄霁伏以至敎惠农兆人务夲今歳宿麦茂于常年爰自季春遂逢多雨盖隂阳常数有以推迁而陇亩之闲未闻伤败陛下劳谦思切覆育恩深或虑成灾先期轸念昭荐未陈于方社睿诚巳格于上玄文明焕开隂曀潜扫有年之庆寔兆于兹辰先天不违夐超于前代臣谬司京邑䖍抚蒸黎欣抃之诚倍百羣品无任代京兆韦尹贺祈晴获应臣某言今月十七日中使某奉宣圣旨以霖雨未晴诸有灵迹处并令祈祷者臣当时于兴圣寺竹林神亲自祈祝兼差官城外分路徧祠伏以神祇效灵景物开霁兆庶覩动天之德大田俟多稼之期臣谬荷恩辉忝司京邑无任代京兆韦尹谢许折籴臣某言伏奉诏旨以臣所请畿内折籴宜令度支计㑹定数奏来者天慈广被人瘼是求中臣自理京邑不先威刑唯务便安所期富庶每因赐对常奉德音府县之闲巨细令奏伏以圣明在上风雨应时顺成之年谷籴常贱若无轻重之法必利兼并之家辄敢上闻请行折籴天光下烛幽隐无遗宣付所司允臣所奏事关理夲惠及生灵臣忝尹京倍百欣荷无任代京兆韦尹元日贺雪臣某言伏以去冬巳来乆无雨雪臣每于内殿亲奉德音以宿麦未滋爲虞以兆人生疾爲念圣情所属神理潜通献歳发春佳雪肈降当夷夏㑹同之日覩天人合应之徴迎喜气于三元浃欢心于万国疠疵永息丰阜可期臣以疾沴未平趋歩有阻伏蒙恩贷以具奏闻谨于光宅寺中勾当夲务不获随例称庆明庭旣覩嘉祥益彰圣德无任代京兆韦尹贺春雪臣某言伏奉诏旨充某郡主礼命使谢恩之日亲承徳音以春初巳来雨雪犹少虑妨农事有轸睿慈今当下嫁之辰克致上玄之感云生河汉及佳期而降祥雪满寰区应丰年而呈瑞臣官当抚字职在肃雍庆抃之诚实倍常品代京兆李尹贺雨臣某言臣伏奉进旨以时雨愆候有妨农耕应诸有灵迹处并令祈请者德音才发膏雨骤飞滂霈巳周动植咸恱伏以乆愆时泽上轸圣慈爰命祷祈俾申诚敬神应如响天且不违未兴云汉之诗巳致桑林之雨臣谬司京邑䖍抚黎蒸覩丰年之可期同比屋而称庆无任代李中丞谢赐紫雪靣脂等臣某言中使某至奉宣圣旨赐臣紫雪红雪靣脂口脂各一合澡豆一袋特降王人俯临私第衔恩庆抃省己慙惶臣谬荷宠私素无绩效空变星霜之候猥霑庆赐之恩跪捧雕奁荣观珍药功能去疾永絶于疠疵泽可饰容顿光于蒲柳生成是荷雨露难酬无任代李中丞谢钟馗历日臣某言中使某奉宣圣旨赐神画钟馗一新历日一轴恩降云霄光生里巷虽当歳暮如煦阳和伏以将庆新年聿循故事缋其神象表去疠之方颁以历书敬授时之始微臣何幸天意不遗无任又代杜相公谢钟馗历日臣某言髙品某至奉宣圣旨赐臣画钟馗一新历日一轴星纪分回虽逢歳尽恩辉忽降巳觉春来伏以图冩威神驱除羣疠颁行律历敬授四时施张有严旣增门戸之贵动用恊吉常爲掌握之珍瞻仰披㝷皆知圣泽无任代武中丞谢新茶臣某言中使窦国宴奉宣圣旨赐臣新茶一斤猥降王人光临私室恭承庆赐跪启缄封伏以方隅入贡採撷至珍自逺贡来以新爲贵捧而观妙饮以涤烦顾兰露而慙芳岂柘浆而齐味旣荣凡口倍切丹心无任又臣某言中使某乙至奉宣圣旨赐臣新茶一斤猥沭深恩再霑殊钖承旨庆抃省躬慙惶伏以贡自外方珍殊衆品效参药石芳越椒兰出自仙厨俯颁私室义同推食空荷于曲成责在素餐实慙于虚受无任代武中丞谢春衣臣某言中使某奉宣圣旨赐臣春衣一副㠪人临第御府降衣抃舞失容捧戴无措伏以律历当春暮庆洽时雍万物被薫风之和九天垂湛露之泽臣受任非次速尤是虞方怀匪服之忧更荷解衣之赐恩加尽饰拖朱紫以爲荣受非以庸顾形影而增媿丹诚徒罄玄造难酬无任代武中丞谢新橘臣某言中使某乙至奉宣圣旨赐臣新橘若干颗特降恩光猥颁庆赐珍踰百果荣比兼金伏以丹实初成苞贡爰至芬馨味重方列于御筵雨露恩深忽霑于贱品感同推食事等絶甘岂唯适口爲珍实冀捐躯上荅无任代武中丞谢柑子臣某言中使某乙至奉宣圣旨赐臣柑子若干颗特降殊私再颁名果自逺称责以新爲荣伏以方贡外来人闲未覩黄苞辉颕雕俎增华芬芳初佐于天庖庆赐遂霑于凡口甘踰萍实剖食旣同于楚謡寒比柘浆析酲何慙于汉史感恩思效倍百常情无任代武中丞谢冬衣臣某言中使某乙至奉宣圣旨赐臣冬衣一副恩降重霄荣加陋质承旨庆抃省躬慙惶臣受任巳来微效莫着每更时律慙旷官常岂谓玄造曲成鸿私荐及念兹戒寒之候钖以御冬之衣抃舞失容顾眄增饰鹤文是钖逺慙晋代之贤鹈翼不濡实惧曹风之刺无任刘梦得文集卷第十七刘梦得文集刘梦得文集卷第十八刘梦得文集卷第十八表代窦中丞谢上谢中使送至郡贺收蔡州贺赦贺䇿皇太子慰国哀贺龙飞贺册太皇太后贺册皇太后和州谢上贺改元赦夔州论利害夔州谢上贺雪鎭州贺平淄青代窦中丞谢上臣某言伏奉某月日制受臣容州刺史充夲管经略招讨等使伏以道途遐阻水陆萦纡臣以今月日到夲任上讫谨宣圣旨慰谕逺人臣夲书生素无吏术顷因多幸贲自丘园累沭圣慈骤居清贯识昧通变动乖事宜愧无善状以塞公责伏惟睿圣文武皇帝陛下凝旒清穆洞照寰海恕臣夲性朴愚赐以恩辉𬒳于废弃逺辤偏郡重委方隅捧印绶而爲荣望阙庭而增恋虽到官之始惠未及人而率下之人诚务先克己凡施政教皆禀诏条参以土宜遂其物性可行必守有弊必除便蛮夷生梗之风慕臣子尽忠之道力诚不足心实在兹谢中使送至郡臣某言中使吐突仕晓至奉宣圣旨慰谕并送臣至夲任者徐山逺郡忽降王人跪受恩荣仰瞻宸极伏以发自巴崃至于南荒渉水陆湍险之途当炎夏郁蒸之候山川萦转晨夜奔驰幸无他疾得至夲管九重结恋遥倾捧日之心万里获安皆荷自天之祐贺收蔡州臣某言伏见诏书以唐州节度使李愬生擒逆贼吴元济献俘文武百寮于兴安门列班称贺者天威逺被元恶就诛一方旣平万国咸庆伏惟睿圣文武皇帝陛下德超䆳古道合上玄临御巳来天人恊賛削平吴蜀扫荡塞垣车书大同夷狄来贡蕞尔元济敢怀野心辄聚犬羊茍偷时月陛下圣謩独运睿感潜通天助神兵人生勇气旣擒凶逆遂正刑书伏三纪之逋诛诚九衢之壮观宗社昭告华夏式瞻行弔伐而在礼无违但威声而何城不克楚气改色淮水安流汉上成人尽霑雨露汝南遗老重覩昇平凡在具臣孰不欣抃臣乆辞朝列恭守遐藩不获称庆阙庭陈露丹慊仰瞻宸极倍万羣品贺赦臣伏奉今月一日制书大赦天下者圣德广运浃于华夷天光下临照彼幽蛰伏惟睿圣文武皇帝陛下神扶宝祚天鸿猷意有所之事无不克当淮右凯旋之后是城中庆幸之时顺阳和以发生施霈泽于寰海网开三靣危疑者许以自新德逹四聦瑕累者期于録用求硕画于庶位虑遗材于放臣旌忠烈之家赏勲庸之胤仁及枯骨无隔于宼戎荣加显亲普霑于存殁恤刑巳责实廪蠲徭颁钖彰有客之诗崇儒恊宗子之望岳渎咸祑耆艾饮和大僚承任子之恩武旅荷赐金之宠斯皆禹汤文武之遗美髙祖太常之耿光集于圣朝然后大备德音所至和气随之欢謡上彻于九天福祚永延于亿载能使逺夷屈膝岂唯小丑革心率土人臣不胜大庆臣乆辤阙下恪守海隅犬马之诚倍百常品又臣某言伏见今月三日制书大赦天下者大明初昇万物咸覩涣汗一发神人以和伏惟皇帝陛下天资睿圣神启圣期端拱受万国之朝承颜奉两宫之庆初副大位克扬孝心三光恊明和气来应臣伏读赦令首于奉园陵尽诚敬亲九族苏兆人次及定章程止进献巳逋责涤夙瑕内照于九重则归嫔嫱放鹰犬外明于四目则求隐士开直声柔逺以仁则还其系虏赏近以礼则泽及后昆菲食遵夏禹之规弋绨法汉文之俭坠典咸举旧章再明昇平之期正在今日发号之始疾于春风殊私所及霈若时雨臣幸逢昌运历事五朝出守遐藩仅垂二纪欣承雷雨作解之泽不胜犬马怀恋之诚瞻望帝郷无任屏营贺册皇太子臣某言伏见册皇太子盛礼斯毕德音遐宣万国以贞庶类咸恱伏惟文武孝德皇帝陛下体元立极垂训御时旣阐王猷思安国夲前星位定拱宸极以昭彰苍震气宣与天地而长乆礼光匕鬯泽被华夷宗祏有无疆之休生灵怀莫大之庆臣恪居官次遐守巴南不获称贺阙庭无任踊跃之至慰国哀臣某言上天降祸大行皇帝奄弃万国奉讳号擗麋溃五情伏惟皇帝陛下孝思至性攀号罔极臣恭守所部不获倍位西宫伏增感慕之至谨奉表陈慰以闻贺龙飞臣某言伏见诏书正月二十六日皇帝陛下嗣登宝位万国同欢日月继明干坤交泰伏惟皇帝陛下钦承顾命怀惟永图以大孝奉宗祧以至仁苏品物洞照寰海统和神人圣祚延长从今无极羣生鼓舞自此太宁臣守遐藩恪居官次贺册太皇太后臣某言伏见制书以二月十七日册立太皇太后徽章克备庆赐遂行荣冠古今泽周寰海伏惟皇帝陛下纉承列圣欢奉两宫太皇太后含饴保和重光叠庆汉仪盛于长信周祚兴于大任方之圣朝彼有慙德臣逺守巴崃不获称庆阙庭贺册皇太后臣某言伏见制书以二月二十五日册立皇太后盛礼毕陈徳音逺被一人有庆万国同欢伏惟皇太后禀灵作配诞圣表祥徽号极域中之君遵仁爲天下之母陛下君临有国子道无违长乐宫中永献南山之寿濯龙门上再杨东汉之风率土臣子不胜欣抃和州谢上臣某言伏奉制书授臣使持节和州诸军事守和州刺史臣自理巴賨不闻善政恩私忽降庆抃失容伏惟皇帝陛下丕承宝祚光阐鸿猷有汉武天人之姿禀周成睿哲之徳发言合古举意通神委用得人动植咸恱理平之速从古无伦微臣何幸获覩昌运臣业在辞学早歳荣名德宗尚文擢爲御史出入中外历事五朝累承恩光三换符竹在分忧之寄禄祑非轻而素蓄所长效用无日臣闻一物失所前王轸怀今逢圣朝岂患无位臣即以今月二十六日到所任上讫伏以地在江淮俗参吴楚灾旱之后绥抚诚难谨当奉宣皇恩慰彼蒸黎乆于其道冀使知方伏乞圣慈俯赐照鉴贺改元赦臣某言伏见今月七日制书大赦天下者帝游出震圣泽如春神人以和天地交泰伏惟皇帝陛下丕承鸿业光阐睿图吉日展严祀之仪告天陈太平之盛九庙成礼百神降祥銮辂旋衡风云改色殊私广被再弘莫大之恩宝历惟新更启无疆之祚两宫承庆四海永宁率土臣子上千万寿夔州论利害臣某言伏凖元和十二年四月十八日敕诸州刺史如有利害可言者不限时节任自上表闻奏者伏见贞观中诏许羣臣各上书言利便马周时布衣遂因中节将常何献䇿二十余事太宗深竒之尽行其言擢周爲御史至龙朔中壁州刺史邓弘庆进平索看精四字堪爲酒令髙宗嘉之亦行其言迁弘庆爲朗州刺史则知苟有所见虽布衣之贱逺守之微亦可施用况臣早受国恩德宗朝忝爲御史逮今历事四朝频领藩条当陛下至明之时是微臣竭节之日伏以守在遐郡不敢广有所陈谨准敕上利害及当州公务各具别状以闻伏乞圣慈俯赐照鉴又臣某言伏准今年正月五日德音宜令诸道观察使刺史各具当处利害附驿以闻者伏惟皇帝陛下睿哲自天纉承列圣善述先志发扬徳音率土人臣不胜庆幸臣䖍奉诏旨宣示蒸黎伏以华夏不同士宜各异详求利病谨具奏闻伏乞圣慈俯赐照鉴臣伏览国史窃见开元十八年朝集使至京玄宗临轩亲问利害时宣州刺史裴耀卿上便宜事论转运甚详竟不行下至二十一年耀卿爲京兆尹再以前事奏论方见允纳此及三年漕运七百万石省脚三十余万贯当耀卿前不见纳必有人非之及后数年方展其效臣僻守逺郡敢望言行祗奉诏书或冀万一伏惟明主择之夔州谢上臣某言伏奉月日制书授臣使持节都督夔州诸军事守夔州刺史跪受天诏神魂震惊臣某伏惟文武孝德皇帝陛下垂衣穆清睿鉴旁逹三统交泰百神降祥浃于华夷尽致仁寿臣家夲儒素业在艺文贞元年中三忝科第德宗皇帝记其党援擢爲御史在台三载例迁省官权臣奏用分判钱糓竟坐连累贬在遐藩先朝追还方念淹滞又遭谗嫉出牧逺州家祸所钟沈伏草土礼经有制羸疾仅存甘于畎亩以乐皇化伏遇陛下大明御宇照烛无私念以残生举其彞典获居善部伏感天慈臣即以今月二日到任上讫崃水千里巴山万重空怀向日之心未有朝天之路无任贺雪鎭州臣某言伏见四月二十七日德音以王承宗効顺着明复其官爵所献二郡别置藩垣圣德动天鸿恩及物瑕累咸涤蒸黎永安臣某伏惟睿圣文武皇帝陛下自承寳位克振皇纲旣以四海爲家毎念一夫不获昨因大庆爰降昧私广宥过之科开自新之路纶言一发神理潜通遂令迷误之徒顿释忧危之虑命胤子以入侍献名都而效诚臣心旣明天网爲解因析四郡别爲一方惟怀永图尽去前弊大河以北化爲礼乐之郷率土之濵重见昇平之日臣恪居官次遐守岭隅不获称庆阙庭无任贺平淄青臣某言伏见制旨魏博节度使所奏逆贼李师道并男二人并枭斩讫以二月十六日御宣政殿受贺者圣德玄运兵威神速旬月之内鲸鲵就诛泰岳旣宁登封有日臣某伏惟睿圣文武皇帝陛下有征必克举意无违天地恊神筭之期雷霆助成师之气蠢尔孽竖敢生野心萧斧一临妖氛自灭皆由圣慈广被睿略潜通献俘者尽许生还得地者复令安堵感我仁激其深衷凡是脇从尽思効节五纪巢穴一朝荡夷遂使齐鲁之郷复归仁寿之域捷音旣至传首継来备文物于明庭告殊勲于清庙百辟陈贺万方㑹同从此止戈所以爲武西州士庶方观饮至之容东岳烟云巳望告成之礼臣恪居逺服常忝班行庆快之诚倍万群品无任刘梦得文集刘梦得文集卷第十九刘梦得文集卷第十九表代贺册鲁王代让官苏州谢上苏州谢赈贷贺册皇太子贺皇太子受册牋贺赦上皇太子牋代裴相公贺册鲁王臣某伏见制书以今月日册鲁王礼毕皇家有庆宝祚无疆旣荣夲枝克固盘石伏惟皇帝陛下徳符列圣道冠前王孝敬承两宫之欢䖍恭奉九庙之祀先崇大礼庆浃天人次念建封事并家国伏以鲁王夙承睿训特禀天姿爰以告辰光膺宠册旣示之以君亲之道又钖之以礼义之邦寰海闻风室家相庆臣自婴疾病巳历旬时不获展礼明庭拜舞称贺无任代裴相公让官臣某言臣去冬得疾近日方剧西夕之景岂能乆留及其未乱披露诚恳臣犬马之齿六十有七寿虽不长亦不爲短位忝公台近十五年皆由际㑹非以才进常惧官谤以招国刑今被病得死保其始终爲幸甚厚岂复咨嗟所恨者遇圣明之君不得佐成太平之化自量气力忽恐奄时则有微素无阶上逹伏惟圣慈昭鉴怜而察之伏以三台非旷职之地宰相非卧理之官伏枕之初巳有陈乞请罢眞食兼辤贵阶伏蒙优诏才遂一事频降中使慰勉再三专令御医旦夕诊视茍安名器不觉经时主恩则深公议不可伏思陛下临御之始宰臣四人逮今零落忽巳一半臣且危惙余年几何唯易直外鎭独得无恙窃推此理权位难居伏乞赐臣停官许在家养疾就间辞禄或冀有瘳害盈福谦固是神理傥天眷绸厚念以伏事多年臣之所陈未蒙便遂则国朝勲旧以疾辤位者皆得致仕官使其家居足以頥养旣有成例着于旧章伏望天恩特赐哀允无任省表具之夫爵位崇髙以酬勲徳君臣恊契谅在始终斯乃前王之令图有国之彞典也况卿辅相宪祖逮于朕躬履历四朝夷险一致服事君之大节推致物之深诚道光朝伦行满天下倚注之意岂同他人属朕纂历御干兴师伐叛骚动累歳端忧靡遑及河朔载宁郊丘毕事方欲咨询元老康靖生灵不虞寒暑所侵勤劳遘疾虽国医诊视中使省临忧属之诚顷刻在念忽览章奏退让官荣虽知止之心则思避宠而谋猷之体斯乃爲时寝食之间勉加頥摄其所陈乞非朕意焉第二表臣某言臣所献章表发于至诚伏奉批荅未蒙俞允外负公责内迫私情祈于必遂敢守难夺臣束发已来号爲强力及其晩节亦未甚衰一朝被病遂至绵惙臣自思省得其端倪非因饮食不节无有雾露之犯盖由才微而任重功薄而赏厚窃位旣乆妨贤则多以积年之过幸致今日之沈疾不能酌损所以生灾悟虽巳晚情实非矫伏惟陛下念其委使之乆察其危苦之词特降深恩救臣不逮无冒荣之咎得遂性之宜物议不形病心自泰忍死俟命披肝再陈伏乞圣慈俯赐容纳无任省表具之卿勲绩髙崇诚节忠尽秉心一德宣力四朝訏谟缉熈弼于予理勤劳事国启沃匪躬功格道光常所嘉尚所疾未瘳勉于缮食勿药之喜伫即痊平台衮之司倚卿爲重及累陈让殊谓不然宜体朕怀即断来表第三表臣某言得疾踰年在假三月再有陈请未蒙允从虑其奄忽衔愧入地伏惟圣慈哀而信之臣闻君之使臣在知其心而听其言不以容尸禄爲惠也臣之事君在无隐情而尽忠节不以受非据爲荣也然后上下交感终始可咏臣伏事陛下五年于兹葵藿微诚巳蒙识察桑榆暮景所冀哀怜岂令危惙之时更惧满盈之祸虽有药石安能调和圣日难逢生涯渐短体羸无拜舞之望心在有涕恋之悲臣伏览国书备见前事太宗朝李靖髙祖朝刘仁轨皆自宰臣乞骸致政其后知犹可用复起于家进退之间曲尽情礼君臣之际良史美谈伏望陛下悉臣至诚念臣羸病许遂頥养以保余年俟其有瘳或冀万一无任省表具悉谢病之制虽起于昔贤尽瘁之词亦摽于古典况卿有功于国作相累朝自匡辅眇身又勤劳数载岂可以微疾去位以重望辞荣章䟽徒来延迟弥切至如太宗许李靖致政髙宗遂仁轨乞骸朕非不知事则有异何者时当明圣在上理道巳成宰臣优游固得自便今则生物尚困庶工未循言念勲贤方深倚注惟此故事恐难遽行卿宜体是诚怀力更頥养必有多福以扶大忠无至磪然复陈章表苏州谢上臣某言伏奉制书授臣苏州刺史始从郎署出领郡章承命若惊省躬知感伏惟皇帝陛下受上玄之眷佑扬列圣之耿光大康黎元愼择牧守徳音毎发品物咸苏臣夲书生素无党援谬以薄伎三登文科徳宗皇帝擢爲御史在台三载例转省官永贞之初权臣领务遂奏録用盖闻虚名唯守职业实无朋附竟坐飞语贬在遐藩宪宗皇帝后知事情却授刺史凡历外任二十余年伏遇陛下应运重光物无废滞收拾耆旧尘忝班行旣幸逢时常思展效在集贤院四换星霜进供御书二十余卷儒臣之分甘老于典坟优诏忽临又委之符竹分忧诚重恋阙滋深石室之书空留笔札金闺之籍巳去姓名夲末可明申雪无路岂意圣慈弘纳不隔卑微靣辞之日特许升殿天颜咫尺臣礼兢惶不敢尽言空懐诚恳谢恩而出生光于九陌之间受训而行布政于五湖之外臣即以今月初六日到任上讫伏以水灾之后物力索空臣谨宣皇风慰彼黎庶臣闻有味之物蠧虫必生有才之人谗言必至事理如此古今同途了然辨之唯在明圣伏惟陛下察臣此言则天下之人无不幸甚江海逺地孤危小臣虽雨露之恩幽遐必被而犬马之恋亲近爲荣无任苏州谢赈赐臣某言伏奉去年二月十五日敕苏州宣赐米一十二万硕委刺史据戸均给者恩降九天泽流万姓伏以臣当州去年灾沴尤甚水潦虽退流亡尚多臣前月到任奉宣圣百阖境老㓜无不涕零询访里闾备知凋瘵方具事实便欲奏论圣慈忧人照烛幽逺特有赈䘏救其灾荒苍生荷再造之恩俭歳同有年之庆臣忝爲长吏倍万常情无任苏州贺册皇太子臣某言伏奉制书以今月七日册皇太子徳音遐布盛礼毕陈国夲永安人心同庆伏惟皇帝陛下以继天之圣有知子之明义兼君亲礼重宗祏龙楼肇建展嘉礼于三朝鳯历延长固夲枝于万叶臣守在遐郡不获称庆阙庭无任贺皇太子受册牋朝议大夫持节苏州诸军事守苏州刺史上柱国刘某叩头叩头伏惟皇太子殿下允膺上嗣光启东朝苍震发前星之辉黄离表重轮之瑞位居守器礼重承祧万国以贞九围咸恱无任又使持节都督䕫州刺史刘某叩头伏惟皇太子殿下祗膺诏册光启储闱展至性于三朝承夲枝于百代宗祏永固神人以和四岳仰揺山之髙百川承少海之润无任贺赦上皇太子牋使持节连州诸军事守连州刺史刘某惶恐叩头伏见今月一日制书大赦天下者伏以献歳布和皇恩逺降干坤交㤗寰海廓清伏惟皇太子殿下道冠元良徳兼忠孝承颜拜庆荣耀古今某职守有限不获随例称贺宫庭无任刘梦得文集卷第十九刘梦得文集刘梦得文集卷第二十刘梦得文集卷第二十表谢加章服贺皇帝疾愈汝州谢上同州谢上贺枭斩郑注贺德音贺赦谢恩赐粟麦慰湽王薨谢放先贷斛㪷谢分司东都苏州谢恩赐加章服臣某言伏奉去年十一月二十七日诏书加臣赐紫金鱼袋余如故者恩降重霄荣霑陋质虚黩陟明之典恐兴彼己之诗宠过若惊喜深生惧臣起自书生业文入仕德宗朝爲御史以孤直在台顺宗朝爲郎官以縁累出省宪宗皇帝后知其冤特降敕书追赴京国縁有虚称恐居清班务进者争先上封者潜毁巧言易信孤愤难伸俄复一麾外转三郡伏遇陛下膺期御宇大振滞淹哀臣宿旧猥见收拾职兼书殿官忝仪曹微劳未宣薄命多故又离省署重领郡符延英面辞亲承教诲衔命即路星言载驰到任之初便逢灾疫奉宣圣泽恭守诏条上禀睿谋下求人瘼才术虽短忧劳则深幸免流离渐臻完复皆承圣化所及遂使人心获安岂由微臣薄劣能致臣素乏亲党家夲孤贫年衰无酒色之娱性拙无愽弈之艺自领大郡又逢时灾昼夜苦心寝食忘味曾经诬毁毎事防虞唯託神明更无媒援岂期片善上逹宸聦回日月之重光烛江湖之下国丝纶襃异苦节旣彰印绶炜煌老容如少望云天而拜舞岂尽丹诚视环玦以徘徊空嗟白首无任苏州贺皇帝疾愈臣某言臣得夲道观察使报伏承圣躬痊愈巳于紫宸殿视朝者一人有庆万国同欢伏惟皇帝陛下外亲万务内奉三宫常怀宵旰之勤遂失寝兴之适上玄降祐列圣表灵百神奔走以来扶四海精诚而致感勿药有喜如山永安宗庙保无疆之休寰瀛申莫大之庆臣恪居官次遐守江干不获称贺阙庭无任汝州谢上臣某言伏奉去年七月十四日诏书授臣使持节汝州诸军事守汝州刺史兼御史中丞充夲道防御使余如故者臣乆居逺服恋阙常深忽降新恩近郷爲贵承旨庆抃省躬慙惶伏惟皇帝陛下垂衣穆清之中旁照寰瀛之内车书所及动植咸安臣昨离班行逺守江徼延英辞日亲奉德音知臣所部灾荒许臣到任条奏共承睿旨宣示羣黎减其征傜颁以赈赐伏蒙圣泽救此天灾疲羸再苏幼艾同感二年连遭水潦百姓幸免流离比之交割之时户口增长虽才术不至于事未周而忧劳则深爲衆所悉臣夲业儒素频登文科时命邅回再领军郡即以今月二十七日到任上讫谨当奉宣皇化慰彼苍生临汝海之波朝宗尚阻望秦城之日回照何时无任同州谢上臣某言伏奉去年十月二十三日制书授臣使持节同州诸军事守同州刺史兼御史中丞充夲州防御长春宫等使恩降九重荣忝三辅承旨庆抃省躬慙惶伏惟皇帝陛下丕承烈圣光阐鸿猷氛祲扫除干坤交㤗臣幸逢昌运累沐殊私空荷生成之恩宁酬雨露之泽即以今月二日到夲州上讫谨宣睿旨安慰蒸黎伏以夲州四年巳来连遭旱损闾阎凋瘵逺近共知臣顷任苏州之年亦遭大水之后面辞之日亲奉德音至于抚绥皆承圣教二年之后百姓获安今夲部灾荒物力困涸忝爲长吏敢不竭诚即须条䟽续具闻奏臣恪居官次幸接王畿不获拜舞彤庭陈露丹慊犬马怀恋寝兴匪宁瞻魏阙之容朝天尚阻望长安之路近日爲荣无任批荅省表具之卿任居三辅职奉六条累闻问俗之劳载览勤人之志言惟顾行深慰朕怀勉弘政经以副忧寄所谢知贺枭斩郑注臣某言伏奉前月二十五日诏书示逆贼郑注巳枭首讫氛祅殄灭华夏乂安伏以逆贼郑注夲出细微潜怀枭镜之心兼结凶狂之党人伦共弃神理不容陛下睿哲感通天人合应重臣恊力禁旅齐心指顾之闲猖狂自溃干坤交㤗日月增明凡在人臣不胜庆快臣恪居官次不获称贺阙庭无任贺德音臣某言伏见今月十六日德音布告遐迩天道下济人情大安伏惟皇帝陛下凝旒思理垂衣择材以日月无私之光照寰区有截之内贵使下情尽逹宁虞厚貌潜谋一昨李训郑注等敢有逆心兼连凶党陛下睿谋神断左右恊同顷刻之闲扫除巳定重臣毕力禁旅竭忠氛祲廓清华夷咸恱言念政刑之外或有诖误之徒再发德音广宣圣泽当星纪回天之日迎阳和煦物之光怀危疑者如山之安欲告讦者望风知惧非同谋者一切不问未结正者三宥从寛含生之伦普天同感臣恪居官次不获称贺阙庭无任贺赦臣某言伏奉今月一日制书改大和十年爲开成元年大赦天下者雷雨作解人神恱随泽及八荒网开三面伏惟皇帝陛下上承干纲下立人极用含弘光大之泽副夷夏会同之心献歳改元惟新景祚先明首罪次及羣祅述睿情以晓万方施鸿霈以苏庶物恤辜宥过巳责㢮征郡县之旧弊悉除赋税之新规咸备停藩方节献之礼以惠疲人回榷管余羡之财以资京邑命使展澄清之志察言求谠直之材弓旌贲于丘园粟帛颁于耆艾爰以初吉御宇明庭德音一发于九天和气骤周于四海开物成务实表于建元应天顺人永延于亿载臣幸居近辅先受殊恩不获称庆阙庭陪荣班次衆星列位常拱北辰之光新歳拜章遥献南山之寿无任抃跃屏营之至谢恩赐粟麦臣某言伏奉今月一日制书以臣当州连年歉旱特放开成年夏青苗钱并赐斛㪷六万硕仰长吏逐急济用不得非时量有抽歛于百姓者恩降九天泽周万姓优诏才下羣情顿安伏以灾沴流行隂阳常数物力旣竭人心匪遑辄敢奏闻夲求贷借皇恩广被玄造曲成旣贷在田之征仍颁发廪之赐臣谨宣赦文节目彰示兆人鼓舞欢謡自中徂外臣初到所部便遇俭时今蒙圣慈特有赈恤主恩及物巳爲寿域之人衆意感天必有丰年之应臣恪居官业不获拜舞阙庭无任慰湽王薨臣某言臣得进奏官杨愓状报湽王薨辍朝三日伏惟皇帝陛下德迈前王情深近属悯枝叶之谢谅切宸衷割肌肤之爱何堪圣念万方知化九族归仁凡受国恩伏深悽恻臣限以藩守不获奉慰阙庭无任谢受恩放先贷斛㪷臣某言臣奉五月二十九日敕牒据度支所奏诸道节度观察使及州府借便省司钱物斛㪷等数内当州欠三万六千二十三贯石并放免者殊私忽降逋责涤除藩方永安遐迩咸恱伏以关辅之闲频年歉旱田租旣须矜放公用遂不支持承前长吏例有借便以救一时之急皆成积欠之名旣未支塡常怀忧惧圣恩周洽洞见物情爰命有司使之条奏去其旧弊衆巳获安严立新规人知所措臣恪居官次不获拜舞阙庭无任谢分司东都臣某言伏奉今月十九日制书授臣太子賔客分司东都者宠命自天战越无地臣发迹书生以文爲业出身入仕四十余年顷自集贤学士出守吴郡面辞之日亲承德音念百姓水潦之余示微臣政理之法臣祗膺圣旨夙夜竭诚闾里获安流庸尽复猥蒙朝奖钖以金章及迁同州又遇歉旱悉心绥抚幸免流离今荷天慈悯臣耆旧列名賔护之职分局河洛之都老马霑束帛之恩枯株蒙雨露之泽获居荣秩以毕余年顾此微躯实爲厚幸伏以臣始爲御史逮事德宗今忝宫僚幸逢圣日举四海之内贤能则多求六朝之臣零落将尽虽迫桑榆之景犹倾葵藿之心无任刘梦得文集卷第二十刘梦得文集刘梦得文集卷第二十一刘梦得文集卷第二十一启上杜司徒上淮南李相公上门下武相公上中书李相公谢门下武相公谢中书张相公贺门下裴相公上门下裴相公贺门下李相公上仆射李相公谢裴相公谢窦相公上杜司徒某启一自谪居七悲秋气越声长苦听者谁哀汤网虽踈乆而犹挂失意多病衰不待年心如寒灰头有白发愓厉之日利于退藏是以弥年不敢奏记近夲州徐使君至奉手笔一函称谓不移问讯加剧重复点窜一无客言忽疑此身犹在门下收纸长想歆然感生㝷省遭罹万重不幸方寸之地自不能言求人见谅岂复容易伏蒙逺示且曰浮谤渐消况承庆宥期以振刷方今圣贤合德朝野多欢泽柔异类仁及行苇万族咸恱独爲穷人四时平分未变寒谷自同类牵复又巳三年侧闻衆情或似哀叹某材略无取废锢是宜若非旧恩孰肯留念六翮方铩思重託于扶揺孤桐半焦冀见收于煨烬伏纸流涕不知所言谨启上淮南李相公某启闲以昧于周身措足危地骇机一发浮谤如川巧言竒中别白无路祝网之日漏恩者三咋舌兢魂分终裔壤岂意天未剿絶仁人豋庸施一阳于剥极之际援衆溺于坎深之下南箕播物不胜愿言危心铩翮繇是自保隂施之德巳然乃闻受恩同人明以死荅私感窃抃积于穷年化权礼絶孤志莫展今幸伍中牵复司存宇下伏虑因是记其姓名谨献诗二篇敢闻左右古之所以导下情而通比兴者必文其言以表之虽甿謡俚音可俪风什伏惟降意详择斯大幸也谨因杨子程留后行谨奉启不宣谨启上门下武相公某启去年夲州吏人自蜀还伏奉示问兼赐衣服缯綵等云水路遥缄縢贶厚恭承惠下之旨重以念旧之怀熈如阳和列在缃简苦心多感危涕自零骛神驿思若侍函杖伏以圣上注意理夲锐求国桢念外台报政之功追宣室前席之事重下丹诏再昇黄枢羣情合符和气来应八柄所在三人同心恊台坐之精膺保材之数谈笑于规随之际从容于陶冶之闲物皆由仪人识所措某乆罹宪网兀若枯株当万类咸恱之辰抱穷途终恸之苦清朝无绛灌之列至理絶椒兰之嫌此时不遇可以言命嗟乎一身主祀万里望枌榆之郷髙堂有亲九年居蛮貊之地从坐之典固有等差同类之中又㝷牵复顷在台日获奉准绳指吏途于桉谳道文律于章奏藻鉴之下难逃陋容炎凉载移足见眞态自违闲左右沈沦遐荒歳月滋深艰贞弥厉缅思受谴之始他人不知属山园事繁孱懦力竭夲使有内嬖之吏供司有恃宠之臣言渉猜嫌动碍关束城社之势函矢纷然弥缝其闲﨑岖备尽始虑罪同事阙宁虞谤逐迹生智乏周身又谁咎也伏以赵国公顷承顾遇之重髙邑公夙荷见知之深虽提挈不忘而显白无自盖以永贞之际皆在外方虽得传闻莫详夲末特哀党锢亟形话言自前歳振淹命行中止或闻舆论亦愍重伤伏遇相公秉钧辄巳自贺傥重言一发清议攸同使圣朝无锢人大冶无废物自新之路旣广好生之德逺彰羣蛰应南山之雷穷鳞得西江之水指顾之内生成可期伏惟发肤寸之隂成弥天之泽回一瞬之念致再造之恩诚无𥙷于多事之时庶有助于隂施之德无任恳悃之至谨启上中书李相公某启去年国子主簿杨归厚致书相庆伏承相公言及废锢愍色甚深哀仲朔之乆谪恕元直之方寸思振淹之道广钖类之人逺聆一言如授华衮自不窥墙仞九年于兹髙卑邈殊礼数悬絶虽身居废地而心恃至公伏以相公乆以訏谟参于宥密材旣爲时而出道以得君而专令发于流水之源化行犹偃草之易习强伉者自纳于轨物困杼柚者咸跻于仁寿六辔在手平衡居心运思于陶冶之闲宣猷于鱼水之际然能轸念废物逺哀穷途嗟哉小生有足悲者内无手足之助外乏强近之亲何爲学苦心夲求荣养得罪由巳翻乃贻忧扪躬自劾愧入肌骨祸起飞语刑极沦胥心因病怯气以愁耗近者否运将泰仁人持衡伏惟推曾闵之怀怜乌鸟之志处夔龙之位伤屈贾之心沛然垂光昭振幽蛰言岀口吻泽濡寰区昔者行苇勿伤枯骼犹掩哀老以岀币愍穷而开怀无情异类尚或婴虑顾惟江干逐客曾是相府故人言念材能诚无所取譬诸飞走庸或知恩呜唿以不驻之光隂抱无涯之忧悔当可封之至理爲永废之穷人闻弦尚惊危心不定垂耳斯乆长鸣孔悲肠回泪尽言不宣意谨启谢门下武相公某启某一坐飞语废锢十年昨蒙徴还重罹不幸诏命始下周章失图吞声咋舌显白无路岂谓乌鸟微志恻于深仁恤然动拯溺之怀煦然存道旧之旨言念斛觫慰安苍黄推以恕心期于造膝重言一发睿听克从回阳曜于肃杀之辰沃天波于蹭蹬之际俾移善地获奉安舆率土知孝治之源羣生识人伦之厚感召和气发扬皇风岂唯匹夫独受其赐某即以今月十一日到州上讫守在要荒拘于印绶巾鞴诣谢有志莫从诚知微生不足酬德捐躯之外无地寄言効节萧屏䖍然心祷无任恳悃屏营之至谨勒军事衙官守左威衞慈州吉昌府别将贠外置同正贠常恳奉启谢中书张相公某启某智乏周身动必招悔一坐飞语如冲骇机昨者诏书始下惊惧失次叫无路挤壑是虞草木贱躯诚不足惜乌鸟微志实有可哀伏蒙圣慈遽寝前命移莅善部载形纶言凡在人臣皆感至德凡爲人子同荷至仁岂唯鲰生独受其赐伏以相公心符上德道冠至仁一夫不获戚见于色密旨未下叹形于言竟回三舎之光能拔九泉之厄袁公之平楚狱不忍锢人晏子之哀越石仍伸知己所以庆垂胤祚言成春秋神理孔昭报应斯必身侔蝉翼何以受恩死轻鸿毛固得其所卑守有限拜谢未由无任感激兢惶之至谨勒军事衙官守左威卫慈州吉昌府别将贠外置同正贠常恳奉启贺门下裴相公某启伏以相公含道杰岀降神挺生坐筹以弼睿谟秉钺以行天讨风云助气川岳效灵制胜于樽俎之闲指踪于鞴緤之末萧斧旣定衮衣以归君心如鱼水人望如风草一德交畅万邦和平运神思于洪鑪纳生灵于寿域文武丕绩冠于古今某恪守遐荒不获随例拜贺上门下裴相公某启曩者淮右逋诛即戎歳乆天子斋戒以命元臣登坛之日上略前定从九天而下纵以神兵分六符之光扫其长彗授钺于西颢之半䇿勲于北陆之初功成偃节复执大柄君臣相遇播于乐章山河启封载在盟府上方注意人益具瞻因鱼水之恊符极䕫龙之事业时属四始恩覃万方致君及物其得两大古先俊贤所未备者我从容而保之殆非人事抑有幽賛夫异同之论我以独见剖之文武之道我以全材统之崇髙之位我以大功居之造物之权我以虚心运之然持盈之术古所难也寔在隂施拯物其德基以左右功庸而百禄是荷人所钦戴乆而愈宜昔袁太尉不忍锢人而楚狱衰息一言之庆子孙丕承以今日将明之材行前脩博施之义笔端肤寸泽及九垠犹夫疾耕必有滞穗某顷堕危厄甞受恩诅盟于心要之自效甞惧废死荒服永辜愿言敢因贺牋一寄丹恳顾非竒理不足以萦于沖襟然则利于行者固在乎常谈而卓诡孤特之言未必利于行也伏惟以愚言与贤者参之贺门下李相公某启伏以圣君当功成恺乐之日而求贤愈切思治益深是上玄垂休欲速致大平之明效以相公事业而逢此时天下之人视仁寿之域其犹㝷尺故命书所至德风随之微材片善咸自磨拂况同主国柄如吹埙箎含生之伦唯所措置日月亭午物无邪隂贤圣合德人识正道虽居畎亩足以咏歌某遐守要荒不获随例拜贺上仆射李相公某启州吏还伏蒙摆落常态手笔具书言及贞元中登朝人逮今无十辈及发中书相公一函具道合下亟言曩游颜闲颇有哀色夫沟中之木与牺象同体追琢不至坐成枯薪朱而蓝之犹足爲器苟液樠曲戾不足枉斧斤愿爲庭燎以照嘉客谨启谢裴相公某启某遭不幸歳将二纪虽累更符竹而未出网罗亲知见怜或有论荐如陷还泞动而愈沈甘心终否无路自奋岂意天未剿絶仁人持衡纡神虑于多方起湮沈于乆废居剥极之际一阳复生出坎深之中平路资始通籍郎位分曹乐都乔木展旧国之思行云有故山之恋姻族相贺壷觞盈门官无责词始自今日禽鱼之志誓以死生草木之年惜其婉娩章程有守拜谢无由瞻望巖廊䖍然心祷谨启谢窦相公某启某一辤朝列二十三年虽转郡符未离谪籍卑湿生疾衰迟鲜欢望故国而未归如痿人之念起昨蒙罢免甘守丘园相公不弃旧游特哀乆废每奉华翰赐之衷言果蒙新恩重忝清贯荐延有渐拯拔多方六律变穷谷之寒一丸消弥年之疹铩翮将举危心获安布武夷途自此而始分曹有系拜谢无由瞻望德藩坐驰精爽无任刘梦得文集卷第二十一刘梦得文集刘梦得文集卷第二十二刘梦得文集卷第二十二状代论请广利方代韦尹进衣代李尹进衣代韦尹进野猪代谢赐酒食代谢就宅赐食代谢赐食代进东封图举崔羣自代举柳公绰自代举姜伦自代苏州举自代苏州谢宰相加章服谢宰相汝州谢宰相汝州举自代汝州进鹰同州举自代上宰相贺德音上宰相贺改元赦书荐处士严毖荐处士王龟代淮南杜相公论新罗请广利方淮南节度观察处置等使敕赐贞元广利方五卷右臣得新罗贺正使朴如言状称请前件方一部将归夲国者伏以纂集神效出自圣衷药必易求疾无隐状搜方伎之秘要拯生灵之夭瘥坐比华胥咸跻仁寿遂令絶域逖听风声美兹丰功爰有诚请臣以其乆称藩附素混车书航海献琛旣巳通于华礼释痾蠲疠岂独隔于外区正当四海爲家冀覩十全之效臣即欲写付未敢自专谨録奏闻伏听敕旨代京兆韦尹降诞日进衣衣一副四事黄折造衫一领白吴绫汗衫一领白花罗半臂一领白花罗袴一腰右伏以正阳令月诞圣嘉辰运恊千年庆流万国凡在臣子合有献陈敢倾就日之心愿奉如山之寿轻渎宸扆无任兢惶代京兆李尹降诞日进衣衣一副四事右伏以德水方清眞龙下降天长地乆瞻北极以常尊献寿称觞配南山而永固臣地居宗属职忝尹京庆贺之诚倍万常品前件衣服谨诣银台门奉进轻渎旒扆伏用兢惶代京兆韦尹进野猪野猪一口右伏以收获之余田猎有获异于刍豢着在方书旣堪充庖輙敢上献前件野猪谨随状上进谨奏代杜相公自淮南追入长安至长乐驿谢赐酒食某官某右臣今日至长乐驿髙品某奉宣圣旨赐臣酒食者伏以恩降王人荣分御膳未展仪于双阙先受赐于八珍品越脤膰味兼醪醴顿惊凡口倍益欢心无任欣跃代杜相公谢就宅赐食某官某右髙品某奉宣圣旨赐臣食者出自太官饫于私第光荣曲被猥承推食之恩驽蹇未施益重素餐之责举其匕箸若负丘山无任战荷踊跃代东都韦留守谢赐食某官某右臣今日发至长乐驿中使某奉宣圣旨赐臣食者伏以味兼海陆品溢圎方降自御厨光临传舎初辤魏阙倍怀犬马之诚猥受珍羞更切稻粱之感无任欣跃代裴相公进东封图集贤殿御书院开元东封图一面右臣谨按开元十三年玄宗皇帝以天下太平登封东岳声明文物振燿古今伏惟陛下丕承耿光再阐鸿业祖宗盛事绍复有期臣所以写成此图輙敢上献至于缋画躬自指挥徴史氏之文纂礼容之要山川气象悉拟眞形羽卫威仪咸稽故实所冀睿情一览遐想玄踪臣叨荣过深抱疾巳乆望陛下告成之日心必前知嗟老臣将谢之年身恐不见疲羸之际感激倍深前件图谨差某官某诣光顺门上进谨奏举崔监察羣自代宣歙池等州团练判官监察御史里行崔羣右臣蒙恩授监察御史伏准建中元年正月五日制常参官上后三日举一人自代者伏以前件官在诸生中号爲国器絷维外府人咸惜之臣旣深知敢举自代谨具如前谨録奏闻候敕旨举开州柳公绰自代某官守开州刺史柳公绰右臣蒙恩授尚书屯田贠外郎伏准建中元年正月五日制常参官后三日举一人自代者伏以前件官以贤良方正再敡王庭在流辈闲号爲端士昨除逺郡人皆惜之臣初蒙授官得以论荐多士之内无非其人窃惟用材宜自逺始谨具如前谨録奏闻伏听敕旨举姜补阙伦自代前左补阙姜伦右臣蒙恩授尚书主客郎中分司东都伏准建中元年正月五日敕常参官上后三日举一人自代者臣伏详诏旨欲逹聦旁求发扬幽逺故人人得言所知不当循其阶次也臣伏以前件官有儒学士行蒙以谏官徴㑹其年老被疾不堪上道有司按视如状不复逼迫至今家居而笃志无倦臣谨举爲郎吏分司别都冀优贤振滞两得其道苏州举韦中丞自代诸道盐铁转运江淮留后朝议郎守太仆少卿兼御史中丞上柱国赐紫金鱼袋韦应物右某伏奉去年十月十二日敕授使持节苏州诸军守苏州刺史伏准建中元年正月五日制刺史上后举一人自代者前件官历掌剧务皆有美名执心不回临事能断今领职虽重夲官尚轻伏以当州口赋首出诸郡况经灾沴切在抚绥内省无能辄敢公举司搉筦之利诚借时才流恺弟之风实惟邦夲非敢臆说以塞诏书今具闻奏苏州上后谢宰相右某今月六日到州上讫某山东一书生潦倒踈阔在少壮日犹不逮人况今衰迟智力愈短相公哀怜不遇擢授名邦实荷弘奖慙非器使伏以当州繇大浸之后物力萧然饥寒殒仆相枕于野誓当悉心条理续具奏论才术素空忧劳方始惧无闻问忝荷恩知不任瞻望恳迫之至苏州加章服谢宰相右某素乏吏才谬居剧郡以无庸之器当难治之时恭守诏条勤求人瘼伏以圣德柔逺皇明烛幽凡有上陈皆可其奏遂令管见得及疲黎自承雨露之恩非有循良之政猥蒙朝奖特降命书顾逢掖之腐儒被华章之贵服有黩陟明之典诚招彼已之讥限以官守不获拜谢瞻望荣感心魂载驰汝州上后谢宰相右某自领吴郡仍歳天灾上禀诏条下求人瘼地苞薮泽俗尚剽轻悉心抚绥用法擒擿事繁才短常积忧虞忽蒙天恩稍移近郡家夲荣上籍占洛阳病辞江干老见郷树荣感之至实倍常情印绶所拘不获拜谢瞻望德宇精诚坐驰汝州举裴弘恭自代正议大夫使持节杭州诸军事守杭州刺史上柱国赐紫金鱼袋裴弘恭右臣蒙恩授汝州刺史兼御史中丞充夲州防御使伏准建中元年正月五日敕诸州刺史上后举一人自代者伏以前件官前爲九卿出领两鎭顷因微累遂有左迁今授逺州物情未塞臣前任邻境具知其才旧屈未伸辄举自代汝州进鹰汝州防御使当使进奉笼母鹰六聮右伏以前件鹰等学习应期驯养斯至列于常贡有异衆禽受绁之时志已存于云外下鞴之际思用展于军前旣怀百中之能愿献三驱之礼谨差防御押衙景再休随状奉进以闻同州举萧俶自代同州防御使前谏议大夫萧俶右臣蒙恩授同州刺史兼御史中丞充夲州防御长春宫等使伏准贞元二年正月二十四日敕上后三日举一人自代者伏以前件官生于贵族伏膺儒门搢绅之闲号爲端士昨蒙朝奖冠于谏垣时方被病不果上道长告巳满块然家居今闻疾瘳可以録用臣与俶乆同班列知其材能爲官择人敢举自代上宰相贺德音同州状上中书门下今月十六日德音右被刑部牒宣示德音伏以圣凙滋深新恩广被言念正刑之外或有诖误之徒爰降殊私特弘在宥瑕累咸涤危疑获安此皆庙筭弼谐致君及物事光前史功格上玄某限以守官不获随例上宰相贺改元赦书同州状上中书门下改元赦书右伏奉今月一日制书改大和十年爲开成元年大赦天下者伏以律首三元礼崇四始顺阳和发生之德敷大号涣汗之恩宥过恤刑㢮征巳责尽去人瘼通知物情德音朝发于九天和气夕周于四海此皆相公弼谐之道爕賛之功进退于宻勿之闲发扬成霈之泽某恪守官业印绶所拘不获随例拜贺荐处士严毖处士严毖右左庶子损之之孙国子司业士元之子旧名保嗣亦有官班顷者李賔客渤常与之游辟爲桂州支使其后寄家汝海专静自居某甞典汝州与语甚熟历代史及国朝故事悉能该通操心甚危观迹相副未逢知己巳过壮年汨没风尘有足悲者伏见赦文节目委州郡长吏捜访隐沦夫举无他唯善所在每览殊英卷后列学士姓名有常州人符鳯白衣在选取其艺业不弃逺人某忝被儒官得以荐士亦非出位冀不废言傥弘文集贤史氏之馆採其实学有劝诸生伏以桂州辟之于前某荐之于后岂必有土长吏然后事行伏惟试味斯言降意详择谨状荐处士王龟处士王龟古者选公族大夫必以惇惠者教之文敏者道之果敢者谂之鎭静者循之孜孜于此者盖膏粱之性难正而惧公侯之胤不能嗣其耿光可以深惜然则成宣之后而老爲大夫非耻乎此智武子诫文子旣冠而见之词也是知古之取士不专寒族必参用世胄以广得人之路今见处士王龟即居守之第三子也天生贞静操心甚危不由门资誓志自立乐处士之号不汨绮繻之闲自到洛都便居山寺躭玩坟籍放情烟霞曾邀与语如锯木屑信有禀受居然出羣伏闻比者在京师甚足知者谏院有状名流亟言某流滞周南静阅时辈身虽不用心甚爱才况遇相公持衡敢有所启诚悬之下轻重难欺伏惟深赐详择知卿族之内有遗逸焉刘梦得文集卷第二十二刘梦得文集刘梦得文集卷第二十三刘梦得文集卷第二十三集纪唐故李相国集唐故韦公集唐故令狐公集唐故卢公集唐故吕君集唐故柳君集董氏武陵集澈上人文集唐故相国李公集天以正气付伟人必饰之使光耀于世粹和絪緼积于中铿锵发越形乎文文之细大视道之行止故得其位者文非空言咸系于訏谟宥宻庸可不纪惟唐以神武定天下羣慝旣詟骤示以文韶英之音与钲鼓相袭故起文章爲大臣者魏文贞以谏诤显马髙唐以智略奋岑江陵以润色闻无草昩污马之劳而任遇在功臣上唐之贵文至矣哉后王纂承多以国柄付文士元和初宪宗遵圣祖故事视有宰相器者贮之内庭繇是释笔砚而操化权十八九公寔得时而光焉公讳绛字深之赵郡人在贡士中杰然有竒表旣豋太常第又以词赋升甲科授秘书省校书郎歳满从调有司设甲乙问以观决断复居髙品𥙷渭南尉擢拜监察御史未几以夲官充翰林学士居中转尚书主客贠外郎历司勲郎中知制诰迁中书舎人风仪峻整敷奏傥切言事感动上辄目送之一旦召至浴堂门与语半省曰将柄用子大冝稔熟民聴遂出爲戸部侍郎迁中书侍郎同平章事殷然有直声及册免而闻望益大周旋公卿闲五爲尚书历御史大夫左仆射一以三公领太常刺近辅居保釐登斋坛皆再焉太和三年以司空鎭南郑居二歳坐气刚玉折海内冤惜之后三年嗣子前京兆府户曹掾璆次子前监察御史里行顼等泣持遗草请编之肇白从试有司至于宰天下词赋诏诰封章启事謌诗赠饯金石飏功凡四百余篇勒成二十卷上所以知君臣启沃之际下所以备风雅诗声之义洪钟骇听瑶瑟清骨其在翰苑及登台庭亟言大事诚贯理直感通神祇龙鳞收怒天日回照古所谓一言兴邦者信哉始愚与公爲布衣游及仕畿服幸公同邑其后虽翔泳势异而不以名数革初心今考其文至论事䟽感人肺肝毛发皆耸呜唿其盛唐之遗直欤唐故中书侍郎平章事韦公集汉庭以贤良文学徴有道之士公孙弘条对第一席其势鼓行人闲取丞相且侯使汉有得人之声伊弘发也皇唐文物与汉同风故天后朝燕国公说以词摽文苑徴玄宗朝曲江公九龄以道侔伊吕徴德宗朝天水姜公公辅杜陵韦公执谊河东裴公垍以贤良方正徴宪宗朝河南元公稹京兆韦公惇以才识兼茂徴陇西牛公僧孺李公宗闵以能直言极谏徴咸用对䇿甲于天下继爲有声宰相古今相望落落然如骑星辰与夫起版筑饭牛者异矣公夲名惇举进士登贤良旣仕方更名处厚字德载汉丞相扶阳侯之裔孙后周逍遥公夐之八代孙右仆射某之元子生而聦明絶人在提孩发言成诗未几能赋受经于先君仆射学文于伯舅许公孟容及壮通六经旁贯百氏咨天人之际探历数明天官穷性命之源以至于佛书尤邃初爲集贤殿校书郎宰相李赵公监修国史引公直东观就改咸阳尉迁右拾遗转左𥙷阙世称有史才而能谏诤入尚书爲郎历礼部考功皆人望所在上方用威武以詟不庭宿兵䆮乆韦丞相贯之酌人情上言不合意册免因历诋所善公在伍中岀爲开州刺史居三年执友崔敦诗爲相徴拜户部郎中至阙下旬歳闲以夲官知制诰穆宗新即位注意近臣召入翰林充侍讲学士初授谏议大夫续换中书舎人侍游蓬莱池延问大义退而进六经法言二十编优诏荅之赐以金紫㝷迁权知兵部侍郎知制诰翰林侍讲史馆修撰长庆四年春敬宗践祚以公用经术左右先帝五年稔闻其德尤所钦倚内署故事与外庭不同凡言内翰学士必草诏书有侍讲者专备顾问虽官爲中书舎人或他官知制诰第用其班次尔不窜言于训词至是上器公且有以宠之乃使内谒者申命去侍讲之称虑未谕于百执事居数日降命书重举旧官以明新意㝷眞拜夏官贰卿由是内庭词臣无出其右者凡密旨必承乎权舆故号承旨学士上富春秋未亲庶政或有凝滞视公如蓍龟宝暦季年宫壸闲一夕生变人情大骇虽鼎臣无所关决唯内署得参焉羣议閧然俟公一言而定戡难纉服再维干纲今上继明䇿勲第一擢拜中书侍郎同中书门下平章事以髙材遇英主功显人伏言无不从笔端肤寸泽及天下尽罢冗食请归才人事先有司物止常贡城社无託巖廊益尊感恩尽瘁不啬神用大和二年十二月上前言事未及毕词疾作暴偾以朝服委地同列白奏搢笏扶持之不能起上命中贵人在右翼辅归于中书如大醉状上震惊咨嗟徴医赐药旁午叠委㑹暮肩舆至第诘旦以不起闻赠禭加常礼后十年嗣子蕃以太子舎人直弘文馆编次遗文七十通衔哀贡诚乞词以冠其首谨按公未爲近臣巳前所着讃论记述铭志皆文士之词也以才丽爲主自入爲学士至宰相以往所执笔皆经纶制置财成润色之词也以识度爲宗观其发德音福生人沛然如时雨襃元老谕功臣穆然如景风命相之册和而庄命将之诰昭而毅荐贤能其气似孔文举论经学其博似刘子骏发十难以摧言利者其辩似管夷吾噫逢时得君奋智谋以取髙位而令名随之岂不伟哉初蕃旣纂修父书咨于先执李习之请文爲领袖许而未就习之悄然谓蕃曰翺昔与韩吏部退之爲文章盟主同时伦辈惟柳仪曹宗元刘賔客梦得尔韩柳之逝乆矣今翺又𬒳病虑不能自述有孤前言賷恨无巳将子荐诚于刘君乎无何习之梦奠于襄州蕃具道其语余感相国之平昔嘉蕃之䖍敬庶几能世其家固不让云唐故相国赠司空令狐公集起文章而陟大位丹青景化焜燿藩方如霏烟祥风縁饰万物而与令名相终始者有唐文臣令狐公实当之公名楚字殻士炖煌人今古数于长安右部天授神敏性能无师始学语言乃恊宫徴故五歳巳爲诗成章旣即冠参贡士果有名字时司空杜公以重德知贡举擢居甲科瑯瑘王拱识公于童丱雅器异之至是拱自虞部正郎领桂州锐于辟贤以酬不次之遇先拜章而后告公旣而授试弘文馆校书郎公爲人子重难逺行禀命而去居一歳竟迫方寸而归家在并汾闲急于禄养捧从事檄于并州凡更三牧官至监察御史元和初宪宗闻其名徴拜右拾遗历太常博士入爲尚书礼部贠外郎性至孝旣孤以善居丧闻丧除爲刑部贠外郎时帝女下嫁相礼缺官以夲官摄愽士当问名之荅上亲临帐幄帘内窥之礼容甚伟声气朗彻上目送良乆谓左右曰是官可用记其姓名未几改职方知制诰词锋犀利絶人逺甚适有旨选司言髙第者视草内庭宰臣以爲首遂转夲司郎中充翰林学士满歳迁中书舎人专掌内制武帐通奏栢梁陪䜩嘉猷髙韵冠于一时会淮右稽诛上遣丞相即戎以督战公草诏书词有渉嫌者相府上言有命中书参详窜定因罢内职归阁中而君心眷然将有大用且出入以试之及牧华州兼御史中丞钖以金紫居鎭七月迁大夫充河阳三城怀州节度使又七月急召抵京师拜中书侍郎同中书门下平章事天下然后知上心倚以爲相非一朝也是歳元和十四年秋明年正月宪宗晏驾惜其在位日浅遭时大变穆宗践祚转门下侍郎平章事万机百度别有所付第以旧相署位充山陵使七月礼毕部下吏有以赃状闻者朝典用责率之义是以左授宣歙池等州都团练观察处置等使兼御史大夫恩顾一异媒㜸随生旋又贬衡州刺史移郢州转太子賔客分司东都㝷起爲陜观察使或有上封者称前以奉陵寝不检下获谴今陵土犹湿未宜遽用次陜一日重爲賔客分司长庆四年改河南尹其秋授检校礼部尚书兼汴州刺史充宣武军节度管内观察处置等使汴州爲四战之地择帅先有功峻刑右武疑似沈命号爲危邦者积年公但以清俭自律以恩信待人以夷坦去羣疑以礼让汰惨急自上化下速于置邮泮林革音无复故态玺书劳之就加大司马文宗纂服三年冬上表以大臣未识天子愿朝正月制曰可操节入觐迁户部尚书俄爲东都留守又转检校尚书右仆射兼郓州刺史太平军节度使后以王业之始实爲北京移鎭太原从人望也以吏部尚书徴换太常卿眞拜尚书左仆射太和九年冬十一月京师有急兵起上方御正殿即日还宫是夕召公决事禁中以见事传古义爲对其词谠切无所顾望上心嘉之居一二日守夲官兼诸道盐铁转运使以斡利权旣非素尚仡牢让故复爲检校左仆射兴元尹山南西道节度观察使兼御史大夫开成二年十一月十二日薨于汉中官舎享年七十齐终之前一日自修遗表初述感恩陈力之大义中及朝廷刑政之或阙意窃言尽神识不昬上深悼之形于愍册未登三事故以赠之归泉之夕有大星殒于正寝之上光烛于庭天意若曰旣禀之而生亦有涯而落其文章贵寿之气焰欤初宪宗览国书见五王复辟之际狄梁公实尸之公爲台臣独召便殿问曰仁杰有后乎公以其支孙试校书郎兼谟爲对即日拜左拾遗公遂草制他日相衔者因扶其词以爲非春秋讳鲁之旨穆宗新即位谦让不自决遂有衡州之贬公议冤之嗟乎天之于赋予也甚啬而难周公独富文华丁良时历名卿至元老盖忠廉孝友爱才与物合是粹美以将之邪可谓全德矣旣免丧嗣子左𥙷阙绹集公之文成一百三十卷因长子太子左谕德子弘分司东都负其笥来谒泣曰先正司空与丈人爲显交撤悬之前五日所赋诗寄友非他人也今手泽尚存言之呜噎长号予亦爲之大恸收泪而视分当编次之始公参大卤记室以文雄边议者谓一方不足以骋用徴拜于朝累迁仪曹郎乃登西掖入内署訏谟密勿遂委魁柄斯以文雄于国也呜唿咫尺之管文敏者执而运之所如皆合在藩耸万夫之观望立朝贲羣寮之颊舌居内成大政之风霆导畎浍于章奏鼓洪澜于训诰笔端肤寸膏润天下文章之用极其致矣而又余力工于篇什古文士所难兼焉昔王珣爲晋仆射梦人授大笔如椽觉而谓人曰此必有大手笔事后孝武哀册文乃珣之词也公爲宰相奉诏撰宪宗圣神章武孝皇帝哀册文时称干陵崔文公之比今考之而信故以爲首冠尊重事也其他各以类聚着于篇唐故尚书主客贠外郎卢公集心之精微发而爲文文之神妙咏而爲诗犹夫孤桐朗玉自有天律能事具者其名必髙名犹实生故乆而益大尚书郎卢公讳象字纬卿始以章句振起于开元中与王维崔颢比肩骧首鼓行于时妍词一发乐府传贵由前进士𥙷秘书省校书郎转右卫仓曹椽丞相曲江公方执文衡揣摩后进得公深器之擢爲左𥙷阙河南府司録司勲贠外郎名盛气髙少所卑下爲飞语所中左迁齐汾郑三郡司马入爲膳部贠外郎时大盗起幽陵入洛师东夏衣冠不克归王所爲虏劫执公堕胁从伍中初謪果州长史又贬永州司户移吉州长史天下无事朝廷思用宿旧徴拜主客贠外郎道病留武昌遂不起故相崔太傅时爲右史方在鄂以文志其墓其一词曰噫公妙年有声振耀当代翺翔云路不虞矰缴盛名先物易生疠疵三至郎署坐成遗耋蹭蹬江臯栖栖没齿见知者恨之公逺祖元魏北齐后周皆爲帝师公之叔父嵩山逸人諌议大夫颢然眞隐者也公下世后七十三年其孙元符捧遗草来乞词以表之常经乱离多所散落今之存者十有二卷凡若干篇唐故衡州刺史吕君集五行秀气得之若多者爲俊人其色㶑滟于颜闲其声发而爲文章天之所与有物来相彼由学而致者如工人染夏以视羽畎有生死之殊矣初贞元中天子之文章焕乎垂光庆霄在上万物五色天下文人爲气所召其生乃蕃灵芝萐莆与百果齐坼然煌煌翘翘出乎其类终爲伟人者几希矣东平吕和叔寔生是时而絶人逺甚始以文学震三川三川守以爲贵士之冠名声西驰速如羽檄长安中诸生咸避其锋丙科连中铓刃愈出德宗闻其名自集贤殿校书郎擢爲左拾遗明年犬戎请和上问能使絶域者君以竒表有专对材膺选转殿内史钖之银章还拜尚书户部贠外郎转司封迁刑部郎中兼侍御史副治书之职㑹中执法左迁縁坐道州刺史以政闻改衡州年四十而没后十年其子安衡泣捧遗草来谒咨余伸之成一家言凡二百篇和叔名温别字化光祖考皆以文学至大官蚤闻诗礼于先侍郎又师吴郡陆质通春秋从安定梁肃学文章勇于艺能咸有所祖年益壮志益大遂拨去文字与俊贤交重气槩覈名实歆然以致君及物爲大欲每与其徒讲疑考要皇王覇强之际臣子忠孝之道出入上下百千年闲诋诃角逐叠发连袵得一善辄盱衡击节扬袂顿足信容得色舞于眉端以爲按是言循是理合乎心而气将之昭昭然若揭日月而行孰能阏其势而争天光者乎呜唿言可信而时异道甚长而命窄精气爲物其有所归乎古之爲书者先立言而后体物贾生之书首过秦而荀卿亦后其赋和叔年少遇君而卒以谪似贾生能明王道似荀卿故余所先后视二书断自人文化成论至诸葛武侯庙记爲上篇其他咸有爲而爲之始学左氏书故其文微爲富艳夫羿之关弓唯巴蛇九日乃能尽其彀而回注鷃爵亦要中于㝷常之闲非羿之手弓有能有不能所遇然也后之逹解者推而广之知余之素交不相索于文字之内而已唐故柳州刺史柳君集八音与政通而文章与时髙下三代之文至战国而病渉秦汉复起汉之文至列国而病唐兴复起夫政庬而土裂三光五岳之气分大音不完故必混一而后大振初贞元中上方向文章昭回之光下饰万物天下文士争执所长与时而奋粲然如繁星丽天而芒寒色正人望而敬者五行而已河东柳子厚斯人望而敬者欤子厚始以童子有竒名于贞元初至九年爲名进士十有九年爲材御史二十有一年以文章称首入尚书爲礼部贠外郎是歳以踈俊少检获讪出牧邵州又谪佐永州居十年诏书徴不用遂爲柳州刺史五歳不得召归病且革留书抵其友中山刘某曰我不幸卒以谪死以遗草累故人某执书以泣遂编次爲三十通行于世子厚之丧昌黎韩退之志其墓且以书来弔曰哀哉若人之不淑吾甞评其文雄深雅健似司马子长崔蔡不足多也安定皇甫湜文章少所推让亦以退之言爲然凡子厚名氏与仕与年曁行己之大有退之之志若祭文在今附于第一通之末云董氏武陵集片言可以明百意坐驰可以役万景工于诗者能之风雅体变而兴同古今调殊而理冥逹于诗者能之工生于才逹生于明二者还相爲用而后诗道备矣余甞执斯评爲公是且衡而度之诚悬乎心黙揣羣才钧铢㝷尺随限而尽如是所阅者百态一旦得董生之词杳如搏翠屏浮层澜视听所遇非风尘闲物亦犹明金綷羽得于遐裔虽欲勿宝可乎生名侹字庶中幼恃属诗者晚而不衰心源爲鑪笔端爲炭鍜鍊元夲雕砻羣形纠纷舛错逐意犇走因故㳂浊恊爲新声甞所与游皆青云之士闻名如卢杜髙韵如包李迭以章句扬于当时末路寡徒值余欢甚因相谓曰闲身以廷尉属爲荆州从事移疾罢去幽卧于武陵迨今四年言未信于世道不施于人寓其性怀播爲味咏时发笥纷然盈前凡五十篇因地爲目吾子常号知我盍表而志之爲生羽翼余不得让而着于篇因系之曰诗者其文章之藴邪义得而言丧故微而难能境生于象外故精而寡和千里之缪不容秋毫非有的然之姿可使户晓必俟知者然后鼓行于时自建安距永明巳还词人比肩唱和相发有以朔风零雨髙视天下蝉噪鸟鸣蔚在史䇿国朝因之粲然复兴由篇章以跻贵仕者相踵而起兵兴巳还右武尚功公卿大夫以忧济爲任不暇器人于文什之闲故其风息乐府恊律不能足新词以度曲夜讽之职寂寥无纪则董生之贫卧于裔土也其不得于时者欤其不试故艺者欤澈上人文集释子工爲诗尚矣休上人赋别怨约法师哭范尚书咸爲当时才士之所倾叹厥后比比有之上人生于㑹稽夲汤氏子聦察嗜学不肯爲凡夫因辤父兄出家号灵澈字源澄虽受经论一心好篇章从越客严维学爲诗遂籍籍有闻维卒乃抵吴兴与长老诗僧皎然游讲艺益至皎然以书荐于词人包侍郎佶包得之大喜又以书致于李侍郎纡是时以文章风韵主盟于世者曰包李以是上人之名由二公而飏如云得风柯叶长王以文章接才子以禅理恱髙人风仪甚雅谈笑多味贞元中西游京师名振辇下缁流疾之造飞语激动中贵人因侵诬得罪徙汀州㑹赦归东越时吴楚闲诸侯多賔礼招延之元和十一年终于宣州开元寺七十有一门人迁之建塔于越之山隂天柱峯之陲从夲敎也初上人在吴兴居何山与昼公爲侣时予方以两髦执笔砚陪其吟咏皆曰孺子可敎后相遇于京洛与友许之契焉上人殁后十七年予爲吴都其门人秀峯捧先师之文来乞词以志且曰师甞在吴赋诗仅二千首今删取百篇勒爲十卷自大历至元和凡五十年闲接词客闻人詶唱别爲十卷今也思行乎昭世求一言羽翼之因爲评曰世之言诗僧多出江左灵一导其源护国袭之清江扬其波法振㳂之如么絃孤韵瞥入人耳非大乐之音独吴兴昼公能备衆体昼公后澈公承之至如芙蓉园新寺诗云经来白马寺僧到赤乌年谪汀州云青蝇爲弔客黄犬寄家书可谓入作者阃域岂独雄于诗僧闲邪刘梦得文集卷第二十三刘梦得文集刘梦得文集卷第二十四刘梦得文集卷第二十四杂着鉴药讯甿叹牛儆舟原力说骥述病因论七篇序子刘子间居作因论或问其旨曷归欤对曰因之爲言有所自也夫造端乎无形垂训于至当其立言之徒放词乎无方措旨于至适其寓言之徒蒙之智不逮于是造形而有感因感而有辞匪立匪寓以因爲目因论之㫖也云尔鉴药刘子间居有负薪之忧食精良弗知其旨血气交沴炀然焚如客有谓予子疾病积日矣乃今我里有方士沦迹于医厉者造焉而美肥跛者造焉而善驰矧常病雅将子诣诸予然之之医所切脉观色聆声参合而后言曰子之病其兴居之节舛衣食之齐乖所由致也今夫藏鲜能安谷府鲜能母气徒爲美疹之囊橐尔我能攻之乃出药一丸可兼方寸以授余曰服是足以瀹昬烦而鉏藴结销蛊慝而归耗气然中有毒须其疾瘳而止过当则伤和是以微其齐也予受药以饵过信而膇能轻痺能和渉旬而苛痒絶焉抑搔罢焉踰月而视分纎听察微蹈危如平嗜粝如精或闻而庆予且关言曰子之获是药几神乎诚难遭巳顾医之态多啬术以自贵遗患以要财盍重求之所至益深矣予昧者也泥通方而狃旣効猜至诚而惑勦说卒行其言逮再饵半旬厥毒果肆岑岑周体如痁疟焉悟而走诸医医大咤曰吾固知夫夫未逹也促和蠲毒者投之濵于殆而有喜异日进和药乃复初刘子慨然曰善哉医乎用毒以攻疹用和以安神易则两踬明矣茍循往以御变昧于节宣奚独吾侪小人理身之弊而己讯甿刘子如京师过徐之右鄙其道旁午有甿増増扶斑白挈覊角赍生器荷农用摩肩而西仆夫告予曰斯宋人梁人毫人颍人之逋者今复矣予愕而讯云予闻陇西公畅毂之止方踰月矣今尔曹之来欣欣然似恐后者其闻有劳倈之簿欤蠲复之条欤振赡之术欤硕䑕亡欤瘈狗逐欤曰皆未闻也且夫浚都吾政之上游也自巨盗间舋而武臣颛焉牧守由将校以授皆虎而冠子男由胥徒以出皆鹤而轩故其上也子视卒而芥视民其下也其理而蛑其赋民弗堪命是轶于他土然咸重迁也非阽危挤壑不能违之曩者虽归欤成謡而故态相㳂莫我敢复今闻吾帅故爲丞相也能清净画一必能以仁苏我矣其佐常宰京邑也能诛鉏豪右必能以法衞我矣奉斯二必而来归恶待事实之及也予因浩叹曰行积于彼而化行于此实未至而声先驰声之感人若是之速欤然而民知至至矣政在终终也甞试论声实之先后曰民黠政颇须理而后劝斯实先声后也民离政乱须感而后化斯声先实后也立实以致声则难在经始由声以循实则难在克终操其柄者能审是理俾先后终始之不失斯诱民孔易也叹牛刘子行其野有叟牵跛牛于蹊偶问焉何形之瑰欤何足之病欤今觳觫然将安之欤叟揽縻而对云瑰其形饭之至也病其足役之过也请爲君毕词焉我僦车以自给甞驱是牛引千钧北登太行南并商岭掣以回之叱以耸之虽渉淖跻髙毂如蓬而辀不愤乃今废矣顾其足虽伤而肤尚腯以畜豢之则无用以庖视之则有赢伊禁焉莫敢尸也甫闻邦君飨士卜刚日矣是往也当要售于宰夫余尸之曰以叟言之则利以牛言之则悲若之何予方窭且无长物愿解裘以赎将置诸丰草之郷可乎叟辴然而咍曰我之沽是屈指计其直可以持醪而囓肥饴子而衣妻若是之逸也奚事裘爲且昔之厚其生非爱之也利其力今之致其死非恶之也利其财子恶乎落吾事刘子度是叟不可用词屈乃以杖扣牛角而叹曰所求尽矣所利移矣是以贠能覇吴属镂赐斯旣帝秦五刑具长平威振杜邮死陔下敌擒钟室诛皆用尽身贱功成祸归可不悲哉可不悲哉呜唿执不匮之用而应夫无方使时宜之莫吾害也苟拘于形器用极则忧明巳儆舟刘子浮于汴渉淮而东亦旣释绋纚榜人告予曰方今湍悍而舟盬宜谨其具以虞焉予闻言若厉繇是袽以窒之灰以墐之㪺以干之仆怠而躬行夕惕而昼勤景霾晶而莫进风异响而遄止兢兢然累辰是用获济偃樯弭櫂次于淮隂于是舟之工咸沛然自暇自逸或游肆而觞矣或拊桥而歌矣隷也休役以尚寝矣吾曹无虞以宴息矣逮夜分而窾隙濳澍涣然隂溃至乎淹箦濡荐方卒愕传唿跣跳登坵仅以身脱目未及瞬而楼倾轴垫圯于泥沙力莫能支也刘子然目视而言曰曏予兢愓也汨洪波而无害今予宴安也蹈常流而致危畏之途果无常所哉不生所畏而生于所易也是以越子膝行吴君忽晋宣尸居魏臣怠白公厉劔子西哂李园养士春申易至于覆国夷族可不儆哉呜唿祸福之肧胎也其动甚微倚伏之矛楯也其理甚明困而后儆斯弗及巳原力刘子于迈舟次泗濵维䋏迩之于传传吏适传唿曰乗驲者方来谁何之则曰力人也雅以力闻于吴楚间中贵人器之谓宜爲爪士献言于上有旨趣如京师顷其至则仡然五辈咸硕其体毅其容动睛晔如曵趾岌如顾瞻低回饮啜有声泗濵守伾由将授也恱而劳之飨以太牢饮以百壷酒酣气振求试自矜傍如无人中若有凭有盪舟如㳂者抉鼎如飞者绹键如麻者开两弧而脉不偾者屣巨石而齐如流者异哉果以力骇丗而闻于上也异日话于儒家者流有客悱然自奋曰斯诚力矣上之不过夸胡人而戏角抵次之不过倅期门而振袀服我之力异然以道用之可以格三苗而賔左衽以威用之可以系六蛮而断右臂由是而言彼力也长雄于匹夫然犹驲其騑饩其食我力也无敌于天下亦当蒲其轮鹤其书矣予诘之曰彼之力用于形者也子之力用于心者也形近而易见心逺而难明理乎而言则子之力大矣时乎而言则彼力大矣且夫小大迭用曷常哉彼固有小矣子固有大矣予所不能齐也客于邑垂涕洟刘子解之曰屠羊于肆适味于衆口也攻玊于山俟知于独见也贪日得则鼓刀利要歳计而韫匵多客闻之破涕曰吾方俟多于歳计也歳欤歳欤其我与欤说骥伯氏佐戎于朔陲获良马以遗予予不知其良也秣之稊粃饮之汚池廐枥也上痺而下蒸羁络也缀索而续韦其易之如此予方病且窭求沽于肆肆之驵亦不知其良也评其价六十缗将剂矣有裴氏子嬴其二以求之谓善价也卒与裴氏裴所善李生雅挟相术于马也尤工覩之周体咍然视听然笑旣而抃随之且曰乆矣吾之不觏于是也是何柔心劲骨竒精妍态宛如锵如晔如翔如之备邪今夫之徳也全然矣顾其维驹藏锐于内且秣之乖方是用不恱于常目须其齿备而气振则衆美灼见上可以献帝闲次可以鬻千金裴也闻言竦焉遂儆其㒒蠲其皁筐其恶蜃其溲以美荐秣以芗粒起之居之澡之挋之无分隂之怠斯以马养养马之至分也居无何果以骥徳闻客有唁予以丧其宝且讥其所贸也微予洒然曰始予有是马也予常马畜之今予易是马也彼宝马畜之宝与常在所遇尔且夫昔之翘陆也谓将蹄将啮柢以挝䇿不知其籋云尔昔之嘘吸也谓爲疪爲疠投以药石不知其喷玊尔夫如是则旷日历月将顿踣是以曽何宝之有焉繇是而言方之于士则八十其缗也不犹愈于五羖皮乎客谡而竦予遂言曰马之徳也存乎形者也可以目取然犹违之若此矧徳藴于心者乎斯从古之叹予不敢叹述病刘子甞渉暑而征热攻于腠以致病其仆也告痡亦莫能兴逮浃日予有瘳医诊之曰疾幸闲矣顾热沴而未平有遗类焉宜谨于摄衞摄衞之乖方则病复矣所苦旣微而怠其说倦眠于衾而兴焉倦隐几而歩焉靣不能罢颒发不能捐擳口不能忘味心不能无思如是未移日而疾也瘆如覆癏于躬进药求汗凡三涣然后目能视旣分则向时之仆巳睆然执杯圈侍予于前矣予讶而曰曩吾与若也病偕呻也謼也若酷而吾微药也饵也吾殷而若簿何患之同而痊之异哉㒒谆谆而荅云己之被病也兀然而无知有间也亦兀然而无知发蓬如而忘乎乱靣黔如而忘乎垢洎疾之杀也虽饮食是念无滑甘之思日致复初亦不自知也予喟然叹曰始予有斯㒒也命之理畦则𬞞荒主庖则味乖颛廐则马瘠常谓其无适能适乃今以兀然而贤我逺甚利与钝果相长哉㒒更矣刘子遂言曰乐于用则豫章贵厚其生则社栎贤唯理所之曽何胶于域也刘梦得文集卷第二十四刘梦得文集刘梦得文集卷第二十五刘梦得文集卷第二十五杂说弔马文口兵戒犹子蔚适越戒观愽观市论书刘氏集略说名子说丞相府论学事魏生兵要述救沈志弔马文马干类盖健而善驰君子之所宜求爲兽也故法求于力或逸而喜骇求于和或干而易仆由德而称者鲜焉曩予知善马之难遭也不求于肆而于其郷一旦果得隂山之阿蠖略其形萧然其鸣长顾逺视顺而能力顾其低躯非骞然而伟也虽士得以乗之始予被皂衣于朝朝之人多三四其壮以迭驭予无兼焉水辙之淋漓淖途之汪洋结爲确荦融爲拗堂前有偾辀后有濡裳我䇿垂空我镳方扬振鬛轩昂矫如飞翔翘翘其雄也非力而何烈火之具举钩膺之叠舞一蹊千趾骈比龃龉㢁者斯挤悍者斯怒我鞍如山我辔如组弭毛容与宛若孤处靡靡其柔也非慧而何前日予之获谴于阙下背商颜趣昭丘日中而踰舎循门之南非骑所宜夷则沮洳髙则巇虎咆空林䰥鬪荒馗风雨孤征简书之威俾予弗顚我马焉依屑屑其劳也非德而何予至武陵居沅水傍或踰月未甞跨焉以故莫得伸其所长跼蹐顾望兮顿望其鏁缰饮龁日削兮精耗气伤寒枥骚骚兮瘁毛苍凉路闻躞兮巴马腾骧朔云深兮边草逺意欲往兮声不扬隤然似不得其所而死故其嗟也兼常初玄宗羁大宛而尽有名马命典牧以时起居洎西幸蜀往往民闲得其种而蕃焉故良也色者率非中土类也稽是毛物岂祖于宛欤汉之歌曰龙爲友武陵有水曰龙泉遂归骨于是川且弔之曰生于碛礰善驰走万里南来困丘阜青菰寒菽何适口病闻北风犹举首金壷巳平骨空朽投之龙荆从尔友口兵戒余读蒙庄书曰兵莫惨于志镆䥺爲下缺然知志士之伤夫生也他日读逺祖中垒校尉书曰口者兵也衋然知言之爲兵又惨乎志因愽考前载极其两端夫志兵之薄人激烈抗愤不过无从容于世耳口兵之起其刑渥焉繇是知吾祖之言爲急作戒以书于盘盂五刃之伤药之可平一言成痾智不能明人或罹兵道涂犇救投方效技思恐其后人或罹谮比肩狐疑借有解纷毁辄随之故曰舌端之蘗惨乎楚铁夷灶诚谋执戈以驱掩人诚智折笄以詈贤者诲予信其有旨发言之难伸舌犹尔辩爲诈谋黙爲德基玉椟不启焉能瑕疵犨麋深居孰谓可嗤我口之启尔心之门无爲我兵当爲我藩以愼爲键以忍爲可以多食勿以多言犹子蔚适越戒犹子蔚晨跪于席端曰某㓜承叔父训始勾萌至于扶踈前日不自意有司以名汚贤能书又自不意被丞相府召爲从事重兢累媿惧贻叔父羞今当行乞辞以爲戒余曰若知彞器乎始乎斵轮因人规矩中度外枵然而有容者理腻质坚后加宻石焉风戾日晞不副不聱然后青黄之鸟兽之饰乎瑶金贵在清庙其用也羃以养絜其藏也椟以养光苟措非其所一有毫发之伤儡然与破甑爲伍矣汝之始成人犹器之作朴是宜力学爲砻斵亲贤爲青黄睦僚友爲瑶金忠所奉爲清庙尽敬以爲羃愼微以爲椟去怠以护伤在勤而行之尔设有人思披重霄而挹颢气病无阶而升有力者揭层梯而倚泰山然而一举足而一髙非独揭梯者所能也尺大位未甞旷故世多贵人唯天爵并者乃可伟尔夫伟人之一顾踰乎华章而一非亦惨乎黥刖行矣愼诸吾见垂天之云在尔肩腋闲矣昔吾友柳仪曹甞谓吾文俊而膏味无穷而炙愈出也迟汝到丞相府居一二日袖吾文入谒以取质焉丞相吾友也汝事所从如事诸父借有不如意推起敬之心以奉焉无忽观愽客有以愽戏自任者迟余观焉初主人执握槊之器寘于庑下曰主进者要约之旣揖让即次有愽齿二异乎齿负之齿其制用骨觚稜四均镂以朱墨耦而合数取应朞月视其转止依以争道是制也通行之乆矣莫详所祖以其用必投掷故以博投诏之是日客抵骨于局且祝之曰其来如趋其去如脱事先赼趄命中无蹉跌无从彼唿无戾我诅分曹遒迫自朝至于日中稷而率与所祝异焉客视骨如有情焉如或凭焉悉詈之不泄又从而龁啮蹂之莫顾其十目之咍让也乃曰非予术之不工是朽骼者不予卑也请刷耻于弈棊主人促命烛以续骛神黙计巧竭智匮主进者书胜负之数于牍视其所丧又倍前籍焉观者曰以夫人之褊心亦将诟棊而抵枰矣旣乃恬而不恤𧹞然有失鹄求身之色人咸异之子刘子曰先人者制人愽投是巳从人者制于人枰棊是巳二者岂有数存乎其闲哉何处之势异尔是知当轴者易生嫌而退身者易爲誉易生之嫌不足贬也易爲之誉不足多也在辨其所处而巳观市由命士巳上不入于市周礼有焉乃今观之盖因也元和三年沅南不雨自季春至于六月毛泽将尽郡守有志于民诚信而雩遂徧山川方社又不雨遂迁市于城门之逵余得自丽谯而俯焉肇下令之日布市籍者咸至夹轨道而分次焉其左右前后班闲错跱如在阛之制其列区牓揭价名物参外夷之货马牛有纬私属有闲在巾笥者织文及素焉在几阁者彫彤及质焉在筐筥者白黒巨细焉业于饔者列饔饎陈䴵饵而苾然业于酒者举酒旗涤盃盂而泽然鼓刀之人设髙俎解豕羊而赫然华实之毛畋渔之生交蜚走错水陆羣状伙名入隧而分韫藏而待价者负挈而求沽者乗射其时者竒赢以游者坐贾颙颙行贾遑遑利心中惊贪目不瞬于是质剂之曹较固之伦合彼此而腾跃之冒良苦之巧言斁量衡于险手抄忽之差鼓舌伧儜诋欺相髙诡态横出鼓嚣譁坌烟埃奋羶腥叠巾屦囓而合之异致同归鸡鸣而争赴日中而骈阗万足一心恐人我先交易而退阳光西徂幅贠不移径如初中无求隙地俱爲守犬鸟乌乐得腐余是日倚衡而阅之三感其盈虚之相㝷也速故着于篇云论书或问曰书足以记姓名而巳工与拙何损益于数哉荅曰此诚有之盖举下之说尔非蹈中之说亦犹言居室曰避燥湿而已言衣裳曰适寒燠而已言饮食曰充腹而巳言车马曰代劳而已言禄位曰代耕而巳今夫考居室必以闶门丰屋爲美笥衣裳必以文章鲜泽爲甲评饮食必以精良海陆爲贵第车马必以华辀絶足爲髙干禄位必以重侯累封爲意是数者皆不行举下之说奚独于书也行之邪礼曰士依于德游于艺德者何曰至曰敏曰孝之爲谓艺者何礼乐射御书数之爲谓是则艺居三德之后而士必游之也书居数之上六艺之一也语曰饱食终日无所用心难乎哉不有愽弈者乎爲之犹贤乎巳是则愽弈不得列于艺差愈于饱食无所用心尔吾观今之人适有面诋之曰子书居下品矣其人必逌尔而笑或謷然不屑有诋之曰子握槊弈棊居下品矣其人必𧹞然而媿或艴然而色是故时敢以六艺斥人不敢以六博斥人嗟乎衆尚之移人也问者曰然则彼魏晋宋齐闲亦甞尚斯艺矣至有君臣争名父子不让何哉荅曰吾姑欲求中道尔子宁以尚之之弊规我欤且夫信者美德也秦缪尚之而贤臣莫赎黄老者至道也窦后尚之而儒臣见刑道德且不可尚矧由道德以下者哉所谓中道而言书者何处之文学之下六博之上材钧而善者得以加誉遇钧而善者得以议能所加在乎誉非实也不黩于赏所议在乎过非罪也不紊于刑夫如是庶乎六书之学不堙坠而巳乎刘氏集略说子刘子曰五逹之井百汲而盈科未必凉而甘所处之势然也人之词待扣而扬犹井之利汲尔始余爲童儿居江湖闲喜与属词者游谬以爲可教视长者所行止必操觚从之及冠举秀才一幸而中说有司惧不厌于衆亟以口誉之长安中多循空言以爲诚果有名字益与曹辈畋渔于书林宵语途话琴酒调谑一出于文章俄𬒳召爲记室参军㑹出师淮上恒磨墨于楯鼻或寝止羣书中居一二歳由甸服升诸朝凡三进班而所掌犹外府或官课或爲人所倩昌言奏记移让告谕奠神志葬咸猥并焉及谪于沅湘闲爲江山风物之所荡往往指事成歌诗或读书有所感輙立评议穷愁着书古儒者之大同非髙冠长劔之比尔前年蒙恩泽授以郡符居海壖多雨慝作适晴喜躬晒书于庭得已书四十通逌尔自哂曰道不加益乌用是空文爲眞可供酱蒙药褚尔他日子壻愽陵崔生关言曰某也曏游京师伟人多问丈人新书几何且欲取去而某应曰无有辄媿起于颜闲今当复西期有以弭媿者繇是删取四之一爲集略以贻此郎非敢行乎逺也名子说魏司空王昶名子制谊咸得立身之要前史是之然则书绅铭器孰若发言必称之乎今余名示长子曰咸允字信臣次曰同廙字敬臣欲示于人无贤愚于事无小大咸推以信同施以敬俾物从而衆恱其庶几乎夫忠孝之于人如食与衣不可斯须离也岂俟余勗哉仁义道深非训所及可勉而企者故存乎名夫朋友字之非吾职也顾名旨所在遂从而释之孝始于亲终扵事君偕曰臣知终也奏记丞相府论学事十一月七日使持节都督夔州诸军事夔州刺史刘某谨奏记相公凡今能言者皆谓天下少士而不知养材之道郁堙而不扬非天不生材也亦犹不耕者不叹廪庾之无余非地不产百谷也伏以贞观中增筑学舎千二百区生徒三千余人时外夷上䟽请遣子弟入附于三雍者五国虽菁菁者莪育材之道不足比也今之胶庠不闻絃歌而室庐圯废生徒衰少非学官不欲振举也病无赀财以给其用鲰生今有一见使太学立富幸遇相公在位可以索言之礼云凡学官春释奠于其先师斯礼止于辟雍頖宫非及天下也今四海郡县咸以春秋上丁有事孔子庙其礼不应于古且非孔子意也炎汉初定羣臣皆起屠贩爲公卿故孝惠髙后之闲置原庙于郡国逮孝元时韦玄成以硕儒爲丞相遂建议罢之夫以子孙尚不敢违礼以飨其祖况后学师先圣之道而首违之祭义曰祭不欲数语云祭神如神在与其烦于旧飨孰若行其教道今夫子之教日頽靡而以非礼之祀媚之斯儒者之所宜愤悱也窃观历代无有是事皇家武德二年诏于国学立周公孔子庙四时致祭贞观十一年又诏修宣尼庙于兖州至二十年许敬宗等奏乃遣天下诸州县置三献官其他如方社敬宗非通儒不能典礼开元中玄宗向学与儒臣议繇是发德音其罢郡县释奠牲牢唯酒脯以荐后数年定令时王孙林甫爲宰相不渉学委御史中丞王敬从刋之敬从非文儒遂以明衣牲牢编在学令是首失于敬宗而终失于林甫习以爲常罕有敢非之者谨按夲州四县一岁释奠物之直缗钱十六万有竒举天下之郡县当千七百不啻羁縻者不在数中凡歳中所出于经费过四千万适资三献官饰衣裳饴妻子而巳于尚学之道无有补焉前日诏书许列郡守臣得以上言便事今谨条奏某乞下礼官愽士详议典制罢天下县邑牲牢衣币如有生徒春秋依开元敕旨用酒醴暇脩腒鱐榛栗示敬其事而州府许如故仪然后籍其资半附益所隷州使增学校其半率归国庠犹不下万计筑学室具器用丰篹食增掌固以备使令凡儒官各加稍食其𥿄笔鈆黄视所出州率令折入学徒旣备明经日课缮书若干𥿄进士命雠校亦如之则贞观之风粲然不殊其他郡国皆立程督投绂怀玺棫朴皇华良可咏矣伏惟相公发迹咸自诸生其尊素王之道仪形四方宜在今日是以小生敢㳂故事以奏记于左右姑举其大较至于证据纎悉条奏具之章下之日某乞留神省察不胜大愿惶恐拜手稽首魏生兵要述余爲书殿学士四年所与居皆鸿生彦士一旦诏下怀吴郡章而东门下生咸惜是行且曰吴中富士必有知书宜爲太守所礼者及下车阅客籍森然三千有鉅鹿魏生持所着书来谒曰不佞始读书爲文章凡二十年在贡士中孤鸣甚哀卒无善听者退而收视易虑伏北牎下考前言成兵要十编度诸侯未遑是事将笈而西求一言以生羽翼予取其书观之始自黄帝伏蚩尤至于隋氏平江南语春秋战国事最备磅礴下上数千年闲其攟摭评议无遗䇿用是以干握兵符贵人宜有虚巳而乐闻者子盍行乎吾知元侯上舎不独善鸡鸣弹长铗三五九九之伎颛之而巳救沈志贞元季年夏大水熊武五谿鬪泆于沅突旧防毁民家跻髙望之溟涬葩华山腹爲坻林端如莎湍道駃悍不风而怒崱嶷前迈浸淫旁掩柔者靡之固者脱之规者旋环之矩者倒顚之轻而汎浮者硠礚之重而髙大者前却之生者力音殪者㢮形蔽流而东若木柹然有僧愀焉檐于路曰浮图之慈悲救生最大能援彼于溺我当爲魁里中儿愿从四三辈皆狎川勇游者相与乗坚舟挟善器维以脩䋏于崇丘水当洄洑人易寘力凝矑执用俟可而拯大凡室处之类穴居之彚在牧之羣在豢之驯上罗黔首下逮毛物拔乎洪澜致诸生地者数十百焉适有挚兽如鸱夷而前攫持流枿首用不䧟隅目傍睨其姿弭然甚如六扰之附人者其徒将取焉僧趣诃之曰第无济是爲自之可里所而不能有所持矣舟中之人曰吾闻浮图之教贵空空生普普生慈不求报施之谓空不择善恶之谓普不逆困穷之谓慈曏也生必救而今也穷见废无乃计善恶而忘普与慈乎僧曰甚矣问之迷且妄也吾之教恶乎无善恶哉六尘者在身之不善也佛以贼视之末伽声闻在彼之未寤也佛以邪目之恶乎无善恶也吾曏也所援而出死地者衆矣形干气还各复夲状蹄者踯躅然羽者翘萧然而言者諓諓然随其所之吾不尸其施也不德吾则巳乌能害爲彼形之干髬髵之姿也彼气之还暴悖之用也心足反噬而齿甘最灵是必肉吾属矣庸能踯躅諓諓之比欤夫虎之不可使知恩犹人之不可使爲虎也非吾自遗患焉尔且将贻患于衆多吾罪大矣子刘子曰余闻善人在患不救不祥恶人在位不去亦不祥僧之言逺矣故志之刘梦得文集卷第二十五刘梦得文集刘梦得文集卷第二十六刘梦得文集卷第二十六记天平军节度厅壁汴州刺史厅壁郑门新亭国学五经壁郑州刺史厅壁管城新驿和州刺史厅壁山南节度厅壁山南西道新修驿路天平军节度使厅壁元和十四年春二月王师平河南负固之地十有二州宪宗视地图户版俾参其地三月有诏其以曹濮隷郓爲一隅按部三郡统兵三万乃新其军钖号天平盖承天威以平暴勃志勲杨休在称爲雄新邦始倈汚俗犹用朝廷革之以渐故命功臣或辩吏以帅焉大和三年冬天平监军使以故侯病闻上方注意治夲乃以牙璋玉节鼎右仆射官称赐东都留守令狐公曰予择文武惟汝兼前年鎭汴州有显庸往年弼宪宗有素贵徒得君重刚吾四支公西拜稽首登车有耀不踰旬抵治所夹清河而域之惟郓州在春秋爲须句之国渉汉爲济东盖禹贡兖州之域宣精在上奎爲文宿画野在下鲁爲儒郷故其人知书风俗信厚天宝末大憝起于幽都虏将因兵锋取其地右勇左德积六十年公之来思如古医之治剧病宣洩頥养气还神复大凡抗诏条国式于身以先之示菲约以𥙿人信赏罚以格物物力日完人风自移渉月报政踰年鼎治牙门之容曁曁而恭垒门之容仡仡而和里中之容阗阗而遂劳者以安去者以归分星不揺田祖降福凡革前非罢供第无名钱歳鉅万菽粟如之锦缯且千两去苛法急徴毁家偿租之令故流庸自占四万室衆无吁咨和气乃来三田仍稔草木咸瑞岂偶尔哉初斯堂西墉有刺史记而元戎雄尊之位虚其左方岂有待邪公命愚志之俾来者仰公知变风之自大和五年夏四月二十六日记汴州刺史㕔壁夲朝以浚仪爲汴州刺史治所自隋酾新渠吸黄河而东行州含其枢爲天下剧内屏王室东雄诸侯居无事时常带廉察使兵兴巳还益以节旄用人得否系国轻重长庆四年诏书命河南尹敦煌令狐公来莅来刺钖之介圭使印兵符汴人交贺肴驿腾贵惟是邦始都于魏惠王始郡于宇文周星躔回环天驷垂光地爲四战故其俗右武人具五都故其气习豪公自爲宰相时巳熟四方之利病凡所戾止参然前知旣视事三日挹羣吏与之言曰吾食止圭田吾用止公入凡他给过制伤廉浼㓗者悉罢之壹归乎公藏凡曲防苛禁不情乖体者悉刬之一出乎令典凡关征舩筭夺时专利者悉更之一遵乎诏条然后刑丽事而详赏以时而均兴学以劝艺示寛以化勇居数月而汴州人恂恂然无复故态明年大成议者若曰惟浚都国之咽頥咀清嚥和旁畅四支东夏黕焉由我以肥是浚之治非所泽于所履而巳初公七代祖在隋爲纳言大业中持节居此亦号刺史距今余二百年公实能似旣拜阙发鱼书合左右契由阼阶跻遐踵前武歆然如闻其馨香肃然如覩其形容信乎君子之泽逺而有光辉也他日命游梁客志之书于㕔事谨按前贤之在此堂者张平原首之陆氏撰节度使记揭于东壁详矣今公命爲刺史记书于右端谨月而日之以公爲冠大和元年夏五月某日记汴州郑门新亭亭于西门尊阙路也实相公以心规羣僚以辞叶而百工以乐成斧斤无声丹素有严王人肃客落以金石走郑之门嵚爲右垣黄河一支滉漾北轩前瞻东顾甍动轨直含景生姿遡空欲翔汴城具八方之人殊形诡言而目一恱初公来临拥节及门驭吏曰此郑州门公心非之若曰野哉居无何即旧号而更之曰郑门故事王人大僚之去来元侯前驱翊门而旋率立马坌中挹䇿爲礼公心不然之乃下亭令于执事按亭东西函丈者三之有竒而南北五之有赢乐县宴豆前后以位棊阖对明弭掀顺时脩梁衡建中虚上荷圎嵴方廉髙卑中经帘鑪茵弈文椸睆榻储以应猝周用而宜乃命尹视亭长抱关视掌固启闭除是谨是孜钖命赐胙劳迎赠饯我当躬行汝先汝蠲挟膳提醪生刍缟衣我僚展事靡问文武汝唯汝从凡入而修容凡出而修軷裼袭威仪勿籍勿诃繇是贵人称诸朝羣吏咏于家行者夸于道与人同其安者人人驿其声而吟之始乎諓諓而成乎厖鸿欲无文字不可也公遂条白其所以然逺命学古者书之公姓令狐氏以文章典内外书命以謩明登左右相以飞语䇿以思材复徴自有浚帅无如今治文武两炽其古之大臣欤国学新修五经壁初大历中名儒张参爲国子司业始详定五经书于论堂东西厢之壁辨齐鲁之音取其宜考古今之文取其正繇是诸生之师心曲学偏听臆说咸束之而归于大同揭揭髙悬积六十歳崩剥汚蔑淟然不鲜今天子尚文章尊典籍于苑囿不加尺椽而成均以治学上言遽赐千万时祭酒皥实尸之愽士公肃实佐之国庠重严过者必式遂以羡赢再新壁书惩前土涂不克以寿乃折坚木负墉而庇之其制如版牍而髙广其平如粉泽而㓗滑背施隂关使衆如一附离之际无迹而㝷堂皇靓深两庑相照申命国子能通法书者分章揆日逊其业而缮写焉笔削旣成雠校旣精白黒彬斑了然飞动以蒙来求焕若星辰以敬来趋肃如神明以疑来质决若蓍蔡由京师而风天下覃及九译咸知宗师非止服逢掖者鑚仰而巳于是学官陈师正等曁生徒凡四百二十有八人请金石刻且歌之曰我有学宇旣倾而成之我有壁经旣昧而明之孰规摹之孰发挥之祭酒维齐博士维韦俾我学徒絃歌以时切切祁祁不敖不嬉庶乎遒人来采我诗时余爲礼部郎凡瞽宗之事得以关决故书之以移史官宜附于艺文志郑州刺史东厅壁古诸侯之居公私皆曰寝其他室曰便坐今凡视事之所皆曰厅其他室以辨方爲称今年郑州刺史杨君作东厅旣成而落之且以书抵予爲记按国章以甲乙第方域大凡环天子之居爲雄州郑实迩王畿故望雄视其版多贵人且当大逵故务剧君侯始来三日司税椽举七县董租之吏累百君曰此百螣也悉罢之用户符而输入益办司贡掾举棃林之征请户晓君曰尽㢮之勿籍用平贾而果益精里无吏迹民去痼疾授牍占租如临诅盟土毛人力日夕相长故周歳而完焉比年而愈肥虽军兴餽輓旁午大将牙旗往复相踵而里中清夷鸡犬音和人旣宁而物有余政旣成而日多暇圜视旧宇宜有以更之且书得时亦以谨始因列名氏授受月而日之庶乎继践于兹者知贯珠之首其山望泽寖土风甿俗与前贤之耿光备于正位有天宝中词人杜頠之文在大和四年某月日记管城新驿大和二年闰三月荥阳守归厚上书言臣治所直天下大逵肘武牢而咽东夏谁何宜谨启闭宜度先是驿于城中驲遽不时四门牡键通夕弗禁请更于外隧永永便安制曰可守臣奉诏无徴命无夺时糜羡财募游手逮八月旣望新驿成郑人胥恱琢石而纪曰在兊之方面玄负阳门衔周道墙䕃行桑境胜于外也逺购名材旁延世工墍涂宣晢瓴甓刚滑术精于内也蘧庐有甲乙牀帐有冬夏庭容牙节庑卧囊橐示礼而不慁也内庖外廐髙仓䆳库积薪就阳峙蒭就燥有素而不愆也主吏有第役夫有区师行者有飨亭孥行者有别邸周以髙墉乃楼其门劳迎展蠲㓗之敬饯别起登临之思溱洧波澜嵩丘云烟四时万象来贶于我走毂奔蹄遄征急宣入而忘劳出必屡顾其传舎之尤乎太守姓杨氏字贞一华隂引农人郑爲雄州非闻人大吏不得在其选夫驿之宜迁于外也前此二千石甞言之而重改作若贞一可谓果于从政而决行其言惜乎未施于大也和州刺史厅壁历阳古杨州之邑于天文直南斗魁下在春秋实勾吴之封后爲楚所取秦并天下以隷九江而六爲九江治所晋平吴复隷淮南至永兴初自析爲郡益之以乌江宋台建目爲南豫州又益之以龙亢梁之亡北齐图覇功拥贞阳侯以归王僧辩来迎㑹于兹地二国和恊故更名和州陈隋闲无所革国朝因隋武德中更龙亢爲含山初开元诏书以口筭第郡县爲三品是下州元和中复命有司参校之遂进品第一按见户万八千有竒输缗钱十六万歳贡纎纻二篚吴牛苏二钧糁鱏九罋茅蒐七千两鎭曰梁山䆮曰历湖田艺四谷豢全六扰罏有旨酒庖有腴鱼神仙故事在郊在薮玄元有台彭铿有洞名山曰鸡笼名坞曰濡须异有血阃祥有沸井城髙而坚亚父所营州师五百环峙于东南濒江画中流爲水疆揭旗树蕝十有六戍自孙权距陈出入六代常谓宿兵之地多以材能人处之夲朝混一号爲善部然用人差轻非复曩时之比也始余以尚书郎得谴刺连山今由巴东来牧考前二邦之籍与版图才什伍六而地征三之究其所从来生植有夲女工尚完坚一经一纬无文章交错之竒男夫尚垦辟功苦恋夲无即山近盬之逸市无嗤眩工无雕彤无游人异物以迁其志副徴令者率非外求凡百爲一出于农桑故也繇是而言瘠天下者其在多巧乎宝暦元年六月二十一日刺史中山刘某记山南西道节度使厅壁文皇帝初元始画天下爲十道古荆梁之地举曰山南厥后析爲东西天汉之邦实居右部按梁州爲都督治所领十有五州县道带蛮夷山川扼陇蜀故二千石有採访防御之名兵兴多故其任益重澄清节钺二柄兼委建中末德宗南巡狩偃翠华而徘徊箫勺之音洽于巴汉戡难清宫六龙言旋迺下诏复除征繇升州爲府等威班制与𡵨益同地旣尊大用人随异故自兴元至大和五十年间以勲庸佩相印者三以謩明历眞相者九由台席授钺未几复入相者再焉磊落震耀冠于天下去年夏四月今丞相赵郡公徴还泰阶遂命左仆射炖煌公往践其武曏之九相及公而十焉初公自河阳节度使入操国柄其后鎭宣武以礼悛犷悍治天平以清去掊克居太卤以仁苏荐饥今来是都蹑二三大君子之躅道同气恊无所改更如鼓和琴布指成韵羗夷砥平旱麓发生人无左言乐有夏声俗旣富庶居多间暇圜视府局素阙者补之先是公堂甞爲行殿人不敢斥别营侯居应门有闶㦸未具公乃条白上言诏下有司可其奏军门肃清方有眉目趋而入者耸然生敬焉惟梁山国也其节用虎出扬其威入贮宜㓗旧处仄陋黩其雄稜公遂分宅之别斋且据便地署曰节室卜刚日乃迁焉敬君命而一民心军中增气而知礼㦸衣旣垂帅节旣严流盼屋壁见前修之名氏列于坐右第有梁州刺史鼎兴元尹记与今称谓不合因发函进牍于不佞且曰我以饰东壁以新志累子于是按南梁故事起自始登斋坛之后爲记云时开成二年歳在丁巳春二月某日记山南西道新修驿路开成四年梁州牧缺上玩其印凝旒深思曰伊尔卿族归氏以文儒再世居喉舌今天官贰卿融能嗣其耿光甞自内庭历南台尹毂下政事以试可爲元侯乃付印绶进秩大宗伯兼御史大夫玊节兽符鎭于嬀墟公稽首曰臣融敢扬王休于天汉之域旣莅止咨于羣执事求急病者先之咸曰华阳黒水昔称丑地近者甞爲王所百态丕变人风邑屋与山水俱一都之㑹目爲善部矣唯驲遽之途欹危隘束其丑尚存使如周道在公頥指尔于是因年有秋因府无事军逸农隙人思贾余乃悬垦山刋木之墉募其力揆鑚凿撞秘之用庀其工具舁辇畚钟之器应其要冬鼓以程之糗醪以犒之恱使之令旣下奋行之徒坌集我之提封踞右扶风触劒阁千一百里自散关抵襃城次舎十有五牙门将贾黯董之自襃而南逾利州至于劒门次舎十有七同节度副使石文颕董之两将受命分曹星驰并山当蹊顽石万状拗者垤者兀者铦者磊落倾欹波翻兽蹲炽炭以烘之严醯以沃之溃爲埃煤一篲可扫栈阁盘虚下临㰹呀层崖峭絶枘木亘铁因而广之限以钩栏狭迳深陉衔尾相接从而拓之方驾从容急宣之骑宵夜不惑郄曲稜层一朝坦夷兴役得时国人不知繇是駃行者志其劳吉行者徐其驱孥行者家以安货行者肩以不病徒行者足不茧乗行者蹄不刓公谈私咏溢于人听伊彼金其牛而诱之以利曷若我子其民而来之以义乎旣讫役南梁人书事于牍请纪之以附于史官地理志刘梦得文集卷第二十六刘梦得文集刘梦得文集卷第二十七刘梦得文集卷第二十七记䕫州刺史㕔壁连州刺史㕔壁机汲洗心亭复荆门县武陵北亭䕫州刺史㕔壁䕫在春秋爲子国楚并爲楚九县之一秦爲鱼复汉爲固陵蜀爲巴东梁爲信州初城于瀼西后周大緫管龙门公柘王述登白帝叹曰此竒势可居遂移府于今治所是歳建徳五年隋初杨素以越公领緫管又张大之唐兴武徳二年诏书其以信州爲夔州七年増名都督府督黔巫一十九郡开元中犹领七州天宝初罢州置郡号云安至徳二年命嗣道王鍊爲太守赐之旌节统崃中五郡军事干元初复爲州偃节于有司第以防御使爲称㝷罢以支郡隷江陵按版图方输不足当通邑而今秩与上郡齿特以带蛮夷故也故相国安阳公干曜甞参军事修图经言风俗甚备今以郡国更名之所以然着于壁云凡名殊必以国事建必以年谨始也长庆二年五月一日刺史中山刘某记连州刺史㕔壁此郡于天文与荆州同星分田壤制与番禺相犬牙观民风与长沙同祖习故甞隷三府中而别合乃今最乆而安得人统也按宋髙祖世始拆郴之桂阳爲小桂郡后以州统县更名如今其制谊也郡从岭州从山而县从其朔邑东望之曰顺山由顺以降无名而相歆者以万数回环郁挠迭髙争秀西北朝拱于九疑城下之寖曰湟水由湟之外支流而合输者以百数沦涟泊潏擘山爲渠东南入于海山秀而宣灵液渗漉故石钟乳爲天下甲歳贡三百铢原鲜而膴卉物柔泽故纻蕉爲三服贵歳贡十笥林富桂桧土宜陶甄故侯居以壮闻石侔琅玕水孕金碧故境物以丽闻环峯密林激淸储隂海风敺温交战不胜触石转柯化爲凉飔城压赭冈踞髙负阳土伯嘘湿抵坚而散袭山逗谷化爲鲜云故罕罹呕泄之患亟有华皓之齿信荒服之善部而炎裔之凉墟也永贞元年余始以尚书外郎坐党累出𥙷兹郡居无何吏议以是迁也不足厌其责故道贬爲朗州司马后十年诏书徴还抵京师俄复前命佩故印绶而南曩之骑竹马北向相傒者咸仕郡县巾鞴来迎下车之日私唁且笑旣视事得前二千石名姓于壁宰臣王晙倖卿刘晃儒官严士元闻人韩泰佥拜焉或乆于其治功利存乎人民或不之厥官翘颙载于歌謡余不佞从羣公之后肇武徳距于今凡五十有七人所举者四君子犹振裘之于领袖焉元和十一年七月二十四日刺史中山刘某记机汲濒江之俗不饮于凿而皆饮之流予谪居之明年主人授馆于百雉之内江水沄沄周墉闲之一旦有工爰来思以技自贾且曰观今之室庐及江之涯闲不容亩顾积块峙焉而前尔请用机以汲俾矗然之状莫我遏巳予方异其说且命之饬力焉工也储思环视相靣势而经营之由是比竹以爲畚寘于流中中植数尺之臬辇石以壮其趾如建标焉索绹以爲縆縻于摽垂上属数仞之端亘空以峻其势如张絃焉鍜铁爲器外廉如鼎耳内键如乐鼓牝牡相函转于两端走于索上且受汲具及泉而循绠下缒盈器而圎轴上引其往有建瓴之駃其来有推毂之易瓶繘不羸如搏而昇枝长澜出髙岸拂林抄踰峻防刳蟠木以承澍贯脩筠以逹脉走下潺潺声寒空中通洞环折唯用所在周除而沃盥以蠲入爨而锜釡以盈餁餗之余移用于汤沐濯澣之末泄注于圃畦虽瀵涌于庭莫尚其霈洽也昔予甞登陴然念悬流之莫可遽挹方勉保庸督臧获㪺而挈之至于裂肩龟手然犹家人视水如酒醪之贵今也一任人之智又从而信之机发于冥冥而形于用物浩溔东流赴海爲期斡而迁焉逐我頥指曏之所谓阻且艰者莫能髙其髙而深其深也观夫流水之应物植木之善建绳以柔而有立金以刚而无固轴卷而能舒竹圎而能通合而同功斯所以然也今之工咸盗其古先工之遗法故能成之不能知所以爲成也智尽于一端功止于一名而已噫彼经始者其取诸小过欤洗心亭天下闻寺数十辈而吉祥尤章章蹲名山俯大江荆吴云水交错如绣始予以不到爲恨今方弭所恨而充所望焉旣周览讃叹于竹石间最竒处得新亭形焉如巧人画鳌背上物即之四顾逺迩细大杂然陈乎前引人目去来瞬不得徴其经始曰僧义然啸侣爲工即山求材盘髙孕虚万景坌来词人处之思出常格禅子处之遇境而寂忧人处之百虑冰息鸟思猿清绕梁历欀月来松闲雕镂轩墀石列笋藤蟠蛟螭脩竹万竿夏含凉飔斯亭之实録云尔然上人举如意挹我曰旣志之盍名之以行乎逺夫余始以是亭圜视无不适始适乎目而方寸爲清故名洗心长庆四年九月二十三日刘某记复荆门县直故郢北走之道其聚邑曰荆门揭起重关殿于乐都名视县内之制居殷形束之要故吏师重焉通外民之底贡㑹南藩之述职故賔礼蕃焉其肇允经营实王孙昌䕫居荆以表之命行名建而缔构之弗暇无几何有由勇爵而授赤社于兹者徼驰名于省啬谓相㳂爲非智因请罢去其号发践更以董之有司不能端究事夲循空言而可其奏繇是分地征以归他邑野人有回逺之叹废文吏而颛戍督行旅有谁何之囏是利之不及下也黎民病之自鄢而南斯爲画疆抵郡之路贯其七舎持瑞节而衔急宣之使盖隂相交遂使服缦胡者备问俗之对执刀匕者申饩牵之礼是敬之不及賔也君子病之如是几二十歳距永贞元年江陵尹裴公政成上游德及矜人大建长利俾无遗害乃外济羣欲内张全摹周图经制条白于状昌言旣从公议攸同忘劳之徒乐用之工载大其门载髙其墉径术脉分阛闾架空然后㭊便地以肥之建具官以司之糜羡财以偿其力役汰冗食以资其秩稍田里不闻于徴令县官无减于歳入越某月旣成而落之官修其方人乐其居将迎犒饮之仪展廐置符繻之事举戍夫有伍公吏有职由彚而分率无踰闲入其封者可以知教元和元年四海㑹同天子命公师长南宫三年公以介圭入觐途出斯邑邑人之华皓㓜童咸湏王道周距跃而謡曰起我堙废而完之倈我荡析而安之昔室于墟风揺雨濡自公优柔郛闭盈兮昔饮于洿夏溷冬枯自公感通觱沸生兮淑旂之华兮四牡之騑傒公之还兮觞以祝之却略蹁跉百形一音公爲驻错衡而劳之有以文从公者纪事于牍且曰民可怀也盍命夫学旧史之事以志焉公不得让而从之走是以有授简之辱初公以县之之便闻于上也禹钖方以郎位帖职干计曹章下之日得以省事逮今以迁人获宥于善部工休之日得以践履故于拜命无牢让于传信无愧词以爲古之创物建庸宜于人民而得其时者则必謌其事功爲后代法雅有营谢美召伯也传称城沂贤蔿敖也赋水泉原隰之状志虑事命日之规当书而咏之细亦弗可略也是用谨其夲始而存乎篇俾后之视今者知楚郊之令典云武陵北亭郡北有短亭繇旧也亭孤其名地藏其胜前此二千石全然见之建言而莫践去之日率遗恨焉七年冬诏书以竹使符授尚书水曹外郎窦公常曰命尔爲武陵守莅止三月以硕画佐元侯平裔夷降渠魁又三月以顺令率蒸民増水坊表火道是歳大穰明年政成农縁亩以勇劝工执技以思贾因民之余力乗日之多暇乃顾其属曰郊道有候亭示賔以不慁也雅闻兹地韬美未发岂有待耶自吾之治于斯也购徒庀材大起堙废未甞殖私庭砻燕寝役必先公人不余瑕调赋幸均矣城池幸完矣而重浃辰之役掠苟简之问卒使胜躅冒没犹璞而不攻惧换符之日还复賷恨无乃遗诮于来者乎言得其宜智愚同賛于是撤故材以移用相便地而居要去凡木以显珍茂汰汚池以通沦涟自天而胜者列于骋望由我而美者生于頥指箕张筵楹股引房栊斧斤息响风物异态大道出乎左藩澄湖浸乎前垠仙舟祖軷繇是区处九月壬午工告休亭长受成赤车威迟于以落之肃賔而入圜视有适沈水北澳阳山南麓耽焉蘧蘧雄殿郊隅前轩舒杨朱槛环之舞衣回旋乐簴参差北庑延隂外阿旁注芊眠清泚罗入洞戸初筵循平雕俎静嘉林风天籁与金奏合亦旣醉止州从事举白而言曰室成于私古有发焉矧成于公庸敢无词观乎棼楣有严丹雘相宣象公之文律晔然而光也望之弘深即之坦夷象公之酒徳温然而逹也庭芳万夲跗蕚交映如公之家肥炽而昌也门辟戸阖连机㢮张似公之政经便而通也因髙而基因下而池跻其髙可以广吾视泳其清可以濯吾缨俯于逵惟行旅讴吟是采瞰于野惟稼穑艰难是知云山多状昬旦异候百壷先韦之饯迎退食私辰之宴嬉观民风于啸咏之际展宸恋于天云之末动合于谊匪唯写忧公曰夫言之必可书者公言也从事不以私视予余从而让之是自还也其可乎迺授简于放臣俾书以示后后之思公者虽贯丛葽草尚勿剪拜矧翚飞之华然石刻之隐然欤刘梦得文集卷第二十七刘梦得文集刘梦得文集卷第二十八刘梦得文集卷第二十八碑王氏先庙碑令狐氏先庙碑刘君遗爱碑奚公神道碑代郡开国公王氏先庙碑唐制五等有爵服而无山川登于三事得立四庙备物崇祀以交神明敬先报夲以辅孝治有国之令典也维长庆三年前相国王公始卜庙于西京崇业里公时鎭劔南东川上章曰臣涯官秩印授品俱第三请如式以奉宗庙制曰可是歳仲冬申命长男孟坚祔其主于三室明年公入爲御史大夫复以十一月躬行蒸祭闲歳公出梁州就拜司空礼崇异数庙加祀室大和二年増新室旣成祔显考于尊位告飨由礼观之者以爲世程第一室曰上仪同豳州别驾府君讳元政以妣愽陵崔氏配第二室曰湖州安吉县令赠尚书刑部贠外郎府君讳实以妣赠扶风县太君马氏配第三室曰朝散大夫青州司马赠户部侍郎府君讳祚以妣赠武威郡太夫人贾氏配第四室曰温州刺史赠太尉府君讳冕以妣赠鲁国太夫人愽陵崔氏配初周灵王太子晋遇浮丘公化爲神僊时人号曰王家其后遂以命氏显于秦者王翦三世将秦师子孙分居晋代闲东汉有徴君覇覇孙甲亦号徴君徙居祁县爲着姓故至于今爲太原人自汉渉魏益以炽昌凡十叶至后魏度支尚书广阳侯冏广阳有二子神念神感神念南奔梁神感北仕齐惟仪同府君广阳侯五代孙也唐兴于太原实从义旗佐成王业故有开府仪同之宠惟刑部府君以功臣子理二邑不跻贵仕故有钖羡后大之祥惟户部府君㓜孤以孝闻于郷曲未冠以文售于有司由前进士补延州临安县主簿㑹诏徴贤良䇿在甲科授瀛州饶阳尉歳满迁渭南尉天后在神都东畿差重遂由渭南转河南适逢建万象神宫甸内吏分董其役因上书切谏繇是名益闻开元初以大理司直驰轺车聮谳大狱闽禺朔汉所至决平早以栾棘伤生晚成剧恙乐就夷旷故不至大官惟太尉府君生于治平时以文学自奋年十有五贲然从秋赋明年春升名于司徒又一年玄宗御层楼发德音悬文词政术科以罝髦士府君䇿最髙授太常寺太祝未几复以能通道德南华沖虚三眞经进盩厔尉天宝中历左拾遗左补阙礼部司驾二外郎属幽陵乱华遣兵南服因佐闽粤改检校比部郎中行军司马时中原甫宁江南爲吉地二千石多用名德乃以府君牧温州朝廷虚公卿以俟髙第及闻永嘉人辍舂罢社搢绅闲以不淑相弔焉虽位负于道而迈德垂短后之人得以纉承丕扬之其储休启祐有自云尔生三子皆聦明絶人长曰沼以神童仕至检校礼部郎中次曰洁以竒文仕至国子司业今代郡公实季子也早在文仕籍射䇿连中咸世其家贞元中德宗闻其名自蓝田尉召入禁中视草厥后三典书命再参内廷宪宗器之付以国柄翊賛有道虽册免常居大僚今年自梁州请觐上思用旧臣爲羽仪遂领太常其公府如故以一心事六君显官重务靡不扬历且夫起诸生至三公而心愈卑道益广岀授黄钺以临诸侯入服华章以谒家庙追崇极大位血食备多室享全荣而奉昭荐呜唿公侯之孝欤宜书庙器以视乔公之三鼎其词曰閟宇神庭邃清而严上公之仪四室耽耽牺以㓗牲粢以大糦交神尚敬合魄尚气子姪宗工骏奔奉事副䈂侈袂俨恪居次孝孙兢兢执爵而升以祼以擩以伏以兴水陆具来羶芗毕登列于圜方其器增增乃礿乃甞敬而追逺二昭二穆孝以尊夲瞻瞻几幄蹜蹜堂阃礼成起慕涕落玄衮濡露践霜谁无永怀不如逹者哀与荣偕逢时奋庸谁不得位不如仁人以道爲贵惟公之逹兮名以显亲惟公之仁兮德以澡身六朝之清臣一代之全人宜其世家翼翼振振罔不肃祗于庙之门彭阳侯令狐氏先庙碑今上元年七月十三日汴州刺史宣武军节度副大使知节度事汴宋毫等州观察处置使银青光禄大夫检校礼部尚书兼御史大夫上柱国彭阳县开国伯令狐公西向拜章上言守臣楚蒙被恩泽列爲元侯得立家庙以奉常祀制书下其奏于有司于是善相考祥得地于京师通济里居无何新庙成公以守藩故申命季弟监察御史定卜牲练日越八月丁亥祔飨三室塪墉以尚幽设幄以迎精礼无尤违神用宁谧第一室曰秦州上邽县尉讳濬以妣太原王氏配第二室绵州昌明县令赠吏部尚书讳崇亮以妣赠太原郡夫人河东柳氏配第三室太原府功曹参军赠太子太保讳承简以妣赠魏国太夫人富春孙氏配明年十月公由浚郊以介圭入觐眞拜户部尚书进爵爲侯旣辞戎旗得以列侯谒三庙是歳南至上不视朝又得以展时祭先期致斋栗然以敬旣斋尽志歆然永思奉其百顺陈以具物始跻而䖍恭终献而汍澜旣卒事顾丽牲之石宜有刋纪乃俾家老授其谍于所知云令狐晋邑也晋大夫魏颗以辅氏之功始封焉其易名曰文国语所谓令狐文子是巳其先文王之昭毕公髙之裔毕万爲晋卿始封于魏自万至颗盖四世其后三十七世蓝田侯蚪仕拓跋魏爲炖煌郡太守子孙因家遂占数爲郡人蓝田之孙熈在隋爲纳言惟上邽府君纳言之玄孙道克肖而位不至惟尚书府君西州之右族光未耀而德巳基惟太保府君志爲君子儒以明经居上第调补阳安县主簿历正平尉汾州司法参军陜州大都督府兵曹终于太原府首掾始以颛经进旣仕旁通百家爱谷梁子清而婉左丘明国语辩而工司马迁史记文而不华咸手笔朱墨究其微旨恺悌以肥家信谊以急人德充齿耋独享天爵故休祐集于身后徽章流乎佳城凡以子贵承泽降命书告第者始赠尚书祠部郎中再赠礼部尚书三加右仆射四爲今称先夫人亦四徙封密印累累邦族耸慕生三子皆才彭阳公爲嗣次子从端实肃给今爲检校膳部郎中参河东军事季子前所谓监察御史今主柱下方书温敏而有文绰绰然眞令兄弟唯彭阳以词笔取科名累参侍从由博士主尚书牋奏典内外书命遂登枢衡言文章者以爲冠拥节緫戎率身和衆留惠于盟津变风干浚都言方略者以爲能夫浚师嚄唶难治乗舋窃发寖成习俗莅止五载饮和革心束马来朝熊罴陨涕问公还期觞必祝之留爲常泊旋命居守汴人闻公之东近而愈怀翘翘瞿瞿尽西其首言遗爱者可纪焉贵而率礼老而能慕憷惕乎霜露齐庄乎庙桃睦其仲季施及郷党言孝悌者归厚焉勒铭于碑以代彞鼎文曰巳孤之孝莫如备物显显新庙四阿三室时惟仲月卜用柔日醴醆苾芬牲牷愽腯笾甒在堂箫膋在庭孝孙蒸蒸躬若奉盈低簮委绅荐俎登铏肸蠁交感涕流縁缨礼以备仪诚以致美祖考来格钖之丕祉工祝告讫退循轩戺乃授风人作诗以纪猗欤彭阳之宠光佐宪皇穆皇西省东台迭爲侍郎国之大政咨尔乎章敬宗凝旒俾鎭雍丘入爲地官令守东周彭阳之忠厚宜介福以寿东郊旣釐可复朝右绵绵其胄系于周旧由我显起必昌其后大和纪元作庙之首刻碑庙门龙集巳酉髙陵令刘君遗爱碑县内之大夫鲜有遗爱在其去者盖邑居多豪政出权道非有卓然异绩结于人心浃于骨髓安能乆而愈思大和四年髙陵人李仕清等六十三人具前令刘君之德诣县请金石刻县令以状申府府以状考于明法吏吏上言谨按宝应诏书凡以绩将立碑者其具所纪之文上尚书考功有司考其词宜有纪者乃奏明年八月庚午诏曰可今书其章明有以结人心者揭于道周云泾水东行注白渠酾而爲三以沃关中故秦人常得善歳按水部式决洩有时畎浍有度居上游者不得拥泉而颛其腴每歳少尹一人行视之以诛不式兵兴巳还失根夲泾阳人果拥而颛之公取全流浸原爲畦私开四窦泽不及下泾田独肥他邑爲枯地力旣移地征如初人或赴诉泣迎尹马而占泾之腴皆权倖家荣势足以破理诉者覆得罪繇是咋舌不敢言吞冤衔忍家视孙子长庆三年髙陵令刘君励精吏治视人之瘼如熛疽在身不忘决去乃循故事考式文曁前后诏条又以新意请更水道入于我里请杜私窦使无弃流请遵田令使无越制别白纎悉列上便宜掾吏依违不决居二歳距宝历元年端士郑覃爲京兆秋九月始具以闻事下丞相御史御史属元谷实司察视持诏书诣渠上尽得利病还奏青规中上以谷奉使有状乃俾太常撰日京兆下其符司録姚康士曹椽李绍实成之县主簿谈孺直实董之冬十月百衆云奔愤与喜并口謡手运不屑冬鼓揆功什七八而泾阳人以竒计赂术士上言曰白渠下髙祖故墅在焉子孙当恭敬不宜以畚锸近阡陌上闻命京兆立止絶君驰诣府控告具发其以赂致前事又谒丞相请以颡血汚车茵丞相彭原公歛容谢曰明府眞爱人陛下视元元无所恡第未周知情伪尔即入言上前翌日果有诏许讫役仲冬新渠成渉季冬二日新堰成駃流浑浑如脉宣气蒿荒沤冒迎耜释怨开塞分寸皆如诏条有秋之期投锸前定孺直告巳事君率其僚躬劳倈之烝徒讙唿奋袯襫而舞咸曰吞恨六十年明府雪之擿姦犯豪卒就施爲呜唿成功之难也如是请名渠曰刘公而名堰曰彭城按股引而东千七百歩其广四㝷而深半之两涯夹植𣏌柳万夲下垂根以作固上生材以备用仍歳旱沴而渠下田独有秋渠成之明年泾阳三原二邑中又拥其冲爲七堰以折水势使下流不厚君诣京兆索言之府命从事苏特至水濵尽撤不当拥者繇是邑人享其长利生子以刘名之君讳仁师字行舆彭城人武德名臣刑部尚书德威之五代孙大历中诗人商之犹子少好文学亦以画筹于东诸侯遂参幕府历尹剧县皆以能事见陟率不时而迁旣有绩于髙陵转昭应令俄兼检校水曹外郎充渠堰副使且钖朱衣银章计相爱其能表爲检校屯田郎中兼侍御史斡池盐于蒲钖紫衣金章歳余以课就加司勲正郎执法理人爲循吏理财爲能臣一出于清白故也先是髙陵人蒙被惠风而惜其舍去发于胷怀播爲声诗今采其旨而变其词志于石文曰噫泾水之逶迤漑我公兮及我私水无心兮人多僻锢上游兮干我泽时逢理兮官得材墨绶荣兮刘君来能爱人兮恤其隐心旣公兮言旣尽县申府兮府闻天积愤刷兮沈痾痊划新渠兮百畒流行龙蛇兮止膏油遵水式兮复田制无荒区兮有良歳嗟刘君兮去翺翔遗我福兮牵我肠纪成功兮镌美石求信词兮昭懿绩唐故朝议郎守尚书吏部侍郎上柱国赐紫金鱼袋赠司空奚公神道碑呜唿有唐清臣尚书吏部侍郎奚公贞元十五年十月甲子薨于位诏赠礼部尚书太常考行证曰某是歳腊月丁酉葬于万年县之某原后三十有四年子爲诸侯大夫门户有炜于是门下生琢石纪德揭于我阡云公讳陟字殷衡其先在夏爲车正以功封于薛下古以降爲谯郡人或因仕适楚复之秦今爲京兆人隋唐之际再世以明经爲博士家有赐书曾祖简亦以文学爲太子司议郎大父干绎仕至光州刺史烈考讳某有道而尚晦终徐州司功参军赠和州刺史由子贵也天以大运生万物而以正气钟贤人至和来宅其德乃具公实具焉㓜而擢陵苕之秀长而成清庙之器羣伦月旦咸以第一流处之及从郷赋臮升名太常果居上第明年诏郡国徴贤良设四科以尽材公居文词清丽之目授引文馆校书郎时德宗新即位声洎虏庭西戎畏威底贡内附诏谏议大夫崔河图持节即虏帐以报之使臣欲盛其賔僚以自大遂嘿表公爲介换大理评事除书到门公方爲人子不敢诉以逺称病弗果行归宁寿春养志尽敬丞相杨炎勇于用才擢爲左拾遗奉安舆而西未几再集荼蓼居后丧将阕是歳建中四年京师急变黄屋顺动狩于巴梁公徒行闲道以归王所旣中月而诏授起居郎充翰林学士创鉅愈迟病不拜职改太子司议郎从大驾回入尚书爲司金元士且参榷筦之务有顷持愍册宣恩于蓟门将行钖银朱于青蒲上复命称旨转吏部贠外郎是曹在南宫爲眉目在选士爲司命公执直笔阅簿书纷拏盘错一瞬而剖时文昌缺左右丞都曹差重遂转左司郎中㝷迁中书舎人执事者繄公识精以斟酌大政非独用文饰也会江淮闲民被水祸上愍焉特命公宣抚之许以便宜及物赤车所至如东风变枯条其利病复奏咸可转刑部侍郎时主计臣延龄以险刻贵倖而与京兆充相恶以危事中之充坐谴巳又逮系其吏峻绳之事下司宼主奏议者欲文致而甘心焉公侃然持平挫彼岳岳君子闻之善其知道不私刑曹旣清以余刃兼领选事居一年授权知吏部侍郎又一年即眞秩言能审官者夲朝有裴马卢李四君子物论以公嫓焉时得疾发癕有国医方直禁中上促遣如第且敕之曰某贤臣也悉术以治之及有司以不起闻上震悼加等公娶琅琊王氏石泉公之曾孙友壻皆一时彦士长子某蚤不禄第二子敬则历太仆少卿今爲濮州刺史兼御史中丞赐金紫以课最就加贵秩俾视九卿第三子敬玄以词艺似续登文科历左补阙今爲尚书刑部郎中第四子炅举进士最小子某咸砥砺纂脩宜爲名公家子其迈德垂𥙿之光乎公少以名器自任及显逹急于推贤视其所举则在西省荐权丞相由右史掌训词在中铨表杨仆射由地曹郎综吏部二公后爲天下伟人凡执文章权衡以揣量多士一人中禁考䇿词三在天官第章句披沙剖璞由我而显者落落然居多推是风鉴移于大冶则镕范之内无非祥金嗟乎天不遐其福而孤民望使由庚之什不作于贞元中惜也初公旣齐终诏赠大宗伯后以第三子在郎位被霈泽再追襃至司空故昔之葬仪用常伯而今之碑制用三公云铭曰仁鳞智龙爲瑞一辰未若君子瑞于人伦惟唐德宗道类汉宣责实绳下风稜言言公丁斯时籍在俊贤从难表节执羁而还帝曰汝器黄流瑟然可爲大僚左右化源乃饰王度乃驰輶轩旣执刑柄亦操吏权阳和熈熈贮在颜闲守法持正嶷如秋山火不侵玉倖臣畏伏鳯鸣祥烟枭噪低跧帝方倚用天不假年公寐无窹其名愈逺门人逹者赤舄玄衮公居甚卑其德愈尊两子朝服骈驱朱轮佳城何在胄贵之里螭首龟趺德煇是纪呜唿后人下拜于此刘梦得文集卷第二十八刘梦得文集刘梦得文集卷第二十九刘梦得文集卷第二十九碑薛公神道碑许州文宣王新庙碑崔公神道碑王公神道碑史公神道碑唐故福建等州都团练观察处置使福州刺史兼御史中丞赠左散骑常侍薛公神道碑薛在三代爲侯国分于邹鲁闲传丗三十有一爲齐所并其公子犇楚钖土田于沛汉末避仇之成都曹魏平蜀徙家汾隂遂爲河东临晋人自奚仲爲夏车服大夫距今数千年乗轩服冕舄弈冠世言氏族者署爲关内甲姓天意若曰始有功于车服钖尔子孙丗丗有之公讳謇字某曾祖宝胤以名家子且有学行历尚书郎雍州司马邠州刺史王父绘有俊材刺三郡金密绵皆以治闻累绩至银青光禄大夫封龙门侯烈考丞矩以文母害仕至大理丞公幼承前人之覆露𥙷崇文生歳满得调主簿书于毫之谯苦二邑又尉于东畿之河清贞元中上方与丞相调兵食思得通吏治而习边事者计相以公爲对乃授监察御史里行充京兆水运使局居鴈门主谷籴具舟楫慕勇壮且便弓矢者爲榜夫千有余人隷尺籍伍符制如舟师诏以中贵人护之声震塞上毎发粟泝河北行渉戎落以馈縁边诸军及乗障者虽河塞回逺必克期如合符一歳中省费万计累加侍御史内供奉赐绯鱼袋有司条白其劳入拜殿内史未几淮海节将以戎倅缺闻事下丞相御史择可者佥曰公政事巳试遂授检校户部外郎兼侍御史淮南军司马㝷转驾部郎中钖以金紫遇府迁申命眞相赵国公帯中书侍郎代之公主行台留务赵公文茵及境视置邮供帐及郊视将迎部伍下车视帘帏器备乃曰信竒才也此不足以展骥朝廷知之擢爲泗濵守旣报政就加御史中丞俄迁福建都团练观察使闽有负海之饶其民悍而俗鬼居洞砦家桴筏者与华言不通公兼戎索以治之五州民咸恱元和十年某月某日薨于位享年六十七赠右散骑常侍夫人赵郡李氏无儿早丗继夫人陇西李氏检校礼部尚书河东节度使说之女子凝爲嗣季子茂弘以诸侯礼议返葬故里蛾眉原从周也后二十有三年元曰开成凝爲平卢从事谨按甲令砻碑石来乞词以垂于悠乆初公治粟于朔陲愚方冠惠文冠察行马外事聆风相厚谓可妻也以元女归之明年愚入尚书爲郎职隷计司因计相召公来会府行有日矣遇内禅惟新愚以縁坐左贬闲关外役竟不克面然而公之德善灌注心耳孝悌爲根柢诚明枝叶之直方爲天质礼让縁饰之所至蔼然繇此道也公初下丗故人丞相李太师志其墓其略曰弘深庄重干敏絶人此与游者传信之词也岂诬也哉故作铭曰河汾奫沦鼎气敲云散爲昌光凝爲贤人常侍之生其宗孔硕从祖昆弟诜诜三百文馆入仕幽龙未光尺木爲阶啾然欲翔司会知材绩宣朔方边师万喉俟我赢粮泝于黄河路出戎疆慕乃勇士皁衣挽航膺索臂弧穹庐在旁虏闻公名惮不敢攘安北巳南列城相望率有储峙皆成金汤入居殿中分巡辇下淮海军大往爲司马军中之治可移诸民乃牧于泗乃㢘于闽闽悍而嚣夷风脆急恩信绥之委然如蛰闽方不淑天夺其福公薨于寝玄頳以复天王废朝赠之金貂莓莓晋原郁矣中条大墓旧阡松楸萧萧笳鼓以归德音孔昭许州文宣王新庙碑歳在丙辰元日开成许州牧尚书杜公作文宣王庙曁学舎于兊隅革故而鼎新也前年公受社与钺且董淮阳汝南之师八月上丁释菜于宣父之室陋宇荒堦不足回旋巳事而叹乃询黄发有郷先生前致辞曰自盗起幽陵许爲兵冲连战交抨率无宁歳耳恱钲鼓不闻弦歌目不知书不害爲智尔来生聚敎养起居祖习壹岀于军容今幸天子怜许民爲择贤侯此人人思治之时也公曰诺吾当先后之于是元年修戎律以通衆志次年成郡政以蠲民瘼季年崇敎夲以厚民风我言旣从乃卜新宫翼水之濒城池在东登登其杵坎坎其斧绳之墨之凿柄枝梧载墍载涂黟乌陵虚寝庙弘敞斋宫严閟轩墀厢庑俨雅清洁门庭墙仞望之生敬外饰觚稜中设黼幄向明当宁用王礼也尧头禹身华冠象佩之容取之自邹鲁及门覩奥偶形画像之仪取之自太学尊彞笾豆青黄规矩之器秉周礼也牺牲贽币荐献陞降之节遵国章也藏经于童檐歛器于䖍椟讲筵有位鼓箧有室授经有愽士督课有助敎指踪有役夫洒扫有庙干公又割隙地爲广圃莳其柔𬞞而常菹旨蓄之御备舍己俸爲子钱㩁其孳赢盐酪釭膏之用给济济莘莘化行风驱家慕恭俭户知敬让父诲其子兄规其弟不游学堂与挞市同繇是縻勇爵戴鹖冠者往往弭雄姿而观习礼矜甲胄者知根于忠信服缦胡者不敢侮逢掖敎化之移人也如置邮焉冬十一月许人以新儒宫成来告且乞词欲行乎逺也公名悰字永𥙿故丞相岐国公之孙岐公弼谐三帝硕学冠天下甞着书二百余篇言礼乐刑政古今损益统名曰通典藏在石室副行人闲今孝孙聿脩之刑乎事业播于声诗懿哉能丗其家也禹钖昔年忝岐公门下生四参公府近年牧汝州道许昌躬阅其政故不得让遂铭于丽牲之碑铭曰许分韩魏四征之地兵兴巳还其鬪㘖㘖亦有儒宫轧于兵闲贤侯戾止思乐泮水俾人向学王化之始便地爰相新规郁起庙貌斯严堂皇有炜秩秩礼物祁祁胄子入于门墙如造阙里春诵夏絃载扬淑声风于闾阎浃于郊垧途让斑白家尊父兄与化而迁其犹性成昔之委巷相诟交侮今逢亲戚不道媟语昔之连营夸力使酒今遇賔客歛容拱手鲁有泮林鸟革其音许崇学斆民恱其教镌于圭石以志新庙唐故朝散大夫检校尚书吏部郎中兼御史中丞赐紫金鱼袋清河县开国男赠太师崔公神道碑太师名倕字某清河东武城人太公望旣封于营丘子伋嗣侯伋之孙曰穆伯食邑于崔遂以爲氏后十四世至秦末东莱侯意如东莱之子伯基始居清河又十五叶生琰爲魏名臣又九叶生休仕后魏爲七兵尚书七兵之弟曰寅爲乐安太守公即乐安八代孙始以门子𥙷郑州参军力行好学于子道以孝闻处伯仲闲以友闻读易至编絶以精义闻至德中戎羯猾夏王师岀征公少有竒志思因时以自奋乃作伐鲸鲵赋上献旣闻耳矣果器之会第五丞相以善言利得幸尽付利权始有盐铁使之目愼选僚属表公爲介转临晋县丞处繁应卒铓刃不顿府罢再迁至太子司议郎韩晋公时爲户部侍郞掌邦赋急于用材荐公监察御史主河东租庸之务㝷转侍御史充京东平籴使建中初德宗始亲万机储精治夲有汉宣与我共治之叹谓大臣求可当良二千石者遂以公帯夲官权知袁州刺史朞月有成诏书显扬就加眞秩益以金紫居无何韩晋公爲丞相制国用思公前绩乃传召之抵京师授检校户部郎中兼侍御史斡池盐于蒲修牢盆谨衡石煎和旣精饴散乃盈商通而荐至吏惧而循法民不絓网而国用益饶歳杪会其所入赢羡什百诏下襃其能转吏部正郎兼御史中丞且加五等之爵方倚以重任天富其材而不遐其福享龄六十有五贞元七年某月某日遘疾终于治所上闻悼之因降愍册赠郑州刺史赉钱三百万以备饰终之礼明年某月某日返葬于成周之偃师从世墓也累赠至太师夫人陇西李氏汾州司仓参军咸一之女生才子六人长曰邠及公卒时巳爲左拾遗后至太常次曰酆至太府卿次曰郾至外台尚书次曰郇今爲廷尉次曰鄯至执金吾季曰郸今爲太常卿同中书门下平章事惟夫人姑臧冠族以苹蘩组紃辅佐君子爲令妻积三十余年以慈俭忠厚训诫诸子爲贤母二十有三年当永贞初顺宗践祚泽流自叶长子邠时爲词臣草册书以文当进阶遂上䟽乞移荣于亲优诏允之特封清河郡太君士林耸慕皆自痛其不及邠爲太常酆爲大农咸白发贵绶以奉膳羞诸季各以簪裾给事左右愉愉然先意无违言世荣者举无与比以子贵累封赠至凉国太夫人元和八年三月十六日捐馆舎寿七十有九是歳十月某日合袝惟太常及尚书曁今相国皆自中书舎人爲礼部侍郎凡五贡贤能书得士百四十有八人言兄弟者许爲人瑞崔氏之门六人皆入文昌宫其闲三人历八侍郎统而论之三大卿两连率二翰林学士一执金吾言冠冕者许爲世雄与姑臧李范阳卢丗爲㛰媾入于姻党无第二流言门阀者许爲时表太常二子亦以才能同入尚书璜爲吏部郎瓘爲司勲郎其他支孙未登金闺籍者诜诜然鱼贯而进文业甚似而孝谨不衰猗欤君子之泽其所从来逺而有光乎开成已未歳七月甲辰相君受诏于明庭始操国柄仲月奉常有于家礼成起慕悄然永怀曰古者卿大夫庙有鼎墓有碑皆铭之以纪先德也今备位宰相敢不杨前人之耿光乃俾家老条白事功咨于学古者徴其词尚信也又命宗祝卜柔日告于庙尽诚也仪其备而敬有余斯所谓逹礼之君子遂刋勒如式揭于道周铭曰弈弈四姓崔爲之冠瞻其门墙倬若云汉善积家肥子孙多材如彼榱栋必生徂徕太公之后弥二千祀炯如贯珠焯见图史显允太师丕承德基构于其堂亦旣墍茨生逢艰虞戎夏交师献赋伐叛忠存乎词兵兴事丛飞輓四驰历践剧职视屯如夷乃主平籴乃分竹使治粟爲邦其道一致蒲寔近地盐爲利泓使车来思刬弊立程吏廉商通歳倍其赢奏课连最德音襃明就加执法好爵兼荣天赋之才不与寿并生树德夲殁扬淑声上闻轸怀侑乐爲停赠禭之礼侔于公卿万石贻训根于季友太丘种德乃稔身后家有令子妻爲寿母二十余年人伦之首六子来侍如龙如虎衆妇来馈维筐及筥佩玉鸣环交响庭户申申秩秩欢不踰矩昔爲甲族今爲兴门天爵人爵蔚然两存先德䕃之黕如重云孕和合粹濯润夲拫景毫之原图书之川阳陵帝坛旁礴回环丗安其神丗嗣其贤聆德风者拜于碑前唐故宣歙池等州都团练观察处置使宣州刺史兼御史中丞赠左散骑常侍王公神道碑常侍讳质字华卿始得姓自周灵王太子晋賔天而僊时人曰王子因去姬爲王氏自秦汉以还世多显名由今而上十有一代名杰仕元魏爲并州刺史子孙因家遂爲太原祁人并州六代孙名通字仲淹在隋朝诸儒唯通能明王道隐居白牛谿游其门皆天下俊杰着书行于丗旣殁谥曰文中子文中生福祚爲蔡州上蔡主簿上蔡生勉举进士徴贤良皆上第仕至河中府宝鼎令即公之曽祖也祖讳怡渝州司戸参军考讳潜杨州天长县丞赠尚书吏部郎中公其季子也始文中先生有重名于隋末其弟勣亦以有道显于国初自号东臯子文章髙逸传乎人间议者谓兄以大中立言弟游方外遂性二百年闲君子称之虽四夷亦闻其名字公性有逺志常自忖度我大名之后不宜无见焉遂力学厚自淬琢于春秋得其公是于礼得之约侨居淝水上躬督穑事善积于已而淮楚闲羣彦多与之游公歉然自少无进取意与游者激之曰卿文儒家子笃志如是盍求发闻俾家声不頽今以文字芒洋当丗者谁如华卿庸自弃邪入谋于闺门咸以外言爲是因决䇿而西在贡士籍天和内充不以时尚屑意角逐攻取初无此心如楩柟生于深林未始自贵而度材者一盼歆然在怀故以不争而速售旣登第东诸侯交辟之从至者记室于岭南授正字参谋于淮右进恊律郎其后佐许下暨梓潼南梁率爲上介官至兼监察御史司宪闻其贤徴入南台转殿内历侍御史改尚书户部外郎复爲知巳所荐迁检校司封郎中摄御史中丞紫衣金章充山南西道节度副使入爲尚书户部郎中以方雅特立除谏议大夫会宋丞相坐狷直爲非语所陷抱不测之罪大僚进言无益公率谏官数辈日晏伏合上爲不时开便殿公于旅进中独感激雪涕居多由是上怒稍解得从轻比公终以言责爲忧求爲州刺史宰相惜去又重违诚请増之以兼御史中丞用示异于人也大凡以智谋而进者有时而衰以朴而知者无迹而固公雅爲今扬州牧賛皇公所知人不见其迹方在略賛皇入相擢爲左曹给事中凡有大官缺必宠荐居数月迁河南尹又未几鎭宛陵是三者中外所注意不旬歳而周历之时论不以爲党河南帝之别京其治尚体度风采而别白区处之宣城国之奥壤其治在束吏惠下苏罢羸詟剽轻而劳倈澄汰之公两得其道不由一检率身以俭而素风存任人以诚而羣务举遇中贵人以礼而故态革内㓗其志下尽其忠外无以挠于理三者具求政之有粃曷由哉在鎭三载开成元年十二月八日薨于位享年六十三监军使上言有诏轸悼不视朝赠左散骑常侍明年八月十一日葬于河南府永宁县洛川郷史原从旧阡也初公娶于荥阳郑氏生三女而殁今盖祔焉一子曰庆存方齓矣犹子前太原府参军扶执宗长书来请曰扶也蚤孤荷世父常侍之覆露今其嗣幼未任克家姑封琴书司管籥以俟其长窃惧世父之德音不杨思有以垂于后者以诚告于从叔大司农复命曰俞谨砻贞石以乞词无忽余昔爲郞与常侍同列巳熟其行实及读墓志即今丞相益州牧赵郡李公之文自称爲忘形友其在宣州李公再入相议以第一官处之牢让不取羔鴈所礼则河东裴夷直天水赵晢陇西李行方吴郡陆绍梁国刘蕡博陵崔珦人咸曰得士夫杨州少与也而见器益州寡合也而见亲六从事材不一也而乐用是足以观德庸可勿纪焉铭曰隋有文中绍敡微言当时伟人咸岀其门粹气䊸余钟于后昆常侍恂恂文中来孙发源髙麓中泳后大兰牙茁然秀岀丛荟善不近名其声日彰行勇于退其道愈光哲者知之寘于周行以正持宪以文爲郎以和佐戎以惠临邦以直司谏以公駮正守于三川顽民底定乃鎭于宣先驰淑声邑中婆娑瞻我斾旌问谁询谋济济君子问谁出内㓗㓗廉士道夲乎心畅于四支治夲乎正形于百爲黠吏歛手齐民扬眉江淮薮空夜柝弗施公卧于斋邦民悽悽公衣陞屋邦民行哭牙璋斯来柳翣言旋棠树未老周人慕焉熊耳之阳泱泱洛川佳城在兹旣固且安松楸飋然石马矫然过者必敬宛陵之阡唐故邠宁庆等州节度观察处置使朝散大夫检校户部尚书兼御史大夫赐紫金鱼袋赠右仆射史公神道碑仆射名孝章字得仁夲北方之强世雄朔野其后因仕中国遂爲灵武建康人曾祖道德赠右散骑常侍封怀泽郡王祖周洛银青光禄大夫检校太常郷兼御史中丞北海郡王赠太子太保考宪成早以武勇絶人积功至魏愽节度使终于河中晋绛慈隰等州节度观察使检校司徒兼侍中河中尹赠太保其薨也大臣中书令晋国公裴氏爲之碑其名益显公即侍中之元子母曰冀国夫人李氏幼而聦寤父母贤而加爱焉及长好学迁善秀岀侪辈邺下诸儿号爲书生元和中太尉愬爲魏帅下令抡材于辕门取大将家翘秀者爲子弟军列于诸校之上公独昌言愿効文职太尉深竒之遂假魏州大都督府参军长庆三年常山衆叛害其帅沂国公田司徒于帐下沂公发迹于魏人犹怀之诏命其子布以尚书授钺统魏兵问罪于北疆且报家祸布旣启行士气不振涣然内溃独与冗从之旅偃旗而归百愤攻中卒自引决先侍中时爲中军都知兵马使兼御史中丞全师在野閧然推戴之请爲假侯以鎭定中贵人飞驲上闻穆宗夜召翰林学士草诏书以眞侯命之实有魏土从衆而合权也是歳公自摄官转夲府士曹参军兼监察御史赐朱衣银印推恩以及子也一旦跪于父母前进苦言曰臣窃惟大河之北地雄兵精而天下贤士心侮之目曰河朔闲视犹夷狄何也盖有土者多乗兵机际会非以义取今臣家父侯母封化爲贵门君恩至矣非痛折节砺行彰信于朝廷无以弭识者之讥窹明君之意节着于外福延于家乗时蹈机必不旋踵言讫泣下数行父俞母賛天性交感三心旣叶万衆潜化天子闻而嘉之曰彼眞有子乃授检校太子左谕德兼侍御史充节度副使累迁至散骑常侍兼御史大夫赐金印紫绶旣贰军政事如命卿㢮张损益得以参决潜革故态人知向方大和二年沧景节度使李全略卒其子同捷窃据故地诏下以文告弗革遂用大刑先侍中表请率诸侯使元子以督战制曰可公承君父之命乃捐其躯一举而下平原压沧垒由是加工部尚书及王师凯旋上表愿一识丞明庐诏允之遂赴北阙下得觌于便殿上曰向吾始征沧州议者皆曰彼魏之姻也虏隂爲宼谋吾发使数辈以侦之其还也佥曰尔父沥款于賔筵尔母抗词于帘下愿絶姻以立効其经始启发岀于尔心今沧海砥平䇿勲之日宜贵尔三族命尔父爲侍中迁鎭于近地加尔礼部尚书析相卫澶州爲鎭以居之俾尔一门大荣以夸天下公拜稽首谢父迁让已爵礼无违者翌日诏下于明庭人咸曰史氏之宠光古无有也牙旗碧幢方指东道侍中以帐下生变闻泰极而否当歌而哭迎柩于路仰天长号因葬于洛阳之邙山冀国夫人祔焉寝苫枕块以所仇同天爲大酷未几诏举金革之义起爲右金吾将军累表陈乞有司以违命督之舆疾即路闲歳擢授鄜坊丹延等州节度观察处置等使居四年迁鎭于滑一歳入爲右领军卫大将军旋改右金吾大将军又授钺于邠土孟秋至治所首冬遘疾拜章入觐不克展和鸾鞗革之仪薨于靖恭里之私第享龄三十九当开成三年十月二十日上闻而悼之不视朝一日赠尚书右仆射明年二月归葬于洛都夫人琅邪王氏祔焉继室深泽县君博陵崔氏有一子曰焕生七年而孤仆射之丧自复魄至葬当门戸备祭祀建碑表皆县君之能且命其家老具事功来请曰婺矛牙不恤家而忧幼嗣不知其先人之官业乞词以传于后也君子以爲知礼谨书之铭曰斗极之下崆峒撞气钟于侍中孔武且贵奉上致命宜昌后嗣仆射承之良弓不坠耳烦钲鼓心恱文字虎穴之中生此骐骥大和纪元沧景不䖍子弄父兵跳踉海壖有隣隂交猬起鸡连诏下薄伐艮隅骚然时惟侍中实统魏师蓄锐未发衆心危疑仆射爲子陈谋尽词兴言涕零有感尊慈絶姻効节精贯神祇沧波底宁王命褒之乃迁元侯来鎭近畿乃祚元子别建旌麾一门四节焜燿当时倐忽变生魏郊纷披乔木虽大盲风不知干云之台列缺焚之哀哀孝嗣丁此大酷迎护帏輤葬于东洛诉天触地血染缞服礼有金革诏书敦促不遂枕戈骤膺推毂雕隂白马曁干邠谷虽荣三鎭不荷百禄绮纨之闲珪组累累如彼晨葩日中而萎有妻名家有子稚齿行号执礼归窆蒿里洛水之阳循邙之址尊卑穆敬幽显同理旧松新栢亦象桥梓刻石纪功垂千万祀刘梦得文集卷第二十九刘梦得文集刘梦得文集卷第三十刘梦得文集卷第三十碑曹溪第六祖碑佛衣铭唐兴寺俨公碑第一祖新塔记袁州广禅师碑夔州移铁像记华藏丗界图讃成都新修福成寺记大唐曹溪第六祖大鉴禅师第二碑元和十一年某月日诏书追襃曹溪第六祖能公谥曰大鉴实广州牧马緫以䟽闻繇是可其奏尚道以尊名同归善善不隔异教一字之襃华夷也怀得其所故也马公敬其事且谨始以垂后遂咨于文雄今柳州刺史河东柳君爲前碑后三年有僧道琳率以其徒由曹溪来且曰愿立第二碑学者志也维如来灭后中五百歳而摩腾笁法兰以经来华人始闻其言犹夫重昬之见䀛爽后五百歳而逹么以法来华人始传其心犹夫昧旦之覩白日自逹么六传至大鉴如贯意珠有先后而无同异丗之言眞宗者所谓顿门初逹么与佛衣俱来得道传付以爲眞印至大鉴置而不传岂以是爲筌蹄耶刍狗耶将人人之莫已若而不若置之耶吾不得而知也按大鉴生新州三十出家四十七年而殁旣殁百有六年而谥始自蕲之东山从第五师得授记以归髙宗使中贵人再徴不奉诏第以言爲贡上敬行之铭曰至人之生无有种类同人者形出人者智蠢蠢南裔降生杰异父干母坤独肖元气一言顿悟不践初地五师相承授以宝器宴坐曹溪丗号南宗学徒爰来如水之东饮以妙药差其瘖聋诏不能致许爲法雄去佛日逺羣言积亿着空执有各走其域我立眞筌揭起南国无修而修无得而得能使学者还其天识如黒而迷仰见斗极得之自然竟不可传口传手付则碍于有留衣空堂得者天授佛衣铭吾旣爲僧琳撰曹溪第二碑且思所以辨六祖置衣不传之旨作佛衣铭曰佛言不行佛衣乃争忽近贵逺古今常情尼父之生土无一里梦奠之后履存千祀惟昔有梁如象之狂逹么救丗来爲医王以言不痊因物乃迁如执符节行乎复关民不知官望车而畏俗不知佛得衣爲贵坏色之衣道不在兹由之信道所以爲宝六祖未彰其出也微旣还狼荒憬俗蚩蚩不有信器衆生曷归是开便门非止传衣初必有终传岂无巳物必归尽衣乎乆恃先终知终用乃不穷我道无朽衣于何有其用巳陈孰非刍狗唐故衡岳律大师湘潭唐兴寺俨公碑佛法在九州闲随其方而化中夏之人汨于荣利莫若妙觉故言禅寂者宗嵩山北方之人锐以武摄武莫若示现故言神道者宗清凉山南方之人剽而轻制轻莫若威仪故言律藏者宗衡山是三名山爲庄严国必有逹者与山比崇南岳律门以律公爲上首律之后云峯证公承之证公之后湘潭俨公承之星月丽天珠玑同贯由其门者爲正法焉公号智俨曹氏子丗爲郴之右姓兆形在孕母不嗜荤成童在侣独不嗜戏其夙植因厚者欤生九年乐爲僧父不能夺其志抱经笥入嵝山从名师执业凡进品受具闻经传印皆当时大长老我入明门不住诸乗我行觉路径入智地居室方丈名闻大千护法大臣多所賔礼嗣曹王臯之鎭湖南请爲人师自是登坛莅事三十有八载由我得度者万有余人人持宝衣解缨珞爲礼公色受之谓门弟子曰彼以有相求我我以有爲应之凡建宝幢修废寺饰大像皆极其工应物故也元和十三年九月二十七日中夜具汤沭剃头顶与门人告别旣即寂而视身与色无有坏相呜唿岂生能全吾眞故死不速朽将有愿力耶余不得而知也问年八十二问腊六十一葬于寺东北隅传律弟子中巽道准传经弟子圎皎贞璨与其徒圎静丈外惠荣明素存政等欲其师之道光且逺故咨余乞辞乃作长句偈以铭之曰祝融灵山禹所治非夫有道不可止中有毗尼出尘土以律视俨犹孙子登坛人师四十祀南方学徒宗奥旨㓜无童心至齯齿识灭形全异凡死长沙湘西几五里陶侃故居石头寺门前一帯湘江水于嗟律虎之名兮与湘流而不巳牛头山第一祖融大师新塔记初摩诃迦叶授佛心印得其人而传之至师子比丘凡二十五叶而逹么得焉东来中华华人奉之爲第一祖又三传至双峯信公双峯广其道而𡵨之一爲东山宗能秀寂其后也一爲牛头宗巖持威鹤林经山其后也分慈氏之一支爲如来之别子咸有祖称粲然贯珠大师号法融姓韦氏延陵人少爲儒愽极羣书旣而叹曰此仁谊言尔吾志求出丗闲法遂入句曲依僧炅改逢掖而缁之徙居是山宴坐石室以慧力感通故旱麓泉涌以神功示现故皓雪莲生巨蛇摧伏羣鹿听法贞观中双峯过江望牛头顿钖曰此山有道气宜有得之者乃来果与大师相遇性合神授至于无言同跻智地密付眞印揭立江左名闻九围学徒百千如水归海由其门而爲天人师者皆脉分焉显庆二年报身示灭道在后觉神依故山戒香不絶龛坐未饰夫岂不思乎盖神期冥数必有所待大和三年润州牧浙江西道观察使检校礼部尚书赵郡李公在鎭三闰百爲大备尚理信古儒玄交修始下令禁桑门归佛以眩人者而于眞实相深逹焉常谓大师像设宜从夲教言自我启因自我成乃召主吏籍我月入得缗钱二十万俾秣陵令如符经营之三月甲子新塔成事严而工人尽艺诚逹而山神来护愿力旣从衆心知归撞钟告白龙象大会诸天声香之藴如见如闻即相生敬明幽同感尚书欲传信于后逺命愚志之夫上士解空而离相中士着空而嫉有不因相何以示觉不由有何以悟无彼逹眞谛而得中道者当知爲而不有贤乎以不脩爲无爲也袁州萍郷县杨𡵨山故广禅师碑天生人而不能使情欲有节君牧人而不能去威势以理至有乗天工之隙以𥙷其化释王者之位以迁其人则素王立中区之敎懋建大中慈氏起西方之敎习登正觉至哉干坤定位而圣人之道参行乎其中亦犹水火异气成味也同徳轮辕异象致逺也同功然则儒以中道御羣生罕言性命故以丗衰而䆮息佛而大悲救诸苦广启因业故刼浊而益尊自白马东来而人知像敎佛衣始传而人知心法弘以权实示其摄修味眞实者即清浄以观空存相好者怖威神而迁善厚于求者植因以觊福罹于苦者证业以销冤革盗心于冥昧之闲泯爱縁于死生之际隂助敎化緫持人天所谓生成之外别有陶冶刑政不及曲爲调揉其方可言其旨不可得而言也惟四海之大羣伦之富必有以得其门而会其宗者爲丗导师焉禅师讳乗广其生容州姓张氏七歳尚儒以俎豆爲戏十三慕道遵坏削之仪至衡阳依天柱想公以启初地至洛阳依荷泽会公以契眞乗洪钟藴声扣之斯应阳燧合熖晞之乃明始由见性终得自在常谓机有浅深法无髙下分二宗者衆生存顿渐之见说三乗者如来开方便之门名自外得故生分别道由内证则无异同遂以摄化爲心经行不倦愍彼南裔不闻佛经由是结庐此山心与境寂应念以起敎随方而立因居渉旬而善根者知归逮周月而帯缚者渐悟以月倍日以年倍时瘖蒙恫开荒憬潜革邑中长者十方善衆咸发信愿大其藩垣法堂四阿股引僧舎身心恒寂象马交驰随其去来皆得利益踰岭之北渉湘而南仰兹髙山知道有所在此地縁尽然化俱神归佛境悲结人丗自趺坐而灭至于茶毗三百有六旬矣爪发加长容泽差衰眞子号唿围绕薪火得舎利如珠玑者数百十焉于戏肖圎方之形故寂灭以示尽入菩提之位故殊相以现虚犹鳯毛成字麟角生肉必有以异不知其然于是服勤闻法之上首曰甄升乃率其徒圎寂道弘如亮如海等相与校徒具役建塔于禅室之右端从衆也初广公始生之辰歳在丁巳当玄宗之中元生三十而受具更腊五十二而终终之夕歳直戊寅当徳宗之后元三月旣望之又十日也后九年其门人还源以爲崇塔以存神与建铭以垂休皆凭像寄怀不可以阙一谬谓余爲习于文者故茧足千里以诚相攻大惧其先师徳音与时䆮逺且曰白月中黒东川无还飏于金石传信百刼彼堕泪之感岂儒家者流专之敬酬斯言铭示眞俗曰如来说法徧满大千得胜义者强名爲禅至道不二至言无辩心法东行羣迷丕变七叶无嗣四魔潜扇佛衣生尘佛法如线吾师觉者冥极道枢承受宻印端如贯珠一室寥然髙山之隅爲法来者百千人俱裔民蚩蚩戸有犀磲摄以方便家藏佛书愿力旣普度门斯盛合爲一乗散爲万行即动求静故能常定絶縁离觉乃得究竟生非我乐死非我病现灭者身常圎者性夲无言说付嘱其谁等空无碍后觉得之像閟虚塔迹留仁祠十方四辈瞻礼于斯䕫州始兴寺移铁像记佛薪尽于干笁而像敎东行是法平等故所至爲浄土是身应供故随念如降生先是鱼复人有以利金爲珍勒像者重千钧睟容端相人天两足凫氏卒事而他工未备故寓于西偏不知其几年矣寺僧法照瞻礼发信赤肩白足入诸大城乃至聚落无空过者积十余年得信财无量繇是购工以甞巧募徒而毕力四辈増増工麾以肱中枢外脉隂转阳动欻如地踊岌如山行大匠无言尊容向明青莲承趺金兽捧持藻井花鬘葱笼四垂邑人瞻拜如佛出丗法照以愿力能就泣于佛前因持片石乞词以示后按此寺始于宇文周初濒江埤庳皇唐神龙中爲水所坏有波那頼耶国僧广照浮海而至顿钖不去遂移于今道场所山曰磨刀岭曰虎岗其经始与克修皆蕃僧是力后之有志者岂无人哉法照䕫人姓穆氏年十有五出家依江陵名僧受具肇自贞元二十年甲申归此寺愿崇建有爲凡修大殿立菩萨大弟子侍佛左右逮长庆癸卯有成其善植徳夲者欤毗卢遮那佛华藏丗界图讃佛说华严经眞人妙觉不由诸乗非大圎智不能信解徳宗朝有龙象观公能于是经了第一义居上都云华寺名闻十方沙门嗣肇是其上足以经中九㑹纂成华藏图俾人瞻礼即色生敬因请余讃之即说讃曰清浄不染花中莲捧持丗界百亿千踊出香海浩无边风轮负之昼夜旋大雄九㑹化诸天释梵八部来森然从昬至觉不依縁初初极极性自圎写之绡素色相全是色非色言非言成都府新修福成寺记益城右门衔大逵坦然西驰曰石笋街街之北有仁祠形焉直启曰福成寺寺之殿台与城之楼交错相辉绣于碧霄望之如崑阆闲物大和四年蜀帅非将材不脩邉备南诏君长谍得内空乘隙坌入鬪于城下或纵火以骇衆此寺乃焚高门脩廊委为寒烬如是者再岁帝念坤维丞相复来山川如迎父老相识环视故地寺爲燋墟载兴起废之叹爰有植因之愿乃命主俸吏以吾缗钱三十万爲经营之基自公来思蜀号无事时康岁稔人乐檀施公言既先应如决川乃倾囊楮乃出怀䄂胜因化愚慧力摄悭男奔女骤急于徴令匠者度材以指衆徒艺者运思以役衆技斤锯磨砻丁丁登登陶者储精圬者效能欻自火宅复爲金绳治故鼎新因毁成妍华夷纵观万目同耸既告讫役公来庆成云鲜日润辉映前后于是都人舞抃而謡曰昔公去此福成以燬今公重还福成复完民安军治亦如此寺庸可勿纪乎公实闻斯言遂折简见命谨月而日之时大和某年某月日大檀越具官封爵段氏其他发大愿者程功董事者自中贵人及賔寮将吏若僧徒偕籍之而刻于石刘梦得文集卷第三十