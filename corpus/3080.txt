文端集提要钦定四库全书集部七文端集别集类六提要臣等谨案文端集四十六巻国朝张英撰英有易经衷论已着録此乃其诗文全集凡存诚堂应制诗四巻存诚堂诗集二十五巻笃素堂诗集七巻笃素堂文集十巻英遭际昌辰仰䝉圣祖仁皇帝擢侍讲幄入直禁廷簪笔雍容极儒臣之荣遇矢音赓唱篇什最多其间鼔吹昇平黼黻廊庙无不典雅和平至于言情赋景之作又多清微淡逺抒写性灵台阁山林之二体英乃兼而有之其散体诸文称心而出不事粉饰虽未能直追古人而原本经术词㫖温厚亦无忝于作者焉干隆四十六年五月恭校上总纂官纪昀陆钖熊孙士毅总校官陆费墀原序文端集原序余自束髪学为诗今自顺治已亥年以迨于康熙壬申约略凡三十四年存其诗若干首为二十五巻自幼至老多好言山林农圃耕凿之事即与人赠荅往来游歴之所至亦不能离乎此迨年五十以后山林之思益迫引退之思愈急每不惮其言之重复而恒苦出于不自觉殆欧阳子所谓年益加老病益加衰而其心渐迫其言愈多者欤余自弱冠即抱此志每见才隽之士着作非不多当其言廊庙则志躭轩冕言山林则志躭邱壑一巻之中忽而慕夔龙忽而慕巢许乍浓而乍淡倐近而倐逺情随境迁心与物移令人读之而茫然不知其志之所在夫诗以言志虽中更出处进退而无中变其志之事洵如此则其诗可知矣则其人可知矣余诗谫鄙固多重复而自少至老止言其志之所在而无暇计论工拙聊可以免于读其诗不知其志之所在云尔敢云望古人堂奥哉既又辑癸酉以后诗以年月为次序为笃素堂诗若干卷康熙甲申年三月望日双溪英自序文端集卷一钦定四库全书文端集巻一大学士张英撰存诚堂应制诗集一讲筵应制诗五十二首耕耤礼成恭纪四首东郊淑景转和风穜稑朝来献六宫禹甸三千开穑事姬年八百肇农功云依鸾辂金根外春满龙旂黛耜中自古惟陈无逸训君王亲与万方同其二乗时秉耒践尧封九扈齐飞拥六龙陇畔授鞭京兆尹坛边进耜大司农青旂千亩公卿集缥轭三推父老从俭徳由来兼孝徳迎神此日撤歌钟其三协风遥迓翠华新正是农祥应律辰粟荐神仓亲享帝恩流御廪重勤民祀农坛畔三时庆观耤台边万宝陈华黍登歌书大有遍将劳酒赐诸臣其四十载恩波遍海隅苍生比屋戴涵濡淮扬水旱频颁粟丰沛巡行数赐租帝力久知歌父老圣躬犹欲试泥涂叠逢盛事书惇史还进豳风七月图扈跸南苑恭纪应制二首和风丽日象昭回游豫欢唿动九垓旌影过时千骑拥钟声迎处六龙来青郊地接滹沱逈平野天连碣石开圣主时巡因驻驆侍臣欣得到蓬莱其二川融山霭迓鸾舆树里星罗尽直庐万马踏云开御道干官近日䕶宸居平原旷衍初游猎行殿深严尚说书扈从属车䝉授简抽毫作赋媿相如南苑讲筵恭纪应制四首行宫清閟晓垂裳棐几先陈黼座傍圣主勤民兼讲诵儒生报国借文章乍含鸡舌瞻天表近傍龙鳞识御香况是王阶崇俭徳图书道已接羲皇其二细旃广厦集簪裾正是甘泉避暑初阁启迩英朝进讲筵开崇政早陈书栁风细拂炉烟外莺啭稀闻昼漏余喜见孝经通卫士诵声常聴满星庐其三圣主崇文轶古今缥囊随辇入华林春秋不辍符天健寒暑无分见帝心千树周庐青入座五云垂盖结成隂虞廷蓂荚初开遍好迓薰风鼓舜琴其四藜光三载禁庭隂此日传唿入上林作赋忽承君命重读书久荷圣恩深欣逢盛代明良㑹敢负平生启沃心最是臣愚如草木欢腾亦自解讴吟南苑扈从讲武恭纪二首时平讲武近岐阳甲胄蒐春出建章洛水旌旗周甫草西京词赋汉长杨御围云气成龙虎天廏星精本骕骦画㦸雕弓森羽卫射生羣与奉君王其二畿南地旷接滹沱宸跸来游淑景和马散平原春草緑幕连芳树晩烟多云边影疾讲鹰落栁外风鸣猎骑过日暮天清西岭出居庸层嶂逺嵯峨赐樱桃恭纪讲筵人退五云端分得含桃出禁阑荐庙祗因先百果承恩旧许赐千官锦林初傍宫云摘翠笼犹沾晓露漙饱食盈筐叨圣泽火珠光映水晶盘又次同官史鹤龄韵朱樱歴落蔼春融总在琼霄雨露中万颗衬来新叶碧满筐擎出上林红最宜果熟明光殿未许莺衔长乐宫赐食更余筠笼带诸雏咸沐圣恩同赐白樱桃恭纪朱果频经赐上方忽看素质满瑶筐堆从玊盌初难识泻向银盘但有香鸟未敢衔疑雪片冰堪相映总珠光水晶帘下初擎出风味宜含晓露尝赐鱼兔恭纪红耳霜毛碧草眠御河春水锦鳞鲜嘉鱼尽入珊瑚网灵兽争迎白玊鞭山泽搜来游猎后恩波分自御筵前还同门下沾膏泽偕咏中林在藻篇南苑大阅恭纪十二韵翠辇乗时驻翠微六军讲武近南畿礼嫺蒐狩遵王制梦叶熊罴合御围七校腾骧夸虎旅三驱指顾视龙旂弓弯明月垂金勒人度春风动铁衣铠甲光疑林雪满骅骝色鬭岭云飞普天雷动钲声出卷地风鸣猎骑归翡翠旌麾翻晓日珊瑚鞭影入斜晖玊盘晩进黄羊熟金弹新开白兎肥盛代丰岐皆宿将清时颇牧在彤闱选徒自昔闻蒐乗治外当今赋采薇常借羽干昭圣徳还将戈楯耀天威儒臣载笔慙讴颂纬武经文歴代稀瀛台赐宴赏荷恭纪应制二十韵西苑良辰当盛夏烟波太液晓苍苍云开翠巘连长乐水涨明湖接建章飞阁千寻凌古木画楼一半出疎杨芳洲掩映黄金幄碧涧潆洄白玊堂㡬处轩窗波上下万重烟树水中央湖边曲磴通瑶岛天际长虹卧石梁观稼亭幽藏浦溆迎薰殿敞俯沧浪花浓水榭春光晩栁拂鱼矶午梦凉凤舸隔林声欸乃鸾旂拂树影悠扬芙蕖发处龙池丽菡萏花时凤沼香翠盖翻风擎夜雨红衣浥露艳朝阳常垂并蒂迎芳辇时有微芬逐彩航太华由来开玉井西园自昔种银塘争如此地涵波泽得奉余懽入景光不向越溪迎画檝岂同楚客泛罗裳灵池广集鱼龙戏酺宴分沾鹓鹭行羣卉独标君子号千官留赏圣人傍太平盛事镂银瓮游䜩诗篇媿锦囊此日随车过辇路频年珥笔侍巖廊小臣拜献甘泉赋愿逐凫鹥捧御觞试马歌应制天闲万马嘶新秋碧草无际黄云流清晓翠华驻南苑下诏明日观骅骝晾鹰台畔平芜緑房星中夜光可烛金羁玊勒珊瑚鞭云锦千羣丽朝旭国家马政前代稀刍秣蕃息过秦非玉闗葱岭久通道渥洼异产今来归圣人神武六龙御黄金幄敞频回顾王公将相各呈竒赤骝紫燕纷无数平沙夹道旌旗开千骑逺自红门来经过长杨歴甫草势如电激声如雷诚哉天马称汗血红尘不动影先絶骊驹蹀躞看流云照夜奔腾类飞雪中有龙种何蹁跹神闲先到髙台边超羣致逺有余力五花蹴地真连钱须㬰数马复奔逸飞黄騕褭皆竒质前冈影动方微茫转盼人前鸟同疾圣人顾此天颜怡三千騋牝皆权竒就中四十更雄特吴绫蜀锦优赉之国家典礼有深意恐有盐车困骐骥便是金台市骏心伯乐一顾空幽冀小臣何幸从驰驱欲写神骏増踌躇试马由来寄军政拜手秋原赞庙谟南苑纪事诗十首应制岂如汉武驻离宫讵与唐宗避暑同圣主观书朝启阁炉烟不断雨声中其二月当银汉漏声迟东阁深严近御墀宸翰九重天上至云牋亲写早朝诗其三鸾旂羽箭逐轻风猎罢西山落日红云外玊骢归帐殿九天铙吹晩霞中其四秋郊白兎逐黄尘碧草丛中逺避人天子御围亲射得猎回宣勅赐诸臣其五嘉鱼出水锦鳞红中使擎来正晩风自愧小臣叨侍从得沾两度圣恩隆其六宸心亲切念词臣怜尔清曹薄宦人讲罢退归龙尾道重教宣进赐温纶其七试马台髙御苑东六军动地满旗风书生愧乏长杨笔欵段行随万马中其八西山遥接帝城端屏列芙蓉翠色寒最是新秋微雨后万峰如在苑中看其九今年秋色禁云边马散郊原日暮天翠幕髙张平野濶冰轮正对直庐悬其十单衣短袖趂新凉羽箭雕弓最擅长才见乌号明月满霜翎早已着垂杨纪恩恭赋二首秋郊云雾暗空蒙静夜摊书烛影红圣主慈仁深念及小臣风雨直庐中其二草湿烟深夜漏迟特传温谕出龙墀顿忘帐外秋声急身在尧天雨露时徳寿寺宝刹流金碧𢎞开御苑东梵钟连禁栁精舍傍宸枫贝阙悬金镜丹楹架彩虹香云幽径满花雨上林红碧草生经室青莲隠佛宫瑶堦看竦峙宝鼎独玲珑翡翠含云气雕镂夺化工铎声如转漏殿影欲凌空讵是禅居丽皆因帝力雄庄严金粟地常在五云中玊皇阁髙阁平临北极开仙居璀璨似蓬莱晴光逺映琉璃瓦紫气遥连白玊台宝顶浮空芳树里红墻落影碧云隈殿名元极诸神䕶座比圜丘五帝陪金翠摇光迎日月帘栊拂地隠风雷山河图画深宫赐缨络幡幢内府裁云满雕梁疑乍落龙蟠绣柱欲飞来玊缸灯火辉长昼古鼎炉烟接上台秘殿万灵真肃穆丰碑双影更崔嵬映堦緑树斋宫满夹路秋花道院栽地近上林多气色居隣三岛絶尘埃闲人未敢窥青鸟幽径常看长碧苔望气由来知壮丽承恩今始得徘徊蓬壶胜事欣游赏媿乏灵光作赋才赋良马应制二首天闲龙种本星精一片桃花万里行金勒乍衔疑电绕玊鞭初动觉云生逺随日驭过青海遥逐霞光度赤城幸傍銮舆称上驷调良独擅渥洼名其二顾影天街灿锦韀骅骝得傍圣人前华山归马修文日冀野登台市骏年芳草每衔仙仗里红泉常饮禁云边从来骐骥如君子伯乐欣逢与共传康熙十二年十月十二日特赐讲官紫貂白金文绮时同赐者学士熊赐履侍读学士杨正中杜臻陈廷敬侍讲孙在丰编修叶方蔼史鹤龄英八人霜华晓日映龙楼讲幄帘开玊殿头温语九天传凤诏轻寒十月赐貂裘颁从御府香云绕衣傍炉烟紫气浮氷雪顿忘皆圣泽阳春偏荷主恩优其二清班日侍禁庭隂温饱无求本素心珥笔方慙糜重禄承恩况复赐南金九龄曽上千秋鑑藴古还陈大宝箴自媿涓埃全未答但镂银管效讴吟其三紫殿披香带晓开青缣内府出新裁山龙幸际垂裳盛缝掖慙无濯锦才宫绣缤纷云外卷天章璀璨日边来愿将俯念诸臣意衣被苍生遍九垓扈从南苑䝉赐直庐饮馔恭纪二首侍从晨趋御苑东直庐特赐傍行宫顿忘野色风霜急真觉皇仁覆载同卷幔正逢明月满摊书相对夜灯红儒生何幸分帷幄常在鸾旂豹尾中其二丹地年年愧素餐躬承渥泽海天寛侍朝每得分仙馔扈跸还教领大官赐粟恩光沾玊粒调兰香气出金盘每从退食公门后覆餗常忧欲报难宸翰篇圣主宵旦劳万㡬未央晓漏观垂衣燕闲即入图书室瑶圅锦轴生光辉亲洒宸翰大如斗擘窠旧蹟皆㟝嵝遥将标格掩钟王近看矩薙又卑颜栁宝墨淋漓书敬天髙署经帏黼座前小臣侍从来深殿仰窥素壁生云烟尝思圣学何渊䆳落笔濡毫有深意直将钦若接勲华妙义能涵十六字清和三月正春融瑶堦永日移铜龙集贤学士承恩渥手捧天书出九重偶尔临摹写苏轼结搆纵横具神力凤翥鸾翔迥异姿银钩铁画真雄特遥想深宫昼漏分御炉香霭正氤氲翡翠笔牀凝晓露琉璃砚匣起春云东坡寥落黄州句流传千载还遭遇楚泽孤臣吮笔时岂知今日龙颜顾由来御笔重琳琅飞白当年写玊堂唐宗赐札传三杰汉祖颁书美十行今日侍臣亲拜赐𢎞璧天球良不啻小臣幸在直庐前芸香盥手频窥视天藻缤纷自巻舒珊瑚色映御图书日星流曜垂丹地奎壁分光照石渠学士频年典文翰拜手紫庭赓复旦什袭藏之亿万年天际遥遥配云汉康熙十六年五月三十日蒙赐御笔楷书清慎勤三大字草书格物二大字石刻及赵孟頫所书不自弃文石刻恭纪四章承恩陪侍禁垣边御墨封题自讲筵共仰奎章超百代欣看宸翰洒中天波翻笔底虬龙出云涌毫端日月悬自媿小臣叨赐渥光华糺缦颂尧年其二琳琅宝翰重南金拜赐还知意独深常愿普天沾圣泽特将如水励臣心守身当似持双璧爱日偏宜惜寸隂飞白漫夸题玊署恭承三语即官箴其三墨池遥接晋唐风苍劲雄竒夺化功古法传来章草在贞珉勒就石经同祇因道与千秋合不独书兼八体工更向挥毫窥圣学精微囊括片言中其四龙章拜手赐龙墀更捧新成御府碑价比兰亭初勒石书传松雪旧临池缥缃尚有王孙蹟翰墨还邀圣主知敢向熙朝甘自弃昔贤遗训是良规六月五日特召英至懋勤殿上讲中庸及太极西铭之学并命英敷陈经书大义复亲洒宸翰书忠孝存诚大字二幅以赐不胜荣幸恭赋八首雨余晴日映花甎今古图书黼座前紫阁昼长帘影静一编澄对御炉烟其二洙泗微言日讨论逺从尧舜接心源虚懐不厌咨询切好问何殊辟四门其二遐考图畴遡浑蒙近推濓洛振宗风仰窥圣学无涯际愿颂髙深海岳同其四雅颂由来被管絃先王风教在遗编睢麟八百基王化敬诵周南第一篇其五迎凉殿里拂华牋满贮端溪宝墨鲜亲见君王挥玊管承恩拜赐御牀前其六擘窠惊见笔如轮落纸云烟若有神篆籀书能兼八法纵横势可勒千钧其七存诚精义贯天人忠孝良规朂子臣敬佩王言如学海敷天万类荷陶甄其八宝篆朱浓墨未干棒持暮出禁云端数承汪濊恩施重益愧愚䝉报荅难文端集卷一文端集卷二钦定四库全书文端集巻二大学士张英撰存诚堂应制诗集二内庭应制诗一百首懋勤殿盆中古梅一株双干花分红白恭赋应制上苑羣葩未放时春风先已到彤墀交柯碧树参差影双蕚琪花冷艳姿野质乍惊仙阁暖歳寒深赖主恩知天阶雨露寛如许日送微香㸃砚池天府宝翰篇康熙十六年十二月二十一日䝉赐观内府所藏王羲之懐素颜真卿蔡襄苏轼黄庭坚米黻朱熹赵孟頫及董其昌真蹟共十六轴宋初搨淳化阁帖臣不胜欣幸恭赋斯篇秘阁西头古锦囊时时宝鸭薰天香雕圅什袭虬龙抱玊匣标题翡翠装君王清燕常留翫不宝珠玑宝书翰往代名笺色尚莹千秋遗墨光犹灿学书无过王右军天门凤阙迥无羣萧疎内景神仙字娟秀曹江孝女文懐素上人笔如铁漏痕钗脚皆竒絶藤影盘时鹤欲栖剑铓舞处蛟堪截平原雄劲若有神内制犹存宝篆新晋唐墨迹人间少由来一字堪千缗端明学士黄州客作字还如画竒石山谷偏余潇洒姿南宫独创嵚㟢格骨气苍严数晦翁偶然藻翰皆能工始信真儒自淹贯临池原不比雕虫子昂雅得兰亭意江左宗风犹未坠近代华亭说剑篇落笔轻圆饶逸致阁帖初年搨本竒玊堂手记拜恩时澄心旧纸廷珪墨海内流传第一碑古人真蹟良难遇一片精英凝尺素鸿宝常腾奎壁光灵物从来鬼神䕶圣主典学开承明旁搜文翰佐昇平譬彼珍竒贡川岳沐日浴月光华生累朝墨妙藏天府圣情如歴琼瑶圃温室临摹敲砚冰风亭展对飞檐雨侍从词臣许纵看惊心骇目夸雄观泰山俯视皆云气沧海平临尽紫澜先教拂拭青玊案捧持须用蔷薇盥书家今得见山隂如遡河源入星汉再拜稽首恩无疆晴窗寓目神飞扬天球河图世世宝上与景庆同辉光雪中直南书房恭纪六首腊尽春前雪正宜天街飘洒晩烟时如霜渐满黄金瓦似絮浓沾白玊墀其二凝辉积素影蹁跹宸藻新题五色牋今日圣情偏豫恱普天来歳是丰年其三琼林万树鬭芳菲瑶岛诸峰隠翠微上苑光辉开辇路六龙行处六花飞其四水晶帘卷雪漫漫坐拥图书向晩看新露研朱还校閲亲拈玊管不知寒其五炉烟暖散墨池氷满苑瑶华夜色澄秘阁小臣沾圣泽梅花香里读书灯其六平明走马石桥头银海光摇碧殿浮雪后晓寒都不觉尚方新赐翠云裘除夕养心殿侍宴应制深殿宵沈宝炬然歳除欣侍五云边步随仙仗陪鹓鹭坐近天香聴管絃柏叶分行传玊琖椒花送暖入琼筵渐知温律阳春早拜手君恩又一年元日养心殿侍宴应制暖日和风漾凤城履端清䜩在承明楼前晴雪消金掌玑上春星转玊衡三殿班聨同恺乐万方歌舞祝昇平欣沾元日恩辉早聴奏钧天第一声上元赐宴恭纪龙墀春早至凤厯月初圆紫阁银花丽天街玊镜悬笙歌连绮陌宴赏入华年令节叨恩重调兰出御筵养心殿看鳌山灯恭赋琉璃宵映蘂珠宫绛蜡分行皎月同山似蓬莱移海上人疑鸾鹤戏云中当筵自舞呈天巧弄影无心夺化功漫说鱼龙夸往代神竒不数偃师工其二綵山灯灿若流霞黼席髙张倚碧纱万壑烟云千树月一楼箫管四时花青骢解向平桥转画舫能随石㟁斜此夕看从深殿里竒观何异泛仙槎恭覩御制诗十章敬赋四首睿词天藻日光辉手捧鸾书在禁闱献赋侍臣慙珥笔赓歌圣帝正垂衣其二万㡬暇日偶怡情玊韵金声震八纮圅盖古今谁得似海涛千顷日华生其三岂羡唐宗吟爽气漫夸汉武赋秋风九霄明月千峰雪尽入君王藻翰中其四五字髙吟岂漫然还同六义与流传崇髙在徳真天语不是寻常月露篇南书房盆中白梅盛作花恭赋一树梅从上苑移频劳中使䕶重帷花迎暖日香侵席人对春风雪满枝疎影夜添烧烛后清芬朝扑卷帘时野桥絶磵寻常见㡬到君王白玊墀月下出自西掖太液波涵禁苑西君恩分与一枝栖长堤路指红墙近古殿隂连碧树低晓度石桥看马迹晩随金钥聴乌啼慙无经术酬知遇髙阁空然照夜藜恭赋孝昭皇后輓诗四首华阀钟祥久椒涂叶瑞宜六宫型后徳万国仰坤仪地坼珠沈日天惊月坠时敬飏彤管盛冀慰紫宸思其二徽音腾桂苑宝册正瑶宫练服先羣御宵衣佐圣躬荐馨宗庙肃视膳寝门同一自云軿杳凄凄玊殿风其三懿恭标壸则雍肃范人伦家国沾淳化宫闱洽至仁袆衣新耀綵宝镜忽承尘圣主频挥泪哀思感侍臣其四素翣移郊甸孤城寝殿开悲看丹旐过泣送宝衣来执绋千官拥随车万姓哀小臣垂涕日作诔愧非才闰三月二十一日五台山新贡天花至特颁手勑分赐恭赋应制灵岳珍蔬贡尚方欣从紫禁沐恩光清芬逺带山岚色鲜洁犹含石髓香圣藻温纶深雨露仙厨异味重琳瑯同时宠赉成佳事千禩流辉照玊堂闰三月二十二日䝉赐上所御凉帽鞾袜及罗纻表里恭赋六年讲席慙无补自天钖赉邀便蕃内织新裁称长短香罗绮纻随寒暄紫毳丰貂白狐腋严风积雪资竒温身着赐衣拜天子一时光彩生庭轩补衮何能赞文治书绅常恐孤殊恩服之不衷古所诫寸心感惕恒自扪顾瞻已足耀蓬戸况乃推解劳至尊华冠曽经服元首明珠的烁如瑶琨黼黻裁成锦蔽膝赤芾金舄奚足论颁自尚衣最亲切龙香缭绕今常存书生微躬焉敢近空懐慙汗惊心魂锦箱珍重黄封宻留与贫家示子孙世祖皇帝御书正大光明大字今上御制题跋勒石吿成䝉恩赐观恭纪圣祖宸章日月昭传心精义接唐尧典谟四字垂千古藻翰重华见两朝如覩挥毫临墨沼欣看勒石炳丹霄吾君孝徳兼文徳作述同光万禩遥四月十七日赐观盆植人葠赋此时同说巖阮亭澹人近公椵树隂中荷锸寻孤茎五叶翠云深由来灵草生丰沛喜见移根到上林四月二十六日䝉赐新贡龙井天池珍茗二瓶恭纪四首春山雷荚緑参差驿使南来贡御时千片月团天上味清芬先许侍臣知其二瑞草荣颁向直庐捧持惊喜拜恩初锦圅自启窥新緑不觉兰香满石渠其三披云和露出层峦雀舌名芽欲购难家住江南浑未识得分珍味在长安其四晩窗自煑石泉清静聴松风第一声喜沐君恩分玉液不将仙露羡金茎四月二十八日䝉赐髙丽人葠一函恭赋紫团名重旧神京琼液金枝色最莹山泽常看云气䕶海天朝映日华生俯怜弱质宜仙草特赐灵芽荷圣情时饫甘香同湛露胜含鸡舌在西清恭和圣制喜雨诗灵雨东来满帝城和烟霑洒玉阶轻卷帘笑指云生处稼穑深萦圣主情五月初八日赐五台山新贡香菌恭赋二首包贡西来入九重石英遥自白云封君恩分得名山味身到清凉第一峰其二香菌离竒细石纹紫芝瑶草鬬清芬祗因野性甘藜藿最爱山蔬带水云恭和御制郊外偶作郊圻一道莺花晩禾黍千村雨露深不独诗情穷物态由来睿藻叶天心恭和御制夜静读书御牀缭绕一帘香午夜观书烛影长圣度此时天际满遥同明月照要荒恭和御制郊外即事风过凉生树云来雨濯枝三农耕稼苦常借豫游知恭和御制复道口占晩凉游上苑扶辇见园官为报榴花艳红侵碧玊䦨恩赐紫禁城骑马恭赋二首诏许垂鞭入禁林天街蹀躞紫云深书生自愧驽骀力难报孙阳感遇心其二珥笔承恩禁掖西晓聴宫漏夜乌啼从兹芳草长楸道青琐沈沈送马蹄四月十八日䝉赐御笔临苏轼诗一巻草书唐诗二幅恭赋二首君王清燕侍臣知棐几常临白玊墀披巻爱当明月夜挥毫多在晩凉时湘帘香绕书千帙春殿云生墨一池地近九霄饶雨露名牋新赐曲江诗其二坡仙楷法今犹在草圣新题墨未干秀色松筠千岭上竒姿鸾鹤五云端臣叨宝翰重颁渥人比瑶光一见难自幸此身依日月拂牋常奉万年欢侍从登景山恭赋六首追随登陟翠微峰马首云生石上松俯视万家图画里祗因身得近飞龙其二上苑平芜校射宜雕弓羽箭晩凉时圣人神武真天授命中争夸百步竒其三初从清跸虎城来勐兽珍禽总异材不独熊罴同渭水还看麀鹿似灵台其四漫夸绣岭长杨馆岂羡甘泉五柞宫身到华林最深处蓬莱指㸃绛云中其五古槐垂地晩隂疎雨过凉生满玉除遥隔珠帘窥紫阁君王亲玩总图书其六羽卫羣趋进玊鞭书生分跨紫连钱君恩欲试驰驱力揽辔常教近御前恭覩御制夏日登景山诗敬赋二首载笔随车陟阆风小臣词句愧雕虫皇情欢豫抒天藻气盖山河百二中其二碧落云生夕照西千山送雨晩烟低微材欣际赓飏盛名姓惊看入御题五月十五日黑龙潭扈跸恭纪俯瞰龙湫碧瓦亭中涵云气比沧溟一泓澄涧浮文藻万叠苍山列画屏喜雨曽经宸翰赐祈年常见翠华停今从清跸时巡处禾黍临风夹道青碧云寺扈跸恭纪衆峰环翠与云平胜地幽竒惬圣情石路隂隂笼树色僧房处处聴泉声行宫朝对灵巗敞御榻宵移竹院清睿赏坐来吟咏久隔林山月晩凉生扈跸至法海寺瞻仰世祖皇帝御笔敬佛大字石碣奉勅恭纪巖壑苍深佛寺宜先皇曽驻翠云旗鼎湖弓劒存遗蹟山殿松筠覆古碑千载宸章看勒石两朝家学重临池圣心瞻眺停舆卫指㸃香台下马时石景山扈跸恭纪羽卫连朝作胜游还从石景驻鸣驺悬巖飞阁松隂合古洞藏经藓壁幽逺树平临开冀野羣峰西绕送河流六龙更渡横桥外万壑遥看紫气浮和龙湫壁上韵应制碧涧穿云落闲阶曲曲流圣情怡皎洁仙跸助清幽片石凉宜夏空山响带秋名泉经睿藻敷泽满皇州题卧佛寺殿前大树应制古树㕘云佛阁前圣心留赏拂华牋夕阳恰在香林外一片清隂落御筵盘磴应制古柏隂中石磴盘如虹迢逓跨层峦翠华回歴烟霄外山半红云驻马看奉勅题赠圣感寺僧海岫碧水莲花清浄身香台施食道心真荒山布衲安禅处戒律精严感圣人恭覩御制游览诸诗敬赋帐殿瑶函载锦牋登临处处有诗篇朝吟丽句龙骧拥夜落仙毫宝炬然瑞彩常教笼古寺翰香分赐与流泉小臣忝附清尘外时聴南风入五絃扈跸西山至南苑纪事诗四十首野色苍茫隔栁堤名山多在帝城西青郊缓引黄金勒白马轻翻碧玊蹄其二遥望飞尘一线轻平郊歴歴引双旌皇情最爱田畴好万骑传唿逐队行其三击壤歌衢乐自如不教鸡犬避乗舆山僧出定闲披衲野老来看勌倚锄其四四民独苦是耘耔君相同心轸念时不待豳风歌七月圣人亲制悯农诗其五古潭石碣藓痕斑常迓銮舆到碧山只为蛟龙留窟宅能将霖雨遍人间其六盘纡峻岭白云封今日新看幸六龙指顾河山襟带里鸾旂遥驻最髙峰其七萧萧野寺入云根径转峰回始到门石色溪声如太古闲花幽草似仙源其八隂崖尽日掩芳丛退谷亭幽曲径通单骑不教传警跸山泉声绕玉花骢其九干云秀色比祗林斑驳莓苔歳月深嘉树幸邀天子顾教依玉几咏清隂其十霁颜不觉堂廉逺轸念恒如父子亲马首备闻天语切本朝家法重臣邻其十一激湍书就字如椽笔底萧萧响涧泉莫讶小臣还气索涂鸦敢向墨池前其十二满地松隂碧涧流昔年曽宿寺西楼书生仍是看山客得扈君王万乗游其十三骅骝岂独羡腾骧徳冠金台选骏塲试落雕鞍浑不觉始知天骥重调良其十四圣主寻幽载笔随常披苍藓看残碑㡬年翠辇曽游处犹记山亭壁上诗其十五御书苍劲迥无俦悬向千峰最上头奎曜常同云汉丽日华髙映海天秋其十六空蒙云气生虚壁逺近岚光入小亭㡬度凭䦨看不厌山容野色总青㝠其十七古洞嶙峋飞阁绕侍臣登蹑借垂藤鸣銮偶憩青莲社敝衲常怜白髪僧其十八揽胜歌风同过沛时巡观俗陋横汾千村蔀屋瞻龙气万幕平郊散马羣其十九凭虚髙阁俯松端千顷平畴入望寛山色自青云自白河流苍莽古桑干其二十灵境无如潭柘杳幽栖真见古瞿昙慙无济胜登临具咫尺名山不易探其二十一巖壑纡回入渺茫鸟啼花落总天香浑河西畔山逾秀福地珠林纪晋唐其二十二翠竹烟梢碧玉姿傍崖临水緑差池皇心珍重凌霜节题作篔筜第一枝其二十三深山民俗自羲皇妇子提携辇路傍岂是房陵朱仲李也同芹曝献君王其二十四宝翰偏宜洞壑藏山光云影入天章一经洗笔溪头水清涧常流御墨香其二十五天闲晩向栁隂开铁驷花骢尽上材牵向御前都记忆何年贡自渥洼来其二十六凉风习习卷龙旂碧草丛中兽正肥亲挽琱弓频射得千声虎拜颂天威其二十七豹尾龙骧若布棊放麛传语六军知书生新扈长杨猎亲见皇仁解网时其二十八聪慧天潢少有名九龄初入御围行自乗果下随龙驭万骑丛中学射生其二十九上林回绕是清渠北渡平桥映碧虚圣泽常同灵沼乐栁风生处看游鱼其三十落照西山猎骑催长风驾雨自东来玊鞭动处云随马十里离宫顷刻回其三十一宫使频看驿骑催遥从长乐问安回宝弓亲射林中鹿为进慈宁御馔来其三十二昔扈行宫入讲筵陈诗献赋緑槐边今看黼座牙籖处得奉恩波已六年其三十三殿角钟鸣佛寺幽重来金地㡬经秋薫风两度过兰若总是君恩许赐游其三十四灵境招提御栁边紫金炉制本天然细看翡翠龙纹里犹记先皇铸鼎年其三十五横空十里阵如云御盖飘摇指六军喜见驺虞王泽盛马前麋鹿自成羣其三十六偶临曲水翫沦漪宛转溪流碧草湄隔岸游鳞随手得英风汉武射蛟时其三十七六辔学调天厩马一鞭遥傍属车尘慙无羽猎长杨笔为写军容奉紫宸其三十八敢言託乘比枚臯驽钝无能逐綵旄驻马松间频赐问恩深时荷圣衷劳其三十九别殿长廊映緑苔槐铺深院晩蝉来君恩常恐疲驱䇿诏许行宫待猎回其四十天浆饱饫牙盘美仙馔常分玉箸偏此日猎回还拜赐恩教稚子共烹鲜文端集巻二文端集卷三钦定四库全书文端集巻三大学士张英撰存诚堂应制诗集三赐宣徳宫扇恭纪二首亭午曦车送祝融氷壶静对碧纱中九鸾宫扇新承赐满袖凉生玊殿风其二半面轻纨笼翠竹数行幽鸟㸃黄金新开宝箧沾恩渥犹带龙香出禁林夏日上幸景山时英士竒扈从御制诗一章七月十八日䝉恩书赐恭赋五言八韵翠绕三峰近荣陪八骏游海云连雉堞山雨入龙楼树色津门暗烟光碣石浮髙吟天藻发清景御题留桂满金波日兰开玊殿秋圣慈挥宝翰丽句写银钩盛事诚希遇深恩岂易酬同分圭璧彩千古照沧洲西洋贡师子歌圣朝威徳弥九垓海天万里梯航来逺致珍竒罗阙下狻猊诡异非常材昔闻乌弋产神兽制兕搏象称渠魁照耀林麓目若电哮吼山谷声如雷往来长风生大壑巨石乔木皆崩摧虎豹慑服类狐兎熊罴翫视同婴孩脩尾阔臆双耳帖形体图画堪弭灾中国此兽不恒见惟从载籍标竒侅忽覩入贡自絶域象胥九译相追陪浮舟西溟歴南粤海波浩荡山崔嵬金锁长縻铁闲闭拳毛偃卧黄云堆何年却别条支路一朝奄至华林隈久服王化气已驯御园麋鹿忘惊猜蛮官唿名抚其鬛雅知人意常低徊越雉旅獒追盛事白麟赤雁同昭回在昔汉武好善马贰师逺度西轮台穷年求得渥洼种登歌天庙夸龙媒曷若竒兽慕义至刚勐驯服如驽骀愿颂驺虞王业盛载歌麟趾帝纮恢圣主虽不宝异物以兹昭徳诚皇哉八月六日于神武门观西洋进贡师子恭纪灵囿秋光映碧岑狻猊新贡入华林日南声教车书逺海外梯航歳月深白泽兽能言主徳越裳人本识天心承恩许近瑶墀看昭代仁风珥笔吟八月十八日䝉赐观圣制诗集恭纪五言十六韵圣藻盈缃帙髙吟碧殿清端居因感物㡬暇偶怡情字掩三辰丽词探六义精含毫当紫闼结念在苍生瑞雪歌银瓮华星咏玊衡艰难怜荷锸辛苦忆从征句每临轩得篇多驻辇成烟霞邀盼赏巖壑记巡行气溢河山壮思翻海岳平规模凌雅颂律吕协韶韺宝树千寻直珠光万斛倾幸容依黼席窃许聴金声日映丹霄近奎悬碧汉明赐观恩数重捧读寸心惊仙露臣同渥卿云帝载赓愿偕芸阁侣常纪柏梁名九月十日上侍太皇太后幸温泉恭纪五言八韵慈颜康豫日凤盖驻郊原华发三朝贵彤闱万国尊含饴娱寿母扶辇见文孙红树迎丹幰青山入翠轩香泉浮露暖碧涧泻春温问俗前模重承懽至性存菊黄当九月露湛满千村野老羣瞻望讴歌两圣恩十月二十四日䝉恩自温泉颁赐野鸡恭纪二首侍膳温泉馆霜天羽猎催御围云外合宫使雪中回心傍华旗逺恩分锦翼来古人曽载贽耿介异凡材其二白草鞴鹰健寒原野雉肥遥从金弹落近绕玊鞭飞偕鹿登厨传随车入禁闱文禽颁侍从拜赐有光辉长至日上躬祀南郊恭纪五言十二韵至日躔南极初阳纪仲冬绣裳添綵线玊管应黄钟庆典同函夏明禋掌秩宗斋宫香雾绕泰畤碧云封视版临深殿亲郊出九重霜华迎翠辇爟火照寒松登降闻天语堂皇展帝容瑶台三后配黼帐百神从茧栗燔柴犊星辰䕶烛龙祠官调宝瑟舞羽间金镛一徳符穹昊羣僚秉肃雝遥瞻苍璧荐共覩紫烟浓恢复岳州奏捷恭纪五言十二韵露布驰星驿天戈取岳阳亲贤开壁垒庙算出巖廊讨逆劳专阃稽诛尚陆梁困犹鱼在釡饥借鼠为粮智勇王师备绥戡武烈扬巢将焚燕雀险已失潇湘梦泽飞旌影兰江淬劒铓受降归铠甲列肆进壶浆凯奏春台曰懽腾黼座傍从兹清巨寇势若履康庄鲸浪平巫崃狼烟息鬼方六军铙吹入端拱靖炎荒十二月二十五日䝉赐御用貂裘一领恭纪二首紫绮丰貂世所稀新裁歳歳拜彤闱称身难荷恩施重顾影深慙报荅微圣泽频年忘雨雪天香满路羡光辉归来检㸃裘裳看叠笥盈箱总赐衣其二珥貂自昔重承明况复珍裘积累成如雪漫夸狐腋贵当风不数雉头轻日华朝映香云绕霜颖晴看紫雾生拜赐何能酬渥泽垂衣常愿祝昇平十二月二十八日䝉赐食品酒醴恭纪二首紫陌晴云暖年华入歳除恩衔宫使诏春满侍臣庐兰馔烹鲜日椒觞献腊初颁从霄汉上欢跃更谁如其二歳月恩波里风光禁籞中佳辰叨法膳备物愧愚衷荣逮宗祊逺甘分稚子同尧厨天酒緑寒谷总春融懋勤殿盆中古梅又值花时恭赋四首秘阁寒香旧赋诗春风又见上林枝年华愈觉君恩重常借梅花纪歳时其二深红浅白恰相宜岭上溪边见亦稀絶似孤山清素士承恩新得赐绯衣其三交让连枝尽不如孤根双蕚自扶疎影留东壁三更月香覆西清一巻书其四竒葩移自蘂珠宫浓淡同开一树中晩节自忘氷雪苦独将消息报春风懋勤殿芍药于春初盛开恭赋二首宫栁南园未放芽数枝含露艳朝霞祗因日沐天波暖温室先开四月花其二翠幙重帘䕶晓寒名花常傍讲帏看岂如凝碧池头宴惟赋沈香芍药栏康熙十八年二月䝉恩转侍读学士恭纪二章门开宣政日曈昽温室花繁淑景融载笔趋来宫漏里除书闻自禁闱中身依香案恩常渥名愧氷衔歳不同广厦细旃时赐对慙无一得报宸衷其二艺苑词曹比凤池鸡栖敢傍最髙枝丹梯目慑云霄近碧草心衔雨露滋东观崇阶容屡陟西清秘简许频窥承恩便诏当筵谢不待鹓班晓漏时恭遇太皇太后万寿节敬赋五言十韵懿徳超前古纯禧裕后昆文孙天下养尧母域中尊雍肃千秋范涵濡两代恩圣慈开泰运厚载比坤元仁俭贻谋逺康宁受祉繁春深翔凤阙瑞绕濯龙门庆节祯祥集佳辰景物暄嵩唿连海岳华祝指崑崙宸藻镂云笔仙芝献寿罇万龄同日月常照紫庭萱省耕应制二十韵皇心崇穑事睿虑重田功问俗神尧似勤民大禹同频年颁汉诏午夜诵豳风北阙韶光丽南郊淑景融土膏方泽泽牟麦正芃芃耕稼乗时令艰难启圣衷诏传青嶂外辇驻緑畴中河汉星将晓沧溟日在东树边聴好鸟泽畔见飞鸿清跸双旌逺期门七校雄桑隂闲稚子芹曝献村翁草映鸾旂碧花围黼帐红篝车纷绮陌畚锸遍芳丛还许驱黄犊何须避玊骢讴謡忘帝力歌颂达宸聪蔀屋温纶溥茆檐御路通苍生陈疾苦赤子赖帡幪补助恩常渥涵濡徳至崇敷天安衽席荒服靖兵戎华黍呈嘉瑞千秋祝屡丰二月二十九日䝉恩赐宴西苑恭纪四章上林风日好游䜩赐芳辰花映长堤晓波涵太液春马嘶衔碧草舟泛入青苹共庆昇平乐殊恩及侍臣其二离宫烟浦外幽赏禁垣西瑶岛孤峰秀华林万树齐水生杨栁㟁春满杏花蹊不觉移情久仙源到易迷其三水亭浮画栋髙敞若凌虚云影摇珠箔天光动绮疏药栏栖皓鹤石濑戏文鱼圣主挥絃处薫风化日舒其四兰馔陈山海琼筵接水云共乗青雀舫惊起白鸥羣地胜情偏惬恩深酒易醺小臣歌既醉天保奉吾君三月十四日上省耕回宫䝉赐水禽诸物恭纪二章观俗旋镳自水湄小臣沾赐愧恩私如瞻翠盖楼船上春满平湖射雁时其二爰爰紫兎出中林羽翮纷纭杂水禽谁得平分天上味归鞍携自禁庭隂恭遇皇上万寿节于内殿称贺敬赋二首紫殿懽唿动八纮当年华渚庆云生中天日暎丹霄丽南极星悬黼座明春满九重闻笑语风清四海贺昇平寰瀛歳歳瞻龙徳玊简金泥纪颂声其二斗柄瑶光正向辰清和三月歳华新甫从禹甸回銮驭亲见尧衢祝圣人地接宸居容虎拜身依香案傍龙鳞小臣敢献千秋颂遥指南山万树春已未孟夏上以天时久旱于宫中致斋三日望日亲诣南郊䖍祷读祝版甫毕雨泽应时而至恭纪二首骄阳入夏轸皇情肆𩔖郊坛爟火明碧汉夜随鸾斾卷微云朝傍翠华生由来主徳崇无逸益信天心感至诚九奏未终霑洒到千官扈跸尽欢声其二端居减膳启斋宫肃穆宸心与帝通滋植民天惟歳稔栽培国本在时丰随车恰自郊禋后露冕亲霑辇道中宵旰连朝今色喜君王忧乐万方同五月初一日赐内府綵丝药物恭纪节近中天景物和琼琚沾赐出鸾坡缤纷色映临风珮飘渺香侵叠雪罗圣泽岂需灵药䕶君恩还较綵丝多玲珑宫样人争识似曳云霄紫玊珂五月初二日䝉恩传谕尔子选授翰林院庶吉士恭纪二首太液湖光暎直庐燕雏随傍凤城居敢期姓字聨珠榜得奉恩辉到玊除当殿抡才悬藻镜退朝传命驻金舆海天圣泽真无际许读西清旧赐书其二清切官阶数艺林何堪相继玷华簪一经教子慙无术两代分荣愧转深愚似豚鱼犹载徳微如葵藿尚倾心况曽夙奉诗书泽感遇酬恩自古今五日西苑泛舟侍宴纪恩四首蒲香风暖浴兰辰御苑欢游奉紫宸时有微云消暑气还因宿雨浄芳尘幽潭碧树迎仙仗画舸朱栏列近臣欲识君王同乐意普天今是太平人其二簪裾鹄侍彩云端酾酒临流圣泽寛碧玊桥头双斾引緑杨隂里万人看西园击檝过瑶岛北岸扬舲到激湍惠霭和风偏此日还知天意与同欢其三郭外灵泉入渚宫藏舟别渚洑流通新从太液移黄鹄遥隔平桥望彩虹夹岸林峦浮积翠一楼箫管御微风咸池乐奏游鱼出静爱湖天似镜中其四韦杜金张黼座前小臣窃喜荷恩偏追陪凤盖鸾旂里荡漾云亭水榭边仙醖自天倾玊液官庖隔岸送琼筵清时令节沾殊渥愿捧蒲樽祝亿年侍从西苑进讲恭纪四章清时避暑驻离宫竹坞花溪辇路通水殿凉分芦荻雨山亭香满芰荷风坐临空翠鸣絃里静聴飞泉讲幄中圣主一编犹在手干行不息与天同其二云影天光自窈㝠蓬莱宫阙俯沧溟緑槐枝覆鸳鸯瓦碧涧光摇翡翠亭乳燕掠波穿绣户水禽接翅过芳汀微臣窃侍迎凉殿拜手甘泉敢勒铭其三龙旂飘拂照盘涡芳景来游御画舸云度石桥微雨歇波生莲渚晩凉多嘉鱼喜傍兰舟跃溪鸟欢迎翠辇过水木清华幽赏地仙源端可接银河其四陪辇行宫讲诵余隔溪欣得傍宸居垂杨影里摊书巻流水声中掩直庐晓露新荷闻沆瀣夕阳髙树对扶疎传唿小艇花间泊观稼亭西近玊除赐新贡岕茶二瓶恭纪紫笋芳芬比蕙兰吴山越水到长安含香瑞草封雕箧拜赐名芽出禁䦨自瀹清泉松籁起细倾仙液露华漙只因身侍红云里歳歳恩波捧月团䝉恩命供奉周道写小像装潢成轴特赐恭纪二首十载清曹近玊墀经帏秘阁许追随忽闻恩泽传宫使为写仪容遣画师香近御炉薫绢素墨和仙露㸃须眉三毫颊上频添取多在天颜指顾时其二潘岳中年鬓有星自将疎野叹仪形披裘只合栖山泽鸣玊何堪着殿庭麟阁勲名惭竹帛瀛洲文学愧丹青惟惊蒲栁沾恩渥敢傚丰裁问九龄康熙十九年六月䝉擢授翰林学士兼礼部侍郎纪恩四首枌榆陋质比鹪鹩阿阁何期託圣朝三径蓬蒿连紫禁八年书帙傍丹霄手攀天上星辰近身被人间雨露饶日日青花龙尾道常同厯草侍神尧其二青琐沈沈入紫微四时常见着宫衣蓬瀛自古人争羡史册如臣遇亦稀香案宸颜容咫尺经帏天语赐光辉唐虞典诰羲文易拜捧瑶函翼万㡬其三文明天授御飞龙俯视羣流若岱宗涓滴何能思报荅氷渊常恐负遭逢褒纶惊捧王言重野质深慙圣度容自是清时荣侍从章缝偏觉渥恩浓其四紫泥光映曙霞生重叠氷衔忝姓名仙籍屡看标艺苑崇阶还许列清卿一时宠命沾鸾掖同日除书出凤城羣自讲筵䝉异数拜官千载有殊荣平蜀奏捷恭纪二首一军飞劒阁三捷报蚕丛宿雾巴江卷春流蜀道通壶浆迎勐士组练系狂童天半峨嵋石新看纪战功其二六年屯汉沔王化阻巖疆扼塞狐凭险膏腴鼠借粮自天开益部计日定炎荒喜见欃枪息同声贺庙廊七月三日奉恩泛舟西苑观取鱼并䝉颁赐恭纪八首兴庆池莲照水红恩分青雀御微风㡬人曽到甘泉馆来往波光潋滟中其二太液湖西雨脚垂水云亭畔荡舟时芙蕖深处菱花宻出水红鳞压钓丝其三参差楼殿俯沧浪北渚南湖接渺茫隔岸水花秋更好覆堤官栁午偏凉其四好雨连朝长暮潮轻舫宛转木兰桡西山指㸃青如黛不觉经过玊蝀桥其五秋早凉从水殿生鱼罾收处栁风轻纵横荇藻流船滑时聴鲜鳞泼刺声其六新蝉乍喜报秋清灵沼风和见物情緑树隂中啼翡翠白莲花底宿䴔䴖其七空明双桨击澄潭烟水菰蒲性所躭怪底夜来凉雨后鱼庄蟹舎梦江南其八锦鬛银腮满泛船盈筐拜赐荷恩偏漫言玊鲙东南美亲割华林第一鲜闰八月二十七日䝉恩赐内廐鞍马恭纪二首频年踪迹傍金门驽马常随入掖垣御苑遴材夸上驷儒臣拜赐荷深恩调良自昔如君子驱䇿曽经奉至尊宫锦障泥丝络首连钱光泽照庭轩其二中夜房星降紫霄长鸣顾影独萧萧花骢逺自西川贡金埒新从内厩调嘶入宫云看揽辔光生衢路羡聨镳朝朝栁下青骊穏蹀躞春风玊蝀桥除夕干清宫侍宴恭纪饯歳恩晖奉紫宸翚飞阿阁物华新崇阶喜接金张贵祕殿欢陪卫霍亲谏果特分宣口敕衢樽频赐被温纶来朝共庆三微节拜手尧年二十春康熙二十年元日干清宫侍宴恭纪元辰佳气晩氤氲清䜩连朝夜漏分人傍层霄依斗极光悬东壁见奎文宝幢色丽螭头日古鼎香添豹尾云法曲总涵祈谷意九歌新自九重闻上元侍宴恭纪二首干羽虞阶海澨清传柑时节宴承明檐低星月千灯绕庭舞鱼龙百戏呈天保颂飏因乐恺皇情欢豫在昇平请看此夕同民处九陌笙歌满凤城其二宵临别殿敞琼筵画鼓声催火树然碧落烟消双月映紫澜风定万珠圆千枝忽涌金波桂十文频开玊井莲叠赐竒观真异数浮槎星汉忆当年温泉歌应制苍山层叠东方来揷天万朶芙蓉开中有幽峦自盘互温泉觱沸灵山隈遥见白云覆巖谷波光日暖寒松緑四时天气总春融双泉数武分凉燠静如明镜石池平泻入房栊取次行兰香潋滟膏千斛碧色深沈玊一泓定有丹砂结泉底仙灶绵绵倾石髓阳乌浴彩咸池波烛龙衔照空潭水天生灵异岂偶然近瞻世庙桥山巅土脉精英恣磅礴郁蒸佳气通源泉常聴空山传警跸畿东胜地时巡日来游弥切望陵思岂为临流赏清泌慈宁圣人鹤髪垂有时凤辇出龙墀乐游原上温泉畔风土清嘉圣体宜规模简朴留陈蹟半亩方塘甃文石缭垣翠巘䕃长松行殿土阶沿素壁却笑华清侈费多连云宫阙漫嵯峨何须刻石成凫雁岂待镂金作芰荷圣朝举事皆有则敬爱为心俭为徳宁亲常愿葆天和结搆恒思惜民力今年扈从碧山岑赐游佳地荷恩深每懐袚濯尘缨志时望天波浥注心扈从谒孝陵恭纪鼎湖龙久去冠劒託幽宫地接东溟日山藏大漠风入云浮宝幄跨涧落银虹寝殿周庐绕园林辇路通闗城花自发温谷水常融松栋思尧徳龙门颂禹功千峰争侍跸万岭俨唿嵩典礼遵前制经营殚圣衷望陵回玉仗瞻宇却花骢宗伯陈牺象祠官献稑穜懿亲陪奠斚故老恸遗弓石马嘶何处寒山夕照中七月二十一日瀛台赐宴诸臣命臣英同内大臣主席恭纪二首辇驻甘泉水殿中清秋时节栁堤风欢承慈圣重闱喜恩逮羣工曲䜩同珍果总含兰蕙露嘉鱼新出藕花丛聨翩簪珮蓬池上影落平桥潋滟红其二代捧尊罍绮席前频宣口勅紫云边秋光特钖迎凉宴湛露羣歌既醉篇拜赐香罗纷綵袖携归丝笼压花韀微臣喜接金张后宠渥尤霑异数偏恭和圣制赐内大臣辅国将军俄启韵戡定常懐勐士风新收荒服燕彤弓天章特赐雕龙句帝室新褒射虎雄平滇南诗皇帝御极之二十年滇南既平俘馘来献寰宇内外截然宁谧盖自屡年以来经营四方上厪宵旰至此底厥成事羣臣飏诵神武比于无竞之烈皇帝谦沖弗居临轩申命以为天心眷祐祖徳灵承以克臻斯耆定又念四方赤子疮痍初起衽席未安将士荷戈八载劳勚待泽吁恩并在今日于是展吿郊庙崇号两宫发徳音下明诏沛维新之大泽布休养之深仁所以巩固丕基嘉惠元元者至矣盖武功之后焕以文徳戡乱之余继以致治圣心未尝以天下既安而稍自暇逸也臣既祗献昇平颂以杨廓清之盛复敬撰律诗八章叙捷闻之懽忭美庆典之矞皇铺事纪实昭鸿骏焉君王指顾定滇中絶徼炎荒圣泽通益部火云天际扫昆池鲸浪日南空投戈喜惬休兵志因垒真成不战功步辇早趋长乐苑慈懐先与慰深宫其二露布天南万里余经旬飞羽到庭除铜壶深夜传中禁铃索清宵响直庐奏捷鱼符偏早读纪功凤纸不胜书况逢雾扫金戈日正是阳回玊管初其三次第讙传遍九逵侍臣先许贺彤墀丹屏方见天颜喜赤子还萦圣虑慈万户刍茭输驿路八年戈甲顿王师亲聆倍觉愚衷感拜手仁言百代垂其四帝徳如天本好生惟教貔虎瞰孤城釡鱼自见鲸鲵灭箪食仍闻士女迎六诏何曽惊夜柝百川犹不废春耕乌䝉乌撒咸归化洱海波澄看洗兵其五昇平大典庆如林底定还劳睿虑深肃借明禋扬祖徳勤将钖类荅天心恩周九服光图史孝达重闱冠古今舞勺歌雝追盛事功成一代纪元音其六遥聴凤诏万方同温律吹从玊殿风狱纵赭衣求讼简赋蠲赤县恤民穷花邨鹊报茅檐喜棘寺鸾栖犴户空兵气尽消佳气满普天甘雨庆云中其七当殿曽推阃外轮时清凯入骑駪駪天潢授钺皆龙种禁旅横戈尽虎臣铜柱逺征忧国久雕弓遥赐拜恩新明年杨栁依依日正是赓歌杕杜春其八彤廷喜起集臣工经纬訏谟仰圣聪云合羣方归旧服星罗宿将定元功羽干载舞期同乐华黍登歌愿屡丰手建太平千万禩无疆大厯庆庞鸿雪中侍直恭纪应制四首自昔占年瑞连朝不厌多休兵知歳稔偃武庆时和积素辉珠箔飞花㸃玊珂好将书史册黄竹漫赓歌其二满苑琼瑶屑轻烟与共浮天心慈下土宸念切西畴花散嘉平月禾登大有秋銮坡时久立沾洒翠云裘其三雪中看上苑别自有山容太液银为碛华林玊作峰烟常笼翠竹色最爱青松园吏开温室梅花香更浓其四同云栖殿角霰后渐霏霏风细蹁跹舞寒轻宛转飞玊堦人语静宫瓦鹊声稀媿乏阳春调吟诗傍粉闱康熙二十一年正月赐假南归经营丘壠恭赋纪恩诗八首臣心寸草由来久未敢封章达至尊每见青郊陈麦饭思乗春水到柴门上书幸恕愚情迫当宁偏承诏语温回忆此身依日月芸编香案十年恩其二典学筵开久侍观龙绡棐几碧云端风亭展卷都忘暑温室披图岂避寒日旰坐当楼影直宵分聴彻漏声残法天行健诚稀觏蠡见惟愁测海难其三睿学渊涵迈古今羣山揖岱比髙深彖爻逺遡羲文㫖典诰遥同舜禹心歴考简编罗汉史旁兼风雅绍唐音当轩屡见飞宸藻鸿宝天球照艺林其四自离疏硚入觚稜碧落丹霄十二层别苑每随临水殿御筵常近读书灯静从秘阁聴铃索晩向天街望玊绳检㸃平生恩遇地涓埃酬荅愧无能其五李泌犹慙迹太竒况臣愚鲁奉皇慈赐游设醴花亭日进讲停舟栁岸时殿上屡容陪曲䜩辇前常许献新诗六军豹尾云深处数见书生欵段随其六波横桥影栁参差御苑西偏借一枝海燕许巢鳷鹊观山鸡教宿鳯凰池寒芽独荷阳春暖薄植深逢雨露滋为感乌啼思罔极仰慙天语慰恩私其七四海波澄正偃兵传柑时节侍承明诗聨柏殿昇平宴乐聴云门大濩声沛泽如天常覆物报恩无地愧言情迢遥江国三千里一片葵心向日倾其八鸡舌乍辞文石陛羊肠重踏碧山岑陈情敢有懐乡意拜命弥増恋阙心缱绻难违芸阁侣低徊还惜禁庭隂年来供奉衔恩句暂向东臯泽畔吟二月十四日䝉赐手勅白金文绮恭赋江城二月返轺车特降褒纶凤纸书乡国白云应到眼墓田春草正堪耡久慙赤芾垂三组敢道黄金比二疏拜舞一辞龙尾道野人欲制芰荷裾文端集巻三文端集卷四钦定四库全书文端集卷四大学士张英撰存诚堂应制集四归田纪恩诗二十首其一帐殿祥开献寿罇此时拜舞忆金门河山旧是兴王地父老新沾驻跸恩三月莺花连逺徼九天铙吹集诸藩望云独自唿嵩处身在呉舠水上邨其二韶华曙景满人寰忆听仙钟缀末班虎将总归丹鳯阙狼烽尽扫碧鸡山目惊云汉罗天藻身寄江湖想圣颜空谷拜飏还北望一声啼鴂绿隂间其三甲子新逢太史书衢歌巷舞遍皇舆金铺节遇行觞日玉琯年当听律初五纬华星悬殿陛一枝蓂叶秀庭除周南留滞今三载常梦垂绅待直庐其四燕云缥渺隔宸居自返丘园报答疎烟霁秦淮开寳幄江清𢎞济照龙舆拜承温语慙樗栎归话慈颜动里闾弹指又逢天庆节烟霞犹自恋衣裾其五拜捧纶言出九重御书都借紫泥封缤纷宫锦香犹在掩映江云墨更浓开匣顿教荣草木迎舟时复起鱼龙良宵展对烧官烛烟际疑闻禁漏钟其六鸥语蝉声助客吟篷窗独坐数烟岑停云暂遂南归志捧日犹悬北望心驿路栁稀伤客久江潭花落忆恩深归来未觉清贫甚捡㸃青箱有赐金其七十载趋承白玉墀经帏清切荷恩私春风上苑宫莺早夜雨长楸禁漏迟授简常陪鳷鹊观移家近住鳯凰池汀洲野泊闻鸡后彷彿金华进讲时其八里社新秋客子归始闻当暑赐宫衣紫霄乍覩氷纨出赤日惊看雪练飞香自禁庭传画匣凉分殿角到荆扉圣情不遣幽遐隔感遇酬知自古稀其九迢遥南北隔江烟紫闼暌违近一年已遂乌私归下泽忽惊鳯綍耀重泉宁亲盛典宗祊纪稽古殊荣里巷传自是君恩优侍从居人争数义方贤其十一巻遗经训子孙先臣耆耋晩承恩簮缨已许膺三命俎豆何期荐九原飘渺御香临荜户喧阗钧乐动衡门身兼悲喜趋迎处手把宫衣满泪痕其十一草土陈情黼席前诏从休沐憇林泉春隂学种池边栁时雨看锄墓下田常展赐书孤馆读闲将圣徳老农传青蓑黄犊臣家事恰喜归耕庆有年其十二罔极情深久郁陶许归三径剪蓬蒿苔痕旧树龙鳞古草色新封马鬛髙得向空山占景物容分暇日报劬劳夕阳原上丰碑矗敬勒宸章五色豪其十三早岁传柑令节前集贤春殿敞华筵紫微花气千门晓碧落珠光万斛悬睿藻遍容寮寀和天言屡顾侍臣传祇今拜赐同金石转忆昇平庆赏年其十四九重深念侍臣归再见江天雨雪霏法醖昔常歌醉饱岁寒更复拜恩辉氷坚辽海鱼初美霜落闗山兔正肥野性愿甘藜藿老仙庖遥领事尤稀其十五日观高峰驻六龙时平天子庆登封鸾旗翠盖临沧海玉简金函礼岱宗谷转风雷千骑拥气蒸河岳百灵从盛朝举事卑秦汉石上遥寻古帝踪其十六法驾晨严税鲁东两楹车服昔时同祇因百代心源合不独千秋圣藻雄古壁冠裳邀帝泽空堂丝竹动天风路人指㸃停銮处洙水桥西桧影中其十七驻辇金陵王气浓时当狝狩不妨农山川旧识龙蟠险城郭新看鳯迹重六代烟云供染翰千秋江汉待朝宗翠华不遣传清跸南国苍生覩圣容其十八戢影田间拜舞疎秦淮江上觐乘舆时同旧侣趋前席还沐新恩载后车击目丘墟陈俎豆闗心水旱问州闾微臣新奉天颜喜小艇南归有赐书其十九北风吹鴈过茅茨有子离居荷圣慈宵旰不忘簮履贱江湖犹系庙廊思细旃天语承恩日秘阁仙庖赐食时十载未言温室处蓬莱清切到方知其二十秦燔未烈赖斯传拜献金华几岁年鳯纸喜沾今日赐龙缣重抚旧时编图书道契陈畴日象数微探出洛前幸遇羲文今御极余生何敢废丹铅康熈二十七年正月恭赋大行太皇太后輓辞六章启佑成鸿业含宏比厚坤文孙千古孝慈圣两朝恩夕漏趋宫仗宵衣侍寝门祇今看玉涕泗总留痕其二轩车陈绣幄文驷列珠鞯同轨三千国重闱五十年慈云长䕃日涕雨正敷天缟素龙荒逺星轺驿使传其三深殿愁云结千官拜寝闱衔悲当岁晩洒泪向春晖接席陈雕爼倾宫送寳衣闗心闻圣主擗踊恸无依其四皇情哀恋笃屣步出东华寒聚城闉雪风回辇路沙扶舆行露草垂涕杂冰花悽切常中夜林臯起暮鸦其五夙昔宣仁训庭闱一徳中十行慈诏切三代孝思同爱敬成家学徽柔嗣国风他年记惇史焜燿总无穷其六丰沛多耆旧三朝翊戴清羣扶鸠杖至哭傍翟车行奠酹诸藩长攀号率土氓万方同遏宻原野共吞声南廵扈从诗十八首车驾至畿辅道上民献嘉禾数岐以示从臣春风转韶律时巡厯郊原王道广周谘冀以康黎元衢路撤警跸羽卫袪殷繁万姓趋马首填塞窥井垣皆言年谷好比岁丰鸡豚麦穗三两岐敢以陈至尊圣心益嘉悦慈颜弥霁温民天在粒食农事古所敦稼穑乆为寳珠玉安足论再拜纪惇史大哉真王言诏免山东来年田赋王政先足民实惠惟捐租浩瀚若河海百谷同时濡跂行与喙息万类皆昭苏此年屡拜赐大泽已频敷蠲除常鉅万食徳非一区銮辂莅东土民瘼勤咨诹特与免正供闾里无追唿讴吟起岱畎抃舞弥海嵎温诏有徽言民富国乃腴父老扶杖听荡荡歌尧衢展礼泰山神祠给守祀者金岁以为常岱宗峙东域穹隆凌紫烟风雨走百灵膏泽弥八埏功徳润生民柴望纪虞年翠华昔临幸日观登遥巅杯斚视沧海襟带俯长川大书云峰字刻石苍崖边今兹复莅止展礼意益䖍优诏下尺一岁给水衡钱观瞻肃庙貌母俾祀事愆怀柔及河岳允恊时迈篇扈从观趵突珍珠二泉济水性沉劲隠见多伏流趵突厯城嵎喷薄声飕飕澄波涵曲沼玉峰对层楼雪涛涌银瓮朱槛翔白鸥或类鲛人窟百琲珠光浮参差文藻漾瀺灂纎鳞逰清寒沁心骨四时常若秋昔已邀天步今复驻彩斿宸章炳星日光芒射潜蚪先后两辉映特为名泉留车驾由宿迁亲览河堤后复临幸高堰閲视羽衞临河干徘徊瞻禹迹黄河自西来浩荡无朝夕圣主宵旰忧披图日谋画上以利转输下不妨耕辟今兹获安澜顺令驱河伯激箭归东溟波静淮流碧溯洄发櫂讴片帆如衽席拯此昏垫民浲水还其宅自昔汉帝来采薪兼负石宣房瓠子歌盛事继畴昔诏蠲江南累年逋赋东南财赋区逋租昔所苦官长若传舍民亦罹罪罟休哉浩荡仁明诏传风雨尽蠲厯年赋丝粟无所取率土供维正累代有恒矩圣心崇简质权衡内外府澣衣过孝文菲食师神禹十载侍禁庭微臣目所覩约已以裕人惠泽斯能溥鳯纸下层霄慈蔼轶千古诏增取士额録功宥过寛释罪辜并恤商贾徒役万里垂天云霖雨沛大泽王言流春膏煌煌俪典册菁莪培士气絃诵广缝掖车服旌功庸章程寛过谪汤网恢八纮尧歌溢九陌惠政恤商旅余波及徒役涣汗若风行星轺驰数驿譬彼阳春景弥纶无辙迹万物皆沾濡一夫靡不获上配星汉文千禩永无斁诏民间无得结彩建碑上古君民情淳风今再遇欣逢至尊出马首讙童孺千里赍粮米所至辄成聚灯火若繁星香风霭烟雾慰问龎眉人翠辇时为驻碑镂万岁字炳燿照衢路敷天欢忭声渊云不能赋爱戴出微忱圣衷弥简素所期家室盈礼譲起丰裕至哉如天仁击壌听温谕扈从登虎丘虎丘一片石乃在阛阓间王珣旧时宅清沚相回环逰人无古今石色常自闲剑池如削玉绣澁苔痕斑中涵清浅流花底犹潺湲层丘莽回互数步劳跻扳长廊临大壑紫翠何其殷村落爱平逺极目入烟鬟上有万岁亭卓立当兹山呉人歌乐胥喜惠频年颁扈从登金山沧江浩无际乃自岷山来浮玉一拳石砥柱何崔嵬北迎𤓰步口南接润城隈回波忽涌立激薄声如雷皎若鸥鹭羣灿疑氷雪堆海气驾奔涛阁影势欲摧有时风日丽潮落江烟开波光类澄镜灯火明香台仙跸驻上头胜地欣追陪峰顶大字石云汉同昭囘扈从登邓尉山泛舟入呉㑹越岭趋香林村居接花屿长桥跨碧浔溪怜木渎好山爱铜坑深一径入桂巖千树对梅岑吹香满高阁积雪照湖隂长松翳古寺惟闻钟磬音数㸃渔洋山便娟当波心帆影时出没湖光弥緑沈邓尉隐此山流传空至今欣从仙仗来感激生长吟扈从登灵巖山振策石城路维舟木渎傍红亭倚山畔兰蕙松风香春草没宫井野花迷屧廊裂眦入烟际湖山郁苍苍镜奁俯震泽浮槎看渔洋琴台冈势直箭茎河流长复有消夏湾宻树涵溪光遗踪半髣髴䆒诘增荒唐石洞本确荦履迹尤微茫千古好事人附㑹多忖量扈从登呉山呉山俯城闉石径登嵳峩翘首云物丽极目河山多层峦滴幽翠晴光卷白波一片明湖影掩映隔乔柯春潮如雪岸朝夕满江沱万井若鳞次葱郁知时和丹梯耸飞阁苍磴接崇阿至尊移步辇雨霁此经过云霄画图句古调永不磨微臣草䖝吟敢继大风歌车驾至㑹稽恭祀禹陵㑹稽古名郡禹穴千山中梅梁空寂寞窆石疑幽宫栋牗杂云气灵旗来空蒙圣心久遐契精一渊源通况兹勤玉趾胼胝师神功园陵伊匪遥驾言沧海东质明展祀事松籁吹天风荒庭列俎豆牲牷咸告充衮衣肃再拜簮裾陪上公忝佐秩宗礼感叹盈私衷扈从渡钱塘经过云栖虎趵泉飞来峰东风动涟漪鼓枻渡钱塘沿缘厯沙渚山径多微茫林峦转幽䆳十里青篔筜映水绿娟娟戛玉声琅琅紫兰被山谷日暖吹微香西度虎泉侧因过鹫岭傍竒峰削云根凌空如飞翔澄溪回数折灌木罗千章钟声度白云阁影摩青苍万乘一回顾巖壑生清光车驾幸钟山酧酒于明太祖陵春雨洒轻尘江干草微緑鸾旂卷惠风驾言钟山麓前代已丘墟寝园在空谷圣人一举事千古超恒局在昔修禋祀展礼必躬肃今兹再临幸青茅酒重漉侍臣咸虎拜仰止天颜穆赐金遍守圉松楸禁樵牧厚徳塞穹壌仁风被草木书以范百王永永光简牍扈从登北极阁走马登崇冈东南临冶城万瓦连九陌淡沲春云生至尊凭杰阁眺览纾皇情苍苍夕阳落耿耿银河清象纬天阙近奎璧相纵横圣心罗七曜指㸃示诸卿盈缩穷造化高论云霞惊弧偃天狼息斗转泰堦平南极悬日表久为仁寿祯今夕觐天子芒角增光明閲武并赏宴驻防将士秣陵带京口控驭称要地海邦届呉越星罗联指臂各列水犀营清时饬武备特简丰沛英卫霍领骠骑六龙御东南神武麾七萃霜雪耀戈甲荼火望旌帜射侯必饮羽鹰隼逊勐鸷圣泽靡不周师徒悯劳勚爰歌采薇篇饮食亦古义遍钖上方金共沐投醪赐文端集巻四文端集卷五钦定四库全书文端集巻五大学士张英撰存试堂诗集一古体诗三十二首拟古田家诗六首柴门拥谿水谿响无朝昬农夫荷耡倦独倚秋树根顾我田畴好念我桑麻繁脉脉不能语感兹风雨恩风雨岁时熟古俗今犹存遥指烟生处亲戚满前邨稚子驱鸡犬夜来忘闭门何以酬清时努力从田园谿流何涓涓山色复苍苍谿山秋后好农夫秋后忙鸡寒不能啼主人立严霜驱牛向烟雾稚子牵衣裳阿妇亦蚤起饥儿啼在床携筐馌南陌回听煎中肠岂不惜劳苦遗业未敢荒古人亦有训力田以为良短衣农家儿少小习耘耔鸠鸣杏花白偕举西畴趾三春风雨中九秋霜露里妇馌复男耕举室无停晷夏耨良苦辛亭午日华紫背方炙骄阳足且濡浊水我来陇亩间慨叹不能止熟知土物艰焉敢厌糠粃聊用作短章庶以诫淫侈我有湖畔田沙垆非沃壤霏霏微雨中犹闻桔橰响径僻饶松杉地淤足菰蒋柴门接沙尾春水嘉鱼上处处鸣渔榔家家泛兰浆蚤禾常薄收晩禾亦丰穰更有隔湖山湖光漾秋爽我欲谢浮名腰鎌此长徃昔爱诵豳风亦常歌小雅桑柘栖鸡豚结庐在中野春菑方扶犂秋禾倐盈把野老乐时和髙枕𤓰棚下田家老瓦盆新醪月中泻击鼓赛先农调瑟娯方社何必桃花源此境足潇洒风尘久误人我岂悠悠者愧无风人笔爱此不能写力微不能耕鄙性复好农欲自营十亩课仆春山中秧鍼出新水䆉稏吹香风彼驱黄犊徃我荷青笠从虽不执劳勚风雨愿与同秉穗遗自拾黄粱熟自舂饱食复行歌举手酬天公庶几对盘餐坦然无愧容拟古诗五首陶渊明田园谋生固有道委情在耕凿但勤四体力勿嫌岁收薄策杖看良苗吹香如杜若好风动平畴垄间自舒约岂惟儿女餐浊醪还可酌同生大化中遗粒畀田雀俛仰弄琴书信无逾兹乐谢康乐逰山将逰浮渡山言登细石岭白云冐崇冈湖天落峰影沿縁巗壑间隂晴变俄顷乔柯散幽籁曲洞邈㴱靓苔滑屐难置巗深烛须炳天窗过云疾石窦飞泉冷倘许结茅茨尘滓可长屏左太冲招隠千巗一径入脩竹隠精庐柴门尽日掩中有幽人居好鸟落翠岑文鳞戏清渠啸傲弄朱絃坐起携琴书天风鼓长松庭际鸣笙竽愿言招卭友此境常自如徃师沮溺贤春田良可锄郭景纯逰仙屏迹尘壒表置心羲农前振衣跻崇冈濯足临长川饥食青精饭渴饮丹砂泉胎息鹤登树抱珠龙在渊启户焚清香綘霄延偓佺还丹得至诀餐玉有秘诠翘首芙蓉城驾鹤凌紫烟阮嗣宗咏怀士生各有志不乐居烦嚣敢言隠者贵但觉举世劳醯鸡视羣动螺臝卑二豪楚楚笑蜉蝣切切憎寒号楛菀等一辙欣戚随所遭蓬首本非涴衣虱频自搔鸾凰意高翥斥鷃空啾嘈听友人弹琴有客遗我緑绮琴携来竹路桐花隂素爱清商学操缦广陵人去湘水深故人为予鼓一曲指上清风响寒玉小絃切切大絃惊云鸿沙鴈相离续使我满室生秋声寒林落叶寒虫鸣坐客不知日将夕花枝竹影相纵横古称无絃琴亦好静对枯桐自飘𣺌况复移宫换羽时松籁泉声满幽抱余音缕缕入青㝠残照依依欲下庭主人闭门客复去门前无数逺峰青寄题黍邱陈简菴谿南草堂繁华鲜能久珍异罕常存洛阳一片地谁复金谷园琪花与瑶草化为秋雨痕悠悠惟世徳可以厯寒暄陈子多古谊澹泊尤所敦大父居谏议先人典名藩庙堂仰谟烈园林隠弟昆结屋临清谿聊以逺尘喧藏书满高阁种树罗前轩三代厯膴仕惟此遗子孙廿年熢燧后几荡为寒原陈子启榛莽结构立柴门残垣断壁间手泽犹可扪谿声遶茅屋枕上闻潺湲古木不改色入夏清隂繁谁谓消息理天意不可论昔年歌舞地台榭委荒邨昔年絃诵地依然琴与樽愿言崇世徳赠子以勿谖叠翠楼歌龙眠日照万峰紫耸峙一峰号投子古堞参差岭岫间乔柯掩映烟岚里延陵世宅居城中为爱此山不能已家有一亩青琅玕筠粉初落青且寒中辟高楼曰叠翠北窗面面堆层峦主人对此数晨夕手持一巻闲岸帻朝来最好山岚青夜来最好山月白有时雪后成竒观玉峰琼树高千尺有时花发满山椒隠隠疎红间寒碧招我正是春明时春烟春雨尤离竒山翠倐忽分浓澹峰腰云影时时移应是公麟捉笔在空际伸纸泼墨写山势楼头百幅龙眠图雨岫晴峰落埤堄松声阁呉姊居佛阁自颜曰松声昔读松声集今见兹阁成予以外家弟拜姊登轩楹高楼起宅畔俛视秋满城霜柿红披离当户一枝迎未见庭堦上谡谡松风生再拜问吾姊胡以松声名姊笑而未言尔何无逺情佛理本无滞勿以我见横予日坐此阁虑澹神复清譬彼苍龙干霜雪忘枯荣诵经入深夜栖鸟时时惊绣佛俨垂盼红灯对秋橙况有案上诗古调存韶韺摩娑吾老眼挑灯一再赓烟缕方入户微香来茶铛静聆石经斋书声依短檠皆作松声想自觉吾耳盈何必南山南始听万松鸣再拜谢吾姊朗识谁与京姊今逾甲子兹阁始经营愿言阁上人岁岁如松贞风雪行黒云压前途夜半北风起客子双足拳寒卧僵幞被角角鸡初鸣凄凄入吾耳主人来叩门唿客整行李披裘闚茅檐雪片白如纸牵马且无力霜风吹断指客子贪征途仆夫行且止徘徊四野中乞火望墟里我方叹苦寒骑驴者谁子须眉结冰花慄慄战牙齿人苦不自怜吾貌应复似生长江南春不解寒如此小阁常晏眠重氊布文几纸窗映虚白炉火埋深紫行行亦胡为邈愧幽独士衣溼方苦饥俯仰叹未已仆夫前致词甫渡黄河水行行向燕山风雪从兹始望岱行行兖州道矫首青㝠中朝霞拥日出照灼沧海东苍翠插天半泰山何嵸嶐上有白云气暎日如长虹紫岚忽变幻万里回天风梁甫与社首连绵亘遥空逺望百里外霄汉若可翀况复登天门盘曲安能穷我欲披日观俛阚蓬莱宫周秦数㸃碧黄河襟带雄长啸探玉策邈与穹苍通黄茅冈暮登黄茅冈冈势俛平畴怪石何离竒羣羊满山头坡公守此地醉醒时来游石上有遗字笔势如银钩后人景高风还为起朱楼名山不在深此地直荒邱乃知贤达士能令山川幽幻化同草木林壑擅风流使君复何处片石自千秋寄任昭兹岁暮濠梁与君遇霜天携手黄河渡二千余里风雪中行行细数燕山路朝来并马夕连床清宵有梦起傍徨顾影相怜两逰子如君况复稀鴈行有时君吟我亦和酒醒灯残客未卧仆夫唿客出茅檐雪片如刀马蹄破献策金门未见收岂君亦复滞骅骝春城栁色无情緑京洛空成汗漫逰我方停车君税驾落日忽遇荒城下兄弟闗河聚㑹难剪烛唿樽共良夜此时不遇君勿悲堂上有人俱龎眉区区承欢各努力京华旅食空尔为与君别去常恻恻百里相思无羽翼临风寄尔尺素书愿言加餐崇令徳落月盈盈照屋梁懐人犹如见颜色梁家园对酒歌帝城昨夜栁初碧杏花片片飞绮陌弟兄俱是天涯人携手相逢出左掖玉勒金韀照路傍紫骝騕嘶何长吁嗟良㑹不易得画楼高处还相将画楼掩映垂杨里一曲银塘泻春水小阁珠帘临水开依稀此景江南似歌儿红雪本呉侬灯前双颊秋芙蓉黄莺自啭梁尘落宛转歌成谢女慵坐客燕赵复呉楚京华挟䇿成覊旅蘂宫姓字曲江春等闲同作金闺侣对酒当歌歌勿迟再来此地知何期青蛾皓齿白纻词劝君满酌倾玻瓈春风为我惜良夜珍重梁园对酒时慈仁松下对酒歌长安八月天气清千门九陌秋盈盈弟兄相将十五人齐驱马首过春明春明门外红尘起共向慈仁寺里行璀璨离竒百寳集逰人逰女倾都城钿车来徃如流水花骢騕嘶且惊吾侪只坐长松下秋风飒飒闻松声须臾燕市蜃楼散冰轮蚤向松枝生松枝影落空坛上龙蟠蛟怒何纵横有客壶觞醉诸子石栏松畔飞兕觥倚徙徧饮诸松下一松一斗如长鲸天涯骨月两珍重可怜俱是游子情京国风尘改颜色终朝逐逐如楸枰诸子孝威年最少犹恐异时相逢唿老伧今夕良㑹不易得浩歌莫惜樽频倾吁嗟乎浩歌莫惜樽频倾再饮慈仁松下歌秋深古寺风萧萧长松铁干摩青霄复有低枝苍且劲寒声树底如秋潮前日携樽曾醉此宿酲未解旬日耳黄花细雨又重阳咫尺秋光不相似检㸃遂成十四人唐子抱病思鲈莼人生最易是离别为欢切莫轻良辰相将携手登髙阁俛瞰西山闚碧落金翠辉煌树影浓明光宫殿连长乐日晩移樽松下来寒风淅淅吹高台罗衣自薄不胜露酒醒歌罢重徘徊徘徊还向幽林去招客禅房最深处蒲团纸帐蜡灯红茗椀炉香客无语坐客无语听清歌歌入微时唤奈何莫道承明同珥笔谩言玉树共鸣珂人生富贵等闲事须念为欢去日多劝君且尽樽中酒听我再饮慈仁松下歌家书家书久不达终夜不成寐道遇故乡人云自秋后至珍重试一询或恐有只字客言离家时与子老亲值疾行不扶杖颜色类童穉再拜故乡人顿释经秋思逰子复何悲逰子复何冀如获径寸珠不复叩其次归来坐床上吁嗟发长喟不乏鳞与鸿胡使我心悸愿托凌风翼寄言昆与季高堂有老亲尺书且时寄霄汉楼诗江涛淜湃西南来萦回百折海门开北有大龙与天柱苍巗翠壁真竒哉任子嗜竒爱山水凭陵杰阁山之隈下视长江如尺素平芜草緑江南路湖烟邨树几人家沙尾沙头数鸥鹭有时江风吹白浪千帆片影窗间渡四面窗开皆好峰摩空峭立青芙蓉不觉斯楼几案间飞来天柱与二龙百幅云林佳山水烟云乍澹还乍浓傍城无数参差屋掩映亏蔽出林麓花外珠帘何处亭篱边小圃谁家竹佛宫金碧涌浮图尽来窗底供游目最宜风雪满江城千山万树皆瑶琼更爱长天秋月白寒江空翠波浪平洞开四壁双目瞠散髪浩歌鱼龙惊山灵河伯相纵横酒阑客醉不复去欹枕还听江流声渡阿城闸忆我泛舟时积雪西山白行行重行行栁花飘绮陌东阿山下流微波不盈尺苦吟坐篷窗欲渡无羽翮嗟此一勺水涓涓非大泽湖水南北流启闭类潮汐借以通漕艘讵宜思归客最是争渡时风起日将夕石梁一苇间樯艣森如㦸操舟上青天指顾惊人魄电击复雷轰挝鼓迎河伯对岸人语声咫尺飞涛隔百夫輓一舟始渡沙间碛出门多辛苦况复此行役故国三千里南望江云碧安得片帆轻春风从所适赠呉逵田舅氏山居畴昔鸣琴客近为餐霞人山癯类野鹤脩翮无纎尘秋水澹神虑俛仰皆天真手艺河阳花烂熳犹如春隠之多清操饮泉风絶伦避俗谢轩冕家山躭鲈莼浮渡三十六探索常经旬时还託诗酒调古思弥新门前五栁树潇洒陶公巾寄怀同舘诸子一百韵畴昔京华春旅食再经岁幸有同心人天涯比昆弟河隄草放青城隂栁含翠垂鞭陌上逢与尔交初缔千官綵仗齐五色宫云丽天子方爱才邹枚重陪侍简此十五人笔札许同赐传唿出玉堦走马来丹地名誉起公卿诸王及勲衞长安争欲识官街拥千骑从此金门路出入并衔辔高槐散清隂同摩古碑字联裾御道行对席秋堂试马衔庭草嘶鸟语稀人吏有时各垂帘一编探微义有时登堂上琅琅听羣议御河流向东徃复恣游戏酬和同心言袭人如兰蕙一日不相见三秋良不啻佳辰多好怀携手慈仁寺松影如深林松风吹客醉一月数来游苍藓扪残碣城东有清池锦鳞跃芳砌南望圜丘宫苍柯正隂翳相将此地逰五月雨初霁人在水边楼马向垂杨系最忆禁城西此景时无二逶迤白玉桥长虹落天际鸳瓦碧琉璃百尺如飞坠寳幄间珠宫烟林共深邃戚里夜歌钟天风落轻吹千亩太液池曲曲皆荷芰数峰不在髙巗壑苍逾媚古松近十围罗列森衆卉楼观水中央蓬莱堪髣髴环之以朱门指㸃王侯第吾侪读书暇数日时一至烟水菰蒲间相期涤尘累我至为君留君来为我迟下马饮荷香凉风入罗袂追随分余欢亦复同劳勚驱马未平明击柝门犹闭星光月影中相对发长喟风雪回平沙掩面伤目眦逢君各相问昨夜寒甚厉十月犹单裳无裘可言敝方朔恒苦饥朝来饭也未同是旅食人惊心説珠桂嗟予尤苦辛萧然託髙寄玉堂庑下炊岑寂不言瘁吾兄躭清赏中宵持幞被与予共灯火短檠各幽致高吟步庭除月落犹未寐岂不惜勤劬落落腴道味瀛洲五云堂时时发诗思诸子皆至性胶漆相投契缪子磊落人雄才冠时辈披沥皆素心好我独真摰安仁称益友食牛气弥鋭霜蹄蹋秋晨槖槖惊人睡史子真天人癯骨有竒慧落笔妙天下兰亭得其势夏子雅怀抱道气日醇粹读书常比邻纒绵入微细丁子气如兰简澹寡营虑独赢绣阁欢宫花插寳髻㓜舆与仲舒湛湛见深器人澹竟如菊二子差可拟照隣富才思挹之多静气能读等身书沈摰时无比杨子澹荡人清风余秀惠草书学右军轩翔入三昧储子旷世才思敏力复毅晨昏相追随欢不减棠棣大令神骨清天庙琳琅贵刘子何亭亭孝威名不愧二君年最少才思独雄肆唐子方抱恙蚤归食鲜荔徘徊十五人倐忽成十四闵予遭多故老亲遂不讳逰子肠寸断中心自煎沸诸子为我啼再拜皆出涕各赋薤露歌悲恻复周致哀哀逰子情恳恳故人意路白冰稜高麻衣两行泪诸子送客行闗山共迢逓吁嗟遂成别人生无根蒂长路多艰虞风涛日惊悸逰子归故乡入室如闻忾悲迷草土间无复忆人事故国两经秋梦与诸子值绵绵梦中言耿耿犹能记歴歴思旧逰惘惘不能置嗟予昔有言珍重此把臂今时不为欢聚首良不易不谓此语䜟转与予相类浩然发长歌愿言告同志努力报清时勲业予翘企方四松先生题逺峰亭长歌和之小园种竹已十年覆墻才见生寒烟十竿五竿近窗户筠粉初落青可怜更喜竒峰向茅屋朝似烟鬟夕如沐问人知是江南山九㸃芙蓉杳霭间客子经年逺行役三径无人苔藓斑归来重启竹间户咫尺家山同陟岵尚开临砌旧时花花下心酸涙如雨鉴湖先生诗絶伦青莲居士今骚人嚣尘不厌城隅道剥啄来问松与筠指㸃青峰出林际梧桐叶宻山光细凉风飒飒从南来坐客添衣纸窗闭等闲落笔成浩歌长句短句竒思多书向呉绡与蜀纸顿㸔素壁烟岚起亭中一幅蚤秋诗亭外千重暮山紫同将黛色摩青苍不独江云看九子姑射仙人篇寄上房师临汾蒋公姑射神山汾水湄中有仙人氷雪姿千年苞秀毓灵异诞甫生申端在兹伟人逰上都槖笔逰天衢丁年里选方弃繻翩飞珥笔承明庐世庙当年受知蚤木天丹地竞词藻歛华不屑鬭时名芸阁悠然见怀抱怀抱复何似水何澹澹山岛峙雅望年来中外深玉衡羣仰台星指高揽芙蓉镜还登选骏台自顾驽骀亦何幸春风翦拂唿龙媒等闲移作上林树芳杜秋兰共零露仰止公琰社稷器千顷汪陂钦叔度青藜甫得分余光小子归卧南山阳桃蹊苦忆花三径荜户长扄水一方闗梁无羽翮长安秋正碧诸子正是良䜩时受经羣列康成席极目燕云杳霭中论思东观日舂容陶镕庶类须鉅公天南翘首思无穷伊蒿篇为许子志先徳次四松先生韵故园君子推许公当年隐徳今穹窿自予闻之年方童迄今廿载思何穷秦陇之冦弥八鸿围城数匝将倾桐凴山带河城西东营火如燐千㸃红公方负母湖草中孝思平地成蚕丛贼衆蠭聚而蚁同官兵倐至乌羣空公归安母耡蒿蓬及时播种麦有麷㓂方去兮禾方芃隣里复活伊谁功孳孳惟义是所攻潜徳惜未闻宸聪惟公虽没义则隆天佑善人启其衷许子读书时念翁孝徳累世苍旻通挥毫落笔文最工藨蓘岁岁时未丰道气渊湛常冲融文坛艺苑偏能雄草堂秋日方曈昽草堂秋树何菁葱多君先徳如衡蒿羣公诗史皆清风重九后十日木厓招同四松芥须伊蒿叔兄如三集九松分得地字秋山不在逺出郭自幽致秋林不在深九松足苍翠主人曾有约山灵久相迟若使重阳来登临祇故事囘首已成昔十日秋光异青青原上枫初与晓霜试逶迤草间路黄叶犹未坠盘桓古松下高枝落秋吹髣髴数君子澹劲复无二侵旦逺移尊霜螯正肥腻田家古瓦盆斟酌成微醉倚徙松棚间独悯老农瘁白髪自驱犊天寒拾遗穗可怜儿女餐饱此催租吏䜩酣忘苦辛吾侪将无愧古人惜良辰且勿发长喟清流遶田垄曲曲盃堪置𤓰果秋树根衔盃託高寄隔水山畔路正与归樵值日落衆峰紫林峦转深邃严城未掩关林鸦杂归骑落落有吾徒萧然在天地寄都谏姚龙怀先生黄门典封驳紏弹重老成伟欤都谏公岳岳谁与京邱壑十年居蔬水南陔情掖垣徴再入方直旧知名皁囊一编书抒发皆至诚衆论如委波赖此宏议撑转移在微密耻为殿上争至尊降温颜听此鸾鳯鸣同时仙掖客衮衮皆上卿于公为后辈仰之如华衡心苦力亦瘁五十白髪盈愿言加餐飰葆此松柏贞帝前作霖雨长此被苍生文端集巻五文端集卷六钦定四库全书文端集巻六大学士张英撰存诚堂诗集二古体诗三十八首春江积雪行寄怀四松先生客子晨将行南枝蚤梅发如何寒香时逺与故山别不惜枝上花宛转赴南陌南陌良苦辛昨夜江天白不见江上渔惟见江干雪北风号枯杨横林逺萧槭寒气入江声波涛力应竭天地无纎尘羣峰如挺璧琼树将万株瑶台且千尺一幅水晶帘遥遥挂青碧小艇明镜中四顾清光彻如驾凌云鹤逺渡银河碛俛视无复有横空但明月客子得竒悟邈然忘所适故乡有诗人秉心素髙洁澹荡非世情怀抱自清悦安得同苦吟写此江天夕送木厓偕长君务滋入成均鸑鷟振羽仪薄海知宴清宁久戢其翼不向榛莽鸣黄钟太古器耻与凡响争清庙朱絃间为世陈韶韺骐骥当困时久为驽骀轻一朝入燕市千古金台名吾党有潘子才思蚤纵横十岁能属文落笔前辈惊悠悠四十年华髪双鬓生潘子勿复叹遇晩名亦成文字摹大家韩欧同规程古风久沦弃力为流俗撑浩浩写胷次意匠无经营赋诗躭杜白歴落倾珠琼丹黄海内书月旦操其评脉望食余字皆得分时荣嗟予樗栎材相逺奚莛楹如君不得志转使予心怦清时方爱才勿惮驱车行辟雍今宏开钟鼓何锽锽漆经多竒字古乐无新声君且携长公春明事遐征河隄垂弱栁宫树啼新莺我知入都时名誉驰公卿珊瑚出海隅明珠来秦城慈仁古松下璀璨都市呈鸿寳发竒光见者双目瞠鹏翮凌高风云路今方平枚臯侍从才位置宜承明煌煌帝京篇请为天子赓陵阳行陵阳古佳地诗人昔来逰谢朓与李白吟咏空千秋昔人不可见青山入高楼上有黄鹤飞下有清谿流俛仰仙灵宅高风凌丹邱安知千载后姚子今其俦理国师烹鲜化民如狎鸥夙昔天下士文誉满沧洲投分无俗賔吟啸谿山幽为我语元之救时资良谋岂容山水间谢李遥唱酬东臯草堂诗我闻李先生自辟东臯堂衰年託亲戚葺屋农家傍君昔在岭南槖笔走战塲归来卧一邱不复躭旧狂怜君不偶俗君本无俗肠诗味比孟浩文字摹䝉荘性复嗜孤洁安可居农乡左厢栖鸡豚右厢鸣糟牀念此虽纷纷无机迹易忘较之城市中此景翻为良春窗好风雨拭几焚清香自起汲新泉茗椀翻旗枪东郊正膏沃北山还苍茫驱犊过浅水捕鱼来石梁二三老诗人时时索报章有客来叩扉自谓老圃忙荷耡那肯顾种树须春阳悠悠世俗情谁与之等量重晤方明农先生赋赠桃渡诗人宅春水生柴门未到巳七年相忆劳晨昏壁间画梅竹斑剥今尚存百巻嵞山诗古调无纎尘高吟石城烟妻子同小园僻巷连野寺萧然如山邨入室古人在闭门吾道尊吟诗饮醇酒世俗安可论燕子矶我来宏济江髣髴悟画理河阳与云林工秀各一纸何处似河阳江流飞燕子竒石削琅玕清波织纹绮斑剥翡翠痕绣涩珊瑚紫一片如暮霞铺向空江水双松覆孤亭曲径石齿齿㸃染两渔舟潇洒真无比何处似云林东畔幽峦是老树晩烟中曲㟁层冈里霏微见城阙亏蔽出桃李古屋自参差重叠山岛峙波光接云影无从覔起止爱此不忍去蓬窗劳倚徙作画不在竒直欲画其似但得丘壑情居然成絶技天地老画师捉笔徒尔尔双泉歌为念斋新筑草堂赋紫云双阙绣芙蓉箫韶仙吹落天风殿上传唿出鳯纸鸾旗细卷朝暾红缪子承恩御阶上赐衣五色宫云中金华才子虎邱客鹤髪堂前峙双璧暂乞承明着作身归来定省欢晨夕呉门市宅石桥头家有赐书藏小楼粉壁不屑鬭朱翠一邱一壑偏能幽古称养亲惟小园此风近日谁其俦叠石临流搆书屋曲沼穿花漾新绿最是草堂初搆时春风乳燕飞花蹴主人倚树看荷耡醴泉一道花间出花间初出犹涓涓甫经搜涤还潺湲水边石畔不盈尺一泉又出如珠聨品题谁复居第二味如北固江头泉我闻饮此令人夀琼浆石髓嫓灵秀持此高堂介大年何必丹砂问勾漏缪子皎洁如泉清传家世世捧金茎当思此泉义非偶流膏布泽弥苍生异时绿野堂中人方许高卧泉频倾记我作歌今何时已酉寒食兹落成霜哺歌袁子之母八十五星星白髪银丝缕哺雏饮血几何年依稀甲子将重数袁子于今亦髪白六十犹作老莱舞从来上夀不易得节孝之人天所祜节孝何者最为难袁子蚤孤复贫窭母贫能节织作耕儿贫能孝笔作贾箧中赠言四十巻作歌之人半徃古祇今夀母夀且康白华新句年年补堂上堂下俱期颐霜哺岁月长如许吁嗟乎节孝之人天所祜呉门晤盛珍示却赠斯文苟不废砥柱伊何人盛子具毅力手为开荆榛骐骥非凡才蚤岁已逸尘苍苍者何意遇晩气益淳树帜秦淮秋起草燕台春六籍探微义两京推茂醇文体方再变着作皆殊伦天风回紫澜海波无际垠陆离珊瑚光肃肃天庙陈海内拾余芳士类资鸿钧伊人一觏止投契捷若神愿言慰畴昔古道情自亲明日忽分手怅望呉江滨赠敬亭钟予䕫伊人有微尚深情在邱壑山水犹陈迹草木亦荣落不若笔墨间等闲写寥廓竒峰自奔㑹嘉树忽聨络天地脱腕下五岳等糟粕展幅即深山巻之复高阁斑管作笻杖无离亦无着寄语书泉人此中有真乐平陵宜山堂诗我闻宜山堂结搆平陵阳羣公争赋诗佳咏皆琅琅何处最宜山竒峰出短墻石屋一片云黛色暎篔筜隔帘见幽壑入户飞层冈枯藤与古木掩映多竒光峰影落清泉水面还苍苍何时最宜山山静觉昼长朝霞与夕烟树色分微茫春明山翠浓夏雨山风凉明月出逺岫秋峰羣相望何人最宜山先生称古狂芒鞵笻竹杖荷衣薜荔裳看山无朝暮一巻或一觞手招西爽来披襟从徊徉斯景与斯人是名宜山堂为袁重其题画兰画兰如作字笔墨在幽致微香出纸上兰露花间坠我爱霜哺人幽澹复无二安得入空谷采此以相遗渡钱塘遇潮晩云日将夕客子渡钱塘舟人警暮潮倚棹催行装篷窗一叶舟荡漾河中央匹练海外来如雪复如霜殷雷震层云巨石崩崇冈天地方肃杀羣舟皆徬徨逺在千里外指顾犹微茫转睫类飞电玉山何琅琅东望连山隂北眺接余杭惊涛转地轴白虹贯天长客子遘竒观睇视恣徜徉对面高百尺几欲吞吾航舟子迎潮立捩柁随飞翔奔流四五里怒马收危缰小舟如覆轮逆浪尽溅裳我非弄潮儿胡不戒垂堂同四松先生木厓叔兄如三游画谿得音字好山名画谿披榛犹可寻曾经画船游流水空至今寒潭影千尺徃徃闻龙吟石色削苍玉谿声鸣素琴悬瀑如溅珠飞雨出空林天风吹不断积雪亦何深半亩龎公谷路入梅花隂台榭已非故松竹犹森森昔年荷池隈此日无蹄涔古砌延碧色惟有苔痕侵抚今思旧欢慨叹谁能禁岳梦山水癖明时蚤抽簪㸔山挈好友白云知此心捷比攀枝猿幽如坐叶禽甫在南磵石忽陟西山岑清响振林樾落落闻古音诸子互酬答各如探异琛一觞复一咏临流时自斟深林忽已暮仰见斜阳沉安得常相从涤此尘嚣襟送内姪尧元还雄山公子骋骅驺朝暮长安路金勒珊瑚鞭风流生指顾客从江南来离情复谁诉不谓骨肉欢转向天涯聚公子有新诗芙蓉浥秋露尺幅作山水落笔得佳趣惟此翰墨情可以涤纨袴纸阁罗青樽竟夕懽无度一朝忽言别明日雄山去手輓青丝缰系马白杨树入门拜两亲斗酒且深注咫尺春明门鶱飞接鹓鹭杏花烟栁时兄妹盻良晤公子扶轮来懽游复如故儿瓒就婚于延陵示之汝生十六年绕膝何时离讵知燕喜日父母天一涯千里望江云佳霭栖门楣金屋寳胜结绮阁流苏垂鸳鸯织纹漪翡翠依琼枝好借珊瑚彩饰此蒹葭姿琴瑟偕新声栁絮听新词堂上有大姑授经垂绛帷男儿可取法不独阃内师延陵好兄弟璀璨复冲夷叠翠百尺楼花竹何参差此中有竒书探索不厌疲惓惓千里心孺子宜鉴之愿尔当宾筵蕉叶衔且迟愿尔悬鹦鹉不报客来时愿尔画眉笔常㸃闗雎诗愿尔鸡鸣警愿尔鳯雏随一字当一缣寄尔深闺知忆江南曲六首忆江南忆在故园春梅蕚未舒红豆小栁芽才展翠钿匀盘中蚤韭初尝客叶底新莺巧唤人临流入户皆芳树深红茜紫花无数何人挂起珍珠帘双双蛱蝶穿花去忆江南忆在石城边桃叶渡头沽酒肆莫愁湖畔卖花田海棠树树堪铺席杨栁家家好系船蹋青都向城南寺可怜六代烟花地游人几箇説兴亡年年木末亭边醉忆江南忆在虎邱山鬓梳蛱蝶云千缕船系桃花水一湾石上亭台随处有人家箫管不曾闲南塘曲曲皆花市杜鹃枝压樱桃睡就中还有老翁家粉壁华亭两行字忆江南最忆是钱塘冷泉亭畔松杉暗石锦塘边荷芰香峰顶平时添㙮影山腰缺处补湖光酒人醉卧呉山路潮头飞过呉山树城南万壑更青苍画中遥见西陵渡忆江南忆在浮渡山竒石缕成金谷寺片云飞作紫霞闗跻攀曲径松杉杪指㸃危峰杳霭间最怜九带堂前路古藤霜柚交盘互安能散髪此长吟云中细数江南树忆江南忆在二龙隈千家竹圃参差绿十里杏花深浅开春风曲径幽兰露细雨新香山谷薹游人春半应无数提壶竞蹋深荘路友人相约十年前空使山灵怨迟暮墨荘诗世味复何似缚束类牛马朝暮无息肩骇汗走辕下坐使朱颜人白髪空盈把我闻抽簪客蚤岁白莲社墨荘一片地萧然似林野散髪卧东轩披襟鼓南雅菜甲春畦绿墨沈清池泻书声出芦帘花香入桮斚三万六千日七十年潇洒所得良孰多可以决趋舍仰止此清风愿言朂来者怀贤诗吾所北面人澹荡古君子传是中山裔易姓汝南氏家世多伟人先生特竒傀蚤年罹苦辛潦倒饥寒里惟携一巻书移家渡江水为文尚气魄汗漫常自喜不合有司度三十犹尔尔敛彼惊异才屈首就恒轨百篇熟昌黎千囘读左史落笔如春蚕转盼倐盈纸射石堪没羽气可搏犀兕文塲比幽燕抉目无坚垒甲午秣陵秋已中浮图矢虽不获祖龙留侯讵云耻棘闱多崄巇既收旋复委归来益磅礴骚经穷四始宏丽发庙谟幽细写物理有时鸣钟镛有时撷兰芷潘岳同许询挥毫各相视暨予弟与兄龙眠五子是迄今海内传颇㑹诗人㫖激昂负竒气丰容色深紫饮酒或一石号唿中坐起雄论堪絶倒飒飒风生耳耻见富贵人避之去如驶终岁一布袍岸帻不纳履所居在穷巷数椽屋将圮出门无亲戚入门无仆婢雏女髪垂肩长女前岁死但有门人来问字相接趾人生遘百忧磊块积成痞曾无一日欢五十有三矣形貌忽然頽竒疾良有以诗书为药饵仓卒遽披靡破屋堆残书布衾覆牀笫脩文恐浪传吁嗟入蒿里皇天生斯人士穷竟如此二三故人来挥泪不能止虽无世俗荣昔贤良可拟谥之以敏介敢效门人诔梁家园泛舟京洛苦蹄轮一水已幽絶况复乱苇中轻舠似呉越朝雨夕方晴最爱新秋节相将理短櫂弄此波间月荒池才数亩亭桥延曲折遂使荡舟人逶迤入林樾月明清浅流苇间秋可撷露下水微波舟动人语歇此时客方醉杳淼清歌发欣陪长者游壶觞况未竭击柝任相催幽赏讵能别枯松行慈仁古松树苍老不记年高下近十株为态各自妍中有双龙鳞蟠曲香台前松顶近可摩高枝才覆肩屈彼百尺势空阶恣蜿蜒横侧益竒絶影若蛟螭眠涛声走平地双树撑如拳似此苍劲质止宜空山巅借以一片石濯以清浅泉谡谡响絶壑垂手招列仙何将故山态老郄车尘边横遭厮养辱强索冠盖怜冠盖那复顾日落生寒烟一夕风雨过萎黄何忽焉衆松失颜色台殿增寂然惜彼凌霜姿遽随羣卉迁吾子勿复叹物各全其天送羮湖之官开化郡丞有客将为万里行将行未行余心怦欲徃送之雄山隂滹沱一水空盈盈朝廷神武开南服益州新郡滇南属蚕丛路辟百蛮归长官尽化雕题俗吾子新为郡大夫时平政简稀雈苻蛮旗如火迎且趋行行勿复嗟﨑岖人生足迹不万里江汉呉越在庭史迁才思冠古今名山大泽纷眼底子渊曾撰碧鸡文相如持节冉䮾君由来谿洞称竒絶天半益州常火云况君落笔烟峦起长歌奔放尤自喜九嶷黛色㸃苍山画里诗中各竒傀况君雄辩复英多骇心洞目如悬河一部滇南风俗通为话缅甸与牂牁才堪盘错今无二拊循尤能起凋敝雄闗厮养杂穷黎两载畿南称大治六诏风烟向化新文身金齿旧逋臣韦臯特简西川使轸此炎荒絶徼人老亲七十犹强飰伯季承欢仲游宦显亲养亲各有人何事牵衣增缱绻君归再拜还登车王程努力母踌躇明年玺书丅南诏朝廷待尔承明庐香漏诗凄凄城上乌明星照东隅忽闻香漏声旋闻慈母唿慈母无安眠教儿何劳劬刻香如刻烛贯之以青蛈袅袅余香尽榆荚鸣铜壶母起灯下绩儿亦灯前趋从此书一巻宛转度朝晡自昔称贤母未若香漏殊愿言作短章广以朂吾徒蕉林书屋图种蕉盈数亩碧色亦何深书屋三两间结构当空林云影无朝暮澹荡成秋隂微雨易为响时向书牀侵尘氛不可到凉风披素襟空翠满四壁茶烟乍浮沈此境邈难即画里犹堪寻吾师退食时高斋横古今数幅蕉林图常伴朱絃琴布置随笔墨取意皆萧森短歌或长句磊落存古今披图顿寥廓俨若空山岑焉知拥书者独抱苍生心鹤来诗青田有灵羽古称为皓鹤仙人王子乔跨之入寥廓碧天无际海云寛孤飞肯向人间落有客翛然池上楼苍颜白髪凌丹邱荷耡自种青门圃絶口不道东陵侯闲写荷衣挂秋室缟裳丹顶穿云出刷羽长鸣唤主人虎头囘顾惊停笔从此香山居士图傍添一鹤如相唿水边饮喙月中舞二十余年时与俱先生服气颇好道爱尔闲眠借芳草先生垂老犹读书一声清唳秋晨蚤澹味闇修知者稀仙禽瑶草思依依不然翠壁丹巗多旧侣圎峤仙人唿尔归胡为花下随人常不飞柴窑酒椀歌长安晴日秋窗暖曹郎酒客秋窗满持出牀头旧酒巵箧中碧色柴窑椀大朴不屑争离竒翡翠斑剥空尔为制如半截青莲子土花色暗苍玉姿悬知此物巳千载沧桑几换今犹在人间岁月老糟牀瓦缶田家同不坏由来珍异豪家争玻璃七寳徒纵横苦伴珠玉委尘土那能常对秋山清吾侪持此发诗思举手摩娑复频视问尔千年閲几人几人对尔能沈醉馆中读书言志清晓入丹地老树春隂繁和风动帘幕爽气来庭轩御河东南流天街静尘喧长廊集簮裾散步迎朝暾清晏多休暇四壁罗琴樽琳琅探艺苑六籍欣尚存石碣何离竒古字侵苔痕纵目涉沧海振衣当崑崙浩浩发胷次借以度朝昬渊黙领微义得意时忘言常与古人处因知吾道尊诸家间旁搜百川同一源含英而咀华如袭兰与荪诵读惬素怀皆借涵濡恩聨袂登玉堂方驾趋金门匪赖贞洁操纷华安足论遭逢当圣代咫尺隣九阍愿言赞王化元气日以敦澹泊复宁静撑拄流俗奔昔人崇令徳矢志期勿谖十二砚歌汪子卧病不出尸稜稜瘦骨吟新诗牀头一卷探相示十二砚歌恣离竒自言梦中入广厦濡毫研墨方淋漓纵横俱是老坑石龙蟠虬卧苍玉姿此物那可使无主就中十二欣自持汪子性僻躭笔墨神物来贶夫何疑惟砚以静而得寿笔以日计墨以时镂心鉥肺亦太苦将毋此意良可师吁噫嘻湘帘棐几一片石朝耕夕耨常苦饥呵冻手皴无气力弃掷屡遭妻孥嗤一石磨穿亦已足龙尾十二将胡为为呉五崖题王烟客太常画巻奉常老作西田客剩有闲情写泉石古来笔墨非浪传高人片纸如和璧况复烟云兼衆妙浓澹苍深非一格门外红尘没马蹄故山云树江南隔愿常对此涤胷臆闭门坐拥千山碧益咏堂诗二首畿南顿邱路漳水秋山隂哲人昔为宰流风还至今父老食旧徳欲语涕霑襟下车翦稂莠不使嘉禾侵理民但静治手挥单父琴堂上撤桁杨堂下生讴吟每读循吏传怀古意何深巍然益咏堂乃在秋山原棠隂旧时路亏蔽见庭轩岁时父老来再拜罗牺樽筳篿走妇子击鼓闻千邨昔人亦已去风土怀旧恩朱邑安桐乡且以嘱子孙知公恋兹土窈㝠来朱旛前有霁云祠相与招忠魂千载顿邱路灵爽常弗谖送宋荔裳观察西川二首东海宋使君骚坛数前辈百巻诗古文苍深侔泰岱昔为越州使觏闵几颠踬三载客长安君恩许重赐旌节向西川啸咏江山丽曾听祭臯陶清词堪出涕洞彻犴狴情髣髴如图绘以此理桁杨臯陶良不愧劔南号阻絶案牍多沈滞文人徃振肃自识无刑意哀矜慎勿喜斯言足永佩杜陵老诗客自昔居䕫州瀼西筑草堂吟咏空千秋相如杨子云此地多淹留君行渡锦江俛视三崃流长歗探遗迹浣花谿正幽好筑二乡亭高临谿水头昔人不可见宋玉今其俦自秉严武节不似临卭游文翁尚雅化觞咏登高楼从此锦江春古今遥唱酬文端集巻六文端集卷七钦定四库全书文端集巻七大学士张英撰存诚堂诗集三古体诗四十三首送唐偕藻侍御请假归闽中与君识面时同作金门客我方遘百忧君亦振六翮江湖各三载重遇长安陌同人如晨星数㸃秋河隔惟吾与之子相对庭槐碧古槐自亭亭苦心比茹檗我住空尔为君行讵非策故山瘴海滨荔枝香可擘经年且休沐暂许还山泽君子重致身况复当言责苍生今何如廊庙资谋画行行非徒然民瘼贵探索归来献天子宣室方前席勿忘短檠时永言念畴昔题画白沙碧草江邨路夕阳古寺人争渡天风不起水微波萧萧落尽江南树此景依稀秋浦湄自唿小艇渡江时十年犹记行人苦风打篷窗雨似丝崇勲徳寿图诗国家资神武驱除委长辔麟麟多鉅公鹊起风云际精灵发川岳轮囷苞元气不独兼仁勇期颐且驯至晨披九老图悠然见髙致当时佐景命宣力亦已瘁齐楚或闽粤节钺江山丽老来致政归髙隐金门地雨旸岁有秋清晏时无事羣公相招随杖履成嘉㑹骨相皆天人须髪丝还翠茗棋适所好壶觞成薄醉倚徙近竹林流盼当荷芰犹能落金弹欵叚秋原骑旷然见天真萧踈寡尘累洛水与香山斯圗得其意岂惟麟阁标亦且西园记赖兹翰墨寳邦家永为瑞送徐健菴编修南归昔从呉门逰坐上识徐子盛名三十年文坛如岳峙分手入金门宿将幽燕起对策承明庐胪唱宫云紫予再入长安蹑影蓬莱趾博雅重徐陵便殿常承㫖诗思若春蚕挥毫金鳯纸冀北收骅骝文章新壁垒祇今鸾坡上烦君种桃李进贤受上赏况复皆国士琢成珊瑚枝照耀明光里翻令採珠人遥遥隔湘水日夕登君楼清琴伴图史黄花正秋风一朝去如驶纵道綵衣欢莫恋莼鲈美心知非逺别歌声皆变徴送桂林太守之官古重二千石五马黄金络位比大诸侯万井同忧乐朝廷欲置相先俾视民瘼渤海与颍川功名亦非薄异哉今之人勲业等糟粕惟知公辅安争说盘根恶挥手春明外意气先摇落所以昇平化邃古不相若程子官职方枢密资谋度声名照华省文章亦雄博一官守桂林正可抒所学瘴雨蛮烟中五岭带城郭炎荒逺圣泽民命君攸託瘠土望膏雨絶徼纾方略钴鉧潭幽深湘江水寥廓公余入吟咏新诗满巗壑天子徴贤守玺书下黄阁一片郁林石归伴南来鹤为石林题拓谿草堂图石林斋中悬尺素披离满幅多竒树湖光千顷浸柴门数椽古屋临荒圃问君疑是江南邨指㸃为言柘谿路柘谿今日之青门老亲五十归邱樊齿髪祇今八十余渚鸥汀鹭供朝昏我闻此语肃然敬先生抗节如松劲少簮直笔弹要津老读残书悟天性君今图画多深情心在江南身帝京归梦迢迢柘谿去醒来壁上烟云生今年挥手承明庐射阳秋水上鲈鱼归㸔青山侍华髪柘谿深处草堂居我披此图看不已身入画中当何如二月二十三日过念斋观画扇因成十五韵长安花事迟二月风瑟瑟巷陌驱尘沙怒号且终日纸窗如鸣蝉无心就书帙借来驽马骑冐寒偶然出巷北过巷南遂造静者室小阁凝清香虎皮印双膝童子两三辈独居寡俦匹人如僧出定言笑皆简质为我开锦箧搜罗古人笔石田与包山洒墨果清逸方探林壑幽忽讶花房密流传皆百载墨光黝如漆兹事虽小技不朽在真实与君忽三叹奈此流光疾着作与勲名千秋竟何述四松先生寄予古诗用昌黎赠张秘书韵从敝簏中捡出益增悲感因次和之开箧展君诗鹤唳清秋闻风流自骀宕光仪如见君古镜寒潭碧背隐蛟螭文娟娟花下露袅袅谿上云三年客子俱怀袖扬余芬寳此耀贫槖还以慰离羣平生学昌黎今古谁能分持节曾絶塞司马古叅军饮不盈蕉叶苦吟常自醺对客日数幅落笔皆氤氲千篇留上谷一官何足云归来四松下尘缘谢糺纷弥勒同龛食经时不茹荤荷芰制为裳薜荔裁为帬古调越流辈俗响如秋蛟高风溢里巷浅薄资陶薫斯人亦已逝寂寞归荒坟春花日堪把秋草又将耘不朽尚言徳何必资功勲长吟泪盈把西阁倾斜曛三兄五十初度成四十韵寄之伊彼鹡鸰鸟夙昔同一枝壮者毛羽成穉者娇且痴引之翔高林还与戏清池低徊三十年饮啄常相随一朝分飞去各在天一涯况我与叔兄年少逢崄巇九龄失慈母保抱多恩私吾兄走文塲予方佩象觿相将石门路老衲同栖迟灯火照空山书声出茅茨嗟予已十五惟躭游与嬉脩竹路冉冉樱桃花离离带之以清泉至今有余思城南峙高楼古壁将倾欹荒池溷鵞鸭坏圃纷柴篱叔兄携书徃予亦肩随之渐知父兄教立志颇不移天风响危槛明月临阶墀乌啼星复落䑕囓声何悲咿唔达中夜苦为比隣嗤秋风秣陵船江路多艰危季弟偶见收吾兄还数竒数竒不复叹归来理东菑横塘绕荷芰小阁对沦漪衆芳密如箐一岁皆花时弱女已婚嫁强仕方有儿惆怅上东门送予当路岐离别各老大京洛空尘缁古人重宦达千载以为期今人不知耻劳劳驹影驰自顾镜中颜惟添颊上髭觚稜双阙间晓入晨光曦不能竭涓埃趋走空尔为纸窗展书读复为尘事覊惘惘念乡国屑屑谋晨炊遥遥羡鸿鹄耿耿难置词久知宦与逰不及耘与耔此理已深悟欣告不复疑叔兄今五十五载暌光仪生子已就塾蚤慧有异姿琅琅听书声可以长自怡园林艳榴火樱笋堆花瓷脩林呌白鹤深绿映黄鹂一觞复一咏文采发新诗叩门皆旧友高谈无愧辞况乃逺兵革闾巷犹恬熙㓜弟颇能文仲兄髪如丝黾勉述祖徳明发思所贻勿念京洛人浊醪常自持孝仪客予斋中见投古诗奉答我友亦巳困毛羽丰且姸高文撷天藻奔滙如长川新诗复澹宕落笔秋露圆珊瑚错明珠满泛波斯船京华久不达失意空茫然郁彼乔松姿耻为萝薜牵吾道敦所积春华岂常鲜文豹蔚神采雾隐空山眠硕果经霜垂气味翻得全转因息六翮摇落相周旋小斋横素琴半榻堆陈编得淹君子驾欣赏多竒诠努力勿复叹辟此榛芜田万里渤海流千仭蓬山巅与子驾鸾鹤相将凌紫烟临风颂君子秉志期益坚戏拟呉宾客俨四时词皆故园所有北地独少者及之垂栁暎晴沙清泉试蚤茶野人带朝露遗我幽兰花兰花香度湘帘影黄鹂唤处人初醒杜鹃红满院蕉隂绿新笋夜来添荷耡入深竹深竹门前系钓船为送鲥鱼第一鲜橘柚悬霜圃歴落殊堪数风起满城香桂花作秋雨秋雨秋风试杖藜芙蓉开徧石塘西榾柮耐宵长炉头煨芋香窗白非闗雪梅花映草堂草堂天竹当檐树火齐珠光照缣素送王藻如宫赞归省青门数耆旧独有西田翁世泽冠宇内门阀如恒嵩簮绂卧烟霞吐纳皆宗风有时洒翰墨能侔元化功声名与大耋焜燿人寰中乔松䕃瑶草硕果垂芳丛子孙多贤达雅不乐西东挥手谢轩冕追随龎徳公㓜子官侍从才誉擅青宫西清铃索间游子各有衷憬彼城上乌岂学云中鸿车马上东门转使予心忡三公输一日何敢惜怱怱愿言承欢暇念旧邮诗筒輓陜西提督陈忠愍公观徳殿西曾侍立蜀中虎将双趋入眉宇英风动阙庭雕弓万石时无匹内殿承恩钖宴频史臣当陛记温纶御筵屡赐金盘食天语琅琅感侍臣陈公作镇古灵州持旄建节当新秋是时海内方宴然风清铃阁闲兠鍪逆氛涨天西南起劔门阻絶连湘水秦陇岷洮借重臣惟公忠勇堪凭委志殱羣盗靖西陲不教花马作潢池方看小丑投戈日恰待逰魂入釡时志酬马革悲何蹙星沈虎帐惊栖鵩军中痛悼舞隂侯举朝感叹来君叔可怜百战垂成功血洒灵武多悲风天子当宁动颜色易名赐爵恩数隆愿得忠魂抚长劔一埽西南欃枪空送曹峨眉同年还江隂省亲京华作客谁最难京华归客谁最欢眼中之人见曹子片帆六月离长安曹子有母不得养惘惘对客常心酸今年尺书上承明乞身南去归江城过我小斋忽狂笑两腋轩举凉风生眉宇已是云中鹤樊笼将别毛羽轻自言十亩江隂宅古树苍藤覆墻碧䆳阁萧疎竹满窗芳园烂漫花围席愿言将母余何求嘉果新蔬日堪摘曹子雅嗜韩栁文落笔排宕生春云朱絃疏越振遗响淫哇促节空时氛却抱残书涉江水江隂八月莼羮美华髪千茎板舆上竒文一巻荒园里不分吾侪日相见养亲着书让吾子六月十一日座师给谏茌平王公招同年诸子宴集郭外荷亭值雨坐上分得客字夫子宦京华独抱烟霞癖雨霁偶招携相将振短策谢彼车尘喧来就荷亭僻荷亭临水开深栁沼谿碧翠盖翻微凉萧疎动絺绤好雨西山来云气峰腰白雨势逼荷香尽来侵几席须臾转晴霁林外炎曦炙故将烟景好天意娯闲客时艰良㑹稀佳辰莫轻掷囘首畏红尘坐待山光夕秋夜听络纬声络纬本秋虫𤓰棚饮清露粉惭蝴蝶翅艳谢蜉游羽寒怜蛩语阶高怯蝉吟树耻为促织争豪家作金注机杼终夕劳不能成尺素童子爱追寻苦被微声误朝辞豆花丛暮入樊笼固𤓰叶何青青时向樊笼哺草虫本微姿跳踯转惊怖吟声久断絶意与儿童忤偶然时一鸣都无向来趣昨夜樊笼开双双一朝去小庭藤影宻叶深不知处转向青葱中相对连朝语咽露餐新凉繁响达昏曙喓喓类苦吟切切如悲诉满耳皆秋声小斋若园圃午梦客初醒听此涤尘虑物性贪所适妙理得深悟徘徊夕阳下斯物良足赋送孙屺瞻学士归省徳清学士住菱湖七载声华满帝都金石千言丹陛上珊瑚百尺紫庭隅紫庭丹陛红云起魏公名唱红云里晓日葳蕤上苑花春风清浅蓬莱水圣人讲学经帏开数许儒臣内殿来阁里陈诗轻沈宋筵前献赋薄邹枚讲僚晓伴封章入起居注史西头立鳯纸光腾殿角云龙缣色映花砖日殿上仙庖出大官侍臣常得奉余欢分来御醴黄金椀赐出宫樱赤玉盘千古君臣重知遇孙绰承恩夸异数珥笔新成射虎歌属车屡上甘泉赋南苑秋风万骑屯龙旗袅袅不闻喧书生射得林中鹿囘倚雕鞍谢至尊追随予亦来行殿直庐讲幄时相见天香衣袖各分携高阁珠林赐游宴六军试马晾鹰台特诏儒生欵段陪铙吹晩来归毳幕红灯相对咏龙媒最是新秋秋雨歇万㸃青山如挺笏吟断行宫栁外风看残帐殿云中月方舆此日正昇平鋭意崇儒偃甲兵熢燹乍惊卭僰起妖氛忽自夜郎生三年南北军书剧细旃广厦犹前席同君午夜听鸡声觚稜晓入星霜白知君结念在䕫龙动色琅琅彻九重自是丹心词剀摰敢言春殿语从容羡君鹤髪双亲健圣泽亲恩劳缱绻为听乌啼感至情岂因鲈脍思肥遯手持丹诏谢彤闱身惹炉香着赐衣泉石旧谙逰子处江湖新有侍臣归余石谿边花作圃朱蕚堂前玉为树九天阿阁鳯凰羣暂卧沧洲狎鸥鹭秘阁文章待綵毫着书何必向林臯谩言昼锦乡园乐还念宵衣圣主劳送徐方虎编修归省海内徐孺子博雅今儒宗盛名三十年鞺如洪钟赋诗掩鲍谢幽洁如兰丛经史贵穿贯𣺌㫖靡弗穷若陟泰华巅岳渎罗掌中清时发异采天庙陈璜琮释屩跻玉堂高举凌阆风鸿笔为国寳讵止徐陵工至尊坐清燕赐问常从容艺林号多才称徐衆所同酷暑试殿廷腕下奔虬龙动色惊宰相高置蓬山峰今年谢承明请急归江东甫为阁上鸾复为云中鸿津门泛呉舠江畔搴芙蓉爱日承余欢板舆方侍从东臯篇寄李芥须吾里自昔多诗豪澹荡磊落推东臯平生嗜洁老成癖等闲若凂嫌吾曹天才排宕兼衆妙长歌短句凌风骚净如好女对明镜壮如碧海奔洪涛秀如摩天阆州石快如翦水并州刀落笔竒气横九秋俛视侪辈声啾嘈壮年足迹东南徧十指天际舒綵毫琼海珠江归去来功名敝屣轻鸿毛一卧东臯今老矣酒肠诗兴空绨袍拍手犹令四座惊萧疎短髪时频搔日坐柴门望老友瓦盆为客开新醪卧我小亭辄信宿七载不见思郁陶欲谢风尘息倦翮明年秋水乘轻舠愿君善饭使君健相对剧饮双持螯赠东海董生宇内竒观海为最董子收之襟带间推窗夜半看日出赤霞万顷涛如山海市人生不恒见君直视如檐下电旌旗城阙摇空蒙海风吹作云千片自言结屋荒山中苹婆手植千株红梨花如雪间梅李十里烂漫吹香风枯藤竒树无不有春菘秋蕨绿盈亩布袜青鞵老道人十载长斋未除酒吟诗经岁客长安气如沧海翻紫澜颊上髭须老犹壮意中鸥鸟天何寛东来秋色海云黄诗人归卧陆浑荘此时天地风尘客各忆南山旧草堂题四知图为魏环谿先生关西孔子杨伯起四世清徳光前史岳岳千寻絶壑松泠泠百尺寒潭水纠弹内嬖排羣奸正色昌言肃纲纪一笑黄金谢故人但将清白遗孙子吾辈读书何所慕守身爱鼎应如是晩近脂膏最误人吁嗟此义成糠粃环谿先生迈流俗闗西前后真同揆生平亮节逺相师凛凛四知一端耳夙抱忠诚感至尊抗疏常见天颜喜门巷萧然时着书脱粟留賔如素士吾道有守方有为君子不贪先不侈敬借此图为公寿愿以清风受繁祉更爱传家秉与彪三鳣世卜从公始题嘉庄农隐图久欲结一庐当在南山阳去郭数十里亏蔽登崇冈山翠四围合一径穿谿梁其中土膏沃散布诸农荘中央数十亩缭之以短墙一宅置妻子纸阁依茅堂余地恣种植古木罗千章梅桃各一区果蔬各一塲花开接四序烂漫庭阶芳冬煨温室火夏拂水亭凉温室藏晩花水亭䕃高杨高杨带清池荷芰吹微香倚树间有屋看花必有廊帘前竹万箇坐隅书一牀开窗落峰影隔树来谿光邨居皆淳民但知説农桑鸡豚亦有政耕凿亦有常一川稻梁熟八口资为粮夜来机杼声终岁裁为裳新蔬翦樊圃鲜鳞出陂塘饔飱称时足鄙啬庸何伤好友二三来促坐倾壶觞安知末俗漓矫首谈羲皇毕世无外慕通体无俗肠宠辱不能铄忧虞不能戕其俗静而治其人寿而康平泉何足齿蓝田何敢望日坐尘网中此愿空茫茫梁子嘉荘图倐忽陈吾傍委曲肖鄙意呌歗几欲狂囘首眺乡园逺在天一方人生贵所适安得久低昻休哉陶靖节千载谁等量题赵武昔小像高梧䕃丛菊澹荡铺秋隂片石倚幽草鸣泉激素琴中有冰雪人爱静复躭吟退食常拥书迢遥观古今夙有苍生志金门久陆沈怀抱日绵邈川岳同高深赋诗续古调歴落皆雅音一杯聊在手浊醪还自斟日夕坐秋色梧菊知此心寄木厓当代有诗人萧然隐薖轴蚤年驰盛名晩岁耻干禄天才本高隽经史盈便腹千秋夙相许名山藏敝簏少陵与香山同工还异曲君吟四十年遥遥踵其躅长篇极浏漓短章无跼促有笔写胸次何为苦缚束真能学杜白岂在娯尘俗闻君理旧诗篇篇总堪读吟向石经斋天风响寒竹高堂今大耋眉暎贞松绿母子俱闻人海内所瞻瞩人生贵不朽岂在曳鸣玉谁能六十翁霜髭犹啜菽相赠白华篇期君介景福送徐艺初归崑山我闻琼玉峰正当君家楼连理三珠树兹事空千秋謦欬被寰宇宏奨皆风流畴昔握手欢契濶滋繁忧同朝日瞻企春风听鸣驺长公蔚文采眉宇天人俦贻我威鳯篇古调谁能酬鸿寳自希世息翮还沧洲怅惘春明门芳草送华辀哭信臣嗟予束髪初衆中识吾子鸾鹤本异姿珪璋有静理眉宇在霄汉清言寡尘滓寒潭何湛湛山岛自竦峙愿言比君心此语差复似登君宅畔楼赠缟从兹始十年走名塲相将执鞭箠堂上各老亲华颠豁衰齿区区人子心愤激深相砥含英复咀华终岁无停晷君才本秀瞻摛文如结绮一日不相见新篇盈数纸丹铅互校讐斯道无坚垒同负秣陵秋泪落秦淮水老亲良苦辛结屋龙眠里山寒送米蔬宵凉赍幞被雪片对茅檐梅花覆庭布袍如枯僧寂寞侵髓岂谓终不达数竒竟如此薄宦来荒城博士斋空圮苜蓿无朝餐宿疾焉能起寄我尺素书悲歌皆变徴徘徊能几时消息传蒿里稚子真可哀慈亲复何倚天问总无凭理数谁能揆追念平生懽故人今已矣悲来戕五中挥涕不能止逺在天一涯无由哭灵几坟边春草生始作安仁诔故人知我心千载恒如是题石林临流濯足图振衣千仭冈濯足万里流壮哉左太冲斯语空千秋家山曰龙眠近郭偏能幽灵巗叠苍翠衆壑烟光浮悬瀑似飞雪落向千峰头谿中石齿齿太古苔痕留灌木垂清隂水鸟衔文鯈我欲濯缨徃拍手唿浮丘东华万斛尘恐为山灵羞石林作此画雅与予意谋矫首睇云鸿浩气凌沧洲雪肤暎寒泉本是仙人俦素琴横草间弹罢行复讴怀抱极寥廓天地皆浮沤何况我与君身世如蜉蝣栖栖竟何益扰扰将焉求披图各无语对此销繁忧孝仪廷对第一喜而赋此灼灼明月珠垂光照紫庭彲龙匿其寳潜耀居沧溟悠悠十七载龙睡无时醒今年驾洪涛夭矫驱风霆忽令径寸珠天衢缀华星我友虞山客乡举同一经鳯麟毓文彩河岳钟英灵与我频年交相顾如影形长安风雪中蓬户曾偕扄短檠入深夜露白镫逾青书声和鸣鹤激楚唿高㝠圣主方好贤赐第冠丹屏雏燕乘阆风同时舒綵翎之子素宁澹结念在千龄荣名以为寳赠子惟徳馨松声万岭篇为木厓母夫人赋长松挺姿冰雪里苍枝团盖烟光紫松涛拂地横九秋谡谡声从高阁起中有仙人鹤髪垂传家仪法真吾师咏雪餐霞八十年朱颜烁灼如瑶芝夫人之母吾老姑延陵世徳生贤姝落笔不肯让班史男儿枉自矜髭须晩年雅志躭禅静晴窗自写维摩影宵来常见佛灯红晓起时闻清磬冷令子名坛盛羽仪能将色养佐含饴间居共赏安仁赋家学争传阿母诗石经堂畔萧萧竹闻道新来森似束桂露方浓兔渐圆红烛锦毺照华屋游子辞家已十年冈陵遥指望江天霜鬓霞裳阁上人听我松声万岭篇八哀诗康熙六年同榜进士与予交谊敦密者已亡八人因作八哀诗黄舍人仍绪东呉有巖邑沧海抱孤城中有简寂士公车来上京对策冠南宫董贾驰声名文章挟元气浑颢陈韶韺貌古性复僻耻与时俗争蛰身书巻中布袍依短檠十日不出户门径蛛网生有客或相召羸马将来迎向客颦两眉多是欷歔声斯人閲斯世磊块焉得平人生有百忧底事羣来撄旅魂倚僮仆朋友书铭旌复闻玉树折使我心弥惊沈刑部应笵沈子工诗翰潇洒山隂客五字芳如兰鲍谢踵遥迹初读采山篇清思已奔绎中年气益醇杜韩堪避席落笔褚河南纎秀无拘迫拭几焚名香脩洁嬾成癖篆𨽻兼衆妙书成自鑴石洞箫或在手雅令佐浮白道气令人静好友借三益络秀本明慧京华共晨夕病起俄复颠才华世人惜箧底有遗笺寳爱如珍璧潘黄门翘生黄门伟丈夫食牛气恒鋭乡举曾冠军雄文发经济饮歠亦可观高谈裂双眦词曹入谏垣结念在匡世仰干黄屋尊頫切苍生计寥寥朱槛间伉直谁能继壮年顿销歇声华忽幽翳豫章久用兵妻子苦颠蹶闻说戎马时江干正留滞谁当念故人为理荒山碣史编修鹤龄古人善体物濯濯春栁姿我友濑江客风度恰如斯清才照艺圃习习香风吹落笔秀天下蚤被人主知分来金鳯纸真草恣所为学士如堵墻观君临墨池须臾百幅尽墨沈看淋漓春殿开讲席我与同追随共拜紫貂赐偕进朱樱诗一朝返江浒风折琼树枝屡邀当宁叹宠䘏偏恩私还使素心人五载泪如丝张编修玉裁伯也京江𣲖声华照吾党指顾多英姿风流任宏奨春泉比才思朝霞俪融朗蚤年颇落拓壮岁冠珠榜百尺紫珊瑚已跃沧波上犹忆玉堂夜广厦连书幌中宵起读书互答空庭响予既理归舟君亦泛兰桨同作江南人一水劳心想讵意明月珠埋光忽泉壤频把别来书临风增怅惘夏编修沅京华对衡宇好友如君稀君如寳在璞山岳含其辉骨重复神寒温密无缄机摛辞尚典要书巻堆四围十载雅投分纒绵意入微下马登君堂穉子牵我衣一日不相见三秋如调饥东门风雪中送子衔恤归江临北固山松筠堪掩扉经时不寄书忽同朝露晞竟符乘槎䜟使我长歔欷杨检讨仙枝简人磊落士翛然谢覊靮清风满四座尘虑为君涤本是嵇阮俦眉宇气陵轹草书颇腾骞琴声出东壁吟诗爱陶潜嗜饮师王绩倐尔微醺余更不进涓滴食贫甘如饴怀抱从所适䘮亲与悼亡哭子兼衆慼言返泽州山讵意音容寂中边皆至性斯人难再觌刘编修泽溥我闻李长吉白晳长指爪君貌酷相类祝君惟寿考屈指眼前人惟君致身蚤温温良玉姿舂容满怀抱夙慧本天成抒辞若春藻照耀巗廊间人共钦其寳抱病还中州丰仪乍幽窅人生石火微复如电光绕如君益可悲身世何草草坟前穉子稀堂上衰亲老招魂魂岂来雪涕问苍昊读元道州贼退示官吏诗慨然有作我爱元次山诗篇独简质短章如长谣仁心自洋溢至欲委符节甘心采菱实昔人志康济岂云躭暇逸置身君民间无能澹忧恤汗颜拖长绅不如腰带铚古人耻旷官斯义久萧瑟谁无湖畔山浩歌抚遗帙寄王农山先生海内今耆旧屈指农山翁高文昔麐炳葩义骚坛空弱龄知向徃私淑曾南丰琅琅殿陛声绣斧乘花骢辞荣蚤挥手归卧巗壑中九峰三间霞翥扬清风幸慰畴昔愿策名随长公季子复联翩胪唱宫云红瑶圃三珠树光气如长虹史笔须大手讲幄资元功先生年杖国鹿驾桓君同相对骖鸾鹤华髪暎方瞳愿言祝期颐曦照扶桑东何时蒲轮来下管聆新宫兴朝仰人瑞士类荷帡幪送田纶霞督学江南夙昔有微尚雅慕恬澹人风流推独步高洁由天真龙门百尺桐孤芳谁与隣虽寡握手欢胶漆如有神论文入微密谈诗辟荆榛登朝十七年着作今等身振笔摇海岱矩矱皆先民士气嗟濩落大雅久不陈荜户单寒子眉蹙何由伸当宁简邦直朝议争推轮兵甲㑹偃息文治期维新经术借模楷风教资陶甄大江南北流浩浩今还淳菁莪翼王化楩楠储国珍归来报天子事业在人伦文端集巻七文端集卷八钦定四库全书文端集巻八大学士张英撰存诚堂诗集四古体诗三十首题羮湖画田家图寄孙釴巻子生儿不愿振长缨曳华裾结驷游天衢但愿提壶挈榼常追扶生儿不愿腹盈笥思涌泉摇笔凌机云但愿悃悃讷讷耕且耘生儿不愿朝楚越暮燕齐结交少年行但愿出作入息依农荘人生百忧缘富贵悲喜宠辱煎我肠譬如白鹤铩其羽霜天仰视空苍苍羮湖一纸二丈余杂沓画出田中庐唿童隔水饮黄犊抱孙着膝巾柴车山畔无云不窅霭谿边有树皆扶疎蓑笠桔橰无不有岸有鱼罾梁有笱疎篱垂蔓故侯𤓰小亭低拂先生栁青旗卖酒山桥市银钗汲水田家妇我闻仇池有百泉四围竒石撑青天祇今荒为豺虎宅何人更种峰头田我闻桃源古避秦谿流岁岁桃花春祇今戎马蹋作泥妻儿零落悲酸辛吁嗟此图不易得羲皇之人华胥国天外三山蜃气楼先生空费一挺墨老翁新自战塲囘支离竒骨犹崔嵬看舞寳刀刃如雪听飞铁礟声如雷譬彼夜半出恶梦剔灯自视还惊猜自写此图涤胸臆腕底布置真竒哉家园千里寄雏孙老亲一笑慈颜开况我对此不能舍长吟短句增低徊何年共君挈儿子谿山深处欢相陪鸡豚社酒无穷事肯让陶潜归去来读陶诗慨然有作穰穰今昔人天地为席幕富贵多忧虞贫贱常落魄投网恐不深谁能解其缚身非金石坚万端自消铄志愿何穷极如剥新笋箨人生道力浅随处得沉着夙昔有微尚苦欲谢覊络常恐衆人是惘惘吾独错我爱陶徴君胸次颇寥廓忘情寄麴糵避世憇泉壑岭上白云飞松间夕阳落三讽陶家诗微知颜子乐送运青出守姑苏古重二千石五马扶朱轮简自承明庐卧治多儒臣况乃东呉郡延袤沧海滨贡赋雄九州岁入千万缗土狭苦人满绣错纷如鳞曲技恣淫巧优贱工谐颦朝或冶服游暮衣百结鹑赋急岁恒俭俗侈户益贫当宁屡叹息除吏常逡巡卓哉西蜀士黄绶耀新纶昔年共镫火随步丹地尘峻格凌巗松直节嫓霜筠㟁异视流辈耿介难与伦高才理盘错运斤若有神声名彻廊庙顾问恩数频一麾领呉郡桑梓来祥麟望风驱墨吏解愠苏疲民既令疮痍起还令风俗醇人生非乘轩康济何由伸东南民力竭一语为君陈题石林桃花钓艇图春烟春雨朝霏微苍翠绰约山四围谿清鹭白桃花飞新涨昨夜侵渔矶中有仙人忘尘机扁舟散髪迎朝晖白苎新裁短后衣吟诗最爱陶与韦枕书抱膝思依依遶船流水花芳菲银鳊缩项甘且肥此乐不遥知者稀主人方直彤云闱白玉为堂花紫薇史笔在手不停挥匡时有愿且莫违湖边为我掩双扉渔竿袅袅他时归修堂丛桂篇大叅旧第城南隅亭有丛桂兼高梧苍颜斑剥花烂漫百年世泽涵且濡上有饮氷囓雪之寿母下有翔鸾翥鳯之羣雏寿母琼枝本桂林谢公掌上双明珠佐我叔父蚤成名翩翩藻彩扬天衢二十年来多苦辛大厦只手劳撑扶家法峻肃迈朝典朝昏教子真勤劬大纲小纪各有政闺门矩矱天下无愿奉叔母为矜式季兰衆嫮皆师模诸弟才华复敦硕骐骥络绎登皇涂有弟三年住京国联牀与我形影俱温温恭人良不愧孝友令誉腾燕都几回短檠话深夜细听方知母教殊今年齿髪初甲子华筵㫖酒罗笙竽江南草绿杏花时脩堂遥望增踌躇敢借阶前丛桂影天香写入南山图马兰峪古松行古松铁榦苍还赭虬蟠虎卧长城下遥看翠色起寒烟近讶苍皮侵古瓦碧云一片低不飞松顶平铺复堪把糺枝徃复如有神竒姿劲挺谁能写黄冠白髪不记年塞月边风自潇洒特标孤节凌穷冬更送清隂涤烦夏影闭荒城鹤不栖梢入空堂露常泻落落耻与羣木俦所悲幽人在中野挐云榦折为悬弓覆地枝残因系马等闲夜半起涛声闗山谁是知音者徐立斋前辈自学士擢总宪六卿有分职宪长持鸿钧庶司与百度臧否得俱陈訏谟翊元化功与丞相伦圣人望治切特简丹扉臣举朝仰正色四裔瞻垂绅倪寛贡禹后经术见斯人西南将偃戈海内无纎尘要在涤旧俗使我王化淳大镛列东序玉衡悬紫宸发挥虞夏理感应当有神清风生独坐天地荷弥纶读白乐天诗六首昔人有深悲百年如转毂耻以千金躯幻化同草木天地借劳人甘心谢巗谷勲名寄寰宇精诚留简牍舍彼百年欢博此方寸竹鄙哉后世人所躭在微禄身名同时灭尘鞅苦征逐缊袍苟自适轻华胜绮縠藜藿得所如燕衎倍粱肉岂能拂天性巧媚时人目长歗看青山花谿置茅屋鹪鹩本微姿罗毕或致之不解语言好复无羽毛竒主人枉见珍陋质深自知居以玳瑁笼宿以珊瑚枝野田黄雀来惊羡各有辞焉知此物贱野性终不移一饮复一啄顾影鸣且悲故林有徒侣桑柘浓隂时小雅楚茨篇画出田家庐后世有作者风流陶与储清流饮黄犊晩日驱柴车带露翦菘韭不食城中蔬虽贱梦常安纵贫闲有余春隂种树时自荷移花耡左招山畔樵右挟泽中渔斯人洵鄙朴忘机谁能如三崃日奔注惊涛千古愁若比世人情三崃为安流劒门古巉巗鬼哭猿啾啾若比世人情劒门如平邱肺腑方寸地何乃荆棘稠唇吻苦不大何乃攒戈矛如彼涉沧海日夕怀百忧逝将谢嚣赜伴我南汀鸥一轮中天日万斛南陌尘有马无闲蹄有车无停轮日出照羣动刍狗良苦辛富贵与贫贱譬彼环相循华胥日已逺举世无先民尧舜立赏罚万古雕其淳忽而空山谷忽而要路津势去骨肉疎时来秦越亲巧拙各相笑谁能识其真寄语世间人上有高高旻人生有万端适意固为好睠彼枝上花与此砌边草倘违风露情青青坐枯藁苍鹰恒苦饥淘河不常饱鹊巢鸠来居谁拙复谁巧鹦鹉憎笼时缄口苦不蚤智者物之灾用愚以为寳置身才不才黠哉漆园老施愚山赠敬亭绿雪茶奉答春雨江南山敬亭本幽絶摘来烟鬟中佳荈名绿雪故人劳见遗莺花晩春节香如兰露滋色比清泉冽㵸向晴窗下恐为尘滓䙝细啜咏新诗风味谁能别题画山腰白云如织素小亭正对云生处一邱一壑自盘互咫尺平桥不知路古寺荒邨逺树边疎钟声不隔秋烟等闲惊起幽人梦鹭浴南谿夕照天江眉瞻太守为予作买花行读而赋此客从匡庐来弭节慈仁寺予当花市开肩舆时一至珠玑罗绮前趋走不停视惟向卖花翁低迷苦留迟太守笑予狂秉心尚童穉为作买花行纵横数百字嗟予林壑性卉木有竒嗜十年客京国苦负平生意幽燕气寒冽风日江南异浊苦街头泉硗确城中地嘉树与芳草纵爱何由莳诘屈盆中梅花稀色顦顇豪家温室中不惜千钱费一入寒士宅枯藁旋委弃惟有野草花予力犹能致聊分薄俸钱窗前博菁翠何当归旧山卜筑营花事泉甘复土肥树石间罗置千株种梅桃十亩裁荷芰栁㟁任萧疎竹房自清閟繁艳付莺声余香分蝶翅高咏买花行为君一扬觯种栁行前人遗我松湖田倚山瞰壑松湖边中有湖水遶田脚春生秋涨清且涟我今筑隄带山麓欲令潴水如长川细浪回波二三里平分半种红白莲其余空明若澄镜菰蒲数㸃涵朝烟先教夹岸种杨栁柔条嫩绿隂相连上有百啭黄鹂鸣下有双飞白鹭眠蚤春凝翠山雨重入夏弄影凉风偏丹枫乌桕相间杂秋深照水如花妍更种垂杨三五株舞风拂地枝纎纎问予胡不种松柏松柏成隂三十年圃翁年已四十强霜生颊下华生颠及时种栁满千树眼看计日叅青天富贵不愿灵和里繁华不愿章台前但愿栁成拂衣去年年常系钓鱼船江南忆十首长庆集中有忆江南词注云此曲亦名谢秋娘章五句乐天秦人也游宦于南深用相忆况予生长兹土者乎因广其意遂成十章江南忆最忆小亭前送暑迎凉桐叶雨怯寒偎暖杏花烟风景胜当年江南忆最忆近城山曲曲清泉垂石乳层层翠岫叠烟鬟数武隔尘寰江南忆最忆小池隈近舍傍城三亩许水花木卉四时开薄薄有亭台江南忆最忆是湖边赛社家家秔稻熟尝新处处鳜鱼鲜十里白花莲江南忆最忆是江头杨栁岸藏沽酒肆桃花港泊钓鱼舟春水泛轻鸥江南忆最忆笋樱时碧玉万竿抛锦箨火珠千㸃压高枝烹摘小花瓷江南忆最忆是梅花几树傍谿围草阁一枝凝雪近窗纱多少尽堪夸江南忆最忆是春深花谢海棠红似雨叶藏梅子绿成隂黄鸟惜春心江南忆最忆竹林中回环白石隂隂路宛转清谿澹澹风穿破碧玲珑江南忆最忆桂花丛深苑黄垂千㸃粟小城香满一秋风人在月轮中頫首见白须頫首见白须不用闚明镜嗟予形蚤衰流光疾如瞬闲看两飞丸坐失双青鬓涉世方苦深焉复与时竞心如古井波湛然自澄静亦如随风舟上下任游泳敢言味道腴委心付时命湖边二顷田丰年谷犹賸城隅二亩宅绿树当轩暎菰蒲烟水姿麋鹿谿山性惟有君亲恩盈盈满方寸康熙辛酉十二月十六日予四十五生日率尔书怀遂成四百五十字入春尚旬日积雪照庭户亲戚冲晨寒携樽扣环堵忽记悬弧辰今年四十五老去髭须白痛后齿牙腐衰慵日有增余勇岂堪贾深閲人世情潭潭尽城府我本山野人十年挂圭组清秩随䕫龙昌时遘尧禹鸠拙不营巢一枝借廊庑啾嘈巢中雏黄口饱天庾尽日对金銮终朝依绣黼近案含鸡舌当筵噼麟脯裘珍艳鹔鹴杯绿擎鹦鹉晓候龙楼钟暮听花街鼓身荷邱山恩力乏涓埃补五际谢芳华六经闇训诂野性本疎狂积劳成惰窳荷耡傥从容垂绅觉覼缕况予㓜伶仃慈母蚤荼苦游子滞京华高堂背严父岂堪读蒿莪何从陟屺岵无限松楸原偏艰一抔土妻子仍裋褐北门伤贫窭膝偏绕五男瓮不盈三鬴曾无伏腊资敢言慕华膴思以寸草心得间告明主布袜蹋青鞵幽宫卜宁宇毕世颂君亲天年老樊圃下泽车可乘寻幽杖须拄或在山之阳或在河之浒麋鹿为交游渔樵作侪伍自耕湖畔田占天种黍稌自搆湖上居随地营洲浦高栁挂长罾新荷泥柔艣投竿出鳜鳞飞缴落鸿羽骑驴覔弟兄放犊唿童竖更欲龙眠西小筑临花隖竹路横苍烟桃谿乱红雨树绿鸟嘤嘤花深蝶栩栩中结三椽茅素书列今古科头听祝鸡短衣看射虎一任亲知疎兼恕儿童侮庶以疎慵身物外多所取升沈㑹有时邱樊勿轻诩聊因对樽酒赋诗记年谱南归留别澹人侍讲近公编修九重本深閟右掖开双扉与君若梁燕出入青琐闱晩钟月初上晨钟露未晞携手蹋永巷形影相依依笑语形迹捐纒绵意入微岂无同气亲投分如君稀偕趋金华席分着香貂衣诗成便相示错落倾珠玑时时闚翰墨脱手烟云霏常期偶君子白首愿莫违何意春明门陌栁齐分飞达夫扈东巡仙跸随龙旂牧之直深殿清昼居紫薇予抱邱壠心十载如渴饥圣慈䝉俞允放艇江南归担笈出鳯城投竿寻鱼矶丰沛与京洛节序同芳菲朂君报明主努力奉恩辉文端集巻八文端集卷九钦定四库全书文端集巻九大学士张英撰存诚堂诗集五古体诗四十九首春归日舟中三首栁花逐东风同向春归处今年许乞身独惜春光暮绯桃折一枝青瓷晓含露沙岸草花间燕子飞无数牙樯动笙管兰桡入鸥鹭自爇一罏香絪緼短窗聚自煮一瓯茶耳畔松声度夷旷抒天真冲恬得吾素间持枣与栗讙譁饵童孺怅望故山下乱花照樊圃我方寻春来归途值春去惟期樱笋时放艇江淮路我昔游呉门送春千人石是日倾城出壶觞罗绮陌花市踯躅红蚕苑桑条碧画舫卷帘帷春衣换絺绤池边架月楼士女纷布席喧阗虎邱路歌管竟晨夕一曲春归词声共啼鹃惜冶游良可嗤簮履憎狼借惟有惜春心令人重䌷绎我欲营山亭衆卉列芳蒨每逢春日归折简致羣彦芳辰为良媒园蔬作清宴当阶草不除绕户谿常溅结幄资藤隂铺茵借花片俛视文鳞游仰听黄鹂啭探香投蝶羣翩逰狎梁燕醉以木瘿杯饫以青精饭偕作送春诗续入幽栖传如此三十年身名复何羡为我语阳春岁当肃宾饯拟欧阳永叔归田四时乐即用原韵东风随意生春草野棠一径柴门小节序才过三月三荠菜羮香朝饭饱三篙水绿陂塘寛一犂雨足田畴好野夫自爱袷衣轻倚树临流听时鸟田家此乐几人知更复几人乞身蚤愿言珍重芰荷裳期向渔樵覔终老第六男阿同晬盘日舟中首夏清和天忆汝悬弧日哌哌鳯城西赐庐迩深宻今值岁序周画桡漾清泌江南旧风俗粔籹间枣栗嘻嘻弄斑管次第抚书帙讵敢诩宁馨青缃聊可必嘉名唤阿同瞳子㸃双漆秀慧羣儿爱常坐老夫膝好作农家儿余方腰短铚放歌月饭不尽米四斗月饭不尽钱一缗思我于世亦易足胡为竭蹷仇此身高牙大纛聚忧患长鑱短锸良苦辛同为鼎鼎百年客锱铢较量忧乐均瞿塘如马不可渡太行九折摧车轮若比世情犹坦途说与应须愁杀人薄薄山田傥收获青刍白粲糟牀新鸡豚保社少机事酒酣同作尧天民满路松花不须买莫负黄莺紫燕晨榴花贮瓶中野岸维扁舟暖风绽榴火童子涤花瓷贮此珊瑚朶忆我山亭边繁英正旖旎叶褁青虫翻枝立黄莺妥可惜照眼姿空落园丁锁红雨没层阶锦茵栖蜾蠃朱夏渺轻掷登舟计殊左㑹当白露下龋齿餐秋果五日舟中世怜介子推禁烟甘冷食心伤屈大夫竞渡沈黍稷惜哉贤直人未解当世惑譬彼门中兰耡之不遗力还令千载下感时心恻恻我今值良辰片颿挂河侧蒲叶泛邨醪聊借驻颜色临流投綵丝水深波浪黒矫首读天问忆此何穷极郊行性拙寡所谐蚤岁归田园篮舆逰近郊指顾农家邨暧暧茅茨接依依桑柘繁今年雨泽时耕获及高原良苗怀好风浅碧翻波痕叹彼耨者劳汗滴秋禾根我独饱稻粱毕世惭君恩陈问斋注杜成赠之浣花谿上翁落拓着诗史㑹心复几人灵光闷千禩我友太邱生读书冠吾里注杜平生力独徃摩坚垒遂使少陵翁声息巻中起注意不注词衆论芟糟粃短章复长謡深期发微㫖掀髯时一谈高言灿霞绮今年书既成举酒为君酾遥遥终古间两峰永同峙题江眉瞻太守秋树读书图我爱松下人清才粲如玉赋诗三十年鲍谢踵芳躅行吟钴鉧潭坐对匡庐瀑今古才人宦蹟同江州司马栁州牧君方蒿目赋舂陵未许松风卧空谷平生雅嗜在林泉画里秋山映书绿我辟龙眠烟际峰为种青松间梅竹待子功成返旧山共住青谿饮黄犊两轩成诗以落之二十韵甲子上已日吾庐肇版筑閲时弥九旬亭轩已麤足北轩资旷爽数椽倚山麓绕屋罗千峰横天琢苍玉偃松纷万态岭岫互连续遥岑补青霭展对如长幅水榭敞西隅俯看清池曲梧栁覆清隂芙蕖艳繁缛中庭治闲壤待以艺兰菊碧涧当阶流泠泠近可掬南轩逈幽窅满帘映寒竹微风戛球琳四壁湛深绿海棠间绯桃曲槛秾华簇修除学圃斋补葺梅花屋经营亦已瘁聊可避寒燠朝对岚光餐夜就荷香宿稻畦接前邨十里散遥瞩入室延四友陶白与苏陆白云青山下赐书已先告日夕爱吾庐悠然咏薖轴短歌行问我何所慕尽日此中居上为横空紫翠之巗岫下为逼人凊冷之芙蕖茶瓯墨沼泛松影根梢具者千株余妩媚偃蹇各有态龙拏虎攫当吾庐造物奉予亦已过食葵饮水长晏如答徐健菴见寄即次来韵自顾镜中髪霜华日已半戢影栖空山遯迹託荒甸烟云穷物态卉木观时变百尺寒潭碧静对涤尘念弥望山杜鹃高下列芳蒨乔木冠遥岑飞泉落层巘藓石垂钓丝藤隂枕书巻聊息蒲栁姿敢惬林泉愿仆本山野人夙昔忝宸眷贱疴时自伤主恩梦常恋故人在丹霄国史综纪传鸿羽忽遐征蓬庐枉书翰清言灿霞绮朱云巻河汉展读临松风何殊接良䜩式庐诗为方子合山作幽兰翳空谷迹逺情难亲自非古良牧谁作搴芳人吾党合山子蚤岁躭隐沦读书务经术器业无涯垠十亩稻花斋聊复全其真亲戚罕觌面况乃车辚辚式庐久不举典礼贤侯新举事敦古义能令风俗淳贤侯何以来干旌贲城闉姝子何以告髙论裨吾民採风奏太史兹事俱足陈积雨积雨灶溼迟炊烟松梢滴熘如鸣泉谿河水涨隔城市着我听雨山窗眠黄鹂舌涩蛙鼓閙饥鸦挟雏啼树颠圃竹欹斜失行次庭萱污溼摧芳妍卧栁根浮起高岸蚤秧鍼没冲平田墻倾屋漏那足惜池中坠我新开莲但恐雨多有时竭旱溢燥溼还相旋好筑陂塘谨收䕶勿教东逝归长川放翁于盛暑作夏白纻词二首今夏酷热因次其韵澄潭荇藻如浮空栁丝摇曳生微风湘竹为帘柏为榻横陈碧玉芙蕖中葛衣新试冰线缕团扇停挥坐忘暑黄鹂终日唤不休何用喃喃教鹦鹉小亭素壁无纎尘蚤起未见樵苏人碧荷亭亭立秋水华清晓浴杨太真啜茗摊书晨且夕隂晴衆壑分颜色珠帘乍卷斜阳沈岭月团团飞白璧子由寄怀子瞻每讽韦苏州何时风雨夜复此对牀眠之句甲子秋赋古诗五章寄呉门学博三兄以复此对牀眠为韵长夏困炎熇今岁暑尤酷平明冲草露来就山窗竹赤日照松岭火云如万烛青天鸟不飞桑隂喘黄犊南风十日晴百泉断飞瀑体羸旧耐暑凭几汗如沐去年冬苦寒檐冰挂琼玉低头语童子天道崇徃复仆本山泽人恩遇昔无比朝暾与夕阳出入觚稜紫忆辞文石阶手捧金鳯纸抚膺伤微疴寂寂久淹此昨闻陈瑶编问名及贱子圣慈濡万物不忘被簮履海内方恬熙力跻勲华美愿以朝宗心倾此涧谿水我有北山园荷耡理荒秽新搆迎凉轩恰与千峰对烟云缭绕之峰峰如螺黛复有虬龙枝偃侧纷衆态俯看方塘莲红白分锦队细雨出文鳞斑剥夸玳瑁独逰谁与欢薄俗寡俦辈念我同气人临风寄长慨一官寄呉㑹苜蓿不充肠谋身若无策教士端有方臯比座岳岳讲鼓声琅琅大儿髪垂肩双燕新颉颃中男复秀慧趋拜阿叔傍㓜儿如琢玉绣褓吹微香闲官易乞假宁不怀其乡萧萧竹窗下方今施两牀弟蚤垂霜鬓兄复䝉华颠㑹当弃尘土耦耕原上田同看秋月白共把春花姸获稻酿醇醴投竿烹小鲜酌以古瓦盆糟牀泻鸣泉风雨万松黒谿响如长川一灯竹间屋相对空山眠赋诗志吾愿此事知何年玉儿璐儿霖孙入山定省作此示之山栖且炎热当午羣卉蔫蚊蚋苦囓我长喙单衣穿避此施帘幙蒸溽如火然近闻城中人喘汗皆欲颠娇痴三岁儿筦簟恣所便呌号詈阿母不使登牀眠今朝喜蚤凉羣儿来翩翩值我胸次恶气逆中沸煎短衣戏我侧使我疾顿蠲璐儿先赋诗夸我池中莲玉儿才患多逡巡出两篇抚掌发狂笑此乐予所偏忆儿学语时一字亦可怜况今成七字琅琅若珠蠙老夫正岑寂三五山月圆留儿看清影饭以谿头鲜寄心亭诗北轩避烦溽看月延脩廊逺注清浅流泛我临轩觞瑶华敛朝旭翠盖攅银塘百尺青萝峰窈窕当曲房书卷杂乱陈一榻横中央追念畴昔恩三载辞玉堂俾我谢朱绂纳此山中凉昔人亦有言芰荷以为裳洁已卧邱壑寄心在君王当轩揭斯语永佩期不忘课仆种菜堂隂有隙地荆榛初翦除当窗课老仆枕书看挥耡蚤秋种蔓菁滋植时有余雨过簇菜甲省视朝夕殊鄙性癖藜藿鼎食非所须老穉慎採摘手口俱足娱含露良清芬负霜偏隽腴物各有正味何妨盐豉无待我蔬满把此乐封侯如种菜诗用钝菴韵画地为畦似枰局手种芜菁随雨绿露叶霜根滑且甜一饱人生良易足垂垂豆荚韭花滋谋我冬葅尚及时圃翁朝起眉色喜此乐今请尝试之放翁读张志和渔歌因思故山隐居追拟其意予读放翁诗作此贻湖上仲兄六首湖光如练万峰青新向湖山搆草亭花作隖栁为屛家与双鸥共一汀鸭绿真如泻碧油鹅儿㸃缀小池幽明月夜好风秋一家齐坐板桥头烟水渔樵细讨论龎公隐处长儿孙芙蓉国槿花邨不知何处入柴门门迎秋水碧茫茫红白芙蕖覆锦塘莲子嫩藕丝香带着荷花唤客尝蟹佃渔郎傍水居鸣榔齐过绿杨渠烟漠漠雨踈踈网船归唱五更初平湖风定浪花圆两两归舟向逺天红树外夕阳边片帆飞过小窗前与白云巗僧竒峰削苍玉万笏攅云端偃松皆十围石罅恣屈盘云气时荡漾碧海翻层澜晴昼见花雨崖巅泻飞湍青乌翔佛顶雝雝如鸣鸾老僧住石龛定钟彻巗峦天风与相和讵作尘寰看昔人云人生惟寒食重九不可虚度古人珍节物佳时数重九况我居山中萧然若园叟甘菊吐芳华纵横被畦亩枫桕杂丹黄锦绣冐陵阜双屐登云冈一榻对松牖邨醪泻秋露霜螯亦在手肯教东篱花千秋归五栁甲子除夕残岁逼人事阛阓各有营独我掩闗坐心与双鹤清水仙侧银盘几席纷琼英华灯灿屋角蚤梅列缾罂积雪照庭户寒逼灯窗明一罏爱长夜书巻纵复横起弄壁间影邈然非世情方舒来自姑熟相访山中蚤春山峭寒林花犹寂寂故人枉轩车十载面惊觌束髪友方子疑义资讲析文章有矩矱名塲蚤陵轹抜帜常先登气酣万人敌至今盻烟霄长鸣骥伏枥一官寄江干六经为启迪年年邱壠思不畏江帆逖抚摩原上松絮醪必亲沥感慨念先畴高谈常楚激酌酒语故人古义重捧檄努力骋九衢漆髪欣未晳况有三株树照乘光的烁乙丑五月寄呉门学博三兄生日十六韵翘首当夏五菡萏呉门花敬持碧莲叶酌此天半霞为兄介大年听我歌勿譁琅琅庙堂器识量无津涯蚤建骚坛帜摛词正而葩风雅追黄初亦不愧专家儒官冷郑䖍问字趋侯芭晴日丽臯比春风吹绛纱譬彼割小鲜鼎爼试镆铘终当吮鸿笔蔚为邦国华自予返林壑穷谷栖谽谺十亩艺松桂三载友麏麚君恩沁膈未敢恋幽遐方将理黄犊逺驾燕云车何时对牀眠汲泉同泛茶耄颐互相祝娯老还桑麻浮山十坐处诗浮山在大江以北最为竒特寰宇记载其巗三百有五十峰七十有二今巗之着名可指数者尚三十余山周五里髙不及三里洞壑盘互烟云吐纳平湖浸其麓长江带其前青苍秀削凌虚镜流固足竒也癸亥秋予信宿其间与山足和尚极探寻之胜因拈十坐处欲系以诗久而未就今始各成数韵地胜则情易惬境絶则语难工聊以志畴昔之愿于不忘耳华严寺后双桂下招提境已穷一径入深竹百簇青琅玕寒翠冐山麓古桂挺双柯交枝絶凡木竒石碍飞鸟排空削苍玉中有藏经巗紫苔翳幽谷我来炎暑中凉飔气长肃桂下趺跏人但见须眉緑金谷巗西种茶处三十六巖中金谷尤轩翔下建五丈旗佛身相等量峰顶无字碑屹立摩穹苍青鸟乘天风佛顶吹笙簧高楼接飞泉俛看松千章滴珠复幽窅谽谺当其傍丹壁垂紫萝亘天如石梁山畔荷耡人坐卧茗花香紫霞闗下空山一片石鸿荒噼巨灵疏凿非禹功无乃劳五丁天险既已辟山翠无时扄从此陟丹梯樵路穿青㝠乔柯散佳䕃憇息如邮亭上有仙人牀偃卧期千龄首楞巗振衣紫霞闗首楞在其上如登燕子龛地狭景弥旷九子隔江峰青苍郁相向鴈侣落平湖渔汀没秋涨古木参差中烟光渺难状侧足度危岑苔滑不容杖尚有旧游人姓字留孤嶂石龙峰松下竒石亘长谷蜿蜒如石龙延步俨崇冈仰眺成危峰如卧复如攫磊落千岁松下视晩翠巗苍莽豺虎踪斜日回紫翠百叠青芙蓉我欲谢尘滓夕景长扶笻陆子巗前竹下长廊名浩歗石窟尤离竒天然辟戸牖烟景相蔽亏窈窕如曲房暎以檀栾姿微颷戛脩玉荡日如沦漪曾有探竒人高咏天风诗逺公亦已去浮图冠厜㕒复闻欧阳子来与高僧碁至今乌啄木响落空山时苔痕蚀棋局黒白谁能知指月石蹑步攀枯藤言登指月石谁辟竒险径巨斧生履迹垂手摩松颠沆漭山云白隂壑转幽邃羣岫互奔绎回睇石莲峰仙葩粲朱碧天池划澄泓云半葭苇积欲毕探竒情扶携借禅客佛母巗石楠树下海涛回天风乃从石上生始知造物力搏捖非恒情亦号连云崃青壁类削成朝暾与夕阳丹霞弥赤城猿鸟絶行迹烟景相纵横我来佛母巗对此心魂惊欲书贝多叶壮观难可名响雪桥张公昔隐此泉有丹砂香左跨绕云栈石磴悬崇冈右带响雪桥潺湲落谿梁千巗莽囘互天地皆苍凉或有鬼神守荆榛閟灵光延缘石桥望幽絶谁能量徒闻夕阳楼遗迹空渺茫妙高峰石上子瞻咏庐山欲识庐山面余登妙高峰兹山迺全见鸟道乱石丛得松意弥倦眙愕经时定甫敢送遥盻巗壑荡烟云丹碧隂晴变邨树青数丛江云白千片短松号晩鸦竒观怯深恋残阳照归影南湖浄如练题周广菴渔艇图春江无际扁舟小风动渔竿何袅袅桃花流水鳜鱼肥最怜此句诗怀好笔牀茶灶伴幽人白鹭青山同缥缈閲尽天涯行路难人生只合烟波老文端集巻九文端集卷十钦定四库全书文端集巻十大学士张英撰存诚堂诗集六古体诗十九首山灵代梅语南殿秘阁炉火温盆梅新绽香雪繁抱书拥裘坐花下此身忘却居天阍氍毺坐㬉春梦逼遭花勾引山翁园低枝窈窕垂碧沼老树欹侧当闲门度岭一步香彻骨何况坐卧融心魂山鸟一声山月白霏微烟溼梅花邨老翁此时复何处擥衣狂歗石上蹲落花千片如舞雪等闲堆没长松根拊掌得句向花説似诗非诗凭较论两度花时主人出旧山路蚀苍苔痕枝头疎宻复谁数雀翻鸦啄空黄昏山灵移书代梅语心同芳草思王孙衰佣合向此中老放归蚤乞明主恩除日忆园梅用子瞻韵短墻碧磵幽人邨古铁作树香为魂冻蕊犹黏晓霜重高枝初破山月昏先生自爱树围屋路人争指雪堆园㸔花有时勿孟浪寒消香转需微温山㴱树宻曦影迟麦饭既餔回朝暾花须乍舒花瓣簇珠光照尸香塞门我昔居此竟三载相忆那能无一言祇今春风已十日一枝未见临匏樽题徐公肃先生小像清高金茎露正直朱丝絃敬借少陵语再拜题华笺朝野仰公望太华凌紫烟山岛自疎峙浩澹如长川宠辱惊世人讵能汨其天霖雨未满区惋惜成华颠清风闻坐歗偃仰梧阴偏雏凤遶其侧的烁皆珠蠙且操汗青笔㸃抹生民篇李厚菴归省送之皓鹤振脩羽来从海云碧遽以兰陔情中肠自煎迫相别觚稜闲执手吐胸膈独有君亲恩惭汗动心魄畴昔常语我报恩非一策但存区区诚勿复论形迹耕凿为尧民亦以醻帝泽或为渐于磐或为介于石惟此忠与孝畱芬在简籍君行侍华发承欢爱晨夕处则为曾闵出当俪旦奭计君还家时余亦整云翮题恽南田花卉册子二首紫藤花山中紫藤花弥蔓满巗谷樵人不知惜刈以束朴我独披荆榛移植傍庭屋青丝长数尺延缘登灌木花时穗离离百琲紫璎蔟风入致翩翻露重气清馥採摘芬可茹候共春菘熟㑹当成虬干借以媚幽独荷花我昔埀帘坐清夏当砌冷泉流石罅平川十亩稻花中小作横塘临水榭碧水新开一朶莲半闚半掩骋娇奼流莺唤起午睡醒茶香细啜帘影下复有峰头百尺松撩人影入花瓷泻餐香饮翠恰三年造物嗔人不相借祇今莲子凭谁拾风凉露重红衣卸寒夜寒夜熏短衾熟睡遂言归梦我白头人欢聚忘酸悲辟彼旧鸡犬门巷不知非囘头数松竹厯厯无忘遗庭鹤刷鲜羽长鸣相追依思苦易为梦斯理何庸推万物良复故所悲年歳衰何当返山泽长为时所麾寄木厓硕人寄薖轴高风在河墅列笏插诸峰开襟俯平楚衡门倚清流茅檐接花屿孤亭延景光㴱竹祛严暑中有嗜古人百城同寝处奇文灿天葩七襄入机杼赋诗登黄初笙镛间柷敔才高遇弥啬弹冠慙臼杵今年七十翁道气日腾举清泉白石间圣贤作徒侣欲寄生日诗逡巡拙词语自昔渭南翁澹荡若耶渚万首古无俦篇章号鸿鉅耄耋气益遒目光炳双炬平生所伏膺愿言持寿汝牛腰端可压鹤背亦堪许寄霜鹤襄阳耆旧传卓荦推左思千载寒知合清风常在兹移家居谷口柴门环清漪古墙䕶㴱竹碧玉寒参差缃梅百年树偃侧当阶披摩诘久独处性与丘樊宜左厢贮茶臼南荣启书帷蓑笠自淳古霜雪灿须眉冥冥霞际鹤轩盖安能淄我亦有茅宇结构西山陲旦夕过谿上邂逅懽相持鄙志景高洁云壑贞松姿五年赋契濶旧柯繁新枝何当弃尘累高翥㑹有时阴巗富苍术阳陂多紫芝相期各善饭采药长追随寄题羮湖龙眠山庄衆峰萦一谿曲折十余里澹沲烟云寛窈窕林壑美中有最古园回环抱清沚细路缘山椒垂藤接步屣云根削青苍苔痕涩殷紫酷爱兹径僻信可界尘滓河声西南来石梁何齿齿人语近不闻隔岸飞涛里曩昔偕来游荒途入荆枳予方卜筑初君亦经营始亭因栗䕃偏楼缘杏花起列果树美箭灌蔬艺芳芷园林日以佳慙予去如驶比闻㪅探胜幽巗得奇诡疏凿老不疲自荷金鸦嘴定当烹肉芝还将吸石髓嘤嘤求友生招招待舟子独寐同寡懽延伫两无已埽我巗耕堂从君閲耘耔北轩后种竹得笋植物数清芬篔筜推第一种类复区分中有坚韧质一竿围尺余十丈高无匹烟梢叶叶奇霜节茎茎直茎含澹荡风叶透玲珑日隂摇暑月寒翠滴晴云溼雪压与风摧亭亭无偃侧所嗟樊圃间尤物艰种植竹祖虽频移龙孙非易茁北轩有孤干逾年忽增十园丁逺相报开书动颜色始縁磵壑疎终绕阶除宻坐对一林香端可忘肉食㑹当置匡牀晩翠映书帙玉儿书来道小谿两岸种桃柳百余株草堂带山麓门对清浅谿迢逓松岭北曲折花邨西最宜临水处桺径与桃蹊緑荫漾清沚红雨蹋香泥波底戏文鳞枝头鸣黄鹂浮桮落英满垂钓浓阴低虽无泛舟乐足令游笻迷十年畜此愿此愿多乖暌昨日山中信阿玊自封题种桃倚短㟁植柳眠长隄桃试红萼小柳翦青丝齐春风日滋长芳景端可傒他日西谿上幅巾堪杖藜读道书二十韵学禅成大觉服药登上僊莲台挂珠络鹤驾凌紫烟二者信可乐乐在超人天以余忖量之乐不如归田收得不赀身谢此区中缘急埽巗畔屋高步谿南阡云岚与烟翠攒簇当我前饫以青精饭濯以丹砂泉胸懐自开拓耳目皆芳鲜一日惊悸去二日忧烦蠲三日视听泯有若婴儿然浑浑寒蠖蛰蠕蠕春蚕眠不醒亦不寐真息长緜緜化如入水雀蜕比经秋蝉顿使凡骨换还觉沉疴痊豁然一长歗跃出羲皇先天地领空濶日月忘推迁手攀河汉流足蹋崆峒颠蜉蝣悯羣动蜾臝视豪贤苟非知道者斯理不易传追懽古人言追懽其义当何居将谓衆人乐而我与追随将谓懽易去努力追逐之好花开易落好月圆易亏宾亲正聚首倐忽生暌离山水甫登蹑隂晴未可期翠管歌复歇红袖舞还垂朱颜照青鬓瞥眼生白髭何况尘劳事如蚕自吐丝微躯苦缚束纒緜无了时懽情良有几疾如流电驰捄焚与拯溺未许须臾迟嗣后偶逢懽高兴誓不移园花烂如锦庭月圆如规林壑得佳趣故人懽相持或遇良䜩㑹笙管佐游嬉或遇闲歳月摆脱尘事羁寳此如拱璧百虑一时麾掀髯舒寸心放歌豁双眉临风发千笑仰天倾一巵讵可当前失徒劳去后思人生人生譬石火倐如流电惊日月无根蔕东跃忽西倾达人解其意流光难与争借彼豪端字寄我心中情言欢若涉笑写叹如有声万类罗腕下一字分枯荣丽如春葩发皎如朝霞明翠如新竹笴香如芳兰茎宛转説哀怨曲折如流鸎倒翻沧海澜吞吐如长鲸江山资润色河岳凭精英千篇任瑰伟只语堪纵横一片性灵光抒写寄太清太清无穷极谁能磨其名君㸔陶靖节万古如平生官道高柳一行直其下临官道风起霾尘沙雨过积淋潦半夜露未晞亭午日方杲但闻去来人马蹄蹋秋草乌栖恨不迟鸡鸣恨不蚤微闻柳阴中叹息有邨媪今年骑马客㸔比去年老人生非金石齿髪谁能保莫自逞丹颜宁得几时好上真定梁公百川趋溟渤羣山仰崑崙万类皆有託而况吾道尊鉅公起河北岳峙联弟昆勋业冠诸曹四十厯寒暄秉轴际昌期元化日以敦民气入钧陶薄海跻春温文章灿天葩脱腕皆瑶琨蕉林美词翰吹气如兰荪欧阳金石录荣光烛庭轩俛仰极千古退食恒埽门皎皎贞松姿云际安可扪霜榦数十围撑拄干与坤茑萝本微弱附丽亦腾鶱翘首望丹壑永荷涵濡恩送健菴大司㓂归崑山滹沱氷初冸春风吹桺陌故人去京华翩翻振羽翮倾盖遡廿年呉㑹双泉宅玉堂喜追随联影槐㕔席丹黄秘合书十载数晨夕猥以蒿蔚姿挹领椒兰益君才俪江海巨手光典册寰中照碑版落腕流金石置身万巻中精英日探索唱叹皆古音结撰卑时格雅乐镛球陈凡响荆榛辟至尊奖文教薄海事经籍君用儒术钦激赏尤弗释祇以承恩㴱转使陈情剧鸿帙借编摩移局近山泽依然黼藻功谩诩烟霞迹牛腰载秘文兹事罕畴昔拥书林屋㴱涤砚花谿碧我亦乘秋风相从访游屐皖口与吴阊春江共潮汐新秋昨夕雷雨过郊原何青青新蔬三两畦濯秀当我庭日澹云影薄飞虫隔疏枕前茗椀净手中纨扇停身心两闲适午梦微凉醒文端集巻十文端集卷十一钦定四库全书文端集巻十一大学士张英撰存诚堂诗集七古体诗三十首白松十韵白松挺奇质高格无纤埃如对脩洁士隽整爱丰裁青铜㸃朱碧斑剥古尊罍耸榦若凝雪蟠根疑积苔凤毛声瑟瑟龙鳞色皑皑玲珑晓日映潇洒天风来近树吹微香肌理神僊胎允宜白鹤观只合吹笙台百尺潇湘竹风度差可陪回头㸔榆柳琐屑皆凡材勺园牡丹甚盛三兄新作小轩对之花时觞咏其中有懐胜赏因寄以诗城南方塘净如练宻卉疎筠列芳蒨主人旧种洛阳花百朶春㴱压山县近添幽馆对芳丛曲径朱栏藏宛转此花夙昔性所躭六度春风不相见闻道年来色转奇绡堆绣簇霞千片香风粉腻杨妃脂露华红溼西施面朶朶葳㽔赤玉盘枝枝摇曳锦团扇吴门先生浮大白细把微吟足欢䜩寄语春风作意妍明年一倍增娇茜不分天涯作客人归心输与双梁燕芙蓉岛诗茧帷幽梦逼清晓僊人相唤芙蓉岛此地真堪来作翁谿光十里如霜缟数峰窈窕落平川淼淼双流入懐抱春巗秋巘四时佳雨岫烟峦终日好蟠松古㮚影谿斜枝叶交加荡文藻手种芙蓉万朶花霞光一片朝阳杲石罅低藏渔父竿松阴侧出樵人道中有芊緜十亩田土㬉泉香发秔稻沙鸥鱼翠时时来满径落花常不埽荷锸为农三十秋自斸黄精饵芝草玊井花开十丈莲霜林果剥如𤓰枣醉时笑拍洪崖肩与尔风流成二老赠王鹤汀学士润比良玉质芬若幽兰情夙昔爱君子高洁心所倾两度涉江水芳洲采蘼蘅朱弦疏越间唱叹皆元声纨袴祛陋俗寒畯列嘉名千古秦淮月长同水镜清勺药贮甔缾中小有佳致虚堂下疏帘槐影漾㴱绿数朶殿春花鲜丽蔟红玉濯以温泉波华清正新浴无计游丰台千亩恣遥瞩聊向花瓷中经旬看亦足山亭红药栏苦忆银塘曲与近公有结屋避暑之志异时苟遂此志当讽斯篇我有数亩城南坊頺垣断岸围方塘三年苦旱泉眼塞㴱泥龟坼䓿蓞伤今年春雨喜沾霈溅溅波动鸣石梁碧筒万挺罗翠盖水芝百朶披红妆曩时种柳隔阛阓寄书已报阴覆墻㑹当结屋避炎暑穿林跨水延脩廊南荣近接双梧桐西隅高拥千篔筜芳隄十丈偃綵虹芙蓉四面亭中央小舟鹢首青油幕平桥鴈齿红栏装㪅辟水南一区地窈窕丛桂藏曲房桃笙竹几随处有茗椀诗巻长相将垂帘终日坐㴱翠投竿有时临夕阳思我此时僦荒圃门临官道车尘扬炎风畏日射窗罅矮檐尺树同低昻譬彼氷壶説炉冶益令肝肺生清凉人生适意须有时俛仰勿悲头上霜泽州先生过郊居赠以诗即次原韵西巘紫泉宫直庐隣键筦地僻解朝绅当午幸不绾敢冀竹林游籍咸同二阮槐柳夹路隅美荫不须选平畴新雨过鲜翠堪撷揽清旦高轩来玉山照芜馆句比江峰青心共岭云远重以矕龙笔金碧相组纂冲暑银鹿好我意殊善气慑双明珠报章不辞缓送六姪廷莹还桐城平生爱诵东坡句犀角丰盈美迟适七年骥子不相见来值予方在琐闼入门急唤问平安抚视摩挲烛再跋惠中秀外敏且愿世路人情皆朗豁土锉与我对牀眠絮问江乡夜常聒长夏扈从来郊垧携尔同行探古栝从来鱼稻饱甘鲜强同阿叔餐粗粝千端万绪在名场识破天倪缘宦达譬彼蓼虫生芥畦难向巗蜂语辛辣尔翁林壑自俛仰老我东西苦涂抹㑹当奋翮学㝠鸿蚤晩朝衫应可脱隔墙花气共霏霏比屋池流同活活弟兄老矣皆霜髥里巷过从任裋褐惟应对客称好好毋事向空书咄咄送尔先逐秋风还东渡黄河经木末尔翁相望秋月圆桂英满地香堪掇予且飞章许猿鹤相违莫诉江天阔七夕梦中得首二句因续成之秋水鸿鴈多秋江濶如许我欲乘轻舟采采芙蓉渚津梁不可越羽翮奚由举含情𣺌何限寄书託鲂鱮譬彼牵牛星隔河相尔汝良足乐同静海励先生何必思故乡郊居良足乐晓起推南窗青翠满寥廓井畔柳纤纤檐际花灼灼东隣禾已秀西庄谷可获短衣步夕阳入眼差不恶起居复何如昻藏两臞鹤渐喜公事稀高眠听牛铎蔬嫩翦芥菘饭香参馎饦子弟间从游邨醪时共酌睡蚤嫌月迟夕凉脑衾薄人生攒百忧譬彼笋纒箨长往信不易小憩岂容错且作欢喜缘暂解忧患缚思乡令人瘦飞书谢林壑题渔父罩鱼图菰蒲叶绿湖水清唼浪游鱼逐队行渔翁有篧编竹成烟中小艇波无声等闲抛落鱼不惊香萍文藻仍纵横鱼兮鱼兮怡尔情勿用泼剌鳞尾赭三湘七泽秋盈盈蹄涔一勺亦澄泓聊复喁喁乐其生有时潮长陂岸平秋风鼓浪笭箵轻看尔潎潎还东瀛对菊四首吾生寄大块万悭惟一闲今年秋色里退直常掩关霜圃有佳卉移植开我颜不谓摇落候风姿絶人寰缟素冰雪皎紫茜云锦殷芳丛置几席坐卧寒香间但得悠然意何必见南山雅尚爱林壑夙昔多远情一自撄世网展转亟相萦宝闲逾良玊寸晷非敢轻意感造物厚秋草发奇英天地有正色敛手对霜茎摊书度朝晩浊醪还自倾我意营杰阁尸祝有四公陶白与苏陆澹荡高人踪乐天雅天趣水竹洛城东世路困子瞻皎皎若孤鸿赋诗多逸响万首龟堂翁近道贵自然洒然尘滓空頫首柴桑老真味独醇浓客自西山来叹息秋光好霜林灿霞绮异采朝阳杲骇愕夸雄观铺张令人恼顾我七年来山林迹如埽庭隂转眄移良辰惜草草惟对一丛花长吟写幽抱园花十二候歌予既以十二花为候编辑小月令因作此歌命小郎廷瑑廷瓘习读暇时则令其㪅唱迭和以云幽人鼓吹故有取于词谐意浅童子可歌老妪能解遂不以鄙俚为嫌矣立春梅蕊正芳姸㬉阁㴱堂半下帘自昔寒香比高士由来萼绿本神僊香雪草堂三十树苍枝古榦破山烟玉雪冈头春似海闲披鹤氅看花田二月邨南杏花白粉腮檀口看微坼细雨轻烟放转迟晴云晓日光初射文杏廊前锦覆檐春晖阁上花侵席一夕东风春草生繁英乱点东西陌三月秾华属海棠轻盈佳丽㪅无双晓向朝阳翻锦帔夕烧高烛照红妆枝嫌玉蕊曾无态色妬棃花合断肠试向小楼㴱处立不须遥羡碧鸡坊寒食人家竹林里桃花处处低临水曾闻玊洞隐僊人还向清谿赚渔子红栏桥畔间疎杨绿树邨边伴秾李等闲千片点沦漪池面春风吹不起谷雨名花是牡丹千枝金粉压朱䦨春熈堂畔青油幕晓露光生赤玉盘春到花时晴雨易蝶迷香国去来难姚黄欧碧潜谿紫绕砌容予尽日看勺药殿春颜色好樱红笋绿荷钱蚤春情尽付洛阳花婪尾余芳偏窈窕曲径长廊䕃古藤荷耡自种将离草赏花何必金带围不须多费天工巧五月橊花火树然河源佳种昔流传乌桕叶经秋露赤佛桑花破岭云鲜几株斜映清池岸万点丹砂涌碧泉小院日长红满砌绿阴㴱䕶纸窗眠六月荷蕖锦塘曲翠盖红裳气芳郁绿水亭亭一朶开太真晓向华清浴扁舟㴱入藕花丛鸳央宿处花房蔟晨昏餍饫水芝香谩向神僊学餐玊桂花开日香满城六经堂外交柯生枝垂金粟隂常宻露溼天香夜转清云外月轮当夕满人间秋色此中分微云冉冉鹤欲下定有僊人吹玊笙菊花时节寻霜圃重阳故作霏微雨移植孤根古瓦盆顿教水阁成花屿天空木落羣卉摧别有幽姿偏媚妩世间蜂蝶绕朱门何曾解识陶家墅十月芙蓉傍水开拒霜原是不凡材茆亭四面绡成幄松馆千丛锦作堆北渚南汀随意种㴱红浅白间行栽蓬壶自有僊人岛何不长吟归去来蜡梅开近寒时节雪屋红罏称孤洁巗蜜攒成点额花水沉香透檀心缬纸窗谁与助清幽朱果垂枝枝欲折一斛珊瑚照夜珠空庭堆满鹅毛雪为君数徧四时花金谷平泉底事夸十亩林塘居士宅一帘风月野人家但求暇日身无累不管流年鬓有华愿得常为农圃客幅巾笻杖老烟霞广园花十二候歌既为园花十二候歌凡羣卉与之同时者咸属之以此十二种可以多植成林其他则参差掩映乎其间有主客陪贰之义焉小草蔓生承跗接萼益态增妍良有取也复作广园花十二候歌以继之名花十二管流年藻缋风光又一篇借问梅花谁作伴水僊孤冷恰相怜瑞香紫蔕衔枝小最宜插鬓香云绕别有金英点翠条怜渠亦解迎春蚤杏花枝畔绽樱桃木笔辛夷玉树高幽谷蚤兰初破雪香风一夕满亭臯海棠谁与争芳艳棃花月下依稀见娇姿尚有水林檎学弄春情殊婉娈夭桃僊李好同时荆树繁枝点缀宜蕙草千茎围石磴丁香一蔟覆柴篱牡丹富贵真无比绣毬八寳攒珠蕊三千粉黛䕶龙绡水晶宫阙差堪拟莺粟平铺作锦茵蔷薇结幄罩香尘翦春罗巧酴釄瘦㪅有虞兮号美人勺药春残夏犹浅杜鹃花照东西巘木槿篱边蕊乍红芭蕉窗外阴初展橊花风温万绿稠素馨新上玉搔头小摘露葵堪作馔频看萱草解忘忧荷正芳时筠粉碧紫薇薝卜交红白水亭四面列秋兰晨夕香薰岭南客艳艳桃开夹竹花合欢叶宻映窗纱鸡冠凤羽浑无赖屋角墙隂一道斜巗桂香浓风露冷绿橘黄柑共清景玉簪丛里断肠花夜伴疎桐落金井菊花风味迥无俦凡卉谁能耐九秋锦苋叶烧㴱院寂水红花覆小池幽秋风秋雨芙蓉国锦城万岭丹枫色殷红茜紫间苍松穿云跨水奇何极花时最是蜡梅寒黯澹枇杷不耐看幸有山茶红似火清宵共度雪澷澷闲花浪蕊寻常有乞种分栽动盈亩平章秋月与春风万紫千红娱一叟荷耡带锸总逍遥餐艳披香也足豪薄搆小园夸庾信多求异卉笑文饶㴱知鄙性原成癖难索傍人为解嘲自笑自吟还自乐他时应谱入风骚芙蓉岛十二咏松隄双涧夹平畴长隄堰谿水手自种山松千株䕃清沚中横樵采径人行翠微里谿声有时静日夕松籁起芙蓉沜经歳植芙蓉娉婷泣秋露松际亘花城一抹霞光曙下临清浅波盈盈娇欲语有客问衡门只在花㴱处青槐陌言度芙蓉城槐径延㴱入脩条散清阴玊树参差立日影不到地幽杳苍苔溼时有耕稼人闲来挂蓑笠莲谿大谿西北来交流经石堰曲沼贮清泉绿荷点千片缅想林下风谢女落金钿何缘㴱山中临波见芳蒨北玊雪冈北阜何坡陀种梅绕山麓春鸟时一鸣寒香满幽谷寂寂茅亭晩齿齿石径曲㑹携陶令诗披裘雪中读南玉雪冈崇冈倚石谿侧近椒园道古梅间松杉诘屈树偏老一林晴雪霏十日春风蚤惟有山翁知破寒事幽讨杏圃文杏怯春寒高枝烘㬉日艳艳红粉妆墙头美人立轻烟缭绕之态憨若无质桃李步后尘觌面应自失桂丛南隅入短垣巗桂盈一亩山空秋露白埽花拥箕帚芬烈侵衣裾余香发樽瓿㴱宵对凉月清景两无负兰臯薙草艺兰丛孤芳欣有託光风泛紫英香气满林壑班荆对幽人衔露偏绰约古称同心言应难逾此乐竹垞余地翦榛芜临水堪种竹翠茎照白沙髣髴淇园绿高节饱风霜清阴荡炎溽时听戛玉声借以疗吾俗薇馆阁前宫様花移植清池上爱此鸾凤姿临风解轻飏谁能经十旬璀璨红珠帐高馆日正长摊书永相向枫亭略彴渡小谿数枫围石磴一夕江鴈飞霜叶红满径锦绣倚晴张茜紫经寒凝步屧登山椒秋声饱清听李渭清侍读为予言滇南龙泉观水泉之奇赋此昔游趵突泉奇峰出波面如雪复如玉喷薄珠常溅清济水性彊洑流能隐见今复闻滇南澄潭水为线日午涌清池环匝如素练潭广不逾丈紫鳞千万片中有小黒龙目睛如掣电造物信躭奇搏捖穷物变翰林奉简书天南远乘传为予话风土娓娓坐忘倦幽胜许旁搜斯游足嘉羡文端集巻十一文端集卷十二钦定四库全书文端集巻十二大学士张英撰存诚堂诗集八古体诗四十首东西龙眠山二十咏吾邑西北倚山麓为城出宜民门取道于大士巗行数里渡谿河左则越巢三都馆右则青埠潭左氏昆弟居之两山低处中横一径吾诗所称谷口是也居民数家酒帘邨市樵子出入所经弛担结侣咸憩息于此自此而玉龙崃为东龙眠径越岭跨磵至似古山房泉源在焉石马潭为西龙眠径层峦叠岫倐忽开阖至社坛而窅然㴱矣凡予足迹所厯各为六韵以志之余请俟之它日大士巗山县枕崇冈数武即丘阜悬崖斧噼痕临谿弥峻陡澄磵浸云根石龛若新剖曲磴缘翠竹方塘涵碧藕时有出郭人来游挈罇缶是吾入山径幽意恒探取河墅孤亭冒山巅素琴发清响苍苍原上松翠盖供俛仰潘子晩好静结庐寄霞想诘曲入花径窈奥闚书幌南荣与北牖容膝不希广予驾趣北山笋舆习来往越巢古墙薜荔衣檀栾倚修竹路入老树西门对清谿曲时闻读书声中有幽人屋梅花几席香萱草阶除绿有客皓须眉翛然常野服昔贤遗烈在清风满巗谷青埠潭言过谷口东一水湛㴱碧对面青萝峰松阴落沙碛素鲔游空明波纹荡奇石昔闻堰谿水画舫堪挂广祇今春草㴱青苔迷往迹千载烈侯祠寒林亦萧槭三都馆垂髫游龙眠癖爱三都馆野桥入平田松关客常款幽峦亘四围穿林自夷坦美箭上干云十亩清阴满结庐虽不多风神自萧散喜与人境疎长吟纵吾嬾玉龙崃我昔在内府得见公麟图苍莽玉龙崃雪瀑如溅珠此地水石佳名与图画符阴巗攒碧树幽响中笙竽逶迤林壑间常若匹练铺何当山雨中来观此景殊杏花邨吾祖松楸地自昔名花邨连蜷好峰聚喷薄清谿飜傍谿住老叟乔柯䕃柴门耕凿数百载世世贻子孙陵谷万事改衡宇今常存春风过陌上笑指桃花源桃花洞姚公读书处高寄烟云端古屋紫苔涩㴱林白昼寒脩竹徧阳陂百簇青琅玕凌磵架危阁牀下飞激湍㪅寻水源地奇石尤巑岏径滑不胜步扶携来探看似古山房自昔闻戴颙空山有幽宅闭户赏名泉奔流在肘腋翠篠青林中悬瀑高百尺旁构响雪亭手探练光白添衣坐㴱夏山风谢絺绤毎当炎曦时怀此不能释石马潭结屋龙眠西沿谿路偏好峰峦莽回互水石相环抱石马立空潭洄波纷素缟曲磵尽文鱼幽径皆香草但闻樵歌声相和白云蚤曳杖蹑青鞵期向此间老媚笔泉山顶有名泉厯落层云间昔人挥毫素涤砚爱潺湲游客稀偶过老僧常掩关别有罗汉台紫翠何其殷巉石栖短树俛临流水湾石上垂云字久没苔藓斑赐金园言陟夏佳岭遥见入林路清池当衡门影落峰顶树竹㴱灌木稠画眉啼不去荷锸秔稻田抱瓮菘芥圃黄犊近隣邨绿蓑好风雨古屋两三楹是吾閲耕处芙蓉岛冈峦势蜿蜒下有双谿送春水如白云漭沆山影动唤我芙蓉翁古僊曾入梦绕隄莳秋英金粉露华重他年輓鹿车一丘良可共山中频寄书青松及时种椒园椒园南山下叠巘隐幽壑曲径缘古谿高下泉声落悬流注石稜缤纷挂珠络老梅立山烟迎门如皓鹤玉树大十围枝枝近高阁晨夕可来游只须过略彴断事坟叹息金川门倒戈燕王师君臣有大义微官焉敢辞沉湘竟何处爪髪空在兹荒阡迩幽馆策杖不知疲仰睇层岭峻俛听寒涧悲松间古碑矗摩读夕阳时环翠山房万峰如挺笏中央见平畴齿齿白石粲浩浩洪谿流兀孤茅亭杰出当高丘羣山苍秀色到此凭阑收峰峰岚气逼树树烟光浮毎语吴季子数椽须蚤谋写园短垣䕶松竹宛然一亩宫门临樵子路清谿流向东昔有躭吟客自名岳梦翁驾鹤去不返门闭双井桐图画秘全菴风景将无同吾庐幸不远相望苍霭中长松别业山园各殊致陂池兹所偏疏凿广数亩芙蓉秋便娟鲂鲤长尺半花间时割鲜长松四五株磊砢生寒烟缃梅与翠竹掩映皆幽妍玅年高寄託王谢信多贤黄柏山房龙眠最㴱处云物迥幽窅石径盘山腰谿声互萦绕灌木何隂隂垂萝复袅袅中有乐耕堂凭阑接林杪片石琴台孤飞轩栗窠小莫嫌絶境偏远出尘壒表社坛幽巗罕人迹此地堪避世一水自萦纡千峰转迢遰草㴱路易迷湍急裳屡揭吾兄性躭奇景麟结遐契远载吴门花驱驴入烟际选地种松杉聊为子孙计十二月六日即事梦登杰阁俛洪流烟波漠漠横小舟远叠层峦景弥旷近罗古木居偏幽启牖凭阑正畱憩叩门声急惊残睡东方才曙雪满阶忽报诸卿有封事题画秋山若新沐翠色滴巗峦幽人结茅宇窈窕当巑岏略彴入荒径高栁垂碧湍时有隔谿叟策杖叩荆关斯境良不易唯向图中看寄韦广菴昔闻王摩诘晩歳躭清修琴牀间茶灶恬旷与天游鸠兹有伟人今古遥唱醻启事重山简脱屣归林丘秉心自高洁澹荡师虚舟挥手谢尘滓道业期千秋眠食常一龛弥勒居上头我友岑仪部精义同探捜江流𣺌无际高怀谁与俦天门望牛渚石色上层楼何时蹑芳躅偕翫春江鸥读汲古阁毛子所镌放翁集有感叹息龟堂叟磊落无近情室小不舒肘时听饥肠鸣神藻日鶱翥珠源随地倾齿髪已大耋力厚思弥清吟篇累鉅万骚坛谁与京聊自写胸次匪冀身后名窅冥寄天壤大海鸿毛轻焉知五百载嗜古有毛生旧帙拭尘土古镜发精英只语不敢遗寳惜如瑶琼雕镂比金石简编弥八纮山泽藴良璧光气终必呈贤哉海虞客千禩陪休声自题桃花钓艇小像春风草色已平铺春水半篙生南湖自櫂小舟入鸥鹭临水桃花三两株微风徐引钓丝輭落花片片飞衣裾此时傲睨天地寛斜倚兰桨摊素书青山澹峙水澄湛纤尘不起波涛无我与万类同俛仰忘机共乐羲皇初寄语苇间垂钓侣莫将香饵误游鱼正月六日春囘已再旬诘朝是人日苦忆故山下古梅䕃幽室苔封老榦迟香蚤南枝宻披离碧磵临横斜短墙出轻烟澹霭中风神总清逸江国气暄和微风转温律谿润栁先舒土㬉兰初茁南荣可洞开北牖不须窒何事久羁栖朔风但严凓难寄一枝春望断江南驿清梦频往来浩叹抚书帙夜读松臯诗册有作谷雨晩休憩皓月临阶戺轻寒下布帘水僊列绨几程子示新篇清言味殊㫖冰雪盈怀抱芳香浸肌理故国梅花邨迢迢隔江水抚巻若欣遇三复不能已燕九镫月看方残节序数燕九白云鸾鹤声陈迹荒已久取醉倾都城相将挈罇瓿一时方外客幻妄无不有悬符曲背翁卖药龎眉叟诡状惊愚氓狂歗走邨妇哆口説神僊诳惑良可丑我闻蓬莱峰弱水隔尘垢碧玉琢庭阶綵云塞窗牖桃花炊香秔石髓酿天酒御风凌紫霄天帝为宾友岂肎回鹤驾蹋此利名薮吁嗟尘世人延望空翘首长康为予画芙蓉岛图赋此雪浪双谿向东注云巗翠巘相盘互短垣脩竹隐萧斋凭君画出樵家路君言此地旧游偏风景依稀在眼前惟余石岸苍松色须饱风霜二十年道士赠杏花一枝置胆缾中大龙山畔石塘隈露裛烟笼十里开闻説如霞复如锦可怜时节不曾来祇今尽日风尘里乍得一枝眉色喜粉腮未破春溶溶自拂银缾注新水广济寺看海棠即赠天孚上人万斛车尘吹㬉风扰扰阛阓喧嚣中焉知咫尺有佳地香林一鹤尘坱空谷雨才过名卉发红云两簇楼西东我来正值烂熳时锦幢绣幄花重重自昔西川号繁艳海棠香国将无同别有神僊好丰骨苦教桃李若为容最是斜阳烘屋角粉腮乱点猩猩红惠休知予惜花意裵回宛转芳树丛为言居士今老矣一年一度难遭逢须乘旭景再来看烟开露溼春溶溶我闻斯语笑未荅发人㴱省如晨钟便是上乘微玅义不须㪅与叩南宗长康画南郭外桃花园小景题此于后出郭春风散遥瞩千株万株栁新绿人家园圃带城斜桃花一片红云簇沿邨灼灼照清谿绕径娟娟倚脩竹我昔携尊雨后来臙脂晩向华清浴隔岸谁家花最多枳篱苔径芗茅屋讵意萧斋傍短檠缩取春隂盈尺幅向前寒食几多时令人苦忆城南曲天禧宫古松歌同説巗先生赋平生几处见古松都城西畔天禧宫轮囷异姿饱霜雪纷拏逸势森虬龙响若琮琤戛苍玉色疑翡翠埋青铜低枝偃侧走平地高榦窈窕摩紫穹荒祠㴱锁三十树一树一画羞雷同琱窗细碎古瓦坠画壁剥落莓苔封此松类有神物守肌理丰腻弥青葱浓隂地溼草舟碧幽林日薄光玲珑顿隔喧嚣若巗谷涛声白昼吹香风泽州先生偶税驾予亦走马来过从石牀倚徙久延望不觉曦驭腾高舂君言榼山有此树霜皮合抱烟霭中予亦曾游秣陵路六朝旧树畱江东不意马迹车轮边俛仰别有幽奇踪便当坐卧满十日一洗耳目尘滓空眼前奇物复谁数北寺万石华严钟予学圃斋前有郁李一株因见乐天集中有惜郁李花诗即次其韵浓缛爱花繁低小怜枝弱闲阶石砌边移近梅花萼缘条雪皑皑含烟春漠漠剪裁罗绮轻点染臙脂薄山园久岑寂流光任销铄正是艳阳时东风又开落万寿寺华严钟歌次説巗先生韵荒寺门迎大谿水古墙剥落荆榛高兀鉅钟立庭戺翠色几矗长松稍直立二丈径十尺布指难与量週遭铜液如云火如电天地罏冶斯铸陶霜晨撞击鬼神惧鍧闳鞺鞑翀紫霄上有华严十万字松江沈度挥霜毫刻画远胜云雷迹雕几不屑鱼龙跳一波一撇露锋颖笔势轩翥如鸿翺譬彼宝幢绣佛号香薫殿角风铃摇此钟初成在紫闼丁年移今萧条刼火已吹楼殿去鲸鱼委地空蒲牢但见埋光向幽壑那复振响穿云标朅来对此三叹息为怜尘壒还爬搔神呵佛守亦妄语土花侵蚀偎藜蒿作者何人姚少师手翻云雨腾螭蛟金川门外鼓震地欲富欲贵皆尔曹钟解纽意不惜戈甲渡江江怒号身披紫衣近日月不闻搏拊陈虞韶齐黄九族惨白日天隂鬼哭声啾嘈忠臣义士甘鼎镬铸钟万石奚足豪噫吁嘻铸钟万石奚足豪送登州太守任在菴之官渤海回紫澜万古嵎夷宅观日登蓬莱东望神僊迹瑶岛出波面数点如棋奕时平海若镜拾月堪挂席蜃市成奇观城阙通街陌好风荡微云转盻玻瓈碧皇哉五马君声名古牧伯彦升起中土清才灿崑璧今为郡大夫昔本东瀛客轺车夙税驾正获两岐麦涵濡须㴱仁澄清荷鉅责德化师盖公琴书乐简僻平生康济心永言念畴昔庭槐十韵青槐何茂宻当轩种双树滋植十年来清隂入门路高翠挂斜阳低枝沾晓露暑月延好风晨光集珍羽杳霭映㴱帘顿有林壑趣种此亦偶然青葱悦朝暮岂意尔成围催予髪垂素爱此碧玉枝曾入甘泉赋託根赐庐中谅无斧斤惧寄语后来人风霜谨持䕶闲居四时词初试春衣白苎裁巗扉从此昼常开轻烟轻雨笼芳树新柳新鸎发旧醅草合日长帘影静杏花时节燕双来小亭霑洒近风泉地溼林㴱避暑偏翠竹万竿疎雨夜水芝千朶夕阳天人间便有方壶胜欲向三山唤偓佺白露添衣体乍轻山容如沐水痕清半窗幽梦梧桐雨一枕新凉蟋蟀声看罢东篱旧时菊芙蓉花下绕池行烟蓑雪笠钓寒江新得鲈鱼玉一双㴱着地罏煨芋火洞开书阁看梅窗闲来检点牀头物螘绿鹅黄正满缸石谷为予画赐金园图巻子复作大幅仿香山池上篇意为赋长歌石谷先生类臞鹤风神萧散意卓荦高人寄託无不可偶尔落笔摇五岳曩时惊见富春图十丈青岑隐丹壑神交意许三十年忽向京华走芒屩再拜喜识寒松姿逸致高怀老磅礴俛仰都无世俗情坐上吹香比兰葯自昔曾与西田翁古今风雅同扬搉祇今前辈若晨星衔盃话旧空萧索我有家山杳霭间貌以丹青何绰约梅花㴱处着疎篱杨柳隂中藏略彴一幅鹅谿池上篇竹隖荷汀景寥廓鄙人自爱愚谷愚先生为写乐天乐怜我风尘老未休苦忆谿山自煎斲譬彼井谷有枯鳞暂转清波供瀺灂秋窗日对烟云生怀抱经时差不恶溼翠香岚足千古濩落园林欣有託东坡有和渊明怨诗楚调示龎主簿及邓治中诗读而爱之遂用其韵南山衆所见陶咏独悠然叹息头上霜换我镜中年人生如坠叶忧乐随所偏丰膴慕朝市枯藁躭园田猗与东臯子醉乡受一㕓晨兴荷锸往夕寝抱瓮眠欢戚等飞埃寒暑忘推迁落花堆我侧幽鸟啼我前挂瓢饮谿水䇿杖入邨烟还令简牍上千载称豪贤文端集巻十二文端集卷十三钦定四库全书文端集巻十三大学士张英撰存诚堂诗集九近体诗一百十四首送李鬘岭先辈山居四首自有巗栖志于今几十年青山畱隐逸白首到林泉书巻移家易松云隔岭偏寒宵风雪后清兴与谁传公麟堪住处随地是龙眠山色宜朝暮梅花老歳年抱琴㴱竹里伴客小谿边为报春烟起唿童学种田莫㪅嗟尘网劳劳始放闲松根容歗傲笻杖任跻攀径小都横石篱疎好看山夕阳花外落手自闭柴关但得佳山水何妨婚嫁身寒衣新布衲野服旧纱巾采药邀隣叟寻兰赠故人门前松色老百尺见龙鳞信臣牧五读书山中诗以怀之不待梅花尽应知不肯还抱书随㬉日泼墨写寒山沽酒烟邨外悬镫竹隖间好同何次道辛苦闭柴关过霜鹤昆弟龙眠山庄五首谷口龙眠路沿谿老树中稻田新涨合花屿小桥通结屋依层翠编篱覆落红往来城市近沽酒属樵童谿馆榛芜后诛茅结短檐门因新笋闭屋为老梅添花影移藤架松隂落布帘园林与丘壑幽事此能兼寒知闻旧阁石路上嶙峋兄弟俱才子园林亦比隣莺花随地好笋蕨一时春谿畔过从易扶笻不厌频少保藏书处惟余十亩存清风依草阁碧血滴松根世代看陵谷耕耘约子孙一经耡且读辛苦慰忠魂雨过谿流急初晴款竹篱龙眠芳草路驴背夕阳时慰我三春约醻君隔歳诗笋香花落候况复听黄鹂雨后过潄石亭二首清流带西郭一径入柴关过雨客初到叩门僧未还雀喧花自静谿閙石长闲隔树秋风起樵歌徧晩山荒园人境外潄石小亭幽竹澹容僧俗花飞任客愁谿声偏入夜岚气总如秋雨后泉方好何人雨后游在郡城忆牧五庭中双桂海门忽覩黄金粟苦忆君家双树傍酿作桂浆千日醉㪚爲秋雨一城香月枝露重阶常润僊萼云深户自凉定有夜来花下客隔帘清歗共飞觞晩春郊外二首平郊一道蹋晴沙春色畱人春日斜紫燕飞时穿栁絮黄鹂啼处落松花幽谿水饮青丝骑碧草香承油壁车日暮苦吟何所羡远邨如画两三家草生河畔碧如苔歳歳春光不用媒风雨有期寒食到莺花无恙隔年来却添离思萦高柳惟许新诗送落梅独客何心闲倚杖子规声里最裵囘醻友人见赠荒亭遥对白云间地足蓬蒿嬾未删开户最宜春夜月到门无限夕阳山秋当静处蝉声歇人正吟时竹影闲更爱城东高士过余香三日袭柴关过谿南有怀故人谿上驱驴过短垣故人曾此闭柴门方塘断岸经春雨野水平桥复旧痕梅种竹窗花渐发诗题藓壁墨犹存临风忽忆前年事水鸟衔鱼噪夕昏冬日绳牀竹几小窗前手爇清香㬉着緜冬日爲人来草阁梅花与客共寒烟嵇康达命原宜嬾摩诘能诗自解禅但得身闲兼地僻闭门一壑亦翛然庚子放后舟中赠信臣二首与君相对数秋晨几度高吟涕泪新携手正当黄落日入门俱有白头人岂应我辈长贫贱莫漫相逢説隐沦枫叶亦知游子意寒声萧瑟古江津一叶轻舟逐水湄西风吹客到家迟依然江岸芦花路况是秋深暮雨时暂屈敢言同鹤胫长愁只恐负蛾眉惜隂亭畔苹香老难荐湘累楚客祠次韵答信臣二首八月寒江秋正清与君同作秣陵行晓过茅店看霜迹夜泊芦洲听雨声旧路总余游子恨新诗弥见故人情高吟正复增惆怅难遣人间百感平依旧驱车往复还秋花重与闭柴关云霄待客何年事风雪容人此日闲泪落顿添桃叶水情多数梦雨花山君归抱病予愁絶相对何曾一解颜集左橘亭小圃二首荒园手自翦荆扉侍御先生此息机几树梅花传晩节满庭橘柚凛霜威纸窗风雨书声静草阁萧疎鹤梦归天壤勲名畱伯仲遗经读处莫霑衣幽径闲来趁晩晴故人归复自臯城淮南招客皆词赋灵运能诗本弟兄午夜清霜增酒数一帘明月驻歌声茗香客醉狂吟后移得琅玕影正横之郡城道中望龙山三首二龙山色翠漫漫常向宜城陌上看望入江南秋色里青当皖口白云端遥连野水岚光溼半背斜阳树影寒极目千峰倍惆怅何年策杖蹑层峦不因谿水泛残红谁信桃源与世通鸟路云深松叶里人家春老杏花中悬崖终古畱僊灶絶壁千寻叹鬼工山寺一声清磬好篔筜西畔石桥东野老家家获稻梁一川风景近柴桑晩花着屐寻霜圃秋水扶笻渡石塘隔岸乱镫螯正美千邨老树橘才黄何年丛桂招人隐北渚南汀筑草堂闰七夕碧霄无际綵云流乞巧今年巧倍醻天上香车双七夕人间团扇又三秋辛勤乌鹊还成渡消瘦青蛾几上楼翻羡秋宵容易得盈盈一水不须愁虞美人花翦尽春罗赛得无倚风似欲倩人扶乌江尺地全非楚青冢闲花尚字虞种向九秋宜丽服开当三月徧平芜一年一度看浓艳絶胜明妃见画图镫花银烛作花花正然寒宵春色倍堪怜月光暗处垂金粟佛火堆中长白莲旅客敲残秋漏里美人挑落晩风前何如绣阁珠帘下并蒂同心照绮筵秋海棠花秋花亦占海棠名玉露金风别有情兰纵比幽伤冷落杏虽如色让轻盈微香应欲消遗恨红泪依然泣旧盟节节珊瑚低拂地临风一笑许倾城偶饮大匡山亭二首过君别业即淹留曲径深林恣意游共指云峰高阁敞忽穿石壁小亭幽层峦望处临官舍古木疎时见戍楼携得楸枰沽得酒寒风萧瑟不须愁城外谿通城内岑泉声环遶石楼深林从落后偏宜望梅未开时便许寻宅畔烟霞堪稳卧君恩岁月与高吟丹铅坐拥良非易莫为浮云感素心为友人题裴航游僊图便面六首吟到樊姨旧赠诗忽从邨路见蛾眉神僊纵道多奇蹟説着裵航蹟更奇老媪唿来见玉颜明珰纤手绿云鬟相逢何地无僊子多在芦花驿路间帘下才闚半面春千缗玉杵此情真神僊不死皆情种肎学人间薄倖人觅徧天涯道路长故将辛苦试僊郎岂应天上元霜易翻爲人间玊杵忙只手携来问水湄云英重见旧茅茨怀中兔影如明月光照名姝十二时陌上车声衣上尘一囘老却一回春玉京抛得崎岖路便是神僊队里人络纬声四首络纬声中秋夜厌草根凄切透书帘问渠何事清宵苦空被人间懒妇嫌𤓰蔓丛深咽露微如何不织御寒衣清霜一夜飘零后粉蝶蜂腰一様归一声断处秋盈盈天遣人间织妇惊老大女儿不解事停鍼只当听虫声晩凉飒飒雨霏霏𤓰叶稀时叫渐微病妇临风忽长叹今年八口计寒衣远峰亭初成信臣见过赠诗五首即次韵奉答一片城隅地耡来瓦砾余经春成小筑尽日赋闲居荒径添藂竹高窗拥素书闭门无剥啄芳草上阶除结屋依山麓平原望白沙故人同夕照天际正残霞带月梧桐影迎风茉莉花寒声畱客听络纬满秋𤓰新诗冰雪字好向竹窗悬小咏风前句微凉日暮天远邨依树出樵唱隔林传自爱闲吟地城隅有一㕓宵凉人未㪚新月上高岑鸟影没残照秋声满竹隂云连千堞晩虫遶一镫深小榻临窗置微寒蚤欲侵龙眠读书处水竹小堂名爱子寻泉石慙予隔市城亦曾过白社相与听黄莺更讽江峰句偏增夙昔情咏水僊花八韵自有神僊骨况依清浅波前身应孝女小字比湘娥种别玲珑巧花怜姊妹多衫裁微碧绢结翦澹黄罗影入残年烛香畱彻夜哦玉盆围白石银蒜借青莎梅婢那堪受兰妻应若何清芬推第一花史许谁过春暮过信臣龙眠草堂二首春山独往听黄鹂画得龙眠祇自题犊路半随流水曲田家只在杏花西新移石竹迎门绿手种山蔬逐路低偏有长康难画处书声寒夜雨凄凄高吟日日送斜晖招客寒山共掩扉陂下麦田沽酒路门前春水钓鱼矶人从静后偏宜嬾家在尘中未肯归愧我暂来还欲去羞看白鸟向云飞江邨江上青帘卖酒家停舟才见一谿斜秋风荞麦邨邨雪夜月蒹葭处处花深坐击柝声声过戍楼小亭深坐爱淹畱鸟翻竹叶频疑雨虫恋𤓰藤蚤报秋采石怀古悬崖百尺俛江流上有诗人太白楼牛渚欲寻何处是天门遥望不胜秋松声夜共寒潮落石色晴看画阁浮僊客骑鲸已千载白云明月属渔舟过邹县谒孟庙㳟赋十四韵尼山炳长夜邹邑振宗风陷溺过尧水疏排俪禹功七篇垂道法千禩格愚䝉俎豆周区夏精灵霭故宫清晨起严肃数里见崇隆风土闚山左絃歌接鲁东雕甍凌碧汉丹壁映长虹蔽日林隂宻盘花石柱工垂旒簪白玉披衮绣华虫蝌蚪丰碑壮牺牛祭器充及门诸弟子从祀一堂中还觅蟠松际因知寝殿通徽称加孟母遗像识邾公肃拜轩楹侧瞻依阙里同放鹤亭已过云龙麓还登放鹤亭高踪徒寂寂清唳亦冥冥一派河光白千畦麦秀青僊禽𣺌何处烟际指南汀钟离古蹟四首落叶霜天作雨声驱车濠水不胜情牛羊日暮通侯宅禾黍秋风帝子城尽伐禁松陵冢见渐偷宫瓦御楼倾北连芒砀看云气极目荒丘感叹生秋草寒烟落日斜衰杨风起㪚寒鸦黄巾一自成封豕赤帝翻教哭断蛇王气几年消碧落谿流无处觅红纱寝园未必皆遗老徧种东陵五色𤓰东南遥望几孤邨野日荒荒白昼昏九庙笙镛归刼火百年汤沐説遗恩草埋墓道麒麟碣漏冷铜壶翡翠痕闻道奉祠零落甚断桥衰柳故侯门凋残金碧旧禅关僧闭闲庭草色殷谁向荒原寻马鬛惟从古寺识龙颜优昙花冷三千界苔藓碑封第一山自昔兴亡等闲事不须惆怅夕阳间闵子祠下马秋原拜闵祠祠倾谁与覆茅茨数家石屋贤人里一片荒坟孝子碑汶水风清辞世往芦花衣冷畏人知可怜陌上俱游子回首乡关日暮时戚里戚里歌钟旧赐楼濯龙门上几经秋玉鱼长伴衰杨老石马空迷碧草愁当日望云随帝子百年食采列通侯祇今零落残阳里賸有红墙遶故丘除夕河间道中次昭兹韵椒盘柏酒异乡同此夕惊心叹转蓬鹤髪老亲千里外鸡声残梦五更中星悬屋角光全白镫近牀头影乍红南去归鸿凭寄语帝城明日足春风甲辰元旦次前韵蓟北风烟故国同不须千里怨飘蓬栁深细雨龙池外花满宜春御苑中莺语渐催宫草绿马蹄行蹋上林红建章一夜千门晓从此朝朝待好风慈仁寺长安千骑蹋香尘尽是看松古寺人海市乍开楼观日石家初试绮罗春玉藏锦箧夸前汉珠泻金盘出大秦看到山门将日落更谁来问老龙鳞春半春半江南烂漫时朔风吹雪点须眉白杨几树鸦空遶翠麦千畦雉尚饥芳草不牵池上梦寒梅难寄陇头枝五侯温室花争放未送青青到栁丝寒食河间道中驱车日暮尚裵回寒食今朝何处桮渐喜栁从归路碧始知春自故乡来千邨禁火烟空冷几树临风花渐开丘壠旧山兄弟在漫忧隂雨积莓苔亚父冢驱车路入古彭城亚父坟前春草生厯数天教分楚汉英雄人岂谢良平碑畱姓字千年恨魂断河流午夜声往迹恰隣高帝庙相看应使壮心惊过九里山二首遗迹彭城夕照边中原百战亦徒然帐中气为美人尽江左羞因父老怜汉业萧条成往事楚歌凄断自千年游人极目空惆怅数点青峦起暮烟刘项应知不并存当时一剑失鸿门悲歌漫下乌骓泪王气全消白帝魂晩日乱山旌影动霜天百代战云昏看来逐鹿都如此指点休从胜负论归渡黄河春水黄河接远天人归依旧夕阳边马衔青草嘶沙岸客傍棃花唤渡船波影潆洄成九曲涛声澎湃自千年祖生空有闻鸡志击檝中流一慨然放归二首衣上空沾京洛尘闭门犹许作闲人旧栽松竹惊心看久别琴书到眼新花事芳菲看渐晩莺声圆滑听才真翻怜蓟北多羁旅输却江南一度春莫叹寻春归较迟风光正值夏初时细翻藻荇収鱼子牢䕶樱桃恼雀儿穿破间阶容碧笋叫残清梦任黄鹂垂檐梅子离离绿忆杀去年花满枝春晩同孝仪从房师即墨黄公泛舟淮河并观骑射千畦麦穗带城斜供帐行旌驻水涯明月雕弓穿栁叶春风金勒映桃花搴帷许列康成席鼓檝疑同博望槎漫道使君归路晩还停铙吹看桑麻钟离遇徐莘叟前辈却赠谈经曾压汉廷儒今见风流赐鑑湖一自芳洲搴杜若从教宦迹託莼鲈倦辞丹地含鸡舌醉解宫袍拥凤雏春宴得陪莲漏永鸟啼花落听吴歈信宿晳如三兄西山别墅次信臣壁上韵三首深径寒林叶渐凋此中人久赋招招梦同春草因曾到路觉秋山转不遥一带苍巗垂石乳数家茅屋住峰腰支颐笑指云生处髣髴闻歌是晩樵手自披榛葺故庐闭门聊且遂吾初夕阳山下闻驱犊秋栁隂中看打鱼兰珮香偏宜卉服芒鞵健可谢篮舆隔谿数武邻丘壠常傍松楸读父书千箇篔筜未觉贫茅檐况复一时新搆成药圃蜂常閙看破蕉隂鹿也驯栗里果肥喧稚子枫林叶落见比邻祇今预订桃花约莫负明年此地春寒食埽先慈殡所以未归丘墓感赋二首陟屺悲来五父衢路经荒岭更崎岖空山去郭十余里老树成隂三两株地僻草花眠乳鹿春深风雨唤慈乌松楸未卜陶家宅廿载泉台梦稳无兄弟无由种墓田每逢寒食哭荒阡爲贪白日千年事躭却黄泉几歳眠泪尽啼鹃空复尔梦凭归鹤亦茫然北邙寸土艰如此羞向东风吹纸钱绣毬花萼绿应知是后身澹如新栁白如银请看姊妹繁华队尽是神僊冰雪人翠黛渐舒眉色浅玉颜齐簇粉腮匀黄鹂声唤东风急吹落梅花在暮春春郊昨夜春衫翦绛纱阿谁挈伴向谁家游丝不解牵纨袖弱草偏宜驻钿车团扇故遮憎栁眼小桥迟过为桃花欲图蛱蝶无佳様记取风前一道斜七夕凉宵斜月照疏櫺一树秋声梧叶庭最喜风光当七夕又教儿女认双星去年夜雨山邨梦前歳秋香木末亭莫道人间无远别几回同尔倚云屏牡丹万叠罗衣倚画栏沉香亭畔昔同看和风梦暖红珠帐晓露光凝赤玉盘粉颊微痕脂欲透绛绡斜映锦成团上林三月花千种更有何花压牡丹梅花诗三十首横斜多在短墙东半放微舒清露中吟入暗香诗冷艳梦回芳径月朦胧几株最爱前邨白一种尤怜照水红自是东皇憎寂寞故将寒蘂试春风苍枝经歳古苔封忽㸃疎花在暮冬时近艳阳应有待天怜寒谷若为容牀头屋角香先透月下谿边影自重此际与谁同晩节层巗冻雨滴青松一天雪意压明缸臞骨稜稜战未降老树数花开隔岸春风昨夜渡寒江遥怜瘦影临官阁静对香痕落纸窗可惜黄莺啼不到任他山雀自双双清谿茅屋复疎篱临水临檐初放时雪里自支高士骨帘前欲点美人眉疑传沧海珠林种谁琢空庭玉树枝偏以歳寒为令节旁人错认晓风吹朱梅几树遶山扉爱尔偏当雪正霏掩映珊瑚银海浪轻笼红玉白绡衣也知冰骨姿原冷未觉琼枝体太肥长信祇今推第一浓将香粉抹杨妃携樽好是看花初李径桃蹊尽不如幽谷春隂含雨重野田寒烧破烟疎有情许伴孤山鹤何客闲骑灞水驴最忆一丛窗下影龙眠东畔故人居幽姿应悔识林逋引得闲人种几株深苑巧增宫女艳空山偏学老僧臞半湾流水看逾好数点莓苔画得无此际若教霜月照分明一幅晩香图还如仙李植丹梯数㸃寒云水一谿山雀啄花清露里寒鸦挂影夕阳西参差画阁春偏蚤掩映江邨路欲迷风起枝头飞似雪游人莫道旧隋隄孤情未易与时谐只合龙钟傍鹿柴草阁梦回依纸帐山桥花落衬芒鞵低枝自覆横琴石老榦全拖隔水厓插向胆缾谁可伴炉香茗椀在萧斋清谿一带是谁栽岁岁春光倩作媒笛弄晩风偏厯乱月临芳树亦裵回潇湘神女和烟立姑射仙人蹋雪来盘屈盆中非所愿羡君犹傍水仙开欲晴欲雨是芳晨南北枝头开渐匀自分有香畱野客不妨多刺谢樵人好同兰蘂称同调惟许棃花步后尘谷口山中无歳月千株放尽始知春繁花枝上已纷纷老树谿边卧冻云开落非关春色异寒暄全自岭头分何郎粉汗应难傅荀令衣香不待薰独以孤标先衆卉岂因风雪惜离羣苍巖翠壁长孤根常许移家託小园风暖乍闻香绕树雪晴尤爱月畱痕枝封石屋烧丹地花覆旗亭卖酒邨一自罗浮春梦后更谁人与伴黄昏如画枯枝墨未干赏心端在雨中看支笻滑路寻幽寺放艇清谿过远峦冻折有声翻玉珮冰凝无力倚阑干桥边若遇襄阳客为尔殷勤道歳寒岁晩携樽探旧山古梅招客入烟鬟偶逢石上兼谿上多傍松间与竹间高士苦吟扄小阁老僧香定在深关此时一树偏清絶雪没枝头苔藓斑梅花一度一春天偏为人间管岁年餐雪本无烟火气埽眉不借粉脂妍短檠幽梦萦诗笔断岸香云湿钓船昨夜湖边有微霰冰凝寒玉隔苍烟芳心初绽雪初消未许春光在栁条隋苑岂知裁素练秦宫不解巻轻绡惟予闭户清吟赏念尔冲寒浊酒浇説与俗人应未识水边山畔自萧萧嫩蘂疎枝影自交一帘新月映花梢纵横字体摹张旭冷落诗情託孟郊折得晩香兰可伴惊闻清唳鹤还巢嘉名异日传调鼎记取蟠根在草茅五月江城夜笛高一枝摇落在亭臯曾因託咏传南雅惜未搴芳入楚骚犹觉磵松逃世苦翻怜江栁送人劳摘来和雪偏堪嚼磊块何须醉浊醪无数寒花发旧柯闲庭从此苦吟多十分春信劳青帝一㸃芳心託素娥开落总宜人澹荡醉醒偏称影婆娑布帘香透寒镫暗听我清狂彻夜歌爱尔根梢亦自嘉耐寒不数拒霜花每从枝上分香雪旋向铛中瀹岕茶南国诗筒迷驿使广陵春梦冷官衙江东久隐罗昭谏爲看参差几树斜一岁烦君领衆芳水边石畔占春光自将孤洁醻霜雪嬾与繁华鬬艳阳有梦何曾迷蛱蝶问名犹喜字鸳央宫人竞学新妆巧尽㸃眉心几瓣黄作赋曾传宋广平花期独与岁寒盟谿山冻雨封千树殿阁晴光动九英艳质自能忘粉黛素心应不负冰清携来书巻花间读共尔披香入玉京一梢寒玉偃空庭还与幽人伴醉醒月下晩香依铁笛镫前疎影落银缾旧栽久许邻松石初放偏知近草亭若使东皇肯珍重三春常到水晶屏谁道清寒苦不胜冷然香色在层冰飞来江岸疑残雪挂向巖西学古藤月映夜珠朝露重风低碧玉晩烟凝湖山深处开千树欲櫂轻舠恨未能花史推君第一流春光占尽在扬州孤根点缀萧斋寂老树披离古洞幽雨雪相逢吟易苦寒香持赠句难醻临风忽起故人思欲折无由寄陇头满庭寒蘂驻春隂几点新蜂特地寻南国名花原并蒂上林佳卉本同心绿英眉黛争浓澹紫萼脣脂鬬浅深绮阁画栏无限树一枝先上美人簪名园花信尔先探霜雪年年与性谙十月蚤开传上国一枝堪寄在江南微舒檀口歌初歇澹抹朱颜酒半酣摇落空庭春事晩好分红雨到双柑遶屋枝枝近短檐晩烟初罩雨廉纤摘将寒蘂诗堪祭悟入微香花可拈乍敛芳心如避客巧回半面欲闚帘幽人久已无尘障爲尔清宵酒数添古梅卧处倚松杉花落春风覆石巖结子有心抛锦带向人无力卸轻衫香谿暖漾鱼争沫晴雪霏微鸟不衔应有新飞双白燕遶枝惟听语呢喃文端集巻十三文端集卷十四钦定四库全书文端集巻十四大学士张英撰存诚堂诗集十近体诗八十首丁未春释菜先师庙㳟赋二十韵昭代崇文日羣英习礼时桥门环綵仗璧水簇春旗逵路纷冠盖长廊集羽仪赐名皆勒石厯代有丰碑斑驳搜前哲琳瑯读古辞殿高低燕雀松偃走蛟螭积翠黄金瓦蟠花白玉墀漆经文典贵石鼓字离奇龙篆存周迹鸿章想汉规层台容晋接千仞许羣闚绣柱扶丹桷重氊映绛帷高窗悬绮缀古壁网罘罳乐器纷匏竹铜樽列象牺㳟行释菜礼偕咏采芹诗草绿侵袍色花红映酒巵平生怀盛事此际惬心期太学人才地司成国子师抡才皆董贾结念在臯夔事业辉麟阁文章烂凤池愿言崇圣训持以报雍煕忆家山诗十首勺园风景重相思有梦先归春草池里巷过从兄弟乐园林佳胜夏秋时穿阶新笋生何地拂槛名花发几枝最是石隄临水处远心长绾绿杨丝西南别业傍城隈澄对轩中首重回碧栁影从冰簟拂白莲花抱水亭开微波似织凉初起隔岸如丝雨欲来浊酒一尊诗一巻知君梦不到尘埃兄弟躬耕自结庐湖山深处狎樵渔稻香自与荷香接松影还兼竹影疎鱼鲙似银收网后藕丝如雪出泥初棣棠花下羣回首定念天涯有索居远峰亭畔绿隂遮半亩琅玕一径斜风卷江云看九子雨来山郭暗千家儿童笑逐枝头鸟杖履闲寻叶底花华髪频年惟绕膝平生不愿客天涯花亚轩中树影稠微凉才动暑全收绳牀午梦湘帘暗茗椀春香纸阁幽翠竹便堪消永日海棠蚤已报新秋北堂况复依萱影絶胜风尘事远游元度城南辟草庐门迎荒圃种山蔬蚁浮春瓮常畱客蠧落匡牀自着书竹路过从精舍近荷香披拂晩凉初廿年风雨频游地花落花开总忆余楼接苍峦俛县门城中胜地属偏园家余闲地皆松竹世看名花到子孙小院微凉侵簟扇西山紫翠自朝昏高窗吟望增惆怅绿鬓红绡何处邨回轩僻巷有精庐门闭高梧影更疎翠竹笋成迷巷陌紫薇花发映庭除东墙老圃朝耡菜小阁佳儿夜读书棠棣天南知烂漫寂寥依旧子云居半亩潘园种竹余安仁聊且赋闲居故乡别后俱千里京国春来少素书游屐倦时花事好草堂开处绿隂疎老亲绣佛吟诗暇日日输君奉板舆龙眠深处结茅茨忆尔空山冰雪时岑寂久从爲客惯清寒翻觉畏人知荒厨积雨迟烟火草阁悬镫下布帷底事吟成转呜咽涙痕倾向蓼莪诗慈仁寺海棠长安初见海棠红带露含烟古寺中酒盏时来浇艳质车尘不解避芳丛新妆厌浥朝酣雨锦珮招摇暮倚风苦忆江南千万树莫愁湖畔石城东院中秋晩御河流向禁城东古屋参差烟霭中匹马空庭秋草绿寒鸦高树夕阳红霜催栁色凋秦塞月傍砧声出汉宫尺素渐稀衣渐薄可堪惆怅对秋风秋夜宿院中二首向夕摊书坐何曾异薜萝月临丹地迥秋傍古槐多凉气才侵簟微云欲渡河圣朝勤问夜将曙听鸣珂康乐多佳句慙予非惠连茶香同永夜镫火各青氊树色连双阙钟声落九天高吟闲不寐凉月度花砖中秋夕赋得何处秋光好四首何处秋光好家园忆老亲花间人似鹤月下髪如银珍果宜佳㑹轻衫称健身膝前三岁弟学语听才真何处秋光好园林忆弟兄蟹螯烹正美秫稻酿初成枫叶红千树桂花香一城等闲行乐处偏动旅游情何处秋光好家山忆旧游龙眠新雨沐浮渡晩烟收数步从看竹诸峰尽入楼湖边饶胜事菱茨满汀洲何处秋光好闲窗忆旧欢赋诗常暗记作字倩同看月夕中庭敞花时别圃寛桂香深处坐独对露华漙投座师大宗伯真定梁公二十韵仰止宗工久煕朝盛羽仪文昌符象纬海岳毓灵奇日下金茎露云中玉树枝廿年辉紫极双璧映彤墀尹陟诚无愧机云俨在斯壮猷元老借邦代重臣资经画安桑土勋名勒鼎碑五兵彰赫濯九域际雍煕汉室修文教虞廷命伯夷帝心爰简在羣议洽畴咨肃穆凝天祉寅清格地祇弓旌诚重典衡鑑借无私骐骥登台日珊瑚出海时抡才皆素士报国有鸿词自顾盐车质深惭伯乐知公门容作树鄙念正倾葵遽返东山驾长衔北海巵图书谐夙愿山水惬幽期立雪思清论扶风想绛帷中朝司马重难久卧东篱集胡氐园林十首嬾从绮陌共鸣珂却向幽林埽薜萝自是功成闲岁月手栽松竹听清歌小山叠翠起平芜曲曲朱栏入画图久矣江南台榭少谁云佳丽数姑苏一曲清渠泛紫澜画船斜系玉阑干回思此景依稀似曾向秦淮渡口看曲洞幽房往复回忽从高处敞亭台白羊几㸃平芜绿一派西山苍翠来蘂珠宫里夜溶溶红雪歌儿绣幙重避客娇羞才唤出两行银烛照芙蓉箫管真疑落九天游丝百尺绕芳筵黄莺新啭银塘柳难比歌喉澑滴圆梁上轻尘落吹台綵云天际亦裵回谩言歌舞教成易十斛明珠换不来蛾眉如画翠屏中绣阁珠帘一点红白鹤亦知新曲好唳声原不为秋空司空肠断语应真听入微时唤絶伦一叠清歌频击节等闲倾尽瓮头春晩风清露袭虚堂好客情深秋夜长红烛清樽许消受綵绳何用系斜阳四女祠四女无家翻有祠明妆犹得伴龎眉谁言夫壻铅华日堪换双亲菽水时古壁难寻黄绢字荒阶空偃绿槐枝独怜名利天涯子南北年年怨路岐登聊城光岳楼光岳楼高复几重陵风天际绣芙蓉数丛烟树分齐鲁万叠晴峦俛岱宗画栋遥连青汉起尘窗长借白云封仲连一矢成千载牢落荒城想故踪安山道上新栁一行疎栁受斜风偏向河桥水驿逢路比回肠千寸结家从归梦片时通倚风有恨怜人瘦带雨如啼妬眼红陌上飞花舟上客三春与尔共飘蓬挂劒台延陵遗迹到于今指顾犹堪感客襟风起白苹吹劒草雨滋苍藓没碑隂长虹不散千年气秋水长悬一片心翻覆人间等闲事因君高义起愁吟淮隂城下桃花春浪拥孤城合派河淮此际清九服洪流归大泽万方嘉种达神京帆樯云影东南集镫火波光上下明独惜未登高阁望中宵欹枕海涛声海印菴忆旧兄弟扁舟江上人昔年曾此滞河滨秣陵烟树迷青嶂采石风涛起白苹避暑同依僧舍栁摊书还埽佛龛尘重过旧路无相识谁解临风感叹频与浮山金谷巖僧巖壑诸名胜香林此最幽岚光千树碧石气四时秋灵鸟常唿佛飞泉自入楼曾来分定宿良㑹订重游四秋诗四首秋荷荷衣经雨覆横塘旧日田田今浅黄无复青钱低贴水惟余翠盖晩迎凉一枝菡萏三秋露隔岸芙蓉昨夜霜莫道红妆零落尽赠人偏爱採莲房秋鸎曾听黄鹂各赋诗澹烟新栁在龙池祇今红树双飞处谁复春隂百啭时歌调晩风应渐涩羽毛清露恰相宜金衣若向篱边过莫认霜天菊一枝秋草芊芊无复徧香隄雨后霜前若翦齐难报春晖犹有恨时含清露总如啼寒烟陌上连天远秋色江南逐路低此际闲吟还极目关情何异蹋花蹊秋燕主人台榭尚经过掠羽新秋意若何玳瑁梁空雏渐长水晶帘动影偏多鸣蝉无意休争语江鴈相逢一和歌莫羡棃花庭院好澹烟疎栁任婆娑又赋得秋荷秋鸎二章次四松韵即赠之芙蕖冉冉立寒塘不向花时鬬艳粧乍褪红衣沙岸冷频摇白羽水亭凉独怜潋灔垂秋露未觉萧疎带晓霜此是青莲投老日风流莫漫説徐孃三春已去听黄鹂忆尔歌喉絶妙时上苑奇花无数树建章新栁最高枝啼残红叶声偏巧听入霜天韵转悲公子老来无滑调诗家堪比少陵诗语菊二首芰荷老后见寒香邨落萧萧夜有霜别圃秋光初烂漫东篱闲客偶相将冷风细翦金爲缕凉月斜闚玉作珰彭泽只今消息远露华枫叶共苍苍金英厯落向斜曛得傍寒香是此君晩节同予吟白露闲心共尔对秋云清芬自古惟兰近甘苦谁人与薏分花史只从颜色辨嘉名应独数黄筋菊答二首山边黄叶共萧森常有诗人着意寻九月花时何太晩重阳秋雨易成隂敢辞节序烟霜日少慰人间摇落心靖节归来多好句凭谁爲我一高吟疎篱掩映一丛花含露含烟影半斜自分寒香堪满把岂同芳杜却盈车惟宜泽畔闲人种偏称孤山处士家不向庭中怨移植知君端不爱春华赠友人隐居浮山呉融居处自爲邨浮渡烟岚近在门避世岭皆名佛子荷耡人本是王孙春烟种秫闲田外夕照吟诗古树根三十六峰峰顶路凭君捉笔写秋痕送四松先生之金陵扶笻何处意翛然桃叶谿头酒肆边戚里歌楼空蔓草南朝古寺半荒烟凤凰台影江流合燕子涛声𤓰步连懐古祇今谁第一久知元白让诗篇秋浦晤任鹳峰即赠海门风浪里偶挂片帆来秋浦冰初结齐山雪未开游笻偏瓦砾客户亦莓苔叹尔羁栖久任华本异才冬日登齐山牧之游处一扶笻几点苔痕想故踪石影洞中惊虎豹翠微天际列芙蓉千家近接城南路九子移来江上峰闲客正携邨市酒落晖何意到青松大隐园诗四首杨栁春烟覆白门冶城佳气满亭轩香山居士今遗老鑑水风流在小园鸥梦池边稀过客凤雏花下引诸孙谢公此地多游迹丝竹东山意尚存大隐由来卧一丘亭台絶胜辋川幽小山积翠藏书屋曲水流纹荡画楼花草自成三径色风烟不改六朝秋步兵老后无尘累笻杖芒鞵任所游𢎞济江流接翠微移来此景是耶非凭栏细数鱼儿影叠石还如燕子矶山路逶迤松柏暗水亭摇曳芰荷围画楼东畔芳菲处梅杏深藏白板扉秣陵闲櫂远相将信宿园林羡辟疆饮共竹林随杖履梦同春草近池塘雅闻羣从皆花笔唤出佳儿尽锦裆雪屋西偏书阁近诵声清夜彻回廊采石晴霞落日映长川采石重来夜泊船断壁千寻悬古屋苍松百尺冷春烟江通建业潮声急山望天门黛色连流水绿杨如画里此中堪着李青莲春深兰陵舟中遇雪二首兰陵一櫂雨如丝三月还如腊月时积雪几曾杨栁惯深寒从未杏花知苍烟遥望春申浦芳草难寻泰伯祠天意不从游子惜可怜消息误南枝冻雨河声咽不流柴门雪后酒帘收夜阑诗共吟残烛春尽人犹拥敝裘栁色一行垂断㟁花时三月在扁舟张融漫道无家住未必当时不解愁同陈㓜木同年泛舟虎丘四首流水桃花处从君荡画桡维舟频近寺闲话忽过桥茗椀隣船送香烟画阁消凭栏谁最胜春色菜花遥虎丘山畔路一道栁隂斜酒艇常延客人家半卖花停桡寻小圃放屐爱晴沙莫向桥头去笙歌转觉譁系舟延步好还过劒池游客意醉奇石春风吹画楼桥回人影乱花发酒帘稠最爱长廊后烟光衆壑收幽谷推元墓寒香万树栽如何今日酒却话去年梅胜事多延伫伊人每溯洄兹游偏月夕深愧入城来三月十四夜过念斋园中良宵清话茗香随曲径疎篱遶涧池鹤舞自骄明月影人过却在落花时小龛佛据枯藤坐高阁门依老树支欲学东坡书小记中庭荇藻正参差胥门懐古伍相名畱雉堞碑草生呉苑旧台池祇今抉目悬门日可忆吹箫入市时敌国功名归少伯君王佳丽得西施空余一片孤臣泪白马中流欲恨谁同黄继武赵明远呉翼生同年集顾松交吏部园林二首芳园栁色正春融良夜清樽此际同花下等闲逢石丈池边倾倒醉山公摘蔬畱客宜春雨种蕙当门待晓风一自归田成小筑烟霞深处见冥鸿疎篱曲径偶相将自古林泉羡辟疆入画数峰如磵谷爲园十亩半池塘侵阶勺药围书屋映水桃花覆石梁不信呉阊城市里一家清梦属沧浪缪子长先生邀同藓书先生念斋昆弟游支硎山厯诸胜因畱信宿四首山寺入门后清流乱石纹巖飞千尺雪树隐一谿云消暑宜亭畔听泉想夜分诸公闲徙倚凉雨自纷纷金碧华山寺香林自古今谿回千嶂远路入万松深鸟语移长日钟声送夕隂石牀犹可卧共子息尘心曲径将穷处幽林指法螺路疑流水断门识古藤多老衲劳相引游人不易过写经思处士丘壠近维摩支硎高阁上𤓰果晩凉时石色静如佛山容澹若诗笋舆闲谢客笻杖付呉儿登陟人逾健尊前白髪垂晩春同㓜木翼生孝仪玉青泛小艇观卖牡丹人家穷精舍最幽处二首无意入邨落名花见万枝移来新雨后卖向晩春时浓艳成香谷繁华入绣帏玉盘尤可爱含露傍柴篱半塘山后寺篱落小桥西丘壑人逾远柴桑路欲迷方塘迎户碧宻竹亚花低便是桃源客何心逐马蹄与归孝仪四首癸卯秋孝仪与予同出即墨黄公门下同门生八人孝仪最少乙巳丙午歳同客中都对榻联吟举觞飞翰欢相得也嗣是孝仪抱刘蕡之恨风尘分袂各在天涯顷予客呉门孝仪适自海虞来遇于呉翼生坐上相见甚慰孝仪畱呉门读书僧寮晨夕过从读其感怀十章未免伤于忧愤予之望于孝仪者方大不欲以悲歌损其性灵故作后二章以解之呉门草绿旧高台东望虞山几溯洄隔歳马蹄燕市别三春蜡屐虎丘来故人久抱芳时恨明月何期良夜桮离思等闲无説处劳君锦字手亲裁淮南曾忆旧风烟绛帐羣推最少年萧寺苦吟人似玉官斋良䜩酒如泉懽从别馆扶红袖醉蹋春郊坠锦韀一自扶风分散后素心无复照华筵愁吟莫作断肠声年少宜捐磊块情浴日奇姿真宝树凌云仙掌待金茎橘林无实传清白花萼多才属弟兄不是途穷悲阮籍伤秋何事太纵横牛衣纵道恨难持兰若幽栖意转悲一点佛镫春梦后数声清磬夜吟时凤雏未息营巢急鹏翮将飞刷羽宜心緖莫教摇落蚤损人怀抱是凄其上宋其武先生二首挥手云霄别帝京蚤遗簪绂卧江城訏谟当代推文正史笔时流让子京馆阁才皆居后辈门墙人亦冠诸生欣瞻华髪青山老三十年来海内名园林深处晩凉天宾从多才集绮筵客聚星占来百里堂成日喜对双泉停车酒向元亭载立雪人依绛帐眠遥指玉峰移画舫杨梅新熟任畱连赠虞山友人海虞词客远相过一櫂呉门叩薜萝天末故人良㑹少雨中闲话旧游多寄诗真与梅花似对酒其如磊块何劒气珠光终出匣相逢漫许作悲歌赠何匡山次梅邨先生韵蚤年逸兴在沧浪水国移家髪半苍但有一经杨子宅曾无千树木奴庄清琴浊酒莺花日雨笠烟蓑蟹稻乡棠䕃渐高身渐隐已将心事託渔郎文端集巻十四文端集卷十五钦定四库全书文端集巻十五大学士张英撰存诚堂诗集十一近体诗九十首檇李道中即事二首呉门朝放艇暮宿古由拳河濶才容櫂桑低可覆肩城中流水入桥下布帆悬时向篷窗问鲈鱼出网鲜最爱桐乡道人家一水涯河流如曲沼画舫胜萧斋丝管隣船听谿山客路偕红楼十二曲垂手尽呉娃立秋前一日檇李道中长隄草色望中殷才过平桥隔市阛衣带一湾通越水烟鬟数点见呉山卷帘时唤渔舟近听雨能消画舫闲明日新秋犹是客不堪乡思五湖间秋夜同念斋泛舟登湖心亭二首扁舟人在锦塘西指㸃南屏望欲迷秋水祇今环岳墓绿杨无复映苏隄一湖明月千峰出十里荷花两岸齐欲共暝鸦投宿处晩钟烟际觅招提向夕携尊初泛湖新秋风月属吾徒相将高阁人逾迥凭眺孤山鹤可唿巖壑四围环翠黛波光千㸃散鲛珠湖中百幅云林画领取烟峦第一图七月十五日夜湖上新秋客路在余杭此夕偏教断客肠钟磬数声河两岸火珠千㸃水中央果蔬竟日惟唿佛涕泪多时一望乡莫向断桥高处立镫光云影总悲凉越州怀古诗八首越王城勾践平呉后东南霸业豪登山思采蕺饮水问投醪战士空黄壤歌台尽碧蒿可能衣锦日还忆抱冰劳蠡城臣妾䝉羞日艰难百战心霸成封苦竹身隐铸黄金勾践安难共陶朱累亦深何如五湖外烟水到于今浣纱溪闻説浣纱处苔痕歳岁新至今呉苑草常占越江春邨女颦难效君王宠絶伦断无亡国后还伴五湖人严陵江千嶂桐庐道清风几溯洄不知天子贵犹是故人来垂钓本无意披裘亦浪猜翻嫌人好事高筑子陵台曹娥江一痛双蛾敛投渊比汨罗魂应凭逝水步岂学凌波庙貌鬟犹小碑隂字不磨至今思孝女江亦号曹娥兰亭千古山隂道犹传修禊时激湍遗响在陈迹古人悲觞咏空兰渚风流见墨池昭陵畱片牍愁杀辨才师谢康乐墓风流推谢客词藻冠江东游迹空山徧诗懐梦草同乌衣非旧日鹤墓自秋风五字今犹丽芙蓉照水红镜湖贺监归来地菰蒲起夕隂逢人曾解珮垂老竟抽簪盛事谁能继高踪未可寻镜湖分一曲方见主恩深山阴范祖生以秋兰沙角菱饷予诗以谢之兰犹含晓露菱复采秋汀味解诗肠渴香宜客梦醒双稜堆玉椀并蒂插银缾遗自五湖上清宵伴醁醽越州书肆得伯母方夫人纫兰阁集感赋二首粉蠧余来字开缄未忍看廿年耀翟茀三命重花冠绣阁诗偏好危城死最难至今遗草在香盥读纫兰此巻家藏久流传到越州丹铅经陆羽闺阁自千秋青史应难冺鸿编已见收可怜从死处风雨厯城头山阴晤楚中宋蓉菴却赠词赋千秋让楚骚祇今侍从説枚臯帘前修史围红袖殿上成诗得锦袍古蹟偶停兰渚櫂高吟堪和浙江涛萧斋雨后逢秋爽明月秋空对彩毫中秋同孝仪玉青看月分韵得中秋二首𤓰果樽前听鴈鸿空庭客影偶相同人如秋水三更月心似寒花一夜风杨栁丰姿清露里芙蓉颜色晓霜中由来此恨无人识搔首淮南小桂丛潮落钱塘晩更幽人生莫作少年游异乡无意逢悬榻静夜何心各倚楼客子诗情如桂冷美人懐抱比胶投七年几处同携手又记山隂一度秋登越州能仁寺楼名胜东南数越州客来凭眺寺西楼迎门一水明如练绕郭千峰翠欲流望海亭连官舍近卧龙山拥郡城幽旧家零落斜阳里古木萧萧万树秋镜湖边旧家园亭三首画槛全倾看月廊菱花开徧旧横塘梧桐子熟无人拾断壁垂藤挂白杨谁种青松映碧池种来应是小松枝于今苍老无人见辜负根梢入画时数株松桂一池莲若搆园亭趁少年花落花开头白后任他孙子付寒烟题画芙蓉菊小竹枝同贮缾中美人颜色宜三醉高士风流耐九秋得傍此君同处住胜他篱落与江头重过湖上芒鞵曾蹋冷泉寺画舫还登明月楼才见藕花红似锦枯荷断梗又深秋呉门竹枝词二十首杨花落后春潮长入网霜鳞玉不如骄语呉侬儌倖杀千钱昨日喫鲥鱼无限春风杨栁岸凭栏垂手各纤纤画船一曲笙歌好十里红楼尽卷帘节近清明看赛㑹流传何日到于今阊门内外人如蚁一日姑苏损万金旌旗百队香尘卷五色披离望若云绣服乌纱车上客金牌高署武安君粧成太保佳儿好绣褓金环巧作春何事神前轻设誓银铛贯索路傍人寒食由来传施食诸神尽向虎丘行招魂四六何人作笑杀头名张士诚浴佛佳辰逢立夏樱桃竹笋虎丘来一声昨夜春归曲新绿隂中缓举桮送春何处宜絃索驾月轩中叶正青谱出十番新曲子游人齐簇小楼听五月龙舟水神庙儿郎击鼓夺标时波心跳掷如飞燕自脱红衫裹鸭儿六月葑门河两岸红妆队里画船随荷花生日人争看借问何人见一枝古寺曝书当六日缥缃万巻付娉婷莫教靧面残妆粉涴却维摩贝叶经虎丘待月中秋节玉管冰絃薄暮过山畔若教明月上便愁无地驻笙歌名园随意成丘壑曲水疎花映小峦一自南垣工累石假山雪洞更谁看唐宋丹青初搨帖名香旧玉古图章箇中真赝谁能识斑剥先教看锦囊虎丘偶见牡丹市浅白深红万朶开花史不知花性惯浪言三月不宜栽呉市花儿半塘住小山盆景索千钱酒船摇向河隄看三月家家卖杜鹃冶游尽是谁家子两两三三占翠微广袖方袍无箇事茜红衫衬薄罗衣挝鼓一通多逸气老年白相坐当中四围絃索清歌遶争和祢衡白髪翁谁家女伴停兰櫂帘外双鬟对扇茶却向绿杨深处泊小舟窗内一缾花蛾眉薄命等闲事空把丹青巧擅名小叠香罗两行字新诗花月送卿卿禹庙禹庙苍山窟丹楹望若霞百灵纷玉帛万壑隐龙蛇碑没周秦字珪藏日月华神功畱海岳遗迹岂幽遐南鎭奠丽同南极优崇比华衡垂旒山影合拄笏海云生灵爽尊中土明禋走上卿荆扬达巴蜀万里荷平成登子招游秋水园二首南华别筑掩苍苔菱叶谿桥好溯洄树是辋川图里见石从海岳袖中来朱栏路接青山近雪屋窗临秋水开便是莲花方丈客吟同鸥鹭莫相猜田舍渔家老树傍此中风景近柴桑鑑湖一勺分清沼禹穴千峰出短墙小艇行随蔆叶暗高楼梦入稻花香山阴古蹟多寥落剩有南谿旧草堂游曹山三首谁削苍巗曲曲幽云根千叠覆清流石从断处才容櫂峰到奇时尽入楼好鸟自依兰浆语嘉鱼不避画船游平生浪説佳山水对此殊慙槛外鸥青棘山房小径东田间𤓰叶豆花丛桥连野竹人闲到门闭秋桐路未通片石疎林如北苑远山低树似南宫夕阳原上偏吟望曾住诗人陆放翁知君不负五湖盟晓露提壶唤客行笻杖孤情如鹤健木兰双浆学鸥轻山连谢墅峰偏丽江近曹娥水最清探尽幽奇称胜事好将懐抱託秋声龙吟山房诗几㸃台星映九重明时发采并儒宗特膺芝宇三孤席各占蓬山第一峰韦布灵皆钟岳渎诗书气可动彲龙山昏木落萧萧夜风雨听来非暝钟闻木厓以六月自都还兼有悼亡之戚诗以懐之三首槖笔游京洛惊心往复回祇来摹石鼓犹未到金台法驾新临学温纶正爱才春明门外路两两去邹枚半年驴背上念子去来劳路涉五千里霜添几二毛风尘新涕泪寒暑旧绨袍春夏黄河水经过値怒涛悼亡偏客路别语寄天涯操作称贤妇徽音续大家竟虚童子案不返少君车痛杀诸雏小啼饥唤阿爷闻信臣不第却寄少年轻遇合容易説封侯白璧犹难献苍天何以醻心枯桃渡月泪尽秣陵秋风雨寒江梦期君在石头重阳雨中次宋蓉菴韵二首易听重阳雨难为秋夜心客懐同磊落诗味任探寻百感入残梦孤吟拥素琴空阶犹滴沥何不倦宵深一雨过重九东篱何处花寒枝香自抱湿叶影偏嘉爲我开乡国从君感岁华故园兄弟在摘取帽同斜将渡钱塘畱别宋蓉菴即用前韵新诗字字擅风骚野鹤孤吟在九臯寺冷尽教看古佛人闲日许对方袍君从镜水听秋雨客又钱塘涉怒涛分得兰亭笺一幅时将悬腕忆挥毫同孝仪登呉山呉越高峰最上头天风吹落海波秋江横潮影千层白树带湖光一片幽选石数经山畔路振衣同陟寺西楼重阳风雨登临兴此日携来续旧游客余杭寒山旧庐无数林峦在一丘家山日日恣探游平桥絶磵穿奇石古木高枝拂画楼秦望时从青霭见钱塘秋共白云流花间犹有仙人鹤清唳霜天起客愁客中黄叶无端遶树鸣寒镫独抱故园情经秋客梦俱乡梦将晓风声似雨声几处湖山成浪迹十年辛苦误时名由来骨肉人间重却比鸿毛一様轻十月十五日有怀玉青客山隂时予寓居钱塘怜君何事叹浮家高谊爲予远泛槎千里江船同雨雪一年春事负莺花客中离别情偏苦霜后凄清路转赊共子钱塘居两岸暮潮声里即天涯与孙紫奇觞咏之暇因赠长句钱塘如带遶庭前第一峰高画阁连磊落人真如白鹤萧凉诗亦似朱絃镫前细听秋宵雨石上同吟夕照天我向冷泉亭畔遇许君风味足纒緜同友人登呉山钟翠亭诸峰谁第一爲我问山灵石影立孤鹤江光抱小亭潮过邨树没天接海云青散髪同吾子狂歌入杳冥湖海湖海凋青鬓贫无骨肉欢别离人共老世路客逾难月皎愁牕白秋深怯簟寒钱塘千里隔无计问平安忆兄弟五首少小垂髫日棠花相映开那知离别苦都逐壮年来湖海诗空满风尘鬓易催山亭梅未放曾记一裵囘犹是披裘出秋风白葛斜一爲经岁客开徧故园花破艇频移屋支机远泛槎江天春浪后风雪别吾家城隅临水阁一夜芰荷开文鲤衔书至幽禽唤客来露华芳草径雪藕晩凉桮澄对轩中事游人最溯洄荷耡兄与弟湖上晩偏幽水国鱼虾市山田秫稻秋迟归慙候鴈浪迹比轻鸥江海无知己何心别故畴廿载谋丘壠山灵识此心清谿驴背稳黄叶屐痕深秋气生凉雨霜天脱茂林遥知图五岳蹋徧故山岑滞京口何事栖栖苦京江雨雪行千艘争带水万橹杂鸡声睡爲乡心减身从客路轻低徊三十载潦倒悟浮生夜从京口至燕子矶好风那忍泊深夜客还惊镫照空江水心孤远浪声烟深千嶂没云薄数星明京口过宏济轻帆百里行巢湖晓行二首客程贪蚤发水驿傍湖西烟草分鞭影霜华没马蹄寒深天欲曙光减月初低底事劳劳苦含凄泣路迷客心残梦里潦倒出柴门人语寒相答星稀光乍昏谿流寻马迹沙路认潮痕莫更嗟行役明朝是故园与信臣一夕故人话何来此客忩翦镫怜旧影听雨在春江清梦畱僧榻高吟动佛幢竹边临断岸深夜水淙淙拟古四时别词十二首离愁最是怯春寒南浦冰稜去路难梦到梅花旧书屋篷忩一夜雪漫漫门掩春融石径斜主人何事逐天涯暖风昨夜霏微雨开徧墙头山杏花黄莺啼过海棠红粉蝶双穿勺药丛君似栁丝埀旧树我如飞絮入东风雨过园林绿映眉几枝新笋出阳陂青梅渐长樱桃熟稚子牵来初摘时白葛衣单受好风清隂山路入双桐忩间无意摇团扇吹落橊花满地红荷叶荷花覆几层苦心莲子恨难胜漫疑六月全无暑小阁匡牀簟似冰曾当七夕赋新诗吟向双星敛拜时此际莫教重记忆恐惊秋色入蛾眉露下空庭试薄寒桂香深夜倚阑干一般秋月圆如镜独向山隂水阁看暮潮声里渡钱塘越水呉山路转长前日书中曾有约误教屈指到重阳人在西泠黄叶飞开箱重叠去时衣经秋客子无消息谁识天涯归未归一夜河流冻未开客心何事苦裵囘多情雪片如相约又向兰陵道上来听我清商苦调歌四时花信付烟波漫将诗写离人恨诗思争如别思多文端集巻十五文端集卷十六钦定四库全书文端集巻十六大学士张英撰存诚堂诗集十二近体诗一百十七首己酉腊月二十五日葬先慈高岭山元日展墓作鹤驭何年返碧城紫泥空换旧铭旌梅花曲路迎车盖风雪寒山走弟兄遶墓松隂将万树傍坟茅屋只三楹自慙南北天涯子泪湿重泉此际情芳园二首芳园春半杏花时暖日轻云澹沲姿何处青山当户影谁家红树出墙枝栁丝晴漾千重碧鸟语新翻百种奇似此清光幸同赏那能花下不成诗客从高处倚庭柯南陌才青是浅莎千里故人新燕到一年春色杏花多黄莺飞过衔红雨粉蝶双穿入绛罗寄语东皇好珍重常畱此景伴清歌片野堂诗爲司马孙余菴先生赋次四松原韵四首数武城西路春山便觉多绿隂黄鸟树芳草白羊坡华髪闲闲客篮舆日日过东山谢丝竹高隐在烟萝青门耆旧在𤓰圃见东陵问栁思眠起看花感废兴园丁畱客馔公子读书镫似此真幽赏劳人梦未曾园林多野色骀宕是春风竹亚新书阁花明古佛宫平桥穿密箐曲径入芳丛无数桃花好临流觉更红绳牀连石几息静似空山药圃行常徧花田种未闲听莺时倚徙将鹤共跻攀应畏游人迹频年闭竹关泊青谿江上月初生临风画舸行朱栏秋水濶白苎晩凉轻箫鼔中流发镫光两岸明旧游如可忆沙路向孤城泊荻港十日扁舟上家山滞望中爲怜鄕国路不恨石尤风鸥泛秋江白霞烧晩树红从兹姜被意竟夕与谁同江上客子扬帆京洛游分携正值芰荷秋千岩石色天门屋万树松声采石楼碧水自环青雀舫朱栏常近白鸥洲谢家况有临风句良夜扣舷歌未休长干一夕汀洲鸿鴈飞白门杨栁渐霏微江声自抱三山碧云物何知六代非桃叶渡头歌吹歇雨花台畔酒帘稀轻帆不解高吟意流过空江燕子矶䢴江䢴江秋櫂倚蒹葭却忆芜城是帝家碧水至今思锦缆玉箫终古怨琼花广陵秋色看潮汐小杜诗篇满狭斜一自背城劳使相廿年无复旧繁华黄河激箭黄流夜半过雷轰电击欲如何千山骤雨齐飞瀑万马嘶风竞渡河旧路几年迷断岸客心终夕系危波吟成莫向船窗读恐有鱼龙听浩歌伤刘苕水一纸书来万斛愁西园词客失应刘琼花去后原无种玉树凋时不待秋作赋竟同昌谷恨遗书谁向茂陵求最怜无限人琴恸繐帐惟闻哭白头嗜退菴诗独爱忘机学汉隂问名先识隐沦心高人居亦称愚谷闲客诗偏号醉吟雪影鸿飞沧海曲秋空鹤唳碧山岑家风况与桐庐近莫道羊裘变古今寄座师给谏茌平王公二首频年献纳禁庭隂暂尔投闲憩茂林词藻琅琅兼衆妙丰稜岳岳本千寻遥知风雨东山梦时抱冰霜左掖心自是敷天思补牍康成翘首望尤深画省归来已隔年家居胜事尽流传久知逸兴寰中少闻道幽居郭外偏坐拥图书开小径手栽花竹满平泉茌山旧有登临蹟尽入先生杖履前集曹颂嘉同年独笑亭车马长安道何曾识醉乡琴书畱客看风雪笑人忙痛饮宜残腊新欢发旧狂弟兄良䜩㑹次第入春阳寒夜示内姪尧元四首醉中无意语偏觉尔能真潦倒常深夜辛勤説两亲毎当风雪候难作去畱人好自垂鞭影官斋柏酒新相对那堪别其如腊尽催衔将京洛酒话到故山梅寒夜乡关迥天涯骨肉陪旅居未萧瑟锦字尔能裁雪晴寒更厉永夜北风高自笑闲官冷深惭病妇劳愁拌今夕醉诗减旧时豪顾影搔青髩将无有二毛兄弟频年别殊慙骨肉恩家贫官更拙田瘠税犹存邨市湖连屋荒园竹覆门因君离索感发我醉中言羮湖自雄县以果蔬雉兔见遗答之荒斋将腊尽南陌正春初驿使来风雪深情託果蔬烹鲜分雉兔厨馔损豚鱼怪杀诸雏喜争看阿舅书双鬟曲十首银烛生花照绮窗传来消息自呉江好将合浦珠千颗换得崑山玉一双秋风吹到画船迟千里寒江入梦思日日金钱劳暗卜河干犹是未冰时澹着臙脂浅着黄呉侬别自有新妆樱桃杨栁应如许不耐人夸白侍郎绣幕香衾宿粉凝名花浥露可能胜怪来学士趋朝晩日过花砖第几层花间燕燕复莺莺绣阁珠帘结队行翻笑仙人无伴侣只教名唤董双成宫衣覆着麝兰香莲烛双擎夜转长暗语仙郎添半臂黄金鸳瓦满新霜翠袖双双拂画栏教他鹦鹉唤名难凭君次第探花信若箇谁分蕙与兰视草归来日半斜水沉香里问儿家凭他温室中庭树不敌琼枝姊妹花君是蓬山第一流退朝行入燕莺俦海中仙果应连理枝上名花已并头京洛寒威透碧纱殷勤好自䕶兰芽知君欲觅宜男草不是偏怜解语花辛亥元旦蚤朝恭赋三十韵午夜和风转朝来满帝畿晴霞笼绛阙曙日动青旂气始开璇厯春先到御衣上公环紫极多士集彤闱衆志期唿祝皇心重报祈风鸣千骑拥云动六龙飞斋肃宸颜穆馨香帝鑑微百灵纷共飨五祀顺无违法驾中宵度銮舆昧爽归鹓行云结队仙仗锦成围方色车前盖中黄辇上帏缀衣纷綵绣击鼓引朱绯歌吹天门落旌旗御路辉未央宫钥动长乐禁烟霏离极方悬照坤宁正启扉一心劳寝膳两代颂音徽献寿华樽满当阳湛露晞羣方归帝瑞絶域觐天威虎拜千声合龙光万姓依柏梁新焕采松牖旧崔嵬日暖炉烟直风轻斾影稀宫云垂叆叇苑栁报芳菲殿上岐同薛城南杜与韦舞看诸部集乐听五絃挥宴钖丹墀渥香分紫袖馡汝阳堪取醉曼倩莫愁饥玉椀葡萄绿银盘雉兔肥醪偏倾琥珀吟独媿珠玑嘉㑹赓黄竹隆恩拜紫薇臣心如草树歌舞向春晖读蛟门舍人禁庭镫夕诗有作即次同年曹升六韵二首月迎金掌露华明九陌无尘夜转清仙跸到时镫作仗宫绯环处锦爲城看残玉蘂三千树听彻霓裳第一声何异泛槎银海曲好持机石问君平鱼钥宵沉宫漏明舍人儤直近西清绛霄花满宜春苑碧海珠悬不夜城鸾掖自成良䜩曲凤池难继和歌声侍郎兄弟多才藻五色蛮笺咏太平长安镫市诗六首金勒青丝往复还元都观里扣双镮春归玉宇星辰上人在霓裳月露间红粉千丛西子面轻绡百幅米家山青油也向繁华队休沐来乘此日间万点红镫照上都移来两浙与三呉暖风不向梅花度春色先从锦幄铺映日青霞悬翡翠照人明月结珍珠谁家堪出千缗买空满城南古寺隅天街风日起晴沙紫陌追随白鼻騧梅萼蚤红宜暖室海棠催放䕶轻纱名笺锦匣夸前代古帖瑶函出内家独让秦淮镫市好千门开徧水仙花月色如银夜最良春风遥度绮罗香钟声九陌连长乐镫火千门彻未央海市亭台皆蜃气仙人楼阁总珠光爱看琪树琼葩里中有昇平字一行五侯门外满香尘烟火楼前巧作春忽见六鳌移地轴近看三岛接天津临风菡萏千花丽带露葡萄万颗匀但愿君心常似此光明烛徧普天人鱼钥终宵禁闼开侯家行乐比蓬莱蘂珠夜看当筵落琼树新移绕砌栽皎月独临金掌出红镫双引璧人来还将一曲春光好劝进玻瓈七宝桮元宵后一日同唐偕藻孔霁菴耿又朴谢方山集董黙菴寓斋同君三载问莼鲈重话长安旧酒垆秘阁儒臣皆鲁国汉庭经术重江都红镫漫使春华歇璧月何曾昨夜殊为惜輭香尘不寐马蹄蹋徧帝城隅赠同年马于蕃金台石鼓且重寻莫碎长安市上琴鵰鹗已抟秋露起珊瑚犹滞海云深家庭至性传华萼奕世清贫少橘林献策漫因家客荐苍苍于尔岂无心寄王烟客先生二首五湖三足鲈莼笻杖呉舠赋隐沦旧典曲台曾珥笔老投幽壑自垂纶青门路接乌衣巷白社花迎皁帽人海内只今耆旧少东臯独许伴松筠雅闻词藻压三呉洛社香山胜此无邺架千编皆锦字辋川片纸亦骊珠丝纶世济传鸾掖花萼联辉引凤雏独有採芝人自逺图成五岳着潜夫出郭从玉泉山厯碧云香山晩宿承恩寺得诗六首山色新从出郭逢帝京西畔碧千重芙蓉黛色盘高掌金碧晴光变衆峰远自鴈门趋朔漠近成天堑控居庸夏云安得奇如此马首曾经望岱宗清时休沐凤城边枕簟移来近紫泉云影乍开新雨过荷香初动蚤凉偏坐围衆壑千峰丽闲对清池一镜圆寄语輭红尘里客佳山原在马蹄前曲曲幽栖探不穷萧凉六月已秋风松杉自绕香林路唐宋犹存古佛宫盘磴逶迤清霭外荒台掩映翠微中泠泠最是龙湫水泻入华林御苑东松云深䕶藏经楼华表何人最上头原庙祇今无旧蹟茂陵终古亦荒丘金貂空使丰碑壮石马何知碧草愁永巷当年无限事凭谁一问大长秋马鬛封题自勒名何关紫闼与苍生累朝惟有中涓贵勅使徒伤国体轻钩党至今畱叹息内家从此失昇平一丘白骨还依佛常听寒钟午夜声西来山色此偏幽况是深林鸟倦投坐近松根常坠露梦囘禅榻蚤惊秋诗堪适意何辞拙佛本无言不待醻茉莉晩香初放处碧天无际白云流和李高阳阁师经筵赐宴诗韵四首儒臣东观振华裾雉尾云开讲幄初洙泗微言传大学唐虞心法在尚书礼行鼎盛春秋日时值慈宁寝膳余上相独陈丹扆训温纶时见圣颜舒高敞金华五色裾崑崙阳驭照临初迩英阁启延都讲崇政筵开爲説书鉅典由来行二仲万几亦自有三余好将一德调元化繁露何须拟仲舒止辇无劳更引裾衢尊正是拜恩初荣沾东壁师臣重光动文昌太史书宫馔自随天仗列香烟犹遶珮声余羣公咸饫金茎露太乙波深化日舒螭陛鸾坡集綵裾上公趋进讲筵初致身自许伊周绩忧国时陈水旱书望比华衡真不媿才搜海岳更无余于今揆席推文靖天际卿云正巻舒题画二首绿覆书牀梧叶新山风欲动水生鳞世间自有羲皇梦让与茅亭画里人百叠青山树几丛小亭横截乱流中微凉不是摇团扇新涨来时自晩风题赵阆仙僧服图二首白袷萧然自拂尘冰霜爲骨玉爲神如何秋水长林下忽见鹓鸾队里人摩诘晩年居士服乐天先世海山人君今方作巗廊客此是前身与后身赠东海董樵四首东海畱奇士吟诗慕古狂沈忧伤老眼埋恨客他乡一任柴桑酒频沾薜茘裳知君无限思落月照横塘辙迹江南徧骚坛旧有声友朋爲骨肉山水足平生禹穴乘潮看呉门蹋月行廿年投老后渤海学躬耕宝树惊先折猗兰复继萎遂成儿女节不顾老夫悲落尽鲛人泪吟残㓜妇词箧中书一巻冰雪不堪持白髪萧萧客燕台老更过春风吹冀野落日照滹沱求骏空遗迹骑驴任放歌知君懐古意石鼓字堪摩李侍郎园京洛风尘地园林此最幽板桥穿宻篟曲水抱危楼爲驻扶风席常陪夜月游西山朝暮见烟霭雨初收赠螺浮黄门次龚合肥韵二首十年霜雪老黄门抗疏羣知国体尊岳鹿摧来非有意山龙补处自无痕谩言盘错昭臣节偏向风尘识主恩亲见闾阎凋敝甚郑图还与绘千邨十年霜雪老黄门湖海归来道气尊綵笔重论当代事青蒲复认旧时痕长沙原有孤臣迹湘水难邀汉主恩争似九重思谠议忽传丹诏起南邨姚龙懐先生自黄门擢副宪赋赠二首南宪新恩属鉅公廿年头白谏垣中苍生润泽同湖海丹陛勋名仰华嵩独坐兰台罗绣豸特膺石室领花骢殊迁自是兴朝事难得懽声远近同黄扉启沃冠羣伦前后封章欲等身圣主寛仁来谠论老成忠爱被温纶事关国体真能谏诚动天颜若有神最喜绛驺清路日手携甘雨柏台春和四松先生见怀诗四首四松老后更婆娑不顾萧萧白髪多此日诗犹传上谷当年官亦近滹沱千丝绣作玲珑字百琲珠成宛转歌圣主好文多鹗荐叹君独未对銮坡亭畔全疎长者车南园游䜩近何如秾华拂槛春风后新笋畱人晓露余黄鸟隂中堪载酒白鸥队里好裁书吾家康乐同吟处水满横塘花满庐岳梦归来髪半丝十年鸾鹤戏清池青青河畔吟芳草灼灼山中採紫芝高㑹不殊彭泽酒元音堪续少陵诗九秋一日谁能遣落月临风重所思呉舠一自别江城枕上黄河午夜声人影星霜趋绛阙马蹄朝暮蹋春明长安儿女消闲昼故国莺花系远情独有镜湖湖上客鴈鸿声里寄芳蘅赠石林二首仙郎清望压词曹白袷高谈逸气豪壮志总归京洛酒新诗犹带广陵涛城边禁柳萦金勒殿阁春云拂綵毫环视吾侪君最少十年期尔拥旌旄大隐何人绮季俦青门耆旧老沧洲凤雏自宿云中树鹤髪闲梳水上楼春草易添乡国梦风尘且共帝京游好将珥笔承亲志冀北江南莫谩愁七月十五夜二首去年𤓰步路前歳段桥东佛号千声合河镫万㸃红帝京风露蚤民俗鬼神同无限松楸感频年叹转蓬微雨夜来过香车出内城荒阡陈麦饭古寺徧钟声战骨秋原冢啼痕少妇情白杨衰草际易令客愁生新秋由高梁桥厯西山诸刹宿碧云寺八首夙约偏微雨冲泥出郭行蹄痕山路浅野水石桥平几处邨围寺千株柳抱城垂鞭禾黍外今日听秋声似向江南路菰蒲野市连乱流侵古道小雨爱秋田云白山腰寺风鸣树杪泉最宜人迹少石径绿隂偏金谷遗园在居人识故侯雨淋将断壁水照半頽楼栁色围黄犊荷香付白鸥可怜摇落处闲却一年秋诸天华藏里古佛绣幢中金碧穷民力神灵役鬼工入云看石碣尽日听松风不信香林外犹传兠率宫幽敞香山路高亭占翠微野如秋水净山似乱云飞远色堪凭槛空青欲上衣却思奇絶处月满雪初霏无数前朝寺林臯逐处逢闭门深䕶藓高阁俯看松绮缀喧巢雀旛幢隐绣龙殿台宫瓦色烟际碧芙蓉苍松千百树一树一徘徊常䕶香台老曾迎翠辇来高枝藏鸟䑕薄暮走风雷未受秦封后犹能避刼灰佛阁悬镫处清吟拥薄衾来从微雨后卧向白云深石榻山中梦晨钟世外心京华有闲客两宿此香林送房师即墨黄公之任盐山四首叔度胶东蚤着声不其书带拥康成人同海澨千寻岳官领淮南十八城常沛春温囘棘草又从秋雨採芳蘅欣同诸子陪清歗庾亮楼前月最明海滨东畔有幽居门对扶桑日照初听履家声传棨㦸连镳名士盛簪裾讵知钩党因文字不道穷奇在里闾贝锦雪消恩愈渥紫宸前日下除书春明门外迓鸣驺水涨园林又蚤秋深夜月明畱画阁满城山色在高楼云亭数过探奇字河朔频来续胜游安道墙东还不远苇边闲却剡谿舟畿东赤县简平津又见铜章墨绶新千里家山堪奉母频年宦蹟总亲民官贫惟酌廉泉水地瘠劳吹黍谷春三辅苍生根本计伫看黄霸沐恩纶雨中同友人坐梁家园尽日征尘逐转蓬此来闲坐几人同荒园对酒新秋后高阁添衣暮雨中芦荻纵横临浅水青萍开合受斜风凭君醉话沧洲兴相望劳山渤海东九日后买菊数种漫成二首小阁数丛菊花时损俸钱故园篱落下秋色又经年诗思劳相促风尘好共怜几枝镫下影多在素琴边花事久寥濶秋光慰所思参差当夕照髣髴似东篱隐觉金门远香偏纸阁宜故人如乍见绕榻夜吟诗初冬同沈康臣曹升六夏隣湘乔石林坐黒龙潭晩过城南小园二首且向车尘外提壶挈伴行闲人潭上影落叶树边声野水南邨晩高窗小阁晴淹畱还竟日清话各平生谁问荒园路城闉歌吹西槐铺双树暗松偃片云低歳月吾侪惜柴篱野客迷莫教骑马去茅舍未鸡栖王子玠招同年诸子䜩集园林因懐座师司马公率赋二首殿上星辰听履声兴朝文正重知名农田大计筹三壤帷幄訏谟息五兵裵令功成闲绿野谢公身隐系苍生江南犹有莼鲈美消息今传在冶城萧然纸阁掩双扉几箇篔筜夕照稀坐拥赐书犹绛帐亭通曲巷本乌衣晩凉着树青如洗疎雨宜人暑渐微我媿鲤庭门下士常同花萼共相辉赠王敬哉先生二首北平山色拥神京海岳精英此笃生当代师儒推祭酒举朝耆德重春卿世居秘阁分藜火联步台司听履声自是清时荣国老不须缑岭更吹笙平泉还与辋川同羣向金门识鉅公小搆园林容大隐偶成书画亦元功青山歗傲诸卿上白髪萧疎万巻中一代勋名兼着作河汾常此振宗风姚龙懐先生自副宪晋少司寇赋赠二首清时重望属姚元上殿频倾白兽尊经国疏陈皆宻勿明刑寄重赖平反朝廷有道昭臣直天下无寃荷圣恩常伯同时三定国北台秋宪总春温恩波无际海天寛两度除书出禁阑方直真堪爲宪长慈明端不负刑官桁杨爱见生尘网庭树欣看集凤鸾努力太平期不朽似君知遇古今难同馆友人花烛诗四首杏园春暖立羣仙三十人中最少年香阁乍看红烛引宫衣新见綵丝牵雪中鹤氅尤堪赏道上羊车着意妍坐对玊人无辨处全凭云鬓与花钿非关人赋定情迟綵翮联飞到赤墀浓蘸玉堂花下笔双描金屋镜中眉荔枝含露初尝日茉莉临风欲採时咫尺银河天上水御沟流入凤凰池南国名花碧玉阑画船移向五云端朝衣亲绣双双鸟妆镜频闚对对鸾春信恰当长至近香温未觉北来寒可曾携得桐花凤倒挂帘栊倚醉看深闺未御七香车先署芳名在五花仙乐谱来调引凤宫妆説与教盘鸦莫冲晓露晨趋直须避轻寒蚤放衙花烛从来多锦字几人能向玊堂夸赠故鄕隐者蚤年槖笔旧知名野鹤翛然远世情扶杖谩寻驱犊路种花常听读书声吟当秋露餐黄菊卧看朝霞起赤城遥忆家山隐君子忘机久与白鸥盟蛟门纳姬爲赋香奁诗八首纸阁秋深翠幔重暖香红玉琢芙蓉湘云迢逓三千里来自西陵南北峰曾向曹娥江上行曹山如画水痕清西施不尽江山秀香水谿头春又生于越明姝照上都等闲佳丽属儿夫眉痕曲曲描秦望波影盈盈翦鑑湖客窗新见绣帘遮良夜迎来七寳车百尺梧桐犹忆否风流应不数琼花狂客无端近绣帷京华兄弟最相知钱塘儿女娇痴惯背着红镫小立时夜阑客醉语尤顚被酒还来玉镜前帘内双鬟遮道语帐中人已卸花钿定情初赋入承明夫壻连朝直禁城落笔纶扉开御帙兰香今日满西清锦字千行酒一巵舍人吾辈最能诗水晶帘下闲时节无数香奁絶玅词爲梁承笃题柳邨渔乐图四首谁写湖天栁万丝携从京洛倩题诗无端惹起江南思正是鱼肥蟹熟时春水舟轻泛白苹自倾新酿自投纶可知鲈鲙莼丝味不到人间肉食人多是春风醉不醒全家都住白鸥汀妬他画近渔舟处栁色山光着意青有客幽居与世遗爱看波净放船时知君抱膝篷窗下吟到鱼儿细雨诗文端集巻十六文端集卷十七钦定四库全书文端集巻十七大学士张英撰存诚堂诗集十三近体诗八十首康臣索观予诗集枉示诗和之二首眼常愁夜暗砚未解春寒旧帙凭鸦抹芜吟任蠧餐芳洲劳采杜幽谷忽生兰手把琼瑶句低佪欲和难君本山隂客高吟领衆峰荡舟曾一往积翠几千重懐古慙佳句开编想故踪何时寒雪后同话禹陵松二月看花王子玠斋中满城风雪度花朝谁见青阳着栁条小阁交枝围密篟海棠接叶晕红潮顿忘冀北寒威厉未觉江南春色遥赖有东臯多逸兴芳时樽酒日相招寒食游西山二首宦游俱是客紫陌各畱连断碣斜阳路荒陵寒食天莺花同故国丘陇隔经年麦饭谁家子春风墓草前青林红壁遶隐见若残霞底事中涓墓偏依老衲家轻烟栖冶树春草媚晴沙飜觉马蹄疾垂鞭过杏花送呉五崖视𣙜临清绛节新颁领度支含香旧典白云司地连瓠子清漳遶人与桃花春水期画阁临流堪纵目高楼望岳足衔巵隐之夙昔清名着舻舳南来尽口碑寄梅渊公标格真同梅子真廿年相忆隔江滨文韦风气开吾党书画源流见古人谢李芳踪知不远陵阳佳地恰爲隣鹿车并挽铜官路潭水桃花歳歳春送梁予培之任钱塘令二首门巷乌衣世泽长清时作牧向钱塘才人胜地兼相得吏事诗情两不妨湖外青山披案牍花间白舫课农桑栁邨全似西陵路佳处新添宓子堂还向江淮续旧游綵丝双引使君舟人来呉越三千里官领东南第一州谢客亭边杨栁暗苏公隄畔芰荷秋祇今水色山光里竹马争迎郭细侯答四松先生寄懐诗即次来韵二首纸阁秋阴日影迟琳琅四壁寄予诗不嫌小草劳相忆幸有芳兰慰所思青幕车中春雨路黄金瓦上晓霜时难将烟火人间语醻和柴桑絶妙词芒屩青山雪满顚高吟落落度余年平生酷嗜惟之子百巻新诗定许传松菊远寻鸥鹭外琼瑶常寄鴈鸿先桃花潭水情无限作赋思乡媿仲宣三兄勺园新阁成于辛亥秋四松辈皆有诗落之经年未得属和时近九日感念故园因次原韵四首高处定同登阑干北望凭池添新阁影鱼戏读书镫古堞云千㸃秋山翠几层天涯人未识欲梦更何能竹中新搆屋客过喜淹畱荷响凉初动山晴雨欲收雪飞偏绕树月满正当楼此际方干辈狂吟最上头方塘秋涨濶逸兴似沧溟室有仙灵气云依树杪亭岸蓉临水白园橘避霜青当我成诗日黄花正满庭远寄登临句经年索苦吟祇添乡思急难遣客愁侵竹报平安字花知摇落心江南同冀北相忆定谁深送五兄下第南归征鸿分影两经年又听骊歌唱日边入洛已过强仕日还家空赋四愁篇黄河马渡霜初落古驿人归菊正妍目击京华顦顇客耕耘莫厌傍湖田送邓田功下第归里东篱花发送将归落拓频年又拂衣词赋漫因东阁重松筠未觉北山非风高冀野骅驑去霜渡滹沱木叶稀不达如君勿长叹素心知不羡轻肥重九即事寄懐四松先生二首霜后庭柯叶影疎菊花围坐闭门居顿敎旅舍成篱落未觉秋光让敝庐纸阁上镫枝入画布帘悬地客摊书频年风雨重阳惯新月惊看照绮疏有客投闲寄薜萝黄花白髪共婆娑陶潜去后无知己司马归来任放歌竹掩小亭应怅望荷残别墅几经过佳时故国三千里木落空添易水波送宋牧仲归大梁次徐方虎韵四首昨夜桑干秋水生将归宋玉独含情渭城先唱徐陵句枫叶黄花远送行漳河秋色鴈鸿天铜雀台荒客路偏桑落酒香初下马貂褕珍重晩风前班马萧萧嘶北风不须囘首暮烟中洛阳且得三春住看过名花一捻红闻説筝郎太瘦生鸣筝骑马蹋歌行霜天古驿秋如许莫谱梁州入破声大司农梁公继夫人輓诗六章即次司农公悼亡诗原韵秋水莲花借作胎钟家礼法谢家才仙人偶向人间住环珮天风自去来自是聪明减歳华蛾眉新月影西斜长安昨夜秋风急吹落优昙第一花玉台金缕忽承尘翟苐鱼轩色尚新兴庆蚤朝诸命妇首行今更属何人鹤珮随风返碧云步虚声绕郁金帬尚书自写乌啼曲纵是神仙不忍闻熏暖朝衣唤着时水沉香缕一丝丝于今一任鸡声急泉路云深知未知无凭天问欲如何忍令韶华委逝波永日朝回秋簟冷梧桐叶上雨声多谷日登万歳山层峦曲磴帝城边登眺平临尺五天碧落晓浮三殿影翠微春暖万家烟湖光渐绿冰初泮辇路才青栁欲眠昔日洗妆临水阁年年芳草自芊緜许荪洲庭前双松次韵二首萧然官舍见双松诘曲空阶偃箨龙北阙晴笼金碧影西山雨接翠微峰枝畱玉署经年雪涛杂华清午夜钟京洛僦居嘉树少羡君幽赏已秋冬卜居应爲饱看松影落晴窗矫若龙閲世最宜贞晩节置身端合在高峰临风髣髴疑清珮入梦萧凉似晓钟冰雪与君同闭户两株苍翠足三冬爲石林题画幅十二首乱石谿桥接短篱杏花齐放栁如丝那堪尽日尘中住看到江南二月时野水微波动石梁苍山千叠晩风凉可知书阁芭蕉下不少闲人话昼长柴门花径水西东相对扁舟雪鬓翁正欲卖鱼沽酒去鲜鳞澄刺月明中岚光如滴正春初树色花田锦不如近日桃源无客到不须重画武陵渔低垂老树结烟鬟古屋参差水石间絶与大江风景似落帆初泊二梁山萧萧邨落掩柴篱远寺钟声出树时一歳秋从黄叶老石梁松畔几人知澄江如练放扁舟千里江光尽入楼羡杀秋风楼上客明霞落处数轻鸥径转峰回古木阴悬泉飞雨出空林临流亭子谿桥上一様烟峦世外心谿山宜夏亦宜秋水面茅亭石上楼恰与少陵诗句似扶笻二老各风流碧岑黄叶影萧萧秋色林间似可招客正吟诗高阁晩白云何意满山腰千峰雪霁练光匀有客红衫乌角巾故国梅花谿上路吟残驴背独斯人山光如沐晓来新树色高低雨后匀泼得墨痕浓似酒羞将轻浅学时人校士闱中题壁高楼钟鼓梦魂猜觉后知登选骏台敢负昔年辛苦地杏花曾见泪痕来送何次德归金陵次㽔音侍御韵冀北人归屡数奇江南犹不负花期刘蕡伉直无酸泪曼倩恢谐有令仪诸弟乌衣皆綵笔双亲鸠杖各龎眉人生胜事君兼有况复诗名谢客儿仲兄自南来畱京师浃旬而归诗以送之四首归梦频年忆弟兄南来鴈影独含情莺声故国青山别驴背秋风白髪生京洛轮蹄怜薄宦湖田歳月羡躬耕那堪对酒分携去栁正浓时唱渭城别业城南桃李蹊衔桮先与问幽栖爲言树色新藏屋却忆荷香旧拂隄疎竹渐添书阁外垂杨恰覆水亭西长安三月犹如许白草黄沙没马蹄湖山仲子老渔蓑摇落诸昆髪蚤皤十载相看贫贱在一官赢得别离多松楸几处频回首薜荔何年遂放歌我有远心终自慰不敎人爲惜蹉跎春暮人归逐鴈鸿频年湖海已成翁堂脩竹千竿里小艇新荷十里中紫蟹衔霜迎夜火红鳞出水媚秋风毎从送客增惆怅惜别思乡此际同送蔡石公归德清秋风将夕至人去禁庭阴岂爲浮云感知君道气深烟霞南国梦蔬水北堂心闻説幽栖地丹峰映碧浔南苑月下同屺瞻漫成四首御苑秋清日平郊雨霁初暮鸦归树满夜火隔林疎斜月临驰道轻云覆直庐匡时经术在词赋薄相如野濶秋光迥平沙幕影攒钟鸣千树里漏转五云端匹马嘶风急单衣对月寒枕书闲不寐巻幔与同看武备清时重霜风羽猎催射熊千骑拥试马六军来柳色行宫暗炉烟讲幄开叨陪香案吏金石赋天台向夕同清歗论心入夜阑功名吾道重遭遇古人难黼坐资微密苍生待治安退朝书一巻休暇勉加餐送石林归宝应省觐二首同是南来燕相依白板扉今年秋色里日送故人归湖水迎门濶鲈鱼压钓肥高堂正华髪此乐似君稀晩凉微雨后多是过君时棐几书帘暗红镫夜漏迟狂歌题素绢小饮出花瓷良㑹从兹减临风重所思送素存宗兄归京江省觐四首丹地追随久霜天鴈影稀京华秋色晩江海侍臣归北固逢鲈脍东山映綵衣君恩休暇日分得奉春晖平子家何处烟波海岳菴频年畱冀北归梦满江南𤓰步云边树金焦水上岚清秋陪杖履一一好重探京洛栖迟客萧斋恰望衡摊书分夜火入署共鸡声秋水还家路霜风惜别情趋朝期旦晩相忆满西清承欢多胜事辛苦弟兄心一自元方去三年感至今养雏成健翮巢鹤有深林姜被皆名士池塘续旧吟大司农梁公出画蝶扇命题二首写生偏爱草虫微螺黛爲裳粉作衣最是闲情看不厌野花藂里蝶双飞轻绡裁作白团扇尝在尚书箧底存公子携从阶下走扑来新蝶一双痕爲蛟门题王筠侣画扇二首经霜红叶一枝斜暝色孤栖缩项鸦高士自嫌王谢贵平生不爱写春华红袖招人去酒垆草虫花鸟近时无汪伦好事新求得淡墨轻红桕叶图送周星公归西安省亲翠霭秦关送客行君恩暂许去承明挂帆不是莼鲈兴捧檄偏含菽水情花满枌榆笻杖稳春深鄠杜葛衣轻驻颜欲问安期术仙掌云中晓露清春晩同康臣简人子厚偕藻诸子出东郊游憩因得观安亲王园亭四首三月河桥栁色新含烟带雨绿初匀尘中车马疲官长郭外莺花属野人客緖愁吟伤短鬓酒旗闲访趁残春京华同是天涯子感物思乡意最真晴郊徐引紫丝缰出郭才知春昼长堤栁风轻莺语滑水芹香暖燕飞忙新丰酒幔飘红杏杜曲歌声隔海棠忽忆征南人去后鼓鼙湘浦战云黄帝子园林绿水隈金舆常自凤城来西山翠巘当楼出南国名花绕砌开碧树千重围磵谷清波四面漾亭台凌空阁道偏奇絶一片流云共溯洄玉砌雕阑本内家移来丘壑有烟霞古藤奇石盘松径高栁扁舟系水涯频许游人闚秘阁还容闲客泛仙槎近来岐薛稀游䜩头白中官自看花送钱饮光归里门二首短鬓萧疎蓟北行元龙豪气尚纵横故人洛社多耆旧流辈骚坛熟姓名坐拥虎皮谈易罢歌停象管待诗成尚书最重平津客垂老知音感易生湖海人归已廿年卜居犹待卖文钱欲谐禽向三山约须觅枞江二顷田花雨红时携锸往荷香深处抱书眠翦镫频话家园好未遂沧浪意惘然赠许伊蒿三首淮南冀北厯风烟执手长安一慨然驱马恰逢三月暮公车曾谢廿年前深藏剑气干云直久掩珠光出海圆一代元音欣有託烦君鼓吹凤城边几点春花入户开小窗明月故人来频年难得家山话此日同衔客舍桮莫向征途伤短鬓还看京国有高台公孙对策年相似鸿鴈秋光驿路催重晤当时砚北人劳劳衰鬓久风尘家园兄弟经年老故里莺花入梦频竹覆小亭堪放屐荷侵水槛足垂纶仙灵订我柴桑约何日山中问许询送寄亭归松江四首平子风流旧有名新诗传诵满都城锦笺百幅挥毫就常听春蚕食叶声名士无劳叹数奇韩翃徐稺重当时君才伯仲何嗟晩百尺珊瑚照凤池鸠杖双扶雪满顚眼看雏凤又蹁跹归来珍重承欢日新钓鲈鱼玊脍鲜江南蚤促舍人装燕市台高待骕骦期尔同吟春草句莫敎相忆梦池塘送宋中郎同年之任脩武燕台送尔意何深嵩洛云山自古今王屋峰前看露冕黄河曲里听鸣琴可知桑柘行春日不改梅花作赋心近日循良多上赏期君入侍禁庭阴文端集巻十七文端集卷十八钦定四库全书文端集巻十八大学士张英撰存诚堂诗集十四近体诗六十三首四月望日同五崖南溟诸子岀郭游寄畅园遂过丰台看勺药四首年年花事约来游偶尔招寻愿已酬栁叠浓阴迷古道麦迎新雨漾平畴马蹄但觉红尘輭鸟语全从碧树幽白袷蚤凉吟歗久顿教逸兴满沧洲侯家台榭掩青莎系马今年喜再过新涨平时登画阁午阴圆处对庭柯水铺荷芰连朝满风落藤花昨夜多媿我常随王谢燕横塘曲径任婆娑韦曲春残杜宇催联镳爲看药栏来香生篱落晴偏暖锦覆花田午正开好友心情宜出郭闲曹休沐任衔桮绿阴乍惬投林意坐遍农家石上苔家家红药殿春阳极目花畦烂衆芳锦珮乱飜琼玉圃彩霞遥映赤城梁一川风露莺声丽十里繁华蝶翅香不减广陵高䜩㑹名花应有带围黄题桔橰图布谷陇头鸣平畦春水生清流黄犊健新涨白鸥轻野老耕耘计田家妇子情何时笻杖往饱听桔橰声题梁予培揖石斋图二首方袍长揖意何殷东壁奇峰一片云堪惜古人犹未免惟知夸向大将军曾向呉山树底逢青苍面面削芙蓉问君画里新移得钟翠亭边第几峰立秋后十日同康臣五崖南溟携尊寄畅园率成二十韵京洛车尘满园林野色饶趁晴聊出郭休沐共联镳雨霁谿还涨风高栁暗凋古槐蝉噪急丰草马声骄水乱兼葭影篱荒木槿条平芜秋冉冉别馆路萧萧门巷成邨落池塘远市朝树欹眠碧涧楼敞入青霄莲萼虚堂静藤阴曲径遥幽斋双白板断岸小红桥密芰中流采微香隔浦招相将登画阁何异泛兰桡波细珠帘卷凉轻翠盖摇花齐因宿雨叶长趁新潮埜趣频年减尘心此际消林飜知鸟度萍动识鱼跳萝幄摊书巻荷筒折酒瓢提壶纷士女取醉任渔樵归骑仍潦倒明蟾剩寂寥何时营小筑相约避烦嚣上房师即墨黄公岱宗瞻气象蓬岛毓灵奇东海回风笔朝霞浴日姿分符三辅近报政隔年期邨鼓传舆颂棠阴照路碑湛恩濡瘠土古法治今兹斥卤成佳壤雈苻化健儿玺书褒雉瑞仙舄到龙墀计部咨钱谷农曹领度支青缣眠独晚粉署出常迟裕国摅筹画登朝盛羽仪书帷容日接带草许频闚不独生成感深叨覆露慈桂香樽满日霜白鴈来时耿耿秋河碧星光映紫芝馆师孝感熊公母李大夫人节寿诗天章荣寿母坤德毓宗工世泽传仙李高门俪鬻熊栁颜芳轨接钟郝令仪同教子经兼史传家孝与忠七襄成黼黻双玉琢玲珑茹檗三旬后铅华五夜中冰心寒浦月霜节劲松风南望赓天保冈陵指华嵩蜡梅幽花合种水云乡疑是庭梅发蚤香对客谩夸琼玉树辟寒新翦郁金裳洗红偏觉和条瘦谢艳争看㸃额黄蜂蝶不来名卉尽託君高致殿羣芳蛟门尊甫观澜先生年九十犹善饭读书广陵传大耋双鬓久皤然就室尝珍日登朝赐几年灵光余鲁殿弱水看桑田已觉期颐近犹闻手一编昔共金门客衔桮话老亲竟辞双凤阙归作五湖人杖履花时健莼鲈笠泽春三公输一日吾党羡汪伦题画二首邨边老树渐成阴有客微吟策杖寻囘首枳篱双掩处桃花春昼草堂深萧萧门巷似家山薄有林泉屋数间最是江南三月好几年常在画中看送赵铁源编脩校士粤柬二首祕阁词臣简上方玉衡金鑑照南荒青藜色映珊瑚彩碧海兵销日月光天藻五云飞翰墨使车双璧动星铓番禺山畔论文暇羌管无劳忆故乡倚楼新句似冰清传诵因知惜别情六载才名高虎观七千江路涉羊城诗从茘子香中得人向梅花岭上行隔岁迟君归玉署好搴芳杜报承明夹竹桃诗同孙屺瞻裵晋度赋四首莫漫歌桃叶偏宜赋竹枝缀条红浅澹映树绿参差堪引渔郎櫂还迷帝女祠此君犹未免芳意向人持秾艳花偏晩篔筜叶正新渭川初避暑玉洞尚畱春直节思君子朱颜惜美人湘帘深掩映罗绮各相亲花满瑶池日偏听黄竹歌仙源如可问好共子猷过绿映淇泉暗红飞露井多龙钟当五月或恐醉颜酡武陵湘浦路归梦满江湖虚忆千年实何堪一日无只宜临水岸岂意拂云衢晩节如相似芳心幸不孤又次屺瞻韵六首阮籍频来赏刘郎倩作媒箨沾红雨润花压绿阴开映水非依栁迎寒岂伴梅清樽盈竹叶常敎玉人頽江南春雨后密篠映芳丛苦忆乡园里惊看小苑中枝分千亩緑花借六桥红几尺琅玕上婵娟立晩风何事倚脩竹嫣然点绿苔祇应贪结子好待凤雏来筠粉红妆腻绡衣碧玉裁从来天上树常避俗人栽春色移长夏闲花丽复幽青鸾红粉队綵凤碧云头高士邻桃渡佳人醉竹楼潇湘千古泪㸃㸃落春流霜筠多劲质亦解鬭羣芳数朶漙朝露疎枝泛夕凉影连青玊案色映紫霞觞最爱萧疎里春风满画廊倾城悦名士春色是良媒正对萧萧影还怜灼灼开丛篁成绮树节候近黄梅幸託霜根老芳菲岂易頽送子脩同年归溧阳省觐四首驱车一自别湖天秘阁词曹近十年骑马每随仙仗里挥豪常在御牀前莺花处处旗亭酒屏障家家蜀锦笺似子风流京国少何堪惜别禁云边数载联裾在凤池与君同得奉光仪西园玉醴承恩日南苑宫樱拜赐时行殿晓烟朝进讲直庐春雨夜成诗从兹铜鹤前头立风度常思玉树枝蔬水宁亲愿不违君恩特许觐庭闱毛生拜阙持丹诰莱子还家着赐衣匹马莫辞乡路远居人争看侍臣归祇今长荡湖边去莼菜鲈鱼秋正肥绿槐丹地共横经好友关情比鹡鸰几度衔桮思旧雨十年同学渐晨星高踪自是云中鹄佳地还隣木末亭圣主九重宵旰日烟霞莫恋白鸥汀同年诸子于寄畅园爲子脩饯饮五首经年游䜩少荷绽此初过叶覆平桥密花迎曲槛多入林开枕簟隔水驻笙歌还送南归客乡心奈尔何幽林时雨歇骑马蹋晴沙蝉噪偏临水荷香不在花朱栏新画阁古树旧浮槎丘壑畱余赏风流説米家苹香含宿雨人影落清池脱帽狂唿酒高吟卧听棋渔樵任杂沓鸥鹭莫惊疑惆怅斜阳外微凉惜别时风生荷盖上欲去重淹畱浮果游鱼出移尊小阁幽孤邨堪避暑六月蚤迎秋南陌劳劳者征车似水流频年游赏地今日独归人冉冉江南客栖栖冀北春傍篱思荷锸临渚忆垂纶初服何时遂渔樵乞此身寄省斋先世风流绿野存韦家相业有文孙庭前綵袖围双鹤天上琪花照一门书画扁舟桃叶水莺花别筑谢公墩东坡自谱南飞曲诗满床头酒满尊重九前二日夜同念斋话太湖光福之胜偶成二首迂嬾连朝出每迟过从舍此更何之高谈不似尘中话妙悟多于病起时黄菊乡园千里隔紫螯风味两人知清樽自是吾侪乐今古迢遥寄所思闲话家山益惘然洞庭林屋四时天千邨花圃延游屐万叠谿光引画船梅浪风翻银海雪棃云香暗锦城烟与君豫订栖迟日取次探幽住一年同念斋坐善果寺荒寺萧萧木落时何来闲客共栖迟斜阳影里闻清磬黄叶声中读古碑破衲正逢僧定出空堦坐见墖阴移与君竟日香林话十丈红尘满路岐十月初二日景山侍宴御苑秋深叶正飞金铺碧瓦㪚晴晖平台万树连青琐北极三峰䕶紫微属国象胥沾圣泽羣公虎拜奉恩辉书生豹尾云中立入侍名王尽锦衣送姚注若归里门二首朔风远送故人车听我清歌且勿譁万石诸郎皆谨厚谢庭羣彦复才华风流觞咏堪千古礼法文章数一家未达如君莫惆怅且归幽筑看梅花城西手自辟荆关松竹经年待客还远市林塘供歗傲闭门丘壑任跻攀清阴低覆亭边树积翠遥看郭外山来歳春风相忆处枕书浮白落花间喜姚小山自德安令以卓异入都二首蚤年射策重西京出宰江州最有声力减租庸纾瘠土计增壁垒保孤城书生百里兼谈武循吏千家学治兵今日巖廊虚左席好将经术致昇平一巻吾家道韫诗珊瑚箧底总相随元霜更许迎桃叶红雪还能赋竹枝锦瑟定知宜玉树鹓雏应待浴龙池期君香绕鸣珂日正是珠擎绣褓时题画枳篱茅屋迥无尘满径苔痕不记春一自陶潜爲吏去北窗间卧复何人七月十七夜将晓金水桥看月万井鸡声绕建章西清云树转苍茫石桥倒影看残月金水微波动蚤凉曙色觚稜先送晓露华松柏暗生香几年坐听南宫漏千步廊前数鴈行又成絶句台殿参差入望寛黄金鸳瓦玉阑干十年一片长安月常向东华待晓看同项眉山前辈素存宗兄缄斋歌起玉依同年饮城南小园百丈黄尘惹鬓丝偶因逃暑入花篱清曹闲客荒园路白袷高谈夕照时松劲最怜垂地影槐低偏惜碍人枝爲看暝色苍烟好莫讶停车去转迟宿吕仙祠携来枕簟听钟声泡子河边月正明丹鼎烟霞迷旧性黄粱事业误浮生严城柝急乌啼蚤古屋镫悬鹤梦清我欲采芝行药去从君一问碧山程姚小山相订游城南寄畅园不果往示同游诸子二首习家池馆正芳菲有客相将款竹扉南陌垂鞭乘晓露小亭铺簟待斜晖红蕖飐水侵人影高树分凉到客衣惆怅由来平子惯年年幽赏愿多违明河翘首隔烟霞博望虚传欲泛槎底事三山疑海上等闲十里即天涯多惭关吏还携酒深愧园丁爲埽花游客莫将幽胜事輭红尘里向人夸送方邵邨还金陵二首海天高翥羡冥鸿建业移家隐桂丛此日桑干重策马当年京洛旧乘骢丹颜歗傲诸卿上墨沈淋漓五夜中自是清才兼衆妙一时倾倒识宗工闲情藻思满沧洲常向旗亭物外游燕市黄花争迓客津门紫蠏正迎秋高谈尽爱陈惊坐佳句羣推赵倚楼木落霜飞偏惜别石城南望大江流题画梧亭小景三首幽人小筑石桥东纸阁湘帘正晩风满地碧云波荡漾始知疎月在梧桐书窗疎影绿参差好是清秋落叶时一夜新诗吟不寐朝来题满碧梧枝背郭临谿老树傍小桥流水入方塘他年若得林泉住多种红蕖与绿杨送七弟归里四首七载惊离别今看颊有髭性能敦孝友雅复善文词醇谨吾真爱清寒尔最知劳劳问亲故姜被夜阑时鴈影霜天度新沾陌上尘祇因余薄宦深愧尔长贫闭户承家学重泉慰老亲要知天意在培植借艰辛故山云树外惜别动离愁远客当残歳长途倚敝裘风霜看岱色冰雪入河流犹喜家园好熢烟已尽收手植寒花在归时忆正开莫将京国态话向故山梅厯乱江城雪团圝伏腊桮读书兼教弟珍重问南来上李高阳阁师寰区钟间气象纬诞师臣补衮传家学登庸迈等伦端卿推世范文靖本天人圣主凭依重先皇顾问频蚤年登祕阁壮歳秉洪钧治道从容论訏谟密勿陈高深同海岳翼赞在丝纶輓俗还三古调元序五辰持躬方且直爱士澹弥真宏奖皆才隽旁搜极隐沦屡崇槐位秩三典杏园春事业符天纪声华溢地垠诗尤刋月露学独辟荆榛揆席祯符集台阶景福臻斗杓方建亥崧岳庆生申厚德培仙李长龄颂大椿金章传奕代玉醴赐千廵共仰台星丽光辉映紫宸文端集巻十八文端集卷十九钦定四库全书文端集巻十九大学士张英撰存诚堂诗集十五近体诗八十首送彦昭还里二首大郎士黉予壻也前年来赘京师时挈壻女同行频年坎壈奈才何惊入新霜鬓渐皤骨肉飜从京国聚牢骚常听醉吟多黄花恰送人归里落叶偏催马渡河爲忆讲堂春昼好臯比差许胜烟萝娇女年年绕膝行鹊巢初御返江城远游喜赋将雏曲薄宦深惭卖犬情故国田庐堪燕誉外家兄弟羡冰清高堂日奉含饴乐绮阁春风叶凤鸣题汪蛟门舍人百尺梧桐阁图因送其归省四首舍人觞咏颇能豪十二澄泥佐吮毫高阁醉吟江月落新诗堪敌广陵涛廿四桥边有故庐高梧脩竹映阶除东华十丈红尘里乞得闲身且着书华髪高堂比偓佺冲寒归养独飜然齿将甲子生汪季目见成名已十年芜城栁色锦帆云浮玉江泉手自分杖履可随书可读此生双得不如君午日讲筵瑶函永日侍宸枫讲幄西清阁道通綵绶天中传令节冰壶殿角动微风香分艾叶牙签绿色映橊花玉简红不用广陵求百鍊君王宝鑑六经中赠王近微先生苍松盖偃九华芝中有仙人冰雪姿幽梦不缘丹诏起赏心惟许白云知雪间鸿爪看轩冕花外莺声倒接䍦仰止高风稀得似吮豪曾赋墨庄诗即事二首镫夕诸王宴禁阑蜜罗柑贮紫金盘尽颁御馔偏畱得指㸃西头赐讲官紫阁新悬五色丝蒲香橊火映龙墀中官满注雄精醆尚待君王罢讲时题赠宗至鎭公四首清时帝子奉恩光金殿东头第一行若木连枝丛玉叶仙源分派接银潢紫庭霞起陪芝盖梁苑花飞集羽觞自是九天鸾凤侣桂宫兰坂日翺翔闻礼闻诗道气浓天家兄弟尽璜琮东平乐善传家学沛献能文号雅宗对客清吟常磊落退朝儒服自雍容从来仰止天孙岳何幸光仪此日逢虚懐若谷奖羣伦宾从邹枚授简频爱士不矜轩冕贵怜才常问薜萝人手挥白雪朱絃古自写黄庭綵笔新莫讶冰心恒独暎蓬瀛高处本无尘曲曲朱栏帝子居琴樽潇洒间图书闲忩竹色秋声满小阁梧阴夜雨疎绮砌春飜红勺药湘帘宵透碧蟾蜍悬知漏转花深处日日高吟步玊除春日西苑石桥南望杏花开满石桥西杨栁参差绿覆堤湖上日斜春水濶波痕动处浴凫鹥何日何日青山下诛茅结数椽暮蝉千树栁晓露一池莲摘豆朝餐饱抛书午睡偏便须从此去蓑笠老江烟九日同説巖讱菴两前辈澹人近公直南书房限登字木落鸿飞晓露澄家山兄弟正偕登故园黄叶三千里深殿朱栏十二层数子秋吟同禁漏百城朝拥对觚稜此身惟觉君恩重欲遂巖耕苦未能又限高字临渭亭前拂綵毫分题不减昔时豪人间秋到龙墀蚤天际云依凤阙高九日风光偕胜侣十年京国媿词曹相期珍重茱萸节明镜新闚感二毛读尧峰集予每谓人当有性情之乐然未敢轻以语人即语人亦多不解读尧峰集髣髴遇之知钝翁于此中有得也率尔成一絶句禁漏沉沉出每迟昨宵归梦到柴篱起来自拥羊裘坐爱读尧峰一巻诗寄柯素培银台毎瞻风度慰平生曲巷比隣听履声自着綵衣娯寿母顿教白社有清卿一门耆耋通仙籍诸子才华满帝京遥忆梅花最深处麻姑滕下坐吹笙赠施愚山二首共住江南北才名仰顾厨青山躭旧业丹诏起醇儒久爱诗篇好兼闻道气殊明时方侧席莫拟着潜夫邹鲁絃歌地抡文最有声襜帷看泰岱函席接蓬瀛大雅伤沦弃宗风赖拄撑岂应将五字独数谢宣城寄题仲姊龙眠山房三首郭外名山近新闻选一丘垂帘花屿晩洗砚碧潭幽竹杪泉声落松顚阁影浮诸甥能色养奉母数来游野性躭林壑孤云寄所如十年京国梦千纸故园书鸟倦思投树龙眠拟卜居家山幽胜地何处是吾庐欲遂吾庐愿殷勤嘱魏舒衆峰罗户牖一水入庭除树色千章密花田十亩余幅巾藤杖日相约比隣居题石林扁舟钓鱼图四首栁下扁舟一钓竿画时容易到时难五湖烟水知无限但许人从纸上看故人家傍射阳湖闻説园林比画图此愿有时应得遂只愁添着白髭须輭红尘里是长安满眼卢生梦未阑敢信湖山曾有分莫将蓑笠等闲看细草微风漾绿波此中赢得醉吟多扣舷若咏沧浪句须念题诗张志和送呉壻骥偕次女还桐城大雅推先子襟懐若饮醇凤毛今楚楚麟趾本振振鞠育凌风翼辛勤履雪人冠缨承世泽师友在天伦薄俗惊吾里潜光喜至亲读书心贵小求益意须真莫厌编摹苦长辞剥啄频楼高听曙鼓径僻闭秋筠羽翮能殊衆扶摇自絶尘寸阴如尺璧珍重少年春送仲张南还二首挥毫击钵爱诗成平子才华满帝京琐院人争推藻鑑登坛赋可掷金声莫因去住尊前话轻感浮沉世上名眼底扬雄曾未荐千秋惭对汉诸卿频年京洛共栖迟忽见呉舠送别离世路崎岖淹壮歳高才沦落叹明时鹡鸰枝上花连萼鹦鹉桮中雪映眉暂向沧江修菽水五湖秋蚤足莼丝送李天生检讨还秦中四首当宁旁求切张罗得凤麟同朝传盛事空谷起斯人壮志经纶濶高懐器业醇爱君风味好不改旧松筠鸿编须巨手何意独抽簪芸阁他年事兰陔此日心上书臣愿切优诏主恩深珍重承欢去非关恋碧岑仲蔚蓬蒿径曾闻客款扉频教清梦接飜遣素心违翦烛期同话吟诗却送归蓟门秋色蚤河栁正依依报国儒臣事君归岂漫然地维连蜀道天险扼秦川塞北多鸣镝河西有控弦圣朝恩泽厚借与远人传赠孙恺士孝廉孙绰才名久频年客帝乡登车陪仗节观日近扶桑诗重鸡林价金辞陆贾装归来报天子声誉动巖廊偶作二十年前种竹诗倚窗遥计宻阴时祇今辜负窗前竹露压烟笼碧玉枝寄仲姊三首同气俱华髪深推道韫贤礼遵慈母训诗续大家篇珠树三枝秀篮舆一径偏春晖堂上燕㑹见羽毛鲜壻真夸玊润翁独愧冰清纸阁连鸳瓦璚箫近凤城杏花迎客骑榴火促归程期慰倚闾望徒牵弱女情星光悬屋角多是入门时慧爱羣儿语贫怜巧妇炊家山清梦绕宦味白髭知骨肉如相念裁书莫厌迟奉輓座师给谏茌平王公世仰河汾学人钟泰岱英訏谟推大谏雅度重清卿久负寰中望常标物外情独留遗草在朝野共吞声节物逢休沐林峦数往还旷懐躭好景游迹徧空山梦憩松窗下诗留藓壁间来青轩里句指顾动天颜寒松凌絶壑清誉冠时贤蚤歳登华省长贫少俸钱书犹堆邺架花自发平泉客满公孙阁风流海内传千里茌山道经年感叹频荐刍空怅望执绋久逡廵共洒扶风泪深慙立雪人些词同宋玉哀輓送车尘爲澹人题赐榴图榴房新结水晶圆龋齿迎秋色倍妍深识侍臣将母意常教懐橘至尊前送倪甥伯醇南归魏舒挟策远相过惜尔长贫衣薜萝太史缥嚢书蚤读成均石鼓字新摩青山路遶倪寛宅匹马人归鲁肃河犹喜故庐三径好梅花春信动南坡送王仲昭还钱塘明珠百琲思如泉脱腕新诗洛下传天子好文官特简相公爱士榻常悬青山丛桂仍招隐白髪苍松与记年和靖千秋湖上客梅花鹤梦两翛然对盆中绯桃花却忆故国春山路桃花剧可怜浅深丛竹里红白小谿边带雨迷邨市和烟压钓船祇因温室树相忆却年年晓起疲马嘶中夜听鸡陌上趋寒星当曙白霜月入烟孤波静鱼初跃林鲜鸟乍唿山窗幽梦稳谁与问潜夫蚤经玉蝀桥晓日华林道凫鹥宿浅沙新荷香在叶芳草露爲华碧瓦迷朝雾红亭接曙霞几年骑马客鞭影起林鸦送丁鴈水之任贑州旌节䖍州使新从粉署来江连章贡水城对郁孤台共喜休兵日欣逢济世才政闲吟好句香接岭南梅寄冒巢民二首翛然野鹤迥无尘竹隖花谿洽隐沦闲听耆颐谈往事陶潜窗下葛天民海上神仙近可唿紫芝瑶草接方壶鹿门况有云英伴自写生绡五岳图瓶花一年花事胆瓶中拂研犹含晓露红偏到华清最深处撩人无限是春风游仙诗二首碧窗仙馆接蓬瀛玊蘂云芽绕坐生七宝玻瓈倾石髓水沉香里听吹笙十二层城倚碧空满楼明月满帘风洪崖相约骖鸾处千树桃花晓露中赠姑苏周履坦直庐铃索地曾识顾长康写照传天语挥毫近御香宸颜频激赏衰质借恩光底事躭湖海轻帆别帝乡送何牧伍之任洪雅鱼凫天堑下王师何逊新硎出宰时客路秋云过剑阁官斋山色对峨眉遗黎尚有花邨在循吏真扵黍谷宜好把瀼谿诗一巻看销兵甲理东菑野老野老青藜杖空山白葛衣菜畦朝露往花径夕阳归竹色忘荣落鸥言无是非此间差不恶消息愧知稀抱膝抱膝扁舟上天光接水云芙蕖清照里明镜对湘君逸兴看鱼乐闲情入鹭羣不知霄壤内何处着尘氛却忆却忆空潭碧风亭一水隈清流衔砌转飞瀑溅珠来梧影当窗落兰香遶榻开数声黄鸟歇高枕梦初囘却笑一湾新涨里千树绿杨边濯足还垂钓清歌自扣舷长腰炊玉粒缩项煮银鳊却笑秦楼客吹箫枉学仙拟王右丞田园诗十首白祫轻衫䇿杖栁阴十里新铺幽径一声黄鸟何羡舆前八驺垂地栁丝千尺飜风裛露轻盈中有柴门隐约日高惟听舂声深苑重帘小阁枝压梅花万重户外久无人迹读书煨芋三冬梅子风光将近樱桃时节初过碧爱上林玉箨净怜出水钱荷三间五间茅屋千山万山落霞欲觅先生何处小桥流水桃花漫道平泉金谷山人絶世繁华朝露晴光勺药晩烟明月棃花𤓰蔓寒侵篱落豆花秋满堦除留客山厨晩饭起来自翦新蔬别业新题学圃园翁自署山癯稺子扶舆捧杖奚僮挈榼提壶比舍家家竹径肩舆日日松阴寄语风流贺监惟输头白抽簪倦后清泉煮茗睡起罗衣御风竹榻蕙兰香里水亭菡萏波中赐鱼晩餐翠釡烹鲜雪满匙团圞儿女晩餐时莫因天上鱼羮味谩起江东鲈鲙思湖上湖上春残灌木稠田田荷叶送扁舟朱樱碧笋鲥鱼白不羡人间万户侯秋兰楚泽来高士风流迥絶尘梦魂依九畹时序避三春枝弱常含露香轻不媚人湘娥临洛浦应是此花身何处何处年光好春风勺药栏鸟啼深栁墅鱼上落花滩山水奇懐得烟云放眼看此生差可慰随分有余欢寄于北溟抚军厚德于门夙所钦高名独满禁庭隂扬清激浊匡时略暎雪懐冰济世心地近五云新秉钺公来三日恰爲霖宸衷最念苍生切报国醻知重古今柬新安汪快士蚤年同有烟霞癖输与黄山老布衣春雨花田频入梦秋林霜鹤共忘机句中野色含青霭巻里泉声落翠微白岳何时随步屧岂令丘壑愿常违示南归老仆汝归好向龙眠路爲我经营十亩居园果分移成聚落山泉疏引到庭除须教竹圃阴常满莫遣梅亭影尚疎辛苦荷耡春雨后南鸿珍重寄来书文端集巻十九文端集卷二十钦定四库全书文端集巻二十大学士张英撰存诚堂集十六近体诗四十四首题羮湖画奇石脩竹图四首架竹危楼入渺茫插天奇石削青苍披图忽见家山面金谷巖西浩歗廊百尺璆琳列翠屏聴菴皴法瘦偏灵㸃苍山色曽经见笔底芙蓉别样青片片稜峯鬬蔚蓝枝枝疎影拂烟岚偶然写傍篔筜谷莫便将归海岳菴故园遥寄大江滨薄有苍巖与緑筠苔藓没来风折尽纳凉醒酒让何人送弟怡斋归里门省亲数载居隣太液池惠连觞咏每相随拜官喜近莺花日将毋先归雨雪时布被好同明月夜綵衣亲捧大年巵重来细聴家山话玉蝀春深栁正垂嵗除前一日退直退食轻寒昼掩闗梅花香色巻书间移来暖室三春卉乞得劳生一日闲手倦安絃忘渌水梦来隠几即青山当窻莫谩闚明镜六七年来鬓已斑送储庶子玉依归阳羡省亲栁隂凉处骑骎骎鹤苑谁聴禁漏沈捧檄正逢将母日含饴还慰报刘心东呉风俗毘陵古南国谿山罨画深庙后蚤香春岕路可能容我共探寻寄李清照先生儒宗海内仰晨星司马曽同䇿大廷柱下博闻推旧史济南遗老重传经隐当盛代甘头白业在名山有汗青侍従几年陪谢鳯岿然弥想鹤仪形荒邨偶向平沙外荒邨信马蹄谿回杨栁暗雨过杏花低生事圃尤乐春隂菜欲齐何须武陵曲鸡犬令人迷扈従至马兰口登长城二首戍楼临絶徼何意得跻攀縦目城南堡惊心塞北山云隂迷古堞峯势逼萧闗战垒清时废微茫草树间帝治称无外嬴秦始筑墉高低緜衆壑掩映带羣峯万古风霜色终朝虎豹踪兴亡不在险谩诩一丸封宿黄花山四围青嶂绕东菑栗里柴门䕶短篱好水好山春草路轻烟轻雨杏花时池鱼忽縦曽游壑笼鹤惊囘旧宿枝归向红尘最深处马蹄何事更嫌迟望盘龙山横云诸岭峻东接蓟门烟石色幽燕冷钟声古塞传佛飘镫作供僧借果为田縦目劳延望曽无福地縁退直小暇插瓶中勺药拣得将离四五枝沸汤亲注白花瓷夜来纸帐高悬却领取繁香梦醒时送晳如三兄南归二首诗懐逸兴旧萧然风雨江南忆惠连别绪才倾桑落酒归心先寄木兰船逃名蚤嵗移邨社避俗全家傍墓田自是桃源鸡犬乐莫将轻与世人传路过西岭隔云居辋水蓝田傥不如花径到门惟野客山厨入馔有谿鱼黄鹂緑树经春晩紫笋红蕖入夏初似此风光正堪惜肯教明月小窗虚寄念斋林屋谿山震泽烟爱君门系盪湖船莺花最是留人处邱壑多于入仕年小圃养亲原近市空堂留客日聴泉临风欲寄无他语惟赋斯干吉梦篇寄魏柏乡合师清时元老狎樵渔弼亮功成赋遂初白社渐忘纶阁贵黒头蚤傍午桥居姬公制作原多艺司马勲名半着书海内正思公再入未容萝薜久悬车送施愚山侍读校士中州仕籍频年苦翳尘元音大雅亦荆榛一经犹是寒㣲路特简无如冰雪人絃诵旧传东海上鑑衡今见大河滨嵩山少室曽游处重赋云烟锦字新送七弟还里门三首天高霜叶落相送雁南征久客思泉石长贫愧弟兄连枝同宦隠小草代躬耕世味予谙惯缄书无限情差有儒官好刚无民社忧横经犹故国司铎尚清流暇日还堪惜需时莫漫愁春花开落后应报石田秋莫轻乡国好此意答亲知有鹤栖珠树长鸣忆旧枝相劳营别墅兼为理东菑蚤种临窗竹邮筒慰所思八弟亲迎赋此志喜堂前幼弟悬弧日七十严亲髪已华梨枣昔犹看遶膝苹蘩今喜咏宜家名门燕缔双红缕小阁香添旧碧纱莲炬花钿人尽羡偏教兄嫂隔天涯题戴文进画渔家乐巻子二首鹭渚鸥汀倚櫂过卖鱼沽酒醉还歌全家尽日随烟水不识人间风浪多松湖别墅傍渔矶久掩谿头白板扉忽见画图还记忆秋风昨夜鳜鱼肥送邓田公之任唐山北山家学本师承经济才人衆所称寄重循良应不媿道兼风雅更谁能云生鉅野挥絃看秋满尧峯揽辔登夙昔浣花诗最爱期君三复在舂陵嘲璐儿老鳯毰毸强自娱匡牀幞被咏将雏娇痴索问朝囘日携得金盘细果无玉儿十龄能诵尚书毛诗喜赋二首驹齿初龆髪覆眉颇怜聪慧异羣儿已通典诰兼风雅逺胜而翁十嵗时退直疎慵畏简编每唿稚子向镫前老夫茶熟香温后爱聴豳风无逸篇读澹人侍讲扈従闗外诸诗枚臯扈跸骑骎骎东渡揄闗古塞深大斾隂中花叶影属车声里短长吟文多石鼓山经字赋比甘泉羽猎心詟服诸藩威徳逺铙歌新谱盛朝音即事二首寒雀无声雪满天赐来挏酒侍臣偏镜中更觉君恩重能使丹颜似少年当筵撤下紫金罍醇酎新従塞北来辰刻殿西方进讲承恩未敢尽深桮种水僊二首水僊初茁似兰芽种向清泉衬白沙自笑疎慵偏好事薫炉终夕䕶寒花名花栽法未全谙嫩緑清香性所躭白石盆中千万朶小楼镫市忆江南赐第中举子及孙孙名金鳌儿二首小字金鳌岂无意金鳌坊在隔墙东他年记取悬弧地太液西头赐第中抱子添孙感嵗华一年两见茁兰芽燕巢定见雏成长不是寻常王谢家禁中对探春花柔条花满雪皑皑内使搴帘进御来费尽南园温室火探春十月已先开二十四日聴恩诏二首当轩鳯藻太平春学士冰衔紫诰新惭愧江南圭窦客丝纶四代作词臣风木人间重所悲恩辉难定九原知心伤鹤髪劬劳者未见腰金衣翟时除夕内殿侍宴二首长安万户送残年爆竹声喧柏酒传争似满庭烧桦烛紫云堆里聴钧天手扪碧落数华星坐接金张近紫屏小户不辞先酩酊玉桮亲赐语叮咛人日重帘温室静无譁细啜宣城緑雪茶闲理旧琴深夜坐炉傍新放海棠花送石林校士粤西二首词臣简命重临轩百粤新沾异数恩文教逺能通象郡山川奇益助龙门抡才自昔收寒畯作赋频年感至尊正喜苍梧烽火息春风南国採芳荪锋车驿路指衡阳输子探奇最擅场千里江云开岳麓九嶷峯影落潇湘蛮烟客至梅花白瘴岭人归茘子香足蹟天涯谁得似诗篇珍重纪南荒文端集巻二十文端集卷二十一钦定四库全书文端集巻二十一大学士张英撰存诚堂集十七近体诗六十五首阻风二首连日轻㠶滞水湄窗临沙岸接柴篱焚香夜对妻儿话只当萧斋风雨时系缆停桡阻石尤纡囘信宿此汀洲世间何事容人算不拟将心更学愁四弟武仕送予至潞河赋此惠连惜别逺相随醇谨承家尔最宜为爱纸窗情话好不嫌沙岸片帆迟携来邨酒停舟后唿取河鱼出网时风定月高春水濶清歌聴我扣舷诗舟中麦覆平畦緑渐匀好风帘外起青苹胆缾自插桃花朶春色今年倍可人三月十八日东巡逢圣节虎拜忆旌门得与唿嵩日真成扈跸恩歌风欢故老讲武詟诸藩流滞周南客长吟栁外邨轻舸轻舸三月赋归欤人似汀鸥迥自如茭菜白时炊黍米杨花飞处卖河鱼香添炉火朝餐后茶爱铛声午梦余槛外清波帘外月何须高枕必吾庐夜泊铃柝无声夜转迟荒镫古岸一舟维世间饶有惊心处不独孤邨夜泊时草花雨溼青莎野岸垂草花红白一枝枝自开自落无人管只有衔泥燕子知河干栁长堤种栁逺成行临水枝枝出短墙最爱微风新雨后也如千箇看篔筜倚櫂倚櫂待新月时聴乌榜歌晩风吹麦穗夕照满春波祗觉乡闗逺偏逢水驿多君恩闲嵗月飘泊意如何过四女祠春水重过四女祠曽停孤櫂苦吟诗犹然十五年前客非复丹颜黒髪时舟中书懐此身已乞向林邱飞札经营宅畔楼良夜何堪闻击柝芳时那合住扁舟闲看儿女纾乡思数捡图书慰旅愁好与湖田兄弟约取鱼尝稻订新秋自遣河流无力送轻桡苦忆前汀长暮潮浊酒一瓯聊自遣麦秋天气雨萧萧偶然作二首卷地南风逆浪生栖迟空羡渚鸥轻世间何事容人算千里河流一月程举网投竿事总虚春流空满緑杨渠世间何事容人算水畔经旬㫁卖鱼雨后细麦轻花带雨痕卷帘闲立聴潺湲遥天雨过云开处一片斜阳在逺邨舟夜泊古岸烟将暝人冲宿鸟过月光将树影窈窕落清波急鼓催兰桨悬镫照画舸素琴寻旧曲幽意觉来多安得河水妬人乡思急咫尺不与前谿通安得深林桃竹簟坐卧一枕槐花风山东道中百泉劳灌注千里送舟航石堰河流曲邮籖水驿长寺过杨栁暗邨近枣花香莫忆江南路春风恰艳阳红药红药朱樱烂漫天归㠶偏滞白杨边人生几度看花眼一别青山十六年舟行杂诗十四首试香评茗有余闲廿四年诗手自删自是躭吟成癖性放言安敢拟香山七絃冷冷送斜晖苹末风生乍入衣鸥鹭绕船飞不去应知此曲是忘机兰桨风轻叠鼓催拨帘闲看水花开诗成自起添炉火一缕香消午睡来菖蒲学泛酒微酡邨市龙舟鼓枻过多少隣船鸦髻女凭肩齐聴采莲歌倦聴儿女语喁喁竹簟绳牀细细风一觉晩凉容易好渐偷身入黒甜中节过传柑疏蚤陈江南慙负一年春金华秘殿都辞却耐作河干守牐人縦苦淹畱莫漫嫌此心端合置安恬鸟声过处闲欹枕树色来时自卷帘仲子龆龄甫佩觿羣儿层递与肩齐娇痴百态差堪喜不耐门东索果嗁却拟烟波人渺渺翻成乡国思緜緜平生最爱清光好怕见临窗月又圆曲曲河流遶翠汀蔚蓝天色逺峯青今年秋蚤蝉声好人在扁舟桞下听水鸟菰蒲噪夕阳渔舟逆浪聴鸣榔南阳湖畔钓帘久为爱谿山似故乡山青湖碧栁毵毵向夕微凉梦独酣莫怪先生眉色喜计程明日是江南蚤起凉生水一湾芙蕖香在巻书间闲情欲胜谿边鸟黛色新看雨后山运河濶水此初经櫂语渔讴入窈冥地近下邳黄石路平湖十里草烟青答隣舟友人栁覆平堤漾碧流月高清咏在隣舟故园久负莺花约长路飜成汗漫游赖有琼琚投锦字如搴兰芷向芳洲吟来画舫新凉满更复何心怨石尤南旺此日乗流便维舟日已曛河枯双派接山㫁百泉分地拥南湖日波涵泰岱云尚书遗像在安济想前勲舟中秋兰盛开漫成二首画舫蒲㠶遡水湄秋兰绕榻影披离花慵作态姿原澹香久沦肌客未知晓梦将残欹枕处微凉初动卷帘时故园望里増惆怅赖尔清芬慰所思空谷奇姿迥絶伦移来九畹忆灵均一枝自饮清秋露何处堪容世俗人风味逺同彭泽宰轻盈如见洛川神几囘索句㣲香里相对惟慙笔有尘营读易楼成三首幽居深似野人家小搆山楼一径斜开户特教临水石拂窗时觉有烟霞萧疎近对过墙竹绰约低临遶砌花珍重君恩闲嵗月莫将尘土负年华脩梧翠竹蚤年移今见凌霄蔽日枝轩冕许抛犹喜健园林容到莫嫌迟楼隂片石开三径槛外名花接四时但愿闭门无剥啄茶罏诗巻日相随老梅作态试南枝屋角墙头独咏时顾影鸟犹怜好树梳翎鹤自爱清池况予农圃三生癖久客风尘十载思体健时清机事少不耽吟歗更何之前探梅絶句二首女墙宫堞噪寒鸦油壁湘帘坐小车老我情懐谁得似满天风雪看梅花为惜寒梅䕶短篱几株疎影落清池山人十月探花信喜见南檐第一枝过仲兄湖上蚤年挥手谢尘埃自结衡门水一隈逺岫似鬟新雨沐平湖如镜晓烟开鹭眠沙尾时双起潮打桥头日几囘幽事肯容孤赏尽篮舆穿着万松来春蚤春蚤园亭栁未催主人何事重徘徊疎林新得一双鹤小苑初开几树梅经雨不嫌苔径滑冲寒常破晓烟来兰芽近日山翁赠自洗香泥取次栽后探梅絶句三首玉蘂琼葩自结隣交枝接影十分春劳劳十载京华客须得梅花为洗尘山窗面面对疎梅掩暎清谿与緑苔诗客已偷三日醉园官未报五分开溶溶花睡压栏干轻雨轻烟欲放难留得暗香三五日昔人曽与贺春寒山庄看梅花四首岭云栖不散山雨泥春阴闻道梅花发还将蜡屐寻树欹沙岸古香䕶竹篱深竟夕当檐坐清寒沁此心縦横纷衆态低亚小谿通花发轻雷后春深细雨中烟霏知露重香静觉山空倚徙无穷意何人解与同端合临清磵偏宜挂碧岑根梢枯衲相香色道人心斑剥莓苔积披离苦竹侵寒宵霜月夜髣髴聴长吟接影交柯处香光满四围树深堂邃古花密昼霏㣲径僻蜂知晚天寒雀到稀樵归烟暝后自起掩荆扉山中即事十二首荷耡喜见草微青手种朱樱遶翠屛秋获倘教余数斛诛茅先搆也红亭澹澹春隂薄薄寒经行不觉过层峦等闲一幅云林画只把吾庐隔水看燕市盆梅不易栽园官温室火频催今年饱着看花眼绕屋沿谿烂漫开烈侯祠畔酒旗斜谷口深林处士家一雨才过惊蛰节谿山到处是梅花梅花开落已经旬来往山中不厌频偶尔低徊小窗下紫兰香细欲畱人轻寒幸不负花朝自荷春耡斸药苗忽见岭松低亚处一峯晴雪补山腰羊裘信宿白云端不识春风料峭寒日暮奚童携酒至开帘先问鹤平安门对方塘俯碧流栁风初暖菜花稠波心吹浪圆如镜忽见文鱼逐队逰前宵风雨起奔雷惆怅空山笛里梅枝上渐稀人始到殷勤为送落花来短檠红烛放翁诗窻掩梅花月上迟茗椀炉香意亲切空山一夕最闲时窗横逺岫青千㸃谿遶寒梅影一池老我闭门耽静对暖风晴日落花时倦倚梅根久立时关情惟恐落花知微风忽向枝头过香雪中间自咏诗四弟武仕之任武昌别驾为赋二首世食参藩泽城南有故庐枝垂松柏䕃花爱棣棠舒欲鍊层霄翮先题剧郡舆慈亲严却鲊莫寄武昌鱼连枝昆与季卓荦爱尤偏拄笏逢佳地鸣珂正少年湖湘多旧蹟清白久流传一櫂春江接含情望汝贤文端集巻二十一文端集卷二十二钦定四库全书文端集巻二十二大学士张英撰存诚堂集十八近体诗七十八首过木厓河墅二首出郭横青嶂当门泻碧湍石稜盘磴仄野色倚䦨寛树及春隂种松兼暮雨看従来多逸兴垂老得烟峦篱䕶方塘碧桥回小径深已看杨栁拂更待芰荷侵一壑容吾友千峯识此心惟应谢尘累轩豁日长吟过有懐甥白鹿山庄二首倚櫂入烟鬟南浮水石间湖田留世泽松桂老名山古屋丹题在丰碑緑字殷一邱经四代风节满人寰楼居良不翅结搆倚层峯一径盘脩竹孤亭俯万松鸟声时自媚山翠日为容避世琴尊里知君道气浓游龙山五首稻畦松迳接处处爱邨烟绣岭千屏列明湖一镜圆土腴禾覆垄人满杏为田福地成真语花源岂浪传乌栖双桨急归宿旧烟萝谿逐渔罾转邨沿竹圃多衆山堆晩翠夕照起微波端为经时雨潮痕没芰荷乱山藏一壑行觉月谿长竹路过危彴松隂覆古墙厨烟分磵冷山雾焙茶香髣髴匡庐顶棋声响石牀屡负春深约花时不易逢何年容採药此地足为农天际看龙岭波心落鹳峯横斜山畔石常似乱云封密树连邨暗深庄处士家篱根新笋箨松顶古藤花凿牖千峯蔟疏池一径斜爱君诗画里尽日伴麏麚渔父谿头渔父影鬅鬙低结芗茅倚緑藤刚掩柴门沽酒去一双鱼翠立空罾夏日山居五首松风满耳杂鸣禽避暑无如此地深安顿竹牀茶臼处小窗恰对古梅隂邨烟漠漠望中微隔涧遥看竹里扉松岫稻田千顷碧横空白鹭一双飞园翁为我摘新蔬炊熟黄粱正午余一枕凉天初睡觉好风吹乱竹窗书日长似得几朝闲浴罢移牀更看山一种晩香曽未识来従莲叶稻花间山人蚤起爱新凉绕迳贪寻水草香竹露涓涓似㣲雨南山松顶见朝阳寄説巖宗伯袖中文字比骊珠乞得经年卧五湖学种樱桃才半亩也红亭子至今无夏日斋中即事二首为爱朝凉起偏知夏漏长行随梧竹影坐袭蕙兰香石罅鱼闚牖墙隂鹤转廊尘中人鹿鹿谁与説羲皇古瓦垂青蔓闲阶上碧莎夜深微雨后秋色草花多小病疎巾栉低窗稳歗歌乐天潇洒外今昔许谁过盆兰先后作花清晓凉飔睡足来茗香事毕小徘徊花神解事君知否检㸃盆兰次第开避暑二首碧树覆檐牙重门隔市譁菖蒲衔石草薝卜贮瓶花橘数垂枝实兰培出土芽不须河朔饮幽事总堪夸薄有巖居趣摊书緑䕃中回廊涵翠竹曲槛倚疎桐茗灶分微火桃笙逐好风海棠秋色蚤衔露一枝红雨后行龙眠道中蚤凉出郭觉情亲河濶桑浓景一新石角磷磷偏碍路谿声曲曲解随人篔筜色净霜初落䆉稏风轻緑渐匀正是莺嗁好时节可堪城市往经旬急雨赤日流金草木摧倐然云雾起奔雷老夫企脚当风处卧看飜盆雨势来烹茶泉自花隂汲铛随树影移松声才歇处蟹眼渐生时緑雪従斟浅香云欲啜迟只须分茗荈不在试枪旗闲中二首晓天凉雨入房栊卧近脩廊竹一丛遶迳数声清唳苦瓶中知是鹤粮空殷勤为我报山翁苦忆隂崖大壑风莫怪经旬住城市秋兰花满小轩中立秋次日食新风雨时和乐有年蚤禾新刈傍湖田尊开酒库应无算菜送园官不取钱荐庙白炊香稻熟留宾红割锦鳞鲜太平自愿为农老豳雅常吹七月篇谩道谩道全无着将闲寄此心装池新得画位置借来琴圃事躭微雨花时惜寸隂草香栖鹤地一日几探寻宿仲兄湖上万顷湖连屋移家隠此中门低桑叶暗径曲槿花红潮恋经秋雨涛喧入夜风一镫瞻绣佛姜被老年同小葺思过轩成秋深营㬉室仅可置匡牀锦苋飜浓艳拳柑逗浅黄趺跏双膝影缭绕一帘香爱静今成癖何心与世忘松湖山庄收获十絶句芃芃禾稼满高原人带腰镰处处邨恰喜归田逢大有农夫举酒庆曽孙潮落新秋古岸平隔湖云澹雨初晴晩来企脚松棚下月照隣家打稻声水北山南见一川家家钱镈在秋前蚤禾刈罢重耕稼再熟湖干下潠田沙田待雨等闲情不耐天公五日晴今嵗农夫俱额手水边未聴桔橰声一笻偶过野人家檐挂鱼罾返照斜草迳柴门鵞鸭乱清池低映紫薇花渔翁住处傍南湖畱客霜鳞玉不殊茭白藕丝随意足杂罗菱芡与菰蒲渔庄蟹舍白鸥洲佳地殊堪十日留最爱湖光绕山麓短松低堰系扁舟星罗尽是佃农居拟向中田自结庐初夏来看荷覆水小舟江上送鲥鱼閲尽浮云意久慵懒将衰质日为容瓦盆浊酒茅檐下渐喜心情似老农我欲临流发浩歌倚山筑岸贮清波种荷栽栁三年事好泛渔舟挂緑蓑初秋二首黄叶初离树人归旧草亭吟孤双鹤侍坐久一峯青竹为妨梅翦门因避客扄桂华含蚤露香雾扑疎櫺尽閲寰中趣深耽物外情扶花承夕露翦蔓避秋声镫影帘栊静橙香枕簟清拥衾还叹息弥觉道心生杜门杜门无长物秋树老夫家手把临窗卷心躭绕砌花昔同乌近日今与鹤餐霞桂雨兰风里差堪纪嵗华社饮低迷桑叶路放浪竹皮冠谷贱邨醪酽年丰社饮欢前身应圃史老我作农官土鼓吹邠雅吾兼咏考槃送尧元之任漳州别驾四首潮落寒江昨夜风惜隂亭畔送征鸿好将碧水丹山色尽入襜帷画舫中旧路细看棠䕃满綵衣重溅茘枝红遥知瓯越龎眉叟扶杖争来问阿翁京华九月返轺车新佩银黄耀故庐天末人归多难后日南恩拜一官初懽承大母亲调膳志养严君慰倚闾佐郡莫嫌犹蠖屈古人风烈重题舆木叶萧萧拂去旌蚤梅花傍岭头生鲸波息处新投甲蜑户归时正偃兵才自冰霜成练达地宜盘错立功名好従幕府抒筹策千里骅骝第一程蚤嵗光芒照乗珠十年筋力尽驰驱才人今已分民社新妇従兹事舅姑壮志蚤宜闲玉勒寸心知久贮冰壶春江南望无穷意爱聴贤声自海隅山居二首一月疎过岭北园蛛丝当路雀迎门秋山易作烟霞态松籁不闻城市喧久坐烛残书卷剰迟眠香重被池温五更梦醒萧萧叶检㸃平生未报恩笋舆芒屩日相随山北山南未觉疲幽涧独寻澄碧处秋林蚤爱嫩黄时曽回九折羊肠驭新得层霄鹤背骑漫道神僊不可即稚川𢎞景是吾师甲子惊蛰后一日入山二首冻蘂粘枝重可嗟疎林无复见横斜腊前乍暖春前雪浪掷园梅一度花乞得隣花趁雨移只愁躭却种花时笑予不学刘伶癖长见闲人荷锸随媚笔泉藓石离奇金碧画澄潭深靓蔚蓝天几囘抛却篮舆去缓步行吟媚笔泉语客骑驴客去漫嫌迟借我山窗信宿宜好景莫従城市过最撩人是夕阳时邨南日晩邨南驻小车人同飞鸟共明霞吟过树底微风起影落谿流返照斜逺度岭云寻蕙草闲捜石磴置梅花欲归只隔樵歌路便是青山谢朓家山行杂诗八首谷口幽居羡左思緑杨疎处见茅茨玉兰花发山如雪衬着青松看转奇栁含朝露杏含烟嫩緑匀黄菜麦田寒暖隂晴俱有着最宜人是养花天桃李惊开一夜风逗人无奈隔谿红春深切莫辜游赏花事山容日不同山迳常従雨后回邨烟澹处野花开谿流一夜春潮长雪浪晴飜石壁来山桃红覆野人居新緑交加锦不如行向树隂深处久落花飞絮满篮舆才过谷雨惜残春红渐稀疎緑渐匀吟就小诗聊自适掉头不管路傍人山迳盘纡待晓归千山紫翠自霏微黄莺嗁处徘徊聴小雨轻隂未溼衣小桥流水带邨斜放眼看春觉转赊红茜满林山踯躅松颠高引紫藤花蚤起书触目所见三首蚤起扶笻步小池麦田风细緑参差黄鹂隔树遥相唤恰是春隂欲雨时前邨忽见雨蒙蒙鸟乱鸦嗁一树风回看山腰作云气短松如荠白波中雨歇园林放脚行一声黄鸟一心清双飞偏爱新桐影嗁向浓隂太着情一邱二首一邱一壑慰平生小搆幽居遂逺情欲设闲门向深緑隔花临水费经营一树寒梅碧玉枝当阶古干旧披离偶然推却东墙去乍觉横斜势转奇营北轩手辟层轩自葺篱还疏曲沼翫沦漪松横逺岫遥临户泉绕阶除细入池侵槛蚤荷圆似镜眠堤新栁碧成丝容予歗傲梧隂下领取风恬月皎时山居杂诗九首吹笙扶杖有双童跨磵穿云见此翁天下闲人谁得似看松採药水声中何事捻须求句好不须乂手限诗成闲吟半格无多语得意黄鹂三两声涧草溪花驻小车岚光烟霭媚幽居无穷物外相怜意料得青山亦爱予浅深浓澹各成奇如见公麟老画师欲向山中看树色晩春天气暮秋时岂无人似放翁颠笑插花枝意自妍碧水丹山收拾穏凭人相唤作神僊石步粼粼可渡河水明沙白动微波欲知山路纡回入一道清谿十度过南窗山翠北窗松顷刻隂晴景不同造物年来差解事置予百幅画图中新得清泠绕户泉还移白石老梅边主人尽日开颜笑细酌频看意欲僊蚤年挥手紫云边尽日行吟緑水前欲覔先生何处去万松深处一池莲文端集巻二十二文端集卷二十三钦定四库全书文端集巻二十三大学士张英撰存诚堂集十九近体诗七十七首结屋结屋邻松近疏池引磵频芙蓉经嵗种梧栁一时新荷贴青钱小波生绮縠匀闲来看稚子长日静垂纶南荣结搆南荣只数椽好山屏障恰天然尽收松色层轩里细挹荷香小槛前梧叶半窗临曲沼稻花十亩对平川日长坐聴渔樵话惟觉君恩此际偏山居杂诗八首吟诗啜茗小窗前忽见人耕原上田正是晩春烟雨后青蓑黄犊满平川秧鍼渐緑水平渠鸥泛莺嗁迥自如才过午餐行饭去梅花谿上数文鱼谿河雨过石磷磷中有文鯈碧玉鳞今夜山窗畱客话隔河唿取钓鱼人林深溪急路逶迤篮笋常渐雨涨时最爱多年住山客堪怜十嵗负薪儿白藕花开碧玉姿倚风含露立多时方塘潋滟才新緑若箇凌波第一枝满把园丁摘野蔬一竿童子得谿鱼勌来晩食松隂下不信侯鲭得胜渠梅邨栗里恰相连最爱东隅一径偏特搆南轩临竹圃万竿烟雨小牕前聴罢桑阴布谷催蚤秔晩秫已全栽水平秧緑柴门掩齐唱樵歌入市来幽居二首小搆幽居隠磵阿栁风荷露任婆娑门前一带沿谿路不是樵人不肯过竹梢垂露傍檐低山雨山烟曙色迷幽梦欲醒支枕聴小窗微白唤黄鹂夏日山居杂诗十四首雨后黄鹂锦翼新梧桐花下去来频金梭自掷浓隂里不独嗁声最可人恐负湘波洛水姿凭䦨细数一枝枝自従碧玉搔头日看到红衣褪腕时斜日山腰弄晩晴卷帘初见白云生门前流水经新涨犹作林间风雨声一椀茶香一缕烟小亭端不愧幽偏新荷绰约帘栊外流水潺湲枕簟前老我初营水上亭稻香松籁醉还醒一池波浸琉璃椀四壁山围翡翠屏蔬圃常躭雨后来绕篱花衬屐痕开去年食芋邻家美乞得蹲鸱傍水栽知是神僊第一班偶餐烟火到人间祗今一榻栖真处恰对门前玉几山晩看松色入青冥团扇疎帘坐水亭最是稻花莲叶里乱飞萤火似繁星石根泉脉绕阶清屋角墙隂紫藓生十日不雨衆泉竭犹能小作潺湲声日移云际千峯影手把牀头一巻书怪底近来诗味好经旬常对玉芙蕖坐欹竹槛俯鸣泉家在千峯落照前㸃染谿山如濯锦白莲苍栝晩霞天珠帘三面对澄波小啜云腴午睡过一部野人新鼔吹山南山北插田歌耽看晨烟与夕霞总将林壑住为家小窗昨夜新香别斸得山南百合花嶂合谿回入窈冥画眉嗁处衆山青山人久住浑间事掩巻惟予着意聴搆南轩成学圃斋南曲曲廊新营土屋燕泥香秋帘滴翠围湘竹春槛秾华压海棠幽草尽教侵仄迳高槐恰与受斜阳河亭水榭犹嫌热输与清隂此地凉纳凉北轩茗椀桃笙一室中小留香篆闭房栊栁丝细织西窗日松顶遥分北牖风架叠浓隂延宿鸟帘垂疎影障飞虫频年世路麤谙却检㸃谁堪此味同读子瞻诗二首直庐归后卧烟霞感旧懐恩讵有涯我亦曽分烟栁句恰如苏轼紫薇花秾华酷嗜已成痴尤爱临阶三两枝解事东坡老居士巻中多有惜花诗山居即事七首松崖明月栁谿风恰与闲人此际同曲槛小亭何所似扁舟泊在藕花中插栁经春如我长荷花一嵗蔟方塘常冲蚤露青鞵溼遶岸来闻莲叶香架头苏陆有遗书特地携来共索居日与两君偕卧起人间何客得同渠南风六月井泉干谁遣乖龙转碧湍抱瓮老人今亦勌栽花容易灌花难日高花事已䦨珊晓起须従露未干天下几人真解事栽花容易看花难一亩塘如桮面寛芙蕖新叶近䦨干北山云起风兼雨颗颗明珠落翠盘邨落烟生亦渺茫山腰云白转青苍凭他纨扇冰壶里不敌荷亭一雨凉草堂草堂一坐动经句饮翠餐香有夙因山气佳时在朝夕难将説与暂来人初秋坐读易楼二首砌生幽草石生苔人自空山避暑囘巢补新泥秋燕乳兰培旧本晩花开围镫儿喜如羣谢对案妻能似老莱豆粥花瓷同一色夕凉高咏复谁猜河汉西流夜转清严城击柝复三更窗间清梦梧桐雨簟上新凉蟋蟀声深䕶兰香垂纸帐细聴松籁近茶铛丹颜漆髪年年换弥感平生学道情坐四面芙蓉亭亭延湖水濶万顷接双扉翠叶笼朱柰清池映紫薇河鱼秋水上邨酒晩凉归真学忘机叟沙鸥狎不飞喜雨蒿目惊心原上田螘迁鸠唤已频愆连朝几见黒云满当昼真看白雨悬枯藓顿教回紫翠高檐骤与落清泉新凉社饮鸡豚熟犹得吹邠庆有年山泽山泽何堪老一经且将方畧付园丁隂晴细验春秋社昏旦频看黍谷星耡竹恐伤鞭逸出种蔬先爱甲微青长鑱短锸相随处指㸃松根斸茯苓寄许伊蒿时为邳州学博荷香松籁日栖迟千里圮桥寄所思空谷毎当飞瀑处黄河却忆聴潮时风前得句应搔首烛下谈经旧解颐皆响亭边秋雁过凭将説与许询知此味帘外苍深列万松红蕖碧叶胆瓶中窗间叠膝焚香坐此味何人解与同与羮湖君营谿馆迓慈亲我亦扶舆步后尘是佛是仙凭説与四年前是八旬人过越巢闻读书声波回叶乱度谿风谿上停车夕照红但是书声吾爱聴况従秋树竹林中归卧归卧花林两度红孙能扶杖可称翁田园自放农堪老饮啄无多鹤与同宦迹十年香案侧生涯一径古梅中姓名喜未沾尘土着意清寒感化工中秋雨姮娥宝扇已重遮无复清宵见月华山雾白时疎雨过分畦看种米囊花蚤起窗白鸦翻曙色来山翁蚤起被花催披衣先到芙蓉岸衔露一枝犹未开桑下读放翁集手中书是剑南编来看新犂原上田坐傍桑隂牛粪读故应逺胜水沈前芙蓉二首秋水澄潭映碧空一枝垂影緑波中花従开落分深浅只有芙蓉晩更红风尘老我已成翁窗下檠边尚未慵喜看玉儿刚十二也能捉笔咏寒蓉自题新诗后巻中何处着纎尘句句新诗自写真留向人寰任埋弃千秋定有爱予人对小池芙蓉因忆湖上拒霜风节岂凡葩开傍荷汀栁岸斜粉缬总含秋夜露红潮初晕午时花绣屏遥倚枫千树明镜低临水一涯若问湖干居士宅牡丹须与让繁华八月二十六日得房师即墨黄公书蚤侍扶风讲席余七年不见剧愁予空山雾雨萧萧夜东海新来一纸书耡山脚地种花二首拟搆茅亭緑树边看耡山麓作花田翦蔬客到新凉日抱瓮人闲细雨天永叔诗中思颍水文饶海外忆平泉几人穏作林塘主今古风流定孰贤花畦曲折槿篱通位置经营课小童常要晩春连蚤夏还须浅白间深红茅亭近着留佳客石径平铺便老翁底事却闲桑下地移牀来看夕阳中山雨二首墅荞花发白如霜乌桕迎寒弄浅黄牧竖骑牛草间路山烟山雨隔垂阳腰镰处处刈田禾浃日愁霖可奈何最是嫩黄深緑好蚤秋山色雨中过小园小园门迳一弓寛却对松隂俯碧湍爱看梅花临水处特教添取石䦨干窗间平逺荒邨墅烧寒窗间手掩一编看栁隂疎处驱黄犊何用丹青覔范寛隔谿隔谿山馆碧嶙峋中有骅骝本絶尘痛惜夜珠轻弹却玉兰花下读书人甲子重九二首客散空山独歗时绕阶甘菊放犹迟闲门老树青虫集夜雨新寒黄叶知邻叟相过携芋栗园丁自课葺柴篱古人节物闗心甚搔手能无九日诗深山俯仰意萧骚木落云飞岭岫高菊澹偏能逢此日山青独喜对吾曹无心更可随鸿鹄有手惟堪持蟹蚤夕照篮舆枫叶路犹惭巖畔酒人豪赐金园十二咏学圃斋圃翁性嗜圃嘉蔬日翦溉叹息潘安仁岂识霜薤味香雪草堂老梅既多姿临水复幽絶春风动微波满庭落香雪南轩昼永莺频换风微蝶故斜海棠最娇奼坐看南荣花北轩左倚松桂磴右临荷芰湾梧桐髙百尺叶底见青山寄心亭如钱复如镜芳华绽南圃含露虽娟娟莲子寸心苦也红亭含桃出禁䦨金盘久萧索垂老向深山持竿驱墅雀清池方塘贮流水澄澈映山椒送我扶笻影红栏过小桥竹坞头番初成竹霜浓锦箨新但求藜藿饱数笋过残春桃谿临磵堆红白春风为洗妆莫随流水去勾引到渔郎松迳半里深松迳苍烟翠霭多道人行饭处西崦日来过芙蓉沜欲制芙蓉裳采采秋云里何事涉江头门对清谿水碧潭长松䕃古潭湛湛如碧玉一日一囘来照我须眉緑文端集巻二十三文端集卷二十四钦定四库全书文端集卷二十四大学士张英撰存诚堂集二十近体诗七十六首入山更将何物伴行藏琴荐茶铛与笔牀邻舍祗因沽酒熟舆台总为入山忙朝看丹树千峯锦夕对青橙一榻香打稻歌声中夜起悬知明月满前廊北轩与内人晩坐野鹤幽栖珠树林海天谁复问鸿冥闲诗适意容麤放小户当桮易醉醒镜里不知双鬓白眼前惟觉衆峯青山妻解伴于陵子相对芙蓉水一亭珍裘狐白珍裘比雪妍同时拜赐五云边几人曽到空山里披向梅花老树前寒夜汲泉摘篱菊泛之縦横满地古梅枝月影朦胧雾重时旋汲山泉泛甘菊一瓯香雪沁心脾夜雨桐叶轻黄桕叶赪一秋能得几时晴明朝恰有登山约惆怅檐淋此夜声姚天池邀游山园雨不果往夙约登山已再愆连宵支枕聴潺湲纒緜意似深秋雨料峭寒生小雪天泉挂高檐云似海坐围残菊日如年人生良㑹谁能定红树青樽事偶然即事向夕传唿近阁门仰聴天语比春温丝纶岂是逋臣事簮履难忘圣主恩自分形骸宜薮泽敢因泉石恋邱樊集贤学士如墙立落笔中书眼渐昏过鸡鸣寺髫稚曽随入梵筵鸡鸣山寺石城边香台难覔经行蹟藓石犹刋旧施钱学舍亭轩悽暮草佛龛钟磬冷朝烟婆娑老树空堦立别尔风霜四十年腊月八日眠樵木厓霜鹤过山庄小饮二左留宿肃穆羣峯敛山烟午未开门低风偃竹枝冷雪封梅俭嵗邨醪薄寒宵好客来一镫华髪叟幽话幸相陪乙丑元日立春三载恩波事耦耕年华又喜入昇平万家晴雪装琼树一夕春星转玉衡火㬉梅花居士屋风占黍稌老农情勾芒恰喜逢元日南亩悬知庆阜成深坐闭门深坐爱吾庐乐事无多致有余隂壑雪犹供茗椀阳坡荠可作厨蔬树堪入画偏増雀鹤本亲人岂为鱼欲渡谿河访精舍屡询山路滑何如中年中年万事不相闗惟见林峦一破颜出处规模钱若水诗篇枕借白香山五官用尽都成拙百计轮来未胜闲陌上樵人时放担聴予高咏落花间难遣松肪一椀胜明缸短髪鬅鬙影自双难遣梅花寒处立夜深犹自挂西窗人日课童子理园圃人日春晴体乍舒闲驱稚子理荒芜梅边穏置支琴石竹下新移瀹茗罏幽径滑时扶榔栗小谿平处坐氍毺若教添取公麟笔处处堪将入画图人日人日春风蚤新晴鸟乍啼米囊犹带雪豆甲巳掀泥冰壑埋樵径阳坡数麦畦山寒门晏启虎迹满前谿步屧步屧看松去邻菴不待招春晴谿自涨山逺雪初消双屐宜沙路孤笻怯板桥梅花犹寂寞探取向南条予拟为楼压园梅之颠口鹤背楼偶读放翁咏梅诗亦有洛浦凌波矜絶态缑山骑鹤想前身之句危楼欲搆压花丛恰喜拈诗得放翁卷幔摊书孤月冷倚阑吹笛万山空微风弄影波初泛暖日生香雪乍融何异玉京银海曲身骑白鹤碧霄中读书罢忽起见月雪霁谿声响石梁逼人松色夜苍茫忍寒趁烛终诗巻忘却梅边月似霜梅花二首松隂漠漠竹萧萧别有心情爱寂寥一树梅花好风月无人知处领清宵山烟山雨作春寒处处梅花隔水看矮屋疎篱亦佳致岂如勺药倩朱栏东轩梅数十株临水二株尤奇古作小亭对之梅花时节苦春隂索笑惟余绕砌吟枝压冷云当户重庭霏香雾闭门深熙荃画本纷千态郊岛诗情满一林莫道春风开独蚤许君犹是嵗寒心春山八咏同羮湖作岭上云触石排空总异姿轻隂欲渡緑谿迟闲看舒巻为霖日多在徘徊出岫时峯顶乍携双袖满窗间潜润七絃知一従糺缦歌成后常与山家䕶竹篱原上邨几家碪杵隔寒原一幅林峦对小轩緑树隂中闻水碓夕阳多处见柴门岚光常借炊烟色山径新添墅烧痕昨日隣翁归较晩犬声如豹月黄昏谿上路山深谿径自萦回地僻人稀长緑苔春陇草生黄犊过秋篱花发白衣来偶添畧彴前邨近闲倚孤笻野客陪尽日总无车马到往还麋鹿莫惊猜石上泉层巖飞瀑日潺湲紫藓青蒲不记年自作雪霜幽壑里时闻琴筑小窗前影穿密树千珠散潭聚游鱼一镜圆不独浮桮兼酿酒濯缨知向此中偏池上梅无数琼英㸃旧柯寒心相对欲如何高标自具神僊骨瘦影偏临清浅波山鸟蹋枝栖雪冷文鱼吹浪唼花多放翁饶有闗情句一度尊前一浩歌巖上竹丛棘何堪翳此君翦除疎凿不辞勤篔筜静洗千竿翠巖谷新添一片云细路逺従山麓遶浓隂近傍石泉分还期小搆茅亭看解箨香风静里闻松上鹤翩翩雪羽九皐禽只合栖迟託茂林风劲乍闻松籁起梦醒犹忆海云深关情蓬岛当年事囘首樊笼此日心寄语烟霞旧俦侣乗轩可似碧山岑陌上花蹋歌南陌近清明短后新裁白纻轻旧过谿桥曽识路许多红紫不知名横侵屐齿骚人趣斜插钗头少妇情社饮醉眠随处好只愁风雨杜鹃声夜半看月至池上闲中消息少人知难得朋侪是此时爱与梅花同皓月不嫌风露立清池波生苹末原无定烟失林梢亦乍奇好景恨无摩诘画千秋留取一篇诗山樱桃樊圃含桃飘雪后山樱花发色尤妍红珠斗帐输他好白石清泉觉尔偏闻廷瓒分校礼闱南宫承命校専经敢谓新隂在鲤庭屈指嵗华刚一纪抡文重到第三㕔雨中过桃花园七弟治具南陌寻春已较迟桃花邨落雨如丝不逢玉洞烧丹日却对巴江濯锦时低树露凝红厌浥比邻烟重影迷离水生屐齿青泥路挈榼来看亦自奇谿头蹔卷谿头旧钓丝园林归卧莫嫌迟放翁甲子当予嵗尚欠云山万首诗倪绘江表弟赠锦鸡一双兼以诗四首即来韵答之雉媒麦陇正残春罗毕招来捷有神遗我更兼新句好鹧鸪従此让才人青田双鹤本胎僊介性文禽许并传岂似雪衣徒解语綵绦金锁被人怜清泉红豆新恩重丛竹香茅旧侣多爱尔对啼花径晩莫将文彩恋巖阿山鸡璀璨锦为名自昔华虫綵绣荣従此翚飞阿阁上囘头丹壑若为情初夏小池初漾嫩荷风曲径新添苦竹丛布谷鸟啼春雨后分秧人乱夕阳中偶居山泽心常恋岂信田园乐易穷满院浓隂深碧处残花犹见数枝红竹醉日小槛临流避暑宜抱书终日对沦漪经旬䆉稏新藏垄隔嵗芙蕖渐满池节到梅黄天欲睡候逢竹醉雨偏知千峯净洗参差緑犹是清和夏浅时雨中书所见谿声活活雨霏霏驱犊邨童戴笠归百叠松岑幽翠滴黄鹂时拂画屏飞为东来题陈原舒画花草十二种冰绡斜倚碧琅玕似有如无着意看盛暑携来帘影下风神怯尔太清寒武陵人去水茫茫琼实双苞不易尝却似天台新摘取红顋犹带露华香魏紫已随芳树杳姚黄亦逐綵云空自従妃子凭栏后管领春风一捻红澹烟明月拥湘娥秋水新裁薄薄罗却向黄陵邀女伴夜深来聴竹枝歌荷葢田田緑映池芙蕖叶底未开时何人移向轻绡上恰似银塘第一枝秾华翠叶傍兰丛亦自嫣然晓露中堪笑老翁痴欲絶看花爱到小桃红一枝纂纂覆丹邱闻道如瓜不可求得向僊亭食僊枣东坡何恨谪黄州浅施檀粉独嫣然澹着鵞黄意倍妍背立墙隂如静女一庭风露蚤秋天紫衣初褪白绡轻赤玉盘堆蜜水晶想见沈香亭畔立一枝风露入华清露白霜浓菊一枝萧然寄傲在东篱祗今风格谁能似如对陶潜古调诗帐里悲歌事已非美人名马幸同归至今江岸闲花草犹见当时旧舞衣澹写甘蕉向雪中披离岑寂似山翁縁何复作繁华梦添取茶花数㸃红大雨后终朝檐熘如泉注向晩溪声昔所无絶似黄河风雨夜至今心怯此危途避暑避暑亭轩傍水开钓丝闲卷独徘徊云根忽抱山腰起雨脚遥穿松顶来箸底新教尝苦菜枕前时聴落黄梅人间清福谁能领此际应无客与陪饮镇皖楼赠薛梁公抚军二首东臯杰阁俯晴川经始重来作镇年树色岚光千岭月渔歌帆影一江烟庾公兴与层楼迥叔子名同胜地传自是政成多暇日新诗高和五云边浮图旧蹟比嵬峩飞鸟时従户牖过芳草地连南浦近画屏山带夕阳多槛飘歌管云常在镜㸃渔舟水不波登眺一尊陪剑履祗因嵗稔庆时和看花宜蚤起种荷经嵗满芳汀翠盖红衣一水亭风偃秾华偎野岸露和香气扑疎櫺朝阳初射前峯紫宿雾犹笼衆壑青自是看花宜蚤起黄鹂作意唤人醒静里梧覆高檐竹覆廊碧芙蕖渐满方塘半窗深緑花兼叶一榻清吟茗共香书巻抛来朝睡穏山泉浴罢夕隂凉昔人竞説田园趣静里探寻味转长絶句二首旋汲山泉彻骨清当风自起扇茶铛暑中不耐敲门客误恼枝头啄木声好将林下羲皇日探取琴中太古音心与七絃同似水一庭斜日转桐隂山居即事二首窻䕶炉烟袅篆丝等闲出定意迟迟稻花緑偃风回处莲叶香浓雨过时摘豆遶篱寻僻径洗茶移具向清池茫茫今古人何限管领风光定属谁久向尘嚣谢俗縁闲中忙事亦幽偏露垂自翦当门栁雨过来扶蘸水莲分磵每教烹緑雪履霜时复弄朱絃枕前榻畔知何有陶白遗诗只一编夏佳岭二首媚笔才过水一湾杜鹃花里小跻攀莫嫌度岭劳筋力隔㫁尘寰是此山山境遥従岭际分岭南云物是比邻莫嫌地窄园林小犹与孤松作主人初过宝穑堂宝穑堂従隔嵗谋主人今始得来游青松枝亚明湖出古栗隂团小径幽逺涨初生逢暮雨晩禾重蓺趂新秋闲来检㸃人间事社饮渔歌第一流松湖后收获诗八首谢家子弟一尊同袅袅鱼竿澹澹风最是月明湖水濶轻舠柔艣万花中叶罩平湖静不流藕丝菱角挂扁舟隔花稚子遥相唤摘得莲房恰并头荷栁松筠满四邻此中无地着纎尘垄边鹭立如迎客叶底凫藏不畏人侵晨得得看花忙雨送轻隂露送凉小艇系従高树岸藕花深处扇茶香秋潮清浅是今年叶密花红着意妍立向棣棠花下望彩霞一片蔚蓝天渔歌声里记春秋藤径茅亭事事幽怪底老翁年七十镫前作字尚蝇头高原禾黍已芊緜潮晩偏收下潠田自荷君恩三载住桐乡两度见丰年西山云气正嵯峩把酒垂纶任放歌总是平湖莲叶满人间不解有风波题澹人所藏文衡山泼墨山水图直庐茗椀校讐闲忽见飞涛杳霭间却似晓烟春雨后湖干日对米家山曽嘱手种芙蓉近碧湍深红浅白覆阑干别时曾嘱龎家妇秋叶黄时一探看文端集卷二十四文端集卷二十五钦定四库全书文端集巻二十五大学士张英撰存诚堂集二十一近体诗三十四首夜出神武门马散天街濶长隄偃玉虹空林晴雪后寒月水烟中人聚平桥火鸦翻古栝风梅花香载路清夜故园同十二月二十日内直看赵松雪水邨图三首风流无奈赵王孙画出江南水上邨瞥向澹烟疎栁处依稀重认旧柴门青箬吹香雨后风秋山秋水总空蒙谁将宝穑堂前景移入觚稜晩照中罛罼闲来挂短篱潮生风急雨如丝鹊华秋色无由见沙渚烟汀澹益奇二十二日内直看李公麟龙眠山庄图粉本画里龙眠首重囘笑余新自故山来祗今欲覔垂云沜难洗空青万古苔丙寅正月二日内直用司农梁公除夕韵山泽臞姿恰五旬重来宫掖物华新为沾柏叶尊前酒乍觉桃花颊上春内直镫残犹对客故园梅发正懐人东风青徧王孙草不减霜毫色似银唐六如画梅花折枝二首冻蘂寒香似有情当窗忽见一枝横不縁人与梅花似敢折梅花为写生六如居士本天真澹写疎梅笔有神恰似春深花落后披帷初见李夫人寄题继谿草堂四首别业依青嶂农家共一林泉流芳砌徧花隠曲廊深才子躭幽事佳时惬赏心春风正骀宕遥忆旧登临山麓斜分径花丛隠结庐翠烟凝古桧碧涧乱红蕖辟地贪分竹疏池学种鱼老亲多暇日一巻课春耡石门飞瀑近为置一亭看松影层巖合梅花曲径盘晴空云自白春尽雪常寒恐被徐凝诮题诗欲寄难共有园林僻多君逸兴赊辇移幽磵石船载冶城花勺药扶朱槛篔筜䕶碧沙那堪人日过相望在天涯题严荪友为澹人画江邨草堂图二首漠漠烟汀接短篱打鱼船系緑杨枝有人草阁青镫里卧聴江湖月上时自是才人寄託遥等闲画出便萧萧待予小艇来相访记取谿边畧彴桥忆仲兄湖上三首湖山存旧业浩淼接长川宅倚平安竹门迎伏腊田桔橰红树外笭箵緑杨边鸡黍南垞近相畱可判年地偏人事简长日闭花闗潮接当门栁青囘隔岸山家才秔稻足亭共水云闲常有深秋约芙蓉曲沼间湖干栖仲子生计託渔庄西塞山前雨青蓑笠子香花间看织网烟际聴鸣榔他日鸠孙子扁舟老是乡东皋为伯父方伯公旧园姪我思新之跨磵平桥古东皋俯一川稻花吹栁陌山翠接城烟藴借推前辈风流倚后贤路人谈往事池馆似当年秋树草堂路指乔松入幽居近复偏曲廊凭古木杰搆傍名泉春昼檐花密霜晨岭树妍娱亲见昆弟时导板舆前似古山房境外幽人宅庭轩倚翠微斜过深竹径忽见乱泉飞湍急连朝雨寒添六月衣主人摇落后萝薜闭山扉泳园数武离阛阓涓涓响涧泉鸟闚筠馆静花亚石池圆深翠孤亭出平芜逺岫悬与予栖鹤地只隔女墙烟越巢路傍青谿转垂藤见荜门竹孙新箨满梅子緑隂繁见客短衣惯寻山旧笠存草堂书拥坐吟歗閲朝昏河墅春光宜北阜冬日爱南荣倚石长廊邃当轩曲沼清荷藏新浴鹤栁待旧啼莺举趾先畴近移家看耦耕正月十六日扈従南苑看烟火二首春城歌吹传柑日南苑宸逰诏许従星渚霞标纷万象银花火树涌千峯明月初平螮蝀桥彼都人士夕相招紫烟破处红镫出十二珠帘倚碧霄春山用阮亭韵三首霏微残夜雨山路不成泥旧燕寻巢入幽禽选树啼秧随春水緑花向夕阳低谿上堪行乐心情付杖藜鹿砦深藏屋牛涔浅印泥草花双蝶绕谿树乱莺啼杨栁吹绵嫩樱桃结子低老夫犹健在闲与荷青藜荷耡临磵谷闲洗种花泥陇雉冲人过谿禽照影啼雨催菘甲满风约麦痕低童子唿朝饭新香出糁藜直庐中同説巖先生读阮亭南海诗即用其见赠原韵寄阮亭风雪山城别天涯复几时梅花江北路茘子岭南诗不觉清吟久重闻禁漏迟直庐相忆处应遣故人知送友人归郁洲山春明归櫂客栖隠郁洲山澒洞风尘外烟云杳霭间东溟银汉接西塞緑蓑闲奇思兼清兴扁舟恣往还香山集有浔阳三春诗作帝城春三首春生雪晴宫瓦碧参差澹沲春生太液池冰冸有声微緑处栁垂无力嫩黄时窗横梅蘂香初觉衾覆貂褕暖渐知几度江南还冀北莫嫌花信较来迟春来鳯城游骑锦韀香桃李随风出御墙陌上清明沽酒閙担头红紫卖花忙新莺树底啼春晩双燕梁间话昼长开徧杜鹃山径合可能无忆陆浑庄春去梅子离离叶底青小园春去户常扄抛来风月知谁管老却莺花不暂停上苑朱樱初入笼丰台红药乍登瓶子规催徧千山緑深掩芸窗怯与聴题禹尚基江邨图昔爱王孙笔疎杨映水邨浦烟迷钓艇江色动柴门复见高人致惟存澹墨痕期君深卜筑画里着庭轩文端集巻二十五文端集卷二十六钦定四库全书文端集巻二十六大学士张英撰存诚堂集二十二近体诗三十四首七夕前一日次説巖先生韵隔嵗偏如此夕何南飞乌鹊待相过层霄夜觉新寒蚤碧落人赢别恨多茉莉晩风吹小苑梧桐疎雨坠秋河儿童预拟穿鍼节共拜盈盈清浅波十二月七日従院长除兵部侍郎惭无藻思佐文风讵有良谋翊武功犹喜官阶随座主共论邦政绛纱中读子瞻词老夫终日为花忙一日三回索酒尝三十年中尽潇洒也应三万六千场丁夘人日题画八截句渐引樵柯入白云东西路傍石梁分空山旧是经行处碧涧长松㫁事坟逺涨来时岭岫明山腰树杪白波生披图似共春山响石马潭边雪浪声翠壁丹巖影倒垂横斜多有瘦梅枝水边但着闲亭子便是丹青絶妙时媚笔泉光舞雪涛萧萧霜叶响林皋潮痕新没平沙路策杖难辞度岭劳解缆朝辞黄鹤楼随风吹过白鸥洲千顷平湖青竹筏一声横笛苇花秋碧涧香秔水自春山椒路倚两三松画图瞥见曽相识新买邻家若箇峯煨芋炉头活火生松肪偏照读书明栖鸦何事忽惊起雪压枯杨夜有声拥被推窗未觉寒松巖竹隖雪漫漫窗前堆满千峯白落尽梅花始放看送徐电发还呉江徐孺东归惜别离呉舠春泛日迟迟惊看笠泽人千里愁折旗亭栁一枝风物莼鲈夸胜地乡园梅笋正佳时沈郎谢病应相见为语年来满髩丝放衙放衙差蚤意飞扬拍马归来底事忙红蓼暗随秋雨发緑槐初转午隂凉闲眠旧榻堆书满近隔疎帘焙药香何必松风筠露下高懐方许遂清狂六月除礼部右侍郎仍兼学士文昌卿席已频登报国酧知总未能惭愧君恩时记取名衔依旧一条冰玉簪花二首清芬合是水僊俦屋角墙隂作意秋多感西风偏解事为侬琢出玉搔头高髻浓梳翠鬓匀宝笄初见一枝新谁知澒洞风尘里别有冰心玉骨人中庭小作药栏一年花事药栏收短架疎篱引蔓稠雨后有蛩晴有蝶露葵宜夏蓼宜秋高眠怕聴敲门客饱食甘为抱瓮俦何必园林千万树探奇选胜作欢逰答中州冀渭公皓鹤翩跹刷羽遥锦江归后卧烟霄高谈旧接乌衣里古貌新逢玉蝀桥久驻丹颜诗转细重添苍鬓雪潜消苏门自是神僊窟宏景松风定可招枕畔枕畔传香漏镫前揽布袍天青残月白渐觉曙光高聒耳鸡声蚤惊心蝶梦劳如何霜鬓满嵗月等秋毫秋海棠豆荚疎篱引蔓长水红花暎夕葵黄新秋晴雨多无准一片闲情䕶海棠畏人华林西畔逺嚣尘深掩庭扉惯畏人蚁战酣时眠白昼马蹄忙处乞闲身花开不觉临窗久枣熟犹思上树频枫茜蟹肥黄菊近梦囘乡国最情亲武仕弟従楚移米及盆桂至香稻流匙滑秋花绕榻开最怜乡味好逺附客艘来凉月悬当户霜螯佐举桮久稀深夜坐兹夕重徘徊题冀渭公所藏杨椒山画梅花并诗巻子四首椒山先生当明世宗时抗言罹祸冀梅轩公时为刑曹隂左右之椒山画古梅并系长歌贻梅轩孙渭公世守之当时文人继和题识甚伙夫椒山之为臣子致身君父梅轩之为寮采急难友朋渭公之为子孙显扬祖父诸公之为篇什禆益风教览斯卷也四善备焉皆可述而颂也折取寒梅赠披图见古人祗因霜雪苦弥觉色香真朋友存胶漆文章䕶鬼神贞风兼大雅吟罢却沾巾浩气凌巖谷寒葩耻艳阳独留孤干在长䕃百泉香旧蹟传丹萼新诗满缥囊斗芒如可烛嵩麓有辉光斯人皆已没墨沈未全干大节臣心苦危途友谊难开花偏曲佶结子总辛酸满纸寒光透従君作史看蚤年躭道味还自蜀江浔人有宗风在诗皆祖徳吟高谈惊广坐长歗返幽林看取天心复梅花託意深寄丹枫相忆城隂一草亭祗今耆旧若晨星谢家羣従推模楷江左宗风赖典型山色逺随鸠杖徧松声近傍鹤巢聴何时石马潭边路共向云深劚茯苓重至马兰峪一首古塞重为扈跸行清时惟见乐春耕山回夕照孤邨出月上疎林万幕平沙路双单留戍堡云峯高下隠边城青松如旧髭须白卧聴萧萧班马声和泽州先生寄湖上翁韵二首湖干新与寄诗筒心逐蒲帆向逺空乡国山青频入梦弟兄头白总成翁琼瑶乞得皆奇字兰蕙贻来尽好风四面芙蓉亭上客剡牋深映一谿红种菜连畦灌小筒汉隂机息万縁空多年车马城中客几见渔樵泽畔翁千岭晓光怜逺翠一湖新緑爱微风相思最是桃邨路花落春深满径红新营阳和坊宅新结幽居瞰碧塘緑杨深处水芝香烟霞漫拟期僊磴竹石聊同履道坊南郭花邨连绮陌西山翠巘入斜阳扁舟更泊芙蓉岸穏置渔竿与笔牀读易楼下紫牡丹以十月作花四朶极为繁艳洛水名葩手自栽紫英曾自魏家来那堪故国三年别又报春花十月开国艳漫夸凝露质天香还有拒霜才乡园兄弟争吟赏逺慰离情锦字裁奉輓座师宛平刘公杏苑曾分一顾荣孝威风度满西清北平棨㦸传家世京洛文章数弟兄易水几年蓑笠往西山昨日杖藜行重过宣武门前第繐帐凄凉百感生文端集卷二十六文端集卷二十七钦定四库全书文端集卷二十七大学士张英撰存诚堂集二十三近体诗五十六首已已春日入邓尉山九絶句虎山桥外栁谿斜接屋连邨学种花自是山田收获少梅园桂圃是生涯万峯山北野人家笋菊新为客㸃茶借我片时高阁上轻烟细雨看梅花百叠云生震泽湖春衣端不耐沾濡叩门一笑翁迎客莫讶田家雨具无墓田丙舍傍湖偏夜扣花闗一饷眠曽写分云亭上额白云相待巳年年马家山畔笋舆来曲径深松雪万堆已见香光云壑满梅花未报五分开平生野性癖烟霞此地端堪老嵗华巖桂岭梅连巷陌结庐但看四隣花邓尉山南古殿台金银佛寺面湖开千松影里丹楼出万顷波心白舫来西施洞口野花明俛瞰南湖镜水平石上千年珠履蹟春风又见緑苔生栁色轻柔緑渐匀杏烟初破一枝新莺花弄尽春情态无计堪畱瞥过人过双泉草堂太平桥畔故人居小作林塘致有余曽忆廿年携手处双泉犹是种花初冷泉亭百尺苍巖灌木隂一谿流水寺门深香山作郡杭州日几度斜阳伴醉吟云栖复嶂层峦一径纾緑筠苍栝密还疎行人莫漫増留恋尽有家山得似渠灵隠寺灵鹫烟霞古木新飞来峯色最嶙峋谁教琢取成龙象掩却名山斧噼皴钖山秦家园二首墅绕清池一镜圆亭桥花竹各便娟为园近傍名山侧石罅分来第二泉老树霜皮态转妍含清堂畔緑隂偏至尊相问何年种自入秦家二百年夜登江岸至瓜步心惊浩荡古江滨渔火人家夜问津古寺月沈钟定后一瓯香饭最甘人汎舟入㑹稽二首兰渚风流久寂寥夜深双桨一谿遥江峯雪霁悬孤月泽国春寒长暮潮麦陇青青迷㫁岸烟邨漠漠聚平桥従来酷爱龟堂客欲荐湘莼未可招越水吴山旧溯洄廿年白髪尽相催谁知禹庙空山里又扈鸾旗翠辇来七弟従靖江来晤于毘陵海云忽送雁鸿声来伴春帆一日程身到江南仍是客牀聨夜雨若为情须眉濩落宜高卧巖谷荒凉待耦耕相对扁舟思转剧钓竿烟水足平生西郊苍茫山色紫泉宫风土清佳鄠杜同桥跨緑畴藏宛转阁凭芳树隠玲珑竹边花蘸霏微雨栁外舟移澹荡风最爱南邨谿水碧潺湲声入上林中宿邨墅邨墅门临驿路傍暂移幞被置匡牀凉生暮草虫先觉月近秋宵漏渐长蝶梦我贪蕉鹿在马蹄人逐晓鸡忙年来万事惟推分喧寂无心亦两忘坐谿上却忆薄有城南数亩池终期归老结茅茨细吹绮縠风生处满泛金波月上时蒲叶影中藏翡翠藕花丛里宿鸬鹚华林西畔香谿水静对无端寄所思读白诗二首醉吟千首总萧疎底事闲情苦让渠世上风光全管领苏杭太守洛城居霓裳旧曲三升酒履道新居十亩池不解乐天縁底事犹従宰相乞分司名园水流琴筑树生香十二红阑绕曲房一径晩花春未去数声啼鸟日偏长露桃枝覆银牀湿湘竹帘深绮户凉独有金笼鹦鹉意含愁不解爱雕梁赋得老农诗十四韵检㸃人间事为农乐不支但知勤四体不解蹙双眉嵗月催耕管隂晴布谷知灌花朝抱瓮䕶竹夕编篱荷锸轻蓑穏腰鎌裋褐宜一犂春雨后双屐晩晴时栁岸收鱼笱花邨趂酒旗儿孙居比屋姻娅满东菑饶有闲懽笑都无逺别离先秋输井税及暖盖茅茨齿长鸡豚社家隣土谷祠放歌忘逺近薄醉任倾欹略识租牛契粗闻秧马诗羲皇如可接沮溺是吾师题截句成复为此乱之荣枯喧寂由人看饥饱寒温着自身不㑹心人端不解千秋定有㑹心人一枕一枕邯郸鬓已丝僊翁未唤醒迟迟无端富贵兼忧惧总是黄粱未熟时追凉追凉陪侍宿郊垧退直披襟栁下亭雨后西山如画处晴霞衬出逺峯青忆昔杏园犹忆昔年春齐到蓬山十五人松院壶觞时并入槐㕔镫火夜相亲囘头半是凋残客屈指稀逢强健身我较诸君良厚幸岂容更恼鬓华新郊居多暇因编辑旧诗华林西畔栁芊绵僦得农家屋数椽散步不离鵞鸭队闲吟一到芥菘边绳牀竹簟新凉夜茗椀絺衣夕照天独住经句差小快笥中诗草与重编新月一湾初月影纎纎清浅余光照短檐天上玉钩闲处着新凉正下水晶帘试取三首乍聴寒衣动暮砧云轻河淡漏沈沈秋宵渐觉迟眠好试取冰絃作泛音桂候兰时一掷过偶然独醉强嵯峩黄鸡白日人空老几聴玲珑宛转歌一枝栖借十年恩阶走瓜藤雀报门再到西华无箇事金鳌重字第三孙题蔡方麓趋朝图二首鸡鸣盥潄古良箴敢怯新霜恋锦衾香暖朝衣留宿火従来辛苦近臣心觚稜晓色动栖乌中夜频传内勅唿新出词头金鳯纸吮豪惟待蔡君谟従汤泉望长城设险谋虽逺劳人事不经万夫成白骨百雉入青冥迢递经巖壑凭陵矗日星大哉尧舜业荒服与来庭与湘北素存两先生订游盘山予以扈従温泉不果往共有名山约褰裳惜未従子方临翠沼君已蹑云峯老衲茶瓜话深林虎豹踪凭将幽絶处説与未来笻茅山僧二首路入谽谺瘦石稜寒云片片压枯藤焉知古塞荒山窟犹有楞伽白髪僧已公茅屋杳难寻但有钟声落翠岑白草满山行径絶石龛松火闭门深夜坐福泉菴三首松老泉幽夜转清蒲团火暖话无生添香正是传钟候绕殿时闻赞佛声放眼云峯千㸃外囘头尘界一毛轻谁人肯劝归休蚤惟有山僧不世情斗室炉温失晓眠一镫话向老僧偏浮生最是闲难得消得华清第一泉南塘故迹已茫然閲武亭荒暮草烟惟有残碑数行字游人哦向石池边读山谷乌帽红尘之句有作二首太液冰开社日前春波摇动緑杨烟朝昏赢得频偷眼玉蝀桥西水贴天年光漠漠不相关乌帽红尘日往还无限桃花春浪暖芳汀惟有白鸥闲四时诗小阁轻隂近竹西窗间人与玉兰齐珠帘初卷杏花低避暑层轩俯激湍一庭风露洗红兰北窗千挺碧琅玕十里明湖峯更青白鸥黄叶满沙汀四面芙蓉一水亭别有轻寒处士家小窗深院曲栏斜一树黄梅蜡瓣花十二月十日除大司空有作苦思巖畔閲耕农蠖蛰禽栖一亩宫深愧衰慵无报称滥将名姓列三公闻友人谈呉下园亭之胜辄仿白意二首千堆松色压层峦一带桃花覆碧滩莫漫吾庐嫌窄小烟云林壑望中寛岸梅交影落清渠亭榭无多致有余三十年来花下坐餐香饮翠更谁如新従谿外购得南庄旧来游憩地隔水得幽峦谷口看逾曲岚光望转寛送迎双涧绕奔绎衆峯攒好种松千挺青山梦可安文端集巻二十七文端集卷二十八钦定四库全书文端集巻二十八大学士张英撰存诚堂集二十四近体诗九十五首送友人之建宁幕严陵江路接东陲碧涧丹巖忆武夷此日秋山应待客吾家太守最能诗欲知风物看兰树难遣乡心託茘枝旧是紫阳游学地景行还与荐芳蓠七月除大宗伯兼掌翰林詹事赋此清卿三绾紫金鱼深惧衰慵报答疎折坂何堪重叱驭拜恩双阙意踌躇石匣镇古戍荒山窟烟云朔漠连沙吹边地雪峯接塞垣天龙节新恩驻鱼符故老传空城留石匣形胜忆当年密云逺岫横云际苍茫入望平双崖分古道千岭带孤城此日虚亭障当时驻甲兵霜风吹白草犹作暮钲声曽于吕僊祠梦中得中二聨嵗久忆及因续成之芝房莲漏渐稀微髣髴高吟旧竹扉斑剥莓苔侵客户空蒙苍翠湿人衣春风浩荡兰盈把古树披离栗十围此意分明曽説与岂应长遣素心违嵗晩寄廷玉廷璐并与霖孙八首辛苦衔泥葺敝庐画梁香壁燕雏居来年惊蛰春风晩频寄南塘种树书圃艺新花足寄情池笼疎栁好经行従来剥啄非佳事一任苔痕满径生来往经过谷口居乌衣子弟爱谦虚谿边长者鬓眉古记取临流蚤下车长安莫道隔天涯怕聴喧传轻薄儿咫尺墙东家督近端严直谅旧吾师圃翁生计癖烟霞借汝频来探物华屋漏墙倾犹不惜十分珍重古梅花新购谿南十亩庄经营惟有种松忙春烟春雨移花日须向前山蚤斸将柏酒初堪桦烛明须知慈母此时情少年努力承欢处里巷人称好弟兄少小离家逺御轮春风不见佩兰人烟波彭蠡湖边路一櫂归来最怆神嵗晩有懐山庄八首一林香雪锦平铺拟结危楼瞰玉壶不道十年空有愿竹鸡松䑕占高梧门对横塘映碧虚一园梅影落清渠每従行饭花隂里悄地来闚玳瑁鱼西岭虬枝偃盖团苍烟翠雨照人寒寄声隣舍贤孙子好䕶松楸与借看隔谿新墅比柴桑翠壑丹巖绕石梁别拟傍山成小径便従竹崦过南庄小搆亭轩转曲廊方池红白水芝香行人争道垂杨好百尺青丝拂地长曽见公麟旧粉笺谿峦髣髴尚依然空潭片石垂云沜相国重题媚笔泉方壶曽往叩僊灵卜尽筳篿百不聴归路只隣春枕上梦魂偏识衆峯青寒宵镫火梦初亲唿我芙蓉岛上人它日谿南种秋卉明霞千片隔红尘除日内直老来何处送年华帘额薫炉本内家请看阁门春帖子一聨鳯綵暎宫花瘗马诗白家骆马已长辞瘗向郊原解敝帷犹记飜盆深夜雨独乗电影过桥时泽州先生见和前诗复次韵二首綵斿清跸逺従行蹀躞霜桥夜向明在日几曽金络首空令帷盖有余情自是平生足畏途不怜宋鹊与韩卢死生堪託由来重垂老风尘叹所须遗山集中有陶渊明晋之白乐天语采菊风期近自然醉吟犹未免蹄筌瓣香元自归彭泽谩説渊明似乐天送弟梓一之粤东二首桂雨兰香尽日吹岭南风物重相思来游正是春深后细把轻红噼茘枝邸舍频年话遂初劝栽松竹艺芙蕖南来好作归田计穏向湖山蚤卜居晩出端门诣斋所万㸃昏鸦集鳯城晩随金钥出承明澹烟斜月笼高树匹马空庭啮草声禁中观赵松雪秋林渡水图即用其韵古栁横谿积藓苔飞轩正对雪波开隣翁不负寻秋约黄叶黄花渡水来燕文贵寒浦鱼罾图烟水茫茫澹益奇更添沙尾宿鸬鹚蒹葭㫁处维孤艇一幅襄阳孟浩诗李昭道山水殿阁图复阁重楼倚翠峯朱桥画舫碧流中令人犹忆秦川好髣髴甘泉绣岭宫黄荃雀梅图一幅鵞谿见化工雀梅小景占春风千年枝上留残雪曽入宣和画谱中蚤过玉蝀桥二首承光殿影白波飜古栝清隂覆短垣忽见栁丝青拂地夜来微雨过西园寒食人家插栁条水云亭畔碧波遥御园花事春如海来往低迷玉蝀桥夏浅二首桑叶隂浓水满池荷钱暗与落花期山樱鸟啄红珠颗林笋人餐碧玉枝香雾氤氲迷粉蝶歌声宛转变黄鹂千金难向人间买夏浅春深最好时身遂霜蹄底事忙吾庐高寄水云乡旧营花隖三间屋新购谿桥十亩庄邨绕緑畴偏衍沃峯围紫翠总苍茫何縁却向风尘老白尽髭须减尽狂忆秦园山茶忆昔毘陵细雨中秦家楼阁正春风窗窗堆满梅花雪衬出山茶一树红辛未夏至有事北郊説巖先生斋宿于冬曹南亭予斋宿于翰林蒙惠以诗即次来韵陌上杨花水上萍人生偕尔寄青冥晓趋莲漏同双阙夜展桃笙各一㕔欲问海山家更逺不逢僊伯梦难醒冬曹槐䕃词曹月检㸃流光已再经西郊杂诗二十七首偶随清跸侍甘泉长得追凉日暮天夕照西山云脚起携诗吟到菜畦边几簇戎葵绕砌开久无新雨到根荄不逢闲客怜顦顇谁汲清泉一勺来夕槐蝉噪晩风清小径闲行菜甲生瓜架忽看新水到桃花井畔辘轳声栁墅门前官道铺黄鸡白日聴传唿诗中差见田家乐犹有苏州范石湖北牖南荣借一亭豆苗瓜蔓叶青青老翁戽水分畦白小作潺湲亦可聴草含珠露栁含烟再展匡牀一饷眠何处人间偏睡美晓星东上欲明天炎风炙日剧愁予拟结他年避暑庐檐接高梧窗暎竹方塘三亩种芙蕖西隣一径槐成幄南陌千邨栁作堆独惜眼前双树好海棠开日不曽来栁隂沙路入湖湾方丈蓬壶指顾间闻道御舟牵缆处芰荷香里看西山不须桃李鬭夭斜底事芙蕖飐晩霞最是野田芳草畔一枝闲澹女郎花少小日长思隠几冬烘头脑意难堪一従失却青青鬓始觉人间午睡甜夜雨连朝入晓晴囷仓従此庆丰盈经旬不到南来雁农事频牵故国情苍茫邨树緑烟霏紫翠千峯日半规独立菜畦躭晩色平生珍重夕阳时残月微凉透碧纱草根虫语不成譁阶前緑蘸戎葵叶帐底香清茉莉花郊垧自昔晩凉偏烁石流金首㐲天闻説红尘最深处连宵挥扇不成眠平畴一望接林臯愁见芸田炙背劳聴彻檐前深夜雨青青禾稼过墙高前朝陵墓久沧桑石马丰碑卧夕阳底事中涓留一窟至今争蹋万泉庄浓隂高栁蝉千树媆緑新蔬蝶一双极目苍烟十余里逺过红壁隠琱窗翦拂檐花秋转盛经行畦菜夕偏凉但容饱食安眠过何必林泉是故乡人生自昔退休难小住茅茨便足懽绕砌露葵花灼灼高眠近隔碧纱看星火西流节叙更簟痕新觉蚤凉生白杨叶上萧萧雨已作秋宵第一声秋老烟光最所躭作书频与报江南龙眠万岭丹枫色为我殷勤十日探一従骚雅流传后大抵羁愁与贱贫若论今古吟诗客如我犹为幸甚人花名金鳯苦低微萱草丛中接翅飞恰似邨庄小儿女银钗緑鬓紫罗衣青龙桥畔栁毵毵野色泉声性所谙莫讶夕阳吟望久水邨漠漠似江南御苑西通辇道铺水田秔稻杂菰蒲千峯黛色频囘首十里秋荷裂帛湖淙淙野水乱成谿获稻人家近大隄闲过牛庄小邨落秋风禾黍瓮山西观内府藏宋理宗不允陈鞾辞官手扎真蹟秋壑朝堂秉政初士林风节更何如当时犹有辞荣者屡降南朝鳯纸书题高子奋僧话图庭轩新辟径三三潇洒幽偏性所躭别墅种花闲嵗月寒巖息影老瞿昙蚤年车骑罗双㦸此日维摩共一龛若问棠隂旧时路至今垂䕃满江潭寄题仪园幽居近傍女墙斜小构林塘领物华旧圃结庐饶水石山城出郭有烟霞门穿翠竹葳蕤径亭对寒蓉烂漫花闻道南园佳树满许分春事及隣家雨夜暑入连朝酷凉因夜雨频西畴欣有稼南陌净无尘峯矗云隂薄烟开草树新郊居观物候禾黍最情亲寄二儿廷玉兼示六姪曲沼春流石岸平迎凉拟构屋三楹欲教飒飒清风满安得隂阴灌木成好种碧梧笼小合最宜脩竹带高城板桥南北留闲地看取波光与月明读李献吉集清时万类转龎鸿宫羽皆含正始风格律尚存元气在时人莫漫诮崆峒西郊西郊因扈直分地禁林隂别馆晴花满西山落照深轩车谙世路鲑菜发乡心节序催残鬓生涯付苦吟读乐天诗放懐天地总萧然前数潜明后乐天竹石幽居伊水入霓裳法曲栁枝妍家无尘累身兼鹤诗有烟霞宦亦僊为问洛阳归老日东都宾客太和年乐事梅花带雪压朱䦨次第探春到牡丹曲沼波光飜碧藕小轩风露洗红兰凉生翠竹云千亩秋老寒蓉水一滩自是人间饶乐事只应收拾到身难放翁有马上时看担上花之句赋其意斸自花畦破緑苔老翁家本住丰台担头声唤春风起郭外人冲晓露来未觉色香经宿减乍惊红紫一篮开道傍有客垂鞭立叹息乡园没草莱午睡萧萧禾稼满西畴细雨轻烟尽日秋拨火添香难遣闷开缄披巻恰生愁隂隂况复槐当午栩栩宜従蝶与游斗帐冰纨湘簟碧策勲先覔睡乡侯六姪为予説社坛之胜赋此路隔层层石子河数椽茅屋寄巖阿只因磵壑离尘逺更觉烟岚入画多社日赛神宜共往花时避客合潜过三年未遂寻幽兴为问松杉近若何初秋竹牀冰簟晩凉生云净峯高露气清南去鴈鸿秋有信西流河汉夜无声看过燕乳絺衣谢聴到虫吟羽扇轻今古盈虚观物理且沽邨酒与同倾四儿廷送四女于归南还黄犊巾车蚤戒涂小年儿女涉江湖方知白傅诗中意苦爱朱陈嫁娶图郊居同近公杜曲曽夸尺五天华林况接禁庭烟峯回紫塞围千亩地近丹陵涌百泉官栁大隄偏绰约草花别墅亦幽妍何须苦忆江南北豹尾云中可判年步西郊步屧农家小憩留便堪俛仰狎沧洲不嫌南陌车尘近苦爱西隣树色稠半圃芥菘迎晓露一川禾黍媚清秋却思兄弟躬耕处万顷湖田数白鸥题恽南田杂卉页子七首粉桃花冰绡为骨玉为情宋玉墙东笑靥生一树碧桃含露绽人间原有许飞琼蚕豆隔嵗霜苗雪覆篱新香蚕月上花瓷従来野饶风味笋緑樱红恰共时朱樱朱果垂枝近小楼黄鹂啼过緑隂稠何人为动金铃响一任山禽啄未休牵牛花数枝萦蔓短篱东賸月残风晓露中雨过天青好颜色被谁偷入野花丛秋海棠最怜娟秀倚朱䦨性洁情孤灌溉难城北僊泉那易得秋花七载未客看蜡梅山茶平生酷爱黄梅萼一入京华系所思温室従教帘覆地频年不见嵗寒姿菊花旧谱传来菊种繁秋英端借玉为魂麤花浪蘂寻常见谁似霜天澹月痕辛未九月得小憩清秋暇日近重阳圃菊繁英照草堂花入陶家风味好地传甘谷水泉香金盘翠羽朝衔露雪朶霜枝夜有光此际心情差不恶闲吟终夕绕匡牀大内观字画六轴王右丞诸葛运粮图蜀道苍山古驿秋雪消巴崃大江流可怜筹画劳丞相輓粟空悲志未醻郭忠恕山水郭外邨南石径斜一行秋雁落平沙纸窗茅舍家家竹霜树寒林处处花易元吉深树羣獐日暖秋林柿叶肥水边麋鹿尽忘机呦呦浑不惊山鸟红树枝头自在飞马逵松谿小艇幽人寻蹟水云间坐卧扁舟看晩山倚櫂不知吟歗久松风吹过小谿湾赵松雪秋林归骑图结屋云崖雾壑中茅亭石磴倚深松马蹄今日归何晩蹋徧秋山第几峯董文敏麦饼宴诗华亭旧蹟五云笺麦麨新香列禁筵要识九重珍重意来牟最喜入诗篇文端集巻二十八文端集卷二十九钦定四库全书文端集巻二十九大学士张英撰存诚堂集二十五近体诗八十三首读渭南集东篱记放翁卜筑号东篱辟地才堪寄一枝偶种数花成小径㣲涵勺水即清池鑑湖上有千秋蹟劒阁争传百巻诗多少高台起华馆寒烟衰草几人知晓起马首东隅曙渐高囘看残月挂林臯城头雾宿鸦千㸃桥畔冰衔緑半篙常管欲明怜鹖鴠谩思得过学寒号山翁自拥青缣被梦入梅花意正豪送绥仲归里省觐二首冰满滹沱雪未晴轺车夙驾返江城官居薇省多才誉人赋兰陔有至情新捧丝纶知色喜漫收书卷觉装轻天涯骨肉团圞意难聴骊驹第一声华髪丹颜本异姿飞觥遥与祝期颐㑹看抵舍承欢日正是加餐勿药时西阜竹亭应启戸北山花隖待衔巵圃翁清兴犹如昨话向林猿野鹤知退直夜坐拂拭东华輭土尘镫前弄影亦天真武夷茶味如君子苏陆诗篇似故人更漏渐长眠觉穏地炉初暖意相亲睡乡饶有封侯乐纸帐梅花一问津学圃斋前古梅两榦蠧伤其一赋此闗心频问旧庭柯白石墙隂覆緑莎老树横斜芳径好寒花遥映逺山多百年香色惟君在双榦荣枯奈尔何牢䕶南枝除蠧罅春风时与拂烟萝雪中再过玉蝀桥鳯城晴雪晓云鲜太液清光接逺天积素更添宫瓦丽凝枝真觉古松妍千林霁景王摩诘一幅新诗孟浩然他日空山煨芋火旧游记取石桥边衔盃雪拥空庭树清宵聴客吟鱼虾江县味伏腊故乡心水落樵蹊近山寒别馆深衔盃难忘处梅蕊照芳岑食苽蒋米烟汀沙渚挺霜茎风味偏含晓露清自是水边饶雁膳何时采采入甜羮夕归退直人归叩夕扄西风飒飒动疎櫺每惊鸦宿门前树惯看参横屋角星浊酒唤来双颊暖旧诗哦向一镫青短墙近接旗亭路击柝声寒掩卷聴蚤起禁钟初歇意频惊自拨熏罏宿火明马上还将残梦去一天风雪晓鸡声送除生南还月照空庭雪一堆寒镫相对且衔盃春风草色江南路渐向梅花多庭来嵗晩寄二郎廷玉城南营旧馆幽事尔须知地僻过従少堂深课读宜栁添垂岸影梅长出檐枝看取梁间燕衔泥绕户时夜坐地接深严蚤掩扉烟钟飘渺漏声微借来诗巻添良友话到田园抵蹔归拨火自偎红兽暖翦镫还惜玉虫飞闗河风雪三千里稚子音书嵗晩稀輓左橘亭才华蚤与太冲俦束髪论交已白头青史鸿名留大谏谢家羣従本英流书来故国椒浆逺草掩荒庭橘树秋最是臯比心独苦蓼莪诗罢泣従游掩闗寒花抱幽质共此巻书间黯澹深炉火陂陀小研山难将双璧价换取寸心闲老去无多愿焚香昼掩闗索居二首节近传柑只索居不将尘俗翳清虚当轩倚柱斜阳暖细读樊川伴老书惊蛰到来三两日谿山遥忆发寒枝剑南百巻従头看每到梅花定有诗十四日满几铅黄手一编山经圃史自评诠狂飇不放镫花节深闭帘栊看水僊十五日二首一罏沈水一瓯茶心怯笙歌陌上譁七载暌离何足叹年年春事负梅花矮纸幽窗短句裁青樽红烛水僊开儿童别有讙譁乐连袂蹋歌归去来十六夜帝里韶华艳此宵鳯城西畔景偏饶珠幢璧玉旃檀佛宝马香车玉蝀桥有客闲情常脉脉闭门寒月独萧萧惟余十里梅花路水国烟邨入梦遥赠天坛道士二首久别方壶忆偓佺忽骑鹤背禁城烟丹颜漆髪还如旧囘首春风二十年书卷堆中卧素琴为予挥手作长吟曽聴幽籁松阴里重卷涛声下碧岑西郊和泽州先生韵走马来西郭平明杂梦醒花邨榆荚老槐路麦田青客贳新丰酒人过旧宿亭相隣墙树近风叶昼冥冥同泽州先生再用前韵随意过兰若相招午睡醒长松深院寂高栁古墙青草没春归路花飞夕照亭客心同澹荡小憩亦鸿冥二月廿二日同长康过西郊法华万夀摩诃诸寺四首野色苍茫灌木稠西山翠霭接平畴従来韦杜莺花地多半园林属五侯连蜷邨树起春烟南陌才青见麦田最是客心畱赏处清谿流向緑杨边刼火烧残古殿空曽移钟簴上阳宫贝多十万华严字尽在苔痕藓蹟中石屋松隂老衲家寻幽还傍短墙斜西隣偏有间田地一顷山园种杏花龙眠小兰若八首释子阿一把茅遮老衲家倾欹石洞自谽谺春风最是阳坡蚤开徧樱桃几树花宝山磵谷东偏古衲栖石稜盘磴入花蹊辋川曽説辛夷隖难比春山玉树齐师子社谷口才过一径幽数椽僧舍小林邱入山几度抛篮轝但有梅花便可游清泰菴盘纡云境入山阿曽扣禅闗卧薜萝城郭千家青霭合湖天万顷白云多尊胜菴留客茶瓜话碧虚松岑竹径爱萧疎昔来未解无生理曽钓池头金鱼九峯小结香茅岭树隈东隣禅客数追陪钟声初动山烟白恰自松阴密处来育报菴北岭盘纡路欲迷衆峯深处白云低闲门常见山僧往菴在长松碧磵西别峯菴别有谿山野径遥精蓝掩映隔山椒惟闻钟磬寒烟里絶磵深林过板桥初夏园林十忆诗新緑千山嫩緑晓参差踯躅初红一两枝最爱春烟初散处还怜山雨欲晴时新秧榆荚松花夹路齐山翁蚤起自扶犂一声布谷霏微雨水满平池稻满畦新篁艥艥才看稍出土离离乍见影过墙初抛紫箨青如许筠粉吹香日正长新荷栁下轻风卷钓丝荷钱一夕㸃沦漪南垞欲问花多少只看田田出水时新茶云崖雾岫往携筐怪底山僧十日忙緑树隂隂人迹少枳篱茅屋焙茶香新丝清和天气雨初晴辛苦田家妇子情秧马才看过垄迹缲车又聴隔篱声新桐勺药花繁燕子飞碧梧铺叶䕃巖扉云隂澹荡波清浅緑映山翁白葛衣新蒲水涨南塘石岸平青青蒲叶绕谿生游鱼争向滩头浅遗子时闻拨刺声新莺小合窗临碧树谿声声清啭爱黄鹂儿童莫触花铃响留取枝头自在啼新燕栁外双飞燕子斜营巢新定野人家清谿曲曲皆桃李衔得春泥半是花澹人寄文衡山鱼邨巻子兼系以诗即原韵和答四首栁巷蒲谿一櫂通笋樱时节落花风烟波无限新诗好尽在渔歌杳霭中直庐槐䕃日迟迟正是懐君旧雨时吟到江邨寄来句渔竿心事两人知蟹火渔榔有梦通心如黄叶怯霜风慙予五亩湖干宅深掩梅花夕照中衰慵岂合退休迟齿豁头童异曩时画里谿山吟望久临风説与故人知牡丹时同泽州先生过法华寺僧説开数朶皆为人折去惟见佛前胆缾中平头紫一枝耳越月廷玉书来云读易楼前开一百七十余朶因赋小圃秾华锦蔟篱春风担却看花时寻芳惟伴樊川老弥勒龛前见一枝送长康之姑熟幕二首喜共才人慰寂寥客中闲话尽渔樵思君恰值秋江晩采石松风夜聴潮人似丹霄卷碧霞龙眠深处好营家期君结屋清谿上同把渔竿数落花太液太液莲开倚碧空南枝缟素北枝红石桥莫讶频囘首恰在轻烟细雨中在内直见马逺画松风水月图只清古数笔而神致完备为赋截句隔岸松欹古涧滨挂猿枝偃最风神由来笔墨宜高简百顷空潭月一轮题画二首寂寂茅亭雪照帷寒梅低偃覆檐枝闲吟掉臂花隂下正是诗成意孏时敝庐北阜有孤亭鹤去人稀户昼扄遥忆当年镫火地楳花长对逺峯青逺峯亭倚城西北隅隔墙则古灵泉寺太霞宫旧为予游目骋懐之地长康为作此图因赋二首吾家亭子带城偏竹隖梅窗伴鹤眠何处烟钟催月落鳯山西畔古灵泉路过西巘蹋晴沙古屋丹题羽士家最爱栁塘行不足邨烟将暮夕阳斜长康作松湖山邨图赋此二首两两渔舟㸃暮烟芰荷秔稻满平川湖山不独堪留赏下有吾家二顷田松湖兄弟各柴闗北渚南垞爱往还树接㫁云天接水一湖烟雨米家山小庭秋草作花玉簪殊有道人风月季新苞数㸃红豆架瓜篱尽潇洒一年秋色蓼花中红蓼花四首秋水滩头着岸垂和烟和雨拂沦漪红丝斗帐条条影深䕶鸳央熟睡时江南开徧旧渔矶渔父来时欵乃微叶密乍迷青篾舫花红偏照緑蓑衣红粟枝繁鴈蚤来竹芭篱畔託根荄喜君不恋江湖濶种向闲门也自开寂寥门巷夕阳斜爱尔垂檐近碧纱更有樊川老居士摊书秋对过墙花园花十絶句松过百年方偃葢笋经旬日已成林闲观物理皆如此莫为荣枯感道心篱槿半年相代谢牡丹十日占春光园花亦有乗除数浓淡中间较短长重台莲藕无嘉味千叶榴房子尽酸华实由来难并美园花消息与参看长松磊砢意寂寂下有凌霄时自妍縦使开花松顶上憎他天性爱扳縁花借过枝开转盛果经移接味方甘隂阳搏捖非常事物性何人静里探桑以饲蚕専号叶牡丹尊重但称花罗敷陌上东园里管领风光属一家姚黄絶世缃梅艳数百年中覩异姿説与晋唐人未识始知天地日新奇桂挺寒巖忘嵗月花经暖室易荣枯甘肥不是长生药耄耋终归山泽臞秋花闲种倚荆篱浅白轻红三两枝雨润日暄人尽识和风清露最相宜梅雨经时屋熘悬闲将石瓮贮来偏花中原有神僊品不饮街头苦浊泉内直见高房山苍山古木图峯因积墨皴偏古树为撑云势益强能事由来鄙凡近寒山古木最苍茫郭河阳谿山图深林萧槭水潺湲古寺层轩倚碧山睡起茅斋无一事午钟飘出白云间赵松雪春山水合图风流仅见赵王孙水照春山湿翠痕谿上有人开草合杏花相对映柴门刘照寒蓉双鴈图难得秋光一日闲巻书长对琐窗间羡他旅雁双栖处芦荻芙蓉水一湾秋日退直庭槐经手种掩映老夫家太液西园曲红墙緑树斜好将半闲日对此一秋花月夕明朝是垂帘候彩霞文端集巻二十九文端集卷三十钦定四库全书文端集巻三十大学士张英撰笃素堂诗集一癸酉正月十一日同李愚菴励近公过万夀寺古寺人稀藓迹重畏吾邨畔数过从半篙新绿当门水千叠竒云别院松钟卸雕梁埋翡翠桥横锦石坠芙蓉谁知澒洞车尘外犹有闲情话夕舂题王石谷画黄砚芝黄山采芝图江南山水窟竒峭天都峰万岭落云海雪浪铺长松怪石翳隂巗攫人如虬龙闻有丹砂泉波㬉春溶溶云际挂飞瀑寒潭时自舂吾友性躭竒登蹑资一笻猥以鸾鹤姿狎此猿鸟踪披图赏不已涤我尘壒胷岭岫本吾土窅隔闗河重吾与石谷子魂夣时过从题梅桐崖洗桐图修桐本孤直卓立真罕俦濯以清冷泉皎洁当髙秋吾䣊有君子思致足与侔雅负神僊骨日与羲皇游闭门阅洗桐视聴清且幽十载领柏台浩气凌沧州纵之弥六合巻之娱一邱君家敬亭山谢李遥唱醻吾亦同此意南望大江流题畵二首春山新雨后千巗浮暁翠白云带林麓竒观非一致谿光泛涟漪石路杳深䆳中有幽人居庭轩自清閟策杖渡横桥萧然寡尘累崇冈千仞石万古苔痕斑悬崖挺杰阁杳霭烟云间结搆临空际萝薜谁能攀门庭躭静寂日对谿南山时有骑驴客来叩柴荆闗题画截句四首平湖漠漠起寒烟一㸃晴峦接逺天此景依稀何所似潇湘春水岳阳邉幽人小艇白云间长繋南汀水一湾泛出芦花应有意烟波濶处看青山雨霁岚光澹益竒黄莺啼处绿参差山翁自爱茅亭好灌木隂隂夏浅时苍山叠嶂倚空蒙竒石磷磷曲涧通自是深林人迹少谿声朝暮翠微中夏日直丰泽园四首槐隂渐满栁初成白髪频年侍从情书巻蚤趋西苑路桑田蚕舍接华清秋云亭畔树交加新水新隂石径斜绕砌青青书带草沿谿灼灼米囊花家住湖天栁万丝曾随蓑笠饷东菑于今倐见闲鸥鹭忆杀春隂布谷时平田水满漾新秧酷爱温风䆉稏香愿得身为邨社长小车轻盖课农桑虚堂虚堂十笏日栖迟绿树疎帘掩映宜借问山翁逃暑处一炉香篆七条丝七月十五日召于畅春园泛舟赐宴于渊鑑斋遏云亭复命至佩文斋恭赋八首栁隂曲磵水波平陪侍君王翠盖行两㟁水花相向处轻舠柔艣入空明渊鑑斋前水四围鯈鱼鸥鸟尽忘机一牀书帙含青霭㡬㸃亭台落翠微自惊尘眼入烟霞圆峤方壶赏物华静日帘垂清殿迥秋兰香徧岭南花雪肤氷液紫囊封珍果新移御苑中万里海南曾未识眼中初见荔枝红琪树僊葩植㡬丛天家物色更谁同佛桑花绽迎朝日一朶惊看照殿红曲磴长廊石径纡许窥秘阁紫宸居君王清宴娱图史四壁琅圅插架书天藻临池絶世工瑶圅百轴御香中摩挲老眼窥云汉凤彩龙雯矗紫穹亭畔芳茵借绿莎频斟玉醴醉颜酡花凝湛露垂垂发难比君恩此际多题子大滏阳朴园图我闻滏阳天下稀芙渠千顷香四围浦溆参差菰蒋暗田畴旷衍秔稻肥隄栁隂浓水禽聒渚苹香暖谿鱼飞风景偏宜近城郭官桥古道开荆扉中有园亭朴而野读书味道忘尘机静对笭箵水澄澈逺聴桔橰烟霏微夕阳杳霭牧笛返月明欵乃渔舟归茅檐土壁少丹垩竹椽松桷无雕㡬世泽相承勿敢坠桮桊几杖思依依石谷丹青妙海内能冩平逺皆芳菲乔木深庄夏犹浅藕花别墅露才晞安能移家老此境翦韭烹鱼愿不违一曲沧浪櫂船去水云自制芰荷衣寄澹人复用前韵四首南北相思有夣通渔庄遥寄一谿风米家画里焚香坐常在菰蒲烟雨中衰疾惟慙退隠迟栁蒲摇落雪霜时昔年同结渔竿愿独有青山白髪知闻道园林一水通扁舟来往趂樵风着书千卷琳琅字髙咏晴岚罨画中佳句逡巡欲报迟江南三月落花时难将烟火人间语碧树青谿寄所知题羮湖畵龙眠山庄图兼寄省斋先生云巗翠壑龙眠西大谿十里缘芳堤结屋同居大谿北吾与聴叟相扶擕幽偏最爱栗窝小诘屈不觉松隂低乐耕堂髙俯平楚青蓑细雨看锄犁山容谿响入太古鸟啼猿歗皆天倪种树初成果初结怜翁委蜕归丹梯笔墨苍茫写崖谷抚巻长叹思低迷吾庐十年委榛莽清宵有夣劳攀跻烟霏月冷树空老水流花落莺乱啼寄语青谿老居士芳草自昔多乖暌小园深琐勿复道黄柏山椒增惨悽惟有六朝金粉客花时莫忘聴黄鹂积雨不须愁积雨犹可助清吟门掩青苔路窗低碧树隂睡情欹枕熟香气䕶帘深坐觉琴丝缓挑镫试泛音奉和圣制咏金莲花诗託迹灵峰下移根玉殿西色将篱菊掩名共渚莲齐灼灼金英满翻翻翠叶低坐看瑶草近何异蹑丹梯御书笃素堂扁额特赐恭纪十韵寒山樗栎材昌时沗遭遇丹地蟠孤根碧霄濯清露抚躬弥悚惕承思益惊顾齿髪日就衰迂拙天所赋粗知歴世难惟识守身固生平有微尚靡敢渝尺度集木复临渊凛凛结情愫钖以草堂名天语曰笃素龙鸾字径尺瑶光悬寳璐愿言诒子孙千龄永无斁小庭小庭碧树覆晴檐坐觉清隂满一帘北牖山光悬畵巻南窗花影落书籖数声渌水情偏适万事浮云夣久恬白陆诗篇随意读素心于汝独无嫌故乡漕艘至有以鸜鹆见遗者小草幽花雨后青擕来鸜鹆挂闲庭身随雀舫家何逺啭似莺簧舌本轻唤起暁天窗渐白呌残停午梦初醒不须更学人言语唇吻雌黄久厌聴夏日浅绛怜朝槿轻黄惜露葵草花深绿院秋雨晩凉时棐几堆书满疏帘着地埀吾庐虽不广犹足傲东篱积雨有作寄廷玉辈借解饥劬把浊醪好将书扎问儿曹难言花港观鱼乐不胜泥涂䇿马劳栁畔小桥新石堰墙隂古木旧亭臯悬知荷芰香风满放屣垂竿尽足豪闲适用乐天韵雨过空庭槐䕃碧草花开落似残春湘帘深靓稀畱客楚簟清漪穏称身茗瀹新泉声渐沸香添沉水意相亲谁知澒洞风尘里别有闲情逸致人六月二十六日隔帘𤓰蔓绿参差叶底残红三两枝此际心情最间适朗吟白傅洛中诗恭赋无逸斋诗应令清严鹤禁迥无尘温凊时闻道法亲自昔屏书无逸句髙斋今见御题新东华曙色映蓬莱满架图书四壁开无逸斋中勤诵读龙楼正是问安回夣坐小楼成末二句鹿门偕隐小丹邱琴荐茶铛事事幽屋角东偏文杏影春风吹上读书楼送钱菽鬯之官苍谿才子彤庭蚤䇿名新擕綵绶剑门行逺看雪岭过秦栈近对春江绕蜀城邉徼残黎劳抚字循良异绩课农耕心知伫作承明客难遣霜天惜别情二郎廷玉入都定省寒夜共话遂成四章长安节序喜团手䕶梅花避峭寒紫笋黄柑皆土物素琴浊酒亦清欢惟期孝友承家好须解谦和涉世难不觉趋庭良夜永银河珠斗渐䦨干江乡逺隔重牵情爱尔惟期寳令名薄有传家青史在何妨闭户绿苔生天伦共觅琴书乐子舍相聮诵读声王谢风流休漫赏乆知吾意厌肥轻汉代贤良重力田吾家迈迹自东阡长聆无逸三宗训幼颂豳风七月篇波转桔橰鸣下泽云屯秔稻熟平川绘图拟入春秋社桑柘鸡豚乐有年桥东裛露荷千㸃屋角吹香竹一湾登眺每从烟树外坐眠常在落花间闲人地位仙兼佛晩嵗风流水共山净埽灵台无一事肯教容易老朱颜寄三女穉女闗情乆别离吾家道韫解吟诗蕉窗对镜图书满纸阁拈鍼笔札随香径自移闲草木胆瓶常贮好花枝每将雅句贻昆弟话向京华阿母知次韵荅澹人二首寒蕊供幽赏清吟想夜分乡园同入夣花事怅离羣老眼躭泉石新图惬见闻雪香亭畔景把翫最殷勤苦忆陪猿鹤知君鉴此情共期锄菜老独羡买山成白髪家偏逺朱颜嵗屡更寒宵吟丽句邱壑思纵横为澹人题梓树花图二首文梓花緐迥异观紫璎朱络翠云端新来频寄山中信特地移根占一峦江邨逸兴躭红雨为写生绡一幅春自昔乐天曾有句微之才是惜花人题澹人北墅图种树成隂须十年等闲求买苦无䇿东坡此语老解事乔柯珍重如拱璧一株两株皆足豪古干拏云根覆石何况嘉树罗千章苍深杳霭幽人宅我爱江邨新草堂谿流萦抱园林僻梅花十畆雪堆庄桂丛一望天香陌松岭排空紫翠翻梓泽飞英红雨积修篁处处烟梢青孤桐嵗嵗霜皮白天留此境待诗人云窗涧阁捜陈迹双屐平桥鴈齿斜一擢轻舠鸭头窄荷亭花埠日埀纶莼谿兰渚时铺席水禽沙鸟驯不惊啼烟唤雨同朝夕酣春避暑虽频来曲榭髙楼自畴昔天下名园数钖山老樟颠蹶成萧槭㡬见轮囷合抱姿交柯接叶森如㦸嗟予邱壑足平生性躭种树老成癖疎梅十挺松一峦对此小巫弥气索披图如探九曲谿引人着胜殊难释自是君身有僊骨瀛山缑岭娱僊客佗日功成息肩去细把庭柯增数尺春晩天禧宫看松荒殿松风昼掩闗十围苍玉古苔斑徘徊清籁浓隂里髣髴深山大壑间幽境乍容成小憇浮生未许觅长闲百泉自是频来地驻马何妨数往还法华寺㸔牡丹飞霰才过花信迟余寒犹滞绿杨枝畏吾邨畔埀鞭客蚤是春残谷雨时乙亥三月六日擕六郎登积翠桥北瑶华岛时野桃初放岸栁微青俯视春波得十二韵春情苦泥人言陟瑶华岛欵段缘石磴盼睐出林杪凭髙散尘襟新晴觉春暁青归花栁迟红发山桃蚤西岭隠薄雾雪峰迥幽杳夕照入龙楼金碧绚霞表中涵太液池烟波自空渺纵横九陌长荡漾一舟小圆殿影差参蟠龙势夭矫石桥俨虹卧钿车正云绕倚徙复移时聴禽借芳草穉子有㑹心笑忆湖天好乙亥三月中旬出西直门歴近郊㸔杏花四首隄栁新隂起宿鸦平明走马蹋晴沙初经细雨宜芳草未觉轻寒损杏花雾敛西邨飘酒幔尘消南陌度香车悬知今嵗农桑乐麦陇青青一道斜平芜芳景日芊緜纵辔郊园意旷然雪净遥峰横黛色㬉归髙树起春烟最怜濯濯风前栁更爱涓涓雨后泉已识闲非容易得旋镳莫厌夕阳天比舍园林竞物华地连韦杜总清嘉碧谿雨足三篙水红杏烟笼十畆花栁䕃深蔵邨市古槐根髙拥石桥斜留连只在城西路更访松闗老衲家栁陌春深逸兴催徧寻兰若看花来泥融颇觉谿难过风𦂳曾无客与陪乍聴莺啼闲觅句不妨马逸小成灾万端倚伏皆如此苦乐相招岂用猜瓶中杏花一枝山杏破轻寒最爱微舒色可餐乍白乍红为态好含烟含雨欲开难怯当荒圃风前立折向甔瓶帘下看佗日培栽三十树还营杰阁倚层峦题古塘山庄图吾邑倚山麓北郭景尤殊冈峦莽回互土壤偏沃腴园林饶美箭谿涧出灵蒲平逺复幽邃邨墟如画图斯地称古塘景物更谁逾我出宜民门掀髯顿胡卢言过龙眠庄佳地日取途山椒搆书屋石子躭咿唔清池抱一径古木罗百株麦蚤抗春草稼宻胜秋荼爱赏无已时梦境犹奔趋吾弟出此画景乃吴客摹髙低路髣髴逺近谿盘纡长吟起叹咤山灵遥可唿何当返征辔篮笋践此区寄语嘱莺花勿俾芳嵗徂题羹湖画册巾车归里图四首幅幅烟绡笔有神斯图展对独情亲梧桐秋雨江南路容作垂鞭饮马人拍天风浪旅䰟惊翦烛同予住凤城埀白倚门归夣切思君着笔此时情曾擕络秀輓巾车碧草芳时返故庐今日披图思往事道山人又上清虚龙眠髙阁挹飞泉洗石移花乐事偏碧落僊居刚十载黄垆客去已三年乙亥三月二十日过广济寺㸔海棠即赠天孚五首紫緜初放暁烟収晴日花光倚佛楼犹喜马蹄乗小暇海棠开日得频逰谷雨轻寒欲放迟隂晴最是看花时要知喻法深微处拈取临阶三两枝茗香相对日迟迟裛露含烟半放宜探取人间消息理莫教开到十分时古藤雪屋已公居竟日掩留对拥书一室兰香比幽谷扑人最是卷帘初雪刺䝉头顾影惭人间何事不曾谙君营丈室维摩侧许借蒲团学小叅夏日即事二首手植庭槐渐放芽西隣屋角已堪遮虚堂谢客容支枕旧架除藤为种花小瓮腻红倾潞酒半瓯香碧试闽茶人生底事多惆怅地北天南总是家春归又负故人期廿载华林借一枝隔苑树笼栖鹤地旧宫花发浴蚕池梦回乡国鸡愁聴泥滑天街马倦骑坐对小屏帘影静此心惟许七絃知题马西樵画册十首薄薄山田种黍宜数家山畔结茅茨春秋社饮无多路翠巘疏林土谷祠荒山古木乱云生絶磴危桥少客行思向小菴深入定惟闻泉响续钟声石壁青苍插江渚何人结屋沧波间闭门只有潮声入回首沙鸥共我闲蹋尽空林落叶声寻山莫计白云程髙车驷马足忧患好句多从驴背成叹息人生万事愚谁从眼底觅清娱一间茅屋三株树便可相将入画图秋林叶落雨如丝野老何曾解别离应是前邨沽酒去山妻相送过桥时少小离家学闭闗曾擕书巻石门山青松影里看飞瀑一幅吴绡紫翠间蟹舍鱼庄秋水生茅檐相对好躬耕平芜野色青如许动我湖干种栁情篔筜飒飒作秋声一把香茅结屋成但得蒲团趺坐稳自然消息悟无生仲子湖干蚤结庐千山飞霰放船初拥裘醉卧蒲帆急瑶岛僊人本雪渔过宛平相国园亭丞相园亭夣忆中廿年今始蹋芳丛埀藤到地闲门入竒石如林细磵通山杏子低幽径碧海棠花亚小楼红欲知物外栖迟意邱壑由来属谢公即事二首江乡蕙草如茅贱此地千钱购一丛培䕶剪浇劳日夕数枝香满小庭中连朝走马问芳丛数过城西古佛宫遗我魏花双蒂好一年春色甔瓶中乙亥四月二日䝉召赐宴畅春园盖特旨也谩成四首深宵剥啄启衡门凤纸来宣荷异恩明日马蹄侵暁出琪花丛里到僊源苑树新成䕃碧条水邉同上木兰桡纡回山径过双栁红紫花围白板桥斯㳺何异泛僊槎瑞景轩南聚物华魏紫姚黄都看徧御䦨千种洛阳花逺砌斜倾赤玉盘轻隂更带露华溥侍臣不管雕䦨隔争看中央绿牡丹西郭邨中有文杏髙柯花时极可爱赏忽一日见操斧尽伐为薪嗟叹不已因成此诗红杏含烟四十株才逢花谢绿隂铺无端斤斧摧残尽叹息人间有底愚曲䜩承诏步司农说巗韵二首花间漏尽昼沉沉曲宴频沾感寸心秘阁同承春殿诏巻阿期续盛唐音灵池鱼戏青萍合辇路莺啼碧树深瑞景轩南铺绮席鞓红千朶暎华簪清波同泛锦樯连指㸃楼台散暁烟栁暗花明春似海山萦水带景无邉竹孙蚤出逢多雨杏子低埀兆有年自是圣恩荣侍从侧身蓬岛亦仙缘归来马迹归来盥潄宜焦桐便理七絃丝一帘深绿槐舒叶半榻清芬蕙满枝苦忆白家池上宅爱吟宫尹洛中诗钓船只系绳牀脚最是吾庐得意时四月十五日过玉蝀桥望北湖渔舟轻泛有致遂成口号荷叶田田昨夜生南垞北岸贴波平明湖风定澄如镜最爱渔舟两两轻澹人见赠芍药赋此二首谢家红药正当堦定有琼琚好句排昨夜春风过邻圃数丛婪尾发萧斋四月清和芍药天甔瓶花事一镫前寻芳犹记曾逰处不到丰台二十年秋日经旬休沐蚤帘影静虚堂江蓼疑南浦秋花爱北墻黄柑齐佛指金粟聚天香再理清琹罢庭槐半夕阳文端集巻三十文端集卷三十一钦定四库全书文端集卷三十一大学士张英撰笃素堂诗集二秋夕鼓琴有作含露沭新凉秋花好颜色闲澹足髙致庭阶手滋植埽迹深闭门虚堂恣偃息帘影隔尘嚣琴徽代语黙古调重希声冲和满胸臆幽泉滴寒岑鸣玉响清阈岂有筝笛喧颇觉琵琶仄始知昌黎诗陵轹非琴徳乙亥六月二十日奉召至畅春园赐食于渊鑑斋宴毕敬观御书扵佩文斋赐御笔书扇并红白千叶莲各一缾恭赋六章同召者大司农陈廷敬原任总宪王鸿绪学士顾藻少詹事髙士竒太常少卿励杜讷督捕理事官胡㑹恩侍读学士史䕫庶子孙岳颁及长男侍读学士廷瓒时和鸣鸟聴雝喈避暑亭臯惬圣懐苑栁凉生宣政殿渠莲香绕读书斋林幽地静烟霞古径转谿回水石佳惟有侍臣恩眷渥木兰舟泛到蓂阶万㡬临御久精勤暇日皇情涉典坟窗度竹风弥静逺帘埀花气更氤氲芸香披巻侵晨色莲漏观书达夜分水变墨池何足讶琳琅千轴尽奎文遏云亭畔列芳丛景物人间迥不同玉蕊乍惊天上树茘枝初见岭南红雕栏鸟语曈昽日水殿兰香澹荡风总是生成饶雨露擢英竞秀碧霄中侍从频年沗萟林髙斋赐宴近花隂大官列馔皆珍果中使擎杯尽异珍事絶千秋荣莫比恩沾两代愧尤深矢音欲效林间鸟难诉微臣感遇心水榭西头绕曲廊渐移花影日偏长许窥玉检来深殿争乞龙牋近御牀屡赐宸章恩不厌频傅天语意非常诸臣仰恃优容度腐草羣分日月光自昔诗称玉井莲锦塘今见露华鲜重台异种蓬壶客碧藕竒姿太液仙缾贮荷香分渥泽舟移花影度晴川一从拜赐芙蓉阙日日清芬几席前题石谷画册二首平林带逺山断㟁围方塘髙原隠茅屋似我松湖庄蚤禾乱黄云新秋稻香扁舟繋门栁处处鸣渔榔苓箵出沙渚中有鲜鳞蔵湖上白髪翁结屋汀鸥傍耕渔倚先业乐志良有方颜堂曰寳穑荷栁鱼稻乡士农皆本务后嗣期不忘幽居出林杪斯语良可赋秋山自重叠落叶纷无数空林响樵柯山腰㡬家住鸡声乱白云谿光暎红树寒泉落层巗疎花隐樊圃邨烟接岚气杳霭日将暮我昔扶笻时幽景屡回顾披图苦寻绎髣髴龙眠路题石谷画截句六首崇冈灌木乱昬鸦跨磵穿松一径斜乆别苍山旧书屋石桥西畔阿谁家天空木落万峰稠山色朝来翠欲流底事春深不归去画图惟爱李营邱一带横林手自栽霜晨晴日果园开欲寻栗里幽人宅须渡平沙浅水来谿水淙淙雨后生奔巗络石爱澄泓茅亭可有幽人到卧聴鸣泉戞玉声蓬子湾头水接天荻花深处起炊烟何时蓑笠江南雨醉上湖干放鸭船萧萧落叶杂归鸿秋在山人澹墨中我郄置身亭子内便同陶隠聴松风寄示诸子二首清夜聮牀有弟兄梅花寒月读书声而翁旧宿荒园角击柝乌蹄霜满城文心须熟九还丹气静神清笔路寛此日短檠无夜课何劳辛苦蹋长干阅盘山志寄青沟上人我昔赋行役税驾盘山下髙峰逼塞门苍巗横蓟野黛色薄青㝠睇望弥秀冶今读羣公诗烟霞供绘写久知林壑佳益觉尘壒寡树杪乱云栖石虎飞泉洒松桧翳幽径薜茘纒古瓦霜柿艶清秋风篁却炎夏言念紫盖峰依然白莲社我本邱樊人落落风尘者夙愿在名山寄诗慙大雅倘许营一龛芗茅乞盈把饮摩诃菴看杏花便过御果园归涂憇元福宫西郊富兰若摩诃菴最幽自昔文藻客挈榼频来游我往扣荆闗绮杏花事稠嫩蕊烘澹日絶艶谁与侔丰肌裹仙骨坐令桃李羞俯视成竒观相将陟崇邱长林笼锦幄上有烟光浮更歴御果园千树交平畴晩过元福观苦为双松留乔柯凌碧落霜干直且遒孙枝走殿角一一皆龙虬归卧发佳夣满耳声飕飕三月十六日过妙光阁遂之慈仁寺尚书旧迹比轻尘细草幽花巧作春犹有山僧谈往事招魂无复画兰人慈仁古寺昔游频廿载重来蹋輭尘不作小诗传后辈殿台谁识旧龙鳞初夏二首手培蕙草绿芊绵花蔕含珠剧可怜欲令微风领香气移来帘影小窗前三冬温室䕶重帷始得红兰四五枝郄忆龙眠山畔路归樵花压担头时长日四首长日隂隂燕羽斜树头㡬㸃放槐芽兰枝花谢堆新绿初到江南谷雨茶小雨轻隂入夏寒拥裘犹怯近栏干闗心塞北风兼雪衣上冰花浑未残观书摹帖已全删茗椀琴丝亦放闲知有年光无处觅卧逰石谷画中山忧喜人间总浪猜好懐能得㡬时开莫嫌春色堂堂去红药朱樱次第来题乔无功孝廉饷乌图二首庭乌反哺意勤渠叹息人生未得如一掬香粳深爱汝结巢常傍孝廉居蚤嵗中年违怙恃霜天愁聴夜乌声披图瞥见衔悲客无限人间风木情入夏即事四首斗室湘帘也絶尘春深夏浅最撩人每逢嵗嵗清和月芍药香中住两旬能白能红偏冶艶含脂含露最夭斜人间自有留春处手种临阶月季花㡬日晴云始破寒担头芍药满长安輭红怕蹋丰台路翦向银缾尽日看华林西畔掩双扉帘幙风轻燕子飞手㺯朱絃㸔红药数声清越过中徽法华寺老僧赠牡丹四朶有作四首名花百朶近书楼未省儿童解爱否慙愧山僧知好事年年相赠紫平头花中姚魏迥无伦我昔移来洛水春今日白头方解事㸔花不是种花人春残布谷已频摧含露西山蚤斸来恰是老妻斋诵日胆缾先向佛前开洛阳鄜畤逺难寻吾本江南僻县人何事辛勤求异种家园珍重玉楼春年华二首最宜珍重是年华只合芳林傍水涯药谱茶经诚鄙事桃蹊李径即吾家支分耕获凭啼鸟莞钥门庭付落花手把剑南诗百巻蓬壶踪迹岂幽遐静中风味试探寻茗椀鑪香伴素琹盆蕙便堪为茂草庭槐暂许作长林非无邱壑胸中事时有鸢鱼物外心家在海山隣弱水乆稀消息到于今丰台芍药吟四首竹篱茅舍傍清湍种菜家家间药栏独有宛平丞相圃留花未折待人㸔四月薫风㬉复晴通衢委巷卖花声緐英尽在长安陌误赚逰人蚤出城红雪歌儿鬭粉脂南窗北牖列参差晩花珍重莲香白别贮银缾三两枝移植城中百不成泉甘土沃始敷荣由来不解随人意小草偏生物外情予既得前四首与弟侄同看复为予道北轩事遂成末篇短句吟成一破颜忽聴弟姪话家山北轩饶有花千朶郄在清潭碧树间夏至斋宿兰省与王昊庐先生谈龙眠秋色之胜遂成长句苦忆龙眠爱秋晩为君摹写秋山容霜浓日澹色初染林臯飒飒多悲风桕栗松枫随地有頳黄紫翠攒一峰峰峰相续各为态上倚碧落烧晴空此时潭水澈骨清傍㟁数㸃新芙蓉不寒不暑袷衣便有客有酒巾车从紫蟹黄鸡味正美青刍玉粒香偏浓俯临大谿坐盘石矫首长歗摩苍穹飞鸟遥衢赤城起天光绚转朝霞中造物娱人亦已甚奉我绮屏绣幄千重重先农坛古松古坛数百载石屋傍长松一松䕃一畆翠色撑空蒙修柯动鳞甲诘屈森虬龙幽响吹笙竽飒飒回天风班剥何所似清庙罗钟镛古仙侍天阙肃穆修仪容灵液分海渎精气通华嵩上有鬼神守下无狐兎踪我昔当壮嵗敛戢钦微躬言陪华亭叟更伴淄川翁风尘乆间隔竒观欣再逢徘徊清籁起偃仰苍云封灵物邈嵗时廿年俄倾中细把青铜柯觉与畴昔同惟予华髪变感叹将何穷䝉赐御笔临米芾长幅恭纪圣主求宁致清宴坐拥图书千万巻省览机政日中昃典学稽文意靡倦微臣嵗久侍华清讲席经帷燕常见避暑多在甘泉宫栁风槐露迎凉院几畔秋兰袭袂香阶下新荷映波茜圣情怡豫对清流微飔不用移宫扇日挥凤纸恒百幅退笔为山墨为淀逺自篆籕逮輓近缥囊玉轴罗羣彦漏痕钗脚法益竒虎卧龙跳势屡变御笔腕下集大成俯仰千秋称独擅临摹最爱米与苏古人重见开生面襄阳野老旧知名异代遭逢数称善当年承诏入深宫落笔惊竒响春殿米颠豪放本不覊紫袍自裹端溪砚长牋流传入内府侧近龙香荷宸盼字大如椀近数百淋漓潇洒吴淞绢钟王颜栁各有态尽入豪端供结撰劲笔轩翥摩丹霄竒情天矫蹑飞电珠玑万斛神采殊珊瑚百尺霞光绚念臣朝夕傍棐几特与疏恩及愚贱兹幅拜赐出明光寳翰煌煌倚深眷荣光夜烛蓬蒿庐奕世家珍共钦羡丙子秋日直畅春园韵松轩即事兼呈泽州江邨静海虞山四首西郊幽旷水泉清近接羣峰紫翠横太液疏池千涧入灵和种栁十年成承恩数沗丹霄直顾影频惊白髪生宫漏声希铃索静慵开书帙此时情水云佳地敞宸居日日朋簪此曳裾龙御紫庭朝聴政凤栖阿阁旧摊书传餐中使过瑶岛涤砚凉波引石渠久傍星辰髙处立卷帘常怯对清虚树接郊垧入翠微不辞骑马侍彤闱佳时载笔臣何幸圣主躭书古所稀地近清都兰桂绕阁临秋水鹭鸥飞频来渐觉蒹葭老风露新添白袷衣海云东望接沧溟一片秋光满御屏雨过平芜沙路白风回髙栁缭墙青休兵可望登三古埀老惟思守一经宇内羣公欣有託抱蓑吾欲返烟汀眼昏行年甲子已全週眼暗经今有十秋云外犹能穷练影镫前未许辨蝇头久知识字多为累但可看山百不求目力漫从寥濶费意中思制小林邱不寐一月愁淋底事狂新晴今始见秋光萧萧终夜还疑雨深悔移牀近白杨见进芙蓉者江南秋色鴈声催新见寒蓉进御来故国祗今湖水上倚风含露满汀开宿法华寺倦投古寺爱庭柯积雨墙隂长薜萝砌拥草花秋蝶满檐埀霜柿暮蝉多偶从禅榻分清磬却梦渔竿枕绿蓑最觉园蔬有佳味冲泥不厌屡经过题梅桐崖横琴图二首宛水先生鬓未星髙懐逸兴寄青冥遥知目送飞鸿处一片间云在敬亭自昔题诗咏洗桐横琴又复羡幽踪祗缘古澹人相似不独吟成万壑松七弟自平山来晤于其别时作此示之生平宦迹未亲民重尔分符赤县人两字箴铭惟恺悌千村妇子待慈仁世间境遇安为乐里社涵濡感最真自昔参藩传治谱百年棠䕃浙江滨畿南百里足婆娑地僻民淳稳歗歌山翠逶迤连北岳河流萦带近滹沱帘垂官阁春花满竹暎闲庭夕露多家室团圞称吏隐好将休养致人和毘陵分手隔江烟南北鴈飞已八年薄宦擕家深念尔严寒觌面倍欣然闗心伯仲颜俱老回首田园意更偏壮嵗劳人须努力容吾髙枕白云邉闰三月二日同子侄辈过摩诃菴诣天禧宫看松兴胜菴看杏花万夀寺看钟沿谿河归四首杏烟吹散半成尘𤓰蔓初抽菜甲新自惜寻春来较晩穿林犹见看花人萧索琳宫大道傍雕檐画壁久微茫长松深琐无人到尽日空庭发古香微飔潜起绿隂中差与琴声古澹同顿使尘心消歇尽由来陶隠爱松风兰若幽偏旧迹存松林路接畏吾邨小亭西望春如水红杏花飞御果园即事木芍药开春晼晩近依棐几称幽清正当暁月黄昬后忽聴氷絃一两声岂是鼠翻帘幔响非闗风激纸窗鸣朝来检㸃缾花朶落向琹邉㡬瓣轻八月过明相国园还循河至髙梁桥三首纵辔晴郊野兴賖城闉西畔入烟霞㡬家地接灵和栁一路春残杜曲花上林余泽散烟汀丞相园林喜不扄欲向镜中看树色扁舟移过晩香亭曲曲波光泛玉泉髙梁桥北爱潺湲谁人解向红尘外行到清谿绿树邉题石谷寒泉落木图萧萧衆木响霜叶落秋清云中逺鴈度阶下寒螀鸣谿流潄石濑琴筑相琮琤我昔山窗夜饱聴同韶韺手把白傅诗瓯泛黄菊英尽涤尘世想深惬幽人情十载谢邱樊抚卷思纵横时方坐斋堂静虑寂无营空山共今夕忆我寒泉声题石谷天香草阁图三首我家亭子傍清池初种天香月露枝老树成围应有日秋风相待廿年时披离巗桂紫苔斑下䕃寒泉碧一湾悟到木樨禅定处九秋风露满空山城南杰阁带修廊锦石垂藤倚桂坊一种清秋髙洁意最宜相近是篔筜题石谷画米家山二首烟螺雾髻望成堆水气空蒙暁未开我爱松湖山数㸃桃花新涨雨中来菰蒲风㬉上嘉鱼秔稻吹香六月初一笠一蓑吾已办赏心端合傍湖居题姚注若画册十一首新购谿南十畆庄年年书为种松忙犹思坐对龙髯古闻道青梢若我长山居无事日迟迟帘静香消与睡宜有夣不离幽径外鸟声飞上野棠枝朔雪燕霜栁最迟采兰修禊已多时祗今玉蝀桥邉过才见轻黄染旧枝枞水松湖地接连平山逺渚已幽偏依稀如见金环石杨栁烟中过钓船邨市人家栁㟁邉白鱼入馔最芳鲜慙予旧是湖干客风景相违十二年西郭层峦入翠微石门旧业掩荆扉梅花香里茅亭外尽日空山雪练飞霜叶迎风鬬茜红我曾步屧入桥东雕巗绣岭千重色半在云中半水中媚笔泉香藓石竒下临千尺瞰沦漪悬崖旧是垂云沜图画依稀李伯时傍水穿林石径纡幽泉香草世应无相将路入芙蓉岛遥见青松隠碧梧荷锸朝来过野塘篱邉小圃爱蔬香侯鲭百种争能似豆角新肥带露尝布谷声中初焙茶低枝小草发红芽山禽啄向春烟里误认谿邉踯躅花文端集巻三十一文端集卷三十二钦定四库全书文端集巻三十二大学士张英撰笃素堂诗集三题宫定菴四蹟图六首少小聮裾至乐存推棃让枣度朝昬多君四海飞腾日长记书声棣蕚园席㡌秋风蹋輭尘板桥霜迹骑駪駪柴门鸡黍山东路谁识佗年拥节人玉皇香案旧才人自有文章动紫宸静海至今传轶事泽宫莲炬似车轮车骑雍容旧井庐承欢恰称彩衣裾谁能头白双亲健笑拆红绫第一书地接东华水满谿柯亭刘井旧沙隄至今槐影深蔵屋犹照当年太乙藜左驾苍龙右翠虬飞驰河伯与阳侯使君本是为霖客手把银潢洒绿畴小集用东来伯顾凫宗韵小轩晴雨爱时和乳燕新泥葺旧窝庭满绿槐供偃仰阶飜红药尽婆娑壶觞此日分毫素麟凤诸公未网罗频问故园松竹好从来乡思向人多日长日长睡足午隂斜犹喜经旬蚤放衙客到常聴江北语帘开初见岭南花琴涵古澹平沙操瓯送清芬顾渚茶亲故儿童纷满眼何妨垂老客为家韵松轩即事前十首丁丑夏六月同陈大司农髙詹事励银台孙大司成傅侍讲学士入直韵松轩编纂碧谿髙栁萦带直庐鸟语蝉声响答清昼傍有水神祠丹楹翠瓦下临深涧林隂蔽日赤曦忘暑时抱书巻过此㳺衍聴隔花之宫漏挹别浦之荷香率成十絶句鄙僿无文䝉诸公属和遂尔成轴念夫交㳺聚散事等浮云文雅风流语传他日目前随意之挥洒异时触眼之琳瑯倘得归老邱樊展对于松隂藓石之间殆欧阳公所谓回顾玉堂如在天上者耶并书以记其事一道清谿迥絶尘日光穿树见纎鳞水邉石上来趺坐便是骖鸾队里人山畔苍然结小亭数峰垂影入沧溟中涓亦解临流赏指㸃波心看画屏一水一山俱入画一花一草别成春人间何处能如此更说方壶恐未真路过平桥青嶂绕门临谿水绿隂开洞天福地原无暑况复山烟送雨来漏声隠隠水淙淙紫玉蟾蜍碧琐窗池馆人间称第一朋簪天下更无双栽桃种栁㡬多时瞥见乔柯挂绿丝爱看清隂笼碧涧抱书常过水僊祠午梦遥惊花外钟闗情水态与云容隔墙便有莲华蕚清逺亭邉石笋峰丹稜十里路非遥槖笔连朝侍紫霄霭霭微风波上度幽兰香自御筵飘尘嚣不到迥幽清半日微隂半日晴忽聴进氷传内使栁邉遥过櫂船声弱水何如帝子家云中飞阁影横斜我来蹔作承明客便泛吾家博望槎韵松轩即事后十首次孙树峰大司成韵千章灌木夏隂隂秘阁疎帘发苦吟底事谿邉来去鸟亦躭丰草爱长林方塘曲抱小山岑雨过凉生一探寻便是黄荃江㟁景菰蒲深处宿沙禽云馆九天铃索浄谿亭六月袷衣凉微之佗日山隂去僊吏人间说玉皇家在枞阳秋水邉平湖万顷接山烟东坡梦作仇池长福地神鱼小有天荷裳篛笠试新裁乞得闲身驾鹿回上界由来足官府思从勺水望蓬莱琼苑花枝玉井莲天家景物总清妍只应书向瑯玕节留与云孙奕世传北望祁连似砥平黄皮乌弋尽销兵正宜白首为农去卧聴松风夣亦清北峰云影已全移惟有仙家漏㸃迟莫怪频年惊节物才凋一叶是秋时松隂低覆云千壑莲叶香深水一湾手种庭柯今㡬许倦飞鸥鸟合知还㡬年偕入苑东门时见云从墨沼飜天语亲承俱色喜华亭风格至今存便面画双鹭碧莲题曰路路清㢘图奉勅赋之精白励臣衷含情藻绘中莲香披浅濑鹭羽立芳丛皎洁心常似尘埃意已空圣懐勤赏咏长此振清风送髙江邨侍养归里自吾与江邨同被赐庐居禁庭二十载出入形影俱鸿才惬优眷异采绚天衢对分金凤纸偕曳紫貂褕君独有髙堂灵萱日正舒衡宇近相接慈惠资涵濡一朝奏天子乞养归平湖缕陈数千言字字倾鲛珠非不恋丹阙风土爱枌榆垂白性所宜东海古名区三公抵一日愿将慈母娱至尊动色聴欲报多踌踷子情重违拂国士珍璠玙宫端晋显秩天藻承赐书同辈有荣庆皆言公遇殊神武靖荒服櫜鞬随属车黄河青海间王事许驰驱欃枪既以扫端拱御金铺陈情返林壑勇退谁能如五色宫云中垂绅扶板舆雅诗颂吾友出处皆师模寄廷玉属山中疏治谿塘四首龙眠攒簇衆峰幽四面岚光抱绿畴地胜总堪营别墅滩髙无计泛扁舟须知双涧从云落好引清谿遶屋流制就木兰书画舫芙蓉深处狎轻鸥平生爱对碧潭空幸有洪波别涧通来自长松修竹外经过石堰小桥东芰荷铺处香风满桃杏开时锦浪红从此幽栖无憾事清流曲折画屏中曲曲何妨暎短篱还留方沼翫涟漪闲寻竒石支桥路偶着茅亭傍水湄舴艋顿添渔钓乐桔橰还与稻梁宜清渠近绕绳牀脚好咏香山洛下诗归计无端搅梦魂十年心事北山园松杉虽短堪围屋榉栁犹存可䕃门移竹栽花忘嵗月看山㺯水度朝昬秋晴难觅登临意只盻南鸿数寄言枯坐槐叶凋疏纸屋明茧翁枯坐负秋晴菊怜东壁参差影琴爱中徽拨剌声舌润汲泉烹绿雪指香和蜜剖青橙故山枫桕霜初染肠断丹霞与赤城秋日过西郊诸园晩诣法华寺八首秋日晴郊得胜逰城西韦杜属通侯水分太液波常㬉树接华林地总幽北渚南垞曲折流镜中幻出小林邱为怜旧是江南客借与轻舠竟日游杰阁长廊一径斜赤栏桥畔碧窗纱主人犹在交河北独付苍头为埽花疎栁余花䕃翠岑芰荷老后始探寻最宜叠石临流看数㸃芙蓉黛色深画桷惊飞锦石攅重重金碧䕶雕栏放翁自赏东篱趣仅得盆池十笏寛诛茅一把也幽偏心赏由来喜自然却忆苍崖丹嶂里瀑泉飞落万松巅还镳得得欵僧扉恰自前邨获刈归欲问梅花消息处霜林黄叶已纷飞畏吾邨畔旧栖迟兰若重过复㡬时清磬一声人出定满庭霜柿正离离丁丑九日达士由来爱景光最珍寒食与重阳碧潭潦尽文鳞见丹树晴烘锦幄张十载壶觞髙㑹香九秋松菊故园荒一龛剩有埀帘地整理缾花学赵昌秋窗料理瓶花四首自叠盆山插菊枝分红间白满花甆明知老去童心在只似雕虫作小诗万紫千红纵目宜风沙无地玩芳时昔人手着瓶花史却胜黄荃画折枝拣取花枝贮胆瓶要兼画意与诗情最怜影落纱窗上一幅轻绡为冩生捣练遥闻巷北碪薫衣低覆水南沉经旬粗得闲中味黄菊花围绿绮琴即墨黄伯鉴餽柏叶露蒸露犹存柏叶香一瓶遗自海云乡朝来摊巻黄花里百沸清泉自取尝廷瓒承命致祭衡岳手持丹诏歴间闗乘传真成昼锦还木落洞庭秋色好计程明日到衡山题李公凯小像二首氷雪丰裁映紫髯青莲居士本臞僊世间何物供清聴鹤唳松涛手一编天禄讐书浑未闲时闻清珮直蓬山谁知澹荡髙人意常在花谿藓石间窗间二首窗间枕借劔南诗琴比陶家有七丝莫怪经旬常埽迹偶闲难得菊花时园才五畆半池塘㟁绕红桃间绿杨底事悬图向东壁安排树石搅人肠吾园四首水复山重树色连纡回樵径大谿邉吾园独占寛平地翡翠屏围数顷田璎络巖前雪浪浮玊龙崃底碧潭幽吾园独占双谿胜引入花邨绕砌流布谷声声唤插田雨晴新绿正芊绵吾园不用栽花看满目猩红是杜鹘稻获场空栗里开霜轻日㬉鴈初来吾园最是秋光好红叶千峰锦绣堆对菊十二韵春晩复夏初天地气芳燠万卉弄颜色红紫纷满目秋深叹摇落萧萧脱羣木隠显各有时物理重往复何来絶世姿东篱见丛菊灼灼紫蔕披粲粲金英簇轻霜溼华滋寒月照清淑晩蝶恋低枝余蜂领微馥色正格愈髙体腴气弥肃造物娱寒士借以媚幽独编荆作小圃覆泉为甘谷选取落英餐快展离骚读丁丑十月既为皜亭记渉园图再题小像二首坐䕃髙梧倚桂丛读书味道日舂容知君抱膝微吟处意在玲珑第㡬峰千树松杉十畆筠海山佳地更无伦但能収拾楸枰后便是蓬壶深处人忆松湖用东坡先生逰孤山韵桐之阳有松湖秔稻再熟佗地无松岭归樵相伴侣烟波纵櫂闻歌唿弟兄于此居其孥千树桃花春自娱杨栁覆门沙路逺芙蓉园屋槿篱纡埠有扁舟庄有庐北渚南垞隣不孤红紫牵风足莲芡芳藓出水绕菰蒲世业遗自先大夫嵗収百斛度朝晡鸣榔举网鱼拨剌不羡笠泽渔家图吁嗟此地乐有余十载归梦空蘧蘧尘网固结谁能逋境幽笔拙难为摹冬日二首埽地焚香一事无人间何地不方壶莫嫌春至无消息绕坐缃梅十二株静拂氷絃思转清海南香里月三更无端窗外寒螀歇应为平沙拨剌声䝉赐哈蜜𤓰条味甘芬乃工部侍郎常绶擕回者西域新回使者车司空风景话流沙从来蒟酱无人识拜赐初尝哈蜜𤓰即事三首年来性癖武夷茶风味温香比豆花融雪烹来忙小婢故应清兴似陶家地鑪温室障蒲帘雪后曦光照短檐谏果拈来成一笑何时濇尽始回甜千年古栝承光殿一𣲖寒林太液池人在金鳌桥上望满天风雪散朝时㬉室中满置盆梅用东坡先生韵疎枝寒蕊忆山村氷磵冷落幽人魂迥隔江云不可见蟠根矮树同朝昬研山西畔书幌侧交柯接影成小园瓦盆拥雪土常润地鑪宿火氊微温深夜相将炳明烛清暁乍喜迎初暾梅花诘曲居㬉室何殊方朔栖金门但能朗诵陆子诗不须更与醻一言计日春风花烂熳为尔满注花前樽丁丑十月疏辞兼管翰林院詹事得俞㫖起居注史殿西偏占领氷衔廿五年今日拜辞文石陛好将凤纸付时贤白首儒臣典缥缃绛纱弟子尽琳瑯种槐幸得依刘井佗日清隂满玉堂秩宗清重愧吾衰紫绶三重占凤池解郄只鱼何色喜笋香花落是归时题翁康饴麻衣负土图迎养京华翟茀荣花时常奉板舆行画图偏写麻衣泪知子含悽无限情寸草春晖事惘然白华难补泪涓涓怜余蚤嵗悲风木菽水输君五十年文端集巻三十二文端集卷三十三钦定四库全书文端集巻三十三大学士张英撰笃素堂诗集四山居幽事戏拟右丞体三十首居傍幽巗石屋四面青苍削成才见峰腰雨过忽看松顶云生近对层峦飞瀑匹练髙悬翠微空谷凉风乍起满林烟雨霏霏日㬉波平鸥泛谿清沙白鱼逰一叶随风上下桃花流水扁舟近栁依松小阁下临千顷湖平卵色青天雪净鱼鳞细浪风轻四月园林笋茁村翁未觉寒酸十日苍龙解箨顿添碧玉千竿别有幽人鼓吹桔橰声转清渠烟外歌随秧马栁邉铎响柴车秋浅栗房未老花稀莲子初垂挹取荷盘暁露煮来香沁心脾赤脚婢能执㸑苍头仆解耘田水碓自舂香稻鱼梁偶得谿鲜香雪深蔵梅隖一林寒蕊开迟客梦不离西巘春风先到南枝樊圃浓霑暁露屐痕谨避新蔬採摘频扶豆架满擕自执衣裾静对松间绿绮琅然字字清圆乍觉松风吹去此声不在徽絃岭上寒松天际乔柯夭矫披离一面迎风凝雪玉龙千尺尤竒春暮千山染绿无邉香气吹温㡬树桃花似锦柴门蝶閙蜂喧最是秋容緐艶枫赪桕紫云铺锦幄龙绡十里人间别有清都曲径潜过深绿小亭尽绕修篁不用频摇团扇隂浓地溼偏凉此地泉甘土沃人稀市逺无譁黄鸟啼残栁絮白鸥睡穏苹花疏瀹双谿绕屋兰桡桂檝新成曲曲皆堪小驻芙蓉百丈花城歴过鲸波千顷占取龙眠一峰曾记东坡好句白首新栽万松醻荅花时酒盏遣驱愁绪诗瓢把巻看松白昼焚香聴雨深宵身世启期三乐景物春秋二分花落一帘红雨稻香十畆黄云髙下林间石磴蕙兰手种千丛香气氤氲巗谷花时趺坐其中雪断堦前履迹茅檐低接疏梅榾柮煨香满屋新得隣家芋魁结搆小亭洲渚四围徧植新柯一櫂绿谿深入棃花低暎春波磊块全消胷次忧烦不挂睂端甘脆芥松霜味清芬杞菊朝餐小楼髙峙林杪面面窗扉洞开岚翠云中涌出雪涛天际飞来湖畔先畴二顷弟兄老学躬耕笠泽挂帆春雨洞庭横笛秋声竹隖鸦催蚤起藓堦鹤伴闲行底事花隂伫立儿孙小阁书声爱看一犂春雨家家尽力农桑黄犊乌犍俱雅绿蓑青笠皆香春半杏花司令轻烟细雨佳时自是神僊丰艶粉腮微透胭脂石磴遥通水榭小桥近接筠廊垂栁袅娜波面藕花千朶银塘严寒自遣严寒小阁掩书窗坐拥珍裘旧骕骦借释氷花烘㬉砚自浇梅蕊试温汤茗香澹泊消长夜妻子团圞话故乡我本疎慵粗解事六街风雪看人忙夜坐北风号庭槐声撼纸窗急小舟芦荻中万顷波涛立微疴得小憇譬彼虫蠖蛰梅花温室火谨避严寒入书巻亦髙阁琴丝且什袭心如澄潭月趺坐数唿吸眼光牛背上纸帐夜熠熠和内人故园芳径入丛兰惟有归田事最难近得乞休消息好应知喜色上睂端香满疏帘玉镜台谢家庭畔紫兰开清吟正对名花发此际思君日㡬囬为内人书扇谢傅庭前咏雪情敛华尚朴避才名孙曾满眼看三辈福慧双修自隔生紫綍重沾鸾凤字青帬不饰珮环声佗年鹤髪相庄处竹径荷亭景最清送严州太守蒋受祉黄绶新恩出九重富春江绕郡城东一楼画角丹崖里十幅蒲帆翠霭中竹马此时迎爱日羊裘终古振清风千峰题句今存否为访元英与放翁廷瓒以祭告衡岳毕还里正值庭梅放时燕巢营构十年余自种缃梅绕敝庐湘水人归霜落后萧斋花满雪霏初山中春晩园官报陇上香浓驿使书兄弟巡檐同索笑题牋莫遣信音疎下直下直得小憩重云欲雪时拥被木緜㬉塞戸蒲帘垂焚香古铜鸭瀹茗小花瓷江梅十二株结蕊抱寒枝温室火力微使我花信迟蜡瓣有竒馥坐久闻希夷思浅无杰句聊复成吾诗㬉室中门人赠杂卉二首温室垂帘气蚤融綘纱弟子餽芳丛最怜梅蕚寒香里郄讶桃花朔雪中素壁夜添孤干影氷絃暁暎数枝红黄柑绿橘青铜镜位置聊同六一翁村落移来纸阁蔵不知鸳瓦有氷霜交枝乍喜花围坐緐艶惊看雪照堂古鼎温汤匀面粉地炉新火返䰟香从来不似江南树明月清宵影过墙冬日即事八首一鑪沉水一瓯茶犹觉寒城暮柝譁老我乍闲情味别抱琴清夜向梅花绕榻寒葩影自横七絃手和若为情惟慙心腕多尘思难觅幽泉落磵声水僊花发㸃青莎但觉琼林姊妹多翦烛摊书良夜坐居然邵子有行窝狐腋为衾雪一牀三朝晏起味偏长小窗嫩日烘帘影无限春情泥海棠深䕶残香镇掩闗手培寒蕊暂开颜长安声伎足豪侈斗室应无如我闲时逢休沐宜髙枕书杂真行续矮牋要看孤烟萦岭岫鑪香移近研山前山妻颂佛礼精幢老我晨寒倒玉缸埽地焚香清福具况兼花事满晴窗儿返江乡雪正霏小轩琼蕊暎堦墀到来甫过传柑节犹是梅花半放时戊寅正月四日书阁即事二首隔嵗春还解沍寒名香珍茗足清欢齿裒自合思归剧滩急从来索退难琴按七丝风月好花围四壁海天寛老妻蹔歇缝裳手相对闲吟话夜䦨人间万事重循还识得应须一解颜薄有诗篇难免恨既叨圭组岂能闲四时佳卉徴瓶史数㸃危峰指砚山倚徙歗歌盆树侧也同邱壑任跻攀一室中置寒花十数种㡬无坐处二首碍履牵衣一室中深红浅白列芳丛盆花位置求安穏不独儿嬉笑放翁交柯接蕊锦成攒煗室牀前十笏寛但可一春花事足从来容膝易为安再叠尧峰山字韵诗六首生涯晩嵗巻书间怕聴车声酷爱闲但得梅花香里坐闭门何地不空山茅菴窈窕白云间药插渔竿廿载闲叹息人生何处老水流花落是家山地鑪煨火小窗间催廹桃花不放闲争似春烟春雨后含情含态夕阳山总是尘劳塞两间何人肯放此身闲惟余老子痴顽性隠几时犹梦故山樵路烟村杳霭间松隂十畆可闲闲芙蓉露落臙脂港踯躅花开锦绣山六街镫火五云间笙管撩人苦未闲老我深宵对香雪儿来聴话旧谿山纸阁纸阁蒲帘乐事赊探春梅蕚两行斜居然香雪园中叟日日牀前埽落花自题圃翁氊笠采梅图紫罽裁衣古夫须制笠寛近家营小圃别墅占幽峦晩嵗情何寄梅花性所欢甔瓶一枝雪常共尔清寒前嵗种蕙草盆中今忽作幽兰五箭杂莳羣芳娱老眼喜看蕙草忽成兰离骚九畹分明别物理迁移欲辨难曾孙牛郎闭户那堪过社日㺯琴聊与送梅花茗香之外无多事持抱曾孙一笑譁春半太液氷开绿渐匀杏烟轻笼帝城春燕来絮语如归客花落愁懐似别人乡梦有时吟短句逰踪无地蹋香尘祗今松岭樵歌路回望隣家木笔新所愿称身轻絮葛傍宅小园池弄水度朝暮看花纪嵗时破闲聊展巻适意偶成诗茗饵余生足鸣琴理钓丝清明二首闲门插栁栁丝轻忽聴儿童笑语声澹染麴尘才有色看来未省是清明春风先入紫泉宫地湿林暄气蚤融昨日园官报行在山桃逺寄一枝红清明后二日西郊书触目二首御园烟柳绿初匀韦杜城南别作春泽泽土膏移树日涓涓泉脉灌花人锦鞯细马纷驰道画毂香车动輭尘差觉故园风物蚤满枝红雨正芳晨逶迤官道井干边借得农家屋数椽平楚乍看开曙色逺林微觉动春烟㬉喧蜂蝶莺犹澁时过清明栁尚眠检㸃吾生多幸事独伤容易掷流年寄廷玉二首驰书频与报山阿为我殷勤䕶旧柯乔木数株非易得新花百种未嫌多曲折长廓可隔尘花篱编葺借霜筠不须红紫堆三径但满清隂便可人拟放翁闲中富贵酣眠饱食任从容忧患危疑百不逢曲径萧疎穿万竹小楼苍翠压千峰蜂喧桃李衡门㬉鹭宿芙渠镜水溶散髪浩歌天壤内端知不爱酒泉封蚤起之西郊投枕近来增懒慢趂朝未许遂疏慵檐前斜挂昬黄月烟际遥开断续钟呓语婢贪春睡重迟鸣鸡怯暁霜浓䦨干北斗低垂地无数轮蹄陌上逢廷瓒新购北园赋此吾乡北郭枕幽峦新购园林十畆寛曲沼波光浮槛入层巗石色倚䦨看长松围屋将百挺好竹縁谿郄万竿佗日扁舟载茶具栽花㺯水足盘桓读放翁诗偶成四首石帆山下禹祠邉醉叟嵯峨二十年健笔髙懐逢胜地尽搜清景入诗篇遗编近代始流行照乘珠光万斛倾人在海山端不死水沉一炷荅毛生輓强没羽本天才煅练诗篇老不衰夜夜神光生帐底固应竒句逼人来戞玉敲金字字妍丹青画出阆风僊乐天七十诗懐减输郄龟堂十五年四月郊居二首郊居端不负芳晨满眼平芜栁色新近欲移房傍僧舍海棠双树苦留人叶宻何湏锦成幄月明不借玉为缸路人指㸃予栖处一树棃花暎纸窗送八弟之官咸阳二首鴈序初衔一纸书老亲暮齿见悬弧间闗南北分棠影家世清贫少木奴薄禄一官多荏苒征尘十载总﨑岖终南黛色华林树沃野秦封岂尽芜晴郊骊唱别青门逺度圅闗忆弟晜日落西风吹渭水雨余春草徧咸原新丰旧店山川古汉代遗民里社存屈首微官师栁下循良冀尔蚤飞骞题陈广陵扈从北征图八首书生遥控鐡连钱队入黄沙万幕烟却笑龙门夸纵览止从域内见山川絶徼纎尘迅埽除氊裘君长拜穹庐圣人神武清沙漠才子髙吟在属车邹枚笔札奉传宣金凤时分五色牋撰就铙歌天上曲夜深待奏幔城邉六军万骑阵云屯豹尾清班不动尘卢橘江南传塞外旌门拜赐及儒臣夣入乌孙天外碛手扪青冢路傍碑龙沙栁色榆闗月亲见唐人出塞诗明驼寳马翠云裘羽箭雕弓赋壮逰谩道词臣无武畧佗时孙子羡兠鍪春风三月歴秦闗豹袖貂褕往复还京洛黄莺啼栁絮雪花如掌是天山鹓鹏健翮气摩空鶵鷃随飞度朔风为恃深恩忘逺别翠华黄幄紫云中题王石谷骑牛还山图石谷山翁旧隠沦京华逰迹动枫宸汉书一巻归吴苑挂角于今见古人西郊漫兴三首睡残过午日偏长欵段闲慿一徜徉闻有郑花开数畆畏吾邨畔小南庄家家红药满畦栽土屋笆篱一半开偏我看花逢骤雨风恬日澹不曾来沧波弱水本难求井谷蹄涔亦少休便是唐人小三昧四隣新绿一园収题房师总宪蒋公趋朝图威凤在朝阳揽辉聴喈雝巗廊登国珍光气仰璜琮吾师社稷器岳渎生鉅公大贤应昌期万类资帡幪蚤年盛文誉言陟蓬莱峰天衢四十载事业䕫与龙持宪肃百度精白殚寅恭纲纪佐清宴元气日龎鸿鸣珂紫霄上垂绅清露中举朝多后进敦硕推宗工幸生桃李蹊长养借春风恒陪玉阶躅泰岱瞻仪容六月九日移榻郊外暑雨气蒸溽城市探汤如圣词降温蔼凉爽来郊居树色洗浓绿葛衣上篮舆草露未全晞唿吸皆清虚栁下欵旧扉老圃正挥锄禾麦过墙青𤓰蔓走堦除埽地焚苍术餔粥烹新蔬蝉吟晩嘒嘒蝶夣午徐徐饱食复酣眠生事欣有余但许长髙枕何必非吾庐欧阳文忠与韩子苍约五十八致仕踰期七年而后践言寄以诗人事从来无定处世途多故践言难谁知颍水闲居士十顷西湖一钓竿和之曰乐天未老分司去嗣后髙人接踵难践诺断然先永叔芙蓉谿畔一渔竿题梅渊公画册三首物外人宜放眼寛一枫一栗足盘桓小亭望里无多景秋水平湖鸭嘴滩攒峰叠岫入烟鬟李杜相逢饭颗山澹墨写来空翠滴矮笺何意见荆闗笔端何处着纎尘絶壑幽巗足鬼神贻我黄山松百尺祗今常忆敬亭人郊外杂诗四首曾经宿处认柴门流水潺潺绕断垣㡬树胡桃遮矮屋米家画里雨中村遥闻钟漏隔华清郄掩残书对短檠树暗荒园深夜雨寂寥能使道心生雨余凉月傍林明触我空山静夜情稍觉未忘尘世处微嫌墙角度车声西山雨过乱云飞槲叶吟风暑气微返照斜临禾黍外一川苍翠上人衣题画风恬日㬉物华新树色岚光正暮春栁絮香飞啼鸟路桃花红暎荡舟人枳篱芳径多闲客茅屋青山逺世尘自是昇平饶乐事歌衢击壤尽尧民戊寅夏日郊居浃旬四郎廷以养疴城中不能从书此十首与之承诏传温语追凉郭外风借居青樾馆却傍紫泉宫榆栁千村暗蓬蒿一径通经旬宣唤少吟卧绿隂中西郊今鄠杜谿水独潺湲石濑新荷浦泉源古栝邨引流先奉御分𣲖各为园处处芳荪遶余波亦圣恩断垣苔藓绿樊圃称幽栖柿叶当窗宻𤓰藤暎户低雷声殷树北雨脚过庭西微觉惊残梦黄昬度马蹄平生惮拘束潇洒爱园居但有林为径何妨草结庐心同黄鸟乐意向绿隂舒晩食甘葵藿斜阳看种蔬向夕微凉动宜人理素琴平沙含古意流水识乡心幽籁生松壑清风过竹林疎慵近书帙聊此託长吟桃笙卧复起庭树影交加清露开帘重明河带月斜寒螀镫下语茉莉枕邉花莫漫髙吟歗中林有宿鸦睡起过亭午闲吟白日斜蝉声千树栁凤羽一丛花野客遗红藕隣僧馈紫笳身心安穏处幽事亦堪夸叔度来东郡相过避暑时夣同风雨夕话尽海山竒竹榻闲搜帙花隂静覆棋佗年浮渡约江路有前期云气横西岭峰峰入窅㝠郊原经雨足禾稼接山青白水分畦看寒泉汲井聴渐知秋色近花底见流萤华蔵何年寺松隂白日寒平生贪种树难得一株看皓貭凌霜雪清音比凤鸾风尘欣觏此莫讶久盘桓同元美过法华寺园居苦炎蒸驾言适招提村过槐栁侧路入禾黍西老僧坐井栏童子方灌畦为我摘新蔬炊菰复糁藜移牀入深松地溼林影低殿前鸭脚树髙与云峰齐白松有竒姿肤香如柔荑竟日饮空翠使我野性迷不觉曦阳度但闻蟪姑啼惋惜日中去未及林鸦栖避暑信宿法华寺四首酷烈今年暑殊非老所堪幸能辞褦襶暂许伴瞿昙古屋青萝径深林翠葆菴竹风荷露好斯际忆江南当昼困炎暑云峰矗目长忽闻庭树响顿觉客衣凉蝶乱风翻草鸦惊雨过墙天工真老手搏捖等寻常藓堦延晩步莲室爱西偏蝉噪喧逾寂松隂老更妍微凉三伏雨空翠一林烟未遂麏麚性吾生意惘然畏吾邨畔寺中有牡丹枝珠颗榴房坼霜林柿蔕垂𤓰蔬留客美泉圃寄花宜十载归田思唯应老衲知文端集巻三十三文端集卷三十四钦定四库全书文端集巻三十四大学士张英撰笃素堂诗集五白鹿呦呦山鹿本僊姿瑶岛分辉物色竒月皎细寻眠石处雪深难辨入林时芝衔五采身偏淡玉琢双麛影共随瑞应由来徴孝徳同逰鹤禁有光仪园居圃事吾麤习相看情易亲园丁三伏苦菜甲四时新插架𤓰藤直分畦水泽匀寒菹稀更好采摘不嫌频小憇草径园三畆烟村树㡬行窗间闲帙满花底素琴张暑退睡方好泉新茗益香古今难适意小憩便清狂读东坡耕种诗有作子瞻谪黄州终窭艰釡鬲力耕求寸壤不敢厌墝塉荷耡来东坡乘春自垦辟荒涂翦荆榛枯井搜瓦石好雨渡江来顿使土膏泽先生善言农夙本农家客线铺秧青棋局分畦白夕上露珠圆晴飜风叶碧留连移我情置身在疆埸古来贤达人遭逢多困厄老以东坡名永言志畴昔谁知千载后声称常啧啧戏拟放翁四首陶令情懐亦爱庐况兼碧巘绕清渠细舂香稻珠难比解箨新萌玉不如帘外花枝留语鸟水中山影衬逰鱼长吟髙卧真成懒乱叠鸣琴与素书万叠青山一水横宜来此地学躬耕谿花尽向堦前转云叶多从栋里生秔稻年年观获乐子孙世世读书声令威千载人间语竹隖松坪尚有情碧绕钓矶新涨色绿侵书幌古苔班堦前依柱多生竹枕上推窗即见山诗思斜阳髙栁下琴声流水古松间茗香尽日无人到自昔应无如此间公麟旧迹久微茫新压河流结草堂紫翠山烟迷鸟道碧空云影动谿光闲中尽味琴书乐蚤起贪闻草树香莫道总无人迹到樵歌归路意何长读放翁诗有作我读放翁诗为翁纪嵗年石帆山下钓鱼船水满江湖诗满天髙吟禹㑹窆亭前醉倒秦皇酒瓮邉一字一句清且妍翠屏千丈落红泉嵗开九帙方翩翩骑驴蹋歌邨市眠蛇年秋风梁木颠作诗四百七十有余篇枞金戞玉犹铿然兹事古今谁比肩頫首称曰诗中僊暑中自适溽暑不成寐盥潄拂晨起初阳射东林林间日华紫邸舍辟轩窗移牀绿隂里园茗发陈香井花汲新水随意抽书帙信手弄宫徴聴蝉过栁枝看蝶抱花蕊绤衣午还卸豆粥晩偏美我本入世人触暑分应尔经旬少公事暂许谢尘滓陌上埀鞭客陇畔荷耡子视余俯仰情所获良独侈诗成一再咏凉飔满窗纸逺望逺望起墟烟闲行㸔汲泉雷声飞鸟外雨足夕阳邉暝色催归骑凉飔歇暮蝉但将清兴往随处得幽偏却暑延爽苦无地却暑在忘机静坐展纨扇凉风生葛衣㳺心深竹磵结想古苔矶万木萧萧下清泉落翠微聴道上铃声赍送封章一骑尘墙西辇道是通津铃声陌上无时歇老尽人间名利人秋雨秋雨驱残暑园居客思迷地洳苍藓滑林溼绿隂低聒喜聴蝉歇闲容伴燕栖焚香欹枕处未觉景凄凄与弹琴道士曹天全花时蹋破紫苔斑物外幽人数往还腕下冷泠寒磵水月明常聴古松间不独闲心付七弦辞家出世合求仙前生应是王乔辈熟读黄庭正少年偶作东西路自岭头分日落归樵隔水闻差可引流还种树尚慙抱犊与梯云近移密竹巢鸠妇逺作平沙引鹭羣为爱明时归校晩不辞人诵北山文即事閲尽人间角逐塲老懐惟觉便农庄摘来豆荚羮汤美糁借荷花饼饵香髙人共有名山愿七事难兼李习之话到芙蓉溪上路略无余憾复何疑忆山溪一叶轻舟泛木兰随风流过落花滩人间何地无谿水难得千峰落影看暑中读钱考功山中诸诗节过新秋暑益竒浑无风动绿杨丝欲抽书帙消长日赖有钱郎清婉诗题孙式如赐扇素箑湘筠巧制裁花隂半展月轮开凉飔不是寻常爽分得清风鹤禁来扁舟一水千松照落霞晩风徐引钓丝斜何人得似扁舟客㟁绕芙蓉万朶花暑中尽日密林蝉呌暑忽闻髙树亦吟风荒庭雨过琴丝缓万籁盈虚一气中暑中过法华寺频过兰若觉幽清老衲茶𤓰世外情风透葛衣消暑气涛翻松籁作秋声餐分斋钵神偏爽息数僧牀体倍轻亭午氤氲成小憩梦中犹绕豆花行又绕砌幽花镇日开为依老衲重徘徊上书若遂归休志相订禅闗一宿来枝干扶疎色莽苍挐云老树发新香佗时暗数曾逰处殿角霜松不可忘禾稼新秋雨复晴篮舆白葛晩凉行清谿曲抱城西路髙栁长堤似掌平戊寅中秋秋来景物更谁同置我清隂翠霭中桂露夕溥穿树月兰香朝扑卷帘风琴含宫徴闲逾好诗继陶韦澹益工蔬食何妨坐良夜八闗聊拟乐天翁髙梁溪上行髙梁桥北舍车行十里新堤辇道平夹㟁栁翻溪影动连朝霜落水痕清聊同濠濮邱中想小憩沧浪物外情安得扁舟南涧曲枕蓑欹桨钓丝轻寄木厓八十生日千尺松乔倚赤城江天南望若为情喜㸔硕果留丹嶂赖有灵光矗太清报荅平生应大耄折除官爵是才名漫言人是邱园客百巻文章已盛行皆响亭邉列嶂悬一觞一咏即飞僊松风髙躅陶𢎞景耆旧新诗孟浩然题徧小桥三径竹花围别墅一谿烟楷模后辈谁能似名噪骚坛七十年少宗伯韩慕庐䝉赐御书笃志经学匾额恭题于后大雅荆榛谁埽辟常洲韩子独穷经髙才跌宕倾流辈健笔清疎写性灵激赏自应承紫綍宠颁曾见出青㝠玉堂飞白同千古室有荣光炳日星题画初春山色蔚蓝烟才见涓涓雨后泉欲试单衣相称否谁家亭子杏花邉立春前一日匡牀戢影倦轮蹄枝比鹪鹩得穏栖卢橘双悬书幌北缃梅丛发砚山西茶烹活火吹鱼眼炉剩余香煑麝脐明日故园春信蚤咏花轩畔酒堪擕董华亭书清福吟因其意而广之得三百字试语世间人何者为清福我有一顷田乃在北山麓峰攒紫翠殷路遶幽潭曲阳坡景物鲜平畴土膏沃清流贯其中波纹净如縠逶迤桃㟁红环抱松堤绿髙敞杏烟亭杳霭梅花屋傍砌一池莲沿篱万竿竹竒石卧幽花古藤挂乔木门径接陂桥庭轩称凉燠风月四时佳莺花终嵗续中有白髪翁萧然常野服闲情託鱼鸟忘机友麋鹿焚香坐清昼扶䇿纵遐瞩目不离烟霞手自艺兰菊鲂鲤一竿取秔稻八口足鸡豚法王政场圃倣豳俗诵读课儿孙耕耘问童仆暁林鸦唤起晩窗鹤同宿祠古四先生陶白与苏陆松籁杂琴声花飞乱枰局有时泛扁舟枕籍书一束船尾挂酒壶饾饤罗果䔩荡漾随春风鸥鹭行相逐驻檝芙蓉湾系艇篔筜澳划然发长啸幽响振嵓谷手拍洪崖肩髙踵王乔躅耳不闻喧嚣心不惊宠辱乐且不自知忧从何处触倘肯从吾㳺焉敢矢弗告小寒日梅放一枝百计求闲苦太痴烂柯聊且坐观棋麝脐香㬉琴三叠鹿角霜浓酒一巵温室帘开新月夜瓦盆梅发小寒时冥鸿斥鷃无穷事一任天公更不疑题友人姬侍图犹见当年顾虎头子安潇洒水亭幽金铺特典图书地玉砌髙吟殿阁秋惟见趋陪霄汉侧岂容闲入燕莺俦何妨写出婵娟想宗炳溪山本卧逰已卯元日梦竒石幽泉之胜五更不寐赋此梦里茅菴景最幽荒山僻径小林邱屯云怪石当轩倚溅雪飞泉绕树流苍藓间堦逢老衲盘涡深涧见文鯈山童捧出桃如瓮髣髴西渠与共逰小室梅花自冬徂春未谢小窗腊近火频催绿蕚仙姿绕坐开看过天街镫火夜春分犹有未残梅题花溪石漾图为查子声山桃花灼灼开春烟含露绰约清溪邉石漾风景幽且妍菰蒲曲曲堪延缘翰林旧宅倚长川竹篱掩暎茅数椽松隂丙舍同一湾读书垂钓盘涡间秋水神骨氷霜颜渔者岂必非神仙握管方在彤云颠此景安能来眼前我亦双溪营小园芙蓉岛木兰船种桃莳竹已十年水际松梢才覆肩榆栁径入秔稻田深山鸥鹭忘其天欲往从之阻间闗坐对斯图神惘然三月十日夜梦月露轻寒夕吾亲入夣遥青山掩谢屐碧水泛吴草溼沙间露花明栁外桥陶家循壑意未胜此飘飖春晩登白塔山瑶华传往古石径入丹梯㟁柳笼烟密山桃过雨齐桥回新涨迥阁亚偃松低莫讶频来熟吾家太液西三月十八日昇山田子治具从髙梁桥沿溪游近郊诸寺西郊晴日暁寒轻卸却篮舆傍水行翠陌烟波新栁色板桥风雨旧溪声莺花偶遂芳时约松桧犹含太古情胜友提樽淹夕照等闲心迹喜双清初夏千山浓淡绿参差夏浅春深景一竒溪上垂竿飞絮里林间烧笋落花时青秧待雨怜鸠妇朱果临风恼雀儿领略暄和闲嵗月市朝山泽几人知凤棃凤棃珍果出南荒昔未标名纪职方班剥锦苞含脆质缤纷翠羽䕶清香提封逺在波臣外修贡遥知驿路长总是皇仁同絶域海邦风味入梯航逰仙诗秋月暎寒潭皎皎含清虚不可谓之有焉可谓之无古仙凌鹤背来往紫云衢吹笛过洞庭鸣珂谒天都千年不火食兰露芬可茹绰约桃花颜莹洁冰雪肤尘世谤仙者蠢蠕何其愚送徐华隠学士归里二首湛深经术重人师松桂坚贞海鹤姿廿载侍臣恩遇渥濒行为写落花诗喜聆天语自丹霄宣召还趋鹤禁遥拜赐手持金凤纸传餐人过绿杨桥己卯中秋后二日积隂始晴明月在窗夜永不成寐因题恽南田画鴈来红二首篱笾竹下鬬緐华乌桕丹枫本一家细雨疎帘千种色始知秋叶胜秋花芙蓉未放曲江头桂露兰烟已渐収一片井梧秋色老独教锦苋占风流题王瑁湖下直传经图四首江上秋风桂醑筵鹿萍当日附名贤紫云天际三珠树领袖埙箎四十年画舸髙斋碧树幽日斜下直比林邱金华夙望推都讲经术西清第一流器量深沉属大儒槐庭世业在伊吾㡬人得似河汾席阿阁文章五凤雏长安冠盖重貂蝉独对斯图意爽然吾友性躭林壑趣丰姿散朗似神仙吾庐十一首小筑吾庐近水涯望中何处似晴霞芙蓉溪畔东西㟁裛露含烟数里花峰峰岚翠落清流惟有吾庐景物幽最爱梅花萦野径还宜垂柳系扁舟水复山重遶碧畴吾庐独占大溪头千峰雨霁看新涨雪浪横空上小楼竹隖梅冈往复回吾庐深隐絶尘埃稻香亭傍烟邨起秋水轩临雪磵开松堤深琐绿杨烟水湛沙明见一川布谷声中春似锦桃花飞落莱花田笔牀茶灶一舟中北渚南垞曲涧通摇过小桥柔橹歇蒲帆斜挂芰荷风枫桕頳红叶满枝黄鸡啄黍傍柴篱松隂路入秋妍馆正是田家获稻时长廊下瞰碧莲沼小阁正对青萝峰佳梦庭轩差比似蓬壶端不让仙踪棃云桃浪影交加烟㬉红兰徧茁芽我忆舣舟亭畔路清溪围绕一邨花懒慢心情躭水石幽竒踪迹狎禽鱼翠微堆里三间屋罨画溪中十𤱔居四序芳菲满曲栏不教容易觉春残莺啼碧树笙歌院花落红泉锦绣滩双溪诗二十六首垂云沜白沙採樵路石脚插清渚拄杖响莓苔幽人澹如许芙蓉溪亭溪上夫蓉开湘娥明镜里不屑鬭春华侬自冝秋水南庄牵牛花满架秧水绿芊绵要识农家苦门前种秫田观获亭秧马似騠駃腰镰如鴈齿但愿禾稼成嵗嵗常如此秋妍馆橙黄枫茜紫山澹水澄鲜寄语看山客珍重此秋妍桂丛山空秋月白露滴桂丛幽云际一声鹤仙人在上头来鹤亭手自种青松龙鳞见其老佗年松树下不生刺人草千巗万壑之楼旧说龙眠岫桃花滚浪同缘何朝暮景尽入此楼中传恭堂欲识传恭意无忘结搆情柴门观获乐纸阁读书声溪光岚翠亭溪水满芳汀临溪构小亭衔鱼双翠鸟飞去入青冥双溪草堂绕砌双溪合文鯈聚白沙绿杨千缕树红藕四围花曲廊缨桃绽暁风芍药含朝露歩屧向南荣渐入花深处垂竿石本为投竿去临流一解颜取鱼忘着饵常觉钓丝闲舣舟亭千尺芙蓉㟁双桡舴艋舟繋舟何处好古柳石桥头佳夣轩浅碧衬殷红如濯巴川锦山径尽繁华何用邯郸枕梅冈冻雨溪山路寒香一道斜南冈名玉雪髙下尽梅花莲渚溪水东西㟁藕花杂红白中有金鲫鱼唼花尾盈尺绿杨桥垂柳接长堤馌饷东菑路小桥人迹稀春莺自来去稻香亭曙色满东畦扶笻看耘耔晨光照露颗芳气如兰芷桃花流水扁舟画舫水云间白鸥如我闲前山风雨急摇入紫菱湾秋水轩幽人爱澄澈开轩对明河临水不敢㺯恐涴清浅波鹤栈饮啄伴梅花樵青相盼睐本是山泽姿笑尔乘轩辈松隄十载松隄树清隂己渐成不惟樵路隔已解作涛声竹圃瑟瑟青琅玕照我须睂绿欲谢大官庖烧笋篔筜谷放舟亭髙阁绿杨中时来澹荡风焉知石渠下却与前溪通大溪放闸入大溪溪流西复东每当山雨足㺯笛水烟中香山集中有万事平分衆所知何尝苦乐不相随惟余躭酒吟诗客但有乐时无苦时因广其意得六长句万事人间倚伏竒何尝苦乐不相随松棚一枕渔樵话社饮三廵土谷祠石上吹笙邀鹤伴牀头酿酒待花期枳篱茅屋园林小但有乐时无苦时读史千秋叹奕棋何尝苦乐不相随一帘红雨花初落三径烟萝柳乍埀洗砚春波临禊帖焚香夜雨和陶诗浮名不挂闲宵夣但有乐时无苦时大纛髙牙拥路岐何尝苦乐不相随千村树竹迷幽径万壑烟霞䕶短篱古柳长堤扶杖穏碧莲小港泛舟宜清琴伴取闲诗巻但有乐时无苦时紫绶金鱼上赤墀何尝苦乐不相随春烟古树经时雨寒食新花满故枝手种嘉蔬堪採掇自疏清涧看涟漪茫鞵布袜朝乘兴但有乐时无苦时绣阁罗帷簇粉脂何尝苦乐不相随玉玲珑本离尘客蕚绿华为絶世姿一㸃芳心兰蕙露十分春色牡丹枝埀藤翠幄花茵㬉但有乐时无苦时吹竹弹丝舞袖垂何尝苦乐不相随花围纸阁摊书巻竹覆渔矶引钓丝芍药浓香迷粉蝶梧桐新绿聴黄鹂一瓯茗熟消尘事但有乐时无苦时小憩嵗晩小休憩寒花塞满室缃梅交枝柯朱白影相暱嬝娜红药翻艶冶绯桃宻复有冰雪姿水仙最清逸香光动户牖盆盂碍书帙侧身入芳丛趺坐仅容膝炉火温夕薫窗明透冬日老懐无所欢借以慰萧瑟送姚君山之江西三首圣代弓旌日见招可怜姚鹄尚飘飖锋车一去长安陌酒客诗人两寂寥宦游三世总氷清无限京华寄庑情烛照西廊人未寝一帘寒月读书声彭蠡波光动小孤匡山云气接香炉凭君为访西林寺白傅遗踪尚有无除夕友人赠新开芍药四枝花繁温室锦成窠除夕香侵玉叵罗忽见药栏开最早小窗明月已清和庚辰正月十日即事墐户还如作茧同地鑪温㬉得春融香分驿使江南白色借渔郎洞口红瓦枕夣逰三岛外布帘人蛰百花中黄柑手掬清芬满小有心情似放翁题虚槎小像作牧清时有凤麟丰貂紫绮旧才人氷心鐡骨谁能似千树梅花是后身题曼园小像二首深树埀藤缓带居神仙丰骨更谁如一编静对松风里端是圮桥石上书星光熠熠暎三阶却寄闲情碧水厓仰止吾家公辅器汪陂千顷对澄懐送杜宗伯还里烟霞耆旧返沧州出处同时第一筹笠泽鱼鲑容晩食菱湖书画满扁舟雪虽埀领身犹健年未悬车志已醻从此穏栖珠树鹤神仙长伴季真逰秋晩即事寥歴天髙鴈度迟满城碪杵动凉飔悽情庭草花开后澹荡秋光病起时桂寄空山寻老衲兰移温室属塲师故乡书到重阳近疎菊寒蓉问短篱上巳上巳韶华满近垧㬉风吹面气冥冥花光欲动桃先艶春色将归栁最青修禊良辰宜曲水采兰佳㑹在芳汀此时寂寂应难话为忆南溪旧酒亭寄颜澹园弟兄名誉擅声华宣武门邉曲巷斜白袷每招京洛客素琴雅称鲁儒家清吟数对髙斋酒疎菊新开小苑花一自为霖向南北廿年消息隔天涯病起飒飒秋声杂暮砧遥怜宋玉此时心盆兰鹪花开晩庭树萧疎落叶深节近重阳犹问菊病来十日未鸣琴且炊白饭图身健莫与寒螀鬭苦吟题翁康饴观获图四首村落黄云接壤同曾孙观获指溪东寛衣博带丰神古人在豳风藻绘中蚕女缫车动晩凉农夫钱鏄刈秋霜有田种秫原堪羡况在清溪古树傍绚烂终归淡泊宜饱看身世己多时人间惟有农桑乐试读陶家种豆诗垂绅日日近承明偏系田家妇子情霖雨他时霑渥后幅巾来聴叱牛声文端集巻三十四文端集卷三十五钦定四库全书文端集巻三十五大学士张英撰笃素堂诗集六辛巳新嵗四日髙枕经旬免坐衙徐看晴日下檐牙犹余腊瓮盈樽酒恰对薫鑪绕坐花挝鼓颇知隣舍乐卖饧莫厌市儿譁青梅翠滴杨梅紫且试江南顾渚茶纸阁梅花静对方知絶世姿横斜书幌一枝枝根梢磊砢疎偏好风骨清严澹益竒纸阁夣廻春浅日布帘香耐夜寒时氷霜嵗晩谁能识千首龟堂赠尔诗春深春深鑪火不须催温室初开二畨梅京国且看花满屋乡园休忆雪成堆胶牙徧试盘中果婪尾徐倾烛下杯碧落空腾辞禄疏君恩未许重徘徊小室即事八首碧玉疎梅影一行粉红桃蕚倚东墙分明水照谿堂路忘却寒宵客帝乡琴丝挂处碍芳丛书幌开时㸃落红塞破屋庐无坐地剪浇人似卖花翁喧寂闲忙各性宜繁华未必胜栖迟放翁九十谁能似挂杖行逰日有诗箫鼓如雷结队来氍毺似火锦堂开幽人坐歗看天壤绿树黄鹂酒一杯髙窗㬉送初晴日古鼎香温浅碧茶九陌輭红尘里客㡬人静坐对梅花丹青一束写幽峦中有吾家旧考槃潦倒乡心无寄处镫前时展画图看烛龙飞度不容鞭老去流光倍倐然壁上题诗如昨日惊看己是十年前虬枝矮树足婆娑若比龟堂不啻过最爱朝来欹枕看笔牀琴荐落花多雪后过右阙鳯阙门西水满渠古坛松柏一千株褰帷路入琼瑶圃摩诘新成雪霁图方壶二首方壶事隔海云东剰有人间鹤发翁芒屩任沾兰蕙露蒲帆徐漾芰荷风穿云一磵来天上照水千峰落镜中稳闭桃源溪口路莫将渔子姓名通曳杖行歌野水滨耕云亭草绿初匀花开恰似新来客松老真如古逸民栩栩蝶犹迷宿露翩翩鹤亦动香尘佗时画取田家乐一幅河阳未足真寄荅范彪西同年射䇿同时对紫宸髙贤白首卧松筠等身书巻师前哲毕世邱园养老亲天为吾侪留硕果人知斯道有传薪鸿编静读梅花下畀我仁风四座春春晩堂堂春色到将离寂寂情懐付竹枝庭有草花归燕识门无俗客落花知常疎冠栉回翔地闲㺯琴书卧起时昨日江乡传好语又言农事满东菑辛巳春日之丰台二首今朝无事探芳丛细雨初晴草露融出郭心情偏觉好篮舆十里绿隂中一庭风露浩无邉红紫相偎万朶姸頼有乌衣王谢宅药栏偷看已三年四月清和二首四月清和药圃开门稀剥啄长莓苔京华作意营幽事廊庙无端置散材匣底频搜儿札看担头多市野花栽故园兄弟俱衰老棠棣隂中首重回溪畔田坳结小庐此身无计狎樵渔风光苦忆三三径问讯惟慿六六鱼竹绿生香迷别圃桃红飞片过前渠人间剰有垂云沜犹恐公麟画不如寄亭治具㳺宛平相公怡园胜日园林爱探寻多君载酒复擕琴凭临杰阁岚光满偃息髙斋树色深花槛新添芳砌外泉声旧落古藤隂不辞夕照归偏晩邱壑由来本素心三月望后逰天坛各道院二首古坛云气外沙路一停车永日闲人酒春风博士家深林多野色荒圃有秾华紫绮留人久狂歌待日斜慿髙营小阁指顾百花丛老树迎人入春城满望中绿槐铺辇路翠柏隐斋宫顿觉尘襟涤翩然鹤背同南荣中庭䕃髙槐垂帘复深窈兰开满坐隅清芬彻昬暁公事喜多暇退食日方蚤舆马各休憩门庭迹如埽午睡却炎曦轻衣御纎缟红紫㸃青丛未觉庭轩小静坐抚呜琴清音自缭绕有时瀹佳茗宫观名泉好一啜复再啜悠然散懐抱西隣新月上晩凉月弥皎妻子坐南荣归鸦乱林杪儿亦生白须笑语恱翁媪尘虑都弃损天真可长葆夜起移兰入檐下避雨二首薄暮移兰出短楹为承沆瀣露华清香消寳鸭鸡初唱愁聴芭蕉叶上声闲庭幽事惜花难着意殷勤为探看莫讶老夫中夜起恐教风雨损红兰辛巳六月廿一日寄亭声山招逰祖家园观荷避暑树深溪转帝城隈疎豁偏宜避暑来车马早冲微雨过茶𤓰坐待夕阳回绿杨烟重双塘合红藕花繁十畆开零落昔年㳺赏地波光犹绕旧池台板桥村落静无譁藓湿泥融一道斜芳草含情迎旧雨古藤为客放新花树邉酒榼游人迹陌上𤓰塍老圃家宾从壶觞多逸兴图成诗就总堪夸抱膝廊庑经行迮堂坳抱膝宜枝头红㸃缀帘外绿参差敝簏堆千巻闲花接四时清吟躭陆子犹足比东篱菊绿覆丛丛花万枝含烟带露满东篱曾经暑雨当春夏不负三秋漫烂时题泽州陈先生午亭山图泽州先生午亭住託心逺在烟霞间云耶山耶太行麓冈峦盘互水潺湲展巻置身入巗谷纵观适意投烟鬟中有长松冒层岭桃花歴落满春山先生世宅㡬何年叠岫竒峦紫翠殷筑城翼翼倚山麓有亭有阁同飞攀千树罩庐林影直一川满地苔花斑傍对浮屠列轮相门临古道接间闗妇子耕耘雅可乐桑麻鸡犬不须删此是先生逰钓处一水一石常往还思山容易令人老莫将林壑凋朱颜兹山兹图岂常有云树茫茫非等闲寄语山中旧猿鹤留君且与泽人寰引退偶吟五首三十余年侍从臣惭无文藻荅枫宸忽闻当宁传温语惭杀氷衔感激人三径初开旧宅边一庭芳树簇寒烟老翁莫道归来晩已种梅花十五年拜疏新陈引退词九重宣诏出丹墀五更不寐聆天语恰似南宫放榜时风吹衣领雪翩翩拜命南归喜自然万首鸿编须记取乞归犹及放翁年小庭风月喜无边芳序才过惊蛰天寄语梅花须晩放君恩留与度寒年得请衰年脱屣逺纷埃愿就空山养不才少聴隣鸡深夜起闲看曙色纸窗来经营温室将迎雪检㸃寒花欲放梅竚看黄河氷泮日晴沙新栁㬉烟开将归松叶青青草放芽山童相报客还家才过惊蛰无多日犹有残梅晩着花十二月初二日梅放数枝却忆归涂所见地鑪朝夕㬉如春梅蕚才舒便可人㡬树寒香开蚤艶一年花事逗芳辰樱红杏白村村有栁眼桃腮处处新从此溪山无限好芒鞵端许蹋香尘寄溪上小园圣恩垂老许抽簮便可移家住碧岑久置田园新入眼旧栽松竹渐成林龎公妻子同禅说郑谷烟霞识素心寄语壶觞风月道常留清景助清吟老梅作花寒梅敛未舒老干色偏腴合浦波初㬉融融一串珠置我万斛车尘尽日忙拂衣挥袂汗如浆天公作意君知否置我金鳌玉蝀傍题景峰皆山园图二首髙梧双影落空庭中有幽人醉复醒拄笏翠巗丹壑里一楼収得万峰青山绕花村水抱庐丰年正是刈禾初先公家世兼农士铚艾声中聴读书壬午正月廿六日行有期矣三千里外客还家文杏霏烟栁簇芽传语清溪南北㟁好教莺语唤桃花二月十七日宿沙河蚤起烟景清旷烟开麦浪绿初生露滴茅根鸡未鸣惟有桥边东畔栁曲黄颜色暁寒轻廿二日渡黄河戏马台前春草生驱车路入古彭城谩言故国天涯逺人到江南第一程杏花翠陌烟浓蹋浅沙主人萧散正还家莫将春色轻相负斜倚肩舆插杏花小园诗小园近居宅经营自屡嵗我来谢烦嚣春风适修褉池水既渟泓庭树亦幽翳牡丹灿天葩海棠蔟繁丽时序入丹榴红英㸃阶砌浓隂垂四幄翠色侵人袂穿林双白鹤花间发清泪叩门无杂宾欢言昆与弟翔歩或髙吟投枕得小憩四体任舒闲万累埽尘滞盈盈清浅波幽旷渺无际优哉复㳺哉是吾终老计山中观农夫雨中力田之苦黄梅节近苦滂沱正是山中力作多雨湿短蓑泥没骭农人犹聴插田歌赋得负杖阅巗耕空林淹积雨扶杖偶闲逰莎湿看眠犊泥深聴叱牛树喧归鸟集山霁晩烟収自适巗居趣何妨信宿留隂雨竟日小溪不能渡翠霭空山雨雾初河泥深濶往来疎小儿夜课无镫火乞得松肪自照书北园荷花初开青葱一林竹沦漪半畆莲人生但得此亦足遂幽偏自予来北墅万竹森如椽翠幄光照地凤羽影参天独惜池水深荷叶空田田白华三五朶照水亦娟娟山泉苦沙砾希见藕如船我幸山泽人兹福不能兼乃知造物意取予恶求全且躭千畆趣看取数枝妍小园隂雨浃旬经旬积雨长蒹葮泽国居然水一涯屋角数丛湘浦竹堂围四座岭南花近人鴈鹜何嫌閙索果儿童不厌譁捡㸃经箱消睡物故人犹有碧山茶小圃小圃长廊雨最宜绕花临水路逶迤祗因地与隣园近泛取青萍绿满池兰初开归来萟秋兰盈盈满盆盎日夕劳顾视寒暄慎所向幸逢积雨后翠色喜无恙朝来蔟百箭英气日腾上时方夏至初清芬日舒鬯借以媚长昼聊可佐闲旷兰开日闲居积雨连宵未肯晴小池风定水痕生奚童亦解人深意报取兰开满一茎鹤花间相唤便相从老仆真成放鹤翁饷尔鱼虾应久识每当平旦起开笼黄菊有于六月中开花者榴火初开烂似霞如何篱落见黄花紫英翠盖三秋色霜菊先开六月华幽兰盛开至数百箭碧梧黄鸟翠庭空中有幽兰数十丛坐爱清芬躭静对为君一月住城中小庭兰蕙满小庭兰蕙满带露白纷纷暑退清风至香从静里闻素波寒越女修竹怨湘君自惬谷中赏忘情岭上云避暑三首避暑幽人户自扄日长午睡觉初醒闲中乐事君知否新摘莲房插满缾午隂初过转庭柯散髪披襟奈暑何识得物情予亦乐闲看凫鴈浴清波经营五𤱔爱吾庐不用招唿客伴予野老胸中大有事剪兰浇菊数芙渠夏日浓隂髙树蚤啼鸦唼喋逰鳞戏浅沙鱼鸟颇忘城市客萧疎称是野人家种莲初长新开叶翦蕙犹看二畨花日暮湛华亭上望紫薇暎水似晴霞入山路入龙眠石径西松屏竹隖令人迷临流细数新荷叶恰聴黄莺自在啼五𤱔园长夏园林归卧莫嫌迟绿暗红稀避暑时啼树鸟知无俗响傍人鹤亦有竒姿墙隂路转幽兰谷桥畔花围锦石池老我得分优暇日临风搔首叹恩私溪中谋具小艇清波曲折数鲜鳞两㟁芙蓉夹去津计日放舟溪水上不妨天际有真人长廊落成二首逶迤路转小池东荷引清波栁受风避客莫嫌三径浅竹深遥入蕙兰丛日长风定柳丝斜静聴蝉吟细啜茶隔㟁鱼翻红浪出一川风落紫薇花幽栖小营别业遂幽栖避暑追凉自杖藜庭草茜红新雨后树隂润绿小池西噞喁影动看鱼跃剥啄声稀任鸟啼老我独闲谁可伴不须人渡落花溪五畆园池种荷至秋始发秋荷作叶满方池恰似田田贴水时我构小轩临水看愿开数朶照涟漪出西郭视田禾西畴来往任婆娑一径篮舆野色多社饮相唿知嵗乐篝车满路识时和灌秧雨足支余澑获稻田空萟晩禾自是为农家世勚此身终合老巗阿盆兰先后作花恰满五十日棐几湘帘暎绿筠小窗风细净纎尘琼枝玉蕊随时发饱饫兰香恰五旬种柳成隂当秋益宻三首昔年种树傍堤斜欲借青隂隔市譁最爱墙东看不厌绿杨隂压紫薇花水畔微凉拂柳丝小池波动雨来时絺衣团扇无人识一片闲情碧水知嫩色鹅黄染曲尘可怜濯濯㡬枝新闗情最是吟秋柳一种轻盈更可人余所居阳和坊可比白傅履道里履道南坊搆一㕓近居池馆亦翛然葛衣纨扇容吾嬾栁暗花浓喜地偏鹤正眠时惊鹊起鱼无人处蹴波圆㡬回断续蝉声里长日真堪似小年桂花始开秋林一何旷耳目寄寥廓黄叶落树杪桂香初破蕚幸无剥啄声隔帘见白鹤林动知鸟归波喧见鱼跃尘虑一以寡鄙性躭寂莫俯观天壤间信无逾兹乐溪中小艇成二首新从碧涧泛舟廻衣履犹沾石上苔睡起悠闲无一事满庭香露桂花开山色苍凉水碧澄芙蓉小艇喜初登奚童亦解移兰櫂荡漾中流剥紫菱桂花十数株中置一石台日暮倚修廊徘徊桂花侧金英灿竒葩氤氲香雾塞贞干挺劲姿碧叶净如拭天地惜秋光畀此好颜色余亦淡荡人清懽澹无极初凉正是初凉落叶天絺衣新卸薄装緜三秋桂雨兰香里尽日无人手一编入山泛舟岭头枫叶已微丹才有芙蓉照碧滩我正扁舟溪上住不妨薄酒耐初寒题小舟一溪含浅碧棹影入寒山磵石丹青合云萝紫翠殷心同秋水净梦与白鸥闲尽日烟波里无人觉往还诣胜山看芙蓉因忆聴翁昔共仙翁旧隠沦名山嵗月老松筠亭基犹是当年地折取芙蓉忆故人镫下閲鴈湖聴雪集有作即赠鴈湖我读唐人诗钱郎爱清婉风流起后人髙唱领词苑渭川竹千箇湘渚兰九畹氷雪浄聪明气格卑近輓一巻花间读悠然令人逺日暮看溪上芙蓉夕阳泛溪水晩色上芙蓉倩女临粧镜烟鬟倚暮松江湖秋色好娟净若为容为尔闗情久淹留待晩钟勺园招逰社坛河流曲曲绕深松绣岭雕崖一万重八十老翁犹壮健深秋擕我一扶笻夕归路冻无行迹樵归老衲从隂云迷石磴积雪耀寒松沙白连平瀬天青显衆峰言旋时已暮烟际起昬钟文端集巻三十五文端集卷三十六钦定四库全书文端集巻三十六大学士张英撰笃素堂诗集七郑又蘧九十夀乡国羣推九十翁饵芝道体日冲融康成雅擅通经誉谷口人依尚徳风秋满万山枫叶紫酌宜大斗菊花丛期颐健比凌霄鹤硕果嵬峩洛社中腊梅二十树自去年十月开至今正月题曰古香十旬纪之以诗小庭何所有黄梅开近腊嵗月歴冬春香光迷纸阁梅花似美人此种类老衲凡卉有芳烈此香如艾纳坐卧香色中清吟绕一榻幸遇冬日㬉寒蜂自杂沓宿盱眙玻瓈泉山椒聚竒石崖畔出名泉泗水悬孤塔淮流涨百川烟波迷雉堞镫火数渔船转徙殊堪悯应圣主怜宿金山寺千古山川丽孤峰景物幽干坤劳砥柱日夜拥江流树色云中塔春风石上楼我来叨扈跸镫火满汀洲三月初二日䝉恩赐御书双溪秋水轩种花处扁额恭纪龙眠十𤱔庄烟栁聴黄鹂两水落涧壑沿缘来丹梯逰鱼浄可数纎鳞不能迷桃花夹两岸引之入芳隄至尊劳问讯寳墨书双溪更有篔筜谷波㬉浴凫鹥中有秋水轩芹藻出香泥宸章若星汉悬向千峰西予昔癖种花颇为时俗诋焉知种花处亲承御笔题田间野花村邉麦浪影交加陌上驱车日欲斜红白枝枝偏近水野田蔓草夕阳花独乐吟秋水何沦漪茂树临清池喜无人迹到鸣鸟集髙枝间闗㺯好音使我心自怡静日步长廊独乐良不疑建兰作花岭南花叶重培栽手䕶青青㸃绿苔客嵗苦寒花事减幽窗犹见百枝开兰开经旬未得入山溪上经旬未泛槎溯洄何异隔蒹葭荷花久负山中约为惜盆兰正作花泛舟薄暮日欲落回舟泛清流蝉噪村逾静鸟嗁林自幽心澹一无营喧寂任所投我心如明月浮云在下头入山观荷花初放予从京洛返东菑才见田田贴水时新叶渐看翻翠盖藕花初见出清池轻绡不染裁氷洁仙质无亏琢玉姿晨露乍晞山雨过此中相赏更相宜八月十一日山中荷尚开数十朶碧水清池一道斜自从榴火簇新芽红糚翠盖重阳节常看人间耐久花正月二十七日宿山中夜大雪暁起作诗暁起推窗见玉龙梅花尽被白云封平生谩说琼瑶岛谁见松梢雪万峯梅花惊蛰已全开遶树躭吟日㡬回不是山中经信宿断无人蹋石溪来作诗后廷璐入山积素连空失磵阿寥寥山路断樵蓑玉峰千尺琼为树竟有人冲雪栈过西渠先生侵晨至景麟堂复过双溪日未亭午约行四十余里成一律示予喜而赋之龙马精神海鹤俦追陪晨夕得欢逰一笻暁露平明出万壑烟霞顷刻収已见空山成独往还擕余兴歩双流剑南人物衣冠在大耋髙踪不可酬秋日小圃秋隂暑渐凉紫薇花发照鱼梁何人领取闲中趣团扇行吟百歩廊寄廷玉承恩早嵗玉京逰汝正悬弧嵗一周三十二年文陛上从前两世立螭头除夕赋得十韵腊梅三十株黄云塞戸牖爱此香色古开当岑寂后不艶桃李姿嵗寒常相守纸阁启南荣晴光朝暮受郊原梅未发春色在瓦缶短枝何曲盘名卉侵坐右斗室天壤寛清琴间尊卣岭南橘柚黄香光围一叟儿孙喜团圝㫖酒为翁夀予饮虽不多清光毋相负新春入山野田黄雀啄柴篱节近青阳草色知人到小亭躭徙倚梅花昨夜放南枝葺旧馆成旧业荒芜长绿苔经营手自剪蒿莱城头纵览偏宜月屋角开窗恰见梅深院杏花围小阁隔溪柳色入平台西山翠霭看朝暮山雨山烟次第来三月三日宿花家庄淮河宿雾转尘沙上已春风苦忆家尽日荒村茅屋里西园辜负海棠花恭和御制赐髙旻寺僧纪隂诗原韵应制江郭祇园一水中髙僧石隠市㕓东忽闻藻翰垂霄汉弥望天花落半空清澈机锋尘界净光明色象紫云笼祇今佛日昭回处鹿苑千秋景物融金山寺咫尺天闗若可扪涛飞雾卷湿云根千寻石色中流见万里江声砥柱尊地濶天空涵气象蛟蟠龙跃共朝昏我来扈跸登髙阁遥望烟光接海门山中积雨连宵夜雨响溪声雾满山腰不放晴云接逺村千树合波涵清镜一奁平黄梅果熟泥中落碧藕花欹水面生莫怪奚童迟送酒河深今日断人行即事禾黍吹香落照斜课奴锄地却还家不嫌十日山中住为看秋兰二畨花兰开二畨移盆入庭中桂林香动隔隣家菊蘂攒枝已放芽白露才过残暑退老翁生计理秋花夜坐闲栽花竹涤尘襟久矣镫前废苦吟坐拥梅花三十树月明犹自理清琴入山看梅花山烟初破客重来地湿莎青长绿苔惊蛰才过三日雪梅花犹剩五分开醉吟髙士酲初解羽化仙人夣乍回好景莫教容易得敎儿且与发新醅嵗尽闲居溪山雪拥废追寻捡㸃清欢发苦吟斗室梅花香作茧容予炉火坐来深除夕山寒梅未花且复居斗室盆梅三十树瓮盎杂书帙交错花枝繁栉比花房密香光塞户牖趺坐仅容膝棐几罗琴尊与翁称六一翦烛照花红煨炉避寒栗自烹绿雪茶于此享清逸恭赋南巡颂徳诗圣懐周八宇宵旰切维寅化洽寰区俗风行薄海民金汤罗郡国簪绂肃臣邻奎壁辉文囿弓旌贲隠沦髙冈仪綵凤广漠集祥麟赤县讴吟徧华封祝颂誾山川三壤则玉帛万方宾骏烈光前后鸿规迈等伦帝容时穆穆王度复旼旼首出宏功运无为大化神甘霖霑绿野淑气起青苹鴈塞三驱埽龙沙万乘巡平成弥海澨浩瀚轸河漘耕凿田为壑隄防土作堙苍黎伤转徙宸极悯艰辛念此桃花涨还同瓠子津帑金司库给云锸庶僚徇星鸟方司厯苍龙正早春阳回沙㟁㬉氷泮草痕湮睿虑勤筹度皇心重拊循和鸾聴肃肃綵鹢覩兟兟羽扇开云表霓旌驻水濒观瞻纷里闬惊跸撒郊畛举棹花光映扬舲栁色匀源流劳审视通塞互咨询上䇿聆天语成模示近臣伫看新陇陌重理旧耕㽦比戸驱秧马临渊卷钓纶载歌疆翼翼何患水泯泯吏治谘谋切王言诰诫谆闾阎情可念象魏法宜遵广沛茅檐泽遥飞驿路尘雷塘舟再御茂苑辇重䟴江渚经千里风帆未浃旬澄波摇豹尾清景照龙鳞庆洽扶笻叟恩施解网人方言资採择民隠许敷陈求骏金台筑衡材玉尺抡冲和天表近涣汗徳音新拜首瞻青雀欢声达紫宸苏台逢庆节虎阜值良辰岳牧偕黄耉冈陵祝大椿嵩唿腾地起景祐自天申图牒陈千瑞盘匜献八珍冠裳趋帐殿氓庶塞城闉佩徳心原挚观光气益振烟波何𣺌渺蚕室尽溱溱法驾临吴越休声动浙闽绥方宁惮逺问俗岂辞频车不惊桑陌舟常舣水滨城隂湖潋灔溪畔石砰磷花港初移栁孤山近剪榛逰观心愈惕经画额常颦选俊搴芳杜澄懐对绿筠停桡看驯雉驻跸聴鸣螓紫笋方垂箨朱樱始破脣渊懐期治洽深念冀民淳扶杖容相接迎銮近不嗔彤驺环帝子雕辇奉慈亲孝养超千古尊荣备一身语樯知鹊喜舞櫂见龙驯留驾诚难却旋旌义不填衢歌咸济济巷舞总恂恂御藻垂天汉恩波浃地垠省方兼省吏含笑复含嚬建业澄江绕长干紫气氤千村花作圃万井稼盈畇黄纸新恩徧乌衣旧俗醇土风陈碧藕野䔩进芳莼南国歌㳺凤东方喜贡珣荷钱初的的桃实已蓁蓁刈麦青如毯烹鲜色似银射侯穿栁径钖宴坐花茵泽厚江同永功髙岳比峋赋蠲民有庆刑措狱无呻赐札荣邦彦遗簪悯旧绅井盐轻课额漕粟发陈因唤雨鸠为妇催耕鸟曰鶞良材蘅芷撷芳草蕙兰纫渥赐旌廉直流膏起瘠贫胶庠伸士气闗𣙜减商缗胜地皆留蹟崖碑许刻珉民心如挟纩帝盼在悬鹑率土归元化敷天託至仁永无嗟在泽惟有庆吹豳嘉祉蒸民粒和风万国甄虞巡羣牧觐禹㑹百祥臻献赋纷瑶轴攀辕拥画轮一人操斗极品类入鸿钧农自歌遗穗官无叹积薪光同珠的砾治比玉斑璘未获随銮御无由侍佩巾晨昏暌子职依恋本天真颂徳心逾慕摛词意每逡敬飏光被盛瞻仰抱诚纯扬州左太守赠鹤二只以笼置舟中载归䢴水东归兴邈然故人相赠缟衣仙扁舟夜泊空江水自起提灯照鹤眠夏日居五𤱔园清池双鹤自徘徊避客应无剥啄来绿树隂隂帘影静幽兰花拥坐隅开移兰爱此岭南花罗我棐几侧我来坐朝暮沈酣废寝食翠叶碧如油辛苦自培植髙枝挺百箭枝枝净如拭幽意淡天真无心鬭香色静好洛川神窈窕闗睢徳空阶竹隂静深苑帘影直风定池水平静对忘语黙邈然潜心性此意谁能测我自领幽趣长鸣鹤应识松下搆一亭用东坡语白首归来种万松渉世头已白归来学种松时值辛未嵗买山清涧东傍水有修隄蜿蜒若长虹种松髙二尺短鬛早青葱迄今十七年枝叶已数重髙者二丈余谡谡来清风特为置一亭偃息深林中虽有虬枝古翠色迥不同微飔过枝梢细响若笙镛有时风乍起涛声走碧空俯仰闻天籁置我蓬莱宫我师陶𢎞景千载蹑髙踪溪上看芙蓉枫赪桕紫间青松石角斜飞出㡬重老我惭为溪上客小舟烟雨看芙蓉陆犀之松江作此送之霜浓菊老正深秋怜尔南归揽敝裘自昔买山曾有愿好慿弹铗问西畴题曹天全小像錬气凝神入窈㝠手擕芝草诵黄庭桃九熟鹤千龄争似松涛万壑青玉蝶梅盛开枝头碧玉避寒栽早发春葩送客回京国迢遥二千里江南犹见晩梅开二月十八日宿髙桥故乡人来言庭梅冬㬉大放小庭春事早相催经月红英㸃绿苔不是梅花不相待但闻归信即先开夏日莹莹波色入帘青曲曲回廊绕一亭我正闲吟池上句鹤如相伴亦来聴尝新早禾初刈立秋前䆉稏香风满一川白粲河鱼新荐庙乞归欣得遇丰年文端集巻三十六文端集卷三十七钦定四库全书文端集巻三十七大学士张英撰笃素堂文集一赋瀛台赐宴赏花赋时当清晏海宇谧宁皇上以聴政之暇临幸西苑俯念诸臣劳于职事特行旷典召集瀛台赐之宴饮凡公卿侍从台省之臣咸得与于斯礼温纶春蔼圣泽如天诚太平盛事千载一遇也随惇史之末班幸际昌期躬霑湛露不揣固陋谨拜手以志其盛赋曰维深严之紫禁当宫阙之西隅启薇垣之右掖居金兑之云衢为宴闲之胜地比瑶岛之仙都宫槐百尺御栁千株山名万嵗镇北极而环神武水遡玉泉入太液而泛蓬壶清流潆洄于玉砌苍林掩映夫金铺北则有琼华之岛窈苍翠而玲珑南则有迎薰之亭灿金碧而穹窿蚕室峙其西蕉园列其东其临流也则朱阑绣柱者水云之榭其冠山也则穿云竦汉者瀛台之宫九岛纡折于百步三亭宛转而相通浦号藏舟烟波深杳台名垂钓沦漪旋绕雕梁落影于波心瑶殿分光于霞表望双阙之觚稜隔潇湘而缥缈好鸟集于菰蒲嘉鱼唼夫苹藻其制作之丽密也铜龙喷水而泉落云标金凤衔珠而光腾树杪础甓书蟠螭之象藻井有垂莲之巧水槛则下瞰潜蛟山楼则平临飞鸟其为桥也石鲸飞动玉蝀逶迤遥接乎西城之阴逺通乎北渚之湄堆云积翠龙卧虹垂带晩霞而璀璨射朝旭而陆离其为木也槐阴葱郁松影参差琪花瑶草湘芷江蓠圆殿之古柏干层霄而蔽日兔园之薜萝垂倒影而临池其为舟也龙楼凤舸望若丹霞月台宏敞僊鹢繁华开绮忩而近栁坐琼筵而泛花疑鑑湖之鼓檝髣银汉之乗槎又有百果之园百鸟之室桃杏枣棃有蕃其实孔雀鹦鹉鸳鸯鸂鶒入瑶筐者珍果盈千闭雕笼者文禽非一外则缭垣周布罗列星庐万家隠见于云树西山翠滴于庭除内则珠帘玉槛雕栊绮疏耀晴云与碧涧若水晶之映璠玙上则飞甍宝顶缨络琼琚似浮空而未落出髙栁而凭虚下则流觞曲沼鸣湍石渠时潺湲于水碓泉声落而徐徐洵皇宫之壮丽岂数乎瀛洲方丈之所书若乃时当避暑新荷满汀红蕖吐艳翠葢髙擎千顷一色紫萼朱英朝帘初卷望之若繁星之辉碧落夕幔未收睇之如朱霞之在赤城独其发潜渊而振采泛清泉而濯茎实甘㫖而芳烈藕雪浄而氷晶制芰荷以为衣岂同乎凡卉之徒荣所以风人采之嫓美于幽人之洁楚骚咏焉比徳于君子之清尔其带雨含烟飜风浥露北渚丛生南洲密布时开时落或妍或素晓气空蒙微香暗度此固景色之尤佳而园林之堪赋者也皇帝躬亲庶政勤劳万几日旰而食未明求衣值励精之偶暇暂宴息于宫闱是时也晴云巻香露晞乗法驾载鸾旂过垂杨之辇道临沼沚之芳菲喜棠棣之交映快花萼之羣辉乃设玉醴布华筵开水殿对芳莲金盘玉筯举网烹鲜念诸臣之在职皆鞅掌于经年举泰交之盛事同庆赏于花前开尧室之衢尊列周京之豆笾是时鸳鹭成行簪裾咸集佩绶悬鱼聫珠合璧露湛僊醪霞张绮席分左右而成行舒鸾凰之彩翮花夹岸而锦障生香栁覆堤而长廊尽碧羣虎拜而扬休承天语之渥泽如登春台羣心悦怿天子乃御画舸泛南河篙师击檝榜人和歌龙气遥成五采结飞葢而凌波舟频移于密藻櫂自转于新荷起沙鸥与白鹭迎锦缆而偏多乃命羣臣咸登画舫大官设席酒正司酿水平若镜微波细浪击汰乎临漪之亭回舲乎平桥之上坐昆明之碧水眺香山之叠嶂极游观而未已许溯洄而荡漾舟随浦曲人与花深桂桡频转兰桨遥寻既徧乎芙蓉之沼逺泊乎槐栁之阴饫君恩之无极感遭遇于臣心猗欤盛哉继在镐之休风修曲江之遗事赏花垂钓嗣徽宋宗柏梁赋诗轶美汉禩信可垂于国书亦足风兹有位天池御苑以泳以游惠风遐畅嘉气旁流皇心载悦羣工咸休以示慈惠匪乐优游期上下之交励当勉之乎为楫而为舟虽翺翔于西掖而心实周乎四海与九州喜雨赋康熙十有七年季夏之月经旬不雨暑气烦蒸火云丽空炎景烁物骄阳可畏恒燠有征帝心惕然念雨泽愆则难冀丰穰之庆阴气郁则恐为灾沴之由爰是发徳音下明诏悬鼗铎求昌言严恭寅畏斋祓于宫肃穆精诚祷祠于帝致斋之次日乙酉阴云四合电掣雷轰雨沛于中夜祷祀之次日戊子凉飔候至烟霏雾结雨澍于亭午于以涤枯润藁育物宁人皆圣心为之感而天心为之应也近侍内庭备详宸虑职居惇史宜志天休猥以芜词忝兹盛美敢拜手稽首而作赋曰苍苍无垠者有象之天天心之所属兮则在乎璇宫之侧黼席之前葢君身所以配帝而主极所以承干故明作而幽赞兮若璧合而珠联月维季夏律叶林钟司晨者赤帝乗权者祝融覩阳景之南至仰大火之昬中维斯时也炎歊蒸郁炽日藴隆上无纎云下无微风阳坂飞烟于火井羲轮衔耀于烛龙气欲流金威能烁石濯寒泉而犹温对氷壶而如炙力已倦于蒲葵衣不胜夫絺绤万戸千门六街九陌咸流汗之成浆或狂唿而动魄谓今兹之溽暑实罕遘于畴昔虽迎凉之殿含露之台珠帘髙卷绮忩洞开其如畏景暄赫烈日昭回触炎威之四至鲜薰风之南来列子何以御之而冷然楚王何以临之而快哉是葢夏无时雨阳愆隂伏积此亢旱蒸为烦燠胡以慰我三农长我百谷四野望之而惊心万夫因之而蒿目天子曰咨在予一人雨旸有忒矜此兆民沛王言之涣汗垂清问于丝纶爰咨卿贰民瘼悉陈辍朝撤膳兴于朕身将有事于南郊先致洁于明禋于是端居穆清蠲虑静志上达穹苍捷如符契云油油而被天雷隠隠而出地雨霏霏而入帘风依依而生袂聴静夜之沾濡爱宫槐之含翠此葢睿念之方兴已获上灵之报赐致斋三日时维厥明天子乃御轻辇聴鸾声享圜丘礼太清荐紫坛之圭璧奏玉琯之韶韺穆穆乎皇皇乎覩千官之肃而咸师一人之诚法驾载旋爰居爰处惟徳动天翼日而雨石鷰双飞商羊对舞云兴于西日之方午始而度凤城过龙楼气霭霭而如暮声飒飒而兼秋浩乎如风樯阵马之疾沛乎如江涛波影之流已而滴沥飘扬滂沱汪濊细珠溅于罘罳飞㸃侵乎绮缀其泛碧落而下也若九天之瀑布髙转于银河其縁鸳瓦而注也如百道之飞泉下垂于玉砌天子坐广厦启彤扉歌有渰之萋萋咏兴雨之祁祁任轻霑于绮席从飘洒乎御衣天泽无疆宸颜有喜爰命侍臣凭髙晀视优渥遍乎九垓霑足同于万里岂止畿甸沐膏泽之施三辅获田畴之美猗欤盛哉古称雨金雨粟雨玉雨珠曷若兹雨澄暎涵濡凉逾琼液甘若醍醐良苗乍起酷暑潜驱登斯民于富夀之域又奚有贫札之虞葢由我皇之徳馨香上闻故其动于中也肤寸而雨徧天下絪緼若泰山之云更何借乎土龙之逐逐与巫史之纷纷古人之言谅哉人主应天以实不以文璇玑玉衡赋粤稽古圣凛钦若于昊天伊昔哲王重仰观于悬象自迎日推算肇起轩皇迨定歴授时首详尧帝葢法其广运所以符干徳之贞纪其递迁所以重民事之序然九垓八埏之数既寥廓而难稽四时五纪之行亦纷繁而莫辨故观天有器窥象有仪曰周髀曰宣夜曰浑天法已传于邃古曰三辰曰四游曰六合制渐备于畴人爰考虞书设玑衡以齐七政歴稽汉制铸铜浑而象九围黄道分二极之中日月周于天纪银汉贯列辰之次经纬灿于云衢布位以象星躔数珠玑之错落设管而窥辰度琢琼玉之玲珑惟此制器之神奇允为言天之规矱法以久而益密继之者汉有张衡思以巧而愈精穷之者元推守敬我皇上稽古正学敬天勤民睿哲性成宝鼎呈祥于炎厯雍熙时协蓂阶纪瑞于尧年绥六宇而泰阶平抚五位而文昌耀灵台测景特専仪象之司玉歴调元逺绍重华之日葢由皇上心与天一智在器先恭黙足以穷神聪明尤能察物故不独微危精一逺继美于虞廷敦典慎徽上嗣休于沩水即璇衡之制今古同符敢拜手稽首而献斯赋赋曰维干象之灏灏浑周径而无端故拟之者如倚葢而象之者如弹丸或景长而多暑或晷短而多寒其数之无可纪极也虽𨽻首而莫殚古人以神灵之絶智创仪器之精微爰法天而奉若实先天而不违定两极之南北持二仪之枢机星辰随而耀彩日月转而周辉齐消息于阴阳穷天地而范围其为器也或谓肇自宓羲或谓原于帝喾马融叹其精而王蕃踵其躅经汉唐而代新歴宋元而遥续仰以协乎天经而俯以维乎地轴其为制也动随日驭健应干行运宵旦而不息配三百六十五度之常贞干坤肖其阖辟万物视为枯荣阳乌同其出没兔魄逐其亏盈若太虚之无为常不言而化成其经星之丽乎其上也三垣奠中央列宿罗四维紫极昌乎帝运前星耀乎储闱招摇东指而熙春大火西流而凉飔南箕北斗井钺参旂壁垒羽林之府东壁文章之司莫不託体圆象逐候推移其纬星之周乎其外也聚井会奎编珠聨璧或隠或见为前为却金火遇而或逢其灾嵗星在而人䝉其泽莫不视躔次为禨祥因天行而顺逆其游环之旋绕乎其侧也以二道之交周验二陆之寒暑天地以斯为襟带日月以斯为戸牖包九有而亘八纮固即近而可覩其取乎璇玑也川泽之珍辉聫象纬配景庆之光华萃蠙珠而非侈其取乎玉衡也山岳之宝气烛穹苍借管窥之遥测何积气之难量所以制列三重经累朝而不改法沿数代当景祚而弥昌抑臣闻之人君徳及方外化被羣生则五气顺序七曜咸平阳愆阴伏之不作而薄蚀晕珥之不惊然后干施而坤载天清而地宁必星纪之不紊斯天与器而偕行然则玑衡之为物也可以察天心可以观主徳可以验政刑之臧否可以觇运会之通塞天市应乎明堂北辰配乎皇极涵葢法其咸周时敏傚其无息司歴者借之以觇天而人君因之以取则今天子至徳冒于海隅来享通于絶域圣治所及则如玑衡之无所不覆也勤政则辨色视朝典学则夜分侧席圣心所涵则如玑衡之无时不运也文治扬其光天章焕其彩则如玑衡之经纬咸备也张弛之尽善调燮之适宜则如玑衡之与时进退也猗欤盛哉瞻浑象之辉煌诞玉质而金相昔命官于虞帝今作赋于明光配天宇之鸿蒙同帝徳之无疆叨恩于珥笔敢因物而敷飏南苑赋康熙十有二年癸丑孟夏之吉天子临幸南苑六军云会万乗雷动初忝文翰之班特奉命珥笔以从目覩旷逺之神臯心慑豫游之禁地平畴緑野时值丰穰大辂青旂备观鉅丽复拜纶音命献诗赋一介鄙儒遭逢盛事顿忘谫陋窃効讴吟谨拜手稽首而献赋曰维神京之南甸有振古之名区广衍号称陆海荡平继美康衢薰风拂于南极旭日照于东隅以旷则瞻眺云物以稼则地脉膏腴洵邦畿之沃壤亦天开之画图其北则凤城万雉龙楼千仞纷掩映于丹霞耸云表而髙峻其南则冀野平陆金台崔嵬以燕齐为襟带接韩魏而宏恢其西则太行居庸层峦叠翠逺苞秀而毓灵蟠郁葱之佳气其东则碣石天津川源奔滙萃淑景于中央巩北平之地势其水则清渠环绕味比甘泉石桥横而长鲸飞动画舸系而彩鹢蹁跹髙栁垂而飞絮密荷簇而如钱嘉鱼咸沐于大泽锦鳞戏而便娟其木则宫槐禁栁浥露合烟松柏郁秀桃李争妍绕别殿而千章色苍翠而参天其兽则獐鹿麏麚黄羊白兔野雉朝飞幽禽在树每应弦而辄中时儦俟而羣友既草浅而兽肥复风髙而鹰骤其外则周遭百六十里跨川原而为墙长亩绣错于平壤花邨散布于崇冈𤓰田则千畦共秀麦陇则比戸同穰其内则宫阙参差于緑树亭台亏蔽于疎杨列东西而为宫分新旧而殊方茅茨土阶之俭约规制髣髴乎陶唐东有穹窿之髙阁金碧照耀乎初阳祀帝则华而非侈行殿则简而何伤红门峙若丹巖辇路平于翠陌髙台号曰晾鹰亦因故而不饰农田耕凿之杂处雉兔刍荛之接迹同文王之灵囿偕斯民而待泽汉之五柞唐之温泉制不师古崇侈极姸金铺玉砌冠山架渊华林园之宏鉅昆明池之蜿蜒彼皆穷夫民力此独任夫天然考歴代之园囿乌得与斯苑为比肩于是月当孟夏炎帝司晨陇弥望而如绣麦垂穟而畇畇条桑荫于广野微雨浥乎轻尘天子重时巡而观穑庆麦秋而省民乃驾苍龙建翠旂百灵扈跸七萃羣飞周庐似列星之布万骑夺云锦之辉斾悠悠而风动凉飒飒而生衣登髙原而纵遐瞩翠辇时驻于翠微旷逺絶夫尘嚣帷天地而幕六合地最宜于经武比岐周之镐洛寓训练于驰驱骋骅骝于寥廓天子御焉行将循蒐苗之古礼格飞走于林壑乃武事之既缵更励精于典学和风快其南来微凉生于殿角虽游豫之晏闲罗缥缃于紫阁微时陪周宴日聴虞琴忝邹枚之后乗随卫霍之华簪幸遭逢于盛世傚虞人之献箴愿作颂以比勲华敢拟长杨之与上林驾幸阙里赋皇帝御极二十有三载重熙累洽区宇乂安文徳覃敷声教暨讫乃稽古时迈肇事岱宗谒祠阙里典礼崇重恩泽优深臣庶懽欣逺迩嘉叹夫元和盛年咸平昌世仅奏六代之乐修再拜之文犹垂式简编流辉今古讵有逺御六龙亲诎万乗展隆仪于稽拜施殊敬于儒先圣徳显隆如今日者焉洵足以超轶往牒焜耀前纪也幸际昌时得瞻鉅典虽固陋翦劣不足以发挥鸿藻然珥笔承明职兹纪载颂扬休媺敢旷司存谨拜手稽首而献赋曰于烁惟皇继序纂光本仁祖义昭宪考章奠玉衡于神轴握金镜于天阊调四气以通正龢八风而协祥于是西踰细栁东跨扶桑交河北徼比景南乡靡不丹梯走传碧海浮航输琛太府𨽻名职方耀幽遐以日月袭鳞介而衣裳越万里以入贽重九译而来王是以化洽太和道隆邃古纳九垠之管钥总堪舆之扃戸参天地之清宁俪贞明之作覩文轨合而謡俗同跂喙恬而草木庑轶埃壒而苞混茫驾羲轩而凌三五焉天子迺髙拱垂裳中央运斗容与义林优游书薮河宝丕宣洛符诞受典学𢎞文铭楹箴牖探珠渊之秘筌陟玉山之髙阜徳荡荡以无名治熙熙而何有既则沖然永念穆然深思曰仪象肇启道法昭垂寖明寖炽惟君惟师羣圣一揆六经同归王泽下竭颂声式微孕星钤于上瑞钖麟绂于昌期毓龙蹲之至徳挺凤跱之殊姿集大成于千古开絶学于来兹溯平乡之懿躅景阙里之崇规庶几哉闻见可接羮墙在斯举时巡之坠典秩释奠之隆仪尔乃乗大路控金鍐搴翠羽捎文虹属车按节繁吹鸣筩七翠鳞附千官景从驰道则五里十里旌门则一重再重集于泗水之上幸于尼山之宫斯时也清羽司音初阳应律葭管烟霏芸房露茁气不慄以时寒序将周而朔易抚景物之澄鲜揽风云之明瑟旌旗卷而广野回春帐殿开而暮山凝色遂乃肇举吉祀肃奉精禋春卿赞采祠官眡牲朱火西藴元酒东陈嘉笾广豆丰粢洁盛振羽籥之六舞合咸英之九成荐祝号之明信导神纮之降迎穆穆宸容廱廱天縡殊礼展谒隆文钖赉觌灵爽之长存俨哲人之如在感神契以潜孚体道真而昭对洋洋乎僾僾乎与珠庭月角授受于千载之间玉节金铿醻答于一堂之内也礼度有严威仪告竣登堂入奥规周矩还瞻圣里之屼峍憩广庭之静便布两楹以翼耸峙双阙以星悬借杏坛之修荫挹璧池之素涟偃息于道徳之府遡泳于图书之渊于是芝葢重葩龙斿曲柄贵拟一人尊侔万乗述素王之嘉赞发五言之睿咏海岳逊其髙深星云并其辉暎斯则圣天子藴道之淳风崇儒之殊敬也簪缨陪位衿佩圜桥长裾雾会仙组云彯始横经以讐问旋拊石而吹匏诵遗言于姬孔沐雅化于唐姚礼让之容咸近光于黎献岂弟之泽庶作人于誉髦斯则圣天子风声之四讫文治之丕昭也曲阜名区鲁原旧聚陪敦土田复除繇赋増讲肄之常员沛匪颁之异数推恩则徧及师儒钖爵则旁流支庶五经博士不遗凡蒋之封九命上公奚啻褒成之胙斯则圣天子崇徳之盛心兴贤之宏务也于是采甸侯卫公卿大夫期门式道执㦸荷殳文学掌故之士垂髫戴白之徒纵观典礼跄济天衢涵濡化泽属厌道腴既雀跃而抃舞亦凫藻而欢愉万人一口声满公车惟我后之东巡修百王之令式答珍贶于三灵聴衢謡于百室却琼检以勿祈屏银绳而讵饰驺从清严仪文简质吏不讥呵民无供亿协时正律埒虞氏之省方纳价陈诗俪姬王之述职既陟山以裒对还翕河而问俗採晳阳之旧歌晞荣光之新烛朝宗滙江汉之波玉帛奉涂山之箓非汉日之搴茭乃尧年之刻玉若乃庆惠殷流湛恩四周给租赐帛省刑释囚虚衷清问博延广诹如天光之下济如露浓之上浮始汪濊于五土旋奫沦于九州今又茂明至道导扬正学虎炳龙章金追玉琢浴我以诗书𢎞我以礼乐盛徳登闳大猷辉卓幎六合而被英㽔鼓八纮而排氛浊诚振古之隆规开天之伟略也天子方且回舆京室倚佩轩墀道岸先陟徳契自持庀政考业基命勅几辨色以临黼扆视夜而启彤帷定仁义中正之极稽因革损益之宜不解氷渊之念弥勤鼗铎之思所以泰阶顺轨干筴迎禧上理隆洽茂化雍熙治方侔于砥属俗已进于循蜚四海夀康恬于鹑居之代万年鼎祚巩于鳌极之仪懋勤殿秋兰赋轻风流火白露迎凉云浄天髙秋空气爽君王宵旰燕闲爱兹澄景御图书之秘阁发清商之雅音乃有丛兰独荣秋殿芳香自发枝叶相扶植以青瓷围以朱槛斯亦託根之至荣者也朝夕经帏味彼芳洁敬成芜赋以奉宸懽其辞曰臣闻兰之生也隠于空山被于幽谷其守贞也虽无人而亦芳其徳馨也不因风而自续是以尼父发猗兰之歌郢客和幽兰之曲当其植根九畹毓秀三湘昔作骚人之佩古称王者之香名楚台而留赏启汉殿而发祥养亲续兰陔之咏燕賔泛兰渚之觞莫不惜兹嘉卉钦彼幽光慨自人夸春艳莫采秋英荫深林而寂处偕衆草而丛生戏阴崖之翡翠侣芳洲之杜蘅惟敷华于山泽敢结想于蓬瀛一旦跻琼堦登玉宇拂珠帘迎绣戸泛上苑之光风含长秋之暮雨诚何羡乎兰臯岂更思乎蕙圃于时秋也萤光熠熠蝉声嘒嘒梧叶初惊飘飖文砌碧筒渐老将残玉井之莲金粟犹迟未发小山之桂尔独披纷翠叶葳㽔紫茎花繁露重体弱香轻娟娟自赏既嫓美乎幽人之洁亭亭独立复比徳于君子之清以兹髙致怡我皇情内殿深严左图右史久袪凡卉独留琼蕊枝垂宫砚色侵文几何馪馥之袭人每帘动而香起天子丙夜陈书漏沈宵永风入戸而虫鸣月临轩而人静绕镫开歴乱之花隔幔送参差之影更怜落卉借以雕盘置绮筵而留盼惜余芳于未残喜君心之见珍荷遭遇之良难幸处乎朱门与紫闼永违乎长坂与层峦臣将寄言于薖轴窃敢託咏于崇兰遂作歌曰有香草兮华且滋邻玉树兮与紫芝自楚泽兮来轩墀枝挺生兮花离离感君恩兮欣自持观秋兰之独茂兮岂微草之无知赐金园赋余作赐金园记述君恩之所由纪命名之攸始犹以云忩磵戸隠约于长林嘉卉芳草杂逯于幽谷者铺叙摹画未罄其状尝考昔人云赋者古诗之流也又曰古人称不歌而颂谓之赋夫马融长笛王褒洞箫古人爱一物犹比拟赞诵被于简牍文必极美词必尽丽况余目营心画朝游夕处风雨晦明于此绸缪欣戚悲啸于此寄託习之也久述之也详爱之也深言之也长窃以平子归田未极隠沦之趣安仁闲居未穷林壑之观爰因胜地勒以雅辞赋曰伊龙眠之西隩歴峦岫之盘互乱溪流而浅涉指层岭而遥度经樵径之嵚崎偃松出而当路罗奇峰以四周簇青林而万树中有幽人邃馆居士衡门碧梧清沼萦带修垣桥贴波而曲折栁覆堤而偏反髙槐郁其菁葱榜双扉以赐金之园其西轩也斋名学圃古屋素题草縁堦而径仄梅入戸而枝低架茅宇以文杏葺圭窦以香泥所以鞠渊明之衆子偕老莱之逸妻仓囷攸居井臼是宅女获男臧鸡栖豚栅库藏名酒㕑积嘉核荫桂丛而窅窔期以宴而以息其南轩也长廊委蛇暎日迎曦燠馆温室风静帘垂俯海棠之香国纷娇姹之奇姿弄脂妍而粉腻酣春日而迟迟迺其朱栏翠幕姚魏所家鞓红茜紫一捻名葩长安跨等身之树洛阳矜径尺之花亦莫不露湿烟霏散绮流霞瞻曲房之南隅压檀栾之脩竹篔筜万箇琅玕千簇筠粉吹香纸窗分緑月落而影徧空庭雪压而声锵寒玉斗室生白来往天光乃敷棐几列胡牀拥乱帙凝清香蒲团挂壁笻杖倚墙攸宁攸芋以咏以觞盼逺松而延伫借柔荑而徜徉其东轩也则歴幽篁之宫入古梅之里苍干莫名糺枝难拟或昂藏而披云或支离而拂水或凌烟而乍垂或拂地而腾起挺新条以敷华积古苔而绣紫倘邓尉之可方伊罗浮之足齿虽珊瑚碧树之交柯亦难并乎斯美中则有堂名香雪楼称鹤背槛浮花气之端戸掩香光之内雪皑皑而千堆鸟鹤鹤而羣队庶可以蹑王乔之髙踪接洪崖之芳欬时则春回幽谷香动寒岑登楼遥瞩地僻花深玉田琼圃雪苑珠林神恍忽而震荡芳寒烈而来侵御文貂之紫绮抚阳春之素琴何方壶之不可复即惧斯乐之难任沿池而北桃溪横带深红浅白俯临湍濑夏至而緑阴繁春深而红雨霈纡石径于中央衬疎杨于水外迤北而北轩在焉前场后圃左冈右池峄桐垂荫下植将离或倚云而孤特或当堦而纷披水榭西构芳塘涟漪红蕖碧藕花叶参差鹭起而珠露倾蝉吟而香风吹又有芙蓉的烁栁丝歴乱疎枝密叶被于隄岸入春和而早荣当秋清而晩灿其地则羣峰回合襟带田畴岭緜亘而虚敞溪环折而深幽松屏冠于巖岫蔀屋隠于平丘烟云生而出没忽恍惚其不可求其室则南窗北牖延爽招凉碧纱外卷桃笙内张如艇斯泊枕借沧浪如台斯屹云山苍茫裁芰荷以为衣摘莲实以为粮当炎曦之方驭喘黄犊于翳桑爱斯地之萧散微风起于曲廊却絺衣而不御挥纨扇而不扬实清景之可娱觉空山之夜良其周乎四轩者则有紫藤碧篠芳槿红兰或髙引而垂幄或密比而成阑循石磴而遥跻飞阁耸于北峦临杏圃而结撰盛春晖之绮观其亭则也红倚山曲江临水芙蓉溪亭在河之涘朱樱冠乎崇冈乔柯暎乎清沚循花溪而南征赖以憩乎游趾其圃则早韭百本晩菘一畦丹茄紫姜霜薤露葵子母余犀水陆蹲䲭寒匏并蒂甘菊连枝莫不葳蕤于北囿蔓衍乎东篱朝荷耡而可乐夜翦䔩而如饴其果则紫栗千房青梅百斛柿美乌椑棃甘大谷安石珍榴火齐赤玉西域蒲萄磊落盘屈何必移卢橘于江南走荔支于巴蜀其泉则觱沸如珠甘芳若醴潄灵石而常清沈丹砂而愈㫖既潆洄于堦下复潺湲于花底贮之为涤砚之池引之为灌蔬之水虽地狭而境偏信泉甘而土美先生之处此也谢轩冕逺尘嚣叹人生之形役悯机事之日劳惟白云之可怡誓栖息于临臯旷天地而睥睨何有乎蜾臝之与二豪爰因四序周乎四轩抱书携笈移琴挈尊逐花时之早晩量风日之凉温拥万轴于坐隅手一编而朝昬怀古人之可见接羲轩而道存尔迺葆光味腴崇简敦素息虑屏思纳新吐故惟万物之齐观常蔬水而自裕时则佳辰淑景日丽风和或蹋径草或倚庭柯或攀危磴或临素波珍禽啼而未歇锦鳞聚而遂多濯尘缨于磐石借文茵于浅莎翘首天地临风浩歌落花落叶伤如之何当其春雨一犂其耕泽泽麦覆西陇草回南陌鱼戏春水生鸠鸣杏花白先生乃服春衣振轻䇿循陇亩而劝农眺春云而自适迨夫秋潦澄清木落羣岫桕㺯色于寒初枫染丹于霜后千巖烂若披锦万壑殷如攒绣殊形异采不可殚究先生乃命巾车挈茶铛坐丹巖临赤城朱霞暎乎朝旭绛云弥于太清较四时之景物惟秋晩之莫京其游迹所至也则有寒潭澂碧石马当路飞泉媚笔皎若纨素带麓南村沿溪别圃脩篁隠衲子之宫茂树表贞臣之墓纵步屧之所如随攀涉而成趣噫嘘嘻四时之序有代谢九逵之轨无终全躬耕钓以自给甘笋蕨而长年慕彭泽之避世希香山之乐天侣春花与秋月休吾生之自然歌曰壑有涧兮山有岑白云度兮笼轻阴竹隖花田春似海板桥流水闭门深鸟隔树而闗嘤鱼唼藻而浮沈鱼鸟各无意聴我归来吟遥遥千载后何人知我心双谿芙蓉赋惟双谿之澄澈二水会于庭除出层峦而迢递经石堰而舒徐生芙蓉于夹岸涵秋露而分敷后巖桂而发采侣丹枫而锦铺其为色也艳而不妖丽而非侈叶铺翠幄柯临清沚质抗金风神含秋水每迎凉而先荣近严寒而未靡聫逺浦而搴芳毓千丛而霞起或朝淡而夕绯或初碧而乍紫或以并蒂呈华或以独秀为美或露滴而初开或风飜而乱绮或倚松如静女或临渊似君子西蜀号为锦城石卿称为仙史更有湘江异种厥名三醉初则蕊含浅黄淡质凝翠暮则一抹微红朱丝如织越三日而茜紫朱殷不可思议或先或后种非一类于是纵轻棹凌若耶放艇则晴霞一色回楫则弥望万花舟移而丛密影动而波斜晩蜂踌躇于寒蕊游鳞噞喁于晴沙其在晨露初晞花光如拭夕波方起景非一色或披衣而晨兴或流连于日晷任拟似之徒工非笔墨之所能测文端集巻三十七文端集卷三十八钦定四库全书文端集巻三十八大学士张英撰笃素堂文集二颂圣学时敏颂闻自古哲王既优于圣性必加以圣学葢精义微言备于往牒常经大法具有成规是以涵养徳性则典学宜先经纬世务则明理为要本仁祖义则古称先所以兴大业而跻盛治也恭惟皇上躬上圣之姿赋天亶之哲虚怀向学本于性生自临御以来修释奠之上仪首崇学校举经筵之鉅典靡间春秋所谓观乎人文以化成天下也臣英尝稽讲帏之制两汉以来已肇其端唐宋诸君详举其事汉宣帝诏诸儒讲五经同异于石渠阁光武每旦视朝罢数引公卿郎将讲论经理唐太宗聚四库书于𢎞文殿置𢎞文馆于殿侧选文学之士令更日宿直与之讲论前言往行宋太祖虽在军旅手不释巻尝谓李至曰人主当淡然无欲朕无他好但喜读书多见古今成败宋真宗始置侍读侍讲之官以双日御经筵以只日诏儒臣讲读宋仁宗置崇政殿説书又作迩英延义二阁以礼儒臣明代讲读之员甚备公卿执政多由之此皆汉唐宋明以来英君谊辟崇儒重学以兴起太平焜燿前纪者也然以方我皇上昧爽聴政即御讲幄当宵衣旰食之不遑而延见必有常度复盛暑祁寒之不辍而精勤屡逾恒规研究于二典之学而道接唐虞殚精于四子之书而心传孔孟以古史为昭鉴而观考亭洓水之鸿编以性理为渊源而穷太极西铭之微义不更为超前古而迈百王哉且温纶屡颁欲尽咨询之益天颜下霁不辞覆讲之劳辨义则理析毫芒敷词则声振金石既横经虚受当𢎞徳之深严更披巻澄怀御懋勤之清晏百家罗列穷奥义于天人八法兼精间游心于翰墨斯其逊志勤敏真可谓博而有要精而能该者矣臣英自惭谫劣无似猥䝉圣恩拔置讲帏俾侍从于细旃广厦之间数年于兹矣仰圣学之崇髙觇睿怀之沖挹言之难罄知之最亲愿殚愚忱敷扬实徳非敢为虚词溢美以自蹈贡谀之嫌也谨拜手稽首敬献圣学时敏颂一章颂曰惟皇天纵睿哲文明抚绥区夏覆冒函生万物斯覩百度惟贞仁符地载健比干行尧羮舜墙左规右榘铭日师汤惜阴追禹道徳之林仁义之府翺翔优饫错综参伍金华列席冠珮济跄发谟陈典源遡陶唐探河观洛道契轩皇春秋二仲修举有常日御万几心周九服扶桑衔照铜龙始旭六卿毕对旋临讲幄韦编在前宸衷肃穆孔颜妙绪邹鲁微言治平之矩入徳之门六经启籥诸子滙源探微月窟抉奥天根尚书肇起危微精一益赞天工箕陈皇极奭献旅獒旦书无逸宏纲大法圣人惟则大易精义既法而奇羲文画象周孔属辞裁成万类囊括二仪开物成务圣人惟师穷理于经征事于史兼陈法戒深参道揆义镜紫阳博综洓水网罗百代寻源索委圣学弥广圣志弥沖温纶屡谕覆讲宜崇诸臣敬答恐劳圣躬帝曰俞哉斯道何穷辨析精微昭宣义藴吐词为经发言成训炳炳琅琅金声玉振葑菲不遗刍荛不摈寒暑靡辍宵旰维勤内庭清昼缃帙如云蒐罗图史研究典坟闗闽微义濂洛遗文讲贯之余游心藻翰虎卧龙翔奔会神腕掩映鑪烟缤纷玉案堂哉皇哉天章糺缦洪惟圣学冠古烁今沧溟东岱莫并髙深天地为轨位育为心助流鸿化昭垂雅音自愧小臣谬随深殿日侍宸严数承清宴蠡测管窥亲闻灼见仰瞻睿勤歴久靡勌惇史之职有媺则扬巍乎难名焕乎有章歴稽前牒谁与颉颃赓飏作颂垂示无疆昇平颂臣窃惟自昔国家席累叶之鸿休抚守成之大业承平既久类必有非常之功以荡涤瑕秽而镇抚生民然后皇威遐鬯社稷尊安有泰山四维磐石苞桑之固焉在诗有之曰薄言震之莫不震叠在书有之曰其克诘尔戎兵以陟禹之迹方行天下至于海表夫以成康之郅隆犹以张皇六师为大训载于诗书信有征矣汉以兵力定七国文景之业弥光尤已事之着明者哉葢国家之有师旅征伐犹天地之有霜雪雷霆也非霜雪则万物烦嚣之气不肃非雷霆则四时堙郁之气不宣非师旅征伐则乱臣赋子无所詟服惩创而不敢肆故霜雪所以开阳春也雷霆所以启晴霁也师旅征伐所以靖祲氛致太和也天地仁爱万物之心与圣人仁爱万民之心皆不得已而託之乎此者也我国家自世祖皇帝戡定大乱皇上抚驭区夏以来待藩臣之恩良渥矣处之以重镇视之以心膂睦之以懿亲极之以髙爵显秩豢之以膏腴腆禄乃物太甘则自蠧兽久畜则思触富贵极而骄悍生骄悍生而反噬起平居则怙势席宠以荼毒朝廷逺方之赤子乃下尺一之诏则环视而起一方作俑诸方应之以盗弄天子之戈于潢池举平日朝廷所封之疆土所属之将士所简閲之器械所赉予之金钱悉借以抗天子之命据固阻险伏莽跳梁自非大奋我武以芟刈而薙狝之何以昭臣子万世之经而彰我国家四征不庭之罚乃自始乱以来授钺天宗分驰禁旅虎臣四出鹰扬奋兴以渐次削平迄于今八载海内荡定昭明无纎芥根株之遗可谓盛矣臣窃念身依阙廷趋承讲幄者五年简侍近密者又四年其逺方兵威克捷之奇战胜攻取之略戈甲组练之华折冲陵轹之势虽不得而闻且见也若我皇上八年来宵衣旰食之心则臣知之最深念赤子罹于汤火急欲一旦出而登之袵席之上每复一城一邑必严谕以无扰百姓至仁也武臣进止皆恭请庙算以行万里之外视如眉睫之间凡一经圣虑则险者平难者易成功奏绩刻日而应至神也简任将帅以武勇智略为经以持重寛爱为纬畴咨而举推毂而行至慎也减膳撤悬力崇简约以佐天下兵食之需故军兴嵗久常赋不益至俭也阃外将帅时赐手勅申诫其有能靖寇抚民者则洒宸翰制诗篇解御服以褒异之至厚也数年来屡避正殿朝贺一方厎定宫中必焚香亲告天祖至敬也未明求衣昧爽聴政日昃不遑暇食夜分省览章奏不辍以筹画天下至劳也捷书至必敬告两宫亲承色笑懽声溢于殿陛之间至孝也殱渠魁而舍胁从逆命者诛之归命者抚之赦过宥罪布大诰于天下至信也天下之人但见八年之内殄灭羣寇绥靖多方震古跞今武功若此之盛而能尽知我皇上深宫之中神武胜算焦心劳思如此之不易易哉今者十月克复云南贼渠授首十一月十三日夜露布至皇上时御干清宫览奏臣等叩首称贺御榻前天颜悦甚顾谓臣等曰朕今日为天下万姓喜追思逆乱以来官民咸被荼苦更复恻然于怀臣等谨合词对曰皇上仁爱之心通于天地斯所以为万世开太平也圣衷之一念不忘百姓者举类此臣又伏念古者雅颂之作以昭徳纪功周宣王平淮北而江汉兴歌唐宪宗平蔡州而淮西有颂若以方今日之功烈不足以当百之一当时之臣犹能撰述诗颂铺扬国美垂布金石焜燿史册况我国家数年中东戡闽粤西定陇蜀北平察罕南靖滇黔奇功茂烈炳炳麐麐不可胜纪职居惇史载笔左右其敢以固陋自覆而不勉缀赓飏之末班乎谨撰颂八章曰平闽平粤平陇平察罕平蜀平滇各指一事言之也曰泰阶平归功庙谟也曰武功偃乐成功重休养也统名之曰昇平为万世无疆庆也诗曰吉甫作颂穆如清风则滋愧也平闽闽峤峨峨闽海泱泱滩石剑立篁丛弩张狂童逆命爰阻我疆势连长鲸浊乱海邦王师奋武载斾皇皇东由姑蔑西经豫章如霆击枯如发撄铓系颈以组俘于明光厦门逋寇归我帆樯一民不殱神武孔将平粤古称百粤象郡羊城昔建南藩以奠东溟乃生䝟貐怙势凭陵不孝不弟为乱之萌天戈所指游魂载惊既归而命既抒而诚狼子反覆黄钺斯行枭巢尽覆瘴海弥清毒潭鳄埽合浦珠明五岭烟峦南拱神京平察哈北岳为镇东海为垠部落环卫绣错鱼鳞中有察哈旧我有民居我肘腋为我藩臣蠢兹负徳忽煽烽尘元老秉钺我马駪駪师惟一战命不重申殱彼强寇不返只轮魁渠函首献于紫宸太宗戡伐前烈维新平陇陇西泾阳俗剽民劲乱臣反戈河北咸震我师既出逐北乗胜顿于坚城嵗靡有定帝曰元老往敷朕训示之以威怀之以信矢不遗镞兵不折刃崇墉夜开頫首归命投戈而謼悔罪思顺秦陇千䙫惟以歌咏平蜀古惟西蜀国号鱼凫剑阁嶙峋云栈崎岖一夫扼险万夫叹吁况峙糗粮千里沃腴贼实借之稽我天诛将军凭陵蚕丛坦途既克保宁遂入成都孤雏咸殪腐䑕莫逋䕫门巫崃重釐版图皇威赫赫时聴巴歈平滇诞惟滇寇倡乱之先攘臂昆池窃踞湘川王师萃止如云蔽天威武挞伐声震八埏巨兇既殄余烬犹然寄命孤城析骸经年元戎奋武伐鼓渊渊铁桥失险滇城摧坚剪彼鲸鲵膏我戈鋋乱源祸始藳街特悬泰阶平六军振旅九服来同桃林归马扶桑挂弓星辉云缦岳朗川融休哉鸿烈谁其始终辅弼之英貔虎之雄祇受成命谟由圣衷智勇天钖濬哲亶聪握机镜要神运枢中仁慈恭俭昭格苍穹巩万世业定此肤功武功偃我有弓矢愿言櫜之我有戈矛载衅藏之膏泽万物云行雨施譬彼稂莠翦伐无遗今此良苗滋溉攸宜仰承帝祜俯恤民疲崇文惇教返于恬熙仁风恺政浃髓沦肌天子万年如天无为垂衣端拱诞受崇禧至徳𢎞仁颂稽古称幅之广曰东渐于海西被于流沙朔南暨声教讫于四海可谓盛矣然东南以海为域西曰流沙则犹在今甘肃之境朔方亦未尝明言所至之地歴三代以至汉唐宋元明王化之所及车书之所通皆未有如我国家今日之无逺弗届者也皇上视荒逺之人无异于宇下之赤子凡跂行喙息者皆欲令其安全生养而纳之于轨物之中尽两间之所覆载不忍一方一人不获其所书所谓光天之下至于海隅苍生共惟帝臣岂非圣人之心前后古今一辙哉曩者喀尔喀虽数通职贡未尽臣服今者向慕徳威倾心内附欲列藩臣皇上厚加存恤给地安置赉以牲畜刍粟恩至渥矣爰以康熙三十年孟夏之吉车驾亲自拊循羽林之士云附景从至于边徼之地七旗喀尔喀君长等帅其衆十有余万人倾诚効命于龙旂鸾斾之前莫不扶老挈幼稽颡流涕感恩唿吁皇上育以至仁抚以至徳钖宴颁赏咸从优渥发徳音下明诏量其向化之诚予以世守之爵其族衆皆赐秩有差复为之申法禁布规条俾与北藩四十九族同沾恩泽永遂生养猗欤盛哉我皇上之徳丕冒比天地照临并日月会合如风云濡泽若雨露昭明法律如三光之丽天厎定方隅如四维之奠地恩赉礼成羣心欣悦普天率土莫不歌颂前史纪载罕觏斯盛忝居惇史之班敢对扬盛美祇献颂曰维彼逺人虽处漠北自天覆之岂有方域干止罔克圣心悯恻好生之仁维帝时则靡惮暑雨跋履山川安人是亟怀逺宜先涤其危苦赉以生全稽颡至止欢动八埏何以宴之㫖酒维盈何以钖之庭实百朋庞眉皓首扶杖来聴天膏所沛万类咸荣自古仁人继絶举废存其名号勿殄厥世永为北藩版图是𨽻带砺之封爰及苗裔圣慈荡荡令甲煌煌维仁是育维义是纲教以亲逊尔无胥戕食我茅土率我典章我徳既敷我武孔扬如云如电戈甲腾骧如虎如貔骑官蹶张天威赫耀震肃遐荒自兹逺人保聚生息如溺斯拯如藁斯植耕田凿井惟帝之力钖爵分珪惟帝之徳驾转六龙云生九陌甘雨载涂泽我疆埸人和致祥敷天悦怿盛举永光昭于简册圣徳仁明武颂葢闻宏胞与之量者不以中外殊观建久逺之模者不以烦劳易虑是故事以除暴为大凭陵边境则必诛虐害丑类则必诛背恩弃誓则必诛必不使遐方赤子犹有扰其覆载之天者仁之至义之尽也功以克断乃成焦心劳思而不辞栉风沐雨而不辞涉逺踰险而不辞必不使兇顽梗化尚得留其牙蘖之害者谋之逺虑之周也骏烈冠乎百王英武迈于前古如我皇上今日之灭噶尔丹者是已臣谬以谫劣微材获侍从于细旃广厦之间者最久窃窥宸衷所注惟以爱养生民敉宁逺迩为至计凡在覆育之下者皆欲以安全遂其生业有厄鲁特噶尔丹者在当日原为请安纳贡之国乃孽由自作狡诈狂迷与喀尔喀为仇喀尔喀既归附于我为国藩臣而噶尔丹陵虐侵杀之不已以至䦨入乌澜布通之地为我师大败㡬殱其族彼当困廹则设誓更不敢犯皇仁宥之于前矣自以僻处塞外怙恶不悛凭恃其衆蚕食邻壌肆行悖逆潜入巴颜乌澜之地奸谋叵测思以煽惑䝉古诸部落害将滋蔓夫稂莠不翦则无以安嘉禾蛇豕不除则无以靖疆宇大哉王言噶尔丹若不即行勦灭邉鄙何由得宁此我皇上爰整六师不得已而逺征之至意也分大兵为三路以成犄角之势筹粮饷练火器砺兵仗精铠甲鼓励将士秣马赏兵出帑金以百万计自鉅至细无一事不在天心筹画之内宵衣旰食谋虑周详此我皇上经营于法宫之中决䇿于樽俎之上者然也亲统中路大兵以三月出塞戈㦸耀日旌旗蔽空军威之盛谷撼山摇向来水泉乏絶之地经指示而泉涌向来平芜未青之时迎銮舆而草茂百灵协应万骑饱腾我皇上减膳省餐以与六师同甘苦饬行阵明纪律谨刁斗严斥堠日日淬砺而申警之拊循而赏赉之熊罴之士无不奋勇百倍此我皇上勤劳于帐殿之中振肃于涂次之际者然也噶尔丹夙称诡谲亦恃险逺度瀚海沙碛素无水草难以飞越忽闻至尊亲临天威所慑震骇惶惧弃其髦倪辎重鼠窜狼奔冀延残喘我皇上万全胜算料彼必溃遁而西预遣将军领兵堵截圣躬率兵师奋勇追逐穷冦狼狈已极而劲军适当其前一鼓而勦灭之殱其衆俘其子女収获其牛马牲畜数十万逆命者诛之来奔者受之一日之间而国烬矣噶尔丹之支吾跳梁总在睿算指頋预定之中纎毫不能越吾之范围如摧枯拉朽探囊而取耳此我皇上靖冦于七旬之内成功于大漠之西者然也顽梗去则邉方靖邉方靖则逺人安从此敷天絶疥癣之疾率土享宁谧之福皇上乂安中外之心慰矣时雍熙皥之化成矣盖由我皇上以彼苍仁爱之心为心以干元刚健之徳为徳不惮一身之烦劳而惟求万方之康乂不怀一时之安逸而必谨百世之防维猗欤休哉于斯举也管窥蠡测见我皇上丕冒之至仁审机之至明经世之神武超越从古英君哲后圣徳神功巍然炳然为史册所未有也岂寡闻渺见所能摹冩其万一者哉谨作颂九章以附于赓飏之末一章维帝至仁覆帱惟均恩周九服化洽九賔谁其扰之痌瘝在身曽经宥释誓言载申二章维帝至仁化被无垠狡冦鸱张如蜣抗轮自膏斧钺以警不臣彼投戈者咸与维新三章维帝至仁徳配髙旻荡荡王路彼自罔遵立殱封豕尽涤邉尘凡有血气莫不尊亲四章维帝至明建威消萌雷霆之击必待亲征中权黄幄西北连营神谋胜畧巨憝以平五章维帝至明纪律师贞壁垒宜肃铠仗维精宣劳慰谕以励羣英天戈所指计日功成六章维帝至明洞察彼情六龙天降兽骇鸟惊自焚其巢宵遁西行一鼓而烬值我劲兵七章维帝神武罙入其阻遐荒愚冦惊瞻葆羽如兽触樊如鱼困釜奔不遑孰敢予侮八章维帝神武赫然斯怒瀚海飞沙罔惮劳苦自秉寳刀躬持玉斧率师迅逐计日而五九章维帝神武万方作覩计安黎元冒寒触暑七旬灭贼归歌枤杜伟烈英风超迈千古圣武三临絶塞荡寇功成颂皇帝承天景命临御宇内劳九重之宵旰谋万姓之乂安所以抚绥而教养之者至矣备矣蠲租之诏嵗必数下史不絶书嘉惠元元动以数百万计积贮之令行于丰稔徧于州邑所在有数十年之储凡此无非为百姓计也曩时三逆盘结为天下之蠧将来必致荼毒生民于是大奋威武翦除而廓清之葢圣人之心欲使薄海内外戴发含齿之氓咸遂安养共乐生成同登仁夀之风永底时雍之化深宫睿虑之所孜孜图维自朝至于日中昃不遑暇食者惟在乎此也然乂安中土之心甚切则不得不安边徼欲安边徼则不得不除寇贼此理势之必然者斯时荒逺之区脱有梗我王化伏莽跳梁之人则将来必益为边患则必调发转输以逺烦禁旅劳顿九州之民此圣心所以惓惓焉为国家计久逺为生民谋休息为万世立太平必欲荡涤此狡寇厄鲁特噶尔丹者葢所以安边塞也威逺人也实所以乂安中土也维丙子季春圣躬亲御六飞逺度瀚海戈甲耀日旌旗蔽空风驰云集俯瞰贼垒如自天而下为狡寇之所不及料披靡奔溃兽骇鸟散劲旅堵截一鼓而草薙禽狝之贼虽遁迹荒逺而部曲尽矣牧畜空矣奄奄之息何能久存据庸衆之识似更不烦车驾之再临王师之久驻乃宸算制敌迥出寻常留将军于塞上以困蹙震悚之圣躬以丙子冬复临边塞渡河至鄂尔多斯之地经画布置丁丑春又亲至宁夏驻跸于狼居胥山遣师搜勦葢圣心以车驾逼临其地则我之将士百倍奋勇而彼之部曲惶骇离畔振如雷如霆之威兇渠自禠其魄沛如雨如露之泽党与咸贰其心所以俘其子而来献者彼之邻国也遣使而输诚纳欵者彼之腹心也贼虽狡悍斯时四顾无亲入地无路以膏斧之躯为饮鸩之计惟有自即殄戮耳安能出圣谟成算之外哉总由我皇上躬亲指示奇正兼施恩威并用视絶域于掌上罗犷兽于阱中故成功若斯之盛也葢非至明无以审机而不惑非至诚无以歴久而不倦非至断无以成功而不疑而总归于圣心之至仁视边方为一体而不忍数罹其灾也登寰宇于袵席而不忍以一事烦苦吾民也是以三次逺临絶域跋涉山川冒触寒暑亲举玉趾恒饮浊泉风雪则屏去帐殿减餐则俯同士卒挥黄钺以先驱擐甲胄而达旦指麾形势则极在巘在原之劳筹画机宜则穷九地九天之秘焦劳烦苦不可殚述圣躬皆亲歴之仁天下子万民之心至矣蔑以加矣今者逋寇悉平荒逺无不臣之国边烽尽息诸蕃皆乐利之年大功告成盛典斯举以副我皇上乂安中外之心成我国家太和熙皥之化永永万年至于无极窃惟圣武三临絶塞殄寇宁民焜燿史册上下千古无与比隆谨撰颂九章以述盛烈颂曰维丙子春圣武丕扬组练十万气吞朔荒帝亲率之沙碛腾骧殱此䝟貐膏我斧戕右一章维朐胪河逺带荒服自天临之泉甘草緑立覆其巢挥戈西逐万古不磨圣人之躅右二章寇方奔突西遇我军风埽霆击狐兔披纷饱我卒伍殄厥丑羣神谋指授耆定大勲右三章维丙子冬雨雪载涂黄河曲岸銮辂驰驱除恶务本宜絶根株时哉勿失洋洋圣谟右四章河流浩浩虎旅云屯震之以武绥之以恩风驰青冢化洽乌孙唿韩接踵稽颡至尊右五章天与不取昔人所嗤张我精鋭烬彼饥疲乗机维哲扼要乃奇圣人之智匪衆所窥右六章维丁丑春经武西偏狼居胥山古史所传天子靺鞈威畅八埏逺鄙西汉勒铭燕然右七章都邑聚观孽子成俘鸱张鉅寇一夕殄诛彼胁从者咸输尔孚巍功骏烈振古所无右八章玉闗万里靡尘不清覆载之内咸震天声外安中乂亿载功成金函玉检永颂昇平右九章圣徳勤民颂维丙子丁丑嵗以春以冬圣躬三驾絶漠以忧劳万民之故为久安长治计踰越沙碛䝉犯霜雾浊泉菲食日以供御擐甲胄以终夕摩干楯而达旦北遡黄河西践狼居胥翦除狡寇以安边圉以靖区夏使永杜餽饷裹甲之萌圣心之勤民深矣至矣不遑启处三载于兹迩年以来中外无疥癣之疾服教畏神者逺自日出扶桑极于流沙莫不梯山航海奉琛载贽八宇昇平四民乐利皆圣天子之所经营缔造栉风沐雨垂四十年而致斯盛也承平奏矣圣衷念此时四海之内为民患而未至厎定者则莫大于河以言民生则淮扬千里未有奠居以言国计则漕輓天庾为南北咽喉之地以言修筑则嵗费水衡钱以鉅万计以言泛溢则城郭耕桑时时可虑是今日勤民之事洵无有急于此者矣在河道诸臣或识囿一隅而不能周知全势或苟且一时而不能经画久逺或拘守已见而不能广集羣谋或徒糜金钱而不能收集成効我皇上焦心劳思讲求两河者数十年考究形势酌量髙下揣度旱溢每廷议时恭聆天语则羣心豁然葢诸臣见其偏而圣心见其全诸臣谋其暂而圣心图其久故爝火曦照若斯之悬絶也已夘嵗春车驾临河上躬亲指示淮黄之势始洞若观火诸臣奉睿谟以集事而安澜可永庆矣圣心念治安天下之大计兵革既息则莫要于察吏宁民布徳施惠以通舆情而联衆志巡幸东南颁布徳音以次第举行之留漕粟以平粜蠲逋赋以阜民减税课以裕商广取额以作士涤除刑狱宥释过愆奨励官方存问耆老凡所以勤劳百姓者莫不周详委曲殊恩渥泽洋溢汪濊可谓至矣銮舆所莅供给之费一丝一粟不以烦百姓严饬从官无有侵扰万乗所歴市不易肆农不辍耕近光天颜懽声雷动焚香而祝万夀者所至填塞马首如广野云屯沧海潮集皇上皆温颜慰谕之瞻云就日真旷古之所希覩葢我皇上以天下为家故巡省风俗皆绸缪戸牖之计也皇上以万民为子故婴孺遶膝皆抚摩顾复之恩也且祇奉慈宫朝夕承懽孝徳超于千古率诸皇子左右提命景福迈于百王幸际昌时恭闻盛美懽唿忭舞罔知所极不揣谫陋敢撰芜词谨献颂十章章八句一章赓飏圣孝振古所稀金根玉辂日侍慈闱万姓稽首綵云六飞以天下养六宇春晖二章河源星海淮号鸿流稽天浴日为万姓忧亲举玉趾相度咨谋安澜胥庆禹功式侔三章东南岳牧辑瑞来同裒对天颜肃肃雍雍仁风翔洽恺泽醇浓四方民隠达于圣聪四章爰溥国储轸此艰食蠲逋已征数盈万亿阜民之生恤商之力尧衢荡荡载歌帝徳五章百郡羣吏整饬联常简兹良牧宠以服章训辞温蔼钖赉煇煌时迈之典事在激扬六章龙旂所指嘉气沖融释辜宥过恩逮臣工桁杨尽偃犴狴咸空无微不照上厪宸衷七章山海保障熊罴是资训练嫺习武不可弛爰遵江浒营列水犀申明令甲以肃鼔鼙八章菁菁者莪育彼中陵采芹采藻集于泮林念兹微末圣泽溥承诵读之士霞蔚云蒸九章天章宝翰溥及臣邻人怀拱璧家藴奇琛龙翔紫渤凤翥髙旻名山福地光气常新十章爱戴羣情如依父母如潮如海如林如薮扶杖而迎亦有黄耉酌彼兕觥天子万夀圣徳仁民天钖万夀颂尝窃考董仲舒有言曰人君每事未尝不求端于天天以爱养生民为心凡所以子惠而煦育之者一付于建极之一人恭惟我皇上天亶至圣慈爱为心仁育义正为徳自备员史官以来侍讲筵直内廷者三十有余年于皇上早作夜思之际宵衣旰食之顷无一时不以爱养生民为心无一事不以讲求利济为主其养民也则田畴树艺不厌其详水旱灾祲务求其备其教民也则敦本明伦必先其重人心风俗务底于淳蠲赋之多史册罕闻每嵗数百万周流公溥海内无不被之徳省刑则矜恤恻怛法古刑期无刑之义寇攘蟊贼所以害吾民则燮伐埽除之必尽虽命驾三驱栉风沐雨而不以为劳水潦隄防所以卫吾民则殚心竭虑方励精于南而又营念于北务俾厎定以利耕桑察吏则博求循良有一善之可以禆吾民必显扬之不遗以至省方求瘼疾苦必闻怀绥遐方无逺弗届葢圣心无一念之不注意于斯民而天下之民涵濡沐浴于圣人之心亦无不鼓舞振作乐利感戴圣人之化熙熙皥皥如万物之鼓动于太和而不觉以此而言徳则曰盛徳曰天徳以此而言仁则曰至仁曰纯仁夫徳既合天则天心眷佑万夀无疆之庆再赓天保九如之章矣此臣悉之于数十年之久起居必覩謦欬必闻知之既真且熟而天下之感颂圣人者在朝闻之在野亦闻之故不禁其言之详也独年齿既老且谫陋无文不足以抒扬万一敢竭其愚陋而质言之谨献颂曰食为民天古昔所陈祈谷上帝必谨元辰茫茫禹甸耕获畇畇一夫不耕上厪紫宸猗欤盛哉此圣心养民之仁圣有谟训诰谕谆谆务去尔诈务返尔淳民之质矣日用明伦肃肃章缝咸捧温纶猗欤盛哉此圣心教民之仁赋有常经宇内式遵孰是尽蠲振古莫伦动以百万大地皆春鸿慈浩荡藏富于民猗欤盛哉此圣心蠲赋之仁大化翔洽间有未纯欲并生哉入我陶甄赦过宥愆咸与维新好生之徳洽于蒸民猗欤盛哉此圣心钦恤之仁蠢尔弗率扰我边尘侵轶疆圉荼毒生民亲举玉趾三驾重申殱厥渠魁化彼未驯猗欤盛哉此圣心除暴之仁桑干泛溢淮黄久堙谋民奠居莅止河濵经营胼胝不啻躬亲南耕北获成功如神猗欤盛哉此圣心厎定之仁州邑逺吏抚民最亲一善必録简畀彤宸或臧或否民依是甄民所与者钖以宠纶猗欤盛哉此圣心察吏之仁诗陈时迈礼重躬巡闾阎疾苦揽辔咨询蒸蒸黎庶济济臣邻光天之下甘雨阳春猗欤盛哉此圣心省方之仁凡在宇内覆载维均穷荒絶徼痌瘝在身日月所照声教咸遵深恩渥泽蟠际无垠猗欤盛哉此圣心怀逺之仁维天葢髙穆穆化淳一人体之徧育羣伦徳积于世庆备于身于万斯年何福不臻猗欤盛哉此圣心合天之仁文端集巻三十八文端集卷三十九钦定四库全书文端集巻三十九大学士张英撰笃素堂文集三表恭进易经叅解表伏以至道开于河洛发羲文周孔之微言奥㫖贯乎隂阳备彖象卦爻之精意叅稽古训託藜火而重编侧近光蕐食野芹而思献俯慙谫劣弥切冰兢兹盖伏遇皇帝陛下道法天行不息学同日进无疆尚书已讲于经帏大易继陈于黼座神凝简册圣心探一画之先博极圗畴睿照启千龄之秘臣叨恩于禁籞祗奉钦明窃有志于韦编欲窥象数自田何京房而后汉初各有师传逮濓洛康节以来宋儒始爲定论考亭本义之学洵可奉爲宗风伊川易传之文尤有资于治理窃惟广且大者易之体岂容骤测其精微竒而法者易之辞未许遽窥其典要必在发明章句譬如探源者先索其流务期剖晰文词难言得意者遂忘其象爰考先贤诸说辑爲叅解一书时逾两期巻分六帙如渉沧海而寻畔岸祗堪自砭其愚顽窃仰泰岱而竭尘埃讵谓有裨于髙厚但念阅寒厯暑分细旃广厦之余闲浥露研朱居秘阁芸香之胜地虽极知其芜陋敢不冐爲敷陈聊佐乙夜之览观庶备九重之清燕伏愿德符岐圣治轶羲皇履帝位而丰豫时登养万民而讼师不作观损益之义化自洽于中孚察消长之几世自升于大有对时育物端居见天地之心知崇礼卑抚巻尽干坤之藴矣爲此具本谨称进以闻谢御赐书籍表康熙十六年十二月二十日蒙御赐内府所藏书经大全四书集註文献通考共十有二函每巻首钖以宣文之寳谨奉表称谢者伏以芝检芸函琬琰光腾几席龙章鳯篆珊瑚色映图书颁石室之藏编荣分四壁作蓬门之世宝宠胜百朋仰浥恩波俯窥学海恭惟皇帝陛下性符敦敏德配文思迈髙宗典学之勤法武王拜书之敬未央日晓牙籖早侍经帏长乐钟疎玉烛犹辉秘阁龙香绕砚罗金匮之鸿文蟾影临窗映缥缃之锦字䆒微言于曩圣帝度冲容寻渺绪于陈编皇仪渊穆学古有获用师说命之言日进无疆独悟羲经之义自侍观于禁近尤难赞颂乎髙深悔谫陋之微躯荷宠荣之殊眷蕐林西畔移家近傍彤庭温室南隅入直常依紫闼日分仙馔饫天上之竒珍时惹御香曵云中之清珮复蒙恩赉特钖鉅编一经肇启唐虞载传政传心之要四子嗣兴邹鲁备希贤希圣之资洵文字之本根尤道德之渊薮更念学不厌博当讲明乎钱谷兵农事贵有徴务综观乎古今上下爰钖端临之纪俾观文献之全东观藏书人间罕覩西清蕐本萟苑争传印以蝌蚪之天章紫泥星灿䕶以龙鸾之内锦翠帙云封赐庐之邺架相辉总拜君恩之重寳翰之荣光互映益昭遇之竒比皇甫之载以一车士林同羡似无忌之诏与千巻奕禩犹荣识陋面墻学慙窥管㓜诵典谟之训难言四代之精㣲少习洙泗之言莫识六经之阃奥文慙平子授简敢赋两京博谢茂先入室惊㸔四库手披鳯纸目眩螭文对册府之辉煌如获琼瑶之贶励樗材之愚钝敢辞铅椠之功伏愿铭日常新法天恒健心存乎微危精一足包孔壁之全经道漙于位育中和奚止鲁论之半部考礼作乐师古而治法冠乎百王戢矢櫜弓偃武而文德昭乎四海矣为此具本谨称谢以闻㳟谢特擢翰林院学士兼礼部侍郎伏以西清要职谬分蕐盖之光东观崇班复晋容台之秩湛露洊加于弱草仁风独拂乎樗材闻命自天措躬无地诚惶诚恐稽首顿首窃念荜门下士山陬竖儒㓜读父书长承师训猥以鲁质幸际昌时忝南国之贤书値登践鸿基之始听当轩之胪唱适躬亲大政之年滥厠清蕐六载廻翔丹地仰承作育一编课试彤庭给笔札于尚方杂琬琰于东壁君恩实重遇尤竒骤兼柱史之荣早践讲僚之席螭头晓日持鳯纸而侍鸾坡豹尾春云捧龙编而趋鹤禁追陪法驾奉属车之清尘扈从离宫对直庐之皎月天心埀照下鉴愚忱帝谕特颁简居近宻邱索探石渠之字丹铅校天禄之书赐对无时奚啻玉堦三接近光有喜还借华林一枝陆贽之朝夕禁庭方兹邈矣李泌之左右君侧殆为过之惧方切于春冰恩逾深于夏屋允怀若惕报称良难兹盖伏遇皇帝陛下道重右文功深典学图畴考索精心独迈百王纪载蒐罗逊志允符千圣金华棐几由邹鲁而上遡唐虞黼座牙籖自勲华而更稽河洛法戒观考亭之笔削精详兼洓水之编摹圣虑弥冲时勤宣室咨询之益微劳必録俯念经帏讲诵之臣沛涣汗之温纶悬日星之优诏褒嘉逾量铨叙増荣如尤愧谫愚叨膺显秩文非燕国讵堪侍草之名度谢曲江岂副秩宗之望仰前贤于策府恐玷儒风㕘华选于仪曹怀慙卿月顾一时僚采玉堂腾圭璧之辉知千禩韦编藜阁纪簪裾之盛敢不益思芹献勉竭葵诚许身窃慕䕫龙致主惟思尧舜伏愿德崇干健敬法日跻仁声溥而义问昭六服无忧梗化文教脩而武功偃万民偕乐时雍弥搜草泽之英益广弓旌之典斯臣等沭海天之大泽常受祉于无穷託日月之末光亦埀名于不朽矣为此具本谨称谢以闻恩赐宫纱谢表康熙二十一年五月十四日蒙恩赐纱二端命编脩臣杜讷赍付廷瓒送回江南㳟设香案领讫望阙九叩首谨奉表称谢者伏以故里初归惊沭殊恩于天上圣慈埀顾逺分渥泽于田间展雾縠之清华凉生荜户披香罗之璀璨风满衡门叨异数而増慙抚愚𠂻而倍愓恭惟皇帝陛下德配神尧勤嫓大禹文教彰而六经启藴武功偃而九服来同简儒臣于禁中置讲僚于座右臣猥以百生之竒遇际千载之昌期握筠管而侍彤闱抱芸编而趋紫闼备沾优渥曲赐矜容廼以衔土私情冐干宸听复荷如天圣度俯鉴微悰颁文绮于尚方钖精镠于内府龙颜宣室捧忠孝之纶音马首东郊拜平安之天语感深欲涕宠至弥惊自谢直庐遂遵河渚云深日近瞻冀北而怀思水涸沙淤望江南而莫逹朝沿柳岸心依黼席之前夜泊鱼矶梦绕金铺之侧逾四阅月始抵乡园适蓬蒿初返之时正绮縠遥颁之日荣生里巷争识圣朝礼下之隆喜溢亲知共指微臣稽古之赐冰蚕丽质当暑弥清雪茧轻绡临风欲举爰选金鍼玉尺花鸟新裁还同紫绮珍裘龙香什袭伏念自膳服叨于禁近如臣之被宠者独深迨颁赉及于家居似之䝉恩者益少钦承匪懈悚愓靡宁又伏思恩命由于内廷未敢缮疏称谢遂使瞻依片念徒然自结于衡茅感激微𠂻无由上彻于君父辗转宵旦难以即安敬借同官肃陈谢悃望层霄而虎拜犹如身侍红云处下里而蛩吟敢兾词闻丹陛伏愿圣躬纯嘏帝治龎鸿俗厚年丰民安物阜虽暂栖薮泽光华近戴尧天逺在江湖熈皥常依舜日愚不胜悚惶战慄之至谨奉表称谢以闻恩赐羊酒食物谢表康熈二十二年十二月二十三日蒙恩赐英羊二牵酒二罇鹿一雉八鲜鱼鹿尾各六给付男翰林院编修廷瓒望阙九叩首谨奉表称谢者伏以恩从天上蓬茅沾玉露而增荣春到江南枯蠧沭琼膏而起色忆昔囊书深殿每分辉于伏腊之时讵意卧疾空山复拜赐于嘉平之节泽愈徴其优渥感自倍于恒常恭惟皇帝陛下文治光华武功赫濯运睿虑于穆清之上措邦家于磐石之安仁浃生民薄征徭而诵声在野义孚藩服韬戈甲而译使来庭近者纪圣略于球图昭回千禩焕天章于云汉炳耀六经宏猷允驾乎昔王芳轨迥超夫前代英葑菲薄植荷简拔于昌时樗栎微材随歩趋于经幄恩深十载宠溢多生仰瞻圣学髙深获覩宸𠂻勤毖玉阶待曙早㸔三殿镫辉金钥传声夜听九门漏彻层霄清切异数骈蕃翠釜银常饱调兰之馔珍裘紫绮还裁叠雪之衣锦雉分自御围良骥颁从内廐春风帘幙宫樱堆赤玉之盘秋水蒹葭河鲤出珊瑚之网每当除歳宫使早扣衡门罗列尚方珍味懽腾穉子庖登仙兽瓮发天香厯数殊荣皆成盛事臣英未有涓埃愚悃报圣泽之帡幪猥以草土私情违天颜于咫尺枌榆暂返寒暑再更听紫陌之鸡声近移茅舍盻觚稜之日影逺到田间虽负土之情少醻顾复而采薪之疾益觉纒緜盖桐以心虗未霜而落柳因质弱望秋而衰身虽杂于渔樵念旧恩而倍悚梦常依于君父欲奋飞而未能乃上厪睿怀埀注无殊曩昔近当令序流膏特畀幽遐爰开白兽之樽用励羔羊之素嘉鱼贡于辽海瑞鹿致自关山昔忝词曹故有文禽之钖近栖山泽并分野雉之珍计颁赉于内廷正当雪候迨邮传于寒谷恰値春温宸眷弥殷衷益愧乍闻而心惕永念而涕零思旧侍彤闱惟切旷瘝之惧自离紫闼久无夙夜之劳父得奉龙章典礼贶嘉于泉壌英屡承天语德音遥下于江湖虽糜顶踵之微茫而无能醻生成之万一者也伏愿景祐日升圣功时懋俗登三古治冠百王虽结伴山农同爲击壌尧衢之侣倘得捐除宿疾再侍赓歌舜日之班不胜惶悚之至谨奉表称谢以闻疏请假归葬疏日讲官起居注翰林院学士兼礼部侍郎张英奏爲圣恩髙厚难醻子情廹切已久冐摅微忱恳祈赐假事窃一介竖儒学植谫陋叨逄皇上右文之代拔置词曹旋擢讲幄复蒙简命供奉内廷伏覩我皇上励精听政之暇硏经䆒史讲贯讨论寒暑无间夜分不辍每从细旃广厦之侧仰圣学之髙深窥懋修之纯笃恭听睿谟敬瞻宸翰自古帝王逊志时敏之学未有如我皇上今日之盛者也臣又伏思十载侍从深受特简之遇猥膺超擢之荣日近光华仰承顾问给庐内地授餐大官殊恩异数叠至洊加从来臣子遭遇未有如今日之宠渥者也频年以来日覩我皇上宵衣旰食之劳虽有乌鸟私衷何敢仰干天听今幸海内荡平庙堂清晏亦人子可以言情之时恸念父殁已十有五年尚未归一抔之土子职有亏莫大于此每一念及中夜徬徨查京官厯俸五年例准迁葬厯俸十有一年迟久而不敢言者君恩至深辗转而不容不言者子情至廹伏乞皇上俯鉴愚悃赐假南归经营窀穸俾父得安泉壌从此竭犬马之力捐顶踵之微以报我皇上如天之恩日正长也不胜惶悚待命之至谨具奏闻奉㫖张英自简侍讲幄以来朝夕勤劳敬慎素着览奏伊父未葬情词恳切准假前徃安葬事竣速回供职该部知道恭谢天恩事日讲官起居注翰林院学士兼礼部侍郎今告假张英奏为恭谢天恩事康熙二十一年九月初九日御制昇平嘉宴诗序并诗勒石告成搨本颁赐与宴诸臣请假在籍蒙恩给付男翰林院编修廷瓒代领赍回江南恭设香案望阙叩首称谢伏念一介愚鲁自擢侍讲幄以来受恩隆渥十载于兹欣逄本年正月十四日皇上俯念诸臣屡嵗勤劳钖之燕饮倣柏梁之赓歌昭泰运之昇平喜起一堂流辉千䙫叨随末班屡传天语捧觞载笔荣幸非常今复蒙圣恩冠以纶音将嘉宴诗章勒诸贞石埀示不朽念曾与斯宴者咸得沾赐以西清旧秩特分圭璧之华南畆微踪逺钖琬琰之重荣光烛于蓬户寳翰奉为珍藏不胜感激忻幸之至为此具本谨以奏闻歳终彚进讲章疏日讲官起居注翰林院掌院学士兼礼部侍郎张英谨题为讲义业已彚进歳终循例题明兼陈愚悃仰希睿鉴事窃惟君心仰法乎天心故圣帝重日新之学道统实关乎治统故哲王敦时敏之修盖探索则义藴无穷而讨论斯精微愈出我皇上聪明本于性成睿虑勤于典学圣心无逸已深明义理之指归天语特颁欲备考史编之法戒超轶千古度越百王等幸侍讲筵涓涘莫効伏稽旧例年终宜将年内所讲书义彚装进呈等已于康熈十四年闰五月遵㫖先期彚进兹当歳暮理合题明简编具在古训犂然伏兾圣聪恒加省览虚怀逊志则德益进于髙深尊闻行知则业逾臻于光大将圣学有无疆之益而至治嫓隆古之休矣等无任谆切之至题请万寿朝贺事礼部尚书张英谨题爲万寿朝贺关系鉅典理宜举行谨特疏陈情仰祈俯允以慰羣情事窃惟典礼本乎人情凡人情之不容已者即为典礼之所宜行为臣子者道莫大于尊君谊莫切于亲上圣人笃生为四海臣民之主遇诞辰而称庆合寮采以拜飏此颂祝之礼所关至鉅也考之经传有跻堂介寿之文稽之史册有朝贺䜩飨之制皆因情立仪埀为成宪厯代行之而不能废者所以使天下知尊其君亲其上遂其感戴之情伸其抃舞之愿非仅称觞拜祝而已也我皇上德迈唐虞化隆三五事天事亲尽自古未有之爱敬治民治物溥从来未见之恩膏圣作物覩遐迩欢唿恭逄万寿之辰正当普庆之际因康熙二十七年二月内奉㫖停止行庆贺礼钦遵在案等职司典礼伏念圣诞令节朝贺大典中外观瞻逺近拜舞关系至重不宜永停比时因奉明纶不敢凟奏郁结之诚歴今五载大典之旷已久臣民之望日殷等恭覩皇上每于皇太后万寿之期必行礼庆贺乃数年以来万寿令节在廷诸臣以及藩王贡使不得一拜丹墀是皇上得以伸孝思于皇太后之前而诸臣不能伸愚悃于皇上之前家国一理臣子同情此在廷诸臣之所以夙夜难安于心而断不能已于竭诚敦请者也兹者三月十八日恭逄圣诞之期四海雍熙百姓乐利正普天同庆之㑹等不揣愚昧敢献刍荛伏兾我皇上俯鉴舆情允行旧典洽万国之欢心伸臣子之至愿天下万世永着尊君亲上之义中外欣忭无极矣为此具本伏祈睿鉴施行恳恩休致疏礼部尚书张英谨奏为圣恩髙厚难醻微衰病旷职不容不仰凟天听事草茅微贱至愚极陋蒙皇上拔擢之恩优容之德自揆知遇古今罕俦即捐糜顶踵更何能报称万一臣所以屡凟宸听者自㓜体弱身有血疾中年此疾举发尚可撑持近因年老气血日衰每发一次则必甚于前再发则虑其难支且因此而怔忡眼昬遗忘日甚肢体酸痛所领皆要职旷误实多自知难逭今年六十一歳何敢谓之甚老但自念生平受皇上非常之恩召入内廷侍从逾二十载倘得以残年乞休归田调治夙疾则保全圣恩终始在实为至荣实为至幸今以精神恍惚必有担迟错误自取旷职之罪在生平实为可惜人有至情必告父母皇上臣之父母也此实臣之至情故敢冐凟天听仰求圣慈俞允休致隆恩渥泽更属非常战慄惶惧之至题为圣谟广运事礼部尚书张英等谨题为圣谟广运神武诞敷逆孽就俘狡㓂殄灭党与尽皆归服荒逺莫不来王永涤边尘普天庆洽应举行典礼以昭示中外埀宪无疆事礼科抄出议政大臣都统公宗室蘓努等题为睿略永清絶塞等事奉㫖览卿等奏贺知道了应行事宜着详察典例具奏该部知道钦此钦遵于四月二十九日到部等恭惟我皇上仁并尧天化同舜日至圣作覩万国咸宁四海时雍羣生乐育惟此厄鲁特噶尔丹狡诈性成兇顽乐祸跳梁荒徼自外生成累年以来扰乱边境与臣服我之喀尔喀为讐遂将喀尔喀陵虐侵杀䦨入我境内乌䦨布通之地与大兵拒战为我师所击大败斯时因圣驾未亲涖军以致彼脱逃比噶尔丹跪于道傍于喇吗所与佛像之前立誓再不敢干犯天朝皇帝之喀尔喀及边界人民等语捧进印信文书方免其追勦释之而归彼乃背负仁恩复行狂乱悖天虐衆违蔑誓言潜入巴颜乌喇地方奸诡叵测煽诱蒙古诸部落皇上屡颁谕㫖晓以祸福许其投顺彼仍怙恶不悛皇上念此贼若不即行扑灭边境人民必不获遂其安养于是睿谋干断特申天讨𣲖大兵从三路出皇上祇告于天地宗庙社稷禡旗祭軷亲统中路大兵声罪徂征逺踰瀚海素无水草之地直抵黒鲁伦土喇地方躬先士卒指示调度天威所至噶尔丹闻风丧胆弃其子女庐舍中夜溃遁皇上洞察噶尔丹狡诈预定谋略料其必由西路逃遁果遇西路堵截之兵尽被勦杀溃散窃思噶尔丹在边塞之西肆行兇恶而无忌惮者数十年皇上筹画万全统率六师一鼔而覆其巢一战而夺其魄阵戮其妻薙狝其部曲尽収其辎重贼跳身溃遁残喘游魂狼狈困蹙苟延旦夕虽生犹死厄鲁特之珍灭实在此举矣皇上仍颁谕㫖许其来降而此贼狡黠昬迷犹思窜匿皇上神谟宻运留将军于塞上驻劲旅于肃州聨指臂之形穷狡兎之窟皆非衆人所能测度者也丹济喇奔败之余觊觎余粮复为我师奋击败遁圣驾于去年冬复亲莅边方渡河至鄂尔多斯之地经画调遣恩威并用贼之党与归命输诚者不絶于道皆加豢养抚恤贼之乞怜于他部落者皆以计擒获其使令彼奸狡一无所施困廹仓皇至于已极今年春圣驾复临边方西踰宁夏驻跸于狼居胥山震扬天威分布禁旅授诸将方略尽堵截其遁匿之路必期戮此小丑其子槛车就縳瑚瑚脑儿軰又率衆来降谛巴奏请谢罪丹济喇及阿喇布滩丹津汪布等皆遣人输诚向顺贼气索途穷自料擒获诛戮决不能逃遂于闰三月十三日服药自杀其党丹济喇等収其拏挟其骸引衆来归厄鲁特尽皆荡平噶尔丹父子皆献尸成俘塞外蒙古尽稽颡归顺神功骏烈显烁如此洵亘古之所罕觏者也从此边徼永享清宁昇平极于万世皆由我皇上乂安中外之心至诚至仁行健之德如天而坚定不移于终始决胜之智如神而首尾总归于成算圣驾三次临边躬擐甲胄调兵筹饷备极焦劳冐暑冲寒久歴烦苦惟以宁民为心安边为念而圣躬之劳勚皆所不计是以昭格天心感通列祖成功若此之隆也仰惟我皇上自御极以来爱养臣民则膏泽极其深厚励精政务则夙夜殚厥心思文德迈于百王武功轶于万䙫前者征灭反叛察哈儿平定三逆収克台湾海外咸入版图从来未通中国之倭罗斯皆已纳贡喀尔喀之三君长率其衆数十万归附为臣今者亲征絶塞累年之贼㓂一旦埽除异域之蕃部㒺不臣服威武奋扬万世永頼功德巍巍自古帝王无能比伦报至之日大小臣工逺迩军民无不懽忭踊跃巷舞途歌咸谓太平之业从此益増太平矣等详稽载籍庆典允宜举行应遣官祭告天坛地坛太庙社稷永陵福陵昭陵暂安奉殿孝陵其旗纛天安门太嵗砲神及五岳五鎭四凟四海厯代帝王陵寝阙里等处俱应遣官致祭以仰荅天地祖宗神灵之贶皇太后前应请加徽号皇上前应请上尊号以俯慰四海臣民及外藩君长吁望惓切之情颁诏天下皇上升御座受诸王大臣官员进表行庆贺礼各省督抚文武官员亦应进庆贺表文圣躬三次临边始终经画大功告成应命史馆编辑平定北寇方略昭示无极此皆典礼所闗悉宜举行以永光史册垂宪万世者也恭候命下䖍办祭品选择吉日分遣大臣由太常寺衙门启奏祭文由翰林院撰拟加上皇太后徽号皇上尊号颁诏天下欵项庆贺表文由内阁拟定呈览颁发臣部详察定例遵行编辑平定北㓂方畧其开馆事宜由内阁翰林院具奏岳鎭海渎等处遣官致祭臣部另议具奏为此谨题请㫖请恩乞休事经筵讲官文华殿大学士兼礼部尚书加二级张英谨奏为圣恩髙厚已极微衰病日増沥陈愚悃恳求俞允回籍调治庶免旷官事一介䜿儒谫劣无比叨受皇上知遇深恩拔置翰林俾侍从禁廷三十余载洊厯卿班复蒙简与宻勿非常之恩殊异之数加以训诲寛容矜恤周至宠渥于者至矣自愧驽骀迥逾涯分即捐麋顶踵何能报荅万一况敢以疾病微情仰干天听但以㓜时曽撄弱疾中年又有失血之症是以年老精神愈觉衰竭虽医药强扶旧疾旋已旋发目昬头晕怔忡时作复于今年七月二十二日正在衙门办事忽然痰疾昬晕言语错乱应对不眞扶掖回寓医药调治四五日少觉昬瞶渐清从此气体益弱言语多有失次歩履艰难勉强支持便觉恍惚窃念纶扉重地断非衰惫所宜舛错遗忘恐不能免是以夙夜惶恐晷刻靡寕倘非自审衰頽难以供职又焉敢屡凟宸聼伏乞圣慈俯鉴数年吁恳之诚俞允致仕回籍调治旧疴田里之间得以少延视息感颂圣恩终始矜全髙天厚地之泽沦髓刻肤子孙世世无极为此具本谨奏请㫖于本月二十一日奉㫖卿才品优长効力已久及任机务恪慎益励文辞充练倚眷方殷览奏以衰病乞休情词恳切着以原官致仕该部知道为恭谢天恩事大学士兼礼部尚书加二级张英谨奏为恭谢天恩事以谫劣微才蒙皇上髙天厚地之恩养育生成至于已极因衰疾乞休复叨圣慈俞允回籍优渥之仁有加无已内廷钖宴特给与驿逓夫马沾被汪濊感激涕零臣途次观二麦正茂物阜民安自入江南诸郡比嵗豊稔更蒙皇上殊恩蠲免正赋家有盖藏春来雨水沾足民生乐业仰頼洪慈勉自调摄以三月初三日抵里谨捧御笔笃素堂匾额悬掲中庭又以厯年所赐御书及法帖陈列恭设香案率子孙叩首谢恩日曕圣翰如觐天颜云汉昭回顿令山川改色城郭増辉草野章缝争窥鸿宝闾阎父老共庆遭逢抚念生平䝉皇上豢养大泽三十余年未能仰报万一自非老病交迫何忍躭逸偷安叩辞阙廷逺离君父依恋无已梦寐靡宁抚躬自慙莫知所措惟依尧天舜日之下息贱体之衰羸偕耕田凿井之民颂圣恩之深厚谨缮本奏谢不胜惶悚感激之至谨具奏闻奉㫖览卿奏谢知道了该部知道为恭请圣躬万安事予告大学士兼礼部尚书加二级张英谨奏为恭请圣躬万安并陈谢悃事荷皇上髙天厚地之恩异数殊荣优渥无已江南恭迎圣驾得觐天颜䝉特赐御笔匾额对联御制诗章及大幅长巻皆超神入化之笔旷古罕俦天章灿如琬琰光彩炳如日星士林惊观未有之奇子孙传为万世之宝敬捧𢎞璧不胜感激惶悚顷以衰朽残年拜辞阙廷亲聆天语温谕静养复特赐御用帽一顶袍一领套一领天香异锦内制辉煌谨奉以留示子孙又䝉赐人参三斤灵药珍品于贱体甚宜从此仰荷圣慈得以少延残喘皆天恩之所赐也以四月二十九日抵里犬马依恋之忱不能自己徬徨感愧惟有涕零沿途见直𨽻山东麦皆收获江南庐凤安庆之地雨泽霑足家家耕种田禾徧野可冀有秋谨借以仰慰圣怀兹特具本遣家人赍付男翰林院庶吉士张廷玉送通政司衙门呈奏不胜惓惓感激之至谨具奏闻奉㫖览卿奏谢知道了该部知道文端集卷三十九文端集卷四十钦定四库全书文端集巻四十大学士张英撰笃素堂文集四序丁丑会试録序恭惟皇上御极以来会试天下士于京师已十有二科今嵗在丁丑值礼闱校士之年英猥以谫陋叨䝉简命俾偕赐履琠雯典厥事悚惕靡宁兢兢以不称任使是惧窃惟我皇上振兴文治崇奨儒术为振古所未有又际海内承平嘉生乐育士之生其时者得以自力于学问而长养其才识以故蒸蒸丕变人文蔚兴若斯之盛也然其气机之相感召风声之所渐磨又有本焉不可不知也荷恩遇侍从内廷将踰二十年朝夕在细旃广厦之侧得于见闻者最亲且切恭覩我皇上万几有暇即研穷六经殚究诸史博罗百家游心翰墨自晨兴至于夜分祁寒盛暑罔有间辍又叨侍青宫趋承鹤禁仰窥圣人训诲之勤睿学敦修之密复见诸皇子勤敏嗜学日有课程皆以天潢之贵而躬韦布之修诵读相闻声彻殿闼诗书之气洋溢充塞可谓极盛矣是以上之所向下之所趋潜化黙孚捷于桴鼓宜乎海内文学之士日新月盛咸蔚然奋兴而彬彬乎进于大雅之林也承乏礼曹屡勘校十五国省试之文窃见滇黔蜀粤号称荒逺乃其文皆日进于醇邃与中土无异因叹圣化之隆文教之敷无逺弗届所以沦洽而感通之者非一日之故矣顷者扃钥棘闱焚膏继晷閲多士三试之文絜长比短谨拔其尤者百五十九人例同诸臣署取中字每署字时辄抚其卷而祝之曰尔策名于朝矣将来必务为端人良士以无负科名抑又思古人以言取人岂尽渺然无可依据夫言者心之声也古者敷奏以言又曰不知言无以知人大约心术端纯者则其言必正大而无偏驳之病识解明通者则其言必条畅而无结塞之弊律已恭慎者则其言必谨饬而无叫呶之习且先之经书以观其义理继之表策以观其才识閲者沈心静气以与作者之精神相遇谁谓制科之文不可以观其人之梗槩哉今多士自献之文具在其尚勉思立身行已期无负乎其言以仰副圣天子敦厉人才之至意俾典司试事者稍得以慊其为国树人之悃诚宁不有光也夫恭进易经参解序窃闻易之为书贯彻二仪囊括万类微以穷阴阳之变化显以系人事之吉凶幽以明鬼神之情状探赜索隠彰往察来读者得其中微言大义之一二可以服之终身而无尽况取四圣人之所发挥而朝夕涵泳其间者乎又尝窃观先儒论易其大者极于扶阳而抑阴夫天地之有阴阳犹四时之有寒暑日月之有昼夜也以气化言之万物不能有长而无消人事不能有得而无失运会不能有治而无乱举世不能尽君子而无小人是以卦之爻三百八十有四阳爻居其半隂爻即居其半虽圣人安能损益于其间哉然圣人兢兢业业于阳刚也则扶之进之于阴柔也则抑之退之此固六十四卦中无在不存斯义而于否泰剥复夬姤诸卦之辞尤其深切着明者也圣人不能使四时有春夏而无秋冬而制为室庐衣裘以御之不能使日月有昼而无夜而制为镫烛以继之不能使万物有长而无消而制为度数以节宣之不能使人事有得而无失而示以修省戒惧以补救之不能使运会有治而无乱而立为纪纲法度以维持之不能使举世尽君子而无小人而立为教化刑罚以劝惩之易之中数者备矣此则圣人扶阳抑阴之至意隠见于六十四卦之中所谓参赞化育裁成天地者岂有他哉故曰天地之性人为贵必读易而后知圣人之尊且大也草泽微材至愚极陋遭逢圣天子崇儒典学之时叨随讲幄入侍禁中恭覩我皇上孜孜图治未明求衣躬理庶政退朝即御便殿讲诵经史至漏下数刻不辍祁寒盛暑率以为常自顾学植浅薄惟切惶悚侍从之暇伏读周易望洋测海茫无津涯欲纂辑训诂一书期先通晓章句然后徐求其精义爰奉朱子本义为标准而诠解训释则杂取于大全直解诸书芟其繁冗务存简切至于释卦名义则程传最精故节取以载于本卦之首大全诸儒之説发明经义有禆讲席者并采録之閲两期而成名之曰易经参解条分缕析一以先正之言为矩矱絶不敢参臆説于其问因质性愚鲁着此一编借以自备遗忘荒陋粗浅深知不免又念在禁中修辑之书不敢不上尘我皇上睿览亦以见文明化成在上小亦有不敢自弃之私非云于经㫖有所阐明羽翼足以献之当宁也谨序恭进书经衷论序窃惟人君之以道治天下至尧舜禹汤文武之盛而极矣人臣之以道事其君至臯䕫伊傅旦奭之盛而极矣迄今相去数千载当日之言论谋画纲纪设施与夫忠恳诚爱之心谐弼绸缪之计虽散见于六经旁流于诸史而𢎞纲鉅节之所统会则莫备于尚书使后之人犹得于方策之中想像唐虞三代之君臣如见其形容若聆其罄欬不觉有时代旷逺之隔者则由其文至古其意至厚其㫖趣至𢎞逺流连往复而可以不穷也自供奉内廷之初正值我皇上讨论二典讲贯三谟穷究精研无微不彻由是而下逮商周誓诰之篇靡不再四寻绎凡昔人之所谓苦其奥博而难通者皇上必深求义理之归而亦不辞夫章句诵读之劳二帝三王之言与夫古圣贤之所以告其君者朝夕沦浃于圣心至深且渥也故以言乎典学则髙宗逊志之勤以言乎服逺则虞廷干羽之格以言乎六府三事则九功之时叙以言乎官人亮采则九徳之日严皇上以圣学之渊涵发为治功之醇茂岂仅稽古不倦而已哉质愚学陋寡识渺闻窃从讲筵余暇退入直庐伏读尚书偶有一知半见録以纪之积久遂至成帙非敢自持臆説皆取衷于昔人之言谨依篇章次第分为衷论四巻又因在内廷编辑之书不敢自藏其短冒陈九重乙夜之览伏念我皇上于尚书全编心源脗合精义黙符每发一议逺超汉宋诸儒之説忝侍左右闻之熟矣如谫陋肤言类培塿伏于泰岱之前爝火耀于日月之下弥自増其悚惕云尔谨序古今释疑序甚矣读书嗜古之难其人也士子幼而从事于呫哔帖括之学皇皇焉求合于有司之尺度其不售也则数变其体以从时其售也则又将潦倒于簿书竭蹷于期会求其讲明古学淹贯经史岂不戛戛乎其难哉方子合山自束发受书以来即不为制举业所羇馽沈酣于六经诸史百家之书寝食沐浴其中者三十余年于天文歴数律吕之精奥经史之源流异同疆域之沿革郊丘庙祀之分合文物制度之损益旁及于字学算数医卜方技之説靡不殚究博採昔人之衆论而条分缕析权衡其可否审定其从违着为一书名之曰古今释疑猗欤盛哉方子之为此书也负敏异之材具研穷之力承累世之家学用英妙之盛年家有藏书门多长者兄弟切劘交游讲贯且赋性恬淡于世俗所欣羡嗜好之事方子一无所慕而独抱简编于长林丰草之中嵗时伏腊风雨鸡鸣孜孜矻矻无间终始其取材也博其辨物也精其经时也久其庸心也専故能祛繁归约去疑得信以成一书为萟林之统会正学之津梁良非偶然也姑孰郡守杨公好古乐善梓是书以行于世予请假归里门适见是书之成快古乐之修明託鸿编以不朽敬识数语于简端焉补巖居近科程墨选序本朝以制举业取士三十有八年中间更用策论三载旋复旧制岂非以四子五经之学精微宏濶足以觇士子之器业才识苟取之不失其道遂可以为国家得人才之用非仅词章比偶声律之学而已也从来世运当太平之日朝野清宴民物恬安则其文应之亦必有鸿龎醇厚邕和寛博之气上以此求下以此应不谋而合譬如春林之鸟㬉漾之鱼不自知其声音之和而泳游之适暄融之草木不自知其枝叶之扶苏华实之昌茂必无有激楚噍杀之音萧槭寒枯之色足以奸乎其间汉之极盛则有董子贾子之文唐之极盛则有许公燕公之诗类皆典硕敦重足以养国家长裕之气以藴藏涵蓄其所不尽断非末季文人之所能及者噫文章闗乎世运可不慎哉可不慎哉昭余戴子枫仲萃本朝制科之文而论定之其言曰论文以气为主气胜而后及于理与法数者备而入吾选焉善乎戴子之言夫天地之气嘘吸之于两间贯注之于万类而后宣洩之于文章诗赋当今海内荡定䘲氛廊清天地太和之气絪緼融结则一时文章之士必争趋于昌明俊伟颢博端凝以应国家之盛如董贾燕许诸人者戴子复以是编倡之其禆于制义岂小哉戴子少负奇气文博而学富为海内所推重者数十年今老矣而气不衰故其论文者如此潘木厓诗集序英获与蜀藻交在二十年前是时蜀藻以诗文负盛名为诸生祭酒英甫束发补博士弟子员蜀藻挈之坛坫教之为诗文朝夕奉余诲故读蜀藻之诗最久而殊未能测其涯涘也自少壮以来为诗不下数千首大约体凡数变变而益上每与同人把卷太息决蜀藻之诗之必传今年春书来京师谓且裒辑全篇镂之于板为喜而不寐者累日蜀藻诗少宗少陵中年沈酣于香山少陵雄浑苍深体兼衆妙香山排宕潇洒自为一家要皆不束缚于声律比偶之中独抒写其性情务为极言竭论穷变尽妍凡所为忧乐欢戚之言千古而下犹如即乎其人见其事而闻其声此则杜与白㫖趣之所以同亦即蜀藻所以宗二家之意也尝窃谓香山之诗务于尽人固知之而少陵亦未尝不务于尽也少陵务于尽而不伤其涵蓄者气有余也香山务于尽而不伤其髙淡者韵有余也子瞻山谷皆力摹少陵而其后不得不入于香山者才人握管思以畅发其性情类不乐为初唐诸子句镂字琢比拟属对之工而浩衍流畅以务尽其才故宋元以后之诗人大约不出此二家之法少陵香山之所以貌殊而致一者亦在此哉蜀藻天才髙卓沐浴扵诗学者三十余年天复啬其遇而老之于诗游齐兖陟泰岱登戏马弔梁园两入京华又南浮江楚泛赤壁过浔阳望匡庐山所至登临览观与海内诗人相酬答以发抒其卓荦抑郁之气其遇稍类少陵而性复恬裕闲逺善于縁情写物又于香山为近故其为诗能兼二家之胜长篇短章皆直写其胸臆几于极言竭论穷变尽妍而不伤其涵蓄髙淡者由其气足以包举融贯韵足以掩映舒徐此所以得古人之深而非与貌似形肖者比也蜀藻母夫人予姑之子也髙节博学有松声阁前后集行于世蜀藻少孤奉母夫人教为多今七十余矣白华兰陔蜀藻其以诗养乎吾邑僻处江上蜀藻与母夫人独以诗文名海内四方文学之士莫不宗之然则予于蜀藻又何庸以不遇为感哉归孝仪制义序文章之于遇合甚无取乎躁而获也夫躁而获者或凭其才思之飈发锋锷之犀利以取悦于一时经有识者按之其气必不能沈其力必不能厚其识必不能精其格律必不能完浑其理解必不能纯粹是以博学深思之士以文章显天下者其于遇合之际造物者若稍迟之以待其聚精会神含英而咀华闳中而肆外卓然自成一家之文一出而传诵海内非文章之以遇合重而遇合之以文章重也归子孝仪弱冠荐于乡与予受知于即墨黄夫子同门生中孝仪年最少才情丰度擅一时无双之誉无不以联飞髙第相许者甲辰之役以兄雪采先生分职礼闱格于例不得入试丁未复不第春明门外潦倒车尘马足之间同人又无不为孝仪叹惜扼腕而孝仪泊如也吾于此知孝仪之自待者方大而天之所以待孝仪者有在也已酉春遇孝仪于吴门时方谢尘嚣屏交游絶不问家人生业而担囊负书走百余里坐兰若中青镫荧荧与佛龛相对朝暮一编肆力揣摩举人世所谓岑寂不堪之况而孝仪甘之予观其气沈其力鋭其色蔼然其光黝然及再拜启其笥箧而快读其制举之文则如长江大河之奔注而涵育也如珠光剑气之苍茫而温润也如千门万戸之闳敞而清庙明堂之鉅丽也才识明通而不伤于浅榘矱先正而不失之拘力大而思深理纯而法备如此弁冕南宫黼藻文治真能自成一家之文絶非小儒曲学摭拾饾饤之可望其项背者噫孝仪之自待与天之所以待孝仪者固如是乎向固知之而今益信之矣大约功名之器类以郑重迟回而得之者其经济识力始能任重致逺独文章然乎况孝仪由此而显天下犹然英妙哉举数年来之为孝仪郁郁者而一旦为孝仪快也遂濡笔而序之日照李氏族谱序余自康熙癸夘举于乡先大夫时年七十余即以一编示余曰此族谱稿本久未诠次予年且老前人行事予犹能缕缕叙述子盍为编葺成书以母坠祖宗之绪予敬受而卒业首世谱次世纪次丘陇次纶言次家传为若干巻每念欧阳文忠公集中载家谱一帙其言皆简质不事摭拾藻采斯可以传示久逺故义例多仿之又念先大夫以耆耋之年独惓惓于此葢木本水源之思行苇葛藟之爱古人敬宗收族之道谊莫大焉事莫重焉今读日照李氏族谱不禁重有感于衷也愚菴李先生为当世名公卿其太翁封大夫孝阳先生敦龎闳硕道徳文章世其家年已大耋以谱牒属愚菴令其编次而先生序之因知前辈敬宗收族之心本于仁孝之至隠其不谋而相合者固如是也且胪次详明而叙述简要得欧阳公家乗之义其可以垂示久逺无疑书丘墓使子孙识所瞻依载训词俾后嗣无忘忠孝与余曩昔纂辑之事适符可以见心理之同而愚菴之用意深至也夙闻李氏有隠徳蟠根深固而枝叶蕃昌玉藴珠胎而光气腾上理固然矣我观孝阳先生与愚菴先生光明俊伟英姿磊落实能树鸿名而緜景祜李氏之族方大而又以亲逊敦睦庇䕃其本根教诲其宗族其所发越流衍又安可穷哉敢拜手而为之序左国颖序宫詹学士澹人先生侍直内庐细旃广厦之间多歴年所曩者承命编纂春秋解义日奉宸览依鲁史纪年为次序列经文三传于前后则诠释其义意搜罗往説折衷羣言而论断之务求得乎圣人笔削精微褒贬谨严之至意宏纲大义已麐麐炳炳披巻而可得其指归矣复于编摹之暇採辑左传国语中之一字一语瓌丽警异者别为一书号曰左国颖夫古人之为学治其大必及其细研其义不遗其物故曰不学博依不能安诗不学杂服不能安礼又曰含英而咀华必如斯而后为学之备也如泛沧海者既览其风澜之壮濶而火齐木难珊瑚瑟瑟之珍宜并登之以为宝也游三湘七泽者既赏其山川之美而杜蘅兰茝跬步可採者亦宜郄车而载也登宗庙明堂者既观于百礼之盛百官之富而龙勺鸡尊苍璧黄琮之所陈宜并识之以广其见闻也夫子教人学诗以兴观羣怨事父事君之大而多识于鸟兽草木之名尤所不废况左传国语中单词只语皆古奥琢鍊其可宝不下于火齐木难其芳泽不殊于兰茝其班剥陆离不异于夏瑚商琏其为沧海湘泽之蓄聚宗庙明堂之罗列何可胜数宫詹特表而出之岂非千古之快事哉且颖之为言也正义释之曰刀环谓之颖禾之秀穗谓之颖枕之警动亦谓之颖皆取其翘然杰出异于衆之义此又宫詹命名之意也夫昔苏文忠公言平昔读书始而记其事蹟既而熟其文词又进而考其制度名象凡数过而本末兼该精粗毕举予于宫詹之读书也亦云然黄柏山房和诗序龙眠黄柏山房去吾山园五里青嶂叠回清谿萦绕一径盘纡左临大壑右跨山腰奇石谽谺古藤垂荫葢境之最幽絶胜者也羮湖先生结屋其中引流种树每与予偕往自翦刈荆棘以迄于楼榭落成无时不同觞咏于斯地葢三年矣予入都后先生又搜奇剔异得大石壁如屏障苍翠班剥为飞阁以临之此则予想像而未得目睹者也瑶园癸亥嵗即之官闽漳凡先生所目营心画草树烟峦之状瑶园亦仅得于邮报诗篇中而未尝见其十年拮据之劳也噫先生龎眉丹颜丰神玉立髙卧龙眠一峰有时茹斋写经有时飞觞朗吟辄经月不出诗皆古调画亦入神林壑烟云供其驱使山川灵气奔走腕下豪情逸韵健笔奇怀足以陵轹景光发挥幽奥㝢内而有神仙则羮湖其人也宇内而有蓬壶则胜山其地也先生纵骑鹤而游道山亦必往来斯地耳岂逺乎哉瑶园归而抚一石一树摩手泽蹑遗踪结而为涕泗发而为诗篇得七言长句三十首触景増慨遇物怆怀调苦而思深语悲而气咽然其空灵敏妙宛折纒緜足以写其真挚之情仁孝之思则又不求工而自工者也予读之不禁低佪永叹欲酧酒龙眠一峰唿先生之灵而以是为楚些之句焉每见先生家书寄漳海辄以清白勗其子瑶园居官最㢘慎有惠政名誉翕然则瑶园之所以不忘其亲者又不止桮桊琴瑟之思也夫文端集巻四十文端集卷四十一钦定四库全书文端集卷四十一大学士张英撰笃素堂文集五序讲筵应制集序臣英谬以疎贱谫薄际昌时遘景㑹以康熙六年丁未成缪彤榜进士授翰林院庶吉士是年冬以先大夫忧去九年庚戌服阕补原官十一年壬子秋授编修次年春充礼闱同考官三月上幸南苑命臣英偕同官史鹤龄扈从于行宫进讲诏献南苑赋嗣后每廵行必侍从或独往或与侍读孙在丰偕是时扈跸多在南苑新宫緑槐髙栁掩暎丹甍千幕周罗六师环列卫霍金张以及期门羽林之士翼豹尾而处者云蒸雷殷深严𢎞丽不可殚述以书生抱简牍其间晨则委蛇丹陛夕则退处直庐承颜邀睐恩遇无比时从幸晾鹰台观试马紫骝赤骆蹑云追电天子第其驽骏以赏劝诸王公大臣则献试马歌一日漏下十余刻上御行殿秉绛蜡作大书使人问二臣知在直庐观书命作良马诗以献或风日和羙上率左右虎贲讲武平郊歴上兰践甫草出则朱旗舒徐入则铙吹震发凌晨侵夜必召二臣讲论经史殚究义理日有程课㒺以寒暑间自顾虽陋劣无似然每得以圣贤载籍陈説于君父之前视古人奉属车清尘诏献甘泉上林赋者窃以为荣此则圣天子典学之勤俾臣子有稽古之益也是年秋授日讲起居注官其后学士熊赐履入典阁事内殿进讲专命及在丰从事鸡未鸣时从长安门歩至左翼门祗候少顷东方渐白楼鸽羣起星稀殿角露浥阶墄偕奏事诸臣方曳组而入至干清门候诸臣奏事毕内侍传入𢎞徳殿殿中左右列圗书南向设御座北向设讲官席皆用黄絁幕中设鑪焚香讲官既入则侍从咸退讲官再拜北向立敷陈经义时有所谘询既退命赐茶于干清宫门如是者三年由左春坊谕徳优擢侍讲学士先后同在讲筵者则泽州学士陈廷敬崑山学士徐元文叶方蔼接天颜于内殿䝉顾问于黼席圗书翰墨貂绮之赐嵗数至焉是时也海内冦贼未平天子方宵旰殷忧四方将帅咸禀承庙略指兵筹饷无虚晷且日御讲筵与等讨论古昔于此窥圣度之髙深睿学之懋敏太平之所以立致也因辑歴年所进诗若干首为讲筵应制集而并叙其所遇如此内廷应制集序康熙十二年癸丑春天子御讲筵从容与学士言朕欲得文学之臣朝夕置左右惟经史讲诵是职给内庐以居之不令与外事其慎择醇谨通达者以闻时举名入对上心识之自是再四谘询对者无异词迄十六年丁巳冬有内廷供奉之命赐邸舎于瀛台之西辰而入终戍而退干清宫之西南隅曰南书房上旧所御读书处也命处其中饮饍给于大官执事使中涓笔墨侧理器具之属皆取于御府珍果饍馐之撤自御馔者日数至焉御干清门听政后则召至懋勤殿辰巳前讲经书午后读史咨询对扬辨论之语详于南书房记注自丁巳冬迄壬戌春未尝一日少间伏念自古人臣间从殿陛一见天子数语达于宸听终身以为荣幸如者侍从燕闲趋承经席陪奉密勿前后近十载细旃广厦之间陈典谟谈易象博综前史上自洪荒下暨輓近握丹铅于香案听钟漏于华清霁颜温语恒如家人父子谓非遭逢之极则恩遇之殊轨哉时或着为诗篇以纪述盛事甫脱稿即陈于御座之侧吮毫授简成于俄顷者多有之唐郑亚序李文饶制集有曰牙管既轻芝泥将熟尝于席前亲授笔札公亦分隂可就落简如飞固不敢追踪賛皇而殿陛之间一时情事则亦古今之所同也二十一年壬戌春请假归葬先大夫屡降温纶渥被恩赐俾得暂休沐于乡里因辑四年以来诗为内廷应制集二卷其中词句粗疎浅劣当时多不暇㸃窜今皆悉仍旧稿存其实也昔欧阳公既老归淮颍之间辑内外制而序之因念平生仕宦出处且谓瞻玉堂如在天上今得奉恩筑室于龙眠山中与田夫野老称説圣天子盛徳儒臣宠遇抚今思昔感激咏叹更复何能自己哉小学详説序圣天子敦崇正学讲艺明伦逺宗虞廷精一之传大启邹鲁诗书之泽以至濂洛关闽诸书莫不盛行于时俾海内翕然从风所由士务实行而尚闇修尤以小学者为大学之门径未有舎卑近而即至于髙逺者内则少仪曲礼诸篇士君子立身之始而即造道之基也人当成童之时机识未开习染未深束身于礼节日闻正言日见正事有先入者为之主而后世俗不能移所谓少成若天性习惯如自然以斯日进于徳而不难此小学之为功大而为成就人才之要务也予侍从内廷数十年仰见圣人师古教胄子之义庭训之始则必以内则少仪曲礼讲贯熟习故被服其教者待人礼下谦冲而有礼恭敬而温文粹质早成盖有由也圣虑更欲以此嘉惠海内命童而习之于科嵗试童子时制艺一首小学论一首胶庠之地必资此为始进羔鴈家传而戸颂岂不蒸蒸然盛哉其宗旨所在必缕析而条分之然后传诵者知所向往江隂张子辈乃标明㫖趣着为详説操觚家开卷了然如指诸掌俾朱子纂辑羣书之意如日月之行天可不谓考亭以下千载功臣乎近山陶子为同学友相与叅订成书谓私诸家塾不若公诸天下梓而行之是亦导流徳化之一助也近山尊人曩时司铎吾乡教思广被而性极恬淡有柴桑之风余时官京师虽未接其丰范而心仪者久之今读是书知其家学渊源相承为有素也因不辞固陋而乐为之序张氏宗谱后序英生也晩于前人之行事皆不及见趋庭之际大人辄诏而进之为述先世功业出处文章行谊以及宦游㛰媾子息之详生卒某年月日𦵏某地缕缕不倦如是者有年虽谨志于中不敢忘然又窃自媿谫陋弇鄙每思执笔以记其万一而喻之于心者不能达之于言则又惭恧退缩而自止如是者亦有年乙巳秋大人出旧谱一帙且为述先世事缕缕不倦者如前命为记述英再四逊谢退而自思吾先人之烈其不获传者多矣幸而有可传又以不能文欲自掩其固陋而听其渐就湮没也忍乎哉且为子孙者着为行实以持于当时仁人君子之前乞其一言以志不朽虽谫陋弇鄙容何伤况兵燹屡经族人之土着者多罹于阨今幸生聚二十余年渐次蕃衍昭穆世系不可一日不明又安能竟自逊谢以重违大人命也吾乡诸世族皆有谱多为其先达所编次如延陵如桂林如吴兴天水及诸家谱皆遍求纵览知先辈之于家乘綦重矣而桂林谱为明善先生所修尤详简适宜窃向往焉故义例多倣之谱莫先于明世系为述世圗第一行字官爵以及生娶卒葬子女㛰姻之事皆所当详无可考者曰无可考妇改适则生卒𦵏不书絶之也为述世纪第二人莫大于祖宗莫重于坟墓而祭田祭仪附之为述丘陇第三人臣受国恩以至荣及父母钖之纶綍所当与宗祊并重者也为述钖命第四名公鉅卿表章先人之文如行状如墓表如墓志如记如传如序不独祖宗之行事頼之以传鸿文鉅篇亦当百世寳之为述赠言第五凡先大夫之庸勋在朝逸徳在野文誉在艺林英所熟闻于耳者即一言一事不敢斁为述列传第六壸政之修实为内助钟仪郝法昔人所称为述内传第七共为若干巻至贵五公之后久已无传小张之后亦莫可考惟山前一𣲖迄今尚存观旧谱迁桐圗支𣲖本亲今皆另为一巻附载于后不敢忘先人収族之谊也至若扳援依附昔人之所深耻英亦用是凛凛信则传信疑则传疑不敢一毫行胸臆于其间恐贻在天之恫而为贤人君子之所诮譲也至叙述之挂漏蒐考之缺畧自知不免谋授剞劂则大人之志也小子敢乎哉惟期继此三十年则一修明润色光大以兹编为初藁可耳旹康熙五年嵗次丙午孟秋之吉九世孙英百拜书徽言秘旨序古昔圣贤所以为修身理性禁止邪僻变易气质至今犹可以得其遗意者则莫若琴矣传曰君子无故不撤琴瑟又曰不学操缦不能安絃其见于曲礼学记之篇者如是其详且重也夫抚絃动操代不乏人予窃以为宫羽之调适节奏之清真声音之和畅充羙不佻不靡不躁不廹不凌节而乱不啴缓而散此皆非可以作而致强而能也恒视乎其人之性情焉故徳性欲其寛平广大清和恬裕不纠纷于嗜慾不汨没于声利不驳杂于喜怒不烦扰于视听湛然清虚翛然广逺俯视六合游神古初然后寄之于心手託之于徽絃有纯古淡泊之音无促节繁絃之病写古人忠孝之思则周公孔子可睪然而髙望也操古人髙山流水之韵则伯牙钟期之徒奔㑹于腕下也发古人悲愤悽惋之音则伯竒屈大夫慨叹徬徨于其侧也挥五絃而送飞鸿得乎心而应乎手朝烟夕霞不足以喻其变幻崩崖裂石不足以拟其竒峻海涛松籁不足以俪其雄迈流泉曲磵不足以比其幽窅潇湘之云峨嵋之雪不足以絜其旷𣺌空潭之龙吟九臯之鹤唳不足以方其清音逸响古人所谓泠泠七絃遍一絃清一心者是岂非徳性纯厚之所为器也而通于道乎予自弱龄即有志于据梧之学盖欧阳子所云夙有幽忧之疾欲借此以少自砭治顾以尘事委顿随学随废今且老矣虑嗣后指爪拘挛虽欲从事于此而不能曲折与徽轸相赴间理旧学一二引用以调习其心手兾异时倘可吟啸于清泉白石之间聊取以自娱又念古人类不能多学白乐天止习秋思范希文惟弹履霜或亦其寄托髙逺有在于朱絃素琴之外者吾友孙君静紫得琴之精义于芝仙尹君订其所着书曰徽言秘旨予求而览之其论指法最严且悉洞精达微穷极旨趣芟俗响而存古音矱凡调而尊正始可谓集琴学之大成盖尹君数十年心力寝食于兹而静紫䌷绎而闸发之渊渊乎羙矣备矣且静紫为征君文孙道徳之所涵濡中和之所衣被其为人也冲夷恬旷离尘逺俗官于金门而读书味道懐古怡情宜其得于琴者深而有以发其性情自得之乐也噫古人所以为修已教人之具而后世罕能发明其义专求于声则末矣故为举其重者而序之左长玉制义序吾土山川之秀异杰出者无逾于城之东乡白云浮渡诸峯极巗泉洞壑之竒尽烟云林木之态顾以僻逺城郭辙迹其间者或鲜少焉左子长玉读书于白云之隈慿临大江俯瞰湖泽近揽诸巗壑置于几案之侧发为文章思深而致逺旨隽而气醇吐纳风流卓然㟁秀盖有得于山川磅礴之气而抒写其胸臆故与时流龊龊牖下者絶殊也忠毅公树大节于海内尤精于人伦之鉴其赏识多竒中至今朝廊艺林所称述必曰浮丘先生长玉为忠毅公从孙承借家学素苦食贫独抱一编研錬揣摩于烟云旷邈之际初则落落难合果一出而豋贤书悬其所作于国门洵可以鼓单寒读书之气而为后来者劝也长玉既力学意弥冲然自下夙昔以文章寄京师请业于予早决其必售而窃幸予言之不谬今天益厚长玉俾其为六月之息从此肆力于古学博其识裕其气拓其才尽发山川之灵振起先贤之绪当不仅为制义之名世云尔也于其文稿之刻而书数语于简端焉百石圗序天地清竒之气露洩于両间瑰异磊落而难于名状者盖莫如石二华之雄峙崪峍莲蕚仙掌秀出天半灔滪之巉巗磅礴奔流激湍富春之壁立幽峭匡庐之飞泉万仞武夷之蜿蜒九曲以至飞来峯之玲珑虎丘山之平旷凡着盛名于天壌者㒺非石也故山戴石而㠝岏水激石而潆洄林木䕃石而秀润髙之则数寻盈丈号称石林米顚之所拜也小之则一拳半握峰峦毕具出入懐袖东坡之所寳而爱也无论郁林洞庭泗濵崑阜而其含蓄天地清竒之气则一也可斋贾公以其胸中清竒之气画而为百石标新领异变幻莫穷或正或侧或平或鋭或立或卧或以髪濡墨而为之或染花草而为之或舒毫而直写或经营而后出无不尽态极妍百幅无一相类其笔力腕力直与造化相侔然后天地以之洩其竒于両间者贾公収其竒于尺幅之中宁不足以焜燿古今上掩前哲哉公与予交最乆性笃嗜笔墨乐与髙人名士㳺政事之暇偶寓意写生笔法不肯𠞰袭前人而独探其奥盖一事不苟者如此想见公退食之时焚香清昼纵笔所如不过自写其贞介直方之㮣虚明峻洁之操竒懐逸趣奔㑹腕指掀髯一笑楮墨淋漓而石成矣则是圗也公之性情器识见于此矣敏妙本于性灵而寓之于石又随笔缀以诗歌箴铭真行间作吐纳风流扬扢骚雅则是圗也公之文章见于此矣古人云为政心间物自间公长才硕抱治民有经四境肃如品物成遂以卓异报绩故能以其暇裕㳺戏翰墨则是圗也公之政事亦见于此矣即小可以观大即㣲可以知鉅故乐为公称道而賛述之古人以石为云根故云泰山之云触石而雨徧天下以此为霖为雨霑洒秦楚之民皆于是乎在又不独几席之玩而已也昔东坡亦官于黄枯木竹石至今片纸珍如拱璧况公以百幅后先辉映传之异时予言亦託以不朽矣封大夫人李年伯母夀序今上御极之二十一年嵗在壬戌春王正月海内新奏底定炎荒絶徼㒺不臣服朝廷方布涣汗之德音沛休养之大泽士大夫数年来夙夜劳勚之心得以少自慰释相乐昇平且当温律融和万类熙皥凡为人子者咸思以康体之爵举福嘏以祝其亲以仰副圣天子养耆老礼髙年之心甚盛事也学士厚菴先生之母太夫人新被纶封紫泥焜燿设帨佳辰适当嵗首同官于朝者咸以为荣举觞相贺英与厚菴曾同读中秘书共朝夕起居者三年闻太夫人之贤至稔且详故敢不辞固陋而质言之夫文学侍从之臣旅进阙廷珥笔鸣玉以文章受知者常也至遭遇之竒鲜有如厚菴者厚菴请告定省絶处闽峤当祲氛鼎沸之时独能抱孤忠抒密画间道上书报天子出竒制胜殄灭寇贼以一书生缓带戎马间犒将士峙刍茭练义勇指形势俾克成厥功为当宁所嘉叹为海内所传颂为举朝所具聸为文章制科之士所借以为羙谈可谓竒矣然是时厚菴奉両大人家居入禀庭训出而指麾不必如温峤之絶裾而能成折冲之功于乡里之间者则尢竒也且又闻之闽故多寇国朝定鼎以来海氛未息伏莽时闻沿及藩变鲜有宁宇封大夫前后捍御其疆厚菴克全大节皆太夫人内佐之脱簮指廪衣食其贫窭惠施其族党何有何无黾勉不怠以聨络腹心指臂之势数十年来劬劳艰瘁不可殚述也人第知太夫人此日迎养京华叠膺命服子孙罗侍賔客歌颂为人伦之荣而抑知烽燹海峤之中室家飘摇之日所以佐其夫若子者荼苦有如是哉抑又闻之太夫人事舅姑极诚孝处姻娅妯娌以和敬为常训诲诸子既勤且笃母仪女徳无弗醇备夫坤厚载物而百昌茂遂积之者厚则享之者𢎞厚菴昆季光大未艾固其宜也昔张齐贤在中书门下母以八龄封晋国太夫人太宗手勅褒羙懽动都下厚菴之受知天子不异古人太夫人之徳福后先辉映洊登期颐载诸史册不独家之祯抑亦国之瑞矣侍读缪念斋同夫人七十䨇夀序盖闻国家当全盛之日徳化旁流风教洋溢重熙累洽贤豪蔚兴类必有文学侍从之臣乐恬退而尚闇修託迹丘樊放情林壑以着作为事功以风义为坊表以砥行砺节为报称之具以讲徳论学为人伦之鑑俾世人之仰慕其风者邈乎其不可即夐乎其不可攀跻故能使躁者平竞者愧顽者廉懦者立其足以助流朝廷敦龎淳羙之化未尝不与在廷之亮工熙载者同有功于斯世斯民也在渐之上九曰鸿渐于逵其羽可用为仪夫鸿飞在㝠㝠之中而羽可为仪则其裨益乎文明之治夫岂无其效哉居今日而求斯人于海内则吾同年缪念斋先生其人也先生于今上御极之六年廷对擢为第一授官翰林即请归养前后在馆职不踰数年中间皆退居于呉门始则承両尊人欢继则闭戸治经学澡躬束行味道自腴所着诗古文词沐浴涵泳于昌黎南丰而自成一家之言屏迹䨇泉草堂时往来灵巖震泽间絶不以颜色示当事端静直方简易诚悫吴人咸重之曩时有大吏入觐首以先生读书立品为对予闻之而喜慰己巳春圣天子省方至吴㑹予忝扈从尔时先生朝服率両公子迎于里门天语赐问知为旧时侍从臣为之霁容予见先生气体充盛齿发不衰更为之喜慰今先生年且七十矣身愈退而徳愈进迹益逺而名益髙深山大泽惟恃有拱璧夜光潜藏其间而后光芒腾达以上翼云汉日星之彩先生之在今日殆如是哉丁未嵗今上首亲政先生亦冠弁南宫三十余年以来圣天子励精于上而成一代熙平之化先生亦潜修于家行成名立而享福祐夀考之盛云龙风虎之竒又岂独在堂陛间哉元配顾夫人孝淑恭懿阃徳咸备治家谨肃皆有法度逮下慈惠中外无间言先生之髙夫人实有以成之长先生一年闺门之内白首相庄福祉可谓盛矣婿宋子义存官比部郎谋进先生与夫人介夀之觞以予相知最深属为文以侑之予不敏因举数十年来胸臆中语欲以告先生者而述其大略以当祝釐并系之以诗曰植身如乔松苍翠色不渝龎鸿比山岳福庆良有孚再登䨇泉堂庭树正荣敷携手看雏鳯的烁䨇明珠言过分云亭烟霞瞰南湖老梅塞巷陌古桂横路衢快哉鹿门翁举案多欢娱待我林屋山相将问蓬壶大中丞安溪李厚菴先生夀序粤稽自昔畿甸之难治也左冯翼而右扶风地在三辅之间其中吏道淳良为风纪之本四方之所则效况且世家大族壌土相错阡陌骈连屯庄杂仍强梗慿临姦究戢处盖地大者物之所託势重者力之所聚于以抚绥有方而安戢善良也岂不戞戞乎其难之开府者百职司羣僚之长襟带数千里外幅而内民社求其澄叙官方肃清行伍俾武克固圉而文能奉职各安其所以无覆餗陨越之患则最难此吏道之所以罕适于治而为古今之所希觏者也自吾李公为政敦尚大体力崇简要本经学以为政术法古则以治今兹盖廉以洁已清以涖物而于下吏丝粟毫髪之物一无所取于官敝衣蔬食处之晏如而其驭下也一切苟且之事皆不欲就其廉察官聨之道则必以吏治民生为事以恺悌慈仁为本以精明亷干为务而无取乎粉饰文誉炫焕才名以涂饬一时之耳目是以从风者皆应之如响其于民也务干止善安养以兴农田治水利为急务以敦孝弟崇俭譲为盛事良善者存苦窳者去一时之人情咸鼓舞乐生以观其徳化之成公之识尤能通奨善类推与好贤其于人材也皆务举所知圣天子朗彻万类洞开重门而每以公之言为正择善令登赤县者多公所举人而公自视则欿然也是以谦冲善物屡被恩纶如黼衣章服之华御书夙志澄清之褒荣施重叠皆公之裕于中者素而被之者有殊荣也京都地接九河水所至多泽国平原千里忽为淤沮圣天子悯民困为筑堤以捍御之嵗縻费数十万以施惠于民公督理察视相其髙下而胥度之奔走河堤殆如下吏勤劬况瘁卒使治芜莱为垦辟安闾阎富田作者嵗获有秋以仰副我圣天子惠元元爱百姓之至意岂不诚为鋐且鉅哉今者嘉禾溢畆芝草生于庭闼以彰我公享大年毓景祐之瑞兹秋为公介夀之辰贤大夫谋所以祝公夀而乞言于予余窃谓诗之言夀者屡矣而其言曰跻公堂而称兕觥继之以介夀则繋之于豳风七月篇毋乃诗言农桑之业兴则根本之计固公之所经营者皆农桑之事亦可即公之事以夀公不亦可质言之而无所附属寄託益以有耀也夫文端集巻四十一文端集卷四十二钦定四库全书文端集巻四十二大学士张英撰笃素堂文集六论韩愈深得春秋之旨论夫春秋何为而作也圣人以顺天道明王事而立万世不易之则者也圣人悯夫王道之不明礼乐政刑之失所统而天下后世将不得与闻于先王之教故明天道以治之以王者赏罸予夺进退之权一寄之于春秋而圣人忧天下后世之心益廹矣忧天下后世之心廹遂不得不力为之防深为之虑一言之褒一字之贬兢兢焉无敢失者非得已也韩子有曰春秋谨严程子以为深得春秋之旨盖以其能识圣人不得已之心矣夫春秋继诗而作也诗之旨主于温厚和平羙刺之间优柔不廹类多託物以流连之咏歌而长言之即其间不无悯时病俗之非亦且怨而不怒初未尝指陈是非激切而褒刺之也而春秋之主于谨严也其于温柔敦厚之意何居不知诗之作也王者之政教明于上仁义涵濡里巷之间皆有以咏歌乎圣人之泽即弼鄘而下称变风矣而先王之教未衰善恶犹未冺于人心故其思深其思深故其言长若春秋之作也王者之政教不作于上纪纲废坠虽桓文复作号称尊王而先王之泽已湮善恶之几将冺故其情廹其情廹故其义不得不着此春秋之谨严所由继于温厚和平之后春秋之教一诗教也今观其宏纲大义之所在或抑或扬或隠或显或屈或伸或予或夺无不凖之于天道本之于王事御之以帝王之大经大法呜唿何其慎也盖春秋一书以防天下之肆则立説不得不谨以止天下之僣则持义不得不严以一言立百世之经以一事立万事之则将以挽天命民彝于既冺使复与闻乎古先哲王之教也则是于圣人之词益切而圣人之心益苦矣夫先王之治天下莫严于礼太史公曰春秋礼义之大宗也苏子曰春秋之所褒者礼之所与也春秋之所贬者礼之所否也圣人之作春秋一以礼为断先儒之论春秋一以礼为归盖将为持世之大防而不得不出于此也非即韩子谨严之説哉韩子识春秋之义故其于佛老竭力而排之其词直其义正使异端不得进而与吾道争也亦可谓能谨且严矣盖未有圣贤生而不为世道忧者也未有为世道忧而不凛然于人心之防者也凛然于人心世道之防而出于谨且严也岂得已哉知此则可与读春秋而亦可与读韩子原道之文矣王者以教化为大务论董子之言曰王者南面而治天下莫不以教化为大务善乎董子之言上自商周秦汉下迄三国五代唐宋以来国家所以延促之故卒未有能易其言者也人心之日流于伪如水之就下而不可止圣人以教化为隄防尧舜禹之相禅以治继治人心淳朴未漓董子所谓继治世者其道同也汤承夏之敝伊尹称之曰肇修人纪夫五典之敷久矣至汤而言肇修者救夏之衰也周承殷之敝文武成康数圣人相继渐摩涵濡以革殷故俗书曰商俗靡靡余风未殄又曰既歴三纪世变风移化之若斯其难也秦人承战国之敝无一日之教泽而加剥削焉是以再世而不振西汉之泽緜于文景东汉之治洽于明章唐之绪永于贞观宋之祚延于真仁此数君者类皆能兴起教化以丕变一世之人心风俗使子孙有所慿借以为固尝譬之天下大器也昔之人用之数百年日剥月削久而窳敝矣后之人取其器小而补苴之大而陶铸之称其力之厚薄以为所用歴年之多寡未有仍其窳敝谓可以无虑者或曰人心之日趋于輓近势则然也虽圣人不能返之使淳是盖未知天道矣夫秋气之萧瑟隆冬之沍寒斗杓一移万物煦煦譬如人立乎文景贞观之间廻思嬴秦五代之世不犹乐阳春之和而几不知栗烈之苦耶是知天道无剥而不复之理人心无徃而不返之机圣人执大权于上以天地为鸿钧以万物为铜冶以喜怒赏罸为屈伸唿吸使天下之人讹讹焉而动蒸蒸焉而化斵华而还朴去伪而即诚风俗淳羙人心敦固耻于犯法悚于为非礼义之化浃肌沦髓如治器者坚好完固而后可以贻之子孙而为百世不㧞之业也且治天下之需人材人主尽知之矣天下卓立特行之士不为世俗所移百而不得一者也古人有言曰天下之人中材为多故治世之本教化为尚教化行引中人而升之于君子之域教化废推中材而纳之于小人之途故教化者推之輓之之具也廉耻之道重而后有恬淡之士义利之辨明而后有气节之行躁竞之习除而后有难进易退之节侈靡之风革而后有守约洁已之操风行六宇蒸变万类鼓之舞之咸去故习所由风俗羙而人材出以惟上所用故曰有教化而后有人才有人才而后国有与立善乎董子之言为不可易也中和位育论读中庸者勿徒谓是圣贤言理之书也夫天地至广万物至繁日星河岳之奠丽飞潜动植之蕃变神竒而莫可测纷纭而莫可纪极天下之聪明才智而莫能知其所以然中庸谓以一心之中和而位之育之朱子释之以吾之心正天地之心亦正吾之气顺天地之气亦顺要皆浑言其理而未尝实指其事于是髙明者将游其心于空虚杳𣺌之域颛固者习闻其説又视为迂逺而不可信以为圣贤特如是言之耳间尝观洪范之所谓五事以貌言视聼思而约之以肃乂哲谋圣配之以雨旸寒燠风推之于休征咎征极之于庶草蕃芜而后知圣贤之言有其理则必有其数理精而数亦非粗有其理则必有其事理实而事亦非虚其所以训天下后世者该乎至大而非夸通乎至微而非不可据也夫貌言视聼思于一身备之肃乂哲谋圣于一心备之至于雨旸寒燠风皆不失其序则天地位可知矣庶草蕃芜则万物育可知矣圣人在上以一心运乎穆清之上辨上下以定干坤大施生以配覆载隂阳之愆伏寒暑之失次水旱之不时皆得以裁成补救洩其太过而助其不及故日月不蚀星辰不孛山陵不崩川泽不竭清者常清宁者常宁此天地位之实事也建立法度纪纲教养生民使老耆以夀终幼孤得长遂樽节爱养草木鸟兽取之有时用之有道使各遂其性各蕃其生此万物育之实事也故称尧舜之功者曰地平天成称成汤之徳者曰鸟兽鱼鳖咸若上古圣人德盛化神者皆然中庸特举而言之耳尝谓中庸之所谓至诚至圣必至帝王而后能极其量中庸之所谓参天地賛化育必至有天下而能显其功盖君心即天心也万物之託于天者有形之天万物之託于君心者无形之天人主一念之动而万类以为惨舒一言之发而四海以为休戚知此则知中和位育之理至近而非逺至切而非虚也如夫子居春秋之时躬备圣德而位育之功不得加于上下疑参賛非儒者之事虽然圣人继往训开来学使天下后世暁然于天经地义之大仁民爱物之理虽不能位育一时之天地而其施益逺而其教无穷盖六经者圣人参賛之事也故曰尧舜之圣功在当时仲尼之圣功在万世格物致知论大学一书统明新以埀训贯本末而立言而其説始于格物则格物之説亦诚重矣盖盈天下皆物也内而身心意外而家国天下显而彞伦物则之际大而天地万物之原隠而君子小人之情状以及于一事一物莫不有其当然之理与其所以然之故如此而不能真知灼见则善恶之数未明是非之几未决邪正之理未判危微之机未审以之明德则几㣲疑似不能洞达而无遗以之新民则设施措置不能每举而悉当又何以本末兼贯明新一致而号为大人之学哉大学之所以托始于格物者其学甚大而非无所统㑹也其学甚博而不入于驰骛也其学甚精而非流于虚渺也内而身心意若何而诚而正而修外而家国天下若何而齐而治而平人伦物则若何而为恩义分合之端天地万物若何而为位育生成之故君子小人若何而为诚伪邪正之别以及一事一物若何而为至当不易之则于此格之使之表里内外洞达不疑格一物而一物之知以致格衆物而全体之知以致盖知者理之具于吾心者也而散见于物在吾心则为知在物则为理于物物而格之而后吾之知不入于昧不蔽于偏不流于虚而有觉之体全矣虽然格之者何格之以吾心之知也非吾心有知而何所恃以为格致之者何致之以在物之理也非在物能格而何所借以为知故知与物非有二体格与致非有二事司马温公以为格去外物是以物视物而不知即吾心之知所寓也王文成主于知行合一是以一格而遂无余事亦与大学之旨有岐格物致知正吾学与曲学之所以分途而辨之不容不早且慎也彼离物索知而自矜顿悟者虚无异端之学也既不求于物则外视物矣又安能不举身心意与家国天下而俱外之也哉大学之道所以统明新贯本末于一原者格物致知之説也太极图论太极之説始于易易曰太极生両仪両仪生四象四象生八卦太极居両仪之先则其为生天地万物之本无疑也至周子濂溪始建圗立説于太极之上复益之以无极而太极由此而动静互为其根以至生五行布四时成男女化生万物而太极之义备矣先儒往往谓无极之説易所未发而周子发之或疑其説近于空虚朱子以无形而有理之言释之盖谓其有也而初不滞于形迹谓其无也而更非渉于虚渺后世纷纷之议折衷于朱子之圗觧而亦可无疑矣尝论天地之所以生隂阳之所以立五行之所以变化人物之所以蕃育何以往复而不穷何以流行而不滞何以亘终古而不敝此必有为之极者是即于穆不已之原继善成性之本乎故极中未尝无健顺之理而言仁义礼智信则分配乎五行独此一理浑然精纯而万变生焉万化出焉故谓之太极合而言之天地万物共一太极一气周流之内天地且不能外而况于人物乎此所谓合万殊为一本者也分而言之一事一物各有一太极即纎细之物俄顷之间而此理何弗周徧而不遗此所谓散一本为万殊者也易之所谓両仪即圗之所谓动静隂阳也易之所谓四象八卦即圗之所谓五行人物也易言其理圗发其藴无极一言又所以善言乎太极而使人不敢以气化之相嬗者遂谓之太极然则周子与易有岐旨乎而周子所以建圗之意何居人与万物同涵此太极而惟人得其秀而最灵观于天地位则天地隂阳之极自人立之万物育则万物之极自人立之故一言以断之曰圣人定之以中正仁义而主静以立人极焉吾人性中之一动一静即配乎圗之隂阳也吾人性中五常之徳即配乎圗之五行也吾身之酬万事应万变即配乎圗之万物也然则动静之朱分五常之所不能名万事万变之未接而凝然中处者非即配乎圗之太极乎君子欲使吾身之太极足以配乎天地之太极而动静生生不穷者盖有道焉不外乎周子通书之所谓诚与圗説之所谓静而已矣太极虽兼动静而非静无以立其体太极虽浑万善而非诚无以㑹其原静则常正而太极之体立矣诚则不息而太极之用周矣体立用周则天地之极与万物之极自人立之是则周子建圗之意也岂徒言天理而不切于人事者哉洪范五为中数而言皇建其有极五行五事莫不从之矣惟中能建极殆亦先圗而启其义者与不知命无以为君子论夫子罕言命孟子亦曰君子不谓命圣贤之意盖不欲以气数之有定阻人进修之意启人趋避之心孔子又尝曰不知命无以为君子其义何居夫人之处世荣辱得䘮毁誉进退之数类皆有天焉不知其为天而汲汲以求之营心于患得患失之途此小人之侥倖无足论者也知其为天而委心于因任置身于闲旷举凡进德修业奉职循分之事皆置焉不讲一切听之于杳渺不可知之数以自谓知命而可谓之君子哉非也夫子之意盖谓知此而后君子可为也天下之欲为君子而不能为者荣辱乱其中得失易其虑毁誉眩其视听安危吉凶摇惑其素履由是沉静者转而为竞躁矣方直者化而为突梯矣亢激卓立者变为缄黙谨愿矣以福利为必可趋以灾异为必可避苟且安营而君子于是乎不可为矣圣人告之以知命所以静其心澹其虑一其聪明夺其智巧而后其为之也纯诚敦一可以歴万变而不渝其正入万物而不易其识其进德也坚其修业也勤其奉职也専其循分也恪独居而坦坦处羣而穆穆遇事而侃侃利害乘之而磊磊落落艰大投之而孜孜勉勉中无所疑外无所慑先后左右无所瞻頋却虑凡君子所当为之事皆得而为之则由其知命者素也进以礼退以义孔子之所以为孔子非徒曰得之不得曰有命云尔也士大夫之持身渉世其亦味乎斯言而已足哉记思过轩记读易楼之南搆屋三楹分南北戸别而为六其东北一隅去门径稍逺尤为静僻室修广不盈丈置木几竹榻于北牖下当窗则梅桂参差草花菁翠丈室中䆳逺有幽人之致予每于游览卉木酬错亲故读书作字之暇輙坐卧其中捐思却虑収视反聼兾得片晷之憩息而游心于冲夷恬澹之境也每思人生丛过积咎扰扰纷纷相循而不已如号长风鼓巨浪惊心骇目试静而体之揆之诗书所纪载昔人之所言行而是非得失自见矣玉莹洁则瑕类出潭澂澈则沙砾见天清湛则云翳显夫人亦犹是当此静境与为守寂无宁思过气静心澄平生所为万端在目此孔氏有内省之训曾子重其严之诫也作思过轩记香雪草堂记予生平酷嗜种树常欲得闲壌一区梅李桃杏之属各布柯干不使杂处俾其掩暎交错尽态极妍为足纵观览之乐顾以地隘力薄不能适所愿学圃斋之南为南轩去轩十余歩为竹圃竹之外有古梅数十树盘互偃侧为䕃方广十丈许不杂他树梅之致有临清池者有倚短墻者有䕃石者有与竹相间者有髙翥拂云者有低偃拂地者有碍路者有临窗者有孤干亭立而上如盖者有丛生而条干自相环抱者有苔藓绣澁而劲如鐡者有曲干糺枝而竒如虬龙者有撑拄而如攫者有偃蹇而如卧者可谓极梅之态矣花时自深冬以及春半先后相续大约山寒气晩至启蛰时而尽发弥望如雪香气袭里许为屋三楹以临之题曰香雪草堂堂前为广轩资其爽也花下置小亭便憩息也自冬至后輙携书巻移器具寝处其中烟霭晴旭景皆佳胜雪时月夜为尤竒絶予种树之愿虽不能尽酬幸而有此不可谓非造物者之厚遗我也使予常得寝处其中春玩其华夏休其䕃赏其芳妍而景其髙洁优游徜徉咏苏陆之诗亦已足矣尚敢多求乎哉五畆园记予所居之室在城西南隅曰笃素堂予为宗伯时皇上御笔所赐之名也曰忠孝予为侍讲学士时上所书也堂之后有梅十余株曰咏花轩取庾信今朝梅树下定有咏花人之意居室之南为五畆园有二方池相接可二畆许临小池搆屋三楹曰六经堂予有六男子各习一经令子孙世守其临大池则有亭翼然清波涟漪环以髙栁秋水轩三字则驾幸金陵时特御书以赐之其池之南与此亭相对则有楼三楹曰日渉轩有小亭曰兰丛予园最称僻野惟有髙栁数十株竹数千箇其桃杏兰桂梧桐紫薇石榴之属则周乎両池而分植之予山野鄙人三十余年叨近圣天子光华故寳书之赐臣家独多皇上天纵至圣经史之学无所不该即法书一端亦超絶前古而冠弁百王予家斗室之中琳瑯奎璧荣光四照予幸以暮年归老于故乡依日月之光饱尧舜之徳饮食寝处戴髙履厚岂不为大幸哉故记其事而谨书之芙蓉谿记出郭四里许由谷口而西是为西龙眠両山夹谿路縁谿而入蜿蜒深曲至媚笔泉水石益佳山始开拓四围如屏幛中有田数顷膏沃平衍南北二谿至此合流谿之南有石壁横数十丈插谿中是为埀云沜谿邉搆埀云亭是入吾园之始也吾园得平壤之半不设籓篱任樵者取径焉径绕埀云沜西行苍山古木与清流相萦带既而过石埠上小亭曰芙蓉谿亭亭临涧水乃南涧入园之始跨磵为桥过桥循山麓而行碧树掩暎下视平畴则南臯种秫田也藏山阿中者为南庄农人所居畜牛一头置畚锸钱镈于其中槿篱茅屋鸡犬桑柘盖村落景也过此为枫坪为土糓祠为南玉雪冈为观获亭向南有屋一区对菊圃傍有枫柏橙榴柿栗之属磊磊砢砢至秋而红紫頳黄相间名曰秋姸馆馆之北修竹数畆穿竹径而往则为村之南门村为三区右则桂丛中则来鹤亭左则居室来鹤亭手自植梅与松主人日从賔客赋诗饮酒于其中有丁令威之思焉居室之堂曰传恭欲以贻子孙世世耕且读无忘先公创业之艰故曰传恭南向者为千巗万壑之楼盖烟霞岭岫大溪平畴归樵耕犊皆可览瞩且山居宜楼园花隄树在俯视间固吟眺一胜景也庖湢臧获之室则隠于楼侧不可得而见出村之北门行古梅中百歩大溪之傍有磐石临溪昔人沤苎浣衣之所构亭冐石上曰溪光山翠亭亭之西为杉坪为茗冈稍东为木香棚为北玉雪冈为牺舟亭亭临深磵乃北磵入园之始从亭下登舟而南沿清流盪轻浆春则埀栁桃花夹両岸一里许秋则紫薇芙蓉照耀水际南指松隄隄之内则稲田十余畆隄之外则髙峰千百叠也舟行水中至濶水则双溪草堂在焉堂五楹东向髙朗轩豁洞南北窗以延凉燠绕砌种红白莲夹㟁环碧栁髙梧为主人避暑之所堂之南则曲廊数十歩杂花交䕃沙岸萦廻由曲廊启南戸则入佳梦轩为主人晏息之地廊之南为药栏为鹤棚为秋水轩结构溪畔正对涟漪紫菱湾茭涡波光澄澈游鳞可数系其傍者为桃花流水扁舟舟中置竹几茶铛当风日清佳则携琴书挟茗果登舟沿绿溪中上下溯洄竟日不知疲一花一石皆为凝睇久之夕阳晩风则埀钓扣舷而歌溪中接东西㟁有緑杨桥桥畔有云耕亭溪之东有闸口水涸则闭之水涨则启之跨闸为放舟亭启闸则舟入大溪烟波浩𣺌可直达赐金园古称山居之胜有六曰奇峰怪石清流眺览古木新花吾园幸皆具是六者又有耕获之乐舟檝之适凉台燠馆之娱梅杏樱桃棃枣之味杂花香草之繁缛紫鳞白羽之飞跃岂不可以优游颐老于其中哉康熙己卯嘉平月既属鸿胪禹子为此圗遂并记而书之御笔书䨇溪恭记西龙眠山有二溪夹一山而东其北溪则自黄柏山房而来其南溪则自蕉园而来皆穿石磵从云中落奔流激湍曲折逶迤至于山之麓则二水㑹合略加疏凿则二水滙而聚于吾堂之下渟泓澄澈旱不涸而涝不泛白沙灿然㳺鳞可数因种红白莲紫菱畜朱鱼数百头辟其地而搆堂以临之于水际种芙蓉数百本枫栁桃杏紫薇之属于隄上种松千株环溪有田即以溪水为灌溉癸未春圣驾閲视河工廵歴江南予时迎驾之金陵恭求御笔书䨇溪又书秋水轩二匾额䝉圣慈问汝在家好种树又书种花处一匾赐之夫穷荒僻壤之中一丘一壑老臣衰病借以养疴避嚣如秋虫之抱寸壤鹤鹩之栖一枝荒陋僻野乃致劳圣人之赐额寳翰焜煌炳如星日将使山灵有复旦之光野人被尧舜之泽载之史册传为神臯奥区贻之子孙奉为金庭福地烟霞云物千古常新岂止老臣身被荣幸而已哉桃花流水扁舟记龙眠向来溪流湍急竒石如林溪行石隙中跳珠溅瀑不可以舟余筑䨇溪平水约里许可以舟矣因制小舟可容数人坐荡漾于芙蓉间紫菱触手可摘水至清㳺鳞可数山畔髙松翠竹緑槐埀栁之隂皆在目前㟁上植桃花数百本每有味乎张志和之诗云桃花流水鳜鱼肥遂取以名吾舟余曩前渉歴江淮熟习于波涛之险惊骇震恐于江路者数矣烟波浩渺风浪贴天四顾无岸江豚诸怪隠现出没相顾无人色屡濒于危遂立誓不登江船今此舟无帆樯之设惟柔艪一枝両童子盪之微风徐行往来不出一里之内琴一张书数巻酒档茗椀钓竿略具脱有风雨则移置菱芡湾中髙咏青篛笠緑蓑衣斜风细雨不须归之句枕书而睡又素喜唐人诗曰钓罢归来不系船江村月落正堪眠纵然一夜风吹去只在芦花浅水邉此皆有道之言夫乘长风破巨浪瞬息千里亦云快矣然此岂在芦花浅水边哉余生平颇思舟之逸而又甚惮舟之险故于山中制一舟就其逸而避其险视陶岘三舟之乐当不是过也垂云亭记芙蓉谿之南有石壁六十余丈上䕃翘木下俯清溪有一径甚仄石之下野人为小沟堰水入田是以径之左右皆水而径宛转于流水之中樵童牧竖之所往来而余特加石甃以平治之石之上皆山花野草而余特去其荆榛培其佳木于石上镌垂云沜三字于溪上作垂云亭以对之石色青苍如削玉如画家所谓斧噼皴嵚崎磊落与老树垂藤相间亭可小憩而入吾园者必取径焉李习之谓园有难兼者六事髙峰竒石幽潭曲水古树新花余但因故物不事疏凿雕饰而六者咸备过此亭便入芙蓉溪舍陆而登舟客至则舟子牺舟以待岂不可优㳺怡老哉浮山华严寺斋僧田记浮山以巗岫洞壑之竒䧺跨江北僧寮皆依石结构悬崖置屋若巢居然其中建置宏敞楼观轩翥金碧辉映巍然为诸巗之总持者则华严寺也前代勅赐藏经以及紫绮袈裟花旛绣幢之属甚伙寺依平麓前带崇冈竒峰青壁连蜷蟠郁苍翠插天云气出入不可名状者皆屹立于寺之西北长松修竹古桂丹枫仰视青苍俯瞩空濶诸巗石之胜䕃而不藏如海舶珍竒轮囷陆离错列于碧帷青幕之下至斯地者神体恬旷心目骇愕窈霭深秀疲于应接洵寰宇之奥区佛刹之鉅观也予以癸亥秋至浮山始至则白雾䝉山林壑隠见及寺门则山足和尚方率其徒刈豆中田草屦腰镰跣而揖客予信宿方丈中时聴戒僧聚处者数十人朝夕不闻人声五更钟鸣梵诵后聚食一堂人粥一盂虀一盘不闻匕箸声食竟各治职事薪者薪芸者芸获者获圃者圃汲者汲及晡而入定当午而始饭遇嵗歉则止设粥糜盖山足和尚之教其徒者严肃精进如是予每见释氏之徒鲜衣美食惰其四肢羣聚而嬉游窃意其教不应如是今观和尚之所持而加敬信焉则山足之有功于其教岂不伟哉寺昔为延陵宫谕司马清江公辈所䕶持有田若干畆力耕以饭四方之僧至山足益广拓之为田若干畆春耕秋获不爱其力以供养十方则无可师所谓随分自尽各安生理之铎也山足和尚道气渊沉䆳于诗学戒律精苦夫澹泊勤苦之中万善出焉吾安能测山足所至哉重其请故乐为之记也文端集卷四十二文端集卷四十三钦定四库全书文端集巻四十三大学士张英撰笃素堂文集七杂着御制文集恭跋英窃闻文者载道之器也尧舜禹汤文武之心法道法其最着者莫如钦明濬哲勤俭智勇肃雍敬胜后之人得因其所传以溯其所存而知其徳之盛者则惟頼乎典谟誓诰风雅之文炳日星而烂云汉也钦惟皇帝陛下宗二帝之心传跻三王之治理海㝢光天之下罔不率俾景运隆祚覃固龎鸿万㡬聴覧之暇輙着为古今诸体文章诗什积时既久编为若干巻伏而读之有言性道之文焉危㣲精一经纶参賛皆探其源而抉其秘直以圣心之所藴蓄者发而为文逺而洙泗近而濂洛关闽无不同体而共贯也有言政事之文焉明作惇大百度维熈休戚痌瘝万物一体直以圣政之所敷钖者发而为文其中正宏备则周官立政之遗轨也有两宫祝颂家庭牋奏之文焉立敬立爱纯诚笃厚合万国之欢以天下为养无非圣孝之所流而不能自已者也有诫勉臣下之文焉劳来匡直扶奖诱掖使咸入于君子之域则放勲之所以教也有流览景物抒写性情之文焉则对时育物涵濡万类昭苏羣品如造化之亭毒凡飞潜动植之微无不畅遂于其际也惟如是故不事雕镂纂组而自然麐炳矞皇若斯之盛譬诸天地之景星庆云沧溟岱华光华屹峙亘古及今极天下之至文岂有能逾之者哉侍从左右伏覩圣人之学博而无所不该而必以六经为根柢故圣制诸篇穷理极髙深得易之奥典重鸿硕得书之大渟泓藴借得诗之厚褒贬谨严得春秋之法条理畅达得礼之序又从而博综诸史穿贯百家而指归不外乎是以经学为文章固宜乎文之麐炳矞皇而不可尚也猗欤盛哉英不揣固陋敢拜手稽首而敬识于简末御制夏日登景山诗䟦后康熙十七年五月十一日皇上以㡬务之暇偶幸景山命英士竒侍从上揽辔登景山之巅周览四郊俯视宫阙东望蓟门西眺桑干烟树苍深河流浩漭近在指顾之间天颜怡畅二臣咸得寓目焉时则禾稼被野方待优渥之泽俄而云起西麓雨过龙楼圣心顾而悦之御制诗一章有时雨将来之句诗中之所谓君臣同乐者葢有乐乎此也自䝉恩入侍禁庭天章云汉时得而捧读之大约篇什之中必以四海八荒为念苍生赤子为心上述祖徳躬展孝思悯农事之难难劳征人之况瘁揆诸古昔虞帝喜起之歌武王戸牖之铭其曷加焉故虽一豫一游一篇一咏而心不忘乎百姓如此则凡触乎圣衷而发为睿藻者皆于此可类观矣岂独光丽日星声谐金石足以超往牒而轶前轨哉七月十八日上御迎凉之殿挥洒宸翰书此诗以赐二臣楷法精严龙翔鳯峙此希世之鸿寳二臣何敢私焉敬勒之贞石以明圣心之所在独重民时亦以幸二巨之荣遇千古不多见而愧汗惶悚之不能自已也写生十则题词古之传写照者岂不重难其人哉于眉颊顾盼间并斯人性情器识而皆传之视绘月有光绘水有声之为尤难也顾恺之吴道元阎立本诸人其才皆卓荦不羣识鍳清逺其所圗者又皆当时之名公鉅卿逸人髙士以两人之性情相遇于缣素丹青之外而得之于心目之间则脱之手腕者犹其寓焉尔况笔墨乎古人以诗貌人者如杜少陵之眉宇真天人李昌谷之骨重神寒天庙器极力摹画千载如生画家亦必具此种笔力然后能令人想像于眉颊顾盼之余也予时在直庐日亭午戸外传铃索声周子履坦承命来为予写照予初识周子于此时凝神聚精经营睇视閲三日而成天颜顾之赏其极肖噫亦可谓盛事矣周子今日之长康也传神阿堵岂待颊上三毫独是予以山泽衰陋之姿遭遇于时获此荣宠自顾形影有慙于裴楷多矣暇时书其所着十则相示探微索妙备具古法因知履坦之所学有本艺也而近乎道性灵不冺代有作者宁独古之传人哉红术轩篆册题辞古人于佳山水凡逰歴之所经耳目之所寓者輙着为诗歌记序以纪述其事盖将使岭云烟树之竒飞瀑鸣泉之胜一展卷而可得虽晤言一室之内可以卧逰于千里之外也余尝谓人家古鼎传罇法书名画以及奇葩异卉凡接于目者皆当写为短句长吟以曲尽其情状载于巻帙之中则不必其物皆为吾有而吾与主人已各得其半矣黄山老布衣汪子快士抱五岳名山之愿而兴㑹遭遇能副之登泰岱歴华衡渡潇湘渉洞庭跻天台穷鴈宕逰迹所至必搜辑古人题咏境取其最胜句取其最奇者彚为一书又以其家于黄山也于黄山独详汪子工篆籕每句为圗章系以小纪其篆法苍秀䧺古如以秦碑汉碣置于佳山水之间发挥其神采标举其眉目凡海内奇蹟壮观洞天福地汪子尽収之一卷之中而挟为已有又不止于分主人之半矣予夙昔有向子之志顷见是编而悦之欲公诸同志嗜好山水者家挟一编或以为登临之指南或以为卧逰之圗画无之而不可也勉学箴自河洛之肇纪创文字于羲轩三坟启其秘奥六籍滙其渊源金声出于孔壁韦编漏于秦燔恢恢乎道徳之薮岳岳乎礼义之门百家腾跃而自喜诸史博综而不烦皆圣哲之菁华幸简牍之犹存罗古今于一室间圗史于琴罇宝寸隂如尺璧实昔人之所敦请秘书而登阁乞邻光而凿垣轻千里之负笈絶三禩之窥园或负薪而吟咏或荷锄而讨论或燃藜而不寐或移月而忘餐士无殊于贵贱惟经明而自尊矧予质之谫陋慕古谊之弗谖歴祁寒与炎暑乘月夕与朝暾求经义之微密思振衣于崑崙旁蒐罗乎载籍萃衆美以逢原愿含英而咀华期执简而芟繁探沧海之骊珠拾玉峯之瑶琨积雾隐南山之豹洪波翻北溟之鲲敢当前而自弃掷驹影于晨昏处文明而荒陋抱惭憾于干坤矢读书以报国佩永叔之徽言题仲兄湖上翁所书地舆圗后余仲兄湖上先生隐居松湖之傍以渔为业其居为桃村种桃树芙蓉皆以千计其他四时之花卉亦略具亭舍塘径皆简朴歴落聚妻孥长子孙于其中自不应科举后二十余年不入城市饮酒读书间撮其大要书为小册以自观览地舆圗其一也年七十有二能就窗作极细字尺幅可数千余视之如蚊蚋蠛蠓然多不能辨久视之则朗整有法度犹忆予家居时曾书谢表册子眼昬多有岐笔吾兄欲为补之余不从曰我不分四十余嵗人作字待七十嵗人补笔也姚珠树公传明之季年吾桐冠盖煊奕王谢子弟以才㑺闻于一时其中文章经济丰采言论气谊识量皆光明骏伟卓然为诸君之冠者则姚珠树公也英为珠树公幼婿公捐馆舍时英年十有五犹及侍公左右见其仪范巍然岳峙渊然海涵吐纳宗风神采四暎英虽幼犹能识之工举子业㝡为华赡博大而一一根据理要伸纸疾书千言立就古文词无不兼擅其美诗宗少陵而命意选词机杼仍由已出书法朗润髙秀入晋人之室此皆邑人之所矜式海内之所流傅而英得于耳目之濡染者最多也公为廉吏后幼而食贫当时公卿雅重公才望折节缔交所以资奉之者甚厚公性豪迈不覊初不治家人生产悉推所有以供賔客觞咏之需然亦未尝有所匮乏也事项太夫人孝养纯笃至老不衰当明末造知天下将乱士大夫习于太平久皆讳言兵公留心当时事与老弁知兵者游讲求防御贼寇之䇿火器火药省与邑令谋而预备之崇祯甲戌流寇攻桐城以有备而获免乙亥贼张献忠聚数万衆围桐者三次蕞尔孤城与贼相拒数旬卒以无恙则公与守令同心守御之有道也公不遇于时无由为封疆谋画而克全梓里其效彰彰如是使设施展布其所就宁不伟哉国朝定鼎后以明经署浙江龙游县学博训士有方多所成就至今称之教子至严肃既壮犹督课如少时以故皆为名士掇巍科少与方宫詹公八人为友称八俊以文章道义相切劘胶膝如古人邑人至今为美谈卒年五十有一以公之才而年与位皆不称其所积而未享者今之子若孙承之俾昌俾炽有以也夫湖上先生傅先生清河仲子名载字子容少倜傥负气节读书好奇不屑屑章句幼补博士弟子年四十輙弃去隠居于松湖之隈先大夫授濵湖田数十畆宅一区门临大泊可以畜鱼嵗发荷花数万挺泊之外为长隄左右接山麓榆栁枫桕之属掩映隄上隄之外为大湖烟波浩𣺌帆樯出没绕湖则羣峰矗立黛色横亘宅之前极平衍轩豁古树罗列田壌绣错目前之景皆可指而瞩也宅之后修竹乔松为先大夫手植皆近百年物郁然深靓先生率妻子隐于其间家才足稻梁布衣蔬食宴如也与五兄同居湖上三十余年足蹟不履城市往还惟田夫野老经年不见賔客或㛰嫁将㑹姻亲前数日輙作恶曰予岂耐衣冠而与人拱揖故但疎节濶目略见大意而已晩年以田产付诸子而自以渔为业鲜鳞日给于笭箵未尝乏絶鸡豚蔬果菱藕之类无筭悉素所艺畜客至亦罗列粲然而未尝取给于市于宅之左别构一墅去湖岸数十歩以便网罟栁径柴门绕土楼植桃千树木槿芙蓉杂卉称是号曰桃村尝曰吾为园只数斛桃核足矣凿池架桥结草亭于其中从湖网得佳鱼则畜于池以供不时之需每嵗十月后湖水稍退则紏集隣里庄农各具舟楫结罾网以备取鱼即以鱼为僱值先期大设酒馔以劳之吾嫂治具于内僮仆持壶觞先生劝醻于茅檐之下谈笑移时各尽欢而去予曾睥睨其间亦甚乐矣嫂笑谓予曰田家生计多在春夏汝兄生计则在秋冬似此风景盖三十余年矣噫熙恬乐易之风亷澹髙雅之致宁不于今日见古人哉先生性纯孝友爱慈大人早世遗手绣观音像构一亭事之惟谨有僧诣门募施先生笑曰彼以我为佞佛耶此吾亲也吾故事之性不能多饮而嗜酒晨起饮一瓯每饭则先啜数盃故常微曛体貌颀然而长髭微白丰神散朗无求于人无羡于世无时不旷然天真盖居然海鸥云鹤之趣矣作字早嵗学钟繇至老目力不衰尝着舆圗博採沿革故事彚书于圗中方寸作数百字小于蝇头予时年五十不能辨也居乡以德感人人咸化之松湖数十年无盗有县令泊舟湖上请与先生见辞以疾不往年七十有八与嫂同时卒予每于公卿间述先生行事莫不低徊欣羡者久之大司农泽州陈公诗平生最爱江南客晩嵗心怜湖上翁叔兄曾官吴门请老归髙致相颉颃故当时咸知吾家有湖上先生吴门先生云题阁部史公手札后吴子尔玉母孝烈姚夫人为予妻祖湘潭公女年十六归吴生员讳道震事亲至孝夫以读书攻苦成疾吁天愿以身代夫殁遗孤两嵗躬纺绩以养亲课子明季流宼扰桐城避乱于潜之龙湾为贼所执夫人大骂贼贼手刃之詈骂不絶而殒阁部皖抚史公讳可法廉访至潜闻其事列疏旌表后史公丁艰尔玉通以尺素其复札云云史公书不概见此则事关节孝言词虽短而藴畜无穷尺璧寸珠良可为子孙世宝也史公为左忠毅公録学所得士与余乡主考大兴王公讳朂同举童子史公居首晋见时忠毅公唿史公令前复令登月台端视之谓诸生曰此子今日一介书生将来事业掀天揭地既退同人咸称异之笑谓史公曰看汝后日何以掀天揭地此大兴王公亲为予言者忠毅公人伦之鉴至精亦可传也夫人在予妻家为姑在延陵则予舅氏行云先考诰赠光禄大夫文华殿大学士加二级前勅封文林郎内𢎞文院庶吉士拙菴府君行述呜唿痛哉先君竟舍不孝载等而长逝耶不孝英前此三十年来未尝一日违膝丁卯之秋幸举于乡以应南宫试始为数千里游时值先君微疴依依不忍就道先君怡颜勉之曰吾健可无虑也次年不第疾驱返里再拜问先君寝膳则康健逾曩时去年冬再赴公车将束装㣲察先君起居虽春秋渐髙然犹善饭且歩履甚健私心欣慰拜别之日先君抚之曰勉旃此行吾迩来气体益强齿摇落者复生矣尔毋以老亲萦念后数于家邮得先君手谕皆细书盈幅慰励有加及与南来人问状咸谓先君兴致如常行不扶杖与人言终日不倦故不孝英稍得自慰讵意疾作不数日忽然奄逝竟以覊宦京邸病不及知药不及进没不及诀含殓不及亲不孝之罪百死莫赎矣呜唿痛哉不孝英尚何以生为己又念诸兄辈皆逺在里门不孝英覊宦京邸倘于先君之嘉言懿行不复述其涯略是先君之风蹟不及闻于朝之缙绅先生以重不孝之罪也苫块间语无伦次兾大人先生哀而赐之一言以垂不朽先君讳秉彞字孩之号拙菴先世自豫章徙于桐至七世曾王父懐琴公成进士歴官大中大夫陜西左叅政初令永康为循良第一所至有廉能声至今咸尸祝焉王父恂所公以文学封中宪大夫抚州府知府赠正议大夫广东按察使先君兄弟有四长钟阳公庚戌进士歴任山东布政赠太常寺卿次钦之公次淑之公皆明经先君行三生而颕慧絶人稍长就外傅六经子史之书靡不淹贯为文一本经术初不烦思索伸纸立就十五补博士弟子精攻制举业以廪例入南雍名噪士林者三十余年歴成均嵗久考授别驾未仕优逰林泉者又二十余年生平孝友纯笃自钟阳公筮仕以来王父母皆里居先君孝养诚顺甘毳之奉定省之勤数十年无闲已夘钟阳公殉难山左时兵燹充路道殣相望先君走数千里外扶三榇及藐孤归经纪其䘮未逾月而王母又见背矣先是大江以北苦寇氛先君奉王母侨居白门流离转徙之中又值数大䘮拮据经画以营殡殓皆备物备礼曰吾不敢以时绌俭吾亲也年六十余犹策杖从堪舆家徧歴山水为先王母营窀穸地后卒得佳城松楸葱郁人咸以为积诚所致叔父坤菴公为大司马捐馆京师榇归里门凡谕赐祭葬诸大典皆先君左右赞㐮一遵于礼逾年而叔父孝廉蔚菴公倐逝先君亲为含饭哀号达旦友爱之诚老而弥笃曾王父暨王父置义田数十畆以赡族人兵寇以来田在草间先君经理之渐就恳辟以充伏腊祠祭之用族之人贫不能婚䘮及有志不能就学者咸赈给之祖茔傍为邻家地先君购之植松柏以䕃丘壠自曾王父以下徧建丰碑以垂不替每念谱牒散逸甲辰冬发箧搜先世行状志铭及世系圗考自始祖迄今十二世旁及坟墓祭礼列传外传分为十卷胪列详明大旨主于敦宗睦族閲一嵗而成鸠族人而告之曰吾家累叶以来兢兢惟耕读是务洎大叅公登仕牒后实能以忠贞孝友世其家子孙奉先人训言以无自陨越此吾作谱之志也性素俭约于声色华丽之物絶无所嗜好一羔裘衣三十年虽敝不忍易时以惜物力留有余为训然性乐施济遇人之急不啻身受方吾桐苦寇嵗且大祲先君设粥糜以济饥者全活甚衆生平多隐徳不以告人其教子弟也惟以孝谨纯悫读书立行为先即不孝英旅食京邸先君犹屡谕之曰祖宗积徳累世尔惟益自勉励以无贻前人羞老亲千里拳拳惟此而已后封一函示之曰此太上感应篇也近读此不忍释手特以寄汝见此如见汝父迄今手泽犹宛然也与人蔼然以和肃然以敬未尝有疾言遽色遇人有过则微词以动之乡人孺子相对皆无侮容晩年益精性命之学宅后搆一亭莳花竹列圗书课子孙诵读晨夕居其中时或往来别业杖履蹁跹被服都雅居人比之洛社香山之老云丁未春邑使君方隆重乡饮賔礼公论翕然推先君固辞不获礼行之日环桥观者称为盛举先是曾王父王父皆以乡贤列祀泽宫暨先君又以硕徳晋賔筵先后济美邑人荣之长兄克俨虽早逝侄思耀复能成立丙午春思耀之子若嶷生子鸿奏一堂五代绕膝含饴先君顾之輙色喜即邑之人亦健羡为里门盛事百年来未有也幸遇覃恩邀封典先君益冲然自下不改寒素秋爽后犹往来山水间时与賔朋䜩㑹竟夕觞咏亹亹忘倦乃偶以疥疾十月十九日稍觉畏寒越一日腹中利数十次遂觉元气耗失子孙环膝下问所嘱曰吾心了无罣碍二十四日已时气渐㣲而逝呜唿痛哉先君平生学道每自谓于性命之旨深有所㑹嗟唿易箦之时神观爽然岂非存顺殁宁之验耶呜唿痛哉先君生于明万歴癸巳年正月十二日辰时殁于皇清康熙丁未年十月二十四日已时享夀七十有五恭遇覃恩封文林郎内𢎞文院庶吉士先慈吴太君文学石莲公女勅赠孺人庶母姜氏吕氏子七人长克俨庠生早世娶姚氏孝廉讳之蔺公女次载庠生娶倪氏明经讳善公女继娶叶氏文学讳士公女次杰郡廪生娶潘氏明经讳应室公女继娶黄氏吴太君出次嘉娶李氏明经讳在公公女庶母姜出次即不孝英中康熙丁未科进士钦授内𢎞文院庶吉士娶姚氏明经讳孙森公女吴太君出次䕫聘广昌令刘公讳鸿都女次芳聘汝南道彭公讳女俱庶母吕出女三人长适庠生方糓次适邑廪生吴徳音吴太君出次适水部吴公讳道新子吴澈庶母吕出孙五人长思耀庠生娶夏氏黄陂令夏公讳统春女继娶翁氏克俨出次廷璨娶方氏庠生讳仪女次廷瑞娶倪氏廪生讳士棠女次廷珠载出次廷瓉娶廪生吴讳徳音女英出孙女七人长适庠生吴讳道丰子吴徳博载出次字庠生吴讳徳懐子吴骊甡次字庠生吴讳商霖子吴熹杰出次字明经姚讳文焱子姚士英出余俱㓜未字曾孙二人长若嶷娶叶氏庠生讳尔诚女次若崙聘庠生夏讳鼎女曾孙女五人长适邑庠生左讳国材子左相次字庠生马讳敬思子马昙次字庠生盛讳约礼子盛某俱思耀出余幼未字廷瓉出元孙鸿奏若巖出不孝英哀痛之余追维诠述不文不备惟求大人先生俯赐矜怜钖以华衮以为先君泉壌之光不孝载等死且不朽先妣诰赠一品夫人吴太君行畧先妣诰赠一品夫人吴太君外祖石莲公次女赠中宪大夫徳陞公曾孙女石莲公文谊冠一时声振胶庠外祖母汪太君以乙未生太君幼而温恭端淑绰有令仪十五归大人曾王父大叅公犹及见之每曰此宜家妇也大人年十七王父即授以家政太君躬节俭以佐之衣缟茹粝每自方桓少君督诸妇事织絍布缕丝枲之工致无有出其右者事王父母婉颜愉色内外无间祖母赠一品夫人齐太君于诸妇中尤笃爱太君伯父宦临清迎养王父母逾年而归嗣是惟太君是依一饮一膳非亲调不敢进祖母喜篝火夜坐太君聚诸孙妇诸孙女遶祖母膝下罗列果饴诸妇次第进食祖母欢然觧颐既寝方敢入子舎昧爽则已盥栉立帏外矣以故祖母晩年食微太君则不甘寝微太君则不安未尝一日离也祖母痛己卯之难遂得疾太君躬亲药饵目未合睫者数閲月吁天以请疾既笃每頋太君曰爱我无如贤妇祖母卒哀毁欲絶时侨寓白门伯父母三榇甫至继以祖母之䘮百费丛脞太君黾勉有无殡敛务从覃厚井然肃然一遵典礼时以为孝且以为才处姑姊妯娌间尤巽顺和睦伯母方夫人叶夫人姑母吴夫人何夫人皆敬爱之闺门之内咸取则焉事外祖母笃孝时外家居麻溪流寇卒至围城数匝音耗莫能达太君寝食俱废募力士间走贼营中昼伏夜行往来荆棘二百余里问汪太君平安忧稍释后寓旧京舅氏避地从之授馆餐焉既而舅氏罹患难太君营觧得释不以流离转徙中渝友爱也大人嗜施济太君佐之甚力姻党中贫不能振者婚䘮不能自举者子女不能自育者太君咸助之生平隐徳莫可殚述识觧每能料于事前己夘自白门归壬午寇围桐数日而去太君曰是又将率衆至矣遂絜家再之金陵次年寇复来攻围异曩时孤城累濵于危吾家独无风鹤之惊居金陵时米珠薪桂食指甚繁故乡田园委在草莽太君经营拮据焦心劳思延师友礼賔客无异平时不止八口待哺而已也时大人以成均擢上第授别驾且就选矣或谓曰稍措置焉可得名郡归以谋于太君曰此时鱼轩翟茀何如羊裘鹿车耶遗荣偕隐愿效古人大人遂决意归挈子女居北山课婢子拾薪锄菜以供朝夕审时度势而后入城郭故桐邑始苦寇既苦兵既苦除兵之兵而吾家独得安枕頼太君之明哲也督诸兄甚严择贤师良友脱簮珥以佐束脩寓金陵时所僦屋甚隘迁徙无定居太君必先营书室隔窗聼咿唔声入深夜不倦则色喜时大人往来于桐太君以教子为己任间请于大人简题数百为籖作大斗贮之遇文期则掣籖命题文未毕不令就寝后迁桐居山中犹择隣菴命叔兄读书其中採山蔬以给馈食勉厉益力以故播迁琐尾中而诸兄侄未尝废学太君之教肃也早年即为大人聘侧室姜数年姜即世季兄幼太君頋复之教诲之忘其非己出复为大人置侧室吴亦不禄时方居北山吴病值太君亦病强起躬调药以治之既卒而其子又病太君保恤勤恳未㡬而殇太君泪盈盈殡𦵏皆从厚嗣是病渐笃自虞不起虑大人无侍巾栉者复聘侧室吕甫浃月而太君卒年五十有二太君幼嫺姆教傋有女徳通毛诗孝经列女传持家有礼法事大人诚敬婉顺婢子数十人皆有执业月朔望庀其良楛而赏惩之僮仆受命皆屏息立堦下唯而退晩年嗜禅寂尤多觧悟蔬食十余年五十初度之辰饭僧数百人于鸡鸣寺手自绣大士像书诸佛经皆极工致固自有夙慧也不肖英生也晩太君即世英甫九龄耳尤愚顽无知于太君之䘮曾不知恸故太君之嘉言懿行不能记忆其万一今从大人暨兄嫂间所熟闻于耳者谨志其大略如此以庶㡬于仁人君子之一言焉诰授中议大夫日讲官起居注詹事府少詹事兼翰林院侍讲学士冡子廷瓉行略呜唿恸哉吾长男廷瓉遂舍我而逝耶吾衰髦昏愦之中接讣音若信若疑呜咽哽塞不能出声久而一恸不自持家人勉以余衰病相慰觧且告之曰此子官于朝二十有四年叨列华选获从贤士大夫游今闻其且死皆抚棺哀恸以弔之是乌可不叙述梗概以冀一言之赠余既愦乱不文又不忍没其寔谨举其在人耳目者质言之廷瓉字卣臣号随斋幼而朗慧先封大夫见其童时作字每谓之曰此子学书可以成就辛亥随余在京邸遂入北雍乙夘雍试第一戊午举于乡已未成进士殿试二甲第二名䝉恩选授翰林院庶吉士辛酉授翰林院编修分纂㑹典同官咸谓克勤厥职己已迁左右中允䝉恩选授日讲官起居注辛未壬申迁侍讲侍读左右春坊庶子翰林院侍讲学士侍读学士两嵗之中䝉恩超擢者六次圣慈汪咸以为荣每奉勅作字作文时䝉嘉奨遂奉命与诸公同入内廷校对御书及各种法帖乙亥六月英奉召至畅春园赐宴赐御笔书扇竝红白莲各一缾同召者八人英与廷瓉皆与焉父子竝沐殊恩亦千古之罕遇也逮圣驾北征沙漠廷瓉叨从属车之后赏赍时及后于内廷面试诸词臣旋御丰泽园试丰泽园赋理学有真伪论廷瓉叨䝉奨许十余年来直清华饫官馔赐观内府名蹟无间朝夕己夘扈从圣驾南巡亲挥玉堂二大字赐之后又御书传恭堂匾额以赐天章墨寳拜赐独多圣慈优重皆永荷恩施于百世子孙者也分纂三朝国史渊鑑类函皆有条理丁丑年祭告南岳遣廷瓉徃恪恭将事归而涂次里门祭扫祖墓刻日遄还盖廷瓉自十有七嵗入京师从余居三十余年此畨始得展祖茔一拜家中伯叔多不相识也己夘秋典山东乡试余诫之曰词臣无多任事所恃以报国家育人材者惟在典试耳汝其慎之勉之廷瓉竭心殚虑务得真才初与各帘官约公发誓词复与李君伯猷又独出对神立誓语尤痛切各帘官遂各立一誓是役也衡鑑真才果能风清弊絶尽拔单寒山左士人无论售与不售皆极口賛服至勒石以纪之抡文亦典重醇雅多积学英俊之士此则海内士大夫共为许可者也先是乙丑分校礼闱所取皆知名士此其生平自信不少寛假亦余之家训也庚辰迁詹事府少詹事素㣲有风疾余自乞休归诫以安心调摄勉报圣恩家邮时至具道愈可如故今秋车驾出视河工叨命扈从已束车秣马以从至霸州旧疾㣲发䝉上特赐温语谓离家未逺可以遄还从村庄乘小舆而归天颜温蔼彼方愧谢不遑回京两旬余药饵调摄渐次平复及念六日圣驾还宫犹诣内廷请安歩履神气如常至念七日无病而逝生平颂念世戴深恩感不容口闻易箦时执廷玉手无一语及私惟以未报君恩为恨呜唿恸哉余生平不延幕客所借以翻閲载籍稽考旧章寒暑不辍则廷瓉左右之功居多与朋友素悫慎谦和未尝雌黄人物尢不敢急于进取每有迁除则逊谢不安事父母先意承志四十余年未尝有一语逆父母之意待兄弟至性友爱廷玉同居赐第教之诲之备极周至事伯叔昆季遇姻娅皆敦厚有礼处家极俭约絶无纨绮之习而推觧以赈贫乏则不惜德性如此宜乎其长年而奄忽不禄殊不可觧也娶吴氏明经式昭公女赠宜人继娶顾氏内阁学士兼礼部侍郎培园公女封宜人子四长若霖嵗贡生次若霈郡廪生吴出次若霔次若霂俱幼殇顾出孙曾绍孙女二人英哀恸之余所述荒陋失序伏惟採择钖以宠光存殁不朽第四子明经廷行略余第四子廷字黼臣以康熙丙辰十二月生于京师宣武门之东街自幼失乳体羸弱七嵗就塾以后腹有痞疾肌肤不生颜色无润泽疾时作时止余令其勿读书每从塾唤之归疾已輙往儿每言如此倐忽作辍岂不为人所笑故遂聴之十五嵗偶令其属文亦不加督责颇能成篇閲二年归就童子试许时菴先生试题诚之者择善而固执之者也连下二节儿于开讲下直分四比条畅有气局次题乞其余不足文亦滑稽排宕可观时菴大竒之㧞之前茅出其卷示同郡七学诸生咸以为佳性俭素简质平居恒服故衣即以之见客不肯易新衣与人言不苟为雷同必言其所见姻戚闲或以为偏而笑之不恤也丙子应乡试塲屋劳顿返舍遂得疾余如其体弱艰于应试令以明经入太学丁丑嵗疾小愈冬复作复愈戊寅春儿觉体中无大恙知父母悬念决意来京师谓依父母前养疴可以慰晨夕入夏而大愈余每止其勿读书然自幼好渉猎虽不入馆塾架上书时取繙閲余偶徴引典故往往能言其所以然所撰制义独简严无枝叶时有精深语余疑其非已作徐察之亦无他余初不以此督之今夏学楷书余见之作诗余不知也入秋而咳且喘每侍其母坐辄终日夜分而后退欲呻吟必伺母出戸母至则强制言笑如常时或欲咳则起而他适家人窃窥之父母虽知其病而不知其若此之甚也此三年来药饵未尝离口至十二月十三日而喘甚与医者啇略用补气重剂不觉亦不减十六日表兄姚华曾来相见衔啼言吾病重深以忧父母为恨余无他语十七日复易轻剂申刻儿犹取方自㸔云如此轻剂恐不能治病睡片刻忽醒云梦见神圣固当佳言甫毕遂喘作而殁神观清明至殁惟恋父母惜哉娶姚氏内弟玉青次女子若潭年甫四龄余极知死生者昼夜之道既殁而悲酸无益于殁者徒损于生者然每念其言语气识皆屹然如老成人曲体亲心不好华餙不雌黄人短长可称克家之子故悲不能自持痛惋之中记此梗槩盖不忍没其㣲善亦以见余之悲所自来也文端集巻四十三文端集卷四十四钦定四库全书文端集巻四十四大学士张英撰笃素堂文集八杂着恒产琐言三代而上田以井授民二十受田六十归田尺寸之地皆国家所有民间不得而私之至秦以后废井田开阡陌百姓始得私相买卖然则三代以上虽至贵鉅富求数百畆之田贻子及孙不可得也后世既得而买之矣以干坤之大块国家之版圗聴人画界分疆立书契评价直而鬻之县官虽有易姓改氏而田主自若董江都诸人亦愤贫者无立椎之地而富者田连阡陌欲行限民名田之法立为节制而不果行其乃祖乃父以一朝之力而竟奄有之使后人食土之毛善守而不轻弃则子孙百世苟不至经变乱亦断不能为他人之所有呜唿深念及此其可不思所以保之哉人家子弟从小便读孟子每习焉而不察夫孟子以王佐之才説齐宣梁惠议论濶大志趣髙逺然言病虽多端用药止一味曰有恒产者有恒心而已曰五畆之宅百畆之田而已曰富嵗子弟多赖而已重见叠出一部孟子实落处不过此数条而终之曰诸侯之寳三土地又尝读苏长公集其天才横轶古今无俦匹宜若不屑屑生计者游金山之诗曰有田不去如江水游焦山之诗曰无田不去宁非贪其题王晋卿烟江叠嶂圗诗亦曰不知人间何处有此境径欲往买二顷田可知此老胸中时时有此一段经画生平欲买阳羡之田至老而其愿不偿今人动言才子名士伟丈夫不事家人生产究至谋生无策犯孟子之戒而不悔岂不深可痛惜哉天下之物有新则必有故屋久而頽衣久而敝臧获牛马服役久而老且死当其始重价以购越十年而其物非故矣再越十年而化为乌有矣独有田之为物虽百年千年而常新即或农力不勤土敝产薄一经粪溉则新矣即或荒芜草宅一经恳辟则新矣多兴陂池则枯者可以使之润勤薅荼蓼则瘠者可以使之肥亘古及今无有朽蠧頽壊之虑逃亡耗缺之忧呜唿是洵可寳也哉吾友陆子名遇霖字洵若浙江人今为归徳别驾其人通暁事务以经济自许在京师日常与之过从一日从容谈及谋生毕竟以何者为胜陆子思之良久曰予閲世故多矣典质贸易权子母断无久而不弊之理始虽乍获厚利终必化为子虚惟田产房屋二者可持以久逺以二者较之房舍又不如田产何以言之房产乃向人索租钱每至嵗暮必有干仆盛衣帽着靴諠譁呌号以取之不偿则愬于官长每至争讼雀角甚有以奋闘窘逼而生祸殃者稍懦焉则又不可得矣至田租则不然子孙虽为齐民极单寒懦弱其仆不过青鞵布袜手持雨伞诣佃人之门而人不敢藐视之秋糓登塲必先完田主之租而后分给私债取其所本有而非索其所无与者受者皆可不劳且力田皆愿民与市㕓啇贾之狡健者不同以此思之房产殆不如也予至今有味乎陆子之言尝读雅颂之诗而叹古人之于先畴如此其重也楚茨大田之诗皆公卿有田禄者周有世卿其祖若父之采地传诸后人故曰曾孙今观其言曰我疆我理曰我田既臧曰我黍我稷我仓我庾农夫爱其曾孙则曰曾孙不怒曾孙爱其农夫则曰农夫之庆以至攘馌者之食而尝其旨否剥疆埸之𤓰而献之皇祖何其民风淳朴上下相亲如此不止家给人足无分外之谋而且流风余韵有为善之乐后人有祖父遗产正可循陇观稼策蹇课耕雅颂之景如在目前而乃视为鄙事不一留意抑独何哉今人家子弟鲜衣怒马恒舞酣歌一裘之费动至数十金一席之费动至数金不思吾乡十余年来糓贱竭十余石糓不足供一筵竭百余石糓不足供一衣安知农家作苦终年霑体涂足岂易得此百石况且水旱不时一年収获不能保诸来年闻陜西嵗饥一石价至六七两今以如玉如珠之物而贱价粜之以供一裘一席之费岂不深可惧哉古人有言惟土物爱厥心臧故子弟不可不令其目击田家之苦开仓粜糓时当令其持筹以壮夫之力不过担一石四五壮夫之所担仅得价一两随手花费了不见其形迹而已仓庾空竭矣使稍有知觉当不忍于浪掷奈何深居简出但知饱食㬉衣絶不念物力之可惜而泥沙委之哉天下货财所积则时时有水火盗贼之忧至珍异之物尤易招尤速祸草野之人有十金之积则不能高枕而卧独有田产不忧水火不忧盗贼虽有强暴之人不能竟夺尺寸虽有万钧之力亦不能负之而趋千顷万顷可以值万金之产不劳一人守䕶即有兵燹离乱背井去乡事定归来室庐畜聚一无可问独此一块土张姓者仍属张李姓者仍属李芟夷恳辟仍为殷实之家呜唿举天下之物不足较其坚固其可不思所以保之哉予与四方之人从容闲谈则必询其地土物产之所出以及田里之事大约田产出息最微较之啇贾不及三四天下惟山右新安人善于贸易彼性至悭啬能坚守他处人断㫁不能然亦多覆蹶之事若田产之息月计不足嵗计有余嵗计不足世计有余尝见人家子弟厌田产之生息㣲而缓羡贸易之生息速而饶至鬻产以从事断未有不全军尽没者余身试如此见人家如此千百不爽一无论愚弱者不能行即聪明强干者亦行之而必败人家子弟万万不可错此着也人思取财于人不若取财于天地余见放债収息以及典质人之田产者三年五年得其息如其所出之数其人则哓哓有词矣不然则怨于心徳于色浸假而并没其本间有酷贫之士得数十金可暂行于一时稍裕则不能矣惟地徳则不然薄植之而薄収厚培之而厚报或四季而三収或一嵗而再种中田以种稻麦旁畦余陇以植麻菽衣棉之类有尺寸之壌则必有锱铢之入故曰地不爱寳此言最有味始而养其祖父既而养其子孙无徳色无倦容无竭欢尽忠之怨有日新月盛之美受之者无愧怍享之者无他虞虽多方以取而无罔利之咎上可以告天地幽可以对鬼神不劳心计不受人忌疾呜唿天下更有物焉能与之比长絜短者哉余既言田产之不可鬻而世之鬻产者比比而然聪明者亦多为之其根源则必在乎债负债负之来由于用度不经不知量入为出至举息既多计无所出不得不鬻累世之产故不经者债负之由也债负者鬻产之由也鬻产者饥寒之由也欲除鬻产之根则断自经费始居家简要可久之道则有陆梭山量入为出之法在其法合计一嵗之所入除完给公家而外分为三分留一分为歉年不収之用其二分分为十二分一月用一分若嵗常丰収则是古人耕三余一之法值一嵗歉则以一嵗所留补给连嵗歉则以积年所留补给如此殆无举债之事若一嵗所入止给一嵗之用一遇水旱则产不可保矣此最目前可见之理而人不之察陆梭山之法最详即百金之产亦行此法使必富饶而后可行则大误矣且其法于十二分又分三十小分余恐其太烦故止作十二分要知古人之意全在小处节俭大处之不足由于小处之不谨月计之不足由于每日之用过多也若能从梭山每月三十分之更为稳实一月之中饮食应酬宴㑹稍可节者节之以此一月之所余另置一封以周贫乏亲戚些小之急更觉心安意适此专言费用不经举债而鬻产之由此外则有赌博狭斜侈靡其为败壊者无论矣更有因婚嫁而鬻业者絶为可哂夫有男女则必有婚嫁只当以丰年之所积量力治装奈何鬻累世仰事俯育之具以圗一时之华美岂既婚嫁后遂可不食而饱不衣而温乎呜唿亦愚之甚矣吾既极言产之不可鬻矣虽然守之有道不可不讲不善经理付之僮仆之手任其耗蠧积日累月沃者变而为瘠润者化而为枯稍瘠者化而为石田田瘠而畆不减入少而赋不轻平时仅可支持一遇水旱催科则立稿矣是田本为飬生之物变而为累身之物且将追怨祖父留此累物以贻子孙予见此亦不少矣然则如之何而可哉欲无鬻产当思保产欲保产当使尽地利尽地利之道有二一在择庄佃一在兴水利谚云良田不如良佃此最确论主人虽有气力心计佃惰且劣则田日壊譬如父母虽爱婴儿却付之悍婢之手岂能知其疾苦乎良佃之益有三一在耕种及时一在培壅有力一在畜洩有方古人言农最重时早犂一月有一月之益故冬最良春次之早种一日有一日之益故晩禾必在秋前一日至培壅则古人所云百畆之粪又云凶年粪其田而不足诗云荼蓼朽止黍稷茂止用力如此一畆可得两畆之入地不加广畆不加增佃有余而主人亦利矣畜水用水最有缓急先后当捄则捄当待则待当弃则弃惟有良农老农知之劣农之病有三一在耕稼失时一在培壅无力一在畜洩无方若遇丰稔之年雨泽应时而降惰农劣农亦卤莽収获隐藏其害而不觉一遇早干则彼之优劣立见矣凶年主人得一石可值两石而受此劣佃之害悔何及哉人家僮仆管庄务每喜劣佃而不喜良佃良佃则家必殷实有体靣不肯谄媚人且性必梗直朴野饮食必节俭又不聴僮仆之指使劣佃则必惰而且穷谄媚僮仆聴其指使以任其饕餮种种情状不同此所以性喜劣佃而不喜良佃至主人之田畴美恶彼皆不顾且又甚乐于水早则租不能足额而可以任其髙下此积弊陋习安可不知且良佃所居则屋宇整齐塲圃茂盛树木葱郁此皆主人僮仆力之所不能及而良佃自为之劣佃则件件反是此择庄佃为第一要务也禾在田中以水为命谚云肥田不敌痩水虽有膏腴若水泽不足则亦等石田矣江南有塘有堰古人开一畆之田则必有一畆之水以济之后人狃于多雨之年塘堰都不修治堰则破壊不畜水塘则浅且漏不容水每嵗方春时必有洪雨数次任其横流而不収入夏亢旱束手无策仰天长叹而已人家僮仆管理庄事以兴塘㡬石修屋㡬石为开赈时浮圗合尖之具而已何尝有寸土一锸及于塘堰乎夫塘宜深且坚固余曾过江宁南郷其田最号沃壌其塘甚小不及半畆询之土人知其深且陡有及二丈者故可以溉数十畆之田而不匮吾乡塘最多且大有数畆者有十数畆者然浅且漏大雨后亦不满稍旱则露底田待此为命其何益之有哉向后修塘筑堰必躬自閲视若有雨之年塘犹不满其为渗漏可知急加培筑大抵劣农之性惰而见识浅陋每徼倖于嵗之多雨而不为预备僮仆既以此开入花赈又不便向主人再説一遇亢旱田禾立藁日积月累田瘠庄敝租入日少势必鬻变此兴水利为第一要务也若不知务此而止云保守前业势岂能由已哉予置田千余畆皆苦瘠非予好瘠田也不能多办价值故宁就瘠田其膏腴沃壌则大有力者为之余不能也然细思膏腴之价数倍于瘠田遇水旱之时膏腴亦未尝不减若丰稔之年瘠土亦収而租倍于膏腴矣膏腴之所以胜者鬻时可以得善价平时度日同此稻糓一石耳无大差别且腴田不善经理不数年变而为中田又数年变而为下田矣瘠田若善经理则下田可使之为中田中田可使之为上田虽不能大变能髙一等故但视后人之能保与不能保不在田之瘠与不瘠况名庄胜业易为势力家所垂涎子弟鬻田必先鬻善者予家祖居田甚瘠在当时兴作尽善故称沃壌四世祖东川公卒时嘱后人葬于宅之左曰恐为势家所夺由此观之当时何尝非善地今始成瘠壌耳惟视人之经理不经理也尝见荒瘠之地见一二土着老农之家则田畴开辟陂池修治禾稼茂郁庐舎完好竹木周布居然一佳产其仕宦家之田则荒败不可观而已汝侪试留心察之人家子弟每年春秋当自往庄细㸔平时无事亦可策蹇一往然徒往无益也第一当知田界田界不易识也令老农指视一次不能记而再三大约五六次便熟有疑处便问之勿以曾经问过嫌于再问恐被人讥笑则终身不知矣第二当察农夫用力之勤惰耕种之早晩畜积之厚薄人畜之多寡用度之奢俭善治田以为优劣第三当细㸔塘堰之坚窳浅深以为兴作第四察山林树木之耗长第五访稲糓时值之髙下期于真知确见若聴僮仆之言深入茅檐一坐一饭一宿目不见田畴足不履阡陌僮仆紏诸佃人环绕喧哗或借种稻或借食租或称塘漏或称屋倾以此恫喝主人主人为其所窘去之惟恐不速问其疆界则不知问其孰勤孰惰则不知问其林木则不知问其价值则不知及入城遇朋友则彼揖之曰履畆归矣此笑之曰循行阡陌回矣主人方自谓吾从村庄来劳苦劳苦呜唿何益之有哉此予少年所身歴者至今悔之大约人家子弟最不当以经理田产为俗事鄙事而避此名亦不当以为故事而袭此名细思此等事较之持钵求人奔走嗫嚅孰得孰失孰贵孰贱哉人家富贵两字暂时之荣宠耳所恃以长子孙者毕竟是耕读两字子弟有二三千金之产方能城居何则二三千金之产丰年有百余金之入自薪炭蔬菜鸡豚鱼虾醯醢之属亲戚人情应酬宴㑹之事种种皆取办于钱丰年则糓贱歉年糓亦不昂仅可支吾或能不致狼狈若千金以下之业则断不宜城居矣何则居乡则可以课耕数畆其租倍入可以供八口鸡豚畜之于栅蔬菜畜之于圃鱼虾畜之于泽薪炭取之于山可以经旬屡月不用数钱且乡居则亲戚应酬寡即偶有客至亦不过具鸡黍女子力作可以治纺绩衣布衣策蹇驴不必鲜华凡此皆城居之所不能且耕且读延师训子亦甚简静嚢无余畜何致为盗贼所窥吾家湖上翁子弟甚得此趣其所贻不厚其所度日皆较之城中数千金之产者更为丰腴且山水间优㳺俯仰复有自得之乐而无窘廹之忧人苦不深察耳果其读书有成策名仕宦可以城居则再入城居一二世而后宜于乡居则再往乡居乡城耕读相为循环可久可大岂非吉祥善事哉况且世家之产在城不过取其额租其山林湖泊之利所遗甚多此亦势不能兼若贫而乡居尚有遗利可収不止田租而已此又不可不知也予仕宦人也止宜知仕宦之事安能知农田之事但余与四方英俊交且久閲歴世故多五十年来见人家子弟成败者不少鬻田而穷保田而裕千人一辙此予所以谆谆苦口为汝辈陈説先大人戊子年析产予得三百五十余畆后甲辰年再析予一百五十余畆予戊戍年初析㸑始管庄事是时吾里田产正当极贱之时人问曰汝父析产有银乎予对曰但有田耳问者索然予时亦曰田非不佳但苦急切难售耳及丁未后予以公车有称贷遂卖甲辰年所析百五十畆予四十以前全不知田之可贵故轻弃如此后以予在仕宦又不便向人赎取至今始悟析产正妙在无银若初年寛裕性既习惯一二年后所分既尽怅怅然失其所恃矣田之妙正妙在急切难售若容易售则脱手甚轻矣此予晩年之见与少年时絶不相同者也是皆予三折肱之言其思之毋忽饭有十二合説一之稻古称饭之美者则有𤣥山之禾精凿白粲昔人所重吾乡稻有三种有早熟者有中熟者有晩熟者早晩所熟皆不及中熟之佳蔡邕月令章句云时在季秋谓之半夏稲滋味清淑颐养为宜颂曰诗称香稻如雪流匙辨种尝味迟熟攸宜益脾健胃百福所基二之炊朝鲜人善炊饭颗粒朗然而柔腻香泽倘所谓中邉皆腴者耶又闻之静海励先生炊米汁勿倾去留以薀醸则气味全火宜缓水宜减盖有道焉卤莽灭裂是与暴殄天物者等也颂曰释之溲溲蒸之浮浮炊我长腰质粹香留谨视火候丹鼎功侔三之肴礼曰居山不以鱼鳖为礼居泽不以麋鹿为礼食地之所产则滋味鲜而物力省近见人家宴㑹每以珍错为竒不知鸡豚鱼虾本有至味内则所载养老人八珍皆寻常羊豕特烹炮异耳何尝广搜异味哉且每食一荤则肠胃不杂而得以尽其滋味之美山海罗列腥荤杂进既为伤生侈费亦乖颐养之道所当深戒者也颂曰甘毳芳鲜是为侯鲭脾寛则化腹虚则灵戒尔饕餮视此鼎铭四之蔬古人称早韭晩菘山厨珍味城中鬻蔬者採摘非时复为风日所损真味漓矣自种一畆蔬时其老穉而取之含露负霜甘芳脆美诗人所谓有道在葵藿耶颂曰蔓青芦菔其甘如饴美胜梁肉晩食益奇菜根不厌百事可为五之脩古称脯脩亦所以佐匕箸山雉泽凫鹿脯鱼薧昔人往往见之篇什但取一种可以侑食毋为侈麋奇巧颂曰饱尝世味如彼鸡肋聊资醢脯以妥家食炮炙肥甘腑胃之贼六之葅盐豉寒葅古人所谓旨畜以御冬也以清脆甘芬为贵食既而嚼口吻爽隽为益多矣颂曰甫里幽居爰赋杞菊红姜紫茄青笋黄独告我妇子储备宜夙七之羮古人每饭羮左食右又曰若作和羮尔为盐梅羮之为用宜备五味以宣洩补益由来尚矣古人饭而以汤沃之曰飱言取饱也老者易于哽咽于羮尤宜颂曰新妇执馈爰作羮汤和以勺药椒芬飶香以代祝哽祗奉高堂八之茗食毕而茗所以觧荤腥涤齿颊以通利肠胃也茗以温醇为贵岕片武夷六安三种最良松萝近刻削非可常饮石泉佳茗最是清福颂曰松风既鸣蟹眼将沸月圑手烹以涤滞郁丹田紫关香气腾拂九之时人所最重者食也食所最重者时也山梁雌雉子曰时哉时哉固有珍膳当前而困于酒食者失其时也有葵藿而欣然一饱者得其时也樊笼之鸟饲以稲梁而羽毛铩敝山谿之鸟五歩一饮十歩一啄而飞鸣自得者时与不时之异也当饱而食曰非时当饥而不食曰非时适当其可谓之时噫难为名利中人言哉颂曰晨起腹虚载逰樊圃容与花间香生肺腑思食而食奚羡华膴十之器器以磁为宜但取精洁毋尚细巧瓷太佳则脆薄易于伤损心反为其所役而无自适之趣矣予但取其中等者颂曰绳牀斐几浄埽无尘花磁莹润参伍以陈陋彼金玉萦扰心神十一之地吁食岂易言哉冬则温密之室焚名香然兽炭春则栁堂花榭夏则或临水或依竹或䕃乔木之隂或坐片石之上秋则晴窗髙阁皆所以顺四时之序又必逺尘埃避风日帘幙当施则围坐斗室轩窗当启则逺见林壑斯餐香饮翠可以助吾藜藿鸡黍之趣故曰食岂易言哉颂曰食以养生以畅为福相彼隂阳时其凉燠以适我情以果我腹十二之侣独酌太寂羣餐太嚣虽然非其人则移牀逺客不如其寂也或良友同餐或妻子共食但取三四人毋多而嚣颂曰肃然以敬雍然以和不淫不侈不烦不苛式饮式食受福孔多文端集卷四十四文端集卷四十五钦定四库全书文端集巻四十五大学士张英撰笃素堂文集九杂着聪训斋语圃翁曰圣贤领要之语曰人心惟危道心惟微危者嗜欲之心如隄之束水其溃甚易一溃则不可复収也微者理义之心如帷之暎镫若隐若现见之难而晦之易也人心至灵至动不可过劳亦不可过逸惟读书可以养之每见堪舆家平日用磁石养鍼书卷乃养心第一妙物闲适无事之人镇日不观书则起居出入身心无所栖泊耳目无所安顿势必心意颠倒妄想生嗔处逆境不乐处顺境亦不乐每见人栖栖皇皇觉举动无不碍者此必不读书之人也古人有言扫地焚香清福已具其有福者佐以读书其无福者便生他想旨哉斯言予所深赏且从来拂意之事自不读书者见之似为我所独遭极其难堪不知古人拂意之事有百倍于此者特不细心体騐耳即如东坡先生殁后遭逢高孝文字始出名震千古而当时之忧谗畏讥困顿转徙潮惠之间苏过跣足渉水居近牛栏是何如境界又如白香山之无嗣陆放翁之忍饥皆载在书卷彼独非千载闻人而所遇皆如此诚一平心静观则人间拂意之事可以涣然氷释若不读书则但见我所遭甚苦而无穷怨尤嗔忿之心烧灼不宁其苦为何如耶且富盛之事古人亦有之炙手可热转眼皆空故读书可以增长道心为颐养第一事也记诵纂集期以争长应世则多苦若渉览则何至劳心疲神但当冷眼于闲中窥破古人筋节处耳予于白陆诗皆细注其年月知彼于何年引退其衰健之蹟皆可指斯不梦梦耳圃翁曰圣贤仙佛皆无不乐之理彼世之终身忧戚忽忽不乐者决然无道气无意趣之人孔子曰乐在其中颜子不改其乐孟子以不愧不怍为乐论语开首説説乐中庸言无入而不自得程朱教寻孔颜乐处皆是此意若庸人多求多欲不循理不安命多求而不得则苦多欲而不遂则苦不循理则行多窒碍而苦不安命则意多怨望而苦是以跼天蹐地行险徼幸如衣敝絮行荆棘中安知有康衢坦涂之乐惟圣贤仙佛无世俗数者之病是以常全乐体香山字乐天予窃慕之因号曰乐圃圣贤仙佛之乐予何敢望窃欲营履道一丘一壑倣白傅之有叟在中白须飘然妻孥熙熙鸡犬闲闲之乐云耳圃翁曰予拟一聫将来悬草堂中富贵贫贱总难称意知足即为称意山水花竹无恒主人得闲便是主人其语虽俚却有至理天下佳山胜水名花美箭无限大约富贵人役于名利贫贱人役于饥寒总无闲情及此惟付之浩叹耳圃翁曰唐诗如缎如锦质厚而体重文丽而丝密温醇尔雅朝堂之所服也宋诗如纱如葛轻疎纎朗便娟适体田野之所服也中年作诗断当宗唐律若老年吟咏适意阑入于宋势所必至立意学宋将来益流而不可返矣五律断无胜于唐人者如王孟五言两句便成一幅画今试作五字其写难言之景尽难状之情髙妙自然起结超逺能如唐人否苏诗五律不多见陆诗五律大率非其所长叅唐宋人气味当于五律见之圃翁曰昌黎聴颕师琴诗有云呢呢儿女语恩怨相尔汝忽然势轩昂勐士赴战塲又云失势一落千丈强欧阳公以为琵琶诗信然予细味琴音如微风入深松寒泉滴幽涧静永古澹其上下十三徽出入一絃至七絃皆有次第大约由缓而急由大而细极于和平冲夷为主安有呢呢儿女忽变为金戈鐡马之声常建琴诗江上调玉琴一絃清一心汵汵七絃遍万木沉秋隂能令江月白又令江水深始知枯桐枝可以徽黄金真可谓字字入妙得琴之三昧者味此则与昌黎之言迥别矣古来士大夫学琴类不能学多操白香山止秋思一曲范文正公止履霜一曲高人抚絃动操自有夷旷冲澹之趣不在多也古人制琴一曲调适宫商但传指法后人强被以语言文字失之逺矣甚至俗谱用大学及归去来辞赤壁赋强配七絃一字予以一音且有以山歌小曲溷之者其为唐突古乐甚矣宜为雅人之所深戒也大抵琴音以古淡为宗非在悦耳心境微有不清指下便尔荆棘清风明月之时心无机事旷然天真时鼓一曲不躁不懒则缓急轻重合宜自然正音出于腕下清兴超于物表放翁诗曰琴到无人聴处工未深领斯妙者自然闻古乐而欲卧未足深论也圃翁曰古人以眠食二者为养生之要务脏腑肠胃常令寛舒有余地则真气得以流行而疾病少吾乡吴友季善医每赤日寒风行长安道上不倦人问之曰予从不饱食病安得入此食忌过饱之明征也燔炙熬煎香甘肥腻之物最悦口而不宜于肠胃彼肥腻易于粘滞积久则腹痛气塞寒暑偶侵则疾作矣放翁诗云倩盻作妖狐未惨肥甘藏毒鸩犹轻此老知摄生哉炊饭极輭熟鸡肉之类只淡煮菜羮清芬鲜洁渥之食只八分饱后饮六安苦茗一杯若劳顿饥饿归先饮醇醪一二杯以开胸胃陶诗云浊醪觧劬饥盖借之以开胃气也如此焉有不益人者乎且食忌多品一席之间遍食水陆浓淡杂进自然损脾予谓或鸡鱼凫㹠之类只一二种饱食良为有益此未尝闻之古昔而以予意揣当如此安寝乃人生最乐古人有言不觅仙方觅睡方冬夜以二鼓为度暑月以一更为度每笑人长夜酣饮不休谓之消夜夫人终日劳劳夜则宴息是极有味何以消遣为冬夏皆当以日出而起于夏尤宜天地清旭之气最为爽神失之甚为可惜予山居颇闲暑月日出则起收水草清香之味莲方敛而未开竹含露而犹滴可谓至快日长漏永不妨午睡数刻焚香垂幙浄展桃笙睡足而起神清气爽真不啻天际真人况居家最宜早起倘日髙客至僮则垢靣婢且蓬头庭除未扫灶突犹寒大非雅事昔何文端公居京师同年诣之日晏未起久之方出客问曰尊夫人亦未起耶荅曰然客曰日髙如此内外家长皆未起一家奴仆其为奸盗诈伪何所不至耶公瞿然自此至老不宴起此太守公亲为予言者圃翁曰山色朝暮之变无如春深秋晩四月则有新緑其浅深浓淡早晩便不同九月则有黄叶其頳黄茜紫或暎朝阳或回夕照或当风而吟或带霜而殷皆可谓佳胜之极其他则烟岚雨岫云峯霞岭变幻顷刻孰谓看山有厌倦时耶放翁诗云游山如读书浅深在所得故同一登临视其人之识觧学问以为髙下苦乐不可得而强也予每日治装入龙眠家人相谓山色总是如此何用日日相对此真浅之乎言看山者圃翁曰人家僮仆最不宜多畜但有得力二三人训谕有方使令得宜未尝不得兼人之用太多则彼此相诿恩养必不能周教训亦不能及反不得其力且此辈当家道盛则倚势作非招尤结怨家道替则飞扬䟦扈反唇卖主皆势所必至予欲令家仆皆各治生业可省逰手逰食之弊不至于冗食为非也且僮仆甚无取乎黠慧者吾辈居家居宦皆简静守理不为闇昧之事至衙门政务皆自料理不烦干仆巧权门之应对为逺道之输将打㸃机密奔走势利所用者不过趋蹡洒扫负重徒歩之事耳焉用聪明才智为哉至于山中耕田锄圃之仆乃可为寳其人无奢望无机智不为主人敛怨彼纵不遵束约不过懒惰愚蠢之小过不必加意防闲岂不为清闲之一助哉圃翁曰昔人论致夀之道有四曰慈曰俭曰和曰静人能慈心于物不为一切害人之事即一言有损于人亦不轻发推之戒杀生以惜物命慎剪伐以养天和无论㝠报不爽即胸中一段吉祥恺悌之气自然灾沴不干而可以长龄矣人生福享皆有分数惜福之人福尝有余暴殄之人易至罄竭故老氏以俭为寳不止财用当俭而已一切事常思俭啬之义方有余地俭于饮食可以养脾胃俭于嗜慾可以聚精神俭于言语可以养气息非俭于交逰可以择友寡过俭于酬错可以养身劳俭于夜坐可以安神舒体俭于饮酒可以清心养徳俭于思虑可以蠲烦去扰凡事省得一分即受一分之益大约天下事万不得已者不过十之一二初见以为不可已细算之亦非万不可已如此逐渐省去但日见事之少白香山诗云我有一言君记取世间负取苦人多今试问劳扰烦苦之人此事亦尽可已果属万不可已者乎当必恍然自失矣人常和悦则心气冲而五脏安昔人所谓养欢喜神真定梁公每语人日间办理公事每晩家居必寻可喜笑之事与客纵谈掀髯大笑以发抒一日劳顿鬰结之气此真得养生要诀何文端公时曾有乡人过百嵗公扣其术荅曰予乡村人无所知但一生只是喜欢从不知忧恼噫此岂名利中人所能哉传曰仁者静又曰知者动每见气躁之人举动轻佻多不得夀古人谓砚以世计墨以时计笔以日计动静之分也静之义有二一则身不过劳一则心不轻动凡遇一切劳顿忧惶喜乐恐惧之事外则顺以应之此心凝然不动如澄潭如古井则志一动气外间之纷扰皆退聴矣此四者于养生之理极为切实较之服药引导奚啻万倍哉若服药则物性易偏或多燥滞引导吐纳则易至作辍必以四者为根本不可舍本而务末也道徳经五千言其要旨不外于此铭之座右时时体察当有禆益耳圃翁曰人生不能无所适以寄其意予无嗜好惟酷好㸔山种树昔王右军亦云吾笃嗜种果此中有至乐存焉手种之树开一花结一实玩之偏爱食之益甘此亦人情也阳和里五畆园虽不广倘所谓有水一池有竹千竿者耶花有十二种每种得十余本循环玩赏可以终老城中地隘不能多植然在居室之西数武花晨月夕不湏肩舆策蹇自朝至夜分可以酣赏饱看一花一草自始开至零落无不穷极其趣则一株可抵十株一畆可敌十畆山中向营赐金园今购芙蓉岛皆以田为本于隙地疏池种树不废耕耘閲耕是人生最乐古人所云躬耕亦止是课仆督农亦不在沾体涂足也圃翁曰山居宜小楼可以収揽羣峰衆壑之势竹杪松梢更有奇趣予拟于芙蓉岛南向构一小楼题曰千崖万壑之楼大溪环抱羣峰耸峙可谓快矣筑小斋三楹曰佳梦轩夫人生如梦信矣使夕梦至此岂不以为佳甚耶陆放翁梦至仙馆得诗云长廊下瞰碧莲沼小阁正对青萝峰便以为极胜之景予此中颇有之可不谓之佳梦耶香山诗云多道人生都是梦梦中欢乐亦胜愁人既在梦中则宜税驾咀嚼其梦而不当为梦幻泡影之嗟予固将以此为睡乡而不复从邯郸道上向道人借黄梁枕也圃翁曰人生于珍异之物决不可好昔端恪公言士人于一研一琴当得佳者研可适用琴能发音其他皆属无益良然磁器最不当好甆佳者必脆薄一醆值数十金僮仆捧持易致不谨过于矜束反致失手朋客欢䜩亦鲜乐趣此物在席賔主皆有戒心何适意之有磁取厚而中等者不至大粗纵有倾跌亦不甚惜斯为得中之道也名画法书及海内有名玩器皆不可畜从来贾祸招尤可为龟鑑购之不啻千金货之不值一文且从来真赝难辨变幻奇于鬼神装潢易于窃换一轴得善价继至者遂不旋踵以伪为真以真为伪互相讪笑止可供喷饭昔真定梁公有画字之好竭生平之力収之捐馆后为势家所求索殆尽然虽与以佳者輙谓非是疑其藏匿其子孙深受斯累此可为明鑑者也圃翁曰天体至圆故生其中者无一不肖其体悬象之大者莫如日月以至人之耳目手足物之毛羽树之花实土得雨而成丸水得雨而成泡凡天地自然而生皆圎其方者皆人力所为盖禀天之性者无一不具天之体万事做到极精妙处无有不圎者圣人之徳古今之至文法帖以至一艺一术必极圎而后登峰造极裕亲王曾畅言其旨适与予论相合偶论及科塲文想必到圎处始佳即饮食做到精美处到口也是圎底余尝观四时之旋运寒暑之循环生息之相因无非圎转人之一身与天时相应大约三四十以前是夏至前凡事渐长三四十以后是夏至后凡事渐衰中间无一刻停留中间盛衰关头无一定时候大槩在三四十之间观于须髪可见其衰缓者其夀多其衰急者其夀寡人身不能不衰先从上而下者多夀故古人以早脱顶为夀徴先从下而上者多不夀故须髪如故而脚輭者难治凡人家道亦然盛衰增减决无中立之理如一树之花开到极盛便是摇落之期多方保䕶顺其自然犹恐其速开况敢以火气催逼之乎京师温室之花能移牡丹各色桃于正月然花不尽其分量一开之后根榦輙萎此造化之机不可不察也尝观草木之性亦随天地为圎转梅以深冬为春桃李以春为春榴荷以夏为春菊桂芙蓉以秋为春观其节枝含苞之处浑然天地造化之理故曰复其见天地之心乎圃翁曰人往往于古人片纸只字珍如拱璧其好之者索价千金观其落笔神彩洵可寳矣然自予观之此特一时笔墨之趣所寄耳若古人终身精神识见尽在其文集中乃其呕心刿肺而出之者如白香山苏长公之诗数千首陆放翁之诗八十五卷其人自少至老仕宦之所歴游迹之所至悲喜之情怫愉之色以至言貌謦欬饮食起居交逰酬错无一不寓其中较之偶尔落笔其可寳不且万倍哉予怪世人于古人诗文集不知爱而寳其片纸只字为大惑也予昔在龙眠苦于无客为伴日则歩屧于空潭碧涧长松茂竹之侧夕则掩关读苏陆诗以二鼓为度烧烛焚香煮茶延两君子于坐与之相对如见其容貌须眉然诗云架头苏陆有遗书特地㩗来共索居日与两君同卧起人间何客得胜渠良非解嘲语也圃翁曰予尝言享山林之乐者必具四者而后能长享其乐实有其乐是以古今来不易觏也四者维何曰道徳曰文章曰经济曰福命所谓道徳者性情不乖戾不谿刻不褊狭不暴躁不移情于纷华不生嗔于冷暖居家则肃雝简静足以见信于妻孥居乡则厚重谦和足以取重于隣里居身则恬淡寡营足以不愧于衾影无忤于人无羡于世无争于人无憾于已然后天地容其隐逸鬼神许其安享无心意顚倒之病无取舎转徙之烦此非道徳而何哉佳山胜水茂林修竹全恃我之性情识见取之不然一见而悦数见而厌心生矣或吟咏古人之篇章或抒写性灵之所见一字一句便可千秋相契无言亦成妙谛古人所谓行到水穷处坐㸔云起时又云登东臯以舒啸临清流而赋诗断非不解笔墨人所能领略此非文章而何哉夫茅亭草舎皆有经纶菜陇𤓰畦具见规画一草一木其布置亦有法度淡泊而可免饥寒徒歩而不致委顿良辰美景而匏樽不空嵗时伏腊而鸡豚可办分花乞竹不须多费而自有雅人深致疏池结篱不烦华侈而皆能天然入画此非经济而何哉从来爱闲之人类不得闲得闲之人类不爱闲公卿将相时至则为之独是山林清福为造物之所深吝试观宇宙间㡬人解脱书巻之中亦不多得置身在穷达毁誉之外名利之所不能奔走世味之所不能缚束室有莱妻而无交谪之言田有伏腊而无乞米之苦白香山所谓事了心了此非福命而何哉四者有一不具不足以享山林清福故举世聪明才智之士非无一知半见略知山林趣味而究竟不能身入其中职此之故也圃翁曰予于归田之后誓不着缎不食人参夫古人至贵犹服三澣之衣缎之为物不可洗不可染而其价六七倍于湖州绉䌷与丝䌷佳者三四钱一尺比于一疋布之价初时华丽可观一沾灰油便色改而不可澣洗况予性疎忽于衣服不能整齐最不爱华丽之服归田后惟着绒褐山茧文布湖䌷期于适体养性冬则羔裘夏则蕉葛一切珍裘细縠悉屏弃之不使外物妨吾坐起也老年奔走应事务日服人参一二钱细思吾乡米价一石不过四钱今日服参价如之或倍之是一人而兼百余人煳口之具忍孰甚焉侈孰甚焉夫药性原以治病不得已而取效于旦夕用是补续血气乃竟以为日用寻常之物可乎哉无论物力不及即及亦不当为予故深以为戒倘得邀恩遂初此二事断然不渝吾言也圃翁曰古人美王司徒之徳曰门无杂賔此最有味大约门下奔走之客有损无益主人以清正髙简安静为美于彼何利焉可以啖之以利可以动之以名可以憷之以利害则欣动其主人主人不可动则诱其子弟诱其僮仆外探无稽之言以荧惑其视聴内洩机密之语以夸示其交逰甚且以伪为真将无作有以徼倖其语之或騐则从中而取利焉或居要津之位或处权势之地尤当逺之益逺也又有挟术技以游者彼皆借一艺以售其身渐与仕宦相亲密而遂以乘机遘㑹其本念决不在专售其技也挟术以游者往往如此故此辈之朴讷迂钝者犹当慎其晋接若狡黠便佞好生事端踪迹诡秘者以不识其人不知其姓名为善勿曰我持正彼安能惑我我明察彼不能蔽我恐久之自堕其术中而不能出也圃翁曰予性不爱观剧在京师一席之费动踰数十金徒有应酬之劳而无酣适之趣不若以其费济困赈急为人我利普也予六旬之期老妻礼佛时忽念诞日例当设梨园宴亲友吾家既不为此胡不将此费制绵衣袴百领以施道路饥寒之人乎次日为余言笑而许之予意欲归里时倣陆梭山居家之法以一嵗之费分为十二股一月用一分每日于食用节省月晦之日则总一月之所余别作一封以应贫寒之急能多作好事一両件其乐逾于日享大烹之奉多矣但在勉力而行之圃翁曰移树之法江南以惊蛰前后半月为宜大约从土掘出之根最畏春风故须用土褁密用草包之不宜见风甚不宜于隔宿所以吴门建业来卖花者行千里经一月而犹活乃用金汁土密䕶其根不使露风之故近地移植反不活者不知此理之故也其新生细白根系生气所托尤不当损人但知深根固蒂不知亦不宜太深种植书谓加旧迹一指若太深则泥水伤树皮断然不茂矣凡树大约花时移则彼精脉在枝叶易活于桂尤甚花已有蓓蕾移之多开然此最泄气故移树而花盛开者多不活惟叶茂则其树必活矣牡丹移在秋当春宜尽去其花若少爱惜则其气泄树即活亦不茂数年后多自萎树之作花甚不易气泄则本伤古人云再实之木其根必伤人之于文章功名也亦然不可不审也圃翁曰予少年嗜六安茶中年饮武夷而甘后乃知岕茶之妙此三种可以终老其他不必问矣岕茶如名士武夷如髙士六安如野士皆可为嵗寒之交六安尤养脾食饱最宜但鄙性好多饮茶终日不离瓯椀为宜节约耳圃翁曰论语云不知命无以为君子考亭註不知命则见利必趋见害必避而无以为君子予少奉教于姚端恪公服膺斯语每遇疑难踌蹰之事輙依据此言稍有把握古人言居易以俟命又言行法以俟命人生祸福荣辱得䘮自有一定命数确不可移审此则利可趋而有不必趋之利害宜避而有不能避之害利害之见既除而为君子之道始出此为字甚有力既知利害有一定则落得做好人也权势之人岂必与之相抗以取害到难于相从处亦要内不失已果谦和以谢之宛转以避之彼亦未必决能祸我此亦命数宜然又安知委曲从彼之祸不更烈于此也使我为州县官决不用官银媚上官安知用官银之祸不甚于上官之失懽也昔者米脂令萧君掘李贼之祖坟贼破京师后获萧君置军中欲甘心焉挟至山西以二十人守之萧君夜遁后复为州守自着虎吻余生记其事李贼杀人数十万究不能杀一萧君生死有命宁不信然耶予官京师日久每见人之数应为此官而其时本无此一缺有人焉竭力经营干办停当而此人无端值之或反为此人之所不欲且滋诟詈如此者不一而足此亦举世之人共知之而当局则往往迷而不悟其中之求速反迟求得反失彼人为此人而谋此事因彼事而壊顚倒错乱不可究诘人能将耳目闻见之事平心体察亦可消许多妄念也圃翁曰人生适意之事有三曰贵曰富曰多子孙然是三者善处之则为福不善处之则足为累至为累而求所谓福者不可见矣何则髙位者责备之地忌嫉之门怨尤之府利害之关忧患之窟劳苦之薮谤讪之的攻击之塲古之智人往往望而却歩况有荣则必有辱有得则必有失有进则必有退有亲则必有疎若但计丘山之得而不容铢两之失天下安有此理但已身无大谴过而外来者平淡视之此处贵之道也佛家以货财为五家公共之物一曰国家二曰官吏三曰水火四曰盗贼五曰不肖子孙夫人厚积则必经营布置生息防守其劳不可胜言则必有亲戚之请求贫穷之怨望僮仆之奸骗大而盗贼之刼取小而穿窬之䑕窃经商之亏折行路之失脱田禾之灾伤攘夺之争讼子弟之浪费种种之苦贫者不知惟富厚者兼而有之人能知富之为累则取之当廉而不必厚积以招怨视之当淡而不必深恨以累心思我既有此财货彼贫穷者不取我而取谁不怨我而怨谁平心息忿庶不为外物所累俭于居身而裕于待物薄于取利而谨于盖藏此处富之道也至子孙之累尤多矣少小则有疾病之虑稍长则有功名之虑浮奢不善治家之虑纳交匪类之虑一离膝下则有道路寒暑饥渴之虑以至由子而孙展转无穷更无底止夫年夀既高子息蕃衍焉能保其无疾病痛楚之事贤愚不齐升沉各异聚散无恒忧乐自别但当教之孝友教之谦譲教之立品教之读书教之择友教之养身教之俭用教之作家其成败利钝父母不必过为萦心聚散苦乐父母不必忧念成疾但视已无甚刻薄后人当无倍出之患已无大偏私后人自无攘夺之患已无甚贪婪后人自当无荡尽之患至于天行之数禀赋之愚有才而不遇无因而致疾延良医慎调治延良师谨教训父母之责尽矣父母之心尽矣此处多子孙之道也予每见世人处好境而鬰郁不快动多悔吝忧戚必皆此三者之故由不明斯理是以心褊见隘未食其报先受其苦能静体吾言于扰扰之中存荧荧之亮岂非热火坑中一服清凉散苦海波中一架八寳筏哉圃翁曰予自四十六七以来讲求安心之法凡喜怒哀乐劳苦恐惧之事只以五官四肢应之中间有方寸之地常时空空洞洞朗朗惺惺决不令之入所以此地常觉寛绰洁浄予制为一城将城门𦂳闭时加防守惟恐此数者阑入亦有时贼势甚鋭城门稍疎彼间或阑入即时觉察便驱之出城外而牢闭城门令此地仍寛绰洁浄十年来渐觉阑入之时少不甚用力驱逐然城外不免纷扰主人居其中尚无浑忘天真之乐倘得归田遂初见山时多见人时少空潭碧落或庶㡬矣圃翁曰予之立训更无多言止有四语读书者不贱守田者不饥积徳者不倾择交者不败尝将四语律身训子亦不用烦言伙説矣虽至寒苦之人但能读书为文必使人钦敬不敢忽视其人徳性亦必温和行事决不顚倒不在功名之得失遇合之迟速也守田之説详于恒产琐言积徳之説六经语孟诸史百家无非阐发此义不须赘説择交之説予目击身歴最为深切此辈毒人如鸩之入口蛇之螫肤断㫁不易决无解捄之説尤四者之纲领也余言无奇止布帛菽粟可衣可食但在体验亲切耳文端集卷四十五文端集卷四十六钦定四库全书文端集巻四十六大学士张英撰笃素堂文集十杂着聪训斋语圃翁曰人生必厚重沉静而后为载福之器王谢子弟席丰履厚田庐仆役无一不具且为人所敬礼无有轻忽之者视寒畯之士终年授读逺离家室唇燥吻枯仅博束脩数金仰事俯育咸取诸此应试则徒歩而往风雨泥淖一歩三叹凡此情形皆汝辈所习见仕宦子弟则乘舆驱肥即僮仆亦无徒行者岂非福耶乃与寒士一体怨天尤人争较锱铢得失宁非过耶古人云予之齿者去其角与之翼者两其足天地造物必无两全汝辈既享席丰履厚之福又思事事周全揆之天道岂不诚难惟有敦厚谦谨慎言守礼不可与寒士同一感慨欷歔放言髙论怨天尤人庶不为造物鬼神所呵责也况父祖经营多年有田庐别业身则劳于王事不获安享为子孙者生而受其福乃又不思安享而妄想妄行宁不大可惜耶思尽人子之责报父祖之恩致乡里之誉贻后人之泽惟有四事一曰立品二曰读书三曰养身四曰俭用世家子弟原是贵重更得精金羙玉之品言思可道行思可法不骄盈不诈伪不刻薄不轻佻则人之钦重较三公而更贵予不及见祖父赠光禄公恂所府君每闻乡人言其厚徳邑人仰之如祥麟威鳯方伯公已酉登科邑人荣之赠以聫曰张不张威愿秉文文名天下盛有盛徳期可藩藩屏王家至今桑梓以为羙谈父亲赠光禄公拙菴府君予逮事三十年生平无疾言遽色居身节俭待人寛厚为介弟未尝以一事一言干谒州县生平未尝呈送一人见乡里煦煦以和所行隠徳甚多从不向人索逋欠以故三世皆祀于乡贤请主入庙之日里人莫不欣喜道盛徳之报是亦何负于人哉予行年六十有一生平未尝送一人于捕㕔令其呵谴之更勿言笞责愿吾子孙终守此戒勿犯也不足则断不可借债有余则断不可放债权子母起家惟至寒之士稍可若富贵人家为之敛怨养奸得罪招尤莫此为甚乡里间荷担负贩及佣工小人切不可取其便宜此种人所争不过数文我辈视之甚轻而彼之含怨甚重每有愚人见省得一文以为得计而不知此种人心忿口碑所损寔大也待下我一等之人言语辞气最为要𦂳此事甚不费钱然彼人受之同于实惠只在精神照料得来不可惮烦易所谓劳谦是也予深知此理然苦于性情疎懒惮于趋承故我惟思退处山泽不要见人庶少斯过终日懔懔耳读书固所以取科名继家声然亦使人敬重今见贫贱之士果胸中淹博笔下氤氲则自然进退安雅言谈有味即使迂腐不通方亦可以教学授徒为人师表至举业乃朝廷取士之具三年开塲大比专视此为优劣人若举业髙华秀羙则人不敢轻视每见仕宦显赫之家其老者或退或故而其家索然者其后无读书之人也其家郁然者其后有读书之人也山有勐兽则藜藿为之不採家有子弟则强暴为之改容岂止掇青紫荣宗祊而已哉予尝有言曰读书者不贱不专为塲屋进退而言也父母之爱子第一望其康宁第二兾其成名第三愿其保家语曰父母惟其疾之忧夫子以此荅武伯之问孝至哉斯言安其身以安父母之心孝莫大焉养身之道一在谨嗜慾一在慎饮食一在慎忿怒一在慎寒暑一在慎思索一在慎烦劳有一于此足以致病以贻父母之忧安得不时时谨凛也吾贻子孙不过瘠田数处耳且甚荒芜不治水旱多虞嵗入之数仅足以免饥寒畜妻子而已一件儿戏事做不得一件高兴事做不得生平最喜陆梭山过日治家之法以为先得我心诚倣而行之庶㡬无鬻产荡家之患予有言曰守田者不饥此二语足以长世不在多言凡人少年徳性不定每见人厌之曰悭笑之曰啬诮之曰俭輙靣发热不如此最是羙名人肯以此诮之亦最是羙事不必避讳人生豪侠周密之名至不易副事事应之一事不应遂生嫌怨人人周之一人不周便存形迹若平素俭啬见谅于人省无穷物力少无穷嫌怨不亦至便乎四者立身行已之道已有崕㟁而其关键切要则又在于择友人生二十内外渐逺于师保之严未跻于成人之列此时知识大开性情未定父师之训不能入即妻子之言亦不听惟朋友之言甘如醴而芳若兰脱有一滛朋匪友阑入其侧朝夕浸灌鲜有不为其所移者从前四事遂荡然而莫可收拾矣此予幼年时知之最切今亲戚中倘有此等之人则踪迹常令疎逺不必亲密若朋友则直以不识其颜面不知其姓名为善比之毒草哑泉更当逺避芸圃有诗云于今道上揶揄鬼原是尊前妩媚人盖痛乎其言之矣择友何以知其贤否亦即前四件能行者为良友不能行者为非良友子暑中退休稍有暇晷遂举胸中所欲言者笔之于此语虽无文然三十余年渉履仕途多逢险阻人情物理知之颇熟言之较亲后人勿以予言为迂而远于事情也楷书如坐如立行书如行草书如奔人之形貎虽不同然未有倾斜跛侧为佳者故作楷书以端庄严肃为尚然须去矜束拘廹之态而有雍容和愉之象斯晋书之所独擅也分行布白取乎匀浄然亦以自然为妙乐毅论如端人雅士黄庭经如碧落仙人东方朔像賛如古贤前哲曹娥碑有孝女婉顺之容洛神赋有淑姿纎丽之态盖各象其文以为体要有骨有肉一行之间自相顾盼如树木之枝叶扶疎而彼此相譲如流水之沦漪杂见而先后相承未有偏斜倾侧各不相顾絶无神彩歩伍连络暎带而可称佳书者细玩兰亭委蛇生动千古如新董文敏书大小疎密于寻行数墨之际最有趣致学者当于此叅之法昭禅师偈云同气连枝各自荣些些言语莫伤情一回相见一回老能得㡬时为弟兄词意蔼然足以启人友于之爱然予尝谓人伦有五而兄弟相处之日最长君臣之遇合朋友之㑹聚久速固难必也父之生子妻之配夫其早者皆以二十嵗为率惟兄弟或一二年或三四年相继而生自竹马逰戏以至鲐背鹤髪其相与周旋多者至七八十年之久若恩意浃洽猜间不生其乐岂有涯哉近时有周益公以太傅退休其兄乘成先生以将作监丞退休年皆八十诗酒相娱者终其身章泉赵昌甫兄弟亦俱隠于玉山之下苍颜华髪相从于泉石之间皆年近九十真人间至乐之事亦人间罕有之事也论语文字如化工肖物简古浑沦而尽事情平易含藴而不费辞于尚书毛诗之外别为一种大学中庸之文极闳濶精㣲而包罗万有孟子则雄奇跌宕变幻洋溢秦汉以来无有能此四种文字者特以儒生习读而不察遂不知其章法字法之妙也当细心玩味之古人读文选而悟养生之理得力于两句曰石藴玉而山辉水涵珠而川媚此真是至言尝见兰蕙芍药之蒂间必有露珠一㸃若此一㸃为蚁虫所食则花萎矣又见笋初出当暁则必有露珠数颗在其末日出则露复敛而归根夕则复上田间有诗云夕㸔露颗上梢行是也若侵暁入园笋上无露珠则不成竹遂取而食之稲上亦有露夕现而朝敛人之元气全在于此故文选二语不可不时时体察得诀固不在多也世人只因不知命不安命生出许多劳扰圣贤明明説与曰君子居易以俟命又曰君子行法以俟命又曰修身以俟之不知命无以为君子因知之真而后俟之安也予歴世故颇多认此一字颇确曾与韩慕庐宿斋天坛深夜剧谈慕庐谈当年乡㑹考时乡试则有得售之想塲中颇着意至㑹试殿试则全无心而得㑹状㑹试塲大风吹卷欲飞号中人皆取石坚押韩独无意祝曰若当中则自不吹去亦竟无恙故其㑹试殿试文皆游行自在无斧凿㾗予谓慕庐足下両掇巍科当是何如勇勐以此言告人人决不信余独信之何以故予自谕徳后即无意仕进不止无竞进之心且时时求退不已乃由讲读学士跻学士登亚卿正卿皆华膴清贵之官自傍人观之不知是何如勇勐精进以予自审则知慕庐之非妄矣慕庐亦可以巳事推之而知予之非诳也愿与世人共知之予生平嗜卉木遂成奇癖亦自觉可哂细思天下歌舞声伎古翫书画禽鸟博奕之属皆多费而耗物力惹气而多后患不可以训子孙惟山水花木差可自娱而非人之所争草木日有生意而妙于无知损许多爱憎烦恼京师难于树植艰于旷土书阁中置盆花数种滋培收䕶颇费心力然亦可少供耳目之翫琴荐书幌牀头十笏之地无非落花填塞亦一佳话也古人佩玉朝夕不离义取温润坚栗君子无故不撤琴瑟义取和平温厚故质性爽直者恐近髙亢益当深体此意以自箴砭不可任其一往之性也人生以择友为第一事自就塾以后有室有家渐逺父母之教初离师保之严此时乍得友朋投契缔交其言甘如兰芷甚至父母兄弟妻子之言皆不聼受惟朋友之言是信一有匪人侧于间徳性未定识见未纯鲜未有不为其移者余见此屡矣至仕宦之子弟尤甚一入其彀中迷而不悟脱有尊长诫谕反生嫌隙益滋乖张故余家训有云保家莫如择友盖痛心疾首其言之也汝辈但于至戚中观其徳性谨厚好读书者交友两三人足矣况内有兄弟互相师友亦不至岑寂且势利言之汝则温饱来交者岂能皆有文章道徳之切劘平居则有酒食之费应酬之扰一遇婚䘮有无则有资给称贷之事甚至有争讼外侮则又有关説救援之事平昔既与之契密临事却之必生怨毒反唇故余以为宜慎之于始也况且戏游征逐耗精神而荒正业广言谈而滋是非种种弊端不可纪极故特为痛切发挥之昔人有戒饭不嚼便嚥路不㸔便走话不想便説事不思便做洵为格言予益之曰友不择便交气不忍便动财不审便取衣不慎便脱学字当专一择古人佳帖或时人墨蹟与已笔路相近者専心学之若朝更夕改见异而迁鲜有得成者楷书如端坐须庄严寛裕而神彩自然掩暎若体格不匀浄而遽讲流动失其本矣汝小字可学乐毅论前见所写乐志论大有进歩今当一心临倣之每日明窗浄几笔精墨良以白奏本纸临四五百字亦不须太多但工夫不可间断纸画乌丝格古人最重分行布白故以整齐匀浄为要学字忌飞动草率大小不匀而妄言奇古磊落终无进歩矣行书亦宜专心一家赵松雪佩玉垂绅丰神清贵而其原本则出于圣教序兰亭犹见晋人风度不可訾议之也汝作聨字亦颇有丰秀之致今专学松雪亦可望其有进但不可任意变迁耳龙眠芙蓉谿吾朝夕梦寐所在也垂云沜天然石壁上倚青山下临流水当为吾相度可亭之地期于对石枕流双谿草堂前引南北二涧为両池中一闸相通一种莲一种鱼制扁舟容五六人朱栏翠兰浆桂櫂从芙蓉谿亭登舟至舟亭登岸襟带吾庐汝归当谋疏凿濶处十二丈窄处二三丈但可以行舟汝兄弟姪轮日督工于九月杪从事渠成以报吾堂轩基址预以绳定之以俟异日临河有大石土人名为獾洞此地相度亭子下临澄潭四围岭岫既旷然轩豁亦窈然幽深其旁当种梅柳以映带之亦此时事也向来梅杏桃棃之属种植者亦不少矣使皆茂达尽可自娱此时浇溉修治扶植去草为急仆人纸上之树日增园中之树日减汝当为吾稽察之树不活与不种同山中须三五日静坐经理晨入暮归不如其已也可与兄弟姪言之辛已春分日予携大郎二郎六郎出西直门过髙梁桥沿溪水至法华寺饭于僧舎因至万夀寺时甫移华严钟于后阁尚未悬架遂过天禧宫㸔白松盖余最心赏古松枝干如凝雪清响如飞涛班剥离奇扶疎诘曲枝枝入画叶叶有声如对髙人逸士不敢䙝玩京师寺观此种为多而时代久远则无过天禧宫者共二十余株皆异态殊形可谓巨观矣是行也春寒初解野色苍茫然已有融润之气得小诗曰緑谿来古寺石堰旧河梁冰泮波澄緑风轻栁麴黄苔痕春已半松影日初长篮笋携诸子僧寮野䔩香时文以多作为主则工拙自知才思自出谿迳自熟气体自纯读文不必多择其精纯条畅有气局词华者多则百篇少则六十篇神明与之浑化始为有益若贪多务博过眼辄忘及至作时则彼此不相渉落笔仍是故吾所以思常窒而不灵词常窘而不裕意常枯而不润记诵劳神中无所得则不熟不化之病也学者犯此弊最多故能得力于简则极是要诀古人言简鍊以为揣摩最是立言之妙勿忽而不察也治家之道谨肃为要易经家人卦义理极完备其曰家人嗃嗃悔厉吉妇子嘻嘻终吝嗃嗃近于烦𤨏然虽厉而终吉嘻嘻流于纵轶则始寛而终吝余欲于居室自书一额曰惟肃乃雍常以自警亦愿吾子孙共守也人之居家立身最不可好竒一部中庸本是极平淡却是极神竒人能于伦常无缺起居动作治家节用待人接物事事合于矩度无有乖张便是圣贤路上人岂不是至竒若举动怪异言语诡激明明坦易道理却自寻竒觅怪守偏文过以为不坠恒境是穷竒梼杌之流乌足以表异哉布帛菽粟千古至味朝夕不能离何独至于立身制行而反之也与人相交一言一事皆须有益于人便是善人余偶以忌辰着朝服出门巷口见一人遥唿曰今日是忌辰余急易之虽不识其人而心感之如此等事在彼无丝毫之损而于人为有益每谓同一禽鸟也闻鸾鳯之名则喜闻鸺鹠之声则恶以鸾鳯能为人福而鸺鹠能为人祸也同一草木也毒草则远避之参苓则共寳之以毒草能鸩人而参茯能益人也人能处心积虑一言一动皆思益人而痛戒损人则人望之若鸾凤寳之如参苓必为天地之所佑鬼神之所服而享有多福矣此理之最易见者也凡读书二十嵗以前所读之书与二十嵗以后所读之书迥异少年知识未开天真纯固所读者虽久不温习偶尔提起尚可数行成诵若壮年所读经月则忘必不能持久故六经秦汉之文词语古奥必须幼年读长壮后虽倍蓰其功终属影响自八嵗至二十嵗中间嵗月无多安可荒弃或读不急之书此时时文固不可不读亦湏择典雅醇正理纯词裕可歴二三十年无弊者读之若朝华夕落浅陋无识诡僻失体取悦一时者安可以珠玉难换之嵗月而读此无益之文何如诵得左国一両篇及东西汉典贵华腴之文数篇为终身受用之寳乎且更可异者幼龄入学之时其父师必令其读诗书易左传礼记两汉八家文及十八九作制义应科举时便束之髙阁全不温习此何异衣中之珠不知探取而向涂人乞浆乎且幼年之所以读经书本为壮年扩充才智驱驾古人使不寒俭如畜钱待用者然乃不知寻味其义藴而弁髦弃之岂不大相刺谬乎我愿汝曹将平昔已读经书视之如拱璧一月之内必加温习古人之书安可尽读但我所已读者决不可轻弃得尺则尺得寸则寸毋贪多毋贪名但读得一篇必求可以背诵然后思通其义藴而运用之于手腕之下如此则才气自然发越若曾读此书而全不能举其词谓之画饼充饥能举其词而不能运用谓之食物不化二者其去枵腹无异汝辈于此极宜勐省凡物之殊异者必有光华发越于外况文章为荣世之业士子进身之具乎非有光彩安能动人闱中之文得以数言槩之曰理明词畅气足机圎要当知棘闱之文与窗稿房行书不同之处且南闱之文又与他省不同处此则可以意㑹难以言传惟平心下气细㸔南闱墨卷将自得之即最低下墨卷彼亦自有得手亦不可忽此事最渺茫古称射蝨者视蝨如车轮然后一发而贯今能分别气味截然不同当庶㡬矣汝曹兄弟叔姪自来嵗正月为始每三六九日一㑹作文一篇一月可得九篇不疎不数但不可间㫁不可草草塞责一题入手先讲求书理极透澈然后布格遣词须语语有着落勿作影响语勿作艰澁语勿作累赘语勿作雷同语凡文中鲜亮出色之句谓之调调有髙卑疎密相间繁简得宜处谓之格此等处最宜理㑹深悯人读时文累千累百而不知理㑹于身心毫无禆盆夫能理㑹则数十篇百篇已足焉用如此之多不能理㑹则读数千篇与不读一字等徒使精神瞶乱临文捉笔依旧茫然不过胸中旧套应副安有名理精论佳词妙句奔滙于笔端乎所谓理㑹者读一篇则先㸔其一篇之格再味其一股之格出落之次第讲题之发挥前后䜿义之浅深词调之华羙诵之极其熟味之极其精有与此等相类之题有不相类之题如何推广扩充如此读一篇有一篇之益又何必多又何能多乎每见汝曹读时文成帙问之不能举其词叩之不能言其义粗者不能况其精者乎自诳乎诳人乎此絶不可解者汝曹试静思之亦不可解也以后当力除此等之习读文必期有用不然宁可不读古人有言读生文不如翫熟文必以我之精神包乎此一篇之外以我之心思入乎此一篇之中噫嘻此岂易言哉汝曹能如此用功则笔下自然充裕无补缉寒澁支离冗泛草率之态汝每月寄所作九首来京我㸔一㑹两㑹则汝曹之用心不用心务外不务外了然矣作文决不可使人代写此最是大家子弟陋习写文要工致不可错落涂抹所关于色泽不小也汝曹不能面奉教言每日展此一次当有心㑹幼年当専攻举业以为立身根本诗且不必作或可偶一为之至诗余则断不可作余生平未尝为此亦不多㸔苏辛尚有豪气余则靡靡焉可近也余久歴世涂日在纷扰荣辱劳苦忧患之中静念解脱之法成此八章自谓于人情物理消息盈虗略得其大意醉醒卧起作息往来不过如此而已顾以年增衰老无由自适二十余年来小斋仅可容膝寒则温室拥杂花暑则垂帘对髙槐所自适于天壌间者止此耳求所谓烟霞林壑之趣则仅託于梦想形诸篇咏皆非实境也辛已春分前一日积雪初融霁色回㬉为三郎廷璐书此逺寄江乡亦可知翁鍼砭气质之偏流覧造物之理有此一知半见当不至于汨没本来耳古称仕宦之家如再实之木其根必伤旨哉斯言可为深鉴世家子弟其修行立名之难较寒士百倍何以故人之当面待之者万不能如寒士之古道小有失检谁肯面斥其非㣲有骄盈谁肯深规其过幼而骄惯为亲戚之所优容长而习成为朋友之所谅恕至于利交而谄相诱以为非势交而谀相倚而作慝者又无论矣人之背后称之者万不能如寒士之直道或偶誉其才品而虑人笑其逢迎或心赏其文章而疑人鄙其势利甚至吹毛索瘢指摘其过失而以为名髙批枝伤根讪笑其前人而以为痛快至于求利不得而嫌隙易生于有无依势不能而怨毒相形于荣悴者又无论矣故富贵子弟人之当靣待之也恒恕而背后责之也恒深如此则何由知其过失而显其名誉乎故世家子弟其谨饬如寒士其俭素如寒士其谦冲小心如寒士其读书勤苦如寒士其乐闻规劝如寒士如此则自视亦已足矣而不知人之称之者尚不能如寒士必也谨饬倍于寒士俭素倍于寒士谦冲小心倍于寒士读书勤苦倍于寒士乐闻规劝倍于寒士然后人之视之也仅得与寒士等今人稍稍能谨饬俭素谦下勤苦人不见称则曰世道不古世家子弟难做此未深明于人情物理之故者也我愿汝曹常以席丰履盛为可危可虑难处难全之地勿以为可喜可幸易安易逸之地人有非之责之者遇之不以礼者则平心和气思所处之时势彼之施于我者应该如此原非过当即我所行十分全是无一毫非理彼尚在可恕况我岂能全是乎古人有言终身譲路不失尺寸老氏以譲为寳左氏曰譲徳之本也处里闬之间信世俗之言不过曰渐不可长不过曰后将更甚是大不然人孰无天理良心是非公道揆之天道有满损虚益之义揆之鬼神有亏盈福谦之理自古祗闻忍与譲足以消无穷之灾悔未闻忍与譲翻以醸后来之祸患也欲行忍譲之道先湏从小事做起余曾署刑部事五十日见天下大讼大狱多从极小事起君子敬小慎㣲凡事只从小处了余行年五十余生平未尝多受小人之侮只有一善䇿能转湾早耳每思天下事受得小气则不至于受大气吃得小亏则不至于吃大亏此生平得力之处凡事最不可想占便宜子曰放于利而行多怨便宜者天下人之所共争也我一人据之则怨萃于我矣我失便宜则衆怨消矣故终身失便宜乃终身得便宜也汝曹席前人之资不忧饥寒居有室庐使有臧获养有田畴读书有精舎良不易得其有游荡非僻结交淫朋匪友以致倾家败业路人指为笑谈亲戚为之浩叹者汝曹见之闻之不待余言也其有立身醇谨老成俭朴择人而友闭戸读书名日羙而业日成乡里指为令器父兄期其逺大者汝曹见之闻之不待余言也二者何去何从何得何失何芳如芝兰何臭如腐草何祥如麟凤何妖如鸺鹠又岂俟余言哉汝辈今皆年富力强饱食温衣血气未定岂能无所嗜好古人云凡人欲饮酒博奕一切嬉戏之事必皆觅伴侣为之独读快意书对佳山水可以独自怡悦凡声色货利一切嗜慾之事好之有乐则必有苦惟读书与对佳山水止有乐而无苦今架有藏书离城数里有佳山水汝曹与其狎无益之友聴无益之谈赴无益之应酬曷若珍重难得之嵗月纵读难得之诗书快对难得之山水乎我视汝曹所作诗文皆有才情有思致有性情非梦梦全无所得于中者故以此谆谆告之欲令汝曹安分省事则心神宁谧而无烦扰之害寡交择友则应酬简而精神有余不闻非僻之言不致陷于不义一味谦和谨饬则人情服而名誉日起制艺者秀才立身之本根本固则人不敢轻自宜专力攻之余力及诗字亦可怡情良时佳辰与兄弟姊夫辈一料理山荘抚问松竹以成余志是皆于汝曹有益无损有乐无苦之事其味聪聴之义座右箴立品读书养身择友右四纲戒嬉戏慎威仪谨言语温经书精举业学楷字谨起居慎寒暑节用度谢酬应省宴集寡交游右十二目子弟自十七八以至廿三四实为学业成废之关盖自初入学至十五六父师以童子视之稍知训子者断不忍聴其废业惟自十七八以后年渐长气渐骄渐有朋友渐有室家嗜慾渐开人事渐广父母见其长成师傅视为侪辈徳性未坚转移最易学业未就䝉昧非难幼年所习经书此时皆束髙阁酬应交游侈然大雅博奕髙㑹自诩名流转盼廿五六嵗儿女累多生计廹蹙蹉跎潦倒学植荒落予见人家子弟半涂而废者多在此五六年中弃幼学之功贻终身之累盖覆辙相踵也汝正当此时离父母之侧前言诸弊事事可虑为龙为蛇为虎为䑕分于一念介在两岐可不慎哉可不畏哉读书湏明窗浄几案头不可多置书读文作文皆湏凝神静气目光炯然出文于题之上最忌坠入云雾中迷失出路多读文而不熟如将不练之兵临时全不得用徒疲精劳神与操空拳者无异作文以握管之人为大将以精熟墨卷百篇为练兵以杂读时艺为散卒以题为坚垒若神明不爽朗是大将先坠云雾中安能制胜人人各有一种英华光气但湏磨鍊始出譬如一草一卉苟深培厚壅尽其分量其花亦有可观而况于人乎况于俊特之人乎天下有形之物用则易匮惟人之才思气力不用则日减用则日增但做出自已声光如树将发花时神壮气溢觉与平时不同则自然之机候也读书人独宿是第一义试自已省察舘中独宿时漏下二鼓灭烛就枕待日出早起梦境清明神酣气畅以之读书则有益以之作文必不潦草枯澁真所谓一日胜两日也易经一书言谦道最为详备天道亏盈而益谦地道变盈而流谦鬼神祸盈而福谦人道恶盈而好谦又曰日中则昃月满则亏天地不能常盈而况于人乎况于鬼神乎于此理不啻反覆再三极譬罕喻书曰满招损谦受益古昔贤圣殆无异词尧舜大圣人而史称之曰允恭克譲孔子甚圣徳及门称之曰恭俭譲况乎中人之才能越斯义古云终身譲路不失尺寸言譲之有益无损也世俗瞽谈妄谓譲人则人欺之甚至有尊长教其卑幼无多譲此极为乱道以世俗论富贵家子弟理不当为人所侮稍有拂意便自谓我何如人而彼敢如是以加我从傍人亦不知义理用一二言挑逗之遂尔气填胸臆奋不顾身全不思富贵者衆射之的也羣妬之媒也谚曰一家温饱千家怨忿惟当抚躬自返我所得于天者已多彼同生天壌或系亲戚或同里闬而失意如此我不譲彼而彼頋肯譲我乎尝持此心深明此理自然心平气和即有拂意之事逆耳之言如浮云行空与吾无涉姚端恪公有言此乃成就我福徳相愈加恭谨以逊谢之则横逆之来盖亦少矣愿以此为热火世界一帖清凉散也谭子化书训俭字最详其言曰天子知俭则天下足一人知俭则一家足且俭非止节啬财用而已也俭于嗜慾则徳日修体日固俭于饮食则脾胃寛俭于衣服则肢体适俭于言语则元气蔵而怨尤寡俭于思虑则心神宁俭于交游则匪类逺俭于酬酢则嵗月寛而本业修俭于书札则后患寡俭于干请则品望尊俭于僮仆则防闲省俭于嬉游则学业进其中义藴甚广大约不外于葆啬之道东坡千古才人以百五十钱为一块每日只用画杈挑取一块尽此钱为度决不用明日之钱汝辈中人可无限制陆梭山训居家之法最妙以一嵗所入除完官粮外分为三分存一分以为水早及意外之费其余二分析为十二分每月用一分但许存余不许过界能从每日饮食杂用加意节省使一月之用常有余别置一处不入经费留以为亲戚友朋小小周济缓急之用亦逺怨积徳之道可恃以长久者也居家治生之理恒产琐言备之矣虽不敢谓圣人复起不易吾言其于谋生不啻左劵总之饥寒由于鬻产鬻产由于债负债负由于不经相因之理一定不易予视之洞若观火仕宦之日虽极清苦毕竟略有交际子弟习见习闻由之不察若以此作田舎度日之计则立见其仆蹶不可不深长思者也人生俭啬之名可受而不必避世俗每以为耻不知此名一噪则人絶觊觎之想偶有所用人即徳之所谓以虚名而受实益何利如之人生髫稚不离父母入塾则有严师傅督课颇觉拘束逮十六七嵗时父母渐视为成人师傅亦渐不严惮此时知识初开嬉游渐习则必视朋友为性命虽父母师保之训与妻孥之言皆可不聴而朋友之言则投若胶膝契若芳兰所与正则随之而正所与邪则随之而邪此必然之理身验之事也余镌一圗章以示子弟曰保家莫如择友盖有所叹息痛恨惩艾于其间也古人重朋友而列之五伦谓其志同道合有善相勉有过相规有患难相救今之朋友止可谓相识耳往来耳同官同事耳三党姻戚耳朋友云乎哉汝等莫若就亲戚兄弟中择其谨厚老成可以相砥砺者多则二人少则一人断无目前良友遂可得十数人之理平时既简于应酬有事可以请教若不如已之人既易于临深为髙又日闻鄙猥之言污贱之行浅劣之学不知义理不习诗书久久与之相化不能却而逺矣此论语所以首诫之也人生第一件事莫如安分分者我所得于天多寡之数也古人以得天少者谓之数竒谓之不偶可以识其义矣董子曰与之齿者去其角附之翼者两其足啬于此则丰于彼理有乘除事无兼羙予閲歴颇深每从旁冷观未有能越此范围者功名非难非易只在争命中之有无尝譬之温室养牡丹必花头中原结蕊火焙则正月早开然虽开而元气索然花既不满足根亦旋萎矣若本来不结花即火焙无益既有花矣何如培以沃壌灌以甘泉待其时至敷华根本既不亏而花亦肥大经久此余所深洞于天时物理而非矫为迂濶之谈也曩时姚端恪公每为余言当细玩不知命无以为君子章朱注最透言不知命则见利必趋见害必避而无以为君子矣为字甚有力知命是一事为君子是一事既知命不能违则尽有不必趋之利尽有不必避之害而为忠为孝为廉为譲绰有余地矣小人固不当取怨于他至于大节目亦不可诡随得失荣辱不必太认真是亦知命之大端也文端集巻四十六