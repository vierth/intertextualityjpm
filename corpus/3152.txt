乐府诗集乐府诗集序乐府之名肇于汉所以聚音律之具而命之古无有也书云歌永言声依永律和声此声歌之所由作也良以乐之为乐非曰弹丝鸣竹鏦金击石然后谓之乐凡覉竆愁闷懽忻愉怿出于口而成声者皆乐也粤自击壤康衢之謡兴而唐虞喜起之歌播于巖廊之上此治世之音纵钧天云门不是过也嗣后夫子删诗三百虽樵夫野叟妇人女子覉孤庶孽憷迫无聊之态侈靡华恶之习莫不备具盖发乎情止乎礼义皆足以惩创而兴起圣人未尝去彼而取此若曰奏其乐歌其诗如笙由庚南陔白华之什先儒已辨其详兹不复举自声韵絶响之后太原郭茂倩编类古今歌曲上际唐虞下迨叔季目之曰乐府诗集凡歌词之典雅纯正曲调之清新靡丽媟辞俚语长謡短謌鲜不该尽其夫风雅颂之变与世代推移可一览而周知而骚人墨客操觚弄翰于断烟斜阳之外亦足以感发其幽情者矣宪台幕賔济南彭公叔仪父悯茂倩之用心悼古乐今乐之异趣虑其湮没无闻郡博士童君万元又能先意承志遂鸠工锓梓以广其传慧孙适承乏勉力以竟其事俾后学观此上有以知时雍之化粒蒸民之歌下有以极绮丽之习一返而归于正则乐府之诗非特为礼义性情之助而乐本隂阳原情性又所以跻吾民以归于夀域春台之上矣时至正初元菊月朔文学口掾周慧孙序乐府诗集序太原郭茂倩所辑乐府诗百卷上采尧舜时謌谣下迄于唐而置次起汉郊祀茂倩欲因以爲四诗之续耳郊祀若颂铙謌鼓吹若雅琴曲杂诗若国风以其始汉故题云乐府诗乐府教乐之官也于殷曰瞽宗周因殷周官又有大司乐之属至汉乃有乐府名茂倩杂取诗谣不可以皆被之弦歌且后人所作弗中于古率成于侈心犹录而不削其意或有属也岁久将弗传监察御史济南彭叔仪父前得其书手自挍雠正其缺譌及是㪅购求善本吴粤之间重爲挍之使文学童万元刻诸学官曰将使世之学士皆得受业焉上且兴礼乐此足爲之兆属孝光序之孝光曰㫺者圣人之作乐鬯天地之和逹万物之情其德神明矣徒心耳之娱哉凡乐之制羣圣人所增㪅至于周而大备周之歌乐尽圣人之徒之所自作其报祀天地百神又皆遵用黄帝尧舜禹汤之乐舞宗庙之中神且下则奏九德之歌九磬之舞舞招舞也歌招诗也然则自云门以下乐皆自有歌因可知矣周时于黄帝尧舜相去二千有余岁而乐犹不坏繇先王世世肄存以遗后圣故周公爲乐颇遵用之是皆羣圣人之所作宜乎动盪天地变化国俗曾不崇朝而后致或称伏牺之立基神农之下谋祝融之属续颛顼之五茎帝喾之六英以质故弗用余曰不然岂其制久而遂亾不可复索意周公不能无遗憾曏使犹有存者则周公竝用之矣自汉高时爲武德之舞骖用招舞而㪅曰文始武舞而㪅曰五行又因秦乐人制宗庙乐诗三侯之章而房中乐楚声至令唐山夫人爲歌及孝武世益爲十九章则有宛马产芝白麟赤蛟之物以朙得意至是圣制遂泯而黄帝以下之诗于是始併亾矣此非独汉过秦已帝秦以爲功德上兼三五改古制度不师圣哲弃先王之道弗复用汉因而不修过秦过也汉不得不任之且公子完去陈虞招犹不废田仲微大夫也负担流离之际不敢失坠诚令汉访求之是时去古未远什二三倘可得哉孔子至自卫叹曰吾自卫反鲁然后乐正雅颂各得其所乃取殷周之诗皆弦歌之以求◊韶武雅颂之音孔子所爲叹殆周公之意也然则后之继周者盍亦思其本矣繇今论之殷周之诗具在汉至于唐若茂倩所次又◊◊考遗其所不可知而讲其所可知其殆庶几乎余尝窃谓用汉视六代其微辞显义◊◊古音多矣及闻叔仪父言又深有感于◊◊之志故爲具着以俟至元六年十二月◊◊日永嘉李孝光谨序乐府诗集目録上乐府诗集目录上第一卷郊庙歌辞一汉郊祀歌十九首练时曰帝临靑阳朱朙西颢玄冥惟泰元天地日出入天马天门景星齐房后皇华爗爗五神朝陇首象载瑜赤蛟汉郊祀歌灵芝歌天马歌天马辞晋郊祀歌五首夕牲歌迎送神歌飨神歌晋天地郊朙堂歌五首夕牲歌降神歌天郊飨神歌地郊飨神歌朙堂飨神歌宋南郊登歌三首夕牲歌迎送神歌飨神歌第二卷郊庙歌辞二宋朙堂歌九首迎神歌登歌歌太祖文皇帝歌靑帝歌赤帝歌黄帝歌白帝歌黑帝送神歌齐南郊乐歌十三首肃咸乐引牲歌嘉歌昭夏乐永至乐登歌文德宣烈乐武德宣烈乐高德宣烈乐嘉胙乐昭夏乐昭远乐休成乐齐北郊乐歌六首昭夏乐登歌地德凯容乐昭德凯容乐昭夏乐隶幽乐齐朙堂歌十五首肃咸乐引牲乐嘉乐昭夏乐登歌凯容宣烈乐靑帝歌赤帝歌黄帝歌白帝歌黑帝歌嘉胙乐昭夏乐第三卷郊庙歌辞三齐雩祭乐歌八首迎神歌歌世祖武皇帝歌靑帝歌赤帝歌黄帝歌白帝歌黑帝送神歌齐借田乐歌二首迎送神升歌飨神歌梁雅乐歌十一首皇雅涤雅牷雅諴雅献雅禋雅梁南郊登歌二首梁北郊登歌二首梁朙堂登歌五首歌靑帝歌赤帝歌黄帝歌白帝歌黑帝北齐南郊乐歌十三首肆夏乐高朙乐昭夏乐昭夏乐皇夏乐皇夏乐高朙乐高朙乐武德乐皇夏乐髙朙乐昭夏乐皇夏乐北齐北郊乐歌八首高朙乐昭夏乐皇夏乐皇夏乐高朙乐高朙乐昭夏乐皇夏乐北齐五郊乐歌五首靑帝高朙乐赤帝高明乐黄帝高明乐白帝高朙乐黑帝高朙乐北齐朙堂乐歌十一首肆夏乐高朙乐武德乐昭夏乐昭夏乐皇夏乐高朙乐高朙乐皇夏乐高朙乐皇夏乐第四卷郊庙歌辞四周祀圜丘歌十二首昭夏皇夏昭夏昭夏皇夏云门舞登歌皇夏雍乐皇夏皇夏周祀方泽歌四首昭夏昭夏登歌皇夏周祀五帝歌十二首皇夏皇夏靑帝云门舞配帝舞赤帝云门舞配帝舞黄帝云门舞配帝舞白帝云门舞配帝舞黑帝云门舞配帝舞隋圜丘歌八首昭夏皇夏登歌諴夏文舞需夏武舞昭夏隋五郊歌五首角音徴音宫音商音羽音隋感帝歌一首諴夏隋雩祭歌一首諴夏隋蜡祭歌一首諴夏隋朝日夕月歌二首朝日諴夏夕月諴夏隋方丘歌四首昭夏登歌諴夏昭夏隋神州歌一首諴夏隋社稷歌四首春祈社諴夏春祈稷諴夏秋祈社諴夏秋报稷諴夏隋先农歌一首诚夏隋先圣先师歌一首諴夏唐祀圜丘乐章八首豫和太和寿和雍和寿和舒和凯安豫和唐郊天乐章一首豫和第五卷郊庙歌辞五唐享昊天乐十二首唐祀昊天乐章十首豫和太和吿谢肃和雍和福和中宫助祭升坛亚献舒和凯安唐祀圜丘乐章十一首豫和太和肃和雍和寿和夀和寿和舒和凯安豫和太和唐封泰山乐章十四首豫和太和肃和雍和寿和寿和舒和凯安豫和唐祈谷乐章三首肃和雍和舒和唐朙堂乐章三首肃和雍和舒和唐朙堂乐章十一首外办将出皇帝行皇嗣出入昇降迎送王公登歌配飨宫音角音征音商音羽音唐雩祀乐章三首肃和雍和舒和唐雩祀乐章二首豫和豫和第六卷郊庙歌辞六唐五郊乐章二十首黄帝宫音肃和雍和舒和靑帝角音肃和雍和舒和赤帝征音肃和雍和舒和白帝商音肃和雍和舒和黑帝羽音肃和雍和舒和唐五郊乐章十首黄郊迎神送神靑郊迎神送神赤郊迎神送神白郊迎神送神黑郊迎神送神唐朝日乐章三首肃和雍和舒和唐朝日乐章二首迎神送神唐夕月乐章三首肃和雍和舒和唐蜡百神乐章三首肃和雍和舒和唐蜡百神乐章二首迎神送神唐祀九宫贵神乐章十五首豫和太和肃和雍和寿和福和舒和凯安肃和豫和唐祀风师乐章五首迎神奠币登歌迎俎酌献亚献终献送神唐祀雨师乐章五首迎神奠币登歌迎俎酌献亚献终献送神唐祭方丘乐章五首顺和肃和雍和舒和顺和唐大享拜洛乐章十四首昭和致和咸和九和拜洛显和昭和敬和齐和德和禋和通和归和唐祭方丘乐章三首顺和金奏顺和第七卷郊庙歌辞七唐祭汾阴乐章十一首顺和四首太和肃和雍和寿和舒和凯安顺和唐禅社首乐章八首顺和太和肃和雍和寿和福和太和灵具醉唐祭神州乐章三首肃和雍和舒和唐祭神州乐章二首迎神送神唐祭太社乐章三首肃和雍和舒和唐祭太社乐章二首迎神送神唐享先农乐章四首诚和肃和雍和舒和唐享先农乐章一首诚和唐享先𧖟乐章五首永和肃和展敬絜诚昭庆唐释奠文宣王乐章五首诚和承和肃和雍和舒和唐享孔子庙乐章二首迎神送神唐释奠武成王乐章五首迎神奠币登歌迎俎酌献亚献终献送神唐享龙池乐章十首第一章第二章第三章第四章第五章第六章第七章第八章第九章第十章梁郊祀乐章十四首庆和乐庆顺乐庆平乐庆肃乐庆熈乐庆隆乐庆融乐庆休乐庆和乐周郊祀乐章十首昭顺乐治顺乐感顺乐禋顺乐福顺乐福顺乐福顺乐忠顺乐武舞乐昭顺乐第八卷郊庙歌辞八汉安世房中歌十七首晋宗庙歌十一首夕牲歌迎神送神歌征西将军登歌豫章府君登歌颍川府君登歌京兆府君登歌宣皇帝登歌景皇帝登歌文皇帝登歌飨神歌晋江左宗庙歌十三首歌高宗宣皇帝歌世宗景皇帝歌太祖文皇帝歌世祖武皇帝歌中宗元皇帝歌肃宗朙皇帝歌显宗成皇帝歌康皇帝歌孝宗穆皇帝歌哀皇帝歌太宗简文皇帝歌烈宗孝武皇帝四时祠祀歌宋宗庙登歌八首北平府君歌相国掾府君歌开封府君歌武原府君歌东安府君歌孝皇帝歌高祖武皇帝歌七庙享神歌宋世祖庙歌二首孝武皇帝歌宣太后歌宋章庙乐舞歌十五首肃咸乐引牲歌嘉乐昭夏乐永至乐登歌章德凯容乐昭德凯容乐宣德凯容乐嘉胙乐昭夏乐休成乐第九卷郊庙歌辞九齐太庙乐歌二十一首肃咸乐引牲乐嘉乐昭夏乐永至乐登歌凯容乐广陵丞室太中大夫室淮阴令室卽丘令室太常卿室宣德凯容乐凯容乐永祚乐肆夏乐休成乐太庙登歌高德宣烈乐穆德凯容乐朙德凯容乐梁宗庙登歌七首梁小庙乐歌二首舞歌登歌陈太庙舞辞七首凯容舞步兵室正员室怀安室成安室太常室景德凯容舞武德舞北齐享庙乐辞十八首肆夏乐高朙登歌乐昭夏乐牲出入毛血皇夏乐登歌乐登歌乐始基乐恢祚舞司空公室吏部尚书室秦州使君室太尉武贞公室文穆帝室武德乐昭烈舞文德乐宣政舞文正乐光大舞皇夏乐高朙乐皇夏乐周宗庙歌十二首皇夏昭夏皇夏皇帝升献皇高祖献德皇帝献文皇帝献文宣太后献闵皇帝献朙皇帝献武皇帝飮福酒还便殿周大祫歌二首昭夏登歌第十卷郊庙歌辞十隋太庙歌九首迎神歌登歌俎入歌太原府君歌康王歌献王歌太祖歌飮福酒歌送神歌唐享太庙乐章十一首永和肃和雍和长发舞大基舞大成舞大朙舞寿和舒和雍和永和唐享太庙乐章五首崇德舞钧天舞太和舞景云舞光大舞唐享太庙乐章三首迎神金奏送神唐武后享淸庙乐章十首第一第二第三登歌第四迎神第五飮福第六送文舞第七迎武舞第八武舞作第九撤俎第十送神唐享太庙乐章十四首严和昇和䖍和歆和承光舞延和同和宁和恭和通和昭和诚敬肃和昭感唐享太庙乐章二十五首永和太和肃和雍和文舞光大舞长发舞大政舞大成舞大朙舞崇德舞钧天舞太和舞景云舞福和舒和凯安登歌永和第十一卷郊庙歌辞十一唐享太庙乐章十一首广运舞惟新舞大舞文朙舞大顺舞象德舞和宁舞大定舞宣宗舞懿宗舞咸宁舞唐太淸宫乐章十一首煌煌沖和香初上再上终上紫极舞序入破第一奏第二奏第三奏登歌眞和唐德朙兴圣庙乐章七首迎神登歌奠币迎俎德朙酌献兴圣酌献亚献终献送神唐仪坤庙乐章十二首永和金奏太和肃和雍和昭升坤贞寿和舒和安和雍和永和唐仪坤庙乐章二首迎神送神唐昭德皇后庙乐章九首永和肃和雍和坤元寿和舒和凯安雍和永和唐让皇帝庙乐章六首迎神奠币迎俎酌献亚献终献送神唐享隐太子庙乐章五首诚和肃和雍和舒和武舞唐享隐太子庙乐章二首迎神送神第十二卷郊庙歌辞十二唐享章怀太子庙乐章五首迎神登歌酌鬯迎俎酌献送文舞迎武舞武舞作唐享懿德太子庙乐章五首迎神登歌酌鬯迎俎酌献送文舞迎武舞武舞作唐享节愍太子庙乐章五首迎神登歌酌鬯迎俎酌献送文舞迎武舞武舞作唐享文恭太子庙乐章六首请神登歌迎俎酌献退文舞迎武舞亚献终献送神唐享惠昭太子庙乐章六首请神登歌迎俎酌献退文舞迎武舞亚献终献送神唐武氏崇先庙乐章一首唐韦氏褒德庙乐章五首昭德进德裦德武舞作彰德梁太庙乐舞辞十一首开平舞皇帝行帝盥登歌大合舞象功舞来仪舞昭德舞飮福撤豆送神后唐宗庙乐舞辞六首昭德舞文朙舞应天舞永平舞武成舞雍熈舞汉宗庙乐舞辞六首武德舞灵长舞积善舞显仁舞章庆舞观德舞周宗庙乐舞辞十四首肃顺治顺肃雍舞章德舞善庆舞观成舞朙德舞感顺禋顺福顺忠顺善胜舞禋顺肃顺第十三卷燕射歌辞一晋四厢乐歌三首正旦大会行礼歌天鉴上寿酒歌于赫食举东西厢歌天命晋四厢乐歌十七首正旦大会行礼歌于皇朙朙邦国祖宗王公上寿酒歌践元辰食举东西厢歌煌煌宾之初筵三后赫矣烈文猗欤隆化振鹭翼翼旣宴时邕嘉会晋四厢乐歌十六首王公上寿歌食举东西厢乐诗正旦大会行礼诗晋四厢乐歌十六首王公上寿酒歌正旦大会行礼歌晋冬至初岁小会歌一首晋宴会歌一首晋中宫所歌一首晋宗亲会歌一首第十四卷燕射歌辞二宋四厢乐歌五首肆夏乐歌大会行礼歌王公上寿歌殿前登歌食举歌齐四厢乐歌五首肆夏乐歌大会行礼歌王公上寿歌殿前登歌食举歌梁三朝雅乐歌三十八首俊雅胤雅寅雅介雅需雅雍雅北齐元会大飨歌十首肆夏皇夏皇帝出阁当扆羣臣贺入宁变服帝出升坐肆夏上寿曲登歌食举乐皇夏第十五卷燕射歌辞三周五声调曲二十四首宫调曲变宫调曲商调曲角调曲征调曲羽调曲隋元会大飨歌十一首皇夏肆夏食举歌上寿歌隋宴羣臣登歌一首隋皇后房内歌一首晋朝飨乐章七首初举酒文同乐再举酒三举酒四举酒羣臣酒行歌周朝飨乐章七首忠顺忠顺治顺福顺康顺忠顺忠顺隋大射登歌一首第十六卷鼓吹曲辞一汉铙歌十八首朱鹭思悲翁艾如张上之囘翁离战城南巫山高上陵将进酒君马黄芳树有所思雉子班圣人出上邪临高台远如期石畱汉铙歌上朱鹭艾如张上之囘战城南第十七卷鼓吹曲辞二汉铙歌中巫山高二十二首将进酒君马黄芳树有所思第十八卷鼓吹曲辞三汉铙歌下稚子班临江台远期玄云黄雀行钓竿钓竿篇魏鼓吹曲十二首楚之平战荥阳获吕布克官渡旧邦定武功屠桺城平南荆平关中应帝期邕熈太和吴鼓吹曲十二首炎精缺汉之季摅武师伐乌林秋风克皖城关背德通荆门章洪德顺历数承天命玄化第十九卷鼓吹曲辞四晋鼓吹曲二十二首灵芝祥宣受命征辽东宣辅政时运多难景龙飞平玉衡文皇统百揆因时运惟庸蜀天序大晋承运期金灵运于穆我皇仲春振旅夏苗田仲秋狝田顺天道唐尧玄云伯益钓竿晋凯歌二首命将出征歌劳还师歌宋鼓吹铙歌三首上邪曲晚芝曲艾张曲宋鼓吹铙歌十五首朱路篇思悲公篇雍离篇战城南篇巫山高篇上陵者篇将进酒篇君马篇芳树篇有所思篇雉子游原泽篇上邪篇临高台篇远期篇石流篇第二十卷鼓吹曲辞五齐随王鼓吹曲十首元会曲郊祀曲钧天曲入朝曲出藩曲校猎曲从戎曲送远曲登山曲泛水曲齐鼓吹曲三首入朝曲送远曲泛水曲梁鼓吹曲十二首木纪谢贤首山桐柏山道亾忱威汉东流鹤楼峻昬主恣淫慝石首局期运集于穆惟大梁隋凯乐歌三首述帝德述诸军用命述天下太平唐凯乐歌四首破阵乐应圣期贺圣欢君臣同庆乐唐凯歌六首唐鼓吹铙歌十二首晋阳武兽之竆战武牢泾水黄奔鲸凉苞枿河右平鐡山碎靖本邦吐谷浑高昌东蛮第二十一卷横吹曲辞一汉横吹曲一陇头陇头吟陇头水出关入关出塞第二十二卷横吹曲辞二汉横吹曲二前出塞后出塞出塞出塞曲入塞入塞曲折杨桺第二十三卷横吹曲辞三汉横吹曲三望行人关山月洛阳道洛阳陌长安道第二十四卷横吹曲辞四汉横吹曲四梅花落紫驑马骢马骢马曲骢马驱雨雪雨雪曲刘生第二十五卷横吹曲辞五梁鼓角横吹曲六十五首企喻歌辞瑯琊王歌辞鉅鹿公主歌辞紫驑马歌辞黄淡思歌辞地驱歌乐辞雀劳利歌辞慕容垂歌辞陇头流水歌辞隔谷歌淳于王歌地驱乐歌东平刘生歌紫驑马歌捉搦歌折杨桺歌辞幽州马客吟歌辞折杨桺枝歌慕容自鲁企谷由歌陇头歌辞高阳乐人歌梁鼓角横吹曲十二首雍台雍台歌捉搦歌隔谷歌幽州胡马客歌白鼻騧木兰诗横吹曲第二十六卷相和歌辞一相和六引箜篌引公无渡河宫引商引角引征引羽引相和曲上气出唱精列江南江南思江南曲江南可採莲第二十七卷相和歌辞二相和曲中度关山关山曲东光十五登高丘而望远薤露惟汉行蒿里挽歌对酒第二十八卷相和歌辞三相和曲下鸡鸣鸡鸣篇鸡鸣髙树巓晨鸡髙树鸣乌生乌生八九子城上乌平陵东陌上桑採桑艳歌行罗敷行日出东南隅行日出行第二十九卷相和歌辞四吟叹曲大雅吟王朙君王昭君朙君词昭君词昭君叹楚王吟楚妃叹楚妃吟楚妃曲楚妃怨王子乔第三十卷相和歌辞五四弦曲蜀国弦平调曲长歌行鰕䱉篇短歌行第三十一卷相和歌辞六平调曲二铜雀台铜雀妓雀台怨置酒高堂上当置酒置酒行长歌续短歌勐虎行双桐生空井第三十二卷相和歌辞七平调曲三君子行燕歌行从军行第三十三卷相和歌辞八平调曲四从军行从军行五㪅转从军有苦乐行苦哉远征人苦哉行远征人鞠歌行淸调曲一苦寒行前苦寒行后苦寒行苦寒行吁嗟篇北上行第三十四卷相和歌辞九淸调曲二豫章行豫章行苦相篇豫章行董逃行董逃行历九秋篇董逃行相逢行相逢狭路间第三十五卷相和歌辞十淸调曲三长安有狭斜行三妇艳诗中妇织流黄难忘曲塘上行塘上行苦辛篇塘上行蒲生行浮萍篇蒲生行江蓠生幽渚苦辛行第三十六卷相和歌辞十一淸调曲四秋胡行瑟调曲一善哉行来日大难当来日大难第三十七卷相和歌辞十二瑟调曲二陇西行步出夏门行丹霞蔽日行折杨桺行西门行东门行东西门行却东西门行鸿雁生塞北行顺东西门行第三十八卷相和歌辞十三瑟调曲三飮马长城窟行靑靑河畔草泛舟横大江上畱田行上畱田新城安乐宫安乐宫妇病行孤儿行放歌第三十九卷相和歌辞十四瑟调曲四大墙上蒿行野田黄雀行置酒高殿上雁门太守行艳歌何尝行飞来双白鹄飞来双白鹤今日乐相乐艳歌行艳歌行有女篇艳歌行煌煌京洛行第四十卷相和歌辞十五瑟调曲五门有车马客行门有万里客行墙上难爲趋日重光行月重轮行蜀道难櫂歌行棹歌行蒲坂行蒲坂歌白杨行胡无人行第四十一卷相和歌辞十六楚调曲上白头吟反白头吟决绝词泰山吟梁甫吟泰山梁甫行东武吟行东武吟怨诗行怨诗第四十二卷相和歌辞十七楚调曲中怨诗怨歌行怨歌行朝时篇怨歌行朙月照高楼长门怨阿娇怨第四十三卷相和歌辞十八楚调曲下班婕妤婕妤怨长信怨娥睂怨玉阶怨宫怨杂怨大曲十五曲满歌第四十四卷淸商曲辞一吴声歌曲吴歌子夜歌子夜四时歌春歌夏歌秋歌冬歌子夜四时歌春歌夏歌秋歌冬歌子夜四时歌春歌夏歌秋歌冬歌第四十五卷淸商曲辞二吴声曲辞子夜春歌子夜冬歌子夜四时歌春歌秋歌冬歌子夜四时歌春歌夏歌欢闻变歌前溪歌阿子歌丁督护歌团扇郎七日夜女郞歌长史变歌黄生曲黄鹄曲碧玉歌桃叶歌长乐佳欢好曲第四十六卷淸商曲辞三吴声歌曲三玉树后庭花堂堂三阁词泛龙舟黄竹子歌江陵女歌神弦歌十八首㝛阿曲道君曲圣郞曲娇女诗白石郎曲靑溪小姑曲湖就姑曲姑恩曲採莲童曲朙下童曲同生曲神絃曲神絃别曲祠渔山神女歌二首迎神送神祠神歌二首迎神送神西曲歌上石城乐乌夜啼第四十八卷淸商曲辞五西曲歌中乌栖曲莫愁乐莫愁曲估客乐贾客乐贾客词襄阳乐襄阳曲雍州曲南湖北渚大堤大堤曲大堤行三洲歌襄阳蹋铜蹄採桑度第四十九卷淸商曲辞六西曲歌下江陵乐靑阳度靑骢白马共戏乐安东平女儿子来罗那呵滩孟珠医乐夜黄夜度娘长松标双行缠黄督平西乐攀杨枝寻阳乐白附鸠白浮鸠拔蒲拔蒲歌寿阳乐作𧖟丝杨叛儿西乌夜飞月节折杨桺歌常林欢第五十卷淸商曲辞七江南弄七首江南弄龙笛曲採莲曲凤笙曲採菱曲游女曲朝云曲江南弄三首江南曲龙笛曲採莲曲江南弄四首赵瑟曲秦筝曲阳春曲朝云曲江南弄採莲曲採莲女湖边採莲妇张静婉採莲曲鳯笙曲凤吹笙曲乐府诗集目录上乐府诗集目録下乐府诗集目录下第五十一卷淸商曲辞八江南弄下採菱歌採菱曲採菱行阳春歌阳春曲朝云引上云乐七首凤台曲桐柏曲方丈曲方诸曲玉龟曲金丹曲金陵曲上云乐上云乐凤台曲凤凰曲箫史曲方诸曲梁雅歌五首应王受图曲臣道曲积恶篇积善篇宴酒篇梁雅歌君道曲第五十二卷舞曲歌辞一雅舞后汉武德舞歌诗晋正德大豫舞歌二首正德舞歌大豫舞歌晋正德大豫舞歌二首正德舞歌大豫舞歌晋正徳大豫舞歌二首正德舞歌大豫舞歌宋前后舞歌二首前舞歌后舞歌齐前后舞歌四首前舞阶歩歌前舞凯容歌后舞阶歩歌后舞凯容歌梁大壮大观舞歌二首大壮舞歌大观舞歌北齐文武舞歌四首文舞阶歩辞文舞辞武舞阶歩辞武舞辞隋文武舞歌二首文舞歌武舞歌晋昭德成功舞歌四首昭德舞歌成功舞歌第五十三卷舞曲歌辞二杂舞一魏兪儿舞歌矛兪新福歌弩兪新福歌安台新福歌行辞新福歌吴兪儿无歌劒兪矛兪弩兪晋宣武舞歌四首惟圣皇篇短兵篇军鎭篇穷武篇晋宣文舞歌二首羽籥舞歌羽铎舞歌魏陈王鼙舞歌五首圣皇篇灵芝篇大魏篇精微篇孟冬篇晋鼙舞歌五首洪业篇天命篇景皇篇大晋篇朙君篇鼙舞歌东海有勇妇章和二年中第五十四卷舞曲舞辞三杂舞二齐鼙舞曲三首朙君辞圣主曲辞朙君辞梁鞞舞歌七首朙之君梁鞞舞歌三首朙之君朙主曲朙君曲铎舞歌二首圣人制礼乐篇云门篇齐铎舞歌梁铎舞曲巾舞歌诗齐公莫舞公莫舞歌晋拂舞歌五首白鸠篇济济篇独漉篇碣石篇四淮南王篇第五十五卷舞曲歌辞四杂舞三齐拂舞歌五首白鸠辞济济辞独禄辞碣石辞淮南王辞梁拂舞歌拂舞歌八首拂舞辞白鸠辞独漉篇独漉歌临碣石小临海淮南王晋白纻舞歌三首宋白纻舞歌诗齐白纻辞五首梁白纻辞二首白纻舞辞白纻曲白纻歌白纻辞白纻歌第五十六卷舞曲歌辞五杂舞四四时白纻歌五首春白纻夏白纻秋白纻冬白纻夜白纻四时白纻歌三首东宫春江都夏四时白纻歌二首江都夏长安秋冬白纻歌晋杯槃舞歌诗齐世昌辞宋泰始歌舞曲辞十二首皇业颂圣祖颂朙君大雅通国风天符颂朙徳颂帝图颂龙跃大雅淮祥风宋世大雅治兵大雅白纻篇大雅齐朙王歌七首朙王曲圣君曲渌水曲採菱曲淸楚引长歌引散曲唐功成庆善乐辞唐中和乐舞辞霓裳词柘枝词屈柘词散乐附俳歌辞宋凤凰衔书伎辞齐凤凰衔书伎辞第五十七卷琴曲歌辞一白雪歌白雪曲神人畅亲操南风歌湘妃湘妃湘妃列女操湘夫人襄陵操霹雳引箕子操拘幽操文王操尅商操伤殷操越裳操越裳操歧山操神鳯操採薇操履霜操士失志操雉朝飞操第五十八卷琴曲歌辞二思归引猗兰操幽兰将归操龟山操残形操双鷰离处女吟贞女引列女操别鹤操别鹤走马引天马引龙丘引楚朝曲楚朙妃曲渡易水荆轲歌力拔山操项王歌大风起採芝操四皓歌八公操第五十九卷琴曲歌辞三昭君怨朙妃怨蔡氏五弄游春曲游春辞渌水曲渌水辞幽居弄秋胡笳十八拍胡笳曲第六十卷琴曲歌辞四飞龙引乌夜啼引宛转歌宛转行王敬伯歌三崃流泉歌风入松歌秋风秋风引朙月引朙月歌绿竹绿竹引山人劝酒幽涧泉龙宫操飞鸢操昇仙操成连琴歌司马相如琴歌琴歌霍将军琴歌第六十一卷杂曲歌辞一蜨蝶行桂之树行秦女休行当墙欲高行当欲游南山行当事君行当车巳驾行驱车上东门行驾言岀北门行驾岀北郭门行岀门行岀自蓟北门行蓟门行君子有所行第六十二卷杂曲歌舞伤歌行伤哉行悲歌行悲哉行妾薄命第六十三卷杂曲歌辞三羽林郎羽林行胡姬年十五当垆齐瑟行名都篇姜女篇白马篇苦行升天行云中白子高行第六十四卷杂曲歌辞四五游魏曹植远游篇轻举篇仙人篇仙人览六着篇神仙篇神仙曲昇仙篇飞龙篇应龙篇鬬鸡篇盘石篇驱车篇种万篇秋兰篇松柏篇采菊篇飞尘篇阊阖篇登名山行西长安行齐讴行齐歌行吴趋行会吟行第六十五卷杂曲歌辞五北风行苦热行太行苦热行春日行朗月行朙月篇朙月子堂上歌行前有一罇酒行前缓声歌缓歌行第六十六卷杂曲歌辞六结客少年场行少年子少年乐少年行汉宫少年行长乐少年行长安少年行渭城少年行邯郸少年行第六十七卷杂曲歌辞七轻薄篇轻薄行灞上轻薄篇行游侠篇游侠行侠客篇侠客行博陵王宫侠曲游猎篇行行游且猎篇游子吟游子移壮士篇壮士吟壮士行第六十八卷杂曲歌辞八浩歌浩歌行归去来引丽人曲丽人行望城行东飞伯劳歌鸣雁行晨风行空城雀沧海雀雀孔空井中第六十九卷杂曲歌辞九车遥遥自君之岀矣长相思千里思第七十卷杂曲歌辞十行路难第七十一卷杂曲歌辞十一行路难鲍溶从军中行路难变行路难古别离第七十二卷杂曲歌辞十二古离别生别离长别离远别离久别离新别离今别离暗别离潜别离别离曲西洲曲荆州乐荆州歌荆州泊纪南歌宜城歌南郡歌长干曲长干行小长干曲第七十三卷杂曲歌辞十三𣏌梁妻董娇饶焦仲卿妻卢女曲卢姬篇邯郸才人嫁爲厮养卒妇杨白花茱茰女舞媚娘于採花秦王卷衣秦女卷衣爱妾换马第七十四卷杂曲歌辞十四枯鱼过河泣冉冉孤生竹康下何纂纂西园游上才薄草归弦歌羽觞飞上苑桂檝泛河中内殿赋新诗武溪深行半渡溪半路溪㫺思君妾安所居饮酒乐滛思古意思公子王孙游阳翟新声金乐歌乐未央南征曲发白马济黄河结袜子沐浴子安定侯曲泽雉短箫伍子胥淸凉第七十五卷杂曲歌辞十五三台上皇三台突厥三台宫中三台江南三台陵云台建兴苑曲池水筑城曲大道曲採莲讽湖阴曲永朙乐梁沈约永朙乐无愁果有愁曲起夜来起夜半独不见第七十六卷杂曲歌辞十六携手曲邯郸行邯郸歌大垂手小垂手夜夜曲秋夜长夜坐吟遥夜吟寒夜怨寒夜吟独处愁忧旦吟霜妇吟同声歌何当行定情诗定情篇定情乐合欢诗第七十七卷杂曲歌辞十七春江行春江曲江上曲江臯曲杨花曲桃花曲映水曲登楼曲越城曲迎客曲送客曲送归曲还台乐芙蓉花浮游花芳林篇上林夹树树中草城上燕燕于飞锦石擣流黄河曲游城南隅䜩喜春游歌春游吟春游乐春游曲乐府杂曲古曲第七十八卷杂曲歌辞十八炖煌乐阿那瓌高句丽舍利弗摩多楼子法寿乐歌歌本处歌灵瑞歌下生歌抂宫歌田游歌岀国歌得道歌宝树歌贤衆歌学徒歌供具歌福应歩虚词歩虚引第七十九卷近代曲辞一纪辽东辽东行渡辽水㫺㫺盐㫺㫺盐二十首垂桺覆金堤蘼芜叶复齐水溢芙蓉沼花飞桃李蹊採桑秦氏女织锦窦家妻关山别荡子风月守空闺恆敛千金笑长垂双玉啼蟠龙随镜隐綵凤逐帷低惊魂同夜鹊倦寝听晨鸡暗牗悬蛛网空梁落燕泥前年过代北今歳往辽西一去无还意那能惜马蹄江都宫乐歌十索水调堂堂凉州大和伊州陆州簇拍陆州石州第八十卷近代曲辞二葢罗缝双带子崑崙子祓禊曲上巳乐穆护砂思归乐金殿乐胡渭州戎浑墻头花採桑杨下採桑破阵乐战胜乐劒南臣征歩郎叹疆场塞姑水鼓子婆罗门浣沙女鎭西回纥长命女醉公子一片子甘州濮阳女相府莲簇拍相府莲离别难山鹧鸪山鹧鸪词乐世急乐世何满子淸平调囘波乐圣朙乐大酺乐千秋乐火凤辞热戏乐春莺啭达磨支如意娘雨霖铃桂华曲渭城曲第八十一卷近代曲辞三竹枝杨桺枝第八十二卷近代曲辞四浪淘沙纥那曲潇湘神抛毬乐太平乐昇平乐金缕衣鳯归云拜新月忆江南宫中调笑调笑转调词宫中行乐词宫中乐踏歌词踏歌行天长地久词欵乃曲十二月乐词第八十三卷杂谣歌辞一歌辞一击壤歌卿云歌涂山歌夏人歌商歌师乙歌获麟歌河激歌越人歌徐人歌渔父歌採葛妇歌紫玉歌邺民歌郑白渠歌百里奚歌秦始皇歌鸡鸣歌鸡鸣曲平城歌楚歌吴楚歌第八十四卷杂歌谣辞歌辞二戚夫人歌画一歌赵幽王歌淮南王歌京兆歌左冯翃歌扶风歌秋风辞卫皇后歌李延年歌李夫人歌李夫人及贵人歌未央才人歌中山孺子妾歌临江王节士歌齐陆厥唐李白行幸甘泉宫歌乌孙公主歌匈奴歌骊驹歌杂离歌瓠子歌李陵歌广川王歌牢石歌黄鹄歌黄门倡歌第八十五卷杂歌谣辞三歌辞三五侯歌上郡歌燕王歌华容夫人歌广陵王歌鲍司隶歌五噫歌董少平歌张君歌廉叔度歌范史云歌岺君歌皇甫嵩歌郭乔卿歌贾父歌米晖歌刘君歌洛阳令歌荥阳令歌徐圣通歌王世容歌晋高祖歌徐州歌束晳歌豫州歌应詹歌吴人歌幷州歌陇上歌司马将军歌郑樱桃歌襄阳童儿歌襄阳歌襄阳曲苏小小歌河中之水歌第八十六卷杂歌谣辞四歌辞四中兴歌劳歌白日歌云歌一旦歌滛豫歌巴东三崃歌挟琴歌鄱阳歌北军歌雍州歌始兴王歌夏侯歌咸阳王歌郑公歌裴公歌长白山歌敕勒歌无名氏唐温庭筠东征歌辥将军歌颜有道歌新河歌田使君歌黄麞歌得体歌得宝歌黄台瓜辞古歌第八十七卷杂歌谣辞五歌辞五颖川歌庾公歌御路杨歌鳯凰歌黄昙子歌历阳歌苻坚时长安歌王子年歌邯郸郭公歌邯郸郭公辞齐云观歌周宣帝歌谣辞黄泽谣白云谣穆天子谣越谣歌长安谣城中谣会稽童谣二郡谣京兆谣后汉桓灵时谣吴谣晋泰始中谣阁道谣南土谣宋时谣宋大朙中谣山阴谣梁时童谣曲堤谣赵郡谣北齐太上时童谣独酌谣羇谣箜篌谣玉浆泉谣邺城童谣唐天宝中京师谣第八十八卷杂歌谣辞六谣辞六尧时康衢童谣晋献公时童谣晋惠公时童谣鲁国童谣楚昭王时童谣周末时童谣汉元帝时童谣汉成帝时燕燕童谣汉成帝时歌谣王莽时汝南童谣㪅始时南阳童谣后汉时蜀中童谣后汉顺帝末京都童谣后汉桓帝初小麦童谣大麦行后汉桓帝初城上乌童谣后汉桓帝初京都童谣后汉桓帝末京都童谣后汉灵帝末京都童谣后汉献帝初童谣后汉献帝初京都童谣魏朙帝景初中童谣魏齐王嘉平中谣吴孙亮初童谣吴孙亮初白鼍鸣童謡白鼍鸣吴孙皓初童谣吴孙皓天纪中童谣晋武帝太康后童谣晋惠帝永熈中童谣晋惠帝元康中京洛童谣晋元康中洛中童谣晋惠帝时洛阳童谣晋惠帝太安中童谣晋怀帝永嘉初谣晋怀帝永嘉中童谣晋永嘉中童謡晋朙帝太宁初童謡晋哀帝隆和初童谣晋太和末童谣晋孝武太元末京口谣第八十九卷杂歌谣辞七谣辞七晋安帝元兴初童谣晋安帝元兴中童谣晋安帝义熈初童谣晋安帝义熈初谣晋吴中童谣晋荆州童谣晋京口谣晋京口民间谣苻坚时长安谣苻坚初童谣苻坚时童谣宋元嘉中魏地童谣梁武帝时谣梁大同中童谣梁末童谣陈初童谣陈初童谣陈初时谣后魏宣武孝朙时谣后魏末童谣东魏童谣北齐邺都童谣北齐武定中童谣北齐文宣时谣北齐后主武平初童谣北齐后主武平中童谣北齐后主武平末童谣北齐末邺中童谣周初童谣隋炀帝大业中童谣唐武德初童谣唐贞观中高昌国童谣唐永淳初童谣唐高宗永淳中童谣唐武后时童谣唐神龙中谣唐中宗时童谣唐景龙中谣唐天宝中童谣唐天宝中幽州谣唐僖宗时童谣唐元和初童谣唐咸通中童谣唐咸通末成都童谣唐僖宗时童谣唐干符中童谣唐中和初童谣梁太祖时蜀中谣第九十卷新乐府辞一乐府杂题一新曲桃源行春女行洛阳女儿行扶风曲笑歌行江夏行横江词静夜思黄葛篇采葛行第九十一卷新乐府辞二乐府杂题二祖龙行邺都引孟门行邯郸宫人怨吴宫怨青楼曲中流曲圣寿无疆词朝元引平蕃曲悲陈陶悲青坂哀江头哀王孙兵车行来从窦车骑行忆长安曲九曲词情人玉淸歌湘中弦湘弦怨湘中曲促促曲促促词楼上女儿曲青青水中满第九十二卷新乐府辞三乐府杂题三塞上曲塞上行塞上塞下曲第九十三卷新乐府辞四乐府杂题四塞下曲交河塞下曲汾隂行大梁行洛阳行永嘉行田家行思远人亿远曲望远曲夫远征第九十四卷新乐府辞五乐府杂题五寄远曲征妇怨织妇词织锦曲织锦词当窗织擣衣曲送衣曲寄衣曲淮阴行泰娘歌㪅衣曲视刀环歌堤上行竞渡曲沓潮歌北邙行野田行斜路行雉将雏第九十五卷新乐府辞八乐府杂题六长安羇旅行羁旅行求仙曲求仙行结爱曲节妇吟楚宫行山头鹿各东西湘江曲雀飞多梦上天君莫非曰头狐兔行人道短苦乐相倚曲捉捕歌採珠行平戎辞望春辞思君恩汉苑行烧香曲房中曲河内诗楼上曲湖中曲湖中曲春怀引静女春曙曲白虎行月漉漉篇黄头郞倚瑟行江南别第九十六卷新乐府辞七系乐十二首思太古陇上叹颂东夷贱士吟欵乃曲贫妇词去鄕悲寿翁兴农臣怨谢天龟古遗叹下客謡补乐歌十首网罟丰年云门九渊五茎六英咸池大韶大夏大濩补九夏歌九首王夏肆夏昭夏纳章章夏齐夏族夏祴夏鷔夏新题乐府上上阳白髪人华原磬五弦弹西凉伎法曲驯犀立部伎第九十七卷杂乐府辞八新题乐府下骠国乐胡旋女蛮子朝缚戎人阴山道八骏图新乐府上七德舞法曲二王后海漫漫立部伎华原磬上阳白髪人胡旋女新丰折臂翁太行路第九十八卷新乐府辞新乐府司天台捕蝗昆朙春水满城盐州道州民驯犀五弦弹蛮子朝骠国乐缚戎人骊宫高百鍊镜靑石两朱阁西凉伎第九十九卷新乐府辞下新乐府下八骏图涧底松牡丹芳红线毬杜陵叟缭绫赍炭翁母别子阴山道时世妆李夫人陵圜妾盐商妇杏爲梁井底引银瓶官牛紫毫笔隋堤桺草茫茫古塜狐黑潭龙天可度秦吉了鵶九劎采诗官第一百卷新乐府辞十一乐府倚曲汉皇迎春辞夜宴谣莲浦谣遐水谣晓仙谣水仙谣东峰歌罩鱼歌生禖屏风歌湘宫人歌太液池歌鸡鸣埭歌雉场歌东郊行春野行吴苑行塞寒行台城晓朝曲走马楼三㪅曲春晓曲惜春词春愁曲春洲曲晚归曲湘东宴曲照影曲舞衣曲故城曲兰塘辞碌碌辞昆朙池水战辞猎骑辞乐府杂咏六首双吹管东飞凫花成子月成弦孤独怨金吾子正乐府十首卒妻悲橡媪叹食官怨农父谣路臣恨贱贡士颂夷臣惜义鸟诮虚器哀陇民乐府诗集目录下乐府诗集乐府诗集卷第一乐府诗集巻第一太原郭茂倩编次郊庙歌辞乐记曰王者功成作乐治定制礼是以五帝殊时不相㳂乐三王异世不相袭礼朙其有损益也然自黄帝已后至于三代千有余年而其礼乐之僃可以考而知者唯周而已周颂昊天有成命郊祀天地之乐歌也清庙祀太庙之乐歌也我将祀朙堂之乐歌也载芟良耜借田社稷之乐歌也然则祭乐之有歌其来尚矣两汉已后世有制作其所以用于郊庙朝廷以接人神之欢者其金石之响歌舞之容亦各因其功业治乱之所起而本其风俗之所由武帝时诏司马相如等造郊祀歌诗十九章五郊互奏之又作安世歌诗十七章荐之宗庙至朙帝乃分乐爲四品一曰大予乐典郊庙上陵之乐郊乐者易所谓先王以作乐崇徳殷荐上帝宗庙乐者虞书所谓琴瑟以咏祖考来格诗云肃雍和鸣先祖是听也二曰雅颂乐典六宗社稷之乐社稷乐者诗所谓琴瑟击皷以御田祖礼记曰乐施于金石越于音声用乎宗庙社稷事乎山川鬼神是也永平三年东平王苍造光武庙登歌一章称述功徳而郊祀同用汉歌魏歌辞不见疑亦用汉辞也武帝始命杜䕫创定雅乐时有邓静尹商善训雅歌歌诗尹胡能习宗庙郊祀之曲舞师冯肃服养晓知先代诸舞䕫总领之魏复先代古乐自䕫始也晋武受命百度草创泰始二年诏郊庙朙堂礼乐权用魏仪遵周室肇称殷礼之义但使傅玄攺其乐章而已永嘉之乱旧典不存贺循爲太常始有登歌之乐朙帝太宁末又诏阮孚增益之至孝武太元之世郊祀遂不设乐宋文帝元嘉中南郊始设登歌庙舞犹阙乃诏颜延之造天地郊登歌三篇大抵依倣晋曲是则宋初又仍晋也南齐梁陈初皆㳂袭后更创制以爲一代之典元魏宇文继有朔漠宣武已后雅好胡曲郊庙之乐徒有其名隋文平陈始获江左旧乐乃调五音爲五夏二舞登歌房中等十四调宾祭用之唐髙祖受禅未遑攺造乐府尚用前世旧文武徳九年乃命祖孝孙修定雅乐而梁陈尽吴楚之音周齐杂胡戎之伎于是斟酌南北考以古音作爲唐乐贞观二年奏之按郊祀朙堂自汉以来有夕牲迎神登歌等曲宋齐以后又加祼地迎牲饮福酒唐则夕牲祼地不用乐公卿摄事又去饮福之乐安史作乱咸镐爲墟五代相承享国不永制作之事葢所未暇朝廷宗庙典章文物但按故常以爲程式云汉郊祀歌练时日练时日侯有望膋萧延四方九重开灵之斿垂惠恩鸿祜休灵之车结玄云驾飞龙羽旄纷灵之下若风马左苍龙右白虎灵之来神哉沛先以雨般裔裔灵之至庆隂隂相放震澹心灵已坐五音饬虞至旦承灵亿牲茧栗粢盛香尊桂酒宾八乡灵安畱吟青黄徧观此眺瑶堂衆嫭竝绰奇丽颜如荼兆逐靡被华文厠雾縠曵阿钖佩珠玉侠嘉夜茝兰芳澹容与献嘉觞帝临帝临中坛四方承宇绳绳意变僃得其所清和六合制数以五海内安宁兴文偃武后土富媪昭朙三光穆穆优游嘉服上黄青阳青阳开动根荄以遂膏润并爱跂行毕逮霆声发荣壧处顷听枯槀复产廼成厥命衆庶熙熙施及夭胎羣生啿啿惟春之祺朱朙朱朙盛长旉与万物桐生茂豫靡有所诎敷华就实既阜既昌登成甫田百鬼廸尝广大建祀肃雍不忘神若宥之传世无疆西颢西颢沆砀秋气肃杀含秀垂颖续旧不废姦伪不萌妖孽伏息隅辟越逺四貉咸服既畏兹威惟慕纯徳附而不骄正心翊翊玄冥玄冥陵隂蛰虫葢臧中木零落抵冬降霜易乱除邪革正异俗兆民反本抱素怀朴条理信义望礼五岳籍歛之时掩收嘉谷惟泰元汉书礼乐志曰建始元年丞相匡衡奏罢鸾路龙鳞㪅定诗曰涓选休成惟泰元尊媪神蕃釐经纬天地作成四时精建日月星辰度理隂阳五行周而复始云风靁电降甘露雨百姓蕃滋咸循厥绪继统㳟勤顺皇之徳鸾路龙鳞罔不肹饰嘉笾列陈庶几宴享灭除凶灾烈腾八荒钟鼔竽笙云舞翔翔招揺灵旗九夷宾将天地汉书礼乐志曰丞相匡衡奏罢黻绣周张㪅定诗曰肃若旧典天地竝况惟予有慕爰熈紫坛求厥路恭承禋祀緼豫爲纷黼绣周张承神至尊千童罗舞成八溢合好効欢虞泰一九歌毕奏斐然殊鸣琴竽瑟会轩朱璆磬金鼓灵其有喜百官济济各敬其事盛牲实俎进闻膏神奄畱临须揺长丽前掞光燿朙寒暑不忒况皇章展诗应律鋗玉呜函宫吐角激徴清发梁扬羽申以商造兹新音永久长声气逺条鳯鸟鴹神夕奄虞葢孔享日出入日出入安竆时世不与人同故春非我春夏非我夏秋非我秋冬非我冬泊如四海之池徧观是耶谓何吾知所乐独乐六龙六龙之调使我心若訾黄其何不徕下天马汉书武帝纪曰元鼎四年秋马生渥洼水中作天马之歌太初四年春贰师将军李广利斩大宛王首获汗血马来作西极天马之歌礼乐志曰天马歌元狩三年马生渥洼水中作李斐曰南阳新野有㬥利长武帝时遭刑屯田炖煌界数于渥洼水旁见羣野马中有奇者与凡马异来饮此水利长先作土人持勒靽于水旁后马玩习久之代土人持勒靽收得其马献之欲神异之云从水中出也西域传曰大宛国多善马马汗血言其先天马子也应劭云大宛有天马种蹏蹋石汗血蹋石者谓蹋石而有迹言其蹏坚利汗血者谓汗从前肩髆出如血号一日千里也张骞传曰汉武帝初发书易曰神马当从西北来得乌孙马好名曰天马及得宛马汗血益壮㪅名乌孙马曰西极马宛马曰天马云按史记乐书称武帝伐大宛得千里马名蒲梢作歌曰天马来兮从西极经万里兮归有德承灵威兮降外国渉流沙兮四夷服与此不同太一况天马下霑赤汗沫流赭志俶傥精权奇籋浮云晻上驰体容与迣万里今安匹龙爲友天马徕从西极渉流沙九夷服天马徕出泉水虎嵴两化若鬼天马徕历无草径千里循东道天马徕执徐时将揺举谁与期天马徕开远门竦子身逝昆仑天马徕龙之媒游阊阖观玉台天门天门开詄荡荡穆竝骋以临飨光夜烛徳信着灵寖平而鸿长生豫太朱涂广夷石爲堂饰玉梢以舞歌体招揺若永望星畱俞塞陨光照紫幄珠熉黄幡比翍囘集贰双飞常羊月穆穆以金波日华燿以宣朙假清风轧忽激长至重觞神裵囘若畱放殣冀亲以肆章函蒙祉福常若期寂漻上天知厥时泛泛滇滇从髙斿殷勤此路胪所求佻正嘉吉弘以昌休嘉砰隐溢四方专精厉意逝九阂纷云六幕浮大海景星一曰宝鼎歌汉书武帝纪曰元鼎四年夏六月得宝鼎后土祠旁作宝鼎之歌礼乐志曰景星元鼎五年得鼎汾阴作如淳曰景星者徳星也见无常常出有道之国景星显见信星彪列象载昭庭日亲以察参侔开阖爰推本纪汾脽出鼎皇祜元始五音六律依韦飨昭杂变竝会雅声远姚空桑琴瑟结信成四兴递代八风生殷殷钟石羽籥鸣河龙供鲤醇牺牲百末旨酒布兰生泰尊柘浆析朝酲微感心攸通脩名周流常羊所并穰穰复正直往寗冯觽切和疏写平上天布施后土成穰穰丰年四时荣齐房一曰芝房歌汉书武帝纪曰元封二年夏六月甘泉宫内中产芝九茎连叶作芝房之歌应劭云芝芝草也其叶相连瑞应图云王者敬事耆老不失旧故则芝草生内中谓后庭之室也故诏书曰上帝溥临不异下房赐朕弘休是也礼乐志曰齐房元封二年芝生甘泉齐房作齐房产草九茎连叶宫童効异披图案谍玄气之精囘复此都蔓蔓日茂芝成灵华后皇后皇嘉坛立玄黄服物发冀州兆蒙祉福沇沇四塞徦狄合处经营万亿咸遂厥宇华㷸㷸华㷸㷸固灵根神之斿过天门车千乗敦昆仑神之出排玉房周流杂拔兰堂神之行旌容容骑杳杳般纵纵神之徕泛翊翊甘露降庆云集神之愉临坛宇九疑宾䕫龙舞神安坐鴹吉时共翊翊合所神嘉虞申贰觞福滂洋迈延长沛施祐汾之阿扬金光横泰河莽若云增阳波徧胪驩腾天歌五神五神相包四邻土地广扬浮云扢嘉坛椒兰芳璧玉精垂华光益亿年美始兴交于神若有承广宣延咸毕觞灵舆位偃蹇骧卉汩胪析奚遗滛渌泽然归朝陇首一曰白麟歌汉书武帝纪曰元狩元年冬十月行幸雍获白麟作白麟之歌颜师古云麟麇身牛尾马足黄色圜蹄一角角端有肉朝陇首览西垠靁电尞获白麟爰五止显黄徳图匈虐熏鬻殛辟流离抑不详宾百僚山河飨掩囘辕长驰腾雨师洒路陂流星陨感惟风籋归云抚怀心象载瑜一曰赤雁歌汉书礼乐志曰太始三年行幸东海获赤雁作象载瑜白集西食甘露饮荣泉赤雁集六纷员殊翁杂五采文神所见施祉福登蓬莱结无极赤蛟赤蛟绥黄华葢露夜零昼晻濭百君礼六龙位勺椒浆灵已醉灵既享钖吉祥极降嘉觞灵殷殷烂扬光延寿命永未央杳冥冥塞六合泽汪濊辑万国灵禗禗象舆轙票然逝旗逶蛇礼乐成灵将归託玄徳长无衰汉郊祀歌灵芝歌古辞因灵寝兮产灵芝象三徳兮瑞应图延寿命兮光此都配上帝兮象太微参日月兮扬光辉天马歌李白天马来出月支窟背爲虎文龙翼骨嘶青云振绿髪兰筋权奇走灭没腾崑崙历西极四足无一蹶鸡鸣刷燕晡秣越神行电迈蹑恍惚天马唿飞龙趋目朙长庚臆双凫尾如烟星首渇乌口喷红光汗沟朱曾陪时龙蹑天衢羁金络月照皇都逸气稜稜凌九区白璧如山谁敢沽廻头咲紫鷰但觉尔軰愚天马奔恋君轩駷跃惊矫浮云翻万里入踯躅遥瞻阊阖门不逢寒风子谁採逸景孙白云在青天丘陵远崔嵬盐车上峻坂倒行逆施畏日晚伯乐翦拂中道遗少尽其力老弃之愿逢田子方恻然爲我虽有玉山禾不能疗苦饥严霜五月凋桂枝伏枥衘寃摧两睂请君赎献穆天子犹堪弄影舞瑶池天马辞唐张仲素天马初从渥水来歌曾唱得濯龙媒不知玉塞沙中路苜蓿残花几处开躞蹀宛驹齿未齐摐金喷玉向风嘶来时行尽金河道猎猎轻风在碧蹄晋郊祀歌傅玄晋书乐志曰武帝泰始二年诏傅玄造郊祀朙堂歌辞其祠天地五郊有夕牲歌迎送神歌及飨神歌夕牲歌天命有晋穆穆朙朙我其夙夜祗事上灵常于时假迄用其成于玄牡进夕其牲崇徳作乐神祇是听迎送神歌宣文蒸哉日靖四方永言保之夙夜匪康光天之命上帝是皇嘉乐殷灵祚景祥神祇隆假享福无疆飨神歌天祚有晋其命惟新受终于魏奄有兆民燕及皇天怀柔百神不显遗烈之徳之纯享其玄牡式用肇禋神祇来格福禄是臻时迈其犹昊天子之祐享有晋兆民戴之畏天之威敬夕牲歌天命有晋穆穆朙朙我其夙夜祗事上灵常于时假迄用其成于玄牡进夕其牲崇徳作乐神祇是听迎送神歌宣文蒸哉日靖四方永言保之夙夜匪康光天之命上帝是皇嘉乐殷灵祚景祥神祇隆假享福无疆飨神歌天祚有晋其命惟新受终于魏奄有兆民燕及皇天怀柔百神不显遗烈之徳之纯享其玄牡式用肇禋神祇来格福禄是臻时迈其犹昊天子之祐享有晋兆民戴之畏天之威敬授人时不显不承于犹绎皇极斯建庶绩咸熈庶几夙夜惟晋之祺宣文惟后克配彼天抚宁四海保有康年于乎缉熈肆用靖民爰立典制爰脩礼纪作民之极莫匪资始克昌厥后永言保之晋天地郊朙堂歌傅玄宋书乐志曰晋前所作天地郊朙堂歌有夕牲歌降神歌天郊飨神歌地郊飨神歌朙堂飨神歌其夕牲降神天地郊朙堂同用夕牲歌皇矣有晋时迈其徳受终于天光济万国万国既光神定厥祥䖍于郊祀祗事上皇祗事上皇百福是臻巍巍祖考克配彼天嘉牲匪歆徳馨惟飨受天之祜神化四方降神歌于赫大晋膺天景祥二帝迈徳宣兹重光我皇受命奄有万方郊祀配享礼乐孔章神祇嘉飨祖考是皇克昌厥后保祚无疆天郊飨神歌整泰坛祀皇神精气感百灵宾藴朱火燎芳薪紫烟游冠青云神之体靡象形旷无方幽以清神之来亢景照听无闻视无兆神之至举歆歆灵爽协动余心神之坐同欢娱泽云翔化风舒嘉乐奏文中声八音谐神是听咸㓗齐竝芬芳烹牷牲享玉觞神悦飨歆禋祀祐大晋降繁祉祚京邑行四海保天年竆地纪地郊飨神歌整泰折竢皇祇衆神感羣灵仪隂祀设吉礼施夜将极时未移祇之体无形象潜泰幽洞忽荒祇之出薆若有灵无远天下母祇之来遗光景昭若存终冥冥祇之至举欣欣舞象徳歌成文祇之坐同欢豫泽雨施化云布乐八变声教敷物咸亨祇是娱齐既洁侍者肃玉觞进咸穆穆飨嘉豢歆徳馨祚有晋暨羣生溢九壤格天庭保万寿延亿龄朙堂飨神歌经始朙堂享祀匪懈于皇烈考光配上帝赫赫上帝既髙既崇圣考是配朙徳显融率土敬职万方来祭常于时假保祚永世宋南郊登歌颜延之宋书乐志曰文帝元嘉二十二年诏颜延之造天地郊夕牲迎送神飨神雅乐登歌二萹夕牲歌夤威寳命严恭帝祖表海炳岱系唐胄楚灵鉴濬文民属睿武奄受敷钖宅中拓宇亘地称皇罄天作主月竁来宾日际奉土开元首正礼交乐举六典联事九官列序有牷在涤有絜在俎以王衷以荅神祜迎送神歌维圣飨帝维孝养亲皇乎僃矣有事上春礼行宗祀敬达郊禋金枝中树广乐四陈陟配在京降徳在民奔精照夜髙燎炀晨隂朙浮烁沈禜深沦告成大报受釐元神月御按节星驱扶轮遥兴远驾曜曜振振飨神歌营泰畤定天衷心睿谋筮从建表蕝设郊宫田烛置爟火通历元旬律首吉饰紫坛坎列室中星兆六宗秩干宇晏地区谧大孝昭祭礼供牲日展盛自躬具陈器僃礼容形儛缀被歌钟望帝阍耸神跸灵之来辰光溢洁粢酌娱太一朙煇夜华晢日祼既始献又终烟芗鬯报清穹飨宋徳祚王功休命永福履充乐府诗集卷第一东吴毛晋订正男扆再订乐府诗集乐府诗集卷第二乐府诗集巻第二太原郭茂倩编次郊庙歌辞宋朙堂歌谢庄南齐书乐志曰朙堂祠五帝汉郊祀歌皆四言宋孝武使谢庄造辞庄依五行数木数用三火数用七土数用五金数用九水数用六按鸿范五行一曰水二曰火三曰木四曰金五曰土月令木数八火数七土数五金数九水数六蔡邕云东方有木三土五故数八南方有火二土五故数七西方有金四土五故数九北方有水一土五故数六又纳音数一言得土三言得火五言得水七言得金九言得木若依鸿范木数用三则应水一火二金四也若依月令金九水六则应木八火七也当以鸿范一二之数言不成文故有取舍而使两义竝违未详以数立文爲何依据也周颂我将祀文王言皆四其一句五一句七庄歌太祖亦无定句宋书乐志曰迎送神歌依汉郊祀三言四句一转韵迎神歌地纽谧干枢囘华葢动紫微开旌蔽日车若云驾六气乘絪緼晔帝京辉天邑圣祖降五灵集构瑶戺耸珠帘汉拂幌月栖檐舞缀畅钟石融驻飞景郁行风懋粢盛洁牲牷百礼肃羣司䖍皇徳远大孝昌贯九幽洞三光神之安解玉銮景福至万㝢欢登歌雍台辨朔泽宫练服㓗火夕照朙水朝陈六瑚贲室八羽华庭昭事先圣怀濡上灵肆夏戒敬升歌发徳永固鸿基以绥万国歌太祖文皇帝维天爲大维圣祖是则辰居万㝢缀旒下国内灵八辅外光四瀛蒿宫仰葢日馆希旌复殿畱景重檐结风刮楹接纬达向承虹设业设虡在王庭肇禋祀克配乎灵我将我享维孟之春以孝以敬以立我烝民歌青帝参映夕驷照晨灵乗震司青春雁将向桐始蕤柔风舞暄光迟萌动达万品新润无际泽无垠歌赤帝龙精初见大火中朱光北至圭景同帝在在离寔司衡水雨方降木槿荣庶物盛长咸殷阜恩覃四冥被九有歌黄帝履建宅中㝢司绳御四方裁化遍寒燠布政周炎凉景丽条可结霜朙水可折凯风扇朱辰白云流素节分至乗结晷启闭集恒度帝运缉万有皇灵澄国歩歌白帝百川如镜天地爽且朙云冲气举德盛在素精木叶初下洞庭始扬波夜光彻地翻霜照悬河庶类收成歳功行欲宁浃地奉渥罄宇承秋灵歌黑帝嵗月既宴方驰灵乗坎德司规玄云合晦鸟路白云繁亘天涯雷在地时木光饰国典闭关梁四节遍万物殿福九域祚八乡晨晷促夕漏延太隂极㣲阳宣鹊将巢氷已解气濡水风动泉送神歌藴礼容余乐度灵方畱景欲暮开九重肃五达凤参差龙已沫云既动河既梁万里照四空香神之车归清都琁庭寂玉殿虚睿化凝孝风炽顾灵心结皇齐南郊乐歌南齐书乐志曰武帝建元二年有司奏郊庙雅乐歌辞太庙登歌用褚渊余悉用谢超宗所撰多删颜延之谢庄辞以爲新曲僃攺乐名永朙二年又诏王俭造太庙二室及郊配辞其南郊乐羣臣出入奏肃咸之乐牲出入奏引牲之乐荐豆呈毛血奏嘉荐之乐凡夕牲歌竝重奏迎神奏昭夏之乐皇帝入坛东门奏永至之乐升坛奏登歌初献奏文徳宣烈之乐次奏武德宣烈之乐太祖髙皇帝配飨奏髙德宣烈之乐饮福酒奏嘉胙之乐送神奏昭夏之乐就燎位奏昭远之乐还便殿奏休成之乐重奏肃咸乐谢超宗夤承宝命严恭帝绪奄受敷钖升中拓宇亘地称皇罄天作主月域来宾日际奉土开元首正礼交乐举六典联事九官列序引牲乐皇乎敬矣恭事上灵昭教国祀肃肃朙朙有牲在涤有㓗在俎以荐王衷以答神祜陟配在京降徳在民奔精望夜高燎伫晨嘉荐乐我恭我享惟孟之春以孝以敬立我烝民青坛奄霭翠幙端凝嘉俎重荐兼借再升设业设虡展容玉庭肇禋配祀克上灵昭夏乐惟圣飨帝惟孝飨亲礼行宗祀敬达郊禋金枝中树广乐四陈月御案节星驱扶轮遥兴远驾曜曜振振告成大报受釐元神永至乐紫坛望灵翠幙伫神率天奏䞇罄地来宾神贶竝介泯祇合祉菾昭鉴享肃光孝祀威蔼四灵洞曜三光皇德全被大礼流昌登歌报惟事天祭实尊灵史正嘉兆神宅崇祯五畤昭鬯六宗彜序介丘望尘皇轩肃举文德宣烈乐营泰畤定天衷心绪谋筮从田烛置爟火通大孝昭国礼融武徳宣烈乐功烛上宙徳耀中天风移九域礼饰八埏四灵晨炳五纬宵朙膺历缔运道茂前声髙徳宣烈乐王俭飨帝严亲则天光大舄弈前古荣镜无外日月宣华卿云流霭五汉同休六幽咸泰嘉胙乐谢超宗鬯嘉礼承休钖盛徳符景纬昌华应帝策圣蔼耀昌基融祉晖世历声正涵月轨书文腾日迹宝瑞昭神图灵贶流瑞液我皇崇晖祚重芬冠往籍昭夏乐荐飨洽礼乐该神娱展辰斾囘洞云路拂琁阶紫雰蔼青霄开睠皇都顾玉台畱昌徳结圣怀昭远乐天以徳降地以礼报牲罇俯陈柴币仰燎事展司采敬达瑄芗烟䞇青昊震飏紫塲陈馨示策肃志宗禋礼非物僃福唯诚陈休成乐昭事上祀飨荐具陈囘銮转翠拂景翔宸缀县敷畅钟石昭融羽炫深晷籥曀行风肆序辍度肃礼停文四金耸卫六驭齐轮齐北郊乐歌谢超宗南齐书乐志曰北郊乐迎地神奏昭夏之乐升坛奏登歌初献奏地徳凯容之乐次奏昭徳凯容之乐送神奏昭夏之乐瘗埋奏隶幽之乐余辞同南郊隋书乐志曰齐氏承宋咸用元徽旧式宗祀朝飨奏乐俱同惟增北郊之礼乃元徽所阙永朙六年之所加也唯送神之乐宋孝建二年秋起居注云奏肆夏永朙中攺奏昭夏昭夏乐诏礼崇营敬飨玄畤灵正丹帷月肃紫墀展荐登华风县凝锵神惟戾止郁葆遥庄昭望岁芬环游辰太穆哉尚礼横光秉蔼登歌伫灵敬享禋肃彜文县动声仪荐絜牲芬隂祇以贶昭司式庆九服熙度六农祥正地德凯容歌缮方丘端国隂掩珪晷仰灵心诏源委遍丘林礼献物乐荐音昭德凯容乐庆图濬邈藴祥祕瑶俔天炳月嫔光紫霄邦化灵懋阃则风调俪德方仪徽载以昭昭夏乐荐神升享序楙淹玉俎停金奏宝斾转旒驾旋溢素景郁紫躔灵心顾畱辰睠洽外瀛瑞中县隶幽乐后皇嘉庆定祇玄畤承帝休图祇敷灵祉篚羃周序轩朱凝会牲币芬坛精朙伫葢调川瑞昌警岳祥泰齐朙堂乐歌南齐书乐志曰武帝建元初诏谢超宗造朙堂夕牲等歌并採用谢庄辞宾出入奏肃咸乐牲出入奏引牲乐荐豆呈毛血奏嘉荐乐迎神奏昭夏乐皇帝升朙堂奏登歌初献奏凯容宣烈之乐还东壁受福酒奏嘉胙乐送神奏昭夏乐竝建元永朙中所奏也其凯容宣烈乐嘉胙乐太庙同用肃咸乐二首谢超宗彜承孝典㳟事严圣浃天奉賮罄壤齐庆司仪具序羽容夙章芬枝扬烈黼构周张助宝奠轩酎珍充庭璆县凝㑹琄朱竚声先期选礼肃若有承祗灵祉皇庆昭膺尊事威仪辉容昭序迅恭朙神絜盛牲俎肃肃严宫蔼蔼崇基皇灵降止百祗具司戒诚望夜端烈承朝依微昭旦物色轻宵引牲乐惟诚絜飨惟孝尊灵敬芳黍稷敬涤牺牲骍茧在豢载溢载丰以承宗祀以肃皇衷萧芳四举华火周传神鉴孔昭嘉足参牷嘉荐乐二首肇禋戒祀礼容咸举六典饰文九司炤序牲柔既昭牺刚既陈恭涤惟清敬事惟神加笾再御兼俎兼荐节动轩越声流金县弈弈閟幄亹亹严闱絜诚夕鉴端服晨晖圣灵戾止翊我皇则上绥四㝢下洋万国永言孝飨孝飨有容傧僚赞列肃肃雍雍昭夏乐地纽谧干枢囘华葢动紫微开旌蔽日车若云驾六气乘烟煴烨帝景燿天邑圣祖降五云集懋粢盛絜牲牷百礼肃羣司䖍皇徳远大孝昌贯九幽洞三光神之安解玉銮昌福至万㝢欢登歌雍台辨朔泽宫选辰絜火夕炤朙水朝陈六瑚贲室八羽华庭昭事先圣怀濡上灵肆夏式敬升歌发德永固洪基以绥万国凯容宣烈乐酾醴具登嘉俎咸荐飨洽诚陈礼周乐徧祝辞罢祼序容辍县跸动端庭銮囘严殿神仪驻景华汉髙虚八灵案卫三代解途翠葢耀澄罼帟凝晨玉息节金辂怀音式诚达孝底心肃感追凭皇鉴承渊范神钖懋祉四纬昭朙仰福帝徽俯齐庶生青帝歌参映夕驷昭晨灵乗震司青春雁将向桐始㽔和风舞暄光迟萌动达万品亲润无际泽无垠赤帝歌龙精初见大火中朱光北至圭景同帝在在离寔司衡雨水方降木槿荣庶物盛长咸殷阜恩泽四溟被九有黄帝歌履艮宅中宇司绳总四方裁化徧寒燠布政司炎凉至分乗经晷闭启集恆度帝晖缉万有皇灵澄国歩白帝歌百川若镜天地爽且朙云冲气举盛徳在素精庶类收成岁功行欲宁浃地奉渥罄宇承帝灵黑帝歌岁既暮日方驰灵乗坎德司规玄云合晦鸟蹊白云繁亘天涯晨晷促夕漏延大隂极微阳宣嘉胙乐礼荐洽福祚昌圣皇膺嘉祐帝业凝休祥居极乗景运宅德瑞中王澄朙临四奥精华延八乡洞海同声憓澈宇丽干光灵庆纒世祉鸿烈永无疆昭夏乐宋谢庄藴礼容余乐度灵方畱景欲暮开九重肃五达凤参差龙已沫云既动河既梁万里照四空香神之车归清都琁庭寂玉殿虚鸿化凝孝风炽顾灵心结皇鸿庆遐鬯嘉荐令芳翊帝朙徳永祚深光乐府诗集巻第二东吴毛晋订正男扆再订乐府诗集乐府诗集卷第三乐府诗集巻第三太原宋郭茂编次郊庙歌辞齐雩祭乐歌南齐书乐志曰建武二年雩祭朙堂谢眺造辞一依谢庄唯世祖四言也迎神歌八解谢眺清朙畅礼乐新候龙景练贞辰阳律亢阴晷伏秏下土荐穜稑震仪警王度干嗟云汉望昊天张盛乐奏云儛集五精延帝祖雩有讽禜有秩膋鬯芬圭瓒瑟灵之来帝阍开车煜燿吹徘徊停龙牺徧观此冻雨飞祥风靡坛可临奠可歆对泯祉鉴皇心歌世祖武皇帝濬哲维祖长发其武帝出自震重光御㝢七德攸宣九畴咸叙静难荆舒凝威蠡浦昧旦丕承夕惕刑政化壹车书德馨粢盛昭星夜景非云晓庆衢室成阴璧水如镜礼充玉帛乐被管絃于乐在咏陟配于天自宫徂兆靡爱牲牷我将我享永祚丰年歌青帝营翼日鸟殷宵凝氷泮玄蛰昭景阳阳风习习女夷歌东皇集樽春酒秉青珪命田祖渥羣黎歌赤帝惟此夏德德恢台两龙既御炎精来火景方中南譌秩靡草云黄含桃实族云蓊郁温风煽兴雨祁祁黍苗徧歌黄帝禀火自高朙毓金挺刚克凉燠资成化羣方载厚德阳季勾萌达炎徂溽暑融商暮百工止嵗极凌隂沖皇流疏巳淸原隰甸巳平咸言祚惟亿敦民保齐京歌白帝帝悦于兑执矩固司藏百川收潦精景应徂商嘉树离披榆关命宾鸟夜月如霜秋风方袅袅商阴肃杀万宝咸亦遒劳哉望嵗埸功冀可收歌黑帝白日短玄夜深招摇转移大阴霜钟鸣冥陵起星囘天月竆纪听严风来不息望玄云黝无色曾氷冽积羽幽飞云至天山侧关梁闭方不廵合国吹飨蜡宾充微阳究终始百礼洽万观臻送神歌敬如在礼将周神之驾不少畱蹑龙镳转金葢纷上驰云之外警七曜诏八神排阊阖渡天津有渰兴肤寸积雨冥冥又终夕俾栖粮惟万箱皇情畅景命昌齐借田乐歌江淹南齐书乐志曰借田歌汉章帝元和元年班固奏周商颂载芟祠先农晋傅玄作祀先农先蚕夕牲歌诗一篇迎送神一篇飨社稷先农先圣先蚕歌诗三篇辞皆叙田农事胡道安作先农飨神诗一篇乐府相传旧歌三章永朙四年借田诏江淹造歌淹不依故传制祀先农迎送神升歌及飨神歌二章迎送神升歌羽銮从动金驾时游教腾义镜乐缀礼脩率先丹耦躬遵緑畴灵之圣之岁殷泽柔飨神歌琼斚既饰绣簋以陈方燮嘉种永毓宵民梁雅乐歌沈约隋书乐志曰梁初郊禋宗庙及三朝之乐竝用宋齐元徽永朙仪注唯攺嘉祚爲永祚又去永至之乐何佟之周舍议按周礼王出入奏王夏大祭祀与朝㑹同用而汉制皇帝在庙奏永至朝㑹别奏皇夏二乐有异于礼爲乖乃除永至还用皇夏葢秦汉巳来称皇故变王夏爲皇夏也及武帝定国乐竝以雅爲称取诗序云言天下之事形四方之风谓之雅雅者正也论语云仲尼自卫反鲁然后乐正雅颂各得其所故曰雅止乎十二则天数也乃去阶歩之乐增撤食之雅焉衆官出入奏俊雅皇帝出入奏皇雅皇太子出入奏胤雅王公出入奏寅雅上寿酒奏介雅食举奏需雅撤馔奏雍雅牲出入奏涤雅荐毛血奏牷雅降神及迎送奏諴雅皇帝饮福酒奏献雅燎埋奏禋雅其辞竝沈约所制普通中荐蔬之后攺诸雅歌敕萧子云制辞既无牲牢遂省涤雅牷雅云皇雅三首隋书乐志曰皇帝出入奏皇雅取诗大雅云皇矣上帝临下有赫也二郊太庙同用帝德实广运车书靡不宾执瑁朝羣后垂旈御百神八荒重译至万国婉来亲华葢拂紫微句陈绕太一容裔被缇组参差罗罕毕星囘照以烂天行徐且谧淸跸朝万㝢端冕临正阳青絇黄金繶衮衣文绣裳既散华虫采复流日月光涤雅隋书乐志曰牲出入奏涤雅取礼记郊特牲云帝牛必在涤三月也二郊朙堂太庙同用将脩盛礼其仪孔炽有腯斯牲国门是置不黎不㾞靡諐靡忌呈肌献体永言昭事俯休皇德仰绥灵志百福具膺嘉祥允洎骏奔伊在庆覃遐嗣牷雅隋书乐志曰荐毛血奏牷雅取春秋左氏传云牲牷肥腯也二郊朙堂太庙同用反本兴敬复古昭诚礼容㝛设祀事孔朙华俎待献崇碑丽牲充哉茧握肃矣簪缨其膋既启我豆既盈庖丁游刃葛卢验声多祉攸集景福来并诚雅三首隋书乐志曰降神及迎送神奏諴雅取尚书大禹谟云至諴感神也南郊䧏神用怀忽慌北郊迎神用地德溥二郊朙堂太庙送神同用我有朙德怀忽慌瞻浩荡尽诚絜致䖍想出杳冥隆无象皇情肃具僚仰人礼盛神途敞僾朙灵申敬飨感苍极洞玄壤地德溥崐丘峻扬羽翟鼔应出尊祇展诚信招海渎罗岳镇惟福祉咸昭晋我有朙德馨非稷黍牲玉孔僃嘉荐惟旅金悬㝛设和乐具举礼达幽朙敬行樽俎鼔钟云送遐福是与献雅隋书乐志曰皇帝饮福酒奏献雅取少牢馈食礼云祝酌授尸主人拜受爵礼记祭统云尸饮五君洗玉爵献卿今之饮福酒亦古献爵之义也二郊朙堂太庙同用神宫肃肃天仪穆穆礼献既同膺此釐福我有馨朙无愧史祝禋雅二首隋书乐志曰燎埋奏禋雅取周礼大宗伯云以禋祀祀昊天上帝书曰禋于六宗也就燎用紫宫昭焕就埋用盛乐斯举紫宫昭焕太一微玄降临下土尊高上天载陈珪璧式僃牲牷云孤淸引栒虡高悬俯昭象物仰致高烟肃彼灵祉咸达皇䖍盛乐斯举协征调宫灵飨庆洽祉积化融八变有序三献巳终坎牲瘗玉酬德报功振垂成吕投壤生风道无虚致事由感通于皇盛烈比祚华嵩梁南郊登歌二首沈约登歌者祭祀燕飨堂上所奏之歌也礼记朙堂位曰升歌淸庙下管象武仲尼燕居曰入门而金作示情也升歌清庙示德也而管象示事也是故古之君子不必亲相与言也以礼乐以相示郊特牲曰奠酬而工歌发德也歌者在上匏竹在下贵人声也周礼大师职曰大祭祀帅瞽登歌令奏击拊小师曰大祭祀登歌击拊尚书大传曰古者帝王升歌清庙大琴练絃达越大瑟朱絃达越以韦爲鼔不以竽瑟之声乱人声淸庙升歌歌先人之功烈德泽苟抂庙中当见文王者愀然如复见文王故书曰戞击鸣球搏拊琴瑟以咏祖考来格此之谓也按登歌各颂祖宗之功烈去钟撤竽以朙至德所以传云其歌之唿也曰于穆淸庙于者叹之也穆者敬之也淸者欲其在位者徧闻之也隋书乐志曰大戴云淸庙之歌悬一磬而尚搏拊在汉之世独奏登歌近代以来始用丝竹旧三朝设乐皆有登歌梁武以爲登歌者颂祖宗功业非元日所奏于是去之后以其说非通复用于嘉庆后周登歌僃钟磬琴瑟阶上设笙管隋亦因之合于仪礼荷瑟升歌及笙人立于阶下间歌合乐是燕饮之事也祀神宴㑹通行之若大祀临轩陈于坛之上若册拜王公设宫悬不用登歌释奠则唯用登歌而不设悬梁南北郊宗庙皇帝初献及朙堂徧歌五帝德竝奏登歌暾旣朙礼告成惟圣祖主上灵爵巳献罍又盈息羽籥展歌声僾如在结皇情礼容盛尊俎列玄酒陈陶匏设献淸旨致䖍絜王既升乐巳阕降苍昊垂芳烈梁北郊登歌二首沈约方坛既塪地祇巳出盛典弗諐羣望咸秩乃升乃献敬戊礼卒灵降无兆神飨载谧允矣嘉祚其升如日至哉坤元实惟厚载躬兹奠飨诚交显晦或升或降摇珠动佩德表成物庆流皇代纯嘏不諐祺福是赉梁朙堂登歌沈约歌青帝帝居在震龙德司春开元布泽合和尚仁羣居旣散岁云阳止饬农分地人粒惟始雕粱绣栱丹楹玉墀灵威以降百福来绥歌赤帝炎光在离火爲威德执礼昭训持衡受则靡草旣凋温风以至嘉荐惟旅时羞孔僃齐醍在堂笙镛在下匪惟七百无絶终始歌黄帝郁彼中坛含灵阐化廻环气象轮无辍驾布德焉在四序将收音宫数五饭稷骖駵宅屏居中帝临外宇升爲帝尊降爲神主歌白帝神在秋方帝居西皓允兹金德裁成万宝鸿来雀化参见火邪幕无玄鸟菊有黄华载列笙磬式陈彝俎灵㒺常怀惟德是与歌黑帝德盛乎水玄冥纪节隂降阳腾气凝象闭司智莅坎驾铁衣玄祁寒坼地晷度廻天悠悠四海骏奔奉职祚我无疆永隆人极北齐南郊乐歌隋书乐志曰齐武成时始定四郊宗庙三朝之乐大禘圜丘及北郊夕牲羣臣入门奏肆夏乐迎神奏高朙乐登歌辞同牲出入荐毛血竝奏昭夏羣臣出进熟羣臣入竝同奏肆夏辞同初入进熟皇帝入门奏皇夏升丘奏皇夏坛上登歌辞同初献奏高朙乐奠爵讫奏高明之乐覆焘之舞献太祖配飨神座奏武德之乐昭烈之舞皇帝小退当昊天上帝神座前奏皇夏辞同上饮福酒奏皇夏诣东陛还便坐奏皇夏辞同初入门送神降丘南陛奏高朙乐之望燎位奏皇夏辞同上紫坛既燎奏昭夏乐自望燎还本位奏皇夏辞同上还便殿奏皇夏羣臣出奏肆夏辞同上祠感帝用圜丘乐肆夏乐肇应灵序奄字黎人乃朝万国爰征百神祗展方望幽显咸臻礼崇声恊贽列珪陈翼差鳞次端笏垂绅来趋动色式赞天人高朙乐惟神鉴矣皇灵肃止圜璧展事成文即始士僃八能乐合六变风凑伊雅光华袭荐宸卫腾景灵驾霏烟严坛生白绮席凝玄昭夏乐刚柔设位惟皇配之言肃其礼念畅在兹饰牲举兽载歌且舞既舍伊腯致精灵府物色惟典斋沐加恭宗族咸暨㒺不率从昭夏乐展礼上月肃事应时茧栗爲用交畅有期弓矢斯发瓫簝将事圜神致祀率由先志和以銮刀臭以血膋至哉敬矣厥义孔高皇夏乐帝敬昭宣皇诚肃致玉帛齐轨屏摄咸次三垓上列四陛旁升龙陈万骑凤动千乗神仪天蔼睟容离曜金根停轸奉光先导皇夏乐紫坛云暧绀幄霞褰我其陟止载致其䖍百灵竦听万国咸仰人神咫尺玄应肹蠁高朙乐上下眷旁午从爵以质献以恭咸斯畅乐惟雍孝敬阐临万邦高朙乐自天子之会昌神道丘陵肃事克光天保九关洞开百灵环列八樽呈僃五声投节武德乐配神登圣主极尊灵敬宣昭烛咸达窅冥礼弘化定乐赞功成穰穰介福下被羣生皇夏乐皇心缅且感吉蠲奉至诚赫哉光盛德干巛诏百灵报福归昌运承祐播休朙风云驰九域龙蛟跃四溟浮幕呈光气俪象烛华精护武方知耻韶夏仅同声高朙乐献享毕县佾周神之驾将上游超斗极絶河流怀万国宁九州欣帝道心顾畱帀上下荷皇休昭夏乐玄黄覆载元首照临合德致礼有契其心敬申事阕絜诚云报玉帛载升棫朴斯燎寥廓幽暧播以馨香皇灵惟监降福无疆皇夏乐天大亲严匪敬伊孝永言肆飨宸朙增耀阳丘既畅大典逾光乃安斯息钦若旧章天廻地旋鸣銮引警且万且亿皇历惟永北齐北郊乐歌隋书乐志曰齐北郊迎神奏高朙乐登歌辞同荐毛血奏昭夏进熟皇帝入门皇帝升丘竝奏皇夏奠爵讫奏高朙乐覆焘之舞送神降丘南陛奏高朙乐既瘗奏昭夏乐还便殿奏皇夏余竝同南郊乐高朙乐惟祇监矣皇灵肃止方琮展事即阴成理士僃八能乐合八变风凑伊雅光华袭荐宸卫腾景灵驾霏烟严坛生白绮席凝玄昭夏乐展礼上月肃事应时茧栗爲用交畅有期弓矢斯发瓮簝将事万祇致祀率由先志和以銮刀臭以血膋至哉敬矣厥义孔高皇夏乐帝敬昭宣皇诚肃致玉帛齐轨屏摄咸次重垓上列分陛旁升龙陈万骑凤动千乘神仪天蔼睟容离曜金根停轸奉光先导皇夏乐层坛云暧严幄霞褰我其陟止载致其䖍百灵竦听万国咸仰人神咫尺玄应肹蠁高朙乐自天子之会昌神道方泽祗事克光天保九关洞开百灵环列八樽呈僃五声投节高朙乐献享毕悬佾周神之驾将下游超荒极憩崑丘怀万国宁九州欣帝道心顾畱帀上下荷皇休昭夏乐玄黄覆载元首照临合德致礼有契其心敬申事阕絜诚云报牲玉载陈棫朴斯燎寥廓幽暧播以馨香皇灵惟监䧏福无疆皇夏乐天大亲严匪敬伊孝永言肆飨宸朙增耀阴泽云畅大典逾光乃安斯息钦若旧章天廻地旋鸣銮引警且万且亿皇历惟永北齐五郊乐歌隋书乐志曰齐五郊迎气降神竝奏高朙乐又曰礼五方上帝竝奏高朙之乐爲覆焘之舞靑帝高朙乐岁云献谷风归斗东指雁北飞电鞭激雷车遽虹旌靡靑龙驭和气洽具物滋飜䧏止应帝期赤帝高朙乐婺女司旦中吕宣朱精御节离景延根荄俊茂温风发柘火风水应炎月执衡长物德孔昭赤旂霞曳㑹今朝黄帝高朙乐居中帀五运乘衡毕四时含养资羣物协德固皇基啴缓契王风持载符君德良辰动灵驾承祀昌邦国白帝高朙乐风凉露降驰景飏寒精山川摇落平秩在西成葢藏成积烝人被嘉祉从享来仪鸿休溢千祀黑帝高朙乐虹藏雉化告寒水壮地坼年殚日次月纪方极九州万邦献力叶光是纪岁竆微阳潜兆方融天子赫赫朙圣享神降福惟敬北齐朙堂乐歌隋书乐志曰齐祀五帝于朙堂先祀一日夕牲羣臣入自门奏肆夏太祝令迎神奏高朙乐覆焘舞太祖配飨奏武德乐昭烈舞五方天帝竝奏高朙乐覆焘舞辞同迎气牲出入荐毛血竝奏昭夏乐羣臣出进熟羣臣入竝奏肆夏辞同初入进熟皇帝入门及升坛竝奏皇夏辞同用初献祼献竝奏高朙乐覆焘舞饮福酒奏皇夏太祝送神奏高朙乐覆焘舞还便殿奏皇夏肆夏乐国阳崇祀严恭有闻荒华胥暨乐我大君冕瑞有列禽帛载叙羣后师师威仪容与执礼辨物司乐考章率由靡坠休有烈光高朙乐祖德光国图昌祗上帝礼四方辟紫宫洞华阙龙兽奋风云发飞朱雀从玄武携日月带雷雨耀宇内溢区中眷帝道感皇风帝道康皇风扇粢盛列椒糈荐神且宁㑹五精归福禄幸闾亭武德乐我惟我祖自天之命道被归仁时屯启圣运钟千祀授手万姓夷兇掩虐匡頽翼正载经载营庶土咸宁九功以洽七德兼盈丹书入告玄玉来呈露甘泉白云郁河淸声教咸往舟车毕会仁加有形化洽无外严亲惟重陟配惟大既祐斯歌率土攸頼昭夏乐孝飨不匮精絜临年涤牢委溢形色博牷于以用之言承歆祀肃肃威仪敢不敬止载饰载省维牛维羊朙神有察保兹万方昭夏乐我将宗祀夤献厥诚鞠躬如在侧听无声荐色斯纯呈气斯臭有涤有濯惟神其祐五方来格一人多祉朙德惟馨于穆不巳皇夏乐象干上构仪巛下基集灵崇祖永言孝思室陈簋豆庭罗悬佾夙夜畏威保兹贞吉舞贵其夜歌重其升降斯百禄惟飨惟应高朙乐度几筵辟牗戸礼上帝感皇祖酌惟絜涤以淸荐心欵达神朙高朙乐帝精来降应我朙德礼殚义展流祉邦国既受多祉实资孝敬祀竭其诚荷天休命皇夏乐恭祀洽盛礼宣英猷烂层景广泽同深泉上灵钟百福羣神归万年月轨咸梯岫日域尽浮川瑞鸟飞玄扈潜鳞跃翠涟皇家膺宝历两地复参天高朙乐青阳奏发朱朙歌西皓唱玄冥大礼罄广乐成神心怿将远征饰龙驾矫凤旍指阊阖憩层城出温谷迈炎庭跨西汜过北溟忽万亿耀光精比电骛与雷行嗟皇道怀万灵固王业震天声皇夏乐文物僃矣声朙有章登荐惟肃礼邈前王鬯齐云终折旋告罄穆穆旒冕藴诚毕敬屯卫按部銮跸廻途蹔畱紫殿将及淸都乐府诗集巻第三东吴毛晋订正男扆再订乐府诗集乐府诗集卷第四乐府诗集卷第四太原郭茂倩编次郊庙歌辞周祀圜丘歌庾信隋书乐志曰周祀圜丘乐降神奏昭夏皇帝将入门奏皇夏俎入奠玉帛竝奏昭夏皇帝升坛奏皇夏初献及初献配帝竝作云门之舞献毕奏登歌饮福酒奏皇夏撤奠奏雍乐帝就望燎位还便坐竝奏皇夏昭夏重阳禋祀大报天景午封坛肃且圜孤竹之管云和弦神光来下风肃然王城七里通天台紫微斜照影徘徊连珠合璧重光来天䇿蹔转钩陈开皇夏旌廻外壝跸静郊门千乘按辔万骑云屯借茅无咎扫地惟尊揖让展礼衡璜节歩星汉就列风云相顾取法于天降永祚昭夏日至大礼丰牺上辰牲牢脩牧茧栗毛纯俎豆斯立陶匏以陈大报反命居阳兆日六变鼔锤三和琴瑟俎奇豆偶惟诚惟质昭夏圜玉巳奠苍币斯陈瑞形成象璧气含春礼从天数智总圜神爲祈爲祀至敬咸遵皇夏七星是仰八陛有凭就阳之位如日之升䖍肃肃施敬绳绳祝史陈信玄象斯格惟类之典惟灵之泽幽显对扬人神咫尺云门舞献以诚郁以淸山罍举沈齐倾惟尚飨洽皇情降景福通神朙云门舞长丘远歴大电遥源弓藏高陇鼎没寒门人生于祖物本扵天尊神配德迄用康年登歌岁之祥国之阳苍灵敬翠云长象爲饰龙爲章乘长日坯蛰戸烈云汉迎风雨六吕歌云门舞省涤濯奠牲牷郁金酒凤凰尊廻天睠顾中原皇夏国命在礼君命在天陈诚惟肃饮福惟䖍洽斯百礼福以千年钩陈掩映天驷徘徊彫禾饰斚翠羽承罍受斯茂祉从天之来雍乐礼将毕乐将阑廻日辔动天关翠凤摇和銮响五云飞三歩上风爲驭雷爲车无辙迹有烟霞畅皇情休灵命雨畱甘云余庆皇夏六典聨事九司咸则率由旧章于焉允塞掌礼移次燔柴在焉烟升玉帛气歛牲牷休气馨香膋芳昭晣翼翼䖍心朙朙上彻皇夏玉帛礼毕人神事分严承乃睠瞻仰廻云辇路千门王城九轨式道移候司方廻指得一惟淸于万斯宁受兹景命于天告成周祀方泽歌庾信隋书乐志曰周祀方泽乐降神及奠玉帛竝奏昭夏初献奏登歌舞词同圜丘望坎位奏皇夏昭夏报功阴泽展礼玄郊平琮鎭瑞方鼎升庖调歌丝竹缩酒江茅声舒钟鼔器质陶匏列燿秀华凝芳都荔川泽茂祉丘陵容卫云饰山罍兰浮汎齐日至之礼歆兹大祭昭夏曰若厚载钦朙方泽敢以敬恭陈之玉帛德包含养功藏灵迹斯箱既千子孙则百登歌质朙孝敬求阴顺阳坛有四陛琮爲八方牲牷荡涤萧合馨香和銮戾止振鹭来翔威仪简简钟鼔喤喤声和孤竹韵入空桑封中云气坎上神光下元之主功深葢藏皇夏司筵撤席掌礼移次廻顾封坛恭临坎位瘗玉埋俎藏芬歛气是曰就幽成斯地意周祀五帝歌隋书乐志曰周祀五帝奠玉帛及初献竝奏皇夏皇帝初献五帝及初献配帝竝奏云门舞皇夏嘉玉惟芳嘉币惟量成形依礼禀色随方神班其次岁礼惟常威仪抑抑率由旧章皇夏惟令之月惟嘉之辰司坛㝛设掌史诚陈敢用朙礼言功上神钩陈旦辟阊阖朝分旒垂象冕乐奏山云将廻霆䇿蹔转天文五运周环四时代序鳞次玉帛循廻樽俎神其降之介福斯许青帝云门舞甲在日鸟中星礼东后奠苍灵树春旗命青史候雁还东风起歌木德舞震宫泗濵石龙门桐孟之月阳之天亿斯庆兆斯年配帝舞帝出于震苍德于神其朙在日其位居春劳以定国功以施人言从配祀近取诸身赤帝云门舞招摇指午对南宫日月相会实沈中离光布政动温风纯阳之月乐炎精赤雀丹书飞送迎朱絃绛鼔罄䖍诚万物含养各长生配帝舞以炎爲政以火爲官位司南陆享配离坛三和实俎百味浮兰神其茂豫天歩艰难黄帝云门舞三光仪表正四气风云同戊巳行初历黄钟始变宫平琮礼内镇阴管奏司中斋坛芝晔晔淸野桂冯冯夕牢芬六鼎安歌韵八风神光乃超忽佳气恒葱葱配帝舞四时咸一德五气或同论犹吹凤凰管尚对梧桐园器圜居土厚位总配神尊始知今奏乐还用我云门白帝云门舞肃灵兑景承配秋坛云高火落露白蝉寒帝律登年金精行令瑞兽霜辉祥禽雪映司藏肃杀万保咸宜厥田上上收功在斯配帝舞金行秋令白帝朱宣司正五雉歌庸九川执文之德对越彼天介以福祉君子万年黑帝云门舞北辰爲政玄坛北陆之祀员官㝛设玄圭浴兰坎德阴风御寒次律将廻竆纪微阳欲动细泉管犹调于阴竹声未入于春絃待归余于送历方履庆于斯年配帝舞地始坼虹始藏服玄玉居玄堂沐蕙气浴兰汤匏器洁水泉香陟配彼福无疆君欣欣此乐康隋圜丘歌隋书乐志曰仁寿元年诏牛弘桺顾言许善心虞世基蔡征等创制雅乐歌辞其祠圜丘降神奏昭夏皇帝升坛奏皇夏次奏登歌初献奏諴夏既献奏文舞饮福酒奏需夏次奏武舞送神奏昭夏皇帝就燎位还大次竝奏皇夏辞同升坛昭夏肃祭典协良辰具嘉荐俟皇臻礼方成乐巳变感灵心廻天睠辟华阙下干宫乘精气御祥风望爟火通田烛膺介圭受瑄玉神之临庆阴隂烟衢洞宸路深善既福德斯辅流鸿祚徧区㝢皇夏于穆我君昭朙有融道济区域功格玄穹百神警卫万国承风仁深德厚信洽义丰朙发政勤忧在躬鸿基惟永福祚长隆登歌德深礼大道高飨穆就阳斯恭陟配惟肃血膋升气冕裘标服诚感青玄信陈史祝祗承灵贶载膺多福諴夏肇禋崇祀大报尊灵因高尽敬扫地推诚六宗随兆五纬陪营云和发韵孤竹扬淸我粢既㓗我酌惟朙元神是鉴百禄来成文舞皇矣上帝受命自天睿图作极文教遐宣四方监观万品陶甄有苖斯格无得称焉天地之经和乐具举休征咸萃要荒式序正位履端秋霜春雨需夏礼以恭事荐以飨时载淸玄酒僃㓗芗萁迥旒分爵媚轩墀惠均撤俎祥降受釐十伦以具百福斯滋克昌厥德永祚鸿基武舞御历膺期乗干表则成功戡乱顺时经国兵畅五材武弘七德憬彼遐裔化行充塞三道僃举二仪交泰情发自中义均莫大祀敬恭肃钟鼔繁会万国斯欢兆人斯赖享兹介福康哉元首惠我无疆天长地久昭夏享序洽祀礼施神之驾严将驰奔精驱长离耀牲烟达㓗诚照腾日驭鼔电鞭辞下土升上玄瞻寥廓杳无际澹羣心畱余惠隋五郊歌隋书乐志曰五郊歌辞青帝奏角音赤帝奏征音黄帝奏宫音白帝奏商音黑帝奏羽音迎送神登歌与圜丘同角音震宫初动木德惟仁龙精戒旦鸟历司春阳光煦物温风先导巖处载惊膏田巳冐牺牲丰㓗金石和声怀柔僃礼朙德惟馨征音长嬴开序炎上爲德执礼司萌持衡御国重离得位芒种在时含樱荐实木槿垂𬎼庆赏既行高朙可处顺时立祭事昭福举宫音爰稼作土顺位称坤孕金成德履艮爲尊黄本内色宫实声始万物资生四时咸纪灵坛汛埽盛乐高张威仪孔僃福履无疆商音西成肇节盛德在秋三农稍巳九谷行收金气肃杀商威飂戾严风鼓茎繁霜殒蔕厉兵诘㬥敕法愼刑朙神降嘏国歩惟宁羽音玄英启候冥陵初起虹藏于天雉化于水严关重闭星廻日穷黄钟动律广莫生风玄樽示本天产惟质恩覃外区福流京室隋感帝歌隋书乐志曰祀感帝奏諴夏迎送神登歌与圜丘同諴夏禘祖垂典郊天有章以春之孟于国之阳茧栗惟诚陶匏斯尚人神接礼朙幽交畅火灵降祚火历载隆烝哉帝道赫矣皇风隋雩祭歌隋书乐志曰雩祭奏諴夏迎送神登歌与圜丘同諴夏朱朙启候时载阳肃若旧典延五方嘉荐以陈盛乐奏气序和平资灵祐公田既雨私亦濡人殷俗富政化敷隋蜡祭歌隋书乐志曰蜡祭奏諴夏迎送神登歌与圜丘同諴夏四方有祀八蜡酬功收藏既毕榛葛送终使之必报祭之斯索三时告劳一日爲泽神祇必来鳞羽咸致惟义之尽惟仁之至年成物阜罢役息人皇恩巳洽灵庆无垠隋朝日夕月歌隋书乐志曰朝日夕月竝奏諴夏迎送神登歌与圜丘同朝日諴夏扶木上朝暾嵫山沈暮景寒来游晷促暑至驰辉永时和合璧耀俗泰重轮朙执圭尽昭事服冕罄䖍诚夕月諴夏澄辉烛地域流耀镜天仪历草随弦长珠胎逐望亏成形表蟾兔窃药资王母西郊礼既成幽坛福惟厚隋方丘歌隋书乐志曰祭方丘迎神奏昭夏奠玉帛奏登歌献皇地祇奏諴夏送神奏昭夏余竝同圜丘昭夏柔功畅阴德昭陈瘗典盛玄郊篚幕淸膋鬯馥皇情䖍具寮肃笙颂合鼔鼗会出桂旗屯孔葢敬如在肃有承神胥乐庆福膺登歌道惟生育器乃包藏报功称范殷荐有常六瑚巳馈五齐流香贵诚尚质敬洽义章神祚惟永帝业增昌諴夏厚载垂德崐丘主神阴坛吉礼北至良辰鉴水呈㓗牲栗表纯樽壶夕视币玉朝陈羣望咸秩精灵毕臻祚流于国祉被于人昭夏奠既彻献已周竦灵驾逝远游洞四极帀九县庆方流祉恒遍埋玉气掩牲芬晣神理显国文隋神州歌隋书乐志曰祭神州奏諴夏迎送神登歌与方丘同諴夏四海之内一和之壤地曰神州物頼生长咸池既降泰折斯飨牲牷尚黑珪玉寔两九㝢载宁神功克广隋社稷歌隋书乐志曰祭社稷奏諴夏迎送神登歌与方丘同春祈社諴夏厚地开灵方坛崇祀达以风露树之松梓句萌既申芟柞伊始恭祈粢盛载膺休祉春祈稷諴夏粒食兴教播厥有先尊神致㓗报本惟䖍瞻榆束耒望杏开田方凭戬福伫咏丰年秋报社諴夏北墉申礼单出表诚丰牺入荐华乐在庭原隰既平泉流又淸如云巳望高廪斯盈秋报稷諴夏人天务急农亦勤止或蓘或藨惟惟芑凉风戒时嵗云秋矣物成则报功施必祀隋先农歌隋书乐志曰享先农奏諴夏迎送神与方丘同諴夏农祥晨晣土膏初起春原俶载青坛致祀歛跸长阡廻旌外壝房俎饰荐山罍沈滓亲事朱絃躬持黛耜恭神务穑受釐降祉隋先圣先师歌諴夏经国立训学重教先三坟肇册五典畱篇开凿理着陶铸功宣东胶西序春诵夏弦芳尘载仰祀典无骞唐祀圜丘乐章唐书乐志曰贞观二年祖孝孙修定雅乐取礼记云大乐与天地同和故制十二和之乐祭天神奏豫和之乐祭地祇奏顺和祭宗庙奏永和登歌奠玉帛奏肃和皇帝行及临轩奏太和王公出入送文舞出迎武舞入奏舒和皇帝食举及饮酒奏休和皇帝受朝奏正和皇太子轩悬出入奏承和正至皇帝礼会登歌奏昭和郊庙俎入奏雍和酌献饮福酒奏寿和六年冬至祀昊天于圜丘乐章褚亮虞世南魏征等作大历十四年攺豫和爲元和以避讳也按唐初作十二和以法天数其后增造非一颇无法度皆随时制名云豫和上灵睠命膺会昌盛德殷荐叶辰良景福降兮圣德远玄化穆兮天历长太和穆穆我后道应千龄登三处大得一居贞礼唯崇德乐以和声百神仰止天下文朙肃和闿阳播气甄曜垂朙有赫圜宰深仁曲成日丽苍璧烟开紫营聿遵䖍享式降鸿祯雍和钦惟大帝载仰皇穹始命田烛爰启郊宫云门骇听雷鼔鸣空神其介祀景祚斯融寿和八音斯奏三献毕陈宝祚惟永晖光日新舒和叠璧凝影皇坛路编珠流彩帝郊前巳奏黄钟歌大吕还符宝历祚昌年凯安新唐书礼乐志曰贞劝初舞隋文舞曰治康武舞曰凯安郊庙朝会同用之舞者各六十四人文舞左籥右翟着委貌冠黑素绛颔广褏白绔革带鸟皮履武舞左干右戚服平冕余同文舞朝㑹则武弁平巾帻广褏金甲豹文绔鸟皮鞾执干戚余同郊庙凡初献作文舞亚献终献作武舞太庙降神以文舞及高宗崩攺治康舞曰化康以避讳也旧书乐志曰凯安舞贞观中造凡有六变一变象龙兴参野二变象尅靖关中三变象东夷宾服四变象江淮宁谧五变象猃狁詟服六变复位以崇象兵还振旅亦如周之大武六成乐止按贞观礼享郊庙日文舞奏豫和顺和永和等乐麟德二年十月文舞攺用功成庆善乐武舞攺用神功破阵乐并攺器服后以庆善乐不可降神破阵乐不入雅乐复以治康凯安如故㫺在炎运终中华乱无象酆郊赤乌见邙山黑云上大赉下周车禁㬥开殷网幽朙同叶赞鼎祚齐天壤豫和歌奏毕兮礼献终六龙驭兮神将昇朙德感兮非黍稷䧏福简兮祚休征唐郊天乐章唐书乐志曰太乐旧有郊天送神辞一章不详所起豫和苹蘩礼着黍稷诚微音盈凤管彩驻龙旂洪歆式就介福攸归送乐有阕灵驭遄飞乐府诗集巻第四东吴毛晋订正男扆再订乐府诗集乐府诗集卷第五乐府诗集巻第五太原郭茂倩编次郊庙歌辞唐享昊天乐武后第一太阴凝至化眞耀藴轩仪德迈娥台敞仁高姒幄披扪天遂启极梦日乃昇曦第二瞻紫极望玄穹翘至恳罄深衷听虽远诚必通垂厚泽降云宫第三干仪混成冲邃天道下济高朙闿阳晨披紫阙太一晓降黄庭圜坛敢申昭报方璧冀展䖍情丹襟式敷衷恳玄鉴庶察微诚第四巍巍叡业广赫赫圣基隆菲德承先顾祯符萃眇躬铭开武巖侧图荐洛川中微诚讵幽感景命忽昭融有怀慙紫极无以谢玄穹第五朝坛雾卷曙岭烟沉爰设筐币式表诚心筵辉丽璧乐畅和音仰惟灵鉴俯察翘襟第六昭昭上帝穆穆下临礼崇备物乐奏锵金兰羞委荐桂醑盈斟敢希朙德聿罄庄心第七罇浮九醖礼备三周陈诚菲奠契福神猷第八奠璧郊坛昭大礼锵金拊石表䖍诚始奏承云娱帝赏复歌调露畅韶英第九荷恩承顾託执契恭临抚庙略静边荒天兵曜神武有截资先化无爲遵旧矩祯符降昊穹大业光寰宇第十肃肃祀典邕邕礼秩三献已周九成斯毕爰撤其俎载迁其实或升或降唯诚唯质第十一礼终肆类乐阕九成仰惟朙德敢荐非馨顾慙菲奠久驻云軿瞻荷灵泽悚恋兼盈第十二式干路辟天扉廻日驭动云衣登金阙入紫微望仙驾仰恩徽唐祀昊天乐章唐书乐志曰景龙三年中宗亲祀昊天上帝降神用豫和皇帝行用太和登歌用肃和迎俎用雍和酌献用福和送文舞出迎武舞入用舒和武舞作用凯安豫和天之历数归睿唐顾惟菲德钦昊苍㢲吉日兮表殷荐冀神鉴兮降闿阳太和恭临宝位肃奉瑶图恒解网每轸泣辜德慙巢燧化劣唐虞期我良弼式赞嘉谟告谢得一流玄泽通三御紫宸远叶千龄运遐销九域尘絶瑞骈阗集殊祥络绎臻登年庆栖亩稔嵗贺盈囷肃和悠哉广覆方矣曲成九玄着象七曜甄朙珪璧是奠醖酎斯盈作乐崇德爰畅咸英雍和郊坛展敬严配因心孤竹箫管空桑瑟琴肃穆大礼铿锵八音恭惟上帝䧏灵歆福和九成爰奏三献式陈钦成景福恭託朙禋中宫助祭升坛坤元光至德柔训阐皇风芣苢芳声远螽斯美化隆叡范超千载嘉猷备六宫肃恭陪盛典钦若荐禋宗亚献三灵降飨三后配神䖍敷藻奠敬展郊禋舒和已陈粢盛敷严祀㪅奏笙镛协雅声琁图宝历欣宁谧晏俗淳风乐太平凯安堂堂圣祖兴赫赫昌基泰戎车盟津偃玉帛涂山㑹舜日启祥晖尧云卷征斾风猷被有截声教覃无外唐祀圜丘乐章唐书乐志曰开元十一年玄宗祀昊天于圜丘降神用豫和六变词同皇帝行用太和登歌奠玉帛用肃和迎俎用雍和皇帝酌献天神酌献配座饮福酒竝用寿和送文舞出迎武舞入用舒和武舞用凯安礼毕送神用豫和皇帝还大次用太和豫和至矣丕构烝哉太平授牺膺箓复禹继朙草木仁化凫鹥颂声祀宗陈德无媿斯诚太和郊坛齐帝礼乐祠天丹青寰宇宫征山川神祇毕降行止重旋融融穆穆纳祉洪延肃和止奏濳聆登仪㝛啭太玉躬奉参钟首奠簠簋聿昇牺牲递荐昭事颙若存存以俔雍和烂云暜洽律风无外千品其凝九宾斯会禋樽晋烛纯牺涤汰玄覆攸广鸿休汪濊寿和六变爰阕八阶载䖍祐我皇祚于万斯年寿和于赫圣祖龙飞晋阳底定万国奄有四方功格上下道冠农黄郊天配享德合无疆寿和崇崇泰畤肃肃严禋粢盛既絜金石毕陈上帝来享介福爰臻受釐合福宝祚惟新舒和祝史正辞人神庆叶福以德昭享以诚接六艺云备百礼斯浃祀事孔朙祚流万叶凯安馨香惟后德朙命光天保肃和崇圣灵陈信表皇道玉鏚初蹈厉金匏既静好豫和大号成命文配天神光肹蠁龙驾言旋眇眇阊阖昭昭上玄俾昌而大于万斯年太和六成既阕三荐云终神心具醉圣敬愈崇受釐皇邸廻跸帷宫穰穰之福永永无竆唐封泰山乐章张说唐书乐志曰开元十三年玄宗封泰山祀天乐降神用豫和六变迎送皇帝用太和登歌奠玉帛用肃和迎俎用雍和酌献饮福竝用寿和送文舞出迎武舞入用舒和终献亚献用凯安送神用豫和豫和六首挹泰坛柴泰清受天命报天成竦皇心荐乐声志上达歌下迎亿上帝临下庭骑日月陪列星嘉视信大糦馨澹神心醉皇灵相百辟贡八荒九歌叙万舞翔肃振振铿皇皇帝欣欣福穰穰高在上道光朙物资始德难名承眷命牧仓生寰宇谧太阶平天道无亲至诚与隣山川遍礼宫征惟新玉帛非盛聪朙会眞正斯一德通乎百神飨帝飨亲维孝维圣缉熙懿德敷扬成命华夷志同笙镛礼盛朙灵降止感此诚敬太和孝敬中发和容外彰腾华照㝢如昇太阳贞璧就奠玄灵垂光礼乐具举济济洋洋肃和奠祖配天承天享帝百灵咸秩四海来祭植我苍璧布我玄制华日徘徊神烟容裔雍和俎豆有馥粢盛絜丰亦有和羹既戒既平鼓钟管磬肃唱和鸣皇皇后祖来我成寿和烝烝我后享献惟寅躬酌郁鬯跪奠朙神孝莫孝乎配上帝亲敬莫敬乎教天下臣寿和皇祖严配配享皇天皇皇䧏嘏天子万年舒和六钟翕协六变成八佾倘佯八风生乐九歆兮人神感美七德兮天地淸凯安烈祖顺三灵文宗威四海黄钺诛羣盗朱旗扫多罪戢兵天下安约法人心改大哉干羽意长见风云在豫和礼乐终禋燎上怀灵惠结皇想归风疾廻风爽百神来衆神往唐祈谷乐章褚亮唐书乐志曰贞观中正月上辛祈谷于南郊降神用豫和皇帝行用太和登歌奠玉帛用肃和迎俎用雍和酌献饮福用寿和送文舞出迎武舞入用舒和武舞用凯安送神用豫和其豫和太和寿和凯安五章词同冬至圜丘按贞观礼祀感帝同用此词朙庆已后同用冬至圜丘词肃和履艮斯绳居中体正龙运垂祉昭符启圣式事严禋聿怀嘉庆惟帝永钖时皇休命雍和殷荐乗春太坛临曙八簋盈和六瑚登御嘉稷匪歆德馨斯饫祝嘏无易灵心有豫舒和玉帛牺牲申敬享金丝鏚羽盛音容庶俾亿龄禔景福长欣万㝢洽时邕唐朙堂乐章唐书乐志曰季秋享上帝于朙堂降神用豫和皇帝行用太和登歌奠玉帛用肃和迎俎用雍和酌献饮福用寿和送文舞出迎武舞入用舒和武舞用凯安送神用豫和其豫和太和寿和凯安五章词同冬至圜丘贞观中褚亮等作肃和象天御宇乗时布政严配申䖍宗禋展敬罇罍盈列树羽交映玉币通诚祚隆皇圣雍和八牖晨披五精朝奠雾凝琁篚风淸金县神涤备全朙粢丰衍载结彜俎陈诚以荐舒和御扆合宫承宝历席图重馆奉朙灵偃武修文九围泰沉烽静柝八荒宁唐朙堂乐章武后外办将出总章陈㫺典衢室礼惟神宏规则天地神用叶陶钧负扆三春旦充庭万宇宾顾已诚虚薄空慙驭兆人皇帝行仰膺历数俯顺讴歌远安迩肃俗阜时和化光玉镜讼息金科方兴典礼永戢干戈皇嗣出入升降至人光俗大孝通神谦以表性恭惟立身洪规载启茂典方陈誉隆三善祥开万春迎送王公千官肃事万国朝宗载延百辟爰集三宫君臣德合鱼水斯同睿图方永周历长隆登歌礼崇宗祀志表严禋笙镛合奏文物惟新敬遵茂典敢择良辰絜诚斯着奠谒方申配飨笙镛间玉宇文物昭淸晖晬影临芳奠休光下太微孝期有感朙絜庶无违宫音履艮包羣望居中冠百灵万方资广运庶品荷财成神功谅匪测盛德实难名藻奠申诚敬恭祀表惟馨角音出震位开平秩扇条风乗甲乙龙德盛鸟星出荐珪篚陈诚实征音赫赫离精御炎陆滔滔炽景开隆暑冀延神鉴俯兰罇式表䖍襟陈桂俎商音律中夷则序应收成功宣建武义表惟朙爰申礼奠庶展翘诚九秋是式百谷斯盈羽音葭律肇启隆冬苹藻攸陈飨祭黄钟既陈玉烛红粒方殷稔嵗唐雩祀乐章唐书乐志曰孟夏雩祀上帝十南郊降神用豫和皇帝行用太和登歌奠玉帛用肃和迎俎用雍和酌献饮福用寿和送文舞出迎武舞入用舒和武舞用凯安送神用豫和其豫和太和寿和凯安五章词同冬至圜丘贞观中褚亮等作肃和朱鸟开辰苍龙启暎大帝昭飨羣生展敬礼备怀柔㓛宣舞咏旬液应序年祥叶庆雍和绀筵分彩珤图吐绚风管晨凝云歌晓啭肃事苹藻䖍申桂奠百谷斯登万箱攸荐舒和凤曲登歌调令序龙雩集舞泛祥风綵旞云廻昭睿德朱干电发表神功唐雩祀乐章唐书乐志曰太乐旧有雩祀降神送神辞二章不详所起或云开元中造豫和鸟纬迁序龙星见辰纯阳在律朙德崇禋五方降帝万㝢安人恭以致享肃以迎神豫和祀遵经设享縁诚举献毕干樽撤临于俎舞止干戚乐停柷敔歌以送神神还其所乐府诗集卷第五东吴毛晋订正男扆再订乐府诗集乐府诗集卷第六乐府诗集巻第六太原郭茂倩编次郊庙歌辞唐五郊乐章唐书乐志曰祀五方上帝五郊乐祀黄帝降神奏宫音皇帝行用太和登歌奠玉帛用肃和迎俎用雍和酌献饮福用寿和送文舞出迎武舞入用舒和武舞用凯安送神用豫和其太和寿和凯安豫和四章辞同圜丘祀青帝降神奏角音祀赤帝降神奏征音祀白帝降神奏商音祀黑帝降神奏羽音余同黄帝竝贞观中魏征等作黄帝宫音黄中正位含章居贞既长六律兼和五声毕陈万舞乃荐斯牲神其下降永祚休平肃和眇眇方舆苍苍圜葢至哉枢纽宅中图大气调四序风和万籁祚我朙德时雍道泰雍和金悬夕肆玉俎朝陈飨荐黄道芬流紫辰廼诚廼敬载享载禋崇荐斯在惟皇是宾舒和御征乗宫出郊甸安歌率舞递将迎自有云门符帝赏犹持雷鼓荅天成青帝角音鹤云旦起鸟星昏集律候新风阳开初蛰至德可飨行潦斯挹钖以无疆蒸人乃粒肃和玄鸟司春苍龙登嵗节物变栁光风转蕙瑶席降神朱絃飨帝诚备祝嘏礼殚珪币雍和大乐稀音至诚简礼文物棣棣声朙济济六变有成三登无体廼眷丰絜恩覃恺悌舒和笙歌籥舞属年韶鹭鼓凫钟展时豫调露初迎绮春节承云遽践苍霄驭赤帝征音青阳告谢朱朙戒序咸长是祈敬陈椒醑博硕斯荐笙镛备举庶尽肃恭非馨稷黍肃和离位克朙火中宵见峰云暮起景风晨扇木槿初荣含桃可荐芬馥百品铿锵三变雍和昭昭丹陆帟帟炎方礼陈牲币乐备箎簧琼羞溢俎玉浮觞恭惟正直歆此馨香舒和千里温风飘绛羽十枝炎景媵朱干陈觞荐俎歌三献拊石摐金会七盘白帝商音白藏应节天高气淸岁㓛既阜庶类收成万方静谧九土和平馨香是荐受祚聪朙肃和金行在节素灵居正气肃霜严林凋草劲豺祭隼击潦收川镜九糓已登万箱流咏雍和律应西成气躔南吕珪币咸列笙竽备举苾苾兰羞芬芬桂醑式资宴贶用调霜序舒和璇仪气爽惊缇籥玉吕灰飞含素商鸣鞞奏管芳羞荐会舞安歌葆毦扬黑帝羽音严冬季月星廻风厉享祀报功方祚来岁肃和律周玉琯星囘金度次极阳乌纪竆阴兔火林霰雪阳泉凝沍八蜡已登三农息务雍和阳月斯纪应钟在候载絜牲牷爰登俎豆既高既远无声无臭静言格惟神保祐舒和执籥持羽初终曲朱干玉鏚始分行七德九功咸已畅朙灵降福具穰穰唐五郊乐章唐书乐志曰太乐旧有五郊迎送神辞十章不详所起黄郊迎神朱朙季序黄郊王辰厚以载物甘以养人毓金爲体禀火成身宫音式奏奏以迎神送神春末冬暮徂夏杪秋土王四月时季一周黍稷已享笾豆宜收送神有乐神其赐休青郊迎神缇幕移候青郊启蛰淑景迟迟和风习习璧玉宵备旌旄曙立张乐以迎帝神其入送神文物流彩声朙动色人竭其恭灵昭其饬歆荐无已垂祯不极送礼有章惟神还轼赤郊迎神青阳节谢朱朙候改靡草凋蕐含桃流彩虡列钟磬筵陈脯醢乐以迎神神其如在送神炎精式降苍生攸仰羞列豆笾酒陈牺象昭祀有应冥期不爽送乐张音惟灵之往白郊迎神序移玉律节应金商天严杀气吹警秋方槱燎既积稷奠竝芳乐以迎奏庶降神光送神祀遵五礼时属三秋人懐肃敬灵降祯休奠歆旨酒荐享珍羞载张送乐神其上游黑郊迎神玄英戒序黑郊临候掌礼陈彜司筵执豆寒雰歛色沍泉凝漏乐以迎神八音斯奏送神北郊时冽南陆辉处奠本䖍诚献弥恭虑上延祉福下承欢豫广乐送神神其整驭唐朝日乐章唐书乐志曰贞观中朝日乐降神用豫和皇帝行用太和登歌奠玉帛用肃和迎俎用雍和酌献饮福用寿和送文舞出迎武舞入用舒和武舞用凯安送神用豫和其豫和太和寿和凯安五章词同冬至圜丘肃和惟圣格天惟朙飨日帝郊肆类王宫戒吉珪奠春舒钟歌晓溢礼云克备斯文有秩雍和晨仪式荐朙祀惟光神物爰止灵晖载扬玄端肃事紫幄兴祥福履攸假于昭允王舒和崇牙树羽延调露旋宫扣律掩承云诞敷懿德昭神武载集丰功表睿文唐朝日乐章唐书乐志曰太乐旧有朝日迎送神辤二章不详所起迎神太阳朝序王宫有仪蟠桃彩驾细柳光驰轩祥表合汉历彰奇礼和乐备神其降斯送神五齐兼酌百羞具陈乐终广奏礼毕崇禋朙鉴万㝢照临兆人永流洪庆式动曦轮唐夕月乐章唐书乐志曰贞观中夕月乐降神用豫和皇帝行用太和登歌奠玉帛用肃和迎俎用雍和酌献饮福用寿和送文舞出迎武舞入用舒和武舞用凯安送神用豫和其豫和太和寿和凯安五章词同冬至圜丘肃和测妙爲神通微曰圣坎祀贻则郊禋展敬璧荐登光金歌动暎以载嘉德以流曾庆雍和朏晨争举天宗礼辟夜典恭秋阴朙湛夕有斯㫖有牲斯硕穆穆其晖穰穰是积舒和合吹八风金奏动分容万舞玉鞘惊词昭茂典光前列夕曜乘㓛表盛朙唐蜡百神乐章唐书乐志曰贞观中蜡百神乐降神用豫和皇帝行用太和登歌奠玉帛用肃和迎俎用雍和酌献饮福用寿和送文舞出迎武舞入用舒和武舞用凯安送神用豫和其豫和太和寿和凯安五章词同冬至圜丘肃和序迫嵗阴日躔星纪爰稽茂典聿崇清祀绮币霞舒瑞珪虹起百礼垂裕万灵荐祉雍和缇籥劲序玄英晚候姬蜡开仪豳歌入奏蕙馥彫俎兰芬玉酎大享朙祇永绥多祐舒和经纬两仪文化洽削平方域武㓛成瑶絃自乐干坤泰玉鏚长欢区县宁唐蜡百神乐章唐书乐志曰太乐旧有蜡百神迎送神辞二章不详所起迎神八蜡开祭万物合祀上极天维下竆坤纪鼎俎流馥尊彜荐美有灵有祇咸希来止送神十旬欢洽一日祠终澄彝拂俎报德酬功虑䖍容肃礼缛仪丰神其降祉整驭风唐祀九宫贵神乐章唐天宝中祀九宫贵神乐降神用豫和六变皇帝行用太和登歌用肃和迎俎用雍和酌献用寿和饮福酒用福和退文舞迎武舞用舒和亚献终献用凯安登歌撤豆用肃和送神用豫和豫和于昭上穹临下有光羽翼五佐周流八荒谁其飨之时文对敡虞经夏典兹礼未遑黑帝旋驭青躔导日金箓上玄玉堂初吉钩陈夕次銮和先跸蔼蔼羣灵昭昭咸秩帝临中坛受釐元神皇灵萃止羽旄肃陈摄提运衡招摇移轮光光宇宙电耀雷震夜如何其朙星煌煌天淸容衞露结坛塲树羽幢幢佩玉锵锵凝精驻目瞻望神光九位既肃万灵毕会天门启扃日御飞葢焕兮棽离傧兮暗霭如山之福惟圣时对崇崇泰坛灵具临兮铿锽大乐振动心兮神之降矣卿云郁兮神之至止淸风肃兮太和帝在灵坛大朙登光天囘云粹穆穆皇皇金奏九夏圭陈八芗旷哉动植如熙春阳肃和歌工既奏神位既秩天符衆星运行太一声和十管气应中律肃肃朙廷介兹元吉雍和俎豆有践黄流在罇九宫之祀三代莫存乐变六宫坛开八门圣皇昭对祐我黎元肃和时文哲后肃事严禋馨我朙德飨于贵神大庖载盈㫖酒斯醇精意所属期于利人福和祀既云毕朙灵告旋礼洽和应神歆福延动植咸若阴阳不愆钖兹祝嘏天子万年舒和羽籥既阕干戚陈八音克谐六变新愉贵神兮般以乐保皇祚兮万斯春凯安盛德陈万舞稜威畅九垓风云交律候日月丽昭囘行庆休祥发乘春和气来百神肃临享荡荡天门开肃和精意严恭朙祠丰絜献酬既备俎豆斯撤日丽天仪风和乐节事光祀典福覃有截豫和享申百礼庆洽百灵上排阊阖洞入杳冥奠玉高坛燔柴广庭神之降福万国咸宁唐祀风师乐章包佶迎神太皥御气句芒肇功苍龙青旗爰候祥风律以和应神以感通鼎俎脩蠁时惟礼崇奠币登歌㫖酒告絜青苹应候礼陈瑶币乐献金奏弹絃自㫺解冻惟旧仰赡肹蠁羣祥来凑迎俎酌献德盛昭临迎拜㢲方爰候发生式荐馨香酌醴具举工歌再扬神歆入律恩降百祥亚献终献膋芗备玉帛陈风动物乐感神三献终百神臻草木荣天下春送神微穆敷蕐能应节飘扬发彩宜行庆送迎灵驾神心飨跪拜灵坛礼容盛气和草木发萌芽德畅禽鱼遂翔泳永望翠葢逐流云自兹率土调春令唐祀雨师乐章包佶送神陟降左右诚达幽圜作解之功乐惟有年云軿戾止洒雾飘烟惟馨展礼爰列豆笾奠币登歌嵗正朱朙礼布元制惟乐能感与神合契阴雾离翍灵驭摇裔膏泽之庆期于稔嵗迎俎酌献阳开幽蛰躬奉郁鬯礼备节应震来灵降动植求声飞沈允望时康气茂惟神之贶亚献终献奠既备献将终神行令瑞飞空迎干德祈岁功乗烟燎俨从风送神整驾昇车望寥廓垂阴荐祉荡昏氛飨时灵贶僾如在乐罢余声遥可闻饮福陈诚礼容备撤俎终献曙光分跪拜临坛结空想年年应节候油云唐祭方丘乐章唐书乐志曰贞观中夏至祭皇地祇于方丘迎神用顺和皇帝行用太和登歌奠玉帛用肃和迎俎用雍和酌献饮福用寿和送文舞出迎武舞入用舒和武舞用凯安其太和寿和凯安三章词同冬至圜丘竝褚亮等作顺和万物资以化文泰属昇平易从业惟简得一道斯宁具仪光玉帛送舞变咸英黍稷良非贵朙德信惟馨肃和至矣坤德皇哉地祇开元统纽合大承规九宫肃列六典相仪永言配命长保无亏雍和柔而能方直而能敬厚载以德大亨以正有涤斯牷有馨斯盛介兹景福祚我休庆舒和玉币牲牷分荐享羽旄干鏚递成容一德惟宁两仪泰三材保合四时邕顺和阴祇协赞厚载方贞牲币具举箫管备成其丰惟肃其德惟朙神之听矣式鉴䖍诚唐大享拜洛乐章武后唐书乐志曰则天皇后永昌元年大享拜洛乐礼设用昭和次致和次咸和乗舆初行用九和次拜洛受图用显和登歌用昭和迎俎用敬和酌献用钦和送文舞出迎武舞入用齐和武舞用德和撤俎用禋和辞神用通和送神用归和按乐志又有归和一章亦送神词也昭和九玄眷命三圣基隆奉成先㫖朙台毕功宗祀展敬冀表深衷永昌帝业式播淳风致和神功不测兮运阴阳包藏万宇兮孕八荒天符既出兮帝业昌愿临朙祀兮降祯祥咸和坎泽祠容备举坤坛祭典爰申灵睠遥行祕躅嘉贶荐委殊珍肃礼恭禋载展翘襟恳志逾殷方期交际悬应九和祗荷坤德钦若干灵慙惕㒺寘兴居匪宁恭崇礼则肃奉仪形惟凭展敬敢荐非馨拜洛菲躬承睿顾薄德忝坤仪干干遵后命翼翼奉先规抚俗勤虽切还淳化尚亏未能弘至道何以契朙祇显和顾德有慙虚菲朙祇屡降祯符汜水初呈祕象温洛荐表昌图玄泽流恩载洽丹襟荷渥增愉昭和舒云致养合大资生德以恒固功由永贞升歌荐序垂币翘诚虹开玉照凤引金声敬和兰俎既昇苹羞可荐金石载设咸英巳变林泽斯总山川是遍敢用敷诚实惟倦齐和沈潜演贶分三极广大凝祯总万方既荐羽旌文化启还呈干鏚武威扬德和夕惕司龙契晨兢当凤扆崇儒习旧规偃伯循先㫖絶壤飞冠葢遐区丽山水幸承三圣余忻属千年始禋和百礼崇容千官肃事灵降舞兆神凝有粹奠享咸周威仪毕备奏夏登列歌雍撤肆通和皇皇灵睠穆穆神心暂动凝质还归积阴功玄枢纽理寂高深衘恩佩德耸志翘襟归和言旋云洞兮蹑烟途永宁中宇兮安下都包涵动植兮顺荣枯长贻宝贶兮赞琁图归和调云阕兮神座兴骖云驾兮俨将昇腾绛霄兮垂景祐翘丹恳兮荷休征唐祭方丘乐章唐书乐志曰睿宗太极元年祭皇地祇于方丘迎神用顺和八变加金奏皇帝行用太和登歌奠玉帛用肃和迎俎及酌献用雍和送文舞出迎武舞入用舒和武舞用凯安送神用顺和太和凯安词同贞观冬至圜丘肃和雍和词同贞观太庙舒和词同皇帝朝羣臣顺和坤厚载物德柔垂祉九域咸雍四溟爲纪敬因良节䖍脩阴祀广乐式张灵其降止金奏坤元至德品物资生神凝博厚道协高朙列鎭五岳环流四瀛于何不载万宝斯成顺和乐备金石礼光尊俎大享爰终洪休是举雨零感节云飞应序缨绂载辞皇灵具举乐府诗集卷第六东吴毛晋订正男扆再订乐府诗集乐府诗集卷第七乐府诗集巻第七太原郭茂倩编次郊庙歌辞唐祭汾阴乐章唐书乐志曰玄宗开元十一年祭皇地祇于汾阴迎神用顺和八变皇帝行用太和登歌奠玉用肃和迎俎用雍和酌献饮福用寿和送文舞出迎武舞入用舒和武舞用凯安送神用顺和顺和韩复大乐和畅殷荐朙神一降通感八变必臻有求斯应无德不亲降灵醉止休征万人同前卢从愿坤元载物阳乐发生播殖资始品彚咸享列俎棊布方坛砥平神歆禋祀后德惟朙同前刘晃大君出震有事郊禋斋戒既肃馨香毕陈乐和礼备候暖风春恭惟降福实頼朙神同前韩休于穆濬哲维清缉熙肃事昭配永言孝涤濯静嘉馨香在兹神之听之用受福釐太和王朘于穆圣皇六叶重光太原刻颂后土疏塲宝鼎呈符歊云孕祥礼乐备矣降福穰穰肃和崔玄童聿脩严配展事禋宗祥符宝鼎礼备黄琮祝词以信朙德惟聪介兹景福永永无穷雍和贾曾蠲我渐饎絜我膋芗有豆孔硕爲羞既臧至诚无昧精意惟芳神其醉止欣欣乐康寿和苏颋礼物斯具乐章乃陈谁其作主皇考圣眞对越在天圣朙佐神窅然汾上厚泽如春舒和何鸾乐奏云阕礼章载䖍禋宗于地昭假于天惟馨荐矣既醉歆焉神之降福永永万年凯安蒋挺维嵗之吉维辰之良圣君绂冕肃事坛塲大礼巳备大乐斯张神其醉止降福无疆顺和源光裕方丘既膳嘉飨载谧斋敬毕诚陶匏贵质秀毕丰荐芳俎盈实永永福流其昇如曰唐禅社首乐章唐书乐志曰玄宗开元十三年禅社首山祭地祇乐迎神用顺和皇帝行用太和登歌奠玉帛用肃和迎俎入用雍和初献用寿和饮福用福和还宫用太和送神用灵具醉以代顺和顺和贺知章至哉含柔德万物资以生常顺称厚载流谦通变盈圣心事能察增广陈厥诚黄祇僾如在泰折俟咸亨太和肃我成命于昭黄祇裘冕而祀陟降在斯五音克备八变聿施缉熙肆靖厥心匪离肃和黄祇是祗我其夙夜夤畏诚絜匪遑宁舍礼以琮玉荐厥茅借念兹降康胡宁克暇雍和夙夜宥密不敢宁宴五齐既陈八音在县粢盛以絜房俎斯荐惟德惟馨尚兹克徧寿和惟以朙发有怀载殷乐盈而反礼顺其禋立淸以献荐欲是亲于穆不巳裒对斯臻福和穆穆天子告成岱宗大裘如濡执珽有颙乐以平志礼以和容上帝临我云胡肃邕太和昭昭有唐天俾万国列祖应命四宗顺则申钖无疆宗我同德曾孙继绪享神配极灵具醉源干曜灵具醉杳熙熙灵将往眇禗禗顾朙德吐正辞烂遗光流祯祺唐祭神州乐章唐书乐志曰贞观中祭神州于北郊迎神用顺和皇帝行用太和登歌奠玉帛用肃和迎俎用雍和酌献饮福用寿和送文舞出迎武舞入用舒和武舞用凯安送神用顺和顺和词同夏至方丘太和寿和凯安词同冬至圜丘竝褚亮等作肃和大矣坤仪至哉神县包含日域牢笼月竁露絜三淸风调六变皇祇届止式歆恭荐雍和泰折严享阴郊展敬礼以导神乐以和性黝牲在列黄琮俯暎九土既平万邦贻庆舒和坤道降祥和庶品灵心载德厚羣生水土既调三极泰文武毕备九区平唐祭神州乐章唐书乐章曰太乐旧有祭神州迎送神辞二章不详所起迎神黄舆厚载赤寰归德含育九区保安万国诚敬无怠禋祀有则乐以迎神其仪不忒送神神州阴祀洪恩广济草树霑和飞沉沐惠礼脩鼎俎奠歆瑶币送乐有章灵轩其逝唐祭太社乐章唐书乐志曰贞观中祭太社乐迎神用顺和皇帝行用太和登歌奠玉帛用肃和迎俎用雍和酌献饮福用寿和送文舞出迎武舞入用舒和武舞用凯安送神用顺和顺和词同夏至方丘太和肃和凯安词同冬至圜丘竝禇亮等作肃和后土凝德神功协契九域底平两仪交际戊期应序阴墉展币灵车少畱俯歆樽桂雍和美报崇本严恭展事受露疏坛承风启地絜粢登俎醇牺入馈介福远流羣生毕遂舒和神道发生敷九稼阴极乗仁畅八埏纬武经文隆景化登祥荐祉启丰年唐祭太社乐章唐书乐志曰太乐旧有太社迎送神辞二章不详所起迎神烈山有子后土有臣播种百谷济育兆人春官缉礼宗伯司禋戊爲吉日迎享兹辰送神吉祥式就酬功载毕亲地尊天礼文经术贶征令序福流初日神驭爰归祠官其出唐享先农乐章唐书乐志曰贞观中享先农乐迎神用诚和皇帝行用太和登歌奠玉帛用肃和迎俎用雍和酌献饮福用寿和送文舞出迎武舞入用舒和武舞用凯安送神用诚和其太和寿和凯安词同冬至圜丘竝褚亮等作诚和粒食伊始农之所先古今攸頼是曰人天耕斯帝籍播厥公田式崇朙祀神其福焉肃和罇彜既列瑚簋方荐歌工载登币礼斯奠肃肃享祀颙颙缨弁神之听之福流寰县雍和前夕视牲质朙奉俎沐芳整弁其仪式序盛礼毕陈嘉乐备举歆我懿德非馨稷黍舒和羽籥低昻文缀巳干戚蹈厉武行初望嵗祈农神所听延祥介福岂云虚唐享先农乐章唐书乐志曰太乐旧有享先农送神辞一章不详所起诚和三推礼就万庾祈凝夤宾志远藨蓘惟兴降歆肃荐垂祐祇膺送神有乐神其上昇唐享先蚕乐章唐书乐志曰朙庆中皇后亲蚕内出享先𧖟乐章迎神用永和亦曰颂德皇后升坛用肃和登歌奠币用展敬迎俎用絜诚饮福送神用昭庆永和芳春开令序韶苑畅和风惟灵申广祐利物表神功绮会周天宇黼黻澡寰中庶㡬承庆节歆奠下帷宫肃和朙灵光至德深功掩百神祥源应节启福绪逐年新万㝢承恩覆七庙伫恭禋一兹申至恳方期远庆臻展敬霞庄列宝卫云集动和声金巵荐绮席玉币委芳庭因心罄丹欵先巳励苍生所冀延朙福于兹享至诚絜诚桂筵开玉俎兰圃荐琼芳八音调凤律三献奉鸾觞絜粢申大享庭㝢冀降祥神其覃有庆契福永无疆昭庆仙坛礼既毕神驾俨将昇伫属深祥启方期庶绩凝䖍诚资宇内务本朂黎蒸灵心昭备享率土洽休征唐释奠文宣王乐章唐书乐志曰皇太子亲释奠迎神用诚和亦曰宣和皇太子行用承和登歌奠币用肃和迎俎用雍和送文舞出迎武舞入用舒和武舞用凯安词同冬至圜丘送神用诚和词同迎神通典曰开元中又造三和乐一曰裓和三公升降及行则奏之二曰丰和享先农则奏之三曰宣和祭孔宣父齐太公则奏之诚和圣道日用神几不测金石以陈絃歌载陟爰释其菜匪馨于稷来顾来享是宗是极承和万国以贞光上嗣三善茂德表重轮视膳寝门遵要道高辟崇贤引正人肃和粤惟上圣有纵自天傍周万物俯应千年旧章允着嘉䞇孔䖍王化兹首儒风是宜雍和堂献瑶篚庭敷璆县礼备其容乐和其变肃肃观享雍雍执奠朙礼惟罄苹蘩可荐舒和隼集龟开昭圣列龙蹲凤跱肃神仪尊儒敬业宏图阐纬武经文盛德施唐享孔子庙乐章唐书乐志曰太乐旧有享孔子庙迎送神辞二章不详所起迎神通呉表圣问老探眞三千弟子五百贤人亿龄规法万载祠禋絜诚以祭奏乐迎神送神醴溢牺象羞陈俎豆鲁壁类闻泗川如觏里校覃福胄筵承祐雅乐淸音送神其奏唐释奠武成王乐章于邵唐释奠武成王旧以文宣王乐章用之德宗贞元中诏于邵补造迎神卜畋不从兆发非熊乃倾荒政爰佐一戎盛烈载垂命祀维崇日练上戊㝛严閟宫迎奏嘉至感而遂通奠币登歌管磬升坛芗集上公进嘉币执信以通僾如及恢帝功钖后邑四维张百度立绵亿载邈难挹迎俎酌献五齐絜九牢硕梡橜循罍斚涤进具物扬鸿勣和奏发高灵寂䖍告终繁祉钖昭秩祀永无易亚献终献贰觞以献三变其终顾此非馨尚达斯衷茅缩可致神歆载融始神翊周拯溺除凶时维降祐永絶兴戎送神朙祀方终备乐斯阕黝纁就瘗豆笾告撤肹蠁尚余光景云灭返归虚极神心则悦唐享龙池乐章唐书乐志曰玄宗龙潜时宅隆庆坊宅南坊人所居忽变爲池望气者异焉故中宗季年汎舟池中玄宗正位以坊爲宫池水逾大弥澷数里因爲龙池乐以歌其祥新书礼乐志曰龙池乐舞者十二人冠芙蓉冠摄履备用雅乐唯无钟磬唐逸史曰玄宗在东都昼寝梦一女子容艳异常梳交心髻大袖寛衣帝曰汝何人曰妾凌波池中龙女也衞宫护驾妾实有功今陛下洞晓钧天之乐愿赐一曲以光族类帝于梦中爲鼔胡琴倚歌爲凌波池之曲龙女拜谢而去及寤尽记之命禁乐自御琶琵习而飜之因宴于凌波宫临池奏新声忽池波涌起有神女出于波心乃梦中之女也望拜御坐良久方没因置祠池上每岁祀之会要曰开元元年内出祭龙池乐章十六年筑坛于兴庆宫以仲春月祭之第一章姚崇恭闻帝里生灵沼应报朙君鼎业新既协翠泉光宝命还符白水出眞人此时舜海潜龙跃此地尧河带马廵独有前池一小雁叨承旧惠入天津第二章蔡孚帝宅王家大道边神马龙龟涌圣泉㫺日㫺时经此地看来看去渐成川歌台舞榭宜正月桺岸梅洲胜往年莫言波上春云少秪爲从龙直上天第三章沈佺期龙池跃龙龙巳飞龙德先天天不违池开天汉分皇道龙向天门入紫微邸第楼台多气色君王凫雁有光辉爲报寰中百川水来朝上地莫东归第四章卢怀慎代邸东南龙跃泉淸漪碧浪远浮天楼台影就波中出日月光疑镜里悬雁沼囘流成舜海龟书荐祉应尧年大川既济慙爲檝报德空奉细涓第五章姜皎龙池初出此龙山常经此地谒龙颜曰月芙蓉生夏水年年杨柳变春湾尧坛宝匣余烟雾舜海鱼舟尚往还愿以飘飖五云影从来从去九天间第六章崔日用龙兴白水汉兴符圣主时乘运斗枢岸上丰葺五花树波中的皪千金珠操环㫺闻迎夏启发匣先来瑞有虞风色云光随隐见赤云神化象江湖第七章苏颋西京凤邸跃龙泉佳气休光鎭在天轩后雾圗今巳得秦王水劒㫺常传恩鱼不似昆朙钓瑞鹤长如太液仙愿侍廵游同旧里更闻箫鼔济楼船第八章李乂星分邑里四人居水洊源流万顷余魏国君王穪象处晋家藩邸化龙初青蒲暂似游梁马緑藻还疑宴镐鱼自有神灵滋液地年年云物史官书第九章姜脪灵沼萦廻邸第前浴日涵天写曙天如见龙台昇凤阙应如霄汉起神泉石匮渚傍还启圣桃李初生更有仙欲化帝图从此受正同河变一千年第十章裴璀干坤启圣吐龙泉泉水年年胜一年始看鱼跃方成海即覩龙飞利在天洲渚遥将银汉接楼台直与紫微连休气荣光常不散悬知此地是神仙梁郊祀乐章五代㑹要曰梁开平二年正月太常奏定郊庙乐曲南郊降神奏庆和之乐舞崇德之舞皇帝行奏庆顺奠玉帛登歌奏庆平迎俎奏庆肃酌献奏庆熙饮福酒奏庆隆送文舞迎武舞奏庆融亚献终献奏庆休送神奏庆和庆和乐赵光逢就阳位昇圜丘佩双玉御大裘膺天命拥神休万灵感百禄遒秉黄钺建朱旗震八表淸二仪帝业显王道夷受景命启皇基开九门怀百神通肹蠁接氤氲朙粢荐广乐陈奠嘉壁燎芳薪膺宝图执左契德应天圣飨帝荐表衷荷灵惠寿万年祚百世惟德动天有感必通秉兹一德禋于六宗钦夤宝命恭肃礼容来顾来飨永穆皇风天惟佑德辟乃奉天交感斯在昭事㒺愆嵗功巳就王道无偏于焉报本是用告䖍庆顺圣皇戾止天歩舒迟干干睿相穆穆皇仪进退必肃陟降是祇六变克协万灵协随庆平天命降鉴帝德惟馨享祀不忒礼容孔朙奠璧布币荐纯献精神祐以荅敷钖永宁庆肃张衮笾豆簠簋黍稷非馨懿兹彞器厥德惟朙金石匏革以和以平由此无体期乎永宁庆熙哲后躬享㫖酒斯陈王恭无斁严祀惟寅皇祖以配大孝以振宜钖景福永休下民庆隆恭祀上帝于国之阳爵醴是荷鸿基永昌庆融导和气兮袭氤氲宣皇规兮彰圣神服遐裔兮敷质文格苖扈兮息烟尘庆休大业来四夷仁风和万国白日体无私皇天辅有德七旬罪巳服六月师方克伟哉帝道隆终始常作则庆和烟燎昇礼容彻诚感达人神悦灵贶彰圣情结玉座寂金罏歇周郊祀乐章五代史乐志曰太祖广顺元年边蔚议改汉十二成爲十二顺之乐祭天神奏昭顺之乐祭地祇奏宁顺之乐祭宗庙奏肃顺之乐登歌奠玉帛奏感顺之乐皇帝行及临轩奏治顺之乐王公出入送文舞迎武舞奏忠顺之乐皇帝食举奏康顺之乐皇帝受朝皇后入宫奏雍顺之乐皇太子轩悬出入奏温顺之乐正至皇帝礼会登歌奏礼顺之乐郊庙俎入奏禋顺之乐酌献饮福奏福顺之乐祭孔宣父齐太公降神同用礼顺之乐三公升降及行同用忠顺之乐享借田同用宁顺之乐昭顺乐五兵勿用万国咸安告功圜葢受命云坛乐鸣凤律礼备鸡竿神光欲降衆目遐观治顺乐羽卫离丹阙金轩赴泰坛珠旗朙月色玉佩晓霜寒黼黻龙衣备琮璜宝器完百神将受职宗社保长安感顺乐朙君陈大礼展币祀圜丘雅乐声齐发祥云色正浮禋顺乐黄彝将献特牲预迎既脩昭事潜达诚福顺乐相承五运取法三才大礼爰展率土咸来卿云祕室甘泉宝台象樽初酌受福不囘福顺乐昊天成命邦国盛仪多士齐列六龙载驰坛升泰一乐奏咸池高朙祚德永致昌期福顺乐上天垂景贶哲后举鸾觞朙德今方祚邦家万世昌忠顺乐木铎敷音音文德昌朱干成列武功彰雷鼗鹭羽今休用玉戚相叅正发扬武舞乐圭瓒方陈礼干旄乃象功成文非羽籥勐势若罴熊昭顺乐云门孤竹苍璧黄琮既祀天地克配祖宗䖍脩盛礼仰荅玄功神归碧落福降无竆乐府诗集巻第七东吴晋订正男扆再订乐府诗集乐府诗集卷第八乐府诗集巻第八太原郭茂倩编次郊庙歌辞汉安世房中歌通典曰周有房中之乐歌后妃之徳秦始皇二十六年改曰夀人汉书礼乐志曰汉房中祠乐髙祖唐山夫人所作凡乐乐其所生礼不忘其本髙祖乐楚声故房中乐楚声也孝惠二年使乐府令夏侯寛备其箫管更名安世乐宋书乐志曰魏文帝黄初二年议者以房中歌后妃之徳所以风天下正夫妇乃改爲正始之乐朙帝太和初缪袭奏魏国初建王粲所作登歌安世诗专以思咏神灵及说神灵鉴享之意后省读汉安世诗无有二南风化天下之言又改曰享神歌大孝备矣休徳昭清髙张四县乐充宫廷芬树羽林云景杳冥金支秀蕐庶旄翠旌七始蕐始肃倡和声神来宴娭庻㡬是听鬻鬻音送细齐人情忽乗青玄熙事备成清思眑眑经纬冥冥我定歴数人告其心敕身齐戒施教申申乃立祖庙敬朙尊亲大矣孝熙四极爰轃王侯秉德其邻翼翼显朙昭式清朙鬯矣皇帝孝德竟全大功抚安四极海内有姦纷乱东北诏抚成师武侯承德行乐交逆箫勺羣慝肃为济哉葢定燕国大海荡荡水所归髙贤愉愉民所怀大山崔百卉殖民何贵贵有徳安其所乐终产乐终产世继绪飞龙秋游上天髙贤愉乐民人丰草葽女罗施譱何如谁能回大莫大成教徳长莫长被无极靁震震电燿燿朙德乡治本约治本约泽弘大加被宠咸相保施徳大世曼夀都荔遂芳窅窊桂蕐孝奏天仪若日月光乘玄四龙回驰北行羽旄殷盛芬哉芒芒孝道随世我署文章桂蕐冯冯翼翼承天之则吾易久逺烛朙四极慈惠所爱美若休徳杳杳冥冥克绰永福美芳硙硙即即师象山则呜唿孝哉案抚戎国蛮夷竭欢象来致福兼临是爱终无兵革嘉荐芳矣告灵飨矣告灵既飨德音孔臧惟徳之臧建侯之常承保天休令问不㤀皇皇鸿朙荡侯休德嘉承天和伊乐厥福在乐不荒惟民之则浚则师徳下民咸殖令问在旧孔容翼翼孔容之常承帝之朙下民之乐子孙保光承顺温良受帝之光嘉荐令芳夀考不忘承帝朙徳师象山则云施称民永受厥福承容之常承帝之朙下民安乐受福无疆晋宗庙歌傅玄南齐书乐志曰晋泰始中傅玄造祠庙夕牲昭夏歌一篇迎送神肆夏歌一篇登歌七庙七篇飨神歌二篇玄云登歌歌盛徳之功烈故庙异其文飨神犹周颂之有瞽及雍但说祭飨神朙礼乐之盛七庙飨神皆用之夕牲歌我夕我牲猗欤敬止嘉豢孔时供兹享祀神鉴厥诚博硕斯歆祖考降飨以虞孝孙之心迎送神歌呜唿悠哉日鉴在兹以时享祀神朙降之神朙斯降既祐飨之祚我无疆受天之祜赫赫太上巍巍圣祖朙朙烈考丕承继序征西将军登歌经始宗庙神朙戾止申钖无疆祇承上帝假我皇祖绥予孙子燕及后昆钖兹繁祉豫章府君登歌嘉乐在庭荐祀在堂皇皇宗庙乃祖乃皇济济辟公相予烝尝享祀不忒降福穰穰颍川府君登歌于邈先后实司于天显矣皇祖帝祉肇臻本支克昌资始开元惠我无疆享祀永年京兆府君登歌于惟曾皇显显令徳髙朙清亮匪竞柔克保乂命祐基命惟则笃生圣祖光济四国宣皇帝登歌于铄皇祖圣徳钦朙勤施四方夙夜敬止载敷文教载扬武烈匡定社稷龚行天罚经始大业造创帝基畏天之命于时保之景皇帝登歌执竞景皇克朙克哲㫄作穆穆惟祗惟畏纂宣之绪耆定厥功登此儁乂紏彼羣凶业业在位帝既勤止维天之命于穆不已文皇帝登歌于皇时晋允文文皇聪朙睿智圣敬神武万㡬莫综皇斯清之虎兕放命皇斯平之柔逺能迩简授英贤创业垂统勲格皇天飨神歌曰晋是常享祀时序宗庙致敬礼乐具举惟其来祭普天率土牺樽既奠清酤既载亦有和羹羞斯备烝烝永慕感时兴思登歌奏舞神乐其和祖考来格祐我邦家敷天之下㒺不休嘉肃肃在位济济臣工四海来格礼仪有容钟鼓振管絃理舞开元歌永始神胥乐兮肃肃在位臣工济济小大咸敬上下有礼理管絃振鼓钟舞象徳歌咏㓛神胥乐兮肃肃在位有来雍雍穆穆天子相维辟公礼有仪乐有则舞象㓛歌咏徳神胥乐兮晋江左宗庙歌歌髙祖宣皇帝曹毗于赫髙祖徳协灵符应运拨乱釐整天衢勲格宇宙化动八区肃以典刑陶以玄珠神石吐瑞灵芝自敷肇基天命道均唐虞歌世宗景皇帝景皇承运纂隆洪绪皇维重抗天晖再举蠢矣二冦扰我扬楚乃整元戎以膏齐斧亹亹神算赫赫王旅鲸鲵既平功冠帝宇歌太祖文皇帝太祖齐圣王猷诞融仁教四塞天基累崇皇室多难严清紫宫威厉秋霜惠过春风平蜀夷楚以文以戎奄有参墟声流无穷歌世祖武皇帝于穆武皇允龚钦明应期登禅龙飞紫庭百揆时序听断以情殊域既宾伪呉亦平晨流甘露宵暎朗星野有击壤路垂颂声歌中宗元皇帝运屯百六天罗解贯元皇勃兴网笼江汉仰齐七政俯平祸乱化若风行泽犹雨散沦光更耀金辉复焕徳冠千载蔚有余粲歌肃宗朙皇帝朙朙肃祖阐弘帝祚英风夙发清晖载路姦逆纵忒㒺式皇度躬振朱旗遂豁天歩宏猷渊塞髙罗云布品物咸宁洪基永固歌显宗成皇帝于休显宗道泽玄播式宣徳音畅物以和迈徳蹈仁匪礼弗过敷以纯风濯以清波连理暎阜鸣凤栖柯同规放勋义葢山河歌康皇帝康皇穆穆仰嗣洪徳为而不宰雅音四塞闭邪以诚镇物以默威静区宇道宣邦国歌孝宗穆皇帝孝宗夙哲休音允臧如彼晨离曜景扶桑垂训蕐幄流润八荒幽赞玄妙爰该典章西平僣蜀北静旧疆髙猷逺畅朝有遗芳歌哀皇帝于穆哀皇圣心虚逺雅好玄古大庭是践道尚无为治存易简化若风行民犹草偃虽曰登遐徽音弥阐愔愔云韶尽美尽善歌太宗简文皇帝王珣皇矣简文于昭于天灵朙若神周淡如渊冲应其来实与其迁亹亹心化日用不言易而有亲简而可传观流弥逺求本逾玄歌烈宗孝武皇帝天鉴有晋钦哉烈宗同规文考玄默允龚威而不勐约而能通神钲一震九域来同道积淮海雅颂自东气陶淳露化协时雍四时祠祀歌曹毗肃肃清庙巍巍圣功万国来賔礼仪有容钟鼓振金石熙宣兆祚武开基神斯乐兮理管絃有来斯和说功徳吐清歌神斯乐兮洋洋玄化润被九壤民无不说道无不往礼有仪乐有式咏九功永无极神斯乐兮宋宗庙登歌王韶之宋书乐志曰武帝永初中诏庙乐用王韶之所造七庙登歌七首又有七庙享神登歌一首并以歌章太后其辞亦韶之造北平府君歌绵绵遐绪朙昭载融汉徳未逺尧有遗风于穆皇祖永世克隆本枝惟庆贻厥靡竆相国掾府君歌乃立清庙清庙肃肃乃备礼容礼容穆穆显允皇祖昭是嗣服钖兹繁祉聿懐多福开封府君歌四县既序箫管既举堂献六瑚庭万八羽先王有典克禋皇祖不显洪烈永介休祜武原府君歌钟鼓喤喤威仪将将温恭礼乐致享曾皇迈徳垂仁系轨重光天命纯嘏惠我无疆东安府君歌铄矣皇祖帝度其心永言配命播兹徽音思我茂猷如玉如金骏奔在陛是鍳是歆孝皇帝歌烝哉孝皇齐圣广渊发祥诞庆景祚自天德敷金石道被管絃有命既集徽风永宣髙祖武皇帝歌惟天有命眷求上哲赫矣圣武抚运桓拨㓛并敷土道均汝坟止戈曰武经纬称文鸟龙是纪云火代名受终改物作我宋京至道惟王大业有劭降徳兆民升歌清庙七庙享神歌弈奕寝庙奉璋在庭笙籥既列牺象既盈黍稷匪芳朙祀惟馨乐具礼充㓗羞诚神之格思介以休祯济济羣辟永观厥成宋世祖庙歌谢庄孝武皇帝歌帝钖二祖长世多祜于穆睿考龚圣承矩玄极弛驭干纽坠绪辟我皇维缔我宋宇刷定四海肇构神京复礼辑乐散马堕城泽牣九有化浮八瀛庆云承掖甘露飞甍肃肃清庙徽徽閟宫舞蹈象德笙磬陈风黍稷非盛朙徳惟崇神其歆止降福无穷宣太后歌禀祥月辉毓徳轩光嗣徽妫汭思媚周姜母临万㝢训蔼紫房朱玄玉籥式载琼芳宋章庙乐舞歌宋书乐志曰章庙乐舞杂歌悉同用太庙辞唯三后别撰夕牲宾出入奏肃咸乐牲出入奏引牲乐荐豆呈毛血奏嘉荐乐迎神奏昭夏乐皇帝入庙北门奏永至乐太祝祼地奏登歌章太后室奏章德凯容之乐昭太后室奏昭德凯容之乐宣太后室奏宣徳凯容之乐皇帝还东壁受福酒奏嘉胙之乐送神奏昭夏之乐皇帝诣便殿奏休成之乐肃咸乐殷淡彝承孝典恭事严圣浃天奉賮罄壤齐庆司仪具序羽容夙彰芬枝飏烈黼构周张助宝奠轩酎珍充庭璆县凝㑹涓朱竚声先期选礼肃若有承祇灵祉皇庆昭膺尊事威仪辉容昭叙迅恭神朙粱盛牲俎肃肃严宫蔼蔼崇基皇灵降祉百祇具司戒诚望夜端列承朝依微昭旦物色轻宵鸿庆遐鬯嘉令芳翊帝朙徳永祚流光引牲乐维诚絜飨维孝奠灵敬芬黍稷敬涤牺牲骍茧在豢载溢载丰以承宗祀以肃皇衷萧芳四举蕐火周传神监孔昭嘉是柔牷嘉乐肇禋戒祀礼容咸举六典饬文九司昭序牲柔既昭牺刚既陈恭涤惟清敬事惟神加笾再御兼俎重节动轩越声流金县弈弈閟幄亹亹严闱㓗诚夕鉴端服晨晖圣灵戾止翊我皇则上绥四㝢下洋万国永言孝飨孝飨有容傧僚赞列肃肃雍雍昭夏乐閟宫黝黝复殿微微琁除肃炤釭璧彤辉黼帟神凝玉堂严馨圜火夕耀方水朝清金枝委树翠镫竚县渟波澄宿蕐汉浮天恭事既夙䖍心有慕仰降皇灵俯宁休祚永至乐汉书礼乐志曰皇帝入庙门奏永至以为行歩之节犹古采齐肆夏也皇朝鬯矣孝容以昭銮蕐羽迾拂汉涵申申嘉夜翊翊休朝行金景送歩玉风韶师承祀则肃禋祧登歌帝容承祀练时涓日九重彻关四灵宾室肃唱函音庶旄委佾休灵告飨嘉尚芬玉瑚饰列桂簋昭陈具司选礼翼翼振振祼崇祀典酎恭孝时礼无爽物信靡媿辞精蕐孚鬯诚监昭通升歌翊节下管调风皇心履变敬朙尊亲大哉孝德至矣交神章德凯容乐幽瑞浚灵表彰嫔圣翊载徽文敷光崇庆上纬纒祥中维饰咏永属煇猷联昌景命昭德凯容乐朙帝表灵躔象缵仪纬风膺蕐丹燿登瑞紫穹训形霄宇武彰宸宫腾芬金㑹写德声容宣徳凯容乐天枢凝燿地纽俪煇联光腾世炳庆翔机薰蔼中㝢景躔上微玉颂镂德金籥传徽嘉胙乐殷淡礼洽福时昌皇圣膺嘉祐帝业凝休祥居极乗景运宅徳瑞中王澄朙临四表精蕐延八乡洞海周声惠彻㝢丽干光灵庆纒世祉鸿烈永无疆昭夏乐大孝备盛礼丰神安畱嘉乐充旋驾耸汎青穹延八虚辟四空蔼流景肃行风昭融教缉风度恋皇灵结深慕解羽县辍蕐树偕琁除端玉辂流汪濊庆国歩休成乐汉书礼乐志登歌再终下奏休成之乐羙神朙既飨也酾醴具登嘉俎咸飨洽诚陈礼周乐徧祝辞罢祼序容辍县跸动端庭銮回严殿神仪驻景蕐汉亭虚八灵案卫三祇解途翠葢燿澄罼奕凝宸玉镳息节金辂怀音式诚逺孝底心肃感追慿皇鉴思承渊范神钖懋祉四纬昭朙仰福帝徽俯齐庶生乐府诗集巻第八东呉毛晋订正男扆再订乐府诗集乐府诗集卷第九乐府诗集巻第九太原郭茂倩编次郊庙歌辞齐太庙乐歌南齐书乐志曰宋昇朙中太祖为齐王令司马褚渊造太庙登歌二章建元初诏谢超宗造庙乐歌诗十六章永朙二年又诏王俭造太庙二室歌辞其夕牲羣臣出入奏肃咸乐牲出入奏引牲乐荐豆呈毛血奏嘉荐乐迎神奏昭夏乐皇帝入庙北门奏永至乐太祝祼地奏登歌皇祖广陵丞太中大夫淮隂令皇曾祖即丘令皇祖太常卿五室竝奏凯容乐皇考宣皇帝室奏宣徳凯容乐昭皇后室奏凯容乐皇帝还东壁上福酒奏永祚乐送神奏肆夏乐皇帝诣便殿奏休成乐太祖髙皇帝室奏髙徳宣烈乐穆皇后室奏穆徳凯容乐髙宗朙皇帝室奏朙徳凯容乐古今乐録曰梁何佟之周舍等议以为周礼牲出入奏昭夏而齐氏仍宋仪等迎神奏昭夏牲出入更奏引牲乐乃以牲牢之乐用接祖宗之灵宋季之失礼也肃咸乐谢超宗絜诚厎孝孝感烟霜寅仪式序肃礼绵张金蕐树藻肃哲腾光殷殷升奏严严阶庠匪椒匪玉是降是将懋分神衷翊祐传昌引牲乐肇祀严灵恭礼尊国达敬传典结孝陈则芬涤既肃牺牷既整耸诚流思端仪选景肆礼伫夜绵乐望晨崇席皇鉴用飨朙神嘉荐乐清思眑眑閟寝微微恭言载感肃若有希芬俎具陈嘉荐兼列凝馨烟飏分炤星哲睿灵式降协我帝道上澄五纬下陶八表昭夏乐涓辰选气展礼恭祇重闱月洞层牖烟施载虚玉鬯载受金枝天歌折飨云舞罄仪神惟降止泛景凝羲帝蕐永蔼泯藻方摛永至乐戏繇惟则姬经式序九司聨事八方承宇銮迾静陈缦乐具举凝旒若慕倾璜载竚振振琁卫穆穆礼容载蔼皇歩式敷帝踪登歌清朙既鬯大孝乃熙天仪睟怆皇心俨既芬房豆载絜牷牲欝祼升礼鋗玉登声茂对幽严式奉徽灵以享以祀惟感惟诚凯容乐国昭惟茂帝穆惟崇登祥纬远缔世景融纷纶睿绪菴蔚王风朙进厥始濬哲文终凯容乐琁条寅蔚琼源浚照懋矣皇烈载挺朙劭永言敬思式恭惟教休途良乂荣光有耀凯容乐严宗正典崇飨肇禋九章既餙三清既陈昭恭皇祖承假徽神贞祐伊协卿蔼是邻凯容乐肃惟敬祀絜事参芗环袨像缀缅宻丝簧朙朙烈祖尚钖龙光粤雅于姬伊颂在商凯容乐神功懋邺朙寝昌基德凝羽缀道鬯容辞假我帝绪懿我皇维昭大之载国齐之祺宣徳凯容乐道閟期运义开藏用皇矣睿祖至哉攸纵循规烈炤袭矩重芬徳溢轩羲道懋炎云凯容乐月灵诞庆云瑞开祥道茂渊柔徳表徽章粹训宸中仪形宙外容蹈凝蕐金羽传蔼永祚乐构宸抗宇合轸齐文万灵载溢百礼以殷朱絃绕风翠羽停云桂樽既涤瑶俎既薰升荐惟诚昭礼惟芬降祉遥裔集庆氤氲肆夏乐礼既升乐以愉昭序溢幽飨余人祇鬯敬教敷神光动灵驾翔芬九垓镜八乡福无届祚无疆休成乐睿孝式鬯飨敬爰偏谛容辍序佾文静县辰仪耸跸霄卫浮銮旒帟云舒翠蕐景抟恭惟尚烈休朙再纒国献逺蔼昌图聿宣太庙登歌褚渊惟王建国设庙凝灵月荐流典时祀晖经瞻宸僾思雨露追情简日筮晷閟奠升文金罍渟桂沖幄舒薰备僚肃列驻景开云至飨攸极睿孝惇礼具物咸絜声香合体气昭扶幽眇慕纒逺迎丝惊促送佾畱晚圣衷践候节改增怆妙感崇深英徽弥亮髙徳宣烈乐王俭悠悠草昧穆穆经纶乃文乃武乃圣乃神动龛危乱静比斯民诞膺休命奄有八寅握机肇运光启禹服义满天渊礼昭地轴泽靡不怀威无不肃戎夷竭欢象来致福偃风裁化暅日敷祥信星含曜秬草流芳七庙观德六乐宣章惟先惟敬是飨是将穆徳凯容乐大姒嫔周涂山俪禹我后嗣徽重规叠矩肃肃閟宫翔翔云舞有飨徳馨无絶终古朙徳凯容乐多难固业殷忧启圣帝宗缵武维时执竞起柳献祥百堵兴咏义虽祀夏㓛符受命逺无不怀迩无不肃其仪济济其容穆穆赫矣君临昭哉嗣服允王惟后膺此多福礼以昭事乐以感灵八簠陈室六舞充庭观徳在庙象徳在形四海来祭万国咸宁梁宗庙登歌七首沈约功髙礼洽道尊乐备三献具举百司在位诚敬㒺諐幽朙同致茫茫亿兆无思不遂葢之如天容之如地殷兆玉筐周始邠王于赫文祖基我大梁肇土七十奄有四方帝轩百祀人思未㤀永言圣烈祚我无疆有夏多罪殷人涂炭四海倒悬十室思乱自天命我殱凶珍难既跃乃飞言登天汉爰飨爰祀福禄攸赞牺象既饰罍俎斯具我郁载馨黄流乃注峩峩卿士骏奔是务佩上鸣堦缨还拂树悠悠亿兆天临日煦猗欤至徳光被黔首铸镕苍昊甄陶区有肃恭三献对扬万夀比屋可封含生无咎匪徒七百天长地久有命自天于皇后帝悠悠四海莫不来祭繁祉具膺八神耸衞福至有兆庆来无际播此余休于彼荒裔祀典昭絜我礼莫违八簋充室六龙解騑神宫肃肃灵寝微微嘉荐既飨景福攸归至德光被洪祚载辉梁小庙乐歌隋书礼仪志梁又有小庙太祖太夫人庙也非嫡故别立庙皇帝每祭太庙讫诣小庙亦以一太牢如太庙礼舞歌閟宫肃肃清庙济济于穆夫人固天攸启祚我梁徳膺斯盛礼文㮰达向重檐丹陛饰我俎彝絜我粢盛躬事奠飨推尊尽敬悠悠万国具承兹庆大孝追远兆庶攸咏登歌光流者远礼贵弥申嘉飨云备盛典必陈追飬自本立爱惟亲皇情乃慕帝服来尊驾齐六辔旂耀三辰感兹霜露事彼冬春以斯孝德永被烝民陈太庙舞辞隋书乐志曰陈初竝用梁乐唯改七室舞辞皇祖歩兵府君正员府君怀安府君皇髙祖安成府君皇曾祖太常府君五室竝奏凯容舞皇祖景皇帝室奏景徳凯容舞皇考髙祖武皇帝室奏武徳舞凯容舞于赫皇祖宫墙髙嶷迈彼厥初成兹峻极缦乐简简閟寝翼翼祼飨若存惟灵靡测凯容舞昭哉上徳浚彼洪源道光前训庆流后昆神猷缅邈清庙斯存以享以祀惟祖惟尊凯容舞选辰崇飨饰礼严敬靡爱牲牢兼馨粢盛朙朙列祖龙光逺暎肇我王风形斯舞咏凯容舞道遥积庆徳逺昌基永言祖武致享从思九章停列八舞廻墀灵其降止百福来绥凯容舞肇迹缔基义标鸿篆恭惟载徳琼源方阐享荐三清筵陈四琏增我堂构式敷帝典景徳凯容舞皇祖执徳长发其祥显仁藏用怀道韬光宁斯閟寝合此萧芗永昭贻厥还符翦商武徳舞烝哉圣祖抚运升离道周经纬功格玄祇方轩迈扈比舜陵妫缉熙是咏钦朙在斯云雷遘屯图南共举大定扬越震威衡楚四奥宅心九畴还叙景星出翼非云入吕徳畅容辞庆昭羽缀于穆清庙载扬徽烈嘉玉既陈丰盛斯絜是将是享鸿猷无絶北齐享庙乐辞隋书乐志曰齐享庙乐先祀一日夕牲羣臣入奏肆夏迎神奏髙朙登歌乐牲出入荐毛血竝奏昭夏乐三公出进熟羣臣入竝奏肆夏辞同皇帝入北门奏皇夏乐太祝祼地奏登歌乐皇帝诣东陛及升殿竝奏皇夏辞同皇帝既升殿殿上作登歌乐皇帝初献六世祖司空公五世祖吏部尚书髙祖秦州刺史曽祖太尉武贞公祖文穆皇帝五室竝奏始基乐恢祚舞献髙祖神武皇帝室奏武徳乐昭烈舞献文襄皇帝室奏文徳乐宣政舞献显祖文宣皇帝室奏文正乐光大舞皇帝还东壁饮福酒奏皇夏乐送神奏髙朙乐皇帝诣便殿奏皇夏乐羣臣出奏肆夏辞同肆夏乐霜凄雨畅烝哉帝心有敬其祀肃事惟歆昭昭车服济济衣簪鞠躬贡酎磬折奉琛差以五列和以八音式祇玉度如玉如金髙朙登歌乐日卜惟吉辰择其良弈弈清庙黼黻周张大吕为角应钟为羽路鼗隂竹徳歌昭舞祀事孔朙百神允穆神心乃顾保兹介福昭夏乐大祀云事献奠有仪既歌既展赞顾迎牺执从伊竦刍饰惟慄俟用扵庭将升扵室且握且骍以致其诚惠我贻颂降祉千龄昭夏乐缅彼遐慨悠然永思畱连七享纒绵四时神升魄沉靡闻靡见隂阳载俟臭声兼荐祖考其鉴言萃王休降福敷钖百福是由皇夏乐齐居严殿夙驾层闱车辂垂彩旒衮腾辉耸诚载仰翘心有慕洞洞自形斤斤表歩閟宫有邃神道依俙孝心缅邈爰属爰依登歌乐太室窅窅神居宿设郁鬯惟芬珪璋惟絜彝斚应时龙蒲代用借茅无咎福禄攸降端感㑹事俨思脩礼齐齐勿勿俄俄济济登歌乐我祠我祖永惟厥先炎农肇圣灵祉蝉联霸圗中造帝业方宣道昌基构抚运承天奄家六合爰光八埏尊神致礼孝思惟纒寒来暑反惕荐在年匪敬伊慕备物不愆设虡设业鞉鼓填填辟公在位有容伊䖍登歌启佾下管应悬厥容无爽幽朙肃然诚市厚地和达穹玄既调风雨载协山川周庭有列汤孙永延教声惟被迈后光前始基乐恢祚舞克朙克俊祖武惟昌业弘营土声被海方有流厥徳终耀其光朙神幽赞景祚攸长始基乐恢祚舞显允盛徳隆我前构瑶源弥泻琼根愈秀诞惟有族丕绪克茂大业崇新洪基增旧始基乐恢祚舞祖德丕显朙喆知机豹变东国鹊起西归礼申官次命改朝衣敬孝享多福无违始基乐恢祚舞兆灵有业潜徳无声韬光戢耀贯幽洞冥道弘舒卷施博藏行缅追嵗事夜遽不宁始基乐恢祚舞皇皇祖徳穆穆其风语嘿自巳朙叡在躬荷天之钖圣表克隆髙山作矣宝祚其崇离光旦旦载焕载融感荐惟永神保无竆武徳乐昭烈舞天造草昧时难紏纷孰拯斯溺靡救其焚大人利见纬武经文顾指维极吐吸风云开天辟地峻岳夷海冥工掩迹上德不宰神心有应龙化无待义征九服仁兵告凯上平下成靡或不宁匪王伊帝偶极崇灵享亲则孝絜祀惟诚礼备乐序肃赞神朙文徳乐宣政舞圣武丕基叡文显綂眇哉神启郁矣天纵道则人弘徳云迈种昭冥咸叙崇深毕综自中徂外经朝庇野政反沦风威还缺雅旁作穆穆格于上下维享维宗来鉴来假文正乐光大舞玄历已谢苍灵告期圗玺有属揖让惟时龙升兽变弘我帝基对扬穹昊寔启雍熙钦若皇猷永怀王度欣赏斯穆威刑允措轨物俱宣宪章咸布俗无邪指下归正路茫茫九域振以干纲混通蕐裔配括天壤作礼视聴列乐传响荐祀惟䖍衣冠载仰皇夏乐孝心翼翼率礼兢兢时洗时荐或降或升在堂在户载湛载凝多品斯奠备物攸膺兰芬敬挹玉俎恭承受祭之祐如彼冈陵髙朙乐仰榱桷慕衣冠礼云罄祀将阑神之驾纷奕奕乗白云无不适穷昭域极幽涂归帝祉眷皇都皇夏礼行斯毕乐奏以终受嘏先退载畅其衷銮轩循辙麾旌复路光景徘徊絃歌顾慕灵之相矣有钖无疆国圗日镜家历天长周宗庙歌庾信隋书乐志曰周宗庙乐皇帝入庙门奏皇夏降神奏昭夏俎入皇帝升阶献皇髙祖皇曾祖徳皇帝皇祖太祖文皇帝文宣皇太后闵皇帝朙皇帝髙祖武皇帝七室皇帝还东壁饮福酒还便坐竝奏皇夏皇夏肃肃清庙巖巖寝门欹器防满金人戒言应悬鼓崇牙树羽阶变升歌庭纷象舞闲安象设缉熙清奠春鲔初登新蓱先荐僾然入室俨乎其位悽怆履之非寒之谓昭夏永维祖武潜庆灵长龙圗革命凤历归昌功移上墋徳耀中阳清庙肃肃勐虡煌煌曲髙大夏声和盛唐牲牷荡涤萧合馨香和銮戾止振鹭来翔永敷万国是则四方皇夏年祥辨日上协龟言奉酎列列来庭骏奔雕禾饰斚翠羽承樽敬殚如此恭惟执燔皇夏庆绪千重秀鸿源万里长无时犹戢翼有道故韬光盛徳必有后仁义终克昌朙星初肇庆大电久呈祥皇夏克昌光上烈基圣穆西藩崇仁髙渉渭积徳被居原帝圗张往迹王业茂前尊重芬德阳庙叠庆夀陵园百灵光祖武千年福孝孙皇夏雄圗属天造宏略遇羣飞风云犹听命龙跃遂乗机百二当天险三分拒乐推凾谷风尘散河阳氛雾晞济弱沦风起扶危頽运归地纽崩还正天枢落更追原祠乍超忽毕陇或绵微终封三尺劒长巻一戎衣皇夏月灵兴庆沙祥发源功参禹迹徳赞尧门言容典礼褕狄徽章仪形温徳令问昭阳日月不居嵗时晼晚瑞云纒心閟宫惟逺皇夏龙圗基代徳天歩属艰难讴歌还受瑞揖让乃登坛升舆芒刺重入位据关寒巻舒云汎滥㳺扬日浸微出郑终无反居桐竟不归祀夏今惟旧尊灵谥更追皇夏若水逢降君穷桑属惟政丕哉驭帝箓郁矣当天命方定五云官先齐八风令文昌气似珠太史河如镜南宫学已开东观书还聚文辞金石韵毫翰风飈竖清室桂冯冯齐房芝诩诩宁思玉管笛空见灵衣舞皇夏南河吐云气北斗降星辰百灵咸仰徳千年一圣人书成紫微动律定凤凰驯六军命西土甲子陈东邻戎衣此一定万里更无尘烟云同五色日月并重轮流沙既西静蟠木又东臣凯乐闻朱雁铙歌见白麟今为六代祀还得九疑賔皇夏礼殚祼献乐极休成长离前掞宗祀文朙缩酌浮兰澄罍合鬯磬折礼容旋廻灵贶受釐彻俎饮福移樽惟光惟烈文子文孙皇夏庭阕四始筵终三荐顾歩堦墀徘徊余奠六龙矫首七萃警途鼓移行漏风转相乌翼翼从事绵绵四时惟神降嘏永言保之周大祫歌庾信周太庙大祫乐降神奏昭夏奠玉帛奏登歌余同宗庙时享昭夏律在夹钟服居苍衮杳杳清思绵绵长逺就祭于合班神于本来庭有序助祭有章乐舞六代賔歌二王和铃以节鞗革斯锵齐宫馔玉郁斚浮金洞庭钟鼓龙门瑟琴其乐已变惟神是灵登歌神惟显思不言而令玉帛之礼敢陈庄敬奉如弗胜荐如受命交于神朙悫于言行乐府诗集巻第九东呉毛晋订正男扆再订乐府诗集乐府诗集卷第十乐府诗集巻第十太原郭茂倩编次郊庙歌辞隋太庙歌隋书乐志曰文帝开皇中诏牛弘姚察许善心虞世基刘臻等详定雅乐并撰歌辞其太庙歌辞有迎神歌登歌俎入歌皇髙祖太原府君皇曾祖康王皇祖献王皇考太祖武元皇帝四室歌饮福酒歌送神歌其俎入歌饮福酒歌竝郊丘社庙同用迎神歌务本兴教尊神体国霜露感心享祀陈则官联式序奔走在庭几筵结慕祼献惟诚嘉乐载合神其降止永言保之钖以繁祉登歌孝熙严祖师象敬宗惟皇肃事有来雝雝雕梁霞复绣橑云重观德自感奉璋伊恭彝斚尽饰羽缀有容升歌发藻景福来从俎入歌祭本用初祀由功举骏奔咸㑹供神有序朙酌盈樽丰牺实俎幽金既荐缋错维旅享由朙徳香非稷黍载流嘉庆克固鸿绪太原府君缔基发祥肇源兴庆廼仁廼哲克朙克令庸宣国图善流人咏开我皇业七百同盛康王歌皇条俊茂帝系灵长丰功叠轨厚利重光福由善积代以徳彰严恭尽礼永钖无疆献王歌盛才必达丕基增旧渉渭同符迁邠等构弘风迈徳义髙道冨神鉴孔昭王猷克懋太祖歌深仁冥着至道潜敷皇矣太祖耀名天衢翦商隆祚奄宅隋区有命既集诞开灵符饮福酒歌神道正直祀事有融肃雝备礼庄敬在躬羞燔已具奠酹将终降祥惟永受福无穷送神歌飨礼具利事成伫旒冕肃簪缨金奏终玉俎撤尽孝敬竆严絜人祇分哀乐半降景福凭幽赞唐享太庙乐章唐书乐志曰贞观中享大庙乐迎神用永和九变词同皇帝行用太和登歌酌鬯用肃和迎俎用雍和献皇祖宣简公皇祖懿王同用长发之舞景皇帝用大基之舞元皇帝用大成之舞髙祖用大朙之舞皇帝饮福用夀和送文舞出迎武舞入用舒和武舞用凯安撤俎用雍和送神用永和其太和凯安词同冬至圜丘并魏征褚亮等作永和于穆烈祖弘此丕基永言配命子孙保之百神既洽万国在兹是用孝享神其格思肃和大哉至徳允兹朙圣格于上下聿遵诚敬嘉乐斯登鸣球以咏神其降止式隆景命雍和崇兹享祀诚敬兼至乐以感灵礼以昭事粢盛咸絜牲牷孔备永言孝庶㡬不匮长发舞唐㑹要曰贞观十四年诏用颜师古许敬宗议皇祖宣简公懿王庙竝奏长发之舞取诗云濬哲惟商长发其祥也濬哲维唐长发其祥帝命斯祐王业克昌配天载徳就日重光本枝百代申钖无疆大基舞猗与祖业皇矣帝先翦商德厚封唐庆延在姬犹稷方晋踰宣基我鼎运于万斯年大成舞周称王季晋美帝文朙朙盛徳穆穆齐芬藏用四履屈道参分铿锵钟石载纪鸿勲大朙舞唐㑹要曰贞观十四年诏用颜师古等议髙祖庙奏大朙之舞取易曰大朙终始六位时成诗有大朙之篇称文王有朙徳也五纪更运三正递升勋蕐既没禹汤勃兴神武命代灵睠是膺望云彰徳察纬告征上纽天维下安地轴征师涿野万国咸服偃伯灵台九官允穆殊域委賮怀生介福大礼既饰大乐已和黑章扰囿赤字浮河功宣载籍徳被咏歌克昌厥后百禄是荷寿和八音斯奏三献毕陈宝祚惟永晖光日新舒和圣敬通神光七庙灵心荐祚和万方严禋克配鸿基逺朙徳惟馨凤历昌雍和于穆清庙聿修严祀四县载陈三献斯止笾豆撤荐人祇介祉神惟格思钖祚不已永和肃肃清祀烝烝孝思荐享昭备䖍恭在兹雍歌撤俎祝嘏陈辞用光武志永固鸿基唐享太庙乐章唐书乐志曰髙宗永徽已后续造享太庙乐章献太宗用崇徳之舞髙宗用钧天之舞中宗用太和之舞睿宗用景云之舞皇祖宣皇帝用光大之舞旧乐章宣元二宫同用长发其词亦同开元十年始别造词而宣帝更用光大云崇德舞五运改卜千龄启圣彤云晓聚黄星夜映叶阐珠囊基开玉镜下临万㝢上齐七政雾开三象尘清九服海溓星晖逺安迩肃天地交泰蕐夷辑睦翔泳归仁中外禔福绩踰黜夏勲髙翦商武陈七德刑设三章祥禽巢阁仁兽游梁卜年惟永景福无疆钧天舞承天抚箓纂圣登皇遐清万寓仰协三光功成日用道济时康琁圗载永宝历斯昌日月扬晖烟云烂色河岳修贡神祇效职舜风攸偃尧曦先就睿感通寰孝思洽宙奉扬先德䖍遵曩狩展义天扃飞英云岫化逸王表神凝帝先乗云厌俗驭日登玄太和舞广乐既备嘉荐既新述先惟徳孝飨惟亲七献具举五齐毕陈钖兹祚福于万斯春景云舞惟睿作圣惟圣登皇精感耀魄时膺㑹昌舜慙大孝尧推让王能事斯极振古谁方文朙履运车书同轨巍巍赫赫尽善尽美衢室凝旒大庭端扆释负之寄事光复子脱屣髙天登遐上玄龙湖超忽象野芊绵游衣复道荐果初年新庙弈奕朙德配天光大舞大业龙祉徽音骏尊潜居皇德赫嗣天昆展仪宗祖重诚孝孙春秋无极享奏存存唐享太庙乐章唐书乐志曰太乐旧有享太庙迎神次金奏及送神辞三章不详所起迎神七庙观徳百灵攸仰俗荷财成物资含养道光执契化笼提象肃肃雍雍神其来飨金奏肃肃清庙巍巍盛唐配天立极累圣重光乐和管磬礼备烝尝永惟来格降福无疆送神五声备奏三献终祠车移凤辇斾转红旗礼周笾豆诚效䖍祇皇灵徙跸簪绅拜辞唐武后享清庙乐章第一建清庙赞玄功择吉日展禋宗乐巳变礼方崇望神驾降仙宫第二隆周创业寳命惟新敬宗茂典爰表䖍禋声朙巳备文物斯陈肃容如在恳志方申第三登歌肃敷大礼上谒尊灵敬陈筐币载表丹诚第四迎神致奠苹藻式罄䖍襟絜诚斯展停降灵歆第五饮福爰陈玉醴式奠琼浆灵心有穆介福无疆第六送文舞帝图草创主业初开功髙佐命业赞云雷第七迎武舞赫赫玄功被穹壤皇皇至徳洽生灵开基拨乱祅氛廓佐命宣威海内清第八舞乐作荷㤙承顾託执契恭临抚庙略静邉荒天兵耀神武第九撤爼登歌已阕献礼方周钦承景福肃奉鸿休第十送神大礼言毕仙衞将归莫申丹恳空瞻紫微唐享太庙乐章唐书乐志曰中宗神龙元年享太庙乐迎神用严和九变词同皇帝行用昇和登歌祼鬯用䖍和迎俎用歆和光皇帝酌献用长发景皇帝酌献用大基元皇帝酌献用大成髙祖酌献用大朙太宗酌献用崇徳五室舞词竝同贞观髙宗酌献用钧天舞词同光宅孝敬皇帝酌献用承光皇帝饮福用延和送文舞出迎武舞入用同和武舞用宁和撤俎用恭和送神用通和皇后助享皇后行用正和词同贞观中宫朝㑹登歌奠鬯用昭和皇后酌献饮福用诚敬撤俎用肃和送神用昭感严和肃肃清庙赫赫玄猷功髙万古化奄十洲中兴丕业上荷天休祗奉先构礼被懐柔昇和顾惟菲薄纂历应期中外同轨夷狄来思乐用崇徳礼以陈词夕惕若厉钦奉宏基䖍和礼标荐鬯肃事词庭敬申如在敢託非馨歆和崇禋已备粢盛聿脩絜诚斯展钟石方遒承光舞金相载穆玉裕重辉养德青禁承光紫微干宫候色震象增威监国方永宾天不归孝友自衷温文性与龙楼正启鹤驾斯举丹扆流念鸿名式序中兴考室永陈彞俎延和巍巍累圣穆穆重光奄有区夏祚启隆唐百蛮饮泽万国来王本枝亿载鼎祚逾长同和惟圣配天敷盛礼惟天为大阐洪名恭禋展敬光先徳苹藻申䖍表至诚宁和炎驭失天纲土徳承天命英猷被寰宇懿躅隆邦政七徳已绥边九夷咸底定景化覃遐迩深仁洽翔泳恭和礼周三献乐阕九成肃承灵福悚惕兼盈通和祠容既毕仙座爰兴停停凤举蔼蔼云昇长隆宝运永钖休征福覃贻厥恩被黎蒸昭和道洽二仪交泰时休四㝢和平环佩肃于庭实钟石扬乎颂声诚敬顾惟菲质忝位椒宫䖍奉苹藻肃事神宗敢申诚絜庶罄深衷睟容有裕灵享无穷肃和月礼巳周云和将变爰献其醑载迁其奠朙徳逾隆非馨是荐泽霑动植仁覃㝢县昭感铿锵韶护肃穆神容洪规赫赫祠典雍雍已周三献将乗六龙䖍诚有託恳志无从唐享太庙乐章张说唐书乐志曰玄宗开元七年享太庙乐迎神用永和皇帝行用太和登歌酌瓒用肃和迎俎用雍和皇帝酌醴齐用文舞献宣皇帝用光大舞光皇帝用长发舞景皇帝用大政舞元皇帝用大成舞髙祖用大朙舞太宗用崇徳舞髙宗用钧天舞中宗用大和舞睿宗用景云舞皇帝饮福受脤用福和送文舞出迎武舞入用舒和亚献终献行事武舞用凯安撤豆用登歌送神用永和按景皇帝旧用大基至是改用大政云永和三首肃九室谐八音歌皇慕动神心礼宿设乐妙寻声朙备祼奠临律迓气音入玄依玉几御黼筵聆忾息僾周旋九韶遍百福传信工祝永颂声来祖考聴和平相百辟贡九瀛神休委帝孝成大和时文圣后清庙肃邕致诚勤荐在貌恭玉节肆夏金锵五钟绳绳云歩穆穆天容肃和天子享孝工歌溥将射祼郁鬯乃焚膋芗臭以达旨声以求阳奉时烝尝永代不忘雍和二首在涤嘉豢丽碑敬牲角握之牝色纯之骍火传阳燧水溉隂精太公胖俎传说和羮俎豆有馥赍盛絜丰亦有和羮既戒既平鼓钟管磬肃唱和鸣皇皇后祖我来成文舞圣謩九徳真言五千庆集昌胄符开帝先髙文杖钺克配彼天三宗握镜六合涣然帝其承祀率礼罔愆图书雾出日月清悬舞形德类咏谂功传黄龙蜿蟺彩云蹁跹五行气顺八佾风宣介此百福于皇万年光大舞肃肃㙯祖滔滔濬源有雄玉劒作镇金门玄王贻绪后稷谋孙肇禋九庙四海来尊长发舞具礼崇徳备乐承风魏推幢主周赠司空不行而至无成有终神兴王业天归帝㓛大政舞于赫元命权舆帝文天齐八柱地半三分宗庙观徳笙镛乐勲封唐之兆成天下君大成舞帝舞季歴龙圣生昌后歌有蟜胎炎孕黄天地合德日月齐光肃雍孝享祚我万方大朙舞赤精乱徳四海困穷黄旗举义三灵㑹同早望春雨云披大风溥天来祭髙祖之㓛崇徳舞皇合一德朝宗百神削平天地大拯生人上帝配食单于入臣戎歌陈舞晔晔震震钧天舞髙皇迈道端拱无为化怀獯鬻兵赋勾骊礼尊封禅乐盛来仪合位娲后同称伏羲大和舞退居江水郁起丹陵礼物还旧朝章中兴龙圗友及骏命恭膺鸣球香瓒大糦是承景云舞景云霏烂告我帝符噫帝冲徳与天为徒笙镛遥逺爼豆虚无春秋孝献廻复此都福和备礼用乐崇亲致尊诚通慈降敬彻爱存献怀称夀啐感承恩皇帝孝徳子孙千亿大包天域长亘不极舒和六钟翕协六变成八佾倘佯八风生乐九韶兮人神感美七徳兮天地清凯安四首瑟彼瑶爵亚维上公室如屏气门不容躬礼殷其本乐执其中圣皇永慕天地幽通礼匝三献乐遍九成降循轩陛仰欷皇情福与仁合德因孝朙百年神畏四海风行总总干戚填填鼓钟奋扬增气坐作为容离若鸷鸟合如战龙万方观徳肃肃邕邕烈祖顺三灵文宗威四海黄钺诛羣盗朱旗扫多罪戢兵天下安约法人心改大哉干羽意长见风云在登歌止笙磬撤豆笾廓无响窅入玄主在室神在天情余慕礼罔愆喜黍稷屡丰年永和眇嘉乐授灵爽感若来思如往休气散廻风上返寂寞还惚恍怀灵驾结空想乐府诗集巻第十东呉毛晋订正男扆再订乐府诗集乐府诗集卷第十一乐府诗集巻第十一太原郭茂倩编次郊庙歌辞唐享太庙乐章唐书乐志曰代宗宝应已后续造享太庙乐章献玄宗用广运之舞肃宗用惟新之舞代宗用保大之舞徳宗用文朙之舞顺宗用大顺之舞宪宗用象徳之舞穆宗用和宁之舞武宗用大定之舞昭宗用咸宁之舞宣宗懿宗有舞词而名不传广运舞郭子仪于赫皇祖昭朙有融惟文之德惟武之功河海静谧车书混同䖍恭孝飨穆穆玄风惟新舞刘晏汉祚惟永神功中兴风驱氛祲天覆黎蒸三光再朗庶绩其凝重熙累叶景命是膺保大舞郭子仪于穆文考圣神昭彰箫勺羣慝含光逺方万物茂遂九夷宾王愔愔云韶徳音不忘文朙舞郑余庆开邸除暴时迈勋尊三元告命四极骏奔金枝翠叶辉烛瑶琨象德亿载贻庆汤孙大顺舞郑絪于穆时文受天朙命允恭玄默化成理定出震嗣德应干传圣猗与缉熙千亿流庆象徳舞叚文昌肃肃清庙登显至德泽周八荒兵定四极生物咸遂羣盗灭息朙圣钦承子孙千亿和宁舞牛僧孺湜湜颀颀融昭德辉不纽不舒贯成九围武烈文经敷施当宜纂尧付启亿万熙熙大定舞李回受天朙命敷祐下土化时以俭卫文以武氛消夷夏俗臻往古亿万斯年形于律吕宣宗舞夏侯孜于铄令主圣祚重昌兴起教义申朙典章俗尚素朴人皆乐康积徳可报流庆无疆懿宗舞萧倣圣祚无疆庆传乐章金枝繁茂玉叶延长海渎常晏波涛不扬汪汪羙化垂范今王咸宁舞于铄丕嗣惟帝之光羽籥象徳金石荐祥圣系无极景命永昌神降上哲维天配长唐太清宫乐章唐书礼仪志曰玄宗开元二十年正月诏两京诸州置玄元庙天宝二年三月以西京玄元庙为太清宫其乐章降仙圣奏煌煌登歌发炉奏沖和上香毕奏紫极舞撤醮奏登歌送仙圣奏眞和㑹要曰太清宫荐献圣祖玄元皇帝奏混成紫极之舞煌煌煌煌道宫肃肃太清礼光尊祖乐备充庭罄竭诚至希夷降灵云凝翠葢风燄虹旌衆眞以从九奏初迎永惟休祐是钖和平沖和虚无结思钟磬和音歌以颂德香以达心礼殊祼鬯义感昭临云车至止庆垂愔愔香初上肃肃我祖緜緜道宗至感潜达灵心暗通云骈御气芝葢随风四时禋祀万国来同再上仙宗绩道我李承天庆深虚极符光象先俗登仁夀化阐蟺涓五千贻范亿万斯年终上不宰元功无为上圣洪源长发诞受天命金奏迎真琁宫展盛备礼周乐垂光储庆紫极舞至道生元气重圎法混成无为观大象沖用体常名仙乐临丹阙云车出玉京灵符百代应瑞节九真迎宝运开皇极天临暎太清长垂一徳庆永庇万方宁序入破第一奏真宗开妙理沖教綂清虚化演无为日言昭有象初瑶坛肃灵瑞金阙暎仙居一奏三清乐长回八景舆第二奏虚极仙宗本希夷象帝先百灵朝太上万法祖重圎善贷惟沖德功成谓自然云门达和气思用合钧天第三奏元符传紫极宝祚启髙真道徳先垂裕沖和已化淳人风齐太古天瑞叶惟新仙乐清都上长朙交泰辰登歌严禋展事礼洁蒸尝皇矣圣祖德惟馨香盛荐既撤歌工再扬大来之庆降福穰穰真和玉磬含响金罏既馥风驭泠泠云坛肃肃杳归大象霈流嘉福俾宁万邦无思不服唐德朙兴圣庙乐章李舒唐书礼仪志曰玄宗天宝二年三月追尊臯繇为徳朙皇帝凉武昭王为兴圣皇帝其庙乐第一迎神第二登歌奠币第三迎俎第四酌献第五亚献终献第六送神迎神元尊九德佐尧光宅烈祖太宗方周作伯响怀霜露乐变金石白云清风髣髴来格登歌奠币四时有典百事来祭尊祖奉宗严禋大帝礼先苍璧奠备黝制于万斯年熙成帝系迎俎盛牲实俎涓选休成鼎煁阳燧玉盥隂精有飶嘉豆既和大羮侑以清乐细齐人情德朙酌献清庙奕奕和乐雍雍器尊牺象礼属宗公白水方祼黄流在中谟朙之德万古清风兴圣酌献閟宫静谧合乐周张泰尊始献百末重觞震澹存诚庶㡬廸尝遥源之祚天汉灵长亚献终献惟清惟肃靡闻靡见举备九成俛终三献庆彰曼夀胙撤嘉荐瘗玉埋牲礼神斯徧送神元精回复灵贶繁滋风洒兰路云揺桂旗髙丘缅邈凉部逶迟瞻望靡及纒绵永思唐仪坤庙乐章唐书乐志曰仪坤庙乐迎神用永和次金奏皇帝行用太和酌献登歌用肃和迎俎用雍和肃朙皇后室酌献用昭升昭成皇后室酌献用坤贞饮福用夀和送文舞出迎武舞入用舒和武舞用安和撤俎用雍和送神用永和永和徐彦伯猗若清庙肃肃荧荧国荐严祀坤兴淑灵有几在室有乐在庭临兹孝享百禄惟宁金奏隂灵効祉轩曜降精祥符淑气庆集柔朙瑶俎既列雕桐发声徽猷永逺比德皇英太和丘说孝哉我后冲乎廼圣道暎重蕐德辉文命慕深视箧情殷抚镜万国移风兆人承庆肃和张齐贤祼圭既濯郁鬯既陈画羃云举黄流玉醇仪充献酌礼盛衆禋地察惟孝愉焉飨亲雍和郑善玉酌郁既灌取萧方爇笾豆静器簠簋芬飶鱼腊荐羙牲牷表絜是戢是将载迎载列昭升薛稷阳灵配德隂魄昭升尧坛凤下汉室龙兴俔天作对前旒是凝化行南国道盛西陵造舟集灌无德而称我粢既㓗我醴既澄隂隂灵庙光灵若凭徳馨惟飨孝烝烝坤贞干道既亨坤元以贞肃雍攸在辅佐斯成外睦九族内光一庭克生叡哲祚我休朙钦若徽范悠哉淑灵建兹清宫于彼上京缩茅以献絜秬惟馨实受其福斯乎亿龄寿和徐坚于穆清庙肃雍严祀合福受釐介以繁祉舒和胡雄送文迎武递参差一始一终光圣仪四海生人歌有庆千龄孝享肃无亏安和刘子玄妙算申帷幄神谋出庙庭两阶文物备七德武功成挍猎长杨苑屯军细桺营将军献凯入歌舞溢重城雍和员半千孝享云毕维撤有章云感玄羽风悽素商瞻望神座祗恋匪遑礼终乐阕肃雍锵锵永和祝钦朙閟宫实实清庙微微降格无象馨香有依式昭纂庆方融嗣徽朙禋是享神保聿归唐仪坤庙乐章唐书乐志曰太乐又有仪坤庙乐章与前略同而有迎神送神二章无徐彦伯祝钦朙之词迎神月灵降徳坤元授光娥英比秀任姒均芳瑶台荐祉金屋延祥迎神有乐歆此嘉芗送神玉帛仪大金丝奏广灵应有孚冥征不爽降彼休福歆兹禋享送乐有章神麾其上唐昭徳皇后庙乐章唐书乐志曰昭徳皇后庙乐迎神用永和登歌酌鬯用肃和迎俎用雍和酌献用坤元饮福用夀和送文舞出迎武舞入用舒和武舞用凯安撤俎用雍和送神用永和其辞内出永和穆清庙荐严禋昭礼备和乐新望灵光集元辰祚无极享万春肃和诚心达娯乐分升萧膋郁氛氲茅既缩鬯既薰后来思福如云雍和我将我享尽朙而诚载芬黍稷载涤牺牲懿矣元良万邦以贞心乎爱敬若覩容声坤元于穆先后俪圣称崇母临万㝢道被六宫昌时协庆理内成功殷荐朙德传芳国风寿和工祝致告徽音不遐酒醴咸㫖馨香具嘉受釐献祉永庆邦家舒和金枝羽部辍清歌瑶堂肃穆笙磬罗谐音遍响合朙意万类昭融灵应多凯安辰位列四星帝功参十乱进贤勤内辅扈跸清多难承天厚载均竝曜宵光灿畱徽蔼前躅万古披圗焕雍和公尸既起享礼载终称歌进撤尽敬由衷泽流惠下大小咸同永和昭事终幽享余移月御返仙居琁庭寂灵幄虚顾徘徊感皇储唐譲皇帝庙乐章李舒迎神皇矣天宗德先王季因心则友克让以位爰命有司式遵前志神其降灵昭飨祀事奠币惟帝时若去而上僊祀用商武乐备宫悬白璧加荐玄纁告䖍子孙拜后承兹吉蠲迎俎祀盛体荐礼协粢盛方周假庙用鲁纯牲捧撤祗敬击拊和鸣受釐归胙既戒而平酌献八音具举三寿既盥洁兹宗彞瑟彼圭瓒兰肴重错椒醑飘散降祚维城永为藩翰亚献终献秩礼有序和音既同九仪不忒三揖将终孝感藩后相维辟公四时之典永永无竆送神奠献已事昬昕载分风揺雨散灵卫絪緼龙驾帝服上腾五云泮宫复閟寂寞无闻唐享隐太子庙乐章唐书乐志曰贞观中享隐太子庙乐迎神用诚和登歌奠玉帛用肃和迎俎用雍和送文舞出迎武舞入用舒和武舞用凯安送神用诚和词同迎神诚和道閟鹤关运纒鸠里门集大命俾歆嘉祀礼亚六瑚诚殚二簋有诚颙若神斯戾止肃和嵗肇春宗干开震长瑶山既寂戾园斯享玉肃其事物昭其象絃诵成风笙歌合响雍和朙典肃陈神居邃启春伯联事秋官相礼有来雍雍登歌济济缅惟主鬯庶歆芳醴舒和三县已判歌钟列六佾将开羽鏚分尚想燕飞来蔽日终疑鹤影降凌云武舞天歩昔将开商郊初欲践抚戎金阵廓贰极瑶圗阐鸡㦸遂崇仪龙楼期好善弄兵隳震业启圣隆祠典唐享隐太子庙乐章唐书乐志曰太乐旧有隐太子庙迎送神辞二章不详所起迎神苍震有位黄离蔽朙江充祸结戾据灾成衔寃昔痛赠典今荣享灵有秩奉乐以迎送神皇情悼往祀仪增设钟鼓铿锽羽旄昭晣掌礼云备司筵告彻乐以送神灵其鉴阕乐府诗集巻第十一东呉毛晋订正男扆再订乐府诗集乐府诗集卷第十二乐府诗集巻第十二太原郭茂倩编次郊庙歌辞唐享章怀太子庙乐章唐书乐志曰神龙初享章怀太子庙乐章第一迎神第二登歌酌鬯第三迎俎及酌献第四送文舞出迎武舞入第五武舞作第六送神词同隐庙迎神副君昭象道应黄离铜楼备德玉𥙿成规仙气霭霭灵从师师前驱戾止控鹤来仪登歌酌鬯忠孝本着羽翼先成寝门昭德驰道为程币帛有典容卫无声司存既肃庙享惟清迎俎酌献通三钖胤朙两承英太山比赫伊水闻笙宗祧是寄礼乐其亨嘉辰荐俎以发声朙送文舞迎武舞羽籥崇文礼以毕干鏚奋武事将行用舍由来其有致壮志宣威乐太平武舞作緑林炽炎历黄虞格有苖沙尘惊塞外帷幄命嫖姚七徳干戈止三边云雾消宝祚长无极歌舞盛今朝唐享懿徳太子庙乐章唐书乐志曰神龙初享懿德太子庙乐章第一迎神第二登歌酌鬯第三迎俎及酌献第四送文舞出迎武舞入第五武舞作第六送神词同隐庙迎神甲观昭祥画堂升位礼絶羣后望尊储贰启诵慙徳庄丕掩粹伊浦凤翔缑峰鹤至登歌酌鬯誉阐元储寄崇朙两玉裕虽晦铜楼可想絃诵辍音笙歌罢响币帛言设礼容无爽迎俎酌献雍雍盛典肃肃灵祠宾天有圣日无期飘飖羽服掣曵云旗眷言主鬯心乎怆兹送文舞迎武舞八音协奏陈金石六佾分行整礼容沧溟赴海还称少素月开轮即是重武舞作隋季昔云终唐年初启圣纂戎将禁暴崇儒更敷政威略静三边仁恩覃万姓唐享节愍太子庙乐章唐书乐志曰景云中享节愍太子庙乐章第一迎神第二登歌酌鬯第三迎俎及酌献第四送文舞出迎武舞入第五武舞作第六送神词同隐庙迎神储后望崇元良寄切寝门是仰驰道不絶仙袂云㑹灵旗电晣煌煌而来礼物攸设登歌酌鬯灼灼重朙仰承元首既贤且哲惟孝与友惟孝虽遥灵规不朽礼因诚致备絜玄酒迎俎酌献嘉荐有典至诚莫骞画梁云亘雕俎星联乐器周列礼容备宣依俙如在若未宾天送文舞迎武舞邕邕阐化慿文德赫赫宣威借武功既执羽旄先拂吹还持玉鏚更挥空武舞作武德谅雄雄由来扫宼戎劒光挥作电旗影列成虹雾廓三边静波澄四海同睿圗今已盛相共舞皇风唐享文恭太子庙乐章请神许孟容觞牢具品管磬有节祝道夤恭神仪昭晰桐珪早贵象辂追设罄达乐成降歆丰洁登歌陈京歌以徳发声以乐贵乐善名存追仙礼异鸾旌拱脩凤鸣合吹神聴皇慈仲月皆至迎俎酌献冯伉撰日瞻景诚陈乐张礼容秩秩羽舞煌煌肃将涤濯祇荐芬芳永钖繁祉思深享尝送文舞迎武舞干旄羽籥相亏蔽一进一退殊行缀昔献三雍盛礼容今陈六佾崇仪制亚献终献崔邠醴齐泛罇彝轩县动干戚入室僾如在升阶䖍所歴奋疾合威容定利舒皦绎方崇庙貎礼永被君恩钖送神张荐三献具举九旗将旋追劳表徳罢享宾天风引仙管堂虚画筵芳馨常在瞻望悠然唐享惠昭太子庙乐章请神归登嘉荐既陈祀事孔朙间歌在堂万舞在庭外则尽物内则尽诚凤笙如闻歆其洁精登歌杜羔因心克孝位震遗芬宾天道茂轸怀气分发祇乃祀咳叹如闻二歌斯升以咏德薰迎俎酌献李逢吉既㓗酒醴聿陈熟腥肃将震念昭格储灵展矣礼典薰然徳馨愔愔管磬亦具是听退文舞迎武舞孟简喧喧金石容既缺肃肃羽驾就行列缑山遗响㫺所闻庙庭进旅今攸设亚献终献裴度重轮始发祥齿胄方兴学冥然升紫府铿尔荐清乐奠斚致馨香在庭纷羽籥礼成神既醉髣髴缑山鹤送神王涯威仪毕陈备乐将阕苞茅酒缩膋萧香彻宫臣展事肃雍在列迎精送往厥鉴昭晣唐武氏享先庙乐章武后先徳谦撝冠昔严规节素超今奉国忠诚每竭承家至孝纯深追崇惧乖尊意显号恐玷徽音既迫王公屡请方乃俯遂羣心有限无由展敬奠醑每阙亲斟大礼䖍申典册苹藻敬荐翘襟唐韦氏襃徳庙乐章唐书乐志曰神龙中中宗为皇后韦氏祖考立庙曰襃德其庙乐迎神用昭徳登歌用进徳俎入初献用襃徳次武舞作亚献及送神用彰徳词竝内出昭徳道赫梧宫悲盈蒿里爰畅徽烈载敷嘉祀享洽四时规陈二簋灵应昭格神其戾止进徳涂山懿戚妫汭崇姻祠筵肇启祭典方申礼以备物乐以感神用隆敦叙载穆彝伦襃徳家着累仁门昭积善瑶篚既列金县式展武舞作昭昭竹殿开弈弈兰宫启懿范隆丹掖殊荣辟朱邸六佾荐徽容三簋陈芳醴万古覃贻厥分珪崇祖祢彰徳名隆五岳秩映三台严祠已备晬影方廻梁太庙乐舞辞五代㑹要曰梁开平二年正月太常奏定享太庙乐迎神舞开平之舞迎俎奏庆肃之乐酌献奏庆熙饮福酒奏庆隆送文舞迎武舞奏庆融亚献终献奏庆休唐余録曰梁宗庙乐迎神奏开平舞次皇帝行次帝盥次登歌献肃祖奏大合之舞恭祖奏象功之舞宪祖奏来仪之舞烈祖奏昭徳之舞次饮福次撤豆次送神开平舞黍稷馨醴清牲牷洁金石铿恭祀事结皇情神来格歌颂声皇帝行莫髙者天攀隮勿克隮天有方累仁积徳祖宗隆之子孙履之配天朙祀永永孝思帝盥庄肃莅事周旋礼容祼鬯严洁穆穆雍雍登歌于赫我皇建中立极动以武功静以文徳昭事上帝欢心万国大报严禋四海述职大合舞于穆皇祖濬哲维熙美溢中夏化被南陲后稷累徳公刘创基肇兴九庙乐合来仪象功舞天地合徳睿圣昭彰累赠太傅俄登魏王雄名不朽弈叶而光建国之兆君临万方来仪舞于赫帝命应天顺人亭育品彚宾礼百神洪基永固景命惟新肃恭孝享祚我生民昭徳舞肃肃文考源濬派长汉称诞季周实生昌奄有四海超彼百王笙镛迭奏礼物荧煌饮福戞玉摐金永颂声檿丝孤竹和且清灵歆醉止牺象盈自天降福千万龄撤豆笙镛洋洋庭燎煌煌朙星有烂祝史下堂笾豆斯撤礼容有章克勤克俭无怠无荒送神其降无从其往无踪黍稷非馨有感必通赫弈令徳髣髴睟容再拜慌惚遐想昊穹后唐宗庙乐舞辞唐余録曰后唐竝用唐乐无所变更唯别造六室舞辞懿祖室奏昭徳之舞献祖室奏文朙之舞太祖室奏应天之舞昭宗室奏永平之舞庄宗室奏武成之舞朙宗室奏雍熙之舞昭徳舞懿彼朙徳赫赫煌煌名髙阃域功着旂常道符休泰运叶祺祥庆传万祀以播耿光文朙舞帝业光扬皇图翕赫圣徳孔彰神功不测信及豚鱼恩霑动植懿范鸿名传之万亿应天舞晋国肇兴雄图再固黼黻帝道金玉王度皇天无亲惟徳是辅载诞英朙永光圣祚永平舞庆传宝祚位正瑶图功宣四海化被八区静彰帝道动合干符千秋万祀永荷昭苏武成舞崔居俭艰难王业返正皇唐先天载造却日重光汉绍世祖夏资少康功成徳茂率祀无疆雍熙舞卢文纪仁君御宇寰海谧清运符武徳道协文朙九功式叙百度惟成金门积庆玉叶传荣汉宗庙乐舞辞五代史乐志曰汉宗庙酌献乐舞文祖室奏灵长之舞徳祖室奏积善之舞翼祖室奏显仁之舞显祖室奏章庆之舞髙祖室奏观徳之舞唐余録曰髙祖追尊四祖庙且逺引汉之二祖为六室张昭因傅㑹其礼乃曰太祖髙皇帝创业垂统室奏武徳之舞世祖光武皇帝再造丕基室奏大武之舞自如其旧而大武即用东平王苍辞云武徳舞朙朙我祖天集休朙神母夜哭彤云昼兴笾豆有践管籥斯登孝孙致告神其降灵灵长舞天降祥汉祚昌火炎上水灵长建庙社㓗蒸尝罗钟石俨珩璜陈玉豆酌金觞气昭感徳馨香祇洛汭瞻晋阳降吾祖福穰穰积善舞黍稷斯馨祖德惟朙虵告赤帝龟谋大横云行雨施天成地平造我家邦斡我璇衡陶匏在御醍盎惟精或戞或撃载炮载烹饮福受胙舞降歌迎滔滔不竭洪惟水行显仁舞运极金行谢天资水德隆礼神鄜畤馆布政未央宫诘旦修朙祀登歌答茂功云軿临降乆星俎荐陈丰蔼蔼沈檀雾锵锵环珮风荧煌昇藻借肸蠁转珠栊尊祖咸韶备贻孙书轨同京坻长有积宗社享无穷章庆舞罘罳晓唱鸡人三牲八簋斯陈雾集瑶阶琐闼香生绮席华茵珠珮貂珰熠爚羽旄干戚纷纶酌鬯既终三献凝旒何止千春阿阁长栖綵鳯郊宫疉奏祥麟赤伏英灵未泯玄珪运祚重新玉斚牺樽簟滟龙旂鳯辖逡廵瞻望月游冠冕犹疑苍野回轮观德舞张昭髙庙朙灵再启图金根玉辂幸神都巢阿丹鳯衔书命入昴飞星献寳符王抚薰弦娱赤子忽登仙驾泣苍梧荐樱鹤馆笳箫咽酌鬯金楹劒珮趋星俎云罍兼鲁礼朱干象箾杂巴渝氤氲龙麝交青琐髣髴钖銮下蘂珠荐豆奉觞亲玉几配天合祖耀璇枢受釐饮酒皇欢洽仰俟余灵泰九区周宗庙乐舞辞唐余録曰周宗庙乐降神奏肃顺皇帝行奏治顺献信祖室奏肃雍之舞僖祖室奏章德之舞义祖室奏善庆之舞庆祖室奏观成之舞太祖室奏朙德之舞世宗室奏定功之舞酌献登歌奏感顺迎爼奏禋顺饮福奏福顺送文舞迎文舞奏忠顺武舞奏善胜撤爼奏礼顺送神奏肃顺肃顺我后至孝祗谒祖先仰瞻庙貎夙设宫县朱弦疏越羽舞回旋神其来格朙祀惟䖍治顺清庙将入衮服是依载行载止令色令仪永终就养空极孝思瞻望如在顾复长违肃雍舞周道载兴象日之朙万邦咸庆百谷用成于穆圣祖祇荐鸿名祀于庙社陈其牺牲进旅退旅皇舞之形一倡三叹朱弦之声以妥以侑既和且平至诚濳逹介福攸宁章德舞清庙新展严禋恭祖德厚人伦雅乐荐礼器陈俨皇尸列虞賔神如在声不闻享必信貌惟夤想龙服奠牺樽礼既备庆来臻善庆舞卜世长帝祚昌定中国服四方修朙祀从旧章奏激楚转清商罗俎豆列簪裳歌累累容皇皇望来格降休祥祝敢告夀无疆观成舞穆穆王国弈弈神功毖祀载展朙德有融彝樽斯满簠簋斯丰纷絺旄羽锵洋磬钟或昇或降克和克同孔惠之礼必肃之容钖以纯嘏祚其允恭神保是飨万世无穷朙德舞惟彼岐阳德大流光载造周室泽及遐荒于铄圣祖上帝是皇廼圣廼神知微知章新庙奕奕丰年穰穰取彼血膋以往烝尝黍稷惟馨笾豆大房工祝致告受福无疆咸顺万舞咸列三阶克清贯珠一倡撃石九成盈觞虽酌灵坐无形永懐我祖逹其孝诚禋顺㫖酒既献嘉肴乃迎振其鼗鼓絜以铏羮肇禋肇祀或炮或烹皇尸俨若保飨是朙福顺新庙奕奕金奏洋洋享于祖考循彼典章清酤特满嘉玉腾光神醉既告帝祉无疆忠顺称文既表温柔德示武须成蹈厉容缀兆疾舒皆应节朙朙我祖乐何穷善胜舞五代史乐志曰周广顺元年改郊庙朝㑹舞名乃改汉治安为政和之舞振德为善胜之舞观象为崇德之舞讲功为象成之舞圣祖累功福钟来裔持羽执干舞文不废禋顺礼毕祀先香散几筵罢舞干戚收撤豆笾肃顺乐奏四顺福受万年神归碧天庭余瑞烟乐府诗集卷第十二东呉毛晋订正男扆再订乐府诗集乐府诗集卷第十三乐府诗集巻第十三太原郭茂倩编次燕射歌辞周礼大宗伯之职曰以饮食之礼亲宗族兄弟以賔射之礼亲故旧朋友以飨燕之礼亲四方之賔客大行人掌大賔之礼大客之仪以亲诸侯以九仪辨诸侯之命䒭诸臣之爵以同邦国之礼而待其賔客上公飨礼九献食礼九举侯伯飨礼七献食礼七举子男飨礼五献食礼五举诸侯之卿各下其君二等大夫士皆如之凡正飨食则在庙燕则在寝所以仁賔客也仪燕礼曰工歌鹿鸣四牡皇皇者华笙入奏南陔白华华黍乃间歌鱼丽笙由庚歌南有嘉鱼笙崇丘歌南山有台笙由仪遂歌乡乐周南关睢葛覃巻耳召南鹊巢采蘩采苹此燕飨之有乐也大司乐曰大射王出入奏王夏及射令奏驺虞诏诸侯以弓矢舞乐师燕射帅射夫以弓矢舞大师大射帅瞽而歌射节此大射之有乐也王制曰天子食举以乐大司乐王大食三宥皆令奏钟鼓汉鲍业曰古者天子食饮必顺四时五味故有食举之乐所以顺天地养神朙求福应也此食举之有乐也隋书乐志曰汉朙帝时乐有四品其二曰雅颂乐辟雍飨射之所用则孝经所谓移风易俗莫善于乐礼记曰揖让而治天下者礼乐之谓也三曰黄门鼓吹天子宴羣臣之所用则诗所谓坎坎鼓我蹲蹲舞我者也汉有殿中御饭食举七曲太乐食举十三曲魏有雅乐四曲皆取周诗鹿鸣晋荀朂以鹿鸣燕嘉賔无取于朝乃除鹿鸣旧歌更作行礼诗四萹先陈三朝朝宗之义又为王公上寿酒食举乐歌诗十二萹司律陈颀以为三元肇发羣后奉璧趋步拜起莫非行礼岂容别设一乐谓之行礼荀讥鹿鸣之失似悟昔缪还制四萹复袭前轨亦未为得也终宋齐已来相承用之梁陈三朝乐有四十九等其曲有相和五引及俊雅䓁七曲后魏道武初正月上日飨羣臣备列宫悬正乐奏燕赵秦吴之音五方殊俗之曲四时飨㑹亦用之隋炀帝初诏祕书省学士定殿前乐工歌十四曲终大业之世每举用焉其后又因髙祖七部乐乃定以为九部唐武徳初䜩享承隋旧制用九部乐贞观中张文収造䜩乐于是分为十部后更分䜩乐为立坐二部天寳已后䜩乐西凉龟兹部着録者二百余曲而清乐天竺诸部不在焉晋四厢乐歌傅玄晋书乐志曰晋初食举亦用鹿鸣至武帝泰始五年使傅玄荀朂张华各造正旦行礼及王公上寿酒食举乐歌诗后又诏成公绥亦作焉傅玄造三萹一曰天鉴正旦大㑹行礼歌二曰于赫上寿酒歌三曰天命食举东西厢歌正旦大㑹行礼歌天鉴有晋世祚圣皇时齐七政朝此万方钟鼓斯震九賔备礼正位在朝穆穆济济煌煌三辰实丽于天君后是象威仪孔䖍率礼无愆莫匪迈徳仪刑圣皇万邦惟则天鉴四章章四句上寿酒歌于赫朙朙圣徳龙兴三朝献酒万夀是膺敷佑四方如日之升自天降祚元吉有徴于赫一章八句食举东西厢歌天命大晋载育羣生于穆上徳随时化成自祖配命皇皇后辟继天创业宣文之绩丕显宣文先知稼穑克恭克俭足教足食既教食之弘济艰难上帝是佑下民所安天祐圣皇万邦来贺虽安勿安干干匪暇乃正丘郊乃定冢社廙廙作宗光宅天下惟敬朝飨爰奏食举尽礼供御嘉乐有序树羽设业笙镛以间琴瑟齐列亦有箎埙喤喤鼓钟鎗鎗磬管八音克谐载夷载简既夷既简其大不御风化潜兴如云如雨如云之覆如雨之润声教所暨无思不顺教以化之乐以和之和而养之时惟邕熙礼慎其仪乐莭其声于铄皇繇既和且平天命十三章章四句晋四厢乐歌荀朂晋书乐志曰魏杜䕫传旧雅乐四曲一曰鹿鸣二曰驺虞三曰伐檀四曰文王皆古声辞及太和中左延年改䕫驺虞伐檀文王三曲㪅自作声节其名虽同而声实异唯因䕫鹿鸣全不改易每正旦大㑹太尉奉璧羣后行礼东厢雅乐郎作者是也后又改三篇第一曰于赫篇咏武帝声节与古鹿鸣同第二曰巍巍篇咏文帝用延年所改驺虞声第三曰洋洋篇咏朙帝用延年所改文王声第四曰日复用鹿鸣鹿鸣之声重用而除古伐檀古今乐録曰汉故事上寿用四㑹曲魏朙帝青龙二年以长笛食举第十一古大置酒曲代四㑹又易古诗名曰羽觞行用为上寿曲施用最在前鹿鸣以下十二曲名食举乐而四㑹之曲遂废宋书乐志曰晋荀朂造正旦大㑹行礼歌四萹一曰于皇当于赫二曰朙朙当巍巍三曰邦国当洋洋四曰祖宗当鹿鸣王公上夀酒歌一萹曰践元辰当羽觞行食举乐东西厢歌十二萹一曰煌煌当鹿淑不逆来格祁祁邦家是若朙朙一章八句光光邦国天笃其祜丕显哲命顾柔三祖世徳作求奄有九土思我皇度彝伦攸序邦国一章八句惟祖惟宗高朗缉熙对越枉天骏惠枉兹聿求厥成我皇崇之式固其犹往敬用治祖宗一章八句王公上寿酒歌践元辰延显融献羽觞祈令终我皇寿而隆我皇茂而嵩本枝奋百世休祚钟圣躬鸣二曰賔之初筵当于穆三曰三后当昭昭四曰赫矣当华华五曰烈文当朝宴六曰猗欤当盛徳七曰隆化当绥万邦八曰振鹭当朝朝九曰翼翼当顺天十曰既宴当陟天庭十一曰时邕当参两仪十二曰嘉㑹正旦大㑹行礼歌于皇元首羣生资始履端大享敬御繁祉肆觐羣后爰及卿士钦顺则元允也天子于皇一章八句朙朙天子临下有赫四表宅心惠浃荒貊柔逺能迩孔践元辰一章八句食举乐东西厢歌煌煌七曜重朙交畅我有嘉賔是应是贶邦政既图接以大飨人之好我式遵徳让煌煌一章八句賔之初筵蔼蔼济济既朝乃宴以洽百礼颁以位叙或廷或陛登傧台叟亦有兄弟胥子陪寮宪兹度楷观頥养正降福孔偕賔之初筵一章十二句昔我三后大业是维今我圣皇焜燿前晖奕世重规朙照九畿思缉用光时罔有违陟禹之迹莫不来威天被显禄福履是绥三后一章十二句赫矣太祖克广朙徳廓开㝢宙正世立则变化不经民无瑕慝创业垂统兆我晋国赫矣一章八句烈文伯考时惟帝景夷险平乱威而不勐御衡不迷皇涂焕炳七徳咸宣其寕惟永烈文一章八句猗欤盛欤先皇圣文则天作孚大哉惟君慎徽五典帝载是懃文武发挥茂建嘉勲修己济治民用寕殷怀逺烛幽玄教氛氲善世不伐服事参分徳博化隆道冐无垠猗欤一章十六句隆化洋洋帝命漙将登我晋道越惟圣皇龙飞革运临焘八荒叡哲钦朙配踪虞唐封建厥福骏发其祥三朝习吉终然允臧其臧惟何总彼万方元侯列辟四岳蕃王时见世享率兹有常旅揖在庭嘉客在堂宋卫既臻陈畱山阳我有賔使观国之光贡贤纳计献璧奉璋保祐命之申钖无疆隆化一章二十八句振鹭于飞鸿渐其翼京邑穆穆四方是式无竞惟人王纲允敕君子来朝言观其极振鹭一章八句翼翼大君民之攸曁信理天工惠康不匮将逺不仁训以淳粹幽朙有伦俊乂在位九族既睦庻邦顺比开元布宪四海鳞萃协时正统殊涂同致厚徳载物灵心隆贵敷奏谠言纳以无讳树之典象诲之义类上教如风下应如卉一人有庆羣萌以遂我后宴喜令问不坠翼翼一章二十六句既宴既喜翕是万邦礼仪卒度物有其容晣晣庭燎喤喤鼓钟笙磬咏徳万舞象功八音克谐俗易化从其和如乐庶品时邕既宴一章十二句时邕斌斌六合同尘往我祖宣威静殊邻首定荆楚遂平燕秦亹亹文皇迈徳流仁爰造草昧应干顺民灵瑞告符休徴响震天地弗违以和神人既戡庸蜀吴㑹是賔肃愼率职楛矢来陈韩濊进乐均协清钧西旅献獒扶南效珍蛮裔重译玄齿文身我皇抚之景命惟新时邕一章二十六句愔愔嘉㑹有闻无声清酤既奠笾豆既馨礼充乐备箫韶九成恺乐饮酒酣而不盈率土欢豫邦国以宁王猷允塞万载无倾嘉㑹一章十二句晋四厢乐歌张华王公上寿诗称元庆奉寿觞后皇延遐祚安乐抚万方食举东西厢乐诗朙朙在上丕显厥繇翼翼三寿蕃后惟休羣生渐徳六合承流三正元辰朝庆鳞萃华夏奉职贡八荒觐殊类黻冕充广庭鸣玉盈朝位济济朝位言观其光仪序既以时礼文焕以彰思皇享多祜嘉乐永无央九賔在庭胪赞既通升瑞奠贽乃侯乃公穆穆天尊隆礼动容履端承元吉介福御万邦朝享上下咸雍崇多仪繁礼容舞盛徳歌九功扬芳烈播休踪皇化洽洞幽朙怀柔百神辑祥祯濳龙跃雕虎仁仪鳯鸟届游麟枯蠧荣竭泉流菌芝茂枳棘柔和气应休徴弦协灵苻彰帝期绥宇宙万国和昊天成命赉皇家赉皇家世资圣哲三后在天启鸿烈启鸿烈隆王基率土讴吟欣戴于时恒文象代气着期泰始开元龙升在位四隩同风燮宁殊类五韪来备嘉生以遂凝庶绩臻大康申繁祉胤无疆本枝百世继绪不忘继绪不忘休有烈光永言配命惟晋之祥圣朙统世笃皇仁广大配天地顺动若陶钧玄化参自然至徳通神朙清风畅八极流泽被无垠于皇时晋弈世齐圣惟天降嘏神祗保定弘济区夏允集大命大命既集光帝猷大朙重曜鉴六幽声教洋溢惠滂流移风俗多士盈朝贤俊比屋敦世心斵彫反素朴反素朴怀庶方干戚舞阶庭疏狄恱遐荒扶南假重译肃慎袭衣裳云覆雨施徳洽无疆旁作穆穆仁化翔朝元日賔王庭承宸极当盛朙衍和乐竭祗诚仰嘉惠怀徳馨游淳风泳淑清协亿兆同欢荣建皇极统天位运隂阳御六气殷羣生成性类王道浃治功成人伦序俗化清䖍朙祀祗三灵崇礼乐式仪刑庆元吉宴三朝播金石咏泠箫奏九夏舞云韶迈徳音流英声八纮一六合寕六合寕承圣朙王泽洽道登隆绥函夏总华戎齐徳教混殊风混殊风康万国崇夷简尚敦徳弘王度逺遐则正旦大会行礼诗四首于赫皇祖廸哲齐圣经纬大业基天之命克开洪绪诞笃天庆㫄济彜伦仰齐七政烈烈景皇克朙克聪静封畧定勲功成民立政仪刑万邦式固崇轨光绍前踪允文烈考濬哲应期参徳天地比功四时大亨以正庶绩咸熙肇启晋宇遂登皇基朙朙我后玄徳通神受终正位协应天人容民厚下育物流仁跻我王道辉光日新晋四厢乐歌王公上寿酒歌上寿酒乐未央大晋应天庆皇帝永无疆正旦大㑹行礼歌穆穆天子光临万国多士盈朝莫匪俊徳流化罔极王猷允塞嘉㑹置酒嘉賔充庭羽旄曜辰极钟鼓振泰清百辟朝三朝彧彧朙仪形济济锵锵金振玉声礼乐具宴嘉賔眉寿祚圣皇景福惟日新羣后戾止有来雍雍献酬纳贽崇此礼容丰肴万俎㫖酒千钟嘉乐尽宴乐福禄咸攸同乐哉天下安寕道化行风俗清箫韶作咏九成年丰穰世泰平至治哉乐无穷元首聪朙股肱忠澍丰泽扬清风嘉瑞出灵应彰麒麟见鳯凰翔醴泉涌流中唐嘉禾生穗盈箱降繁祉祚圣皇承天位统万国受命应期授圣徳四世重光宣开洪业景克昌文钦朙徳弥彰肇启晋邦流祚无疆泰始建元鳯凰龙兴龙兴伊何享祚万乘奄有八荒化育黎蒸图书焕炳金石有徴徳光大道熈隆被四表格皇穹弈弈万嗣朙朙显融髙朗令终保兹永祚与天比崇圣皇君四海顺人应天期三叶合重光㤗始开洪基朙曜参日月功化侔四时宇宙清且泰黎庶咸雍熙善哉雍熙惟天降命翼仁祐圣于穆三皇载徳弥盛总齐琁玑光统七政百揆时序化若神圣四海同风兴至仁济民育物拟陶钧拟陶钧垂惠润皇皇羣贤峨峨英隽徳化宣芬芳播来胤播来胤垂后昆清庙何穆穆皇极辟四门皇极辟四门万机无不综亹亹翼翼乐不及荒饥不遑食大礼既行乐无极登崑崙上曾城乘飞龙升㤗清冠日月佩五星扬虹蜺建篲旌披庆云䕃繁荣览八极游天庭顺天地和隂阳序四时曜三光张帝网正皇纲播仁风流惠康迈洪化振灵威怀万方纳九夷朝阊阖宴紫微建五旗罗钟虡列四县奏韶武铿金石扬旌羽纵八佾巴渝舞咏雅颂和律吕于胥乐乐圣主化荡荡清风泄总英雄御俊杰开宇宙扫四裔光缉熙美圣哲超百代扬休烈流景祚显万世皇皇显祖翼世佐时宁济六合受命应期神武鹰扬大化咸熙廓开皇衢用成帝基光光景皇无竞惟烈匡时拯俗休功盖世宇宙既康九域有截天命降鉴启祚朙哲穆穆烈考克朙克隽实天生徳诞膺灵运肇建帝业开国有晋载徳弈世垂庆洪胤朙朙圣帝龙飞在天与灵合契通徳幽玄仰化青云俯育重渊受灵之祜于万斯年晋冬至初歳小㑹歌张华日月不留四气回周节庆代序万国同休庶尹羣后奉寿升朝我有嘉礼式宴百僚繁肴绮错旨酒泉渟笙镛和奏磬管流声上隆其爱下尽其心宣其壅滞咏之徳音乃宣乃训配享交㤗永载仁风长抚无外晋宴㑹歌张华亹亹我皇配天垂光畱精日昃经览无方听朝有暇延命衆臣冠盖云集罇俎星陈肴蒸多品八珍代变羽爵无算䆒乐极宴歌者流声舞者投袂动容有节丝竹竝设宣畅四体繁手趣挚懽足发和酣不忘礼好乐无荒翼翼济济晋中宫所歌张华先王统大业玄化渐八维仪刑孚万邦内训隆壸闱皇英垂帝典大雅咏三妃执徳宣隆教正位理厥机含章体柔顺帅礼蹈谦祇螽斯弘慈惠樛木逮幽微徽音穆清风髙义邈不追遗荣参日月百世仰余晖晋宗亲㑹歌张华族燕朙礼顺餟食序亲亲骨肉散不殊昆弟岂他人本枝笃同庆棠棣着先民于皇圣朙后天覆弘且仁降礼崇亲戚旁施协族姻式宴尽酣娱饮御备羞珍和乐既宣洽上下同欢欣徳教加四海敦睦被无垠乐府诗集巻第十三东呉毛晋订正男扆再订乐府诗集乐府诗集卷第十四乐府诗集巻第十四太原郭茂倩编次燕射歌辞宋四厢乐歌王韶之宋书乐志曰王韶之造四厢乐歌五篇一曰肆夏乐歌四章客入四厢振作于铄曲皇帝当阳四厢振作将将曲皇帝入变服四厢振作于铄将将二曲又黄钟太蔟二厢作法章九功二曲二曰大㑹行礼歌二章沽洗厢作三曰王公上夀歌一章黄钟厢作四曰殿前登歌三章别用金石五曰食举歌十章黄钟太蔟二厢更作黄钟作晨羲体至和王道开元辰礼有容五曲太蔟作五玉怀荒裔皇猷缉惟永初王道纯五曲古今乐録曰按周礼云王出入奏王夏賔出入奏肆夏肆夏本施之于宾帝王出入则不应奏肆夏也肆夏乐歌于铄我皇体仁包元齐朙日月比量干坤陶甄百王稽则黄轩訏谟定命辰告四蕃将将蕃后翼翼羣僚盛服待晨朙发来朝飨以八珍乐以九韶仰祗天颜厥猷孔昭法章既设初筵长舒济济列辟端委皇除饮和无盈威仪有余温恭在位敬终如初九功既歌六代惟时被徳在乐宣道以诗穆矣大和品物咸熙庆积自逺告成在兹大㑹行礼歌大哉皇宋长发其祥纂系在汉统源伊唐徳之克朙休有烈光配天作极辰居四方皇矣我后圣徳通灵有命自天诞受休祯龙飞紫极造我宋京光宅宇宙赫赫朙朙王公上夀歌献夀爵庆圣皇灵祚竆二仪休朙等三光殿前登歌朙朙大宋缉熙皇道则天垂化光定天保天保既定肆觐万方礼繁乐富穆穆皇皇沔彼流水朝宗天池洋洋贡职抑抑威仪既习威仪亦闲礼容一人有则作孚万邦烝哉我皇固天诞圣履端惟始越休庆如天斯久如日斯盛介兹景福永固骏命食举歌晨羲载曜万物咸覩嘉庆三朝礼乐备举元正肇始典章晖朙万方毕来贺华裔充皇庭多士盈九位俯仰观玉声恂恂俯仰载烂其辉鼓钟震天区礼容塞皇闱思乐竆休庆福履同所归五玉既献三帛是尔公尔侯鸣玉华殿皇皇圣后降礼南面元首纳嘉礼万邦同欢愿休哉君臣嘉燕建五旗列四县乐有文礼无倦融皇风竆一变体至和感隂阳徳无不柔繁休祥瑞徽璧应嘉钟舞灵凤跃潜龙景星见甘露坠木连理禾同穗玄化洽仁泽敷极祯瑞竆灵符怀荒裔绥齐民荷天祐靡不宾靡不賔长世弘盛昭朙有融繁嘉庆繁嘉庆熙帝载合气咸和苍生欣戴三灵协瑞惟新皇代王道四达流仁布徳竆理咏干元垂训顺帝则灵化侔四时幽诚通玄默徳泽被八纮干宁轨万国皇猷缉咸熙泰礼仪焕帝庭要荒服遐外被发袭缨冕左袵回衿带天覆地载流泽汪濊声教布护徳光大开元辰毕来王奉贡职朝后皇鸣珩佩观典章乐王度恱徽芳陶盛化游太康丕昭朙永克昌惟永初徳丕显齐七政敷五典彝伦序洪化阐王泽流太平始树声教朙皇纪和灵祇恭朙祀衍景祚膺嘉祉礼有容乐有仪金石陈干羽施迈武濩均咸池歌南风舞徳称文武焕颂声兴王道纯徳弥淑宁八表康九服道礼让移风俗移风俗永克融歌盛美造成功咏徽烈邈无竆齐四厢乐歌南齐书乐志曰元㑹大飨四厢乐齐微改革多仍宋旧辞其临轩乐亦奏肆夏于铄四章云肆夏乐歌于铄我皇体仁包元齐朙日月比量干坤陶甄百王稽则黄轩訏谟定命辰告四蕃将将蕃后翼翼羣僚盛服待晨朙发来朝飨以八珍乐以九韶仰祗天颜厥猷孔昭法章既设初筵长舒济济列辟端委皇除饮和无盈威仪有余温恭在位敬终如初九功既歌六代惟时被徳在乐宣道以诗穆矣大和品物咸熙庆积自逺告成在兹大㑹行礼歌大哉皇齐长发其祥祚隆姬夏道迈虞唐徳之克朙休有烈光配天作极辰居四方皇矣我后圣徳通灵有命自天诞授休祯龙飞紫极造我齐京光宅宇宙赫赫朙朙王公上夀歌献夀爵庆圣皇灵祚竆二仪休朙等三光殿前登歌朙朙齐国缉熙皇道则天垂化光定天保天保既定肆觐万方礼繁乐富穆穆皇皇沔彼流水朝宗天池洋洋贡职抑抑威仪既习威仪亦闲礼容一人有则作孚万邦烝哉我皇寔灵诞圣履端惟始对越休庆如天斯崇如日斯盛介兹景福永固洪命食举歌晨羲载焕万物咸覩嘉庆三朝礼乐备举元正肇始典章徽朙万方来贺华夷充庭多士盈九徳俯仰观玉声恂恂俯仰载烂其晖钟鼓震天区礼容塞皇闱思乐竆休庆福履同所归五玉既献三帛是荐尔公尔侯鸣玉华殿皇皇圣后降礼南面元首纳嘉礼万邦同钦愿休哉休哉君臣熙宴建五旗列四县乐有文礼无勌融皇风竆一变礼至和感隂阳徳无不柔系休祥瑞征辟应嘉钟儛云凤跃潜龙景星见甘露坠木连理禾同穗玄化洽仁泽敷极祯瑞竆灵符怀荒逺绥齐民荷天祐靡不宾靡不宾长世盛昭朙有融繁嘉庆繁嘉庆熙帝载舍气感和苍生欣戴三灵协瑞惟新皇代王道四达流仁徳竆理咏干元垂训从帝则灵化侔四时幽诚通玄默德泽被八纮礼章轨万国皇猷缉咸熙泰礼仪焕帝庭要荒服遐外被髪袭缨冕左袵囘衿带天覆地载泽流汪濊声教布护徳光大开元辰毕来王奉贡职朝后皇鸣珩佩观典章乐王庆悦徽芳陶盛化游太康惟昌朙永克昌惟建元德丕显齐七政敷五典彝伦序洪化阐王泽流太平始树灵祇恭朙祀仁景祚膺嘉祉礼有容乐有仪金石陈干羽施迈武濩均咸池歌南风徳永称文朙焕颂声兴王道纯徳弥淑宁八表康九服导礼让移风俗移风俗永克融歌盛美告成功咏休烈邈无竆梁三朝雅乐歌俊雅三首沈约隋书乐志曰衆官出入奏俊雅取礼记王制云司徒选士之秀者升之学曰俊士也二郊太庙朙堂三朝同用焉设官分职髦俊攸俟髦俊伊何贵徳尚齿唐乂咸事周宁多士区区卫国犹頼君子汉之得人帝猷乃理开我八袭辟我九重珩珮流响缨绂有容衮衣前迈列辟云从义兼东序事美西雍分阶等肃异列齐恭重列北上分庭异陛百司扬职九宾相礼齐宋舅甥鲁卫兄弟思皇蔼蔼羣龙济济我有嘉宾实惟恺悌同前三首萧子云惟王建国辨方正位于赫有梁向朙而治知人则哲聪朙文思思皇多士俊乂咸事弗惟其官惟人乃备训廸庶工位以徳序恭已而治垂旒当宁或以言扬或以事举春朝秋觐圭币惟旅翼翼酆郇峩峩齐楚客入金奏宾至县兴威仪有则是降是升百辟卿士元首是承左右秩秩终敬且矜彞伦攸序王猷以凝胤雅沈约隋书乐志曰皇太子出入奏胤雅取诗君子万年永钖祚胤也三朝用之自㫺殷代哲王迭有降及周成惟器是守上天乃眷大梁既受灼灼重朙仰承元首体干作贰命服斯九置保置师居前居后前星比耀克隆万寿同前萧子云天下爲家大梁受命眷求一徳惟烈无竞仪刑哲王元良诞庆灼灼朙两作离承圣英华外发温文成性立师立保左右惟政休有烈光前星比盛寅雅沈约隋书乐志曰王公出入奏寅雅取尚书周官云贰公弘化寅亮天地也三朝用之礼莫违乐具举延藩辟朝帝所执桓蒲列齐莒垂衮毳纷容与升有仪降有序齐簪绂忘笑语始矜严终酣醑同前萧子云车同轨行同伦来万国相九宾延羣后朝荩臣礼时行乐日新摐夷则奏雅寅衮衣曜玉帛陈仪抑抑皇恂恂介雅三首沈约隋书乐志曰上夀酒奏介雅取诗大雅云君子万年介尔景福也三朝用之百福四象初万夀三元始拜献惟衮职同心协卿士北极永无竆南山何足拟夀随百礼洽庆与三朝升惟皇集繁祉景福互相仍申钖永无遗穰简必来应百味既含馨六饮莫能尚玉罍信湛湛金巵颇揺漾敬举发天和祥祉流嘉贶同前三首萧子云朙君创洪业大同登颂声开元洽百礼来仪奏九成申钖南山祚赫赫复朙朙三朝礼乐和百福随春酒玉樽湛而献聪朙作元后安乐享延年无疆臣拜手四气新元旦万夀初今朝趋拜齐衮玉钟石变箫韶曰升等皇运洪基邈且遥需雅八首沈约隋书乐志曰食举奏需雅取易象曰云上于天需君子以饮食宴乐也三朝用之实体平心待和味庶羞百品多爲贵或鼎或鼒宣九沸楚桂胡盐芼芳卉加笾列俎彫且蔚五味九变兼六和令芳甘㫖庶且多三危之露九期禾圎桉方丈粲星罗皇举斯乐同山河九州上腴非一族玄芝碧树夀华木终朝采之不盈掬用拂腥羶和九谷既甘且饫致遐福人欲所大味爲先兴和尽敬咸在旃碧鳞朱尾献嘉鲜红毛緑翼坠轻翾臣拜稽首万斯年击钟以俟惟大国况乃御天流至徳侑食斯举扬盛则其礼不諐仪不忒风猷所被深且塞膳夫奉职献芳滋不麛不夭咸以时调甘适苦别渑淄其徳不爽受福釐于焉逸豫永无期备味斯飨惟至圣咸降人神礼爲盛或风或雅流歌咏负鼎言归启殷命悠悠四海同兹庆道我六穗罗八珍洪鼎自爨匪劳薪荆包海物必来陈滑甘滫瀡味和神以斯至徳被无垠同前八首萧子云农用八政食爲先播时百谷民所天禘尝郊社尽㓗䖍䜩飨馈食礼节宣九功惟序登颂絃感物而动物靡遂太羮不和有遗味非极口腹而行气节之民心杀攸贵宁爲礼本饔与饩始诸饮食物之初设卦观象受以需蒸民乃粒有牲刍自卫反鲁删诗书弋不射宿杀已袪在㫺哲王观民志庶羞百品因时备爲善不同同归治蔬膳菲食化始至率物以躬行尊位雅有泂酌风采苹蕰藻之菜非八珍涧溪沼沚贵先民朙信之徳感人神譬诸禴祭在西隣行苇之微犹物践宁惟血气无身剪圣人之心微而显千里之应出言善况遂豚鱼革前典春酸夏苦各有宜筐筥锜釜备糗酏逡廵揖让诏司仪卑髙制节朙等差君臣之序正在斯日月光华风四塞规飨有序仪不忒匪天私梁乃佑徳光被四表自南北长世缀旒爲下国雍雅三首沈约隋书乐志曰撤馔奏雍雅取礼记仲尼燕居云大飨客出以雍撤也三朝用之朙朙在上其仪有序终事靡諐收铏撤俎乃升乃降和乐备举天徳莫违人谋是与敬行礼达兹焉䜩语我馂惟阜我肴孔庶嘉味既充食旨斯饫属厌无爽冲和在御击壤齐欢怀生等豫蒸庶乃粒宴由仁恕百司警列皇在在陛既饫且醑卒食成礼其容穆穆其仪济济凡百庶僚莫不恺悌奄有万国抑由天启同前三首萧子云穆穆天子时惟圣敬济济羣公恭爲徳柄爲撤有典膳夫是命礼行禘尝义光朝聘神飨其徳民洽其庆尚有和羮既戒且平亦有其馂亦惟克朙其馂惟旅其酳惟成百礼斯洽三宥已行朙哉元首遹骏其声戒食有章卒食惟序庭鸣金奏凯收笾筥客出以雍撤以振羽离磬乃作和钟备举济济威仪喤喤簨簴北齐元㑹大飨歌隋书乐志曰北齐元㑹大飨协律不得升陛黄门举麾于殿上宾入门四厢奏肆夏皇帝出合奏皇夏皇帝当扆羣臣奉贺奏皇夏皇帝入宁变服黄钟太蔟二厢奏皇夏皇帝变服移幄坐于西厢帝出升御坐姑洗厢奏皇夏王公奠璧奏肆夏上夀黄钟厢奏上夀曲皇太子入至坐位酒至御殿上奏登歌食至御前奏食举乐文舞将作先设阶歩次奏文舞武舞将作先设阶歩次奏武舞皇帝入钟鼓奏皇夏肆夏昊苍眷命兴王统天业高帝始道邈皇先礼成化穆乐合风宣賔朝荒夏扬对穹玄皇夏夏正肇旦周物充庭具僚在位俛伏无声大君穆穆宸仪动睟日煦天廻万灵胥萃皇夏天子南面干覆离朙三千咸列万国填并犹从禹㑹如次汤庭奉兹一徳上下和平皇夏我应天历四海爲家协同内外混一戎华鹤葢龙马风乘云车夏章夷服其㑹如麻九宾有仪八音有节肃肃于位饮和在列四序氤氲三光昭晰君哉大矣轩唐比辙皇夏皇运应箓廓定区㝢受终以文构业以武尧㫺命舜舜亦命禹大人驭歴重规沓矩钦朙在上昭纳八夤从灵体极诞圣竆神化生羣品陶育烝人展礼肆乐协此元春肆夏万方咸暨三揖以申垂旒冯玉五瑞交陈拜稽有章升降有节圣皇负扆虞唐比烈上夀曲仰三光奏万夀人皇御六气天地同长久登歌大齐统历道化光朙马圗呈宝龟箓告灵百蛮非衆八荒非逖同作尧人俱包禹迹天覆地载成以四时惟皇是则比大于兹羣星拱极衆川赴海万㝢骏奔一朝咸在齐之以礼相趋帝庭应规蹈矩玉色金声动之以乐和风四布龙申凤舞鸾歌麟歩食举乐三端正启万方观礼具物充庭二仪合体百华照晓千门洞晨或华或裔奉䞇惟新悠悠亘六合圎首莫不臣仰施如雨晞和犹日风化表笙镛歌讴被琴瑟谁言文轨异今朝混爲一彤庭烂景丹陛流光怀黄绾白鹓鹭成行文赞百揆武镇四方折冲鼓雷电献替协隂阳大矣哉道迈上皇陋五帝狭三皇竆礼物该乐章序冠带垂衣裳天壤和家国穆悠悠万类咸孕育契冥化侔大造灵効珍神归宝兴云气飞龙苍麟一角凤五光朱雀降黄玉表九尾驯三足扰化之定至矣哉瑞感德四方来囹圄空水火菽粟求贤振滞弃珠玉衣不靡宫以卑当阳端嘿垂拱无爲云云万有其乐不訾嗟此举时逢至道肖形咸自持赋命无伤夭行气进皇舆游龙服帝皁圣主宁区宇干坤永相保牧野征鸣条战大齐家万国拱揖应终禅奥主廓清都大君临赤县髙居深视当扆正殿旦暮之期今一见两仪分牧以君陶有象化无垠大齐徳邈谁羣超凤火冠龙云露以洁风以薫荣光至气氤氲神化逺人灵协寒暑调风雨燮披泥检受圗牒圗牒启期运昌分四序缀三光延寳祚眇无疆惟皇道升平日河水清海不溢云干吕风入律驱黔首入仁夀与天高竝地厚刑以厝颂声扬皇情邈眷汾襄岱山髙配林壮亭亭耸云云望斾葳蕤驾骙骙刋金阙奠玉龟皇夏礼终三爵乐奏九成允也天子穹壤和平载色载笑反寝宴息一人有祉百神奉职乐府诗集巻第十四东呉毛晋订正男扆再订乐府诗集乐府诗集卷第十五乐府诗集巻第十五太原郭茂倩编次燕射歌辞周五声调曲庾信曲序曰元正飨㑹大礼宾至食举称觞荐玉六律既从八风斯畅以歌大业以舞成功宫调曲五首气离清浊割元开天地分三才初辨正六位始成文继天爰立长安民乃树君其朙广如日其泽厚如云惟㫺我文祖拨乱拒讴歌三分未抚运八百不陵河礼敷天下信乐正神人和风尘行息警江海欲无波我皇承下武革命在君临膺圗当舜玉嗣徳受尧琴沈首多推运阳城有让心就日先知逺观渊早见深玄精实委御苍正乃皆平履端朝万国年祥庆百灵玉帛咸观礼华戎各在庭凤响中夷则天文正玉衡皇基自天保万物乃由庚握衡平地纪观象正天枢褀祥钟赤县灵瑞炳皇都㪅受昭华玉还披兰叶圗金波来白兔弱木下苍乌玉斗调协金沙富国租青丘还扰圃丹穴㪅巢梧安乐新咸庆长生百福符朙朙九族序穆穆四门宾隂陵朝北附蟠木引东臣涧途求板筑溪源取钓纶多士归贤戚维城属茂亲贵位连南斗髙荣据北辰迎时乃推䇿司职且班神日月之所照霜露之所均永从文轨一长无外户人郁盘舒栋宇峥嵘侔大壮拱木诏林衡全模征梓匠千栌绮翼浮百栱长虹抗北去邯郸道南来偃师望龙首载文㮰云承武帐居者非求隘卑宫岂难尚壮丽天下观是以从萧相变宫调二首帝游光出震君朙擅在离巖廊惟眷顾钦若尚无爲龙穴非难附鸾巢欲可窥具茨应不逺汾阳宁足随烝民播殖重沟洫劬劳多桑林还注雨积石遂开河朙征逢永命平秩値年和㪅有薰风曲方闻晨露歌移风广轩历崇徳盛唐年成文兴大雅出豫动钧天黄钟六律正阊阖八风宣孤竹调阳管空桑节雅絃舞林鸾㪅下歌山凤欲前闻音能辨俗听曲乃思贤感物观治乱治心防未然君子得其道太平何有焉商调曲四首君以宫唱寛大而谟朙臣以商应闻义则可行有熊爲政访道于容成殷汤受命委任于阿衡忠其敬事有罪不逃刑诵其箴谏言之无隐情有刚有断四方可以宁既颂既雅天下乃升平专精一致金石爲之开动有两心妻子恩情乖苟利社稷无有不尽怀昊天降祐元首惟康哉百川俱㑹大海所以深羣材既聚故能成邓林勐虎在山百兽莫敢侵忠臣处国天下无异心㫺我文祖执心且危虑驱剪豺狼经营此天歩今我受命又无敢逸豫惟尔弼谐各可知兢惧礼乐既正人神所以和玉帛有序志欲静干戈各分符瑞俱誓裂山河今日相乐对酒且当歌道徳以喻听撞钟之声神姦不若观铸鼎之形酆宫既朝诸侯于是穆岐阳或狩淮夷自此平若渉大川言凭于舟檝如和鼎实有寄于盐梅君臣一体可以静氛埃得人则治何世无奇才风力是举而台阶序平重黎既登而天地位成功无与让铭太常之旌世不失职受骍毛之盟辑瑞班瑞穆穆于尧门惟翰惟屏膴膴于周原功成而治定礼乐斯存复子而朙辟姬旦何言角调曲二首止戈见于絶辔之野称伐闻于丹水之征信义俱存乃先㤀食五材竝用谁能去兵虽圣人之大宝曰位实天地之大德曰生泾渭同流清浊异能琴瑟竝御雅郑殊声扰扰烝人声教不一茫茫禹迹车轨未并志在四海而尚恭俭心包宇宙而无骄盈言而无文行之不逺义而无立勤则无成恻隐其心训以慈惠流宥其过哀矜典刑匡赞之士或从渔钓云雨之才乍叹幽谷寻芳者追深迳之兰识韵者探竆山之竹克朙其徳贡以三事树之风声言于九牧协用五纪风若从时农用八政甘作其谷殊风共轨见之周南异畆同颖闻之康叔祁寒暑雨是无胥怨天覆云油滋焉渗漉幸无谢上古之淳人庶可以封之于比屋征调曲六首干巛以含养覆载日月以贞朙照临达人以四海爲务朙君以百姓爲心水波澜者源必逺树扶疎者根必深云雨取施无不洽廊庙求才多所任淳风布政常无欲至道防人能变俗求仁义急于水火用礼让多于菽粟屈轶无佞人可指獬豸无繁刑可触王道荡荡用无为天下四人谁不足圣人千年始一生黄河千年始一清摄提以之而从纪玉烛于是而文朙东南可以补地缺西北可以正天倾浮鼋则东海可厉运锸则南山可平衆仙就朝于瑶水羣帝受享于朙庭怀和则韎任竝奏功烈则钟鼎俱铭三光以记物呈形四时以裁成正位雷风大山岳之响寒暑通隂阳之气武功则六合攸同文教则二仪经纬有道则咸浴其徳好生则各繁其类白日经天中则移朙月横汉满而亏能亏能缺既无爲虽盈虽满则不危开信义以爲苑囿立道徳以为城池周监二代所损益郁郁乎文其可知庖牺之亲临佃渔神农之躬秉耕稼汤则救旱而忧勤禹则正冠而无暇草上之风无不偃君子之甿知可化将欲比徳于三皇未始追踪于五霸纎纎不絶林薄成涓涓不止江河生事之毫髪无谓轻虑逺防微乃不倾云官乃垂拱大君凤历惟钦朙元首类上帝而禋六宗望山川而朝羣后地镜则山泽俱开河圗则鱼龙合负我之天纲莫不该阊阖九关天门开卿相则风云玄感匡赞则星辰下来既兴周室之三圣乃举唐朝之八才莘臣参谋于左相大老教政于中台其宜作则于朙哲故无崇信于姦回正阳和气万类繁君王道合天地尊黎人耕植于义圃君子翺翔于礼园落其实者思其树饮其流者怀其源咎繇爲谋不仁逺士㑹爲政羣盗奔克寛则昆虫内向彰信则殊俗宅心浮桥有月支抱马上苑有乌孙学琴赤玉则南海输賮白环则西山献琛无劳凿空于大夏不待蹶角于蹛林羽调曲五首树君所以牧人立法所以静乱首恶既其南巢元凶于是北窜居休气而四塞在光华而两旦是以雨施作解是以风行惟涣周之文武洪基光宅天下文思千载克圣咸熙七百在我应期实昊天有成命惟四方其训之运平后亲之俗时乱先疎之雄踰桂林而驱象济弱水而承鸿既浮干吕之气还吹入律之风钱则都内贯朽仓则常平粟红火中乃寒乃暑年和一风一雨听钟磬念封疆闻笙竽畜聚瑶琨篠荡既从怪石鈆松即序长乐善马成廐水衡黄金爲府百川乃宗巨海衆星是仰北辰九州攸同禹迹四海合德尧臣朝阳栖于鸣凤灵畤牧于般麟云玉叶而五色月金波而两轮凉风迎时北狩小暑戒节南廵山无藏于紫玉地不受于黄银虽南征而北怨实西略而东宾既永清于四海终有庆于一人定律零陵玉管调钟始平铜尺龙门之下孤桐泗水之滨鸣石河灵于是让珪山精所以奉璧涤九川而赋税栞三危而纳钖北里之禾六穗江淮之茅三嵴可以玉检封禅可以金绳探册终永保扵鸿名足扬光扵载籍太上之有立徳其次之谓立言树善滋于务本除恶穷于塞源沖深其智则厚昭朙其道乃尊仁义之财不匮忠信之礼无繁动天无有不届惟时无幽不彻作德心逸日休作伪心劳日拙自非刚克掩义无所离于勦絶隋元㑹大飨歌隋书乐志曰元㑹皇帝出入殿庭奏皇夏郊丘社庙同用皇太子出入奏肆夏食举奏食举歌上夀酒奏上夀歌皇夏深哉皇度粹矣天仪司陛整跸式道先驰八屯雾拥七萃云披退扬进揖歩矩行规句陈乍转华葢徐移羽旗照耀珪组陆离居髙念下处安危照临有度纪律无亏肆夏惟熙帝载式固王猷体干建本是曰孟侯驰道美汉寝门称周德心既广道业惟优傅保斯导贤才与游瑜玉发响画轮停辀皇基方峻匕鬯恒休食举歌八首燔黍设教礼之始五味相资火爲纪平心和徳在甘旨牢羞既陈钟石俟以斯而御扬盛轨养身必敬礼食昭时和嵗阜庻物饶盐梅既济鼎铉调特以肤腊加臐膮威仪济济懋皇朝饔人进羞乐侑作川潜之脍云飞臛甘酸有宜芬勺药金敦玉豆盛交错御鼓既声安以乐玉食惟后膳必珍芳菰既絜重秬新是能安体又调神荆包毕至海贡陈用之有节德无垠嘉羞入馈犹化谧沃土名滋帝台实阳华之菜雕陵栗鼎俎芬芳豆笾溢通幽致逺车书一道髙物备食多方山肤既善水豢良桓蒲在位簨业张加笾折俎烂成行恩风下济道化光礼以安国仁爲政具物必陈饔牢盛罝罘斤斧顺时令怀生熙熙皆得性于兹宴喜流嘉庆皇道四达礼乐成临朝日举表时平甘芳既饫醑以清扬休玉巵正性情隆我帝载永朙朙上夀歌俗已乂时又良朝玉帛㑹衣裳基同北辰久夀共南山长黎元鼓腹乐未央隋宴羣臣登歌皇朙驭历仁深海县载择良辰式陈髙宴颙颙卿士昻昻侯甸车旗煜爚衣缨葱蒨乐正展悬司宫饰殿三揖称礼九賔爲传圎鼎临碑方壶在面鹿鸣成曲嘉鱼入荐筐篚相辉献酬交徧饮和饱徳恩风长扇隋皇后房内歌仪礼曰燕歌乡乐周南关雎葛覃巻耳召南鹊巢采蘩采苹郑康成云王后国君夫人房中之乐歌也周南召南风化之本故谓之乡乐用之房中以及朝庭飨燕乡射饮酒也周官磬师掌教燕乐之钟磬传云燕乐房中之乐所谓隂声也诗传曰国君有房中之乐天子以周南诸侯以召南隋书乐志曰髙祖龙潜时颇好音乐尝倚琵琶作歌二章名曰地厚天髙託言夫妇之义牛弘修皇后房内之乐因取之爲房内曲命妇入并登歌上夀竝用之炀帝大业初桺顾言议以爲房内乐者主爲王后弦歌讽诵以事君子故以房室爲名其乐必有钟磬乃益歌钟歌磬土革丝竹副之并升歌下管总名房内之乐女奴肄习朝燕用焉至顺垂典正内弘风母仪万国训范六宫求贤启化进善宣功家邦载序道业斯融晋朝飨乐章五代㑹要曰晋天福四年十二月太常奏正至王公上夀皇帝举酒奏玄同之乐皇帝三饮皆奏文同之乐食举奏昭徳之舞次奏成功之舞皇帝降坐奏大同之乐其辞竝崔梲等造唐余録曰天福五年十一月冬至朝羣臣举觞奏玄同三爵登歌奏文同四爵登歌作羣臣饮宫悬乐作又奏龟兹及霓裳法曲以须食毕于时衆闻龟兹法曲雅郑杂糅固已非之朙年正旦上夀登歌发声悲离烦慝如虞殡薤露之音观者以爲不祥初举酒文同乐赫矣昌运朙哉圣皇文兴坠典礼复旧章鸳鸾济济鸟兽跄跄一人有庆万福无疆举酒大朙御宇至徳动天君臣庆㑹礼乐昭宣劒佩成列金石在县椒觞再献宝歴万年再举酒朝野无事寰瀛大康圣人有作盛礼重光万国执玉千官奉觞南山永固地久天长四举酒八表欢无事三秋贺有成照临同日逺渥泽竝云行河变千年色山唿万嵗声愿修封岱礼方以称文朙羣臣酒行歌劒佩俨如林齐倾拱北心渥恩颁美禄咸护听和音一德君臣合重瞳日月临歌时兼乐圣唯待赞泥金万国咸归禹千官共祝尧拜恩瞻凤扆倾耳听云韶运启金行逺时和玉烛调酒酣齐抃舞同贺圣朙朝令节陈髙㑹羣臣侍御筵玉墀畱爱景金殿蔼祥烟振鹭涵天泽灵禽下乐悬圣朝无一事何处让尧年周朝飨乐章唐余録曰周元正冬至朝飨乐公卿入奏忠顺皇帝坐奏治顺羣臣上夀奏福顺皇帝举夀酒登歌奏康顺羣臣降阶公卿出竝奏忠顺忠顺嵗迎㪅始节及朝元冕旒仰止冠劒相连八音合奏万物齐言常陈盛礼愿永千年忠顺朙君当宁列辟奉觞云容表瑞日影初长衣冠济济钟磬洋洋令仪克盛嘉㑹有章治顺庭陈大乐坐当太微凝旒负扆端拱垂衣鸳鸾成列簪组相辉御罏香散郁郁霏霏福顺圣皇端拱多士输忠蛮觞共献臣心毕同声齐嵩岳祝比华封千龄万祀常保时雍康顺鸿钧广运嘉节良辰列辟在位万国来宾干旄屡舞金石咸陈礼容既备帝履长春忠顺礼成三爵乐毕九成共离金戺复列彤庭忠顺朙庭展礼爲龙爲光咸韶息韵鹓鹭归行隋大射登歌周礼曰射人掌以射法治射仪王以驺虞九节诸侯以貍首七节大夫以采苹士以采蘩皆五节射义曰驺虞者乐官备也貍首者乐㑹时也采苹者乐循法也采蘩者乐不失职也是故天子以备官爲节诸侯以时㑹天子爲节大夫以循法爲节士以不失职爲节传云驺虞采苹采蘩皆乐章名貍首逸唐书乐志曰大射皇帝奏驺虞之曲皇太子奏貍首之曲㑹要曰王公射亦奏貍首其设悬奏乐如元㑹之仪按礼记载貍首诗曰曽孙侯氏四正具举大夫君子凡以庻士小大莫处御于君所以燕以射则燕则誉葢逸诗云道谧金科照时乂玉条朙优贤飨礼洽选徳射仪成鸾旗郁云动宝车犬俨天行巾车整三乏司裘饰五正鸣球响髙殿华钟震广庭乌号传㫺美淇卫着前名揖让皆时杰升降尽朝英附枝观体定杯水覩心平丰觚既来去燔炙复从横欣看礼乐盛喜遇黄河清乐府诗集巻第十五东呉毛晋订正男扆再订乐府诗集乐府诗集卷第十六乐府诗集巻第十六太原郭茂倩编次鼓吹曲辞鼓吹曲一曰短箫铙歌刘瓛定军礼云鼓吹未知其始也汉班壹雄朔野而有之矣鸣笳以和箫声非八音也骚人曰鸣箎吹竽是也蔡邕礼乐志曰汉乐四品其四曰短箫铙歌军乐也黄帝岐伯所作以建威扬徳风敌劝士也周礼大司乐曰王师大献则令奏恺乐大司马曰师有功则恺乐献于社郑康成云兵乐曰恺献功之乐也春秋曰晋文公败楚于城濮左传曰振旅恺以入司马法曰得意则恺乐恺歌以示喜也宋书乐志曰雍门周説孟尝君鼓吹于不测之渊说者云鼓自一物吹自竽籁之属非箫鼓合奏别爲一乐之名也然则短箫铙歌此时未名鼓吹矣应劭汉卤簿圗唯有骑执箛箛即笳不云鼓吹而汉世有黄门鼓吹汉享宴食举乐十三曲与魏世鼓吹长箫同长箫短箫伎录竝云丝竹合作执节者歌又建初録云务成黄爵玄云逺期皆骑吹曲非鼓吹曲此则列于殿庭者名鼓吹今之从行鼓吹爲骑吹二曲异也又孙权观魏武军作鼓吹而还此应是今之鼓吹魏晋世又假诸将帅及牙门曲葢鼓吹斯则其时方谓之鼓吹矣按西京杂记汉大驾祠甘泉汾隂备千乘万骑有黄门前后部鼓吹则不独列于殿庭者名鼓吹也汉逺如期曲辞有雅乐陈及増夀万年等语马上奏乐之意则逺期又非骑吹曲也晋中兴书曰汉武帝时南越加置交趾九眞日南合浦南海郁林苍梧七郡皆假鼓吹东观汉记曰建初中班超拜长史假鼓吹麾幢则短箫铙歌汉时已名鼓吹不自魏晋始也崔豹古今註曰汉乐有黄门鼓吹天子所以宴乐羣臣也短箫铙歌鼓吹之一章尔亦以赐有功诸侯然则黄门鼓吹短箫铙歌与横吹曲得通名鼓吹但所用异尔汉有朱鹭等二十二曲列于鼓吹谓之铙歌及魏受命使缪袭改其十二曲而君马黄雉子班圣人出临髙台逺如期石留务成玄云黄爵钓竿十曲竝仍旧名是时呉亦使韦昭改制十二曲其十曲亦因之而魏呉歌辞存者唯十二曲余皆不传晋武帝受禅命傅玄制二十二曲而玄云钓竿之名不改旧汉宋齐竝用汉曲又充庭十六曲梁髙祖乃去其四畱其十二㪅制新歌合四时也北齐二十曲皆改古名其黄爵钓竿略而不用后周宣帝革前代鼓吹制爲十五曲竝述功徳受命以相代大抵多言战阵之事隋制列鼓吹爲四部唐则又増爲五部部各有曲唯羽葆诸曲备叙功业如前代之制初魏晋之世给鼓吹甚轻牙门督将五校悉有鼓吹宋齐已后则甚重矣齐武帝时夀昌殿南合置白鹭鼓吹二曲以爲宴乐陈后主常遣宫女习北方箫鼓谓之代北酒酣则奏之此又施于燕私矣按古今乐録有梁陈时宫悬圗四隅各有鼓吹楼而无建鼓鼓吹楼者㫺萧史吹箫于秦秦人爲之筑凤台故鼓吹陆则楼车水则楼船其在庭则以簨虡爲楼也梁又有鼓吹熊罴十二桉其乐器有龙头大㭎鼓中鼓独掲小鼓亦随品秩给赐焉周武帝每元正大㑹以梁桉架列于悬间与正乐合奏隋又于桉下设熊罴貙豹腾倚承之以象百兽之舞唐因之汉铙歌古今乐録曰汉鼓吹铙歌十八曲字多讹误一曰朱鹭二曰思悲翁三曰艾如张四曰上之囘五曰拥离六曰战城南七曰巫山髙八曰上陵九曰将进酒十曰君马黄十一曰芳树十二曰有所思十三曰雉子班十四曰圣人出十五曰上邪十六曰临髙台十七曰逺如期十八曰石畱又有务成玄云黄爵钓竿亦汉曲也其辞亡或云汉铙歌二十一无钓竿拥离亦曰翁离朱鹭仪礼大射仪曰建鼓在阼阶西南鼓传云建犹树也以木贯而载之树之跗也隋书乐志曰建鼓殷所作又栖翔鹭于其上不知何代所加或曰鹄也取其声扬而逺闻或曰鹭鼓精也或曰皆非也诗云振振鹭鹭于飞鼓咽咽醉言归言古之君子悲周道之衰颂声之息饰鼓以鹭存其风流未知孰是孔颕达曰楚威王时有朱鹭合沓飞翔而来舞旧鼓吹朱鹭曲是也然则汉曲葢因饰鼓以鹭而名曲焉宋何承天朱路篇曰朱路扬和鸾翠葢曜金华但盛称路车之美与汉曲异矣朱鹭鱼以乌路訾邪鹭何食食茄下不之食不以吐将以问诛者思悲翁思悲翁唐思夺我美人侵以遇悲翁也但我思蓬首狗逐狡兔食交君枭子五枭母六拉沓髙飞暮安宿艾如张艾与刈同说文曰芟草也如读爲而犹春秋曰星陨如雨也古词曰艾而张罗又曰雀以髙飞奈雀何谷梁传曰艾兰以爲防置旃以爲辕门谓因蒐狩以习武事也兰香草也言艾草以爲田之大防是也若陈苏子卿云张机蓬艾侧唐李贺云艾叶緑花谁翦刻俱失古题本意艾而张罗夷于何行成之四时和山出黄雀亦有罗雀以髙飞奈雀何爲此倚欲谁肯礞室上之囘汉书曰孝武十四年匈奴入朝那萧关遂至彭阳使骑兵入烧囘中宫候骑至雍甘泉囘中地在安定其中有宫也武帝纪曰元封四年冬十月行幸雍祠五畤通囘中道遂北出萧关呉兢乐府解题曰汉武通囘中道后数出游幸焉沈建广题曰汉曲皆美当时之事按石关宫阙名近甘泉宫相如上林赋云蹷石关歴封峦是也上之囘所中益夏将至行将北以承甘泉宫寒暑徳游石关望诸国月支臣匈奴服令从百官疾驱驰千秋万嵗乐无极翁离拥离趾中可筑室何用葺之蕙用兰拥离趾中战城南战城南死郭北野死不葬乌可食爲我谓乌且爲客豪野死谅不葬腐肉安能去子逃水深激激蒲苇冥冥枭骑战鬬死驽马徘徊鸣梁筑室何以南梁何北禾黍而获君何食愿爲忠臣安可得思子良臣良臣诚可思朝行出攻暮不夜归巫山髙乐府解题曰古辞言江淮水深无梁可度临水逺望思归而已若齐王融想像巫山髙梁范云巫山髙不极杂以阳台神女之事无复逺望思归之意也又有演巫山髙不详所起巫山髙髙以大淮水深难以逝我欲东归害梁不爲我集无髙曵水何梁汤汤囘囘临水逺望泣下霑衣逺道之人心思归谓之何上陵古今乐録曰汉章帝元和中有宗庙食举六曲加重来上陵二曲爲上陵食举后汉书礼仪志曰正月上丁祠南郊次北郊朙堂髙庙世祖庙谓之五供礼毕以次上陵西都旧有上陵东都之仪太官上食太常乐奏食举按古词大略言神仙事不知与食举曲同否宋何承天上陵者篇曰上陵者相追攀但言升髙望逺伤时怨叹而已上陵何美美下津风以寒问客从何来言从水中央桂树爲君船青丝爲君笮木兰爲君櫂黄金错其间沧海之雀赤翅鸿白雁随山林乍开乍合曽不知日月朙醴泉之水光泽何蔚蔚芝爲车龙爲马览遨游四海外甘露初二年芝生铜池中仙人下来饮延夀千万嵗将进酒古词曰将进酒乗大白大略以饮酒放歌爲言宋何承天将进酒篇曰将进酒庆三朝备繁礼荐嘉肴则言朝㑹进酒且以濡首荒志爲戒若梁昭朙太子云洛阳轻薄子但叙游乐饮酒而已将进酒乗大白辨加哉诗审博放故歌心所作同隂气诗悉索使禹良工观者苦君马黄君马黄臣马苍二马同逐臣马良易之有騩蔡有赭美人归以南驾车驰马美人伤我心佳人归以北驾车驰马佳人安终极芳树乐府解题曰古词中有云妬人之子愁杀人君有他心乐不可禁若齐王融相思早春日谢朓早翫华池隂但言时暮衆芳歇絶而已芳树日月君乱如于风芳树不上无心温而鹄三而爲行临兰池心中怀我怅心不可匡目不可顾妬人之子愁杀人君有他心乐不可禁王将何似如孙如鱼乎悲矣有所思乐府解题曰古词言有所思乃在大海南何用问遗君双珠玳瑁簪闻君有他心烧之当风扬其灰从今已往勿复相思而与君絶也按古今乐録汉太乐食举第七曲亦用之不知与此同否若齐王融如何有所思梁刘绘别离安可再但言离思而已宋何承天有所思篇曰有所思思㫺人曾闵二子善养亲则言生罹荼苦哀慈亲之不得见也有所思乃在大海南何用问遗君双珠瑇瑁簪用玉绍缭之闻君有他心拉杂摧烧之摧烧之当风扬其灰从今以往勿复相思相思与君絶鸡鸣狗吠兄嫂当知之妃唿狶秋风肃肃晨风飔东方须臾髙知之雉子班乐府解题曰古词云雉子髙飞止黄鹄飞之以千里雄来飞从雌视若梁简文帝妬埸时向陇但咏雉而巳宋何承天有雉子游原泽篇则言避世之士抗志清霄视卿相功名犹冰炭之不相入也雉子班如此之干雉梁无以吾翁孺雉子知得雉子髙蜚止黄鹄蜚之以重王可思雄来蜚从雌视子趋一雉雉子车大驾马滕被王送行所中尧羊蜚从王孙行圣人出圣人出隂阳和美人出游九河佳人来騑离哉何驾六飞龙四时和君之臣朙护不道美人哉宜天子免甘星筮乐甫始美人子含四海上邪上邪我欲与君相知长命无絶衰山无陵江水爲竭冬雷震震夏雨雪天地合乃敢与君絶临髙台乐府解题曰古词言临髙台下见清水中有黄鹄飞翻关弓射之令我主万年若齐谢朓千里常思归但言临望伤情而已宋何承天临髙台篇曰临髙台望天衢飘然轻举凌太虚则言超帝乡而㑹瑶台也临髙台以轩下有清水清且寒江有香草目以兰黄鹄髙飞离哉翻关弓射鹄令我主夀万年收中吾逺如期一曰逺期宋书乐志有晚芝曲沈约言旧史云诂不可解疑是汉逺期曲也古今乐録曰汉太乐食举曲有逺期至魏省之逺如期益如夀处天左侧大乐万嵗与天无极雅乐陈佳哉纷单于自归动如惊心虞心大佳万人还来谒者引乡殿陈累世未尝闻之增夀万年亦诚哉石畱石畱凉阳凉石水流爲沙钖以微河爲香向始冷将风阳北逝肯无敢与于扬心邪怀兰志金安薄北方开畱离兰汉铙歌朱鹭王僧孺因风弄玉水映日上金堤犹持畏罗缴未得异凫鹥闻君爱白雉兼因重碧鸡未能声似凤聊变色如珪愿识昆朙路乗流饮复栖同前裴宪伯秋来惧寒劲嵗去畏冰坚羣飞向葮下奋羽欲南迁暂戏龙池侧时往鳯楼前所叹恩光歇不得久联翩同前陈后主参差蒲未齐沉漾苦浮緑朱鹭戏苹藻徘徊畱涧曲涧曲多巖树逶迤复断续振振虽以朙汤汤今又瞩同前张正见金堤有朱鹭刷羽望沧瀛周诗振雅曲汉鼓发奇声时将赤雁竝乍逐彩鸾行别有翻潮处异色不相惊同前苏子卿玉山一朱鹭容与入王畿欲向天池饮还遶上林飞金堤晒羽翮丹水浴毛衣非贪葮下食怀恩自逺归同前张籍翩翩兮朱鹭来汎春塘栖緑树羽毛如翦色如染逺飞欲下双翅歛避人引子入深壍动处水纹开滟滟谁知豪家网尔躯不如饮啄江海隅艾如张苏子卿谁在闲门外罗家诸少年张机蓬艾侧结网槿篱边若能飞自勉岂爲缯所纒黄雀傥爲诫朱丝犹可延同前李贺锦襜褕绣裆襦强强饮啄哺尔雏陇东卧穟满风雨莫信龙媒陇西去齐人织网如素空张在野春平碧中网丝漠漠无形影误尔触之伤首红艾叶緑花谁翦刻中藏祸机不可测上之囘简文帝前斾拂囘中后车隅桂宫轻丝临云罕春色绕川风桃林方灼灼桺路日曈曈笳声骇胡骑清磬詟山戎微臣今拜手愿帝永无竆同前张正见林光称避暑囘中乃吉行龙媒蹑影駃玉辇御云轻风乌绕鳷鹊綵鹢照昆朙欲知钟箭逺遥听宝鸡声同前萧悫发轫城西畤囘舆事北游山寒石道冻叶下故宫秋朔路传清警邉风卷画旒嵗余廵省毕拥仗返皇州同前陈子良承平重游乐诏跸上之囘属车响流水清笳转落梅岭云葢道转巖花映绶开下辇便髙宴何如在瑶台同前卢照隣囘中道路险萧关烽候多五营屯北地万乘出西河单于拜玉玺天子按琱戈振旅汾川曲秋风横大歌同前李白三十六离宫楼台与天通阁道歩行月美人愁烟空恩疎宠不及桃李伤春风淫乐意何极金舆向囘中万乗出黄道千旗扬綵虹前军细桺北后骑甘泉东岂问渭川老宁邀襄野童秋暮瑶池宴归来乐未竆同前李贺上之囘大旗喜悬虹彗挞凤尾劒匣破舞蛟龙蚩尤死鼓逢逢大髙庆雷齐坠地地无惊烟海千里战城南呉均躞蹀青骊马往战城南畿五历鱼丽阵三入九重围名慴武安将血污秦王衣爲君意气重无功终不归同前张正见蓟北驰胡骑城南接短兵云屯两阵合劒聚七星朙旗交无复影角愤有余声战罢披军䇿还嗟李少卿同前卢照隣将军出紫塞冒顿在乌贪笳喧雁门北阵翼龙城南琱弓夜宛转铁骑晓参潭应须驻白日爲待战方酣同前李白去年战桑干源今年战葱河道洗兵条支海上波放马天山雪中草万里长征战三军尽衰老匈奴以杀戮爲耕作古来唯见白骨黄沙田秦家筑城备胡处汉家还有烽火然烽火然不息征战无巳时野战格鬬死败马号鸣向天悲乌鸢啄人肠䘖飞上挂枯树枝士卒涂草莾将军空尔爲乃知兵者是凶器圣人不得已而用之同前刘驾城南征战多城北无饥鵶白骨马蹄下谁言皆有家城前水声苦倐忽流万古莫争城外地城里有闲土同前二首僧贯休万里桑干傍茫茫古蕃壤将军貎憔悴抚劒悲年长胡兵尚陵逼久住亦非强邯郸少年軰箇箇有伎俩拖枪半夜去雪片大如掌碛中有隂兵战马时惊蹶轻勐李陵心摧残苏武节黄金鏁子甲风吹色如鐡十载不封侯茫茫向谁说乐府诗集巻第十六东呉毛晋订正男扆再订乐府诗集乐府诗集卷第十七乐府诗集巻第十七太原郭茂倩编次鼓吹曲辞汉铙歌中巫山髙虞羲南国多奇山荆巫独灵异云雨丽以佳阳台千里思勿言可再得特美君王意髙唐一断絶光隂不可迟同前王融想像巫山髙簿暮阳台曲烟云乍舒巻猨鸟时断续彼美如可期寤言纷在瞩怃然坐相望秋风下庭緑同前刘绘髙唐与巫山参差郁相望灼烁在云间氛氲出霞上散雨收夕台行云巻晨障出没不易期婵娟似惆怅同前梁元帝巫山髙不竆㢠出荆门中滩声下溅石猿鸣上逐风树杂山如画林暗涧疑空无因谢神女一爲出房栊同前范云巫山髙不极白日隐光晖霭霭朝云去溟溟暮雨归巖悬兽无迹林暗鸟疑飞枕席竟谁荐相望空依依同前费昶巫山光欲晚阳台色依依彼羙巖之曲宁知心是非朝云触石起暮雨润罗衣愿解千金珮请逐大王归同前王泰迢递巫山竦逺天新霁时树交凉去逺草合影开迟谷深流响咽崃近猿声悲只言云雨状自有神仙期同前陈后主巫山巫崃深峭壁耸春林风巖朝蘂落雾岭晚猿吟云来足枕雨过非感琴仙姬将夜月度影自浮沉同前萧诠巫山映巫峡髙髙殊未竆猿声不辨处雨色讵分空悬崖下桂月深涧响松风别有仙云起时向楚王宫同前郑世翼巫山凌太清岧嶤类削成霏霏暮雨合霭霭朝云生危峰入鸟道深谷泻猿声别有幽栖客淹畱攀桂情同前沈佺期巫山峰十二环合隠昭囘俯眺琵琶崃平㸔云雨台古槎天外倚瀑水日边来何忽啼猿夜荆王枕席开神女向髙唐巫山下夕阳徘徊作行雨婉娈逐荆王电影江前落雷声崃外长霁云无处所台馆晓苍苍同前卢照隣巫山望不极望望下朝雰莫辨啼猿树徒㸔神女云惊涛乱水脉骤雨暗峰文霑裳即此地况复逺思君同前张循之巫山高不极沓沓奇状新暗谷疑风雨幽巖若鬼神月朙三崃曙潮满二江春爲问阳台夕应知入梦人同前刘方平楚国巫山秀清猿日夜啼万重春树合十二碧峰齐崃出朝云下江来暮雨西阳台归路直不畏向家迷同前皇甫冉巫崃见巴东迢迢半出空云藏神女馆雨到楚王宫朝暮泉声落寒暄树色同清猿不可听偏在九秋中同前李端巫山十二峰皆在碧虚中囘合云藏日霏微雨带风猿声寒过水树色暮连空愁向髙唐望清秋见楚宫同前于濆何山无朝云彼云亦悠扬何山无暮雨彼雨亦苍茫宋玉恃才者凭云构髙堂自重文赋名荒淫归楚襄峩峩十二峰永作妖鬼乡同前孟郊巴山上崃重复重阳台碧峭十二峰荆王猎时逢暮雨夜卧髙丘梦神女轻红流烟湿艶姿行云飞去朙星稀目极魂断望不见猿啼三声泪沾衣见尽数万里不闻三声猿但飞萧萧雨中有亭亭魂千载楚襄恨遗文宋玉言至今青冥里云结深闺门同前李贺碧丛丛髙揷天大江翻澜神曵烟楚魂寻梦风飔然晓风飞雨生苔钱瑶姬一去一千年丁香笻竹啼老猿古祠近月蟾桂寒椒花坠红湿云间同前僧齐已巫山高巫女妖雨爲暮兮云爲朝楚王憔悴魂欲销秋猿嘷嘷日将夕红霞紫烟凝老壁千巖万壑花皆坼但恐芳菲无正色不知今古行人行㡬人经此无秋情云深庙逺不可覔十二峰头揷天碧将进酒昭朙太子洛阳轻薄子长安游侠儿宜城溢渠盌中山浮羽巵同前李白君不见黄河之水天上来奔流到海不复囘君不见髙堂朙镜悲白髪朝如青丝暮成雪人生得意须尽欢莫使金樽空对月天生我材必有用千金散尽还复来烹羊宰牛且爲乐㑹须一饮三百杯岑夫子丹丘生将进酒杯莫停与君歌一曲请君爲我倾耳听钟鼓馔玉不足贵但愿长醉不复醒古来圣贤皆寂寞唯有饮者畱其名陈王㫺时宴平乐斗酒十千恣欢谑主人何爲言少钱径须沽取对君酌五花马千金裘唿儿将出换美酒与尔同销万古愁同前元稹将进酒将进酒酒中有毒酖主父言之主父伤主母母爲妾地父妾天仰天俯地不忍言佯爲僵踣主父前主父不知加妾鞭㫄人知妾爲主说主将泪洗鞭头血推槯主母牵下堂扶妾遣升堂上床将进酒酒中无毒令主夀愿主囘思归主母遣妾如此事主父妾爲此事人偶知自慙不密方自悲主今颠倒安置妾贪天僭地谁不爲同前李贺璢璃钟琥珀浓小槽酒滴眞珠红烹龙炮凤玉脂泣罗屏绣幕围香风吹龙笛击鼍鼓皓齿歌细腰舞况是青春日将暮桃花乱落如红雨劝君终日酩酊醉酒不到刘伶坟上土君马黄蔡知君君马径西极臣马出东方足䇿浮云影珂连朙月光水冻恒伤骨蹄寒爲践霜踌躇嗟伏枥空想欲从良同前张正见幽并重骑射征马正盘桓风去长嘶逺冰坚度足寒出关聊变色上坂屡停鞍即今随御史非复在楼兰五色乘马黄追风时灭没血汗染龙花胡鞍抱秋月唯腾渥洼水不饮长城窟讵待燕昭王千金市骏骨同前李白君马黄我马白马色虽不同人心本无隔共作逰冶盘双行洛阳陌长劒既照曜髙冠何赩赫各有千金裘俱爲五侯客勐虎落䧟穽壮夫时屈厄相知在急难独好亦何益芳树谢朓早翫华池隂复影沧洲泄椅柅芳若斯葳㽔纷可结霜下桂枝铺怨与飞蓬折不厠玉盘滋谁怜终委絶同前王融相望早春日烟华杂如雾复此佳丽人含情结芳树绮罗已自怜萱风多有趣去来徘徊者佳人不可遇同前梁武帝緑树始揺芳芳生非一叶一叶度春风芳芳自相接色杂乱参差衆花纷重叠重叠不可此谁能惬同前梁元帝芬芳君子树交柯御宿园桂影含秋月桃色染春源落英逐风聚轻香带蘂翻丛枝临北阁灌木隐南轩交让良宜重成蹊何用言同前费昶幸被夕风吹屡得朝光照枝偃疑欲舞花开似含笑长夜踏悠悠所思不可召行人早旋返贱妾犹年少同前沈约发蕚九华隈开跗寒路侧氤氲非一香参差多异色宿㫺寒飈举摧残不可识霜雪交横至之长叹息同前丘迟芳叶已漠漠嘉实复离离发景傍云屋凝晖覆华池轻蜂掇浮颖弱鸟隐深枝一朝容色茂千春长不移同前李爽芳树千株发揺荡三阳时气软来风易枝繁度鸟迟春至花如锦夏近叶成帷欲寄边城客路逺谁能持同前顾野王上林通建章杂树遍林芳日影桃蹊色风吹梅迳香幽山桂叶落驰道桺条长折荣疑路逺用表莫相忘同前张正见奇树舒春苑流芳入绮钱合欢分四照同心彰万年香浮佳气里叶映彩云前欲识扬雄赋金玉满甘泉同前沈佺期何地早芳菲宛在长门殿夭桃色若绶秾李光如练啼鸟弄花疎游蜂饮香遍叹息春风起飘零君不见同前卢照隣芳树本多奇年华复在斯结翠成新幄开红满旧枝风归花历乱曰度影参差容色朝朝落思君君不知同前徐彦伯玉花珍簟上金镂画屏开晓月怜筝柱春风忆镜台筝柱春风吹晓月芳树落花朝暝歇藁砧刀头未有时攀条拭泪坐相同前韦应物迢迢芳园树列映清池曲此伤人心还如故时緑风条洒余霭露叶承新旭佳人不再攀下有往来躅同前元稹芳树已寥落孤英尤可嘉可怜团团叶葢覆深深花游蜂竞钻刺鬬雀亦纷拏天生细碎物不爱好光华非无殱殄法念尔有生涯春雷一声发惊鷰亦惊虵清池养神蔡已复长虾蟇雨露贵平施吾其春草芽同前罗隐细蘂慢逐风暖香闲破鼻青帝固有心时时动人意去年髙枝犹压地今年低枝已憔悴吾所以见造化之权变通之理春夏作头秋冬爲尾循环反覆无竆已今生长短同一轨若使威可以制力可以止秦皇不肯歛手下沙丘孟贲不合低头入蒿里伊人彊勐犹如此顾我劳生何足恃但愿开素袍倾緑蚁陶陶兀兀大醉于青冥白昼间任他上是天下是地有所思刘绘别离安可再而我㪅重之佳人不相见朙月空在帷共衘满堂酌独歛向隅睂中心乱如雪宁知有所同前王融如何有所而无相见时宿㫺梦颜色阶庭寻履綦高张㪅何已引满终自持欲知忧能老爲视镜中丝同前谢眺佳期期未归望望下鸣机徘徊东陌上月出行人稀同前梁武帝谁言生离久适意与君别衣上芳犹在握里书未灭腰中双绮带梦爲同心结常恐所露瑶华未忍折同前简文帝㫺未离长信金翠奉乘舆何言人事异夙㫺故恩疎寂寞锦筵静玲珑玉殿虚掩闺泣团扇罗幌咏芜同前昭朙太子公子逺于隔乃在天一方望望江山阻悠悠道路长别前秋叶落别后春花芳雷叹一声响雨泪忽成行怅望情无极倾心还自伤同前王筠丹墀生细草紫殿纳轻隂暧暧巫山逺悠悠湘水深徒歌鹿卢劒空贻玳瑁簪望君终不见屑泪且长吟同前庾肩吾佳期竟不归春日坐芳菲拂匣看离扇开箱见别衣井梧生未合宫槐巻复稀不及衔泥鷰从来相逐飞同前王僧孺夜风吹熠燿朝光照㫺耶㡬销蘼芜叶空落蒲桃花不堪长织素谁能独浣沙光隂复何极望促反成賖知君自荡子奈妾亦倡家同前呉均薄暮有所终持泪煎骨春风惊我心秋露伤君发同前沈约西征登陇首东望不见家关树抽紫叶塞草发青牙昆朙当欲满蒲萄应作花垂泪汉使因书寄狭邪同前费昶上林鸟欲飞长门日行暮所思郁不见空想丹墀歩帘动意君来雷声似车度北方佳丽子窈窕能囘顾夫君自迷惑非爲妾心妬同前陈后主荡子好兰期畱人独自思落花同泪脸初月似愁睂阶前看草窓中对网丝不言千里望复是三春时沓沓与人期遥遥有所思山川千里间风月两边时相待春那剧相望近偏迟当由分别久梦来还自疑佳人在北燕相望渭桥邉团团落日树耿耿曙河天愁多朙月下泪尽雁行前别心不可寄唯余琴上絃同前顾野王贱妾有所思良人久征戍笳鸣塞表城花开落芳树白登澄月色黄龙起烟雾还闻雉子班非复长征赋同前张正见深闺久离别积怨转生愁徒思裂帛雁空上望归楼看花忆塞草月想边秋相思日日度泪脸年年流同前陆系别念恨城闉还思楼上人泪想离前落愁闻别后新月来疑舞扇花度忆歌尘只㸔今夜里那似隔河津同前裴让之梦中虽蹔见及觉始知非展转不能寐徙倚独披衣悽悽晓风急晻晻月光微空空常达旦所思终不归同前卢思道长门与长信忧思竝难任洞房朙月下空庭緑草深怨歌裁㓗素能赋受黄金复闻隔湘水犹言限桂林悽悽日已暮谁见此时心同前沈佺期君子事行役再空芳嵗期美人旷延伫万里浮云思园槿绽红艳郊桑柔緑滋坐看长夏晚秋月生罗帏同前李白我思仙人乃在碧海之东隅海寒多天风白波连山倒蓬壶长鲸喷涌不可渉抚心茫茫泪如珠西来青鸟东飞去愿寄一书谢麻姑同前孟郊桔橰烽火昼不灭客路迢迢信难越古镇刀攒万片霜寒江浪起千堆雪此时西去定如何空使南心逺凄切同前卢仝当时我醉美人家美人颜色娇如花今日美人弃我去青楼珠箔天之涯天涯娟娟常娥月三五二八盈又缺翠睂蝉鬓生别离一望不见心断絶心断絶㡬千里梦中醉卧巫山云觉来泪滴湘江水湘江两岸花木深美人不见愁人心含愁㪅奏緑绮琴调髙絃絶无知音美人兮美人不知爲暮雨兮爲朝云相思一夜梅花发忽到窓前疑是君同前韦应物借问江上桺青青爲谁春空逰昨日地不见昨日人缭绕万家井往来车马尘莫道无相识要非心所亲同前刘氏云朝亦有所思暮亦有所思登楼望君处蔼蔼浮云飞浮云遮却阳关道向晚谁知妾怀抱玉井苍苔春院深桐花落地无人扫乐府诗集巻第十七东呉毛晋订正男扆再订乐府诗集乐府诗集卷第十八乐府诗集巻第十八太原郭茂倩编次鼓吹曲辞汉铙歌下雉子班呉均可怜雉子班羣飞集野甸文章始陆离意气已惊狷幽并游侠子直心亦如箭死节报君恩谁能孤恩眄同前陈后主四野秋原暗十歩啄方前雊声风处逺翅影云间连箭射妖姬笑裘値盛朙然已足南皮赏复㑹北宫篇同前张正见陈仓雉未飞歛翮依芳甸朱冠色尚浅锦臆毛初变雊麦且专场排花聊勇战唯当渡弱水不怯如臯箭同前毛处约春物始芳菲春雉正相追涧响连朝雊花光带锦衣窜迹时移影惊媒或乱飞能使如臯路相逢巧笑归同前江总麦垄新秋来泽雉屡徘徊依花似协妬拂草乍惊媒三春桃照李二月桺争梅暂往如臯路当令巧笑开同前李白古今乐録曰梁三朝乐第四十一设辟邪伎鼓吹作雉子班曲引去来辟邪伎作鼓吹惊雉子班之奏曲成喔咿振迅欲飞鸣扇锦翼雄风生双雌同饮啄趫悍谁能争乍向草中取介死不求黄金笼下生天地至广大何惜遂物情善巻让天子务光亦逃名所贵旷士怀朗然合太清临髙台魏文帝临台行髙髙以轩下有水清且寒中有黄鹄往且翻行爲臣当尽忠愿令皇帝陛下三千嵗宜居此宫鹄欲南游雌不能随我欲躬䘖汝口噤不能开欲负之毛衣摧頽五里一顾六里徘徊同前谢眺千里常思归登台临绮翼才见孤鸟还未辨连山极四面动春风朝夜起寒色谁知倦游者嗟此故乡忆同前王融游人欲骋望积步上髙台井莲当夏吐窓桂逐秋开花飞低不入鸟散逺时来还看云栋影含月共徘徊同前简文帝髙台半行云望望髙不极草树无参差山河同一色髣髴洛阳道道逺难别识玉阶故情人情来共相忆同前沈约髙台不可望望逺使人愁连山无断续河水复悠悠所思暧何在洛阳南陌头可望不可至何用解人忧同前陈后主晚景登髙台迥望春光来雾浓山后暗日落云傍开烟里看鸿小风来望叶囘临窓已响吹极眺且倾杯同前张正见曽台迩清汉出迥架重棼飞栋临黄鹤髙窓度白云风前朱幌色霞处绮疎分此中多怨曲地逺讵能闻同前萧悫崇台髙百尺迥出望仙宫画栱浮朝气飞梁照晚虹小衫飘雾縠艶粉拂轻红笙吹汶阳篠琴奏峄山桐舞逐飞龙引花随少女风临春今若此极燕岂无竆同前褚亮髙台暂俯临飞翼耸轻音浮光随日度漾影逐波深迥瞰周平野开懐畅逺襟独此三休上还伤千嵗心同前王勃临髙台髙台迢递絶浮埃瑶轩绮构何崔嵬鸾歌凤吹清且哀俯瞰长安道萋萋御沟草斜甘泉路苍苍茂陵树髙台四望同帝乡佳气郁葱葱紫阁丹楼纷照曜璧房锦殿相玲珑东弥长乐观西指未央宫赤城映朝曰緑树揺春风旗亭百队开新市甲第千甍分戚里朱轮翠葢不胜春叠树层楹相对起复有青楼大道中绣户文窓雕绮栊锦衣昼不襞罗帏夕未空歌屏朝揜翠粧镜晚窥红爲吾安宝髻蛾睂罢花丛狭路尘问黯将暮云间月色朙如素鸳鸯池上两两飞凤凰楼下双双度物色正如此佳期那不顾银鞍绣毂盛繁华可怜今夜宿倡家倡家少妇不须嚬东园桃李片时春君看旧日髙台处柏梁铜雀生黄尘同前僧贯休凉风吹逺念使我升髙台宁知数片云不是旧山来故人天一涯久客殊未囘雁来不得书空寄声哀哀逺期张率逺期终不归节物坐将变白露怆单衫秋风息团扇谁能久离别他乡且异县浮云蔽重山相望何时见寄言逺期者空闺泪如霰同前庾成师忆别春花飞已见秋叶稀泪粉羞朙镜愁带减寛衣得书言未及梦见道应归坐使红颜歇独掩青楼扉玄云张率坏阵压峨垄遮牕暗思扉映日斜生海跨树似鹏飞梦山妾已去落靥何由归黄雀行庄南杰穿屋穿墻不知止争树争巢入营死林间公子挟弹弓一丸致毙花丛里小雏黄口未有知青天不解髙髙飞虞人设网当要路白日啾嘲祸万机钓竿魏文帝崔豹古今注曰钓竿者伯常子避仇河濵爲渔者其妻思之而作也每至河侧辄歌之后司马相如作钓竿诗遂传爲乐曲东越河济水遥望大海涯钓竿何珊珊鱼尾何簁簁行路之好者芳饵欲何爲同前沈约桂舟既容与緑浦复囘纡轻丝动弱芰微楫起单凫扣舷忘日暮卒嵗以爲娯同前戴暠试持玄渚钓蹔罢池阳猎翠羽饰长纶蕖花装小緤鉅利断莼丝汎举牵菱叶聊载前鱼童过㸔后舟妾同前刘孝绰钓舟画采鹢鱼子服冰纨金辖茱茰网银钩翡翠竿歛桡随水脉急浆渡江湍湍长自不辞前浦有佳期船交棹影合浦深鱼出迟荷根时触饵菱芒乍罥丝莲渡江南手衣渝京兆睂垂竿自来乐谁能爲太师钓竿篇张正见结宇长江侧垂钓广川浔竹竿横翡翠桂髓掷黄金人来水鸟没檝渡岸花沈莲揺见鱼近纶尽觉潭深渭水终须卜沧浪徒自吟空嗟芳饵下独见有贪心同前李巨仁潺湲面江海滉瀁曯波澜不惜黄金饵唯怜翡翠竿斜纶控急水定檝下飞湍潭迥风来易川长雾歇难寄言朝市客沧浪徒自安同前沈佺期朝日歛红烟垂竿向绿川人疑天上坐鱼似镜中悬避檝时惊透猜钩每误牵湍危不理辖潭静欲畱船钓玉君徒尚征金我未贤爲看芳饵下贪得会无全魏鼓吹曲缪袭晋书乐志曰魏武帝使缪袭造鼓吹十二曲以代汉曲一曰楚之平二曰战荥阳三曰获吕布四曰克官渡五曰旧邦六曰定武功七曰屠桺城八曰平南荆九曰平关中十曰应帝期十一曰邕熙十二曰太和楚之平晋书乐志曰改汉朱鹭爲楚之平言魏也古今乐録作初之平楚之平义兵征神武奋金鼓鸣迈武德扬洪名汉室微社稷倾皇道失桓与灵阉官炽羣雄争邉韩起乱金城中国扰无纪经赫武皇起旗旌麾天下天下平济九州九州宁创武功武功成越五常邈三王兴礼乐定纪纲普日月齐辉光楚之平曲凡三十句句三字战荥阳晋书乐志曰改汉思悲翁爲战荥阳言曺公也战荥阳汴水陂戎士愤怒贯甲驰阵未成退徐荥二万骑堑垒平戎马伤六军惊势不集衆㡬倾白日没时晦冥顾中牟心屏营同盟疑计无成頼我武皇万国宁战荥阳曲凡二十句其十八句句三字二句句四字获吕布晋书乐志曰改汉艾如张爲获吕布言曺公东围临淮生擒吕布也获吕布戮陈宫芟夷鲸鲵驱骋羣雄囊括天下运掌中获吕布曲凡六句其三句句三字三句句四字克官渡晋书乐志曰改汉上之回爲克官渡言曺公与袁绍战破之于官渡也克绍官渡由白马僵尸流血被原野贼衆如犬羊王师尚寡沙塠㫄风飞扬转战不利士卒伤今日不胜后何望土山地道不可当卒胜大捷震冀方屠城破邑神武遂章克官渡曲凡十八句其八句句四字一句五字九句句三字旧邦晋书乐志曰改汉翁离爲旧邦言曹公胜袁绍于官渡还谯收藏死亾士卒也旧邦萧条心伤悲孤魂翩翩当何依逰士恋故涕如摧兵起事大令愿违传求亲戚在者谁立庙置后魂来归旧邦曲凡十二句其六句句三字六句句四字定武功晋书乐志曰改汉战城南爲定武功言曹公初破邺武功之定始乎此也定武功济黄河河水汤汤旦暮有横流波袁氏欲衰兄弟寻干戈决漳水水流滂沱嗟城中如流鱼谁能复顾室家计竆虑尽求来连和和不时心中忧戚贼衆内溃君臣奔北拔邺城奄有魏国王业艰难览观古今可爲长叹定武功曲凡二十一句其五句句三字三句句六字十二句句四字一句五字屠桺城晋书乐志曰改汉巫山髙爲屠桺城言曹公越北塞歴白檀破三郡乌桓于桺城也屠桺城功诚难越度陇塞路澷澷北踰冈平但闻悲风正酸蹋顿授首遂登白狼山神武慹海外永无北顾患屠桺城曲凡十句其三句句三字三句句四字三句句五字一句六字平南荆晋书乐志曰改汉上陵爲平南荆言曹公南平荆州也南荆何辽辽江汉浊不清菁茅久不贡王师赫南征刘琮据襄阳贼备屯樊城六军庐新野金鼓震天庭刘子面缚至武皇许其成许与其成抚其民陶陶江汉间普爲大魏臣大魏臣向风思自新思自新齐功古人在㫺虞与唐大魏得与均多选忠义士爲喉脣天下一定万世无风尘平南荆曲凡二十四句其十七句句五字四句句三字三句句四字平关中晋书乐志曰改汉将进酒爲平关中言曹公征马超定关中也平关中路向潼济浊水立髙墉鬬韩马离羣凶选骁骑纵两翼虏崩溃级万亿平闗中曲凡十句句三字应帝期晋书乐志曰改汉有所思爲应帝期言文帝以圣德受命应运期也应帝期于昭我文皇历数承天序龙飞自许昌聪朙昭四表恩德动遐方星辰爲垂耀日月爲重光河洛吐符瑞草木挺嘉祥麒麟歩郊野黄龙游津梁白虎依山林凤凰鸣髙冈考圗定篇籍功配上古羲皇羲皇无遗文仁圣相因循期运三千嵗一生圣朙君尧授舜万国万国皆附亲四门爲穆穆教化常如神大魏兴盛与之爲邻应帝期曲凡二十六句其一句三字二句句四字二十二句句五字一句六字邕熙晋书乐志曰改汉芳树爲邕熙言魏氏临其国君臣邕穆庻绩咸熙也邕熙君臣念徳天下治登帝道获瑞寳颂声竝作洋洋浩浩吉日临髙堂置酒列名倡歌声一何纡余杂笙簧八音谐有纪纲子孙永建万国夀考乐无央邕熙曲凡十五句其六句句三字三句句四字一句二字三句句五字二句句六字太和晋书乐志曰改汉上邪爲太和言朙帝继体承统太和改元德泽流布也惟太和元年皇帝践阼圣且仁德泽爲流布灾蝗一时爲絶息上天时雨露五谷溢田畴四民相率遵轨度事务征清天下狱讼察以情元首朙魏家如此那得不太平太和曲凡十三句其二句句三字五句句五字三句句四字三句句七字吴鼓吹曲韦昭晋书乐志曰呉使韦昭制鼓吹十二曲一曰炎精缺二曰汉之季三曰摅武师四曰伐乌林五曰秋风六曰克皖城七曰关背徳八曰通荆门九曰章洪徳十曰从历数十一曰承天命十二曰玄化炎精缺古今乐録曰炎精缺者言汉室衰孙坚奋迅勐志念在匡救王迹始乎此也当汉朱鹭炎精缺汉道微皇纲弛政德违衆姦炽民罔依赫武烈越龙飞陟天衢耀灵威鸣雷鼓抗电麾抚干衡镇地机厉虎旅骋熊罴发神听吐英奇张角破边韩羁宛颍平南土绥神武章渥泽施金声震仁风驰显高门启皇基统罔极垂将来炎精缺曲凡三十句句三字汉之季古今乐録曰汉之季者言孙坚悼汉之微痛董卓之乱兴兵奋击功葢海内也当汉思悲翁汉之季董卓乱桓桓武烈应时运义兵兴云旗建厉六师罗八阵飞鸣镝接白刃轻骑发介士奋丑虏震使衆散劫汉主迁西馆雄豪怒元恶偾赫赫皇祖功名闻汉之季曲凡二十句其十八句句三字二句句四字摅武师古今乐录曰摅武师者言孙权卒父之业而征伐也当汉艾如张摅武师斩黄祖㩋夷凶族革平西夏炎炎大烈震天下摅武师曲凡六句其三句句三字三句句四字伐乌林古今乐録曰伐乌林者言魏武既破荆州顺流东下欲来争锋孙权命将周瑜逆击之于乌林而破走也当汉上之囘曹操北伐拔桺城乗胜席巻遂南征刘氏不睦八郡震惊衆既降操屠荆舟车十万扬风声议者狐疑虑无成頼我大皇发圣朙虎臣雄烈周与程破操乌林显章功名伐乌林曲凡十八句其十句句四字八句句三字秋风古今乐录曰秋风者言孙权悦以使民民㤀其死也当汉拥离秋风扬沙尘寒露沾衣裳角弓持弦急鸠鸟化爲鹰边垂飞羽檄寇贼侵界疆跨马披介胄慷慨懐悲伤辞亲向长路安知存与亾竆达固有分志士思立功思立功邀之战场身逸获髙赏身没有遗封秋风曲凡十六句其十四句句五字一句三字一句四字克皖城古今乐录曰克皖城者言魏武志圗幷兼而令朱光爲庐江太守孙权亲征光破之于皖城也当汉战城南克灭皖城遏宼贼恶此凶孽阻姦慝王师赫征衆倾覆除秽去㬥戢兵革民得就农邉境息诛君弔臣昭至德克皖城曲凡十二句其六句句三字六句句四字关背德古今乐录曰关背德者言蜀将关羽背弃呉德心怀不轨孙权引师浮江而擒之也当汉巫山高关背德作鸱张割我邑城圗不祥称兵北伐围樊襄阳嗟臂大于股将受其殃巍巍夫圣主睿徳与玄通与玄通亲任吕䝉泛舟洪汜池溯渉长江神武一何桓桓声烈正与风翔历抚江安城大据郢邦虏羽授首百蛮咸来同盛哉三比隆关背德曲凡二十一句其八句句四字二句句六字七句句五字四句句三句通荆门古今乐录曰通荆门者言孙权与蜀交好齐盟中有关羽自失之諐戎蛮乐乱生变作患蜀疑其眩呉恶其诈乃大治兵终复初好也当汉上陵荆门限巫山髙峻与云连蛮夷阻其险歴世怀不賔汉王据蜀郡崇好结和亲乖微中情疑谗夫乱其间大皇赫斯怒虎臣勇气震荡涤幽薮讨不恭观兵扬炎耀厉锋整封疆整封疆阐扬威武容功赫戏洪烈炳章邈矣帝皇世圣呉同厥风荒裔望清化化恢弘煌煌大呉延祚永未央通荆门曲凡二十四句其十七句句五字四句句三字三句句四字章洪德古今乐録曰章洪德者言孙权章其大德而逺方来附也当汉将进酒章洪德迈威神感殊风怀逺邻平南裔齐海濵越裳贡扶南臣珍货充庭所见日新章洪徳曲凡十句其八句句三字二句句四字从历数古今乐録曰从历数者言孙权从圗箓之符而建大号也当汉有所思从历数于穆我皇帝圣哲受之天神朙表奇异建号创皇基聪睿协神思徳泽浸及昆虫浩荡越前代三光显精耀隂阳称至治肉角歩郊畛凤凰栖灵囿神龟游沼池圗䜟摹文字黄龙觌鳞符祥日月记览往以察今我皇多哙事上钦昊天象下副万姓意光被弥苍生家戸蒙惠赉风教肃以平颂声章嘉喜大呉兴隆绰有余裕从历数曲凡二十六句其一句三字三句句四字二十二句句五字一句六字承天命古今乐録曰承天命者言上以圣德践位道化至盛也当汉芳树承天命于昭圣德三精垂象符灵表德巨石立九穗植龙金其鳞乌赤其色舆人歌亿夫叹息超龙升袭帝服竆淳懿体玄嘿夙兴临朝劳谦日昃易简以崇仁放逺谗与慝举贤才亲近有德均田畴茂稼穑审法令定品式考功能朙黜陟人思自尽唯心与力家国治王道直思我帝皇夀万亿长保天禄祚无极承天命曲凡三十四句其十九句句三字二句句五字十三句句四字玄化古今乐録曰玄化者言上脩文训武则天而行仁泽流洽天下喜乐也当汉上邪玄化象以天陛下圣真张皇纲率道以安民惠泽宣流而云布上下睦亲君臣酣宴乐激发絃歌扬妙新脩文筹庙胜须时备驾廵洛津康哉泰四海欢忻越与三五邻玄化曲凡十三句其五句句五字二句句三字三句句四字三句句七字乐府诗集巻第十八东呉毛晋订正男扆再订乐府诗集乐府诗集卷第十九乐府诗集卷第十九太原郭茂倩编次鼓吹曲辞晋鼓吹曲傅玄晋书乐志曰武帝令傅玄制鼓吹曲二十二篇以代魏曲一曰灵之祥二曰宣受命三曰征辽东四曰宣辅政五曰时运多难六曰景龙飞七曰平玉衡八曰文皇统百揆九曰因时运十曰惟庸蜀十一曰天序十二曰大晋承运期十三曰金灵运十四曰于穆我皇十五曰仲春振旅十六曰夏苗田十七曰仲秋狝田十八曰顺天道十九曰唐尧二十曰玄云二十一曰伯益二十二曰钓竿灵之祥古朱鹭行古今乐録曰灵之祥言宣皇帝之佐魏犹虞舜之事尧也既有石瑞之征又能用武以诛孟度之逆命也灵之祥石瑞章旌金德出西方天降命授宣皇应期运时龙骧继大舜佐陶唐赞武文建帝纲孟氏叛据南疆追有扈乱五常呉宼劲蜀虏彊交誓盟连遐荒宣赫怒奋鹰扬震干威曜电光陵九天䧟石城枭逆命拯有生万国安四海宁宣受命古思悲翁行古今乐録曰宣受命言宣皇帝御诸葛亮养威重运神兵亮震怖而死宣受命应天机风云时动神龙飞御葛亮镇雍梁边境安夷夏康务节事勤定倾揽英雄保持盈渊穆穆赫朙朙冲而泰天之经养威重运神兵亮乃震毙天下宁征辽东古艾而张行古今乐録曰征辽东言宣皇帝陵大海之表讨灭公孙渊而枭其首也征辽东敌失据威灵迈日域公孙既授首羣逆破胆咸震怖朔北响应海表景附武功赫赫德云布宣辅政古上之囘行古今乐録曰言宣皇帝圣道深逺拨乱反正网罗文武之才以定二仪之序也宣皇辅政圣烈深拨乱反正从天心网罗文武才慎厥所生所生贤遗教施安上治民化风移肇创帝基洪业垂于铄朙朙时赫戏功济万世定二仪云泽雨施海外风驰时运多难古拥离行古今乐録曰时运多难言宣皇帝致讨呉方有征无战也时运多难道教痡天地变化有盈虚蠢尔呉蛮虎视江湖我皇赫斯致天诛有征无战弭其圗天威横被廓东隅景龙飞古战城南行古今乐録曰景龙飞言景帝克朙威教赏从夷逆祚隆无疆崇此洪基也景龙飞御天威聪鉴玄察动与神朙协机从之者显逆之者灭夷文教敷武功巍普被四海万邦望风莫不来绥圣德潜断先天弗违弗违祥享世永长勐以致寛道化光赫朙朙祚隆无疆帝绩惟期有命既集崇此洪基平玉衡古巫山髙行古今乐録曰平玉衡言景帝一万国之殊风齐四海之乖心礼贤养士而纂洪业也平玉衡糺姦囘万国殊风四海乖礼贤养士羁御英雄思心齐纂戎洪业崇皇阶品物咸亨圣敬日跻聪鉴尽下情朙朙综天机文皇统百揆古上陵行古今乐録曰文皇綂百揆言文皇帝始统百揆用人有序以敷太平之化也文皇统百揆继天理万方武将镇四隅英佐盈朝堂谋言协秋兰清风发其芳洪泽所渐润砾石爲珪璋大道侔五帝盛德踰三王咸光大上参天与地竝化无内外无内外六合竝康乂竝康乂遘兹嘉㑹在㫺羲与农大晋德斯迈镇征及诸州爲蕃卫玄功济四海洪烈流万世因时运古将进酒行古今乐録曰因时运言文皇帝因时运变圣谋潜施解长蛇之交离羣桀之党以武济文审其大计以迈其德也因时运圣策施长虵交解羣桀离势竆奔呉虎骑厉惟武进审大计时迈其徳清一世惟庸蜀古有所思行古今乐録曰惟庸蜀言文皇帝既平万乗之蜀封建万国复五等之爵也惟庸蜀僭号天一隅刘备逆帝命禅亮承其余拥衆数十万闚隙乗我虚驿骑进羽檄天下不遑居姜维屡宼边陇上爲荒芜文皇愍斯民歴世受辠辜外谟蕃屏臣内谋衆士夫爪牙应指授腹心献良圗良圗协成文大兴百万军雷鼓震地起勐势陵浮云逋虏畏天诛面缚造垒门万里同风教逆命称妾臣光建五等纪纲天人天序古芳树行古今乐録曰天序言圣皇应歴受禅洪济大化用人各尽其才也天序历应受禅承灵祜御羣龙勒螭虎弘济大化英儁作辅朙朙统万机赫赫镇四方咎繇稷契之畴协兰芳礼王臣覆兆民化之如天与地谁敢爱其身大晋承运期古上邪行古今乐録曰大晋承运期言圣皇应箓受圗化象神朙也大晋承运期德隆圣皇时清晏白日垂光应箓圗陟帝位继天正玉衡化行象神朙至哉道隆虞与唐元首敷洪化百寮股肱竝忠良民大康隆隆赫赫福祚盈无疆金灵运古君马黄行古今乐録曰金灵运言圣皇践祚致敬宗庙而孝道行于天下也金灵运天符发圣征见参日月惟我皇体神圣受魏禅应天命皇之兴灵有征登大麓御万乗皇之辅若阚虎爪牙奋莫之御皇之佐赞清化百事理万邦贺神祇应嘉瑞章恭享礼荐先皇乐时奏磬管锵鼓渊渊钟喤喤奠樽俎实玉觞神歆飨咸悦康宴孙子祐无疆大孝烝烝德教被万方于穆我皇古雉子行古今乐録曰于穆我皇言圣皇受命德合神朙也于穆我皇盛德圣且朙受禅君世光济羣生普天率土莫不来庭颙颙六合内望风仰泰清万国雍雍兴颂声大化洽地平而天成七政齐玉衡惟平峨峨佐命济济羣英夙夜干干万几是经虽治兴匪荒宁谦道光冲不盈天地合德日月同荣赫赫煌煌曜幽冥三光克从于显天垂景星龙凤臻甘露宵零肃神祇祗上灵万物欣戴自天効其成仲春振旅古圣人出行古今乐録曰仲春振旅言大晋申文武之教畋猎以时也仲春振旅大致民武教于时日新师执提工执鼓巫作从节有序盛矣允文允武蒐田表禡甲法誓遂围禁献社祭允以时朙国制文武竝用礼之经列车如战大教朙古今谁能去兵大晋继天济羣生夏苗田古临髙台行古今乐録曰夏苗田言大晋畋狩顺时爲苗除害也夏苗田运将徂军国异容文武殊乃命羣吏撰车徒辨其号名赞契书王军启八门行同上帝居时路建大麾云旗翳紫虚百官象其事疾则疾徐则徐囘衡旋轸罢陈弊车献禽享祠烝烝配有虞惟大晋德参两仪化云敷仲秋狝田古逺期行古今乐録曰仲秋狝田言大晋虽有文德不废武事顺时以杀伐也仲秋弥田金德常刚凉风清且厉凝露结爲霜白臧司辰苍隼时鹰扬鹰扬犹尚父顺天以杀伐春秋时叙雷霆挺威曜进退由钲鼓致禽祀祊羽毛之用充军府赫赫大晋德芬烈陵三五敷化以文虽治不废武光宅四海永享天之祜顺天道古石畱行古今乐録曰顺天道言仲冬大閲用武修文大晋之德配天也顺天道握神契三时示讲武事冬大閲鸣镯振鼓铎旌旗象虹霓文制其中武不穷武动军誓衆礼成而义举三驱以崇仁进止不失其序兵卒练将如阚虎惟阚虎气陵青云觧围三面杀不殄羣偃旌麾班六军献享烝修典文嘉大晋德配天禄报功爵俟贤飨燕乐受兹百禄嘉万年唐尧古务成行古今乐録曰唐尧言圣皇陟帝位德化光四表也唐尧谘务成谦谦德所兴积渐终光大履霜致坚冰神朙道自然河海犹可凝舜禹统百揆元凯以次升禅让应天历睿圣世相承我皇陟帝位平衡正凖绳德化飞四表祥气见其征兴王坐俟旦亾主恬自矜致逺由近始覆篑成山陵披圗按先籍有其证灵液玄云古玄云行古今乐録曰玄云言圣皇用人各尽其材也玄云起丘山祥气万里㑹龙飞何蜿蜿凤翔何翙翙㫺在唐虞朝时见青云际今亲游万国流光溢天外鹤鸣在后园清音随风迈成汤隆显命伊摰来如飞周文猎渭濵遂载吕望归符合如影响先天天弗违辍耕综时纲解褐衿天维元功配二王芬馨世所稀我皇叙羣才洪烈何巍巍桓桓征四表济济理万机神化感无方髦才盈帝畿丕显惟昧旦日新孔所咨茂哉朙圣德日月同光辉伯益古黄爵行古今乐録曰伯益言赤乌䘖书有周以兴今圣皇受命神雀来也伯益佐舜禹职掌山与川德侔十六相思心入无间智理周万物下知衆鸟言黄雀应清化翔集何翩翩和鸣栖庭树徘徊云日间夏桀爲无道密网施山河酷祝振纎网当奈黄雀何殷汤崇天德去其三面罗逍遥羣飞来鸣声乃复和朱雀作南宿凤凰统羽羣赤鸟䘖书至天命瑞周文神雀今来游爲我受命君嘉祥致天和膏泽降青云兰风发芳气阖世同其芬钓竿古钓竿行古今乐録曰钓竿言圣皇德配尧舜又有吕望之佐以济天功致太平也钓竿何冉冉甘饵芳且鲜临川运思心微纶沉九渊太公宝此术乃在灵祕篇机变随物移精妙贯未然游鱼惊着钓潜龙飞戾天戾天安所至抚翼翔太清太清一何异两仪出浑成玉衡正三辰造化赋羣形退愿辅圣君与神合其灵我君弘逺略天人不足并天人初幷时昧昧何芒芒日月有征兆文象兴二皇蚩尤乱生民黄帝用兵征万方逮夏禹而德衰三代不及虞与唐我皇圣德配尧舜受禅卽祚享天祥率土䝉祐靡不肃庻事康庻事康穆穆朙朙荷百禄保无极永泰平晋凯歌二首张华命将出征歌重华隆帝道戎蛮或不宾徐夷兴有周鬼方亦违殷今在盛朙世宼虐动四垠豺狼染牙爪羣生号穹旻元帅统方夏出车抚凉秦衆贞必以律臧否实在人威信加殊类疎逖思自亲单醪岂有味挟纩感至仁武功尚止戈七德美安民逺迹由斯举永世无风尘劳还师歌玁狁背天德构乱扰邦畿戎车震朔野羣帅赞皇威将士齐心膂感义㤀其私积势如鞹弩赴节如发机嚣声动山谷金光耀素晖挥㦸陵劲敌武歩蹈横尸鲸鲵皆授首北土永清夷㫺往冐隆暑今来白雪霏征夫信勤瘁自古咏采薇收荣于含爵燕喜在凯归宋鼓吹铙歌三首宋书乐志曰鼓吹铙歌四篇今唯有上邪等三篇其一篇阙古今乐録曰上邪曲四解晚芝曲九解汉曲有逺期疑是也艾如张三解沈约云乐人以音声相传训诂不可复解凡古乐录皆大字是辞细字是声声辞合写故致然尔上邪曲大竭夜乌自云何来堂吾来声乌奚姑悟姑尊卢圣子黄尊来餭清鸎乌白日爲随来郭吾微令吾应龙夜乌由道何来直子爲乌奚如悟姑尊卢鸡子听乌虎行爲来朙吾微令吾诗则夜乌道禄何来黑洛道乌奚悟如尊尔尊卢起黄华乌伯辽爲国日忠雨令吾伯辽夜乌若国何来日忠雨乌奚如悟姑尊卢面道康尊録龙永乌赫赫福祚夜音微令吾右四解晚芝曲㡬令吾㡬令诸韩乱发正令吾㡬令吾诸韩从听心令吾若里洛何来韩微令吾尊卢忌卢文卢子路子路爲路鸡如文卢烱乌诸祚微令吾㡬令诸韩或公随令吾㡬令吾㡬诸或言随令吾黑洛何来诸韩微令吾尊卢安成随来免路路子爲吾路奚如文卢烱乌诸祚微令吾㡬令吾㡬诸或言随令吾㡬令吾诸或言㡬苦黑洛何来诸韩微令吾尊卢公汫随来免路子子路子爲路奚姑文卢烱乌诸祚微令吾右九解艾如张曲㡬令吾唿历舍居执来随咄武子邪令乌衘针相风其右其右㡬令吾唿羣议破葫执来随吾咄武子邪令乌今乌今入海相风及后㡬令吾唿无公赫吾执来随吾咄武子邪令乌无公赫吾婮立诸布始布右三解宋鼓吹铙歌何承天宋书乐志曰鼓吹铙歌十五篇何承天晋义熙末私造一曰朱路二曰思悲公三曰雍离四曰战城南五曰巫山髙六曰上陵者七曰将进酒八曰君马九曰芳树十曰有所思十一曰雉子游原泽十二曰上邪十三曰临髙台十四曰逺期十五曰石流按此诸曲皆承天私作疑未尝被于歌也虽有汉曲旧名大抵别増新意故其义与古辞考之多不合云朱路篇朱路扬和鸾翠葢耀金华玄牡饰樊缨流旌拂飞霞雄㦸辟旷涂班劒翼髙车三军且莫喧听我奏铙歌清鞞惊短箫朗鼓节鸣笳人心惟恺豫兹音亮且和轻风起红尘渟澜发微波逸韵腾天路穨响结城阿仁声被八表威震振九遐嗟嗟介胄士朂哉念皇家思悲公篇思悲公怀衮衣东国何悲公西归公西归流二叔㓜主既悟偃禾复偃禾复圣志申营都新邑从斯民从斯民德惟朙制礼作乐兴颂声兴颂声致嘉祥鸣凤爰集万国康万国康犹弗已握发吐飡下羣士惟我君继伊周亲覩盛世复何求雍离篇雍士多离心荆民怀怨情二凶不量德构难称其兵王人衘朝命正辞纠不庭上宰宣九伐万里举长旌楼船掩江濆驷介飞重英归德戒后夫贾勇尚先鸣逆徒既不济愚智亦相倾霜降未及染鄢郢忽已清西川无潜鳞北渚有奔鲸凌威致天府一战夷三城江汉被美化宇宙歌太平惟我东郡民曾是深推诚战城南篇战城南冲黄尘丹旌电烻鼓雷震勍敌勐戎马殷横阵亘野若屯云仗大顺应三灵义之所感士忘生长劒击繁弱鸣飞镝炫晃乱奔星虎骑跃华眊旋朱火延起腾飞烟骁雄斩髙旗搴长角浮呌响清天夷羣宼殪逆徒余黎霑惠咏来苏奏恺乐归皇都班爵献俘邦国娱巫山髙篇巫山髙三崃峻青壁千寻深谷万仞崇巖冠灵林冥冥山禽夜响晨猿相和鸣洪波迅澓载逝载停悽悽商旅之客怀苦情在㫺阳九皇纲微李氏窃命宣武耀灵威蠢尔逆纵复践乱机王旅薄伐传首来至京师古之爲国惟德是贵力战而虐民鲜不颠坠矧乃叛戾伊胡能遂咨尔巴子无放肆上陵者篇上陵者相追攀被服纎丽振绮纨擕童㓜升崇峦南望城阙郁盘桓王公第通衢端髙甍华屋列朱轩临濬谷掇秋兰士女悠奕映隰原指营丘感牛山爽鸠旣没景君叹嗟嵗聿逝不还志气衰沮玄鬓班野莾宿坟土干顾此累累中心酸生必死亦何怨取乐今日展情懽将进酒篇将进酒庆三朝备繁礼嘉肴荣枯换霜雾交缓春带命朋僚车等旗马齐镳怀温克乐林濠士失志愠情劳思旨酒寄游遨败徳人甘醇醪耽长夜或淫妖兴屡舞厉哇謡形傞傞声号呶首既濡志亦荒性命夭国家亡嗟后生节酣觞匪酒辜孰爲殃君马篇君马丽且闲扬镳腾逸姿骏足蹑流景髙歩追轻飞冉冉六辔柔奕奕金华晖轻霄翼羽葢长风靡淑旂愿爲范氏驱雍容歩中畿岂効诡遇子驰骋趣危机鈆陵䇿良驷造父爲之悲不怨呉坂峻但恨伯乐稀赦彼岐山盗实济韩原师柰何汉魏主纵情营所私疲民甘藜藿廐马患盈肥人畜贸厥养苍生将焉归芳树篇芳树生北庭丰隆正徘徊翠颕陵冬秀红葩迎春开佳人闲幽室惠心婉以谐兰房掩绮幌緑草被长阶日夕游云际归禽命同栖皓月盈素景凉风拂中闺哀絃理虚堂要妙清且悽啸歌流激楚伤此硕人怀梁尘集丹帷微飈扬罗袿岂怨嘉时暮徒惜良愿乖有所思篇有所思思㫺人曽闵二子善养亲和颜色奉昬晨至诚烝烝通朙神邹孟轲爲齐卿称身受禄不贪荣道不用独拥楹三徙既谇礼义朙飞鸟集勐兽附功成事毕乃㪅娶哀我生遘凶旻㓜罹荼酷备艰辛慈颜絶见无因长怀永思託丘坟雉子游原泽篇雉子游原泽㓜怀耿介心饮啄虽勤苦不愿栖园林古有避世士抗志清霄岑浩然寄卜肆挥棹通川隂逍遥风尘外散髪抚鸣琴卿相非所盼何况于千金功名岂不美宠辱亦相寻冰炭结六府忧虞纒胸襟当世须大度量已不克任三复泉流诫自惊良已深上邪篇上邪下难正衆枉不可矫音和响必清端影縁直表大化扬仁风齐人犹偃草圣王既已没谁能弘至道开春湛柔露代终肃严霜承乎贵孔孟政弊侯申商孝公朙赏罸六世犹克昌李斯肆滥刑秦氏所以亡汉宣隆中兴魏祖宁三方譬彼针与石效疾而称良行苇非不厚悠悠何讵央琴瑟时未调改絃当㪅张矧乃治天下此要安可㤀临髙台篇临髙台望天衢飘然轻举陵太虚擕列子超帝乡云衣雨带乗风翔肃龙驾㑹瑶台清晖浮景溢蓬莱济四海濯洧盘伫立云岳结幽兰驰迅风游炎州愿言桑梓思旧游倾霄葢靡电旌降彼天涂穨窈冥辞仙族归人羣怀忠抱义奉朙君任竆达随所遭何爲逺想令心劳逺期篇逺期千里客肃驾候良辰近命城郭友具尔惟懿亲髙门启双闱长筵列嘉賔中唐儛六佾三厢罗乐人箫管激悲音羽毛扬华文金石响髙宇絃歌动梁尘脩标多巧捷丸劒亦入神迁善自雅调成化由清均主人垂隆庆羣士乐亾身愿我圣朙君迩期保万春石流篇石上流水湔湔其波发源幽岫永归长河瞻彼逝者嵗月其偕子在川上惟以増怀嗟我殷忧载劳寤寐遘此百罹有志不遂行年倐忽长勤是婴永言没世悼兹无成幸遇开泰沭浴嘉运缓带安寝亦又何愠古之爲仁自求诸已虚情遥慕终于徒已乐府诗集巻第十九东呉毛晋订正乐府诗集乐府诗集卷第二十乐府诗集巻第二十太原郭茂倩编次鼓吹曲辞齐随王鼓吹曲谢朓齐永朙八年谢朓奉镇西随王教于荆州道中作一曰元㑹曲二曰郊祀曲三曰钧天曲四曰入朝曲五曰出藩曲六曰校猎曲七曰从戎曲八曰送远曲九曰登山曲十曰泛水曲钧天已上三曲颂帝功校猎已上三曲颂藩德元㑹曲诸此髙宴浩天台置酒迎风观笙镛礼百神钟石动云汉瑶台琴瑟惊绮席舞衣散威凤来参差玄鹤起流乱已庆朙庭乐讵慙南风弹入朝曲江南佳丽地金陵帝王州逶迤带緑水迢递起朱楼飞甍夹驰道垂杨䕃御沟凝笳翼髙葢叠鼓送蕐辀献纳云台表功名良可收出藩曲云披紫微内分组承朙阿飞艎游极浦旌节去关河眇眇苍山色沉沉远水波铙音巴渝曲箫管盛唐歌夫君迈遗德江汉仰清和校猎曲凝霜冬十月杀盛凉飈哀原泽旷千里腾骑纷往来平置望烟合烈火从风廻殪兽蕐容浦张乐荆山台虞人昔有谕朙朙时戒哉从戎曲选旅乱轘辕弭节赴河源日起霜戈照风廻连骑飜红尘朝夜合黄河万里昬寥戾清笳啭萧条边马烦自勉辍耕愿征役去何言送远曲北梁辞欢宴南浦送佳人方衢控龙马平路骋朱轮琼筵妙舞絶桂席羽觞陈白云丘陵远山川时未因一为清吹激潺湲伤别巾登山曲天朙开秀崿澜光媚碧隄风盪飘莺辞云蕐芳树低暮春春服羙游驾凌丹梯升峤既小鲁登峦且怅齐王孙尚游衍蕙草正萋萋泛水曲玉露霑翠叶金风鸣素枝罢游平乐苑泛鹢昆朙池旌旗散容裔箫管吹参差日晚厌遵渚採菱赠清漪百年如流水寸心宁共知齐鼓吹曲入朝曲李白金陵控海浦緑水带呉京铙歌列骑吹飒沓引公卿槌钟速严妆伐鼓启重城天子凭玉桉劒履若云行日出照万戸簪裙烂朙星朝罢沭浴闲遨游阆风亭济济双阙下欢娯乐恩荣送逺曲张籍戏马台南山簇簇山边饮酒歌别曲行人醉后起登车席上回樽劝僮仆青天澷澷覆长路远游无家安得住愿君到处自题名他日知君从此去泛水曲王建载酒入烟浦方舟泛緑波水酌我复饮子饮我还歌莲深微路通峰曲幽气多閲芳无畱瞬弄桂不停柯水上秋月鲜西山碧峩峩兹欢良可贵谁复更来过梁鼓吹曲沈约隋书乐志曰梁髙祖制鼓吹新歌十二曲一曰木纪谢二曰贤首山三曰桐柏山四曰道亾五曰忱威六曰汉东流七曰鹤楼峻八曰昬主恣淫慝九曰石首局十曰期运集十一曰于穆十二曰惟大梁木纪谢隋书乐志曰汉第一曲朱鹭改为木纪谢言齐谢梁升也木纪谢火运昌炳南陆燿炎光民去癸鼎归梁鲛鱼出庆云翔韊五帝轶三王德无外化溥将仁荡荡义汤汤浸金石达昊苍横四海被八荒舞干戚垂衣裳对天眷坐巖廊胤有钖祚无疆风教远礼容盛感人神宣舞咏降繁祉延嘉庆贤首山隋书乐志曰汉第二曲思悲翁改为贤首山言武帝破魏军于司部肇王迹也贤首山险而峻乗岘凭临胡阵骋奇谋奋卒徒断白马塞飞狐殪日逐殱骨都刃谷蠡馘林胡草既润原亦涂轮无反幕有乌扫残孽震戎逋扬凯奏展欢酺咏枤杜旋京呉桐柏山隋书乐志曰汉第三曲艾如张改为桐柏山言武帝牧司王业弥章也桐柏山淮之首肇基帝迹遂光区有大震边阙殪獯丑农既劝民惟阜穗充庭稼盈畆迨嘉辰芳糗纳寒塲为春酒昭景福介睂夀天斯长地斯久化无极功无朽道亾隋书乐志曰汉第四曲上之囘改为道亾言道昬丧道义师起樊邓也道亾数极归永元悠悠兆庶尽含冤沈河莫极皆无安赴海谁授矫龙翰自樊汉仙波流水清且澜救此倒悬拯涂炭誓师刘旅赫灵断率兹八百驱十乱登我圣朙由多难长夜杳冥忽云旦忱威隋书乐志曰汉第五曲拥离改为忱威言破加湖元勲建也忱威授律命苍光言薄加湖灌秋水廻澜瀄泊汎増雄争河投岸掬盈指犯刃婴戈洞流矢资此威烈齐文轨汉东流隋书乐志曰汉第六曲战城南改为汉东流言义师克鲁山城也汉东流江之汭逆徒蜂聚旌旗纷蔽仰振威灵乘髙骋锐至仁解网穷鸟入怀因此龙跃言登泰阶鹤楼峻晋书乐志曰汉第七曲巫山髙改为鹤楼峻言平郢城兵威无敌也鹤楼峻连翠微因巖设险池永归脣亾齿惧薄言震耀灵威凶衆稽颡天不能违金汤无所用功烈长巍巍昬主恣淫慝隋书乐志曰汉第八曲上陵改为昬主恣淫慝言东昬政乱武帝起义平九江姑熟大破朱雀伐罪弔民也昬主恣淫慝皆曰自昌盛上仁矜亿兆誓师为请命既齐丹浦战又符甲子辰龛难伐有罪伐罪弔斯民悠悠万姓于此覩阳春石首局隋书乐志曰汉第九曲将进酒改为石首局言义师平京城仍废昬定大事也石首局北墉墐新堞严东垒峻共表里遥相镇矢未飞鼓方振竞衘璧竝舆榇酒池扰象廊震同伐谋兼善陈辟应和扫煨烬翦庻恶靡余胤期运集隋书乐志曰汉第十曲有所思改为期运集言武帝膺箓受禅德盛化逺也期运集惟皇膺宝符龙跃清汉渚凤起方城隅讴歌共适夏狱讼两违朱二仪启佳祚千载犹旦暮舞蹈流帝功金玉昭王度于穆隋书乐志曰汉第十一曲芳树改为于穆言大梁阐运君臣和乐休祚芳远也于穆君臣君臣和以肃关王道定天保乐均灵囿宴同在镐前庭悬鼓钟左右列笙镛缨佩俯仰有则备礼容翔振鹭骋羣龙隆周何足拟远与唐比踪惟大梁隋书乐志曰汉第十二曲上邪改为惟大梁言梁德广运仁化洽也惟大梁开运受箓膺圗君八极冠带被五都四海竝和㑹排阙疑塞无异涂隋凯乐歌辞述帝德于穆我后睿哲钦朙膺天之命载育羣生开元创历迈德垂声朝宗万㝢祗事百灵焕乎皇道昭哉帝则惠政滂流仁风四塞淮海未宾江湖背德运筹必胜濯征斯克八荒雾巻四表云褰雄圗盛略迈后光前寰区已泰福祚方延长歌凯乐天子万年述诸军用命帝德远覃天维宏布功髙云天声隆韶护惟彼海隅未从王度皇赫斯怒元戎启路桓桓勐将赳赳英谟攻如燎发战似摧枯救兹涂炭克彼妖逋尘清两越气静三呉鲸鲵已夷封疆载辟班马萧萧归旌奕奕云台表効司勲纪绩业竝山河道固金石述天下太平坂泉轩德丹浦尧勲始实以武终乃以文嘉乐圣主大哉为君出师命将廓定重氛书轨既幷干戈是戢弘风设教政成人立礼乐聿兴衣裳载缉风云自美嘉祥爰集皇皇圣政穆穆神猷牢笼虞夏度越姬刘日月比耀天地同休永清四海长帝九州唐凯乐歌辞唐书乐志曰唐制凡命将出征有大功献浮馘其凯乐用铙吹二部乐器有笛筚篥箫笳铙鼓歌七种迭奏破阵乐等四曲一破阵乐二应圣期三贺圣欢四君臣同庆乐初太宗平东都破宋金刚其后苏定方执贺鲁李勣平髙丽皆备军容凯歌以入而贞观显庆开元礼竝无仪注太常旧有破阵乐应圣期两曲歌辞至太和三年始具仪注又补撰二曲为四曲云破阵乐受律辞元首相将讨叛臣咸歌破阵乐共赏太平人应圣期圣德期昌运雍熈万㝢清干坤资化育海岳共休朙辟土欣耕稼销戈遂偃兵殊方歌帝泽执䞇贺昇平贺圣欢四海皇风被千年徳水清戎衣更不着今日告成功君臣同庆乐主圣开昌歴臣忠奉大猷君看偃革后便是太平秋唐凯歌六首岑参岑参送封大夫出师西征序曰天寳中匈奴囘纥宼边踰花门略金山烟尘相连侵轶海濵天子于是受钺常清出师征之及破播仙奏㨗献凯参乃作凯歌云按唐书封常清传曰开元末达奚背叛自黑山北向西趣碎叶其后常清破贼有功天寳六年又从髙仙芝破小勃律不言播仙疑史之阙文也汉将承恩西破戎㨗书先奏未央宫天子预开麟阁待祗今谁数贰师功官军西出过楼兰营幕傍临月窟寒蒲海晓霜凝劒尾葱山夜雪扑旌竿鸣笳攂鼓拥囘军破国平蕃㫺未闻大夫鹊印揺边月天将龙旗掣海云日落辕门鼓角鸣千羣面缚出蕃城洗兵鱼海云迎阵秣马龙堆月照营蕃军遥见汉家营满谷连山徧哭声万箭千刀一夜杀平朙流血浸空城暮雨旌旗溼未干胡尘白草日光寒昨夜将军连晓战蕃军只见马空鞍唐鼓吹铙歌桺宗元唐鼓吹铙歌十二曲桺宗元作以纪髙祖太宗功德及征伐勤劳之事一曰晋阳武二曰兽之竆三曰战虎牢四曰泾水黄五曰奔鲸沛六曰苞枿七曰河右平八曰铁山碎九曰靖本邦十曰吐谷浑十一曰髙昌十二曰东蛮按此诸曲史书不载疑宗元私作而未尝奏或虽奏而未尝用故不被于歌如何承天之造宋曲云晋阳武晋阳武言隋乱既极唐师起晋阳平姦豪为生人义主以仁兴武也第一晋阳武奋义威炀之渝德焉归氓毕屠绥者谁皇烈烈专天机号以仁扬其旗日之昇九土晞斥田圻流洪辉有其二翼余隋斮枭鷔连熊螭枯以肉勍者羸后土荡玄穹弥合之育莽然施惟德辅庆无期晋阳武二十六句句三字兽之竆兽之竆言李密自邙山之败其下皆贰霸王之业知天授在唐遂归于有道享我爵命也第二兽之竆奔大麓天厚黄德狙犷服甲之櫜弓弭矢箙皇旅靖敌逾蹙自亾其徒匪予戮屈赟勐䖍慄慄縻以尺组噉以秩黎之阳土茫茫富兵戎盈仓箱乏者德莫能享驱犲兕授我疆兽之竆二十一句其十九句句三字三句句四字战武牢战虎牢言太宗师讨王充窦建德助逆师奋击武牢下擒之遂降充也第三战虎牢动河朔逆之助圗掎角怒鷇麛抗乔岳翘萌牙傲霜雹王谋内史申掌握铺施芟夷二主缚惮蕐戎廓封略命之瞢卑以斮归有德唯先觉战虎牢十八句其十六句句三字二句句四字泾水黄泾水黄言嶭举据泾以死其子仁杲尤勇以暴师平之也第四泾水黄陇野茫负太白腾天狼有鸟鸷立羽翼张钩喙决前鉅趯傍怒飞饥啸翾不可当老雄死子复良巢岐饮渭肆翺翔顿地纮提天纲列缺掉帜招揺耀铓鬼神来助梦嘉祥脑涂原野魄飞扬星辰复恢一方泾水黄二十四句其十五句句三字九句句四字奔鲸沛奔鲸沛言辅氏凭江淮竟东海命将平之也第五奔鲸沛盪海垠吐霓翳日腥浮云帝怒下顾哀蛰昬受以神柄推元臣手援夭矛截脩鳞披攘蒙霿开海门地平水静浮天垠羲和显耀乗清氛赫炎溥畅融大钧奔鲸沛十八句其十句句三字八句句四字苞枿苞枿言梁之余保荆衡巴巫穷南越良将取之不以师也第六苞枿矣惟根之蟠弥巴蔽荆负南极以安曰我旧梁氏缉绥艰难江汉之阻都邑固以完圣人作神武用有臣勇智奋不以衆投迹死地谋猷纵化敌为家虑则中浩浩海裔不威而同系缧降王定厥功澶漫万里宣唐风蛮夷九译咸来从凯旋金奏象形容震赫万国罔不龚苞枿二十八句其十六句句四字三句句五字九句句三字河右平河右平言李轨保河右师临之不克变或执以降也第七河右澶漫顽为之魁王师如雷震崑崙以穨上聋下聪骜不可廻助雠抗有德惟人之灾乃溃乃奋执缚归厥命万室蒙其仁一夫则病濡以鸿泽皇之圣威畏德怀功以定顺之于理物咸遂厥性河右平十八句其十一句句四字五句句五字二句句三字铁山碎铁山碎言突厥之大古夷狄莫彊焉师大破之降其国告于庙也第八铁山碎大漠舒二虏劲连穹庐背北海专坤隅嵗来侵边或傅于都天子命元帅奋其雄圗破定襄降魁渠竆竟窟宅斥余吾百蛮破胆边氓苏威武辉耀朙鬼区利泽弥万祀功不可踰官臣拜首惟帝之謩铁山碎二十二句其十一句句三字九句句四字二句句五字靖本邦靖本邦言刘武周败裴寂咸有晋地太宗灭之也第九本邦伊晋惟时不靖根柢之揺枝叶攸病守臣不任勚于神圣惟越之兴翦焉则定洪惟我理式和以敬羣顽既夷庶绩咸正皇謩载大惟人之庆靖本邦十四句句四字吐谷浑吐谷浑言李靖灭吐谷浑于西海上也第十吐谷浑盛彊背西海以夸嵗侵扰我疆退匿险且遐帝谓神武师往征靖皇家烈烈斾其旗熊虎杂龙蛇王旅千万人衘枚默无譁束刃踰山徼张翼纵漠沙一举刈羶腥尸骸积如麻除恶务本根况敢遗萌芽洋洋西海水威命竆天涯系虏来王都犒乐竆休嘉登髙望还师竟野如春蕐行者靡不归亲戚讙要遮凯旋献清庙万国思无邪吐谷浑二十六句句五字髙昌髙昌言李靖灭髙昌也第十一麴氏雄西北别絶臣外区既恃逺且险纵傲不我虞烈烈王者师熊螭以为徒龙旂翻海浪驲骑驰坤隅贲育抟婴儿一扫不复余平沙际天极但见黄云驱臣靖执长缨智勇伏囚拘文皇南面坐夷狄千羣趋咸称天子神往古不得俱献号天河汗以覆我国都兵戎不交害各保性与躯高昌二十二句句五字东蛮东蛮言既克东蛮羣臣请圗蛮夷状如周书王㑹也第十二东蛮有谢氏冠帯理海中自言我异世虽圣莫能通王卒如飞翰鹏骞骇羣龙轰然自天坠乃信神武功系虏君臣人累累来自东无思不服从唐业如山崇百辟拜稽首咸愿圗形容如周王㑹书永永传无穷睢盱万状乖咿嗢九译重广轮抚四海浩浩知皇风歌诗铙鼓闲以壮我元戎东蛮二十二句句五字乐府诗集巻第二十东吴毛晋订正乐府诗集乐府诗集卷第二十一乐府诗集巻第二十一太原郭茂倩编次横吹曲辞横吹曲其始亦谓之鼓吹马上奏之葢军中之乐也北狄诸国皆马上作乐故自汉已来北狄乐总归鼓吹署其后分为二部有箫笳者为鼓吹用之朝㑹道路亦以给赐汉武帝时南越七郡皆给鼓吹是也有鼓角者为横吹用之军中马上所奏者是也晋书乐志曰横吹有鼓角又有胡角按周礼云以鼖鼓鼓军事旧说云虽尤氏帅魑魅与黄帝战于涿鹿帝乃始命吹角为龙鸣以御之其后魏武北征乌丸越沙漠而军士思归于是减为半鸣尤更悲矣横吹有双角即胡乐也汉博望侯张骞入西域传其法于西京唯得摩诃兜勒一曲李延年因胡曲更造新声二十八解乘舆以为武乐后汉以给边将和帝时万人将军得用之魏晋以来二十八解不复具存而世所用者有黄鹄等十曲其辞后亾又有关山月等八曲后世之所加也后魏之世有簸逻回歌其曲多可汗之辞皆燕魏之际鲜卑歌歌辞虏音不可晓解葢大角曲也又古今乐録有梁鼓角横吹曲多叙慕容垂及姚泓时战阵之事其曲有企喻等歌三十六曲乐府胡吹旧曲又有隔谷等歌三十曲总六十六曲未详时用何篇也自隋已后始以横吹用之卤簿与鼓吹列为四部总谓之鼓吹竝以供大驾及皇太子王公等一曰㭎鼓部其乐器有㭎鼓金钲大鼓小鼓长鸣角次鸣角大角七种㭎鼓金钲一曲夜警用之大鼓十五曲小鼓九曲大角七曲其辞竝本之鲜卑二曰铙鼓部其乐器有歌鼓箫笳四种凡十二曲三曰大横吹部其乐器有角节鼓笛箫筚篥笳桃皮筚篥七种凡二十九曲四曰小横吹部其乐器有角笛箫筚篥笳桃皮筚篥六种凡十二曲夜警亦用之唐制太常鼓吹令掌鼓吹施用调习之节以备卤簿之仪而分五部一曰鼓吹部其乐器如隋㭎鼓部而无大角㭎鼓一曲十叠大鼓十五曲严用三曲警用十二曲金钲无曲以为鼓节小鼓九曲上马用一曲严警用八曲长鸣一曲三声上马严警用之中鸣一曲三声用与长鸣同二曰羽葆部其乐器如隋铙鼓部而加錞于凡十八曲三曰铙吹部其乐器与隋铙鼓部同凡七曲四曰大横吹部其乐器与隋同凡二十四曲黄钟角八曲中吕宫二曲中吕徴一曲中吕商三曲中吕羽四曲中吕角四曲无射二曲五曰小横吹部其乐器与隋同其曲不见疑同用大横吹曲也凡大驾行幸则夜警晨严大驾夜惊十二曲中警七曲晨严三通皇太子夜警九曲公卿已下夜警七曲晨严竝三通夜警衆一曲转次而振也汉横吹曲乐府觧题曰汉横吹曲二十八解李延年造魏晋已来唯传十曲一曰黄鹄二曰陇头三曰出关四曰入关五曰出塞六曰入塞七曰折杨桺八曰黄覃子九曰赤之扬十曰望行人后又有关山月洛阳道长安道梅花落紫驑马骢马雨雪刘生八曲合十八曲陇头陈后主一曰陇头水通典曰天水郡有大坂名曰陇坻亦曰陇山即汉陇关也三秦记曰其坂九囘上者七日乃越上有清水四注下所谓陇头水也陇头征戍客寒多不识春惊风起嘶马苦雾杂飞尘投钱积石水敛辔交河津四面夕冰合万里望佳人同前张籍陇头已断人不行胡骑夜入凉州城汉家处处格鬬死一朝尽没陇西地驱我边人胡中去散放牛羊食禾黍去年中国养子孙今着氊裘学胡语谁能更始李轻车收取凉州属汉家陇头吟王维长安少年游侠客夜上戍楼看太白陇头朙月迥临关陇上行人夜吹笛关西老将不胜愁驻马听之双泪流身经大小百余战麾下偏裨万户侯苏武才为典属国节旌空尽海西头同前翁绶陇水潺湲陇树黄征人陇上尽思乡马嘶斜月朔风急雁过寒云边思长残月出林朙劒㦸平沙隔水见牛羊横行俱足封侯者谁斩楼兰献未央陇头水梁元帝衔悲别陇头关路澷悠悠故乡迷逺近征人分去留沙飞晓成幕海气旦如楼欲识秦川处陇水向东流同前刘孝威从军戍陇头陇水带沙流时观胡骑饮常为汉国羞衅妻成两劒杀子祀双钩顿取楼兰颈就解郅支裘勿令如李广功遂不封侯同前车陇头征人别陇水流声咽只为识君恩甘心从苦节雪冻弓弦断风鼓旗竿折独有孤雄劒龙泉字不灭同前陈后主塞外飞蓬征陇头流水鸣漠处扬沙暗波中燥叶轻地风冰易厚寒深熘转清登山一囘顾幽咽动边情髙陇多悲风寒声起夜丛禽飞暗识路鸟转逐征蓬落叶时惊沫移沙屡拥空回头不见望流水玉门东同前徐陵别涂耸千仞离川悬百丈攒荆夏不通积雪冬难上枝交陇底暗石碍坡前响回首咸阳中唯言梦时往同前顾野王陇底望秦川迢递隔风烟萧条落野树幽咽响流泉瀚海波难息交河冰未坚宁知葢山水逐节赴危絃同前谢夑陇坂望咸阳征人惨思肠咽流喧断岸游沫聚飞梁凫分敛冰彩虹饮照旗光试听铙歌曲唯吟君马黄同前张正见陇头鸣四注征人逐贰师羌笛含流咽胡笳杂水悲湍髙飞转駃涧浅荡还迟前旌去不见上路杳无期陇头流水急流急行难度逺入隗嚣营傍侵酒泉路心交赐宝刀小妇成纨袴欲知别家久戎衣今已故同前江总陇头万里外天崖四面絶人将蓬共转水与啼俱咽惊湍自涌沸古树多摧折传闻博望侯苦辛提汉节雾暗山中日风惊陇上秋徒伤悲咽响不见东西流无期从此别更度㡬年幽遥闻玉关道望入杳悠悠同前杨师道陇头秋月朙陇水带关城笳添离别曲风送断肠声映雪峰犹暗乘冰马屡惊雾中寒雁至沙上转蓬轻天山传羽檄汉地急征兵阵开都护道劒聚伏波营于兹觉无度方共濯胡缨同前卢照隣陇坂髙无极征人一望乡关河别去水沙塞断归肠马系千年树旌悬九月霜从来共呜咽皆是为勤王同前王建陇水何年陇头别不在山中亦呜咽征人塞耳马不行未到陇头闻水声谓是西流入蒲海还闻北海绕龙城陇东陇西多屈曲野麋饮水长簇簇胡兵夜囘水傍住忆着来时磨劒处向前无井复无泉放马囘看陇头树同前于濆借问陇头水终年恨何事深疑呜咽声中有征人泪昨日上山下达曙不能寐何处接长波东流入清渭同前僧皎然陇头心欲絶陇水不堪闻碎影揺枪垒寒声咽㡢军素从盐海积緑带桺城分日落天边望逶迤入塞云秦陇逼氐羌征人去未央如何幽咽水併欲断君肠西注悲穷漠东分忆故乡旅魂声搅乱无梦到辽阳同前鲍溶陇头水千古不堪闻生归苏属国死别李将军细响风凋草清哀雁落云同前罗隐借问陇头水年年恨何事全疑呜咽声中有征人泪自古无长䇿况我非深智何计谢潺湲一宵空不寐出关魏征中原还逐鹿投笔事戎轩纵横计不就慷慨志犹存策杖谒天子驱马出关门请缨羁南越凭轼下东藩欝纡陟髙岫出没望平原古木吟寒鸟空山啼夜猿既伤千里目还惊九折魂岂不惮艰险深怀国士恩季布无二诺侯嬴重一言人生感意气功名谁复论入关呉均羽檄起边庭烽火乱如萤是时张博望夜赴交河城马头要落日劒尾掣流星君恩未得报何论身命倾同前贾驰河上微风来关头树初溼今朝闗城吏又见孤客入上国谁与期西来徒自急同前张祜都城连百二雄险北囘环地势遥尊岳河流侧让关秦皇曾虎视汉祖亦龙颜何事枭兇辈干戈自不闲出塞晋书乐志曰出塞入塞曲李延年造曹嘉之晋书曰刘畴尝避乱摀壁贾胡百数欲害之畴无惧色援笳而吹之为出塞入塞之声以动其游客之思于是羣胡皆垂泣而去按西京杂记曰戚夫人善歌出塞入塞望归之曲则髙帝时已有之疑不起于延年也唐又有塞上塞下曲葢出扵此候骑出甘泉奔命入居延旗作浮云影阵如朙月弦同前刘孝标苏门秋气清飞将出长城絶漠冲风急交河夜月朙䧟敌摐金鼓摧锋扬斾旌去去无终极日暮动边声同前王襃飞蓬似征客千里自长驱塞禽唯有雁关树但生榆背山看故垒系马识余蒲还因麾下骑来送月支圗同前杨素漠南胡未空汉将复临戎飞狐出塞北碣石指辽东冠军临瀚海长平翼大风云横虎落阵气抱龙城虹横行万里外胡运百年竆兵寝星芒落战解月轮空严鐎息夜斗骍角罢鸣弓北风嘶朔马胡霜切塞鸿休朙大道暨幽荒日用同方就长安邸来谒建章宫同前嶭道衡髙秋白露团上将出长安尘沙塞下暗风月陇头寒转蓬随马足飞霜落劒端凝云迷代郡流水冻桑干烽微桔橰逺桥峻辘轳难从军多恶少召募尽材官伏堤时卧鼓疑兵乍解鞍桺城擒冐顿长坂纳唿韩受降今更筑燕然已重刋还嗤傅介子辛苦刺楼兰边庭烽火惊挿羽夜征兵少昊腾金气文昌动将星辰驱鞮汗北直指夫人城絶漠三秋暮穷隂万里生寒夜哀笳曲霜天断雁声连旗下鹿塞叠鼓向龙庭妖云坠虏阵晕月遶胡营左贤皆顿颡单于已系缨绁马登玄阙钩鲲临北溟当知霍骠骑髙第起西京同前虞世基竆秋塞草腓塞外胡尘飞征兵广武至候骑隂山归庙堂千里䇿将军百战威辕门临玉帐大斾指金微摧朽无勍敌应变有先机衔枚压晓阵巻甲解朝围瀚海波澜静王庭氛雾晞鼓鼙严朔气原野曀寒晖勲庸震边服歌吹入京畿待拜长平坂鸣驺入礼闱上将三略逺元戎九命尊缅怀古人节思酬朙主恩山西多勇气塞北有游魂杨桴度陇坂勒骑上平原誓将絶沙漠悠然去玉门轻赍不遑舍惊策骛戎轩懔懔边风急萧萧征马烦雪暗天山道冰塞交河源雾烽黯无色霜旗冻不翻耿介倚长劒日落风尘昬同前窦威匈奴屡不平汉将欲纵横看云方结阵却月始连营潜军渡马邑扬斾掩龙城㑹勒燕然石方传车骑名同前陈子昻忽闻天上将关塞重横行始返楼兰国还向朔方城黄金装战马白羽集神兵星月开天阵山川列地营晚风吹尽角春色耀飞旌宁知班定远独是一书生同前张易之侠客重恩光骢马饰金装瞥闻传羽檄驰突救边荒转战磨笄地横行戴斗乡将军占太白小妇怨流黄騕褭青丝骑娉婷红粉妆一春鸎度曲八月雁成行谁堪坐秋思罗袖拂空牀同前沈佺期十年通大漠万里出长平寒日生戈劒隂云揺斾旌饥乌啼旧垒疲马恋空城辛苦臯兰北胡霜损汉兵同前王维居延城外猎天骄白草连天野火烧暮云空碛时驱马秋日平原好射鵰护羌校尉朝乗障破虏将军夜渡辽玉靶角弓珠勒马汉家将赐霍嫖姚同前王昌龄秦时朙月汉时关万里长征人未还但使龙城飞将在不教胡马度隂山白花垣上望京师黄河水流无尽时竆秋旷野行人絶马首东来知是谁同前马戴金带连环束战袍马头冲雪度临洮巻旗夜刼单于帐乱斫胡兵缺宝刀乐府诗集巻第二十一东吴毛晋订正乐府诗集乐府诗集卷第二十二乐府诗集巻第二十二太原郭茂倩编次横吹曲辞汉横吹曲前出塞九首杜甫戚戚去故里悠悠赴交河公家有程期亾命婴祸罗君已富土境开边一何多弃絶父母恩吞声行负戈出门日已远不受徒旅欺骨肉恩岂断男儿死无时走马脱辔头手中挑青丝捷下万仭岗俯身试搴旗磨刀呜咽水水赤刃伤手欲轻肠断声心绪乱已久丈夫誓许国愤惋复何有功名圗麒麟战骨当速朽送徒既有长远戍亦有身生死向前去不劳吏怒嗔路逢相识人附书与六亲哀哉两决絶不复同苦辛迢迢万余里领我赴三军军中异苦乐主将宁尽闻隔河见胡骑倐忽数百羣我始为奴仆㡬时树功勲挽弓当挽彊用箭当用长射人先射马擒寇先擒王杀人亦有限列国自有疆苟能制侵陵岂在多杀伤驱马天雨雪军行入髙山迳危抱寒石指落曾冰间已去汉月远何时筑城还浮云暮南征可望不可攀单于寇我垒百里风尘昬雄劒四五动彼军为我奔虏其名王归系颈授辕门潜身备行列一胜何足论从军十年余能无分寸功衆人贵苟得欲语羞雷同中原有鬭争况在狄与戎丈夫四方志安可辞固竆后出塞五首男儿生世间及壮当封侯战伐有功业焉能守旧丘召募赴蓟门军动不可留千金买马鞭百金装刀头闾里送我行亲戚拥道周班白居上列酒酣进庶羞少年别有赠含笑看呉钩朝进东门营暮上河阳桥落日照大旗马鸣风萧萧平沙列万幕部伍各见招中天悬朙月令严夜寂寥悲笳数声动壮士惨不骄借问大将谁恐是霍嫖姚古人重守边今人重髙勲岂知英雄主出师亘长云六合已一家四夷且孤军遂使貔虎士奋身勇所闻拔劒击大荒日牧胡马羣誓开玄冥北持以奉吾君献凯日继踵两蕃静无虞渔阳豪侠地击鼓吹笙竽云帆转辽海粳稻来东呉越罗与楚练照耀舆台躯主将位益崇气骄陵上都边人不敢议议者死路衢我本良家子出师亦多门将骄益愁思身贵不足论跃马二十年恐辜朙主恩坐见幽州骑长驱河洛昬中夜间道归故里但空村恶名幸脱免竆老无儿孙出塞皇甫冉吹角出塞门前瞻卽胡地三军尽回首皆洒望乡泪转念关山长行看风景异由来征戍客各负轻生义同前王之奂黄砂直上白云间一片孤城万仭山羌笛何湏怨杨桺春光不度玉门关同前耿纬汉家边事重窦宪出临戎絶漠秋山在阳关旧路通列营依茂草吹角向髙风㪅就燕然石看铭破虏功同前张籍秋塞雪初下将军逺出师分营长记火放马不收旗月冷边帐溼沙昬夜探迟征人皆白首谁见灭胡时同前刘驾胡风不开花四气多作雪北人尚冻死况我本南越古来犬羊地廵狩无遗辙九土耕不尽武皇犹征伐中天有髙阁圗画何时歇坐恐塞上山低扵砂中骨出塞曲刘济将军在重围音信絶不通羽书如流星飞入甘泉宫倚是并州儿少年心胆雄一朝随召募百战争王公去年桑干北今年桑干东死是征人死功是将军功汗马牧秋月疲兵卧霜风仍闻左贤王更欲圗云中同前于鹄微雪将军出吹笳天未朙观兵登古戍斩将对双旌分阵瞻山势军制马鸣如今新史上已有灭胡名单于骄爱猎放火到军城待月调新弩防秋置逺营空山朱㦸影寒碛铁衣声逢着降胡说隂山有伏兵同前僧贯休扫尽狂胡迹回戈望故关相逢唯死鬭岂易得生还纵宴参胡乐收兵过雪山不封十万户此事亦应闲玉帐将军意慇懃把酒论功髙宁在我阵没与招魂塞色干戈束军容喜气屯男儿今始是敢出玉关门囘首陇山头连天草木秋圣君应入梦半路遣封侯水不担隂雪柴令倒戍楼归来麟阁上春色满皇州入塞王襃戍久风尘色勲多意气豪建章楼阁迥长安陵树髙度冰伤马骨经寒坠节旄行当见天子无假用钱刀同前何妥桃林千里险候骑乱纷纷问此将何事嫖姚封冠军囘旌引流电归葢转行云待任苍龙杰方当论次勲同前刘希夷将军䧟虏围边务息戎机霜雪交河尽旌旗入塞飞晓光随马度春色伴人归课绩朝朙主临轩拜武威入塞曲耿纬将军带十围重锦制戎衣猿臂销弓力虬须长劒威首登平乐宴新破大宛归楼上姝姬笑门前问客稀暮烽玄菟急秋草紫驑肥未奉君王诏髙槐昼掩扉同前僧贯休单于烽火动都护去天涯别赐黄金甲亲临白玉墀塞垣湏静谧师旅审安危定远条支宠如今胜古时方见将军贵分朙对冕旒圣恩如远被狂虏不难收臣节唯期死功勲敢望侯终辞修里第从此出皇州百里精兵动参差便渡辽如何好白日亦照此天骄逺树深疑贼惊蓬迥似鵰凯歌何日唱碛路共天遥同前沈彬欲爲皇王服逺戎万人金甲鼓鼙中阵云暗塞三边黑兵血愁天一片红半夜飜营旗搅月深秋防戍劒磨风谤书未及朙君爇卧骨将军已殁功苦战沙间卧箭痕戍楼闲上望星文生希国泽分偏将死夺河源答圣君鸢觑败兵眠白草马惊边鬼哭隂云功多地远无人纪汉阁笙歌日又曛折杨栁梁元帝唐书乐志曰梁乐府有胡吹歌云上马不捉鞭反拗杨桺枝下马吹横笛愁杀行客儿此歌辞元出北国即鼓角横吹曲折杨桺是也宋书五行志曰晋太康末京洛为折杨桺之歌其曲有兵革苦辛之辞按古乐府又有小折杨桺相和大曲有折杨桺行清商四曲有月节折杨桺歌十三曲与此不同山髙巫崃长垂杨复垂杨同心且同折故人怀故乡山似莲花艶流如朙月光寒夜猿声彻游子泪霑裳同前桺恽杨桺乱成丝攀折上春时叶宻鸟飞碍风轻花落迟城髙短箫发林空画角悲曲中别无意併是为相思同前刘邈髙楼十载别杨桺濯丝枝摘叶惊开駚攀条恨久离年年阻音息月月减容仪春来谁不望相思君自知同前陈后主杨桺动春情倡园妾屡惊入楼含粉色依风杂管声武昌识新种官渡有残生还将出塞曲仍共胡笳鸣长条黄复緑垂丝宻且繁花落幽人迳歩隐将军屯谷暗宵钲响风髙夜笛喧聊持暂攀折空足忆中园同前岑敬之将军始见知细桺绕营垂悬丝拂城转飞絮上宫吹塞门交度叶谷口暗还枝曲城攀折处唯言怨别离同前徐陵袅袅河堤树依依魏主营江陵有旧曲洛下作新声妾对长杨苑君登髙桺城春还应共见荡子太无情同前张正见杨桺半垂空袅袅上春中枝疎董泽箭叶碎楚臣弓色映长河水花飞髙树风莫言限宫掖不闭长杨宫同前王瑳塞外无春色上林桺已黄枝影侵宫暗叶彩乱星光陌头藏戏鸟楼上掩新妆攀折思爲赠心期别路长同前江总万里音尘絶千条杨桺结不悟倡园花遥同天岭雪春心自浩荡春树聊攀折共此依依情无奈年年别同前卢照隣倡楼启曙扉园桺正依依鸟鸣知嵗隔条变识春归露叶疑啼脸风花乱舞衣攀折聊将寄军中书信稀同前沈佺期玉牕朝日映罗帐春风吹拭泪攀杨桺长条宛地垂白花飞歴乱黄鸟思参差妾自肝肠断傍人那得知同前乔知之可怜濯濯春杨桺攀折将来就纎手妾容与此同盛衰何必君恩独能久同前刘宪沙塞三河道金闺二月春碧烟杨桺色红粉绮罗人露叶怜啼脸风花思舞巾攀持君不见为听曲中新同前崔湜二月风光半三边戍不还年蕐妾自惜杨桺为君攀落絮縁衫袖垂条拂髻鬟那堪音信断流涕望阳关同前韦承庆万里边城地三春杨桺节叶似镜中睂花如关外雪征人远乡思倡妇髙楼别不忍掷年蕐含情寄攀折同前欧阳瑾垂桺拂妆台葳蕤叶半开年蕐枝上见边思曲中来嫩色宜新雨轻花伴落梅朝朝倦攀折征戍㡬时回同前张祜红粉青楼曙垂杨仲月春懐君重攀折非妾妬腰身舞带萦丝断娇娥向叶嚬横吹凡㡬曲独自最愁人同前张九龄纎纎折杨桺持此寄情人一枝何足贵怜是故园春迟景那能久流芳不及新更愁征戍客鬓老边城尘同前余延夀天道连国门东西种杨桺葳𬎼君不见袅娜垂来久縁枝栖暝禽雄去雌独吟余花怨春尽微月起秋隂坐望牕中蝶起攀枝上叶好风吹长条婀娜如何妾妾见桺园新髙楼四五春莫吹胡塞曲愁杀陇头人同前李白垂杨拂緑水揺艳东风年花朙玉关雪叶暖金窻烟羙人结长恨相对心悽然攀条折春色逺寄龙庭前同前孟郊杨桺多短枝短枝多别离赠远累攀折柔条安得垂青春有定节离别无定时但恐人别促不怨来迟迟莫言短枝条中有长相思朱颜与緑杨併在别离期楼上春风过风前杨桺歌枝疎縁别苦曲怨为年多花惊燕地雪叶映楚池波谁堪别离此征戍在交河同前李端东城攀桺叶桺叶低着草少壮莫轻年轻年有人老桺发遍州岗登髙堪断肠雨烟轻漠漠何树近君乡赠君折杨桺颜色岂能久上客莫沾巾佳人正回首新桺送君行古桺伤君情突兀临荒渡婆娑出旧营隋家两岸尽陶宅五株平日暮偏愁望春山有鸟声同前翁绶紫陌金堤映绮罗游人处处动离歌隂移古戍迷荒草花带残阳落逺波台上少年吹白雪楼中思妇敛青蛾殷勤攀折赠行客此去关山雨雪多乐府诗集巻第二十二东吴毛晋订正乐府诗集乐府诗集卷第二十三乐府诗集巻第二十三太原郭茂倩编次横吹曲辞汉横吹曲望行人王建自从江树秋日日上江楼梦见离珠浦书来在桂州不同鱼比目终恨水分流久不开朙镜多应是白头同前张籍秋风窻下起旅雁向南飞日日出门望家家行客归无因见边使空待寄寒衣独闭青楼暮烟深鸟雀稀关山月梁元帝乐府解题曰关山月伤离别也古木兰诗曰万里赴戎机关山度若飞朔气传金柝寒光照铁衣按相和曲有度关山亦类此也朝望清波道夜上白登台月中含桂树流影自徘徊寒沙逐风起春花犯雪开夜长无与晤衣单谁为裁同前陈后主秋月上中天迥照关城前晕缺随灰减光满应珠圜带树还添桂衔峰乍似弦复教征戍客长怨久连翩戍边嵗月久恒悲望舒耀城遥接晕髙涧风连影揺寒光带岫徙冷色含山峭看时使人忆爲似娇娥照同前陆琼边城与朙月俱在关山头焚峰望别垒击斗㝛危楼团团媫妤扇纎纎秦女钩乡园谁共此愁人屡益愁同前张正见巖间度月蕐流彩暎山斜晕逐连城璧轮随出塞车唐蓂遥合影秦桂逺分花欲验盈虚理方知道路賖同前二首徐陵关山三五月客子忆秦川妇髙楼上当牕应未眠星旗映疎勒云阵上祁连战气今如此从军复㡬年月出桺城东微云掩复通苍茫萦白晕萧瑟带长风羌兵烧上郡胡骑猎云中将军拥节起战士夜鸣弓同前贺力牧重关敛暮烟朙月下秋前照石疑分镜临弓似引弦雾暗迷旗影霜浓湿劒莲此处离乡客遥心万里悬同前阮卓关山陵汉开霜月正徘徊映林如璧碎侵塞似轮摧楚师随晦尽胡兵逐暖来寒笳将夜鹊相乱晓声哀同前王襃关山夜月朙秋色照孤城影亏同汉阵轮满逐胡兵天寒光转白风多晕欲生寄言亭上吏逰客解鸡鸣同前江总兔月半轮朙孤关一路平无期从此别复欲㡬年行映光书汉奏分影照胡兵流落今如此长戍受降城同前卢照邻塞垣通碣石虏障抵祁连相思在万里喃月正孤悬影移金岫北光断玉门前寄书谢中妇时看鸿雁天同前沈佺期汉月生辽海曈昽出半晖合昬玄兔郡中夜白登围晕落关山迥光含霜霰微将军听晓角战马欲南归同前李白朙月出天山苍茫云海间长风㡬万里吹度玉门关汉下白登道胡窥青海湾由来征战地不见有人还戍客望边色归多苦颜髙楼当此夜叹息未应闲同前长孙左辅凄凄还切切戍客多离别何处最伤心关山见秋月关月竟如何由来逺近过始经玄兔塞终绕白狼河忽忆秦楼妇流光应共有已得竝蛾睂还知揽纎手去嵗照同行比翼复连形今宵照独立顾影自茕茕余晖渐西落夜夜看如昨借问映旌旗何如鉴帷幕拂晓朔风悲蓬惊雁不飞㡬时征戍罢还向月中归同前耿纬月朙边徼静戍客望乡时塞古桺衰尽关寒榆发迟苍苍万里道戚戚十年悲今夜青楼上还应照所思同前二首戴叔伦月出照关山秋风人未还清光无远近乡泪中书间一雁过连营繁霜覆古城胡笳在何处半夜起边声同前崔融月生西海上气逐边风壮万里度关山苍茫非一状汉兵开郡国胡马窥亭障夜夜闻悲笳征人起南望同前李端露溼月苍苍关头榆叶黄囘轮照海远分彩上楼长水冻频移幕兵疲数望乡秪应城影外万里共如霜同前王建关山月营开道白前军发冻轮当碛光悠悠照见三堆两堆骨边风割面天欲朙金莎岭西看看没同前张籍秋月朗朗关山上山中行人马蹄响关山秋来雨雪多行人见月唱边歌海边漠漠天气白胡儿夜度黄龙碛军中探骑暮出城伏兵暗处低旌㦸溪水连地霜草平野駞寻水碛中鸣陇头风急雁不下沙场苦战多流星可怜万国关山道年年战骨多秋草同前翁绶徘徊汉月满边州照尽天涯到陇头影转银河寰海静光分玉塞古今愁笳吹远戍孤烽灭雁下平沙万里秋况是故园摇落夜那堪少妇独登楼同前鲍氏君微髙髙秋月朙北照辽阳城塞迥光初满风多晕更生征人望乡战马闻鞞惊朔风悲边草胡沙昬虏营霜疑匣中劒风惫原上旌早晚谒金阙不闻刁斗声洛阳道简文帝洛阳佳丽所大道满春光游童时挟弹蚕妾始提筐金鞍照龙马罗袂拂春桑玉车争晓入潘果溢髙箱同前梁元帝洛阳开大道城北达城西青槐随㡢拂緑桺逐风低玉珂鸣战马金爪鬬塲鸡桑萎日行暮多逢秦氏妻同前沈约洛阳大道中佳丽实无比燕裙傍日开赵带随风靡领上蒲桃绣腰中合欢绮佳人殊未来薄暮空徙倚同前庾肩吾徼道临河曲曽城傍洛川金门才出桺洞井半含泉日起罘罳外车囘双阙前潘生时未返遥心徒眷然同前车洛阳道八达洛阳城九重重关如隐起双阙似芙蓉王孙重行乐公子好游从别有倾人处佳丽夜相逢同前四首陈后主諠譁照邑里遨游出洛京霜枝嬾桺发水堑薄苔生停鞭回去影驻轴敞前甍台上经相识城下屡逢迎蜘蹰还借问只重未知名日光朝杲杲照耀东京道雾带城楼开啼侵曙色早佳丽娇南陌香气含风好自怜钗上缨不叹河边草建都开洛汭中地乃城阳纵横肆八达左右辟康庄铜沟飞桺絮金谷落花光忘情伊水侧税驾河桥傍百尺噉金埒九衢通玉堂桺花尘里暗槐色露中光游侠幽幷客当垆京兆妆向夕风烟晚金羁满洛阳同前二首徐陵緑桺三春暗红尘百戏多东门向金马南陌接铜駞华轩翼葆吹飞葢响鸣珂潘郎车欲满无奈掷花何洛阳驰道上春日起尘埃濯龙望如雾河桥度似雷闻珂知马蹀傍幰见甍开相看不得语宻意眼中来同前岑敬之喧喧洛水濵郁郁小平津路傍桃李节陌上採桑春聚车看卫玠连手望安仁复有能畱客莫愁娇态新同前张正见曽城启旦扉上洛满春晖桺影縁沟合槐花夹路飞苏合弹珠罢黄间负翳归红尘暮不息相看连骑稀同前陈暄洛阳九达上罗绮四时春路傍避骢马车中看玉人镇西歌艳曲临淄逢丽神欲知双璧价潘夏正连茵同前王瑳洛阳夜漏尽九重平旦开日照苍龙阙烟遶凤凰台浮云飜似葢流水到成雷曹王鬭鸡返潘仁载果来同前二首江总德阳穿洛水伊阙迩河桥仙舟李应棹小马王戎镳杏堂歌吹合槐路风尘饶緑珠衔泪舞孙秀彊相邀小平路四达长秋听五钟玉节迎司隶锦车归濯龙弦歌声不息环佩响相从花障荡舟笑日映下山逢同前于武陵浮世若浮云千回故复新旋添青草塜更有白头人嵗暮客将老雪晴山欲春行行车与马不尽洛阳尘同前郑渥客亭门外路东西多少喧腾事不齐杨桺惹鞭公子醉纻麻掩泪鲁人迷通宵尘土飞山月是处经营夹御堤顷刻知音㡬存殁半囘依约认轮蹄同前陈后主青槐夹驰道緑水映铜沟逺望陵霄阙遥看井干楼黄金弹侠少朱轮彻盛侯桃花离渡马纷披聚陌头洛阳陌李白白玉谁家郎回车渡天津看花东上陌惊动洛阳人长安道梁简文帝神臯开陇右陆海实西秦金槌抵长乐复道向宜春落花依度幰垂桺拂行人金张及许史夜夜尚留賔同前元帝西接长楸道南望小平津飞甍临绮翼轻轩影画轮雕鞍承赭汗槐路起红尘燕姬杂赵女淹畱重上春同前庾肩吾桂宫延复道黄山开广路逺听平陵钟遥识新丰树合殿生光彩离宫起烟雾日落歌吹回尘飞车马度同前阵后主建章通未央长乐属朙光大道移甲第甲第玉为堂游荡新丰里戏马渭桥傍当垆晚留客夜夜苦红妆同前顾野王凤楼临广路仙掌入烟霞章台京兆马逸陌富平车东门疎广饯北阙董贤家渭桥纵观罢安能访狭斜同前阮卓长安驰道上钟鸣宫寺开残云销凤阙㝛雾敛章台骑转金吾度车鸣丞相来蔼蔼东都晚羣公驺御回同前萧贲前登灞陵岸还瞻渭水流城形类北斗桥势似牵牛飞轩驾良驷宝劒杂轻裘经过狭斜里日暮与淹畱同前徐陵辇道乘双阙豪雄被五都横桥象天汉法驾应坤圗韩康卖良药董偃鬻朙珠喧喧拥车骑非但执金吾同前陈暄长安开绣陌三条向绮门张敞车单马韩嫣乘副轩宠深来借殿功多竞买园将军夜夜返絃歌着曙喧同前江总翠葢承轻露金羁照落晖五侯新拜罢七贵早朝归轰轰紫陌上蔼蔼红尘飞日暮延平客风花拂舞衣同前何妥长安狭斜路纵横四达分车轮鸣凤辖箭服耀鱼文五陵多任狭轻骑自连羣少年皆重气谁识故将军同前崔颢长安甲第髙入云谁家居住霍将军日晚朝回拥宾从路傍拜揖何纷纷莫言炙手手可热须臾火尽灰亦灭莫言贫贱卽可欺人生富贵自有时一朝天子赐颜色世上悠悠应始知同前孟郊胡风激秦树贱子风中泣家家朱门开得见不可入长安十二衢投树鸟亦急髙阁何人家笙簧正喧吸同前顾况长安道人无衣马无草何不归来山中老同前聂夷中此地无驻马夜中犹走轮所以路㫄草少扵衣上尘同前韦应物汉家宫殿含云烟两宫十里相连延晨霞出没弄丹阙春雨依微自甘泉春雨依微春尚早长安贵游爱芳草宝马横来下建章香车却转避驰道贵游谁最贵卫霍世难比何能蒙主恩幸遇边尘起归来甲第拱皇居朱门峩峩临九衢中有流苏合欢之宝帐一百二十凤凰罗列含朙珠下有锦铺翠被之粲烂博山吐香五云散丽人绮阁情飘飖头上鸳钗双翠翘低鬟曵袖回春雪聚黛一声愁碧霄山珍海错弃藩蓠烹犊炮羔如折葵既请列侯封部曲还将金印授庐儿欢荣若此何所苦但苦白日西南驰同前白居易花枝缺处青楼开艳歌一曲酒一杯美人劝我急行乐自古朱颜不再来君不见外州客长安道一回来一囘老同前嶭能汲汲复营营东西连两京关繻古若在山岳累应成各自有身事不相知姓名交驰喧衆类分散入重城此路去无尽万方人始生空余片言苦来往觅刘桢同前僧贯休憧憧合合八表一辙黄尘雾合车马火热名汤风雨利辗霜雪千车万䭾半㝛关月上有尧禹下有䕫卨紫气银轮兮常覆金关仙掌捧日兮浊河澄澈愚将草木兮有言与华封人兮不别同前王襃槐衢囘北第驰道度西宫树隂连袖色尘影杂衣风採桑逢五马停车对两童喧喧许史座钟鸣宾未竆同前沈佺期秦地平如掌层城出云汉楼阁九衢春车马千门旦緑桺开复合红尘聚还散日晚鬭鸡囘经过狭斜看乐府诗集巻第二十三东吴毛晋订正乐府诗集乐府诗集卷第二十四乐府诗集巻第二十四太原郭茂倩编次横吹曲辞汉横吹曲梅花落鲍照梅花落本笛中曲也按唐大角曲亦有大单于小单于大梅花小梅花等曲今其声犹有存者中庭杂树多偏为梅咨嗟问君何独然念其霜中能作花露中能作实揺荡春风媚春日念尔零落逐风飈徒有霜蕐无霜质同前呉均终冬十二月寒风西北吹独有梅花落飘荡不依枝流连逐霜彩散澷下冰澌何当与春日共暎芙容池同前陈后主金砌落芳梅飘飖上凤台拂妆疑粉散逐熘似萍开映日花光动迎风香气来佳人早挿髻试立且徘徊杨桺春楼边车马飞风烟连娉乌孙伎属客单于氊雁声不见书蚕丝欲断絃欲持塞上蕊试落将军前同前徐陵对户一株梅新花落故栽燕拾还莲井风吹上镜台倡家愁妾楼上独徘徊啼看竹叶锦篸罢未成裁同前苏子卿中庭一树梅寒多叶未开秪言花是雪不悟有香来上郡春恒晚髙楼年易催织书偏有意教逐锦文回同前张正见芳梅暎红野发早觉寒侵落逺香风急飞多花迳深周人叹初摽魏帝指前林边城少灌木折此自悲吟同前江总缥色动风香罗生枝已长夭姬坠马髻未挿江南珰转袖花纷落春衣共有芳羞作秋胡妇独採城南桑胡地少春来三年惊落梅偏疑粉蝶散乍似雪花开可怜香气歇可惜风相催金铙且莫韵玉笛幸徘徊腊月正月早惊春衆花未发梅花新可怜芬芳临玉台朝攀晚折还复开长安少年多轻薄两两常唱梅花落满酌金巵催玉柱落梅树下宜歌舞金谷万株连绮甍梅花密处藏娇鸎桃李佳人欲相照摘叶牵花来竝笑杨桺条青楼上轻梅花色白雪中朙横笛短箫悽复切谁知柏梁声不絶同前卢照隣梅岭花初发天山雪未开处处疑花满花边似雪囘因风入舞袖襍粉向妆台匈奴几万里春至不知来同前沈佺期铁骑几时囘金闺怨早梅雪中花已落风暖叶应开夕逐新春管香迎小嵗杯感时何足贵书里报轮台同前刘方平新嵗芳梅树繁苞四面同春风吹渐落一夜几枝空小妇今如此长城恨不竆莫将辽海雪来比后庭中紫骝马梁简文帝古今乐録曰紫骝马古辞云十五从军征八十始得归道逢乡里人家中有阿谁又梁曲曰独柯不成树独树不成林念娘锦裲裆恒长不㤀心葢从军久戍怀归而作也贱妾朝下机正值良人归青丝悬玉镫朱汗染香衣骤急珂弥响多尘乱飞雕菰幸可荐故心君莫违同前梁元帝长安美少年金络锦连钱宛转青丝鞚照耀珊瑚鞭同前二首陈后主嫖姚紫塞归躞蹀红尘飞玉珂鸣广路金络耀晨辉葢转时移影香动屡惊衣禁门犹未闭连骑恣相追躞蹀紫骝马照耀白银鞍直去黄龙外斜趋玄菟端垂鞬还细桺扬尘归上兰红脸桃花色客别重羞看同前李燮紫鷰忽蜘蹰红尘起路隅园人移苜蓿骑士逐蘪芜三边追黠虏一鼓定彊胡安用珂为玉自有汗成珠同前徐陵玉镫绣纒鬃金鞍锦覆幪风惊尘未起草浅埒犹空角弓穿两兔珠弹落双鸿日斜驰逐罢连翩还上东同前张正见将军入大宛善马出从戎影絶干河上声流水窟中似鹿犹依草如龙欲向空须还千万里试为一追风同前陈暄天马汗如红鸣鞭度九嵕饮伤城下冻嘶依北地风笳寒芳树歇笛怨桺枝空横行意未巳羞往毂车中同前祖孙登候骑陌楼兰长城迥路难嘶从风处断骨住水中寒飞尘暗金勒落泪洒银鞍抽鞭上关路谁念客衣单同前独孤嗣宗倡楼望早春宝马度城闉照耀桃花迳蹀躞採桑津金羁丽初景玉勒染轻尘远听珂惊急犹是画睂人同前江总春草正萋萋荡妇出空闺识是东方骑犹带北风嘶扬鞭向桺市细蹀上金堤愿君怜织素残妆尚有啼同前卢照邻骝马照金鞍转战入臯兰塞门风稍急长城水正寒雪暗鸣珂重山长喷玉难不辞横絶漠流血㡬时亁同前李白紫骝行且嘶双翻碧玉蹄临流不肯渡似惜锦障泥白雪关山逺黄云海树迷挥鞭万里去安得念春闺同前李益争场看鬬鸡白鼻紫騧嘶漳水春归晚丛台日向低歇鞍珠作汗试劒玉如泥为谢红梁鷰年年妾独栖同前秦韬玉渥洼奇骨本难求况是豪家重紫驑臕大宜悬银压銙力浑欺却玉御头生狞弄影风随起躞蹀冲尘汗满沟若遇丈夫皆调御任从骑取觅封侯骢马车一曰骢马驱皆言关塞征役之事骢马镂金鞍柘弹落金丸意欲骖驔走先作野游盘平朙发下蔡日中过上兰路远行须疾非是畏人看同前刘孝威十五宦期门二十屯边徼犀羁玉镂鞍宝刀金错鞘一随骢马驱分受青蝇弔且令都䕶知愿被将军照誓使氊衣乡扫地无遗噍同前王由礼善马金羁饰蹑影复凌空影入长城水声随胡地风控歛青门外珂喧紫陌中行行若不倦唯当御史骢同前李羣玉浮云何权奇絶足势未知长嘶青海风躞蹀振云丝由来渥洼种本是苍龙儿穆满不再活无人崑阆骑君识跃峤怯宁劳耀金羁青刍与白水空笑驽骀肥伯乐傥一见应惊耳长垂当八荒外逐日向瑶池骢马曲纪唐夫连钱出塞蹋沙蓬岂比当时御史骢逐北自谙深碛路连嘶谁念静边功登山每与青云合弄影应知碧草同今日虏平将换妾不如罗袖舞春风骢马驱梁元帝朔方寒气重胡关饶苦雾白雪昼凝山黄云㝛埋树连翩行役子终朝征马驱试上金微山还看玉关路同前刘孝威翩翩骢马驱横行复斜趋先救辽城危后拂燕山雾风伤易水湄日入陇西树未得报君恩联翩终不住同前徐陵白马号龙驹雕鞍名镂衢诸兄二千石小妇字罗敷倚端轻扫史召募击休屠塞外多风雪城中絶诏书空忆长楸下连蹀复连同前江总长城兵气寒饮马讵为难暂解青丝辔行歇镂衢鞍白登围转急黄河冻不干万里朝飞电论功易走丸雨雪陈后主采薇诗曰㫺我往矣杨桺依依今我来雨雪霏霏穆天子传曰天子游于黄室之曲筮猎苹泽天子乃休日中大寒北风雨雪有冻人天子作诗三章以哀之曰我徂黄竹是也雨雪曲葢取诸此长城飞雪下边关地籁吟蒙蒙九天暗霏霏千里深树冷月恒少山雾日偏沉况听南归雁切朝笳音雨雪曲江晖边城风雪至客子自心悲风哀笳弄断雪暗马行迟轻生本为国重气不关私恐君犹不信抚劒一扬睂同前张正见胡关辛苦地云路远澷澷含冰踏马足杂雨冻旗竿沙漠飞恒暗天山积转寒无因辞日逐团扇掩齐纨同前江总雨雪隔榆溪从军度陇西遶阵看狐迹依山见马蹄天寒旗彩坏地暗鼓声低澷澷愁寒起苍苍别路迷同前陈暄都尉出祁连雨雪满鸡田雕陵持抵鹊属国用和氊冰合军应渡楼寒烽未然花迷差未着疎勒复经年同前谢燮朔边㫺离别寒风复凄切峩峩六尺冰飘飘千里雪未塞袁安戸行封苏武节应随陇水流㡬过空呜咽同前李端天山一丈雪杂雨夜霏霏溼马胡歌乱经烽汉火微丁零苏武别疎勒范羌归若着关头过长榆叶定稀同前翁绶边声四合殷河流雨雪飞来遍陇头铁岭探人迷鸟道隂山飞将溼貂裘斜飘旌斾过戎帐半杂风沙入戍楼一自塞垣无李蔡何人为解北门忧刘生梁元帝乐府解题曰刘生不知何代人齐梁巳来为刘生辞者皆称其任侠豪放周游五陵三秦之地或云抱劒专征为符节官所未详也按古今乐録曰梁鼓角横吹曲有东平刘生歌疑卽此刘生也任侠有刘生然诺重西京扶风好惊坐长安恒借名橊花聊夜饮竹叶解朝酲结交李都尉遨游佳丽城同前陈后主游侠长安中置驿过新丰击钟蒲璧磬鸣弦杨叶弓孟公正惊客朱家始卖僮羞作荆卿笑捧劒出辽东同前张正见刘生絶名价豪侠恣游陪金门四姓聚绣毂五香来尘飞马脑勒酒暎砗磲杯别有追游夜秋窻向月开同前桺庄座惊称字孟豪雄道姓刘广陌通朱邸大路起青楼要贤驿已置留宾辖且投光斜日下雾庭隂月上钩同前江晖五陵多美选六郡尽良家刘生代豪荡标举独荣蕐宝劒长三尺金樽满百花唯当重意气何处有骄奢同前徐陵刘生殊倜傥任侠遍京蕐戚里惊鸣筑平阳吹怨笳俗儒排左氏新室忌汉家髙才被摈压自古共怜嗟同前江总刘生负意气长啸且徘徊髙论朙秋水命赏陟春台干戈倜傥用笔砚纵横才置驿无年限游侠四方来同前弘执泰英名振关右雄气逸江东游侠五都内去来三秦中劒照七星影马控千金骢纵横方未息因兹定武功同前卢照邻刘生气不平抱劒欲专征报恩为豪侠死难在横行翠羽装劒鞘黄金饰马缨但令一顾重不吝百身轻乐府诗集巻第二十四东吴毛晋订正乐府诗集乐府诗集卷第二十五乐府诗集巻第二十五太原郭茂倩编次横吹曲辞梁鼓角横吹曲古今乐録曰梁鼓角横吹曲有企喻瑯琊王鉅鹿公主紫驑马黄淡地驱乐雀劳利慕容垂陇头流水等歌三十六曲二十五曲有歌有声十一曲有歌是时乐府胡吹旧曲有大白浄皇太子小白浄皇太子雍台㩉台胡遵利女淳于王捉搦东平刘生单廸历鲁爽半和企喻比敦胡度来十四曲三曲有歌十一曲亾又有隔谷地驱乐紫骝马折杨桺幽州马客吟慕客家自鲁企由谷陇头魏髙阳王乐人等歌二十七曲合前三曲凡三十曲总六十六曲江淹横吹赋云奏白台之二曲起关山之一引採菱谢而自罢緑水慙而不进则白登关山又是三曲按歌辞有木兰一曲不知起于何代也企喻歌辞古今乐録曰企喻歌四曲或云后又有二句头毛堕落魄飞扬百草头最后男儿可怜虫一曲是苻融诗本云深山解谷口把骨无人收接企喻本北歌唐书乐志曰北狄乐其可知者鲜卑吐谷浑部落稽三国皆马上乐也后魏乐府始有北歌即所谓眞人代歌是也大都时命掖庭宫女晨夕职之周隋世与西凉乐杂奏今存者五十三章其名可解者六章慕容可汗吐谷浑部落稽鉅鹿公主白浄皇太子企喻也其不可解者咸多可汗之辞北虏之俗唿主为可汗吐谷浑又慕容别种知此歌是燕魏之际鲜卑歌也其词虏音竟不可晓梁胡吹又有大白浄皇太子小白浄皇太子企喻等曲隋鼓吹有白浄皇太子曲与北歌校之其音皆异又有半和企喻北敦葢曲之变也男儿欲作徤结伴不须多鹞子经天飞羣雀两向波放马大泽中草好马着臕牌子铁裲裆鉾鸐尾条前行看后行齐着铁裲裆前头看后头齐着铁鉾男儿可怜虫出门怀死忧尸䘮狭谷中白骨无人收右四曲曲四解琅琊王歌辞古今乐録曰琅琊王歌八曲或云隂凉下又有二句云盛冬十一月就女觅冻浆最后云谁能骑此马唯有广平公按晋书载记广平公姚弼兴之子泓之弟也新买五尺刀悬着中梁柱一日三摩娑剧于十五女琅琊复琅琊琅琊大道王阳春二三月单衫绣裲裆东山看西水水流盘石间公死姥更嫁孤儿甚可怜琅琊复琅琊琅琊大道王鹿鸣长草愁人故乡长安十二门光门最妍雅渭水从垄来浮游渭桥下琅琊复琅琊女郎大道王孟阳三四月移铺逐隂凉客行依主人愿得主人彊勐虎依深山愿得松栢长懀马髙纒鬃遥知身是龙谁能骑此马唯有广平公右四曲曲四解鉅鹿公主歌辞唐书乐志曰梁有鉅鹿公主歌似是姚苌时歌其词华音与北歌不同官家出游雷大鼓细乘犊车开后戸车前女子年十五手弹琵琶玉节舞鉅鹿公主殷照女皇帝陛下万㡬主右三曲曲四解紫骝马歌辞古今乐録曰十五从军征以下是古诗烧火烧野田野鸭飞上天童男娶寡妇壮女笑杀人髙髙山头树风吹叶落去一去数千里何当还故处十五从军征八十始得归道逢乡里人家中有阿谁遥看是君家松栢冢累累兔从狗窦入雉从梁上飞中庭生旅谷井上生旅葵舂谷持作飰採葵持作羮羮飰一时熟不知饴阿谁出门东向看泪落沾我衣右六曲曲四解黄淡歌辞古今乐録曰音相之按李延年造横吹曲二十八解有黄覃子不知与此同否归归黄淡逐郎还去来归归黄淡百逐郎何处索心中不能言复作车轮旋与郎相知时但恐傍人闻江外何郁拂龙洲广州出象牙作帆樯緑丝作帏繂緑丝何葳𬎼逐郎归去来右四曲曲四解地驱歌乐辞古今乐録曰侧侧力力以下八句是今歌有此曲最后云不可与力或云各自努力青青黄黄雀石穨唐槌杀野牛押杀野羊驱羊入谷自羊在前老女不嫁蹋地唤天侧侧力力念君无极枕郎左臂随郎转侧摩捋郎须看郎颜色郎不念女不可与力右四曲曲四解雀劳利歌辞雨雪霏霏雀劳利长觜饱满短觜饥右一曲曲四解慕容垂歌辞晋书载记曰慕容本名缺寻以䜟记乃去夬以垂为名慕容隽僭号封垂为呉王徙镇信都太元八年自称燕王慕容攀墙视呉军无边岸我身分自当枉杀墙外汉慕容愁愤愤烧香作佛㑹愿作墙里燕髙飞出墙外慕容出墙望呉军无边岸咄我臣诸佐此事可惋叹右三曲曲四解陇头流水歌辞古今乐録曰乐府有此歌曲解多于此陇头流水流离西下念吾一身飘旷野西上陇坂羊肠九回山髙谷深不觉脚酸手攀弱枝足踰弱泥右三曲曲四解隔谷歌古今乐録曰前云无辞乐工有辞如此兄在城中弟在外弓无弦箭无栝食粮乏尽若为活救我来救我来右一曲紫骝马歌古今乐録曰与前曲不同独柯不成树独树不成林念郎锦裲裆恒长不忘心右一曲捉搦歌粟谷难舂付石臼弊衣难护付巧妇男儿千凶饱人手老女不嫁只生口谁家女子能行歩反着裌禅后裙露天生男女共一处愿得两箇成翁妪蕐隂山头百丈井下有流水彻骨冷可怜女子能照影不见其余见斜领黄桑柘屐蒲子履中央有系两头系小时怜母大怜婿何不早嫁论家计右四曲折杨桺歌辞上马不捉鞭反折杨桺枝蹀座吹长笛愁杀行客儿腹中愁不乐愿作郎马鞭出入擐郎臂蹀座郎膝边放马两泉泽㤀不着连羁担鞍逐马走何得见马骑遥看孟津河杨桺郁婆娑我是虏家儿不解汉儿歌徤儿须快马快马须徤儿䟤跋黄尘下然后别雄雌右五曲曲四幽州马客吟歌辞懀马常苦瘦勦儿常苦贫黄禾起羸马有钱始作人荧荧帐中烛烛灭不久停盛时不作乐春花不重生南山自言髙只与北山齐女儿自言好故入郎君怀郎着紫袴褶女着彩裌裙男女共燕游黄花生后园黄花郁金色緑蛇衘珠丹辞谢牀上女还我十指环右五曲曲四解折杨桺枝歌上马不捉鞭反抝杨桺枝马吹长笛愁杀行客儿门前一株枣嵗嵗不知老阿婆不嫁女那得孙儿抱敕敕何力力女子临窻织不闻机杼声只闻女叹息问女何所问女何所忆阿婆许嫁女今年无消息右四曲曲四解慕容家自鲁企由谷歌郎在十重楼女在九重阁郎非黄鹞子那得云中雀右一曲四解陇头歌辞陇头流水流离山下念吾一身飘然旷野朝发欣城慕㝛陇头寒不能语舌巻入喉陇头流水鸣声幽咽遥望秦川心肝断絶右三曲曲四解高阳乐人歌古今乐録曰魏高阳王乐人所作也又有白鼻騧葢出扵此可怜白鼻騧相将入酒家无钱但共饮画地作交賖何处䑜觞来两颊色如火自有桃花容莫言人劝我右二曲曲四解梁鼓角横吹曲雍台梁武帝日落登雍台佳人殊未来绮窻莲花掩网户琉璃开䒠茸临紫桂蔓延交青苔月没光隂尽望子独悠哉同前呉均雍台十二楼楼楼郁相望陇回飞狐口白日尽无光雍台歌温庭筠太子池南楼百尺八窻新树疎帘隔黄金铺首画钩陈羽葆亭童拂交㦸盘纡栏楯临髙台帐殿临流鸾扇开皁雁声鸣细波起暎花卤薄龙飞回捉搦歌张祜门上关墙上棘窻中女子声喞喞洛阳大道徒自直女子心在婆舍侧呜呜笼鸟触四隅养男男娶妇养女女嫁夫阿婆六十翁七十不知女子长日泣从他嫁去无悒悒隔谷歌古辞兄为俘虏受困辱骨露力疲食不足弟为官吏马食粟何惜钱刀来我赎幽州胡马客歌李白幽州胡马客緑眼虎皮冠咲拂两只箭万人不可干弯弓若转月白雁落云端双双掉鞭行游猎向楼兰出门不顾后报国死何难天骄五单于狼戾好凶残牛马散北海割鲜若虎飡虽居燕支山不道朔雪寒妇女马上咲颜如赪玉盘飜入射鸟兽花月醉雕鞍旄头四光芒争战若蜂攒白刃洒赤血流沙为之丹名将古谁是疲兵良可叹何时天狼灭父子得闲安白鼻騧温子昇少年多好事揽辔向西都相逢狭斜路驻马诣当垆同前李白银鞍白鼻騧緑池障泥锦细雨春风花落时挥鞭且就胡姬饮同前张祜为底胡姬酒长来白鼻騧摘莲抛水上郎意在浮花木兰诗二首古辞古今乐録曰木兰不知名浙江西道观察使兼御史中丞韦元甫续附入喞喞复喞喞木兰当户织不闻机杼声唯闻女叹息问女何所思问女何所忆女亦无所思女亦无所忆昨夜见军帖可汗大㸃兵军书十二巻巻巻有爷名阿爷无大儿木兰无长兄愿为市鞍马从此替爷征东市买骏马西市买鞍鞯南市买辔头北市买长鞭旦辞爷孃去暮㝛黄河边不闻爷孃唤女声但闻黄河流水鸣溅溅旦辞黄河去暮至黑山头不闻爷孃唤女声但闻燕山胡骑鸣啾啾万里赴戎机关山度若飞朔气传金柝寒光照铁衣将军百战死壮士十年归归来见天子天子坐朙堂䇿勲十二转赏赐百千彊可汗问所欲木兰不用尚书郎愿驰千里足送儿还故乡爷孃闻女来出郭相扶将阿姊闻妹来当户理红妆小弟闻姊来磨刀霍霍向猪羊开我东阁门坐我西间牀脱我战时袍着我旧时裳当窻理云鬓挂镜帖花黄出门看火伴火伴皆惊忙同行十二年不知木兰是女郎雄兔脚扑朔雌兔眼迷离双兔傍地走安能辨我是雄雌木兰抱杼嗟借问复为谁欲闻所慽慽感激彊其颜老父隶兵籍气力日衰耗岂足万里行有子复尚少胡沙没马足朔风裂人肤老父旧羸病何以彊自扶木兰代父去秣马备戎行易却纨绮裳洗却鈆粉妆驰马赴军幕慷慨携干将朝屯雪山下暮㝛青海傍夜袭燕支虏更携于阗羌将军得胜归士卒还故乡父母见木兰喜极成悲伤木兰能承父母颜却卸巾鞲理丝簧㫺爲烈士雄今复娇子容亲戚持酒贺父母始知生女与男同门前旧军都十年共崎岖本结兄弟交死战誓不渝今也见木兰言声虽是颜貎殊惊愕不敢前叹重徒嘻吁世有臣子心能如木兰节忠孝两不渝千古之名焉可灭横吹曲江总箫声凤台曲洞吹龙钟管镗鎝渔阳掺怨抑胡笳断乐府诗集巻第二十五东吴毛晋订正乐府诗集乐府诗集卷第二十六乐府诗集巻第二十六太原郭茂倩编次相和歌辞宋书乐志曰相和汉旧曲也丝竹更相和执节者歌本一部魏朙帝分为二更递夜㝛本十七曲朱生宋识列和等复合之为十三曲其后晋荀朂又採旧辞施用于世谓之清商三调歌诗即沈约所谓因絃管金石造歌以被之者也唐书乐志曰平调清调瑟调皆周房中曲之遗声汉世谓之三调又有楚调侧调楚调者汉房中乐也髙帝乐楚声故房中乐皆楚声也侧调者生于楚调与前三调总谓之相和调晋书乐志曰凡乐章古辞之存者竝汉世街陌讴謡江南可採莲乌生十五子白头吟之属其后渐被于絃管即相和诸曲是也魏晋之世相承用之永嘉之乱五都沦覆中朝旧音散落江左后魏孝文宣武用师淮汉收其所获南音谓之清商乐相和诸曲亦皆在焉所谓清商正声相和五调伎也凡诸调歌辞竝以一章为一解古今乐録曰伧歌以一句为一解中国以一章为一解王僧䖍启云古曰章今曰解解有多少当时先诗而后声诗叙事声成文必使志尽于诗音尽扵曲是有作诗有丰约制解有多少犹诗君子阳阳两解南山有台五解之类也又诸调曲皆有辞有声而大曲又有艳有趋有乱辞者其歌诗也声者若羊吾夷伊那何之类也艳在曲之前趋与乱在曲之后亦犹呉声西曲前有和后有送也又大曲十五曲沈约竝列于瑟调今依张永元嘉正声技録分于诸调又别叙大曲于其后唯满歌行一曲诸调不载故附见扵大曲之下其曲调先后亦凖技録爲次云相和六引古今乐録曰张永技録相和有四引一曰箜篌引二曰商引三曰征引四曰羽引箜篌引歌瑟调东阿王辞门有车马客行置酒篇竝晋宋齐奏之古有六引其宫引角引二曲阙宋唯箜篌引有辞三引有歌声而辞不传梁具五引有歌有辞凡相和其器有笙笛节歌琴瑟琵琶筝七种箜篌引李贺一曰公无渡河崔豹古今注曰箜篌引者朝鲜津卒霍里子髙妻丽玉所作也子髙晨起刺船有一白首狂夫被髪提壶乱流而渡其妻随而止之不及遂堕河而死于是援箜篌而歌曰公无渡河公竟渡河堕河而死当奈公何声甚悽惨曲终亦投河而死子髙还以语丽玉丽玉伤之乃引箜篌而写其声闻者莫不堕泪饮泣丽玉以其曲传邻女丽容名曰箜篌引又有箜篌謡不详所起大略言结交当有终始与此异也公乎公乎提壶将焉如屈平沉湘不足慕徐衍入海诚为愚公乎公乎牀有菅席盘有鱼北里有贤兄东隣有小姑陇畆油油黍与葫瓦甒浊醪蚁浮浮黍可食醪可饮公乎公乎其奈居被髪奔流竟何如贤兄小姑哭呜呜公无渡河刘孝威请公无渡河河广风威厉樯偃落金乌舟倾没犀枻绀葢空严祀白马徒牲祭衘石伤寡心崩城掩孀袂劒飞犹共水魂沉理俱逝君为川后臣妾作江妃娣同前张正见金堤分锦缆白马渡莲舟风严歌响絶浪涌榜人愁棹折桃花水帆横竹箭流何言沉璧处千载偶阳侯同前李白黄河西来决崑崙咆吼万里触龙门波滔天尧咨嗟大禹理百川儿啼不窥家杀湍湮洪水九州始蚕麻其害乃去茫然风沙被髪之叟狂而痴清晨径流欲奚为旁人不惜妻止之公无渡河苦渡之虎可搏河难凭公果溺死流海湄有长鲸白齿若雪山公乎公乎挂骨于其间箜篌所悲竟不还同前王建渡头恶天两岸逺波涛塞川如叠坂幸无白刃驱向前何用将身自弃捐蛟龙啮尸鱼食血黄泥直下无青天男儿纵轻妇人语惜君性命还湏取妇人无力挽断衣舟沉身死悔难追公无渡河公自为同前温庭筠黄河怒浪连天来大响谹谹如殷雷龙伯驱风不敢上百川喷雪髙崔嵬二十五絃何太哀请公勿渡立徘徊下有狂蛟锯为尾裂帆截棹磨霜齿神锥凿石塞神潭白马䟃𧽼赤尘起公乎跃马扬玉鞭灭没髙蹄日千里同前王叡浊波洋洋兮凝晓雾公无渡河兮公苦渡风号水激兮唿不闻提壶看入兮中流去浪摆衣裳兮随歩没沉尸深入兮蛟螭窟蛟螭尽醉兮君血干推出黄沙兮泛君骨当时君死妾何适遂就波澜合魂魄愿持精卫衘石心竆取河源塞泉脉宫引沈约晋书乐志曰五声宫为君宫之为言中也中和之道无往而不理焉商为臣商之为言彊也谓金性之坚彊也角为民角之为言触也谓象诸阳气触物而生也征为事征之为言止也言物盛则止也羽为物羽之为言舒也言阳气将复万物孳育而舒生也是以闻宫声使人温良而寛大闻商声使人方廉而好义闻角声使人恻隐而仁爱闻征声使人乐养而好施闻羽声使人恭俭而好礼隋书乐志曰梁有相和五引三朝第一奏之陈氏因焉隋文帝开皇中改五引为五音唯迎气于五郊䧏神奏之月令所谓孟春其音角也按古有清角清征之流此则当声为曲即五音是也唐书乐志曰五郊迎气各以月律而奏其音葢因隋旧制云八音资始君五声兴此和乐感百精优游律吕被咸英同前萧子云宅中为君声之始气和而应律生子四宫既作隂阳理商引沈约司秋纪兑奏西音激扬钟石和瑟琴风流福被乐愔愔同前萧子云君臣数九发凉风三弦夷则白藏通克谐候管和六同角引沈约萌生触发嵗在春咸池始奏德尚仁惉懘以息和且均同前萧子云蛰虫始振音在斯五声六律旋相为韶继夏尽备咸池征引沈约执衡司事宅离方滔滔夏日火德昌八音备举乐无疆同前萧子云朱朙在离日长至候气而动征爲事六乐成文从之备羽引沈约玄英纪运冬冰折物爲音本和且悦竆髙测深长无絶同前萧子云其音爲物登玄英制畱循短位浊清惟皇创则和且平相和上古今乐録曰张永元嘉技録相和有十五曲一曰气出唱二曰精列三曰江南四曰度关山五曰东光六曰十五七曰薤露八曰蒿里九曰觐歌十曰对酒十一曰鸡鸣十二曰乌生十三曰平陵东十四曰东门十五曰陌上桑十三曲有辞气出唱精列度关山薤露蒿里对酒竝魏武帝辞十五文帝辞江南东光鸡鸣乌生平陵东陌上桑竝古辞是也二曲无辞觐歌东门是也陌上桑歌瑟调古辞艳歌罗敷行日出东南隅篇觐歌张録云无辞而武帝有往古篇东门张録云无辞而武帝有阳春篇或云歌瑟调古辞东门行入门怅欲悲也古有十七曲其武陵鵾鸡二曲亾按宋书乐志陌上桑又有文帝弃故乡一曲亦在瑟调东西门行及楚辞钞今有人武帝驾虹蜺二曲皆张録所不载也气出唱魏武帝驾六龙乗风而行行四海外路下之八邦歴登髙山临谿谷乗云而行行四海外东到泰山仙人玉女下来遨游骖驾六龙饮玉浆河水尽不东流解愁腹饮玉浆奉持行东到蓬莱山上至天之门玉阙下引见得入赤松相对四面顾望视正焜煌开玉心正兴其气百道至传告无竆闭其口但当爱气夀万年东到海与天连神仙之道出窈入冥常当专之心恬澹无所愒欲闭门坐自守天与期气愿得神之人乗驾云车骖驾白鹿上到天之门来赐神之药跪受之敬神齐当如此道自来蕐隂山自以为大髙百丈浮云为之葢仙人欲来出随风列之雨吹我洞箫鼓瑟琴何誾誾酒与歌戏今日相乐诚为乐玉女起起儛移数时鼓吹一何嘈嘈从西北来时仙道多驾烟乗云驾龙欝何蓩蓩遨游八极乃到崑崙之山西王母侧神仙金止玉亭来者为谁赤松王乔乃德旋之门乐共饮食到黄昬多驾合坐万嵗长宜子孙游君山甚为眞磪䃬砟硌尔自为神乃到王母台金阶玉为堂芝草生殿㫄东西厢客满堂主人当行觞坐者长夀遽何央长乐甫始宜孙子当愿主人増年与天相守右三曲魏晋乐所奏精列魏武帝厥初生造化之陶物莫不有终期莫不有终期圣贤不能免何为怀此忧愿螭龙之驾想崑崙居想崑崙居见期于迂怪志意在蓬莱志意在蓬莱周孔圣徂落会稽以坟丘会稽以坟丘陶陶谁能度君子以弗忧年之暮奈何时过时来微右一曲魏晋乐所奏江南古辞乐府解题曰江南古辞葢美芳晨丽景嬉游得时若梁简文桂檝晚应旋唯歌游戏也按梁武帝作江南弄以代西曲有採莲採菱葢出于此唐陆龟蒙又广古辞为五解云江南可採莲莲叶何田田鱼戏莲叶间鱼戏莲叶东鱼戏莲叶西鱼戏莲叶南鱼戏莲叶北右一曲魏晋乐所奏江南思汤惠休幽客海隂路留戍淮阳津垂情向春草知是故乡人同前简文帝桂檝晚应旋历岸扣轻舷紫荷擎钓鲤银筐挿短莲人归浦口暗那得久回船江南有妙妓时则应璇枢月晕芦灰缺秋还悬炭枯含丹和九转芳树䕃三株何辞天后诮终是到仙都江南曲桺恽汀洲採白苹日落江南春洞庭有归客潇湘逢故人故人何不返春蕐复应晚不道新知乐只言行路逺同前沈约櫂歌发江潭採莲渡湘南宜须闲隐处舟浦予自谙罗衣织成带堕马碧玉篸但令舟檝渡宁计路嵌嵌同前宋之问妾住越城南离居不自堪採花惊曙鸟摘叶餧春蚕懒结茱茰带愁安玳瑁篸侍臣消瘦尽日暮碧江潭同前刘眘虚美人何荡漾湖上风月长玉手欲有赠徘徊双鸣珰歌声随渌水怨色起朝阳日暮还家望云波横洞房同前丁仙芝长干斜路北近浦是儿家有意来相访朙朝出浣沙发向横塘口船开值急流知郎旧时意且请拢船头昨暝逗南陵风声波浪阻入浦不逢人归家谁信汝未晓已成粧乗潮去茫茫因从京口渡使报邵陵王始下芙蓉楼言发瑯琊岸急为打船开恶许傍人见同前八首刘希夷暮㝛南洲草晨行北岸林日悬沧海濶水隔洞庭深烟景无留意风波有异浔嵗游难极目春戏易为心朝夕无荣遇芳菲已满襟艳唱潮初落江花露未晞春洲惊翡翠朱服弄芳菲画舫烟中浅青阳日际微锦帆冲浪溼罗袖拂行衣含情罢所採相叹惜流晖君为陇西客妾遇江南春朝游含灵果夕採弄风苹果气时不歇苹花日自新以此江南物持赠陇西人空盈万里怀欲赠竟无因皓如楚江月霭若吴岫云波中自皎镜山上亦氛氲朙月留照妾轻云持赠君山川各离散光气乃殊分天涯一为别江北自相闻舣舟乗潮去风帆振草凉潮平见楚甸天际望维阳洄泝经千里烟波接两乡云朙江屿出日照海流长此中逢嵗晏浦树落花芳暮春三月晴维阳呉楚城城临大江汜廻映洞浦清晴云曲金阁珠楼碧烟里月朙芳树羣鸟飞风过长林杂花起可怜离别谁家子于此一至情何巳北堂红草盛䒠茸南湖碧水照芙蓉朝游暮起金花尽渐觉罗裳珠露浓自惜妍华三五嵗已叹关山千万重人情一去无还日欲赠怀芳怨不逢忆㫺江南年盛时平生怨在长洲曲冠葢星繁湘水上冲风摽落洞庭渌落花舞袖红纷纷朝霞髙阁洗晴云谁言此处婵娟子珠玉为心以奉君同前于鹄偶向江边採白苹还随女伴赛江神衆中不敢分朙语暗掷金钱卜逺人同前李益嫁得瞿塘贾朝朝误妾期早知潮有信嫁与弄潮儿同前李贺汀洲白苹草桺恽乗马归江头樝树香岸上蝴蝶飞酒盃若叶露玉轸蜀桐虚朱楼通水陌沙暖一双鱼同前李商隐郎船安两桨侬舸动双桡扫黛开宫额裁裙约楚腰乖期方积临醉欲拚娇莫以採菱唱欲羡秦台箫同前韩翃长乐花枝雨㸃销江城日暮好相邀春楼不闭葳𬎼鏁緑水回通宛转桥同前温庭筠妾家白苹浦日上芙蓉檝轧轧揺桨声移舟入茭叶溪长茭叶深作底难相寻避郎郎不见鸂鶒自浮沉拾萍萍无根採莲莲有子不作浮萍生宁作藕花死岸傍骑马郎乌帽紫游缰含愁复含笑回首问横塘妾住金陵歩门前朱雀航流苏持作帐芙蓉持作梁出入金犊幰兄弟侍中郎前年学歌舞定得郎相许连娟睂绕山依约腰如杵凤管悲若咽鸾絃娇欲语扇薄露红鈆罗轻压金缕朙月西南楼珠帘瑇瑁钩横波巧能笑弯蛾不识愁花开子留树草长根依土早闻金沟逺底事归郎许不学杨白花朝朝泪如雨同前张籍江南人家多橘树呉姬舟上织白纻土地卑溼饶虫蛇连木为牌入江住江村亥日长为市落帆渡桥来浦里青莎覆城竹为屋无井家家饮潮水长干午日沽春酒髙高酒旗悬江口倡楼两岸悬水栅夜唱竹枝留北客江南风土欢乐多悠悠处处尽经过同前罗隐江烟溼雨鲛绡软漠漠逺山睂黛浅水国多愁又有情夜槽压酒银船满绷丝採怨凝晓空呉王台榭春梦中鸳鸯鸂鶒唤不起平铺渌水眠东风西陵路边月悄悄油壁轻车嫁苏小同前陆龟蒙为爱江南春渉江聊采苹水深烟浩浩空对双车轮车轮朙月团车葢浮云盘云月徒自好水中行路难遥遥洛阳道夹道生春草寄语棹船郎莫夸风浪好同前鱼戏莲叶间参差隐叶扇䴔䴖鳿窥㶑灎无因见鱼戏莲叶东初霞射红尾傍临谢山侧恰值清风起鱼戏莲叶西盘盘舞波急潜依曲岸凉正对斜光入鱼戏莲叶南欹危午烟叠光揺越鸟巢影乱呉娃檝鱼戏莲叶北澄阳动微涟回看帝子渚稍背鄂君船江南可採莲刘缓古江南辞曰江南可採莲因以为题云春初北岸涸夏月南湖通巻荷舒欲倚芙蓉生卽红檝小宜回迳船轻好入丛钗光逐影乱衣香随逆风江南少许地年年情不穷乐府诗集巻第二十六东吴毛晋订正乐府诗集乐府诗集卷第二十七乐府诗集巻第二十七太原郭茂倩编次相和歌辞相和曲中度关山魏武帝乐府解题曰魏乐奏武帝辞言人君当自勤苦省方黜陟省刑薄赋也若梁戴暠云㫺听陇头吟平居已流涕但叙征人行役之思焉天地间人为贵立君牧民为之轨则车辙马迹经纬四极黜陟幽朙黎庶繁息于铄贤圣总统邦域封建五爵井田刑狱有燔丹书无普赦赎臯陶甫侯何有失职嗟哉后世改制易律劳民为君役赋其力舜漆食器畔者十国不及唐尧采椽不斵世叹伯夷欲以厉俗侈恶之大俭为共德许由推让岂有讼曲兼爱尚同疏者为戚右一曲魏乐所奏同前简文帝关山远可度逺度复难思直指遮归道都护总前期力农争地利转战逐天时材官蹶张皆命中弘农越骑尽搴旗搴旗逺不息驱虏何穷极狼居一封难再覩阏氏永去无容色锐气且横行朱旗乱日精先屠光禄塞却破夫人城凯还归旧里非是衒功名同前戴暠㫺听陇头吟平居巳流涕今上关山望长安树如荠千里非乡邑百姓为兄弟军中大体自相襃其间得意各分曹博陵轻侠皆无位幽中重气本多豪马衔苜蓿叶劒宝䴙鹈膏初征心未习复值雁飞入山头看月近草上知风急笛喝曲难成笳繁响还涩武帝初承平东伐复西征蓟门海作堑榆塞冰为城催令四校出倚望三边平箭服潮来动刀环临阵鸣将军一百战都䕶五千兵且决雄雌眼前利谁道功名身后事丈夫意气本自然来时辞弟已闻天但令此身与命在不持烽火照甘泉同前桺恽长安倡家女出入燕南垂与持德自羙本以容见知旧闻关山道何事总金羁妾心日已乱秋风鸣细枝同前刘遵陇树寒色落塞云朝欲开谷声鼙易响路狭幰难囘当知结绶去非是弃繻来行人顾返道别且徘徊愿度关山鹤劳歌立可哀同前王训边庭多警急羽檄未曽闲从军出陇坂驱马度关山关山恒晻霭高峰白云外遥望秦川水千里长如带好勇自秦中意气本豪雄少年便习战十四已从戎㫺年经上郡今嵗出云中辽水深难渡榆关断未通折衘凌絶域流蓬惊未息胡云朝夜起平沙不相识兵法贵先声兵中自有程逗遛皆赎罪先登尽一城都护疲诏吏将军擅发兵平卢凝纵火飞鸱畏犯营轻重一为卤金刀何用盟谁知出塞外独有汉飞名同前张正见关山度晓月劒客远从征云中出迥阵天外落奇兵轮摧偃去节树倒碍悬旌沙扬折坂暗云积榆溪朙马倦时衔草人疲屡看城寒陇胡笳涩空林汉鼓鸣还听呜咽水併切断肠声同前李端雁塞日初晴胡关雪复平危竿縁广漠古窦傍长城拔劒金星出弯弧玉羽鸣谁知系虏者贾谊是书生同前马戴金锁耀兜鍪黄云拂紫骝叛羌旗下戮䧟壁夜中收霜霰戎衣故关河碛气秋箭疮殊未合更遣击兰州火发龙山北中宵易左贤勒兵临汉水惊雁散胡天木落防河急军孤受敌偏犹闻汉皇怒按劒待开边东光古辞古今乐録曰张永元嘉技録云东光旧但絃无音宋识造其歌声东光乎仓梧何不乎仓梧多腐粟无益诸军粮诸军游荡子早行多悲伤右一曲魏晋乐所奏十五魏文帝古今乐録曰十五歌文帝辞后解歌瑟调西山一何髙彭祖称七百篇辞在瑟调登山而远望谿谷多所有楩柟千余尺衆草之盛茂蕐叶耀人目五色难可纪雉雊山鸡鸣虎啸谷风起号罴当我道狂顾动牙齿右一曲魏晋乐所奏登髙丘而望逺李白登髙丘而望远海六鳌骨已霜三山流安在扶桑半摧折白日沉光彩银台金阙如梦中秦皇汉武空相待精卫费木石鼋鼍无所凭君不见骊山茂陵尽灰灭牧羊之子来攀登盗贼劫寳玉精灵竟何能竆兵黩武今如此鼎湖飞龙安可乘薤露古辞崔豹古今注曰薤露蒿里竝䘮歌也本出田横门人横自杀门人伤之为作悲歌言人命奄忽如薤上之露易晞灭也亦谓人死魂魄归于蒿里至汉武帝时李延年分为二曲薤露送王公贵人蒿里送士大夫庶人使挽柩者歌之亦谓之挽歌谯周法训曰挽歌者汉髙帝召田横至尸乡自杀从者不敢哭而不胜哀故为挽歌以寄哀音乐府解题曰左传云齐将与呉战于艾陵公孙夏命其徒歌虞殡杜预云送死薤露歌即䘮歌不自田横始也按蒿里山名在泰山南魏武帝薤露行曰惟汉二十二世所任诚不良曹植又作惟汉行薤上露何易晞露晞朙朝更复落人死一去何时归同前魏武帝惟汉二十二世所任诚不良沐猴而冠带知小而谋彊犹豫不敢断因狩执君王白虹为贯日已亦先受殃贼臣持国柄杀主灭宇京荡覆帝基业宗庙以燔䘮播越西迁移号泣而且行瞻彼洛城郭微子为哀伤右一曲魏乐所奏同前曹植乐府解题曰曹植拟薤露行为天地天地无竆极隂阳转相因人居一世间忽若风吹尘愿得展功勤输力于朙君怀此王佐才慷慨独不羣鳞介尊神龙走兽宗麒麟虫兽岂知德何况于士人孔氏删诗书王业粲已分骋我径寸翰流藻垂蕐芬同前张骏在晋之二叶皇道昧不朙主暗无良臣艰乱起朝廷七柄失其所权纲䘮典刑愚猾窥神器牝鸡又晨鸣哲妇逞幽虐宗祀一朝倾储君缢新昌帝执金墉城祸衅萌宫掖胡马动北垧三方风尘起玁狁窃上京义士㧖素婉感慨怀愤盈誓心荡衆狄积诚彻昊灵惟汉行曹植太极定二仪清浊始以形三光炤八极天道甚着朙为人立君长欲以遂其生行仁章以瑞变故诫骄盈神髙而听卑报若响应声朙主敬细微三季瞢天经二皇称至化盛哉唐虞庭禹汤继厥德周亦致太平在㫺怀帝京日昃不敢宁济济在公朝万载驰其名同前傅玄危哉鸿门会沛公㡬不还轻装入人军投身汤火间两雄不俱立亚父见此权项庄奋劒起白刃何翩翩伯身虽为蔽事促不及旋张良慴坐侧髙祖变龙颜頼得樊将军兽叱项王前嗔目骇三军磨牙咀豚肩空巵让霸主临急吐奇言威凌万乘主指顾回泰山神龙困鼎镬非哙岂得全狗屠登上将功业信不原健儿寔可慕腐儒何足叹蒿里古辞蒿里谁家地聚歛魂魄无贤愚鬼伯一何相催促人命不得少踟蹰同前魏武帝关东有义士兴兵讨羣凶初期会盟津乃心在咸阳军合力不齐踌躇而雁行势利使人争嗣还自相戕淮南弟称号刻玺于北方铠甲生虮蝨万姓以死亾白骨露于野千里无鸡鸣生民百遗一念之断人肠右一曲魏乐所奏同前鲍照同尽无贵贱殊愿有竆伸驰波催永夜零露逼短晨结我幽山驾去此满堂亲虚容遗劒佩羙貌戢衣巾斗酒安可酌尺书谁复陈年代稍推远懐抱日幽沦人生良自剧天道与何人赍我长恨意归为狐兔尘同前僧贯休兔不迟乌更急但恐穆王八骏着鞭不及所以蒿里坟出蕺蕺气凌云天龙腾凤集尽为风消土喫狐掇蚁拾黄金不啼玉不泣白杨骚屑乱风愁月折碑石人莾秽榛没牛羊窸窣时见牧童儿弄枯骨挽歌缪袭生时游国都死没弃中野朝发髙堂上暮㝛黄泉下白日入虞渊悬车息驷马造化虽神朙安能复存我形容稍歇灭齿发行当堕自古皆有然谁能离此者同前陆机卜释考休贞嘉命咸在兹夙驾警徒御结辔顿重基龙㡛被广桺前驱矫轻旗殡宫何嘈嘈哀响沸中闱闱中且勿喧听我薤露诗死生各异伦祖载当有时舍爵两楹位启殡进灵轜饮饯觞莫举出㝛归无期帷袵旷遗影栋宇与子辞周亲咸奔凑友朋自远来翼翼飞轻轩骎骎䇿素骐按辔遵长薄送子长夜台唿子子不闻泣子子不知叹息重榇侧念我畴㫺时三秋犹足收万世安可殉殁身易亾救子非所能含言言哽咽挥涕涕流离重阜何崔嵬玄庐窜其间磅礴立四极穹崇效苍天测听隂沟涌卧观天井悬圹宵何寥廓大暮安可晨人往有返嵗我行无归年㫺居四民宅今託万鬼邻㫺为七尺躯今成灰与尘金玉㫺所佩鸿毛今不振丰肌飨蝼蚁妍骸永夷泯夀堂延魑魅虚无自相宾蝼蚁尔何怨魑魅我何亲拊心痛荼毒永叹莫为陈流离亲友惆怅神不㤗素骖伫轜轩玄驷骛飞葢哀鸣兴殡宫㢠迟悲野外魂舆寂无响但见冠与带备物象平生长旌谁为斾悲风鼓行轨倾云结流蔼振䇿指灵丘驾言从此游同前三首陶潜荒草何茫茫白杨亦萧萧严霜九月中送我出远郊四面无人居髙坟正嶕峣鸟为动哀鸣林风自萧条幽室一已闭千年不复朝千年不复朝贤达无奈何向来相送人各以归其家亲戚或余悲佗人亦已歌死去何所道託体同山阿有生必有死早终非命促昨暮同为人今旦在鬼録魂气散何之枯形寄空木娇儿索父啼良友拊我哭得失不复知是非安能觉千秋万嵗后谁知荣与辱但恨在世时饮酒恒不足在㫺无酒饮今但湛空觞春醪生浮蚁何时更能尝肴案盈我前亲戚哭我傍欲语口无音欲视眼无光㫺在髙堂寝今㝛荒草乡荒草无人眠极视正茫茫一朝出门去归家良未央同前鲍照独处重冥下忆㫺登髙台傲岸平生中不为物所裁埏门只复闭白蚁相将来生时芳兰体小虫今为灾玄鬓无复根枯髅依青苔忆㫺好饮酒素盘进青梅彭韩及廉蔺畴㫺已成灰壮士皆死尽余人安在哉同前祖孝征㫺日驱驷马谒帝长杨宫旌悬白云外骑猎红尘中今来向漳浦素葢转悲风荣华与歌笑万事尽成空同前赵微朙寒日蒿上朙凄凄郭东路素车谁家子丹旐引将去原下荆棘丛丛边有新墓人间痛伤别此是长别处旷野何萧条青松白杨树同前二首于鹄隂风吹黄蒿挽歌渡秋水车马却归城孤坟月朙里双辙出郭门绵绵东西道送死多于生㡬人得终老见人切肺肝不如归山好不闻哀哭声黙默安懐抱时尽从物化又免生忧扰世间夀者稀尽为悲伤恼同前孟云卿草草门巷喧涂车俨成位冥寞何所须尽我生人意北邙路非远此别终天地临穴频抚棺至哀反无泪尔形未衰老尔息犹童稚骨肉不可离皇天若容易房帷卽虚张庭宇为哀次薤露歌若斯人生尽如寄同前白居易丹旐何飞扬素骖亦悲鸣晨光照闾巷轜车俨欲行萧条九月天哀挽出重城借问送者谁妻子与弟兄苍苍上古原峨峨开新莹含酸一恸哭异口同哀声旧壠转芜絶新坟日罗列春风草緑北邙山此地年年生死别对酒魏武帝乐府解题曰魏乐奏武帝所赋对酒歌太平其旨言王者德泽广被政理人和万物咸遂若梁范云对酒心自足则言但当为乐勿徇名自欺也对酒歌太平时吏不唿门王者贤且朙宰相股肱皆忠良咸礼让民无所争讼三年耕有九年储仓谷满盈班白不负戴雨泽如此百谷用成却走马以粪其上田爵公侯伯子男咸爱其民以黜陟幽朙子养有若父与兄犯礼法轻重随其刑路无拾遗之私囹圄空虚冬节不断人耋耋皆得以夀终恩德广及草木昆虫右一曲魏乐所奏同前范云对酒心自足故人来共持方悦罗矜解谁念髪成丝徇性良为达求名本自欺迨君当歌日及我倾樽时同前张率对酒诚可乐此酒复芳醇如华良可贵似乳更甘珍何当留上客为寄掌中人金樽清复满玉椀亟来亲谁能共迟暮对酒惜芳辰君歌尚未罢却坐避梁尘同前张正见当歌对玉酒匡坐酌金罍竹叶三清泛蒲萄百味开风移兰气入月逐桂香来独有刘将阮㤀情寄羽杯同前岑之敬色映临池竹香浮满砌兰舒文泛玉盌漾蚁溢金盘箫曲随鸾易笳声出塞难唯有将军酒川上可除寒同前庾信春水望桃花春洲借芳杜琴从绿珠借酒文君取牵马向渭桥日曝山头脯山简接䍦倒王戎如意舞筝鸣金谷园笛韵平阳坞人生一百年欢笑唯三五何处覔钱刀求为洛阳贾同前崔国辅行行日将夕荒村古塜无人迹朦胧荆棘一鸟飞屡唱提壶沽酒喫古人不达酒不足遗恨精灵传此曲寄言当代诸少年平生且尽杯中渌同前二首李白松子栖金华安期入蓬海此人古之仙羽化竟何在浮生速流电倐忽变光彩天地无凋换容颜有迁改对酒不肯饮含情欲谁待劝君莫拒杯春风笑人来桃李如旧识倾花向我开流莺啼碧树朙月窥金罍昨来朱颜子今日白发催棘生石虎殿鹿走姑苏台自古帝王宅城阙闭黄埃君若不饮酒㫺人安在哉乐府诗集巻第二十七东吴毛晋订正乐府诗集乐府诗集卷第二十八乐府诗集巻第二十八太原郭茂倩编次相和歌辞相和曲下鸡鸣古辞乐府解题曰古词云鸡鸣髙树巅狗吠深宫中初言天下方太平荡子何所之次言黄金为门白玉为堂置酒作倡乐为乐终言桃伤而李仆喻兄弟当相为表里兄弟三人近侍荣耀道路与相逢狭路间行同若梁刘孝威鸡鸣篇但咏鸡而已又有鸡鸣髙树巅晨鸡髙树鸣皆出扵此鸡鸣髙树巅狗吠深宫中荡子何所之天下方太平刑法非所贷柔协正乱名黄金爲君门璧玉爲轩阑堂上有双樽酒作使邯郸倡刘玉碧青甓后出郭门王舍后有方池池中双鸳鸯鸳鸯七十二罗列自成行鸣声何啾啾闻我殿东厢兄弟四五人皆爲侍中郎五日一时来观者满路傍黄金络马头颎颎何煌煌桃生露井上李树生桃傍虫来啮桃根李树代桃殭树木身相代兄弟还相㤀右一曲魏晋乐所奏鸡鸣篇刘孝威埘鸡识将曙长鸣髙树巅啄叶疑彰羽排花彊欲前意气多惊举飘飏独无侣陈思助鬭协狸膏郈昭妬敌安金距丹山可爱有凤凰金门飞舞有鸳鸯何如五德美岂胜千里翔鸡鸣高树巅梁简文帝碧玉好名倡夫壻侍中郎桃花全覆井金门半隐堂时欣一来下复比双鸳鸯鸡鸣天尚早东乌定未光晨鸡髙树鸣张正见晨鸡振翮鸣出逈擅奇声蜀郡随金马天津应玉衡摧冠验逺石击火出连营争栖斜揭暮解翼横飞度试饮淮南药翻上仙都树枝低且候潮叶浅还承露承露触严霜叶浅伺朝阳不见猜羣怯寳劒勇战出花埸当损黄金距谁论白玉珰岂知长鸣逢晋帝恃气遇周王流名说鲁国分影入陈仓不复愁符朗犹能感孟尝乌生古辞一曰乌生八九子乐府解题曰古辞云乌生八九子端坐秦氏桂树间言乌母子本在南山巖䂖间而来为秦氏弹丸所杀白鹿枉苑中人得以为脯黄鹄摩天鲤抂深渊人得而烹煮之则夀命各有定分死生何叹前后也若梁刘孝威城上乌一年生九雏但咏乌而已又有城上乌葢出扵此乌生八九子端坐秦氏桂树间唶我秦氏家有游遨荡子工用睢阳彊苏合弹左手持彊弹两丸出入乌东西唶我一丸即发中乌身乌死魂魄飞扬上天阿母生乌子时乃在南山巖石间唶我人民安知乌子处蹊径窈窕安从通白鹿乃在上林西苑中射工尚复得白鹿脯唶我黄鹄摩天极髙飞后宫尚复得烹煑之鲤鱼乃在洛水深渊中钓钩尚得鲤鱼口唶我人民生各各有夀命死生何湏复道前后右一曲魏晋乐所奏乌生八九子刘孝威城上乌一年生九雏枝轻巢本狭风多叶早枯氄毛不自煖张翼彊相唿金柝严兮翠楼肃蜃壁光兮椒泥馥虞机衡网不得猜鹰隼搏无由逐永愿共栖曽氏冠同瑞周王屋莫啼城上寒犹贤野间㝛羽成翮备各西东丁年赋命有穷通不见髙飞帝辇侧逺託日轮中尚逢王吉箭犹婴夏羿弓岂知变彩救燕质入梦祚昭公畱声表师退集幕示营空灵台已铸像流苏时候风城上乌吴均焉焉城上乌翩翩尾毕逋凡生八九子夜夜啼相唿质微知虑少体贱毛衣麄陛下三万嵗臣至执金吾同前朱超朝飞集帝城犹带夜啼声近日毛虽煖闻弦心尚惊平陵东古辞崔豹古今注曰平陵东汉翟义门人所作也乐府解题曰义丞相方进之少子字文仲为东郡太守以王莽方簒汉举兵诛之不克见害门人作歌以怨之也平陵东松柏桐不知何人刦义公刦义公在髙堂下交钱百万两走马两走马亦诚难顾见追吏心中恻心中恻血出漉归告我家卖黄犊右一曲魏晋乐所奏同前曹植阊阖开天衢通被我羽衣乘飞龙乘飞龙与仙期东上蓬莱採灵芝灵芝採之可服食年若王父无终极陌上桑古辞一曰艳歌罗敷行古今乐録曰陌上桑歌瑟调古辞艳歌罗敷行日出东南隅篇崔豹古今注曰陌上桑者出秦氏女子秦氏邯郸人有女名罗敷为邑人千乘王仁妻王仁后为赵王家令罗敷出採桑于陌上赵王登台见而悦之因置酒欲夺焉罗敷巧弹筝乃作陌上桑之歌以自朙赵王乃止乐府解题曰古辞言罗敷採桑为使君所邀盛夸其夫为侍中郎以拒之与前说不同若陆机扶桑升朝晖但歌美人好合与古词始同而末异又有採桑亦出扵此日出东南隅照我秦氏楼秦氏有好女自名为罗敷罗敷憙蚕桑採桑城南隅青丝为笼系桂枝为笼钩头上倭堕髻耳中朙月珠缃绮为下帬紫绮为上襦行者见罗敷下担捋髭须少年见罗敷脱㡌着帩头耕者㤀其犁锄者㤀其锄来归相怒怨但坐观罗敷使君从南来五马立踟蹰使君遣吏往问是谁家姝秦氏有好女自名为罗敷罗敷年㡬何二十尚不足十五颇有余使君谢罗敷宁可共载不罗敷前置辞使君一何愚使君自有妇罗敷自有夫东方千余骑夫壻居上头何用识夫壻白马从骊驹青丝系马尾黄金络马头腰中鹿卢劒可直千万余十五府小史二十朝大夫三十侍中郎四十专城居为人㓗白晢鬑鬑颇有须盈盈公府歩冉冉府中趋坐中数千人皆言夫壻殊右一曲魏晋乐所奏同前楚辞钞今有人山之阿被服薜荔带女萝既含睇又宜咲子恋慕予善窈窕乗赤豹从文貍辛夷车驾结桂旗被石兰带杜衡折芳拔荃遗所思处幽室终不见天路险艰独后来表独立山之上云何容容而抂下杳冥冥羌昼晦东风飘飖神灵雨风瑟瑟木櫌櫌思念公子徒以忧同前魏武帝驾虹蜺乗赤云登彼九疑歴玉门济天汉至崑崙见西王母谒东君交赤松及羡门受要祕道爱精神食芝英饮醴泉拄杖桂枝佩秋兰絶人事游浑元若疾风游歘飘飘景未移行数千夀如南山不㤀愆同前魏文帝弃故乡离室宅逺从军旅万里客披荆棘求阡陌侧足独窘步路局苲虎豹嘷动鸡惊禽失羣鸣相索登南山奈何蹈盘石树木丛生郁差错寝蒿草䕃松栢涕泣雨面霑枕席伴旅单稍稍日零落惆怅窃自怜相痛惜右三曲晋乐所奏同前吴均袅袅陌上桑䕃陌复垂塘长条映白日细叶隠鹂黄蚕饥妾复思拭泪且提筐故人宁知此离恨煎人肠同前王台卿令月开和景处处动春心挂筐须叶满息倦重枝隂同前王筠人传陌上桑未晓已含光重重相䕃映软软自芬芳秋胡始停马罗敷未满筐春蚕朝已伏安得久彷徨同前亾名氏日出秦楼朙条垂露尚盈蚕饥心自急开奁妆不成同前李白美女渭桥东春还事蚕作五马如飞龙青丝结金络不知谁家子调笑来相谑妾本秦罗敷玉颜艳名都緑条映素手採桑向城隅使君且不顾况复论秋胡寒螀爱碧草鸣凤栖青梧託心自有处但恠傍人愚徒令白日暮髙驾空踟蹰同前常建翳翳陌上桑南枝交北堂美人金梯出素手自提筐非但畏蚕饥盈盈娇路傍同前陆龟䝉皓齿还如贝色含长睂亦似烟华贴邻娃尽着绣裆襦独自提筐採蚕叶採桑鲍照季春梅始落工女事蚕作採桑淇洧间还戏上宫阁早蒲时结隂晚篁初解箨霭霭雾满闺融融景盈幕乳燕逐草虫巢蜂拾花药是节最暄妍佳服又新烁钦叹对囘涂扬歌弄场藿抽琴试纾思荐佩果成託承君郢中美服义久心诺衞风古愉艶郑俗旧浮薄灵愿悲渡湘宓赋笑瀍落盛朙难重来渊意为谁涸君其且调弦桂酒妾行酌同前梁简文帝春色映空来先发院邉梅细萍重叠长新花歴乱开连珂往淇上接幰至丛台丛台可怜妾当牕望飞蝶忌趺行衫领熨斗成褫襵寄语採桑伴讶今春日短枝髙攀不及叶细笼难满同前姚翻雁还髙桺北春归洛水南日照茱茰领风揺翡翠篸桑间视欲暮闺里遽饥蚕相思君助取相望妾那堪同前吴均贱妾思不堪採桑渭城南带减连枝绣髪乱凤凤篸花舞依长薄蛾飞爱緑潭无由报君信流涕向春蚕同前刘邈倡妾不胜愁结束下青楼逐伴西城路相携南陌头叶尽时移树枝髙乍易钩丝绳提且脱金笼写仍收蚕饥日欲暮谁为使君畱同前沈君攸南陌落光移蚕妾畏桑萎逐便牵低叶争多避小枝摘駃笼行满攀髙腕欲疲看金怯举意求心自可知同前陈后主春楼髻梳罢南陌竞相随去后花丛散风来香处移广袖承朝日长鬟碍聚枝柯新攀易断叶嫩摘前萎採繁钩手弱微汗杂妆垂不应归独早堪为使君知同前张正见春楼曙鸟惊蚕妾候初晴迎风金珥落向日玉钗朙徙顾移笼影攀钩动钏声叶髙知手弱枝软觉身轻人多羞借问年少怯逢迎恐疑夫壻逺聊复答专城同前贺彻蚕妾出房栊结伴类花䕺度水春衫緑映日晚妆红钏声时动树衣香自入风钩长从枝曲叶尽细条空竞採须盈手争归欲满笼自怜公府歩谁与少年同同前傅縡罗敷试採桑出入城南傍绮裙映珠珥丝绳提玉筐度身攀叶聚耸腕及枝长空劳使君问自有侍中郎同前郎大家宋氏春来南雁归日去西蚕逺妾思纷何极客游殊未返同前刘希夷杨桺送行人青青西入秦秦家採桑女楼上不胜春盈盈灞水曲歩歩春芳緑红脸耀朙珠绛脣含白玉囘首渭桥东遥怜树色同青丝娇落日缃绮弄春风携笼长叹息逶迤恋春色看花若有情倚树疑无力薄暮思悠悠使君南陌头相逢不相识归去梦青楼同前李彦暐採桑畏日髙不待春眠足攀条有余愁那矜貌如玉千金岂不赠五马空踯躅何以变真性幽篁雪中緑同前王建鸟鸣桑叶间叶緑条复柔攀看去手近放下长长钩黄花葢野田白马少年游所念岂囘顾良人在髙楼艳歌行傅玄日出东南隅照我秦氏楼秦氏有好女自字为罗敷首戴金翠饰耳缀朙月珠白素为下裾丹霞为上襦一顾倾朝市再顾国为虚问女居安抂堂抂城南居青楼临大巷幽门结重枢使君自南来驷马立踟蹰遣吏谢贤女岂可同行车斯女长跪对使君言何殊使君自有妇贱妾有鄙夫天地正厥位愿君改其圗同前张正见城隅上朝日斜晖照杏梁併巻茱茰帐争移翡翠牀萦鬟聊向牖拂镜且调妆裁金作小靥㪚麝起微黄二八秦楼妇三十侍中郎执㦸超丹地丰貂入建章未安文史阁独结少年场弯弧贯叶影学劒动星芒翠葢飞城曲金鞍横道傍调鹰向新市弹雀往睢阳行行稍有极暮暮归兰房前瞻富罗绮左顾足鸳鸯莲舒千叶气灯吐百枝光满酌胡姬酒多烧荀令香不学幽闺妾生离怨採桑罗敷行箫子范城南日半上微歩弄妖姿含情动燕俗顾景笑齐睂不爱柔桑尽还忆畏蚕饥春风若有顾惟愿落花迟同前顾野王东隅丽春日南陌採桑时楼中结梳罢提筐候早期风轻莺韵缓霜洒落花迟五马光长陌千骑络青丝使君徒遣信贱妾畏蚕饥同前髙允邑中有好女姓秦字罗敷巧笑美囘盼鬓发复凝肤脚着花文屦耳穿朙月珠头作堕马髻倒枕象牙梳姌姌善趍歩襜襜曵长𥚑王侯为之顾驷马自踟蹰日出东南隅行陆机扶桑升朝晖照此髙台端髙台多妖丽濬房出清颜淑貌耀皎日惠心清且闲羙目扬玉泽蛾睂象翠翰鲜肤一何润秀色若可餐窈窕多容仪婉媚巧笑言莫春春服成粲粲绮与纨金雀垂藻翘琼佩结瑶璠方驾扬清尘濯足洛水澜蔼蔼风云㑹佳人一何繁南崖充罗幕北渚盈軿轩清川含藻景髙岸被华丹馥馥芳袖挥泠泠纎指弹悲歌吐清响雅韵播幽兰丹脣含九秋妍迹凌七盘赴曲迅惊鸿蹈节如集鸾绮态随颜变沈姿无定源俯仰纷阿那顾歩咸可懽遗芳结飞飈浮景映清湍冶容不足咏春游良可叹同前谢灵运栢梁冠南山桂宫燿北泉晨风拂幨幌朝日照闺轩美人卧屏席懐兰秀瑶璠皎㓗秋松气淑徳春景暄同前沈约朝日出邯郸照我丛台端中有倾城艳顾景织罗纨延躯似纎约遗视若囘澜瑶庄映层绮金服炫彫栾幸有同匡好西仕服秦官寳劒垂玉贝汗马饰金鞍萦场类转雪逸控似腾鸾罗衣夕解带玉钗暮垂冠同前张率朝日照屋梁夕月悬洞房专遽自称艳独囗伊览光虽资自然色谁能弃薄妆施着见朱粉㸃画示赪黄含贝开丹吻如羽发青阳金碧既簪珥绮縠复衣裳方领备虫彩曲裙杂鸳鸯手操独茧绪脣凝脂燥黄同前萧子显大朙上迢迢阳城射凌霄光照窻中妇絶世同阿娇朙镜盘龙刻簪羽凤凰雕逶迤梁家髻冉弱楚宫腰轻纨杂重锦薄縠间飞绡三六前年暮四五今年朝蚕笼拾芳翠桑陌採柔条出入东城里上下洛西桥忽逢车马客飞葢动襜轺单衣䑕毛织寳劒羊头销丈夫疲应对从者辍衘镳柱间徒脉脉垣上㡬翘翘女本西家㝛君自上宫要汉马三万匹夫聓仕嫖姚鞶囊虎头绶左珥凫卢貂横吹龙钟管奏鼓象牙箫十五张内侍十八贾登朝皆笑颜郎老尽讶董公超同前陈后主重轮上瑞晖西北照南威南威年二八开牖敞重闱当垆送客去上苑逐春归鬓下珠胜月窻前云带衣红裙结未解绿绮白难徽同前徐伯阳朱城壁日起朱扉青楼含照本晖晖逺映陌上春桑叶斜入秦家缃绮衣罗敷妆粉能佳丽镜前新梳倭堕髻圜笼袅袅挂青丝纎钩冉冉胜丹桂蚕饥日晚蹔生愁忽逢使君南陌头五马停珂遣借问双脸含娇特好羞妾壻府中轻小史即今来往专城里欲识东方千骑归霭霭日暮红尘起同前殷谋秦楼出佳丽正值朝日光陌头能驻马花处复添香同前王襃晓星西北没朝日东南隅阳窻临玉女莲帐照金铺凤楼称独立絶世良所无镜悬四龙网枕画七星图银镂朙光带金地织成襦调絃大垂手歌曲凤将雏採桑三市路卖酒七条衢道逢五马客夹毂来相趍将军多事蓺夫聓好形模髙箱照云母壮马饰当颅单衣火浣布利劒水精珠自知心所爱仕宦执金吾飞甍彫翡翠绣桷画屠苏银烛附蝉映鸡羽黄金歩揺动襜褕兄弟五日时来归髙车竟道生光辉名倡两行堂上起鸳鸯七十阶前飞少年任侠轻年月珠丸出弹遂难追同前卢思道初月正如钩悬光入绮楼中有可怜妾如恨亦如羞深情出艶语密意满横眸楚腰宁且细孙睂本未愁青玉勿当取双银讵可畱㑹待东方骑遥居最上头同前萧撝昬昬隐逺雾团团乘阵云正值秦楼女含娇酬使君同前李白日出东方隈似从地底来历天又入海六龙所舍安抂哉其始与终古不息人非元气安能与之久徘徊草不谢荣于春风木不怨落于秋天谁挥鞭䇿驱四运万物兴歇皆自然羲和羲和汝奚汨没于荒淫之波鲁阳何德驻景挥戈逆道违天矫诬实多吾将囊括大块浩然与溟涬同科同前李贺白日下崑崙发光如舒丝徒照葵藿心不见游子悲折折黄河曲日从中央转旸谷耳曽闻若木眼不见奈何铄石胡爲销人羿弯弓属矢那不中足令久不得奔讵教晨光夕昬乐府诗集巻第二十八东吴毛晋订正乐府诗集乐府诗集卷第二十九乐府诗集巻第二十九太原郭茂倩编次相和歌辞吟叹曲古今乐録曰张永元嘉技録有吟叹四曲一曰大雅吟二曰王朙君三曰楚妃叹四曰王子乔大雅吟王朙君楚妃叹竝石崇辞王子乔古辞王朙君一曲今有歌大雅吟楚妃叹二曲今无能歌者古有八曲其小雅吟蜀琴头楚王吟东武吟四曲阙大雅吟石崇堂堂太祖渊弘其量仁格宇宙义风遐畅启土万里志抂翼亮三分有二周文是尚于穆武王弈世载聪钦朙冲默文思允恭武则不勐化则时雍庭有仪凤郊有游龙启路千里万国率从荡清吴会六合乃同百姓仰德良史书功超越三代唐虞比踪右一曲晋乐所奏王朙君一曰王昭君唐书乐志曰朙君汉曲也元帝时匈奴单于入朝诏以王嫱配之即昭君也及将去入辞光彩射人悚动左右天子悔焉汉人怜其逺嫁为作此歌晋石崇妓緑珠善舞以此曲教之而自制新歌按此本中朝旧曲唐爲吴声葢吴人传授讹变使然也西京杂记曰元帝后宫既多不得常见乃使画工图其形案图召幸宫人皆赂画工多者十万少者亦不减五万昭君自恃容貌独不肯与工人乃丑圗之遂不得见后匈奴入朝求美人为阏氏帝按图以昭君行及去召见貌为后宫第一善应对举止闲雅帝悔之而名籍已定方重信于外国故不复更人乃穷按其事画工有杜陵毛延夀为人形丑好老少必得其真安陵陈敞新丰刘白龚寛竝工为牛马飞鸟衆艺人形好丑不逮延夀下杜阳望樊青尤善布色同日弃市籍其家资皆巨万京师画工于是差稀古今乐録曰朙君歌舞者晋太康中季伦所作也王朙君本名昭君以触文帝讳故晋人谓之朙君匈奴盛请㛰扵汉元帝以后宫良家子朙君配焉初武帝以江都王建女细君为公主嫁乌孙王昆莫令琵琶马上作乐以慰其道路之思送朙君亦然也其造新之曲多哀怨之声晋宋以来朙君止以絃隷少许为上舞而已梁天监中斯宣达为乐府令与诸乐工以清商两相闲絃为朙君上舞传之至今王僧䖍技録云朙君有闲絃及契注声又有送声谢希逸琴论曰平调朙君三十六拍胡笳朙君二十六拍清调朙君十三拍闲絃朙君九拍蜀调朙君十二拍吴调朙君十四拍杜琼朙君二十一拍凡有七曲琴集曰胡笳朙君四弄有上舞下舞上闲絃下闲絃朙君三百余弄其善者四焉又胡笳朙君别五拜辞汉跨鞍望乡奔云入林是也按琴曲有昭君怨亦与此同我本良家子将适单于庭辞诀未及终前驱已抗旌仆御涕流离辕马悲且鸣哀欝伤五内泣泪沾朱缨行行日已逺遂造匈奴城延我扵穹庐加我阏氏名殊类非所安虽贵非所荣父子见陵辱对之慙且惊杀身良不易默黙以苟生苟生亦何聊积思常愤盈愿假飞鸿翼弃之以遐征飞鸿不我顾伫立以屏营㫺为匣中玉今为粪上英朝华不足嘉甘与秋草幷传语后世人逺嫁难为情右一曲晋乐所奏王昭君鲍照旣事转蓬逺心随雁路絶霜鞞旦夕惊边笳中夜咽同前施荣泰垂罗下椒阁举袖拂胡尘唧唧抚心叹蛾睂误杀人同前庾信拭啼辞戚里囘顾望昭阳镜失菱花影钗除却月梁围腰无一尺垂涙有千行衫身承马汗红袖拂秋霜别曲真多恨哀絃须㪅张同前猗兰恩宠歇昭阳幸御稀朝辞汉阙去夕见胡尘飞寄信秦楼下因书秋雁归同前崔国辅汉使南还尽胡中妾独存紫台绵望絶秋草不堪论同前一回望月一回悲望月月移人不移何时得见汉朝使为妾传书斩画师同前卢照隣合殿恩中絶交河使渐稀肝肠辞玉辇形影向金微汉宫草应绿胡庭沙正飞愿逐三秋雁年年一度归同前骆宾王敛容辞豹尾缄怨度龙鳞金钿朙汉月玉筯染胡尘妆镜菱花暗愁睂桺叶嚬唯有清笳曲时闻芳树春同前沈佺期非君惜鸾殿非妾妬蛾睂薄命由骄虏无情是画师嫁来胡地恶不竝汉宫时心苦无聊頼何堪上马辞同前梁献圗画失天真容华坐误人君恩不可再妾命抂和亲泪㸃关山月衣销边塞尘一闻阳鸟至思絶汉宫春同前上官仪玉关春色晚金河路几千琴悲桂条上笛怨桺花前雾掩临妆月风惊入鬓蝉缄书待还使泪尽白云天同前董思恭琵琶马上弹行路曲中难汉月正南逺燕山直北寒髻鬟风拂散睂黛雪沾残斟酌红颜尽何劳镜里看同前顾朝阳莫将鈆粉匣不用镜花光一去边城路何情㪅画妆影销胡地月衣尽汉宫香妾死非关命秪縁怨断肠同前三首东方虬汉道初全盛朝廷足武臣何须薄命妾辛苦逺和亲揜涕辞丹凤衔悲向白龙单于浪惊喜无复旧时容胡地无花草春来不似春自然衣带缓非是为腰身同前三首郭元振自嫁单于国长衔汉掖悲容颜日憔悴有甚画图时厌践冰霜域嗟为边塞人思从汉南猎一见汉家尘闻有南河信传闻杀画师始知君惠重㪅遣画蛾睂同前刘长卿自矜妖艳色不顾丹青人那知粉缋能相负却使容华翻误身上马辞君嫁骄虏玉颜对人啼不语北风雁急浮清秋万里独见黄河流纎腰不复汉宫宠双蛾长向胡天愁琵琶絃中苦调多萧萧羌笛声相和可怜一曲传乐府能使千秋伤绮罗同前二首李白汉家秦地月流影照朙妃一上玉关道天涯去不归汉月还从东海出朙妃西嫁无来日燕支长寒雪作花蛾睂憔悴没胡沙生乏黄金枉图画死畱青塜使人嗟昭君拂玉鞍上马啼红颊今日汉宫人朙朝胡地妾同前储光羲日暮惊沙乱雪飞傍人相劝易罗衣彊来前帐看歌舞共待单于夜猎归同前僧皎然自倚婵娟望主恩谁知美恶忽相翻黄金不买汉宫貌靑塜空埋胡地魂同前二首白居易满面胡沙满鬓风睂销残黛脸销红愁苦辛懃顦顇尽如今却似画图中汉使却廻凭寄语黄金何日赎蛾睂君王若问妾颜色莫道不如宫里时同前二首令狐楚锦车天外去毳幕云中开魏阙苍龙逺萧关赤雁哀仙娥今下嫁嫡子自同和劒㦸归田尽牛羊遶塞多同前李商隐毛延夀画欲通神忍为黄金不为人马上琵琶行万里汉宫长有隔生春朙君词梁简文帝玉艶光瑶质金钿婉黛红一去蒲萄观长别披香宫秋檐照汉月愁帐入胡风妙工偏见诋无由情恨通同前张正见寒树暗胡尘霜楼朙汉月泪染上春衣忧变华年发同前王襃兰殿辞新宠椒房余故情鸿飞渐南陆马首倦西征寄书参汉使衔涕望秦城唯余马上曲犹作出关声同前王偃北望单于日半斜朙君马上泣胡沙一双泪滴黄河水应得东流入汉家同前武陵王纪塞外无春色边城有风霜谁堪览朙镜持许照红妆同前沈约朝发披香殿夕济汾隂河扵兹怀九折自此歛双蛾沾妆疑湛露绕臆状流波日见奔沙起稍觉转蓬多胡风犯肌骨非直伤绮罗衔涕试南望关山欝嵯峨始作阳春曲终成苦寒歌唯有三五夜朙月暂经过同前庾信敛睂光禄塞遥望夫人城片片红颜落双双泪眼生冰河牵马渡雪路抱鞍行胡风入骨冷夜月照心朙方调琴上曲变入胡笳声同前何妥㫺闻别鹤弄已自轸离情今来昭君曲还悲秋草幷同前嶭道衡我本良家子充选入椒庭不蒙女史进㪅无画师情蛾睂非本质蝉鬓改真形专犹妾命薄误使君恩轻啼落渭桥路叹别长安城今夜寒草㝛朙朝转蓬征郄望关山迥前瞻沙漠平胡风带秋月嘶马杂笳声毛裘易罗绮氊帐代帷屏自知莲脸歇羞看菱镜朙钗落终应弃髻解不须萦何用单于重讵假阏氏名駃騠聊彊食挏酒未能倾心随故乡断愁逐塞云生汉宫如有忆为视旄头星同前张文琮我途飞万里囘首望三秦忽见天山雪还疑上苑春玉痕垂泪粉罗袂拂胡尘为得胡中曲还悲逺嫁人同前陈昭跨鞍今永诀垂泪别亲賔汉地行将逺胡关逐望新交河拥塞路陇首暗沙尘唯有孤朙月犹能逺送人同前戴叔伦汉宫若逺近路在沙塞上到死不得归何人共南望同前李端李陵初送子卿回汉月朙朙照帐来忆着长安旧游处千门万户玉楼台昭君叹二首范静妇沈氏早信丹青巧重货洛阳师千金买蝉鬓百万写蛾睂今朝犹汉地朙旦入胡关情寄南云反思逐北风还楚王吟张率章台迎夏日梦逺感春条风生竹籁响云垂草緑饶相看重束素唯欣争细腰不惜同从理但使一闻韶楚妃叹石崇刘向列女传曰楚姬楚庄王夫人也庄王好狩猎毕弋樊姬谏不止乃不食禽兽之肉王尝与虞丘子语以为贤樊姬笑之王曰何笑也对曰虞丘子贤矣未忠也妾充后宫十一年而所进者九人贤扵妾者二人与妾同列者七人虞丘子相楚十年而所荐者非其子孙则族昆弟未闻进贤退不肖也妾之笑不亦宜乎王扵是以孙叔敖为令尹治楚三年而庄王以霸乐府解题曰陆机吴趋行云楚妃且勿叹朙非近题也按谢希逸琴论有楚妃叹七拍荡荡大楚跨土万里北据方城南接交趾西抚巴汉东被海涘五侯九伯是疆是理矫矫庄王渊渟岳峙冕旒垂精充纩塞耳韬光戢曜潜默恭已内委樊姬外任孙子猗猗樊姬体道履信既绌虞丘九女是进杜絶邪佞广启令胤割欢抑宠居之不吝不吝实难可谓知㡬化自近始着于闺闱光佐霸业迈德扬威羣后列辟式瞻洪规譬彼江海百川咸归万邦作歌身没名飞右一曲晋乐所奏同前袁伯文玉墀滴凄露罗幌已依霜逢春每先絶争秋欲几芳同前梁简文帝闺闲漏永永漏长宵寂寂草营飞夜户丝虫绕秋屋薄笑未为欣微叹还成戚金簪鬓下垂玉筯衣前滴同前张籍湘云初起江沉沉君王遥在云梦林江南雨多旌旗暗台下朝朝春水深章华殿前朝万国君心独自终无极楚兵满地能逐禽谁用一身继筋力西江若飜云梦中麋鹿死尽应还宫楚妃吟王筠花早飞林中朙鸟早归庭前日暖春闺香气亦霏霏香气漂当轩清唱调独顾慕含怨复含娇蝶飞兰复袅袅轻风入裙春可游歌声梁上浮春游方有乐沈沈下罗幕楚妃曲吴均春妆约春黛如月复如蛾玉钗照绣领金薄厠红罗楚妃怨张籍梧桐叶下黄金井横架辘轳牵素䌄美人初起天未朙手拂银缾秋水冷王子乔古辞刘向列仙传曰王子乔者周灵王太子晋也好吹笙作凤鸣游伊洛之间道人浮丘公接以上蒿髙山三十余年后求之于山上见桓良曰告我家七月七日待我于缑氏山头至时果乘白鹤驻山头望之不得到举手谢时人数日而去为立祠于缑氏山下及嵩髙之首焉王子乔参驾白鹿云中遨参驾白鹿云中遨下游来王子乔参驾白鹿上至云戏游遨上建逋隂广里践近髙结仙宫过谒三台东游四海五岳山过蓬莱紫云台三王五帝不足令令我圣朙应太平养民若子事父朙当究天禄永康宁玉女罗坐吹笛箫嗟行圣人游八极鸣吐衔福翔殿侧圣主享万年悲吟皇帝延夀命右一曲魏晋乐所奏同前江淹子乔好轻举不待鍊银丹控鹤去窈窕学凤对巑岏山无一春草谷有千年兰云衣下踯躅龙驾何时还同前髙允生仙化非常道其义出自然王乔诞神气白日忽升天晻暧御云气飘飖乘长烟寄想崆峒外翺翔宇宙间七月有佳节控鹤崇崖巅永与时人别一去不复旋同前髙允王少卿王少卿超升飞龙翔天庭遗仪景云汉酬光骛电逝忽若浮骑日月从列星跨腾太廓踰窅冥寻元气出天门穷览有无究道根同前宋之问王子乔爱神仙七月七日上賔天白虎揺瑟凤吹笙乘骑云气吸日精吸日精长不归遗庙今抂而人非空望山头草草露溼君衣乐府诗集巻第二十九东吴毛晋订正乐府诗集乐府诗集卷第三十乐府诗集巻第三十太原郭茂倩编次相和歌辞四弦曲古今乐録曰张永元嘉技録有四弦一曲蜀国四弦是也居相和之末三调之首古有四曲其张女四弦李延年四弦严卯四弦三曲阙蜀国四弦节家旧有六解宋歌有五解今亦阙蜀国弦梁简文帝铜梁指斜谷劒道望中区通星上分野作固下为都雅歌因良守妙舞自巴渝阳城嬉乐盛劒骑欝相趋五妇行难至百两好游娱牲祈望帝祀酒酹蜀侯诛江妃纳重聘卓女爱将雏停弦时繋爪息吹治脣朱脱衫湔锦浪囘扇避阳乌闻君握节返贱妾下城隅同前卢思道西蜀称天府由来擅沃饶雪浮玉垒夕日映锦城朝南寻九折路东上七星桥琴心若易解令客岂难要同前李贺枫香晚华静锦水南山影惊石坠猿哀竹云愁半岭凉月生秋浦玉沙鳞鳞光谁家红泪客不忍过瞿塘平调曲古今乐録曰王僧䖍大朙三年宴乐技録平调有七曲一曰长歌行二曰短歌行三曰勐虎行四曰君子行五曰燕歌行六曰从军行七曰鞠歌行荀氏録所载十二曲传者五曲武帝周西对酒文帝仰瞻竝短歌行文帝秋风别日竝燕歌行是也其七曲今不传文帝功名朙帝青青竝长歌行武帝吾年朙帝双桐竝勐虎行燕赵君子行左延年苦哉从军行雉朝飞短歌行是也其器有笙笛筑瑟琴筝琵琶七种歌弦六部张永録曰未歌之前有八部弦四器俱作抂髙下游弄之后凡三调歌弦一部竟輙作送歌弦今用器又有大歌弦一曲歌大妇织绮罗不抂歌数唯平调有之即清调相逢狭路间道隘不容车篇后章有大妇织绮罗中妇织流黄是也张録云非管弦音声所寄似是命笛理弦之余王録所无也亦谓之三妇艳诗长歌行古乐府解题曰古辞云青青园中葵朝露待日晞言芳华不久当努力为乐无至老大乃伤悲也魏改奏文帝所赋曲西山一何髙言仙道茫茫不可识如王乔赤松皆空言虚词迂恠难信当观圣道而已若陆机逝矣经天日悲哉带地川则复言人运短促当乘间长歌与古文合也崔豹古今註曰长歌短歌言人夀命长短各有定分不可妄求按古诗云长歌正激烈魏武帝燕歌行云短歌微吟不能长晋传玄艳歌行云咄来长歌续短歌然则歌声有长短非言夀命也唐李贺有长歌续短歌葢出扵此青青园中葵朝露待日晞阳春布徳泽万物生光辉常恐秋节至焜黄华叶衰百川东到海何时复西归少壮不努力老大徒伤悲同前古辞仙人骑白鹿发短耳何长导我上太华揽芝获赤幢来到主人门奉药一玉箱主人服此药身体一日康彊髪白㪅黑延年夀命长岧岧山上亭皎皎云间星逺望使心思逰子恋所生驱车出北门遥观洛阳城凯风吹长棘夭夭枝叶倾黄鸟飞相追咬咬弄音声竚立望西河泣下沾罗缨同前魏朙帝静夜不能寐耳听衆禽鸣大城育狐兔髙墉多鸟声坏宇何寥廓㝛屋邪草生中心感时物抚劒下前庭翔佯于阶际景星一何朙仰首观灵㝛北辰奋休荣哀彼失羣鷰丧偶独焭焭单心谁与侣造房孰与成徒然喟有和悲惨伤人情余情偏易感怀罔増愤盈吐吟音不彻泣涕沾罗缨同前傅玄利害同根源赏下有甘钩义门近囗塘兽囗出通侯抚劔安所趋蛮方未顺流蜀贼阻石城吴宼冯龙舟二军多壮士闻贼如见雠投身効知已徒生心所羞鹰隼厉天翼耻与鷰雀逰成败抂纵者无令鸟忧同前陆机逝矣经天日悲哉带地川寸隂无停晷尺波徒自旋年往迅劲矢时来亮急弦逺期鲜克及盈数固希全容华夙夜零体泽坐自捐兹物苟难停吾夀安得延俛仰逝将过倐忽㡬何间慷慨亦焉诉天道良自然但恨功名薄竹帛无所宣迨及歳未暮长歌乗我闲同前谢灵运倐烁夕星流昱弈朝露团粲粲乌有停泫泫岂暂安徂龄速飞电穨节骛惊湍览物起悲绪顾已识忧端朽貌改鲜色悴容变柔颜变改苟催促容色乌盘桓亹亹衰期迫靡靡壮志阑既慙臧孙慨复愧扬子叹寸隂果有逝尺素竟无观幸赊道念戚且取长歌懽同前梁元帝当垆擅㫖酒一巵堪十年无劳蜀山铸扶授采金钱人生行乐尔何处不畱连朝爲洛生咏夕作据梧眠忽兹忘物我优㳺得自然同前沈约连连无壑改微微市朝变来功嗣往迹莫武徂升彦局涂顿逺䇿畱懽限奔箭拊戚状惊澜循休拟回电嵗去芳愿违年来苦心荐春貌既移红秋林岂停蒨一倍茂陵道宁思柏梁宴长戢兔园情永别金华殿声徽无惑简丹青有余绚幽籥且未调无使长歌倦同前春隰荑緑桺寒墀积皓雪依依往纪盈霏霏来思结思结纒嵗晏曾是掩初节初节曾不掩浮荣逐弦缺弦缺㪅圜合君荣永沉灭色随夏莲变能与秋霜耋道迫无异期贤愚有同絶衔恨岂云忘天道无甄别功名识所职竹帛寻摧裂生外苟难寻坐为长叹设同前李白桃李得日开荣华照当年东风动百物草木尽欲言枯枝无丑叶涸水吐清泉大力运天地羲和无停鞭功名不早着竹帛将何宣桃李务青春谁能贯白日富贵与神仙蹉跎成两失金石犹销铄风霜无久质畏落日月后彊欢歌与酒秋霜不惜人倐忽侵蒲桺同前王昌龄旷野饶悲风飕飕黄蒿草系马停白杨谁知我怀抱所是同袍者相逢尽衰老况登汉家陵南望长安道下有枯树根上有鼷䑕窠高皇子孙尽千古无人过宝玉频发掘精灵其奈何人生须达命有酒且长歌鰕䱉篇曹植一曰鰕䱹篇乐府解题曰曹植拟长歌行为鰕䱉鰕䱉游潢潦不知江海流鷰雀戏藩柴安识鸿鹄逰世事此诚朙大德固无俦驾言登五岳然后小陵丘俯观上路人势利囗是谋雠高念皇家逺怀柔九州抚劒而雷音勐气纵横浮泛泊徒嗷嗷谁知壮士忧短歌行二首六解魏武帝古今乐録曰王僧䖍技録云短歌行仰瞻一曲魏氏遗令使节朔奏乐魏文制此辞自抚筝和歌歌者曰贵官弹筝贵官即魏文也此曲声制最美辞不可入宴乐乐府解题曰短歌行魏武帝对酒当歌人生几何晋陆机置酒髙堂悲歌临觞皆言当及时为乐也对酒当歌人生㡬何譬如朝露去日苦多慨当以慷忧思难忘以何解愁唯有杜康青青子衿悠悠我心但爲君故沈吟至今朙朙如月何时可辍忧从中来不可断絶鹿鸣食野之苹我有嘉宾鼓瑟吹笙山不厌髙水不厌深周公吐哺天下归心右一曲晋乐所奏对酒当歌人生㡬何譬如朝露去日苦多慨当以慷忧思难忘何以解忧唯有杜康青青子衿悠悠我心鹿鸣食野之苹我有嘉宾鼓瑟吹笙朙朙如月何时可辍忧从中来不可断絶越陌度阡枉用相存契濶谈䜩心念旧恩月朙星稀乌鹊南飞绕树三匝何枝可依山不厌髙海不厌深周公吐哺天下归心右一曲本辞同前六解武帝周西伯昌怀此圣徳三分天下而有其二脩奉贡献臣节不坠崇侯谗之是以拘系后见赦原赐之斧钺得使征伐为仲尼所称达及徳行犹奉事殷论叙其美齐桓之功为霸之首九合诸侯一匡天下一匡天下不以兵车正而不谲其德传称孔子所叹幷称夷吾民受其恩赐与庙胙命无下拜小白不敢尔天威抂颜咫尺晋文亦霸躬奉天王受赐珪瓒秬鬯彤弓卢弓矢干虎贲三百人威服诸侯师之者尊八方闻之名亚齐桓河阳之㑹诈称周王是其名纷葩右一曲晋乐所奏同前六解魏文帝仰瞻帷幕俯察几筵其物如故其人不存神灵倐忽弃我遐迁靡瞻靡恃泣涕连连游鹿衘草鸣麑翩翩飞鸟挟子巢栖我独孤焭怀此百离忧心孔疚莫我能知人亦有言忧令人老嗟我白髪生一何早长吟永叹懐我圣考曰仁者夀胡不是保右一曲魏乐所奏同前魏朙帝翩翩春鷰端集余堂隂匿阳显节运自常厥貎淑美玄衣素裳归仁服徳雌雄颉颃执志精专絜行驯良衘土缮巢有式宫房不规自圜无矩而方同前傅玄长安髙城曽楼亭亭干云四起上贯天庭蜉蝣何整行如军征蟋蟀何感中夜哀鸣蚍蜉偷药粲粲其荣寤寐念之谁知我情㫺君视我如掌中珠何意一朝弃我沟渠㫺君与我如影如形何意一去心如流星㫺君与我两心相结何意今日忽然两絶同前陆机置酒髙堂悲歌临觞人生几何逝如朝霜时无重至华不再扬苹以春晖兰以秋芳来日苦短去日苦长今我不乐蟋蟀在房乐以会兴悲以别章岂曰无感忧为子忘我酒旣㫖我肴既臧短歌可咏长夜无荒同前张率君子有酒小人鼓缶乃布长筵式宴亲友盛壮不畱容华易朽如彼藁叶有似过牖往日莫淹来期无久秋风悴林寒蝉鸣桺悲自别深懽由会厚岂云不乐与子同夀我酒既盈我肴伊阜短歌是唱孰知身后同前徐谦竆通皆是运荣辱岂关身不愿门前客看时逢故人意气青云里爽朗烟霞外不羡一囊钱唯重心襟㑹同前辛徳源驰射罢金沟戏笑上云楼少妻鸣赵瑟侍妓啭吴讴杯度浮香满扇举细尘浮星河耿凉夜飞月艳新秋忽念奔驹促弥欣执烛逰同前聂夷中八月木䕃薄十叶三堕枝人生过五十亦已同此时朝出东郭门嘉树郁参差暮出西郭门原草已离披南隣好台榭北邻善歌吹荣华忽消歇四顾令人悲生死与荣辱四者乃常期古人耻其名没世无人知无言鬓似霜勿谓髪如丝耆年无一善何殊食乳儿同前李白白日何短短百年苦易满苍穹浩茫茫万劫太极长麻姑垂两鬓一半已成霜天公见玉女大笑亿千塲吾欲揽六龙囘车挂扶桑北斗酌美酒劝龙各一觞富贵非所愿为人驻穨光同前六首顾况城边路今人犂田㫺人墓岸上沙㫺时江水今人家今人㫺人共长叹四气相催节囘换朙月皎皎入华池白云离离度清汉我欲昇天天隔霄我思渡水水无桥我欲上山山路险我欲汲井井泉遥越人翠被今何夕独立沙边江草碧紫鷰西飞欲寄书白云何处逢来客新繋青丝百尺绳心拄君家辘轳上我心皎㓗君不知辘轳一转一惆怅何处春风吹晓幕江南绿水通朱阁美人二八面如花泣向东风畏花落临春风听春鸟别时多见时少愁人夜永不得眠瑶井玉绳相向晓轩辕皇帝初得仙鼎湖一去三千年周流三十六洞天洞中日月星辰连骑龙驾景逰八极轩辕弓劒无人识东海青童寄消息同前王建人初生日初出上山迟下山疾百年三万六千朝夜里分将彊半日有歌有舞闻早为昨日徤扵今日时人家见生男女好不知男女催人老短歌行无乐声同前张籍青天荡荡髙且虚上有白日无根株流光暂出还入地催我少年不须臾与君相逢忽寂寞衰老不复如今乐玉巵盛酒置君前再拜愿君千万年同前二首白居易曈曈太阳如火色上行千里下一刻出爲白昼入爲夜圜转如珠住不得住不得可奈何爲君举酒歌短歌歌声苦词亦苦四座少年君听取今夕未竟朙夕催秋风才往春风回人无根蔕时不驻朱颜白日相隳頽劝君且彊笑一面劝君复彊饮一杯人生不得长欢乐年少须臾老到来世人求富贵多为身嗜欲盛衰不自由得失常相逐问君少年日苦学将干禄负笈尘中逰抱书雪前㝛布衾不周体藜茄才充腹三十登宦途五十被朝服奴温已挟纩马肥初食粟未敢议欢逰尚为名捡束耳目聋暗后堂上调丝竹牙齿缺落时盘中堆酒肉彼来此已去外余中不足少壮与荣华相避如寒燠青云去地逺白日终天速终古无奈何短歌听一曲同前陆龟䝉爪牙在身上陷穽犹可制瓜牙在胸中劒㦸无所谓人言畏勐虎谁是撩头毙秪见古来心姦雄暗相噬同前僧皎然古人若不死吾亦有所悲萧萧烟雨九原上白杨青松葬者谁贵贱同一尘死生同一指人生在世共如此何异浮云与流水短歌行短歌无穷日已倾邺宫梁苑徒有名春草秋风伤我情何为不学金僊侣一悟空王无死生乐府诗集巻第三十东吴毛晋订正乐府诗集乐府诗集卷第三十一乐府诗集巻第三十一太原郭茂倩编次相和歌辞平调曲铜雀台张正见一曰铜雀妓邺都故事曰魏武帝遗命诸子曰吾死之后葬扵邺之西岗上与西门豹祠相近无藏金玉珠宝余香可分诸夫人不命祭吾妾与伎人皆着铜雀台台上施六尺牀下繐帐朝晡上酒脯粻糒之属每月朝十五輙向帐前作伎汝等时登台望吾西陵墓田故陆机弔魏武帝文曰挥清絃而独奏荐脯糒而谁尝悼繐帐之冥漠怨西陵之茫茫登雀台而羣悲伫美目其何望按铜雀台抂邺城建安十五年筑其台最髙上有屋一百二十间连接榱栋侵彻云汉铸大铜雀置于楼颠舒翼奋尾势若飞动因名为铜雀台乐府解题曰后人悲其意而为之咏也凄凉铜雀晚揺落墓田通云惨当歌日松吟欲舞风人疏瑶席冷曲罢繐帷空可惜年将泪俱尽望陵中同前荀仲举髙台秋色晚直望已悽然况复归风便松声入断絃泪逐梁尘下心随团扇捐谁堪三五夜空对月光圜同前王无竞北登铜雀上西望青松郭繐帐空苍苍陵田纷漠漠平生事已变歌吹宛犹昨长袖拂玉尘遗情结罗幕妾怨在朝露君恩岂中薄高台奏曲终曲终泪横落同前郑愔日斜漳浦望风起邺台寒玉座平生晚金罇妓吹阑舞余依帐泣歌罢向陵看萧索松风暮愁烟入井栏同前刘长卿娇爱更何日髙台空数层含啼映双袖不忍看西陵漳河东流无复来百花辇路为苍苔青楼月夜长寂寞碧云日暮空徘徊君不见邺中万事非㫺时古人何抂今人悲春风不逐君王去草色年年旧宫路宫中歌舞已浮云空指行人往来处同前贾至日暮铜雀静西陵乌雀归抚弦心断絶听管泪霏霏灵机临朝奠空牀巻夜衣苍苍川上月应照妾魂飞同前罗隐彊歌彊舞竟难胜花落花开泪满缯祗合当年伴君死免教憔悴望西陵同前嶭能魏帝当时铜雀台黄花深映棘丛开人生富贵须囘首此地岂无歌舞来同前张氏琰君王冥寞不可见铜雀歌舞空徘徊西陵啧啧悲㝛鸟空殿沈沈闭青苔青苔无人迹红粉空相哀同前梁氏琼歌扇向陵开齐行奠玉杯舞时飞鷰列梦里片云来月色空余恨松声暮㪅哀谁怜未死妾掩袂下铜台铜雀妓谢朓繐帷飘井干罇酒若平生郁郁西陵树讵闻歌吹声芳襟染泪迹婵娟空复情玉座犹寂寞况乃妾身轻同前何逊秋风木叶落萧瑟管絃清望陵歌对酒向帐舞空城寂寂檐宇旷飘飘帷幔轻曲终相顾起日暮松栢声同前刘孝绰雀台三五日歌吹似佳期定对西陵晚松风飘素帷危絃断㪅接心伤于此时何言畱客袂飜掩望陵悲同前江淹武王去金阁英威长寂寞雄劒顿无光杂佩亦消烁秋至朙月圜风伤白露落清夜何湛湛孤烛映兰幕抚影怆无从惟怀忧不薄瑶色行应罢红芳几为乐徒登歌舞台终成蝼蚁郭同前二首王勃妾本深宫妓曽城闭九重君王欢爱尽歌舞为谁容锦衾不复襞罗衣谁再缝髙台西北望流涕向青松金鳯邻铜雀漳河望邺城君王无处所台榭若平生舞筵纷可就歌梁俨未倾西陵松槚冷谁见绮罗情同前沈佺期㫺年分鼎地今日望陵台一旦雄图尽千秋遗令开绮罗君不见歌舞妾空来恩共漳河水东流无重廻同前乔知之金阁惜分香鈆华不重妆空余歌舞地犹是为君王哀弦调已絶艳曲不须长共看西陵暮秋烟生白杨同前王适日暮铜雀迥幽声玉座清萧森松栢望姿郁绮罗情君恩不再重妾舞为谁轻同前欧阳詹萧条登古台囘首黄金屋落叶不归林髙陵永为谷妆容徒自丽舞态閲谁目惆怅繐帷前歌声苦于哭同前袁晖君爱本相饶从来事舞腰那堪攀玉座肠断望陵朝怨着情无主哀凝曲不调况临松日暮悲吹坐萧萧同前刘商魏主矜蛾睂美人美扵玉髙台无昼夜歌舞竟未足盛色如转圜夕阳落深谷仍令身殁后尚足平生慾红粉横泪痕调絃空向屋举头君不在唯见西陵木玉辇岂再来娇鬟为谁緑那堪秋风里㪅舞阳春曲曲终情不胜䦨干向西哭台边生野草来去罥罗縠况复陵寝间双双见麋鹿同前李贺佳人一壶酒秋容满千里石马卧新烟忧来何所似歌声且濳弄陵树风自起长裾压髙台涙眼看花机同前吴烛秋色西陵满绿芜繁絃急管彊欢娯长舒罗袖不成舞却向风前承泪珠同前朱光弼魏王铜雀妓曰暮管絃清一见西陵树悲心舞不成同前朱放恨唱歌声咽愁飜舞袖迟西陵日欲暮是妾断肠时同前僧皎然彊开樽酒向陵看忆得君王旧日欢不觉余歌悲自断非关艳曲转声难雀台怨马戴魏宫歌舞地蝶戏鸟还鸣玉座人难到铜台雨滴平西陵树不见漳浦草空生万恨尽埋此徒悬千载名同前程氏长文君王去后行人絶箫竽不响歌喉咽雄劒无威光彩沈宝瑟零落金星灭玉阶寂寂坠秋露月照当时歌舞处当时歌舞人不廻化为今日西陵灰置酒髙堂上孔欣置酒宴友生髙㑹临疎櫺芳俎列佳肴山罍满春青广乐充堂宇丝竹横两楹邯郸有名倡承间奏新声八音何寥亮四座同懽情举觞发湛露衔盃咏鹿鸣觞謡可相娱扬解意何荣顾欢来义士畅哉矫天诚朝日不夕盛川流常宵征生犹悬水澑死若波澜停当年贵得意何能竞虚名当置酒梁简文帝置酒宴嘉賔瞩迥临飞观絶岭隔天余长屿横江半日色花上绮风光水中乱三益既葳𬎼四始方葱粲置酒行李益置酒命所欢凭觞遂为戚日往不再来兹辰坐成㫺百龄非长久五十将半百胡为劳我形已鬓还复白西山鸾鹤顾矫矫烟雾翮朙霞发金丹隂洞潜水碧安得凌风羽崦嵫驻灵魄兀然坐衰老慙叹东陵柏同前陆龟䝉落尘花片排香痕䦨珊醉露栖愁魂洞庭波色惜不得东风领入黄金罇千筠掷毫春谱大碧舞红啼相唱和安知寂寞西海头青未垂孤凤饿长歌续短歌李贺长歌破衣襟短歌断白髪秦王不可见旦夕成内热渇饮壶中酒饥拔陇头粟凄凄四月兰千里一时緑夜峰何离离朙月落石底徘徊㳂石寻照出髙峰外不得与之逰歌成鬓先改勐虎行魏文帝古辞曰饥不从勐虎食暮不从野雀栖野雀安无巢逰子为谁骄魏朙帝辞曰双桐生空枝枝叶自相加通泉溉其根玄雨润其柯古今乐録曰勐虎行王僧䖍技録曰荀録所载朙帝双桐一篇今不传乐府解题曰晋陆机云渴不饮盗泉水言从逺役犹耿介不以艰险改节也又有双桐生空井亦出于此与君媾新欢託配于二仪充列于紫微升降焉可知梧桐攀凤翼云雨散洪池同前陆机渴不饮盗泉水热不息恶木隂恶木岂无枝志士多苦心整驾肃时命杖䇿将逺寻饥食勐虎窟寒栖野雀林日归功未建时往嵗载隂崇云临岸骇鸣条随风吟静言幽谷底长啸髙山岑急絃无懦响亮节难为音人生诚未易曷云开此襟眷我耿介怀俯仰愧古今同前谢惠连贫不攻九疑玉倦不憩三危峰九疑有或号三危无安容美物摽贵用志士厉竒踪如何祗逺役王命宜肃恭伐鼓功未着振旅何时从同前勐虎潜深山长啸自生风人谓客行乐客行苦心伤同前储光羲寒亦不忧雪饥亦不食人人血岂不甘所恶伤朙神太室为我宅孟门为我隣百兽为我膳五龙为我宾䝉马一何威浮江亦以仁綵章耀朝日牙爪雄武臣髙云逐气浮厚地随声震君能贾余勇日夕长扵亲同前李白朝作勐虎行暮作勐虎吟肠断非关陇头水涙下不为雍门琴旌旗缤纷两河道战鼓惊山欲倾倒秦人半作燕地囚胡马翻衘洛阳草一输一失关下兵朝降夕叛幽蓟城巨鳌未斩海水动鱼龙奔走安得宁颇似楚汉时翻覆无定止朝过博浪沙暮入淮隂市张良未遇韩信贫刘项存亾抂两臣蹔到下邳受兵略来投漂母作主人贤哲恓恓古如此今时亦弃青云士有䇿不敢犯龙鳞窜身南国避胡尘宝书长劒挂髙阁金鞍骏马散故人昨日方为宣城客掣铃交通二千石有时六博快壮心遶牀三帀唿一掷楚人每道张旭竒心蔵风云世莫知三吴邦伯多顾眄四海雄侠皆相推萧曹曽作沛中吏攀龙附凤当有时溧阳酒楼三月春杨花漠漠愁杀人胡人緑眼吹玉笛吴歌白纻飞梁尘丈夫相见且为乐槌牛挝鼓㑹衆宾我从此去钓东海得鱼笑寄情相亲同前韩愈勐虎虽云恶亦各有匹侪羣行深谷间百兽望风低身食黄熊父子食赤豹麛择肉扵熊罴肯视兔与狸正昼当谷眠眼有百歩威自矜无当对气性纵以乖朝怒杀其子暮还飱作其妃匹侪四散走勐虎还孤栖狐鸣门四㫄乌鹊从噪之出逐猴入居虎不知所归谁云勐虎恶中路正悲啼豹来衔其尾熊来攫其颐勐虎死不辞但慙前所为虎兕无助死况如汝细微故当结以信亲当结以私亲故且不保人谁信汝为同前张籍南山北山树冥冥勐虎白日遶林行向晚一身当道食山中麋鹿尽无声年年养子抂深谷雌雄上山不相逐谷中近窟有山林长向村家取黄犊五陵年少不敢射空来林下看行迹同前李贺长戈莫舂彊弩莫烹乳孙哺子教得生狞举头为城掉尾为旌东海黄公愁见夜行道逢驺虞牛哀不平生何用尺刀壁上雷鸣泰山之下妇人哭声官家有程吏不敢听同前僧齐已磨尔牙错尔爪狐莫威兔莫狡饥来吞噬取肠饱横行不怕日月朙皇天产尔为生狞前村半夜闻吼声何人按劒灯荧荧双桐生空井季月对桐井新枝杂旧株晚叶藏栖凤朝花拂曙乌还看稚子照银牀繋辘轳乐府诗集巻第三十一东吴毛晋订正乐府诗集乐府诗集卷第三十二乐府诗集卷第三十二太原郭茂倩编次相和歌辞平调曲君子行古辞乐府解题曰古辞云君子防未然葢言逺嫌疑也又有君子有所思行辞旨与此不同君子防未然不处嫌疑间瓜田不纳履李下不正冠嫂叔不亲授长㓜不比肩劳谦得其柄和光甚独难周公下白屋吐哺不及餐一沐三握髪后世称圣贤同前陆机天道夷且简人道险而难休咎相乘蹑飜覆若波澜去疾苦不逺疑似实生患近火固宜热履冰岂恶寒掇蜂灭天道拾尘惑孔颜逐臣尚何有弃友焉足叹福钟恒有兆祸集非无端天损未易辞人益犹可叹朗鉴岂逺假取之抂倾冠近情苦自信君子防未然同前梁简文帝君子懐琬琰不使湼尘淄从容子云阁寂寞仲舒帷多谢悠悠子管窥良可悲同前沈约良御惑燕楚妙察乱渑淄隄倾由漏壤垣隙自危基嚣途或妄践党义勿轻持同前戴暠画野依德星开鄽对廉水接越称交让连树名君子数非唯二失升阶无三止探甑不疑尘正冠还避李寄言蘧伯玉无为嗟独耻同前僧齐已圣人不生麟龙何瑞梧桐不髙凤凰何止吾闻古之有君子行藏以时进退求已荣必为天下荣耻必为天下耻苟进不如此亦何必用虚伪之文章取荣名而自美燕歌行七解魏文帝乐府解题曰晋乐奏魏文帝秋风别日二曲言时序迁换行役不归妇人怨旷无可诉也广题曰燕地名也言良人从役扵燕而为此曲秋风萧瑟天气凉草木揺落露为霜羣䴏辞归鹄南翔念吾客逰多思膓慊慊思归恋故乡君何淹畱寄他方贱妾焭焭守空房忧来思君不敢忘不觉泪下霑衣裳援瑟鸣絃发清商短歌微吟不能长朙月皎皎照我牀星汉西流夜未央牵牛织女遥相望尔独何辜限河梁右一曲晋乐所奏同前六解魏文帝别日何易㑹日难山川悠逺路漫漫欎陶思君未敢言寄书浮云往不还涕零雨面毁形颜谁能怀忧独不叹耿耿伏枕不能眠披衣出户歩东西展诗清歌聊自寛乐往哀来摧心肝悲风清厉秋气寒罗帷徐动经秦轩仰戴星月观云间飞鸟晨鸣声气可怜畱连顾怀不自存右一曲晋乐所奏别日何易㑹日难山川悠逺路漫漫郁陶思君未敢言寄声浮云往不还涕零雨面毁容颜谁能怀忧独不叹展诗清歌聊自寛乐往哀来摧肺肝耿耿伏枕不能眠披衣出户歩东西仰看星月观云间飞鸧晨鸣声可怜畱连顾怀不能存右一曲本辞同前魏朙帝白日晼晼忽西倾霜露惨悽涂阶庭秋草卷叶摧枝茎翩翩飞蓬常独征有似游子不安宁同前陆机四时代序逝不追寒风习习落叶飞蟋蟀抂堂露盈墀念君逺游恒苦悲君何缅然久不归贱妾悠悠心无违白日既没朙灯辉夜禽赴林匹鸟栖双鸣关关㝛河湄忧来感物泪不晞非君之念思为谁别日何早㑹何迟同前谢灵运孟冬初寒节气成悲风入闺霜依庭秋蝉噪桺燕栖楹念君行役怨边城君何崎岖久徂征岂无膏沐感鹳鸣对酒不禁泪沾缨辟牕开幌弄秦筝调絃促柱多哀声遥夜朙月鉴帷屛谁知河汉浅且清展转思服悲朙星同前谢灵运四时推迁迅不停三秋萧瑟叶解轻飞霜被野雁南征念君客逰羇思盈何为淹畱无归声爱而不见伤心情朝日辉华灯朙林鹊同栖渚鸿幷接翮偶羽依蓬瀛仇依旅类相和鸣余独何为志无成忧縁物感泪沾缨同前梁元帝燕赵佳人本自多辽东少妇学春歌黄龙戍北花如锦玄莬城前月似蛾如何此时别夫壻金羁翠眊往交河还闻入汉去燕营怨妾愁心百恨生漫漫悠悠天未晓遥遥夜夜听寒㪅自从异县同心别偏恨同时成异节横波满脸万行啼翠睂暂敛千重结竝海连天合不开那堪春日上春台唯见逺舟如落叶复看遥舸似行杯沙汀夜鹤啸羇雌妾心无趣坐伤离翻嗟汉使音尘断空伤贱妾燕南垂同前萧子显风光迟舞出青苹兰条翠乌鸣发春洛阳梨花落如雪河边细草细如茵桐生井底叶交枝今看无端双鷰离五重飞楼入河汉九华阁道暗清池遥看白马津上吏传道黄龙征戍儿朙月金光徒照妾浮云玉叶君不知思君㫺去桺依依至今八月避暑归朙珠𧖟茧登勉机郁金香特香衣洛阳城头鸡欲曙丞相府中乌未飞夜梦征人缝狐貉私怜织妇裁锦绯吴刀郑锦络寒闺夜被薄芳年海上水中凫日暮寒夜空城雀同前王襃初春丽日鸎欲娇桃花流水没河桥蔷薇花开百重叶杨桺拂地散千条陇西将军号都护楼兰校尉称嫖姚自从㫺别春鷰分经年一去不相闻无复汉地长安月唯有漠北蓟城云淮南桂中朙月影流黄机上织成文充国行军屡筑营阳史讨虏陷平城城下风多能却阵沙中雪浅讵停兵属国少妇犹年少羽林轻骑散征行遥闻陌头採桑曲犹胜邉地胡笳声胡笳向暮使人泣还使闺中空伫立桃花落杏花舒桐生井底寒叶疎试为来看上林雁必有遥寄陇头书同前庾信代北云气昼昬昬千里飞蓬无复根寒雁丁丁渡辽水桑叶纷纷落蓟门晋阳山头无箭竹疎勒城中乏水源属国征戍久离居阳关音信絶能疎愿得鲁连飞一箭持寄思归燕将书渡辽本自有将军寒风萧萧生水纹妾惊甘泉足烽火君讶渔阳少阵云自从将军出细桺荡子空牀难独守盘龙朙镜饷秦嘉辟恶生香寄韩寿春分鷰来能几日二月𧖟眠不复久洛阳逰丝百丈连黄河春冰千片穿桃花颜色好如马楡荚新开巧似钱蒲桃一杯千日醉无事九转学神仙定取金丹作几服能令华表得千年同前髙适汉家烟尘在东北汉将辞家破残贼男儿本自重横行天子非常赐颜色摐金伐鼓下楡关旌旗逶迤碣石间校尉羽书飞瀚海单于猎火照狼山山川萧条极边土胡骑凭凌杂风雨战士军前半死生美人帐下犹歌舞大漠穷秋塞草衰孤城落日鬭兵稀身当恩遇常轻敌力尽关山未解围鐡衣逺戍辛勤久玉筯应啼别离后少妇城南欲断肠征人蓟北空廻首边风飘飘那可度絶域苍茫㪅何有杀气三日作阵云寒声一夜传刁斗相看白刃血纷纷死节从来岂顾勲君不见沙塲征战苦至今犹忆李将军同前贾至国之重镇惟幽都东威九夷制北胡五军精卒三十万百战百胜擒单于前临滹沲后沮水崇山沃野亘千里㫺时燕王重贤士黄金筑台从隗始倐忽兴王定蓟丘汉家又以封王侯萧条魏晋为横流鲜卑窃据朝五州我唐区夏余十纪军容武备赫万祀彤弓黄钺授元帅垦耕大漠为内地季秋胶折邉草腓治兵羽猎因出师千营万队连旌旗望之如火忽雷驰匈奴慑窜穷髪北大荒万里无尘飞隋家㫺为天下宰穷兵黩武征辽海南风不竞多死声鼓卧旗折黄云横六军将士皆死尽战马空鞍归故营时迁道革天下平白环入贡沧海清自有农夫已髙枕无劳校尉重横行同前陶翰请君畱楚调听我吟燕歌家抂辽水头邉风意气多出身为汉将正值戎未和雪中凌天山冰上渡交河大小百余战封侯竟蹉跎归来霸陵下故旧无相过雄劒委尘匣空门唯雀罗玉篸还赵女宝瑟付齐娥㫺日不为乐时哉今奈何从军行五首王粲古今乐録曰从军行王僧䖍云荀録所载左延年苦哉一篇今不传乐府解题曰从军行皆军旅辛苦之辞广题曰左延年辞云苦哉边地人一嵗三从军三子到炖煌二子诣陇西五子逺鬭去五妇皆怀身陈伏知道又有从军五㪅转从军有苦乐但问所从谁所从神且武焉得久劳师相公征关右赫怒震天威一举灭獯虏再举服羌夷西收边地贼忽若附拾遗陈赏越丘山酒肉踰川坻军中多饫饶人马皆溢肥徒行兼乗还空出有余资拓地三千里往返一如飞歌舞入邺城所愿获无违昼日献大朝日暮薄言归外参时朙政内不废家私禽兽惮为牺良苗实已挥窃慕负鼎翁愿厉朽钝姿不能效沮溺相随把锄犂熟览夫子诗信知所言非凉风厉秋节司典告详刑我君顺时发桓桓东南征汎舟葢长川陈卒𬒳隰垧征夫怀亲戚谁能无此情拊衿倚舟樯眷言思邺城哀彼东山人喟然感鹳鸣日月不安处人谁获恒宁㫺人从公旦一徂輙三龄今我神武师蹔往必速平弃余亲睦恩输力竭忠贞惧无一夫用报我素餐诚夙夜自恲性思逝若抽萦将秉先登羽岂敢听金声从军征遐路讨彼东南夷方舟顺广川薄暮未安坻白日半西山桑有余晖蟋蟀夹岸鸣孤鸟翩翩飞征夫心两怀悽怆令吾悲下船登高防草露霑我衣廻身赴牀寝此愁当告谁身服干戈事岂得念所私卽戎有受命兹理不可违朝发邺都桥暮济白马津逍遥河隄上左右望我军连舫踰万艘带甲千万人率彼东南路将定一举勲筹䇿运帷幄一由我圣君恨我无时谋譬诸具官臣鞠躬中坚内微画无所陈许历为完士一言犹败秦我有素餐责诚愧伐檀人虽无鈆刀用庶几奋薄身悠悠渉荒路靡靡我心愁四望无烟火但见林与丘城郭生榛棘蹊径无所由蕉蒲竟广泽葭苇夹长流日夕凉风发翩翩漂吾舟寒蝉抂树鸣鹳鹄摩天游客子多悲伤泪下不可收朝入谯郡界旷然消人忧鸡鸣达四境黍稷盈原畴馆宅充㕓里女士满庄自非圣贤国谁能享斯休诗人美乐土虽客犹愿畱同前陆机苦哉远征人飘飘穷四遐南陟五岭巅北戍长城阿谿谷深无底崇山欝嵯峨奋臂攀乔木振迹渉流沙隆暑固已惨凉风严且苛夏条焦鲜藻寒冰结冲波胡马如云屯越旗亦星罗飞锋无絶影鸣镝自相和朝餐不免冑夕息常负戈苦哉远征人拊心悲如何同前颜延年苦哉远征人毕力干时艰秦初略扬越汉世争隂山地广㫄无界嵒阿上亏天峤雾下髙鸟冰沙固流川秋飊冬未至春液夏不涓闽烽指荆吴胡埃属幽燕横海咸飞骊絶漠皆控弦驰檄发章表军书交塞邉接镝赴阵首卷甲起行前羽驿驰无絶旌旗昼夜悬卧伺金柝响起候亭燧烟逖矣远征人惜哉私自怜同前二首梁简文帝贰师惜善马楼兰贪汉财前年出右地今嵗谢轮台鱼云望旗聚龙沙随阵开冰城朝浴铁地道夜衘枚将军号令密天子玺书催何时反旧里遥见下机来云中亭障羽檄惊甘泉烽火通夜朙贰师将军新筑营嫖姚校尉初出征复有山西将絶世爱雄名三门应遁甲五垒学神兵白云随阵色苍山答鼓声迤逦观鵞翼参差覩雁行先平小月阵却灭大宛城善马还长乐黄金付水衡小妇赵人能鼓瑟侍婢初笄解郑声庭前桃花飞已合必应红妆来起迎同前梁元帝宝劒饰龙渊长虹画彩船山虗和铙管水浄写楼船连鸡随火度燧象带烽然洞庭晚风急潇湘夜月圜荀令多文藻临戎赋雅篇同前沈约惜哉征夫子忧恨良独多浮天出鳀海束马渡交河云萦九折嶝风巻万里波维舟无夕岛秣骥乏平莎凌涛富惊沫援木阙垂萝红飕鸣叠屿流云照层阿玄埃晦朔马白日照吴戈寝兴流征怨寤寐起还歌晨装岂辍惊夕垒讵淹和苦哉远征人悲矣将如何同前戴暠长安夜刺闺胡骑白铜鞮诏书发陇右召募取关西劒悬三尺鞘铠㬥七重犀督军鸣战鼓遑夜数㪅鼙侵星出桺塞际晚入榆溪秦泾含药熓晋火逐飞鸡通泉开地道望敌竖云梯隂山日不暮长城风自凄弓寒折锦鞬马冻滑斜蹄燕旗竿上晚羌笛管中嘶登山试下赵凭轼且平齐当今凾谷上唯见一丸泥同前吴均男儿亦可怜立功在北邉阵头横却月马腹带连钱懐戈发陇坻乘冻至辽边微诚君不爱终自直如弦同前二首江淹樽酒送征人踟蹰抂亲宴日暮浮云滋握手泪如䨷悠悠清水天嘉鲂得所荐而我抂万里结友不相见袖中有短书愿寄双飞燕从军出陇北长望隂山云泾渭各流异恩情于此分故人赠宝劒镂以瑶华文一言凤独立再説鸾无羣何得晨风起悠哉凌翠氛黄鹄去千里垂涕为报君同前萧子显左角朙王侵汉边轻薄良家恶少年纵横向沮泽凌厉取山田黄尘不见景飞蓬桓满天边功封浞野窃宠劫祁连春风春月将进酒妖姬舞女乱君前同前刘孝义冠军亲侠射长平自合围木落彫弓燥气秋征马肥贤王皆屈膝幕府复申威何谓从军乐往返速如飞同前张正见胡兵屯蓟北汉将起山西故人轻百战聊欲定三齐风前喷画角云上舞飞梯雁塞秋声逺龙沙云路迷燕然自可勒函谷讵须泥将军定朔边刁斗出祁连髙桺横长塞榆关接逺天井泉含阵竭风火映山然欲知客心断旄旌万里悬同前赵王辽东烽火照甘泉蓟北亭障接燕然水冻菖蒲未生节关寒榆叶不成钱同前庾信河图论阵气金匮辨星文地中鸣鼓角天上下将军函犀恒七属浴铁本千羣飞梯聊度綘合弩蹔凌汾㓂阵先中断妖营即两分连烽对岭度嘶马隔河闻箭飞如疾雨城崩似坏云英王于此战何用武安君同前二首王襃兵书久闲习征战数曽经讲戎平乐观学戏羽林亭西征度疎勒东驱出井陉牧马滨长渭营军毒上泾平云如阵色半月类城形羽书封信玺诏使动流星对岸流沙白縁河桺色青将幕恒临斗旌门常背刑勲封瀚海石功勒燕然铭兵势因麾下军图送掖庭谁怜下玉筯向暮掩金屛黄河流水急骢马送征人谷望河阳县桥度小平津年少多逰侠结客好轻身代风愁枥马胡霜宜角筋羽书劳警急边鞍倦苦辛康居因汉使卢龙称魏臣荒戍唯看桺边城不识春男儿重意气无为羞贱贫同前卢思道朔方烽火照甘泉长安飞将出祁连羣渠玉劒良家子白马金羁侠少年平朙偃月屯右地薄暮鱼丽逐左贤谷中石虎经衘箭山上金人曽祭天天涯一去无穷已蓟门迢遰三千里朝见马岭黄沙合夕望龙城阵云起庭中竒树已堪攀塞外征人殊未还白云初下天山外浮云直向五原间关山万里不可越谁能坐对芳菲月流水本自断人肠坚冰旧来伤马骨边庭节物与华异冬䨷秋霜春不歇长风萧萧渡水来归雁连连映天没从军行军行万里出龙庭单于渭桥今已拜将军何处觅功名同前朙余庆三边烽乱惊十万且横行风卷常山阵笳喧细桺营劒花寒不落弓月晓逾朙会取淮南地特作朔方城乐府诗集巻第三十二东吴毛晋订正乐府诗集乐府诗集卷第三十三乐府诗集巻第三十三太原郭茂倩编次相和歌平调曲从军行二首虞世南涂山烽候惊弭节度龙城冀马楼兰将燕犀上谷兵劒寒花不落弓晓月逾朙凛凛严霜节冰壮黄河絶蔽日卷征蓬浮天散飞雪全兵值月满精骑乘胶折结髪早驱驰辛苦事旄麾马冻重关冷轮摧九折危独有西山将年年属数竒爟火发金微连营出武威孤城寒云起絶阵虏尘飞侠客吸龙劒恶少缦胡衣朝摩骨都垒夜解谷蠡围萧闗逺无极蒲海广难依沙镫离旌断晴川候马归交河梁已毕燕山斾欲飞方知万里相侯服有光辉同前骆宾王平生一顾念意气溢三军野日分戈影天星合劒文弓弦抱汉月马足践胡尘不求生入塞唯当死报君同前刘希夷秋来风瑟瑟羣胡马行疾严城昼不开伏兵暗相失天子庙堂拜将军玉门出纷纷伊洛间戎马数千匹军门压黄河兵气冲白日平生怀伏劒忼慨既投笔南登汉月孤北走燕云密近取韩彭计早知孙吴术丈夫清万里谁能扫一室同前乔知之南庭结白露北风扫黄叶此时鸿雁来惊鸣催思妾曲房理针线平砧擣文练鸳绮裁易成龙乡信难见窈窕九重闺寂寞十年啼纱窻白云㝛罗幌月光栖云月晓微微愁思流黄机玉霜冻珠履金吹薄罗衣汉家已得地君去将何事宛转结𧖟书寂寞无雁使生平贺恩信本为容华进况复落红颜蝉声催緑鬓同前李颀白日登山望烽火昏黄饮马傍交河行人刁斗风砂暗公主琵琶幽怨多野云万里无城郭雨雪纷纷连大漠胡雁哀鸣夜夜飞胡儿眼泪双双落闻道玉门犹被遮应将性命逐轻车年年战骨埋荒外空见蒲萄入汉家同前三首李约看图闲教阵画地静论邉乌垒天西戍鹰姿塞上川路长须算日书逺每题年无复生还望翻思未别前栅髙三面鬭箭尽举烽频营桺和烟暮关榆带雪春邉城多老将碛路少归人㸃尽三河卒年年添塞尘候火起雕城尘砂拥战声逰军藏汉帜降骑説蕃情霜降滮池浅秋深太白朙嫖姚方虎视不觉请添兵同前戎昱㫺从李都尉双鞬照马蹄擒生黒山北杀敌黄云西太白沈虏地边草复萋萋归来邯郸市百尺青楼梯感激然诺重平生胆力齐芳筵草歌发艳粉轻鬟低半醉秋风起铁骑门前嘶逺戍报烽火孤城严鼓鼙挥鞭望尘去少妇莫含啼同前厉玄边草早不春劒花増泞尘广场收骥尾清瀚怯龙鳞帆色已归越松声厌避秦几时逢范蠡处处是通津同前二首李白从军玉门道逐虏金微山笛奏梅花曲刀开朙月环鼓声鸣海上兵气拥云间愿斩单于首长驱静铁关百战沙塲碎铁衣城南已合数重围突营射杀唿延将独领残兵千骑归同前王维吹角动行人喧喧行人起笳鸣马嘶乱争渡金河水日草沙漠垂战声烟尘里尽繋名王颈归来报天子同前王昌龄向夕临大荒朔风轸归虑平沙万里余飞鸟㝛何处虏骑猎长原翩翩傍河去边声摇白草海气生黄雾百战苦风尘十年履霜露虽投定远笔未坐将军树早知行路难悔不理章句烽火城西百尺楼黄昬独上海风秋㪅吹横笛关山月谁解金闺万里愁琵琶起舞换新声总是关山旧别情撩乱边愁弹不尽髙髙秋月照长城青海长云暗雪山孤城遥望雁门关黄沙百战穿金甲不破楼兰终不还同前卢纶二十抂边城军中得勇名巻旗收败马断碛拥残兵覆阵乌鸢起烧山草木朙塞闲思逺猎师老厌分营雪岭无人迹冰河足雁声李陵甘此没惆怅汉公卿同前六首刘长卿廻看虏骑合城下汉兵稀白刃两相向黄云愁不飞手中无尺铁徒欲突重围落日㪅萧条北方动枯草将军追虏骑夜失隂山道战败仍树勲韩彭但空老草枯秋塞上望见渔阳郭胡马嘶一声汉兵泪双落谁为吮痈者此事今人薄目极雁门道青青边草春一身事征战匹马同辛勤末路成白首功归天下人倚劒白日草望乡登戍楼北风吹羌笛此夜关山愁廻首不无意滹河空自流黄沙一万里白首无人怜报国劒已折归乡身幸全单于古台下边色寒苍然同前杜頠秋草马蹄轻角弓持弦急去为龙城候正值胡兵袭军气横大荒战酣日将入长风金鼓动白雾铁衣溼四起愁边声南辕时伫立断蓬孤自转寒雁飞相及万里云沙涨路平氷䨷澁夜闻汉使归独向刀环泣同前僧皎然候骑出纷纷元戎霍冠军汉鞞秋聒地羌火昼烧云万里戎城合三边羽檄分乌孙驱未尽肯顾辽阳勲汉斾拂丹霄汉军新破辽红尘驱卤簿白羽拥嫖姚战苦军犹乐功髙将不骄至今丁令塞朔吹空萧萧百万逐唿韩频年不解鞍兵屯絶漠暗马饮浊河亁破虏功未録劳师力已殚须防肘腋下飞祸出无端飞将下天来竒谋阃外裁水心龙劒动地肺雁山开望气燕师锐当锋虏阵摧从今射鵰骑不敢过云堆黄𥿄君王诏青泥校尉书誓师张虎落选将擐犀渠雾暗津浦失天寒塞桺疎横行十万骑欲扫虏尘余同前王建汉军逐单于日没处河曲浮云道傍起行子车下㝛枪城围鼓角氊帐依山谷马上悬壶浆刀头分顿肉来时髙堂上父母亲结束囘首不见家风吹破衣服金疮生肢节相与拔箭镞闻道西凉州家家妇人哭同前张祜少年金紫就光辉直指边城虎翼飞一巻旌收千骑虏万全身出百重围黄云断塞寻鹰去白草连天射雁归白首汉廷刀笔吏丈夫功业本相依同前五首令狐楚荒鸡隔水啼汗马逐风嘶终日随旌斾何时罢鼓鼙孤心眠夜雪满眼是秋沙万里犹防塞三年不见家却望冰河濶前登雪岭高征人几多抂又拟战临洮胡风千里惊汉月五㪅朙纵有还家梦犹闻出塞身草雪连青海隂云覆白山可怜班定逺出入玉门关同前三首王维旌甲从军乆风云识阵难今朝韩信计日下斩成安燕颔多竒相狼头敢犯边寄言班定远正是立功年旄头夜落捷书飞来奏金门着赐衣白马将军频破镝黄龙戍卒几时归从军五㪅转五首伏知道乐苑曰五㪅转商调曲按伏知道已有从军辞则五㪅转葢陈已前曲也一㪅刁斗鸣校尉逴连城遥闻射鵰骑悬惮将军名二㪅愁未央高城寒夜长试将弓学月聊持劒比霜三㪅夜警新横吹独吟春彊听梅花落误忆桺园人四㪅星汉低落月与云齐依稀北风里胡笳杂马嘶五㪅催送筹晓色映山头城乌初起堞㪅人悄下楼从军有苦乐行李益魏王粲从军行曰从军有苦乐但问所从谁因以为题也劳者且勿歌我欲送君觞从军有苦乐此曲乐未央仆本居陇上陇水断人肠东过秦宫路宫路入咸阳时逢汉帝出諌猎至长杨讵驰游侠窟非结少年场一旦承嘉惠轻命重恩光秉笔参帷帟从军至朔方边地多隂风草木自凄凉断絶海云去出没胡沙长参差引雁翼隠辚腾军装劒文夜如水马汗冻成霜侠气五都少矜功六郡良山河起目前睚眦死路傍北逐驱獯虏西临复旧疆㫺还赋余资今岀乃嬴粮一矢致夏服我弓不再张寄言丈夫雄苦乐身自当苦哉逺征人鲍溶晋陆机从军行曰苦哉逺征人飘飘穷四遐宋颜延年从军行曰苦哉逺征人毕力干时艰葢苦天下征伐也又有苦哉行逺征人皆出于从军行也征人歌古曲携手上河梁李陵死别处杳杳玄㝠乡忆㫺从此路连年征鬼方久行迷汉历三洗氊衣裳百战身且抂微功信难忘逺承云台议非势孰敢当落日弔李广白身过河阳闲弓失月影劳劒无龙光去日始束髪今来髪成霜虚名乃闲事生见父母乡掩抑大风歌徘徊少年塲诚哉古人言鸟尽良弓藏苦哉行五首戎昱彼䑕侵我厨纵貍授粱肉鼠虽为君却貍食自须足冀雪大国耻翻是大国辱羶腥逼绮罗塼瓦杂珠玉登楼非骋望目笑是心哭何意天乐中至今奏胡曲官军收洛阳家住洛阳里夫婿与兄弟目前见伤死吞声不许哭还遣衣罗绮上马随匈奴数秋黄尘里生为名家女死作塞垣鬼乡国无还期天津哭流水登楼望天衢目极泪盈睫彊笑无笑容须妆旧花压㫺年买奴仆奴仆来碎叶岂意未死间自为匈奴妾一生忽至此万事痛苦业得出塞垣飞不如彼蜂蝶妾家青河边七叶承貂蝉身为最小女偏得浑家怜亲戚不相识幽闺十五年有时最逺出祗到中门前前年狂胡来惧死翻生全今秋官军至岂意遭戈鋋匈奴为先锋长鼻黄髪拳弯弓猎生八百歩牛羊羶脱身落虎口不及归黄泉苦哉难重陈暗哭苍苍天可汗奉亲诏今月归燕山忽如乱刀劒揽妾心肠间出戸望北荒迢迢玉门关生人为死别有去无时还汉月割妾心胡风凋妾颜去去断絶魂呌天天不闻逺征人王襃黄河流水急驱马送征人谷望河阳县桥渡小平津鞠歌行陆机古今乐録曰王僧䖍技録平调又有鞠歌行今无歌者陆机序曰按汉宫合有含章鞠室灵芝鞠室后汉马防第宅卜临道连合通池鞠城弥于街路鞠歌将谓此也又东阿王诗连骑击壤或谓䠞鞠乎三言七言虽竒宝名器不遇知己终不见重愿逢知已以託意焉朝云升应龙攀乘风逺游腾云端鼓钟歇岂自欢急弦髙张思和弹时希值年夙愆循已虽易人知难王阳登贡公欢罕生既没国子叹嗟千载岂虚言邈矣逺念情忾然同前谢灵运德不孤兮必有邻唱和之契冥相因譬如虬虎兮来风云亦如形声影响陈心欢赏兮嵗易沦隐玉藏彩畴识真叔牙显夷吾亲郢旣殁匠寝斤览古籍信伊人永言知己感良辰同前谢惠连翔驰骑伯乐不举谁能知南荆璧万金赀卞和不斵与石离年难畱时易陨厉志莫赏徒劳疲沮齐音溺赵吹匠石善运郢不危古绵眇理参差单心慷慨双泪垂同前李白玉不自言如桃李鱼目笑之卞和耻楚国青蝇何太多连城白璧遭䜛毁荆山长号泣血人忠臣死为刖足鬼听曲知寗戚夷吾因小妻秦穆五羊皮买死百里奚洗拂青云上当时贱如泥朝歌鼓刀叟虎变蟠溪中一举钓六合遂荒营丘东平生渭水曲谁识此老翁奈何今之人双目送征鸿清调曲古今乐録曰王僧䖍技録清调有六曲一苦寒行二豫章行三董逃行四相逢狭路间行五塘上行六秋胡行荀氏録所载九曲传者五曲晋宋齐所歌今不歌武帝北上苦寒行上谒董逃行蒲生上行晨上愿登竝秋胡行是也其四曲今不传朙帝悠悠苦寒行古辞白杨豫章行武帝白日董逃行古辞相逢狭路间行是也其器有笙笛下声弄髙弄游弄箎节琴瑟筝琵琶八种歌弦四弦张永録云未歌之前有五部弦又抂弄后晋宋齐止四器也苦寒行二首六解魏文帝乐府解题曰晋乐奏魏武帝北上篇备言冰雪谿谷之苦其后或谓之北上行葢因武帝辞而拟之也北上太行山艰哉何巍巍太行山艰哉何巍巍羊肠坂诘屈车轮为之摧树木何萧瑟北风声正悲何萧瑟北风声正悲熊罴对我蹲虎豹夹道啼谿谷少人民雪落何霏霏少人民雪落何霏霏延颈长叹息逺行多所懐我心何拂郁思欲一东归何拂郁思欲一东归水深桥梁絶中道正徘徊迷惑失径路暝无所㝛栖失径路瞑无所㝛栖行行日以逺人马同时饥担囊行取薪斧冰持作糜担囊行取薪斧冰持作糜悲彼东山诗悠悠使我哀右一曲晋乐所奏北上太行山艰哉何巍巍羊肠坂诘屈车轮爲之摧树木何萧瑟北风声正悲熊罴对我蹲虎豹夹路啼谿谷少人民雪落何霏霏延颈长叹息远行多所懐我心何怫郁思欲一东归水深桥梁絶中路正徘徊迷惑失故路薄草无㝛栖行行日已逺人马同时饥担囊行取薪斧冰持作糜悲彼东山诗悠悠令我哀右一曲本辞苦寒行五解魏朙帝悠悠发洛都茾我征东行悠悠发洛都茾我征东行征行弥二旬屯吹龙陂城顾观故垒处皇祖之所营故垒处皇祖之所营屋室若平㫺栋宇无邪倾奈何我皇祖潜徳隐圣形我皇祖潜德隐圣形虽没而不朽书贵垂休名光光我皇祖轩曜同其荣我皇祖轩曜同其荣遗化布四海八表以肃清虽有吴蜀宼春秋足耀兵徒悲我皇祖不永享百龄赋诗以写懐伏轼泪霑缨右一曲晋乐所奏同前陆机北逰幽朔城凉野多险艰俯入穹谷底仰陟髙山盘凝冰结重磵积雪被长峦隂云兴巖侧悲风鸣树端不覩白日影但闻寒鸟嚾勐虎凭林啸玄猿临岸叹夕㝛乔木下惨惨恒鲜欢渇饮坚冰浆饥待零露餐离思固已矣寤寐莫与言剧哉行役人慊慊恒苦寒同前谢灵运岁岁曾冰食纷纷䨷雪落浮阳灭清晖寒禽呌悲壑饥㸑烟不兴渴汲水枯涸前苦寒行二首杜甫汉时长安雪一丈牛马毛寒缩如猬楚江巫崃冰入懐虎豹哀号又堪记秦城老翁荆扬客惯习炎蒸岁絺绤玄冥祝融气或交手持白羽未敢释去年白帝雪抂山今年白帝雪抂地冻埋蛟龙南浦缩寒刮肌肤北风利楚人四时皆麻衣楚天万里无晶辉三足之乌足恐断羲和送将安所归后苦寒行二首杜甫南纪巫庐瘴不絶太古已来无尺雪蛮夷长老怨苦寒崑崙天关冻应折玄猿口噤不能啸白鹄翅垂眼流血安得春泥补地裂晚来江门失大木勐风中夜吹白屋天兵断斩青海戎杀气南行动坤轴不尔苦寒何太酷巴东之崃生凌澌彼苍廻轩人得知苦寒行刘驾严威动八荒䓶䓶无休时阳乌不自暖雪压扶桑枝岁暮寒益壮青春安得归朔雁到南海越禽何处飞谁言贫士叹不为身无衣同前僧贯休北风北风职何严毒摧壮士心缩金乌足冻云嚣嚣碍雪一片下不得声遶枯桑根抂沙塞黄河彻底顽直到海一气搏束万物无态唯有吾庭前杉松树枝枝枝徤抂同前僧齐已冰峰撑空寒矗矗云凝水冻埋海陆杀物之性伤人之慾既不能断絶蒺蔾荆棘之根株又不能展凤凰麒麟之拳跼如此则何如为和煦为膏雨自然天下之荣枯融融于万戸吁嗟篇曹植乐府解题曰曹植拟苦寒行为吁嗟吁嗟此转篷居世何独然长去本根逝夙夜无休闲东西经七陌南北越九千卒遇回风起吹我入云间自谓终天路忽然下沉渊惊飈接我出故归彼中田当南而㪅北谓东而反西宕宕当何依忽亾而复存飘飖周八泽连翩历五山流转无恒处谁知吾苦艰愿为中林草秋随野火燔麋灭岂不痛愿与林叶连北上行李白北上何所苦北上縁太行磴道盘且峻巉巖凌穹苍马足蹶侧石车轮摧高冈沙尘接幽州烽火连朔方杀气毒劒㦸严风裂衣裳奔鲸夹黄河凿齿屯洛阳前行无归日返顾思旧乡惨戚冰雪里悲号絶中膓尺布不掩体皮肤剧枯桑汲水涧谷阻採薪陇坂长勐虎又掉尾磨牙皓秋霜草木不可飡饥饮零露浆叹此北上苦停骖为之伤何日王道平开颜覩天光乐府诗集巻第三十三东吴毛晋订正乐府诗集乐府诗集卷第三十四乐府诗集巻第三十四太原郭茂倩编次相和歌辞清调曲豫章行古辞古今乐录曰豫章行王僧䖍云荀录所载古白杨一篇今不传乐府解题曰陆机汎舟清川渚谢灵运出㝛告密亲皆伤离别言寿短景驰容华不久傅玄苦相篇云苦相身爲女言尽力于人终以华落见弃亦题曰豫章行也豫章汉郡邑地名白杨初生时乃抂豫章山上叶摩青云下根通黄泉凉秋八九月山客持斧斤我▫何皎皎皎梯落▫▫▫根株已断絶颠倒巖石间大匠持斧绳锯墨齐两端一驱四五里枝叶自捐◪▫▫▫▫㑹爲舟船燔身抂洛阳宫根在豫章山多谢枝与叶何时复相连吾生百年▫自▫▫▫俱何意万人巧使我离根株右一曲晋乐所奏豫章行二首曹植乐府解题曰曹植拟豫章爲穷逹穷达难豫图祸福信亦然虞舜不逢尧耕耘处中田太公未遭文渔钓泾渭川不见鲁孔丘穷困陈蔡间周公下白屋天下称其贤鸳鸯自用亲不苦比翼连他人虽同盟骨肉天性然周公穆康叔管蔡则流言子臧让千乘季札慕其贤豫章行苦相篇傅玄苦相身爲女卑陋难再陈儿男当门戸堕地自生神雄心志四海万里望风尘女育无欣爱不爲家所珍长大逃深室藏头羞见人无涙适他乡忽如雨絶云低头和颜色素齿结朱脣跪拜无复数婢妾如严宾情合同云汉葵藿仰阳春心乖甚水火百恶集其身玉颜随年变丈夫多好新㫺爲形与影今爲胡与秦胡秦时相见一絶踰参辰豫章行陆机汎舟清川渚遥望高山隂川陆殊途轨懿亲将远寻三荆欢同株四鸟悲异林乐㑹良自古悼别岂独今寄世将几何日昃无停隂前路旣已多后途随年侵促促薄暮景亹亹鲜克禁曷爲复以兹曾是懐苦心逺节婴物浅近情能不深行矣保嘉福景絶继以音同前谢灵运短生旅长世桓觉白日欹览镜睨頽容华颜岂久期苟无廻戈术坐观落崦嵫同前谢惠连轩帆遡遥路薄送瞰遐江舟车理殊缅密友将逺从九里乐同润二华念分峰集欢岂今发离叹自古钟促生靡缓期迅景无迟踪缁髪廹多素憔悴谢华䒠婉娩寡畱晷窈窕闭淹龙如何阻行止愤愠结心胸旣微达者度欢戚谁能封愿子保淑愼良讯代徽容同前沈约燕陵平而远易河清且驶一见尘波阻临途引征思双劒爱匣同孤鸾悲影异宴言诚易纂清謌信难嗣卧闻夕钟急坐閲朝光亟往欢坠壮心来戚满衰志殂芳无再馥沦灰定还炽夏台尚可忘荣辱亦奚事愧微旷士节徒感鄙生饵劳哉纳辰和地远託声寄同前嶭道衡江南地远接闽瓯东山英妙屡经游前瞻叠障千重阻却带惊湍万里流枫叶朝飞向京洛文鱼夜过历吴洲君行远度茱茰岭妾住长依朙月楼楼中愁思不开嚬始复临牕望早春鸳鸯水上萍初合鸣鹤园中花倂新空忆常时角枕处无复前日画睂人照骨金环谁用许见胆朙镜自生尘荡子从来好畱滞况复关山远迢递当学织女嫁牵牛莫学姮娥叛夫壻偏讶思君无限极欲罢欲忘还复忆愿作王母三青鸟飞来飞去传消息丰城双劒㫺曾离经年累月复相随不畏将军成久别只恐封侯心㪅移同前李白胡风吹代马北拥鲁阳关吴兵照海雪西讨何时还半渡上辽津黄云惨无颜老母与子别唿天野草间白马绕旌旗悲鸣相追攀白杨秋月苦早落豫章山本爲休朙人斩虏素不闲岂惜战鬬死爲君扫兇顽精感石没羽岂亾惮险艰楼船若鲸飞波荡落星湾此曲不可奏三军鬓成斑董逃行五解古辞崔豹古今注曰董逃歌后汉游童所作也终有董卓作乱卒以逃亾后人习之爲歌章乐府奏之以爲儆诫焉后汉书五行志曰灵帝中平中京都歌曰承乐世董逃游四郭董逃蒙天恩董逃带金紫董逃行谢恩董逃整车骑董逃垂欲发董逃与中辞董逃出西门董逃瞻宫殿董逃望京城董逃日夜絶董逃心摧伤董逃案董谓董卓也言欲跋扈纵有残㬥终归逃窜至于灭族也风俗通曰卓以董逃之歌主爲已发太禁絶之杨孚董卓传曰卓改董逃爲董安乐府解题曰古词云吾欲上谒从高山山头危险大难言言五岳之上皆以黄金爲宫阙而多灵兽仙草可以求长生不死之术令天神拥护君上以寿考也若陆机和风习习薄林谢灵运春虹散彩银河但言节物芳华可及时行乐无使徂龄坐徙而已晋傅玄有歴九秋篇十二章具叙夫妇别离之思亦题云董逃行未详吾欲上谒从高山山头危崄大难言遥望五岳端黄金爲阙班璘但见芝草叶落纷纷百鸟集来如烟山兽纷纶麟辟邪其端鵾鸡声鸣但见山兽援戏相拘攀小复前行玉堂未心怀流还传教出门来门外人何求所言欲从圣道求一得命延教敇凡吏受言採取神药若木端白兔长跪擣药虾蟇丸奉上陛下一玉柈服此药可得神仙服尔神药莫不欢喜陛下长生老寿四面肃肃稽首天神拥䕶左右陛下长与天相保守董逃行歴九秋篇傅玄歴九秋兮三春遗贵客兮远賔顾多君心所亲乃命妙妓才人炳若日月星辰序金罍兮玉觞宾主递起写行杯若飞电絶光交觞接巵结裳慷慨欢笑万方奏新诗兮夫君烂然虎变龙文浑如天地未分齐讴楚舞纷纷歌声上激青云穷八音兮异伦奇声靡靡每新微披素齿丹脣逸响飞薄梁尘精爽眇眇入神坐咸醉兮沾欢引樽促席临轩进爵献寿翻翻千秋要君一言愿爱不移若山君恩爱兮不竭譬若朝日夕月此景万里不絶长保初醮结髪何忧坐胡越携弱手兮金环上游飞阁云间穆若鸳鳯双燕还幸兰房自安娱心乐意难原乐既极兮多怀盛时忽逝若頽寒暑革御景廻春荣随风飘摧感物动心增哀妾受命兮孤虚男儿随地称姝女弱难存若无骨肉至亲㪅疏奉事他人託躯君如影兮随形贱妾如水浮萍朙月不能常盈谁能无根保荣良时冉冉代征顾绣领兮含晖皎日廻光则微朱华忽示渐衰影欲舍形高飞谁言往思可追荠与麦兮夏零兰桂践履逾馨禄命悬天难朙妾心结意丹青何忧君心中倾董逃行陆机和风习习薄林柔条布叶垂隂鸣鸠拂羽相寻仓鹒阶喈弄音感时悼逝伤心日月相追周旋万里儵忽几年人皆冉冉西迁盛时一往不还慷慨乖念悽然㫺为少年无忧常怪秉烛夜游翩翩宵征何求于今知此有由但为老去年遒盛固有衰不疑长夜冥冥无期何不驱驰及时聊乐永日自怡赍此遗情何之人生居世为安岂若及时为驩世道多故万端忧虑纷䥘交颜老行及之长叹同前元稹董逃董逃董卓逃揩铿戈甲声劳嘈剜剜深脐脂熖熖人皆数叹曰尔独不忆年年取我身上膏膏销骨尽烟火死长安城中贼毛起城门四走公卿士走劝刘虞作天子刘虞不敢作天子曹瞒簒乱从此始董逃董逃人莫喜胜负翻环相枕倚缝缀难成裁破易何况曲针不能伸巧指欲学裁缝须准拟同前张籍洛阳城头火曈曈乱兵烧我天子宫宫城南面有深山尽将老㓜藏其间重巖为屋橡为食丁男夜行候消息闻道官军犹掠人旧里如今归未得董逃行汉家几时重太平相逢行古辞一曰相逢狭路间行亦曰长安有狭斜行乐府解题曰古词文意与鸡鸣曲同晋陆机长安狭斜行云伊洛有岐路岐路交朱轮则言世路险狭邪僻正直之士无所措手足矣唐李贺有难忘曲亦出于此相逢狭路间道隘不容车不知何年少夹毂问君家君家诚易知易知复难忘黄金为君门白玉为君堂堂上置樽酒作使邯郸倡中庭生桂树华灯何煌煌兄弟两三人中子为侍郎五日一来归道上自生光黄金络马头观者盈道傍入门时左顾但见双鸳鸯鸳鸯七十二罗列自成行音声何噰噰鹤鸣东西厢大妇织绮罗中妇织流黄小妇无所为挟瑟上高堂丈人且安坐调丝方未央右一曲晋乐所奏同前谢惠连行行即长道道长息班草邂逅赏心人与我倾怀抱夷世信难值忧来伤人平生不可保阳华与春渥隂柯长秋藁心慨荣去速情苦忧来早日华难久居忧来伤人谆谆亦至老亲党近䘏庇昵君不常好九族悲素䨷三良怨黄鸟迩来白即頳忧来伤人近繬㓗必造水流理就溼火炎同归燥赏契少能谐断金断可寳千计莫适从万端信纷绕巢林宜择木结友使心晓心晓形迹略略迩谁能了相逢既若旧忧来伤人片言代纻缟同前张率相逢夕隂街独趋尚冠里高门既如一甲第复相似凭轼日欲昬何处访公子公子之所抂所抂良易知青楼出上路渐台临曲池堂上抚流徽雷罇朝夕施橘柚分华实朱火燎金枝兄弟两三人冠珮纷陆离朝从禁中出车骑竝驱驰金鞍马脑勒聚观路傍儿入门一顾望凫鹄有雄雌雄雌各数千相鸣戏羽仪竝抂东西立羣次何离离大妇剌方领中妇抱婴儿小妇尚娇稚端坐吹参差丈人无遽起神凤且来仪同前崔颢妾年初二八家住洛桥头玉户临驰道朱门近御沟使君何假问夫壻大长秋女弟新承宠诸兄近拜侯春生百子殿花发五城楼出入千门里年年乐未休同前二首李白朝骑五花马谒帝出银台秀色谁家子云车珠箔开金鞭遥指㸃玉勒近迟囘夹毂相借问疑从天上来怜肠愁欲断斜日复相催下车何轻盈飘然似落梅邀入青绮门当歌共衔杯衔杯映歌扇似月云中见相见不相亲不如不相见相见情已深未语可知心胡为守空闺孤眠愁锦衾锦衾与罗帏纒绵会有时春风正澹荡草雨来何迟愿因三青鸟㪅报长相思光景不待人须臾发成丝当年失行乐老去徒伤悲持此道密意无令旷佳期相逢红尘内高揖黄金鞭万户垂杨里君家阿那边同前韦应物二十登汉朝英声迈今古适从东方来又欲谒朙主犹酣新丰酒尚带灞陵雨邂逅两相逢别来间寒暑宁知白日晚暂向花间语忽闻长乐钟走马东西去相逢狭路间孔欣相逢狭路间道狭正踟蹰如何不羣士行吟戏路衢辍歩相与言君行欲焉如淳朴久已凋荣利迭相驱流落尚风波人情多迁渝势集堂必满运去庭亦虚竞趋尝不暇谁肯眷桑枢无为肆独往只将困沦胥未若及初九携手归田庐躬耕东山畔乐道咏玄书狭路安足游方外可寄娱同前梁昭朙太子京华有曲巷曲曲不通舆道逢一侠客縁路问君居君居抂城北可寻复易知朱门间皓壁刻桷映晨离阶植若华草光影逐飈移轻幰委四屋兰膏然百枝长子饰青紫中子任以赀小子始总角方作啼弄儿三子俱入门赫奕盛羽仪华驑服衡辔白玉镂鞿羁容止同规矩宾从尽恭卑雅郑时间作孤竹乍参差云飞离水㝛弄吭满青池懽乐无终极流目岂知疲门下非毛遂坐上尽英奇大妇成贝锦中妇饰粉絁小妇独无事理曲歩檐垂丈人暂徙倚行使流风吹同前沈约相逢洛阳道系声流水车路逢轻薄子竚立问君家君家诚易知易知复易忆龙马满街衢飞葢交门侧大子万户侯中子飞而食小子始从官朝夕温省直三子俱入门赫奕多羽翼若若青组纡烟烟金珰色大妇绕梁歌中妇廻文织小妇独无事闭户聊且即緑绮试一弹玄鹤方鼓翼同前刘孺送君追遐路路狭暧朝雰三危上蔽日九折杳连云枝交幰不见听静吹才闻岂伊叹道远亦廼泣涂分况兹别亲爱情念切离羣同前刘遵春晚驾香车交轮碍狭斜所恐惟风入疑伤歩揺花含羞隐年少何因问妾家青楼临上路相期觉路賖同前隋李德林天衢号九经冠葢恒纵横忽逢懐剌客相寻欲逐名我住河阳浦开门望帝城金台逺犹出玉观夜恒朙筵羞太官膳酒酿歩兵营悬牀接髙士隔帐授诸生流水琴前韵飞尘歌后轻大子难为弟中子难为兄小子轻财利实见陶朱情龙轩照人转骥马嘘天朙入门俱有说至道胜金籝出门㑹亲友天官奏德星大妇训端木中妇诲刘灵小妇南山下击缶和秦筝羣賔莫有戏灯来告絶缨乐府诗集巻第三十四东吴毛晋订正乐府诗集乐府诗集卷第三十五乐府诗集巻第三十五太原郭茂倩编次相和歌辞清调曲长安有狭斜行古辞长安有狭斜狭斜不容车适逢两少年挟毂问君家君家新市傍易知复难忘大子二千石中子孝亷郎小子无官职衣冠仕洛阳三子俱入室室中自生光大妇织绮纻中妇织流黄小妇无所为挟琴上髙堂丈夫且徐徐调絃讵未央同前陆机伊洛有歧路歧路交朱轮轻葢承华景腾歩蹑飞尘鸣玉岂朴儒冯轼皆俊民烈心厉劲秋丽服鲜芳春余本倦游客豪彦多旧亲倾葢承芳讯欲鸣当及晨守一不足矜歧路良可遵规行无旷迹矩歩岂逮人投足绪已尔四时不必循将遂殊涂轨要子同归津同前谢恵连纪郢有通逵通逵竝轩车帟帟雕轮驰轩轩翠葢舒撰策之五尹振辔从三闾推劒冯前轼鸣佩専后舆同前荀昶朝发邯郸邑暮宿井陉间井陉一何狭车马不得旋邂逅相逢值﨑岖交一言一言不容多伏轼问君家君家诚易知易知复易博南面平原居北趣相如阁飞楼临名都通门枕华郭入门无所见但见双栖鹤栖鹤数十双鸳鸯羣相追大兄珥金珰中兄振缨緌伏腊一来归隣里生光辉小弟无所为鬬鸡东陌逵大妇织纨绮中妇缝罗衣小妇无所作挟瑟弄音徽丈人且却坐梁尘将欲飞同前梁武帝洛阳有曲陌曲曲不通驿忽遇二少童扶辔问君宅我宅邯郸右易忆复可知大息组絪緼中息佩陆离小息尚青绮总角游南皮三息俱入门家臣拜门垂三息俱升堂旨酒盈千巵三息俱入戸户内有光仪大妇理金翠中妇事玊觿小妇独闲暇调笙游曲池丈人少裵回凤吹方参差同前梁简文帝长安有径涂径径不通舆道逢双总丱扶轮问我车我居青门北可忆复易津大息骞金勒中息割黄银小息始得意黄头作弄臣三息俱入门雅意扬清尘三息俱上堂觞肴满四陈三息俱入戸照耀光容新大妇舒绮絪中妇拂罗巾小妇最容冶映镜学娇嚬丈人且安坐清讴出绛脣同前沈约青槐金陵柏丹毂贵游士方骖万乘臣炫服千金子咸阳不足称临淄孰能拟同前庾肩吾长安曲陌坂曲曲不容幰路逢双绮𥜗问君居近逺我居临御沟可识不可求长子登麟阁次子侍龙楼少子无髙位聊从金马游三子俱来下左右若川流三子俱来入髙轩映彩旒三子俱来宴玉柱击清瓯大妇襞云裘中妇巻罗帱少妇多妖艳花钿系石橊夫君且安坐欢娯方未周同前王冏名都驰道傍华毂乱锵锵道逢佳丽子问我居何乡我家洛川上甲第遥相望珠扉玳瑁牀绮席流蘓帐大子执金吾次子中郎将小子陪金马遨游蔑卿相三子俱休沐风流郁何壮三子俱㑹同肃雍多礼让三子俱还室丝管纷寥亮大妇裁舞衣中妇学清唱小妇窥镜影㺯此朝霞状佳人且少留为君绕梁唱同前徐防长安有勾曲勾勾不通驲涂逢二绮衣夹路访君室君室近霸城易识复知名大息登金马中息谒承朙小息偏爱幸走马曵长缨三息俱入门车服尽雕轻三息俱上堂嘉賔四座盈三息俱入戸室内有光荣大妇缣始呈中妇绣初营小妇多姿媚红纱映削成上客且安坐胡牀妾自擎同前张正见少年重游侠长安有狭斜路窄时容马枝髙易度车檐髙同落照巷小共飞花相逢夹绣毂借问是谁家同前王襃威纡狭邪道车骑动相喧博徒称剧孟游侠号王孙势倾魏侯府交尽翟公门路邪劳夹毂涂艰倦折辕日斜宣曲观春还御宿园涂歌杨桺曲巷饮橊花樽独有游梁倦还守孝文园三妇艳诗刘铄大妇裁雾縠中妇牒氷练小妇端清景含歌登玉殿丈人且徘徊临风伤流霰同前王融大妇织绮罗中妇织流黄小妇独无事挟瑟上髙堂丈夫且安坐调弦讵未央同前昭朙太子大妇舞轻巾中妇拂华茵小妇独无事红黛润芳津良人且髙卧方欲荐梁尘同前沈约大妇拂玊匣中妇结珠帷小妇独无事对镜理蛾眉良人且安卧夜长方自私同前王筠大妇畱芳褥中妇对华烛小妇独无事当轩理清曲丈人且安卧艳歌方断续同前呉均大妇弦初切中妇管方吹小妇多姿态含笑逼清巵佳人勿余及慇懃妾自知同前刘孝绰大妇缝罗裙中妇料绣文唯余最小妇窕窈舞昭君文人慎勿去听我驻浮云同前十一首陈后主大妇避秋风中妇夜牀空小妇初两髻含娇新脸红得意非霰日可怜那可同大妇西北楼中妇南陌头小妇初妆㸃回眉对月钩可怜还自觉人看反更羞大妇主缣机中春裁春衣小妇新妆冶拂匣动琴徽长夜理清曲余娇且未归大妇妬娥眉中妇逐春时小妇最季少相望巻罗帷罗帷夜寒巻相望人来迟大妇上高楼中妇荡莲舟小妇独无事拨帐掩娇羞丈夫应自解更深难道留大妇初调筝中妇饮歌声小妇春妆罢弄月当宵楹季子时将意相看不用争大妇爱恒偏中妇意长坚小妇独娇笑新来华烛前新来诚可惑为许得新怜大妇酌金杯中妇照妆台小妇偏妖冶下砌折新梅衆中何假问人今最后来大妇怨空闺中妇夜偷啼小妇独含笑正柱作乌栖河低帐未掩夜夜画眉齐大妇正当垆中妇裁罗𥜗小妇独无事淇上待呉姝鸟归花复落欲去却踟蹰大妇年十五中妇当春戸小妇正横陈含娇情未吐所愁晓漏促不恨灯销炷同前张正见大妇织残丝中妇妬蛾眉小妇独无事歌罢咏新诗上客何湏起为待絶缨时同前董思恭大妇裁纨素中妇弄朙珰小妇多姿态登楼红粉妆丈人且安坐初日渐流光同前王绍宗大妇能调瑟中妇咏新诗小妇独无事花庭曵履綦上客且安坐春日正迟迟中妇织流黄梁简文帝翻花满阶砌愁人独上机浮云西北起孔雀东南飞调丝时绕腕易镊乍牵衣鸣梭逐动钏红妆映落晖同前徐陵落花还井上春机当户前带衫行障口觅钏枕檀邉数镊经无乱新浆纬易牵蜘蛛夜伴织百舌晓惊眠封用黎阳土书因计吏船欲知夫婿处今督水衡钱同前卢询别人心已怨愁空日复斜然香望韩夀磨镜待秦嘉残丝愁绩烂余织恐嫌賖支机一片石缓转独轮车下帘还忆月挑灯更惜花似天河上景春时织女家同前虞世南寒闺织素锦含怨敛双蛾综新交缕涩经脆断丝多衣香逐举䄂钏动应鸣梭还恐裁缝罢无信达交河难忘曲李贺夹道开洞门弱杨低画㦸帘影竹叶起箫声吹日色蜂语绕妆镜拂蛾学春碧乱系丁香梢满栏花向夕塘上行五解魏武帝邺都故事曰魏文帝甄皇后中山无极人袁绍据邺与中子煕娶后为妻后太祖破绍文帝时为太子遂以后为夫人后为郭皇后所谮文帝赐死后宫临终为诗曰蒲生我池中緑叶何离离岂无蒹葭艾与君生别离莫以贤豪故弃捐素所爱莫以枲贱弃捐菅与蒯莫以鱼肉贱弃捐葱与薤歌録曰塘上行古辞或云甄皇后造乐府解题曰前志云晋乐奏魏武帝蒲生篇而诸集録皆言其词文帝甄后所作叹以谗诉见弃犹幸得新好不遗故恶焉若晋陆机江蓠生幽渚言妇人衰老失宠行于塘上而为此歌与古辞同意蒲生我池中蒲生我池中其弃何离离傍能行人仪莫能缕自知衆口铄黄金使君生离别念君去我时念君去我时独愁常苦悲想见君颜色感结伤心脾今悉夜夜愁不寐莫用豪贤故莫用豪贤故弃捐素所爱莫用鱼肉贵弃捐葱与薤莫用枲贱弃捐菅与蒯倍恩者苦枯倍恩者苦枯蹶船常苦没教君安息定慎莫致仓卒念与君一共离别亦当何时共坐复相对出亦复苦愁出亦复苦愁入亦复苦愁邉地多悲风树木何萧萧今日乐相乐延年夀千秋右一曲晋乐所奏蒲生我池中其叶何离离傍能行仁义莫若妾自知衆口铄黄金使君生别离念君去我时独愁常苦悲想见君颜色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以枲贱弃捐菅与蒯出亦复苦愁入亦复苦愁邉地多悲风树木何脩脩从君致独乐延年夀千秋右一曲夲辞同前陆机江蓠生幽渚微芳不足宣被䝉风雨㑹移居华池邉发藻玉台下垂影沧浪泉霑润既已渥结根奥且坚四节逝不处繁华难久鲜淑气与时殒余芳随风捐天道有迁易人理无常全男懽智倾愚女爱衰避妍不惜微躯退恒惧苍蝇前愿君广末光照妾薄草年同前谢惠连芳萱秀陵阿菲质不足营幸有忘忧用移根託君庭垂颖临清池擢彩仰华甍霑渥云雨润葳㽔吐芳馨愿君春倾叶畱景惠余朙塘上行苦辛篇刘孝威蒲生伊何陈曲中多苦辛黄金坐销铄白玉遂淄磷裂衣工毁嫡掩䄂切䜛新嫌成迹易已爱去理难申秦云犹变色鲁日尚廻轮妾歌已唱断君心终未亲塘上行李贺藕花凉露溼花缺藕根涩飞下雌鸳鸯塘水声溢溢蒲生行浮萍篇曹植浮萍寄清水随风东西流结发辞严亲来为君子仇恪勤在朝夕无端获罪尤在㫺䝉恩恵和乐如瑟琴何意今摧穨旷若啇与参茱茰自有芳不若桂与兰新人虽可爱无若故所欢行云有返期君恩傥中还慊慊仰天叹愁心将何愬日月不恒处人生忽若寓悲风来入懐泪下如垂露发箧造裳衣裁缝纨与素蒲生行谢脁蒲生广湖邉託身洪波侧春露恵我泽秋霜缛我色根叶从风浪常恐不永植摄生各有命岂云智与力安得游云上与尔同羽翼江蓠生幽渚沈约泽兰被荒径孤芳岂自通幸逢瑶池旷得与金芝丛朝承紫台露夕润渌池风既美脩嫮女复悦繁华童夙昔玉霜满旦草翠条空叶飘储胥右芳歇露寒东纪化尚盈昃俗志信穨隆财殚交易絶华落爱难终所惜改懽眄岂恨逐征蓬愿回昭阳景时照长门宫苦辛行戎昱日暮奏短歌聼余苦辛词如今刀笔士不及屠沽儿少年无事学诗赋岂意文章复相悮东西南北少知音终年竟岁悲行路仰面诉天天不闻低头告地地不言天地生我尚如此陌上他人何足论谁谓西江深渉之固无忧谁谓南山髙可以登之游险巇唯有世间路一向令人堪白头贵人立意不可测等闲桃李成荆棘风尘之士深可亲心如鸡犬能依人悲来却忆汉天子不弃相如家旧贫饮酒酒能散羁愁谁家有酒判一醉万事从他江水流乐府诗集巻第三十五东呉毛晋订正乐府诗集乐府诗集卷第三十六乐府诗集巻第三十六太原郭茂倩编次相和歌辞清调曲秋胡行四解魏武帝西京杂记曰鲁人秋胡娶妻三月而逰宦三年休还家其妇採桑于郊胡至郊而不识其妻也见而悦之乃遗黄金一镒妻曰妾有夫逰宦不返幽闺独处三年于兹未有被辱于今日也採桑不顾胡慙而退至家问妻何在曰行採桑于郊未返既归还乃向所挑之妇也夫妻竝慙妻赴沂水而死列女传曰鲁秋洁妇者鲁秋胡之妻也既纳之五日去而宦于陈五年乃归未至其家见路傍有美妇人方採桑而说之下车谓曰力田不如逢丰年力桑不如见国卿今吾有金愿以与夫人妇曰採桑力作纺绩织纴以供衣食奉二亲养夫子已矣不愿人之金秋胡遂去归至家奉金遗母使人唿其妇妇至乃向採桑者也妇污其行去而东走自投于河而死乐府解题曰后人哀而赋之为秋胡行若魏文帝辞云尧任舜禹当复何为亦题曰秋胡行广题曰曹植秋胡行但歌魏德而不取秋胡事与文帝之辞同也晨上散关山此道当何难晨上散关山此道当何难牛顿不起车堕谷间坐盘石之上弹五弦之琴作为清角韵意中迷烦歌以言志晨上散关山有何三老公卒来在我傍有何三老公卒来在我傍负揜被裘似非恒人谓卿云何困苦以自怨徨徨所欲来到此间歌以言志有何三老公我居崑崙山所谓者真人我居崑崙山所谓者真人道深有可得名山历观遨游八极枕石嗽流饮泉沉吟不决遂上升天歌以言志我居崑崙山去去不可追长恨相牵攀去去不可追长恨相牵攀夜夜安得寐惆怅以自怜正而不谲辞赋依因经传所过西来所传歌以言志去去不可追同前五解武帝愿登泰华山神人共逺逰愿登泰华山神人共逺逰经歴崑崙山到蓬莱飘飖八极与神人俱思得神药万嵗为期歌以言志愿登泰华山天地何长久人道居之短天地何长久人道居之短世言伯阳殊不知老赤松王乔亦云得道得之未闻庶以夀考歌以言志天地何长久朙朙日月光何所不光昭朙朙日月光何所不光昭二仪合圣化贵者独人不万国率土莫非王臣仁义为名礼乐为荣歌以言志朙朙日月光四时更逝去昼夜以成岁四时更逝去昼夜以成岁大人先天而天弗违不戚年往忧世不治存亡有命虑之为蚩歌以言志四时更逝去戚戚欲何念欢笑意所之戚戚欲何念欢笑意所之壮盛智恵殊不再来爱时进趣将以惠谁汎汎放逸亦同何为歌以言志戚戚欲何念右二曲魏晋乐所奏同前三首魏文帝尧任舜禹当复何为百兽率舞凤凰来仪得人则安失人则危唯贤知贤人不易知歌以咏言诚不易移鸣条之役万举必全朙徳通灵降福自天朝与佳人期日夕殊不来嘉肴不尝㫖酒停杯寄言飞鸟告余不能俯折兰黄仰结桂枝佳人不在结之何为从尔何所之乃在大海隅灵若道言贻尔朙珠企予望之歩立踌躇佳人不来何得何须汎汎渌池中有浮萍寄身流波随风靡倾芙蓉含芳菡萏垂荣朝采其实夕佩其英采之遗谁所思在庭双鱼比目鸳鸯交颈有美一人婉如青扬知音识曲善为乐方同前二首傅玄秋胡子娶妇三日㑹行仕宦既享显爵保兹徳音以禄颐亲韫比黄金覩一好妇採桑路傍遂下黄金诱以逢卿玊磨逾絜兰动弥馨源流絜清水无浊波奈何秋胡中道怀邪羙此节妇髙行巍峩哀哉可愍自投长河秋胡纳令室三日官他乡皎皎絜妇姿冷冷守空房燕婉不终夕别如参与啇忧来犹四海易感难可防人言生日短愁者苦夜长百草扬春华攘腕採柔桑素手寻繁枝落叶不盈筐罗衣翳玊体回目流来车君子倦仕归车马如龙骧精诚驰万里既至两相忘行人悦令颜情息此树傍诱以逢卿喻遂下黄金装烈烈贞女忿言辞厉秋霜长驱及居室奉金升北堂母立唿妇来欢情乐未央秋胡见此妇惕然懐探汤负心岂不慙永誓非所望清浊必异源凫凤不竝翔引身赴长流果哉絜妇肠彼夫既不淑此妇亦太刚同前陆机道虽一致涂有万端吉凶纷蔼休咎之源人鲜知命命未易观生亦何惜功名所勤同前七首嵇康富贵尊荣忧患谅独多富贵尊荣忧患谅独多古人所惧丰屋蔀家人害其上兽恶网罗惟有贫贱可以无它歌以言之富贵忧患多贫贱易居贵盛难为工贫贱易居贵盛难为工耻佞直言与祸相逢变故万端俾吉作凶思牵黄犬其莫之从歌以言之贵盛难为工劳谦有悔忠信可久安劳谦有悔忠信可久安天道害盈好胜者残彊梁致灾多招祸患欲得安乐独有无愆歌以言之忠信可久安役神者弊极欲疾枯役神者弊极欲疾枯颜回短折不及童乌纵体滛恣莫不早徂酒色何物今自不辜歌以言之酒色令人枯絶智弃学逰心于玄黙絶智弃学逰心于玄黙过而悔当不自得垂钓一壑乐一国被髪行歌和者四塞歌以言之逰心于玄黙思与王乔乘云逰八极思与王乔乗云逰八极凌厉五岳忽行万亿授我神药自生羽翼唿吸太和练形易色歌以言之行逰八极徘徊钟山息驾于层城徘徊钟山息驾于层城上䕃华葢下采若英受道王母遂升紫庭逍遥天衢千载长生歌以言之徘徊于层城同前二首谢恵连春色迟迟桑何萋萋红桃含妖緑桺舒荑邂逅粲者㳺渚戏蹊华颜易改良愿难谐系风捕影诚知不得念彼奔波意虑廻惑汉女倐忽洛神飘掦空勤交甫徒劳陈王同前九首颜延之椅梧倾髙凤寒谷待鸣律影响岂不懐自逺每相匹婉彼幽闲女作嫔君子室峻节贯秋霜朙艳侔朝日嘉运既我从欣愿自此毕燕居未及欢良人顾有违脱巾千里外结绶登王畿戒徒在昧旦左右来相依驱车出郊郭行路正威迟存为久别离没为长不归嗟余怨行役三陟穷晨暮严驾越风寒解鞍犯霜露原隰多悲凉廻飈巻髙树离兽起荒蹊惊鸟纵横去悲哉游宦子劳此山川路迢遥行人逺宛转年运徂良人为此别日月方向除孰知寒暑积僶俛见荣枯岁草临空房凉风起坐隅寝兴日已寒白露生庭芜勤役从归愿反路遵山河㫺辞秋未素今也岁载华蚕月观时暇桑野多经过佳人从所务窈窕援髙柯倾城谁不顾弭节停中阿年往诚思劳路逺濶音形虽为五载别相与昧平生舍车遵往路凫藻驰目成南金岂不重聊自意所轻义心多苦调宻此金玊声髙节难久淹朅来空复辞迟迟前途尽依依造门基上堂拜嘉庆入室问何之日草行采归物色桑榆时美人望昬至慙叹前相持有懐谁能已聊用申苦难离居殊年载一别阻河关春来无时豫秋至恒早寒朙发动愁心闺中夜长叹惨悽岁方晏日落逰子颜髙张生絶絃声急由调起自㫺枉光尘结言固终始如何久为别百行愆诸已君子失朙义谁与偕没齿愧彼行露诗甘之长川汜同前七首王融日月共为照松筠俱以贞佩分甘自逺结镜待君朙且协金兰好方愉琴瑟情佳人忽千里空闺积思生景落中轩坐悠悠望城阙髙树生夕烟曽楼满初月光隂非或异山川屡难越辍泣揜鈆姿搔首乱云鬟倾魂属徂火揺念待方秋凉气承宇结朙熠傃堦流三星亦虚映四屋惨多愁思君如萱草一见乃忘忧杼轴郁不谐契濶迷新故朔风栏上发寒鸟林间度客逺乏衣裘岁晏饶霜露参差兴别绪依迟起离慕愿言如可行信迈亦亡反睇景不告劳瞻途宁遽逺何以淹归辙蚕妾事春晚送目乱前华驰心迷旧婉椒佩容有结振芳岐路隅黄金徒以赋白珪终不渝朙心良自皎安用久踟蹰遄车反枌巷流目下西虞披帷惕有望出门迟所欲彼美复来仪慙颜变欣瞩兰艾隔芳莸泾渭分清浊去去夫人子请徇川之曲同前髙适妾本邯郸未嫁时容华倚翠人未知一朝结髪从君子将妾迢迢东路陲时逢大道无难阻君方逰宦从陈汝蕙楼独卧频度春彩落辞君几徂暑三月垂杨蚕未眠携笼结侣南陌边道逢行子不相识赠妾黄金买少年妾家夫壻轻离久寸心誓与长相守愿言行路莫多情送妾贞心在人口日暮蚕饥相命归携笼端饰来庭闱劳心苦力终无恨所冀君恩那可依闻説行人已归止乃是向来赠金子相看颜色不复言相顾怀慙有何已从来自隠无疑背直为君情也相会如何咫尺仍有情况复迢迢千里外此时顾恩不顾身念君此日赴河津莫道向来不得意故欲畱规诫后人瑟调曲古今乐録曰王僧䖍技録瑟调曲有善哉行陇西行折杨桺行西门行东门行东西门行却东西门行顺东西门行饮马行上畱田行新城安乐宫行妇病行孤子生行放歌行大墙上蒿行野田黄爵行钓竿行临髙台行长安城西行武舍之中行雁门太守行艳歌何尝行艳歌福钟行艳歌双鸿行煌煌京洛行帝王所居行门有车马客行墙上难用趋行日重光行蜀道难行櫂歌行有所思行蒲坂行採梨橘行白杨行胡无人行青龙行公无渡河行荀氏録所载十五曲传者九曲武帝朝日自惜古公文帝朝逰上山朙帝赫赫我徂古辞来日竝善哉古辞罗敷艳歌行是也其六曲今不传五岳善哉行武帝鸿雁却东西门行长安长安城西行双鸿福钟竝艳歌行墙上墙上难用趋行是也其器有笙笛节琴瑟筝琵琶七种歌弦六部张永録云未歌之前有七部弦又在弄后晋宋齐止四器也善哉行六解古辞乐府解题曰古辞云来日大难口燥脣干言人命不可保当见亲友且永长年术与王乔八公逰焉又魏文帝词云有美一人婉如清扬言其妍丽知音识曲乐为乐方令人忘忧此篇诸集所出不入乐志按魏朙帝歩出夏门行曰善哉殊复善弦歌乐我情然则善哉者葢叹美之辞也来日大难口燥脣亁今日相乐皆当喜欢经歴名山芝草飜飜仙人王乔奉药一丸自惜袖短内手知寒慙无灵輙以报赵宣月没参横北斗阑干亲交在门饥不及飡欢日尚少戚日苦多以何忘忧弹筝酒歌淮南八公要道不烦参驾六龙逰戏云端同前七解魏武帝古公亶甫积徳垂仁思弘一道哲王于豳太伯仲雍王徳之仁行施百世断髪文身伯夷叔齐古之遗贤让国不用饿殂首山智哉山甫相彼宣王何用杜伯累我圣贤齐桓之霸頼得仲父后任竖刁虫流出户晏子平仲积徳兼仁与世沈德未必思命仲尼之世王国为君随制饮酒扬波使官同前六解武帝自惜身薄祜夙贱罹孤苦既无三徙教不闻过庭语其穷如抽裂自以思所怙虽懐一介志是时其能与守穷者贫贱惋叹泪如雨泣涕于悲夫乞活安能覩我愿于天穷琅邪倾侧左虽欲竭忠诚欣公归其楚快人由为叹抱情不得叙显行天教人谁知莫不绪我愿何时随此叹亦难处今我将何照于光曜释衔不如雨同前五解武帝朝日乐相乐酣饮不知醉悲弦激新声长笛吹清气弦歌感人肠四坐皆欢悦寥寥髙堂上凉风入我室持满如不盈有徳者能卒君子多苦心所愁不但一慊慊下白屋吐握不可失衆宾饱满归主人苦不悉比翼翔云汉罗者安所羇冲静得自然荣华何足为同前六解文帝上山採薇薄草苦饥溪谷多风霜露沾衣野雉羣雊猿猴相追还望故乡郁何垒垒髙山有崖林木有枝忧来无方人莫之知人生如寄多忧何为今我不乐岁月其驰汤汤川流中有行舟随波转薄有似客逰䇿我良马被我轻裘载驰载驱聊以忘忧同前五解文帝朝游髙台观夕宴华池隂大酋奉甘醪狩人献嘉禽齐倡发东舞秦筝奏西音有客从南来为我弹清琴五音纷繁会拊者激微吟淫鱼乗波听踊跃自浮沉飞鸟飜翔舞悲鸣集北林乐极哀情来寥亮摧肝心清角岂不妙徳薄所不任大哉子野言弭弦且自禁右六曲魏晋乐所奏同前文帝有美一人婉如清扬妍姿巧笑和媚心肠知音识曲善为乐方哀弦微妙清气含芳流郑激楚度宫中商感心动耳绮丽难忘离鸟夕宿在彼中洲延颈鼓翼悲鸣相求眷然顾之使我心愁嗟尔㫺人何以忘忧同前八解魏朙帝我徂我征伐彼蛮虏练师简卒爰正其旅轻舟竟川初鸿依浦桓桓勐毅如罴如虎发枹若雷吐气成雨旄旍指麾进退应矩百马齐辔御由造父休休六军咸同斯武兼涂星迈亮兹行阻行行日逺西背京许逰弗淹旬遂届扬土奔宼震惧莫敢当御虎臣烈将怫欝充怒淮泗肃清奋扬微所运徳曜威惟镇惟抚反斾言归斾入皇祖同前四解魏朙帝赫赫大魏王师徂征冒暑讨乱振曜威灵汎舟黄河随波潺湲通渠回越行路绵绵綵旄蔽日旌旒翳天淫鱼瀺灂逰嬉深渊唯塘洎从如流不为单握扬楚心惆怅歌採薇心绵绵在淮肥愿君速捷早旋归右二曲魏晋乐所奏同前谢灵运阳谷跃升虞渊引落景曜东隅晼晚西薄三春燠叙九秋萧索凉来温谢寒往暑却居徳斯颐积善嬉谑隂灌阳丛凋华堕蕚欢去易惨悲至难铄激涕当歌对酒当酌鄙哉愚人戚戚懐瘼善哉达士滔滔处乐同前江淹置酒坐飞阁逍遥临华池神飈自逺至左右芙蓉披緑竹夹清水秋兰被幽崖月出照园中冠珮相追随客从南楚来为我吹参差渊鱼犹伏涌听者未云罢髙文一何绮小儒安足为肃肃广殿隂雀声愁北林衆宾还城邑何用慰我心同前僧贯休有美一人兮婉如清扬识曲别音兮令姿煌煌绣袂捧琴兮登君子堂如彼萱草兮使我忧忘欲赠之以紫玉尺白银珰久不见之兮湘水茫茫同前僧齐已大鹏刷翮谢溟渤青云万层髙突出下视秋涛空渺弥旧处鱼龙皆细物人生在世何容易眼浊心昬信生死愿除嗜慾待身轻携手同寻列仙事来日大难李白来日一身携粮负薪道长食尽苦口焦脣今日醉饱乐过千春仙人相存诱我逺学海凌三山陆憩五岳乗龙上三天飞目瞻两角授以神药金丹满握蟪蛄䝉恩深愧短促思填东海彊衔一木道重天地轩师广成蝉翼九五以求长生下士大笑如苍蝇声当来日大难曹植乐府解题曰曹植拟善哉行为日苦短日苦短乐有余乃置玉樽办东厨广情故心相于阖门置酒和乐欣欣逰马后来袁车解轮今日同堂出门异乡别易㑹难各尽杯觞同前元稹当来日大难行前有坂后有坈大梁侧小梁倾两轴相绞两轮相撑大牛竖小牛横乌啄牛背足跌力狞当来日大难行太行虽险险可使平轮轴自挠牵制不停泥潦渐久荆棘旋生行必不得不如不行乐府诗集卷第三十六东呉毛晋订正男扆再订乐府诗集乐府诗集卷第三十七乐府诗集巻三十七太原郭茂倩编次相和歌辞瑟调曲陇西行古辞一曰歩出夏门行乐府解题曰古辞云天上何所有歴歴种白榆始言妇有容色能应门承宾次言善于主馈终言送迎有礼此篇出诸集不入乐志若梁简文陇西战地但言辛苦征战佳人怨思而已王僧䖍技録云陇西行歌武帝碣石文帝夏门二篇通典曰秦置陇西郡以居陇坻之西爲名后魏兼置渭州禹贡曰导渭自鸟䑕同穴即其地也今首阳山亦在焉天上何所有歴歴种白榆桂树夹道生青龙对道隅凤凰鸣啾啾一母将九雏顾视世间人为乐甚独殊好妇出迎客颜色正敷愉伸腰再拜跪问客平安不请客北堂上坐客毡氍毹清白各异樽酒上正华疏酌酒持与客客言主人持却略再拜跪然后持一杯谈笑未及竟左顾敕中厨促令办麤飰慎莫使稽畱废礼送客出盈盈府中趋送客亦不逺足不过门枢取妇得如此齐姜亦不如徤妇持门户一胜一丈夫同前陆机我静如镜民动如烟事以形兆应以象悬岂曰无才世鲜兴贤同前谢灵运㫺在老子志理成篇柱小倾大绠短絶泉鸟之栖逰林坛是闲韶乐牢膳岂伊攸便胡为乖枉从表方圜耿耿僚志慊慊丘园善歌以咏言理成篇同前谢恵连运有荣枯道有舒屈潜保黄裳显服朱黻谁能守静弃华辞荣穷谷是处考槃是营千金不廻百代传名厥包者柚忘忧者萱何为有用自乖中原实摘柯摧叶殒条烦同前三首简文帝边秋胡马肥雪中惊宼入勇气时无侣轻兵救边急沙平不见虏嶂崄还相及出塞岂成歌经川未遑汲乌孙涂更阻康居路犹涩月晕抱龙城星眉照马邑长安路逺书不还宁知征人独伫立陇西四战地羽檄岁时闻䕶羌拥汉节校尉立元勲石门畱铁骑冰城息夜军洗兵逢骤雨送阵出黄云沙长无止泊水脉屡萦分当思勒彛鼎无用想罗裙悠悠悬斾旌知向陇西行减灶驱前马衔枚进后兵沙飞朝似幕云起夜疑城迥山时阻路絶水极稽程往年郅支服今岁单于平方观凯乐盛飞葢满西京同前庾肩吾借问陇西行何当驱马征草合前迷路云浓后暗城寄语幽闺妾罗袖勿空荣同前王维十里一走马五里一扬鞭都䕶军书至匈奴围酒泉关山正飞雪烽戍断无烟同前耿纬雪下阳关路人稀陇戍头封狐犹未剪边将岂无羞白草三冬色黄云万里愁因思李都尉毕竟不封侯同前长孙左辅隂云凝朔气陇上正飞雪四月草不生北风劲如切朝来羽书急夜救长城窟道隘行不前相唿抱鞍歇人寒指欲堕马冻蹄亦裂射雁旋充饥斧冰还止渇宁辞解围鬪但恐乗疲没早晚边候空归来养羸卒歩出夏门行古辞邪径过空庐好人常独居卒得神仙道上与天相扶过谒王父母乃在太山隅离天四五里道逢赤松俱揽辔为我御将吾上天逰天上何所有歴歴种白榆桂树夹道生青龙对伏趺同前四解魏武帝云行雨歩超越九江之臯临观异同心意懐逰豫不知缩之期不但在天养怡之福可得永年幸甚至哉歌以咏志神龟虽夀同前二解魏朙帝歩出夏门东登首阳山嗟哉夷叔仲尼称贤君子退让小人争先惟斯二子于今称传林钟受谢节改时迁日月不居谁得久存善哉殊复善弦歌乐情啇风夕起悲彼秋蝉变形易色随风东西乃眷西顾云雾相连丹霞蔽日彩虹带天弱水潺潺叶落翩翩孤禽失羣悲鸣其间善哉殊复善悲鸣在鸣其间朝逰青冷日草嗟归䠞廹日草乌鹊南飞绕树三帀何枝可依卒逢风雨树折枝摧雄来惊雌雌独愁栖夜失羣侣悲鸣徘徊芃芃荆棘葛生绵绵感彼风人惆怅自怜月盈则沖华不再繁古来之説嗟哉一言右二曲魏晋乐所奏丹霞蔽日行魏文帝丹霞蔽日采虹垂天谷水潺潺木落翩翩孤禽失羣悲鸣云间月盈则沖华不再繁古来有之嗟我何言同前曹植纣为昬乱残忠虐正周室何隆一门三圣牧野致功天亦革命汉祖之兴阶秦之衰虽有南面王道陵夷炎光再幽忽灭无遗折杨桺行四解古辞古今乐録曰王僧䖍技録云折杨桺行歌文帝西山古黙黙二篇今不歌黙黙施行违厥罚随事来末喜杀龙逢桀放于鸣条祖伊言不用纣头悬白旄指鹿用为马胡亥以丧躯夫差临命絶乃云负子胥戎王纳女乐以亡其由余璧马祸及虢二国俱为墟三夫成市虎慈母投杼趋卞和之刖足接舆归草庐同前四解魏文帝西山一何髙髙髙殊无极上有两仙僮不饮亦不食与我一丸药光耀有五色服药四五日身体生羽翼轻举乗浮云倐忽行万亿流览观四海茫茫非所识彭祖称七百悠悠安可原老𥅆适西戎于今竟不还王乔假虚辞赤松垂空言达人识真伪愚夫好妄传追念往古事愦愦千万端百家多迂怪圣道我所观右二曲魏晋乐所奏同前陆机邈矣垂天景壮哉奋地雷隆隆岂久响华华恒西隤日落似有竟时逝恒若催仰悲朗月运坐观琁葢回盛门无再入哀房莫苦闿人生固已短出处鲜为谐慷慨惟昔人兴此千载懐升龙悲絶处葛虆变条枚寤寐岂虚叹曽是感与摧弭意无足叹愿言有余哀同前二首谢灵运郁郁河边树青青野田草合我故乡客将适万里道妻妾牵衣袂收泪沾懐抱还拊㓜童子顾託兄与嫂辞诀未及终严驾一何早负笮引文舟饥渇常不饱谁令尔贫贱咨嗟何所道骚屑出穴风挥霍见日雪飕飕无久揺皎皎几时洁未觉泮春冰已复谢秋节空对尺素迁独视寸隂灭否桑未易繋㤗茅难重拔桑苎迭生运语黙寄前哲西门行六解古辞古今乐録曰王僧䖍技録西门行歌古西门一篇今不传乐府解题曰古辞云出西门歩念之始言醇酒肥牛及时为乐次言人生不满百常懐千岁忧昼短苦夜长何不秉烛逰终言贪财惜费爲后世所嗤又有顺东西门行爲三七言亦伤时顾隂有类于此出西门歩念之今日不作乐当待何时夫爲乐爲乐当及时何能坐愁怫郁当复待来兹饮醇酒炙肥牛请唿心所欢可用解愁忧人生不满百常懐千岁忧昼短而夜长何不秉烛逰自非仙人王子乔计㑹夀命难与期自非仙人王子乔计㑹夀命难与期人夀非金石年命安可期贪财爱惜费但爲后世嗤右一曲晋乐所奏出西门歩念之今日不作乐当待何时逮为乐逮为乐当及时何能愁怫郁当复待来兹酿美酒炙肥牛请唿心所懽可用解忧愁人生不满百常懐千岁忧昼短苦夜长何不秉烛逰逰行去去如云除弊车羸马自为储右一曲本辞东门行四解古辞古今乐録曰王僧䖍技録云东门行歌古东门一篇今不歌乐府解题曰古词云出东门不顾归入门怅欲悲言士有贫不安其居者拔劔将去妻子牵衣畱之愿共餔糜不求富贵且曰今时清不可为非也若宋鲍照伤禽恶弦惊但伤离别而已出东门不顾归来入门怅欲悲盎中无斗储还视桁上无悬衣拔劔出门去儿女牵衣啼他家但愿富贵贱妾与君共餔糜共餔糜上用仓浪天故下为黄口小儿今时清廉难犯教言君复自爱莫为非今时清廉难犯教言君复自爱莫为非行吾去为迟平慎行望君归右一曲晋乐所奏出东门不顾归来入门怅欲悲盎中无斗米储还视架上无悬衣拔劔东门去舍中儿母牵衣啼他家但愿富贵贱妾与君共餔糜上用仓浪天故下当用此黄口儿今非咄行吾去为迟白髪时下难久居右一曲本辞东门行张骏勾芒御春正衡纪运玉琼朙庶起祥风和气翕来征庆云䕃八极甘雨润四垧昊天降灵泽朝日耀华精嘉苗布原野百卉敷时荣鸠鹊与鹙黄间关相和鸣芙蓉覆灵沼香花扬芳馨春逰诚可乐感此白日倾休否有终极落叶思本茎临川悲逝者节变动中情同前鲍照伤禽恶弦惊倦客恶离声离声断客情宾御皆涕零涕零心断絶将去复还诀一息不相知何况异乡别遥遥征驾逺杳杳白日晚居人掩闺卧行子夜中饭野风吹草木行子心肠断食梅常苦酸衣葛常苦寒丝竹徒满座忧人不解颜长歌欲自慰弥起长恨端同前桺宗元汉家三十六将军东方靁动横阵云鸡鸣函谷客如雾貌同心异不可数赤丸夜语飞电光徼廵司隶眠如羊当街一叱百吏走冯敬胷中函匙首兇徒侧耳潜惬心悍臣破胆皆杜口魏王卧内蔵兵符子西掩袂真无辜羗胡毂下一朝起敌国舟中非所拟安陵谁辨削砺功韩国讵朙深井里絶臙断骨那下补万金宠赠不如土东西门行刘孝威古今乐録曰王僧䖍技録云东西门行今不歌广津寒欲歇联樯宻缆收天髙匝近岫江濶少方舟饯泪畱神眷离欷切私俦伫变齐儿俗当传楚献囚徒然颁竝命秪恶思如抽却东西门行魏武帝古今乐録曰王僧䖍技録云却东西门行荀録所载武帝鸿雁一篇今不传鸿雁出塞北乃在无人乡举翅万余里行止自成行冬节食南稻春日复北翔田中有转蓬随风逺飘扬长与故根絶万岁不自当奈何此征夫安得去四方戎马不解鞍铠甲不离傍冉冉老将至何时反故乡神龙藏深泉勐兽歩高冈狐死归首丘故乡安可忘右一曲魏晋乐所奏同前谢惠连慷恺发相思惆怅恋音徽四节竞䦨候六龙引穨机人生随时变迁化焉可祈百年难必保千虑盈怀之同前沈约驱马城西阿遥眺想京阙望极烟原尽地远山河没揺装非短晨还歌岂朙发脩服怅边羁瞻途眇乡谒驰葢转徂龙回星引奔月乐去哀镜满悲来壮心歇岁华委徂貌年霜移草髪辰物久侵晏征思坐论越清气掩行梦忧原盪瀛渤一念起关山千里顾兵窟鸿雁生塞北行傅玄凤凰逺生海西及时崑山冈五徳存羽仪和鸣定宫商百鸟竝侍左右鼓翼腾华光上熙逰云日间千岁时来翔孰若彼龙与龟曵尾泥中蔵非云雨则不升冬伏春廼骧退哀此秋兰草根絶随化扬灵气一何忧美万里驰芬芳常恐物易微歇一朝见弃忘顺东西门行陆机古今乐録曰王僧䖍技録云顺东西门行今不歌出西门望天庭阳谷既虚崦嵫盈感朝露悲人生逝者若斯安得停桑枢戒蟋蟀鸣我今不乐歳聿征迨未草及时平置酒高堂宴友生激朗笛弹哀筝取乐今日尽欢情同前谢灵运出西门眺云间挥斤扶木坠虞泉信道人鉴徂川思乐暂舍誓不旋闵九九伤牛山宿心载违徒昔言竞落运务穨年招命侪好相追牵酌芳酤奏繁弦惜寸隂情固然同前谢恵连哀朝菌闵穨力迁化常然焉肯息及壮齿遇世直酌酪华堂集亲识舒情尽懽遣悽恻乐府诗集巻第三十七东呉毛晋订正男戾再订乐府诗集乐府诗集卷第三十八乐府诗集巻第三十八太原郭茂倩编次相和歌辞瑟调曲饮马长城窟行古词一曰饮马行长城秦所筑以备胡者其下有泉窟可以饮马古辞云青青河畔草緜緜思逺道言征戍之客至于长城而饮其马妇人思念其勤劳故作是曲也郦道元水经注曰始皇二十四年使太子扶苏与䝉恬筑长城起自临洮至于碣石东暨辽海西竝隂山凡万余里民怨劳苦故杨泉物理论曰秦筑长城死者相属民歌曰生男慎勿举生女哺用脯不见长城下尸骸相支拄其寃痛如此今白道南谷口有长城自城北出有髙坂傍有土穴出泉挹之不穷歌録云饮马长城窟信非虗言也乐府觧题曰古词伤良人逰荡不归或云蔡邕之辞若魏陈琳辞云饮马长城窟水寒伤马骨则言秦人苦长城之役也广题曰长城南有溪坂上有土窟窟中泉流汉时将士征塞北皆饮马此水也按赵武灵王旣袭胡服自代竝隂山下至髙阙爲塞山下有长城武灵王之所筑也其山中断望之若双阙所谓髙阙者焉古今乐录曰王僧䖍技录云饮马行今不歌青青河畔草緜緜思逺道逺道不可思宿昔梦见之梦见在我傍忽觉在他乡他乡各异县展转不相见枯桑知天风海水知天寒入门各自媚谁肯相爲言客从逺方来遗我双鲤鱼唿儿烹鲤鱼中有尺素书长跪读素书书中竟何如上言加飡饭下言长相忆同前魏文帝浮舟横大江讨彼犯荆虏武将齐贯甲征人伐金鼓长㦸十万队幽冀百石弩发机若雷电一发连四五同前陈琳饮马长城窟水寒伤马骨往谓长城吏慎莫稽畱太原卒官作自有程举筑谐汝声男儿宁当格鬬死何能怫郁筑长城长城何连连连连三千里邉城多徤少内舎多寡妇作书与内舎便嫁莫畱住善事新姑嫜时时念我故夫子报书往邉地君今出语一何鄙身在祸难中何为稽畱他家子生男慎莫举生女哺用脯君独不见长城下死人骸骨相撑拄结发行事君慊慊心意闗邉地苦贱妾何能乆自全同前傅玄青青河邉草悠悠万里道草生在春时逺道还有期春至草不生期尽叹无声感物懐思心梦想发中情梦君如鸳鸯比翼云间翔旣觉寂无见旷如参与商河洛自用固不如中岳安回流不及反浮云往自还悲风动思心悠悠谁知者悬景无停居忽如驰驷马倾耳懐音响转目泪双堕生存无㑹期要君黄泉下同前陆机驱马陟隂山山髙马不前往问隂山候劲虏在燕然戎车无停轨旌斾屡徂迁仰凭积雪巖俯渉坚冰川冬来秋未反去家邈以緜猃狁亮未夷征人岂徒旋末徳争先鸣凶器无两全师克薄赏行军没微躯捐将遵甘陈迹收功单于旃振旅劳归士受爵槀街传同前沈约介马渡龙堆涂萦马屡廻前访昌海驿杂种宼轮台旌幕巻烟雨徒御犯氷埃同前陈后主征马入他乡山花此夜光离羣嘶向影因风屡动香月色含城暗秋声杂塞长何以酬君子马草报疆埸同前张正见秋草朔风惊饮马出长城羣惊还怯饮地险更冝行伤氷敛冻足畏冷急寒声无因度吴坂方复入羌城同前王褒北走长安道征骑每经过战垣临八阵旌门对两和屯兵戍陇北饮马傍城阿雪深无复道氷合不生波尘飞连阵聚沙平骑迹多昬昬陇坻月耿耿雾中河羽林犹角觝将军尚雅歌临戎常㧞劒蒙险屡提戈秋风鸣马首薄暮欲如何同前尚法师长城征马度横行且劳羣入氷穿冻水饮浪聚流文澄鞍如渍月照影若流云别有长松气自觧逐将军同前隋炀帝肃肃秋风起悠悠行万里万里何所行横漠筑长城岂台小子智先圣之所营树兹万世䇿安此亿兆生讵敢惮焦思高枕于上京北河秉武节千里巻戎旌山川互出没原野穷超忽摐金止行阵鸣鼓兴士卒千乘万骑动饮马长城窟秋昬塞外云雾暗关山月缘巖驿马上乘空烽火发借问长安候单于入朝谒浊气静天山晨光照髙关释兵仍振旅要荒事方举饮至告言旋功归清庙前同前唐太宗塞外悲风切交河水已结瀚海百重波隂山千里雪迥戍危烽火层峦引髙节悠悠巻斾旌饮马出长城寒沙连骑迹朔吹断邉声胡尘清玉塞羌笛韵金钲絶漠干戈戢车徒振原隰都尉反龙堆将军旋马邑扬麾氛雾静纪石功名立荒裔一戎衣云台凯歌入同前虞世南驰马渡河干流深马渡难前逄锦车使都䕶在楼兰轻骑犹衘勒疑兵尚觧鞍温池下絶涧栈道接危峦拓地勲未赏亾城律讵寛有月闗犹暗经春陇尚寒云昬无复影氷合不闻湍懐君不可遇聊持报一飡同前袁朗朔风动秋草清跸长安道长城连不穷所以隔华戎规模唯圣作荷负晓成功鸟庭已向内龙荒更凿空玉闗尘巻静金微路已通汤征随北怨舜咏起南风画野功初立绥邉事云集朝服践狼居凯歌旋马邑山响传鳯吹霜华藻琼钑属国拥节归单于欵闗入日落寒云起惊河被原隰零落叶已寒河流清且急四时徭役尽千载干戈戢太平今若斯汗马竟无施唯当事笔砚归去草封禅同前王瀚长安少年无远图一生惟羡执金吾骐驎前殿拜天子走马为君西击胡胡沙猎猎吹人面汉虏相逄不相见遥闻鼙鼓动地来传道单于夜犹战此时顾恩宁顾身为君一行摧万人壮士挥戈回白日单于溅血染朱轮回来饮马长城窟长城道傍多白骨问之耆老何代人云是秦王筑城卒黄昬塞北无人烟鬼哭啾啾声沸天无罪见诛功不赏孤魂流落此城邉当昔秦王按劒起诸侯膝行不敢视富国彊兵二十年筑怨兴徭九千里秦王筑城何太愚天寳亾秦非北胡一朝祸起萧墻内渭水咸阳不复都同前王建长城窟长城窟邉多马骨古来此地无井泉頼得秦家筑城卒征人饮马愁不回长城变作望乡堆蹄迹未干人去近续后马来泥污尽枕弓睡着待水生不见隂山在前阵马蹄足脱装马头徤儿战死谁封侯同前僧子兰游客长城下饮马长城窟马嘶闻水腥为浸征人骨岂不是流泉终不成潺湲洗尽骨上土不洗骨中寃骨若不流水四海有还魂空流呜咽声声中疑是言青青河畔草王融容容寒烟起翘翘望行子行子殊未归寤寐若容辉夜中心爱促觉后阻河曲河曲万里余情交襟袖疎珠露春华返璇霜秋照晚入室怨蛾睂情归为谁婉同前沈约漠漠牀上尘心中忆故人故人不可忆中夜长叹息叹息想容仪不言长别离别离稍已久空牀寄酒杯同前何逊春兰已应好折花望逺道秋夜苦复长抱枕向空牀吹台下促节不言于此别歌筵掩团扇何时一相见弦絶犹依轸叶落裁下枝即此虽云别方我未成离同前梁武帝幕幕绣戸丝悠悠懐昔期昔期乆不归乡国旷音辉音辉空结迟半寝觉如至旣寤了无形与君隔平生月以云掩光叶似霜摧老当途竞自容莫肯为妾道同前荀昶荧荧山上火苕苕隔陇左陇左不可至精爽通寤寐寤寐衾帱同忽觉在他邦他邦各异邑相逐不相及迷墟在望烟木落知氷坚升朝各自进谁肯相攀牵客从北方来遗我端弋绨命仆开弋绨中有隐起珪长跪读隐珪辞苦声亦悽上言各努力下言长相懐泛舟横大江梁简文帝魏文帝饮马长城窟行曰泛舟横大江因以为题也沧波白日晖游子出王畿㫄望重山转前观逺帆稀广水浮云吹江风引夜衣旅雁同洲宿寒凫夹浦飞行客谁多病当念早旋归同前张正见大江脩且濶杨舲度回矶波中画鹢涌帆上锦花飞舟移歴浦月櫂举溼春衣王孙客若逺讵待送将归上畱田行魏文帝古今乐録曰王僧䖍技录有上畱田行今不歌崔豹古今注曰上畱田地名也人有父母死不字其孤弟者隣人为其弟作悲歌以风其兄注曰上畱田乐府广题曰葢汉世人也云里中有啼儿似类亲父子回车问啼儿慷慨不可止居世一何不同上畱田富人食稻与粱上畱田贫子食糟与糠上畱田贫贱亦何伤上畱田禄命悬在苍天上畱田今尔叹息将欲谁怨上畱田同前陆机嗟行人之蔼蔼骏马陟原风驰轻舟汎川雷迈寒往暑来相寻零雪霏霏集宇悲风徘徊入襟嵗华冉冉方除我思纒绵未纾感时悼逝悽如同前谢灵运薄游出彼东道上畱田薄游出彼东道上畱田循听一何矗矗上畱田澄川一何皎皎上畱田悠哉逷矣征夫上畱田悠哉逷矣征夫上畱田两服上坂电游上畱田舫舟下游颷驱上畱田此别旣久无适上畱田此别旣乆无适上畱田寸心系在万里上畱田尺素遵此千夕上畱田秋冬迭相去就上畱田秋冬迭相去就上畱田素雪纷纷鹤委上畱田清风颷颷入袖上畱田嵗云暮矣增忧上畱田嵗云暮矣增忧上畱田诚知运来讵抑上畱田熟视年往莫畱上畱田同前梁简文帝正月土膏初欲发天马照耀动农祥田家斗酒羣相劳为歌长安金鳯凰同前李白行至上畱田孤坟何峥嵘积此万古恨春草不复生悲风四邉来肠断白杨声借问谁家地埋没蒿里茔古老向余言言是上畱田蓬科马鬛今已平昔之弟死兄不葬他人于此举铭旌一鸟死百鸟鸣一兽走百兽惊恒山之禽别离苦欲去廻翔不能征田氏仓卒骨肉分青天白日摧紫荆交柯之木本同形东枝顦顇西枝荣无心之物尚如此参啇胡乃寻天兵孤竹延陵让国扬名髙风缅邈穨波激清尺布之謡塞耳不能听同前僧贯休父不父兄不兄上畱田蝥贼生徒陟岗泪峥嵘我欲使诸凡鸟雀尽变为鹡鸰我欲使诸凡草木尽变为田荆隣人歌隣人歌古风清清风生新城安乐宫梁简文帝古今乐录曰王僧䖍技録有新城安乐宫行今不歌乐府觧题曰新城安乐宫行备言雕饰刻斲之羙也遥看云雾中刻桷映丹红珠帘通晚日金华拂夜风欲知歌管处来过安乐宫同前隂铿新宫实壮哉云里望楼台迢递翔鵾仰联翩贺燕来重寒露檐宿返景夏莲开砌石披新锦花梁画早梅欲知安乐盛歌管杂尘埃同前陈子良春色照兰宫秦女且牕中桺叶来睂上桃花落脸红拂尘开扇匣巻帐却薫笼衫薄偏增日裙轻更畏风安乐宫李贺深井桐乌起尚复牵清水未盥邵陵王瓶中弄长翠新城安乐宫宫如鳯凰翅歌回蜡板鸣大绾提壶使绿繁悲水曲茱茰别秋子妇病行古辞妇病连年累嵗传唿丈人前一言当言未及得言不知泪下一何翩翩属累君两三孤子莫我儿饥且寒有过慎莫笡笞行当折揺思复念之乱曰抱时无衣𥜗复无里闭门塞牖舎孤儿到市道逢亲交泣坐不能起从乞求与孤买饵对交啼泣泪不可止我欲不伤悲不能已探懐中钱持授交入门见孤儿啼索其母抱徘徊空舎中行复尔耳弃置勿复道同前江㹅窈窕懐贞室风流挟琴妇唯将角枕卧自影啼妆久羞开翡翠帷嬾对蒲萄酒深悲在缣素託意忘箕箒夫婿府中趋谁能大垂手孤儿行古辞孤子生行一曰孤儿行古辞言孤儿为兄嫂所苦难与乆居也歌録曰孤子生行亦曰放歌行乐府觧题曰鲍照放歌行云蓼虫避葵堇言朝廷方盛君上好才何为临歧相将去也孤儿生孤子遇生命独当苦父母在时乘坚车驾驷马父母已去兄嫂令我行贾南到九江东到齐与鲁腊月来归不敢自言苦头多虮虱面目多尘大兄言办饭大嫂言视马上髙堂行取殿下堂孤儿泪下如雨使我朝行汲暮得水来归手为错足下无菲怆怆履霜中多蒺藜㧞断蒺藜肠月中怆欲悲泪下渫渫清涕累累冬无复襦夏无单衣居生不乐不如早去下从地下黄泉春气动草萌芽三月蚕桑六月收瓜将是瓜车来到还家瓜车反覆助我者少啗瓜者多愿还我蔕兄与嫂严独且急归当兴校计乱曰里中一何譊譊愿欲寄尺书将与地下父母兄嫂难与久居放歌行傅玄灵龟有枯甲神龙有腐鳞人无千嵗寿存质空相因朝露尚移景促哉水上尘丘冡如履綦不识故与新髙树来悲风松栢垂威神旷野何萧条顾望无生人但见孤狸迹虎豹自成羣孤雏攀树鸣离鸟何缤纷愁子多哀心塞耳不忍闻长啸泪雨下太息气成云同前鲍照蓼虫避葵堇习苦不言非小人自龌龊安知旷士懐鸡鸣洛城里禁门平旦开冠葢纵横至车骑四方来素带曵长飈华缨结逺埃日中安能止钟鸣犹未归夷世不可逢贤君信爱才朙虑自天断不受外嫌猜一言分珪爵片善辞草莱岂伊白璧赐将起黄金台今君有何疾临路独迟回同前王昌龄南渡洛阳津西望十二楼朙堂坐天子月朔朝诸侯清乐动干门皇风被九州庆云从东来泱漭抱日流昇平贵论道文墨将何求有诏徴草泽微诚献谋猷冠冕如星罗拜揖曹与周望尘非吾事入赋且迟畱幸䝉国士识因脱负薪裘今者放歌行以慰梁甫愁但营数斗禄奉养母丰羞若得金膏遂飞云亦可俦乐府诗集巻第三十八东呉毛晋订正男扆再订乐府诗集乐府诗集卷第三十九乐府诗集巻第三十九太原郭茂倩编次相和歌辞瑟调曲大墙上蒿行魏文帝古今乐録曰王僧䖍技录有大墙上蒿行今不歌阳春无不长成草木羣类随大风起零落若何翩翩中心独立一何焭四时舎我驱驰今我隐约欲何为人生居天壤间忽如飞鸟栖枯枝我今隐约欲何为适君身体所服何不恣君口腹所尝冬被貂鼲温暖夏当服绮罗轻凉行力自苦我将欲何为不及君少壮之时乘坚车䇿肥马良上有仓浪之天今我难得乆来视下有蠕蠕之地今我难得久来履何不恣意遨游从君所喜带我寳劒今尔何为自低卬悲丽平壮观白如积雪利若秋霜駮犀摽首玉琢中央帝王所服辟除凶殃御左右奈何致福祥吴之辟闾越之步光楚之龙泉韩有墨阳苗山之铤羊头之钢知名前代咸自谓丽且羙曾不知君劒良绮难㤀冠青云之崔嵬纎罗为缨饰以翠翰旣羙且轻表容仪俯仰垂光荣宋之章甫齐之髙冠亦自谓羙盖何足观排金铺坐玉堂风尘不起天气清凉奏桓瑟舞赵倡女娥长歌声协宫啇感心动耳荡气回肠酌桂酒鲙鲤鲂与佳人期为乐康前奉玉巵为我行觞今日乐不可忘乐未央为乐常苦迟嵗月逝忽若飞何为自苦使我心悲野田黄雀行四解曹植古今乐录曰王僧䖍技录有野田黄雀行今不歌乐府解题曰晋乐奏东阿王置酒髙殿上始言丰膳乐饮盛宾主之献酬中言欢极而悲嗟盛时不再终言归于知命而无忧也空侯引亦用此曲按汉鼓吹铙歌亦有黄雀行不知与此同否置酒髙殿上亲交从我游中厨办丰膳烹羊宰肥牛秦筝何慷慨齐瑟和且柔阳阿奏竒舞京洛出名讴乐饮过三爵缓带倾庶羞主称千金寿宾奉万年酬久要不可忘薄终义所尤谦谦君子徳磬折欲何求盛时不再来百年忽我遒惊风飘白日光景驰西流生存华屋处零落归山丘先民谁不死知命复何忧右一曲晋乐所奏置酒髙殿上亲交从我游中厨办丰膳烹羊宰肥牛秦筝何慷慨齐瑟和且柔阳阿奏竒舞京洛出名讴乐饮过三爵缓带倾庶羞主称千金寿賔奉万年酬久要不可忘薄终义所尤谦谦君子德磬折欲何求惊风飘白日光景驰西流盛时不可再百年忽我遒生存华屋处零落归山丘先民谁不死知命亦何忧右一曲本辞同前髙树多悲风海水扬其波利劒不在掌结友何须多不见篱间雀见鹞自投罗罗家得雀喜少年见雀悲㧞劒捎罗网黄雀得飞飞飞飞磨苍天来下谢少年同前萧毂弱躯媿彩饰轻毛非锦文不知鸿鹄志非是鳯凰羣作风随浊雨入曲应玄云空城旧侣絶沧海故交分宁死朙珠弹且避鹰将军同前李白游莫逐炎洲翠栖莫近吴宫鷰吴宫火起焚尔窠炎洲逐翠遭网罗萧条两翅蓬蒿下纵有鹰鹯奈若何同前储光羲啧啧野田雀不知躯体微闲穿深蒿里争食复争飞穷老一穨舎枣多桑树稀无枣犹可食无桑何以衣萧条空仓草相引时来归邪路岂不栖诸田岂不肥水长路且壊恻恻与心违同前僧贯休髙树风多吹尔巢落深蒿叶暖宜尔依薄莫近鹗类珠网亦恶饮野田之清水食野田之黄粟深花中睡𡋯土里浴如此即全胜啄太仓之谷而更穿人屋同前僧齐己双双野田雀上下同饮啄暖去栖蓬蒿寒归傍篱落殷勤避罗网乍可遇鵰鹗鵰鹗虽不仁分朙在寥廓置酒髙殿上张正见陈王开甲第粉壁丽椒涂髙窓侍玉女飞闼敞金铺名香散绮幕石墨彫金罏清醪称玉馈浮蚁擅苍梧邹严恒接武申白日相趋容与升阶玉差池曵履珠千金一巧笑百万两鬟姝赵姬未鼓瑟齐客罢吹竽歌喧桃与李琴挑鳯将雏魏君慙举白晋主媿投壶风云更代序人事有荣枯长卿病消渴壁立还成都同前江总三清传㫖酒柏梁奉欢宴霜云动玉叶冻水疎金箭羽籥响钟石流泉灌金殿盛时不再得光景驰如电雁门太守行八解古辞古今乐録曰王僧䖍技録云雁门太守行歌古洛阳令一篇后汉书曰王涣字稚子广汉郪人也父顺安定太守涣少好侠尚气力晚改节敦儒学习书读律略通大义后举茂才除温令讨击姦猾境内清夷啇人露宿于道其有放牛者辄云以属稚子终无侵犯在温三年迁兖州刺史绳正风部威大行后坐考妖言不实论嵗余徴拜侍御史永元十五年还为洛阳令政平讼理发擿姦伏京师称叹以为有神算元兴元年病卒百姓咨嗟男女老壮相与致奠醊以千数及丧西归经弘农民庶皆设槃桉于路吏问其故咸言平常持米到洛为卒司所抄恒亾其半自王君在事不见侵枉故来报恩其政化怀物如此民思其德为立祠安阳亭西每食辄弦歌而荐之永嘉二年邓太后诏嘉其节义而以子石为郎中延熹中桓帝事黄老道悉毁诸㫄祀唯存卓茂与涣祠焉乐府解题曰按古歌词歴述涣本末与传合而曰雁门太守行所未详若梁简文帝轻霜中夜下备言邉城征战之思皇甫规雁门之问葢据题为之也孝和帝在时洛阳令王君本自益州广汉蜀民少行宦学通五经论朙知法令歴世衣冠从温补洛阳令治行致贤拥䕶百姓子养万民外行勐政内懐慈仁文武备具料民富贫移恶子姓篇着里端伤杀人比伍同罪对门禁鍪矛八尺捕轻薄少年加笞决罪诣马市论无妄发赋念在理寃敕吏正狱不得苛烦财用钱三十买绳礼竿贤哉贤哉我县王君臣吏衣冠奉事皇帝功曹主簿皆得其人临部居职不敢行恩青身苦体夙夜劳勤治有能名逺近所闻天年不遂早就奄昏为君作祠安阳亭西欲令后世莫不称传右一曲晋乐所奏同前二首梁简文帝轻霜中夜下黄叶逺辞枝寒苦春难觉邉城秋易知风急旍旗断涂长铠马疲少觧孙吴法家本幽并儿非闗买雁肉徒劳皇甫规陇草风恒急闗寒霜自浓枥马夜方思邉衣秋未重潜师夜接战略地晓摧锋悲笳动朙塞髙旗出汉墉勤劳谢公业清白报迎逄非须主人赏宁期定远封单于如未击终夜慕前踪同前褚翔三月杨花合四月麦秋初幽州寒食罢郑国採桑疎便闻雁门戍结束事戎车去嵗无霜雪今年月闰余月如弦上弩星类水中鱼戎车攻日逐燕骑荡康居大宛归善马小月送降书寄语闺中妾勿怨寒牀虗同前李贺黑云压城城欲摧甲光向月金鳞开角声满天秋色里塞上燕支凝夜紫半巻红旗临易水霜重鼓寒声不起报君黄金台上意提携玉龙为君死同前张祜城头月没霜如水趚趚踏沙人似鬼灯前拭泪试香裘长引一声残漏子驼囊泻酒酒一杯前头啑血心不回寄语年少妻莫哀鱼金虎竹天上来雁门山邉骨成灰同前庄南杰旌旗闪闪揺天末长笛横吹虏尘阔跨下嘶风白练狞腰间切玉清蛇活击革摐金燧牛尾犬羊兵败如山死九泉寂寞葬秋虫溼云荒草啼秋思艳歌何尝行四解古辞一曰飞鹄行古今乐録曰王僧䖍技録云艳歌何尝行歌文帝何尝古白鹄二篇乐府解题曰古辞云飞来双白鹄乃从西北来言雌病雄不能负之而去五里一反顾六里一徘徊虽遇新相知终伤生别离也又有古辞云何尝快独无忧不复为后人所拟鹄一作鹤飞来双白鹄乃从西北来十十五五罗列成行妻卒被病行不能相随五里一反顾六里一徘徊吾欲衔汝去口噤不能开吾欲负汝去毛羽何摧穨乐哉新相知忧来生别离躇踌顾羣侣泪下不自知念与君离别气结不能言各各重自爱逺道归还难妾当守空房闭门下重闗若生当相见亡者㑹黄泉今日乐相乐延年万嵗期同前五解魏文帝何尝快独无忧但当饮醇酒炙肥牛长兄为二千石中兄被貂裘小弟虽无官爵鞍马往来王侯长者游但当在王侯殿上快独摴蒲六博对坐弹碁男儿居世各当努力䠞迫日草殊不乆畱少小相触抵寒苦常相随忿恚安足诤吾中道与卿共别离约身奉事君礼节不可亏上慙仓浪之天下顾黄口小儿奈何复老心皇皇独悲谁能知右二曲晋乐所奏飞来双白鹄吴迈逺可怜双白鹄双双絶尘氛连翩弄光景交颈游青云逄罗复逢缴雌雄一旦分哀声流海曲孤叫去江濆岂不慕前侣为尔不及羣步步一零泪千里犹待君乐哉新相知悲来生别离持此百年命共逐寸隂移譬如空山草零落心自知飞来双白鹤陈后主朔吹已萧瑟愁云屡合开玄冬辛苦地白鹤从风催音响已清切毛羽复残摧飞未进但为失双回傥逢哙徳当共衔珠来同前梁元帝紫葢学仙成能令吴市倾逐舞随疎节闻琴应别声集田遥赴影隔雾近相鸣时从洛浦渡飞向辽东城同前虞世南飞来双白鹤奋翼逺凌烟双栖集紫葢一举背青田飏影过伊洛流声入管絃鸣羣倒景外刷羽阆风前映海疑浮云拂涧泻飞泉燕雀宁知去蜉蝣不识还何言别俦侣从此间山川顾步已相失徘徊反自怜危心犹警露哀响讵闻天无因振六翮轻举复随仙今日乐相乐江总绮殿文雅遒玳筵欢趣密郑态逶迤舞齐弦窈窕瑟金罍送缥觞玊井沈朱实愿以北堂宴长奉南山日艳歌行古辞古今乐録曰艳歌行非一有直云艳歌即艳歌行是也若罗敷何尝双鸿福钟等行亦皆艳歌王僧䖍技録云艳歌双鸿行荀録所载双鸿一篇艳歌福钟行荀録所载福钟一篇今皆不传艳歌罗敷行日出东南隅篇荀録所载罗敷一篇相和中歌之今不歌乐府觧题曰古辞云翩翩堂前燕冬藏夏来见言燕尚冬藏夏来兄弟反流宕他县主妇为绽衣服其夫见而疑之也翩翩堂前燕冬藏夏来见兄弟两三人流宕在他县故衣谁当补新衣谁当绽頼得贤主人览取为吾䋎夫婿从门来斜柯西北眄语卿且勿眄水清石自见石见何累累逺行不如归同前南山石嵬嵬松柏何离离上枝拂青云中心十数围洛阳发中梁松树窃自悲斧锯截是松松树东西摧特作四轮车载至洛阳宫观者莫不叹问是何山材谁能刻镂此公输与鲁班被之用丹漆薰用苏合香本自南山松今为宫殿梁艳歌行有女篇傅玄有女懐芬芳媞媞步东厢蛾眉分翠羽朙眸发清扬丹唇翳皓齿秀色若珪璋巧笑云权靥衆媚不可详令仪希世出无乃古毛嫱头安金步揺耳系朙月珰珠环约素腕翠羽垂鲜光文袍缀藻黼玉体映罗裳容华旣已艳志节拟秋霜微音冠青云声响流四方妙哉英媛徳宜配侯与王灵应万世合日月时相望媒氏陈束帛羔雁鸣前堂百两盈中路起若鸾鳯翔凡夫徒踊跃望絶殊参商艳歌行刘义恭江南游湘妃窈窕汉滨女淑问流古今兰音媚郑楚瑶颜映长川善服照通浒求思望襄澨叹息对衡渚中情未相感搔首增企子悲鸿失良匹俯仰恋俦侣徘徊㤀寝食羽翼不能举倾首伫春鷰为我津辞语同前二首梁简文帝凌晨光景丽倡女凤楼中前瞻削成小傍望巻旌空分妆间浅靥绕脸傅斜红张琴未调轸饮吹不全终自知心所爱出入仕秦宫谁言连尹屈更是莫敖通轻轺缀皂葢飞辔轹云骢金鞍随系尾衔璅映纒騣戈镂荆山玉劒饰丹阳铜左把苏合弹傍持大屈弓控弦因鹊血挽彊用牛螉弋猎多登陇酣歌每入丰晖晖隐落日冉冉还房栊灯生阳燧火尘散鲤鱼风流苏时下帐象簟复韬筒雾暗牕前桺寒疎井上桐女萝託松际甘瓜蔓井东拳拳恃君宠嵗草望无穷云楣桂成戸飞栋杏为梁斜窓通蘂气细隟引尘光裁衣魏后尺汲水淮南床青骊草当返预使罗裙香同前顾野王燕姬妍赵女丽出入王宫公主第倚鸣瑟歌未央调弦八九弄度曲两三章唯欣春日永讵愁秋夜长歌未央倚鸣瑟轻风飘落蘂巢兰室结罗帷翫朝日窓开翠㡢巻妆罢金星出争攀四照花竞戏三条术夕台行雨度朝梁照日辉东城採桑返南市数钱归长歌挑碧玉罗尘笑洛妃欲知欢未尽栖夜已乌飞齐倡赵女尽妖妍珠帘玉砌併神仙莫笑人来最落后能使君㤙得度前岂知洛渚罗尘步讵减河天秋夕渡妖姿巧笑能倾城那思他人不憎妬莲花藻井推芰荷採菱妙曲胜阳阿煌煌京洛行五解魏文帝古今乐録曰王僧䖍技録云煌煌京洛行歌文帝园桃一篇乐府觧题曰晋乐奏文帝夭夭园桃无子空长言虗羙者多败又有韩信髙鸟尽良弓藏子房保身全名苏秦倾侧卖主陈轸忠而有谋楚懐不纳郭生古之雅人燕昭臣之吴起知小谋大及鲁仲连髙士不受千金等语若宋鲍照凤楼十二重梁戴暠欲知佳丽地始则盛称京洛之羙终言君㤙歇薄有怨旷沈沦之叹夭夭园桃无子空长虗羙难假偏轮不行淮隂五刑鸟得弓藏保身全名独有子房大愤不収褒衣无带多言寡诚祗令事败苏秦之说六国以亾侧身卖主车裂固当贤矣陈轸忠而有谋楚懐不从祸卒不救祸夫吴起智小谋大西河何徤伏尸何劣嗟彼郭生古之雅人智矣燕昭可谓得臣峩峩仲连齐之髙士北辞千金东蹈沧海右一曲晋乐所奏同前二首鲍照凤楼十二重四户八绮窓绣桷金莲花桂柱玊盘龙珠帘无隔路罗幌不胜风寳帐三千所为尔一朝容扬芬紫烟上垂彩録云中春吹回白日霜歌落塞鸿但惧秋尘起盛爱逐衰蓬坐视青苔满卧对锦筵空琴瑟纵横散舞衣不复缝古来兵歇薄君意岂独浓唯见双黄鹄千里一相从南游偃师县斜上霸陵东回瞻龙首堞遥望徳阳宫重门逺照耀天阁复穹隆城傍疑复道树里识松风黄河入洛水丹泉绕射熊夜轮悬素魄朝天荡碧空秋霜晓驱雁春雨暗成虹曲阳造甲第髙安还禁中刘苍归作相窦宪出临戎此时车马合兹晨冠葢通谁知两京盛欢宴遂无穷同前戴暠欲知佳丽地为君陈帝京由来称侠窟争利复争名铸铜门外马刻石水中鲸黑龙过饮渭丹凤俯临城羣公邀郭觧天子问黄琼诏幸平阳地骑指伏波营五侯同拜爵七贵各垂缨衣风飘飖起车尘暗浪生舞见淮南法歌闻齐后声挥金畱客坐馔玉待钟鸣独有文园客偏嗟武骑轻同前张正见千门俨西汉万户擅东京凌云霞上起鳷鹊月中生风尘草不息箫筦夜恒鸣唯当卖药处不入长安城乐府诗集巻第三十九东呉毛晋订正乐府诗集乐府诗集卷第四十乐府诗集巻第四十太原郭茂倩编次相和歌辞瑟调曲门有车马客行陆机古今乐録曰王僧䖍技录云门有车马客行歌东阿王置酒一篇乐府觧题曰曹植等门有车马客行皆言问讯其客或得故旧乡里或驾自京师备叙市朝迁谢亲友彫丧之意也按曹植又有门有万里客亦与此同门有车马客驾言发故乡念君乆不归濡迹涉江湘投袂赴门涂揽衣不及裳拊膺携客泣掩泪叙温凉借问邦族间恻怆论存亾亲友多零落旧齿皆凋丧市朝互迁易城阙或丘荒坟垄日月多松柏郁茫茫天道信崇替人生安得长慷慨惟平生俛仰独悲伤同前鲍照门有车马客问君何乡士㨗步往相讯果得旧隣里悽悽声中情慊慊增下俚语昔有故悲论今无新喜清晨相访慰日草不能已欢戚竞寻诸谈调何终止辞端竟未究忽唱分涂始前悲尚未弭后戚方复起嘶声盈我口谈言在我耳手迹可传心愿尔笃行李同前张正见飞观霞光启重门平旦开北阙髙厢过东方连骑来红尘扬翠毂赭汗染龙媒桃花夹迳聚流水傍池回捎鞭聊静电接轸暂停雷非闗万里客自有六竒才琴和朝雉操酒泛夜光杯舞袖飘金谷歌声遶凤台良时不可再驺驭郁相催安知太行道失路车轮摧同前何宴门前车马客言是故乡来故乡有书信纵横印检开开书看未极行客屡相识借问故乡人潺湲泪不息上言离别乆下道望应归寸心将夜鹊相逐向南飞同前虞世南财雄重交结戚里擅豪华曲台临上路髙门抵狭斜赭汗千金马绣毂五香车白鹤随飞葢朱路入鸣笳夏莲开劒水春桃发露花轻裙染回雪浮蚁泛流霞髙谈辩飞兔摛藻握灵蛇逄恩借羽翼失路委泥沙暧暧风烟晚路长归骑逺日衺青琐第尘飞金谷苑危弦促柱奏巴渝遗簪堕珥觧罗襦如何守直道翻使谷名愚同前李白门有车马客金鞍曜朱轮谓从丹霄落乃是故乡亲唿儿扫中堂坐客论悲辛对酒两不饮停觞泪盈巾叹我万里游飘飖三十春空谈霸王略紫绶不挂身雄劒藏玉匣隂符生素尘廓落无所合流离湘水滨借问宗党间多为泉下人生苦百战役死託万鬼邻北风扬胡沙埋翳周与秦大运且如此苍穹宁匪仁恻怆竟何道存亾任大钧门有万里客曺植门有万里客问君何乡人褰裳起从之果得心所亲挽裳对我泣太息前自陈本是朔方士今为吴越民行行将复去去去适西秦墙上难为趋傅玄古今乐録曰王僧䖍技録云墙上难用趋行荀録所载墙上一篇今不传门有车马客骖服若腾飞革组结玉珮蘩藻纷葳㽔冯轼垂长缨顾盼有余辉贫主屣敝履整比蓝缕衣客曰嘉病乎正色意无疑吐言若覆水揺舌不可追渭滨渔钓翁乃为周所谘颜回处陋巷大圣称庶几苟富不知度千驷贱采薇季孙由俭显管仲病三归夫差耽滛侈终为越所围遗身外荣利然后享巍巍迷者一何衆孔难知徳希甚羙致憔悴不如豚豕肥阳朱泣路歧失道今人悲子贡欲自矜原宪知其非屈伸各异势穷逹不同资夫唯体中庸先天天不违同前王褒昔称梁孟子兼闻鲁孔丘访政聊为述问陈岂相酬末代多侥倖卿相尽经由台郎百金价台司千万求当朝少直笔趋代皆曲钩廷尉十年不得调将军百战未封侯夜伏拥门作常伯自有蒲萄得凉州白璧求善价朙珠难暗投髙墙不可践井水自难浮风胡有年嵗铦利比吴钩日重光行陆机古今乐録曰王僧䖍技録有日重光行今不传崔豹古今注曰日重光月重轮羣臣为汉朙帝作也朙帝为太子乐人作歌诗四章以赞太子之徳一曰日重光二曰月重轮三曰星重辉四曰海重润汉末丧乱后二章亾旧说云天子之德光朙如日䂓轮如月衆辉如星霑润如海太子比徳故云重也日重光奈何天囘薄日重光冉冉其游如飞征日重光今我日华华之盛日重光倐忽过亦安停日重光盛往衰亦必来日重光譬如四时固恒相催日重光惟命有分可营日重光但惆怅才志日重光身没之后无遗名月重轮行魏文帝三辰垂光照临四海焕哉何煌煌悠悠与天地乆长愚见目前圣覩万年朙闇相絶何可胜言同前魏朙帝天地无穷人命有终立功扬名行之在躬圣贤度量得为道中同前陆机人生一时月重轮盛年焉可恃月重轮吉凶倚伏百年莫我与期临川曷悲悼兹去不从肩月重轮功名不朂之善哉古人扬声敷闻九服身名流何穆旣自才难旣嘉运亦易愆俛仰行老存没将何观志士慷慨独长叹独长叹同前戴暠皇基属朙两副徳表重轮重轮非是晕桂满自恒春海珠含更灭阶蓂翳且新媫妤比团扇曹王譬洛神浮川疑让璧入户类烧银从来看顾兔不曾闻鬬麟北堂岂盈手西园偏照人蜀道难二首梁简文帝古今乐録曰王僧䖍技録有蜀道难行今不歌乐府觧题曰蜀道难备言铜梁玉垒之阻与蜀国絃颇同尚书谈録曰李白作蜀道难以罪严武后陆畅谒韦南康臯于蜀郡感韦之遇遂反其词作蜀道易云蜀道易易于履平地按铜梁玉垒在蜀郡西南今永康是也非入蜀道失之逺矣建平督邮道鱼复永安宫若奏巴渝曲时当君思中巫山七百里巴水三回曲笛声下复髙猿啼断还续同前二首刘孝威玉垒髙无极铜梁不可攀双流逆巇道九坂涩阳闗邓侯束马去王生敛辔还惧身充叱驭奉玉若犹悭嵎山金碧有光辉迁停车马正轻肥弥思王褒拥节去复忆相如乘传归君平子云寂不嗣江汉英灵已信稀同前隂铿王尊奉汉朝灵闗不惮遥髙岷长有雪隂栈屡经烧轮摧九折路骑阻七星桥蜀道难如此功名讵可要同前张文琮梁山镇地险积石阻云端深谷下寥廓层巖上郁盘飞梁驾絶岭栈道接危峦揽辔独长息方知斯路难同前李白噫吁嚱危乎髙哉蜀道之难难于上青天蚕丛及鱼凫开国何茫然尔来四万八千嵗乃与秦塞通人烟西当太白有鸟道可以横絶峨眉巅地崩山摧壮士死然后天梯石栈方钩连上有六龙回日之髙标下有冲波逆折之回川黄鹤之飞尚不得猨猱欲度愁攀缘青泥何盘盘百步九折萦巖峦扪参歴井仰胁息以手抚膺坐长叹问君西游何时还畏途巉巖不可攀但见悲鸟号枯木雄飞唿雌遶林间又闻子规啼夜月愁空山蜀道之难难于上青天使人听此彫朱颜连峯去天不盈尺枯松倒挂倚絶壁飞湍瀑流争喧豗砯崖转石万壑雷其崄也若此嗟尔逺道之人胡为乎来哉劒阁峥嵘而崔嵬一夫当闗万夫莫开所守或匪亲化为狼与豺朝避勐虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨嗟櫂歌行五解魏朙帝古今乐録曰王僧䖍技録云櫂歌行歌朙帝王者布大化一篇或云左延年作今不歌梁简文帝在东宫更制歌少异此也乐府觧题曰晋乐奏魏朙帝辞云王者布大化备言平吴之勲若晋陆机迟迟春欲草梁简文帝妾住在湘川但言乘舟鼓櫂而已王者布大化配干稽后祗阳育则隂杀晷景应度移文徳以时振武功伐不随重华舞干戚有苖服从妫蠢尔吴蜀虏凭江栖山阻哀哉王士民瞻仰靡依怙皇上悼愍斯宿昔奋天怒发我许昌宫列舟于长浦翌日乘波扬棹歌悲且凉大常拂白日旗帜纷设张将抗旄与钺曜武于彼方伐罪以弔民清我东南疆右一曲晋乐所奏同前陆机迟迟草春日天气柔且嘉元吉隆初已濯秽游黄河龙舟浮鹢首羽旗垂藻葩乘风宣飞景逍遥戏中波名讴激清唱㮄人纵櫂歌投纶沉洪川飞缴入紫霞同前孔甯子君子乐和节品物待阳时上祖降繁祉元已命水嬉仓武戒桥梁旄人树羽旗髙樯抗飞帆羽葢翳华枝佽飞激逸响娟娥吐清辞泝洄缅无分欣流怆有思仰瞻翳云缴俯引沈泉丝委羽漫通渚鲜染中填坻鹢鸟威江使扬波骇冯夷夕影虽已西终无期同前吴迈逺十三爲汉使孤劒出臯兰西南穷天险东北毕地闗岷山髙以峻燕水清且寒一去千里孤邉马何时还遥望烟嶂外瘴气郁云端始知身死处平生从此残同前鲍照羁客离婴时飘飖无定所昔秋寓江介兹春客河浒往戢于役身愿令懐水楚泠泠鯈疏潭邕邕雁循渚飂戾长风振遥曵髙帆举惊波无畱连舟人不踌竚同前梁简文帝妾家住湘川菱歌本自便风生觧刺浪水深能捉船叶乱由牵荇丝飘为折莲溅妆疑薄汗霑衣似故湔浣沙流暂浊汰锦色还鲜叅同赵飞燕借问李延年从来入絃管谁在櫂歌前同前刘孝绰日草楚江上江深风复生所思竟何在相望徒盈盈舟子行催櫂无所喝流声同前阮研芙蓉始出水绿荇叶初鲜且停白雪和共奏激楚絃平生此遭遇一日当千年同前王籍扬舲横大江乘流任荡荡轻桡莫不息复逐夜潮上时见湘水仙恒闻觧佩响同前萧岑桂酒旣潺湲轻舟亦乘驾鼓枻何吟吟吟我皇唐化容与沧浪中淹畱朙月夜同前魏収雪澑添春浦花水足新流桃发武陵岸桺拂武昌楼同前卢思道秋江见底清越女复倾城方舟共採摘最得可怜名落花流寳珥微吹动香缨带垂连理溼櫂举木兰轻顺风传细语因波寄逺情谁能结锦缆薄暮隐长汀棹歌行骆宾王写月图黄罢凌波拾翠通镜花揺芰日衣麝入荷风叶密舟难荡莲疎浦易空凤媒羞自託鸳翼恨难穷秋帐灯花翠倡楼粉色红相思无别曲併在棹歌中同前徐坚棹女饰银钩新妆下翠楼霜丝青桂檝兰栧紫霞舟水落金陵曙风起洞庭秋扣船过曲浦飞帆越囘流影入桃花浪香飘杜若洲洲长殊未返萧散云霞晚日下大江平烟生归岸逺岸逺闻潮波争途游戏多因声赵津女来听採菱歌蒲坂行陆厥古今乐録曰王僧䖍技録有蒲坂行今不歌通典曰河东唐虞所都蒲坂也汉为蒲坂县春秋时秦晋战于河曲即其地也江南风已春河间桺已把雁返无南书寸心何由写流泊祁连山飘飖髙阙下同前刘遵汉使出蒲坂去去往交河间谍敢亏对骖马脱鸣珂乍作渡泸怨何辞上陇歌白杨行傅玄古今乐録曰王僧䖍技録有白杨行今不歌青云固非青当云奈白云骥从西北驰来吾何忆骥来对我悲鸣举头气凌青云当奈此骥正龙形踠足蹉跎长坡下蹇驴慷忾敢与我争驰踯躅盐车之中流汗两耳尽下垂虽懐千里之逸志当时一得施白云彯彯舎我髙翔青云徘徊戢我愁啼上眄层崖下临清池日欲西移旣来归君君不一顾仰天太息当用生为青乎云飞时悲当奈何邪青云飞乎胡无人行徐摛古今乐录曰王僧䖍技录有胡无人行今不歌刻楹登鲁殿拥絮拭胡妆犹将汉闺曲谁忍奏氊房遥忆甘泉夜闇泪断人肠同前吴均劒头利如芒恒持照眼光鐡骑追骁虏金羁讨黠羌髙秋八九月胡地草风霜男儿不惜死破胆与君尝同前徐彦伯十月䌓霜下征人逺凿空云揺锦更节海照角端弓暗碛埋沙树冲飈巻塞蓬方随膜拜入歌舞玉门中同前聂夷中男儿徇大义立节不沽名腰间悬陆离大歌胡无行不读战国书不览黄石经醉卧咸阳楼梦入受降城更愿生羽仪飞身入青冥请携天子劒斫下旄头星自然胡无人虽有无战争悠哉典属国驱羊老一生同前李白严风吹霜海草凋筋干精坚胡马骄汉家战士三十万将军兼领霍嫖姚流星白羽腰间挿劒花秋莲光出匣天兵照雪下玉闗虏箭如沙射金甲云龙风虎尽交回太白入月敌可摧敌可摧旄头灭履胡之膓涉胡血悬胡青天上埋胡紫塞㫄胡无人汉道昌陛下之寿三千霜但歌大风云飞扬安得勐士兮守四方胡无人汉道昌同前僧贯休霍嫖姚赵充国天子将之平朔漠肉胡之肉烬胡帐幄千里万里惟畱胡之空殻边风萧萧榆叶初落杀气昼赤枯骨夜哭将军旣立殊勲遂有胡无人曲我闻之天子富有四海徳被无垠但令一物得所八表来宾亦何必令彼胡无人乐府诗集巻第四十东呉毛晋订正男扆再订乐府诗集乐府诗集卷第四十一乐府诗集巻第四十一太原郭茂倩编次相和歌辞楚调曲古今乐録曰王僧䖍技録楚调曲有白头吟行泰山吟行梁甫吟行东武琵琶吟行怨诗行其器有笙笛弄节琴筝琵琶瑟七种张永録云未歌之前有一部弦又在弄后又有但曲七曲广陵散黄老弹飞引大胡笳鸣小胡笳鸣鵾鸡游弦流楚窈窕竝琴筝笙筑之曲王録所无也其广陵散一一曲今不传白头吟二首五觧古辞古今乐录曰王僧䖍技录曰白头吟行歌古皑如山上雪篇西京杂记曰司马相如将聘茂陵人女为妾卓文君作白头吟以自絶相如乃止乐府觧题曰古辞云皑如山上雪皎若云间月又云愿得一心人白头不相离始言良人有两意故来与之相决絶次言别于沟水之上叙其本情终言男儿重意气何用于钱刀若宋鲍照直如朱丝绳陈张正见平生懐直道唐虞世南气如幽径兰皆自伤清直芬馥而遭铄金玷玉之谤君恩以薄与古文近焉一说云白头吟疾人相知以新间旧不能至于白首故以为名唐元稹又有决絶词亦出于此皑如山上雪皎若云间月闻君有雨意故来相决絶平生共城中何尝斗酒㑹今日斗酒㑹朙旦沟水头蹀躞御沟上沟水东西流郭东亦有樵郭西亦有樵两樵相推与无亲爲谁骄凄凄重凄凄嫁娶亦不啼愿得一心人白头不相离竹竿何袅袅鱼尾何离簁男儿欲相知何用钱刀为ခ如马噉萁川上髙士嬉今日相对乐延年万嵗期右一曲晋乐所奏皑如山上雪皎若云间月闻君有两意故来相决絶今日斗酒㑹朙旦沟水头躞蹀御沟上沟水东西流凄凄复凄凄嫁娶不须啼愿得一心人白头不相离竹竿何袅袅鱼尾何簁簁男儿重意气何用钱刀为右一曲本辞白头吟鲍照直如朱丝绳清如玉壶氷何慙宿昔意猜恨坐相仍人情贱恩旧世路逐衰兴毫发一为瑕丘山不可胜食苖实硕䑕㸃白信苍蝇凫鹄逺成羙薪刍前见凌申黜褒女进班去赵姬升周王日沦惑汉帝益嗟称心赏固难恃貌恭岂易凭古来共如此非君独抚膺同前张正见平生懐直道桂松比真风语黙妍蚩际沈浮毁誉中谗新恩易尽情去宠难终弹珠金市侧抵玉舂山东含香老颜驷执㦸异扬雄惆怅崔亭伯幽忧冯敬通王嫱没故塞班女弃深宫春苔封履迹秋叶夺妆红颜如花落槿鬓似雪飘蓬此时积长叹伤年谁复同同前刘希夷洛阳城东桃李花飞来飞去落谁家洛阳女儿惜颜色行逢落花长叹息今年花落颜色改朙年花开复谁在已见松柏摧为薪更闻桑田变成海古人无复洛城东今人还对洛花风年年歳嵗花相似嵗嵗年年人不同寄言全盛红颜子须怜半死白头翁此翁白头真可怜伊昔红颜羙少年公子王孙芳树下清歌妙舞落花前光禄池台文锦绣将军楼阁画神仙一朝卧病无人识三春行乐在谁邉宛转蛾眉能几时须臾白发乱如丝但看旧来歌舞地唯有黄昬鸟雀悲同前二首李白锦水东北流波荡双鸳鸯雄巢汉宫树雌弄秦草芳宁同万死碎绮翼不忍云间两分张此时阿娇正娇妬独坐长门愁日草但愿君恩顾妾深岂惜黄金将买赋相如作赋得黄金丈夫好新多异心一朝将聘茂陵女文君因赠白头吟东流不作西归水落花辞条归故林兔丝固无情随风任颠倒谁使女萝枝而来彊萦抱两草犹一心人心不如草莫巻龙须席从他生网丝且㽞琥珀枕或有梦来时覆水再收岂满杯弃妾已去难重回古时得意不相负祗今唯见青陵台锦水东流碧波荡双鸳鸯雄巢汉宫树雌弄秦草芳相如去蜀谒武帝赤车驷马生辉光一朝再览大人作万乘忽欲凌云翔闻道阿娇失恩宠千金买赋要君王相如不忆贫贱日官髙金多聘私室茂陵姝子皆见求文君欢爱从此毕泪如双泉水行堕紫罗襟五更鸡三唱清晨白头吟长吁不整绿云鬓仰诉青天哀怨深城崩杞梁妻谁道土无心东流不作西归水落花辞枝羞故林头上玉鷰钗是妾嫁时物赠君表相思罗䄂幸时拂莫巻龙须席从他生网丝且畱琥珀枕还有梦来时鹔鹴裘在锦屏上自君一挂无由披妾有秦楼镜照心胜照井愿持照新人双对可怜影覆水却収不满杯相如还谢文君回古来得意不相负祗今唯有青陵台同前张籍请君膝上琴弹我白头吟忆昔君前娇笑语两情宛转如萦素宫中为我起髙楼更闻华池种芳树春天百草秋始衰弃我不待白头时罗襦玉珥色未暗今朝已道不相宜扬州青铜作朙镜暗中持照不见影人心囘互自无穷眼前好恶那能定君恩已去若再返菖蒲花生月长满反白头吟白居易鲍照作白头吟白居易反其致为反白头吟炎炎者烈火营营者小蝇火不热真玉蝇不㸃清氷此苟无所受彼莫能相仍乃知物性中各有能不能古称怨报死则人有所惩惩淫或应可在道未为弘譬如蜩鷃徒啾啾啅龙鹏宜当委之去寥廓髙飞腾岂能泥尘下区区酬怨憎胡为坐自苦吞悲仍抚膺决絶词三首元稹乍可为天上牵牛织女星不愿为庭前红槿枝七月七日一相见故心终不移那能朝开草飞去一任东西南北吹分不两相守恨不两相思对靣且如此背靣当何知春风撩乱伯劳语此时抛去时握手苦相问竟不言后期君情旣决絶妾意已参差借如死生别安得长苦悲噫春氷之将泮何余懐之独结有羙一人于焉旷絶一日不见比一日于三年况三年之旷别水得风兮小而已波笋在苞兮髙不见节矧桃李之当春竞衆人之攀折我自顾悠悠而若云又安能保君皓皓之如雪感破镜之分朙覩泪㾗之余血幸他人之旣不我先又安能使他人之终不我夺已焉哉织女别黄姑一年一度暂相见彼此隔河何事无夜夜相抱眠幽懐尚沈结那堪一年事长遣一宵说但感久相思何暇暂相恱虹桥薄夜成龙驾侵晨列生憎野鹊往迟回死恨天鸡识时节曙色渐曈昽华星次朙灭一去又一年一年何时彻有此迢递期不如生死别天公隔是妬相怜何不便敎相决絶泰山吟陆机古今乐録曰王僧䖍技録有泰山吟行今不歌乐府觧题曰泰山吟言人死精魄归于泰山亦薤露蒿里之类也泰山一何髙迢迢造天庭峻极周已逺曾云郁冥冥梁甫亦有馆蒿里亦有亭幽涂延万鬼神房集百灵长吟太山侧慷慨激楚声同前谢灵运岱宗秀维岳崔崒刺云天岞崿旣崄巇触石辄千眠登封瘗崇坛降禅藏肃然石闾何晻蔼朙堂祕灵篇梁甫吟诸葛亮古今乐録曰王僧䖍技録有梁甫吟行今不歌谢希逸琴论曰诸葛亮作梁甫吟陈武别传曰武常骑驴牧羊诸家牧竖十数人或有知歌謡者武遂学太山梁甫吟幽州马客吟及行路难之属蜀志曰诸葛亮好为梁甫吟然则不起于亮矣李勉琴说曰梁甫吟曾子撰琴操曰曾子耕太山之下天雨雪冻旬月不得归思其父母作梁山歌蔡邕琴颂曰梁甫悲吟周公越裳按梁甫山名在泰山下梁甫吟葢言人死葬此山亦葬歌也又有泰山梁甫吟与此颇同步出齐城门遥望荡隂里里中有三墓累累正相似问是谁家墓田彊古冶子力能排南山文能絶地纪一朝被谗言二桃杀三士谁能为此谋国相齐晏子同前陆机玉衡旣已骖羲和若飞凌四运寻环转寒暑自相惩冉冉年时草迢迢天路徴招揺东北指大火西南升悲风无絶响玄云互相仍丰水凭川结霜露弥天凝年命时相逝庆云鲜克乗履信多愆期思顺焉足凭忾忾临川响非此孰为兴哀吟梁甫巅慷慨独抚膺同前沈约龙驾有驰䇿日御不停隂星籥亟回变气化坐盈侵寒光稍眇眇秋塞日沉沉高窓灰余火倾河驾腾参飈风折草草惊竿霣层林时云霭空远渊水结清深奔枢岂易纽珠庭不可临懐仁每多意履顺孰能禁露清一唯促缓志且移心哀歌步梁甫叹絶有遗音同前陆琼临淄佳丽地年少习名倡似笑脣朱动非愁睂翠扬掩抑随竿转和柔㑹瑟张轻扇屡回指飞尘亟绕梁寄言诸葛相此曲作难忘同前李白长啸梁甫吟何时见阳春君不见朝歌屠叟辞棘津八十西来钓渭滨宁羞白发照渌水逢时吐气思经纶广张三千六百钧风雅暗与文王亲大贤虎变愚不测当年颇似寻常人君不见髙阳酒徒起草中长揖山东隆凖公入门不拜骋雄辩两女辍洗来趋风东下齐城七十二指麾楚汉如旋蓬狂生落拓尚如此何况壮士当羣雄我欲攀龙见朙主雷公砰訇震天皷帝㫄投壶多玉女三时大笑开电光倐烁晦冥起风雨阊阖九门不可通以额叩闗阍者怒白日不照吾精诚杞国无事忧天倾猰㺄磨牙竞人肉驺虞不折生草茎手接飞猱抟彫虎侧足焦原未言苦智者可巻愚者豪世人见我轻鸿毛力排南山三壮士齐相杀之费二桃吴楚弄兵无剧孟亚夫咍尔为徒劳梁甫吟梁甫吟声正悲张公两龙劒神物合有时风云感㑹起屠钓大人屼当安之泰山梁甫行曹植乐府觧题曰曹植改泰山梁甫为八方八方各异气千里殊风雨剧哉邉海民寄身于草墅妻子象禽兽行止依林阻柴门何萧条狐兔翔我宇东武吟行陆机古今乐録曰王僧䖍技録有东武吟行今不歌乐府觧题曰鲍照云主人且勿喧沈约云天徳深且旷伤时移事异荣华徂谢也左思齐都赋注云东武太山皆齐之土风弦歌讴吟之曲名也通典曰汉有东武郡今髙密诸城县是也投迹短世间髙步长生闱濯发冒云冠洗身被羽衣饥从韩衆餐寒就佚女栖同前鲍照主人且勿諠贱子歌一言仆本寒乡士出身䝉汉恩始随张校尉召募到河源后逐李轻车追虏出塞垣密途亘万里宁嵗犹七奔肌力尽鞍甲心思歴凉温将军旣下世部曲亦罕存时事一朝异孤绩谁复论少壮辞家去穷老还入门腰鎌刈葵藿倚杖牧鸡豚昔如鞴上鹰今似槛中猿徒结千载恨空负百年怨弃席思君幄疲马恋君轩愿垂晋主恵不愧田子魂同前沈约天徳深且旷人世贱而浮东枝裁拂景西壑已停辀逝辞金门宠去饮玉池流霄辔一永矣俗累从此休东武吟李白好古咲流俗素闻贤逹风方希佐朙主长揖辞成功白日在髙天囘光烛微躬恭承凤凰诏歘起云萝中清切紫霄逥优游丹禁通君王赐颜色声价凌烟虹乘舆拥翠葢扈从金城东寳马丽絶景锦衣入新丰倚巖望松雪对酒鸣丝桐因学扬子云献赋甘泉宫天书羙片善清芬播无穷归来入咸阳谈笑皆王公一朝去金马飘落成飞蓬賔友日疎散玉樽亦已空才力犹可倚不慙世上雄闲作东武吟曲尽情未终书此谢知己吾寻黄绮翁怨诗行古辞古今乐録曰怨诗行歌东阿王朙月照髙楼一篇王僧䖍技録曰荀録所载古为君一篇今不传琴操曰卞和得玉璞以献楚懐王王使乐正子治之曰非玉刖其右足平王立复献之又以为欺刖其左足平王死子立复献之乃抱玉而哭继之以血荆山为之崩王使剖之果有寳乃封和为陵阳侯辞不受而作怨歌焉班媫妤怨诗行序曰汉成帝班媫妤失宠求供养太后于长信宫乃作怨诗以自伤託辞于纨扇云乐府觧题曰古词云为君旣不易为臣良独难言周公推心辅政二叔流言致有雷雨㧞木之变梁简文十五颇有余自言姝艳以谗见毁又曰持此倾城貌翻为不肖躯与古文意同而体异若傅休奕怨歌行云昭昭朝时日皎皎最朙月葢伤十五入君门一别终华发不及偕老犹望死而同穴也天徳悠且长人命一何促百年未几时奄若风吹烛嘉賔难再遇人命不可续齐度游四方各系太山録人间乐未央忽然归东岳当须盪中情游心恣所欲同前二首七解曹植朙月照髙楼流光正徘徊上有愁思妇悲叹有余哀借问叹者谁自云客子妻夫行踰十载贱妾常独栖念君过于渴思君剧于饥君为髙山柏妾为浊水泥北风行萧萧烈烈入吾耳心中念故人泪堕不能止沈浮各异路㑹合当何谐愿作东北风吹我入君懐君懐常不开贱妾当何依恩情中道絶流止任东西我欲竟此曲此曲悲且长今日乐相乐别后莫相忘右一曲晋乐所奏朙月照髙楼流光正徘徊上有愁思妇悲叹有余哀借问叹者谁言是客子妻君行踰十年孤妾常独栖君若清路尘妾若浊水泥浮沈各异势㑹合何时谐愿为西南风长逝入君懐君懐时不开妾心当何依右一曲本辞同前梅陶庭植不材桺花育能鸣鹤鼓枝游畦亩栖钓一丘壑最悦朝敷荣夕乗南音客画立薄游景暮宿汉隂魄庇身䕃王猷罢蹇反幻迹同前僧孝休朙月照髙楼含君千里光巷中情思满断絶孤妾肠悲风盪帷帐瑶翠坐自伤妾心依天末思与浮云长啸歌视秋草幽叶岂再扬草兰不待嵗离华能㡬芳愿作张女引流悲绕君堂君堂严且祕絶调徒飞扬怨诗阮瑀民生受天命漂若河中尘虽称百龄寿孰能应此身犹获婴凶祸流落恒苦辛同前陶潜天道幽且逺鬼神茫昧然结发念善事僶俛五十年弱冠逢世阻始室丧其偏炎火屡焚如螟蜮恣中田风雨纵横至収敛不盈廛夏日长抱饥寒夜无被眠造夕思鸡鸣及晨愿鸟迁在已亦何怨离忧悽目前吁嗟身后名于我若浮烟慷慨激悲歌钟期信为贤同前梁简文帝秋风与白团夲自不相安新人及故爱意气岂能寛黄金肘后铃白玉桉前盘谁堪空对此还成无嵗寒同前刘孝威退宠辞金屋见谴斥甘泉枕席秋风起房栊朙月悬烛避窓中影香廻炉上烟丹庭斜草迳素壁㸃苔钱歌起蒲生曲乐奏下山弦新声昔广宴余杯今自传王嫱向絶漠宗女入祁连雁书犹未返角马无归年昭台省媵御曾坂无弃捐后薪随复积前鱼谁复怜同前张正见新丰妖冶地游侠竞娇奢池台间罗绮桃李杂烟霞葢影分连骑衣香合竝车艳粉惊飞蝶红妆映落花舞衫飘冶袖歌扇掩团纱玉床珠帐巻金楼镜月斜还疑萧史凤不及季伦家同前二首江总採桑归路河流深忆昔相期柏树林奈许新缣伤妾意无由故劒动君心新梅嫩桺未障羞情去思移那可畱团扇箧中言不分纎腰掌上讵胜愁乐府诗集巻第四十一东呉毛晋订正乐府诗集乐府诗集卷第四十二乐府诗集巻第四十二太原郭茂倩编次相和歌辞楚调曲怨诗二首嶭奇童曰晚梧桐落微寒入禁垣月悬三雀观霜度万秋门艳舞矜新宠愁容泣旧恩不堪深殿里帘外欲黄昬禁苑春风起流莺遶合懽玉窓通日气珠箔巻轻寒杨叶垂金砌䔧花入井栏君王好长袖新作舞衣寛同前张汯去年离别雁初归今夜裁缝萤已飞征客去来音信断不知何处寄寒衣同前刘元济玉关芳信断兰闺锦字新愁来好自抑念切已含嚬虚牖风惊梦空牀月厌人归期傥可促勿度桺园春同前三首李暇罗敷初总髻蕙芳正娇小月落始归船春眠恒着晓何处期郎逰小苑花台间相忆不可见且复乘月还别来花照路别后露垂叶歌舞须及时如何坐悲妾同前二首崔国辅楼前桃李疎池上芙蓉落织锦犹未成虫声入罗幕妾有罗衣裳秦王在时作爲舞春风多秋来不堪着同前孟郊试妾与君泪两处滴池水看取芙蓉花今年为谁死同前刘义君莫嫌丑妇丑妇死守贞山头一怪石长作望夫名鸟有竝翼飞兽有比肩行丈夫不立义岂如鸟兽情同前鲍溶女萝寄松栢緑蔓花绵绵三五定君婚结髪早移天肃肃羊雁礼泠泠琴瑟篇恭承采蘩祀敢效同居贤皎日不留景良时如逝川秋心还遗爱春貎无归妍翠袖洗朱粉碧阶封绮钱新人易如玉废瑟难为弦寄羡蕣华木荣君香合前岂无揺落苦贵与根蒂连希君旧光景照妾薄草年同前白居易夺宠心那惯寻倚殿门不知移旧爱何处作新恩同前二首姚氏月华春水悠悠春草绿对此君泪相续羞将离恨向东风理尽秦筝不成曲与君形影分胡越玉枕终年对离别登台北望烟雨深囘身泣向寥天月怨歌行班婕妤新裂齐纨素鲜㓗如霜雪裁为合欢扇团团似朙月出入君懐袖动摇微风发常恐秋节至凉颷夺炎热弃捐箧笥中恩情中道絶同前曹植为君既不易为臣良独难忠信事不显乃有见疑患周公佐成王金縢功不刋推心辅王室二叔反流言待罪居东国泣涕当留连皇灵大动变震雷风且寒拔树偃秋稼天威不可干素服开金縢感悟求其端公旦事既显成王乃哀叹吾欲竟此曲此曲悲且长今日乐相乐别后莫相忘右一曲晋乐所奏怨歌行朝时篇傅玄昭昭朝时日皎皎最朙月十五入君门一别终华发同心勿异离旷如胡与越胡越有会时参辰辽且阔形影无髣髴音声寂无达纤弦感促柱触之哀声发情思如循环忧来不可遏涂山有余恨诗人咏采葛蜻蛚吟牀下囘风起幽闼春荣随路落芙蓉生木末自伤命不遇良辰永乖别已尔可奈何譬如纨素裂孤雌翔故巢星流光景絶魂神驰万里甘心要同穴怨歌行梁简文帝十五颇有余日照杏梁初蛾睂本多嫉掩鼻特成虚持此倾城貌翻为不肖躯秋风吹海水寒霜依玉除月光临戸驶荷花依浪舒望檐悲双翼窥沼泣王余苔生履处没草合行人疎裂纨伤不尽归骨恨难袪早知长信别不避后园舆同前江淹纨扇如团月出自机中素画作秦王女乘鸾向烟雾彩色世所重虽新不代故窃悲凉风至吹我玉阶树君子恩未毕零落委中路同前沈约时屯宁易犯俗险信难羣坎元淑赋顿挫敬通文遽沦班姫宠夙窆贾生坟短俗同如此长叹何足云同前虞世南紫殿秋风冷雕甍白日沈裁纨悽断曲织素别离心掖庭羞改画长门不惜金宠移恩稍薄情疎恨转深香销翠羽帐弦断鳯凰琴镜前红粉歇堦上绿苔侵谁言掩歌扇翻作白头吟同前李白十五入汉宫花颜咲春红君王选玉色侍寝金幈中荐枕娇夕月巻衣恋春风宁知赵飞鷰夺宠恨无穷沈忧能伤人绿鬓成霜蓬一朝不得意世事徒为空鹔鹴换美酒舞衣罢鵰笼寒苦不忍言为君奏丝桐膓断弦亦絶悲心夜忡忡同前庾信家住金陵县前嫁得长干少年囘头望乡泪落不知何处天边胡尘几日应尽汉月何时更圜为君能歌此曲不觉心随断弦同前吴少微城南有怨妇含怨倚兰丛自谓二八时歌舞入汉宫皇恩弄幸玉堂中绿陌黄花催夜酒锦衣罗袂逐春风建章西宫焕若神燕赵美女二千人君王厌德不忘新况羣艳冶纷来陈是时别君不再见三十三春长信殿长信重门昼掩闗清房晓帐幽且闲绮窓虫网氛尘色文轩莺对桃李颜天王贵宫不贮老浩然泪陨今来还自怜转晚草试逐佳游芳草路小腰丽女夺人竒金鞍少年曽不顾归来谁为夫请谢西家妇莫辞先醉解罗襦朙月照髙楼梁武帝圜魄当虚闼清光流筵筵照孤影悽怨还自怜台镜早生尘匣琴又无弦悲慕屡伤节离忧亟华年君如东扶景妾似西桺烟相去旣路迥朙晦亦殊悬愿为铜铁辔以感长乐前同前雍陶朗月何髙高楼中帘影寒一妇独含叹四坐谁成欢时节屡已移游旅杳不还沧溟傥未涸妾泪终不干君若无定云妾若不动山云行出山易山逐云去难愿为边塞尘因风委君颜君颜良洗多盪妾浊水间长门怨桺恽汉武帝故事曰武帝为胶东王时长公主嫖有女欲与王婚景帝未许后长主还宫胶东王数嵗长主抱置膝上问曰儿欲得妇否长主指左右长御百余人皆云不用指其女问曰阿娇好否咲对曰好若得阿娇作妇当作金屋贮之长主乃苦要帝遂成㛰焉汉书曰孝武陈皇后长公主嫖女也擅宠骄贵十余年而无子闻卫子夫得幸几死者数焉元光五年废居长门宫乐府解题曰长门怨者为陈皇后作也后退居长门宫愁闷悲闻司马相如工文章奉黄金百斤令为解愁之辞相如为作长门赋帝见而伤之复得亲幸后人因其赋而为长门怨也玉壶夜愔愔应门重且深秋风动桂树流月摇轻隂绮檐清露溽网戸虫吟叹息下兰合含愁奏雅琴何由鸣晓佩复得抱宵衾无复金屋念岂照长门心同前费昶向夕千愁起自悔何嗟及愁且归牀罗襦方掩泣绛树摇风软黄鸟弄声急金屋贮娇时不言君不入同前徐贤妃旧爱柏梁台新宠昭阳殿守分辞方辇含情泣团扇一朝歌舞荣夙㫺诗书贱穨恩诚已矣覆水难重荐同前沈佺期月皎风泠泠长门次掖庭玉阶闻坠叶罗幌见飞萤清露凝珠缀流尘下翠屏妾心君未察愁叹剧繁星同前呉少微月出映层城孤圜上太清君王春爱歇枕席凉风生怨咽不能寝踟蹰歩前楹空阶白露色百草寒虫鸣念㫺金房里犹嫌玉座轻如何娇所悞长夜泣恩情同前张脩之长门落景尽洞房秋月朙玉阶草露积金屋网尘生妾妬今应改君恩㫺未平寄语临邛客何时作赋成同前裴交泰自闭长门经几秋罗衣溼尽泪还流一种蛾睂朙月夜南宫歌管北宫愁同前刘皁宫殿沈沈月欲分昭阳更漏不堪闻珊瑚枕上千行泪不是君是恨君同前袁晖早知君爱歇本自无萦妬谁使恩情深今来反相悞愁眠罗帐晓泣坐金闺暮独有梦中魂犹言意如故同前刘言史独坐炉边结夜愁暂时恩去亦难留手持金筯垂红泪乱拨寒灰不举头同前二首李白天囘北斗挂西楼金屋无人萤火流月光欲到长门殿别作深宫一段愁桂殿长愁不记春黄金四屋起秋尘夜悬朙镜青天上独照长门宫里人同前李华弱体鸳鸯荐啼妆翡翠衾鵶鸣秋殿晓人静禁门深每忆椒房宠那堪永巷阴日惊罗帯缓非复旧来心同前岑参君王嫌妾妬闭妾在长门舞袖垂新宠愁睂结旧恩绿钱生履迹红粉溼啼痕羞被桃花咲看春独不言同前齐澣焭焭孤逼寂寂长门夕妾妬亦非深君恩那不惜携琴就玉阶调悲声未谐将心託朙月流影入君懐同前刘长卿何事长门闭珠帘只自垂月移深殿早春向后宫迟蕙草生闲地梨花发旧枝芳菲自恩幸看却被风吹同前僧皎然春风日日闭长门摇荡春心自梦魂若遣花开只笑妾不如桃李正无言同前卢纶空宫古廊殿寒月落斜晖卧听未央曲满箱歌舞衣同前戴叔伦自忆专房宠曾居第一流移恩向何处暂妬不容收夜久丝管絶月朙宫殿秋空将旧时意长望鳯凰楼同前刘驾御泉长绕鳯凰楼只是恩波别处流闲揲舞衣归未得夜来砧杵六宫秋同前二首髙蟾天上何劳万古春君前谁是百年人魂销尚愧金炉烬起犹惭玉辇尘烟翠薄情攀不得星茫浮艳採无因可怜朙镜来相向何似恩光朝夕新天上鳯凰休寄梦人间鹦鹉旧堪悲平生心绪无人识一只金梭万丈丝同前张祜日映宫墻桺色寒笙歌遥指碧云端珠鈆滴尽无心语彊把花枝冷笑看同前二首郑谷闲把罗衣泣鳯凰先朝曾教舞霓裳春来却羡庭花落得逐晴风出禁墙流水君恩共不回杏花争忍扫成堆残春未必多烟雨泪滴闲堦长绿苔同前二首刘氏媛雨滴梧桐秋夜长愁心和雨到昭阳泪痕不学君恩断拭却千行更万行学画蛾睂独出羣当时人道便承恩经年不见君王面花落黄昬空掩门阿娇怨刘禹钖望见葳蕤举翠华试开金屋扫庭花须臾宫女传来信云幸平阳公主家乐府诗集巻第四十二东吴毛晋订正男扆再订乐府诗集乐府诗集卷第四十三乐府诗集巻第四十三太原郭茂倩编次相和歌辞楚调曲班婕妤陆机一曰婕妤怨汉书曰孝成班婕妤初入宫为少使蛾而大幸为婕妤居増成舍自鸿嘉后帝稍隆内宠婕妤进侍者李平平得幸为婕妤赐姓卫所谓卫婕妤也其后赵飞鷰姊弟亦从微贱兴班婕妤失宠稀复进见赵氏姊弟骄妬婕妤恐乆见危求供养太后长信宫帝许焉乐府解题曰婕妤怨者为汉成帝班婕妤作也婕妤徐令彪之姑况之女美而能文初为帝所宠爱后幸赵飞鷰姊弟冠于后宫婕妤自知见薄乃退居东宫作赋及纨扇诗以自伤悼后人伤之而为婕妤怨也婕妤去辞宠淹畱终不见寄情在玉阶託意唯团扇春苔暗阶除秋草芜髙殿黄昬履綦絶愁来空雨面同前梁元帝婕妤初选入含媚向罗帏何言飞鷰宠青苔生玉墀谁知同辇爱遂作裂纨诗以兹自伤苦终无长信悲同前刘孝绰应门寂已闭非复后庭时况在青春日萋萋緑草滋妾身似秋扇君恩絶履綦讵忆游轻辇从今贱妾辞同前孔翁归长门与长信日草九重空雷声听隐隐车响絶珑珑恩光随妙舞团扇逐秋风鈆华谁不慕人意自难终同前何澄寂寂长信晚雀声喧洞房蜘蟵网髙阁駮藓被长廊虚殿帘帏静闲堦花蘂香悠悠视日草还复拂空牀同前王叔英妻沈氏日落应门闭愁百端生况复昭阳近风传歌吹声宠移终不恨谗枉太无情只言争分理非独舞腰轻同前阴铿柏梁新宠盛长信㫺恩倾谁为诗书巧翻为歌舞轻花月分窓进苔草共阶生妾泪衫前满单眠梦里惊可惜逢秋扇何用合欢名同前何楫齐纨旣逐筐赵舞卽凌人履迹随恩故阶苔逐恨新独卧销香炷长啼费手巾庭草何聊頼也持春当春同前徐彦伯君恩忽断絶妾终未央巾栉不可见枕席空余香窓暗网罗白阶秋苔藓黄应门寂已闭流涕向昭阳同前严识玄贱妾如桃李君王若嵗时秋风一已劲摇落不胜悲寂寂苍苔满沉沉緑草滋荣华非此日指辇竞何辞同前三首王维玉窓萤影度金殿人声絶秋夜守罗帏孤灯耿不灭宫殿生秋草君王恩幸疎那堪闻鳯吹门外度金舆怪来妆阁闭朝下不相迎总向春园里花闲语咲声婕妤怨崔湜不分君恩断新妆视镜中容华尚春日娇爱已秋风枕席临窓晓帏屏向月空年年后庭树荣落在深宫同前崔国辅长信宫中草年年愁处生故侵珠履迹不使玉阶行同前张烜贱妾裁纨扇初摇朙月姿君王看舞席坐起秋风时玉树清御路金陈翳垂丝昭阳无分理愁寂任前期同前刘方平夕殿别君王宫深月似霜人愁在长信萤出向昭阳露裛红兰死秋彫碧树伤唯当合欢扇从此箧中藏同前王沈长信梨花暗欲栖应门上籥草萋萋春风吹花乱扑戸班婕车声不至啼同前皇甫冉由来咏团扇今与值秋风事逐时皆往恩无日再中早鸿闻上苑寒露下深宫颜色年年谢相如赋岂工同前陆龟䝉妾貌非倾国君王忽然宠南山掌上来不敌新恩重后宫多窈窕日日学新声一落君王耳南山又须轻同前翁绶谗谤潜来起百忧朝承恩宠草仇讐火烧白玉非因玷霜翦红兰不待秋花落昭阳谁共辇月朙长信独登楼繁华事逐东流水团扇悲歌万古愁同前刘氏云君恩不可见妾岂如秋扇秋扇尚有时妾身永㣲贱莫言朝花不复落娇容几夺昭阳殿长信怨王諲飞鷰倚身轻争人巧笑名生君弃妾意増妾怨君情日落昭阳壁秋来长信城寥寥金殿里歌吹夜无声同前王昌龄金井梧桐秋叶黄珠帘不卷夜来霜金炉玉枕无颜色卧听南宫清漏长奉箒平朙金殿开蹔将团扇共徘徊玉颜不及寒鵶色犹带昭阳日影来同前李白月皎昭阳殿霜清长信宫天行乗玉辇飞鷰与君同更有畱情处承恩乐未穷谁怜团扇妾独坐怨秋风娥睂怨王翰君不见宜春苑中九华殿飞阁连连直如髪白日全含朱鸟窗流云半入苍龙阙宫中綵女夜无事学鳯吹箫弄清越珠帘北卷待凉风绣戸南开向朙月忽闻天子忆蛾睂宝鳯衔花揲两璃传声走马开金屋夹路鸣环上玉墀长乐彤庭宴华寝三千美人曵光锦灯前含笑更罗衣帐里承恩荐瑶枕不意君心半路廻求仙别作望仙台仓琅禁闼遥相忆紫翠巖房画不开欲向人间种桃实先从海㡳觅蓬莱蓬莱可求不可上孤舟缥缈知何往黄金作盘铜作茎晴天白露掌中擎王母嫣然感君意云车羽斾欲相迎飞廉观前空怨慕少君何事须相误一朝埋没茂陵田贱妾蛾睂不重顾宫车晚出向南山仙卫逶迤去不还朝晡泣对麒麟树树下苍苔日渐斑人生百年夜将半对酒长歌莫长叹乘知白日不可一死一生何足算玉阶怨谢朓夕殿下珠帘流萤飞复息长夜缝罗衣君此何极同前虞炎紫藤拂花树黄鸟度青枝君一叹息苦泪应言垂同前李白玉阶生白露夜乆侵罗袜却下水精帘玲珑望秋月宫怨长孙左辅窗前好树名玫瑰去年花落今年开无情春色尚识返君心忽断何时来忆㫺妆成候仙仗宫璅玲珑日新上拊心却咲西子嚬掩鼻谁忧郑姬谤草染文章衣下履花黏甲乙牀前帐三千玉貌休自夸十二金钗独相向盛衰倾夺欲何如娇爱翻悲逐佞䛕重远岂能慙沼鹄弃前方见泣船鱼看笼不记薫龙脑咏扇空曽秃䑕须始意类萝新託柏终伤如荠却甘荼除院独开还独闭鹦鹉惊飞苔覆地满箱旧赐前日衣渍枕新垂夜来泪痕多开镜照还悲緑䯻青蛾尚未衰莫道新缣长絶比犹逢故劒会相追同前李益露溼晴花宫殿香月朙歌吹在昭阳似将海水添宫漏共滴长门一夜长同前于濆妾家望江口少年家财厚临江起珠楼不卖文君酒当年乐贞独巢燕时为友父兄未许人畏妾事姑舅西墻隣宋玉窥见妾睂宇一旦及天聪恩光生戸牖谓言入汉宫富贵可长久君王纵有情不奈陈皇后谁怜颊似桃孰知腰胜桺今日在长门从来不如丑同前柯宗尘满金炉不抂香独自立重廊笙歌何处承恩宠一一随风入上阳长门槐桺半萧疎玉辇沈恨有余红泪旋销倾国态黄金谁为逹相如杂怨三首聂夷中生在绮罗下岂识渔阳道良人自戍来夜夜梦中到渔阳万里远近于中门限中门逾有时渔阳常在眼良人昨日去朙日又不还别时各有泪零落青楼前君泪濡罗巾妾泪滴路尘罗巾今在手日得随妾身路尘如因飞得上君车轮同前三首孟郊夭桃花清晨游女红粉新夭桃花薄萛游女红粉故树有百年花人无一定颜花送人老尽人悲花自闲贫女镜不朙寒花日少容暗蛩有虚织短线无长缝浪水不可照狂夫不可从浪水多散影狂夫多异踪持此一生薄空成百恨浓忆人莫至悲至悲空自衰寄人莫翦衣翦衣未必归朝为双蔕花草为四散飞花落却遶树游子不顾期大曲十五曲宋书乐志曰大曲十五曲一曰东门二曰西山三曰罗敷四曰西门五曰黙黙六曰园桃七曰白鹄八曰碣石九曰何尝十曰置酒十一曰为乐十二曰夏门十三曰王者布大化十四曰洛阳令十五曰白头吟东门东门行罗敷艳歌罗敷行西门西门行黙黙折杨桺行白鹄何尝竝艳歌何尝行为乐满歌行洛阳令雁门太守行白头吟竝古辞碣石歩出夏门行武帝辞西山折杨桺行园桃煌煌京洛行竝文帝辞夏门歩出夏门行王者布大化櫂歌行竝朙帝辞置酒野田黄爵行东阿王辞白头吟与櫂歌同调其罗敷何尝夏门三曲前有艳后有趋碣石一篇有艳白鹄为乐王者布大化三曲有趋白头吟一曲有乱古今乐録曰凡诸大曲竟黄老弹独出舞无辞按王僧䖍技録櫂歌行在瑟调白头吟在楚调而沈约云同调未知孰是满歌行三首四解古辞乐府解题曰古辞云为乐未几时遭时崄巇其始言逢此百罹零丁荼毒古人逊位躬耕遂我所愿次言穷逹天命智者不忧庄周遗名名垂千载终言命如凿石见火宜自娯以颐养保此百年也为乐未几时遭世险巇逢此百罹零丁荼毒愁懑难支遥望辰极天晓月移忧来填心谁当我知戚戚多虑耿耿不宁祸福无形唯念古人逊位躬耕遂我所愿以兹自宁自鄙山栖守此一荣草秋烈风起西蹈沧海心不能安揽衣起瞻夜北斗阑干星汉照我去去自无他奉事二亲劳心可言穷逹天所为智者不愁多为少忧安贫乐正道师彼庄周遗名者贵子熈同巇往者二贤名垂千秋饮酒歌舞不乐何须善哉照观日月日月驰驱轗轲世间何有何无贪财惜费此何一愚命如凿石见火居世竟能几时但当欢乐自娯尽心极所嬉怡安善养君徳性百年保此期颐右一曲晋乐所奏为乐未几时遭时崄巇逢此百离伶丁荼毒愁苦难为遥望极辰天晓月移忧来填心谁当我知戚戚多虑耿耿殊不宁祸福无形惟念古人逊位躬耕遂我所愿以自宁自鄙栖栖守此末荣莫秋烈风㫺蹈沧海心不能安揽衣瞻夜北斗䦨干星汉照我去自无他奉事二亲劳心可言穷逹天为智者不愁多为少忧安贫乐道师彼庄周遗名者贵子遐同游往者二贤名垂千秋饮酒歌舞乐复何须照视日月日月驰驱轗轲人间何有何无贪财惜费此一何愚凿石见火居代几时为当懽乐心得所喜安神养性得保遐期右一曲本辞乐府诗集巻第四十三东吴毛晋订正男扆再订乐府诗集乐府诗集卷第四十四乐府诗集巻第四十四太原郭茂倩编次清商曲辞清商乐一曰清乐清乐者九代之遗声其始卽相和三调是也竝汉魏已来旧曲其辞皆古调及魏三祖所作自晋朝播迁其音分散苻坚灭凉得之传于前后二秦及宋武定关中因而入南不复存于内地自时已后南朝文物号爲最盛民谣国俗亦世有新声故王僧䖍论三调歌曰今之清商实由铜雀魏氏三祖风流可怀京洛相髙江左弥重而情变听改稍复零落十数年间亾者将半所以追余操而长懐抚遗器而太息者矣后魏孝文讨淮汉宣武定寿春收其声伎得江左所传中原旧曲朙君圣主公莫白鸠之属及江南呉歌荆楚西声总谓之清商乐至于殿庭飨宴则兼奏之遭梁陈亾乱存者葢寡及隋平陈得之文帝善其节奏曰此华夏正声也乃微更损益去其哀怨考而补之以新定律吕更造乐器因于太常置清商署以管之谓之清乐开皇初始置七部乐清商伎其一也大业中炀帝乃定清乐西凉等为九部而清乐歌曲有杨伴舞曲有朙君并契乐器有钟磬琴瑟击琴琵琶箜篌筑筝节鼓笙笛箫箎埙等十五种为一部唐又増吹叶而无埙隋室丧乱日益沦缺唐贞观中用十部乐清乐亦在焉至武后时犹有六十三曲其后歌辞在者有白雪公莫巴渝朙君鳯将雏朙之君铎舞白鸠白纻子夜呉声四时歌前溪阿子及欢闻团扇懊憹长史变丁督䕶读曲乌夜啼石城莫愁襄阳西乌夜飞估客杨伴雅歌骁壶常林欢三洲採桑春江花月夜玉树后庭花堂堂泛龙舟等三十二曲朙之君雅歌各二首四时歌四首合三十七首又七曲有声无辞上柱鳯雏平调清调瑟调平折命啸通前为四十四曲存焉长安已后朝廷不重古曲工伎寖缺能合于管弦者唯朙君杨伴骁壶春歌秋歌白雪堂堂春江花月夜等八曲自是乐章讹失与呉音转逺开元中刘贶以为宜取呉人使之传习以问歌工李郎子郎子北人学于江都人俞才生时声调已失唯雅歌曲辞辞典而音雅后郎子亾去清乐之歌遂阙自周隋已来管弦雅曲将数百曲多用西凉乐鼓舞曲多用龟兹乐唯琴工犹传楚汉旧声及清调蔡邕五弄楚调四弄谓之九弄雅声独存非朝廷郊庙所用故不载乐府解题曰蔡邕云清商曲又有出郭西门陆地行车夹钟朱堂寝奉法等五曲其词不足采着呉声歌曲晋书乐志曰呉歌杂曲竝出江南东晋已来稍有増广其始皆徒歌既而被之管絃盖自永嘉渡江之后下及梁陈咸都建业呉声歌曲起于此也古今乐録曰呉声歌旧器有箎箜篌琵琶今有笙筝其曲有命啸呉声游曲半折六变八解命啸十解存者有乌噪林浮云驱雁归湖马让皆余不传呉声十曲一曰子夜二曰上柱三曰鳯将雏四曰上声五曰欢闻六曰欢闻变七曰前溪八曰阿子九曰丁督护十曰团扇郎竝梁所用曲凤将雏已上三曲古有歌自汉至梁不改今不传上声已下七曲内人包朙月制舞前溪一曲余竝王金珠所制也游曲六曲子夜四时歌警歌变歌竝十曲中间游曲也半折六变八解汉世已来有之八解者古弹上柱古弹郑干新蔡大治小治当男盛当梁太清中犹有得者今不传又有七日夜女歌长史变黄鹄碧玉桃叶长乐佳欢好懊恼读曲亦皆呉声歌曲也呉歌三首鲍照夏口樊城岸曹公却月戌但观流水还识是侬流下夏口樊城岸曹公却月楼观见流水还识是侬泪流人言荆江狭荆江定自阔五两了无闻风声那得逹子夜歌四十二首晋宋齐辞唐书乐志曰子夜歌者晋曲也晋有女子名子夜造此声声过哀苦宋书乐志曰晋孝武太元中琅琊王轲之家有鬼歌子夜殷允为豫章豫章侨人庾僧䖍家亦有鬼歌子夜殷允为豫章亦是太元中则子夜是此诗以前人也古今乐録曰凡歌曲终皆有送声子夜以持子送曲鳯将雏以泽雉送曲乐府解题曰后人更为四时行乐之词谓之子夜四时歌又有大子夜歌子夜警歌子夜变歌皆曲之变也落日出前门瞻瞩见子度冶容多姿鬓芳香已盈路芳是香所为冶容不敢当天不夺人愿故使侬见郎㝛㫺不梳头丝髪被两肩婉伸郎膝上何处不可怜自从别欢来奁器了不开头乱不敢理粉拂生黄衣﨑岖相怨慕始获风云通玉林语石阙悲两心同见娘喜容媚愿得结金兰空织无经纬求匹理自难始欲识郎时两心望如一理丝入残机何悟不成匹前丝断纒绵意欲结交情春蚕易感化丝子已复生今夕已欢别合会抂何时朙灯照空局悠然未有期自从别郎来何日不咨嗟黄蘖郁成林当奈苦心多髙山种芙蓉复经黄蘖坞果得一莲时流离婴辛苦朝出前门草还后渚语咲向谁道腹中隂忆汝擥枕北窗卧郎来就侬嬉小喜多唐突相怜能几时驻筯不能食蹇蹇歩闱里投琼着局上终日走博子郎为傍人取负侬非一事攡门不安横无复相关意年少当及时蹉跎日就老若不信侬语但看霜下草绿揽迮题锦双裙今复开已许腰中带谁共解罗衣常虑有贰意欢今果不齐枯鱼就浊水长与清流乖欢愁侬亦惨郎咲我便喜不见连理树异根同条起感欢初殷勤叹子后辽落打金侧瑇瑁外艳里懐薄别后涕流连相情悲满忆子腹糜烂肝肠尺寸断道近不得数遂致盛寒违不见东流水何时复西归谁能不歌谁能饥不食日冥当戸倚惆怅底不忆擥裙未结带约睂出前窗罗裳易飘飏小开骂春风举酒待相劝酒还杯亦空愿因微觞会心感色亦同夜觉百纒忧叹涕流襟徒怀倾筐情郎谁朙侬心侬年不及时其于作乖离素不如浮萍转动春风移夜长不得眠转侧听㪅鼓无故欢相逢使侬肝肠苦欢从何处来端然有忧色三唤不一应有何比松柏念爱情慊慊倾倒无所惜重帘持自鄣谁知许厚薄气清朙月朗夜与君共嬉郎歌妙意曲侬亦吐芳词惊风急素柯白日渐微蒙郎懐幽闺性侬亦恃春容夜长不得眠朙月何灼灼想闻散唤声虚应空中诺人各既畴匹我志独乖违风吹冬帘起许时寒薄飞我念欢的的子行由豫情雾露隐芙蓉见莲不分朙侬作北辰星千年无转移欢行白日心朝东草还西怜欢好情懐移居作乡里桐树生门前出入见梧子遣信欢不来自往复不出金铜作芙蓉莲子何能实初时非不密其后日不如囘头批栉脱转觉薄志疎寝食不相忘同坐复俱起玉藕金芙蓉无称我莲子恃爱如欲进含羞未肯前口朱发艳歌玉指弄娇弦朝日照绮钱光风动纨素巧笑旧两犀美目扬双蛾子夜四时歌七十五首晋宋齐辞春歌二十首春风动春心流目瞩山林山林多竒采阳鸟吐清音绿荑带长路丹椒重紫茎流吹出郊外共欢弄春英光风流月初新林锦花舒情人戏春月窈窕曵罗裾妖冶颜荡骀景色复多媚温风入南牖织妇懐春意碧楼冥初月罗绮垂新风含春未及歌桂酒发清容杜鹃竹里鸣梅花落满道燕女游春月罗裳曵芳草朱光照绿苑丹华粲罗星那能闺中绣独无懐春情鲜云媚朱景芳风散林花佳人歩春苑绣带飞纷葩罗裳迮红袖玉钗朙月珰冶游歩春露艳觅同心郎春林花多媚春鸟意多哀春风复多情吹我罗裳开新鷰弄初调杜䳌竞晨鸣画睂忘注口游歩散春情梅花落已尽桺花随风散叹我当春年无人相要唤㫺别雁集渚今还鷰巢梁敢辞嵗月久但使逢春阳春园花就黄阳池水方渌酌酒初满杯调弦始终曲娉婷扬袖舞阿那曲身轻照灼兰光在容冶春风生阿那曜姿舞逶迤唱新歌翠衣发华洛囘情一见过朙月照桂林初花锦绣色谁能不相独在机中织﨑岖与时竞不复自顾虑春风振荣林常恐华落去见春花月含咲当道路逢侬多欲擿可怜持自误自从别欢后叹音不絶响黄蘖向春生苦心随日长夏歌二十首高堂不作壁招取四面风吹欢罗裳开动侬含咲容反覆华簟上屏帐了不施郎君未可前待我整容仪开春初无欢秋冬更増凄共戏炎暑月还觉两情谐春别犹春恋夏还情更久罗帐为谁褰双枕何时有叠扇放牀上企想远风来轻袖拂华妆窈窕豋髙台含桃已中食郎赠合欢扇深感同心意兰室期相见田蚕事已毕妇犹苦身当暑理絺服持寄与行人朝豋凉台上夕㝛兰池里乘月採芙蓉夜夜得莲子暑盛静无风夏云薄草起携手密叶下浮瓜沉朱李郁蒸仲暑月长啸出湖边芙蓉始结叶花艳未成莲适见戴青幡三春已复倾林鹊改初调林中夏蝉鸣春桃初发红惜色恐侬擿朱夏花落去谁复相寻觅㫺别春风起今还夏云浮路遥日月促非是我淹畱青荷葢渌水芙蓉葩红鲜郎见欲採我我心欲懐莲四周芙蓉池朱堂敞无壁珍簟镂玉牀缱绻任懐适赫赫盛阳月无侬不握扇窈窕瑶台女冶游戏凉殿春倾桑叶尽夏开蚕务毕昼夜理机缚知欲早成匹情知三夏热今日偏独甚香巾拂玉席芙郎豋楼寝轻衣不重綵飈风故不凉三伏何时过许侬红粉妆盛暑非游节百虑相纒绵汎舟芙蓉湖散莲子间秋歌十八首风清觉时凉朙月天色髙佳人理寒服万结砧杵劳清露凝如玉凉风中夜发情人不还卧冶游歩朙月鸿雁搴南去鷰指北飞征人难为愿逐秋风归开窗秋月光灭烛解罗裳含咲帷幌里举体兰蕙香适忆三阳初今已九秋草追逐泰始乐不觉华年度飘飘初秋夕朙月耀秋辉握腕同游戏庭含媚素归秋夜凉风起天髙星月朙兰房竞妆饰绮帐待双情凉秋开窗寝斜月垂光照中宵无人语罗幌有双咲金风扇素节玉露凝成霜登髙去来雁惆怅客心伤草木不常荣顦顇为秋霜今遇泰始世年逢九春阳自从别欢来何日不相常恐秋叶零无复莲条时掘作九州池尽是大宅里处处种芙蓉婉转得莲子初寒八九月独纒自络丝寒衣尚未了郎唤侬底为秋爱两两雁春感双双鷰兰鹰接野鸡雉落谁当见仰头看桐树桐花特可怜愿天无霜雪梧子解千年白露朝夕生秋风凄长夜忆郎须寒服乘月擣白素秋夜入窗里罗帐起飘飏仰头看朙月寄情千里光别在三阳初望还九秋草恶见东流水终年不西顾冬歌十七首渊冰厚三尺素雪覆千里我心如松柏君情复何似涂涩无人行冐寒往相觅若不信侬时但看雪上迹寒鸟依髙树枯林鸣悲风为欢顦顇尽那得好颜容夜半冐霜来见我辄怨唱怀冰闇中倚已寒不蒙亮蹑履歩荒林萧索悲人情一唱泰始乐枯草衔花生㫺别春草绿今还墀雪盈谁知相老玄鬓白髪生寒云浮天凝积雪冰川波连山结玉巖修庭振琼柯炭炉却夜寒重抱坐叠褥与郎对华榻弦歌秉兰烛天寒嵗欲草朔风舞飞雪怀人重衾寝故有三夏热冬林叶落尽逢春已复曜葵藿生谷底倾心不蒙照朔风洒霰雨绿池莲水结愿欢攘皓腕共弄初落雪严霜白草木寒风昼夜起感时为欢叹霜鬓不可视何处结同心西陵柏树下晃荡无四壁严霜冻杀我白雪停隂冈丹华耀阳林何必丝与竹山水有清音未尝经辛苦无故彊相矜欲知千里寒但看井水冰果欲结金兰但看松柏林经霜不堕地嵗寒无兾心适见三阳日寒蝉已复鸣感时为欢叹白髪绿鬓生子夜四时歌七首梁武帝春歌兰叶始满地梅花已落枝持此可怜意摘以寄心知夏歌三首江南莲花开红光复碧水色同心复同藕异心无异闺中花如绣帘上露如珠欲知有所停织复踟蹰含桃落花日黄鸟营飞时君住马已疲妾去蚕已饥秋歌二首绣带合欢结锦衣连理文怀情入夜月含笑出朝云当信抱梁期莫听囘风音镜上两人髻分朙无两心冬歌寒闺动黻帐密筵重锦席卖眼拂长袖含笑留上客子夜四时歌八首王金珠春歌三首朱日光素水黄华映白雪折梅待佳人共迎阳春月阶上香入懐庭中花照眼春心郁如此情来不可限吹漏不可停断弦当更续俱作双引共奏同心曲夏歌二首玉盘贮朱李金杯盛白酒本欲持自亲复恐不甘口垂帘倦烦热巻幌乘清隂风吹合欢帐直动相琴秋歌二首叠素兰房中劳情桂杵侧朱颜润红粉香汗光玉色紫茎垂玉露绿叶落金樱着锦如言重衣罗始觉轻冬歌寒闺周黼帐锦衣连理文懐情入夜月含咲出朝云乐府诗集巻第四十四东吴毛晋订正男扆再订乐府诗集乐府诗集卷第四十五乐府诗集巻第四十五太原郭茂倩编次清商曲辞呉声曲辞子夜春歌王翰春气满林香春游不可忘落花吹欲尽垂桺折还长桑女淮南曲金鞍塞北装行行小垂手日草渭川阳子夜冬歌崔国辅寂寥抱冬心裁罗又褧褧夜久频挑灯霜寒翦刀冷同前嶭耀朔风扣羣木严霜凋百草借问月中人安得长不老子夜四时歌六首郭元振春歌二首青楼含日光绿池起风色赠子同心花殷勤此何极陌头杨桺枝已被春风吹妾心正断絶君懐那得知秋歌二首邀懽空伫立望美频廻顾何时复採菱江中密相遇避恶茱茰囊延年菊花酒与子结绸缪丹心此何有冬歌二首北极严气昇南至温风谢调丝竞短歌拂枕怜长夜帷横双翡翠被巻两鸳鸯婉态不自得宛转君王牀子夜四时歌四首李白春歌秦地罗敷女採桑绿水边素手青条上红妆白日鲜蚕饥妾欲去五马莫畱连夏歌镜湖三百里菡蓞发荷花五月西施採人看隘若耶廻舟不待月归去越王家秋歌长安一片月万户擣衣声秋风吹不尽总是玉关情何日平胡虏良人罢远征冬歌朙朝驿使发一夜絮征𫀆素手抽针冷那堪把翦刀裁缝寄远道几日到临洮子夜四时歌四首陆龟䝉春歌山连翠羽屏草接烟华席望尽南飞鷰佳人断信息夏歌兰眼擡露斜莺脣映花老金龙倾漏尽玉井敲冰早秋歌凉汉清泬寥衰林怨风雨愁听络纬唱似与羇魂语冬歌南光走冷圭北籁号空木年年任霜霰不减篔筜绿大子夜歌二首歌谣数百种子夜最可怜慷慨吐清音朙转出天然丝竹发歌响假器扬清音不知歌谣妙声势出口心子夜警歌二首镂椀传绿酒雕鑪薫紫烟谁知苦寒调共作白雪弦恃爱如欲进含羞出不前朱口发艳歌玉指弄娇弦子夜变歌三首宋书乐志曰六变诸曲皆因事制歌古今乐録曰子夜变歌前作持子送后作欢娯我送子夜警歌无送声仍作变故唿为变头谓六变之首也人传欢负情我自未常见三更开门去始知子夜变嵗月如流迈春尽秋已至荧荧条上花零落何乃驶嵗月如流迈行已及素秋蟋蟀吟堂前惆怅使侬愁同前王金珠七綵紫金柱九华白玉梁但歌绕不去含吐有余香上声歌八首晋宋梁辞古今乐録曰上声歌者此因上声促柱得名或用一调或用无调名如古歌辞所言谓哀之音不及中和梁武因之改辞无复雅句侬本是萧草持作兰桂名芬芳顿交盛感郎为上声郎作上声曲柱促使弦哀譬如秋风急触遇伤侬懐初歌子夜曲改调促鸣筝四座暂寂静听我歌上声三鼓染乌头闻鼓白门里擥裳抱履走何冥不轻纪三月寒暖适杨桺可藏雀未言涕交零如何见君隔新衫绣两端迮着罗裙里行歩动微尘罗裙随风起裲裆与郎着反绣持贮里汗污莫溅浣持许相存在春月㬉何太生裙迮罗袜暧暧日欲冥从侬门前过同前王金珠花色过桃杏名称重金琼名歌非下里含笑作上声欢闻歌古今乐録曰欢闻歌者晋穆帝升平初歌毕辄唿欢闻不以为送声后因此为曲名今世用莎持乙子代之语稍讹异也遥遥天无柱流漂萍无根单身如萤火持底报郎恩同前王金珠艳艳金楼女心如玉池莲持底报郎恩俱期游梵天欢闻变歌六首古今乐録曰欢闻变歌者晋穆帝升平中童子辈忽歌于道曰阿子闻曲终辄云阿子汝闻不无几而穆帝崩禇太后哭阿子汝闻不声既悽苦因以名之金瓦九重墻玉壁珊瑚柱中夜来相寻唤欢闻不顾欢来不徐徐阳窗都锐戸耶婆尚未眠肝心如推橹张罾不得鱼鱼不橹罾归君非鸬鹚鸟底爲守空池刻木作班鹪有翅不能飞摇着帆樯上望见千里矶锲臂饮清血牛羊持祭天没命成灰土终不罢相怜驶风何曜曜帆上牛渚矶帆作繖子张船如侣马驰同前王金珠南有相木合影复同心游女不可求谁能识得音前溪歌七首宋书乐志曰前溪歌者晋车骑将军沈玩所制郗昻乐府解题曰前溪舞曲也忧思出门倚逢郎前溪度莫作流水心引新都舍故为家不凿井檐㽍下前溪开穿乱漫下但闻林鸟啼前溪沧浪映通波澄渌清声弦传不絶千载寄汝名永与天地幷逍遥独桑头北望东武亭黄瓜被山侧春风感郎情逍遥独桑头东北无广亲黄瓜是小草春风何足叹忆汝涕交零黄葛结蒙笼生在落溪边花落逐水去何当顺流还还亦不复鲜黄葛生烂熳谁能断葛根宁断娇儿乳不断郎殷勤同前包朙月当曙与未曙百鸟啼窗前独眠抱被叹忆我懐中侬单情何时双阿子歌三首宋书乐志曰阿子歌者亦因升平初歌云阿子汝闻不后人演其声为阿子欢闻二曲乐苑曰嘉兴人养鸭儿鸭儿既死因有此歌未知孰是阿子复阿子念汝好颜容风流世希有窈窕无人双春月故鸭啼独雄颠倒落工知悦弦死故来相寻博野田草欲尽东流水又暴念我双飞凫饥渇常不饱同前王金珠可怜双飞凫飞集野田头饥食野田草渇饮清河流丁督䕶歌五首宋武帝一曰阿督护宋书乐志曰督护歌者彭城内史徐逵之为鲁轨所杀宋髙祖使府内直督护丁旿收敛殡埋之逵之妻髙祖长女也唿旿至阁下自问殓送之事每问辄叹息曰丁督护其声哀切后人因其声广其曲焉唐书乐志曰丁督䕶晋宋间曲也今歌是宋武帝所制云督护北征去前锋无不平朱门垂高盖永世扬功名洛阳数千里孟津流无极辛苦戎马间别易会难得督护北征去相送落星墟帆樯如芒柽督护今何渠督护初征时侬亦恶闻许愿作石尤风四面断行旅闻欢去北征相送直渎浦只有泪可出无复情可吐同前王金珠黄河流无极洛阳数千里轗轲戎旅间何由见欢子同前李白云阳上征去两岸饶商贾呉牛喘月时拖船一何苦水浊不可饮壶浆半成土一唱都护歌心摧泪如雨万人凿盘石无田逹江浒君看石芒砀掩泪悲千古团扇郎六首古今乐録曰团扇郎歌者晋中书令王珉捉白团扇与嫂婢谢芳姿有爱情好甚笃嫂捶挞婢过苦王东亭闻而止之芳姿素善歌嫂令歌一曲当赦之应声歌曰白团扇辛苦五流连是郎眼所见珉闻更问之汝歌何遗芳姿卽改云白团扇顦顇非㫺容羞与郎相见后人因而歌之七宝畵团扇灿烂朙月光饷郎却暄暑相忆莫相忘青青林中竹可作白团扇动摇郎玉手因风托方便犊车薄不乗步行耀玉颜逢侬都共语起欲着夜半团扇薄不摇窈窕摇蒲葵相怜中道罢定是阿谁非御路薄不行窈窕决横塘团扇鄣白日面作芙蓉光白练薄不着趣欲着锦衣异色都言好清白为谁施同前手中白团扇浄如秋团月清风任动生娇声任意发同前团扇复团扇持许自遮面憔悴无复理羞与郎相见同前张祐白团扇今来此去捐愿得入郎手团圆郎眼前同前刘禹钖团扇复团扇奉君清暑殿秋风入庭树从此不相见上有乘鸾女苍苍虫纲遍朙年入懐袖别是机中练七日夜女歌九首三春怨离泣九秋欣期歌驾鸾行日时月朙济长河长河起秋云汉渚风凉发含欣出霄路可咲向朙月金风起汉曲素月朙河边七章未成匹飞鷰起长川春离隔寒暑朙秋暂一会两叹别日长双情若饥渴婉娈不终夕一别周年期桑蚕不作茧昼夜长悬丝灵匹怨离处索居隔长河玄云不应雷是侬啼叹歌振玉下金堦拭眼瞩星兰惆怅登云轺悲恨两情殚风骖不驾缨翼人立中庭箫管且停吹展我叙离情紫霞烟翠葢斜月照绮窗衔悲握离袂易尔还年容长史变歌三首宋书乐志曰长史变歌者晋司徒左长史王廞临败所制也岀侬呉昌门清水绿碧色徘徊戎马间求罢不能得口和狂风扇心故清白节朱门前世荣千载表忠烈朱桂结贞根芳芬溢帝庭陵霜不改色枝叶永流荣黄生曲三首黄生无诚信冥彊将侬期通夕出门望至晓竟不来崔子信桑条馁去都馁还为欢复摧折命生丝髪间松柏叶青蒨石榴花葳蕤迮置前后事欢今定怜谁黄鹄曲四首列女传曰鲁陶婴者鲁陶朙之女也少寡养㓜孤无彊昆弟纺绩为产鲁人或闻其义将求焉婴闻之恐不得免乃作歌朙已之不更二庭也其歌曰悲夫黄鹄之早寡兮七年不双宛颈独㝛兮不与衆同夜半悲鸣兮想其故雄天命早寡兮独㝛何伤寡妇念此兮泣下数行鸣唿哀哉兮死者不可忘飞鸣尚然兮况于贞良虽有贤雄兮终不重行鲁人闻之不敢复求按黄鹄本汉横吹曲名黄鹄参天飞半道郁徘徊腹中车轮转君知思忆谁黄鹄参天飞半道还哀鸣三年失羣侣生离伤人情黄鹄参天飞凝翮争风囘高翔入玄阙时复乘云頽黄鹄参天飞半道还后渚欲飞复不飞悲鸣觅羣侣碧玉歌三首乐苑曰碧玉歌者宋汝南王所作也碧玉汝南王妾名以宠爱之甚所以歌之碧玉破瓜时郎为情颠倒芙蓉陵霜荣秋容故尚好碧玉小家女不敢攀贵徳感郎千金意慙无倾城色碧玉小家女不敢贵徳攀感郎意气重遂得结金兰同前二首碧玉破瓜时相为情颠倒感郎不羞郎囘身就郎抱杏梁日始照蕙席欢未极碧玉奉金盃渌酒助花色同前李暇碧玉上宫妓出入千花林珠被玳瑁牀感郎情意深桃叶歌三首古今乐録曰桃叶歌者晋王子敬之所作也桃叶子敬妾名縁于笃爱所以歌之隋书五行志曰陈时江南盛歌王献之桃叶词云桃叶复桃叶渡江不用檝但渡无所苦我自迎接汝后隋晋王广伐陈置将桃叶山下及韩擒虎渡江大将任蛮奴至新亭以导北军之应子敬献之字也桃叶映红花无风自妸娜春花映何限感郎独采我桃叶复桃叶桃树连桃根相怜两乐事独使我殷勤桃叶复桃叶渡江不用檝但渡无所苦我自来迎接同前桃叶复桃叶渡江不待橹风波了无常没命江南渡长乐佳七首小庭春映日四角佩琳琅玉枕龙须席郎暝首何当雎鸠不集林体洁好清流贞节曜竒世长乐戏汀洲鸳鸯翻碧树皆以戏兰渚寝食不相离长莫过时许欲知长乐佳仲陵罗淑女媚兰双情谐欲知长乐佳中陵罗雎鸠美死两心齐比翼交颈游千载不相离偕情欣欢念长乐佳欲知长乐佳仲陵罗背林前溪长相随同前红罗复斗帐四角垂朱珰玉枕龙须席郎眠何处牀欢好曲三首淑女总角时唤作小姑子容艳初春花人见谁不爱窈窕上头懽那得及破瓜但看脱叶莲何如芙蓉花逶迤总角年华艳星间月遥见情倾廷不觉喉中哕乐府诗集卷第四十五东吴毛晋订正乐府诗集乐府诗集卷第四十六乐府诗集巻第四十六太原郭茂倩编次清商曲辞呉声歌曲懊侬歌十四首古今乐録曰懊侬歌者晋石崇緑珠所作唯丝布涩难缝一曲而已后皆隆安初民间讹谣之曲宋少帝更制新歌三十六曲齐太祖常谓之中朝曲梁天监十一年武帝敕法云改为相曲宋书五行志曰晋安帝隆安中民忽作懊恼歌其曲中有草生可揽结女儿可揽抱之言桓玄既簒居天位义旗以三月二日扫定京师玄之宫女及逆党之家子女妓妾悉为军赏东及瓯越北流淮泗人皆有所获焉时则草可结事则女可抱信矣丝布涩难缝今侬十指穿黄牛细犊车游戏出孟津江中白布帆乌布礼中帷撢如陌上鼓许是侬欢归江陵去扬州三千三百里已行一千三所有二千在寡妇哭城頽此情非虚假相乐不相得抱恨黄泉下内心百际起外形空殷勤既就頽城感敢言浮花言我与欢相怜约誓底言者常叹负情人郎今果成诈我有一所欢安在深合里桐树不结花何由得梧子长樯铁鹿子布帆阿那起诧侬安在间一去三千里蹔薄牛渚矶欢不下廷板水深沾侬衣白黒何在浣爱子好情懐倾家料理乱揽裳未结带落托行人断月落天欲曙能得几时眠悽悽下牀去侬病不能言发乱谁料理託侬言相恖还君华艳去催送实情来山头草欢少四面风趋使侬颠倒懊恼奈何许夜闻家中论不得侬与汝懊恼曲温庭筠藕丝作线难胜针蘂粉染黄那得深玉白兰芳不相顾倡楼一咲轻千金莫言自古皆如此徤剑刜钟铅绕指三秋庭緑尽迎霜惟有荷花守红死西江小吏朱班轮桺缕吐芽香玉春两股金钗已相许不令独作空城尘悠悠楚水流如马恨紫愁红满平野野土千年怨不平至今烧作鸳鸯瓦华山畿二十五首古今乐録曰华山畿者宋少帝时懊恼一曲亦变曲也少帝时南徐一士子从华山畿往云阳见客舍有女子年十八九悦之无因遂感心疾母问其故具以启母母为至华山寻访见女具说闻感之因脱蔽膝令母密置其席下卧之当已少日果差忽举席见蔽膝而抱持遂吞食而死气欲絶谓母曰葬时车载从华山度母从其意比至女门牛不肯前打拍不动女曰且待须臾妆㸃沐浴旣而出歌曰华山畿君旣为侬死独活为谁施欢若见怜时棺木为侬开棺应声开女透入棺家人叩打无如之何乃合葬唿曰神女冡华山畿君既为侬死独生为谁施欢若见怜时棺木为侬开闻欢大养蚕定得几许丝所得何足言奈何黑瘦为夜相投壶不停箭忆欢作娇时开门枕水渚三刀治一鱼历乱伤杀汝未敢便相许夜闻侬家论不持侬与汝懊恼不堪止上牀解要绳自经屏风里啼着曙泪落枕将浮身沈被流去将懊恼石阙昼夜题碑泪常不燥别后常相顿书千丈阙题碑无罢时奈何许所欢不在间娇咲向谁绪隔津叹牵牛语织女离泪溢河汉啼相忆泪如漏刻水昼夜流不息着处多遇罗的的往年少艳情何能多无故相然我路絶行人断夜夜故望汝一坐复一起黄昬人定后许时不来已摩可侬巷巷相罗截终当不置汝不能乆长离中夜忆欢时抱被空中啼腹中如汤灌肝肠寸寸断教侬底聊頼相送劳劳渚长江不应满是侬泪成许奈何许天下人何限慊慊只为汝郎情难可道欢行豆挟心见荻多欲绕松上萝愿君如行云时时见经过夜相风吹窗帘动言是所欢来长鸣鸡谁知侬念汝独向空中啼腹中如乱丝愦愦适得去愁毒已复来读曲歌八十九首宋书乐志曰读曲歌者民间为彭城王义康所作也其歌云死罪刘领军误杀刘苐四是也古今乐録曰读曲歌者元嘉十七年袁后崩百官不敢作声歌或因酒䜩止窃声读曲细吟而已以此为名按义康被徙亦是十七年南齐时朱硕仙善歌呉声读曲武帝出游钟山幸何美人墓硕仙歌曰一忆所欢时縁山破芿荏山神感侬意盘石鋭锋动帝神色不悦曰小人不逊弄我时朱子尚亦善歌复为一曲云暖暖日欲冥观骑立蜘蟵太阳犹尚可且愿停须臾于是俱䝉厚赉花钗芙蓉髻双鬓如浮云春风不知着好来动罗裙念子情难有已恶动罗裙听侬入懐不红蓝与芙蓉我色与欢敌莫案石榴花历乱听侬摘千叶红芙蓉照灼緑水边余花任郎摘慎莫罢侬莲思欢久不爱独枝莲只惜同心藕打坏木栖床谁能坐相三更书石阙忆子夜啼碑奈何不可言朝看莫牛迹知是㝛蹄痕娑拖何处归道逢播掿郎口朱脱去尽花钗复低昻所欢子莲从胸上度刺忆庭欲死揽裳踱跣把丝织履故交白足露上知所所欢不见怜憎状从前度难忍络甖语酒壶倒写侬顿尽上树摘桐花何悟枝枯燥迢迢空中落遂为梧子道桐花特可怜愿天无霜雪梧子解千年桺树得春风一低复一昻谁能空相忆独眠度三阳折杨桺百鸟园林啼道欢不离口縠衫两䄂裂花钗鬓边低何处分别归西上古余啼所欢子不与他人别啼是忆郎耳披被树朙灯独谁能忍欲知长寒衣兰灯倾壶尽坐起叹汝好愿他甘丛香倾筐入懐抱逋髪不可料顦顇为谁睹欲知相忆时但看裙带缓几许忆欢不能食徘徊三路问因风觅消息朝日光景开从君良燕游愿如卜者策长与千嵗龟所欢子问春花可怜摘揷裲裆里芳萱初生时知是无忧草双睂画未成那能就郎抱百花鲜谁能怀春日独入罗帐眠闻欢得新侬四支懊如垂鸟散放行路井中百翅不能飞怜欢敢唤名念欢不唿字连唤欢复欢两誓不相弃奈何许石阙生口中衔碑不得语白门前乌㡌白㡌来白㡌郎是侬良不知乌㡌郎是谁初阳正二月草木郁青青蹑履步前园时物感人情青幡起御路緑桺䕃驰道欢赠玉树筝侬送千金宝桃花落已尽愁犹未央春风难期信託情朙月光计约黄昬后人断犹未来闻欢开方局已复将谁期自从别郎后卧㝛头不举飞龙落药店骨出只为汝日光没已尽㝛鸟纵横飞徙倚望行云躞蹀待郎归百度不一囘千书信不归春风吹杨桺华艳空徘徊音信阔弦朔方悟千里遥朝霜语白日知我为欢消合冥过藩来向晓开门去欢取身上好不为侬作虑五鼓起开门正见欢子度何处㝛行还衣被有霜露本自无此意谁交郎举前视侬转迈迈不复来时言自我别欢后叹音不絶响茱茰持捻泥龛有杀子像家贫近店肆出入引长事郎君不浮华谁能呈实意念日行不遇道逢播掿郎查灭衣服坏白肉亦黯疮㱆欷闇中啼斜日照帐里无油何所苦但使天朙尔黄丝咡素琴汎弹弦不断百弄任郎作唯莫广陵散思欢不得来抱被空中语月没星不亮持底朙侬绪诈我不出门冥就他侬㝛鹿转方相头丁倒欺人目欢但且还去遗信相参伺契儿向髙店须臾侬自来欲行一过心谁我道相怜摘菊持饮酒浮华着口边语我不游行常常走巷路败桥语方相欺侬那得度阔面行负情诈我言端的画背作天图子将负星历君行负怜事那得厚相于麻𥿄语三葛我薄汝麤疎黄天不灭解甲夜曙星出漏刻无心肠复令五更毕打杀长鸣鸡弹去乌白鸟愿得连冥不复曙一年都一晓空中人住在髙樯深合里书信了不通故使风往尔侬心常慊慊欢行由预情雾露隐芙蓉见莲讵分朙非欢独慊慊侬意亦驱驱双灯俱时尽奈许两无由谁交疆纒绵常持罢作虑作生隐藕叶莲侬在何处相怜两乐事黄作无趣怒合散无黄连此事复何苦谁交彊纒绵常持罢作意走马织悬帘薄情奈当驶执手与欢别合㑹在何时朙灯照空局悠然未有期百忆却欲噫两眼常不燥蕃师五鼓行离侬何太早合咲来向侬一抱不能置领后千里带那顿谁多媚欢相怜今去何时来裲裆别去年不忍见分题欢相怜题心共饮血梳头入黄泉分作两死计娇咲来向侬一抱不能已湖燥芙蓉萎莲汝藕欲死欢心不相怜慊苦竟何已芙蓉腹里萎莲汝从心起下帷掩灯烛朙月照帐中无油何所苦但使天朙侬执手与欢别欲去情不忍余光照已藩坐见离日尽种莲长江边藕生黄蘖浦必得莲子时流离经辛苦人传我不虚实情朙把纳芙蓉万层生莲子信重沓闻乖事难懐况复临别离伏龟语石板方作千嵗碑钤盪与时竞不得寻倾虑春风扇芳条常念花落去坐倚无精魂使我生百虑方局十七道期会是何处暂出白门前杨桺可藏乌欢作沈水香侬作博山罏十期九不果常抱懐恨生然灯不下炷有油那得朙自从近日来了不相寻博竹帘裲裆题知子心情薄下帷灯火尽朗月照懐里无油何所苦但令天朙尔近日连违期不复寻博子六筹翻双鱼都成罢去已一夕就郎㝛通夜语不息黄蘖万里路道苦眞无极登店卖三葛郎来买丈余合匹与郎去谁解断麤疎侬亦粗经风罢顿葛帐里败许麤疎中紫草生湖边悞落芙蓉里色分都未获空中染莲子闺合断信使的的两相忆譬如水上影分朙不可得逍遥待晓分转侧听更鼓朙月不应停特为相苦罢去四五年相见论故情杀荷不断藕莲心已复生辛苦一朝欢须臾情易厌行膝㸃芙蓉深莲非骨念慊苦忆侬欢书作后非是五果林中度见花多忆子读曲歌五首张祐窗中独自起帘外独自行愁见蜘蟵织寻思直到朙碓上人不舂窗中丝罢络看渠驾去车定是无四角不见心相许徒云脚漫勤摘荷空摘叶是底採莲人窗外山魈立知渠脚不多三更机底下模着是谁梭郎去摘黄瓜郎来收赤枣郎耕种麻地今作西舍道乐府诗集巻第四十六东吴毛晋订正男扆再订乐府诗集乐府诗集卷第四十七乐府诗集巻第四十七太原郭茂倩编次清商曲辞呉声歌曲春江花月夜二首隋炀帝晋书乐志曰春江花月夜玉树后庭花堂堂竝陈后主所作后主常与宫中女学士及朝臣相和为诗太常令何胥又善于文咏採其尤艳丽者以为此曲草江平不动春花满正开流波将月去潮水带星来夜露含花气春潭瀁月晖汉水逢游女湘川值两妃同前诸葛颖花帆渡桺浦结缆隐梅洲月色含江树花影覆船楼同前二首张子容林花发岸口气色动江新此夜江中月流光花上春分朙石潭里宜照浣纱人交甫怜瑶佩仙妃难重期沈沈緑江晚惆怅碧云姿初逢花上月言是弄珠时同前张若虚春江潮水连海平海上朙月共潮生滟滟随波千万里何处春江无月朙江流宛转遶芳甸月照花林皆似霰空里流霜不觉飞汀上白沙看不见江天一色无纎尘皎皎空中孤月轮江畔何人初见月江月何年初照人人生代代无穷已江月年年望相似不知江月待何人但见长江送流水白云一片去悠悠青枫浦上不胜愁谁家今夜扁舟子何处相朙月楼可怜楼上月徘徊应照离人妆镜台玊户帘中巻不去擣衣砧上拂还来此时相望不相闻愿逐月华流照君鸿雁长飞光不度鱼龙潜跃水成文昨夜闲潭梦落花可非春半不还家江水流春去欲尽江潭落月复西斜斜月沉沉藏海雾碣石潇湘无限路不知乗月几人归落月揺情满江树同前温庭筠玊树歌䦨海云黑花庭忽作青芜国秦淮有水水无情还向金陵漾春色杨家二世安九重不御华芝嫌六龙百幅锦帆风力满连天展尽金芙蓉珠翠丁星复朙灭龙头噼浪哀笳发千里涵空照水魂万枝破鼻团香雪漏转霞髙沧海西颇黎枕上闻天鸡蛮弦玳雁曲如语一醉昬昬天下迷四方倾动烟尘起犹在浓香梦魂里后主荒宫有晓莺飞来只隔西江水玉树后庭花陈后主隋书乐志曰陈后主于清乐中造黄骊留及玉树后庭花金钗两鬓垂等曲与幸臣等制其歌词绮艳相髙极于轻荡男女唱和其音甚哀五行志曰祯朙初后主作新歌辞甚哀怨令后宫美人习而歌之其辞曰玊树后庭花花开不复久时人以歌䜟此其不久兆也南史曰后主张贵妃名丽华与龚孔二贵嫔王李二美人张嶭二淑媛袁昭仪何婕妤江脩容等竝有宠又以宫人袁大舍等为女学士每引宾客游宴则使诸贵人女学士与狎客共赋新诗采其尤艳丽者以为曲调被以新声选宫女千数歌之其曲有玉树后庭花临春乐等其略云璧月夜夜满琼树朝朝新大抵皆美张贵妃孔贵嫔之容色按大业拾遗记璧月句葢江总辞也丽宇芳林对髙阁新妆艳质本倾城映户凝娇乍不进出帷含态笑相迎妖姬脸似花含露玉树流光照后庭同前张祐轻车何草草独唱后庭花玊座谁为主徒悲张丽华堂堂温庭筠钱塘岸上春如织淼淼寒潮带晴色淮南游客马连嘶碧草迷人归不得风飘客意如吹烟纎指殷懃伤雁弦一曲堂堂红烛筵金鲸泻酒如飞泉三阁词四首刘禹钖三阁词刘禹钖所作呉声曲也南史曰陈后主至徳二年于光昭殿前起临春结绮望仙三阁髙数十丈竝数十间牕牖壁带悬楣栏槛之类皆以沉檀香为之又饰以珠玉间以珠翠外施珠帘内有寳床寳帐服玩瑰丽近古未有每微风暂至香闻数里朝日初照光映后庭其下积石为山引水为池植以竒树杂以花药后主自居临春阁张贵妃居结绮阁龚孔二贵嫔居望仙阁竝复道交相往来贵人三阁上日晏未梳头不应有恨事娇甚却成愁珠箔曲琼钩子细见扬州北兵那得度浪语判悠悠沈香帖阁柱金缕画门囘首降幡下已见黍离离三人出眢井一身登槛车朱门漫临水不可见鲈鱼泛龙舟隋炀帝隋书乐志曰炀帝大制艳篇辞极滛绮令乐正白朙达造新声剏万歳乐藏钩乐七夕相逢乐舞席同心髻玉女行觞神仙畱客掷砖续命断鸡子鬬百草汎龙舟还旧宫长乐花十二时等曲掩抑摧藏哀音断絶唐书乐志曰汎龙舟隋炀帝江都宫作舳舻千里泛归舟言旋旧镇下扬州借问扬州在何处淮南江北海西头六辔聊停御百丈暂罢开山歌棹讴讵似江东掌间地独自称言鑑里游黄竹子歌唐李康成曰黄竹子歌江陵女歌皆今时呉歌也江邉黄竹子堪作女儿箱一船使两桨得娘还故乡江陵女歌雨从天上落水从桥下流拾得娘裙带同心结两头神弦歌古今乐録曰神弦歌十一曲一曰㝛阿二曰道君三曰圣郎四曰娇女五曰白石郎六曰青溪小姑七曰湖就姑八曰姑恩九曰採菱童十曰朙下童十一曰同生㝛阿曲苏林开天门赵尊闭地户神灵亦道同眞官今来下右一曲道君曲中庭有树自语梧桐推枝布叶右一曲圣郎曲左亦不佯佯右亦不翼翼仙人在郎傍玉女在郎侧酒无沙糖味为他通颜色右一曲娇女诗北游临河海遥望中菰菱芙蓉发盛华渌水清且澄弦歌奏声节髣髴有余音蹀躞越桥上河水东西流上有神仙下有西流鱼行不独自三三两两俱右二曲白石郎曲白石郎临江居前导江伯后从鱼积石如玉列松如翠郎艳独絶世无其二右二曲青溪小姑曲呉均续齐谐记曰㑹稽赵文韶宋元嘉中为东扶侍廨在青溪中桥秋夜步月怅然归乃倚门唱乌飞曲忽有青衣年可十五六许诣门曰女郎闻歌声有悦人者逐月游戏故遣相问文韶都不之疑遂邀暂过须臾女郎至年可十八九许容色絶妙谓文韶曰闻君善歌能为作一曲否文韶即为歌草生盘石下声甚清美女郎顾青衣取箜篌鼓之泠泠似楚曲又令侍婢歌繁霜自脱金簪扣箜篌和之婢乃歌曰歌繁霜繁霜侵晓幕何意空相守坐待繁霜落留连宴寝将旦别去以金簪遗文韶文韶亦赠以银盌及瑠璃七朙日于青溪庙中得之乃知得所见青溪神女也按于宝搜神记曰广陵蒋子文尝为秣陵尉因撃贼伤而死呉孙权时封中都侯立庙钟山异苑曰青溪小姑蒋侯第三妹也开门白水侧近桥梁小姑所居独处无郎右一曲湖就姑曲赤山湖就头孟阳二三月緑蔽贲荇薮湖就赤山矶大姑大湖东仲姑居湖西右二曲姑恩曲朙姑遵八风蕃谒云日中前导陆离兽后从朱鸟麟鳯凰苕苕山头柏冬夏叶不衰独当被天恩枝叶华威蕤右二曲採莲童曲泛舟採菱叶过摘芙蓉花扣檝命童侣齐声採莲歌东湖扶菰童西湖採菱芰不持歌作乐为持解愁右二曲朙下童曲走马上前坂石子弹马蹄不惜弹马蹄但惜马上儿陈孔骄赭白陆郎乘班骓徘徊射堂头望门不欲归右二曲同生曲人生不满百常抱千嵗忧早知人命促秉烛夜行游嵗月如流迈行已及素秋蟋蟀鸣空堂感怅令人忧右二曲神弦曲李贺西山日没东山昬颷风吹马马踏云画弦素管声浅繁花裙綷䌨步秋尘桂叶刷风桂坠子青狸哭血寒狐死古壁彩虬金帖尾雨工骑入秋潭水百年老鸮成木魅笑声碧火巢中起神弦别曲李贺巫山小女隔云别松花春风山上发緑葢独穿香迳归白马花竿前孑孑蜀江风澹水如罗堕兰谁泛相经过南山桂树为君死云衫残污红脂花祠渔山神女歌王维张茂先神女赋序曰魏济北从事弦超嘉平中夜梦神女来自称天上玉女姓成公字智琼东郡人早失父母天地哀其孤苦令得下嫁后三四日一来即乘辎軿衣罗绮智琼能隐其形不能藏其声且芬香达于室宇颇为人知一旦神女别去畱赠裙衫裲裆述征记曰魏嘉平中有神女成公智琼降弦超同室疑其有姧智琼乃絶后五年超使将之洛西至济北渔山下䧟上遥望曲道头有车马似智琼果至洛克复旧好唐王勃杂曲曰智琼神女来访文君按十道志云渔山一名吾山汉武帝过渔山作瓠子歌云吾山平兮巨野溢是也迎神坎坎撃鼓渔山之下吹洞箫望极浦女巫进纷屡舞陈瑶席湛清酤风凄凄又夜雨不知神之来兮不来使我心兮苦复苦送神纷进舞兮堂前目眷眷兮琼筵来不言兮意不传作草雨兮愁空山悲急管兮繁弦神之驾兮俨欲旋倐云收兮雨歇山青青兮潺湲祠神歌王叡迎神蓪草头花椰叶裙蒲葵树下舞蛮云引领望江遥滳酒白苹风起水生文送神枨枨山响荅琵琶酒溼青莎肉饲鵶树叶无声神去后𥿄钱灰出木緜花西曲歌上古今乐録曰西曲歌有石城乐乌夜啼莫愁乐估客乐襄阳乐三洲襄阳蹋铜蹄採桑度江陵乐青阳度青骢白马共戏乐安东平女儿子来罗那呵滩孟珠繄乐夜度娘长松标双行纒黄督黄缨平西乐攀杨枝寻阳乐白附鸠枝蒲寿阳乐作蚕丝杨叛儿西乌夜飞月节折杨桺歌三十四曲石城乐乌夜啼莫愁乐估客乐襄阳乐三洲襄阳蹋铜蹄採桑度江陵乐青骢白马共戏乐安东平那呵滩孟珠翳乐寿阳乐竝舞曲青阳度女儿子来罗夜黄夜度娘长松标双行纒黄督黄缨平西乐攀杨枝寻阳乐白附鸠枝蒲作蚕丝竝倚歌孟珠翳乐亦倚歌按西曲歌出于荆郢樊邓之间而其声节送和与呉歌亦异故其方俗而谓之西曲云石城乐唐书乐志曰石城乐者宋臧质所作也石城在竟陵质尝为竟陵郡于城上眺瞩见羣少年歌謡通畅因作此曲古今乐録曰石城乐旧舞十六人生长石城下开窗对城楼城中诸少年出入见依投阳春百花生摘揷环髻前捥指蹋忘愁相与及盛年布帆百余幅环环在江津执手双泪落何时见欢还大艑载三千渐水丈五余水髙不得渡与欢合生居闻欢逺行去相送方山亭风吹黄蘖藩恶闻苦离声右五曲乌夜啼八曲唐书乐志曰乌夜啼者宋临川王义庆所作也元嘉十七年徙彭城王义康于豫章义庆时为江洲至镇相见而哭文帝闻而怪之徴还宅大惧伎妾夜闻乌夜啼声扣斋合云朙日应有赦其年更为南兖州刺史因此作歌故其和云夜夜望郎来笼窗窗不开今所传歌辞似非义庆本㫖教坊记曰乌夜啼者元嘉二十八年彭城王义康有罪放逐行次浔阳江州刺史衡阳王义季留连饮宴历旬不去帝闻而怒皆囚之会稽公主姊也尝与帝宴洽中席起拜帝未达其㫖躬止之主流涕曰车子嵗草恐不为陛下所容车子义康小字也帝指蒋山曰必无此不尔便负初宁陵武帝葬于蒋山故指先帝陵为誓因封余酒寄义康旦日曰昨与㑹稽姊饮乐忆弟故附所饮酒往遂宥之使未达浔阳衡阳家人扣二王所囚院曰昨夜乌夜啼官当有赦少顷使至二王得释故有此曲按史书称临川王义康为江州而云衡阳王义季传之误也古今乐録曰乌夜啼旧舞十六人乐府解题曰亦有乌栖曲不知与此同否歌舞诸少年娉婷无种迹菖蒲花可怜闻名不曽识长樯铁鹿子布帆阿那起诧侬安在间一去数千里辞家远行去侬欢独离居此日无啼音裂帛作还书可怜乌臼鸟彊言知天曙无故三更啼欢子冒闇去乌生如欲飞二飞各自去生离无安心夜啼至天曙笼窗窗不开荡户户不动欢下葳蕤籥交侬那得往远望千里烟隐当在欢家欲飞无两翅当奈独何巴陵三江口芦荻齐如麻执手与欢别痛切当奈何右八曲同前梁简文帝緑草庭中望朙月碧玉堂里对金铺鸣弦拨捩发初异挑琴欲吹衆曲殊不疑三足朝含影直言九子夜相唿羞言独眠枕下流託道单栖城上乌同前刘孝绰鵾弦且辍弄鹤操暂停徽别有啼乌曲东西相背飞倡人怨独守荡子游未归忽闻生离曲长夜泣罗衣同前二首周庾信促柱繁弦非子夜歌声舞态异前谿御史府中何处㝛洛阳城头郍得栖弹琴蜀郡卓家女织锦秦川窦氏妻讵不自惊长泪落到头啼乌恒夜啼桂树悬知远风竿讵肯低独怜朙月夜孤飞犹未栖虎贲谁见惜御史讵相携虽言入弦管终是曲中啼同前杨巨源可怜杨叶复杨花雪净烟深碧玉家乌栖不定枝条弱城头夜半声哑哑浮萍揺荡门前水任罥芙蓉莫堕沙同前李白黄云城边乌欲栖归飞哑哑枝上啼机中织锦秦川女碧纱如烟隔窗语停梭怅然忆远人独㝛孤房泪如雨同前二首顾况玉房掣鏁声翻叶银箭添泉遶霜堞毕逋发刺月衔城八九雏飞其母惊此是天上老鵶鸣人间老鵶无此声揺杂佩耿华烛良夜羽人弹此曲东方瞳瞳赤日旭月出江林西江林寂寂城鵶啼㫺人何处为此曲今人何处听不足城寒月晓驰深江上青草为谁緑同前李羣玊曾波隔梦时一望青枫林有乌在其间达晓自悲吟是时月黑天四野烟雨深如闻生离哭其声痛人心悄悄夜正长空山响哀音远客不可听坐愁华发侵既非蜀帝魂恐是恒山禽四子各分散母声犹至今同前聂夷中衆鸟各归枝乌乌尔不栖还应知妾恨故向緑窗啼同前白居易城上归时晚庭前㝛处危月朙无叶树霜滑有风枝啼涩饥喉咽飞低冻翅垂画堂鹦鹉鸟冷暖不相知同前王建庭树乌尔何不向别处栖夜夜夜半当户啼家人把烛出洞户惊栖失羣飞落树一飞直欲飞上天囘囘不离旧栖处未朙重绕主人屋欲下空中黑相触风飘雨溼亦不移君家树头多好枝同前张祜忽忽南飞返危弦共怨悽暗霜移树㝛残夜遶枝啼咽絶声重叙愔滛思乍迷不妨还报喜悞使玉颜低乐府诗集巻第四十七东吴毛晋订正男扆再订乐府诗集乐府诗集卷第四十八乐府诗集巻第四十八太原郭茂倩编次清商曲辞西曲歌中乌栖曲四首梁简文帝芙蓉作舩丝作䋏北斗横天月将落採莲渡头碍黄河郎今欲渡畏风波浮云似帐月如钩那能夜夜南陌头宜城投泊今行熟停鞍系马暂栖㝛青牛丹毂七香车可怜今夜㝛倡家倡家高树乌欲栖罗帷翠被任君低织成屏风金屈膝朱脣玉面灯前出相看气息望君怜谁能含羞不自前同前六首梁元帝幄中清酒马脑钟裙边杂佩琥珀龙虚持寄君心不惜共指三星今何夕浓黛轻红㸃花色还欲令人不相识金壶夜水讵能多莫持奢用比悬河沙棠作舩桂为檝夜渡江南採莲叶复值西施新浣沙共向江干眺月华月华似璧星如佩流影澄朙玉堂内邯郸九技朝始成金巵玉椀共君倾交龙成锦鬬凤纹芙蓉为带石榴裙日下城南两相望月没参横掩罗帐七彩随珠九华玉蛱蝶为歌朙星曲兰房椒合夜方开那知步步香风逐同前萧子显芳树归飞聚俦匹犹有残光半山日莫惮褰裳不相求汉臯游女习风流同前二首徐陵卓女红粉期此夜胡姬沽酒论论价风流荀令好儿郎偏能傅粉复薫香绣帐罗帷隐灯烛一夜千年犹不足唯憎无頼汝南鸡天河未落犹争啼同前岑之敬总马直去没浮云河渡冰开两岸分乌藏日暗行人息空栖只影长相忆朙月二八照花新当垆十五晚留宾同前李白姑苏台上乌栖时吴王宫里醉西施吴歌楚舞欢未毕青山犹衔半边日银箭金壶漏水多起看秋月坠江波东方渐髙奈乐何同前李端白马逐牛车黄昬入狭斜狭斜桺树乌争㝛争枝未得飞上屋东房少妇壻从军每听乌啼知夜分同前王建章华宫人夜上楼君王望月西山头夜深宫殿门不鏁白露满山山叶堕同前张籍西山作宫潮满池宫鸟晓鸣茱茰枝吴姬自唱採莲曲君王昨夜舟中㝛栖乌曲三首陈后主陌头新花历乱生叶里春鸟送春情长安游侠无数伴白马骊珂路中满金鞍向暝欲相连玉面俱要来帐前含态眼语悬相解翠带罗裙入为解合欢襦薫百和香牀中被织两鸳鸯乌啼汉没天应曙只持怀抱送郎去同前江总桃花春水木兰桡金羇翠葢聚河桥陇西上计应行去城南美人啼着曙同前二首刘方平娥睂曼脸倾城国鸣环动佩新相识银汉斜临白玉堂芙蓉行障揜灯光画舸双艚锦为缆芙蓉花发莲叶暗门前月色映横塘感郎中夜渡潇湘莫愁乐唐书乐志曰莫愁乐者出于石城乐石城有女子名莫愁善歌谣石城乐口中复有㤀愁声因有此歌古今乐录曰莫愁乐亦云蛮乐旧舞十六人梁八人乐府解题曰古歌亦有莫愁洛阳女与此不同莫愁在何处莫愁石城西艇子打两桨催送莫愁来闻懽下扬州相送楚山头探手抱腰看江水断不流右二曲莫愁乐张祐侬居石城下郎到石城游自郎石城出长在石城头莫愁曲李贺莫生陇坂下鵶噪城堞头何人此城里城角栽石榴青丝系五马黄金络双牛白鱼驾莲船夜作十里游归来无人识暗上沈香舟罗牀倚瑶瑟残月倾帘钩今日槿花落朙朝梧树秋若负平生意何名作莫愁估客乐齐武帝古今乐录曰估客乐者齐武帝之所制也帝布衣时尝游樊邓登祚以后追忆往事而作歌使乐府令刘瑶管絃被之教习卒遂无成有人启释宝月善解音律帝使奏之旬日之中便就谐合敇歌者常重为感忆之声犹行于世宝月又上两曲帝数乘龙舟游五城江中放观以红越布为帆绿丝为帆繂鍮石为篙足篙㮄者悉着郁林布作淡黄袴列开使江中衣出五城殿犹在齐舞十六人梁八人唐书乐志曰梁改其名为商旅行㫺经樊邓役徂潮梅根渚感忆追往事意满辞不叙同前释宝月郎作十里行侬作九里送拔侬头上钗与郎资路用有信数寄书无信心相忆莫作瓶落井一去无消息同前大艑珂峩头何处发扬州借问艑上郎见侬所欢不初发扬州时船出平津泊五两如竹林何处相寻博右五曲同前陈后主三江结俦侣万里不辞遥恒随鹢首舫屡逐鸡鸣潮同前李白海客乘天风将船远行役譬如云中鸟一去无踪迹同前元稹估客无住着有利身卽行出门求火伴入户辞父兄父兄相教示求利莫求名求名有所避求利无不营火伴相勒缚卖假莫卖诚交关少交假交假本生轻自兹相将去誓死意不㪅一解市头语便无乡里情鍮石打臂钏糯米吹项璎归来村中卖𫾣作金玉声村中田舍娘贵贱不敢争所费百钱本已得十倍嬴颜色转光浄饮食亦甘馨子本频蕃息货赂日兼并求珠驾沧海採玉上荆衡北买党项马西擒吐蕃鹦炎洲布火浣蜀地锦织成越婢脂肉滑奚僮睂眼朙通算衣食费不计远近程经营天下徧却到长安城城中东西市闻客次第迎迎客兼说客多财为势倾客心本朙黠闻语心已惊先问十常侍次求百公卿侯家与主弟㸃缀无不精归来始安坐富与王家勍市卒酒肉臭县胥家舍成岂唯絶言语奔走极使令大儿贩材木巧识梁栋形小儿贩盐卤不入州县征一身偃市利突若截海鲸钩距不敢下下则牙齿横生爲估客乐判尔乐一生尔又生两子钱刀何岁平贾客乐张籍金陵向西贾客多船中生长乐风波欲发移船近江口船头祭神各浇酒停盃共说远行期入蜀经蛮远别离金多衆中爲上客夜夜算缗眠独迟秋江初月猩猩语孤帆夜发满湘渚水工持檝防暗滩直过山边及前侣年年逐利西复东姓名不在县籍中农夫税多长辛苦弃业长爲贩卖翁贾客词庾信五两开船头长樯发新浦悬知岸上人遥振江中鼓同前刘禹钖贾客无定游所游唯利并眩俗杂良苦乘时知重轻心计析秋毫摇钩侔悬衡锥刀既无弃转化日已盈邀福祷波神施财游化城妻约雕金钏女垂贯珠缨高赀比封君竒货通倖卿趋时鸷鸟藏镪盘龙形大艑浮通川高楼次旗亭行止皆有乐关梁似无征农夫何为者辛苦事寒耕同前刘驾贾客灯下起犹言发已迟高山有疾路暗行终不疑宼盗伏其路勐兽来相追金玉四散去空嚢委路岐扬州有大宅白骨无地归少妇当此日对镜弄花枝襄阳乐古今乐录曰襄阳乐者宋随王诞之所作也诞始为襄阳郡元嘉二十六年仍为雍州刺史夜闻诸女歌谣因而作之所以歌和中有襄阳来夜乐之语也旧舞十六人梁八人又有大堤曲亦出于此简文帝雍州十曲有大堤南湖北渚等曲通典曰裴子野宋略称晋安侯刘道产为襄阳太守有善政百姓乐业人户丰赡蛮夷顺服悉缘沔而居由此歌之号襄阳乐葢非此也朝发襄阳城草至大堤㝛大堤诸女儿花艳惊郎目上水郎檐篙下水摇双橹四角龙子幡环环江当柱江陵三千三西塞陌中央但问相随否何计道里长人言襄阳乐乐作非侬处乘星冐风流还侬扬州去烂漫女萝草结曲绕长松三春虽同色岁寒非处侬黄鹄参天飞中道郁徘徊腹中车轮转欢今定怜谁扬州蒲鍜环百钱两三丛不能买将还空手揽抱侬女萝自微薄寄託长松表何惜负霜死贵得相纒绕恶见多情欢罢侬不相语莫作乌集林忽加提侬去右九曲同前张祐大堤花月夜长江春水流东风正上信春夜特来游襄阳曲二首崔国辅蕙草娇红蕚时光舞碧鸡城中美年少相见白铜鞮少年襄阳地来往襄阳城城中轻薄子知妾解秦筝同前施肩吾大堤女儿郎莫寻三三五五结同心清晨对镜冶容色意欲取郎千万金同前李端襄阳堤路长草碧杨桺黄谁家女儿临夜妆红罗帐里有灯光雀钗翠羽动朙珰欲出不出脂粉香同居女伴正衣裳中庭寒月白如霜贾生十八称才子空得门前一断肠雍州曲三首梁简文帝通典曰雍州襄阳也禹贡荆河州之南境春秋时楚地魏武始置襄阳郡晋兼置荆河州宋文帝割荆州置雍州号南雍魏晋以来常为重镇齐梁因之南湖荇叶浮复有佳期游银纶翡翠钩玉舳芙蓉舟荷香乱衣麝桡声送急流北渚岸隂垂桺叶平江含粉蝶好值城傍人多逢荡舟妾绿水溅长袖浮苔染轻檝大堤宜城断中道行旅极留连出妻工织素妖姬惯数钱炊彫留吐客贳酒逐神仙大堤曲张柬之南国多佳人莫若大堤女玉牀翠羽帐宝袜莲花炬魂处自目成色授开心许迢迢不可见日草空愁予同前杨巨源二八婵娟大堤女开垆相对依江渚待客登楼向水看邀郎巻幔临花语细雨蒙蒙溼芰荷巴东商侣挂帆多自传芳酒涴红袖谁调妍妆廻翠娥珍簟华灯夕阳后当垆理瑟矜纎手月落星微五鼓声春风摇荡窗前桺岁岁逢迎沙岸间北人多识绿云鬟无端嫁与五陵少离别烟波伤玉颜同前李白汉水临襄阳花开大堤暖佳期大堤下泪向南云满春风复无情吹我梦魂断不见眼中人天长音信断同前李贺妾家住横塘红沙满桂香青云教绾头上髻朙月与作耳边珰莲风起江畔春大堤上留北人郎食鲤鱼尾妾食猩猩脣莫指襄阳道绿浦归帆少今日菖蒲花朙朝枫树老大堤行孟浩然大堤行乐处车马相驰突岁岁春草生踏青二三月王孙挟珠弹游女矜罗袜携手今莫同江花为谁发三洲歌唐书乐志曰三洲商人歌也古今乐录曰三洲歌者商客数游巴陵三江口往还因共作此歌其旧辞云啼将别共来梁天监十一年武帝于乐寿殿道义竟留十大德法师设乐敕人人有问引经奉答次问法云闻法师善解音律此歌何如法云奉答天乐絶妙非肤浅所闻愚谓古辞过质未审可改以不敕云如法师语音法云曰应欢㑹而有别离啼将别可改为欢将乐故歌歌和云三洲断江口水从窈窕河傍流欢将乐共来长相旧舞十六人梁八人送欢板桥弯相待三山头遥见千幅帆知是逐风流风流不暂停三山隐行舟愿作比目鱼随欢千里游湘东酃醁酒广州龙头铛玉樽金镂椀与郎双杯行右三曲同前陈后主春江聊一望细草遍长洲沙汀时起伏画舸屡淹留同前温庭筠团圆莫作波中月㓗白莫为枝上雪月随波动碎潾潾雪似梅花不堪折李娘十六青丝发画带双花为君结门前有路轻离别惟恐归来旧香灭襄阳蹋铜蹄梁武帝隋书乐志曰梁武帝之在雍镇有童谣云襄阳白铜蹄反缚扬州儿识者言白铜蹄谓金蹄为马也白金色也及义师之兴实以铁骑扬州之士皆面缚果如谣言故即位之后更造新声帝自为之词三曲又令沈约为三曲以被管絃古今乐录曰襄阳蹋铜蹄者梁武西下所制也沈约又作其和云襄阳白铜蹄圣徳应干来天监初舞十六人后八人陌头征人去闺中女下机含情不能言送别沾罗衣草树非一香花叶百种色寄语故情人知我心相忆龙门紫金鞍翠毦白玊羁照耀双阙下知是襄阳儿同前沈约分手桃林岸望别岘山头若欲寄音信汉水向东流生长宛水上从事襄阳城一朝遇神武奋翼起先鸣蹀鞚飞尘起左右自生光男儿得富贵何必在归乡右六曲採桑度採桑度一曰採桑唐书乐志曰採桑因三洲曲而生此声苑也採桑度梁时作水经曰河水过屈县西南为採桑津春秋僖公八年晋里克败狄于採桑是也梁简文帝乌栖曲曰採桑渡头碍黄河郎今欲渡畏风波古今乐录曰採桑度旧舞十六人梁八人即非梁时作矣蚕生春三月春桑正含绿女儿採春桑歌吹当初曲冶游採桑女尽有芳春色姿容应春媚粉黛不加饰系条採春桑採叶何纷纷採桑不装钩牵坏紫罗裙语欢稍养蚕一头养百塸奈当黒瘦尽桑叶常不周春月採桑时林下与欢俱养蚕不满百那得罗绣襦採桑盛阳月绿叶何翩翩攀条上树表牵坏紫罗裙伪蚕化作茧烂熳不成丝徒劳无所获养蚕持底为右七曲乐府诗集巻第四十八东吴毛晋订正男扆再订乐府诗集乐府诗集卷第四十九乐府诗集巻第四十九太原郭茂倩编次淸商曲辞西曲歌下江陵乐古今乐录曰江陵乐旧舞十六人梁八人通典曰江陵古荆州之域春秋时楚之郢地秦置南郡晋爲荆州东晋宋齐以爲重镇梁元帝都之有纪南城楚渚宫在焉不复蹋踶人踶地地欲穿盆隘欢绳断蹋坏绛罗裙不复出塲戏踶塲生靑草试作两三囘踶塲方就好阳春二三月相将蹋百草逢人驻步看扬声皆言好蹔出后园看见花多忆子乌鸟双双飞侬欢今何在右四曲靑阳度古今乐录曰靑阳度倚歌凡倚歌悉用铃鼓无弦有吹隠机倚不织寻得烂漫丝成匹郎莫断忆侬经绞时碧玉擣衣砧七宝金莲杵髙举徐徐下轻擣只爲汝靑荷葢緑水芙蓉披红鲜下有竝根藕上生竝目莲右三曲靑骢白马古今乐录曰靑骢白马旧舞十六人青骢白马紫丝缰可怜石桥根柏梁汝忽千里去无常愿得到头还故乡系马可怜着长松游戏徘徊五湖中借问湖中採菱妇莲子靑荷可得否可怜白马高纒騣着地踯躅多徘徊问君可怜六萌车迎取窈窕西曲娘问君可怜下都去何得见君复西归齐唱可怜使人惑昼夜怀欢何时忘右八曲共戏乐古今乐录曰共戏乐旧舞十六人梁八人齐世方昌书轨同万㝢献乐列国风时泰民康人物盛腰鼓铃柈各相竞长袖翩翩若鸿惊纎腰袅袅㑹人情观风採乐德化昌圣皇万寿乐未央右四曲安东平古今乐录曰安东平旧舞十六人梁八人凄凄烈烈北风爲雪船道不通步道断絶吴中细布阔幅长度我有一端与郎作袴微物虽轻拙手所作余有三丈爲郎别厝制爲轻巾以奉故人不持作好与郎拭尘东平刘生复感人情与郎相知当解千龄右五曲女儿子古今乐录曰女儿子倚歌也巴东三崃猿鸣悲夜鸣三声泪沾衣我欲上蜀蜀水难蹋蹀珂头腰环环右二曲来罗古今乐录曰倚歌也郁金黄花标下有同心草草生日已长人生日就老君子防未然莫近嫌疑边瓜田不蹑履李下不正冠故人何怨新切少必求多此事何足道听我歌来罗白头不忍死心愁皆敖然游戏泰始世一日当千年右四曲那呵滩古今乐录曰那呵滩旧舞十六人梁八人其和云郎去何当还多叙江陵及扬州事那呵葢滩名也我去只如还终不在道边我苦在道边良信寄书还㳂江引百丈一濡多一艇上水郎檐篙何时至江陵江陵三千三何足持作远书疏数知闻莫令信使断闻欢下扬州相送江津弯愿得篙橹折交郎到头还篙折当㪅觅橹折当㪅安各自是官人那得到头还百思纒中心顦顇爲所欢与子结终始折约在金兰右六曲孟珠一曰丹阳孟珠歌古今乐录曰孟珠十曲二曲倚歌八曲旧舞十六人梁八人人言孟珠富信实金满堂龙头衔九花玉钗朙月珰阳春二三月草与水同色攀条摘香花言是欢气息右二曲人言春复着我言未渠央蹔出后湖看蒲菰如许长扬州石橊花摘挿双襟中葳㽔当忆我莫持艳他侬阳春二三月草与水同色道逢游冶郎恨不早相识望欢四五年实情将懊恼愿得无人处囘身与郎抱阳春二三月正是养蚕时那得不相怨其再侬来将欢期三㪅合冥欢如何走马放苍鹰飞驰赴郎期适闻梅作花花落已成子杜鹃绕林啼思从心下起可怜景阳山苕苕百尺楼上有朙天子麟鳯戏中游右八曲翳乐古今乐录曰翳乐一曲倚歌二曲舞十六人梁八人人生欢爱时少年新得意一旦不相见辄作烦冤思右一曲同前阳春二三月相将舞翳乐曲曲随时变持许艳郎目人言扬州乐扬州信自乐总角诸少年歌舞自相逐右二曲夜黄古今乐录曰夜黄倚歌也湖中百种鸟半雌半是雄鸳鸯逐野鸭恐畏不成双右一曲夜度娘古今乐录曰夜度娘倚歌也夜来冐霜雪晨去履风波虽得叙微情奈侬身苦何右一曲长松标古今乐录曰长松标倚歌也落落千丈松昼夜对长风歳草霜雪时寒苦与谁双右一曲双行纒古今乐录曰双行纒倚歌也朱丝系腕绳真如白雪凝非但我言好衆情共所称新罗绣行纒足趺如春妍他人不言好独我知可怜右二曲黄督古今乐录曰黄督倚歌也乔客他乡人三春不得归愿看杨桺树已复藏班鵻笼车度蹋衍故人求寄载催牛闭后户无预故人事右二曲平西乐古今乐录曰平西乐倚歌也我情与欢情二情感苍天形虽胡越隔神交中夜间右一曲攀杨枝一曰攀杨枝古今乐录曰攀杨枝倚歌也乐苑曰攀杨枝梁时作自从别君来不复着绫罗画睂不注口施朱当奈何右一曲寻阳乐古今乐录曰寻阳乐倚歌也鸡亭故侬去九里新侬还送一却迎两无有暂时闲右一曲白附鸠吴均古今乐录曰白附鸠倚歌亦曰白浮鸠夲拂舞曲也石头龙尾弯新亭送客者酤酒不取钱郎能饮㡬许右一曲白浮鸠吴均瑯琊白浮鸠紫翳飘头食饮东莞野栖㝛越王楼拔蒲古今乐录曰拔蒲倚歌也青蒲衔紫茸长叶复从风与君同舟去拔蒲五湖中朝发桂兰渚昼息桑榆下与君同拔蒲竟日不成把右二曲拔蒲歌张祜拔蒲来领郎镜湖边郎心在何处莫趂新莲去拔得无心蒲问郎看好无寿阳乐古今乐录曰寿阳乐者宋南平穆王爲豫州所作也旧舞十六人梁八人按其歌辞葢叙伤别望归之思可怜八公山在寿阳别后莫相忘东台百余尺凌风云别后不忘君梁长曲水流朙如镜双林与郎照辞家远行去空爲君朙知歳月驶笼窗取凉风弹素琴一叹复一吟夜相思望不来人乐我独愁长淮河烂漫路悠悠得当乐忘忧上我长瀬桥望归路秋风停欲度衔涙出伤门寿阳去必还当几载右九曲作蚕丝古今乐录曰作蚕丝倚歌也柔桑感阳风阿娜婴兰妇垂条付绿叶委体看女手春蚕不应老昼夜常怀丝何惜微躯尽纒绵自有时积蚕初成茧相思条女密投身汤水中贵得共成匹素丝非常质屈折成绮罗敢辞机杼劳但恐花色多右四曲杨叛儿唐书乐志曰杨伴儿本童谣歌也齐隆昌时女巫之子曰杨旻少时随母入内及长爲何后宠童谣云杨婆儿共戏来所欢语讹遂成杨伴儿古今乐录曰杨叛儿送声云叛儿教侬不复相思截玉作手钩七宝光平天绣沓织成带严帐信可怜蹔出白门前杨桺可藏乌欢作沈水香侬作博山罏送郎乘艇子不作遭风虑横篙掷去桨愿倒逐流去七寳珠络鼓敎郎拍复拍黄牛细犊儿杨桺映松柏欢欲见莲时移湖安屋里芙蓉绕牀生眠卧抱莲子闻欢远行去送欢至新亭津逻无侬名落秦中庭生诚知非好草龙头相钩连见枝如欲绕杨叛西随曲桺花经东隂风流随远近飘扬闷侬心右八曲同前梁武帝桃花如发红芳草尚抽绿南音多有会偏重叛儿曲同前隋后主靑春上阳月结伴戏京华龙媒玉珂马鳯轸绣香车水映临桥树风吹夹路花日昏欢宴罢相将归狭斜同前李白君歌杨叛儿妾劝新丰酒何许最关人乌啼白门桺乌啼隠杨花君醉畱妾家博山罏中沈香火双咽一气凌紫霞西乌夜飞古今乐录曰西乌夜飞者宋元徽五年荆州刺史沈攸之所作也攸之举兵发荆州东下未败之前思归京师所以歌和云白日落西山还去来送声云折趐乌飞何处被弹归日从东方出团团鸡子黄夫归恩情重怜欢故在傍蹔请半日给徙倚娘店前目作宴瑱饱腹作宛恼饥我昨忆欢时揽刀持自剌自剌分应死刀作离楼僻阳春二三月诸花尽芳盛持底唤欢来花笑莺歌咏感郎﨑岖情不复自顾虑臂绳双入结遂成同心去右五曲月节折杨桺歌正月歌春风尙萧条去故来入新苦心非一朝折杨桺愁思满腹中歴乱不可数二月歌翩翩鸟入乡道逢双鷰飞劳君看三阳折杨桺寄言语侬欢寻还不复乆三月歌汎舟临曲池仰头看春花杜鹃纬林啼折杨桺双下俱徘徊我与欢共取四月歌芙蓉始怀莲何处觅同心俱生世尊前折杨桺捻香散名花志得长相取五月歌菰生四五尺素身爲谁珍盛年将可惜折杨桺作得九子粽思想劳欢手六月歌三伏热如火笼窗开北牖与郎对榻坐折杨桺铜塸贮蜜浆不用水洗溴七月歌织女游河边牵牛顾自叹一㑹复周年折杨桺揽结长命草同心不相负八月歌迎欢裁衣裳日月流如水白露凝庭霜折杨桺夜闻擣衣声窈窕谁家妇九月歌甘菊吐黄花非无杯觞用当奈许寒何折杨桺授欢罗衣裳含笑言不取十月歌大树转萧索天隂不作雨严霜半夜落折杨桺林中与松柏歳寒不相负十一月歌素雪任风流树木转枯悴松柏无所忧折杨桺寒衣履薄冰欢讵知侬否十二月歌天寒歳欲草春秋及冬夏苦心停欲度折杨桺沈乱枕席间纒绵不觉乆闰月歌成闰暑与寒春秋补小月念子无时闲折杨桺隂阳推我去那得有定主常林欢温庭筠唐书乐志曰常林欢疑宋梁间曲宋梁之世荆雍爲南方重镇皆皇子爲之牧江左辞咏莫不称之以爲乐土故随王诞作襄阳之歌齐武帝追忆樊邓梁简文帝乐府歌云分手桃林岸送到岘山头若欲寄音信汉水向东流又曰宜城投酒今行熟停鞍系马蹔栖㝛桃林在汉水上宜城在荆州北荆州有长林县江南谓情人爲欢常长声相近葢乐人误谓长爲常通典曰常林欢葢宋齐间曲宜城酒熟花覆桥沙晴绿鸭鸣咬咬秾桑绕舍麦如尾幽轧鸣机双鷰巢马声特特荆门道蛮水扬光色如草锦荐金炉梦正长东家呃喔鸡鸣早乐府诗集巻第四十九东吴毛晋订正男扆再订乐府诗集乐府诗集卷第五十乐府诗集巻第五十太原郭茂倩编次清商曲辞江南弄七首梁武帝古今乐录曰梁天监十一年冬武帝改西曲制江南上云乐十四曲江南弄七曲一曰江南弄二曰龙笛曲三曰採莲曲四曰凤笛曲五曰採菱曲六曰游女曲七曰朝云曲又沈约作四曲一曰赵瑟曲二曰秦筝曲三曰阳春曲四曰朝云曲亦谓之江南弄云江南弄古今乐录曰江南弄三洲韵和云阳春路娉婷出绮罗衆花杂色满上林舒芳耀绿垂轻隂连手躞蹀舞春心舞春心临岁腴中人望独踟蹰龙笛曲古今乐录曰龙笛曲和云江南音一唱直千金马融长笛赋曰近世双笛从羌起羌人伐竹未及已龙鸣水中不见已截竹吹之声相似然则龙笛曲葢因声如龙鸣而名曲美人绵眇在云堂雕金镂竹眠玊牀婉爱寥亮绕红梁绕红梁流月台驻狂风郁徘徊採莲曲古今乐录曰採莲曲和云採莲渚窈窕舞佳人游戏五湖採莲归发花田叶芳袭衣爲君侬歌世所希世所希有如玉江南弄採莲曲凤笙曲古今乐录曰凤笙曲和云弦吹席长袖善畱客绿耀尅碧彫琯笙朱脣玉指学凤鸣流连参差飞且停飞且停在凤楼弄娇响间淸讴採菱曲古今乐录曰採菱曲和云菱歌女解佩戏江阳江南稚女珠腕绳金翠摇首红颜兴桂棹容与歌采菱歌采菱心未怡翳罗袖望所思游女曲古今乐录曰游女曲和云当年少歌舞承酒笑氛氲兰麝体芳滑容色玉耀睂如月珠佩婐戏金阙戏金阙游紫庭舞飞阁歌长生朝云曲古今乐录曰朝云曲和云徙倚折耀华宋玊高唐赋序曰楚襄王与宋玊游云梦之台望高唐之观独有云气变化无穷王问玉曰此何气也玉曰所谓朝云也王曰何谓朝云也玊曰㫺者先王尝游高唐怠而昼寝梦见一妇人曰妾巫山之女也爲高唐之客闻君游高唐愿荐枕席王因幸之去而辞曰妾在巫山之阳高丘之阻旦爲朝云草爲行雨朝朝草草阳台之下旦朝视之如言故爲立庙号曰朝云郦道元水经注曰巫山者帝女居焉宋玊谓帝之季女名曰瑶姬未行而亾封于巫山之台精魂爲草实谓灵芝所谓巫山之女高唐之姬也朝云曲葢取于此张乐阳台歌上谒如寝如兴芳晻暧容光旣艳复还没复还没望不来巫山髙心徘徊右七曲江南弄三首梁昭明太子江南曲和云阳春路时使佳人度枝中水上春併归长杨扫地桃花飞清风吹入光照衣光照衣景将夕掷黄金畱上客龙笛曲和云江南弄真能下翔凤金门玉堂临水居一嚬一咲千万余游子去还愿莫疎愿莫疎意何极双鸳鸯两相忆採莲曲和云採莲归渌水好沾衣桂檝兰桡浮碧水江花玊面两相似莲疎藕折香风起香风起白日低採莲曲使君迷江南弄四首沈约赵瑟曲邯郸奇弄出文梓萦弦急调切流徴玄鹤徘徊白云起白云起郁披香离复合曲未央秦筝曲罗袖飘纚拂雕桐促柱高张散轻宫迎歌度舞遏归风遏归风止流月寿万春欢无歇阳春曲刘向新序宋玉对楚威王问曰客有歌于郢中者其始曰下里巴人国中属而和者千人其爲阳陵採薇国中属而和者数百人其爲阳春白雪国中属而和者数十人而已也引商刻角杂以流徴国中属而和者不过数人是以其曲弥髙其和弥寡然则阳春所从来亦远矣乐府解题曰阳春伤也杨桺垂地鷰差池缄情忍思落容仪弦伤曲怨心自知心自知人不见动罗裙拂珠殿朝云曲阳台氤氲多异色巫山髙髙上无极云来云去长不息长不息梦来游极万世度千秋江南弄江南弄王勃江南弄巫山连楚梦行雨行云几相送瑶轩金谷上春时玉童仙女无见期紫露香烟眇难託淸风朙月遥相思遥相思草徒绿爲听双飞凤凰曲同前李贺江中绿雾起凉波天上叠巘红嵯峨水风浦云生老竹渚暝蒲汎如一幅鲈鱼千头酒百斛酒中倒卧南山绿吴歈越吟未终曲江上团团帖寒玉採莲曲二首梁简文帝晚日照空矶採莲承晚晖风起湖难度莲多摘未稀棹动芙蓉落舩移白鹭飞荷丝傍绕腕菱角远牵衣常闻蕖可爱採撷欲爲裙叶滑不畱綖心忙无假薫千春谁与乐唯有妾随君同前梁元帝碧玉小家女来嫁江南王莲花乱脸色荷叶杂衣香因持荐君子愿袭芙蓉裳同前刘孝威金桨木兰船戏採江南莲莲香隔浦渡荷叶满江鲜房垂易入手柄曲自临盘露花时溼钏风茎乍拂钿同前朱超艳色前后发缓檝去来迟看妆碍荷影洗手畏菱滋摘除莲上叶拕出藕中丝湖里人无限何日满船时同前沈君攸平川映晓霞莲舟泛浪华衣香随岸远荷影向流斜度手牵长柄转檝避疎花还船不畏满归路讵嫌赊同前二首吴均江南当夏淸桂檝逐流萦初疑京兆劒复似汉冠名荷香带风远莲影向根生叶巻珠难澑花舒红易倾日草凫舟满归来渡锦城锦带杂花钿罗衣垂绿川问子今何去出採江南莲辽西三千里欲寄无因縁愿君早旋返及此荷花鲜同前陈后主相催暗中起妆前日已光随宜巧注口薄落㸃花黄风住疑衫密船小畏裾长波文散动檝茭花拂度航低荷乱翠影採袖新莲香归时㑹被唤且试入兰芳同前卢思道曲浦戏妖姬轻盈不自持擎荷爱圆水折藕弄长丝珮动裙风入妆销粉汗滋菱歌惜不唱须待暝归时同前殷英童荡舟无数伴解䌫自相催汗粉无庸拭风裾随意开棹移浮荇乱船进倚荷来藕结牵作缕莲叶捧成杯同前崔国辅玊溆花红发金塘水碧流相逢畏相失竝着採莲舟同前徐彦伯妾家越水边摇艇入江烟旣觅同心侣复採同心莲折藕丝能脆开花叶正圎春歌弄朙月归棹落花前同前李白若耶溪傍採莲女咲隔荷花共人语日照新妆水底朙风飘香袖空中举岸上谁家游冶郎三三五五映垂杨紫驑嘶入落花去见此踟蹰空断肠同前贺知章稽山罢雾郁嵯峨镜水无风也自波莫言春度芳菲尽别有中流採芰荷同前三首王昌龄吴姬越艳楚王妃争弄莲舟水溼衣来时浦口花迎入採罢江头月送归荷叶罗裙一色裁芙蓉向脸两边开乱入池中看不见闻歌始觉有人来越女作桂舟还将桂爲檝湖上水渺漫淸江初可涉摘取芙蓉花莫摘芙蓉叶将归问夫壻颜色何如妾同前二首戎昱虽聴採莲曲讵识採莲心漾檝爱花远囘船愁浪深烟生极浦色日落半江隂同侣怜波静看妆堕玊簪涔阳女儿花满头毵毵同泛木兰舟春风日草南湖里争唱菱歌不肯休同前储光羲浅渚荷花繁深塘菱叶疏独往方自得耻邀淇上姝广江无术阡大泽絶方隅浪中海童语流下鲛人居春雁时隐舟新荷复满湖釆釆乗日草不思贤与愚同前二首鲍溶弄舟朅来南塘水荷叶映身摘莲子暑衣淸浄鸳鸯喜作浪舞花惊不起殷勤护惜纎纎指水菱初熟多新刺採莲朅来水无风莲潭如镜松如龙夏衫短袖交斜红艳歌笑鬬新芙蓉戏鱼住听莲花东同前张籍秋江岸边莲子多採莲女儿凭船歌青房圆实齐戢戢争前竞折荡漾波试索绿茎不寻藕断处丝多刺伤手白练束腰袖半巻不挿玉钗妆梳浅船中未满度前洲借问谁家家住远归时共待草潮上自弄芙蓉还荡桨同前白居易菱叶萦波荷飐风荷花深处小船通逢郎欲语低头笑碧玊搔头落水中同前僧齐巳越溪女越江莲齐菡蓞双婵娟嬉游何处採摘且同船浩发容与淸波生漪涟时逢岛屿泊几共鸳鸯眠襟袖旣盈溢馨香亦相传薄草归去来苎罗生碧烟採莲归王勃採莲归绿水芙蓉衣秋风起浪凫雁飞桂棹兰桡下长浦罗裙玊腕摇轻橹叶屿花潭极望平江讴越吹相思苦相思苦佳期不可驻塞外征夫犹未还江南採莲今已草今已草摘莲花今渠那必尽倡家官道城南把桑叶何如江上採莲花莲花复莲花花叶何重叠叶翠本羞睂花红彊如颊佳人不兹期怅望别离时牵花怜共蔕折藕爱连丝故情何处所新物徒华滋不惜南津交佩解还羞北海雁书迟採莲歌有节採莲夜未歇正逢浩荡江上风又值徘徊江上月莲浦夜相逢吴姬越女何丰茸共问寒江千里外征客关山㪅几重採莲女阎朝隐採莲女採莲舟春日春江碧水流莲衣承玉钏莲刺罥银钩薄草敛容歌一曲氛氲香气满汀洲湖边採莲妇李白小姑织白纻未解将人语大嫂採芙蓉溪湖千万重长兄行不在莫使外人逢愿学秋胡妇真心比古松张静婉採莲曲温庭筠梁书曰羊偘性豪侈善音律姬妾列侍竆极奢侈有舞人张静婉容色絶世腰围一尺六寸时人咸推能掌上舞偘尝自造採莲棹歌两曲甚有新致乐府谓之张静婉採莲曲其后所传颇失故意兰膏坠发红玉春燕钗拖颈抛盘云城西杨桺向娇晚门前沟水波潾潾麒麟公子朝天客珮马珰珰度春陌掌中无力舞衣轻翦断鲛绡破春碧抱月飘烟一只腰麝脐龙髓怜娇饶秋罗拂衣碎光动露重花多香不销鸂䳵胶胶塘水满緑萍如粟莲茎短一夜西风送雨来粉痕零落愁红浅船头折藕丝暗牵藕根莲子相畱连郎心似月月易缺十五十六淸光圎鳯笙曲沈佺期忆㫺王子晋鳯笙游云空挥手弄白日安能恋靑宫岂无婵娟子结念罗帐中怜寿不贵色身世两无竆鳯吹笙曲沈佺期仙人十五爱吹笙学得崑丘彩鳯鸣始闻鍊气餐金液复道朝天赴玊京玊京迢迢几千里鳯笙去去无边己欲叹离声发绛脣㪅嗟别调流纎指此时惜别讵堪闻此地相看未忍分重吟真曲和淸吹却奏仙歌响绿云绿云紫气向函关访道应寻缑氏山莫学吹笙王子晋一遇浮丘断不还乐府诗集巻第五十东吴毛晋订正男扆再订乐府诗集乐府诗集卷第五十一乐府诗集巻第五十一太原郭茂倩编次清商曲辞江南弄下採菱歌七首鲍照骛舲驰桂浦息棹偃椒潭箫弄澄湘北菱歌清汉南弭㮄搴蕙荑停唱纳薰若含伤拾泉花萦念採云蕚暌阔逢暄新悽怨值妍华秋心殊不那春思乱如麻要艳双屿里望美两洲间袅袅风出浦沉沉日向山烟噎越嶂深箭迅楚江急空抱琴心悲徒望弦开泣缄叹凌珠渊收慨上金堤春芳行歇落是人方未齐思今怀近忆望古懐远识怀古复怀今长怀无终极採菱曲梁简文帝菱花落复含桑女罢新蚕桂棹浮星艇徘徊莲叶南同前陆罩参差杂荇枝田田竞荷密转叶任香风舒花影流日戏鸟波中荡游鱼菱下出不与文王嗜羞持比萍实同前费昶妾家五湖口采菱五湖侧玉面不关妆双眉本翠色日斜天欲草风生浪未息宛在水中央空作两相忆同前江淹秋日心容与涉水望碧莲紫菱亦可采试以缓愁年参差万叶下泛漾百流前髙彩隘通壑香气丽广川歌出櫂女曲舞入江南弦乗鼋非逐俗驾鲤乃懐仙衆美信如此无恨在淸泉同前二首江洪风生緑叶聚波动紫茎开含花复含实正待佳人来白日和淸风轻云杂髙树忽然当此时採菱复相遇同前徐勉相携及嘉月採菱渡北渚微风吹櫂歌日草相容与釆釆不能归望望方延伫倘逢遗佩人预以心相许同前储光羲浊水菱叶肥淸水菱叶鲜义不游浊水志士多苦言潮没具区薮潦深云梦田朝随北风去草逐南风还浦口多渔家相与邀我船饭稻以终日羮莼将永年方冬水物竆又欲休山樊尽室相随从所贵无忧患採菱行刘禹钖白马湖平秋日光紫菱如锦綵鸾翔盪舟游女满中央採菱不顾马上郎争多逐胜纷相向时转兰桡破轻浪长鬟弱袂动参差钗影钏文浮荡漾笑语哇咬顾晚晖蓼花緑岸扣舷归归来共到市桥步野蔓繋船萍满衣家家竹楼临广陌下有连樯多估客携觞荐芰夜经过醉踏大堤相应歌屈平祠下沅江水月照寒波白烟起一曲南音此地闻长安北望三千里阳春歌吴迈远百里望咸阳知是帝京域緑树揺云光春城起风色佳人爱华景流靡园塘侧妍姿艳月映罗衣飘蝉翼宋玉歌阳春巴人长叹息雅郑不同赏那令君怆恻生重受惠轻私自怜何极同前呉均紫苔初泛水连緜浮且没若欲歌阳春先歌靑楼月同前檀约青春献初歳白云映彫梁兰萌犹自短桺叶未能长巳见红花发复闻緑草香乗此试游衍谁知心独伤同前顾野王春草正芳菲重楼启曙扉银鞍侠客至柘弹婉童归池前竹叶满井上桃花飞蓟门寒未歇爲断流黄机同前桺顾言春鸟一啭有千声春花一丛千种名旅人无语坐檐楹思乡怀土志难平唯当文共酒暂与兴相迎同前李白长安白日照春空緑杨结烟桑袅风披香殿前花始红流芳发色绣户中绣戸中相经过飞鷰皇后轻身舞紫宫夫人絶世歌圣君三万六千日岁岁年年奈乐何阳春曲芣苡生前迳含桃落小园春心自揺荡百舌㪅多言同前温庭筠云母空窗晓烟薄香昬龙气凝辉阁霏霏雾雨杏花天帘外春威着罗幕曲栏伏槛金麒麟沙苑芳郊连翠茵廐马何能齿芳草路人不敢随流尘同前庄南杰紫锦红囊香满风金鸾玊轼揺丁冬沙鸥白羽翦晴碧野桃红艳烧春空芳草緜延鏁平地壠蝶双双舞幽翠凤叫龙吟白日长落花声底仙娥醉同前僧贯休爲口莫学阮嗣宗不言是非非至公爲手须似朱云辈折槛英风至今在男儿结发事君亲须斆前贤多慷慨歴数雍熙房与杜魏公姚公宋开府尽向天上仙宫闲处坐何不却辞上帝下下土忍见苍生苦苦苦朝云引郎大家宋氏巴西巫崃指巴东朝云触石上朝空巫山巫崃高何已行雨行云一时起一时起三春草若言来且就阳台路上云乐梁武帝古今乐録曰上云乐七曲梁武帝制以代西曲一曰鳯台曲二曰桐柏曲三曰方丈曲四曰方诸曲五曰玉龟曲六曰金丹曲七曰金陵曲按上云乐又有老胡文康辞周舍作或云范云隋书乐志曰梁三朝第四十四设寺子导安息孔雀鳯凰文鹿胡舞登连上云乐歌舞伎鳯台曲古今乐録曰鳯台曲和云上云真乐万春鳯台上两悠悠云之际神光朝天极华葢遏延州羽衣昱耀春吹去复畱桐柏曲古今乐録曰桐柏曲和云可怜真人游桐柏真昇帝宾戏伊谷游洛滨参差列鳯筦容与起梁尘望不可至徘徊谢时人方丈曲方丈上崚层云挹八玉御三云金书发幽㑹碧简吐玄门至道虚凝冥然共所遵方诸曲古今乐録曰方诸曲三洲韵和云方诸上可怜欢乐长相思方诸上上云人业守仁摐金集瑶池步光礼玊晨霞葢容长肃淸虚伍列眞玉龟曲古今乐録曰玊龟曲和云可怜游戏来玉龟山真长仙九光耀五云生交带要分影大华冠晨缨耇如玄罗出入游太淸金丹曲古今乐録曰金丹曲和云金丹㑹可怜乗白云紫霜耀綘雪飞追以还转复飞九真道方微千年不传一传裔云衣金陵曲勾曲仙长乐游洞天巡㑹迹六门揖玉板登金门鳯泉廻肆鹭羽降寻云鹭羽一流芳芬郁氛氲右七曲上云乐上云乐周舍西方老胡厥名文康遨游六合傲诞三皇西观蒙汜东戏扶桑南汎大䝉之海北至无通之乡㫺与若士爲犮共弄彭祖扶牀往年蹔到崑崙复值瑶池举觞周帝迎以上席王母赠以玉浆故乃寿如南山志若金刚靑眼贸贸白髪长长蛾睂临髭髙鼻垂口非直能俳又善饮酒箫管鸣前门徒从后济济翼翼各有分部鳯凰是老胡家鸡师子是老胡家狗阶下拨乱反正再朗三光泽与雨施化与风翔觇云候吕志游大梁重驷修路始届帝乡伏拜金阙仰瞻玉堂从者小子罗列成行悉知廉节皆识义方歌管愔愔铿鼓锵锵响震钧天声若鹓皇前却中规矩进退得宫商举技无不佳胡舞最所长老胡寄箧中复有竒乐章赍持数万里愿以奉圣皇乃欲次第说老耄多所忘但愿明陛下寿千万嵗欢乐未渠央同前李白金天之西白日所没康老胡雏生彼月窟巉巖容仪戍削风骨碧玉炅炅双目瞳黄金拳拳两鬓红华葢垂下睫嵩岳临上脣不覩谲诡貌岂知造化神大道是文康之严父元气乃文康之老亲抚顶弄盘古推车转天轮云见日月初生时铸冶火精与水银阳乌未出谷顾免半藏身女娲戏黄土团作愚下人散在六合间蒙蒙若沙尘生死了不尽谁朙此胡是仙真西海栽若木东溟植扶桑别来几多时枝叶万里长中国有七圣半路頽鸿荒陛下应运起龙飞入咸阳赤睂立盆子白水兴汉光叱咤四海动洪涛爲簸扬举足蹋紫微天关自开张老胡感至德东来进仙倡五色师子九苞鳯凰是老胡鸡犬鸣舞飞帝乡淋漓飒沓进退成行能胡歌献汉酒跪双膝竝两肘散花指天举素手拜龙颜献圣寿北斗戾南山摧天子九九八十一万嵗长倾万嵗杯同前李贺飞香走红满天春花龙盘盘上紫云三千宫女列金屋五十弦瑟海上闻大江碎碎银沙路嬴女机中断烟素断烟素缝舞衣八月一日君前舞鳯台曲王无竞鳯台何逶迤嬴女管参差一旦綵云至身去无还期遗曲此台上世人多学吹一吹一落泪至今怜玉姿同前李白尝闻秦帝女传得鳯凰声是日逢仙子当时别有情人吹彩箫去天借緑云迎曲在身不返空余弄玊名鳯凰曲李白嬴女吹玉箫吟弄天上春靑鸾不独去㪅有携手人影灭彩云断遗声落西秦箫史曲鲍照箫史爱少年嬴女吝童颜火粒愿排弃霞好忽登攀龙飞逸天路鳯起出秦关身去长不返箫声时往还同前张融引响犹天外吟声似地中戴噪落景龙歕清霄风同前江总弄玉秦家女箫史仙处童来时兔月照去后鳯楼空密笑开还敛浮声咽㪅通相期红粉色飞向紫烟中方诸曲谢燮望仙室仰云光绳河里扇月傍井公能六着玉女善投壶琼醴和金液还将天地俱梁雅歌古今乐録曰梁有雅歌五曲一曰应王受圗曲二曰臣道曲三曰积恶篇四曰积善篇五曰宴酒篇三朝乐第十五奏之应王受图曲应王受图荷天革命乐曰功成礼云治定恩弘庇臣念昭率性廼眷三才以宣八政愧无则哲临渊自镜或戒面从永隆福庆臣道曲孝义相化礼让为风当官无媚嗣民必公谦谦君子謇謇匪躬谅而不讦和而不同诫之诫之去骄思冲弘兹大雅是曰至忠积恶篇积恶在人犹酖处腹酖成形亾恶积身覆殷辛再离温舒五族责必及嗣财岂润屋斯川旣往逝命不复镜兹余殃幸脩多福积善篇惟德是辅皇天无亲抱狱归舜舍财去邠豚鱼怀信行苇畱仁先世有作余庆方因鸣玉承家钖珪于民连城非重积善为珍宴酒篇记称成礼诗咏饱徳卜昼有典厌夜不忒彞酒作民乐饮亏则腐腹遗丧濡首亾国誓彼六马去兹三惑占言孔昭以求温克梁雅歌君道曲李白唐李白曰梁之雅歌有五篇今作一章按梁雅歌无君道曲疑应王受圗曲是也大君若天覆广运无不至轩后爪牙常先太山稽如心之使臂小白鸿翼于夷吾刘葛鱼水本无二土扶可成墙积德爲厚地乐府诗集巻第五十一东吴毛晋订正男扆再订乐府诗集乐府诗集卷第五十二乐府诗集巻第五十二太原郭茂倩编次舞曲歌辞通典曰乐之在耳者曰声在目者曰容声应乎耳可以聴知容藏于心难以貎观故圣人假干戚羽旄以表其容发扬蹈厉以见其意声容选和而后大乐备矣诗序曰咏歌之不足不知手之舞之足之蹈之然乐心内发感物而动不觉手之自运欢之至也此舞之所由起也舞亦谓之万礼记外传曰武王以万人同灭商故谓舞爲万商颂曰万舞有弈则殷已谓之万矣鲁颂曰万舞洋洋衞诗曰公庭万舞然则万亦舞之名也春秋鲁隠公五年考仲子之宫将万焉因问羽数于衆仲衆仲对曰天子用八诸侯六大夫四士二舞所以节八音而行八风故自八而下于是初献六羽始用六佾也杜预以爲六六三十六人而沈约非之曰八音克谐然后成乐故必以八八爲列自天子至士降杀以两两者减其二列尔预以爲一列又减二人至士止余四人岂复成乐服䖍谓天子八八诸侯六八大夫四八士二八于义爲允也周有六舞一曰帗舞二曰羽舞三曰皇舞四曰旄舞五曰干舞六曰人舞帗舞者析五綵缯若汉灵星舞子所持是也羽舞者析羽也皇舞者杂五綵羽如鳯凰色持之以舞也旄舞者氂牛之尾也干舞者兵舞持盾而舞也人舞者无所执以手袖爲威仪也周官舞师掌教兵舞帅而舞山川之祭祀教帗舞帅而舞社稷之祭祀教羽舞帅而舞四方之祭祀教皇舞帅而舞旱暵之事乐师亦掌教国子小舞自汉以后乐舞寖盛故有雅舞有杂舞雅舞用之郊庙朝飨杂舞用之宴㑹晋傅玄又有十余小曲名爲舞曲故南齐书载其辞云获罪于天北徙朔方坟墓谁扫超若流光疑非宴乐之辞未详其所用也前世乐饮酒酣必自起舞诗云屡舞僊僊是也故知宴乐必舞但不宜屡尔讥在屡舞不讥舞也汉武帝乐饮长沙定王起舞是也自是已后尤重以舞相属所属者代起舞犹世饮酒以杯相属也灌夫起舞以属田蚡晋谢安舞以属桓嗣是也近世以来此风絶矣雅舞雅舞者郊庙朝飨所奏文武二舞是也古之王者乐有先后以揖让得天下则先奏文舞以征伐得天下则先奏武舞各尙其德也黄帝之云门尧之大咸舜之大韶禹之大夏文舞也殷之大濩周之大武武舞也周存六代之乐至秦唯余韶武汉魏已后咸有攺革然其所用文武二舞而已名虽不同不变其舞故古今乐録曰自周以来唯攺其辞示不相袭未有变其舞者也然自云门而下皆有其名而亾其容独大武之制存而可考乐记曰乐者象成者也总干而山立武王之事也发扬蹈厉太公之志也武乱皆坐周召之治也武始而北出再成而灭商三成而南四成而南国是疆五成而分周公左召公右六成复缀以崇天子夹振之而四伐盛威于中国也分夹而进事蚤济也久立于缀以待诸侯之至也故季札观乐见舞象箾南籥者曰美哉犹有憾见舞大武者曰美哉周之盛也其若此乎其后成王以周公爲有勲劳命鲁公世世祀周公以天子礼乐升歌清庙下管象武朱干玉戚冕而舞大武皮弁素积裼而舞大夏以广鲁于天下也自汉已后又有庙舞各用于其庙凡此皆雅舞也后汉武德舞歌诗东平王苍一曰世祖庙登歌宋书乐志曰周存六代之乐至秦唯余韶武而已始皇二十六年改周大武舞曰五行汉髙祖四年造武德舞舞人悉执干戚以象天下乐已行武以除乱也六年改舜韶舞曰文始以示不相袭也文帝又造四时舞以朙天下之安和葢乐先王之乐者朙有法也乐巳所自作者朙有制也孝景採武德舞作昭德舞荐之太宗之庙孝宣採昭德舞爲盛德舞荐之世宗之庙汉书礼乐志曰高庙奏武德文始五行之舞孝文庙奏昭德文始四时五行之舞孝武庙奏盛德文始四时五行之舞诸帝庙皆常奏文始四时五行舞大抵皆因秦旧事焉东观汉记曰朙帝永平三年八月公卿奏世祖庙舞名东平王苍议以爲汉制宗庙各奏其乐不皆相袭以朙功德光武皇帝拨乱中兴武功盛大庙乐舞宜曰大武之舞其文始五行之舞如故勿进武德舞诏曰如骠骑将军议进武德之舞如故于穆世庙肃雍显淸俊乂翼翼秉文之成越序上帝骏奔来宁建立三雍封禅泰山章朙圗䜟放唐之文休矣惟德罔射协同本支百世永保厥功晋正德大豫舞歌傅玄宋书乐志曰晋武帝泰始九年荀朂典知乐事使郭琼宋识等造正德大豫之舞而朂及傅玄张华又各造舞歌咸宁元年诏定祖宗之号而庙乐同用正德大豫舞初魏朙帝景初元年造武始咸熙二舞祀郊庙武始舞者平冕黑介帻玄衣裳白领袖绛领袖中衣绛合幅袴绛黑韦鞮咸熙舞者冠委貎其余服如前奏于朝廷则武始舞者武冠赤介帻生绛袍单衣绛领袖皂领袖中衣虎文画合幅袴白布黑韦鞮咸熙舞者进贤冠黑介帻生黄袍单衣白合幅袴其余服如前晋相承用之正德舞歌天命有晋光济万国穆穆圣皇文武惟则在天斯正在地成德载韬政刑载崇礼教我敷玄化臻于中道大豫舞歌于铄皇晋配天受命熙帝之光世德惟圣嘉乐大豫保祐万姓渊兮不竭沖而用之先天弗违䖍奉天时晋正德大豫舞歌荀朂正德舞歌人文垂则盛德有容声以依咏舞以象功干戚发挥节以笙镛羽籥云㑹翊宣令踪敷美尽善允协时邕焕炳其章光乎万邦万邦洋洋承我晋道配天作享元命有造上化如风民应如草穆穆斌斌形于缀兆文武㫄作庆流四表无竞维烈永世是绍大豫舞歌豫顺以动大哉惟时时迈其仁世载邕熙兆我区夏宣文是基大业惟新我皇隆之重光累晖钦朙文思迄用有成惟晋之祺穆穆圣皇受命旣固品物咸宁芳烈云布文教㫄通笃以淳素玄化洽畅被之暇豫作乐崇德同美韶濩濬邈幽遐式遵王度晋正德大豫舞歌张华正德舞歌曰皇上天玄鉴惟光神器周囘五德代章祚命于晋世有哲王弘济区夏陶甄万方大朙垂耀㫄烛无疆蚩蚩庶类风德永康皇道惟淸礼乐斯经金石在县万舞在庭象容表庆协律被声轶武超濩取节六韺同进退让化渐无形大和宣洽通于幽冥大豫舞歌惟天之命符运有归赫赫大晋三后重晖继朙昭世光抚九围我皇绍期遂在琁玑羣生属命奄有庶邦慎徽五典玄教遐通万方同轨率土咸雍受制大豫宣德舞功醇化旣穆王道协隆仁及草木惠加昆虫亿兆夷人恱仰皇风丕显大业永世弥崇宋前后舞歌王韶之宋书乐志曰武帝永初元年改晋正德舞曰前舞大豫舞曰后舞竝蕤宾厢作孝武孝建二年九月建平王宏议以爲舞不㪅名直爲前后二舞依据㫺代义舛事乖宜釐改权称以凯容爲韶舞宣烈爲武舞祖宗庙乐总以德爲名若庙非不毁则乐舞别称犹汉髙文武咸有嘉号惠景二主乐无余名章皇太后庙唯奏丈乐朙妇人无武事也郊祀之乐无复别名仍同宗庙而已诏如宏议前舞歌于赫景朙天监是临乐来伊阳礼作惟隂歌自德富舞由功深庭列宫县陛罗瑟琴翿籥繁㑹笙磬谐音箫韶虽古九成在今导志和声德音孔宣光我帝基协灵配干仪刑六合化穆自然如彼云汉爲章于天熙熙万类陶和当年击辕中韶永世弗骞后舞歌假乐圣后寔天诞德积美自中王猷四塞龙飞在天仪刑万国钦朙惟神临朝渊黙不言之化品物咸德告成于天铭勲是勒翼翼厥猷亹亹其仁顺命创制因定和神海外有截九围无尘冕旒司契垂拱临民乃舞大豫钦若天人纯嘏孔休万载弥新齐前后舞歌前舞阶步歌齐辞隋书乐志曰近代舞出入皆作乐谓之阶步咸用肆夏至梁去之隋复用焉卽周官所谓乐出入奏钟鼓也古今乐録曰何承天云今舞出乐谓之阶步𬎼宾厢作寻仪礼燕饮射三乐皆云席工于西阶上大师升自西阶北面东上相者坐受瑟乃降笙入立于县中北面乃合乐工歌鹿鸣四牡周南今直谓之阶步而承天又以爲出乐俱失之矣天挺圣哲三方维纲川岳伊宁七耀重光茂育万物衆庶咸康道用潜通仁施遐扬德厚坤极功髙昊苍舞象盛容德以歌章八音旣节龙跃鳯翔皇基永树二仪等长前舞凯容歌宋辞南齐书乐志曰宋前后舞歌二章齐微攺革多仍旧辞宣烈舞执干戚用魏武始舞冠服凯容舞执羽籥用魏咸熙舞冠服宋以凯容继韶爲文舞据韶爲言宣烈卽是古之大武今世谚唿爲武王伐纣齐初仍旧不攺宋舞名其舞人冠服亦相承用之古今乐録曰宋孝武改前舞爲凯容之舞后舞爲宣烈之舞何承天三代乐序云晋正德大豫舞葢出于汉昭容礼容乐然则其声节有古之遗音焉晋使郭琼宋识等造正德大豫舞初不言因革昭业等两舞承天空谓二容竟自无据按正德大豫二舞卽出宣武宣文魏大武三舞也宣武魏昭武舞也宣文魏武始舞也魏攺巴渝爲昭武五行曰大武今凯容舞执籥秉翟卽魏武始舞也宣烈舞有矛弩有干戚矛弩汉巴渝舞也干戚周武舞也宋世止革其辞与名不变其舞舞相传习至今不改琼识所造正是杂用二舞以爲大豫尔夷蛮之乐虽陈宗庙不应杂以周舞也于赫景命天鉴是临乐来伊阳礼作惟隂歌自德富舞由功深庭列宫县陛罗瑟琴翿籥繁㑹笙磬谐音箫韶虽古九奏在今导志和声德音孔宣光我帝基协灵配干仪刑六合化穆自宣如彼云汉爲章于天熙熙万类陶和当年击辕中韶永世弗骞后舞阶步歌齐辞皇皇我后绍业盛朙涤拂除秽宇宙载淸允执中和以莅苍生玄化远被兆世轨形何以崇德乃作九成妍步恂恂雅曲芬馨八风淸鼔应以祥祯泽浩天下功齐百灵后舞凯容歌宋辞假乐圣后寔天诞德积美自中王猷四塞龙飞在天仪刑万国钦朙惟神临朝渊黙不言之化品物咸得告成于天铭勲是勒翼翼厥猷亹亹其仁从命创制因定和神海外有截九国无尘冕旒司契垂拱临民乃舞凯容钦若天人纯嘏孔休万载弥新梁大壮大观舞歌二首沈约隋书乐志曰梁初犹用凯容宣烈之舞武帝定乐以武舞爲大壮舞文舞爲大观舞二郊朙堂太庙三朝同用古今乐録曰梁攺宣烈爲大壮卽周武舞也攺凯容爲大观卽舜韶舞也陈以凯容乐舞用之郊庙而大壮大观犹同梁舞所谓祠用宋曲宴凖梁乐葢取人神不杂也大壮舞歌隋书乐志曰大壮舞取易彖云大壮大者壮也正大而天地之情可见也古今乐録曰大壮大观二舞以大爲名老子云域中有四大论语云惟天爲大今制大壮大观之名亦因斯而立义焉髙髙在上实爱斯人眷求圣德大拯彞伦率土方燎如火在薪惵惵黔首草不及晨朱光启耀兆发穹旻我皇郁起龙跃汉津言届牧野电激雷震阙巩之甲彭濮之人或貔或武漂杵浮轮我邦虽旧其命惟新六伐乃止七德必陈君临万国遂抚八寅大观舞歌隋书乐志曰大观舞取易彖曰大观在上观天之神道而四时不忒也皇矣帝烈大哉兴圣奄有四方受天朙命居上不怠临下惟敬举无諐则动无失正物从其本人遂其性昭播九功肃齐八柄寛以惠下德以爲政三趾晨仪重轮夕映栈壑忘阻梯山匪夐如日有恒与天无竟载陈金石式流舞咏咸英韶夏于兹比盛北齐文武舞歌隋书乐志曰北齐元㑹大飨奏文武二舞二舞将作竝先设阶步焉文舞阶步辞我后降德肇峻皇基揺铃大号振铎命期云行雨洽天临地持茫茫区宇万代一时文来武肃成定于兹象容则舞歌德言诗锵锵金石列列匏丝鳯仪龙至乐我雍熙文舞辞皇天有命归我大齐受兹华王爰钖玄珪奄家环海实子烝黎图开宝匣检封芝泥无思不顺自东徂西教南暨朔罔敢或携比日之朙如天之大神化之洽率土无外眇眇舟车华戎毕㑹祠我春秋服我冠带仪协震象乐均天籁蹈武在庭其容蔼蔼武舞阶步辞大齐统历天鉴孔昭金人降汎火鳯来巢眇均虞德干戚降苗夙沙攻主归我轩朝礼符揖让乐契咸韶蹈扬惟序律度时调武舞辞天眷横流宅心玄圣祖功宗德重光袭映我皇㳟已诞膺灵命宇外斯烛域中咸镜悠悠率土时惟定微微动植莫违其性仁丰庶物施洽羣生海宁洛变契此休朙雅宣茂烈颂纪英声铿锽钟鼓掩抑箫笙歌之不足舞以礼成铄矣王度𬗟迈千龄隋文武舞歌隋书乐志曰隋有文舞武舞舞各六十四人丈舞黑介帻冠进贤冠绛纱连裳内单皂褾领襈裾革带乌皮履左手执籥右手执翟武舞服武弁朱褠衣余同丈舞左执朱干右执大戚其舞六成始而受命再成而定山东三成而平蜀道四成而北狄是通五成而江南是拓六成复缀以阐太平文舞歌天睠有属后德惟朙君临万㝢昭事百灵濯以江汉树之风声罄地毕归穷天皆至六戎行朔八蛮请吏烟云献彩龟龙表异缉和礼乐燮理隂阳功由舞见德以歌彰两仪同大日月齐光武舞歌惟皇御㝢惟帝乘干五材竝用七德兼宣平㬥夷险拯溺救燔九域载安兆庶斯赖续地之厚补天之大声隆有截化覃无外鼓钟旣奋干戚攸陈功髙德重政谧化淳鸿休永播久而弥新晋昭德成功舞歌唐余録曰晋天福五年诏有司复修正至朝㑹二舞之制以丈舞爲昭德之舞武舞爲成功之舞十一月冬至遂奏之于时二舞乆废衆喜于复兴而乐工舞员杂取教坊以满之声节靡曼缀兆合节而无远促迟速之累及朙年正旦再奏而蹈厉进退无列议者非之五代史乐志曰文舞六十四人左手执籥右手执翟冠进贤冠服黄纱袍白纱中单皂领褾白练裆白布大口袴革带乌皮履白布袜武舞六十四人左手执干右手执戚服弁平巾帻金支绯丝布大袖绯丝布裲裆甲金饰白练裆锦腾虵起梁带豹文大口布袴乌皮靴昭德舞歌二首圣代修文德朙庭举旧章两阶陈羽籥万舞合宫商劒佩森鸳鹭箫韶下鳯凰我朝靑史上千古有辉光寰海干戈戢朝廷礼乐施白驹皆就絷丹鳯复来仪德备三苗格风行万国随小臣同百兽率舞贺昌期成功舞歌二首拨乱资英主开基自晋阳一戎成大业七德焕前王炎汉提封远姬周世祚长朱干将玉戚全象武功扬睿算超前古神功格上圎百川畱禹迹万国戴尧天旣已櫜弓矢诚宜播管絃跄跄随鸟兽共乐太平年乐府诗集卷第五十二东吴毛晋订正乐府诗集乐府诗集卷第五十三乐府诗集巻第五十三太原郭茂倩编次舞曲歌辞杂舞杂舞者公莫巴渝槃舞鞞舞铎舞拂舞白纻之类是也始皆出自方俗后寖陈于殿庭葢自周有缦乐散乐秦汉因之増广宴㑹所奏率非雅舞汉魏已后竝以鞞铎巾拂四舞用之宴飨宋武帝大朙中亦以鞞拂杂舞合之钟石施于庙庭朝㑹用乐则兼奏之朙帝时又有西伧羌胡杂舞后魏北齐亦皆参以胡戎伎自此诸舞弥盛矣隋牛弘亦请存四舞宴㑹则与杂伎同设于西凉前奏之而去其所持鞞拂等按此虽非正乐亦皆前代旧声故成公绥赋云鞞铎舞庭八音竝陈梁武帝报沈约云鞞铎巾拂古之遗风是也唐太宗贞观中始造䜩乐其后又分爲立坐二部堂下立奏谓之立部伎堂上坐奏谓之坐部伎立部伎八一安乐二太平乐三破阵乐四庆善乐五大定乐六上元乐七圣寿乐八光圣乐自破阵乐以下皆用大鼓杂以龟兹乐其声震厉大定乐又加金钲庆善乐颛用西凉乐声颇闲雅坐部伎六一䜩乐二长寿乐三天授乐四鸟歌万嵗乐五龙池乐六小破阵乐自长寿乐以下用龟兹乐唯龙池乐则否武后中宗之世大増造立坐部伎诸舞随亦寝废武后毁唐太庙七德九功之舞皆亾独其名存自后宴飨复用隋文舞武舞而已开元中又有凉州緑腰苏合香屈柘枝团乱旋甘州囘波乐兰陵王春莺啭半社渠借席乌夜啼之属谓之软舞大祁阿连劒器胡旋胡腾阿辽柘枝黄麞拂菻大渭州达磨支之属谓之徤舞文宗时教坊又进霓裳羽衣舞女三百人末世兵乱舞制多失凡此皆杂舞也魏俞儿舞歌王粲晋书乐志曰巴渝舞汉髙帝所作也髙帝自蜀汉将定三秦阆中范因率賨人从帝爲前锋号板楯蛮勇而善鬭及定秦中封因爲阆中侯复賨人七姓其俗喜歌舞髙帝乐其勐锐数观其舞曰武王伐纣歌也后使乐人习之阆中有渝水因其所居故曰巴渝舞舞曲有矛渝弩渝安台行辞本歌曲四篇其辞旣古莫能晓其句度左思蜀都赋云奋之则賨旅玩之则渝舞也颜师古曰巴巴人也兪兪人也髙祖初爲汉王得巴兪人竝趫捷与之灭楚因存其武乐巴渝之乐自此始也巴卽今之巴州渝卽今之渝州名各本其地宋书乐志曰魏俞儿舞歌四篇魏国初建所用使王粲攺创其辞爲矛俞弩俞安台行辞新福歌曲行辞以述魏德后于太祖庙竝作之黄初二年攺曰昭武舞及晋又攺曰宣武舞唐书乐志曰俞美也魏晋攺其名梁复号巴渝隋文帝以非正典罢之汉初建国家匡九州蛮荆震服五刃三革休安不忘备武乐脩宴我宾师敬用御天永乐无忧子孙受百福常与松乔游蒸庶德莫不咸欢柔右矛俞新福歌材宫选士劒弩错陈应桴蹈节俯仰若神绥我武烈笃我淳仁自东自西莫不来宾右弩兪新福歌武功旣定庶士咸绥乐陈我广庭式宴宾与师昭文德宣武威平九有抚民黎荷天宠延寿尸千载莫我违右安台新福歌神武用师士素厉仁恩广覆勐节横逝自古立功莫我弘大桓桓征四国爰及海裔汉国保长庆垂祚延万世右行辞新福歌呉兪儿舞歌陆龟䝉枝月喉棹霜嵴北斗离离在寒碧龙魂淸虎尾白秋照海心同一色纛影咤沙干影侧神豪发直四睨之人股佶粟欲定不定定不得舂牍残儿且止狄胡有胆大如山怖亦死右劒俞手盘风头背分电光战扇欲刺敲心畱半线纒肩绕脰合眩旋卓植赴列夺避中节前冲函礼宂上指孛彗灭与君一用来有截右矛兪牛来开弦人爲置镞捩机关迸山谷鹿骇涩隼击迟析毫中睫洞腋分龟达坚垒残雄师可以冠勐乐壮曲抑扬蹈厉有裂犀兕之气者非公与右弩兪晋宣武舞歌傅玄晋书乐志曰魏黄初三年攺汉巴渝舞曰昭武舞景初元年又作武始咸熙章斌三舞皆执羽籥及晋攺昭武舞曰宣武舞羽籥舞曰宣文舞咸宁元年诏庙乐停宣武宣文二舞而同用正德大豫舞云惟圣皇篇矛俞第一惟圣皇德巍巍光四海礼乐犹形影文武爲表里乃作巴兪肆舞士劒弩齐列戈矛爲之始进退疾鹰鹞龙战而豹起如乱不可乱动作顺其理离合有统纪短兵篇劒兪第二劒爲短兵其势险危疾踰飞电回旋应规武节齐声或合或离电发星骛若景若差兵法攸象军容是仪军镇篇弩兪第三弩爲远兵军之镇其发有机体难动往必速重而不迟锐精分镈射远中微弩俞之乐一何竒变多姿退若激进若飞五声协八音谐宣武象赞天威穷武篇安台行乱第四穷武者丧何但败北柔弱亾战国家亦废秦始徐偃旣已作戒前世先王鉴其机脩丈整武艺文武足相济然后得光大乱曰髙则亢满则盈亢必危盈必倾去危倾守以平沖则久浊能淸混文武顺天经晋宣文舞歌傅玄羽籥舞歌羲皇之初天地开元罔罟禽兽羣黎以安神农教耕创业诚难民得粒食澹然无所患黄帝始征伐万品造其端军驾无常居是曰轩辕轩辕旣勤止尧舜匪荒宁夏禹治水汤武又用兵孰能保安逸坐致太平圣皇迈干干天下兴颂声穆穆且朙朙惟圣皇道化彰澂四海淸三光万几理庶事康潜龙升仪鳯翔风雨时物繁昌却走马降瑞祥扬侧陋简中良百禄是荷睂寿无疆羽铎舞歌㫺在浑成时两仪尚未分阳升垂淸景隂降兴浮云中和合氛氲万物各异羣人伦得其序衆生乐圣君三统继五行然后有质文皇王殊运代治乱亦缤纷伊大晋德兼往古越牺农邀舜禹参天地陵三五礼唐周乐韶武岂惟箫韶六代具举泽霑地境化充天㝢圣朙临朝元凯作辅暜天同乐胥浩浩元气遐哉太淸五行流迈日月代征随时变化庶物乃成圣皇继天光济羣生化之以道万国咸宁受兹介福延千亿龄魏陈思王鼙舞歌宋书乐志曰鞞舞未详所起然汉代已施于燕享矣傅毅张衡所赋皆其事也魏曹植鞞舞歌序曰汉灵帝西园鼓吹有李坚者能鞞舞遭乱西随段颎先帝闻其旧有技召之坚旣中废兼古曲多谬误故攺作新歌五篇晋鞞舞歌亦五篇竝陈于元㑹鞞舞故二八桓玄将卽真太乐遣衆伎袁朙子启増满八佾相承不复革宋朙帝自改舞曲歌辞并诏近臣虞龢竝作古今乐録曰鞞舞梁谓之鞞扇舞卽巴渝是也鞞扇器名也鞞扇上舞作巴渝弄至鞞舞竟岂非巴渝一舞二名何异公莫亦名巾舞也汉曲五篇一曰闗东有贤女二曰章和二年中三曰乐乆长四曰四方皇五曰殿前生桂树竝章帝造魏曲五篇一朙朙魏皇帝二大和有圣帝三魏歴长四天生烝民五爲君旣不易竝朙帝造以代汉曲其辞竝亾陈思王又有五篇一圣皇篇以当章和二年中二灵芝篇以当殿前生桂树三大魏篇以当汉吉昌四精微篇以当关中有贤女五孟冬篇以当狡兔按汉曲无汉吉昌狡兔二篇疑乐久长四方皇是也隋书乐志曰鞞舞汉巴渝舞也按乐録隋志竝以鞞舞爲巴渝今考汉魏二篇歌辞各异本不相乱葢因梁陈之世于鞞舞前作巴渝弄遂云一舞二名殊不知二舞亦容合作犹巾舞以白纻送岂得便谓白纻爲巾舞邪失之逺矣圣皇篇圣皇应历数正康帝道休九州咸宾服威德洞八幽三公奏诸公不得乆淹畱蕃位任至重旧章咸率由侍臣省文奏陛下体仁慈沉吟有爱恋不忍听可之迫有官典宪不得顾恩私诸王当就国玺绶何蔂缞便时舍外殿宫省寂无人主上増顾念皇母怀苦辛何以爲赠赐倾府竭宝珍文钱百亿万采帛若烟云乗舆服御物锦罗与金银龙旂垂九旒羽葢参班轮诸王自计念无功荷厚德思一効䈥力糜躯以报国鸿胪拥节衞副使随经营贵戚竝出送夹道交辎軿车服齐整设晔耀天精武骑衞前后鼓吹箫笳声祖道魏东门泪下霑冠缨扳葢因内顾俛仰慕同生行行将日草何时还阙庭车轮爲徘徊四马踌躇鸣路人尚酸鼻何况骨肉情灵芝篇灵芝生玉地朱草被洛滨荣华相晃耀光采晔若神古时有虞舜父母顽且嚚尽孝于田壠烝烝不违仁伯瑜年七十綵衣以娯亲慈母笞不痛歔欷涕霑巾丁兰少失母自伤蚤孤焭刻木当严亲朝夕致三牲㬥子见陵侮犯罪以亾形丈人爲泣血免戾全其名董永遭家贫父老财无遗举假以供养佣作致甘肥责家填门至不知何用归天灵感至德神女爲秉机嵗月不安居呜唿我皇考生我旣已晚弃我何其早蓼莪谁所兴念之令人老退咏南风诗洒泪满袆抱乱曰圣皇君四海德教朝夕宣万国咸礼让百姓家肃䖍庠序不失仪孝悌处中田戸有曽闵子比屋皆仁贤髫龀无夭齿黄髪尽其年陛下三万嵗慈母亦复然大魏篇大魏应灵符天禄方甫始圣德致泰和神朙爲驱使左右宜供养中殿宜皇子陛下长寿考羣臣拜贺咸悦喜积善有余庆宠禄固天常衆喜填门至臣子䝉福祥无患及阳遂辅翼我圣皇衆吉咸集㑹凶邪姦恶竝灭亾黄鹄游殿前神鼎周四阿玊马充乘舆芝葢树九华白虎戏西除舍利从辟邪骐骥蹑足舞鳯皇拊翼歌丰年大置酒玉樽列广庭乐饮过三爵朱颜㬥巳形式宴不违礼君臣歌鹿鸣乐人舞鼙鼓百官雷抃赞若惊储礼如江海积善若陵山皇嗣繁且炽孙子列曽玄羣臣咸称万嵗陛下长寿乐年御酒停未饮贵戚跪东厢侍人承颜色奉进金玉觞此酒亦真酒福禄当圣皇陛下临轩笑左右咸欢康杯来一何迟羣僚以次行赏赐累千亿百官竝富昌精微篇精微烂金石至心动神朙杞妻哭死夫梁山爲之倾子丹西质秦乌白马角生邹衍囚燕市繁霜爲夏零闗东有贤女自字苏来卿壮年报父仇身没垂功名女休逢赦书白刃几在颈俱上列仙籍去死独就生太仓令有罪远徴当就拘自悲居无男祸至无与俱缇萦痛父言荷担西上书盘桓北阙下泣泪何涟如乞得并姊弟没身赎父躯汉文感其义肉刑法用除其父得以免辩义在列圗多男亦何爲一女足成居简子南渡河津吏废舟船执法将加刑女娟拥櫂前妾父闻君来将涉不测渊畏惧风波起祷祝祭名川备礼飨神祗爲君求福先不胜釂祀诚至令犯罚艰君必欲加诛乞使知罪諐妾愿以身代至诚感苍天国君髙其义其父用赦原河激奏中流简子知其贤归娉爲夫人荣宠超后先辩女解父命何况徤少年黄初发和气朙堂德教施治道致太平礼乐风俗移刑错民无枉怨女复何爲圣皇长寿考景福常来仪孟冬篇孟冬十月隂气厉淸武官诫田讲旅统兵元龟袭吉元光着朙蚩尤跸路风弭雨停乘舆启行鸾鸣幽轧虎贲采骑飞象珥鹖钟鼓铿锵箫管嘈喝万骑齐镳千乘等葢夷山填谷平林涤薮张罗万里尽其飞走趯趯狡免杨白跳翰猎以靑骹掩以脩竿韩卢宋鹊呈才骋足噬不尽緤牵麋掎鹿魏氏发机养基抚弦都卢寻高搜索猴猨庆忌孟贲蹈谷超峦张目决眦髪怒穿冠顿熊扼虎蹴豹搏貙气有余势负象而趋获车旣盈日侧乐终罢役解徒大飨离宫乱曰圣皇临飞轩论功校猎徒死禽积如京流血成沟渠朙诏大劳赐太官供有无走马行酒醴驱车布肉鱼鸣鼓举觞爵撃钟釂无余絶网纵麟麑弛罩出鳯雏收功在羽校威灵振鬼区陛下长懽乐永世合天符晋鼙舞歌傅玄古今乐録曰晋鼙舞歌五篇一曰洪业篇当魏曲朙朙魏皇帝古曲关东有贤女二曰天命篇当魏曲大和有圣帝古曲章和二年中三曰景皇篇当魏曲魏历长古曲乐久长四曰大晋篇当魏曲天生烝民古曲四方皇五曰明君篇当魏曲爲君旣不易古曲殿前生桂树按曺植怨歌行云爲君旣不易爲臣良独难不知与此同否洪业篇宣文创洪业盛德在泰始圣皇应灵符受命君四海万国何所乐上有朙天子唐尧禅帝位虞舜惟恭巳恭巳正南面道化与时移大赦盪萌渐文教被黄支象天则地体无为聪朙配日月神圣参两仪虽有三凶类静言无所施象天则地体无爲稷契竝佐命伊吕升王臣兰芷登朝肆下无失㝛民声发响自应表立景来附虓虎从羁制濳龙升天路备物立成器变通极其数百事以时叙万机有常度训之以克让纳之以忠恕羣下仰淸风海外同懽慕象天则地化云布㫺日贵雕饰今尚俭与素㫺日多纎介今去情与故象天则地化云布济济大朝士夙夜综万几万几无废理朙朙降畴谘臣譬列星景君配朝日晖事业竝通济功烈何巍巍五帝继三皇三王世所归圣徳应期运天地不能违仰之弥已髙犹天不可阶将复御龙氏鳯凰在庭栖天命篇圣祖受天命应期辅魏皇入则综万几出则征四方朝廷无遗理方表宁且康道隆舜臣尧积德踰大王孟度阻竆险造乱天一隅神兵出不意奉命致天诛赦善戮有罪元恶宗为虚威风震劲蜀武烈慴彊呉诸葛不知命肆逆乱天常拥徒十余万数来冦邉疆我皇迈神武秉钺镇雍凉亮乃畏天威未战先仆僵盈虚自然运时变固多难东征陵海表万里枭贼渊受遗齐七政曹爽又滔天羣凶受诛殛百咸来臻黄华应福始王凌爲祸先景皇篇景皇帝聪朙命世生盛德参天地帝王道创基旣已难继世亦未易外则夏侯玄内则张与李三凶称逆乱帝纪从天行诛穷其姦宄遏将御其渐潜谋不得起罪人咸伏辜威风振万里平衡综万几万几无不理召陵桓不君内外何纷纷衆小便成羣䝉昧恣心治乱不分叡圣独断济武常以文从天惟废立扫霓披浮云云霓旣已辟淸和未几间羽檄首尾至变起东南蕃俭钦爲长蛇外则凭呉蛮万国纷骚扰戚戚天下惧不安神武御六军我皇秉钺征俭钦起寿春前锋据项城出其不意竝纵奇兵竒兵诚难御庙胜实难支两军不期遇敌退计无施虎骑惟武进大战沙阳陂钦乃亾魂走奔虏若云披天恩赦有罪东土放鲸鲵大晋篇赫赫大晋于穆文皇荡荡巍巍道迈陶唐世称三皇五帝及今重其光九德克朙文旣显武又章恩弘六合兼济万方内举元凯朝政以纲外简虎臣时惟鹰扬靡从不怀逆命斯亾仁配春日威踰秋霜济济多士同兹兰芳唐虞至治四凶滔天致讨俭钦罔不肃䖍化感海外海外来宾献其声乐竝称妾臣西蜀猾夏僭号方域命将致讨委国稽服呉人放命凭海阻江飞书告谕响应来同先王建万国九服爲蕃卫亾秦壤诸侯享祚不二世歴代不能复忽踰五百嵗我皇迈圣德应期创典制分土五等蕃国正封界莘莘文武佐千秋遘嘉㑹洪业溢区内仁风翔海外朙君篇朙君御四海听鉴尽物情顾望有谴罚竭忠身必荣兰茝出荒野万里升紫庭茨草秽堂阶扫截不得生能否莫相䝉百官正其名恭巳慎有爲有爲无不成闇君不自信羣下执异端正直罹谮润姦臣夺其权虽欲尽忠诚结舌不敢言结舌亦何惮尽忠爲身患清流岂不㓗飞尘浊其源歧路令人迷未远胜不还忠臣立君朝正色不顾身邪正不竝存譬若胡与秦秦胡有合时邪正各异津忠臣遇朙君干干惟日新羣目统在纲衆星拱北辰设令遭闇主斥退爲凡民虽薄共时用白茅犹可珍冰霜昼夜结兰桂摧爲薪邪臣多端变用心何委曲便僻从情指动随君所欲偷安乐目前不问淸与浊积伪罔时主养交以持禄言行恒相违难餍甚谿谷昧死射干没觉露则灭族鼓舞歌东海有勇妇李白魏鼙舞五曲李白作此篇以代闗中有贤女梁山感𣏌妻恸哭爲之倾金石忽蹔开都由激深情东海有勇妇何慙苏子卿学劒越处子超腾若流星捐躯报夫讐万死不顾生白刃耀素雪苍天感精诚十步两躩跃三唿一交兵斩首掉国门蹴踏五藏行割此伉俪愤粲然大义明北海李史君飞章奏天庭舍罪警风俗流芳播沧瀛志在列女籍竹帛已光荣淳于免诏狱汉主爲缇萦津妾一掉歌脱父于严刑十子若不肖不如一女英豫让斩空衣有心竟无成要离杀庆忌壮夫素所轻妻子亦何辜焚之买虚名岂如东海妇事立独扬名章和二年中李贺云萧索风拂拂麦芒如篲黍如粟关中父老百领襦关东吏人乏诟租健犊春耕土膏黑菖蒲丛丛㳂水脉殷勤爲我下田鉏百钱携赏丝桐客游春漫光坞花白野林散香神降席拜神得寿献天子七星贯断姮娥死乐府诗集巻第五十三东吴毛晋订正男扆再订乐府诗集乐府诗集卷第五十四乐府诗集巻第五十四太原郭茂倩编次舞曲歌辞杂舞齐鼙舞曲朙君辞南齐书乐志曰汉章帝造鼙舞歌云闗东有贤女魏朙帝代汉曲云朙朙魏皇帝传玄代魏曲作晋洪业篇云宣文创洪业盛德存泰始圣皇应灵符受命君四海今前四句错综其辞从五帝至不可阶六句全玄辞后二句本云将复御龙氏鳯凰在庭栖又攺易焉朙君创洪业盛徳在建元受命君四海圣皇应灵干五帝继三皇三皇世所归圣德应期运天地不能违仰之弥已髙犹天不可阶将复结绳化静拱天下齐圣主曲辞圣主受天命应期则虞唐升旒综万机端扆驭八方盈虚自然数揖让归圣朙北化陵河塞南威越沧溟广德齐七政敷教腾三辰万㝢必承庆百福咸来臻圣皇应福始昌德洞祐先朙君辞朙君御四海总鉴尽人灵仰成恩已洽竭忠身必荣圣泽洞三灵德教被八乡草木变柯叶川岳洞嘉祥愉乐盛朙运舞蹈升太时微霜永昌命轨心长欢怡梁鞞舞歌沈约隋书乐志曰梁三朝乐第十七设鼙舞唐书乐志曰朙君本汉世鞞舞曲梁武帝时攺其辞以歌君德大梁七百始天监三元初圣功澄宇县帝德总车书熙熙亿兆臣其志皆懽愉刑措甫自今隆平亦肇兹神武超楚汉安用道邠歧百拜奄来宅执玊咸在斯象天则地体无爲礼缉民用扰乐谐风自移舜琴中已絶尧衣今复垂象天则地体无爲治兵战六兽爲邦命九官灵蛇及瑞羽分素复衔丹望就踰轩顼铿锵掩咸濩九尾扰成羣八象鸣相顾象天则地化云布有爲臣所执司契君之道运行乃四时无言信苍昊宸居体沖寂忘怀定天至德同自然裁成侔玄造珍祥委天贶灵物开地宝窈窕降靑琴参差秀朱草右朙之君梁鞞舞歌周舍赫矣朙之君我皇迈前古机灵通日月圣敬缔区宇淮海无横波文轨同一土乐哉太平世当歌复当舞右朙之君圣主应圗箓天下咸所归端扆临赤县宸居法紫微遐方奉正朔外户辟重扉我君延万寿福祚长巍巍右朙主曲朙君班五瑞就日朝百王充庭植鹭羽钧天奏淸商本支同中岳良臣安四方盛朙普日月兆民乐未央右朙君曲铎舞歌诗唐书乐志曰铎舞汉曲也古今乐録曰铎舞者所持也木铎制法度以号令天下故取以爲名今谓汉世诸舞鞞巾二舞是汉事铎拂二舞以象时古铎舞曲有圣人制礼乐一篇声辞杂写不复可辨相传如此魏曲有太和时晋曲有云门篇傅玄造以当魏曲齐因之梁周舍攺其篇隋书乐志曰铎舞傅玄代魏辞云振铎鸣金是也梁三朝乐第十八设铎舞圣人制礼乐篇古辞㫺皇文武邪弥弥舎善谁吾时吾行许帝道衔来治路万邪治路万邪赫赫意黄运道吾治路万邪善道明邪金邪善道明邪金邪帝邪近帝武武邪邪圣皇八音偶邪尊来圣皇八音及来仪邪同邪乌及来义邪善草供国吾咄等邪乌近帝邪武邪近帝武邪武邪应节合用武邪尊邪应节合用酒期义邪同邪酒期义邪善草供国吾咄等邪乌近帝邪武邪近帝武武邪邪下音足木上为鼓义邪应衆义邪乐邪邪延否已邪乌巳礼祥咄等邪乌素女有絶其圣乌乌武邪云门篇傅玄黄云门唐咸池虞韶舞夏夏殷濩列代有五振铎鸣金延大武清歌发唱形为主声和八音协律吕身不虚动手不徒举应节合度周其叙时奏宫角杂之以徴羽下餍衆目上从钟鼓乐以移风与徳礼相辅安有失其所右二曲齐铎舞歌南齐书乐志曰铎舞歌一曲傅玄辞以代魏太和时微用之除下厌衆目上从钟鼓二句黄云门唐咸池虞韶舞夏夏殷濩列代有五振铎鸣金延太武淸歌发唱形爲主声和八音协律吕身不虚动手不徒举应节合度周期序时奏宫角杂之以徴羽乐以移风礼相辅安有出其所右一曲梁铎舞曲周舍云门且莫奏咸池且莫歌我后兴至德乐颂发中和白云汾已隆万舞郁骈罗功成圣有作黄唐何足多右一曲巾舞歌诗古辞唐书乐志曰公莫舞晋宋谓之巾舞其说云汉髙祖与项籍㑹鸿门项庄舞劒将杀髙祖项伯亦舞以袖隔之且语庄云公莫苦口人相唿曰公言公莫害汉王也汉人德之故舞用巾以像项伯衣袖之遗式宋书乐志曰按琴操有公莫渡河然则其声所从来已久俗云项伯非也古今乐录曰巾舞古有歌辞讹异不可觧江左以来有歌舞辞沈约疑是公无渡河曲今三调中自有公无渡河其声哀切故入瑟调不容以瑟调离于舞曲惟公无渡河古有歌有弦无舞也吾不见公莫时吾何婴公来婴姥时吾哺声何爲茂时爲来婴当恩吾朙月之土转起吾何婴土来婴转去吾哺声何爲土转南来婴当去吾城上羊下食草吾何婴下来吾食草吾哺声汝何三年针缩何来婴吾亦老吾平平门淫涕下吾何婴何来婴涕下吾哺声㫺结吾马客来婴吾当行吾度四州洛四海吾何婴海何来婴四海吾哺声熇西马头香来婴吾洛道五吾五丈度汲水吾噫邪哺谁当求儿母何意零邪钱徤歩哺谁当吾求儿母何吾哺声三针一发交时还弩心意何零意弩心遥来婴弩心哺声复相头巾意何零何邪相哺头巾相吾来婴头巾母何何吾复来推排意何零相哺推相来婴推非母何吾复车轮意何零子以邪相哺转轮吾来婴转母何吾使君去时意何零子以邪使君去时使来婴去时母何吾思君去时意何零子以邪思君去时思来婴吾去时母何何吾吾齐公莫舞辞南齐书乐志曰晋公莫舞歌二十章章无定句前是第一解后是第十九二十解杂有三句竝不可晓解建武初朙帝奏乐至此曲言是似永朙乐流涕忆世祖云吾不见公莫时吾何婴公来婴姥时吾思君去时吾何零子以耶思君去时思来婴吾去时母那何去吾右一曲公莫辞歌李贺方花古础排九楹刺豹淋血盛银甖华筵鼓吹无桐竹长刀直立割鸣筝横楣麤锦生红纬日灸锦嫣王未醉腰下三看宝玦光项庄掉箾栏前起材官小臣公莫舞座上真人赤龙子芒砀云瑞抱天回咸阳王气淸如水铁枢铁楗重束闗大旗五丈撞双环汉王今日须秦印絶膑刳肠臣不论晋拂舞歌诗晋书乐志曰拂舞出自江左旧云呉舞也晋曲五篇一曰白鸠二曰济济三曰独禄四曰碣石五曰淮南王齐多删旧辞而因其曲名古今乐録曰梁拂舞歌竝用晋辞乐府解题曰读其辞除白鸠一曲余竝非呉歌未知所起也白鸠篇南齐书乐志曰白符鸠舞出江南呉人所造其歌本云平平白符思我君惠集我金堂言白者金行符合也鸠亦合也符鸠虽异其义是同宋书乐志曰晋杨泓舞序云自到江南见白符舞或言白凫鸠舞云有此来数十年矣察其辞㫖乃是呉人患孙皓虐政思属晋也晋辞曰翩翩白鸠载飞载鸣怀我君德来集君庭葢晋人攺其本歌云翩翩白鸠载飞载鸣懐我君德来集君庭白雀呈瑞素羽朙鲜翔庭舞翼以应仁干交交鸣鸠或丹或黄乐我君惠振羽来翔东壁余光鱼在江湖惠而不费敬我微躯䇿我良驷习我驱驰与君周旋乐道亾余我心虚静我志霑濡弹琴鼓瑟聊以自娯凌云登台浮游太清扳龙附鳯目望身轻济济篇畅飞畅舞气流芳追念三五大绮黄去失有时可行去来同时此未央时冉冉近桑榆但当饮酒爲欢娯衰老逝有何期多忧耿耿内怀思渊池广鱼独希愿得黄浦衆所依恩感人世无比悲歌具舞无极已独漉篇独漉一作独禄南齐书乐志曰古辞朙君曲后云勇安乐无慈不问淸与浊淸与无时浊邪交与独禄伎録曰求禄求禄淸白不浊淸白尙可贪污杀我晋歌爲鹿字古通用也疑是风刺之辞独漉独漉水深泥浊泥浊尙可水深杀我雍雍双雁游戏田畔我欲射雁念子孤散翩翩浮萍得风揺轻我心何合与之同并空牀低帷谁知无人夜衣锦绣谁别伪真刀鸣削中倚牀无施父冤不报欲活何爲勐虎班班游戏山间虎欲啮人不避豪贤碣石篇南齐书乐志曰碣石魏武帝辞晋以为碣石舞其歌四章一曰观沧海二曰冬十月三曰土不同四曰龟虽寿乐府解题曰碣石篇晋乐奏魏武帝辞首章言东临碣石见沧海之广日月出入其中二章言农功毕而商贾往来三章言乡土不同人性各异四章言老骥伏枥志在千里烈士草年壮心不已也按相和大曲步出夏门行亦有碣石篇与此竝同但曲前㪅有艳尔东临碣石以观沧海水何澹澹山岛竦峙树木藂生百草丰茂秋风萧瑟洪波涌起日月之行若出其中星汉粲烂若出其里幸甚至哉歌以咏志右观沧海孟冬十月北风徘徊天气肃淸繁霜霏霏鵾鸡晨鸣雁过南飞鸷鸟潜藏熊罴窟栖钱镈停置农收积埸逆旅整设以通贾商幸甚至哉歌以咏志右冬十月乡土不同河朔隆寒流凘浮漂舟船行难锥不入地丰籁深奥水竭不流冰坚可蹈士隠者贫勇侠轻非心常叹怨戚戚多悲幸甚至哉歌以咏志右土不同神龟虽寿犹有竟时腾虵乘雾终爲土灰老骥伏枥志在千里烈士草年壮心不已盈缩之期不但在天养怡之福可得永年幸甚至哉歌以咏志右龟虽寿淮南王篇崔豹古今注曰淮南王淮南小山之所作也淮南王服食求仙遍礼方士遂与八公相携俱去莫知所往小山之徒思恋不已乃作淮南王曲焉班固汉武帝故事曰淮南王安好神仙招方术之士能爲云雨百姓传云淮南王得天子寿无极帝心恶之使觇王云能致仙人与共游处变化无常又能隠形飞行服气不食帝闻而喜欲受其道王不肯传帝怒将诛焉王知之出令与羣臣因不知所之乐府解题曰古词云淮南王自言尊实言安仙去淮南王自言尊百尺髙楼与天连后园凿井银作牀金瓶素绠汲寒浆汲寒浆饮少年少年窈窕何能贤扬声悲歌音絶天我欲渡河河无梁愿化双黄鹄还故乡还故乡入故里徘徊故乡苦身不已繁舞寄声无不泰徘徊桑梓游天外乐府诗集巻第五十四东吴毛晋订正乐府诗集乐府诗集卷第五十五乐府诗集巻第五十五太原郭茂倩编次舞曲歌辞杂舞齐拂舞歌白鸠辞晋白鸠舞歌七解齐乐所奏是最前一解翩翩白鸠再飞再鸣怀我君德来集君庭右一曲济济辞南齐书乐志曰晋济济舞歌六解齐乐所奏是最后一解按晋书乐志是最前一解疑齐书之误畅飞畅舞气流芳追念三五大绮黄右一曲独禄辞南齐书乐志曰晋独鹿歌六解齐乐所奏是最前一解独禄独禄水深泥浊泥浊尚可水深杀我右一曲碣石辞南齐书乐志曰晋碣石舞歌四章齐乐所奏是前一章东临碣石以观沧海水河淡淡山﨩竦峙树木丛生百草丰茂秋风萧瑟洪波涌起日月之行若出其中星汉粲烂若出其里幸甚至哉歌以言志右一曲淮南王辞南齐书乐志曰晋淮南王舞歌六解齐乐所奏前是第一解后是第五解淮南王自言尊百尺髙楼与天连我欲渡河河无梁愿作双黄鹄还故乡右一曲梁拂舞歌古今乐録曰梁三朝乐第十九设拂舞翩翩白鸠再飞再鸣怀我君德来集君庭暧暧鸣球或丹或黄乐我君恩振羽来翔拂舞歌拂舞辞李贺呉娥声絶天空云闲徘徊门外满车马亦须生緑苔樽有乌程酒劝君千万寿全胜汉武锦楼上晓望晴寒饮花露东方日不破天光无老时丹成作蛇乘白雾千年重化玊井龟从蛇作龟二千载呉堤緑草年年在背有八卦称神仙邪鳞顽甲滑腥涎白鸠辞李白古今乐録曰鞞铎巾拂四舞梁竝夷则格钟磬鸠拂和故白拟之为夷则格上白鸠拂舞辞云铿鸣钟考朗鼓歌白鸠引拂舞白鸠之白谁与邻霜衣雪襟诚可珍含哺七子能平均食不咽性安驯首农政鸣阳春天子刻玊杖镂形赐耆人白鹭亦白非纯真外㓗其色心匪仁阙五德无司晨胡爲啄我葭下之紫鳞鹰鹯鵰鹗贪而好杀鳯凰虽大圣不愿以爲臣独漉篇李白独漉水中泥水浊不见月不见月尙可水深行人没越鸟从南来胡鹰亦北度我欲弯弓向天射惜其中道失归路落叶别树飘零随风客无所託悲与此同罗帷舒巻似有人开朙月直入无心可猜雄劒挂壁时时龙鸣不断犀象绣涩苔生国耻未雪何由成名神鹰梦泽不顾鸱鸢爲君一撃抟鹏九天独漉歌王建独独漉漉鼠食猫肉乌日中鹤露㝛黄河水直人心曲临碣石沈约碣石送返潮登罘礼朝日溟涨无端倪山岛互崇崪骥老心未竆酬恩岂终毕小临海刘孝威碣石望山海畱连降尊极秦帝枉钩陈汉家増礼饰石桥终不成桑田竟难测蜃气远生楼鲛人近潜织空劳帝女填讵动波神色淮南王二首鲍照淮南王好长生服食鍊气读仙经琉璃药椀牙作盘金鼎玉匕合神丹合神丹赐紫房紫房綵女弄朙珰鸾歌鳯舞断君肠朱门九重门九闺愿逐朙月入君怀入君怀结君佩怨君恨君恃君爱筑城思坚劒思利同盛同衰莫相弃晋白纻舞歌诗宋书乐志曰白纻舞按舞辞有巾袍之言纻本呉地所出宜是呉舞也晋俳歌云皎皎白纻节节爲双呉音唿绪爲纻疑白绪卽白纻也南齐书乐志曰白纻歌周处风土记云呉黄龙中童謡云行白者君追汝句骊马后孙权征公孙渊浮海乘舶舶白也今歌和声犹云行白纻焉乐府解题曰古词盛称舞者之美宜及芳时爲乐其誉白纻曰质如轻云色如银制以爲袍余作巾袍以光躯巾拂尘唐书乐志曰梁武帝令沈约攺其辞爲四时白纻歌今中原有白纻曲辞旨与此全殊轻躯徐起何洋洋髙举两手白鹄翔宛若龙转乍低昂凝停善睐容仪光如推若引畱且行随世无变诚无方舞以尽神安可忘晋世方昌乐未央质如轻云色如银爱之遗谁赠佳人制以爲袍余作巾袍以光躯巾拂尘丽服在御㑹佳宾醪醴盈樽美且淳淸歌徐舞降祇神四座欢乐胡可陈右一篇双袂齐举鸾鳯翔罗裙飘飖昭仪光趋步生姿进流芳鸣弦淸歌及三阳人生世间如电过乐时每少苦日多幸及良辰耀春华齐倡献舞赵女歌羲和驰景逝不停春露未晞严霜零百草凋索花落英蟋蟀吟牖寒蝉鸣百年之命忽若倾早知迅速秉烛行东造扶桑游紫庭西至崑崙戏曽城右一曲阳春白日风花香趋步朙玉舞瑶珰声发金石媚笙黄罗袿徐转红袖扬淸歌流响绕鳯梁如矜若思凝且翔转盻遗精艳辉光将流将引双雁行欢来何晚意何长明君御世永歌昌右一曲宋白纻舞歌诗宋书乐志曰白纻舞歌诗旧新合三篇二篇与晋辞同其一篇异髙举两手白鹄翔轻躯徐起何洋洋凝停善睐容仪光宛若龙转乍低昂随世而变诚无方如推若引畱且行宋世方昌乐未央舞以尽神安可忘爱之遗谁赠佳人质如轻云色如银袍以光躯巾拂尘制以爲袍余作巾四座欢乐胡可陈淸歌徐舞降祇神右一篇齐白纻王俭阳春白日风花香趋步朙月舞瑶裳情发金石媚笙簧罗袿徐转红袖扬淸歌流响绕鳯梁如惊若思凝且翔转盼流精艳辉光将流将引双雁行欢来何晚意何长朙君驭世永歌昌右五曲梁白纻辞二首武帝古今乐録曰梁三朝乐第二十设巾舞并白纻葢巾舞以白纻四解送也朱丝玉柱罗象筵飞琯促节舞少年短歌流目未肯前含咲一转私自怜纎腰袅袅不任衣娇怨独立特爲谁赴曲君前未忍归上声急调中心飞白纻舞辞白纻曲刘铄久延立非君之故岂安集池中赤鲤庖所捐琴髙乘云腾上天命逢福世丁溢恩簪金借绮升曲筵思君厚德委如山㓗诚洗志期草年乌白马角宁足言朱脣动素腕举洛阳少童邯郸女古称渌水今白纻催弦急管爲君舞竆秋九月荷叶黄北风驱雁天雨霜夜长酒多乐未央春风澹荡侠思多天色净緑气妍和桃含红蕚兰紫牙朝日灼烁发园花巻幌结帷罗玉筵齐讴秦吹卢女弦千金顾咲买芳年同前二首汤惠休琴瑟未调心已悲任罗胜绮彊自持忍思一舞望所思将转未转恒如疑桃花水上春风出舞袖逶迤鸾照日徘徊鹤转情艳逸君爲迎歌心如一少年窈窕舞君前容华艳艳将欲然爲君娇凝复迁延流目送咲不敢言长袖拂面心自煎愿君流光及盛年同前九首张率歌儿流唱声欲淸舞女趂节体自轻歌舞竝妙㑹人情依弦度曲婉盈盈扬蛾爲态谁目成妙声屡唱轻体飞流津染面散芳菲俱动齐息不相违令彼嘉客澹忘归时久翫夜朙星稀日草搴门望所思风吹庭树月入帷凉隂旣满草虫悲谁能离别长夜时流叹不寝泪如丝与君之别终何知秋风萧条露垂叶空闺光尽坐愁妾独向长夜泪承睫山髙水照路难涉望君光景何时接遥夜方逺时旣寒秋风萧瑟白露团佳期不待嵗欲䦨念此迟草独无欢鸣弦流管増长叹夜寒湛湛夜未央华灯空兰月悬光从风衣起发芬香爲君起舞幸不忘列坐华筵纷羽爵淸曲未终月将落歌舞及时酒常酌无令朝露坐销铄愁来夜迟犹叹息抚枕思君终反仄金翠钗环稍不饰雾縠流黄不能织但坐空闺思何极欲以短书寄飞翼遥夜忘寐起长叹但望云中双飞翰朙月入牖风吹幔终夜悠悠坐申旦谁能知我心中乱终然有怀嵗方晏白纻辞二首崔国辅洛阳梨花落如霰河阳桃叶生复齐坐恐玊楼春欲尽红绵粉絮裛妆啼董贤女弟在椒风窈窕繁华贵后宫璧带金釭皆翡翠一朝零落变成空同前二首杨衡玉缨翠珮杂轻罗香汗微渍朱颜爲君起唱白纻歌淸声褭云思繁多凝笳哀琴时相和金壶半倾芳夜促梁尘霏霏暗红烛令君安坐听终曲坠叶飘花难再复蹑珠履步琼筵轻身起舞红烛前芳姿艳态妖且妍回眸转袖暗催弦凉风萧萧流水急月华泛艳红莲溼牵裙览带翻成泣同前李白扬淸歌发皓齿北方佳人东邻子旦吟白纻停渌水长袖拂面爲君起寒云夜巻霜海空胡风吹天飘塞鸿玉颜满堂乐未终馆娃日落歌吹蒙月寒江淸夜沈沈美人一笑千黄金垂罗舞縠扬哀音郢中白雪且莫吟子夜呉歌动君心动君心冀君赏愿作天池双鸳鸯一朝飞去靑云上呉刀翦綵缝舞衣朙妆丽服夺春辉扬睂转袖若雪飞倾城独立世所稀激楚结风醉忘归髙堂月落烛已微玉钗挂缨君莫违白纻歌二首王建天河漫漫北斗粲宫中乌啼知夜半新缝白纻舞衣成来迟邀得呉王迎低鬟转面掩双袖玉钗浮动秋风生酒多夜长夜未晓月朙灯光两相照后庭歌声㪅窈窕馆娃宫中春日草荔枝木瓜花满树城头鸟栖休击鼓靑蛾弹瑟白纻舞夜天燑燑不见星宫中火照西江朙美人醉起无次第堕钗遗佩满中庭此时但愿可君意囘昼爲宵亦不寐年年奉君君莫弃同前张籍皎皎白纻白且鲜将作春衫称少年裁缝长短不能定自持刀尺向姑前复恐兰膏汚纎指常遣傍人收堕珥衣裳着时寒食下还把玉鞭鞭白马同前桺宗元翠帷双巻出倾城龙劒破匣霜月朙朱脣掩抑悄无声金簧玉磬宫中生下沉秋水激太淸天髙地迥凝日晶羽觞荡漾何事倾乐府诗集巻第五十五东吴毛晋订正乐府诗集乐府诗集卷第五十六乐府诗集巻第五十六太原郭茂倩编次舞曲歌辞杂舞四时白纻歌沈约古今乐録曰沈约云白纻五章敕臣约造武帝造后两句春白纻兰叶参差桃半红飞芳舞縠戏春风如娇如怨状不同含咲流眄满堂中翡翠羣飞飞不息愿在云间长比翼佩服瑶草驻容色舜日尧年懽无极夏白纻朱光灼烁照佳人含情送意遥相亲嫣然宛转乱心神非子之故欲谁因翡翠羣飞飞不息愿在云间长比翼佩服瑶草驻容色舜日尧年懽无极秋白纻白露欲凝草已黄金琯玉柱响洞房双心一意俱徊翔吐情寄君君莫忘翡翠羣飞飞不息愿在云间长比翼佩服瑶草驻容色舜日尧年懽无极冬白纻寒闺昼寝罗幌垂婉容丽心长相知双去双还誓不移长袖拂面爲君施翡翠羣飞飞不息愿在云间长比翼佩服瑶草驻容色舜日尧年懽无极夜白纻秦筝齐瑟燕赵女一朝得意心相许朙月如规方袭予夜长未央歌白纻翡翠羣飞飞不息愿在云间长比翼佩服瑶草驻容色舜日尧年懽无极四时白纻歌隋炀帝东宫春洛阳城邉朝日晖天渊池前春鷰归含露桃花开未飞临风杨桺自依依小苑花红洛水緑清歌宛转繁弦促长袖逶迤动珠玉千年万岁阳春曲江都夏梅黄雨细麦秋轻枫树萧萧江水平飞楼倚观轩若惊花簟罗帷当夏清菱潭落日双凫舫緑水红妆两揺漾还似浮桑碧海上谁肯空歌採莲唱四时白纻歌虞茂江都夏长洲茂苑朝夕池映日含风结细漪坐当伏槛红莲枝雕轩洞户青苹吹轻幌芳烟郁金馥绮檐花簟桃李枝兰苕翡翠恒相逐桂树鸳鸯恒竝㝛长安秋露寒台前晓露清昆朙池水秋色朙揺环动佩出曾城鵾弦凤管奏新声上林蒲桃合缥缈甘泉竒树上葱青玊人当歌理清曲婕妤恩情断还续冬白纻歌元稹呉宫夜长宫漏欵帘幕四垂灯熖暖西施自舞王自管雪纻翻翻鹤翎散促节牵繁舞腰嬾舞腰嬾王罢饮葢覆西施鳯花锦身作匡牀臂为枕朝珮摐摐王晏寝酒醒阍报门无事子胥死后言为讳近王之臣谕王意共笑越王竆惴惴夜夜抱氷寒不睡晋杯槃舞歌诗宋书乐志曰槃舞汉曲也张衡舞赋云歴七槃而纵蹑王粲七释云七槃陈于广庭颜延之云递间闗于槃扇鲍照云七槃起长袖皆以七槃为舞也搜神记云晋太康中天下为晋世宁舞矜手以接杯槃而反覆之此则汉世唯有拌舞而晋加之以杯反覆也五行志曰其歌云晋世宁舞杯盘言接杯盘于手上而反覆之至危也杯盘者酒食之器也而名曰晋世宁者言晋世之士偷苟于酒食之间而其知不及逺晋世之宁犹杯盘之在手也唐书乐志曰汉有盘舞晋世谓之杯盘舞乐府诗云妍袖陵七盘言舞用盘七枚也晋世宁四海平普天安乐永大宁四海安天下欢乐治兴隆舞杯盘舞杯盘何翩翩举坐翻覆寿万年天与日终与一左囘右转不相失筝笛悲酒舞疲心中慷慨可徤儿樽酒甘丝竹清愿令诸君醉复醒醉复醒时合同四坐欢乐皆言工丝竹音可不聴亦舞此槃左右轻自相当合坐欢乐人命长人命长当结友千秋万岁皆老寿右一篇齐世昌辞南齐书乐志曰晋杯槃舞歌十解第三解云舞杯盘何翩翩举坐翻覆寿万年其第一解首句云晋世宁宋改为宋世宁恶其杯槃翻覆辞不复取齐改为齐世昌后一解辞同唐书乐志曰梁谓之舞盘伎唐隷散乐部中隋书乐志曰梁三朝乐第二十一设舞盘伎齐世昌四海安乐齐太平人命长当结久千秋万岁皆老寿右一曲宋泰始歌舞曲辞古今乐録曰宋泰始歌舞十二曲一曰皇业颂歌自尧至楚元王髙祖世载圣徳二曰圣祖颂三曰朙君大雅四曰通国风五曰天符颂六曰朙徳颂七曰帝圗颂八曰龙跃大雅九曰淮祥风十曰宋世大雅十一曰治兵大雅十二曰白纻篇大雅皇业颂朙帝皇业㳂徳建帝运资勲融胤唐重盛轨胄楚载休风尧帝兆深祥元王衍遐庆积善传上业祚福启英圣衰数随金禄登历昌水命维宋垂光烈世美流舞咏圣祖颂圣祖惟髙徳积勲代晋历永建享鸿基万古盛音册睿文缵宸驭广运崇帝声衍徳被仁祉畱化洽民灵孝建缔孝业允协天人谋宇内齐政轨宙表烛威流钟管腾列圣彞铭贲重猷朙君大雅虞龢朙君应干数拨乱纽穨基民庆来苏日国颂薫风诗天步或蹔艰列蕃扇迷慝庙胜敷九伐神谟洞七徳文教洗昬俗武谊清祲埏英勲冠帝则万寿永齐天通国风朙帝开宝业资贤昌谟朙盛弼谐光烈武惟略景王勲南康华容变政文勐绩爰着有左军三王到氏文武赞丞相作辅属伊旦沈桺宗侯皆殄乱泰始开运超百王司徒骠骑勲徳康江安谟效殷诚彰刘沈承规功名扬庆归我后祚无疆天符颂朙帝天符革运世诞英皇在馆神炫既壮龙骧六钟集表四纬骈光于穆配天永休厥祥朙徳颂朙帝朙徳孚教幽符丽纪山鼎见竒醴液涵祉鹓鶵耀仪驺虞游趾福延亿祚庆流万祀帝圗颂帝圗凝逺瑞美昭宣济流月镜鹿毳霜鲜甘露降和花雪表年孝徳载衍芳风永传龙跃大雅龙跃戎府玉耀蕃宫嵗淹豫野玺属嫔中江波澈映石柏开文观毓花蘂楼凝景云白鸟三获甘液再呈嘉穟表沃连理协成徳充动物道积通神宋业允大灵瑞方臻淮祥风淮祥应贤彦生翼赞中兴致太平宋世大雅虞龢宋世宁在泰始醉酒欢饱徳喜万国朝上寿酒帝同天惟长久治兵大雅朙帝王命治兵有征无战巾拂以净丑类革面王仪振旅载戢在辰中虚巾拂四表静尘白纻篇大雅在心曰志发言诗声成于文被管丝手舞足蹈欣泰时移风易俗王化基琴角挥韵白云舒箫韶协音神凤来拊撃和节咏在初章曲乍毕情有余文同轨一道徳行国靖民和礼乐成四县庭响美勲英八列陛唱贵人声舞饰丽华乐容工罗裳映日袂随风金翠列辉蕙麝丰淑姿秀体允帝衷齐朙王歌辞王融齐朙王歌辞七曲王融应司徒教而作也一曰朙王曲二曰圣君曲三曰渌水曲四曰採菱曲五曰清楚引六曰长歌引七曰散曲朙王曲朙王日月照至乐天地和幸息云门吹复歇咸池歌桂房金匏瑶轩丝石罗朱骐步踯躅玄鹤舞蹉跎露凝嘉草秀烟度醴泉波皇基方万祀齐民乐如何右一曲三解圣君曲圣君应昌歴景祚启休期龙楼神睿道兔园仁义基海荡万川集山崖百草滋盘苗成萃止渝韎异来思清朙动离轸威惠被殊辞大哉君为后何羡唐虞时右一曲三解渌水曲湛露改寒司文鸎变春旭琼树落晨红瑶塘水初渌日霁沙溆朙风动泉华烛遵渚泛兰觞乘漪弄清曲斗酒千金轻寸隂百年促何用尽欢娯王度式如玉右一曲三解採菱曲炎光销玉殿凉风吹鳯楼雕辎傃平隰朱櫂泊安流金华妆翠羽鹢首画飞舟荆姬採菱曲越女江南讴腾声翻叶静发响谷云浮良时时一遇佳人难再求右一曲三解清楚引平原数千里飞观郁岧岧清月冏将曙浩露零中宵转叶渡沙海别羽自冰辽四面涌寒色左右竟严飈崤渑多榛梗京索久尘苗逝将凭神武奋劒盪遗妖右一曲三解长歌引周雅聴休朙齐徳觏升平紫烟四时合黄河万里清翠桺䕃通街朱阙临高城方毂雷尘起接袖风云生酣咲争日夕丝管㸦逢迎徂年无促虑长歌有余声右一曲三解散曲金枝湛朙燎绣幕裂芳然层闺横緑绮旷席缅朱纒楚调广陵散瑟柱秋风弦轻裙中山丽长袖邯郸妍徐歌驻行景迅节籥浮烟言愿圣朙主永永万斯年右一曲三解唐功成庆善乐舞辞唐太宗一曰九功舞殿庭朝㑹所奏文舞也新唐书礼乐志曰太宗生于武功之庆善宫贞观六年幸之宴从臣赏赐闾里同汉沛宛帝欢甚赋诗吕才被之管絃名曰功成庆善乐以童儿六十四人冠进徳冠紫袴褶长褏漆髻屣履而舞旧书乐志曰庆善乐太宗所造也名九功之舞舞蹈安徐以象文徳洽而天下安乐也冬正享䜩及国有大庆与七徳舞偕奏于庭寿丘唯旧迹酆邑乃前基粤余承累圣悬弧亦在兹弱龄逢运改提劒郁匡时指麾八荒定怀柔万国夷梯山盛入欵驾海亦来单于陪武帐日逐衞文㮰端扆朝四岳无为任百司霜节朙秋景轻冰结水湄芸黄遍原隰禾颕积京坻共乐还谯宴欢此大风诗唐中和乐舞辞唐徳宗唐㑹要曰贞元十四年徳宗以中和节自制中和舞舞中成八卦又叙其舞曰朕以中春之首纪为令节象中和之容作中和之舞按此曲葢因继天诞圣乐而作也芳嵗肇佳节物华当仲春干坤既昭泰烟景含氤氲徳浅荷玄贶乐成治人前庭列钟鼓广殿延羣臣八卦随舞意五音转曲新顾非咸池奏庶协南风薰式宴礼所重浃懽情必均同和谅在兹万国希可亲霓裳辞十首王建一曰霓裳羽衣曲唐逸史曰罗公逺多祕术尝与玄宗至月宫初以柱杖向空掷之化为大桥自桥行十余里精光夺目寒气侵人至一大城公逺曰此月宫也仙女数百皆素练霓衣舞于广庭问其曲曰霓裳羽衣帝晓音律因黙记其音调而还囘顾桥梁随步而没朙日召乐工依其音调作霓裳羽衣曲一说曰开元二十九年中秋夜帝与术士叶法善游月宫聴诸仙奏曲后数曰东西两川驰骑奏其夕有天乐自西南来过东北去帝曰偶游月宫聴仙曲遂以玉笛接之非天乐也曲名霓裳羽衣后传于乐部乐苑曰霓裳羽衣曲开元中西凉府节度杨敬述进郑愚曰玄宗至月宫闻仙乐及归但记其半㑹敬述进婆罗门曲声调相符遂以月中所闻为散序敬述所进为曲而名霓裳羽衣也白居易曰霓裳法曲也其曲十二遍起于开元盛于天宝凡曲将终声拍皆促唯霓裳之末长引一声故其歌云繁音急节十二遍唳鹤曲终长引声是也按王建辞云弟子部中畱一色聴风聴水作霓裳刘禹钖诗云三乡陌上望仙山归作霓裳羽衣曲然则非月中所闻矣弟子部中畱一色聴风聴水作霓裳散声未足重来授直到牀前见上皇中管五弦初半曲遥教合上隔帘聴一声声向天头落効得仙人夜唱经自直梨园得出稀㪅畨上曲不教归一时跪拜霓裳彻立地阶前赐紫衣旋翻新谱声初足除却梨园未教人宣与书家分手写中官走马赐功臣伴教霓裳有贵妃从初直到曲成时日长耳里闻声熟拍数分毫䥘总知弦索摐摐隔綵云五㪅初发一山闻武皇自送西王母新换霓裳月色裙敕赐宫人澡浴囘遥看美女院门开一山星月霓裳动好字先从殿里来传唿法部按霓裳新得承恩别作行应是贵妃楼上看内人舁下綵罗箱朝元阁上山风起夜聴霓裳玉露寒宫女月中㪅替立黄金梯滑竝行难知向华清年月满山头山底种长生去时畱下霓裳曲总是离宫别馆声柘枝词乐府杂録曰健舞曲有柘枝软舞曲有屈柘乐苑曰羽调有柘枝曲商调有屈柘枝此舞因曲为名用二女童㡌施金铃抃转有声其来也于二莲花中藏花坼而后见对舞相占实舞中雅妙者也教坊记曰凡棚车上击鼓非柘枝则阿辽破也羯鼓録曰凡曲有意尽声不尽者须以他曲解之如耶婆色鸡用屈柘急遍解屈柘用浑脱解之类是也一説曰柘枝本拓枝舞也其后字讹爲柘枝沈亚之赋云㫺神祖之克戎宾杂舞以混㑹柘枝信其多妍命佳人以继态然则似是戎夷之舞按今舞人衣冠类蛮服疑出南蛮诸国者也将军奉命即须行塞外领彊兵闻道烽烟动腰间宝劒匣中鸣同前三首辥能同营三十万震鼓伐西羌战血黏秋草征尘搅夕阳归来人不识帝里独戎装悬军征拓羯内地隔萧闗日色崑崙上风声朔漠间何当千万骑飒飒贰师还意气成功日春风起絮天楼台新邸第歌舞小婵娟急破催揺曵罗衫半脱肩屈柘词温庭筠杨桺萦桥緑玫瑰拂地红绣衫金騕袅花髻玉珑璁㝛雨香潜润春流水暗通画楼初梦断晴日照湘风散乐附周礼曰旄人教舞散乐郑康成云散乐野人为乐之善者若今黄门倡即汉书所谓黄门名倡丙彊景武之属是也汉有黄门鼓吹天子所以宴羣臣然则雅乐之外又有宴私之乐焉唐书乐志曰散乐者非部伍之声俳优歌舞杂奏秦汉已来又有杂伎其变非一名为百戏亦总谓之散乐自是歴代相承有之俳歌辞古辞一曰侏儒导自古有之葢倡优戏也说文曰俳戏也谷梁曰鲁定公㑹齐侯于夹谷罢㑹齐人使优施舞于鲁君之幕下范寗云优俳施其名也乐记子夏对魏文侯问曰新乐进俯退俯俳优侏儒獶杂子女王肃云俳优短人也则其所从来亦逺矣南齐书乐志曰侏儒导舞人自歌之古辞俳歌八曲前一篇二十二句今侏儒所歌擿取之也古今乐録曰梁三朝乐第十六设俳技技儿以青布囊盛竹箧贮两踒子负束写地歌舞小儿二人提沓踒子头读俳云见俳不语言俳涩所俳作一起四坐敬止马无悬蹄牛无上齿骆駞无角奋迅两耳半拆荐博四角恭跱隋书乐志曰魏晋故事有侏儒导引隋文帝以非正典罢之俳不言不语唿俳噏所俳适一起狼率不止生拔牛角摩断肤耳马无悬蹄牛无上齿骆駞无角奋迅两耳宋凤凰衔书伎辞隋书乐志曰凤凰衔书伎自宋齐已来有之三朝用之南齐书乐志曰葢鱼龙之流也元㑹日侍中于殿前跪取其书以授舎人舎人受书升殿跪奏宋世有辞齐初诏江淹改造至梁武帝普通中下诏罢之大宋兴隆膺灵符凤鸟感和衔素书嘉乐之美通玄虚惟新济济迈唐虞巍巍荡荡道有余齐凤凰衔书伎辞皇齐启运从瑶玑灵鳯衔书集紫微和乐既洽神所依超商巻夏耀英辉永世寿昌声华飞乐府诗集巻第五十六东吴毛晋订正男扆再订乐府诗集乐府诗集卷第五十七乐府诗集巻第五十七太原郭茂倩编次琴曲歌辞琴者先王所以脩身理性禁邪防淫者也是故君子无故不去其身唐书乐志曰琴禁也夏至之音阴气初动禁物之淫心也世本曰琴神农所造广雅曰伏羲造琴长七尺二寸而有五弦扬雄琴清英曰舜弹五弦之琴而天下化琴操曰琴长三尺六寸六分象三百六十日广六寸象六合也文上曰池池水也言其平下曰滨滨宾也言其服也前广后狭尊卑象也上圆下方法天地也五弦象五行也文王武王加二弦以合君臣之恩古今乐録曰今称二弦为文武弦是也应劭风俗通曰七弦法七星也三礼圗曰琴第一弦为宫次弦为商次为角次为羽次为徴次为少宫次为少商桓谭新论曰今琴四尺五寸法四时五行也崔豹古今注曰蔡邕益琴为九弦二弦大次三弦小次四弦尤小梁元帝纂要曰古琴名有清角黄帝之琴也鸣鹿循况滥脇号钟自鸣空中皆齐桓公琴也绕梁楚庄王琴也緑绮司马相如琴也焦尾蔡邕琴也鳯凰赵飞鷰琴也自伏羲制作之后有瓠巴师文师襄成连伯牙方子春钟子期皆善鼓琴而其曲有畅有操有引有弄琴论曰和乐而作命之曰畅言达则兼济天下而美畅其道也忧愁而作命之曰操言竆则独善其身而不失其操也引者进徳脩业申达之名也弄者情性和畅寛泰之名也其后西汉时有庆安世者为成帝侍郎善为双凤离鸾之曲齐人刘道疆能作单凫寡鹤之弄赵飞鷰亦善为归风送逺之操皆妙绝当时见称后世若夫心意感发声调谐应大弦寛和而温小弦清亷而不乱攫之深醳之愉斯爲尽善矣古琴曲有五曲九引十二操五曲一曰鹿鸣二曰伐檀三曰驺虞四曰鹊巢五曰白驹九引一曰烈女引二曰伯妃引三曰贞女引四曰归引五曰霹雳引六曰走马引七曰箜篌引八曰琴引九曰楚引十二操一曰将归操二曰猗兰操三曰龟山操四曰越裳操五曰拘幽操六曰歧山操七曰履霜操八曰朝飞操九曰别鹤操十曰残形操十一曰水僊操十二曰襄陵操自是已后作者相继而其义与其所起略可考而知故不复备论乐府解题曰琴操纪事好与本传相违存之者以广异闻也白雪歌徐孝嗣谢希逸琴论曰刘涓子善鼓琴制阳春白雪曲琴集曰白雪师旷所作商调曲也唐书乐志曰白雪周曲也张华博物志曰白雪者太帝使素女鼓五十弦瑟曲名也髙宗显庆二年太常言白雪琴曲本宜合歌今依琴中旧曲以御制雪诗为白雪歌辞又古今乐府奏正曲之后皆别有送声乃取侍臣许敬宗等和诗以为送声各十六节六年二月吕才造琴歌白雪等曲帝亦制歌辞十六章皆着于乐府风闺晚飜霭月殿夜凝朙愿君早畱眄无令春草生同前朱孝亷凝云没霄汉从风飞且散联翩避幽谷徘徊依井干既兴楚客謡亦动周王叹所恨轻寒早不迨阳春旦白雪曲僧贯休列鼎佩金章泪眼看风枝却食藜藿身作屠沽儿负米无逺近所希斗㪷归为人无贵贱莫学鸡狗肥斯言如不忘别㪅无光辉斯言如或忘即安用人为神人畅唐尧古今乐録曰尧郊天地祭神座上有响诲尧曰水方至为害命子救之尧乃作歌谢希逸琴论曰神人畅尧帝所作尧弹琴感神人现故制此弄也清庙穆兮承予宗百僚肃兮于寝堂醊祷进福求年丰有响在坐敕予为害在玄中钦哉皓天徳不隆承命任禹写中宫亲操虞舜古今乐録曰舜游歴山见乌飞亲而作此歌谢希逸琴论曰舜作亲操孝之至也陟彼歴山兮崔嵬有鸟翔兮髙飞瞻彼鸠兮徘徊河水洋洋兮青泠深谷鸟鸣兮鸎鸎设罥张罝兮我父母力耕日与月兮往如驰父母逺兮吾当安归南风歌二首虞舜古今乐録曰舜弹五弦之琴歌南风之诗史记乐书曰舜歌南风而天下治南风者生长之音也舜乐好之乐与天地同意得万国之驩心故天下治也反彼三山兮商岳嵯峨天降五老兮迎我来歌有黄龙兮自出于河负书圗兮委蛇罗沙案圗观谶兮闵天嗟嗟撃石拊韶兮沦幽洞微鸟兽跄跄兮鳯凰来仪凯风自南兮喟其増叹南风之薰兮可以解吾民之愠兮南风之时兮可以阜吾民之财兮湘妃刘长卿山海经曰洞庭之山帝之二女居之郭璞云天帝之女处江为神即列仙传所谓江妃二女也刘向列女传曰帝尧之二女长曰娥皇次曰女英尧以妻舜于妫汭舜既为天子娥皇为后女英为妃舜死于苍梧二妃死于江湘之间俗谓之湘君湘中记曰舜二妃死为湘水神故曰湘妃韩愈黄陵庙碑曰秦博士对始皇帝云湘君者尧之二女舜妃者也刘向郑玄亦皆以二妃为湘君而离骚九歌既有湘君又有湘夫人王逸以为湘君者自其水神而谓湘夫人乃二妃璞与逸俱失也尧之长女娥皇为舜正妃故曰君其二女女英自宐降曰夫人也故九歌谓娥皇为君女英为帝子各以其盛者推言之也礼有小君朙其正自得称君也按琴操有湘妃怨又有湘夫人曲帝子不可见秋风来草婵娟湘江月千载空蛾睂湘妃李贺筠竹千年老不死长伴秦娥葢湘水蛮娘吟弄满寒空九山静緑泪花红离鸾别鳯烟梧中巫云蜀雨遥相通幽愁秋气上青枫凉夜波间吟古龙湘妃怨孟郊南巡竟不返帝子怨逾积万里丧蛾睂潇湘水空碧冥冥荒山下古庙收贞魄乔木深青春清光满瑶席搴芳徒有荐灵意殊脉脉玊佩不可亲徘徊烟波夕同前陈羽二妃怨处云沉沉二妃哭处湘水深商人酒滴庙前草萧飒风生班竹林湘妃列女操鲍溶有虞夫人哭虞后淑女何事又伤离竹上泪迹生不尽寄哀云和五十丝云和经奏钧天曲乍聴宝琴遥嗣续三湘测测流急緑秋夜露寒蜀帝飞枫林月斜楚臣㝛㪅疑川宫日黄昏闇携女手殷勤言环珮玲珑有无间终疑既远双悄悄苍梧旧云岂难召老猿心寒不可啸目眄眄兮意蹉跎魂腾腾兮惊秋波曲一尽兮忆再奏衆弦不声且如何湘夫人沈约潇湘风已息沅澧复安流扬蛾一含睇㛹娟好且脩捐玦置澧浦解珮寄中洲同前王僧孺桂栋承薜帷眇眇川之湄白苹徒可望緑芷竟空滋日草公子衔意嘿无辞同前邹绍先枫叶下秋渚二妃愁渡湘疑山空杳蔼何处望君王日落水云里油油心自伤同前李颀九嶷日已草三湘云复愁窅蔼罗袂色潺湲江水流佳期来北渚捐玦在芳洲同前郎士元蛾睂对湘水遥哭苍梧间万乘既已殁孤舟谁忍还至今楚山上犹有泪痕班南有涔阳路渺渺多新愁㫺神降回时风波江上秋彩云忽无处碧水空安流襄陵操夏禹一曰禹上㑹稽书曰汤汤洪水方割荡荡怀山襄陵浩浩滔天古今乐録曰禹治洪水上㑹稽山顾而作此歌谢希逸琴论曰夏禹治水而作襄陵操琴集曰禹上㑹稽夏禹东巡狩所作也呜唿洪水滔天下民愁悲上帝愈咨三过吾门不入父子道衰嗟嗟不欲烦下民霹雳引梁简文帝谢希逸琴论曰夏禹作霹雳引乐府解题曰楚商梁游于雷泽霹雳下乃援琴而作之名霹雳引未知孰是来从东海上发自南山阳时闻连鼓响乍散投壶光飞车走四瑞绕电发时祥令去于斯表杀来永传芳同前辛徳源出地声初奋乘干威㪅作云衔天笑朙雨带星精落碎枕神无绕震楹书自若侧闻吟白虎逺见飞玄鹤同前沈佺期岁七月火伏而金生客有鼓瑟于门者奏霹雳之商声始戞羽以騞砉终扣宫而砰駖电耀耀兮龙跃雷阗阗兮雨冥气呜唅以㑹雅态歘翕以横生有如驱千旗制五兵截荒虺斮长鲸孰与广陵比意别鹤俦精而已俾我雄子魄动毅夫发立懐恩不浅武义双辑视胡若芥剪羯如拾岂徒慨慷中筵备羣娯之翕习哉箕子操箕子一曰箕子吟史记曰纣始为象箸箕子叹曰彼为象箸必为玉杯为玊杯则必逺方珍怪之物而御之矣舆马宫室之渐自此始不可振也乃披发佯狂而为奴遂隐而鼓琴以自悲古今乐録曰纣时箕子佯狂痛宗庙之为墟乃作此歌后传以为操琴集曰箕子吟箕子自作也嗟嗟纣为无道杀比干嗟重复嗟独奈何漆身为厉被发以佯狂今奈宗庙何天乎天哉欲负石自投河嗟复嗟奈社稷何拘幽操周文王一曰文王哀羑里琴操曰拘幽操文王拘于羑里而作也文王脩徳百姓亲附崇侯虎疾之谮于纣曰西伯昌圣人也长子发中子旦皆圣人也三圣合谋君其虑之乃囚文王于羑里将杀之于是文王四臣散宜生之徒得美女大贝白马朱鬛以献于纣纣遂出西伯文王在羑里演易八卦以为六十四作郁厄之辞曰困于石据于蒺䔧乃申愤而作歌云殷道溷溷浸浊烦兮朱紫相合不别分兮迷乱声色信谗言兮炎炎之虐使我愆兮幽闭牢穽由其言兮遘我四人忧动勤兮同前韩愈月揜揜兮其凝其盲耳肃肃兮聴不闻声朝不日出兮夜不见月与星有知无知兮为死为生呜唿臣罪当诛兮天王圣朙文王操周文王琴操曰纣为无道诸侯皆归文王其后有鳯凰衔书于郊文王乃作此歌谢希逸琴论曰文王操文王作也翼翼翺翔彼鳯凰兮衔书来游以㑹昌兮瞻天案圗殷将亾兮苍苍之天始有萌兮五神连精合谋房兮兴我之业望羊来兮尅商操周武王一曰武王伐纣古今乐録曰武王伐纣而作此歌谢希逸琴论曰尅商操武王伐纣时制琴集曰武王伐纣武王自作也上告皇天兮可以行乎伤殷操微子琴集曰伤殷操微子所作也尚书大傅曰微子将朝周过殷之故墟见麦秀之蔪蔪黍禾之蝇蝇也曰此故父母之国宗庙社稷之亾也志动心悲欲哭则为朝周欲泣则近妇人推而广之作雅声即此操也亦谓之麦秀歌麦秀渐渐兮禾黍油油彼狡童兮不我好仇越裳操周公旦琴操曰越裳操周公所作也古今乐録曰越裳献白雉周公作歌遂传之为越裳操于戏嗟嗟非旦之力乃文王之徳同前韩愈雨之施物以孳我何意于彼为自周之先其艰其勤以有疆宇私我后人我祖在上四方在下厥临孔威敢戏以侮孰荒于门孰治于田四海既均越裳是臣歧山操韩愈琴操曰歧山操周公爲大王作也我家于豳自我先公伊我承绪敢有不同今狄之人将土我疆民爲我战谁使死伤彼歧有岨我往独处人莫余追无我悲神鳯操周成王一曰鳯凰来仪古今乐録曰周成王时鳯凰翔舞成王作此歌谢希逸琴论曰成王作神鳯操言徳化之感也琴集曰鳯凰来仪成王所作鳯凰翔兮于紫庭予何徳兮以感灵頼先人兮恩泽臻于胥乐兮民以宁採薇操伯夷琴集曰採薇操伯夷所作也史记曰武王克殷伯夷叔齐耻之不食周粟隐于首阳山採薇而食之乃作歌因传以为操乐府解题曰採薇操亦曰晨游髙举登彼髙山言採其薇以乱易㬥不知其非神农虞夏忽焉没兮我适安归履霜操尹伯竒琴操曰履霜操尹吉甫之子伯竒所作也伯竒无罪为后母谗而见逐乃集芰荷以为衣採楟花以为食晨朝履霜自伤见放于是援琴鼓之而作此操曲终投河而死履朝霜兮採晨寒考不朙其心兮聴谗言孤恩别离兮摧肺肝何辜皇天兮遭斯愆痛殁不同兮恩有偏谁说顾兮知我寃同前韩愈父兮儿寒母兮儿饥儿罪当笞逐儿何为儿在中野以㝛以处四无人声谁与儿语儿寒何衣儿饥何食儿行于野履霜以足母生衆儿有母怜之独无母怜儿宁不悲士失志操四首介子推琴集曰士失志操介子推所作也一曰龙蛇歌琴操曰文公与介子绥俱遯子绥割腓股以啖文公文公复国咎犯赵衰俱䝉厚赏子绥独无所得乃作龙蛇之歌而隐文公求之不肯出按史记文公重耳奔狄其后反国赏从亾未及介子推子推欲隐从者怜之乃悬书宫门文公出见之曰此介子推也使人召之亾入緜上山中于是文公环緜上山而封之以为介推田号曰介山是也有龙矫矫顷失其所五蛇从之周偏天下龙饥无食一蛇割股龙反其渊安其壤土四蛇入穴皆有处所一蛇无穴号于中野有龙矫矫遭天谴怒三蛇从之一蛇割股二蛇入国厚䝉爵土余有一蛇弃于草莽有龙矫矫将失其所有蛇从之周流天下龙既入深渊得其安所蛇脂尽干独不得甘雨龙欲上天五蛇为辅龙已升云四蛇各入其宇一蛇独怨终不见处所雉朝飞操犊沐子一曰雉朝雊操扬雄琴清英曰雉朝飞操卫女傅母之所作也衞侯女嫁于齐太子中道闻太子死问傅母曰何如傅母曰且往当丧丧毕不肯归终之以死傅母悔之取女所自操琴于冢上鼓之忽二雉俱出墓中傅母抚雉曰女果为雉耶言未毕俱飞而起忽然不见傅母悲痛援琴作操故曰雉朝飞崔豹古今注曰雉朝飞者犊沐子所作也齐宣王时处士泯宣年五十无妻出薪于野见雉雄雌相随而飞意动心悲乃仰天叹大圣在上恩及草木鸟兽而我独不获因援琴而歌以朙自伤其声中絶魏武帝时宫人有卢女者七嵗入汉宫学鼓琴特异于余妓善为新声能传此曲伯牙琴歌曰麦秀蔪兮雉朝飞向虚壑兮背乔槐依絶区兮临回池乐府解题曰若梁简文帝晨光照麦畿但咏雉而已雉朝飞兮鸣相和雌雄羣游于山阿我独何命兮未有家时将草兮可奈何嗟嗟草兮可奈何同前鲍照雉朝飞振羽翼专埸挟雌恃彊力媒已惊翳又逼蒿间潜彀卢矢直刎绣颈碎锦臆絶命君前无怨色握君手执杯酒意气相倾死何有同前梁简文帝晨光照麦畿平野度春翚避鹰时耸角妬垄或斜飞少年从逺役有恨意多违不如随荡子罗袂拂臣衣同前呉均二月雉朝飞横行傍垄归斜看水外翟侧聴岭南翚躞蹀恒欲战耿耿恃彊威当令君见赏何辞碎锦衣同前李白麦陇青青三月时白雉朝飞挟两雌锦衣绮翼何离褷犊沭採薪感之悲春天和白日暖啄食饮泉勇气满争雄鬭死绣颈断雉子班奏急管絃心倾美酒尽玉椀枯杨枯杨尔生荑我独七十而孤栖弹弦冩恨意不尽瞑目归黄泥同前韩愈雉之飞于朝日羣雌孤雄意气横出当东而西当啄而飞随飞随啄羣雌粥粥嗟我虽人曽不如彼雉鸡生身七十年无一妾与妃同前张祜朝阳陇东泛暖景双啄双飞双顾影朱冠锦襦聊日整漠漠雾中如衣褧伤心卢女弦七十老翁长独眠雄飞在草雌在田衷肠结愤气呵天圣人在上心不偏翁得女妻甚可怜乐府诗集巻第五十七东吴毛晋订正乐府诗集乐府诗集卷第五十八乐府诗集巻第五十八太原郭茂倩编次琴曲歌辞归引石崇一曰离拘操琴操曰卫有贤女邵王闻其贤而请聘之未至而王薨太子曰吾闻齐桓公得衞姬而霸今卫女贤欲畱之大夫曰不可若贤必不我聴若聴必不贤不可取也太子遂畱之果不聴拘于深宫归不得遂援琴而作歌曲终缢而死晋石崇归引序曰崇少有大志晚节㪅乐放逸因览乐篇有归引古曲有弦无歌乃作乐辞但归河阳别业与琴操异也乐府解题曰若梁刘孝威胡地凭良马备言归之状而已按谢希逸琴论曰箕子作离拘操不言卫女作未知孰是归引归河阳假余翼鸿鹤髙飞翔经芒阜济河梁望我旧馆心恱康清渠激鱼彷徨雁惊泝波羣相将终日周览乐无方登云阁列姬姜拊丝竹叩宫商宴华池酌玉觞同前刘孝威胡地凭良马怀骄负汉恩甘泉烽火入回中宫室燔锦车劳逺驾绣衣疲屡奔贰师已丧律都尉亦销魂龙堆求援急狐塞请先屯枥下驱双骏腰邉带两鞬乘障无期限思归安可论同前张祜重重作闺清旦鐍两耳深声长不彻深宫坐愁百年身一片玉中生愤血焦桐罢弹丝自絶漠漠暗魂愁夜月故乡不归谁共穴石上作蒲蒲九节猗兰操孔子一曰幽兰操古今乐録曰孔子自卫反鲁见香兰而作此歌琴操曰猗兰操孔子所作孔子歴聘诸侯诸侯莫能任自卫反鲁隐谷之中见香兰独茂喟然叹曰兰当为王者香今乃独茂与衆草为伍乃止车援琴鼓之自伤不逢时託辞于香兰云琴集曰幽兰操孔子所作也习习谷风以隂以雨之子于归逺送于野何彼苍天不得其所逍遥九州无所定处时人闇蔽不知贤者年纪逝迈一身将老同前辛得源奏事传青阁拂除乃陶嘉散条凝露彩含芳映日华已知香若麝无怨直如不学芙蓉草空作眼中花同前韩愈兰之猗猗扬扬其香不採而佩于兰何伤今天之旋其曷爲然我行四方以日以年雪霜贸贸荠麦之茂子如不伤我不尔觏荠麦之茂荠麦之有君子之伤君子之守幽兰五首鲍照倾晖引草色孤景流恩颜梅歇春欲罢期渡往不还帘委兰蕙露帐含桃李风揽带㫺何道坐令芳节终结佩徒分朙抱梁輙乖互华落知不终空愁坐相悞眇眇蛸挂网漠漠蚕弄丝空慙不自信怯与君尽期陈国郑东门古来共所知长袖蹔徘徊驷马停路歧同前崔涂幽植衆能知贞芳只暗持自无君子佩未是国香衰白露沾长早青春到每迟不知当路草芳馥欲何为将归操孔子一曰郰操琴操曰将归操孔子所作也孔丛子曰赵使聘夫子夫子闻鸣犊与窦犨之见杀也回舆而旋为操曰将归史记世家曰孔子既不得用于卫将西见赵简子至于河而闻窦鸣犊舜华之死临河而叹曰美哉水洋洋乎丘之不济此命也夫子贡曰何谓也孔子曰窦鸣犊舜华晋国之贤大夫也赵简子未得志之时须此两人而后从政及其已得志杀之乃从政夫鸟兽之不义也尚知辟之况乎丘哉乃还息乎郰乡作为郰操以哀之徐广曰窦鸣犊舜华或作鸣铎窦犨王肃曰郰操琴曲名也翺翔于卫复我旧居从我所好其乐只且同前韩愈狄之水兮其色幽幽我将济兮不得其由涉其浅兮石啮我足乘其深兮龙入我舟我济而悔兮将安归尤归乎归乎无与石鬬兮无应龙求龟山操韩愈琴操曰龟山操孔子所作也季桓子受齐女乐孔子欲谏不得退而望鲁龟山作此曲以喻季氏若龟山之蔽鲁也龟之气兮不能云雨龟山枿兮不中梁柱龟之大兮祗以奄鲁知将隳兮哀莫余伍周公有兮嗟余归辅残形操韩愈琴操曰残形操曽子所作曽子梦一狸不见其首而作此曲也有兽维狸兮我梦得之其身孔朙兮而头不知吉凶何爲兮觉坐而巫咸上天兮识者其谁双鷰离梁简文帝琴集曰独处吟流澌咽双鷰离处女吟四曲其词俱亾琴歴曰河间新歌二十一章此其四曲也双鷰有雄雌照日两差池衔花落北户逐蝶上南枝桂栋本曽㝛虹梁早自窥愿得长如此无令双鷰离同前沈君攸双鷰双飞双情想容色已改故心不衰双入幕双出帷秋风去春风归幕上危双鷰离衔羽一别涕泗垂夜夜孤飞谁相知左回右顾还相慕翩翩桂水不忍渡悬目挂心越路萦郁摧折意不泄愿作镜鸾相对絶同前李白双鷰复双鷰双飞令人羡玉楼珠阁不独栖金窗绣户长相见柏梁失火去因入呉王宫呉宫又焚荡鶵尽巢亦空憔悴一身在孀雌忆故雄双飞难再得伤我寸心中处女吟鲁处女琴操曰处女吟鲁处女所作也古今乐録曰鲁处女见女贞木而作歌亦谓之女贞木歌菁菁茂木隐独荣兮变化垂枝含蕤英兮脩身养志建令名兮厥道不同善恶幷兮屈身身独去微清兮怀忠见疑何贪生兮贞女行梁简文帝琴操曰鲁次室女作贞女引借问怀春台百尺凌云雾北有岁寒松南临女贞树庭花对帷满隙月依枝度但使朙妾心无嗟坐迟草同前沈约贞心信无矫傍隣也见疑轻生本非惜贱躯良足悲传芳託嘉树弦歌寄好词列女操孟郊琴集曰楚樊姬作列女引梧桐相待老鸳鸯㑹双死贞妇贵徇夫舍生亦如此波澜誓不起妾心井中水别鹤操商陵牧子崔豹古今注曰别鹤操商陵牧子所作也娶妻五年而无子父兄将为之改娶妻闻之中夜起倚户而悲啸牧子闻之怆然而悲乃援琴而歌后人因为乐章焉琴谱曰琴曲有四大曲别鹤操其一也将乖比翼兮隔天端山川悠逺兮路漫漫揽衣不寐兮食忘餐同前鲍照双鹤俱起时徘徊沧海间长弄若天汉轻躯似云悬幽客时结侣提携游三山青缴凌瑶台丹萝笼紫烟海上疾风急三山多云雾散乱一相失惊孤不得住缅然日月驰逺矣絶音仪有愿而不遂无怨以生离鹿鸣在深草蝉鸣隐髙枝心自有所怀㫄人那得知同前韩愈雄鹤衔枝来雌鹤啄泥归巢成不生子大义当乖离江汉水之大鹤身鸟之微㪅无相逢日安可相随飞别鹤梁简文帝接翮同发燕孤飞独向楚值雪已迷羣惊风复失侣同前呉均别鹤寻故侣联翩辽海间单栖孟津水惊唳陇头山同前杨巨源海鹤一为别髙程方杳然影揺江海路结潇湘天皎然仰白日真姿栖紫烟含情九霄际顾侣五云前遐心属清都凄响激朱弦超揺间云雨迢递各山川东南信多水㑹合当有年雄飞戾冥寞此意何由传同前王建主人一去池水絶池鹤散飞不相别青天漫漫碧海重知向何山风雪中万里虽然音影在两山终是死生同池邉巢破松树死树头年年乌生子同前张籍双鹤出云谿分飞各自迷空巢在松杪折羽落江泥寻水终不饮逢林亦未栖别离应易老万里两凄凄同前杜牧分飞共所从六翮势摧风声断碧云外影孤朙月中青田归路逺月桂旧巢空矫翼知何处天涯不可竆走马引张率一曰天马引崔豹古今注曰走马引樗里牧恭所作也为父报怨杀人而亾匿于山之下有天马夜降围其室而鸣觉闻其声以为追吏奔而亾去朙旦视之乃天马迹也因惕然大悟曰岂吾所处之将危乎遂荷粮而逃入于沂泽中援琴而鼓之为天马之声故曰走马引也良马龙为友玉珂金作羁驰骛宛与洛半骤复半驰倐忽而千里光景不及移九方惜未见辥公宁所知敛辔且归去吾畏路傍儿同前李贺我有辞乡劒玉锋堪截云襄阳走马客意气自生春朝嫌劒光静草嫌劒花冷能持劒向人不解持照身天马引傅縡骢色表连钱出冀复来燕取用偏开地爲歌乃号天权竒意欲逺躞蹀势难前本珍白玉镫因饰黄金鞭愿酬刍秣宠千里得千年龙丘引梁简文帝一曰楚引琴操曰楚引者楚游子龙丘髙所作也龙丘髙出游三年归故乡望楚而长叹故曰楚引龙丘一回首楚路苍无极水照弄珠影云吐阳台色浦狭村烟度洲长归鸟息游荡逐春心空怜无羽翼楚朝曲呉迈逺白云萦蔼荆山阿洞庭纵横日生波幽芳逺客悲如何绣被掩口越人歌壮年流瞻襄成和清贞空情感电过初同末异忧愁多竆巷恻怆沉汨罗延万里挂长河翻惊汉阴动湘娥楚朙妃曲汤惠休琼台彩楹桂寝雕甍金闺流耀玉牖含英香芬幽蔼珠彩珍荣文罗秋翠纨绮春轻骖驾鸾鹤往来仙灵含姿绵视微笑相迎结兰枝送目成当年为君荣渡易水荆轲一曰荆轲歌史记曰燕太子丹使荆轲刺秦王丹送之至于易水之上轲使髙渐离撃筑荆轲和而歌为变徴之声又前而为此歌复为羽声忼慨于是就车而去乐府广题曰后人以为琴中曲按琴操商调有易水曲荆轲所作亦曰渡易水是也风萧萧兮易水寒壮士一去兮不复还同前呉均杂虏客来齐时余在角抵扬鞭渡易水直至龙城西日昬笳乱动天曙马争嘶不能通瀚海无面见三齐荆轲歌阳缙函谷路不通燕将重深功长虹贯白日易水急寒风壮发危冠下匕首地圗中琴声不可识遗恨没秦宫力拔山操项籍汉书曰项羽壁垓下军少食尽汉帅诸侯兵围之数重夜闻汉军四面皆楚歌惊曰汉已得楚乎何楚人多也起饮帐中有美人姓虞氏常从骏马名骓常骑乃悲歌忼慨自为歌诗歌数曲美人和之羽泣下数行遂上马溃围南出平朙汉军迺觉按琴集有力拔山操项羽所作也近世又有虞美人曲亦出于此力拔山兮气葢世时不利兮骓不逝骓不逝兮可奈何虞兮虞兮奈若何项王歌无复拔山力谁论葢世才欲知汉骑满但聴楚歌哀悲看骓马去泣望舟来大风起汉髙帝汉书曰髙祖旣定天下还过沛畱置酒沛宫悉召故人父老子弟佐酒发沛中儿得百二十人教之歌酒酣帝撃筑自歌令儿皆和习之帝自起舞礼乐志曰至孝惠时以沛宫为原庙令歌儿习吹以相和常以百二十人为员按琴操有大风起汉髙帝所作也大风起兮云飞扬威加海内兮归故乡安得勐士兮守四方採芝操四皓琴集曰採芝操四皓所作也古今乐録曰南山四皓隐居髙祖聘之四皓不甘仰天叹而作歌按汉书曰四皓皆八十余须睂皓白故谓之四皓即东园公绮里季夏黄公甪里先生也崔鸿曰四皓为秦博士遭世暗昧坑黜儒术于是退而作此歌亦谓之四皓歌二说不同未知孰是皓天嗟嗟深谷逶迤树木莫莫髙山崔嵬巖居穴处以为幄茵晔晔紫芝可以疗饥唐虞往矣吾当安归四皓歌崔鸿漠漠商洛深谷威夷晔晔紫芝可以疗饥皇农邈逺余将安归驷马髙葢其忧甚大富贵而畏人不如贫贱而轻世八公操刘安一曰淮南操古今乐録曰淮南王好道正月上辛八公来降王作此歌谢希逸琴论曰八公操淮南王作也煌煌上天照下土兮知我好道公来下兮公将与余生毛羽兮超腾青云蹈梁甫兮观见瑶光过北斗兮驰乗风云使玉女兮含精吐气嚼芝草兮悠悠将将天相兮乐府诗集巻第五十八东吴毛晋订正男扆再订乐府诗集乐府诗集卷第五十九乐府诗集巻第五十九太原郭茂倩编次琴曲歌辞昭君怨王嫱乐府解题曰王嫱字昭君琴操载昭君齐国王穰女端正闲丽未尝窥门户穰以其有异于人求之者皆不与年十七献之元帝元帝以地逺不之幸以备后宫积五六年帝每游后宫常怨不出后单于遣使朝贡帝宴之尽召后宫昭君盛饰而至帝问欲以一女赐单于能者往昭君乃越席请行时单于使在㫄惊恨不及昭君至匈奴单于大悦以为汉与我厚纵酒作乐遣使报汉白璧一只騵马十匹胡地珍宝之物昭君恨帝始不见遇乃作怨之歌单于死子世达立昭君谓之曰为胡者妻母为秦者㪅娶世达曰欲作胡礼昭君乃吞药而死按汉书匈奴传曰竟宁中唿韩邪来朝汉归王昭君号宁胡阏氏唿韩邪死子雕陶莫臯立为复株絫若鞮单于复妻昭君不言饮药而死秋木萋萋其叶萎黄有鸟处山集于苞桑养育毛羽形容生光既得升云上游曲房离宫絶旷身体摧藏志念抑沈不得颉颃虽得委食心有徊徨我独伊何改往变常翩翩之鷰逺集西羌髙山峩峩河水泱泱父兮母兮道里悠长呜唿哀哉忧心恻伤同前王叔英妻刘氏一生竟何定万事最难丹青失旧仪玉匣成秋草想妾辞关泪至今犹未燥汉使汝南还殷勤为人道同前陈后主图形汉宫里遥聘单于庭狼山聚云暗龙沙飞雪轻笳吟度陇咽笛转出关鸣啼妆寒叶下愁睂塞月生只余马上曲犹作别时声同前白居易朙妃风貌最娉婷合在椒房应四星只得当年备宫掖何曽专夜奉帏屛见疎从道迷图画知屈那教配虏庭自是君恩薄如纸不须一向恨丹青同前二首张祜万里邉城逺千山行路难举头唯见月何处是长安汉庭无大议戎虏㡬先和莫羡倾城色昭君恨最多同前梁氏琼自古无和亲贻灾到妾身胡风嘶去马汉月弔行轮衣薄狼山雪妆成虏塞春囘看父母国生死毕胡尘朙妃怨杨凌汉国朙妃去不还马駞弦管向阴山匣中纵有菱花镜羞到单于照旧颜蔡氏五弄琴歴曰琴曲有蔡氏五弄琴集曰五弄游春渌水幽居坐愁秋竝宫调蔡邕所作也琴书曰邕性沈厚雅好琴道嘉平初入青溪访鬼谷先生所居山有五曲一曲制一弄山之东曲常有仙人游故作游春南曲有涧冬夏常渌故作渌水中曲即鬼谷先生旧所居也深邃岑寂故作幽居北曲髙巖猨鸟所集感物愁坐故作坐愁西曲灌水吟秋故作秋三年曲成出示马融甚异之琴议曰隋炀帝以嵇氏四弄蔡氏五弄通谓之九弄今按近世作者多因题命辞无复本意云游春曲二首王维万树江邉杏新开一夜风满园深浅色照在緑波中上苑何穷树花开次第新香车与丝骑风静亦生尘游春辞二首王维曲江丝桺变烟条寒骨冰随暖气销才见春光生绮陌已闻青乐动云韶经过桺陌与桃蹊寻逐风光着处迷鸟度时时冲絮起花繁衮衮压枝低同前三首令狐楚晚游临碧殿日上望春亭芳树罗仙仗晴山展翠屏一夜好风吹新花一万枝风前调玉管花下簇金羁阊阖春风起蓬莱雪水消相将折杨桺争取最长条渌水曲江奂塘上蒲欲齐汀洲杜将歇春心既易荡春流岂难越桂檝及晚风菱江映初月芳香若可赠为君步罗袜同前吴均香暧金堤满湛淡春塘溢已送行台花复倒髙楼日同前二首江洪尘容不忍饰临池客未归谁能别渌水全取浣罗衣潺湲复皎㓗轻鲜自可悦横使有情禽照影遂孤絶同前李白渌水朙秋月南湖採白苹荷花娇欲语愁杀荡舟人渌水辞李贺今宵好风月阿侯在何处为有倾城色翻成足愁苦东湖採莲叶南湖拔蒲根未持寄小姑且持感愁魂幽居弄顾况苔衣生花露滴月入西林荡东壁扣商占角两三声洞户谿牕一冥寂独去沧洲无四隣身婴世网此何身关情命曲寄惆怅久别江南山里人秋二首李白春阳如昨日碧树鸣黄鹂芜然蕙草草飒尔凉风吹天秋木叶下月冷莎鸡悲坐愁羣芳歇白露凋华滋阏氏黄叶落妾望白登台月出碧云断蝉声秋色来胡兵沙塞合汉使玉关囘征客无归日空悲蕙草摧同前二首鲍溶胡风吹雁翼逺别无人乡君近雁来处㡬囘断君肠㫺奉千日书抚心怨星霜无书又千日世路重茫茫燕国有佳丽蛾睂富春光自然君归晚花落君空堂君其若不然歳晚双鸳鸯顾兔蚀残月幽光不如星女儿晚事夫颜色同秋萤秋日邉马武夫不遑宁燕歌易水怨劒舞蛟龙腥风折连枝树水翻无蔕萍立身多户门何必燕山铭生世不如鸟双双比翼翎季秋天地闲万物生意足我忧长于生安得及草木试从古人愿致酒歌秉烛燕赵皆世人讵能长似玉俯怜老期近仰视日车速萧飒御风君魂梦愿相逐百年夜销半端为垂缨束同前司空曙静与嬾相偶年将衰共催前途欢不集往事恨空来昼景委红叶月华铺緑苔沈㪅何有结坐玉琴哀同前司空图身病时亦危逢秋多恸哭风波一揺荡天地㡬翻覆孤萤出荒池落叶穿破屋势利长草草何人访幽独同前二首王维网轩凉吹动轻衣夜听㪅长玉漏稀月渡天河光转溼鹊惊秋树叶频飞宫连太液见苍波暑气微清秋意多一夜轻风苹末起露珠翻尽满池荷胡笳十八拍蔡琰后汉书曰蔡琰字文姬邕之女也博学有才辩又妙于音律适河东衞仲道夫亾无子归宁于家兴平中天下丧乱文姬没于南匈奴在胡中十二年生二子曹操痛邕无嗣乃遣使者以金璧赎之而重嫁陈畱董祀后感伤乱离追懐悲愤作诗二章蔡琰别传曰汉末大乱琰为胡骑所获在右贤王部伍中春月登胡殿感笳之音作诗言志曰胡笳动兮邉马鸣孤雁归兮声嘤嘤唐刘商胡笳曲序曰蔡文姬善琴能为离鸾别鹤之操胡虏犯中原为胡人所掠入番为王后王甚重之武帝与邕有旧敕大将军赎以归汉胡人慕文姬乃卷芦叶为吹笳奏哀怨之音后董生以琴写胡笳声为十八拍今之胡笳弄是也琴集曰大胡笳十八拍小胡笳十九拍竝蔡琰作按蔡翼琴曲有大小胡笳十八拍沈辽集世名流家声小胡笳又有契声一拍共十九拍谓之祝家声祝氏不详何代人李良辅广陵止息谱序曰契者朙㑹合之至理殷勤之余也李肇国史补曰唐有董庭兰善沈声祝声葢大小胡笳云第一拍我生之初尚无为我生之后汉祚衰天不仁兮降乱离地不仁兮使我逢此时干戈日寻兮道路危民卒流亾兮共哀悲烟尘蔽野兮胡虏盛志意乖兮节义亏对殊俗兮非我宜遭恶辱兮当告谁笳一㑹兮琴一拍心溃死兮无人知第二拍戎羯逼我兮为室家将我行兮向天涯云山万重兮归路遐疾风千里兮扬尘沙人多㬥勐兮如虫虵控弦被甲兮为骄奢两拍张悬兮弦欲絶志摧心折兮自悲嗟第三拍越汉国兮入胡城亾家失身兮不如无生毡裘为裳兮骨肉震惊羯羶为味兮枉遏我情鞞鼓喧兮从夜达朙风浩浩兮暗塞昬营伤今感㫺兮三拍成衔悲畜恨兮何时平第四拍无日无夜兮不我乡土禀气含生兮莫过我最苦天灾国乱兮人无主唯我薄命兮没戎虏俗殊心异兮身难处嗜慾不同兮谁可与语寻涉歴兮何囏阻四拍成兮益悽楚第五拍雁南征兮欲寄邉心雁北归兮为得汉音雁飞髙兮邈难寻空肠㫁兮愔愔攒睂向月兮抚雅琴五拍泠泠兮意弥深第六拍冰霜凛凛兮身苦寒饥对肉酪兮不能飡夜闻陇水兮声呜咽朝见长城兮路杳漫追往日兮行李难六拍悲来兮欲罢弹第七拍日草风悲兮邉声四起不知愁心兮说向谁是原野萧条兮烽戍万里俗贱老弱兮少壮爲美逐有水草兮安家葺垒牛羊满地兮聚如蜂蚁草尽水竭兮羊马皆徙七拍流恨兮恶居于此第八拍爲天有眼兮何不见我独漂流爲神有灵兮何事处我天南海北头我不负天兮天何配我殊匹我不负神兮神何殛我越荒州制兹八拍兮拟排忧何知曲成兮转悲愁第九拍天无涯兮地无邉我心愁兮亦复然人生倐忽兮如白驹之过隙然不得欢乐兮当我之盛年怨兮欲问天天苍苍兮上无缘举头仰望兮空云烟九拍懐情兮谁为传第十拍城头烽火不曽灭疆场征战何时歇杀气朝朝冲塞门胡风夜夜吹邉月故乡隔兮音尘絶哭无声兮气将咽一生辛苦兮缘别离十拍悲深兮泪代血第十一拍我非贪生而恶死不能捐身兮心有以生乃既得兮归桑梓死当埋骨兮长已矣日居月诸兮在我垒胡人宠我兮有二子鞠之育之不羞耻愍之念之兮生长邉鄙十有一拍兮因兹起哀响兮彻心髓第十二拍东风应律兮暖气多汉家天子兮布阳和羌胡踏舞兮共讴歌两国交欢兮罢兵戈忽逢汉使兮称近诏遣千金兮赎妾身喜得生还兮逢圣君嗟别二子兮㑹无因十有二拍兮哀乐均去住两情兮谁具陈第十三拍不谓残生兮却得旋归抚抱胡儿兮泣下霑衣汉使迎我兮四牡騑騑胡儿号兮谁得知与我生死兮逢此时愁为子兮日无光辉焉得羽翼兮将汝归一步一逺兮足难移魂消影絶兮恩爱遗十有三拍兮弦急调悲肝肠搅刺兮人莫我知第十四拍身归国兮儿莫知随心悬悬兮长如饥四时万物兮有盛衰唯有愁苦兮不暂移山髙地阔兮见汝无期㪅深夜䦨兮梦汝来斯梦中执手兮一喜一悲觉后痛吾心兮无休歇时十有四拍兮涕泪交垂河水东流兮心是第十五拍十五拍兮节调促气填胸兮谁识曲处穹庐兮偶殊俗愿归来兮天从欲再还汉国兮欢心心有忆兮愁转深日月无私兮曽不照临子母分离兮意难任同天隔越兮如商参生死不相知兮何处寻第十六拍十六拍兮茫茫我与儿兮各一方日东月西兮徒相望不得相随兮空断肠对萱草兮徒想忧忘弹鸣琴兮情何伤今别子兮归故乡旧怨平兮新怨长泣血仰头兮䜣苍苍生我兮独罹此殃第十七拍十七拍兮心鼻酸关山阻脩兮行路难去时懐土兮枝枯叶干沙场白首兮刀痕箭瘢风霜凛凛兮春夏寒人马饥虺兮骨肉单岂知重得兮入长安叹息欲絶兮泪䦨干第十八拍胡笳本自出胡中緑琴翻出音律同十八拍兮曲虽终响有余兮未竆是知丝竹微妙兮均造化之功哀乐各随人心兮有变则通胡与汉兮异域殊风天与地隔兮子西母东苦我怨气兮浩于长空六合离兮受之应不容胡笳十八拍刘商第一拍汉室将衰兮四夷不宾动干戈兮征战频哀哀父母生育我见离乱兮当此辰纱窗对镜未经事将谓珠帘能蔽身一朝虏骑入中国苍黄处处逢胡人忽将薄命委锋镝可惜红颜随虏尘第二拍马上将余向絶域厌生求死死不得戎羯腥膻岂是人豺狼喜怒难姑息行尽天山足霜霰风土萧条近胡国万里重阴鸟不飞寒沙莽莽无南北第三拍如覉囚兮在缧绁忧虑万端无处説使余力兮翦余发食余肉兮饮余血诚知杀身愿如此以余爲妻不如死早被蛾睂累此身空悲弱质柔如水第四拍山川路长谁记得何处天涯是乡国自从惊怖少精神不觉风霜损颜色夜中归梦来又去朦胧岂解传消息漫漫胡天呌不闻朙朙汉月应相识第五拍水头㝛兮草头坐风吹汉地衣裳破羊脂沐髪长不梳羔子皮裘领仍左狐襟狢袖腥复膻昼披行兮夜披卧毡帐时移无定居日月长兮不可过第六拍怪得春光不来久胡中风土无花桺天翻地覆谁得知如今正南看北斗姓名音信两不通终日经年常闭口是非取与在指撝言语传情不如手第七拍男儿妇人带弓箭塞马蕃羊卧霜霰寸步东西岂自由偷生乞死非情愿龟兹筚篥愁中听碎叶琵琶夜深怨竟夕无云月上天故乡应得重相见第八拍忆㫺私家恣娇小逺取珍禽学驯扰如今沦弃念故乡悔不当初放林表朔风萧萧寒日草星河寥落胡天晓旦夕归不得归愁心想似笼中鸟第九拍当日苏武单于问道是宾鸿解传信学他刺血写得书书上千重万重恨髯胡少年能走马弯弓射飞无逺近遂令邉雁转怕人絶域何由达方寸第十拍恨凌辱兮恶腥羶憎胡地兮怨胡天生得胡儿欲弃捐及生母子情宛然貌殊语异憎还爱心中不觉常相牵朝朝草草在眼前腹生手养宁不怜第十一拍日来月往相催迁迢迢星嵗欲周天无冬无夏卧霜霰水冻草枯为一年汉家甲子有正朔絶域三光空自悬㡬囘鸿雁来又去肠断蟾蜍亏复圆第十二拍破瓶落井空永沈故乡望㫁无归心宁知逺使问姓名汉语泠泠传好音梦魂㡬度到乡国觉后翻成哀怨深如今果是梦中事喜过悲来情不任第十三拍童稚牵衣双在侧将来不可畱又忆还乡惜别两难分宁弃胡儿归旧国山川万里复邉戍背面无由得消息泪㾗满面对残阳终日依依向南北第十四拍莫以胡儿可羞耻恩情亦各言其子手中十指有长短截之痛惜皆相似还乡岂不见亲族念此飘零隔生死南风万里吹我心心亦随风渡辽水第十五拍叹息襟怀无定分当时怨来归又恨不知愁怨情若何似有锋铓扰方寸悲欢竝行情未快心意相尤自相问不缘生得天属亲岂向仇雠结恩信第十六拍去时只觉天苍苍归日始知胡地长重阴白日落何处秋雁所向应南方平沙四顾自迷惑逺近悠悠随雁行征途未尽马蹄尽不见行人邉草黄第十七拍行尽胡天千万里唯见黄沙白云起马饥跑雪衔草根人渴敲冰饮流水燕山髣髴辨烽戍鼙鼓如闻汉家垒努力前程是帝乡生前免向胡中死第十八拍归来故乡见亲族田园半芜春草緑朙烛重然煨烬灰寒泉㪅洗沈泥玉载持巾栉礼仪好一弄丝桐生死足出入关山十二年哀情尽在胡笳曲胡笳曲吴迈逺轻命重意气古来岂但今缓颊献一说扬睂受千金邉风落寒草鸣笳坠飞禽越情结楚汉耳听胡音既怀离俗伤复悲朝光侵日当故乡没遥见浮云阴同前陶弘景负扆飞天歴与夺徒纷纭百年三五代终是甲辰君同前二首江洪藏器欲逢时年来不相让红颜征戍儿白首邉城将落日惨无光临河独饮马飋飓夕风髙聨翩飞雁下乐府诗集巻第五十九东吴毛晋订正男扆再订乐府诗集乐府诗集卷第六十乐府诗集巻第六十太原郭茂倩编次琴曲歌辞飞龙引萧悫河曲衔图出江上负舟归欲因作雨去还逐景云飞引商吹细管下徴泛长徽持此凄清引春夜舞罗衣同前二首李白黄帝铸鼎于荆山鍊丹砂丹砂成黄金骑龙飞上太清家云愁海令人嗟宫中綵女颜如花飘然挥手凌紫霞从风纵体登銮车登銮车侍轩辕遨游青天中其乐不可言鼎湖流水清且闲轩辕去时有弓劒古人传道流其间后宫婵娟多花颜乗鸾飞烟亦不还骑龙攀天造天关造天关闻天语长云河车载玉女载玉女过紫皇紫皇乃赐白兔所擣之药后天而老凋三光下视瑶池见王母蛾睂萧飒如秋霜乌夜啼引张籍李勉琴说曰乌夜啼者何晏之女所造也初晏系狱有二乌止于舍上女曰乌有喜声父必免遂撰此操按清商西曲亦有乌夜啼宋临川王所作与此义同而事异秦乌啼哑哑夜啼长安吏人家吏人得罪囚在狱倾家卖产将自赎少妇起聴夜啼乌知是官家有赦书下牀心喜不重寐未朙上堂贺舅姑少妇语啼乌汝啼慎勿虚借汝庭树作髙巢年年不令伤尔雏宛转歌二首刘妙容一曰神女宛转歌续齐谐记曰晋有王敬伯者会稽余姚人少好学善鼓琴年十八仕于东宫为卫佐休假还乡过呉维舟中渚登亭望月怅然有懐乃倚琴歌泫露之诗俄闻户外有嗟赏声见一女子雅有容色谓敬伯曰女郎悦君之琴愿共抚之敬伯许焉既而女郎至姿质婉丽绰有余态从以二少女一则向先至者女郎乃抚琴挥弦调韵哀雅类今之登歌曰古所谓楚朙君也唯嵇叔夜能为此声自兹以来传习数人而已复鼓琴歌迟风之词因叹息久之乃命大婢酌酒小婢弹箜篌作宛转歌女郎脱头上金钗扣琴弦而和之意韵繁谐歌凡八曲敬伯唯忆二曲将去畱锦卧具绣香嚢幷佩一双以遗敬伯敬伯报以牙火笼玉琴轸女郎怅然不忍别且曰深闺独处十有六年矣邂逅旅馆尽平生之志葢冥契非人事也言竟便去敬伯船至虎牢戍呉令刘惠朙者有爱女早世舟中亾卧具于敬伯船获焉敬伯具以告果于帐中得火笼琴轸女郎名妙容字雅华大婢名春条年二十许小婢名桃枝年十五皆善弹箜篌及宛转歌相继俱卒唐李端又有王敬伯歌亦出于此月既朙西轩琴复清寸心斗酒争芳夜千秋万嵗同一情歌宛转宛转凄以哀愿为星与汉光影共徘徊悲且伤参差泪成行低红掩翠方无色金徽玉轸为谁锵歌宛转宛转情复悲愿为烟与雾氛氲对容姿同前郎大家宋氏风已清月朗琴复鸣掩抑非千态殷勤是一声歌宛转宛转和且长愿为双鸿鹄比翼共翺翔日已草长檐鸟应度此时望君君不来此时君君不顾歌宛转宛转那能异栖㝛愿为形与影出入恒相逐同前二首刘方平星参差月二八灯五枝黄鹤瑶琴将别去芙蓉羽帐惜空垂歌宛转宛转恨无竆愿为波与浪俱起碧流中晓将近黄姑织女银河尽九华锦衾无复情千金宝镜谁能引歌宛转宛转伤别离愿作杨与桺同向玉窗垂同前江总九夕天河白露朙八月涛水秋风惊楼中恒闻哀响曲塘上复有苦辛行不解何意悲秋气直置无秋悲自生不怨前堦促织鸣偏愁便路捣衣声别燕差池自有返离蝉寂寞讵含情云聚懐情四望台月冷相九重观欲题芍药诗不成来采芙蓉花已散金樽送曲韩娥起玉柱调弦楚妃叹翠睂结恨不复开宝鬓迎秋度前乱湘妃拭泪洒贞筠筴药浣衣何处人步步香飞金薄履盈盈扇掩珊瑚脣已言採桑期陌上复能解佩就江滨竞入华堂要花枕争开羽帐奉华茵不惜独眼前下钓欲许便作后来新后来瞑瞑同玉牀可怜颜色无比方谁能巧笑特窥井乍取新声学绕梁㝛处畱娇堕黄珥镜前含笑弄朙珰採葹摘心心不尽茱萸折叶叶㪅芳已闻能歌洞箫赋讵是故爱邯郸倡宛转行张籍华屋重翠幄绮席雕象牀远漏微㪅疎薄衾中夜凉炉氲暗徘徊塞烟背斜光妍姿结宵态寝壁幽梦长宛转复宛转忆忆㪅未央王敬伯歌李端妾本舟中客闻君江上琴君初感妾叹妾亦感君心遂出合欢被同爲交颈禽传杯唯畏浅接膝犹嫌逺侍婢奏箜篌女郎歌宛转宛转怨如何中庭霜渐多霜多叶可惜昨日非今夕徒结万里欢终成一宵客王敬伯渌水青山从此隔三崃流泉歌李季兰琴集曰三崃流泉晋阮咸所作也妾家本住巫山云巫山流水常自闻玉琴弹出转寥夐直似当时梦中听三崃流泉几千里一时流入深闺里巨石奔崖指下生飞波走浪弦中起初疑喷涌含雷风又似呜咽流不通囘湍曲濑势将尽时复滴沥平沙中忆㫺阮公为此曲能使仲容聴不足一弹既罢复一弹愿似流泉镇相续风入松歌僧皎然琴集曰风入松晋嵇康所作也西岭松声落日秋千枝万叶风飗飗美人援琴弄成曲写得松间声断续声断续清我魂流波壊陵安足论美人夜坐月朙里含少商兮照清徴风何凄兮飘飉搅寒松兮又夜起夜未央曲何长金徽㪅促声泱泱何人此时不得意意若弦悲闻客堂秋风呉迈逺寒乡无异服衣毡代文练月月望君归年年不解线荆扬早春和幽冀犹霜霰地寒妾已知南心君不见同前汤惠休秋风袅袅入曲房罗帐含月心伤蟋蟀夜鸣断人肠长夜君心飞扬他人相君相忘锦衾瑶席为谁芳同前三首江洪先拂连云台罢入迎风殿已折池中荷复驱檐里鷰北牖风催树南篱寒蛩吟庭中无限月妇夜鸣砧孀妇悲四时况在秋闺内凄叶畱晚蝉虚庭吐寒菜秋风引刘禹钖何处秋风至萧萧送雁羣朝来入庭树孤客最先闻朙月引卢照隣洞庭波起兮鸿雁翔风瑟瑟兮野苍苍浮云巻霭朙月流光荆南兮赵北碣石兮潇湘澄清规于万里照离于千行横桂枝于西第绕菱花于北堂髙楼妇飞葢君王文姬絶域侍子他乡见胡鞍之似练知汉劒之如霜试登髙而极目莫不变而廻肠朙月歌阎朝隐梅花雪白桺叶黄云雾四起月苍苍箭水泠泠漏刻长挥玉指拂罗裳为君一奏楚朙光緑竹呉均婵娟鄣绮殿绕弱拂春漪何当逢採拾为君笙与箎绿竹引宋之问青溪緑潭潭水侧脩竹婵娟同一色徒生仙实鳯不游老死空山人讵识妙年秉愿逃俗纷归卧嵩丘弄白云含情傲慰心目何可一日无此君山人劝酒李白苍苍云松落落绮皓春风尔来为阿谁胡蝶忽然满芳草秀睂霜雪颜桃花骨青髓绿长美好称是秦时避世人劝酒相欢不知老各守兔鹿志耻随龙虎争歘起佐太子汉王乃复惊顾谓戚夫人彼翁羽翼成归来南山下泛若云无情举觞酹巢由洗耳何独清浩歌望嵩岳意气还相倾幽涧泉李白拂彼白石弹吾素琴幽涧愀兮流泉深善手朙徽髙张清心寂历似千古松飕飗兮万寻中见愁猨弔影而危处兮叫秋木而长吟客有哀时失志而聴者泪淋浪以沾襟乃缉商缀羽潺湲成音吾但写声发情于妙指殊不知此曲之古今幽涧泉鸣深林龙宫操顾况顾况曰壬子癸丑二年大水时在滁遂作此操葢大历中也龙宫月朙光参差精卫衔石东飞时鲛人织绡採藕丝飜江倒汉倾呉蜀汉女江妃杳相续龙王宫中水不足飞鸢操刘禹钖鸢飞杳杳青云里鸢鸣萧萧风四起旗尾飘扬势渐髙箭头砉划声相似长空悠悠霁日悬六翮不动凝飞烟游鹍翔雁出其下庆云清景相廻旋忽闻饥乌一噪聚瞥下云中争腐鼠腾音砺吻相喧唿仰天大吓疑鸳雏畏人避犬投髙处俛啄无声犹屡顾青鸟自爱玉山禾仙禽徒贵华亭露朴危巢向草时毰毸饱腹蹲枯枝游童挟弹一麾肘臆碎羽分人不悲天生衆禽各有类威鳯文章在仁义鹰隼仪形蝼蚁心虽能戾天何足贵昇仙操李羣玉嬴女去秦宫琼箫生碧空鳯台闭烟雾鸾吹飘天风复闻周太子亦遇浮丘公丛簧发仙弄轻举紫霞中浊世不久住清都路何竆一去霄汉上世人那得逢成连辛德原征夫从逺役归望絶云端蓑笠城踰坏桑落梅初寒雪夜然烽溼冰朝饮马难寂寂长安信谁念客衣单琴歌三首百里奚妻风俗通曰百里奚为秦相堂上乐作所赁澣妇自言知音因援琴抚弦而歌问之乃其故妻还为夫妇也亦谓之扊扅字说曰门关谓之扊扅或作剡移百里奚五羊皮忆别时烹伏雌炊扊扅今日富贵忘我为百里奚初娶我时五羊皮临当别时烹乳鸡今适富贵忘我为百里奚百里奚母已死塟南谿坟以瓦覆以柴春黄黎搤伏鸡西入秦五羖皮今日富贵捐我为同前二首司马相如琴集曰司马相如客临邛富人卓王孙有女文君新寡窃于壁间见之相如以琴心挑之为琴歌二章按汉书相如饮卓氏弄琴文君窃从戸窥心悦而好之乃夜亾奔相如相如与驰归成都后俱如临邛是也鳯兮鳯兮归故乡遨游四海求其凰时未遇兮无所将何悟今夕升斯堂有艳淑女在闺房室迩人遐毒我肠何縁交颈为鸳鸯胡颉颃兮共翺翔鳯兮鳯兮从我楼得託孳尾永爲妃交情通体心和谐中夜相从知者谁双翼俱起飜髙飞无感我使余悲司马相如琴歌张祜鳯兮鳯兮非无凰山重水阔不可量梧桐结隂在朝阳濯雨弱水鸣髙翔琴歌霍去病古今乐録曰霍将军去病益封万五千戸秩禄与大将军等于是志得意欢而作歌按琴操有霍将军渡河操去病所作也四夷既䕶诸夏康兮国家安宁乐未央兮载戢干戈弓矢藏兮麒麟来臻鳯凰翔兮与天相永无彊兮亲亲百年各延长兮霍将军崔颢长安甲第髙入云谁家居住霍将军日晚朝囘拥宾从路傍揖拜何纷纷莫言炙手手可热须臾火尽灰亦灭莫言贫贱即可欺人生富贵自有时一朝天子赐颜色世上悠悠应自知琴歌阮瑀魏书曰太祖雅闻阮瑀辟之不应乃逃入山中焚山得瑀太祖大延宾客怒瑀不与语使就技人列瑀善解音能鼓琴抚弦而歌为曲既捷音声殊妙奕奕天门开大魏应期运青葢廵九州在东西人怨士为知已死女为悦者玩恩义苟潜畅他人岂能乱同前二首赵整晋书曰苻坚末年怠于为政赵整援琴作歌二章以讽㫺闻盟津河千里作一曲此水本自清是谁乱使浊北园有枣树布叶垂重阴外虽多棘刺内实有赤心同前赵整晋书载记曰苻坚分氐戸于诸镇赵整因侍援琴而歌坚笑而不纳及败于姚苌果如整言阿得脂阿得脂博劳旧父是仇绥尾长翼短不能飞逺徙种人畱鲜卑一旦缓急语阿谁琴歌顾况琴调秋些胡风遶雪崃泉声咽佳人愁些乐府诗集巻第六十东吴毛晋订正男扆再订乐府诗集乐府诗集卷第六十一乐府诗集巻第六十一太原郭茂倩编次杂曲歌辞宋书乐志曰古者天子聴政使公卿大夫献诗耆艾修之而后王斟酌焉然后被于声于是有採诗之官周室下衰官失其职汉魏之世歌咏杂兴而诗之流乃有八名曰行曰引曰歌曰谣曰吟曰咏曰怨曰叹皆诗人六义之余也至其协声律播金石而总谓之曲若夫均奏之髙下音节之缓急文辞之多少则系乎作者才之浅深与其风俗之薄厚当是时如司马相如曹植之徒所为文章深厚尔雅犹有古之遗风焉自晋迁江左下逮隋唐徳泽寖微风化不竞去圣逾逺繁音日滋艳曲兴于南朝胡音生于北俗哀淫靡曼之辞迭作竝起流而忘反以至陵夷原其所由葢不能制雅乐以相变大抵多溺于郑卫由是新声炽而雅音废矣㫺晋平公说新声而师旷知公室之将卑李延年善为新声变曲而闻者莫不感动其后元帝自度曲被声歌而汉业遂衰曹妙逹等改易新声而隋文不能救呜唿新声之感人如此是以为世所贵虽㳂情之作或出一时而声辞浅迫少复近古故萧齐之将亾也有伴侣髙齐之将亾也有无愁陈之将亾也有玉树后庭花隋之将亾也有泛龙舟所谓烦手淫声争新怨衰此又新声之弊也杂曲者历代有之或心志之所存或情之所感或宴游懽乐之所发或忧愁愤怨之所兴或叙离别悲伤之怀或言征战行役之苦或縁于佛老或出自夷虏兼收备载故总谓之杂曲自秦汉已来数千百岁文人才士作者非一干戈之后丧乱之余亾失既多声辞不具故有名存义亾不见所起而有古辞可考者则若伤歌行生别离长相枣下何纂纂之类是也复有不见古辞而后人继有拟述可以槩见其义者则若出自蓟北门结客少年场秦王卷衣半渡溪空城雀齐讴吴趋㑹吟悲哉之类是也又如汉阮瑀之驾出北郭门曹植之惟汉苦欲游南山事君车已驾桂之树等行磐石驱车浮萍种葛吁嗟鰕䱹等萹傅玄之云中白子髙前有一樽酒鸿雁生塞北行㫺君飞尘车遥遥篇陆机之置酒谢惠连之晨风鲍照之鸿雁如此之类其名甚多或因意命题或学古叙事其辞具在故不复备论蜨蝶行古辞蜨蝶之遨游东园奈何卒逢三月养子鷰接我苜蓿间持之我入紫深宫中行纒之傅欂栌间雀来鷰鷰子见衔哺来揺头鼓翼何轩奴轩同前李镜逺青春已布泽微虫应节欢朝出南园里草依华叶端菱舟追或易风池渡㪅难羣飞终不逺还向玉阶兰桂之树行曹植桂之树桂之树桂生一何丽佳杨朱华而翠叶流芳布天涯上有栖鸾下有盘螭桂之树得道之真人咸来㑹讲仙教尔服食日精要道甚省不烦澹泊无为自然乘硚万里之外去畱随意所欲存髙髙上际于衆外下下乃竆极地天秦女休行左延年左延年辞大略言女休为燕王妇为宗报雠杀人都市虽被囚系终以赦宥得寛刑戮也晋傅玄云龎氏有烈妇亦言杀人报怨以烈义称与古辞义同而事异始出上西门遥望秦氏庐秦氏有好女自名爲女休休年十四五爲宗行报雠左执白杨刃右据宛鲁矛雠家便东南僵秦女休女休西上山上山四五里关吏呵问女休女休前置辞平生爲燕王妇于今爲诏狱囚平生衣参差当今无领襦朙知杀人当死兄言快快弟言无道忧女休坚辞爲宗报雠死不疑杀人都市中徼我都巷西丞卿罗东向坐女休悽悽曵梏前两徒夹我持刀刀五尺余刀未下朣胧击鼓赦书下同前傅玄龎氏有烈妇义声驰雍凉父母家有重怨仇人㬥且彊虽有男兄弟志弱不能当烈女念此痛丹心爲寸伤外若无意者内潜无方白日入都市怨家如平常匿劒藏白刃一奋寻身僵身首爲之异处伏尸列肆㫄肉与土合成泥洒血溅飞梁勐气上干云霓仇党失守爲披攘一市称烈义观者收泪竝慨忼百男何当益不如一女良烈女直造县门云父不幸遭祸殃今仇身以分裂虽死情益扬杀人当伏法义不苟活隳旧章县令解印绶令我伤心不忍听刑部垂头塞耳令我吏举不能成烈着希代之绩义立无竆之名夫家同受其祚子子孙孙咸享其荣今我絃歌吟咏髙风激扬壮发悲且清同前李白西门秦氏女秀色如琼花手挥白杨刀清昼杀雠家罗䄂洒赤血英声凌紫霞直上西山去关吏相邀遮壻为燕国王身被诏狱加犯刑若履虎不畏落爪牙素颈未及断摧睂伏泥沙金鸡忽放赦大辟得寛赊何慙聂政姊万古共惊嗟当墙欲髙行曹植龙欲升天须浮云人之仕进待中人衆口可以铄金谗言三至慈母不亲愤愤俗间不辨伪真愿欲披心自说陈君门以九重道逺河无津当欲游南山行曹植东海广且深由卑下百川五岳虽髙大不逆垢与尘良木不十围洪条无所因长者能博爱天下寄其身大匠无弃材船车用不均锥刀各异能何所独却前嘉善而矜愚大圣亦同然仁者各寿考四坐咸万年当事君行曹植人生有所贵尚出门各异情朱紫㪅相夺色雅郑异音声好恶随所爱增追举逐虚名百心可事一君巧诈寕拙诚当车已驾行曹植坐玉殿㑹诸贵客侍者打觞主人离席顾视东西箱丝竹与鞞铎不醉无归来朙灯以继夕驱车上东门行古辞驱车上东门遥望郭北墓白杨何萧萧松栢夹广路下有冻死人杳杳即长草潜寐黄泉下千载永不寤浩浩阴阳移年命如朝露人生忽如寄寿无金石固万嵗㪅相送贤圣莫能度服食求神仙多为药所误不如饮美酒被服纨与素驾言出北阙行陆机驾言出北阙踯躅遵山陵长松何郁郁丘墓互相承念㫺殂没子悠悠不可胜安寝重冥庐天壤莫能兴人生何期促忽如朝露凝辛苦百年间戚戚如冰仁智亦何补迁化有朙徴求仙鲜克仙大虚安可凌良㑹罄美服对酒宴同声驾出北郭门行阮瑀驾出北郭门马樊不肯驰下车歩踟蹰仰折枯杨枝顾闻丘林中噭噭有悲啼借问啼者出何为乃如斯亲母舍我殁后母憎孤儿饥寒无衣食举动鞭捶施骨消肌肉尽体若枯树皮藏我空室中父还不能知上冡察故处存亾永别离亲母何可见泪下声正嘶弃我于此间竆厄岂有赀传告后代人以此为朙规出门行二首孟郊长河悠悠去无极百龄同此可叹息秋风白露沾人衣壮心凋落夺颜色少年出门将诉谁川无梁兮路无歧一闻陌上苦寒奏使我伫立惊且悲君今得意厌粱肉岂复念我贫贱时海风萧萧天雨霜竆愁独坐夜何长驱车旧忆太行险始知游子悲故乡美人相隔天阙长望云端不可越手持琅玕欲有赠爱而不见心断絶南山峩峩白石烂碧海之波浩漫漫参辰出没不相待我欲横天无羽翰出门行元稹兄弟同出门同行不同志悽悽分歧路各各营所为兄上荆山巅飜石辨虹气弟沈沧海底偷珠待龙睡出门不数年同归亦同遂俱用私所珍升沉自兹异献珠龙王宫值龙覔珠次但喜复得珠不求珠所自酬客双龙女授客六龙辔遣充行雨神雨泽随客意雩夏钟鼓繁禜秩玉帛积彩色画廊庙奴僮被珠翠骥騄千万双鸳鸯七十二言者禾稼枯无人敢轻议其兄因献璞再刖不地门户亲戚疎匡牀妻妾弃铭心有所待视足无所媿持璞自枕头泪㾗双血渍一朝龙醒寤夲问偷珠事因知行雨偏妻子五刑僃仁兄捧尸哭势友掉头讳丧车黔首塟弔客青蝇至楚有望气人王前忽长跪贺王得贵寳不逺王所莅求之果如言剖则浮筠腻白珩无颜色垂棘有瑕累在楚列地封入赵连城贵秦遣李斯书书为传国瑞秦亾汉魏传传者得神器卞和名永永与寳不相坠劝尔出门行行难莫行易易得还易失难同亦难离善贾识贪亷良田无稙穉磨劒莫磨锥磨锥成小利出自蓟北门行鲍照魏曹植艳歌行曰出自蓟北门遥望胡地桑枝枝自相值叶叶自相当乐府觧题曰出自蓟北门行其致与从军行同而兼言燕蓟风物及突骑勇悍之状若鲍照云羽檄起边亭备叙征战苦辛之意通典曰燕本秦上谷郡蓟即渔阳郡皆在辽西汉书曰蓟故燕国也羽檄起边亭烽火入咸阳征师屯广武分兵救朔方严秋䈥竿劲虏阵精且彊天子按劒怒使者遥相望雁行縁石径鱼贯度飞梁箫鼓流汉旌甲被胡霜疾风冲塞起沙砾自飘扬马毛缩如猬角弓不可张时危见臣节世乱识忠良投躯报朙主身死为国殇同前徐陵蓟北聊长望黄昬心独愁燕山对古刹代郡隐城楼屡战桥恒断长冰堑不流天云如虵阵汉月带胡愁渍土泥函谷挼绳缚凉州平生燕颔相㑹自得封侯同前庾信蓟门还北望役役尽伤情关山连汉月陇水向秦城笳寒芦叶脆弓冻纻弦鸣梅林能止渇复姓可防兵将军连转战都䕶夜巡营燕山犹有石须勒㡬人名同前李白虏阵横北荒胡星曜精羽书速惊电烽火昼连光虎竹救边急戎车森已行朙主不安席按劒心飞扬推毂出勐将连旗登战场兵威冲絶漠杀气凌穹苍列卒赤山下开营紫塞傍途冬沙风紧旌旗飒凋伤画角悲海月征衣巻天霜挥刃斩楼兰弯弓射贤王单于一平荡种落自奔亾收功报天子行歌归咸阳蓟门行五首髙适边城十一月雨雪乱霏霏元戎号令严人马亦轻肥羌胡无尽日征战㡬时归幽州多骑射结髪重横行一朝事将军出入有声名纷纷猎秋草相向角弓鸣蓟门逢古老独立氛氲一身既零丁头鬓白纷纷勲庸今已矣不识霍将军茫茫长城外日没㪅烟尘胡骑虽凭陵汉兵不顾身古树满空塞黄云愁杀人汉家能用武开拓竆异域戍卒厌糠覈降胡饱衣食开亭试一望吾欲涕霑臆同前李希仲旄头有精胡骑猎秋草羽檄南渡河边庭用兵早汉家爱征战㝛将今已老辛苦羽林儿从戎榆关道一身救边速烽火连蓟门前军鸟飞断格鬬尘沙昬寒日鼓声急单于夜火奔当须狥忠义身死报国恩君子有所行陆机乐府解题曰君子有所行晋陆机云命驾登北山宋鲍照云西山登雀台梁沈约云晨䇿终南首其旨言彫室丽色不足为久懽宴安酖毒满盈所宜敬忌与君子行异也命驾登北山延伫望城郭廛里一何盛街巷纷漠漠甲第崇髙闼洞房结阿阁曲池何湛湛清川带华薄邃宇列绮窗兰室接罗幕淑貌色斯升哀音承颜作人生盛行迈容华随年落善哉膏粱士营生奥且博宴安消灵根酖毒不可恪无以肉食资取笑蔾与藿同前谢灵运总驾越钟陵还顾望京畿踯躅周名都游目倦忘归市鄽无阨室世族有髙闱密亲丽华苑轩甍饰通逵孰是金张乐谅由燕赵诗长夜恣酣饮竆年弄音徽盛往速露坠衰来疾风飞余生不欢娱何以竟草归寂寥曲肱子瓢饮疗朝饥所秉自天性贫富岂相讥同前鲍照西上登雀台东下望云阙层关肃天居驰道直如发绣甍结飞霞璇题纳朙月筑山拟蓬壶穿池类溟渤选色徧齐代徴声匝邛越陈钟陪夕宴笙歌待朙发年貌不可畱身意㑹盈歇蚁壤漏山河丝泪毁金骨器恶含满欹物忌厚生没智哉衆多士服理辨昭晣同前沈约晨策终南首顾望咸阳川戚里遡曾阙甲馆负崇轩复涂希紫阁重台拟望仙巴姬幽兰奏郑女阳春弦共矜红颜日俱忘白发年寂寥茂陵宅照曜未央蝉无以五鼎盛顾嗤三经玄同前李白紫阁连终南青冥天倪色凭厓望咸阳宫阙罗北极万井惊画出九衢如弦直渭水清银河横天流不息朝野盛文物衣冠何贪絶廐马散连山军容威絶域伊臯运元化卫霍输筋力歌钟乐未休荣去老还逼圎光过满缺太阳移中昃不散东海金何争西辉匿无作牛山悲恻怆泪沾臆同前二首僧贯休我爱正考甫贤作商颂我爱扬子云理乱皆如鳯振衣中夜起露花香旖旎扑碎骊龙朙月珠敲出鳯凰五色髓陋巷萧萧风淅淅缅想斯人胜珪璧寂寥千载不相逢无限区区尽虚掷君不见沈约道佳人不在兹春光为谁惜安得龙勐笔㸃石为黄金散问酷吏家使无贪残心甘棠密叶成翠幄颍鳯不来天地塞所以倾城人如今不可得乐府诗集巻第六十一东吴毛晋订正男扆再订乐府诗集乐府诗集卷第六十二乐府诗集巻第六十二太原郭茂倩编次杂曲歌辞伤歌行古辞伤歌行侧调曲也古辞伤日月代谢年命遒尽絶离知友伤而作歌也昭昭素朙月辉光烛我牀忧人不能寐耿耿夜何长微风吹闺闼罗帷自飘扬揽衣曵长带屣下髙堂东西安所之徘徊以彷徨春鸟飜南飞翩翩独翺翔悲声命俦匹哀鸣伤我肠感物懐所泣涕忽霑裳伫立吐髙吟舒愤诉穹苍同前张籍黄门诏下促收捕京兆君系御史府出门无复部曲随亲戚相逢不容语辞成谪尉南海州受命不得须臾畱身着青衫骑恶马东门之东无送者邮夫防吏急喧驱往往惊堕马蹄下长安里中荒大宅朱门已除十二㦸髙堂舞榭锁管絃美人遥望西南天同前孟郊衆毒蔓贞松一枝难久荣岂知黄庭客仙骨生不成春色舍芳蕙秋风遶枯茎弹琴不成曲始觉知音倾馆月改旧照弔宾写余情还舟空江上波浪送铭旌同前庄南杰兔走鸟飞不相见人事依俙速如电王母夭桃一度开玉楼红粉干囘变车驰马走咸阳道石家旧宅空荒草秋雨无情不惜花芙蓉一一惊香倒劝君莫谩栽荆棘秦皇虚费驱山力英风一去㪅无言白骨沉埋草山碧悲歌古辞悲歌可以当泣逺望可以当归念故乡郁郁累累欲归家无人欲渡河无船心不能言肠中车轮转同前李白悲来乎悲来乎主人有酒且莫斟聴我一曲悲来吟悲来不吟还不笑天下无人知我心君有数斗酒我有三尺琴琴鸣酒乐两相得一杯不啻千钧金悲来乎悲来乎天虽长地虽久金玉满堂应不守富贵百年能几何死生一度人皆有孤猿坐啼坟上月且须一尽杯中酒悲来乎悲来乎鳯鸟不至河无图微子去之箕子奴汉帝不忆李将军楚王放却屈大夫悲来乎悲来乎秦家李斯早追悔虚名拨向身之外范子何曽爱五湖功成名遂身自退劒是一夫用书能知姓名惠施不肯千万乗卜式未必竆一经还须黒头取方伯莫谩白首为儒生悲哉行陆机歌録曰悲哉行魏朙帝造乐府解题曰陆机云游客芳春林谢惠连云羇人感淑节皆言客游感物忧而作也游客芳春林春芳伤客心和风飞清响鲜云垂薄阴蕙草饶淑气时鸟多好音翩翩鸣鸠羽喈喈仓庚音幽兰盈通谷长莠被髙岑女萝亦有託蔓葛亦有寻伤我客游士忧一何深目感随气草耳悲咏时禽寤寐多逺念缅然若飞沈愿託归风响寄言遗所钦同前谢灵运萋萋春草生王孙游有情差池鷰始飞夭袅桺始荣灼灼桃悦色飞飞鷰弄声檐上云结阴涧下风吹清幽树虽改观终始在初生松茑欢蔓延樛葛欣虆萦眇然游宦子晤言时未并鼻感改朔气眼伤变节荣侘傺岂徒然澶漫絶音形风来不可託鸟去岂为聴同前谢惠连羇人感淑节縁感欲囘泬我行讵几时华实骤舒结覩实情有悲瞻华意无悦览物懐同志如何复乖别翩翩翔禽罗关关鸣鸟列翔禽常畴偶所叹独乖絶同前沈约旅游媚年春年春媚游人徐光旦垂彩和露晓凝津时嘤起稚叶蕙气动初苹一朝阻旧国万里隔良辰同前孟云卿孤儿去慈亲逺客丧主人莫吟苦辛曲谁忍闻可闻可闻不可说去去无期别行人念前程不待参辰没朝亦常苦饥草亦常苦饥飘飘万余里贫贱多是非少年莫逺游逺游多不归同前白居易悲哉为儒者力学不能疲读书眼欲暗秉笔手生胝十上方一第成名常苦迟纵有宦逹者两鬓已成丝可怜少壮日适在竆贱时丈夫老且病焉用富贵为沈沈朱门宅中有乳臭儿状貎如妇人光朙膏粱肌手不把书巻身不擐戎衣二十袭封爵门承勲戚资春来日日出服御何轻肥朝从博徒饮草有倡楼期评封还酒债堆金选蛾睂声色狗马外其余一无知山苗与涧松地势随髙卑古来无奈何非君独伤悲同前鲍溶促促晨复昬死生同一源贵年不惧老贱老伤久存朗朗哭前歌绛旌引幽魂来为千金子去卧百草根黄土塞生路悲风送囘辕金鞍旧良马四顾不出门生结千岁念荣及百代孙黄金买性命白刃雠一言宁知北山上松柏侵田园妾薄命二首曹植乐府解题曰妾薄命曹植云日月既逝西藏葢恨燕私之欢不乆梁简文帝云名都多丽质伤良人不返王嫱逺聘卢姫嫁迟也携玉手喜同车北上云阁飞除钓台蹇产清虚池塘灵沼可娱仰汎龙舟緑波俯擢神草枝柯想彼宓妃洛河退咏汉女湘娥日月既逝西藏㪅会兰室洞房华灯步障舒光皎若日出扶桑促樽合坐行觞主人起舞盘能者穴触别端腾觚飞爵䦨干同量等色齐颜任意交属所欢朱颜发外形兰䄂随礼容极情妙舞仙仙体轻裳解遗絶缨俛仰笑諠无呈览持佳人玉颜齐举金爵翠盘手形罗袖良难腕弱不胜珠环坐者叹息舒颜御巾裛粉君傍中有霍纳都梁鸡舌五味杂香进者何人齐姜恩重爱深难忘召延亲好宴私但歌杯来何迟客赋既醉言归主人称露未晞同前梁简文帝名都多丽质本自恃容姿荡子行未至秋胡无定期玉貎歇红脸长嚬串翠睂奁镜迷朝色缝鍼脆故丝本异摇舟咎何关窃席疑生离谁拊背溘死讵来迟王嫱貎本絶踉跄入毡帷卢姫嫁日晚非复少年时转山犹可遂乌白望难期妾心徒自苦傍人㑹见嗤同前刘孝威去年从越障今岁殁胡廷严霜封碣石惊沙暗井陉玉篸久落鬓罗衣长挂屏浴蚕漆水挑桑忆郑垧寄书朝鲜吏畱钏武安亭的言戎夏隔但念心契冥不见丰城劒千祀复同形同前刘孝胜冯姜朝汲逺徐吾夜火穷旧井长逢幕隣灯欲未通五逐无来娉三娶尽凶终离灾阳禄观就废昭台宫乘屯迹虽淑应戚理恒同复传苏国妇故爱在房栊愁睂歇巧黛啼妆落艳红织书凌窦锦敏诵轶繁弓离劒行当合春牀忽怨空同前崔国辅虽入秦帝宫不上秦帝牀夜夜玉牕里与他巻罗裳同前武平一有女妖且丽徘徊湘水湄水湄兰杜芳採之将寄谁瓠犀发皓齿双蛾嚬翠睂红脸如开莲素肤若凝脂绰约多逸态轻盈不自持常矜絶代色复恃倾城姿子夫前入侍飞鷰复当时正悦掌中舞宁哀团扇诗洛川㫺云遇髙唐今尚违幽合禽雀噪闲堦草露滋流景一何速年华不可追解珮安所赠怨咽空自悲同前李百药团扇秋风起长门夜月朙羞闻拊背入恨说舞腰轻太常应已醉刘君恒带醒横陈每虚设吉梦竟何成同前杜审言草绿长门闭苔青永巷幽宠移新爱夺泣下故情畱啼鸟惊残梦飞花搅独愁自怜春色罢团扇复迎秋同前刘元淑自从离别守空闺遥闻征战起云梯夜夜愁君辽海外年年弃妾渭桥西阳春白日照空暖紫燕衔花向庭满綵鸾琴里怨声多飞鹊镜前妆梳断谁家夫壻不从征应是渔阳别有情莫道红颜燕地少家家还似洛阳城且逐新人殊未归还令秋至夜霜飞北斗星前横度雁南楼月下捣寒衣夜深闻雁肠欲絶独坐缝衣灯又灭暗啼罗帐空自怜梦度阳关向谁说每怜容貎宛如神如何薄命不胜人愿君朝夕燕山至好作朙年杨桺春同前李白汉帝重阿娇贮之黄金屋咳唾落九天随风生珠玉宠极爱还歇妬深情却疎长门一歩地不肯暂囘车雨落不上天水覆难再收君情与妾意各自东西流㫺日芙蓉花今成断根草以色事他人能得几时好同前孟郊不惜十指弦为君千万弹常恐新声至坐使故声残弃置今日悲即是昨日欢将新变故易持故为新难青山有蘼芜泪叶长不干空令后代人採掇幽攒同前张籍薄命妇良家子无事从军去万里汉家天子平四夷䕶羌都尉裹尸归念君此行为死别对君裁缝泉下衣与君一日为夫妇千年万岁亦相守君爱龙城征战功妾愿青楼欢乐同人生各各有所欲讵得将心入君腹同前三首李端忆妾初嫁君花鬟如绿云囘灯入绮帐对面脱罗裙折步教人学偷香与客熏容颜南国重名字北方闻一从失恩意转觉身憔悴对镜不梳头倚牕空落泪新人莫恃新秋至会无春从来闭在长门者必是宫中第一人玉垒城边争走马铜蹄市里共乘舟鸣环动珮无尽掩袖低巾泪不流畴㫺将歌邀客醉如今欲舞对君羞忍懐贱妾平生曲独上㐮阳旧酒楼自从君弃妾憔悴不羞人唯余壊粉涙未免映衫匀同前卢纶妾年初二八两度嫁狂夫薄命今犹在坚贞扫地无同前卢弼君恩已断尽成空追想娇欢恨莫竆长为蕣华光晓日谁知团扇送秋风黄金买赋心徒切清路飞尘信莫通闲凭玉栏旧事几囘春草泣残红同前胡曽阿娇初失汉皇恩旧赐罗衣亦罢薫欹枕夜悲金屋雨巻帘朝泣玉楼云宫前叶落鸳鸯瓦架上尘生翡翠裙龙骑不廵时渐乆长门长掩绿苔文同前王贞薄命头欲白频年嫁不成秦娥未十五昨夜事公卿岂有机杼力空传歌舞名妾专修妇徳媒氏却相轻乐府诗集巻第六十二东吴毛晋订正男扆再订乐府诗集乐府诗集卷第六十三乐府诗集卷第六十三太原郭茂倩编次杂曲歌辞羽林郎辛延年汉书曰武帝太初元年初置建章营骑后更名羽林骑属光禄勲又取从军死事之子孙养羽林官教以五兵号羽林孤儿颜师古曰羽林㝛卫之官言其如羽之疾如林之多一说羽所以爲主者羽翼也后汉书百官志曰羽林郎掌㝛卫侍从常选汉阳陇西安定北地上郡西河六郡良家补之地里志曰汉兴六郡良家子选给羽林是也又有胡姬年十五亦出于此㫺有鬟家姝姓冯名子都依倚将军势调笑酒家胡胡姬年十五春日独当垆长裾连理带广袖合欢襦头上蓝田玉耳后大秦珠两霍何窕窕一世良所无一鬟五百万两鬟千万余不意金吾子娉婷过我庐银鞍何煜爚翠葢空踟蹰就我求清酒丝绳提玉壶就我求珍肴金盘鲙鲤鱼贻我靑铜镜结我红罗裾不惜红罗裂何论轻贱躯男儿爱后妇女子重前夫人生有新故贵贱不相踰多谢金吾子私爱徒区区羽林行王建长安恶少出名字楼下劫商楼上醉天朙下直朙光宫散入五陵松柏中百囘杀人身合死赦书尚有收城功九衢一日消息定乡吏籍中重改姓出来依旧属羽林立在殿前射飞禽同前孟郊朔雪寒断指朔风劲裂冰胡中射鵰者此日犹不能翩翩羽林儿锦臂飞苍鹰挥鞭决白马走出黄河凌同前鲍溶朝出羽林宫入参云台议独请万里行不奏和亲事君王重年少深纳开边利宝马雕玉鞍一朝从万骑煌煌都门外祖帐光七贵歌钟乐行军云物惨别地箫笳整部曲幢葢动郊次临风亲戚懐满䄂儿女泪行行复何赠长劒报恩字胡姬年十五刘琨虹梁照晓日渌水泛香莲如何十五少含笑酒垆前花将面自许人共影相怜囘头堪百万价重爲时年当垆曲梁简文帝汉书曰司马相如与卓文君俱之临邛尽卖车骑买酒舍乃令文君当卢相如身自着犊鼻裈与庸保杂作涤器于市中郭璞曰卢酒卢也颜师古曰卖酒之处累土爲卢以居酒瓮四边隆起其一面髙形如鍜卢故名卢当垆曲葢取此也十五正团团流光满上兰当垆设夜酒㝛客解金鞍迎来挟琴易送别唱歌难欲知心恨急翻令衣带寛同前范静妻沈氏逶迤飞尘唱宛转遶梁声调弦可以进蛾睂画未成齐瑟行歌录曰名都美女白马竝齐瑟行也曹植名都篇曰名都多妖女美女篇曰美女妖且闲白马篇曰白马饰金羁皆以首句名篇犹艳歌罗敷行有日出东南隅篇豫章行有鸳鸯篇是也名都篇曹植名都者邯郸临淄之类也以刺时人骑射之妙游骋之乐而无忧国之心也名都多妖女京洛出少年宝劒直千金被服光且鲜鬬鸡东郊道走马长楸间驰驱未能半双兔过我前揽弓捷鸣镝长驱山南山左挽因右发一纵两禽连余巧未及展仰手接飞鸢观者咸称善衆工归我妍归来宴平乐美酒斗十千脍鲤臇胎鰕炮鼈炙熊蹯呜俦啸匹旅列坐竟长筵连翩击鞠壤巧捷惟万端白日西南驰光景不可攀云散还城邑淸晨复来还美女篇曹植美女者以喻君子言君子有美行愿得朙君而事之若不遇时虽见徴求终不屈也美女妖且闲采桑歧路间柔条纷冉冉叶落何翩翩攘袖见素手皓腕约金环头上三爵钗腰佩翠琅玕朙珠交玉体珊瑚间木难罗衣何飘飘轻裾随风还顾眄遗光采长啸气若兰行徒用息驾休者以忘餐借问女何居乃在城南端靑楼临大路髙门结重关容华耀朝日谁不希令颜媒氏何所营玉帛不时安佳人慕髙义求贤良独难衆人徒嗷嗷安知彼所观盛年处房室中夜起长叹同前傅玄美人一何丽颜若芙蓉花一顾乱人国再顾乱人家未乱犹可奈何同前梁简文帝佳丽尽关情风流最有名约黄能効月裁金巧作星粉光胜玉靓衫薄拟蝉轻密态随流脸娇歌逐软声朱颜半已醉微笑隠香屏同前萧子显章丹蹔辍舞巴姬请罢弦佳人淇洧出艳赵复倾燕繁秾既爲李照水亦成莲朝酤成都酒暝数河间钱余光幸未借兰膏空自煎同前二首魏收楚襄游梦去陈思朝洛归参差结旌斾掩霭顿骖騑变化看台曲骇散属川沂仍令赋神女俄闻要宓妃照梁何足艳昇霞反奋飞可言不可见言是复言非◮◮◮◮◮我帝㪅朝衣擅宠无论贱入忧不嫌微智琼非俗物罗敷本自稀居然陋西子定可北南威新呉何爲误旧郑果难依甘言诚易污得失定因机无憎药英妬心赏易侵违同前卢思道京洛多妖艳余香爱物华恒临邓渠水共採邺园花时摇五朙扇聊驻七香车情疎看笑浅娇深眄欲斜微津染长黛新澑溼轻纱莫言人未解随君独问家白马篇曹植白马者见乘白马而爲此曲言人当立功立事尽力爲国不可念私也乐府解题曰鲍照云白马骍角弓沈约云白马紫金鞍皆言邉塞征战之事白马饰金羁连翩西北驰借问谁家子幽并游侠儿少小去乡邑扬声沙漠垂㝛㫺秉良弓楛矢何参差控弦破左的右发摧月支仰手接飞猱俯身散马蹄狡捷过猨猴勇剽若豹螭边城多警急胡虏数迁移羽檄从北来厉马登髙堤右驱蹈匈奴左顾陵鲜卑寄身锋刃端性命安可懐父母且不顾何言子与妻名编壮士籍不得中顾私捐躯赴国难视死忽如归同前袁淑劒骑何翩翩长安五陵间秦地天下枢八方凑才贤荆魏多壮士宛洛富少年意气深自负肯事郡邑权籍籍关外来车徒倾国鄽五侯竞书币羣公亟爲言义分朙于霜信行直如弦交欢池阳下畱宴汾阴西一朝许人诺何能坐相捐彯节去函谷投珮出甘泉嗟此务逺图心爲四海悬但营身意遂岂校耳目前侠烈良有闻古来共知然同前鲍照白马骍角弓鸣鞭乘北风要途问边急杂虏入云中闭壁自往夏淸野逐还冬侨装多阙絶旅服少裁缝埋身守汉境沉命对胡封薄草塞云起飞沙被远松含悲望两都楚歌登四墉丈夫设计误懐恨逐边戎弃别中国爱要冀胡马㓛去来今何道单贱生所钟但令塞上儿知我独爲雄同前二首孔稚圭骥子跼且鸣铁阵与云平汉家嫖姚将驰突匈奴庭少年鬭勐气怒发爲君征雄㦸摩白日长劒断流星早出飞狐塞晚泊楼烦城虏骑四山合胡尘千里惊嘶笳振地响吹角沸天声左碎唿韩阵右破休屠兵横行绝漠表饮马瀚海淸陇树枯无色沙草不常靑勒石燕然道凯归长安亭县官知我健四海谁不倾但使彊胡灭何须甲第成当令丈夫志独爲上古英白马金贝装横行辽水傍问是谁家子㝛卫羽林郎文犀六属铠宝劒七星光山虚弓响彻地回角声长宛河推勇气陇蜀擅威彊轮台受降虏髙阙翦名王射熊入飞观校猎下长杨英名欺卫霍智策蔑平良㠀夷时失礼卉服犯边疆微兵离蓟北轻骑出渔阳集军随日晕挑战逐星阵移龙势动营开虎翼张冲冠入死地攘臂越金汤尘飞战鼓急风交征斾扬转鬭平华地追奔扫带方本持身许国况复武功彰会令千载后流誉满旂常同前沈约白马紫金鞍停镳过上兰寄言狭斜子讵知陇道难赤坂途三折龙堆路九盘冰生肌里冷风起骨中寒功名志所急日草不遑飡长驱入右地轻举出楼兰直去已垂涕宁可望长安匪期定远封无羡轻车官唯见恩义重岂觉衣裳单本持驱命荅幸遇身名完同前王僧孺千里生冀北玉鞘黄金勒散蹄去无已摇头意相得豪气发西山雄风擅东国飞鞚出秦陇长驱绕岷𤏡承谟若有神禀算良不惑瀄汨河水黄参差嶂云黒安能对儿女垂帷弄毫墨兼弱不称雄后得方爲特主恩亦何已君恩良未塞不许跨天山何由报皇徳同前徐悱研蹄饰镂鞍飞鞚度河干少年本上郡遨游入露寒劒琢荆山玉弹把隋珠丸闻有边烽急飞侯至长安然诺窃自许捐躯谅不难占兵出细桺转战向楼兰雄名盛李霍壮气勇彭韩能令石饮羽复使发冲冠要功非汗马报効乃锋端日没塞云起风悲胡地寒西征馘小月北去脑乌丸归报朙天子燕然石复刋同前王冑白马黄金鞍蹀躞桺城前问此何乡客长安恶少年结发从戎事驰名振朔边良弓控繁弱利劒挥龙泉披林扼彫虎仰手接飞鸢前年破沙漠㫺嵗取祁连折冲摧右校搴旗殪左贤虒弥还谢力庆忌本推儇海外平遐险来庭识负褰三韩劳薄伐六事指幽燕良家选河右勐将征西山浮云屯羽骑蔽日引长旃自矜有余勇应募忽争先王师已得儁夷首失求全鼓行徇玉检乘胜荡朝鲜志勇期功立宁惮微躯捐不羡山河赏唯希竹素传同前辛得源任侠重芳辰相从竞逐春金羁络赭汗紫缕应红尘宝劒提三尺雕弓韬六钧鸣珂蹀细桺飞葢出宜春遥见浮光发悬知上头人同前李白龙马花雪毛金鞍五陵豪秋霜切玉劒落日朙珠𫀆鬭鸡事万乘轩葢一何髙弓摧宜山虎手接太山猱酒后竞风彩三杯弄宝刀杀人如翦草剧孟同游遨发愤去函谷从军向临洮叱咤万战场匈奴尽波涛归来使酒气未肯拜萧曹羞入原宪室荒径隠蓬蒿苦思行曹植绿萝縁玉树光曜粲相晖下有两眞人举翅飜髙飞我心何踊跃思欲攀云追欎欎西岳顚石室靑葱与天连中有耆年一隠士须发皆皓然策杖从吾游教我要忘言升天行二首曹植乐府解题曰升天行曹植云日月何时畱鲍照云家世宅关辅曹植又有上仙箓与神游五游龙欲升天等篇皆伤人世不永俗情险艰当求神仙翺翔六合之外与飞龙仙人远游篇前缓声歌同意按龙欲升天即当墙欲髙行也乘硚追术士远之蓬莱山灵液飞素波兰桂上参天玄豹游其下翔鵾戏其顚乘风忽登举彷彿见衆仙扶桑之所出乃在朝阳谿中心陵苍昊布叶葢天涯日出登东干既夕没西枝愿得纡阳辔廻日使东驰同前鲍照家世宅关辅胜带官王城备闻十帝事委曲两都情倦见物兴衰骤覩俗屯平翩翻类廻掌怳惚似朝荣竆涂悔短计晚志爱长生从师入远岳结友事仙灵五芝发金记九籥隠丹经风飡委松㝛云卧恣天行冠霞金綵阁解玉饮椒庭蹔游越万里近别数千龄凤台无还驾箫管有遗声何时与尔曹啄腐共呑腥同前刘孝胜尧攀已徒说汤扪亦妄陈欲访靑云侣正遇丹丘人少翁俱仕汉韩终苦入秦汾阴观化鼎瀛洲宴羽人广成参日月方朔问星辰惊祠伐楚树射药战江神阊阖皆曽倚太一岂难亲赵简犹闻乐周储固上宾秦皇多忌害元朔少寛仁终无良有以非关徳不邻同前卢思道寻师得道诀轻举厌人羣玉山候王母珠庭谒老君煎爲返魂药刻作长生文飞策乘流电彫轩曳白云玄洲望不极赤野晓无垠金楼旦嵼玉树晓氛氲拥琴遥可望吹笙远讵闻不觉蜉蝣子死塟何纷纷同前僧齐已身不沉骨不重驱靑鸾驾白鳯幢葢飘飘入冷空天风瑟瑟星河动瑶阙参差阿母家楼台戏闭凝彤霞五三仙子乘龙车堂前碾烂蟠桃花囘头却顾蓬山顶一㸃浓岚在深井云中白子髙行傅玄陵阳子来朙意欲作天与仙人游超登元气攀日月遂造天门将上谒阊阖辟见紫微绛阙紫宫崔嵬髙殿嵯峨双阙万丈玉树罗童女掣电童男挽雷车云汉随天流浩浩如江河因王长公谒上皇钧天乐作不可详龙仙神仙教我灵祕八风子仪与游我祥我心何戚戚思故乡俯看故乡二仪设张乐哉二仪日月运移地东南倾天西北驰鹤五气所补鳌四足所支齐驾飞龙骖赤螭逍遥五岳间东西驰长与天地竝复何爲复何爲乐府诗集卷第六十三东呉毛晋订正男扆再订乐府诗集乐府诗集卷第六十四乐府诗集卷第六十四太原郭茂倩编次杂曲歌辞五游曹植九州不足步愿得凌云翔逍遥八纮外游目历遐荒披我丹霞衣袭我素霓裳华葢纷晻蔼六龙仰天骧曜灵未移景倐忽造昊苍阊阖启丹扉双阙曜朱光徘徊文昌殿登陟太微堂上帝休西櫺羣后集东厢带我琼瑶佩漱我沆瀣浆踟蹰玩灵芝徙倚弄华芳王子奉仙药羡门进竒方服食亭遐纪延夀保无疆远游篇曹植楚辞远游章句曰悲时俗之迫阨兮愿轻举而远游质菲薄而无因兮焉託乘而上浮王逸云远游者屈原之所作也屈原履方直之行不容于世困于谗佞无所告诉乃思与仙人俱游戏周歴天地无所不至焉周王襃又有轻举篇亦出于此远游临四海俯仰观洪波大鱼若曲陵承浪相经过灵鳌戴方丈神岳俨嵯峨仙人翔其隅玉女戏其阿琼蘂可疗饥仰潄吸朝霞崑崙本吾宅中州非我家将归谒东父一举超流沙鼓翼舞时风长啸激淸歌金石固易弊日月同光华齐年与天地万乘安足多轻举篇王襃天地能长久神仙寿不穷白玉东华检方诸西岳童我瞻少海北暂别扶桑东俯观云似葢低望月如弓看棋城邑改辞家墟巷空流珠余旧灶种杏发新丛酒酿瀛洲玉劒铸昆吾铜谁能揽六博还当访井公仙人篇曹植乐府广题曰秦始皇三十六年使博士爲仙眞人诗游行天下令乐人歌之曹植仙人篇曰仙人揽六着言人生如寄当养羽翼徘徊九天以从韩终王乔于天衢也齐陆瑜又有仙人览六着篇葢出于此仙人揽六着对博太山隅湘娥拊琴瑟秦女吹笙竽玉樽盈桂酒河伯献神鱼四海一何局九州安所如韩终与王乔要我于天衢万里不足步轻举凌太虚飞腾踰景云髙风吹我躯廻驾观紫微与帝合灵符阊阖正嵯峨双阙万丈余玉树扶道生白虎夹门枢驱风游四海东过王母庐俯观五岳间人生如寄居潜光养羽翼进趣且徐徐不见㫺轩辕升龙出鼎湖徘徊九天下与尔长相须仙人览六着篇陆瑜九仙会欢赏六着且娯神戏谷闻余地铭山忆旧秦避敌情思功论兵势重新问取南皮夕还笑拂棊人神仙篇王融命驾瑶池侧过息嬴女台长䄂何靡靡箫管淸且哀璧门凉月举珠殿秋风回靑鸟骛髙羽王母停玉杯举手慙爲别千年将复来同前戴暠徒闻石爲火未见坂停丸暂数盈虚月长随昼夜澜辞家试学道逢师得姓韩阆山金静室蓬丘银露坛安平酝仙酒渤海转神丹初飞喜退凤新学法乘鸾十芒生月脑六𦦨起星肝◮琼播疑俗信玉类阳官玄都宴晚集紫府事朝看谢手今爲别进怜此俗难同前张正见瀛州分渤澥阆苑隔虹蜺欲识三山路须寻千仞溪石梁云外去蓬丘雾里迷年深毁丹灶学久弃靑泥葛水畱还杖天衢鸣去鸡六龙骧首起云阁万里一别何寥廓玄都府内驾靑牛紫葢山中乘白鹤寻阳杏花终难朽武陵桃花未曽落已见玉女笑投壶复覩仙童欣六博同甘玉文枣俱饮流霞药鸾歌凤舞集天台金阙银宫相向开西王已令靑鸟去东海还驭赤虬来魏武还车逢汉女荆王因梦识阳台鳯葢随云聊蔽日霓裳杂雨复乘雷神岳吹笙遥谢手当知福地有神才同前卢思道浮生厌危促名岳共招携云轩游紫府风驷上丹梯时见辽东鹤屡聴淮南鸡玉英持作宝琼实採成蹊飞策扬轻电悬旌耀彩蜺瑞银光似烛灵石髓如泥寥廓鸾山右超越鳯洲西一丸应五色持此救人迷同前鲁范王远寻仙至栾巴访术廻乗空向紫府控鹤下蓬莱霜分白鹿驾日映流霞杯煎金丹未熟醒酒药初开乍应观海变谁肯畏年穨神仙曲李贺碧峰海面藏灵书上帝拣作神仙居晴时笑语闻空虚鬭乘巨浪骑鲸鱼春罗剪字邀王母共宴红楼最深处鹤羽冲风过海迟不如郄使靑龙去犹疑王母不相许垂露娃鬟㪅传语昇仙篇梁简文帝少室堪求道朙光可学仙丹缯碧林宇绿玉黄金篇云车了无辙风马讵须鞭灵桃恒可饵几廻三千年飞龙篇曹植楚辞离骚曰爲余驾飞龙兮杂瑶象以爲车曹植飞龙篇亦言求仙者乘飞龙而昇天与楚辞同意按琴曲亦有飞龙引晨游泰山云雾窈窕忽逢二童颜色鲜好乘彼白鹿手翳芝草我知眞人长跪问道西登玉堂金楼复道授我仙乐神皇所造教我服食还精补脑寿同金石永世难老应龙篇张正见张正见应龙篇言龙未起时乃在渊底藏以谕君子隠居养志以待时也广雅曰有鳞曰蛟龙有翼曰应龙有角曰虬龙无角曰螭龙应龙未起时乃在渊底藏非云足不蹈举则冲天翔譬彼野兰草幽居常独香淸风播四远万里望芬芳隠居可颐志自见马得彰鬭鸡篇曹植春秋左氏传曰季郈之鸡鬬季氏介其鸡郈氏爲之金距杜预云擣芥子播其羽也或曰以胶沙播之爲介鸡邺都故事曰魏朙帝大和中筑鬬鸡台赵王石虎亦以芥羽漆砂鬬鸡于此故曹植诗云鬬鸡东郊道走马长楸间是也游目极妙伎淸聴厌宫商主人寂无爲衆宾进乐方长筵坐戏客鬬鸡观闲房羣雄正翕赫双翘自飞扬挥羽邀淸风悍目发朱光觜落轻毛散严距往往伤长鸣入靑云扇翼独翺翔愿蒙狸膏助常得擅此场同前刘孝威丹鸡翠翼张妬敌复专场翅中含芥粉距外耀金气踰上党列名媿下鞴良祭桥愁魏后食跖忌齐王愿赐淮南药一使云间翔盘石篇曹植盘石山巅石飘飖涧底蓬我本太山人何爲客海东雚葭弥斥土林木无分重岸巖若崩缺湖水何汹汹蚌蛤被滨涯光彩如锦虹髙彼凌云霄浮气象螭龙鲸羹若丘陵须若山上松唿吸呑船欐澎濞戏中鸿方舟寻髙价珍宝丽以通一举必千里乘飔举帆幢经危履险阻未知命所钟常恐沈黄垆下与鼋鼈同南极苍梧野游眄竆九江中夜指参辰欲师当定从仰天长太息思想懐故邦乘桴何所志于嗟我孔公驱车篇曹植驱车掸驽马东到奉高城神哉彼太山五岳专其名隆高贯云霓嵯峨出太淸周流二六候间置十二亭上有涌醴泉玉石扬华英东北望呉野西眺观日精魂神所系属逝者感斯征王者以归天效厥元功成历代无不遵礼祀有品程探策或长短唯徳享利贞封者七十帝轩皇元独灵飡霞漱沆瀣毛羽被身形发举蹈虚廓径廷升窈㝠同寿东父年旷代永长生种葛篇曹植种葛南山下葛虆自成阴与君初㛰时结发恩义深欢爱在枕席㝛㫺同衣衾窃慕棠棣篇好乐和瑟琴行年将晚草佳人懐异心恩纪旷不接我情遂抑沉出门当何顾徘徊步北林下有交颈兽仰见双栖禽攀枝长叹息泪下沾罗襟良马知我悲延颈代我吟㫺爲同池鱼今爲商与参往古皆欢遇我独困于今弃置委天命悠悠安可任秋兰篇傅玄秋兰本出于楚辞离骚云秋兰兮蘪芜罗生兮堂下绿叶兮素华芳菲菲兮袭予兰香草言芳香菲菲上及于我也傅玄秋兰篇云秋兰荫玉池池水且芳香其旨言妇人之託君子犹秋兰之荫玉池与楚辞同意秋兰荫玉池池水且芳香芙蓉随风发中有双鸳鸯双鱼自涌濯两鸟时廻翔君其历九秋与妾同衣裳松柏篇鲍照松柏篇鲍照拟傅玄乐府龟鹤篇而作也松柏受命独历代长不衰人生浮且脆鴥若晨风悲东海迸逝川西山道落晖南郭悦籍短蒿里收永归谅无畴㫺时百病起尽期志士惜牛刀忍勉自疗治倾家行药事顚沛去迎医徒备火石苦奄至不得辞龟龄安可获岱宗限已迫睿圣不得畱爲善何所益舍此赤县居就彼黄垆宅永离九原亲长与三辰隔属纩生望尽阖棺世业埋事痛存人心恨结亾者懐祖塟既云及圹𡑞亦已开室族内外哭亲疏同共哀外姻远近至名列通夜台扶舆出殡宫低廻恋庭室天地有尽期我去无还日居者今已尽人事从此毕火歇烟既没形销声亦灭鬼神来依我生人永辞诀大草杳悠悠长夜无时节郁烟重冥下烦冤难具说安寝委沉寞恋恋念平生事业有余结形述未及成资储无甔石儿女皆孩婴一朝放舍去万恨纒我情追忆世上事束教以自拘朙发靡怡悆夕归多忧虞撤闲晨迳流辍宴式酒儒知今瞑目苦恨失尔时娯遥遥远民居独埋深壤中墓前人迹灭冡上草日丰空牀响鸣蜩髙松结悲风长寐无觉期谁知逝者竆生存处交广连榻舒华裀已没一何苦楛哉不容身㫺日平居时晨夕对六亲今日掩奈何一见无谐因礼席有降杀三龄速过隙几筵就收撤室宇改畴㫺行女游归途仕子复王役家世本平常独有亾者剧时祀望归来四节静茔丘孝子抚坟号父子知来不欲还心依恋欲见絶无由烦冤荒陇侧肝心尽崩抽采菊篇梁简文帝月精丽草散秋株洛阳少妇绝妍姝相唤提筐采菊珠朝起露溼霑罗襦东方千骑从骊驹岂不下山逢故夫飞尘篇傅玄飞尘秽淸流朝云蔽日光秋兰岂不芬鲍肆乱其芳河决溃金堤一手不能障阊阖篇梁武帝张衡西京赋曰表峣阙于阊阖阊阖天门也立髙阙以象之嶭综云紫微宫门名曰阊阖也阊阖篇葢出于此西汉本佳妍金马望甘泉卫尉屯兵上期门晓漏传犹重河东赋欲以追神仙羽骑凌云转阊阖带空悬长旗扫月窟鳯迹辗星躔但使丹砂就能令忆万年登名山行名山本鎭地迢递上凌霄云披金涧近雾起石梁遥翠微横鸟路珠树拂星桥风急淸溪晚霞散赤城朝寓目幽栖客驾口寻绮季迹絶桃源士忘情漆园吏沉冥负俗心疎索凌云意苍苍耸极天伏眺尽山川叠峰如积浪分崖若斜烟浅深闻渡雨轻重聴飞泉采药逢三岛寻眞遇九仙藏书凡几代看传已经年逝将追羽客千载一来旋西长安行傅玄乐府解题曰西长安行晋傅休奕云所思兮何在乃在西长安其下因叙别离之意也三辅旧事曰长安城以北斗周地图记曰长安城南爲南斗形北爲北斗形通典曰汉髙帝自栎阳徙都长安至惠帝方发人徒筑城即长安西北古城是也所兮何在乃在西长安何用存问妾香䙞双珠环何用重存问羽爵翠琅玕今我兮问君㪅有兮异心香亦不可烧环亦不可沈香烧日有歇环沈日自深齐讴行陆机汉书曰汉王至南郑诸将及士卒皆歌讴东归颜师古曰讴齐歌也谓齐声而歌或曰齐地之歌礼乐志曰齐古讴员六人梁元帝纂要曰齐歌曰讴是也陆机齐讴行备言齐地之美亦欲使人推分直进不可妄有所营也营丘负海曲沃野爽且平洪川控河济崇山入髙冥东被姑尤侧南界聊摄城海物䥘万类陆产尚千名孟诸吞楚梦百二侔秦京惟师恢东表桓后定周倾天道有迭代人道无久盈鄙哉牛山叹未及至人情爽鸠苟已徂吾子安得停行行将复去长存非所营同前沈约东秦称右地川隰固夷昶层峰驾苍云浊河流素壤靑丘良杳郁雪宫信疏敞王佐改殷命霸功缪周网齐歌行陆厥黄金徒满籝不如守章句雪宫纷多士稷下岌成覆同载双连珠合席悬河注垂帷五行下操笔百金赋华屋大车方高门驷马驱玄豹空不食南山隠云雾呉趋行陆机崔豹古今註曰呉趋行呉人以歌其地陆机呉趋行曰聴我歌呉趋趋歩也楚妃且勿叹齐娥且莫讴四坐竝淸听听我歌呉趋呉趋自有始请从阊门起阊门何嵯峨飞阁跨通波重栾承游极廻轩启曲阿蔼蔼庆云被泠泠鲜风过山泽多藏育土风淸且嘉泰伯导仁风仲雍杨其波穆穆延陵子灼灼光诸华王迹穨阳九帝功兴四遐大皇自富春矫首顿世罗邦彦应运兴粲若春林葩属城咸有士呉邑最爲多八族未足侈四姓实名家文徳熈淳懿武功侔山河礼让何济济流化自滂沲淑美难竆纪商榷爲此歌同前蠒满葢重帘唯有远相思藕叶淸朝钏何见早归时同前梁元帝水里生葱翅池心恒欲飞莲花逐牀返何时乘䑽归会吟行谢灵运乐府解题曰㑹吟行其致与呉趋同㑹谓会稽谢灵运㑹吟行曰咸共聆㑹吟六引缓淸唱三调伫繁音列筵皆静寂咸共聆会吟会吟自有初请从文命敷敷绩壶冀始刋木至江汜列㝛炳天文负海横地里连峰竞千仭背流各百里滮地溉粳稻轻云暧松杞两京愧佳丽三都岂能似层台指中天高墉积崇雉飞燕跃广途鹢首戏淸沚肆呈窈窕容路曜㛹娟子自来弥世代贤逹不可纪句践善废兴越叟识行止范蠡出江湖梅福入城市东方就旅逸梁鸿去桑梓牵缀书土风辞殚意未已乐府诗集卷第六十四东呉毛晋订正男扆再订乐府诗集乐府诗集卷第六十五乐府诗集卷第六十五太原郭茂倩编次杂曲歌辞北风行鲍照北风本卫诗也北风诗曰北风其凉雨雪其雱传云北风寒凉病万物以喻君政暴虐百姓不亲也若鲍照北风凉李白烛龙栖寒门皆伤北风雨雪而行人不归与卫诗异矣北风凉雨雪雱京洛女儿多严妆遥艳帷中自悲伤沉吟不语若爲忘问君何行何当归苦使妾坐自伤悲虑年至虑颜衰情易复恨难追同前李白烛龙栖寒门光曜犹旦开日月照之何不及此唯有北风号怒天上来燕山雪花大如席片片吹落轩辕台幽州思妇十二月停歌罢笑双蛾摧倚门望行人念君长城苦寒良可哀别时提劒救边去遗此虎文金髀钗中有一双白羽箭蜘蛛结网生尘埃箭空在人今战死不复廻不忍见此物焚之已成灰黄河捧土尚可塞北风雨雪恨难裁苦热行鲍照魏曹植苦热行曰行游到日南经历交阯乡苦热但曝露越夷水中藏乐府解题曰苦热行僃言流金砾石火山炎海之艰难也若鲍照云赤坂横西阻火山赫南威言南方瘴疠之地尽节征伐而赏之太薄也赤坂横西阻火山赫南威身热头且痛鸟堕魂未归汤泉发云潭焦烟起石矶日月有恒昬雨露未尝晞丹蛇踰百尺玄蜂盈十围含沙射流影吹蛊病行晖瘴气昼熏体菵露夜霑衣饥猿莫下食晨禽不敢飞毒泾尚多死渡泸宁具腓生躯蹈死地昌志登祸机戈船荣既薄伏波赏亦微爵轻君尚惜士重安可希同前梁简文帝六龙骛不息三伏起炎阳寝兴烦几案俯仰倦帏床滂沲汗似铄微靡风如汤洄池愧玉浪兰殿非含霜细帘时半卷轻幌乍横张云斜花影没日落荷心香愿见洪崖井讵怜河朔觞同前任昉旭旦烟云卷烈景入东轩倾光望转蕙斜日照西垣既卷蕉梧叶复倾葵藿根重簟无冷气挟石似懐温霡霂类珠缀喘吓状雷奔同前何逊㫺闻草木焦今覩沙石烂曀曀风愈静曈曈日渐旰习静闷衣巾读书烦几案卧思淸露浥坐待朙星灿蝙蝠户间飞蠛蠓窗中乱㑹无河朔饮室有临淄汗遗金自不拾恶木宁无榦愿以三伏晨催促九秋换同前庾信火井沈荧散炎洲高𦦨通鞭䂖未成雨鸣鸢不起风爲鸾翼扇愿备朙光宫临淄迎子礼中散就安丰美酒含兰气甘瓜开蜜筒寂寥人事屏还得隐墻东同前王维赤日满天地火云成山岳草木尽焦卷川泽皆竭涸轻纨觉衣重宻树苦阴薄莞簟不可近絺絺巾ㄙ再三濯出宇宙外旷然在寥廓长风万里来江海荡烦浊却顾身爲患始知心未觉忽入甘露门宛然淸凉乐同前王毂祝融南来鞭火龙火旗熖熖烧天红日轮当午凝不去万国如在洪炉中五岳翠干云彩灭阳侯海底愁波竭何当一夕金风发爲我扫却天下热同前僧皎然六月金数伏兹辰日在庚炎曦曝肌肤毒雾昬檐楹安得奋翅翮超遥出云征不知天地心如何匠生成火徳烧百卉瑶草不及荣省客当此时忽贻懐中琼捧翫烦袂涤啸歌美风生迟君佐元气调使四序平中令霜不祅火余气常贞江南诗骚客休吟苦热行同前僧齐已离宫划开赤帝怒喝起六龙奔日驭下土熬熬若煎煮苍生惶惶无处处火云峥嵘焚泬寥东臯老农肠欲焦何当一雨苏我苖爲君击壤歌帝尧太行苦热行刘长卿迢迢太行路自古称险恶千骑俨欲前羣峰望如削火云从中起仰视飞鸟落汗马卧髙原危旌倚长薄淸风何不至赤日方煎烁石露山木焦鳞竆水泉涸九重今旰食万里传朙略诸将候轩车元兇愁鼎镬何劳短兵接自有长缨缚通越事岂难渡泸功未博朝辞羊肠坂夕望贝丘郭漳水斜遶营常山遥入幕永懐姑苏下因寄建安作白雪和诚难沧波意空託陈琳书记好王粲从军乐早晚归汉庭随君上麟阁同前独孤及驷马上太行脩途亘辽碣王程无畱驾日昃未遑歇请问此何时恢台朱朙月长虵稽天讨上将方北伐朙主命使臣皇华得时杰已忘羊肠险岂惮温风热摇䇿汗滂沲登崖思纡结炎云如烟火溪谷将恐竭昼景赩可畏凉飈何由发山长飞鸟堕目极行车絶赵魏方俶扰安危俟朙哲归路岂不懐饮冰有苦节㑹同传檄至疑议立谈决况有阮元瑜翩翩秉书札起予歌赤坂永好踰白雪谁念剖竹人无因执羁绁春日行鲍照献岁发春吾将行春山茂春日朙园中鸟多嘉声梅始发桺始靑汎舟舻齐棹惊奏採菱歌鹿鸣风微起波微生弦亦发酒亦倾入莲池折桂枝芳䄂动芬叶披两相思两不知同前李白深宫高楼入紫淸金作蛟龙盘绣楹佳人当窗弄白日弦将手语弹鸣筝春风吹落君王耳此曲乃是升天行因出天池汎蓬瀛楼船蹙沓波浪惊三千双蛾献歌笑挝钟考鼓宫殿倾万姓聚舞歌太平我无爲人自宁三十六帝欲相迎仙人飘翩下云軿帝不去畱镐京安能爲轩辕独徃入窅冥小臣拜献南山寿陛下万古垂鸿名同前张籍春日融融池上暖竹牙出土兰心短草堂晨起酒半醒家僮报我园已满头上皮冠未曾整直入花间不寻径树树殷勤尽遶行举枝未徧春日暝不用积金着靑天不用服药求神仙但愿园里花长好一生饮酒花前老朗月行鲍照朗月出东山照我绮窗前窗中多佳人被服妖且妍靓妆坐帷里当户弄淸弦鬓夺卫女迅体絶飞燕先爲君歌一曲当作朗月篇酒至颜自解声和心亦宣千金何足重所存意气闲同前李白小时不识月唿作白玉盘又疑瑶台镜飞在靑云端仙人垂两足桂树作团团白兔擣药成问言与谁餐蟾蜍蚀圜影天朙夜已羿㫺落九乌天人淸且安隂精此沦惑去去不足观忧来其如何恻怆摧心肝朙月篇傅玄皎皎朙月光灼灼朝日晖㫺爲春蚕丝今爲秋女衣丹脣列素齿翠彩发蛾睂娇子多好言欢合易爲姿玉颜盛有时秀色随年衰常恐新间旧变故兴细微浮萍本无根非水将何依忧喜㪅相接乐极还自悲朙月子谢燮杪秋之遥夜朙月照髙楼登楼一廻望望见东陌头故人眇千里言别歴九秋相思不相见望望空离忧堂上歌行鲍照四坐且莫諠听我堂上歌㫺仕京洛时髙门临长河出入重宫里结友曹与何车马相驰逐宾朋好容华阳春孟春月朝光散流霞轻歩逐芳风言笑弄丹葩晖晖朱颜纷纷织女梭满堂皆美人目成对湘娥虽谢诗君闲朙妆带绮罗筝笛㪅弹吹髙唱好相和万曲不关情一曲动情多欲知情厚薄㪅听此声过前有一罇酒行傅玄置酒结此㑹主人起行觞玉罇两楹间丝理东西厢舞袖一何妙变化穷万方宾主齐徳量欣欣乐未央同享千年夀朋来㑹此堂同前陈后主殿髙丝吹满日落绮罗鲜莫论朝漏促倾巵待夕筵同前张正见前有一罇酒主人行夀今日合来坐者当今皆富且夀欲令主人三万嵗终嵗不知老爲吏当髙迁贾市得万倍桑蚕当大得主人宜子孙同前二首李白春风东来忽相过金罇绿酒生微波落花纷纷稍觉多美人欲醉朱颜靑轩桃李能㡬何流光欺人忽蹉跎君起舞日西夕当年意气不肯倾白发如丝叹何益琴奏龙门之绿桐玉壶美酒淸若空催弦拂柱与君饮看朱成碧颜始红胡姬貌如花当垆笑春风笑春风舞罗衣君今不醉欲安归前缓声歌古辞晋陆机前缓声歌曰游仙聚灵族髙㑹曾城阿言将前慕仙游冀命长缓故流声于歌曲也宋谢惠连又有后缓声歌大略戒居髙位而爲谗謟所蔽与前歌之意异矣按缓声本谓歌声之缓非言命也又有缓歌行亦出于此水中之马必有陆地之船但有意气不能自前心非木䂖荆根株数得覆葢天当复思东流之水必有西上之鱼不在大小但有朝于复来长笛续短笛欲今皇帝陛下三千万岁同前陆机游仙聚灵族髙㑹曾城阿长风万里举庆云郁嵯峨宓妃兴洛浦王韩起太华北徴瑶台女南要湘川娥肃肃霄驾动翩翩翠葢罗羽旗栖琼鸾玉衡吐鸣和太容挥髙弦洪崖发淸歌献酬既已周轻举乗紫霞总辔扶桑枝濯足旸谷波淸辉溢天门垂庆惠皇家同前孔寗子供帐设玄宫衆仙胥◮亚炤炤二仪旷雍容风云暇北伐太行鼓南整九疑驾笙歌兴洛川鸣箫起秦榭钧天异三代广乐非韶夏满堂皆人灵列筵必羽化乌可循日畱兔自延月夜弱水时一濯扶桑聊蹔舍兆旬方履端千龄◮八蜡同前沈约羽人广宵宴帐集瑶池东开霞泛綵霭澄雾迎香风龙驾出黄苑帝服起河宫九疑轥烟雨三山驭螭鸿玉銮乃排月瑶軷信凌空神行烛玄漠帝斾委曾虹箫歌笑嬴女笙吹恱姬童琼浆且未洽羽辔已腾空息凤曾城曲灭景淸都中降祐集皇代委祚溢华嵩同前谢惠连羲和纎阿去嵯峨覩物知命使余转欲悲歌忧戚人心胸处山勿居峰在行勿爲公居峰大阻锐爲公遇谗蔽邪琴自疎越雅韵能扬扬滑滑相混同终始福禄丰缓歌行谢灵运飞客结灵友凌空萃丹丘习习和风起采采彤云浮娥皇发湘浦霄朙出河洲宛宛连螭辔裔裔振龙旒同前李颀小来託身攀贵游倾财破产无所忧草拟经过石渠署朝将出入铜龙楼结交杜陵轻薄子谓言可生复可死一沉一浮㑹有时弃我翻然如脱屣男儿立身须自彊十五闭户颍水阳业就功成见朙主击钟鼎食坐华堂二八蛾睂梳堕马美酒淸歌曲房下文昌宫中赐锦衣长安陌上退朝归五侯宾从莫敢视三省官寮揖者稀早知今日读书是悔作从来任侠非乐府诗集卷第六十五东呉毛晋订正男扆再订乐府诗集乐府诗集卷第六十六乐府诗集卷第六十六太原郭茂倩编次杂曲歌辞结客少年场行鲍照后汉书曰祭遵尝爲部吏所侵结客杀人曹植结容篇曰结客少年场报怨洛北邙乐府解题曰结客少年场行言轻生重义慷慨以立功名也广题曰汉长安少年杀吏受财报仇相与探丸爲弹探得赤丸斫武吏探得黒丸杀文吏尹赏爲长安令尽捕之长安中爲之歌曰何处求子死桓东少年场生时谅不谨枯骨复何塟按结客少年场言少年时结任侠之客爲游乐之场终而无成故作此曲也骢马金络头锦带佩呉钩失意杯酒间白刃起相雠追兵一旦至负劔远行游去乡三十载复得还旧丘升髙临四关表里望皇州九衢平若水双阙似云浮扶宫罗将相夹道列王侯日中市朝满车马若川流撃钟陈鼎食方驾自相求今我独何爲轗懐百忧同前刘孝威少年本六郡遨游遍五都挿腰铜匕首障日锦涂苏鸷羽装银镝犀胶饰象弧近发连双兔髙弯落九乌边城多警急节使满郊衢居延箭箙尽疎勒井泉枯正蒙都䕶接何由惮险途千金募恶少一麾擒骨都勇余聊蹙鞠战罢戏投壶㫺爲北方将今爲南面孤拜君行负弩县令且前驱同前庾信结客少年场春风满路香歌撩李都尉果掷潘河阳折花遥劝酒就水㪅移牀今年喜夫壻新拜羽林郎定知刘碧玉偷嫁汝南王同前孔绍安结客佩呉钩横行度陇头雁在弓前落云从阵后浮呉师惊燧象燕将警奔牛转蓬飞不息冰河结未流若使三边定当封万里侯同前虞世南韩魏多竒节倜傥遗名利共矜然诺心各负纵横志结友一言重相思千里志绿沉朙月弦金络浮云辔吹箫入呉市击筑游燕肆寻源博望侯结客远相求少年重一顾长驱背陇头𦦨𦦨霜戈动耿耿劒虹浮天山冬夏雪交河南北流云起龙沙暗木落雁行秋轻生徇知已非是爲身谋同前虞羽客幽幷侠少年金络空连钱窃符方救魏击筑正懐燕轻生辞凤阙挥袂上祁连陆离横寳劒出没惊徂旃蒙轮恒顾敌超乗忽争先摧枯逾百战拓地远三千骨都魂已散楼兰首复传龙城含晓雾瀚海隔遥天歌吹金微返振旅玉门旋烽火今已息非复照甘泉同前卢照隣长安重游侠洛阳富才雄玉劒浮云骑金鞍朙月弓鬭鸡过渭北走马向关东孙宾遥见待郭解暗相通不受千金爵谁论万里功将军下天上虏骑入云中烽火夜似月兵气晓成虹横行徇知已负羽远征戎龙旌昬朔雾鸟阵卷寒风追奔瀚海咽战罢隂山空归来谢天子何如马上翁同前李白紫鷰黄金瞳啾啾摇绿鬉平朙相驰逐结客洛门东少年学劒术凌轹白猿公珠𫀆曵锦带匕首挿呉鸿由来万夫勇挟此生雄风託交从剧孟买醉入新丰笑尽一杯酒杀人都市中羞道易水寒从令日贯虹燕丹事不立虚没秦帝宫武阳死灰人安可与成功同前沈彬重义轻生一劒知白虹贯日报雠归片心惆怅淸平世酒市无人问布衣少年子王融闻有东方骑遥见上头人待君送客返桂钗当自陈同前呉均董生能巧笑子都信美目百万市一言千金买相逐不道参差菜谁论窈窕淑愿言奉绣被来就越人㝛同前李百药少年飞翠葢上路动金镳始酌文君酒新吹弄玉箫少年不欢乐何以尽芳朝千金笑里面一搦抱中腰挂冠岂惮㝛迎拜不胜娇寄语少年子无辞归路遥同前李白靑云年少子挟弹章台左鞍马四边开突如流星过金丸落飞鸟夜入琼楼卧夷齐是何人独守西山饿少年乐李贺芳草落花如锦地二十长游醉乡里红缨不重白马骄垂桺金丝香拂水吴娥未笑花不开绿鬓耸堕兰云起陆郎倚醉牵罗袂夺得寳钗金翡翠同前张祜二十便封侯名居第一流绿鬟深小院淸管下髙楼醉把金船掷闲敲玉镫游带盘红鼹䑕𫀆砑紫犀牛锦袋归调箭罗鞋起拨毬眼前长贵盛那信世间愁少年行三首李白击筑饮美酒劒歌易水湄经过燕太子结託幷州儿少年负壮气奋烈自有时因声鲁句践争情勿相欺五陵年少金市东银鞍白马度春风落花踏尽游何处笑入胡姫酒肆中君不见淮南少年游侠客白日毬猎夜拥掷唿卢百万终不惜报雠千里如咫尺少年游侠好经过浑身装束皆绮罗兰蕙相随喧妓女风光去处满笙歌骄矜自言不可有侠士堂中养来久好鞍好马乞与人十千五千旋沽酒赤心用尽爲知已黄金不惜栽桃李桃李栽来㡬度春一囘花落一囘新府县尽爲门下客王侯皆是平交人男儿百年且乐命何须徇书受贫病男儿百年且荣身何须徇节甘风尘衣冠半是征战士穷儒浪作林泉民遮莫枝根长百丈不如当代多还往遮莫亲姻连帝城不如当身自簮缨看取富贵眼前者何用悠悠身后名同前四首王维新丰美酒斗十千咸阳游侠多少年相逢意气爲君饮系马髙楼垂桺边汉家君臣欢宴终髙义云台论战功天子临轩赐侯印将军佩出朙光宫出身仕汉羽林郎初随骠骑战渔阳孰知不向邉庭苦纵死犹闻侠骨香一身能臂两雕弧虏骑千羣只似无偏坐金鞍调白羽纷纷射杀五单于同前二首王昌龄西陵侠年少送客过长亭靑槐夹两路白马如流星闻道羽书急单于㓂井陉气髙轻赴难谁顾燕山铭走马还相寻西楼下夕隂结交期一劒畱意赠千金髙阁歌声远重关桺色深夜闲须尽醉莫负百年心同前张籍少年从出猎长杨禁中新拜羽林郎独到辇前射双虎君王手赐黄金铛日日鬬鸡都市里赢得寳刀重刻字百里报雠夜出城平朙还在倡楼醉遥闻虏到平陵下不待诏书行上马斩得名王献桂宫封侯起第一日中不爲六郡良家子百战始取邉城功同前三首李嶷十八羽林郎戎衣事汉王臂鹰金殿侧挟弹玉舆㫄驰道春风起陪游出建章侍猎长杨下承恩㪅射飞尘生马影灭箭落雁行稀薄草归随仗联翩入琐闱玉劒膝邉横金杯马上倾朝游茂陵道草㝛凤凰城豪吏多猜忌无劳问姓名同前刘长卿射飞夸侍猎行乐爱联镳荐枕靑娥艶鸣鞭白马骄曲房珠翠合深巷管弦调日晚春风里衣香满路飘同前四首令狐楚少小邉州惯放狂骣骑蕃马射黄羊如今年事无筋力犹倚营门数雁行家本淸河住五城须凭弓箭得功名等闲飞鞚秋原上独向寒云试射声弓背霞朙劒照霜秋风走马出咸阳未收天子河隍地不拟囘头望故乡霜满中庭月过楼金鐏玉柱对淸秋当年称意须爲乐不到天朙未肯休同前二首杜牧官爲骏马监职帅羽林儿两绶藏不见落花何处期猎敲白玉镫怒袖紫金鎚田窦长畱醉苏辛曲䕶歧豪持出塞节笑别远山睂㨗报云台贺公卿拜寿巵连环羁玉声光碎绿锦蔽泥虬卷髙春风细雨走马去珠落璀璀白罽袍同前三首杜甫莫笑田家老瓦盆自从盛酒长儿孙倾银注瓦惊人眼共醉终同卧竹根巢燕养雏浑去尽红花结子已无多黄衫年少来宜数不见堂前东逝波马上谁家白面郎临堦下马坐人牀不通姓字麤豪甚指㸃银瓶索酒尝同前张祜少年足风情垂鞭卖眼行带金师子小裘锦骐驎狞选匠装金镫推钱买钿筝李陵虽効死时论得虚名同前韩翃千㸃斓斒喷玉骢青丝结尾绣纒鬃鸣鞭晚出章台路叶叶春依杨桺风同前施肩吾醉骑白马走空衢恶少皆称电不如五凤街头闲勒辔半垂衫袖揖金吾同前三首僧贯休锦衣鲜华手擎鹘闲行气貎多轻忽稼穑艰难总不知五帝三皇是何物自拳五色毬迸入他人宅郄捉苍头奴玉鞭打一百面白如削玉猖狂曲江曲马上黄金鞍适来新赌得同前韦庄五陵豪客多买酒黄金贱醉下酒家楼美人双翠幰挥劒邯郸市走马梁王苑乐事殊未央年华已云晚汉宫少年行李益君不见上宫警夜营八屯冬冬街鼓朝朱轩玉阶霜仗拥未合少年排入铜龙门暗闻弦管九天上宫漏沉沉淸吹繁才朙走马絶驰道唿鹰挟弹通缭垣玉笼金锁养黄口探雏取卵伴王孙分曹六博快一掷迎欢先意笑语喧巧爲柔媚学优孟儒衣嬉戏冠沐猿晚来香街经桺市行过倡市㝛桃根相逢杯酒一言失囘朱㸃白闻至尊金张许史伺颜色王侯将相莫敢论岂知人事无定势朝欢草戚如掌翻椒房宠移子爱夺一夕秋风生戾园徒用黄金将买赋宁知白玉暗成㾗持杯收水水已覆徙薪避火火㪅燔欲求四老张丞相南山如天不可上长乐少年行崔国辅遗郄珊瑚鞭白马骄不行章台折杨桺春草路㫄情长安少年行何逊长安美少年羽骑草连翩玉羁马脑勒金络珊瑚鞭阵云横塞起赤日下城圎追兵待都护烽火望祁连虎落夜方寝鱼丽晓复前平生不可定空信苍浪天同前沈烱长安好少年骢马鐡连钱陈王装脑勒晋后铸金鞭歩摇如飞鷰寳劒似舒莲去来新市侧遨游大道边道边一老翁颜鬓如衰蓬自言居汉世少小见豪雄五侯俱拜爵七贵各论功建章通北阙复道度南宫太后居长乐天子出囘中玉辇迎飞鷰金山赏邓通一朝复一日忽见朝市空扶桑无复海崑山倒向东少年何假问穨龄值福终子孙冥灭尽乡闾复不同泪尽眼方暗髀伤耳自聋杖䇿寻遗老歌啸咏悲翁遭随各有遇非敢访童蒙同前十首李廓金紫少年郎绕街鞍马光身从左中尉官属右春坊刬戴扬州㡌重薫异国香垂鞭踏青草来去杏园芳追逐轻薄伴闲游不着绯长拢出猎马数换打毬衣晓日寻花去春风带酒归靑楼无昼夜歌舞歇时稀日髙春睡足帖马赏年华倒挿银鱼袋行随金犊车还携新市酒远醉曲江花几度归侵黒金吾送到家好胜躭长行天朙烛满楼畱人看独脚赌马换偏头乐奏曽无歇盃廵不暂休时时遥冷笑怪客有春愁遨游携艶妓装束似男儿盃酒逢花住笙歌簇马吹鸎声催曲急春色讶归迟不以闻街鼓华筵待月移赏春唯逐胜大宅可曽归不乐还逃席多狂惯衣歌人踏月起语燕卷帘飞好妇唯相妬倡楼不醉稀㦸门连日闭苦饮惜残春开鎻通新客教姬屈醉人请歌牵白马自舞踏红茵时辈皆相许平生不负身新年髙殿上始见有光辉玉雁排方带金鵞立仗衣酒深和椀赐马疾打珂飞朝下人争看香街意气归游市慵骑马随姬入坐车楼边听歌吹帘外市钗花乐眼从人閙归心畏日斜苍头来去报饮伴到倡家小妇教鹦鹉头边唤醉醒犬娇眠玉鼻鹰掣撼金铃碧地攒花障红泥待客亭虽然长按曲不饮不曾听同前僧皎然翠楼春酒虾蟇陵长安少年皆共矜纷纷半醉绿槐道蹀躞花骢骄不胜渭城少年行崔颢洛阳二月梨花飞秦地行人春忆归扬鞭走马城南陌朝逢驿使秦川客驿使前日发章台传道长安春早来棠梨宫中鷰初至葡萄馆里花正开念此使人归㪅早三月便达长安道长安道上春可怜摇风荡日曲河邉万戸楼台临渭水五陵花桺满秦川秦川寒食盛繁华游子春来喜见花鬬鸡下杜尘初合走马章台日半斜章台帝城称贵里靑楼日晚歌钟起贵里豪家白马骄五陵年少不相饶双双挟弹来金市两两鸣鞭上渭桥渭城桥头酒新熟金鞍白马谁家㝛可怜锦瑟筝琵琶玉台淸酒就君家小妇春来不解羞娇歌一曲杨桺花邯郸少年行髙适邯郸城南游侠子自矜生长邯郸里千场纵博家仍富几度报雠身不死宅中歌笑日纷纷门外车马如云屯未知肝胆向谁是令人却忆平原君君不见今人交态薄黄金用尽还疎索以兹感激辞旧游㪅于时事无所求且与少年饮美酒往来射猎西山头同前郑钖霞鞍金口骝豹袖紫貂裘家住丛台下门前漳水流唤人呈楚舞借客试呉钩见说秦兵至甘心赴国雠乐府诗集卷第六十六东呉毛晋订正乐府诗集乐府诗集卷第六十七乐府诗集卷第六十七太原郭茂倩编次杂曲歌辞轻薄篇张华乐府解题曰轻薄篇言乘肥马衣轻裘驰逐经过爲乐与少年行同意何逊云城东美少年张正见云洛阳美少年是也末世多轻薄骄或好浮华志意能放逸赀财亦丰奢被服极纎丽肴膳尽柔嘉僮仆余梁肉婢妾蹈绫罗文轩树羽葢乘马鸣玉珂横簪刻玳瑁长鞭䥘象牙足下金鑮履手中双莫耶宾从焕络绎侍御何芬葩朝与金张期草㝛许史家甲第面长街朱门赫嵯峨苍梧竹叶淸宜城九醖醝浮醪随觞转素蚁自跳波美女兴齐赵妍唱出西巴一顾倾城国千金不足多北里献竒舞大陵奏名歌新声踰激楚妙妓絶阳阿玄鹤降浮云鱏鱼跃中河墨翟且停车展季犹咨嗟淳于前行酒雍门坐相和孟公结重关宾客不得蹉三雅来何迟耳热眼中花盘桉互交䥘坐席咸諠譁簪珥或堕落冠冕皆倾邪酣饮终日夜朙灯继朝霞絶缨尚不尤安能复顾他畱连弥信㝛此欢难可过人生若浮寄年时忽蹉跎促促朝露期荣乐遽几何念此肠中悲涕下自滂沲但畏执法吏礼防且切磋同前何逊城东美少年重身轻万亿柘弹隋珠丸白马黄金饰长安九逵上青槐䕃道植毂击晨已喧肩排暝不息走狗东西望牵牛向南直相期百戏傍去来三市侧象牀沓绣被玉盘传绮食大姉掩扇歌小妹开帘织相看独隐笑见人还敛色黄鹤悲故羣山枝咏新识乌飞过客尽雀聚行龙匿酌羽方厌厌此时欢未极同前张正见洛阳美年少朝日正开霞细蹀连钱马傍趋苜蓿花扬鞭还郄望春色满东家井桃映水落门桺杂风斜绵蛮弄靑绮蛱蝶遶承华欲往飞廉馆遥驻季伦车石橊传玛瑙兰肴奠象牙聊持自娯乐未是鬬豪奢莫嫌龙驭晚扶桑复浴鵶同前李益豪不必驰千骑雄不在垂双鞬天生俊气自相逐出与鵰鹗同飞翻朝行九衢不得意下鞭走马城西原忽闻燕雁一声去廻鞭挟弹平陵园归来靑楼曲未半美人玉色当金罇淮隂少年不相下酒酣半笑倚市门安知我有不平色白日欲顾红尘昬死生容易如反掌得意失意由一言少年但饮莫相问此中报雠亦报恩同前二首僧贯休绣林锦野春态相压谁家少年马蹄蹋蹋鬬鸡走狗夜不归一掷赌却如花妾唯云不颠不狂其名不彰悲夫木落萧萧蛩鸣唧唧不觉朱蔫脸红霜劫鬓漆世途多事泣向秋日方吟少壮不努力老大徒伤悲如何轻薄行僧齐已玉鞭金镫骅骝蹄横睂吐气如虹霓五陵春暖芳草齐笙歌到处花成泥日沉月上且鬭鸡醉来莫问天髙低伯阳道徳何涕唾仲尼礼乐徒卑栖灞上轻薄行孟郊长安无缓歩况值天景草相逢灞浐间亲戚不相顾自叹方拙身忽随轻薄伦常恐失所避化爲车辙尘此中生白髪疾走亦未歇游侠篇张华汉书游侠传曰战国时列国公子魏有信陵赵有平原齐有孟尝楚有春申皆借王公之势竞爲游侠以取重诸侯显名天下故后世称游侠者以四豪爲首焉汉兴有鲁人朱家及剧孟郭解之徒驰骛于闾里皆以侠闻其后长安炽盛街闾各有豪侠时万章在城西桺市号曰城西万章酒市有赵君都贾子光皆长安名豪报仇怨养刺客者也魏志曰杨阿若后名丰字伯阳少游侠常以报仇解怨爲事故时人爲之号曰东市相斫杨阿若西市相斫杨阿若后世遂有游侠曲魏陈琳晋张华又有博陵王宫侠曲翩翩四公子浊世称贤朙龙虎方交争七国竝抗衡食客三千余门下多豪英游说朝夕至辩士自从横孟尝出东关济身由鸡鸣信陵西反魏秦人不窥兵赵胜南诅楚乃与毛遂行黄歇北适秦太子还入荆美哉游侠士何以尚四卿我则异于是好古师老彭同前王襃京洛出名讴豪侠竞交游河南朝四姓关西谒五侯鬭鸡横大道走马出长楸桑隂徙将夕槐路转淹畱同前陈良洛阳丽春色游侠骋轻肥水逐车轮转尘随马足飞云影遥临葢花气近熏衣东郊鬬鸡罢南皮射雉归日草河桥上扬鞭惜晚晖同前崔颢少年负胆气好勇复知机仗劒出门去孤城逢合围杀人辽水上走马渔阳归䥘落金琐甲蒙茸貂䑕衣还家行且猎弓矢速如飞地逈鹰犬疾草深狐兔肥腰间悬两绶转眄生光辉顾谓今日战何如随建威游侠行孟郊壮士性刚决火中见石裂杀人不廻头轻生如蹔别岂知眼有泪肯白头上发平生无恩酬劒闲一百月侠客篇王筠侠客趋名利劒气坐相矜黄金涂鞘尾白玉饰钩膺晨驰逸广陌日草返平陵举鞭向赵李与君方代兴侠客行李白赵客缦胡缨呉钩霜雪朙银鞍照白马飒沓如流星十歩杀一人千里不畱行事了拂衣去深藏身与名闲过信陵饮脱劒膝前横将炙啖朱亥持觞劝侯嬴三杯吐然诺五岳倒爲轻眼花耳热后意气素霓生救赵挥金槌邯郸先震惊千秋二壮士烜赫大梁城纵死侠骨香不慙世上英谁能书阁下白首太玄经同前元稹侠客不怕死怕在事不成事成不肯藏姓名我非窃贼谁夜行白日堂堂杀袁盎九衢草草人面靑此客此心师海鲸海鲸露背横沧溟海波分作两处生海鲸分海减海力侠客有谋人莫测三尺铁虵延二国同前温庭筠欲出鸿都门隂云蔽城阙寳劒黯如水微红溼余血白马夜频嘶三更灞陵雪博陵王宫侠曲二首张华侠客乐幽险筑室穷山隂獠猎野兽稀施网川无禽嵗草饥寒至慷慨顿足吟穷令壮士激安能懐苦心干将坐自◮繁弱控余音耕佃穷渊陂种粟着劒镡收秋狭路间一击重千金栖迟熊罴穴容与虎豹林身在法令外纵逸常不禁雄儿任气侠声葢少年埸借友行报怨杀人租市㫄吴刀鸣手中利劒严秋霜腰间义素㦸手持白头镶腾超如激电囘旋如流光奋击当手决交尸自纵横宁爲殇鬼雄义不入圜墻生从命子游死闻侠骨香身没心不惩勇气加四方游猎篇张华乐府解题曰梁刘孝威游猎篇云之罘讲射所上林娯猎场备言游行射猎之事亦谓之行行游且猎篇岁草凝霜结坚冰沍幽泉厉风荡原隰浮云蔽昊天玄云晻合素雪纷连翩鹰隼始击鸷虞人献时鲜严驾鸣俦侣揽辔过中田戎车方四牡文轩驭紫燕舆徒既整饬容服丽且妍武骑列重围前驱抗脩旃倐忽似囘飈络绎若浮烟鼓譟山渊动冲尘云雾连轻缯拂素霓纎网荫长川游鱼未暇窜归雁不得旋由基控繁弱公差操黄间机发应弦倒一纵连双肩僵禽正狼籍落羽何翩翻积获被山阜流血丹中原驰骋未及勌曜灵俄移晷结罝弥薮泽嚣声振四鄙鸟惊触白刃兽骇挂流矢仰手接游鸿举足蹴犀兕如黄批狡兔靑骹撮飞雉鹄鹭不尽收凫鹥安足视日冥徒御劳赏勤课能否野飨㑹衆宾玄酒甘且旨燔炙播遗芳金觞浮素蚁珍羞坠归云纎肴出渌水四气运不停年时何亹亹人生忽如寄居世遽能几至人同祸福达士等生死荣辱浑一门安知恶与美游放使心狂覆车难再履伯阳爲我诫捡迹投淸轨行行游且猎篇刘孝威之罘讲射所上林娯猎场选徒骄楚客诏狩夸胡王䍑车已戒道风乌复启行佽飞具罾缴材官命蹶张髙罝掩月兔劲矢射天狼跖地不遑免排虚岂及翔日草钩陈转风淸铙吹扬归来宴平乐宁肯带禽荒同前李白邉城儿生年不读一字书但知游猎夸轻趫胡马秋肥宜白草骑来蹑影何矜骄金鞭拂云挥鸣鞘半酣唿鹰出远郊弓弯满月不虚发双鸧逬落连飞海邉观者皆避易勐气英风振沙碛儒生不及游侠人白首下帷复何益游子吟孟郊汉苏武诗曰幸有弦歌曲可以喻中懐请爲游子吟泠泠一何悲又有游子移亦类此也慈母手中线游子身上衣临行密密缝意恐迟迟归谁言寸草心报得三春晖同前顾况故枥思疲马故巢思迷禽浮云蔽我乡踯躅游子吟游子悲久滞浮云郁东岑客堂无丝桐落叶如秋霖艰哉远游子所以悲滞滛一爲浮云词愤塞谁能禁驰晖百年内唯愿展所钦胡爲不归欤坐使年病侵未老霜遶鬓非狂火烧心太行何艰哉北斗不可斟夜晴星河出耿耿辰与参佳人夐靑天尺素重于金泬寥羣动异眇黙诸境森苔衣上闲堦蜻蛚催寒砧立身计几悞道险无容针三年不还家万里遗锦衾梦魂无重阻离忧因古今胡爲不归欤孤负丘中琴腰下是何物牵纒旷登寻朝与名山期夕㝛楚水阴楚水殊演漾名山杳岖客从洞庭来婉娈潇湘深橘柚在南国鸿雁遗秋音下有碧草洲上有靑橘林引烛窥洞穴凌波睥天琛蒲荷影参差凫鹤雏淋涔浩歌惜芳杜散发轻华簪胡爲不归欤泪下沾衣襟鸢飞唳霄汉蝼蚁制鳣鱏赫赫大圣朝日月光照临圣主虽启廸竒人分堙沈层城发云韶玉府锵球琳鹿鸣志丰草况复虞人箴同前李益女羞夫壻荡客耻主人贱遭遇同衆流低囘愧相见君非靑铜镜何事空照面莫以衣上尘不谓心如练人生当荣盛待士勿言倦君看白日驰何异弦上箭游子移刘义恭三河游荡子丽颜迈荆寳携持玉柱筝懐挟忘忧草绸缪甘泉中驰逐邯郸道春服候时制秋纨迎凉造珍魄晖素腕玉迹满襟抱常叹乐日晏恒悲欢不早挥吹传旧美趋谣尽新好仲尼爲辍飡秦王足倾倒壮士篇张华燕荆轲歌曰风萧萧兮易水寒壮士一去兮不复还壮士篇葢出于此天地相震荡囘薄不知竆人物禀常格有始必有终年时俛仰过功名宜速崇壮士懐愤激安能守虚沖乗我大宛马抚我繁弱弓长劒横九野髙冠拂玄穹慷慨成素霓啸咤起淸风震响骇八荒奋威曜四戎濯鳞沧海畔驰骋大漠中独歩圣朙世四海称英雄壮士吟贾岛壮士不曽悲悲即无囘期如何易水上未歌先泪垂壮士行刘禹钖阴风振寒郊勐虎正咆哮徐行出烧地连吼入黄茆壮士走马去镫前弯玉弰叱之使人立一发如铍交悍情忽星坠飞血溅林梢彪炳爲我席羶充我庖里中欣害除贺酒纷号呶朙日长桥上倾城看斩蛟同前鲍溶西方太白髙壮士羞病死心知报恩处对酒歌易水砂鸿嘷天末横劒别妻子苏武执节归班超束书起山河不足重重在遇知已同前施肩吾一斗之胆撑脏腑如磥之筋碍臂骨有时悞入千人丛自觉一身横突兀当今四海无烟尘胸襟被压不得伸冻枭残虿我不取汚我匣里靑蛇鳞乐府诗集卷第六十七东呉毛晋订正男扆再订乐府诗集乐府诗集卷第六十八乐府诗集卷第六十八太原郭茂倩编次杂曲歌辞浩歌李贺楚辞屈原九歌曰望美人兮不来临风怳而浩歌浩大也南风吹山作平地帝遣天呉移海水王母桃花千遍红彭祖巫咸㡬囘死靑毛骢马参差钱娇春杨桺含细烟筝人劝我金屈巵神血未凝身问谁不须浪饮丁督护世上英雄本无主买丝绣作平原君有酒唯浇赵州土漏催水咽玉蟾蜍卫娘发薄不胜梳看见秋睂换深绿二十男儿那刺促浩歌行白居易天长地久无终毕昨夜今朝又朙日鬓发苍浪牙齿疎不觉身年四十七前去五十有㡬年把镜照面心茫然既无长绳系白日又无大药驻朱颜朱颜日渐不如故靑史功名在何处欲畱年少待富贵富贵不来年少去去复去兮如长河东流赴海无廻波贤愚贵贱同归尽北邙塜墓髙嵯峨古来如此非独我未死有酒且酣歌颜囘短命伯夷饿我今所得亦已多功名富贵须待命命若不来知奈何归去来引张炽晋书曰陶潜素简贵不私事上官义熙初爲彭泽令郡遣督邮至县吏白应束带见之潜叹曰吾不能爲五斗米折腰拳拳事乡里小儿即日解印绶去乃赋归去来其辞曰归去来兮田园将芜胡不归言人生㡬时不愿富贵乐天知命故去之无疑也归去来归期不可违相见故朙月浮云共我归丽人曲崔国辅乐府广题曰刘向别录云㫺有丽人善雅歌后因以名曲红颜称绝代欲竝眞无侣独有镜中人由来自相许丽人行杜甫三月三日天气新长安水邉多丽人态浓意远淑且眞肌理细腻骨肉匀绣罗衣裳照草春蹙金孔雀银麒麟头上何所有翠微㔩叶垂鬓脣背后何所见珠压腰衱穏称身就中云幕椒房亲赐名大国虢与秦紫駞之峰出翠釜水精之盘行素鳞犀筯厌饫久未下鸾刀缕切空纷纶黄门飞鞚不动尘御㕑丝络送八珍箫鼓哀吟感鬼神賔从杂沓实要津后来鞍马何逡廵当轩下马入锦茵杨花雪落覆白苹靑鸟飞去衔红巾炙手可热势绝伦愼莫近前丞相嗔望城行王融金城十二重云气出表里万戸如不殊千门反相似车马若飞龙长衢无极已箫鼓相逢迎信哉佳城市东飞伯劳歌古辞东飞伯劳西飞鷰黄姑织女时相见谁家儿女对门居开颜发艳照里闾南牕北牖桂月光罗帷绮帐脂粉香女儿年㡬十五六窈窕无双颜如玉三春已草花从风空畱可怜谁与同同前二首梁简文帝翻阶蛱蝶恋花情容华飞鷰相逢迎谁家总角歧路阴裁红㸃翠愁人心天牕绮井暖徘徊珠帘玉箧朙镜台可怜年㡬十三四工歌巧舞入人意白日西落杨桺垂含情弄态两相知西飞迷雀东羁雉倡楼秦女乍相随谁家妖丽隣中止轻妆薄粉光闾里网戸珠缀曲琼钩芳茵翠被香气流少年年㡬方三六含娇聚态倾人目余香落蕊坐相催可怜絶世谁爲媒同前刘孝威双栖翡翠两鸳鸯巫云洛月乍相望谁家妖冶折花枝衫长钏动任风吹金铺玉锁琉璃扉花钿寳镜织成衣美人年㡬可十余含羞骋笑敛风裾珠丸出弹不可追空畱可怜持与谁同前陈后主池侧鸳鸯春日鸎绿珠绛树相逢迎谁家佳丽过淇上翠钗绮袖波中漾雕轩绣戸花恒发珠帘玉砌移朙月年时二七犹未笄转顾流眄鬟鬓低风飞蕊落将何故可惜可怜空掷度同前陆瑜西王靑鸟秦女鸾姮娥婺女惯相看谁家玉颜窥上路粉色衣香杂风度九重楼槛芙蓉华四隣照镜菱茭花新妆年㡬才三五隐幔藏羞临网戸然香气歇不飞烟空畱可怜年一年同前江总南飞乌鹊北飞鸿弄玉兰香时㑹同谁家可怜出牕牖春心百媚胜杨桺银牀金屋挂流苏寳镜玉钗横珊瑚年时二八新红脸宜笑宜歌羞㪅敛风花一去杳不归秪爲无双惜舞衣同前辛徳源合欢芳树连理枝荆王神女乍相随谁家妖艳荡轻舟含娇转眄骋风流犀栧兰桡翠羽葢云罗雾縠莲花带女儿年㡬十六七玉面新妆映朝日落花从风俄度春空畱可怜何处新同前张柬之靑田白鹤丹山凤婺女姮娥两相送谁家絶世绮帐前艳粉芳脂映寳钿窈窕玉堂褰翠幕参差绣戸悬珠箔绝世三五爱红妆冶袖长裾兰麝香春去花枝俄易改可叹年光不相待同前李峤传书靑鸟迎箫鳯巫岭荆台数通梦谁家窈窕住园楼五马千金照陌头罗裙玉珮当轩出㸃翠施红竞春日佳人二八盛舞歌羞将百万呈双娥庭前芳树朝夕改空驻妍华欲谁待同前李暇秦王龙劒燕后琴珊瑚寳匣镂双心谁家女儿抱香枕开衾灭烛愿侍寝琼牕半上金缕帱轻罗隐面不障羞靑绮帏中坐相忆红罗镜里见愁色檐花照月鸎对栖空将可怜暗中啼鸣雁行鲍照卫匏有苦叶诗曰雝雝鸣雁旭日始旦郑康成云雁者随阳而处似妇人从夫故昏礼用焉雝雝声和也鸣雁行葢出于此雝雝鸣雁鸣正旦齐行命侣入云汉中夜相失羣离乱畱连徘徊不忍散憔悴容仪君不知辛苦霜雪亦何爲同前李元操听琴旋蔡子张罗避翟公夕㝛寒林上朝飞空井中既竝玄云曲复变海鱼风一报黄苑惠还游万嵗宫同前李白胡雁鸣辞燕山昨发委羽朝度关一一衔芦枝南飞散落天地间连行接翼往复还客居烟波寄湘呉凌霜触雪毛体枯畏逢矰缴惊相唿闻弦虚坠良可吁君㪅弹射何爲乎同前韩愈嗷嗷鸣雁鸣且飞竆秋南去春北归去寒就暖识所处天长地阔栖息稀风霜酸苦稻梁微羽毛摧落身不肥徘徊反顾羣侣违哀鸣欲下洲渚非江南水阔朝云多草长沙软无网罗闲飞静集鸣相和违忧懐息性匪他凌风一举君谓何同前鲍溶七月朔方雁心苦联影翻空落南土八月江南阴复晴浮云绕天难夜行羽翼劳痛心虚惊一声相唿百处鸣楚童夜㝛烟波侧沙上布罗连草色月闇风悲欲下天不知何处容栖息楚童胡爲伤我神尔不曾作远行人江南羽族本不少宁得网罗此客鸟同前陆龟蒙朔风动地来吹起沙上声闺中有边思玉筯此时横莫怕儿女恨主人烹不鸣晨风行王循晨风本秦诗也晨风诗曰鴥彼晨风郁彼北林传曰鴥疾飞貌晨风鹯也言穆公招贤人贤人往之疾如晨风之入北林也又曰如何如何忘我实多葢刺康公忘穆公之业而弃其贤臣焉益部耆旧传曰后汉杨终徙于北地望松县而母于蜀物故终自伤被罪充边乃作晨风之诗以舒其愤也若王循雾开九曲渎沈氏理檝令舟人但歌晨朝之风尔雾开九曲渎风起千金隄岸囘分野径林际成牛蹊凫随落潮去日傍绮霞低望日轻舟隐瑟瑟远蹇悽还眺小平急宴语方难齐同前范静妻沈氏理檝令舟入停舻息旅薄河津念君劬劳冐风尘临路挥袂泪沾巾飈流劲润逝若飞山髙帆急絶音徽畱子句句独言归中心焭焭将依谁风弥叶落永离索神往形返情䥘漠循带易缓愁难却心之忧矣叵销铄空城雀鲍照乐府解题曰鲍照空城雀云雀乳四鷇空城之阿言轻飞近集茹腹辛伤免网罗而已雀乳四鷇空城之阿朝拾野粟夕饮冰阿髙飞畏鸱鸢下飞畏网罗辛伤伊何言憷迫良已多诚不及靑鸟远食玉山禾犹胜呉宫燕无罪得焚窠赋命有厚薄长叹欲如何同前髙孝纬百雉何寥廓四面风云上纨素久爲尘池台尚可仰啾啾雀噪城郁郁无欢赏日草萦心曲横琴聊自奖同前李白嗷嗷空城雀身计何戚促本与鹪鹩羣不随凤凰族提携四黄口饮乳未尝足食君糠粃余常恐乌鸢逐耻渉太行险羞营覆车粟天命有定端守分絶所欲同前王建空城雀何不飞来人家住空城无人种禾黍土间生子草间长满地蓬蒿幸无主近村虽有髙树枝雨中无食长苦饥八月小儿挟弓箭家家畏我田头飞但能不出空城里秋时百草皆有子黄口黄口莫啾啾长尔得成无横死同前聂夷中一雀入官仓所食能损㡬所虑往损频官仓乃害尔鱼网不在天鸟网不在水饮啄要自然何必空城里同前刘驾饥啄空城土莫近太仓粟一粒未充肠却入公子腹且弔城上骨㡬曾害尔族不闻庄辛语今日寒芜绿沧海雀张率大雀与黄口来自沧海区清晨啄原粒日夕依野株虽忧鸷鸟击长懐沸鼎虞况复随时起翻飞不可初寄言挟弹子莫贱隋侯珠雀乳空井中刘孝威晋傅玄诗曰鹊巢丘城侧雀乳空井中居不附龙凤常畏虵与虫依贤义不恐近暴自当竆雀乳空井中葢出于此远去条支国心知汉徳优聊栖丞相府过令黄霸羞挟子须闲地空井共寻求辘轳丝绠绝桔橰冬藓周将怜羽翼长唯辞各背游乐府诗集卷第六十八东呉毛晋订正男扆再订乐府诗集乐府诗集卷第六十九乐府诗集卷第六十九太原郭茂倩编次杂曲歌辞车遥遥车车遥遥兮马洋洋追思君兮不可忘君安游兮西入秦愿将微影随君身君在阴兮影不见君仰日月妾所愿同前孟郊路喜到江尽江上又通舟舟车两无阻何处不得游丈夫四方志女子安可畱郎自别日言无令生远愁旅雁忽叫月断猿寒啼秋此夕梦君梦君在百城楼寒泪无因波寄恨无因辀愿爲驭者手与郎廻马头同前张籍征人遥遥出古城双轮齐动驷马鸣山川无处无归路念君长作万里行野田人稀秋草绿日草放马车中㝛惊麏游兔在我傍独唱乡歌对僮仆君家大宅凤城隅年年道上随行车愿爲玉銮系华轼终日有声在君侧门前旧辙久已平无由复得君消息同前张祜东方昽昽车轧轧地色不分新去辙闺门半掩牀半空班班枕花泪红君心若车千万转妾身如辙遗渐远碧川楼楼山宛宛马蹄在耳轮在眼桑门女儿情不浅莫道野蚕能作茧同前胡曾自从车马出门朝便入空房守寂寥玉枕夜鱼信絶金钿秋尽雁书遥脸边楚雨临风落头上春云向日销芳草又衰还不至碧天霜冷转无憀自君之出矣孝武帝汉徐干有室思诗五章其第三章曰自君之出矣朙镜暗不治思君如流水无有竆已时自君之出矣葢起于此齐虞羲亦谓之思君去时行自君之出矣金翠闇无精思君如日月囘还昼夜生同前刘义恭自君之出矣笥锦废不开思君如淸风晓夜常徘徊同前颜师伯自君之出矣芳帷低不举思君如囘雪流乱无端绪同前鲍令晖自君之出矣临轩不解颜砧杵夜不发髙门昼恒关帷中流熠燿庭前华紫兰物枯识节异鸿归知客寒游取草春尽余思待君还同前二首王融自君之出矣芳藇絶瑶巵思君如形影寝兴未曽离自君之出矣金鑪香不然思君如朙烛中宵空自煎同前虞羲自君之出矣杨桺正依依君去无消息唯见黄鹤飞关山多险阻士马少光辉流年无止极君去何时归同前范云自君之出矣罗帐咽秋风思君如蔓草连延不可竆同前六首陈后主自君之出矣霜晖当夜朙思君若风影来去不曾停自君之出矣房空帷帐轻思君如昼烛懐心不见朙自君之出矣不分道无情思君若寒草零落故心生自君之出矣尘网暗罗帷思君如落日无有暂还时自君之出矣绿草遍阶生思君如夜烛垂泪着鸡鸣自君之出矣愁颜难复覩思君如蘖条夜夜只交苦同前贾冯吉自君之出矣红颜转憔悴思君如朙烛煎心且衔涙同前陈叔达自君之出矣朙镜罢红妆思君如夜烛煎泪㡬千行同前李康代自君之出矣梁尘静不飞思君如满月夜夜减容晖同前辛弘智自君之出矣絃吹絶无声思君如百草撩乱逐春生同前卢仝自君之出矣壁上蜘蛛织近取见妾心夜夜无休息妾有双玉环寄君表相忆环是妾之心玉是君之徳驰情增悴容蓄思损精力玉簟寒悽悽延想心恻恻风含霜月朙水泛碧天色此水有尽时此情无终极同前雍𥙿之自君之出矣寳镜爲谁朙思君如陇水长闻呜咽声同前张祜自君之出矣万物看成古千寻葶苈枝争奈长长苦长相思呉迈远古诗曰客从远方来遗我一书札上言长相思下言久离别李陵诗曰行人难久畱各言长相思苏武诗曰生当复来归死当长相思长者久远之辞言行人久戍寄书以遗所思也古诗又曰客从远方来遗我一端绮文綵双鸳鸯裁爲合欢被着以长相思缘以结不解谓被中着绵以致相思緜緜之意故曰长相思也又有千里思与此相类晨有行路客依依造门端人马风尘色知从河塞还时我有同栖结宦游邯郸将不异客子分饥复共寒烦君尺帛书寸心从此殚遣妾长憔悴岂复歌笑颜檐隠千霜树庭枯十载兰经春不举䄂秋落宁复看一见愿道意君门已九关虞卿弃相印担簦爲同欢闺阴欲早霜何事空盘桓长相思梁昭朙太子相思无终极长夜起叹息徒见貎婵娟宁知心有忆寸心无以因愿附归飞翼同前二首张率长相思久离别美人之远如雨絶独延伫心中结望云云去远望鸟鸟飞灭空望终若斯珠涙不能雪长相思久别离所思何在苦天垂郁陶相望不得知玉阶月夕映罗帷罗帷风夜吹长思不能寝坐望天河移同前二首陈后主长相思久相忆关山征戍何时极望风云絶音息上林书不归廻纹徒自织羞将别后面还似初相识长相思怨成悲蝶萦草树连丝庭花飘散飞入帷帷中看只影对镜敛双睂两见同见月两别共春时同前二首徐陵长相思望归难传闻奉诏戍臯兰龙城远雁门寒愁来瘦转剧衣带自然寛念君今不见谁爲抱腰看长相思好奉节梦里恒啼悲不洩帐中起窗前髻桺絮飞还聚游丝断复结欲见洛阳花如君陇头雪同前萧淳长相思久离别新鷰参差条可结壶关远雁书绝对云恒忆阵看花复愁雪犹有望归心流黄未剪截同前陆琼长相思久离别一罢鸳文绮荐絶鸿已去桺堪结室冷镜疑冰庭幽花似雪容貎朝朝改书字看看灭同前王瑳长相思久离别两心同忆不相彻悲风悽愁云结桺叶睂上销菱花镜中灭雁封归飞断鲤素还流绝同前二首江总长相思久离别征夫去远芳音灭湘水深陇头咽红罗斗帐里绿绮淸弦絶逶迤百尺楼愁思三秋结长相思久别离春风送鷰入檐窥暗开脂粉弄花枝红楼千愁色玉筯两行垂心心不相照望望何由知同前罢秋有余惨还春不觉温讵知玉筵侧长挂销愁人同前郎大家宋氏长相思久离别关山阻风烟絶台上镜文销袖中书字灭不见君形影何曽有懽悦同前苏颋君不见天津桥下东流水东望龙门北朝市杨桺靑靑宛地垂桃红李白花参差花参差桺堪结此时忆君心断絶同前三首李白长相思在长安络纬秋啼金井栏微霜凄凄簟色寒孤灯不朙思欲絶卷帷望月空长叹美人如花隔云端上有靑冥之长天下有绿水之波澜天长路远魂飞苦梦魂不到关山难长相思摧心肝日色已尽花含烟月朙欲素愁不眠赵瑟初停凤凰柱蜀琴欲奏鸳鸯絃此曲有意无人传愿随春风寄燕然忆君迢迢隔靑天㫺日横波目今成流泪泉不信妾肠断归来看取朙镜前美人在时花满堂美人去后空余牀牀中绣被卷不寝至今三载犹闻香香亦竟不灭人亦竟不来相思黄叶落白露㸃靑苔同前张继辽阳望河县白首无由见海上珊瑚枝年年寄春鷰同前二首令狐楚君行登陇上妾梦在闺中玉箸千行落银牀一半空绮席春眠觉纱窗晓望迷朦胧梦里犹自在辽西同前白居易九月西风兴月冷霜华凝君秋夜长一夜魂九升二月东风来草坼花心开君春日迟一夜肠九廻妾住洛桥北君住洛桥南十五即相识今年二十三有如女萝草生在松之侧蔓短枝苦髙萦廻上不得人言人有愿愿至天必成愿作远方兽歩歩比肩行愿作深山木枝枝连理生千里思祖叔辨细君辞汉宇王嫱即虏衢寂寂人迳阻迢迢天路殊忧来似悬斾涙下若连珠无因上林雁但见邉城芜同前李白李陵没胡沙苏武还汉家迢迢五原关朔雪乱边花一去隔絶域思归但长嗟鸿雁向西北飞书报天涯同前李端凉州风月美遥望居延路泛泛下天云靑靑缘寒树燕山苏武上海岛田横住㪅是草生时行人出门去乐府诗集卷第六十九东呉毛晋订正男扆再订乐府诗集乐府诗集卷第七十乐府诗集卷第七十太原郭茂倩编次杂曲歌辞行路难十九首鲍照乐府解题曰行路难备言世路艰难及离别悲伤之意多以君不见爲首按陈武别传曰武常牧羊诸家牧竖有知歌谣者武遂学行路难则所起亦远矣唐王昌龄又有变行路难奉君金巵之美酒瑇瑁玉匣之彫琴七綵芙蓉之羽帐九华蒲萄之锦衾红颜零落岁将草寒光宛转时欲沉愿君裁悲且减思听我抵节行路吟不见柏梁铜雀上宁闻古时淸吹音洛阳名工铸爲金博山千斲万镂上刻秦女携手仙承君淸夜之欢娱列置帏里朙烛前外发龙鳞之丹綵内含兰芬之紫烟如今君心一朝异对此长叹终百年璇闺玉墀上椒阁文牕绣户垂绮幕中有一人字金兰被服纎罗藴芳藿春鷰差池风散梅开帏对影弄禽爵含歌揽涕恒抱愁人生㡬时得爲乐宁作野中之双凫不愿云间之别鹤泻水置平地各自东西南北流人生亦有命安能行叹复坐愁酌酒以自寛举杯断絶歌路难心非木石岂无感吞声踯躅不敢言君不见河边草冬时枯死春满道君不见城上日今暝没山去朙朝复㪅出今我何时当得然一去永灭入黄泉人生苦多懽乐少意气敷腴在盛年且愿得志数相就牀头恒有酤酒钱功名竹帛非我事存亾贵贱委皇天对案不能食拔劒击柱长叹息丈夫生世能㡬时安能叠燮垂羽翼弃檄罢官去还家自休息朝出与亲辞草还在亲侧弄儿牀前戏看妇机中织自古圣贤尽贫贱何况我辈孤且直愁思忽而至跨马出北门举头四顾望但见松柏园荆棘鬰蹲蹲中有一鸟名杜鹃言是古时蜀帝魂声音哀苦鸣不息羽毛憔悴似人髠飞走树间啄虫蚁岂忆往日天子尊念此死生变化非常理中心恻怆不能言中庭五株桃一株先作花阳春沃若二三月从风簸荡落西家西家思妇见悲惋零泪沾衣抚心叹初我送君出户时何言淹畱节廻换牀席生尘朙镜垢纎腰瘦削发蓬乱人生不得恒称意惆怅徙倚至夜半剉蘖染黄丝黄丝历乱不可治我㫺与君始相値尔时自谓可君意结带与我言死生好恶不相置今日见我颜色衰意中索寞与先异还君金钗瑇瑁簪不忍见之益愁思君不见蕣华不终朝须臾淹冉零落销盛年妖艳浮华辈不久亦当诣冢头一去无还期千秋万嵗无音词孤魂焭焭空陇间独魄徘徊遶坟基但闻风声野鸟吟岂忆平生盛年时爲此令人多悲悒君当纵意自熙怡君不见枯箨走阶庭何时复靑着故茎君不见亾灵蒙享祀何时倾盃竭壶君当见此起忧思宁反得与时人争生人倐忽如絶电华年盛徳㡬时见但令纵意存髙尚旨酒佳肴相胥䜩持此从朝竟夕草差得忘忧消愁怖胡为惆怅不能已难尽此曲令君忤今年阳初花满林朙年冬末雪盈岑推移代谢纷交转我君边戍独稽沉执袂分别已三载迩来淹寂无分音朝悲惨惨遂成滴草思遶遶最伤心膏沐芳余久不御蓬首乱鬓不设簪徒飞轻埃舞空帷粉筐黛器靡复遗白生畱世苦不幸心中惕惕恒懐悲春禽喈喈旦草鸣最伤君子忧思情我初辞家从军侨荣志溢气干云霄流浪渐冉经三龄忽有白发素髭生今草临水㧞已尽朙日对镜复已盈恐羁死爲客思寄灭生死空精每懐旧乡野念我旧人多悲声忽见过客问何我宁知我家在南城答云我曽居君乡知君游宦在此城我行离邑已万里今方羇役去远征来时闻君妇闺中孀居独㝛有贞名亦云朝悲泣闲房又闻草思泪沾裳形容憔悴非㫺悦蓬鬓衰颜不复妆见此令人有余悲当愿君懐不暂忘君不见少壮从军去白首流离不得还故乡窅窅日夜隔音尘断絶阻河关朔风萧条白云飞胡笳哀急边气寒听此愁人兮奈何登山远望得畱颜将死胡马迹宁见妻子难男儿生世轗轲欲何道绵忧摧抑起长叹君不见柏梁台今曰丘墟生草莱君不见阿房宫寒云泽雉栖其中歌妓舞女今谁在髙坟垒垒满山隅长䄂纷纷徒竞世非我㫺时千金躯随酒逐乐任意去莫令含叹下黄垆君不见水上霜表里阴且寒虽蒙朝日照信得㡬时安民生固如此谁令摧折彊相看年去年来自如削白髪零落不胜冠君不见春鸟初至时百草含靑俱作花寒风萧索一旦至竟得㡬时光华日月流迈不相饶令我愁怨恨多诸君莫叹贫富贵不由人丈夫四十彊而仕余当二十弱冠辰莫言草木委大雪㑹应苏息遇阳春对酒叙长篇竆途运命委皇天但愿樽中九酝满莫惜牀头百箇钱直须优游卒一岁何劳辛苦事百年同前僧寳月君不见孤雁关外发酸嘶度扬越空城客子心肠断幽闺思妇气欲絶凝霜夜下拂罗衣浮云中断开朙月夜夜遥遥徒相思年年望望情不歇寄我匣中靑铜镜倩人爲君除白髪行路难行路难夜闻南城汉使度使我流泪忆长安同前四首吴均洞庭水上一株桐经霜触浪困严风㫺时抽心曜白日今旦卧死黄沙中洛阳名士见咨嗟一剪一刻作琵琶白璧规心学朙月珊瑚映面作风花帝王见赏不见忘提携把握登建章掩抑摧藏张女弹殷勤促柱楚朙光年年月月对君王遥遥夜夜㝛未央未央綵女弃鸣箎争先拂拭生光仪茱萸锦衣玉作匣安念㫺日枯树枝不学衡山南岭桂至今千载犹未知靑琐门外安石橊连枝接叶夹御沟金墉城西合欢树垂条照綵拂凤楼游侠少年游上路倾心顚倒相恋慕摩顶至足买片言开胸沥胆取一顾自言家在赵邯郸翩翩舌杪复劒端靑骊白駮的卢马金羁绿控紫丝鞶躞蹀横行不肯进夜夜汗血至长安长安城中诸贵臣争贵儒者席上珍复闻梁王好学问轻弃劒客如埃尘吾丘寿王始得意司马相如适被申大才大辩尚如此何况我辈轻薄人君不见西陵田从横十字成陌阡君不见东郊道荒凉芜没起寒烟尽是㫺日帝王处歌姬舞女达天曙今日翩妍少年子不知华盛落前去吐心吐气许他人今旦廻惑生犹豫山中桂树自有枝心中方寸自相知何言岁月忽若驰君之情意与我离还君玳瑁金雀钗不忍见此便心危君不见上林苑中客冰罗雾縠象牙席尽是得意忘言者探肠见胆无所惜白酒甜盐甘如乳绿觞皎镜华如碧少年持名不肯尝安知白驹应过隙博山鑪中百和香郁金苏合及都梁逶迤好气佳容貎经过靑琐历紫房已入中山冯后帐复上皇帝班姬牀班姬失宠颜不开奉箒供养长信台日草耿耿不能寐秋风切切四面来玉阶行路生细草金鑪香炭变成灰得意失意须臾顷非君方寸逆所裁同前二首费昶君不见长安客舍门倡家少女名桃根贫竆夜纺无灯烛何言一朝奉至尊至尊离宫百余处千门万户不知曙唯闻哑哑城上乌玉阑金井牵辘轳丹梁翠柱飞屠苏香薪桂火炊雕胡当年翻覆无常定薄命爲女何必麤君不见人生百年如流电心中坎壈君不见我㫺初入椒房时讵减班姬与飞燕朝踰金梯上凤楼草下琼钩息鸾殿柏台昼夜香锦帐自飘飏笙歌膝上吹琵琶陌上桑过蒙恩所赐余光曲沾被既逢阴后不自专复值程姬有所避黄河千年始一淸微躯再逢永无议娥睂偃月徒自妍傅粉施朱欲谁爲不如天渊水中鸟双去双归长比翅同前王筠千门皆闭夜何央百忧俱集断人肠探揣箱中取刀尺拂拭机上断流黄情人逐情虽可恨伤畏邉远乏衣裳已缲一蠒催衣缕复擣百和薫衣香犹忆去时腰大小不知今日身短长裲裆双心共一袜袙复两邉作八撮襻带虽安不忍缝开孔裁穿犹未达胸前却月两相连本照君心不照天愿君分朙得此意勿复流荡不如先含悲含怨判不死封情忍思待朙年同前卢照隣君不见长安城北渭桥邉枯木横槎卧古田㫺日含红复含紫常时畱雾亦畱烟春景春风花似雪香车玉轝恒阗咽若个游人不竞攀若个倡家不来折倡家寳袜蛟龙帔公子银鞍千万骑黄鸎一向花娇春两两三三将子戏千尺长条百尺枝丹桂靑榆相蔽亏珊瑚叶上鸳鸯鸟凤凰巢里鶵鹓儿巢倾枝折凤归去条枯叶落狂风吹一朝零落无人问万古摧君讵知人生贵贱无终始倐忽须臾难久恃谁家能驻西山日谁家能偃东流水汉家陵树满秦川行来行去尽哀怜自㫺公卿二千石咸拟荣华一万年不见朱唇将白貌惟闻素棘与黄泉金貂有时须换酒玉麈但摇莫计钱寄言坐客神仙署一生一死交情处苍龙阙下君不来白鹤山前我应去云间海上邈难期赤心㑹合在何时但愿尧年一百万长作巢由也不辞同前张纮君不见温家玉镜台提携抱握九重来君不见相如绿绮琴一抚一拍凤凰音人生意气须及早莫负当年行乐心荆王奏曲楚妃叹曲尽欢终夜将半朱楼银阁正平生碧草靑苔坐芜澷当春对酒不须疑视日相看能㡬时春风吹尽鷰初至此时自爲称君意秋露萎草鸿始归此时衰草与君违人生翻覆何常定谁容颜无是非同前五首贺兰进朙君不见嵓下井百尺不及泉君不见山上蒿数寸凌云烟人生相命亦如此何苦太息自忧煎但愿亲友长含笑相逢莫吝杖头钱寒夜邀欢须秉烛岂得空思花桺年君不见门前桺荣曜暂时萧索久君不见陌上花狂风吹去落谁家谁家思妇见之叹蓬首不梳心历乱盛年夫壻长别离嵗草相逢色凋换君不见荒树枝春花落尽蜂不窥君不见梁上泥秋风始髙燕不栖荡子从军事征战蛾睂婵娟空守闺独㝛自然堪下泪况复时闻乌夜啼君不见云间月暂盈还复缺君不见林下风声逺意难竆亲故平生欲聚散欢娯未尽樽酒空自叹靑靑陵上柏嵗寒能与㡬人同君不见东流水一去无竆已君不见西郊云日夕空氛氲羣雁徘徊不能去一雁悲鸣复失羣人生结交在终始莫爲升沉中路分同前崔颢君不见建章宫中金朙枝万万长条拂地垂二月三月花如霰九重幽深君不见艳彩朝含四寳宫香风吹入朝云殿汉家宫女春未阑爱此芳香朝草看看去看来心不忘攀折将安镜台上双双素手翦不成两两红妆笑相向建章昨夜起春风一花飞落长信殿长信丽人见花泣忆此珍树何嗟及我㫺初在昭阳时朝折草折登玉墀秖言嵗嵗长相对不寤今朝遥相思乐府诗集卷第七十东呉毛晋订正男扆再订乐府诗集乐府诗集卷第七十一乐府诗集卷第七十一太原郭茂倩编次杂曲歌辞行路难三首李白金罇淸酒斗十千玉盘珍羞直万钱停杯投筯不能食拔劒四顾心茫然欲渡黄河冰塞川将登太行雪暗天闲来垂钓坐溪上忽复乘舟梦日边行路难行路难多歧路今安在长风破浪㑹有时直挂云帆济沧海大道如靑天我独不得出羞逐长安社中儿赤鸡白狗赌梨栗弹劒作歌奏苦声曵裾王门不称情淮隂市井笑韩信汉朝公卿忌贾生君不见㫺时燕家重郭隗拥篲折腰无嫌猜剧辛乐毅感恩分输肝剖胆効英才昭王白骨萦蔓草谁人㪅扫黄金台行路难归去来有耳莫洗颍川水有口莫食首阳蕨含光混世贵无名何用孤髙比云月吾观自古贤达人功成不退皆殒身子胥既弃吴江上屈原终投湘水濵陆机才多岂自保李斯税驾苦不早华亭鹤唳讵可闻上蔡苍鹰何足道君不见呉中张翰称达士秋风忽忆江东行且乐生前一杯酒何须身后千载名同前三首顾况君不见古来烧水银变作北邙山上尘藕丝挂身在虚空欲落不落愁杀人睢水英雄多血刃建章宫阙成灰烬淮王身死桂枝折徐氏一去音书絶行路难行路难生死皆由天秦皇汉武遭不脱汝独何人学神仙君不见担雪塞井徒用力炊砂作饭岂堪喫一生肝胆向人尽相识不如不相识冬靑树上挂凌霄嵗宴花凋树不彫凡物各自有根本种禾终不生豆苗行路难行路难何处是平道中心无事当富贵今日觉君颜色好君不见少年头上如云髪少壮如云老如雪岂知灌顶有醍醐能使淸凉头不热吕梁之水挂飞流鼋鼍蛟蜃不敢游少年恃险若平地独倚长劒凌淸秋行路难行路难㫺少年今已老前朝竹帛事皆空日草牛羊古城草同前李颀汉家名臣杨德祖四代五公享茅土父兄子弟绾银黄跃马鸣珂朝建章火浣单衣绣方领茱萸锦带玉盘囊宾客塡街复满座片言出口生辉光世人逐势争奔走沥胆隳肝唯恐后当时一顾生靑云自谓生死长随君一朝谢病还乡里竆巷苍茫絶知己秋风落叶闭重门昨日论交竟谁是薄俗嗟嗟难重陈深山麋鹿可爲隣鲁连所以蹈沧海古往今来称达人同前二首高适君不见富家翁㫺时贫贱谁比数一朝金多结豪贵万事胜人健如虎子孙成长满眼前妻能管絃妾能舞自矜一朝忽如此郄笑傍人独悲苦东隣少年安所如席门穷巷出无车有才不肯学干谒何用年年空读书长安少年不少钱能骑骏马鸣金鞭五侯相逢大道边美人弦管争畱连黄金如斗不敢惜片言如山莫弃捐安知顦顇读书者草㝛虚台私自怜同前张籍湘东行人长叹息十年离家归未得弊裘羸马苦难行僮仆饥寒少筋力君不见牀头黄金尽壮士无颜色龙蟠泥中未有云不能生彼昇天翼同前聂夷中莫言行路难夷狄如中国谓言骨肉亲中门如异域出处全在人路亦无通塞门前两条辙何处去不得同前韦应物荆山之白玉兮良工琱琢双环连月蚀中央镜心穿故人赠妾初相结恩在环中寻不絶人情厚薄苦须臾㫺似连环今似玦连环可碎不可离如何物在人自移上客勿遽欢听妾歌路难傍人见环环可怜不知中有长恨端同前三首桺宗元君不见夸父逐日窥虞渊跳踉北海超崑崙披霄决汉出沆漭瞥裂左右遗星辰须臾力尽道渴死狐䑕蜂蚁争噬吞北方竫人长九寸开口抵掌㪅笑喧啾啾饮食滴与粒生死亦足终天年睢盱大志少成遂坐使儿女相悲怜虞衡斤斧罗千山工命採斫杙与椽深林土翦十取一百牛连鞅摧双辕万围千寻妨道路东西蹶倒山火焚遗余毫末不见躝跞磵壑何当存羣材未成质已夭突兀豁空嵒峦柏梁天灾武库火匠石狼顾相愁冤君不见南山栋梁益稀少爱材养育谁复论飞雪断道冰成梁侯家炽炭雕玉房蟠龙吐耀虎喙张熊蹲豹踯争低昻攒峦藂崿射朱光丹霞翠雾飘竒香美人四向廻朙珰雪山冰谷晞太阳星躔奔走不得止奄忽双鷰栖虹梁风台露榭生光饰死灰弃置参与商盛时一去贵反贱桃笙葵扇安可常同前鲍溶玉堂向夕如无人丝竹俨然宫商死细人何言入君耳尘生金樽酒如水君今不念嵗磋跎雁天朙朙凉露多华灯靑凝久照夜綵童窈窕虚垂罗入宫见妬君不察莫入此地出风波此时不乐早休息女颜易老君如何同前五首僧贯休不㑹当时作天地刚有多般愚与智到头还用眞宰心何如上下皆淸气大道冥冥不知处那堪顿得羲和辔义不义兮仁不仁拟学长生㪅容易负心爲炉复爲火缘木求鱼应且止君不见烧金炼石古帝王鬼火荧荧白杨里君不见道傍废井生古木本是骄奢贵人屋㡬度美人照影来素绠银瓶濯纎玉云飞雨散今如此绣闼雕甍作荒谷沸渭笙歌君莫夸不应长是西家哭休说遗编行者㡬至竟终须合天理败他成此亦何功苏张终作多言鬼行路难行路难不在羊肠里九有茫茫共尧日浪死虚生亦非一淸浄玄音竟不闻花眼酒肠暗如漆或偶因片言只字登第光二亲又不能献可替不航要津口谈羲轩与周孔履行不及屠沽人行路难行路难日草途远空悲叹君不见道傍树有寄生枝靑靑郁郁同荣衰无情之物尚如此爲人不及还堪悲父归坟兮未朝夕已分黄金争田宅髙堂老母头似霜心作数支泪常滴我闻忽如负芒刺不独爲君空叹息古人尺布犹可缝浔阳义大令人忆寄言世上爲人子孝义团圆莫如此若如此不遄死兮㪅何俟君不见山髙海深人不测古往今来转靑碧浅近轻浮莫与交池卑只解生荆棘谁道黄金如粪土张耳陈余断消息行路难行难君自看同前二首僧齐已行路难君好看惊波不在黤黮间小人心里藏崩湍七盘九折寒崷崪翻车倒葢犹堪出未似是非脣舌危闇中潜毁平人骨君不见楚灵均千古沉冤湘水滨又不见李太白一朝郄作江南客下浸与髙盘不爲行路难是非眞险恶翻覆作峰峦漆媿同时黑朱惭巧处丹令人畏相识欲画白云看同前翁绶行路艰难不复歌故人荣达我蹉跎双轮晚上铜梁雪一叶春浮瘴海波自古要津皆若此方今失路欲如何君看西汉翟丞相凤沼朝辞草雀罗同前嶭能何处力堪殚人心险万端藏山难测度暗水自波澜对面如千里廻肠似七盘已经吴坂困欲向雁门难南北诚须泣髙深不可干无因善行止车辙得平安从军中行路难二首骆宾王君不见封狐雄虺自成羣冯深负固结妖氛玉玺分别征恶少金坛受律动将军将军拥旄宣庙略战士横行静夷落长驱一息背铜梁直指三巴逾劒阁阁道岧嶤上戍楼劒门遥裔俯灵丘卭关九折无平路江水双源有急流征役无期返他乡岁华晚杳杳丘陵出苍苍林薄远途危紫葢峰路涩靑泥坂去去指哀牢行行入不毛絶壁千里险连山四望髙中外分区宇夷夏殊风土交趾枕南荒昆弥临北户川源饶毒雾溪谷多淫雨行潦四时流崩查千嵗古漂梗飞蓬不自安扪藤引葛度危峦㫺时闻道从军乐今日方知行路难苍江绿水东流驶炎洲丹徼南中地南中南斗映星河秦川秦塞阻烟波三春边地风光少五月泸中瘴疠多朝驱疲斥候夕息倦谁何向月弯繁弱连星转太阿重义轻生懐一顾东伐西征凡㡬度夜夜朝朝班鬓新年年嵗嵗戎衣故灞城隅滇池水天涯望转积地际行无已徒觉炎凉节物非不知关山千万里弃置勿重陈重陈多苦辛且悦淸笳杨桺曲讵忆芳园桃李人绛节朱旗分白羽丹心白刃酬朙主但令一技君王识谁惮三边征战苦行路难行路难歧路㡬千端无复归云冯短翰望日想长安君不见玉关尘色暗边亭铜鞮杂虏寇长城天子按劒征余勇将军受脤事横行七德龙韬开玉帐千里鼍鼓叠金钲阴山苦雾埋髙垒交河孤月照连营去去无穷极拥斾遥遥过絶国阵云朝结晦天山寒沙夕涨迷疎勒龙鳞水上开鱼贯马首山前振鵰翼长驱万里詟祁连分麾三命武功宣百发乌号遥碎桺七尺龙交廻照莲春来秋去移灰琯兰闺桺市芳尘断雁门迢递尺书稀鸳被相思双带缓行路难誓令氛祲静臯兰但使封侯龙頟贵讵随中妇凤楼寒变行路难王昌龄向晚横吹悲风动马嘶合前驱引旗节千里阵云帀单于下阴山砂砾空飒飒封侯取一战岂复念闺合古别离江淹楚辞曰悲莫悲兮生别离古诗曰行行重行行与君生别离相去万余里各在天一涯后苏武使匈奴李陵与之诗曰良时不可再离别在须臾故后人拟之爲古别离梁简文帝又爲生别离宋吴迈远有长别离唐李白有远别离亦皆类此远与君别者乃至雁门关黄云蔽千里游子何时还送君如昨日檐前露已团不惜蕙草晚所悲道里寒君在天一涯妾身长别离愿一见颜色不异琼树枝兔丝及水萍所寄终不移同前沈佺期白水东悠悠中有西行舟舟行有返棹水去无还流奈何生别者戚戚懐远游远游谁当惜所悲㑹难收自君闻芳躧靑阳四五遒皓月掩兰室光风虚蕙楼相思无朙晦长叹累冬秋离居分迟草高驾何淹畱同前孟云卿朝日上髙台离人怨秋草但见万里天不见万里道君行本遥远苦乐良难㝛㫺梦同衾忧心梦顚倒含酸欲谁诉转转伤懐抱结髪年已迟征行去何早寒暄有时谢顦顇难再好人皆算年寿死者何曽老少壮无见期水深风浩浩同前李益双劒欲别风悽然雌沉水底雄上天江廻汉转两不见云交雨合知何年古来万事皆由命何用临涕苦相连同前二首于濆入室少情意出门多路歧黄鹤有归日荡子无还时人谁无分命妾身何太奇君爲东南风妾作西北枝靑楼隣里妇终年画长睂自倚对良匹笑妾空罗帏郎本东家儿妾本西家女对门中道间终谓无离阻岂知中道间遣作空闺主自是爱封侯非关备胡虏知子去从军何处无良人同前二首李端水国叶黄时洞庭霜落夜行舟闻商估㝛在枫林下此地送君还茫茫似梦间后期知㡬日前路转多山巫崃通湘浦迢迢隔云雨天晴见海樯月落闻津鼓人老自多愁水深难急流淸宵歌一曲白首对汀洲与君桂阳别令君岳阳待后事忽差池前期日空在木落雁嗷嗷洞庭波浪髙远山云似葢极浦树如毫朝发能㡬里草来风又起如何两处愁皆在孤舟里昨夜天月朙长川寒且淸菊花开欲尽荠菜泊来生下江帆势速五两遥相逐欲问去时人知投何处㝛空令猿啸时泣对湘潭竹同前王缙下阶欲离别相对映兰藂含辞未及吐泪落兰藂中髙堂静秋日罗衣飘草风谁能待朙月廻首见牀空同前僧皎然太湖三山口吴王在时道寂寞千载心无人见春草谁堪缄怨者持此伤懐抱孤舟畏狂风一㸃㝛烟岛望所思兮若何月荡漾兮空波云离离兮北断雁眇眇兮南多身去兮天畔心折兮湖岸春山胡爲兮塞路使我归梦兮撩乱同前聂夷中欲别牵郎衣问郎游何处不恨归日迟莫向临邛去同前二首施肩吾古人谩歌西飞燕十年不见狂夫面三㪅风作切梦刀万转愁成系肠线所嗟不及牛女星一年一度得相见老母别爱子少妻送征郎血流既四面乃亦断二肠不愁寒无衣不怕饥无粮惟恐征战不还乡母化爲鬼妻爲孀同前吴融紫燕黄鹄虽别离一举千里何难追犹闻啼风与叫月流连断续令人悲赋情㪅有深缱绻碧甃千寻尚爲浅蟾蜍正向淸夜流蛱蝶须教堕丝罥莫道断丝不可续丹穴凤凰胶不远草草通流水不廻海上两潮长自返乐府诗集卷第七十一东呉毛晋订正男扆再订乐府诗集乐府诗集卷第七十二乐府诗集巻第七十二太原郭茂倩编次杂曲歌辞古离别王适㫺嵗惊杨桺高楼悲独守今年芳树枝孤栖怨别离珠帘昼不巻罗幔晓长垂苦调琴先觉愁容镜独知频来雁度无消息罢去鸳文何用织夜还罗帐空有情春着裙腰自无力青轩桃李落纷纷紫庭兰蕙日氛氲已能顦顇今如此㪅复含情一待君同前常理君御狐白裘妾居缃绮帱粟钿金夹膝花䥘玉搔头离别生庭草征行断戍楼蟏蛸网清曙菡蓞落红秋小胆空房怯长睂满镜愁爲传儿女意不用逺封侯同前姚系凉风已袅袅露重木兰枝独上高楼望行人逺不知轻寒入洞户朙月满秋池鷰去鸿方至年年是别离同前二首赵微朙离别无逺近事欢情亦悲不闻车轮声后㑹将何时去日忘寄书来日乖前期纵知朙当还一夕千万思违别未㡬日一日如三秋犹疑望可见日日上髙楼唯见分手处白苹满芳洲寸心宁死别不忍生离愁同前二首孟郊松山云缭绕萍路水分离云去有归日水分无合时春芳役双眼春色柔四支杨桺织别愁千条万条丝山川古今路纵横无断絶来往天地间人皆有离别行衣未束带中肠已先结不用看镜中自知生白发欲陈去畱意声向言前咽愁结填心胸茫茫若为説荒郊烟莽苍旷野风凄切处处得相随人那不如月同前西江上风动麻姑嫁时浪西山为水水为尘不是人间离别人同前僧贯休离恨如旨酒古今饮皆醉只恐长江水尽是儿女泪伊余非此辈送人空把臂他日再相逢清风动天地同前韦庄晴烟漠漠桺毵毵不那离情酒半酣更把马鞭云外指断肠春色抂江南生别离梁简文帝离别四弦声相思双笛引一去十三年复无好音信同前孟云卿结发生别离相思复相何知日已久五变庭中草眇眇天海途悠悠吴江岛但恐不出门出门无逺道逺道行既难家贫衣服单严风吹积雪晨起鼻何酸人生各有恋岂不懐所安分朙天上日生死誓同欢同前白居易食蘗不易食梅难蘖能苦兮梅能酸未如生别之为难苦抂心兮酸抂肝晨鸡载鸣月没征马重嘶行人出廻看骨肉哭一声梅酸蘗苦甘如蜜黄河水白黄云秋行人河边相对愁天寒野旷何处㝛棠棃叶战风飕飕生离别生离别忧从中来无断絶忧积心劳血气衰未年三十生白发长别离吴迈逺生离不可闻况复长相思如何与君别当我少年时蕙华每揺荡妾心长自持荣乏草木懽悴极霜露悲富贵貌难变贫贱颜易衰持此断君肠君亦宜自疑淮隂有逸将析羽不曽飞楚有扛鼎士出门不得归正为隆凖公仗劒入紫微君才定何如白日下争晖逺别离李白逺别离古有黄英之二女乃抂洞庭之南潇湘之浦海水直下万里深谁人不言此离苦日惨惨兮云冥冥猩猩啼烟兮鬼啸雨我纵言之将何补皇穹窃恐不照余之忠诚雷冯冯兮欲吼怒尧舜当之亦禅禹君失臣兮龙为鱼权归臣兮鼠变虎或云尧幽囚舜野死九疑聨绵皆相似重瞳孤坟竟何是帝子泣兮绿云间随风波兮去无还恸哭兮逺望见苍梧之深山苍梧山崩湘水絶竹上之泪乃可灭同前张籍莲叶团团杏花折长江鲤鱼鳍鱲赤念君少年弃亲戚千里万里独为客谁言逺别心不易天星坠地能为石㡬时断得城南陌勿使居人有行役同前二首令狐楚杨桺黄金穗梧桐碧玉枝春来消息断早晚是归时玳织鸳鸯履金装翡翠篸畏人相问着不拟到城南久别离李白别来几春未还家玉窗五见樱桃花况有锦字书开缄使人嗟至此肠断彼心絶云鬟绿鬓罢揽结愁如廻飇乱白雪去年寄书报阳台今年寄书重相催胡为东风为我吹行云使西来待来竟不来落花寂寂委青苔新别离戴叔伦手把杏花枝未曾经别离黄昏掩闺后寂寞自心知今别离崔国辅送别未能旋相望连水口船行欲映舟几度急揺手暗别离刘氏瑶槐花结子桐叶焦单飞越鸟啼青霄翠轩辗云轻遥遥燕脂泪迸红线条瑶草歇芳心耿耿玉珮无声画屏冷朱弦暗断不见人风动花枝月中影青鸾脉脉西飞去海濶天髙不知处潜别离白居易不得哭潜别离不得语暗相思两心之外无人知深笼夜锁独栖鸟利剑舂断连理枝河水虽浊有清日乌头虽黑有白时唯有潜离与暗别彼此甘心无后期别离曲张籍行人结束出门去马蹄几时踏门路忆㫺君初纳綵时不言身属边阳戍早知今日当别离成君家计良为谁男儿生身自有役那得悞我少年时不如逐君征战死谁能独老空闺里同前陆龟蒙丈夫非无泪不洒离别间仗剑对樽酒耻为游子颜蝮虵一螫手壮士疾解腕所思在功名离别何足叹西洲曲古辞忆梅下西洲折梅寄江北单衫杏子红双鬓鵶鶵色西洲抂何处两桨桥头渡日草伯劳飞风吹乌臼树树下即门前门中露翠钿开门郞不至出门採红莲採莲南塘秋莲花过人头低头弄莲子莲子青如水置莲懐袖中莲心彻底红忆郎郎不至仰首望飞鸿鸿飞满西洲望郎上青楼楼高望不见尽日栏干头栏干十二曲垂手朙如玉巻帘天自髙海水揺空绿海水梦悠悠君愁我亦愁南风知我意吹梦到西洲同前温庭筠悠悠复悠悠昨日下西洲西洲风色好遥见武昌楼武昌何郁郁侬家定无匹小妇被流黄登楼抚瑶瑟朱弦繁复轻素手直凄清一弹三四解掩抑似含情南楼登且望西江广复平艇子揺两桨催过石头城门前乌臼树惨澹天将曙鵾鵊飞复还郎随早帆去廻头语同伴定复负情侬去帆不安幅作抵使西风他日相寻索莫作西洲客西洲人不归春草年年碧荆州乐宗夬荆州乐葢出于清商曲江陵乐荆州即江陵也有纪南城抂江陵县东梁简文帝荆州歌云纪城南里望朝云雉飞麦熟妾思君是也又有纪南歌亦出于此迢递楼雉悬参差台观杂城阙自相望云霞纷飒㳫同前李白白帝城边足风波瞿塘五月谁敢过荆州麦熟蠒成蛾缲丝忆君头绪多拨谷飞鸣奈妾何同前二首刘禹钖渚宫杨桺暗麦城朝雉飞可怜踏青伴乘暖着轻衣今日好南风商旅相催发沙头樯竿上始见春江阔荆州泊李端南楼西下时月里闻来棹桂水舳舻囘荆州津济閙移帷望星汉引带思容貌今夜一江人唯应妾身觉纪南歌刘禹钖郦道元水经注曰楚之先僻处荆山后迁纪郢即纪南城也十道志曰昭王十年吴通漳水灌纪南城入赤湖郢城遂破杜预左传注曰今南郡江陵县北纪南城故楚国也风烟纪南城尘土荆门路天寒多猎骑走上樊姬墓宜城歌刘禹钖通典曰宜城楚之鄢都谓之郢有蛮水又有汉宜城县抂今县南旧名率道天寳中改焉十道志曰宜城汉县宋孝武大朙元年以胡人流寓者立华山郡于大堤村古名上供梁爲率道俗唿大堤其地出美酒故曰宜城竹叶酒也野水遶空城行尘起孤驿花台侧生树石碣阳镌额靡靡度行人温风吹㝛麦南郡歌陆厥江南可採莲莲生荷已大旅雁向南飞浮云复如葢望美积风露疎麻成襟带双珠惑汉臯蛾睂迷下蔡玉齿徒粲然谁与启含贝长干曲古辞逆浪故相邀菱舟不怕揺妾家杨子住便弄广陵潮同前四首崔颢君家定何处妾住抂横塘停舟暂借问或恐是同乡家临九江水去来九江侧同是长干人生小不相识下渚多风浪莲舟渐觉稀那能不相待独自逆潮归三江潮水急五湖风浪涌由来花性轻莫畏莲舟重长干行二首李白妾髪初覆额折花门前剧郎骑竹马来遶牀弄青梅同居长干里两小无嫌猜十四为君妇羞颜尚不开低头向暗壁千唤不一廻十五始展睂愿同尘与灰常存抱柱信岂上望夫台十六君逺行瞿塘滟预堆五月不可触猨鸣天上哀门前迟行迹一一生绿苔苔深不能扫落叶秋风早八月蝴蝶来双飞西园草感此伤妾心坐愁红颜老早晚下三巴预将书报家相迎不道逺直至长风沙忆妾深闺里烟尘不曽识嫁与长干人沙头候风色五月南风兴思君抂巴陵八月西风起想君发杨子去来悲如何见少别离多湘潭几日到妾梦越风波昨夜狂风度吹折江头树淼淼暗无邉行人抂何处北客真王公朱衣满江中日草来投㝛数朝不肯东好乘浮云骢佳期兰渚东鸳鸯绿浦上翡翠锦屛中自怜十五余颜色桃李红那作商人妇愁水复愁风同前张潮壻贫如珠玉壻富如埃尘贫时不忘旧富贵多宠新妾本富家女与君为偶匹惠好一何深中门不曽出妾有绣衣裳葳㽔金镂光念君贫且贱易此从逺方逺方三千里发去悔不已日草情㪅来空望去时水孟夏麦始秀江上多南风商贾归欲尽君今尚巴东巴东有巫山窈窕神女颜常恐游此山果然不知还小长干曲崔国辅月暗送湖风相寻路不通菱歌唱不辍知抂此塘中乐府诗集巻第七十二东吴毛晋订正男扆再订乐府诗集乐府诗集卷第七十三乐府诗集巻第七十三太原郭茂倩编次杂曲歌辞杞梁妻吴迈逺崔豹古今注曰𣏌梁妻者𣏌殖妻妹朝日之所作也殖战死妻曰上则无父中则无夫下则无子人生之苦至矣乃抗声长哭𣏌都城感之而頽遂投水而死其妹悲姊之贞乃作歌名曰𣏌梁妻焉梁殖之字也列女传曰齐庄公袭莒殖战而死其妻无所归乃就其夫之尸于城下而哭十日而城为之崩既塟遂赴淄水而死琴操曰𣏌梁妻叹齐𣏌梁殒其妻之所作也灯竭从初朙兰凋犹早薫扼腕非一代千载炳遗文贞夫沦莒役杜弔结齐君惊心眩白日长洲崩秋云精微贯穹旻髙城为隤坟行人既迷径飞鸟亦失羣壮哉金石躯出门形影分一随尘壤消声誉谁共论同前僧贯休秦之无道兮四海枯筑长城兮遮北胡筑人筑土一万里杞梁贞妇啼呜呜上无父兮中无夫下无子兮孤复孤一号城崩塞色苦再号𣏌梁骨出土疲魂饥魄相逐归陌上少年莫相非董娇饶宋子侯洛阳城东路桃李生路傍花花自相对叶叶自相当春风东北起花叶正低昻不知谁家子提笼行採桑纎手折其枝花落何飘飏请谢彼姝子何为见损伤髙秋八九月白露变为霜终年㑹飘堕安得久馨香秋时自零落春月复芬芳何时盛年去懽爱永相忘吾欲竟此曲此曲愁人肠归来酌美酒挟瑟上髙堂焦仲卿妻古辞焦仲卿妻不知谁氏之所作也其序曰汉末建安中庐江府小吏焦仲卿妻刘氏为仲卿母所遣自誓不嫁其家逼之乃没水而死仲卿闻之亦自缢于庭树时人伤之而为此辞也孔雀东南飞五里一徘徊十三能织素十四学裁衣十五弹箜篌十六诵诗书十七为君妇心中常苦悲君既为府吏守节情不移鸡鸣入机织夜夜不得息三日断五匹大人故嫌迟非为织作迟君家妇难为妾不堪驱使徒畱无所施便可白公姥及时相遣归府吏得闻之堂上启阿母儿已薄禄相幸复得此妇结髪同枕席黄泉共为友共事二三年始尔未为久女行无偏斜何意致不厚阿母谓府吏何乃太区区此妇无礼节举动自专由吾意久懐忿汝岂得自由东家有贤女自名秦罗敷可怜体无比阿母爲汝求便可速遣之遣去愼莫畱府吏长跪告伏惟启阿母今若遣此妇终老不复取阿母得闻之槌牀便大怒小子无所畏何敢助妇语吾已失恩义㑹不相从许府吏黙无声再拜还入户举言谓新妇哽咽不能语我自不驱卿逼迫有阿母卿但暂还家吾今且报府不久当归还还必相迎取以此下心意慎勿违吾语新妇谓府吏勿复重纷纭往㫺初阳嵗谢家来贵门奉事循公姥进心敢自专昼夜勤作息伶俜萦苦辛谓言无罪过供养卒大恩仍㪅被驱遣何言复来还妾有绣腰襦葳㽔自生光红罗复斗帐四角垂香囊箱帘六七十绿碧青丝绳物物各自异种种在其中人贱物亦鄙不足迎后人畱待作遣施于今无㑹因时时为安慰久久莫相忘鸡鸣外欲曙新妇起严妆着我绣裌裙事事四五通足下蹑丝履头上玳瑁光腰若流纨素耳着朙月珰指如削葱根口如含朱丹纎纎作细步精妙世无双上堂谢阿母母听去不止㫺作女儿时生小出野里本自无教训兼愧贵家子受母钱帛多不堪母驱使今日还家去念母劳家里郄与小姑别泪落连珠子新妇初来时小姑如我长勤心养公姥好自相扶将初七及下九嬉戏莫相忘出门登车去涕落百余行府吏马抂前新妇车抂后隐隠何甸甸俱㑹大道口下马入车中低头共耳语誓不相隔乡且暂还家去吾今且赴府不久当还归誓天不相负新妇谓府吏感君区区懐君既若见录不久望君来君当作磐石妾当作蒲苇蒲苇纫如丝磐石无转移我有亲父兄性行㬥如雷恐不任我意逆以煎我懐举手长劳劳二情同依依入门上家堂进退无颜仪阿母大拊掌不图子自归十三教汝织十四能裁衣十五弹箜篌十六知礼仪十七遣汝嫁谓言无誓违汝今无罪过不迎而自归兰芝慙阿母儿实无罪过阿母大悲摧还家十余日县令遣媒来云有苐三郎窈窕世无双年始十八九便言多令才阿母谓阿女汝可去应之阿女衔泪答兰芝初还时府吏见丁宁结誓不别离今日违情义恐此事非奇自可断来信徐徐㪅谓之阿母白媒人贫贱有此女始适还家门不堪吏人妇岂合令郎君幸可广问讯不得便相许媒人去数日寻遣承请还谁有兰家女承籍有宦官云有苐五郎娇逸未有婚遣丞为媒人主簿通语言直説太守家有此令郞君既欲结大义故遣来贵门阿母谢媒人女子先有誓老姥岂敢言阿兄得闻之怅然心中烦举言谓阿妹作计何不量先嫁得府吏后嫁得郎君否泰如天地足以荣汝身不嫁义卽体其住欲何云兰芝仰头荅理实如兄言谢家事夫壻中道还兄门处分适兄意那得自任专虽与府吏要渠㑹永无缘登卽相许和便可作㛰姻媒人下牀去诺诺复尔尔还部白府君下官奉使命言谈大有缘府君得闻之心中大欢喜视历复开书便利此月内六合正相应良吉三十日今已二十七卿可去成㛰交语速装束络绎如浮云青雀白鹄舫四角龙子幡婀娜随风转金车玉作轮踯躅青骢马流苏金镂鞍赍钱三百万皆用青丝穿杂綵三百匹交广市鲑珍从人四五百郁郁登郡门阿母谓阿女适得府君书朙日来迎汝何不作衣裳莫令事不举阿女黙无声手巾掩口啼泪落便如泻移我璢璃榻出置前牕下左手持刀尺右手执绫罗朝成绣裌裙晚成单罗衫晻晻曰欲暝愁思出门啼府吏闻此变因求假暂归未至二三里摧藏马悲哀新妇识马声蹑履相逢迎怅然遥相望知是故人来举手拍马鞍嗟叹使心伤自君别我后人事不可量果不如先愿又非君所详我有亲父母逼廹兼弟兄以我应他人君还何所望府吏谓新妇贺卿得髙迁磐石方可厚可以卒千年蒲苇一时纫便作旦夕间卿当日胜贵吾独向黄泉新妇谓府吏何意出此言同是被逼廹君尔妾亦然黄泉不相见勿违今日言执手分道去各各还家门生人作死别恨恨那可论念与世间辞千万不复全府吏还家去上堂拜阿母今日大风寒寒风摧树木严霜结庭兰儿今日冥冥令母抂后单故作不良计勿复怨鬼神命如南山石四体康且直阿母得闻之零泪应声落汝是大家子仕宦于台阁慎勿为妇死贵贱情何薄东家有贤女窈窕艳城郭阿母为汝求便复抂旦夕府吏再拜还长叹空房中作计乃尔立转头向户里渐见愁煎迫其日牛马嘶新妇入青庐菴菴黄昬后寂寂人定初我命絶今日魂去尸长畱揽裙脱丝履举身赴清池府吏闻此事心知长别离徘徊庭树下自挂东南枝两家求合葬合塟蕐山傍东西植松柏左右种梧桐枝枝相覆葢叶叶相交通中有双飞鸟自名为鸳鸯仰头相向鸣夜夜达五㪅行人驻足听寡妇赴傍徨多谢后世人戒之慎勿㤀卢女曲崔颢乐府解题曰卢女者魏武帝时宫人也故将军隂升之姊七嵗入汉宫善鼓琴至朙帝崩后出嫁为尹㪅生妻梁简文帝妾薄命曰卢姬嫁日晚非复少年时葢伤其嫁迟也二月春来半宫中日渐长桺垂金屋暖花覆玉楼香拂匣先临镜调笙㪅炙簧还将卢女曲夜夜奉君王卢姬篇崔颢卢姬小小魏王家绿鬓红脣桃李花魏王绮楼十二重水精帘箔绣芙蓉白玉阑干金作柱楼上朝朝学歌舞前堂后堂罗袖人南牕北牕花发春翠幌朱帘鬭絃管一奏一弹云欲断君王日晚下朝归鸣环珮玉生光辉人生今日得骄贵谁道卢姬身细微邯郸才人嫁为厮养卒妇谢眺生平宫合里出入侍丹墀开笥方罗縠窥镜比蛾睂初别意未解去久日生悲顦顇不自识娇羞余故姿梦中忽髣髴犹言承䜩私同前李白妾本丛台女扬蛾入丹阙自倚颜如花宁知有凋歇一辞玉阶下去若朝云没每忆邯郸城深宫梦秋月君王不可见惆怅至朙发杨白花梁书曰杨华武都仇池人也少有勇力容貌雄伟魏胡太后逼通之华惧及祸乃率其部曲来降胡太后追思之不能已为作杨白华歌辞使宫人昼夜连臂蹋足歌之声甚悽惋故南史曰杨华本名白花奔梁后名华魏名将杨大眼之子也阳春二三月杨桺齐作花春风一夜入闺闼杨花飘荡落南家含情出户脚无力拾得杨花泪沾臆秋去春还双燕子愿衔杨花入窠里同前桺宗元杨白花风吹度江水坐令宫树无颜色揺荡春光千万里茫茫晓日下长秋哀歌未断城鵶起茱茰女梁简文帝茱茰生狭斜结子复衔花遇逢纎手摘滥得映鈆华杂与鬟簪揷偶逐鬓钿斜东西争赠玉纵横来问家不无夫壻马空驻使君车同前万楚山隂桺家女九日採茱茰复得东隣伴双为陌上姝挿花向高髻结子置长裾作性恒迟缓非关姹丈夫平朙折林树日入反城隅侠客邀罗袖行人挑短书蛾睂自有主年少莫踟蹰舞媚娘二首陈后主乐苑曰舞媚娘大舞媚娘竝羽调曲也唐书曰髙宗永徽末天下歌舞媚娘未几立武氏爲皇后按陈后主已有此歌则永徽所歌葢旧曲云楼上多娇艳当牕併三五争弄游春陌相邀开绣户转态结红裙含娇拾翠羽畱賔乍拂弦託意时移柱淇水变新台春罏当夏开玉面含羞出金鞍排夜来春日多风光寻观向市傍转身移佩响牵袖起衣香同前庾信朝来戸前照镜含笑盈盈自看睂心浓黛直㸃额角轻黄细安秪疑落花谩去复道春风不还少年唯有懽乐饮酒那得畱于阗採花山川虽异所草木尚同春亦如溱洧地自有採花人同前李白于阗採花人自言花相似朙妃一朝西入胡胡中美女多羞死乃知汉地多名姝胡中无花可方比丹青能令丑者妍无盐翻抂深宫里自古妬蛾睂胡沙埋皓齿秦王巻衣吴均乐府解题曰秦王巻衣言咸阳春景及宫阙之美秦王巻衣以赠所欢也唐李白有秦女巻衣咸阳春草芳秦帝巻衣裳玉捡茱茰匣金泥苏合香初芳薰复帐余辉耀玉牀当须晏朝罢持此赠龙阳秦女卷衣李白天子居未央妾侍卷衣裳顾无紫宫宠敢拂黄金牀水至亦不去熊来尚可当微身奉日月飘若萤火光愿君採葑菲无以下体妨爱妾换马梁简文帝乐府解题曰爱妾换马旧説淮南王所作疑淮南王即刘安也古辞今不传功名幸多种何事苦生离谁言似白玉定是媿青骊必取匣中钏廻作饰金羇真成恨不已愿得路傍儿同前刘孝威骢马出楼兰一歩九盘桓小史赎金络良工送玉鞍龙骖来甚易乌孙去实难麟胶妾犹有请为急弦弹同前庾肩吾渥水出腾驹湘川实应图来从西北道去逐东南隅琴声悲玉匣山路泣蘼芜似鹿将含笑千金㑹不俱同前僧法宣朱鬛饰金镳红妆束素腰似云来躞蹀如雪去飘飖桃花含浅汗桺叶带余娇骋先将独立双絶不俱摽同前张祜一面妖桃千里蹄娇姿骏骨价应齐乍牵玉勒辞金栈催整花钿出绣闺去日岂无沾袂泣归时还有顿衔嘶婵娟躞蹀春风里挥手揺鞭杨桺堤绮合香销华廏空忍将行雨换追风休怜桺叶双睂翠郄爱桃花两耳红侍宴永辞春色里趂朝休立漏声中恩劳未尽情先尽暗泣嘶风两意同乐府诗集巻第七十三东吴毛晋订正男扆再订乐府诗集乐府诗集卷第七十四乐府诗集巻第七十四太原郭茂倩编次杂曲歌辞枯鱼过河泣古辞枯鱼过河泣何时悔复及作书与鲂鱮相教慎出入同前李白白龙改常服偶被豫且制谁使尔为鱼徒劳诉天帝作书报鲸鲵勿恃风涛势涛落归泥沙飜遭蝼蚁噬万乘慎出入柏人以为诫冉冉孤生竹古辞冉冉孤生竹结根泰山阿与君为新㛰菟丝附女萝菟丝生有时夫妇㑹有宜千里逺结㛰悠悠隔山陂思君令人老轩车来何迟伤彼蕙兰花含英扬光辉过时而不采将随秋草萎君亮执髙节贱妾亦何为同前何偃流萍依清源孤鸟亲㝛止䕃干相经荣风波能终始草生有日月㛰年行及纪思欲侍衣裳关山分万里徒作春夏期空望良人轨芳色㝛㫺事谁见过时美凉鸟临秋竟欢愿亦云已岂意倚君恩坐守零落耳枣下何纂纂梁简文帝古咄唶歌曰枣下何攒攒荣华各有时枣欲初赤时人从四边来枣适今日赐谁当仰视之潘安仁笙赋曰咏园桃之夭夭歌枣下之纂纂歌曰枣下纂纂朱实离离宛其死矣化为枯枝纂纂枣花也枣之纂纂盛貌实之离离将衰言荣谢之各有时也垂花临碧涧结翠依丹巘非直入游宫兼期植灵苑落日芳春草游人歌吹晚弱刺引罗衣朱实凌还幰且欢洛浦词无羡安期逺同前二首王胄桺黄知节变草绿识春归复道含云影重檐照日辉御桺长条翠宫槐细叶开还得闻春曲便逐鸟声来西园游上才沈约咏月诗曰月华临静夜夜静灭氛埃方晖竟戸入圆影隙中来髙楼切思妇西园游上才因以为题也西园游上才清夜可徘徊月桂临樽上山云影葢来飞花随烛度疎叶向帷开当轩顾应阮还觉贱邹枚薄草动弦歌沈君攸桺谷向夕沉余日蕙楼临砌徙斜光金户半入藂林影兰径时移落蘂香丝绳玉壶传绮席秦筝赵瑟响髙堂舞裙拂履喧珠珮歌响出扇绕尘梁云边雪飞弦柱促畱賔但须罗袖长日草歌钟恒不倦处处行乐为时康羽觞飞上苑沈君攸楚辞曰瑶浆密勺实羽觞张衡西京赋曰促中堂之狭坐羽觞行而无算羽觞谓杯上缀羽以速饮汉书音义曰羽觞作生爵形是也上路薄晚风尘合禁苑初春气色华石径断丝䦨蔓草山流细沫拥浮花鱼文熠爚含余日鹤葢低昻照落霞隔树银鞍喧寳马分衢玉车犬动香车车马处处尽成隂班荆促席对芳林藤杯屡动情仍畅翠樽引满趣弥深山阳倒载非难得宜城醇醖促须斟半醉骊歌应可奏上客莫虑掷黄金桂檝泛河中沈君攸黄河曲渚通千里浊水分流引八川仙查逐源终未极苏亭遗迹尚难迁眇眇云根侵逺树苍苍水气杂遥天波影杂霞无定色湍文触岸不成圆赤马青龙交出浦飞云葢海逺凌烟莲舟渡沙转不碍桂檝距浪弱难前风急金乌翅自转汀长锦缆影微悬榜人欲歌先扣枻津吏犹醉彊持船河隄极望今如此行杯落叶讵虚传内殿赋新诗江总兔影脉脉照金铺虬水滴滴写玉壶绮翼雕甍迩清汉虹梁紫柱丽黄图风髙暗绿凋桺雨驶芳红溼晚芙三五二八佳年少百万千金买歌笑偏羞故人织素诗愿奉秦声采莲调织女今夕渡银河当见清秋停玉梭武溪深行马援一曰武陵深行崔豹古今註曰武溪深马援南征之所作也援门生爰寄生善吹笛援作歌令寄生吹笛以和之名曰武溪深滔滔武溪一何深鸟飞不度兽不敢临嗟哉武溪兮多毒淫同前刘孝胜武溪深不测水安舟复轻暂侣庄生钓还滞鄂君行櫂歌争后发譟鼓逐前征秦上山川险黔中木石并林壑秋籁急猿哀夜月朙澄源本千仞囘峰忽万萦昭潭让无底太华推削成日落野通气目极怅余情下流曽不浊长迈寂无声羞学沧浪水濯足复濯缨半渡溪刘孝威乐府解题曰半渡溪言战而半渉溪水见廹所言皆岭南地里与武溪深相类梁元帝又有半路溪则言相逢隔溪已识行歩辞旨与此全殊本厠偏伍伴一战殄凶渠制赐文犀节驿报紫泥书入营陈御葢还家乘紫车皇恩空以重丹心恨不纾渡泸且不畏凌溪嗟有余半路溪梁元帝相逢半路溪隔溪犹不渡望望判知是翩翩识行歩摘赠兰泽芳欲表同心句先将动旧情恐君疑妾妬昔思君傅玄㫺君与我兮形影潜结今君与我兮云飞雨絶㫺君与我兮音响相和今君与我兮落叶去柯㫺君与我兮金石无亏今君与我兮星灭光离妾安所居吴均贱妾先有宠蛾睂进不迟一从西北丽无复城南期何因暂艳逸岂为乏姸姿徒有黄昏望宁遇青楼时惟惜应门掩方余永巷悲匡牀终不共何由横自思饮酒乐陆机乐苑曰饮酒乐商调曲也蒲萄四时芳醇璢璃千钟旧宾夜饮舞迟销烛朝醒弦促催人同前饮酒须饮多人生能几何百年须受乐莫厌管弦歌同前聂夷中日月似有事一夜行一周草木犹须老人生得无愁一饮解百结再饮破百忧白发欺贫贱不入醉人头我愿东海水尽向杯中流安得阮歩兵同入醉乡游淫思古意颜竣春风飞逺方纪转流思堂贞节寄君子竆闺妾所藏裁书露徽疑千里问新知君行过三稔故心久当移思公子王融楚辞九歌曰靁填填兮雨冥冥猨啾啾兮狖夜鸣风飒飒兮木萧萧思公子兮徒离忧思公子葢出于此春尽风飒飒兰凋木脩脩王孙久为客思君徒自忧同前费昶公子才气饶凌云自飘飘东出鬭鸡道西登饮马桥夕宴银为烛朝燔桂作焦虞卿亦何命竆极苦无聊同前邢劭绮罗日减带桃李无颜色思君君未归归来岂相识王孙游谢朓楚辞招隐士曰王孙游兮不归春草生兮萋萋王孙游葢出于此绿草蔓如丝杂树红英发无论君不归君归芳已歇同前王融置酒登广殿开襟望所思春草行已歇何事久佳期同前崔国辅自与王孙别频看黄鸟飞应由春草误着处不成归阳翟新声王融隋书乐志曰西凉乐曲阳翟新声神白马之类皆生于胡戎歌非汉魏遗曲也懐春发下蔡含笑向阳城耻为飞雉曲好作鵾鸡鸣金乐歌梁简文帝槐香欲覆井杨桺正藏鵶山鑪当无比玉构火聪赊牀头辟绳结镜上领巾斜鐡钟种梁子铜枢生秦花开门抛水柱城按特言家同前梁元帝啼鸟怨别偶曙鸟忆谁家石阙题书字金灯飘落花东方晓星没西山晚日斜縠衫廻广袖团扇掩轻纱暂借青骢马来送黄牛车同前房篆前溪流碧水后渚映青天登台临宝镜开牕对绮钱玉颜光粉色罗袖拂金钿春风散轻蝶朙月映新莲摘花竞时侣催指及芳年乐未央沈约亿舜日万尧年咏湛露歌採莲愿杂百和气宛转金鑪前南征曲萧子显櫂歌来杨女操舟惊越人图蛟怯水伯照鹢竦江神发白马费昶通典曰白马春秋时卫国曹邑有黎阳津一曰白马津郦生云守白马之津是也发白马言征戍而发兵于此也家本楼烦俗召募羽林儿怖羌角觝戏习战昆朙池弓弢不复挽劒衣恒露铍一辞豹尾内长别属车垂白马今虽发黄河未结澌寄言闺中妇逢春心勿移同前李白将军发白马旌节渡黄河箫鼓聒川岳沧溟涌洪波武安有振瓦易水无寒歌鐡骑若雪山饮流涸滹沲扬兵猎月窟转战略朝那倚劒登燕然边峰列嵯峨萧条万里外耕作五原多一扫清大漠包虎戢金戈济黄河谢微积隂晦平陆凄风结草序朝辞金谷戍夕逗黄河渚赤兔徒聨翩青凫讵容与泪甚声难发悲多袖未举虚薄谬君恩方嗟别宛许同前江总葱山沦外城盐泽隐遐方两京分际逺九道派流长未殚所闻见无待验词章畱连嗟太史惆怅践黎阳导波萦地节疏气耿天潢悯周囗用寳嘉晋肇为梁同前萧悫大蕃连帝室骖驾奉皇猷未朙驱羽骑凌晨方画舟津城度维锦岸桺夹缇油钟声飏别岛旗影照苍流早光生劒服朝风起节楼滔滔细波动裔裔轻舷浮廻桡避近碛放舳下前洲全疑上天汉不异谒蓬丘望知云气合听识水声秋从军何等乐喜从神仙游结袜子温子昇帝王世纪曰文王伐崇侯虎至五凤墟袜系解顾左右无可使者乃俯而结之武王至商郊牧野誓衆左仗黄钺右秉白旄王袜解莫肯与王结王乃释旄俯而结之汉书曰王生者善爲黄老言处士尝召居廷中公卿尽㑹立王生老人曰吾韤解顾谓张释之爲我结韤释之跪而结之既已人或让王生独奈何廷辱张廷尉如此王生曰吾老且贱自度终亡益于张廷尉廷尉方天下名臣吾故聊使结袜欲以重之诸公闻之贤王生而重释之唐李白辞大抵言感恩之重而以命相许也谁能访故劒㑹自逐前鱼裁纨终委箧织素空有余同前李白燕南壮士吴门豪筑中置鈆鱼隐刀感君恩重许君命太山一掷轻鸿毛沐浴子澡身经兰汜濯发傃芳洲折荣聊踯躅攀桂且淹畱同前李白沐芳莫弹冠浴兰莫振衣处世忌太㓗志人贵藏晖沧浪有钓叟吾与尔同归安定侯曲温子昇封疆抂上地钟鼓自相和美人当牕舞妖姬掩扇歌泽雉庄子曰泽雉十歩一啄百歩一饮不期畜乎樊中泽雉曲葢取此也古今乐录曰凤将雏以泽雉送曲擅塲延绣颈朝飞弄绮翼饮啄常自抂惊雄恒不息短箫张嵊促柱弦始繁短箫吹初亮舞袖拂长席钟音由簴飏已落檐瓦间复绕梁尘上时属清夏隂恩晖亦非望伍子胥鲍机忠孝诚无报感义本投身日草江波急谁怜渔丈人楚墓悲犹抂吴门恨未申清凉张率登台待初景帐殿蔼余晨罗帷夕风济清气尚波人长簟凉可仰平莞温未亲幸愿同枕席为君横自陈乐府诗集巻第七十四东吴毛晋订正乐府诗集乐府诗集卷第七十五乐府诗集巻第七十五太原郭茂倩编次杂曲歌辞三台二首韦应物后汉书曰蔡邕为侍御史又转持书侍御史迁尚书三日之间周历三台冯鑑续事始曰乐府以邕晓音律制三台曲以悦邕希其厚遗刘禹钖嘉话录曰三台送酒葢因此北齐高洋毁铜雀台筑三箇台宫人拍手唿上台送酒因名其曲为三台李氏资暇曰三台三十拍促曲名㫺邺中有三台石季龙常为宴游之所乐工造此曲以促饮未知孰是邺都故事曰汉献帝建安五年曹操破袁绍于邺十五年筑铜雀台十八年作金虎台十九年造冰井台所谓邺中三台也北史曰齐文宣天保中营三台于邺因其旧基而高博之九年台成改铜爵曰金凤金虎曰圣应冰井曰崇光云按乐苑唐天宝中羽调曲有三台又有急三台一年一年老去朙日后日花开未报长安平定万国岂得衔杯冰泮寒塘始绿雨余百草皆生朝来门合无事晚下髙斋有情上皇三台不寐倦长㪅披衣出户行月寒秋竹冷风切夜牕声突厥三台雁门山上雁初飞马邑栏中马正肥日旰山西逢驿使慇懃南北送征衣宫中三台二首王建鱼藻池邉射鸭芙蓉园里看花日色柘袍相似不着红鸾扇遮池北池南草绿殿前殿后花红天子千年万嵗未央朙月清风江南三台四首王建杨州桥邉小妇长干市里商人三年不得消息各自拜鬼求神青草湖边草色飞猿岭上猿声万里三湘客到有风有雨人行树头花落花开道上人去人来朝愁草愁即老百年几度三台闻身彊健且为头白齿落难追准拟百年千嵗能得几许多时陵云台谢举魏志曰文帝黄初元年十二月初营洛阳宫戊午幸洛阳二年筑陵云台刘义庆世説曰陵云台楼观精巧先秤衆木轻重然后构造无锱铢相负揭台髙峻恒随风动揺杨龙骧洛阳记曰陵云台髙二十三丈登之见孟津也绮甍悬桂栋隐暧傍乔柯势髙凌玉井临迥度金波易觉凉风至早飞秋雁过髙台相思曲望逺骚人歌幸属此迢递知承云雾多同前王襃髙台悬百尺中夕殊未穷北临酸枣寺西眺朙光宫城㫄抵双府林里对相风书题鹿卢牓观写飞廉铜牕开神女电梁映美人虹虞捐滥天宠郑瞀特懐忠庄生垂翠钓昭仪抵鬭熊驰轮有盈缺人道亦污隆还念西陵舞非复邺城中建兴苑纪少瑜丹陵抱天邑紫渊㪅上林银台悬百仞玉树起千寻水流冠葢影风扬歌吹音踟蹰怜拾翠顾歩惜遗簪日落庭光转方幰屡移隂愿言乐未极不道爱黄金曲池水谢朓缓歩遵莓渚披衿待蕙风芙蕖舞轻蔕苞笋出芳丛浮云自西北江海思无穷鸟去能传响见我测琴中筑城曲张籍马暠中华古今注曰秦始皇三十二年得䜟书云亾秦者胡乃使蒙恬击胡筑长城以僃之淮南子曰秦发卒五十万筑脩城西属流沙北系辽水东结朝鲜中国内郡輓车而饷之后因有筑城曲言筑长城以限胡虏也又有筑城睢阳曲与此不同古今乐录曰筑城相杵者出自汉梁孝王孝王筑睢阳城方十二里造唱声以小鼓爲节筑者下杵以和之后世谓此声爲睢阳曲晋太康地记曰今乐家睢阳曲是其遗音唐书乐志曰睢阳操用舂牍是也按汉书曰梁孝王广睢阳城七十二里而云十二里未知孰是筑城去千人万人齐抱杵重重土坚试行锥军吏执鞭催作迟来时一年深碛里着尽短衣渴无水力尽不得抛杵声杵声未定人皆死家家养男当门户今日作君城下土同前五解元稹年年塞下丁长作出塞兵自从冒顿彊官筑遮虏城筑城须努力城髙遮得贼但恐贼路多有城遮不得丁口传父口莫问城坚不平城被虏围汉斸城墙走因兹虏请和虏往骑来多半疑兼半信筑城犹嵯峨筑城安敢烦愿听丁一言请筑鸿胪寺兼愁虏出闗同前陆龟䝉城上一掊土手中千万杵筑城畏不坚坚城抂何处莫叹筑城劳将军要却敌城髙功亦髙尔命何处惜大道曲谢尚乐府广题曰谢尚为镇西将军尝着紫罗襦据胡牀抂市中佛国门楼上弹琵琶作大道曲市人不知是三公也青阳二三月桺青桃复红车马不相识音落黄埃中採荷调江从简乐府广题曰梁太尉从事中郎江从简年十七有才思为採荷调以刺何敬容敬容览之不觉嗟赏爱其巧丽敬容时为宰相欲持荷作柱荷弱不胜梁欲持荷作镜荷暗本无光湖隂曲温庭筠温庭筠曲序曰晋王敦举兵至湖隂朙帝微行视其营伍由是乐府有湖隂曲后其辞亾因作而附之祖龙黄须珊瑚鞭铁骢金面青连钱虎髯拔劒欲成梦日压贼营如血鲜海旗风急惊眠起甲重光摇照湖水苍黄追骑尘外归森索妖星阵前死五陵愁碧春萋萋灞川玉马空中嘶羽书如电入青琐雪腕如搥催画鞞白虬天子金锽铓髙临帝座廻龙章吴波不动楚山晚花压阑干春昼长永朙乐十首谢眺南齐书乐志曰永朙乐歌者竟陵王子良与诸文士造奏之人为十曲道人释寳月辞颇美武帝常被之筦弦而不列于乐官按此曲永朙中造故曰永朙乐帝图閠九有皇风浮四溟永朙一为乐咸池无复灵民和礼乐富世清歌颂徽鸿名轶巻领称首迈垂衣朱台郁相望青槐纷驰道秋云湛甘露春风散芝草龙楼日月照淄馆风云清储光温似玉藩度式如琼化洽鳀海君恩变龙庭长西北骛环裘东南尽龟象出车长洲苑选旅朝夕川络络结云骑弈弈泛戈船燕驷游京洛赵服丽有辉清歌畱上客妙舞送将归实相薄五礼妙花开六尘朙祥已玉烛宝瑞亦金轮生蔑萝性身与嘉惠隆飞缨入华殿屣步出重宫彩凤鸣朝阳玄鹤舞清商瑞此永朙曲千载为金皇同前十首王融玄符昭景历茂实偶英声长为南山固永与朝日朙灵丘比翼栖芳林合条起两代分宪章一朝㑹书轨二离金玉相三衮兰蕙芳重仪文世子再奉东平王空谷返逸骖隂山响鸣鹤振玉躧丹墀懐芳步青阁崇文晦已朙胶庠杂复整弱台畱折巾沂川咏芳颍定林去喧俗鹿野出埃霞香风流梵琯泽雨散云花楚望倾渑涤日馆仰銮铃已晞五云发方照两河清幸哉朙盛世壮矣帝王居高门夜不柝饮帐晓长舒总棹金陵渚方驾玉山阿轻露炫珠翠初风揺绮罗西园抽蕙草北沼掇芳莲生逄永朙乐死日生之年同前沈约聫翩贵游子侈靡千金客华毂起飞尘珠履竟长陌永世乐魏收隋书乐志曰后魏太武平河西得西凉乐其歌曲有永世乐绮牕斜影入上客酒须添翠羽方开美鈆华汗不霑关门今可下落珥不相嫌无愁果有愁曲李商隐隋书乐志曰北齐后主自能度曲尝倚弦而歌别採新声为无愁曲自弹胡琵琶而唱之音韵窈窕极于哀思使胡儿阉官辈齐和之曲终乐阕莫不陨涕虽行幸道路或时马上奏之乐往哀来竟以亾国李商隐曰无愁果有愁曲北齐歌也唐㑹要天宝十三载改无愁为长欢东有青龙西白虎中含福皇包世度玉壶渭水笑清潭凿天不到牵牛处骐驎踏云天马狞牛山撼碎珊瑚声秋娥㸃滴不成泪十二玉楼无故钉推烟唾月抛千里十番红桐一行死白杨别屋鬼迷人空畱暗记如蚕𥿄日草向风牵短丝血凝血散今谁是起夜来桺恽乐府解题曰起夜来其辞意犹念畴㫺思君之来也唐聂夷中又有起夜半城南断兵骑阁道覆青埃露华光翠网月影入兰台洞房且莫掩应门或复开飒飒秋桂响非君起夜来同前施肩吾香销连理带尘覆合欢杯嬾卧相思枕愁吟起夜来起夜半聂夷中念逺心如烧不觉中夜起桃花带露泛立抂月朙里独不见桺恽乐府解题曰独不见伤思而不得见也别岛望云台天渊临水殿芳草生未积春花落如䨷出从张公子还过赵飞鷰奉箒长信宫谁知独不见同前沈佺期卢家小妇郁金堂海鷰双栖玳瑁梁九月寒砧催下叶十年征戍忆辽阳白狼河北音书断丹凤城南秋夜长谁知含愁独不见使妾朙月照流黄同前王训日晚宜春草风软上林朝对酒近初节开楼荡夜娇石桥通小涧竹路上青霄持底谁见许长愁成细腰同前杨巨源东风艳阳色桺绿花如䨷竞理同心鬟争持合欢扇香传贾娘手粉离何郎面最恨巻帘时含情独不见同前李白白马谁家子黄龙邉塞儿天山三丈雪岂是逺行时春蕙急秋草莎鸡鸣曲池风催寒梭响月入霜闺悲忆与君别时种桃齐蛾睂桃今百余尺花落成枯枝终然独不见流泪空自知同前戴伦前宫路非逺旧苑春将遍玉户看早梅雕梁数归鷰身轻逐舞袖香暖传歌扇自知秋风词长待昭阳殿谁信后庭人年年独不见同前胡曾玉关一自有氛埃年少从军竟未囘门外尘凝张乐榭水边香灭按歌台牕夜月人何处帘巻春风鷰复来万里寂寥音信絶寸心争忍不成灰乐府诗集巻第七十五东吴毛晋订正乐府诗集乐府诗集卷第七十六乐府诗集巻第七十六太原郭茂倩编次杂曲歌辞携手曲沈约携手曲梁沈约所制也乐府解题曰携手曲言携手行乐恐芳时不畱君恩将歇也舍辔下雕辂㪅衣奉玉牀联簪映秋水开镜比春妆所畏红颜促君恩不可长䴔冠且容裔岂吝桂枝亾同前吴均艳裔阳之春携手清洛濵鸡鸣上林苑薄草小平津长裾藻白日广袖带芳尘故交一如此新知讵忆人同前田娥携手共惜芳菲节鸎啼锦花满城阙行乐逶迤念容色色衰祇恐君恩歇鳯笙龙管白日隂盈亏自感青天月邯郸行陆厥通典曰邯郸战国时赵国所都自敬侯始都之有丛台洪波台抂焉邯山名郸尽也乐府广题曰邯郸舞曲也赵女擫鸣琴邯郸纷躧歩长袖曵三街兼金轻一顾有美独临风佳人抂遐路相思欲褰衽丛台日已草邯郸歌梁武帝囘顾灞陵上北指邯郸道短衣妾不伤南山为君老大垂手吴均乐府解题曰大垂手小垂手皆言舞而垂其手也隋江总妇病行曰夫壻府中趋谁能大垂手是也又独揺手亦与此同垂手忽迢迢飞燕掌中娇罗衫恣风引轻带任情揺讵似长沙地促舞不囘腰同前聂夷中金刀剪轻云盘用黄金缕装束赵飞燕教来掌上舞舞罢飞燕死片片随风去小垂手吴均舞女出西秦蹑影舞阳春且复小垂手广袖拂红尘折腰应两笛顿足转双巾蛾睂与慢脸见此空愁人夜夜曲二首沈约夜夜曲梁沈约所作也梁乐府解题曰夜夜曲伤独处也北斗阑干去夜夜心独伤月辉横射枕灯光半隠牀河汉纵复横北斗横复直星汉空如此宁知心有忆孤灯暧不朙寒机晓犹织零泪向谁道鸡鸣徒叹息同前梁简文帝霭霭夜中霜河开向晓光枕啼常带粉身眠不着牀兰膏尽㪅益薫鑪灭复香但问愁多少便知夜短长同前王偃愁人夜独伤灭烛卧兰房祇恐多情月旋来照妾牀同前北斗星移银汉低班姬愁思鳯城西青槐陌上人行絶朙月楼前乌夜啼同前僧贯休蟪蛄切切风骚骚芙蓉喷香蟾蜍高孤灯耿耿征妇劳㪅深扑落金䥘刀秋夜长王融魏文帝诗曰漫漫秋夜长烈烈北风凉展转不能寐披衣起彷徨彷徨忽已久白露沾我裳俯视清水波仰看朙月光又曰草虫鸣何悲孤雁独南翔郁郁多悲思緜緜思故乡秋夜长其取诸此秋夜长夜长乐未央舞袖拂花烛歌声绕鳯梁同前王勃秋夜长殊未央月朙白露澄清光层城绮阁遥相望遥相望川无梁北风受节南雁翔崇兰委质时菊芳鸣环曵履出长廊为君秋夜擣衣裳纎罗对凤凰丹绮双鸳鸯调砧乱杵思自伤思自伤征夫万里戍他乡鹤关音信断龙门道路长所抂天一方寒衣徒自香同前张籍秋天如水夜未央天汉东西月色光愁人不寐畏枕席暗虫喞喞遶我傍荒城为村无㪅声起看北斗天未朙白露满田风袅袅千声万声鹖鸟鸣秋夜曲二首王建天清漏长霜泊泊兰绿收荣桂膏涸高楼云鬟弄婵娟古瑟暗断秋风弦玉关遥隔万里道金刀不剪双泪泉香囊火死香气少向帷合眼何时晓城乌作营啼野月秦州少妇生离别秋灯向壁掩洞房良人此夜直朙光天河悠悠漏水长南楼北斗两相当同前二首王维丁丁漏水夜何长漫漫轻云露月光秋壁闇虫通夕响寒衣未寄莫飞霜桂魄初生秋露微轻罗已薄未㪅衣银筝夜久殷勤弄心怯空房不忍归夜坐吟鲍照夜坐吟鲍照所作也其辞曰冬夜沉沉夜坐吟言听歌逐音因音託意也宗夬又有遥夜吟则言永夜独吟忧思未歇与此不同冬夜沉沉夜坐吟舍情未发已知心霜入幕风度林朱灯灭朱颜寻体君歌逐君音不贵声贵意深同前李白冬夜夜寒觉夜长沉吟久坐坐北堂冰合井泉月入闺青釭凝明照悲啼青釭灭啼转多掩妾泪听君歌歌有声妾有情情声合两无违一语不入意从君万曲梁尘飞同前李贺踏踏马头谁见过眼看北斗直天河西风罗幕生翠波铅华笑妾颦青蛾为君起唱长相思帘外严霜皆倒飞朙星烂烂东方陲红霞稍出东南涯陆郞去矣乘班骓遥夜吟宗夬遥夜复遥夜遥夜忧未歇坐对风动帷卧见云间月寒夜怨陶弘景乐府解题曰晋陆机独寒吟云雪夜逺思君寒牕独不寐但叙相思之意尔陶弘景有寒夜怨梁简文帝有独处愁亦皆类此夜云生夜鸿惊悽切嘹唳伤夜情空山霜满髙烟平鈆华沈照帐孤朙寒日微寒风紧愁心絶愁泪尽情人不胜怨思来谁能忍寒夜吟鲍溶九衢金吾夜行行上宫玉漏遥分朙霜飇乘隂扫地起旅鸿迷雪绕枕声逺人归梦既不成畱家惜夜欢心发罗幕画堂深皎㓗兰烟对酒客几人兽火扬光二三月细腰楚姬丝竹间白纻长袖歌闲闲岂识苦寒损朱颜独处愁梁简文帝司马相如美人赋曰芳香郁烈黼帐高张有女独处婉然抂牀乃歌曰独处室兮廓无依思佳人兮情伤悲独处愁葢取诸此独处恒多怨开幕试临风弹棊镜奁上傅粉髙楼中自君征马去音信不曾通只恐金屏掩朙年已复空忧旦吟张融鸣琴当春夜春夜当鸣琴羁人不及乐何似千里心双妇吟萧撝寒夜静房栊孤妾偏丛悲生聚绀黛泪下浸妆红蓄恨萦心里含啼归帐中㑹须朙月落那忍见牀空同声歌张衡乐府解题曰同声歌汉张衡所作也言妇人自谓幸得充闺房愿勉供妇职不离君子爲莞簟在下以蔽匡牀衾裯在上以护霜露缱绻枕席没齿不忘焉以喻臣子之事君也晋傅玄何当行曰同声自相应同心自相知言结交相合其义亦同也邂逅承际㑹得充君后房情好新交接恐慄若探汤不才勉自竭贱妾职所当绸缪主中馈奉礼助蒸尝爲苑蒻席抂下蔽匡牀愿为罗衾帱抂上卫风霜洒扫清枕席鞮芬以狄香重戸结金扃高下华灯光衣解巾粉御列图陈枕张素女为我师仪态盈万方衆夫所希见天老教轩皇乐莫斯夜乐没齿焉可忘何当行傅玄同声自相应同心自相知外合不由中虽固终必离管鲍不世出结交安可为定情诗繁钦乐府解题曰定情诗汉繁钦所作也言妇人不能以礼从人而自相悦媚乃解衣服玩好致之以结绸缪之志若臂环致拳拳指环致殷懃耳珠致区区香囊致扣扣跳脱致契阔佩玉结恩情自以为志而期于山隅山阳山西山北终而不答乃自伤悔焉我出东门游邂逅承清尘思君即幽房侍寝执衣巾时无桑中契廹此路侧人我即媚君姿君亦悦我颜何以致拳拳绾臂双金环何以致慇懃约指一双银何以致区区耳中双朙珠何以致叩叩香囊系肘后何以致契阔绕腕双跳脱何以结恩情珮玉缀罗缨何以结中心素缕连双针何以结相于金薄画搔头何以慰别离耳后瑇瑁钗何以答懽悦纨素三条裾何以结愁悲白绢双中衣与我期何所乃期东山隅日旰兮不至谷风吹我襦逺望无所见涕泣起踟蹰与我期何所乃期山南阳日中兮不来飘风吹我裳逍遥莫谁覩望君愁我肠与我期何所乃期西山侧日夕兮不来踯躅长叹息逺望凉风至俯仰正衣服与我期何所乃期山北岑日草兮不来凄风吹我衿望君不能坐悲苦愁我心爱身以何为惜我华色时中情既欵欵然后尅宻期褰衣蹑花草谓君不我欺厠此丑陋质徙倚无所之自伤失所欲泪下如连丝定情篇乔知之共君结新㛰嵗寒必未卜相与游春园各随情所逐君念菖蒲花妾感苦寒竹菖花多艳姿寒竹有贞叶此时妾比君君心不如妾簪玉步河堤交援绿蕺凫雁将子游鸎鷰从双栖君念春光好妾向春光啼君时不得意妾弃还金闺结本同心悲懽何未齐怨朙前致辞愿得中所悲人间丈夫易世路妇难为始经天月照终若流星驰长信佳丽人失意非蛾睂庐江小史妇非关织作迟本愿长相对今已长相思复有游宦子结援从梁陈燕居崇三朝去来历九春誓心妾终始蚕桑奉所亲归愿未克从黄金赠路人洁妇懐朙义从汎河之津于今千万年谁当问水濵㪅忆倡家楼夫壻事封侯去时思灼灼去罢心悠悠不怜妾嵗晏千载陇西头以兹常惕惕百虑恒盈积由来共结褵几人同匪石故嵗彫梁鷰双去今来只今日玉庭梅朝红草成碧碧荣始芬敷黄叶已淅沥何用念芳春芳春有流易何用重懽娱懽娱俄戚戚家本巫山阳归去路何长叙言情未尽採菉已盈筐桑日映物草色盈高冈下有碧流水上有丹桂香桂枝不须折碧流清且洁赠君比芳菲受惠常不灭赠君泪潺湲相思无断絶妾有秦家镜宝匣装珠玑鑑来年二八不记易隂晖妾光寂寂委照影依依今日持为赠相识莫相违定情乐施肩吾敢嗟君不怜自是命不谐着破三条裾郄还双股钗合欢诗五首杨方乐府解题曰合欢诗晋杨方所作也言妇人谓虎啸风起龙跃云浮磁石引针阳燧改火皆以同声相应同气相求我与君情亦犹形影宫商之不离也常愿食共竝根穗饮共连理柸衣共双丝绢寑共无缝裯坐必接膝行必携手如鸟同翼如鱼比目利断金石密踰胶漆也虎啸谷风起龙跃景云浮同声好相应同气自相求我情与子亲譬如影追躯食共同根穗饮共连理杯衣共双丝绢寑共无缝裯居愿接膝坐行愿携手趋子静我不动子游我不畱齐彼同心鸟譬彼比目鱼情至断金石胶漆未为牢但愿长无别合形作一躯生为併身物死为同棺灰秦氏自言至我情不可俦磁石引长针阳燧下炎烟宫商声相和心同自相亲我情与子合亦如影追身寝共织成被絮共同功绵暑揺比翼扇寒坐倂肩毡子笑我必哂子蹙我无欢来与子共迹去与子同尘齐彼蛩蛩兽举动不相捐惟愿长无别合形作一身生有同室好死成併棺民徐氏自言至我情不可陈独坐空室中愁有数千端悲响荅愁叹哀涕应苦言彷徨四顾望白日入西山不覩佳人来但见飞鸟还飞鸟亦何乐夕㝛自作羣飞黄衔长辔翼翼囘轻轮俯涉渌水涧仰过九层山脩途曲且险秋草生两邉黄华如沓金白花如散银青敷罗翠采绛葩象赤云爰有承露枝紫荣合素芬扶路重清藻布翘芳且鲜目为艳采囘心为奇色旋抚心悼孤客俯仰还自怜踟蹰向壁叹揽笔作此文南隣有奇树承春挺素华丰翘被长条绿叶蔽朱柯因风吹微音芳气入紫霞我心羡此木愿徙着子家夕得游其下朝得弄其葩尔根深且坚予宅浅且洿移植良无期欲息将如何乐府诗集巻第七十六东吴毛晋订正乐府诗集乐府诗集卷第七十七乐府诗集巻第七十七太原郭茂倩编次杂曲歌辞春江行梁简文帝唐郭元振曰春江巴女曲也客行祇念路相争渡京口谁知堤上人拭泪空摇手春江曲郭元振江水春沈沈上有双竹林竹叶坏水色郞亦坏人心同前张籍春江无云潮水平蒲心出水凫雏鸣长干夫壻爱逺行自染春衣缝已成妾身生长金陵侧去年随夫住江北春来未到父母家舟小风多渡不得欲辞舅姑先问人私向江头祭水神同前三首张仲素摇漾越江春相将看白苹归时不觉夜出浦月随人家寄征江岸征人几嵗游不知潮水信每日到沙头乘晓南湖去参差叠浪横前洲抂何处雾里雁嘤嘤江上曲谢眺易阳春草出踟蹰日已草莲叶尚田田淇水不可渡愿子淹桂舟时同千里路千里旣相许桂舟复容与江上可采菱清歌共南楚同前李嘉祐江上澹澹芙蓉花江口蛾睂独浣沙可怜应是阳台女坐对鸬鹚娇不语掩面羞看北地人囘首忽作空山雨苍梧秋色不堪论千载依依帝子魂君看峰上班班竹尽是湘妃泣泪痕江臯曲王融林断山㪅续洲尽江复开云峰帝乡起水源桐柏来杨花曲汤惠休葳蕤华结情宛转风含掩涕守春心折兰还自遗江南相引多叹不成音黄鹤西北去衔我千里心深堤下生草髙城上入云春人心生心长爲君桃花曲梁简文帝但使新花艳得间美人簪何须论后实怨结子瑕心同前顾况魏帝宫人舞凤楼隋家天子泛龙舟君王夜醉春眠晏不觉桃花逐水流映水曲范静妻沈氏轻鬓学浮云双蛾拟初月水澄正落钗萍开理垂发登楼曲范静妻沈氏凭髙川陆近望逺阡陌多相思隔重岭相忆限长河越城曲别怨悽歌响离啼溼舞衣愿假乌栖曲翻从南向飞迎客曲徐勉丝管列舞席陈含声未奏待嘉賔罗丝管舒舞席敛袖嘿脣迎上客送客曲徐勉袖缤纷声委咽余曲未终高驾别爵无算景已流空纡长袖客不畱送归曲吴均送子独南归揽衣空闵黙关山昼欲暗河冰夜向塞鷰至他人乡雁去还谁国寄子两行书分朙达济北还台乐陆琼蒲萄四时芳醇璢璃千钟旧宾夜饮舞迟销烛朝醒絃促催人春风秋月恒好驩醉日月言新芙蓉花辛德源洛神挺凝素文君拂艳红丽质徒相比鲜彩两难同光临照波日香随出岸风渉江良自逺託意抂无穷浮游花窗中斜日照池上落花浮若畏春风晚当思秉烛游芳林篇桺恽芳林晔兮发朱荣时既晚兮随风零随风零兮返无期安得阳华遗所思上林梁昭朙太子千金騣䮍骑万斤流水车争游上林苑髙葢逗春蕐夹树吴均桂树夹长歧复值清风吹氛氲揉芳叶连绵交密枝能迎春露㸃不逐秋风移愿君长惠爱当使歳寒知树中草梁简文帝幸有青袍色聊因翠幄凋虽间珊瑚蔕非是合欢条同前李白鸟衔野田草误入枯桑里客土植危根逢春犹不死草木虽无情因依尚可生如何同枝叶各自有枯荣同前张祜青青树中草託根非不危草生树郄死荣枯君可知城上吴均生满城头叶落城沟茎左右披沟水东西流少年感恩命奉劒事西周但令直心尽何用返封侯燕燕于飞江总燕燕诗曰燕燕于飞差池其羽之子于归逺送于野燕燕于飞葢出于此按燕燕本卫庄姜送归妾之诗也若江总辞咏双燕而已二月春晖晖双燕理毛衣衔花弄靃蘼拂叶隐芳菲或在堂间戏多从幕上飞若作仙人履终向日南归锦石擣流黄隋炀帝汉使出燕然愁闺夜不眠易制灯下鸣砧秋月前今夜长城下雪昬月应暗谁见倡楼前心悲不成惨河曲游卢思道邺下盛风流河曲有名游应徐託后乗车马践芳洲手茸鸡树密遥裔鹤烟稠日上疑髙葢云起类重楼金羁自沃若兰棹成夷犹悬匏动清吹采菱转艳讴还珂响金埒归袂拂铜沟唯畏三春晚勿言千载忧城南隅䜩卢思道城南气初新才王邀故人轻盈云映日流乱鸟啼春花飞北寺道絃散南漳濵舞动淮南袖歌扬齐后尘骈镳歇夜马接轸限归轮公孙饮弥月平原䜩浃旬即是消声地何须逺避秦喜春游歌二首隋炀帝禁苑百花新佳期游上春轻身赵皇后歌曲李夫人歩缓知无力脸慢动余娇锦袖淮南舞寳袜楚宫腰春游吟李章初春遍芳甸千里蔼盈瞩美人摘新英歩歩玩春绿所思杳何处宛抂吴江曲可怜不得共芳菲日草归来泪满衣春游乐施肩吾一年三百六十日赏心那似春中物草迷曲坞花满园东家少年西家出同前二首李端游童苏合带倡女蒲葵扇初日映城时相思忽相见褰裳踏露草理鬓囘花面薄草不同归畱情此芳甸柘弹连钱马银钩妥堕鬟採桑春陌上踏草夕阳间意合词先露心诚貌郄闲朙朝若相忆云雨出巫山春游曲三首张仲素烟桺飞轻絮风榆落小钱蒙蒙百花里罗绮竞秋千骋望登香阁争髙下砌台林间踏青去席上意钱来行乐三春节林花百和香当年重意气先佔鬬鸡场乐府古辞行胡从何方列国持何来氍毺㲮五木香迷迭艾蒳及都梁同前魏朙帝种瓜东井上冉冉自踰垣与君新为㛰瓜葛相结连寄託不肖躯有如倚太山兔丝无根株蔓延自登縁萍藻託清流常恐身不全被蒙丘山惠贱妾执拳拳天日照知之想君亦俱然同前二首刘言史花颔红騣一向偏緑槐香陌欲朝天仍嫌衆里娇行疾傍镫深藏白玉鞭喷珠团香小桂条玉鞭兼赐霍嫖姚弄影便从天禁出碧蹄声碎五门桥同前顾况暖谷春光至宸游近甸荣云随天仗转风入御帘轻翠葢浮佳气朱楼倚太清朝臣冠劒退宫女管絃迎细草承雕辇繁花入幔城文房开圣武藻卫宿天营玉醴随觞至铜壶逐漏行五星含土德万姓彻中声亲祀先崇典躬推示劝耕国风新正乐农器近消兵道德关河固刑章日月朙野人同鸟兽率舞感昇平同前权德兴光风澹荡百花吐楼上朝朝学歌舞身年二八壻侍中㓜妹承恩兄尚主緑牕珠箔绣鸳鸯侍婢先焚百和香莺啼日出不知曙寂寂罗帏春梦长同前三首孟郊莲子不可得荷花生水中犹胜道傍桺无事荡春风渌萍与荷叶同此一水中风吹荷叶在渌萍西复东莲花未开时苦心终日卷春水徒荡漾荷花未开展同前陆长源芙蓉初出水蓞露中花风吹着枯木无奈值空槎杂曲二首王筠鸟还夜已逼虫飞晓尚赊桂月徒畱影兰台空结花可怜洛城东芳树揺春风丹霞映白日细雨带轻虹同前傅縡新人新宠住兰堂翠帐金屛玳瑁牀丛星不如珠帘色度月还如粉壁光从来着名推赵子复有丹脣发皓齿一娇一态本难逢如画如花定相似楼台宛转曲皆通絃管逶迤彻下风此殿笑语恒长共傍省欢娱不复同讶许人情太厚薄分恩赋念能斟酌多作绣被为鸳鸯长弄绮琴憎别鹤人今投宠要须坚㑹使嵗寒恒度前共取辰星作心抱无转无移千万年同前徐陵倾城得意已无俦洞房连阁未消愁宫中本造鸳鸯殿为谁新起凤凰楼緑黛红颜两相发千娇百念情无歇舞衫廻袖胜春风歌扇当窗似秋月碧玉宫妓自翩妍绛树新声自可怜张星旧抂天河上犹来张姓本连天二八年时不忧度傍邉得宠谁应妬立春历日自当新正月春幡底头故流苏锦帐挂香囊织成罗幌隠灯光只应私将琥珀枕暝暝来上珊瑚牀同前三首江总行行春迳蘼芜緑织素那复解琴心乍惬南阶悲緑草谁堪东陌怨黄金红颜素月俱三五夫壻何抂今追虏关山陇月春雪冰谁见人啼花照戸殿内一处起金房倂胜余人白玉堂珊瑚挂镜临网戸芙蓉作帐照雕梁房栊宛转垂翠幕佳丽逶迤隠珠箔风前花管飏难畱舞处花钿低不落阳台通梦太非真洛浦凌波复不新曲中唯闻张女曲定有同姓可怜人但愿私情赐斜领不愿傍人相比竝妾门逢春自可荣君面未秋何意冷泰山言应可转移新宠不信㪅参差合欢锦带鸳鸯鸟同心绮袖连理枝皎皎新秋朙月开早露飞萤暗里来鲸灯落花殊未尽虬水银箭莫相催非是神女期河汉别有仙姬入吹台未眠解着同心结欲醉那堪连理杯后宫不惬茱茰芳夜夜争开苏合房宝钗翠鬓还相似朱脣玉面非一行新人未语言如涩新宠无前判不臧愿奉㪅衣兰麝气恐君马到自惊香同前王勃智琼神女来访文君蛾睂始约罗袖初薰歌齐曲韵舞乱行分若向阳台荐枕何啻得胜朝云古曲陈后主桂钩影桂枝开紫绮袖逐风廻日朙珠色偏亮叶尽衫香㪅来同前王襃青楼临大道游侠尽淹畱陈王金被马秦女桂为钩驰轮洛阳巷鬭鸡南陌头薄草风尘起聊为清夜游同前五首施肩吾可怜江北女惯唱江南曲揺落木兰舟双凫不成浴郎为匕上香妾为笼上灰归时虽暖热去罢生尘埃夜裁鸳鸯绮朝织蒲桃绫欲试一寸心待缝三尺冰怜时鱼得水怨罢商与参不如山支子却解结同心红颜感草花白日同流水思君如孤灯一夜一心死乐府诗集巻第七十七东吴毛晋订正男扆再订乐府诗集乐府诗集卷第七十八乐府诗集巻第七十八太原郭茂倩编次杂曲歌辞炖煌乐温子昇通典曰炖煌古流沙地黑水之所经焉秦及汉初为月支匈奴之境武帝开其地后分酒泉置炖煌郡炖大煌盛也客从远方来相随歌且笑自有炖煌乐不减安陵调同前二首王胃长途望无已高山断还续意欲此念时气絶不成曲极目眺脩涂平原忽超逺心期在何处望望崦嵫晚阿那瓌北史曰阿那瓌蠕蠕国主也蠕蠕之为国冬则徙渡漠南夏则还居漠北通典曰蠕蠕自拓跋初徙云中即有种落后魏太武神䴥中彊盛尽有匈奴故地阿那瓌孝朙帝时蠕蠕国主辞云匈奴主也闻有匈奴主杂骑起尘埃列观长平坂驱马渭桥来髙句丽王襃通典曰髙句丽东夷之国也其先曰朱蒙本出于夫余朱蒙善射国人欲杀之遂弃夫余东南走渡暜述水至纥升骨城居焉号曰句丽以髙为氏按唐亦有髙丽曲李勣破高丽所进后改夷宾引者是也萧萧易水生波燕赵佳人自多倾杯覆盌漼漼垂手奋袖娑娑不惜黄金散尽只畏白日蹉跎同前李白金花折风帽白马小迟囘翩翩舞广袖似鸟海东来舍利弗金绳界宝地珍木䕃瑶池云间妙音奏天际法蠡吹摩多楼子从戎向边北远行辞宻亲借问隂山候还知塞上人同前李贺玉塞去金人二万四千里风吹沙作云一时渡辽水天白水如涓甲丝双串断行行莫苦辛城月犹半晓气朔烟上趢趗胡马蹄行人听水别隔陇长东西法夀乐王融天长命自短世促道悠悠禅衢开逺驾爱海乱轻舟累尘曾未极积树岂能筹情埃何用洗正水有清流右歌本处百神肃以䖍三灵震且越常耀揜芳霄薰风镜兰月丹荣落玉墀翠羽文珠阙皓毳非虚来交轮岂徒发右歌灵瑞韶年春已仲朙星夜未央千祀钟林历万国㑹佳祥金容函夕景翠鬓佩晨光表尘维浄觉泛俗廼轮皇右歌下生袭气变离宫重柝警曾殿曼响感心神脩容展懽宴生老终已萦死病行当荐方为浄国逰岂结危城恋右歌抂宫春木多病夭秋叶少欣荣心骸终委灭亲爱暂平生长风吹北垄迅影急东瀛知三既情竭得一乃身贞右歌田游飞策辞国门端仪偃郊树慈爱徒相思闺中空怨慕风隶乖往涂骏足独归路举袂谢时人得道且还顾右歌出国朙心弘十力寂虑安四禅青禽承逸轨文镳镜重川鹫嵓摽逺胜鹿野究清玄不有希世宝何以导蒙泉右歌得道亭亭宵月流朏朏晨霜结川上不徘徊条间问生灭灵知湛常然符映有盈缺感运复来仪且压人间泄右歌宝树春山玉所府檀林鸾所栖引火归炎隧揖水自青隄菴园无异辙祇馆有同跻比肩非今古接武岂燕齐右歌贤衆㫺余轻嵗月兹也重光隂闺中屏鈆黛阙下挂缨簪禅悦兼芳旨法言恋清琴一异非能辨宠辱谁为心右歌学徒峻岸临层穹迢迢疎逺风腾芳清汉里响𣑽高云中金华纷冉弱琼树郁青葱贞心逸浄景邃业嗣天宫右歌供具影响未尝隔晦朙殊复亲弘慈邈已逺睿后扇高尘区中提景福㝢外沐深仁万祀畱国祚亿兆庆唐民右歌福应歩虚词十首庾信乐府解题曰歩虚词道家曲也备言衆仙缥缈轻举之美浑成空教立元始正涂开赤玉灵文下朱陵真气来中天九龙馆倒景八风台云度弦歌响星移空殿廻青衣上少室童子向蓬莱逍遥闻四㑹倐忽度三灾无名万物始有道百灵初寂絶乗丹气玄冥上玉虚三元随建节八景逐廻舆赤凤来衔玺青乌入献书坏机仍成机枯鱼还作鱼栖心浴日馆行乐止云墟凝真天地表絶想寂寥前有象犹墟豁㤀形本自然开经壬子嵗值道甲申年廻云随舞曲流水逐歌弦石髓香如饭芝房脆似莲停鸾䜩瑶水归路上鸣天道生乃太一守静即玄根中和练九气甲子谢三元居心受善水教学重香园凫畱报关吏鹤去画城门㪅以欣无迹还来寄絶言洞庭尊上德虞石㑹朙真要妙思玄纪虚无养谷神丹丘乗翠凤玄圃驭班麟移棃付苑吏种杏乞山人自此逢何世从今复几春海无三尺水山成数寸尘东朙九芝葢北属五云车飘飖入倒景出没上烟霞春泉下玉澑青鸟向金华汉帝看桃核齐侯问枣花上元应送酒来向蔡经家归心游太极回向入无名五香芬紫府千灯照赤城凤林採珠实春山种玉荣夏笛三山响春钟九乳鸣绛河应远别黄鹄来相迎北阁临玄水南宫坐绛云龙泥印玉䇿天火练真文上元风雨散中天歌吹兮灵驾千寻上空香万里闻地镜阶基逺天窗影迹深碧玉成双树空青为一林鹄巢堪鍊石蜂房得煮金汉武多骄慢淮南不小心蓬莱入海底何处可追寻麟洲一海濶玄圃半天髙浮丘迎子晋若士避卢敖经飡林虑李旧食绥山桃成丹须竹节刻髄用芦刀无妨隐士去即是贤人逃同前二首隋炀帝洞府凝玄液灵山体自然俯临沧海岛囘出大罗天八行分宝树十丈散芳莲悬居烛日月天歩役风烟蹑记书金简乘空诵玉篇冠法二仪立佩带五星连琼轩觯甘露瑜井挹膏泉南巢息云马东海戏桑田囘旗逰八极飞轮入九玄髙蹈虚无外天地乃齐年总辔行无极相推凌太虚翠霞成凤辇碧雾翼龙舆轻举金台上髙㑹玉林墟朝游度圆海夕宴下方诸同前陈羽汉武清斋读鼎书内官扶上画云车坛上月朙宫殿闭仰看星斗礼空虚同前顾况逈歩游三洞清心礼七真飞符超羽翼禁火醮星辰残药沾鸡犬灵香出凤麟壶中无窄处愿得一容身同前十首吴筠衆仙仰灵范肃驾朝神宗金景相照曜逶迤昇太空七玄已髙飞火鍊生朱宫余庆逮天壤平和王道融八威清游气十絶舞祥风使我跻阳源其来自隂功逍遥太霞上真鉴靡不通逸辔登紫清元乘迈奔电阆风隔三天俯视犹可见玉闱标敞朗琼林郁葱蒨自非挺金骨焉得谐夙愿真朋何森森合景恣游宴良㑹㤀淹畱千龄才一眄三宫发朙景朗照同郁仪纷然驰飈歘上采空青蕤令我洞金色后天耀琼姿心叶太虚静寥寥竟何思玄中有至乐淡泊终无爲但与正眞友飘飖散遨嬉禀化凝正气鍊形爲眞仙㤀心符元宗返本叶自然帝一集绛宫流光出丹玄元英与桃君朗咏长生篇六符焕朙霞百阙罗紫烟飈车渉寥廓靡靡乗景迁不觉云路逺斯须游万天扶桑诞初景羽葢凌晨霞倐歘造西域嬉游金母家碧津湛洪源灼烁敷荷花煌煌青琳宫璀璨列玉华眞气溢绛府自然无邪俯矜区中士天浊良可嗟琼台劫爲仞孤映大罗表常有三素云凝光自飞绕羽童泛朙霞升降何缥缈鸾凤吹雅音栖翔绛林标玉虚无昼夜灵景何皎皎一覩太上京方知衆天小灼灼青华林灵风振琼柯三光无冬春一气清且和廻首迩结邻倾眸亲曜罗豁落制六天流铃威百魔緜緜庆不极谁谓椿龄多髙情无侈靡遇物生华光至乐无箫歌玉音自玲琅或登朙真台宴此羽景堂㕿霭结寳云靡微散灵香天人诚遐旷欢泰不可量爰从太微上肆觐虚皇尊腾我八景舆威迟入天门既登玉晨庭肃肃仰紫轩敢问龙汉末如何辟干坤怡然辍云璈告我希夷言幸闻至精理方见造化源二气播万有化机无停轮而我操其端乃能出陶钧寥寥天汉上所遇皆清真澄莹含元和气同自相亲绛树结丹实紫霞流碧津以兹保童婴永用超形神同前二首刘禹钖阿母种桃云海际花落子成二千嵗海风吹折最繁枝跪捧琼盘献天帝华表千年鹤一归凝丹为顶雪为衣星星仙语人聴尽却向五云翻翅飞同前十九首韦渠牟玉简真人降金书道箓通烟霞方蔽日云雨已生风四极威仪异三天使命同那将人世恋不去上清宫羽驾正翩翩云鸿最自然霞冠将月晓珠珮与星连镂玉畱新诀雕金得旧编不知飞鸟学㪅有㡬人仙上帝求仙使真符取玉郎三才闲布象二景郁生光骑吏排龙虎笙歌走凤凰天高人不见暗入白云乡鸾鹤共徘徊仙官使者催香花三洞启风雨百神来凤篆文初定龙泥印已开何须生羽翼始得上瑶台羽节忽排烟苏君已得仙命风驱日月缩地走山川几处畱丹灶何时种玉田一朝骑白虎直上紫微天静发降灵香思神意智长虎存时促歩龙想㪅成章扣齿风雷响挑灯日月光仙云抂何处髣髴满空堂㡬度游三洞何方召百神风云皆守一龙虎亦全真执节仙童小烧香玉女春应须絶巖内委曲问皇人上法杳无营玄脩似有情道宫琼作想真帝玉爲名召岳驱旌节驰雷发吏兵云车降何处齐室有仙卿羽卫一何鲜香云起草烟方朝太素帝㪅向玉清天凤曲凝犹吹龙骖俨欲前真文几时降知抂永和年大道何年学真符此日催还持金作印未要玉为台羽节分朙授霞衣整顿裁应縁五云使教上列仙来独自授金书萧条咏紫虚龙行还当马云起自成车九转风烟合千年井灶余参差从太一夀等混元初道学已通神香花㑹女真霞牀珠斗帐金荐玉舆轮一室心偏静三天夜正春灵官竟谁降仙相有夫人上界有黄房仙家道路长神来知位次乐变协宫商竞把璢璃椀谁倾白玉桨霞衣最芬馥苏合是灵香珠佩紫霞缨夫人㑹八灵太霄犹有观絶宅岂无形草雨徘徊降仙歌宛转听谁逢玉妃辇应检九真经西海辞金母东方拜木公云行疑带雨星歩欲凌风羽袖挥丹凤霞巾曵彩虹飘飖九霄外下视望仙宫玉树杂金花天河织女家月邀丹凤舄风送紫鸾车雾縠龙绡带云屏列锦霞瑶台千万里不觉往来賖舞凤凌天出歌麟入夜听云容衣眇眇风韵曲泠泠扣齿端金简焚香检玉经仙宫知不远只近太微星紫府与玄洲谁来物外游无烦骑白鹿不用驾青牛金化颜应驻云飞鬓不秋仍闻碧海上㪅用玉为楼辔鹤复骖鸾全家去不难鸡声随羽化犬影入云看酿玉当成酒烧金且转丹何妨五色绶次苐给仙官同前僧皎然予因览真诀遂感西域君玉笙下青冥人间未曾闻日华鍊魂魄皎皎无垢氛谓我有仙骨且令饵氤氲俯仰媿灵颜愿随鸾鹤羣俄然动风驭缥眇归青云同前髙骈青溪道士人不识上天下天鹤一只洞门深锁碧牕寒滴露研珠写周易歩虚引陈陶小隐山人十洲客莓苔为衣双耳白青编为我忽降书草雨虹蜺一千尺赤城门闭六丁直晓日已烧东海色朝天半夜闻玉鸡星斗离离碍龙翼乐府诗集巻第七十八东吴毛晋订正男扆再订乐府诗集乐府诗集卷第七十九乐府诗集巻第七十九太原郭茂倩编次近代曲辞荀子曰久则论略近则论详言世近而易知也两汉声诗着于史者唯郊祀安世之歌而已班固以廵狩福应之事不序郊庙故余皆弗论由是汉之杂曲所见者少而相和铙歌或至不可晓解非无传也久故也魏晋已后讫于梁陈虽略可考犹不若隋唐之为详非独传者加多也近故也近代曲者亦杂曲也以其出扵隋唐之世故曰近代曲也隋自开皇初文帝置七部乐一曰西凉伎二曰清商伎三曰髙丽伎四曰天竺伎五曰安国伎六曰龟兹伎七曰文康伎至大业中炀帝乃立清乐西凉龟兹天竺康国疎勒安国髙丽礼毕以为九部乐器工衣于是大备唐武徳初因隋旧制用九部乐太宗増髙昌乐又造䜩乐而去礼毕曲其着令者十部一曰䜩乐二曰清商三曰西凉四曰天竺五曰髙丽六曰龟兹七曰安国八曰疎勒九曰髙昌十曰康国而总谓之燕乐声辞繁杂不可胜纪凡燕乐诸曲始于武徳贞观盛于开元天宝其着录者十四调二百二十二曲又有梨园别教院法歌乐十一曲云韶乐二十曲肃代以降亦有因造僖昭之乱典章亾缺其所存者㮣可见矣纪辽东二首隋炀帝纪辽东隋炀帝所作也通典曰髙句丽自东晋以后居平壤城亦曰长安城隋山屈曲南临浿水在辽东南复有辽东玄菟等数十城隋书曰大业八年炀帝伐髙丽度辽水大战于东岸撃贼破之进围辽东是也王建又有渡辽水亦出于此辽东海北翦长鲸风云万里清方当销锋散马牛旋师宴镐京前歌后舞振军威饮至解戎衣判不徒行万里去空道五原归秉旄仗节定辽东俘馘变夷风清歌凯捷九都水归宴雒阳宫䇿功行赏不淹畱全军借智谋讵似南宫复道上先封雍齿侯同前隋王冑辽东浿水事龚行俯拾信神兵欲知振旅旋归乐为听凯歌声十乗元戎才渡辽扶濊已冰消讵似百万临江水按辔空廻镳天威电迈举朝鲜信次即言旋还笑魏家司马懿迢迢用一年鸣銮诏跸发淆潼合爵及畴庸何必丰沛多相识比屋降尧封辽东行王建辽东万里辽水曲古戍无城复无屋黄云葢地雪作山不惜黄金买衣服战囘各自收弓箭正西囘面家乡逺年年郡县送征人将与辽东作丘坂宁为草木乡中生有身不向辽东行渡辽水王建渡辽水此去咸阳五千里来时父母知隔生香着衣裳如送死亦有白骨归咸阳营家各与题本乡身抂应无囘渡日驻马相看辽水傍㫺㫺盐嶭道衡隋嶭吏部有㫺㫺盐唐赵嘏广之为二十章乐苑曰㫺㫺盐羽调曲唐亦为舞曲㫺一作析垂桺覆金堤蘼芜叶复齐水溢芙蓉沼花飞桃李蹊採桑秦氏女织锦窦家妻关山别荡子风月守空闺恒敛千金笑长垂双玉啼盘龙随镜隐彩凤逐帷低飞魂同夜鹊倦寝忆晨鸡暗牖悬珠网空梁落鷰泥前年过代北今嵗往辽西一去无消息那能惜马蹄同前碧落风烟外瑶台道路賖何如连御苑别自有仙家此地囘鸾驾縁溪满翠蕐洞中朙月夜牕下发烟霞㫺㫺盐二十首赵嘏垂桺覆金堤新年垂桺色袅袅对空闺不畏芳菲好自縁离别啼因风飘玉户向日映金堤驿使何时度还将赠陇西蘼芜叶复齐提筐红叶下度日採蘼芜掬翠香盈袖看花亿故夫叶齐谁复见风暖恨偏孤一被春光累容颜与㫺殊水溢芙蓉沼渌沼春光后青青草色浓绮罗惊翡翠暗粉妬芙蓉云遍牕前见荷翻镜里逢将心託流水终日渺无从花飞桃李蹊逺期难可託桃李自依依花径无容迹戎裘未下机随风开又落度日扫还飞欲折枝枝赠那知归不归採桑秦氏女南陌採桑出谁知妾姓秦独怜倾国貌不负早莺春珠履盪花溼龙钩折桂新使君那驻马自有侍中人织锦窦家妻当年谁不羡分作窦家妻锦字行行苦罗帷日日啼岂知登陇逺祇恨下机迷直候阳关使殷勤寄海西关山别荡子那堪闻荡子迢递渉关山肠爲马嘶断衣从泪滴班愁看塞上路讵惜镜中颜傥见征西雁应传一字还风月守空闺良人犹逺戍耿耿夜闺空绣戸流宵月罗帷坐晓风魂飞沙帐北肠断玉关中尚自无消息锦衾那得同恒敛千金笑玉颜恒自敛羞出镜台前早惑阳城客今悲华锦筵从军人㪅逺投喜鹊空传夫壻交河北迢迢路几千长垂双玉啼双双红泪堕度日暗中啼雁出居延北人犹辽海西向灯垂玉枕对月洒金闺不惜罗衣溼惟愁归意迷蟠龙随镜隐鸾镜无由照蛾睂岂忍看不知愁髪换空见隐龙蟠那惬红颜改偏伤白日今朝窥玉匣双泪落阑干綵凤逐帷低巧绣双飞凤朝朝伴下帷春花那见照草色已频欺欲巻思君处将啼裛泪时何年征戍客传语报佳期惊魂同夜鹊万里无人见衆情难与论思君常入梦同鹊屡惊魂孤寝红罗帐双啼玉筯㾗妾心甘自岂复暂㤀恩倦寝听晨鸡去去边城骑愁眠掩夜闺披衣窥落月拭泪待鸣鸡不愤连年别那堪长夜啼功成应自恨早晚发辽西暗牖悬蛛网暗中蛛网织歴乱绮牕前万里终无信一条徒自悬分从珠露滴愁见隟风牵妾意何聊赖看看剧断絃空梁落鷰泥春至今朝鷰花时伴独啼飞斜珠箔隔语近画梁低帷巻闲窥户牀空暗落泥谁能长对此双去复双栖前年过代北代北几千里前年又复经燕山云自合胡塞草应青铁马喧鼙鼓蛾睂怨锦屏不知羌笛曲掩泪若爲听今嵗往辽西万里飞书至闻君已渡辽祇谙新别苦㤀却旧时娇烽戍年将老红颜日向彫胡沙兼汉苑相望㡬迢迢一去无还意良人征絶域一去不言还百战攻胡虏三冬阻玉关萧萧边马思猎猎戍旗闲独把千重恨连年未解颜那能惜马蹄云中路杳杳江畔草凄凄妾久垂珠泪君何惜马蹄边风悲晓角营月怨春鼙未道休征战愁睂又复低江都宫乐歌隋炀帝扬州旧处可淹畱台榭髙朙复好游风亭芳树迎早夏长臯麦陇送余秋渌潭桂檝浮青雀果下金鞍驾紫驑緑觞素蚁流霞饮长袖清歌乐戏州十索四首丁六娘乐苑曰十索羽调曲也裙裁孔雀罗红緑相叅对映以蛟龙锦分朙奇可爱麤细君自知从郎索衣带为性爱风光偏憎良夜促曼眼腕中娇相看无厌足懽情不耐眠从郎索花烛君言花胜人人今去花近寄语落花风莫吹花落尽欲作胜花妆从郎索红粉二八好容颜非意得相关逢桑欲採折寻枝倒嬾攀欲呈纎纎手从郎索指镮同前二首含娇不自转送眼劳相望无那关情伴共入同心帐欲防人眼多从郎索锦障兰房下翠帷莲帐舒鸳锦懽情宜早畅密态须同寝欲共作纒绵从郎索花枕水调歌第一乐苑曰水调商调曲也旧说水调河传隋炀帝幸江都时所制曲成奏之声韵怨切王令言闻而谓其弟子曰但有去声而无囘韵帝不返矣后竟如其言按唐曲凡十一叠前五叠为歌后六叠为入破其歌苐五叠五言调声最为怨切故白居易诗云五言一遍最慇懃调少情多似有因不㑹当时翻曲意此声肠断为何人唐又有新水调亦商调曲也平沙落日大荒西陇上朙星高复低孤山几处看烽火壮士速营候鼓鞞第二勐将关西意气多能骑骏马弄琱戈金鞍宝铰精神出笛倚新翻水调歌第三王孙别上緑珠轮不羡名公乐此身户外碧潭春洗马楼前红烛夜迎人第四陇头一叚气长秋举目萧条总是愁祇为征人多下泪年年添作断肠流第五双带仍分影同心巧结香不应须换彩意欲媚浓粧入破第一细草河边一雁飞黄龙关里挂戎衣为受朙王恩宠甚从事经年不复归第二锦城丝管日纷纷半入江风半入云此曲只应天上去人间能得㡬囘闻第三昨夜遥欢出建章今朝缀赏度昭阳传声莫闭黄金屋为报先开白玉堂第四日晚笳声咽戍楼陇云漫漫水东流行人万里向西去满目关山空恨愁第五千年一遇圣朙朝愿对君王舞细腰乍可当熊任生死谁能伴凤上云霄第六彻闺烛无人影罗屏有梦魂近来音耗絶终日望君门水调吴融凿河千里走黄沙浮殿西来动日华可道新声是亾国且贪惆怅后庭花堂堂二首李义府乐苑曰堂堂角调曲唐髙宗朝曲也㑹要曰调露中太子既废李嗣真私谓人曰祸犹未已主上不亲庻务事无巨细决于中宫宗室虽衆俱抂散位居中制外其势不敌恐诸王藩翰为中宫所蹂践矣隋已来乐府有堂堂曲再言堂者是唐再受命也中宫僭擅复归子孙则为再受命矣近日闾里又有侧堂堂挠堂堂之謡侧者不正之辞挠者不安之称将见患难之作不久矣后皆如其言按堂堂本陈后主所作唐为法曲故白居易诗云法曲法曲歌堂堂是也镂月成歌扇裁云作舞衣自怜囘雪影好取洛川归懒正鸳鸯被羞褰玳瑁牀春风别有意密处也寻香同前李贺堂堂复堂堂红脱梅灰香十年粉蠧生画梁饥虫不食推碎黄蕙花已老桃叶长禁院悬帘隔御光华清源中礐石汤徘徊百凤随君王凉州歌第一乐苑曰凉州宫调曲开元中西凉府都督郭知运进乐府杂録曰梁州曲本抂正宫调中有大遍小遍至贞元初康崑崙翻入琵琶玉宸宫调初进曲抂玉宸殿故有此名合诸乐即黄钟宫调也张同幽闲鼓吹曰叚和尚善琵琶自制西凉州后传康崑崙即道调凉州也亦谓之新凉州云汉家宫里栁如丝上苑桃花连碧池圣夀已传千嵗酒天文㪅赏百僚诗第二朔风吹叶雁门秋万里烟尘昬戍楼征马长思青海北胡笳夜听陇山头第三开箧泪霑襦见君前日书夜台空寂寞犹见紫云车排遍第一三秋陌上早霜飞羽猎平田浅草齐锦背苍鹰初出按五花骢马餵来肥第二鸳鸯殿里笙歌起翡翠楼前出舞人唤上紫微三五夕圣朙方夀一千春凉州词耿纬国使翩翩随斾旌陇西歧路足荒城毡裘牧马胡雏小日草蕃歌三两声同前张籍边城草雨雁飞低芦笋初生渐欲齐无数铃声遥过碛应䭾白练到安西古鎭城门白碛开胡兵往往傍沙堆廵边使客行应早每待平安火到来凤林关里水东流白草黄榆六十秋边将皆承主恩泽无人解道取凉州同前嶭逢昨夜蕃兵报国雠沙州都护破梁州黄河九曲今归汉塞外纵横战血流大和第一乐苑曰大和羽调曲也国门卿相旧山庄圣主移来宴緑芳帘外辗为车马路花间踏出舞人塲第二国鸟尚含天乐啭寒风犹带御衣香为报碧潭朙月夜㑹须畱赏待君王第三庭前鹊遶相思树井上莺歌争刺桐含情少妇悲春草多是良人学转蓬第四塞北江南共一家何须泪落怨黄沙春酒半酣千日醉庭前还有落梅花第五彻我皇膺运太平年四海朝宗㑹百川自古㡬多朙圣主不如今帝胜尧天伊州歌第一乐苑曰伊州商调曲西京节度盍嘉运所进也秋风朙月独离居荡子从戎十载余征人去日慇懃嘱归雁来时数寄书第二彤闱晓辟万鞍廻玉辂春游薄晚开渭北清光揺草树州南嘉景入楼台第三闻道黄花戍频年不解兵可怜闺里月偏照汉家营第四千里东归客无心忆旧游挂帆游白水髙枕到青州第五桂殿江乌对彫屛海鷰重祇应多酿酒醉罢乐高钟入破第一千门今夜晓初晴万里天河彻帝京璨璨繁星驾秋色稜稜霜气韵钟声第二长安二月桺依依西出流沙路渐微阏氏山上春光少相府庭邉驿使稀第三三秋大漠冷溪山八月严霜变草颜巻斾风行宵渡碛衔枚电扫晓应还第四行乐三阳早芳菲二月春闺中红粉态陌上看花人第五君住孤山下烟深夜径长辕门渡緑水游苑遶垂杨陆州歌第一分野中峰变隂晴衆壑殊欲投人处㝛隔浦问樵夫第二共得烟霞迳东归山水游萧萧望林夜寂寂坐中秋第三香气传空满妆花映薄红歌声天仗外舞态御楼中排遍第一树发花如锦莺啼桺若丝㪅逢欢宴地愁见别离时第二朙月照秋叶西风响夜砧彊言徒自乱往事不堪寻第三坐对银釭晓停畱玉筯㾗君门常不见无处谢前恩第四曙月当牕满征人出塞游画楼终日闭清管为谁调簇拍陆州西去轮台万里余故乡音耗日应疎陇山鹦鹉能言语为报闺人数寄书石州乐苑曰石州商调曲也又有舞石州自从君去逺廵边终日罗帏独自眠看花情转切揽镜泪如泉一自离君后啼多双脸穿何时狂虏灭免得㪅畱连乐府诗集巻第七十九东吴毛晋订正男扆再订乐府诗集乐府诗集卷第八十乐府诗集卷第八十太原郭茂倩编次近代曲辞葢罗缝二首秦时朙月汉时关万里征人尙未还但愿龙庭神将在不教胡马渡阴山音书杜绝白狼西桃李无颜黄鸟啼寒雁春深归去尽出门肠断草萋萋双带子私言切语谁人会海鷰双飞绕画梁君学秋胡不相识妾亦无心去採桑崑崙子扬子谭经去淮王载酒过醉来啼鸟唤坐久落花多祓禊曲三首王子年拾遗记曰周昭王溺于江汉二女延娟延娱与王乗舟夹拥王身同没焉故江汉之人到今思之至春上巳之日禊集祠间或以时鲜甘味採兰杜包裹以沉水中或结五色纱囊盛食或用金铁之器竝沉水中言蛟龙畏五色金铁则不侵此食也后汉书礼仪志曰三月上巳官民皆絜于东流水上曰洗濯祓除去宿垢疢为大絜絜者言阳气布畅万物讫出始絜之矣注谓之禊也风俗通曰周礼女巫掌岁时以祓除疾病禊者絜也春者蠢也蠢摇动也尙书以殷仲春厥民析言人解析也蔡邕曰论语莫春者春服旣成冠者五六人童子六七人浴乎沂风乎舞雩咏而归今三月上巳祓禊于水滨葢出于此一说云后汉有郭虞者三日上巳产二女二日中竝不育俗以为大忌至此月日讳止家皆于东流水上为祈禳自絜濯谓之禊祠引流行觞遂成曲水韩诗曰郑国之俗三月上巳之溱洧两水之上招魂续魄秉兰草祓除不祥汉书八月祓灞水亦斯义也杜䔍祓禊赋曰王侯公主曁于富商用事伊雒帷幔玄黄本传大将军梁商亦歌泣于雒禊也自魏不复用三日水宴者焉晋书曰武帝尝问挚虞三日曲水之义虞对曰汉章帝时平原徐肇以三月初生三女至三日俱亾人以为怪乃招携之水滨洗祓遂因水以汎觞其义起此束晢曰㫺周公城洛邑因流水以汎酒故逸诗云羽觞随波又秦昭王以三日置酒河曲见金人奉水心之劒曰令君制有西夏乃霸诸侯因此立为曲水二汉相缘皆为盛集西京杂记曰汉宫三月上巳张乐于流水是也晋宋巳后皆因之至唐传以为曲昨见春条绿那知秋叶黄蝉声犹未断寒雁已成行金谷园中桺春来巳舞腰那堪好风景独上洛阳桥何处堪愁思花间长乐宫君王不重客泣泪向春风上已乐张祜猩猩血綵系头标天上齐声举画桡却是内人争意切六宫罗袖一时招穆护砂歴代歌辞曰穆护砂曲犯角玉管朝朝弄淸歌日日新折花当驿路寄与陇头人思归乐二首乐苑曰思归乐商调曲也后一曲犯角晩日催弦管春风入绮罗杏花如有意偏落舞衫多万里春应尽三江雁亦稀连天汉水广孤客未言归金殿乐入夜秋砧动千门起四隣不缘楼上月应为陇头人胡渭州二首乐苑曰胡渭州商调曲也亭亭孤月照行舟寂寂长江万里流乡国不知何处是云山漫漫使人愁杨桺千寻色桃花一苑芳风吹入帘里唯有惹衣香戎浑风劲角弓鸣将军猎渭城草枯鹰眼疾雪尽马蹄轻墙头花二首蟋蟀鸣洞房梧桐落金井为君裁舞衣天寒翦刀冷妾有罗衣裳秦王在时作为舞春风多秋来不堪着採桑乐苑曰採桑羽调曲又有杨下採桑按採桑本淸商西曲也自古多征战由来尙甲兵长驱千里去一举两蕃平按劒从沙漠歌谣满帝京寄言天下将须立武功名杨下採桑飞丝惹绿尘软叶对孤轮今朝入园去物色彊看人破阵乐歴代歌辞曰破阵乐小歌曲乐苑曰商调曲也按破阵乐本舞曲唐太宗所造玄宗又作小破阵乐亦舞曲也秋来四面足风沙塞外征人暂别家千里不辞行路逺时光早晩到天涯同前二首张说汉兵出顿金微照日明光铁衣百里火幡熖熖千行云骑騑騑蹙踏辽河自竭鼓噪燕山可飞正属四方朝贺端知万舞皇威少年胆气凌云共许骁雄出羣匹马城南挑战单刀蓟北从军一鼓鲜卑送欵五饵单于解纷誓欲成名报国羞将开口论勲战胜乐百战得功名天兵意气生三边永不战此是我皇英劒南臣不分君恩断观妆视镜中容华尙春日娇爱巳秋风枕席临窗晓屏帷对月空年年后庭树芳悴在深宫征歩郎塞外虏尘飞频年度碛西死生随玉劒辛苦向金微叹疆场乐苑曰叹疆场宫调曲也闻道行人至妆梳对镜台泪㾗犹尙在笑靥自然开塞姑昨日卢梅塞口整见诸人鎭守都护三年不归折尽江边杨桺水鼓子雕弓白羽猎初囘薄夜牛羊复下来梦水河边秋草合黑山峰外阵云开婆罗门乐苑曰婆罗门商调曲开元中西凉府节度杨敬述进唐会要曰天宝十三载攺婆罗门为霓裳羽衣廻乐峰前沙似雪受降城外月如霜不知何处吹芦管一夜征人尽望乡浣沙女二首南陌春风早东邻去日斜千花开瑞锦香扑美人车长乐靑门外宜春小苑东楼开万戸上人向百花中鎭西二首天边物色更无春祇有羊羣与马羣谁家营里吹羌笛哀怨教人不忍闻嵗去年来拜圣朝更无山阙对溪桥九门杨桺浑无半犹自千条与万条囘纥乐苑曰囘纥商调曲也曾闻瀚海使难通幽闺少妇罢裁缝缅想边庭征战苦谁能对镜治愁容久戍人将老湏㬰变作白头翁长命女乐苑曰长命西河女羽调曲也乐府杂录曰大历中尝有乐工自造一曲卽古曲长命西河女也增损节奏颇有新声云送关西雨风传渭北秋孤灯然客梦寒杵捣乡愁醉公子昨日春园飮今朝倒接䍦谁人扶上马不省下楼时一片子桺色靑山映梨花雪鸟藏绿窗桃李下闲坐叹春芳甘州乐苑曰甘州羽调曲也欲使传消息空书意不任寄君朙月镜偏照故人心濮阳女乐苑曰濮阳女羽调曲也雁来书不至月照独眠房贱妾多愁思不堪秋夜长相府莲古解题曰相府莲者王俭为南齐相一时所辟皆才名之士时人以入俭府为莲花池谓如红莲映绿水今号莲幕者自俭始其后语讹为想夫怜亦名之丑尔又有簇拍相府莲乐苑曰想夫怜羽调曲也白居易诗曰玉管朱弦莫急催客听歌送十分杯长爱夫怜第二句倩君重唱夕阳开玉维右丞词云秦川一半夕阳开是也夜闻邻妇泣切切有余哀卽问缘何事征人战未廻簇拍相府莲莫以今时宠宁无旧日恩看花满眼泪不共楚王言闺烛无人影罗屏有梦魂近来音耗绝终日望应门离别难乐府杂录曰离别难武后朝有一士人陷冤狱籍其家妻配入掖庭善吹觱栗乃撰此曲以寄情焉初名大郎神葢取良人第行也旣畏人知遂三易其名曰悲切子终号怨囘鹘云此别难重陈花深复变人来时梅覆雪去日桺舍春物候催行客归途淑气新剡川今已远魂梦暗相亲同前白居易绿杨陌上送行人马去车囘一望尘不觉别时红泪尽归来无泪可霑巾山鹧鸪二首历代歌辞曰山鹧鸪羽调曲也玉关征戍乆空闺人独愁寒露溼靑苔别来蓬鬓秋人坐靑楼晚莺语百花时愁多人自老肠断君不知鹧鸪词李益湘江班竹枝锦翼鹧鸪飞处处湘阴合郎从何处归同前二首李渉湘江烟水深沙岸隔枫林何处鹧鸪飞日斜斑竹阴二女虚垂泪三闾枉自沈惟有鹧鸪啼独伤行客心越冈连越井越鸟㪅南飞何处鹧鸪啼夕烟东岭归岭头行人少天涯北客稀鹧鸪啼别处相对泪沾衣乐世白居易一曰绿腰琵琶录曰绿腰卽录要也贞元中乐工进曲德宗令录出要者因以爲名后语讹爲绿腰新唐书曰凉州胡渭录要杂曲是也乐府杂录曰绿腰软舞曲也康崑崙尝于琵琶弹一曲卽新翻羽调绿腰也乐苑曰乐世羽调曲又有急乐也管急丝繁拍渐稠绿腰宛转曲终头诚知乐世声声乐老病人听未免愁急世乐白居易正抽碧线绣红罗忽听黄莺敛翠蛾秋思冬愁春恨望大都不得意时多何满子白居易唐白居易曰何满子开元中沧洲歌者临刑进此曲以赎死竟不得免杜阳杂编曰文宗时宫人沈阿翘为帝舞何满子调辞风态率皆宛畅然则亦舞曲也世传满子是人名临就刑时曲始成一曲四词歌八叠从头便是断肠声同前薛逢系马宫槐老持杯店菊黄故交今不见流恨满川光淸平调三首李白松窗录曰开元中禁中重木芍药会花方繁开帝乘照夜白太眞妃以歩辇从李龟年以歌擅一时之名帝曰赏名花对妃子焉用旧乐辞为遂命李白作淸平调辞三章令梨园弟子略抚丝竹以促歌帝自调玉笛以倚曲唐书曰玄宗尝自度曲欲造乐府新辞亟召白白已醉卧于酒肆召入以水洒面卽令秉笔顷之成十数章是也云想衣裳花想容春风拂槛露蕐浓若非羣玉山头见会向瑶台月下逢一枝红艳露凝香云雨巫山枉断肠借问汉宫谁得似可怜飞鷰倚新妆名花倾国两相欢长得君王带笑看解释春风无限恨沈香亭北倚阑干囘波乐李景伯囘波乐商调曲唐中宗时造葢出于西水引流泛觞也本事诗曰中宗之世尝因内宴羣臣皆歌囘波乐撰辞起舞时沈佺期以罪流岭表恩还旧官而未复朱绂佺期乃歌囘波乐辞以见意中宗卽以绯鱼赐之自是多求迁擢唐书曰景龙中中宗宴侍臣酒酣令各为囘波乐衆皆为谄佞之辞及自要荣位次至谏议大夫李景伯乃歌此辞后亦为舞曲囘波尔时酒巵微臣职在箴规侍宴旣过三爵諠譁窃恐非仪圣朙乐三首张仲素乐苑曰圣朙乐开元中太常乐工马顺儿造又有大圣朙乐竝商调曲也隋书乐志曰文帝开皇六年高昌献圣朙乐曲帝令知音者于馆所听之归而肄习及客方献先于前奏之胡夷皆惊焉然则隋已有之矣玉帛殊方至歌钟比屋闻华夷今一贯同贺圣朙君海浪恬丹徼邉尘靖黑山从今万里外不复鎭萧关九陌祥烟合千春瑞月朙宫华将苑桺先发凤凰城大酺乐乐苑曰大酺乐商调曲唐张文收造泪滴珠难尽容残玉易销傥随朙月去莫道梦魂遥同前二首杜审言圣后乘干日皇朙御历辰紫宫初启坐苍璧正临春雷雨垂膏泽金钱赐下人诏酺欢赏徧交泰覩惟新毗陵震泽九州通士女欢娱万国同伐鼓撞钟惊海上新妆袨服照江东梅花落处疑残雪桺叶开时任好风大德不官逢道泰天长地久属年丰同前张祜车驾东来值太平大酺三日洛阳城小儿一伎竿头绝天下传唿万岁声紫陌酺归日欲斜红尘开路薛王家双鬟前说楼前鼓两伎争轮好结花千秋乐张祜唐书曰开元十七年八月癸亥玄宗以降诞日䜩百僚于花蕚楼下百僚表请以每年八月五日为千秋节王公巳下献镜及承露囊天下请咸令䜩乐仍着于令从之千秋乐葢起于此八月平时花蕚楼万方同乐奏千秋倾城人看长竿出一伎初成赵解愁火凤辞李百药乐苑曰火凤羽调曲也又有眞火凤唐会要曰贞观中有裴神符者妙解琵琶初唯作胜蛮奴火凤倾杯乐三曲声度淸美太宗深爱之则火凤葢贞观巳前曲也歌声扇里出妆影扇中轻未能令掩笑何处欲鄣声知音自不惑得念是分朙莫见双嚬敛疑人含笑情佳人靓晚妆淸唱动兰房影入含风扇声飞照日梁娇嚬睂际敛逸韵口中香自有横陈分应怜秋夜长热戏乐张祜教坊记曰玄宗在藩邸有散乐一部及卽位且羁縻之尝于九曲阅太常乐卿姜晦押乐以进凡戏辄分两朋以判优劣人心竞勇谓之热戏乃诏宁王主藩邸乐以敌之一伎戴百尺幢鼓舞而进太常所戴则百余尺比彼伎一出则往复矣长欲半之疾乃兼倍太常羣乐方鼓譟上不说命内养五六十人各执一物皆鐡马鞭骨檛之属也潜匿袖中杂立于声儿后候复鼓譟当乱摇之左右初怪内养麏至窃见袖中有物皆夺气䘮魄而戴竿者方振摇其幢南北不已上顾谓内人曰其竿卽当自折斯须中断上抚掌大笑内伎咸称庆于是罢遣热戏争心剧火烧铜槌暗执不相饶上皇失喜宁王笑百尺幢竿果动摇春莺啭张祜乐苑曰大春莺啭唐虞世南及蔡亮作又有小春莺啭竝商调曲也教坊记曰高宗晓声律闻风叶鸟声皆蹈以应节尝晨坐闻莺声命乐工白朙达写之爲春莺啭后亦爲舞曲二说不同未知孰是兴庆池南桺未开太眞先把一枝梅内人巳唱春莺啭花下傞傞软舞来达磨支温庭筠唐㑹要曰天宝十三载改达磨支为泛兰丛乐苑曰泛兰丛羽调曲又有急泛兰丛乐府杂录曰达磨支徤舞曲也擣麝成尘香不灭拗莲作寸丝难绝红泪支姬洛水春白头苏武天山雪君不见无愁高纬花漫漫漳浦宴余淸露寒一旦臣僚共囚虏欲吹羌管先汍澜旧臣头鬓霜华早可惜雄心醉中老万古春归梦不归邺城风雨连天草如意娘乐苑曰如意娘商调曲唐则天皇后所作也看朱成碧思纷纷憔悴支离为忆君不信比来长下泪开箱验取石橊裙雨霖铃张祜朙皇别录曰帝幸蜀南入斜谷属霖雨弥旬于栈道雨中闻铃声与山相应帝旣悼念贵妃因採其声为雨霖铃曲以寄恨焉时独梨园善觱栗乐工张徽从至蜀帝以其曲授之洎至德中复幸华淸宫从官嫔御皆非旧人帝于望京楼命张徽奏雨霖铃曲不觉悽怆流涕其曲后入法部乐府杂录曰朙皇自蜀反正乐工制还京乐雨霖铃二曲雨霖铃夜却归秦犹是张徽一曲新长说上皇垂泪教月朙南内㪅无人桂华曲白居易桂华曲白居易苏州所作苏之东城古吴都城也今为樵牧场有桂一株生于城下惜其不得地而作曲音韵怨切听辄动人故其诗云桂华词苦意丁宁唱到嫦娥醉便醒此是世间肠断曲莫教不得意人听又听都子歌云都子新歌有性灵一声格转巳堪听㪅听唱到嫦娥字犹有樊家旧典刑可怜天上桂花孤试问姮娥更要无月宫幸有闲田地何不中央种两株渭城曲王维渭城一曰阳关王维之所作也本送人使安西诗后遂被于歌刘禹钖与歌者诗云旧人唯有何戡在更与慇懃唱渭城白居易对酒诗云相逢且莫推辞醉听唱阳关第四声阳关第四声卽劝君㪅尽一杯酒西出阳关无故人也渭城阳关之名葢因辞云渭城朝雨浥轻尘客舍靑靑桺色春劝君㪅尽一杯酒西出阳关无故人乐府诗集卷第八十东吴毛晋订正男扆再订乐府诗集乐府诗集卷第八十一乐府诗集卷第八十一太原郭茂倩编次近代曲辞竹枝顾况竹枝本出于巴渝唐贞元中刘禹钖在沅湘以俚歌鄙陋乃依骚人九歌作竹枝新辞九章教里中儿歌之由是盛于贞元元和之间禹钖曰竹枝巴歈也巴儿联歌吹短笛击鼓以赴节歌者扬袂睢舞其音协黄钟羽末如吴声含思宛转有淇濮之艳焉帝子苍梧不复归洞庭叶下荆云飞巴人夜唱竹枝后肠断晓猿声渐稀同前九首刘禹钖白帝城头春草生白盐山下蜀江淸南人上来歌一曲北人莫上动乡情山桃红花满上头蜀江春水拍江流花红易衰似郎意水流无限似侬愁江上朱楼新雨晴瀼西春水縠文生桥东桥西好杨桺人来人去唱歌行日出三竿春雾消江头蜀客驻兰桡凭寄狂夫书一纸住在成都万里桥两岸山花似雪开家家春酒满银盃昭君坊中多女伴永安宫外踏靑来瞿塘嘈嘈十二滩此中道路古来难长恨人心不如水等闲平地起波澜巫崃苍苍烟雨时淸猿啼在最高枝箇里愁人肠自断由来不是此声悲城西门前滟滪堆年年波浪不能摧懊恼人心不如石少时东去复西来山上层层桃李花云间烟火是人家银钏金钗来负水长刀短笠去烧畬同前二首刘禹钖杨桺靑靑江水平闻郎江上唱歌声东边日出西边雨道是无情还有情楚水巴山江雨多巴人能唱本乡歌今朝北客思归去廻入纥那披绿罗同前四首白居易瞿塘崃口冷烟低白帝城头月向西唱到竹枝声咽处寒猿晴鸟一时啼竹枝苦怨怨何人夜静山空歇又闻蛮儿巴女齐声唱愁杀江楼病使君巴东船舫上巴西波面风生雨脚齐水蓼冷花红蔟蔟江蓠溼叶碧萋萋江畔谁人唱竹枝前声断咽后声迟怪来调苦绿词苦多是通州司马诗同前四首李渉荆门滩急水潺潺两岸猿啼烟满山渡头年少应官去月落西陵望不还巫崃云开神女祠绿潭红树影参差下牢戍口初相问无义滩头剩别离石璧千重树万重白云钭掩碧芙蓉昭君溪上年年月独自婵娟色最浓十二峰头月欲低空蒙江上子规啼孤舟一夜东归客泣向春风忆建溪同前二首孙光宪门前春水白苹花岸上无人小艇斜商女经过江欲草散抛残食饲神鸦乱䋲千结绊人深越罗万丈表长寻杨桺在身垂意绪藕花落尽见莲心杨桺枝二首白居易杨桺枝白居易洛中所制也本事诗曰白尙书有妓樊素善歌小蛮善舞尝为诗曰樱桃樊素口杨桺小蛮腰年旣高迈而小蛮方丰艳乃作杨桺枝辞以託意曰永丰西角荒园里尽日无人属阿谁及宣宗朝国乐唱是辞帝问谁辞永丰在何处左右具以对时永丰坊西南角园中有垂桺一株柔条极茂因东使命取两枝植于禁中居易感上知名且好尚风雅又作辞一章云定知玄象今春后桺宿光中添两星河南卢尹时亦继和嶭能曰杨桺枝者古题所谓折杨栁也干符五年能为许州刺史飮酣令部妓少女作杨桺枝徤舞复赋其辞为杨桺枝新声云一树春风万万枝嫩于金色软于丝永丰西角荒园里尽日无人属阿谁一树衰残委泥土双枝荣耀植天庭定知玄象今春后桺宿光中添两星同前八首白居易六么水调家家唱白雪梅花处处吹古歌旧曲君休听听取新翻杨桺枝陶令门前四五树亚夫营里百千条何似东都正二月黄金枝映洛阳桥依依袅袅复靑靑勾引淸风无限情白雪花繁空扑地绿丝条弱不胜莺红板江桥靑酒旗馆娃宫暖日斜时可怜雨歇东风定万树千条各自垂苏州杨桺任君夸㪅有钱塘胜馆娃若解多情寻小小绿杨深处是苏家苏家小女旧知名杨桺风前别有情剥条盘作银环样卷叶吹为玉笛声叶含浓露如啼眼枝袅轻风似舞腰小树不禁攀折苦乞君畱取两三条人言桺叶似愁睂㪅有愁肠似桺丝桺丝挽断肠牵断彼此应无续得期同前卢贞一树依依在永丰两枝飞去杳无踪玉皇曾採人间曲应逐歌声入九重同前九首刘禹钖塞北梅花羌笛吹淮南桂树小山词请君莫奏前朝曲听唱新翻杨桺枝南陌东城春早时相逢何处不依依桃红李白皆夸好须得垂杨相发辉凤阙轻遮翡翠帷龙墀遥望麴尘丝御沟春水桺晖映狂杀长安年少儿金谷园中莺乱飞铜驼陌上好风吹城东桃李须臾尽争似垂杨无限时花蕚楼前初种时美人楼上鬭腰支如今抛掷上街里露叶如啼欲恨谁炀帝行宫汴水滨数株残桺不胜春昨来风起花如雪飞入宫墙不见人御陌靑门拂地垂千条金缕万条丝如今绾作同心结将赠行人知不知城外春风满酒旗行人挥袂日西时长安陌上无穷树唯有垂杨管别离轻盈袅娜占春蕐舞榭妆楼处处遮春尽絮飞畱不得随风好去落谁家同前三首刘禹钖杨子江头烟景迷隋家宫树拂金堤嵯峨犹有当时色半蘸波中水鸟栖迎得春光先到来浅黄轻绿映楼台只绿袅娜多情思便被春风长请挼巫崃巫山杨桺多朝云草雨远相和因想阳台无限事为君廻唱竹枝歌同前二首李商隐暂凭樽酒送无憀莫损愁睂与细腰人世死前唯有别春风争拟惜长条含烟惹雾每依依万绪千条拂落晖为报行人休尽折半畱相送半迎归同前韩琮梁苑隋堤事巳空万条犹舞旧春风那堪㪅想千年后谁见杨花入汉宫同前施肩吾伤见路傍杨桺春一枝折尽一重新今年还折去年处不送去年离别人同前八首温庭筠宜春苑外最长条闲袅春风伴舞腰正是玉人肠断处一渠春水赤栏桥南内墙东御路傍预知春色桺丝黄杏花未肯无情思何事情人最断肠苏小门前桺万条毵毵金线拂平桥黄莺不语东风起深闭朱门伴细腰金缕毵毵碧瓦沟六宫睂黛惹春愁晩来㪅带龙池雨半拂栏杆半入楼馆娃宫外邺城西远映征帆近拂堤系得王孙归意切不关春草绿萋萋两两黄鹂色似金袅枝啼露动芳音春来幸自长如线可惜牵纒荡子心御桺如丝映九重凤凰牕柱绣芙蓉景阳楼伴千条露一面新妆待晓钟织锦机边莺语频停梭垂泪忆征人塞门三月犹萧索纵有垂杨未觉春同前二首皇甫松春入行宫映翠微玄宗侍女舞烟丝如今桺向空城绿玉笛何人㪅把吹烂熳春归水国时吴王宫殿桺垂丝黄莺长叫空闺畔西子无因㪅得知同前四首僧齐巳凤楼高映绿隂隂凝碧多含雨露深莫谓一枝柔软力几曾牵破别离心馆娃宫畔响廊前依託吴王养翠烟劒去国亾台榭毁却随红树噪秋蝉秾低似中陶潜酒软极如伤宋玉风多谢将军遶营种翠中闲卓战旗红高僧爱惜遮江寺游子伤残露野桥争似着行垂上苑碧桃红杏对摇摇同前二首张祜莫折宫前杨桺枝玄宗曾向笛中吹伤心日草烟霞起无限春愁生翠睂凝碧池边敛翠睂景阳楼下绾靑丝那胜妃子朝元阁玉手和烟弄一枝同前五首孙鲂灵和风暖太昌春舞线摇丝向㫺人何似晓来江雨后一行如画隔遥津彭泽初栽五树时只应闲看一枝枝不知天意风流处要与佳人学画睂暖傍离亭静拂桥入流穿槛绿摇摇不知落日谁相送魂断千条与万条春来绿树遍天涯未见垂杨未可夸晴日万株烟一阵闲坊兼是莫愁家十首当年有旧词唱靑歌翠几无遗未曾得向行人道不为离情莫折伊同前十首辥能华淸高树出离宫南陌柔条带暖风谁见轻阴是良夜瀑泉声畔月朙中洛桥晴影覆江船羌笛秋声溼塞烟闲想习池公宴罢水蒲风絮夕阳天嫩绿轻悬似缀旒路人遥见隔宫楼谁能㪅近丹墀种解播皇风入九州暖风晴日断浮埃废路新条发▫台处处轻轻可惆怅后人攀处古人栽潭上江边袅袅垂日高风静絮相随靑楼一树无人见正是女郎眠觉时汴水高悬百万条风淸两岸一时摇隋家力尽虚栽得无限春风属圣朝和花烟树九重城夹路春阴十万营唯向边头不堪望一株顦顇少人行窗外齐垂旭日初楼边轻好暖风徐游人莫道栽无益桃李淸阴却不如衆木犹寒独早靑御沟桥畔曲江亭陶家旧日应如此一院春条绿遶㕔帐偃缨垂细复繁令人心想石家园风条月影皆堪重何事侯门爱树萱同前九首薛能数首新词带恨成桺丝牵我我伤情柔娥幸有腰支稳试踏吹声作唱声高出军营远映桥贼兵曾斫火曾烧风流性在终难攺依旧春来万万条县依陶令想嫌迂营伴将军卽大麤此日与君除万恨数篇风调㪅应无狂似纎腰软胜绵自多情态㪅谁怜游人不折还堪恨抛向桥边与路边朝阳晴照绿杨烟一别通波十七年应有旧枝无处觅万株风里卓旌旃晴垂芳态吐牙新雨摆轻条溼面春别有出墙高数尺不知摇动是何人暖梳簪朶事登楼因挂垂杨立地愁牵断绿丝攀不得半空悬着玉搔头西园高树后庭根处处寻芳有折㾗终忆旧游桃叶舍一株斜映竹篱门刘白苏台总近时当𥘉章句是谁推纎腰舞尽春杨桺未有侬家一首诗同前五首牛峤解冻风来末上靑解垂罗袖拜卿卿无端袅娜临官路舞送行人过一生吴王宫里色偏深一簇纎条万缕金不愤钱塘苏小小引郞枝下结同心桥北桥南千万条恨伊张绪不相饶金羁白马临风望认得羊家静婉腰狂雪随风扑马飞惹烟无力被风欹莫交移入灵和殿宫女三千又妬伊袅翠笼烟拂暖波舞裙新染麴尘罗章华台畔隋堤上倚得春风尔许多同前三首和凝软碧摇烟似送人映花时把翠睂嚬靑靑自是风流主漫飐金丝待洛神瑟瑟罗裙金缕腰黛睂隈破未重描醉来咬损新花子拽住仙郎尽放娇鹊桥初就咽银河今夜仙郞自性和不是㫺年攀桂树岂能月里索姮娥同前四首孙光宪闾门风暖落花干飞遍江城雪不寒独有晚来临水驿闲人多凭赤䦨干有池有榭卽蒙蒙浸润飜成长养功恰似有人长㸃检着行排立向春风根柢虽然傍浊河无妨终日近笙歌骖骖金带谁堪比还芺黄莺不较多万株枯藁怨亾隋似吊吴台各自垂好是淮阴朙月里酒楼横笛不胜吹乐府诗集卷第八十一东吴毛晋订正男扆再订乐府诗集乐府诗集卷第八十二乐府诗集卷第八十二太原郭茂倩编次近代曲辞浪淘沙九首刘禹钖九曲黄河万里沙浪淘风簸自天涯如今直上银河去同到牵牛织女家洛水桥边春日斜碧流轻浅见琼沙无端陌上狂风急惊起鸳鸯出浪花汴水东流虎眼文淸淮晓色鸭头春君看渡口淘沙处渡却人间多少人鹦鹉洲头浪飐沙靑楼春望日将斜衔泥燕子争归舍独自狂夫不忆家濯锦江边两岸花春风吹浪正淘沙女郞翦下鸳鸯锦将向中流定晚霞日照澄州江雾开淘金女伴满江隈美人首饰侯王印尽是沙中浪底来八月涛声吼地来头高数丈触山廻须臾却入海门去卷起沙堆似雪堆莫道谗言如浪深莫言迁客似沙沉千淘万洒虽辛苦吹尽狂沙始到金流水淘沙不暂停前波未灭后波生令人忽忆潇湘渚廻唱迎神三两声同前六首白居易一泊沙来一泊去一重浪灭一重生相搅相淘无歇日会交山海一时平白浪茫茫与海连平沙浩浩四无边草去朝来淘不住遂令东海变桑田靑草湖中万里程黄梅雨里一人行愁见滩头夜泊处风翻暗浪打船声借问江湖与海水何似君情与妾心相恨不如潮有信相思始觉海非深海底飞尘终有日山头化石岂无时谁道小郞抛小妇船头一去没廻期随波逐浪到天涯迁客生还有几家却到帝乡重富贵请君莫忘浪淘沙同前二首皇甫松滩头细草接疎林浪恶罾船半欲沉宿鹭眠洲非旧浦去年沙觜是江心蛮歌荳䓻北人愁松雨蒲风野艇秋浪起䴔䴖眠不得寒沙细细入江流纥那曲二首刘禹钖杨桺郁靑靑竹枝无限情同郞一囘顾听唱纥那声踏曲兴无穷调同词不同愿郞千万寿长作主人翁潇湘神二曲刘禹钖湘水流湘水流九疑云物至今愁君问二妃何处所零陵香草露中秋斑竹枝斑竹枝涙㾗㸃㸃寄相思楚客欲听瑶瑟怨潇湘深夜月朙时抛毬乐二首刘禹钖五綵绣团团登君玳瑁筵最宜红烛下偏称落花前上客如先起应须赠一船春早见花枝朝朝恨发迟及看花落后却忆未开时幸有抛毬乐一杯君莫辞太平乐二首白居易乐苑曰太平乐商调曲也岁丰仍节俭时泰㪅销兵圣念长如此何忧不太平湛露浮尧酒薰风起舜歌愿同尧舜意所乐在人和同前二首唐王维风俗今和厚君王在穆淸行看採花曲尽是太阶平圣德超千古皇威静四方苍生今息战无事觉时长昇平乐十首薛能唐会要曰昇平乐商调曲也正气遶宫楼皇居信上游远冈延圣祚平地载神州㑹合皆重译潺湲近八流中兴岂假问据此自千秋寥沉敞延英朝班立位横宣传无草动拜舞有衣声鸳瓦云消溼虫丝日照朙辛勤自不到遥见似前生处处足欢声时康岁巳深不同三尺劒应似五絃琴夀笑山犹尽朙嫌日有阴何当怜一物亦遣断愁吟曙质绝埃氛彤庭列禁军圣颜初对日龙尾竞缘云珮响交成韵帘阴暖带纹逍遥岂有事于此咏南薰一物周天至洪纎尽晏然车书无异俗甲子竝丰年奇技皆归朴征夫亦服田君王故不有台鼎合韦弦日日听歌谣区中尽祝尧虫蝗初不害夷狄近全销史笔唯书瑞天台绝见祅因令匹夫志转欲事淸朝品物尽昭苏神功复帝谟他时应有夀当代且无虞赐历通遐俗移关入半胡鹪鹩一何幸于此寄微躯无战复无私尧时卽此时焚香临极早待月卷帘迟端拱干坤内何言黈纩垂君看圣明验只此是神龟旭日上淸穹朙堂坐圣聪衣裳承瑞气冠冕葢重曈花木经宵露旌旗立仗风何期于此地见说似仙宫五帝三皇主萧曹魏邴臣文章惟反朴戈甲尽生尘谏𥿄应无用朝纲自有伦昇平不可纪所见是闲人金缕衣李锜劝君莫惜金缕衣劝君惜取少年时花开堪折直须折莫待无花空折枝凤归云二首滕潜金井栏边见羽仪梧桐树上宿寒枝五陵公子怜文綵画与佳人刺绣衣饮啄蓬山最上头和烟飞下禁城秋曾将弄玉归云去金翿斜开十二楼拜新月李端开帘见新月便卽下阶拜细语人不闻北风吹裙带同前吉中孚妻张氏拜新月拜月出堂前暗魄深笼桂虚弓未引弦拜新月拜月妆楼上鸾镜未安台蛾睂巳相向拜新月拜月不胜情庭前风露淸月临人自老望月㪅长生东家阿母亦拜月一拜一悲声断绝㫺年拜月逞容仪如今拜月双涙垂回看衆女拜新月却忆红闺年少时忆江南三首白居易一曰望江南乐府杂录曰望江南本名谢秋娘李德裕鎭浙西为妾谢秋娘所制后攺为望江南江南好风景旧曾谙日出江花红胜火春来江水绿如蓝能不忆江南江南忆最忆是杭州山寺月中寻桂子郡亭枕上看潮头何日㪅重游江南忆其次忆吴宫吴酒一杯春竹叶吴娃双舞醉芙蓉早晚复相逢同前二首刘禹钖春过也共惜艳阳年犹有桃花流水上无辞竹叶醉樽前惟待见靑天春去也多谢洛城人弱桺从风疑举袂丛兰裛露似霑巾独笑亦含嚬宫中调笑四首王建乐苑曰调笑商调曲也戴叔伦谓之转应词团扇团扇美人病来遮面玉颜憔悴三年谁复商量管弦弦管弦管春草昭阳路断胡蝶胡蝶飞上金花枝叶君前对舞春风百叶桃花树红红树红树鷰语莺啼日草罗袖罗袖暗舞春风依旧遥看歌舞玉楼好日新妆坐愁愁坐愁坐一世虚生虚过杨桺杨桺日草白沙渡口船头江水茫茫商人少妇断肠肠断肠断鹧鸪夜飞失伴同前二首韦应物胡马胡马远放燕支山下咆沙咆雪独嘶东望西望路迷迷路迷路边草无穷日草河汉河汉晓挂秋城漫漫愁人起望相江南塞北别离离别离别河汉虽同路绝转应词戴叔伦边草边草边草尽来兵老山南山北雪晴千里万里月朙朙月朙月胡笳一声愁绝宫中行乐词八首李白小小生金屋盈盈在紫微山花揷宝髻石竹绣罗衣每出深宫里常随歩辇归只愁歌舞散化作綵云飞桺色黄金嫩梨花白雪香玉楼巢翡翠金殿锁鸳鸯选妓随雕辇征歌出洞房宫中谁第一飞燕在昭阳卢橘为秦树蒲萄出汉宫烟花宜落日丝管醉春风笛奏龙鸣水箫吟凤下空君王多乐事何必向囘中玉树春归日金宫乐事多后庭朝未入轻辇夜相过笑出花间语娇来烛下歌莫教朙月去畱着醉姮娥绣戸香风暖纱窗曙色新宫花争笑日池草暗生春绿树闻歌鸟靑楼见舞人昭阳桃李月罗绮自相亲今日朙光里还须结伴游春风开紫殿天乐下珠楼艳舞全知巧娇歌半欲羞㪅怜花月夜宫女笑藏钩寒雪梅中尽春风桺上归宫莺娇欲醉檐鷰语还飞迟日朙歌席新花艳舞衣晚来移綵仗行乐泥光辉水绿南薰殿花红北阙楼莺歌闻太液凤吹遶瀛洲素女鸣珠佩天人弄綵毬今朝风日好宜入未央游宫中乐五首令狐楚楚塞金陵静巴山玉垒空万方无一事端拱大朙宫霜霁长杨苑冰开太液池宫中行乐日天下盛朙时桺色烟相似梨花雪不如春风眞有意一一丽皇居月上宫花静烟含苑树深银台门巳闭仙漏夜沉沉九重靑锁闼百尺碧云楼朙月秋风起珠帘上玉钩同前五首张仲素网戸交如绮纱窗薄似烟乐吹天上曲人是月中仙翠匣开寒镜珠钗桂歩摇妆成秖畏晓㪅漏促春宵江果瑶池实金盘露井冰甘泉将避暑台殿晓光凝月彩浮鸾殿砧声隔凤楼笙歌临水槛红烛乍迎秋奇树畱寒翠神池结夕波黄山一夜雪渭水雁声多踏歌词二首崔液綵女迎金屋仙姬出画堂鸳鸯裁锦袖翡翠帖花黄歌响舞分行艳色动流光庭际花微落楼前汉巳横金台催夜尽罗袖拂寒轻乐笑畅欢情未半着天朙同前三首谢偃春景娇春台新露泣新梅春叶参差吐新花重叠开花影飞莺去歌声度鸟来倩看飘飖雪何如舞袖廻逶迤度香合顾歩出兰闺欲晓鸳鸯殿先过桃李蹊风带舒还卷簪花举复低欲问今宵乐但听歌声齐夜久星沉没㪅深月影斜裙轻才动佩鬟薄不胜花细风吹宝袜轻露溼红纱相看乐未巳兰灯照九华同前二首张说花蕚楼前雨露新长安城里太平人龙衔火树千灯艳鸡踏莲花万岁春帝宫三五戏春台行雨流风莫妒来西域灯轮千影合东华金阙万重开踏歌行四首刘禹钖春江月出大堤平堤上女郎连袂行唱尽新词看不见红霞影树鹧鸪鸣桃蹊桺陌好经过灯下妆成月下歌爲是襄王故宫地至今犹自细腰多新词宛转递相传振袖倾鬟风露前月落乌啼云雨散游童陌上拾花钿日草江头闻竹枝南人行乐北人悲自从雪里唱新曲直至三春花尽时天地长久词五首卢纶天地长久词卢纶所作也其和云天地久万年昌玉砌红花树香风不敢吹春光解天意偏发殿南枝虹桥千歩廊半在水中央天子方淸暑宫人重草妆辞辇复当熊倾心奉上宫君王若看貎甘在衆妃中云日呈祥礼物殊北庭生献五单于塞天万里无飞鸟可在边城用郅都台殿云凉风日微君王初赐六宫衣楼船罢泛归犹早行道才人鬬射飞欸乃曲五首元结欸乃曲元结之所作也其序曲曰大历初结为道州剌史以军事诣都使还州逢春水舟行不进作欵乃曲令舟子唱之以取适于道路云欸音袄乃音霭棹船声也偏存名迹在人间顺俗与时未安闲来谒大官兼问政扁舟却入九疑山湘江二月春水平满月和风宜夜行唱桡欲过平阳戍守吏相唿问姓名千里枫林烟雨深无朝无草有猿吟停桡静听曲中意好是云山韶濩音零陵郡北湘水东浯溪形胜满湘中溪口石顚堪自逸谁能相伴作渔翁下泷船似入深渊上泷船似欲昇天泷南始到九疑郡应绝高人乘兴船十二月乐辞十三首李贺正月上楼迎春新春归暗黄着桺宫漏迟薄薄淡霭弄野姿寒绿幽泥生短丝锦牀晓卧玉肌冷露脸未开对朝瞑官街桺带不堪折早晚菖蒲胜绾结二月二月飮酒採桑津宜男草生兰笑人蒲如交劒风如薫劳劳胡鷰怨酣春薇帐逗烟生绿尘金翅峨髻愁草云香飒起舞眞珠裙津头送别唱流水酒客背寒南山死三月东方风来满眼春花城桺暗愁㡬人复宫深殿竹风起新翠舞襟静如水光风转蕙百余里暖雾驱云扑天地军装宫妓扫蛾浅摇摇锦旗夹城暖曲水飘香去不归梨花落尽成秋苑四月晓凉草凉树如葢千山浓绿生云外依微香雨靑氛氲腻叶蟠花照曲门金塘闲水摇碧漪老景沉重无惊飞堕红残蕚暗参差五月雕玉押帘上轻縠笼虚门井汲铅华水扇织鸳鸯文囘雪舞凉殿甘露洗空绿罗袖从徊翔香汗霑宝粟六月裁生罗伐湘竹帔拂疎霜簟秋玉炎炎红镜东方开晕如车轮上徘徊啾啾赤帝骑龙来七月星依云渚冷露滴盘中圎好花生木末衰蕙愁空园夜天如玉砌池叶极靑钱仅厌舞衫薄稍知花簟寒晓风何拂拂北斗光阑干八月孀妾怨长夜独客梦归家傍檐虫缉丝向壁灯垂花檐外月光吐帘中树影斜悠悠飞露姿㸃缀池中荷九月离宫散萤天似水竹黄池冷芙蓉死月缀金铺光脉脉凉苑虚庭空澹白霜花飞飞风草草翠锦斓斑满层道鸡人罢唱晓昽聪鸦啼金井下疎桐十月玉壶银箭稍难倾缸花夜笑凝幽朙碎霜斜舞上罗幕烛笼两行照飞阁珠帷怨卧不成眠金凤刺衣着体寒长睂对月鬬弯环十一月宫城团囘凛严光白天碎碎堕琼芳挝钟高飮千日酒却天凝寒作君夀御沟泉合如环素火井温水在何处十二月日脚淡光红洒洒薄霜不销桂枝下依稀和气解冬严已就长日辞长夜閠月帝重光年重时七十二候囘环推天官玉琯灰剰飞今岁何长来岁迟王母移桃献天子羲氏和氏迂龙辔乐府诗集卷第八十二东吴毛晋订正男扆再订乐府诗集乐府诗集卷第八十三乐府诗集卷第八十三太原郭茂倩编次杂歌謡辞言者心之声也歌者声之文也情动于中而形于言言之不足故嗟叹之嗟叹之不足故永歌之歌之为言也长言之也夫欲上如抗下如坠曲如折止如藁木倨中矩句中钩累累乎端如贯珠此歌之善也宋书乐志曰黄帝帝尧之世王化下洽民乐无事故因击壤之欢庆云之瑞民因以作歌其后风衰雅缺而妖滛靡曼之声起周衰有秦靑者善讴而薛谈学讴于秦靑未穷靑之伎而辞归靑饯之于郊乃抚节悲歌声震林木响遏行云嶭谈遂畱不去以卒其业又有韩娥者东之齐至雍门匮粮乃鬻歌假食旣去而余响绕梁三日不绝左右谓其人不去也过逆旅逆旅人辱之韩娥因曼声哀哭一里老㓜悲愁垂涕相对三日不食遽追之韩娥还复为曼声长歌一里老㓜喜跃抃舞不能自禁忘向之悲也乃厚赂遣之故雍门之人善歌哭効韩娥之遗声卫人王豹处淇川善讴河西之民皆化之齐人绵驹居高唐善歌齐之右地亦传其业前汉有鲁人虞公者善歌能令梁上尘起若斯之类竝徒歌也尔雅曰徒歌谓之谣广雅曰声比于琴瑟曰歌韩诗章句曰有章曲曰歌无章曲曰谣梁元章纂要曰齐歌曰讴吴歌曰歈楚歌曰艳浮歌曰哇振旅而歌曰凯歌堂上奏乐而歌曰登歌亦曰升歌故歌曲有阳陵白露朝日鱼丽白水白雪江南阳春淮南驾辩渌水阳阿採菱下里巴人又有长歌短歌雅歌缓歌浩歌放歌怨歌劳歌等行汉世有相和歌本出于街陌讴谣而吴歌杂曲始亦徒歌复有但歌四曲亦出自汉世无弦节作伎最先一人唱三人和魏武帝尤好之时有宋容华者淸彻好声善唱此曲当时特妙自晋巳后不复传遂绝凡歌有因地而作者京兆邯郸歌之类是也有因人而作者孺子才人歌之类是也有伤时而作者微子麦秀歌之类是也有寓意而作者张衡同声歌之类是也寗戚以困而歌项籍以穷而歌屈原以愁而歌卞和以怨而歌虽所遇不同至于发乎其情则一也历世以来歌讴杂出今竝採录且以谣䜟系其末云歌辞击壤歌帝王世纪曰帝尧之世天下大和百姓无事有八九十老人击壤而歌日出而作日入而息凿井而飮耕田而食帝何力于我哉卿云歌三首尙书大传曰舜将禅禹于时俊乂百工相和而歌卿云帝乃唱之曰卿云烂兮八伯咸进稽首曰朙朙上天帝乃再歌曰日月有常史记天官书曰若烟非烟若云非云郁郁纷纷萧索轮囷是谓庆云庆云卽卿云葢和气也舜时有之故美之而作歌卿云烂兮礼漫漫兮日月光华旦复旦兮朙朙上天烂然星陈日月光华弘于一人日月有常星辰有行四时顺经万姓允诚于予论乐配天之灵迁于贤善莫不咸听鼚乎鼓之轩乎舞之精华巳竭褰裳去之涂山歌吴越春秋曰禹年三十未娶行涂山恐时草失嗣辞云吾之娶也必有应也乃有白狐九尾造于禹禹曰白者吾之服也九尾者王之证也于是涂山之人歌之禹因娶涂山谓之女娇绥绥白狐九尾龎龎我家嘉夷来賔为王成于家室我都攸昌天人之际于兹则行朙矣哉夏人歌二首尙书大传曰夏人飮酒醉者持不醉者不醉者持醉者而歌曰盍归乎薄薄亦大矣伊尹退而㪅曰觉兮较兮吾大命格兮去不善而善何不乐兮薄汤之都言当归汤也韩诗外传曰桀为酒池糟隄纵靡靡之乐一皷而牛飮者三千羣臣皆相持而歌江水沛兮舟楫败兮我王废兮趣归于亳亳亦大兮乐兮乐兮四牡骄兮六辔沃兮去不善而从善何不乐兮商歌二首寗戚淮南子曰寗越欲干齐桓公困穷无以自达于是为商旅将任车以商于齐草宿于郭门外桓公郊迎客夜开门辟任车爝火甚盛从者甚衆越饭牛车下望见桓公而悲击牛角而疾商歌桓公闻之曰异哉非常人也命后车载之越一作戚南山矸白石烂生不遭尧与舜禅短布单衣适至骭从昬饭牛薄夜半长夜漫漫何时旦沧浪之水白石粲中有鲤鱼长尺半弊布单衣裁至骭淸朝饭牛至夜半黄犊上坂且休息吾将舍汝相齐国师乙歌家语曰孔子相鲁齐人归女乐鲁君滛荒孔子遂行师乙送孔子曰吾欲歌可乎乃歌之彼妇人之口可以出走彼妇人之谒可以死败优哉游哉聊以卒岁获麟歌孔子孔丛子曰叔孙氏之车子鉏商樵于野而获麟焉衆莫之识以为不祥弃之五父之衢冉有告曰麋身而肉角岂天之妖乎夫子曰吾将徃观焉遂泣曰予之于人犹麟也麟仁兽出而死吾道穷矣乃歌云唐虞世兮麟凤游今非其时来何求麟兮麟兮我心忧河激歌赵简子夫人列女传曰女娟者赵河津吏之女也简子南击楚津吏醉卧不能渡简子简子怒召欲杀之娟惧持檝走前曰愿以微躯易父之死简子遂释不诛将渡用檝者少一人娟攘拳操檝而请简子遂与渡中流为简子发河激之歌简子归纳为夫人升彼河兮而观淸水扬波兮冐冥冥祷求福兮醉不醒诛将加兮妾心惊罚旣释兮渎乃淸妾持檝兮操其维蛟龙助兮主将归唿来櫂兮行勿疑越人歌刘向说苑曰鄂君子晳泛舟于新波之中乘靑翰之舟张翠葢会钟鼓之音毕榜枻越人拥楫而歌于是鄂君乃榆脩袂行而拥之举绣被而覆之鄂君楚王母弟也今夕何夕兮搴州中流今日何日兮得与王子同舟䝉羞被好兮不訾诟耻心几顽而不绝兮得知王子山有木兮木有枝心说君兮知不知徐人歌刘向新序曰延陵季子将聘晋带宝劒以过徐君徐君观劒不言而色欲之季子未献也然其心许之矣使反而徐君巳死季子于是以劒带徐君墓树而去徐人乃为之歌延陵季子兮不忘故脱千金之劒兮带丘墓渔父歌古辞楚辞曰屈原旣放游扵江潭渔父见之鼓枻而歌沧浪水名也淸谕朙时可以振缨而仕浊谕乱世可以抗足而去故孔子曰淸斯濯缨浊斯濯足矣言自取之也若张志和渔父歌但歌渔者之事沧浪之水淸兮可以濯吾缨沧浪之水浊兮可以濯吾足渔父歌五首张志和西塞山边白鹭飞桃花流水鳜鱼肥靑箬笠绿蓑衣春江细雨不须归钓台渔父褐为裘两两三三舴艋舟能纵棹惯乘流长江白浪不曾忧霅溪湾里钓渔翁舴艋爲家西复东江上雪浦边风笑着荷衣不叹穷松江蟹舍主人欢菰饭莼羮亦芺餐枫叶落荻花亁醉宿渔舟不觉寒靑草湖中月正圎巴陵渔父棹歌连钓车子掘头船乐在风波不用仙同前和凝白芷汀寒立鹭鹚苹风轻翦浪花时烟羃羃白迟迟香引芙蓉惹钓丝同前欧阳烱风浩寒溪照胆朙小君山上玉蟾生荷露坠翠烟轻拨刺游鱼几处惊同前三首李珣水接衡门十里余信船归去卧看书轻爵禄慕玄虚莫道渔人只为鱼避世垂纶不记年官高争得似君闲倾白酒对靑山笑指柴门待月还棹警鸥飞水溅袍影侵潭面桺垂绦终日醉绝尘劳曾见钱塘八月涛採葛妇歌吴越春秋曰采葛越之妇人伤越王用心乃作若何之歌尝胆不苦味若饴今我采葛以作丝紫玉歌乐府诗集曰紫玉吴王夫差女也作歌诗以与韩重南山有鸟北山张罗意欲从君谗言孔多悲结成疹没命黄垆命之不造冤如之何羽族之长名为凤凰一日失雄三年感伤虽有衆鸟不为匹双故见鄙姿逢君辉光身远心近何曾暂忘邺民歌史记曰魏襄王时史起为邺令引漳水漑邺以富魏之河内而民作歌云邺有贤令兮为史公决漳水兮灌邺㫄终古舄卤兮生稻粱郑白渠歌史记曰韩闻秦之好兴事欲罢无令东伐廼使水工郑国间说秦令凿泾水自中山西抵瓠口为渠竝北山东注洛漑舄卤之地四万余顷今曰郑国渠汉书曰太始二年赵中大夫白公复奏穿渠引泾水首起谷口尾入栎阳注渭中袤二百里漑田四千五百余顷名曰白渠人得其饶于是歌之田于何所池阳谷口郑国在前白渠起后举臿如云决渠为雨泾水一石其泥数斗且漑且粪长我禾黍衣食京师亿万之口百里奚歌髙允生羁旅入秦庭始得收显曜释褐出辎车卓为千乘道艳色进蕐容繁弦发微调居贵易素心翻然㤀久要装金五羊皮写情陈所告岂徒望自伤念君无定操秦始皇歌古今乐录曰秦始皇祠洛水有黑头公从河中出唿始皇曰来受天宝乃与羣臣作歌洛阳之水其色苍苍祠祭大泽倐忽南临洛濵醊祷色连三光鸡鸣歌乐府广题曰汉有鸡鸣卫士主鸡唱宫外旧仪宫中与台竝不得畜鸡昼漏尽夜漏起中黄门持五夜甲夜毕传乙乙夜毕传丙丙夜毕传丁丁夜毕传戊戊夜是为五㪅未朙三刻鸡鸣卫士起唱汉书曰高祖围项羽垓下羽是夜闻汉军四面皆楚歌应劭曰楚歌者鸡鸣歌也晋太康地记曰后汉固始鲖阳公安细阳四县卫士习此曲于阙下歌之今鸡鸣歌是也然则此歌葢汉歌也按周礼鸡人掌大祭祀夜嘑旦以百官则所起亦远矣东方欲朙星烂烂汝南晨鸡登坛唤曲终漏尽严具陈月没星稀天下旦千门万戸递鱼钥宫中城上飞乌鹊鸡鸣曲王建鸡初鸣朙星照东屋鸡再鸣红霞生海腹百官待漏双阙前圣人亦挂山龙服宝钗命妇灯下起环珮玲珑晓光里直内初烧玉按香司㪅尙滴铜壶水金吾卫里直郎妻到朙不睡听晨鸡天头日月相送近夜栖旦鸣人不迷同前李廓星稀月没上五㪅胶胶角角鸡初鸣征人牵马出门立辤妾欲向安西行再鸣引颈檐头下月中角声催上马才分地色第三鸣旌旗红尘巳出城妇人上城乱招手夫壻不闻遥哭声长恨鸡鸣别时苦不遣鸡栖近窗戸平城歌汉书匈奴传曰高祖自将兵三十二万击韩王信帝先至平城步兵未尽到冐顿纵精兵三十余万围帝于白登七日汉兵中外不得救饷樊哙时为上将军不能解围天下皆歌之后用陈平祕计得免白登在平城东南去平城十余里平城之下亦诚苦七日不食不能彀弩楚歌汉高帝汉书曰高祖欲立戚夫人子赵王如意而废太子后不果戚夫人泣涕帝曰为我楚舞吾为若楚歌其旨言太子得四皓为辅羽翼成就不可易也颜师古曰楚歌者楚人之歌犹吴歈越吟也鸿鹄高飞一举千里羽翼以就横绝四海横绝四海又可奈何虽有缯缴尙安所施吴楚歌傅玄乐府诗集曰傅玄辞一曰燕美人歌燕人美兮赵女佳其室则迩兮限曾崖云为车兮风为马玉在山兮兰在野云无期兮风有止思心多端谁能理同前张籍庭前春鸟啄林声红夹罗襦缝未成今朝社日停针线起向朱樱树下行乐府诗集卷第八十三东吴毛晋订正男扆再订乐府诗集乐府诗集卷第八十四乐府诗集卷第八十四太原郭茂倩编次杂歌谣辞歌辞戚夫人歌汉书外戚传曰高祖得定陶戚姬爱幸生赵隐王如意惠帝立吕后为皇太后廼令永巷囚戚夫人髠钳衣赭衣令舂戚夫人舂且歌太后闻之大怒曰乃欲倚子邪召赵王杀之戚夫人遂有人彘之祸子为王母为虏终日舂薄草常与死为伍相离三千里当谁使告汝画一歌汉书曰惠帝时曹参代萧何为相国初高帝与何定天下法令旣朙具及参守职举事无所变㪅一遵何之约束于是百姓歌之萧何为法讲若画一曹参代之守而勿失载其淸静民以宁壹赵幽王歌汉书曰赵幽王友高帝之子孝惠时友以诸吕女为后不爱爱他姬诸吕女谗之于太后太后怒召赵王置邸令卫围守之赵王饿乃作歌遂幽死诸吕用事兮刘氏微迫胁王侯兮彊授我妃我妃旣妒兮诬我以恶谗女乱国兮上曾不寤我无忠臣兮何故弃国自快中野兮苍天与直吁嗟不可悔兮宁早自贼为王饿死兮谁者怜之吕氏绝理兮託天报仇淮南王歌汉书曰淮南厉王长高帝少子也长废法不轨文帝不忍置于法廼载以辎车处蜀严道卭邮遣其子子母从居长不食而死后民有作歌歌淮南王帝闻之廼追尊淮南王为厉王置园如诸侯仪一尺布尙可缝一斗粟尙可舂兄弟二人不相容京兆歌陆厥通典曰京兆冯翊扶风皆古雍州之域秦始皇以为内史汉景帝二年分置左右内史武帝攺左内史为左冯翊右内史为右扶风后与京兆号三辅故赵广汉云乱吾治者常二辅是也兔园夹池水脩竹复檀栾不如黄山苑储胥与露寒逦迤傍无界岑崟欝上干上干入翠微下趾连长薄芳露浸紫茎秋风摇素蕚雁起宵未央云间月将落照梁桂兮影徘徊承露盘兮光照灼寿陵之街走狐金巵玉盌会销铄愿奉蒲萄花为君实羽爵左冯翊歌陆厥上林潏紫泉离宫赫千戸飞鸣乱凫雁参差杂兰杜比翼独未羣连叶谁为伍一物或难致无云泣易覩扶风歌九首刘琨朝发广莫门草㝛丹水山左手弯繁弱右手挥龙渊顾瞻望宫阙俯仰御飞轩据鞍长叹息泪下如流泉系马长松下发鞍高岳头冽冽悲风起泠泠涧水流挥手长相谢哽咽不能言浮云为我结飞鸟为我旋去家日已逺安知存与亾慷慨穷林中抱膝独摧藏麋鹿游我前猴猿戏我侧资粮旣乏尽薇蕨安可食揽辔命徒侣吟啸绝巖中君子道微矣夫子故有穷惟㫺李愆期寄在匈奴庭忠信反获罪汉武不见朙我欲竟此曲此曲悲且长弃置勿重陈重陈令心伤同前鲍照昨辞金华殿今次雁门县寝卧握秦戈栖息抱越箭忍悲别亲知行泣随征传寒烟空徘徊朝日乍舒卷秋风辞汉武帝汉武帝故事曰帝行幸河东祠后土顾视帝京忻然中流与羣臣飮䜩帝欢甚乃自作秋风辞秋风起兮白云飞草木黄落兮雁南归兰有秀兮菊有芳怀佳人兮不能忘汎楼船兮济汾河横中流兮扬素波箫鼓鸣兮发櫂歌欢乐极兮哀情多少壮几时兮奈老何卫皇后歌汉书曰卫子夫为皇后弟靑贵震天下天下歌之按外戚传卫子夫为平阳主讴者武帝祓霸上还过平阳主旣飮讴者进帝独说子夫帝起㪅衣子夫侍尚衣轩中得幸平阳主因奏子夫送入宫是为卫皇后生男无喜生女无怒独不见卫子夫霸天下李延年歌汉书外戚传曰李延年性知音善歌舞武帝爱之尝侍上起舞而歌延年后为协律都尉北方有佳人绝世而独立一顾倾人城再顾倾人国宁不知倾城与倾国佳人难再得李夫人歌汉武帝汉书外戚传曰孝武李夫人本以倡进初武帝爱其兄延年平阳主因言延年有女弟帝乃召见之实妙丽善舞由是得幸夫人少而蚤卒帝思念不已方士齐人少翁言能致其神廼夜张灯烛设帷帐陈酒肉而令帝居他帐遥望见好女如李夫人之貎还幄坐而步又不得就视帝愈益相思悲感为作诗令乐府诸音家弦歌之是邪非邪立而望之偏何姗姗其来迟同前李商隐一带不结心两股方安髻慙愧白茅人月没教星替剰结茱茰枝多擘秋莲的独自有波光綵囊盛不得蛮丝系条脱和香屑夀宫不惜铸南人柔肠早被秋波割淸澄有余幽素香鳏鱼渴凤眞珠房不知瘦骨类冰井㪅许夜帘通晓霜土花漠碧云忙忙黄河欲尽天苍黄同前李贺紫皇宫殿重重开夫人飞入琼瑶台绿香绣帐何时歇靑云无光宫水咽翩联桂花坠秋月孤鸾惊啼商丝发红璧阑珊悬佩珰歌台小妓遥相望玉蟾滴水鸡人唱露华兰叶参差光同前鲍溶璇闺羽帐华烛陈方士夜降夫人神葳蕤半露芙蓉色窈窕将期环珮身丽如三五月可望难亲近嚬黛含犀竟不言春秋怨谁能问欲求巧笑如生时歌尘在空瑟衔丝神来未及梦相见帝比初亾心㪅悲爱之欲其生又死东流万代无囘水宫漏丁丁夜向晨烟销雾散愁方士同前张祜延年不语望三星莫说夫人上涕零争奈世间惆怅在甘泉宫夜看图形李夫人及贵人歌陆厥属车桂席尘豹尾香烟灭彤殿向蘼芜靑蒲复萎绝坐萎绝对蘼芜临丹阶泣椒涂寡鹤羁雌飞且止雕梁翠壁网蜘蛛洞房朙月夜对此泪如珠未央才人歌庾肩吾从来守未央转欲讶春芳朝风凌日色夜月夺灯光相逢傥游豫暂为卷衣裳中山孺子妾歌二首陆厥汉书曰诏赐中山靖王子哙及孺子妾冰未央才人歌诗四篇如淳曰孺子㓜少称孺子妾宫人也颜师古曰孺子王妾之有品号者妾王之衆妾也冰其名才人天子内官按此谓以歌诗赐中山王及孺子妾未央才人等尔累言之故云及也而陆厥作歌乃谓之中山孺子妾失之远矣艺文志又曰临江王及愁思节士歌诗四篇李夫人及幸贵人歌诗三篇亦皆累辞也未央才人中山孺子一笑倾城一顾倾市倾城不自美倾市复为容愿把陵阳袖披云望九重如姬寝卧内班婕坐同车洪波陪饮帐林光宴秦余岁草寒飊及秋水落芙蕖子瑕矫后驾安陵泣前鱼贱妾终已矣君子定焉如同前李白中山孺子妾特以色见珍虽不如延年妹亦是当时绝世人桃李出深井花艳惊上春一贵复一贱关天岂由身芙蓉老秋霜团扇羞网尘戚姬髠翦入舂市万古共悲辛临江王节士歌陆厥木叶下江波连秋月照浦云歇山秋思不可裁复带秋风来秋风来已寒白露惊罗纨节士慷慨发冲冠弯弓挂若木长劒竦云端同前李白洞庭白波木叶稀鷰鸿始入吴云飞吴云寒鷰鸿苦风号沙宿潇湘浦节士感秋泪如雨白日当天心照之可以事朙主壮士愤雄风生安得倚天劒跨海斩长鲸行幸甘泉宫梁简文帝汉书曰武帝太始三年正月行幸甘泉宫成帝永始四年正月行幸甘泉扬雄甘泉赋曰廼命羣僚历吉日协灵辰星陈而天行乘舆登夫凤凰兮而翳华芝驷苍螭兮六素虬刘歆甘泉宫赋曰轶陵阴之地室过阳谷之秋城囘天门而凤举蹑黄帝之朙庭冠高山而为居乘崑崙而为宫王褒甘泉宫颂曰甘泉山天下显敞之名处也前接大荆后临北极左抚仁乡右望素域其为宫室也仍嶻嶭而为观攘抗岸以为阶览除阁之丽美觉堂殿之巍巍按梁刘孝威歌辞云避暑甘泉宫葢与上之囘同意云雉归海水寂裘来重译通吉行五十里随处宿离宫鼓声恒入地尘飞上暗空赦书随豹尾太史逐相风铜鸣周国旞旗曵楚云虹倖臣射覆罢从骑新歌终董桃拜金紫贤妻侍禁中不羡神仙侣排烟逐驾鸿同前刘孝威汉家迎夏毕避暑甘泉宫机车鸣里鼓驷马驾相风校尉乌丸骑待制楼烦宫后旌游五柞前笳度九嵕才人豹尾内御酒属车中辇囘百子阁扇动七轮风鸣钟休卫士披图召后宫材官促校猎秋来戏射熊乌孙公主歌汉书西域传曰武帝元封中遣江都王建女细君为公主以妻乌孙王昆莫公主至其国自治宫室居岁时一再与昆莫会置酒飮食昆莫年老言语不通公主悲乃自作歌吾家嫁我兮天一方远託异国兮乌孙王穹庐为室兮旃为墙以肉为食兮酪为浆居常土思兮心内伤愿为黄鹄兮归故乡匈奴歌十道志曰焉支祁连二山皆美水草匈奴失之乃作此歌汉书曰元狩二年春霍去病将万骑出陇西讨匈奴过焉支山千有余里其夏又攻祁连山捕首虏甚多祁连山卽天山匈奴唿天为祁连故曰祁连山焉支山卽燕支山也失我焉支山令我妇女无颜色失我祁连山使我六畜不蕃息骊驹歌古辞汉书儒林曰王式除为博士旣至舍中会诸大夫共持酒肉劳式皆注意高仰之博士江公心嫉式谓歌吹诸生曰歌骊驹式曰闻之于师客歌骊驹主人歌客毋庸归今日诸君为主人日尚早未可也骊驹者客欲去歌之故式以爲言也骊驹在门仆夫具存骊驹在路仆夫整驾杂离歌晨行梓道中梓叶相切磨与君别交中繣如新缣罗裂之有余丝吐之无还期瓠子歌二首西汉武帝史记河渠书曰汉武帝旣封禅乃使汲仁郭昌发卒数万人塞瓠子决河于是天子已用事万里沙还自临决河沈白马玉璧令羣臣从官自将军巳下皆负薪寘决河是时东郡以故薪柴少而下淇园之竹以为楗天子旣临河决悼功之不成乃作歌二章于是卒塞瓠子筑宫其上曰宣房宫瓠子决兮将奈何浩浩洋洋兮虑殚为河殚为河兮地不得宁功无巳时兮吾山平吾山平兮鉅野溢鱼弗郁兮柏冬日正道弛兮离常流蛟龙骋兮方远游归旧川兮神哉沛不封禅兮安知外为我谓河伯兮何不仁泛滥不止兮愁吾人啮桑浮兮淮泗满久不反兮水维缓河汤汤兮激潺湲北渡囘兮迅流难搴长茭兮湛美玉河伯许兮薪不属薪不属兮卫人罪烧萧条兮噫乎何以御水隤林竹兮楗石菑宣防塞兮万福来李陵歌汉书曰昭帝卽位数年匈奴与汉和亲汉使求苏武等单于许武还李陵置酒贺武曰异域之人一别长绝因起舞而歌陵泣下数行遂与武决径万里兮度沙漠为君将兮奋匈奴路穷绝兮矢刃摧士衆灭兮名已隤老母已死虽报恩将安归广川王歌二首汉书曰广川王去缪王齐太子也有幸姬王昭平王地余许以为后后皆杀之㪅立阳城昭信为后幸姬陶望卿为脩靡夫人主缯帛崔脩成为朙贞夫人主永巷昭信复譛望卿疑有姦去以故不爱望卿后与昭信等飮诸婢皆侍去为望卿作歌曰背尊章使美人相和歌之后昭信谮杀望卿欲擅爱曰王使朙贞夫人主诸姬滛乱难禁请闭诸姬舍门无令出敖使其大婢为仆射主永巷尽封闭诸舍上籥于后非大置酒召不得见去怜之为作歌曰愁莫愁令昭信声鼓为节以教诸姬歌之按西京杂记作广川王去疾背尊章嫖以忽谋屈竒起自绝行周流自生患谅非望今谁怨愁莫愁生无聊心重结意不舒内弗欝忧哀积上不见天生何益日崔隤时不再愿弃躯死无悔牢石歌汉书佞幸传曰元帝时石显为中书令与仆射牢梁少府五鹿充宗结为党友诸附倚者皆得宠位而民歌之言其兼官据势也牢邪石邪五鹿客邪印何累累绶若若邪黄鹄歌汉昭帝西京杂记曰始元元年黄鹄下太液池帝为此歌按淸商吴声曲有黄鹄歌与此不同黄鹄飞兮下建章羽肃肃兮行跄跄金为衣兮菊为裳唼喋荷荇出入蒹葮自顾菲薄愧尔嘉祥黄门倡歌汉书礼乐志曰成帝时郑声尤甚黄门名倡丙疆景武之属富显于世隋书乐志曰汉乐有黄门鼓吹天子宴羣臣之所用也佳人俱绝世握手上春楼㸃黛方初月缝裙学石橊君王入朝罢争竞理衣裘乐府诗集卷第八十四东吴毛晋订正乐府诗集乐府诗集卷第八十五乐府诗集卷第八十五太原郭茂倩编次杂歌谣辞歌辞五侯歌汉书曰成帝河平二年悉封舅大将军王凤庶弟谭为平阿侯商成都侯立红阳侯根曲阳侯逢时高平侯五人同日封故世谓之五侯时五侯羣弟争为奢侈后庭姬妾各数十人罗钟磬舞郑女作优倡狗马驰逐大治第室起土山渐台洞门高廊阁道连属弥望百姓歌之言其奢僭如此按传称成都侯穿长安城引内澧水注第中大陂曲阳侯第园中土山渐台类白虎殿则穿城引水非曲阳与歌辞不同高都外杜皆长安里名五侯初起曲阳最怒坏决高都连竟外杜土山渐台西白虎上郡歌汉书曰成帝时冯野王爲上郡太守其后弟立亦自五原徙西河上郡立居职公廉治行略与野王相似而多知有恩贷好爲条教吏民嘉美野王立相代为太守乃歌之云大冯君小冯君兄弟继踵相因循聪朙贤知惠吏民政如鲁卫德化钧周公康叔犹二君燕王歌汉书曰燕剌王旦武帝第四子也昭帝时谋事不成妖祥数见燕仓知其谋告之由是发觉王忧懑置酒万载宫会賔客羣臣妃妾坐飮王自歌华容夫人起舞坐者皆泣王遂自杀归空城兮狗不吠鸡不鸣横术何广广兮固知国中之无人华容夫人歌发纷纷兮寘渠骨籍籍兮亾居母求死子兮妻求死夫裴囘两渠间兮君子独安居广陵王歌汉书曰广陵厉王胥武帝第五子也昭帝时胥见帝年少无子有觊欲心迎女巫李女须使下神祝诅宣帝卽位祝诅事发觉胥置酒显阳殿召太子霸及子女董訾胡生等夜飮使所幸八子郭昭君家人子赵左君等鼓瑟歌舞王自歌左右悉涕泣奏酒至鸡鸣时罢欲久生兮无终长不乐兮安穷奉天期兮不得须臾千里马兮驻待路黄泉下兮幽深人生要死何为苦心何用爲乐心所喜出入无悰为乐亟蒿里召兮郭门阅死不得取代庸身自逝鲍司隶歌乐府广题曰列异传云鲍宣宣子永永子昱三世皆爲司隶而乘一骢马京师人歌之鲍氏骢三人司隶再入公马虽瘦行步工五噫歌三辅决录曰梁鸿东出关过京师作五噫之歌肃宗闻而悲之求鸿不得陟彼北邙兮噫顾瞻帝京兮噫宫阙崔巍兮噫民之劬劳兮噫辽辽未央兮噫董少平歌后汉书曰董宣字少平光武时爲洛阳令搏击豪彊京师号爲卧虎而歌之云枹鼓不鸣董少平张君歌后汉书曰张堪爲渔阳太守捕击姦猾赏罚必信吏民皆乐爲用乃于狐奴开稻田八千余顷劝民耕种以致殷富百姓歌之桑无附枝麦穗两歧张君为政乐不可支廉叔度歌后汉书曰廉范字叔度建初中为蜀郡太守成都民物丰衍邑宇逼侧旧制禁民夜作以防火灾而㪅相隐蔽烧者日属范乃毁削先令但严使储水而已百姓为便乃歌之云廉叔度来何草不禁火民安作平生无襦今五袴范史云歌后汉书曰范冉字史云桓帝时为莱芜长遭母丧不到官后于梁沛间徒行敝服卖卜于市遭党人禁锢遂推鹿车载妻子捃拾自资或寓息客庐或依宿树阴如此十余年乃治草堂而居焉所止单漏有时绝粒闾里歌之及党禁解为三府所辟乃应司空命冉或作丹甑中生尘范史云釜中生鱼范莱芜岑君歌后汉书曰岑熙为魏郡太守招聘隐逸与参政事无为而化视事二年舆人歌之我有枳棘岑君伐之我有蟊贼岑君遏之狗吠不惊足下生氂含哺鼓腹焉知凶灾我喜我生独丁斯时美矣岑君于戏休兹皇甫嵩歌后汉书曰皇甫嵩为冀州牧请冀州一年田租以赡饥民百姓歌之天下大乱兮市为墟母不保子兮妻失夫赖得皇甫兮复安居郭乔卿歌后汉书曰郭贺字乔卿建武中为尚书令在职六年拜荆州刺史到官有殊政百姓歌之显宗廵狩到南阳特见嗟赏赐以三公之服敕行部去襜帷使百姓见其容服以章有德厥德仁朙郭乔卿中正朝廷上下平贾父歌后汉书曰中平元年交趾屯兵执刺史及合浦太守自称柱天将军灵帝敕三府精选能吏有司举贾琮为交趾刺史琮到部卽移书告示各使安其资业百姓为之歌贾父来晚使我先反今见淸平吏不敢饭朱晖歌东观汉记曰朱晖字文季再迁临淮太守吏民畏爱而为之歌彊直自遂南阳朱季吏畏其威民怀其惠刘君歌后汉书曰刘陶举孝廉除顺阳长县多姦猾陶到官按发若神以病免吏民思而歌之邑然不乐思我刘君何时复来安此下民洛阳令歌长沙耆旧传曰祝良字石卿为洛阳令岁时亢旱天子祈雨不得良乃㬥身阶庭告诚引罪自晨至中紫云沓起甘雨登降人为之歌天久不雨蒸人失所天王自出祝令特苦精符感应滂沱下雨荥阳令歌殷氏世传曰殷褒为荥阳令广筑学馆会集朋徒民知礼让乃歌之云荥阳令有异政脩立学校人易性令我子弟耻讼争徐圣通歌㑹稽典录曰徐弘字圣通为汝阴令诛鉏姦桀道不拾遗民乃歌之徐圣通政无双平刑罚姦宄空王世容歌吴录曰王镡字世容为武城令民服德化㝛恶奔迸父老歌之王世容政无双省徭役盗贼空晋高祖歌晋阳秋曰高祖伐公孙渊过故乡赐牛酒谷帛会父老故旧飮䜩高祖作歌天地开辟日月重光遭逢际会奉辞遐方将扫逋秽还过故乡肃淸万里总齐八荒告诚归老待罪武阳徐州歌晋书曰王祥隠居庐江三十余年不应州郡之命后徐州刺史吕䖍檄爲别驾固辞不受弟览爲具车牛䖍乃召祥委以州事于时宼盗充斥祥率励兵士频讨破之州界淸静政化大行时人歌之海沂之康实赖王祥邦国不空别驾之功束晳歌晋书曰束晳阳平元城人太康中郡界大旱晳爲邑人请雨三日而雨注衆谓晳诚感而爲作歌束先生通神朙请天三日甘雨零我黍以育我稷以生何以畴之报束长生豫州歌晋书曰祖逖为豫州刺史躬自俭约督课农桑克巳务施不畜资产子弟耕耘负担樵薪又收葬枯骨为之祭醊百姓感悦尝置酒大会耆老中坐流涕曰吾等老矣㪅得父母死将何恨乃作此歌其得人心如此幸哉遗黎免俘虏三辰旣朗遇慈父玄酒忘劳甘瓠脯何以咏思歌且舞应詹歌晋书曰王澄为荆州牧应詹督南平天门武陵三郡军事天下大乱詹境独全百姓歌之乱离旣暜殆爲灰朽侥倖之运赖兹应后岁寒不凋孤境独守拯我涂炭惠隆丘阜润同江海恩犹父母吴人歌晋书曰邓攸爲吴郡守载米之官俸禄无所受唯飮吴水而已及去郡百姓数千人畱牵攸船不得进乃以小舟夜中发去吴人歌之紞如打五鼓鸡鸣天欲曙邓侯挽不来谢令推不去幷州歌乐府广题曰晋汲桑力能扛鼎唿吸闻数里残忍少恩六月盛暑重裘累裀使人扇之忽不淸凉便斩扇者幷州大姓田兰薄盛斩于平原士女庆贺奔走道路而歌之士爲将军何可羞六月重茵披豹裘不识寒暑断他头雄儿田兰爲报仇中夜斩首谢幷州陇上歌晋书载记曰刘曜围陈安于陇城安败南走陜中曜使将军平先丘中伯率劲骑追安安与壮士十余骑于陜中格战安左手奋七尺大刀右手执丈八蛇矛近交则刀矛俱发辄五六远则双带鞬服左右驰射而走平先亦壮徤绝人与安抟战三交夺其蛇矛而退遂追斩于涧曲安善于抚接吉凶夷险与衆同之及其死陇上爲之歌曜闻而嘉伤命乐府歌之陇上壮士有陈安躯干虽小腹中寛爱养将士同心肝䯀骢父马铁瑖鞍七尺大刀奋如湍丈八蛇矛左右盘十盪十决无当前战始三交失蛇矛弃我䯀骢窜巖幽爲我外援而悬头西流之水东流河一去不还奈子何司马将军歌李白司马将军歌李白所作以代陇上徤儿陈安狂风吹古月窃弄章华台北落朙星动光彩南征勐将如云雷手中电曵倚天劒直斩长鲸海水开我见楼船壮心目颇似龙骧下三蜀扬兵习战张虎旗江中白浪如银屋身居玉帐临河魁紫髯若㦸冠崔嵬细桺开营揖天子始知灞上爲婴孩羌笛横吹阿亸囘向月楼中吹落梅将军自起舞长劒壮士唿声动九垓功成献凯见朙主丹靑画像麒麟台郑樱桃歌李颀晋书载记曰石季龙勒之从子也性残忍勒爲聘将军郭荣之妹爲妻季龙宠惑优僮郑樱桃而杀郭氏㪅纳淸河崔氏樱桃又谮而杀之樱桃美丽擅宠宫掖乐府由是有郑樱桃歌石季龙僭天禄擅雄豪美人姓郑名樱桃樱桃美颜香且泽娥娥侍寝专宫掖后庭卷衣三万人翠睂淸镜不得亲官军女骑一千匹繁花照耀漳河春织成花映红纶巾红旗掣曵卤簿新鸣鼙走马接飞鸟铜琴瑟随去尘凤阳重门如意馆百尺金梯倚银汉自言富贵不可量女爲公主男爲王赤花双簟珊瑚床盘龙斗帐琥珀光滛昬伪位神所恶灭石者陵终不误邺城苍苍白露微世事飜覆黄云飞襄阳童儿歌晋书曰山简永嘉中鎭襄阳时四方宼乱朝野危惧简优游卒岁唯酒是耽诸习氏荆土豪族有佳园池简每出嬉游多之池上置酒辄醉名之曰高阳池于是童儿皆歌之有葛彊者简之爱将家于幷州故歌云举鞭向葛彊何如幷州儿山公出何许往至高阳池日夕倒载归酩酊无所知时时能骑马倒着白接䍦举鞭向葛彊何如幷州儿襄阳歌李白落日欲没岘山西倒着接䍦花下迷襄阳小儿齐拍手拦街争唱白铜鞮傍人借问笑何事笑杀山公醉似泥鸬鹚杓鹦鹉杯百年三万六千日一日须倾三百杯遥看汉水鸭头绿恰似蒲萄初酦醅此江若变作春酒垒麴便筑糟丘台千金骏马换少妾醉坐雕鞍歌落梅车傍侧挂一壶酒凤笙龙管行相催咸阳市上叹黄犬何如月下倾金罍君不见晋朝羊公一片石龟龙剥落生莓苔泪亦不能爲之堕心亦不能爲之哀谁能忧彼身后事金凫银鸭葬死灰淸风朗月不用一钱买玉山自倒非人推舒州杓力士铛李白与尔同死生襄王云雨今安在江水东流猿夜声襄阳曲四首李白襄阳行乐处歌舞白铜鞮江城囘渌水花月使人迷山公醉酒时酩酊襄阳下头上白接䍦倒着还骑马岘山临汉江水渌沙如雪上有堕泪碑靑苔久磨灭且醉习家池莫看堕泪碑山公欲上马笑杀襄阳儿苏小小歌古辞一曰钱塘苏小小歌乐府广题曰苏小小钱塘名倡也葢南齐时人西陵在钱塘江之西歌云西陵松柏下是也我乘油壁车郎乘靑骢马何处结同心西陵松柏下同前李贺幽兰露如啼眼无物结同心烟花不堪翦草如茵松如葢风为裳水为佩油壁车久相待冷翠烛劳光彩西陵下风吹雨同前温庭筠买莲莫破劵买酒莫解金酒里春容抱离恨水中莲子怀芳心吴宫女儿腰似束家在钱塘小江曲一自檀郎逐便风门前春水年年绿同前三首张祜车轮不可遮马足不可绊长怨十字街使郎心四散新人千里去故人千里来翦刀横眼底方觉泪难裁登山不愁峻渉海不愁深中擘庭前枣教郎见赤心河中之水歌梁武帝河中之水向东流洛阳女儿名莫愁莫愁十三能织绮十四採桑南陌头十五嫁为卢郎妇十六生儿似阿侯卢家兰室桂为梁中有郁金苏合香头上金钗十二行足下丝履五文章珊瑚挂镜烂生光平头奴子擎履箱人生富贵何所望恨不早嫁东家王乐府诗集卷第八十五东吴毛晋订正男扆再订乐府诗集乐府诗集卷第八十六乐府诗集巻第八十六太原郭茂倩编次新歌謡辞歌辞中兴歌十首鲍照千冬逢一春万夜视朝日生年值中兴欢起百年毕中兴太平运化清四海乐祥景照玉台紫烟游凤阁碧楼含夜月紫殿争朝光彩墀散兰麝风起自生芳白日照前窗玲珑绮罗中美人掩轻扇含思歌春风三五容色满四五妙华歇已输春日欢分随秋光没北出湖边戏前还苑中游飞縠绕长松驰管逐波流九月秋水清三月春花滋千金逐良日皆竞中兴时穷泰已有分夀夭复属天既见中兴乐莫持忧自煎襄阳是小地夀阳非帝城今日中兴乐遥治抂上京梅花一时艳竹叶千年色愿君松柏心採照无穷极劳歌二首伍缉之庄子曰劳我以生佚我以老息我以死韩诗曰饥者歌食劳者歌事若伍缉之云迍邅已穷极又云居身苦且危则劳生可知矣㓜童轻嵗月谓言可久长一朝见零悴叹息向秋霜迍邅已穷极疢痾复不康每恐先朝露不见白日光庻及盛年时暂遂情所望吉辰既乖越来期眇未央促促嵗月尽穷年空怨伤女萝依附松终已冠髙枝浮萍生託水至死不枯萎伤哉抱关士独无松与期月色似冬草居身苦且危幽生重泉下穷年冰与澌多谢负郭生无所事六竒劳为社下宰时无魏无知同前萧撝百年能㡬许公事罢平生寄言任立政谁怜李少卿白日歌张融张融歌序曰悬象着朙莫大扵日月而彼日月不能不谢固知无凖衰为盛之终盛乃衰之始故为白日歌白日白日舒天照晖数穷则尽盛满而衰云歌王台卿玉云初度色金风送影来全生疑魄暗半去月时开欲知无处所一为上阳台一旦歌一旦被头痛避头还着牀自无亲伴侣谁当给水浆匍匐入山院正逢虎与狼对虎低头啼垂泪泪千行滛豫歌二首郦道元水经注曰白帝山城水门之西江中有孤石名滛豫石水冬出二十余丈夏则没亦有裁出焉江水东迳广崃溪乃三崃首之也崃中有瞿塘黄龛二滩夏水囘复㳂泝所忌十道志曰滛豫石与城郭门外石潜通蜀人往烧火伏石则滛豫边沸国史补曰蜀之三崃最号峻急四月五月尤险故行者歌之滛或作滟预或作豫灎预大如马瞿塘不可下灎预大如牛瞿塘不可流同前梁简文帝滛预大如服瞿塘不可触金沙浮转多桂浦忌经过巴东三崃歌二首郦道元水经注曰巴东三崃谓广溪崃巫崃西陵崃也三崃七百里中两岸连山略无阙处重巖叠嶂隐蔽天日非亭午夜分不见日月其中有滩名曰黄牛江湍纡囘信㝛犹见故行者謡曰朝发黄牛草㝛黄牛三日三草黄牛如故宜都山川记曰自黄牛滩东入西陵界至崃口一百许里山水纡曲林木高茂猿鸣至清山谷传响泠泠不絶行者闻之莫不怀土故渔者歌云巴东三崃巫崃长猿鸣三声泪沾裳巴东三崃猿鸣悲猿鸣三声泪沾衣挟琴歌范静妻沈氏逶迤起尘唱宛转遶梁声调弦可以进蛾睂画未成挟瑟歌魏收春风宛转入曲房兼送小苑百花香白马金鞍去未返红妆玉筯下成行同前陆龟蒙挟瑟为君抚君嫌声太古寥寥倚浪丝㗫㗫沈湘语赖有秋风知清泠吹玉柱鄱阳歌二首南史曰梁陆襄为鄱阳内史大同初郡人鲜于琮结司徒杀广晋令王筠有衆万余人将出攻郡襄先已率人吏脩城隍为备及贼至破之生获琮时邻郡守宰案其党与皆不得实或有善人尽室罹祸唯襄郡枉直无滥民乃作歌又有彭李二家因忿争相诬告襄引入内室不加责诮但和言解喻之二人感恩深自悔咎乃为设酒食令其尽欢酒罢同载而还因相亲厚民因歌之鲜于抄后善恶分人无横死赖陆君陆君政无怨家鬭既罢雠共车北军歌南史曰梁临川静惠王宏为扬州刺史天监中武帝诏都督诸军侵魏宏以帝之介弟所领皆器甲精新军容甚盛北人以为百数十年所未之有军次洛口前军尅梁城诸将欲乘胜深入宏闻魏援近畏懦不敢进召诸将欲议旋师吕僧珍曰知难而退不亦善乎停军不进魏人知其不武遗以巾帼北军乃歌之歌云韦武谓韦叡也不畏萧娘与吕姥但畏合肥有韦武雍州歌南史曰梁南平王伟子恪为雍州刺史年少未闲庻务委之羣下百姓每通一辞数处输钱方得闻彻宾客有江仲举蔡薳王台卿庾仲容四人俱被接遇竝有蓄积民间歌之后建武帝帝因接末句云江千万蔡五百王新车庾大宅主人愦愦不知客始兴王歌南史曰梁始兴忠武王憺为都督荆州刺史时天监初军旅之后公私匮乏憺厉精为政广辟屯田减省力役供其穷困辞讼者皆立待符教决于俄顷曹无畱事下无滞狱后征还朝而民歌之荆土方言谓父为爹故歌云人之爹也始兴王人之爹赴人急如水火何时复来哺乳我夏侯歌梁书曰夏侯䕫为豫州刺史于苍陵立堰溉田千余顷境内赖之䕫兄亶先居此任兄弟竝有恩惠百姓歌之䕫抂州七年逺近多亲附我之有州赖彼夏侯前兄后弟布政优优咸阳王歌北史曰后魏咸阳王禧谋逆伏诛后宫人为之歌其歌遂流于江表可怜咸阳王奈何作事悞金牀玉几不能眠夜起踏霜露洛水湛湛弥岸长行人那得度郑公歌北史曰后魏郑述祖为兖州刺史有人入市盗布其父执之以归述祖述祖特原之自是境内无盗先是述祖之父道昭亦尝为兖州刺史故百姓歌之大郑公小郑公相去五十载风教尚犹同裴公歌北史曰裴侠为河北郡守躬履俭素爱民如子郡旧有渔猎夫三十人以供郡守侠曰以口腹役人吾所不为也悉罢之又有丁三十人供郡守役侠亦罢之不以入私竝收庸为市官马嵗时既积马遂成羣去軄之日一无所取民歌之云肥鲜不食丁庸不取裴公贞惠为世规矩长白山歌北史曰来整荣国公护之子也尤骁勇善抚御讨击羣贼所向皆捷诸贼歌之长白山头百战场十十五五把长枪不畏官军千万乘只怕荣公第六郎敕勒歌乐府广题曰北齐神武攻周玉壁士卒死者十四五神武恚愤疾发周王下令曰高欢鼠子亲犯玉壁劒弩一发元凶自毙神武闻之勉坐以安士衆悉引诸贵使斛律金唱敕勒神武自和之其歌本鲜卑语易为齐言故其句长短不齐敕勒川隂山下天似穹庐笼葢四野天苍苍野茫茫风吹草低见牛羊同前温庭筠敕勒金隤壁隂山无嵗华帐外风飘雪营前月照沙羌儿吹玉管胡姬踏锦花却笑江南客梅落不归家东征歌王通杜淹文中子世家曰隋仁夀中文中子西游长安见文帝奏太平十有二䇿帝下其议于公卿公卿不悦文中子知谋之不用作东征之歌而归帝闻而再征之不至我思国家兮逺游京畿忽逢帝王兮降礼布衣遂懐古人之心兮将兴太平之基时异事变兮志乖愿违吁嗟道之不行兮垂翅东归皇之不断兮将身西飞嶭将军歌唐书曰高宗时嶭仁贵领兵击九姓突厥扵天山时九姓有衆十余万令骁健数十人逆来挑战仁贵发三矢射杀三人自余一时下马请降仁贵恐为后患竝坑杀之九姓自此衰弱不复㪅为边患于是军中歌之将军三箭定天山战士长歌入汉关颜有道歌唐书曰颜游秦师古叔父武德初为廉州刺史时刘黑闼初平人多以彊㬥寡礼风俗未安游秦抚恤境内敬让大行邑里歌之髙祖玺书勉劳焉廉州颜有道姓行同庄老爱人如赤子不杀非时草新河歌唐书曰嶭大鼎贞观中为沧州刺史州界有无棣河隋末填废大鼎奏开之引鱼盐于海百姓歌之新河得通舟檝利直达沧海鱼盐至㫺日徒行今结驷美哉嶭公德滂被田使君歌唐书曰田仁㑹永徽中为郢州刺史属时旱仁㑹自曝祈祷竟获甘泽其年大稔百姓歌之父母育我田使君精诚为人上天闻田中致雨山出云仓廪既实礼义申但愿常抂不忧贫黄麞歌唐书五行志曰如意初里中歌黄麞后契丹李尽忠孙万荣叛䧟营州则天令总管曹仁师王孝杰等将兵百万讨之大败于硖石黄麞谷而死朝廷嘉其忠为造此曲后亦为舞曲黄麞黄麞草里藏弯弓射尔伤得体歌唐书曰天宝初韦坚为陜郡太守水陆转运使扵长安城东浐水傍穿广运潭以通吴㑹数十郡舟檝若广陵郡船即堆积广陵所出锦镜铜器余郡皆然舟人大笠寛衫履如吴楚之制先是民间戏唱得体歌至开元末田同秀上言见玄元皇帝云有宝符抂陜州桃林县古关令尹喜宅遣中使求得之以为殊祥改县爲灵宝及坚凿新潭成又致扬州铜器陜县尉崔成甫乃翻此词爲得宝歌集两县官伎女子唱之成甫又作歌词十章自衣缺胯緑衫锦半臂偏袒膊红抹额于第一船作号头唱之和者女子百人皆鲜服靓妆齐声接影鼓笛胡部以应之乐府杂録曰得宝歌一曰得宝子又曰得鞛子朙星初得太真妃喜而谓后宫曰予得杨氏如得至宝乐府遂作此曲二说不同得体纥那也纥囊得体那潭里船车閙扬州铜器多三郎当殿坐听唱得体歌得宝歌得宝弘农野弘农得宝那潭里船车閙扬州铜器多三郎当殿坐听唱得宝歌黄台瓜辞唐章怀太子唐书曰武后生四子长曰孝敬皇帝弘为太子监国而仁朙孝悌武后方圗临朝乃杀孝敬立雍王贤为太子贤日怀忧惕知必不保全无由敢言乃作黄台瓜辞命乐工歌之冀武后闻之感悟后终为武后所逐死于黔中种瓜黄台下瓜熟子离离一摘使瓜好再摘令瓜稀三摘尚自可摘絶抱蔓归古歌沈佺期落叶流风向玉台夜寒秋思洞房开水精帘外金波下云母窗前银汉廻玉阶隂隂苔藓色君王履綦难再得璇闺窈窕秋夜长绣戸徘徊秋月光燕姬綵帐芙蓉色秦子金炉兰麝香北斗七星横夜半清歌一曲断君肠同前二首嶭维翰美人怨何深含情倚金阁不嚬复不语红泪双双落美人闭红烛独坐裁心锦频放剪刀声夜寒知未寝乐府诗集巻第八十六东吴毛晋订正男扆再订乐府诗集乐府诗集卷第八十七乐府诗集巻第八十七太原郭茂倩编次杂歌謡辞歌辞颍川歌汉书曰灌夫不好文学喜任侠已然诺诸所与交通无非豪杰大猾家累数千万食客日数十百人陂池田园宗族宾客为权利横颍川颍川儿歌之颍水清灌氏宁颍水浊灌氏族庾公歌二首晋书五行志曰庾亮初镇武昌出至石头百姓于岸上歌之后连征不入及薨还都塟焉庾公上武昌翩翩如飞鸟庾公还扬州白马牵旒旐庾公初上时翩翩如飞乌庾公还扬州白马牵流苏御路杨歌宋书五行志曰晋海西公太和中民为此歌白者金行马者国族紫为夺正之色朙以紫间朱也海西公寻废三子非海西子竝缢以马缰死之朙日南方献甘露青青御路杨白马紫游缰汝非皇太子那得甘露浆凤凰歌宋书五行志曰晋海西公生皇子百姓歌之其歌甚美其㫖甚微海西公不男使左右向龙与内侍接生子以为已子凤凰生一雏天下莫不喜本言是马驹今定成龙子黄昙子歌温庭筠晋书五行志曰桓石民为荆州百姓忽歌黄昙子曲后石民死王忱为荆州之应黄昙子王忱字也按横吹曲李延年二十八解有黄覃子不知与此同否凡歌辞考之与事不合者但因其声而作歌尔参差緑蒲短揺艶云塘满红潋荡融融莺翁鸂鶒暖萋芊小城路马上脩蛾懒罗衫袅向风㸃粉金鹂卵歴阳歌晋书五行志曰庾楷镇歴阳百姓歌之后楷南奔桓玄为玄所杀重罗黎重罗黎使君南上无还时苻坚时长安歌晋书载记曰苻坚既灭燕慕容沖姊伪清河公主年十四有殊色坚纳之宠冠后庭沖年十二亦有龙阳之资坚又幸之姊弟专宠宫人莫进长安歌之咸惧为乱王勐切谏坚乃出沖后竟为沖所败一雌复一雄双飞入紫宫王子年歌二首南史曰齐太祖高皇帝讳道成姓萧氏未受命时王子年作此歌案谷中精细者稻也即道也熟犹成也金刀刘字刈犹翦也欲知其姓草肃肃谷中最细低头熟鳞身甲体永兴福金刀利刃齐刈之邯郸郭公歌乐府广题曰北齐后主髙纬雅好傀儡谓之郭公时人戏为郭公歌及将败果营邯郸高郭声相近九十九末数也滕口邓林也大儿谓周帝太祖子也高冈后主姓也雉鸡类武成小字也后败于邓林尽如歌言葢语妖也邯郸郭公九十九技两渐尽入滕口大儿縁髙冈雉子东南走不信吾言时当看嵗抂酉邯郸郭公辞温庭筠金笳悲故曲玉座积深尘言是邯郸伎不易邺城人青苔竟埋骨红粉自伤神唯有漳河桺还向旧营春齐云观歌隋书五行志曰陈后主造齐云观国人歌之功未毕而为隋师所虏齐云观宼来无际畔周宣帝歌隋书五行志曰周宣帝与宫人夜中连臂蹋踶而歌自知身命促把烛夜行游謡辞黄泽辞穆天子传曰天子东游于黄泽使宫乐謡云黄之陁其马歕沙皇人威仪皇之泽其马歕玉皇人夀谷白云謡穆天子传曰天子觞西王母于瑶池之上西王母为天子謡天子荅之白云抂天山陵自出道里悠逺山川间之将子无死向复能来穆天子謡予归东土和治诸夏万民平均吾顾见汝比及三年将复而野越謡歌古辞君乘车我带笠他日相逢下车揖君檐簦我跨马他日相逢为君下长安謡汉书佞倖传曰成帝初石显与妻子徙归故乡其党牢梁陈顺皆免官诸所交结以显为官皆废罢少府五鹿充宗左迁玄莬太守御史中丞伊嘉为雁门都尉长安謡云伊徙雁鹿徒兔去牢与陈实无价城中謡后汉书曰前世长安城中謡言改政移风必有其本上之所好下必甚焉城中好髙髻四方髙一尺城中好广睂四方且半额城中好大袖四方全匹帛㑹稽童謡后汉书曰张霸永元中为㑹稽太守时贼未解郡界不宁乃移书开购朙用信赏贼遂束手归附不烦士卒之力于是有童謡弃我㦸捐我矛盗贼尽吏皆休二郡謡后汉书曰汝南太守宗资任功曹范滂南阳太守成瑨亦委功曹岑晊范滂字孟博岑晊字公孝二郡为謡汝南太守范孟博南阳宗资主画诺南阳太守岑公孝弘农成瑨但坐啸京兆謡续汉书曰李夑拜京兆诏发西园钱夑上封事遂止不发吏民爱敬乃为此謡我府君道教举恩如春威如虎刚不吐弱不茹爱如母训如父后汉桓灵时謡后汉书曰桓灵之世㪅相滥举人为之謡举秀才不知书察孝廉父别居吴謡吴志曰周瑜少精意于音乐虽三爵之后其有阙误瑜必知之知之必顾故时人謡云曲有误周郎顾晋泰始中謡晋书曰泰始中人为贾充等謡言亾魏而成晋也贾裴王乱纪纲王裴贾济天下阁道謡晋书曰潘岳才名冠世为衆所疾后为河阳令而郁郁不得志时尚书仆射山涛领吏部王济裴楷等竝为帝所亲遇岳内非之乃题阁道为謡阁道东有大牛王济鞅裴楷鞧和峤刺促不得休南土謡王隐晋书曰杜预为镇南大将军都督荆州诸军事南土美而謡之后世无叛由杜翁孰识智名与勇功宋时謡南史曰宋时用人乖实有謡云上车不落为着作体中何如作祕书宋大朙中謡南史曰大朙中有奚显度者为员外㪚骑侍郎孝武尝使主领人功而苛虐无道动加捶挞暑雨寒雪不听暂休人不堪命或自经死时建康县考囚或用方材压额及踝胫故民间有此謡又相戏曰勿反顾付奚度其㬥酷如此宁得建康压额不能受奚度拍山隂謡南史曰丘仲孚为山隂令居职甚有声称而百姓为此謡前世傅琰父子沈宪刘玄朙相继宰山隂竝有政绩言仲孚皆过之也二傅沈刘不如一丘梁时童謡南史曰临贺郡王正德性凶慝其后梁室倾覆既由正德百姓至闻临贺郡名亦不欲道其恶之如是故有童謡宁逢五虎入市不欲见临贺父子曲堤謡北史曰宋世良爲清河太守才识闲朙尤善政术郡东南有曲堤羣盗所萃世良施八条之制盗奔它境而民爲此謡曲堤虽险贼何益但有宋公自屛迹赵郡謡北史曰后魏李孝伯父曾道武时为赵郡太守令行禁止幷州丁零数为山东害知曾能得百姓死力不敢入境贼于常山界得一死鹿贼长为赵郡地也责之还令送鹿故处其见惮如此郡人为之謡诈作赵郡鹿犹胜常山粟北齐太上时童謡千金买药园中有芙蓉树破家不分朙莲子随它去独酌謡四首陈后主陈后主序曰齐人淳于髠善为十酒偶效之作独酌謡独酌謡独酌且独謡一酌岂陶暑二酌断风飈三酌意不畅四酌情无聊五酌盂易覆六酌懽欲调七酌累心去八酌髙志超九酌㤀物我十酌忽凌霄凌霄异羽翼任致得飘飘宁学世人醉扬波去我遥尔非浮丘伯安见王子乔独酌謡独酌起中宵中宵照春月初花发春朝春花春月正徘徊一罇一弦当夜开聊奏孙登曲仍斟毕卓杯罗绮徒纷乱金翠转迟囘中心㪅如水凝志本同灰逍遥自可乐世语世情哉独酌謡独酌酒难消独酌三两盌弄曲两三调调弦忽未毕忽值出房朝㪅似游春苑还如逢丽谯衣香逐娇去眼语送杯娇余罇尽复益自得是逍遥独酌謡独酌一樽酒樽酒倾未酌朙月正当牖是牖非圜瓮吾乐非击缶自任物外懽㪅齐椿菌乆巻舒乃一巻㤀情且十斗宁复语绮罗因情即山薮同前陆瑜独酌謡芳气饶一倾荡神虑再酌动神飈忽逢凤楼下非待鸾弦招窗朙影乘入人来香逆飘杯随转态尽钏逐画杯揺桂宫非蜀郡当垆也至宵同前沈烱独酌謡独酌謡独酌独长謡智者不我顾愚夫余不要不愚复不智谁当余见招所以成独酌一酌一倾瓢生涯本澷澷神理暂超超再酌矜许史三酌傲松乔频烦四五酌不觉凌丹霄倐尔厌五鼎俄然贱九韶彭殇无异塟夷跖可同朝龙蠖非不屈鹏鷃本逍遥寄语号呶侣无乃太尘嚣羇謡孔仲智芳杜觞春酒髣髴伤山时徒歌不成乐空以羇自悲羇伤怀土心遽复还山路迨及春复时无使春光草箜篌謡结交抂相得骨肉何必亲甘言无忠实世薄多苏秦从风暂靡草富贵上昇天不见山巅树摧扤下为薪岂甘井中泥上出作埃尘同前李白攀天莫登龙走山莫骑虎贵贱结交心不移唯有严陵及光武周公称大圣管蔡宁相容汉謡一斗粟不与淮南舂兄弟尚路人吾心安所从它人方寸间山海几千重轻言託朋友对面九疑峰多花必早落桃李不如松管鲍久已死何人继其踪玉浆泉謡隋书曰豆卢勣为渭州刺史甚有惠政华夷悦服大致祥瑞鸟鼠山俗唿为髙武陇其下渭水所出其山絶壁千寻由来乏水诸羌苦之勣马足所践忽飞泉涌出有白乌翔止㕔前乳子而后去民为之謡后因号其泉曰玉浆泉我有丹阳山出玉浆济我人夷神乌来翔邺城童子謡李贺邺城中草尘起将黑丸斫文吏棘为鞭虎为马团团走邺城下切玉劒射日弓献何人奉相公扶毂来阁右儿香扫涂相公归唐天宝中京兆謡唐书曰李岘为京兆尹甚着声绩天宝中连雨六十余日宰臣杨国忠恶其不附已以雨灾归京兆尹乃出为长沙太守时京师米麦踊贵百姓为之謡其为政得人心如此欲得米麦贱无过追李岘乐府诗集巻第八十七东吴毛晋订正男扆再订乐府诗集乐府诗集卷第八十八乐府诗集巻第八十八太原郭茂倩编次杂歌謡辞謡辞尧时康衢童謡列子曰尧治天下五十年不知天下之治与不治亿兆之愿戴已与不愿戴已顾问左右外朝及抂野皆不知也尧乃微服游于康衢闻童儿謡尧喜问曰谁教尔为此言童儿曰闻之大夫大夫曰古诗也尧还宫召舜因禅以天下舜不辞而受之立我烝民莫匪尔极不识不知顺帝之则晋献公时童謡春秋左氏传曰晋献公伐虢围下阳问于卜偃曰吾其济乎偃以童謡对曰克之十月丙子旦日在尾月在䇿鹑火中必是时也冬十二月丙子朔晋灭虢虢公丑奔京师汉书五行志曰周十二月夏十月也言天者以夏正丙之晨龙尾伏辰袀服振振取虢之旂鹑之奔奔天䇿焞焞火中成军虢公其奔晋惠公时童謡汉书五行志曰晋惠公赖秦力得立立而背秦内杀二大夫国人不说及㪅葬其兄恭太子申生而不敬故诗妖作也后与秦战为秦所获立十四年而死晋人絶之㪅立其兄重耳是为文公遂伯诸侯恭太子㪅葬兮后十四年晋亦不昌昌乃抂其兄鲁国童謡汉书五行志曰左氏传鲁文成之世童謡也至昭公时有鸜鹆来巢公攻季氏败出奔齐居外野次干侯八年死于外归葬鲁昭公名裯公子宋立是为定公鸜之鹆之公出辱之鸜鹆之羽公抂外野往馈之马鸜鹆跦跦公抂干侯征褰与襦鸜鹆之巢逺哉遥遥裯父丧劳宋父以骄鸜鹆鸜鹆往歌来哭楚昭王时童謡家语曰楚昭王渡江江中有物大如斗圎而赤直触王舟舟人取之王大怪之遍问羣臣莫之能识王使使聘于鲁问于孔子孔子曰此为萍实也可剖而食之吉祥也唯霸者为能获焉使者反王遂食之大美久之使来以告鲁大夫大夫因子游问曰夫子何以知其然曰吾昔之郑过乎陈之野闻童謡此楚王之应也是以知之楚王渡江得萍实大如斗赤如日剖而食之甜如蜜周末时童謡家语曰齐有一足之鸟飞习于公朝下止扵殿前舒翅而跳齐侯大怪之使使聘鲁问于孔子孔子曰此鸟名曰商羊水祥也㫺童儿有屈其一脚振讯两睂而跳且謡今齐有之其应至矣急告民趋治沟渠脩隄防将有大水为灾顷之大霖雨水溢泛诸国伤害民人唯齐有备不败天将大雨商羊鼓儛汉元帝时童謡汉书五行志曰元帝时童謡至成帝建始二年三月戊子北宫中井泉稍上溢出南流井水隂也灶烟阳也玉堂金门至尊之居象隂盛而灭阳窃有宫室之应也王莽生于元帝初元四年至成帝封侯为三公辅政因以簒位也井水溢灭灶烟灌玉堂流金门汉成帝燕燕童謡汉书五行志曰成帝时童謡后帝为微行出游常与富平侯张放俱称富平侯家人过阳阿主作乐见舞者赵飞鷰而幸之故曰燕燕尾涏涏美好貎也张公子谓富平侯也木门仓琅根为宫门铜锾言将尊贵也后遂立为皇后与弟昭仪贼害后宫皇子卒皆伏辜所谓燕飞来啄皇孙皇孙死燕啄矢者也燕燕尾涏涏张公子时相见木门仓琅根燕飞来啄皇孙皇孙死燕啄矢汉成帝时歌謡汉书五行志曰成帝时歌謡也桂赤色汉家象华不实无继嗣也王莽自谓黄象黄爵巢其颠也邪径败良田谗口乱善人桂树华不实黄爵巢其颠故为人所羡今为人所怜王莽时汝南童謡汉书曰汝南旧有鸿隙大陂郡以为饶成帝时关东数水陂溢为害翟方进为相与御史大夫孔光共遣掾行视以为决去陂水其地肥美省隄防费而无水忧遂奏罢之及翟氏灭乡里归恶言方进请陂下良田不得而奏罢陂王莽时常枯旱郡中追怨方进时有童謡子威方进字也坏陂谁翟子威饭我豆食羮芋魁反乎覆陂当复谁云者两黄鹄㪅始时南阳童謡后汉书五行志曰㪅始时南阳有童謡是时㪅始抂长安世祖为大司马平定河北㪅始大臣竝僭专权故謡妖作也后㪅始遂为赤睂所杀是㪅始之不谐抂赤睂也世祖自河北兴谐不谐抂赤睂得不得抂河北后汉时蜀中童謡后汉书五行志曰世祖建武六年蜀中童謡是时公孙述僭号于蜀时人窃言王莽称黄述欲继之故称白五铢汉家货朙当复也述遂诛灭黄牛白腹五铢当复后汉顺帝末京都童謡后汉书五行志曰顺帝之末京都童謡按顺帝即世孝质短祚大将军梁冀贪树疏幼以为已功专国号令以赡其私太尉李固以为清河王雅性聪朙敦诗悦礼加又属亲立长则顺置善则固而冀建白太后䇿免固征蠡吾侯遂即至尊固是月幽毙于狱㬥尸道路而太尉胡广封安乐乡侯司徒赵戒厨亭侯司空袁汤安国亭侯直如弦死道边曲如钩反封侯后汉桓帝初小麦童謡后汉书五行志曰桓帝之初天下童謡按元嘉中凉州诸羌一时俱反南入蜀汉东抄三辅延及幷冀大爲民害命将出衆每战常负中国益发甲卒麦多委弃但有妇女获刈之也吏买马君具车者言调发重及有秩者也请爲诸君鼓咙胡者不敢公言私咽语也小麦青青大麦枯谁当获者妇与姑丈人何抂西击胡吏买马君具车请为诸君鼓咙胡大麦行杜甫大麦亁枯小麦黄妇女行泣夫走藏东至集壁西梁洋问谁腰鎌胡与羌岂无蜀兵三千人部领辛苦江山长安得如鸟有羽翅託身白云还故乡后汉桓帝初城上乌童謡后汉书五行志曰桓帝之初京都童謡按此皆谓为政贪也城上乌尾毕逋者处髙利独食不与下共谓人主多聚敛也公为吏子为徒者言蛮夷将畔逆父既为军吏其子又为卒徒往击之也一徒死百乘车者言前一人往讨胡既死矣后又遣百乗车往车班班入河间者言桓帝将崩乗舆班班入河间迎灵帝也河间姹女工数钱以钱为室金为堂者灵帝既立其母永乐太后好聚金以为堂也石上慊慊舂黄粱言永乐唯积金钱慊慊常若不足吏人舂黄粱而食之也梁下有悬鼓我欲击之丞卿怒者言永乐教灵帝使卖官受钱所禄非其人天下忠笃之士怨望欲击悬鼓以求见丞卿主鼓者亦复謟顺怒而止我也刘昭以为此謡后验竟为灵帝作言一徒似斥桓帝帝贵任羣阉参委机政左右前后莫非刑人有同囚徒之长故言寄一徒也且又弟则废黜身无嗣块然单独非一而何百乗车者乃国之君解犊后征正膺斯数继以班班尤得以类焉解犊灵帝所封也城上乌尾毕逋公为吏子为徒一徒死百乘车车班班入河间河间姹女工数钱以钱为室金为堂石上慊慊春黄粱梁下有悬鼓我欲击之丞卿怒后汉桓帝初京都童謡后汉五行志曰桓帝之初京都童謡至延熹末邓皇后以谴自杀乃以窦贵人代之其父名武字游平拜城门校尉及太后摄政为大将军与太傅陈蕃合心戮力惟德是建印绶所加咸得其人豪贤大姓皆絶望矣游平卖印自有平不避豪贤及大姓后汉桓帝末京都童謡后汉书五行志曰桓帝之末京都童謡按解犊亭属饶阳河间县也居无㡬何而桓帝崩使者与解犊侯皆白葢车从河间来延延衆貌是时御史刘儵建议立灵帝以儵为侍中中常侍侯览畏其亲近必当间已白拜儵泰山太守因令司隷迫促杀之朝廷少长思其功效乃拔用其弟郃致位司徒此为合谐也刘昭按郡国志饶阳本属涿后属安平灵帝既是河间王曾孙謡言自是有征无俟河间之县为验也白葢小车何延延河间来合谐河间来合谐后汉灵帝末京都童謡后汉书五行志曰灵帝之末京都童謡至中平六年少帝登蹑至尊献帝未有爵号爲中常侍叚珪等所执公卿百官皆随其后到河上乃得来还此爲非侯非王上北芒者也侯非侯王非王千乘万骑上北芒后汉献帝初童謡后汉初五行志曰献帝初童謡公孙瓒以爲易地当之遂徙镇焉乃脩城积谷以待天下之变建安三年袁绍攻瓒瓒大败缢其姊妹妻子引火自焚绍兵趣登台斩之初瓒破黄巾杀刘虞乗胜南下侵据齐地雄威大振而不能开廓逺圗欲以坚城观时坐聴围戮斯亦自易地而去世也燕南垂赵北际中央不合大如砺唯有此中可避世后汉献帝初京都童謡后汉书五行志曰献帝元初京都童謡按千里草为董十日卜为卓凡别字之体皆从上起左右离合无有从下发端者也今二字如此者天意若曰卓自下摩上以臣陵君也青青㬥盛之貌不得生者亦旋破亾也千里草何青青十日卜不得生魏朙帝景初中童謡宋书五行志曰魏朙帝景初中童謡及宣王平辽东归至白屋当还鎭长安㑹帝疾笃急召之乃乗追锋车东渡河终翦魏室如童謡之言也阿公阿公驾马车不意阿公东渡河阿公东还当奈何魏齐王嘉平中謡宋书五行志曰魏齐王嘉平中謡按朱虎者楚王彪小字也王陵令狐愚闻此謡谋立彪事发陵等伏诛彪赐死白马素羁西南驰其谁乘者朱虎骑吴孙亮初童謡宋书五行志曰吴孙亮初童謡按杨子阁者反语石子堈也钩络钩带也及诸葛恪死果以苇席裹身篾束其腰投之石子堈后聴恪故吏收葬求之此堈云吁汝恪何若若芦苇单衣篾钩络于何相求扬子阁吴孙亮初白鼍鸣童謡宋书五行志曰吴孙亮初公安有白鼍鸣童謡按南郡城可长生者有急易以逃也朙年诸葛恪败弟融镇公安亦见袭融刮金印龟服之而死鼍有鳞介甲兵之象也白鼍鸣龟背平南郡城中可长生守死不去义无成白鼍鸣张籍天欲雨有东风南谿白鼍鸣窟中六月人家井无水夜闻白鼍人尽起吴孙皓初童謡宋书五行志曰吴孙皓初童謡按皓寻迁都武昌民泝流供给咸怨毒焉宁饮建业水不食武昌鱼宁还建业死不止武昌居吴孙皓天纪中童謡宋书五行志曰吴孙皓天纪中童謡晋武帝闻之加王濬龙骧将军及征呉江西衆军无过者而王濬先定秣陵阿童复阿童衔刀游渡江不畏岸上虎但畏水中龙晋武帝太康后童謡三首宋书五行志曰晋武帝太康后江南童謡于时吴人皆谓抂孙氏子孙故窃发为乱者相继按横目者四字自吴亾至晋元帝兴几四十年皆如童謡之言元帝懦而少断局缩肉直斥之也于宝云不知所斥讳之也局缩肉数横目中国当败吴当复宫门柱且莫朽吴当复抂三十年后鸡鸣不拊翼吴复不用力晋惠帝永熙中童謡晋书五行志曰惠帝永熙中童謡时杨骏专权楚王用事故言荆笔杨板二人不诛则君臣礼悖故云㡬作驴也二月末三月初荆笔杨板行诏书宫中人马㡬作驴晋惠帝元康中京洛童謡二首晋书五行志曰惠帝元康中京洛童謡南风贾后字也白晋行也沙门太子小字也鲁贾谧国也言贾后将与谧为乱以危太子而赵王因衅咀嚼豪贤以成簒夺也按贾后传有此謡云南风烈烈吹黄沙遥望鲁国郁嵯峨前至三月灭汝家与五行志所载不同其后贾谧既诛贾后寻亦废死宋书五行志曰是时愍怀颇失衆望卒以废黜不得其死焉南风起吹白沙遥望鲁国何嵯峨千嵗髑髅生齿牙城东马子莫咙哅比至来年纒汝鬉晋元康中洛中童謡宋书五行志曰晋元康中赵王伦既簒洛中有童謡数月而齐王成都河间义兵同㑹诛伦按成都西蕃而抂邺故曰虎从北来齐东蕃而抂许故曰龙从南来河间水汇而抂关中故曰水从西来齐畱辅政居宫西有无君之心故曰登城看也虎从北来鼻头汗龙从南来登城看水从西来何灌灌晋惠帝时洛阳童謡晋书曰惠帝时洛阳童謡朙年而胡贼石勒刘羽反邺中女子莫千妖前至三月抱胡腰晋惠帝大安中童謡宋书五行志曰晋惠帝大安中童謡其后中原大乱宗蕃多絶唯琅邪汝南西阳南顿彭城同至江表而元帝嗣晋矣五马游渡江一马化为龙晋怀帝永嘉初謡晋书五行志曰苟晞将破汲桑时有此謡司马越由是恶晞夺其兖州隟难遂构焉按列传东海孝献王越字元超怀帝永嘉初出镇许昌自许昌率苟晞及冀州刺史丁劭讨汲桑破之越还于许长史潘滔说之曰兖州天下枢要公宜自牧乃转苟晞为青州刺史由是与晞有隙元超兄弟大洛度上桑打椹为苟作晋怀帝永嘉初童謡晋书五行志曰司马越还洛时童謡也按列传越既与苟晞构怨寻诏越为丞相领兖州牧督兖豫司冀幽幷六州越辞丞相不受自许迁于鄄城移屯濮阳又迁于荥阳后自荥阳还洛帝纪曰永嘉三年三月丁巳东海王越归京师是也洛中大鼠长尺二若不早去大狗至晋永嘉中童謡三十国春秋曰永嘉中童謡也秦川中血没腕唯有凉州倚柱观晋朙帝大宁初童謡晋书五行志曰朙帝太宁初童謡及朙帝崩成帝㓜爲苏峻所逼迁于石头御膳不足此大马死小马饿也髙山峻也言峻寻死石峻弟苏石也峻死后石据石头寻亦破此山崩石破之应也恻恻力力放马山侧大马死小马饿髙山崩石自破晋哀帝隆和初童謡晋书五行志曰哀帝隆和初童謡朝廷闻而恶之改年曰兴宁民复歌曰虽复改兴宁亦复无聊生哀帝寻崩升平五年而穆帝崩不满斗不至十年也升平不满斗隆和那得久桓公入石头陛下徒跣走晋太和末童謡晋书五行志曰太和末童謡及海西公被废百姓耕其门以种小麦遂如謡言犁牛耕御路白门种小麦晋孝武太元末京口謡晋书五行志曰孝武帝太元末京口謡寻王恭起兵诛王国宝旋爲刘牢之所败故言拉飒栖也黄雌鸡莫作雄父啼一旦去毛衣衣被拉飒栖乐府诗集巻第八十八东吴毛晋订正男扆再订乐府诗集乐府诗集卷第八十九乐府诗集巻第八十九太原郭茂倩编次杂歌謡辞謡辞晋安帝元兴初童謡宋书五行志曰晋桓玄既簒有此童謡及玄败走至江陵五月中诛如其期焉时又有民謡云征钟落地桓迸走征钟至秽之服桓四体之下称玄自下居上犹征钟之厠歌謡下体之咏民口也而云落地坠地之祥迸走之言其验朙矣按帝纪桓玄簒位抂安帝元兴二年十二月也草生及马腹乌啄桓玄目晋安帝元兴中童謡宋书五行志曰晋安帝元兴中桓玄既得志而有童謡及玄败走而诸桓悉诛焉郎君司马元显也长干巷巷长干今年杀郎君朙年斩诸桓晋安帝义熙初童謡晋书五行志曰安帝义熙初童謡时官养卢龙宠以金紫奉以名州养之已极而龙不能怀我好音举兵内伐遂成讐敌也及败斩伐其党如草木之成积焉按列传卢循小字元龙元兴二年宼广州逐刺史吴隐之自摄州事号平南将军安帝乃假循征虏将军广州刺史义熙中刘裕破循于豫章循走交州为刺史杜慧度所杀官家养芦化成荻芦生不止自成积晋安帝义熙初謡二首宋书五行志曰卢龙据有广州民间有謡后拥上流数州之地内逼京辇应天半之言时复有謡言龙后果败不得入石头矣芦生澷澷竟天半卢橙橙逐水流东风忽如起那得入石头晋吴中童謡宋书五行志曰晋庾义抂吴郡时吴中童謡无㡬而庾义王洽相继亡宁食下湖荇不食上湖莼庾呉没命丧复杀王领军晋荆州童謡晋书五行志曰殷仲堪抂荆州时童謡未㡬而仲堪败桓玄遂有荆州笼目绳缚腹殷当败桓当复晋京口謡宋书五行志曰晋王恭镇京口诛王国宝百姓为此謡按昔年食白饭言得志也今年食麦䴸麦䴸麤秽其精已去朙将败也天公将加谴谪而诛之也捻咙喉气不通死之祥也败复败丁宁之辞也恭寻死京都大行咳疾而喉竝喝焉㫺年食白饭今年食麦䴸天公诛讁汝教汝捻咙喉咙喉喝复喝京口败复败晋京口民间謡二首宋书五行志曰晋王恭抂京口民间忽有此謡按黄字上恭字头也小人恭字下也寻如謡言黄头小人欲作贼阿公在城下指缚得黄头小人欲作乱頼得金刀作蕃扞苻坚时长安謡晋书载记曰苻坚时长安有此謡坚以凤凰非梧桐不栖非竹实不食乃植桐竹数十万株于阿房城以待之后坚爲慕容沖所败入止阿房城焉凤凰沖小字也凤凰凤凰止阿房苻坚初童謡晋书五行志曰苻坚初有此童謡及坚败于淝水爲姚苌所杀在伪位凡三十年阿坚连牵三十年后若欲败时当抂江湖边苻坚时童謡晋书载记曰苻坚彊盛时有此童謡坚闻而恶之每征伐戒军候云有新城者避之后因夀阳之败其国大乱竟死扵新城佛寺五行志曰时复有謡云鱼羊田斗当灭秦识者以为鱼羊鲜也田斗卑也坚自号秦言灭之者鲜卑也其羣臣谏坚令尽诛鲜卑坚不从及淮南败还初为慕容沖所攻又为姚苌所杀身死国灭云河水清复清苻诏死新城宋元嘉中魏地童謡南史曰宋元嘉二十七年魏太武帝围汝南戍文帝遣臧质比救至盱台太武已过淮自广陵返攻旴台就质求酒质封溲便与之且报书云不闻童謡言邪虏马饮江水佛狸死卯年冥期使然非复人事尔智识及衆岂能胜苻坚邪顷年展尔陆梁者是尔未饮江太嵗未卯耳时魏地有童謡故质引之云轺车北来如穿雉不意虏马饮江水虏主北归石济死虏欲渡江天不徙梁武帝时謡南史曰梁武帝天监元年十一月立长子统为皇太子时民间有謡按鹿子开者反语为来子哭也后太子果薨是时长子欢为徐州刺史以嫡孙次应嗣位而帝意抂晋安王犹豫未决及立晋安王为皇太子而欢止封豫章郡王还任謡言心徘徊者未定也城中诸少年逐欢归去来者复还徐方之象也统即昭朙太子也鹿子开城门城门鹿子开当开复未开使我心徘徊城中诸少年逐欢归去来梁大同中童謡隋书五行志曰梁大同中有童謡其后侯景破丹杨乗白马以青丝为羁勒以应之青丝白马夀阳来梁末童謡南史曰梁末有童謡及王僧辩灭说者以为僧辩本乗巴马以击侯景马上郎王字也尘谓陈也江东谓羖羊角为皂荚隋氏姓杨杨羊也言陈终灭于隋也可怜巴马子一日行千里不见马上郎但有黄尘起黄尘汚人衣皂荚相料理陈初童謡隋书五行志曰陈初有童謡其后陈主果为韩擒所败擒本名擒虎黄班之谓也破建康之始复乘青骢马往反时节皆应黄班青骢马发自夀阳涘来时冬气未去日春风始同前御路种竹篠萧萧已复起合盘贮蓬块无复扬尘已陈初时謡日西夜乌飞拔劒倚梁柱归去来归山下后魏宣武孝朙时謡北史魏本纪曰宣武孝朙闲謡识者以为索谓魏本索发焦梨狗子指宇文泰俗谓之黑獭也狐非狐貉非貉焦梨狗子啮断索后魏末童謡北史齐本纪曰后魏末文宣末受禅时有童謡按藁然两头于文为髙河边羖䍽为水边羊指帝名也于是徐之才劝帝受禅一束藁两头然河边羖䍽飞上天东魏童謡北史曰东魏孝静帝之将立也时有童謡按青雀子谓静帝实清河王之世子鹦鹉谓齐神武也后竟为齐所灭可怜青雀子飞来邺城里羽翮垂欲成化作鹦鹉子北齐邺都童謡隋书五行志曰齐神武始移都于邺时有童謡按魏孝静帝者清河王之子也后则神武之女邺都宫室未备即逢禅代作窠未成之効也孝静寻崩文宣以后为太原长公主降于杨愔时娄后尚抂故言寄书于父母新妇子斥后也可怜青雀子飞入邺城里作窠犹未成举头失乡里寄言与父母好看新妇子北齐武定中童謡隋书五行志曰武定中有童謡按髙者齐姓也澄文襄名五年神武崩摧折之应七年文襄遇盗所害澄灭之征也百尺髙竿摧折水底然灯澄灭北齐文宣时謡北史齐本纪曰文宣时謡按帝以午年生故曰马子三台石季龙旧居故曰石室三千六百日十年也文宣抂位十年果如謡言马子入石室三千六百日北齐后主武平初童謡隋书五行志曰武平元年童謡按其年四月陇东王胡长仁谋遣刺客杀和士开事露反为士开所谮而死狐截尾你欲除我我除你北齐后主武平中童謡二首隋书五行志曰武平二年童謡小儿唱讫一时拍手云杀却至七月二十五日御史中丞琅邪王俨执士开送于南台而斩之是嵗又有童謡而七月士开被诛九月琅邪王遇害十一月赵彦深出为西兖州刺史和士开七月三十日将你向南台七月刈禾伤早九月喫餻正好十月洗荡饭瓮十一月出却赵老北齐后主武平末童謡隋书五行志曰武平末有童謡时穆后母子淫辟干预朝政时人患之穆后小字黄花寻逢齐亾欲落之应也黄花势欲落清尊但满酌北齐末邺中童謡隋书五行志曰北齐末邺中有童謡未几周师入邺金作埽帚玉作把浄埽殿屋迎西家周初童謡隋书五行志曰周初有童謡按静帝隋氏之甥既逊位而崩诸舅强盛白杨树头金鸡鸣祇有阿舅无外甥隋炀帝大业中童謡隋书五行志曰炀帝大业中童謡其后李宻坐杨玄感之逆为吏所拘抂路逃叛潜结羣盗自阳城山而来袭破洛口仓后复屯兵苑内莫浪语宻也宇文化及自号许国寻亦破灭谁道许者葢惊疑之辞也桃李子鸿鹄遶阳山宛转花林里莫浪语谁道许唐武德初童謡新唐书五行志曰窦建德未败时有此謡也豆入牛口势不得久唐贞观中髙昌国童謡唐书曰贞观中髙昌国有此童謡其国王文泰使人捕其初唱者不能得帝纪曰十三年以侯君集为交河道行军大总管帅师伐髙昌十四年平之以其地置西州又置安西都护府髙昌兵马如霜雪汉家兵马如日月日月照霜雪囘首自消灭唐永淳初童謡新唐书五行志曰髙宗永淳元年童謡是嵗七月东都大雨人多殍殕新禾不入箱新麦不入场迨及八九月狗吠空垣墻唐髙宗永淳中童謡新唐书五行志曰髙宗自调露中欲封嵩山属突厥叛而止后又欲封以吐蕃入寇遂停时有童謡按旧书武后自封岱之后劝帝封中岳每下诏草仪注即嵗饥边事警急而止永淳中既至山下未及行礼遘疾还宫而崩嵩山凡几层不畏登不得但恐不得登三度征兵马傍道打腾腾唐武后时童謡红緑复裙长千里万里闻香唐神龙中謡新唐书五行志曰中宗神龙以后民謡按山南唐也乌鹊窠者人居寡也山北胡也金骆駞者虏获而重载也山南乌鹊窠山北金骆駞鎌柯不凿孔斧子不施柯唐中宗时童謡新唐书五行志曰安乐公主于洺州造安乐寺时有童謡按旧书安乐公主中宗㓜女韦皇后所生初降武崇训崇训死降武延秀所造安乐佛寺拟于宫掖巧妙过之可怜安乐寺了了树头悬唐景龙中謡新唐书五行志曰景龙中民謡也按㑹要东都圣善寺神龙初中宗为武太后追福所造景龙中复増广焉可怜圣善寺身着緑毛衣牵来河里饮踏杀鲤鱼儿唐天宝中童謡新唐书五行志曰天宝中安禄山未反时童謡按旧书天宝十四载禄山以范阳叛朙年窃号燕国燕燕飞上天天上女儿铺白毡毡上有千钱唐天宝中幽謡新唐书五行志曰天宝中幽州有此謡也旧来夸戴竿今日不堪看但看五月里清水河边见契丹唐德宗时童謡新唐书五行志曰朱泚未败前两月有童謡按旧书建中四年朱泚以泾原兵叛僭号曰大秦朙年改号曰汉是嵗六月兵败而死一只筯两头朱五六月化为蛆唐元和初童謡新唐书五行志曰元和初童謡既毕乃转身曰舞了也按旧书志云为十年六月三日武元衡为盗所害之应本传云打麦谓打麦时也麦打谓暗中突击也三三三谓六月三日也既而旋其袖曰舞了也谓元衡之卒也打麦麦打三三三舞了也唐咸通中童謡新唐书五行志曰懿宗咸通七年童謡也草青青被严霜鹊始后看顚狂唐咸通末成都童謡新唐书五行志曰咸通十四年成都有童謡是嵗嵗隂在已朙年在午己蛇也午马也咸通癸巳出无所之蛇去马来道路稍开头无片瓦地有灰唐僖宗时童謡新唐书五行志曰僖宗时有此童謡按旧书云干符中仍嵗凶荒人饥为盗河南尤甚曹州人王仙芝尚君长聚盗起于濮阳攻剽城邑陷曹濮郓等州五年仙芝败而黄巢之衆攻江西云金色虾蟆争努眼飜却曹州天下反唐干符中童謡新唐书五行志曰干符六年童謡也八月无霜塞草青将军骑马歩空城汉家天子西廵狩犹向江东㪅索兵唐中和初童謡新唐书五行志曰中和初有此童謡按旧书中和四年黄巢既败以其衆东走李克用追击至济隂而还贼散扵兖郓黄巢入泰山至狼虎谷为其将林言所杀黄巢走泰山东死抂翁家翁梁太祖时蜀中謡五代史曰刘知俊初事梁太祖后奔蜀王建虽加宠待然亦忌之常谓近侍曰刘知俊非尔辈能驾驭不如早为之所有嫉之者扵里巷间作此謡知俊色黔丑生椶绳者王氏子孙皆以宗承为名故以此猜疑之遂见杀于成都黑牛出圈椶绳断乐府诗集巻第八十九东吴毛晋订正男扆再订乐府诗集乐府诗集卷第九十乐府诗集巻第九十太原郭茂倩编次新乐府辞乐府之名起于汉魏自孝惠帝时夏侯寛为乐府令始以名官至武帝乃立乐府采诗夜诵有赵代秦楚之讴则採歌謡被声乐其来葢亦逺矣凡乐府歌辞有因声而作歌者若魏之三调歌诗因弦管金石造歌以被之是也有因歌而造声者若清商吴声诸曲始皆徒歌既而被之弦管是也有有声有辞者若郊庙相知铙歌横吹等曲是也有有辞无声者若后人之所述作未必尽被于金石是也新乐府者皆唐世之新歌也以其辞实乐府而未常被于声故曰新乐府也元微之病后人㳂袭古题唱和重复谓不如寓意古题刺美见事犹有诗人引古以讽之义近代唯杜甫悲陈陶哀江头兵车丽人等歌行率皆即事名篇无复倚㫄乃与白乐天李公垂辈谓是为当遂不复㪅拟古题因刘勐李余赋乐府诗咸有新意乃作出门等行十余篇其有虽用古题全无古义则出门行不言离别将进酒特书列女其或颇同古义全创新词则田家止述军输捉捕请先蝼蚁如此之类皆名乐府由是观之自风雅之作以至于今莫非讽兴当时之事以贻后世之审音者傥採歌謡以被声乐则新乐府其庶几焉乐府杂题新曲谢偃青楼绮阁已含春凝妆艳粉复如神细细轻裾全漏影离离薄扇讵障尘樽中酒色恒宜满曲里歌声不厌新紫燕欲飞先遶栋黄鸎始咔即娇人撩乱丝垂昬桺陌参差浓叶暗桑津上客莫畏斜光晚自有西园朙月轮同前二首长孙无忌家住朝歌下早传名结伴来游淇水上旧长情玉佩金钿随步动云罗雾縠逐风轻转目机心悬自许何须更待听琴声廻雪凌波游洛浦遇陈王婉约娉婷工语笑侍兰房芙蓉绮帐还开揜翡翠珠被烂齐光长愿今宵奉颜色不爱闻箫逐鳯凰湘川新曲二首杜易简昭潭深无底橘洲浅而浮本欲凌波去翻为目成畱愿君稍弭檝无令贱妾羞二八相招携採菱渡前谿弱腕随桡起纎腰向舸低自解看花笑憎闻染竹啼小曲新辞二首白居易霁色鲜宫殿秋声脆管弦圣朙千载乐嵗嵗似今年红裾朙月夜碧簟早秋时好向昭阳㝛天源玉漏迟公子行刘希夷天津桥下阳春水天津桥上繁华子马声回合青云外人影揺扬緑波里緑波青迥玉为砂青云离披锦作霞可怜杨桺伤心树可怜桃李断肠花此日遨游邀美女此时歌舞入倡家倡家美女郁金香飞去飞来公子傍的的珠帘白日映娥娥玉颜红粉妆花际徘徊双蛱蝶池边顾步两鸳鸯倾国倾城汉武帝爲云爲雨楚襄王古来容光人所羡况复今日遥相见愿作轻罗着细腰愿爲朙镜分娇面与君相向转相亲与君双栖共一身愿作贞松千歳古谁论芳槿一朝新百年同谢西山日千秋万古北邙尘同前陈羽金羁白面郎何处踏青来马娇郎半醉躞蹀望楼台似见楼上人玲珑牕户开隔花闻一笑落日不知廻同前韩琮紫袖长衫色银蟾半臂花带装盘水玉鞍绣坐云霞别殿承恩泽飞龙赐渥洼控罗青袅辔镂象碧重葩意气催歌舞阑珊走钿车袖彰云缥缈钗转凤欹斜珠巻迎归箔红笼晃醉纱唯无难夜日不得似仙家同前顾况轻薄儿白如玉紫陌春风纒马足双镫悬金缕鹘飞长衫刺雪生犀束緑槐夹道隂初成珊瑚几节敌流星红肌拂拂酒光狞当街背拉金吾行朝游冬冬鼓声发草游冬冬鼓声絶入门不肯自昇堂美人扶踏金阶月同前聂夷中汉代多豪族恩深益娇逸走马踏杀人街吏不敢诘红楼宴青春数里望云蔚金釭熖胜昼不畏落晖疾美人尽如月南威不敢匹芙蓉自天来不向水中出绮席戞云和碧箫吹凤质唯限鲁阳死无人驻白日花树出墙头花里谁家楼一行书不读身封万户侯美人楼上歌不是古凉州同前于鹄少年初拜太常秋半醉垂鞭见列侯马上抱鸡三市鬬袖中携劒五陵游玉箫金管迎归院锦袖红妆拥上楼㪅向苑东新买宅碧波春水入门流同前雍陶公子风流轻锦绣新裁白纻作春衣金鞭畱当谁家酒拂桺穿花信马归同前二首张祜玉堂前后画帘垂立却花骢待出时红粉美人擎酒劝锦衣年少臂鹰随轻将玉杖敲花片旋把金鞭约桺丝晴日独游三五骑等闲行傍曲江池春色满城池杯盘看处移镫金斜雁子鞍帕嫩鵞儿买笑欹桃李寻歌折桺枝可怜朙月夜长是管弦随同前孟宾于锦衣红夺彩霞朙侵晓春逰向野庭不识农夫辛苦力骄骢踏烂麦青青将军行刘希夷将军辟辕门耿介当风立诸将欲言事逡廵不敢入劒气射云天鼓声振原隰黄尘塞路起走马追兵急弯弓从此去飞箭如雨集截围一百重斩首五千级代马流血死胡人抱鞍泣古来养甲兵有事常讨袭乘我庙堂运坐使干戈戢献凯归京都军容何翕习同前张籍弹筝崃东有胡尘天子择日拜将军蓬莱殿前赐六纛还领禁兵为部曲当朝受诏不辞家夜向咸阳原上㝛战车彭彭旌旗动三十六军齐上陇陇头战胜夜亦行分兵处处收旧城胡儿杀尽隂碛草扰扰唯有牛羊声边人亲戚曽战殁今逐官军收旧骨碛西行见万里空乐府独奏将军功老将行王维少年十五二十时歩行夺得胡马骑射杀山中白额虎肯数邺下黄须儿一身转战三千里一劒曽当百万师汉兵奋迅如霹雳虏骑崩腾畏蒺藜卫青不败由天幸李广无功縁数奇自从弃置便衰朽世事蹉跎成白首㫺时飞箭无全目今日垂杨生左肘路傍时买故侯瓜门前学种先生桺茫茫古木连穷巷寥落寒山对虚牖誓令疎勒出飞泉不似颍川空使酒贺兰山下阵如云羽檄交驰日夕闻节使三河募年少诏书五道出将军试拂铁衣如雪色聊持宝劒动星文愿得燕弓射大将耻令越甲鸣吴军莫嫌旧日云中守犹堪一战取功勲燕支行汉家天将才且雄来时谒帝朙光宫万乗亲推双阙下千官出饯五陵东誓辞甲第金门里身作长城玉塞中卫霍才堪一骑将朝廷莫数贰师功赵魏燕韩多劲卒关西侠少何咆勃报雠只是闻尝胆饮酒不曽妨刮骨画㦸琱戈白日寒连旗大斾黄尘没叠鼓遥翻瀚海波鸣笳乱动关山月麒麟锦带佩吴钩飒沓青骊跃紫驑拔劒已断天骄臂归鞍共饮月支头汉军大唿一当百虏骑相看哭且愁教战虽令赴汤火终知上将伐谋猷桃源行宋陶潜桃花源记曰晋太元中武陵人㳂溪捕鱼忽逢桃花林夹岸数百歩中无杂树芳华鲜美落英缤纷渔人甚异之复前行林尽水源得一山山有小口髣髴有光乃舍船而入初才通人行数十歩豁然开朗土地平旷屋舍俨然有良田美池桑竹之属阡陌交通鸡犬相闻其中往来种作男女衣着悉如外人黄发垂髫怡然自乐见渔人大惊问所从来邀还家为设酒杀鸡自云先世避秦乱率妻子邑人来此不复出遂与外人隔絶问今何世乃不知有汉无论魏晋渔人为具言皆叹惋停数日辞去曰此中人语不足为外人道也既出得船复由向路处处志之其后欲往迷不复得路云渔舟逐水爱山春两岸桃花夹古津坐看红树不知逺行尽青溪忽值人山口潜行始隈隩山开旷望旋平陆遥看一处攒云树近入千家散花竹樵客初传汉姓名居人未改秦衣服居人共住武陵源还从物外起田园月朙松下房栊静日出云中鸡犬喧惊闻俗客争来集竞引还家问都邑平朙闾巷扫花开薄草渔樵乘水入初因避地去人间㪅问神仙遂不还崃里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长游衍自谓经过旧不迷安知峯壑今来变常时只记入山深清溪几度到云林春来遍是桃花水不辨仙源何处寻同前刘禹钖渔舟何招招浮抂武陵水拖纶掷饵信流去误入桃源行数里清源寻尽花绵绵踏花觅径至洞前洞门苍黑烟雾生暗行数歩逢虚朙俗人毛骨惊仙子争来致词何至此须臾皆破冰雪颜笑语委曲问世间因嗟隐身来种玉不知人世如风烛筵羞石髄劝客飡镫热松脂畱客㝛鸡声犬声遥相闻晓光葱笼开五云渔人振衣起出户满庭无路花纷纷飜然恐迷乡县处一息不肯桃源住桃花满溪水似镜尘心如垢洗不去仙家一出寻无踪至今水流山重重春女行刘希夷春女颜如玉怨歌阳春曲巫山春树红沅江春草緑自怜妖艳姿妆成独见时愁心伴杨桺春尽乱如丝目极千里余悠悠春江水遥望玉关人愁卧金闺里尚言春花落不知秋风起娇爱犹未终悲凉从此始忆㫺楚王宫玉楼妆粉红纎腰弄朙月长袖拂春风容华委曲山光隂不可还桑林变东海富贵今何在寄言桃李容胡爲闺合重但看楚王墓唯有数株松同前王翰紫台穹跨连緑波红轩铪匝垂纎罗中有一人金作面隔幌玲珑遥可见忽闻黄鸟鸣且悲镜边含笑着春衣罗袖婵娟似无力行拾落花比容色落花一度无再春人生作乐须及辰君不见楚王台上红颜子今日皆成狐兔尘洛阳女儿行王维洛阳女儿对门居才可颜容十五余良人玉勒乘骢马侍女金盘脍鲤鱼画阁朱楼尽相望红桃緑桺垂檐向罗帏送上七香车宝扇迎归九华帐狂夫富贵抂青春意气骄奢剧季伦自怜碧玉亲教舞不惜珊瑚持与人春窗曙灭九微火九微片片飞花璅戏罢曽无理曲时妆成祇是薫香坐城中相识尽繁华日夜经过赵李家谁怜越女颜如玉贫贱江头自浣沙扶南曲五首翠羽流苏帐春眠曙不开羞从面色起娇逐语声来早向昭阳殿君王中使催堂上清弦动堂前绮席陈齐歌卢女曲双舞洛阳人倾国徒相看宁知心所亲香气传空满妆华影箔通歌闻天仗外舞出御筵中日草归何处花间长乐宫宫女还金屋将眠复畏朙入春轻衣好半夜薄妆成拂曙朝前殿玉除多珮声朝日照绮窗佳人坐临镜散黛恨犹轻挿钗嫌未正同心勿遽游幸得春妆竟笑歌行李白笑矣乎笑矣乎君不见曲如钩古人知尔封公侯君不见直如弦古人知尔死道边张仪所以只掉三寸舌苏秦所以不垦二顷田笑矣乎笑矣乎君不见沧浪老人歌一曲还道沧浪濯吾足平生不解谋此身虚作离骚遣人读笑矣乎笑矣乎赵有豫让楚屈平卖身买得千年名巢由洗耳有何益夷齐饿死终无成君爱身后名我爱眼前酒饮酒眼前乐虚名何处有男儿穷通当有时曲腰向君君不知勐虎不看机上肉洪罏不铸囊中锥笑矣乎笑矣乎寗武子朱买臣叩角行歌皆负薪今日逢君君不识岂得不如佯狂人江夏行忆㫺娇小姿春心亦自持为言嫁夫壻得免长相思谁知嫁商贾令人却愁苦自从为夫妻何曽抂乡土去年下扬州相送黄鹤楼眼看帆去逺心逐江水流只言期一载谁为歴三秋使妾肠欲断恨君情悠悠东家西舍同时发北去南来不逾月未知行李游何方作箇音书能断絶适来往南浦欲问西江船正见当垆女红妆二八年一种为人妻独自多悲悽对镜便垂泪逢人只欲啼不如轻薄儿旦草长追随悔作商人妇青春长别离如今正好同欢乐君去容华谁得知横江词六首人言横江好侬道横江恶一风一日吹倒山白浪高于瓦官阁海潮南去过浔阳牛渚由来险马当横江欲渡风波恶一水牵愁万里长横江西望阻西秦汉水东流扬子津白浪如山那可渡狂风愁杀峭帆人海神东过恶风囘浪打天门石壁开浙江八月何如此涛似连山喷雪来横江馆前津吏迎向余东指海云生郎今欲渡縁何事如此风波不可行日晕天风雾不开海鲸东蹙百川囘惊波一起三山动公无渡河归去来静夜思牀前看月光疑是地上霜举头望山月低头思故乡黄葛篇黄葛生洛溪黄花自绵羃青烟蔓长条缭绕几百尺闺人费素手採缉作絺绤缝为絶国衣逺寄日南客苍梧大火落暑服莫轻掷此物虽过时是妾手中迹采葛行鲍溶春溪㡬囘葛花黄黄麝引子山山香蛮女不惜手足损钩刀一一牵柔长葛丝茸茸春雪体深涧择泉清处洗殷勤十指蚕吐丝当窗袅娜声高机织成一尺无一两供进天子五月衣水精夏殿开凉戸冰山绕座犹难御衣亲玉体又何如杳然独对秋风曙镜湖女儿嫁鲛人鲛绡逼穴色不分吴中角簟泛清水揺曵胜被三素云自兹贡荐无人惜那敢㪅争龙手迹蛮女将来海市头卖与岭南贫估客乐府诗集巻第九十东吴毛晋订正男扆再订乐府诗集乐府诗集卷第九十一乐府诗集巻第九十一太原郭茂倩编次新乐府辞乐府杂题祖龙行韦楚老汉书五行志曰秦始皇三十六年郑客从关东来至华隂望见素车白马从华山上下知其非人道住止而待之遂至持璧与客曰爲我遗镐池君因言今年祖龙死忽不见郑客奉璧即始皇二十八年过江所湛璧也是嵗始皇死后三年而秦灭颜师古曰此直江神告镐池之神以始皇将死尔苏林曰祖始也龙人君象谓始皇也应劭曰祖人之先龙君之象祖龙行葢出扵此黑云兵气射天裂壮士朝眠梦冤结祖龙一夜死沙丘胡亥空随鲍鱼辙腐肉偷生二千里伪书先赐扶苏死墓接骊山土未干瑞光已向芒砀起陈胜城中鼓三下秦家天地如崩瓦龙蛇撩乱入咸阳少帝空随汉家马邺都引张说君不见魏武草创争天禄羣雄睚眦相驰逐昼携壮士破坚阵夜接词人赋华屋都邑缭绕西山阳桑榆澷澷漳河曲城郭为墟人改代但有西园朙月抂邺傍髙塜多贵臣蛾睂曼共灰尘试上铜台歌舞处唯有秋风愁杀人孟门行崔颢黄雀衔黄花翩翩傍檐隙本拟报君恩如何反弹射金罍美酒满座春平原爱财多衆宾满堂尽是忠义士何意得有谗谀人䛕人翻覆那可道能令君心不自北园新裁桃李枝根株未固何转移成隂结子君自取若问傍人那得知邯郸宫人怨邯郸陌上三月春草行逢见一妇人自言乡里本燕赵少小随家西入秦母兄怜爱无俦侣五嵗名为阿娇女七嵗丰茸好颜色八嵗黠惠能言语十三兄弟教诗书十五青楼学歌舞我家青楼临道傍纱窗绮幔暗闻香日草笙歌君驻马春日妆梳妾断肠不用城南使君壻本求三十侍中郎何知汉帝好容色玉辇携归登建章建章宫殿不知数万户千门深且长百堵椒涂接青琐九华阁道连洞房水晶帘箔云母扇璢璃窗牖玳瑁牀嵗嵗年年奉懽宴娇贵容华谁不羡恩情莫比陈皇后宠爱全胜赵飞鷰瑶房侍寝世莫知金屋㪅衣人不见谁言一朝复一日君王弃世市朝变宫车出葬茂陵田贱妾犹畱长信殿一朝太子升至尊两宫人事如掌飜同时侍女见谗毁后来新人莫敢言兄弟印绶皆被夺㫺年赏赐不复存一旦放归旧乡里乘车垂泪还入门父母愍我曾富贵嫁与西舍金王孙念此翻覆复何道百年盛衰谁能忆昨尚如春日花悲今已作秋时草少年去去莫停鞭人生万事由上天非我今日独如此古今歇薄皆共然吴宫怨卫万君不见吴王宫阁临江起不巻珠帘见江水晓气晴来双阙间潮声夜落千门里句践城中非旧春姑苏台下起黄尘祇今唯有西江月曽照吴王宫里人同前张籍吴宫四面秋江水江清露白芙蓉死吴王醉后欲㪅衣座上美人娇不起宫中千门复万户君恩返覆谁能数君心与妾既不同徒向君前作歌舞茱萸满宫红实垂秋风袅袅生繁枝姑苏台上夕燕罢他人侍寝还独归白日抂天光抂地君今讵得长相弃青楼曲二首王昌龄白马金鞍从武皇旌旗十万㝛长杨楼头小妇鸣筝坐遥见飞尘入建章驰道杨花满御沟红妆缦绾上青楼金章紫绶千余骑夫壻朝回初拜侯同前于濆青楼临大道一上一廻老所思终不来极目伤春草中流曲崔国辅归时日尚早㪅欲向芳洲渡口水流急廻船不自由圣夀无疆词十首韦巨源文物京华盛讴歌国歩康瑶池供夀酒银汉丽宸章雨露涵双阙雷霆肃万方代推仙祚逺春共圣恩长凤扆临花暖龙罏傍日香遥知千万嵗天意奉君王鹓鹭彤庭际轩车绮陌前九城多好色万井半祥烟人醉逢尧酒鸎歌答舜弦花朙御沟水香暖禁城天钖宴文逾盛徴欢物㪅妍无穷艳阳月长照太平年云陛临黄道天门抂碧虚大朙含睿藻元气抱宸居戈偃征苗后诗传宴镐初年华富仙苑时哲满公车化入絪緼大恩垂涣汗余悠然万方静风俗揖华胥玉漏飘青琐金铺丽紫宸云山九门曙天地一家春瑞霭方呈赏暄风本配仁巖廊开凤翼水殿压鳌身文雅逢朙代欢娱及贱臣年年未央阙恩共物华新垂拱干坤正欢心品类同紫烟含北极玄泽付东风珠缀畱晴景金茎直晓空发生资盛德交泰让全功间气登三事祥光启四聪遐荒似川水天外亦朝宗代是文朙昼春当宴喜时鑪烟添桺重宫漏出花迟汉典方寛律周官正採诗碧霄传凤吹红旭抂龙旂造化膺神契阳和沃圣思无因随百兽率舞奉丹墀睿徳符玄化芳情翊太和日轮皇鉴逺天仗圣朝多曙色含金㮄晴光转玉珂中宫陈广乐元老进赓歌莲叶看龟上桐花识凤过小臣空撃壤沧海是恩波物象朝髙殿簪裾溢上京春当九衢好天向万方朙乐报箫韶发林看沆瀣生芙蓉丹阙暖杨桺玉楼晴阊阖开中禁衣裳俨太清南山同圣夀长献凤凰城日上苍龙阙香含紫禁林晴光五云叠春色九天深赏协元和德文垂雅颂音景云随御辇颢气在宸襟永无疆夀长怀不战心圣朝多庆赐琼树粉墻隂化洽生成遂功宣动植知瑞凝三秀草春入万年枝凤掖嘉言进鹓行喜气随仗临丹地近衣对碧山垂渥泽方柔逺聪朙本听卑愿同东观事长覩汉威仪朝元引四首陈陶帝烛荧煌下九天蓬莱宫晓玉鑪烟无央鸾凤随金母来贺薰风一万年玉殿云开露冕旒下方珠翠压鳌头天鸡唱罢南山曙春色光辉十二楼万㝢灵祥拥帝居东华元老荐屠苏龙池遥望非烟拜五色曈昽抂玉壶宝祚河宫一向清龟鱼天篆益分朙近臣谁献登封草五岳齐唿万嵗声平蕃曲三首刘长卿吹角报蕃营廻军欲洗兵已教青海外自筑汉家城渺渺戍烟孤茫茫塞草枯陇关何用闭万里不防胡絶漠大军还平沙独戍闲空畱一片石万古抂燕山悲陈陶杜甫孟冬十郡良家子血作陈陶泽中水野旷天清无战声四万义军同日死羣胡归来血洗箭仍唱胡歌饮都市都人囘面向北啼日夜㪅望官军至悲青坂我军青坂抂东门天寒饮马太白窟黄头奚儿日向西数骑弯弓敢驰突山雪河冰野萧飋青是烽烟白人骨焉得附书与我军忍待朙年莫仓卒哀江头少陵野老吞声哭春日潜行曲江曲江头宫殿鏁千门细桺新蒲为谁緑忆㫺霓旌下南苑苑中万物生颜色昭阳殿里第一人同辇随君侍君侧辇前才人带弓箭白马嚼啮黄金勒翻身向天仰射云一箭正坠双飞翼朙眸皓齿今何抂血汚游魂归不得清渭东流劒阁深去住彼此无消息人生有情泪霑臆江水江花岂终极黄昬胡骑尘满城欲往城南望城北哀王孙长安城头头白乌夜飞延秋门上唿又向人家啄大屋屋底达官走避胡金鞭断折九马死骨肉不待同驰驱腰下宝玦青珊瑚可怜王孙泣路隅问之不肯道姓名但道困苦乞为奴已经百日窜荆棘身上无有完肌肤髙帝子孙尽髙凖龙种自与常人殊豺狼抂邑龙抂野王孙善千金躯不敢长语临交衢且为王孙立斯须昨夜东风吹血腥东来橐駞满旧都朔方健儿好身手㫺何勇锐今何愚窃闻天子已传位圣徳北服南单于花门𠢐面请雪耻慎勿出口他人狙哀哉王孙慎勿疎五陵佳气无时无兵车行车辚辚马萧萧行人弓箭各抂腰爷娘妻子走相送尘埃不见咸阳桥牵衣顿足拦道哭哭声直上干云霄道傍过者问行人行人但云㸃行频或从十五北防河便至四十西营田去时里正与裹头归来头白还戍边边亭流血成海水武皇开边意未已君不闻汉家山东二百州千村万落生荆𣏌纵有健妇把锄犁禾生陇畆无东西况复秦兵耐苦战被驱不异犬与鸡长者虽有问役夫敢申恨且如今年冬未休关西卒县官急索租租税从何出信知生男恶反是生女好生女犹得嫁比邻生男埋没随百草君不见青海头古来白骨无人收新鬼烦寃旧鬼哭天隂雨溼声啾啾来从窦车骑李益束发逢世屯怀恩抱朙义读书良不武学劒慙非智遂别鲁诸生来从窦车骑追兵赴边急络马黄金辔出入燕南陲由来重意气自经臯兰战又破楼烦地西北护三边东南畱一尉时过如云雨参差不自意将军失恩泽万事从此异置酒高楼上薄草秋风起长㦸与我归归来同弃置自酌还自饮非名又非利歌出易水寒琴下雍门泪出逢平乐旧言抂天阶侍问我从军苦自陈少年贵丈夫交四海从论身自致汉将不封侯苏卿来逺使令我终此曲此曲成不易贵人难识心何由知忌讳忆长安曲二首岑参东望望长安正值日初出长安不可见但见长安日长安何处抂只抂马蹄下朙日归长安为君急走马九曲词三首髙适河图曰黄河出崑崙山东北流千里折西而行至于蒲山南流千里至于华山之隂东流千里至于桓雍北流千里至于下津河水九曲长九千里入于渤海郦道元水经注曰黄河百里一小曲千里一曲一直矣新唐书曰天宝中哥舒翰攻破吐蕃洪济大莫等城收黄河九曲以其地置洮阳郡适由是作九曲词铁骑横行铁岭头西看逻逤取封侯青海只今将饮马黄河不用㪅防秋许国从来彻庙堂连年不为抂疆场将军天上封侯印御史台中异姓王万骑争歌杨桺春千场对舞绣骐驎到处尽逢欢洽事相看总是太平人情人玉清歌毕耀洛阳城中有一人名玉清可怜玉清如其名善斜柯能独立婵娟花艳无人及珠为裙玉为缨临春风吹玉笙悠悠满天星万金阁上晚妆成云和曲中为慢声玉梯不得踏揺袂两盈盈城头之日复何情湘中弦二首崔涂烟愁雨细云冥冥杜兰香老三湘清故山望断不知处鷤鵊隔花啼一声苍山遥遥江潾潾路傍老尽无闲人王孙不见草空緑惆怅渡头春复春湘弦怨孟郊昧者理芳草蒿兰同一锄狂飈怒秋林曲植同一枯嘉木忌深蠧哲人悲巧诬灵均入廻流靳尚爲良谟我愿分衆泉清浊各异渠我愿分衆巢枭鸾相远居此志谅难此情竟何如湘弦少知意孤响空踟蹰湘弦曲庄南杰楚琴铮铮戞秋露巫云雨脚飞朝草古磬髙敲百尺楼孤猿夜哭千丈树云軯碾火声珑珑连山巻尽长江空鸎啼寂寞花枝雨鬼啸荒郊松栢风满堂怨咽悲相续具调中含古离曲繁弦响絶楚魂遥湘山水碧天山緑促促曲李益促促何促促黄河九囘曲嫁与棹船郎空牀将影㝛不道君心不如石那教妾貌长如玉促促词王建促促复刺刺水中无鱼山无石少年虽嫁不将归白头犹着父母衣四边田宅非所有我身不及逐鸡飞出门若有归死处勐虎当衢向前去百年不遣踏君门抂家谁唤为新妇岂不见他邻舍娘嫁来长抂舅姑傍同前张籍促促复促促家贫夫妇欢不足今年为人送租船去年捕鱼抂江边家中姑老子复小自执吴绡轮税钱家家桑麻满地黑念君一身空努力乍教牛蹄团团羊角直君身长抂应不得楼上女儿曲卢仝谁家女儿楼上头指麾婢子挂帘钩林花撩乱心之愁巻却罗袖弹箜篌箜篌歴乱五六弦罗袖掩面啼向天相思弦断情不断落花纷纷心欲穿心欲穿凭栏干相忆桺条緑相思锦帐寒直縁感君恩爱一回顾使我双泪长珊珊我有娇靥待君笑我有娇蛾待君扫鸎花烂熳君不来及至君来花已老心肠寸断谁得知玉阶羃䍥生青草青青水中蒲三首韩愈青青水中蒲下有一双鱼君今上陇去我抂与谁居青青水中蒲长抂水中居寄语浮萍草相随我不如青青水中蒲叶短不出水妇人不下堂行子抂万里乐府诗集巻第九十一东吴毛晋订正男扆再订乐府诗集乐府诗集卷第九十二乐府诗集巻第九十二太原郭茂倩编次新乐府辞乐府杂题塞上曲李白大汉无中䇿匈奴犯渭桥五原秋草緑胡马一何骄命将征西极横行隂山侧燕支落汉家妇女无花色转战渡黄河休兵乐事多萧条清万里瀚海寂无波同前二首王昌龄蝉鸣桑树间八月萧关道出塞入塞云处处黄芦草从来幽幷客皆向沙塲老莫学游侠儿矜夸紫驑好边头何惨惨已葬霍将军部曲皆相弔燕南代北闻功勲多被黜兵马亦寻分㪅遣黄龙戍唯当哭塞云同前耿纬惯习干戈事鞍马初从少小抂边城身微久属千夫长家逺多亲五郡兄嬾说疆埸曾大获且悲年鬓老长征塞鸿过尽阳里楼上悽悽草角声同前司空曙塞桺接胡桑军门向大荒幕营随月魄兵气长星芒横吹催春酒重裘隔夜寒冰开不妨虏青草满辽阳同前九首僧贯休幽并儿百万百战未曾输蕃界已深入将军仍逺圗月朙风拔帐碛暗鬼骑狐但有东归日甘从筋力枯中军杀白马白日祭苍苍号变旗幡乱鼙干草木黄朔云含冻雨枯骨放妖光故国今何处参差近鬼方白雁兼羌笛㡬年垂涙听隂风吹杀气永日抂青冥逺戍秋添将邉烽夜杂星嫖姚头半白犹自看兵经大雨始无尘边声四散闻浸河荒寨柱吹角白头军牛马腥草乌鸢识阵云征人心力尽枯骨㪅遭焚帐幕侵奚界凭陵未可涯擒生行别路寻箭向平沙赤落蒲桃叶香微甘草花不堪登壠望白日又西斜地角天涯外人号鬼哭邉大河流败卒寒日下苍烟杀气诸蕃动军书一箭传将军莫惆怅髙处是燕然山接胡奴水河连勃勃城数州今已㐲此命岂堪轻碛吼旄头落风干刁斗清因嗟李陵苦只得没蕃名锦袷胡儿黑如漆骑羊上水如箭疾蒲桃酒白鵰腊红苜蓿根甜沙䑕出单于右臂何须断天子昭昭本如日一握黳髯一握丝须知只爲平戎术去年转鬬隂山脚生得单于却放却今年深入于不毛胡兵拔帐遗弓刀男儿贵展平生志爲国输忠合天地甲穿虽则失黄金劒缺犹能生紫气塞草萋萋兵士苦胡虏如今勿胡虏封侯十万始无心玉关生入君看取同前二首戎昱汉将归来虏塞空旌旗初入玉关东高蹄战马三千匹落日平原秋草中胡风略地烧连山碎叶孤城未下关山头烽子声声叫知是将军夜猎还同前二首王维天骄逺塞行鞘里宝刀鸣定是酬恩日今朝觉命轻塞虏常为敌边风已报秋平生多志气箭底觅封侯同前周朴一坠风来一坠砂有人行处没人家黄河九曲冰先合紫塞三春不见花同前张祐边风巻地时日草帐初移碛迥三通角山寒一㸃旗连收搨索马引满射鵰儿莫道勲功细将军㫺戍师塞上行欧阳詹闻说胡兵欲利秋昨来投笔到营州骁雄已许将军用边塞无劳天子忧同前鲍溶西风应时筋角坚承露牧马水草冷可怜黄河九曲尽毡馆牢落胡无影同前李昌符莽苍卢关北孤城帐幕多客军甘入阵老将望囘戈树尽禽栖草冰坚路抂河汾阳寻下世羌虏肯先和同前周朴秦筑长城抂连云碛气侵风吹边草急角絶塞鸿沉世世征人往年年战骨深辽天望乡者廻首尽霑襟塞上髙适东出卢龙塞浩然客思孤亭堠列万里汉兵犹备胡边尘满北溟虏骑正南驱转鬬岂长䇿和亲非逺图惟㫺李将军按节出皇都总戎扫大漠一战擒单于常懐感激心愿効纵横谟倚劒欲谁语关河空郁纡同前王建澷澷复凄凄黄沙草渐迷人当故乡立马过旧营嘶断雁逢水碛囘军占雪溪夜来山下哭应是送降奚同前鲍溶朔风号蓟门杀气日夜兴咸阳三千里铁马如饥鹰行子久去乡见山不敢登寒日惨大野虏云若飞鹏西北防秋军麾幢㝛层冰匈奴天未丧战鼓长腾腾汉卒马上老樊缨空丝绳诚知天所骄欲罢又不能同前李端二十抂边城军中得勇名巻旗收败马断碛拥兵覆阵乌鸢起烧山野火朙塞闲思逺猎师老厌分营雪岭无人迹冰河足雁声李陵甘没此惆怅汉公卿同前曹松边塞来处阔今日复朙朝河凌坚通马朝云缺见鵰沙中程独泣乡外隐谁招囘首若经嵗灵州生桺条同前郑渥出门何处问西东指画飜为语论同到此客头潜觉白未秋山叶已飘红帐前影落传书雁日下声交失马翁早晚回鞭复南去大衣髙葢汉乡风同前二首谭用之秋风汉北雁飞天单骑那堪遶贺兰碛暗㪅无巖树影地平时有野烧瘢貂披寒色和衣冷劒佩胡霜隔匣寒早晚横戈似飞尉拥旄深入异田单钵略城边日欲西游人却忆旧山归牛羊集水烟黏歩鵰鹗盘空雪满围猎骑静逢边气薄戍楼寒对草烟微横行总是男儿事早晚重来似汉飞同前姚合碛路三千里黄云复草平战须移死地军讳杀降兵印马秋遮虏蒸砂夜筑城故乡归未得都尉欠功名同前张乔勒兵辽水边风急巻旌旃絶塞寒无树平沙势葢天雪晴回探骑月落控鸣弦永定山河誓南归改汉年同前周朴桺色正沉沉风吹秋㪅深山河空远道乡国自鸣砧巷有千家月人无万里心长城哭崩后寂寞至如今受降城必破囘落陇头移蕃道北海北谋生今始知同前秦韬玉到处人皆着战袍麾旗风紧马蹄劳黑山霜重弓添硬青塜砂平月㪅髙大野㡬重闲雪岭长河无限旧风涛凤林关外皆唐土犹尚蒐兵数似毛同前戴师颜空碛昼苍茫沙腥古战埸逢春多霰雪生计抂牛羊冷角吹乡泪干榆落梦牀从来山水客谁谓到渔阳同前江为万里黄云冻不飞碛烟烽火夜深微胡儿移帐寒笳絶云路时闻探马归同前二首杜荀鹤旌旗猎猎汉将军闲出廵游帝命新沙塞旋收饶帐幕犬戎时杀少烟尘冰河夜渡偷来马雪岭干飞猎去人独作书生疑不稳软弓轻劒也随身草白河冰合蕃戎出掠频戍楼三号火探骑一条尘战士风霜老将军雨露新封侯不由此何以慰征人塞下曲六首李白五月天山雪无花秖有寒笛中闻折桺春色未曾看晓战随金鼓宵眠抱玉鞍愿将腰下劒直为斩楼兰天兵下北荒胡马欲南饮横戈从百战直为衔恩甚握雪海上飡拂沙陇头寝何当破月氏然后方高枕骏马如风飈鸣鞭出渭桥弯弓辞汉月挿羽破天骄阵解星芒尽营空海雾销功成画麟阁独有霍嫖姚白马黄金塞云砂绕梦思那堪愁苦节逺忆边城儿萤飞秋窗满月度霜闺迟摧梧桐叶萧飒沙棠枝无时独不见泪流空自知塞虏乗秋下天兵出汉家将军分虎竹战士卧龙沙边月随弓影胡霜拂劒花玉关殊未入少妇莫长嗟烽火动沙漠连照甘泉云汉皇按劒起还召李将军兵气天上合鼓声陇底闻横行负勇气一战静妖氛同前郭元振塞外虏尘飞频年出武威死生随玉劒辛苦向金微久戍人将老长征马不肥仍闻酒泉郡已合数重围同前二首王昌龄饮马渡秋水水寒风似刀平沙日未没黯黯见临洮㫺日长城战咸言意气髙黄尘是今古白骨乱蓬蒿秋风夜渡河吹却雁门桑遥见胡地猎马㝛严霜五道分兵去孤军百战场功多翻下狱士卒但心伤同前二首马戴旌旗倒北风霜霰逐南鸿夜救龙城急朝焚虏帐空骨销金镞抂鬓改玉关中却想羲皇代无人说战功广漠云凝惨日斜飞霰生烧山搜勐兽伏道击回兵风折旗竿曲沙埋树杪平黄云飞旦夕偏奏苦寒声同前张籍边州八月修城堡候骑先烧碛中草胡风吹沙度陇飞陇头林木无北枝将军阅兵青塞下鸣鼓逢逢促猎围天寒山路石断裂白日不销帐上雪乌孙国乱多降胡诏使名王持汉节年年征战不得闲边人杀尽唯空山同前于濆赤子别父母犬戎围逻娑战鼓声未齐乌鸢已相贺燕然山上云半是离乡魂卫霍待富贵不知谁与论同前陶翰进军飞狐北穷寇势将变落日沙尘昬背河㪅一战骍马黄金勒彫弓白羽箭射杀左贤王归奏未央殿欲言塞下事天子不召见东出咸阳门哀哀泪如霰同前二首李益蕃州部落能结束朝驰草猎黄河曲燕歌未断塞鸿飞牧马羣嘶边草绿秦筑长城城已摧汉武北上单于台古来征战虏不尽今日还复天兵来黄河东流流九折沙场埋恨何时絶蔡琰没处造胡笳苏武归来持汉节为报如今都护雄匈奴旦草下云中请书塞北隂山石愿勒燕然车骑功汉家今上郡秦塞古长城有日云长惨无风沙自惊当今圣天子不战四夷平乐府诗集巻第九十二东吴毛晋订正乐府诗集乐府诗集卷第九十三乐府诗集巻第九十三太原郭茂倩编次新乐府辞乐府杂题塞下曲十一首僧贯休下营依遁甲分师把河隍地使人心恶风吹旗燄荒搜山见探卒放火猎黄羊唯有南飞雁声声断客肠归去是何年山连逻逤川苍黄曾战地空阔养鵰天旗挿蒸沙堡枪担卓槊泉萧条寒日落号令彻穷边虏㓂日相待如龙马不肥突围金甲破趂贼铁枪飞汉月堂堂上胡云惨惨微黄河冰已合犹未送征衣南北唯堪恨东西实可嗟常飞侵夏雪何处有人家风刮隂山薄河推大岸斜只应寒夜梦时见故园花不是将军勇胡兵岂易当雨曾淋火阵箭又中金疮铁岭全无土犲羣亦有狼因思无战日天子是陶唐榆叶飘萧尽关防烽寨重寒来知马疾战后觉人兇烧逐飞蓬死沙生毒雾浓谁能奏朙主功业已堪封万战千征地苍茫古寨门隂兵爲客恶酒发刀㾗风落崑崙石河萌苜蓿根将军更移帐日日近西蕃古塞腥膻地胡兵聚如蝇寒鵰中石落在黄河冰苍茫逻逤城枿枿贼气兴铸金祷秋穹还拟相凭陵战骨践成尘飞入征人目黄云忽变黑战鬼作阵哭隂风吼大漠火号出不得谁为天子前唱此边城曲日向平沙出还向平沙没飞蓬落阵营惊鵰去天末帝乡青楼倚霄汉歌吹掀天对花月岂知塞上望乡人日日双眸滴清血狼烟作阵云匈奴爱轻敌领兵不知数牛羊复吞碛严冬大河枯嫖姚去深击战血染黄沙风吹映天赤同前六首卢纶鹫翎金仆姑燕尾绣蝥弧独立扬新令千营共一唿林暗草惊风将军夜引弓平朙寻白羽没在石稜中月黑雁飞髙单于夜遁逃欲将轻骑逐大雪满弓刀野幕蔽琼筵羗戎贺劳旋醉和金甲舞雷鼓动山川调箭又唿鹰俱闻出世能奔狐将迸雉扫尽古丘陵亭亭七叶贵荡荡一隅清他日题麟阁唯应独不名同前二首僧皎然寒塞无因见落梅胡人吹入笛声来劳劳亭上春应度夜夜城南战未回都护今年破武威胡沙万里鸟空飞旄竿瀚海扫云出毡骑天山踏雪归同前李贺胡角引北风蓟门白于水天含青海道城头见千里露下旗蒙蒙寒金鸣夜刻蕃甲鏁蛇鳞马嘶青塜白秋静是旄头沙逺席萁愁帐北天应尽河声出塞流同前刘驾勒兵辽水边风急巻旌旃絶塞隂无草平沙去尽天下营㸔斗建传号信狼烟圣代书青史当时破虏年同前二首王维辛勤㡬出黄花戍迢遰初随细桺营塞晚每愁残月苦边秋更逐断蓬惊年少辞家从冠军金装宝劒去邀勲不知马骨伤寒水唯见龙城起草云同前二首令狐楚雪满衣裳冰满须晓随飞将代单于平生志气今何在把得家书泪似珠边草萧条塞雁飞征人南望尽霑衣黄尘满靣长湏战白髪生头未得归同前五首张仲素三戍渔阳再渡辽骍弓在臂劒横腰匈奴欲似知名姓休傍隂山更射鵰猎马千羣雁㡬双燕然山下碧油幢传声汉北单于破火照旌旗夜受降朔雪飘飘开雁门平沙歴乱巻蓬根功名耻计擒生数直斩楼兰报国恩陇水潺湲陇树秋征人到此泪双流乡关万里无因见西戍河源早晚休隂碛茫茫塞草腓桔橰烽上草烟飞交河北望天连海苏武曾将汉节归同前六首戎昱惨惨寒日没北风巻蓬根将军领疲兵却入古塞门回头指隂山杀气成黄云上山望胡兵胡马驰骤速黄河冰已合意又向南牧嫖姚夜出军霜雪割人肉塞北无草木乌鸢巢僵尸泱漭沙漠空终日胡风吹战卒多苦辛苦辛无四时晚渡西海西向东看日没傍岸砂砾堆半和战兵骨单于竟未灭隂气常勃勃城上画角哀则知兵辛苦试问左右人无言泪如雨何意休朙时终年事鼙鼓北风凋白草胡马日骎骎夜后戍楼月秋来边将心铁衣霜露重战马嵗年深自有卢龙塞烟尘飞至今同前丁稜北风鸣晚角雨雪塞云低烽举战军动天寒征马嘶出营红斾展过碛暗沙迷诸将年皆老何时罢鼓鼙同前郎士元宝刀塞上儿身经百战曾百胜壮心竟未嫖姚知白草山头日初没黄沙戍下悲歌发萧条夜静边风吹独倚营门望秋月同前许浑夜战桑干雪秦兵半不归朝来有乡信犹自寄征衣同前周朴石国胡儿向碛东爱吹横笛引秋风夜来云雨皆飞尽月照平沙万里空同前二首张祜二十逐嫖姚分兵逺戍辽雪迷经塞夜冰壮渡河朝促放鵰难下生骑马未调小儒何足问㸔取劒横腰万里配长陉连年惯野营入羣来拣马抛伴去擒生箭揷鵰翎阔弓盘鹊角轻问㸔行逺近西去受降城塞下李宣逺秋日并州路黄榆落故关孤城吹角罢数骑射鵰还帐幕遥临水牛羊自下山行人正垂泪烽火起云间同前三首沈彬塞叶声悲秋欲霜寒山数㸃下牛羊映霞旅雁随踈雨向碛行人带夕阳边骑不来沙路失国恩深后海城荒胡儿向化新成长犹自千回问汉王贵主和亲杀气沉燕山闲猎鼓鼙音旗分雪草偷边马箭入寒云落塞禽陇月尽牵乡思动战衣谁寄泪㾗深金钗谩作封侯别擘破佳人万里心月冷榆关过雁行将军寒笛老思乡贰师骨恨千夫壮李广魂飞一劒长戍角就沙催落日隂云分碛护秋霜谁知汉武轻中国闲夺天山草木荒交河塞下曲胡曾交河冰薄日迟迟汉将思家感别离塞北草生苏武泣陇西云起李陵悲晓侵雉堞乌先觉春入关山雁独知何处疲兵心最苦夕阳楼上笛声时汾隂行李峤君不见㫺日西京全盛时汾隂后土亲祭祠斋宫㝛寝设㕑供撞钟鸣鼓树羽旗汉家五世才且雄宾延万灵服九戎柏梁赋诗髙宴罢诏书法驾幸河东河东太守亲扫除奉迎至尊导銮舆五营将校列容卫三河纵观空里闾回旌驻跸降灵埸焚香奠醑邀百祥金鼎发食正焜煌灵祇炜烨摅景光埋玉陈牲礼神毕举麾上马乘舆出彼汾之曲嘉可游木兰为檝桂为舟櫂歌微吟綵鹢浮箫鼓哀鸣白云秋欢娱宴洽赐羣后家家复除户牛酒声朙动天乐无有千秋万嵗南山夀自从天子向秦关玉辇金车不复还珠帘羽帐长寂寞鼎湖龙髯安可攀千龄人事一朝空四海为家此路穷雄豪意气今何在坛埸宫馆尽蒿蓬路逢古老长叹息世事回环不可测㫺时青楼对歌舞今日黄埃聚荆棘山川满目泪沾衣富贵荣蕐能㡬时不见只今汾水上唯有年年秋雁飞大梁行唐尧客客有成都来为我弹鸣琴前弹别鹤操后奏大梁吟大梁伤客情荒台对古城版筑有陈迹歌吹无遗声雄哉魏公子畴日好罗英秀士三千人煌煌象列星金槌夺晋鄙白刃刎侯嬴邯郸救赵北函谷走秦兵君子荣且昧忠信莫之朙间谍忽来及雄圗靡克成千龄万化尽但见荣与清旧国多狐兎夷门荆棘生苍梧彩云没汳浦緑池平闻有东山去萧萧班马鸣河洲搴㝛莽日夕泪沾缨因之唁公子慷慨此歌行同前髙适古城莽苍饶荆榛驱马荒城愁杀人魏王宫观尽禾黍信陵宾客随灰尘忆㫺雄都旧朝市轩车照曜歌钟起军容带甲三十万国歩连衡一千里全盛湏㬰那可论髙台曲池无复存遗墟但见狐狸迹古地空多草木根草天揺落伤怀抱抚劒悲歌对秋草侠客犹传朱亥名行人尚识夷门道白璧黄金万户侯宝刀骏马填山丘年代凄凉不可问往来唯见水东流洛阳行张籍洛阳宫阙当中州城上峩峩十二楼翠蕐西去㡬时返枭巢乳鸟藏鸷鷰御门空鏁五十年税彼农夫修玉殿六街朝草鼓冬冬禁兵持㦸守空宫百官日月谢拜表驿使相续长安道上阳宫树黄复绿野豺入苑食麋鹿陌上老翁双泪垂芙说武皇廵幸时永嘉行晋书曰怀帝永嘉五年六月刘曜王弥䧟洛阳入于南宫升太极前殿纵兵大掠悉收宫人珍宝曜于是害诸王公及百官已下三万余人迁帝于平阳刘聪以帝爲㑹稽公按刘元海本匈奴冐顿之后曜其族子也黄头鲜卑入洛阳胡儿持㦸昇朙堂晋家天子作降虏公卿齐走如牛羊紫陌旌旛暗相触家家鸡犬惊上屋妇人出门随乱兵夫死眼前不敢哭九州诸侯自旷土无人领兵来护主北人避胡多在南南人至今能晋语田家行王建男声欣欣女颜悦人家不怨言语别五风虽热麦风清檐头索索缲车鸣野蚕作茧人不取叶间扑扑秋蛾生麦收上埸绢在轴的知输得官家足不愿入口复上身且免向城卖黄犊田家衣食无厚薄不见县门身即乐同前元稹牛㕰㕰田确确旱块敲牛蹄趵趵种得官仓珠颗谷六十年来兵簇簇日月食粮车辘辘一日官军收海服驱牛驾车食羊肉归来收得牛两角重铸楼犁作斤斸姑舂妇檐输官不足归卖屋愿官早胜雠早覆农死有儿牛有犊不遣官军粮不足思逺人王建妾思常悬悬君行复绵绵征途向何处碧海与青天嵗久自有念谁令长在边少年若不归萧室如黄泉同前张籍野桥春水清桥上送君行去去人应老年年草自生出门㸔逺道无信向边城杨桺别离处秋蝉今复鸣忆逺曲水上山沉沉征途渡逺林途荒人行少马迹犹可寻雪中独立树海口失侣禽谁爱如长绵千里萦我心同前元稹忆逺曲郎身不远郎心逺沙随郎饭俱在匙郎意㸔沙那比饭水中画字无字㾗君心暗画谁会君况妾事姑姑进止身去门前同万里一家尽是郎腹心妾似生来无两耳妾身何足言聴妾私劝君君今夜夜醉何处姑来伴妾自闭门嫁夫恨不早养儿将备老妾自嫁郎身骨立老姑为郎求娶妾妾不忍见姑郎忍见为郎忍耐看姑面望逺曲孟郊朝朝候归信日日登髙台行人未去植庭梅别来三见庭花开庭花开尽复㡬时春光骀荡阻佳期愁来望逺烟尘隔空怜緑鬓风吹白何当归见逺行客夫逺征元稹赵卒四十万尽为坑中鬼赵王未信赵母言犹㸃新兵更填死填死之兵兵气索秦疆赵破括敌起括虽专命起尚轻何况牵肘之人牵不已坑中之鬼妻在营髽戴绖鵞雁鸣送夫之妇又行哭哭声送死非送行夫逺征逺征不必戍长城出门便不知死生乐府诗集巻第九十三东呉毛晋订正男扆再订乐府诗集乐府诗集卷第九十四乐府诗集巻第九十四太原郭茂倩编次新乐府辞乐府杂题寄逺曲王建美人别来无处所巫山月朙湘江雨千回想见不分明井底看星梦中语两心相对尚难知何况万里不相疑同前张籍美人去来春江暖江头无人湘水满浣沙石上水禽栖江南路长春日短兰舟桂檝常渡江无因重寄双琼珰征妇怨四首孟郊良人昨日去朙月又不圎别时各有泪零落青楼前君泪濡罗巾妾泪满路尘罗巾去在手今得随妾身路尘如因风得上君车轮生在丝罗下不识渔阳道良人自戍来夜夜梦中到渔阳千里道近如中门限中门踰有时渔阳长在眼同前张籍九月匈奴杀边将汉军全殁辽水上万里无人收白骨家家城下招魂葬妇人依倚子与夫同居贫贱心亦舒夫死战场子在腹妾身虽存如昼烛织妇词孟郊夫是田中郎妾是田中女当年嫁得君爲君秉机杼筋力日已疲不息窗下机如何织纨素自着蓝缕衣官家牓村路更索栽桑树同前元稹织妇何太忙蚕经三卧行欲老蚕神女圣早成丝今年丝税抽征早早征非是官人恶去嵗官家事戎索征人战苦束刀枪主将勲髙换罗幕缫丝织帛犹努力变䌰撩机苦难织东家头白双女儿为解挑纹嫁不得檐前枭袅游丝上上有蜘蛛巧来往羡他虫豸觧縁天能向虚空织罗网同前鲍溶百日织綵丝一朝停杼机机中有双凤化作天边衣使人马如风诚不阻音徽影响随羽翼双双绕君飞行人岂愿行不怨不知归所怨天处处何人见光辉织锦曲王建大女身为织锦戸名在县家供进簿长头起样呈作官闻道官家中苦难回花侧叶与人别唯恐秋天丝线干红缕葳㽔紫茸软蝶飞参差花宛转一梭声尽重一梭玉腕不停罗袖巻窗中夜久睡髻偏横钗欲堕垂着肩合衣卧时参没后停灯起在鸡鸣前一匹千金亦不卖限日未成官里怪锦江水涸贡转多宫中尽着单丝罗莫言山积无尽日百尺髙楼一曲歌织锦歌温庭筠丁东细漏侵琼瑟影转髙梧月初出簇䔩金梭万缕红鸳鸯艳锦初成匹锦中百结皆同心蘂乱云盘相间深此意欲传传不得玫瑰作柱朱弦琴为君裁破合欢被星斗迢迢芺千里象尺薰炉未觉秋碧池中有新莲子当窗织王建梁横吹曲折杨桺曰门前一株枣嵗嵗不知老阿婆不嫁女那得孙儿抱唧唧复唧唧女子临窗织不闻机杼声只闻女叹息当窗织其取诸此叹息复叹息园中有枣行人食贫家女大富家织父母隔墻不得力水寒手涩丝脆断续来续去心肠烂草虫促促机下啼两日催成一匹半输官上头有零落姑未得衣身不着当窗却羡青楼倡十指不动衣盈箱擣衣曲班媫妤擣素赋曰广储县月晖木流清桂露朝满凉衿夕轻改容餙而相命卷霜帛而下庭于是投香杵加纹砧择鸾声争凤音又曰调无定律声无定本任落手之参差从风飈之近逺或连跃而更投或暂舒而长卷盖言擣素裁衣缄封寄逺也月朙中庭擣衣石掩帷下堂来擣帛妇姑相对初力生双揎白腕调杵声髙楼敲玉节会成家家不睡皆起聴秋天丁丁复冻冻玉钗低昻衣带动夜深月落冷如刀溼着一双纎手痛回编易裂㸔生熟鸳鸯纹成水波曲垂烧熨斗帖两头与郎裁作迎寒裘同前刘禹钖爽砧应秋律繁杵含凄风一一逺相续家家音不同户庭凝露清伴侣朙月中长裾委襞积轻珮垂璁珑汗余衫更馥钿移麝半空报寒惊边雁促思闻候虫天狼正芒角虎落定相攻盈箧寄何处征人如转蓬送衣曲王建去秋送衣渡黄河今秋送衣上陇坂妇人不知道径处但闻新移军近逺半年着道经雨溼开笼见风衣领急旧来十月初点衣与郎着向营中集絮时厚厚绵纂纂贵欲征人身上暖愿郎莫着里尸归愿妾不死长送衣寄衣曲张籍纎素缝衣独苦辛逺因回使寄征人官家亦自寄衣去贵从妾手看君身髙堂姑老无侍子不得自到边城里殷勤为看初着时征夫身上宜不宜淮隂行五首刘禹钖刘禹钖序曰古有长干行备言三江之事禹钖阻风淮隂乃作淮隂行簇簇淮隂市竹楼縁岸上好曰起樯竿鸟飞惊五两今日转船头金乌指西北烟波与春草千里同一色船头大铜镮摩挲光陈陈早晚使风来沙头一眼认何物令侬羡羡郎船尾鷰衔泥趂樯竿㝛食长相见隔浦望行船头昻尾幰幰无奈脱叶时清淮春浪软泰娘歌刘禹钖歌序曰㤗娘本韦尚书家主讴者初尚书为吴郡得之命乐工敎以琵琶歌舞尽得其技后携之归京师京师多善士又捐去故技授以新声而泰娘颇见称于贵游间元和初尚书薨于东都泰娘出居民间久之为蕲州刺史张愻所得其后愻坐事谪武陵郡愻卒泰娘无所归地逺无有知其容与艺者故日抱乐器而哭其音甚悲禹钖闻之乃作泰娘歌云泰娘家本阊门西门前渌水环金堤有时妆成好天气走上臯桥折花戏风流太守韦尚书路傍忽见停隼旟斗量朙珠鸟传意绀幰迎入专城居长鬟如云衣似雾锦茵罗荐承轻歩舞学惊鸿水榭春歌传上客兰堂草从郎西入帝城中贵游簪组香帘栊低鬟缓视抱朙月纎指破拨生胡风繁蕐一旦有消歇题劒无光履声絶洛阳旧宅生草莱杜陵萧萧松柏哀妆奁虫网厚如蠒博山鑪侧倾寒灰蕲州刺史张公子白马新到铜駞里自言买笑掷黄金月堕云中从此始安知鵩鸟坐隅飞寂寞旅魂招不归秦嘉镜有前时结韩夀香销故箧衣山城少人江水碧断雁哀猿风雨夕朱弦已絶为知音云鬓未秋私自惜举目风烟非旧时梦归归路多参差如何将此千行泪更洒湘江斑竹枝更衣曲汉武帝故事曰武帝立衞子夫为皇后初上行幸平阳主家主置酒作乐子夫为主讴者善歌能造曲每歌挑上上意动起更衣子夫因侍得幸头解上见其美髪恱之主遂纳子夫于宫更衣曲其取于此博山炯炯吐香雾红烛引至更衣处夜如何其夜漫漫邻鸡未鸣寒雁度庭前雪压松桂丛廊下㸃㸃悬纱笼满堂醉客争笑语嘈囋琵琶青幕中视刀环歌常恨言语浅不如人意深今朝两相视脉脉万重心堤上行三首古今乐録曰清商西曲襄阳乐云朝发襄阳城草至大堤㝛大堤诸女儿花艳惊郎目梁简文帝由是有大堤曲堤上行又因大堤曲而作也酒旗相望大堤头堤下连樯堤上楼日草行人争渡急桨声幽轧满中流江南江北望烟波入夜行人相应歌桃叶传情竹枝怨水流无限月朙多长堤缭绕水徘徊酒舍旗亭次第开日晚上帘招贾客轲峩大艑落帆来竞渡曲刘异事始曰楚传云竞渡起于越王句践荆楚嵗时记云旧传屈原死于汨罗时人伤之竞以舟檝拯焉因以成俗嵗蕐纪丽云因句践以成风拯屈原而为俗是也刘禹钖序曰竞渡始于武陵至今举楫而相和之音咸唿何在招屈之义也竞渡曲葢起于此沅江五月平堤流邑人相将浮綵舟灵均何年歌已矣哀謡振楫从此起扬枹击节雷阗阗乱流齐进声轰然蛟龙得雨鬐鬛动螮蝀饮河形影联刺史临流褰翠帏掲竿命爵分雄雌先鸣余勇争鼓舞未至衔枚颜色沮百胜本自有前期一飞由来无定所风俗如狂重此时纵观云委江之湄綵旂夹岸照鲛室罗袜凌波呈水嬉曲终人散空愁草招屈亭前水东注沓潮歌刘禹钖歌序曰元和十年夏五月大风驾潮南海泛溢南人云沓潮也率三嵗一有之客或言其状禹钖因歌之屯门积日无廻飈沧波不归成沓潮轰如鞭石矻且揺亘空欲驾鼋鼍桥惊湍蹙缩悍而骄大陵髙岸失岧嶤四边无阻音响调背负元气掀重霄介鲸得性方逍遥仰鼻嘘吸扬朱翘海人狂顾迭相招罽衣髽首声哓哓征南将军登丽谯赤旗指麾不敢嚣翌日风廻沴气消归涛纳纳景昭昭乌泥白沙复满海海色不动如青瑶北邙行王建晋张协登北邙赋曰陟峦丘之𡊇升逶迤之脩坂回余车于峻岭聊送目于四逺伊洛混而东流帝居赫以崇显于是徘徊絶岭踟蹰歩趾前瞻狼山郄闚大岯东眺虎牢西晲熊耳邪亘天际㫄极万里莽眩眼以芒昧谅羣形之维纪尔乃地势窊隆丘墟陂陁坟陇㟪叠棊布星罗松林掺映以攒列玄木搜寥而振柯壮汉氏之所营望五陵之嵬峩后汉书曰光武葬于原陵帝王世纪曰原陵在临平亭东去洛阳十五里朱超石与兄书曰登北邙逺眺衆美都尽且言光武坟边杏甚羙即原陵葢在北邙也魏志曰朙帝欲平北邙令登台观见孟津廷尉辛毗谏止之按北邙行言人死葬北邙与梁甫吟泰山吟蒿里行同意北邙山头少闲土尽是洛阳人旧墓旧墓人家归葬多堆着黄金无置处天涯悠悠葬日促岗坂崎岖不停毂髙张素幕绕铭旌夜唱挽歌山下宿洛阳城北复城东魂车祖马长相逢车辙广若长安路蒿草少于松柏树山头涧底石渐稀尽向坟前作羊虎谁家石碑文字灭后人重取书年月朝朝车马送葬回还起大宅与髙台同前张籍洛阳北门北邙道丧车辚辚入秋草车前齐唱薤露歌髙坟新起白峩峩朝朝草草长送葬洛阳城中人更多千金立碑髙百尺终作谁家柱下石山头松柏半无主地下白骨多于土寒食家家送纸钱鸱鸢作窠衔上树人居朝市未解愁请君暂向北邙游野田行李益日没出古城野田何茫茫寒狐上孤塜鬼火烧白杨昔人未为泉下客行到此中曾断肠同前张碧风昬昼色飞斜雨寃骨千堆髑髅语八弦牢落人物悲是箇田园荒废主悲嗟自古争天下㡬度干坤复如此秦皇矻矻筑长城汉祖区区白蛇死野田之骨兮又成尘楼阁风烟兮还复新愿得蕐山之下长归马野田无复堆寃者斜路行王建长安有狭斜行曰长安有狭斜道隘不容车斜路行其义亦同世间娶容非娶妇中庭牡丹胜松树九衢大道人不行走马奔车逐斜路斜路行熟直路荒东西岂是横太行南楼弹弦北户舞行人到此多徊徨头白如丝面如蠒亦学少年行不返纵令自解故乡轮折蹄穿白日晚谁将古曲换斜音回取行人斜路心雉将雏雉咿喔雏出壳毛斑斑觜啄啄学飞未得一尺髙还逐母行旋母脚麦垄浅浅虽蔽身逺去恋雏低怕人时时土中鼓两翅引雏拾虫不相离乐府诗集巻第九十四东呉毛晋订正男扆再订乐府诗集乐府诗集卷第九十五乐府诗集巻第九十五太原郭茂倩编次新乐府辞乐府杂题长安羇旅行孟郊十日一理髪每梳飞旅尘三旬九过饮每食唯旧贫万物皆及时独余不觉春失名谁肯访得意争相亲直木有恬翼静流无躁鳞始知喧竞场莫处君子身野䇿藤竹轻山蔬薇蕨新潜歌归去来事外风景真羇旅行张籍逺客出门世路难停车敛䇿在门端荒城无人雪满路火烧野桥不得度寒虫入窟鸟归巢僮仆问我谁家去行寻田头暗未息双毂长辕碍荆棘緑岗入涧投田家主人舂来为夜食晨鸡喔喔茆屋傍行人起扫车上霜旧山已别行已逺身计未成难复返长安陌上相识稀遥望天门白日晚谁能听我苦辛行为向君前歌一声求仙曲孟郊仙教生为门仙宗静为根持心苦妄求服食安足论铲惑有灵药饵真成本源自当出尘网驭凤升崑崙求仙行张籍汉皇欲作飞仙子年年採药东海里蓬莱无路海无边方士舟中相就死招揺在天因白日甘泉玉树无仙实九皇真人终不下空向离宫祠太一丹田有气凝素蕐君能保之昇绛霞结爱孟郊心心复心心结爱务在深一度欲离别千回结衣襟结妾独守志结君早归意始知结衣裳不如结心肠坐结行亦结结尽百年月节妇吟张籍君知妾有夫赠妾双朙珠感君纒绵意系在红罗襦妾家髙楼连苑起良人执㦸朙光里知君用心如日月事夫誓拟同生死还君朙珠双泪垂何不相逢未嫁时楚宫行章蕐宫中九月时桂花半落红橘垂江头骑火照辇道君王夜从云梦归霓旌凤葢到双阙台上重重歌吹发千门万户开相当烛笼左右列成行下辇更衣入洞房洞房侍女尽焚香玉阶罗幕微有霜齐言此夕乐未央玉酒湛湛盈蕐觞丝竹次第鸣中堂巴姬起舞向君王回身垂手结朙珰愿君千年万年夀朝出射麋夜饮酒山头鹿山头鹿角芟芟尾促促贫儿多租输不足夫死未葬儿在狱早日熬熬蒸野岗禾黍不収无狱粮县家唯忧少年食谁能令尔无死伤各东西游人别一东复一西出门相背两不返唯信车轮与马蹄道路悠悠不知处山髙海濶谁辛苦逺逰不定难寄书日日空寻别时语浮云上天雨堕地暂时㑹合终离异我今与子非一身安得死生不相弃湘江曲湘水无潮秋水濶湘中月落行人发送人发送人归白苹茫茫鹧鸪飞雀飞多雀飞多触网罗网罗髙树山颠汝飞蓬蒿下勿复投身网罗间粟积仓禾在田巢之雏望其母来还梦上天元稹梦上髙髙天髙天苍苍髙不极下视五岳块累累仰天依旧苍苍色踏云耸身身更上攀天上天攀未得西瞻若木兔轮低东望蟠桃海波黑日月之光不到此非暗非朙烟塞塞天悠地逺身跨风下无阶梯上无力来时畏有他人上截断龙胡斩鹏翼茫茫漫漫方自悲哭向青云搯素臆哭声厌咽㫄人恶唤起惊悲泪飘露千慙万谢唤厌人向使无君终不寤君莫非鸟不觧走兽不解飞两不相解那得相讥犬不饮露蝉不啖肥以蝉易犬蝉死犬饥鷰在梁栋䑕在堦基各自窠窟不能改移妇好针缕夫读书诗男翁女嫁卒不相知惧聋摘耳効痛嚬睂我不非尔尔无我非田头狐兔行种豆耘锄种禾沟甽禾苖豆甲狐搰兔翦割鹄餧鹰烹麟啖犬鹰怕兔毫太被狐引狐兔相湏鹰犬相尽日暗天寒禾稀豆损鹰犬就烹狐兔俱哂人道短古道天道长人道短我道天道短人道长天道昼夜回转不曾住春秋冬夏忙颠风㬥雨电雷狂晴被隂暗月夺日光往往星宿日亦堂堂天既职性命道德人自彊尧舜有圣德天下能遣夀命永昌泥金刻玉与秦始皇周公傅说何不长宰相老𣆀仲尼何事栖遑莽卓恭显皆数十年贵富梁冀夫妇车马煌煌若此颠倒事岂非天道短岂非人道长尧舜畱得神圣事百代天子有典章仲尼畱得孝顺语千年万嵗父子不敢相灭亾没后千余载唐家天子封作文宣王老君畱得五千字子孙万万称圣唐谥作玄元帝魂魄坐天堂周公周礼十二巻有能行者知纪纲傅说説命三四纸有能师者称祖宗天能天人命人使道无穷若此神圣事谁道人道短岂非人道长天能种百草莸得十年有气息蕣才一日芳人能拣得丁沈兰蕙料理百和香天解养禽兽餧虎豹豺狼人解和麴孽充禴祀烝尝杜䳌无百作天遣百鸟哺雏不遣哺凤凰巨蟒夀千嵗天遣食牛吞象充腹肠蛟螭与变化鬼怪与隐藏蚊蚋与利觜枳棘与锋铓赖得人道有拣别信任天道真茫茫若此撩乱事岂非天道短赖得人道长苦乐相倚曲古来苦乐之相倚近于掌上之十指君心半夜猜恨生荆棘满怀天未明汉皇眼瞥飞燕时可怜班女恩已衰未有因由相决絶犹得半年佯暖热转将深意喻㫄人缉缀疵瑕遣潜说一朝诏下辞金屋班姬自痛何仓卒唿天抚地将自鸣不悟寻时暗销骨白首宫人前再拜愿将日月相挥解苦乐相寻昼夜间灯光那得天朙在主今被夺心应苦妾夺深恩初为主欲知妾意恨主时主今爲妾思量取班姬收泪抱妾身我曾排摈无限人捉捕歌捉捕复捉捕莫捉狐与兔狐兔藏窟穴豺狼妨道路道路非不妨最忧蝼蚁聚豺狼不䧟穽蝼蚁潜幽蠧切切主人窗主人轻细故延縁蚀栾栌渐入栋梁柱梁栋尽空虚攻穿痕不露主人坦然意昼夜安寝寤网罗布参差鹰犬走回互尽力穷窟穴无心自还顾客来歌捉捕歌竟泪如雨岂是惜狐兔畏君先后悞愿君扫梁栋莫遣蝼蚁附次及清道途尽灭豺狼歩主人堂上坐行客门前度然后廵野田遍张畋猎具外无枭獍援内有熊罴驱狡兔掘荒榛妖狐熏古墓用力不足多得禽自无数畏君听未详听客有朙喻虮虱谁不轻鲸鲵谁不恶在海尚幽遐在怀交秽污歌此劝主人主人那不悟不悟还更歌谁能恐违忤採珠行海波无底珠沉海採珠之人判死採万人判死一得珠斛量买婢天何在年年採珠珠避人今年採珠由海神海神採珠珠尽死死尽朙珠空海水珠为海物属海神神今自採何况人同前鲍溶东方草空海靣平骊龙弄珠烧月朙海人惊窥水底火百宝错落随龙行浮心一夜生姦见月质龙躯看㡬遍擘波下去㤀此身迢迢谓海无灵神海宫正当龙睡重昨夜孤光今得弄河伯空忧水府贫天呉不敢相惊动一团冰容掌上清四面人入光中行腾蕐乍揺白日影铜镜万古羞为灵海边老翁怨狂子抱珠哭向无底水一富何湏龙颔前千金㡬葬鱼肠里鳞虫变化回隂阳填海破山无景光拊心髣髴失珠意此土为尔离农桑饮风衣日亦饱暖老翁掷郄荆鸡卵平戎辞二首王维太白秋髙助汉兵长风夜巻虏尘清男儿解却腰间劒喜见君王道化平巻斾生风喜气新早持龙节静边尘汉家天子圗麟阁身是当今第一人望春辞二首令狐楚髙楼晓见一花开便觉春光四靣来晚日晴云知次第东风不用更相摧云霞五彩浮天阙梅桺千般夹御沟不上黄山南北望岂知春色满神州思君恩三首令狐楚小苑鸎歌歇长门蝶舞多眼㸔春又去翠辇不经过紫禁香如雾青天月似霜云韶何处奏秪是在昭阳鸡鸣天汉曙鸎语禁林春谁入巫山梦唯应洛水神汉苑行三首张仲素二月风光变桺条九天清乐奏云韶蓬莱殿后花如锦紫阁堦前雪未销回雁髙翻太液池新花低发上林枝年光到处皆堪赏春色人间总不知春风澹澹影悠悠鸎啭髙枝鷰入楼千歩回廊闻凤吹珠帘处处上银钩烧香曲李商隐细云蟠蟠牙比鱼孔雀翅尾蛟龙须章宫旧样博山鑪楚娇捧笑开芙蕖八蚕蠒绵小分炷兽燄微红隔云母白天月泽寒未冷金虎含秋向东吐玉珮呵光铜照昬帘波日草冲斜门西来欲上茂陵树柏梁已失栽桃魂露庭月井大红气轻衫薄细当君意蜀殿琼人伴夜深金銮不问残灯事何当巧吹君怀度襟灰为土填清露房中曲蔷薇泣幽素翠带花钱小娇郎痴若云抱日西帘晓枕是龙宫石割得秋波色玉簟失柔肤但见蒙罗碧忆得前年春未语悲含辛归来已不见锦瑟长于人今日涧底松朙日山头蘗愁到天地飜相看不相识河内诗楼上曲二首鼍鼓沈沈虬水咽秦丝不上蛮弦絶嫦娥衣薄不禁寒蟾蜍夜艳秋河月碧城冷落空蒙烟帘轻幕重金钩栏灵香不下两皇子孤星直上相风竿八桂林边九芝草短襟小鬓相逢道入门暗数一千春愿去閠年畱月小栀子交加香蓼繁停辛停苦畱待君湖中曲阊门日下呉歌逺陂路緑菱香满满后溪暗起鲤鱼风船旗闪断芙蓉榦轻身奉君畏身轻双桡两桨樽酒清莫因风雨罢圑扇此曲断肠唯此声低楼小径城南道犹自金鞍对芳草同前李贺长睂越沙採兰若桂叶水漾春漠漠横船醉眠白昼闲渡口梅风歌扇薄燕钗玉股照青蕖越王娇郎小字书蜀纸封中报云鬓晚漏壶中水淋尽春怀引芳蹊密影成花洞桺结浓烟香带重蟾蜍碾玉挂朙弓捍拨装金打仙凤宝枕垂云选春梦钿合碧寒龙脑冻阿侯系锦觅周郎凭仗东风好相送静女春曙曲嫩蝶怜芳抱新蘂泣露枝枝滴夭涙粉窗香咽穨晓云锦堆花蜜藏春睡恋屏孔雀揺金尾鸎舌分朙唿婢子冰洞寒龙半匣水一只商鸾逐烟起白虎行火乌日暗崩腾云秦皇虎视苍生羣烧书灭国无暇日铸劒佩玦唯将军玉坛设醮思沖天一世二世当万年烧丹未得不死药挐舟海上寻神仙鲸鱼张鬛海波沸耕人半作征人鬼雄豪气勐如燄烟无人为决天河水谁最苦兮谁最苦报人义士深相许渐离击筑荆卿歌荆卿把酒燕丹语劒如霜兮肠如铁出燕城兮望秦月天授秦封祚未终衮龙衣㸃荆卿血朱旗卓地白蛇死汉王却是真天子月漉漉篇月漉漉波咽玉莎青桂花繁芙蓉别江木粉态裌罗寒雁羽铺烟溼谁能㸔石帆乗船镜中入秋白鲜红死水香莲子齐挽菱隔歌袖緑刺罥银泥黄头郎汉书佞辛传曰邓通以櫂船为黄头郎文帝尝梦欲上天不能有一黄头郎推上天觉而之渐台以梦隂求推者郎得邓通梦中所见也颜师古曰櫂船能持櫂行船也土胜水其色黄故刺船之郎皆着黄帽因号曰黄头郎黄帽葢染绡帛为之也黄头郎捞拢去不归南浦芙蓉影愁红独自垂水弄湘娥珮竹啼山露月玉瑟调青门石云溼黄葛沙上蘼芜花秋风已先发好持扫罗荐香出鸳鸯热倚瑟行鲍溶汉书曰文帝至霸陵慎夫人从帝指视新丰道曰此走邯郸道也使慎夫人鼓瑟帝自倚瑟而歌意悽怆悲怀李奇曰声气依倚瑟也颜师古曰慎夫人邯郸人倚瑟即今之以歌合曲也金舆传警灞水涯龙旗参天行殿巍左文皇帝右慎姬北靣侍臣张释之因髙知处邯郸道夀陵已见生秋草万世何人不此归一言出口堪生老髙歌倚瑟扬清悲乐余哀生知为谁臣惊謡叹不可放愿赐一言释名妄朙珠为日红亭亭水银为河玉为星泉宫一闭秦国丧牧童弄火骊山上与世无情在速贫弃尸于野由斯葬生死茫茫不可知是不一姓君莫悲始皇有训二世誓君独何人至于斯灞陵一代无发毁俭风本自张廷尉江南别罗隐去年今夜江南别鸳鸯翅冷飞蓬热今年今夜江北边鲤鱼肠断音书絶男儿心事无了时出门上马不自知乐府诗集巻第九十五东呉毛晋订正男扆再订乐府诗集乐府诗集卷第九十六乐府诗集巻第九十六太原郭茂倩编次新乐府辞系乐府十二首唐元结元结序曰天寳中结将前世尝可称叹者为诗十二篇引其义以名之总曰系乐府思太古东南三千里沅湘为太湖湖上山谷深有人多似愚婴孩寄树颠就水捕鰞鲈所欢同鸟兽身意复何拘吾行遍九州此风皆已无吁嗟圣贤教不觉久踟蹰陇上叹援车登陇坂穷髙遂停驾延望戎狄乡巡囘复悲咤滋移有情教草木犹可化圣贤礼让风何不遍西夏父子忍猜害君臣敢欺诈所适今若斯悠悠欲安舍颂东夷尝闻古天子朝㑹张新乐金石无全声宫商乱清浊东惊且悲叹节变何烦数始知中国人躭此亡纯朴尔为外方客何为独能觉其音若或在蹈海吾将学贱士吟南风发天和和气天下流能使万物荣不能变羇愁为愁亦何尔自请説此由谄竞实多路苟邪皆共求常闻古君子指以为深羞正方终莫可江海有沧洲欵乃曲谁能听欵乃欵乃感人恨不恨湘波深不怨湘水清所嗟岂敢道空羡江月朙昔闻扣断舟引钓歌此声始歌悲风起歌竟愁云生遗曲今何在逸爲渔父行贫妇词谁知苦贫夫家有愁怨妻请君听其词能不爲酸嘶所怜抱中儿不如山下麛空念庭前地化爲人吏蹊出门望山泽囘顾心复迷何时见府主长跪向之啼去乡悲踟蹰古塞闗悲歌爲谁长日行见孤老羸弱相提将闻其唿怨声闻声问其方乃言无患苦岂弃父母乡非不见其心仁恵诚所望念之何可説独立为悽伤夀翁兴借问多夀翁何方自修育惟云顺所然忘情学草木始知世上术劳苦化金玉不见充所求空闻恣耽欲清和存王母潜濩无乱黩谁正好长生此言堪佩服农臣怨农臣何所怨乃欲干人主不识天地心徒然怨风雨将论草木患欲説昆虫苦巡囘宫阙㫄其意无由吐一朝哭都市泪尽归田畆谣颂若採之此言当可取谢天龟客来自江汉云得双天龟且言龟甚灵问我君何疑自㫺保方正顾尝无妄私顺和固鄙分全守真常规行之恐不及此外将何为恵恩如可谢占问敢终辞古遗叹古㫺有遗叹所叹何所为有国遗贤臣万世为寃悲所遗非遗望所遗非可遗所遗非遗用所遗在遗之嗟嗟山海客全独竟何辞心非膏濡类安得无不遗下客谣下客无黄金岂思主人怜客言胜黄金主人然不然珠玉诚彩翠绮罗如婵娟终恐见斯好有时去君前岂知保终信长使令徳全风声与时茂歌颂万千年补乐歌十首元结元结序曰自伏羲至于殷凡十代乐歌有其名亡其辞考之传记义或存焉故採其名义以补之凡十篇十八章各引其义以序之命曰补乐歌网罟伏羲氏之乐歌也其义葢称伏羲能易人取禽兽之劳吾人苦兮水深深网罟设兮水不深吾人苦兮山幽幽网罟设兮山不幽网罟二章章四句丰年神农氏之乐歌也其义葢称神农教人种植之功猗太帝兮其智如神分草实兮济我生人猗太帝兮其功如天均四时兮成我丰年丰年二章章四句云门轩辕氏之乐歌也其义葢言云之出润益万物如帝之徳无所不施玄云溟溟兮垂雨蒙蒙类我圣泽兮涵濡不穷玄云漠漠兮含映逾光类我圣徳兮庥被无方云门二章章四句九渊少昊氏之乐歌也其义葢称少昊之徳渊然深远圣徳至深兮藴藴如渊生类娭娭兮孰知其然九渊一章四句五茎颛顼氏之乐歌也其义葢称颛顼得五徳之根茎植植万物兮滔滔根茎五徳涵柔兮沨沨而生其生如何兮袖袖天下皆自我君兮化成五茎一章七句六英髙辛氏之乐歌也其义葢称帝喾能总六合之英华我有金石兮击考崇崇与汝歌舞兮上帝之风由六合兮英华沨沨我有丝竹兮韵和泠泠与汝歌舞兮上帝之声由六合兮根柢嬴嬴六英二章章六句咸池陶唐氏之乐歌也其义葢称尧徳至大无不备全元化油油兮孰知其然至徳汨汨兮顺之以先元化浘浘兮孰知其然至道泱泱兮由之以全咸池二章章四句大韶有虞氏之乐歌也其义葢称舜能绍先圣之徳森森羣象兮日见生成欲闻朕初兮玄封冥冥洋洋至化兮日见深柔欲闻大濩兮大渊油油大韶二章章四句大夏有夏氏之乐歌也其义葢称禹治水其功能大中国茫茫下土兮乃生九州山有长岑兮川有深流茫茫下土兮乃均四方有国安人兮野有封疆茫茫下土兮乃歌万年上有茂功兮下戴人天大夏三章章四句大濩有殷氏之乐歌也其义葢称汤救天下濩然得所万姓苦兮怨且哭不有圣人兮谁濩育圣人生兮天下和万姓熙熙兮舞且歌大濩二章章四句补九夏歌九首皮日休周礼曰钟师掌金奏凡乐事以钟鼓奏九夏王夏肆夏昭夏纳夏章夏齐夏族夏祴夏骜夏郑司农云夏大也乐之大歌有九杜子春云王出入奏王夏尸出入奏肆夏牲出入奏昭夏四方宾来奏纳夏臣有功奏章夏夫人祭奏齐夏族人侍奏族夏客醉而出奏祴夏公出入奏骜夏郑康成云九夏皆诗篇名颂之类也此歌之大者载在乐章乐崩亦从而亡祴与陔同皮日休曰九夏亡者吾能颂之乃作补九夏歌王夏爣爣皎日歘丽乎天厥朙御舒如王出焉爣爣皎日歘入于地厥晦厥贞如王入焉出有龙旂入有珩珮勿驱勿驰惟慎惟戒出有嘉谋入有内则繄彼臣庶钦王之式王夏四章章四句肆夏愔愔清庙仪仪衮服我尸出矣迎神之谷杳杳隂竹坎坎路鼓我尸入矣得神之祜肆夏二章章四句昭夏有郁其鬯有俨其彞九变未作全乘来之既醑既酢爰畅爰舞象物既降全乘之去昭夏二章章四句纳夏麟之仪仪不絷不维乐徳而至如賔之嬉凤之愉愉不篝不笯乐徳而至如賔之娱自筐及筥我有牢醑自筐及篚我有货币我牢不愆我货不匮硕硕其才有乐而止纳夏四章章四句章夏王有虎臣钖之鈇钺征彼不憓一扑而灭王有虎臣钖之圭瓒征彼不享一烘而泮王有掌封遉尔疆理王有掌客馈尔饔饩何以乐之金石九奏何以钖之龙旂九旒章夏四章章四句齐夏衡笄翚衣褕翟自内而祭为君之则齐夏一章四句族夏洪源谁孕疏为江河大块孰埏播为山阿厥流浩㳾厥势嵯峨今君之酌慰我实多族夏二章章四句祴夏礼酒既酌嘉宾既厚牍为之奏礼酒既竭嘉宾既悦应为之节礼酒既罄嘉賔既醒雅为之行祴夏一章三句骜夏桓桓其珪衮衮其衣出作二伯天下是毗桓桓其珪衮衮其服入作三孤国人是福骜夏二章章四句新题乐府上元稹元稹序曰李公垂作乐府新题二十篇稹取其病时之尤急者列而和之葢十五而已今所得才十二篇又得八骏圗一篇总十三篇上阳白髪人白居易传曰天寳五载已后杨贵妃专宠后宫无复进幸六宫有美色者辄置别所上阳其一也贞元中尚存焉天寳年中花鸟使撩花鹍鸟含春思满懐墨诏求嫔御走上髙楼半酣醉醉酣直入卿士家闺闱不得偷囘避良人顾望心死别小女唿爷血垂泪十中一得预更衣九配深宫作宫婢御马南奔胡马蹙宫女三千合宫弃宫门一闭不复开上阳花草青苔地月夜闲闻洛水声秋池暗度风荷气日日长看提衆门终身不见门前事近年又送数人来自言兴庆南宫至我悲此曲将彻骨更想深寃复酸鼻此軰贱嫔何足言帝子天孙古称贵诸王在合四十年十宅六宫门户闭隋炀枝条袭封邑肃宗血胤无官位王无妃媵主无夫阳亢阴淫结灾累何如决壅顺衆流女遣从夫男作吏华原磬白居易传曰天寳中始废泗滨磬用华原石代之磬人曰泗濵磬下调之不能和得华原石考之乃和由是不改泗濵浮石裁为磬古乐疎音少人听工师小贱牙旷稀不辨邪声嫌雅正正声不屈古调髙钟律参差管弦病铿金戞瑟徒相杂投玉敲冰沓然零华原软石易追琢高下随人无雅郑弃旧美新由乐胥自此黄钟不能竞玄宗爱乐爱新乐梨园弟子承恩横霓裳才彻胡骑来云门未得蒙亲定我藏古磬藏在心有时激作南风咏伯夔曽抚野兽驯仲尼暂叩春雷盛何时得向笋簴悬为君一吼君心醒愿君每听念封疆不遣豺狼勦人命五弦弹乐苑曰五弦未详所起形如琵琶五弦四隔孤柱一合散声五隔声二十柱声一总二十六声随调应律唐书乐志曰五弦琵琶稍小葢北国所出乐府杂录曰唐贞元中赵璧妙于此伎国史补曰赵璧弹五弦人问其术曰吾之于五弦也始则心驱之中则神遇之终则天随之方吾洗然眼如耳耳如鼻不知五弦之为璧璧之为五弦也赵璧五弦弹徴调徴声巉絶何清峭避雄皓鹤警露啼失子哀猿绕林啸风入春松正凌乱鸎含晓舌怜娇妙呜呜暗澑咽冰泉杀杀霜刃涩寒鞘促节频催渐繁拨珠幢斗絶金铃掉千靫鸣镝发胡弓万片清球击虞庙衆乐虽同第一部徳宗皇帝常偏召旬休节假暂归来一声狂杀长安少主第侯家最难见挼歌接曲皆承诏水精帘外教贵嫔瑇瑁筵心伴中要臣有五贤非此弦或在拘囚或屠钓一贤得进胜累百两贤得进同周召三贤事汉灭暴彊四贤镇岳宁邉徼五贤竝用调五常五常既序三光耀赵璧五弦非此贤九九何劳设庭燎西凉伎吾闻㫺日西凉州人烟扑地桑柘稠蒲萄酒熟恣行乐红艳青旗朱粉楼楼下当垆称卓女楼头伴客名莫愁乡人不识离别苦更卒多为沈滞游哥舒开府设髙晏八珍九醖当前头前头百戏竞撩乱九劒跳踯霜雪浮师子摇光毛彩竖胡腾醉舞筋骨柔大宛来献赤汗马赞暜亦奉翠茸裘一朝燕贼乱中国河湟没尽空遗丘开逺门前万里堠今来蹙到行原州去京五百而近何其逼天子县内半没为荒陬西凉之道尔阻脩连城边将但髙㑹每听此曲能不羞法曲唐㑹要曰文宗开成三年改法曲为仙韶曲按法曲起于唐谓之法部其曲之妙者其破阵乐一戎大定乐长生乐赤白桃李花余曲有堂堂望瀛霓裳羽衣献仙音献天花之类总名法曲白居易传曰法曲虽似失雅音葢诸夏之声也故历朝行焉太常丞宋沇传汉中王旧説曰玄宗虽雅好度曲然未尝使蕃汉杂奏天寳十三载始诏道调法曲与胡部新声合作识者深异之朙年冬而安禄山反吾闻黄帝鼓清角弭伏熊罴舞玄鹤舜持干羽苗革心尧用咸池凤巢阁大夏濩武皆象功功多已讶玄功薄汉祖过沛亦有歌秦王破阵非无作作之宗庙见艰难作之军旅传糟粕朙皇度曲多新态宛转侵摇易沈着赤白桃李取花名霓裳羽衣号天落雅弄虽云已变乱夷音未得相参错自从胡骑起烟尘毛毳腥羶满咸洛女爲胡妇学胡妆伎进胡音务胡乐火凤声沉多咽絶春鸎啭罢长萧索胡音胡骑与胡妆五十年来竞纷泊驯犀白居易传曰贞元丙戌歳南海进驯犀诏养苑中至十三年冬大寒而驯犀死建中之初放驯象逺归林邑近交广兽返深山鸟搆巢鹰鵰鹞鹘无羁鞅贞元之歳贡驯犀上林置圏官司养玉盆金栈非不珍虎啖狴牢鱼食网渡江之橘踰汶貉反时易性安能长腊月北风霜雪深踡跼鳞身遂长往行地无疆费传驿通天异物罹幽枉乃知养兽如养人不必人人自敦奖不扰则得之于理不夺有以多于赏脱衣推食衣食之不若男耕女令纺尧民不自知有尧但见安闲聊击壤前观驯象后驯犀理国其如指诸掌立部伎新唐书礼乐志曰太宗贞观中始造䜩乐其后又分为立坐二部堂下立奏谓之立部伎堂上坐奏谓之坐部伎李公垂传曰太常选坐部伎无性识者退入立部伎又进立部伎无性识者退入雅乐部则雅乐可知矣故作歌以讽焉胡部新声锦筵坐中庭汉振髙音播太宗庙乐传子孙取类羣凶阵初破戢戢攅枪霜雪耀腾腾击鼓云雷磨初疑遇敌身启行终象由文士宪左昔日髙宗常立听曲终然后临玉座如今节将一掉头电巻风收尽摧挫宋音郑女歌声发满堂㑹客齐喧和珊珊佩玉动腰身一一贯珠随咳唾顷向圜丘见郊祀亦曾正旦亲朝贺太常雅乐备宫悬九奏未终百寮惰惉滞难令季札辨迟回但恐文侯卧工师尽取聋昧人岂是先王作之过宋沇尝传天寳季法曲胡音忽相和朙年十月燕寇来九庙千门虏尘涴我闻此语叹复泣古来邪正将谁奈奸声入耳佞入心侏儒饱饭夷齐饿乐府诗集巻第九十六东呉毛晋订正乐府诗集乐府诗集卷第九十七乐府诗集巻第九十七太原郭茂倩编次新乐府辞新题乐府元稹骠国乐新唐书礼乐志曰贞元十七年骠国王雍羌遣其弟悉利城主舒难陁献其国乐至成都韦臯复谱次其声又图其舞容乐器以献大抵皆夷狄之器其声曲不隶于有司故无足采旧本志曰骠国王献本国乐凡一十二曲以乐工三十五人来朝乐曲皆演释氏经论之辞㑹要曰骠国在云南西与天竺国相近故乐曲多演释氏词云骠之乐器头象駞音声不合十二和促舞跳趫筋节硬繁词变乱名字讹千弹万唱皆咽咽左旋右转空傞傞俯地唿天终不㑹曲成调变当如何徳宗深意在柔远笙镛不御停娇娥史馆书为朝贡传太常编入鞮靺科古时陶尧作天子逊遁新听康衢歌又遣遒人持木铎遍采讴謡天下过万人有意皆洞逹四岳不敢施烦苛尽令区中击壤块然及海外覃㤙波秦霸周衰古官废下堙上塞王道颇共矜异俗同声教不念齐民方荐瘥传称鱼鼈亦咸若苟能効此诚足多借如牛马未䝉泽岂在抱瓮滋鼋鼍教化从来有源委必将泳海先泳河是非倒置自古有骠兮骠兮谁尔诃胡旋女白居易传曰天寳末康居国献胡旋女唐书乐志曰康居国乐舞急转如风俗谓之胡旋乐府杂録曰胡旋舞居一小圜毬子上舞纵横腾掷两足终不离毬上其妙如此天寳欲末胡欲乱胡人献女能胡旋旋得朙王不觉迷妖胡奄到长生殿胡旋之义世莫知胡旋之容我能传蓬断霜根羊角疾竿戴朱盘火轮炫骊珠迸珥逐飞星虹晕轻巾掣流电潜鲸暗噏笡波海回风乱舞当空霰万过其谁辨终始四座安能分背面才人观者相为言承奉君恩在圜变是非好恶随君口南北东西逐君眄柔软依身着佩带徘徊遶指同环钏佞臣闻此心计回荧惑君心君眼眩君言似曲屈为钩君言好直舒为箭巧随清影触处行妙学春莺百般啭倾天侧地用君力抑塞周遮恐君见翠华南幸万里桥玄宗始悟坤维转寄言旋目与旋心有国有家当共谴蛮子朝唐书曰贞元之初韦臯招抚诸蛮至九年四月南诏异牟寻请归附十四年又遣使朝贺李公垂传曰真元末蜀川始通蛮国西南六诏有遗种僻在荒陬路寻壅部落支离君长贱比诸夷狄为幽冗犬戎彊盛频侵削降有愤心战无勇夜防钞盗保深山朝望烟尘上髙冡鸟道绳桥来欵附非因慕化因危悚清平官系金呿嵯求天叩地持双拱益州大将韦令公顷实遭时定汧陇自居剧镇无他绩幸得蛮来固恩宠为蛮开道引蛮朝迎蛮送蛮常继踵天子临轩四方贺朝廷无事唯端拱漏天走马春雨寒泸水飞虵瘴烟重椎头丑类除忧患瘇足役夫劳汹涌匈奴互市嵗不供云蛮通好辔长駷戎王养马渐多年南人耗顇西人恐缚戎人李公垂传曰近制西邉每禽蕃囚皆传置南方不加勦戮故作歌以讽焉邉头大将差徤卒入抄擒生快于鹘但逄赪面即捉来半是邉人半戎羯大将论功重多级㨗书飞奏何超忽圣朝不杀谐至仁远送炎方示惩罚万里虚劳肉食费连头尽被毡裘暍华茵重席卧腥臊病犬愁鸪声咽嗢中有一人能汉语自言家夲长城窟少年随父戍安西河渭瓜沙眼看没天寳末乱犹数载狼星四角光蓬勃中原祸作邉防危果有豺狼四来伐蕃马膔成正翘健蕃兵肉饱争唐突烟尘乱起无亭燧主帅惊跳弃旄钺半夜城摧鵞雁鸣妻啼子叫曾不歇隂森神庙未敢依脆薄河冰安可越荆棘深处共潜身前困蒺藜后危臬危瓦平朙蕃骑四面走古墓深林尽诛搰少壮爲俘头被髠老弱畱居足多刖乌鸢满野尸狼籍楼榭成灰墻突兀暗水溅溅入旧池平沙漫漫铺朙月戎王遣将来安慰口不敢言心咄咄供进腋腋御叱般岂料穹庐拣肥腯五六十年消息絶中间㑹又猖獗眼穿东日望尧云肠断正朝梳汉发近来如此汉者半爲老病半埋骨尝教孙子学乡音犹话平时好城阙老者傥尽少者壮生长蕃中似蕃悖不知祖父皆汉民便恐爲蕃心矻矻缘邉饱馁十万衆何不齐驱一时发年年但捉两三人精卫衔芦塞溟渤隂山道通典曰秦始皇平天下北却匃奴筑长城渡河以隂山为塞隂山唐之安北都护府也唐书曰髙宗显庆初诏苏定方等并回纥破贺鲁于隂山即其地也李公垂传曰元和二年有诏内出金帛酬回纥马价年年买马隂山道马死隂山帛空耗元和天子念女工内出金银代酬犒臣有一言昧死进死生甘分答恩焘费财为马不独生耗帛伤工有他盗臣闻平时七十万匹马闗中不省闻嘶噪四十八监选龙媒时贡天庭付良造如今垧野十无一尽在飞龙相践暴万束刍茭供旦草千钟菽粟长牵漕屯军郡国百余镇缣缃嵗奉春冬劳税戸逋逃例摊配官司折纳仍贪冐挑纹变䌰力倍费弃旧从新人所好越縠缭绫织一端十匹半缣功未到豪家富贾踰常制令族清班无雅操从骑爱奴丝布衫臂鹰小儿云锦韬羣臣利已安差僭天子深衷空悯悼久立花塼鹓鳯行雨露恩波㡬时报八骏图穆天子传曰天子之骏赤骥盗骊白义渠黄黄骝绿耳踰轮山子所谓八骏也郭璞曰八骏皆因其毛色以为名号尔赤骥骐骥也骊黒色华骝色如华而赤今名马騣赤者为驑驑赤色也穆满志空阔将行九州野神驭四来归天与八骏马龙种无凡性龙行无暂舍朝辞浮桑底草宿崑崙下鼻息吼春雷蹄声裂寒瓦尾掉沧波黑汗染浮云赭华辀夲修宻翠葢尚妍冶御者腕不移乘者寐不假车无轮扁斲辔无王良把虽有万骏来谁是敢骑者新乐府白居易新乐府五十篇白居易元和四年作也其序曰七徳舞以陈王业法曲以正华声二王后以朙祖宗之意海漫漫以戒求仙立部伎以刺雅乐之替华原磬以刺乐工之非其人上阳白发人以愍怨旷胡旋女以戒近习新丰折臂翁以戒邉功太行路以讽君臣之不终司天台以引古而儆今捕蝗以刺长吏昆朙春水满以思王泽之广被城盐州以诮邉将道州民以美臣之遇主驯犀以感为政之难终五弦弹以恶郑声之夺雅蛮子朝以刺将骄而相备位骠国乐以言王化之先后缚戎人以逹穷民之情骊宫髙以惜人之财力百鍊镜以为皇王之鉴青石以激忠烈两朱阁以刺佛寺之寖多西凉伎以刺封疆之臣八骏图以惩游佚涧底松以念寒隽牡丹芳以忧农红线毯以忧蚕桑之费杜陵叟以伤农夫之困缭绫以念女工之劳卖炭翁以苦宫市母别子以刺新间旧隂山道以疾贪虏时世妆以儆风俗李夫人以鉴嬖惑陵园妾以怜幽闭盐商妇以恶幸人杏为梁以刺居处之奢井底引银瓶以止滛奔官牛以讽执政紫毫笔以讥失职隋堤桺以悯亾国草茫茫以惩厚塟古塜狐以戒艳色黑潭龙以疾贪吏天可度以恶诈人秦吉了以哀寃民鵶九劒以思决壅採诗官以鉴前王乱亾之由大抵皆以讽谕为体欲以播于乐章歌曲焉七徳舞唐书乐志曰太宗为秦王时征伐四方民间作秦王破阵乐之曲及即位享宴奏之贞观七年太宗制破阵乐舞图诏魏徴虞世南禇亮李百药为之歌辞更名七徳之舞白居易传曰自龙朔已后诏郊庙享宴皆先奏之七徳舞七徳歌传自武徳至元和元和小臣白居易观舞听歌知乐意乐终稽首陈其事太宗十八举义兵白旄黄钺定两京擒充戮窦四海清二十有四功业成二十有九即帝位三十有五致太平功成理定何神速速在推心置人腹亾卒遗骸散帛收饥人卖子分金赎魏徴梦见子夜泣张谨哀闻辰日哭怨女三千放出宫死囚四百来归狱翦须烧药赐功臣李勣呜唿思杀身含血吮疮抚战士思摩奋唿乞效死则知不独善战善乘时以心感人人心归今来一百九十载天下至今歌舞之歌七徳舞七徳圣人有祚垂无极岂徒耀神武岂徒夸圣文太宗意在陈王业王业艰难示子孙法曲法曲法曲歌大定积徳重熈有余庆永徽之人舞而咏法曲法曲舞霓裳政和世理音洋洋开元之人乐且康法曲法曲歌堂堂堂堂之庆垂无疆中宗肃宗复鸿业唐祚中兴万万叶法曲法曲合夷歌夷声邪乱蕐声和以乱干和天寳末朙年胡尘犯宫阙乃知法曲本蕐风苟能审音与政通一从胡曲相参错不辨兴衰与哀乐愿求牙旷正蕐音不令夷夏相交侵二王后礼记郊特牲曰礼二王之后尊贤不过二代杜佑曰不臣二王后者尊也先王通三正之义故书有虞宾在位诗云有客有客亦白其马朙天下非一家所有敬让之至故封建之使得服其正朔用其礼乐以事先祀故孔子云夏礼吾能言之杞不足徴也殷礼吾能言之宋不足徴也隋封后周靖帝为介国公唐封隋帝为酅国公以为二王后二王后彼何人介公酅公为国宾周武隋文之子孙古人有言天下者非是一人之天下周亾天下传于隋隋人失之唐得之唐兴十叶嵗二百介公酅公世为客明堂太庙朝享时引居宾位备威仪备威仪助郊祭髙祖太宗之遗制不独兴㓕国不独继絶世欲令嗣位守文君亾国子孙取爲戒海漫漫海漫漫其下无底㫄无邉云涛烟浪最深处人传中有三神山山上多生不死药服之羽化爲天仙秦皇汉武信此语方士年年採药去蓬莱今古但闻名烟水茫茫无觅处海漫漫风浩浩眼穿不见蓬莱岛不见蓬莱不敢归童男丱女舟中老徐福文成多诳诞上元太一虚祈祷君看骊山顶上茂陵头毕竟悲风吹蔓草何况玄元圣祖五千言不言药不言仙不言白日昇青天立部伎立部伎鼓笛諠舞双劒跳九丸搦巨索掉长竿太常部伎有等级堂上者坐堂下立堂上坐部笙歌清堂下立部鼓笛鸣笙歌一声衆侧耳鼓笛万曲无人听立部贱坐部贵坐部退为立部伎击鼓吹笙和杂戏立部又退何所任始就乐悬操雅音雅音替壊一至此长令尔軰调宫徴圜丘后土郊祀时言将此乐感神祗欲望鳯来百兽舞何异北辕将适楚工师愚贱安足云太常三卿尔何人蕐原磬蕐原磬华原磬古人不听今人听泗滨石泗滨石今人不击古人击今人古人何不同用之舍之由乐工乐工虽在耳如壁不分清浊即为聋梨园弟子调律吕知有新声不如古古称浮磬出泗滨立辩致死声感人宫悬一听蕐原石君心遂忘封疆臣果然胡寇从燕起武臣少肯封疆死始知乐与时政通岂听铿锵而已矣磬襄入海去不归长安市人为乐师蕐原磬与泗滨石清浊两声谁得知上阳白发人上阳人红颜暗老白发新緑衣监使守宫门一闭上阳多少春玄宗末嵗初选入入时十六今六十同时采择百余人零落年深此身忆㫺吞悲别亲族扶入车中不教哭皆云入内便承恩脸似芙蓉胸似玉未容君王得见面已被杨妃遥侧目妒令潜配上阳宫一生遂向空房宿秋夜长夜长无寐天不朙耿耿残灯背壁影萧萧暗雨打窗声春日迟日迟独坐天难草宫鸎百啭愁厌闻梁鷰双栖老休妒鸎归鷰去长悄然春往秋来不记年唯向深宫望朙月东西四五百廻圜今日宫中年最老大家遥赐尚书号小头鞋履窄衣裳青黛㸃睂睂细长外人不见见应笑天寳末年时世妆上阳人苦最多少亦苦老亦苦少苦老苦两如何君不见㫺时吕向美人赋又不见今日上阳白发歌胡旋女胡旋女胡旋女心应弦手应鼓弦鼓一声双袖举廻雪飘飖转蓬舞左旋右转不知疲千匝万周无已时人间物类无可比奔车轮缓旋风迟曲终再拜谢天子天子为之微启齿胡旋女出康居徒劳东来万里余中原自有胡旋者鬬妙争能尔不如天寳季年时欲变臣妾人人学圜转中有太真外禄山二人最道能胡旋梨花园中册作妃金鸡障下养为儿禄山胡旋迷君眼兵过黄河疑未反贵妃胡旋惑君心死弃马嵬念更深从兹地轴天维转五十年来制不禁胡旋女莫空舞数唱此歌悟朙主新丰折臂翁新丰老翁八十八头鬓眉须皆似雪玄孙扶向店前行左臂凭肩右臂折问翁臂折来几年兼问致折何因缘翁云贯属新丰县生逄圣代无征战惯听梨园歌管声不识旗枪与弓箭无何天寳大徴兵戸有三丁㸃一丁㸃得驱将何处去五月万里云南行闻道云南有泸水椒花落时瘴烟起大军徒渉水如汤未过十人二三死村南村北哭声裒儿别爷孃夫别妻皆云前后征蛮者千万人行无一回是时翁年二十四兵部牒中有名字夜深不敢使人知偷将大石鎚折臂张弓簸旗俱不堪从兹始免征云南骨碎筋伤非不苦且图拣退归乡土臂折来来六十年一肢虽废一身全至今风雨隂寒夜直到天朙痛不眠痛不眠终不悔且喜老身今独在不然当时泸水头身死魂飞骨不收应作云南望乡鬼万人塜上哭老人言君听取君不闻开元宰相宋开府不赏邉功防黩武又不闻天寳宰相杨国忠欲求恩幸立邉功邉功未立生人怨请问新丰折臂翁太行路太行之路能摧车若比人心是坦途巫崃之水能覆舟若比人心是安流人心好恶苦不常好生毛羽恶成疮与君结发未五载忽从牛女为参商古称色衰相弃背当时美人犹怨悔何况如今鸾镜中妾颜未改君心改为君薰衣裳君闻兰麝不馨香为君事容饰君看金翠无颜色行路难难重陈人生莫作妇人身百年苦乐由他人行路难难于山险于水不独人间夫与妻近代君臣亦如此君不见左纳言右内史朝承恩草赐死行路难不在水不在山只在人心反覆间乐府诗集巻第九十七东呉毛晋订正乐府诗集乐府诗集卷第九十八乐府诗集巻第九十八太原郭茂倩编次新乐府辞新乐府白居易司天台司天台仰观俯察天人际羲和死来职事废官不求贤空取艺昔闻西汉元成间上凌下替谪见天北辰微暗少光色四星煌煌如火赤耀芒动角射三台上台半灭中台坼是时非无太史官眼见心知不敢言朙朝趋入朙光殿唯奏庆云寿星见天文时变两如斯九重天子不得知不得知安用台髙百尺为捕蝗捕蝗捕蝗谁家子天热日长饥欲死兴元兵乆伤隂阳和气蛊蠧化爲蝗始自两河及三辅荐食如蚕飞似雨雨飞蚕食千里间不见青苖空赤土河南长吏言忧农课人昼夜捕蝗虫是时粟斗钱三百蝗虫之价与粟同捕蝗捕蝗竟何利徒使饥人重劳费一虫虽死百虫来岂将人力竞天灾我闻古之良吏有善政以政驱蝗蝗出境又闻贞观之初道欲昌文皇仰天吞一蝗一人有庆兆民赖是嵗虽蝗不爲害昆朙春水满汉书武帝纪曰元狩三年秋发谪吏穿昆朙池西南夷传曰越巂昆朙国有滇池方三百里汉使求身毒国而为昆朙所闭欲伐之故作昆朙池象之以习水战在长安西南周回四十里食货志曰时越欲与汉用船战遂大修昆朙池白居易传曰贞元中始涨之昆朙春昆朙春春池岸古春流新影浸南山青滉瀁波沉西日红奫沦往年因旱灵池竭龟尾曵涂鱼喣沬诏开八水注恩波千介万鳞同日活今来浄渌水照天游鱼鱍鱍莲田田洲香杜若抽心短沙暖鸳鸯铺翅眠动植飞沉皆遂性皇泽如春无不被鱼者仍丰网罟资贫人又获菰蒲利诏以昆朙近帝城官家不得收其征菰蒲无租鱼无税近水之人感君惠感君惠独何人吾闻率土皆王民远民何疎近何亲愿推此惠及天下无远无近同欣欣呉兴山中罢榷茗鄱阳坑里休封银天涯地角无禁利熙熙同似昆朙春城盐州通典曰盐州春秋时戎狄之地秦汉属北地郡后魏置大兴郡西魏改为五原后为盐州以北近盐池因以为名唐为盐州或为五原郡白居易传曰贞元八年特诏城之城盐州城盐州城在五原原上头蕃东节度钵阐布忽见新城当要路金鸟飞传赞暜闻建牙传箭集羣臣君臣赭面有忧色皆言勿谓唐无人自筑盐州十余载左袵毡裘不犯塞昼牧牛羊夜捉生长去新城百里外诸邉急警劳戍人唯此一道无烟尘灵夏潜安谁复辨秦原暗通何处见鄜州驿路好马来长安药肆黄耆贱城盐州盐州未城天子忧徳宗按图自定计非闗将略与庙谋吾闻髙宗中宗世北虏猖狂最难制韩公创筑受降城三城鼎峙屯汉兵东西亘絶数千里耳冷不闻胡马声如今邉将非无䇿心笑韩公筑城壁相看养宼为身谋各握彊兵固恩泽愿分今日邉将恩褒赠韩公封子孙谁能将此盐州曲翻作歌词闻至尊道州民道州民多侏儒长者不过三尺余市作矮奴年进送号为道州任土贡任土贡宁若斯不闻使人生别离老翁哭孙母哭儿一自阳城来守郡不进矮奴频诏问城云臣按六典书任土贡有不贡无道州水土所生者只有矮民无矮奴吾君感悟玺书下嵗贡矮奴宜悉罢道州民老者㓜者何欣欣父兄子弟始相保从此得作良人身道州民民到于君受其赐欲说使君先下泪仍恐儿孙㤀使君生男多以阳为字驯犀驯犀驯犀通天犀躯貌骇人角骇鸡海蛮闻有朙天子驱犀乘传来万里一朝得谒大朙宫欢唿拜舞自论功五年驯养始堪献六译语言方得通上嘉人兽俱来远蛮舘四方犀入苑秣以瑶蒭鎻以金故乡迢递君门深海鸟不知钟鼓乐池鱼空结江湖心驯犀生处南方热秋无白露冬无雪一入上林三四年又逢今嵗苦寒月饮冰卧霰苦踡跼角骨冻伤鳞甲缩驯犀死蛮儿啼向阙再三颜色低奏乞生归夲国去恐身冻死似驯犀君不见建中初驯象生还放林邑君不见贞元末驯犀冻死蛮儿泣所嗟建中异真元象生犀死何足言五弦弹五弦弹五弦弹听者倾耳心寥寥赵壁知君入骨爱五弦一一为君调第一第二弦索索秋风拂松疎韵落第三第四弦泠泠夜鹤忆子笼中鸣第五弦声最掩抑陇水冻咽流不得五弦竝奏君试听凄凄切切复铮铮铁击珊瑚一两曲水写玉盘千万声杀声入耳肤血寒惨气中人肌骨酸曲终声尽欲半日四座相对愁无言座中有一远方士喞喞咨咨声不已自叹今朝初得闻始知辜负平生耳唯忧赵壁白发生老死人间无此声远方士尔听五弦信为美吾闻正始之音不如是正始之音其若何朱弦疎越清庙歌一弹一唱再三叹曲淡节稀声不多融融曵曵召元气聴之不觉心平和人情重今多贱古古琴有弦人不抚更从赵壁艺成来二十五弦不如五蛮子朝蛮子朝汎皮船兮渡绳桥来自巂州道路遥入界先经蜀川过蜀将收功先表贺臣闻云南六诏蛮东连䍧牱西连蕃六诏星居初琐碎合为一诏渐彊大开元皇帝虽圣神唯蛮倔彊不来宾鲜于仲通六万卒征蛮一阵全军没至今西洱河岸边箭孔刀㾗满枯骨谁知今日慕蕐风不劳一人蛮自通诚由陛下休朙徳亦赖微臣诱谕功徳宗看表知如此笑令中使迎蛮子蛮子导从者谁何摩挲俗羽双隈伽清平官持赤藤杖大将军系金呿嵯异牟寻劳寻阁劝持勅召对延英殿上心贵在懐逺蛮引临玉座近天颜冕旒不垂亲劳倈赐衣赐食移时对移时对不可得大臣相看有羡色可怜宰相拖紫佩金章朝日唯闻对一刻骠国乐骠国乐骠国乐出自大海西南角雍羌之子舒难陁来献南音举正朔徳宗立杖御紫庭黈纩不塞为尔听玉螺一吹椎髻耸铜鼓千击文身踊珠缨炫转星宿摇花鬘斗薮龙虵动曲终王子启圣人臣父愿为唐外臣左右欢唿何翕习至尊徳广之所及须㬰百辟诣合门俯伏拜表贺至尊伏见骠人献新乐请书国史传子孙时有击壤老农父暗测君心闲独语闻君政化甚圣朙欲感人心致太平感人在近不在远太平由实非由声观身理国国可济君如心兮民如体体生疾苦心憯悽民得和平君恺悌贞元之民若未安骠乐虽闻君不欢贞元之民苟无病骠乐不来君亦圣骠乐骠乐徒喧喧不如闻此刍荛言缚戎人缚戎人缚戎人耳穿面破驱入秦天子矜怜不忍杀诏徙东南呉与越黄衣小使録姓名领出长安乘递行身被金疮面多瘠扶病徒行日一驿朝餐饥渴费盃盘夜卧腥臊汚床席忽逄江水忆交河垂手齐声呜咽歌其中一虏语诸虏尔苦非多我苦多同伴行人因借问欲说喉中气愤愤自云乡贯夲凉原大历年中没落蕃一落蕃中四十载遣着皮裘系毛带唯许正朝服汉仪敛衣整巾潜泪垂誓心密定归乡计不使蕃中妻子知暗思幸有残䈥力更恐年衰归不得蕃侯严兵鸟不飞脱身冒死奔逃归昼伏宵行经大漠云隂月黑风沙恶惊藏青塜寒草疎偷度黄河夜氷薄忽闻汉军鼙鼓声路傍走出再拜迎游骑不听能汉语将军遂缚作蕃生配向江南卑泾地岂无存䘏空防备念此吞声仰诉天若为辛苦度年凉原乡井不得见胡地妻儿虚弃捐没蕃被囚思汉土归汉被劫为蕃虏早知如此悔归来两地宁如一处苦缚戎人戎人之中我苦辛自古此寃应未有汉心汉语吐蕃身骊宫髙唐㑹要曰开元十一年十月置温泉宫于骊山旧书帝纪曰是年十月幸温泉宫自是嵗数幸焉天寳六载十月改温泉宫爲蕐清宫髙髙骊山上有宫朱楼紫殿三四重迟迟兮春日玉甃暖兮温泉溢溺溺兮秋风山蝉鸣兮宫树红翠蕐不来嵗月乆墙有衣兮瓦有松吾君在位已五载何不一幸乎其中西去都门几多地吾君不游有深意一人出兮不容易六宫从兮百司备八十一车千万骑朝有宴饫草有赐中人之产数百家未足充君一日费吾君修已人不知不自逸兮不自嬉吾君爱人人不识不伤财兮不伤力骊宫髙兮髙入云君之来兮为一身君之不来兮为万人百鍊镜百鍊镜鋊范非常规日辰处所灵且祗江心波上舟中铸五月五日日午时琼粉金膏磨莹已化为一片秋潭水镜成将献蓬莱宫扬州长史手自封人间臣妾不合照背有九五飞天龙人人唿为天子镜我有一言闻太宗太宗常以人为镜鉴古鉴今不鉴容四海安危居掌内百王治乱悬心中乃知天子别有镜不是扬州百錬铜青石青石出自蓝田山兼车运载来长安工人磨琢欲何用石不能言我代言不愿作人家墓前神道碣坟土未干名已灭不愿作官家道㫄徳政碑不鑴实録鑴虚辞愿为颜氏段氏碑雕镂太尉与太师刻此两片坚贞质状彼二人忠烈姿义心若石屹不转死节名流确不移如观奋击朱泚日似见叱呵希烈时各于其上题名谥一置髙山一沉水陵谷虽迁碑独存骨化为尘名不死长使不忠不烈臣观碑改节慕为人慕为人劝事君两朱阁两朱阁南北相对起借问何人家贞元双帝子帝子吹萧双得仙五云飘飖飞上天第宅亭台不得去化为佛寺在人间妆阁伎楼何寂静桺似舞腰池似镜花落黄昬悄悄时不闻歌吹闻钟磬寺门勅牓金字书尼院佛庭寛有余青苔朙月多闲地比屋疲人无处居忆昨平阳宅初置吞并平人几家地仙去双双作𣑽宫渐恐人间尽为寺西凉伎西凉伎西凉伎假面胡人假师子刻木为头丝作尾金镀眼睛银帖齿奋迅毛衣摆双耳如从流沙来万里紫髯深目两胡儿鼓舞跳梁前致辞应似凉州未陷日安西都护进来时须臾云得新消息安西路絶归不得泣向师子涕双垂凉州陷没知不知师子廻头向西望哀吼一声观者悲贞元边将爱此曲醉坐笑看看不足享宾犒士宴三军师子胡儿长在目有一征夫年七十见弄凉州低面泣泣罢敛手白将军主忧臣辱㫺所闻自从天寳兵戈起犬戎日夜吞西鄙凉州陷来四十年河陇侵将七千里平时安西万里疆今日邉防在鳯翔縁邉空屯十万卒饱食温衣闲过日遗民肠断在凉州将卒相看无意收天子每思常痛惜将军欲说合慙羞奈何仍看西凉伎取笑资欢无所愧纵无智力未能收忍取西凉弄为戏乐府诗集巻第九十八东呉毛晋订正乐府诗集乐府诗集卷第九十九乐府诗集巻第九十九太原郭茂倩编次新乐府辞新乐府白居易八骏图穆王八骏天马驹后人爱之写为图背如龙兮颈如象骨竦筋髙脂肉壮日行万里速如飞穆王独乘何所之四荒八极踏欲遍三十二蹄无歇时属车轴折趂不及黄屋草生弃若遗瑶池西赴王母宴七庙经年不亲荐璧台南与盛姬游眀堂不复朝诸侯白云黄竹歌声动一人荒乐万人愁周从后稷至文武积徳累功世勤苦岂知才及四代孙心轻王业如灰土由来尤物不在大能荡君心则爲害文帝却之不肯乘千里马去汉道兴穆王得之不爲戒八骏驹来周室壊至今此物世称珍不知房星之精下爲怪八骏图君莫爱涧底松左太沖诗曰郁郁涧底松离离山上苖以彼径寸茎䕃此百尺条世胄蹑髙位英俊沈下僚地势使之然由来非一朝金张借旧业七叶珥汉貂冯公岂不伟白首不见招涧底松葢取诸此有松百尺大十围生在涧底寒且卑涧深山险人路絶老死不逄工度之天子朙堂欠梁木此求彼有两不知谁谕苍苍造物意但与之材不与地金张世禄原宪贫牛衣寒贱貂蝉贵貂蝉与牛衣髙下虽有殊髙者未必贤下者未必愚君不见沉沉海底生珊瑚歴歴天上种白榆牡丹芳牡丹芳牡丹芳黄金蘂绽红玉房千片赤英霞烂烂百枝綘艳灯煌煌照地初开锦绣段当风不结兰麝囊仙人琪树白无色王母桃花小不香宿露轻盈汎紫艳朝阳照耀生红光红紫二色间深浅向背万态随低昂映叶多情隐羞面卧丛无力含醉妆低娇笑容疑掩口凝思怨人如断肠秾姿贵彩信竒絶杂卉乱花无比方石竹金钱何细碎芙蓉芍药苦寻常遂使王公与卿士游花冠葢日相望轻车软轝贵公主香衫细马豪家郎卫公宅静闭东院西朙寺深开北廊戏蝶双舞看人久鸎一声春日长共愁日照芳难驻仍张帷幕垂隂凉花开花落二十日一城之人皆若狂三代以还文胜质人心重蕐不重实重蕐直至牡丹芳其来有渐非今日元和天子忧农桑䘏下动天天降祥去嵗嘉禾生九穂田中寂寞无人至今年瑞麦分两岐君心独喜无人知无人知可叹息我愿暂求造化力减去牡丹妖艳色少回卿士爱花心同似吾君忧稼穑红线毯白居易传曰贞元中宣州进开様红线毯红线毯择蠒缲丝清水煑拣丝练线红蓝染染为红线红于蓝织作披香殿上毯披香殿广十丈余红线织成可殿铺綵丝茸茸香拂拂线软花虚不胜物美人踏上歌舞来罗袜绣鞋随步没太原毯涩毳缕硬蜀都缛薄锦花冷不如此毯温且柔年年十月来宣州宣城太守加様织自谓为臣能竭力百夫同担进宫中线厚丝多巻不得宣城太守知不知一丈毯千两丝地不知寒人要暖少夺人衣作地衣杜陵叟杜陵叟杜陵居嵗种薄田一顷余三月无雨旱风起麦苖不秀多黄死九月降霜秋草寒禾穂未熟皆青干长吏朙知不申破急敛㬥徴求考课典桑卖地纳官租朙年衣食将何如剥我身上帛夺我口中粟虐人害物即豺狼何必钩爪锯牙食人肉不知何人奏皇帝帝心恻隐知人弊白纸上书徳音京畿尽放今年税昨日里胥方到门手持勅牒牓乡村十家租税九家毕虚受吾君蠲免恩缭绫缭绫缭绫何所似不似罗绡与纨绮应似天台山上月朙前四十五尺瀑布泉中有文章又竒絶地铺白烟花簇雪织者何人衣者谁越溪寒女汉宫姬去年中使宣口勅天上取样人间织织爲云外秋雁行染作江南春水色广裁衫袖长制裙金斗熨波刀翦文异彩竒文相隐映转侧看花花不定昭阳舞人恩正深春衣一对直千金汗沾粉汚不再着曵土拕泥无惜心缭绫织成费功绩莫比寻常缯与帛丝细缲多女手疼札札千声不盈尺昭阳殿里歌舞人若见织时应也惜卖炭翁卖炭翁伐薪烧炭南山中满面尘灰烟火色两鬓苍苍十指黑卖炭得钱何所营身上衣裳口中食可怜身上衣正单心忧炭贱愿天寒夜来城外一尺雪晓驾炭车辗氷辙牛困人饥日已髙市南门外泥中歇翩翩两骑来是谁黄衣使者白衫儿手把文书口称勅回车叱牛牵向北一车炭千余斤宫使驱将惜不得半匹红纱一丈绫系向牛头充炭直母别子母别子子别母白日无光哭声苦闗西骠骑大将军去年破虏新䇿勲勅赐金钱二百万洛阳迎得如花人新人来旧人弃掌上莲花眼中刺宠新弃旧未足悲悲在君家畱两儿一始扶床一初坐坐啼行哭牵人衣以汝夫妇新嬿婉使我母子生别离不如林中鸟与鹊母不失鶵雄伴雌应似后园桃李树花落随风子在枝新人新人听我语洛阳无限红楼女但愿将军重立功更有新人胜于汝隂山道隂山道隂山道纥逻敦肥水泉好每至戎人送马时道傍千里无纎草草尽泉枯马病羸飞龙但印骨与皮五十匹缣易一匹缣去马来无了日养无所用去非宜每嵗死伤十六七缣丝不足女工苦疎织短截充匹数藕丝蛛网三丈余回鹘诉称无用处咸安公主号可敦远为可汗频奏论元和二年下新勅内出金帛酬马直仍照江淮马价缣从此不令疎短织合罗将军唿万嵗捧授金银与缣綵谁知黠虏启贪心朙年马多来一倍缣渐好马渐多隂山虏奈尔何时世妆时世妆时世妆出自城中传四方时世流行无逺近顋不施朱面无粉乌膏注脣脣似泥双睂画作八字低妍蚩黑白失夲态妆成尽似含悲啼圜鬟垂鬓椎髻样斜红不晕赭面状㫺闻被髪伊川中辛有见之知有戎元和妆梳君记取髻椎面赭非蕐风李夫人汉武帝初哭李夫人夫人病时不肯别死后畱得生前恩君恩不尽念未已甘泉殿里令写真丹青画出竟何益不言不笑愁杀人又令方士合灵药玉釡煎錬金炉焚九蕐帐中夜悄悄反魂香降夫人魂夫人之魂在何许香烟引到焚香处旣来何苦不须㬰缥缈悠扬还灭去去何速兮来何迟是耶非耶两不知翠蛾髣髴平生貌不似昭阳寝疾时魂之不来君心苦魂之来兮君亦悲背灯隔帐不得语安用暂来还见为伤心不独汉武帝自古及今皆若斯君不见穆王三日哭重璧台前伤盛姬又不见泰陵一掬泪马嵬路上念杨妃纵令妍姿艳质化为土此恨长在无销期生亦惑死亦惑尤物惑人忘不得人非木石皆有情不如不遇倾城色陵园妾陵园妾颜色如花命如叶命如叶薄将奈何一奉寝宫年月多年月多春愁秋思知何限青丝发落藂鬓疎红玉肤销系裙慢忆㫺宫中被妒猜因谗得罪配陵来老母啼唿趂车别中官监送锁门回山宫一闭无开日未死此身不令出松门到晓月徘徊柏城尽日风萧瑟松门柏城幽闭深闻蝉听鷰感光隂眼看菊蘂重阳泪手把梨花寒食心把花掩泪无人见緑芜墙遶青苔院四季徒支妆粉钱一朝不识君王面遥想六宫奉至尊宣徽雪夜浴堂春雨露之恩不及者犹闻不啻三千人三千人我尔君恩何厚薄愿令轮转直陵园三嵗一来均苦乐盐商妇盐商妇多金帛不事田农与蚕绩南北东西不失家风水为乡船作宅本是扬州小家女嫁得西江大商客緑鬟富去金钗多皓腕肥来银钏窄前唿苍头后叱婢问尔因何得如此壻作盐商十五年不属州县属天子每年盐利入官时少入官家多入私官家利薄私家厚盐鐡尚书逺不知何况江头鱼米贱红鲙黄橙香稲饭饱食浓妆倚柂楼两朶红顋花欲绽盐商妇有幸嫁盐商终朝美饭食终嵗好衣裳好衣美食有来处亦须慙愧桑弘羊桑弘羊死已乆不独汉时今亦有杏为梁杏为梁桂为柱何人堂室李开府碧砌红轩色未干去年身殁今移主髙其墙大其门谁家第宅卢将军素泥朱板光未灭今嵗官收别赐人开府之堂将军宅造未成时头已白逆旅重居逆旅中心是主人身是客更有愚夫念身后心虽甚长计非久穷奢极丽越规模付子传孙令保守莫教门外过客闻抚掌回头笑杀君君不见马家宅尚犹存宅门题作奉宸园君不见魏家宅属他人诏赎赐还五代孙俭存奢失今在目安用髙墙围大屋井底引银瓶井底引银瓶银瓶欲上丝绳絶石上磨玉簪玉簪欲成中央折瓶沉簪折知奈何似妾今朝与君别忆㫺在家为女时人言举动有殊姿婵娟两鬓秋蝉翼宛转双蛾远山色笑随戏伴后园中此时与君未相识妾弄青梅凭短墻君骑白马傍垂杨墻头马上遥相顾一见知君即断肠知君断肠共君语君指南山松柏树感君松柏化为心暗合双鬟逐君去到君家舎五六年君家大人频有言聘则为妻奔是妾不堪主祀奉苹蘩终知君家不可住其奈出门无去处岂无父母在髙堂亦有亲情满故乡潜来更不通消息今日悲羞归不得为君一日恩悞妾百年身寄言痴小人家女慎勿将身轻许人官牛官牛官牛驾官车浐水岸邉般载沙一石沙㡬斤重朝载草载将何用载向五门官道西緑槐隂下铺沙堤昨来新拜右丞相恐怕泥涂汚马蹄右丞相马蹄踏沙虽浄㓗牛领牵车欲流血右丞相但能济人治国调隂阳官牛领穿亦无妨紫毫笔紫毫笔尖如锥兮利如刀江南石上有老兔喫竹饮泉生紫毫宣城之人采为笔千万毛中拣一毫毫虽轻功甚重管勒工名充嵗贡君兮臣兮勿轻用勿轻用将何如愿赐东西府御史愿颁左右台起居搦管趋入黄金阙抽毫立在白玉除臣有姦邪正衙奏君有动言直笔书起居郎侍御史尔知紫毫不易致每嵗宣城进笔时紫毫之价如金贵慎勿空将弹失仪慎勿空将録制词隋堤桺通典曰隋炀帝大业初发河南诸郡男女百余万开通济渠自西苑引谷洛水逹于河又引河通于淮海大业拾遗记曰炀帝将幸江都命云屯将军祜谋濬黄河入汴堤使胜巨舰所谓隋堤也隋堤桺嵗久年深尽衰朽风飘飘兮雨萧萧三株两株汴河口老枝病叶愁杀人曾经大业年中春大业年中炀天子种桺成行夹流水西自黄河东至淮緑影一千三百里大业末年春草月桺色如烟絮如雪南幸江都恣佚游应将此桺系龙舟紫髯郎将护锦缆青娥御史直迷楼海内财力此时竭舟中歌笑何日休上荒下困势不久宗社之危如缀旒炀天子自言福祚长无穷岂知皇子封酅公龙舟未过彭城阁义旗已入长安宫萧墻祸生人事变晏驾不得归秦中土坟数尺何处塟吴公台下多悲风二百年来汴河路沙草和烟朝复暮后王何以鉴前王请看隋堤亾国树草茫茫草茫茫土苍苍苍苍茫茫在何处骊山脚下秦皇墓墓中下锢三重泉当时自以为深固下流水银象江海上缀珠光作乌兔别爲天地于其间拟将富贵随身去一朝盗掘坟陵破龙椁神堂三月火可怜寳玉归人间暂借泉中买身祸奢者狼籍俭者安一凶一吉在眼前凭君囘首向南望汉文塟在霸陵原古塜狐古塜狐妖且老化爲妇人颜色好头变云鬟面变妆大尾曵作长红裳徐徐行傍荒村路日欲草时人静处或歌或舞或悲啼翠睂不动花颜低忽然一笑千万态见者十人八九迷假色迷人犹若是眞色迷人应过此彼眞此假俱迷人人心恶假贵重眞狐假女妖害犹浅一朝一夕迷人眼女爲狐媚害即深日长月长溺人心何况褒妲之色善蛊惑能丧人家覆人国君看为害浅深间岂将假色同真色黑潭龙黑潭水深色如墨传有神龙人不识潭上架屋官立祠龙不能神人神之丰凶水旱与疾疫乡里皆言龙所为家家养豚漉清酒朝祈草赛依巫口神之来兮风飘飘纸钱动兮锦伞揺神之去兮风亦静香火灭兮盃盘冷肉堆潭岸石酒泼庙前草不知龙神飨几多林䑕山狐长醉饱狐何幸豚何辜年年杀豚将餧狐狐假龙神杀豚尽九重泉底龙知无天可度天可度地可量唯有人心不可防但见丹诚赤如血谁知伪言巧似簧劝君掩鼻君莫掩使君夫妇为参商劝君掇蜂君莫掇使君父子成豺狼海底鱼兮天上鸟髙可射兮深可钓唯有人心相对时咫尺之间不能料君不见李义府之辈笑欣欣笑中有刀潜杀人隂阳神变皆可测不测人间笑是瞋秦吉了唐书乐志曰岭南有鸟似鸜鹆而稍大乍视之不相分辨笼养久则能言无不通南人谓之吉了开元初广州献之声音雄重委曲识人情惠于鹦鹉逺矣汉书武帝夲纪书南越献驯象能言鸟即吉了也秦吉了出南中彩毛青黑花颈红耳聪心惠舌端巧鸟语人言无不通昨日长爪鸢今朝大觜鸟鸢梢乳鷰一窠覆乌啄母鸡双眼枯鸡号堕地鷰惊去然后拾卵攫其鶵岂无鵰与鹗嗉中肉饱不肯搏亦有鸾鹤羣闲立飏高如不闻秦吉了人云尔是能言鸟岂不见鸡鷰之寃苦吾闻鳯凰百鸟主尔竟不为鳯凰之前致一言安用噪噪闲言语鵶九劒欧冶子死千年后精灵暗授张鵶九鵶九铸劒吴山中天与日时神借功金鐡腾精火翻焰踊跃求为镆鎁劒劒成未试十余年有客持金买一观谁知开匣长思用三尺青虵不肯蟠客有心劒无口客代劒言告鵶九君勿矜我玉可切君勿夸我钟可刜不如持我决浮云无令漫漫蔽白日为君使无私之光及万物蛰虫昭苏萌草出采诗官汉书艺文志曰哀乐之心感而歌咏之声发诵其言谓之诗咏其声谓之歌故古有采诗之官王者所以观风俗知得失自考政也食货志曰孟春之月行人振木铎徇于路以采诗献之大师比其音律以献于天子采诗谓采取怨刺之诗也采诗官采诗听謌导人言言者无罪闻者诫下流上通上下泰周灭秦兴至隋氏十代采诗宫不置郊庙登歌赞君美乐府艳词悦君意若求兴谕规刺言万句千章无一字不是章句无规刺渐及朝廷絶讽议诤臣杜口为冗员谏鼓髙悬作虚器一人负扆常端黙百辟入门两自媚夕郎所贺皆徳音春官每奏唯祥瑞君之堂兮千里逺君之门兮九重閟君耳唯闻堂上言君眼不见门前事贪吏害民无所忌奸臣蔽君无所畏君不见厉王胡亥之末年羣臣有利君无利君兮君兮愿听此欲开壅蔽逺人情先向歌诗求讽刺乐府诗集巻第九十九东呉毛晋订正乐府诗集乐府诗集卷第一百乐府诗集巻第一百太原郭茂倩编次新乐府乐府倚曲温庭筠汉皇迎春辞草芊芊晴扫烟宫城大锦红殷鲜海日如融照仙掌淮王小队缨铃响猎猎东风展燄旗画神金甲葱笼网鉅公步辇迎句芒复道扫尘鸾篲长豹尾竿前赵飞鷰桺风吹尽睂间黄碧草含情杏花喜上林鸎转游丝起寳马揺环万骑归恩光暗入帘栊里夜宴謡长钗坠发双蜻蜓碧尽山斜开画屏虬须公子五侯客一饮千钟如建瓴鸾咽姹唱圜无节睂敛湘烟袖回雪清夜恩情四座同莫令沟水东西别亭亭蜡泪香珠溅闇露小风罗幕寒飘飘㦸带俨相次二十四枝龙画竿裂管萦弦共繁曲芳罇细浪倾春渌髙楼客散杏花多脉脉新蟾如瞪目莲浦謡鸣桡轧轧溪溶溶废绿平烟吴苑东水清莲媚两相向镜里见愁愁更红白马金鞭大堤上西江日夕多风浪荷心有露似骊珠不是真圆亦摇荡遐水谣天兵九月渡遐水马踏沙鸣雁声起杀气空髙万里情塞寒如箭伤眸子狼烟堡上霜漫漫枯叶飘风天地干犀带䑕裘无暖色清光烱冷黄金鞍虏尘如雾罩亭障陇首年年汉飞将麟阁无名期未归楼中思妇徒相望晓仙谣玉妃唤月归海宫月色澹白涵春空银河欲转星靥靥雪浪叠山埋早红宫花有露如新泪小苑茸茸入寒翠绮阁空传唱漏声网轩未辨凌云字遥遥珠帐连湘烟鹤扇如霜金骨仙碧箫曲尽綵霞动下视九州皆悄然秦玉女骑红尾鳯乘空回首晨鸡弄雾葢狂尘亿兆家世人犹作牵情梦水仙谣水客夜骑红鲤鱼赤鸾双鹤蓬瀛书轻尘不起雨新霁万里孤光含碧虚露魄冠轻见云发寒丝七柱香泉咽夜深天碧乱山姿光碎玉波满船月东峰歌锦砾潺湲玉溪水晓来微雨蕉花紫冉冉山鸡红尾长一声樵斧惊飞起松刺梳空石差齿烟香风软人参蘂阳崖一梦伴云根仙菌灵芝梦魂里罩鱼歌朝罩罩城东草罩罩城西两浆鸣幽幽莲子相髙低持罩入深水金鳞大如手鱼尾迸圜波千珠落湘藕风飔飔雨离离菱尖茭刺鸂鶒飞水连网眼白如影淅沥蓬声寒㸃微楚岸有花花葢屋金塘桺色前溪曲悠溶杳若去无穷五色澄潭鸭头緑生禖屏风歌玉墀暗接崑崙井井上无人金索冷畵壁隂森九子堂阶前细月铺花影绣屏银鸭香蓊蒙天上梦归花绕丛宜男漫作后庭草不似樱桃千子红湘宫人歌池塘芳意溼夜半东风起生绿畵罗屏金壶贮春水黄粉楚宫人方飞玉刻鳞娟娟照棋烛不语两含嚬太液池歌汉书曰建章宫北有太液池池中有蓬莱方丈瀛州象神山也颜师古曰太液池者言其津润所及广也腥鲜龙气连清防花风漾漾吹细光叠澜不定照天井倒影荡揺晴翠长平碧浅春生緑塘云容雨态连青苍夜深银汉通柏梁二十八宿朝玉堂鸡鸣埭歌南朝天子射雉时银河耿耿星参差铜壶漏断梦初觉寳马尘髙人未知鱼跃莲东荡宫沼蒙蒙御桺悬栖鸟红妆万户镜中春碧树一声天下晓盘踞势穷三百年朱方杀气成愁烟彗星拂地浪连海战鼓渡江尘涨天绣龙画雉填宫井野火风驱烧九鼎殿巢江鷰砌生蒿十二金人霜烱烱芊绵平绿台城基暖色春空荒古陂宁知玉树后庭曲畱待野棠如雪枝雉场歌茭叶萋萋接烟树鸡鸣埭上梨花露彩仗锵锵已合围绣翎白颈遥相妒鵰尾扇张金缕髙碎铃素拂骊驹豪緑场红迹未相接箭发铜牙伤彩毛麦垄桑隂小山晚六虬归去凝笳逺城头却望几含情青畆春芜连古苑东郊行鬪鸡台下东西道桺覆班䳡蝶萦草坱霭韶容锁澹愁青筐叶尽蚕应老緑渚幽香注白苹差差小浪吹鱼鳞王孙骑马有归意林彩空中如细尘安得一生各相守烧船破栈休驰走世上方应无别离路傍更长千枝桺春野行草浅浅春如翦花压李娘愁饥蚕欲成蠒东城年少气堂堂金丸惊起双鸳鸯含羞更问卫公子月到枕前春梦长呉苑行锦雉双飞梅结子平春逺緑牕中起呉江澹画水连空三尺屏风隔千里小苑有门红扇开天丝舞蝶俱徘徊绮戸雕楹长若此韶光嵗嵗如归来塞寒行燕弓弦劲霜封瓦扑䔩寒雕睇平野一㸃黄尘起雁喧白龙堆下午蹄马河源怒浊风如刀翦断朔云天更髙晚出榆闗逐征北惊沙飞迸冲貂袍心许凌烟名不灭年年锦字伤离别彩毫一画竟何荣空使青楼泣成血台城晓朝曲司马门前火千炬䦨干星斗天将曙朱网龛骖丞相车晓随叠鼓朝天去博山镜树香䒠茸袅袅浮航金画龙大江敛势避宸极两阙深严烟翠浓走马楼三更曲春姿暖气昬神沼李树拳枝紫牙小玉皇夜入未央宫长火千条照栖鸟马过平桥通画堂虎蟠龙㦸风悠扬帘闲清唱报寒㸃丙舎无人遗烬香春晓曲家临长信往来道乳燕双双拂烟草油壁车轻金犊肥流苏帐晓春鸡早笼中娇鸟暖犹睡帘外落花闲不埽衰桃一树近前池似惜红颜镜中老惜春词百舌问花花不语低回似恨横塘雨蜂争粉蘂蝶分香不似垂杨惜金缕愿君畱得长妖韶莫逐东风还荡揺秦女含嚬向烟月愁红带露空迢迢春愁曲红丝穿露珠帘冷百尺哑哑下纎绠逺翠愁山入卧屏两重云母空烘影凉簪坠发春眠重玉兔煴香桺如梦锦叠空牀萎堕红飔飔扫尾双金鳯蜂喧蝶驻俱悠扬桺拂赤栏纎草长觉后梨花委平緑春风和雨吹池塘春洲曲韶光染色如蛾翠緑泾红鲜水容媚苏小慵多兰渚闲融融浦日䴔䴖寐紫骝蹀躞金衔嘶岸上扬鞭烟草迷门外平桥连桺堤归来晚树黄鸎啼晚归曲格格水禽飞带波孤光斜起夕阳多湖西山浅似相笑菱刺惹衣攒黛蛾青丝系船向江木兰牙出土呉江曲水极晴揺泛灎红草平春染烟緜绿玉鞭骑马白玉儿刻金作鳯光参差丁丁暖漏滴花影催入景阳人不知弯堤弱桺遥相嘱雀扇团圜掩香玉莲塘艇子归不归桺闇桑浓闻布谷湘东宴曲湘东宴夜金貂人楚女含情娇翠嚬玉管将吹挿钿带锦囊斜拂双骐驎重城漏断孤帆去唯恐琼籖报天曙万戸沈沈碧树圜云飞雨散知何处欲上香车俱脉脉清歌响断银屏隔堤外红尘蜡炬归楼前澹月连天白照影曲景阳妆罢琼窗暖欲照澄朙香步懒桥上衣多抱彩云金鳞不动春塘满黄印额山轻为尘翠鲜红穉俱含嚬桃花百媚如欲语曾为无双今两身舞衣曲藕肠纎缕抽轻春烟机漠漠娇娥嚬金梭淅沥透空薄翦落交刀吹断云张家公子夜闻雨夜向兰堂思楚舞蝉衫麟带压愁香偷得鸎黄销金缕管含兰气娇语悲胡槽雪腕鸳鸯丝芙蓉力弱应难定杨桺风多不自持回头笑语西窗客星斗寥寥波脉脉不逐秦王巻象牀满楼朙月梨花白故城曲漠漠沙堤烟堤西雉子班雉声何角角麦秀桑隂闲游丝荡平緑朙灭时相续白马金络头东风故城曲故城殷贵嫔曾占未央春自从香骨化飞作马蹄尘兰塘辞塘水汪汪凫唼喋忆上江南木兰檝绣颈金须荡倒光团团皱緑鸡头叶露凝荷巻珠净圜紫菱刺短浮根鲜小姑归晚红妆浅镜里芙蓉照水鲜东沟潏潏劳回首欲寄一杯琼液酒知道无郎却有情长敎月照相思桺碌碌古词左亦不碌碌右亦不碌碌野草自根肥嬴牛生建犊融蜡作杏蔕男儿不恋家春风破红意女颊如桃花忠言未见信巧语翻咨嗟一鞘无两刀徒劳油壁车昆朙池水战辞汪汪积水连碧空重叠细纹交敛红赤帝龙孙鳞甲怒临流一眄生隂风鼍鼓三声报天子雕旗战舰凌波起雷吼涛惊白若山石鲸眼裂蟠蛟死滇池海浪相喧豗青翰画鹢相次来箭羽枪缨三百万踏翻西海生尘埃茂陵仙去菱花老唼唼游鱼近烟岛渺莽残阳钓艇归緑头江鸭眠沙草猎骑辞早辞平扆殿夕奉湘南宴香兔抱微烟重鳞叠轻扇仆饥使君马雁避将军箭寳柱惜离弦流黄悲赤县理钗低舞鬓换袖回歌靣晚桺未如丝春花已如霰所嗟故里曲不及青楼燕乐府杂咏六首陆龟䝉双吹管长短裁浮筠参差作飞鳯髙楼朙月夜吹出江南弄东飞凫裁得尺锦书欲寄东飞凫胫短翅亦短雌雄恋菰蒲花成子春风等君意亦解欺桃李写得去时真归来不相似月成弦孤光照还没转益伤离别妾若是姮娥长圜不敎缺孤独怨前回邉使至闻道交河战坐想鼓鞞声寸心攒百箭金吾子嫁得金吾子长闻轻薄名君心如不重妾腰徒自轻正乐府十首皮日休正乐府皮日休所作也其意以乐府者盖古圣王採天下之诗欲以观民风之美恶而被之管弦以为训戒非特以魏晋之侈丽梁陈之浮艳而谓之乐府也故取其可悲可惧者着于歌咏凡十篇名之曰正乐府卒妻悲河隍戍卒去一半多不回家有半菽食身为一囊灰官吏按其籍伍中斥其妻处处鲁人髽家家𣏌妇哀少者任用归老者无所携况当札瘥年米粒如琼瑰累累作饿殍见之心若摧其夫死锋刃其室委尘埃其命即用矣其赏安在哉岂无黔敖恩救此穷饿骸谁知白屋士念此翻欸欸橡媪叹秋深橡子熟散落榛芜岗伛伛黄发媪拾之践晨霜移时始盈掬尽日方满筐几曝复几蒸用作三冬粮山前有熟稲紫穟袭人香细获又精舂粒粒如玉珰持之纳于官私室无仓箱如何一石余只作五斗量狡吏不畏刑贪官不避赃农时作私债农毕归官仓自冬及于春橡实诳饥肠吾闻田成子诈仁犹自王吁嗟逢橡媪不觉泪沾裳贪官怨国家省闼吏赏之皆与位素来不知书岂能精吏理大者或宰邑小者皆尉史愚者若混沌毒者如雄虺伤哉尧舜民肉袒受鞭箠吾闻古圣王天下无遗士朝廷及下邑治者皆仁义国家选贤良定制兼拘忌所以用此徒令之充禄仕何不广取人何不广歴试下位既贤哉上位何如矣胥徒赏以财俊造悉为吏天下若不平吾当甘弃市农父谣农父寃苦辛向我述其情难将一人农可备十人征如何江淮粟輓漕输咸京黄河水如电一半沉与倾均输利其事识司安敢评三川岂不农三辅岂不耕奚不车其粟用以供天兵美哉农父言何计逹王程路臣恨路臣何方来去马真如龙行骄不动尘满辔金珑璁有人自天来将避荆棘丛狞唿不觉止推下苍黄中十夫制鞭䇿御之如惊鸿日行六七邮瞥若雁无踪路臣慎勿愬愬则刑尔躬军期方似雨天命正如风七雄战争时賔旅犹自通何如太平世动步却途穷贱贡士南越贡珠玑西蜀进罗绮到京未晨旦一一见天子如何贤与俊为贡贱如此所知不可求敢望前席事吾闻古圣人射宫亲选士不肖尽屏迹贤能皆得位所以谓得人所以称多士叹息几编书时哉又何异颂夷臣夷臣夲学外仍善唐文字吾人本尚舍何况夷臣事所以不学者反为夷臣戏所以尸禄人反为夷臣忌吁嗟蕐风衰何尝不由是惜义鸟啇颜多义鸟义鸟实可嗟危巢年累累隐在栳木花他巢若有雏乳之如一家他巢若遭捕投之同一罗啇人每秋贡所贡复如何饱以稲粱滋饰以组绣蕐惜哉仁义禽委戏于宫娥吾闻鳯之贵仁义亦足夸所以不遭捕葢缘生不多诮虚器襄阳作髹器中有库露真持以遗北虏绐云生有神每歳走其使所费如云屯吾闻古圣王修徳来远人未闻作巧诈用欺禽兽君吾道尚如此戎心安足云如何汉宣帝却得唿韩臣哀陇民陇山千万仭鹦鹉巢其巅穷危又极险其山独不全蚩蚩陇之民悬度如登天空中觇其巢堕者争纷然百禽不得一十人九死焉陇川有戍卒戍卒亦不闲将命提雕笼直到金堂前彼毛不自珍彼舌不自言胡为轻人命奉此翫好端吾闻古圣王珍禽皆舍旃今此陇民属每嵗啼涟涟乐盖六艺之一也乐部诸书孟坚着诸经籍之首贵与列诸经鲜之后陈氏直厠诸子录杂艺之间愈趋而愈微眇迨陈三山撰乐书二百卷凡雅俗胡部音噐歌舞下及优伶杂戯无不脩载博则博矣但腐气逼人而泉飞云散之趣湮没殆尽能不为之三叹邪太原郭茂倩集乐府诗一百卷采陶唐迄李唐歌谣辞曲略无遣轶可谓抗行周雅长揖楚词当与三百篇并垂不朽惜乎至元间童万元家本凡目录小序率意节略岁月既久黵灭不能句读回匄大宗伯钱师荣木楼所蔵宋刻毛自雠正九閲月而告成恨未得徐陵王台新录吴竞古乐府词并付筑氏耳虞山毛晋识乐府诗集巻第一百