道德真经集义正统道藏三家本十卷洞神部玉诀类道德眞经序覆四太上道德上下篇凡五千余言内而葆鍊存养之道外而修齐治平之事无不备焉此所谓内圣外王之学也史氏列之申韩间世因称之黄老刑名则与道家者流之所谓大殊不能无病焉盖周衰王道浸微其垂世拯俗之意寓焉而非一本诸自修也而曹参盖公以清静无爲有验于治其用之去经世之理不远矣矧出世之教由是而大者焉或不求其端绪之奥一概訾以爲虚无怪诞之说是岂眞知道者哉古今注疏凡百余家各持其见而必以辞理该贯者爲善荀理塞义晦辞虽工无取焉盱江道纪危大有端谨有志行间探索诸家择其尤善者类编成集将募工锓梓以传其志亦勤矣使善味之者求之言外践之身心则葆鍊存养之道内充而修齐治平之事亦外着矣道岂二哉因其请遂冒书于篇首岁昭阳作噩仲冬晦日嗣四十三代天师三洞弟子张宇初谨序太上道德经乃吾道经之祖也以无爲自然爲体以谦退慈俭爲用以致修齐治平之道靡不具焉葛玄眞人曰五千文实道德之源大无不包细无不入天人自然之经倪文节公曰老子五千文诚修身治国之要道济时救世之良剂也由此而观非特道经之祖也三教诸经亦岂外此而别有其理哉当今圣明在位特加崇尚复设道司以掌其教后之学者必谙通经义然后授以度牒奈何世俗凋弊读亦未知况其义乎大有尝于祝釐之暇将诸家注释校之或异或同有得有失学者于此不能无惑于是将河上公及何心山等十余家注解取其训释详明理长意同而不牵强者集成一部上下二卷名曰道德经集义欲俾后之学者知一定之论而无异同之惑也若夫因义以明经因经以造道而乐乎无爲之业者岂无其人焉时洪武丁卯盱江道纪危大有焚香谨书集义姓氏河上公吕氏何氏李氏刘氏倪氏林氏苏氏董氏晁氏柴氏吴氏道德真经集义正统道藏三家本十卷洞神部玉诀类道德眞经集义卷之一盱江危大有集第一章道可道非常道名可名非常名无名天地之始有名万物之母何氏曰夫道者元炁虚无混沌自然二仪从之而生万有资之而形不可得而名强爲之名曰道故首章之首宜以道一字句絶如经中道沖而用之之章亦是首揭一道字尊而称之以示人于以见其高无上其大无对名以道立故併标云下句可道可名者所谓道术爲天下裂以名爲表者也常道常名者所谓虚无生自然自然生道绳绳不可名者也夫道乃常道则名乃常名而可道可名皆其暂也曰可则有可有不可云胡而常所谓强然即不然也曰常则无可无不可云胡而变所谓自然即常然也道其体而名其用也有固爲名而无亦名也道原于无窅然空然以名天地之始物生于有油然勃然以名万物之母李氏曰虚无自然眞常之道本无可道可道之道非眞常之道元始祖炁化生诸天随时应变之道也道本无形可名之名非眞常之名天地运化长养万物着于形迹之名也林氏曰道不容言才涉有言皆落第二义故常无欲以观其妙常有欲以观其徼此两者同出而异名同谓之玄何氏曰无非暂无自古固然故曰常无列子太易者未见炁也太初炁之始也太始形之始也太素质之始也循之不得故曰浑沦于无而观岂不微妙有非暂有无时不然故曰常有列子易变而爲一一变而爲七七变而爲九九复变而爲一一者形变之始又曰有形则复于无形于有而观岂无归徼此徼字老列二注皆云归也乃归宿之义庄子至无而供其求时骋而要其宿此也一有一无欲于两者并观而得之他有所不欲观者非其道也观此两者本同也因出而异名经曰天下万物生于有有生于无故本同而名异妙无非无妙有非有故曰有常可使无无常可使有有无同名爲常故得同称爲玄也有无一也无固玄也有亦玄也故曰同玄经曰万物并作吾以观其复复命曰常经中三观曰妙曰徼曰复然后知观复之观徼妙一也林氏曰常无常有两句此老子教人究竟处此两欲字有深意欲者要也要如此究竟也有与无虽爲两者虽有异名其实同出能常无常有以观之则皆谓之玄玄者造化之妙也以此而观老子何尝专尚虚无若专主于无则不曰两者同出矣不曰同谓之玄矣倪氏曰无与有皆道之常常无道之未形者也常有道之已着者也道常无亦常有有无相生不可缺一道之常无者欲人观道之妙也妙者精而在其中者也道之常有者欲人观道之徼也徼者粗而在边者也世谓老子专言无不言有以此首章有无并举未尝偏有所取舍也于首章言之可见其作书之意也诸家说多以无欲有欲爲句夫欲者道之蔽也无欲可尔岂可有哉吕氏曰观妙者观于内也妙者神也神者妙万物而爲言也故内观者摄动心止欲念聚神光结正炁凝胎眞也太上有内观定观之经仙眞有收视返听之诀眞诰曰内观者爲灵仙之根也徼边隅也又归也董氏曰凡远而无所至极则其色必玄其在人心乃渊默无象之义关尹子所谓不可测不可分故曰天曰命曰神曰玄合曰道是也或曰诸家皆以常无欲常有欲句解之今独取常无常有句解者何也曰诸家皆以常无欲常有欲句解者理非不通也但与下文同谓之玄意不相属若常有欲岂可谓玄又曰有欲者亡身亡身爲玄可乎又有以常有欲爲运用工夫此说非不妙亦未免牵强耳不若常无常有句絶者平易而理长也今故取之玄之又玄衆妙之门何氏曰妙固妙也徼亦妙也故曰衆妙林氏曰玄之又玄者赞言其妙也衆妙即易所谓妙万物者也门言其所自出也此章人多只就天地上说不知老子之意正要从心上理会吕氏曰玄者微妙之极也又曰玄天也玄之又玄则天中之天鬰罗箫台玉山上京在人乃天谷神宫也爲脑血之琼房津液之山源百灵之命宅自已长生大君居之人能以神内观于天中之天则胎仙自成天门自开万神从兹而出入故曰衆妙之门柴氏曰干坤阖辟体用出入之所何莫由斯门也刘氏曰玄之又玄谓元之始自然也此乃衆妙之门户此章首论道次论天地又以次论人心可谓尽之矣学者当默识之董氏曰理事皆从此出故云衆妙之门第二章天下皆知美之爲美斯恶矣皆知善之爲善斯不善矣何氏曰夫道者无状之状无物之象陶冶变化天地之美具焉一阴一阳之道继善成性知之者不如忘所知况天下皆知乎哉故知美爲美不如不知之美爲至美人皆知爲美则美中有恶以知之浅也知善之爲善不如不知之善爲至善人皆知爲善则善有不善以知之外也吕氏曰夫体道全德之士与物混成等其自然夭下皆知其美者自美吾不知其美善者自善吾不知其善大齐物我超乎对偶之外岂有美恶善不善之爲对哉世人不悟乎未始有物溺于私见或以貌象声色爲美功名富贵爲善妄心一起虽恶而美之虽不善而善之今之所弃后或用之昔之所是今或非之则美与恶善与不善奚择焉吴氏曰美恶善不善之名相因而有以有恶故有美以有不善故有善皆知此之爲美则彼爲恶矣皆知此之爲善则彼爲不善矣欲二者皆泯于无则无美恶善不善矣林氏曰此章即有而不居之意有美则有恶有善则有不善美而不知其美善而不知其善则无恶无不善矣故有无相生难易相成长短相形高下相倾音声相和前后相随何氏曰夫言无必有言有必无相生也难作于易易图于难相成也尺有所短寸有所长相形也高岸爲谷深谷爲陵相倾也鹤鸣子和如声音形动影随如前后善否美恶常对立于天下凡小知小识有美有善不如不识不知尽善尽美也李氏曰有生于无无生于有难事易易事难长则短短则长才有高便有下有声音便相和前随后后随前故有无难易互相倚伏有美便有恶有善便有不善也吕氏曰两仪既立物物爲对故相生之以有无相成之以难易相形之以长短相倾之以高下相和之以音声相随之以前后动涉有爲也林氏曰此六句皆喻上面美恶善不善之意欧阳修曰前后之相随长短之相形推而广之万物之理皆然也老子之爲书其言虽若虚无而于治人之术至矣是以圣人处无爲之事行不言之教何氏曰圣人能知无知道之枢机故人皆事事我处无事之事于物与之爲娱吾何心于事人皆言言我行不言之言言未尝言与人并立而使人化吾何心于言吕氏曰且有无难易长短高下音声前后既有对偶未免乎累是以圣人遗物离人独立乎万物之上不与物爲对经所谓独立而不改物无能偶之者故能爲无爲事无事忘言忘象默符自然岂假容声哉南华言至爲去爲至言去言故曰处无爲之事行不言之教万物作而不辞生而不有爲而不恃功成不居夫惟不居是以不去何氏曰圣人作而万物睹万物作圣人乌得而辞虽不辞生之爲之之责而亦不有不恃不居其成而功在圣人自不可却而去者势也非圣人意也林氏曰天地之生万物千变万化相寻不已何尝辞其劳万物之生盈于天地而夭地何尝以爲有如春生秋杀而造化何尝恃以爲能故曰生而不有爲而不恃其意只在于功成而不居故以万物作焉而不辞三句发明之作犹易坤作成物也此即舜禹有天下而不与之意有其有者不能有无其有者能有之书曰有其善丧厥善故曰夫惟不居是以不去李氏曰不辞不有不恃不居彼此两忘有无不立是以眞一常存而不去也吕氏曰圣人体道在己其用心也不劳其应物也无方故万物并作随感而应若谷应声美恶皆赴无所辞也故曰万物并作而不辞自形自色自生自化各极其小大而遂其性孰有之哉关尹子物非我物不得不应我非我我不得不养故应物而未尝有物养我而未尝有我故曰生而不有泽及万世而不爲仁覆载天地而不爲大故曰爲而不恃功盖天下而似不自己出认之则惑矣故曰功成不居有居则有去古今是也在已无居物莫迁也惟其不自居不自有不自恃所以与物翱翔于万物之上而自若未始或去也吴氏曰作谓物将生不辞不有不恃不居此天地无爲之事也不去常存也天地不居成物之功故其功常乆而不去董氏曰此章进学者于名迹两忘之地也第三章不尚贤使民不争不贵难得之货使民不爲盗不见可欲使心不乱李氏曰不矜自己之贤能则民淳不贵奇货则民富不见可欲则心定吴氏曰尚谓尊崇之贵谓寳重之见犹示也不尚之不贵之是不示之以可欲使民之心不争不爲盗是不乱也林氏曰尚矜也我以贤爲矜尚则必起天下之争禹惟不矜天下莫与汝争能便是此意我以寳货爲贵则民皆有欲得之心其弊将至于爲盗人惟不见其所可欲则其心自定是以圣人虚其心实其腹弱其志强其骨李氏曰虚其心全性也实其腹全命也弱其志全神也强其骨全形也吕氏曰前言不贵难得之货不见可欲即是虚其心也不尚贤即是弱其志若曰止是虚其心则恐泥于顽空若曰止是弱其志则恐不能自立故复言圣人之治身也须虚其心更须实其腹既弱其志更须强其骨虚者实之对弱者强之敌灵台朗彻虚室生白不受一尘是虚其心也心既虚矣不能吐纳太和咀嚼沆瀣饮玄英之炁母食大梵之夭粱以实其腹徒守性空安能脱胎神化白日上昇也哉由是观之虚心实腹不可偏废也明矣以谦自下以卑自牧是弱其志也志既弱矣然闻道不能锐于力行则无所卓立安得如易所谓天行健君子以自强不息内鍊之士或斡旋泝流上通三关而补于脑脑满则骨强矣弱志强骨不可偏废也亦明矣何氏曰虚心者清本超原也实腹者积精累炁也离虚坎实之道其神全矣弱志者专炁致柔也强骨者闻道勤行也坤顺干徤之道其德全矣柴氏曰无自贤无贵货无所欲则心中自虚灵腹中气自实心虚无物志自柔和腹中有养骨自强徤矣常使民无知无欲使夫知者不敢爲也爲无爲则无不治何氏曰神与德俱全自有不言之化使民由之而不自知也昔有知而今无知昔有欲而今无欲庄子同乎无知其德不离同乎无欲是谓素朴素朴而民性得矣岂敢自私用智而他爲哉下之人则不敢爲上之人则爲无爲薫然至治之感无迹可寻林氏曰古者其民淳朴而无所知无所欲虽其间有机巧心者所知虽萌于心而亦不敢有作爲也圣人之治天下也如此圣人于世亦无所容心其爲治也皆以无爲爲之所以无不治也吕氏曰无爲即道也圣人以道唱于上百姓以道和于下朝斯夕斯颠沛必于是造次必于是非道不行非道不言凡所作爲则无爲之道若爲于有所爲则心劳形役而终于惫矣爲之于无所爲者虽服饵英华嘻吸天炁漱咽云液运鍊玄珠上际于天下蟠于地妙用纵横神凝迹移百体俱理矣故曰爲无爲则无不治董氏曰此章言忘贵尚泯思虑则复于无爲而合至理也第四章道沖而用之或不盈渊兮似万物之宗吴氏曰或疑辞不敢必也道之体虚人之用此道者亦当虚而不盈盈则非道矣渊深不可测也宗者宗祖之宗族之统也道者万物之统也故曰万物之宗似者亦不敢必之辞也何氏曰沖虚也道贵以沖虚爲至用也庄子知无用而始可言用如盈则中不虚其用小矣似者杳乎难正言之也虚之至也林氏曰沖虚也道体虽虚而用之不穷或盈或不盈随时而不定也似者以疑辞赞美之也万物之宗即庄子所谓大宗师也李氏曰道沖而用之或不盈谓不自满也不自满者必受益挫鋭解纷虚中忘我之谓也吕氏曰天一生水其用在中故曰沖沖字从水从中言炁中有眞一之水是名爲沖沖者炁也和也金华眞人曰沖和入体以活谷神能知沖用飞升崑崙正言道以沖炁爲用也严君平曰沖以虚爲宅和以无爲家以虚无爲之用自然不至于盈溢也惟其不盈故能渊兮似万物之宗夫渊者至深而不可测至静而莫能动之谓也万物之宗即至道尔宗者祖也生一生二生三生万物则道者岂不爲万物之宗祖乎挫其鋭解其纷和其光同其尘吴氏曰夫鋭者必钝光者必暗犹盈者之必溢道不欲盈故鋭者挫之而不欲其鋭光者和之而不欲其光此四句言道之用不盈也林氏曰挫其鋭言其磨砻而无圭角也解其纷言处其纷扰之中而秩然有条也光而不露故曰和其光无尘而不自洁故曰同其尘李氏曰挫鋭解纷和光同尘者虚中忘我之谓也吕氏曰挫其鋭者摧挫其刚鋭名利之气澹泊自居不露圭角之谓也解其纷者解释其纷譁扰乱之心沉默自处不与物交之谓也光者光华也尘者尘俗也庄子曰宇泰定者发乎夭光儒者曰充贪而有光辉之谓大今也以沖爲用则云腴夭光日精月华流入四肢内既充实光辉自然发越莫不粹然见面而盎背其与常人亦异矣沖和既实于内神光又发于外直须温柔平易混世同尘并处杂居而不决择不然则人将指爲傲世怪诞不经之人也何氏曰其虚云何挫其鋭解其纷和其光同其尘也此四者泯然无迹则心如太虚谷以虚应道以沖用此章两言似或者所谓活句宜详味湛兮似或存吴氏曰湛澄寂之意道之体虚故其存于此也似或存而非实有一物存于此也此一句言道之体虚也吕氏曰湛澄清莹彻似或存者如在而非在非有非无之象也仰之弥高钻之弥坚瞻之在前忽然在后是也林氏曰若存若亡似有似无故曰湛兮似或存也吾不知谁之子象帝之先吴氏曰吾不知谁之子问辞也象帝之先答辞也象言天有象帝言天之主宰也夭亦由道而生故曰象帝之先李氏曰象帝之先者太极未分前也吕氏曰黄庭经问谁家子在我身即所谓吾不知谁之子也即自己性眞自古以固存长于上古而不爲老故曰象帝之先董氏曰此章言妙本沖虚而其用不测也第五章天地不仁以万物爲刍狗圣人不仁以百姓爲刍狗吴氏曰仁谓有心于爱之也刍狗缚草爲狗之形祷雨所用也既祷则弃之无复有顾惜之意夭地无心于爱物而任其自生自成圣人无心于爱民而任其自作自息故以刍狗爲喻盖圣人之心虚而无所倚着若有心于爱民则心不虚矣林氏曰生物仁也天地虽生物而不爲功与物相忘也养民仁也圣人虽养民而不以爲恩与民相忘也不仁不有其仁也刍狗祭则用之已祭则弃之喻其不着于意而相忘尔经曰上德不德是以有德不仁犹不德也庄子大仁不仁又曰至德之世相爱而不知以爲仁也亦是此意吕氏曰天地无恩而大恩生圣人不仁则大仁成以其无私也故谓之不仁夭无私覆地无私载圣人无私化当生则生当死则死惟元炁之所运天地圣人未尝容心于其间譬犹刍狗耳刍者草也束刍爲狗以供祭祀当其用也盛以中箧被以文绣尸祝斋戒以将之敬之至也及其已事行者践之爨者焚之抑无用之弃物耳夭地于春生夏长之时疑若仁爱之厚及其凋落之际天地所不能生圣人于矜怜抚养之时疑若仁爱之厚及其死亡之际圣人所不能救亦犹尊刍狗于未祭之前而弃之于已祭之后未祭之前所当敬也已祭之后所当弃也故以刍狗爲万物百姓生杀之喻不如是则不足以见天地圣人之无私因其不仁乃所以见天地之大也李氏曰天覆地载化民育物可谓至仁言不仁者忘其所自也圣人爱民治国亦复如是修身养命亦复如是天地之间其犹橐籥乎虚而不屈动而愈出多言数穷不如守中吴氏曰橐籥嘘风炽火之器也天地间犹槖籥者橐象太虚包含周遍籥象元炁氤氲流行之用不屈谓其动也直愈出谓其生不穷惟其橐之虚而籥之化化者常伸故其籥之动而橐之生生者日富在天地之间如此其在人也则惟心虚无物而气之道路不壅故炁动有常而虚中之生出益多数犹速也穷谓气乏人而多言则气耗损是速其匮竭也不如虚心固守其神使外不入内不出则其中虚也无涯而所生之气亦无涯矣林氏曰橐籥用而风生其体虽虚而用之不屈动则风生愈出愈有天地之间其生万物也亦然橐籥之于风何尝容心焉天地之于生物亦何尝容心焉故以此喻之多言数穷不如守中者意谓天地之道不容以言尽多言每每至于自穷不如默然而忘言孔子曰子欲无言天何言哉四时行焉百物生焉正此意也李氏曰此章乃结上章道沖而用之之义夭地之间其犹橐籥者虚中也虚而不屈者无心也动而愈出者应变无穷也不如守中者亦虚中而已陆氏释屈作竭文始妙道眞人问老子曰道德修身至要在于何章老子曰在于守中抱一深根固蒂曰何谓守中老子曰中者中宫也原夫赤子在母腹中脐蒂与母脐蒂相连暗注母炁母唿亦唿母吸亦吸绵绵十月气足神备脱蒂而生亦犹果之受气既足脱蒂而下也脐间深入三寸谓之中宫亦曰黄庭男子谓之气海女人谓之子宫吾昔受太上道君诀曰勤守中莫放逸外不入内不出还本元万事毕勤守中者一意以守元海也不出入者令往来之息兀然注于中宫气海勿使息之出入也还本元者脐间乃一万二千五百息之源五脏六腑生气之本以息还归本源以神御之使息定息住也右此乃吕氏本所载第六章谷神不死是谓玄牝吕氏曰谷者天谷也神者一身之元神也天之谷含造化容虚空地之谷容万物载山川人与天地同所禀亦有谷焉其谷藏眞一宅元神是以人之头有九宫上应九天中间一宫谓之泥丸又名紫府九宫之外别有一宫亦有数名一名寥天又名天关又名玉京山崑崙顶太渊池又名天谷乃元神所住之宫其空如谷而神居之故谓之谷神神存则生神去则死且日之接于物夜则交于梦者神不安其居也使其去而不还游而不返则死生之途隔矣由是观之人不能生而神生之人不能死而神死之然谷神所以不死者由玄牝也玄阳也天也牝阴也地也玄者夭之色纯阳虚无之炁轻清而浮于天其字从无从火自无而生居于玄元之宫故爲玄也牝者地之性也纯阴谷实之气重浊而沉于地其字从气从米自有而生居于牝元之府故爲牝也二炁升降于唿吸之间有法以制之逆其所顺使阴不得而长还其所生使阳不得而微以无爲有易有爲无以坤元谷实之气升而出之以天元虚无之炁降而归之天炁既归于身则阴滓自然荡尽复爲纯阳之人矣故曰还将上夭炁以制九天魂然则玄牝二炁各有深㫖非遇至人授以口诀不可得而知也苟知二气之所由则知玄牝之妙食其太和袭其炁母以养其神神依其炁得以归其谷而不死岂非玄牝之功乎故曰谷神不死是谓玄牝灵枢神景内经天谷元神守之自眞上下玄牝子母相亲又曰玄牝乃天地之器夺之以神得之以眞昇降之道也何氏曰谷虚也神所舍也人自壮趍老自老趍死以精神耗散不知安静颐神虽日宴坐而驰心于外则谷不虚而神不存何以不死惟求精于杳冥求物于恍惚形神洞达与道合眞可以长生玄天也虚也牝地也静也人能积虚以通神致静以养眞则玄牝不死之道得矣李氏曰谷神不死虚灵不昩也玄牝者一阴一阳也玄牝之门是谓天地根吕氏曰既以昇降爲玄牝则门者乃玄牝二炁出入之门户也泥丸宫之前有明堂明堂下通于鼻故鼻爲玄门鼻通六府出入者轻清之炁以接于夭故谓之夭根牝元宫之上有黄庭黄庭通重楼而至口故口爲牝门口通五脏出入者重浊之炁以接于地故谓之地根世人不穷其本不究其源便以鼻爲玄口爲牝则玄牝之门又将何以名之此由不造其妙也何氏曰致虚极守静笃入得此门夭地之根尽在是矣盖天付以炁地付以精聚而爲神此其根也根不拔则命可乆也故曰我命在我不在夭地又曰我与夭地分一炁而治自守根本是也倪氏曰玄者阳也干也天玄是也牝者阴也坤也牝马是也门者所由出入干坤一阖一辟也根者犹木之根生之本也易所谓易有太极是生两仪又曰干坤易之门是也李氏曰一阖一辟生天生地刘氏曰玄阳也牝阴也门者二炁橐籥之门如前章云衆妙之门亦如语云谁能出不由户何莫由斯道也未有天地先有元炁是谓天地之根也绵绵若存用之不勤吕氏曰绵绵者不絶如线之谓也当其玄牝二炁入乎其根闭极则失之于急任之则失之于荡皆非正也欲其绵绵续续勿令间断若存而非存若无而非无眞息来臻于泰定之中如龟之藏如蛇之蛰未尝至于勤劳迫切也庄子云古之眞人其息深深息之以踵灵枢内经混沌灵感昇云炼根绵绵不息用之胡勤何氏曰绵绵永存绳绳不穷湛兮似或存也用之虽不可既终身有不勤者勤则劳且竭矣太史公曰几人所生者神也所托者形也神太用则竭形太劳则弊形神离则死吴氏曰绵绵谓长乆不絶存谓神之存勤劳也凡气用之逸则有养而日增用之勤则有损而日耗言神长存于中则气不消耗也李氏曰一阖一辟往来不息莫知其极动静不惑不劳功力生生化化而无穷也列子全载此章乃曰黄帝书曰云云按葛仙公内传黄帝时老君爲广成子爲帝说此经故帝着书乃引此章云天地长乆天地所以能长且乆者以其不自生故能长乆何氏曰天地一于生物而不自生经曰生而不有长而不宰是谓玄德皆言夭地不自生乃能长生故曰博厚所以载物高明所以覆物悠乆所以成物记三言物皆主于生物而不言天地之自生李氏曰天不自天地不自地故生不息林氏曰此章以天地喻圣人无容心之意天地之生万物自然而然无所容心故千万岁犹一日也是以圣人后其身而身先外其身而身存非以其无私邪故能成其私何氏曰圣人配夭地而无疆奉覆载以无私以劳天下岂不以夭地与我同根万物与我同体人皆取先己独取后自后而人先之人皆取实己独取虚形外而道存之又曰圣人以道爲身而无身何私之有此其所以参天地而无穷欤吴氏曰后谓卑贱在下先谓尊高在上外谓清静无爲存谓长生住世无私谓后其身外其身成其私谓身先身存圣人非欲成其私也而自有身先身存之效假设衆人有心成其私者言之则爲能成其私也李氏曰圣人不自圣故与天地合德林氏曰圣人之修身无容心于先后无容心于内外故莫之先而常存是以无私而能成其私此一私字非公私之私也若以爲公私之私则不得谓之无容心矣此语是老子诱人爲善之意及释氏翻出来则曰眞空实有眞空便是无私之意实有便是能成其私之意河上公曰人以爲私者欲以厚己也圣人无私而己自厚故能成其私道德眞经集义卷之一道德真经集义正统道藏三家本十卷洞神部玉诀类道德眞经集义卷之二覆五盱江危大有集第八章上善若水水善利万物而不争处衆人之所恶故几于道林氏曰此章又以水喻无容心之意上善者至善也谓世间至善之理与水一同水之爲善能利万物而何尝自以爲能顺流而不逆不争也就卑就湿不以人之所恶爲恶也以此观水则近道矣几近也吴氏曰上善至极之善有道者之善其若水者何也盖水之善以其灌溉浣濯有利物之功而不争处高洁乃处衆人所恶卑污之地故几于有道之善几近也吕氏曰得天一之妙体道一之端全上善之功者莫过于水水者方圆凝释俱协其宜是以圣人研其道法其善应变随时如水之性或刚或柔或方或圆无可无不可故曰上善若水至人由一以贯道即道以会一故以水喻心以心造道且参同契言一者道枢知白守黑彭眞人所解皆爲一也盖金液玉液爲金丹之道枢灌溉五脏滋溢三田漱咽则顺下斡旋则泝流黄庭经言漱咽灵液灾不干夫炁中有眞一之水水中有眞一之炁是以华池爲上善之利源也居善地心善渊与善仁言善信政善治事善能动善时何氏曰首句上善若水非徒以水爲善甚欲人皆似之与水相似俱备此善之上也若水者若道也故人之善居若水之于地水得地而流地得水而柔岂有挟其所居乎人之善心若水之于渊人无鉴于流水鉴于止水岂有失其本心乎人之善与若水之于仁则酌彼注兹岂肯以人从欲乎人之善言若水之善信则如潮之有时岂得自食其言乎人之善政若水之于治则如手中准岂复高下其手乎人之善事若水之于能则能方能圆岂不达权尽变乎人之于动若水之于时则时止时行岂不应机任运乎李氏曰居善地利物也心善渊容物也与善仁生物也言善信应物也政善治化物也事善能成物也动善时顺物也夫惟不争故无尤林氏曰上七句之善皆言有道之士其善如此而不自以爲能故于天下无所争亦无尤怨之者此即汝惟不争天下莫与汝争能解者多以此爲水之小善七故其说多牵强非老子本㫖何氏曰兼其数善又始此不争终此不争善之善者也谁能似之故无尤夫不善故有尤既善矣而不免于争则亦有尤有善且无争又何尤爲此若水之爲善而与道相似者欤李氏曰水取柔和之义处下之义也利物无争故无尤吴氏曰夫惟有道者之上善不争处上而甘处下故人无尤之者尤谓怨咎故欲上人者不免有争心有争则有尤矣第九章持而盈之不如其已揣而鋭之不可长保林氏曰此章只言进不如退故以持盈揣鋭爲喻器之盈者必溢持之则难也不如不盈之易持耳已者勿盈之意也揣治也鋭铦也治器至于极铦极鋭无有不折不如不鋭者可以长保吴氏曰持捧之也已止也此章谓道不欲盈盈则易至于溢也不如已之而不使盈也锋者不可以鋭鋭者则易至于剉而不可长保其鋭矣盈之则不可长保其盈亦由是也刘氏曰盈则必虚戒之在满鋭则必钝戒之在进金玉满堂莫之能守富贵而骄自遗其咎功成名遂身退天之道林氏曰富贵而至于金玉满堂必不能长保居王公之位而至于骄盈必遗其咎故欲全其功保其名者必知早退乃爲夭道功成名遂是随其大小而能自全者故曰成曰遂若不知自足则何时爲成耶何时爲遂耶此四字须扔细看吴氏曰世有金玉满堂而不能守者何哉盖因富贵而骄自壝其咎耳是以功成名遂身退乃合天之道此言不可盈之也金玉满堂谓富骄谓盈之者自遗由己所致非由乎人功成名遂谓贵身退谓不盈之者天之道虚而不盈故四时之序成功者去李氏曰功成名遂身退戒盈劝谦之义吕氏曰易曰知进退存亡而不失其正者其惟圣人乎陆希声曰持大器而满盈虽惧之不如早止居大位而亢极虽忧之不如早退至于从赤松之游泛扁舟而去亦明于持盈之义也刘氏曰金玉必累戒之在贪富贵必淫戒之在傲功成名遂必危戒之在不知止老子之言深欲救人非谓絶人事处山林者可以入道虽居富贵功名之域皆可勤而行之第十章载营魄抱一能无离乎专炁致柔能婴儿乎何氏曰抱一无离子能守一一亦守子也专炁致柔能婴儿经曰含德之厚比于赤子骨弱筋柔而握固专炁者纯气之守也致柔至和不迁也此大人者不失其赤子之心也林氏曰载犹车载物也婴儿未有见闻则其气专致者极也柔者顺也能如婴儿专气致柔则能抱一矣故曰专气致柔能婴儿乎此老子设问语也盖曰人能如此乎此下数句皆然吕氏曰魂强者生之徒魄壮者死之徒盖魂者属于阳而喜于清虚魄者属于阴而好营扰盖魄者阳之贼也且魄之爲物喜人耽于声色尚于浮华迷于昏寐驰骋游走耗人精气使人趍于死地形谢之后得以享其祭祀也是以圣人以神御炁以形制魄法地之用安静厚载镇以不动阴魄虽欲营营动我念虑其可得乎故曰载营魄原其载之之法则抱一无离之耳抱一者如鉴之含明明岂离于鉴乎犹恐载之不至故虽纯一而不杂静一而不变是谓不二乃能神全而不亏精用而不竭未尝须臾离也故曰抱一能无离乎且神不治则气乱神治则气不妄作矣至人善于调御专于精诚乳之以虚息之以踵纯粹柔弱其养炁如灵龟其养神也如婴儿婴儿含德之厚居不知所爲行不知所之故曰专气致柔能婴儿乎李氏曰载营魄犹车载物之喻魄好运动好驰骋好刚鋭故曰营魄魄属阴阴盛则害阳情盛则役性能制伏者抱一无离致柔无疵无爲爲雌无知使阴魄不能肆其情至于魄伏阴消则神灵性寂矣不用拘束自然不动如获寳满载而归自抱一以下纯是载营魄之义涤除玄鉴能无疵乎何氏曰关尹子知心无物则知物无物知物无物则知道无物故不敬玄妙之言心恩玄妙者神愈伤此言濯去玄覧除心之瑕乃无疵也吕氏曰外不爲魄所荡内不爲气所使涓涤思虑絶弃情慾是谓玄览夫玄览者观其妙而非目之所见除至眞之外一切屏去表里虚彻空洞自然灵府湛寂始能玄覧既能玄览爲玄览碍玄覧亦除则无疵矣李氏曰不见不闻尘净鉴明董氏曰夫玄妙之见不除是爲解缚涤除之迹犹存是爲觉碍无疵则法爱忘而能双泯矣爱国治民能无爲乎何氏曰黄帝书富国安民者鍊气之法也圣人以身爲国以心爲君精气爲民民安国泰民散国虚心无爲则气和气和则万寳结心有爲则气乱气乱则英华散矣吕氏曰至人治身亦犹治国爱其民所以安其国爱其气所以保其身善爱身者以心爲君以血爲臣以气爲民一其性养其气使充塞百关珍之调之使其自然又何爲之有治国治身义均一体李氏曰不动不摇道泰时清天门开阖能无雌乎何氏曰庄子有乎出有乎入入出而无见其形是谓天门又曰其心以爲不然者天门弗开矣此言天门即玄门也一阖一辟之变守静守柔乃守雌也林氏曰天门者天地间自然之理也倪氏曰天门者干也易谓之户有开必有阖开阖相爲用者也能无雌诸家皆作能爲雌然以上文例之曰能无雌乎是不欲其有疵也曰能无爲乎是不欲其有爲也今曰能无雌是不欲其有雌也老子以柔爲上宜欲雌者而曰无雌盖一于雌而无雄是能阖而不能开也非天门也故发无雌之义欲以阳济阴也诸本皆曰能爲雌独倪氏曰能无雌然以上下文观之不若无雌文意爲顺或云雌静而不滞于静乃无雌也又曰无雌乃无阴邪以间之也亦通明白四达能无知乎何氏曰明白四达觉也照也能若无知则觉而不照见而常寂所谓无知乃眞知也吕氏曰性夭朗彻光被四表洞烛八荒实而若虚有而若无智周万物而返智于愚明并三光而归于昩使人曰用而不知故曰明白四达能无知林氏曰明白四达无所不通而以无知爲知则能抱一矣李氏曰出聪屏智和光同尘生之畜之生而不有爲而不恃长而不宰是谓玄德何氏曰爲物不贰则其生物不测圣人身拟夭地爱养万物生者道畜者德虽生与不生同虽爲与不爲同虽爲器长与不长同虚之至静之极也玄天德也宁复有之恃之宰之以累其通玄之妙德乎李氏曰生之畜之不有不恃不宰者忘其所自也吴氏曰生之者虽有所生而实无心以生之故曰不有畜之者虽有所爲而实无心于爲之故曰不恃如爲官长者虽宰夫民而实无心于长之故曰不宰此所以爲玄妙不可测之德也林氏曰生之畜之言造化之间生养万物也造化何尝恃之以爲有何尝恃之以爲能虽爲万物之长而何尝有宰制万物之心如此而后谓之玄妙之德此章之意大抵主于无爲而爲自然而然第十一章三十辐共一毂当其无有车之用埏埴以爲器当其无有器之用凿户牖以爲室当其无有室之用故有之以爲利无之以爲用李氏曰以辐辏毂利车之用即总万法归心全神之妙也辐不辏毂何以名车法不归心无以通神毂虚其中车所以运行心虚其中神所以通变故虚爲实利实爲虚用虚实相通去来无碍即上章载营魄之义也至于无物可载辐毂两忘车复无也犹心法双忘神归虚也器与室并同此义吴氏曰辐轮之轑也毂轮之心也无空虚之处也埏和土也埴土之粘腻者有此车此器此室皆所以爲天下之利也故曰有之以爲利车器室皆以中虚爲用故曰无之以爲用人之实腹有气所以存身所谓爲利也虚心无物所以生气所谓爲用也故取此二物爲喻也林氏曰三者皆是譬喻虚者之爲用车器室皆实有之利也而其所以爲车爲器爲室皆虚中之用也以此形容一无字可谓奇笔吕氏曰车以虚而运行器以虚而容物室以虚而四达引此三者详言之贵乎以物喻己存无守有焉故有则存乎器无则存乎道至人假有爲之体鍊无爲之神非有则无以施其利非无则无以致其用以形爲存生之利以虚爲致神之用有爲则利于物无爲则利于用何氏曰有不能用有者形也以无而用有者神也毂以一孔之虚而运三十辐之衆岂以车爲车盖以车之无处而用车也陶爲坏如未冶则败速器固以埏成苟不虚其中物于何受岂以器爲器盖以器之无处而用器也宫室虽美塞以墻壁将焉用此升堂必自户牖岂以室爲室盖以室之无处而用室也身也物也犹车器室皆形质之具也道也心也犹毂牖等有神明之妙焉易曰形而上者谓之道形而下者谓之器不但先道而后器无形而有形而一器之中自具一道所以运斯器者人见其器之实有吾见其道之妙无则沖用虚通之中有不器于器者矣第十二章五色令人目盲五音令人耳聋五味令人口爽驰骋田猎令人心发狂难得之货令人行妨李氏曰发上章虚用虚其用则不爲声色眩故次之以五色令人目盲色声味物皆是根尘一切世人皆受其盗惟有道者不受他瞒视听言动非礼勿爲则六贼化爲六通矣林氏曰目盲谓惑视也耳聋惑听也口爽失正味也心发狂不定也行妨谓妨害德行也此五者皆务外而失内也吕氏曰视色听音尝味皆爲性眞之累方婴儿之未孩敦爲声色孰爲滋味及其情一开方知有青黑之色锦绣之丽随物奔竞不能彻视无色之色与盲何殊彻视者非谓外视于物见独而已惟至人审其目者乃太乙之日月能于空寂之中收视返瞩神光莹彻冥冥之中独见晓焉又岂爲五色之盲乎五音者何宫啇角征羽耳郑卫铿锵使人耽乐荡其眞性损其灵聪不能返听无声之声与聋何殊返听者非谓外聆于彼独闻和焉而已惟圣人察其耳者乃帝君之听门能于大定之中徐以气听则天籁自鸣天乐自响或如金玉之声或如琴瑟之韵一闻是音故外虽大风振海疾雷破山皆不闻也又岂爲五音之所聋乎五味者何辛醎甘苦酸耳烹麟庖凤食前方丈穷奢极侈使人舌端耽嗜无厌浊神秽眞不能内尝无味之味与爽何殊也爽者亡也内尝者非谓嗜彼外味自尝而已矣惟至人知其口者乃绛宫之朱渊是以餐沆瀣茹玉英饮金液吸琼醴以灌溉其灵根也故曰淡然无味天人粮子丹进馔餚正黄乃曰琅膏及玉霜岂膏粱异味所能夺乎夫畋猎国之常经春蒐夏苗秋狝冬狩不失其时矣若夫极流连之乐成荒亡之行昼夕不息乌得不汨伪其眞乎至人内心恬淡不动絶其声利之弊不恣其性不伐其仁太乙澄静狂荡奚自而发乎噫照乘之珠连城之璧世之所珍人之所重苟贪求之不厌过逾其分一念之失则一己之行悉泯然而默亏矣至人视万物爲蝉翼睹嵩岳爲赘疣不汨于嗜慾以道自沖虽有难得之货又安能妨其行乎何氏曰庄子五色乱目使目不明五音乱耳使耳不聪五味浊口使口疠爽趍舍滑心使性飞扬意与此章同昔有好畋猎者自谓此乐令人忘死岂非狂心之发有清旦适市攫金者捕者问之则曰取金之时徒见金不见人此非妨行之货此章言令字与庄子言使字皆物重而志反轻诱深而得反浅不知不觉被他役去莫知主宰人不知道以至于此爽字训差乃失也非爽快之爽晁氏曰人能不耽耳目之娱纵口腹之美勿问有得决定无失是以圣人爲腹不爲目故去彼取此李氏曰爲腹不爲目者内境不出外境不入收视返听林氏曰腹内也目外也圣人务内而不务外故曰去彼取此彼上五者此道也吕氏曰坤爲腹以载物离爲目以外视腹者有容于内受物以养其实道炁沖满故内全其精神也目者有见于外着于诸色乱其眞宅也故圣人治其内不治其外求诸己而不求诸人也收视返听复命还原去彼爲目之神取此爲腹之精故曰去彼取此何氏曰快其情者疲其神饰其外者伤其内故爲腹则惟内而精神专一爲目则外而目见心动物能引而去之者衆矣忘于目则光溢无极实其腹则中有所主取此者道也去彼者物也第十三章宠辱若惊贵大患若身吕氏曰宠辱者得失之常理幼身者性眞之大患宠则继以辱辱则生于宠夫美爵厚禄锦衣玉食固足以爲宠然其来则喜其去则悲而辱亦多矣岂不惊乎故曰宠辱若惊身本无贵所可贵者性与命尔人本无恚所可患者得与失尔故人之生也愆于寒暑涉于是非拘于憷迫难于进退苟惟患得失于外物亦犹一身遗患于性眞故曰贵大患若身吴氏曰贵犹重也货财之富人以爲大利反观之则大患也故知道者不贵而贵之者于此而身焉身谓不能外之而以之自累也何谓宠辱若惊宠爲下得之若惊失之若惊是谓宠辱若惊吕氏曰且宠辱奚也岂非亲权操柄折节汗颜善其言辞承暇俟便觊其提撕揄扬神交气合哺糟啜醨言听计从谓之宠乎既受其宠是处其执事之列唯恐其不宠也安得不爲之下故曰宠辱若惊宠爲下然宠者辱之本福者祸之因其宠之临也高车驷马峻宇雕墻佩玉鸣珂位跻极品泽及后昆无施不可既得之矣悦然若惊其辱之至也一旦恩弛幸衰浸润之谮行焉朝吹嘘而暮沙汰深责厚罚祸不旋踵遽失矣凛然若惊是以一宠一辱如影随形俱可惊也惟圣人则不爲形役视宠爲辱逃名弃世全身远害齐毁誉一死生不营营于外不扰扰于内不爲轩冕肆志不爲穷约趍俗回视宠辱得失岂能惊乎何氏曰何谓宠辱宠爲下言名起谤随是名爲下官高身危是官爲下宠即爲下得乃爲失言不待辱而知其爲下也林氏曰此即患得患失之意也何谓贵大患若身吾所以有大患者爲吾有身及吾无身吾有何患吕氏曰世之所贵乎大患若身者以谓人之生也天地同根万物资其养小人则殉利士则殉名权势虽殊爲有身则一尔世谓无其身则无患是失老子之㫖矣乌知至人所谓有身之大患者非谓忘形丧躯入于顽空也谓其逐物认己不体于道故也是以心如死灰形如枯木虽贵不辱虽辱无患外身以身爲无身忘心以心爲无心脱幻妄证眞常遗照坐忘然后玉符保神金液鍊形形神俱妙与道合眞不爲有身之所病岂能爲大患也哉何氏曰何谓贵大患若身贵者重也身爲大患宜重而不可轻也身小而患大身忘而祸息有由矣故曰耳目声色爲子留愆鼻口是喜香味是怨身爲恼本痛痒寒温吾拘于身知有大患然一受其成形未能使遽无徒患之何益圣人一言以蔽之曰外身而身存盍思夫形非我有名非我留我所生者从虚无自然中来结炁而成体也故我受形形亦非我形也寄之以爲形示之以爲相故得道之士外形骸以理自胜变化气质勤习清虚超入无形之道则人之所患吾有所不患矣抑此身固爲患之本而有身必有物所以爲患之招也列子身非我有也既生不得不全之物非我有也既有不得不去之身固生之主物亦养之主虽全其身不可有其身虽不去物不可有其物有其物有其身者是横私天下之身横私天下之物其爲圣人乎公夭下之身公夭下之物此言能不以身物爲我有而天下公其身物则身可忘而患亦可忘矣故贵以身爲天下则可寄于天下爱以身爲天下则可託于天下吴氏曰夭子之尊四海之富皆以身爲天下者也知道之人爱惜贵重此身不肯以之爲天下宁不有夭下而不轻用其身夫惟如此乃可以寄託于天下寄犹寄百里之命之寄託犹託六尺之孤之託舜禹有天下而不与焉所以唐虞之襌也彼宠其辱以爲荣贵其大患以爲大利者鄙夫耳何可付之以天下何氏曰有贵爱此身过于天下之大者此人必不以天下动其心乃可受天下之寄託庄子道之眞以治身其土苴以治夭下今世俗之君子多危身弃生殉物岂不悲夫此固有隋珠弹雀之喻林氏曰寄託二字便有天下不与之意董氏曰此章明去妄情而复正性也谓遗宠则辱不及忘身而患不至天下大物也且不以爲累况于他物乎第十四章视之不见名曰夷听之不闻名曰希抟之不得名曰微此三者不可致诘故混而爲一林氏曰此章形容道之无迹夷平也希微不可见之意三字初无分别皆形容道之不可闻不可见不可得尔抟执也三者夷希微也三者之名不可致诘言不可分别也故混而爲一者言皆道也吴氏曰夷谓平夷夷则泯灭无迹故视之不见希谓希疏希则间阔无声故听之不闻微谓微茫微则杳漠无形故抟之不得希夷微三者虽欲究极言之而不可故混同无所分别而名之爲一吕氏曰夫无色之色使离朱子羽方昼拭目扬眉而望之弗见也无声之声使䚦俞师旷方夜俛首侧耳而听之弗闻也无形之形使贲育五丁持勇鼓臂竭力而抟之不得也目既无所施其明耳既无所施其聪形既无所竭其力则曰夷曰希曰微三者其名虽殊于道之体则一而已亦犹万籁一风而异声七窍同气而用殊此三者皆不可致诘故混而爲一然合而言之则混然脗合爲一虽有视听抟摸皆不可得而分矣其上不皦其下不昧绳绳兮不可名复归于无物是谓无状之状无象之象是谓惚恍林氏曰不皦不明也不昩不暗也上下俯仰之上下二字亦不可拘但言此道不明不暗上下求之皆不可见耳绳绳多也多而不可名其终皆归于无物故爲无状之状无象之象亦恍惚耳吴氏曰其上其下犹易言形而上形而下也绳绳续而不絶也复反还也无物指道而言复还返其初则归于无物之道庄子所谓德至同于初是也道无物也故无状无象然其状其象亦非如物之有状有象也故曰无状之状无象之象似有似无故曰恍惚吕氏曰夫形色之物皆有涯际唯道也先天先地亘古亘今散爲沖气布爲太虚与雨仪并着而其明不耀忽焉处乎九地之下与瓦砾同隐而其幽不晦循环斡旋混成不间绳绳不絶不可以名称不可以迹见德备不显虽欲以物喻不可得也故曰其上不皦其下不昩绳绳不可名复归于无物荡然巍然渊兮深兮不可拟议测度于无形中则有无状之状于无物中则有无象之象谓其有状则状孰云有谓其无象则象孰云无故曰妙有不有眞无不无恍恍惚惚缥渺氤氲有无莫定故曰无状之状无象之象是谓光惚迎之不见其首随之不见其后执古之道以御今之有能知古始是谓道纪林氏曰迎之而不见其首无始也随之而不见其后无终也执古之道言其初自无而出也以其初之无而御今之有则可以知古始之所谓道者矣纪纲纪也道纪犹曰人纪犹曰王道之纲也吴氏曰惟其惚恍故迎之随之皆不可见古谓在先今谓在后有谓万物之源皆出于道故曰执古之道以御今之有古始者道也何氏曰此章自执古之道以上极虚本无末乃言一有字于以见万变虽殊可以执一御也道御而王大制不割皆以至无爲宗也经曰执大象天下往盖有不能御有而御有者无也言执者持此以往也道德眞经集义卷之二道德真经集义正统道藏三家本十卷洞神部玉诀类道德眞经集义卷之三覆六盱江危大有集第十五章古之善爲士者微妙玄通深不可识夫唯不可识故强爲之容吴氏曰士谓有道之士旁达曰通妙万物者无所不通其妙也微而不显其通也玄而难辩渊乎如水之深而不可测其中深不可测故强爲之模拟其外之容以示人也下文七者是也林氏曰此章形容有道之士通于玄微妙可谓深于道矣而无所容其识知惟其中心之虚不识不知故其容之见于外者皆出于无心故曰强爲之容豫兮以下乃是形容有道者之容自是精到何氏曰士之爲道也微妙而难窥玄通而不滞谁得而测识之既非情识所到虽名状亦强耳故取譬如下文所云豫兮若冬涉川犹兮若畏四邻俨兮其若客涣兮若冰将释敦兮其若朴旷兮其若谷浑兮其若浊吴氏曰豫犹皆兽名豫象属犹犬子也象能前知其行迟疑犬先人行寻又回转故迟回不进谓之犹豫冬涉川者怯寒畏四邻者惧敌是以迟回而不进有道者不敢爲天下先其容如此俨矜庄貌若客随而不迎也涣解散貌若冰将释融液而不凝浸也敦笃厚貌朴材未成器也旷空豁貌若谷虚而善应也浑黄浊貌若浊美恶玄同不自洁也何氏曰十二月舆梁成民未病涉也此冬涉之难士之持重而豫兮者似之无易由言耳属于垣此四邻可畏也士之慎密而犹兮者似之主人不问客不先举士之不爲物先而俨兮者似之水结成冰冰消反水士之于物无滞而涣兮者似之敦兮若朴之未斲旷兮若谷之不盈浑兮若浊之受垢历历形容善士之道相似未易殚于言也孰能浊以静之徐清孰能安以乆动之徐生吴氏曰此承上浊之一字而设问曰孰能浊乎浊者动之时也动继而静则徐徐然而清矣又因静之一字而设问曰孰能安乎安者静之时也静继以动则徐徐而生矣安谓静定生谓活动盖惟浊故清惟静故动以是推之则旷者不盈而盈敦者不器而器涣者不凝而凝俨者不爲主而主犹豫者不爲先而先从可知矣何氏曰是道未尝不包体用贯动静而非直空言也和其光同其尘与世混浊而有淡乎泊乎者清寓于浊也闭兊塞门虽安汝止而有油然勃然者动生乎静也两云徐者言徐徐自然而非数数然也此言静则可使浊者徐徐而清动则可使安者徐徐而生动静互用也林氏曰此两句只是浊中有清动中有静耳保此道者不欲盈夫惟不盈故能敝不新成吴氏曰成谓完备凡物敝则缺新则成敝而缺者不盈也新而成者盈也保守此道之人不欲其盈故能爲敝缺不爲新成也章内七容皆敝缺而不新成也何氏曰保此道者不欲盈虚其中也道沖而用之或不盈惟不盈故与物相反人皆趍新趍成而我甘其敝不急于新成林氏曰不欲盈者虚也敝故也敝而不新则千载犹一曰也能如此而后爲道之大成是以能敝不新新是一句成是一句李氏曰接上章道纪之义发明后学存诚致敬常慎其独不住于相而抱一潜虚爲日用至于顿息诸縁消融万幻挠之不浊澄之不清是谓微妙玄通深隐也第十六章致虚极守静笃吴氏曰致至之而至其极处也虚谓无物外物不入乎内也极穷尽其处也守固内御外如守城之守静谓不动内心不出乎外也笃力不倦也吕氏曰虚之又虚神得其居静之又静神得其正列子静也虚也得其居也西昇经人能虚空无爲非欲于道而道自归之何氏曰列子或谓子奚贵虚曰虚者无贵也非其名也莫如静莫如虚静也虚也得其居也故曰虚者道之常今至虚且极则性太空矣故曰静者万物之始今守静且笃则心永寂矣性空心寂自然道生虚极生神静极生觉矣于此可以坐观物化而不化于物者矣万物并作吾以观其复吴氏曰作动也植物之生长动物之知觉皆动也复返还也物生由静而动故返还其初之静爲复植物之生气下藏动物之定心内寂也吕氏曰且万物之并作兆于和气发于无形观其复也反于杳冥归于自然至人体自然之妙用犹夭地之于万物作者动复者静斡旋枢机运鍊元和含养胎息则眞炁来复返本还元矣何氏曰列子有生者有生生者又曰有生则复于不生圣人妙见作复之理观物之出于机者必入于机故吾不与之俱盈观物始于艮必终于艮故吾静而不与之俱往复也者谓归于道而常存也夫物芸芸各复归其根归根曰静静曰复命吴氏曰芸芸生长而动之貌凡植物春夏则生气自根上达于枝叶是曰动秋冬则生气自上而返还下藏于根是曰静天以此气生而爲物者曰命复于其初生之处故曰复命吕氏曰万物皆作于性类草木之根也出乎震见乎离说乎兊劳乎坎终归于其根也夫草木枝在上根在下人则不然四肢在下根在上即泥丸宫是其根也黄庭经脑神精根字泥丸乃帝眞之灵域精神所聚处也人能内观于此则万神自集万气咸臻胎仙成矣故曰夫物芸芸各复归其根夫至士造道必始于穷理次之以尽性终之于复命未有不穷理尽性而能至于复命者也今夫明白四达穷其理也至虚极守静笃尽其性也广成子无视无听抱神以静必静必清汝神将守形形乃长生长生则命乃复矣李氏曰致虚静笃复命归根纯是神妙若向这里具只眼一生参学事毕复命曰常知常曰明不知常妄作凶知常容容乃公公乃王王乃天天乃道道乃乆没身不殆林氏曰得至复命处乃是常乆而不易者能知常乆不易之道方谓之明人惟不知此常乆不变之道故有妄想妄动皆失道之凶也知常则其心与夭地同大何物不容既能容矣则何事不公王天下者即此公道是也以公道而王则与天同矣天即道也故曰王乃天天乃道乆常也人能得此常道则终其身无非道也又何殆之有何氏曰夫惟知时物代谢之爲常则盈虚消息之理得而不察察于细故曰常乃容知美恶是非可容则荡荡无偏故曰容乃公至公无私则公之道即王道也至大无外则王之道即天道也悠乆不息则天之道即常道也道历千万世而无弊何殆之有此虚静之极功也吴氏曰殆谓危其身也按殆字从歹训危训将训近凡字从歹者多是死之义也殆者危而将近于死也没犹终也第十七章太上下知有之其次亲之誉之其次畏之侮之信不足有不信吕氏曰太上者其教无爲其治无迹与道同体无上可加故曰太上虽有其位而不自尊不尚贵任物自然各安其所若华胥之国则天下不闻治而自治人虽知有其君而谓帝力于我何有周诗曰不识不知顺帝之则故曰太上下知有之且上古之世民结绳而用巢居穴处不知四时岁月推迁可谓至治矣伏羲神农氏作民始耕而食织而衣趍于仁义礼乐毁誉之说着焉爲君者泽加于民被其仁者则视之如父母怀其义者誉之如日月亲誉之理愈彰则于上古之道日愈远矣南华经曰舜有羶行百姓悦之是也故曰其次亲之誉之后世治出变诈仁义失礼乐废愚智相欺天下衰矣未免道之以政齐之以刑示其威令使民僶而从之故民不畏威而化爲欺罔民欺罔则侮上之心生矣故曰其次畏之侮之五常者以信爲主鲁语云民无信不立信全则天下安信失则天下危傥焉文质相胜得丧相随权诈聿舆欺罔并起此信之不足也信既不足则民有不信之心生焉所谓周人作誓而民始叛是也故曰信不足有不信林氏曰太上言上古之世也下天下也上古之世夭下之人但见有君而已而皆相忘于道化之中及其后也民之于君始有亲誉之意又其后也始有畏惧之意又其后也始有玩侮之意此言世道愈降而愈下也上德既衰诚信之道有所不足故天下之人始有不信之心此啇人作誓而民始叛周人作会而民始疑之意何氏曰圣人在上怀道不言而泽及万物官府若无事朝廷若无人无劳役无冤刑天下莫不仰上之德当是时知有君而不知其它如鱼相忘于江湖时也此太上之道也其次大道废有仁义则与夭下相亲相誉于礼乐之中如鱼相呴濡时也又其次则其政察察其民缺缺而天下始畏于法令之下又其次则法立而奸生令行而诈超而民始罔上行私疾视其上而玩侮于后矣此如鱼相吞噬时也庄子古之明大道者道德已明而仁义次之赏罚最居其后正有见乎此世道愈降如江河固难复望帝力何有于我之世而伯王道杂人心随之遂有爱畏敬慢之变皆超于上之人诚信不足以感人以至此极也又曰必我不足于信而后人有不吾信李氏曰太上以下不能无爲亲之誉之不言之教也畏之者刑禁也侮之者上失信也上失信于民则民不信犹兮其贵言功成事遂百姓皆谓我自然李氏曰犹兮其贵言不言之教也不言之教无爲而成刑不试而民自服也至于功业成遂还淳返朴则亲誉畏侮皆忘矣百姓安居乐俗忘其所自故曰谓我自然何氏曰圣人所以豫兮犹兮以言爲重而不敢事声色之化民也必得不言之教无爲之爲功成事遂自然之化使民賛美而不自己者乃所以救世变于无穷也吕氏曰太古之化无爲之理不言之教而已其贵言也如此易曰不言而信存乎德行则知圣人一言而爲天下之法自知其言之可贵是以损之又损默之又默犹贵其言未尝轻发今之人徒贵其言亦虚文也故曰犹兮其贵言有道之君使民日改月化迁善远罪安居乐俗垂拱而视夭民之阜淳化之风可复功既成事既遂百姓咸谓得其自然之道也第十人章大道废有仁义智慧出有大伪林氏曰大道行仁义在其中仁义之名立则道渐漓矣故曰大道废有仁义譬如智慧曰出而后天下之诈伪生吴氏曰前章下知有之者大道也亲之誉之者仁义也畏之侮之者智慧也自大道而一降再降已是三等智慧又变爲大伪则共有四等然大道废而后有仁义则其变犹稍缓智慧出遄有大伪则其变爲甚亟吕氏曰大道者太古无爲之道也大道之隆仁义行于中民用之而不知其爲道耳圣人之学先道德而后仁义世俗之学先仁义而后道德殊不知阴阳者天之道刚柔者地之道仁义者人之道其仁义初未尝离于道而道亦何尝弃于仁义奈何后人执于仁义爲定名遂使朴素之道微而蒙蔽之害生焉曾未若絶仁弃义返本还元造乎自然则道不废矣故曰大道废有仁义智慧起于仁义盗贼超于贫穷仁义隐则智慧生智慧生则大伪出智不足则继之以伪故曰智慧出有大伪何氏曰庄子至德之世端正而不知以爲义相爱而不知以爲仁实而不知以爲忠当而不知以爲信是以行而无迹事而无传由是而观之仁义忠信之名不立而有其实所以爲至德之世大道之行也六亲不和有孝慈国家昏乱有忠臣林氏曰六亲不和而后有孝子之名国家昏乱而后知有忠臣之名此二句皆是譬喻吴氏曰六亲父子兄弟夫妇也苟尊卑长幼各由其道而无有不和则子孝者乃其常分不知其爲孝也瞽叟不父嚚傲参会然后知有大舜之孝子国谓君之国家谓臣之家君臣上下各由其道而无有昏乱则臣忠者亦其常分不知其爲忠也啇受不君奸回群聚而后知有三仁之忠臣李氏曰接上章亲誉畏侮之义与其国乱显忠臣不若无爲民自化吕氏曰夏桀立而龙逄彰啇纣亡而比干显第十九章絶圣弃智民利百倍絶仁弃义民复孝慈絶巧弃利盗贼无有吴氏曰絶谓絶之而不爲弃谓弃之而不用圣智即智慧也巧利即大伪也吕氏曰形度法象功用陈迹皆爲圣也权变谋虑揣摩纵横皆爲智也苟有心于爲智岂知至智者乎至人恐天下之人惑于圣智失眞愈甚贵乎务本絶其圣弃其智使民如童蒙专事农桑其利于民也岂止百倍故曰絶圣弃智民利百倍夫孝慈者夭之性仁义者人之情也夭性出于自然不可易也仁者爱物则民亲之义者宜物则民誉之亲誉之心生而性命之和失矣至人絶之于未有弃之于未然使人返于本复于初则孝慈之道全矣故曰絶仁弃义民复孝慈夫雕琢刻削机械扃鐍事之巧也珠玉斛斗权衡符契物之利也竞事之巧则不顾其耻趍物之利则不顾其义起盗贼一端也苟能返其性宅归于朴鄙则盗贼何自而起乎故曰絶巧弃利盗贼无有林氏曰圣智之名出而后夭下之害生不若絶之弃之而天下自利仁义之名出而后有孝不孝慈不慈分别之论不若絶而去之与道相忘则人皆归于孝慈之中而无所分别也巧利作而后盗贼起不若絶而弃之即所谓不贵难得之货使民不爲盗李氏曰发上章之藴圣智仁义巧利一切弃絶不复见用则民从其化而返朴也林氏曰或谓老氏絶仁弃义得非与孔子背驰盖推尊道源之所从出以仁义礼乐非不可以爲治不如以道化民而相忘于吾道之中爲上也此三者以爲文不足故令有所属见素抱朴少私寡欲吕氏曰絶圣弃智一也絶仁弃义二也絶巧弃利三也皆入道之序未睹其实也道不可言言之皆其似者也达者闻似而失眞未免纪之以文垂之以教犹恐人之疑似焉是明而不着知而不用去文而尚质别有所循使其涣然冰释故曰此三者以爲文不足何谓令有所属纯粹而不杂见素也静一而不变抱朴也守己至公不好外美少私也节俭制情恬然安密寡欲也如是而治国则跻民于仁寿之乡羲皇之世不难及矣如是而治身则其神虚白物不能染岂非见素其神不亏存于混沌岂非抱朴食息起居无非公正岂非少私栖神希夷诸縁迥絶岂非寡欲以彼易此有何不可何氏曰非圣智巧利之不可用于天下也谓此三者之名皆其文而非其实也使天下安其性命之情则三者可无以名爲也夭下不安其性命之情而人徒尊三者之名而惜之惑之甚也文则有所不足者若属之道德之乡始爲实也故曰夫巧智神圣之人吾自以爲脱焉故曰𩐎万物而不以爲义泽及万世而不爲仁覆载天地雕刻衆形而不爲巧故曰爱利出乎仁义捐仁义者寡利仁义者衆夫仁义之行唯且无诚且假夫禽贪者器是以一人之断制利天下也此言利之假之无以诚之则皆文之以义而已于仁义何有去道远矣但世俗未达其㫖笑絶圣弃智爲荒唐鄙絶仁弃义爲径庭曷不思玄圣之意欲使天下修混成之道舍文返质以游其天故曰守其一不杂其二治其内不饰其外明白入素无爲返朴体性抱神夫如是何以文爲由少私寡欲而入于无私无欲淳厚既返浇竞自祛则昭灼之圣无所用机鐍之志无所行兼爱之仁无所措裁制之义无所施利器伎巧无所用天下混然归乎大顺此则圣人立言之大㫖也世俗未足以识此奈何轻议吴氏曰大道之民外之相示以素内之自守以朴素者未染色之丝也朴者未斲器之木也质而已矣何以文爲第二十章絶学无忧唯之与阿相去几何善之与恶相去何若人之所畏不可不畏荒兮其未央哉李氏曰絶学者絶常人之学而学人之不学絶世之学也俗人惟务学于事益其所闻惟恐进道不精故常忧圣人弃絶所有惟务于味道故无忧也相去几何言相去不远也相去何若言太远也人之所畏不可不畏言善恶可畏也何氏曰此絶学即大道也自然无爲乃至离色离名此絶学也宜其忧思顿忘也既曰无忧夫又何畏虽无思无虑然必敬必戒盖以唯阿一声也几何其远而唯敬阿慢善恶一念也几何其阔而善美恶丑庄子美成在乆恶成不及改可不慎欤此又于无忧之中有可畏者圣人虽忘世而不敢玩世由絶学无忧而言则无色之色爲之见无声之声爲之闻无味之味爲之甘不言之教爲之教目中无全牛又何忧焉由唯阿善恶而言则目不敢妄视耳不敢妄听口不敢妄言形不敢妄动视蝨有大如车轮奈何不畏庄子曰眇乎小哉所以属于人此人畏亦畏之说也曰謷乎大哉独成其天此絶学无忧之说也盖道至无爲而极弘道则自善而始无巨无细无起无止欲求其渠央荒乎其不可寻也吾复何所用其心董氏曰荒大而莫知其畔岸衆人熙熙如享太牢如登春台我独泊兮其未兆如婴儿之未孩吴氏曰熙熙和乐貌泊静也兆如龟兆之微坼衆人之爲学者循外爲悦如享太牢而食可悦口者甚美如登春台而观可悦目者甚备我则泊然而静情慾未开无端倪可见如婴儿未能孩笑之时一不知外物之爲乐也林氏曰衆人之乐于世味也如享太牢如登春台而我独甘守淡泊百念不形如婴儿未孩之时兆形也萌也此心不萌不动故曰未兆婴方生孩稍长也婴儿之心全无知识何氏曰衆人方如享太牢之适口体也如登春台而恣游观也熙熙然其足乐也吾则兆眹未形如婴儿初生未至于孩迎之不见其首也乘乘兮若无所归吴氏曰乘乘谓寄寓于物若无所归谓不住着于物何氏曰乘乘兮无所归乘物游心如乘风履虚无所凑泊随之不见其后也又曰乘乘如乘风乘云皆乘风驾浮之象吕氏曰随世混迹与物同波心融形释与神爲一若虚舟汎汎而东西木叶飘飘而高下不知风之乘我我之乘风莫知所往故曰乘乘兮若无所归衆人皆有余而我独若遗林氏曰衆人皆有求盈余之心而我独若遗弃之此意谓我之爲道而无有余之心也吕氏曰世人循其所知汨于富贵自谓乐有余矣至人则不然粃糠名利针芥轩冕知身世皆妄心如虚空无乎不忘故曰衆人皆有余而我独若遗吴氏曰遗失也衆人喜其所得之多我则一无所得而慊然若有失也董氏曰遗忘也盖有若无也我愚人之心也哉沌沌兮吕氏曰穷天下之辩者不在辩而在讷极天下之智者不在智而在愚终日如愚者以其不亏其神也吴氏曰沌如浑沌之沌冥昩无所分别也与庄子愚芚之芚同谓无知也林氏曰沌沌混沌无知之貌俗人昭昭我独昏昏俗人察察我独闷闷吕氏曰世人用神于外光而且耀惟求多闻增益其见学以衒人若揭日月而行至人则智週万虑灵光内烛被褐怀玉外无文彩故曰衆人昭昭我独昏昏世人严明苛刻矜夸有爲执持其偏急从事于细微见察渊鱼智穷毫末而不知止也至人则体天法道逍遥任物寞然宽大无乎不容昏默难知晦冥罔测故曰衆人察察我独闷闷林氏曰昏昏闷闷即混沌是也俗人昭昭察察而我独昏昏闷闷此其所以异于人也吴氏曰昭昭已明察察尤明昏昏已不明闷闷尤不明也俗人皆以有知爲智我独无知而愚也漂兮其若海飕兮似无所止林氏曰如乘舟大海之中风飕飕然而无所止宿此若乘乘兮无所归之意吴氏曰如漂浮于海中任其所适而不知所定向如飕飕之长风随其所起而不知其所止息衆人皆有以我独顽似鄙吴氏曰衆人皆有以者有以知其所止所定也顽谓面顽如麻痹不知痒痛者鄙谓鄙人我独顽然无知有似远鄙之愚人也几人居国邑繁庶之地者多知居于远鄙僻陋之地者无知也林氏曰有以有爲也衆人皆有爲而我甘于不求故若顽若鄙董氏曰以用也顽然无知也鄙野也人皆知有用之用而不知无用之用我独异于人而贵求食于母吴氏曰此一句总结上文自人之所畏至我独若壝言人爲学者务多能而我独一无所能自愚人之心至我独顽似鄙言人之爲学者务多知而我独一无所知此我之所以独异于人而我之所贵者则大道玄德也大道者万物之母也故曰食母食母即乳母也司马氏曰乳哺元和林氏曰我之所以异于人者味于道而已有名万物之母母即道也食味也贵求食于母言以求味于道爲贵也李氏曰圣人弃絶所有惟务于道而求食于母守雌抱一而已故曰无忧吕氏曰道者万物之宗如鱼之有水鱼失其水则死人失其道当何如哉要当知其神爲炁之子炁爲神之母非母乳之无以自活非炁饲之无以自生故曰虚而乳之绵绵上下则形可以不化神可以不亏故曰而贵食母或曰有以而贵求食于母而解者有以儿贵食于母而解者其辞不同何也曰其辞虽不同而其理则皆归于味道也第二十一章孔德之容惟道是从吕氏曰常道无名惟德以显至德无本顺道而成道无形也及其运而爲德则有容矣未尝须臾离道故曰惟道是从吴氏曰孔德犹言盛德容谓有而可见者从由也万有皆本乎德凡形气之可见者德之容也然德之所以有此容者由道中出林氏曰孔盛也知道之士惟道是从而有见外者自有盛德之容德之爲言得也得之于己曰德道不可见而德可见故以德爲道之容也道之爲物惟恍惟惚吕氏曰夫道杳然难言何物之可拟也言物者强名以究妙理也道既无形当何所从乎今也即物求道不可得舍物求道道亦无涯扣其恍惚之端则恍似有也无中之有惚似无也有中之无居无非无即空是色居有非有即色是空恍惚之理可想像矣故曰道之爲物惟恍惟惚吴氏曰似有似无不可得见故曰恍惚惚兮恍其中有象恍兮惚其中有物沓兮冥其中有精其精甚眞其中有信吕氏曰恍中之象方其有象也其来无所从故视之不可见听之不可闻视听既不可得所谓杳冥之物又安得涯涘也谓之无则能妙万物谓之有则莫见其形太虚之象似有而无造化生焉万物兆焉太虚之物似无而有风雷生焉霜露降焉有象则物之名立矣有物则因至精而生焉杳而深窈寞而寂默无中妙有包乎万化之根藏乎太虚之精畜乎自然之信是以万类生焉三才备焉广成子言至道之精杳杳冥冥至道之极昏昏默默原其身也心爲恍惚之宫肾爲杳冥之府心藏神肾藏精一身之精神寓于恍惚之中矣故曰惚兮恍其中有象恍兮惚其中有物杳兮冥其中有精若精者经纬万方妙乎一身在丹谓之大药在易谓之中孚万变不能迁自然不可移妙中之妙眞中之眞感之立应故能春生秋杀未尝差忒注之于身飞腾祖炁斡旋泝流回黄转赤其道应时故曰其精甚眞其中有信何氏曰昔有通玄者论此章曰物非常物精非常精也天得以清地得以宁人得以灵夫能抱玄守一求精于杳冥求物于恍惚形神洞达与道合眞矣夫曰象曰物曰精皆在恍惚杳冥无中有也而曰其精甚眞且言有信则无无而有有也吴氏曰先儒谓沖寞无眹而万有森然已具者此也自今及古其名不去以閲衆甫吾何以知衆甫之然哉以此吕氏曰爰自上古下及来今湛然常存随时显用未始有名强名眞精亘千古而不动俨一性之长存坐观天地之衆美死生之终始故曰自古及今其名不去以閲衆甫然衆甫之变日逝不停何以知万物资禀乎亦由其道之所至也盖道者杳冥恍惚常在不去故能应变爲治也如此何氏曰是道也先天地生而不爲乆长于上古而不爲老虽常无名而名不去即首章常名之名是谓常道之道坐閲衆甫之自出甫美也衆甫全美也以备道也故曰淡然无极而衆美从之此天地之道圣人之德也何以知衆甫之然哉以此以此道也閲衆甫如閲天下义理之閲皆更历意林氏曰道之名在于古今一日不可去而万善皆由此出衆甫衆美也閲历閲也万善往来皆出此道也以此者道也吴氏曰不去谓长存也閲犹历也甫美也衆甫万有也万有之美皆有时变灭惟孔德由道中出者自古及今不灭变而常存然如此也吾何能知万物之变灭无常如此哉以此孔德有常之道而知道德眞经集义卷之三道德真经集义正统道藏三家本十卷洞神部玉诀类道德眞经集义卷之四覆七盱江危大有集第二十二章曲则全枉则直洼则盈敝则新少则多多则惑吕氏曰圣人钩深致远动必循理理之所在天下莫能与之较也以谓治性者莫若明心全身者莫若远害是以屈曲才能出处语默随顺其宜与物无竞不亏大全故能成其无争之德故曰曲则全聪达明察晓辩诸物遗佚而不怨厄穷而不悯其直如矢其端若弦常且委蛇同波类尺蠖之未伸屈伏而不有其直斯可谓大直矣故曰枉则直川谷洼下则水就之虽欲不盈不可得也于己谦虚则衆德归之故曰洼则盈至人支离其德弊薄其身大白若辱质眞若渝则天下乐推而不厌其道日新矣杨子或问新弊何如新则袭之弊则益之然可谓日新其德不爲外物之弊者矣故曰弊则新夫道不贵繁闻见之多不如其守之约也易则易行简则易从易简得则天下之理得矣摄生之士少思少虑少欲少念持而勿失则得之矣故曰少则得人情好胜以多爲贵盖道不欲多多则杂而扰路多歧则亡羊学多方则丧道治身之道多思则神散多机则智沉非所以抱一也故曰多则惑何氏曰此章首言曲则全末言全而归于以见天然混全之道如川谷之于海不以万折而妨其东也道初非曲所能强全特以其本全之天外以曲成其物者耳要知天地大全皆备于我与物委蛇以同其波爲斯世不得直行其道也何尝违道干誉如后世见恶之曲者哉如是则四方均齐道本直也外以枉全之六虚周流道本盈也外以洼全之谦受益也长古不老道本新也外以弊全之晦而明也少则得一也多则惑杂也列子大道以多歧亡羊学者以多方丧道林氏曰能曲而后能全能枉而后能直能洼而后能盈能弊而后能新能少而后能多此皆能不足而后能有余能眞空而后能实有之意少则得多则惑只是少则多三字又䌷绎作两句也是以圣人抱一爲天下式吕氏曰一者人之眞性也道之所言一者亦有数种不可不知也有道之一无一之一也有神之一眞一之一也有炁之一一炁之一也有水之一天一生水之一也此言抱一者乃眞一之一也知一者无一之不知昔黄帝往峨眉山见天眞皇人曰请问眞一之道天眞皇人曰此道家之至重其经上帝秘在五城之内吾闻之经曰一在北极太渊之中前有明堂后有绛宫巍巍华盖金楼穹窿此眞一之大略也夫言北极太渊之中者言眞一所居之神室也乃在两耳交通之穴前明堂后玉枕上华盖下绛宫即泥丸天帝上一赤子之所居也谓耳属肾故曰北极太渊之中也西昇经子得一万事毕知而行之乃可爲修眞之法式故曰抱一爲天下式何氏曰圣人抱一爲世法式一者道所自生乃混然天全者不自见故明不自是故彰不自伐故有功不自矜故长夫惟不争天下莫能与之争吴氏曰自见犹云自炫明谓智之明不自见者用晦而明也自是犹云自贤彰谓明之彰不自是者闇然而日彰也夸其功曰伐功谓事之成绩负其长曰矜长谓能之过人不自见不自是不自伐不自矜而以夫惟不争终之四者皆不争之喻也林氏曰不自见不自是不自矜皆是不有其有之意我既无所争于天下又何争之有李氏曰不自见以下皆戒盈劝谦之义也谦下故无争无争则全其本也古之所谓曲则全者岂虚言哉诚全而归之吴氏曰曲则全三字盖古有是语而老子述之以爲此章首句章内抱一爲纲曲则全以下五者夫惟不争以上五者凡十事爲目皆曲则全一句所可该也故重述之于章末而曰古人所谓曲则全者岂是虚爲此言而无实哉盖以其诚实能全而遂以全之效归之董氏曰盖老子述而不作以谓曲则全等语皆古文也此申其言之不妄者劝之深也使学者果能明曲枉之道则道大全实皆归诸己矣道乃人之固有故云归言复其初也第二十三章希言自然飘风不终朝骤雨不终日孰爲此者天地天地尚不能乆而况于人乎何氏曰经曰听之不闻名曰希夫希者何言自然也言大道之言也此句当以希字句絶不可以希言与多言对解浅矣学道者游心于淡合炁于漠廓然无形寂然无声故首言以希之一字大音希声之希自然也曰希曰自然此玄门也飘风暴雨不终曰飘风暴雨行强梁之气故不乆而灭此也夫飘暴之气不自然则不能以常然天地者尚不能以此爲乆而况人乎吴氏曰听之不闻名曰希希言言无言也得道者忘言因其自然而已飘风强疾之风自旦至食时爲终朝骤雨急暴之雨自旦至暮时爲终日不因其自然而轻躁发言譬如天地飘风骤雨皆反自然之常而爲变怪者也天地反自然之常尚不能乆不及终朝终日而止矣况人而不能因其自然可乎李氏曰飘风骤雨言妄动躁进不乆远之喻吕氏曰飘风骤雨不乆之喻者此太上戒人之喜怒哀乐发而不中节动止失常也希者视之不见之道也故从事于道者道者同于道德者同于德失者同于失吴氏曰从事于道谓以道爲事也道者谓有道之人德者谓有德之人失者谓庸下之人所爲不能无失者也同与庄子齐物论之齐相近谓与之合一而不相非异也惟因其自然而希言故凡上等次等下等之人皆视之一同而无相非异也盖道者德者与我爲一无所容言矣至若失者他人虽以爲失彼则自以爲是固亦有自然之是也岂可不因其所是以是之而乃妄言以非之哉庄子不言则齐齐与言不齐言与齐不齐也故无言亦老子希言自然而玄同之意李氏曰从事于道者和顺于道德混同于事物自然感通于物物亦自然相应也又曰道者同于道一体同观也德者同于德谓不生二见失者同于失无分别也吕氏曰至人同于道同于德同于失不与物亲不知其有道不知其有德不知其有失超然出于形器之外而无得失之忧也同于道者道亦得之同于德者德亦得之同于失者失亦得之吴氏曰道德之人以我同之与我即证参同夫何间然失者之人以我同之亦或縁彼之独是以悟我之公是则三者之人皆以我同之而有得也然此惟有道之实者能之苟道之实有所不足于己则其待人必有不以其实者焉而是是非非强加分别矣岂能如此玄同也哉李氏曰我同于我道亦同于我我同于德德亦同于我我同于失失亦同于我我疑于物物亦疑于我第二十四章跂者不立跨者不行李氏曰此章总证前三章跂者不立跨者不行如飘风骤雨之谓也吴氏曰此章又以人之行立譬前章立与行亦因其自然或于自然之外而求益跂超其踵而立以增高其身跨开其足而行以增阔其步暂时如此不能乆也终必不可以立不可以行吕氏曰跂者似立而非立人贵其有立非道则不立跨者似行而非行人贵其有行非道则不行苟以立爲未足而加之以跂以行而未足加之以跨未见其可也类夫冒进之士跂望非分欲求荣宠有若延颈举踵何能乆立哉而又材力卑劣欲超轶于人跨步挟物心觊速达何由得行乎是以违其常性而强其所不能若夫以道独立乎万法之表超然不移者曷可同日而语何氏曰跂翘足也则离于立言人企望之心重不可与有立也跨大步也则促其行言人进取之心重则不足与有行也自见者不明自是者不彰自伐者无功自矜者不长其于道也曰余食赘行物或恶之故有道者不处也李氏曰自见自是自矜自伐浑是私意私意确则害公何可乆也故有道者不处余食赘行残饭赘疣衆所不美吕氏曰至人游心太虚睨物玩世以生死爲一条以可不可爲一贯回视自见自彰自矜自伐之人譬诸弃余之食赘余之行天之所亏地之所变人之所恶而况至人穷理尽性造道之极曷尝顾之终身当勿处也林氏曰自见自彰自是自伐自矜皆是有其有而不化也吴氏曰自见者之终不能明自是者之终不能彰自伐者之终无功自矜者之终无所长亦若跂者之不可以立跨者之终不可以行也食之不尽曰余肉之附生曰赘或曰行读作形古字通用司马氏曰弃余之食适使人恶附赘之形适使人丑第二十五章有物混成先天地生吕氏曰太易者未见炁也太初者炁之始也太始者形之始也太素质之始也气形质具而未始相离故曰浑沦非清非浊湛然常存非高非下万派莫分天地由之而生万物由之而化至人体之是以归根复命返性于初恍惚之中千和万合极物之眞原其本来先乎覆载混沌成体道之源也在人爲妙觉之性亘万劫而不间故曰有物混成先天地生林氏曰有物混成道也无极而太极其生在天地之先言夭地自是而生也吴氏曰有物混成物谓道也混成谓不分判而完全也先天地生犹首章所谓夭地之始四章所谓象帝之先寂兮寥兮独立而不改周行而不殆可以爲天下母吕氏曰寂兮无声寥兮无象空洞杳㝠无今无古独立无配未尝迁革何物可偶故能周游八纮应用无尽斡旋不忒物有盛衰道无穷极万物莫见其行而行莫见其止而止行而复止止而复行如环无端物无大小咸向于道得之则全离之则损生之成之咸有所赖林氏曰寂兮寥兮不可见也独立而不改常乆而不易也周行而不殆行健而不息也可以爲天下母天下万物之所由生也寂閴静也寥虚廓也言其无声无形也独立乎万物之表无可与对而未尝变易故曰不改周行于万物之中无不遍及而未尝穷匮故曰不殆生育万物故曰爲天下母吾不知其名字之曰道强爲之名曰大大曰逝逝曰远远曰反林氏曰吾不知其名不可得而名也名不可得字之曰道字者代名之谓也曰道不足以尽之又强而名之曰大大又不足以尽之又名之曰逝逝者往也不可追逐也逝又不足以尽之又强名之曰远远者不可近也不可得而亲附也远又不足以尽之又强而名之曰反反者复归于根之意也李氏曰大者无有限量逝者无有疆界远者无有边际反者收拾来归何氏曰反者则复归于无物也柴氏曰反者用复归体也故道大天大地大王亦大域中有四大而王居其一焉吴氏曰王谓圣人之有位者古今惟道最大无可与并此以天地圣人与道而言而曰四大何也盖天得此道以爲天地得此道以爲地圣人得此道以爲圣人其所以能大者以其有此道故也李氏曰人只知域中有四大殊不知自己一物更大吕氏曰至人喻之于己道者虚无神妙天者夭谷神宫地者黄庭眞土王者眞性元神元神乃心也不离方寸潜夭潜地经纬万方亦可谓大者矣人法地地法天天法道道法自然吕氏曰王者渊默沉静与阴同德所宰无私是法乎地也地者守一不动刚健中正与阳同波是法乎天也天者高明至公出眞兆圣酬酢万变惟德是辅与道同体是法道也惟道则任物遂性无爲自然守而勿失与神爲一道体圆通出入无碍所谓自然也其谁曰不可故曰人法地地法夭天法道道法自然吴氏曰人之所以大以其得此道而与地一故曰法地地之所以大以其得此道而与天一故曰法夭天之所以大以其与道一故曰法道道之所以大以其自然故曰法自然非道外别有自然也自然者无有无名是也林氏曰其意但谓道至于自然而极如此发挥可谓奇论何氏曰人法地之人即王也第二十六章重爲轻根静爲躁君是以君子终日行不离辎重吴氏曰根犹本也躁动也君犹主也言轻以重爲本动以静爲主也君子之行吉行乘乘车师行乘兵车皆轻车也轻之后有辎车载寝处服食所用之物谓之重车虽乘轻车以行而终日不与重车相离不敢以轻车疾行竟往而不顾在后之辎重也此言轻本乎重也吕氏曰重者任物者也轻者爲物所任者也将制于轻不可失之于重静者役物者也躁者爲物役者也将制于躁不可失之于静盖静则有制轻之功静则有持躁之方是以治国之君当以厚重安静爲基则百姓安康而无扰乱之忧矣有若终曰行迈未尝敢离辎軿之重载者以其衣食之所在也苟远而弃之则有中途委顿之患其于立身行道岂可须臾忘于静与重邪至人处己亦然贵乎重静谨乎轻躁重者首轻者肢静者神躁者情取此静重之德去其轻躁之情则圣胎安逸终日如乘安车大道虽夷不敢轻易其行林氏曰根言轻自重生也君言躁以静爲主也虽有荣观燕处超然吴氏曰燕闲也处居也虽有荣华之境可以游观亦超然无一物之系累其心此言动主乎静也林氏曰其胸中之所见极天下之至美故曰荣观而居之以安故超然于轻重躁静之外燕安也处居也犹吾书所谓安行广居也何氏曰虽有崇高荣华之观而超然清闲之燕万物毋足以挠其心于治天下乎何有列子至观不知所视静重之至也奈何万乘之主而以身轻天下轻则失臣躁则失君吴氏曰国势之居重驭轻兵法以静制动与夫人之治身治心皆当本之于重主之以静林氏曰万乘之主若不知身之重则不能超然于事物之外必至有轻躁之失失臣者不足以臣伏天下失君者言自失所主以身轻天下者以天下爲重以身爲轻也不轻其身则知道矣知道则知自然矣吕氏曰至人取之于己则心者君也炁者臣也轻则心动而损其气躁则炁耗而荡其心内而修身外而役物静重之体性理之分哉故曰轻则失臣躁则失君第二十七章善行无辙迹善言无瑕谪善计不用筹策善闭无关楗而不可开善结无绳约而不可解吴氏曰善谓善于其事辙谓车辙迹足迹也瑕疵玷谪过责计计数之多寡筹策计数者所用之筭以竹爲之关楗拒门木也横曰关坚曰楗绳约索也合而成体曰绳用而束物曰约行者必有辙迹在地言者必有瑕谪可指计数者必用筹策闭门者必须用关楗结系者必须用绳约然皆常人所爲尔有道者观之则岂谓之善哉盖善于行者以不行爲行故无辙迹善于言者以不言爲言故无瑕谪善于计者以不计爲计故不用筹策善于闭者以不闭爲闭故无关楗而其闭自不可开善于结者以不结爲结故无绳约而其结自不可解举五事以爲譬以起下文圣人善救之意吕氏曰神无方道无体不行而至不疾而速至人观天之道执天之行爲乎无爲行所不行不出户庭其德流传如风披拂万物何辙迹之可寻乎且不善言多爲言之所累未能忘言也明矣夫瑕者玉之病谪者言之咎夫岂知言之所以言哉至人以日新之德发而爲言垂训于世举合自然又曷有瑕疵谴谪之可玷乎故曰善行无辙迹善言无瑕谪道不可求于度数也今以筹策而知者岂自得之妙邪惟善计者不然守一无爲能任万物纵横迟用不堕诸数使大小多少各尽其分不损其材何假于筹策哉故曰善计不用筹策且善闭者六通四辟虽天地密移鬼神灵响不得其门无自而入以其形全精复塞兊闭门诸境莫入虽无关楗终莫能开也故曰善闭无关楗而自不可开噫物之胶固水之凝结事之和合虽无绳约不可解也至人简易沖虚神凝气定恬然清静虽天地不能犯也故曰善结无绳约而不可解也李氏曰谨于言行则无迹无谪心之计其可筭心之闭其可开心之结其可解乎林氏曰五者皆譬喻也其意但谓以自然爲道则无所容力亦无所着迹是以圣人常善救人故无弃人常善救物故无弃物是谓袭明吴氏曰圣人之救人救物以不救爲救亦若上文所譬以不爲其事爲善也盖有所救者必有所弃假使所救者百千万人百千万物然此百千万之外皆弃而不及救也圣人之善于救者不然一皆无所救也无所救则无所弃矣不见其爲救此而弃彼也故无一人是弃而不救之人无一物是弃而不救之物何氏曰道在天下周普万有人人皆欲化之物物皆欲成之而不见其迹神应故妙也关尹子荼然郁然在大化中性一而已知夫性一者无人无我故人物皆得遂其性而无遗弃者圣人无爲之道也是谓袭明夫灵明之性人所同禀特不全明尔圣人委曲导人使还其灵明之天于不坏不灭之地继之者善也故曰袭明吕氏曰至人收视返听虚室生白宇定光发如灯之明传袭而不絶故曰袭明董氏曰夫救人于危难特救其形尔而且未必能博岂足爲善哉惟彼方执着有爲迷其性于暗蔽之中而我有兼容之量容之以先觉之明觉之使彼之天光自发如明灯之传袭无尽而在我者既以与人己愈多则其明亦何限量哉故善人不善人之师不善人善人之资吴氏曰善人谓善于其事之人师者人之所尊事而爲法者也资者如以货财给人俾人借之赖之而得有所成也因彼之不善而成此之善名故曰资何氏曰夫不善之人师善者而受其教善者资不善者以行其化此道之所以生生不息者是谓袭明林氏曰天下若无不善之人则谁知善人之爲善是不善人乃爲善人之资也资者言其赖之以自别也吕氏曰师资者能资人而亦资于人相成之义也倪氏曰善人爲不善人之师固也不善人乃爲善人之资者孔子曰三人行必有我师焉择其善者而从之其不善者而改之孔子犹以不善者爲师况贤乎资之爲言助也因彼不善吾鉴之而知改过以从善是之谓资不贵其师不爱其资虽智大迷是谓要妙吕氏曰人虽因其师而指南及其顿悟至理物我两忘不贵不爱如列子师老啇友伯高既而曰不知夫子之爲我师若人之爲我友内外尽矣故曰不贵其师不爱其资故能见性之性开天之天深造乎道使有智者亦皆迷其津虽有巧计无所施之虽有至言无所喻之可谓眞要妙矣故曰虽智大迷是谓要妙李氏曰师资两忘黜聪屏智终曰如愚第二十人章知其雄守其雌爲天下谿爲天下谿常德不离复归于婴儿吕氏曰雄者刚而动雌者柔而静圣人知己之尊荣若纵乎刚胜则患生未若守其柔弱卑退善下而天下之德皆归之如水之就下焉爲天下谿沛若细流决之四方何所不纳复能守其常德温粹不杂类婴儿之未孩是谓全德于己亦然雄者阴中之阳也在人爲精雌者阳中之阴也在人爲神知雄者保其精守雌者存其神神之灵而万物至心之无而和气归若水之注于溪任物污浊比于赤子吴氏曰雄谓刚强雌谓柔弱婴儿谓无所知识林氏曰知字能有爲而不爲之意知雄守雌不求胜也常德即常道也不离无间断也婴儿无知焉李氏曰知雄守雌不自大也何氏曰夭门开阖能爲雌乎吾宁静爲下弱胜强也倪氏曰先之以知其雄而后言守其雌者于雄之刚强非不知也乃能守雌之柔弱故可贵也若本不知雄唯守雌而已则凡世之愚弱者亦可谓知道可乎故必先知之而能不用此所以爲有道也婴儿者譬道之始也知其白守其黑爲天下式爲天下式常德不忒复归于无极吕氏曰白以喻道之着也黑者喻道之复也圣人知我心澄洁纯素无有一疵慧而不用乃能收其渊奥实智若愚持以自晦光而不耀行之于己施之于人可爲天下模式既楷模法则于世矣正而不妄公而不私动而有常絶无差忒之愆其于人之身也白者金之乡黑者水之府知金之与水相生相成爲命之基当鍊金液守元精斡旋运动成眞金之体可爲举世修眞之依式也且眞常之德独觉无爲一了百当毫毛匪差神契无冥岂有穷极哉河上公曰白喻昭昭黑以喻默默人虽自知昭昭明白当复守以默默如暗昩无所见如是则爲天下法式则德常在林氏曰不忒无差失也无极无物也何氏曰毋履太白可令永存吾宁以玄爲德明若昩也吴氏曰白谓光眀黑谓暗昩无极无所穷尽也李氏曰知白守黑者不自见也知其荣守其辱爲天下谷爲天下谷常德乃足复归于朴吕氏曰荣辱之来人莫得而先知倘来适去初无交涉圣人知其位之崇高荣观燕处守其卑辱纳污藏垢如谷之虚谷既虚矣靡所不容无彼此之间内德充足一性纯常复归于朴李氏曰知荣守辱不自贵也守雌守黑不见自己之明也何氏曰大白若辱盛德若不足吾宁受垢受不祥损而益也曰婴儿曰无极曰朴皆混然返始之道也林氏曰乃足备至之也朴太朴也天地之始也吴氏曰荣谓尊贵辱谓卑贱朴谓木质未斲爲器此章之意欲常德而返本复始以归于太初之道常德者沖虚不盈之德也故宁黑无白宁雌无雄宁辱无荣知其守其者虽知彼之可尚然宁守而自处于下既全此沖虚之德乃可复归于太初之道庄子所谓德至同于初也曰无极曰婴儿曰朴皆以喻太初之道也朴散则爲器圣人用之则爲官长故大制不割林氏曰大朴既散而后有器即形而上者谓之道形而下者谓之器圣人以形而上者用形而下者则天地之间各有其职圣人兼三才以御万物虽职覆职载亦听命于我是爲天地之间官万物者之长也庄子官天地之职亦造化之一官守耳割离也以道制物谓之大制制则道器不相离矣此即无爲而爲自然而然之意何氏曰朴者大道无爲之始器者事物有爲之名圣人不能使朴之不器而善用之以官天地长民物虽大制御方而不割生而不伤大道之力也吴氏曰有所裁制者必须以刀割裂其全而大制则以不制爲制故不割裂也大散者不散大用者不用亦如大制之不割第二十九章将欲取天下而爲之者吾见其不得已天下神器不可爲也爲者败之执者失之何氏曰经中言天下之戒者三欲革千万世乱臣贼子之心所谓昩于权利越次妄据外不量力内不知命自取丧灭者示其祸戒也故曰以无事取天下不可萌一毫有爲之心天下大物曰神器非人力可觊觎也如文王三分天下有其二何尝有爲之之心尧之黄屋非心舜禹有天下而不与何尝有执之之心圣人无爲故无败无执故无失事事物物莫不皆然一以无心处之况天下之大神明之祚其可以智力求哉吕氏曰圣人之有天下非取之也其治天下非爲之也夫何故以其未尝有心于爲也所以能合天道之常理辅万物之自然万物归之不得已而受之苟有心取而爲之无乃用智尚力咈逆天理而失其自然之道乎神器者大寳之位天地神明之所主宰制万有役使群动果不可爲也若一己之私从事天下爲物所拘认而有之动而不知其止涉乎忧患之域非惟丧其至理亦将失其眞矣奚暇治天下哉人之一心天下衆妙皆归焉所贵乎自然而已既爲之则不能无爲以人灭天以敬灭命道愈不可得也原其形体法天象地妙契阴阳乃神圣之器也黄帝南望而玄珠遗七窍凿而混沌死是不可爲也爲之者欲其成故败之执之者欲其得故失之倘若无爲故无败无执故无失其于道也至矣哉李氏曰无爲则无事有爲则有事执者失爲者败有爲之戒也林氏曰天下神器岂人力所可得道盛德至天下归之若萌取天下之心而强爲善以求有得决不可得矣盖言凡天下之事不可以有心求爲者必败执者必失是皆有心之累也凡物或行或随或呴或吹或强或羸或载或隳是以圣人去甚去奢去泰何氏曰物损于彼者盈于此成于此者亏于彼损盈成亏往来相接列子所谓螳蜋捕蝉不知黄雀在后亦是此意故物或行而前已有随其后者或呴而暖已有吹之寒者或强而胜已有羸而弱之者或载而成已有隳而坏之者如相守然故曰影之守人也物之守物也况天下大于物而可以有心有爲有执哉甚者过当道以弱爲表以虚爲实不爲已甚故去甚奢者浮摩也道以本爲精以物爲粗奢则不逊故去奢泰者骄肆也道以深爲根以约爲纪而不以天下爲泰故去泰此三者皆有作爲之侈心去此三者圣人之心虚矣不以天下动其心矣李氏曰强羸载隳互相倚伏如影随形才有成便有败是以圣人去贪甚去奢侈去骄泰深戒后世苏氏曰或行于前或随于后或呴而暖或吹而寒或强而益或羸而损或载而成或隳而毁皆物之自然势之不可免者也吴氏曰此承上文执者失之一句而言守天下之道有天下者岂能保天下之长爲我有而不亡也哉盖得失存亡之相襌如行随呴吹强羸载隳八者相反而相因圣人知其势之必至于此也而处之有其道焉几过盛则必衰惟不使过盛则可以不衰也甚奢泰三者盛之极也能不过盛则可以保天下矣道德眞经集义卷之四道德真经集义正统道藏三家本十卷洞神部玉诀类道德眞经集义卷之五覆八盱江危大有集第三十章以道佐人主者不以兵强天下其事好还吕氏曰有道之士辅佐其君莫不务以德爲本三军五兵德之末也君使臣以礼臣事君以忠无爲而民自化庶俗熙熙知帝力之何有以从事于甲兵岂道也哉兵者凶象战者危事非君子之器不得已而用之有胜则有败有利则有害岂可以强侵弱暴凌善兽穷则抟物极则反此必然也倪氏曰不曰人主而曰以道佐人主者盖言人主虽有用兵之意苟大臣不从更之未必用也林氏曰佐人主而以强兵爲心则非知道矣兵凶器也我以害人则人将以害我故曰其事好还王氏曰以道佐人主尚不以兵强天下况人主躬于道者乎师之所处荆棘生焉大军之后必有凶年吕氏曰师旅所过之地古今争战之场鲜有所济田荒室露荆棘森然可不畏乎大军一过上违天时下夺民力和气不应于上杀气横流于下民之与物悉被戕贼六气不均雨旸失时疵疠灾害兵兴荒歉必至凶年理之常也苏氏曰兵兴所在民事废田不修用兵之后杀气腾年谷伤政和注下夺民力故荆棘生上违天时故有凶年林氏曰用师之地农不得耕荆棘生焉用兵之后伤天地之和气则必有凶年之菑故善者果而已不敢以取强果而勿矜果而勿伐果而勿骄果而不得已果而勿强吕氏曰强兵战胜禁暴御乱之术亦不可废犹水火焉善用之则爲福不善用之则爲祸善用兵者果决而已不敢以取强也德所不能化政所不能及不得已而后起迫而后动动罔不利非恃强而有取也此善胜之道也明矣果而不矜其能自矜则不长果而勿伐其善自伐则无功果而勿骄其势自骄则不足侵伐之事救而可也非用果以爲强也何氏曰善不在用兵而善用其所谓果者盖见善明用心刚之谓果凡果者决于爲善而不果决以爲兵也传所谓心竞力争之辨故曰果而不敢以取强又曰果而勿强也夫勿矜能勿伐功勿骄气不得已而后应者皆善心之所发则果断以行之是不以心竞也惟至强兵一事则果断以去之是不以力争也董氏曰兵固有道者不取然天生五材亦不可去譬水火焉在乎善用惟以止暴济难则果决于理而已凡理义之在我则所守者不屈矣春秋传曰杀敌爲果言杀敌者令不相侵而已何敢取强于天下哉果以理胜强以力胜惟果则隐然有必克之势初非恃力好战故临事而惧好谋而成不得已而后应之勿强而已物壮则老是谓不道不道早已林氏曰强者不能终强矜者不能终矜譬犹万物之既壮则老必至矣不知此理而欲以取强于天下皆不道者也既知此爲不道则当急去之故曰早已已者已而勿爲也苏氏曰壮之必老物无不然惟有道者成而若缺盈而若沖未尝壮未尝老未尝死以兵强天下壮亦甚矣而能无老乎何氏曰圣人何以自视退怯不忍求胜于天下哉则有见夫日中则昃月盈则亏物壮则老将至岂道之常哉如知其非常道则早复于道早去其非道亡国之事故不一而佳兵者必亡以道相人国家可不以佳兵爲戒而善用其果哉董氏曰物壮极则老兵强极则败故兵之恃强则不可全其善胜物之用壮适所以速其衰老皆非合道宜早知止第三十一章夫佳兵者不祥之器物或恶之故有道者不处也林氏曰佳兵喜用兵也以用兵爲佳此不祥之人也以不祥之人行不祥之事故曰不祥之器此天下之所恶故有道者不爲也李氏曰不以兵强天下故次之以兵者不祥之器圣人于此深戒万世之下有国之君以无爲清净治化自然家国安宁虽有甲兵无所陈之永无争夺之患也吕氏曰兵非太平致治之具伐暴可也既不得已而用之岂免多阴谋乎夫好戈甲以爲服玩者是尚不善之用也所谓佳其凶器以幸夭下非特人恶物亦惮之续资治通鑑宋太宗谓近臣曰朕读老子至佳兵者不祥之器圣人不得已而用之未尝不三复以爲规戒君子居则贵左用兵则贵右兵者不祥之器非君子之器不得已而用之恬澹爲上胜而不美而美之者是乐杀人夫乐杀人者不可得志于天下林氏曰君子居每以左爲贵而兵则尚右便是古人亦以兵爲不祥之事非君子之所乐用必不得已而后爲之不幸而用兵必以恬淡爲上恬淡无味也即是不得已之意也虽胜亦不爲喜不美者言用兵不是好事也若以用兵爲喜则是以杀人爲乐岂能得志于天下孟子曰不嗜杀人者能一之亦是此意吕氏曰夭地之道左阳而右阴阳主德主生主柔弱平居则贵之阴主刑主杀主刚强用兵则尚之吴氏曰恬者不欢愉淡者不浓厚爲上不喜好用兵乃爲上也胜而不美谓兵虽得胜亦不肯以爲美事若以战胜爲美事则是以杀人爲乐也不可得志于天下要终而言之以示戒也吉事尚左凶事尚右偏将军处左上将军处右言以丧礼处之杀人衆多以悲哀泣之战胜以丧礼处之林氏曰偏将军之职位本在上将军之下今上将军居右而偏将军居左是古人以兵爲凶事故以丧礼处之左阳右阴也丧礼则尚阴幸而战胜亦当以居丧之礼泣死者而悲哀之可也此章之意盖言人之处世有心求胜者皆爲凶而不爲吉也何氏曰战胜如不胜以丧礼处之慈之至也秦师败于崤而归秦伯素服郊次向师而哭此战败则宜之未有战胜反爲之哀者自非深体天地好生而兼爱民物者畴能动心及此慈故能勇哀故能胜有道存焉若乃以兵爲佳以杀爲乐以胜爲美是不知道是不知天第三十二章道常无名朴虽小天下不敢臣侯王若能守万物将自賔吕氏曰夫道之难言包罗万有贯穿毫芒岂得而名喻之以朴且朴者眞精纯素一而不杂洋洋乎大哉无乎不在小者非小大之谓以其无方无体无爲无形微妙之极也抟摸拟议莫得髣髴故名之以小夫世之材器既有名则爲无名所役矣惟道之朴也万物之所系天地不能犯圣智不能干而天下岂能臣之乎爲侯爲王能守其朴则天下罔不治矣喻之于己侯王者本来赤子无相天君谓之元神守而勿失与神爲一一之泰定万气朝之故曰道常无名朴虽小天下不敢臣侯王若能守万物将自賔何氏曰道常二字句絶如天常眞常等字即常道也大道无形无名强名曰道无名乃道之常也朴也凡可名可道者非眞常也器也故曰天地与人物本皆道之原俱出于太素虚无之始端朴太素也无名之始也未判爲万有之衆体惟包于大混之一朴微乎芒乎难知难见故曰小也圣人决本常根见素抱朴㫖约而易操事少而功多中心无爲以守至正道虚而实无而有以之居重御轻可以君天下而天下何敢臣之以之处静制动可以爲万物主而万物将自賔之李氏曰道常无名者虚无自然也朴虽小至微也天下不敢臣至尊也万物将自賔无不服也林氏曰道常无名即可名非常名无名之朴道也虽若至小而天下莫不尊之孰敢卑之故曰不敢臣爲王侯者若能守此道则万物自賔服之矣天地相合以降甘露人莫之令而自均吕氏曰天地交而万物生人道交而功勋成况圣人作而万物睹和气默应上际于天下蟠于地甘露降嘉禾生品汇根荄咸被其泽道参天地德合神明民不待命令而自然胥悦此皆皇国符瑞之兆非使然而然扣之己焉坎离交而二炁合上及太清下及太宁化爲甘露润泽一切初莫知令升降均平出入玄牝会于黄庭洞达斯㫖立反婴儿何氏曰圣人与天地合德则时雨降醴泉出甘露可致也与亿兆同心则教化美风俗移天下不待令而自均也甘露者王者之瑞应也灵液如脂美味如饴松竹可受之以圣人之朴静漠恬澹故自然之应如此李氏曰天地相合者惟德是辅也以降甘露者和气所致也自均者自然和平也始制有名名亦既有夫亦将知止知止所以不殆吕氏曰时逐岁行物因事显散朴爲器因器制名名分既立尊卑是陈不可越于上下若不知止徇名忘朴弃本逐末则失其根本矣其知止者既明且哲自足于内无求于外岂有危殆乎林氏曰道之始本无名万物既作而后有道之名制作也是朴散而爲器也此名既有则一生二二生三何所穷已知道之士当于此而知止知止则不危殆矣何氏曰自无名而有名自有始而爲母每于朴散爲器之中自有大制不割之妙沿流溯源傍本探末复始相中泯于无形不使失道远而忘返则于止知止何殆何辱故曰有名则复于道功名长乆终身无咎此也故曰不可得而名道之初可得而名道之余知初者合元始之道也知余者契阴阳之枢混之而爲一可与天地符吴氏曰始者道也制制作也犹言爲也有名者德也道无名自道而爲德则有名也道之无名而爲德则名亦既有矣故人之用此德者当知止于德不可再降而下也此章之意若曰自无而适有当知至于德而止不可再适也德之有名以下于道复下于德可乎知止于德则犹未远于道也譬道之在天下犹川谷之于江海吕氏曰道者万物之所宗川谷者水之所分江海者水之所钟而道之在夭下上则鬰乎清都紫微下则溷乎瓦甓稊稗顺之则昌逆之则亡譬于海焉善之则浸润万物逆之则滂湃爲沴殊不知道愈下而愈高海愈倾而愈有圣人德兼夭地泽被迩遐则民罔不归之吴氏曰上文言自无而有此又言自有而无当复于道也盖道之在夭下犹江海德者犹溪谷之会归于江海何氏曰道之在天下如江海之纳百谷江海非欲于水而水自归之人能返朴无爲非欲于道道自归之自然而非强然也圣人冥心无爲之始而脱累有名之后其道历万世而不变则谓之眞常者宜哉林氏曰川谷之水必归之江海而后止天下万物必归之道而后止故曰道之在夭下犹川谷之于江海第三十三章知人者智自知者明胜人者有力自胜者强吕氏曰知人则求备于物制命于外未若自知无所知自明无所明可谓眞自知眞自明务于外者以力胜人务于内者以道自胜若夫建国立号揽权作威以号令天下臣服诸侯此非以力而胜于人乎自胜者尊道德行仁义克己复礼谦而自下而人归之故夭下莫能胜非强而何何氏曰人之常情明于知人暗于知己强于胜人怯于胜己故知人不过是非利害之间而一念知非灵光常现自明之大也胜人不过刚柔勇怯之际而一念胜邪天下大勇自强之大也比之务外不务内者远矣吴氏曰智能知人循外之智尔能自知则内能尽性也故谓之明有力能胜人恃外之力尔能自胜则内能克己故谓之强知足者富强行有志不失其所者乆死而不亡者寿吕氏曰成人之业继人之后施之万民不失其所不忘其本着于乆远使后世不能企及其于身也守眞抱一不爲物迁未尝须臾离也然后入乎眞常之域亘古不变与道同体故曰不失其所者乆圣人之道传诸万世布在方策后世尊之师之其人虽亡其政若存有道之士以生爲寄以死爲归其生也识趣圆明与道合眞其死也脱胎神化如蝉蜕焉身虽死而眞身不亡寿与二仪齐其绵邈故曰死而不亡者寿何氏曰自知而明可矣必也爲知足之知则富不在夭下其足爲道足爲神足也是谓知之至自强而胜可矣必也爲强行之强则志可挫万物其行者爲勤行爲独行也是谓强之至此二句知足强行粘上句一知字一强字义可见矣乆在不失其所夫所者归宿之地易曰艮其止止其所谓止之能止者由止得其所也万物庶事各有其所得其所则安故乆失其所则悖焉能乆寿在死不在亡死者一终之义列子无所由而常生者道也由生而生故虽终而不亡常也庄子千岁厌世去而上仙乘彼白云至于帝乡是也如传云立德功言三不朽亦其不亡者李氏曰知足者贫亦乐强行者终始不怠固守者无危殆内明者出生死死而不亡者眞一长存也吴氏曰老子之道以昩爲明以弱爲强而此章言明言强何也曰老子内非不明外若昩尔内非不强外示弱尔其昩其弱治外之药其明其强治内之方并行而不相悖也董氏曰所犹艮卦止其所之所惟知道而能行则自得其所而居安矣故虽物变无穷而心未尝失乃无入而不自得所以乆也惟能自知自强而不失其所乃寿之实也此即不随生死所变者卓然而独存是乌可以数量论哉第三十四章大道汎兮其可左右吕氏曰至高无上至深无下莫测其涯涘莫寻其根源其唯道乎包藏宇宙而无表里充塞太虚动静不失往来无穷汎然无所系碍游于万物左之右之而无不可其用大矣至于一身大道元气弥漫百骸在节满节在关满关汎然无乎不在柴氏曰道者万物之奥无往不在经中句法多是兮字联其字如荒兮其未央哉怕兮其未兆之句又十五章皆是兮字联其字盖老子文法如此林氏曰汎兮其可左右无所系着也何氏曰大哉圣人之道发育万物峻极于天此言汎者渊渊乎其若海巍巍乎其终复始也左之左之宜于左右之右之宜于右经曰执大象天下往言无往而不可也万物恃之以生而不辞功成不名有吕氏曰生化之力本于自然而已而道何尝施其巧矜其能乎天地至大犹恃赖焉其于万物往者资之求者与之六合虽大未离其内秋毫虽小待之成形岂辞劳哉卓然独立生之而不违成之而不有弗居其功是法道之体也何氏曰物物倚之孕育在在随之呈露而圣人处之裕如也林氏曰物物皆道之所生何尝辞之既生矣何尝居之以爲功衣被万物而不爲主常无欲可名于小万物归焉而不爲主可名于大吕氏曰夫道复于至幽显于至变生之畜之若无端纪覆之育之各遂其性若赤子之昼赖其乳食宵借其襁褓广其爱育之德爲而不恃长而不宰任其自然而常无所欲内观其妙而无物不入群动莫窥其归往之迹可名于小矣故曰万物归而不爲主常无欲可名于小道隐无名无名也者广乎其无不容渊乎其不可测未始有物惟其无物则万物归之而无不同同之而不爲主可以大名之矣何氏曰衣被者覆露之义庄子圣人遭之而不违过之而不守调而应之德也偶而应之道也则不辞不有不主之意可见矣常无欲者静也圣人一于无爲无欲者则心本无心敛之不盈一握朴虽似小而万物归焉不爲主则物各付物散之则弥六合何其大也固曰天地固有恒矣日月固有明矣禽兽固有群矣林木固有立矣放德而行循道而趍已至矣由是而观神人无功圣人无名何心于主宰哉故曰功盖天下而似不自己化贷万物而民弗恃有莫举名使物自喜立乎不测而游于无有此也李氏曰衣被万物而不爲主忘其所自也万物归之而不爲主任运自然也是以圣人终不爲大故能成其大林氏曰惟其能小所以能大圣人之所以不爲大者故能成其功也此即守其雌爲天下谿之意何氏曰圣人终不爲大而大以之成始虽不明有而终不可掩其名之大其以是道欤吴氏曰此章首言天地之道结句乃言圣人盖圣人与天地一也岁功成而万物归焉道之至大也而天地不居其功而万物不知所主是天地之道虽大而不自以爲大圣人亦若此矣是以能成其大也吕氏曰域中有四大而帝王居其一焉圣人执谦以爲柄处损以自居下于人而人高之卑于人而人尊之忘其穹窿之势去其矜伐之容则可以成其道之大全矣第三十五章执大象天下往往而不害安平泰何氏曰大道无象故无象之象其爲象也大矣夫道也大包天地细入毫芒不可得而名状故曰大象言执云者谓持此以往人能体无名无形之道循自然常然之化则理身理国贯古贯今何往而不通虽天下吾往矣不惟往而不害且安其性命之情平中之福泰然无复事极其所往天人和同之际也庄子苟得其道无自而不可林氏曰大象者无象之象也天下往者执道而往行之天下也以道而行则天下孰得而害之天下无所害则安矣平矣泰矣政和注安则无危平则无陂泰则通治乐与饵过客止道之出口淡乎其无味视之不足见听之不足闻用之不可既何氏曰五音六律足于耳八珍九鼎足于口此举其声味之切于人者言之仅可爲过客口耳一时之娱而非所以怡神养寿之源也席罢客散于我何有凡物欲之足以撄人心者皆此类也大道则不然静以修身声色有所不乐俭以养生滋味有所不嗜游心于淡合炁于漠养其无象象固长存守其无体体固全眞味无味而甘视无视而明闻无闻而聪用无用而大用之不可既夫既者尽也非用之无尽乃道之本不可尽也李氏曰乐与饵声味俱美丧其无象安能乆乎道之出口无味无象无声无色以其无体故应用无尽林氏曰乐钟鼔之乐也饵饮食也张乐设馔以待嘉客乐终食尽客过则止矣过者去也道之可味虽若至淡视之虽不可见听之虽不可闻言其不足悦耳目也而用之于今古而不尽此即物有尽而道无穷之意道之出口言道形于言也犹曰道之爲言也第三十六章将欲歙之必固张之将欲弱之必固强之将欲废之必固兴之将欲夺之必固与之是谓微明李氏曰执大象则能见事之机微才见固张便知将歙未萌先兆未举先知非天下之微明其孰能及此林氏曰此八句皆是譬喻只是得便宜处失便宜之意歙敛也弛也张者必弛强者必弱兴者必废得必有失与得也夺失也人惟不知自以爲喜而不知此理虽晦而实明故曰微明微犹晦也言虽微而甚易见也何氏曰天不可信理无常是谁能一之日之将瞑也大明天之夺鑑者益疾气有歙张势有强弱数有废兴物有与夺是事之不可常者此理之自然非有欲不欲也经曰飘风不终朝骤雨不终日天地尚不能乆而况人乎是故以气言阳极阴生非欲歙而先张乎以势言物壮则老非欲弱而先强乎以数言盛者必衰非欲废而先兴乎以物言所贵能贱非欲夺而先与乎将欲如此必先如彼借人事以明天理不过盈虚消息之自然耳天何容心哉圣人何容心哉后世不知此道遂认爲权谋操纵之用此乃有机事必有机心去圣远矣此章大义岂可以有心有爲观之哉庄子目将眇者先观秋毫耳将聩者先闻蚋飞体将僵者先亟奔佚心将迷者先识是非故物不至者则不及注者以爲穷上及下自然之数圣人居中履和终身全具是道也微乎深哉难乎其明哉刘氏曰张则必歙强则必弱兴则必废与则必夺物理之自然也是谓微明微明谓精微明着昭然可考或以权术解其义天之道利而不害若是乎董氏曰消息盈虚相因之理其机虽甚微隐而理明着惟清静柔弱自处者不入其机柔之胜刚弱之胜强鱼不可脱于渊国之利器不可以示人李氏曰学道之士存其无象守其至柔与物无竞则自然知几苟用刚暴尚权谋智术求之胜物非道也哉比如鱼乃水中物求异群鱼欲脱于渊可乎既不可则人亦不可尚权尚权者反常也如鱼离渊必死国之利器不可以示人即孔子所谓可与立不可与权同一义圣人用权反常合道尚不可轻爲而况常人乎可不戒哉何氏曰天下莫柔弱于道道之所以柔弱者包裹天地贯穿万物此言柔弱之胜刚强也故曰人在道中道在人中鱼在水中水在鱼中道去人死水干鱼终此言鱼以潜渊人以道养轻脱则必败矣利器者开阖变通之权如庖丁解牛神行肯綮善刀而藏十九年刃若新发于硎夫岂可以示人老氏曰权者圣人所以独见庄子曾举此章鱼不脱于渊二句而继之曰圣人者天下之利器也非所以明天下也神而用之所以救世变于无穷其不以示人夫岂愚其民虑患之意深矣吕氏曰鱼在水藏于深渊以自存则孰能苦之倘失于渊则人得而取之盪而失水则蚁得而困之利器权也民或得而窥之是犹持太阿而授以柄轻用其国国必危矣内取诸身则鱼在水中水在鱼中人在气中气在人中鱼去水则死人失气则亡鱼能韬鳞掩藻吐纳其水则本不死人能退栖福地吐纳其气则本不亡国之利器道之天机也若以轻泄于人则天谴立至大洞天宪经曰非人传之谓之泄天寳至哉天机岂妄宣泄南华经云夫有干越之剑匣而藏之不敢用也保之至也意盖以此河上公曰利器权道也治国权者不可以示执事之臣也治身道者不可以示非其人林氏曰渊喻道鱼喻人也人之不能外于道犹鱼之不可脱于渊也第三十七章道常无爲而无不爲侯王若能守万物将自化何氏曰庄子万物虽殊理道不私故无名无名故无爲无爲而无不爲前章无名之上冠以道常二字此章亦然经曰常无欲以观其妙常有欲以观其徼惟常无故无爲常有固无不爲其道一也此无爲而无不爲所以爲道之大常也道常句絶是总标也无爲无不爲乃并言之荘子虚则实实则伦静则动动则得此所谓无爲者虚静自然之常道也圣人曷常沉空滞寂而一无所爲哉尸居而龙见渊默而雷声神动而天随从容无爲而万物炊累焉其何故也无爲而无不爲天地也圣人以天地爲本故得性者此眞常也应物者亦此眞常也动静无端体用一源盖无爲者道之常也而无不爲者亦道之常也道无在而无不在侯王能守此道则道行于万物不期化而自化也林氏曰此章与道常无名章句皆同无爲而无不爲自然而然也侯王若能守此无爲之道则不求化万物而万物自化矣吕氏曰身之所拟应接无心凝神太定斯无爲也侯王者泥丸帝一守而勿失津化爲液液化爲髓髓化爲精精化爲元珠元珠化爲金丹此非万化之化而何化而欲作吾将镇之以无名之朴无名之朴亦将不欲不欲以静天下将自正何氏曰化虽上作下应而欲作将作之机圣人尤谨之神而化之使民宜之不先时而躁不后时而缩其机如此圣人亦不认爲己功吾将由无爲之化还无名之朴镇之云者雕琢复朴块然独以其形立之意虽感而遂通之中有寂然不动者在夫所谓无名之朴道之始也不可得而名也圣人亦将不欲而况朴散之器非常之名乎言道尚无心而况非道乎如是则圣人之心静矣一心定而万物服天下其不正乎吴氏曰欲谓有心爲之作犹起也言未能纯乎无爲之道者方将待物之化而遽有心于欲其化欲之之心一起则非无爲之道矣镇谓压定使之不起也无名之朴谓无爲之道也欲作之时必将以此无名之朴镇其有心之欲谓以道而自治也既以此无名之朴镇其欲则其欲亦将不欲矣静者作之反其始也欲作既以道镇之则欲者不欲而作者静矣故虽无心正天下而天下将自正吕氏曰其于己也一念才动则谓之情情动则万化作矣念既已漏急须反照灭其动心还其纯素镇之以朴庶可一其性故曰化而欲作吾将镇之以无名之朴且夫道本无形假朴以爲言圣人又恐滞迹之流执其朴而爲用忧其弊之不救以谓使天下之群实心莫若虚应天下之群动心莫若静惟窒慾以空其性絶学以虚其心以之修身无自而不得以之治性无往而不可如此则天下泰然将正而定矣李氏曰天地无爲万物发生圣人无爲万民安泰以修炼言之都无作爲于安静之时存其无象毫发之动便要先觉既觉便以无名朴镇之朴本无形又曰无名谓空也道德眞经集义卷之五道德真经集义正统道藏三家本十卷洞神部玉诀类道德眞经集义卷之六覆九盱江危大有集第三十八章上德不德是以有德下德不失德是以无德上德无爲而无以爲下德爲之而有以爲上仁爲之而无以爲上义爲之而有以爲上礼爲之而莫之应则攘臂而扔之何氏曰庄子古之人在混茫之中与一世而澹漠焉人虽有智无所用之此之谓至一莫知爲而常自然逮德下衰及唐虞始爲天下兴治之流𣻏淳散朴离道以善险德以行然后去性而从心心兴心识知而不足以定天下然后附之以文益之以博文灭质博溺心然后民始惑乱无以反其性情而复其初此章大㫖尽在是矣夫上德不德则混茫澹漠也不失德而无德则爲者败执者失矣上德无爲而无以爲则至一自然也下德爲之而有以爲则所谓始爲天下矣上仁爲之而无以爲至仁无亲去德犹未远上义爲之而有以爲以义制事则下仁已一等以仁义视道德则所谓离道以善险德以行也曰不德曰无以爲皆无心无所爲而爲之谓天曰不失德曰有以爲皆有心有所爲而爲之谓人上礼爲之而莫之应又下义一等附之以文礼也于忠信爲薄益之以博智也于道爲华其去性初转远矣上礼者盛礼也施厚报宜厚报不敌施争由是起攘臂引去貌败礼之人也扔引也字从亻者非林氏曰爲之而莫之应者强民而民不从之也抉引也民不从而强以手引强掣拽之也只是形容强民之意故曰攘臂而抉之李氏曰上章云常无爲故次之以上德不德上德无爲故合道下德有爲不合道仁义犹近德可爲进道之阶礼者纯是作爲以礼齐物转不齐盖有爲终有失也执之不失亦可渐入佳境自仁而反德自德而反道直造无爲也淮海秦氏曰道德者仁义礼之大全而仁义礼者道德之一偏以道爲本以仁义爲用故失道而后德失德而后仁失仁而后义失义而后礼夫礼者忠信之薄而乱之首也前识者道之华而愚之始也何氏曰首乱始愚极言礼智流弊所至耳庄子历历举此失道而后德以下五句而曰今也以爲物也欲复归根不亦难乎其易也其惟大人乎虽则云然抑且曰匿而不可不爲者事也远而不可不居者义也亲而不可不广者仁也节而不可不积者礼也中而不可不高者德也一而不可不易者道也虽此数者有上下先后之序而以圣人并用之则何莫非道也昔有通玄者云道也者妙万物而爲言总两仪而称德得之上者爲道得之中者爲仁义得之凉者爲礼智凉而失之者非人也此言最简而明也吕氏曰夫道者德之体德者道之用仁义由出于中爲可尚也至于礼则去性益远华盛而实亏从事乎繁文末节而不求其本忠信日以衰薄虽施于日用之间外则灿然而其中则无有也顺之则治违之则乱间不容发岂非乱之首乎故曰三皇之有道也不知其道化爲五帝之德五帝之有德不知其德化爲三王之仁义三王之有仁义不知其仁义化爲秦汉之战争此之谓也且世人以智爲凿从事浮华虽自以爲见而不知至愚自此而始也故曰前识者道之华而愚之始也吴氏曰忠信者德之厚也渐变而薄一降而爲仁再降而爲义三降而爲礼而忠信之厚德薄矣礼者欲其理而不乱也而适以基乱故曰乱之首前识犹言先知谓智也道犹木之实也未生之初生理在中胚胎未露既生之后则德其根也仁其干也义其枝也礼其叶也智其华也根干枝叶华皆自道中生出智者欲其哲而不愚而适以肇愚故曰愚之始也李氏曰前识者智识也智识者失道之始故曰道之华有道者不处也是以大丈夫处其厚不处其薄居其实不居其华故去彼取此何氏曰夫处厚不处薄言其及礼于忠信所以息礼之争也居实不居华言眞智于道也所以救智之弊也故曰见其文者弊其眞饬其外者伤其内去彼取此舍浇返朴之道也吴氏曰结上文处厚不处薄谓贵德而不尚礼居实不居华谓体道而不用智彼谓其薄其华此谓其厚其实又曰此篇乃分说道德仁义礼智六字以道爲无名以德爲有名自德而爲仁义礼智每降而愈下也故此章之等以道爲一德爲二仁爲三义爲四礼爲五智爲六也吕氏曰圣人目击道存尚其淳厚舍其浇薄安其诚实摘其华绮去彼礼之华末取此道之大体天下治矣譬如己之摄生反其质素敦兮若朴处其厚也行乎无路游乎无迹远其薄也出乎无门入乎大方居其实也属其精神偃其闻见去其华也去彼华薄取此厚实何不可之有第三十九章昔之得一者天得一以清地得一以宁神得一以灵谷得一以盈万物得一以生侯王得一以爲天下贞其致之一也何氏曰庄子太初有无无有无名一之所起有一而未形夫以昔之得一者冠于章首言一之爲道自古以固存也一者道之所生不曰得道而曰得一者见道之尊其独无对爲物不二列子不生者疑独此言独者即一之㫖也故曰疑独其道不可穷林氏曰一者道也天之所以清明而垂象地之所以安静而载物神之所以虚而灵谷之所以虚而盈皆此道也万物之所以生亦此道也侯王之所以保正万邦亦此道也其致之者言其清宁灵盈生贞皆因此道而得之吕氏曰昔之得一者谓往古太极既判而天地谷神万物侯王所以能清能宁能灵能生能盈能贞者无他盖得一气之妙用也夫一气者无匹合于夭下也爲大道之子神明之母混元之先万化之祖上下匪常古今不二是以圣人近取诸身天者首之圆象也得之则发绀髭黑目碧耳聪百灵清爽矣地者黄庭眞土也得此则覆载万物滋生百昌安宁不动神得之咀嚼六气凝结胎仙然后变化通灵矣谷得之则脑满髓实天谷虚盈中生紫眞万物者六腑五脏九窍百骸是也得之则七液洞流五内坚固沖和滋润故能乆视而长生矣侯王乃元神心君也得之则顿跻圣位形将自正矣此无他皆一炁之所致也吴氏曰一者沖虚之德也上篇所谓抱一所谓爲一后章所谓道生一皆指此而言庄子谓之太乙又但谓之一此乃自然之道所爲其用则虚而不盈后而不先柔而不刚前章固屡言之而此章尽发其藴得者谓得此一以爲德以者谓以此故能若是也言天之清地之宁神之灵谷之盈万物之生生不穷侯王之立乎天下之上其所以致之者皆得此一之故也天无以清将恐裂地无以宁将恐发神无以灵将恐歇谷无以盈将恐竭万物无以生将恐灭侯王无以爲贞而贵高将恐蹶何氏曰清明者爲夭不知此一此道以之清无以则昼冥宵光清者将分裂矣宁静者爲地不知此一此道以之宁无以则山崩川涸宁者将发泄矣灵应者爲神不知此一此道以之灵无以则其神不灵而将消歇矣盈满者谷不知此一此道以之盈无以则谷不盈而将枯竭矣生生化化者万物不知此道此一以之生无以则其生不植而将衰灭况侯王以一身处臣民之上得一且致一而后可以爲夭下贞苟非此一此道之有以也则位高者危德二三者凶蹷败之来可不戒哉贞者正也吕氏曰天者积阳之德表君之象倘无以清则阴阳谬矣纪纲弛絶沖一不运而开裂之兆见矣地者积阴之德表臣之象倘无以宁则刚柔卷折山川崩决沖一不守而发泄之形着矣神者阴阳不测无以灵则祸福生怪祅祥勃兴沖一不居而废歇之时至矣谷者虚以容物倘无以盈则流润之失崩夷之忧沖一不盈则枯竭之患作矣万物有形者也倘无生则坚强枯藁沖一散去则灭亡之期应矣王者贯三才而有万物傥无以贞而贵高则百官不职四海不归而蹷败之祸随之矣且夫人之一身至阳赫赫在乎上自天柱第一椎玉京关之上皆天也其不清则脑髓减齿落目昏形将坏裂矣己之地无以宁则眞土干枯黄芽不生灵津发泄矣己之神无以灵则赤子困悴胎仙荡散七液不流乆而逝竭矣己之万物不生则关节无寳脏腑虚羸而终于寂灭矣己之侯王恃其高贵则丹元不正性眞失常心影既偏将恐蹷仆矣林氏曰裂分裂也发言动而不定也歇消灭而不灵也竭尽也虚则能受不虚则尽止而不可受矣蹶颠也处贵高之位而无此则颠蹶之矣故贵以贱爲本高以下爲基是以侯王自谓孤寡不谷此其以贱爲本邪非乎林氏曰贵贱高下两句亦只是譬喻无贱何以爲贵无下何以能高下与贱乃贵高之基本也侯王之称曰孤曰寡人曰不谷皆是自卑之辞又以此爲虚而不自有之喻非乎言我如此说岂有不然者乎此两字亦是文之奇处吴氏曰此章以六句并言而此以下承上文贵高二字专爲侯王言之盖侯王之位贵且高而沖虚之德不欲盈惟当自处于下贱也孤如无父之孤寡如无夫之寡不谷不善此皆不美之名非人所愿有者而侯王以此自谓是以下贱自处也先云下爲基贱爲本而后但云贱爲本盖举一以包二省文也李氏曰非乎岂不然哉何氏曰贵本于贱高基于下是以侯王自谓孤寡无助不谷不德亦可反其本而不失其道矣易曰常以一德谦以制礼常德之固谦德之柄是也此道家所谓雌一之道守约而施博也故致数车无车不欲碌碌如玉落落如石林氏曰数车无车一本作数誉无誉誉字误也此两句本譬喻若作誉字下文如玉如石意不相属矣李氏曰数车之名件无一名车者数我之一身无一名我者毂辏合一则名车四大合一则名我不欲如玉如石者贵贱两忘惟抱一也何氏曰如数车而裂于名数之异如玉石而偏于贵贱之质则非一与本之道庄子万物一齐孰短孰长以道观物何贵何贱此也故章末取喻以戒之柴氏曰轮辐等物皆车中微贱者然非此莫成车尽其名件数之无一名曰车者故曰数车无车石中出玉不敢贵玉贱石盖愈乆愈不忘初也第四十章反者道之动弱者道之用林氏曰反者复也静也静者动之所由生即易所谓艮所以成始成终也能弱而后能强专于强则折矣动以静爲用强以弱爲用吴氏曰道之至静反于道故动道本至无反于道故有是以虚无恍惚之根万物共本之元囿于出入之机堕于动静之域皆道之体用也极物之眞必守其本命物之化必守其宗故动而生者不与之俱化则知出者之必入不与之俱徂则知动者之必静观物之出必终于反观物之动必终于静而夭地之心可见矣且春夏则万物芸芸竞作根荄芽甲并发于外出而有生岂非反于动乎秋冬则万物去华而就实各敛于内归吾性宅顺而不乱岂非弱而用乎譬之身焉欲修长生要识所生之本欲求不死当眀出入之机谓之反还谓之动静反者返其眞元也动者发其天机也自一阳来复于静定之中运转枢要斡旋泝流得七返之㫖镇补三田流通百脉非动则无以复命也故曰反者道之动夫道无形无声非柔不能制刚非弱不能制强故专守雌静若婴儿之未孩且天下之柔弱莫过于水水莫过于气气莫过于道道气神水之所柔弱者通贯金石烁鋭磨坚无乎不入故曰弱者道之用李氏曰反者道之动神一出便收来弱者道之用专气致柔也天下万物生于有有生于无林氏曰有夭地然后有万物故曰物生于有然天地敦生之天地之始生于太虚是生于无也因动静强弱而推言言有无之始也吕氏曰天下之物有无相生迭出迭入未始有尽非有则不能显无非无则不能生有万物生于天地之内是因有而生也天地形于太虚之中是因无而有也有生则复于不生有形则复于无形有无之相生若循环然而反复之义大矣哉圣人深达厥理即水以观之不观其流必观其反流即木以观之不观其华必观其去华则物虽有万之不同目击而道存矣然天地爲万物父母而人爲万物之最灵己之有者形也己之无者神也胞胎成其形有生于无也百灵生于身无生于有也故眞有不有眞无不无达斯㫖者自契于眞有眞无也何氏曰天下万物生于有有生于无反求其初也有天地然后有万物也天地者万物之一初先天地生有物混成混沦者又天地之一初无有生有无形生形有生则复于不生有形则复于无形始自无而散诸有终自有而反诸无则道朴岂终散于器乎彼流荡而忘反者宜其失于强盛而去道远矣李氏曰天下万物生于有即有名万物之母有生于无即无名夭地之始也第四十一章上士闻道勤而行之中士闻道若存若亡下士闻道大笑之不笑不足以爲道林氏曰勤而行之者言闻曰必信也若存若亡者且信且疑又以爲有又以爲无也最下鄙俚之人则直笑之耳惟最下之人以之爲笑方见吾道之高退之论文且曰人笑之则以爲喜况道乎何氏曰道者自然行者能得闻者能言能行勤行士之上也中人求道不宏不笃焉有焉无系念存心万中无一至于世俗浮薄虽谦下爲懦弱笑虚无爲荒唐然不足发或者之笑亦不足见此道之大以知道者希故也吕氏曰上士者大资纯厚达于妙理闻道则洞然晓悟信而不疑笃志行之惟恐不得故曰勤而行之中士受性中庸可上可下始乐而终厌初勤而后情闻道则犹豫多疑取舍不决欲进则不能果于力爲欲退则犹有所顾惜故曰若存若亡下士赋性污浊不达至理闻道则以爲迂阔荒唐不止于不信又且大笑而非之然而不爲下士之所笑者岂足以爲清净之道也故建言有之明道若昧进道若退夷道若类上德若谷大白若辱广德若不足建德若偷质眞若渝大方无隅大器晚成大音希声大象无形林氏曰建言者立言也言自古立言之士有此数语明道以下数句是也此亦是设辞言此数句不出于我自古有之明道若昩惟昩则明前章曰自见者不明又曰不自见故明即此也进道若退者能退则爲进也夷平也夷道大道也大道则无分别类同也和光同尘之意上德若谷能虚而不自实也大白若辱不皎皎以自异也广德若不足若自足则狭矣偷窃也欲爲而不敢爲也建立其德是有爲者爲之于不敢爲所以能建立也质眞若渝眞实之质纯一而不变而自有若渝变之意此亦足而不自足之意大方者太虚也太虚虽有东西南北孰见其方隅哉大器晩成如铸鼎之类岂能速成哉大音希声天地之间音之大者莫大于风霆岂常有哉希者不多见也大象夭地也易曰法象莫大乎天地夭地之形谁得而尽见之何氏曰建言有之古之立言之士如下文所云皆爲世所讪笑而大道存焉明道若昩大悟同未悟也进道若退大勇同无勇也夷道若类平等同无等也上德若谷实若虚也大白若辱清若浊也广德若不足有余不敢尽也建德若偷建诸天地而如朝夕偷安者质眞若渝质如金石而如长乆渝变者大方无隅无门无房大器晩成匪雕匪琢大音希声非律非吕大象无形离色离名混沌太无非可名状可谓费而隐矣此皆极大道之形容广乎其无不容渊乎其不可测也吕氏曰夫过欲阳而功欲阴过阳则能消功阴则能全谚谓之阴德者不欲人知因物自然兴着不显其能退藏于密故曰建德若渝道隐无名夫惟道善贷且成林氏曰道隐无名不可得而名也贷者与也推以及人也有道者能以与人而不自有也成者道之大成也成己成物而后谓之大成也何氏曰无名者不可指定而名也故有如上文摸写不尽者然道虽无名而有实善贷且成贷註韵施也人人咸备物物周普如夭施地生小以成小大以成大何莫非道也庄子化贷万物而民弗恃有莫举名使物自喜立乎不测而游乎无有者此也第四十二章道生一一生二二生三三生万物万物负阴而抱阳沖气以爲和何氏曰虚无生自然自然生道道生一一生天地天地生万物万物抱一而成得微妙气化凡人物背寒向暖背暗向明背恶向善皆爲负阴抱阳之意抱阳即抱一道之生气之化也人与天地参爲三而于物最灵故人也者天付以神地付以精沖和付以气人贵护气保精爱神与天地并立所以保养沖和以谦不以盈也书曰满招损谦受益时乃夭道林氏曰一太极也二天地也三三才也言皆自无而生道者万物之始自然之理三极既立而后万物生焉万物之生皆负抱阴阳之气以沖虚之理行乎其间所以爲和也吕氏曰道生一气一气生天地夭地生万物所以道生一者太极未判一气之浑沦也一生二者谓清浊既分而天地位焉易所谓易有太极是生两仪是矣赫赫发乎天肃肃出乎地两者交通而成和故人伦成焉一阴一阳之谓道言负而且抱者不可须臾离也可离非道也鍊养家以月爲衆阴之母曰爲衆阳之父所以负抱者常当嘻吸天光咀嚼沖气则天谷虚盈二景缠络万神安宁出入元化飞骈玉清董氏曰几动物之类则背止于后阴静之属也口鼻耳目居前阳动之属也故曰负阴而抱阳如植物则背寒而向暖而沖气则运乎其间又统而言之则神阳而质阴神运于中曰抱质见于外曰负气则动阳而静阴乃济之以中和而沖乎形质爲神所乘之机也人之所恶惟孤寡不谷而王公以爲称故物或损之而益或益之而损何氏曰称孤称寡不谷者托于无辅无善之称此王公卑以自牧之名三名者人之所甚恶而亦人之所以教盖位峻者颠轻豪者亡固理之常而损中有益益中有损又物之变故圣人爲三才宗主执沖含和宁处人之所恶宁受物之所损安知自下者人不高之自后者人不先之恶未必非美损未必非益也经曰道沖而用之或不盈盈者沖之反也易曰有大者不可以盈故受之以谦谦与盈相反也林氏曰人之所恶莫若孤寡不谷而王公以爲称此亦譬喻有道者自卑自贱之意其意盖谓天地人皆自无而有万物以阴阳爲质而其所以生之者皆沖虚之和气学道者当体此意则必以能虚能无爲贵天下之物或欲损之而反以爲益或欲益之而反以爲损损益之理有不可常如月盈则必缺此益之而损也既缺则必盈此损之而益也人之所教我亦教之强梁者不得其死吾将以爲教父何氏曰金背铭强梁者不得其死又继以好胜者必遇其敌亦以见古之人皆以此爲教而我亦不求异以爲教然且爲教之父者盖指约而易操也教之父道之母也无他天地物类生皆从一道以沖爲宗李氏曰人之所教无非爲善我亦如是教之也吴氏曰此言用弱之事梁亦强也以木絶水以木负栋皆曰梁也取其力之强也不得其死谓不得善终如子路之行行夫子以爲不得其死后果死于孔悝之难教父犹言教之本父谓尊而无出于上者人之所教教以用弱我亦以此教之强梁而不能弱者必不能保其身以强梁胜人之益而有不得其死之损所谓益之而损者此最爲教人第一义故曰教父倪氏曰老子言道每譬之母此特曰父者母主于养父主于教爲人师者必尊严如父可也第四十三章天下至柔驰骋天下之至坚无有入于无间吾是以知无爲之有益也林氏曰坚者易折柔者常存以至柔行于至坚之间如水之穿石是也无间无缝罅也无有即无形也如人身荣卫之间可谓无间而气脉得以行之无隙之隙而曰月之光亦入之此皆无有入无间也何氏曰夭下莫柔弱于气气莫柔弱于道道之所以柔弱者包裹天地贯穿万物老子尝以是语关尹知道与气所以柔也天地之气虽至坚如金石无所不透其道亦然其来也几微易简其究也广大坚固故至柔非弱至坚非强如泰山之熘穿石如单极之绠断榦亦此类也驰骋者庄子所谓乘天地驰万物之意可以执道御有者由至坚而遡至柔由至柔而遡至元列子体合于心心合于气气合于神神合于无举此见无介然之间道其至矣乎然后知无爲之有益无爲神归无动气泯决本常根入乎无间默悟之可也吕氏曰天下至柔莫过于水然犹未免有形者也或似无形而入于有形则气是矣气本柔也且气本柔养之至大至刚人莫能御以坚御坚不折则碎以柔御坚柔亦不縻坚亦不病夫一已之至柔者道气是也驰骋乎至坚者谓气能穿关通节也故曰夭下之至柔驰骋天下之至坚以有入有捍而不受以无入有无未尝劳有未尝觉惟大梵之气无有形质故能包裹天地而无外密袭秋毫而无内圣人体之德性是也见道朗彻何往不通所以致治四海谓之神化喻夫至人臻袭气母引鍊太和神明在躬出入无间渊乎不可测度故曰无有入于无间无爲者居象帝之先处太极之中道之妙用实寓于此圣人则之立不教坐不议虚而往实而归无有不可岂小补哉至人无爲无事而形不劳忘我忘人而精不亏非欲于道道自归之故曰吾是以知无爲之有益也不言之教无爲之益天下希及之林氏曰前两句皆譬喻也以此而观则知无爲无不爲者至理也不言而教自行无爲而功自成此皆至道之妙用而天下之人知不及之故曰天下希及之有益有功用也何氏曰何谓不言之教如天地有大美而不言四时有明法而不议万物有成理而不说精诚所感吾何言哉何谓无爲之益如水行用舟山行用橇因高爲田因下爲池简易之化吾何爲哉此皆专气致柔极虚本无以道运化故也故天下希及之不言而信不求而得保眞怀道而天下自从又谁得而企及之哉第四十四章名与身孰亲身与货孰多得与亡孰病林氏曰名货皆外物也无益于吾身则虽得虽亡何足爲病而不知道者每以此自病何氏曰庄子伯夷死名于首阳之下盗跖死利于东陵之上二人所死不同其于残生伤性均也烈士殉名贪夫殉利以身殉之虽死不悔曾不知身重于天下况死名死利乎知道者身尚非我有况美名美利皆外物耳不知道者试以名比身世以名爲华身固有名高而身危则名岂不疏于身乎试以财比身世以财爲资身固有财多而身害则财岂不少于身乎故曰生我名者杀我身益我货者损我神当其无得无失之初如水未波及亡于既失之后无病自灸敦若本无之无事乎敦能自遣于既失之余乎吕氏曰先身而后名贵身而贱货是犹未能忘我也夫忘我者身且不有而况于名货盖名无实实无名夫贵者夜以继日思虑善否其爲形也亦疏矣富者苦身疾作竞名积财而不得尽用其爲形也亦外矣然圣人贵以身爲天下非忘我则不然使天下之人知名之不足亲货之不足多故伯夷饿死于首阳之下是殉名也盗跖死于东陵之上是殉利也其于身货敦多敦寡焉以身殉名世必谓之君子以身殉利世必谓之小人得之则悦失之则忧贪得忘失见利忘义是犹以隋侯之珠弹千仞之雀虽得雀而珠已亡盖所亡者重所得者轻也可不哀哉盖志在乎得而不得者以亡爲病及其既得而患于失则病又甚于亡者惟齐有无均得丧而后始无疵矣是故甚爱必大费多藏必厚亡林氏曰爱有所着则必自费心力以求之爱愈甚则费愈大此言名也贪而多藏一旦而失之其亡也必厚无所藏则无所失藏之少则失亦少多藏乃所以厚亡也此二句发明下三句何氏曰多取美名是谓甚爱名者爲实之賔名大而费心亦大矣居其奇货是谓多藏利者治乱之媒利厚而亡物亦亡矣吴氏曰爱谓爱名大谓身也以名比身则身大于名慕名者甚其爱而爱身反不如爱名必至耗费心神而损寿是因名而使身之大者耗费也故曰大费藏谓藏货厚亦谓身也以货比身则身厚于货嗜货者多其藏而重身反不如重货必至丧亡身命而陨生是因货而使身之厚者丧亡也故曰厚亡知足不辱知止不殆可以长乆林氏曰惟知足者不至于自辱惟知止者不至于危殆如此而后可以长乆此三句却是千古万古受用不尽者何氏曰知足则于名于利已得之中知有分量而此身早退何辱之有知止则于不当得之名与利截然一毫不求而此身能隐何殆之有乃可乆也吕氏曰心足则无求于外故无辱心止则万縁俱息故无殆可以长可以乆也吴氏曰知内分之有定则足而不贪故不至失举亏行之辱知外物之无益则止而不求故不至损寿陨生之殆而可长乆也李氏曰名货得失皆有爲也终不长乆惟知足知止可以长乆第四十五章大成若缺其用不敝大盈若沖其用不穷大直若屈大巧若拙大辩若讷林氏曰有成则有缺大成者常若缺则其用不敝矣有盈必有虚大盈者常若虚则其用不穷矣前章洼则盈敝则新即此意大直则常若屈然枉则直也曲则全也大巧者常若拙然不自矜也大辩者常若讷然不容言也李氏曰上章知足不辱故次之以大成若缺德有余而爲不足者寿财有余而爲不足者鄙大成若缺大盈若沖至于若屈若拙若讷皆德余而爲不足者用之无尽也吴氏曰以成爲成以盈爲盈以直爲直以巧爲巧以辩爲辩小矣若缺则非成若沖则非盈若屈则非直若拙则非巧若讷则非辩乃爲成之大盈之大直之大巧之大辩之大者也躁胜寒静胜热清静爲天下正林氏曰躁之胜者其极必寒静之胜者其极必热躁静只是阴阳二字言阴阳之气滞于一偏皆能爲病惟道之清静不有不无不动不静所以爲天下正何氏曰道以清静爲正亦惟清静爲大躁胜寒阳极生阴静胜热阴极生阳皆极于所偏胜若夫天清地静乃天下至正之道无胜无极而可以大且乆者经曰人能常清静天地悉皆归是也道德眞经集义卷之六道德真经集义正统道藏三家本十卷洞神部玉诀类道德眞经集义卷之七噐一盱江危大有集第四十六章天下有道却走马以粪天下无道戎马生于郊吕氏曰夫时之泰也庶民昌四海治兵戈息民多务本户竞田桑粪治田畴虽有良马无所用之不谓之有道而何时之否也百事疲灾异生强暴相凌彼疆我界矣其守而争夺之端起矣戎马交驰集于战地故阴阳自此闭塞品汇自此夭阏不谓之无道而何夫一身者一天下也南华经野马也尘埃也是以马而喻气也扬子云气也者适善恶之马也盖气即道也道即炁也自一炁以生万物气之所生万物柔弱而生气之所去万物坚强而死却者反也走者运也运其精气泝流直上补其脑血粪其根本以养其身故曰天下有道却走马以粪已之天下无道则忘本逐物心动意躁其息自奔上有重楼浩浩而出下有金龟续续而泄日以心鬬六贼生于郊境矣何氏曰天下植有道之君则不以兵强天下而以务农重谷爲本故却善走之马而惟粪治其田畴不舍内以事外传曰粪除先人之弊庐粪除皆修治意无道之世戎马生于郊駉駉牡马在垧垧之野郊本言畜马之地彼以是妨农业者则可戒也按吴氏澄所注本天下有道却走马以粪下有车字言有道之世不相侵伐故善走之马不以服戎车而退却贱用之以服粪车而粪田也诸家并无车字惟晦庵朱子语録有之张卫东京赋云却走马以粪车是用老子全句吴氏本自有理学者不可不知也罪莫大于可欲咎莫大于欲得祸莫大于不知足故知足之足常足林氏曰战争之事皆自欲心之始欲心既萌何时而足惟得是务所以爲罪爲祸爲咎也惟知足者以不足爲足则常足矣此又发明前章知足不辱之意吴氏曰罪谓愆恶咎祸皆谓灾殃而祸重于咎得陇又望蜀此不知足也李氏曰曰罪曰咎曰祸皆欲心所致故结语云知足常足知足者贫亦乐第四十七章不出户知天下不窥牖见天道其出弥远其知弥少何氏曰老子语文子曰精神发于内神气动于天专言精神可以前知也李氏曰不出户知天下言有道之士知内不知外知内不知外则无所不知见内不见外则无所不见若只知外见外而忘其内者知见浅狭矣吴氏曰天下万物万事之理皆备于我故虽不出户而遍知之矣天道者万理之一原内观而得非如在外之有形者必窥牖而后见也不知其皆备于我者必出至一处而后知此一事故出弥远而知弥少乌能不出户而知天下哉林氏曰天下虽大人情物理一而已矣虽不出户亦可知虽阴阳变化千古常然虽不窥牖亦可见若必出而求之则足迹所及所知能几自力所及所见能几用力愈劳其心愈昏故曰其出弥远其知弥少是以圣人不行而知不见而明不爲而成何氏曰知人不以忖度而以道知见天不以揣摩而以道见人即我也我即天也使必待出户窥牖则是舍心而外驰也精神不足知见奚足于道何有易曰无思也无爲也寂然不动感而遂通天下之故非天下之至神其孰能与于此又曰惟神也故不疾而速不行而至此不行不见不爲而能知能明能成自然之道也林氏曰不行而自至不求见而自明不爲而自成圣人之道其爲用如此易曰不疾而速不行而至即此义也吴氏曰不待行处而已如遍至其处故能悉知天下之事不待窥见此物而后能明其理故不窥牖而见天道也不爲而成言上二句之效验惟其不行而遍知万事不窥而洞见一原故不待有所作爲而事无不成完也第四十八章爲学曰益爲道日损损之又损以至于无爲无爲而无不爲矣何氏曰千日学慧不如一日学道非学自学而道自道也学则开于知见积而后成道则忘其知见本来混成学所以求道博所以反约勤修无爲悟眞道成先益而损由有入无既损而损虽无亦无乃合道眞此无爲妙境也老子语文子曰所谓无爲非谓迫之不应感之不动坚滞而不流谓其循理而举事因时而立功任下责成举过无事此乃无爲而无不爲之事李氏曰不出户知天下内知也其出弥远外事也故次之以爲学日益言爲学者求其增益爲道者事事减损易曰山下有泽损君子以惩忿窒慾正谓此也至于无忿可惩无慾可窒以至无爲则万民化而天下归往矣吕氏曰至人损之又损是非俱泯寂然不动以至于无爲守性之眞体道之原与天地合德造化同功然后炼大梵祖炁飞肘后金精胎闭纳息回风混合灌漱元泉此皆无爲而无不爲也倪氏曰爲学日益学贵博也爲道日损道贵约也先博而后约先益而后损不益则安所取约徒益而不损则博反惑矣是故学者道之筌蹄道者学之归宿也孔子曰多学而识之学之益也一以贯之道之损也既损之又加之以损损之至也损之至则无所爲矣虽无爲则实无所不爲此无爲之所以贵若止于无爲不能无所不爲则涉于虚无非所谓道也取天下常以无事及其有事不足以取天下何氏曰无心于事无事于心虽天下之大吾何容心焉昔圣人之得天下此自然之道也如尧之黄屋非心舜禹有天下而不与此皆行乎其所无事若有事于天下是有心也经曰爲者败之天下神器不可爲也爲无爲而天下治此也此古人不以天下易此道而每言取天下之戒者深戒不知道者将以天下爲足贵于道也岂知无爲无事自然之道哉林氏曰取天下必以无心有心者反失之三代之得天下何容心哉因当时战争之俗借以爲喻其言亦足以戒无事有事即无心有心也吴氏曰无事者无所事即无爲也因言取天下者亦止是无爲盖德盛而天下自归之也若必用志用力而有作爲之事则何足取天下哉李氏曰苟或妄有作爲则民乱而难治故曰不足以取天下第四十九章圣人无常心以百姓心爲心吕氏曰天本无心于物因物见天之心是以虚而能受静而能应如鑑对形以彼妍丑如谷应声以彼巨细初无他心何常心之有苟卿曰天下无二道圣人无两心是以譬诸己焉渊默寂淡能应能定不将不迎和其光同其尘大齐物我而未尝异于物故曰圣人无常心以百姓心爲心李氏曰上章云无事取天下故次之以圣人无常心所谓无常心者随机应变不逆民物之情故百姓遵圣人之言行圣人之行从圣人之化天下同一心也何氏曰圣人心若太虚何常之有其常心者天下之心而已政和注圣人之心虚而能受静而能应如镜对影以彼妍丑如谷应声以彼巨细何常之有善者吾善之不善者吾亦善之德善信者吾信之不信者吾亦信之德信吕氏曰夫善否相非诞信相讥善与不善信与不信世俗之情自爲同异耳故有好善之心者圣人不违其性辅之以上善使必成其善苟有不善者亦因以善待之善不善在彼而吾所以善之者未尝渝也百行无非善而天下莫不服其化德之厚矣故有好信之诚者圣人不夺其志辅之以大信使必成其信茍有不诚之心者亦因以信待之而吾所以信之者未尝变也万情无非信而百姓确然无不信德之至矣夫至人者是非一致眞伪两忘美亦善之恶亦善之常善救物而无弃物可亦信之否亦信之常善救人而无弃人是也何氏曰大凡善者吾善之不善者未必善信者吾信之不信者未必信此常人之心也未是德善德信事也圣人德与天地参天地无私覆载日月容光必照圣心浑乎以物我爲一也故能善人之不善信人所不信彼善否相非诞信相讥而吾一以自然之道待之书曰简厥脩亦简其或不修进厥良以率其或不良何善何否语曰不逆诈不亿不信何信何诞有孚颙若下观而化此也庄子其好之也一其弗好之也一其一也一其不一也一其一与天爲徒其不一与人爲徒此也林氏曰善不善在彼而我常以善待之初无分别之心子曰苟志于仁矣无恶也与此同信不信在彼而我常以信待之初无疑间之心子曰不亿不信亦此意也其曰吾亦善之吾亦信之者非以其不善爲善不信爲信也但应之以无心耳圣人之在天下惵惵爲天下浑其心百姓皆注其耳目圣人皆孩之吕氏曰圣人体道合变毋意毋必毋固毋我旁礴万物浑其心而同其尘顺其性而同其化未始自爲取舍天下一心浑浑然无所分别无善无恶无信无伪眞一不二待之以道故曰圣人之在天下惵惵爲天下浑其心林氏曰惵惵者不自安之意圣人无自矜自足之心故常有不自安之意浑其心者浑然而不露圭角此心浑然所以无善不善信不信之分也注其耳目者人皆注其视听于圣人而圣人皆以婴儿待之故曰皆孩之此无弃人之意也第五十章出生入死吕氏曰道生一炁炁变而有形形变而有生生者炁之聚万物之出于机者也生变而有死死者炁之散万物之入于机者也有形则复于无形有生则复于无生物有死生性无加损盖生者造物之所始死者阴阳之所变此乃有卒未离乎域中者也离乎域中者其出不䜣其入不讵出生入死出死入生无可无不可修鍊之士以清阳而无质者爲生炁以浊阴而凝滓者爲死炁人者禀沖和之炁非浊非清而生也入清阳而出阴浊阳纯则爲上仙入阴滓而出清阳阴纯则爲下鬼若乃服六气餐元精吸沆瀣皆天气感化无形无质故能通神明而寿齐二景此之谓出死入生世之人食谷实嗜五味有形有质盗其眞炁散其清阳入其阴滓此之谓出生入死吴氏曰出则生入则死出谓自无而见于有入谓自有而归于无庄子万物皆出于机入于机又曰其出不忻其入不讵又曰有乎出有乎入皆以出爲生入爲死林氏曰出生入死此四字一章之纲领也出则爲生入则爲死出则超然而脱离之也入则迷而自汩没也能入而出者惟有道者则然生之徒十有三死之徒十有三人之生动之死地亦十有三夫何故以其生生之厚吕氏曰阴阳不离于大道造化不离于五行和合有无而成天地出机而生入机而死顺道者寡违道者衆故养生者不妄视不妄听不妄谈不妄履动静恬然以自滋育者生之徒也趋死者目乱采色耳听淫声口美非道足涉邪迳动静没溺以自戕贼者死之徒也且生死之道既分爲二又知作而不知休知言而不知默知思而不知忘知进而不知退以及于尽则所谓动之死地生死之道以十有三言之三者各居其三而不生不死之道在于虚一而已所以不言者欲其自悟也原其十有三之说前后解者虽多终无定论然其稍可取者一二家而已古仙有云阳里十三言有象阴中六七觅无踪此指水火之成数也天一生水地六成之地二生火天七成之七与六者乃心肾水火坎离人之根本也精神寓之心藏神肾藏精凡圣日用应酬之际无所不用其精神也黄庭经一身精神不可失精神居身生之徒也精神去身死之徒也盖水火能活人能杀人岂非生死之徒乎赤蛇才动灵龟逐行应速于谷发疾于机岂非动之死地乎故曰生之徒十有三死之徒十有三人之生动之死地亦十有三列子指髑髅而言之曰此过乐乎此过养乎夫煖衣燠室㫖酒膏粱服食金石彼以养之之厚而反伤其生未若灰心息虑薄滋味养谷神虽若轻生可以长生也李氏曰水成数六火成数七柔弱生之徒强大死之徒柔弱者则能惩忿窒慾强大者爲忿慾所使能惩忿则火降窒慾则水升水火既济则生故曰生之徒起忿则无明火炽纵慾则苦海波翻水火相违则死故曰死之徒人之生皆赖水火动之死地水火相违以丹道言之水火既济则圣胎凝矣林氏曰养之得其道则可以长生乆视养之不得其道则与万物同尽徒者言其类也动之死地动非动静之动乃动辍之动也之往也死地死所也夫何故发问之辞也生者我所以生也生生者我所以养其生也养其生而过于厚所以动即趋于死地也此即外身而身存无而后能有虚而后能盈之意也何氏曰生死之徒各十有三诸家颇各有见皆不过牵合十有三之数而已要知上寿百岁中寿下寿有差与富康宁皆福也此生之徒凶短折疾忧贫弱皆极也此死之徒未说及德与恶而前之二者各受命于天谁能齐之未是患处若愚不肖贪生失理自作不静以速其死者不但爲死徒且趋死地患在人耳死地谓动于恶而不好德者泛论世人如前三者十分中各有其三不必如前人牵合数目但死之徒已十有三而之死地又十有三死之分数十居其六生之徒数仅有三可畏哉若摄生避死德人十有其一乎庄子云人之生也气之聚也聚而爲生散而爲死若死生爲徒吾又何患是则所患者在死地而不在死徒可见也吴氏曰之犹适也趋也生生求以生其生也厚谓用心太重或仙术延生而失宜或炼药卫生而过剂其意正欲趋生而返趋于死地者爲其求生之心太重而不顺乎自然也盖闻善摄生者陆行不遇兕虎入军不被甲兵兕无所投其角虎无所措其爪兵无所容其刃夫何故以其无死地也林氏曰言我盖闻古之善养生者虽陆行于深山而不遇兕虎入于军旅之中而不被甲兵惟其无心则物不能伤之兕所以不能触虎所以不能害兵所以不能伤惟其无心故也庄子入水不溺入火不焚亦是此意夫何故又发一问言物之所以不能伤者以我能虚能无而无所谓死地也吴氏曰摄犹摄政摄管之摄谓不认生爲己有若暂焉管摄之也以虚静爲里以柔弱爲表块然如木石之无知侗然若婴儿之无欲虽遇勐兽恶人亦不能爲害也盖其查滓消融神炁澹泊如风如影莫可执捉无可死之质纵有伤害之者何从而伤害之哉李氏曰无死地者忘其死生也何氏曰虎兕者以兽之勐者言之兕野牛也重千斤一角第五十一章道生之德畜之物形之势成之是以万物莫不尊道而贵德夫道之尊德之贵夫莫之命而常自然何氏曰天覆以道而万物生物物受炁于天也地载以物而万物畜物物受质于地也故万物生者自形自色非待物物而雕琢之阴阳相照四时相代相生相杀其势因成孰能御之夫形有时而弊势有时而倾惟道德在天地高厚悠乆不坏不灭易曰干以君之坤以藏之故道爲至尊其独无对德爲至贵其高无上物虽有万之不齐孰能如此盖道德超然物势之上而行乎形气之内而无物不有无时不然盈天地之间皆蒙衣被本本元元之所共推非由于谆谆之命非有假于人爲之力其生之畜之一自然也可尊可贵亦一自然也然生畜形成次第虽有道德物势之分合而言之一道而已林氏曰道自然也无也凡物皆徇无而生故曰道生之德则有迹矣故曰畜之畜者有也物则有形矣故曰物形之势则有对矣故曰势成之阴阳之相偶四时之相因皆势也莫知命者犹曰莫之爲而爲也非有所使然则爲常自然矣尊贵者言其超出乎万物之上也李氏曰道本无形因生育天地而形可见遣本无名因长养万物而名始立一切有相受命于天成形于地禀炁中和皆道之荫也故万物莫不尊道而贵德故道生之畜之长之育之成之熟之养之覆之生而不有爲而不恃长而不宰是谓玄德何氏曰庄子道者万物所共由庶物失之者死得之者生故道生之畜之有如春道长之育之有如夏道成之熟之有如秋道养之覆之有如冬道庚桑子春炁发而百草生正得秋而万寳成岂无得而然哉大道已行矣此也此道何道也虚无自然之道能生出万物于始又能牧藏万物于终干坤动静不翕聚则不能发散庚桑子即春生秋成而见大道老子以发生致覆藏爲一道易曰显诸仁藏诸用是矣天地无心也虽生全不伤亦不名有虽施爲不辞亦不恃功虽长养不穷亦不爲主四时之运功成者退太虚冥冥谁能强名玄德天德也道也林氏曰长之育之成之熟之养之覆之皆言既生既有之后其在天地之间生生不穷皆造化之力也然造化不有之以爲有不恃之以爲功虽爲之长而无主宰之心此所以爲玄妙之德玄德即造化也第五十二章天下有始以爲天下母既知其母以知其子既知其子复守其母没身不殆吕氏曰列子有太易有太初有太始有太素太易者未见炁也太初者炁之始也原夫道者未始有始也外包干坤内充宇宙无形无名万物之所以资始也及其有名则物得以资生焉有物混成先天地生故爲天下始生育天地长养万物故爲天下母而万物所以成也譬夫一身之天下始因三元育德九炁结形自非三元所育九炁所导莫能生也则爲一身之始母焉故曰天下有始以爲天下母既得其炁以爲百骸之母当知其子子神也既以子爲元神母爲元炁母在则子存母去则子泣以其炁能生神而神能服炁也丹经谓之君臣亦云母子古之眞人云子母乍逢情眷恋君臣相会喜团栾盖形中子母炁以守神神以守炁交相恋守混融爲一结就胎仙与天相毕故曰既得其母复知其子既知其子复守其母没身不殆林氏曰天下有始以爲母即有名万物之母也母造化也子万物也知有造化而复知有万物知有万物又当知有造化盖言无能生有有出于无知有者不可以不知无常无欲以观其妙常有欲以观其徼亦是此意没身不殆者言如此则终身无危殆之事也董思靖曰人受炁以生炁爲母神寓于炁故爲子守母则炁专神安何氏曰经曰无名天地之始有名万物之母即此章始与母之㫖太始有无而已自无适有者爲母如道生一是也自有适有者爲子一生二二生三三生万物是也塞其兊闭其门终身不勤开其兊济其事终身不救吕氏曰夫干坤者易之门户开阖有常衆卦从而出焉生化之机准的不差而兊者悦也散也盖耳目诸根色尘之所由若塞爱悦之视听则祸福之门闭矣自然而身不勤劳也倘开其爱悦之门而弗塞则嗜慾之情长矣终身危亡不可救也以己论之兊者口也门者目也常缄其口则五炁内固元精不干常瞑其目则内境不出外境不入寂然泰定与道爲一矣参同契曰耳目己之寳闭固勿发扬兊口勿以谈希之顺以洪此所谓塞其兊闭其门终身不勤若乃开其喜悦之门而勿塞济其爱欲之事而弗闭物诱于外情动于中气亡液漏精神散去其神夭阏而莫之能救故曰开其兊济其事终身不救林氏曰兊者口也人身则有口人家则有门皆以喻万物所自出之地塞其兊闭其门藏有于无而不露也不勤不劳而成功也开其兊出而用之也济其事用之而求益也济益也如此则危殆不可救也何氏曰门古注指口亦不拘此但有出有入者总谓之门闭其门者冥心大道也外想不入内想不出庄子其心以爲不然者天门弗开是也盖塞兊闭门入无灭有于子知母乃返吾初终其身而用之不勤矣若开兊济事则一念一动迷惑本来毁无失有如母诞子托相万状子壮母衰转轮无已终其身而难救李氏曰塞兊闭门内境不出外境不入终身不勤不劳而治也开其兊济其事内境出外境入终身不救永失眞道见小曰明守柔曰强用其光复归其明无遗身殃是谓袭常林氏曰所见者大能敛而小则爲至明所主者刚能退而守柔则爲至强即不自见故明不自矜故长光者明之用明者光之体用其光而归之于明则无殃咎矣知用而不知藏则遗殃之道也袭者藏也常者不易也袭常者言藏其用而不穷也何氏曰凡能大不能小能强不能弱能明不能晦则弃本徇末子复生子流落忘返其如母何是则自遗其殃矣盖始者常无之道母者常有之道自无生有自有返无此大常不变之道也又曰用光归明圣人光而不耀也察见渊鱼者不祥吕氏曰水镜之照物谓之光其光之体谓之明用其照外之光回光照内复反而归藏于其内体之明也夫神太用则竭照见渊鱼者不祥此用光于外而遣其身殃者能含光以混世则不爲身殃矣是谓能掩藏其常光之用以复归常明之体故曰袭常第五十三章使我介然有知行于大道惟施是畏吴氏曰我者汎言衆人非老子自谓也介音戛孟子介然用之而成路同谓倐然之顷也知字句絶施如论语无施劳孟子施施从外来之施矜夸张大也圣门颜子有若无实若虚无施劳老子之用盖亦若此夸张冣其所忌此章言不知道之人惟务夸张若使其人倐然之顷有所知而欲行大道则必专以施爲畏而不敢爲也李氏曰惟施是畏识法者恐柴氏曰大道之外行者皆可畏大道甚夷而民好径吴氏曰径小路也与大道相反卑卑欲退者大道也其道甚平夷而易行堂堂夸张者小径也而人多好行之吕氏曰大道亨衢也平易坦然何往不通虽千万里之遥其行必始于足下圣人患其太直踌躇兴事岂贵其速达而要其近功哉世人利于速达故由捷径然崎岖迷惑不知所趣倒行逆施去道愈远无由上达也炼养之道夷然如砥甚易知易行一曲之士滞于方隅欲其速得游于傍门陷于邪径而不知也故曰大道甚夷而民好径何氏曰大道平夷本若大路然而舍之入邪径则迷之甚矣朝甚除田甚芜仓甚虚服文采带利剑厌饮食资财有余是谓盗夸非道哉吴氏曰此言夸张之事有廷内而弗洒弗扫者唐风之俭啬朝甚除治则其宫室之奢靡可知矣田甚芜仓甚虚谓夺其民时而民不得耕耨竭其民力而民无所蓍积也华其佩服以爲饰丰其酒肉以爲养私其府库以爲富是犹爲盗之人得物之多以夸张于外者尔夏季商辛是也岂知道者所肯爲哉林氏曰大道甚平人之求道不知适正好行邪径之路譬如有国家者治其朝廷则甚整爲宫室台榭之类也朝廷虽美而田亩皆芜仓廪皆虚而且以文彩爲服佩带利剑厌足饮食积其资财务爲富强此如盗贼之人自夸其能是岂可乆此譬喻之语也言人不知大道而自矜聪明自夸闻见此好径之徒也岂知至道故曰非道哉何氏曰朝甚除此除者修治也传曰粪除先人之弊庐又云除道皆修治意第五十四章善建者不拔善抱者不脱子孙以祭祀不辍吕氏曰善以道建国者独立万物之上终古不易翱翔万物之表终古不极以是道而立身以是道而建天下守之以中体之以常镇之以无名之朴而不爲物之迁变福及后世其德弥广其用弥大不可动摇也若夫根拔则气竭青去木矣炁败则精竭神明去身矣是以至人固蒂深根独立广漠之野无何有之乡绵绵冥冥屹立不可拔善以道抱民者乘天地之正御六炁之辩天下之士定于一心百姓归附矣修一己则抱元守一神全精反回风混合于丹田永无脱离矣故曰善抱者不脱夫善建善抱者岂惟不拔不脱乎亦将德泽流于上下孝慈被于子孙世祚绵远传之无穷岂不美哉何氏曰庄子名爲建德之国其民愚而朴故善言建者无加于德则人亦与立而不拔去之矣经曰抱一爲天下式故善于言抱者无出于一则人亦不离心而脱去之矣岂惟在其身将子孙亦嘉頼之承祀悠远以道观者故不私爲子孙计而立教垂世非专爲山谷枯藁者言所谓大德必得其禄位名寿而宗庙享之子孙保之是也林氏曰建者无不拔抱者无不脱建德而抱朴则不拔不脱矣有子孙之家祭祀必不辍道生一一生二二生三三生万物万物生而不穷亦犹子孙嗣其家者也此三句皆是比喻以言道虽有无而实长存也修之身其德乃眞修之家其德乃余修之乡其德乃长修之国其德乃丰修之天下其德乃普吕氏曰修身之道举措施设酬酢应变未尝不自我而超炼炁养神少私寡欲诸伪咸尽乃爲眞人矣修之于家则父慈子孝兄友弟恭九族和睦积善有余庆流来世矣修之于乡则尊奉耆老教诲愚鄙上下信向其德乆长矣修之于国则百官称职祸乱不生万寳丰熟物充实矣修之于天下则不教而治不言而化和于大通比屋可封德施周普矣夫修之家乡国天下上言其德乃余乃长乃丰乃普惟修之身言其德乃眞者庄子所谓道之眞以治身其绪余土苴以治天下本在身末在彼其理备矣林氏曰修诸身则实而无伪修诸家则积而有余庆修之乡则一乡之所尊修诸国则其及人愈盛修之天下则及人者愈遍吴氏曰道之眞以治身其绪余以治人家者一身之外九族之内乡者一家之外乡遂之内国者乡遂之外邦畿之内天下者邦畿之外四海之内修之于家乡国天下者言自近及远人人各修其德也然岂是人人教之使然我无爲而民自化尔何氏曰内而身与家以此道修之则眞积力乆且有余矣外而乡国天下以此道修之则源深流长且丰且普矣故以身观身以家观家以乡观乡以国观国以天下观天下吾何以知天下之然哉以此林氏曰即吾一身而可以观他人之身即吾一家而可以观他人之家即吾一乡而可以观他人之乡推之于国于天下皆然言道之所用皆同也以此者道也以道而观则天下无不然李氏曰以之修身观心察性心定则身之修也以之治国观民察己民化则国之治也天下有一不善则是自己政化不善也书曰百姓有过在予一人此之谓也反观诸己心有一尘染着则是我之性天不明也董氏曰观之之道其则不远岂假他求哉盖物分虽殊一本而已以此观之莫不然者此意当契于语言之外道德眞经集义卷之七道德真经集义正统道藏三家本十卷洞神部玉诀类道德眞经集义卷之八噐二盱江危大有集第五十五章含德之厚比于赤子林氏曰含德含蓄而不露也厚者至也含德而极其至则如赤子然何氏曰大丈夫处其厚不处其薄则厚德者大人事也护精保气执沖合和大人者不失其赤子之心是也李氏曰含德之厚比于赤子者不失赤子之心也吴氏曰含怀至厚之德于内者有如婴儿也上篇曰专炁至柔能婴儿常德不离复归于婴儿孟子曰大人者不失其赤子之心也苏氏曰老子之言道德每以婴儿比之者言其体未及于用也吕氏曰圣人抱道怀德深厚纯粹无爲无事用志不分乃凝于神如赤子焉赤子者取其始生之色而喻之也又曰上一赤子乃泥丸天帝之名也素抱内藴眞纯不散若婴儿之未孩也毒虫不螫勐兽不据攫鸟不搏林氏曰毒虫不螫勐兽不据攫鸟不抟言物不能伤之也亦入水不濡入火不热之意吴氏曰毒虫蜂虿之属以尾端肆毒曰螫勐兽虎豹之属以爪足拏按曰据攫鸟鹰隼之属以翼距击夺曰抟董氏曰全天之人物无害者何氏曰含蓄厚德不露于外与物两无伤阂而物亦无得而伤之李氏曰赤子之心纯无害于物物亦不能害苏氏曰无心之人物无与敌曷由而伤之吕氏曰至人其神全其道大透金贯石坐在立亡驱龙伏虎役鬼制魔毒虫不敢肆其口尾勐兽无所施其爪牙攫鸟不能逞其爪距骨弱筋柔而握固未知牝牡之合而峻作精之至也终日号而嗌不嗄和之至也林氏曰赤子骨至弱其筋至柔而手之所握甚固未知有雌雄之事而其峻亦作者精气盛也峻赤子之命元也终日虽号而其嗌不嗄者心无喜怒气本和也嗌咽喉也嗄气逆也赤子纯一专固故能如此而有道者亦然只是不动心也何氏曰䘒赤子阴也人之初生饬骨未劳柔软绰约所握坚固而阴阳作怒非知牝牡之欲以其精气之盛也而有德者固精固气固神积至易筋易骨易形者似之嗄声破也号虽终日而声不破以其和气之全也而有德者敬之不喜侮之不怒同乎天和者似之李氏曰不知有男女之别其峻亦作精气全也虽作而无心故能全其至精终日号而其声不变沖和所至也修身以此纯全其本然是谓含德之厚也知和曰常知常曰明益生曰祥心使气曰强林氏曰和者纯气之守也知此至和之理则可以常乆而不易也知此常乆之理可谓明于道矣生不可益强求益之则爲殃矣祥祅也故曰益生曰祥传曰是何祥也即此祥字之意以心使气是志动气也强者暴也暴则非道矣故曰心使气曰强何氏曰日夜无隙而与物爲春何常如之和也是非美恶不藏灵府何明如之常也人生有涯欲益反损惠子曰不益生何以有身庄子曰言人不以好恶内伤其身常因自然而不益生又曰过度益也故曰无以生爲者乃贤于贵生如余食赘行则爲妖爲孽之祥矣志气之帅气体之充如心使气则气反动心爲勐爲隘之强矣吕氏曰和之爲言以直自养初无趋蹷谬戾之患岂爲自暴而失其常哉既知其和终不失其所守静一而不变与天地爲常既知常道朝彻见独无古无今明白四达与日月参光故曰知和曰常知常曰明然而谓之神者宁不爲生之所累若非理益之必至凶祥故有丧于执迷谓之气者宁不爲心所使气血妄作强暴滋甚故溺于邪僻若夫生生之厚妄念不断弗知常道凶祥至矣专气至柔摄生之理今反爲心所使役其气勇暴岂道哉惟知道者常因自然而不益生也物壮则老谓之不道不道早已林氏曰早已速已之而弗爲也已者止也吕氏曰物之壮者必至于老心之强者必至于凶且道以柔弱含德爲用今以壮强爲心谓之不道故不道者早亡而已夫人万物中最灵者有生则有少有少则有壮有壮则有老有老则有死此皆不知道而不能逃于造化之内者也倘能夺天地之机达阴阳遣返之妙则形可以不生神可以不化我命在我不属天地矣如其未达非欲壮不得不壮故曰物壮则老是谓不道不道早已吴氏曰常如赤子则不壮矣恶乎老既不老恶乎已何氏曰善养德者辩之在早素不以事变滑其和故德全而神不亏所以爲含德之厚也不见少壮老之气有三变者此也第五十六章知者不言言者不知塞其兊闭其门挫其锐解其纷和其光同其尘是谓玄同林氏曰知者不言言者不知谓道不容言也必塞兊闭门而藏之于密必挫其锐而磨砻之使无圭角必解其纷而调理之使不紊乱必和光同尘而自不眩露此所谓至玄至妙同然而然之理也何氏曰知道易勿言难知而不言所以天也知而言之所以人也古之人天而不人道本自然行者能得闻者能言知道者以道深妙故不言昧道者以道相烦故不知塞其兊者悦不以道不悦也闭其门者由不以道不由也挫其锐者破险峻之圭角也解其纷者离邪见之缠网也和其光者守智如愚也同其尘者忘机混迹也此六者必以其道则行眞归身能通其玄德与天爲徒故曰玄同吕氏曰天地有大美而不言四时有明法而不议盖道存乎默贵乎简默而辩简而当庄子曰知之者终日言而未尝言不知者终日言而未尝知至人知道以心而不以辩贵行而不贵言谈道者以辩而不以心丧道而不丧说倘然而啮缺之问王倪四问而四不知乃眞知也故曰知者不言言者不知至人能塞其兊收视返听沉默守神胎仙泰定矣能闭乎门退藏于密祸患不能入邪气不得袭矣能挫乎锐则以深爲根刚强息矣能解其纷则以约爲纪繁乱除矣能和其光则不眩耀能同其尘则不与物竞夫如是则复于至幽归乎至一至幽谓之玄至一谓之同无可无不可矣李氏曰多言获利不如默而无害也故不可得而亲不可得而疏不可得而利不可得而害不可得而贵不可得而贱故爲天下贵林氏曰有此玄同之道则天下不可得而亲不可得而疏言其超出于亲疏利害贵贱之外此道之所以爲天下贵也吕氏曰造道之微不与阴阳爲用超于形数之外上与造化者游下与外死生无终始者友无外于物安能亲也无求其恶安能疏也无求于用利莫侵也无心于物害莫及也高爵厚禄不足动其心是不以荣爲贵也蒙垢受耻不足移其志是不以污爲贱也可以存生可以养形所谓道之至高至极举天下不可得而及之吴氏曰我既玄同则不能亲踈利害贵贱我矣恩虽如父母而人与之相忘不可得而亲也邈然如途人而人不认相远不可得而疏也外名位货财而人莫能相益不可得而利也外死生祸福而人莫能相损不可得而害也势虽如君长而人与之相狎不可得而贵也眇然如匹夫而人莫能相慢不可得而贱也凡此六者人所不能而已独能之故爲天下之最贵也第五十七章以正治国以奇用兵以无事取天下吾何知其然哉以此吕氏曰正者道之常也奇者道之变也无事者道之眞也以正教爲治则足以尽爲政之道以奇谋用兵则足以应一时之变古之圣人立可乆可大之基初非所以用兵爲心也不得已而后有征伐之事故以治爲正以兵爲奇也天下神器不可爲也爲者败之执者失之取天下常以无事及其有事不足以取天下惟体道者恬然无事顺物自然何思何虑虽不取天下而天下自归之矣以己言之心平志定气血和畅则外魔不侵自然神宇泰定天光秀发亦犹治国之行其道则边境宁谧也若乃六贼未除七情未去则吾身之患犹在方其尘念一起业火自焚是不得己之时也强兵不得以不用杀机不得以不发亦犹四夷八蛮交侵中国而六军之师有不能自已者矣故曰以正治国以奇用兵以无事取天下且何以知天人之意哉盖以治国用兵取天下之事而见之也吴氏曰正者法制禁令正其不正之谓管商之徒以正治国者也帝王之治国则以修身齐家爲本而不恃法制禁令以爲正奇者权谋诡诈谲而不正之谓孙吴之徒以奇用兵者也帝王之用兵则以吊民伐罪爲心而不尚权谋诡诈以爲竒故奇者仅可施之于用兵而不可以治国正者仅可施之于治国而不可以治天下无事者三皇无爲之治也如天不言而四时行百物生不期人之服从而天下无不服从故惟无事者可以取天下也林氏曰以正治国言治国必有政事以奇用兵用兵则必须诈术二者皆爲有心无爲而爲则可以得天下之心故曰以无事取天下吾何知其有心之不可而无心之爲可以此道也夫天下多忌讳而民弥贫人多利器国家滋昏民多伎巧奇物滋超法令滋彰盗贼多有吕氏曰夫生民之所以贫富寿夭付之自尔未尝容心于其间茍禁网繁密民多避忌不敢云爲举措失业日愈贫穷矣故至人之接物以无事爲眞定以有事爲应迹有事无事常在定中若处喧而无恶涉事而无恼此爲眞定以无事无念爲常也且心犹君也炁犹民也多忌则心神不安元炁雕零矣故曰天下多忌讳而民弥贫夫利器者权也权势人主之斧斤人臣岂得而用之哉且一人之器天下皆得而用之是倒持太阿而授之以柄也权既下移则国家昏乱矣其于己也心不能纯一反爲七情六慾之所制神明安得而不昏浊矣故曰人多利器国家滋昏夫技巧者工妙也人君不能无爲志在淫奢则民爲雕琢服玩金玉奇怪之物苟容取媚投其所欲矣其于己也不能絶物而溺于异服玩好日已滋深则大朴耗散去道远矣故曰人多技巧奇物滋起夫法令者刑教也克核太至严威酷烈而舞文弄法奸宄之吏得以滋其恶民不胜其弊小则盗财大则盗国矣其于己也拘于小法执着傍门外境滋夺心灵撄乱盗我之眞贼我之性者纷如也故曰法令滋彰盗贼多有何氏曰天下多忌讳而民弥贫言国之多制也山泽各有守关市各有征征敛无度民人苦病如晏子所对齐侯者触手犯禁民不堪命岂非忌讳多而弥贫乎忌讳少则安业矣经曰国之利器不可以示人若民多利器则国家滋昏虑其窃上之机权也故曰工无淫巧其器完而不饰若人多技巧奇物滋超虑其败俗之朴素也上无苛令其事任而不扰若网密文峻奸宄不胜则流爲盗贼之归者虑其法令之过也然后益知我无爲而民自化等语古圣人不我欺也李氏曰多忌讳多利器多技巧多法令皆不正也上无忌讳则民裕絶权谋则民化薄税敛则民富道之以德则民朴故圣人云我无爲而民自化我好静而民自正我无事而民自富我无欲而民自朴吕氏曰老君爲万教之祖犹举故圣人云守之以谦不敢自陈也故有国有民无所制作未尝不以无爲爲治则民遂其生庶俗自化矣夫炼眞之士以我爲神以民爲炁神凝无爲元气自化爲液液自化爲血血自化爲筋筋自化爲骨骨自化爲髓髓自化爲精精自化爲玄珠玄珠自化爲金丹阴符经所谓万化生乎身是也故曰我无爲而民自化节用爱人去华务实未尝不以俭啬爲先则民厚其业家自富已炼眞之士常无欲则息长息长则炁满于三田之内故曰我无事而民自富安静不言淡泊自守未尝不以厚本爲意则民抱天全其俗纯正矣夫人神躁动则炁息麤骤神宁谧则百关调畅元气自正矣故曰我好静而民自正无欲沖虚崇本弃末未尝不以简要爲务则民夸企其性自朴矣炼眞之士元神恬寂欲念不生炁炼眞凝成胎结象故曰我无欲而民自朴何氏曰我无爲而民自化若爲者败之民反不化矣我好静而民自正若动而失之民反不正矣我无事而民自富若多争则多患民反不富矣我无欲而民自朴若多欲则多累民反不朴矣此至治之要道也昔盖公善治黄老所与曹参言者惟治道贵清静而民自定推此类具言之曹参得其术相齐国九年大治李氏曰无爲无欲无事好静皆正也以此治国则海晏河清以此行道则道泰时康以此修身则气固神凝一人正万人皆正一心正万化皆正一身正万事皆正正之义大矣哉第五十八章其政闷闷其民淳淳其政察察其民缺缺福兮祸所倚祸兮福所伏孰知其极其无正邪正复爲竒善复爲訞民之迷其曰固已乆矣林氏曰闷闷者不作聪明也察察者烦碎也淳淳自乐也缺缺不足也此亦有心则爲害无心则自治之意祸福无常更相倚伏敦知其所极止正者定也其无正耶言倚伏无穷不可得而定也天下之事奇或爲正正或爲奇善或爲訞訞或爲善利害是非莫不皆然此亦祸福倚伏之意世人迷而不知徒分奇正徒分訞善其迷盖非一日矣李氏曰上章无爲无事使民自化宽大之治也故次之以其政闷闷是谓上宽裕则民纯实上多事则民昏暴闷闷宽也察察谨也宽则得衆尽法无民祸福自倚正奇相待善訞相反理之然也可不戒诸修福不如避祸用正不若闲邪正虽爲善茍自矜爲奇德则反爲訞正之爲正斯不正矣善之爲善斯不善矣吕氏曰古之人体天之行政教宽大任物自然常若闷闷故其俗淳朴修眞之士抱神溟涬漠然寛大忘乎视听无所分别其息深深淳淳仙道得成矣故曰其政闷闷其民淳淳后世有爲之君其政峻急以法绳人察见渊鱼犹以爲未至民之失性莫甚于此由是动触禁网彫弊离散风俗日益衰矣末学初眞之士未造道妙眞炁不凝役心运思于事物之中专务苛察崇尚机变以是而治身则缺缺然喘息粗急眞元离体非养生之道也故曰其政察察其民缺缺且治乱之首祸福之源自古有之亦由人所召夫祸之藏于福中也福至于极若不能谦抑祗畏而乃妄自骄奢未有不爲祸者矣福之隐于祸内也若处患难之中顿改前非内自修省则必反爲福矣天地之道有休否日月之运有亏盈此倚伏之数祸福相因莫知纪极也有天下者曾未若守之以清静任其自然不利货财不乐寿不荣通不丑穷如是则祸福倚伏何有于我哉造眞之士不爲福先不爲祸始物我兼忘岂祸福倚伏之可累乎故曰福兮祸所倚祸兮福所伏敦知其极阴阳之运生杀系焉动静之间吉凶倚焉邪之与正善之与訞敦能定之哉正则正道也奇则邪径也善则善性也訞则异类也本乎一心流而爲四非一炁之正也其正之者必圣人有心正之恢谲诡怪反害于正有心爲正訞祥变异反害乎善善訞奇正迭相用事民性不一处于邪正之间迷惑其所由来乆矣譬诸中下之士有闻道者方且隙然生善之一念而无卓然独立之定力乃惑于见闻一弹指间妄念忽起而正复化爲奇怪善复化爲訞邪庄圣所谓神奇复化臭腐是也圣智难知鬼神莫识况常流乎故人迷妄其来乆矣岂独今哉故曰其无正邪正复爲奇善复爲诀民之迷其日固已乆矣是以圣人方而不割廉而不刿直而不肆光而不耀何氏曰割害刿伤也方则易割廉则易刿吾以方以廉以身率民使化而遂以此爲害人伤人之事有不爲也肆逞耀眩也直则易肆光则易耀吾以直以光以道示民使化而遂以此爲自逞自眩之事有不爲也廉而不刿古全句见聘义经注甚明改刿作秽者非是庄子廉刿雕琢字义相近董氏曰行方而德圆故无割截之迷刿伤害也清而容物故不刿肆布列也大直若屈而不肆光而不耀者复归其明也此四者皆闷闷政也盖圣人惟恬淡无爲而方廉直光之用整然于其中而人不知使天下各安其性命之情而不陷于一偏所以无割刿肆耀之过而祸福何有哉第五十九章治人事天莫若啬吕氏曰圣人之治无爲无事省财节用则仓廪充实民康俗阜然后保精爱神齐心洁己以昭祀上帝则人神皆和矣且夫聪明睿智动静思虑是其心内受用者屈伸俯仰貌像声色是吾身外受用者两者交通脗然契合要在各得其宜此啬之爲义也修诸内者以修身爲治人治自己之人也以养元爲事天事自己之天也天则脑宫是矣纯阳赫赫在乎上九天之上无阴也自玉京关之上皆天也啬者保爱也爱视则养神爱听则养虚爱言则养气爱息则养和爱脑则养血故曰治人事天莫若啬何氏曰有国者处天人之际凡所以上事天下治人多求之外而不求之身太史公以道爲六家首专取其精神专一谓之大道其曰动合无形则与天符合者此精神也曰赡足万物则使民赡给者亦此精神也又曰凡人所生者神也所托者形也精太用则竭神太用则疲精神离则死故圣人重之夫重之即啬之之说啬者吝惜之至也圣人守内不守外夫曰节曰爱曰守皆啬之意也不啬口则多言损气五味厉爽不啬耳目则五声乱耳五色乱目如曰快其情者疲其神其啬也哉啬精啬气啬神此道上可賔九清下可福群生吴氏曰啬也者留形惜气之要术也李氏曰治人事天莫若从俭以国言之省刑罚薄税歛以身言之也省言语节饮食以心言之省思虑絶视听存其心养其性可以事天也夫惟啬是谓早复早复谓之重积德重积德则无不克无不克则莫知其极莫知其极可以有国吕氏曰且啬者爱育精神勤俭有常如性无易如德不迁省费储用自足俭啬而智恬交养情不外簜性自内复若夫爱其形保其神贵其气固其根精神脑血不致耗散早得复本还元故曰夫惟啬是谓早复夫节俭理民爱啬其神以上心德之一也服从于道积而弥新人皆和悦德之二也有一有二德之重也修之内者早能啬复则气柔和万神安畅复我本来不随物转深矣远矣故曰早复谓之重积德然重积者克己复礼修道以仁未尝眩鬻天人信顺无一物敢违是以四方向慕无不克服矣故曰重积德则无不克而无不克者万物归化道德无穷何往不通内炼之士大德有容以其不争奚往不克至一不逆眞常不变参万岁而不老岂知其极故曰无不克则莫知其极夫其极之莫知后其身而身先天下乐推而不厌被尧之仁乐尧之化其国可保而有余裕矣内炼之士体道之无穷毓德之无极国可以有者喻乎身可以存也故曰莫知其极可以有国何氏曰重积德则积水成海积气成神也无不克则应物变化无所不宜也莫知其极乃合大道混混溟溟也爲国者果能此道亦可以有其国而乆安矣林氏曰早复者言啬则归复于根返本遣元也德至此则愈积而愈盛矣重愈积之意也有国之母可以长乆是谓深根固蔕长生乆视之道也吕氏曰始也修性以反德今也积德而入道爲有国之母也则可以茂养百姓福祚社稷亘万古之长乆矣喻之于身有国之母者气也形爲受气之本气是有形之根气因神识而生形乃因气而立故伏义得之以袭气母盖神是气之子而气是神之母也形不得气无因而成气不治形将何爲主气散则身谢气在则身存且乆也故曰有国之母可以长乆积德之君治人事天厚国养民者植根于无爲固蒂于清静社稷绵远故谓之长生临御常照故谓之乆视己之根者脑也蒂者脐也深根运元气以补脑也仙谚云欲得不老遣精补脑然后密枢机闭欲户藏元精于杳冥之府结胎息于丹元之宫上赤下黑左青右白中央黄晕之间乃黄庭结寳之处正当脐间是谓固蒂也今欲修长生当先固蒂唿吸太和返神服气胎息绵绵伏住脐间长生与天地爲常乆视与日月参光矣仙谚曰欲得长生先须乆视乆视者内视也林氏曰此章以治国喻养生也养生而能啬则可以深其根固其蒂可以长生可以乆视也苏氏曰以啬治人则可以有国以啬事天则深根固蒂古之圣人保其性命之常不以外耗内则根深蒂固而不可拔虽长生乆视可也盖治人事天虽有内外之异而莫若啬一也第六十章治大国若烹小鲜吕氏曰治大国者不可烦烦则民乱烹小鲜者不可扰扰则鱼烂故善治国者若烹肤寸之鱼调其水火使之自熟则鱼可全若乃扰之则鱼伤鱼伤则糜烂于釜矣善治民者和其政教使其自得其民自安若乃扰之则民伤民伤则溃于国矣是以治道贵清静国以民爲本身以气爲本爱民治国则国昌爱气治身则身乆故设此喻爱民惜气之法如烹小鲜不可搅扰动则耗废矣李氏曰以正治国其政闷闷治人事天皆治国之义小鲜者细小之鱼也譬以烹鲜挠之则糜言平治天下挠之则乱也林氏曰烹小鲜者搅之则碎治国者扰之则乱清静无爲安静不扰此治国之道也以道莅天下其鬼不神吕氏曰圣人神明万物之主也不得已而临莅天下以无爲之道治之故风雨时若水旱不作人心沖和鬼神咸服于明德鬼既安于幽趣不敢出其灵响现其神变矣以道治一身之天下者智恬交养神宇泰定天光内发祅气沦灭邪鬼岂敢现其神变哉吴氏曰莅临也鬼谓天地之气神灵怪也人之气与天地之气通爲一有道之主以道莅临天下者简静而治不扰动以伤害其民故民气和平充塞两间相爲感应而天地之气无或乖戾故其鬼不爲灵怪以兴灾也何氏曰夫以道莅天下神民安之庄子圣人得不已而临莅天下莫若无爲无爲则人安其性命之情莫之爲而常自然万物莫能爲之害也河上公以道德居位治天下则鬼不敢现其精神以犯人也非其鬼不神其神不伤人非其神不伤人圣人亦不伤人吕氏曰非其鬼无神变灵响盖圣人守其常位宜其幽赞天地之大美戬助协顺惟福是宜非特鬼不敢神神亦不敢妄肆妖祸伤吾之民矣且有道之士非其鬼无神变以其不能伤犯自然之人也故曰非其鬼不神其神不伤人神既安于正直非不伤害于民以其服圣人之明德自处幽暗而不敢示其怪变尔圣人悯一夫之失所未尝不思所以救之之力父临子育虽䌷绎帡幪保惜之不暇何伤之有喻于人得道自然非独神明不敢犯圣人亦不伤之也圣人方且尊道贵德岂伤于有道之民哉故曰非其神不伤人圣人亦不伤人吴氏曰鬼之所以不灵怪者非不灵怪也虽能灵怪而不爲妖灾以伤害人也又谓鬼之灵怪所以不伤人者非自能如此也以圣人能使民气和平而不伤天地之气故天地之气亦和平而不伤害人也曰鬼曰神皆天地之气名二而实一河上公其鬼非无精神也不能伤自然之人也夫两不相伤故德交归焉吕氏曰人得治于阳鬼得治于阴人得全性命鬼得全至神两者交悦无所伤焉遂至天清地宁阴阳调泰年谷常丰物无札伤国无疵疠鬼无灵响其德交归之矣林氏曰幽则爲阴阳明则爲圣治此两者自不相伤则其德皆归之言天地得其自然之道圣人亦得自然之道各有其德而不相侵越故曰交归焉不相伤不相侵也此章先顿一句以言不扰之意既提起一句如此下面却言三才之道皆是不扰而已以道莅天下此天下字包三才而言之凡在太虚之下临之以道天则职覆地则职载圣人则职教三者各职其职而不相侵越则皆得其道矣河上公鬼与圣人俱两不相伤也夫两不相伤人得治于阳鬼得治于阴人得全其性命鬼得保其精神故德交归焉何氏曰古之人在混茫之中与一世而澹漠焉当是时阴阳知静鬼神不扰四时得节万物不伤群生不天人虽有知无所用之是之谓至一莫之爲而常自然此也第六十一章大国者下流天下之交天下之牝牝常以静胜牡以静爲下林氏曰借大国小国之得所欲以喻知道之人宜谦宜静非教人自下以取胜也三代而下世有取国之事故因其所见以爲喻尔下流者自处于卑下也大国之人能自卑下则可以合天地之交譬如牝者以静而胜其牡也自下者以静爲道故曰以静爲下吕氏曰江海所以能爲百谷王者以其善下之也百川朝宗亦犹大国能自下无不包容则民交趋而会之矣传曰天地交万物生人道交功勋成此之谓与一身之设一国之象也忘其身则百骸理虚其心则和气归虚无者圣人之所居可谓大国矣以其不争故天下莫能与之争至于万物之精华交而会之犹衆水之趋下流也故曰大国者下流天下之交天下之牝者初不容心于胜惟其静是以常胜以胜爲下故天下之交归焉牝静牡动柔静刚动也刚爲柔所制动爲静所伏经曰知其雄守其雌爲天下谿此实用谦下之德有国有民故无往而不克也取之己也天一生水在人爲精地二生火在人爲神神者阳中之阴故谓之雌亦天下之牝也知雄守雌专气致柔以阴炼阳爲神机妙用也故牝常以静胜焉静则群动趋也下则衆齐赴之此修眞之要也故大国以下小国则取小国小国以下大国则取大国或下以取或下而取林氏曰以大取小曰以取以小取大曰而取此两句文字亦奇特吕氏曰以大事小唯仁者能之以小事大唯智者能之以大事小者乐天者也以小事大者畏天者也乐天者知天命畏天者保其身吴氏曰大国本在小国之上者不恃其尊而谦降以下小国则能致小国之乐附小国素在大国之下者甘处于卑而俯仰以下大国则能得大国之见容下以取谓大国能下以取小国之乐附下而取谓小国能下而取大国之见容也何氏曰大国以下小国如汤事葛文王事昆夷小国以下大国如太王事獯鬻句践事吴之类李氏曰上以下下下下以下顺上上逊下顺德交归焉修身以此心愈下而道愈高身愈退而德逾进大国不过欲兼畜人小国不过欲入事人夫两者各得其所欲故大者宜爲下林氏曰大国之意不过欲兼畜天下之人小国之意不过欲镌刺入求于人二者皆非自下不可惟能自下则两者各得其欲然则知道之大者必以谦下爲宜矣黄茂林解云此一章全是借物以明道此语最的当吴氏曰大国之下小国者欲兼畜小国而已小国之下大国者欲入事大国而已两者皆能下则大小各得其所欲然小者素在人下不患其不能下大者非在人下或恐其不能故专言大者宜爲下吕氏曰大国以下小国者不过欲兼并畜聚小国之衆爲其君长尔小国以下大国者不过尽礼以敬事大国资爲援助尔然小大各当其分互有所持不相侵挠安其居乐其俗而小国柔服理之常也大国谦下故宜曲而下全之使可小可大所以致天下之交也何氏曰此章首言大国者下流末言大者宜爲下中间虽合大国小国并言而先后惟主于大国而言者小者易爲下此不待教大者易以盈难爲下虽教未必行故再三言之与易同道也第六十二章道者万物之奥善人之寳不善人之所保何氏曰道者陶治万物修治无形寂然不动大道混冥深阔广大不可爲外析毫剖芒不可爲内此所谓物之奥也如屋之堂奥非造次所得见庄子道者万物所共由故此章先曰寳后曰贵也道不远人人自远道虽有善不善之判而不善人之所保亦隐然借此道以爲安也吴氏曰万物之奥谓万物之尊贵者奥室西南隅也尊者所居故奥爲贵道之尊贵犹奥也寳谓善人所重善人向道而进修则可以取重于人故曰善人之寳不善人向道而改悔亦可自保其身故曰不善人之所保美言可以市尊行可以加人人之不善何弃之有故立天子置三公虽有拱璧以先驷马不如坐进此道李氏曰美言可以市足以悦衆尊行可以加人足以出衆也人之不善我亦善之何弃之有立天子置三公作之君作之师教化下民使不善者从其化拱璧驷马不足爲贵不如坐进此道修己以安百姓先之以敬让而民不争陈之以德义而民兴行示之以好恶而民知禁是以圣人常善救人故无弃人柴氏曰道味有益如寳入市故曰美言可以市德重无不服故曰尊行可以加人人之不善何弃之有教以化之何敢弃之故立天子置三公所以辅行此道也吴氏曰善人以道而取重于人者其嘉言可爱如美物可鬻于市其卓行可宗可以高出衆人之上不善人以道自保其身者畏威寡罪身获全安是此不善之人道亦何尝弃之也拱璧合拱之璧驷马一乘之马拱璧驷马爲至贵然未足爲贵也不如进此道之爲尤贵拱璧驷马之贵不如此道也故万物贵之而以爲奥也何氏曰不以寳玉车马爲荣而以坐进此道爲贵古之所以贵此道者何也不曰求以得有罪以免耶故爲天下贵林氏曰且古之以此道爲贵者何也求则得之道本在我爲仁由己而由人乎哉有罪以免者言一念之善则可以改过即恶人斋戒沐浴则可以祀上帝也不曰如谓诗不云乎道无贤愚悟则得之此所以爲可贵故曰故爲天下贵何氏曰无一夫不获所欲与聚所求皆得君子乐得其道而止于善小人乐得其欲而耻爲不善虽有不善者亦莫不回心向道迁善远罪而不自知者此有道之士获大用于世而亦以见斯道之功用贵而益贵也谓之古之贵此道者匪今斯今振古如斯第六十三章爲无爲事无事味无味吕氏曰圣人爲无所爲而任物性之自爲则无爲而无不爲心曷常动哉事无所事而从物务之自事物自事而无不事身曷常劳哉味无所味而随物气之本味物本味则无味而无不味口曷常嗜哉心不动则衆妙可观身不劳则精神不亏口不嗜则灵液不竭至人爲于鍊养而不爲妄作事于修眞而不事于尘务味于道德而不味于腥羶故曰爲无爲事无事味无味林氏曰无爲而后无不爲故曰爲无爲无所事于事而后能集其事故曰事无事无所着于味而后能知味故曰味无味李氏曰爲无爲发上章万物之奥爲无爲无所不爲事无事事事有成味无味其味幽长此三者道之奥也大小多少报怨以德图难于其易爲大于其细天下难事必作于易天下大事必作于细吕氏曰涉乎有形则有小大系乎有形则有多少物量无穷原其有用应而不藏付之素定可以大则大可以小则小可以多则多可以少则少万有不同俱归于一一皆以道御之报之以德人无重恶何怨之有至人其道甚大其朴甚小其用虽多其要甚少大小含太虚于方寸多少总万有于一眞大同于物而万物与我爲一奚所怨哉故曰大小多少报怨以德夫是非美恶怨怒恩德皆生于微渐始于易终成难初于细而后成大今使图度于始易之时则于终无难矣营爲于初细之日则于后必大矣故艰难之事必启于容易欲令于容易之时而图之重大之事必兴于细微欲令于细微之时而去之己之难事者修仙也己之大事者行道也莫难于修眞苟如易以图之其志固心坚何难之有莫大于行道苟如细事以爲之爲之不辍积细而渐至于大矣林氏曰能大者必能小能多者必能少能怨者必以德能图难者必先易能爲大者必先于其细自味无味以下皆譬喻也难事必作于易大事必作于细只是上意申言之也刘氏曰或谓孔子以直报怨今也以德报怨何也然老子教人惟欲处其柔弱与天爲徒而无所争可以弭天刑远人祸若以直报怨怨何由已当时孔子故有所激而言终不若报之以德爲善也是以圣人终不爲大故能成其大吕氏曰圣人不爲难大之事而无爲无事易简易知故能成其可乆可大之基圣人怀抱道德自知不自见自爱不自贵终不爲大方寸之中眞性之内无不忘也无不有也淡然无极而衆美从之故曰是以圣人终不爲大故能成其大李氏曰圣人功业大成不自爲大天不自天成天者物圣不自圣成圣者民以其不自圣故能成圣林氏曰圣人不自大而能谦能卑所以成其大夫轻诺必寡信多易必多难是以圣人犹难之故终无难吕氏曰轻诺者不诚信也妄应之必爲虚诞矣多易每事忽略也妄爲之必爲难矣夫以圣人之材尚难于细易轻诺至于每事不敢轻易其于道则勤而行之终亦无难矣轻诺之后其信必寡多易之后其难必多故谓先难而后获者难易相成也李氏曰难事易成易事难成易事不可轻是轻则人忽之故圣人犹难之得之难失之难凡事不轻易故终无难林氏曰轻诺者多过当故必至于失信以易心处事者多至于难成此亦借喻语也但添一夫字其意又是一转前言易矣恐人以轻易之心视之故如此斡转曰易非轻易也圣人犹以难心处之遂至于无难况他人乎此意盖谓前言易者无爲无事而易行也非以轻易爲易也何氏曰口惠而实不至灾必及其身轻诺者信亦轻也言之得无讱易者多则难亦多也圣人处无爲之事沖淡无之味已深入无形之道而有无相生细大难易相成随物而形皆道也虽物物而不物于物又能曲成万物而不遣故曰无不忘也无不有也乃见圣人之心非有亦非无也道德眞经集义卷之八道德真经集义正统道藏三家本十卷洞神部玉诀类道德眞经集义卷之九噐三盱江危大有集第六十四章其安易持其未兆易谋其脆易破其微易散爲之于未有治之于未乱吕氏曰古之君天下者治必有乱对安必有危对当其国家安静则易爲维持及其倾危则难于守御故周书曰制治于未乱保邦于未危盖芽糵未坚则其脆易破悔吝未着则几微易散取之己也少壮身安之时易于行持见功犹速盖疾病未兆其修炼则易谋而易成暨乎嗜慾过多神衰精损疾病一作便逐逝波傥保养得宜神气沖和或染微痾亦易治也故曰其安易持其未兆易谋其脆易破其微易散且未疾之人易爲医也未危之国易爲谋也若预爲之防则未然之祸何由而萌若先爲之计则未形之患何縁而超是以圣人不畏多难而畏无难况祸福本相倚伏自其胎基之未兆而虑之祸可转而爲福任其已然忽之福可移而爲祸不可救药矣故治身调心之道盍亦预防其情慾和适其神气而使之不乱也李氏曰按上章之义其安易持言作事谋始修眞志士正心于思虑之先抑情于感物之前则心易正情易絶茍治事于已乱远祸于已萌不亦难乎林氏曰方其安时持之则易及至危则难持矣事之未萌谋之则易见其形见则难谋矣脆而未坚攻则易破及其已坚则难攻矣事必爲于未有之先治必谋于未乱之始合抱之木生于毫末九层之台起于累土千里之行始于足下吕氏曰患不预防恶不杜渐其由植木乎初生于毫末可拔而絶之甚易爲力矣及其合抱青青百寻乌可伐哉又若筑台焉超土于一畚可蹴而超之又何难哉及其九层也耸百尺之势乌可毁哉又若远行始于跬步可旋踵而返及其千里长涉渺渺乌可还哉故曰合抱之木生于毫末九层之台起于累土千里之行始于足下李氏曰积小成大不可救也故易有履霜坚冰之戒传曰臣弑其君子弑其父非一朝一夕之故其所由来渐矣由辩之不早辩也林氏曰合抱之木其生也必自毫末而始九层之台其筑也必自一篑之土而始千里之行必自发足而始凡此以上皆言学道者必知几爲者败之执者失之是以圣人无爲故无败无执故无失吕氏曰有爲于分别则败其自然有执于欲利则失其精神未若安其所安守其所守则治而不知其治爲而不见其爲矣圣人察夫事之所败超于有爲不爲则何败之有意之所失失有所执不执则何失之有治身有爲则形劳神役心灵疲葡有执则偏滞方隅不离衆有去道远矣曾未尝无爲无执天眞纯粹故亘万劫而无败无象可执何失之有何氏曰圣人作事谋始善始善终曾不敢轻于有爲执其所见盖怀微妙抱朴质不敢超天下之争心循理而举事吾何爲因时而立功吾何执名各自命事由自然吾何败何失民之从事常于几成而败之慎终如始则无败事吕氏曰世人虽务于善事摩不有初鲜克有终皆初勤而后惰始乐而终厌几于成而复败之良由抱一不固则胎眞不凝丹液漏泄故乃曰炁亡液漏非己形若夫至人则用志不分始终如一万神自正敦能败之何氏曰凡民好爲者以因循爲无能好执者以通变爲无守所以事败于垂成此言不能慎终如始而爲有初鲜终之戒是以圣人欲不欲不贵难得之货学不学复衆人之所过以辅万物之自然而不敢爲吕氏曰至人非无欲也欲人之所不欲不以物易性则难得之货又奚贵之有非无学也学人之所不学不以抟溺爲心凡衆人之所过吾得以复之故曰是以圣人欲不欲不贵难得之货学不学复衆人之所过以至不益生不助长顺物自然无容私焉道可以爲亲德可以爲友以道德辅佐其体触事莫非自然而然曷敢有所爲也吴氏曰圣人之欲以不欲爲欲圣人之学以不学爲学难得之货人所欲者不贵重之是不欲其所可欲也故曰欲不欲衆人之所趋者我则不趋衆人掉臂过之而不愿者我则遣反其处是不学衆人之所学也故曰学不学凡此不欲不学者盖以万物之理无爲而自然故吾亦无爲与万物同一自然如辅之以轮辐相依附而爲一也何氏曰此章先言爲之于未有中言爲者败之末又言不敢爲然则爲者是乎不爲者是乎皆是也岂不曰爲无爲则无不治林氏曰衆人之所不欲者圣人欲之衆人之所贵者圣人不贵之借喻语也衆人之所不学者圣人学之衆人之所过而不视者圣人反而视之复返也此亦借喻语也圣人惟其如此于事事皆有不敢爲之心而后可以辅万物之自然第六十五章古之善爲道者非以明民将以愚之民之难治以其智多吕氏曰古之时善爲治化民者以道集虚以性开天正心诚意欲导斯民于朴质之地盛德容貌终日如愚使民终身由之而莫之所以然善以道自治者非显彰其光耀以眩惑于世俗同乎无知抱朴而已吴氏曰上古无爲而治其民淳朴而无知后世有爲而治其民浇伪而有之是以难治也林氏曰聪明道之累也圣人之教人常欲使之晦其聪明不至于自累故曰非以明民将以愚之智巧多则民愈难治故以智治国者反爲国之害也李氏曰将以愚之者谓其政闷闷也民之难治以其智多者谓其政察察故也故以智治国国之贼不以智治国国之福知此两者亦楷式常知楷式是谓玄德玄德深矣远矣与物反矣然后乃至于大顺林氏曰以智治国者反爲国之害盖上下相寻皆以智巧则乱之所由生故曰以智治国国之贼不以智治国国之福两者智与不智也能知智之爲贼不智之爲福则可爲天下法矣能知此法则可以谓之玄妙之德深矣远矣者叹美之辞也大顺即自然也吕氏曰夫弓弩毕弋之智多则禽乱于上矣钩饵网罟之智多则鱼乱于水矣智诈渐毒颉滑坚白解垢同异之变多则俗惑于辩矣夫上以智御下则下以智应上故上下殽乱奸臣贼子侵权怙势何所不有此不谓之以智治国而何且古之有国者结绳画地其政闷闷其民淳淳不治而自治所以开人之天曾未若开天之天此不谓不以智治国而何若治身而以智自役则神明不安乌得不盗其眞气乎生而不以智爲者谓之以智养恬也智与恬交相养则百神平泰万气皆融非忘形抱道者敦能此乎故曰以智治国国之贼不以智治国国之福盖用智者蠹政害民不用智者善政养民两者楷模而法式之也既知楷式而不用其智致斯民于富夀循天之理与天同德矣故曰知此两者亦楷式常知楷式是谓玄德夫玄德者深不可测远不可窥至幽至微不可察也然观其用似与物违反究其理则与物同归入于自然之境而无所逆也至人者与世俗万事相反而复乎素朴同于大通大通则无碍矣故曰玄德深矣远矣与物反矣然后乃至大顺何氏曰圣人不以智治智与天下相寻于机巧法术之中而以愚治智挽之归简易平直之道有由也哉故曰上诚智而无道则天下大乱矣何以知其然也夫弓弩毕弋机变之智多则鸟乱于上矣网罟医笱之智多则鱼乱于水矣智诈渐毒颉滑坚白解垢同异之智多则人惑于辩矣故天下每每大乱罪在好智自三代以下是矣以智治国则贼夫民不以智治国乃福夫民知此两者亦楷式乃有国者之良法常守此良法则德玄且深且远矣故曰天地虽大其化均也万物虽多其治一也人卒虽多其主君也君原于德而成于天故曰玄古之君天下者无爲也天德而已矣与物反者彼以其智我以其玄彼以其贼我以其福相反而不相入也正言若反乃至大顺顺之至也岂在用私用智与物相靡相刃而莫之能止也李氏曰无爲宽大治平天下民之福也有爲谨严宰制下民国之贼也民之难治以其多事是以圣人以无爲清静治国使夫知者不敢爲也虽与物相反反贯自然民遂其生获百倍之庆天下治平成大顺之化尽此道者是谓玄德第六十六章江海所以能爲百谷王者以其善下之也故能爲百谷王吕氏曰江海之王百谷者谦卑处下虚以待之无爲爲求而百川自然来也由此观之卑损之爲道也大矣人身以脐间下丹田爲气海乃五脏六腑生气之本一万三千五百息之源十二经脉之祖人能谨守下丹田气海守之不间则百关之气自然朝之何氏曰江海不让细流故能成其大自有王百谷气象然非强爲大也水无分于东西而分于上下也海居下则百谷斯朝宗矣经曰譬道之在天下犹川谷之于江海此道何道也圣王知雄守雌也林氏曰百谷之水皆归之于江海江海爲百谷王之尊而乃居百谷之下此借物以喻自卑者人高之之意是以圣人欲上人必以言下之欲先人必以身后之是以处上而民不重处前而民不害是以乐推而不厌吕氏曰圣人能体谦下之道将欲处人之上故必先以其言下于人者知满之必招损也故言则谦柔名则孤寡以下于物而盛德日崇大寳弥固自然爲物所推而居于上矣将欲首出庶物必先身谦言逊退在人后者盖谨身顺道不以先物故能爲物所推而处于先矣故曰是以圣人欲上人必以言下之欲先人必以身后之故能处人之上而不以爲重其从之也轻处物之前而不以爲害其利之也衆不重故不轻不利故不害利害轻重付之自尔其何容心哉故天下共黄老清静之化而无厌者以其谦卑之德所至故天下乐推而不厌上学之士天下自然钦敬上于人先于人谦光而尊德之所致何厌之有何氏曰圣人心如太虚道如天地以柔静待天下又何欲焉欲上人欲先人示人以可则可效顺人情而言之也圣人何心哉人皆取福己独曲全故处民之上而彼不以爲重而压己自下者人高之也人皆取实己独取虚故处民之前而彼不以爲害而伤身自后者人先之也托小包大志弱事强常宽容于物不削于人常情所恶而忌者变爲乐推无复厌斁吴氏曰以言下之谓卑屈其言而不尊高以身后之谓退却其身而不前进然此皆圣人谦让之盛德非有心于欲上人欲先人读者不以辞害意可也林氏曰圣人非欲上人先人而后爲此也其意盖谓虽圣人欲处人上人先犹且如此况他人乎以其不争故天下莫能与之争吕氏曰圣人常以虚爲身以无爲心心形既定物孰可争书曰汝惟不矜天下莫与汝争能汝惟不伐天下莫与汝争功此之谓也夫至人者忘其耳目遗其肝胆消殒万縁泯絶身世和以天倪与物委蛇而天下敦与争乎何氏曰人心天理可以道感不可以力争也以其不争而天下莫能尝语文子曰圣人欲贵于人者先贵人欲卑人者先自卑第六十七章天下皆谓我大似不肖夫惟大故似不肖若肖乆矣其细吕氏曰夫道旷然无形无名充遍万物虽有而若无其与物无一相似此其所以爲大也若肖似于物道亦物尔而何足大哉董氏曰若有所肖似则同于一物何足爲大也何氏曰圣人以玄德自持不欲见贵于世宜其天下亦以爲博大无所肖似夫惟大则混混冥冥人不可得而名如有所肖似则细行之人尔肖似也林氏曰一本于谓我下添道字其细下添也夫字皆误也我有三寳寳而持之一曰慈二曰俭三曰不敢爲天下先吕氏曰人能抱道持身有如持寳固当爱护持守而不失也所履践者有三体仁博施爱育群生慈也节用厚人不耗于物俭也不爲事始和而不倡不敢先也至人保持三寳者广度衆苦衣被万物慈之至也俭视听则神不荡俭言语则气不耗俭嗜欲则心不摇此养生之至寳也能后其身谦光自隆故曰我有三寳保而持之一曰慈二曰俭三曰不敢爲天下先何氏曰圣人不以珠玉爲寳而所寳惟道何道也慈俭后三者之道也匹夫抚剑疾视是则好勇者细人自逞之气而我以慈爲寳小器塞门反坫是则好广者细人自侈之见而我以俭爲寳也名利都府衆人所驰是则好先者细人自矜伐以爲能而我以不先爲寳吴氏曰持谓守之而不失慈谓柔弱哀悯而不刚强俭谓寡小节约而不侈肆不敢爲天下先谓谦让退却而不锐进持此三寳故虽大而似不肖也夫慈故能勇俭故能广不敢爲天下先故能成器长今舍慈且勇舍俭且广舍后且先死矣吕氏曰知谦和柔弱能胜刚强顺化有情曰慈遂可以言勇知节俭爲可贵用之不可既曰俭遂可以言广知先人后己可以克己复礼惟仁是与遂可爲器用之长夫刚强则易挫慈柔则不可敌慈也者不刚而勇俭爱精气神明不劳而我道弥广未尝先人故乐推不厌遂成法器之主故曰夫慈故能勇俭故能广不爲天下先故能成器长今世俗则不然舍弃慈仁将爲勇义费气轻生不能保啬节用崇奢尚侈伤财害民反招匮乏无谦退之心有刚强之志好处物先耻居人后皆非长生大道之术乃丧身之具尔故曰今舍慈且勇舍俭且广舍后且先死矣林氏曰器形也成器即成形也凡在地之成形者我皆爲之长故曰成器长今人舍慈而用其勇舍俭而用其广舍后而用其先此非保身之道也故曰死矣吴氏曰舍谓不用不用慈俭退后之寳而刚强以爲勇侈肆以爲广锐进以求爲先则将不能保其生皆死之徒也夫慈以战则胜以守则固天将救之以慈卫之吕氏曰且慈兵入于敌境也则人知有所庇矣不践禾稼不穴丘墓不践积聚不焚屋室则人人悦之何必陈兵以战野而后胜重门击柝以爲守固哉故天道福善祸淫善人自天祐之开其心志使之无所不慈无所不慈则物爲之卫矣至人能守慈勇以战世縁则万邪不能入千魔不敢干其道曰固盖天道无亲常与善人故曰夫慈以战则胜以守则固天将救之以慈卫之林氏曰战交物而动也犹庄子曰与接爲构曰与心鬬也守犹庄子纯气之守也人能以慈爲主则外可胜物内可自守前言三寳此举其一能慈则二者在其中吴氏曰慈者生之道仁之德爲三寳之首故此以下专言慈之一寳而二寳在其中矣慈者人人亲之如父母岂有子而敌其父母攻其父母者哉故以慈而战则人不忍敌是能胜也以慈而守则人不忍攻是能固也纵有来敌来攻之寇人之助其父母者多亦必能胜能固或人力不逮天亦救助之而不令其败且溃天之所以救助之者以其能慈而救护之也李氏曰慈之一字战则胜守则固仁者无敌眞勇也第六十八章善爲士者不武善战者不怒善胜者不争善用人者爲之下何氏曰公仪伯以力闻诸侯周宣王备礼以聘之观形懦夫也宣王曰尔之力何如公仪伯曰臣之力能折春螽之股堪断秋蝉之翼王曰吾之力能裂犀角之革曳九牛之尾犹憾其弱汝而力闻天下何也公仪伯曰善哉王之问也臣之师有商丘子者力无敌于天下而六亲不知以其未尝用其力故也今臣之名闻于诸侯是臣违师之教彰臣之能也然则臣之名不以负其力者也以能用其力者也善爲下者不武槩事见矣庄子市南仪僚弄丸而两家之难解孙叔敖甘寝秉羽而郢人投兵此不怒者善战不争者善胜也韩信解广武君之缚东向师事之问燕齐之策此善用人者爲下也古之善爲士者不怒而威于斧钺不战而屈人兵则有道存故有人曰我善爲阵我善爲战大罪也国君好仁天下无敌焉吴氏曰古者车战爲士谓甲士三人在车上左执弓右执矛中御车掌旗鼔皆欲其强武战卒七十二人在车下将战必激发其勇与所敌争雄而取胜慈者之用兵则不以此爲善也士不欲其强武战不欲其夺怒胜敌不待与之较力兵刃不施彼将自屈古之智能林氏曰四者之善皆不争之用也是谓不争之德是谓用人之力是谓配天古之极何氏曰不争之德仁不以勇也用人之力群策屈群力也配天古之极天道不争而善胜自古以固存道合其极林氏曰以其不争之德可以配天可以屈群力用天下自古以来无加于此故曰古之极李氏曰不争之德用人之力皆仁慈之谓故曰配天以此修身则形存而夀永也柴氏曰惟善则合上古立极之道故曰配天古之极第六十九章用兵有言吾不敢爲主而爲客不敢进寸而退尺何氏曰吾不敢爲主而爲客者是所谓应兵也故曰救乱诛暴谓之义兵兵义者无敌加于己不得已而超者谓之应兵兵应者胜争恨小故不忍愤怒者谓之愤兵兵愤者败利人土地货寳者谓之贪兵兵贪者破恃国家之大矜民人之衆欲见威于敌者谓之骄兵兵骄者灭此五者老子尝以语文子今言不敢爲主而爲客者主先而客应之非得已不敢进寸而退尺见可而进知难而退慎之至也而非怯也临事而惧好谋而成也吕氏曰古之有言兵略者必以先举爲主后应爲客也主造事者也客应敌者也且圣人之兵沉机密用虽有敌至我则坐观其变随变而应迫而后起不得已而后动若轻动者所谓轻敌也大抵有意于争争之未必胜无意于争争之未必负机谋进止其亦有待焉至人应世一视一听一语一笑万縁交接皆谓之魔也战胜之决不敢爲主之先倡俨然若客常居静定之中精神不乱进寸则有敌退尺则无争故曰用兵有言吾不敢爲主而爲客不敢进寸而退尺是以行无行攘无臂扔无敌执无兵何氏曰兵之常势行有行阵攘有手臂扔有对敌执有兵徒而乃一无有焉如无手行拳又如枕席上过师不战而屈人兵之意所以然者重而不轻也扔引也如攘臂而扔之扔扔古本并从才音同有挥敌意河上公曰彼遂不正爲天下贼虽欲行诛之不成行列也虽欲大怒若无臂可攘也虽欲扔引之若无敌可扔也虽欲执持之若无兵可持也林氏曰此皆兵家示怯示弱以误敌之计扔引也引敌致师也如此用兵方有能胜之道也轻敌而自矜自眩则必至于丧败王弼本仍作扔祸莫大于轻敌轻敌几丧吾寳抗兵相加哀者胜矣何氏曰勿曰何害其患甚大此轻敌之戒祸之大者圣人以慈爲寳而天将救之以慈卫之今对敌而轻用其锋以求胜于天下则是先自丧其道之寳矣故两兵相遇哀矜者胜故曰视卒如爱子故可与俱死以慈战则胜一言而三军如挟纩吮疽而士卒父子争死夫谁与敌此章言兵不可轻用而不用爲之大用有出于兵之外吴氏曰行三军者临事而惧不敢轻敌也轻敌则轻战以致杀人而丧吾慈寳矣祸莫大焉虽未进战然一有轻敌之心则以有杀人丧寳之渐故曰几丧吾寳抗举也哀者慈心之见而天人助之胜也苏氏曰两敌举兵相加而吾出于不得已则有哀悯杀伤之心哀心见而有天人助顺之胜矣林氏曰击鼔其镗踊跃用兵则非哀者矣此章全是借战事以喻道第七十章吾言甚易知甚易行天下莫能知莫能行何氏曰道者何清静是也简易爲上耳道本清也人自浊之道本静也人自动之道本简也人自繁之道本易也人自难之玄圣所言以我观甚易知易行以人观乃不能知不能行术岂异哉盖亦反其本矣且言刚强则难言柔弱岂不易言华饰则难言朴素岂不易而惟其易知反成不知惟其易行反成不行爲其太近也列子善力举秋毫善听闻雷霆知道之言也李氏曰前章云哀者胜谓仁慈无敌故次之以甚易知易行世人莫能知莫能行者信不及也间有信者又不能行力不及也吴氏曰老子之言教人柔弱谦下而已其言甚易知其事甚易行也世降俗末天下之人莫能知其言之可贵故莫有能行柔弱谦下之事者言有宗事有君夫惟无知是以不我知知我者希则我贵矣何氏曰老子两语文子以言有宗事有君而曰至言去言至爲去爲曰失其宗本伎能虽多不如寡言此也秉要执本则得所以知所以行所以易也无他泛知则难寡者衆宗于此而知斯易矣泛行则难静爲躁君于此而行斯易矣然知道之说有三甚易者近也莫能知者味也而惟无知者忘也故道由易知而至于无知圣人事也吾超然不识不知之境又谁得而测识之关尹子能忘道乃能有道又曰有人问于我我尚不知我将何爲我所此无言无事内知而抱玄也吾尚不自知宜其人之不吾知人之得以知其道亦何贵哉故得道畏人知又先畏自知人己两忘云爲俱泯至贵者道大音希声岂在求知哉而难易之知又不足言矣林氏曰衆言之中必有至言故曰言有宗举世之事道爲之主故曰事有君世无知至言至道之人所以莫有知我者故曰夫惟无知始不我知是以圣人被褐怀玉何氏曰列子居郑圃四十年无识者国君卿大夫视之犹衆庶也君子盛德容貌若愚由是观之圣人譬如被者褐怀者玉外不自贵而中有至贵者存褐毛布贱者之服故云褐宽博吕氏曰圣人无名至人无己神人无光虽衣弊履穿蒙以养正心如玉石积蓄至寳韬藏光耀未尝显露默养道胎故曰是以圣人被褐怀玉林氏曰圣人之道足于内而不形于外犹被褐而怀玉故人不得见之也第七十一章知不知上不知知病夫惟病病是以不病圣人不病以其病病是以不病林氏曰于其至知而若不知此道之上也于不可知之中而自以爲知此学道之病也人能病其知之爲病则无此病矣圣人之所以不病者盖知此知爲病而病之所以不病此一章文字最奇李氏曰知不知上接上章吾言甚易知圣人无所不知不自以爲知眞知也世人无所知自以爲知妄知也故曰病若知妄知爲病而病其病则妄知之病瘥矣圣人所以不病者以其病其多知是以不病也吕氏曰至哉妙道沖默渊奥不可以智知不可以识识不可得而测度不可得而拟议知之外矣不知内矣知之浅矣不知深矣圣人禀气沖粹天性高明内怀眞知万事自悟始能无知不以自矜是谓眞知眞识乃知不知不识者也且世之人不知至道之精而知事物之粗不知至道之极而知事物之末方且爲绪使方且爲物骇内多机智徒事夸大而实不知道弊精神役思虑以文灭质以博溺心而强辩饰说以爲知之是德之病也至士达道明眞得之固穷钳口结舌保而秘藏不敢宣泄常若不知而况不知其道而乃肆高雄之辩辩者不善知者不博博者不知也何氏曰庄子闻以有知知者矣未闻以无知知者也故深知而不自以爲知于道爲上始于不可知之中强自以爲能知于学爲病庄子太清问乎无穷曰子知道乎曰吾不知也又问无爲曰吾知道问无始曰弗知深矣知之浅矣弗知内矣知之外矣太清知而叹曰弗知乃知乎知乃不知乎孰知不知之知第七十二章民不畏威大畏至矣河上公曰威害也人不可不畏小害不畏小害大害至矣吕氏曰君子有三畏畏天命畏大人畏圣人之言人能体常尽变以全性命之理则内眞赫然充塞于外思虑忧愁无自而入衆之所畏不可不畏世愚不知天命乐高好大负威任势矜尚贤能南华经大愚者终身不灵大惑者终身不解勿谓小恶无伤遂阔略而不知悔苟积累之乆人威将不能加天威必至何氏曰昔人有言畏威如疾民之上也从怀如流民之下也见怀思威民之中也是则人心最不可无所畏孔子曰君子有三畏畏天命畏大人畏圣人之言小人不知天命而不畏也狎大人侮圣人之言大人者君父之严及大德之人固可畏不可狎圣人所言犯其告戒必不免其有身固可畏不可侮而三畏之中又以畏天命爲先天命者乃天所付与万物当然之理畏之一念一动一言天地鬼神临之罔敢玩易道者万物共由得之者生失之者死民受天地之中以生能者取福败者取祸故君子畏义小人畏刑皆畏天也不此威之畏则威有大于此者易曰恶不积不足以灭身小人以小恶爲无伤而弗去故恶积而不可掩罪大而不可解荷校灭耳凶岂非不畏威而来大威哉林氏曰不畏刑者常遭刑也无狭其所居无厌其所生是以不厌河上公曰谓心居神当宽柔不当急狭人所以生者爲有精神若忽其道好其色是谓伐本厌神夫惟独不厌精神之人洗心涤垢澹泊无欲则精神居之不厌也何氏曰人与道居则能居天下之广居故欲无狭所自居不则室无空虚妇姑勃磎矣人以道生则能生天地之所生故欲无厌所自生否则心无天游六凿相攘矣夫惟乐遣而内不自厌则上不见厌于天下不见厌于人是以皆不厌也林氏曰居广居也生长生乆视之理也人皆自狭其所居自厌其所生不能安于退而务于进不能观于无而惑于有是自狭也自厌也无者戒饬之辞言不可如此也夫惟不厌者而能乆安故曰是以不厌董氏曰狭隘也厌弃也无当作毋居者性之地居天下之广居则与太虚同体矣生者气之聚含太乙之至精则与造化同其用矣惟曲士不可以语道苟不溺于小术而实诸所无以自狭其居则必弃有着无而蔽于断灭以厌其所生矣是以告之以无狭无厌使学者知夫性者气之帅而其大无量当扩而充之以全其大生者道之寓而其用不穷当葆而养之以致其用则养气全生尽性至命而不生厌弃之心所以体无非强无而无非顽也长生非贪生而生非下也夫如是则生与道居而道亦未尝厌弃于人矣是以圣人自知不自见自爱不自贵故去彼取此河上公曰自知者自见己之得失不自见者不自显露德美于外藏之于内也自爱者自爱其身以保精气不自贵者不自贵高荣名于世也去彼者去彼自见自贵也取此者取此自知自爱也何氏曰圣人自知则是非美恶不敢昩而自见则自足之心生矣自爱则安危去就不敢轻而自责则自骄之气动矣此乃畏不畏之所以分一彼一此何去何取可不知所择哉道德眞经集义卷之九道德真经集义正统道藏三家本十卷洞神部玉诀类道德眞经集义卷之十噐四盱江危大有集第七十三章勇于敢则杀勇于不敢则活此两者或利或害天之所恶孰知其故是以圣人犹难之林氏曰勇于敢爲者必至于自戕其身临事而惧是勇于不敢也活者可以自全也敢者之害不敢者之利二者甚晓然天道恶盈而好谦则勇于敢者非特人恶之天亦恶之也而世人未有知其然者故曰敦知其故圣人犹难之者言圣人于此道爲难能也何氏曰强梁者不得其死好胜者必遇其敌此勇于敢则杀之戒也临事而惧好谋而成此勇于不敢则活之道也爲此说者言君子则吉小人则凶也然此二者或利或害爲善得吉故多其幸而罹于凶者有矣爲恶未始不及于凶其幸免者亦时有焉由前之说吉凶之于善恶犹影响也由后之说祸福之来似不在我常人之虑遂以天道好恶有不可知其故有不可知其事有不可信者圣人畏天命修身以俟曾不敢以常人之见而轻用其心也惟知天之不假易而其难其慎又岂无其故哉李氏曰接上章民不畏威言世人不畏公法敢以好勇杀身之本也勇于不敢终身无害勇于敢血气之勇也勇于不敢者义理之勇也天之所恶造化不容也孰知其故知则不敢是以圣人犹难知者不敢轻示也天之道不争而善胜不言而善应不召而自来觯然而善谋天网恢恢疏而不失林氏曰圣人之于道虽以无爲不争而是非善否一毫不可乱此数句又以天喻道也何氏曰天虽刚德犹不于时此不争也而人衆胜天天定胜人乃胜之善者天不言以行与事示之而感必有应应复爲感乃应者不召而自来如日月寒暑之往来天高日鉴于陟降谁其召之繟然而善谋古韵繟缓也宽也于义爲长如作默然则与不言之意重如作坦然则与不争之意复天道虽似悠缓而其巧于报应尤甚于人之机谋则似有神其筭者繟然宽缓如书云须暇之意故天网恢恢乎有容虽不密亦不漏也河上公曰繟寛也天之网罗恢恢甚大虽曰踈远而察人之善恶无有所失董氏曰此章告人当勇于道不当勇于力继明天道之自然而末又戒之天网之不漏使人信之无疑也第七十四章民不畏死奈何以死惧之若使民常畏死而爲奇者吾得执而杀之孰敢林氏曰此章言人之分别善恶自爲好恶至于泰甚者皆非知道也故以世之用刑者喻之言用刑者不过以死惧其民而民何常畏死使民果有畏死之心则爲奇邪者吾执而刑之则自此人皆不敢爲矣故曰吾得执而杀之敦敢今奇邪者未尝不杀而民犯者日衆则民何尝畏死哉吴氏曰奇不正也使民常有畏死之心而奇邪爲恶之人吾得以执而杀之则人人知畏孰敢爲恶然虽杀恶人而人之敢爲恶者不止则是民愚不知畏死虽爲恶者必遭刑杀彼亦无所惧上之人奈何欲以死惧之而轻易杀人乎河上公曰老子伤畤王不先道德化民而先刑罚常有司杀者夫代司杀者杀是谓代大匠斲希有不伤其手矣林氏曰杀者造物也天地之间爲善爲恶常有造物者司生杀之权其可杀者造物自杀之故曰常有司杀者爲国而切切于用刑是代造物者司杀也以我之拙工而代大匠斲削则鲜有不伤其手者此借喻之中又借喻也此章亦因当时嗜杀故有此言其意亦岂尽废刑哉天讨有罪只容无心可也吴氏曰不以杀人惧其民则爲恶之人可不杀乎曰有司杀者在司杀者天也惟天能杀人惟大匠能斲木人而欲代天杀人犹非匠而欲代匠斲木也代匠者其手必多有伤以譬代杀者其身必有害也盖不有人祸必有天刑何氏曰夫刑威虽一人之权而非一己之所得私常有司其刑杀者人主政不欲以己代之孰爲司杀之司上有司于冥冥之中者天讨有罪五刑五用是也下有司于昭昭之中者书曰士制百姓于刑之中是也人主中持其柄折民惟刑有不得已者则奉天宪付有司以示平民之治曰百姓自有罪尔自有罪子一人何心焉杀人者天也士也非我也人谁得而怨其上者此而不行乃拂天之理倚官之刑认作威爲己事是犹大匠宜斲彼袖手旁观而吾血指汗颜以代之岂不伤哉人主以天人之心爲心欲善而民善矣焉用杀有君如此则天下迁善远罪皆乐其生而重其死导迎和气之大者此圣人言外之意也第七十五章民之饥以其上食税之多是以饥民之难治以其上之有爲是以难治林氏曰食税之多言取于民者太过也上之有爲言爲治者过用智术也上贪利则民愈饥上好智则民愈难治吴氏曰食谓君所食于民者税则民之所出以供上之食者也上多取于民则民贫而饥矣上有爲而以智术御其下则下以奸诈欺其上而难治也吕氏曰民者国之本也八政以食爲先食之爲论以鄙而司农以爲大计其如此用在于民稍失其宜爲害亦大圣人授之田劝督百官使不违其时征输有制使不伤其力疏爲九一之法定爲什一之赋务从其轻耳倘或违民之时夺民之力以非常之求供无厌之欲民困其税敛之重尔尔疲瘵民有饥色野有饿盗贼贫穷变诈百出奸生于国人莫之知矣身以气爲民气足则神全今言其饥是气之不满也是其不能忘言塞慾故曰民之饥以其上食税之多是以饥古之民安居乐俗耕而足食织而足衣孰云难治乎若上以有爲有欲有事网密令苛政烦信弛故扰其民而民不胜其扰故难治也譬之己也气之难清而易浊息之易粗而难柔况有爲而扰之乎民之轻死以其求生之厚是以轻死夫惟无以生爲者是贤于贵生林氏曰凡人过于自爱反以丧其身饮食太多亦能生病此其一也过于自爱自养欲其谋生故曰求生之厚轻用其身以自取死故曰轻死忘其身而后身存故曰无以生爲者贤于贵生贵生犹前章曰益生求生之厚者也贵犹胜也吴氏曰轻易也生生之厚谓求生之心太重也贤犹胜也贵生谓重其生即生生之厚者也求生之心重而保养太过将欲不死而适以易死至人非不爱生顺其自然无所容心若无以生爲者然外其身而身存贤重于其心以贵生而反易死者也何氏曰夫无以生爲者是贤于贵生所谓与造物者爲人而游乎天地之一气忘其肝胆遗其耳目反覆始终不知端倪茫然彷徨乎尘垢之外逍遥乎无爲之业则不以物伤生此乃过于贤厚其生天下亦赖以全其生岂不美哉第七十六章民之生也柔弱其死也坚强万物草木之生也柔脆其死也枯藁吕氏曰夫道者神之主神者气之主气者身之主道存则神存神存则气存故人之生也含元和之气抱眞一之精形全神旺万炁朝元流通不息故其柔弱可知也及其死也元和之气散眞一之精竭形亏神逝百体坚强矣故曰人之生也柔弱其死也坚强尝试论之万物草木之生也天地之炁流行乎其内阴阳之炁润泽乎其外春气一动膏雨遍沾芽蘖敷荣鲜妍秀发风霜才扇杀气相仍枯藁变更柯条凋谢有识者以道存亡爲生死无识者以气聚散爲枯荣故曰万物草木之生也柔脆其死也枯藁吴氏曰人生则肌肤柔软而活动可以屈伸死则肌肤冷硬而强直而不能屈伸也草木生则枝茎软脆死则枝茎枯藁坚硬也林氏曰柔弱坚强皆借喻也老子之学主于尚柔故以人与艹木之生死爲喻故坚强者死之徒柔弱者生之徒吕氏曰阳气之所居木可卷而草可结也阳炁之所去水可凝而冰可析也故神明阳炁生之根也柔弱滋润物之芽也欲刚者必以柔守之欲强者必以弱保之今夫坚强不能养和也与物爲敌岂免伤乎柔弱者不失中也与物同波故能全其生也何氏曰天下之柔弱者道也气也所以能贯天地而包万物故人物与生爲徒者必其道与气存焉与死爲徒者必其道与气去之林氏曰徒类也吴氏曰上文言人与草木之形体生则柔死则坚推此物理则知人之德行凡坚强者不得其死是死之徒也柔弱者善保其生是生之徒也是以兵强则不胜木强则共强大处下柔弱处上吕氏曰兵凶险之器鬭争之具也所触之境与敌对者也恃其强而轻其敌非义也不义而轻于用事岂胜乎故曰兵强则不胜木之小也柔且弱及其强则合拱矣木犹如此况于人乎况于国乎故曰木强则拱强大者勇敢之士柔弱者君子之道推以力者强大爲胜推以德者柔弱爲胜故天下有常胜之道曰柔有常败之道曰刚盖世之人任力不任德忘本而逐末达者以道观之则柔弱胜刚强此理之必然者也何氏曰齿刚则折舌柔而存理也共如木墓拱之拱物壮则老是谓不道也兵强则反不胜何也以其恃国家之大矜人民之衆欲见威于敌国者故曰骄兵兵骄者灭也强大处下柔弱处上非但以木爲喻而以柔道理天下乃君上之道如妄自尊大不过井蛙之见耳爲人上者可不鉴哉非但道家以卑弱自持也林氏曰兵之恃强者必不胜木之初生者皆柔乆则坚强至于拱把则将枯矣故知道者以柔弱爲上坚强爲下吴氏曰共两手所围也董氏曰此章言柔弱可以保沖和之气第七十七章天之道其犹张弓乎高者抑之下者举之有余者损之不足者补之吕氏曰天法于道与道同功无爲而成不言而化四时资之以行百物待之以生未尝差忒而不失公平正直之理故曰天之道其犹张弓乎夫工人之爲弓也无杀无生无噏无张制以规矩督以准绳弦高急者宽而缓之弦弛下者摄而上之其有余者削而损之其不足者补而益之故弓可抨而矢可行也人君道当法天道抑强扶弱损有利无弛之张之调之练之百发百中以准的爲道亏盈益谦称物平施相爲表里与夫天道均其用也得之于心应之于手故曰高者抑之下者举之有余者损之不足者补之李氏曰接上章强弱之义损有益无天道也强大者必受损柔弱者必受益董氏曰天道无私皆当适中天之道损有余而补不足人之道则不然损不足以奉有余吕氏曰无爲而尊者天道也有爲而卑者人道也主道化者天道宰礼法者人道盖天地有余则损不足则与非有心者所能得远非无心者所能得近感而遂通默而行之者也人则不然性失中而情不一好高恶下奉有弃无不能同天道损益去道远矣林氏曰天之于物每每然也而人之爲道何爲而不然乃欲损人而益己欲以天下之不足而爲一己之有余失天意矣孰能以有余奉天下惟有道者吕氏曰且夫有其余者不可不损其不足者不可不补也故有道者不独亲其亲不独子其子以天下之子而爲子其待人也如此之重其待己也不轻矣非圣贤之心其孰能爲是也故曰孰能以有余奉天下惟有道者林氏曰惟有道之人乃能损我之有余以奉天下李氏曰惟有道者则天而行损情益性损多益寡损己益人损有余补不足损之又损以至于无爲是以圣人爲而不恃功成不处其不欲见贤吕氏曰圣人圆通爲智因物爲心𩐎万物而不爲义泽及万世而不爲仁无自伐之心施爲而不矜恃其美无自满之志功成事遂而不居其不欲人知其贤德也若昭昭于世则是自贤岂有道之士乎林氏曰圣人虽有爲于天下而不以自恃虽功成而不居其功虽有至贤之行而不欲以此自见此爲道曰损必至损之而又损也吴氏曰圣人之功能盖天下此其有余者也不自恃其所爲之能而若无能不自居其所成之功而若无功不欲显示其功能之贤于人皆损己之有余也第七十八章天下柔弱莫过于水而攻坚强者莫之能胜其无以易之也吕氏曰天下之物不同而柔弱之极者莫过乎水而已平山泽穿金石通滞碍攻坚强善利万物善入万物任人壅决随器方圆化而爲气爲云雨爲霜雪故天一生水源泉混混浩浩荡荡虽千曲万折未始失其爲水者是得夫沖一之妙者然施之于物能强能弱能刚能柔故能胜物几于道不可以易一身柔弱莫过于华池灵液至人斡旋运转无乎不至或漱咽以溉五脏或搬运而达三关至于透尾闾过夹嵴泝流直上而补于脑非神水其可以易哉何氏曰东西可决而流天下至柔弱者莫如水而穿太山之石决千金之堤攻坚强者亦莫如水此古今不易之论也林氏曰水之至弱而能攻坚强世未有能胜之者千金之堤败于蚁穴之漏是弱之胜强者无以易于水也弱之胜强柔之胜刚天下莫不知莫能行吕氏曰水之灭火阴之制阳舌柔齿刚舌存齿亡天下莫不知而世俗之所共闻也天之道不与物争故胜物世之人常欲胜物故鲜有胜者盖知而莫能行之者不可得志于天下有知而能行之者决能得志于天下也何氏曰列子天下有常胜之道有常不胜之道常胜之道曰柔常不胜之道曰强二者易知而人未之知黄石公授子房亦惟柔胜刚弱胜强两言耳此易知而未知且虽有知者而莫能行惟圣人能知能行耳林氏曰弱胜强柔胜刚如水之易见人莫不知之而至道在于能柔能弱者莫之能行也李氏曰柔胜刚弱胜强天下人皆知而莫能行何哉不肯卑下故也是以圣人云受国之垢是谓社稷主受国之不祥是谓天下王正言若反吕氏曰圣人之德同于天地天地至大洪纎巨细好恶皆在其中圣人至尊贤愚贵贱皆往资之又能忍垢藏蓄奈辱包荒以辅仁义柔弱善胜之道则民仰其德而不离散可以常奉社稷而爲主矣圣人谦让柔顺法天之行兵戈水火疾厄旱蝗皆劫运之所至是天之或有警策于人也惟其不移罪于人而移罪于己则四海归仁六合宅心亦可爲天下之王矣故曰受国不祥是谓天下王世俗以受垢受不祥爲可恶圣君以受垢受不祥爲可乐乐其乐也未必不爲福恶其恶也未必不爲祸正言若与俗相反盖世俗掩己之恶扬人之恶圣人认己之恶而掩人之恶所以背驰非至正者故曰正言若反何氏曰孤寡不谷王公所称是皆柔胜刚之意此天下之正理而世人不知不行闻圣人有柔胜刚之言似乎相反而实正论也董氏曰此章言柔弱能容则爲物所归也第七十九章和大怨必有余怨安可以爲善林氏曰恩怨两忘方知至道人有大怨于我而必欲与和虽无执怨之心犹知怨之爲怨则此心亦未化矣虽曰能与之和此心未化则余怨尚在安得谓之善道此诚到理之言亦借喻也吕氏怨讟已深仇隙已甚卒未易以口舌和也纵然非其所是而是其所非报之以德直之以义岂能终无憾乎不若两忘其和而化之以道则怨者不待和而和矣碧虚子言知有怨而和之不若无怨而不和若以刑政和报怨恶安可以爲善乎李氏曰接上章刚柔之义以恩和怨怨虽解而心尚存安可爲善不如责己恩怨两忘恩怨两忘则民自然而感德契之是以圣人执左契而不责于人林氏曰左契如今人合同文字也一人得左一人得右故曰左契此契在我则其物必可索圣人虽执此契而不以索于人忘而化之也吕氏曰古者结绳爲约而民不欺破木爲契而民不违是以圣人以人道而合天道以人心而合天心故执之千左爲契合之于右爲信不责于人亦应于天在此无斁在彼无恶上下相亲无责于怨故曰执左契而不责于人吴氏曰执左契而不责于人谓无心待物也契者刻木爲券中分之各执其一而合之以表信取财物于人曰责契有左右左契在主财物之所右契以付来取财物之人临川王氏曰史记云操左契以责事礼记云献田宅者操左契是知左爲受责之所执故有德司契无德司彻天道无亲常与善人林氏曰有德者司主此契而无求索之心无德者则以明白爲主彻明也犹今人言必与之讨分晓也有德司契者善人也天道无亲而此等之人天必祐之故曰常与善人何氏曰契爲要约也书契合同之类有德则得道多助如契在我不求而自合无德则失道寡助虽强求通彻于人人谁应之庄子好通物者非圣人此也夫苟有道德岂惟人与之而天固与之皇天无亲惟德是辅故曰行善者我不知行恶者我不知积善善气至积恶恶气至积善神明辅成天道犹祐于善人此也李氏曰契者信约也彻通也有德之人执其信约无德之人司其明彻只知通爲明断殊不知尽法无民矣安可爲善司契者存诚信与民心契也吕氏曰书曰皇天无私惟德是辅易曰自天祐之吉无不利盖天之道未尝分别取与爲善则善气生爲恶则恶气生自然相应也若乃上善之人自然符会惟善是与何用司契而责于人哉此太古之风也第八十章小国寡民使有什伯之器而不用使民重死而不远徙林氏曰小国寡民犹孟子言得百里之地皆可以朝诸侯一天下之意老子盖曰有道之人若得至小之国不多之民井而居之使有什伯如今之保伍也人人皆有可用之器而不求自用是人皆有士君子之行而安于自退重死而不远徙小人皆畏不爲恶而各安其居也何氏曰小国寡民非不可于广土衆民也以道用国即小以明大耳什伯人之器按西汉诏天下吏舍无得置什器储偫颜师古注五人爲伍十人爲什则共器物故通谓之什伍之具爲什物犹今从军作役者十人爲伙共蓄调度也十人爲什伯人爲伯可以数计使民有什伯之器而不用无往来免储偫省徭役事无事之意国于天地无小无大无爲则治有爲则难民卒流亡始轻其生今既乐生则无复转道涂者孰使之与吴氏曰十人爲什伯人爲伯什伯之器谓重大之器衆人所共者也不用者不营爲不贪求则重大之器无所用也重死者视死爲重事而爱养其生也不远徙者生于此则死于此而不他适也老子欲挽衰周复还太古以国大民衆而难治故谦退而言若得小国寡民而治之则当使民无慕于外自足于内如此也虽有舟车无所乘之虽有甲兵无所陈之使民复结绳而用之甘其食美其服安其居乐其俗邻国相望鸡犬之声相闻民至老死不相往来林氏曰虽有舟车无所乘之不致远以求利也虽有甲兵而不陈列不恃力以求胜也舍书契而用结绳复归于素朴也甘食美衣安居乐俗邻国相近鸡犬之声虽相闻而老死不相往来各自足而不求也何氏曰舟车以通其欲今民少欲又何所乘甲兵以用于争今民无争又何所陈结绳未有书契以前事自今复用反古之淳又敦使之与甘食美服耕而食织而衣不饥不寒也安居乐俗其卧徐徐其觉于于自得自适也邻国相望鸡鸣犬吠相闻而莫往莫来无求于世以老以死以淳风之盛皆由上古之人有道以使然尔吴氏曰此言有什伯之器而不用也舟车甲兵皆非一人所可独用也所谓什伯之器也无所乘之无所陈之谓不用也无所行往则无用乎舟车无所争竞则无用乎甲兵民淳事简则虽上古结绳之治可复虽有书契以代结绳而亦不可用不但不用什伯之器而已以所食之食爲甘以所服之服爲美充然自足以爱养其生所谓重死也以此身之居爲安而安之以此地之俗爲乐而乐之谓不远徙也重其死者惟老死于所生之处孰肯轻易远徙哉民皆怀土则虽有相邻之国目可以相望其鸡犬之声耳可以相闻虽如此至近而亦不相从至不但不徙于远而已第八十一章信言不美美言不信善者不辩辩者不善知者不博博者不知吕氏曰信实之言淡乎无味其犹水也水淡而能乆不美者以其质而苦也美好之言甘而滋益能悦于人其犹醴也醴甘则易絶不信者以华爲虚也故曰信言不美美言不信善于心者贵乎能行而不求辩守素朴也辩于口者贵其能说滞于是非未必能知也故曰善者不辩辩者不善知其道者明于理而达其根本得其要而已矣所谓通于一万事毕也何必博乎博者通于物务于事文灭质博溺心求彼是而已矣不知所谓多则惑也故曰知者不博博者不知林氏曰眞实之言则无华采有华采者非眞实之言也庄子言隐于荣华以博物爲能以博物爲夸非知道者李氏曰信言不美忠言逆耳也美言不信巧言令色也眞实之言淡泊虚妄之言华饰善爲道者无分别故不辩善辩者致争之由也故不善眞知者光而不耀故不博广博者明见于外故不知圣人不积既以爲人己愈有既以与人己愈多吕氏曰庄子天道运而无所积故海内服圣人之所谓不积者演道德以爲人人受其益而圣德愈彰如鑑之明未尝少瘀分浮财以与贫贫受其赐而浮财愈有若井之泉清彻不竭万物皆往资焉而不匮子列子以财惠人谓之贤人以德分人谓之圣人皆无积之谓也有积也故不足无藏也故有余故曰圣人不积既以爲人己愈有既以与人己愈多何氏曰圣人不积何也庄子天道运而无所积故万物生圣人运而无所积故海内服故曰以有积也故不足无藏也故有余圣人所以既以爲人己愈有与人己愈多或分人以德或分人以财示人以信与人爲善积而能散博而能化莫非天下爲公之意林氏曰圣人之道虚一而已何所积乎未尝不爲人也而在己者愈有未尝不与人也而在己者愈多其犹天道然虚而不屈动而愈出爲人与人言以道化物也天之道利而不害圣人之道爲而不争吕氏曰天道阳也故好生而恶杀谓之有利而无害春夏故生之育之秋冬故成之熟之以其至公无私每成人之善而不成人之恶与人之利而不与人害故曰天之道利而不害天不言而善应常应之以实而不以文圣人体之以爲和法之以爲用施而爲之明于天通于圣所谓六通四辟爲万物之宗而不争也何氏曰善利万物而不害者天之道善爲万事而不争者圣人之道易曰干始能以美利利天下不言所利大矣哉大哉干元刚健中正纯粹精也云行雨施天下平也体干圣人备道全美博施济衆大有爲而靡有争一干元之妙用也老子末章先去言中及人后同天圣人功用至此岂不大备哉知易则知老林氏曰天之道虽有美利而不言所利则但见有利而无害才有利之之名则害亦见矣圣人之道无爲而无不爲而未尝自恃其有故不与物争而天下莫能与之争一书之意大抵以不争爲主故亦以此语结李氏曰天地大德曰生故曰利而不害圣人守位曰仁故曰爲而不争只这不争二字爲日用乆乆纯熟则自然造混元之境眞常之道至是尽矣象帝之先明妙之本得矣道德眞经集义卷之十