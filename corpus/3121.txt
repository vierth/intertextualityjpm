文选註提要钦定四库全书集部八文选总集类提要等谨案文选旧本六十巻梁昭明太子萧统编唐文林郎守太子右内率府录事参军事崇贤馆直学士江都李善为之註始每巻各分为二新唐书李邕传称其父善始註文选释事而㤀义书成以问邕邕意欲有所更善因令补益之邕乃附事见义故两书并行今本事义兼释似为邕所改定然传称善註文选在显庆中与今本所载进表题显庆三年者合旧唐书邕传称天宝五载坐栁勣事杖杀年七十余上距显庆三年凡八十九年是时邕尚未生安得有助善註书之事且自天宝五载上推七十余年当在髙宗总章咸亨间而旧书称善文选之学受之曹宪计在隋末年已弱冠至生邕之时当七十余岁亦决无伏生之夀待其长而註书考李匡乂资暇录曰李氏文选有初註成者有覆註有三註四註者当时旋被传冩其絶笔之本皆释音训义註解甚多是善书定本本亊义兼释不由于邕匡乂唐人时代相近其言当必有徴知新唐书喜采小説未详考也其书自南宋以来皆与五臣註合刋名曰六臣註文选而善註单行之本世遂罕传此本为毛晋所刻虽称从宋本校正今考其第二十五巻陆云赠兄机註中有向曰一条济曰一条又赠张士然诗註中有翰曰铣曰济曰向曰各一条殆因六臣之本削去五臣独留善註故刋除未尽未必真见单行本也惟是此本之外更无别本故仍而录之而附着其舛互如右干隆四十六年十一月恭校上总纂官纪昀陆钖熊孙士毅总校官陆费墀原序文选原序梁昭明太子撰式观元始眇觌𤣥风冬穴夏巢之时茹毛饮血之世世质民淳斯文未作逮乎伏羲氏之王天下也始画八卦造书契以代结䋲之政由是文籍生焉易曰观乎天文以察时变观乎人文以化成天下文之时义逺矣哉若夫椎轮为大辂之始大辂宁有椎轮之质增氷为积水所成积水曾㣲增氷之凛何哉盖踵其事而增华变其夲而加厉物既有之文亦宜然随时变改难可详悉尝试论之曰诗序云诗有六义焉一曰风二曰赋三曰比四曰兴五曰雅六曰颂至于今之作者异乎古昔古诗之体今则全取赋名荀宋表之于前贾马继之于末自兹以降源流实繁述邑居则有凴虚亡是之作戒畋游则有长杨羽猎之制若其纪一事咏一物风云草木之兴鱼虫禽兽之流推而广之不可胜载矣又楚人屈原含忠履洁君匪从流臣进逆耳深思逺虑遂放湘南耿介之意既伤壹鬰之懐靡愬临渊有懐沙之志吟泽有憔悴之容骚人之文自兹而作诗者盖志之所之也情动于中而形于言闗雎麟趾正始之道着桑间濮上亡国之音表故风雅之道粲然可观自炎汉中叶厥涂渐异退傅有在邹之作降将着河梁之篇四言五言区以别矣又少则三字多则九言各体互兴分镳并驱颂者所以游扬徳业褒赞成功吉甫有穆若之谈季子有至矣之叹舒布为诗既言如彼总成为颂又亦若此次则箴兴于补阙戒出于弼匡论则析理精㣲铭则序事清润美终则诔发图像则赞兴又诏诰教令之流表奏牋记之列书誓符檄之品弔祭悲哀之作答客指事之制三言八字之文篇辞引序碑碣志状衆制锋起源流间出譬陶匏异噐并为入耳之娱黼黻不同俱为悦目之翫作者之致盖云备矣余监抚余闲居多暇日厯观文囿泛覧辞林未尝不心游目想移晷忘倦自姬汉以来眇焉悠邈时更七代数逾千祀词人才子则名溢于缥飞文染翰则巻盈乎缃帙自非略其芜秽集其清英盖欲兼功太半难矣若夫姬公之籍孔父之书与日月俱悬鬼神争奥孝敬之准式人伦之师友岂可重以芟夷加之剪截老庄之作管孟之流盖以立意为宗不以能文为夲今之所撰又以略诸若贤人之美辞忠臣之抗直谋夫之话辨士之端氷释泉涌金相玉振所谓坐徂丘议稷下仲连之却秦军食其之下齐国留侯之发八难曲逆之吐六竒盖乃事美一时语流千载概见坟籍旁出子史若斯之流又亦繁博虽传之简牍而事异篇章今之所集亦所不取至于记事之史系年之书所以褒贬是非纪别异同方之篇翰亦已不同若其赞论之综缉辞采序述之错比文华事出于沈思义归乎翰藻故与夫篇什杂而集之逺自周室迄于圣代都为三十巻名曰文选云耳凡次文之体各以彚聚诗赋体既不一又以类分类分之中各以时代相次唐李崇贤上文选注表文林郎守太子右内率府録事㕘军崇贤馆直学士臣李善臣善言窃以道光九野缛景纬以照临徳载八埏丽山川以错峙垂象之文斯着含章之义聿宣协人灵以取则基化成而自逺故羲䋲之前飞葛天之浩唱娲簧之后掞丛云之奥词步骤分途星躔殊建球钟愈畅舞咏方滋楚国词人御兰芬于絶代汉朝才子综鞶帨于遥年虚𤣥流正始之音气质驰建安之体长离北度腾雅咏于圭隂化龙东骛煽风流于江左爰逮有梁宏材弥劭昭明太子业膺守噐誉贞问寝居肃成而讲艺开博望以招贤搴中叶之词林酌前修之笔海周廵绵峤品盈尺之珍楚望长澜搜径寸之寳故撰斯一集名曰文选后进英髦咸资凖的伏惟陛下经纬成徳文思垂风则大居尊耀三辰之珠璧希声应物宣六代之云英孰可撮壌崇山导涓宗海臣蓬衡蕞品樗散陋姿汾河委筴夙非成诵崇山坠简未议澄心握玩斯文载移凉燠有欣永日实昧通津故勉十舍之劳寄三余之暇弋钓书部愿言注缉合成六十巻杀青甫就轻用上闻享帚自珍缄石知谬敢有尘于广内庶无遗于小説谨诣阙奉进伏愿鸿慈曲垂照覧谨言显庆三年九月日上表文选註卷一钦定四库全书文选巻一梁萧统编唐李善註赋甲京都上两都赋序班孟坚或曰赋者古诗之流也昔成康没而颂声寝王泽竭而诗不作大汉初定日不暇给至于武宣之世乃崇礼官考文章内设金马石渠之署外兴乐府协律之事以兴废继絶润色鸿业是以衆庶悦豫福应尤盛白麟赤雁芝房寳鼎之歌荐于郊庙神雀五凤甘露黄龙之瑞以为年纪故言语侍从之臣若司马相如虞丘夀王东方朔枚臯王褒刘向之属朝夕论思日月献纳而公卿大臣御史大夫倪寛太常孔臧太中夫夫董仲舒宗正刘徳太子太傅萧望之等时时间作或以抒下情而通讽谕或以宣上徳而尽忠孝雍容揄扬着于后嗣抑亦雅颂之亚也故孝成之世论而録之盖奏御者千有余篇而后大汉之文章炳焉与三代同风且夫道有夷隆学有麤宻因时而建徳者不以逺近易则故臯陶歌虞奚斯颂鲁同见采于孔氏列于诗书其义一也稽之上古则如彼考之汉室又如此斯事虽细然先臣之旧式国家之遗美不可阙也臣窃见海内清平朝廷无事京师修宫室浚城隍起苑囿以备制度西土耆老咸懐怨思冀上之睠顾而盛称长安旧制有陋雒邑之议故臣作两都赋以极衆人之所眩曜折以今之法度其词曰西都赋有西都賔问于东都主人曰盖闻皇汉之初经营也尝有意乎都河洛矣辍而弗康寔用西迁作我上都主人闻其故而覩其制乎主人曰未也愿賔摅懐旧之蓄念发思古之幽情博我以皇道𢎞我以汉京賔曰唯唯汉之西都在于雍州寔曰长安左据函谷二崤之阻表以太华终南之山右界褒斜陇首之险帯以洪河泾渭之川衆流之隈汧涌其西华实之毛则九州之上腴焉防御之阻则天地之隩区焉是故横被六合三成帝畿周以龙兴秦以虎视及至大汉受命而都之也仰悟东井之精俯协河图之灵奉春建䇿留侯演成天人合应以发皇明乃眷西顾寔惟作京于是睎秦岭睋北阜挟沣㶚据龙首图皇基于亿载度宏规而大起肇自髙而终平世增饰以崇丽厯十二之延祚故穷泰而极侈建金城而万雉呀周池而成渊披三条之广路立十二之通门内则街衢洞逹闾阎且千九市开场货别隧分人不得顾车不得旋阗城溢郭旁流百㕓红尘四合烟云相连于是既庶且富娱乐无疆都人士女殊异乎五方游士拟于公侯列肆侈于姬姜乡曲豪举游侠之雄节慕原尝名亚春陵连交合衆骋骛乎其中若乃观其四郊浮游近县则南望杜覇北眺五陵名都对郭邑居相承英俊之域绂冕所兴冠盖如云七相五公与乎州郡之豪杰五都之货殖三选七迁充奉陵邑盖以强榦弱枝隆上都而观万国也封畿之内厥土千里逴跞诸夏兼其所有其阳则崇山隐天幽林穹谷陆海珍藏蓝田美玉商洛縁其隈鄠杜濵其足源泉灌注陂池交属竹林果园芳草甘木郊野之富号为近蜀其隂则冠以九嵕陪以甘泉乃有灵宫起乎其中秦汉之所极观渊云之所颂叹于是乎存焉下有郑白之沃衣食之源提封五万疆场绮分沟塍刻镂原隰龙鳞决渠降雨荷挿成云五谷垂颖桑麻铺棻东郊则有通沟大漕溃渭洞河汎舟山东控引淮湖与海通波西郊则有上囿禁苑林麓薮泽陂池连乎蜀汉缭以周墻四百余里离宫别馆三十六所神池灵沼往往而在其中乃有九真之麟大宛之马黄支之犀条枝之鸟踰崑崙越巨海殊方异类至于三万里其宫室也体象乎天地经纬乎隂阳据坤灵之正位倣太紫之圜方树中天之华阙丰冠山之朱堂因瓌材而究竒抗应龙之虹梁列棼橑以布翼荷栋桴而髙骧雕玉瑱以居楹裁金璧以饰珰发五色之渥彩光爓朗以景彰于是左墄右平重轩三阶闺房周通门闼洞开列钟虡于中庭立金人于端闱仍增崖而衡阈临峻路而启扉徇以离宫别寝承以崇台闲馆焕若列宿紫宫是环清凉宣温神仙长年金华玉堂白虎麒麟区宇若兹不可殚论增盘崔嵬登降炤烂殊形诡制毎各异观乘茵步辇惟所息宴后宫则有掖庭椒房后妃之室合欢増城安处常宁茞若椒风披香发越兰林蕙草鸳鸾飞翔之列昭阳特盛隆乎孝成屋不呈材墙不露形裛以藻绣络以纶连隋侯明月错落其间金釭衔璧是为列钱翡翠火齐流耀含英悬黎垂棘夜光在焉于是𤣥墀釦砌玉阶彤庭碝磩綵致琳珉青荧珊瑚碧树周阿而生红罗飒纚绮组缤纷精曜华烛俯仰如神后宫之号十有四位窈窕繁华更盛迭贵处乎斯列者盖以百数左右庭中朝堂百寮之位萧曹魏邴谋谟乎其上佐命则垂统辅翼则成化流大汉之恺悌盪亡秦之毒螫故令斯人扬乐和之声作画一之歌功徳着乎祖宗膏泽洽乎黎庶又有天禄石渠典籍之府命夫惇诲故老名儒师傅讲论乎六蓻稽合乎同异又有承明金马着作之庭大雅宏逹于兹为羣元元夲夲殚见洽闻启发篇章校理祕文周以钩陈之位卫以严更之署总礼官之甲科羣百郡之亷孝虎贲赘衣阉尹阍寺陛㦸百重各有典司周庐千列徼道绮错辇路经营修除飞阁自未央而连桂宫北弥明光而亘长乐凌隥道而超西墉掍建章而连外属设璧门之凤阙上觚稜而栖金爵内则别风之嶕峣眇丽巧而耸擢张千门而立万户顺隂阳以开阖尔乃正殿崔嵬层构厥髙临乎未央经骀盪而出馺娑洞枍诣以与天梁上反宇以盖戴激日景而纳光神明欝其特起遂偃蹇而上跻轶云雨于太半虹霓廽帯于棼楣虽轻迅与僄狡犹愕眙而不能阶攀井干而未半目钩转而意迷舍櫺槛而郄倚若颠坠而复稽魂怳怳以失度廵廽涂而下低既惩惧于登望降周流以徬徨步甬道以萦纡又杳窱而不见阳排飞闼而上出若游目于天表似无依而洋洋前唐中而后太液覧沧海之汤汤扬波涛于碣石激神岳之嶈嶈滥瀛洲与方壶蓬莱起乎中央于是灵草冬荣神木丛生巖峻崷崪金石峥嵘抗仙掌以承露擢双立之金茎轶埃堨之混浊鲜颢气之清英骋文成之丕诞驰五利之所刑庶松乔之羣类时游从乎斯庭实列仙之攸馆非吾人之所宁尔乃盛娱游之壮观奋泰武乎上囿因兹以威戎夸狄耀威灵而讲武事命荆州使起鸟诏梁野而驱兽毛羣内阗飞羽上覆接翼侧足集禁林而屯聚水衡虞人修其营表种别羣分部曲有署罘网连纮笼山络野列卒周匝星罗云布于是乗銮舆偹法驾帅羣臣披飞亷入苑门遂绕酆鄗厯上兰六师发逐百兽骇殚震震爚爚雷奔电激草木涂地山渊反覆蹂躏其十二三乃拗怒而少息尔乃期门佽飞列刃钻鍭要趹追踪鸟惊触丝兽骇值锋机不虚掎弦不再控矢不单杀中必叠双飑飑纷纷矰缴相纒风毛雨血洒野蔽天平原赤勇士厉猨狖失木豺狼慑窜尔乃移师趋险并蹈潜秽穷虎奔突狂兕触蹷许少施巧秦成力折掎僄狡扼勐噬脱角挫脰徒搏独杀挟师豹拖熊螭曵犀牦顿象罴超洞壑越峻崖蹷崭巖鉅石隤松栢仆丛林摧草木无余禽兽殄夷于是天子乃登属玉之馆厯长杨之榭覧山川之体势观三军之杀获原野萧条目极四裔禽相镇压兽相枕借然后收禽㑹衆论功赐胙陈轻骑以行炰腾酒车以斟酌割鲜野食举烽命釂飨赐毕劳逸齐大辂鸣銮容与徘徊集乎豫章之宇临乎昆明之池左牵千而右织女似云汉之无涯茂树䕃蔚芳草被隄兰茞发色晔晔猗猗若摛锦布繍爥燿乎其陂鸟则𤣥鹤白鹭黄鹄䴔鹳鸧鸹鸨鶂凫鹥鸿雁朝发河海夕宿江汉沉浮往来云集雾散于是后宫乘輚辂登龙舟张凤盖建华旗祛黼帷镜清流靡㣲风澹淡浮櫂女讴鼔吹震声激越謍厉天鸟羣翔鱼窥渊招白鷴下双鹄揄文竿出比目抚鸿罿御缯缴方舟并骛俛仰极乐遂乃风举云摇浮游溥覧前乘秦岭后越九嵕东薄河华西涉岐雍宫馆所厯百有余区行所朝夕储不改供礼上下而接山川究休祐之所用采游童之讙謡第从臣之嘉颂于斯之时都都相望邑邑相属国借十世之基家承百年之业士食旧徳之名氏农服先畴之畎畆商循世族之所鬻工用髙曾之规矩粲乎隐隐各得其所若臣者徒观迹于旧墟闻之乎故老十分而未得其一端故不能徧举也东都赋一首东都主人喟然而叹曰痛乎风俗之移人也子实秦人矜夸馆室保界河山信识昭㐮而知始皇矣乌覩大汉之云为乎夫大汉之开元也奋布衣以登皇位由数朞而创万代盖六籍所不能谈前圣靡得言焉当此之时功有横而当天讨有逆而顺民故娄敬度势而献其説萧公权宜而拓其制时岂泰而安之哉计不得以已也吾子曾不是睹顾曜后嗣之末造不亦暗乎今将语子以建武之治永平之事监于太清以变子之惑志往者王莽作逆汉祚中缺天人致诛六合相灭于时之乱生人几亡鬼神冺絶壑无完柩乳罔遗室原野厌人之肉川谷流人之血秦项之灾犹不克半书契以来未之或纪故下人号而上诉上帝懐而降监乃致命乎圣皇于是圣皇乃握干符阐坤珍披皇图稽帝文赫然发愤应若兴云霆击昆阳凭怒雷震遂超大河跨北岳立号髙邑建都河洛绍百王之荒屯因造化之盪涤体元立制继天而作系唐统接汉绪茂育羣生恢复疆宇勲兼乎在昔事勤乎三五岂特方轨并迹纷纶后辟治近古之所务蹈一圣之险易云尔哉且夫建武之元天地革命四海之内更造夫妇肇有父子君臣初建人伦寔始斯乃伏羲氏之所以基皇徳也分州土立市朝作舟舆造噐械斯乃轩辕氏之所以开帝功也龚行天罚应天顺人斯乃汤武之所以昭王业也迁都改邑有殷宗中兴之则焉即土之中有周成隆平之制焉不阶尺土一人之柄同符乎髙祖克己复礼以奉终始允恭乎孝文宪章稽古封岱勒成仪炳乎世宗案六经而校徳眇古昔而论功仁圣之事既该而帝王之道备矣至于永平之际重熈而累洽盛三雍之上仪修衮龙之法服铺鸿藻信景铄扬世庙正雅乐神人之和允洽羣臣之序既肃乃动大辂遵皇衢省方廵狩躬覧万国之有无考声教之所被散皇明以爥幽然后增周旧修洛邑扇巍巍显翼翼光汉京于诸夏总八方而为之极于是皇城之内宫室光明阙庭神丽奢不可踰俭不能侈外则因原野以作苑填流泉而为沼发苹藻以潜鱼丰圃草以毓兽制同乎梁邹谊合乎灵囿若乃顺时节而蒐狩简车徒以讲武则必临之以王制考之以风雅厯驺虞覧驷铁嘉车攻采吉日礼官整仪乘舆乃出于是发鲸鱼铿华钟登玉辂乗时龙凤盖棽丽龢銮玲珑天官景从寝威盛容山灵䕶野属御方神雨师汎洒风伯清尘千乘雷起万骑纷纭元戎竟野戈鋋彗云羽旄扫霓旌旗拂天焱焱炎炎扬光飞文吐爓生风欱野歕山日月为之夺明丘陵为之摇震遂集乎中囿陈师按屯骈部曲列校队勒三军誓将帅然后举烽伐鼔申令三驱輶车霆激骁骑电骛由基发射范氏施御弦不睼禽辔不诡遇飞者未及翔走者未及去指顾倐忽获车已实乐不极盘杀不尽物马踠余足士怒未㳿先驱复路属车按节于是荐三牺效五牲礼神祗懐百灵觐明堂临辟雍扬缉熈宣皇风登灵台考休征俯仰乎干坤参象乎圣躬目中夏而布徳瞰四裔而抗稜西盪河源东澹海漘北动幽崖南燿朱垠殊方别区界絶而不邻自孝武之所不征孝宣之所未臣莫不陆詟水慄奔走而来賔遂绥哀牢开永昌春王三朝㑹同汉京是日也天子受四海之图籍膺万国之贡珍内抚诸夏外绥百蛮尔乃盛礼兴乐供帐置乎云龙之庭陈百僚而赞羣后究皇仪而展帝容于是庭实千品㫖酒万钟列金罍班玉觞嘉珍御太牢飨尔乃食举雍彻太师奏乐陈金石布丝竹钟鼓铿鍧管絃晔煜抗五声极六律歌九功舞八佾韶武备泰古毕四夷间奏徳广所及僸佅兠离罔不具集万乐备百礼暨皇欢洽羣臣醉降烟煴调元气然后撞钟告罢百寮遂退于是圣上覩万方之欢娱又沐浴于膏泽惧其侈心之将萌而怠于东作也乃申旧章下明诏命有司班宪度昭节俭示太素去后宫之丽饰损乘舆之服御抑工商之淫业兴农桑之盛务遂令海内弃末而反夲背伪而归真女修织絍男务耕耘噐用陶匏服尚素𤣥耻纎靡而不服贱竒丽而弗珍捐金于山沉珠于渊于是百姓涤瑕盪秽而镜至清形神寂寞耳目弗营嗜欲之源灭亷耻之心生莫不优游而自得玉润而金声是以四海之内学校如林庠序盈门献酬交错爼豆莘莘下舞上歌蹈徳咏仁登降饫宴之礼既毕因相与嗟叹𤣥徳谠言𢎞説咸含和而吐气颂曰盛哉乎斯世今论者但知诵虞夏之书咏殷周之诗讲羲文之易论孔氏之春秋罕能精古今之清浊究汉徳之所由唯子颇识旧典又徒驰骋乎末流温故知新已难而知徳者鲜矣且夫僻界西戎险阻四塞修其防御孰与处乎土中平夷洞逹万方辐凑秦岭九嵕泾渭之川曷若四渎五岳帯河泝洛图书之渊建章甘泉馆御列仙孰与灵䑓明堂统和天人太液昆明鸟兽之囿曷若辟雍海流道徳之富游侠踰侈犯义侵礼孰与同履法度翼翼济济也子徒习秦阿房之造天而不知京洛之有制也识函谷之可闗而不知王者之无外也主人之辞未终西都賔矍然失容逡廵降阶惵然意下捧手欲辞主人曰复位今将授子以五篇之诗賔既卒业乃称曰美哉乎斯诗义正乎扬雄事实乎相如匪唯主人之好学盖乃遭遇乎斯时也小子狂简不知所裁既闻正道请终身而诵之其诗曰明堂诗于昭明堂明堂孔阳圣皇宗祀穆穆煌煌上帝宴飨五位时序谁其配之世祖光武普天率土各以其职猗欤缉熈允懐多福辟雍诗乃流辟雍辟雍汤汤圣皇莅止造舟为梁皤皤国老乃父乃兄抑抑威仪孝友光明于赫太上示我汉行洪化惟神永观厥成灵台诗乃经灵台灵台既崇帝勤时登爰考休征三光宣精五行布序习习祥风祁祁甘雨百谷蓁蓁庶草蕃庑屡惟丰年于皇乐胥寳鼎诗岳修贡兮川效珍吐金景兮歊浮云寳鼎见兮色纷緼焕其炳兮被龙文登祖庙兮享圣神昭灵徳兮弥亿年白雉诗启灵篇兮披瑞图获白雉兮效素乌嘉祥阜兮集皇都发皓羽兮奋翘英容洁朗兮于纯精彰皇徳兮侔周成永延长兮膺天庆文选巻一文选註卷二钦定四库全书文选巻二梁萧统编唐李善註西京赋张平子薛综注有凭虚公子者心奓体忲雅好博古学乎旧史氏是以多识前代之载言于安处先生曰夫人在阳时则舒在隂时则惨此牵乎天者也处沃土则逸处瘠土则劳此系乎地者也惨则尠于驩劳则褊于恵能违之者寡矣小必有之大亦宜然故帝者因天地以致化兆人承上教以成俗化俗之夲有与推移何以覈诸秦据雍而强周即豫而弱髙祖都西而泰光武处东而约政之兴衰恒由此作先生独不见西京之事欤请为吾子陈之汉氏初都在渭之涘秦里其朔寔为咸阳左有崤函重险桃林之塞缀以二华巨灵赑屃髙掌逺跖以流河曲厥迹犹存右有陇坁之隘隔阂华戎岐梁汧雍陈寳鸣鸡在焉于前则终南太一隆崛崔崒隐辚郁律连冈乎嶓冡抱杜含鄠欱沣吐镐爰有蓝田珍玉是之自出于后则髙陵平原据渭踞泾澶漫靡迤作镇于近其逺则九嵕甘泉涸隂沍寒日北至而含冻此焉清暑尔乃广衍沃野厥田上上寔惟地之奥区神臯昔者大帝説秦缪公而觐之飨以钧天广乐帝有醉焉乃为金䇿钖用此土而翦诸鹑首是时也并为强国者有六然而四海同宅西秦岂不诡哉自我髙祖之始入也五纬相汁以旅于东井娄敬委辂干非其议天启其心人惎之谋及帝图时意亦有虑乎神祗宜其可定以为天邑岂伊不䖍思于天衢岂伊不懐归于枌榆天命不滔畴敢以渝于是量径轮考广袤经城洫营郭郛取殊裁于八都岂启度于徃旧乃覧秦制跨周法狭百堵之侧陋増九筵之迫胁正紫宫于未央表峣阙于阊阖疏龙首以抗殿状巍峩以岌嶪亘雄虹之长梁结棼橑以相接蔕倒茄于藻井披红葩之狎猎饰华榱与璧珰流景曜之鞾晔雕楹玉磶绣栭云楣三阶重轩镂槛文㮰右平左墄青琐丹墀刋层平堂设切厓隒坻崿鳞眴栈齴巉崄㐮岸夷涂修路陖险重门袭固姦宄是防仰福帝居阳曜隂藏洪钟万钧勐虡趪趪负笋业而余怒乃奋翅而腾骧朝堂承东温调延西北有玉台聫以昆徳嵳峨崨嶪罔识所则若夫长年神僊宣室玉堂麒麟朱鸟龙兴含章譬衆星之环极叛赫戏以煇煌正殿路寝用朝羣辟大厦耽耽九户开辟嘉木树庭芳草如积髙门有闶列坐金狄内有常侍谒者奉命当御外有兰台金马递宿迭居次有天禄石渠校文之处重以虎威章沟严更之署徼道外周千庐内附卫尉八屯警夜廵昼植铩悬用戒不虞后宫则昭阳飞翔増成合驩兰林披香凤皇鸳鸾羣窈窕之华丽嗟内顾之所观故其馆室次舍采饰纎缛裛以藻绣文以朱緑翡翠火齐络以美玉流悬黎之夜光缀隋珠以为烛金戺玉阶彤庭煇煇珊瑚琳碧瓀珉璘彬珍物罗生焕若崑崙虽厥裁之不广侈靡踰乎至尊于是钩陈之外阁道穹隆属长乐与明光径北通乎桂宫命般尔之巧匠尽变态乎其中后宫不移乐不徙悬门卫供帐官以物辨恣意所幸下辇成燕穷年忘归犹弗能徧瑰异日新殚所未见惟帝王之神丽惧尊卑之不殊虽斯宇之既坦心犹凭而未摅思比象于紫㣲恨阿房之不可庐覛往昔之遗馆获林光于秦余处甘泉之爽垲乃隆崇而𢎞敷既新作于迎风増露寒与储胥託乔基于山冈直墆霓以髙居通天訬以竦峙径百常而茎擢上辬华以交纷下刻陗其若削翔鹍仰而不逮况青鸟与黄雀伏櫺槛而頫听闻雷霆之相激柏梁既灾越巫陈方建章是经用厌火祥营宇之制事兼未央圜阙竦以造天若双碣之相望凤骞翥于甍标咸遡风而欲翔阊阖之内别风嶕峣何工巧之瑰玮交绮豁以疏寮干云雾而上逹状亭亭以苕苕神明崛其特起井干叠而百増跱游极于浮柱结重栾以相承累层构而遂隮望北辰而髙兴消雰埃于中宸集重阳之清瀓瞰宛虹之长鬐察云师之所凭上飞闼而仰眺正睹瑶光与玉䋲将乍往而未半憷悼慄而怂兢非都卢之轻趫孰能超而究升馺娑骀盪焘奡桔桀枍诣承光暌罛庨橧桴重棼锷锷列列反宇业业飞檐䡾䡾流景内照引曜日月天梁之宫寔开髙闱旗不脱扄结驷方蕲轹辐轻骛容于一扉长廊广庑途阁云蔓闬庭诡异门千户万重闺幽闼转相踰延望䆗窱以径廷眇不知其所返既乃珍台蹇产以极壮墱道逦倚以正东似阆风之遐坂横西洫而絶金墉城尉不㢮柝而内外潜通前开唐中弥望广潒顾临太液沧池漭沆渐台立于中央赫昈昈以𢎞敞清渊洋洋神山峩峩列瀛洲与方丈夹蓬莱而骈罗上林岑以垒㠑下崭巖以嵓龉长风激于别隯起洪涛而扬波浸石菌于重涯濯灵芝以朱柯海若游于𤣥渚鲸鱼失流而蹉跎于是采少君之端信庶栾大之贞固立修茎之仙掌承云表之清露屑琼蘂以朝飱必性命之可度美往昔之松乔要羡门乎天路想升龙于鼎湖岂时俗之足慕若厯世而长存何遽营乎陵墓徒观其城郭之制则旁开三门参涂夷庭方轨十二街衢相经㕓里端直甍宇齐平北阙甲第当道直启程巧致功期不陁陊木衣绨锦土被朱紫武库禁兵设在兰锜匪石匪董畴能宅此尔乃廓开九市通阛帯阓旗亭五重俯察百隧周制大胥今也惟尉瓌货方至鸟集鳞萃鬻者兼赢求者不匮尔乃商贾百族裨贩夫妇鬻良杂苦蚩眩邉鄙何必昬于作劳邪赢优而足恃彼肆人之男女丽美奢乎许史若夫翁伯浊质张里之家击钟鼎食连骑相过东京公侯壮何能加都邑游侠张赵之伦齐志无忌拟迹田文轻死重气结党连羣寔蕃有徒其从如云茂陵之原阳陵之朱趫悍虓豁如虎如睚眦虿芥尸僵路隅丞相欲以赎子罪阳石污而公孙诛若其五县游丽辩论之士街谈巷议弹射臧否剖析毫釐擘肌分理所好生毛羽所恶成疮痏郊甸之内乡邑殷赈五都货殖既迁既引商旅聫槅隐隐展展冠帯交错方辕接轸封畿千里统以京尹郡国宫馆百四十五右极盩厔并巻酆鄠左暨河华遂至虢土上林禁苑跨谷弥阜东至鼎湖邪界细栁掩长杨而聫五柞绕黄山而疑牛首缭垣绵聫四百余里植物斯生动物斯止衆鸟翩翻羣兽騃散似惊波聚似京峙伯益不能名𨽻首不能纪林麓之饶于何不有木则枞栝椶柟梓棫楩枫嘉卉灌丛蔚若邓林郁蓊薆薱橚爽櫹槮吐葩扬荣布叶垂隂草则葴莎菅蒯薇蕨荔苀王刍台戎葵懐羊苯䔿蓬茸弥臯被冈篠簜敷衍编町成篁山谷原隰泱漭无疆廼乃昆明灵沼黒水𤣥阯周以金堤树以栁杞豫章珍馆掲焉中峙牵牛立其左织女处其右日月于是乎出入象扶桑与𪷟汜其中则有鼋鼍巨鼈鳣鲤鱮鲖鲔鲵鲿鯋修额短项大口折鼻诡类殊种鸟则鹔鷞鸹鸨鴐鵞鸿鹍上春候来季秋就温南翔衡阳北栖雁门奋隼归凫沸卉軿訇衆形殊声不可胜论于是孟冬作隂寒风肃杀雨雪飘飘氷霜惨烈百卉具零刚虫抟挚尔乃振天维衍地络荡川渎簸林薄鸟毕骇兽咸作草伏木栖寓居穴託起彼集此霍绎纷泊在彼灵囿之中前后无有垠锷虞人掌焉为之营域焚莱平场柞木翦棘结罝百里迒杜蹊塞麀鹿麌麌骈田偪仄天子乃驾彫轸六骏駮戴翠㡌倚金较璇弁玉缨遗光儵爚建𤣥弋树招摇栖鸣鸢曵云梢弧旌枉矢虹旃蜺旄华盖承辰天毕前驱千乘雷动万骑龙趋属车之簉载猃獢匪唯翫好乃有祕书小説九百夲自虞初从容之求寔俟寔储于是蚩尤秉钺奋鬛𬒳般禁御不若以知神姦螭魅魍魉莫能逄旃陈虎旅于飞亷正垒壁乎上兰结部曲整行伍燎京薪駴雷鼔纵猎徒赴长莽迾卒清候武士赫怒缇衣韎韐睢盱㧞扈光炎烛天庭嚣声震海浦河渭为之波盪吴岳为之陁堵百禽㥄遽骙瞿奔触丧精亡魂失归忘趋投轮闗辐不邀自遇飞䍐潚箾流镝㩧矢不虚舍鋋不苟跃当足见碾值轮被轹僵禽毙兽烂若碛砾但观罝罗之所羂结竿殳之所揘毕义蔟之所搀捔徒抟之所撞㧙白日未及移其晷已狝其什七八若夫游鷮髙翚絶阬踰斥毚兎聫猭陵峦超壑比诸东郭莫之能获乃有迅羽轻足寻景追括鸟不暇举兽不得发青骹挚于鞴下韩卢噬于末及其勐毅髬髵隅目髙眶威慑兕虎莫之敢伉廼使中黄之士育获之俦朱鬕髽植髪如竿袒裼㦸手奎踽盘桓鼻赤象圈巨狿揸狒猬㧗窳狻揩枳落突棘藩梗林为之靡拉扑丛为之摧残轻鋭僄狡趫㨗之徒赴洞穴探封狐陵重巘猎昆駼杪木末擭獑猢超殊榛摕飞鼯是时后宫嬖人昭仪之伦常亚于乘舆慕贾氏之如臯乐北风之同车盘于游畋其乐只且于是鸟兽殚目观穷迁延邪睨集乎长杨之宫息行夫展车马收禽举胔数课衆寡置互摆牲颁赐获卤割鲜野飨犒勤赏功五军六师千列百重酒车酌醴方驾授饔升觞举燧既釂鸣钟膳夫驰骑察贰亷空炙炰伙清酤㩼皇恩溥洪徳施徒御悦士忘罢巾车命驾廻斾右移相羊乎五柞之馆旋憩乎昆明之池登豫章简矰红蒲且发弋髙鸿挂白鹄聫飞龙磻不特絓往必加双于是命舟牧为水嬉浮鹢首翳云芝垂翟葆建羽旗齐栧女纵櫂歌发引和校鸣葭奏淮南度阳阿感河冯懐湘娥惊蝄蜽惮蛟蛇然后钓鲂鳢纚鰋鲉摭紫贝抟耆龟搤水豹馽潜牛泽虞是滥何有春秋擿漻澥搜川渎布九罭设罜䍡摷鲲鲕殄水族蘧藕拔蜃蛤剥逞欲畋䰻效获麑䴠摎蓼浶浪干池涤薮上无逸飞下无遗走获胎拾卵蚳蝝尽取取乐今日遑恤我后既定且宁焉知倾陁大驾幸乎平乐张甲乙而袭翠被攒珍寳之玩好纷瑰丽以奓靡临逈望之广场程角觝之妙戏乌获扛鼎都卢寻橦冲狭鷰濯胸突铦锋跳丸剑之挥霍走索上而相逄华岳峩峩冈峦参差神木灵草朱实离离总㑹僊倡戏豹舞罴白虎鼓瑟苍龙吹箎女娥坐而长歌声清畅而蜲蛇涯立而指麾被毛羽之襹度曲未终云起雪飞初若飘飘后遂霏霏复陆重阁转石成雷礔礰激而增响磅礚象乎天威巨兽百寻是为曼延神山崔嵬欻从背见熊虎升而拏攫猨狖超而髙援怪兽陆梁大雀踆踆白象行孕垂鼻辚囷海鳞变而成龙状蜿蜿以蝹蝹含利颬颬化为仙车骊驾四鹿芝盖九葩蟾蜍与龟水人㺯蛇竒幻儵忽易貌分形吞刀吐火云雾杳𡨕画地成川流渭通泾东海黄公赤刀粤祝冀厌白虎卒不能救挟邪作蛊于是不售尔乃建戏车树修旃侲僮程材上下翩翻突倒投而跟絓譬陨絶而复聫百马同辔骋足并驰橦末之伎态不可弥弯弓射乎西𦍑又顾发乎鲜卑于是衆变尽心酲醉盘乐极怅懐萃隂戒期门㣲行要屈降尊就卑懐玺藏绂便旋闾阎周观郊遂若神龙之变化章后皇之为贵然后厯掖庭适驩馆捐衰色从嬿婉促中堂之陿坐羽觞行而无算祕舞更奏妙材骋伎妖蛊艳夫夏姬美声畅于虞氏始徐进而羸形似不任乎罗绮嚼清商而却转増婵娟以此豸纷纵体而迅赴若惊鹤之羣罴振朱屣于盘樽奋长袖之䬃纚要绍修态丽服飏菁眳藐流眄一顾倾城展季桑门谁能不营列爵十四竞媚取荣盛衰无常唯爱所丁卫后兴于鬒髪飞燕宠于体轻尔乃逞志究欲穷身极娱鍳戒唐诗他人是媮自君作故何礼之拘增昭仪于媫妤贤既公而又侯许赵氏以无上思致董于有虞王闳争于坐侧汉载安而不渝髙帝创业继体承基暂劳永逸无为而治耽乐是从何虑何思多厯年所二百余朞徒以地沃野丰百物殷阜巖险周固衿帯易守得之者强据之者久流长则难竭柢深则难朽故奢泰肆情馨烈弥茂鄙生生乎三百之外传闻于未闻之者曾髣髴其若梦未一隅之能睹此何与于殷人屡迁前八而后五居相圯耿不常厥土般庚作诰帅人以苦方今圣上同天号于帝皇掩四海而为家富有之业莫我大也徒恨不能以靡丽为国华独俭啬以龌龊忘蟋蟀之谓何岂欲之而不能将能之而不欲欤蒙窃惑焉愿闻所以辩之之説也文选巻二文选註卷三钦定四库全书文选巻三梁萧统编唐李善註京都中东京赋张平子薛综注安处先生于是似不能言怃然有间乃莞尔而笑曰若客所谓末学肤受贵耳而贱目者也苟有胸而无心不能节之以礼宜其陋今而荣古矣由余以西戎孤臣而悝缪公于宫室如之何其以温故知新研覈是非近于此惑周姬之末不能厥政政用多僻始于宫隣卒于金虎嬴氏搏翼择肉西邑是时也七䧺竝争竞相髙以奢丽楚筑章华于前赵建丛䑓于后秦政利觜长距终得擅场思专其侈以莫已若廼构阿房起甘泉结云阁冠南山征税尽人力殚然后収以大半之赋威以参夷之刑其遇民也若薙氏之芟草既藴崇之又行火焉黔首岂徒跼髙天蹐厚地而已哉乃救死于其颈敺以就役唯力是视百姓弗能忍是用息肩于大汉而欣戴髙祖髙祖膺箓受图顺天行诛杖朱旗而建大号所推必亡所存必固扫项军于垓下绁子婴于轵涂因秦宫室据其府库作洛之制我则未暇是以西匠营宫目翫阿房规摹踰溢不度不臧损之又损之然尚过于周堂观者狭而谓之陋帝已讥其㤗而弗康且髙既受命建家造我区夏矣文又躬自菲薄治致升平之徳武有大启土宇纪禅肃然之功宣重威以抚和戎狄唿韩来享咸用纪宗存主飨祀不辍铭勲彞噐厯世弥光今舍纯懿而论爽德以春秋所讳而为美谈宜无嫌于往初故蔽善而扬恶祇吾子之不知言也必以肆奢为贤则是黄帝合宫有虞总期固不如夏癸之瑶䑓殷辛之琼室也汤武谁革而用师哉盍亦览东京之事以自寤乎且天子有道守在海外守位以仁不恃隘害苟民志之不谅何云巖险与襟带秦负阻于二闗卒开项而受沛彼偏据而规小岂如宅中而圗大昔先王之经邑也掩观九隩靡地不营土圭测景不缩不盈总风雨之所交然后以建王城审曲靣势泝洛背河左伊右瀍西阻九阿东门于旋盟津达其后太谷通其前回行道乎伊阙邪径㨗乎轘辕太室作镇掲以熊耳底柱辍流镡以大岯温液汤泉黑丹石缁王鲔岫居能鼈三趾虙妃攸馆神用挺纪龙圗授羲龟书畀姒召伯相宅卜惟洛食周公初基其绳则直苌𢎞魏舒是廓是极经途九轨城隅九雉度堂以筵度室以几京邑翼翼四方所视汉初弗之宅故宗绪中圮巨猾间舋窃弄神器厯载三六偷安天位于时蒸民罔敢或贰其取威也重矣我世祖忿之乃龙飞白水凤翔参墟授钺四七共工是除欃枪旬始羣凶靡余区宇乂宁思和求中睿哲𤣥览都兹洛宫曰止曰时昭明有融既光厥武仁洽道丰登岱勒封与黄比崇逮至显宗六合殷昌乃新崇徳遂作徳阳启南端之特闱立应门之将将昭仁恵于崇贤抗义声于金商飞云龙于春路屯神虎于秋方建象魏之两观旌六典之旧章其内则含徳章䑓天禄宣明温饬迎春夀安永寕飞阁神行莫我能形濯龙芳林九谷八溪芙蓉覆水秋兰被涯渚戏跃鱼渊㳺龟永安离宫修竹冬青阴池幽流𤣥泉洌清鹎鶋秋捿鹘鸼春鸣鴡鸠丽黄闗闗嘤嘤于南则前殿灵䑓龢驩安福謻门曲榭邪阻城洫竒树珍果钩盾所职西登少华亭候修勅九龙之内实曰嘉徳西南其户匪雕匪刻我后好约乃宴斯息于东则洪池清蘌渌水澹澹内阜川禽外丰葭菼献鼈蜃与龟鱼供蜗蠯与菱芡其西则有平乐都场示逺之观龙雀蟠蜿天马半汉瑰异谲诡灿烂炳焕奢未及侈俭而不陋规遵王度动中得趣于是观礼礼举仪具经始勿亟成之不日犹谓为之者劳居之者逸慕唐虞之茅茨思夏后之卑室乃营三宫布教颁常复庙重屋八达九房规天矩地授时顺乡造舟清池惟水泱泱左制辟雍右立灵䑓因进距衰表贤简能冯相观祲祈禠禳灾于是孟春元日羣后㫄戾百僚师师于斯胥洎藩国奉聘要荒来质具惟帝臣献琛执贽当觐乎殿下者葢数万以二尔乃九宾重胪人列崇牙张镛皷设郎将司堦虎㦸交铩龙辂充庭云旗拂霓夏正三朝庭燎晢晢撞洪钟伐灵鼔㫄震八鄙軯礚隠訇若疾霆转雷而激迅风也是时称警跸已下雕辇于东厢冠通天佩玉玺纡皇祖要干将负斧扆次席纷纯左右玉几而南靣以聴矣然后百辟乃入司仪辨等尊卑以班璧羔皮帛之䞇既奠天子乃以三揖之礼礼之穆穆焉皇皇焉济济焉将将焉信天下之壮观也乃羡公侯卿士登自东除访万几询朝政勤恤民隠而除其眚人或不得其所若已纳之于隍荷天下之重任匪怠皇以宁静发京仓散禁财赉皇寮逮舆台命膳夫以大飨饔饩浃乎家陪春醴惟醇燔炙芬芬君臣欢康具醉熏熏千品万官已事而踆勤屡省懋干干清风协于𤣥徳淳化通于自然宪先灵而齐轨必三思以顾愆招有道于侧陋开敢谏之直言聘丘园之耿㓗旅束帛之戋戋上下通情式宴且盘及将祀天郊报地功祈福乎上𤣥思所以为䖍肃肃之仪尽穆穆之礼殚然后以献精诚奉禋祀曰允矣天子者也乃整法服正冕带珩纯纮綖玉笄綦㑹火龙黼黻藻繂鞶厉结飞云之祫辂树翠羽之髙葢建辰旒之太常纷焱悠以容裔六𤣥虬之奕奕齐腾骧而沛艾龙辀华轙金镂钖方釳左纛钩膺玊瓖銮声哕哕和铃鉠鉠重轮贰辖疏毂飞軨羽葢威蕤葩瑵茎顺时服而设副咸龙旂而繁缨立戈迤戞农舆辂木属车九九乘轩竝毂弩重旃朱旄青屋奉引既毕先辂乃发鸾旗皮轩通帛綪斾云罕九斿闟㦸轇輵髶髦被绣虎夫戴鹖驸承华之蒲梢飞流蘓之骚杀总轻武于后陈奏严鼔之嘈囐戎士介而扬挥戴金钲而建黄钺清道案列天行星陈肃肃习习隠隠辚辚殿未出乎城阙斾已反乎郊畛盛夏后之致美爰敬恭于明神尔乃孤竹之管云和之瑟雷鼔鼝鼝六变既毕冠华秉翟列舞八佾元祀惟称羣望咸秩飏槱燎之炎炀致髙烟乎太一神歆馨而顾徳祚灵主以元吉然后宗上帝于明堂推光武以作配辩方位而正则五精帅而来摧尊赤氏之朱光四灵懋而允怀于是春秋改节四时迭代蒸蒸之心感物曾思躬追养于庙祧奉蒸尝与禴祠物牲辩省设其楅衡毛炰豚胉亦有和羮涤濯静嘉礼仪孔明万舞奕奕钟鼔喤喤灵祖皇考来顾来飨神具醉止降福穰穰及至农祥晨正土膏脉起乘銮辂而驾苍龙介驭间以剡耜躬三推于天田修帝籍之千畆供禘郊之粢盛必致思乎勤巳兆民劝于疆埸感懋力以耘耔春日载阳合射辟雍设业设虡宫悬金镛鼖鼔路鼗树羽幢幢于是偹物物有其容伯夷起而相仪后䕫坐而为工张大侯制五正设三乏厞司旌并夹既设储乎广庭于是皇舆夙驾䡨于东堦以须消启明扫朝霞登天光于扶桑天子乃抚玉路时乘六龙发鲸鱼铿华钟大丙弭节风后陪乘摄提运衡徐至于射宫礼事展乐物具王夏阕驺虞奏决拾既次雕弓斯彀达余萌于莫春昭诚心以逺喻进明徳而崇业涤饕餮之贪慾仁风衍而外流谊方激而遐骛日月㑹于龙狵恤民事之劳疚因休力以息勤致欢忻于春酒执銮刀以袒割奉觞豆于国叟降至尊以训恭送迎拜乎三夀敬慎威仪示民不偷我有嘉賔其乐愉愉声教布濩盈溢天区文徳既昭武节是宣三农之隙曜威中原嵗惟仲冬大閲西园虞人掌焉先期戒事悉率百禽鸠诸灵囿兽之所同是谓告备乃御小戎抚轻轩中畋四牡既佶且闲戈矛若林牙旗缤纷迄上林结徒营次和树表司铎授钲坐作进退节以军声三令五申示戮斩牲陈师鞠旅教达禁成火列具举武士星敷鵞鹳鱼丽箕张翼舒轨尘掩迒匪疾匪徐驭不诡遇财不翦毛升献六禽时膳四膏马足未极舆徒不劳成礼三殴解罘放麟不穷乐以训俭不殚物以昭仁慕天乙之弛罟因教祝以怀民仪姬伯之渭阳失熊罴而获人泽浸昆虫威振八㝢好乐无荒允文允武薄狩于敖既璅璅焉歧阳之蒐又何足数尔乃卒嵗大傩殴除羣厉方相秉钺巫觋操茢侲子万童丹首𤣥制桃弧棘矢所发无臬飞砾雨散刚瘅必毙煌火驰而星流逐赤疫于四裔然后凌天池絶飞梁捎魑魅斮獝狂斩蜲蛇脑方良囚耕父于清泠溺女鬾于神潢残夔魖与罔像殪野仲而殱㳺光八灵为之震慴况鬾与毕方度朔作梗守以郁垒神荼副焉对操索苇目察区陬司执遗鬼京室密清罔有不韪于是阴阳交和庶物时育卜征考祥终然允淑乘舆廵乎岱岳劝稼穑于原陆同衡律而壹轨量齐急舒于寒燠省幽明以黜陟乃反斾而回复望先帝之旧墟慨长思而怀古俟阊风而西遐致恭祀乎髙祖既春㳺以发生启诸蛰于潜户度秋豫以收成观丰年之多稌嘉田畯之匪懈行致赉于九扈左瞰旸谷右睨𤣥圃眇天末以逺期规万世而大摹且归来以释劳膺多福以安悆总集瑞命备致嘉祥圉林氏之驺虞扰泽马与腾黄鸣女牀之鸾鸟舞丹穴之凤皇植华平于春圃丰朱草于中唐惠风广被泽洎幽荒北燮丁令南谐越裳西包大秦东过乐浪重舌之人九译佥稽首而来王是以论其迁邑易京则同规乎殷盘改奢即俭则合美乎斯干登封降禅则齐徳乎黄轩为无为事无事永有民以孔安遵节俭尚素朴思仲尼之克已履老氏之常足将使心不乱其所在目不见其可欲贱犀象简珠玊藏金于山抵璧于谷翡翠不裂瑇瑁不蔟所贵惟贤所寳惟谷民去末而反本咸怀忠而抱悫于斯之时海内同説曰吁汉帝之徳侯其祎而葢蓂荚为难莳也故旷世而不觌惟我后能殖之以至和平方将数诸朝阶然则道胡不怀化胡不柔声与风翔泽从云㳺万物我頼亦又何求徳㝢天覆辉烈光烛挟三王之趢趗轶五帝之长驱踵二皇之遐武谓驾迟而不能属东京之懿未罄值余有犬马之疾不能究其精详故粗为宾言其梗概如此若乃流遯㤀反放心不觉乐而无节后离其戚一言几于丧国我未之学也且夫挈瓶之智守不假噐况纂帝业而轻天位瞻仰二祖厥庸孔肆常翘翘以危惧若乘奔而无辔白龙鱼服见困豫且虽万乘之无惧犹憷惕于一夫终日不离其辎重独微行其焉如夫君人者黈纩塞耳车中不内顾珮以制容銮以节涂行不变玊驾不乱步却走马以粪车何惜騕䮍与飞兔方其用财取物常畏生类之殄也赋政任役常畏人力之尽也取之以道用之以时山无槎枿畋不䴠胎草木蕃庑鸟兽阜滋民㤀其劳乐输其财百姓同于饶衍上下共其雍熈洪恩素蓄民心固结执谊顾主夫怀贞节姦慝之干命怨皇统之见替𤣥黄设而阴行合二九而成谲登圣皇于天阶章汉祚之有秩若此故王业可乐焉今公子苟好勦民以媮乐忘民怨之为仇也好殚物以穷宠忽下叛而生忧也夫水所以载舟亦所以覆舟坚氷作于履霜寻木起于蘖栽昧旦丕显后世犹怠况初制于甚泰服者焉能改裁故相如壮上林之观扬雄骋羽猎之辞虽系以隤墙填壍乱以收罝解罘卒无补于风规祇以昭其愆尤臣济奓以陵君忘经国之长基故函谷击柝于东西朝顚覆而莫持凡人心是所学体安所习鲍肆不知其臰翫其所以先入咸池不齐度于鼃咬而衆聴或疑能不惑者其惟子野乎客既醉于大道饱于文义劝徳畏戒喜惧交争罔然若酲朝罢夕倦夺气禠魄之为者忘其所以为谈失其所以为夸良久乃言曰鄙哉予乎习非而遂迷也幸见指南于吾子若仆所闻华而不实先生之言信而有徴鄙夫寡识而今而后乃知大汉之徳馨咸在于此昔常恨三坟五典既泯仰不睹炎帝帝魁之美得闻先生之余论则大庭氏何以尚兹走虽不敏庶斯达矣文选巻三文选註卷四钦定四库全书文选巻四梁萧统撰唐李善註南都赋张平子于显乐都既丽且康陪京之南居汉之阳割周楚之丰壤跨荆豫而为疆体爽垲以闲敞纷郁郁其难详尔其地埶则武阙闗其西桐栢揭其东流沧浪而为隍廓方城而为墉汤谷涌其后淯水盪其胷推淮引湍三方是通其寳利珍怪则金彩玉璞隋珠夜光铜钖鈆锴赭垩流黄緑碧紫英青雘丹粟太一余粮中黄㲄玉松子神陂赤灵解角耕父扬光于清泠之渊游女弄珠于汉臯之曲其山则崆嶱嵑嵣㟐嶚剌岝㟯㠑嵬巇屹幽谷嶜岑夏含霜雪或㟒嶙而纚运或豁尔而中絶鞠巍巍其隠天俯而观乎云霓若夫天封大狐列僊之陬上平衍而旷荡下蒙笼而﨑岖坂坁嶻而成甗谿壑错缪而盘纡芝房菌蠢生其隈玉膏滵溢流其隅崑崙无以奓阆风不能踰其木则柽松楔㮨槾栢杻橿枫柙栌枥帝女之桑楈枒栟榈柍柘檍檀结根竦本垂条婵媛布緑叶之萋萋敷华蘂之蓑蓑𤣥云合而重隂谷风起而増哀攒立丛骈青㝠䀒暝杳蔼蓊郁于谷底森䔿䔿而刺天虎豹黄熊游其下豰玃猱㹶戏其巅鸾鹓鶵翔其上腾猿飞蠝栖其间其竹则籦笼䈽篾篠簳箛箠縁延坻坂澶漫陆离阿那蓊茸风靡云披尔其川渎则滍澧浕发源巖穴潜㕎洞出没滑潏布濩漫汗漭沆洋溢总括趋欱箭驰风疾流湍投濈砏汃輣轧长输逺逝漻泪淢汨其水虫则有蠳龟鸣蛇潜龙伏螭鱏鳣鰅鳙鼋鼍鲛巨蜯函珠駮瑕委蛇于其陂泽则有钳卢玉池赭阳东陂贮水渟洿亘望无涯其草则藨苎薠莞蒋蒲蒹葭藻茆菱芡芙蓉含华从风发荣斐披芬葩其鸟则有鸳鸯鹄鹥鸿驾鵞鶂䴙鶙鹔鷞鵾鸬嘤嘤和鸣澹淡随波其水则开窦洒流浸彼稲田沟浍脉连隄塍相輑朝云不兴而潢潦独臻决渫则暵为溉为陆冬稌夏穱随时代熟其原野则有桑漆麻苎菽麦稷黍百谷蕃庑翼翼与与若其园圃则有蓼蕺蘘荷藷蔗姜䪤菥蓂芋𤓰乃有樱梅山柿侯桃梨栗梬枣若留穰橙邓橘其香草则有薜荔蕙若薇芜荪苌晻暧蓊蔚含芬吐芳若其厨膳则有华芗重秬滍臯香秔归雁鸣鵽黄稲鱻鱼以为芍药酸甜滋味百种千名春卵夏笋秋韭冬菁苏蔱紫姜拂彻羶腥酒则九醖甘醴十旬兼清醪敷径寸浮蚁若蓱其甘不爽醉而不酲及其紏宗绥族禴祠蒸尝以速逺朋嘉宾是将揖让而升宴于兰堂珍羞琅玕充溢圆方琢琱狎猎金银琳琅侍者蛊媚巾㡚鲜明被服杂错履蹑华英儇才齐敏受爵传献酬既交率礼无违弹琴擫籥流风徘徊清角发徴听者増哀客赋醉言归主称露未晞接欢宴于日夜终恺乐之令仪于是莫春之禊元已之辰方轨齐轸祓于阳濒朱帷连网曜野映云男女姣服骆驿缤纷致餙程蛊偠绍便娟微眺流睇蛾眉连巻于是齐僮唱兮列赵女坐南歌兮起郑舞白鹤飞兮茧曵绪修䄂缭绕而满庭罗袜蹑蹀而容与翩緜緜其若絶眩将坠而复举翘遥迁延䠥蹁跹结九秋之増伤怨西荆之折盘弹筝吹笙更为新声寡妇悲吟鵾鸡哀鸣坐者悽欷荡魂伤精于是羣士放逐驰乎沙场騄骥齐镳黄间机张足逸惊颷镞析毫芒俯贯鲂鱮仰落䨇鸧鱼不及窜鸟不暇翔尔乃抚轻舟兮浮清池乱北渚兮揭南涯汰瀺灂兮舩容裔阳侯浇兮掩凫鹥追水豹兮鞕蝄蜽惮䕫龙兮怖蛟螭于是日将逮昏乐者未荒收驩命驾分背回塘车雷震而风厉马鹿超而龙骧夕莫言归其乐难忘此乃游观之好耳目之娯未覩其美者焉足称举夫南阳者真所谓汉之旧都者也逺世则刘后甘厥龙醢视鲁县而来迁奉先帝而追孝立唐祀乎尧山固灵根于夏叶终三代而始蕃非纯徳之宏图孰能揆而处旃近则考侯思故匪居匪宁秽长沙之无乐厯江湘而北征曜朱光于白水㑹九世而飞荣察兹邦之神伟启天心而寤灵于其宫室则有园庐旧宅隆崇崔嵬御房穆以华丽连阁焕其相徽圣皇之所逍遥灵祇之所保绥章陵郁以青葱清庙肃以微微皇祖歆而降福弥万祀而无衰帝王臧其擅美咏南音以顾怀且其君子𢎞懿明叡允恭温良容止可则出言有章进退屈伸与时抑扬方今天地之睢剌帝乱其政豺虎肆虐真人革命之秋也尔其则有谋臣武将皆能攫戾执勐破坚摧刚排揵䧟扄蹵蹈咸阳髙祖阶其涂光武揽其英是以关门反距汉徳久长及其去危乗安视人用迁周召之俦据鼎足焉以庀王职缙绅之伦经纶训典赋纳以言是以朝无阙政风烈昭宣也于是乎鲵齿眉寿鲐背之叟皤皤然被黄髪者喟然相与歌曰望翠华兮葳蕤建太常兮裶裶驷飞龙兮骙骙振和鸾兮京师总万乗兮徘徊按平路兮来归岂不思天子南巡之辞者哉遂作颂曰皇祖止焉光武起焉据彼河洛统四海焉本枝百世位天子焉永世克孝怀桑梓焉真人南巡覩旧里焉三都赋序一首左太冲刘渊林注葢诗有六义焉其二曰赋扬雄曰诗人之赋丽以则班固曰赋者古诗之流也先王采焉以观土风见緑竹猗猗则知卫地淇澳之产见在其版屋则知秦野西戎之宅故能居然而辨八方然相如赋上林而引卢橘夏熟扬雄赋甘泉而陈玉树青葱班固赋西都而叹以出比目张衡赋西京而述以游海若假称珍怪以为润色若斯之类匪啻于兹考之果木则生非其壤挍之神物则出非其所于辞则易为藻饰于义则虚而无徴且夫玉巵无当虽寳非用侈言无验虽丽非经而论者莫不诋讦其研精作者大氐举为宪章积习生常有自来矣余既思摹二京而赋三都其山川城邑则稽之地图其鸟兽草木则验之方志风謡歌舞各附其俗魁梧长者莫非其旧何则发言为诗者咏其所志也升髙能赋者颂其所见也美物者贵依其本赞事者宜本其实匪本匪实览者奚信且夫任土作贡虞书所着辩物居方周易所慎聊举其一隅摄其体统归诸诂训焉蜀都赋一首有西蜀公子者言于东呉王孙曰葢闻天以日月为纲地以四海为纪九土星分万国错跱崤函有帝皇之宅河洛为王者之里吾子岂亦曽闻蜀都之事欤请为左右扬㩁而陈之夫蜀都者葢兆基于上世开国于中古廓灵关以为门包玉垒而为宇帯二江之双流抗峨眉之重阻水陆所凑兼六合而交㑹焉丰蔚所盛荗八区而菴蔼焉于前则跨蹑犍牂枕輢交趾经途所亘五千余里山阜相属含谿懐谷冈峦紏纷触石吐云郁葐蒀以翠微崛巍巍以峨峨干青霄而秀出舒丹气而为霞龙池瀑濆其隈漏江伏流溃其阿汨若汤谷之扬涛沛若蒙汜之涌波于是乎卭竹縁岭菌桂临崖旁挺龙目侧生荔枝布緑叶之萋萋结朱实之离离迎隆冬而不凋常晔晔以猗猗孔翠羣翔犀象竞驰白雉朝雊猩猩夜啼金马骋光而絶景碧鸡儵忽而曜仪火井沉荧于幽泉高爓飞煽于天垂其间则有琥珀丹青江珠瑕英金沙银砾符采彪炳晖丽灼烁于后则却背华容北指崑崙縁以劒阁阻以石门流汉汤汤惊浪雷奔望之天回即之云昬水物殊品鳞介异族或藏蛟螭或隠碧玉嘉鱼出于丙穴良木攒于褎谷其树则有木兰梫桂杞櫹椅桐㯶枒楔枞楩柟幽蔼于谷底松柏蓊郁于山峰擢修干竦长条扇飞云拂轻霄羲和假道于峻岐阳乌廻翼乎高标巢居栖翔聿兼邓林穴宅竒兽窠宿异禽熊罴咆其阳鵰鹗鴧其隂猨狖腾希而竞捷虎豹长啸而永吟于东则左緜巴中百濮所充外负铜梁于宕渠内函要害于膏腴其中则有巴菽巴㦸灵寿桃枝樊以蒩圃濵以盐池蛦山栖鼋龟水处潜龙蟠于沮泽应鸣鼓而兴雨丹沙赩炽出其坂蜜房郁毓被其阜山图采而得道赤斧服而不朽若乃刚悍生其方风謡尚其武奋之则賨旅翫之则渝舞鋭气剽于中叶硚容世于乐府于西则右挟岷山涌渎发川陪以白狼夷歌成章垧野草昧林麓黝儵交譲所植蹲鸱所伏百药灌丛寒卉冬馥异类衆伙于何不育其中则有青珠黄环碧砮芒消或丰緑荑或蕃丹椒蘪芜布濩于中阿风连莚蔓于兰臯红葩紫饰柯叶渐苞敷蘂葳蕤落英飘飖神农是尝卢跗是料芳追气邪味蠲疠痟其封域之内则有原隰坟衍通望弥愽演以潜沫浸以緜雒沟洫脉散疆里绮错黍稷油油稉稲莫莫指渠口以为云门洒滮池而为陆泽虽星毕之滂沲尚未齐其膏液尔乃邑居隠赈夹江傍山栋宇相望桑梓接连家有盐泉之井户有橘柚之园其园则有林檎枇杷橙柿梬楟榹桃函列梅李罗生百果甲宅异色同荣朱樱春熟素柰夏成若乃大火流凉风厉白露凝微霜结紫棃津润樼栗罅发蒲陶乱溃若榴竞裂甘至自零芬芬酷烈其园则有蒟蒻茱萸𤓰畴芋区甘蔗辛姜阳蓲隂敷日徃菲微月来扶疎任土所丽衆献而储其沃瀛则有攒蒋丛蒲緑菱红莲杂以蕴藻糅以苹蘩总茎柅柅裛叶蓁蓁蕡实时味王公羞焉其中则有鸿俦鹄侣䳲鹭鹈鹕晨凫旦至候雁衔芦木落南翔冰泮北徂云飞水宿咔吭清渠其深则有白鼋命鼈𤣥獭上祭鳣鲔鳟鲂鮷鳢魦鲿差鳞次色锦质报章跃涛戏戏中流相忘于是乎金城石郭兼市中区既丽且崇实号成都辟二九之通门画方轨之广涂营新宫于爽嵦拟承明而起庐结阳城之延阁飞观榭乎云中开髙轩以临山列绮牕而瞰江内则议殿爵堂武义虎威宣化之闼崇礼之闱华阙双邈重门洞开金铺交映玉题相晖外则轨躅八逹里闬对出比屋连甍千庑万屋亦有甲第当衢向术坛宇显敞高门纳驷庭扣钟磬堂抚琴瑟匪葛匪姜畴能是恤亚以少城接乎其西市㕓所㑹万商之渊列隧百重罗肆巨千贿货山积纎丽星繁都人士女袨服靓䊋贾贸墆鬻舛错纵横异物崛诡竒于八方布有橦华麫有桄榔卭杖传节于大夏之邑蒟醤流味于番禺之乡舆辇杂沓冠带混并累毂叠迹叛衍相倾諠譁鼎沸则哤聒宇宙嚣尘张天则埃曜灵阛阓之里伎巧之家百室离房机杼相和贝锦斐成濯色江波黄润比筒籝金所过侈侈隆富卓郑埓名公擅山川货殖私庭藏镪巨万鈲摫兼呈亦以财雄翕习邉城三蜀之豪时来时往养交都邑结俦剧谈戏论扼腕抵掌出则连骑归从百两若其旧俗终冬始春吉日良辰置酒髙堂以御嘉宾金罍中坐肴槅四陈觞以清醥鲜以紫鳞羽爵执竞丝竹乃发巴姬弹弦汉女击节起西音于促柱歌江上之厉纡长䄂而屡舞翩跹跹以裔裔合樽促席引满相罚乐饮今夕一醉累月若夫王孙之属郄公之伦从禽于外巷无居人并乗骥子俱服鱼文𤣥黄异挍结驷缤纷西踰金隄东越玉津朔别期晦匪日匪旬蹴蹈蒙笼涉寥廓鹰犬倐眒罻罗络幕毛羣陆离羽族纷泊翕响挥霍中网林薄屠麖麋翦旄麈带文蛇跨彫虎志未骋时欲晩追轻翼赴絶逺出彭门之阙驰九折之坂经三崃之峥嵘蹑五屼之蹇浐㦸食鐡之兽射噬毒之鹿皛貙氓于葽草弹言鸟于森木拔象齿戾犀角鸟铩翮兽废足殆而朅来相与第如滇池集于江洲试水客舣轻舟娉江婓与神游罨翡翠钓鰋鲉下髙鹄出潜蚪吹洞箫发櫂讴感鱏鱼动阳侯腾波沸涌珠贝汜浮若云汉含星而光燿洪流将飨獠者张帟幕㑹平原酌清酤割芳鲜饮御酣宾旅旋车马雷骇轰轰阗阗若风流雨散漫乎数百里之间斯葢宅土之所安乐观听之所踊跃也焉独三川为世朝市若乃卓荦竒谲倜傥罔已一经神怪一纬人理逺则岷山之精上为井络天帝运期而㑹昌景福肹蠁而兴作碧出苌𢎞之血鸟生杜宇之魄妄变化而非常嗟见伟于畴昔近则江汉炳灵世载其英蔚若相如皭若君平王襃韡晔而秀发扬雄含章而挺生幽思绚道徳摛藻掞天庭考四海而为隽当中叶而擅名是故游谈者以为誉造作者以为程也至乎临谷为塞因山为障峻岨塍埓长城豁险吞若巨防一人守隘万夫莫向公孙跃马而称帝刘宗下辇而自王由此言之天下孰尚故虽兼诸夏之富有犹未若兹都之无量也文选巻四文选註卷五钦定四库全书文选巻五梁萧统编唐李善註京都下呉都赋左太冲刘渊林注东呉王孙冁然而咍曰夫上图景宿辨于天文者也下料物土析于地理者也古先帝代曾览八纮之洪绪一六合而光宅翔集遐宇鸟策篆素玉牒石记乌闻梁岷有陟方之馆行宫之基欤而吾子言蜀都之富禺同之有玮其区域美其林薮矜巴汉之阻则以为袭险之右狥蹲鸱之沃则以为世济阳九龌龊而算固亦曲士之所叹也旁魄而论都抑非大人之壮观也何则土壤不足以摄生山川不足以周卫公孙国之而破诸葛家之而灭而乃丧乱之丘墟颠覆之轨辙安可以俪王公而着风烈也翫其碛砾而不窥玉渊者未知骊龙之所蟠也习其弊邑而不覩上邦者未知英雄之所躔也子独未闻大呉之巨丽乎且有呉之开国也造自太伯宣于延陵葢端委之所彰髙节之所兴建至徳以剏洪业世无得而显称由克让以立风俗轻脱躧于千乘若率土而论都则非列国之所觖望也故其经略上当星纪拓土画疆卓荦兼并包括于越跨蹑蛮荆婺女寄其曜翼轸寓其精指衡岳以镇野目龙川而带垧尔其山泽则嵬嶷峣屼巊溟郁溃渱泮汗滇㴐淼漫或涌川而开渎或吞江而纳汉磈磈滮滮涆涆䃢碒乎数州之间灌注乎天下之半百川𣲖别归海而㑹控清引浊混涛并濑濆薄沸腾寂寥长迈濞焉汹汹隠焉出乎大荒之中行乎东极之外经扶桑之中林包汤谷之滂沛潮波汩起廻复万里歊雾漨浡云蒸昏昧泓澄奫潫澒溶沆瀁莫测其深莫究其广澶湉漠而无涯惣有流而为长瓌异之所丛育鳞甲之所集往于是乎长鲸吞航修鲵吐浪跃龙腾蛇鲛鲻琵琶王鲔鲐䲟龟鱕䱜乌贼拥劔鼊鲭鳄涵泳乎其中葺鳞镂甲诡类舛错泝洄顺流噞喁沈浮鸟则鵾鸡鸀鳿鹴鹄鹭鸿鶢鶋避风候雁造江鸂鶒鷛䴖鹤鸧鹳鸥鹢鸬汜滥乎其上湛淡羽仪随波参差理翮整翰容与自翫彫啄蔓藻刷盪漪澜鱼鸟聱䎲万物蠢生芒芒黖黖慌罔奄歘神化翕忽函幽育明穷性极形盈虚自然蚌蛤珠胎与月亏全巨鳌赑屓首冠灵山大鹏缤翻翼若埀天振盪注流雷抃重渊殷动宇宙胡可胜原岛屿緜邈洲渚冯隆旷瞻迢逓廻眺冥蒙珍怪丽奇隙充径路絶风云通洪桃屈盘丹桂灌丛琼枝抗茎而敷蘂珊瑚幽茂而玲珑增冈重阻列真之宇玉堂对霤石室相距蔼蔼翠幄袅袅素女江婓于是往来海童于是宴语斯实神妙之响象嗟难得而覼缕尔乃地势坱圠卉木蔓遭薮为圃值林为苑异荂蓲蘛夏晔冬蒨方志所辨中州所羡草则藿蒳豆蔻姜彚非一江蓠之属海苔之类纶组紫绛食葛香茅石帆水松东风扶留布濩臯泽蝉联陵丘夤縁山岳之岊幂歴江海之流扤白蔕衔朱蕤郁兮䓲茂晔兮菲菲光色炫晃芬馥肸蠁职贡纳其包匦离骚咏其宿莽木则枫柙櫲樟栟榈枸桹緜杬杶栌文欀桢橿平仲桾櫏松梓古度楠榴之木相思之树宗生髙冈族茂幽阜擢本千寻垂䕃万亩攒柯挐茎重葩殗叶轮囷蚪蟠㙷鳞接荣色杂糅绸缪缛绣宵露霮䨴旭日晻㫲与风䬙飏䬀浏飕飗鸣条律畅飞音响亮葢象琴筑并奏笙竽俱唱其上则猨父哀吟子长啸狖鼯猓然腾趠飞超争接县垂竞游逺枝惊透沸乱牢落翚散其下则有枭羊麡狼猰貐貙象乌菟之族犀兕之党钩爪锯牙自成锋颕精若耀星声若震霆名载于山经形镂于夏鼎其竹则篔筜箖箊桂箭射筒柚梧有篁篻簩有丛苞笋抽节徃徃萦结緑叶翠茎冐霜停雪橚矗森萃蓊茸萧瑟檀乐蝉蜎玉润碧鲜梢云无以踰嶰谷弗能连鸑鷟食其实鹓鶵扰其间其果则丹橘余甘荔枝之林槟榔无柯椰叶无隂龙眼橄㰖棎榴御霜结根比景之隂列挺衡山之阳素华斐丹秀芳临青壁系紫房鹧鸪南翥而中留孔雀綷羽以翺翔山鸡归飞而来栖翡翠列巢以重行其琛赂则琨瑶之阜铜锴之垠火齐之寳骇鸡之珍赪丹明玑金华银朴紫贝流黄缥碧素玉隠赈嵗㠢杂插幽屏精曜潜颕硩陊山谷碕岸为之不枯林木为之润黩隋侯于是鄙其夜光宋玉于是陋其结绿其荒陬谲诡则有龙穴内蒸云雨所储陵鲤若兽浮石若桴双则比目片则王余穷陆饮木极沉水居泉室潜织而巻绡渊客慷慨而泣珠开北户以向日齐南冥于幽都其四野则畛畷无数膏腴兼倍原隰殊品窊隆异等象耕鸟耘此之自与穱秀菰穂于是乎在煑海为盐採山铸钱国税再熟之稻乡贡八蚕之緜徒观其郊隧之内奥都邑之纲纪霸王之所根柢开国之所基趾郛郭周匝重城结隅通门二八水道陆衢所以经始用累千祀宪紫宫以营室廓广庭之漫漫寒暑隔阂于邃宇虹蜺囘带于云馆所以跨跱焕炳万里也造姑苏之髙台临四逺而特建带朝夕之濬池佩长洲之茂苑窥东山之府则瓌寳溢目䚕海陵之仓则红粟流衍起寝庙于武昌作离宫于建业阐阖闾之所营采夫差之遗法抗神龙之华殿施荣楯而㨗猎崇临海之崔巍饰赤乌之韡晔东西胶葛南北峥嵘房栊对櫎连阁相经阍闼谲诡异出奇名左称弯碕右号临硎彫栾镂楶青琐丹楹图以云气畵以灵虽兹宅之夸丽曾未足以少宁思比屋于倾宫毕结瑶而搆琼髙闱有闶洞门方轨朱阙双立驰道如砥树以青槐亘以緑水𤣥䕃耽耽清流亹亹列寺七里侠栋阳路屯营栉比解署棊布横塘查下邑屋隆夸长干延属飞甍舛互其居则髙门鼎贵魁岸豪杰虞魏之昆顾陆之裔歧嶷继体老成奕世跃马叠迹朱轮累辙陈兵而归兰锜内设冠葢云䕃闾阎阗噎其邻则有任侠之靡轻訬之客缔交翩翩傧从奕奕出蹑珠履动以千百里䜩巷饮飞觞举白翘闗扛鼎拚射壶博鄱阳㬥谑中酒而作于是乐只衎而欢饫无匮都辇殷而四奥来暨水浮陆行方舟结驷唱櫂转毂昧旦永日开市朝而并纳横阛阓而流溢混品物而同㕓并都鄙而为一士女伫眙商贾骈坒纻衣絺服杂沓傱萃轻舆按辔以经隧楼船举颿而过肆果布辐凑而常然致逺流离与珂珬䌖贿纷纭器用万端金镒磊砢珠琲阑干桃笙象簟韬于筒中蕉葛升越弱于罗纨㒊譶泶㺒交贸相竞諠譁喤呷芬葩䕃映挥袖风飘而红尘画昬流汗霡霂而中逵泥泞富中之甿货殖之选乘时射利财丰巨万竞其区宇则并疆兼巷矜其宴居则珠服玉馔趫材悍壮此焉比庐㨗若庆忌勇若専诸危冠而出竦劔而趋扈带鲛函拔揄属镂藏鍦于人去自闾家有鹤膝户有犀渠军容蓄用器械兼储呉钩越棘纯钩湛卢戎车盈于石城戈舩掩乎江湖露往霜来日月其除草木节解鸟兽腯肤观鹰隼诫征夫坐组甲建祀姑命官帅而拥铎将挍猎乎具区乌浒狼㬻夫南西屠儋耳黒齿之酋金邻象郡之渠骉飍矞靸霅警㨗先驱前涂俞骑骋路指南司方出车槛槛被练锵锵呉王乃巾玉辂轺骕骦旂鱼须常重光摄乌号佩干将羽旄扬蕤雄㦸耀芒贝胄象弭织文鸟章六军袀服四骐龙骧峭格周施罿罻普张罼䍐琐结罠蹏连网阹以九疑御以沅湘輶轩蓼扰彀骑炜煌袒禓徒搏抜距投石之部猿臂骿脇狂趭犷猤鹰瞵鹗视䟃𧽼翋若离若合者相与腾跃乎莽䍚之野干卤殳铤旸夷勃卢之旅长短兵直髪驰骋儇佻坌竝衔枚无声悠悠斾旌者相与聊浪乎味莫之垧钲鼓叠山火烈熛林飞爓浮烟载霞载隂菈擸雷硠崩峦弛岑鸟不择木兽不择音甝虪䋶麋麖蓦六駮追飞生弹鸾鶁射猱㹶白雉落黒鸩零陵絶嶛嶕聿越巉险跇踰竹柏㺦猭杞柟封狶莸神螭掩刚镞润霜刃染于是弭节顿辔齐镳驻跸徘徊倘佯寓目幽蔚览将帅之拳勇与士卒之抑扬羽族以觜距为刀铍毛羣以齿角为矛铗皆体着而应卒所以挂扢而为创痏冲踤而㫁筋骨莫不衂鋭挫芒拉捭摧藏虽有石林之岝崿请攘臂而靡之虽有雄虺之九首将抗足而跐之颠覆巢居剖破窟宅仰攀鵕䴊俯蹴豺獏刦剞熊罴之室剽掠虎豹之落猩猩啼而就禽笑而被格屠巴蛇出象骼斩鹏翼掩广泽轻禽狡兽周章夷犹狼跋乎紭中忘其所以晱䁑失其所以去就魂褫气慑而自踢䟮者应弦而饮羽形偾景僵者累积而增益杂袭错缪倾薮薄倒岬岫岩穴无豜豵翳荟无鹨思假道于丰隆披重霄而髙狩笼乌兔于日月穷飞走之栖宿嶰涧閴冈岵童罾罘满效获衆回靶乎行邪睨观鱼乎三江汎舟航于彭蠡浑万艘而既同𢎞舸连舳巨槛接舻飞云葢海制非常模叠华楼而岛跱时髣髴于方壶比鹢首而有裕迈余皇于往初张组帏构流苏开轩幌镜水区藁工檝师选自闽禺习御长风狎翫灵胥责千里于寸隂聊先期而须㬰櫂讴唱箫籁鸣洪流响渚禽惊弋磻放稽鹪鹏虞机发留䴔䴖钩饵纵横网罟接绪术兼詹公巧倾任父筌䱎䲛鲡鲿魦罩两魪罺鰝鰕乘鲎鼋鼍同罛共罗沈虎潜鹿馽龓僒束鰴鲸辈中于羣犗搀抢㬥出而相属虽复临河而钓鲤无异射鲋于井谷结轻舟而竞逐迎潮水而振缗想萍实之复形访灵䕫于鲛人精卫衔石而遇缴文鳐夜飞而触纶北山亡其翔翼西海失其游鳞雕题之士镂身之卒比饰虬龙蛟螭与对简其华质则亄费锦缋料其虓勇则鵰悍狼戾相与昧潜险搜瓌奇摸蝳蝐扪觜剖巨蚌于囘渊濯明月于涟漪毕天下之至异讫无索而不臻谿壑为之一罄川渎为之中贫哂澹台之见谋聊袭海而徇珍载汉女于后舟追晋贾而同尘汩乘流以砰宕翼飔风之䬟䬟直冲涛而上濑常沛沛以悠悠汔可休而凯归揖天呉与阳侯指包山而为期集洞庭而淹留数军实乎桂林之苑飨戎旅乎落星之楼置酒若淮泗积肴若山丘飞轻轩而酌绿醽方双辔而赋珍羞饮烽起釂鼓震士遗倦衆懐欣幸乎馆娃之宫张女乐而娱羣臣罗金石与丝竹若钧天之下陈登东歌操南音𦙍阳阿咏韎任荆艳楚舞呉愉越吟翕习容裔靡靡愔愔若此者与夫唱和之隆响动钟鼓之铿耾有殷坁頽于前曲度难胜皆与谣俗汁协律吕相应其奏乐也则木石润色其吐哀也则凄风暴兴或超延露而驾辩或踰緑水而采菱军马弭髦而仰秣渊鱼竦鳞而上升酣湑半八音并欢情留良辰征鲁阳挥戈而髙麾回曜灵于太清将转西日而再中齐既往之精诚昔者夏后氏朝羣臣于兹土而执玉帛者以万国葢亦先王之所髙㑹而四方之所轨则春秋之际要盟之主阖闾信其威夫差穷其武内果伍员之谋外骋孙子之奇胜疆楚于柏举栖劲越于㑹稽阙沟乎商鲁争长于黄池徒以江湖崄陂物产殷充绕霤未足言其固郑白未足语其丰士有陷坚之鋭俗有节概之风睚眦则挺劔喑呜则弯弓拥之者龙腾据之者虎视麾城若振藁搴旗若顾指虽带甲一朝而元功逺致虽累叶百叠而富彊相继乐湑衎其方域列僊集其土地桂父练形而易色赤须蝉蜕而附丽中夏比焉毕世而罕见丹青圗其珍玮贵其寳利也舜禹游焉没齿而忘归精灵留其山阿翫其奇丽也剖判庶士容㩁万俗国有郁鞅而显敞邦有湫阨而踡跼伊兹都之函𢎞倾神州而韫椟仰南斗以斟酌兼二仪之优渥繇此而揆之西蜀之于东呉小大之相絶也亦犹棘林萤燿而与夫樳木龙烛也否泰之相背也亦犹帝之悬解而与桎梏疏属也庸可共世而论巨细同年而议丰确乎暨其幽遐独䆳寥廓闲奥耳目之所不该足趾之所不蹈倜傥之极异誳诡之殊事藏理于终古而未寤于前觉也若吾子之所传孟浪之遗言略举其梗概而未得其要妙也文选巻五文选註卷六钦定四库全书文选卷六梁萧统撰唐李善註魏都赋左太沖刘渊林注魏国先生有睟其容乃盱衡而诰曰异乎交益之士盖音有楚夏者土风之乖也情有险易者习俗之殊也虽则生常固非自得之谓也昔市南宜僚弄丸而两家之难解聊为吾子复翫徳音以释二客竞于辩囿者也夫泰极剖判造化权舆体兼昼夜理包清浊流而为江海结而为山岳列宿分其野荒裔带其隅巖冈潭渊限蛮隔夷峻危之窍也蛮陬夷落译导而通鸟兽之氓也正位居体者以中夏为喉不以邉陲为襟也长世字甿者以道徳为藩不以袭险为屏也而子大夫之贤者尚弗曾庶翼等威附丽皇极思禀正朔乐率贡职而徒务于诡随匪人宴安于絶域荣其文身骄其险棘缪黙语之常论牵胶言而踰侈饰华离以矜然假倔彊而攘臂非醇粹之方壮谋踳駮于王义孰愈寻靡䓑于中逵造沐猴于棘刺剑阁虽嶛慿之者蹶非所以深根固蔕也洞庭虽濬负之者北非所以爱人治国也彼桑榆之末光踰长庚之初辉况河冀之爽垲与江介之湫湄故将语子以神州之略赤县之畿魏都之卓荦六合之枢机于时运距阳九汉网絶维姦囘内赑兵纒紫微翼翼京室耽眈帝宇巢焚原燎变为煨烬故荆棘旅庭也殷殷寰内绳绳八区锋镝纵横化为战场故麋鹿寓城也伊洛榛旷崤函荒芜临菑牢落鄢郢丘墟而是有魏开国之日缔构之初万邑譬焉亦犹犨麋之与子都培塿之与方壶也且魏地者毕昴之所应虞夏之余人先王之桑梓列圣之遗尘考之四隈则八埏之中测之寒暑则霜露所均卜偃前识而赏其隆呉札聴歌而美其风虽则衰世而盛徳形于管絃虽踰千祀而怀旧藴于遐年尔其疆域则旁极齐秦结凑冀道开胸殷卫跨蹑燕赵山林幽岟川泽回缭恒碣碪于青霄河汾浩涆而皓溔南瞻淇澳则緑竹纯茂北临漳滏则冬夏异沼神钲迢逓于高峦灵响时惊于四表温泉毖涌而自浪华清荡邪而难老墨井盐池𤣥滋素液厥田惟中厥壤惟白原隰畇畇坟衍厈厈或嵬而复陆或黋朗而拓落干坤交泰而絪緼嘉祥徽显而豫作是以兆朕振古萌柢畴㫺藏气䜟纬閟象竹帛逈时世而渊黙应期运而光赫暨圣武之龙飞肇受命而光宅爰初自臻言占其良谋龟谋筮亦既允臧修其郛郭缮其城隍经始之制牢笼百王画雍豫之居写八都之宇鉴茅茨于陶唐察卑宫于夏禹古公草创而高门有闶宣王中兴而筑室百堵兼圣哲之轨并文质之状商丰约而折中准当年而为量思重爻摹大壮览荀卿采萧相拱木于林衡授全模于梓匠遐迩悦豫而子来工徒拟议而骋巧阐钩绳之筌绪承二分之正要揆日晷考星耀建社稷作清庙筑曾宫以回匝比冈隒而无陂造文昌之广殿极栋宇之𢎞规若崇山崫起以崔嵬髧若𤣥云舒蜺以高垂瓌材巨世㙷参差枌橑复结栾栌叠施丹梁虹申以竝亘朱桷森布而支离绮井列疏以悬蔕华莲重葩而倒披齐龙首而涌霤时梗概于滮池旅楹闲列晖鉴抰振榱题黮阶嶙峋长庭砥平钟簴夹陈风无纎埃雨无微津巖巖北阙南端逌遵竦峭双碣方驾比轮西辟延秋东启长春用觐羣后观享颐宾左则中朝有赩聴政作寝匪朴匪斲去泰去甚禾无彫锼土无绨锦𤣥化所甄国风所禀于前则宣明显阳顺徳崇礼重闱洞出锵锵济济珍树猗猗奇卉萋萋蕙风如薰甘露如醴禁台省中连闼对廊直事所繇典刑所藏蔼蔼列侍金蜩齐光诘朝陪幄纳言有章亚以柱后执法内侍符节谒者典玺储吏膳夫有官药剂有司肴醳顺时腠理则治于后则椒鹤文石永巷壸术楸梓木兰次舍甲乙西南其户成之匪日丹青炳焕特有温室仪形宇宙厯象贤圣图以百瑞綷以藻咏茫茫终古此焉则镜有虞作绘兹亦等竞右则疎圃曲池下畹高堂兰渚莓莓石濑汤汤弱葼系实轻叶振芳奔龟跃鱼有吕梁驰道周屈于果下延阁𦙍宇以经营飞陛方辇而径西三台列峙以峥嵘亢阳台于隂基拟华山之削成上累栋而重下氷室而沍冥周轩中天丹墀临猋增搆峩峩清尘彯彯云雀踶甍而矫首壮翼摛镂于青霄雷雨窈冥而未半皦日笼光于绮寮习步顿以升降御春服而逍遥八极可围于寸眸万物可齐于一朝长涂牟首豪徼互经晷漏肃唱明宵有程附以兰锜宿以禁兵司卫闲邪钩陈㒺惊于是崇墉濬洫婴堞带涘四门䡾䡾隆厦重起慿太清以混成越埃而资始藐藐标危亭亭峻跱临焦原而不怳谁劲㨗而无与冈岑而永固非有期乎世祀阳灵停曜于其表隂祗蒙雾于其里菀以𤣥武陪以幽林缭垣开囿观宇相临硕果灌丛围木竦寻篁篠怀风蒲陶结隂囘渊漼积水深兼葭贙雚蒻森丹藕凌波而的皪緑芰泛涛而浸潭羽翮颉颃鳞介浮沉栖者择木雊者择音若咆渤澥与姑余常鸣鹤而在隂表清籞勒虞箴思国䘏忘从禽樵苏徃而无忌即鹿纵而匪禁腜腜埛野奕奕菑畆甘荼伊蠢芒种斯阜西门溉其前史起灌其后墱流十二同源异口畜为屯云泄为行雨水澍稉稌陆莳稷黍黝黝桑柘油油麻纻均田画畴蕃庐错列姜芋充茂桃李䕃翳家安其所而服美自悦邑屋相望而隔踰奕世内则街冲辐辏朱阙结隅石杠飞梁出控漳渠疏通沟以滨路罗青槐以䕃涂比沧浪而可濯方步櫩而有踰习习冠盖莘莘蒸徒斑白不提行旅让衢设官分职营处署居夹之以府寺班之以里闾其府寺则位副三事官踰六卿奉常之号大理之名厦屋一揆华屏齐荣肃肃阶䦳重门再扄师尹爰止毗代作桢其闾阎则长夀吉阳永平思忠亦有戚里寘宫之东闬出长者巷苞诸公都䕶之堂殿居绮舆骑朝猥蹀㩻其中营客馆以周坊饬宾侣之所集玮丰楼之闬闳起建安而首立葺墙幂室房庑杂袭剞劂㒺掇匠斲积习广成之传无以畴槀街之邸不能及廓三市而开廛籍平逵而九达班列肆以兼罗设阛阓以襟带济有无之常偏距日中而毕㑹抗旗亭之嶤嶭侈所覜之博大百隧毂击连轸万贯慿轼捶马袖幕纷半壹八方而混同极风采之异观质剂平而交易刀布贸而无算财以工化贿以商通难得之货此则弗容器周用而长务物背窳而就攻不鬻邪而豫贾着驯风之醇醲白藏之藏富有无隄同赈大内控引世资賨幏积墆琛币充牣闗石之所和钧财赋之所底慎燕弧盈库而委劲冀马填廐而驵骏至乎勍敌纠纷庶士㒺宁圣武兴言将曜威灵介胄重袭旍旗跃茎弓珧解檠矛鋋飘英三属之甲缦胡之缨控弦简发妙拟更嬴齐被练而铦戈袭偏裻以䜋列毕出征而中律执竒正以四伐硕画精通目无匪制推锋积纪铓气弥鋭三接三捷既昼亦月尅翦方命吞灭咆烋云撤叛换席巻䖍刘祲威八纮荒阻率由洗兵海岛刷马江洲振旅䡘䡘反斾悠悠凯归同饮疏爵普畴朝无刓印国无费留丧乱既弭而能宴武人归兽而去战萧斧戢柯以柙刃虹旍摄麾以就巻斟洪范酌典宪观所恒通其变上垂拱而司契下缘督而自劝道来斯贵利徃则贱囹圄寂寥京庾流衍于是东鳀即序西倾顺轨荆南懐憓朔北思韪緜緜逈涂骤山骤水襁负賮䞇重译贡篚髽首之豪鐻耳之杰服其荒服敛衽魏阙置酒文昌高张宿设其夜未遽庭燎晣晣有客祁祁载华载裔岌岌冠縰累累辫髪清酤如济浊醪如河冻醴流澌温酎跃波丰肴衍衍行庖皤皤愔愔醧䜩酣湑无譁延广乐奏九成冠韶夏冐六茎傮响起疑震霆天宇骇地庐惊亿若大帝之所兴作二嬴之所曾聆金石丝竹之恒韵匏土革木之常调干戚羽旄之饰好清讴微吟之要妙世业之所日用耳目之所闻觉杂糅纷错兼该泛博鞮鞻所掌之音韎昩任禁之曲以娯四夷之君以睦八荒之俗既苗既狩爰游爰豫借田以礼动大閲以义举备法驾理秋御显文武之壮观迈梁驺之所着林不槎枿泽不伐夭斧斨以时罾以道徳连木理仁挺芝草皓兽为之育薮丹鱼为之生沼矞云翔龙泽马亍阜山图其石川形其宝莫黑匪乌三趾而来仪莫赤匪狐九尾而自扰嘉颖离合以䔿䔿醴泉涌流而浩浩显祯祥以曲成固触物而兼造盖亦明灵之所酬酢休徴之所伟兆旼旼率土迁善罔匮沐浴福应宅心醰粹余粮栖亩而弗收颂声载路而洋溢河洛开奥符命用出翩翩黄鸟衔书来讯人谋所尊鬼谋所秩刘宗委驭㢲其神器闚玉策于金縢案图箓于石室考厯数之所在察五徳之所莅量寸旬涓吉日陟中坛即帝位改正朔易服色继絶世修废职徽帜以变器械以革显仁翌明藏用𤣥黙菲言厚行陶化染学讐挍篆籕篇章毕觌优贤着于扬厯匪孽形于亲戚本枝别榦蕃屏皇家勇若任城才若东阿抗旍则威噞秋霜摛翰则华纵春葩英喆雄豪佐命帝室相兼二八将勐四七赫赫震震开务有谧故令斯民覩泰阶之平可比屋而为一算祀有纪天禄有终传业禅祚高谢万邦皇恩绰矣帝徳冲矣让其天下臣至公矣荣操行之独得超百王之庸庸追亘卷领与结绳睠留重华而比踪尊卢赫胥羲农有熊虽自以为道洪化以为隆世笃𤣥同奚遽不能与之踵武而齐其风是故料其建国析其法度谘其考室议其举厝复之而无斁申之而有裕非疏粝之士所能精非鄙俚之言所能具至于山川之倬诡物产之魁殊或名竒而见称或实异而可书生生之所常厚洵美之所不渝其中则有鸳鸯交谷虎涧龙山掘鲤之淀盖节之渊精卫衔木偿怨常山平干鉅鹿河间列真非一徃徃出焉昌容练色犊配眉连𤣥俗无影木羽偶僊琴高沉水而不濡时乗赤鲤而周旋师门使火以验术故将去而林燔易阳壮容卫之稚质邯郸躧步赵之鸣瑟真定之棃故安之栗醇酎中山流湎千日淇洹之笋信都之枣雍丘之粱清流之稻锦绣襄邑罗绮朝歌緜纩房子缣总清河若此之属繁富伙够非可单究是以抑而未罄也盖比物以错辞述清都之闲丽虽选言以简章徒九复而遗㫖览大易与春秋判殊隠而一致末上林之隤墙本前修以作系其军容弗犯信其果毅纠华绥戎以戴公室元勲配管敬之绩歌钟析邦君之肆则魏綘之贤有令闻也闲居隘巷室迩心遐富仁宠义职竞弗罗千乘为之轼庐诸侯为之止戈则干木之徳自解纷也贵非吾尊重士踰山亲御监门嗛嗛同轩搦秦起赵威振八蕃则信陵之名若兰芬也英辩荣枯能济其厄位加将相窒隙之策四海齐锋一口所敌张仪张禄亦足云也㩁惟庸蜀与鸲鹊同窠句呉与鼃黾同穴一自以为禽鸟一自以为鱼鼈山阜猥积而踦泉流迸集而咉咽隰壤瀐漏而沮洳林薮石留而芜秽穷岫泄云日月恒翳宅土熇暑封疆障疠蔡莽螫刺昆虫毒噬汉罪流御秦余徙㡂宵貎蕞陋禀质遳脆巷无杼首里罕耆耋或魋髻而左言或镂肤而钻髪或明发而嬥歌或浮泳而卒嵗风俗以韰果为婳人物以戕害为艺威仪所不摄宪章所不缀由重山之束阨因长川之裾势距逺闗以闚𨵦时高樔而陛制薄戍緜幂无异蛛蝥之网弱卒琐甲无异螳蜋之衞与先世而常然虽信险而勦絶揆既往之前迹即将来之后辙成都迄已倾覆建邺则亦顚沛顾非累卵于叠棊焉至观形而怀怛权假日以余荣比朝华而菴蔼览麦秀与黍离可作谣于呉㑹先生之言未卒呉蜀二客䂄焉相顾焉失所有腼瞢容神惢形茹弛气离坐㥏墨而谢曰仆党清狂憷迫闽濮习蓼虫之忘辛翫进退之惟谷非常寐而无觉不覩皇舆之轨躅过以汎剽之单慧厯执古之醇聴兼重悂以䝯缪偭辰光而罔定先生𤣥识深颂靡测得闻上徳之至盛匪同忧于有圣抑若春霆发响而惊蛰飞竞潜龙浮景而幽泉高镜虽星有风雨之好人有异同之性庶觌蔀家与剥庐非苏世而居正且夫寒谷丰黍吹律暖之也昬情爽曙箴规显之也虽明珠兼寸尺璧有盈曜车二六三倾五城未若申钖典章之为逺也亮曰日不双丽世不两帝天经地纬理有大归安得齐给守其小辩也哉文选巻六文选註卷七钦定四库全书文选巻七梁萧统编唐李善註郊祀甘泉赋一首扬子云孝成帝时客有荐雄文似相如者上方郊祀甘泉㤗畤汾隂后土以求继嗣召雄待诏承明之庭正月从上甘泉还奏甘泉赋以风其辞曰惟汉十世将郊上𤣥定㤗畤雍神休尊明号同符三皇録功五帝䘏𦙍钖羡拓迹开统于是乃命羣僚厯吉日协灵辰星陈而天行诏招摇与太隂兮伏钩陈使当兵属堪舆以壁垒兮捎夔魖而抶獝狂八神奔而警跸兮振殷辚而军装蚩尤之伦带干将而秉玉戚兮飞蒙茸而走陆梁齐总总以撙撙其相胶轕兮猋骇云迅奋以方攘骈罗列布鳞以杂沓兮柴虒参差鱼颉而鸟胻翕赫曶霍雾集而蒙合兮半散昭烂粲以成章于是乘舆廼登夫鳯皇兮而翳华芝驷苍螭兮六素虬蠖略蕤绥漓虖襂纚帅尔隂闭霅然阳开腾清霄而轶浮景兮夫何旟旐郅偈之旖旎也流星旄以电爥兮咸翠葢而鸾旗敦万骑于中营兮方玉车之千乘声骈隠以陆离兮轻先疾雷而馺遗风凌髙衍之嵱嵷兮超纡谲之清澄登椽栾而羾天门兮驰阊阖而入凌兢是时未轃夫甘泉也廼望通天之绎绎下隂潜以惨廪兮上洪纷而相错直峣峣以造天兮厥高庆而不可乎弥度平原唐其坛曼兮列新雉于林薄攒并闾与茇葀兮纷被丽其亡鄂崇丘陵之駊騀兮深沟嵚巖而为谷离宫般以相爥兮封峦石闗施靡乎延属于是大厦云谲波诡摧嗺而成观仰挢首以高视兮目冥眴而亡见正浏滥以𢎞惝兮指东西之漫漫徒徊徊以徨徨兮魂眇眇而昏乱据軨轩而周流兮忽坱圠而亡垠翠玉树之青葱兮璧马犀之瞵㻞金人仡仡其承钟虡兮嵌巖巖其龙鳞杨光曜之燎爥兮埀景炎之炘炘配帝居之县圃兮象㤗壹之威神洪台崛其独出兮㮹北极之嶟嶟列宿廼施于上荣兮日月才经于柍振雷郁律于巖窔兮电儵忽于墙藩鬼魅不能自逮兮半长途而下顚歴倒景而絶飞梁兮浮蠛蠓而撇天左搀枪而右𤣥冥兮前熛阙而后应门䕃西海与幽都兮涌醴汨以生川蛟龙连蜷于东厓兮白虎敦圉乎崑崙览樛流于高光兮溶方皇于西清前殿崔巍兮和氏玲珑炕浮柱之飞榱兮神莫莫而扶倾闶阆阆其寥廓兮似紫宫之峥嵘骈交错而曼衍兮㟎隗乎其相婴乘云阁而上下兮纷蒙笼以棍成曳红采之流离兮飏翠气之宛延袭琁室与倾宫兮若登高眇远亡国肃乎临渊囘猋肆其砀骇兮翍桂椒而郁栘杨香芬茀以穹隆兮击薄栌而将荣芗呹肹以棍批兮声駍隠而歴钟排玉户而飏金铺兮发兰蕙与䓖帷弸彋其拂汩兮稍暗暗而靓深隂阳清浊穆羽相和兮若夔牙之调琴般倕弃其剞劂兮王尔投其钩绳虽方征侨与偓佺兮犹彷彿其若梦于是事变物化目骇耳囘葢天子穆然珍台间馆琁题玊英蜵蜎蠖濩之中惟夫所以澄心清魂储精埀恩感动天地逆釐三神者廼搜逑索偶臯伊之徒冠伦魁能函甘棠之恵挟东征之意相与齐乎阳灵之宫靡薜荔而为席兮折琼枝以为芳吸清云之流瑕兮饮若木之露英集乎礼神之囿登乎颂祗之堂建光燿之长旓兮昭华覆之威威攀琁玑而下视兮行游目乎三危陈衆车于东阬兮肆玉轪而下驰漂龙渊而还九垠兮窥地底而上囘风漎漎而扶辖兮鸾鳯纷其衔蕤梁弱水之濎濙兮蹑不周之逶蛇想西王母欣然而上寿兮屏玉女而却宓妃玉女亡所眺其清矑兮宓妃曾不得施其蛾眉方揽道徳之精刚兮侔神明与之为资于是钦柴宗祈燎薰皇天臯摇㤗一举洪颐树灵旗樵蒸昆上配藜四施东爥沧海西燿流沙北熿幽都南焬丹厓𤣥瓒觩䚧秬鬯泔淡肹蠁丰融懿懿芬芬炎感黄龙兮熛讹硕麟选巫咸兮呌帝阍开天庭兮延羣神傧暗蔼兮降清坛瑞穰穰兮委如山于是事毕功𢎞廻车而归度三峦兮偈棠黎天阃决兮地垠开八荒协兮万国谐登长平兮雷鼓天声起兮勇士励云飞扬兮雨滂沛于胥徳兮丽万世乱曰崇崇圜丘隆隠天兮登降峛崺单埢垣兮增宫㠁差骈嵯峨兮岭巆嶙峋洞无厓兮上天之縡沓旭卉兮圣皇穆穆信厥对兮徕祗郊禋神所依兮徘徊招摇灵迉迡兮光煇眩燿降厥福兮子子孙孙长无极兮耕借借田赋一首潘安仁伊晋之四年正月丁未皇帝亲率羣后借于千畆之甸礼也于是乃使甸帅清畿野庐扫路封人壝宫掌舍设枑青坛蔚其岳立兮翠幕黕以云布结崇基之灵趾兮启四涂之广阼沃野坟腴膏壤平砥清洛浊渠引流激水遐阡绳直迩陌如矢犗服于缥轭兮绀辕缀于黛耜俨储驾于廛左兮俟万乘之躬履百僚先置位以职分自上下下具惟命臣袭春服之萋萋兮接游车之辚辚微风生于轻幰纤埃起于朱轮森奉璋以阶列望皇轩而肃震若湛露之晞朝阳似衆星之拱北辰也于是前驱鱼丽属车鳞萃阊阖洞启参涂方驷常伯陪乘太仆秉辔后妃献穜稑之种司农撰播殖之器挈壶掌升降之节宫正设门闾之跸天子乃御玉辇䕃华葢冲牙铮鎗绡纨綷䌨金根照耀以炯晃兮龙骥腾骧而沛艾表朱𤣥于离坎飞青缟于震兑中黄晔以发晖方綵纷其繁㑹五辂鸣銮九旗扬斾琼钑入蘂云罕晻蔼箫管嘲哳以啾嘈兮鼓鞞硡隠以砰笋簴嶷以轩翥兮洪钟越乎区外震震塡塡尘骛连天以幸乎借田蝉冕颎以灼灼兮碧色肃其芊芊似夜光之剖荆璞兮若茂松之依山巅也于是我皇乃降灵坛抚御耦坻场染屦洪縻在手三推而舍庶人终亩贵贱以班或五或九于斯时也居靡都鄙民无华裔长幼杂沓以交集士女颁斌而咸戾被褐振裾垂髫总髻蹑踵侧肩掎裳连襼黄尘为之四合兮阳光为之潜翳动容发音而观者莫不抃儛乎康衢讴吟乎圣世情欣乐于昏作兮虑尽力乎树蓺靡谁督而常勤兮莫之课而自厉躬先劳以说使兮岂严刑而勐制之哉有邑老田父或进而称曰葢损益随时理有常然高以下为基民以食为天正其末者端其本善其后者愼其先夫九土之宜弗任四人之务不壹野有菜蔬之色朝靡代耕之秩无储稸以虞灾徒望歳以自必三季之衰皆此物也今圣上昧旦丕显夕愓若慓图匮于丰防俭于逸钦哉钦哉惟谷之䘏展三时之𢎞务致仓廪于盈溢固尧汤之用心而存救之要术也若乃庙祧有事祝宗诹日簠簋普淖则此之自实缩鬯萧茅又于是乎出黍稷馨香㫖酒嘉栗宜其民和年登而神降之吉也古人有言曰圣人之徳无以加于孝乎夫孝天地之性人之所由灵也昔者明王以孝治天下其或继之者鲜哉希矣逮我皇晋实光斯道仪刑孚于万国爱敬尽于祖考故躬稼以供粢盛所以致孝也劝穑以足百姓所以固本也能本而孝盛徳大业至矣哉此一役也而二美具焉不亦逺乎不亦重乎敢作颂曰思乐甸畿薄采其茅大君戾止言借其农其农三推万方以祗耨我公田实及我私我簠斯盛我簋斯齐我仓如陵我庾如坻念兹在兹永言孝思人力普存祝史正辞神祗攸歆逸豫无期一人有庆兆民頼之畋猎子虚赋一首司马长卿郭璞注楚使子虚使于齐王悉发车骑与使者出畋畋罢子虚过奼乌有先生亡是公存焉坐定乌有先生问曰今日畋乐乎子虚曰乐获多乎曰少然则何乐对曰仆乐齐王之欲夸仆以车骑之衆而仆对以云梦之事也曰可得闻乎子虚曰可王车驾千乘选徒万骑畋于海滨列卒满泽罘网弥山掩兔辚鹿射麋脚麟骛于盐浦割觧染轮射中获多矜而自功顾谓仆曰楚亦有平原广泽游猎之地饶乐若此者乎楚王之猎孰与寡人乎仆下车对曰臣楚国之鄙人也幸得宿卫十有余年时从出游游于后园览于有无然犹未能徧覩也又焉足以言其外泽乎齐王曰虽然略以子之所闻见而言之仆对曰唯唯臣闻楚有七泽尝见其一未覩其余也臣之所见盖特其小小者耳名曰云梦云梦者方九百里其中有山焉其山则盘纡岪郁隆崇崒岑崟参差日月蔽亏交错纠纷上干青云罢池陂陀下属江河其土则丹青赭垩雌黄白坿钖碧金银衆色炫耀照烂龙鳞其石则赤玉玫瑰琳琘昆吾瑊玏𤣥厉碝石碔砆其东则有蕙圃衡兰芷若芎䓖菖蒲茳蓠蘪芜诸柘巴苴其南则有平原广泽登降陁靡案衍坛曼縁以大江限以巫山其高燥则生葴菥苞荔薛莎青薠其埤溼则生藏莨蒹葭东蘠彫胡莲藕觚卢菴闾轩于衆物居之不可胜图其西则有涌泉清池激水推移外发芙蓉菱华内隠鉅石白沙其中则有神龟蛟鼍瑇瑁鼈鼋其北则有隂林其树楩柟豫章桂椒木兰檗离朱杨樝棃梬栗橘柚芬芳其上则有鹓鶵孔鸾腾远射干其下则有白虎𤣥豹蟃蜒貙犴于是乎乃使剸诸之伦手格此兽楚王乃驾驯駮之驷乘彫玉之舆靡鱼须之桡旃曵明月之珠旗建干将之雄㦸左乌号之雕弓右夏服之劲箭阳子骖乘阿为御案节未舒即陵狡兽蹵蛩蛩辚距虚轶野马陶駼乗遗风射游骐倐眒倩浰雷动猋至星流霆击弓不虚发中必决眦洞胸逹掖絶乎心系获若雨兽揜草蔽地于是楚王乃弭节徘徊翺翔容与览乎隂林观壮士之㬥怒与勐兽之恐惧徼受诎殚覩衆物之变态于是郑女曼姬被阿緆揄纻缟杂纎罗埀雾谷襞襀褰绉纡徐委曲郁桡谿谷衯衯裶裶扬施戍削蜚埀髾扶舆猗靡翕呷萃蔡下靡兰蕙上拂羽葢错翡翠之威蕤缪绕玉绥眇眇忽忽若神僊之髣髴于是乃相与獠于蕙圃媻姗㪍窣上乎金隄揜翡翠射鵔鸃㣲矰出缴施弋白鹄连驾鹅双鸧下𤣥鹤加怠而后发游于清池浮文鹢扬旌栧张翠帷建羽葢罔瑇瑁钩紫贝摐金鼔吹鸣籁榜人歌声流喝水虫骇波鸿沸涌泉起奔扬㑹礧石相击硠硠若雷霆之声闻乎数百里之外将息獠者击灵鼓起烽燧车按行骑就队纚乎滛滛般乎裔裔于是王乃登云阳之台怕乎无为憺乎自持勺药之和具而后御之不若大王终日驰骋曾不下舆脟割轮焠自以为娯臣窃观之齐殆不如于是齐王无以应仆也乌有先生曰是何言之过也足下不逺千里来贶吾国王悉发境内之士备车骑之衆与使者出畋乃欲戮力致获以娯左右何名为夸哉问楚地之有无者愿闻大国之风烈先生之余论也今足下不称楚王之徳厚而盛推云梦以为高奢言滛乐而显侈靡窃为足下不取也必若所言固非楚国之美也无而言之害足下之信也彰君恶伤私义二者无一可而先生行之必且轻于齐而累于楚矣且齐东陼鉅海南有琅邪观乎成山射乎之罘浮渤澥游孟诸邪与肃愼为隣右以旸谷为界秋田乎青丘徬徨乎海外吞若云梦者八九于其胸中曾不蔕芥若乃俶傥瑰玮异方殊类珍怪鸟兽万端鳞崪充牣其中不可胜记禹不能名卨不能计然在诸侯之位不敢言㳺戱之乐苑囿之大先生又见客是以王辞不复何为无以应哉文选巻七文选註卷八钦定四库全书文选巻八梁萧统编唐李善註上林赋司马长卿亡是公听然而笑曰楚则失矣而齐亦未为得也夫使诸侯纳贡者非为财币所以述职也封疆画界者非为守御所以禁滛也今齐列为东藩而外私肃慎捐国踰限越海而田其于义固未可也且二君之论不务明君臣之义正诸侯之礼徒事争于游戏之乐苑囿之大欲以奢侈相胜荒滛相越此不可以扬名发誉而适足以甹君自损也且夫齐楚之事又乌足道乎君未覩夫巨丽也独不闻天子之上林乎左苍梧右西极丹水更其南紫渊径其北终始灞浐出入泾渭鄷镐潦潏纡余委蛇经营乎其内荡荡乎八川分流相背而异态东西南北驰骛往来出乎椒丘之阙行乎洲淤之浦经乎桂林之中经乎泱漭之壄汨乎混流顺阿而下赴隘陿之口触穹石激堆埼沸乎暴怒汹涌彭湃滭弗宓汩偪侧泌瀄横流逆折转腾潎洌滂濞沆溉穹隆云桡宛潬胶盭踰波趋浥涖涖下濑批巖冲拥奔扬滞沛临坁注壑瀺灂霣坠沈沈隠隠砰磅訇礚潏潏淈淈湁潗鼎沸驰波跳沫汩濦漂疾悠逺长懐寂漻无声肆乎永归然后灏溔潢漾安翔徐囘翯乎滈滈东注太湖衍溢陂池于是乎蛟龙赤螭䱎䲛渐离鰅鰫鰬魠禺禺魼鳎揵鳍掉尾振鳞奋翼潜处乎深巖鱼鼈讙声万物衆伙明月珠子的皪江靡蜀石黄碝水玉磊砢磷磷烂烂采色澔汗藂积乎其中鸿鹔鹄鸨鴐鹅属玉交精旋目烦鹜庸渠箴疵䴔卢羣浮乎其上汎淫泛滥随风澹淡与波摇荡奄薄水渚唼喋菁藻咀嚼菱藕于是乎崇山矗矗巃嵸崔巍深林巨木崭巖嵾嵳九嵕嶻嶭南山峩峩巖陁甗锜摧崣崛﨑振溪通谷蹇产沟渎谽呀豁閕阜陵别隝嵗磈㟪廆丘虚堀礨隠辚郁㠥登降施靡陂池貏豸沇溶滛鬻㪚涣夷陆亭皋千里靡不被筑揜以緑蕙被以江蓠糅以蘪芜杂以留夷布结缕欑戾莎揭车衡兰稾本射干茈姜蘘荷葴持若荪鲜支黄砾蒋苎青薠布濩闳泽延曼太原离靡广衍应风披靡吐芳扬烈郁郁菲菲衆香发越肸蠁布写䁆薆咇茀于是周览泛观缜纷轧芴芒芒恍忽视之无端察之无涯日出东沼入乎西陂其南则隆冬生长涌水跃波其兽则㺎旄貘㹈沈牛麈麋赤首圜题穷奇象犀其北则盛夏含冻裂地涉冰揭河其兽则麒麟角端騊駼槖驼蛩蛩驒騱駃騠驴驘于是乎离宫别馆弥山跨谷高廊四注重坐曲阁华榱璧珰辇道纚属步櫩周流长途中宿夷嵕筑堂累台增成巖窔洞房頫杳眇而无见仰橑而扪天奔星更于闺闼宛虹扦于楯轩青龙蚴蟉于东葙象舆婉僤于西清灵圄燕于间馆偓佺之伦㬥于南荣醴泉涌于清室通川过于中庭盘石振崖嵚巖倚倾嵯峨㠎嶫刻削峥嵘玫瑰碧琳珊瑚丛生珉玉旁唐玢豳文鳞赤瑕駮荦杂臿其间晁采琬琰和氏出焉于是乎卢橘夏熟黄甘橙楱枇杷橪柿亭柰厚朴梬枣杨梅樱桃蒲陶隠夫薁棣荅沓离支罗乎后宫列乎北园䝯丘陵下平原扬翠叶杌紫茎发红华垂朱荣煌煌扈扈照曜鉅野沙棠栎槠华枫枰栌留落胥邪仁频并闾欃檀木兰豫章女贞长千仞大连抱夸条直畅实叶葰楙欑立丛倚连巻欐佹崔错癹坑衡閜砢垂条扶疏落英幡纚纷溶箾蔘猗狔从风藰莅芔歙葢象金石之声管籥之音偨池茈虒旋还乎后宫杂袭絫辑被山縁谷循坂下隰视之无端究之无穷于是乎𤣥猨素雌蜼玃飞蠝蛭蜩蠼猱獑胡豰蛫栖息乎其间长啸哀鸣翩幡互经夭蟜枝格偃蹇杪颠隃絶梁腾殊榛捷垂条掉希间牢落陆离烂熳逺迁若此者数百千处娯游往来宫宿馆舍庖厨不徙后宫不移百官备具于是乎背秋涉冬天子校猎乘镂象六玉虬拖蜺旌靡云旗前皮轩后道游孙叔奉辔卫公参乘扈从横行出乎四校之中鼓严簿纵猎者河江为阹泰山为橹车骑靁起殷天动地先后陆离离㪚别追滛滛裔裔縁陵流泽云布雨施生貔豹搏豺狼手熊罴足壄羊蒙鹖苏绔白虎被班文跨壄马凌三嵕之危下碛歴之坻径峻赴险越壑厉水椎蜚㢘㺯獬豸格虾蛤鋋勐氏羂騕褭射封豕箭不苟害解脰陷脑弓不虚发应声而倒于是乘舆弭节徘徊翺翔往来睨部曲之进退覧将帅之变态然后侵滛促节儵夐逺去流离轻禽蹴履狡兽䡺白鹿捷狡兔轶赤电遗光耀追怪物出宇宙弯蕃弱满白羽射游枭栎蜚遽择肉而后发先中而命处弦矢分艺殪仆然后扬节而上浮凌惊风歴骇猋乘虚无与神俱躏𤣥鹤乱昆鸡遒孔鸾促鵕䴊拂翳鸟捎鳯皇㨗鹓鶵揜焦朋道尽途殚廻车而还消摇乎襄羊降集乎北纮率乎直指晻乎反乡蹷石阙歴封峦过鳷鹊望露寒下棠棃息宜春西驰宣曲濯鹢牛首登龙台掩细栁观士大夫之勤略均猎者之所得获徒车之所轥轹步骑之所蹂若人臣之所蹈借与其穷极倦惊惮詟伏不被创刃而死者他他借借填阬满谷掩平弥泽于是乎游戏懈怠置酒乎颢天之台张乐乎胶葛之寓橦千石之钟立万石之虡建翠华之旗树灵鼍之鼓奏陶唐氏之舞聴葛天氏之歌千人唱万人和山陵为之震动川谷为之荡波巴渝宋蔡淮南干遮文成颠歌族居递奏金鼓迭起铿鎗闛鞈洞心骇耳荆呉郑卫之声韶濩武象之乐隂滛案衍之音鄢郢缤纷激楚结风俳优侏儒狄鞮之倡所以娯耳目乐心意者丽靡烂漫于前靡曼美色若夫青琴宓妃之徒絶殊离俗妖冶㛠都靓糚刻饰便嬛绰约柔桡嫚嫚妩媚弱曵独茧之褕绁眇阎易以䘏削便姗嫳屑与俗殊服芬芳沤郁酷烈淑郁皓齿粲烂宜笑的皪长眉连姢微睇緜藐色授魂与心愉于侧于是酒中乐酣天子芒然而思似若有亡曰嗟乎此大奢侈朕以览聴余间无事弃日顺天道以杀伐时休息于此恐后叶靡丽遂往而不返非所以为继嗣创业垂统也于是乎乃解酒罢猎而命有司曰地可垦辟悉为农郊以赡萌隶隤墙填堑使山泽之人得至焉实陂池而勿禁虚宫馆而勿仭发仓廪以救贫穷补不足恤鳏寡存孤独出徳号省刑罚改制度易服色革正朔与天下为更始于是歴吉日以斋戒袭朝服乗法驾建华旗鸣玉鸾游于六艺之囿驰骛乎仁义之涂览观春秋之林射貍首兼驺虞弋𤣥鹤舞干戚载云䍐揜羣雅悲伐檀乐乐胥修容乎礼园翺翔乎书圃述易道放怪兽登明堂坐清庙次羣臣奏得失四海之内靡不受获于斯之时天下大説乡风而聴随流而化芔然兴道而迁义刑错而不用徳隆于三王而功羡于五帝若此故猎乃可喜也若夫终日驰骋劳神苦形罢车马之用抏士卒之精费府库之财而无徳厚之恩务在独乐不顾衆庶忘国家之政贪雉兔之获则仁者不繇也从此观之齐楚之事岂不哀哉地方不过千里而囿居九百是草木不得垦辟而人无所食也夫以诸侯之细而乐万乘之侈仆恐百姓被其尤也于是二子愀然改容超若自失逡巡避廗曰鄙人固陋不知忌讳乃今日见教谨受命矣羽猎赋扬子云孝成帝时羽猎雄从以为昔在二帝三王宫馆台榭沼池苑囿林麓薮泽财足以奉郊庙御宾客充庖厨而已不夺百姓膏腴谷土桑柘之地女有余布男有余粟国家殷富上下交足故甘露零其庭醴泉流其唐鳯凰巢其树黄龙游其沼麒麟臻其囿神爵栖其林昔者禹任益虞而上下和草木茂成汤好田而天下用足文王囿百里民以为尚小齐宣王囿四十里民以为大裕民之与夺民也武帝广开上林东南至宜春鼎湖御宿昆吾旁南山西至长杨五柞北绕黄山滨渭而东周袤数百里穿昆明池象滇河营建章鳯阙神明馺娑渐台泰液象海水周流方丈瀛洲蓬莱游观侈靡穷妙极丽虽颇割其三垂以赡齐民然至羽猎甲车戎马器械储偫禁御所营尚泰奢丽夸诩非尧舜成汤文王三驱之意也又恐后世复修前好不折中以泉台故聊因挍猎赋以风之其辞曰或称羲农岂或帝王之弥文哉论者云否各以竝时而得宜奚必同条而共贯则泰山之封焉得七十而有二仪是以创业垂统者俱不见其爽遐迩五三孰知其是非遂作颂曰丽哉神圣处于𤣥宫富既与地乎侔訾贵正与天乎比崇齐桓曾不足使扶毂楚严未足以为骖乘狭王王之阨僻峤髙举而大兴歴五帝之寥廓涉三皇之登闳建道徳以为师友仁义与之为朋于是𤣥冬季月天地隆烈万物权舆于内徂落于外帝将惟田于灵之囿开北垠受不周之制以奉终始颛顼𤣥㝠之统廼诏虞人典泽东延昆邻西驰阊阖储积共偫戍卒夹道斩丛棘夷野草御自汧渭经营鄷镐章皇周流出入日月天与地沓尔迺虎路三嵕以为司马围经百里而为殿门外则正南极海邪界虞渊鸿蒙沆茫揭以崇山营合围㑹然后先置乎白杨之南昆明灵沼之东贲育之伦蒙盾负羽杖镆邪而罗者以万计其余荷垂天之罼张竟壄之罘靡日月之朱竿曳彗星之飞旗青云为纷虹蜺为缳属之乎崑崙之虚涣若天星之罗浩如涛水之波淫淫与与前后要遮欃枪为闉明月为候荧惑司命天弧发射鲜扁陆离骈衍佖路徽车轻武鸿絧緁猎殷殷轸轸被陵縁岅穷夐极逺者相与列乎髙原之上羽骑营营昈分殊事缤纷往来轠轳不絶若光若灭者布乎青林之下于是天子乃以阳晁始出乎𤣥宫撞鸿钟建九旒六白虎载灵舆蚩尤竝毂蒙公先驱立歴天之旂曵捎星之旃霹雳烈缺吐火施鞭萃傱沇溶淋离廓落戏八镇而开闗飞㢘云师吸嚊潚率鳞罗布烈攒以龙翰啾啾跄跄入西园切神光望平乐径竹林蹂蕙圃践兰唐举烽烈火辔者施技方驰千驷狡骑万帅虓虎之陈从横胶轕猋拉雷厉驞駍駖礚汹汹旭旭天动地岋羡漫半㪚萧条数千里外若夫壮士忼慨殊乡别趣东西南北骋耆奔欲扦苍豨跋犀牦蹶浮麋斮巨狿搏𤣥猨腾空虚距连巻踔夭蟜娯涧间莫莫纷纷山谷为之风猋林丛为之生尘及至获夷之徒蹶松栢掌蒺藜猎蒙茏辚轻飞屦般首带修蛇钩赤豹摼象犀跇峦阬超唐陂车骑云㑹登降闇蔼泰华为旒熊耳为缀木仆山还漫若天外储与乎大浦聊浪乎宇内于是天清日宴逢蒙列眦羿氏控弦皇车幽輵光纯天地望舒弥辔翼乎徐至于上兰移围徙阵浸滛蹵部曲队坚重各按行伍璧垒天旋神抶电击逢之则碎近之则破鸟不及飞兽不得过军惊师骇刮野扫地及至罕车飞扬武骑聿皇蹈飞豹羂嘄阳追天寳出一方应駍声击流光野尽山穷囊括其雌雄沇沇溶溶遥噱乎纮中三军芒然穷冘阏与亶观夫剽禽之绁踰犀兕之抵触熊罴之挐玃虎豹之凌遽徒角枪题注䠞竦詟怖魂亡魄触辐闗脰妄发期中进退履获创滛轮夷丘累陵聚于是禽殚中衰相与集于靖㝠之馆以临珍池灌以岐梁溢以江河东瞰目尽西畅无崖隋珠和氏焯烁其陂玉石嶜崟眩燿青荧汉女水潜怪物暗冥不可殚形𤣥鸾孔雀翡翠垂荣王睢闗闗鸿鴈嘤嘤羣娱乎其中噍噍昆鸣凫鹥振鹭上下砰声若雷霆乃使文身之技水格鳞虫凌坚冰犯严渊探巖排碕薄索蛟螭蹈獱獭据鼋鼍抾灵蠵入洞穴出苍梧乘巨鳞骑京鱼浮彭蠡目有虞方椎夜光之流离剖明月之珠胎鞭洛水之宓妃饷屈原与彭胥于兹乎鸿生鉅儒俄轩冕杂衣裳修唐典匡雅颂揖让于前昭光振燿蠁如神仁声惠于北狄武谊动于南邻是以旃裘之王胡貉之长移珍来享抗手称臣前入围口后陈卢山羣公常伯杨朱墨翟之徒喟然竝称曰崇哉乎徳虽有唐虞大夏成周之隆何以侈兹夫古之觐东岳禅梁基舎此世也其谁与哉上犹谦让而未俞也方将上猎三灵之流下决醴泉之滋发黄龙之穴窥鳯凰之巢临麒麟之囿幸神雀之林奢云梦侈孟诸非章华是灵台罕徂离宫而辍观游土事不饰木功不彫丞民乎农桑劝之以弗怠侪男女使莫违恐贫穷者不徧被洋溢之饶开禁苑散公储创道徳之囿𢎞仁惠之虞驰弋乎神明之囿覧观乎羣臣之有亡放雉收罝罘麋鹿刍荛与百姓共之葢所以臻兹也于是醇洪鬯之徳丰茂世之规加劳三皇朂勤五帝不亦至乎乃祗庄雍穆之徒立君臣之节崇贤圣之业未遑苑囿之丽游猎之靡也因囘轸还衡背阿房反未央文选巻八文选註卷九钦定四库全书文选巻九梁萧统编唐李善註畋猎长杨赋一首杨子云明年上将大夸胡人以多禽兽秋命右扶风发民入南山西自褎斜东至𢎞农南敺汉中张罗网罝罘捕熊罴豪猪虎豹狖玃狐兔麋鹿载以槛车输长杨射熊馆以网为周阹纵禽兽其中令胡人手搏之自取其获上亲临观焉是时农民不得收敛雄从至射熊馆还上长杨赋聊因笔墨之成文章故借翰林以为主人子墨为客卿以讽其辞曰子墨客卿问于翰林主人曰盖闻圣主之养民也仁霑而恩洽动不为身今年猎长杨先命右扶风左太华而右裦斜㧻嶻嶭而为弋纡南山以为罝罗千乗于林莽列万骑于山隅帅军踤阹钖戎获胡搤熊罴拖豪猪木拥枪累以为储胥此天下之穷览极观也虽然亦颇扰于农人三旬有余其厪至矣而功不图恐不识者外之则以为娯乐之游内之则不以为干豆之事岂为民乎哉且人君以𤣥黙为神澹泊为徳今乐逺出以露威灵数摇动以罢车甲本非人主之急务也䝉窃惑焉翰林主人曰吁客何谓兹耶若客所谓知其一未覩其二见其外不识其内也仆尝倦谈不能一二其详请畧举其凡而客自览其切焉客曰唯唯主人曰昔有彊秦封豕其土窫窳其民凿齿之徒相与磨牙而争之豪俊麋沸云扰羣黎为之不康于是上帝眷顾高祖高祖奉命顺斗极运天闗横鉅海漂崐崘提劒而叱之所过麾城摲邑下将降旗一日之战不可殚记当此之勤头蓬不暇梳饥不及餐鞮鍪生虮蝨介胄被霑汗以为万姓请命乎皇天廼展人之所诎振人之所乏规亿载恢帝业七年之间而天下密如也逮至圣文随风乗流方垂意于至寕躬服节俭绨衣不弊革鞜不穿大厦不居木器无文于是后宫贱瑇瑁而疏珠玑却翡翠之饰除雕琢之巧恶丽靡而不近斥芬芳而不御抑止丝竹晏衍之乐憎闻郑卫㓜𦕈之声是以玉衡正而太阶平也其后熏鬻作虐东夷横畔羌戎睚眦闽越相乱遐为之不安中国䝉被其难于是圣武勃怒爰整其旅廼命骠卫汾沄沸渭云合电发猋腾波流机骇蠭轶疾如奔星击如震霆碎轒輼破穹庐脑沙幕䯝余吾遂躐乎王庭敺橐驼烧熐蠡分剓单于磔裂属国夷阬谷牧卤莽刋山石蹂尸舆厮系累老弱鋋瘢耆金镞滛夷者数十万人皆稽颡树领扶服蛾伏二十余年矣尚不敢惕息夫天兵四临幽都先加廻戈邪指南越相夷靡节西征羌僰东驰是以遐方疏俗殊邻絶党之域自上仁所不化茂徳所不绥莫不硚足抗首请献厥珍使海内澹然永亡邉城之灾金革之患今朝廷纯仁遵道显义并包书林圣风云靡英华沈浮洋溢八区暜天所覆莫不沾濡士有不谈王道者则樵夫笑之意者以为事罔隆而不杀物靡盛而不亏故平不肆险安不忘危廼时以有年出兵整舆竦戎振师五柞习马长杨简力狡兽校武票禽廼萃然登南山瞰乌弋西厌月东震日域又恐后代迷于一时之事常以此为国家之大务淫荒田猎陵夷而不御也是以车不安轫日未靡旃从者彷彿骫属而还亦所以奉太尊之烈遵文武之度复三王之田反五帝之虞使农不辍耰工不下机婚姻以时男女莫违出凯弟行简易矜劬劳休力役见百年存孤弱帅与之同苦乐然后陈钟鼔之乐鸣鼗磬之和建碣磍之虡拮隔鸣球掉八列之舞酌允铄肴乐胥聴庙中之雍雍受神人之福祐歌投颂吹合雅其勤若此故真神之所劳也方将俟元符以禅梁甫之基增泰山之高延光于将来比荣乎徃号岂徒欲淫览浮观驰骋秔稻之地周流梨栗之林蹂践刍荛夸诩衆庻盛狖玃之收多麋鹿之获哉且盲者不见咫尺而离娄烛千里之隅客徒爱胡人之获我禽兽曾不知我亦已获其王侯言未卒墨客降席再拜稽首曰大哉体乎允非小人之所能及也廼今日发蒙廓然已昭矣射雉赋潘安仁徐爰注涉青林以游览兮乐羽族之羣飞聿采毛之英丽兮有五色之名翚厉耿介之专心兮奓雄艶之姱姿廵丘陵以经略兮画坟衍而分畿于时青阳告谢朱明肇授靡木不滋无草不茂初茎蔚其曜新陈柯槭以改旧天泱泱以垂云泉涓涓而吐熘麦渐渐以擢芒雉鷕鷕而朝鸲眄箱笼以揭骄睨骁媒之变态奋劲骹以角槎瞵悍目以旁睐鸎绮翼而䞓挝灼绣颈而衮背郁轩翥以余怒思长鸣以效能尔乃搫场拄翳停僮葱翠緑柏参差文翮鳞次萧森繁茂婉转轻利衷料戾以彻鉴表厌蹑以密致恐吾游之晏起虑原禽之罕至甘疲心于企想分倦目以寓视何调翰之乔桀邈畴类而殊才候扇举而清呌野闻声而应媒褰微罟以长眺已踉蹡而徐来摛朱冠之赩赫敷藻翰之陪鳃首葯緑素身拕黼绘青秋莎靡丹臆兰綷或蹶或啄时行时止班尾扬翘双角特起良逰呃喔引之规里应叱愕立擢身竦峙捧黄间以密彀属刚罫以潜拟倒禽纷以迸落机声振而未已山鷩悍害猋迅已甚越壑凌岑飞鸣薄廪鲸牙低镞心平望审毛体摧落霍若碎锦逸羣之儁擅场挟两栎雌妒异倐来忽徃忌上风之餮切畏映日之傥朗屛发布而累息徒心烦而伎懩伊义鸟之应机啾擭地以厉响彼聆音而迳进忽交距以接壤彤盈忩以美发纷首頺而臆仰或乃崇坟夷靡农不易壠稊菽藂糅蘙荟菶茸鸣雄振羽依于其冡㨛降丘以驰敌虽形隠而草动瞻挺穟之倾掉意跃以振踊暾出苖以入场愈情骇而神悚望黡合而翳皛雉脥肩而旋踵俽余志之精鋭拟青颅而㸃项亦有目不歩体邪眺旁剔靡闻而惊无见自䳮周环囘复缭绕磐辟戾翳旋把萦随所厯彳亍中辍馥焉中镝前重膺傍截叠翮若夫多欵少决胆劣心狷内无固守出则交战来若处子去如激电闚䦓叶幎厯乍见于是算分铢商逺迩揆悬刀骋絶技如䡹如轩不高不埤当咮值胷裂膆破觜夷险殊地驯麤异变昊不暇食夕不告勌昔贾氏之如臯始解颜于一箭丑夫为之改貎憾妻为之释怨彼游田之致获咸乘危以驰骛何斯艺之安逸羌禽从其已豫清道而行择地而住尾饰镳而在服肉登俎而永御岂唯皁𨽻此焉君举若乃耽槃流遁放心不移忘其身恤司其雄雌乐而无节端操或亏此则老氏所诫君子不为纪行北征赋班叔皮余遭世之颠覆兮罹填塞之阨灾旧室灭以丘墟兮曾不得乎少留遂奋袂以北征兮超絶迹而逺游朝发轫于长都兮夕宿瓠谷之𤣥宫厯云门而反顾望通天之崇崇乗陵岗以登降息郇邠之邑乡慕公刘之遗徳及行苇之不伤彼何生之优渥我独罹此百殃故时㑹之变化兮非天命之靡常登赤须之长坂入义渠之旧城忿戎王之淫狡秽宣后之失贞嘉秦昭之讨贼赫斯怒以北征纷吾去此旧都兮騑迟迟以厯兹遂舒节以逺逝兮指安定以为期渉长路之緜緜兮逺纡囘以樛流过泥阳而太息兮悲祖庙之不修释余马于彭阳兮且弭节而自思曰晻晻其将暮兮覩牛羊之下来寤怨旷之伤情兮哀诗人之叹时越安定以容与兮遵长城之漫漫剧蒙公之疲民兮为彊秦乎筑怨舍高亥之切忧兮事蛮狄之辽患不耀徳以绥逺兮顾厚固而缮藩首身分而不寤兮犹数功而辞諐何夫子之妄説兮孰云地脉而生残登鄣隧而遥望兮聊须臾以婆娑闵獯鬻之猾夏兮弔尉卭于朝那从圣文之克让兮不劳师而币加恵父兄于南越兮黜帝号于尉佗降几杖于藩国兮折呉濞之逆邪惟太宗之荡荡兮岂曩秦之所图隮高平而周览望山谷之嵯峨野萧条以莽荡逈千里而无家风猋发以漂遥兮谷水灌以扬波飞云雾之杳杳涉积雪之皑皑鴈雝邕以羣翔兮鵾鸡鸣以哜哜游子悲其故郷心怆悢以伤怀抚长劒而慨息泣涟落而霑衣揽余涕以于邑兮哀生民之多故夫何隂曀之不阳兮嗟乆失其平度谅时运之所为兮永伊郁其谁愬乱曰夫子固穷游艺文兮乐以忘忧惟圣贤兮逹人从事有仪则兮行止屈申与时息兮君子履信无不居兮虽之蛮貊何忧惧兮东征赋曹大家惟永初之有七兮余随子乎东征时孟春之吉日兮撰良辰而将行乃举趾而升舆兮夕予宿乎偃师遂去故而就新兮忘怆悢而怀悲明发曙而不寤兮心迟迟而有违酌罇酒以弛念兮喟抑情而自非谅不登樔而㭬蠡兮得不陈力而相追且从衆而就列兮聴天命之所归遵通衢之大道兮求捷径欲从谁乃遂徃而徂逝兮聊逰目而遨魂厯七邑而观览兮遭巩县之多艰望河洛之交流兮看成臯之旋门既免脱于峻崄兮厯荥阳而过巻丘食原武之息足宿阳武之桑间渉封丘而践路兮慕京师而窃叹小人性之怀土兮自书传而有焉遂进道而少前兮得平丘之北邉入匡郭而追逺兮念夫子之厄勤彼衰乱之无道兮乃困畏乎圣人怅容与而乆驻兮忘日夕而将昏到长垣之境界察农野之居民睹蒲城之丘墟兮生荆棘之榛榛惕觉寤而顾问兮想子路之威神卫人嘉其勇义兮讫于今而称云蘧氏在城之东南兮民亦尚其丘坟唯令徳为不朽兮身既没而名存惟经典之所美兮贵道徳与仁贤呉札称多君子兮其言信而有徴后衰微而遭患兮遂陵迟而不兴知性命之在天由力行而近仁勉仰高而蹈景兮尽忠恕而与人好正直而不囘兮精诚通于明神庶灵祗之鍳照兮祐贞良而辅信乱曰君子之思必成文兮盍各言志慕古人兮先君行止则有作兮虽其不敏敢不法兮贵贱贫富不可求兮正身履道以俟时兮修短之运愚智同兮靖恭委命唯吉凶兮敬慎无怠思嗛约兮清静少欲师公绰兮文选巻九文选註卷十钦定四库全书文选巻十梁萧统编唐李善註西征赋潘安仁嵗次𤣥枵月旅蕤宾丙丁统日乙未御辰潘子慿轼西征自京徂秦迺喟然叹曰古徃今来邈矣悠哉寥廓惚恍化一气而甄三才此三才者天地人道唯生与位谓之大宝生有修短之命位有通塞之遇鬼神莫能要圣智弗能豫当休明之盛世託菲薄之陋质纳旌弓于铉台讃庶绩于帝室嗟鄙夫之常累固既得而患失无栁季之直道佐士师而一黜武皇忽其升遐八音遏于四海天子寝于谅闇百官聴于冡宰彼负荷之殊重虽伊周其犹殆窥七贵于汉庭诪一姓之或在无危明以安位秖居逼以示専䧟乱逆以受戮匪祸降之自天孔随时以行藏蘧与国而舒巻苟蔽微以缪章患过辟之未逺悟山潜之逸士卓长徃而不反陋吾人之拘挛飘萍浮而蓬转寮位儡其隆替名节漼以隳落危素卵之累殻甚𤣥鷰之巢幕心战惧以兢悚如临深而履薄夕获归于都外宵未中而难作匪择木以栖集尠林焚而鸟存遭千载之嘉㑹皇合徳于干坤弛秋霜之严威流春泽之渥恩甄大义以明责反初服于私门皇鉴揆余之忠诚俄命余以末班牧疲人于西夏携老㓜而入闗丘去鲁而顾叹季过沛而涕零伊故乡之可怀疚圣达之幽情矧匹夫之安土邈投身于镐京犹犬马之恋主窃託慕于阙庭眷巩洛而掩涕思纒绵于坟茔尔乃越平乐过街邮秣马臯门税驾西周逺矣姬徳兴自高辛思文后稷厥初生民率西水浒化流岐豳祚隆昌发旧邦惟新旋牧野而厯兹愈守柔以执竞夜申旦而不寐忧天保之未定惟泰山其犹危祀八百而余庆鉴亡王之骄淫窜南巢以投命坐积薪以待然方指日而比盛人度量之乖舛何相越之辽逈考土中于斯邑成建都而营筑既定鼎于郏鄏遂鑚龟而启繇平失道而来迁繄二国而是祐岂时王之无僻頼先哲以长懋望圉北之两门感虢郑之纳恵讨子頽之乐祸尤阙西之効戾重戮带以定襄𢎞大顺以霸世灵壅川以止鬭晋演义以献説咨景悼以迄丐政凌迟而弥季俾庶朝之构逆厯两王而干位踰十叶以逮赧邦分崩而为二竟横噬于虎口输文武之神器澡孝水而濯缨嘉美名之在兹夭赤子于新安坎路侧而瘗之亭有千秋之号子无七旬之期虽勉励于延呉实潜恸乎余慈眄山川以怀古怅揽辔于中途虐项氏之肆暴坑降卒之无辜激秦人以归徳成刘后之来苏事囘泬而好还卒宗灭而身屠经渑池而长想停余车而不进秦虎狼之彊国赵侵弱之余烬超入险而高㑹杖命世之英蔺耻东瑟之偏鼔提西缶而接刃辱十城之虚夀奄咸阳以取儁出申威于河外何勐气之咆勃入屈节于廉公若四体之无骨处智勇之渊伟方鄙吝之忿悁虽改日而易歳无等级以寄言当光武之蒙尘致王诛于赤眉异奉辞以伐罪初垂翅于囘谿不尤眚以掩徳终奋翼而高挥建佐命之元勲振皇纲而更维登崤坂之威夷仰崇岭之嵯峨皋託坟于南陵文违风于北阿蹇哭孟以审败襄墨缞以授戈曾只轮之不反三帅以济河值庸主之矜愎殆肆叔于朝市任好绰其余裕独引过以归已眀三败而不黜卒陵晋以雪耻岂虚名之可立良致霸其有以降曲崤而怜虢託与国于亡虞贪诱赂以卖邻不及腊而就拘垂棘反于故府屈产服于晋舆徳不建而民无援仲雍之祀忽诸我徂安阳言陟陜郛行乎漫渎之口憇乎曹阳之墟美哉邈乎兹土之旧也固乃周邵之所分二南之所交麟趾信于闗雎驺虞应乎鹊巢愍汉氏之剥乱朝流亡以离析卓滔天以大涤劫宫庙而迁迹俾万乗之盛尊降遥思于征役顾请旋于汎既获许而中愓追皇驾而骤战望玉辂而纵镝痛百寮之勤王咸毕力以致死分身首于锋刃洞胸腋以流矢有褰裳以投岸或攘袂以赴水伤桴檝之褊小撮舟中而掬指升曲沃而惆怅惜兆乱而兄替枝末大而本披都偶国而结祸臧札飘其髙厉委曹呉而成节何荘武之无耻徒利开而义闭蹑函谷之重阻看天险之衿带迹诸侯之勇怯算嬴氏之利害或开闗以延敌竞遯逃以奔窜有噤门而莫启不窥兵于山外连鸡互而不栖小国合而成大岂地势之安危信人事之否泰汉六叶而拓畿县𢎞农而逺闗厌紫极之间敞甘微行以游盘长傲宾于柏谷妻覩貎而献餐畴匹妇其已泰胡厥夫之缪官昔明王之廵幸固清道而后徃惧衔橜之或变崚徒御以诛赏彼白龙之鱼服挂豫且之密网轻帝重于天下奚斯渐之可长弔戾园于湖邑谅遭世之巫蛊探隠伏于难明委谗贼之赵虏加显戮于储贰绝肌肤而不顾作归来之悲䑓徒望思其何补纷吾既迈此全节又继之以盘桓问休牛之故林感徴名于桃园发阌乡而警䇿愬黄卷以济潼眺华岳之隂崖觌髙掌之遗踪忆江使之反璧告亡期于祖龙不语怪以征异我闻之于孔公愠韩马之大憝阻闗谷以称乱魏武赫以霆震奉义辞以伐叛彼虽衆其焉用故制胜于庙算砰扬桴以振尘繣瓦觧而氷泮起遂遁而奔狄甲卒化为京观倦狭路之迫隘轨踦以低仰蹈秦郊而始辟豁爽垲以宏壮黄瓖千里沃野弥望华实纷敷桑麻条畅邪界褎斜右滨汧陇宝鸡前鸣甘泉后涌靣终南而背云阳跨平原而连嶓冡九嵕嶻太一巃嵸吐清风之飂戾纳归云之郁蓊南有𤣥灞素浐汤井温谷北有清渭浊泾兰池周曲浸决郑白之渠漕引淮海之粟林茂有鄠之竹山挺蓝田之玉班述陆海珍藏张叙神皋隩区此西宾所以言于东主安处所以聴于凭虚也可不谓然乎劲松彰于嵗寒贞臣见于国危入郑都而扺掌义桓友之忠规竭股肱于昏主赴涂炭而不移世善职于可徒缁衣弊而改为履犬戎之侵地疾幽后之诡惑举伪烽以沮衆淫嬖裦以纵慝军败戏水之上身死骊山之北赫赫宗周烕为亡国又有继于此者异哉秦始皇之为君也倾天下以厚葬自开辟而未闻匠人劳而弗图俾生埋以报勤外罹西楚之祸内受牧竖之焚语曰行无礼必自及此非其効与干坤以有亲可乆君子以厚徳载物观夫汉高之兴也非徒聪明神武豁逹大度而已也乃实慎终追旧笃诚欵爱泽靡不渐恩无不逮率土且弗遗而况于隣里乎况于卿士乎于斯时也乃摹写旧丰制造新邑故社易置枌榆迁立街衢如一庭宇相袭浑鸡犬而乱放各识家而竞入籍含怒于鸿门沛跼踳而来王范谋害而弗许隂授劒以约荘撛白刃以万舞危冬叶之待霜履虎尾而不噬寔要伯于子房樊抗愤以巵酒咀彘肩以激扬忽蛇变而龙摅雄霸上而高骧增迁怒而横撞碎玉斗其何伤婴罥组于轵涂投素车而肉袒疎饮饯于东都畏极位之盛满金墉欝其万雉峻嵃峭以绳直戾饮马之阳桥践宣平之清阈都中杂沓戸千人亿华夷士女骈田逼侧展名京之初仪即新馆而莅职励疲钝以临朝朂自强而不息于是孟秋爰谢聴覧余日廵省农功周行庐室街里萧条邑居散逸营宇寺署肆廛管库蕞芮于城隅者百不处一所谓尚冠修成黄棘宣明建阳昌隂北焕南平皆夷漫涤荡亡其处而有其名尔乃阶长乐登未央汎太液凌建章萦馺娑而欵骀盪轥枍诣而轹承光徘徊桂宫惆怅柏梁鷩雉雊于台陂狐兔窟于殿傍何黍苗之离离而余思之芒芒洪钟顿于毁庙乘风废而弗县禁省鞠为茂草金狄迁于灞川怀夫萧曹魏邴之相辛李卫霍之将衔使则苏属国震逺则张博望教敷而彞伦叙兵举而皇威畅临危而智勇奋投命而髙节亮暨乎秺侯之忠孝淳深陆贾之优游宴喜长卿渊云之文子长政骏之史赵张三王之尹京定国释之之聴理汲长孺之正直郑当时之推士终童山东之英妙贾生洛阳之才子飞翠緌拖鸣玉以出入禁门者衆矣或被髪左袵奋迅泥滓或从容傅㑹望表知里或着显绩而婴时戮或有大才而无贵仕皆扬清风于上烈垂令闻而不已想珮声之遗响若铿锵之在耳当音鳯恭显之任势也乃熏灼四方震耀都鄙而死之日曾不得与夫十余公之徒𨽻齿才难不其然乎望渐台而扼腕枭巨猾而余怒揖不疑于北阙轼樗里于武库酒池鉴于商辛追覆车而不寤曲阳僭于白虎化奢淫而无度命有始而必终孰长生而乆视武雄略其焉在近惑文成而溺五利侔造化以制作穷山海之奥祕灵若翔于神岛奔鲸浪而失水爆鳞骼于漫沙陨明月以双坠擢仙掌以承露干云汉而上至致卭蒟其奚难惟余欲而是恣纵逸游于角觝络甲乙以珠翠忍生民之减半勒东岳以虚美超长怀以遐念若循环之无赐较靣朝之焕炳次后庭之猗靡壮当熊之忠勇深辞辇之明智卫鬒髪以光鉴赵轻体之纎丽咸善立而声流亦宠极而祸侈津便门以右转究吾境之所暨掩细栁而抚剑快孝文之命帅周受命以忘身明戎政之果毅距华盖于垒和案乘舆之尊辔肃天威之临颜率军礼以长撎轻棘霸之儿戏重条侯之倨贵索杜邮其焉在云孝里之前号惘辍驾而容与哀武安以兴悼争伐赵以狥国定庙算之胜负扞矢言而不纳反推怨以归咎未十里于迁路寻赐剑以刎首嗟主闇而臣嫉祸于何而不有窥秦墟于渭城冀阙缅其堙尽觅陛殿之余基裁岥岮以隠嶙想赵使之抱璧浏睨楹以抗愤燕图穷而荆发纷绝袖而自引筑声厉而高奋狙潜鈆以脱膑据天位其若兹亦狼狈而可愍简良人以自辅谓斯忠而鞅贤寄苛制于捐灰矫扶苏于朔邉儒林填于坑穽诗书炀而为烟国灭亡以断后身刑轘以启前商法焉得以宿黄犬何可复牵野蒲变而成脯苑鹿化以为马假谗逆以天权钳衆口而寄坐兵在颈而顾问何不早而告我愿黔黎其谁聴惟请死而获可徤子婴之果决敢讨贼以纾祸势土崩而莫振作降王于路左萧收图以相刘料险易与寡衆羽天与而弗取冠沐猴而纵火贯三光而洞九泉曾未足以喻其高下也感市闾之菆井叹尸韩之旧处丞属号而守阙人百身以纳赎岂生命之易投诚恵爱之洽着讦望之以求直亦余心之所恶思夫人之政术实干时之良具苟明法以释憾不爱才以成务𢎞大体以高贵非所望于萧傅造长山而慷慨伟龙颜之英主胸中豁其洞开羣善凑而必举存威格乎天区亡坟掘而莫御临揜坎而累抃歩毁垣以延伫越安陵而无讥谅恵声之寂寞弔爰丝之正义伏梁剑于东郭讯景皇于阳丘奚信谮而矜谑陨呉嗣于局下盖发怒于一博成七国之称乱翻助逆以诛错恨过聴而无讨兹沮善而劝恶呰孝元于渭茔执奄尹以明贬裦夫君之善行废园邑以崇俭过延门而责成忠何辜而为戮䧟社稷之王章俾幽死而莫鞠忲淫嬖之凶忍勦皇统之孕育张舅氏之姦渐贻汉宗以倾覆刺哀主于义域僭天爵于高安欲法尧而承羞永终古而不刋瞰康园之孤坟悲平后之専㓗殃厥父之篡逆䝉汉耻而不雪激义诚而引决赴丹爓以明节投宫火而焦糜从灰熛而俱灭骛横桥而旋轸厯敝邑之南垂门礠石而梁木兰兮构阿房之屈竒疏南山以表阙倬樊川以激池役鬼佣其犹否矧人力之所为工徒斲而未息义兵纷以交驰宗祧污而为沼岂斯宇之独隳由伪新之九庙夸宗虞而祖黄驱吁嗟而妖临搜佞哀以拜郎诵六艺以饰姦焚诗书而靣墙心不则于徳义虽异术而同亡宗孝宣于乐游绍衰绪以中兴不获事于敬养尽加隆于园陵兆惟奉明邑号千人讯诸故老造自帝询隠王母之非命纵声乐以娯神虽靡率于旧典亦观过而知仁凭高望之阳隈体川陆之汚隆开襟乎清暑之馆游目乎五柞之宫交渠引漕激湍生风乃有昆明池乎其中其池则汤汤汗汗滉瀁弥漫浩如河汉日月丽天出入乎东西旦似汤谷夕类虞渊昔豫章之名宇披𤣥流而特起仪景星于天汉列牛女以双峙啚万载而不倾奄摧落于十纪擢百寻之层观今数仞之余趾振鹭于飞凫跃鸿渐乘云颉颃随波澹淡瀺灂惊波唼喋䔖芡华莲烂于緑沼青蕃蔚乎翠潋伊兹池之肇穿肄水战于荒服志勤逺以极武良无要于后福而菜蔬芼实水物惟错乃有赡乎原陆在皇代而物土故毁之而又复凡厥寮师既富而教咸帅贫惰同整檝櫂收罟课获引缴举效鳏夫有室愁民以乐徒观其鼔枻廻轮洒钓投网垂饵出入挺义来徃纎经连白鸣榔厉响贯鳃尾掣三牵两于是弛青鲲于网鉅觧頳鲤于黏徽华鲂跃鳞素鱮扬鬐雍人缕切鸾刀若飞应刃落俎靃靃霏霏红鲜纷其初载宾旅竦而迟御既餐服以属厌泊恬静以无欲廻小人之腹为君子之虑尔乃端䇿拂茵弹冠振衣徘徊酆镐如渴如饥心翘懃以仰止不加敬而自祗岂三圣之敢梦窃十乱之或希经始灵台成之不曰惟酆及镐仍京其室庻人子来神降之吉积徳延祚莫二其一永惟此邦云谁之识越可略闻而难臻其极子赢锄以借父训秦法而着色耕让畔以闲田沾姬化而生棘苏张喜而诈骋虞芮愧而讼息由此观之土无常俗而教有定式上之迁下均之埏埴五方杂㑹风流溷淆惰农好利不昬作劳密迩猃狁戎马生郊而制者必割实存操刀人之升降与政隆替杖信则莫不用情无欲则赏之不窃虽智弗能理明弗能察信此心也庶免夫戾如其礼乐以俟来哲文选巻十文选註卷十一钦定四库全书文选巻十一梁萧统编唐李善註逰览登楼赋王仲宣登兹楼以四望兮聊暇日以销忧览斯宇之所处兮实显敞而寡仇挟清漳之通浦兮倚曲沮之长洲背坟衍之广陆兮临臯隰之沃流北弥陶牧西接昭丘华实蔽野黍稷盈畴虽信美而非吾土兮曾何足以少留遭纷浊而迁逝兮漫踰纪以迄今情眷眷而懐归兮孰忧思之可任凭轩槛以遥望兮向北风而开襟平原逺而极目兮蔽荆山之髙岑路逶迤而修迥兮川既漾而济深悲旧乡之壅隔兮涕横坠而弗禁昔尼父之在陈兮有归欤之叹音钟仪幽而楚奏兮庄舄显而越吟人情同于怀土兮岂穷逹而异心惟日月之逾迈兮俟河清其未极冀王道之一平兮假高衢而骋力惧匏𤓰之徒悬兮畏井渫之莫食歩栖迟以徙倚兮白日忽其将匿风萧瑟而并兴兮天惨惨而无色兽狂顾以求羣兮鸟相鸣而举翼原野閴其无人兮征夫行而未息心悽怆以感发兮意忉怛而憯恻循堦除而下降兮气交愤于胸臆夜参半而不寐兮怅盘桓以反侧逰天台山赋孙兴公天台山者葢山岳之神秀者也渉海则有方丈蓬莱登陆则有四明天台皆𤣥圣之所逰化灵仙之所窟宅夫其峻极之状嘉祥之羙穷山海之瓌富尽人神之壮丽矣所以不列于五岳阙载于常典者岂不以所立冥奥其路幽迥或倒景于重溟或匿峰于千岭始经魑魅之涂卒践无人之境举世罕能登陟王者莫由禋祀故事絶于常篇名标于竒纪然图像之兴岂虚也哉非夫遗世翫道绝粒茹芝者乌能轻举而宅之非夫远寄冥搜笃信通神者何肯遥想而存之余所以驰神运思昼咏宵兴俛仰之间若已再升者也方解缨络永託兹岭不任吟想之至聊奋藻以散怀太虚辽廓而无阂运自然之妙有融而为川渎结而为山阜嗟台岳之所竒挺寔神明之所扶持荫牛宿以曜峯託灵越以正基结根弥于华岱直指高于九疑应配天于唐典齐峻极于周诗邈彼绝域幽邃窈窕近智以守见而不之之者以路绝而莫晓哂夏虫之疑冰整轻翮而思矫理无隐而不彰启二竒以示兆赤城霞起而建标瀑布飞流以界道覩灵验而遂徂忽乎吾之将行仍羽人于丹丘寻不死之福庭苟台岭之可攀亦何羡于层城释域中之常恋畅超然之高情被毛褐之森森振金策之铃铃披荒榛之蒙茏陟峭崿之峥嵘济楢溪而直进落五界而迅征跨穹隆之悬磴临万丈之绝冥践莓苔之滑石抟壁立之翠屏揽樛木之长萝援葛藟之飞茎虽一冒于垂堂乃永存乎长生必契诚于幽昩履重险而逾平旣克隮于九折路威夷而修通恣心目之寥朗任缓歩之从容借萋萋之纎草荫落落之长松觌翔鸾之裔裔听鸣凤之嗈嗈过灵溪而一濯疏烦想于心胸荡遗尘于旋流发五葢之游䝉追羲农之绝轨蹑二老之𤣥踪陟降信宿迄于仙都䨇阙云竦以夹路琼台中天而悬居朱阙玲珑于林间玉堂阴映于高隅彤云斐亹以翼櫺曒日炯晃于绮疏八桂森挺以凌霜五芝含秀而晨敷惠风伫芳于阳林醴泉涌澑于阴渠建木灭景于千寻琪树璀璨而垂珠王乔控鹤以沖天应真飞钖以蹑虚骋神变之挥霍忽出有而入无于是逰览旣周体静心闲害马已去世事都捐投刃皆虚目牛无全凝思幽巖朗咏长川尔乃羲和亭午逰气高褰法鼓琅以振响衆香馥以扬烟肆觐天宗爰集通仙挹以𤣥玉之膏𠻳以华池之泉散以象外之说畅以无生之篇悟遣有之不尽觉渉无之有间泯色空以合迹忽卽有而得𤣥释二名之同出消一无于三幡恣语乐以终日等寂黙于不言浑万象以冥观兀同体于自然芜城赋鲍明远沵迆平原南驰苍梧涨海北走紫塞雁门柂以漕渠轴以崑岗重江复关之隩四㑹五逹之庄当昔全盛之时车挂轊人驾肩廛闬扑地歌吹沸天孳货盐田铲利铜山才力雄富士马精妍故能奓秦法佚周令划崇墉刳濬洫图修世以休命是以板筑雉堞之殷井干烽橹之勤格高五岳袤广三坟崪若断岸矗似长云制磁石以御冲煳頳壤以飞文观基扄之固䕶将万祀而一君出入三代五百余载竟𤓰剖而豆分泽葵依井荒葛骨涂坛罗虺阶鬭麏鼯木魅山鬼野䑕城狐风嘷雨啸昬见晨趋饥鹰厉吻寒鸱吓雏伏藏虎乳血飱肤崩榛塞路峥嵘古馗白杨早落塞草前衰稜稜霜气䔩䔩风威孤蓬自振惊砂坐飞灌莽杳而无际丛薄纷其相依通池旣已夷峻隅又已頽直视千里外唯见起黄埃凝思寂听心伤已摧若夫藻扄黼帐歌堂舞阁之基琁渊碧树弋林钓渚之馆呉蔡齐秦之声鱼龙爵马之玩皆薰歇烬灭光沉响绝东都妙姫南国丽人蕙心纨质玉貌綘脣莫不埋魂幽石委骨穷尘岂忆同舆之愉乐离宫之苦辛哉天道如何吞恨者多抽琴命操为芜城之歌歌曰邉风急兮城上寒井迳灭兮丘陇残千龄兮万代共尽兮何言宫殿鲁灵光殿赋王文考张载注鲁灵光殿者葢景帝程姬之子恭王余之所立也初恭王始都下国好治宫室遂因鲁僖基兆而营焉遭汉中微盗贼奔突自西京未央建章之殿皆见隳坏而灵光岿然独存意者岂非神明依凭支持以保汉室者也然其规矩制度上应星宿亦所以永安也予客自南鄙观艺于鲁覩斯而眙曰嗟乎诗人之兴感物而作故奚斯颂僖歌其路寝而功绩存乎辞德音昭乎声物以赋显事以颂宣匪赋匪颂将何述焉遂作赋曰粤若稽古帝汉祖宗濬哲钦明殷五代之纯熙绍伊唐之炎精荷天衢以元亨廓宇宙而作京敷皇极以创业协神道而大宁于是百姓昭明九族敦序乃命孝孙俾侯于鲁钖介珪以作瑞宅附庸而开宇乃立灵光之祕殿配紫微而为辅承明堂于少阳昭列显于奎之分野瞻彼灵光之为状也则嵯峨㠑嵬峗巍㠥吁可畏乎其骇人也迢峣倜傥丰丽博敞洞轇轕乎其无垠也邈希世而特出𦍑瓌谲而鸿纷屹山峙以纡欝隆崛岉乎青云郁坱圠以嶒崱缯绫而龙鳞汨硙硙以璀璨赫燡燡而爥坤状若积石之锵锵又似乎帝室之威神崇墉冈连以岭属朱阙巖巖而䨇立高门拟于阊阖方二轨而并入于是乎乃歴夫泰阶以造其堂俯仰顾盻东西周章彤彩之饰徒何为乎㵆㵆涆涆流离烂漫皓壁皜曜以月照丹柱歙赩而电烻霞駮云蔚若阴若阳瀖濩燐乱炜炜煌煌隐阴夏以中处霐寥窲以峥嵘鸿爌炾以爣阆飋萧条而清泠动滳沥以成响殷雷应其若惊耳嘈嘈以失听目矎矎而丧精骈密石与琅玕齐玉珰与璧英遂排金扉而北入霄霭霭而晻暧旋室㛹娟以窈窕洞房呌窱而幽邃西厢踟蹰以闲晏东序重深而奥祕屹铿暝以勿罔屑黡翳以懿濞魂悚悚其惊斯心而发悸于是详察其栋宇观其结构规矩应天上宪觜陬倔佹云起嵚崟离楼三间四表八维九隅万楹丛倚磊砢相扶浮柱岹嵽以星悬漂峣而枝柱飞梁偃蹇以虹指揭蘧蘧而腾凑层栌磥垝以岌峩曲枅要绍而环句芝栭欑罗以戢孴枝牚杈枒而斜据傍夭蟜以横出互黝纠而搏负下岪蔚以璀错上﨑嶬而重注捷猎鳞集支离分赴纵横骆驿各有所趣尔乃悬栋结阿天窻绮疎圜渊方井反植荷蕖发秀吐荣菡蓞披敷绿房紫菂窋䆛垂珠云楶藻梲龙桷雕镂飞禽走兽因木生姿奔虎攫挐以梁倚仡奋舋而轩鬐虬龙腾骧以蜿蟺颔若动而跜朱鸟舒翼以峙衡腾虵蟉虬而遶榱白鹿孑蜺于欂栌蟠螭宛转而承楣狡兔跧伏于柎侧猨狖攀椽而相追𤣥熊舑舕以断断却负载而蹲跠齐首目以瞪眄徒眽眽而狋狋胡人遥集于上楹俨雅跽而相对仡欺以鵰顤顟而暌睢状若悲愁于危处憯嚬蹙而含悴神仙岳岳于栋间玉女闚窻而下视忽瞟眇以响像若鬼神之髣髴图畵天地品类羣生杂物竒怪山神海灵写载其状託之丹青千变万化事各缪形随色象类曲得其情上纪开辟遂古之初五龙比翼人皇九头伏羲鳞身女娲蛇躯鸿荒朴略厥状睢盱焕炳可观黄帝唐虞轩冕以庸衣裳有殊上及三后媱妃乱主忠臣孝子烈士贞女贤愚成败靡不载叙恶以诫世善以示后于是乎连阁承宫驰道周环阳榭外望髙楼飞观长途升降轩楹曼延渐台临池层曲九成屹然特立的尔殊形高径华葢仰㸔天庭飞陛揭孽缘云上征中坐垂景頫视流星千门相似万户如一巖突洞出逶迤诘屈周行数里仰不见日何宏丽之靡靡咨用力之妙勤非夫通神之俊才谁能尅成乎此勲据坤灵之寳势承苍昊之纯殷包隂阳之变化含元气之烟煴𤣥醴腾涌于阴沟甘露被宇而下臻朱桂黝儵于南北兰芝阿那于东西祥风翕习以飒洒激芳香而常芬神灵扶其栋宇歴千载而弥坚永安宁以祉福长与大汉而乆存实至尊之所御保延寿而宜子孙茍可贵其若斯孰亦有云而不珍乱曰彤彤灵宫岿㠑穹崇纷厖鸿兮崱屴嵫釐岑崟崰嶷骈巃嵸兮连拳偃蹇崘囷踡嵼傍欹倾兮歇欻幽蔼云覆霮䨴洞杳冥兮葱翠紫蔚礧碨瓌玮含光晷兮穷竒极妙栋宇已来未之有兮神之营之瑞我汉室永不朽兮景福殿赋何平叔大哉惟魏世有哲圣武创元基文集大命皆体天作制顺时立政至于帝皇遂重熙而累盛远则袭阴阳之自然近则本人物之至情上则崇稽古之𢎞道下则阐长世之善经庻事旣康天秩孔明故载祀二三而国富刑清歳三月东廵狩至于许昌望祠山川考时度方存问髙年率民耕桑越六月旣望林钟纪律大火昬正桑梓繁庑大雨时行三事九司宏儒硕生感乎溽暑之伊欝而虑性命之所平惟岷越之不静寤征行之未宁乃昌言曰昔在萧公暨于孙卿皆先识博览明允笃诚莫不以爲不壮不丽不足以一民而重威灵不饬不羙不足以训后而示厥成故当时享其功利后世頼其英声且许昌者乃大运之攸戾图䜟之所旌苟德义其如斯夫何宫室之勿营帝曰俞哉𤣥辂旣驾轻裘斯御乃命有司礼仪是具审量日力详度费务鸠经始之黎民辑农功之暇豫因东师之献㨗就海孽之贿赂立景福之祕殿备皇居之制度尔乃丰层覆之耽耽建高基之堂堂罗疏柱之汨越肃坻鄂之锵锵飞櫩翼以轩翥反宇䡾以高骧流羽毛之威蕤垂环玭之琳琅参旗九旒从风飘扬皓皓旰旰丹彩煌煌故其华表则镐镐铄铄赫奕章灼若日月之丽天也其奥祕则翳蔽暧昩髣髴退概若幽星之纚连也旣栉比而欑集又宏琏以丰敞兼苞博落不常一象远而望之若摛朱霞而耀天文廹而察之若仰崇山而戴垂云嗟瓌玮以壮丽纷彧彧其难分此其大较也若乃高甍崔嵬飞宇承霓绵蛮黮䨴随云融泄鸟企山峙若翔若滞峨峨嶫嶫罔识所屇虽离朱之至精犹眩曜而不能昭晣也尔乃开南端之豁逹张笋虎之轮幽华钟杌其高悬悍兽仡以俪陈体洪刚之勐毅声訇磤其若震爰有遐狄镣质轮菌坐髙门之侧堂彰圣主之威神芸若充庭槐枫被宸缀以万年綷以紫榛或以嘉名取宠或以羙材见珍结实商秋敷华青春蔼蔼萋萋馥馥芬芬尔其结构则修梁彩制下褰上竒桁梧复叠势合形离赩如宛虹赫如奔螭南距阳荣北极幽崖任重道逺厥庸孔多于是列髹彤之绣桷垂琬琰之文珰蝹若神龙之登降灼若明月之流光爰有禁楄勒分翼张承以阳马接以员方斑间赋白疎宻有章飞枊鸟踊双辕是荷赴险凌虚猎㨗相加皎皎白间离离列钱晨光内照流景外烻烈若钩星在汉焕若云梁承天騧徙増错转县成郛茄蔤倒植吐被芙蕖缭以藻井编以綷疏红葩丹绮离娄菡蓞赩翕纎缛纷敷繁饰累巧不可胜书于是兰栭积重窭数矩设㰇栌各落以相承栾栱天蟜而交结金楹齐列玉舄承跋青𤨏银铺是爲闺闼双枚旣修重桴乃饰㮰梠缘邉周流四极侯卫之班藩服之职温房承其东序凉室处其西偏开建阳则朱炎艳启金光则清风臻故冬不凄寒夏无炎燀钧调中适可以永年墉垣砀基其光昭昭周制白盛今也惟缥落带金釭此焉二等明珠翠羽徃往而在钦先王之允塞悦重华之无为命共工使作缋明五采之彰施图象古昔以当箴规椒房之列是凖是仪观虞姬之容止知治国之佞臣见姜后之解珮寤前世之所遵贤钟离之谠言懿楚樊之退身嘉班妾之辞辇伟孟母之择邻故将广智必先多闻多闻多杂多杂眩眞不眩焉在在乎择人故将立德必先近仁欲此礼之不諐是以尽乎行道之先民朝观夕览何与书绅若乃阶除连延萧曼云征櫺槛邳张钩错矩成楯类腾蛇槢似琼英如螭之蟠如虬之停𤣥轩交登光藻昭明驺虞承献素质仁形彰天瑞之休显照远戎之来庭阴堂承北方轩九户右个清宴西东其宇连以永宁安昌临圃遂及百子后宫攸处处之斯何窈窕淑女思齐徽音聿求多祜其祜伊何宜尔孙子克明克哲克聪克敏永钖难老兆民頼之于南则有承光前殿赋政之宫纳贤用能询道求中疆理宇宙甄陶国风云行雨施品物咸融其西则有左墄右平讲肄之场二六对陈殿翼相当僻脱承便葢象戎兵察解言归譬诸政刑将以行令岂惟娯情鎭以崇台寔曰永始复阁重闱猖狂是俟京庾之储无物不有不虞之戒于是焉取尔乃建凌云之层盘浚虞渊之灵沼清露瀼瀼绿水浩浩树以嘉木植以芳草悠悠𤣥鱼㿥㿥白鸟沈浮翺翔乐我皇道若乃虬龙灌注沟洫交流陆设殿馆水方轻舟篁栖鵾鹭瀬戱鰋鲉丰侔淮海冨赈山丘丛集委积焉可殚筹虽咸池之壮观夫何足以比雠于是碣以高昌崇观表以建城峻庐岧嶤岑立崔嵬峦居飞阁千云浮堦乘虚遥目九野远览长图頫眺三市孰有孰无覩农人之耘耔亮稼穑之艰难惟飨年之丰寡思无逸之所叹感物衆而思深因居髙而虑危惟天德之不易惧世俗之难知观器械之良窳察俗化之诚伪瞻贵贱之所在悟政刑之夷陂亦所以省风助教岂惟盘乐而崇侈靡屯坊列署三十有二星居宿陈绮错鳞比辛壬癸甲为之名秩房室齐均堂庭如一出此入彼欲反㤀术惟工匠之多端固万变之不穷物无难而不知乃与造化乎比隆雠天地以开基并列宿而作制制无细而不协于规景作无微而或违于水臬故其増构如积植木如林区连域絶叶比枝分离背别趣骈田胥附纵横踰延各有攸注公输荒其规矩匠石不知其所斲既穷巧于规摹何彩章之未殚尔乃文以朱緑餙以碧丹㸃以银黄烁以琅玕光明熠爚文彩璘班清风萃而成响朝日曜而増鲜虽崑崙之灵宫将何以乎侈旃规矩既应乎天地举措又顺乎四时是以六合元亨九有雍熙家怀克让之风人咏康哉之诗莫不优游以自得故淡泊而无所思歴列辟而论功无今日之至治彼呉蜀之湮灭固可翘足而待之然而圣上犹孜孜靡忒求天下之所以自悟招忠正之士开公直之路想周公之昔戒慕咎繇之典谟除无用之官省生事之故絶流遁之繁礼反民情于太素故能翔岐阳之鸣鳯纳虞氏之白环苍龙觌于陂塘龟书出于河源醴泉涌于池圃灵芝生于丘园总神灵之贶祐集华夏之至欢方四三皇而六五帝曽何周夏之足言文选巻十一文选註卷十二钦定四库全书文选巻十二梁萧统编唐李善註海赋木𤣥虚昔在帝妫臣唐之代天纲浡潏为凋为瘵洪涛澜汗万里无际长波涾湤迆涎八裔于是乎禹也乃铲临崖之阜陆决陂潢而相沷启龙门之岝陵峦而崭凿羣山既略百川潜渫泱漭澹泞腾波赴势江河既导万穴俱流椅拔五岳竭涸九州沥滴㵕淫荟蔚云雾涓流泱瀼莫不来注于郭灵海长为委输其为广也其为怪也宜其为大也尔其为状也则乃浟湙潋滟浮天无岸浺瀜沆瀁渺弥湠漫波如连山乍合乍散嘘噏百川洗涤淮汉襄陵广舄㶀㵧浩汗若乃大明㩠辔于金枢之穴翔阳逸骇于扶桑之津彯沙礐石荡岛濵于是鼓怒溢浪扬浮更相触抟飞沫起涛状如天轮胶戾而激转又似地轴挺拔而争回岑岭飞腾而反覆五岳鼓舞而相磓濆沦而滀漯郁沏迭而隆頽盘激而成窟滐而为魁㴸泊柏而迆飏磊匒匌而相豗惊浪雷奔骇水迸集开合解㑹瀼瀼溼溼葩华踧沑㴿泞潗㵫若乃霾曀潜销莫振莫竦轻尘不飞纤萝不动犹尚呀呷余波独涌澎濞灪䃶碨磊山垄尔其枝岐潭瀹渤荡成汜乖蛮隔夷回互万里若乃偏荒速告王命急宣飞骏鼓楫汎海凌山于是候劲风揭百尺维长绡挂帆席望涛逺决冏然鸟逝鹬如惊凫之失侣儵如六龙之所掣一越三千不终朝而济所屇若其负秽临深虚誓愆祈则有海童邀路马衔当蹊天呉乍见而彷彿蝄像暂晓而闪尸羣妖遘迕眇䁘冶夷决㠶摧橦戕风起恶廓如灵变惚怳幽暮气似天霄叆靅云布䨹昱絶电百色妖露呵㗵掩郁矆睒无度飞涝相硖激势相沏崩云屑雨浤浤汩汩踔湛沸溃渝溢瀖泋濩渭荡云沃曰于是舟人渔子徂南极东或屑没于鼋鼍之穴或挂罥于岑㟼之峰或掣掣洩洩于裸人之国或汎汎悠悠于黒齿之邦或乃萍流而浮转或因归风以自反徒识观怪之多骇乃不悟所厯之近逺尔其为大量也则南澰朱崖北洒天墟东演析木西薄青徐经途瀴溟万万有余吐云霓含龙鱼隠鲲鳞潜灵居岂徒积太颠之宝贝与隋侯之明珠将世之所收者常闻所未名者若无且希世之所闻恶审其名故可仿像其色叆霼其形尔其水府之内极深之庭则有崇岛巨鳌峌孤亭擘洪波指太清竭磐石栖百灵飏凯风而南逝广莫至而北征其垠则有天琛水怪鲛人之室瑕石诡晖鳞甲异质若乃云锦散文于沙汭之际绫罗被光于螺蚌之节繁采掦华万色隠鲜阳冰不冶隂火潜然熺炭重燔吹烱九泉朱绿烟䁏眇蝉蜎珊瑚琥珀羣产接连车渠马瑙全积如山鱼则横海之鲸突扤孤游戛巖㟼偃髙涛茹鳞甲吞龙舟噏波则洪涟踧蹜吹涝则百川倒流或乃蹭蹬穷波陆死盐田巨鳞插云鬐鬛刺天颅骨成岳流膏为渊若乃巖坻之隈沙石之嵚毛翼产鷇剖卵成禽凫雏离鹤子淋渗羣飞侣浴戏广浮深翔雾连轩洩洩滛滛翻动成雷扰翰为林更相呌啸诡色殊音若乃三光既清天地融朗不汎阳侯乗硚絶往觌安期于蓬莱见乔山之帝像羣仙缥眇餐玉清涯履阜乡之留舄被羽翮之襂纚翔天沼戏穷溟甄有形于无欲永悠悠以长生且其为器也包干之奥括坤之区惟神是宅亦祇是庐何奇不有何怪不储茫茫积流含形内虚旷哉坎徳卑以自居𢎞往纳来以宗以都品物类生何有何无江赋郭景纯咨五才之竝用实水徳之灵长惟岷山之导江初发源乎滥觞聿经始于洛沬拢万川乎巴梁冲巫崃以迅激跻江津而起涨极泓量而海运状滔天以淼茫摠括汉泗兼包淮湘并吞沅澧汲引沮漳源二分于崌崃流九派乎浔阳鼓洪涛于赤岸沦余波乎柴桑纲络羣流商攉涓浍表神委于江都混流宗而东㑹注五湖以漫漭灌三江而漰沛滈汗六州之域经营炎景之外所以作限于华裔壮天地之崄介唿吸万里吐纳灵潮自然往复或夕或朝激逸势以前驱乃鼓怒而作涛峨嵋为泉阳之揭玉垒作东别之标衡霍磊落以连镇巫庐嵬崫而比峤协灵通气濆薄相陶流风蒸雷腾虹扬霄出信阳而长迈淙大壑与沃焦若乃巴东之崃夏后疏凿絶岸万丈壁立赮駮虎牙嵥竖以屹崒荆门阙竦而磐礴圆渊九回以悬腾湓流雷呴而电激骇浪暴洒惊波飞薄迅澓増浇涌湍叠跃砅巖鼔作漰湱泶灂㶔溃濩泧漷潏湟淴泱㶖㴸㶒瀹漩澴荥瀯渨㵽濆瀑溭淢浕涢龙鳞结络碧沙瀢湤而往来巨石硉矹以前却潜演之所汨淈奔熘之所磢错厓隒为之泐嵃碕岭为之嵒崿幽积岨礐硞䃕礭若乃曽潭之府灵湖之渊澄澹汪洸瀇滉囦泫泓汯浻澋涒邻㘤潾混澣灦涣流映扬焆溟漭渺湎汗汗沺沺察之无象寻之无边气滃渤以雾杳时郁律其如烟类肧浑之未凝象太极之构天长波浃渫峻湍崔嵬盘涡谷转凌涛山頺阳侯砐硪以岸起洪澜涴演而云回峾沦溛瀤乍浥乍堆豃如地裂豁若天开触曲厓以萦绕骇崩浪而相礧鼔㕉窟以漰渤乃湓涌而驾隈鱼则江豚海狶叔鲔王鳣䱻鰊鲉鲮鳐鯩鲢或鹿觡象鼻或虎状龙颜鳞甲鏙错焕烂锦斑扬鳍掉尾喷浪飞唌排流唿哈随波游延或爆采以晃渊或吓鳃乎巖间介鲸乗涛以出入鯼鮆顺时而往还尔其水物怪错则有潜鹄鱼牛虎蛟钩蛇蜦鲎蝞鲼王珧海月土肉石华三蝬江鹦螺蜁蜗璅蛣腹蟹水母目虾紫蚢如渠洪蚶専车琼蚌晞曜以莹珠石应节而扬葩蜛蠩森衰以垂翘𤣥蛎磈磥而碨䃁或泛潋于潮波或混沦乎泥沙若乃龙鲤一角奇鸧九头有鼈三足有龟六眸赪蟞胏跃而吐玑文魮磬鸣以孕璆䖺䗤拂翼而掣耀神蜧蝹蜦以沈游马腾波以嘘蹀水兕雷咆乎阳侯渊客筑室于巖底鲛人构馆于悬流雹布余粮星离沙镜青纶竞纠缛组争映紫菜荧晔以丛被绿苔鬖髿乎研上石帆蒙笼以葢屿蓱实时出而漂泳其下则金矿丹砾云精爥银珕珋璇瑰水碧潜琘鸣石列于阳渚浮磬肆乎隂濵或颎彩轻涟或焆曜崖邻林无不溽岸无不津其羽族也则有晨鹄天鸡鴢鷔鸥阳鸟爰翔于以𤣥月千类万声自相喧聒濯翮疏风鼓翅挥弄洒珠拊拂瀑沫集若霞布散如云豁产毻积羽往来勃碣橉杞稹薄于浔涘栛槤森岭而罗峰桃枝篔筜实繁有丛葭蒲云蔓䙬以兰红扬皜眊擢紫茸䕃潭隩被长江繁蔚芳蓠隠蔼水松涯灌芉萰潜荟葱茏鲮鯥䟸跼于垠隒獱獭睒瞲乎厱空迅蜼临虚以骋巧孤玃登危而雍容䕫㸸翘踛于夕阳鸳雏弄翮乎山东因岐成渚触涧开渠潄壑生浦区别作湖磴之以瀿瀷渫之以尾闾标之以翠蘙泛之以游菰播匪艺之芒种挺自然之嘉蔬鳞被菱荷攅布水蓏翘茎瀵蘂濯颖散裹随风猗萎与波潭沲流光潜映景炎霞火其旁则有云梦雷池彭蠡青草具区洮滆朱浐丹漅极望数百沆瀁皛溔爰有包山洞庭巴陵地道潜逵傍通幽岫窈窕金精玉英瑱其里瑶珠怪石琗其表骊虬摎其址梢云冠其㟽海童之所巡游琴髙之所灵矫冰夷倚浪以傲睨江妃含嚬而眇抚凌波而凫跃吸翠霞而夭矫若乃宇宙澄寂八风不翔舟子于是搦棹涉人于是㩘榜漂飞云运艅艎舳舻相属万里连樯泝洄㳂流或渔或商赴交益投幽浪竭南极穷东荒尔乃雰祲于清旭觇五两之动静长风颹以增扇广莫䬅而气整徐而不䬐疾而不勐鼓帆迅越䞟涨截泂凌波纵柂电往杳溟䨴如晨霞孤征眇若云翼絶岭儵忽数百千里俄顷飞廉无以睎其踪渠黄不能企其景于是芦人渔子摈落江山衣则羽褐食惟蔬鱻栫淀为涔夹潨罗筌筩洒连锋罾䍣比船或挥轮于悬碕或中濑而横旋忽忘夕而宵归咏採菱以叩舷傲自足于一呕寻风波以穷年尔乃域之以盘巖豁之以洞壑疏之以沲氾鼔之以朝夕川流之所归凑云雾之所蒸液珍怪之所化产傀奇之所窟宅纳隠沦之列真挺异人乎精魄播灵润于千里越岱宗之触石及其谲变儵怳符祥非一动应无方感事而出经纪天地错综人术妙不可尽之于言事不可穷之于笔若乃岷精垂曜于东井阳侯遯形乎大波奇相得道而宅神乃协灵爽于湘娥骇黄龙之负舟识伯禹之仰嗟壮荆飞之擒蛟终成气乎太阿悍要离之图庆在中流而推戈悲灵均之任石叹渔父之櫂歌想周穆之济师驱八骏于鼋鼍感交甫之丧珮慜神使之婴罗焕大块之流形混万尽于一科保不亏而永固禀元气于灵和考川渎而妙观实莫着于江河文选巻十二文选註卷十三钦定四库全书文选巻十三梁萧统编唐李善注物色风赋宋玉楚襄王游于兰台之宫宋玉景差侍有风飒然而至王迺披襟而当之曰快哉此风寡人所与庶人共者邪宋玉对曰此独大王之风耳庶人安得而共之王曰夫风者天地之气溥畅而至不择贵贱高下而加焉今子独以为寡人之风岂有説乎宋玉对曰臣闻于师枳句来巢空穴来风其所託者然则风气殊焉王曰夫风始安生哉宋玉对曰夫风生于地起于青苹之末侵淫谿谷盛怒于土囊之口縁泰山之阿舞于松柏之下飘忽淜滂激飏熛怒耾耾雷声回穴错迕蹷石伐木梢杀林莽至其将衰也被丽披离冲孔动楗眴焕粲烂离散转移故其清凉雄风则飘举升降乗凌高城入于深宫邸华叶而振气徘徊于桂椒之间翺翔于激水之上将击芙蓉之精猎蕙草离秦衡槩新夷被荑杨回穴冲陵萧条衆芳然后倘佯中庭北上玉堂跻于罗帷经于洞房迺得为大王之风也故其风中人状直憯悽惏慄清凉増欷清清泠泠愈病析酲发明耳目宁体便人此所谓大王之雄风也王曰善哉论事夫庶人之风岂可闻乎宋玉对曰夫庻人之风塕然起于穷巷之间堀堁扬尘勃郁烦寃冲孔袭门动沙堁吹死灰骇溷浊扬腐余邪薄入瓮至于室庐故其风中人状直憞溷郁邑殴温致溼中心惨怛生病造热中脣为胗得目为蔑啗齰𠻳获死生不卒此所谓庶人之雌风也秋兴赋潘安仁晋十有四年余春秋三十有二始见二毛以太尉掾兼虎贲中郎将寓直于散骑之省高阁连云阳景罕曜珥蝉冕而袭纨绮之士此焉游处仆野人也偃息不过茅屋茂林之下谈话不过农夫田父之客摄官承乏猥厠朝列夙兴晏寝匪遑底宁譬犹池鱼笼鸟有江湖山薮之思于是染翰操纸慨然而赋于时秋也故以秋兴命篇其辞曰四时忽其代序兮万物纷以回薄览花莳之时育兮察盛衰之所託感冬索而春敷兮嗟夏茂而秋落虽末士之荣悴兮伊人情之美恶善乎宋玉之言曰悲哉秋之为气也瑟兮草木摇落而变衰憀慄兮若在逺行登山临水送将归夫送归懐慕徒之恋兮逺行有羇旅之愤临川感流以叹逝兮登山临逺而悼近彼四慼之疚心兮遭一涂而难忍嗟秋日之可哀兮谅无愁而不尽野有归燕隰有翔隼游氛朝兴藁叶夕陨于是迺屏轻箑释纤絺借莞蒻御袷衣庭树槭以洒落兮劲风戾而吹帷蝉嘒嘒而寒吟兮鴈飘飘而南飞天晃朗以弥高兮日悠阳而浸微何微阳之短晷觉凉夜之方永月朣胧以含光分露凄清以凝冷熠燿粲于阶闼兮蟋蟀鸣乎轩屏聴离鸿之晨吟兮望流火之余景宵耿介而不寐兮独展转于华省悟时嵗之遒尽兮慨俛首而自省斑鬓髟以承弁兮素发飒以垂领仰羣儁之逸轨兮攀云汉以游骋登春台之熙熙兮珥金貂之炯炯苟趣舎之殊涂兮庸讵识其躁静闻至人之休风兮齐天地于一指彼知安而忘危兮故出生而入死行投趾于容迹兮殆不践而获底阙侧足以及泉兮虽猴猨而不履龟祀骨于宗祧兮思反身于緑水且敛衽以归来兮忽投绂以高厉耕东臯之沃壤兮输黍稷之余税泉涌湍于石间兮菊扬芳于崖澨澡秋水之涓涓兮玩游儵之潎潎逍遥乎山川之阿放旷乎人世之间优哉游哉聊以卒嵗雪赋谢恵连嵗将暮时既昬寒风积愁云繁梁王不悦游于兔园迺置㫖酒命賔友召邹生延枚叟相如末至居客之右俄而微霰零密雪下王迺歌北风于卫诗咏南山于周雅授简于司马大夫曰抽子祕思骋子妍辞侔色揣称为寡人赋之相如于是避席而起逡巡而揖曰臣闻雪宫建于东国雪山峙于西域岐昌发咏于来思姬满申歌于黄竹曹风以麻衣比色楚谣以幽兰俪曲盈尺则呈瑞于丰年袤丈则表沴于阴徳雪之时义逺矣哉请言其始若乃𤣥律穷严气升焦溪涸汤谷凝火井灭温泉冰沸潭无涌炎风不兴北户墐扉裸壤垂缯于是河海生云朔漠飞沙连氛累䨠揜日韬霞霰淅沥而先集雪纷糅而遂多其为状也散漫交错氛氲萧索蔼蔼浮浮瀌瀌奕奕聨翩飞洒徘徊委积始縁甍而冒楝终开帘而入隙初便娟于墀庑末萦盈于帷席既因方而为珪亦遇圆而成璧眄隰则万顷同缟瞻山则千巖俱白于是台如重璧逵似连璐庭列瑶阶林挺琼树皓鹤夺鲜白鹇失素纨袖慙冶玉颜掩嫮若迺积素未亏白日朝鲜烂兮若烛龙衔燿照崑山尔其流滴垂冰縁霤承隅粲兮若冯夷剖蚌列明珠至夫缤纷繁骛之貌皓污皦洁之仪迥散萦积之势飞聚凝曜之竒固展转而无穷嗟难得而备知若迺申娱翫之无已夜幽静而多懐风触楹而转响月承幌而通晖酌湘呉之醇酎御狐狢之兼衣对庭鵾之双舞瞻云鴈之孤飞折园中之萱草擿阶上之芳薇践霜雪之交积怜枝叶之相违驰遥思于千里愿接手而同归邹阳闻之懑然心服有懐妍唱敬接末曲于是乃作而赋积雪之歌歌曰携佳人兮披重幄援绮衾兮坐芳褥燎薰炉兮炳明烛酌桂酒兮扬清曲又续而为白雪之歌歌曰曲既扬兮酒既陈朱颜兮思自亲愿低帷以昵枕念解珮而褫绅怨年嵗之易暮伤后㑹之无因君宁见阶上之白雪岂鲜耀于阳春歌卒王乃寻绎吟翫抚览扼腕顾谓枚叔起而为乱乱曰白羽虽白质以轻兮白玉虽白空守贞兮未若兹雪因时兴灭𤣥阴凝不昧其洁太阳曜不固其节节岂我名洁岂我贞凭云升降从风飘零值物赋象任地班行素因遇立汚随染成纵心浩然何虑何营月赋谢希逸陈王初丧应刘端忧多暇緑苔生阁芳尘凝榭悄焉疚懐不怡中夜迺清兰路肃桂苑腾吹寒山弭葢秋坂临濬壑而怨遥登崇岫而伤逺于时斜汉左界北陆南躔白露暧空素月流天沈吟齐章殷勤陈篇抽毫进牍以命仲宣仲宣跪而称曰臣东鄙幽介长自丘樊昧道懵学孤奉明恩臣闻沈潜既义高明既经日以阳徳月以阴灵擅扶光于东沼嗣若英于西冥引𤣥兔于帝台集素娥于后庭朒朓警阙朏魄示沖顺辰通爥从星泽风増华台室扬采轩宫委照而吴业昌沦精而汉道融若夫气霁地表云敛天末洞庭始波木叶微脱菊散芳于山椒鴈流哀而江濑升清质之悠悠降澄辉之蔼蔼列宿掩缛长河韬映柔祗雪凝圆灵水镜连观霜缟周除冰净君王迺厌晨懽乐宵宴收妙舞弛清县去烛房即月殿芳酒登鸣琴荐若迺凉夜自凄风篁成韵亲懿莫从羇孤递进聆臯禽之夕闻聴朔管之秋引于是丝桐练响音容选和徘徊房露惆怅阳阿声林虚籁沦池灭波情纡轸其何託愬皓月而长歌歌曰美人迈兮音尘阙隔千里兮共明月临风叹兮将焉歇川路长兮不可越歌响未终余景就毕满堂变容回遑如失又称歌曰月既没兮露欲晞嵗方晏兮无与归佳期可以还微霜霑人衣陈王曰善迺命执事献夀羞璧敬佩玉音复之无斁鸟兽鵩鸟赋贾谊谊为长沙王傅三年有鵩鸟飞入谊舎止于坐隅鵩似鸮不祥鸟也谊既以谪居长沙长沙卑溼谊自伤悼以为夀不得长迺为赋以自广其辞曰单阏之嵗兮四月孟夏庚子日斜兮鵩集予舎止于坐隅兮貌甚闲暇异物来萃兮私怪其故发书占之兮谶言其度曰野鸟入室兮主人将去请问于鵩兮予去何之吉乎告我凶言其灾淹速之度兮语予其期鵩迺叹息举首奋翼口不能言请对以臆万物变化兮固无休息斡流而迁兮或推而还形气转续兮变化而蟺沕穆无穷兮胡可胜言祸兮福所倚福兮祸所伏忧喜聚门兮吉凶同域彼吴强大兮夫差以败越栖㑹稽兮句践霸世斯游遂成兮卒被五刑傅説胥靡兮迺相武丁夫祸之与福兮何异纠纆命不可説兮孰知其极水激则旱兮矢激则逺万物回薄兮振盪相转云蒸雨降兮纠错相纷大钧播物兮坱圠无垠天不可预虑兮道不可预谋迟速有命兮焉识其时且夫天地为鑪兮造化为工阴阳为炭兮万物为铜合散消息兮安有常则千变万化兮未始有极忽然为人兮何足控抟化为异物兮又何足患小智自私兮贱彼贵我达人大观兮物无不可贪夫徇财兮烈士徇名夸者死权兮品庶每生憷迫之徒兮或趋东西大人不曲兮意变齐同愚士系俗兮窘若囚拘至人遗物兮独与道俱衆人惑惑兮好恶积亿眞人恬漠兮独与道息释智遗形兮超然自丧寥廓忽荒兮与道翺翔乗流则逝兮得坻则止纵躯委命兮不私与己其生兮若浮其死兮若休澹乎若深渊之静泛乎若不系之舟不以生故自宝兮养空而浮徳人无累兮知命不忧细故蔕芥兮何足以疑鹦鹉赋祢正平时黄祖太子射賔客大㑹有献鹦鹉者举酒于衡前曰祢处士今日无用娱賔窃以此鸟自逺而至明恵聪善羽族之可贵愿先生为之赋使四坐咸共荣观不亦可乎衡因为赋笔不停缀文不加㸃其辞曰惟西域之灵鸟兮挺自然之竒姿体金精之妙质兮含火徳之明辉性辩恵而能言兮才聪明以识机故其嬉游高峻栖跱幽深飞不妄集翔必择林绀趾丹觜緑衣翠衿采采丽容咬咬好音虽同族于羽毛固殊智而异心配鸾皇而等美焉比徳于衆禽于是羡芳声之逺畅伟灵表之可嘉命虞人于陇坻诏伯益于流沙跨崑崙而播弋冠云霓而张罗虽纲维之备设终一目之所加且其容止闲暇守植安停迫之不惧抚之不惊宁顺从以逺害不违忤以丧生故献全者受赏而伤肌者被刑尔迺归穷委命离羣丧侣闭以雕笼翦其翅羽流飘万黒﨑岖重阻踰岷越障载罹寒暑女辞家而适人臣出身而事主彼贤哲之逢患犹栖迟以羁旅矧禽鸟之微物能驯扰以安处眷西路而长懐望故乡而延伫忖陋体之腥臊亦何劳于鼎俎嗟禄命之衰薄奚遭时之险巇岂言语以阶乱将不密以致危痛母子之永隔哀伉俪之生离匪余年之足惜慜衆雏之无知背蛮夷之下国侍君子之光仪惧名实之不副耻才能之无竒羡西都之沃壤识苦乐之异宜懐代越之悠思故每言而称斯若迺少昊司辰蓐收整辔严霜初降凉风萧瑟长吟逺慕哀鸣感类音声悽以激扬容貌惨以顦顇闻之者悲伤见之者陨泪放臣为之屡叹弃妻为之歔欷感平生之游处若壎箎之相须何今日之两絶若胡越之异区顺栊槛以俯仰闚户牖以踟蹰想崑山之高岳思邓林之扶疏顾六翮之残毁虽奋迅其焉如心懐归而弗果徒怨毒于一隅苟竭心于所事敢背恵而忘初託轻鄙之微命委陋贱之薄躯期守死以报徳甘尽辞以效愚恃隆恩于既往庶弥久而不渝鹪鹩赋张茂先鹪鹩小鸟也生于蒿莱之间长于藩篱之下翔集寻常之内而生生之理足矣色浅体陋不为人用形微处卑物莫之害繁滋族类乗居匹游翩翩然有以自乐也彼鹫鹗鵾鸿孔雀翡翠或凌赤霄之际或託絶垠之外翰举足以沖天觜距足以自卫然皆负矰缨缴羽毛入贡何者有用于人也夫言有浅而可以託深类有微而可以喻大故赋之云尔何造化之多端兮播羣形于万类惟鹪鹩之微禽兮亦摄生而受气育翩翾之陋体无𤣥黄以自贵毛弗施于器用肉弗登于俎味鹰鹯过犹俄翼尚何惧于罿罻翳荟蒙笼是焉游集飞不飘飏翔不翕习其居易容其求易给巢林不过一枝每食不过数粒栖无所滞游无所盘匪陋荆棘匪荣茝兰动翼而逸投足而安委命顺理与物无患伊兹禽之无知何处身之似智不懐宝以贾害不饰表以招累静守约而不矜动因循以简易任自然以为资无诱慕于世伪鵰鹖介其觜距鹄鹭轶于云际鵾鸡窜于幽险孔翠生乎遐裔彼晨凫与归鴈又矫翼而増逝咸美羽而丰肌故无罪而皆毙徒衔芦以避缴终为戮于此世苍鹰鸷而受緤鹦鹉恵而入笼屈勐志以服养块幽絷于九重变音声以顺㫖思摧翮而为庸恋钟岱之林野慕陇坻之高松虽蒙幸于今日未若畴昔之从容海鸟鶢鶋避风而至条枝巨雀踰岭自致提挈万里飘飖逼畏夫惟体大妨物而形瓌足玮也阴阳陶蒸万品一区巨细舛错种繁类殊鹪螟巢于蚊睫大鹏弥于天隅将以上方不足而下比有余普天壤以遐观吾又安知大小之所如文选巻十三文选註卷十四钦定四库全书文选巻十四梁萧统编唐李善註赭白马赋颜延年骥不称力马以龙名岂不以国尚威容军趫迅而已实有腾光吐图畴徳瑞圣之符焉是以语崇其灵世荣其至我髙祖之造宋也五方率职四隩入贡祕宝盈于玉府文驷列乎华廏乃有乘舆赭白特禀逸异之姿妙简帝心用钖圣皁服御顺志驰骤合度齿歴虽衰而艺美不忒袭养兼年恩隠周渥岁老气殚毙于内栈少尽其力有恻上仁乃诏陪侍奉述中㫖末臣庸蔽敢同献赋其辞曰维宋二十有二载盛烈光乎重叶武义粤其肃陈文教迄已优洽泰阶之平可升兴王之轨可接访国美于旧史考方载于往牒昔帝轩陟位飞黄服皁后唐膺箓赤文候日汉道亨而天骥呈才魏徳楙而泽马効质伊逸伦之妙足自前代而间出竝荣光于瑞典登郊歌乎司律所以崇卫威神扶䕶警跸精曜协从灵物咸秩暨明命之初基罄九区而率顺有肆险以禀朔或踰逺而纳賮闻王㑹之阜昌知函夏之充物总六服以收贤掩七戎而得骏葢乘风之淑类实先景之洪𦙍故能代骖象舆歴配钩陈齿算延长声价隆振信圣祖之蕃钖留皇情而骤进徒观其附筋树骨垂稍植髪双瞳夹镜两权协月异体峯生殊相逸发超摅絶夫尘辙驱骛迅于灭没简伟塞门献状綘阙旦刷幽燕昼秣荆越教敬不易之典训人必书之举惟帝惟祖爰㳺爰豫飞輶轩以戒道环彀骑而清路勒五营使按部声八鸾以节步具服金组兼饰丹雘宝铰星纒镂章霞布进迫遮迾却属辇辂歘耸擢以鸿惊时濩略而龙翥弭雄姿以奉引婉柔心而待御至于露滋月肃霜戾秋登王于兴言阐肄威稜临广望坐百层料武艺品骁腾流藻周施和铃重设睨影髙明将超中折分驰逈场角壮永埓别辈越羣绚练夐絶捷趫夫之敏手促华鼓之繁节经𤣥蹄而雹散厯素支而冰裂膺门沫赭汗沟走血踠迹回唐畜怒未洩干心降而㣲怡都人仰而朋悦妍变之态既毕凌遽之气方属跼镳辔之牵制隘通都之圈束眷西极而骧首望朔云而蹀足将使紫燕骈衡緑虵衞毂纎骊接趾秀骐齐亍觐王母于崑崙要帝台于宣岳跨中州之辙迹穷神行之轨躅然而盘于逰畋作镜前王肆于人上取悔义方天子乃辍驾回虑息徒解装鉴武穆宪文光振民隠修国章戒出豕之败御惕飞鸟之跱衡故祇慎乎所常忽敬备乎所未防舆有重轮之安马无泛驾之佚处以濯龙之奥委以红粟之秩服养知仁从老得卒加弊帷收仆质天情周皇恩毕乱曰惟徳动天神物仪兮于时驵骏充阶街兮禀灵月驷祖云螭兮雄志倜傥精权竒兮既刚且淑服鞿羁兮効足中黄殉驱驰兮愿终恵养䕃本枝兮竟先朝露长委离兮舞鹤赋鲍明逺散幽经以验物伟胎化之仙禽钟浮旷之藻质抱清逈之明心指蓬壶而翻翰望崑阆而扬音帀日域以回鹜穷天步而髙寻践神区其既逺积灵祀而方多精含丹而星曜顶凝紫而烟华引员吭之纎婉顿修趾之洪姱叠霜毛而弄影振玉羽而临霞朝戏于芝田夕饮乎瑶池厌江海而游泽掩云罗而见羁去帝乡之岑寂归人寰之喧卑嵗峥嵘而愁草心惆怅而哀离于是穷隂杀节急景凋年凉沙振野箕风动天严严苦雾皎皎悲泉氷塞长河雪满羣山既而氛昏夜歇景物澄廓星翻汉回晓月将落感寒鸡之早晨怜霜雁之违漠临惊风之萧条对流光之照灼唳清响于丹墀舞飞容于金阁始连轩以鳯跄终宛转而龙跃踯躅徘徊振迅腾摧惊身蓬集矫翅雪飞离纲别赴合绪相依将兴中止若往而归飒沓矜顾迁延迟草逸翮后尘翺翥先路指㑹规翔临歧矩步态有遗妍貌无停趣奔机逗节角睐分形长扬缓鹜竝翼连声轻迹凌乱浮影交横衆变繁姿参差洊密烟交雾凝若无毛质风去雨还不可谈悉既散魂而盪目迷不知其所之忽星离而云罢整神容而自持仰天居之崇絶更惆怅以惊思当是时也燕姬色沮巴童心耻巾拂两停丸劒双止虽邯郸其敢伦岂阳阿之能拟入卫国而乘轩出呉都而倾市守驯养于千龄结长悲于万里志上幽通赋班孟坚系髙顼之𤣥胄兮氏中叶之炳灵飖颽风而蝉蜕兮雄朔野以飏声皇十纪而鸿渐兮有羽仪于上京巨滔天而泯夏兮考遘愍以行谣终保已而贻则兮里上仁之所庐懿前烈之纯淑兮穷与达其必济咨孤䝉之眇眇兮将圮絶而罔阶岂余身之足殉兮违世业之可懐靖潜处以永思兮经日月而弥逺匪党人之敢拾兮庶斯言之不玷魂焭焭与神交兮精诚发于宵寐梦登山而逈眺兮觌幽人之髣髴揽葛藟而授余兮眷峻谷曰忽坠昒昕寤而仰思兮心蒙蒙犹未察黄神邈而靡质兮仪遗䜟以臆对曰乗髙而遌神兮道遐通而不迷葛緜緜于樛木兮咏南风以为绥葢惴惴之临深兮乃二雅之所祇既讯尔以吉象兮又申之以烱戒盍孟晋以迨羣兮辰儵忽其不再承灵训其虚徐兮竚盘桓而且俟惟天地之无穷兮鲜生民之晦在纷屯邅与蹇连兮何艰多而知寡上圣迕而后拔兮岂羣黎之所御昔衞叔之御昆兮昆为冦而丧予管弯弧欲毙讐兮讐作后而成已变化故而相诡兮孰云预其终始雍造怨而先赏兮丁繇恵而被戮粟取弔于逌吉兮王膺庆于所蹙叛回宂其若兹兮北叟颇识其倚伏单治里而外凋兮张修襮而内逼聿中龢为庶㡬兮颜与冉又不得溺招路以从已兮谓孔氏犹未可安慆慆而不萉兮卒陨身乎世祸游圣门而靡救兮虽覆醢其何补固行行其必凶兮免盗乱为赖道形气发于根柢兮柯叶彚而零茂恐魍魉之责景兮羌未得其云已黎淳耀于髙辛兮芊强大于南汜嬴取威于伯夷兮姜本支乎三趾既仁得其信然兮仰天路而同轨东邻虐而殱仁兮王合位乎三五戎女烈而丧孝兮伯徂归于龙虎发还师以成命兮重醉行而自耦震鳞漦于夏庭兮匝三正而灭妃巽羽化于宣宫兮弥五辟而成灾道修长而世短兮夐冥黙而不周胥仍物而鬼诹兮乃穷宙而达幽妫巢姜于孺筮兮旦算祀于契龟宣曹兴败于卜梦兮鲁卫名谥于铭谣妣聆哌而劾石兮许相理而鞠条道混成而自然兮术同原而分流神先心以定命兮命随行以消息斡流迁其不济兮故遭罹而嬴缩三栾同于一体兮虽移易而不忒洞参差其纷错兮斯衆兆之所惑周贾盪而贡愤兮齐死生与祸福抗爽言以矫情兮信畏牺而忌鹏所贵圣人至论兮顺天性而断谊物有欲而不居兮亦有恶而不避守孔约而不贰兮乃輶徳而无累三仁殊于一致兮夷惠舛而齐声木偃息以蕃魏兮申重茧以存荆纪焚躬以卫上兮皓颐志而弗倾俟草木之区别兮苟能实其必荣要没世而不朽兮乃先民之所程观天网之纮覆兮实棐谌而相训谟先圣之大猷兮亦邻徳而助信虞韶美而仪鳯兮孔忘味于千载素文信而底麟兮汉宾祚于异代精通灵而感物兮神动气而入㣲养流睇而猿号兮李虎发而石开非精诚其焉通兮苟无实其孰信操末伎犹必然兮矧眈躬于道真登孔昊而上下兮纬羣龙之所经朝贞观而夕化兮犹谊已而遗形若𦙍彭而偕老兮诉来哲而通情乱曰天造草昧立性命兮复心𢎞道惟圣贤兮浑元运物流不处兮保身遗名民之表兮舍生取谊亦道用兮忧伤夭物忝莫痛兮皓尔太素曷渝色兮尚越其几沦神域兮文选巻十四文选註卷十五钦定四库全书文选巻十五梁萧统编唐李善註志下思𤣥赋张平子旧注仰先哲之𤣥训兮虽弥高而弗违匪仁里其焉宅兮匪义迹其焉追潜服膺以永靖兮緜日月而不衰伊中情之信修兮慕古人之贞节竦余身而顺止兮遵绳墨而不跌志抟抟以应悬兮诚心固其如结旌性行以制佩兮佩夜光与琼枝纗幽兰之秋华兮又缀之以江蓠美襞积以酷烈兮允尘邈而难亏既姱丽而鲜双兮非是时之攸珍奋余荣而莫见兮播余香而莫闻幽独守此仄陋兮敢怠遑而舍勤幸二八之遌虞兮嘉傅説之生殷尚前良之遗风兮恫后辰而无及何孤行之焭焭兮孑不羣而介立感鸾鹥之特栖兮悲淑人之希合彼无合而何伤兮患衆伪之冒真旦获讟于羣弟兮启金縢而后信览蒸民之多僻兮畏立辟以危身增烦毒以迷惑兮嗟孰可为言已私湛忧而深怀兮思缤纷而不理愿竭力以守谊兮虽贫穷而不改执彫虎而试象兮阽焦原而跟趾庶斯奉以周旋兮恶既死而后已俗迁渝而事化兮泯规矩之员方寳萧艾于重笥兮谓蕙茝之不香斥西施而弗御兮絷騕褭以服箱行颇僻而获志兮循法度而离殃惟天地之无穷兮何遭遇之无常不抑操而苟容兮譬临河而无航欲巧笑以干媚兮非余心之所尝袭温菾之黻衣兮被礼义之绣裳辫贞亮以为鞶兮杂伎艺以为珩昭綵藻与琱琭兮璜声逺而弥长淹栖迟以恣欲兮耀灵忽其西藏恃已知而华予兮鶗鴂鸣而不芳冀一年之三秀兮遒白露之为霜时亹亹而代序兮畴可与乎比伉咨姤嫮之难并兮想依韩以流亾恐渐冉而无成兮留则蔽而不彰心犹豫而狐疑兮即歧趾而胪情文君为我端蓍兮利肥遯以保名厯衆山以周流兮翼迅风以扬声二女感于崇岳兮或冰折而不营天葢高而为泽兮谁云路之不平勔自强而不息兮蹈玉堦之峣峥惧筮氏之长短兮钻东龟以观祯遇九臯之介鸟兮怨素意之不逞游尘外而瞥天兮据㝠翳而哀鸣鵰鹗竞于贪婪兮我修絜以逸荣子有故于𤣥鸟兮归母氏而后宁占既吉而无悔兮简元辰而俶装旦余沐于清源兮晞余髪于朝阳潄飞泉之沥液兮咀石菌之流英翾鸟举而鱼跃兮将往走乎八荒过少皥之穷野兮问三丘干句芒何道贞之淳粹兮去秽累而飘轻登蓬莱而容与兮鳌虽抃而不倾留瀛洲而采芝兮聊且以乎长生慿归云而遐逝兮夕余宿乎扶桑饮青岑之玉醴兮餐沆瀣以为粻发昔梦于木禾兮谷崑崙之高冈朝吾行于旸谷兮从伯禹乎稽山嘉羣神之执玉兮疾防风之食言指长沙之邪径兮存重华乎南邻哀二妃之未从兮顾缤处彼湘濵流目眺夫衡阿兮覩有黎之圮坟痛火正之无怀兮託山坂以孤魂愁欝欝以慕逺兮越卬州而游遨跻日中于昆吾兮憇炎火之所陶扬芒熛而绛天兮水泫沄而涌涛温风翕其增热兮惄郁悒其难聊顝覊旅而无友兮余安能乎留兹顾金天而叹息兮吾欲往乎西嬉前祝融使举麾兮纚朱鸟以承旗躔建木于广都兮摭若华而踌躇超轩辕于西海兮跨汪氏之龙鱼闻此国之千嵗兮曾焉足以娱余思九土之殊风兮从蓐收而遂徂欻神化而蝉蜕兮朋精粹而为徒蹶白门而东驰兮云台行乎中野乱弱水之潺湲兮逗华隂之湍渚号冯夷俾清津兮櫂龙舟以济予㑹帝轩之未归兮怅徜徉而延伫怬河林之蓁蓁兮伟闗睢之戒女黄灵詹而访命兮樛天道其焉如曰信近而逺疑兮六籍阙而不书神逵昧其难覆兮畴克谋而从诸牛哀病而成虎兮虽逢昆其必噬鼈令殪而尸亡兮取蜀禅而引世死生错其不齐兮虽司命其不㫼窦号行于代路兮后膺祚而繁庑王肆侈于汉庭兮卒衔恤而絶绪尉厖眉而郎潜兮逮三叶而遘武董弱冠而司衮兮设王隧而弗处夫吉凶之相仍兮恒反仄而靡所穆届天以悦牛兮竖乱叔而幽主文断祛而忌伯兮阉谒贼而宁后通人闇于好恶兮岂昬惑而能剖嬴擿䜟而戒胡兮备诸外而发内或辇贿而违车兮孕行产而为对慎灶显以言天兮占水火而妄讯梁叟患夫黎丘兮丁厥子而剚刃亲所睼而弗识兮矧幽冥之可信毋緜挛以倖已兮思百忧以自疹彼天监之孔明兮用棐忱而祐仁汤蠲体以祷祈兮蒙厖禠以拯民景三虑以营国兮荧惑次于他辰魏颗亮以从治兮鬼亢回以毙秦咎繇迈而种徳兮树徳懋于英六桑未寄夫根生兮卉既凋而已育有无言而不酬兮又何往而不复盍逺迹以飞声兮孰谓时之可蓄仰矫首以遥望兮魂敞惘而无俦逼区中之隘陋兮将北度而宣游行积冰之硙硙兮清泉沍而不流寒风凄其永至兮拂穹岫之骚骚𤣥武缩于殻中兮腾蛇蜿而自纠鱼矜鳞而并凌兮鸟登木而失条坐大隂之屏室兮慨含唏而增愁怨高阳之相寓兮㑋颛顼而宅幽庸织路于四裔兮斯与彼其何瘳望寒门之絶垠兮纵余緤乎不周迅猋潚其媵我兮骛翩飘而不禁越谽之洞穴兮漂通川之碄碄经重瘖乎寂寞兮慜坟羊之深潜追荒忽于地底兮轶无形而上浮出石密之闇野兮不识蹊之所由速烛龙令执炬兮过钟山而中休瞰瑶谿之赤岸兮弔祖江之见刘聘王母于银台兮羞玉芝以疗饥戴胜慭其既欢兮又诮余之行迟载大华之玉女兮召洛浦之宓妃咸姣丽以蛊媚兮增嫮眼而蛾眉舒訬婧之纎腰兮扬杂错之袿徽离朱脣而微笑兮颜的砾以遗光献环琨与琛缡兮申厥好以𤣥黄虽色艳而赂美兮志浩荡而不嘉双材悲于不纳兮并咏诗而清歌歌曰天地烟煴百芔舍葩鸣鹤交颈雎鸠相和处子怀春精魂回移如何淑明忘我实多将答赋而不暇兮爰整驾而亟行曕崑崙之巍巍兮临萦河之洋洋伏灵龟以负坻兮亘螭龙之飞梁登阆风之层城兮搆不死而为牀屑瑶蘂以为糇兮㪺白水以为浆抨巫咸以占梦兮乃贞吉之元符滋令徳于正中兮含嘉秀以为敷既垂颖而顾本兮亦要思乎故居安和静而随时兮姑纯懿之所庐戒庶僚以夙㑹兮佥供职而来迓丰隆軯其震霆兮列缺晔其照夜云师以交集兮冻雨沛其洒涂轙琱舆而树葩兮扰应龙以服辂百神森其备从兮屯骑罗而星布振余袂而就车兮修劒揭以低昻冠嵒嵒其映葢兮珮綝纚以煇煌仆夫俨其正䇿兮八乗腾而超骧氛旄容以天旋兮蜺旌飘以飞飏抚軨轵而还睨兮心勺其若汤羡上都之赫戏兮何迷故而不忘左青琱以犍芝兮右素威以司钲前长离使拂羽兮后委衡乎𤣥冥属箕伯以函风兮惩淟涊而为清拽云旗之离离兮鸣玉鸾之譻譻涉青霄而升遐兮浮蠛蠓而上征纷翼翼以徐戾兮焱回回其扬灵呌帝阍使辟扉兮觌天皇于琼宫聆广乐之九奏兮展洩洩以肜肜考治乱于律均兮意建始而思终惟般逸之无斁兮惧乐往而哀来素女抚絃而余音兮太容吟曰念哉既防溢而靖志兮迨我暇以翺翔出紫宫之肃肃兮集太微之阆阆命王良掌䇿驷兮踰高阁之将将建罔车之幕幕兮猎青林之芒芒弯威弧之拔剌兮射嶓冡之封狼观壁垒于北落兮伐河鼔之磅硠乗天潢之汎汎兮浮云汉之汤汤倚招摇摄提以低徊剹流兮察二纪五纬之绸缪遹皇偃蹇天矫娩以连巻兮杂杳丛顇飒以方骧戫汨泪沛以罔象兮烂漫丽靡藐以迭逿凌惊雷之砊兮弄狂电之滛裔踰厖鸿于宕冥兮贯倒景而高厉廓盪盪其无涯兮乃今窥乎天外据开阳而頫眡兮临旧乡之暗蔼悲离居之劳心兮情悁悁而思归魂眷眷而屡顾兮马倚辀而徘徊虽游娱以媮乐兮岂愁慕之可怀出阊阖兮降天途乗猋忽兮驰虚无云菲菲兮绕余轮风眇眇兮震余旟缤连翩兮纷暗暧儵眩眩兮反常闾收畴昔之逸豫兮巻滛放之遐心修初服之娑娑兮长余佩之参参文章奂以灿烂兮美纷纭以从风御六艺之珍驾兮游道徳之平林结典籍而为罟兮敺儒墨以为禽玩隂阳之变化兮咏雅颂之徽音嘉曾氏之归耕兮慕厯坂之嵚崟恭夙夜而不贰兮固终始之所服夕惕若厉以省諐兮惧余身之未敕苟中情之端直兮莫吾知而不恧黙无为以凝志兮与仁义乎逍遥不出戸而知天下兮何必厯逺以劬劳系曰天长地乆嵗不留俟河之清祗怀忧愿得逺渡以自娱上下无常穷六区超踰腾跃絶世俗飘遥神举逞所欲天不可阶仙夫稀柏舟悄悄吝不飞松乔高跱孰能离结精逺游使心携廻志朅来从𤣥谋获我所求夫何思归田赋张平子游都邑以永久无明略以佐时徒临川以羡鱼俟河清乎未期感蔡子之慷慨从唐生以决疑谅天道之微昧追渔父以同嬉超埃尘以遐逝与世事乎长辞于是仲春令月时和气清原隰欝茂百草滋荣王睢鼔翼鸧鹒哀鸣交颈颉颃闗闗嘤嘤于焉赵遥聊以娱情尔乃龙吟方泽虎啸山丘仰飞纎缴俯钓长流触矢而毙贪饵吞钩落云间之逸禽悬渊沈之魦鰡于时曜灵俄景系以望舒极盘游之至乐虽日夕而忘劬感老氏之遗诚将廻驾乎蓬庐弹五絃之妙指咏周孔之图书挥翰墨以奋藻陈三皇之轨模苟纵心于物外安知荣辱之所如文选巻十五文选註卷十六钦定四库全书文选巻十六梁萧统编唐李善註闲居赋潘安仁岳尝读汲黯传至司马安四至九卿而良史书之以巧宦之目未尝不慨然废书而叹曰嗟乎巧诚有之拙亦宜然顾常以为士之生也非至圣无轨微妙𤣥通者则必立功立事効当年之用是以资忠履信以进德修辞立诚以居业仆少窃乡曲之誉忝司空太尉之命所奉之主即太宰鲁武公其人也举秀才为郎逮事世祖武皇帝为河阳懐令尚书郎廷尉平今天子谅闇之际领太傅主簿府主诛除名为民俄而复官除长安令迁博士未召拜亲疾辄去官免自弱冠涉乎知命之年八徙官而一进阶再免一除名一不拜职迁者三而已矣虽通塞有遇抑亦拙者之效也昔通人和长舆之论余也固谓拙于用多称多则吾岂敢言拙信而有徴方今俊乂在官百工惟时拙者可以絶意乎宠荣之事矣太夫人在堂有羸老之疾尚何能违膝下色养而屑屑从斗筲之役乎于是览止足之分庶浮云之志筑室种树逍遥自得池沼足以渔钓舂税足以代耕灌园粥蔬以供朝夕之膳牧羊酤酪以俟伏腊之费孝乎惟孝友于兄弟此亦拙者之为政也乃作闲居赋以歌事遂情焉其辞曰傲坟素之场圃步先哲之髙衢虽吾颜之云厚犹内媿于寗蘧有道吾不仕无道吾不愚何巧智之不足而拙艰之有余也于是退而闲居于洛之涘身齐逸民名缀下士陪京泝伊面郊后市浮梁黝以径度灵台杰其髙峙闚天文之祕奥究人事之终始其西则有元戎禁营𤣥幙緑徽谿子巨黍异絭同机礮石雷骇激矢䖟飞以先启行耀我皇威其东则有明堂辟廱清穆敞闲环林萦映圆海回渊聿追孝以严父宗文考以配天祗圣敬以明顺养更老以崇年若乃背冬涉春阴谢阳施天子有事于柴燎以郊祖而展义张钧天之广乐备千乘之万骑服振振以齐𤣥管啾啾而并吹煌煌乎隠隠乎兹礼容之壮观而王制之巨丽也两学齐列双宇如一右延国胄左纳良逸祁祁生徒济济儒术或升之堂或入之室教无常师道在则是故髦士投绂名王懐玺训若风行应如草靡此里仁所以为美孟母所以三徙也爰定我居筑室穿池长杨映沼芳枳树篱游鳞瀺灂菡蓞敷披竹木蓊蔼灵果参差张公大谷之梨梁侯乌椑之柹周文弱枝之枣房陵朱仲之李靡不毕殖三桃表樱胡之别二柰曜丹白之色石榴蒲陶之珍磊落蔓衍乎其侧梅杏郁棣之属繁荣丽藻之饰华实照烂言所不能极也莱则葱韭蒜芋青笋紫姜堇荠甘㫖蓼荽芬芳蘘荷依阴时藿向阳緑葵含露白薤负霜于是凛秋暑退熙春寒徃㣲雨新晴六合清朗太夫人乃御版舆升轻轩逺览王畿近周家园体以行和药以劳宣常膳载加旧痾有痊席长筵列孙子栁垂阴车结轨陆摘紫房水挂赪鲤或宴于林或禊于汜昆弟斑白儿童稚齿称万夀以献觞咸一惧而一喜夀觞举慈颜和浮杯乐饮丝竹骈罗顿足起舞抗音髙歌人生安乐孰知其佗退求已而自省信用薄而才劣奉周任之格言敢陈力而就列几陋身之不保尚奚拟于明哲仰衆妙而絶思终优㳺以养拙哀伤长门赋司马长卿孝武皇帝陈皇后时得幸颇妒别在长门宫愁闷悲思闻蜀郡成都司马相如天下工为文奉黄金百斤为相如文君取酒因于觧悲愁之辞而相如为文以悟主上陈皇后复得亲幸其辞曰夫何一佳人兮步逍遥以自虞魂踰佚而不返兮形枯藁而独居言我朝徃而莫来兮饮食乐而忘人心熑移而不省故兮交得意而相亲伊予志之慢愚兮懐真悫之懽心愿赐问而自进兮得尚君之玉音奉虚言而望诚兮期城南之离宫修薄具而自设兮君曽不肯乎幸临廓独潜而专精兮天飘飘而疾风登兰台而遥望兮神怳怳而外滛浮云郁而四塞兮天窈窈而昼阴雷殷殷而响起兮声象君之车音飘风回而赴闺兮举帷幨之襜襜桂树交而相纷兮芳酷烈之誾誾孔雀集而相存兮𤣥猿啸而长吟翡翠胁翼而来萃兮鸾鳯飞而北南心慿噫而不舒兮邪气壮而攻中下兰台而周览兮步从容于深宫正殿块以造天兮郁并起而穹崇间徙倚于东厢兮观夫靡靡而无穷挤玉户以撼金铺兮声噌吰而似钟音刻木兰以为榱兮饰文杏以为梁罗丰茸之游树兮离楼梧而相撑施瑰木之欂栌兮委参差以槺梁时髣髴以物类兮象积石之将将五色炫以相矅兮烂耀耀而成光致错石之瓴甓兮象瑇瑁之文章张罗绮之幔帷兮垂楚组之连纲抚柱楣以从容兮览曲台之央央白鹤噭以哀号兮孤雌跱于枯杨日黄昬而望絶兮怅独託于空堂悬明月以自照兮徂清夜于洞房援雅琴以变调兮奏愁思之不可长按流徴以却转兮声幼妙而复扬贯歴览其中操兮意慷慨而自卬左右悲而垂泪兮涕流离而从横舒息悒而増欷兮蹝履起而彷徨揄长袂以自翳兮数昔日之諐殃无面目之可显兮遂颓思而就牀抟芬若以为枕兮席荃兰而茝香忽寝寐而梦想兮魄若君之在旁惕寐觉而无见兮魂迋迋若有亡衆鸡鸣而愁予兮起视月之精光观衆星之行列兮毕昴出于东方望中庭之蔼蔼兮若季秋之降霜夜曼曼其若嵗兮懐郁郁其不可再更澹偃蹇而待曙兮荒亭亭而复明妾人窃自悲兮究年嵗而不敢忘思旧赋向子期余与嵇康吕安居止接近其人并有不羁之才然嵇志逺而疎吕心旷而放其后各以事见法嵇博综技艺于丝竹特妙临当就命顾视日影索琴而弹之余逝将西迈经其旧庐于时曰薄虞渊寒氷凄然邻人有吹笛者发声寥亮追思曩昔游宴之好感音而叹故作赋云将命适于逺京兮遂旋反而北徂济黄河以汎舟兮经山阳之旧居瞻旷野之萧条兮息余驾乎城隅践二子之遗迹兮歴穷巷之空庐叹黍离之慜周兮悲麦秀于殷墟惟古昔以懐今兮心徘徊以踌躇栋宇存而弗毁兮形神逝其焉如昔李斯之受罪兮叹黄犬而长吟悼嵇生之永辞兮顾日影而弹琴託运遇于领㑹兮寄余命于寸阴聼鸣笛之慷慨兮妙声絶而复寻停驾言其将迈兮遂援翰而写心叹逝赋陆士衡昔每闻长老追计平生同时亲故或凋落已尽或仅有存者余年方四十而懿亲戚属亡多存寡昵交密友亦不半在或所曽共游一涂同宴一室十年之外索然已尽以是思哀哀可知矣乃为赋曰伊天地之运流纷升降而相袭日望空以骏驱节循虚而警立嗟人生之短期孰长年之能执时飘忽其不再老晼晩其将及怼琼蘂之无徴恨朝霞之难挹望汤谷以企予惜此景之屡戢悲夫川閲水以成川水滔滔而日度世閲人而为世人冉冉而行草人何世而弗新世何人之能故野每春其必华草无朝而遗露经终古而常然率品物其如素譬日及之在条恒虽尽而弗悟虽不悟其可悲心惆焉而自伤亮造化之若兹吾安取夫乆长痛灵根之夙陨怨具尔之多丧悼堂构之頽瘁慜城阙之丘荒亲弥懿其已逝交何戚而不忘咨余今之方殆何视天之芒芒伤懐悽其多念戚貎瘁而尠欢幽情发而成绪滞思叩而兴端惨此世之无乐咏在昔而为言居充堂而衍宇行连驾而比轩弥年时其讵几夫何徃而不残或㝠邈而既尽或寥廓而仅半信松茂而柏悦嗟芝焚而蕙叹苟性命之弗殊岂同波而异澜瞻前轨之既覆知此路之良难启四体而深悼惧兹形之将然毒娱情而寡方怨感目之多颜谅多颜之感目神何适而获怡寻平生于响像览前物而懐之步寒林以悽恻翫春翘而有思触万类以生悲叹同节而异时年弥徃而念广涂薄草而意迮亲落落而日稀友靡靡而愈索顾旧要于遗存得十一于千百乐隤心其如忘哀縁情而来宅託末契于后生余将老而为客然后弭节安懐妙思天造精浮神沦忽在世表寤大草之同寐何矜晩以怨早指彼日之方除岂兹情之足搅感秋华于衰木瘁零露于丰草在殷忧而弗违夫何云乎识道将颐天地之大德遗圣人之洪宝觧心累于末迹聊优㳺以娱老懐旧赋潘安仁余十二而获见于父友东武戴侯杨君始见知名遂申之以婚姻而道元公嗣亦隆世亲之爱不幸短命父子凋殒余既有私艰且寻役于外不歴嵩丘之山者九年于兹矣今而经焉慨然懐旧而赋之曰启开阳而朝迈济清洛以径渡晨风凄以激冷夕雪暠以掩路辙含氷以灭轨水渐轫以凝沍涂艰屯其难进日晼晩而将草仰睎归云俯镜泉流前瞻太室傍眺嵩丘东武託焉建茔起畴巖巖双表列列行楸望彼楸矣感于予思既兴慕于戴侯亦悼元而哀嗣坟垒垒而接垄柏森森以欑植何逝没之相寻曽旧草之未异余总角而获见承戴侯之清尘名余以国士眷余以嘉姻自祖考而隆好逮二子而世亲欢携手以偕老庶报德之有邻今九载而一来空馆阒其无人陈荄被于堂除旧圃化而为薪步庭庑以徘徊涕泫流而霑巾宵展转而不寐骤长叹以达晨独郁结其谁语聊缀思于斯文寡妇赋潘安仁乐安任子咸有韬世之量与余少而欢焉虽兄弟之爱无以加也不幸弱冠而终良友既没何痛如之其妻又吾姨也少丧父母适人而所天又陨孤女藐焉始孩斯亦生民之至艰而荼毒之极哀也昔阮瑀既没魏文悼之并命知旧作寡妇之赋余遂拟之以叙其孤寡之心焉其辞曰嗟予生之不造兮哀天难之匪忱少伶俜而偏孤兮痛忉怛以摧心览寒泉之遗叹兮咏蓼莪之余音情长慼以永慕兮思弥逺而逾深伊女子之有行兮爰奉嫔于髙族承庆云之光覆兮荷君子之恵渥顾葛藟之蔓延兮託㣲茎于樛木惧身轻而施重兮若履氷而临谷遵义方之明训兮宪女史之典戒奉蒸尝以效顺兮供洒扫以弥载彼诗人之攸叹兮徒愿言而心痗何遭命之竒薄兮遘天祸之未悔荣华晔其始茂兮良人忽以捐背静阖门以穷居兮块焭独而靡依易锦茵以苫席兮代罗帱以素帷命阿保而就列兮览巾箑以舒悲口呜咽以失声兮涙横迸而霑衣愁烦寃其谁告兮提孤孩于坐侧时暧暧而向昏兮日杳杳而西匿雀羣飞而赴楹兮鸡登栖而敛翼归空馆而自怜兮抚衾裯以叹息思纒緜以瞀乱兮心摧伤以怆恻曜灵晔而遄迈兮四节运而推移天凝露以降霜兮木落叶而陨枝仰神宇之寥寥兮瞻灵衣之披披退幽悲于堂隅兮进独拜于牀垂耳倾想于畴昔兮目仿佛乎平素虽㝠㝠而罔觌兮犹依依以慿附痛存亡之殊制兮将迁神而安厝龙轜俨其星驾兮飞旐翩以启路轮按轨以徐进兮马悲鸣而跼顾潜灵邈其不反兮殷忧结而靡诉晞形影于几筵兮驰精爽于丘墓自仲秋而在疚兮踰履霜以践氷雪霏霏而骤落兮风浏浏而夙兴霤冷冷以夜下兮水溓溓以㣲凝意惚怳以迁越兮神一夕而九升庶浸逺而哀降兮情恻恻而弥甚愿假梦以通灵兮目烱烱而不寝夜漫漫以悠悠兮寒凄凄以凛凛气愤薄而乘胸兮涕交横而流枕亡魂逝而永逺兮时嵗忽其遒尽容貎儡以顿顇兮左右悽其相慜感三良之殉秦兮甘捐生而自引鞠稚子于懐抱兮嗟低徊而不忍独指景而心誓兮虽形存而志陨重曰仰皇穹兮叹息私自怜兮何极省㣲身兮孤弱顾稚子兮未识如涉川兮无梁若凌虚兮失翼上曕兮遗象下临兮泉壤窈㝠兮潜翳心存兮目想奉虚坐兮肃清愬空宇兮旷朗廓孤立兮顾影块独言兮聼响顾影兮伤摧听响兮増哀遥逝兮逾逺缅邈兮长乖四节流兮忽代序嵗云草兮日西颓霜被庭兮风入室夜既分兮星汉迥梦良人兮来游若阊阖兮洞开怛惊悟兮无闻超敞怳兮恸懐恸懐兮奈何言陟兮山阿墓门兮肃肃修垄兮峨峨孤鸟嘤兮悲呜长松萋兮振柯哀郁结兮交集泪横流兮滂沲蹈共姜兮明誓咏柏舟兮清歌终归骨兮山足存慿託兮余华要吾君兮同穴之死矢兮靡佗恨赋江文通试望平原蔓草萦骨拱木敛魂人生到此天道宁论于是仆本恨人心惊不已直念古者伏恨而死至如秦帝按剑诸侯西驰削平天下同文共规华山为城紫渊为池雄图既溢武力未毕方架鼋鼍以为梁巡海右以送日一旦魂断宫车晩出若乃赵王既虏迁于房陵薄草心动昧旦神兴别艳姬与美女丧金舆及玉乘置酒欲饮悲来填膺千秋万嵗为怨难胜至如李君降北名辱身寃拔剑击柱弔影慙魂情徃上郡心留雁门裂帛系书誓还汉恩朝露溘至握手何言若夫明妃去时仰天太息紫台稍逺闗山无极摇风忽起白日西匿陇雁少飞代云寡色望君王兮何期终芜絶兮异域至乃敬通见抵罢归田里闭闗却扫塞门不仕左对孺人顾弄稚子脱略公卿跌宕文史赍志没地长懐无已及夫中散下狱神气激扬浊醪夕引素琴晨张秋曰萧索浮云无光郁青霞之竒意入修夜之不旸或有孤臣危涕孽子坠心迁客海上流戍陇阴此人但闻悲风汨起血下霑衿亦复含酸茹叹销落湮沈若迺骑叠迹车同轨黄尘市地歌吹四起无不烟断火絶闭骨泉里已矣哉春草草兮秋风惊秋风罢兮春草生绮罗毕兮池馆尽琴瑟灭兮丘陇平自古皆有死莫不饮恨而吞声别赋江文通黯然销魂者唯别而已矣况秦吴兮絶国复燕宋兮千里或春苔兮始生乍秋风兮蹔起是以行子肠断百感悽恻风萧萧而异响云漫漫而竒色舟凝滞于水濵车逶迟于山侧棹容与而未前马寒鸣而不息掩金觞而谁御横玉桂而霑轼居人愁卧怳若有亡日下壁而沈彩月上轩而飞光见红兰之受露望青楸之离霜巡层楹而空揜抚锦幕而虚凉知离梦之踯躅意别魂之飞扬故别虽一绪事乃万族至若龙马银鞍朱轩绣轴帐饮东都送客金谷琴羽张兮箫鼔陈燕赵歌兮伤美人珠与玊兮艳草秋罗与绮兮娇上春惊驷马之仰秣耸渊鱼之赤鳞造分手而衔涕感寂漠而伤神乃有剑客慙恩少年报士韩国赵厠吴宫燕市割慈忍爱离邦去里沥泣共诀抆血相视驱征马而不顾见行尘之时起方衔感于一剑非买价于泉里金石震而色变骨肉悲而心死或乃边郡未和负羽从军辽水无极雁山叅云闺中风暖陌上草薫日出天而曜景露下地而腾文镜朱尘之照烂袭青气之烟煴攀桃李兮不忍别送爱子兮霑罗裙至如一赴絶国讵相见期视乔木兮故里决北梁兮永辞左右兮魂动亲賔兮泪滋可班荆兮赠恨唯罇酒兮叙悲值秋雁兮飞日当白露兮下时怨复怨兮逺山曲去复去兮长河湄又若君居淄右妾家河阳同琼珮之晨炤共金炉之夕香君结绶兮千里惜瑶草之徒芳慙幽闺之琴瑟晦髙台之流黄春宫閟此青苔色秋帐含兹明月光夏簟清兮昼不草冬釭凝兮夜何长织锦曲兮泣已尽回文诗兮影独伤傥有华阴上士服食还仙术既妙而犹学道已寂而未传守丹灶而不顾鍊金鼎而方坚驾鹤上汉骖鸾腾天暂逰万里少别千年惟世间兮重别谢主人兮依然下有芍药之诗佳人之謌桑中衞女上宫陈娥春草碧色春水緑波送君南浦伤如之何至乃秋露如珠秋月如珪明月白露光阴徃来与子之别思心徘徊是以别方不定别理千名有别必怨有怨必盈使人意夺神骇心折骨惊虽渊云之墨妙严乐之笔精金闺之诸彦兰台之羣英赋有凌云之称辩有雕龙之声谁能摹暂离之状写永诀之情者乎文选巻十六文选註卷十七钦定四库全书文选巻十七梁萧统编唐李善註论文文赋陆士衡余每观才士之所作窃有以得其用心夫放言遣辞良多变矣姸蚩好恶可得而言每自属文尤见其情恒患意不称物文不逮意盖非知之难能之难也故作文赋以述先士之盛藻因论作文之利害所由他日殆可谓曲尽其妙至于操斧伐柯虽取则不逺若夫随手之变良难以辞逮盖所能言者具于此云伫中区以𤣥览頥情志于典坟遵四时以叹逝瞻万物而思纷悲落叶于劲秋喜柔条于芳春心懔懔以懐霜志眇眇而临云咏世德之骏烈诵先人之清芬游文章之林府嘉丽藻之彬彬慨投篇而援笔聊宣之乎斯文其始也皆收视反聼耽思傍讯精骛八极心游万仞其致也情曈昽而弥鲜物昭晰而互进倾羣言之沥液漱六艺之芳润浮天渊以安流濯下泉而潜浸于是沈辞怫悦若逰鱼衔钩而出重渊之深浮藻聫翩若翰鸟缨缴而坠曽云之峻收百世之阙文採千载之遗韵谢朝华于已披启夕秀于未振观古今之须㬰抚四海于一瞬然后选义按部考辞就班抱景者咸叩懐响者毕弹或因枝以振叶或沿波而讨源或本隠以之显或求易而得难或虎变而兽扰或龙见而鸟澜或妥帖而易施或岨峿而不安罄澄心以凝思眇衆虑而为言笼天地于形内挫万物于笔端始踯躅于燥吻终流离于濡翰理扶质以立榦文垂条以结繁信情貎之不差故每变而在颜思涉乐其必笑方言哀而已叹或操觚以率尔或含毫而邈然伊兹事之可乐固圣贤之所钦课虚无以责有叩寂寞而求音函緜邈于尺素吐滂沛乎寸心言恢之而弥广思按之而逾深播芳蕤之馥馥发青条之森森粲风飞而猋竖郁云起乎翰林体有万殊物无一量纷纭挥霍形难为状辞程才以效伎意司契而为匠在有无而僶俛当浅深而不让虽离方而遯员期穷形而尽相故夫夸目者尚奢惬心者贵当言穷者无隘论达者唯旷诗縁情而绮靡赋体物而浏亮碑披文以相质诔纒緜而悽怆铭博约而温润箴顿挫而清壮颂优㳺以彬蔚论精㣲而朗畅奏平彻以闲雅説炜晔而谲诳虽区分之在兹亦禁邪而制放要辞达而理举故无取乎穴长其为物也多姿其为体也屡迁其㑹意也尚巧其遣言也贵妍暨音声之迭代若五色之相宣虽逝止之无常固﨑锜而难便苟达变而识次犹开流以纳泉如失机而后㑹恒操末以续颠谬𤣥黄之秩叙故淟涊而不鲜或仰逼于先条或俯侵于后章或辞害而理比或言顺而意妨离之则双美合之则两伤考殿最于锱铢定去留于毫芒苟铨衡之所裁固应绳其必当或文繁理富而意不指适极无两致尽不可益立片言而居要乃一篇之警策虽衆辞之有条必待兹而效绩亮功多而累寡故取足而不易或藻思绮合清丽千眠炳若缛绣悽若繁絃必所拟之不殊乃闇合乎曩篇虽杼轴于予懐憷他人之我先苟伤亷而愆义亦虽爱而必捐或苕发颕竖离衆絶致形不可逐响难为系块孤立而特峙非常音之所纬心牢落而无偶意徘徊而不能揥石韫玉而山辉水懐珠而川媚彼榛楛之勿翦亦䝉荣于集翠缀下里于白雪吾亦济夫所伟或託言于短韵对穷迹而孤兴俯寂寞而无友仰寥廓而莫承譬偏絃之独张含清唱而靡应或寄辞于瘁音言徒靡而弗华混妍蚩而成体累良质而为瑕象下管之偏疾故虽应而不和或遗理以存异徒寻虚而逐㣲言寡情而鲜爱辞浮漂而不归犹絃么而徽急故虽和而不悲或奔放以谐合务嘈囋而妖冶徒悦目而偶俗固髙声而曲下寤防露与桑间又虽悲而不雅或清虚以婉约每除烦而去滥阙大羮之遗味同朱絃之清汜虽一唱而三叹固既雅而不艳若夫丰约之裁俯仰之形因宜适变曲有㣲情或言拙而喻巧或理朴而辞轻或袭故而弥新或㳂浊而更清或览之而必察或研之而后精譬犹舞者赴节以投袂歌者应絃而遣声是盖轮扁所不得言故亦非华説之所能精普辞条与文律良余膺之所服练世情之常尤识前修之所淑虽濬发于巧心或受㰞于拙目彼琼敷与玉藻若中原之有菽同橐籥之罔穷与天地乎并育虽纷霭于此世嗟不盈于予掬患挈鉼之屡空病昌言之难属故踸踔于短韵放庸音以足曲恒遗恨以终篇岂懐盈而自足惧䝉尘于叩缶顾取笑乎鸣玉若夫应感之㑹通塞之纪来不可遏去不可止藏若景灭行犹响起方天机之骏利夫何纷而不理思风发于胸臆言泉流于脣齿纷葳蕤以馺沓唯毫素之所拟文徽徽以溢目音泠泠而盈耳及其六情底滞志徃神留兀若枯木豁若涸流揽营魂以探頥顿精爽于自求理翳翳而愈伏思乙乙其若抽是以或竭情而多悔或率意而寡尤虽兹物之在我非余力之所勠故时抚空懐而自愧吾未识夫开塞之所由伊兹文之为用固衆理之所因恢万里而无阂通亿载而为津俯贻则于来叶仰观象乎古人济文武于将坠宣风声于不泯涂无逺而不弥理无㣲而弗纶配霑润于云雨象变化乎鬼神被金石而德广流管絃而日新音乐洞箫赋王子渊原夫箫干之所生兮于江南之丘墟洞条畅而罕节兮标敷纷以扶疎徒观其旁山侧兮则岖嵚岿﨑倚巘迤㠧诚可悲乎其不安也弥望傥莾聨延旷盪又足乐乎其敞闲也託身躯于后土兮歴万载而不迁吸至精之滋熙兮禀苍色之润坚感阴阳之变化兮附性命乎皇天翔风萧萧而迳其末兮回江流川而溉其山扬素波而掸连珠兮声礚礚而㴻渊朝露清泠而陨其侧兮玉液浸润而承其根孤雌寡鹤娱优乎其下兮春禽羣嬉翺翔乎其颠秋蜩不食枹朴而长吟兮𤣥猿悲啸搜索乎其间处幽隠而奥庰兮密漠泊以猭惟详察其素体兮宜清静而弗諠幸得谥为洞箫兮䝉圣主之渥恩可谓恵而不费兮因天性之自然于是般匠施巧䕫妃准法帯以象牙掍其㑹合锼镂离洒绛脣错杂邻菌缭纠罗鳞㨗猎胶致理比挹抐㩎㩶于是乃使夫性昧之宕冥生不覩天地之体埶闇于白黒之貎形愤伊郁而酷愍眸子之丧精寡所舒其思虑兮专发愤乎音声故吻吮值夫宫商兮龢纷离其匹溢形旖旎以顺吹兮瞋㖤㗅以纡郁气旁迕以飞射兮驰散涣以逫律趣从容其勿述兮骛合沓以诡谲或浑沌而潺湲兮猎若枚折或漫衍而骆驿兮沛焉竞溢惏慄密率掩以絶灭㘊霵晔踕跳然复出若乃徐聴其曲度兮㢘察其赋歌啾咇㘉而将吟兮行鍖銋以龢啰风鸿洞而不絶兮优娆娆以婆娑翩緜连以牢落兮漂乍弃而为他要复遮其蹊径兮与讴謡乎相龢故聼其巨音则周流汜滥并包吐含若慈父之畜子也其妙声则清静厌㥷顺叙卑迖若孝子之事父也科条譬类诚应义理澎濞慷慨一何壮士优柔温润又似君子故其武声则若雷霆輘輷佚豫以沸渭其仁声则若颽风纷披容与而施恵或杂沓以聚敛兮或拔榝以奋弃悲怆怳以恻惐兮时恬淡以绥肆被淋洒其靡靡兮时横溃以阳遂哀悁悁之可懐兮良醰醰而有味故贪饕者听之而亷隅兮狠戾者闻之而不怼刚毅彊反仁恩兮啴唌逸豫戒其失钟期牙旷怅然而愕立兮杞梁之妻不能为其气师襄严春不敢窜其巧兮浸淫叔子逺其类嚚顽朱均惕复慧兮桀跖鬻博儡以顿顇吹参差而入道德兮故永御而可贵时奏狡弄则彷徨翺翔或留而不行或行而不留愺恅澜漫亡耦失畴薄索合沓罔象相求故知音者乐而悲之不知音者怪而伟之故闻其悲声则莫不怆然累欷撆涕抆泪其奏欢娱则莫不惮漫衍凯阿那腲腇者已是以蟋蟀蚸蠖蚑行喘息蝼蚁蝘蜒蝇蝇翊翊迁延徙迤鱼瞰鸡睨垂喙䖤转瞪瞢忘食况感阴阳之龢而化风俗之伦哉乱曰状若㨗武超腾踰曵迅漂巧兮又似流波泡溲汎趋巇道兮哮呷呟唤跻踬连絶淈殄沌兮搅搜㶅捎逍遥踊跃若壊頽兮优㳺流离踌躇稽诣亦足耽兮頽唐遂徃长辞逺逝漂不还兮赖䝉圣化从容中道乐不淫兮条畅洞达中节操兮终诗卒曲尚余音兮吟气遗响聨緜漂撇生微风兮连延骆驿变无穷兮舞赋傅武仲楚襄王既逰云梦使宋玉赋髙唐之事将置酒宴饮谓宋玉曰寡人欲觞羣臣何以娱之玉曰臣闻歌以咏言舞以尽意是以论其诗不如听其声听其声不如察其形激楚结风阳阿之舞材人之穷观天下之至妙噫可以进乎王曰其如郑何玉曰小大殊用郑雅异宜弛张之度圣哲所施是以乐记千戚之容雅美蹲蹲之舞礼设三爵之制颂有醉归之歌夫咸池六英所以陈清庙协神人也郑衞之乐所以娱密坐接欢欣也余日怡荡非以风民也其何害哉王曰试为寡人赋之玊曰唯唯夫何皎皎之闲夜兮明月烂以施光朱火晔其延起兮燿华屋而熺洞房黼帐袪而结组兮铺首炳以焜煌陈茵席而设坐兮溢金罍而列玉觞腾觚爵之斟酌兮漫既醉其康乐严颜和而怡怿兮幽情形而外扬文人不能懐其藻兮武毅不能隠其刚简惰跳踃般纷挐兮渊塞沉荡改恒常兮于是郑女出进二八徐侍姣服极丽姁媮致态貎嫽妙以妖蛊兮红颜晔其扬华眉连娟以増绕兮目流睇而横波珠翠的皪而炤燿兮华袿飞髾而杂纎罗顾形影自整装顺㣲风挥若芳动朱脣纡清阳亢音髙歌为乐之方歌曰摅予意以𢎞观兮绎精灵之所束弛𦂳急之絃张兮慢未事之骫曲舒恢炱之广度兮濶细体之苛缛嘉闗雎之不淫兮哀蟋蟀之局促启泰贞之否隔兮超遗物而度俗扬激徴骋清角赞舞操奏均曲形态和神意协从容得志不劫于是蹑节鼓陈舒意自广逰心无垠逺思长想其始兴也若俯若仰若来若徃雍容惆怅不可为象其少进也若若行若竦若倾兀动赴度指顾应声罗衣从风长袖交横骆驿飞散䬃擖合并鶣燕居拉㧺鹄惊绰约闲靡机迅体轻姿絶伦之妙态懐悫素之洁清修仪操以显志兮独驰思乎杳冥在山峨峨在水汤汤与志迁化容不虚生明诗表指嘳息激昂气若浮云志若秋霜观者増叹诸工莫当于是合场逓进按次而俟埒材角妙夸容乃理轶态横出瑰姿谲起眄般鼓则腾清眸吐哇咬则发皓齿摘齐行列经营切儗彷彿神动回翔竦峙击不致策蹈不顿趾翼尔悠徃闇复辍已及至回身还入廹于急节浮腾累跪跗蹋摩跌纡形赴逺漼似摧折纎縠蛾飞纷猋若絶超鸟集纵弛殟殁蜲蛇姌袅云转飘曶体如游龙袖如素蜺黎收而拜曲度究毕迁延㣲笑退复次列观者称丽莫不怡悦于是欢洽宴夜命遣诸客扰攘就驾仆夫正策车骑并狎巃嵸逼廹良骏逸足跄捍凌越龙骧横举扬镳飞沫马材不同各相倾夺或有踰埃赴辙霆骇电灭跖地逺羣闇跳独絶或有宛足郁怒般桓不发后徃先至遂为逐末或有矜容爱仪洋洋习习迟速承意控御缓急车音若雷骛骤相及骆漠而归云散城邑天王燕胥乐而不佚娱神遗老永年之术优哉㳺哉聊以永日文选巻十七文选註卷十八钦定四库全书文选巻十八梁萧统编唐李善註长笛赋马季长融既博览典雅精核数术又性好音律鼓琴吹笛而为督邮无留事独卧郿平阳邬中有雒客舍逆旅吹笛为气出精列相和融去京师踰年蹔闻甚悲而乐之追慕王子渊枚乘刘伯康傅武仲等箫琴笙颂唯笛独无故聊复备数作长笛赋其辞曰惟籦笼之竒生兮于终南之阴崖託九成之孤岑兮临万仞之石磎特箭槀而茎立兮独聆风于极危秋潦潄其下趾兮冬雪揣封乎其枝巓根跱之𣙗刖兮感回飈而将頽夫其面旁则重巘増石简积頵砡兀㟺狋倾倚伏庨窌巧老港洞坑谷嶰壑浍㟋窞巖运裛窏洝冈连岭属林箫蔓荆森槮柞朴于是山水猥至渟涔障溃顄淡滂流碓投瀺穴争湍苹萦汨活澎濞波澜鳞沦窊隆诡戾瀑喷沬犇遯砀突摇演其山动杌其根者嵗五六而至焉是以间介无蹊人迹罕到猨蜼昼吟鼯䑕夜呌寒熊振颔特麚昏髟山鸡晨羣壄雉鼌雊求偶鸣子悲号长啸由衍识道噍噍讙譟经涉其左右哤聒其前后者无昼夜而息焉夫固危殆险巇之所迫也衆哀集悲之所积也故其应清风也纎末奋䈾铮鐄謍嗃若絙瑟促柱号钟髙调于是放臣逐子弃妻离友彭胥伯竒哀姜孝己欑乎下风收精注耳靁叹頽息搯膺擗摽泣血泫流交横而下通旦忘寐不能自御于是乃使鲁般宋翟构云梯抗浮柱蹉纎根跋缕膺陗阤腹陉阻逮乎其上匍匐伐取挑截本末规摹彟矩䕫襄比律子野协吕十二毕具黄钟为主挢揉斤械剸掞度拟鏓硐隤坠程表朱里定名曰笛以观贤士陈于东阶八音俱起食举雍彻劝侑君子然后退理乎黄门之髙廊重丘宋灌名师郭张工人巧士肄业修声于是游间公子暇豫王孙心乐五声之和耳比八音之调乃相与集乎其庭详观夫曲𦙍之繁㑹丛杂何其富也纷葩烂漫诚可喜也波散广衍实可异也牚距劫遌又足怪也啾咋嘈啐似华羽兮绞灼激以转切震郁怫以慿怒兮耾砀骇以奋肆气喷勃以布覆兮乍跱跖以狼戾靁叩鍜之岌峇兮正浏漂以风洌薄凑㑹而凌节兮驰趣期而赴踬尔乃听声类形状似流水又象飞鸿汜滥溥漠浩浩洋洋长矕逺引旋复回皇充屈郁律瞋菌碨柍酆琅磊落骈田磅唐取予时适去就有方洪杀衰序希数必当㣲风纎妙若存若亡荩滞抗絶中息更装奄忽灭没晔然复扬或乃聊虑固䕶专美擅工漂凌丝簧覆冒鼓钟或乃植持縼纒佁儗寛容箫管备举金石并隆无相夺伦以宣八风律吕既和哀声五降曲终阕尽余絃更兴繁手累发密栉叠重踾踧攒仄蜂聚蚁同衆音猥积以送厥终然后少息蹔怠杂弄间奏易听骇耳有所摇演安翔骀荡从容阐缓惆怅怨怼窳圔窴𧹞聿皇求索乍近乍逺临危自放若頽复反蚡緼蟠纡緸寃蜿蟺笢笏抑隠行入诸变绞槩汨湟五音代转挼拏捘臧逓相乘邅反商下徴每各异善故聆曲引者观法于节奏察度于句投以知礼制之不可踰越焉聼簉弄者遥思于古昔虞志于怛惕以知长戚之不能闲居焉故论记其义协比其象徬徨纵肆旷养敞罔老庄之槩也温直优毅孔孟之方也激朗清厉随光之介也牢刺拂戾诸贲之气也节觧句断管商之制也条决缤纷申韩之察也繁缛络绎范蔡之説也𠢐栎铫晳龙之恵也上拟法于韶箾南籥中取度于白雪渌水下采制于延露巴人是以尊卑都鄙贤愚勇惧鱼鼈禽兽闻之者莫不张耳鹿骇熊经鸟伸鸱视狼顾拊譟踊跃各得其齐人盈所欲皆反中和以美风俗屈平适乐国介推还受禄澹台载尸归臯鱼节其哭长万辍逆谋渠弥不复恶蒯瞶能退敌不占成节鄂王公保其位隠处安林薄宦夫乐其业士子世其宅鱏鱼喁于水裔仰驷马而舞𤣥鹤于斯时也緜驹吞声伯牙毁絃瓠巴聑柱磬襄弛悬留眎眙累称屡赞失容坠席搏拊雷抃僬眇睢维涕洟流漫是故可以通灵感物写神喻意致诚效志率作兴事溉盥污濊澡雪垢滓矣昔庖牺作琴神农造瑟女娲制簧暴辛为埙垂之和钟叔之离磬或铄金砻石华睆切错丸梴彫琢刻镂钻笮穷妙极巧旷以日月然后成器其音如彼唯笛因其天姿不变其材伐而吹之其声如此盖亦简易之义贤人之业也若然六器者犹以二皇圣哲黈益况笛生乎大汉而学者不识其可以禆助盛美忽而不赞悲夫有庶士丘仲言其所由出而不知其𢎞妙其辞曰近世双笛从羌起羌人伐竹未及已龙鸣水中不见已截竹吹之声相似剡其上孔通洞之裁已当簻便易持易京君明识音律故本四孔加以一君明所加孔后出是谓商声五音毕琴赋嵇叔夜余少好音声长而翫之以为物有盛衰而此无变滋味有厌而此不勌可以导养神气宣和情志处穷独而不闷者莫近于音声也是故复之而不足则吟咏以肆志吟咏之不足则寄言以广意然八音之气歌舞之象歴世才士并为之赋颂其体制风流莫不相袭称其材干则以危苦为上赋其声音则以悲哀为主美其感化则以垂涕为贵丽则丽矣然未尽其理也推其所由似元不觧音声览其㫖趣亦未达礼乐之情也衆器之中琴德最优故缀叙所懐以为之赋其辞曰惟椅梧之所生兮託峻岳之崇冈披重壤以诞载兮参辰极而髙骧含天地之醇和兮吸日月之休光郁纷纭以独茂兮飞英蕤于昊苍夕纳景于虞渊兮旦晞干于九阳经千载以待价兮寂神跱而永康且其山川形势则盘纡隠深磪嵬岑嵓𤣥岭巉巖岞崿岖吟丹崖崄巘青壁万寻若乃重巘増起偃蹇云覆邈隆崇以极壮崛巍巍而特秀蒸灵液以播云据神渊而吐熘尔乃颠波奔突狂赴争流触巖觝隈郁怒彪休汹涌腾薄奋沬扬涛瀄汩澎湃䖤蟺相纠放肆大川济乎中州安回徐迈寂尔长浮澹乎洋洋萦抱山丘详观其区土之所产毓奥宇之所宝植珍怪琅玕瑶瑾翕赩丛集累积奂衍于其侧若乃春兰被其东沙棠殖其西涓子宅其阳玉醴涌其前𤣥云荫其上翔鸾集其巅清露润其肤恵风流其间竦肃肃以静谧密微微其清闲夫所以经营其左右者固以自然神丽而足思愿爱乐矣于是遯世之士荣期绮季之畴乃相与登飞梁越幽壑援琼枝陟峻崿以逰乎其下周旋永望邈若陵飞邪睨崑崙俯阚海湄指苍梧之迢逓临回江之威夷寤时俗之多累仰箕山之余辉羡斯岳之𢎞厰心慷慨以忘归情舒放而逺览接轩辕之遗音慕老童于騩隅钦泰容之髙吟顾兹梧而兴虑思假物以託心乃斲孙枝准量所任至人摅思制为雅琴乃使离子督墨匠石奋斤䕫襄荐法般倕骋神锼㑹裛厠朗密调均华绘彫琢布藻垂文错以犀象籍以翠緑絃以园客之丝徽以钟山之玉爰有龙鳯之象古人之形伯牙挥手钟期聼声华容灼爚发采扬明何其丽也伶伦比律田连操张进御君子新声憀亮何其伟也及其初调则角羽俱起宫徴相证参发并趣上下累应踸踔磥硌美声将兴固以和昶而足躭矣尔乃理正声奏妙曲扬白雪发清角纷淋浪以流离奂滛衍而优渥粲奕奕而髙逝驰岌岌以相属沛腾遌而竞趣翕韡晔而繁缛状若崇山又象流波浩兮汤汤欝兮峩峩怫㥜烦寃纡余婆娑陵纵播逸霍濩纷葩检容授节应变合度兢名擅业安轨徐步洋洋习习声烈遐布含显媚以送终飘余响乎泰素若乃髙轩飞观广厦闲房冬夜肃清朗月垂光新衣翠粲缨徽流芳于是器冷絃调心闲手敏触如志唯意所拟初涉渌水中奏清徴雅昶唐尧终咏微子寛明𢎞润优逰躇跱拊絃安歌新声代起謌曰凌扶摇兮憇瀛洲要列子兮为好仇餐沆瀣兮带朝霞眇翩翩兮薄天㳺齐万物兮超自得委性命兮任去留激清响以赴㑹何絃歌之绸缪于是曲引向阑衆音将歇改韵易调竒弄乃发杨和颜攘皓腕飞纎指以驰骛纷㒊譶以流漫或徘徊顾慕拥郁抑按盘桓毓养从容柲翫闼尔奋逸风骇云乱牢落凌厉布濩半散丰融披离斐韡奂烂英声发越采采粲粲或间声错糅状若诡赴双美并进骈驰翼驱初若将乖后卒同趣或曲而不屈直而不倨或相凌而不乱或相离而不殊时劫掎以慷慨或怨而踌躇忽飘飖以轻迈乍留连而扶疏或参谭繁促复叠攒仄从横骆驿奔遯相逼拊嗟累赞间不容息瓌艳竒伟殚不可识若乃闲舒都雅洪纎有宜清和条昶案衍陆离穆温柔以怡怿婉顺叙而委蛇或乘险投㑹邀隙趋危嘤若离鵾鸣清池翼若游鸿翔曽崖纷文斐尾慊縿离纚㣲风余音靡靡猗猗或搂擽捋缥缭潎冽轻行浮弹明婳恵疾而不速留而不滞翩绵飘邈微音迅逝逺而听之若鸾鳯和鸣戏云中迫而察之若衆葩敷荣曜春风既丰赡以多姿又善始而令终嗟姣妙以𢎞丽何变态之无穷若夫三春之初丽服以时乃携友生以遨以嬉涉兰圃登重基背长林翳华芝临清流赋新诗嘉鱼龙之逸豫乐百卉之荣滋理重华之遗操慨逺慕而长思若乃华堂曲宴密友近賔兰肴兼御㫖酒清醇进南荆发西秦绍陵阳度巴人变用杂而并起竦衆聼而骇神料殊功而比操岂笙籥之能伦若次其曲引所宜则广陵止息东武太山飞龙鹿鸣鵾鸡游絃更唱迭奏声若自然流楚窈窕惩躁雪烦下逮謡俗蔡氏五曲王昭楚妃千里别鹤犹有一切承间簉乏亦有可观者焉然非夫旷逺者不能与之嬉游非夫渊静者不能与之闲止非夫放达者不能与之无吝非夫至精者不能与之析理也若论其体势详其风声器和故响逸张急故声清间辽故音庳絃长故徽鸣性㓗静以端理含至德之和平诚可以感盪心志而发洩幽情矣是故懐戚者闻之莫不憯懔惨悽愀怆伤心含哀懊咿不能自禁其康乐者闻之则欨愉懽释抃舞踊溢留连澜漫嗢噱终日若和平者聼之则怡养悦悆淑穆𤣥真恬虚乐古弃事遗身是以伯夷以之亷颜回以之仁比干以之忠尾生以之信恵施以之辩给万石以之讷慎其余触类而长所致非一同归殊途或文或质总中和以统物咸日用而不失其感人动物盖亦𢎞矣于时也金石寝声匏竹屏气王豹辍讴狄牙丧味天吴踊跃于重渊王乔披云而下坠舞鸑鷟于庭阶㳺女飘焉而来萃感天地以致和况蚑行之衆类嘉斯器之懿茂咏兹文以自慰永服御而不厌信古今之所贵辞曰愔愔琴德不可测兮体清心逺邈难极兮良质美手遇今世兮纷纶翕响冠衆艺兮识音者希孰能珍兮能尽雅琴唯至人兮笙赋潘安仁河汾之宝有曲沃之悬匏焉邹鲁之珍有汶阳之孤篠焉若乃緜蔓纷敷之丽浸润灵液之滋隅隈夷险之势禽鸟翔集之嬉固衆作者之所详余可得而略之也徒观其制器也则审洪纎面短长生簳裁熟簧设宫分羽经徴列商泄之反谧厌焉乃扬管攒罗而表列音要妙而含清各守一以司应统大魁以为笙基黄钟以举韵望鳯仪以擢形写皇翼以挿羽摹鸾音以厉声如鸟斯企翾翾歧歧明珠在咮若衔若垂修檛内辟余箫外逶骈田猎攦魻参差于是乃有始泰终约前荣后悴激愤于今贱永懐乎故贵衆满堂而饮酒独向隅以掩泪援鸣笙而将吹先嗢哕以理气初雍容以安暇中佛郁以佛终嵬峩以蹇愕又飒沓而繁沸罔浪孟以惆怅若欲绝而复肆懰檄籴以奔邀似将放而中匮愀怆恻淢虺鞾煜熠汎滛汜艳霅晔岌岌或案衍夷靡或竦踊剽急或既徃不反或已出复入徘徊布濩涣衍葺袭舞既蹈而中辍节将抚而弗及乐声发而尽室欢悲音奏而列坐泣纎翮以震幽簧越上筩而通下管应吹噏以徃来随抑扬以虚满勃慷慨以憀亮顾踌躇以舒缓辍张女之哀弹流广陵之名散咏园桃之夭夭歌枣下之纂纂歌曰枣下纂纂朱实离离宛其落矣化为枯枝人生不能行乐死何以虚谥为尔乃引飞龙鸣鵾鸡双鸿翔白鹤飞子乔轻举明君懐归荆王喟其长吟楚妃叹而増悲夫其悽戾辛酸嘤嘤闗闗若离鸿之鸣子也含㗅啴谐雍雍喈喈若羣鶵之从母也郁捋劫悟泓宏融裔哇咬嘲壹何察恵诀厉悄切又何磬折若夫时阳初暖临川送离酒酣徒扰乐阕日移疎客始阑主人微疲弛絃韬籥彻埙屏箎尔乃促中筵携友生觧严颜擢幽情披黄包以授甘倾缥瓷以酌酃光歧俨其偕列双鳯増以和鸣晋野悚而投琴况齐瑟与秦筝新声变曲竒韵横逸萦纒歌鼓网罗钟律烂熠爚以放艳欝蓬勃以气出秋风咏于燕路天光重乎朝日大不踰宫细不过羽唱发章夏导扬韶武协和陈宋混一齐楚迩不逼而逺无㩦声成文而节有叙彼政有失得而化以醇薄乐所以移风于善亦所以易俗于恶故丝竹之器未改而桑濮之流已作惟簧也能研羣声之清惟笙也能总衆清之林衞无所措其邪郑无所容其淫非天下之和乐不易之德音其孰能与于此乎啸赋成公子安逸羣公子体竒好异傲世忘荣絶弃人事晞髙慕古长想逺思将登箕山以抗节浮沧海以游志于是延友生集同好精性命之至机研道德之𤣥奥愍流俗之未悟独超然而先觉狭世路之阨僻仰天衢而髙蹈邈跨俗而遗身乃慷慨而长啸于时曜灵俄景流光蒙汜逍遥携手踟跦步趾发妙声于丹脣激哀音于皓齿响抑扬而潜转气冲郁而熛起协黄宫于清角杂商羽于流徴飘游云于泰清集长风乎万里曲既终而响絶遗余玩而未已良自然之至音非丝竹之所拟是故声不假器用不借物近取诸身役心御气动脣有曲发口成音触类感物因歌随吟大而不洿细而不沈清激切于竽笙优润和于瑟琴𤣥妙足以通神悟灵精㣲足以穷幽测深收激楚之哀荒节北里之奢淫济洪灾于炎旱反亢阳于重阴唱引万变曲用无方和乐怡怿悲伤摧藏时幽散而将絶中矫厉而慨慷徐婉约而优游粉繁骛而激扬情既思而能反心虽哀而不伤总八音之至和固极乐而无荒若乃登髙台以临逺披文轩而骋望喟仰抃而抗音嘈长引而憀亮或舒肆而自反或徘徊而复放或冉弱而柔挠或澎濞而奔壮横郁鸣而滔涸洌飘眇而清昶逸气奋涌缤纷交错列列飈扬啾啾响作奏胡马之长思向寒风乎北朔又似鸿雁之将雏羣鸣号乎沙漠故能因形创声随事造曲应物无穷机发响速怫郁冲流参谭云属若离若合将絶将续飞亷鼔于幽隧勐虎应于中谷南箕动于穹苍清飈振乎乔木散滞积而播扬荡埃蔼之溷浊变阴阳之至和移淫风之秽俗若乃游崇冈陵景山临巖侧望流川坐盘石潄清泉借臯兰之猗靡荫修竹之蝉蜎乃吟咏而发散声骆驿而响连舒蓄思之悱愤奋乆结之纒绵心涤荡而无累志离俗而飘然若夫假象金革拟则陶匏衆声繁奏若笳若箫磞硠震隠訇磕嘈发徴则隆冬熙蒸骋羽则严霜夏凋动商则秋霖春降奏角则谷风鸣条音均不恒曲无定制行而不流止而不滞随口吻而发扬假芳气而逺逝音要妙而流响声激嚁而清厉信自然之极丽羌殊尤而絶世越韶夏与咸池何徒取异乎郑衞于时緜驹结舌而丧精王豹杜口而失色虞公辍声而止歌寗子敛手而叹息钟期弃琴而改听孔父忘味而不食百兽率舞而抃足鳯凰来仪而拊翼乃知长啸之竒妙盖亦音声之至极文选巻十八文选註卷十九钦定四库全书文选巻十九梁萧统编唐李善註情髙唐赋宋玉昔者楚襄王与宋玉游扵云梦之台望高唐之观其上独有云气崪兮直上忽兮改容须臾之间变化无穷王问玉曰此何气也玉对曰所谓朝云者也王曰何谓朝云玉曰昔者先王尝游高唐怠而昼寝梦见一妇人曰妾巫山之女也为髙唐之客闻君游高唐愿荐枕席王因幸之去而辞曰妾在巫山之阳高丘之阻旦为朝云莫为行雨朝朝莫莫阳台之下旦朝视之如言故为立庙号曰朝云王曰朝云始出状若何也玉对曰其始出也㬣兮若松榯其少进也晰兮若姣姫扬袂鄣日而望所恩忽兮改容偈兮若驾驷马建羽旗湫兮如风凄兮如雨风止雨霁云无处所王曰寡人方今可以游乎玉曰可王曰其何如矣玉曰高矣显矣临望逺矣广矣普矣万物祖矣上属于天下见于渊珍怪竒伟不可称论王曰试为寡人赋之玉曰唯唯惟高唐之大体兮殊无物类之可仪比巫山赫其无畴兮道互折而层累登巉巖而下望兮临大阺之稸水遇天雨之新霁兮观百谷之俱集濞汹汹其无声兮溃淡淡而竝入滂洋洋而四施兮蓊湛湛而弗止长风至而波起兮若丽山之孤畆势薄岸而相击兮隘交引而却㑹崪中怒而特髙兮若浮海而望碣石砾磥磥而相摩兮巆震天之巨石溺溺之瀺灂兮沫潼潼而髙厉水澹澹而盘纡兮洪波淫淫之溶㵝奔扬踊而相击兮云兴声之霈霈勐兽惊而跳骇兮姿奔走而驰迈虎豹豺兕失气恐喙鵰鹗鹰鹞飞扬伏窜股战胁息安敢妄挚于是水虫尽暴乘渚之阳鼋鼍鳣鲔交积纵横振鳞奋翼蜲蜲蜿蜿中坂遥望𤣥木冬荣煌煌荧荧夺人目精烂兮若列星曾不可殚形榛林郁盛葩叶覆葢双椅埀房纠枝还㑹徙靡澹淡随波闇蔼东西施翼猗狔丰沛緑叶紫裹丹茎白蔕纎条悲鸣声似竽籁清浊相和五变四㑹感心动耳回肠伤气孤子寡妇寒心酸鼻长吏隳官贤士失志愁思无已叹息垂泪登髙远望使人心瘁盘岸巑岏振陈硙硙盘石险峻倾﨑崖隤巖岖参差从横相追陬互横牾背穴偃跖交加累积重叠増益状若砥柱在巫山下仰视山巅肃何芊芊炫燿虹蜺俯视崝嵘窐寥窈冥不见其㡳虚闻松声倾岸洋洋立而熊经乆而不去足尽汗出悠悠忽忽怊怅自失使人心动无故自恐贲育之㫁不能为勇卒愕异物不知所出縰縰莘莘若生于鬼若出于神状似走兽或象飞禽谲诡竒伟不可究陈上至观侧地葢㡳平箕踵漫衍芳草罗生秋兰茝蕙江离载菁青荃射干揭车苞并薄草靡靡聨延夭夭越香掩掩衆雀嗷嗷雌雄相失哀鸣相号王睢鹂黄正冥楚鸠姉归思妇垂鸡髙巢其鸣喈喈当年遨游更唱迭和赴曲随流有方之士羡门髙谿上成郁林公乐聚谷进纯牺祷琁室醮诸神礼太一传祝已具言辞已毕王乃乘玉兴驷仓螭垂旒旌斾合谐䌷大絃而雅声流洌风过而增悲哀于是调讴令人惏悷憯悽胁息増欷于是乃纵猎者基趾如星传言羽猎衔枚无声弓弩不发罘罕不倾涉漭漭驰苹苹飞鸟未及起走兽未及发何节奄忽蹄足洒血举功先得获车已实王将欲往见之必先斋戒差时择日简舆𤣥服建云斾蜺为旌翠为葢风起雨止千里而逝葢发蒙往自㑹思万方忧国害开贤圣辅不逮九窍通郁精神察滞延年益夀千万岁神女赋宋玉楚襄王与宋玉游于云梦之浦使玉赋髙唐之事其夜王寝果梦与神女遇其状甚丽王异之明日以白玉玉曰其梦若何王曰脯夕之后精神怳惚若有所喜纷纷扰扰未知何意目色髣髴乍若有记见一妇人状甚竒异寐而梦之寤不自识罔兮不乐怅然失志于是抚心定气复见所梦玉曰状如何也王曰茂矣美矣诸好备矣盛矣丽矣难测究矣上古既无世所未见瓌姿玮态不可胜赞其始来也耀乎若白日初出照屋梁其少进也皎若明月舒其光须臾之间美貌横生晔兮如华温乎如莹五色竝驰不可殚形详而视之夺人目精其盛饰也则罗纨绮缋盛文章极服妙采照万方振绣衣被袿裳秾不短纎不长歩裔裔兮曜殿堂忽兮改容婉若游龙乘云翔嫷被服侻薄装沐兰泽含若芳性和适宜侍旁顺序卑调心肠王曰若此盛矣试为寡人赋之玉曰唯唯夫何神女之姣丽兮含隂阳之渥饰被华藻之可好兮若翡翠之奋翼其象无双其美无极毛嫱鄣袂不足程式西施掩面比之无色近之既妖逺之有望骨法多竒应君之相视之盈目孰者克尚私心独悦乐之无量交希恩疎不可尽畅他人莫覩王览其状其状峩峩何可极言貌丰盈以庄姝兮包温润之玉颜眸子烱其精朗兮暸多美而可观眉聫娟似蛾扬兮朱脣的其若丹素质干之醲实兮志解㤗而体闲既姽婳于幽静兮又婆娑乎人间宜高殿以广意兮翼放纵而绰寛动雾縠以徐歩兮拂墀声之珊珊望余帷而廷视兮若流波之将澜奋长袖以正袵兮立踯躅而不安澹清静其愔嬺兮性沈详而不烦时容与以微动兮志未可乎得原意似近而既逺兮若将来而复旋褰余帱而请御兮愿尽心之惓惓懐贞亮之洁清兮卒与我兮相难陈嘉辞而云对兮吐芬芳其若兰精交接以来往兮心凯康以乐欢神独亨而未结兮魂焭焭以无端含然诺其不分兮喟扬音而哀叹頩薄怒以自持兮曾不可乎犯干于是摇珮饰鸣玉鸾整衣服歛容颜顾女师命太传欢情未接将辞而去迁延引身不可亲附似逝未行中若相首目略微盼精彩相授志态横出不可胜记意离未絶神心怖覆礼不遑讫辞不及究愿假须史神女称遽徊肠伤气颠倒失据闇然而暝忽不知处情独私懐谁者可语惆怅垂涕求之至曙登徒子好色赋宋玉大夫登徒子侍于楚王短宋玉曰玉为人体貎闲丽口多微辞又性好色愿王勿与出入后宫王以登徒子之言问宋玉玉曰体貎闲丽所受于天也口多微辞所学于师也至于好色臣无有也王曰子不好色亦有说乎有说则止无说则退玉曰天下之佳人莫若楚国楚国之丽者莫若臣里臣里之美者莫若臣东家之子东家之子增之一分则太长减之一分则太短着粉则太白施朱则太赤眉如翠羽肌如白雪腰如束素齿如含贝嫣然一笑惑阳城迷下蔡然此女登墙闚臣三年至今未许也登徒子则不然其妻蓬头挛耳齞脣厯齿旁行踽偻又疥且痔登徒子悦之使有五子王孰察之谁为好色者矣是时秦章华大夫在侧因进而称曰今夫宋玉盛称邻之女以为美色愚乱之邪臣自以为守徳谓不如彼矣且夫南楚穷巷之妾焉足为大王言乎若臣之陋目所曾覩者未敢云也王曰试为寡人说之大夫曰唯唯臣少曾逺游周览九土足厯五都出咸阳熙邯郸从容郑卫溱洧之间是时向春之末迎夏之阳鸧鹒喈喈羣女出桑此郊之姝华色含光体美容冶不待饰装臣观其丽者因称诗曰遵大路兮揽子袪赠以芳华辞甚妙于是处子怳若有望而不来忽若有来而不见意宻体疏俯仰异观含喜微笑窃视流盻复称诗曰寤春风兮发鲜荣㓗斋俟兮惠音声赠我如此兮不如无生因迁延而辞避葢徒以微辞相感动精神相依慿目欲其颜心顾其义掦诗守礼终不过差故足称也于是楚王称善宋玉遂不退洛神赋曹子建黄初三年余朝京师还济洛川古人有言斯水之神名曰宓妃感宋玉对楚王神女之事遂作斯赋其辞曰余从京域言归东藩背伊阙越轘辕经通谷陵景山日既西倾车殆马烦尔廼税驾乎蘅臯秣驷乎芝田容与乎阳林流盼乎洛川于是精移神骇忽焉思散俯则未察仰以殊观覩一丽人干巖之畔廼援御者而告之曰尔有觌于彼者乎彼何人斯若此之艳也御者对曰臣闻河洛之神名曰宓妃然则君王所见无乃是乎其状若何臣愿闻之余告之曰其形也翩若惊鸿婉若游龙荣曜秋菊华茂春松髣髴兮若轻云之蔽月飘飖兮若流风之廻雪逺而望之皓若太阳升朝霞迫而察之灼若芙蕖出渌波秾纎得衷修短合度肩若削成腰如约素延颈秀项皓质呈露芳泽无加铅华弗御云髻峩峩修眉聨娟丹脣外朗皓齿内鲜明眸善睐靥辅承权瓌姿艳逸仪静体闲柔情绰态媚于语言竒服旷世骨象应图披罗衣之璀粲兮珥瑶碧之华琚戴金翠之首餙缀明珠以耀躯践远游之文履曳雾绡之轻裾微幽兰之芳蔼兮歩踟蹰于山隅于是忽焉纵体以遨以嬉左以采旄右䕃桂旗攘皓腕于神浒兮采湍瀬之𤣥芝余情悦其淑美兮心振荡而不怡无良媒以接懽兮託微波而通辞愿诚素之先达兮解玉佩以要之嗟佳人之信修羌习礼而明诗抗琼珶以和予兮指潜渊而为期执眷眷之欵实兮惧斯灵之我欺感交甫之弃言兮怅犹豫而狐疑収和颜而静志兮申礼防以自持于是洛灵感焉徙倚徬徨神光离合乍隂乍阳竦轻躯以鹤立若将飞而未翔践椒涂之郁烈歩蘅薄而流芳超长吟以永慕兮声哀厉而弥长尔乃衆灵杂沓命俦啸侣或戏清流或翔神渚或采明珠或拾翠羽从南湘之二妃携汉滨之游女叹匏𤓰之无匹兮咏牵牛之独处掦轻袿之猗靡兮翳修袖以延伫体迅飞凫飘忽若神陵波微歩罗韈生尘动无常则若危若安进止难期若往若还转昐流精光润玉颜含辞未吐气若幽兰华容婀娜令我㤀飡于是屏翳収风川后静波冯夷鸣鼓女娲清歌腾文鱼以警乘鸣玉鸾以偕逝六龙其齐首载云车之容裔鲸鲵踊而夹毂水禽翔而为衞于是越北沚过南冈纡素领回清扬动朱脣以徐言陈交接之大纲恨人神之道殊兮怨盛年之莫当抗罗袂以掩涕兮泪流襟之浪浪悼良㑹之永絶兮哀一逝而异乡无㣲情以効爱兮献江南之明珰虽潜处于太阴长寄心于君王忽不悟其所舍怅神宵而蔽光于是背下陵高足往神留遗情想像顾望怀愁冀灵体之复形御轻舟而上遡浮长川而忘反思緜緜而增慕夜耿耿而不寐霑繁霜而至曙命仆夫而就驾吾将归乎东路揽騑辔以抗䇿怅盘桓而不能去诗补亡补亡诗六首东广微南陔孝子相戒以养也循彼南陔言采共兰眷恋庭闱心不遑安彼居之子罔或游盘馨尔夕膳絜尔晨餐循彼南陔厥草油油彼居之子色思其柔眷恋庭闱心不遑留馨尔夕膳絜尔晨羞有獭有獭在河之涘凌波赴汨噬鲂捕鲤嗷嗷林乌受哺于子养隆敬薄惟禽之似朂增尔䖍以介丕祉白华孝子之絜白也白华朱蕚被于幽薄粲粲门子如磨如错终晨三省匪惰其恪白华绛趺在陵之陬蒨蒨士子涅而不渝竭诚尽敬亹亹忘劬白华𤣥足在丘之曲堂堂处子无营无欲鲜侔晨葩莫之㸃辱华黍时和嵗丰宜黍稷也黮黮重云辑辑和风黍华陵巅麦秀丘中靡田不播九谷斯丰奕奕𤣥霄蒙蒙甘霤黍发稠华亦挺其秀靡田不殖九谷斯茂无高不播无下不殖芒芒其稼参参其穑稸我王委充我民食玉烛阳明显猷翼翼由庚万物得由其道也荡荡夷庚物则由之蠢蠢庶类王亦柔之道之既由化之既柔木以秋零草以春抽兽在于草鱼跃顺流四时递谢八风代扇纎阿案晷星变其躔五纬不逆六气无易愔愔我王绍文之迹崇丘万物得极其高大也瞻彼崇丘其林蔼蔼植物斯髙动类斯大周风既洽王猷允泰漫漫方舆回回洪覆何类不繁何生不茂物极其性人永其夀恢恢大园茫茫九壤资生仰化于何不养人无道夭物极则长由仪万物之生各得其仪也肃肃君子由仪率性明明后辟仁以为政鱼游清沼鸟萃平林濯鳞鼓翼振振其音賔冩尔诚主竭其心时之和矣何思何修文化内辑武加外悠述徳述祖徳诗二首谢灵运逹人贵自我高情属天云兼抱济物性而不缨垢氛段生蕃魏国展季救鲁人弦髙犒晋师仲连郄秦军临组乍不緤对珪宁肯分惠物辞所赏励志故絶人苕苕厯千载遥遥播清尘清尘竟谁嗣明哲时经纶委讲缀道论改服康世屯屯难既云康尊主隆斯民中原昔䘮乱䘮乱岂解已崩腾永嘉末逼迫大元始河外无反正江介有䠞圯万邦咸震慑横流頼君子拯溺由道情龛暴资神理秦赵欣来苏燕魏迟文轨贤相谢世运逺图因事止髙揖七州外拂衣五湖里随山疏濬潭傍巖艺枌梓遗情舍尘物贞观丘壑美劝励讽谏诗韦孟孟为元王傅傅子夷王及孙王戊戊荒滛不遵道作诗讽谏曰肃肃我祖国自豕韦黼衣朱黻四牡龙旗彤弓斯征抚宁遐荒总齐羣邦以翼太商迭彼大彭勲绩惟光至于有周歴世㑹同王赧聴谮实絶我邦我邦既絶厥政斯逸赏罚之行非繇王室庶尹羣后靡扶靡衞五服崩离宗周以坠我祖斯㣲迁于彭城在予小子勤唉厥生阨此嫚秦耒耜斯耕悠悠嫚秦上天不宁乃眷南顾授汉于京于赫有汉四方是征靡适不懐万国攸平乃命厥弟建侯于楚俾我小臣惟传是辅矜矜元王恭俭静一惠此黎民纳彼辅弼享国渐世垂烈于后迺及夷王克奉厥绪咨命不永惟王统祀左右陪臣斯惟皇士如何我王不思守保不惟履冰以继祖考邦事是废逸游是娱犬马悠悠是放是驱务此鸟兽忽此稼苗蒸民以匮我王以媮所𢎞匪徳所亲匪俊唯囿是恢唯谀是信睮睮謟夫谔谔黄髪如何我王曾不是察既藐下臣追欲纵逸嫚彼显祖轻此削黜嗟嗟我王汉之睦亲曾不夙夜以休令闻穆穆天子照临下土明明羣司执宪靡顾正遐由近殆其兹怙嗟嗟我王曷不斯思匪思匪监嗣其罔则弥弥其逸岌岌其国致氷匪霜致坠匪嫚瞻惟我王时靡不练兴国救颠孰违悔过追思黄髪秦缪以霸嵗月其徂年其逮耉于赫君子庶显于后我王如何曾不斯览黄髪不近胡不时鉴励志诗张茂先太仪斡运天回地游四气鳞次寒暑环周星火既夕忽焉素秋凉风振落熠熠宵流吉士思秋寔感物化日与月与荏苒代谢逝者如斯曾无曰夜嗟尔庶士胡宁自舍仁道不遐徳輶如羽求焉斯至衆鲜克举大猷𤣥漠将抽厥绪先民有作贻我髙矩虽有淑姿放心纵逸田般于游居多暇日如彼梓材弗勤丹漆虽劳朴斲终负素质养由矫矢兽号于林蒱卢萦缴神感飞禽末伎之妙动物应心研精躭道安有幽深安心恬荡栖志浮云体之以质彪之以文如彼南畆力耒既勤藨蓘致功必有丰殷水积成渊载澜载清土积成山歊蒸郁冥山不让尘川不辞盈勉志含𢎞以隆徳声髙以下基洪由纎起川广自源成人在始累微以着乃物之理纆牵之长实累千里复礼终朝天下归仁若金受砺若泥在钧进徳修业晖光曰新隰朋仰慕予亦何人文𨕖巻十九文选註卷二十钦定四库全书文选巻二十梁萧统编唐李善註献诗上责躬应诏诗表曹子建臣植言臣自抱衅归藩刻肌刻骨追思罪戾昼分而食夜分而寝诚以天网不可重罹圣恩难可冄恃窃感相鼠之篇无礼遄死之义形影相弔五情愧赧以罪弃生则违古贤夕改之劝忍垢苟全则犯诗人胡颜之讥伏惟陛下德象天地恩隆父母施畅春风泽如时雨是以不别荆棘者庆云之惠也七子均养者鸤鸠之仁也舍罪贵功者明君之举也矜愚爱能者慈父之恩也是以愚臣徘徊于恩泽而不敢自弃者也前奉诏书臣等絶朝心离志絶自分黄耉永无执珪之望不图圣诏猥垂齿召至止之日驰心辇毂僻处西馆未奉阙庭踊跃之怀瞻望反侧不胜犬马恋主之情谨拜表并献诗二篇词㫖浅末不足采览贵露下情冐颜以闻臣植诚惶诚恐顿首顿首死罪死罪责躬诗一首于穆显考时惟武皇受命于天宁济四方朱旗所拂九土披攘𤣥化滂流荒服来王超商越周与唐比踪笃生我皇奕世载聪武则肃烈文则时雍受禅于汉君临万邦万邦既化率由旧则广命懿亲以藩王国帝曰尔侯君兹青土奄有海滨方周于鲁车服有辉旗章有叙济济隽乂我弼我辅伊余小子恃宠骄盈举挂时网动乱国经作蕃作屏先轨是隳傲我皇使犯我朝仪国有典刑我削我黜将寘于理元兇是率明明天子时惟笃类不忍我刑㬥之朝肆违彼执宪哀予小臣改封兖邑于河之滨股肱弗置有君无臣荒淫之阙谁弼予身㷀㷀仆夫于彼冀方嗟余小子乃罹斯殃赫赫天子恩不遗物冠我𤣥冕要我朱绂光光大使我荣我华剖符受土王爵是加仰齿金玺俯执圣策皇恩过隆祇承憷惕咨我小子顽凶是婴逝惭陵墓存愧阙庭匪敢傲德实恩是恃威灵改加足以没齿昊天罔极生命不图尝惧颠沛抱罪黄垆愿䝉矢石建旗东岳庶立毫氂微功自赎危躯授命知足免戾甘赴江湘奋戈呉越犬启其衷得㑹京畿迟奉圣颜如渴如饥心之云慕怆矣其悲天髙听卑皇肯照微应诏诗一首肃承明诏应㑹皇都星陈夙驾秣马脂车命彼掌徒肃我征旅朝发鸾台夕宿兰渚芒芒原隰祁祁士女经彼公田乐我稷黍爰有樛木重隂匪息虽有糇粮饥不遑食望城不过面邑不游仆夫警策平路是由𤣥驷蔼蔼扬镳漂沫流风翼衡轻云承盖涉涧之滨缘山之隈遵彼河浒黄坂是阶西济闗谷或降或升騑骖倦路载寝载兴将朝圣皇匪敢晏宁弭节长骛指日遄征前驱举燧后乘抗旌轮不辍运鸾无废声爰暨帝室税此西墉嘉诏未赐朝觐莫从仰瞻城阈俯惟阙庭长怀永慕忧心如酲闗中诗一首潘安仁于皇时晋受命既固三祖在天圣皇绍祚德博化光刑简枉错微火不戒延我宝库蠢尔戎狄狡焉思肆虞我国𤯝窥我利器岳牧虑殊威怀理二将无专策兵不素肄翘翘赵王请徒三万朝议惟疑未逞斯愿桓桓梁征髙牙乃建旗盖相望偏师作援虎视眈眈威彼好畤素甲日耀𤣥幕云起谁其继之夏侯卿士惟系惟处列营棊跱夫岂无谋戎士承平守有完郛战无全兵锋交卒奔孰免孟明飞檄秦郊告败上京周殉师令身膏氐斧人之云亡贞节克举卢播违命投畀朔土为法受恶谁为茶苦哀此黎元无罪无辜肝脑涂地白骨交衢夫行妻寡父出子孤俾我晋民化为狄俘乱离斯瘼日月其稔天子是矜旰食晏寝主忧臣劳孰不祇懔愧无献纳尸素以甚皇赫斯怒爰整精鋭命被上谷指曰遄逝亲奉成规稜威遐厉首陷中亭扬声万计兵固诡道先声后实闻之有司以万为一纣之不善我未之必虚皛湳德谬彰甲吉雍门不启陈汧危逼观遂虎奋感恩输力重围克解危城载色岂曰无过功亦不测情固万端于何不有纷纭齐万亦孔之丑曰纳其降曰枭其首畴真可掩孰伪可久既徴尔辞既蔽尔讼当乃明实否则证空好爵既靡显戮亦从不见窦林伏尸汉邦周人之诗实曰采薇北难猃狁西患昆夷以古况今何足曜威徒愍斯民我心伤悲斯民如何荼毒于秦师旅既加饥馑是因疫疠淫行荆棘成榛绛阳之粟浮于渭滨明明天子视民如伤申命羣司保尔封疆靡㬥于衆无陵于强惴惴寡弱如熙春阳公䜩公䜩诗一首曹子建公子敬爱客终宴不知疲清夜游西园飞盖相追随明月澄清景列宿正参差秋兰被长坂朱华冐緑池潜鱼跃清波好鸟鸣髙枝神飈接丹毂轻辇随风移飘飖放志意千秋长若斯公䜩诗一首王仲宣昊天䧏丰泽百卉挺葳蕤凉风彻蒸暑清云却炎晖髙㑹君子堂并坐䕃华榱嘉肴充圆方㫖酒盈金罍管絃发徽音曲度清且悲合坐同所乐但愬杯行迟常闻诗人语不醉且无归今日不极懽含情欲待谁见眷良不翅守分岂能违古人有遗言君子福所绥愿我贤主人与天享巍巍克符周公业奕世不可追公䜩诗一首刘公干永日行游戏欢乐犹未央遗思在𤣥夜相与复翺翔辇车飞素盖从者盈路傍月出照园中珍木郁苍苍清川过石渠流波为鱼防芙蓉散其华菡蓞溢金塘灵鸟宿水裔仁兽游飞梁华馆寄流波豁达来风凉生平未始闻歌之安能详投翰长叹息绮丽不可忘侍五官中郎将建章台集诗一首应德琏朝雁鸣云中音响一何哀问子游何乡戢翼正徘徊言我寒门来将就衡阳栖往春翔北土今冬客南淮逺行蒙霜雪毛羽日摧頽常恐伤肌骨身陨沈黄泥简珠堕沙石何能中自谐欲因云雨㑹濯翼陵髙梯良遇不可值伸眉路何阶公子敬爱客乐饮不知疲和颜既以畅乃肯顾细微赠诗见存慰小子非所宜为且极欢情不醉其无归凡百敬尔位以副饥渴怀皇太子宴𤣥圃宣猷堂有令赋诗一首陆士衡三正迭绍洪圣启运自昔哲王先天而顺羣辟崇替䧏及近古黄晖既渝素灵承祜乃眷斯顾祚之宅土三后始基世武丕承协风傍骇天晷仰澄淳曜六合皇庆攸兴自彼河汾奄齐七政时文惟晋世笃其圣钦翼昊天对扬成命九区克咸䜩歌以咏皇上纂隆经教𢎞道于化既丰在工载考俯釐庶绩仰荒大造仪刑祖宗妥绥天保笃生我后克明克秀体辉重光承规景数茂德渊沖天姿玉裕蕞尔小臣邈彼荒遐弛厥负檐振缨承华匪愿伊始惟命之嘉大将军䜩㑹被命作诗一首陆士龙皇皇帝祜诞隆骏命四祖正家天禄保定睿哲惟晋世有明圣如彼日月万景攸正巍巍明圣道隆自天则明分爽观象洞𤣥陵风协极絶辉照渊肃雍往播福禄来臻在昔姦臣称乱紫微神风潜骇有赫兹威灵旗树斾如电斯挥致天之届于河之沂有命再集皇舆凯归頽纲既振品物咸秩神道见素遗华反质辰晷重光协风应律函夏无尘海外有谧芒芒宇宙天地交泰王在华堂式宴嘉㑹𤣥晖峻朗翠云崇霭冕弁振缨服藻垂带祁祁臣僚有来雍雍薄言载考承颜下风俯觌嘉客仰瞻玉容施已唯约于礼斯丰天钖难老如岳之崇晋武帝华林园集诗一首应吉甫悠悠太上民之厥初皇极肇建彛伦攸敷五德更运膺箓受符陶唐既谢天厯在虞于时上帝乃顾惟眷光我晋祚应期纳禅位以龙飞文以虎变𤣥泽滂流仁风潜扇区内宅心方隅囘面天垂其象地矅其文鳯鸣朝阳龙翔景云嘉禾重颖蓂荚载芬率土咸序人胥悦欣恢恢皇度穆穆圣容言思其顺貌思其恭在视斯明在听斯聪登庸以德明试以功其恭惟何昧旦丕显无理不经无义不践行舍其华言去其辩游心至虚同规易简六府孔修九有斯靖泽靡不被化罔不加声教南暨西渐流沙幽人肆险远国忘遐越裳重译充我皇家峩峩列辟赫赫虎臣内和五品外威四宾修时贡职入觐天人备言钖命羽盖朱轮贻宴好㑹不常厥数神心所受不言而喻于时肄射弓矢斯御发彼五的有酒斯饫文武之道厥猷未坠在昔先王射御兹器示武惧荒过亦为失凡厥羣后无懈于位九日从宋公戏马台集送孔令诗一首谢宣逺风至授寒服霜䧏休百工繁林收阳彩密苑解华丛巢幕无留鷰遵渚有来鸿轻霞冠秋日迅商薄清穹圣心眷嘉节扬銮戾行官四筵霑芳醴中堂起丝桐扶光迫西汜欢余宴有穷逝矣将归客养素克有终临流怨莫从欢心叹飞蓬乐游应诏诗一首范蔚宗崇盛归朝阙虚寂在川岑山梁协孔性黄屋非尧心轩驾时未肃文囿䧏照临流云起行盖晨风引銮音原薄信平蔚台涧备曾深兰池清夏气修帐含秋隂遵渚攀蒙密随山上岖嵚睇目有极览游情无近寻闻道虽已积年力互頽侵探已谢丹黻感事怀长林九日从宋公戏马台集送孔令诗一首谢灵运季秋边朔苦旅雁违霜雪凄凄阳卉腓皎皎寒潭絜良辰感圣心云旗兴暮节鸣葭戾朱宫兰巵献时哲饯宴光有孚和乐隆所缺在宥天下理吹万羣方悦归客遂海嵎脱冠谢朝列弭棹薄枉渚指景待乐阕河流有急澜浮骖无缓辙岂伊川途念宿心愧将别彼美丘园道喟焉伤薄劣应诏䜩曲水作诗一首颜延年道隐未形治彰既乱帝迹悬衡皇流共贯惟王创物永钖洪筭仁固开周义髙登汉祚融世哲业光列圣太上正位天临海镜制以化裁树之形性惠浸萌生信及翔泳崇虚非徴积实莫尚岂伊人和实灵所贶日完其朔月不掩望航琛越水辇賮踰嶂帝体丽明仪辰作贰君彼东朝金昭玉粹德有润身礼不愆器柔中渊映芳猷兰祕昔在文昭今惟武穆于赫王宰方旦居叔有睟睿蕃爰履奠牧宁极和钧屏京维服朏魄双交月气参变开荣洒泽舒虹烁电化际无间皇情爰眷伊思镐饮每惟洛宴郊饯有坛君举有礼幙帷兰甸画流髙陛分庭荐乐析波浮醴豫同夏谚亊兼出泲仰閲丰施䧏惟微物三妨储𨽻五尘朝黻途泰命屯恩充报屈有悔可悛滞瑕难拂皇太子释奠㑹作诗一首颜延年国尚师位家崇儒门禀道毓德讲艺立言浚明爽曙达义兹昬永瞻先觉顾惟后昆大人长物继天接圣时屯必亨运蒙则正偃闭武术阐扬文令庶士倾风万流仰镜虞庠饰馆睿图炳睟怀仁憬集抱智麕至踵门陈书蹑屩献器澡身𤣥渊宅心道祕伊昔周储聿光往记思皇世哲体元作嗣资此夙知䧏从经志逷彼前文规周矩值正殿虚筵司分简日尚席函丈丞疑奉帙侍言称辞惇史秉笔妙识㡬音王载有述肆议芳讯大教克明敬躬祀典告奠圣灵礼属观盥乐荐歌笙昭事是肃俎实非馨献终袭吉即宫广䜩堂设象筵庭宿金悬台保兼徽皇戚比彦肴干酒澄端服整弁六官视命九宾相仪缨笏帀序巾巻充衢都庄云动野馗风驰伦周伍汉超哉邈猗清晖在天容光必照物性其情理宣其奥妄先国胄侧闻邦教徒愧微㝠终谢智効侍宴乐游苑送张徐州应诏诗一首丘希范诘旦阊阖开驰道闻鳯吹轻荑承玉辇细草借龙骑风迟山尚响雨息云犹积巢空初鸟飞荇乱新鱼戏实惟北门重匪亲孰为寄参差别念举肃穆恩波被小臣信多幸投生岂酬义应诏乐游苑饯吕僧珍诗一首沈休文丹浦非乐战负重切君临我皇秉至德忘已用尧心愍兹区宇内鱼鸟失飞沉推毂二崤岨扬斾九河隂超乘尽三属选士皆百金戎车出细柳饯席樽上林命师诛后服授律缓前禽函轘方解带嶤武稍披襟伐罪芒山曲弔民伊水浔将陪告成礼待此未抽簮祖饯送应氏诗二首曹子建步登北芒坂遥望洛阳山洛阳何寂寞宫室尽烧焚垣墙皆顿擗荆棘上参天不见旧耆老但覩新少年侧足无行径荒畴不复田游子久不归不识陌与阡中野何萧条千里无人烟念我平常居气结不能言清时难屡得嘉㑹不可常天地无终极人命若朝霜愿得展嬿婉我友之朔方亲眤并集送置酒此河阳中馈岂独薄宾饮不尽觞爱至望苦深岂不愧中膓山川阻且远别促㑹日长愿为比翼鸟施翮起髙翔征西官属送于陟阳候作诗一首孙子荆晨风飘岐路零雨被秋草倾城远追送饯我千里道三命皆有极咄嗟安可保莫大于殇子彭𣆀犹为夭吉凶如纠纒忧喜相纷绕天地为我炉万物一何小达人垂大观诫此苦不早乖离即长衢惆怅盈怀抱孰能察其心鉴之以苍昊齐契在今朝守之与偕老金谷集作诗一首潘安仁王生和鼎实石子镇海沂亲友各言迈中心怅有违何以叙离思携手游郊畿朝发晋京阳夕次金谷湄回谿萦曲阻峻坂路威夷緑池汎淡淡青柳何依依滥泉龙鳞澜激波连珠挥前庭树沙棠后园植乌椑灵囿繁若榴茂林列芳梨饮至临华沼迁坐登隆坻𤣥醴染朱颜但愬杯行迟扬桴抚灵鼓箫管清且悲春荣谁不慕嵗寒良独希投分寄石友白首同所归王抚军庾西阳集别时为豫章太守庾被徴还东一首谢宣远祇召旋北京守官反南服方舟析旧知对筵旷明牧举觞矜饮饯指途念出宿来晨无定端别晷有成速頽阳照通津夕隂暧平陆榜人理行舻輶轩命归仆分手东城闉发棹西江隩离㑹虽相亲逝川岂往复谁谓情可书尽言非尺牍邻里相送方山诗一首谢灵运祇役出皇邑相期憩瓯越解缆及流潮怀旧不能发析析就衰林皎皎明秋月含情易为盈遇物难可歇积痾谢生虑寡欲罕所阙资此永幽栖岂伊年嵗别各勉日新志音尘慰寂蔑新亭渚别范零陵诗一首谢𤣥晖洞庭张乐地潇湘帝子游云去苍梧野水还江汉流停骖我怅望辍棹子夷犹广平听方籍茂陵将见求心事俱已矣江上徒离忧别范安成诗一首沈休文生平少年日分手易前期及尔同衰暮非复别离时勿言一樽酒明日难重持梦中不识路何以慰相思文选巻二十文选註卷二十一钦定四库全书文选巻二十一梁萧统编唐李善註咏史咏史诗一首王仲宣自古无殉死达人所共知秦穆杀三良惜哉空尔为结发事明君受恩良不訾临殁要之死焉得不相随妻子当门泣兄弟哭路垂临穴唿苍天涕下如绠縻人生各有志终不为此移同知埋身剧心亦有所施生为百夫雄死为壮士规黄鸟作悲诗至今声不亏三良诗一首曹子建功名不可为忠义我所安秦穆先下世三臣皆自残生时等荣乐既没同忧患谁言捐躯易杀身诚独难揽涕登君墓临穴仰天叹长夜何㝠㝠一徃不复还黄鸟为悲鸣哀哉伤肺肝咏史诗八首左太沖弱冠弄柔翰卓荦观羣书着论准过秦作赋拟子虚边城苦鸣镝羽檄飞京都虽非甲胄士畴昔览穰苴长啸激清风志若无东吴铅刀贵一割梦想骋良图左眄澄江湘右盼定羌胡功成不受爵长揖归田庐郁郁涧底松离离山上苗以彼径寸茎䕃此百尺条世胄蹑髙位英俊沈下僚地势使之然由来非一朝金张借旧业七叶珥汉貂冯公岂不伟白首不见招吾希段干木偃息藩魏君吾慕鲁仲连谈笑却秦军当世贵不羁遭难能解纷功成不受赏髙节卓不羣临组不肯对珪不肯分连玺燿前庭比之犹浮云济济京城内赫赫王侯居冠葢䕃四术朱轮竟长衢朝集金张馆暮宿许史庐南邻击钟磬北里吹笙竽寂寂扬子宅门无卿相舆寥寥空宇中所讲在𤣥虚言论准宣尼辞赋拟相如悠悠百世后英名擅八区皓天舒白日灵景耀神州列宅紫宫里飞宇若云浮峩峩髙门内蔼蔼皆王侯自非攀龙客何为欻来游被褐出阊阖髙步追许由振衣千仞冈濯足万里流荆轲饮燕市酒酣气益震哀歌和渐离谓若傍无人虽无壮士节与世亦殊伦髙眄邈四海豪右何足陈贵者虽自贵视之若埃尘贱者虽自贱重之若千钧主父宦不达骨肉还相薄买臣困采樵伉俪不安宅陈平无产业归来翳负郭长卿还成都壁立何寥廓四贤岂不伟遗烈光篇籍当其未遇时忧在塡沟壑英雄有屯邅由来自古昔何世无竒才遗之在草泽习习笼中鸟举翮触四隅落落穷巷士抱影守空庐出门无通路枳棘塞中涂计䇿弃不收块若枯池鱼外望无寸禄内顾无斗储亲戚还相蔑朋友日夜疎苏秦北游説李斯西上书俛仰生荣华咄嗟复彫枯饮河期满腹贵足不愿余巢林栖一枝可为达士模咏史诗一首张景阳昔在西京时朝野多欢娱蔼蔼东都门羣公祖二疏朱轩曜金城供帐临长衢达人知止足遗荣忽如无抽簪解朝衣散发归海隅行人为陨涕贤哉此丈夫挥金乐当年岁暮不畱储顾谓四坐宾多财为累愚清风激万代名与天壤俱咄此蝉冕客君绅宜见书览古诗一首卢子谅赵氏有和璧天下无不传秦人来求市厥价徒空言与之将见卖不与恐致患简才备行李图令国命全蔺生在下位缪子称其贤奉辞驰出境伏轼迳入闗秦王御殿坐赵使拥节前挥袂睨金柱身玉要俱捐连城既伪徃荆玉亦真还爰在渑池㑹二主尅交欢昭襄欲负力相如折其端眦血下霑襟怒发上冲冠西缶终双击东瑟不只弹舍生岂不易处死诚独难稜威章台顚彊御亦不干屈节邯郸中俛首忍廻轩廉公何为者负荆谢厥諐智勇冠当代弛张使我叹张子房诗谢宣逺王风哀以思周道荡无章卜洛易隆替兴乱罔不亡力政吞九鼎苛慝暴三殇息肩纒民思灵鉴集朱光伊人感代工聿来扶兴王婉婉幙中画辉辉天业昌鸿门消薄蚀垓下殒搀抢爵仇建萧宰定都䕶储皇肇允契幽叟飜飞指帝乡惠心奋千祀清埃播无疆神武睦三正裁成被八荒明两烛河隂庆霄薄汾阳銮旍歴頽寝饰像荐嘉尝圣心岂徒甄惟德在无忘逝者如可作揆子慕周行济济属车士粲粲翰墨场瞽夫违盛观竦踊企一方四达虽平直蹇步愧无良飡和忘微逺延首咏太康秋胡诗一首颜延年椅梧倾髙鳯寒谷待鸣律影响岂不怀自逺每相匹婉彼幽闲女作嫔君子室峻节贯秋霜明艳侔朝日嘉运既我从欣愿自此毕燕居未及好良人顾有违脱巾千里外结绶登王畿戒徒在昧旦左右来相依驱车出郊郭行路正威迟存为久离别没为长不归嗟余怨行后三陟穷晨暮严驾越风寒解鞍犯霜露原隰多悲凉廻飈巻髙树离兽起荒蹊惊鸟从横去悲哉游宦子劳此山川路超遥行人逺宛转年运徂良时为此别日月方向除孰知寒暑积僶俛见荣枯岁暮临空房凉风起座隅寝兴日已寒白露生庭芜勤役从归愿反路遵山河昔辞秋未素今也岁载华蚕月观时暇桑野多经过佳人从所务窈窕援髙柯倾城谁不顾弭节停中阿年徃诚思劳事逺濶音形虽为五载别相与昧平生舍车遵徃路凫藻驰目成南金岂不重聊自意所轻义心多苦调密比金玉声髙节难久淹朅来空复辞迟迟前途尽依依造门基上堂拜嘉庆入室问何之日暮行采归物色桑榆时羙人望昏至慙叹前相持有怀谁能已聊用申苦难离居殊年载一别阻河闗春来无时豫秋至恒早寒明发动愁心闺中起长叹惨悽岁方晏日落游子颜髙张生絶弦声急由调起自昔枉光尘结言固终始如何久为别百行諐诸已君子失明义谁与偕没齿愧彼行露诗甘之长川汜五君咏颜延年阮步兵阮公虽沦迹识密鉴亦洞沈醉似理照寓辞类託讽长啸若懐人越礼自惊衆物故不可论途穷能无恸嵇中散中散不偶世本自餐霞人形解验黙仙吐论知凝神立俗迕流议寻山洽隐沦鸾翮有时铩龙性谁能驯刘叅军刘伶善闭闗怀情灭闻见鼔钟不足欢荣色岂能眩韬精日沈饮谁知非荒宴颂酒虽短章深衷自此见阮始平仲容青云器实禀生民秀达音何用深识微在金奏郭奕已心醉山公非虚觏屡荐不入官一麾乃世守向常侍向秀甘淡薄深心託豪素探道好渊𤣥观书鄙章句交吕既鸿轩攀嵇亦鳯举流连河里游恻怆山阳赋咏史诗一首鲍明逺五都矜财雄三川养声利百金不市死明经有髙位京城十二衢飞甍各鳞次仕子彯华缨游客竦轻辔明星辰未稀轩盖已云至宾御纷䬃沓鞍马光照地寒暑在一时繁华及春媚君平独寂寞身世两相弃咏霍将军北伐诗一首虞子阳拥旄为汉将汗马出长城长城地势险万里与云平凉秋八九月虏骑入幽并飞狐白日晩瀚海愁隂生羽书时㫁絶刁斗昼夜惊乘墉挥宝劒蔽日引髙旍云屯七萃士鱼丽六郡兵胡笳闗下思羌笛陇头鸣骨都先自詟日逐次亡精玉门罢斥候甲第始修营位登万庾积功立百行城天长地自久人道有亏盈未穷激楚乐已见髙台倾当令麟阁上千载有雄名百一百一诗一首应璩下流不可处君子愼厥初名髙不宿着易用受侵诬前者隳官去有人适我闾田家无所有酌醴焚枯鱼问我何功德三入承明庐所以占此土是谓仁智居文章不经国筐箧无尺书用等称才学往往见叹誉避席跪自陈贱子实空虚宋人遇周客慙愧靡所如游仙游仙诗一首何敬祖青青陵上松亭亭髙山栢光色冬夏茂根柢无彫落吉士懐贞心悟物思逺託扬志𤣥云际流目瞩巖石羡昔王子乔友道发伊洛迢递陵峻岳连翩御飞鹤抗迹遗万里岂恋生民乐长怀慕仙类眩然心緜邈游仙诗七首郭景纯京华游侠窟山林隐遯栖朱门何足荣未若託蓬莱临源挹清波陵冈掇丹荑灵谿可潜盘安事登云梯漆园有傲吏莱氏有逸妻进则保龙见退则触藩羝髙蹈风尘外长揖谢夷齐青谿千余仞中有一道士云生梁栋间风出窻户里借问此何谁云是鬼谷子翘迹企颍阳临河思洗耳阊阖西南来潜波涣鳞起灵妃顾我笑粲然启玉齿蹇修时不存要之将谁使翡翠戏兰苕容色更相鲜绿萝结髙林蒙笼盖一山中有㝠寂士静啸抚清絃放情陵霄外嚼蘂挹飞泉赤松临上游驾鸿乘紫烟左挹浮丘袖右拍洪崖肩借问蜉蝣辈宁知龟鹤年六龙安可顿运流有代谢时变感人思已秋复愿夏淮海变微禽吾生独不化虽欲腾丹谿云螭非我驾愧无鲁阳德廻日向三舍临川哀年迈抚心独悲叱逸翮思拂霄迅足羡逺游清源无増澜安得运吞舟珪璋虽特逹明月难闇投潜颖怨青阳陵苕哀素秋悲来恻丹心零涙缘缨流杂县寓鲁门风煖将为灾吞舟涌海底髙浪驾蓬莱神仙排云出但见金银台陵阳挹丹澑容成挥玉杯姮娥扬妙音洪崖颔其颐升降随长烟飘飖戏九垓竒龄迈五龙千岁方婴孩燕昭无灵气汉武非仙才晦朔如循环月盈已见魄蓐收清西陆朱羲将由白寒露拂陵苕女萝辞松柏蕣荣不终朝蜉蝣岂见夕圆丘有竒草钟山出灵液王孙列八珍安期鍊五石长揖当途人去来山林客文选巻二十一文选註卷二十二钦定四库全书文选巻二十二梁萧统编唐李善註招隠招隠诗二首左太沖杖䇿招隠士荒涂横古今巖穴无结构丘中有鸣琴白雪停隂冈丹葩曜阳林石泉潄琼瑶纎鳞亦浮沉非必丝与竹山水有清音何事待啸歌灌木自悲吟秋菊兼糇粮幽兰闲重襟踌躇足力烦聊欲投吾簪经始东山庐果下自成榛前有寒泉井聊可莹心神峭蒨青葱间竹柏得其真弱叶栖霜雪飞荣流余津爵服无常玩好恶有屈伸结绶生纒牵弹冠去埃尘惠连非吾屈首阳非吾仁相与观所尚逍遥撰良辰招隠诗一首陆士衡明发心不夷振衣聊踯躅踯躅欲安之幽人在浚谷朝採南涧藻夕息西山足轻条象云构宻叶成翠幄激楚伫兰林囘芳薄秀木山熘何泠泠飞泉潄鸣玉哀音附灵波頽响赴曽曲至乐非有假安事浇醇朴富贵苟难图税驾从所欲反招隠反招隠诗一首王康琚小隠隠陵薮大隠隠朝市伯夷窜首阳老聃伏柱史昔在太平时亦有巢居子今虽盛明世能无中林士放神青云外絶迹穷山里鵾鸡先晨鸣哀风迎夜起凝霜彫朱颜寒泉伤玉趾周才信衆人偏智任诸已推分得天和矫性失至理归来安所期与物齐终始逰览芙蓉池作一首魏文帝乗辇夜行逰逍遥歩西园双渠相溉灌嘉木绕通川卑枝拂羽葢修条摩苍天惊风扶轮毂飞鸟翔我前丹霞夹明月华星出云间上天垂光采五色一何鲜夀命非松乔谁能得神仙遨逰快心意保已终百年南州桓公九井作一首殷仲文四运虽鳞次理化各有凖独有清秋日能使髙兴尽景气多明逺风物自凄𦂳爽籁警幽律哀壑叩虚牝嵗寒无早秀浮荣甘夙殒何以标贞脆薄言寄松菌哲匠感萧晨肃此尘外轸广筵散汎爱逸爵纡胜引伊余乐好仁惑祛吝亦冺猥首阿衡朝将贻匈奴哂游西池一首谢叔源悟彼蟋蟀唱信此劳者歌有来岂不疾良逰常蹉跎逍遥越城肆愿言屡经过廻阡被陵阙高台眺飞霞惠风荡繁囿白云屯曽阿景昃鸣禽集水木湛清华褰裳顺兰沚徙倚引芳柯羙人愆嵗月迟暮独如何无为牵所思南荣戒其多泛湖归出楼中翫月一首谢惠连日落泛澄瀛星罗游轻桡憩榭靣曲汜临流对廻潮辍策共骈筵并坐相招要哀鸿鸣沙渚悲猨响山椒亭亭映江月浏浏出谷飈斐斐气幂岫泫泫露盈条近瞩祛幽藴逺视盪諠嚣晤言不知罢从夕至清朝从逰京口北固应诏一首谢灵运玉玺戒诚信黄屋示崇高事为名教用道以神理超昔闻汾水逰今见尘外镳鸣笳发春渚税銮登山椒张组眺倒景列筵瞩归潮逺巖映兰薄白日丽江臯原隰荑緑栁墟囿散红桃皇心羙阳泽万象咸光昭顾已枉维絷抚志慙场苗工拙各所宜终以反林巢曽是萦旧想览物奏长謡晩出西射堂一首谢灵运歩出西掖门遥望城西岑连障叠巘崿青翠杳深沉晓霜枫叶丹夕曛岚气隂节徃慼不浅感来念已深羁雌恋旧侣迷鸟懐故林含情尚劳爱如何离赏心抚镜华缁鬓揽带缓促衿安排徒空言幽独赖鸣琴登池上楼一首谢灵运潜虬媚幽姿飞鸿响逺音薄霄愧云浮栖川怍渊沈进徳智所拙退耕力不任徇禄反穷海卧痾对空林倾耳聆波澜举目眺岖初景革绪风新阳改故隂池塘生春草园桞变鸣禽祁祁伤豳歌萋萋感楚吟索居易永久离羣难处心持操岂独古无闷征在今逰南亭一首谢灵运时竟夕澄霁云归日西驰宻林含余清逺峯隠半规久痗昬垫苦旅馆眺郊岐泽兰渐被径芙蓉始发池未厌青春好已观朱明移慼慼感物叹星星白髪垂药饵情所止衰疾忽在斯逝将候秋水息景偃旧崖我志谁与亮赏心惟良知游赤石进㠶海一首首夏犹清和芳草亦未歇水宿淹晨暮隂霞屡兴没周览倦瀛壖况乃凌穷髪川后时安流天吴静不发扬㠶采石华挂席拾海月溟涨无端倪虚舟有超越仲连轻齐组子牟眷魏阙矜名道不足适已物可忽请附任公言终然谢夭伐石壁精舍还湖中作一首谢灵运昏旦变气候山水舍清晖清晖能娱人游子憺㤀归出谷日尚早入舟阳已㣲林壑敛暝色云霞收夕霏芰荷迭映蔚蒲稗相因依披拂趋南迳愉悦偃东扉虑澹物自轻意惬理无违寄言摄生客试用此道推登石门最髙顶一首谢灵运晨䇿寻絶壁夕息在山栖疏峯抗髙馆对岭临廻溪长林罗户穴积石拥基阶连巖觉路塞宻竹使径迷来人㤀新术去子惑故蹊活活夕流驶噭噭夜猨啼沈㝠岂别理守道自不携心契九秋干目玩三春荑居常以待终处顺故安排惜无同懐客共登青云梯于南山徃北山经湖中瞻眺一首谢灵运朝旦发阳崖景落憩隂峯舍舟眺逈渚停䇿倚茂松侧迳既窈窕环洲亦玲珑俛视乔木杪仰聆大壑灇石横水分流林宻蹊絶踪解作竟何感升长皆丰容初篁苞緑箨新蒲含紫茸海鸥戏春岸天鸡弄和风抚化心无厌览物眷弥重不惜去人逺但恨莫与同孤游非情叹赏废理谁通从斤竹涧越岭溪行一首谢灵运猨鸣诚知曙谷幽光未显巖下云方合花上露犹泫逶迆傍隈隩迢递陟陉岘过涧既厉急登栈亦陵缅川渚屡迳复乗流翫廻转苹萍泛沉深菰蒲冐清浅企石挹飞泉攀林摘叶巻想见山阿人薜萝若在眼握兰勤徒结折麻心莫展情用赏为美事昧竟谁辨观此遗物虑一悟得所遣应诏观北湖田收一首颜延年周御穷辙迹夏载厯山川蓄轸岂明懋善逰皆圣仙帝晖膺顺动清跸廵广门里楼观眺丰颖金驾映松山飞奔互流缀缇彀代廻环神行埓浮景争光溢中天开冬眷徂物残悴盈化先阳陆团精气隂谷曵寒烟攒素既森蔼积翠亦葱仟息飨报嘉嵗通急戒无年温渥浃舆隶和惠属后筵观风久有作陈诗愧未妍疲弱谢凌遽取累非纆牵车驾幸京口侍逰蒜山作一首颜延年元天高北列日观临东溟入河起阳崃践华因削成巖险去汉字衿衞徙吴京流池自化造山关固神营园县极方望邑社总地灵宅道炳星纬诞曜应辰明睿思纒故里廵驾市旧垧陟峯腾辇路寻云抗瑶甍春江壮风涛兰野茂稊英宣游𢎞下济穷逺凝圣情岳濵有和㑹祥习在卜征周南悲昔老留滞感遗萌空食疲廊肆反税事巖耕车驾幸京口三月三日侍逰曲阿后湖作一首颜延年虞风载帝狩夏谚颂王逰春方动辰驾望幸倾五州山祗跸峤路水若警沧流神御出瑶轸天仪降藻舟万轴𦙍行衞千翼汎飞浮彤云丽琁葢祥飈被綵斿江南进荆艳河激献赵讴金练照海浦笳鼓震溟洲藐盼觏青崖衍漾观緑畴人灵骞都野鳞翰耸渊丘徳礼既普洽川岳徧懐柔行药至城东桥一首鲍明逺鸡鸣关吏起伐鼔早通晨严车临迥陌延瞰厯城闉蔓草縁髙隅修杨夹广津迅风首旦发平路塞飞尘扰扰逰宦子营营市井人懐金近从利抚剑逺辞亲争先万里涂各事百年身开芳及稚节含采吝惊春尊贤永照灼孤贱长隠沦容华坐消歇端为谁苦辛游东田一首谢𤣥晖戚戚苦无悰携手共行乐寻云陟累榭随山望菌阁逺树暧仟仟生烟纷漠漠鱼戏新荷动鸟散余花落不对芳春酒还望青山郭从冠军建平王登庐山香鑪峯一首江文通广成爱神鼎淮南好丹经此山具鸾鹤徃来尽仙灵瑶草正翕赩玉树信葱青綘气下萦薄白云上杳㝠中坐瞰蜿虹俛伏视流星不寻遐怪极则知耳目惊日落长沙渚曽隂万里生借兰素多意临风黙含情方学松柏隠羞逐市井名幸承光诵末伏思託后旌钟山诗应西阳王教一首沈休文灵山纪地徳地险资岳灵终南表秦观少室迩王城翠鳯翔淮海衿带绕神垧北阜何其峻林薄杳葱青发地多竒岭干云非一状合沓共隠天参差互相望郁律构丹巘崚嶒起青嶂势随九疑高气与三山壮即事既多美临眺殊复竒南瞻储胥观西望昆明池山中咸可悦赏逐四时移春光发陇首秋风生桂枝多值息心侣结架山之足八解鸣涧流四禅隠巖曲窈冥终不见萧条无所欲所愿从之逰寸心于此足君王挺逸趣羽斾临崇基白云随玉趾青霞杂桂旗淹留访五药顾歩伫二芝于焉仰镳驾嵗暮以为期宿东园一首沈休文陈王鬭鸡道安仁采樵路东郊岂异昔聊可闲余歩野径既盘纡荒阡亦交互槿篱疎复宻荆扉新且故树顶鸣风飈草根积霜露惊麏去不息征鸟时相顾茅栋啸愁鸱平冈走寒兔夕隂带曽阜长烟引轻素飞光忽我遒宁止嵗云暮若蒙西山药頽龄傥能度游沈道士馆一首沈休文秦皇御宇宙汉帝恢武功懽娱人事尽情性犹未充鋭意三山上託慕九霄中既表祈年观复立望仙宫宁为心好道直由意无穷曰余知止足是愿不湏丰遇可淹留处便欲息㣲躬山嶂逺重叠竹树近蒙笼开衿濯寒水解带临清风所累非外物为念在𤣥空朋来握石髓賔至驾轻鸿都令人迳絶惟使云路通一举陵倒景无事适华嵩寄言赏心客嵗暮尔来同古意詶到长史溉登琅邪城诗一首徐敬业甘泉警烽候上谷拒楼兰此江称豁险兹山复郁盘表里穷形胜衿带尽巖峦修篁壮下属危楼峻上干登陴起遐望㢠廻首见长安金沟朝灞浐甬道入鸳鸾鲜车骛华毂汗马跃银鞍少年负壮气耿介立冲冠懐纪燕山石思开函谷丸岂如霸上戏羞取路傍观寄言封侯者数竒良可叹文选卷二十二文选註卷二十三钦定四库全书文选巻二十三梁萧统编唐李善註咏懐咏懐诗十七首阮嗣宗颜廷年沈约等注夜中不能寐起坐弹鸣琴薄帷鑑明月清风吹我衿孤鸿号外野朔鸟鸣北林徘徊将何见忧思独伤心二妃逰江濵逍遥顺风翔交甫懐环珮婉娈有芬芳猗靡情欢爱千载不相㤀倾城迷下蔡容好结中肠感激生忧思谖草树兰芳膏沐为谁施其雨怨朝阳如何金石交一旦更离伤嘉树下成蹊东园桃与李秋风吹飞藿零落从此始繁华有憔悴堂上生荆杞驱马舍之去去上西山趾一身不自保何况恋妻子凝霜被野草嵗暮亦云已昔日繁华子安陵与龙阳夭夭桃李花灼灼有辉光悦怿若九春磬折似秋霜流盻发姿媚言笑吐芬芳携手等欢爱宿昔同衣裳愿为双飞鸟比翼共翺翔丹青着明誓永世不相㤀天马出西北由来从东道春秋非有託富贵焉常保清露被臯兰凝霜霑野草朝为媚少年夕暮成丑老自非王子晋谁能常美好登髙临四野北望青山阿松栢翳冈岑飞鸟鸣相过感慨懐辛酸怨毒常苦多李公悲东门苏子狭三河求仁自得仁岂复叹咨嗟开秋兆凉气蟋蟀鸣牀帷感物懐殷忧悄悄令心悲多言焉所告繁辞将诉谁㣲风吹罗𬒮明月耀清晖晨鸡鸣高树命驾起旋归平生少年时轻薄好絃歌西逰咸阳中赵李相经过娱乐未终极白日忽蹉跎驱马复来归反顾望三河黄金百镒尽资用常苦多北临太行道失路将如何昔闻东陵瓜近在青门外连畛距阡陌子母相钩带五色曜朝日嘉賔四面㑹膏火自煎熬多财为患害布衣可终身宠禄岂足赖歩出上东门北望首阳岑下有采薇士上有嘉树林良辰在何许凝霜霑衣衿寒风振山冈𤣥云起重隂鸣鴈飞南征鶗鴂发哀音素质逰商声悽怆伤我心昔年十四五志尚好诗书被褐懐珠玉颜闵相与期开轩临四野登髙望所思丘墓蔽山冈万代同一时千秋万嵗后荣名安所之乃悟羡门子噭噭今自蚩徘徊蓬池上还顾望大梁緑水扬洪波旷野莽茫茫走兽交横驰飞鸟相随翔是时鹑火中日月正相望朔风厉严寒隂气下微霜羁旅无畴匹俛仰懐哀伤小人计其功君子道其常岂惜终憔悴咏言着斯章炎暑惟兹夏三旬将欲移芳树垂緑叶清云自逶迆四时更代谢日月递差驰徘徊空堂上忉怛莫我知愿覩卒欢好不见悲别离灼灼西隤日余光照我衣㢠廻风吹四壁寒鸟相因依周周尚衔羽蛩蛩亦念饥如何当路子磬折㤀所归岂为夸誉名憔悴使心悲宁与鷰雀翔不随黄鹄飞黄鹄逰四海中路将安归独坐空堂上谁可与欢者出门临永路不见行车马登髙望九州悠悠分旷野孤鸟西北飞离兽东南下日暮思亲友晤言用自写北里多竒舞上有微音轻薄闲逰子俯仰乍浮沉㨗径从狭路僶俛趣荒滛焉见王子乔乗云翔邓林独有延年术可以慰我心湛湛长江水上有枫树林臯兰被径路青骊逝骎骎逺望令人悲春气感我心三楚多秀士朝云进荒淫朱华振芬芳高蔡相追寻一为黄雀哀涕下谁能禁秋懐诗一首谢惠连平生无志意少小婴忧患如何乗苦心矧复值秋晏皎皎天月明奕奕河宿烂萧瑟含风蝉寥戾度云鴈寒商动清闺孤灯暧幽幔耿介繁虑积展转长宵半夷险难豫谋倚伏昧前算虽好相如达不同长卿慢颇悦郑生偃无取白衣宦未知古人心且从性所翫賔至可命觞朋来当染翰高台骤登践清波时陵乱頽魄不再圆倾羲无两旦金石终消毁丹青蹔彫焕各勉𤣥髪欢无贻白首叹因歌遂成赋聊用布亲串临终临终诗一首欧阳坚石伯阳适西戎子欲居九蛮苟懐四方志所在可逰盘况乃遭屯蹇颠沛遇灾患古人达机兆䇿马逰近关咨余冲且暗抱责守微官潜图宻已构成此祸福端恢恢六合间四海一何寛天网布纮纲投足不获安松柏隆冬瘁然后知嵗寒不渉太行险谁知斯路难真伪因事显人情难豫观穷达有定分慷慨复何叹上负慈母恩痛酷摧心肝下顾所怜女恻恻中心酸二子弃若遗念皆遘凶残不惜一身死惟此如循环执纸五情塞挥笔涕汍澜哀伤幽愤诗一首嵇叔夜嗟余薄祜少遭不造哀㷀靡识越在繦緥母兄鞠育有慈无威恃爱肆姐不训不师爰及冠带凭宠自放抗心希古任其所尚託好老庄贱物贵身志在守朴养素全真曰余不敏好善闇人子玉之败屡増惟尘大人含𢎞藏垢懐耻民之多僻政不由已惟此褊心显明臧否感悟思愆怛若创痏欲寡其过谤议沸腾性不伤物频致怨憎昔慙栁惠今愧孙登内负宿心外恧良朋仰慕严郑乐道闲居与世无营神气晏如咨予不淑婴累多虞匪降自天寔曰顽疎理弊患结卒致囹圄对答鄙讯絷此幽阻实耻讼免时不我与虽曰义直神辱志沮澡身沧浪岂云能补嗈嗈鸣雁奋翼北逰顺时而动得意㤀忧嗟我愤叹曽莫能俦事与愿违遘兹淹留穷达有命亦又何求古人有言善莫近名奉时恭黙咎悔不生万石周慎安亲保荣世务纷纭祗搅予情安乐必诫乃终利贞煌煌灵芝一年三秀予独何为有志不就惩难思复心焉内疚庶朂将来无馨无臭采薇山阿散髪巖岫永啸长吟颐性养夀七哀诗一首曹子建明月照髙楼流光正徘徊上有愁思妇悲叹有余哀借问叹者谁言是客子妻君行踰十年孤妾常独栖君若清路尘妾若浊水泥浮沉各异势㑹合何时谐愿为西南风长逝入君懐君懐良不开贱妾当何依七哀诗二首王仲宣西京乱无象豺虎方遘患复弃中国去远身适荆蛮亲戚对我悲朋友相追攀出门无所见白骨蔽平原路有饥妇人抱子弃草间顾闻号泣声挥涕独不还未知身死处何能两相完驱马弃之去不忍听此言南登霸陵岸廻首望长安悟彼下泉人喟然伤心肝荆蛮非我乡何为久滞淫方舟溯大江日暮愁我心山㟠有余映巖阿増重隂狐狸驰赴穴飞鸟翔故林流波激清响猴猿临岸吟迅风拂裳袂白露霑衣衿独夜不能寐摄衣起抚琴丝桐感人情为我发悲音羁旅无终极忧思壮难任七哀诗二首张孟阳北芒何垒垒髙陵有四五借问谁家坟皆云汉世主恭文遥相望原陵欝膴膴季世䘮乱起贼盗如豺虎毁壤过一坏便房启幽户珠柙离玉体珍寳见剽虏园寝化为墟周墉无遗堵蒙笼荆棘生蹊迳登童𥪡狐兔窟其中芜秽不及扫頽陇并垦发萌𨽻营农圃昔为万乗君今为丘山土感彼雍门言悽怆哀今古秋风吐商气萧瑟扫前林阳鸟收和响寒蝉无余音白露中夜结木落柯条森朱光驰北陆浮景忽西沉顾望无所见惟覩松柏隂肃肃高桐枝翩翻栖孤禽仰听离鸿鸣俯闻蜻蛚吟哀人易感伤触物増悲心丘陇日已逺纒绵弥思深忧来令髪白谁云愁可任徘徊向长风泪下霑衣衿悼亡诗三首潘安仁荏苒冬春谢寒暑忽流易之子归穷泉重壤永幽隔私懐谁克从淹留亦何益僶俛恭朝命廻心反初役望庐思其人入室想所厯帷屏无髣髴翰墨有余迹流芳未及歇遗挂犹在壁怅怳如或存周遑忡惊惕如彼翰林鸟双栖一朝只如彼逰川鱼比目中路析春风縁隟来晨霤承檐滴寝息何时㤀沉忧日盈积庶几有时衰庄缶犹可击皎皎窻中月照我室南端清商应秋至溽暑随节阑凛凛凉风升始觉夏衾单岂曰无重纩谁与同嵗寒嵗寒无与同朗月何胧胧展转盻枕蓆长簟竟牀空牀空委清尘室虚来悲风独无李氏灵髴髴覩尔容抚衿长叹息不觉涕霑胸霑胸安能已悲懐从中起寝兴目存形遗音犹在耳上慙东门吴下愧蒙庄子赋诗欲言志此志难具纪命也可奈何长戚自令鄙曜灵运天机四节代迁逝凄凄朝露凝烈烈夕风厉奈何悼淑俪仪容永潜翳念此如昨日谁知巳卒嵗改服从朝政哀心守私制茵帱张故房朔望临尔祭尔祭讵几时朔望忽复尽衾裳一毁撤千载不复引亹亹朞月周戚戚弥相愍悲怀感物来泣涕应情陨驾言陟东阜望坟思纡轸徘徊墟墓间欲去复不忍徘徊不忍去徙倚歩踟蹰落叶委埏侧枯荄带坟隅孤魂独茕茕安知灵与无投心遵朝命挥涕强就车谁谓帝宫逺路极悲有余庐陵王墓下作一首谢灵运晓月发云阳落日次朱方含悽泛广川洒泪眺连岗眷言懐君子沉痛结中肠道消结愤懑运开申悲凉神期恒若存徳音初不㤀徂谢易永久松柏森已行延州协心许楚老惜兰芳解剑竟何及抚坟徒自伤平生疑若人通蔽互相妨理感深情恸定非识所将脆促良可哀夭枉特兼常一随往化灭安用空名扬举声泣已洒长叹不成章拜陵庙作一首颜延年周徳恭明祀汉道尊光灵哀敬隆祖庙崇树加园茔逮事休命始投迹阶王庭陪厠廻天顾朝䜩流圣情早服身义重晩达生戒轻否来王泽竭泰徃人悔形敕躬慙积素复与昌运并恩合非渐渍荣㑹在逢迎夙御严清制朝驾守禁城束绅入西寝伏轸出东垧衣冠终㝠漠陵色转葱青松风遵路急山烟冐壠生皇心凭容物民思被歌声万纪载絃吹千载託旒旌未殊帝世逺已同沦化萌幼壮困孤介未暮谢幽贞发轨丧夷易归轸慎﨑倾同谢谘议铜雀台诗一首谢𤣥晖繐帷飘井干罇酒若平生郁郁西陵树讵闻歌吹声芳襟染泪迹婵媛空复情玉座犹寂寞况乃妾身轻出郡传舍哭范仆射一首任彦昇平生礼数絶式瞻在国桢一朝万化尽犹我故人情待时属兴运王佐俟民英结欢三十载生死一交情擕手遁衰孽接景事休明运阻衡言革时泰玉阶平濬冲得茂彦夫子值狂生伊人有泾渭非余扬浊清将乖不忍别欲以遣离情不忍一辰意千龄万恨生已矣平生事咏歌盈箧笥兼复相嘲谑常与虚舟值何时见范侯还叙平生意与子别几辰经涂不盈旬弗覩朱颜改徒想平生人宁知安歌日非君撤瑟晨已矣余何叹辍舂哀国均赠答上赠蔡子笃诗一首王仲宣翼翼飞鸾载飞载东我友云徂言戾旧邦舫舟翩翩以泝大江蔚矣荒涂时行靡通慨我怀慕君子所同悠悠世路乱离多阻济岱江衡邈焉异处风流云散一别如雨人生实难愿其弗与瞻望遐路允企伊伫烈烈冬日肃肃凄风潜鳞在渊归雁载轩苟非鸿鵰孰能飞翻虽则进慕予思罔宣瞻望东路惨怆増叹率彼江流爰逝靡期君子信誓不迁于时及子同寮生死固之何以赠行言授斯诗中心孔悼涕泪涟洏嗟尔君子如何勿思赠士孙文始一首王仲宣天降丧乱靡国不夷我暨我友自彼京师宗守盪失越用遁违迁于荆楚在漳之湄在漳之湄亦克晏处和通箎埙比徳车辅既度礼仪卒获笑语庶兹永日无諐厥绪虽曰无諐时不我已同心离事乃有逝止横此大江淹彼南汜我思弗及载坐载起惟彼南汜君子居之悠悠我心薄言慕之人亦有言靡日不思矧伊嬿婉胡不悽而晨风夕逝託与之期瞻仰王室慨其永叹良人在外谁佐天官四国方阻俾尔归蕃尔之归蕃作式下国无曰蛮裔不䖍汝徳慎尔所之率由嘉则龙虽勿用志亦靡忒悠悠澹澧郁彼唐林虽则同域邈其逈深白驹逺志古人所箴允矣君子不遐厥心既徃既来无宻尔音赠文叔良一首王仲宣翩翩者鸿率彼江濵君子于征爰聘西隣临此洪渚伊思梁岷尔行孔邈如何勿勤君子敬始慎尔所主谋言必贤错説申辅延陵有作侨肸是与先民遗迹来世之矩既慎尔主亦廸知几探情以华覩着知微视明听聪靡事不惟董褐荷名胡宁不师衆不可葢无尚我言梧宫致辩齐楚构患成功有要在衆思欢人之多忌掩之实难瞻彼黒水滔滔其流江汉有巻允来厥休二邦若否职汝之由𬗟彼行人鲜克弗留尚哉君子异于他仇人谁不勤无厚我忧惟诗作赠敢咏在舟赠五官中郎将四首刘公干昔我从元后整驾至南乡过彼丰沛都与君共翺翔四节相推斥季冬风且凉衆賔㑹广坐明镫熺炎光清歌制妙声万舞在中堂金罍含甘醴羽觞行无方长夜忘归来聊且为大康四牡向路驰欢悦诚未央余婴沉痼疾窜身清漳濵自夏渉𤣥冬弥旷十余旬常恐㳺岱宗不复见故人所亲一何笃歩趾慰我身清谈同日夕情盻叙忧勤便复为别辞逰车归西隣素叶随风起广路扬埃尘逝者如流水哀此遂离分追问何时㑹要我以阳春望慕结不解贻尔新诗文勉哉修令德北靣自宠珍秋日多悲懐感慨以长叹终夜不遑寐叙意于濡翰明镫曜闺中清风凄已寒白露涂前庭应门重其关四节相推斥嵗月忽欲殚壮士逺出征戎事将独难涕泣洒衣裳能不懐所欢凉风吹沙砾霜气何皑皑明月照缇幕华灯散炎辉赋诗连篇章极夜不知归君侯多壮思文雅纵横飞小臣信顽卤僶俛安能追赠徐干一首刘公干谁谓相去逺隔此西掖垣拘限清切禁中情无由宣思子沉心曲长叹不能言起坐失次第一日三四迁歩出北寺门遥望西苑园细栁夹道生方塘含清源轻叶随风转飞鸟何翻翻乖人易感动涕下与衿连仰视白日光皦皦髙且悬兼烛八纮内物类无颇偏我独抱深感不得与比焉赠从弟三首刘公干汎汎东流水磷磷水中石苹藻生其涯华纷何扰弱采之荐宗庙可以羞嘉客岂无园中葵懿此出深泽亭亭山上松瑟瑟谷中风风声一何盛松枝一何劲氷霜正惨悽终嵗常端正岂不罗凝寒松柏有本性鳯凰集南岳徘徊孤竹根于心有不厌奋翅凌紫氛岂不常勤苦羞与黄雀羣何时当来仪将湏圣明君文选巻二十三文选註卷二十四钦定四库全书文选巻二十四梁萧统编唐李善註赠荅赠徐干一首曹子建惊风飘白日忽然归西山圆景光未满衆星粲以繁志士营世业小人亦不闲聊且夜行游游彼双阙间文昌郁云兴迎风高中天春鸠鸣飞栋流猋激櫺轩顾念蓬室士贫贱诚足怜薇藿弗充虚皮褐犹不全忼慨有悲心兴文自成篇宝弃怨何人和氏有其愆弹冠俟知己知己谁不然良田无晩岁膏泽多丰年亮懐玙璠美积久徳逾宣亲交义在敦申章复何言赠丁义一首曹子建初秋凉气发庭树微销落凝霜依玉除清风飘飞阁朝云不归山霖雨成川泽黍稷委畴陇农夫安所获在贵多忘贱为恩谁能博狐白足御冬焉念无衣容思慕延陵子宝剑非所惜子其宁尔心亲交义不薄赠王粲一首曹子建端坐苦愁思揽衣起西游树木发春华清池激长流中有孤鸳鸯哀鸣求匹俦我愿执此鸟惜哉无轻舟欲归忘故道顾望但懐愁悲风鸣我侧羲和逝不留重隂润万物何惧泽不周谁令君多念自使懐百忧义赠丁仪王粲一首曹子建从军度函谷驱马过西京山岑高无极泾渭扬浊清壮哉帝王居佳丽殊百城员阙出浮云承露概泰清皇佐扬天惠四海无交兵权家虽爱胜全国为令名君子在末位不能歌徳声丁生怨在朝王子欢自营欢怨非贞则中和诚可经赠白马王彪一首曹子建谒帝承明庐逝将归旧疆清晨发皇邑日夕过首阳伊洛广且深欲济川无梁泛舟越洪涛怨彼东路长顾瞻恋城阙引领情内伤太谷何寥廓山树郁苍苍霖雨泥我涂流潦浩纵横中逵絶无轨改辙登高岗脩坂造云日我马𤣥以黄𤣥黄犹能进我思郁以纡郁纡将难进亲爱在离居本图相与偕中更不克俱鸱枭鸣衡枙豺狼当路衢苍蝇间白黑谗巧令亲疎欲还絶无蹊揽辔止踟蹰踟蹰亦何留相思无终极秋风发微凉寒蝉鸣我侧原野何萧条白日忽西匿归鸟赴乔林翩翩厉羽翼孤兽走索羣衔草不遑食感物伤我懐抚心长太息太息将何为天命与我违奈何念同生一往形不归孤魂翔故城灵柩寄京师存者忽复过亡没身自衰人生处一世去若朝露晞年在桑榆间影响不能追自顾非金石咄唶令心悲心悲动我神弃置莫复陈丈夫志四海万里犹比邻恩爱苟不亏在逺分日亲何必同衾帱然后展慇勤忧思成疾疹无乃儿女仁仓卒骨肉情能不懐苦辛苦辛何虑思天命信可疑虚无求列仙松子久吾欺变故在斯须百年谁能持离别永无㑹执手将何时王其爱玉体俱享黄髪期收泪即长路援笔从此辞赠丁翼一首曹子建嘉賔填城阙丰膳出中㕑吾与二三子曲宴此城隅秦筝发西气齐瑟扬东讴肴来不虚归觞至反无余我岂狎异人朋友与我俱大国多良材譬海出明珠君子义休偫小人徳无储积善有余庆荣枯立可须滔荡固大节世俗多所拘君子通大道无愿为世儒赠秀才入军五首嵇叔夜良马既闲丽服有晖左揽繁弱右接忘归风驰电逝蹑景追飞凌厉中原顾盻生姿携我好仇载我轻车南凌长阜北厉清渠仰落惊鸿俯引渊鱼盘于游田其乐只且轻车迅迈息彼长林春木载荣布叶垂隂习习谷风吹我素琴咬咬黄鸟顾畴弄音感悟驰情思我所钦心之忧矣永啸长吟浩浩洪流带我邦畿萋萋緑林奋荣掦挥鱼龙瀺灂山鸟羣飞驾言出游曰夕忘归思我良朋如渴如饥愿言不获怆矣其悲息徒兰圃秣马华山流磻平皋垂纶长川目送归鸿手挥五絃俯仰自得游心泰𤣥嘉彼钓叟得鱼忘筌郢人逝矣谁与尽言闲夜肃清朗月照轩微风动袿组帐高褰旨酒盈樽莫与交欢鸣琴在御谁与鼓弹仰慕同趣其馨若兰佳人不在能不永叹赠山涛一首司马绍统苕苕椅桐树寄生于南岳上凌青云霓下临千仞谷处身孤且危于何託余足昔也植朝阳倾枝俟鸾鷟今者絶世用倥偬见迫束班匠不我顾牙旷不我録焉得成琴瑟何由扬妙曲冉冉三光驰逝者一何速中夜不能寐抚剑起踯躅感悲孔圣叹哀此年命促卞和潜幽㝠谁能证竒璞冀愿神龙来扬光以见烛答何邵二首张茂先吏道何其迫窘然坐自拘缨緌为徽纆文宪焉可踰恬旷苦不足烦促毎有余良朋贻新诗示我以游娯穆如洒清风奂若春华敷自昔同寮寀于今比园庐衰夕近辱殆庶几并悬舆散髪重隂下抱杖临清渠属耳听鸎鸣流目翫鯈鱼从容养余日取乐于桑榆洪钧陶万类大块禀羣生明闇信异姿静躁亦殊形自予及有识志不在功名虚恬窃所好文学少所经沗荷既过任白日己西倾道长苦志短责重困才轻周任有遗规其言明且清负乗为我戒夕惕坐自惊是用感嘉贶冩心出中诚发篇虽温丽无乃违其情赠张华一首何敬祖四时更代谢悬象迭巻舒暮春忽复来和风与节俱俯临清泉涌仰观嘉木敷周旋我陋圃西瞻广武庐既贵不忘俭处有能存无镇俗在简约树塞焉足摹在昔同班司今者并园墟私愿偕黄髪逍遥综琴书举爵茂隂下携手共踌蹰奚用遗形骸忘筌在得鱼赠冯文熊迁斥丘令一首陆士衡于皇圣世时文惟晋受命自天奄有黎献阊阖既辟承华再建明明在上有集惟彦奕奕冯生哲问允廸天保定子靡徳不铄迈心𤣥旷矫志崇邈遵彼承华其容灼灼嗟我人斯戢翼江潭有命集止翻飞自南出自幽谷及尔同林双情交暎遗物识心人亦有言交道实难有頍者弁千载一弹今我与子旷世齐欢利断金石气惠秋兰羣黎未绥帝用勤止我求明徳肆于百里佥曰尔谐俾民是纪乃眷北徂对扬帝祉畴昔之游好合纒绵借曰未洽亦既三年居陪华幄出从朱轮方骥齐镳比迹同尘之子既命四牡项领遵涂逺蹈腾轨高骋庆云扶质清风承景嗟我懐人其迈惟永否泰茍殊穷达有违及子春华后尔秋晖逝将去我陟彼朔垂非子之念心孰为悲答贾长渊一首陆士衡余昔为太子洗马贾长渊以散骑侍东宫积年余出补呉王郎中令元康六年入为尚书郎鲁公赠诗一篇作此诗答之云尔伊昔有皇肇济黎蒸先天创物景命是膺降及羣后迭毁迭兴邈矣终古崇替有徴在汉之季皇纲幅裂大辰匿晖金虎曜质雄臣驰骛义夫赴节释位挥戈言谋王室王室之乱靡邦不泯如彼坠景曾不可振乃眷三哲俾乂斯民启土绥难改物承天爰兹有魏即宫天邑呉实龙飞刘亦岳立干戈载掦爼豆载戢民劳师兴国玩凯入天厌霸徳黄祚告衅狱讼违魏讴歌适晋陈留归蕃我皇登禅庸岷稽颡三江改献赫矣隆晋奄宅率土对扬天人有秩斯祜惟公太宰光翼二祖诞育洪冑纂戎于鲁东朝既建淑问峩峩我求明徳济同以和鲁公戾止衮服委蛇思媚皇储高步承华昔我逮兹时惟下僚及子栖迟同林异条年殊志比服舛义稠游跨三春情固二秋祗承皇命出纳无违往践蕃朝来步紫微升降祕阁我服载晖孰云匪惧仰肃明威分索则易携手实难念昔良游兹焉永叹公之云感贻此音翰蔚彼高藻如玉之阑惟汉有木曾不踰境惟南有金万邦作咏民之胥好狂狷厉圣仪刑在昔予闻子命于承明作与士龙一首陆士衡牵世婴时网驾言逺徂征饮饯岂异族亲戚弟与兄婉娈居人思纡郁游子情明发遗安寐寤言涕交缨分涂长林侧挥袂万始亭伫眄要遐景倾耳玩余声南归憩永安北迈顿承明永安有昨轨承明子弃予俯仰悲林薄慷慨含辛楚懐往欢絶端悼来忧成绪感别惨舒翮思归乐遵渚赠尚书郎顾彦先二首陆士衡大火贞朱光积阳熈自南望舒离金虎屏翳吐重隂凄风迕时序苦雨遂成霖朝游忘轻羽夕息忆重衾感物百忧生缠绵自相寻与子隔萧墻萧墻隔且深形影旷不接所託声与音音声日夜濶何用慰吾心朝游游层城夕息旋直庐迅雷中宵激惊电光夜舒𤣥云拖朱阁振风薄绮疏丰注溢脩霤潢潦浸阶除停隂结不解通衢化为渠沉稼湮梁颕流民泝荆徐眷言懐桑梓无乃将为鱼赠顾交阯公真一首陆士衡顾侯体明徳清风肃已迈发迹翼藩后改授抚南裔伐鼓五岭表扬旌万里外逺绩不辞小立徳不在大高山安足凌巨海犹萦带惆怅瞻飞驾引领望归斾赠从兄车骑一首陆士衡孤兽思故薮离鸟悲旧林翩翩游宦子辛苦谁为心髣髴谷水阳婉娈崐山阴营魄懐兹土精爽若飞沉寤寐靡安豫愿言思所钦感彼归涂艰使我怨慕心安得忘归草言树背与衿斯言岂虚作思鸟有悲音答张士然一首陆士衡絜身跻祕阁祕阁峻且𤣥终朝理文案薄暮不遑瞑驾言廵明祀致敬在祈年逍遥春王圃踯䠱千亩田回渠绕曲陌通波扶直阡嘉谷垂重颕芳树发华颠余固水乡士总辔临清渊戚戚多逺念行行遂成篇为顾彦先赠妇二首陆士衡辞家逺行游悠悠三千里京洛多风尘素衣化为缁修身悼忧苦感念同懐子隆思乱心曲沉欢滞不起欢沉难尅兴心乱谁为理愿假归鸿翼翻飞㳺江汜东南有思妇长叹充幽闼借问叹何为佳人𦕈天末游宦久不归山川修且濶形影参商乖音旷不达离合非有常譬彼弦与筈愿保金石躯慰妾长饥渴赠冯文熊一首陆士衡昔与二三子游息承华南拊翼同枝条翻飞各异寻茍无凌风翮徘徊守故林慷慨谁为感愿言懐所钦发轸清洛汭驱马大河阴伫立望朔涂悠悠迥且深分索古所悲志士多苦心悲情临川结苦言随风呤愧无杂佩赠良讯代兼金夫子茂逺猷款诚寄惠音赠弟士龙一首陆士衡行矣怨路长惄焉伤别促指途悲有余临觞欢不足我若西流水子为东跱岳慷慨逝言感徘徊居情育安得携手俱契濶成騑服为贾谧作赠陆机一首潘安仁肇自初创二仪烟煴粤有生民伏羲始君结绳阐化八象成文芒芒九有区域以分神农更王轩辕承纪画野离疆爰封衆子夏殷既袭宗周继祀绵绵𤓰瓞六国互峙强秦兼并吞灭四隅子婴靣榇汉祖膺符灵献微弱在湼则渝三雄鼎足孙启南呉南呉伊何僭号称王大晋统天仁风遐扬伪孙衔璧奉土归疆婉婉长离凌江而翔长离云谁咨尔陆生鹤鸣九臯犹载厥声况乃海隅播名上京爰应旌招抚翼宰庭储皇之选实简惟良英英朱鸾来自南冈曜藻崇正𤣥冕丹裳如彼兰蕙载採其芳藩岳作镇辅我京室旋反桑梓帝弟作弼或云国宦清涂攸失吾子洗然恬淡自逸廊庙惟清俊乂是延擢应嘉举自国而迁齐辔羣龙光赞纳言优游省闼珥笔华轩昔余与子缱绻东朝虽礼以賔情通友僚嬉娯丝竹抚鞞舞韶修日朗月携手逍遥自我离羣二周于今虽简其面分着情深子其超矣实慰我心发言为诗俟望好音欲崇其高必重其层立徳之柄莫匪安恒在南称甘度北则橙崇子锋颕不颓不崩赠陆机出为呉王郎中令一首潘正叔东南之美曩惟延州显允陆生于今尠俦振鳞南海濯翼清流婆娑翰林容与坟丘玉以瑜润隋以光融乃渐上京羽仪储宫玩尔清藻味尔芳风泳之弥广挹之弥沖崐山何有有瑶有珉及尔同僚具惟近臣予涉素秋子登青春愧无老成厠彼日新祁祁大邦惟桑惟梓穆穆伊人南国之纪帝曰尔谐惟王卿士俯偻从命奚恤奚喜我车既巾我马既秣星陈夙驾载脂载辖婉娈二宫徘徊殿闼醪澄莫飨孰慰饥渴昔子沗私贻我蕙兰今子徂东何以赠旃寸晷惟宝岂无玙璠彼美陆生可与晤言赠河阳一首潘正叔虙生化单父子竒莅东阿桐乡建遗烈武城播弦歌逸骥腾夷路潜龙跃洪波弱冠步鼎铉既立宰三河流声馥秋兰摛藻艳春华徒美天姿茂岂谓人爵多赠侍御史王元贶一首潘正叔崐山积琼玉广厦构衆材游鳞萃灵沼抚翼希天阶膏兰孰为销济治由贤能王侯厌崇礼廽迹清宪台蠖屈固小往龙翔廼大来协心毗圣世毕力赞康哉文选巻二十四文选註卷二十五钦定四库全书文选卷二十五梁萧统编唐李善註赠答下赠何劭王济一首傅长虞朗陵公何敬祖咸之从内兄国子祭酒王武子咸从姑之外孙也并以明徳见重于世咸亲之重之情犹同生义则师友何公既登侍中武子俄而亦作二贤相得甚欢咸亦庆之然自恨闇劣虽愿其缱绻而从之末由歴试无效且有家艰赋诗申懐以贻之云尔日月光太清列宿曜紫微赫赫大晋朝明明辟皇闱吾兄既鳯翔王子亦龙飞双鸾游兰渚二离扬清晖携手升玉阶并坐侍丹帷金珰缀惠文煌煌发令姿斯荣非攸庶缱绻情所希岂不企高踪麟趾邈难追临川靡芳饵何为空守坻藁叶待风飘逝将与君违违君能无恋尸素当言归归身蓬荜庐乐道以忘饥进则无云补退则恤其私但愿隆弘美王度日清夷荅傅咸一首郭泰机皦皦白素丝织为寒女衣寒女虽妙巧不得秉杼机天寒知运速况复鴈南飞衣工秉刀尺弃我忽若遗人不取诸身世士焉所希况复已朝餐曷由知我饥为顾彦先赠妇二首陆士龙悠悠君行迈茕茕妾独止山河安可踰永路隔万里京室多妖冶粲粲都人子雅步擢纎腰巧笑发皓齿佳丽良可美衰贱焉足纪逺䝉眷顾言衘恩非望始浮海难为水游林难为观容色贵及时朝华忌日晏皎皎彼姝子灼灼懐春粲西城善雅儛总章饶清弹鸣簧发丹脣朱絃绕素腕轻裾犹电挥双袂如雾散华容溢藻幄哀响入云汉知音世所希非君谁能赞弃置北辰星问此𤣥龙焕时暮复何言华落理必贱荅兄机一首陆士龙悠逺途可极别促怨㑹长衘恩恋行迈兴言在临觞南津有绝济北渚无河梁神往同逝感形留悲参商衡轨若殊迹牵牛非服箱荅张士然陆士龙行迈越长川飘飖冐风尘通波激枉渚悲风薄丘榛脩路无穷迹井邑自相循百城各异俗千室非良隣欢旧难假合风土岂虚亲感念桑梓域髣髴眼中人靡靡日夜逺眷眷懐苦辛荅卢谌刘越石琨顿首损书及诗备辛酸之苦言畅经通之逺㫖执玩反覆不能释手慨然以悲欢然以喜昔在少壮未尝检括逺慕老庄之齐物近嘉阮生之放旷怪厚薄何从而生哀乐何由而至自顷辀张困于逆乱国破家亡亲友彫残负杖行吟则百忧俱至块然独坐则哀愤两集时复相与举觞对膝破涕为笑排终身之积惨求数刻之暂欢譬由疾疢弥年而欲一丸销之其可得乎夫才生于世世实须才和氏之璧焉得独曜于郢握夜光之珠何得専玩于隋掌天下之宝当于天下共之但分析之日不能不怅恨耳然后知𣆀周之为虚诞嗣宗之为妄作也昔騄骥倚辀于呉坂长鸣于良乐知与不知也百里奚愚于虞而智于秦遇与不遇也今君遇之矣朂之而已不复属意于文二十余年矣久废则无次想必欲其一反故称指送一篇适足以彰来诗之益美耳琨顿首顿首厄运初遘阳爻在六干象栋倾坤仪舟覆横厉纠纷羣妖竞逐火燎神州洪流华域彼黍离离彼稷育育哀我皇晋痛心在目天地无心万物同涂祸淫莫验福善则虚逆有全邑义无完都英蘂夏落毒卉冬敷如彼龟玉韫椟毁诸刍狗之谈其可得乎咨余软弱弗克负荷愆舋仍彰荣宠屡加威之不建祸延㐫播忠陨于国孝愆于家斯罪之积如彼山河斯舋之深终莫能磨郁穆旧姻嬿婉新婚裹粮携弱匍匐星奔未辍尔驾己隳我门二族偕覆三孽并根长慙旧孤永负寃魂亭亭孤干独生无伴緑叶繁缛柔条脩罕朝採尔实夕捋尔竿竿翠丰寻逸珠盈椀实消我忧忧急用缓逝将去乎庭虚愤满虚满伊何兰桂移植茂彼春林瘁此秋棘有鸟翻飞不遑休息匪桐不栖匪竹不食永戢东羽翰抚西翼我之敬之废欢辍职音以赏奏味以殊珍文以明言言以畅神之子之往四美不臻澄醪覆觞丝竹生尘素巻莫启幄无谈賔既孤我徳又阙我邻光光叚生出幽迁乔资忠履信武烈文昭旍弓骍骍舆马翘翘乃奋长縻是辔是镳何以赠子竭心公朝何以叙懐引领长谣重赠卢谌一首刘越石握中有悬璧本自荆山璆惟彼太公望昔在渭濵叟邓生何感激千里来相求白登幸曲逆鸿门頼留侯重耳任五贤小白相射钩茍能隆二伯安问党与讐中夜抚枕叹想与数子游吾衰久矣夫何其不梦周谁云圣达节知命故不忧宣尼悲获麟西狩涕孔丘功业未及建夕阳忽西流时哉不我与去乎若云浮朱实陨劲风繁英落素秋狭路西华葢骇驷摧双辀何意百鍊刚化为绕指柔赠刘琨一首并书卢子谅故吏从事中郎卢谌死罪死罪谌禀性短弱当世罕任因其自然用安静退在木阙不材之资处鴈乏善鸣之分巻异蘧子愚殊寗生匠者时眄不免馔賔尝自思惟因縁运㑹得䝉接事自奉清尘于今五稔谟明之效不着候人之讥以彰大雅含𢎞量苞山薮加以待接弥优款眷逾昵与运筹之谋厠燕私之欢绸缪之㫖有同骨肉其为知己古人罔喻昔聂政殉严遂之顾荆轲慕燕丹之义意气之间靡躯不悔虽微达节谓之可庶然茍曰有情孰能不懐故委身之日夷险己之事与愿违当沗外役遂去左右收迹府朝葢本同末异杨朱兴哀始素终𤣥墨翟垂涕分乖之际咸可叹慨致感之途或廹乎兹亦奚必临路而后长号覩丝而后歔欷哉是以仰惟先情俯览今遇感存念亡触物眷恋易曰书不尽言言不尽意然则书非尽言之器言非尽意之具矣况言有不得至于尽意书有不得至于尽言邪不胜猥懑谨贡诗一篇抑不足以揄扬𢎞美亦以摅其所抱而已若公肆大惠遂其厚恩钖以咳唾之音慰其违离之意则所谓咸池酬于北里夜光报于鱼目谌之愿也非所敢望也谌死罪死罪濬哲维皇绍熈有晋振厥弛维光阐逺韵有来斯雍至止伊顺三台摛朗四岳增峻伊陟佐商山甫翼周𢎞济艰难对扬王休茍非异徳旷世同流加其忠贞宣其徽猷伊谌陋宗昔遘嘉惠申以婚姻着以累世义等休戚好同兴废孰云匪谐如乐之契王室䘮师私门播迁望公归之视险忽艰兹愿不遂中路阻颠仰悲先意俯思身愆大钧载运良辰遂往瞻彼日月迅过俯仰感今惟昔口存心想借曰如昨忽为畴曩畴曩伊何逝者弥疎温温㳟人慎终如初览彼遗音恤此穷孤譬彼樛木蔓葛以敷妙哉蔓葛得託樛木叶不云布华不星烛承侔卞和质非荆璞眷同尤良用乏骥騄承亦既笃眷亦既亲饰奖驽猥方驾骏珍弼谐靡成良谟莫陈无觊狐赵有与五臣五臣奚与契濶百罹身经险阻足蹈幽遐义由恩深分随昵加绸缪委心自同匪他昔在暇日妙寻通理尤彼意气使是节士情以体生感以情起趣舍罔要穷达斯巳由余片言秦人是惮日磾效忠飞声有汉桓桓抚军古贤作冠来牧幽都济厥涂炭涂炭既济冦挫民阜谬其疲𨽻授之朝右上惧任大下欣施厚实祗高明敢忘所守相彼反哺尚在翔禽孰是人斯而忍斯心毎凭山海庶觌高深遐眺存亡缅成飞沉长徽已缨逝将徙举收迹西践衔哀东顾曷云涂辽曾不咫步岂不夙夜谓行多露緜緜女萝施于松标禀泽洪干晞阳丰条根浅难固茎弱易彫操彼纎质承此冲颷纎质实微冲颷斯值谁谓言精致在赏意不见得鱼亦忘厥饵遗其形骸寄之深识先民頥意潜山隐几仰熈丹崖俯藻緑水无求于和自附衆美慷慨遐踪有愧高㫖爰造异论肝胆楚越惟同大观万殊一辙死生既齐荣辱奚别处其𤣥根廓焉靡结福为祸始祸作福阶天地盈虚寒暑周廽夫差不祀衅在胜齐句践作伯祚自㑹稽邈矣达度唯道是杖形有未泰神无不畅如川之流如渊之量上𢎞栋隆下塞民望赠崔温一首卢子谅逍遥步城隅暇日聊游豫北眺沙漠垂南望旧京路平陆引长流冈峦挺茂树中原厉迅颷山河起云雾游子恒悲懐举目增永暮良俦不获偕舒情将焉诉逺念贤士风遂存往古务朔鄙多侠气岂唯地所固李牧镇边城荒夷懐南惧赵奢正疆场秦人折北虑羁旅及寛政委质与时遇恨以驽蹇姿徒烦飞子御亦既弛负担忝位宰黔庶茍云免罪戾何暇牧民誉倪寛以殿黜终乃最衆赋何武不赫赫遗爱常在去古人非所希短弱自有素何以敷所辞惟以二子故荅魏子悌一首卢子谅崇台非一干珍裘非一腋多士成大业羣贤济𢎞绩遇䝉时来㑹聊齐朝彦迹顾此腹背羽愧彼排虚翮寄身荫四岳託好凭三益倾葢虽终朝大分迈畴昔在危毎同险处安不异易俱涉晋昌艰若更飞狐厄恩由契濶生义随周旋积岂谓乡曲誉谬充本州役乖离令我感悲欣使情惕理以精神通匪曰形骸隔妙诗申笃好清义贯幽赜恨无隋侯珠以酬荆文璧荅灵运一首谢宣逺夕霁风气凉闲房有余清开轩灭华烛月露皓己盈独夜无物役寝者亦云宁忽获愁霖唱懐劳奏所成叹彼行旅艰深兹眷言情伊余虽寡慰殷忧暂为轻牵率酬嘉藻长揖愧吾生于安城荅灵运一首条繁林弥蔚波清源愈濬华宗诞吾秀之子绍前𦙍绸缪结风徽烟煴吐芳讯鸿渐随事变云台与年峻华蕚相光饰嘤嘤悦同响亲亲子敦余贤贤吾尔赏比景后鲜辉方年一日长萎叶爱荣条涸流好河广殉业谢成操复礼愧贫乐幸㑹果代耕符守江南曲履运伤荏苒遵涂叹缅邈布懐存所钦我劳一何笃肇允虽同规翻飞各异概迢递封畿外窈窕承明内寻涂涂既暌即理理已对丝路有恒悲矧廼在吾爱跬行安步武铩翮周数仞岂不识高逺违方往有吝岁寒霜雪严过半路愈峻量己畏友朋勇退不敢进行矣励令猷写诚酬来讯西陵遇风献康乐一首谢惠连我行指孟春春仲尚未发趣途逺有期念离情无歇成装候良辰漾舟陶嘉月瞻涂意少悰还顾情多阙哲兄感仳别相送越垧林饮饯野亭馆分袂澄湖阴悽悽留子言眷眷浮客心廽塘隐舻栧逺望絶形音靡靡即长路戚戚抱遥悲悲遥但自弭路长当语谁行行道转逺去去情弥迟昨发浦阳汭今宿浙江湄屯云蔽曾岭惊风涌飞流零雨润坟泽落雪洒林丘浮氛晦崖巘积素盛原畴曲汜薄停旅通川絶行舟临津不得济伫檝阻风波萧条洲渚际气色少谐和西瞻兴游叹东睇起悽歌积愤成疢痗无萱将如何还旧园作见颜范二中书一首谢灵运辞满岂多秩谢病不待年偶与张邴合久欲还东山圣灵昔回眷微尚不及宣何意冲飈激烈火纵炎烟焚玉发崐峯余燎遂见迁投沙理既迫如卭愿亦愆长与懽爱别永絶平生縁浮舟千仞壑总辔万寻巅流沫不足险石林岂为艰闽中安可处日夜念归旋事踬两如直心惬三避贤託身青云上栖巖挹飞泉盛明盪氛昏贞休康屯邅殊方感成贷微物豫采甄感深操不固质弱易板纒曾是反昔园语往实款然曩基即先筑故池不更穿果木有旧行壤石无违延虽非休憇地聊取永日闲卫生自有经息阴谢所牵夫子照情素探懐授往篇登临海峤初发疆中作与从弟惠连见羊何共和之一首谢灵运杪秋寻逺山山逺行不近与子别山阿含酸赴脩轸中流袂就判欲去情不忍顾望脰未悁汀曲舟己隐隐汀絶望舟棹逐惊流欲抑一生欢并奔千里游日落当栖薄系缆临江楼岂惟夕情歛忆尔共淹留淹留昔时欢复增今日叹兹情己分虑况廼恊悲端秋泉鸣北涧哀猿响南峦戚戚新别心悽悽久念攒攒念攻别心旦发清溪阴暝投剡中宿明登天姥岑高高入云霓还期那可寻傥遇浮丘公长絶子徽音酬从弟惠连一首谢灵运寝瘵谢人徒灭迹入云峯巖壑寓耳目欢爱隔音容永絶赏心望长懐莫与同末路值令弟开颜披心胷心胷既云披意得咸在斯凌涧寻我室散帙问所知夕虑晓月流朝忌曛日驰悟对无厌歇聚散成分离分离别西川廽景归东山别时悲已甚别后情更延倾想迟嘉音果枉济江篇辛勤风波事𣢾曲洲渚言洲渚既淹时风波子行迟务协华京想讵存空谷期犹复惠来章祗足搅余思傥若果归言共陶暮春时暮春虽未交仲春善游遨山桃𤼵红蕚野蕨渐紫苞鸣嘤已悦豫幽居犹郁陶梦寐伫归舟释我吝与劳文选卷二十五文选註卷二十六钦定四库全书文选巻二十六梁萧统编唐李善註赠答赠王太常一首颜延年玉水记方流琁源载圆折蓄寳每希声虽祕犹彰彻聆龙九泉闻鳯窥丹穴歴聴岂多工唯然觏世哲舒文广国华敷言逺朝列徳辉灼邦懋芳风被乡耋侧同幽人居郊扉常昼闭林闾时晏开亟廻长者辙庭昏见野隂山明望松雪静惟浃羣化徂生入穷节豫往诚欢歇悲来非乐阕属羙谢繁翰遥懐具短札夏夜呈从兄散骑车长沙一首颜延年炎天方埃郁暑晏阕尘纷独静阙偶坐临堂对星分侧聴风薄木遥睇月开云夜蝉当夏急隂虫先秋闻岁候初过半荃蕙岂久芬屏居恻物变慕类抱情殷九逝非空思七襄无成文直东宫荅郑尚书一首颜延年皇居体环极设险祗天工两闱阻通轨对禁限清风跂予旅东馆徒歌属南墉寝兴郁无已起观辰汉中流云蔼青阙皓月鉴丹宫踟蹰清防密徙倚恒漏穷君子吐芳讯感物恻余衷惜无丘园秀景行彼高松知言有诚实羙价难克充何以铭嘉贶言树丝与桐和谢监灵运一首颜延年弱植慕端操窘歩惧先迷寡立非择方刻意借穷栖伊昔遘多幸秉笔侍两闺虽慙丹艧施未谓𤣥素睽徒遭良时诐王道奄昬霾人神幽明絶朋好云雨乖弔屈汀洲浦谒帝苍山蹊倚岩聴绪风攀林结留荑跂予间衡峤曷月瞻秦稽皇圣昭天徳丰泽振沉泥惜无爵雉化何用充海淮去国还故里幽门树蓬藜采茨葺昔宇翦棘开旧畦物谢时既晏年往志不偕亲仁敷情昵兴玩究辞栖芬馥歇兰若清越夺琳珪尽言非报章聊用布所懐荅颜延年一首王僧逹长卿冠华阳仲连擅海隂珪璋既文府精理亦道心君子耸高驾尘轨实为林崇情符逺迹清气溢素襟结游略年义笃顾弃浮沉寒荣共偃曝春醖时献斟聿来岁序暄轻云出东岑麦垄多秀色杨园流好音欢此乗日暇忽忘逝景侵幽𠂻何用慰翰墨久謡吟栖鳯难为条淑贶非所临诵以永周旋匣以代兼金郡内高斋闲坐荅吕法曹一首谢𤣥晖结构何迢遰旷望极高深忩中列逺岫庭际俯乔林日出衆鸟散山瞑孤猿吟已有池上酌复此风中琴非君羙无度孰为劳寸心惠而能好我问以瑶华音若遗金门歩就见玉山岑在郡卧病呈沈尚书一首谢𤣥晖淮阳股肱守高卧犹在兹况复南山曲何异幽栖时连隂盛农节籉笠聚东菑高阁常昼掩荒堦少诤辞珍簟清夏室轻扇动凉飔嘉鲂聊可荐渌蚁方独持夏李沉朱实秋藕折轻丝良辰竟何许夙昔梦佳期坐啸徒可积为邦岁已朞絃歌终莫取抚几令自嗤蹔使下都夜发新林至京邑赠西府同僚一首谢𤣥晖大江流日夜客心悲未央徒念闗山近终知反路长秋河曙耿耿寒渚夜苍苍引领见京室宫雉正相望金波丽鳷鹊玉绳低建章驱车鼎门外思见昭丘阳驰晖不可接何况隔两乡风云有鸟路江汉限无梁常恐鹰隼击时菊委严霜寄言罻罗者寥廓已高翔酬王晋安一首谢𤣥晖梢梢枝早劲涂涂露晩晞南中荣橘柚宁知鸿雁飞拂雾朝清阁日旰坐彤闱怅望一涂阻参差百虑依春草秋更緑公子未西归谁能久京洛缁尘染素衣奉荅内兄希叔一首陆韩卿嘉惠承帝子躧履奉王孙属叨金马署又㸃铜龙门出入平津邸一见孟尝尊归来翳桑柘朝夕异凉温殂落固云是寂薎终如斯杜门清三径坐槛临曲池凫鹄啸俦侣荷芰始参差虽无田田叶及尔泛涟漪春华与秋实庶子及家丞王门所以贵自古多俊民离宫收杞梓华屋富徐陈平旦上林苑日入伊水濵书记既翩翩赋歌能妙絶相如恧温丽子云慙笔札骏足思长坂柴车畏危辙愧兹山阳䜩空此河阳别平原十日饮中散千里游渤海方淫滞宜城谁献酬屏居南山下临此岁方秋惜哉时不与日暮无轻舟赠张徐州谡一首范彦龙田家樵採去薄暮方来归还闻稚子説有客款柴扉傧从皆珠玳裘马悉轻肥轩葢照墟落传瑞生光辉疑是徐方牧既是复疑非思旧昔言有此道今已微物情弃疵贱何独顾衡闱恨不具鸡黍得与故人挥懐情徒草草泪下空霏霏寄书云间雁为我西北飞古意赠王中书一首范彦龙摄官青𤨏闼遥望鳯皇池谁云相去逺脉脉阻光仪岱山饶灵异沂水富英竒逸翮凌北海搏飞出南皮遭逢圣明后来栖桐树枝竹花何莫莫桐叶何离离可栖复可食此外亦何为岂知鹪鹩者一粒有余赀赠郭桐庐出溪口见候余既未至郭仍进村维舟久之郭生方至一首任彦昇朝发富春渚蓄意忍相思涿令行春反冠葢溢川坻望久方来萃悲欢不自持沧江路穷此湍险方自兹叠嶂易成响重以夜猨悲客心幸自弭中道遇心期亲好自斯絶孤游从此辞行旅上河阳县作二首潘安仁微身轻蝉翼弱冠忝嘉招在疚妨贤路再升上宰朝猥荷公叔举连陪厠王寮长啸归东山拥耒耨时苖幽谷茂纎葛峻巖敷荣条落英陨林趾飞茎秀陵乔卑高亦何常升降在一朝徒恨良时泰小人道遂消譬如野田蓬斡流随风飘昔倦都邑游今掌河朔傜登城眷南顾凯风扬微绡洪流何浩荡脩芒郁岧嶤谁谓晋京逺室迩身实辽谁谓邑宰轻令名患不劭人生天地间百岁孰能要颎如藁石火瞥若截道飈齐都无遗声桐乡有余謡福谦在纯约害盈由矜骄虽无君人徳视民庶不恌日夕隂云起登城望洪河川气冒山岭惊湍激巖阿归雁映兰畤游鱼动圆波鸣蝉厉寒音时菊耀秋华引领望京室南路在伐柯大夏缅无觌崇芒郁嵯峨总总都邑人扰扰俗化讹依水类浮萍寄松似悬萝朱博纠舒慢楚风被琅邪曲蓬何以直託身依丛麻黔黎竟何常政成在民和位同单父邑愧无子贱歌岂敢陋微官但恐忝所荷在懐县作二首潘安仁南陆迎脩景朱明送末垂初伏启新节隆暑方赫羲朝想庆云兴夕迟白日移挥汗辞中宇登城临清池凉飈自逺集轻襟随风吹灵圃耀华果通衢列高椅𤓰瓞蔓长苞姜芋纷广畦稻栽肃芊芊黍苗何离离虚薄乏时用位微名日卑驱役宰两邑政绩竟无施自我违京辇四载迄于斯噐非廊庙姿屡出固其宜徒懐越鸟志眷恋想南枝春秋代迁逝四运分可喜宠辱易不惊恋本难为思我来冰未泮时暑忽隆炽感此还期淹叹彼年往驶登城望郊甸游目歴朝寺小国寡民务终日寂无事白水过庭激緑槐夹门植信羙非吾土秪搅懐归志巻然顾巩洛山川邈离异愿言旋旧乡畏此简书忌祗奉社稷守恪居处职司迎大驾一首潘正叔南山郁岑崟洛川迅且急青松䕃脩岭緑蘩被广隰朝日顺长涂夕暮无所集归云乗幰浮凄风寻帷入道逢深识士举手对吾揖世故尚未夷崤函方崄澁狐貍夹两辕豺狼当路立翔鳯婴笼槛骐骥见维絷俎豆昔常闻军旅素未习且少停君驾徐待干戈戢赴洛诗二首陆士衡希世无高符营道无烈心靖端肃有命假檝越江潭亲友赠予迈挥泪广川隂抚膺觧擕手永叹结遗音无迹有所匿寂寞声必沈肆目眇不及缅然若䨇潜南望泣𤣥渚北迈涉长林谷风拂脩薄油云翳高岑亹亹孤兽骋嘤嘤思鸟吟感物恋堂室离思一何深伫立忾我叹寤寐涕盈衿惜无懐归志辛苦谁为心覊旅逺游宦託身承华侧抚剑遵铜辇振缨尽祇肃岁月一何易寒暑忽已革载离多悲心感物情悽恻慷慨遗安愈永叹废餐食思乐乐难诱曰归归未克忧苦欲何为纒绵胸与臆仰瞻陵霄鸟羡尔归飞翼赴洛道中作一首陆士衡总辔登长路鸣咽辞密亲借问子何之世网婴我身永叹遵北渚遗思结南津行行遂已逺野途旷无人山泽纷纡余林薄杳阡眠虎啸深谷底鸡鸣高树巅哀风中夜流孤兽更我前悲情触物感沈思郁纒绵伫立望故乡顾影悽自怜逺游越山川山川脩且广振䇿陟崇丘安辔遵平莽夕息抱影寐朝徂衔思往顿辔倚嵩巖侧聴悲风响清露坠素辉明月一何朗抚几不能寐振衣独长想吴王郎中时从梁陈作一首陆士衡在昔䝉嘉运矫迹入崇贤假翼鸣鳯条濯足升龙渊𤣥冕无丑士冶服使我妍轻剑拂鞶厉长缨丽且鲜谁谓伏事浅契阔踰三年薄言肃后命改服就藩臣夙驾寻清轨逺游越梁陈感物多逺念慷慨懐古人始作镇军参军经曲阿作一首陶渊明弱龄寄事外委懐在琴书被褐欣自得屡空常晏如时来苟宜㑹宛辔憩通衢投䇿命晨旅暂与园田疎眇眇孤舟逝绵绵归思纡我行岂不遥登降千里余目倦脩涂异心念山泽居望云慙高鸟临水愧游鱼真想初在衿谁谓形迹拘聊且凭化迁终反班生庐辛丑岁七月赴假还江陵夜行涂口一首陶渊明闲居三十载遂与尘事㝠诗书敦宿好林园无世情如何舍此去遥遥至西荆叩栧亲月舩临流别友生凉风起将夕夜景湛虚明昭昭天宇阔皛皛川上平懐役不遑寐中宵尚孤征商歌非吾事依依在耦耕投冠旋旧墟不为好爵荣养真衡茅下庶以善自名永初三年七月十六日之郡初发都一首谢灵运述职期阑暑理棹变金素秋岸澄夕隂火旻团朝露辛苦谁为情游子值頽暮爱似庄念昔久敬曾存故如何懐土心持此谢逺度李牧愧长䄂郄克慙躧歩良时不见遗丑状不成恶曰余亦支离依方早有慕生幸休明世亲䝉英逹顾空班赵氏璧徒乖魏王瓠从来渐二纪始得傍归路将穷山海迹未絶赏心牾过始宁墅一首谢灵运束髪懐耿介逐物遂推迁违志似如昨二纪及兹年缁磷谢清旷疲薾慙贞坚拙疾相倚薄还得静者便剖竹守沧海枉帆过旧山山行穷登顿水涉尽洄㳂岩峭岭稠叠洲萦渚连绵白云抱幽石緑篠媚清涟葺宇临廻江筑观基曾巅挥手告乡曲三载期归旋且为树枌槚无令孤愿言富春渚一首谢灵运宵济渔浦潭旦及富春郭定山缅云雾赤亭无淹薄遡流触惊急临圻阻参错亮乏伯昬分险过吕梁壑洊至宜便习兼山贵止託平生恊幽期沦踬困微弱久露干禄请始果逺游诺宿心渐申写万事俱零落懐抱既昭旷外物徒龙蠖七里瀬一首谢灵运羁心积秋晨晨积展游眺孤客伤逝湍徒旅苦奔峭石浅水潺湲日落山照曜荒林纷沃若哀禽相呌啸遭物悼迁斥存期得要妙既秉上皇心岂屑末代诮目覩严子瀬想属任公钓谁谓古今殊异代可同调登江中孤屿一首谢灵运江南倦歴览江北旷周旋懐新道转逈寻异景不延乱流趋正絶孤屿媚中川云日相辉映空水共澄鲜表灵物莫赏藴真谁为传想像崐山姿缅邈区中縁始信安期术得尽养生年初去郡一首谢灵运彭薛裁知耻贡公未遗荣或可优贪竞岂足称逹生伊予秉微尚拙讷谢浮名庐园当栖巖卑位代躬耕顾已虽自许心迹犹未并无庸妨周任有疾像长卿毕娶类尚子薄游似邴生㳟承古人意促装返柴荆牵丝及元兴觧龟在景平负心二十载于今废将迎理棹遄还期遵渚骛脩垧遡溪终水涉登岭始山行野旷沙岸净天高秋月明憩石挹飞泉攀林搴落英战胜臞者肥止监流归停即是羲唐化获我击壤声初发石首城一首谢灵运白珪尚可磨斯言易为缁虽抱中孚爻犹劳贝锦诗寸心若不亮微命察如丝日月垂光景成贷遂兼兹出宿薄京畿晨装抟曾飔重经平生别再与朋知辞故山日已逺风波岂还时苕苕万里帆茫茫终何之游当罗浮行息必庐霍期越海陵三山游湘歴九嶷钦圣若旦暮懐贤亦悽其皎皎明发心不为岁寒欺道路忆山中一首谢灵运采菱调易急江南歌不缓楚人心昔絶越客肠今断断絶虽殊念俱为归虑欵存乡尔思积忆山我愤懑追情栖息时偃卧任纵诞得性非外求自已为谁纂不怨秋夕长常苦夏日短濯流激浮湍息隂倚密竿懐故叵新欢舍悲忘春㬉悽悽明月吹恻恻广陵散殷勤诉危柱慷慨命促管入彭蠡湖口一首谢灵运客游倦水宿风潮难具论洲岛骤廻合圻岸屡崩奔乗月聴哀狖浥露馥芳荪春晩緑野秀巖高白云屯千念集日夜万感盈朝昏攀崖照石镜牵叶入松门三江事多往九𣲖理空存灵物吝珍怪异人祕精魂金膏灭明光水碧缀流温徒作千里曲絃絶念弥敦入华子岗是麻源第三谷一首谢灵运南州实炎徳桂树陵寒山铜陵映碧润石磴泻红泉既枉隠沦客亦栖肥遁贤险迳无测度天路非术阡遂登羣峯首邈若升云烟羽人絶髣髴丹丘徒空筌图牒复磨灭碑版谁闻传莫辩百世后安知千载前且申独往意乗月弄潺湲恒充俄顷用岂为古今然文选巻二十六文选註卷二十七钦定四库全书文选巻二十七梁萧统编唐李善註行旅下北使洛一首颜延年改服饬徒旅首路跼险艰振楫发吴洲秣马陵楚山涂出梁宋郊道由周郑闲前登阳城路日夕望三川在昔辍期运经始濶圣贤伊濲絶津济台馆无尺椽宫陛多巢穴城阙生云烟王猷升八表嗟行方暮年隂风振凉野飞云瞀穷天临涂未及引置酒惨无言隠悯徒御悲威遟良马烦游役去芳时归来屡徂諐蓬心既已矣飞薄殊亦然还至梁城作一首颜延年眇黙轨路长憔悴征戍勤昔迈先徂师今来后归军振䇿睠东路倾侧不及羣息徒顾将夕极望梁陈分故国多乔木空城凝寒云丘陇填郛郭铭志灭无文木石扃幽闼黍苗延高坟惟彼雍门子吁嗟孟尝君愚贱同堙灭尊贵谁独闻曷为久游客忧念坐自殷始安郡还都与张湘州登巴陵城楼作一首颜延年江汉分楚望衡巫奠南服三湘沦洞庭七泽蔼荆牧经途延旧轨登闉访川陆水国周地险河山信重复却倚云梦林前瞻京台囿清雰霁岳阳曾晖薄澜澳悽矣自逺风伤哉千里目万古陈往还百代劳起伏存没竟何人炯介在明淑请从上世人归来蓺桑竹还都道中作一首鲍明逺昨夜宿南陵今旦入芦洲客行惜日月崩波不可留侵星赴早路毕景逐前俦鳞鳞夕云起猎猎晓风遒腾沙郁黄雾翻浪扬白鸥登舻眺淮旬掩泣望荆流絶目尽平原时见逺烟浮倐悲坐还合俄思甚兼秋未尝违户庭安能千里游谁令乏古节贻此越乡忧之宣城出新林浦向版桥一首谢𤣥晖江路西南永归林东北骛天际识归舟云中辨江树旅思倦摇摇孤游昔已屡既懽懐禄情复恊沧洲趣嚣尘自兹隔赏心于此遇虽无𤣥豹姿终隠南山雾敬亭山诗一首谢𤣥晖兹山亘百里合沓与云齐隠沦既已託灵异居然栖上干蔽白日下属带廻谿交藤荒且蔓樛枝耸复低独鹤方朝唳饥鼯此夜啼渫云已漫漫多雨亦凄凄我行虽纡组兼得寻幽蹊縁源殊未极归径窅如迷要欲追竒趣即此陵丹梯皇恩竟已矣兹理庶无睽休沐重还道中一首谢𤣥晖薄游第从告思闲愿罢归还卭歌赋似休汝车骑非灞池不可别伊川难重违汀葭稍靡靡江菼复依依田鹤逺相呌沙鸨忽争飞云端楚山见林表吴岫微试与征徒望乡泪尽霑衣頼此盈鐏酌含景望芳菲问我劳何事霑沐仰清徽志狭轻轩冕恩甚恋重闱岁华春有酒初服偃郊扉晩登三山还望京邑一首谢𤣥晖灞涘望长安河阳视京县白日丽飞甍参差皆可见余霞散成绮澄江静如练喧鸟覆春洲杂英满芳甸去矣方滞淫懐哉罢欢宴佳期怅何许泪下如流霰有情知望乡谁能缜不变京路夜发一首谢𤣥晖扰扰整夜装肃肃戒徂两晓星正寥落晨光复泱漭犹霑余露团稍见朝霞上故乡邈已夐山川修且广文奏方盈前懐人去心赏敕躬每跼蹐瞻恩唯震荡行矣倦路长无由税归鞅望荆山一首江文通奉义至江汉始知楚塞长南闗绕桐栢西岳出鲁阳寒郊无留影秋日悬清光悲风桡重林云霞肃川涨岁晏君如何零泪霑衣裳玉柱空掩露金樽坐含霜一闻苦寒奏再使艳歌伤旦发渔浦潭一首丘希范渔潭雾未开赤亭风已飏擢歌发中流鸣鞞响沓障村童忽相聚野老时一望诡怪石异象崭絶峰殊状森森荒树齐析析寒沙涨藤垂岛易陟岸倾屿难傍信是永幽栖岂徒暂清旷坐啸昔有委卧治今可尚早发定山一首沈休文夙龄爱逺壑晩涖见竒山标峰綵虹外置岭白云间倾壁忽斜竖絶顶复孤圆归海流漫漫出浦水溅溅野棠开未落山樱发欲然忘归属兰杜懐禄寄芳荃眷言採三秀徘徊望九仙新安江水至清浅深见底贻京邑游好一首沈休文眷言访舟客兹川信可珍洞彻随深浅皎镜无冬春千仞写乔树百丈见游鳞沧浪有时浊清济涸无津岂若乗斯去俯映石磷磷纷吾隔嚣滓宁假濯衣巾愿以潺湲水霑君缨上尘军戎从军诗五首王仲宣从军有苦乐但问所从谁所从神且武焉得久劳师相公征闗右赫怒震天威一举灭獯虏再举服羌夷西收边地贼忽若俯拾遗陈赏越丘山酒肉踰川坻军中多饫饶人马皆溢肥徒行乗宋还空出有余资拓地三千里往返速如飞歌舞入邺城所愿获无违昼日处大朝日暮薄言归外参时明政内不废家私禽兽惮为牺良苗实已挥不能效沮溺相随把锄犁孰览夫子诗信知所言非凉风厉秋节司典告详刑我君顺时发桓桓东南征汎舟葢长川陈卒被隰垧征夫懐亲戚谁能无恋情拊衿倚舟樯眷眷思邺城哀彼东山人喟然感鹳鸣日月不安处谁人获常宁昔人从公旦一徂辄三龄今我神武师暂往必速平弃余亲睦恩输在竭忠贞惧无一夫用报我素餐诚夙夜自恲性思逝若抽萦将秉先登羽岂敢聴金声从军征遐路讨彼东南夷方舟顺广川薄暮未安坻白日半西山桑梓有余晖蟋蟀夹岸鸣孤鸟翩翩飞征夫心多懐悽怆令吾悲下船登高防草露霑我衣廻身赴牀寝此愁当告谁身服干戈事岂得念所私即戎有授命兹理不可违朝发邺都桥暮济白马津逍遥河隄上左右望我军连舫踰万艘帯甲千万人率彼东南路将定一举勲筹策运帷幄一由我圣君恨我无时谋譬诸具官臣鞠躬中坚内微画无所陈许歴为完士一言犹败秦我有素餐责诚愧伐檀人虽无鈆刀用庶㡬奋薄身悠悠涉荒路靡靡我心愁四望无烟火但见林与丘城郭生榛棘蹊径无所由雚蒲竟广泽葭苇夹长流日夕凉风发翩翩漂吾舟寒蝉在树鸣鹳鹄摩天游客子多伤悲泪下不可收朝入谯郡界旷然消人忧鸡鸣逹四境黍稷盈原畴馆宅充鄽里士女满庄馗自非圣贤国谁能享斯休诗人羙乐土虽客犹愿留郊庙宋郊祀歌二首颜延年寅威寳命严㳟帝祖炳海表岱系唐胄楚灵监睿文民属睿武奄受敷钖宅中拓宇亘地称皇罄天作主月竁来賔日际奉土开元首正礼交乐举六典聨事九官列序有牷在涤有絜在爼荐飨王衷以荅神祐维圣飨帝维孝飨亲皇乎备矣有事上春礼行宗祀敬逹郊禋金枝中树广乐四陈陟配在京降徳在民奔精昭夜高燎炀晨隂明浮烁沈禜深沦告成大报受釐元神月御案节星驱扶轮遥兴逺驾曜曜振振乐府上乐府二首古辞饮马长城窟行青青河边草绵绵思逺道逺道不可思夙昔梦见之梦见在我傍忽觉在他乡他乡各异县展转不可见枯桑知天风海水知天寒入门各自媚谁肯相为言客从逺方来遗我双鲤鱼唿儿烹鲤鱼中有尺素书长跪读素书书中竟如何上有加餐食下有长相忆伤歌行昭昭素月明晖光烛我牀忧人不能寐耿耿夜何长微风吹闺闼罗帷自飘飏揽衣曳长帯屣履下高堂东西安所之徘徊以彷徨春鸟翻南飞翩翩独翺翔悲声命俦匹哀鸣伤我膓感物懐所思泣涕忽霑裳伫立吐高吟舒愤诉穹苍长歌行青青园中葵朝露待日晞阳春布徳泽万物生光晖常恐秋节至焜黄华叶衰百川东到海何时复西归少壮不努力老大乃伤悲怨歌行一首班媫妤新裂齐纨素皎絜如霜雪裁为合欢扇团团似明月出入君懐袖动摇微风发常恐秋节至凉风夺炎热弃捐箧笥中恩情中道絶乐府二首短歌行魏武帝对酒当歌人生几何譬如朝露去日苦多慨当以慷忧思难忘何以觧忧唯有杜康青青子衿悠悠我心但为君故沈吟至今呦呦鹿鸣食野之苹我有嘉賔鼔瑟吹笙明明如月何时可掇忧从中来不可断絶越陌度阡枉用相存契濶谈䜩心念旧恩月明星希乌鹊南飞绕树三帀何枝可依山不厌高海不厌深周公吐哺天下归心苦寒行北上太行山艰哉何巍巍羊肠坂诘屈车轮为之摧树木何萧瑟北风声正悲熊罴对我蹲虎豹夹路啼谿谷少人民雪落何霏霏延颈长叹息逺行多所懐我心何怫郁思欲一东归水深桥梁絶中道正徘徊迷惑失故路薄暮无宿栖行行日已逺人马同时饥檐囊行取薪斧氷持作糜悲彼东山诗悠悠使我哀乐府二首善哉行魏文帝上山采薇薄暮苦饥谿谷多风霜露沾衣野雉羣雊猴猨相追还望故乡郁何垒垒高山有崖林木有枝忧来无方人莫之知人生如寄多忧何为今我不乐岁月如驰汤汤川流中有行舟随波廻转有似客游䇿我良马被我轻裘载驰载驱聊以忘忧燕歌行魏文帝秋风萧瑟天气凉草木摇落露为霜羣燕辞归雁南翔念君客游思断肠慊慊思归恋故乡何为淹留寄它方贱妾茕茕守空房忧来思君不敢忘不觉泪下霑衣裳援琴鸣絃发清商短歌微吟不能长明月皎皎照我牀星汉西流夜未央牵牛织女遥相望尔独何辜恨河梁乐府诗四首箜篌引曹子建置酒高殿上亲友从我游中厨办丰膳烹羊宰肥牛秦筝何慷慨齐瑟和且柔阳阿奏竒舞京洛出名讴乐饮过三爵缓帯倾庶羞王称千金夀賔奉万年酬久要不可忘薄终义所尤谦谦君子徳磬折欲何求惊风飘白日光景驰西流盛时不可再百年忽我遒生在华屋处零落归山丘先民谁不死知命亦何忧羙女篇羙女妖且闲采桑岐路间柔条纷冉冉落叶何翩翩攘袖见素手皓腕约金镮头上金爵钗腰佩翠琅玕明珠交玉体珊瑚间木难罗衣何飘飖轻裾随风还顾眄遗光彩长啸气若兰行徒用息驾休者以忘餐借问女安居乃在城南端青楼临大路高门结重闗容华耀朝日谁不希令颜媒氏何所营玉帛不时安佳人慕高义求贤良独难衆人何嗷嗷安知彼所观盛年处房室中夜起长叹白马篇白马餙金羁连翩西北驰借问谁家子幽并游侠儿少小去乡邑扬声沙漠垂宿昔秉良弓楛矢何参差控弦破左的右发摧月支仰手接飞猱俯身散马蹄狡㨗过猴猿勇剽若豹螭边城多警急胡虏数迁移羽檄从北来厉马登高隄长驱蹈匈奴左顾陵鲜卑弃身锋刃端性命安可懐父母且不顾何言子与妻名编壮士籍不得中顾私捐躯赴国难视死忽如归名都篇名都多妖女京洛出少年寳剑直千金被服光且鲜鬭鸡东郊道走马长楸间驰骋未能半双兔过我前揽弓㨗鸣镝长驱上南山左挽因右发一纵两禽连余巧未及展仰手接飞鸢观者咸称善衆工归我妍我归宴平乐羙酒斗十千脍鲤臇胎鰕寒鼈炙熊蹯鸣俦啸匹侣列坐竟长筵连翩击鞠壤巧㨗惟万端白日西南驰光景不可攀云散还城邑清晨复来还王明君辞一首石季伦王明君者本是王昭君以触文帝讳改之匈奴盛请㛰于汉元帝以后宫良家子昭君配焉昔公主嫁乌孙令琵琶马上作乐以慰其道路之思其送明君亦必尔也其造新之曲多哀怨之声故叙之于纸云尔我本汉家子将适单于庭辞诀未及终前驱已抗旌仆御涕流离辕马悲且鸣哀郁伤五内泣泪湿珠缨行行日已逺遂造匈奴城延我于穹庐加我阏氏名殊类非所安虽贵非所荣父子见陵辱对之慙且惊杀身良不易黙黙以苟生苟生亦何聊积思常愤盈愿假飞鸿翼乗之以遐征飞鸿不我顾伫立以屏营昔为匣中玉今为粪土英朝华不足欢甘与秋草并传语后世人逺嫁难为情君子行古词君子防未然不处嫌疑间瓜田不纳履李下不正冠嫂叔不亲授长㓜不比肩劳谦得其柄和光甚独难周公下白屋吐哺不及餐一沐三握髪后世称圣贤文选巻二十七文选註卷二十八钦定四库全书文选巻二十八梁萧统编唐李善註乐府下乐府十七首勐虎行陆士衡渴不饮盗泉水热不息恶木隂恶木岂无枝志士多苦心整驾肃时命杖策将逺寻饥食勐虎窟寒栖野雀林日归功未建时往嵗载隂崇云临岸骇鸣条随风吟静言幽谷底长啸高山岑急絃无懦响亮节难为音人生诚未易曷云开此衿眷我耿介懐俯仰愧古今君子行天道夷且简人道崄而难休咎相乘蹑翻覆若波澜去疾苦不逺疑似实生患近火固宜热履冰岂恶寒掇蜂灭天道拾尘惑孔颜逐臣尚何有弃友焉足叹福钟恒有兆祸集非无端天损未易辞人益犹可懽朗鉴岂逺假取之在倾冠近情苦自信君子防未然从军行苦哉逺征人飘飘穷四遐南陟五岭巅北戍长城阿深谷邈无底崇山郁嵯峨奋臂攀乔木振迹涉流沙隆暑固已惨凉风严且苛夏条焦鲜藻寒冰结冲波胡马如云屯越旗亦星罗飞锋无絶影鸣镝自相和朝食不免胄夕息常负戈苦哉逺征人抚心悲如何豫章行汎舟清川渚遥望高山隂川陆殊途轨懿亲将逺寻三荆欢同株四鸟悲异林乐会良自苦悼别岂独今寄世将㡬何日昃无停隂前路既已多后涂随年侵促促薄草景亹亹鲜克禁曷为复以兹曾是懐苦心逺节婴物浅近情能不深行矣保嘉福景絶继以音苦寒行北游幽朔城凉野多崄难俯入穹谷底仰陟高山盘凝冰结重涧积雪被长峦隂云兴巖侧悲风鸣树端不覩白日景但闻寒鸟喧勐虎凭林啸𤣥猿临岸叹多宿乔木下惨怆恒鲜欢渴饮坚冰浆饥待零露餐离思固已乆寤寐莫与言剧哉行役人慊慊恒苦寒饮马长城窟行驱马陟隂山山髙马不前往问隂山候劲虏在燕然戎车无停轨旌斾屡徂迁仰凭积雪巖俯涉坚冰川冬来秋未反去家邈以緜猃狁亮未夷征人岂徒旋末徳争先鸣凶器无两全师克薄赏行军没微躯捐将遵甘陈迹収功单于旃振旅劳归士受爵槀街传门有车马客行门有车马客驾言发故乡念君乆不归濡迹涉江湘投袂赴门涂揽衣不及裳抚膺携客泣掩泪叙温凉借问邦族间恻怆论存亡亲友多零落旧齿皆彫丧市朝互迁易城阙或丘荒坟垄日月多松柏郁芒芒天道信崇替人生安得长慷慨惟平生俛仰独悲伤君子有所思行命驾登北山延伫望城郭廛里一何盛街巷纷漠漠甲第崇髙闼洞房结阿阁曲池何湛湛清川带华薄邃宇列绮窻兰室接罗幕淑貌色斯升哀音承颜作人生诚行迈容华随年落善哉膏梁士营生奥且博宴安消灵根酖毒不可恪无以肉食资取笑葵与藿齐讴行营丘负海曲沃野爽且平洪川控河济崇山入髙冥东被姑尤侧南界聊摄城海物错万类陆产尚千名孟诸吞楚梦百二侔秦京惟师恢东表桓后定周倾天道有迭代人道无乆盈鄙哉牛山叹未及至人情爽鸠苟已徂吾子安得停行行将复去长存非所营长安有侠邪行伊洛有岐路岐路交朱轮轻葢承华景腾步蹑飞尘鸣玉岂朴儒凭轼皆俊民烈心厉劲秋丽服鲜芳春余本倦游客豪彦多旧亲倾葢乗芳讯欲鸣当及晨守一不足矜岐路良可遵规行无旷迹矩步岂逮人投足绪已尔四时不必循将遂殊涂轨要子同归津长歌行逝矣经天日悲哉带地川寸隂无停晷尺波岂徒旋年往迅劲矢时来亮急弦逺期鲜克及盈数固希全容华夙夜零体泽坐自捐兹物苟难停吾夀安得延俛仰逝将过儵忽几何间慷慨亦焉诉天道良自然但恨功名薄竹帛无所宣迨及嵗未草长歌承我闲悲哉行游客芳春林春芳伤客心和风飞清响鲜云垂薄隂蕙草饶淑气时鸟多好音翩翩鸣鸠羽喈喈仓庚吟幽兰盈通谷长秀被高岑女萝亦有託蔓葛亦有寻伤哉游客士忧思一何深目感随气草耳悲咏时禽寤寐多逺念𬗟然若飞沈愿託归风响寄言遗所钦吴趋行楚妃且勿叹齐娥且莫讴四坐竝清聴聴我歌吴趋吴趋自有始请从昌门起昌门何峨峨飞阁跨通波重栾承游极囘轩启曲阿霭霭庆云被泠泠祥风过山泽多藏育土风清且嘉秦伯导仁风仲雍扬其波穆穆延陵子灼灼光诸华王迹隤阳九帝功兴四遐大皇自富春矫手顿世罗邦彦应运兴粲若春林葩属城咸有士吴邑最爲多八族未足侈四姓实名家文徳熙淳懿武功侔山河礼让何济济流化自滂沱淑美难穷纪商㩁爲此歌短歌行置酒高堂悲歌临觞人寿几何逝如朝霜时无重至华不再阳苹以春晖兰以秋芳来日苦短去日苦长今我不乐蟋蟀在房乐以㑹兴悲以别章岂曰无感忧爲子忘我酒旣㫖我肴旣臧短歌有咏长夜无荒日出东南隅行或曰罗敷艳歌扶桑升朝晖照此高台端高台多妖丽濬房出清颜淑貌耀皎日惠心清且闲美目扬玉泽蛾眉象翠翰鲜肤一何润秀色若可餐窕窈多容仪婉媚巧笑言草春春服成粲粲绮与纨金雀垂藻翘琼珮结瑶璠方驾扬清尘濯足洛水澜蔼蔼风云㑹佳人一何繁南崖充罗幕北渚盈軿轩清川含藻景高崖被华丹馥馥芳袖挥泠泠纎指弹悲歌吐清响推舞播幽兰丹脣含九秋妍迹陵七盘赴曲迅惊鸿蹈节如集鸾绮态随颜变沈姿无乏源俯仰纷阿那顾歩咸可懽遗芳结飞飈浮景映清湍冶容不足咏春游良可叹前缓声歌游山聚灵族高㑹曾城阿长风万里举庆云郁嵯峨虙妃兴洛浦王韩起太华北征瑶台女南要湘川娥肃肃霄驾动翩翩翠葢罗羽旗栖琼鸾玉衡吐鸣和太容挥高絃洪崖发清歌献酬旣已周轻举乗紫霞总辔扶桑枝濯足汤谷波清辉溢天门垂庆惠皇家塘上行江蓠生幽渚微芳不足宣被蒙风云㑹移居华池边发藻玉台下垂影沧浪泉沾润既已渥结根奥且坚四节逝不处华繁难久鲜淑气与时殒余芳随风捐天道有迁易人理无常全男懽智倾愚女爱衰避妍不惜微躯退但惧仓蝇前愿君广末光照妾薄暮年乐府诗㑹吟行谢灵运六引缓清唱三调伫繁音列筵皆静寂咸共聆㑹吟㑹吟自有初请从文命敷敷绩壶冀始刋木至江汜列宿炳天文负海横地理连峰竞千仞背流各百里滮池漑粳稻轻云暧松杞两京愧佳丽三都岂能似层台指中天高墉积崇雉飞燕跃广途鹢首戏清沚肆窈窕容路曜便娟子自来弥年代贤达不可纪句践善废兴越叟识行止范蠡出江湖梅福入城市东方就旅逸梁鸿去桑梓牵缀书土风辞殚意未已乐府诗八首东武吟鲍明远主人且勿諠贱子歌一言仆本寒乡士出身蒙汉恩始随张校尉占募到河源后逐李轻车追虏穷寒垣密涂亘万里宁岁犹七奔肌力尽鞍甲心思厯凉温将军旣下世部曲亦罕存时事一朝异孤绩谁复论少壮辞家去穷老还入门腰鎌刈葵藿倚杖收鸡㹠昔如鞴上鹰今似槛中猿徒结千载恨空负百年怨弃席思君幄疲马恋君轩愿垂晋主惠不愧田子魂出自蓟北门行羽檄起边亭烽火入咸阳征骑屯广武分兵救朔方严秋筋竿劲虏阵精且彊天子按劒怒使者遥相望雁行缘石径鱼贯度飞梁箫鼔流汉思旌甲被胡霜疾风冲塞起沙砾自飘扬马毛缩如猬角弓不可张时危见臣节世乱识忠良投躯报明主身死爲国殇结客少年场行騘马金络头锦带佩吴钩失意杯酒间白刃起相讐追兵一旦至负劒远行游去乡三十载复得还旧丘升高临四关表里望皇州九涂平若水双阙似云浮扶宫罗将相夹道列王侯日中市朝满车马若川流击钟陈鼎食方驾自相求今我独何爲埳壈怀百忧东门行伤禽恶弦惊倦客恶离声离声断客情宾御皆涕零涕零心断绝将去复还诀一息不相知何况异乡别遥遥征驾远杳杳落日晩居人掩闺卧行子夜中饭野风吹秋木行子心肠断食梅常苦酸衣葛常苦寒丝竹徒满坐忧人不解颜长歌欲自慰弥起长恨端苦热行赤坂横西阻火山赫南威身热头且痛鸟堕魂来归汤泉发云潭焦烟起石圻日月有恒昏雨露未常晞丹蛇踰百尺𤣥蜂盈十围含沙射流影吹蛊痛行晖鄣气昼熏体菵露夜沾衣饥猿不下食晨禽不敢飞毒泾尚多死渡泸宁具腓生躯蹈死地昌志登祸机戈舩荣旣薄伏波赏亦微财轻君尚惜士重安可希白头吟直如朱丝绳清如玉壶冰何慙宿昔意猜恨坐相仍人情贱恩旧世议逐衰兴毫髪一爲瑕丘山不可胜食苗实硕䑕玷白信苍蝇凫鹄远成美薪刍前见陵申黜褒女进班去赵姬昇周王日沦惑汉帝益嗟称心赏犹难恃貌恭岂易凭古来共如此非君独抚膺放歌行蓼虫避葵堇习苦不言非小人自龌龊安知旷士怀鸡鸣洛城里禁门平旦开冠葢纵横至车骑四方来素带曵长飈华缨结远埃日中安能止钟鸣犹未归夷世不可逢贤君信爱才明虑自天断不受外嫌猜一言分珪爵片善辞草莱岂伊白璧赐将起黄金台今君有何疾临路独迟廻升天行家世宅关辅胜带宦王城备闻十帝事委曲两都情倦见物兴衰骤覩俗屯平翩翻类廻掌恍惚似朝荣穷涂悔短计晩志重长生从师入远岳结友事僊灵五图发金记九籥隐丹经风餐委松宿云卧恣天行冠霞登綵阁解玉饮椒庭蹔游越万里近别数千龄凤台无还驾箫管有遗声何时与尔曹啄腐共吞腥鼓吹曲谢𤣥晖江南佳丽地金陵帝王州逶迆带渌水迢逓起朱楼飞薨夹驰道垂杨荫御沟凝笳翼高葢叠鼓送华辀献纳云台表功名良可收挽歌挽歌诗一首缪熙伯生时游国都死没弃中野朝发高堂上草宿黄泉下白日入虞渊悬车息驷马造化虽神明安能复存我形容稍歇灭齿髪行当堕自古皆有然谁能离此者挽歌诗三首陆士衡卜择考休贞嘉命咸在兹夙驾警徒御结辔顿重基龙㡛被广柳前驱矫轻旗殡宫何嘈嘈哀响沸中闱中闱且勿讙聴我薤露诗死生各异伦祖载当有时舍爵两楹位启殡送灵轜饮饯觞莫举出宿归无期帷袵旷遗影栋宇与子辞周亲咸奔凑友朋自远来翼翼飞轻轩骎骎䇿素骐按辔遵长薄送子长夜台唿子子不闻泣子子不知叹息重榇侧念我畴昔时三秋犹足收万世安可思殉没身易亡杀子非所能含言言哽咽挥涕涕流离重阜何崔嵬𤣥庐窜其间旁薄立四极穹隆放苍天侧聴阴沟涌卧观天井悬广宵何寥廓大暮安可晨人往有反岁我行无归年昔居四民宅今托万鬼隣昔爲七尺躯今成灰与尘金玉素所佩鸿毛今不振丰肌飨蝼蚁妍姿永夷泯夀堂延螭魅虚无自相宾蝼蚁尔何怨魑魅我何亲拊心痛荼毒永叹莫爲陈流离亲友思惆怅神不泰素骖伫轜轩𤣥驷骛飞葢哀鸣兴殡宫廻迟悲野外魂舆寂无响但见冠与带备物象平生长旌谁爲斾悲风徽行轨倾云结流霭振策指灵丘驾言从此逝挽歌诗一首陶渊明荒草何茫茫白杨亦萧萧严霜九月中送我出逺郊四面无人居高坟正嶕峣马爲仰天鸣风爲自萧条幽室一已闭千年不复朝千年不复朝贤达无奈何向来相送人各已归其家亲戚或余悲他人亦已歌死去何所道託体同山阿杂歌歌一首荆轲燕太子丹使荆轲刺秦王丹祖送于易水上高渐离击筑荆轲歌宋如意和之曰风萧萧兮易水寒壮士一去不复还歌一首汉高祖高祖还过沛畱置沛宫悉召故人父老子弟佐酒发沛中儿得百二十人教之歌酒酣上击筑自歌曰大风起兮云飞扬威加海内兮归故乡安得勐士兮守四方扶风歌一首刘越石朝发广莫门暮宿丹水山左手弯繁弱右手挥龙渊顾瞻望宫阙俯仰御飞轩据鞍长叹息泪下如流泉系马长松下发鞍高岳头烈烈悲风起泠泠涧水流挥手长相谢哽咽不能言浮云爲我结归鸟爲我旋去家日已远安知存与亡慷慨穷林中抱膝独摧藏麋鹿游我前猿猴戏我侧资粮既乏尽薇蕨安可食揽辔命徒侣吟啸絶巖中君子道微矣夫子故有穷惟昔李骞期寄在匈奴庭忠信反获罪汉武不见明我欲竞此曲此曲悲且长弃置勿重陈重陈令心伤中山王孺子妾歌一首陆韩卿如姬寝卧内班婕坐同车洪波陪饮帐林光宴秦余岁草寒飈及秋水落芙蕖子瑕矫后驾安陵泣前鱼贱妾终已矣君子定焉如文选巻二十八文选註卷二十九钦定四库全书文选卷二十九梁萧统编唐李善註杂诗古诗一十九首行行重行行与君生别离相去万余里各在天一涯道路阻且长会面安可知胡马依北风越鸟巢南枝相去日已逺衣带日已缓浮云蔽白日游子不顾返思君令人老嵗月忽已晩弃捐勿复道努力加餐饭青青河畔草郁郁园中栁盈盈楼上女皎皎当牕牖娥娥红粉糚纤纤出素手昔为倡家女今为荡子妇荡子行不归空牀难独守青青陵上柏磊磊涧中石人生天地间忽如逺行客斗酒相娯乐聊厚不为薄驱车策驽马游戏宛与洛洛中何郁郁冠带自相索长衢罗夹巷王侯多第宅两宫遥相望双阙百余尺极宴娱心意戚戚何所迫今日良宴会欢乐难具陈弹筝奋逸响新声妙入神令徳唱高言识曲听其真齐心同所愿含意俱未申人生寄一世奄忽若飇尘何不策高足先据要路津无为守穷贱轗轲长苦辛西北有高楼上与浮云齐交疏结绮忩阿阁三重阶上有絃歌声音响一何悲谁能为此曲无乃杞梁妻清商随风发中曲正徘徊一弹再三叹慷慨有余哀不惜歌者苦但伤知音稀愿为双鸣鹤奋翅起高飞渉江采芙蓉兰泽多芳草采之欲遗谁所思在逺道还顾望旧乡长路漫浩浩同心而离居忧伤以终老明月皎夜光促织鸣东壁玉衡指孟冬衆星何歴歴白露霑野草时节忽复易秋蝉鸣树间𤣥鸟逝安适昔我同门友高举振六翮不念携手好弃我如遗迹南箕北有斗牵牛不负轭良无盘石固虚名复何益冉冉孤生竹结根泰山阿与君为新婚兔丝附女萝兔丝生有时夫妇会有宜千里逺结婚悠悠隔山陂思君令人老轩车来何迟伤彼蕙兰花含英扬光辉过时而不采将随秋草萎君亮执高节贱妾亦何为庭中有奇树緑叶发华滋攀条折其荣将以遗所思馨香盈懐袖路逺莫致之此物何足贡但感别经时迢迢牵牛星皎皎河汉女纤纤擢素手札札弄机杼终日不成章泣涕零如雨河汉清且浅相去复㡬许盈盈一水间脉脉不得语回车驾言迈悠悠渉长道四顾何茫茫东风摇百草所遇无故物焉得不速老盛衰各有时立身苦不早人生非金石岂能长夀考奄忽随物化荣名以为宝东城高且长逶迤自相属回风动地起秋草萋已緑四时更变化嵗暮一何速晨风懐苦心蟋蟀伤局促荡涤放情志何为自结束燕赵多佳人美者颜如玉被服罗裳衣当户理清曲音响一何悲絃急知柱促驰情整中带沈吟聊踯躅思为双飞燕衔泥巢君屋驱车上东门遥望郭北墓白杨何萧萧松柏夹广路下有陈死人杳杳即长暮潜寐黄泉下千载永不寤浩浩隂阳移年命如朝露人生忽如寄夀无金石固万嵗更相送圣贤莫能度服食求神仙多为药所误不如饮美酒被服纨与素去者日以疎生者日以亲出郭门直视但见丘与坟古墓犁为田松柏摧为薪白杨多悲风萧萧愁杀人思还故里闾欲归道无因生平不满百常懐千嵗忧昼短苦夜长何不秉烛游为乐当及时何能待来兹愚者爱惜费但为后世嗤仙人王子乔难可与等期澟嵗云暮蝼蛄夕鸣悲凉风率已厉游子寒无衣锦衾遗洛浦同袍与我违独宿累长夜梦想见容辉良人惟昔懽枉驾恵前绥愿得常巧笑携手同车归既来不须臾又不处重闱亮无晨风翼焉能凌风飞眄睐以适意引领遥相稀徙倚懐感伤垂涕霑双扉孟冬寒气至北风何惨慄愁多知夜长仰观衆星列三五明月满四五詹兔缺客从逺方来遗我一书札上言长相思下言乆离别置书懐袖中三嵗字不灭一心抱区区惧君不识察客从逺方来遗我一端绮相去万余里故人心尚尔文綵双鸳鸯裁为合欢被着以长相思縁以结不解以胶投漆中谁能别离此明月何皎皎照我罗床帏忧愁不能寐揽衣起徘徊客行虽云乐不如早旋归出户独彷徨愁思当告谁引领还入房泪下沾衣裳与苏武诗三首李少卿良时不再至离别在须臾屏营衢路侧执手野踟蹰仰视浮云驰奄忽互相踰风波一失所各在天一隅长当从此别且复立斯须欲因晨风发送子以贱躯嘉㑹难再遇三载为千秋临河濯长缨念子怅悠悠逺望悲风至对酒不能酬行人懐往路何以慰我愁独有盈觞酒与子结绸缪携手上河梁游子暮何之徘徊蹊路侧悢悢不得辞行人难乆留各言长相思安知非日月弦望自有时努力崇明徳皓首以为期古诗四首苏子卿骨肉縁枝叶结交亦相因四海皆兄弟谁为行路人况我连枝树与子同一身昔为鸳与鸯今为参与辰昔者常相近邈若胡与秦惟念当离别恩情日以新鹿鸣思野草可以喻嘉賔我有一罇酒欲以赠逺人愿子留斟酌叙此平生亲黄鹄一逺别千里顾徘徊胡马失其羣思心常依依何况双飞龙羽翼临当乖幸有絃歌曲可以喻中懐请为游子吟泠泠一何悲丝竹厉清声慷慨有余哀长歌正激烈中心怆以摧欲展清商曲念子不能归俛仰内伤心泪下不可挥愿为双黄鹄送子俱逺飞结髪为夫妻恩爱两不疑欢娱在今夕嬿婉及良时征夫懐往路起视夜何其参辰皆已没去去从此辞行役在战场相见未有期握手一长叹泪为生别滋努力爱春花莫忘欢乐时生当复来归死当长相思烛烛晨明月馥馥我兰芳芬馨良辰发随风开我堂征夫懐逺路游子恋故乡寒冬十二月晨起践严霜俯观江汉流仰视浮云翔良友逺离别各在天一方山海隔中州相去整且长嘉㑹难两遇欢乐殊未央愿君崇令徳随时爱景光四愁诗四首张子平张衡不乐久处机密阳嘉中出为河间相时国王骄奢不遵法度又多豪右并兼之家衡下车治威严能内察属县姦猾行巧劫皆密知名下吏收捕尽服擒诸豪侠游客悉惶惧逃出境郡中大治争讼息狱无系囚时天下渐弊鬰鬰不得志为四愁诗屈原以美人为君子以珍寳为仁义以水深雪雰为小人以道术相报贻于时君而惧谗邪不得以通其辞曰一思曰我所思兮在泰山欲往从之梁父艰侧身东望涕霑翰美人赠我金错刀何以报之英琼瑶路逺莫致倚逍遥何为懐忧心烦劳二思曰我所思兮在桂林欲往从之湘水深侧身南望涕沾襟美人赠我金琅玕何以报之双玉盘路逺莫致倚惆怅何为懐忧心烦伤三思曰我所思兮在汉阳欲往从之陇坂长侧身西望涕沾裳美人赠我貂襜褕何以报之明月珠路逺莫致倚踟蹰何为懐忧心烦纡四思曰我所思兮在鴈门欲往从之雪纷纷侧身北望涕沾巾美人赠我锦绣段何以报之青玉案路逺莫致倚増叹何为懐忧心烦惋杂诗一首王仲宣日暮游西园冀写忧思情曲池扬素波列树敷丹荣上有特栖鸟懐春向我鸣褰袵欲从之路险不得征徘徊不能去伫立望尔形风飈扬尘起白日忽已冥廻身入空房託梦通精诚人欲天不违何惧不合并杂诗一首刘公干职事相填委文墨纷消散驰翰未暇食日昃不知晏沈迷簿领书回回自昏乱释此出西城登髙且逰观方塘含白水中有凫与鴈安得肃肃羽从尔浮波澜杂诗二首魏文帝漫漫秋夜长烈烈北风凉展转不能寐披衣起彷徨彷徨忽已久白露霑我裳俯视清水波仰看明月光天汉回西流三五正从横草虫鸣何悲孤鴈独南翔鬰鬰多悲思緜緜思故乡愿飞安得翼欲济河无梁向风长叹息断絶我中膓西北有浮云亭亭如车葢惜哉时不遇适与飘风㑹吹我东南行南行至吴㑹呉㑹非我乡安能久留滞弃置勿复陈客子常畏人朔风诗一首曹子建仰彼朔风用懐魏都愿骋代马儵忽北徂凯风永至思彼蛮方愿随越鸟飜飞南翔四气代谢悬景运周别如俯仰脱若三秋昔我初迁朱华未希今我旋止素雪云飞俯降千仞仰登天阻风飘蓬飞载离寒暑千仞易陟天阻可越昔我同袍今永乖别子好芳草岂忘尔贻繁华将茂秋霜悴之君不垂眷岂云其诚秋兰可喻桂树冬荣絃歌荡思谁与消忧临川暮思何为汎舟岂无和乐游非我邻谁忘汎舟愧无榜人杂诗六首曹子建髙台多悲风朝日照北林之子在万里江湖逈且深方舟安可极离思故难任孤鴈飞南游过庭长哀吟翘思慕逺人愿欲託遗音形影忽不见翩翩伤我心转蓬离本根飘飖随长风何意回飈举吹我入云中髙髙上无极天路安可穷类此游客子捐躯逺从戎毛褐不掩形薇藿常不充去去莫复道沈忧令人老西北有织妇绮缟何缤纷明晨秉机杼日昃不成文太息终长夜悲啸入青云妾身守空闺良人行从军自期三年归今已歴九春飞鸟绕树翔噭噭鸣索羣愿为南流景驰光见我君南国有佳人容华若桃李朝游江北岸日宿潇湘沚时俗薄朱颜谁为发皓齿俛仰嵗将暮荣耀难乆恃仆夫早严驾吾将逺行游逺游欲何之呉国为我仇将骋万里涂东路安足由江介多悲风淮泗驰急流愿欲一轻济惜哉无方舟闲居非吾志甘心赴国忧飞观百余尺临牗御櫺轩逺望周千里朝夕见平原烈士多悲心小人媮自闲国雠亮不塞甘心思䘮元拊劔西南望思欲赴泰山絃急悲声发聆我慷慨言情诗一首曹子建微隂翳阳景清风飘我衣游鱼濳緑水翔鸟薄天飞眇眇客行士遥役不得归始出严霜结今来白露晞游子叹黍离处者歌式微慷慨对嘉宾悽怆内伤悲杂诗一首嵇叔夜微风清扇云气四除皎皎亮月丽于髙隅兴命公子携手同车龙骥翼翼扬镳踟蹰肃肃宵征造我友庐光灯吐辉华幔长舒鸾觞酌醴神鼎烹鱼絃超子野叹过緜驹流咏太素俯赞𤣥虚孰克英贤与尔剖符杂诗一首傅休奕志士惜日短愁人知夜长摄衣步前庭仰观南鴈翔𤣥景随形运流响归空房清风何飘飖微月出西方繁星依青天列宿自成行蝉鸣髙树间野鸟号东厢纤云时彷彿渥露沾我裳良时无停景北斗忽低昂常恐寒节至凝气结为霜落叶随风摧一絶如流光杂诗一首张茂先晷度随天运四时互相承东壁正昏中固隂寒节升繁霜降当夕悲风中夜兴朱火青无光兰膏坐自凝重衾无煖气挟纩如懐氷伏枕终遥昔寤言莫予应永思虑崇替慨然独抚膺情诗二首张茂先清风动帷帘晨月照幽房佳人处遐逺兰室无容光襟懐拥灵景轻衾覆空牀居欢愒夜促在慼怨宵长拊枕独啸叹感慨心内伤逰目四野外逍遥独延伫兰蕙緑清渠繁华䕃緑渚佳人不在兹取此欲谁与巢居知风寒穴处识隂雨不曽逺别离安知慕俦侣园葵诗一首陆士衡种葵北园中葵生鬰萋萋朝荣东北倾夕颖西南晞零露垂鲜泽朗月耀其辉时逝柔风戢嵗暮商猋飞曾云无温液严霜有凝威幸蒙髙墉徳𤣥景䕃素蕤丰条并春盛落叶后秋衰庆彼晩彫福忘此孤生悲思友人诗一首曹颜逺密云翳阳景霖潦淹庭除严霜彫翠草寒风振纤枯澟澟天气清落落卉木疎感时歌蟋蟀思贤咏白驹情随𤣥隂滞心与回飈俱思心何所懐懐我欧阳子精义测神奥清机发妙理自我别旬朔微言絶于耳褰裳不足难清扬永可俟延首出阶檐伫立增想似感旧诗一首曹颜逺富贵他人合贫贱亲戚离亷蔺门易轨田窦相夺移晨风集茂林栖鸟去枯枝今我唯困蒙郡士所背驰乡人敦懿义济济䕃光仪对賔颂有客举觞咏露斯临乐何所欢素丝与路岐杂诗一首何敬祖秋风乘夕起明月照髙树闲房来清气广庭发晖素静寂怆然叹惆怅出游顾仰视垣上草俯察阶下露心虚体自轻飘飖若仙步瞻彼陵上陌想与神人遇道深难可期精微非所慕勤思终遥夕永言写情虑杂诗一首王正长朔风动秋草边马有归心胡宁久分析靡靡忽至今王事离我志殊隔过商参昔往鸧鹒鸣今来蟋蟀吟人情懐旧乡客鸟思故林师涓久不奏谁能宣我心杂诗一首枣道彦吴宼未殄灭乱象侵边疆天子命上宰作蕃于汉阳开国建元士玉帛聘贤良予非荆山璞谬登和氏场羊质服虎文燕翼假凤翔既惧非所任怨彼南路长千里既悠邈路次限闗梁仆夫罢逺涉车马困山冈深谷下无底髙巖暨穹苍丰草停滋润雾露沾衣裳𤣥林结隂气不风自寒凉顾瞻情感切恻怆心哀伤士生则悬弧有事在四方安得恒逍遥端坐守闺房引义割外情内感实难忘杂诗一首左太冲秋风何冽冽白露为朝霜柔条旦夕劲緑叶日夜黄明月出云崖皦皦流素光披轩临前庭嗷嗷晨鴈翔髙志局四海块然守空堂壮齿不恒居嵗暮常慨慷杂诗一首张季鹰暮春和气应白日照园林青条若总翠黄华如散金嘉卉亮有观顾此难久躭延颈无良涂顿足託幽深荣与壮俱去贱与老相寻欢乐不照颜惨怆发讴吟讴吟何嗟及古人可慰心杂诗十首张景阳秋夜凉风起清气荡暄浊蜻蛚吟阶下飞蛾拂明烛君子从逺役佳人守㷀独离居几何时钻燧忽改木房栊无行迹庭草萋以緑青苔依空墙蜘蛛网四屋感物多所懐沈忧结心曲大火流坤维白日驰西陆浮阳映翠林回飇扇緑竹飞雨洒朝兰轻露栖丛菊龙蛰暄气凝天髙万物肃弱条不重结芳蕤岂再馥人生瀛海内忽如鸟过目川上之叹逝前修以自勗金风扇素节丹霞启隂期腾云似涌烟密雨如散丝寒花发黄采秋草含緑滋闲居玩万物离羣恋所思案无萧氏牍庭无贡公綦髙尚遗王侯道积自成基至人不婴物余风足染俗朝霞迎白日丹气临汤谷翳翳结繁云森森散雨足轻风摧劲草凝霜竦髙木密叶日夜疎丛林森如束畴昔叹时迟晩节悲年促嵗暮懐百忧将从季主卜昔我资章甫聊以适诸越行行入幽荒瓯骆从祝髪穷年非所用此货将安设瓴甋夸玙璠鱼目笑明月不见郢中歌能否居然别阳春无和者巴人皆下节流俗多昏迷此理谁能察朝登鲁阳闗狭路峭且深流涧万余丈围木数千寻凄风为我啸百籁坐自吟感物多思情在险易常心朅来戒不虞挺辔越飞岑王阳驱九折周文走岑崟经阻贵勿迟此理着来今此乡非吾地此郭非吾城羇旅无定心翩翩如悬旌出覩军马阵入闻鞞鼓声常惧羽檄飞神武一朝征长铗鸣鞘中烽火列边亭舍我衡门依更被缦胡缨畴昔懐微志帷幕窃所经何必操干戈堂上有奇兵折冲樽俎间制胜在两楹巧迟不足称拙速乃垂名述职投边城羁束戎旅间下车如昨日望舒四五圆借问此何时胡蝶飞南园流波恋旧浦行云思故山闽越衣文蛇胡马愿度燕土风安所习由来有固然结宇穷冈曲耦耕幽薮隂荒庭寂以闲幽岫峭且深凄风起东谷有渰兴南岑虽无箕毕期肤寸自成霖泽雉登垄雊寒猿拥条吟磎壑无人迹荒楚鬰萧森投耒循岸垂时闻樵采音重基可拟志回渊可比心养真尚无为道胜贵陆沉游思竹素园寄辞翰墨林黒蜧跃重渊商羊儛野庭飞亷应南箕丰蕯迎号屏云根临八极雨足洒四溟霖沥过二旬散漫亚九龄阶下伏泉涌堂上水衣生洪潦浩方割人懐昏垫情沈夜潄陈根緑叶腐秋茎里无曲突烟路无行轮声环堵自頽毁垣闾不隐形尺烬重寻桂红粒贵瑶琼君子守固穷在约不爽贞虽荣田方赠慙为沟壑名取志于陵子比足黔娄生文选巻二十九文选註卷三十钦定四库全书文选巻三十梁萧统编唐李善註杂诗时兴一首卢子谅亹亹圆象运悠悠方仪廓忽忽嵗云暮游原采萧藿北踰芒与河南临伊与洛凝霜霑蔓草悲风振林薄摵摵芳叶零橤橤芬华落下泉激洌清旷野增辽索登高眺遐荒极望无崖崿形变随时化神感因物作澹乎至人心恬然存𤣥漠杂诗二首陶渊明结庐在人境而无车马喧问君何能尔心逺地自偏采菊东篱下悠然望南山山气日夕佳飞鸟相与还此中有真意欲辩已忘言秋菊有佳色裛露掇其英泛此忘忧物逺我达世情一觞虽独进盃尽壶自倾日入羣动息归鸟趋林鸣啸傲东轩下聊复得此生咏贫士诗一首陶渊明万族各有託孤云独无依暧暧虚中灭何时见余辉朝霞开宿雾衆鸟相与飞迟迟出林翮未夕复来归量力守故辙岂不寒与饥知音苟不存已矣何所悲读山海经诗一首陶渊明孟夏草木长绕屋树扶疎衆鸟欣有託吾亦爱吾庐既耕亦已种且还读我书穷巷隔深辙颇回故人车欢言酌春酒擿我园中蔬微雨从东来好风与之俱泛览周王传流观山海图俛仰终宇宙不乐复何如七月七日夜咏牛女一首谢恵连落日隠櫩楹升月照帘栊团团满叶露析析振条风蹀足循广除瞬目矖曾穹云汉有灵匹弥年阙相从遐川阻昵爱修渚旷清容弄杼不成藻耸辔骛前踪昔离秋已两今聚夕无双倾河易回斡款颜难乆悰沃若灵驾旋寂寥云幄空留情顾华寝遥心逐奔龙沈吟为尔感情深意弥重𢷬衣诗一首谢恵连衡纪无淹度晷运儵如催白露滋园菊秋风落庭槐肃肃莎鸡羽烈烈寒螀啼夕隂结空幙霄月皓中闺美人戒裳服端饰相招携簪玉出北房鸣金歩南阶櫩高砧响发楹长杵声哀微芳起两袖轻汗染双题纨素既已成君子行未归裁用笥中刀缝为万里衣盈箧自余手幽缄候君开腰带准畴昔不知今是非南楼中望所迟客一首谢灵运杳杳日西頽漫漫长路迫登楼为谁思临江迟来客与我别所期期在三五夕圆景早已满佳人犹未适即事怨睽携感物方悽戚孟夏非长夜晦明如嵗隔瑶华未堪折兰苕已屡擿路阻莫赠问云何慰离析搔首访行人引领冀良觌田南树园激流植援一首谢灵运樵隠俱在山由来事不同不同非一事养痾亦园中中园屏氛杂清旷招逺风卜室倚北阜启扉面南江激涧代汲井插槿当列墉羣木既罗户衆山亦对牕靡迆趋下岫迢递瞰高峯寡欲不期劳即事罕人功唯开蒋生径永懐求羊踪赏心不可忘妙善冀能同斋中读书一首谢灵运昔余游京华未尝废丘壑矧乃归山川心迹双寂漠虚馆絶诤讼空庭来鸟雀卧疾丰暇豫翰墨时闲作懐抱观古今寝食展戏谑既笑沮溺苦又哂子云阁执㦸亦以疲耕稼岂云乐万事难竝欢达生幸可託石门新营所住四面高山回溪石濑修竹茂林诗一首谢灵运跻险筑幽居披云卧石门苔滑谁能歩葛弱岂可扪袅袅秋风过萋萋春草繁美人游不还佳期何由敦芳尘凝瑶席清醑满金樽洞庭空波澜桂枝徒攀翻结念属霄汉孤景莫与谖俯濯石下潭仰看条上猨早闻夕飈急晩见朝日暾崖倾光难留林深响易奔感往虑有复理来情无存庶特乘日用得以慰营魂匪为衆人说冀与智者论杂诗一首王景𤣥思妇临高台长想凭华轩弄絃不成曲哀歌送苦言箕帚留江介良人处鴈门讵忆无衣苦但知狐白温日暗牛羊下野雀满空园孟冬寒风起东壁正中昏朱火独照人抱景自愁怨谁知心曲乱所思不可论数诗一首鲍明逺一身仕闗西家族满山东二年从车驾斋祭甘泉宫三朝国庆毕休沐还旧邦四牡曜长路轻葢若飞鸿五侯相饯送高会集新丰六乐陈广坐组帐扬春风七盘起长袖庭下列歌钟八珍盈彫俎绮肴纷错重九族共瞻迟賔友仰徽容十载学无就善宦一朝通翫月城西门廨中一首鲍明逺始见西南楼纤纤如玉钩末映东北墀娟娟似蛾眉蛾眉蔽珠栊玉钩隔琐窻三五二八时千里与君同夜移衡汉落徘徊帷户中归华先委露别叶早辞风客游厌苦辛仕子倦飘尘休澣自公日宴慰及私辰蜀琴抽白雪郢曲发阳春肴干酒未缺金壶启夕沦回轩驻轻葢留酌待情人始出尚书省一首谢𤣥晖惟昔逢休明十载朝云陛既通金闺籍复酌琼筵醴宸景厌照临昏风沦继体纷虹乱朝日浊河秽清济防口犹寛政餐荼更如荠英衮畅人谋文明固天启青精翼紫轪黄旗映朱邸还覩司𨽻章复见东都礼中区咸已泰轻生谅昭洒趋事辞宫阙载笔陪旌棨邑里向疎芜寒流自清泚衰栁尚沈沈凝露方泥泥零落悲友朋欢虞䜩兄弟既秉丹石心宁流素丝涕乘此终萧散垂竿深涧底直中书省一首谢𤣥晖紫殿肃隂隂彤庭赫𢎞敞风动万年枝日华承露掌玲珑结绮钱深沈映朱网红药当阶飜苍苔依砌上兹言翔鳯池鸣珮多清响信美非吾室中园思偃仰朋情以郁陶春物方骀荡安得凌风翰聊恣山泉赏观朝雨一首谢𤣥晖朔风吹飞雨萧条江上来既洒百常观复集九成台空蒙如薄雾散漫似轻埃平明振衣坐重门犹未开耳目暂无扰懐古信悠哉戢翼希骧首乘流畏曝鳃动息无兼遂岐路多徘徊方同战胜者去翦北山莱郡内登望一首谢𤣥晖借问下车日匪直望舒圆寒城一以眺平楚正苍然山积陵阳阻溪流春谷泉威纡距遥甸巉嵒带逺天切切隂风暮桑柘起寒烟怅望心已极惝怳魂屡迁结髪倦为旅平生早事边谁规鼎食盛宁要狐白鲜方弃汝南诺言税辽东田和伏武昌登孙权故城一首谢𤣥晖炎灵遗劎玺当涂骇龙战圣期缺中壤霸功兴㝢县鹊起登吴山凤翔陵楚甸衿带穷巖险帷帟尽谋选北拒溺骖镳西龛收组练江海既无波俯仰流英盼裘冕类禋郊卜揆崇离殿钓台临讲阅樊山开广䜩文物共葳蕤声明且葱蒨三光厌分景书轨欲同荐参差世祀忽寂漠市朝变舞馆识余基歌梁想遗转故林衰木平荒池秋草徧雄图怅若兹茂宰深遐睠幽客滞江臯从赏乖缨弁清巵阻献酬良书限闻见幸借芳音多承风采余绚于役傥有期鄂渚同游衍和王着作八公山诗一首谢𤣥晖二别阻汉坻双崤望河澳兹岭复巑岏分区奠淮服东限琅邪台西距孟诸陆阡眠起杂树檀栾䕃修竹日隠涧疑空云聚岫如复出没眺楼雉逺近送春目戎州昔乱华素景沦伊谷阽危赖宗衮微管寄明牧长蛇固能翦奔鲸自此曝道峻芳尘流业遥年运儵平生仰令图吁嗟命不淑浩荡别亲知连翩戒征轴再逺馆娃宫两去河阳谷风烟四时犯霜雨朝夜沐春秀良已彫秋场庶能筑和徐都曹一首谢𤣥晖宛洛佳遨游春色满皇州结轸青郊路回瞰苍江流日华川上动风光草际浮桃李成蹊径桑榆隂道周东都已俶载言归望緑畴和王主簿怨情一首谢𤣥晖掖庭聘絶国长门失欢宴相逢咏芜辞宠悲班扇花丛乱数蝶风帘入双燕徒使春带賖坐惜红装变生平一顾重宿昔千金贱故人心尚尔故人心不见和谢宣城一首沈休文王乔飞凫舄东方金马门从宦非宦侣避世不避喧揆余发皇览短翮屡飞飜晨趋朝建礼晩沐卧郊园賔至下尘榻忧来命緑樽昔贤侔时雨今守馥兰荪神交疲梦寐路逺隔思存牵拙谬东氾浮惰及西崐顾循良菲薄何以俪玙璠将随渤澥去刷羽汎清源应王中丞思逺咏月一首沈休文月华临静夜夜静灭氛埃方晖竟户入圆影隙中来高楼切思妇西园游上才网轩映珠缀应门照緑苔洞房殊未晓清光信悠哉冬节后至丞相第诣庶子车中作一首沈休文亷公失权势门馆有虚盈贵贱犹如此况乃曲池平高车尘未灭珠履故余声賔阶緑钱满客位紫苔生谁当九原上郁郁望佳城学省愁卧一首沈休文秋风吹广陌萧瑟入南闱愁人掩轩卧高牕时动扉虚馆清隂满神宇暧微微网虫垂户织夕鸟傍櫩飞缨珮空为沗江海事多违山中有桂树嵗暮可言归咏湖中鴈诗一首沈休文白水满春塘旅鴈每回翔唼流牵弱藻敛翮带余霜羣浮动轻浪单汎逐孤光悬飞竟不下乱起未成行刷羽同摇漾一举还故乡三月三日率尔成篇一首沈休文丽日属元巳年芳具在斯开花已匝树流嘤复满枝洛阳繁华子长安轻薄儿东出千金堰西临鴈鹜陂游丝映空转高杨拂地垂緑帻文照曜紫燕光陆离清晨戏伊水薄暮宿兰池象筵鸣宝瑟金瓶汎羽巵宁忆春蚕起日暮桑欲萎长袂屡以拂彫胡方自炊爱而不可见宿昔减容仪且当忘情去叹息独何为杂拟拟古诗十二首陆士衡拟行行重行行悠悠行迈逺戚戚忧思深此思亦何思思君徽与音音徽日夜离缅邈若飞沈王鲔懐河岫晨风思北林游子眇天末还期不可寻惊飈褰反信归云难寄音伫立想万里沈忧萃我心揽衣有余带循形不盈衿去去遗情累安处抚清琴拟今日良宴会闲夜命懽友置酒迎风馆齐僮梁甫吟秦娥张女弹哀音绕栋宇遗响入云汉四坐咸同志羽觞不可算高谈一何绮蔚若朝霞烂人生无㡬何为乐常苦晏譬彼伺晨鸟扬声当及旦曷为恒忧苦守此贫与贱拟迢迢牵牛星昭昭清汉晖粲粲光天歩牵牛西北回织女东南顾华容一何冶挥手如振素怨彼河无梁悲此年嵗暮跂彼无良縁睆焉不得度引领望大川双涕如霑露拟涉江采芙蓉上山采琼蘂穹谷饶芳兰采采不盈掬悠悠懐所欢故乡一何旷山川阻且难沈思钟万里踯躅独吟叹拟青青河畔草靡靡江离草熠燿生河侧皎皎彼姝女阿那当轩织粲粲妖容姿灼灼美颜色良人游不归偏栖独只翼空房来悲风中夜起叹息拟明月何皎皎安寝北堂上明月入我牖照之有余晖揽之不盈手凉风绕曲房寒蝉鸣高栁踟蹰感节物我行永已乆游宦会无成离思难常守拟兰若生朝阳嘉树生朝阳凝霜封其条执心守时信嵗寒终不彫美人何其旷灼灼在云霄隆想弥年月长啸入飞飈引领望天末譬彼向阳翘拟青青陵上柏冉冉高陵苹习习随风翰人生当㡬时譬彼浊水澜戚戚多滞念置酒宴所欢方驾振飞辔逺游入长安名都一何绮城阙郁盘桓飞阁缨虹带曾台冒云冠高门罗北阙甲第椒与兰侠客控絶景都人骖玉轩遨游放情愿慷慨为谁叹拟东城一何高西山何其峻层曲郁崔嵬零露弥天坠蕙叶慿林衰寒暑相因袭时逝忽如頽三闾结飞辔大耋嗟落晖曷为牵世务中心若有违京洛多妖丽玉颜侔琼蕤闲夜抚鸣琴恵音清且悲长歌赴促节哀响逐高徽一唱万夫叹再唱梁尘飞思为河曲鸟双游丰水湄拟西北有高楼高楼一何峻岧岧峻而安绮窻出尘㝠飞陛蹑云端佳人抚琴瑟纤手清且闲芳气随风结哀响馥若兰玉容谁得顾倾城在一弹伫立望日昃踯躅再三叹不怨伫立乆但愿歌者欢思驾归鸿羽比翼双飞翰拟庭中有奇树欢友兰时往苕苕匿音徽虞渊引絶景四节逝若飞芳草乆已茂佳人竟不归踯躅遵林渚恵风入我懐感物恋所欢采此欲贻谁拟明月皎夜光嵗暮凉风发昊天肃明明招摇西北指天汉东南倾朗月照闲房蟋蟀吟户庭翻翻归鴈集嘒嘒寒蝉鸣畴昔同宴友翰飞戾高冥服美改声聴居愉遗旧情织女无机杼大梁不架楹拟四愁诗一首张孟阳我所思兮在营州欲往从之路阻修登崖逺望涕泗流我之懐矣心伤忧佳人遗我緑绮琴何以赠之双南金愿因流波超重深终然莫致増永吟拟古诗一首陶渊明日暮天无云春风扇微和佳人美清夜达曙酣且歌歌竟长叹息持此感人多明明云间月灼灼叶中华岂无一时好不乆当如何拟魏太子邺中集诗八首谢灵运建安末余时在邺宫朝游夕䜩究欢愉之极天下良辰美景赏心乐事四者难并今昆弟友朋二三诸彦共尽之矣古来此娱书籍未见何者楚襄王时有宋玉唐景梁孝王时有邹枚严马游者美矣而其主不文汉武帝徐乐诸才备应对之能而雄猜多忌岂获晤言之适不诬方将庶必贤于今日尔嵗月如流零落将尽撰文懐人感往增怆其辞曰魏太子百川赴巨海衆星环北辰照灼烂霄汉遥裔起长津天地中横溃家王拯生民区宇既涤荡羣英必来臻忝此钦贤性由来常懐仁况值衆君子倾心隆日新论物靡浮说析理实敷陈罗缕岂阙辞窈窕究天人澄觞满金罍连榻设华茵急絃动飞听清歌拂梁尘何言相遇易此欢信可珍王粲家本秦川贵公子孙遭乱流寓自伤情多幽厉昔崩乱桓灵今板荡伊洛既燎烟函崤没无像整装辞秦川秣马赴楚壤沮漳自可美客心非外奨常叹诗人言式微何由往上宰奉皇灵侯伯咸宗长云骑乱汉南纪郢皆扫盪排雾属盛明披云对清朗庆泰欲重叠公子特先赏不谓息肩愿一旦值明两竝载游邺京方舟汎河广绸缪清䜩娱寂寥梁栋响既作长夜饮岂顾乘日养陈琳袁本初书记之士故述丧乱事多皇汉逢屯邅天下遭氛慝董氏沦关西袁家拥河北单民易周章窘身就羁勒岂意事乖已永懐恋故国相公实勤王信能定蝥贼复覩东都辉重见汉朝则余生幸已多矧乃值明徳爱客不告疲饮䜩遗景刻夜听极星阑朝游穷曛黑哀哇动梁埃急觞盪幽黙且尽一日娱莫知古来惑徐干少无宦情有箕颍之心事故仕世多素辞伊昔家临淄提携弄齐瑟置酒饮胶东淹留憩高密此欢谓可终外物始难毕摇荡箕濮情穷年迫忧慄末涂幸休明栖集建薄质已免负薪苦仍游椒兰室清论事究万美话信非一行觞奏悲歌永夜系白日华屋非蓬居时髦岂余匹中饮顾昔心怅焉若有失刘桢卓荦偏人而文最有气所得颇经奇贫居晏里闬少小长东平河兖当冲要沦飘薄许京广川无逆流招纳厠羣英北渡黎阳津南登纪郢城既览古今事颇识治乱情欢友相解达敷奏究平生矧荷明哲顾知深觉命轻朝游牛羊下暮坐括揭鸣终嵗非一日传巵弄新声辰事既难谐欢愿如今并唯羡肃肃翰缤纷戻高冥应玚汝颍之士流离世故颇有飘薄之叹嗷嗷云中鴈举翮自委羽求凉弱水湄违寒长沙渚顾我梁川时缓歩集颍许一旦逢世难沦薄恒羇旅天下昔未定託身早得所官度厠一卒乌林预艰阻晩节值衆贤会同庇天宇列坐廕华榱金樽盈清醑始奏延露曲继以阑夕语调笑辄酬荅嘲谑无慙沮倾躯无遗虑在心良已叙阮瑀管书记之任故有优渥之言河洲多沙尘风悲黄云起金羁相驰逐联翩何穷已庆云恵优渥微薄攀多士念昔渤海时南皮戏清沚今复河曲游鸣䈔汎兰汜躧歩陵丹梯竝坐侍君子妍谈既愉心哀弄信睦耳倾酤系芳醑酌言岂终始自从食蓱来唯见今日美平原侯植公子不及世事但美遨游然颇有忧生之嗟朝游登凤阁日暮集华沼倾柯引弱枝攀条摘蕙草徙移穷骋望目极尽所讨西顾太行山北眺邯郸道平衢修且直白杨信袅袅副君命饮宴欢娱写懐抱良游非昼夜岂云晩与早衆賔悉精妙清辞洒兰藻哀音下回鹄余哇彻清昊中山不知醉饮徳方觉饱愿以黄髪期养生念将老文选巻三十文选註卷三十一钦定四库全书文选卷三十一梁萧统编唐李善註杂拟傚曹子建乐府白马篇一首袁阳源劒骑何翩翩长安五陵间秦地天下枢八方凑才贤荆魏多壮士宛洛富少年意气深自负肯事郡邑权籍籍关外来车徒倾国鄽五侯竞书币羣公亟为言义分明于霜信行直如弦交欢池阳下留宴汾隂西一朝许人诺何能坐相捐彯节去函谷投珮出甘泉嗟此务逺图心为四海悬但营身意遂岂校耳目前侠烈良有闻古来共知然傚古诗一首袁阳源讯此倦游士本家自辽东昔𨽻李将军十载事西戎结车高阙下极望见云中四面各千里从横起严风寒燠岂如节霜雨多异同夕寐北河隂梦还甘泉宫勤役未云已壮年徒为空迺知古时人所以悲转蓬拟古诗二首刘休𤣥拟行行重行行眇眇陵上道遥遥行逺之回车背京里挥手从此辞堂上流尘生庭中绿草滋寒螀翔水曲秋兔依山基芳年有华月佳人无还期日夕凉风起对酒长相思悲发江南调忧委子衿诗卧觉明灯晦坐见轻纨缁泪容不可饰幽镜难复治愿垂薄暮景照妾桑榆时拟明月何皎皎落宿半遥城浮云蔼层阙玉宇来清风罗帐延秋月结思想伊人沈忧怀明发谁为客行久屡见流芳歇河广川无梁山高路难越和琅邪王依古一首王僧达少年好驰侠旅宦游关源既践终古迹聊讯兴亡言隆周为薮泽皇汉成山樊久没离宫地安识寿陵园仲秋邉风起孤蓬巻霜根白日无精景黄沙千里昏显轨莫殊辙幽涂岂异魂圣贤良已矣抱命复何怨拟古三首鲍明逺幽并重骑射少年好驰逐毡带佩双鞬象弧揷彫服兽肥春草短飞鞚越平陆朝游鴈门上暮还楼烦宿石梁有余劲惊雀无全目汉虏方未和邉城屡翻覆留我一白羽将以分虎竹鲁客事楚王怀金袭丹素既贺主人恩又蒙令尹顾日晏罢朝归鞍马塞衢路宗党生光华宾仆逺倾慕富贵人所欲道徳亦何惧南国有儒生迷方独沦误伐木清江湄设罝守毚兔十五讽诗书篇翰靡不通弱冠参多士飞步游秦宫侧覩君子论预见古人风两说穷舌端五车摧笔锋羞当白璧贶耻受聊城功晩节从世务乗障逺和戎解佩袭犀渠巻袠奉卢弓始愿力不及安知今所终学刘公干体一首鲍明逺胡风吹朔雪千里度龙山集君瑶台里飞舞两楹前兹辰自为美当避艳阳年艳阳桃李节皎洁不成妍代君子有所思一首鲍明逺西出登雀台东下望云阙层阁肃天居驰道直如髪绣甍结飞霞琁题纳行月筑山拟蓬壶穿池类溟渤选色遍齐代徴声帀卭越陈钟陪夕䜩笙歌待明发年貌不可还身意会盈歇蚁壤漏山河丝泪毁金骨器恶含满欹物忌厚生没智哉衆多士服理辨昭昧傚古一首范彦龙寒沙四面平飞雪千里惊风断隂山树雾失交河城朝驰左贤阵夜薄休屠营昔事前军幕今逐嫖姚兵失道刑既重迟留法未轻所赖今天子汉道日休明杂体诗三十首江文通古离别逺与君别者乃至鴈门关黄云蔽千里游子何时还送君如昨日檐前露已团不惜蕙草晩所悲道里寒君在天一涯妾身常别离愿一见颜色不异琼树枝兔丝及水萍所寄终不移李都尉陵樽酒送征人踟蹰在亲宴日暮浮云滋握手泪如霰悠悠清川水嘉鲂得所荐而我在万里结发不相见袖中有短书愿寄双飞燕班婕妤纨扇如圆月出自机中素画作秦王女乘鸾向烟雾彩色世所重虽新不代故窃恐凉风至吹我玉阶树君子恩未毕零落在中路魏文帝曹丕置酒坐飞阁逍遥临华池神飇自逺至左右芙蓉披绿竹夹清水秋兰被幽崖月出照园中冠佩相追随客从南楚来为我吹参差渊鱼犹伏浦听者未云疲高文一何绮小儒安足为肃肃广殿隂雀声愁北林衆宾还城邑何以慰吾心陈思王曹植君王礼英贤不恡千金璧双阙指驰道朱宫罗第宅从容冰井台清池映华薄凉风盪芳气碧树先秋落朝与佳人期日夕望青阁褰裳摘明珠徙倚拾蕙若眷我二三子辞义丽金雘延陵轻宝劒季布重然诺处富不忘贫有道在葵藿刘文学桢苍苍山中桂团圆霜露色霜露一何𦂳桂枝生自直橘柚在南国因君为羽翼谬蒙圣主私託身文墨职丹采既已过敢不自彫饰华月照方池列坐金殿侧微臣固受赐鸿恩良未测王侍中粲伊昔值世乱秣马辞帝京既伤蔓草别方知杕杜情崤函复丘墟冀阙缅纵横倚棹汎泾渭日暮山河清蟋蟀依桑野严风吹若茎鹳鹢在幽草客子泪已零去乡三十载幸遭天下平贤主降嘉赏金貂服𤣥缨侍宴出河曲飞葢游邺城朝露竟几何忽如水上萍君子笃惠义柯叶终不倾福履既所绥千载垂令名嵇中散康曰余不师训潜志去世尘逺想出宏域高步超常伦灵鳯振羽仪戢景西海滨朝食琅玕实夕饮玉池津处顺故无累养徳乃入神旷哉宇宙惠云罗更四陈哲人贵识义大雅明庇身庄生悟无为老氏守其真天下皆得一名实久相宾咸池飨爰居钟鼓或愁辛柳惠善直道孙登庶知人写懐良未逺感赠以书绅阮步兵籍青鸟海上游鸒斯蒿下飞沈浮不相宜羽翼各有归飘飖可终年沆瀁安是非朝云乘变化光耀世所希精卫衘木石谁能测幽微张司空华秋月照帘栊悬光入丹墀佳人抚鸣琴清夜守空帷兰迳少行迹玉台生网丝庭树发红彩闺草含碧滋延伫整绫绮万里赠所思愿垂湛露惠信我皎日期潘黄门岳青春速天机素秋驰白日美人归重泉悽怆无终毕殡宫已肃清松柏转萧瑟俯仰未能弭寻念非但一抚衿悼寂寞怳然若有失明月入绮窻髣髴想蕙质消忧非萱草永懐宁梦寐梦寐复冥冥何由觌尔形我慙北海术尔无帝女灵驾言出逺山徘徊泣松铭雨絶无还云花落岂留英日月方代序寝兴何时平陆平原机储后降嘉命恩纪被微身明发眷桑梓永叹懐密亲流念辞南澨衔怨别西津驰道遵淮泗旦夕见梁陈服义追上列矫迹厕宫臣朱黻咸髦士长缨皆俊人契濶承华内绸缪踰岁年日暮聊总驾逍遥观洛川徂没多拱木宿草凌寒烟游子易感慨踯躅还自怜愿言寄三鸟离思非徒然左记室思韩公沦卖药梅生隐市门百年信荏苒何用苦心魂当学衞霍将建功在河源珪组贤君眄青紫明主恩终军才始达贾谊位方尊金张服貂冕许史乘华轩王侯贵片议公卿重一言太平多欢娯飞葢东都门顾念张仲蔚蓬蒿满中园张黄门协丹霞蔽阳景绿泉涌隂渚水鹳巢层甍山云润柱础有弇兴春节愁霖贯秋序燮燮凉叶夺戾戾飔风举高谈玩四时索居慕俦侣青苔日夜黄芳蕤成宿楚岁暮百虑交无以慰延伫刘太尉琨皇晋遘阳九天下横氛雾秦赵值薄蚀幽并逢虎据伊余荷宠灵感激徇驰骛虽无六奇术冀与张韩遇寗戚扣角歌桓公遭乃举荀息冒险难实以忠贞故空令日月逝愧无古人度饮马出城濠北望沙漠路千里何萧条白日隐寒树投袂既愤懑抚枕懐百虑功名惜未立𤣥髪已改素时哉苟有㑹治乱惟㝠数卢中郎谌大厦须异材廊庙非庸器英俊着世功多士济斯位眷顾成绸缪廼与时髦匹姻媾久不虚契濶岂但一逢厄既己同处危非所恤常慕先达槩观古论得失马服为赵将疆场得清谧信陵佩魏印秦兵不敢出慨无幄中䇿徒慙素丝质羇旅去旧乡感遇喻琴瑟自顾非杞梓勉力在无逸更以畏朋友滥吹乖名实郭𢎞农璞崦山多灵草海滨饶奇石偃蹇寻青云隐沦驻精魄道人读丹经方士鍊玉液朱霞入窻牖曜灵照空隙傲睨摘木芝陵波采水碧眇然万里游矫掌望烟客永得安期术岂愁蒙汜迫张廷尉绰太素既已分吹万着形兆寂动苟有源因为殇子夭道丧涉千载津梁谁能了思乘扶摇翰卓然陵风矫静观尺棰义理足未常少冏冏秋月明凭轩咏尧老浪迹无蚩妍然后君子道领畧归一致南山有绮皓交臂久变化传火廼薪草亹亹𤣥思清胸中去机巧物我俱忘怀可以狎鸥鸟许徴君询张子闇内机单生蔽外像一时排冥筌泠然空中赏遣此弱䘮情资神任独往采药白云隈聊以肆所养丹葩曜芳蕤绿竹隂闲敞苕苕寄意胜不觉陵虚上曲櫺激鲜飇石室有幽响去矣从所欲得失非外奖至哉操斤客重明固已朗五难既洒落超迹絶尘网殷东阳仲文晨游任所萃悠悠蕴眞趣云天亦辽亮时与赏心遇青松挺秀萼惠色出乔树极眺清波深缅映石壁素莹情无余滓拂衣释尘务求仁既自我𤣥风岂外慕直置忘所宰萧散得遗虑谢仆射混信矣劳物化忧衿未能整薄言遵郊衢总辔出台省凄凄节序髙寥寥心悟永时菊曜巖阿云霞冠秋岭眷然惜良辰徘徊践落景巻舒虽万绪动复归有静曾是迫桑榆嵗暮从所秉舟壑不可攀忘懐寄匠郢陶徴君潜种苗在东臯苗生满阡陌虽有荷鉏倦浊酒聊自适日幕巾柴车路闇光已夕归人望烟火稚子候檐隙问君亦何为百年㑹有役但愿桑麻成蚕月得纺绩素心正如此开迳望三益谢临川灵运江海经邅回山峤备盈缺灵境信淹留赏心非徒设平明登云峰杳与庐霍絶碧鄣长周流金潭恒澄澈桐林带晨霞石壁映初晰乳窦既滴沥丹井复寥泬嵒㟧转奇秀岑崟还相蔽赤玉隐瑶溪云锦被沙汭夜闻猩猩啼朝见鼯鼠逝南中气候暖朱华凌白雪幸游建徳乡观奇经禹穴身名竟谁辨图史终磨灭且泛桂水潮映月游海澨摄生贵处顺将为智者说颜特进延之太微凝帝宇瑶光正神县揆日粲书史相都丽闻见列汉构仙宫开天制宝殿桂栋留夏飇兰橑停冬霰青林结冥蒙丹巘被葱蒨山云备卿霭池卉具灵变重阳集清气下辇降𤣥宴骛望分寰隧晒旷尽都甸气生川岳隂烟灭淮海见中坐溢朱组步櫩簉琼弁礼登竚睿情乐阕延皇眄测恩跻踰逸㳂牒懵浮贱荣重餽兼金巡华过盈瑱敢饰舆人咏方慙绿水荐谢法曹惠连昨发赤亭渚今宿浦阳汭方作云峯异岂伊千里别芳尘未歇席涔泪犹在袂停舻望极浦弭棹阻风雪风雪既经时夜永起怀思汎滥北湖游岧亭南楼期㸃翰咏新赏开袠莹所疑摘芳爱气馥拾蘂怜色滋色滋畏沃若人事亦销铄子衿怨勿往谷风诮轻薄共秉延州信无慙仲路诺灵芝望三秀孤筠情所託所託已殷勤祇足搅懐人今行嶀嵊外衔思至海滨觌子杳未僝款睇在何辰杂珮虽可赠疏华竟无陈无陈心悁劳旅人岂游遨幸及风雪霁青春满江臯解缆候前侣还望方郁陶烟景若流逺末响寄琼瑶王徴君微窈蔼潇湘空翠磵澹无滋寂歴百草晦歘吸鵾鸡悲清隂往来逺月华散前墀鍊药瞩虚幌汎瑟卧遥帷水碧验未黩金膏灵讵缁北渚有帝子荡瀁不可期怅然山中暮懐痾属此诗袁太尉淑宫庙礼哀敬枌邑道严𤣥恭洁由明祀肃驾在祈年诏徒登季月戒鳯藻行川云斾象汉徙宸网拟星悬朱櫂丽寒渚金鋄映秋山羽卫蔼流景綵吹震沈渊辨诗测京国履籍鑑都壥甿謡响玉律邑颂被丹絃文轸薄桂海声教烛冰天和惠颁上笏恩渥浃下筵幸侍观洛后岂慕廵河前服义方无沬展歌殊未宣鋄谢光禄庄肃舲出郊际徙乐逗江隂翠山方蔼蔼青浦正沈沈凉叶昭沙屿秋荣冒水浔风散松架险云郁石道深静黙镜緜野四睇乱曾岑气清知鴈引露华识猿音云装信解黻烟驾可辞金始整丹泉术终觌紫芳心行光自容裔无使弱思侵鲍参军昭豪士枉尺璧宵人重恩光徇义非为利执羁轻去乡孟冬郊祀月杀气起严霜戎马粟不煖军士冰为浆晨上城臯坂碛砾皆羊肠寒隂笼白日太谷晦苍苍息徒税征驾倚劒临八荒鹪鹏不能飞𤣥武伏川梁铩翮由时至感物聊自伤竖儒守一经未足识行藏休上人西北秋风至楚客心悠哉日暮碧云合佳人殊未来露彩方泛艳月华始徘徊宝书为君掩瑶琴讵能开相思巫山渚怅望阳云台膏鑪絶沈燎绮席生浮埃桂水日千里因之平生怀文选巻三十一文选註卷三十二钦定四库全书文选巻三十二梁萧统编唐李善註骚上离骚经一首屈平王逸注帝高阳之苗裔兮朕皇考曰伯庸摄提贞于孟陬兮惟庚寅吾以降皇览揆余于初度兮肇钖余以嘉名名余曰正则兮字余曰灵均纷吾既有此内美兮又重之以修能扈江蓠于辟芷兮纫秋兰以为佩汩余若将不及兮恐年嵗之不吾与朝搴阰之木兰兮夕揽洲之宿莽日月忽其不淹兮春与秋其代序惟草木之零落兮恐美人之迟暮不抚壮而弃秽兮何不改其此度也乘骐骥以驰骋兮来吾导夫先路昔三后之纯粹兮固衆芳之所在杂申椒与菌桂兮岂维纫夫蕙茝彼尧舜之耿介兮既遵道而得路何桀纣之昌披兮夫唯㨗径以窘步惟党人之偷乐兮路幽昧以险隘岂余身之惮殃兮恐皇舆之败绩忽奔走以先后兮及前王之踵武荃不察余之忠情兮反信谗而斋怒余固知謇謇之为患兮忍而不能舍也指九天以为正兮夫唯灵修之故也初既与余成言兮后悔遁而有他余既不难离别兮伤灵修之数化余既滋兰之九畹兮又树蕙之百亩畦留夷与揭车兮杂杜蘅与芳芷冀枝叶之峻茂兮愿竢时乎吾将刈虽萎絶其亦何伤兮哀衆芳之芜秽衆皆竞进以贪婪兮凭不厌乎求索羌内恕已以量人兮各兴心而嫉妒忽驰骛以追逐兮非余心之所急老冉冉其将至兮恐修名之不立朝饮木兰之坠露兮夕餐秋菊之落英苟余情其信姱以练要兮长顑颔亦何伤擥木根以结茝兮贯薜茘之落蘂矫菌桂以纫蕙兮索胡绳之纚纚謇吾法夫前修兮非时俗之所服虽不周于今之人兮愿依彭咸之遗则长太息以掩涕兮哀人生之多艰余虽好修姱以鞿羁兮謇朝谇而夕替既替余以蕙纕兮又申之以揽茝亦余心之所善兮虽九死其犹未悔怨灵修之浩荡兮终不察夫人心衆女嫉余之蛾眉兮謡诼谓余以善滛固时俗之工巧兮偭规矩而改错背绳墨以追曲兮竞周容以为度忳郁邑余侘傺兮吾独穷困乎此时也宁溘死以流亡兮余不忍为此态也鸷鸟之不羣兮自前代而固然何方圆之能周兮夫孰异道而相安屈心而抑志兮忍尤而攘诟伏清白以死直兮固前圣之所厚悔相道之不察兮延伫乎吾将反回朕车以复路兮及行迷之未逺步余马于兰臯兮驰椒丘且焉止息进不入以离尤兮退将复修吾初服制芰荷以为衣兮集芙蓉以为裳不吾知其亦已兮苟余情其信芳髙余冠之岌岌兮长余佩之陆离芳与泽其杂糅兮唯昭质其犹未亏忽反顾以游目兮将往观乎四荒佩缤纷其繁饰兮芳菲菲其弥章人生各有所乐兮余独好修以为常虽体解吾犹未变兮岂余心之可惩女嬃之婵媛兮申申其詈予曰婞直以亡身兮终然夭乎羽之野汝何博謇而好修兮纷独有此姱节菉葹以盈室兮判独离而不服衆不可户说兮孰云察余之中情世竝举而好朋兮夫何㷀独而不予听依前圣之节中兮喟凭心而歴兹济沅湘以南征兮就重华而陈词启九辩于九歌兮夏康娯以自纵不顾难以圗后兮五子用失乎家巷羿淫游以佚田兮又好射夫封狐固乱流其鲜终兮浞又贪夫厥家浇身被服强圉兮纵欲而不忍日康娯而自忘兮厥首用夫颠陨夏桀之常违兮乃遂焉而逢殃后辛之葅醢兮殷宗用而不长汤禹严而祇敬兮周论道而莫差举贤而授能兮修绳墨而不颇皇天无私阿兮览人徳焉错辅夫维圣哲以茂行兮苟得用此下土瞻前而顾后兮相观人之计极夫孰非义而可用兮孰非善而可服阽余身而危死兮览余初其犹未悔不量凿而正枘兮固前修以葅醢曾歔欷余郁邑兮哀朕时之不当揽茹蕙以掩涕兮霑余襟之浪浪跪敷衽以陈辞兮耿吾既得此中正驷玉虬以乘鹥兮溘埃风余上征朝发轫于苍梧兮夕余至乎县圃欲少留此灵𤨏兮日忽忽其将暮吾令羲和弭节兮望崦嵫而勿迫路漫漫其修逺兮吾将上下而求索饮余马于咸池兮总余辔乎扶桑折若木以拂日兮聊须臾以相羊前望舒使先驱兮后飞亷使奔属鸾皇为余先戒兮雷师告余以未具吾令鳯皇飞腾兮又继之以日夜飘风屯其相离兮帅云霓而来御纷总总其离合兮班陆离其上下吾令帝阍开关兮倚阊阖而望予时暧暧其将罢兮结幽兰而延伫世溷浊而不分兮好蔽美而嫉妒朝吾将济于白水兮登阆风而緤马忽反顾以流涕兮哀髙丘之无女溘吾游此春宫兮折琼枝以继佩及荣华之未落兮相下女之可贻吾令丰隆乘云兮求虙妃之所在解佩纕以结言兮吾令蹇修以为理纷总总其离合兮忽纬繣其难迁夕归次于穷石兮朝濯髪乎洧槃保厥美以骄傲兮日康娯以淫游虽信美而无礼兮来违弃而改求览相观于四极兮周流乎天余乃下望瑶台之偃蹇兮见有娀之佚女吾令鸩为媒兮鸩告余以不好雄鸠之鸣逝兮余犹恶其佻巧心犹豫而狐疑兮欲自适而不可鳯皇既受诒兮恐高辛之先我欲逺集而无所止兮聊浮游以逍遥及少康之未家兮留有虞之二姚理弱而媒拙兮恐导言之不固时溷浊而嫉贤兮好蔽美而称恶闺中既以邃逺兮哲王又不寤怀朕情而不发兮余焉能忍与此终古索琼茅以筳篿兮命灵氛为余占之曰两美其必合兮孰信修而慕之思九州之博大兮岂唯是其有女曰勉逺逝而无疑兮孰求美而释女何所独无芳草兮尔何懐乎故宇时幽昧以眩曜兮孰云察余之善恶人好恶其不同兮惟此党人其独异户服艾以盈要兮谓幽兰其不可佩览察草木其犹未得兮岂珵美之能当苏粪壤以充帏兮谓申椒其不芳欲从灵氛之吉占兮心犹豫而狐疑巫咸将夕降兮怀椒糈而要之百神翳其备降兮九疑缤其竝迎皇剡剡其扬灵兮告余以吉故曰勉升降以上下兮求矩矱之所同汤禹俨而求合兮挚臯繇而能调苟中情其好修兮何必用夫行媒说操筑于傅巖兮武丁用而不疑吕望之鼓刀兮遭周文而得举寗戚之讴歌兮齐桓闻以该辅及年嵗之未晏兮时亦犹其未央恐鹈鴂之先鸣兮使百草为之不芳何琼佩之偃蹇兮衆薆然而蔽之惟此党人之不亮兮恐嫉妒而折之时缤纷其变易兮又何可以淹留兰芷变而不芳兮荃蕙化而为茅何昔日之芳草兮今直为此萧艾也岂其有他故兮莫好修之害也余以兰为可恃兮羌无实而容长委厥美以从俗兮苟得引乎衆芳椒专佞以慢谄兮榝又欲充其佩帏既干进而务入兮又何芳之能祇固时俗之从流兮又孰能无变化览椒兰其若兹兮又况揭车与江蓠惟兹佩之可贵兮委厥美而歴兹芳菲菲而难亏兮芬至今犹未沬诚难和调度以自娯兮聊浮游而求女及余饰之方壮兮周流观乎上下灵氛既告余以吉占兮歴吉日乎吾将行折琼枝以为羞兮精琼爢以为粻为余驾飞龙兮杂瑶象以为车何离心之可同兮吾将逺逝以自疏邅吾道夫崑崙兮路修逺以周流扬云霓之晻蔼兮鸣玉鸾之啾啾朝发轫于天津兮夕余至乎西极鳯皇翼其乘旂兮髙翺翔之翼翼忽吾行此流沙兮遵赤水而容与麾蛟龙以梁津兮诏西皇使渉予路修逺以多艰兮腾衆车使径待路不周以左转兮指西海以为期屯余车其千乘兮齐玉轪而竝驰驾八龙之婉婉兮载云旗之委移抑志而弭节兮神髙驰之邈邈奏九歌而舞韶兮聊假日以媮乐陟升皇之赫戏兮忽临睨夫旧乡仆夫悲余马怀兮蜷局顾而不行乱曰已矣哉国无人莫我知兮又何怀乎故都既莫足与为美政兮吾将从彭咸之所居九歌四首屈平王逸注东皇太一吉日兮辰良穆将愉兮上皇抚长劒兮玉珥璆锵鸣兮琳琅瑶席兮玉瑱盍将把兮琼芳蕙肴蒸兮兰借奠桂酒兮椒浆扬枹兮拊鼓疏缓节兮安歌陈竽瑟兮浩倡灵偃蹇兮姣服芳菲菲兮满堂五音纷兮繁㑹君欣欣兮乐康云中君浴兰汤兮沐芳华采衣兮若英灵连蜷兮既留烂昭昭兮未央蹇将憺兮寿宫与日月兮齐光龙驾兮帝服聊翺游兮周章灵皇皇兮既降猋逺举兮云中览冀州兮有余横四海兮焉穷思夫君兮太息极劳心兮湘君君不行兮夷犹蹇谁留兮中洲美要眇兮宜修沛吾乘兮桂舟令沅湘兮无波使江水兮安流望夫君兮未来吹参差兮谁思驾飞龙兮北征邅吾道兮洞庭薜茘拍兮蕙绸承荃桡兮兰旌望涔阳兮极浦横大江兮扬灵扬灵兮未极女婵媛兮为余太息横流涕兮潺湲隐思君兮陫侧桂櫂兮兰栧斲冰兮积雪采薜茘兮水中搴芙蓉兮木末心不同兮媒劳恩不甚兮轻絶石濑兮浅浅飞龙兮翩翩交不忠兮怨长期不信兮告余以不闲朝骋骛兮江臯夕弭节兮北渚鸟次兮屋上水周兮堂下捐余玦兮江中遗余佩兮澧浦采芳洲兮杜若将以遗兮下女时不可兮再得聊逍遥兮容与湘夫人帝子降兮北渚目眇眇兮愁余袅袅兮秋风洞庭波兮木叶下登白薠兮骋望与佳期兮夕张鸟何萃兮苹中罾何为兮木上沅有芷兮澧有兰思公子兮未敢言慌忽兮逺望观流水兮潺湲麋何为兮庭中蛟何为兮水裔朝驰余马兮江臯夕济兮西澨闻佳人兮召余将腾驾兮偕逝筑室兮水中葺之兮以荷葢荃壁兮紫坛播芳椒兮成堂桂栋兮兰撩辛夷楣兮葯房罔薜茘兮为帷擗蕙櫋兮既张白玉兮为镇疏石兰以为芳芷葺兮荷屋缭之兮杜衡合百草兮实庭建芳馨兮庑门九嶷缤兮竝迎灵之来兮如云捐余袂兮江中遗余褋兮澧浦搴汀洲兮杜若将以遗兮逺者时不可兮骤得聊逍遥兮容与文选巻三十二文选註卷三十三钦定四库全书文选巻三十三梁萧统编唐李善註骚下九歌二首屈平王逸注少司命秋兰兮蘪芜罗生兮堂下绿叶兮素华芳菲菲兮袭予夫人自有兮美子荪何以兮愁苦秋兰兮青青绿叶兮紫茎满堂兮美人忽独与余兮目成入不言兮出不辞乗囘风兮载云旗悲莫悲兮生别离乐莫乐兮新相知荷衣兮蕙带儵而来兮忽而逝夕宿兮帝郊君谁须兮云之际与汝游兮九河冲飈起兮水扬波与汝沐兮咸池晞汝发兮阳之阿望美人兮未来临风怳兮浩歌孔盖兮翠旌登九天兮抚彗星竦长劒兮拥幼艾荃独宜兮为民正山鬼若有人兮山之阿被薜茘兮带女萝既含睇兮又宜笑子慕予兮善窈窕乗赤豹兮从文貍辛夷车兮结桂旗被石兰兮带杜衡折芳馨兮遗所思余处幽篁兮终不见天路险难兮独后来表独立兮山之上云容容兮而在下杳𡨕𡨕兮羌昼晦东风飘兮神灵雨留灵修兮憺忘归岁既晏兮孰华予采三秀兮于山间石磊磊兮葛蔓蔓怨公子兮怅忘归君思我兮不得闲山中人兮芳杜若饮石泉兮䕃松柏君思我兮然疑作雷塡塡兮雨𡨕𡨕猨啾啾兮狖夜鸣风飒飒兮木萧萧思公子兮徒离忧九章一首屈平王逸注渉江余幼好此竒服兮年既老而不衰带长铗之陆离兮冠切云之崔巍被明月兮佩寳璐世溷浊而莫余知兮吾方髙驰而不顾驾青虬兮骖白螭吾与重华游兮瑶之圃登崑崙兮食玉英与天地兮比夀与日月兮齐光哀南夷之莫吾知兮旦余济兮江湘乗鄂渚而反顾兮欵秋冬之绪风歩余马兮山臯邸余车兮方林乗舲船余上沅兮齐呉榜以击汰船容与而不进兮淹囘水而疑滞朝发枉渚兮夕宿辰阳苟余心其端直兮虽僻逺之何伤入溆浦余儃佪兮迷不知吾之所如深林杳以𡨕𡨕兮乃猿狖之所居山峻高以蔽日兮下幽晦以多雨霰雪纷其无垠兮云霏霏而承宇哀吾生之无乐兮幽独处乎山中吾不能变心而从俗兮固将愁苦而终穷接舆髠首兮桑扈臝行忠不必用兮贤不必以伍子逢殃兮比干葅醢与前世而皆然兮吾又何怨乎今之人余将董道而不豫兮固将重昬而终身卜居一首屈平王逸注屈原既放三年不得复见竭智尽忠蔽鄣于谗心烦意乱不知所从乃往见太卜郑詹尹曰余有所疑愿因先生决之詹尹乃端䇿拂龟曰君将何以教之屈原曰吾宁悃悃欵欵朴以忠乎将送往劳来斯无穷乎宁诛鉏草茅以力耕乎将游大人以成名乎宁正言不讳以危身乎将从俗富贵以媮生乎宁超然高举以保真乎将哫訾慄斯喔咿嚅唲以事妇人乎宁廉洁正直以自清乎将突梯滑稽如脂如韦以絜楹乎宁昂昂若千里之驹乎将汜汜若水中之凫乎与波上下偷以全吾躯乎宁与骐骥抗轭乎将随驽马之迹乎宁与黄鹄比翼乎将与鸡鹜争食乎此孰吉孰凶何去何从世溷浊而不清蝉翼为重千钧为轻黄钟毁弃瓦釡雷鸣谗人高张贤士无名吁嗟嘿嘿兮谁知吾之廉真詹尹乃释䇿而谢曰夫尺有所短寸有所长物有所不足智有所不明数有所不逮神有所不通用君之心行君之意龟䇿诚不能知此事渔父一首屈平王逸注屈原既放游于江潭行吟泽畔颜色憔悴形容枯藁渔父见而问之曰子非三闾大夫欤何故至于斯屈原曰世人皆浊我独清衆人皆醉我独醒是以见放渔父曰圣人不凝滞于万物而能与世推移世人皆浊何不淈其泥而扬其波衆人皆醉何不餔其糟而歠其醨何故深思高举自令放为屈原曰吾闻之新沐者必弹冠新浴者必振衣安能以身之察察受物之汶汶者乎宁赴湘流葬于江鱼腹中安能以皓皓之白䝉世俗之尘埃乎渔父莞尔而笑鼔枻而去乃歌曰沧浪之水清兮可以濯我缨沧浪之水浊兮可以濯我足遂去不复与言九辩五首宋玉王逸注悲哉秋之为气也萧瑟兮草木揺落而变衰憭慄兮若在逺行登山临水兮送将归泬寥兮天高而气清寂漻兮收潦而水清憯悽增欷兮薄寒之中人怆怳懭悢兮去故而就新坎廪兮贫士失职而志不平廓落兮羁旅而无友生惆怅兮而私自怜燕翩翩其辞归兮蝉寂寞而无声鴈噰噰而南游兮鵾鸡啁哳而悲鸣独申旦而不寐兮哀蟋蟀之宵征时亹亹而过中兮蹇淹留而无成悲忧穷蹙兮独处廓有美一人兮心不绎去乡离家兮来逺客超逍遥兮今焉薄専思君兮不可化君不知兮可奈何蓄怨兮积思心烦憺兮忘食事愿一见兮道余意君之心兮与余异车驾兮朅而归不得见兮心悲倚结軨兮太息涕潺湲兮霑轼慷慨絶兮不得中瞀乱兮迷惑私自怜兮何极心怦怦兮谅直皇天平分四时兮窃独悲此凛秋白露既下降百草兮奄离披此梧楸去白日之昭昭兮袭长夜之悠悠离芳蔼之方壮兮余委约而悲愁秋既先戒以白露兮冬又申之以严霜收恢台之孟夏兮然坎傺而沈藏叶菸邑而无色兮枝烦挐而交横颜淫溢而将罢兮柯彷彿而委黄萷櫹槮之可哀兮形销铄而瘀伤惟其纷糅而将落兮恨其失时而无当览騑辔而下节兮聊逍遥以相羊岁忽忽而遒尽兮恐余夀之弗将悼余生之不时兮逢此世之俇攘澹容与而独倚兮蟋蟀鸣此西堂心惕而震盪兮何所忧之多方仰明月而太息兮歩列星而极明窃悲夫蕙华之曾敷兮纷旖旎乎都房何曾华之无实兮从风雨而飞飏以为君独服此蕙兮嗟无以异于衆芳闵奇思之不通兮将去君而高翔心闵怜之惨悽兮愿一见而有明重无怨而生离兮中结轸而增伤岂不郁陶而思君兮君之门以九重勐犬狺狺而迎吠兮闗梁闭而不通皇天淫溢而秋霖兮后土何时而得干块独守此无泽兮仰浮云而永叹何时俗之工巧兮背绳墨而改错却骐骥而不乗兮策驽骀而取路当世岂无骐骥兮诚莫之能善御见执辔者非其人兮故驹跳而逺去凫鴈皆唼夫梁藻兮鳯愈飘翔而高举圜凿而方枘兮吾固知其鉏铻而难入衆鸟皆有所登栖兮鳯独遑遑而无所集愿衔枚而无言兮常被君之渥洽太公九十乃显荣兮诚未遇其匹合谓骐骥兮安归谓鳯皇兮安栖变古易俗兮世衰今之相者兮举肥骐骥伏匿而不见兮鳯皇高飞而不下鸟兽犹知怀徳兮何云贤士之不处骥不骤进而求服兮鳯亦不贪餧而忘食君弃逺而不察兮虽愿忠其焉得欲寂寞而绝端兮窃不敢忘初之厚徳独悲愁其伤人兮冯郁郁其何极招魂一首宋玉王逸注朕幼清以亷洁兮身服义而未沬主此盛徳兮牵于俗而芜秽上无所考此盛徳兮长离殃而愁苦帝告巫阳曰有人在下我欲辅之魂魄离散汝筮予之巫阳对曰掌梦上帝其命难从若必筮予之恐后谢之不能复用巫阳焉乃下招曰魂兮来归去君之恒干何为兮四方些舍君之乐处而离彼不祥些魂兮归来东方不可以託些长人千仞唯魂是索些十日代出流金铄石些彼皆习之魂往必释些归来归来不可以託些魂兮归来南方不可以止些雕题墨齿得人肉而祀以其骨为醢些蝮蛇蓁蓁封狐千里些雄虺九首往来儵忽吞人以益其心些归来归来不可久淫些魂兮归来西方之害流沙千里些旋入雷渊爢散而不可止些幸而得脱其外旷宇些赤蚁若象𤣥蠭若壶些五谷不生丛菅是食些其土烂人求水无所得些彷徉无所倚广大无所极些归来归来恐自遗贼些魂兮归来北方不可以止些增冰峨峨飞雪千里些归来归来不可以乆些魂兮归来君无上天些虎豹九闗啄害下人些一夫九首拔木九千些豺狼从目往来侁侁些悬人以嬉投之深渊些致命于帝然后得暝些归来归来往恐危身些魂兮归来君无下此幽都些土伯九约其角觺觺些敦脄血拇逐人駓駓些参目虎首其身若牛些此皆甘人归来归来恐自遗灾些魂兮归来入修门些工祝招君背行先些秦篝齐缕郑緜络些招具该备永啸唿些魂兮归来反故居些天地四方多贼姦些像设君室静闲安些高堂邃宇槛层轩些层台累榭临高山些网戸朱缀刻方连些冬有突夏夏室寒些川谷径复流潺湲些光风转蕙汜崇兰些经堂入奥朱尘筵些砥室翠翘絓曲琼些翡翠珠被烂齐光些蒻阿拂壁罗帱张些纂组绮缟结竒璜些室中之观多珍怪些兰膏明烛华容备些二八侍宿射逓代些九侯淑女多迅衆些盛鬋不同制实满宫些容态好比顺弥代些弱颜固植謇其有意些姱容脩态絙洞房些娥眉曼睩目腾光些靡颜腻理遗视些离榭脩幕侍君之间些翡帷翠帱饰高堂些红壁沙版𤣥玉之梁些仰观刻桷画龙蛇些坐堂伏槛临曲池些芙蓉始发杂芰荷些紫茎屏风文緑波些文异豹饰侍陂陀些轩辌既低歩骑罗些兰薄戸树琼木篱些魂兮归来何逺为些室家遂宗食多方些稻粢穱麦挐黄梁些大苦咸酸辛甘行些肥牛之腱臑若芳些和酸若苦陈呉羮些濡鼈炮羔有柘浆些鹄酸凫煎鸿鸧些露鸡臛蠵厉而不爽些粔籹蜜饵有餦锽些瑶浆蜜勺实羽觞些挫糟冻饮酎清凉些华酌既陈有琼浆些归来归来反故室敬而无妨些肴羞未通女乐罗些陈钟按皷造新歌些涉江采菱杨发荷些美人既醉朱颜些娭光眇视目层波些被文服纤丽而不竒些长髪曼鬋艳陆离些二八齐容起郑舞些袵若交竿抚案下些竽瑟狂会搷鸣鼔些宫庭震惊发激楚些吴歈蔡讴奏大吕些士女杂坐乱而不分些放陈组缨班其相纷些郑卫妖玩来杂陈些激楚之结独秀先些菎蔽象棊有六簙些分曹竝进遒相迫些成枭而牟唿五白些晋制犀比费白日些铿钟揺揳梓瑟些娯酒不废沉日夜些兰膏明烛华镫错些结撰至思兰芳假些人有所极同心赋些酎饮既尽欢乐先故些魂兮归来反故居些乱曰献岁发春兮汨吾南征些菉薠齐叶兮白芷生些路贯庐江兮左长薄倚沼畦瀛兮遥望博青骊结驷兮齐千乗悬火延起兮𤣥颜蒸歩及骤处兮诱骋先抑骛若通兮引车右还与王趋梦兮课后先君王亲发兮惮青兕朱明承夜兮时不可淹臯兰被径兮斯路渐湛湛江水兮上有枫目极千里兮伤春心魂兮归来哀江南招隠士一首刘安王逸注桂树丛生兮山之幽偃蹇连巻兮枝相缭山气陇嵸兮石嵯峨谿谷崭巖兮水层波猨狖羣啸兮虎豹嘷攀援桂枝兮聊淹留王孙游兮不归春草生兮萋萋嵗暮兮不自聊蛄鸣兮啾啾坱兮轧山曲心淹留兮恫荒忽罔兮沕憭兮慄虎豹岤丛薄深林兮人上慄嵚崟碕礒兮碅磳磈硊树轮相糺兮林木茇青莎杂树兮薠草靃靡白鹿麕麚兮或腾或倚状貌崯崯兮峨峨凄凄兮漇漇猕猴兮熊罴慕类兮以悲攀援桂枝兮聊淹留虎豹鬬兮熊罴咆禽兽骇兮亡其曹王孙兮归来山中兮不可以乆留文选巻三十三文选註卷三十四钦定四库全书文选巻三十四梁萧统编唐李善註七上七发八首枚叔楚太子有疾而呉客往问之曰伏闻太子玉体不安亦少闲乎太子曰惫谨谢客客因称曰今时天下安宁四宇和平太子方富于年意者乆耽安乐日夜无极邪气袭逆中若结轖纷屯澹淡嘘唏烦酲惕惕憷憷卧不得瞑虚中重聴恶闻人声精神越渫百病咸生聪明眩矅悦怒不平乆执不废大命乃倾太子岂有是乎太子曰谨谢客赖君之力时时有之然未至于是也客曰今夫贵人之子必宫居而闺处内有保母外有传父欲交无所饮食则温淳甘膬脭醲肥厚衣裳则杂沓曼煖燂烁热暑虽有金石之坚犹将销铄而挺解也况其在筋骨之间乎哉故曰纵耳目之欲恣支体之安者伤血脉之和且夫出舆八辇命曰蹷痿之机洞房清宫命曰寒热之媒皓齿娥眉命曰伐性之斧甘脆肥脓命曰腐肠之药今太子肤色靡曼四支委随筋骨挺解血脉淫濯手足惰窳越女侍前齐姬奉后往来游醼纵恣于曲房隠间之中此甘餐毒药戏勐兽之爪牙也所从来者至深逺淹滞永乆而不废虽令扁鹊治内巫咸治外尚何及哉今如太子之病者独宜世之君子博见强识承间语事变度易意常无离侧以为羽翼淹沉之乐浩唐之心遁佚之志其奚由志哉太子曰诺病已请事此言客曰今太子之病可无药石针刺灸疗而已可以要言妙道説而去也不欲闻之乎太子曰仆愿闻之客曰龙门之桐髙百尺而无枝中郁结之轮菌根扶疏以分离上有千仞之峯下临百丈之谿湍流遡波又澹淡之其根半死半生冬则烈风漂霰飞雪之所激也夏则雷霆霹雳之所感也朝则鹂黄鳱鴠鸣焉暮则羁雌迷鸟宿焉独鹄晨号乎其上鵾鸡哀鸣翔乎其下于是背秋渉冬使琴摰斫斩以为琴野茧之丝以为絃孤子之钩以为隠九寡之珥以为约使师堂操畅伯牙为之歌歌曰麦秀兮雉朝飞向虚壑兮背藁槐依绝区兮临回溪飞鸟闻之翕翼而不能去野兽闻之垂耳而不能行蚑蟜蝼蚁闻之柱喙而不能前此亦天下之至悲也太子能强起聴之乎太子曰仆病未能也客曰犓牛之腴菜以笋蒲肥狗之和冒以山肤楚苗之食安胡之饭抟之不解一啜而散于是使伊尹煎熬易牙调和熊蹯之臑勺药之酱薄耆之炙鲜鲤之鲙秋黄之苏白露之茹兰英之酒酌以涤口山梁之餐豢豹之胎小饭大歠如汤沃雪此亦天下之至美也太子能彊起甞之乎太子曰仆病未能也客曰钟岱之牡齿至之车前似飞鸟后类距虚穱麦服处躁中烦外羁坚辔附易路于是伯乐相其前后王良造父为之御秦缺楼季为之右此两人者马佚能止之车覆能起之于是使射千镒之重争千里之逐此亦天下之至骏也太子能彊起乗之乎太子曰仆病未能也客曰既登景夷之台南望荆山北望汝海左江右湖其乐无有于是使博辩之士原本山川极命草木比物属事离辞连类浮游览观乃下置酒于虞怀之宫连廊四注台城层构纷纭𤣥绿辇道邪交黄池纡曲溷章白鹭孔雀鹍鹄鹓鶵䴔䴖翠鬛紫缨螭龙德牧邕邕羣鸣阳鱼腾跃奋翼振鳞漃漻薵蓼蔓草芳苓女桑河柳素叶紫茎苗松豫章条上造天梧桐并闾极望成林衆芳芬郁乱于五风从容猗靡消息阳隂列坐纵酒荡乐娱心景春佐酒杜连理音滋味杂陈肴糅错该练色娱目流声悦耳于是乃发激楚之结风扬郑卫之皓乐使先施徴舒阳文叚干呉娃闾娵傅予之徒杂裾垂髾目窕心与揄流波杂杜若䝉清尘被兰泽嬿服而御此亦天下之靡丽皓侈广博之乐也太子能彊起游乎太子曰仆病未能也客曰将为太子驯骐骥之马驾飞軨之舆乗牡骏之乗右夏服之劲箭左乌号之彫弓游渉乎云林周驰乎兰泽弭节乎江浔掩青苹游清风陶阳气荡春心逐狡兽集轻禽于是极犬马之才困野兽之足穷相御之智巧恐虎豹慴鸷鸟逐马鸣镳鱼跨麋角履游麕兔蹈践麋鹿汗流沫坠寃伏陵窘无创而死者固足充后乗矣此校猎之至壮也太子能彊起游乎太子曰仆病未能也然阳气见于眉宇之间侵淫而上几满大宅客见太子有悦色也遂推而进之曰𡨕火薄天兵车雷运旌旗偃蹇羽旄肃纷驰骋角逐慕味争先徼墨广博望之有圻纯粹全牺献之公门太子曰善愿复闻之客曰未既于是榛林深泽烟云闇草兕虎竝作毅武孔勐袒裼身薄白刃硙硙矛㦸交错收获掌功赏赐金帛掩苹肆若为牧人席㫖酒嘉肴羞炰脍炙以御賔客涌觞并起动心惊耳诚必不悔决绝以诺贞信之色形于金石髙歌陈唱万岁无斁此真太子之所喜也能彊起而游乎太子曰仆甚愿从直恐为诸大夫累耳然而有起色矣客曰将以八月之望与诸侯逺方交游兄弟竝往观涛乎广陵之曲江至则未见涛之形也徒观水力之所到则䘏然足以骇矣观其所驾轶者所擢拔者所扬汨者所温汾者所涤汔者虽有心略辞给固未能缕形其所由然也恍兮忽兮聊兮慓兮混汨汨兮忽兮慌兮俶兮傥兮浩瀇瀁兮慌矌矌兮秉意乎南山通望乎东海虹洞兮苍天极虑乎崖涘流揽无穷归神日母汨乗流而下降兮或不知其所止或纷纭其流折兮忽缪往而不来临朱汜而逺逝兮中虚烦而益怠莫离散而发曙兮内存心而自持于是澡槩胷中洒练五藏澹澉手足颒濯髪齿揄弃恬怠输写淟浊分决狐疑发皇耳目当是之时虽有淹病滞疾犹将伸伛起躄发瞽披聋而观望之也况直眇小烦懑酲醲病酒之徒哉故曰发䝉觧惑不足以言也太子曰善然则涛何气哉客曰不记也然闻于师曰似神而非者三疾雷闻百里江水逆流海水上潮山出内云日夜不止衍溢漂疾波涌而涛起其始起也洪淋淋焉若白鹭之下翔其少进也浩浩溰溰如素车白马帷盖之张其波涌而云乱扰扰焉如三军之腾装其旁作而奔起也飘飘焉如轻车之勒兵六驾蛟龙附从太白纯驰浩蜺前后络驿颙颙卬卬椐椐彊彊莘莘将将壁垒重坚沓杂似军行訇隠匈磕轧盘涌裔原不可当观其两傍则滂渤怫郁闇漠感突上击下律有似勇壮之卒突怒而无畏蹈壁冲津穷曲随隈踰岸出追遇者死当者坏初发乎或围之津涯荄轸谷分回翔青篾衔枚檀桓弭节伍子之山通厉骨母之场凌赤岸篲扶桑横奔似雷行诚奋厥武如振如怒沌沌浑浑状如奔马混混庉庉声如雷皷发怒庢沓淸升踰跇侯波奋振合战于借借之口鸟不及飞鱼不及回兽不及走纷纷翼翼波涌云乱荡取南山背击北岸覆亏丘陵平夷西畔险险戏戏崩坏陂池决胜乃罢瀄汨潺湲披扬流洒横暴之极鱼鼈失势巅倒偃侧沋沋湲湲蒲伏连延神物怪疑不可胜言直使人踣焉洄闇悽怆焉此天下怪异诡观也太子能彊起观之乎太子曰仆病未能也客曰将为太子奏方术之士有资畧者若庄周魏牟杨朱墨翟便蜎詹何之伦使之论天下之精微理万物之是非孔老览观孟子持筹而算之万不失一此亦天下要言妙道也太子岂欲闻之乎于是太子据几而起曰涣乎若一听圣人辩士之言涊然汗出霍然病已七启八首曹子建昔枚乗作七发傅毅作七激张衡作七辩崔骃作七依辞各美丽余有慕之焉遂作七启并命王粲作焉𤣥微子隠居大荒之庭飞遯离俗澄神定灵轻禄傲贵与物无营耽虚好静羡此永生独驰思于天云之际无物象而能倾于是镜机子闻而将往説焉驾超野之驷乘追风之舆经逈漠出幽墟入乎泱漭之野遂届𤣥微子之所居其居也左激水右高岑背洞溪对芳林冠皮弁被文裘出山岫之潜穴倚峻崖而嬉游志飘飘焉峣峣焉似若狭六合而隘九州若将飞而未逝若举翼而中留于是镜机子攀葛藟而登距巖而立顺风而称曰予闻君子不遯俗而遗名智士不背世而灭勲今吾子弃道艺之华遗仁义之英耗精神乎虚廓废人事之纪经譬若画形于无象造响于无声未之思乎何所规之不通也𤣥微子俯而应之曰譆有是言乎夫太极之初浑沌未分万物纷错与道俱隆盖有形必朽有迹必穷芒芒元气谁知其终名秽我身位累我躬窃慕古人之所志仰老庄之遗风假灵龟以託喻宁掉尾于涂中镜机子曰夫辩言之艳能使穷泽生流枯木发荣庶感灵而激神况近在乎人情仆将为吾子説游观之至娱演声色之妖靡论变化之至妙敷道徳之𢎞丽愿闻之乎𤣥微子曰吾子整身倦世探隠拯沉不逺遐路幸见光临将敬涤耳以聴玉音镜机子曰芳菰精粺霜蓄露葵𤣥熊素肤肥豢脓肌蝉翼之割剖纤析微累如叠縠离若散雪轻随风飞刃不转切山鵽斥鷃珠翠之珍寒芳苓之巢龟脍西海之飞鳞臛江东之潜鼍汉南之鸣鹑糅以芳酸甘和既醇𤣥冥适咸蓐收调辛紫兰丹椒施和必节滋味既殊遗芳射越乃有春清缥酒康狄所营应化则变感气而成弹征则苦发叩宫则甘生于是盛以翠樽酌以彫觞浮蚁鼎沸酷烈馨香可以和神可以娱肠此肴馔之妙也子能从我而食之乎𤣥微子曰予甘藜藿未暇此食也镜机子曰歩光之劒华藻繁缛饰以文犀彫以翠绿缀以骊龙之珠错以荆山之玉陆㫁犀象未足称隽随波截鸿水不渐刃九旒之冕散耀垂文华组之缨从风纷纭佩则结绿悬黎寳之妙微符采照烂流景扬煇黼黻之服纱縠之裳金华之舄动趾遗光繁饰参差微鲜若霜绲佩绸缪或彫或错薰以幽若流芳肆布雍容闲歩周旋驰燿南威为之解颜西施为之巧笑此容饰之妙也子能从我而服之乎𤣥微子曰予好毛褐未暇此服也镜机子曰驰骋足用荡思游猎可以娱情仆将为吾子驾云龙之飞驷饰玉辂之繁缨垂宛虹之长緌抗招徭之华旍捷忘归之矢秉繁弱之弓忽蹑景而轻骛逸奔骥而超遗风于是磎填谷塞榛薮平夷缘山置罝弥野张罘下无满迹上无逸飞鸟集兽屯然后会围獠徒云布武骑雾散丹旗燿野戈殳晧旰曳文狐揜狡兔捎鹔鷞拂振鹭当轨见借值足遇践飞轩电逝兽随轮转翼不暇张足不及腾动触飞锋举挂轻罾搜林索险探薄穷阻腾山赴壑风厉焱举机不虚发中必饮羽于是人稠网宻地逼势胁哮阚之兽张牙奋鬛志在触突勐气不慴乃使北宫东郭之俦生抽豹尾分裂肩形不抗手骨不隠拳批熊碎掌拉虎摧斑野无毛类林无羽羣积兽如陵飞翮成云于是駴钟鸣皷收旌弛斾顿纲纵网罴獠回迈骏騄齐骧扬銮飞沬俯倚金较仰抚翠盖雍容暇豫娱志方外此羽猎之妙也子能从我而观之乎𤣥微子曰予乐恬静未暇观也镜机子曰闲宫显敞云屋晧旰崇景山之高基迎清风而立观彤轩紫柱文榱华梁绮井含葩金墀玉箱温房则冬服絺絺巾ㄙ清室则中夏含霜华阁绿云飞陛陵虚頫眺流星仰观八隅升龙攀而不逮眇天际而高居繁巧神怪变名异形班输无所措其斧斤离娄为之失睛丽草交植殊品诡类绿叶朱荣熈天曜日素水盈沼丛木成林飞翮陵高鳞甲隠深于是逍遥暇豫忽若忘归乃使任子垂钓魏氏发机芳饵沈水轻缴弋飞落翳云之翔鸟援九渊之灵龟然后采菱花擢水苹弄珠蜯戏鲛人讽汉广之所咏觌游女于水濵燿神景于中沚被轻縠之纎罗遗芳烈而靖歩抗皓手而清歌歌曰望云际兮有好仇天路长兮往无由佩兰蕙兮为谁修燕婉绝兮我心愁此宫馆之妙也子能从我而居之乎𤣥微子曰予耽巖穴未暇居此也镜机子曰既游观中原逍遥闲宫情放志荡淫乐未终亦将有才人妙妓遗风越俗杨北里之流声绍阳阿之妙曲尔乃御文轩临洞庭琴瑟交挥左箎右笙钟鼓俱振箫管齐鸣然后姣人乃被文縠之华袿振轻绮之飘飖戴金摇之熠燿扬翠羽之双翘挥流芳燿飞文歴盘鼔焕缤纷长裾随风悲歌入云硚捷若飞蹈虚逺跖凌跃超骧蜿蝉挥霍翔尔鸿翥濈然凫没纵轻体以迅赴景追形而不逮飞声激尘依违厉响才捷若神形难为象于是为欢未渫白日西頽散乐变饰微歩中闺𤣥眉弛兮鈆华落收乱发兮拂兰泽形媠服兮扬幽若红颜宜笑睇眄流光时与吾子㩦手同行践飞除卽闲房华爥烂幄幙张动朱唇发清商扬罗袂振华裳九秋之夕为欢未央此声色之妙也子能从我而游之乎𤣥微子曰予愿清虚未暇此游也镜机子曰予闻君子乐奋节以显义烈士甘危躯以成仁是以雄俊之徒交党结伦重气轻命感分遗身故田光伏劒于北燕公叔毕命于西秦果毅轻㫁虎歩谷风威慴万乗华夏称雄辞未及终而𤣥微子曰善镜机子曰此乃游侠之徒耳未足称妙也若夫田文无忌之俦乃上古之俊公子也皆飞仁扬义腾跃道艺游心无方抗志云际凌轹诸侯驱驰当世挥袂则九野生风慷慨则气成虹蜺吾子若当此之时能从我而友之乎𤣥微子曰予亮愿焉然方于大道有累如何镜机子曰世有圣宰翼帝霸世同量干坤等曜日月𤣥化㕘神与灵合契惠泽播于黎苗威灵震乎无外超隆平于殷周踵羲皇而齐泰显朝惟清王道遐均民望如草我泽如春河濵无洗耳之士乔岳无巢居之民是以俊乂来仕观国之光举不遗才进各异方赞典礼于辟雍讲文徳于明堂正流俗之华説综孔氏之旧章散乐移风国富民康神应休徴屡获嘉祥故甘露纷而晨降景星宵而舒光观游龙于神渊聆鸣鳯于高冈此霸道之至隆而雍熈之盛际然主上犹以沈恩之未广惧声敎之未厉采英竒于仄陋宣皇明于巗穴此寗子商歌之秋而吕望所以投纶而逝也吾子为太和之民不欲仕陶唐之世乎于是𤣥微子攘袂而兴曰韡哉言乎近者吾子所述华淫欲以厉我祗搅予心至闻天下穆清明君莅国览盈虚之正义知顽素之迷惑令予廓尔身轻若飞愿反初服从子而归文选巻三十四文选註卷三十五钦定四库全书文选巻三十五梁萧统编唐李善註七下七命八首张景阳沖漠公子含华隠曜嘉遯龙盘翫世高蹈游心于浩然玩志乎衆妙绝景乎大荒之遐阻吞响乎幽山之穷奥于是徇华大夫闻而造焉乃敕云辂骖飞黄越奔沙辗流霜凌扶摇之风蹑坚氷之津旌拂霄堮轨出苍垠天清泠而无霞野旷朗而无尘临重岫而揽辔顾石室而回轮遂适沖漠之所居其居也峥嵘幽蔼萧瑟虚𤣥溟海浑濩涌其后嶰谷㟹嶆张其前寻竹竦茎䕃其壑百籁羣鸣聋其山冲飈发而回日飞砾起而丽天于是登绝巘遡长风陈辩惑之辞命公子于巖中曰盖闻圣人不巻道而背时智士不遗身而匿迹生必耀华名于玉牒殁则勒洪伐于金册今公子违世陆沈避地独窜有生之欢灭资父之义废愁洽百年苦溢千嵗何异促鳞之游汀泞短羽之栖翳荟今将荣子以天人之天宝悦子以纵性之至娯穷地而游中天而居倾四海之欢殚九州之腴鑚屈毂之瓠解疏属之拘子欲之乎公子曰大夫不遗来萃荒外虽在不敏敬聴嘉话大夫曰寒山之桐出自太冥含黄钟以吐榦据苍岑而孤生旣乃琼巘嶒崚金岸崥崹左当风谷右临云谿上无陵虚之巢下无跖实之蹊摇刖峻挺茗邈苕峣晞三春之溢露遡九秋之鸣飈零雪写其根霏霜封其条木旣繁而后绿草未素而先凋于是构云梯陟峥嵘翦蕤宾之阳柯剖大吕之隂茎营匠斲其朴伶伦均其声器举乐奏促调高张音朗号钟韵清绕梁追逸响于八风采竒律于归昌启中黄之少宫发蓐收之变啇若乃龙火西穨暄气初收飞霜迎节高风送秋羇旅懐土之徒流宕百罹之畴抚促柱则酸鼻挥危絃则涕流若乃追清哇赴严节奏绿水吐白雪激楚回流风结悲蓂荚之朝落悼望舒之夕缺㷀嫠爲之擗摽孀老爲之鸣咽王子拂缨而倾耳六马嘘天而仰秣此葢音曲之至妙子岂能从我而听之乎公子曰余病未能也大夫曰兰宫祕宇彫堂绮栊云屏烂汗琼壁青葱应门八袭旋台九重表以百常之阙圜以万雉之墉尔乃峣榭迎风秀岀中天翠观岑青彫阁霞连长翼临云飞陛陵山望玉绳而结极承倒景而开轩赪素炳焕枌栱嵯峨隂蚪负檐阳马承阿错以瑶英镂以金华方疏含秀圆井吐葩重殿疉起交绮对榥幽堂昼密明室夜朗焦螟飞而风生尺蠖动而成响若乃目厌常玩体倦帷幄携公子而双游时娱观于林麓登翠阜临丹谷华草锦繁飞采星烛阳叶春青隂条秋绿华实代新承意恣欢仰折神虈俯采朝兰遡惠风于蘅薄眷椒涂于瑶坛尔乃浮三翼戏中沚潜鳃骇惊翰起沈丝结飞矰理挂归翮于赤霄之表岀华鳞于紫渊之里然后纵棹随风弭楫乗波吹孤竹拊云和渊客唱淮南之曲榜人奏采䔖之歌歌曰乗凫舟兮爲水嬉临芳洲兮抜云芝乐以忘戚游以卒时穷夜爲日毕岁爲期此葢宴居之浩丽子岂能从我而处之乎公子曰余病未能也大夫曰若乃白啇素节月旣授衣柔条夕劲密叶晨稀将因气以效杀临金郊而讲师尔乃列轻武整戎刚建云髦启雄芒驾红阳之飞鷰骖唐公之骕骦屯羽队于外林纵轻翼于中荒尔乃布飞羉张修罠陵黄岑挂青峦画长豁以爲限带流谿以爲闗旣乃内无疏蹊外无漏迹叩钲数校举麾旌获彀金机驰鸣镝翦刚豪落劲翮车骑竞骛骈武齐辙翕忽挥霍云廻风列声动响飞形移景发举戈林竦挥锋电灭仰倾云巢俯殚地穴乃有圆文之斑题之鼓鬛风生怒目电瞛口齩霜刃足拨飞锋齀林蹶石扣跋幽丛于是飞黄奋锐贲石逞伎蹙封狶偾冯豕拉甝挫獬廌句爪摧锯牙捭澜漫狼借倾榛倒壑殒胔挂山僵踣掩泽薮爲毛林隰爲丹薄于是撤围顿罔巻斾收鸢虞人数兽林衡计鲜论最犒勤息马韬弦肴驷连镳酒驾方轩千钟电釂万燧星繁陵阜霑流膏谿谷厌芳烟欢极乐殚回节而旋此亦田游之壮观子岂能从我而爲之乎公子曰余病未能也大夫曰楚之阳剑欧冶所营耶谿之铤赤山之精销踰羊头镤越鍜成乃鍊乃铄万辟千灌丰隆奋椎飞亷扇炭神器化成阳文隂缦流绮星连浮彩艳发光如散电质如耀雪霜锷水凝冰刃露洁形冠豪曹名珍巨阙指郑则三军白首麾晋则千里流血岂徒水截蛟鸿陆洒奔驷断浮翮以爲工绝重甲而称利云尔而已哉若其灵寳则舒辟无方竒锋异模形震嶭蜀光骇风胡价兼三乡声贵二都或驰名倾秦或夜飞去呉是以功冠万载威曜无穷挥之者无前拥之者身雄可以从服九国横制八戎爪牙景附函夏承风此葢希世之神兵子岂能从我而服之乎公子曰余病未能也大夫曰天骥之骏逸态超越禀气灵渊受精皎月眸黑照𤣥采绀发沫如挥红汗如振血秦青不能识其衆尺方堙不能覩其若灭尔乃巾云轩践朝雾赴春衢整秋御虬踊螭腾麟超龙翥望山载奔视林载赴气盛怒发星飞电骇志陵九州势越四海影不及形尘不暇起浮箭未移再践千里尔乃踰天垠越地隔过汗漫之所不游蹑章亥之所未迹阳乌爲之顿羽夸父爲之投䇿斯葢天下之隽乗子岂从我而御之乎公子曰余病未能也大夫曰大梁之黍琼山之禾唐稷播其根农帝尝其华尔乃六禽殊珍四膳异肴穷海之错极陆之毛伊公爨鼎庖子挥刀味重九沸和兼勺药晨凫露鹄霜鵽黄雀圜案星乱方丈华错封熊之蹯翰音之跖鷰髀猩脣髦残象白灵渊之龟莱黄之鲐丹穴之鹨𤣥豹之胎燀以秋橙酟以春梅接以啇王之箸承以帝辛之杯范公之鳞岀自九溪頳尾丹鳃紫翼青鬐尔乃命支离飞霜锷红肌绮散素肤雪落娄子之豪不能厠其细秋蝉之翼不足拟其薄繁肴旣阕亦有寒羞啇山之果汉臯之楱析龙眼之房剖椰子之殻芳㫖万选承意代奏乃有荆南乌程豫北竹叶浮蚁星沸飞华萍接𤣥石尝其味仪氏进其法倾罍一朝可以流湎千日单醪投川可使三军告㨗斯人神之所歆羡观听之所炜晔也子岂能彊起而御之乎公子曰耽口爽之馔甘腊毒之味服腐肠之药御亡国之器虽子大夫之所荣故亦吾人之所畏余病未能也大夫曰葢有晋之融皇风也金华启徴大人有作继明代照配天光宅其基德也隆于姬公之处岐其垂仁也富乎有殷之在亳南箕之风不能畅其化离毕之云无以丰其泽皇道焕炳帝载缉熈导气以乐宣德以诗敎清于云官之世治穆乎鸟纪之时王猷四塞函夏谧宁丹㝠投烽青徼释警却马于粪车之辕铭德于昆吴之鼎羣萌反素时文载郁耕父推畔鱼竖让陆樵夫耻危冠之饰舆台笑短后之服六合时邕巍巍荡荡𤣥龆巷歌黄发击壤解羲皇之绳错陶唐之象若乃华裔之夷流荒之貊语不传于輶轩地不被乎正朔莫不骏奔稽颡委质重译于时昆蚑感惠无思不扰苑戏九尾之禽囿栖三足之乌鸣鳯在林伙于黄帝之园有龙游渊盈于孔甲之沼万物烟煴天地交㤗义懐靡内化感无外林无被褐山无韦带皆象刻于百工兆发乎灵蔡搢绅济济轩冕蔼蔼功与造化争流德与二仪比大言未终公子蹶然而兴曰鄙夫固陋守此狂狷葢理有毁之而争宝之讼解言有怒之而齐王之疾痊向子诱我以聋耳之乐栖我以蔀家之屋田游驰荡利刃骏足旣老氏之攸戒非吾人之所欲故靡得而应子至闻皇风载韪时圣道淳举实爲秋摛藻爲春下有可封之民上有大哉之君余虽不敏请寻后尘诏诏一首汉武帝诏曰葢有非常之功必待非常之人故马或奔踶而致千里士或有负俗之累而立功名夫泛驾之马跅弛之士亦在御之而已其令州县察吏民有茂才异等可爲将相及使绝国者贤良诏一首汉武帝朕闻昔在唐虞画象而民不犯日月所烛罔不率俾周之成康刑错不用德及鸟兽教通四海海外肃愼北发渠搜氏羌来服星辰不孛日月不蚀山陵不崩川谷不塞麟鳯在郊薮河洛出图书乌虖何施而臻此乎今朕获奉宗庙夙兴以求夜寐以思若渉渊氷未知所济猗欤伟欤何行而可以彰先帝之洪业休德上叅尧舜下配三王朕之不敏不能逺德此子大夫之所覩闻也贤良明于古今王事之体受䇿察问咸以书对着之于篇朕亲览焉册册魏公九钖文潘元茂制诏使持节丞相领冀州牧武平侯朕以不德少遭闵凶越在西土迁于唐卫当此之时若缀旒然宗庙乏祀社稷无位羣凶顗觎分裂诸夏一人尺土朕无获焉卽我高祖之命将坠于地朕用夙兴假寐震悼于厥心曰惟祖惟父股肱先正其孰恤朕躬乃诱天衷诞育丞相保乂我皇家𢎞济于艰难朕实頼之今将授君典礼其敬听朕命昔者董卓初兴国难羣后失位以谋王室君则摄进首启戎行此君之忠于本朝也后及黄巾反易天常侵我三州延于平民君又讨之翦除其迹以宁东夏此又君之功也韩暹杨奉专用威命又赖君勲克黜其难遂建许都造其京畿设官兆祀不失旧物天地鬼神于是获乂此又君之功也袁术僭逆肆于淮南慑惮君灵用丕显谋蕲阳之役桥蕤授首稜威南厉术以殒溃此又君之功也乗轩将返张扬沮毙眭固伏罪张绣稽伏此又君之功也袁绍逆常谋危社稷慿恃其衆称兵内侮当此之时王师寡弱天下寒心莫有固志君执大节精贯白日奋其武怒运诸神策致届官度大殱丑类俾我国家拯于危坠此又君之功也济师洪河拓定四州袁谭高干咸枭其首海盗奔迸黒山顺轨此又君之功也乌丸三种崇乱二世袁尚因之逼据塞北束马悬车一征而灭此又君之功也刘表背诞不供贡职王师首路威风先逝百城八郡交臂屈膝此又君之功也马超成宜同恶相济濵据河潼求逞所欲殄之渭南献馘万计遂定邉城抚和戎狄此又君之功也鲜卑丁令重译而至单于白屋请吏帅职此又君之功也君有定天下之功重以明徳班叙海内宣美风俗旁施勤教恤愼刑狱吏无苛政民不回慝敦崇帝族援继絶世旧徳前功罔不咸秩虽伊尹格于皇天周公光于四海方之蔑如也朕闻先王并建明徳胙之以土分之以民崇其宠章备其礼物所以蕃卫王室左右厥世也其在周成管蔡不靖惩难念功乃使邵康公钖齐太公履东至于海西至于河南至于穆陵北至于无棣五侯九伯实得征之世胙太师以表东海爰及襄王亦有楚人不供王职又命晋文登为侯伯钖以二辂虎贲鈇钺秬鬯弓矢大启南阳世作盟主故周室之不壊繄二国是赖今君称丕显徳明保朕躬奉荅天命导扬𢎞烈绥爰九域罔不率俾功高乎伊周而赏卑乎齐晋朕甚恧焉朕以𦕈身託于兆民之上永思厥艰若渉渊水非君攸济朕无任焉今以冀州之河东河内魏郡赵国中山鉅鹿常山安平甘陵平原凡十郡封君为魏公使使持节御史大夫虑授君印绶册书金虎符第一至第五竹使符第一至第十钖君𤣥土苴以白茅爰契尔龟用建冡社昔在周室毕公毛公入爲卿佐周卲师保出爲二伯外内之任君实宜之其以丞相领冀州牧如故今更下传玺肃将朕命以允华夏其上故传武平侯印绶今又加君九钖其敬听后命以君经纬礼律爲民轨仪使安职业无或迁志是用钖君大辂戎辂各一𤣥牡二驷君劝分务本啬民昬作粟帛滞积大业惟兴是用钖君衮冕之服赤舄副焉君敦尚谦让俾民兴行少长有礼上下咸和是用钖君轩悬之乐六佾之舞君翼宣风化爰发四方逺人囘面华夏充实是用钖君朱戸以居君研其明哲思帝所难官才任贤羣善必举是用钖君纳陛以登君秉国之均正色处中纎毫之恶靡不抑退是用钖君虎贲之士三百人君纠䖍天刑章厥有罪犯关干纪莫不诛殛是用钖君鈇钺各一君龙骧虎视旁眺八维掩讨逆节折冲四海是用钖君彤弓一彤矢百玈弓十玈矢千君以温恭爲基孝友爲德明允笃诚感乎朕思是用钖君秬鬯一卣珪瓒副焉魏国置丞相以下羣卿百僚皆如汉初诸王之制君往钦哉敬服朕命简恤尔衆时亮庶功用终尔显德对扬我高祖之休命文选巻三十五文选註卷三十六钦定四库全书文选巻三十六梁萧统编唐李善註令宣徳皇后令任彦升宣徳皇后敬问具位夫功在不赏故庸勲之典葢阙施侔造物则谢徳之途已寡也要不得不彊为之名使荃宰有寄公实天生徳齐圣广渊不改参辰而九星仰止不易日月而二仪贞观在昔晦明隠鳞戢翼博通羣籍而让齿乎一巻之师劒气陵云而屈迹于万夫之下辩析天口而似不能言文擅雕龙而成辄削藁爰在弱冠首应弓旌客游梁朝则声华籍甚荐名宰府则延誉自高隆昌季年勤王始着建武惟新缔构斯在功隆赏薄嘉庸莫畴一马之田介山之志愈厉六百之秩大树之号斯存及拥旄司部代马不敢南牧推毂樊邓胡尘罕尝夕起惟彼狡童穷凶极虐衣冠泯絶礼乐崩丧旣而鞠旅誓衆言谋王室白羽一麾黄鸟底定甲旣鳞下车亦瓦裂致天之届拱揖羣后丰功厚利无得而称是以祥光总至休气四塞五老游河飞星入昴元功茂勲若斯之盛而地狭乎四履势卑乎九伯帝有恧焉輶轩萃止今遣某位某甲等率兹百辟人致其诚庶匪席之旨不远而复教为宋公修张良庙教傅季友纲纪夫盛德不泯义存祀典微管之叹抚事弥深张子房道亚黄中照隣殆庶风云𤣥感蔚为帝师夷项定汉大拯横流固已参轨伊望冠德如仁若乃神交圯上道契商洛显黙之际窅然难究渊流浩瀁莫测其端矣涂次旧沛伫驾留城灵庙荒顿遗像陈昧抚迹懐人永叹寔深过大梁者或伫想于夷门游九原者亦流连于随㑹拟之若人亦足以云可改搆栋宇修餙丹青苹蘩行潦以时致荐抒懐古之情存不刋之烈主者施行为宋公修楚元王墓教傅季友纲纪夫褎贤崇德千载弥光尊本敬始义隆自远楚元王积仁基德启蕃斯境素风道业作范后昆本支之祚实隆鄙宗遗芳余烈奋乎百世而丘封翳然坟茔莫翦感远存往慨然永懐夫爱人懐树甘棠且犹勿翦追甄墟墓信陵尚或不泯况𤓰瓞所兴开源自本者乎可蠲复近墓五家长给洒扫便可施行文永明九年策秀才文五首王元长问秀才高第明经朕闻神灵文思之君聪明圣德之后体道而不居见善如不及是以崆峒有顺风之请华封致乘云之拜或扬旌求士或设虡待贤用能敷化一时余烈千古朕夤奉天命恭惟永图审听高居载懐祗惧虽言事必史而象阙未箴寤寐嘉猷延伫忠实子大夫选名升学利用宾王懋陈三道之要以光四科之首盐梅之和属有望焉又问昔周宣惰千亩之礼虢公纳谏汉文缺三推之义贾生置言良以食惟民天农为政本金汤非粟而不守水旱有待而无迁朕式照前经寳兹稼穑祥正而青旗肃事土膏而朱纮戒典将使杏花菖叶耕获不愆清甽泠风述遵无废而释耒佩牛相㳂莫反兼贫擅富浸以为俗若爰井开制惧惊扰愚民舄卤可腴恐时无史白兴废之术矢陈厥谋又问议狱缓死大易深规敬法䘏刑虞书茂典自氓俗浇弛法令滋彰肺石少不寃之人棘林多夜哭之鬼朕所以明发动容昃食兴虑伤秋荼之宻网恻夏日之严威永念画冠缅追刑厝徒以百锾轻科反行季叶四支重罚爰创前古访游禽于絶涧作霸秦基歌鸡鸣于阙下称仁汉牍二途如爽卽用兼通昌言所安朕将亲览又问聚人曰财次政曰货泉流表其不匮懋迁通其有亾旣龟贝积寝缗专用世代兹多销漏叄倍下贫无兼辰之业中产阙洊岁之赀惟瘼䘏隠无舍矜叹上帝溥临赐朕休寳命卭斜之谷开而出铜且有后命事兹镕范充都内之金绍圜府之职但赤仄深巧学之患榆荚难轻重之权开塞所宜悉心以对又问治歴明时昭迁革之运改宪勅法审刑德之原分命显于唐官文条炳于邹说及嵎夷废职昧谷亏方汉秉素祗之徴魏称黄星之验纷诤空轸疑论无归朕获纂洪基思𢎞至道庻令日月休徴风雨玉烛克明之㫖弗远钦若之义复还于子大夫何如哉其骊翰改色寅丑殊建别白书之永明十一年策秀才文五首王元长问秀才朕秉箓御天握枢临极五辰空抚九序未歌至于思政明台访道宣室若坠之恻每勤如伤之念恒轸故恤刑缓赋省徭愼狱幸四境无虞三秋式稔而多黍多稌不兴两穗之謡无褐无衣必盈七月之叹岂布政未优将罢民难业登尔于朝是属宏议罔弗同心以匡厥辟又问惟王建国惟典命官上叶星象下符川岳必待天爵具修人纪咸事然后㳂才授职揆务分司是于五正置于朱宣下民不忒九工开于黄序庶绩其凝周官三百汉位兼倍歴兹以降游惰寔繁若闲冗卑弃则横议无已冕笏不澄则坐谈弥积何则可修善详其对又问昔者贤牧分陜良守共治下邑必树其风一乡可以为绩至有旦抚鸣琴曰置醇酒文而无害严而不残故能出人于阽危之域跻俗于仁寿之地是以贾谊言天下之有恶吏之罪也顷深汰珪符妙简铜墨而春雉未驯秋螟不散入在朕前凑其智略出连城守阙尔无闻岂薪之道未𢎞为网罗之目尚简悉意正辞无侵执事又问朕闻上智利民不述于礼大贤彊国罔图惟旧岂非疗饥不期于鼎食拯溺无待于规行是以三王异道而共昌五霸殊风而竝烈今农战不脩文儒是竞弃本狥末厥备滋多昔宋臣以礼乐为残贼汉主比文章于郑卫岂欲非圣无法将以既道而权今欲专士女于耕桑习乡闾以弓骑五都复而事庠序四民富而归文学其道奚若尔无面从又问自晋氏不纲关河荡析宋人失驭淮汴崩离朕思念旧民永言攸济故选将开邉劳来安集加以纳欵通和布徳修礼歌皇华而遣使赋膏雨而懐宾所以关洛动南望之懐獯夷遽北归之念夫危叶畏风惊禽易落无待干戈聊用辞辩片言而求三辅一説而定五州斯路何阶人谁或可进谋诵志以沃朕心天监三年策秀才文三首任彦昇问秀才朕长驱樊邓直指商郊因借时来乘此厯运当扆永念犹懐慙徳何者百王之敝齐季斯甚衣冠礼乐扫地无余彫斲刓方经纶草昧採三王之礼冠履麄分因六代之乐宫判始辨而百度草创仓廪未实若终畆不税则国用靡资百姓不足则恻隐深虑每时入刍槀岁课田租愀然疚懐如怜赤子今欲使朕无满堂之念民有家给之饶渐登九年之蓄稍去关市之征子大夫当此三道利用宾王斯理何从伫闻良説问朕本自诸生弱龄有志闭户自精开巻独得九流七略颇尝观览六艺百家庶非墙靣虽一日万机早朝晏罢听览之暇三余靡失上之化下草偃风从惟此虚寡弗能动俗昔紫衣贱服犹化齐风长缨鄙好且变邹俗虽徳慙徃贤业优前事且夫缙绅道行禄利然也朕倾心骏骨非惧真龙辎軿青紫如拾地芥而隋游废业十室而九鸣鸟蔑闻子衿不作𢎞奨之路斯既然矣犹其寂寞应有良规问朕立谏鼓设谤木于兹三年矣比虽辐凑阙下多非政要日伏青蒲罕能切直将齐季多讳风流遂徃将谓朕空然慕古虚受弗𢎞然自君临万㝢介在民上何尝以一言失㫖转徙朔方睚眦有违论输左校而使直臣杜口忠谠路絶将恐𢎞长之道别有未周悉心以陈极言无隐文选巻三十六文选註卷三十七钦定四库全书文选巻三十七梁萧统撰唐李善註表荐祢衡表孔文举臣闻洪水横流帝思俾乂旁求四方以招贤俊昔世宗继统将𢎞祖业畴咨熙载羣士响臻陛下睿圣纂承基绪遭遇厄运劳谦日昃惟岳䧏神异人竝出窃见处士平原祢衡年二十四字正平淑质贞亮英才卓跞初涉艺文升堂覩奥目所一见辄诵于口耳所暂闻不忘于心性与道合思若有神𢎞羊潜计安世黙识以衡准之诚不足怪忠果正直志怀霜雪见善若惊疾恶若讐任座抗行史鱼厉节殆无以过也鸷鸟累百不如一鹗使衡立朝必有可观飞辩骋辞溢气坌涌解疑释结临敌有余昔贾谊求试属国诡系单于终军欲以长缨牵致劲越弱冠慷慨前代美之近曰路粹严象亦用异才擢拜台郎衡宜与为比如得龙跃天衢振翼云汉扬声紫微垂光虹蜺足以昭近署之多士增四门之穆穆钧天广乐必有竒丽之观帝室皇居必畜非常之宝若衡等辈不可多得激楚阳阿至妙之容掌伎者之所贪飞兔騕䮍絶足奔放良乐之所急也臣等区区敢不以闻陛下笃慎取士必须効试乞令衡以褐衣召见必无可观采臣等受靣欺之罪出师表诸葛孔明臣亮言先帝创业未半而中道崩殂今天下三分益州罢弊此诚危急存亡之秋也然侍卫之臣不懈于内忠志之士亡身于外者盖追先帝之遇欲报之于陛下也诚宜开张圣聴以光先帝遗徳恢志士之气不宜妄自菲薄引喻失义以塞忠諌之路也宫中府中俱为一体陟罚臧否不宜异同若有作姦犯科及为忠善者宜付有司论其刑赏以昭陛下平明之治不宜偏私使内外异法也侍中侍郎郭攸之费祎董允等此皆良实志虑忠纯是以先帝简扳以遗陛下愚以为宫中之事事无大小悉以咨之然后施行必能裨补阙漏有所广益也将军向宠性行淑均晓畅军事试用于昔日先帝称之曰能是以衆议举宠为督愚以为营中之事悉以谘之必能使行阵和穆优劣得所也亲贤臣逺小人此先汉所以兴隆也亲小人逺贤士此后汉所以倾颓也先帝在时每与臣论此事未甞不叹息痛恨于桓灵也侍中尚书长史叅军此悉贞亮死节之臣也愿陛下亲之信之则汉室之隆可计日而待也臣本布衣躬耕于南阳苟全性命于乱世不求闻逹于诸侯先帝不以臣卑鄙猥自枉屈三顾臣于草庐之中谘臣以当世之事由是感激遂许先帝以驱驰后值倾覆受任于败军之际奉命于危难之间尔来二十有一年矣先帝知臣谨慎故临崩寄臣以大事也受命以来夙夜忧叹恐託付不效以伤先帝之明故五月渡泸深入不毛今南方已定兵甲已足当奖帅三军北定中原庶竭驽钝攘除姦凶兴复汉室还于旧都此臣之所以报先帝而忠陛下之职分也至于斟酌规益进尽忠言则攸之祎允之任也愿陛下託臣以讨贼兴复之效不效则治臣之罪以告先帝之灵若无兴徳之言则戮允等以章其慢陛下亦宜自谋以咨诹善道察纳雅言深追先帝遗诏臣不胜受恩感激今当逺离临表涕泣不知所云求自试表曹子建臣植言臣闻士之生世入则事父出则事君事父尚于荣亲事君贵于兴国故慈父不能爱无益之子仁君不能畜无用之臣夫论徳而授官者成功之君也量能而受爵者毕命之臣也故君无虚授臣无虚受虚授谓之谬举虚受谓之尸禄诗之素餐所由作也昔二虢不辞两国之任其徳厚也旦奭不让燕鲁之封其功大也今臣䝉国重恩三世于今矣正值陛下升平之际沐浴圣泽潜润徳教可谓厚幸矣而位窃东藩爵在上列身被轻煗口厌百味目极华靡耳倦丝竹者爵重禄厚之所致也退念古之受爵禄者有异于此皆以功勤济国辅主恵民今臣无徳可述无功可纪若此终年无益国朝将挂风人彼其之讥是以上慙𤣥冕俯媿朱绂方今天下一统九州晏如顾西尚有违命之蜀东有不臣之呉使邉境未得税甲谋士未得高枕者诚欲混同宇内以致太和也故启灭有扈而夏功昭成克商奄而周徳着今陛下以圣明统世将欲卒文武之功继成康之隆简良授能以方叔召虎之臣镇卫四境为国爪牙者可谓当矣然而高鸟未挂于轻缴渊鱼未悬于钩饵者恐钓射之术或未尽也昔耿弇不俟光武亟撃张步言不以贼遗于君父也故车右伏剑于鸣毂雍门刎首于齐境若此二子岂恶生而尚死哉诚忿其慢主而陵君也夫君之宠臣欲以除害兴利臣之事君必杀身静乱以功报主也昔贾谊弱冠求试属国请系单于之颈而制其命终军以妙年使越欲得长缨占其王覊致北阙此二臣岂好为夸主而燿世俗哉志或郁结欲逞才力输能于明君也昔汉武为霍去病治第辞曰匈奴未灭臣无以家为固夫忧国忘家捐躯济难忠臣之志也今臣居外非不厚也而寝不安席食不遑味者伏以二方未尅为念伏见先帝武臣宿兵年耆即世者有闻矣虽贤不乏世宿将旧卒由习战也窃不自量志无效命庶立毛髪之功以报所受之恩若使陛下出不世之诏效臣锥刀之用使得西属大将军当一校之队若东属大司马统偏师之任必乗危蹑险骋舟奋骊突刃触锋为士卒先虽未能禽权馘亮庶将虏其雄率殱其丑类必效须臾之㨗以灭终身之愧使名挂史笔事列朝荣虽身分蜀境首悬呉阙犹生之年也如微才不试没世无闻徒荣其躯而丰其体生无益于事死无损于数虚荷上位而忝重禄禽息鸟视终于白首此徒圈牢之养物非臣之所志也流闻东军失备师徒小衂辍食弃餐奋袂攘衽抚剑东顾而心已驰于呉㑹矣臣昔从先武皇帝南极赤岸东临沧海西望玉门北出𤣥塞伏见所以行军用兵之势可谓神妙矣故兵者不可豫言临难而制变者也志欲自效于明时立功于圣世每览史籍观古忠臣义士出一朝之命以殉国家之难身虽屠裂而功铭着于景钟名称垂于竹帛未甞不拊心而叹息也臣闻明主使臣不废有罪故奔北败军之将用秦鲁以成其功絶缨盗马之臣赦楚赵以济其难臣窃感先帝早崩威王弃世臣独何人以堪长乆常恐先朝露填沟壑坟土未干而身名并灭臣闻骐骥长鸣伯乐昭其能卢狗悲号韩国知其才是以效之齐楚之路以逞千里之任试之狡兔之捷以验搏噬之用今臣志狗马之㣲功窃自惟度终无伯乐韩国之举是以于悒而窃自痛者也夫临博而企竦闻乐而窃抃者或有赏音而识道也昔毛遂赵之陪隶犹假锥囊之喻以寤主立功何况巍巍大魏多士之朝而无慷慨死难之臣乎夫自衒自媒者士女之丑行也干时求进者道家之明忌也而臣敢陈闻于陛下者诚与国分形同气忧患共之者也冀以尘露之㣲补益山海萤烛末光増辉日月是以敢冐其丑而献其忠必知为朝士所笑圣主不以人废言伏惟陛下少垂神聴臣则幸矣求通亲亲表曹子建臣植言臣闻天称其高者以无不覆地称其广者以无不载日月称其明者以无不照江海称其大者以无不容故孔子曰大哉尧之为君惟天为大惟尧则之夫天徳之于万物可谓𢎞广矣盖尧之为教先亲后疏自近及逺其传曰克明峻徳以亲九族九族既睦平章百姓及周之文王亦崇厥化其诗曰刑于寡妻至于兄弟以御于家邦是以雍雍穆穆风人咏之昔周公弔管蔡之不咸广封懿亲以藩屏王室传曰周之宗盟异姓为后诚骨肉之恩爽而不离亲亲之义寔在敦固未有义而后其君仁而遗其亲者也伏惟陛下咨帝唐钦明之徳体文王翼翼之仁恵洽椒房恩昭九亲羣臣百寮番休递上执政不废于公朝下情得展于私室亲理之路通庆弔之情展诚可谓恕已治人推恵施恩者矣至于臣者人道絶绪禁固明时臣窃自伤也不敢乃望交气类修人事叙人伦近且婚媾不通兄弟永絶吉凶之问塞庆弔之礼废恩纪之违甚于路人隔阂之异殊于胡越今臣以一切之制永无朝觐之望至于注心皇极结情紫闼神明知之矣然天寔为之谓之何哉退省诸王常有戚戚具尔之心愿陛下沛然垂诏使诸国庆问四节得展以叙骨肉之欢恩全怡怡之笃义妃妾之家膏沐之遗嵗得再通齐义于贵宗等恵于百司如此则古人之所叹风雅之所咏复存于圣世矣臣伏自惟省无锥刀之用及观陛下之所㧞授若以臣为异姓窃自料度不后于朝士矣若得辞逺游戴武弁解朱组佩青绂驸马奉车趣得一号安宅京室执鞭珥笔出从华盖入侍辇毂承答圣问拾遗左右乃臣丹情之至愿不离于梦想者也逺慕鹿鸣君臣之宴中咏棠棣匪他之诫下思伐木友生之义终懐蓼莪罔极之哀每四节之㑹块然独处左右唯仆隶所对唯妻子高谈无所与陈发义无所与展未甞不闻乐而拊心临觞而叹息也臣伏以为犬马之诚不能动人譬人之诚不能动天崩城陨霜臣初信之以臣心况徒虚语耳若葵霍之倾叶太阳虽不为之回光然终向之者诚也臣窃自比葵藿若䧏天地之施垂三光之明者寔在陛下臣闻文子曰不为福始不为祸先今之否隔友于同忧而臣独唱言者何也窃不愿于圣代使有不䝉施之物必有惨毒之怀故柏舟有天只之怨谷风有弃予之叹伊尹耻其君不为尧舜孟子曰不以舜之所以事尧事其君者不敬其君者也臣之愚蔽固非虞伊至于欲使陛下崇光被时雍之美宣缉熈章明之徳者是臣慺慺之诚窃所独守寔懐鹤立企伫之心敢复陈闻者冀陛下傥发天聪而垂神聴也让开府表羊叔子臣祜言臣昨出伏闻恩诏㧞臣使同台司臣自出身以来适十数年受任内外每极显重之地常以智力不可彊进恩宠不可乆谬夙夜战慄以荣为忧臣闻古人之言德未为衆所服而受高爵则使才臣不进功未为衆所归而荷厚禄则使劳臣不劝今臣身託外戚事遭运㑹诫在过宠不患见遗而猥超然䧏发中之诏加非次之荣臣有何功可以堪之何心可以安之以身误陛下辱高位倾覆亦寻而至愿复守先人弊庐岂可得哉违命诚忤天威曲从即复若此盖闻古人申于见知大臣之节不可则止臣虽小人敢縁所䝉念存斯义今天下自服化已来方渐八年虽侧席求贤不遗幽贱然臣等不能推有徳进有功使圣聴知胜臣者多而未逹者不少假令有遗徳于版筑之下有隠才于屠钓之间而令朝议用臣不以为非臣处之不以为愧所失岂不大哉且臣忝窃虽乆未若今日兼文武之极宠等宰辅之高位也臣所见虽狭据光禄大夫李喜秉节高亮正身在朝光禄大夫鲁芝絜身寡欲和而不同光禄大夫李𦙍莅政𢎞简在公正色皆服事华髪以礼始终虽厯内外之宠不异寒贱之家而犹未䝉此选臣更越之何以塞天下之望少益日月是以誓心守节无苟进之志今道路未通方隅多事乞留前恩使臣得速还屯不尔留连必于外虞有阙臣不胜忧惧谨触冐拜表惟陛下察匹夫之志不可以夺陈情表李令伯臣密言臣以险衅夙遭闵凶生孩六月慈父见背行年四嵗舅夺母志祖母刘愍臣孤弱躬亲抚养臣少多疾病九嵗不行零丁孤苦至于成立既无叔伯终鲜兄弟门衰祚薄晩有儿息外无期功彊近之亲内无应门五尺之童焭焭独立形影相弔而刘夙婴疾病常在牀蓐臣侍汤药未曾废离逮奉圣朝沐浴清化前太守臣逵察臣孝亷后刺史臣荣举臣秀才臣以供养无主辞不赴㑹诏书特下拜臣郎中寻䝉国恩除臣洗马猥以微贱当侍东宫非臣陨首所能上报臣具以表闻辞不就职诏书切峻责臣逋慢郡县逼迫催臣上道州司临门急于星火臣欲奉诏奔驰则刘病日笃欲苟顺私情则告诉不许臣之进退实为狼狈伏惟圣朝以孝治天下凡在故老犹䝉矜育况臣孤苦特为尤甚且臣少仕伪朝厯职郎署本图宦逹不矜名节今臣亡国贱俘至㣲至陋过䝉㧞擢宠命优渥岂敢盘桓有所希冀但以刘日薄西山气息奄奄人命危浅朝不虑夕臣无祖母无以至今日祖母无臣无以终余年母孙二人更相为命是以区区不能废逺臣密今年四十有四祖母刘今年九十有六是臣尽节于陛下之日长报飬刘之日短也乌鸟私情愿乞终养臣之辛苦非独蜀之人士及二州牧伯所见明知皇天后土实所共鉴愿陛下矜愍愚诚聴臣微志庶刘侥倖卒保余年臣生当陨首死当结草臣不胜犬马怖惧之情谨拜表以闻谢平原内史表陆士衡陪臣陆机言今月九日魏郡大守遣兼丞张含赍板诏书印绶假臣为平原内史拜受祗竦不知所裁臣机顿首死罪死罪臣本呉人出自敌国世无先臣宣力之效才非丘园耿介之秀皇泽广被恵济无逺擢自羣萃累䝉荣进入朝九载厯官有六身登三阁官成两宫服冕乘轩仰齿贵游振景㧞迹顾邈同列施重山岳义足灰没遭国颠沛无节可纪虽䝉旷盪臣独何颜俛首顿膝忧愧若厉而横为故齐王冏所见枉䧟诬臣与衆人共作禅文幽执囹圄当为诛始臣之微诚不负天地仓卒之际虑有逼迫乃与弟云及散骑侍郎袁瑜中书侍郎冯熊尚书右丞崔基廷尉正顾荣汝阴太守曹武思所以获免阴䝉避回岐岖自列片言只字不闗其间事踪笔迹皆可推校而一朝翻然更以为罪蕞尔之生尚不足吝区区本懐实有可悲畏逼天威即罪惟谨钳口结舌不敢上诉所天莫大之衅日经圣聴肝血之诚终不一闻所以临难慷慨而不能不恨恨者唯此而已重䝉陛下恺悌之宥廻霜収电使不陨越复得扶老携㓜生出狱戸懐金拖紫退就散辈感恩惟咎五情震悼跼天踳地若无所容不悟日月之明遂垂曲照云雨之泽播及朽瘁忘臣弱才身无足采哀臣零落罪有可察苟削丹书得夷平民则尘洗天波谤絶衆口臣之始望尚未至是猥辱大命显授符虎使春枯之条更与秋兰垂芳陆沈之羽复与翔鸿抚翼虽安国免徒起纡青组张敞亡命坐致朱轩方臣所荷未足为泰岂臣䝉垢含吝所宜忝窃非臣毁宗夷族所能上报喜惧参幷悲慙哽结拘守常宪当便道之官不得束身奔走稽颡城阙瞻系天衢驰心辇毂臣不胜屏营延仰谨拜表以闻劝进表刘越石建兴五年三月癸未朔十八日辛丑使持节散骑常侍都督河北并冀幽三州诸军事领护军匃奴中郎将司空幷州刺史广武侯臣琨使持节侍中都督冀州诸军事抚军大将军冀州刺史左贤王渤海公臣匹磾顿首死罪上书臣琨臣匹磾顿首顿首死罪死罪臣闻天生烝人树之以君所以对越天地司牧黎元圣帝明王鉴其若此知天地不可以乏飨故屈其身以奉之知黎元不可以无主故不得已而临之社稷时难则戚藩定其倾郊庙或替则宗哲纂其祀所以𢎞振遐风式固万世三五以降靡不由之臣琨臣磾顿首顿首死罪死罪伏惟髙祖宣皇帝肇基景命世祖武皇帝遂造区夏三叶重光四圣继轨恵泽侔于有虞卜年过于周氏自元康以来艰祸繁兴永嘉之际氛厉弥昏宸极失御登遐丑裔国家之危有若缀旒頼先后之徳宗庙之灵皇帝嗣建旧物克甄诞授钦明服膺聪哲玉质幼彰金声夙振冡宰摄其纲百辟辅其治四海想中兴之美羣生懐来苏之望不圗天不悔祸大灾荐臻国未忘难寇害寻兴逆胡刘曜纵逸西都敢肆犬羊陵虐天邑臣䓁奉表使还仍承西朝以去年十一月不守主上幽劫复沉虏廷神器流离再辱荒逆臣毎览史籍观之前载厄运之极古今未有苟在食土之毛含气之类莫不叩心絶气行号巷哭况臣䓁荷宠三世位厠鼎司承问震惶精爽飞越且悲且惋五情无主举哀朔垂上下泣血臣琨臣磾顿首顿首死罪死罪臣闻昏明迭用否泰相济天命未改厯数有归或多难以固邦国或殷忧以启圣明齐有无知之祸而小白为五伯之长晋有姬之难而重耳主诸侯之盟社稷靡安必将有以扶其危黔首几絶必将有以继其绪伏惟陛下𤣥徳通于神明圣姿合于两仪应命代之期绍千载之运夫符瑞之表天人有徴中兴之兆图䜟垂典自京畿陨丧九服崩离天下嚣然无所归怀虽有夏之遘夷羿宗姬之离犬戎蔑以过之陛下抚宁江左奄有旧吴柔服以徳伐叛以刑抗明威以摄不类仗大顺以肃宇内纯化既敷则率土宅心义风既畅则遐方企踵百揆时序于上四门穆穆于下昔少康之隆夏训以为美谈宣王之兴周诗以为休咏况茂勲格于皇天清辉光于四海苍生颙然莫不欣戴声敎所加愿为臣妾者哉且宣皇之𦙍维有陛下亿兆攸归㑹无与二天祚大晋必将有主主晋祀者非陛下而谁是以迩无异言逺无异望讴歌者无不吟咏徽猷狱讼者无不思于圣徳天地之际既交华裔之情允洽一角之兽连理之木以为休征者葢有百数冠帯之伦要荒之衆不谋而同辞者动以万计是以臣等敢考天地之心因函夏之趣昧死以上尊号愿陛下存舜禹至公之情狭巢由抗矫之节以社稷为务不以小行为先以黔首为忧不以克让为事上以慰宗庙乃顾之懐下以释普天倾首之望则所谓生繁华于枯荑育丰肌于朽骨神人获安无不幸甚臣琨臣磾顿首顿首死罪死罪臣闻尊位不可久虚万机不可久旷虚之一日则尊位以殆旷之浃辰则万机以乱方今钟百王之季当阳九之位狡寇窥窬伺国瑕隙齐人波荡无所系心安可以废而不恤哉陛下虽欲逡廵其若宗庙何其若百姓何昔惠公虏秦晋国震骇吕郄之谋欲立子圉外以絶敌人之志内以固阖境之情故曰丧君有君羣臣辑穆好我者劝恶我者惧前事之不忘后代之元龟也陛下明竝日月无幽不烛深谋逺虑出自胸懐不胜犬马忧国之情迟覩人神开㤗之路是以陈其乃诚布之执事臣等各忝守方任职在遐外不得陪列阙庭共观盛礼踊跃之懐南望罔极谨上臣琨谨遣兼左长史右司马臣温峤主簿臣辟闾训臣磾遣㪚骑常侍征虏将军清河太守领右长史髙平亭侯臣荣劭轻车将军闗内侯臣郭穆奉表臣琨臣磾等顿首顿首死罪死罪文选巻三十七文选註卷三十八钦定四库全书文选巻三十八梁萧统编唐李善註表为吴令谢询求为诸孙置守冢人表张士然臣闻成汤革夏而封杞武王入殷而建宋春秋征伐则晋修虞祀燕祭齐庙夫一国为一人兴先贤为后愚废诚仁圣所哀悼而不忍也故三王敦继絶之徳春秋贵柔服之义昔汉高受命追存六国凡诸絶祚一时并祀亲与项羽对争存亡逮羽之死临哭其丧将以位甞侔尊力甞均势虽功夺其成而恩与其败且暴兴疾颠礼之若旧残戮之尸乃以公葬若使羽位承前绪世有哲王一朝力屈全身从命则楚庙不隳有后可冀伏惟大晋应天顺民武成止戈西戎有即序之人京邑开吴蜀之馆兴灭加乎万国继絶接于百世虽三五𢎞道商周称仁洋洋之义未足以喻是以孙氏虽家失吴祚而族䝉晋荣子弟良才北肩进取怀金侯服佩青千里当时受恩多有过望臣闻春雨润木自叶流根鸱鹗恤功爱子及室故天称罔极之恩圣有绸缪之惠追惟吴伪武烈皇帝遭汉室之弱值乱臣之彊首昌义兵先衆犯难破董卓于阳人济神噐于甄井威震羣狡名显往朝桓王才武弱冠承业招百越之士奋鹰扬之势西赴许都将迎㓜主虽元勲未终然至忠已着夫家积义勇之基世传扶危之业进为徇汉之臣退为开吴之主而蒸甞絶于三叶园陵残于薪采臣窃悼之伏见吴平之初明诏追録先贤欲封其墓愚谓二君竝宜应书故举劳则力输先代论徳则惠存江南正刑则罪非晋寇从坐则异世已轻若列先贤之数䝉诏书之恩裁加表异以宠亡灵则人望克厌谁不曰宜二君私奴多在墓侧今为平民乞差五人蠲其徭役使四时修䕶頽毁扫除茔垄永以为常让中书令表庾元规臣亮言臣凡庸固陋少无捡操昔以中州多故旧邦丧乱随侍先臣远庇有道爰客逃难求食而已不悟邀时之福遭遇嘉运先帝龙兴垂异常之顾既眷同国士又申之婚姻遂阶亲宠累忝非服弱冠濯缨沐浴𤣥风频繁省闼出总六军十余年间位超先逹无劳被遇无与臣比小人禄薄福过灾生止足之分臣所宜守而偷荣昧进日尔一日谤讟既集上尘圣朝始欲自闻而先帝登遐区区微诚竟未上逹陛下践祚圣政维新宰辅贤明庶寮咸允康哉之歌实在至公而国恩不已复以臣领中书臣领中书则示天下以私矣何者臣于陛下后之兄也姻娅之嫌实与骨肉中表不同虽太上至公圣德无私然世之丧道有自来矣悠悠六合皆私其姻者也人皆有私则谓天下无公矣是以前后二汉咸以抑后党安进婚族危向使西京七族东京六姓皆非姻党各以平进纵不悉全决不尽败今之尽败更由姻昵臣歴观庶姓在世无党于朝无援于时根植之本轻也薄也苟无大瑕犹或见容至于外戚慿託天地势连四时根援扶疏重矣大矣而财居权宠四海侧目事有不允罪不容诛身既招殃国为之弊其故何耶直由婚媾之私羣情之所不能免故率其所嫌而嫌之于国是以疏附则信姻进则疑疑积于百姓之心则祸成重闼之内矣此皆往代成鉴可为寒心者也夫万物之所不通圣贤因而不夺冐亲以求一才之用未若防嫌以明公道今以臣之才兼如此之嫌而使内处心膂外总兵权以此求治未之闻也以此招祸可立待也虽陛下二相明其愚款朝士百寮颇识其情天下之人何可门到户説使皆坦然耶夫富贵宠荣臣所不能忘也刑罚贫贱臣所不能甘也今恭命则愈违命则苦臣虽不逹何事背时违上自贻患责哉仰览殷鉴量已知弊身不足惜为国取侮是以悾悾屡陈丹款而㣲诚浅薄未垂察谅忧惶屏营不知所厝以臣今地不可以进明矣且违命已久臣之罪又积矣归骸私门以待刑书愿陛下垂天地之鉴察臣之愚则虽死之日犹生之年矣荐谯元彦表桓元子臣闻太朴既亏则高尚之标显道丧时昏则忠贞之义彰故有洗耳投渊以振𤣥邈之风亦有秉心矫迹以敦在三之节是故上代之君莫不崇重斯轨所以笃俗训民静一流竞伏惟大晋应符御世运无常通时有屯蹇神州丘墟三方圯裂兔罝絶响于中林白驹无闻于空谷斯有识之所悼心大雅之所叹息者也陛下圣徳嗣兴方恢天绪臣昔奉役有事西土鲸鲵既悬思宣大化访诸故老搜扬潜逸庶武罗于羿浞之墟想王蠋于亡齐之境窃闻巴西谯秀植操贞固抱徳肥遯扬清渭波于时皇极遘道消之㑹羣黎蹈颠沛之艰中华有顾瞻之哀幽谷无迁乔之望凶命屡招奸威相逼身寄虎吻危同朝露而能抗节玉立誓不降辱杜门絶迹不靣伪庭进免龚胜亡身之祸退无薛方诡对之讥虽园绮之栖商洛管宁之默辽海方之于秀殆无以过于今西土以为美谈夫旌徳礼贤化道之所先崇表殊节圣喆之上务方今六合未康豺豕当路遗黎偷薄义声弗闻益宜振起道义之徒以敦流遯之敝若秀䝉蒲帛之徴足以镇静颓风轨训嚣俗幽遐仰流九服知化矣解尚书表殷仲文臣闻洪波振壑川无恬鳞惊飈拂野林无静柯何者势弱则受制于巨力质微则莫以自保于理虽可得而言于臣实所敢喻昔桓𤣥之世诚复驱迫者衆至于愚臣罪实深矣进不能见危授命忘身殉国退不能辞粟首阳拂衣高谢遂乃宴安昏宠叨昧伪封钖文纂事曽无独固名义以之俱沦情节自兹兼挠宜其极法以判忠邪镇军臣裕匡复社稷大𢎞善贷伫一戮于㣲命申三驱于大信既惠之以首领复引之以絷维于时皇舆否隔天人未泰用忘进退唯力是视是以僶俛从事自同全人今宸极反正惟新告始宪章既明品物思旧臣亦胡颜之厚可以显居荣次乞解所职待罪私门违谢阙庭乃心愧恋谨拜表以闻为宋公至洛阳谒五陵表傅季友臣裕言近振旅河湄扬旍西迈将届旧京威懐司雍河流遄疾道阻且长加以伊洛榛芜津涂久废伐木通径淹引时月始以今月十二日次故洛水浮桥山川无改城阙为墟宫庙隳顿钟簴空列观宇之余鞠为禾黍廛里萧条鸡犬罕音感旧永懐痛心在目以其月十五日奉谒五陵坟茔幽沦百年荒翳天衢开泰情礼获申故老掩涕三军悽感瞻拜之日愤慨交集行河南太守毛脩之等既开翦荆棘缮脩毁垣职司既备蕃卫如旧伏惟圣懐远慕兼慰不胜下情谨遣传诏殿中中郎臣某奉表以闻为宋公求加赠刘前军表傅季友臣闻崇贤旌善王教所先念功简劳义深追逺故司勲秉策在勤必记徳之休明没而弥着故尚书左仆射前军将军臣刘穆之爰自布衣协佐义始内竭谋猷外勤庶政密勿军国心力俱尽及登庸朝右尹司京畿敷赞百揆翼新大猷顷戎车逺役居中作捍抚宁之勋实洽朝野识量局致栋干之噐也方宣赞盛化缉隆圣世志蹟未究远迩悼心皇恩褒述班同三事荣哀既备宠灵已泰臣伏思寻自义熈草创艰患未弭外虞既殷内难亦荐时屯世故靡有宁嵗臣以寡劣负荷国重实頼穆之匡翼之勲岂惟谠言嘉谟溢于民聼若乃忠规密谟潜虑帷幕造膝诡辞莫见其际事隔于皇朝功隠于视听者不可胜记所以陈力一纪遂克有成出征入辅幸不辱命㣲夫人之左右未有宁济其事者矣履谦居寡守之弥固毎议及封爵辄深自抑絶所以勲高当年而茅土弗及抚事永念胡宁可昧谓宜加赠正司追甄土宇俾忠贞之烈不冺于身后大赉所及永秩于善人臣契阔屯夷旋观终始金兰之分义深情感是以献其乃懐布之朝听所启上合请付外详议为齐明帝让宣城郡公第一表任彦昇臣鸾言被台司召以臣为侍中中书监骠骑大将军开府仪同三司扬州刺史録尚书事封宣城郡开国公食邑三千戸加兵五千人臣本庸才智力浅短太祖高皇帝笃犹子之爱降家人之慈世祖武皇帝情等布衣寄深同气武皇大渐实奉话言虽自见之明庸近所蔽愚夫一至偶识量已实不忍自固于缀衣之辰拒违于玉几之侧遂荷顾託导扬末命虽嗣君弃常获罪宣徳王室不造职臣之由何者亲则东牟任惟博陆徒懐子孟社稷之对何救昌邑争臣之讥四海之议于何逃责且陵土未干训誓在耳家国之事一至于斯非臣之尤谁任其咎将何以肃拜髙寝䖍奉武园悼心失图泣血待旦宁容复徼荣于家耻宴安于国危骠骑上将之元勲神州仪刑之列岳尚书古称司㑹中书寳管王言且虚饰宠章委成御侮臣知不惬物谁谓宜但命轻鸿毛责重山岳存没同归毁誉一贯辞一官不减身累增一职已黩朝经便当自同体国不为饰让至于功均一匡赏同千室光宅近甸奄有全邦殒越为期不敢闻命亦愿曲留降鍳即垂顺许鉅平之恳诚必固永昌之丹慊获申乃知君臣之道绰有余裕苟曰易昭敢守难夺故可庶心𢎞议酌已亲物者矣不胜荷惧屏营之诚谨附某官某甲奉表以闻臣讳诚惶诚恐为范尚书让吏部封侯第一表任彦昇臣云言被尚书召以臣为散骑常侍吏部尚书封霄城县开国侯食邑千户奉命震惊心颜无措臣云顿首顿首死罪死罪臣素门凡流轮翮无取进谢中庸退慙狂狷固甞钻厉求学而一经不治篆刻为文而三冬靡就负书燕魏空殚菽粟蹑屩齐楚徒知贫贱既而分虎出守以囊被见嗤持斧作牧以薏苡兴谤赭衣为虏见狱吏之尊除名为民知井臼之逸百年上夀既曰徒然如其诚説亦以过半乱离斯瘼欲以安归闭门荒郊再离寒暑兼以东皋数亩控带朝夕闗外一区怅望钟阜虽室无赵女而门多好事禄㣲赐金而欢同娱老折芰燔枯此焉自足陛下应期万世接统千祀三千景附八百不谋臣衅等离心功慙同徳泥首在颜舆棺未毁缔构草昧敢叨天功狱讼讴歌示同民志而隆器大名一朝总集顾已及躬何以臻此政当以接闬白水列宅旧丰忘舍讲之尤存诸公之费俯拾青紫岂待明经臣云顿首顿首死罪死罪夫铨衡之重闗诸隆替逺惟则哲在帝犹难汉魏以降达识继轨雅俗所归唯称许郭拔十得五尚曰比肩其余得失未闻偶察童㓜天机暂发顾无足算在魏则毛玠公方居晋则山涛识量以臣况之一何辽落齐季陵迟官方淆乱鸿都不纲西园成市金章有盈笥之谈华貂深不足之叹草创惟始义存改作恭已南面责成斯在岂宜妄加宠私以乏王事附蝉之饰空成宠章求之公私授受交失近世侯者功绪参差或足食闗中或成军河内或制胜帷幄或门人加亲或与时抑扬或隠若敌国或策定禁中或功成野战或盛徳如卓茂或师道如桓荣或四姓侍祀已无足纪五侯外戚且非旧章而臣之所附唯在恩泽既义异畴庸实荣乖儒者虽小人贪幸岂独无心臣本自诸生家承素业门无富贵易农而仕乃祖𤣥平道风秀世爰在中兴仪刑多士位裁元凯任止牧伯髙祖少连夙秉高尚所富者义所乏者时薄宦东朝谢病下邑先志不忘愚臣是庶且去歳冬初国学之老博士耳今兹首夏将亚冡司虽千秋之一日九迁荀爽之十旬逺至方之㣲臣未为速达臣虽无识唯利是视至于亏名损实为国为身知其不可不敢妄冐陛下不弃菅蒯爱同丝麻傥平生之言犹在聴覧宿心素志无复贰辞矜臣所乞特廻宠命则彞章载穆㣲物知免臣今在假不容诣省不任荷惧之至谨奉表以闻臣云诚惶以下为萧杨州作荐士表任彦昇臣王言臣闻求贤暂劳垂拱永逸方之疏壤取类导川伏惟陛下道隠旒纩信充符玺六飞同尘五让髙世白驹空谷振鹭在庭犹惧隠鳞卜祝藏器屠保物色闗下委求河上非取制于一狐谅求味于兼采五声倦响九工是询寝议庙堂借聴舆皁臣位任隆重义兼家邦实欲使名实不违徼倖路絶势门上品犹当格以清谈英俊下僚不可限以位貌窃见祕书丞琅邪臣王年二十一字思晦七叶重光海内冠冕神清气茂允迪中和叔寳理遣之谈彦辅名教之乐故以晖映先达领袖后进居无尘杂家有赐书辞赋清新属言𤣥逺室迩人旷物疎道亲养素丘园台阶虚位庠序公朝万夫倾望岂徒荀令可想李公不亡而已哉前晋安郡侯官令东海王僧孺字僧孺年三十五理尚栖约思致恬敏既笔耕为养亦佣书成学至乃集萤映雪编蒲缉栁先言往行人物雅俗甘泉遗仪南宫故事画地成图抵掌可述岂直鼮鼠有必对之辩竹书无落简之谬暕坐镇雅俗𢎞益已多僧孺访对不休质疑斯在并东序之祕寳瑚琏之茂器诚言以人废而才实世资临表悚战犹惧未允不任下情云云为禇谘议蓁让代兄袭封表任彦昇臣蓁言昨被司徒符仰称诏㫖许臣兄贲所请以臣袭封南康郡公臣门籍勲䕃光钖土宇臣贲世载承家允膺长徳而深鍳止足脱屣千乘遂乃逺谬推恩近萃庸薄能以国让𢎞义有归匹夫难夺守以勿贰昔武始迫家臣之策陵阳感鲍生之言张以诚请丁为理屈且先臣以大宗絶绪命臣出纂傍统禀承在昔理絶终天永惟情事触目崩陨若使贲髙延陵之风臣忘子臧之节是废徳举岂曰能贤陛下察其丹款特赐停絶不然投身草泽苟遂愚诚耳不任丹慊之至谨诣阙拜表以闻臣诚惶诚恐以下为范始兴作求立太宰碑表任彦昇臣云言原夫存树风猷没着徽烈既絶故老之口必资不刋之书而藏诸名山则陵谷迁贸府之延阁则青编落简然则配天之迹存乎泗水之上素王之道纪于沂川之侧由是崇师之义拟迹于西河尊主之间致之于尧禹故精庐妄启必穷䥴勒之盛君长一城亦尽刋刻之美况乎甄陶周召孕育伊颜故太宰竟陵文宣王臣某与存与亡则义形社稷严天配帝则周公其人体国端朝出藩入守进思必告之道退无苟利之専五教以伦百揆时序若夫一言一行盛徳之风琴书艺业述作之茂道非兼济事止乐善亦无得而称焉人之云亡忽移嵗序鸱鸮东徙松槚成行六府臣僚三藩士女人蓄油素家懐鈆笔瞻彼景山徒然望慕昔晋氏初禁立碑魏舒之亡亦从班列而阮略既泯故首冒严科为之者竟免刑戮致之者反䝉嘉叹至于道被如仁功叅㣲管本宜在常均之外故太宰渊丞相嶷亲贤竝举即为成规乞依二公前例赐许刋立宁容使长想九原樵苏罔识其禁驻跸长陵輶轩不知所适臣里闾孤贱才无可甄值齐网之𢎞弛宾客之禁策名委质忽焉二纪虑先犬马厚恩不荅而弊帷毁葢未蓐蝼蚁珠襦玉匣遽饰幽泉陛下𢎞奖名教不隔㣲物使臣得骏奔南浦长号北陵既曲逢前施实仰觊后泽傥验杜预山顶之言庶存马骏必拜之感临表悲惧言不自宣臣诚惶以下文选巻三十八文选註卷三十九钦定四库全书文选巻三十九梁萧统编唐李善註上书上秦始皇书一首李斯臣闻吏议逐客窃以为过矣昔穆公求士西取由余于戎东得百里奚于宛迎蹇叔于宋来邳豹公孙支于晋此五子者不产于秦穆公用之并国三十遂霸西戎孝公用啇鞅之法移风易俗民以殷盛国以富彊百姓乐用诸侯亲服获楚魏之师举地千里至今治彊惠王用张仪之计㧞三川之地西并巴蜀北收上郡南取汉中包九夷制鄢郢东㨿成皋之险割膏腴之壤遂散六国之从使之西面事秦功施到今昭王得范雎废穰侯逐华阳彊公室杜私门蚕食诸侯秦成帝业此四君者皆以客之功由此观之客何负于秦哉向使四君却客而弗纳疎士而弗与是使国无富利之实而秦无彊大之名也今陛下致崑山之玉有和随之寳垂明月之珠服太阿之剑乘纎离之马建翠鳯之旗树灵鱓之鼓此数寳者秦不生一焉而陛下悦之何也必秦国之所生然后可则夜光之璧不餙朝廷犀象之器不为玩好而赵卫之女不充后庭骏马駃騠不实外廐江南金钖不为用蜀之丹青不为采所以餙后宫充下陈娯心意悦耳目者必出于秦然后可则是宛珠之簪傅玑之珥阿缟之衣锦绣之饰不进于前而随俗雅化佳冶窈窕赵女不立于侧也夫击瓮叩缶弹筝搏髀而歌呜呜快耳者真秦之声也郑卫桑间韶虞武象者异国之乐也今弃叩缶击瓮而就郑卫退弹筝而取韶虞若是者何也快意当前适观而已矣今取人则不然不问可否不论曲直非秦者去为客者逐然则是所重者在乎色乐珠玉而所轻者在乎民人也此非所以跨海内制诸侯之术也臣闻地广者粟多国大者人衆兵彊者则士勇是以太山不让土壤故能成其大河海不择细流故能就其深王者不却衆庶故能明其徳是以地无四方民无异国四时充美鬼神降福此五帝三王之所以无敌也今乃弃黔首以资敌国却宾客以业诸侯使天下之士退而不敢西裹足不入秦此所谓借宼兵而赍盗粮者也夫物不产于秦可寳者多士不产于秦愿忠者衆今逐客以资敌国损民以益讐内自虚而外以树怨诸侯求国无危不可得也上书呉王一首邹阳臣闻秦倚曲台之宫县衡天下画地而人不犯兵加胡越至其晩节末路张耳陈胜连从兵之㨿以叩函谷咸阳遂危何则列郡不相亲万室不相救也今胡数渉北河之外上覆飞鸟下不见伏兎鬬城不休救兵不止死者相随辇车相属转粟流输千里不絶何则彊赵责于河间六齐望于惠后城阳顾于卢博三淮南之心思坟墓大王不忧臣恐救兵之不专胡马遂进窥于邯郸越水长沙还舟青阳虽使梁并淮阳之兵下淮东越广陵以遏越人之粮汉亦折西河而下北守漳水以辅大国胡亦益进越亦益深此臣之所为大王患也臣闻蛟龙骧首奋翼则浮云出流雾雨咸集圣王底节脩徳则游谈之士归义思名今臣尽智毕议易精极虑则无国而不可奸餙固陋之心则何王之门不可曵长裾乎然臣所以歴数王之朝背淮千里而自致者非恶臣国而乐吴民窃髙下风之行尤説大王之义故愿大王无忽察聼其至臣闻鸷鸟累百不如一鹗夫全赵之时武力鼎士袨服丛台之下者一旦成市不能止幽王之沈患淮南连山东之侠死士盈朝不能还厉王西也然则计议不得虽诸贲不能安其位亦明矣故愿大王审画而已始孝文皇帝据闗入立寒心销志不明求衣自立天子之后使东牟朱虚东褒仪父之后深割婴儿王之壤子王梁代益以淮阳卒仆济北囚弟于雍者岂非象新垣等哉今天子新㨿先帝之遗业左规山东右制闗中变权易势大臣难知大王弗察臣恐周鼎复起于汉新垣过计于朝则我吴遗嗣不可期于世矣髙皇帝烧栈道灌章邯兵不留行收敝人之倦东驰函谷西楚大破水攻则章邯以亡其城陆击则项王以失其地此皆国家之不几者也愿大王熟察之狱中上书自明邹阳臣闻忠无不报信不见疑臣常以为然徒虚语耳㫺者荆轲慕燕丹之义白虹贯曰太子畏之卫先生为秦画长平之事太白蚀昴昭王疑之夫精诚变天地而信不谕两主岂不哀哉今臣尽忠竭诚毕议愿知左右不明卒从吏讯为世所疑是使荆轲卫先生复起而燕秦不悟也愿大王熟察之㫺玉人献寳楚王诛之李斯竭忠胡亥极刑是以箕子阳狂接舆避世恐遭此患愿大王察玉人李斯之意而后楚王胡亥之听无使臣为箕子接舆所笑臣闻比干剖心子胥䲭夷臣始不信乃今知之愿大王熟察少加怜焉语曰白头如新倾葢如故何则知与不知也故樊于期逃秦之燕借荆轲首以奉丹事王奢去齐之魏临城自刭以却齐而存魏夫王奢樊于期非新于齐秦而故于燕魏也所以去二国死两君者行合于志而慕义无穷也是以苏秦不信天下为燕尾生白圭战亡六城为魏取中山何则诚有以相知也苏秦相燕人恶之于燕王燕王按劒而怒食以駃騠白圭显于中山中山人恶之于魏文侯投以夜光之璧何则两主二臣剖心析肝相信岂移于浮辞哉故女无美恶入宫见妬士无贤不肖入朝见嫉㫺者司马喜膑脚于宋卒相中山范雎折脇折齿于魏卒为应侯此二人者皆信必然之画捐朋党之私挟孤独之交故不能自免于嫉妬之人也是以申徒狄蹈雍之河徐衍负石入海不客身于世义不苟取比周于朝以移主上之心故百里奚乞食于路穆公委之以政甯戚饭牛车下而桓公任之以国此二人岂素宦于朝借誉于左右然后二主用之哉感于心合于意坚如胶漆昆弟不能离岂惑于衆口哉故偏聼生姧独任成乱㫺鲁聼季孙之説逐孔子来信子冉之计囚墨翟夫以孔墨之辩不能自免谗䛕而二国以危何则衆口铄金积毁销骨是以秦用戎人由余而霸中国齐用越人子臧而彊威宣此二国岂拘于俗牵于世系竒偏之辞哉公聼竝观垂明当世故意合则胡越为昆弟由余子臧是矣不合则骨肉为讐敌朱象管蔡是矣今人主诚能用齐秦之明后宋鲁之聼则五霸不足侔三王易为比也是以圣王觉悟捐子之之心而不悦田常之贤封比干之后修孕妇之墓故功业覆于天下何则欲善无厌也夫晋文公亲其讐而彊霸诸侯齐桓公用其仇而一匡天下何则慈仁殷勤诚嘉于心此不可以虚辞借也至夫秦用啇鞅之法东弱韩魏立彊天下而卒车裂之越用大夫种之谋禽劲呉而霸中国遂诛其身是以孙叔敖三去相而不悔于陵子仲辞三公为人灌园今人主能去骄傲之心懐可报之意披心腹见情素隳肝胆施徳厚终与之穷逹无爱于士则桀之狗可使吠尧而跖之客可使刺由何况因万乗之权假圣王之资乎然则荆轲湛七族要离燔妻子岂足为大王道哉臣闻明月之珠夜光之璧以暗投人于道衆莫不按劒相盻何则无因而至前也蟠木根柢轮囷离竒而为万乗器者何则以左右先为之容也故无因而至前虽出随侯之珠夜光之璧秪足结怨而不见徳故有人先谈则枯木朽株树功而不忘今天下布衣穷居之士身在贫贱虽䝉尧舜之术挟伊管之辩懐龙逢比干之意欲尽忠当世之君而素无根柢之容虽竭精神欲开忠信辅人主之治则人主必袭按剑相盻之迹矣是使布衣之士不得为枯木朽株之资也是以圣王制世御俗独化于陶钧之上而不牵乎卑辞之语不夺乎衆多之口故秦皇帝任中庶子䝉嘉之言以信荆轲之説而匕首窃发周文王猎泾渭载吕尚而归以王天下秦信左右而亡周用乌集而王何则以其能越拘挛之语驰域外之议独观于昭矌之道也今人主沈謟䛕之辞牵于帷墙之制使不羁之士与牛骥同皁此鲍焦所以忿于世而不留富贵之乐也臣闻盛餙入朝者不以私汚义砥厉名号者不以利伤行故里名胜母曾子不入邑号朝歌墨子廻车今欲使天下恢廓之士诱于威重之权胁于位势之䝿回面汚行以事謟䛕之人而求亲近于左右则士有伏死堀穴巖薮之中耳安有尽忠信而趋阙下者哉上书谏猎司马长卿臣闻物有同类而殊能者故力称乌获㨗言庆忌勇期贲育臣之愚暗窃以为人诚有之兽亦冝然今陛下好陵阻险射勐兽卒然遇轶才之兽骇不存之地犯属车之清尘舆不及还辕人不暇施巧虽有乌获逢䝉之伎力不得用枯木朽株尽为难矣是胡越起于毂下而羗夷接轸也岂不殆哉虽万全无患然本非天子所宜近也且夫清道而后行中路而驰犹时有衔橛之变而况乎渉丰草骋丘墟前有利兽之乐而内无存变之意其为害也不亦难矣夫轻万乘之重不以为安而乐出万有一危之涂以为娱臣窃为陛下不取也葢闻明者逺见于未萌而智者避危于无形祸固多藏于隐微而发于人所忽者也故鄙谚曰家累千金坐不垂堂此言虽小可以喻大臣愿陛下留意幸察上书谏吴王枚叔臣闻得全者昌失全者亡舜无立锥之地以有天下禹无十戸之聚以王诸侯汤武之土不过百里上不絶三光之明下不伤百姓之心者有王术也故父子之道天性也忠臣不避重诛以直諌则事无遗䇿功流万世臣乗愿披腹心而效愚忠惟大王少加意念恻怛之心于臣乗言夫以一缕之任系千钧之重上悬之无极之髙下垂之不测之渊虽甚愚之人犹知哀其将絶也马方骇鼓而惊之系方絶又重镇之系絶于天不可复结坠入深渊难以复出其出不出间不容发能聼忠臣之言百举必脱必若所欲为危于累卵难于上天变所欲为易于反掌安于㤗山今欲极天命之上寿弊无穷之极乐究万乘之势不出反掌之易居㤗山之安而欲乘累卵之危走上天之难此愚臣之所大惑也人性有畏其景而恶其迹却背而走迹愈多影愈疾不如就隂而止影灭迹絶欲人勿闻莫若勿言欲人勿知莫若勿为欲汤之沧一人炊之百人扬之无益也不知絶薪止火而已不絶之于彼而救之于此譬由抱薪而救火也养由基楚之善射者也去杨叶百歩百发百中杨叶之大加百中焉可谓善射矣然其所止百歩之内耳比于臣乘未知操弓持矢也福生有基福生有胎纳其基絶其胎祸何自来㤗山之霤穿石殚极之䋁断榦水非石之钻索非木之锯渐靡使之然也夫铢铢而称之至石必差寸寸而度之至文必过石称丈量径而寡失夫十围之木始生而蘖足可搔而絶手可擢而抓㨿其未生先其未形磨砻砥砺不见其损有时而尽种树畜养不见其益有时而大积徳累行不知其善有时而用弃义背理不知其恶有时而亡臣愿大王熟计而身行之此百世不易之道也上书重谏呉王枚叔㫺秦西举胡戎之难北僃榆中之闗南距羌莋之塞东当六国之从六国乘信陵之籍明苏秦之约厉荆轲之威并力一心以备秦然秦卒禽六国灭其社稷而并天下是何也则地利不同而民轻重不等也今汉㨿全秦之地兼六国之衆修戎狄之义而南朝羌莋此其与秦地相什而民相百大王之所明知也今夫谗䛕之臣为大王计者不论骨肉之义民之轻重国之大小以为呉祸此臣所以为大王患也夫举呉兵以訾于汉譬犹蝇蚋之附群羊腐肉之齿利剑锋接必无事矣天下闻吴率失职诸侯愿责先帝之遗约今汉亲诛其三公以谢前过是大王威加于天下而功越于汤武也夫呉有诸侯之位而富贵于天子有隠匿之名而居过于中国夫汉并二十四郡十七诸侯方输错出军行数千里不絶于郊其珍怪不如山东之府转粟西乡陆行不絶水行满河不如海陵之仓脩治上林杂以离宫积聚玩好圈守禽兽不如长洲之苑游曲台临上路不如朝夕之池深壁髙垒副以闗城不如江淮之险此臣之所为大王乐也今大王还兵疾归尚得十半不然汉知呉之有吞天下之心赫然加怒遣羽林黄头循江而下袭大王之都鲁东海絶呉之饟道梁王饰车骑习战射积粟固守以僃荥阳待呉之饥大王虽欲反都亦不得已夫三淮南之计不负其约齐王杀身以灭其迹四国不得出兵其郡赵囚邯郸此不可掩亦已明矣今大王己去千里之国而制于十里之内矣张韩将北地弓髙宿左右兵不得下壁军不得太息臣窃哀之愿大王熟察焉诣建平王上书江文通㫺者贱臣叩心飞霜击于燕地庶女告天振风袭于齐台下官每读其书未尝不废巻流涕何者士有一定之论女有不易之行信而见疑贞而为戮是以壮夫义士伏死而不顾者此也下官闻仁不可恃善不可依谓徒虚语乃今知之伏愿大王蹔停左右少加怜察下官本蓬户桑枢之人布衣韦带之士退不饰诗书以惊愚进不买名声于天下曰者谬得升䧏承明之阙出入金华之殿何尝不局影凝严侧身局禁者乎窃慕大王之义复为门下之賔僃鸣盗浅术之余豫三五贱伎之末大王惠以恩光顾以颜色实佩荆卿黄金之赐窃感豫让国士之分矣常欲结缨伏劒少谢万一剖心摩踵以报所天不图小人固陋坐贻谤缺迹坠昭宪身服幽圄履影弔心酸鼻痛骨下官闻亏名为辱亏形次之是以每一念来忽若有遗加以渉旬月廹季秋天光沉隂左右无色身非木石与狱吏为伍此少卿所以仰天槌心泣尽而继之以血也下官虽之乡曲之誉然尝闻君子之行矣其上则隠于帘肆之闻卧于巖石之下次则结绶金马之庭髙议云台之上退则虏南越之君系单于之颈俱启丹册并图青史宁当争分寸之末竞锥刀之利哉下官闻积毁销金积䜛磨骨逺则直生取疑于盗金近则伯鱼被名于不义彼之二子犹或如是况在下官焉能自免㫺上将之耻綘侯幽狱名臣之羞史迁下室至如下官当何言哉夫鲁连之智辞禄而不返接舆之贤行歌而忘归子陵闭闗于东越仲蔚杜门于西秦亦良可知也若使下官事非其虚罪得其实亦当钳口吞舌伏匕首以殒身何以见齐鲁竒节之人燕赵悲歌之士乎方今圣厯钦明天下乐业青云浮雒荣光塞河西洎临洮狄道北距飞河阳原莫不浸仁沐义昭景饮醴而已而下官抱痛圆门含愤狱戸一物之微有足悲者仰惟大王少垂明白则梧丘之䰟不愧于沈首鸿亭之鬼无恨于灰骨不任肝胆之切敬因执事以闻启奉荅敕示七夕诗启一首任彦昇任昉启奉敕并赐示七夕五韵窃惟帝迹多绪俯同不一託情风什希世罕工虽汉在四世魏称三祖宁足以继想南风克谐调露性与天道事絶称言岂其多幸亲逢旦暮臣早奉龙潜与贾马而入室晩属天飞比严徐而待诏惟君知臣见于讷言之㫖取求不疵表于辩才之戏谨輙牵率庸陋式詶天奖拙速虽効蚩鄙已彰临启慙恧罔识所寘谨启为卞彬谢脩卞忠贞墓启一首任彦昇臣彬启伏见诏书并郑义泰宣敇当赐脩理臣亡髙祖晋故骠骑大将军建兴忠贞公壸坟茔臣门绪不昌天道所昧忠搆身危孝积家祸名敎同悲隠沦惆怅而年世贸迁孤裔沦塞遂使碑表芜灭丘树荒毁狐兔成穴童牧哀歌感慨自哀日月纒迫陛下𢎞宣敎义非求效于方今壸余烈不泯固陈力于异世但加等之渥近阙于晋典樵苏之刑逺流于皇代臣亦何人敢谢斯幸不任悲荷之至谨奉启事以闻谨启上萧太传固辞夺礼启一首任彦昇昉启近启归诉庶谅穷欵奉被还㫖未垂哀察悼心失图泣血待旦君于品庶示均镕造干禄祈荣更为自拔亏敎废礼岂闗视聼所不忍言具陈兹启昉徃从末宦禄不代耕饥寒无甘㫖之资限役废晨昏之半膝下之懽已同过隙几筵之慕几何可慿且奠酹不亲如在安寄晨暮寂寥閴若无主所守既无别理穷咽岂及多喻明公功格区宇感通有涂若霈然䧏临赐寝严命是知孝治所被爰至无心钖类所及匪徒敎义不任崩廹之情谨奉启事陈闻谨启文选巻三十九文选註卷四十钦定四库全书文选巻四十梁萧统编唐李善註弹事奏弹曹景宗一首任彦昇御史中丞臣任昉稽首言臣闻将军死绥咫歩无却顾望避敌逗桡有刑至乃赵母深识乞不为坐魏王着令抵罪已轻是知败军之将身死家戮爰自古㫺明罚斯在臣昉顿首顿首死罪死罪窃寻獯猃侵轶蹔扰彊陲王师薄伐所向风靡是以淮徐献㨗河兖凯归东闗无一战之劳涂中罕千金之费而司部悬隔斜临冦境故使狡虏慿陵淹移嵗月故司州刺史蔡道恭率励义勇奋不顾命全城守死自冬徂秋犹转战无穷亟摧丑虏方之居延则陵降而恭守比之疎勒则耿存而蔡亡若使郢部救兵微接声援则单于之首乆悬北阙岂直受降可筑涉安启土而已哉寔由郢州刺史臣景宗受命致讨不时言迈故使猬结蚁聚水草有依方复按甲盘桓缓救资敌遂令孤城穷守力屈凶威虽然犹应固守三闗更谋进取而退师延颈自贻亏衂疆塲侵骇职是之由不有严刑诛赏安寘景宗即主臣谨按使持节都督郢司二州诸军事左将军郢州刺史湘西县开国侯臣景宗擢自行间遘兹多幸指纵非拟获兽何勤赏茂通侯荣髙列将负檐裁㢮钟鼎遽列和戎莫效二八巳陈自顶至踵功归造化润草涂原岂获自己且道恭云逝城守累旬景宗之存一朝弃甲生曹死蔡优劣若是惟此人斯有腼面目㫺汉光命将坐知千里魏武置法案以从事故能出必以律锱铢无爽伏惟圣武英挺畧不世出料敌制变万里无差奉而行之实𢎞庙算惟此庸固理絶言提自逆胡纵逸乆患诸夏圣朝乃顾将一车书愍彼司氓致辱非所旦朝永叹载怀矜恻致兹亏丧何所逃罪宜正刑书肃明典宪臣谨以劾请以见事免景宗所居下太常削爵土收付廷尉法狱治罪其军佐职僚偏禆将帅絓诸应及咎者别摄治书侍御史随违续奏臣谨奉白简以闻奏弹刘整一首任彦昇御史中丞臣任眆稽首言臣闻马援奉嫂不冠不入汜毓字孤家无常子是以义士节夫闻之有立千载美谈斯为称首臣昉顿首顿首死罪死罪谨案齐故西阳内史刘寅妻范诣台诉列称出适刘氏二十许年刘氏䘮亡抚养孤弱叔郎整常欲伤害侵夺分前奴敎子当伯并已衆又以钱婢姊妹弟温仍留奴自使伯又夺寅息逡婢緑草私货得钱并不分逡寅第二庶息师利去嵗十月徃整田上经十二日整便责范米六㪷哺食米未展送忽至户前隔箔攘拳大骂突进房中屏风上取车帷准米去二月九日夜婢采音偷车栏夹杖龙牵范问失物之意便打息逡整及母并奴婢等六人来共范屋中髙声大骂婢采音举手查范臂求摄检如诉状辄摄整亡父旧使奴海蛤到台辨问列称整亡父兴道先为零陵郡得奴婢四人分财以奴敎子乞大息寅亡寅后第二弟整仍夺敎子云应入衆整便留自使婢姊及弟各准钱五千文不分逡其奴当伯先是衆奴整兄弟未分财之前整兄寅以当伯贴钱七千共衆作田寅罢西阳郡还虽未别火食寅以私钱七千赎当伯仍使上广州去后寅䘮亡整兄弟后分奴婢唯余婢緑草入衆整复云寅未分财赎当伯乂应属衆整意贪得当伯推緑草与逡规当伯还拟欲自取当伯遂经七年不返整疑已死亡不廻更夺取婢緑草货得钱七千整兄弟及姊共分此钱又不分逡寅妻范云当伯是亡夫私赎应属息逡当伯天监二年六月从广州还至整复夺取云应充衆准雇借上广州四年夫直今在整处使进责整婢采音刘整兄寅弟二息师利去年十月十二日忽徃整墅停住十二日整就兄妻范求米六斗哺食范未得还整怒仍自进范所住屏风上取车帷为质范送米六斗整则纳受范今年二月九日夜失车栏子夹杖龙牵等范及息逡道是采音所偷整闻声仍打逡范唤问何意打我儿整母子尔时便同出中庭隔箔与范相骂婢采音及奴教子楚王法志等四人于时在整母子左右整语采音其道汝偷车校具汝何不进里骂之既进争口举手误查范臂车栏夹杖龙牵实非采音所偷进责寅妻范奴苟奴列孃去二月九日夜失车栏夹杖龙牵疑是整婢采音所偷苟奴与郎逡徃津阳门籴米遇见采音在津阳门卖车栏龙牵苟奴登时欲捉取逡语苟奴已尔不须复取苟奴隠僻少时伺视人买龙牵售五千钱苟奴仍随逡归宅不见度钱并如采音苟奴等列状粗与范诉相应重覈当伯敎子列孃被夺今在整处使悉与海蛤列不异以事诉法令史潘僧尚议整若辄畧兄子逡分前婢货卖及奴敎子等私使若无官令辄收付近狱测治诸所连逮絓应洗之源委之狱官悉以法制从事如法所称整即主臣谨案新除中军参军臣刘整闾阎闟茸名敎所絶直以前代外戚仕因纨袴恶积衅稔亲旧侧目理絶通问而妄肆丑辞终夕不寐而谬加大杖薛包分财取其老弱髙鳯自秽争讼寡嫂未见孟尝之深心唯傚文通之伪迹㫺人睦亲衣无常主整之抚姪食有故人何其不能折契钟庾而䄡帷交质人之无情一何至此实敎义所不容绅冕所共弃臣等参议请以见事免整所除官辄勒外收付廷尉法狱治罪诸所连逮应洗之源委之狱官悉以法制从事婢采音不欵偷车龙牵请付狱测实其宗长及地界职司初无紏举及诸连逮请不足申尽臣昉云云诚惶诚恐以闻奏弹王源一首沈休文给事黄门侍郎兼御史中丞呉兴邑中正臣沈约稽首言臣闻齐大非偶着乎前诰辞霍不婚垂称徃烈若乃交二族之和辨伉合之义升䧏窳隆诚非一揆固宜本其门素不相夺伦使秦晋有匹泾渭无舛自宋氏失御礼敎彫衰衣冠之族日失其序姻娅沦杂罔计厮庻贩鬻祖曾以为贾道明目腆颜曾无愧畏若夫盛徳之𦙍世业可怀栾郄之家前徽未逺既壮而室窃赀莫非皂𨽻结䄜以行箕箒咸失其所志士闻而伤心旧老为之叹息自宸歴御㝢𢎞革典宪虽除旧布新而斯风未殄陛下所以负扆兴言思清敝俗者也臣实懦品谬掌天宪虽埋轮之志无屈权右而狐鼠微物亦蠧大猷风闻东海王源嫁女与富阳满氏源虽人品庸陋胄实参华曾祖雅位登八命祖少卿内侍帷幄父璇升采储闱亦居清显源频叨诸府戎禁预班通彻而托姻姞唯利是求玷辱流辈莫斯为甚源人身在逺辄摄媒人刘嗣之到台辨问嗣之列称呉郡满璋之相承云是髙平旧族宠奋𦙍胄家计温足见託为息鸾觅婚王源见告穷尽即索璋之簿阀见璋之任王国侍郎鸾又为王慈呉郡正合主簿源父子因共详议判与为婚璋之下钱五万以为聘礼源先䘮妇又以所聘余直纳妾如其所列则与风闻符同穷寻璋之姓族士庶莫辨满奋身殒西朝𦙍嗣殄没武秋之后无闻东晋其为虚託不言自显王满连姻实骇物聼潘杨之睦有异于此且买妾纳媵因聘为资施矜之费化充牀笫鄙情赘行造次以之紏慝绳违允兹简裁源即主臣谨案南郡丞王源忝借世资得参缨冕同人者貌异人者心以彼行媒同之抱布且非我族类徃哲格言薰莸不杂闻之前典岂有六卿之胄纳女于管库之人宋子河鲂同穴于舆台之鬼髙门䧏衡虽自己作蔑祖辱亲于事为甚此风弗翦其源遂开㸃世尘家将被比屋宜寘以明科黜之流伍使已汚之族永愧于㫺辰方媾之党革心于来日臣等参议请以见事免源所居官禁锢终身辄下禁止视事如故源官品应黄纸臣辄奉白简以闻臣约诚惶诚恐云云牋荅临淄侯牋杨徳祖脩死罪死罪不侍数日若弥年载岂由爱顾之隆使系仰之情深耶损辱嘉命蔚矣其文诵读反覆虽讽雅颂不复过此若仲宣之擅汉表陈氏之跨冀域徐刘之显青豫应生之发魏国斯皆然矣至于脩者聼采风声仰徳不暇自周章于省覧何遑髙视哉伏惟君侯少长贵盛体发旦之资有圣善之敎逺近观者徒谓能宣昭懿徳光赞大业而已不复谓能兼览传记留思文章今乃含王超陈度越数子矣观者骇视而拭目聼者倾首而竦耳非夫体通逹受之自然其孰能至于此乎钟又尝亲见执事握牍持笔有所造作若成诵在心借书于手曾不斯须少留思虑仲尼日月无得踰焉脩之仰望殆如此矣是以对鹖而辞作暑赋弥日而不献见西施之容归憎其貌者也伏想执事不知其然猥受顾钖敎使刋定春秋之成莫能损益吕氏淮南字直千金然而弟子拑口市人拱手者圣贤卓荦固所以殊绝凡庸也今之赋颂古诗之流不更孔公风雅无别耳脩家子云老不晓事强着一书悔其少作若比仲山周旦之畴为皆有諐邪君侯忘圣贤之显迹述鄙宗之过言窃以为未之思也若乃不忘经国之大美流千载之英声铭功景钟书名竹帛斯自雅量素所蓄也岂与文章相妨害哉辄受所恵窃僃蒙瞍诵咏而已敢望惠施以忝庄氏季绪璅璅何足以云反荅造次不能宣僃脩死罪死罪与魏文帝牋一首繁休伯正月八日壬寅领主簿钦死罪死罪近屡奉牋不足自宣顷诸鼓吹广求异妓时都尉薛访车子年始十四能喉啭引声与笳同音白上呈见果如其言即日故共观试乃知天壤之所生诚有自然之妙物也潜气内转哀音外激大不抗越细不幽散声悲旧笳曲美常均及与黄门鼓吹温胡迭唱迭和喉所发音无不响应曲折沉浮寻变入节自初呈试中间二旬胡欲傲其所不知尚之以一曲巧竭意匮既已不能而此孺子遗声抑扬不可胜穷优游转化余弄未尽暨其清激悲吟杂以怨慕咏北狄之遐征奏胡马之长思悽入肝脾哀感顽豓是时日在西隅凉风拂祍背山临溪流泉东逝同坐仰叹观者俯聼莫不泫泣殒涕悲懐慷慨自左史妠赛姐名倡能识以来耳目所见佥曰诡异未之闻也窃惟圣体兼爱好竒是以因牋先白委曲伏想御闻必含余懽冀事速讫旋侍光尘寓目阶庭与聼斯调宴喜之乐葢亦无量钦死罪死罪荅东阿王牋一首陈孔璋琳死罪死罪昨加恩辱命并示龟赋披览粲然君候体髙世之才秉青蓱干将之器拂钟无声应机立断此乃天然异禀非钻仰者所庶几也音义既逺清辞妙句焱絶焕炳譬犹飞兔流星超山越海龙骥所不敢追况于驽马可得齐足夫聼白雪之音观緑水之节然后东野巴人蚩鄙益着载懽载笑欲罢不能谨韫椟玩耽以为吟颂琳死罪死罪荅魏太子牋一首呉季重二月八日庚寅臣质言奉读手命追亡虑存恩哀之隆形于文墨日月冉冉嵗不与我㫺侍左右厠坐衆贤出有微行之游入有管絃之懽置酒乐饮赋诗称夀自谓可终始相保并骋材刀效节明主何意数年之间死丧畧尽臣独何徳以堪乆长陈徐刘应才学所着诚如来命惜其不遂可为痛切凡此数子于雍容侍从实其人也若乃邉境有虞羣下鼎沸军书辐至羽檄交驰于彼诸贤非其任也徃者孝武之世文章为盛若东方朔枚皋之徒不能持论即阮陈之俦佀其唯严助夀王与闻政事然皆不愼其身善谋于国卒以败亡臣窃耻之至于司马长卿称疾避事以着书为务则徐生庶几焉而今各逝已为异物矣后来君子实可畏也伏惟所天优游典籍之场休息篇章之圃发言抗论穷理尽微摛藻下笔鸾龙之文奋矣虽年齐萧王才实百之此衆议所以归髙逺近所以同声然年嵗若坠今质已四十二矣白髪生鬓所虑日深实不复若平曰之时也但欲保身敕行不蹈有过之地以为知己之累耳游宴之欢难可再遇盛年一过实不可追臣幸得下愚之才值风云之㑹时迈齿臷犹欲触胷奋首展其割裂之用也不胜慺慺以来命僃悉故畧陈至情质死罪死罪在元城与魏太子牋一首呉季重臣质言前䝉延纳侍宴终日曜灵匿景继以华灯虽虞卿适赵平原入秦受赠千金浮觞旬日无以过也小器易盈先取沉顿醒寤之后不识所言即以五日到官初至承前未知深浅然观地形察土宜西带恒山连冈平代北邻栢人乃髙帝之所忌也重以汦水渐渍疆宇喟然叹息思淮隂之竒谲亮成安之失䇿南望邯郸想㢘蔺之风东接鉅鹿存李齐之流都人士女服习礼敎皆懐慷慨之节包左车之计而质闇弱无以莅之若乃迈徳种恩树之风声使农夫逸豫于疆畔女工吟咏于机杼固非质之能也至于奉遵科敎班扬明令下无威福之吏邑无豪侠之桀赋事行刑资于故实抑亦懔懔有庶几之心徃者严助释承明之欢受㑹稽之位夀王去侍从之娯统东郡之任其后皆克复旧职追寻前轨今独不然不亦异乎张敞在外自谓无竒陈咸愤积思入京城彼岂虚谈夸论诳曜世俗哉斯实薄郡守之荣显左右之勤也古今一揆先后不贸焉知来者之不如今聊以当觐不敢多云质死罪死罪为郑冲劝晋王牋一首阮嗣宗冲等死罪伏见嘉命显至窃闻明公固让冲等眷眷实有愚心以为圣王作制百代同风裦徳赏功有自来矣㫺伊尹有莘氏之媵臣耳一佐成汤遂荷阿衡之号周公借已成之势㨿既安之业光宅曲阜奄有龟䝉吕尚磻溪之渔者一朝指麾乃封营丘自是以来功薄而赏厚者不可胜数然贤哲之士犹以为美谈况自先相国以来世有明徳翼辅魏室以绥天下朝无阙政民无谤言前者明公西征灵州北临沙漠榆中以西望风震服𦍑戎东驰廻首内向东诛叛逆全军独尅禽阖闾之将斩轻鋭之卒以万万计威加南海名慑三越宇内康宁苛慝不作是以殊俗畏威东夷献舞故圣上览乃㫺以来礼典旧章开国光宅显兹太原明公宜承圣㫖受兹介福允当天人元功盛勋光光如彼国土嘉祚巍巍如此内外协同靡諐靡违由斯征伐则可朝服济江扫除呉㑹西塞江源望祀氓山廻戈弭节以麾天下逺无不服迩无不肃今大魏之徳光于唐虞明公盛勋超于桓文然后临沧洲而谢支伯登箕山以揖许由岂不盛乎至公至平谁与为邻何必勤勤小让也哉冲等不通大体敢以陈闻拜中军记室辞隋王牋一首谢𤣥晖故吏文学谢眺死罪死罪即日被尚书召以眺补中军新安王记室参军眺闻横污之水愿朝宗而每竭驽蹇之乘希沃若而中疲何则皋壤摇落对之惆怅岐路西东或以歍唈况廼服义徒拥归志莫从邈若坠雨翩似秋蔕眺实庸流行能无算属天地休明山川受纳褒采一介抽扬小善故舍耒塲圃奉笔兔园东乱三江西浮七泽契阔戎㫋从容䜩语长裾曰曵后乘载脂荣立府庭恩加颜色沐髪晞阳未测涯涘抚臆论报早誓肌骨不寤沧溟未运波臣自荡渤澥方春旅翮先谢清切藩房寂寥旧荜轻舟反溯弔影独留白云在天龙门不见去徳滋永思徳滋深唯待青江可望候归艎于春渚朱邸方开効蓬心于秋实如其簪履或存祍席无改虽复身塡沟壑犹望妻子知归揽涕告辞悲来横集不任犬马之诚到太司马记室牋一首任彦昇记室参军事任昉死罪死罪伏承以今月令辰肃膺典册徳显功高光副四海含生之伦庇身有地况昉受敎君子将二十年咳唾为恩眄睐成餙小人懐惠顾知死所㫺承嘉宴属有绪言提挈之㫖形乎善谑岂谓多幸斯言不渝虽情谬先觉而迹沦骄饵汤沐具而非弔大厦搆而相贺明公道冠二仪勋超遂古将使伊周奉桓文扶毂神功无纪作物何称府朝初建俊贤翘首惟此鱼目唐突玙璠顾已循涯实知尘忝千载一逢再造难荅虽则陨越且知非报不胜荷戴屏营之情谨诣㕔奉白牋谢闻昉死罪死罪百辟劝进今上牋一首任彦昇近以朝命藴策冐奏丹诚奉被还命未䝉虚受搢绅颙颙深所未达葢闻受金于府通人之𢎞致高蹈海隅匹夫之小节是以履乘石而周公不以为疑增玉璜而太公不以为让况世哲继轨先徳在民经纶草昧叹深微管加以朱方之役荆河是依班师振旅大造王室虽累茧救宋重胝存楚居今观古曾何足云而惑甚盗钟功疑不赏皇天后土不胜其酷是以玉马骏奔表微子之去金版出地告龙逢之怨明公㨿鞍辍哭厉三军之志独居淹涕激义士之心故能使海若登祇罄图效祉山戎孤竹束马景从代罪弔民一匡靖乱匪叨天功实勤濡足且明公本自诸生取乐名敎道风素论坐镇雅俗不习孙呉迈兹神武驱尽诛之氓济必封之俗龟玉不毁谁之功欤独为君子将使伊周何地某等不逹通变实有愚诚不任悾欵悉心重竭伏愿时膺典册式副民望奏记诣蒋公一首阮嗣宗籍死罪死罪伏惟明公以含一之徳㨿上台之位羣英翘首俊贤抗足开府之日人人自以为掾属辟书始下下走为首子夏处西河之上而文侯拥篲邹子居黍谷之隂而昭王陪乘夫布衣穷居韦带之士王公大人所以屈体而下之者为道存也无邹卜之徳而有其陋猥见採擢何以当之方将耕于东皋之阳输黍稷之税以避当涂者之路负薪疲病足力不强补吏之召非所克堪乞廻谬恩以光清举文选巻四十文选註卷四十一钦定四库全书文选巻四十一梁萧统编唐李善註答苏武书李少卿子卿足下勤宣令徳策名清时荣问休畅幸甚幸甚逺託异国昔人所悲望风懐想能不依依昔者不遗逺辱还答慰诲勤勤有踰骨肉陵虽不敏能不慨然自从初降以至今日身之穷困独坐愁苦终日无覩但见异类韦鞴毳幙以御风雨羶肉酪浆以充饥渴举目言笑谁与为欢胡地𤣥冰边土惨裂但闻悲风萧条之声凉秋九月塞外草衰夜不能寐侧耳逺聼胡笳互动牧马悲鸣吟啸成羣边声四起晨坐聼之不觉泪下嗟乎子卿陵独何心能不悲哉与子别后益复无聊上念老母临年被戮妻子无辜竝为鲸鲵身负国恩为世所悲子归受荣我留受辱命也如何身出礼义之乡而入无知之俗违弃君亲之恩长为蛮夷之域伤已令先君之嗣更成戎狄之族又自悲矣功大罪小不䝉明察孤负陵心区区之意每一念至忽然㤀生陵不难刺心以自明刎颈以见志顾国家于我已矣杀身无益适足增羞故每攘臂忍辱辄复苟活左右之人见陵如此以为不入耳之欢来相劝勉异方之乐秪令人悲增忉怛耳嗟乎子卿人之相知贵相知心前书仓卒未尽所懐故复略而言之昔先帝授陵歩卒五千出征絶域五将失道陵独遇战而裹万里之粮帅徒歩之师出天汉之外入强胡之域以五千之衆对十万之军䇿疲乏之兵当新羁之马然犹斩将搴旗追奔逐北灭迹埽尘斩其枭帅使三军之士视死如归陵也不才希当大任意谓此时功难堪矣匈奴既败举国兴师更练精兵强踰十万单于临阵亲自合围客主之形既不相如步马之势又甚悬绝疲兵再战一以当千然犹扶乘创痛决命争首死伤积野余不满百而皆扶病不任干戈然陵振臂一唿创病皆起举刃指虏胡马奔走兵尽矢穷人无尺鐡犹复徒首奋唿争为先登当此时也天地为陵震怒战士为陵饮血单于谓陵不可复得便欲引还而贼臣敎之遂便复战故陵不得免耳昔高皇帝以三十万衆困于平城当此之时勐将如云谋臣如雨然犹七日不食仅乃得免况当陵者岂易为力哉而执事云云苟怨陵以不死然陵不死罪也子卿视陵岂偷生之士而惜死之人哉宁有背君亲捐妻子而反为利者乎然陵不死有所为也故欲如前书之言报恩于国主耳诚以虚死不如立节灭名不如报徳也昔范蠡不殉㑹稽之耻曹沬不死三败之辱卒复勾践之雠报鲁国之羞区区之心窃慕此耳何图志未立而怨已成计未从而骨肉受刑此陵所以仰天椎心而泣血也足下又云汉与功臣不薄子为汉臣安得不云尔乎昔萧樊囚絷韩彭葅醢鼌错受戮周魏见辜其余佐命立功之士贾谊亚夫之徒皆信命世之才抱将相之具而受小人之谗竝受祸败之辱卒使懐才受谤能不得展彼二子之遐举谁不为之痛心哉陵先将军功略葢天地义勇冠三军徒失贵臣之意刭身絶域之表此功臣义士所以负戟而长叹者也何谓不薄哉且足下昔以单车之使适万乘之虏遭时不遇至于伏劒不顾流离辛苦几死塞北之野丁年奉使皓首而归老母终堂生妻去帷此天下所希闻古今所未有也蛮貊之人尚犹嘉子之节况为天下之主乎陵谓足下当享茅土之荐受千乘之赏闻子之归赐不过二百万位不过典属国无尺土之封加子之勤而妨功害能之臣尽为万戸侯亲戚贪侫之类悉为廊庙宰子尚如此陵复何望哉且汉厚诛陵以不死薄赏子以守节欲使逺聼之臣望风驰命此实难矣所以每顾而不悔者也陵虽孤恩汉亦负徳昔人有言虽忠不烈视死如归陵诚能安而主岂复能眷眷乎男儿生以不成名死则葬蛮夷中谁复能屈身稽颡还向北阙使刀笔之吏弄其文墨耶愿足下勿复望陵嗟唿子卿夫复何言相去万里人絶路殊生为别世之人死为异域之鬼长与足下生死辞矣幸谢故人勉事圣君足下𦙍子无恙勿以为念努力自爱时因北风复惠徳音李陵顿首报任少卿书司马子长太史公牛马走司马迁再拜言少卿足下曩者辱赐书教以顺于接物推贤进士为务意气懃懃恳恳若望仆不相师而用流俗人之言仆非敢如此也仆虽疲驽亦尝侧闻长者之遗风矣庙自以为身残处秽动而见尤欲益反损是以独郁悒而谁与语谚曰谁为为之孰令聼之葢钟子期死伯牙终身不复鼓琴何则士为知己者用女为説已者容若仆大质已亏缺矣虽才懐随和行若由夷终不可以为荣适足以见笑而自㸃耳书辞宜答㑹东从来又廹贱事相见曰浅卒卒无须㬰之间得竭志意今少卿抱不测之罪渉旬月廹季冬仆又薄从上雍恐卒然不可为讳是仆终已不得舒愤懑以晓左右则长逝者魂魄私恨无穷请略陈固陋阙然乆不报幸勿为过仆闻之修身者智之符也爱施者仁之端也取与者义之表也耻辱者勇之决也立名者行之极也士有此五者然后可以託于世而列于君子之林矣故祸莫憯于欲利悲莫痛于伤心行莫丑于辱先诟莫大于宫刑刑余之人无所比数非一世也所从来逺矣昔者卫灵公与雍渠同载孔子适陈啇鞅因景监见赵良寒心同子叅乗袁丝变色自古而耻之夫以中才之人事有闗于宦竖莫不伤气而况于慷慨之士乎如今朝廷虽乏人奈何令刀锯之余荐天下之豪俊哉仆頼先人绪业得待罪辇毂下二十余年矣所以自惟上之不能纳忠效信有竒策才力之誉自结明主次之又不能拾遗补阙招贤进能显巖穴之士外之又不能偹行伍攻城野战有斩将搴旗之功下之不能积日累劳取尊官厚禄以为宗族交游光宠四者无一遂苟合取容无所短长之效可见如此矣向者仆亦常厠下大夫之列陪奉外廷末议不以此时引纲维尽思虑今已亏形为扫除之吏在阘茸之中乃欲仰首伸眉论列是非不亦轻朝廷羞当代之士邪乎嗟乎如仆尚何言哉尚何言哉且士本末未易明也仆少负不羁之才长无乡曲之誉主上幸以先人之故使得奏薄伎出入周卫之中仆以为戴盆何以望天故絶宾客之知亡室家之业日夜思竭其不肖之才力务一心营职以求亲媚于主上而事乃有大谬不然者夫仆与李陵俱居门下素非能相善也趋舍异路未尝衔盃酒接慇懃之余懽然仆观其为人自守竒士事亲孝与士信临财廉取与义分别有让恭俭下人常思奋不顾身以徇国家之急其素所蓄积也仆以为有国士之风夫人臣出万死不顾一生之计赴公家之难斯以竒矣今举事一不当而全躯保妻子之臣随而媒㜸其短仆诚私心痛之且李陵提歩卒不满五千深践戎马之地足歴王庭垂饵虎口横桃彊胡仰亿万之师与单于连战十有余日所杀过半当虏救死扶伤不给氊裘之君长咸震怖乃悉徴其左右贤王举引弓之人一国共攻而围之转鬭千里矢尽道穷救兵不至士卒死伤如积然李陵二唿劳军士卒无不起躬自流涕沫血饮泣张空拳冐白刃北向争死敌者陵未没时使有来报汉公卿王侯皆奉觞上夀后数曰陵败书闻主上为之食不甘味聼朝不怡大臣忧惧不知所出仆窃不自料其卑贱见主上惨怆怛悼诚欲効其欵欵之愚以为李陵素与士大夫絶甘分少能得人之死力虽古之名将不能过也身虽䧟败彼观其意且欲得其当而报于汉事已无可奈何其所摧败功亦足以㬥于天下矣仆怀欲陈之而未有路适㑹召问即以此指推言陵之功欲以广主上之意塞睚眦之辞未能尽明明主不晓以为仆沮贰师而为李陵游説遂下于理拳拳之忠终不能自列因为诬上卒从吏议家贫贷赂不足以自赎交游莫救视左右亲近不为一言身非木石独与法吏为伍深幽囹围之中谁可告愬者此真少卿所亲见仆行事岂不然乎李陵既生降隤其家声而仆又佴之蚕室重为天下观笑悲夫悲夫事未易一二为俗人言也仆之先人非有剖符丹书之功文史星厯近乎卜祝之间固主上所戏弄倡优所畜流俗之所轻也假令仆伏法受诛若九牛亡一毛与蝼蚁何以异而世俗又不与能死节者次比特以为智穷罪极不能自免卒就死耳何也素所自树立使然也人固有一死或重于太山或轻于鸿毛用之所趣异也太上不辱先其次不辱身其次不辱理色其次不辱辞令其次诎体受辱其次易服受辱其次闗木索被箠楚受辱其次剔毛髪婴金鐡受辱其次毁肌肤断肢体受辱最下腐刑极矣传曰刑不上大夫此言士节不可不勉励也勐虎在深山百兽震恐及在槛穽之中摇尾而求食积威约之渐也故士有画地为牢势不可入削木为吏议不可对定计于鲜也今交手足受木索暴肌肤受榜箠幽于圜墙之中当此之时见狱吏则头枪地视徒𨽻则正惕息何者积威约之势也及以至是言不辱者所谓强颜耳曷足贵乎且西伯伯也拘于羑里李斯相也具于五刑淮隂王也受械于陈彭越张敖南面称孤系狱抵罪绛侯诛诸吕权倾五伯囚于请室魏其大将也衣赭衣闗三木季布为朱家钳奴灌夫受辱于居室此人皆身至王侯将相声闻邻国及罪至罔加不能引决自裁在尘埃之中古今一体安在其不辱也由此言之勇怯势也强弱形也审矣何足怪乎夫人不能早裁绳墨之外以稍陵迟至于鞭箠之间乃欲引节斯不亦远乎古人所以重施刑于大夫者殆为此也夫人情莫不贪生恶死念父母顾妻子至激于义理者不然乃有所不得已也今仆不幸早失父母无兄弟之亲独身孤立少卿视仆于妻子何如哉且勇者不必死节怯夫慕义何处不勉焉仆虽怯懦欲苟活亦颇识去就之分矣何至自沉溺缧绁之辱哉且夫臧获婢妾由能引决况仆之不得已乎所以隠忍苟活幽于粪土之中而不辞者恨私心有所未尽鄙陋没世而文彩不表于后世也古者富贵而名磨灭不可胜记唯倜傥非常之人称焉葢文王拘而演周易仲尼厄而作春秋屈原放逐乃赋离骚左丘失明厥有国语孙子膑脚兵法条列不韦迁蜀世传吕览韩非囚秦説难孤愤诗三百篇大底贤圣发愤之所为作也此人皆意有所欝结不得通其道故述往事思来者及如左丘无目孙子断足终不可用退而论书策以舒其愤思垂空文以自见仆窃不逊近自託于无能之辞网罗天下放失旧闻略考其行事综其终始稽其成败兴坏之纪上计轩辕下至于兹为十表本纪十二书八章世家三十列传七十凡百三十篇亦欲以究天人之际通古今之变成一家之言草创未就㑹遭此祸惜其不成是以就极刑而无愠色仆诚以着此书藏之名山传之其人通邑大都则仆偿前辱之责虽万被戮岂有悔哉然此可为智者道难为俗人言也且负下未易居下流多谤议仆以口语遇遭此祸重为乡里所戮笑以汚辱先人亦何面目复上父母之丘墓乎虽累百世垢弥甚耳是以膓一日而九廻居则忽忽若有所亡出则不知其所往每念斯耻污未尝不发背霑衣也身直为闺合之臣宁得自引深藏巖穴邪故且从俗浮沉与时俯仰以通其狂惑今少卿乃敎以推贤进士无乃与仆私心剌谬乎今虽欲自雕琢曼辞以自餙无益于俗不信秪足取辱耳要之死曰然后是非乃定书不能悉意略陈固陋谨再拜报孙㑹宗书杨子㓜恽材朽行秽文质无所底幸頼先人余业得备宿卫遭遇时变以获爵位终非其任卒与祸㑹足下哀其愚蒙赐书敎督以所不及慇懃甚厚然窃恨足下不深惟其终始而猥随俗之毁誉也言鄙陋之愚心则若逆指而文过黙而自守恐违孔氏各言尔志之义故敢略陈其愚唯君子察焉恽家方隆盛时乘朱轮者十人位在列卿爵为通侯总领从官与闻政事曾不能以此时有所建明以宣徳化又不能与羣僚同心并力陪辅朝廷之遗忘已负窃位素飱之责乆矣怀禄贪势不能自退遂遭变故横被口语身幽北阙妻子满狱当此之时自以夷灭不足以塞责岂得全其首领复奉先人之丘墓乎伏惟圣王之恩不可胜量君子游道乐以忘忧小人全躯説以忘罪窃自念过已大矣行已亏矣长为农夫以没世矣是故身率妻子戮力耕桑灌园治产以给公上不意当复用此讥议也夫人情所不能止者圣人弗禁故君父至尊亲送其终也有时而既臣之得罪已三年矣田家作苦嵗时伏腊烹羊炮羔斗酒自劳家本秦也能为秦声妇赵女也雅善鼓琴奴婢歌者数人酒后耳热仰天抚缶而唿呜呜其诗曰田彼南山芜秽不治种一顷豆落而为箕人生行乐耳须富贵何时是日也拂衣而喜奋䄂低昻顿足起舞诚荒滛无度不知其不可也恽幸有余力方籴贱贩贵逐什一之利此贾竖之事汚辱之处恽亲行之下流之人衆毁所归不寒而慄虽雅知恽者犹随风而靡尚何称誉之有董生不云乎明明求仁义常恐不能化民者卿大夫之意也明明求财利常恐困乏者庶人之事也故道不同不相为谋今子尚安得以卿大夫之制而责仆哉夫西河魏土文侯所兴有叚干木田子方之遗风凛然皆有节槩知去就之分项者足下离旧土临安定安定山谷之间昆夷旧壤子弟贪鄙岂习俗之移人哉于今乃睹子之志矣方当盛汉之隆愿勉旃无多谈论盛孝章书孔文举嵗月不居时节如流五十之年忽焉已至公为始满融又过二海内知识零落殆尽惟㑹稽盛孝章尚存其人困于孙氏妻拏湮没单孑独立孤危愁苦若使忧能伤人此子不得复永年矣春秋传曰诸候有相灭亡者桓公不能救则桓公耻之今孝章实丈夫之雄也天下谈士依以扬声而身不免于幽絷命不期于旦夕是吾祖不当复论损益之友而朱穆所以絶交也公诚能驰一介之使加咫尺之书则孝章可致友道可𢎞矣今之少年喜谤前辈或能讥评孝章孝章要为有天下大名九牧之人所共称叹燕君市骏马之骨非欲以骋道里乃当以招絶足也惟公匡复汉室宗社将絶又能正之正之之术实须得贤珠玉无踁而自至者以人好之也况贤者之有足乎昭王筑台以尊郭隗隗虽小才而逢大遇竟能发明主之至心故乐毅自魏往剧辛自赵往邹衍自齐往向使郭隗倒悬而王不解临溺而王不拯则士亦将高翔逺引莫有北首燕路者矣凡所称引自公所知而复有云者欲公崇笃斯义因表不悉为幽州牧与彭宠书朱叔元葢闻智者顺时而谋愚者逆时而动常窃悲京城太叔以不知足而无贤辅卒自弃于郑也伯通以名字典郡有佐命之功临民亲职爱惜仓库而浮秉征伐之任欲权时救急二者皆为国耳即疑浮相谮何不诣阙自陈而为灭族之计乎朝廷之于伯通恩亦厚矣委以大郡任以威武事有柱石之寄情同子孙之亲匹夫媵母尚能致命一飡岂有身带三绶职典大邦而不顾恩义生心外叛者乎伯通与吏民语何以为颜行步起拜何以为容生卧念之何以为心引镜窥形何以施眉目举措建功何以为人惜乎弃休令之嘉名造枭䲭之逆谋捐传叶之庆祚招破败之重灾髙论尧舜之道不忍桀纣之性生为世笑死为愚鬼不亦哀乎伯通与耿侠游俱起佐命同被国恩侠游谦让屡有降挹之言而伯通自伐以为功高天下往时辽东有豕生子白头异而献之行至河东见羣豕皆白懐慙而还若以子之功论于朝廷则为辽东豕也今乃愚妄自比六国六国之时其势各盛廓土数千里胜兵将百万故能据国相持多歴年所今天下几里列郡几城奈何以区区渔阳而结怨天子此犹河滨之民捧土以塞孟津多见其不知量也方今天下适定海内愿安士无贤不肖皆乐立名于世而伯通独中风狂走自捐盛时内聼娇妇之失计外信才邪之谀言长为羣后恶法永为功臣鉴戒岂不误哉定海内者无私讐勿以前事自疑愿留意顾老母少弟凡举事无为亲厚者所痛而为见讐者所快为曹洪与魏文书陈孔璋十一月五日洪白前初破贼情侈意奢説事颇过其实得九月二十日书读之喜笑把玩无厌亦欲令陈琳作报琳顷多事不能得为念欲逺以为劝故自竭老夫之思辞多不可一二麄举大纲以当谈笑汉中地形实有险固四岳三涂皆不及也彼有精甲数万临高守要一夫挥㦸万人不得进而我军过之若骇鲸之决细网奔兕之触鲁缟未足以喻其易虽云王者之师有征无战不义而彊古今常有故唐虞之世蛮夷猾夏周宣之盛亦讐大邦诗书叹载言其难也斯皆慿阻恃远故使其然是以察兹地势谓为中材处之殆难仓卒来命陈彼妖惑之罪叙王师旷荡之徳岂不信然是夏殷所以丧苗扈所以毙我之所以克彼之所以败也不然商周何以不敌哉昔鬼方聋昧崇虎谗凶殷辛暴虐三者皆下科也然高宗有三年之征文王有退修之军孟津有再驾之役然后殪戎胜殷有此武功未有星流景集颷奋霆击长驱山河朝至莫㨗若今者也由此观之彼固不逮下愚则中才之守不然明矣在中才则谓不然而来示乃以为彼之恶稔虽有孙田墨氂犹无所救窃又疑焉何者古之用兵敌国虽乱尚有贤人则不伐也是故三仁未去武王还师宫竒在虞晋不加戎季梁犹在强楚挫谋暨至衆贤奔绌三国为墟明其无道有人犹可救也且夫墨子之守萦带为垣高不可登折箸为械坚不可入若乃距阳平据石门摅八阵之列骋奔牛之权焉肯土崩鱼烂哉设令守无巧拙皆可攀附则公输已陵宋城乐毅已㧞即墨矣墨翟之术何称田单之智何贵老夫不敏未之前闻葢闻过高唐者効王豹之讴游睢涣者学藻缋之綵间自入益部仰司马杨王遗风有子胜斐然之志故颇奋文辞异于他日怪乃轻其家丘谓为倩人是何言欤夫騄骥垂耳于埛牧鸿雀戢翼于汚池䙝之者固以为园囿之凡鸟外廏之下乘也及其整兰筋挥劲翮陵厉清浮顾盼千里岂可谓其借翰于晨风假足于六驳哉恐犹未信丘言必大噱也洪白文选巻四十一文选註卷四十二钦定四库全书文选巻四十二梁萧统编唐李善註为曹公作书与孙权阮元瑜离絶以来于今三年无一日而忘前好亦犹姻媾之义恩情已深违异之恨中间尚浅也孤懐此心君岂同哉毎览古今所由改趣因縁侵辱或起瑕衅心忿意危用成大变若韩信伤心于失楚彭宠积望于无异卢绾嫌畏于已隙英布忧廹于情漏此事之縁也孤与将军恩如骨肉割授江南不属本州岂若淮阴捐旧之恨抑遏刘馥相厚益隆宁放朱浮显露之奏无匿张胜贷故之变匪有阴构贲赫之告固非燕王淮南之衅也而忍絶王命明弃硕交实为佞人所构㑹也夫似是之言莫不动听因形设象易为变观示之以祸难激之以耻辱大丈夫雄心能无愤发昔苏秦説韩羞以牛后韩王按剑作色而怒虽兵折地割犹不为悔人之情也仁君年壮气盛绪信所嬖既惧患至兼懐忿恨不能复逺度孤心近虑事势遂赍见薄之决计秉飜然之成议加刘备相扇扬事结衅连推而行之想畅本心不愿于此也孤以薄徳位高任重幸䝉国朝将泰之运荡平天下懐集异类喜得全功长享其福而姻亲坐离厚援生隙常恐海内多以相责以为老夫苞藏祸心阴有郑武取胡之诈乃使仁君飜然自絶以是忿忿怀慙反恻常思除弃小事更申前好二族俱荣流祚后嗣以明雅素中诚之效抱懐数年未得散意昔赤璧之役遭离疫气烧船自还以避恶地非周瑜水军所能抑挫也江陵之守物尽谷殚无所复据徙民还师又非瑜之所能败也荆土本非已分我尽与君冀取其余非相侵肌肤有所割损也思计此变无伤于孤何必自遂于此不复还之高帝设爵以延田横光武指河而誓朱鲔君之负累岂如二子是以至情愿闻徳音往年在谯新造舟船取足自载以至九江贵欲观湖漅之形定江濵之民耳非有深入攻战之计将恐议者大为已荣自谓䇿得长无西患重以此故未肯廽情然智者之虑虑于未形达者所规规于未兆是故子胥知姑苏之有麋鹿辅果识智伯之为赵禽穆生谢病以免楚难邹阳北游不同呉祸此四士者岂圣人哉徒通变思深以微知着耳以君之明观孤术数量君所据相计土地岂势少力乏不能逺举割江之表晏安而已哉甚未然也若恃水战临江塞要欲令王师终不得渡亦未必也夫水战千里情巧万端越为三军呉曾不御汉潜夏阳魏豹不意江河虽广其长难卫也凡事有宜不得尽言将修前好而张形势更无以威胁重敌人然有所恐恐书无益何则往者军逼而自引还今日在逺而兴慰纳辞逊意狭谓其力尽适以增骄不足相动但明效古当自图之耳昔淮南信左呉之䇿隗嚣纳王元之言彭宠受亲吏之计三夫不寤终为世笑梁王不受诡胜窦融斥逐张𤣥二贤既觉福亦随之愿君少留意焉若能内取子布外击刘备以效赤心用复前好则江表之任长以相付高位重爵坦然可观上令圣朝无东顾之劳下令百姓保安全之福君享其荣孤受其利岂不快哉若忽至诚以处侥倖婉彼二人不忍加罪所谓小人之仁大人之贼大雅之人不肯为此也若怜子布愿言俱存亦能倾心去恨顺君之情更与从事取其后善但禽刘备亦足为效开设二者审处一焉闻荆扬诸将并得降者皆言交州为君所执豫章距命不承执事疫旱并行人兵损减各求进军其言云云孤闻此言未以为悦然道路既逺降者难信幸人之灾君子不为且又百姓国家之有加懐区区乐欲崇和庶几明徳来见昭副不劳而定于孤益贵是故按兵守次遣书致意古者兵交使在其中愿仁君及孤虚心回意以应诗人补衮之叹而慎周易牵复之义濯鳞清流飞翼天衢良时在兹朂之而已与朝歌令呉质书魏文帝五月二十八日丕白季重无恙涂路虽局官守有限愿言之懐良不可任足下所治僻左书问致简益用增劳毎念昔日南皮之游诚不可望既妙思六经逍遥百氏弹碁间设终以六博高谈娯心哀筝顺耳驰骋北场旅食南馆浮甘瓜于清泉沉朱李于寒水白日既匿继以朗月同乗并载以游后园舆轮徐动叅从无声清风夜起悲笳微吟乐往哀来怆然伤懐余顾而言斯乐难常足下之徒咸以为然今果分别各在一方元瑜长逝化为异物毎一念至何时可言方今蕤賔纪时景风扇物天气和暖衆果具繁时驾而游北遵河曲从者鸣笳以启路文学託乗于后车节同时异物是人非我劳如何今遣骑到邺故使枉道相过行矣自爱丕白与呉质书魏文帝二月三日丕白岁月易得别来行复四年三年不见东山犹叹其逺况及过之思何可支虽书疏往返未足解其劳结昔年疾疫亲故多离其灾徐陈应刘一时俱逝痛可言邪昔日游处行则连舆止则接席何曾须臾相失毎至觞酌流行丝竹并奏酒酣耳热仰而赋诗当此之时忽然不自知乐也谓百年已分可长共相保何图数年之间零落畧尽言之伤心顷撰其遗文都为一集观其姓名已为鬼録追思昔游犹在心目而此诸子化为粪壤可复道哉观古今文人类不护细行鲜能以名节自立而伟独懐文抱质恬淡寡欲有箕山之志可谓彬彬君子者矣着中论二十余篇成一家之言辞义典雅足传于后此子为不朽矣徳琏常斐然有述作之意其才学足以着书美志不遂良可痛惜间者歴览诸子之文对之抆泪既痛逝者行自念也孔璋章表殊健微为繁富公孙干有逸气但未遒耳其五言诗之善者妙絶时人元瑜书记翩翩致足乐也仲宣续自善于辞赋惜其体弱不足起其文至于所善古人无以逺过昔伯牙絶絃于钟期仲尼复醢于子路痛知音之难遇伤门人之莫逮诸子但为未及古人自一时之隽也今之存者已不逮矣后生可畏来者难诬恐吾与足下不及见也年行已长大所懐万端时有所虑至通不瞑志意何时复类昔日已成老翁但未白头耳光武言年三十余在兵中十岁所更非一吾徳不及之年与之齐矣以犬羊之质服虎豹之文无衆星之明假日月之光动见瞻观何时易乎恐永不复得为昔日游也少壮真当努力年一过往何可攀援古人思炳烛夜游良有以也顷何以自娯颇复有所述造不东望于邑裁书叙心丕白与钟大理书魏文帝丕白良玉比徳君子珪璋见美诗人晋之垂棘鲁之玙璠宋之结緑楚之和璞价越万金贵重都城有称畴昔流声将来是以垂棘出晋虞虢双禽和璧入秦相如抗节窃见玉书称美玉白如截肪黑譬纯漆赤拟鸡冠黄侔蒸栗侧闻斯语未覩厥状虽徳非君子义无诗人高山景行私所慕仰然四宝邈焉已逺秦汉未闻有良比也求之旷年不遇厥真私愿不果饥渴未副近日南阳宗㑹叔称君侯昔有美玦闻之惊喜笑与抃㑹当自白书恐传言未审是以令舍弟子建因荀仲茂时从容喻鄙㫖乃不忽遗厚见周称邺骑既到宝玦初至捧匣跪发五内震骇绳穷匣开烂然满目猥以䝉鄙之姿得覩希世之宝不烦一介之使不损连城之价既有秦昭章台之观而无蔺生诡夺之诳嘉贶益腆敢不钦承谨奉赋一篇以赞扬丽质丕白与杨徳祖书曹子建植白数日不见思子为劳想同之也仆少小好为文章迄至于今二十有五年矣然今世作者可畧而言也昔仲宣独步于汉南孔璋鹰扬于河朔伟长擅名于青土公干振藻于海隅徳琏发迹于北魏足下髙视于上京当此之时人人自谓握灵蛇之珠家家自谓抱荆山之玉吾王于是设天网以该之顿八纮以掩之今悉集兹国矣然此数子犹复不能飞轩絶迹一举千里以孔璋之才不闲于辞赋而多自谓能与司马长卿同风譬画虎未成反为狗也前有书嘲之反作论盛道仆赞其文夫钟期不失听于今称之吾亦不能妄叹者畏后世之嗤余也世人之着述不能无病仆尝好人讥弹其文有不善者应时改定昔丁敬礼常作小文使仆润饰之仆自以才不过若人辞不为也敬礼谓仆卿何所疑难文之佳恶吾自得之后世谁相知定吾文者邪吾常叹此达言以为美谈昔尼父之文辞与人通流至于制春秋游夏之徒乃不能措一辞过此而言不病者吾未之见也葢有南威之容乃可以论于淑媛有龙泉之利乃可以议于断割刘季绪才不能逮于作者而好诋诃文章掎摭利病昔田巴毁五帝罪三王呰五覇于稷下一旦而服千人鲁连一説使终身杜口刘生之辩未若田氏今之仲连求之不难可无叹息乎人各有好尚兰茝荪蕙之芳衆人所好而海畔有遂臭之夫咸池六茎之发衆人所共乐而墨翟有非之之论岂可同哉今往仆少小所着辞赋一道相与夫街谈巷説必有可采击辕之歌有应风雅匹夫之思未易轻弃也辞赋小道固未足以揄扬大义彰示来世也昔杨子云先朝执㦸之臣犹称壮夫不为也吾虽徳薄位为蕃侯犹庶几戮力上国流惠下民建永世之业留金石之功岂徒以翰墨为勲绩辞赋为君子哉若吾志未果吾道不行则将采庶官之实録辩时俗之得失定仁义之衷成一家之言虽未能藏之于名山将以传之于同好非要之皓首岂今日之论乎其言之不慙恃惠子之知我也明早相迎书不尽懐植白与呉季重书曹子建植白季重足下前日虽因常调得为宻坐虽䜩饮弥日其于别逺㑹稀犹不尽其劳积也若夫觞酌陵波于前箫笳发音于后足下鹰扬其体鳯观虎视谓萧曹不足俦卫霍不足侔也左顾右盻谓若无人岂非君子壮志哉过屠门而大嚼虽不得肉贵且快意当斯之时愿举泰山以为肉倾东海以为酒伐云梦之竹以为笛斩泗濵之梓以为筝食若填巨壑饮若灌漏巵其乐固难量岂非大丈夫之乐哉然日不我与曜灵急节面有逸景之速别有参商之濶思欲抑六龙之首顿羲和之辔折若木之华闭蒙汜之谷天路高邈良久无縁懐恋反侧如何如何得所来讯文采委曲晔若春荣浏若清风申咏反覆旷若复面其诸贤所着文章想还所治复申咏之也可令憙事小吏讽而诵之夫文章之难非独今也古之君子犹亦病诸家有千里骥而不珍焉人懐盈尺和氏而无贵矣夫君子而不知音乐古之达论谓之通而蔽墨翟不好妓何为过朝歌而廻车乎足下好妓而正值墨氏廻车之县想足下助我张目也又闻足下在彼自有佳政夫求而不得有之矣未有不求而得者也且改辙而行非良乐之御易民而治非楚郑之政愿足下勉之而已矣适对嘉賔口授不悉往来数相闻曹植白答东阿王书呉季重质白信到奉所惠贶发函伸纸是何文采之巨丽而慰喻之绸缪乎夫登东岳者然后知衆山之逦迤也奉至尊者然后知百里之卑微也自旋之初伏念五六日至于旬时精散思越惘若有失非敢羡宠光之休慕猗顿之富诚以身贱犬马徳轻鸿毛至乃歴𤣥阙排金门升玉堂伏虚槛于前殿临曲池而行觞既威仪亏替言辞漏渫虽恃平原养士之懿愧无毛遂燿颕之才深䝉薛公折节之礼而无冯谖三窟之效屡获信陵虚左之徳义无侯生可述之美凡此数者乃质之所以愤积于胸臆懐眷而悁邑者也若追前宴谓之未究欲倾海为酒并山为肴伐竹云梦斩梓泗濵然后极雅意尽欢情信公子之壮观非鄙人之所庶几也若质之志实在所天思投印释黻朝夕侍坐钻仲父之遗训览老氏之要言对清酤而不酌抑嘉肴而不享使西施出帷嫫母侍侧斯盛徳之所蹈明哲之所保也若乃近者之观实荡鄙心秦筝发徽二八迭奏埙箫激于华屋灵鼓动于座右耳嘈嘈于无闻情踊跃于鞍马谓可北慑肃慎使贡其楛矢南震百越使献其白雉又况权备夫何足视乎还治讽采所着观省英玮实赋颂之宗作者之师也衆贤所述亦各有志昔赵武过郑七子赋诗春秋载列以为美谈质小人也无以承命又所答贶辞丑义陋申之再三赧然汗下此邦之人闲习辞赋三事大夫莫不讽诵何但小吏之有乎重惠苦言训以政事恻懚之恩形乎文墨墨子廻车而质四年虽无徳与民式歌且舞儒墨不同固以久矣然一旅之衆不足以扬名步武之间不足以骋迹若不改辙易御将何以效其力哉今处此而求大功犹绊良骥之足而责以千里之任槛猿猴之势而望其巧捷之能者也不胜见恤谨附遣白答不敢繁辞呉质白与满公琰书应休琏璩白昨者不遗猥见照临虽昔侯生纳顾于夷门毛公受眷于逆旅无以过也外嘉郎君谦下之徳内幸顽才见诚知已欢欣踊跃情有无量是以奔骋御仆宣命周求阳昼喻于詹何杨倩説于范武故使鲜鱼出于潜渊芳㫖发自幽巷繁爼绮错羽爵飞腾牙旷髙徽义渠哀激当此之时仲孺不辞同产之服孟公不顾尚书之期徒恨宴乐始酣白日倾夕骊驹就驾意不宣展追惟耿介迄于明发适欲遣书㑹承来命知诸君子复有漳渠之㑹夫漳渠西有伯阳之馆北有旷野之望髙树翳朝云文禽蔽緑水沙场夷敞清风肃穆是京台之乐也得无流而不反乎适有事务须自经营不获侍坐良增邑邑因白不悉璩白与侍郎曹长思书应休琏璩白足下去后甚相思想叔田有无人之歌闉阇有匪存之思风人之作岂虚也哉王肃以宿徳显授何曾以后进见拔皆鹰扬虎视有万里之望薄援助者不能追参于髙妙复歛翼于故枝块然独处有离羣之志汲黯乐在郎署何武耻为宰相千载揆之知其有由也徳非陈平门无结驷之迹学非扬雄堂无好亊之客才劣仲舒无下帷之思家贫孟公无置酒之乐悲风起于闺闼红尘蔽于机榻幸有袁生时步玉趾樵苏不㸑清谈而已有似周党之过闵子夫皮朽者毛落川涸者鱼逝春生者繁华秋荣者零悴自然之数岂有恨哉聊为大弟陈其苦懐耳想还在近故不益言璩白与广川长岑文瑜书应休琏璩白顷者炎旱日更增甚沙砾销铄草木焦巻处凉台而有郁蒸之烦浴寒水而有灼烂之惨宇宙虽广无阴以憇云汉之诗何以过此土龙矫首于𤣥寺泥人鹤立于阙里修之歴旬静无征效明劝教之术非致雨之备也知恤下人躬自暴露拜起灵坛勤亦至矣昔夏禹之解阳旴殷汤之祷桑林言未发而水旋流辞未卒而泽滂沛今者云重积而复散雨垂落而复收得无贤圣殊品优劣异姿割髪宜及肤剪爪宜侵肌乎周征殷而年丰卫伐邢而致雨善否之应甚于影响未可以为不然也想雅思所未及谨书起予应璩白与从弟君苖君冑书应休琏璩报间者北游喜欢无量登芒济河旷若发蒙风伯扫途雨师洒道按辔清路周望山野亦既至止酌彼春酒接武茅茨凉过大夏扶寸肴修味踰方丈逍遥陂塘之上吟咏菀桞之下结春芳以崇佩折若华以翳日弋下髙云之鸟饵出深渊之鱼蒲且赞善便嬛称妙何其乐哉虽仲尼忘味于虞韶楚人流遯于京台无以过也班嗣之书信不虚矣来还京都块然独处营宅濵洛困于嚻尘思乐汶上发于寤寐昔伊尹辍耕郅恽投竿思致君于有虞济蒸人于涂炭而吾方欲秉耒耜于山阳沉钩缗于丹水知其不如古人逺矣然山父不贪天下之乐曾参不慕晋楚之富亦其志也前者邑人念弟无已欲令州郡崇礼师官授邑诚美意也歴观前后来入军府至有皓首犹未遇也徒有饥寒骏奔之劳俟河之清人夀几何且官无金张之援游无子孟之资而图富贵之荣望殊异之宠是陇西之游越人之射耳幸赖先君之灵免负担之勤追踪丈人畜鸡种黍潜精坟籍立身扬名斯为可矣无或游言以憎邑邑郊牧之田宜以为意广开土宇吾将老焉刘杜二生想数往来朱明之期已复至矣相见在近故不复为书慎夏自爱璩白文选巻四十二文选註卷四十三钦定四库全书文选巻四十三梁萧统编唐李善註书下与山巨源絶交书嵇叔夜康白足下昔称吾于颕川吾常谓之知言然经怪此意尚未熟悉于足下何从便得之也前年从河东还显宗阿都説足下议以吾自代事虽不行知足下故不知之足下傍通多可而少怪吾直性狭中多所不堪偶与足下相知耳间闻足下迁惕然不喜恐足下羞庖人之独割引尸祝以自助手荐鸾刀漫之羶腥故具为足下陈其可否吾昔读书得并介之人或谓无之今乃信其真有耳性有所不堪真不可强今空语同知有达人无所不堪外不殊俗而内不失正与一世同其波流而悔吝不生耳老子庄周吾之师也亲居贱职桞下惠东方朔达人也安乎卑位吾岂敢短之哉仲尼兼爱不羞执鞭子文无欲卿相而三登令尹是乃君子思济物之意也所谓达能兼善而不渝穷则自得而无闷以此观之故尧舜之君世许由之巖栖子房之佐汉接舆之行歌其揆一也仰瞻数君可谓能遂其志者也故君子百行殊涂而同致循性而动各附所安故有处朝廷而不出入山林而不反之论且延陵髙子臧之风长卿慕相如之节志气所託不可夺也吾毎读尚子平台孝威传慨然慕之想其为人少加孤露母兄见骄不涉经学性复疏嬾筋驽肉缓头面常一月十五日不洗不大闷痒不能沐也毎常小便而忍不起令胞中畧转乃起耳又纵逸来久情意傲散简与礼相背嬾与慢相成而为侪类见寛不攻其过读庄老重增其放故使荣进之心日頽任实之情转笃此由禽鹿少见驯育则服从教制长而见覊则狂顾顿缨赴蹈汤火虽饰以金镳飨以嘉肴逾思长林而志在丰草也阮嗣宗口不论人过吾毎师之而未能及至性过人与物无伤唯饮酒过差耳至为礼法之士所绳疾之如讐幸赖大将军保持之耳吾不如嗣宗之贤而有慢弛之阙又不识人情闇于机宜无万石之慎而有好尽之累久与事接疵衅日兴虽欲无患其可得乎又人伦有礼朝廷有法自惟至熟有必不堪者七甚不可者二卧喜晩起而当关唿之不置一不堪也抱琴行吟弋钓草野而吏卒守之不得妄动二不堪也危坐一时痺不得摇性复多蝨把搔无已而当里以章服揖拜上官三下堪也素不便书不喜作书而人间多事堆案盈机不相酬答则犯散伤义欲自勉强则不能久四不堪也不喜弔䘮而人道以此为重已为未见恕者所怨至欲见中伤者虽瞿然自责然性不可化欲降心顺俗则诡故不情亦终不能获无咎无誉如此五不堪也不喜俗人而当与之共事或宾客盈坐鸣声聒耳嚣尘臭处千变百伎在人目前六不堪也心不耐烦而官事鞅掌机务纒其心世故繁其虑七不堪也又毎非汤武而薄周孔在人间不止此事㑹显世敎所不容此甚不可一也刚肠疾恶轻肆直言遇事便发此甚不可二也以促中小心之性统此九患不有外难当有内病宁可久处人间邪又闻道士遗言饵术黄精令人久夀意甚信之游山泽观鱼鸟心甚乐之一行作吏此事便废安能舍其所乐而从其所惧哉夫人之相知贵识其天性因而济之禹不偪伯成子髙全其节也仲尼不假葢于子夏䕶其短也近诸葛孔明不偪元直以入蜀华子鱼不强㓜安以卿相此可谓能相终始真相知者也足下见直木必不可以为轮曲者必不可以为桷葢不欲以枉其天才令得其所也故四民有业各以得志为乐唯达者为能通之此足下度内耳不可自见好章甫强越人以文冕也已嗜臭腐养鸳雏以死䑕也吾顷学养生之术方外荣华去滋味游心于寂寞以无为为贵纵无九患尚不顾足下所好者又有心闷疾顷转增笃私意自试不能堪其所不乐自卜已审若道尽涂穷则已耳足下无事寃之令转于沟壑也吾新失母兄之欢意常悽切女年十三男年八岁未及成人况复多病顾此悢悢如何可言今但愿守陋巷敎养子孙时与亲旧叙濶陈説平生浊酒一盃弹琴一曲志愿毕矣足下若嬲之不置不过欲为官得人以益时用耳足下旧知吾潦倒麤疎不切事情自惟亦皆不如今日之贤能也若以俗人皆喜荣华独能离此以此为快此最近之可得言耳然使长才广度无所不淹而能不营乃可贵耳若吾多病困欲离事自全以保余年此真所乏耳岂可见黄门而称贞哉若趣欲共登王涂期于相致时为懽益一旦廹之必发其狂疾自非重怨不至于此也野人有快炙背而美芹子者欲献之至尊虽有区区之意亦已疏矣愿足下勿似之其意如此既以解足下并以为别嵇康白为石仲容与孙皓书孙子荆苞白葢闻见机而作周易所贵小不事大春秋所诛此乃吉凶之萌兆荣辱之所由兴也是故许郑以衔璧全国曹谭以无礼取灭载籍既记其成败古今又着其愚智矣不复广引譬类崇饰浮辞苟以夸大为名更䘮忠告之实今麤论事势以相觉悟昔炎精幽昧歴数将终桓灵失徳灾衅并兴豺狼抗爪牙之毒生人䧟荼炭之艰于是九州絶贯皇纲解纽四海萧条非复汉有太祖承运神武应期征讨暴乱克宁区夏恊建灵符天命既集遂廓洪基奄有魏域土则神州中岳器则九鼎犹存世载淑美重光相袭固知四隩之攸同天下之壮观也公孙渊承籍父兄世居东裔拥带燕胡冯陵险逺讲武盘桓不供职贡内傲帝命外通南国乗桴沧流交畴货贿葛越布于朔土貂马延乎呉㑹自以为控弦十万奔走足用信能右折燕齐左振扶桑陵轹沙漠南面称王也宣王薄伐勐鋭长驱师次辽阳而城池不守桴鼓一震而元凶折首然后逺迹疆场列郡大荒收离聚散咸安其居民庶悦服殊俗款附自兹遂隆九野清泰东夷献其乐器肃慎贡其楛矢旷世不羁应化而至巍巍荡荡想所具闻呉之先王起自荆州遭时扰攘播迁江表刘备震惧亦逃巴岷遂依丘陵积石之固三江五湖浩汗无涯假气游魂迄于四纪二邦合从东西倡和互相扇动距捍中国自谓三分鼎足之势可与泰山共相终始相国晋王辅相帝室文武桓桓志厉秋霜庙胜之算应变无穷独见之鉴与衆絶虑主上钦明委以万机长辔逺御妙畧潜授偏师同心上下用力稜威奋伐罙入其阻并敌一向夺其胆气小战江介则成都自溃曜兵剑阁而姜维面縳开地五千列郡三十师不踰时梁益肃清使窃号之雄稽颡绛阙球琳重锦充于府库夫虢灭虞亡韩并魏徙此皆前鉴之验后事之师也义南中吕兴深覩天命蝉蜕内向愿为臣妾外失辅车脣齿之援内有毛羽零落之渐而徘徊危国冀延日月此犹魏武侯却指河山以自强大殊不知物有兴亡则所美非其地也方今百僚济济儁乂盈朝虎臣武将折冲万里国富兵强六军精练思复翰飞饮马南海自顷国家整治器械修造舟楫简习水战伐树北山则太行木尽濬决河洛则百川通流楼舩万艘千里相望自刳木以来舟车之用未有如今日之盛者也骁勇百万畜力待时役不再举今日之谓也然主上眷眷未便电迈者以为爱民治国道家所尚崇城自卑文王退舍故先开示大信喻以存亡殷勤之㫖往使所究若能审识安危自求多福蹷然改容袛承往告追慕南越婴齐入侍北面称臣伏听告䇿则世祚江表永为藩辅丰报显赏隆于今日矣若侮慢不式王命然后谋力云合指麾风从雍益二州顺流而东青徐战士列江而西荆扬兖豫争驱八冲征东甲卒虎步秣陵尔乃皇舆整驾六师徐征羽檄烛日旌旗流星游龙曜路歌吹盈耳士卒奔迈其㑹如林烟尘俱起震天骇地渴赏之士锋镝争先忽然一旦身首横分宗祀屠覆取诫万世引领南望良以寒心夫治膏肓者必进苦口之药决狐疑者必告逆耳之言如其迷谬未知所投恐俞附见其已因扁鹊知其无功也勉思良图惟所去就石苞白与嵇茂齐书赵景真安白昔李叟入秦及闗而叹梁生适越登岳长谣夫以嘉遁之举犹懐恋恨况乎不得己者哉惟别之后离羣独游背荣宴辞伦好经逈路涉沙漠鸣鸡戒旦则飘尔晨征日薄西山则马首靡託寻歴曲阻则沉思纡结乗髙逺眺则山川幽隔或乃廻飇狂厉白日寝光﨑岖交错陵隰相望徘徊九臯之内慷慨重阜之巅进无所依退无所据涉泽求蹊披榛觅路啸咏沟渠良不可度斯亦行路之艰难然非吾心之所惧也至若兰茝倾顿桂林栘植根萌未树牙浅絃急常恐风波潜骇危机密发斯所以憷惕于长衢按辔而叹息也又北土之性难㠯託根投人夜光鲜不按剑今将植橘柚于𤣥朔蔕华藕于脩陵表龙章于裸壤奏韶华于聋俗固难以取贵矣夫物不我贵则莫之与莫之与则伤之者至矣飘飖逺游之士託身无人之乡总辔遐路则有前言之艰悬鞌陋宇则有后虑之戒朝霞启晖则身疲于遄征太阳戢曜则情劬于夕惕肆目平隰则辽廓而无覩极听脩原则淹寂而无闻吁其悲矣心伤悴矣然后乃知步骤之士不足为贵也若廼顾影中原惯气云踊哀物悼世激情风烈龙睇大野虎啸六合勐气纷纭雄心四据思蹑云梯横奋八极披艰扫秽荡海夷岳蹴崑崙使西倒蹋泰山令东覆平涤九区恢维宇宙斯亦吾之鄙愿也时不我与垂翼逺逝锋鉅靡加翅翮摧屈自非知命谁能不愤悒者哉吾子植根芳苑擢秀清流布叶华崖飞藻云肆俯据潜龙之渊仰荫栖鳯之林荣曜眩其前艳色饵其后良俦交其左声名驰其右翺翔伦党之间弄姿帷房之里从容顾盻绰有余裕俯仰吟啸自以为得志矣岂能与吾同大丈夫之忧乐者哉去矣嵇生永离隔矣茕茕飘寄临沙漠矣悠悠三千路难涉矣携手之期邈无日矣思心弥结谁云释矣无金玉尔音而有遐心身虽胡越意存断金各敬尔仪敦履璞沈繁华流荡君子弗钦临书恨然知复何云与陈伯之书丘希范迟顿首陈将军足下无恙幸甚幸甚将军勇冠三军才为世出弃鷰雀之小志慕鸿鹄以髙翔昔因机变化遭遇明主立功立事开国称孤朱轮华毂拥旄万里何其壮也如何一旦为奔亡之虏闻鸣镝而股战对穹庐以屈膝又何劣邪寻君去就之际非有他故直以不能内审诸己外受流言沉迷猖獗以至于此圣朝赦罪责功弃瑕録用推赤心于天下安反侧于万物此将军之所知非假仆一二谈也朱鲔涉血于友于张绣剚刃于爱子汉主不以为疑魏君待之若旧况将军无昔人之罪而勲重于当世夫迷途知反往哲是与不逺而复先典攸髙主上屈法申恩吞舟是漏将军松栢不翦亲戚安居髙台未倾爱妾尚在悠悠尔心亦何可言今功臣名将鴈行有序佩紫懐黄赞帷幄之谋乗轺建节奉疆场之任并刑马作誓传之孙子将军独腼颜借命驱驰氊裘之长宁不哀哉夫以慕容超之强身送东市姚泓之盛面縳西都故知霜露所均不育异类姫汉旧邦无取杂种北虏潜盗中原多歴年所恶积祸盈理至燋烂况伪嬖昏狡自相夷戮部落携离酋豪猜贰方当系颈蛮邸悬首藁街而将军鱼游于沸鼎之中鷰巢于飞幕之上不亦惑乎暮春三月江南草长杂花生树羣鸎乱飞见故国之旗鼓感生平于畴日抚弦登陴岂不怆恨所以廉公之思赵将呉子之泣西河人之情也将军独无情哉想早励良规自求多福当今皇帝盛明天下安乐白环西献楛矢东来夜郎滇池解辫请职朝鲜昌海蹶角受化唯北狄野心掘强沙塞之间欲延岁月之命耳中军临川殿下明徳茂亲总兹戎重弔民洛汭伐罪秦中若遂不改方思仆言聊布懐往君其详之丘迟顿首重答刘秣陵沼书刘孝标刘侯既重有斯难值余有天伦之戚竟未之致也寻而此君长逝化为异物绪言余论蕴而莫传或有自其家得而示余者余悲其音徽未沬而其人已亡青简尚新宿草将列泫然不知涕之无从也虽隙驷不留尺波电谢而秋菊春兰英华靡絶故存其梗概更酬其㫖若使墨翟之言无爽宣室之谈有征冀东平之树望咸阳而西靡葢山之泉闻絃歌而赴节但悬剑空陇有恨如何移书让太常博士刘子骏歆亲近欲建立左氏春秋及毛诗逸礼古文尚书皆列于学官哀帝令歆与五经博士讲论其议诸儒博士或不肯置对歆因移书太常博士责让之曰昔唐虞既衰而三代迭兴圣帝明王累起相袭其道甚着周室既微而礼乐不正道之难全也如此是故孔子忧道不行歴国应聘自卫反鲁然后乐正雅颂乃得其所脩易序书制作春秋以记帝王之道及夫子没而微言絶七十子卒而大义乖重遭战国弃笾豆之礼理军旅之阵孔氏之道抑而孙呉之术兴陵夷至于暴秦焚经书杀儒士设挟书之法行是古之罪道术由此遂灭汉兴去圣帝明王遐逺仲尼之道义絶法度无所因袭时独有一叔孙通畧定礼仪天下唯有易卜未有他书至于孝惠之世乃除挟书之律然公卿大臣绛灌之属咸介胄武夫莫以为意至孝文皇帝始使掌故晁错从伏生受尚书尚书初出于屋壁朽折散絶今其书见在时师传读而已诗始萌芽天下衆书往往颇出皆诸子传説犹广立于学官为置博士在朝之儒唯贾生而已至孝武皇帝然后邹鲁梁赵颇有诗礼春秋先师皆出于建元之间当此之时一人不能独尽其经或为雅或为颂相合而成泰誓后得博士集而赞之故诏书曰礼壊乐崩书缺简脱朕甚闵焉时汉兴已七八十年离于全经固以逺矣及鲁㳟王壊孔子宅欲以为宫而得古文于壊壁之中逸礼有三十九篇书十六篇天汉之后孔安国献之遭巫蛊仓卒之难未及施行及春秋左氏丘明所脩皆古文旧书多者二十余通藏于祕府伏而未发孝成皇帝愍学残文缺稍离其真乃陈发祕藏校理旧文得此三事以考学官所传经或脱简或脱编博问人间则有鲁国桓公赵国贯公胶东庸生之遗学与此同抑而未施此乃有识者之所叹慜士君子之所嗟痛也往者缀学之士不思废絶之阙苟因陋就寡分文析字烦言碎辞学者罢老且不能究其一艺信口説而背传记是末师而非往古至于国家将有大事若立辟雍封禅廵狩之仪则幽冥而莫知其原犹欲保残守缺挟恐见破之私意而亡从善服义之公心或懐疾妒不考情实雷同相从随声是非抑此三学以尚书谓不备谓左氏不传春秋岂不哀哉今圣上徳通神明继统掦业亦愍此文教错乱学士若兹虽深照其情犹依违谦让乐与士君子同之故下明诏试左氏可立不遣近臣奉㫖衔命将以辅弱扶微与二三君子比意同力冀得废遗今则不然深闭固距而不肯试猥以不诵絶之欲以杜塞余道絶灭微学夫可与乐成难与虑始此乃衆庶之所为耳非所望于士君子也且此数家之事皆先帝所亲论今上所考视为古文旧书皆有征验内外相应岂苟而已哉夫礼失求之于野古文不犹愈于野乎往者博士书有欧阳春秋公羊易则施孟然孝宣帝犹复广立谷梁春秋梁丘易大小夏侯尚书义虽相反犹并置之何则与其过而废之也宁过而立之传曰文武之道未坠于地在人贤者志其大者不贤者志其小者今此数家之言所以兼包大小之义岂可偏絶哉若必専已守残党同门妒道真违明诏失圣意以䧟于文吏之议甚为二三君子不取也北山移文孔徳璋钟山之英草堂之灵驰烟驿路勒移山庭夫以耿介抜俗之标萧洒出尘之想度白雪以方絜干青云而直上吾方知之矣若其亭亭物表皎皎霞外芥千金而不盻屣万乗其如脱闻鳯吹于洛浦值薪歌于延濑固亦有焉岂期终始参差苍黄飜覆泪翟子之悲恸朱公之哭乍廻迹以心染或先真而后黩何其谬哉呜唿尚生不存仲氏既往山阿寂寥千载谁赏世有周子儁俗之士既文既博亦𤣥亦史然而学道东鲁习隐南郭偶吹草堂滥巾北岳诱我松桂欺我云壑虽假容于江臯乃缨情于好爵其始至也将欲排巢父拉许由傲百氏蔑王侯风情张日霜气横秋或叹幽人长往或怨王孙不游谈空空于释部覈𤣥𤣥于道流务光何足比涓子不能俦及其鸣驺入谷鹤书赴陇形驰魄散志变神动尔乃眉轩席次袂耸筵上焚芰制而裂荷衣抗尘容而走俗状风云悽其带愤石泉咽而下怆望林峦而有失顾草木而如䘮至其纽金章绾墨绶跨属城之雄冠百里之首张英风于海甸驰妙誉于浙右道帙长殡法筵久埋敲扑諠嚣犯其虑牒诉倥偬装其懐琴歌既断酒赋无续常绸缪于结课毎纷纶于折狱笼张赵于往图架卓鲁于前箓希踪三辅豪驰声九州牧使我髙霞孤映明月独举青松落阴白云谁侣涧石摧絶无与归石迳荒凉徒延伫至于还飈入幕写雾出楹蕙帐空兮夜鹤怨山人去兮晓猨惊昔闻投簪逸海岸今见解兰縳尘缨于是南岳献嘲北陇腾笑列壑争讥攒峯竦诮慨游子之我欺悲无人以赴弔故其林慙无尽涧愧不歇秋桂遗风春萝罢月骋西山之逸议驰东臯之素谒今又促装下邑浪拽上京虽情投于魏阙或假步于山扄岂可使芳杜厚颜薜荔无耻碧岭再辱丹崖重滓尘游躅于蕙路污渌池以洗耳宜扄岫幌掩云闗歛轻雾藏鸣湍截来辕于谷口杜妄辔于郊端于是丛条瞋胆叠颕怒魄或飞柯以折轮乍低枝而扫迹请㢠俗士驾为君谢逋客文选巻四十三文选註卷四十四钦定四库全书文选巻四十四梁萧统编唐李善註檄喻巴蜀檄司马长卿告巴蜀太守蛮夷自擅不讨之日久矣时侵犯边境劳士大夫陛下即位存抚天下安集中国然后兴师出兵北征匈奴单于怖骇交臂受事屈膝请和康居西域重译纳贡稽颡来享移师东指闽越相诛右弔番禺太子入朝南夷之君西僰犍之长常效贡职不敢墯怠延颈举踵喁喁然皆向风慕义欲为臣妾道里辽逺山川阻深不能自致夫不顺者已诛而为善者未赏故遣中郎将往賔之发巴蜀之士各五百人以奉币帛卫使者不然靡有兵革之事战鬬之患今闻其乃发军兴制惊惧子弟忧患长老郡又擅为转粟运输皆非陛下之意也当行者或亡逃自贼杀亦非人臣之节也夫边郡之士闻烽举燧燔皆摄弓而驰荷戈而走流汗相属唯恐居后触白刃冐流天议不反顾计不旋踵人懐怒心如报私讐彼岂乐死恶生非编列之民而与巴蜀异主哉计深虑逺急国家之难而乐尽人臣之道也故有剖符之封析珪儋爵位为通侯处列东第终则遗显号于后世传土地于子孙行事甚忠敬居位甚安逸名声施于无穷功烈着而不灭是以贤人君子肝脑涂中原膏液润野草而不辞也今奉币役至南夷即自贼杀或亡逃抵诛身死无名谥为至愚耻及父母为天下笑人之度量相越岂不逺哉然此非独行者之罪也父兄之教不先子弟之率不谨寡廉鲜耻而俗不长厚也其被刑戮不亦宜乎陛下患使者有司之若彼悼不肖愚民之如此故遣信使晓论百姓以发卒之事因数之以不忠死亡之罪让三老孝悌以不教诲之过方今田时重烦百姓已亲见近县恐逺所谿谷山泽之民不徧闻檄到亟下县道使咸喻陛下之意无忽为袁绍檄豫州陈孔璋左将军领豫州刺史郡国相守葢闻明主图危以制变忠臣虑难以立权是以有非常之人然后有非常之事有非常之事然后立非常之功夫非常者故非常人所拟也曩者彊秦弱主赵髙执柄专制朝权威福由己时人廹胁莫敢正言终有望夷之败祖宗焚灭污辱至今永为世鉴及臻吕后季年产禄专政内兼二军外统梁赵擅断万机决事省禁下陵上替海内寒心于是绛侯朱虚兴兵奋怒诛夷逆暴尊立太宗故能王道兴隆光明显融此则大臣立权之明表也司空曹操祖父中常侍腾与左悺徐璜并作妖孽饕餮放横伤化虐民父嵩乞匄携养因赃假位舆金辇璧输货权门窃盗鼎司倾覆重器操赘阉遗丑本无懿徳狡锋协好乱乐祸幕府董统鹰扬扫除凶逆续遇董卓侵官暴国于是提剑挥鼓发命东夏收罗英雄弃瑕取用故遂与操同谘合谋授以裨师谓其鹰犬之才爪牙可任至乃愚佻短畧轻进易退伤夷折衂数䘮师徒幕府輙复分兵命鋭修完补辑表行东郡领兖州刺史被以虎文奖䠞威柄冀获秦师一克之报而操遂承资跋扈肆行凶忒割剥元元残贤害善故九江太守边让英才俊伟天下知名直言正色论不阿謟身首被枭悬之诛妻孥受灰灭之咎自是士林愤痛民怨弥重一夫奋臂举州同声故躬破于徐方地夺于吕布彷徨东裔蹈据无所幕府惟彊榦弱枝之义且不登叛人之党故复援旌擐甲席巻起征金鼓响振布衆奔沮拯其死亡之患复其方伯之位则幕府无徳于兖土之民而有大造于操也后㑹鸾驾反斾羣虏冦攻时冀州方有北鄙之警匪遑离局故使从事中郎徐勋就发遣操使缮修郊庙翊卫㓜主操便放志专行胁迁当御省禁卑侮王室败法乱纪坐领三台专制朝政爵赏由心刑戮在口所爱光五宗所恶灭三族羣谈者受显诛腹议者䝉隠戮百寮钳口道路以目尚书记朝㑹公卿充员品而已故太尉杨彪典歴二司享国极位操因縁眦睚被以非罪榜楚参并五毒备至触情任忒不顾宪纲又议郎赵彦忠谏直言义有可纳是以圣朝含听改容加饰操欲迷夺时明杜絶言路擅收立杀不俟报闻又梁孝王先帝母昆坟陵尊显桑梓松栢犹宜肃恭而操帅将吏士亲临发掘破棺裸尸掠取金宝至令圣朝流涕士民伤懐操又特置发丘中郎将摸金校尉所过隳突无骸不露身处三公之位而行桀虏之态污国虐民毒施人鬼加其细政苛惨科防互设罾缴充蹊坑穽塞路举手挂网罗动足触机䧟是以兖豫有无聊之民帝都有吁嗟之怨歴观载籍无道之臣贪残酷烈于操为甚幕府方诘外姦未及整训加绪含容冀可弥缝而操豺狼野心潜包祸谋乃欲摧挠栋梁孤弱汉室除灭忠正专为枭雄往者伐鼓北征公孙瓒强冦桀逆拒围一年操因其未破阴交书命外助王师内相掩袭故引兵造河方舟北济㑹其行人发露瓒亦枭夷故使锋芒挫缩厥图不果尔乃大军过荡西山屠各左校皆束手奉质争为前登犬羊残丑消沦山谷于是操师震慴晨夜逋遁屯据敖仓阻河为固欲以螗蜋之斧御隆车之隧幕府奉汉威灵折冲宇宙长㦸百万胡骑千羣奋中黄育获之士骋良弓劲努之势并州越太行青州涉济漯大军汛黄河而角其前荆州下宛叶而掎其后雷震虎步并集虏庭若举炎火以焫飞蓬覆沧海以沃熛炭有何不灭者哉义操军吏士其可战者皆出自幽冀或故营部曲咸怨旷思归流涕北顾其余兖豫之民及吕布张扬之遗衆覆亡廹胁权时苟从各被创夷人为讐敌若廻斾方徂登髙岗而击鼓吹扬素挥以启降路必土崩瓦解不俟血刃方今汉室陵迟纲维弛絶圣朝无一介之辅股肱无折冲之势方畿之内简练之臣皆垂头搨翼莫所凭恃虽有忠义之佐胁于暴虐之臣焉能展其节又操持部曲精兵七百围守宫阙外託宿卫内实拘执惧其篡逆之萌因斯而作此乃忠臣肝脑涂地之秋烈士立功之㑹可不朂哉操义矫命称制遣使发兵恐边逺州郡过听而给与强冦弱主违衆旅叛举以䘮名为天下笑则明哲不取也即日幽并青冀四州并进书到荆州便勒见兵与建忠将军协同声势州郡各整戎马罗落境界举师扬威并匡社稷则非常之功于是乎着其得操首者封五千户侯赏钱五千万部曲偏裨将校诸吏降者勿有所问广宣恩信班扬符赏布告天下咸使知圣朝有拘偪之难如律令檄呉将校部曲陈孔璋年月朔日子尚书令彧告江东诸将校部曲及孙权宗亲中外葢闻祸福无门唯人所召夫见机而作不处凶危上圣之明也临事制变困而能通智者之虑也渐渍荒沈往而不反下愚之蔽也是以大雅君子于安思危以逺咎悔小人临祸懐佚以待死亡二者之量不亦殊乎孙权小子未辨菽麦要领不足以膏齐斧名字不足以洿简墨譬犹鷇卵始生翰毛而便陆梁放肆顾行吠主谓为舟楫足以距皇威江湖可以逃灵诛不知天网设张以在纲目㸑镬之鱼期于消烂也若使水而可恃则洞庭无三苖之墟子阳无荆门之败朝鲜之垒不刋南越之旌不拔昔夫差承阖闾之逺迹用申胥之训兵栖越㑹稽可为强矣及其抗衡上国与晋争长都城屠于句践武卒散于黄池终于覆灭身罄越军及呉王濞骄恣屈强猖猾始乱自以兵强国富势陵京城太尉帅师甫下荥阳则七国之军瓦解氷泮濞之骂言未絶于口而丹徒之刃以䧟其胷何则天威不可当而悖逆之罪重也且江湖之衆不足恃也自董卓作乱以迄于今将三十载其间豪杰纵横熊据虎跱彊如二袁勇如吕布跨州连郡有威有名者十有余辈其余锋捍特起鹯视狼顾争为枭雄者不可胜数然皆伏鈇婴钺首腰分离云散原燎罔有孑遗近者关中诸将复相合聚续为叛乱阻二华据河渭驱率羌胡齐锋东向气髙志逺似若无敌丞相秉钺鹰扬顺风烈火元戎启行未鼓而破伏尸千万流血漂樐此皆天下所共知也是后大军所以临江而不济者以韩遂马超逋逸迸脱走还凉州复欲鸣吠逆贼宋建僭号河首同恶相救并为脣齿又镇南将军张鲁负固不㳟皆我王诛所当先加故且观兵旋斾复整六师长驱西征致天下诛偏师涉陇则建约枭夷旍首万里军入散闗则羣氐率服王侯豪帅奔走前驱进临汉中则阳平不守十万之师土崩鱼烂张鲁逋窜走入巴中懐恩悔过委质还降巴夷王朴胡賨邑侯杜濩各帅种落共举巴郡以奉王职钲鼓一动二方俱定利尽西海兵不钝锋若此之事皆上天威明社稷神武非徒人力所能立也圣朝寛仁覆载允信允文大启爵命以示四方鲁及胡濩皆享万户之封鲁之五子各受千室之邑胡濩子弟部曲将校为列侯将军已下千有余人百姓安堵四民反业而建约之属皆为鲸鲵超之妻孥焚首金城父母婴孩覆尸许市非国家钟祸于彼降福于此也逆顺之分不得不然夫鸷鸟之击先髙攫鸷之势也牧野之威孟津之退也今者枳棘翦扞戎夏以清万里肃齐六师无事故大举天师百万之衆与匈奴南单于唿完厨及六郡乌桓丁令屠各湟中羌僰霆奋席巻自夀春而南又使征西将军夏侯渊等率精甲五万及武都氐羌巴汉鋭卒南临汶江搤据庸蜀江夏襄阳诸军横截湘沅以临豫章楼船横海之师直指呉㑹万里克期五道并入权之期命于是至矣丞相衔奉国威为人除害元恶大憝必当枭夷至于枝附叶从皆非诏书所特禽疾故毎破灭彊敌未尝不务在先降后诛拔将取才各尽其用是以立功之士莫不翘足引领望风响应昔袁术僭逆王诛将加则庐江太守刘勲先举其郡还归国家吕布作乱师临下邳张辽侯成率衆出降还讨胿固薛洪樛尚开城就化官渡之役则张郃髙奂举事立功后讨袁尚则都督将军马延故豫州刺史隂䕫射声校尉郭昭临阵来降围守邺城则将军苏游反为内应审配兄子开门入兵既诛袁谭则幽州太守焦触攻逐袁熈举县来服凡此之辈数百人皆忠壮果烈有智有仁悉与丞相参圗画䇿折冲讨难芟敌搴旗静安海内岂轻举措也哉诚乃天启其心计深虑逺审邪正之律明可否之分勇不虚死节不苟立屈伸变化唯道所存故乃建丘山之功享不訾之禄朝为仇虏夕为上将所谓临难知变转祸为福者也若夫説诱甘言懐宝小惠泥滞苟且没而不觉随波漂流与熛俱灭者亦甚衆多吉凶得失岂不哀哉昔岁军在汉中东西悬隔合肥遗守不满五千权亲以数万之衆破败奔走今乃欲当御雷霆难以冀矣夫天道助顺人道助信事上之谓义亲亲之谓仁盛孝章君也而权诛之孙辅兄也而权杀之贼义残仁莫斯为甚乃神灵之逋罪下民所同讐辜讐之人谓之凶贼是故伊挚去夏不为伤徳飞廉死纣不可谓贤何者去就之道各有宜也丞相深惟江东旧徳名臣多在载籍近魏叔英秀出髙峙着名海内虞文绣砥砺清节耽学好古周泰明当世隽彦徳行修明皆宜膺受多福保乂子孙而周盛门户无辜被戮遗类流离湮没林莾言之可为怆然闻魏周荣虞仲翔各绍堂构能负析薪及呉诸顾陆旧族长者世有髙位当报汉徳显祖扬名乃诸将校孙权婚亲皆我国家良宝利器而并见驱迮雨絶于天有斧无柯何以自济相随颠没不亦哀乎葢鳯鸣髙冈以逺罻罗贤圣之徳也鸋鴂之鸟巢于苇苕苕折子破下愚之惑也今江东之地无异苇苕诸贤处之信亦危矣圣朝开𢎞旷荡重惜民命诛在一人与衆无忌故设非常之赏以待非常之功乃霸夫烈士奋命之良时也可不勉乎若能翻然大举建立元勲以应显禄福之上也如其未能笇量大小以存易亡亦其次也夫系蹄在足则勐虎絶其蹯蝮蛇在手则壮士断其节何则以其所全者重以其所弃者轻若乃乐祸懐宁迷而忘复闇大雅之所保背先贤之去就忽朝阳之安甘折苕之末日忘一日以至覆没大兵一放玉石俱碎虽欲救之亦无及已故令往购募爵赏科条如左檄到详思至言如诏律令檄蜀文钟士季往者汉祚衰微率土分崩生民之命几于泯灭我太祖武皇帝神武圣哲拨乱反正拯其将坠造我区夏高祖文皇帝应天顺民受命践祚烈祖明皇帝奕世重光恢拓洪业然江山之外异政殊俗率土齐民未䝉王化此三祖所以顾怀遗志也今主人圣徳钦明绍隆前绪宰辅忠肃明允劬劳王室布政垂惠而万邦协和施徳百蛮而肃慎致贡悼彼巴蜀独为匪民愍此百姓劳役未已是以命授六师龚行天罚征西雍州镇西诸军五道竝进古之行军以仁为本以义治之王者之师有征无战故虞舜舞干戚而服有苗周武有散财发廪表闾之义今镇西奉辞衔命摄统戎车庶𢎞文告之训以济元元之命非欲穷武极战以快一朝之志故略陈安危之要其敬聴话言益州先主以命世英才兴兵新野困踬冀徐之郊制命绍布之手太祖拯而济之兴隆大好中更背违弃同即异诸葛孔明仍规秦川姜伯约屡出陇右劳动我边境侵扰我氐羌方国家多故未遑修九伐之征也今边境乂清方内无事蓄力待时併兵一向而巴蜀一州之衆分张守备难以御天下之师叚谷侯和沮伤之气难以敌堂堂之阵比年以来曾无宁岁征夫勤瘁难以当子来之民此皆诸贤所共亲见蜀侯见禽于秦公孙述授首于汉九州之险是非一姓此皆诸公所备闻也明者见危于无形智者规福于未萌是以微子去商长为周賔陈平背项立功于汉岂宴安鸩毒懐禄而不变哉今国朝隆天覆之恩宰辅𢎞寛恕之徳先惠后诛好生恶杀往者呉将孙壹举衆内附位为上司宠秩殊异文钦唐咨为国大害叛主讐贼还为戎首咨困偪禽获钦二子还降皆将军封侯咨豫闻国事壹等穷踧归命犹加上宠况巴蜀贤智见机而作者哉诚能深鉴成败邈然髙蹈投迹微子之踪措身陈平之轨则福同古人庆流来裔百姓士民安堵乐业农不易亩市不廽肆去累卵之危就永安之计岂不美与若偷安旦夕迷而不反大兵一放玉石俱碎虽欲悔之已无及也各具宣布咸使知闻难蜀父老司马长卿汉兴七十有八载徳茂存乎六世威武纷纭湛恩汪濊羣生霑濡洋溢乎方外于是乃命使西征随流而攘风之所被罔不披靡因朝冉从駹定笮存卭畧斯榆举苞蒲结轨还辕东乡将报至于蜀都耆老大夫搢绅先生之徒二十有七人俨然造焉辞毕进曰盖闻天子之牧夷狄也其义羁縻勿絶而已今罢三郡之士通夜郎之涂三年于兹而功不竟士卒劳倦万民不赡今又接之以西夷百姓力屈恐不能卒业此亦使者之累也窃为左右患之且夫卭笮西夷之与中国竝也厯年兹多不可记已仁者不以徳来强者不以力并意者其殆不可乎今割齐民以附夷狄敞所恃以事无用鄙人固陋不识所谓使者曰乌谓此乎必若所云则是蜀不变服而巴不化俗也仆尝恶闻若説然斯事体大固非观者之所觏也余之行急其详不可得闻已请为大夫粗陈其畧盖世必有非常之人然后有非常之事有非常之事然后有非常之功夫非常者固常人之所异也故曰非常之原黎民惧焉及臻厥成天下晏如也昔者洪水沸出汜滥衍溢民人升降移徙﨑岖而不安夏后氏慽之乃堙洪塞源决江疏河洒沈澹灾东归之于海而天下永宁当斯之勤岂惟民哉心烦于虑而身亲其劳躬腠胝无胈肤不生毛故休烈显乎无穷声称浃乎于兹且夫贤君之践位也岂特委𤨏喔拘文牵俗修诵习传当世取説云尔哉必将崇论吰议创业垂统为万世规故驰骛乎兼容并包而勤思乎参天贰地且诗不云乎普天之下莫非王土率土之滨莫非王臣是以六合之内八方之外浸滛衍溢懐生之物有不浸润于泽者贤君耻之今封疆之内冠带之伦咸获嘉祉靡有阙遗矣而夷狄殊俗之国辽絶异党之域舟车不通人迹罕至政敎未加流风犹微内之则时犯义侵礼于邉境外之则邪行横作放杀其上君臣易位尊卑失序父老不辜幼孤为奴虏系缧号泣内向而怨曰葢闻中国有至仁焉徳洋恩普物靡不得其所今独曷为遗已举踵思慕若枯旱之望雨戻夫为之垂涕况乎上圣又焉能已故北出师以讨强胡南驰使以诮劲越四面风徳二方之君鳞集仰流愿得受号者以亿计故乃关沬若徼牂牱镂灵山梁孙原创道徳之涂垂仁义之统将博恩广施逺抚长驾使疏逖不闭曶爽闇昧得辉乎光明以偃甲兵于此而息讨伐于彼遐迩一体中外禔福不亦康乎夫拯民于沈溺奉至尊之休徳反衰世之陵夷继周氏之绝业天子之亟务也百姓虽劳又恶可以已乎哉且夫王者固未有不始于忧勤而终于逸乐者也然则受命之符合在于此方将増㤗山之封加梁父之事鸣和鸾扬乐颂上减五下登三观者未覩㫖听者未闻音犹鹪鹏已翔乎寥廓之宇而罗者犹视乎薮泽悲夫于是诸大夫茫然䘮其所懐来失厥所以进喟然竝称曰允哉汉徳此鄙人之所愿闻也百姓虽劳请以身先之敞㒺靡徙迁延而辞退文选巻四十四文选註卷四十五钦定四库全书文选巻四十五梁萧统编唐李善註对问对楚王问宋玉楚襄王问于宋玉曰先生其有遗行与何士民衆庶不誉之甚也宋玉对曰唯然有之愿大王寛其罪使得毕其辞客有歌于郢中者其始曰下里巴人国中属而和者数千人其为阳阿薤露国中属而和者数百人其为阳春白雪国中属而和者不过数十人引商刻羽杂以流徴国中属而和者不过数人而已是其曲弥高其和弥寡故鸟有凤而鱼有鲲凤凰上击九千里絶云霓负苍天足乱浮云翺翔乎杳㝠之上夫蕃篱之鷃岂能与之料天地之高哉鲲鱼朝发崑崙之墟暴鬐于碣石草宿于孟诸夫尺泽之鲵岂能与之量江海之大哉故非独鸟有凤而鱼有鲲也士亦有之夫圣人瑰意琦行超然独处世俗之民又安知臣之所为哉设论答客难东方曼倩客难东方朔曰蘓秦张仪壹当万乘之主而身都卿相之位泽及后世今子大夫修先王之术慕圣人之义讽诵诗书百家之言不可胜记着于竹帛唇腐齿落服膺而不可释好学乐道之效明白甚矣自以为智能海内无双则可谓博闻辩智矣然悉力尽忠以事圣帝旷日持久积数十年官不过侍郎位不过执㦸意者尚有遗行耶同胞之徒无所容居其故何也东方先生喟然长息仰而应之曰是故非子之所能备彼一时也此一时也岂可同哉夫蘓秦张仪之时周室大坏诸侯不朝力政争权相擒以兵幷为十二国未有雌雄得士者强失士者亡故説得行焉身处尊位珍贤充内外有仓廪泽及后世子孙长享今则不然圣帝徳流天下震慴诸侯宾服连四海之外以为带安于覆盂天下均平合为一家动发举事犹运之掌贤与不肖何以异哉遵天之道顺地之理物无不得其所故绥之则安动之则苦尊之则为将卑之则为虏抗之则在青云之上抑之则在深渊之下用之则为虎不用则为䑕虽欲尽节効情安知前后夫天地之大士民之衆竭精驰説并进辐凑者不可胜数悉力慕之困于衣食或失门戸使蘓秦张仪与仆并生于今之世曾不得掌故安敢望侍郎乎传曰天下无害虽有圣人无所施才上下和同虽有贤者无所立功故曰时异事异虽然安可以不务修身乎哉诗曰鼓钟于宫声闻于外鹤鸣九臯声闻于天苟能修身何患不荣太公体行仁义七十有二乃设用于文武得信厥説封于齐七百嵗而不絶此士所以日夜孳孳修学敏行而不敢怠也譬若鹡鸰飞且鸣矣传曰天不为人之恶寒而辍其冬地不为人之恶险而辍其广君子不为小人之匈匈而易其行天有常度地有常形君子有常行君子道其常小人计其功诗云礼义之不愆何恤人之言水至清则无鱼人至察则无徒冕而前旒所以蔽明黈纩充耳所以塞聪明有所不见聪有所不闻举大德赦小过无求备于一人之义也枉而直之使自得之优而柔之使自求之揆而度之使自索之盖圣人之教化如此欲其自得之自得之则敏且广矣今世之处士时虽不用块然无徒廓然独居上观许由下察接舆计同范蠡忠合子胥天下和平与义相扶寡偶少徒固其宜也子何疑于予哉若夫燕之用乐毅春之任李斯郦食其之下齐説行如流曲从如环所欲必得功若丘山海内定国家安是遇其时者也子又何怪之邪语曰以管窥天以蠡测海以筳撞钟岂能通其条贯考其文理发其音声哉由是观之譬由鼱鼩之袭狗孤豚之咋虎至则靡耳何功之有今以下愚而非处士虽欲勿困固不得已此适足以明其不知权变而终于大道也解嘲扬子云哀帝时丁傅董贤用事诸附离之者起家至二千石时雄方草创太𤣥有以自守泊如也人有嘲雄以𤣥之尚白雄解之号曰解嘲其辞曰客嘲扬子曰吾闻上世之士人纲人纪不生则已生必上尊人君下荣父母析人之珪儋人之爵怀人之符分人之禄纡青拖紫朱丹其毂今吾子幸得遭明盛之世处不讳之朝与羣贤同行厯金门上玉堂有日矣曾不能画一竒出一策上説人主下谈公卿目如耀星舌如电光一从一横论者莫当顾黙而作太𤣥五千文枝叶扶疎独説数十余万言深者入黄泉高者出苍天大者含元气细者入无间然而位不过侍郎擢才给事黄门意者𤣥得无尚白乎何为官之拓落也扬子笑而应之曰客徒朱丹吾毂不知一跌将赤吾之族也往者周网解结羣鹿争逸离为十二合为六七四分五剖并为战国士无常居国无定臣得士者富失士者贫矫翼厉翮恣意所存故士或自盛以槖或凿坏以遁是故邹衍以颉颃而取世资孟轲虽连蹇犹为万乘师今大汉左东海右渠搜前番禺后椒涂东南一尉西北一候徽以紏墨制以锧铁散以礼乐风以诗书旷以嵗月结以倚庐天下之士雷动云合鱼鳞杂袭咸营于八区家家自以为稷契人人自以为臯陶戴縰垂缨而谈者皆拟于阿衡五尺童子羞比晏婴与夷吾当途者升青云失路者委沟渠旦握权则为卿相夕失势则为匹夫譬若江湖之崖渤澥之岛乘鴈集不为之多双凫飞不为之少昔三仁去而殷墟二老归而周炽子胥死而吴亡种蠡存而越霸五羖入而秦喜乐毅出而燕惧范睢以折折而危穰侯蔡泽以噤吟而笑唐举故当其有事也非萧曹子房平勃樊霍则不能安当其无事也章句之徒相与坐而守之亦无所患故世乱则圣哲驰骛而不足世治则庸夫高枕而有余夫上世之士或解縳而相或释褐而传或倚夷门而笑或横江潭而渔或七十説而不遇或立谈而封侯或枉千乘于陋巷或拥篲而先驱是以士颇得信其舌而奋其笔窒隙蹈瑕而无所诎也当今县令不请士郡守不迎师羣卿不揖客将相不俛眉言竒者见疑行殊者得辟是以欲谈者巻舌而同声欲歩者拟足而投迹向使上世之士处乎今世策非甲科行非孝亷举非方正独可抗疏时道是非髙得待诏下触闻罢又安得青紫且吾闻之炎炎者灭隆隆者絶观雷观火为盈为实天收其声地藏其热髙明之家鬼瞰其室攫拏者亡黙黙者存位极者髙危自守者身全是故知𤣥知黙守道之极爰清爰静游神之庭惟寂惟漠守徳之宅世异事变人道不殊彼我易时未知何如今子乃以鸱枭而笑凤凰执蝘蜓而嘲龟龙不亦病乎子之笑我𤣥之尚白吾亦笑子病甚不遇俞跗与扁鹊也悲夫客曰然则靡𤣥无所成名乎范蔡以下何必𤣥哉扬子曰范雎魏之亡命也折胁折髂免于徽索翕肩蹈背扶服入槖激卬万乘之主介泾阳抵穰侯而代之当也蔡泽山东之匹夫也顩颐折頞涕唾流沬西揖彊秦之相搤其咽而亢其气捬其背而夺其位时也天下已定金革已平都于洛阳娄敬委辂脱輓掉三寸之舌建不㧞之策举中国徙之长安适也五帝垂典三王传礼百世不易叔孙通起于枹鼓之间解甲投戈遂作君臣之仪得也吕刑靡敝秦法酷烈圣汉权制而萧何造律宜也故有造萧何之律于唐虞之世则悂矣有作叔孙通仪于夏殷之时则惑矣有建娄敬之策于成周之世则缪矣有谈范蔡之説于金张许史之间则狂矣夫萧规曹随留侯画策陈平出竒功若㤗山响若坻隤虽其人之胆智哉亦㑹其时之可为也故为可为于可为之时则从为不可为于不可为之时则凶若夫蔺生收功于章台四皓采荣于南山公孙创业于金马骠骑发迹于祁连司马长卿窃赀于卓氏东方朔割炙于细君仆诚不能与此数子并故黙然独守吾太𤣥答宾戏班孟坚永平中为郎典校祕书专笃志于儒学以着述为业或讥以无功又感东方朔扬雄自喻以不遭蘓张范蔡之时曾不折之以正道明君子之所守故聊复应焉其辞曰宾戏主人曰盖闻圣人有一定之论烈士有不易之分亦云名而已矣故太上有立徳其次有立功夫徳不得后身而特盛功不得背时而特彰是以圣哲之治栖栖遑遑孔席不㬉墨突不黔由此言之取舍者昔人之上务着作者前列之余事耳今吾子幸游帝王之世躬带绂冕之服浮英蕐湛道徳矕龙虎之文旧矣卒不能摅首尾奋翼鳞振㧞洿涂跨腾风云使见之者影骇闻之者响震徒乐枕经籍书纡体衡门上无所蒂下无所根独摅意乎宇宙之外锐思于毫芒之内濳神黙记縆以年嵗然而器不贾于当已用不効于一世虽驰辩如涛波摛藻如春蕐犹无益于殿最也意者且运朝夕之策定合㑹之计使存者显号亡者美谥不亦优乎主人逌尔而笑曰若宾之言所谓见世利之蕐闇道徳之实守窔奥之荧烛未仰天庭而覩白日也曩者王涂芜秽周失其驭侯伯方轨战国横骛于是七雄虓阚分裂诸夏龙战虎争游説之徒风飑电激并起而救之其余猋飞景附霅煜其间者盖不可胜载当此之时搦朽摩钝鈆刀皆能一断是故鲁连飞一矢而蹶千金虞卿以顾盻而捐相印夫啾发投曲感耳之声合之律度滛䵷而不可听者非韶夏之乐也因势合变遇时之容移风易俗乖迕而不可通者非君子之法也及至从人合之衡人散之亡命漂説羁旅骋辞商鞅挟三术以钻孝公李斯奋时务而要始皇彼皆蹑风尘之㑹履顚沛之势㨿徼乘邪以求一日之富贵朝为荣华夕为顦顇福不盈眦祸溢于世凶人且以自悔况吉士而是頼乎且功不可以虚成名不可以伪立韩设辩以激君吕行诈以贾国説难旣遒其身乃囚秦货既贵厥宗亦坠是以仲尼抗浮云之志孟轲养浩然之气彼岂乐为迂阔哉道不可以贰也方今大汉洒埽羣秽夷险芟荒廓帝纮恢皇纲基隆于羲农规广于黄唐其君天下也炎之如日威之如神函之如海养之如春是以六合之内莫不同源共流沐浴𤣥徳禀仰太龢枝附叶着譬犹草木之植山林鸟鱼之毓川泽得气者蕃滋失时者零落叅天地而施化岂云人事之厚薄哉今吾子处皇代而论战国曜所闻而疑所觌欲从堥敦而度高乎泰山怀氿滥而测深乎重渊亦未至也宾曰若夫鞅斯之伦衰周之凶人旣闻命矣敢问上古之士处身行道辅世成名可述于后者黙而已乎主人曰何为其然也昔者咎繇谟虞箕子访周言通帝王谋合神圣殷説梦发于傅巖周望兆动于渭滨齐寗激声于康衢汉良受书于邳垠皆俟命而神交匪词言之所信故能建必然之策展无穷之勲也近者陆子优游新语以兴董生下帷发藻儒林刘向司籍辨章旧闻扬雄谈思法言太𤣥皆及时君之门闱究先圣之壸奥婆娑乎术艺之场休息乎篇籍之囿以全其质而发其文用纳乎圣徳烈炳乎后人斯非亚欤若乃伯夷抗行于首阳柳惠降志而辱士颜渊乐于箪瓢孔终篇于西狩声盈塞于天渊眞吾徒之师表也且吾闻之一隂一阳天地之方乃文乃质王道之纲有同有异圣哲之常故曰愼修所志守尔天符委命供己味道之腴神之聼之神其舍诸宾又不闻和氏之璧韫于荆石随侯之珠藏于蚌蛤乎厯世莫眡不知其将含景曜吐英精旷千载而流光也应龙潜于潢污鱼鼋媟之不覩其能奋灵徳合风云超忽荒而躆昊苍也故夫泥蟠而天飞者应龙之神也先贱而后贵者和隋之珍也时暗而久章者君子之眞也若乃牙旷清耳于管絃离娄眇目于毫分逢䝉絶技于弧矢般输㩁巧于斧斤良乐轶能于相驭乌获抗力于千钧和鹊发精于鍼石研桑心计于无垠走亦不任厠技于彼列故密尔自娯于斯文辞秋风辞汉武帝上行幸河东祠后土顾视帝京欣然中流与羣臣饮燕上欢甚乃自作秋风辞曰秋风起兮白云飞草木黄落兮鴈南归兰有秀兮菊有芳怀佳人兮不能忘泛楼船兮济汾河横中流兮扬素波箫鼓鸣兮发棹歌欢乐极兮哀情多少壮几时兮奈老何归去来陶渊明归去来兮田园将芜胡不归旣自以心为形役奚惆怅而独悲悟已往之不谏知来者之可追实迷途其未逺觉今是而昨非舟遥遥以轻飏风飘飘而吹衣问征夫以前路恨晨光之熹微乃瞻衡宇载欣载奔僮仆欢迎稚子候门三迳就荒松菊犹存擕㓜入室有酒盈鐏引壶觞以自酌盻庭柯以怡颜倚南窻以寄傲审容膝之易安园日渉以成趣门虽设而常关策扶老以流憩时矫首而遐观云无心以出岫鸟倦飞而知还景翳翳以将入抚孤松而盘桓归去来兮请息交以絶游世与我而相遗复驾言兮焉求悦亲戚之情话乐琴书以消忧农人告余以春及将有事乎西畴或命巾车或棹孤舟旣窈窕以寻壑亦﨑岖而经丘木欣欣以向荣泉涓涓而始流善万物之得时感吾生之行休已矣乎寓形宇内复㡬时曷不委心任去留胡为遑遑欲何之富贵非吾愿帝乡不可期懐良辰以孤往或植杖而耘耔登东臯以舒啸临清流而赋诗聊乗化以归尽乐夫天命复奚疑序上毛诗序卜子夏关雎后妃之徳也风之始也所以风天下而正夫妇也故用之乡人焉用之邦国焉风风也教也风以动之教以化之诗者志之所之也在心为志发言为诗情动于中而形于言言之不足故嗟叹之嗟叹之不足故永歌之永歌之不足不知手之舞之足之蹈之也情发于声声成文谓之音治世之音安以乐其政和乱世之音怨以怒其政乖亡国之音哀以思其民困故正得失动天地感鬼神莫近于诗先王以是经夫妇成孝敬厚人伦美教化移风俗故诗有六义焉一曰风二曰赋三曰比四曰兴五曰雅六曰颂上以风化下下以风刺上主文而谲谏言之者无罪闻之者足以戒故曰风至于王道衰而礼义废政教失国异政家殊俗而变风变雅作矣国史明乎得失之迹伤人伦之废哀刑政之苛诗咏情性以风其上逹于事变而懐其旧俗者也故变风发乎情止乎礼义发乎情民之性也止乎礼义先王之泽也是以一国之事系一人之本谓之风言天下之事形四方之风谓之雅雅者正也言王政之所由废兴也政有小大故有小雅焉有大雅焉颂者美盛徳之形容以其成功告于神明者也是谓四始风之至也然则关雎麟趾之化王者之风故系之周公南言化自北而南也鹊巢驺虞之徳诸侯之风也先王之所以教故系之召公周南召南正始之道王化之基是以关雎乐得淑女以配君子忧在进贤不淫其色哀窈窕思贤才而无伤善之心焉是关雎之义也尚书序孔安国古者伏牺氏之王天下也始画八卦造书契以代结绳之政由是文籍生焉伏牺神农黄帝之书谓之三坟言大道也少昊颛顼高辛唐虞之书谓之五典言常道也至于夏商周之书虽设教不伦雅诰奥义其归一揆是故歴代寳之以为大训八卦之説谓之八索求其义也九州之志谓之九丘丘聚也言九州所有土地所生风气所宜皆聚此书也春秋左氏传曰楚左史倚相能读三坟五典八索九丘卽谓上世帝王遗书也先君孔子生于周末覩史籍之烦文惧览之者不一遂乃定礼乐明旧章删诗为三百篇约史记而修春秋赞易道以黜八索述方职以除九丘讨论坟典断自唐虞以下讫于周芟夷烦乱翦截浮辞举其宏纲撮其机要足以垂世教典谟训诰誓命之文凡百篇所以恢𢎞至道示人以轨范也帝王之制坦然明白可举而行三千之徒并受其义乃秦始皇灭先代典籍焚书坑儒天下学士逃难觧散我先人用藏其家书于屋壁汉室龙兴开设学校旁求儒雅以阐大猷济南伏生年过九十失其本经口以传授裁二十余篇以其上古之书谓之尚书百篇之义世莫得闻至鲁恭王好治宫室坏孔子旧宅以广其居于壁中得先人所藏古文虞夏商周之书及传论语孝经皆科斗文字王又升孔子堂闻金石丝竹之音乃不坏宅悉以书还孔氏科斗书废已久时人无能知者以所闻伏生之书考论文义定其可知者为𨽻古定更以竹简写之増多伏生二十五篇伏生又以舜典合于尧典益稷合于臯陶谟盘庚三篇合为一康王之诰合于顾命复出此篇并序凡五十九篇为四十六巻其余错乱摩灭不可复知悉上送官藏之书府以待能者承诏为五十九篇作传于是遂研精覃思博考经籍采摭羣言以立训传约文申义敷畅厥㫖庶几有补于将来书序序所以为作者之意昭然义见宜相附近故引之各冠其篇首定五十八篇旣毕㑹国有巫蛊事经籍道息用不复以闻传之子孙以贻后世若好古博雅君子与我同志亦所不隠也春秋左氏传序杜预春秋者鲁史记之名也记事者以事繋日以日繋月以月系时以时系年所以纪逺近别同异也故史之所记必表年以首事年有四时故错举以为所记之名也周礼有史官掌邦国四方之事逹四方之志诸侯亦各有国史大事书之于策小事简牍而已孟子曰楚谓之梼杌晋谓之乗而鲁谓之春秋其实一也韩宣子适鲁见易象与鲁春秋曰周礼尽在鲁矣吾乃今知周公之徳与周之所以王也韩子所见盖周之旧典礼经也周徳旣衰官失其守上之人不能使春秋昭明赴告策书诸所记注多违旧章仲尼因鲁史策书成文考其眞伪而志其典礼上以遵周公之遗制下以明将来之法其教之所存文之所害则刋而正之以示劝戒其余皆即用旧史史有文质辞有详畧不必改也故传曰其善志又曰非圣人孰能修之盖周公之志仲尼从而明之左丘明受经于仲尼以为经者不刋之书也故传或先经以始事或后经以终义或依经以辨理或错经以合异随义而发其例之所重旧史遗文畧不尽举非圣人所修之要故也身为国史躬览载籍必广记而备言之其文缓其㫖逺将令学者原始要终寻其枝叶究其所穷优而柔之使自求之餍而饫之使自趋之若江海之浸膏泽之润涣然冰释怡然理顺然后为得也其发凡以言例皆经国之常制周公之垂法史书之旧章仲尼从而修之以成一经之通体其微显阐幽裁成义类者皆据旧例而发义指行事以正襃贬诸称书不书先书故书不言不称书曰之类皆所以起新旧发大义谓之变例然亦有史所不书即以为义者此盖春秋新意故传不言凡曲而畅之也其经无义例因行事而言则传直言其归趣而已非例也故发传之体有三而为例之情有五一曰微而显文见于此而起义在彼称族尊君命舍族尊夫人梁亡城縁陵之类是也二曰志而晦约言示制推以知例参㑹不地与谋曰及之类是也三曰婉而成章曲从义训以示大顺诸所讳避璧假许田之类是也四曰尽而不污直书其事具文见意丹楹刻桷天王求车齐侯献㨗之类是也五曰惩恶而劝善求名而亡欲盖而章书齐豹盗三叛人名之类是也推此五体以寻经传触类而长之附于二百四十二年行事王道之正人伦之纪备矣或曰春秋以错文见义若此所论则经当有事同文异而无其义也先儒所传皆不其然答曰春秋虽以一字为襃贬然皆须数句以成言如八卦之爻可错综为六十四也故当依传以为断古今言左氏春秋者多矣今其遗文可见者十数家大体转相祖述进不得为错综经文以尽其变退不守丘明之传于丘明之传有所不通皆没而不説而更肤引公羊谷梁适足自乱预今所以为异专修丘明之传以释经经之条贯必出于传传之义例总归诸凡推变例以正襃贬简二传而去异端盖丘明之志也其有疑错则备论而阙之以俟后贤然刘子骏创通大义贾景伯父子许惠卿此先儒之美者也末有颖子严者虽浅近亦复名家故特举刘贾许颖之违以见同异分经之年与传之年相附比其义类各随而解之名曰经传集解又别集诸例及地名谱第厯数相与为部凡四十部十五巻皆显其异同从而释之名曰释例将令学者观其所聚异同之説释例详之也或曰春秋之作左传及谷梁无明文説者以为仲尼自卫反鲁修春秋立素王丘明为素臣言公羊者亦云黜周而王鲁危行言孙以避当时之害故微其文隠其义公羊经止获麟而左氏经终孔丘卒敢问所安答曰异乎余所闻仲尼曰文王旣没文不在兹乎此制作之本意也叹曰凤鸟不至河不出图吾已矣夫盖伤时王之政也麟凤五灵王者之嘉瑞也今麟出非其时虚其应而失其归此圣人所以为感也絶笔于获麟之一句者所感而起固所以为终也曰然则春秋何始于鲁隠公答曰周平王东周之始王也隠公让国之贤君也考乎其时则相接言乎其位则列国本乎其始则周公之祚𦙍也若平王能祈天永命绍开中兴隠公能𢎞宣祖业光启王室则西周之美可寻文武之迹不坠是故因其厯数附其行事采周之旧以㑹成王义垂法将来所书之王即平王也所用之厯则周正也所称之公即鲁隠也安在其黜周而王鲁乎子曰如有用我者吾其为东周乎此其义也若夫制作之文所以彰往考来情见乎辞言高则㫖逺辞约则义微此理之常非隠之也圣人包周身之防既作之后方复隠讳以避患非所闻也子路使门人为臣孔子以为欺天而云仲尼素王丘明素臣又非通论也先儒以为制作三年文成致麟旣已妖妄又引经以至仲尼卒亦又近诬据公羊经止获麟而左氏小邾射不在三叛之数故余以为感麟而作作起获麟则文止于所起为得其实至于反袂拭面称吾道穷亦无取焉三都赋序皇甫士安𤣥晏先生曰古人称不歌而颂谓之赋然则赋也者所以因物造端敷𢎞体理欲人不能加也引而申之故文必极美触类而长之故辞必尽丽然则美丽之文赋之作也昔之为文者非苟尚辞而已将以纽之王教本乎劝戒也自夏殷以前其文隠没靡得而详焉周监二代文质之体百世可知故孔子采万国之风正雅颂之名集而谓之诗诗人之作杂有赋体子夏序诗曰一曰风二曰赋故知赋者古诗之流也至于战国王道陵迟风雅寝顿于是贤人失志词赋作焉是以孙卿屈原之属遗文炳然辞义可观存其所感咸有古诗之意皆因文以寄其心託理以全其制赋之首也及宋玉之徒淫文放发言过于实夸竞之兴体失之渐风雅之则于是乎乖逮汉贾谊颇节之以礼自时厥后缀文之士不率典言并务恢张其文博诞空类大者罩天地之表细者入毫纎之内虽充车聨驷不足以载广夏接榱不容以居也其中高者至如相如上林扬雄甘泉班固两都张衡二京马融广成王生灵光初极宏侈之辞终以约简之制焕乎有文蔚尔鳞集皆近代辞赋之伟也若夫土有常产俗有旧风方以类聚物以羣分而长卿之俦过以非方之物寄以中域虚张异类託有于无祖构之士雷同影附流宕㤀反非一时也曩者汉室内溃四海圯裂孙刘二氏割有交益魏武拨乱拥据函夏故作者先为呉蜀二客盛称其本土险阻瓌琦可以偏王而却为魏主述其都畿𢎞敞丰丽奄有诸华之意言吴蜀以擒灭比亡国而魏以交禅比唐虞旣以着逆顺且以为鍳戒盖蜀包梁岷之资呉割荆南之富魏跨中区之衍考分次之多少计植物之衆寡比风俗之清浊课士人之优劣亦不可同年而语矣二国之士非通方之论也作者又因客主之辞正之以魏都折之以王道其物土所出可得披图而校体国经制可得按记而验岂诬也哉思归引序石季伦余少有大志夸迈流俗弱冠登朝歴位二十五年五十以事去官晩节更乐放逸笃好林薮遂肥遯于河阳别业其制宅也却阻长堤前临清渠百木几于万株流水周于舍下有观阁池沼多养鱼鸟家素习技颇有秦赵之声出则以游目弋钓为事入则有琴书之娱又好服食咽气志在不朽慠然有凌云之操歘复见牵羁婆娑于九列困于人间烦黩常思归而永叹寻览乐篇有思归引傥古人之情有同于今故制此曲此曲有絃无歌今为作歌辞以述余懐恨时无知音者令造新声而播于丝竹也文选巻四十五文选註卷四十六钦定四库全书文选巻四十六梁萧统编唐李善註豪士赋序陆士衡夫立徳之基有常而建功之路不一何则循心以为量者存乎我因物以成务者系乎彼存夫我者隆杀止乎其域系乎物者丰约唯所遭遇落叶俟微风以陨而风之力盖寡孟尝遭雍门而泣而琴之感以末何者欲陨之叶无所假烈风将坠之泣不足繁哀响也是故苟时启于天理尽于民庸夫可以济圣贤之功斗筲可以定烈士之业故曰才不半古而功已倍之盖得之于时势也厯观古今徼一时之功而居伊周之位者有矣夫我之自我智士犹婴其累物之相物昆虫皆有此情夫以自我之量而挟非常之勲神器晖其顾盼万物随其俯仰心玩居常之安耳饱从谀之説岂识乎功在身外任出才表者哉且好荣恶辱有生之所大期忌盈害上鬼神犹且不免人主操其常柄天下服其大节故曰天可雠乎而时有袨服荷㦸立于庙门之下援旗誓衆奋于阡陌之上况乎代主制命自下裁物者乎广树恩不足以敌怨勤兴利不足以补害故曰代大匠斵者必伤其手且夫政由寗氏忠臣所为慷慨祭则寡人人主所不久堪是以君奭怏怏不悦公旦之举髙平师师侧目博陆之势而成王不遣嫌吝于懐宣帝若负芒刺于背非其然者与嗟乎光于四表徳莫富焉王曰叔父亲若䁥焉登帝天位功莫厚焉守节没齿忠莫至焉而倾侧颠沛仅而自全则伊生抱明允以婴戮文子懐忠敬而齿剑固其所也因斯以言夫以笃圣穆亲如彼之懿大徳至忠如此之盛尚不能取信于人主之懐止谤于衆多之口过此以往恶覩其可安危之理断可识矣又况乎饕大名以冐道家之忌运短才而易圣哲所难者哉身危由于势过而不知去势以求安祸积起于宠盛而不知辞宠以招福见百姓之谋已则申宫警守以崇不畜之威惧万民之不服则严行峻制以贾伤心之怨然后威穷乎震主而怨行乎上下衆心日陊危机将发而方偃仰瞪眄谓足以夸世笑古人之未工忘已事之已拙知曩勲之可矜暗成败之有㑹是以事穷运尽必于颠仆风起尘合而祸至常酷也圣人忌功名之过已恶宠禄之踰量盖谓此也夫恶欲之大端贤愚所共有而游子殉髙位于生前志士思垂名于身后受生之分唯此而已夫盖世之业名莫大焉震主之势位莫盛焉率意无违欲莫顺焉借使伊人颇览天道知尽不可益盈难久持超然自引髙揖而退则巍巍之盛仰邈前贤洋洋之风俯冠来籍而大欲不乏于身至乐无愆乎旧节弥效而徳弥广身逾逸而名逾劭此之不为彼之必昧然后河海之迹堙为穷流一篑之衅积成山岳名编凶顽之条身厌荼毒之痛岂不谬哉故聊赋焉庶使百世少有寤云三月三日曲水诗序颜延年夫方策既载皇王之迹已殊钟石毕陈舞咏之情不一虽渊流遂往详畧异闻然其宅天衷立民极莫不崇尚其道神明其位拓世贻统固万叶而为量者也有宋函夏帝图𢎞逺髙祖以圣武定鼎规同造物皇上以叡文承厯景属宸居隆周之卜既永宗汉之兆在焉正体毓徳于少阳王宰宣哲于元辅晷纬昭应山渎效灵五方杂沓四隩来暨选贤建戚则宅之于茂典施命发号必酌之于故实大予协乐上庠肆教章程明密品式周备国容眂令而动军政象物而具箴阙记言校文讲义之官采遗于内輶车朱轩懐荒振逺之使谕徳于外赪茎素毳并柯共穗之瑞史不絶书栈山航海踰沙轶漠之贡府无虚月烈燧千城通驿万里穹居之君内首禀朔卉服之酋囘面受吏是以异人慕向俊民间出警跸清夷表里悦穆将徙县中字张乐岱郊增类帝之宫饬礼神之馆涂歌邑诵以望属车之尘者久矣日躔胃维月轨青陆皇祇发生之始后王布和之辰思对上灵之心以惠庶萌之愿加以二王于迈出饯戒告有诏掌故爰命司厯献洛饮之礼具上已之仪南除辇道北清禁林左关巖隥右梁潮源略亭臯跨芝㕓苑太液懐曾山松石峻垝葱翠隂烟游泳之所攅萃翔骤之所往还于是离宫设卫别殿周徼旌门洞立延帷接枑閲水环阶引池分席春官联事苍灵奉涂然后昇祕驾𦙍缇骑摇玉銮发流吹天动神移渊旋云被以降于行所礼也既而帝晖临幄百司定列凤盖俄轸虹旗委斾肴蔌芬借觞醳泛浮妍歌妙舞之容衔组树羽之器三奏四上之调六茎九成之曲竞气繁声合变争节龙文饰辔青翰侍御华裔殷至观听骛集扬袂风山举袖隂泽靓庄藻野袨服缛川故以殷赈外区焕衍都内者矣上膺万夀下禔百福布筵禀和阖堂依徳情盘景遽欢洽日斜金驾总驷圣仪载伫怅钓台之未临慨酆宫之不县方且排凤阙以髙游开爵园而广宴竝命在位展诗发志则夫诵美有章陈信无愧者欤三月三日曲水诗序王元长臣闻出豫为象钧天之乐张焉时乗既位御气之驾翔焉是以得一奉宸逍遥襄城之域体元则大怅望姑射之阿然窅眇寂寥其独适者已至如夏后两龙载驱璇台之上穆满八骏如舞瑶水之隂亦有飨云固不与万民共也我大齐之握机创厯诞命建家接礼贰宫考庸太室幽明献期雷风通飨昭华之珍既徙延喜之玉攸归革宋受天保生万国度邑静鹿丘之叹迁鼎息大垧之惭绍清和于帝猷联显懿于王表骏发开其逺祥定尔固其洪业皇帝体膺上圣运钟下武冠五行之秀气迈三代之英风昭章云汉晖丽日月牢笼天地弹压山川设神理以景俗敷文化以柔逺泽普氾而无私法含𢎞而不杀犹且具明废寝昃晷忘餐念负重于春冰懐御奔于秋驾可谓巍巍弗与荡荡谁名秉灵图而非泰渉孟门其何崄储后睿哲在躬妙善居质内积和顺外发英华斧藻至徳琢磨令范言炳丹青道润金璧出龙楼而问竖入虎闱而齿胄爱敬尽于一人光耀究于四海若夫族茂麟趾宗固磐石跨蹍昌姬韬轶炎汉元宰比肩于尚父中铉继踵乎周南分陜流勿翦之欢来仕允克施之誉莫不如珪如璋令闻令望朱茀斯皇室家君王者也本枝之盛如此稽古之政如彼用能免羣生于汤火纳百姓于休和草莱乐业守屏称事引镜皆明目临池无洗耳沈㝠之怨既缺薖轴之疾已消兴廉举孝嵗时于外府署行议年日夕于中甸协律总章之司序伦正俗崇文成均之职导徳齐礼挈壶宣夜辨气朔于灵台书笏珥彤纪言事于仙室褰帷断裳危冠空履之吏彯摇武勐扛鼎揭旗之士勤恤民隠纠逖王慝射集隼于髙墉缴大风于长隧不仁者逺惟道斯行䜛莠蔑闻攘争掩息稀鸣桴于砥路鞠茂草于圆扉耆年阙市井之游稚齿丰车马之好宫邻昭泰荒憬清夷侮食来王左言入侍离身反踵之君髽首贯胷之长屈膝厥角请受缨縻文钺碧砮之琛竒干善芳之赋纨牛露犬之玩乘黄兹白之驷盈衍储邸充仞郊虞匦牍相寻鞮译无旷一尉候于西东合车书于南北畅毂埋辚辚之辙緌旌巻悠悠之斾四方无拂五戎不距偃革辞轩销金罢刃天瑞降地符升泽马来器车出紫脱华朱英秀佞枝植厯草滋云润星晖风扬月至江海呈象龟龙载文方握河沈璧封山纪石迈三五而不追践八九之遥迹功既成矣世既真矣信可以优游暇豫作乐崇徳者欤于时青鸟司开条风发嵗粤上斯已惟暮之春同律克和树草自乐禊饮之日在兹风舞之情咸荡去肃表乎时训行庆动于天瞩载懐平圃乃睠芳林芳林园者福地奥区之凑丹陵若水之旧殷殷均乎姚泽膴膴尚于周原狭丰邑之未宏陋谯居之犹褊求中和而经处揆景纬以裁基飞观神行虚檐云构离房乍设层楼间起负朝阳而抗殿跨灵沼而浮荣镜文虹于绮疏浸兰泉于玉砌幽幽丛薄秩秩斯干曲拂邅廻潺湲径复新蓱泛沚华桐发岫杂天采于柔荑乱嘤声于緜羽禁轩承幸清宫俟宴缇帷宿置帟幕宵悬既而灭宿澄霞登光辨色式道执殳展軨效驾徐銮警节明钟畅音七萃连镳九斿齐轨建旗拂霓扬葭振木鱼甲烟聚贝胄星罗重英曲瑵之节絶景遗风之骑昭灼甄部驵骏函列虎视龙超雷骇电逝轰轰隠隠纷纷轸轸羌难得而称计尔乃回舆驻罕岳镇渊渟睟容有穆宾仪式序授几肆筵因流波而成次蕙肴芳醴任激水而推移葆佾陈阶金匏在席戚奏翘舞籥动邠诗召鸣鸟于弇州追伶伦于嶰谷发参差于王子传妙靡于帝江正歌有阕羽觞无筭上陈景福之赐下献南山之夀信凯䜩之在藻知和乐于食苹桑榆之隂不居草露之滋方渥有诏曰今日嘉㑹咸可赋诗凡四十有五人其辞云尔王文宪集序任彦昇公讳俭字仲宝琅邪临沂人也其先自秦至宋国史家谍详焉晋中兴以来六世名徳海内冠冕古语云仁人之利天道运行故吕䖍归其佩刀郭璞誓以淮水若离翦之止杀吉骏之诚感盖有助焉公之生也诞授命世体三才之茂践得二之几信乃昴宿垂芒徳精降祉有一于此蔚为帝师况乃渊角殊祥山庭异表望衢罕窥其术观海莫际其澜宏览载籍博游才义若乃金版玉匮之书海上名山之㫖沈郁澹雅之思离坚合异之谈莫不总制清衷递为心极斯固通人之所包非虚明之絶境不可穷者其唯神用者乎然捡镜所归人伦以表云屋天构匠者何工自咸洛不守宪章中辍贺生达礼之宗蔡公儒林之亚阙典未补大备兹日至若齿危发秀之老含经味道之生莫不北面人宗自同资敬性託夷逺少屏尘杂自非可以𢎞奖风流增益标胜未尝留心期嵗而孤叔父司空简穆公早所器异年始志学家门礼训皆折𠂻于公孝友之性岂伊桥梓夷雅之体无待韦弦汝郁之㓜挺淳至黄琬之早标聪察曾何足尚年六嵗袭封豫宁侯拜日家人以公尚㓜弗之先告既袭珪组对扬王命因便感咽若不自胜初宋明帝居蕃与公母武康公主素不协及即位有诏毁废旧茔投弃棺柩公以死固请誓不遵奉表启酸切义感人神太宗闻而悲之遂无以夺也初拜祕书郎迁太子舍人以选尚公主拜驸马都尉元徽初迁祕书丞于是采公曾之中经刋𢎞度之四部依刘歆七略更撰七志盖尝赋诗云稷契匡虞夏伊吕翼商周自是始有应务之迹生民属心矣时司徒袁粲有髙世之度脱落尘俗见公弱龄便望风推服叹曰衣冠礼乐在是矣时粲位亚台司公年始弱冠年势不侔公与之抗礼因赠粲诗要以嵗暮之期申以止足之戒粲答诗曰老夫亦何寄之子照清襟服阕拜司徒右长史出为义兴太守风化之美奏课为最还除给事黄门侍郎旬日迁尚书吏部郎参选昔毛玠之公清李重之识㑹兼之者公也俄迁侍中以愍侯始终之职固辞不拜补太尉右长史时圣武定业肇基王命寤寐风云寔资人杰是以宸居膺列宿之表图纬着王佐之符俄迁左长史齐台初建以公为尚书右仆射领吏部时年二十八宋末艰虞百王浇季礼紊旧宗乐倾恒轨自朝章国纪典彛备物奏议符策文辞表记素意所不蓄前古所未行皆取定俄顷神无滞用太祖受命以佐命之功封南昌县开国公食邑二千户建元二年迁尚书左仆射领选如故自营郃分司卢钦兼掌誉望所归允集兹日寻表解选诏加侍中又授太子詹事侍中仆射如故固辞侍中改授散骑常侍余如故太祖崩遗诏以公为侍中尚书令镇国将军永明元年进号卫将军二年以本官领丹阳尹六辅殊风五方异俗公不谋声训而楚夏移情故能使解劒拜仇归田息讼前郡尹温太贞刘贞长或功铭鼎彛或徳标素尚臭味风云千载无爽亲加弔祭表荐孤遗逺协神期用彰世祀时简穆公薨以抚养之恩特深恒慕表求解职有诏不许国学初兴华夷慕义经师人表允兹望实复以本官领国子祭酒三年解丹阳尹领太子少傅余悉如故挂服捐驹前良取则卧辙弃子后子胥怨皇太子不矜天姿俯同人范师友之义穆若金兰又领本州太中正顷之解职四年以本号开府仪同三司余悉如故谦光愈逺大典未申六年又申前命七年固辞选任帝所重违诏加中书监犹参掌选事长舆追专车之恨公曾甘凤池之失夫奔竞之涂有自来矣以难知之性协易失之情必使无讼事深𢎞诱公提衡惟允一纪于兹拔竒取异兴微继絶望侧阶而容贤候景风而式典春秋三十有八七年五月三日薨于建康官舍皇朝轸恸储铉伤情有识衔悲行路掩泣岂直舂者不相工女寝机而已哉故以痛深衣冠悲纒教义岂非功深砥砺道迈舟航没世遗爱古之益友追赠太尉侍中中书监如故给节加羽葆鼓吹增班劒六十人谥曰文宪礼也公在物斯厚居身以约玩好絶于耳目布素表于造次室无姬姜门多长者立言必雅未尝显其所长持论从容未尝言人所短𢎞长风流许与气类虽单门后进必加善诱朂以丹霄之价𢎞以青㝠之期公铨品人伦各尽其用居厚者不矜其多处薄者不怨其少穷涯而反盈量知归皇朝以治定制礼功成作乐思我民誉缉熈帝图虽张曹争论于汉朝荀摰竞爽于晋世无以仰模渊㫖取则后昆每荒服请罪逺夷慕义宣威授指实寄宏略理积则神无忤往事感则悦情斯来无是己之心事隔于容谄罕爱増之情理絶于毁誉造理常若可干临事毎不可夺约己不以廉物𢎞量不以容非攻乎异端归之正义公生自华宗世务简隔至于军国逺图刑政大典旣道在廊庙则理擅民宗若乃明练庻务鉴达治体悬然天得不谋成心求之载籍翰牍所未纪讯之遗老耳目所不接至若文案自环主者百数皆深文为吏积习成姧畜笔削之刑怀轻重之意公乗理照物动必研机当时嗟服若有神道岂非希世之儁民瑚琏之宏器昉行无异操才无异能得奉名节迄将一纪一言之誉东陵侔于西山一盼之荣郑璞踰于周寳士感知已懐此何极出入礼闱朝夕旧馆瞻栋宇而兴慕抚身名而悼恩公自㓜及长述作不倦固以理穷言行事该军国岂直彫章缛采而已哉若乃统体必善缀赏无地虽楚赵羣才汉魏衆作曽何足云曽何足云昉尝以笔札见知思以薄技效徳是用缀缉遗文永贻世范为如干秩如干巻所撰古今集记今书七志为一家言不列于集集録如左文选巻四十六文选註卷四十七钦定四库全书文选巻四十七梁萧统编唐李善註颂圣主得贤臣颂王子渊夫荷旃被毳者难与道纯绵之䴡密羹藜唅糗者不足与论太牢之滋味今臣僻在西蜀生于穷巷之中长于蓬茨之下无有游观广览之知顾有至愚极陋之累不足以塞厚望应明㫖虽然敢不略陈愚心而抒情素记曰恭惟春秋法五始之要在乎审己正统而已夫贤者国家之器用也所任贤则趋舍省而功施暜器用利则用力少而就效衆故工人之用钝器也劳筋苦骨终日矻矻及至巧冶铸干将之璞清水淬其锋越砥歛其锷水断蛟龙陆剸犀革忽若篲汜画涂如此则使离娄督绳公输削墨虽崇台五层延袤百丈而不溷者工用相得也庸人之御驽马亦伤吻弊筴而不进于行胷喘肤汗人极马倦及至驾啮膝骖乗旦王良执靶韩哀附舆纵骋驰骛忽如影靡过都越国蹶如块追奔电逐遗风周流八极万里一息何其辽哉人马相得也故服絺绤之凉者不苦盛暑之郁燠袭狐貉之煖者不忧至寒之凄怆何则有其具者易其备贤人君子亦圣王之所以易海内也是以呕喻受之开寛裕之路以延天下之英俊也夫竭智附贤者必建仁䇿索人求士者必树伯迹昔周公躬吐握之劳故有圄空之隆齐桓设庭燎之礼故有匡合之功由此观之君人者勤于求贤而逸于得人人臣亦然昔贤者之未遭遇也图事揆䇿则君不用其谋陈见悃诚则上不然其信进仕不得施效斥逐又非其愆是故伊尹勤于鼎爼太公困于鼓刀百里自鬻寗戚饭牛离此患也及其遇明君遭圣主也运筹合上意谏诤则见听进退得闗其忠任职得行其术去卑辱奥渫而升本朝离蔬释硚而享膏粱剖符钖壤而光祖考传之子孙以资说士故世必有圣智之君而后有贤明之臣虎啸而谷风冽龙兴而致云气蟋蟀俟秋吟蜉蝣出以隂易曰飞龙在天利见大人诗曰思皇多士生此王国故世平主圣俊乂将自至若尧舜禹汤文武之君获稷契臯陶伊尹吕望之臣明明在朝穆穆布列聚精㑹神相得益章虽伯牙操钟逢门子弯乌号犹未足以喻其意也故圣王必待贤臣而𢎞功业俊士亦俟明主以显其徳上下俱欲懽然交欣千载一㑹论説无疑翼乎如鸿毛遇顺风沛乎若巨鱼纵大壑其得意如此则胡禁不止曷令不行化溢四表横被无穷遐夷贡献万祥必臻是以圣主不徧窥望而视已明不殚倾耳而聼己聪恩从祥风翺徳与和气游太平之责塞优游之望得遵游自然之势恬淡无为之塲休徴自至寿考无疆雍容垂拱永永万年何必偃仰诎信若彭祖喣嘘唿吸如乔松眇然絶俗离世哉诗曰济济多士文王以宁葢信乎其以宁也赵充国颂扬子云明灵惟宣戎有先零先零猖狂侵汉西疆汉命虎臣惟后将军整我六师是讨是震既临其域谕以威徳有守矜功谓之弗克请奋其旅于罕之羌天子命我从之鲜阳营平守节屡奏封章料敌制胜威谋靡亢遂克西戎还师于京鬼方宾服罔有不庭昔周之宣有方有虎诗人歌功乃列于雅在汉中兴充国作武赳赳桓桓亦绍厥绪出师颂史孝山茫茫上天降祚有汉兆基开业人神攸赞五曜霄映素灵夜叹皇运来受万寳增焕厯纪十二天命中易西零不顺东夷遘逆乃命上将授以雄戟桓桓上将实天所启允文允武明诗悦礼宪章百揆为世作楷昔在孟津惟师尚父素旄一麾浑一区宇苍生更始朔风变楚薄伐猃狁至于太原诗人歌之犹叹其艰况我将军穷城极邉鼓无停响旗不蹔褰泽霑遐荒功铭鼎铉我出我师于彼西疆天子饯我路车乘黄言念伯舅恩深渭阳介珪既削列壤酬勲今我将军启土上郡传子传孙显显令问酒徳颂刘伯伦有大人先生以天地为一朝万期为须臾日月为扃牖八荒为庭衢行无辙迹居无室庐幕天席地纵意所如止则操巵执觚动则挈榼提壶唯酒是务焉知其余有贵介公子搢绅处士闻吾风声议其所以乃奋袂攘衿怒目切齿陈説礼法是非锋起先生于是方捧甖承槽衔杯潄醪奋髯踑踞枕麴借糟无思无虑其乐陶陶兀然而醉豁尔而醒静听不闻雷霆之声熟视不覩泰山之形不觉寒暑之切肌利欲之感情俯观万物扰扰焉如江汉之载浮萍二豪侍侧焉如蜾蠃之与螟蛉汉髙祖功臣颂陆士衡相国酇文终侯沛萧何相国平阳懿侯沛曺参太子少傅畱文成侯韩张良丞相曲逆献侯阳武陈平楚王淮隂韩信梁王昌彭越淮南王六黥布赵景王大梁张耳韩王韩信燕王豊卢绾长沙文王呉芮荆王沛刘贾太傅安国懿侯王陵左丞相绛武侯沛周勃相国舞阳侯沛樊哙右丞相曲周景侯髙阳郦商太仆汝隂文侯沛夏侯婴丞相颖隂懿侯睢阳灌婴代丞相阳陵景侯魏傅寛车骑将军信武肃侯靳歙大行广野君髙阳郦食其中郎建信侯齐刘敬太中大夫楚陆贾太子太傅稷嗣君薛叔孙通魏无知䕶军中尉随何新城三老董公辕生将军纪信御史大夫沛周苛平国君侯公右三十一人与定天下安社稷者也颂曰芒芒宇宙上墋下黩波振四海尘飞五岳九服徘徊三灵改卜赫矣髙祖肇载天禄沈迹中乡飞名帝録庆云应辉皇阶授木龙兴泗滨虎啸丰谷彤云昼聚素灵夜哭金精仍頺朱光以渥万邦宅心骏民效足堂堂萧公王迹是因绸缪叡后无竞惟人外济六师内抚三秦拔奇夷难迈徳振民体国垂制上穆下亲名葢羣后是谓宗臣平阳乐道在变则通爰渊爰嘿有此武功长驱河朔电击壤东恊䇿淮隂亚迹萧公文成作师通幽洞㝠永言配命因心则灵穷神观化望影揣情鬼无隐谋物无遁形武关是辟鸿门是宁随难荥阳即谋下邑销印惎废推齐劝立运筹固陵定䇿东袭三王从风五侯允集霸楚寔䘮皇汉凯入怡颜髙览弥翼鳯戢託迹黄老辞世却粒曲逆宏逹好谋能深游精杳漠神迹是寻重𤣥匪奥九地匪沈伐谋先兆挤响于音竒谋六奋嘉虑四廻规主于足离项于懐格人乃谢楚翼寔摧韩王窘执胡马洞开迎文以谋哭髙以哀灼灼淮隂灵武冠世䇿出无方思入神契奋臂云兴腾迹虎噬凌险必夷摧刚则脆肇谋汉滨还定渭表京索既扼引师北讨济河夷魏登山灭赵威亮火烈势踰风扫拾代如遗偃齐犹草二州肃清四邦咸举乃眷北燕遂表东海克灭龙且爰取其旅刘项悬命人谋是与念功惟徳辞通絶楚彭越观时弢迹匿光民具尔瞻翼尔鹰扬威凌楚域质委汉王靖难河济即宫旧梁烈烈黥布眈眈其眄名冠彊楚锋犹骇电覩几蝉蜕悟主革面肇彼枭风翻为我扇天命方辑王在东夏矫矫三雄至于垓下元凶既夷宠禄来假保大全祚非徳孰可谋之不臧舍福取祸张耳之贤有声梁魏士也罔极自诒伊愧俯思旧恩仰察五纬脱迹违难披榛来洎改策西秦报辱北冀悴叶更辉枯条以肄王信韩孽宅土开疆我图尔才越迁晋阳卢绾自微婉娈我皇跨功踰徳祚尔辉章人之贪祸宁为乱亡吴芮之王祚由梅鋗功㣲势弱世载忠贤肃肃荆王董我王军我图四方殷荐其勲庸亲作劳旧楚是分徃践厥宇大启淮濆安国违亲悠悠我思依依哲母既明且慈引身伏劒永言固之淑人君子实邦之基义形于色愤发于辞主亡与亡末命是期绛侯质木多略寡言曽是忠勇惟帝攸叹云鹜灵丘景逸上兰平代禽豨奄有燕韩宁乱以武毙吕以权涤秽紫宫徴帝太原实惟太尉刘宗以安挟功震主自古所难动耀上代身终下藩舞阳道迎延帝幽薮宣力王室匪惟厥武总干鸿门披闼帝宇耸颜诮项掩泪寤主曲周之进于其哲兄俾率尔徒从王于征振威龙蜕摅武庸城六师寔因克荼禽黥猗欤汝隂绰绰有裕戎轩肇迹荷策来附马烦辔殆不释拥树皇储时乂平城有谋颍隂锐敏屡为军锋奋戈东城禽项定功乗风借响高歩长江收吴引淮光启于东阳陵之勲元帅是承信武薄伐扬节江陵夷王殄国俾乱作惩恢恢广野诞节令图进竭嘉谋退守名都东规白马北距飞狐即仓敖庾据险三涂輶轩东践汉风载徂身死于齐非説之辜我皇寔念言祚尔孤建信委辂被褐献宝指明周汉铨时论道移帝伊洛定都酆镐柔逺镇迩寔敬攸考抑抑陆生知言之贯徃制劲越来访皇汉附㑹平勃夷凶翦乱所谓伊人邦家之彦百王之极旧章靡存汉徳虽朗朝仪则昏稷嗣制礼下肃上尊穆穆帝典焕其盈门风睎三代宪流后昆无知叡敏独昭竒迹察侔萧相贶同师钖随何辩逹因资于敌纾汉披楚唯生之绩皤皤董叟谋我平隂三军缟素天下归心袁生秀朗沈心善照汉斾南振楚威自挠大略渊回元功响効邈哉惟人何识之妙纪信诳项轺轩是乗摄齐赴节用死孰惩身与烟消名与风兴周苛慷忾心若怀氷形可以㬥志不可凌贞轨偕没亮迹䨇升帝畴尔庸后嗣是膺天地虽顺王心有违怀亲望楚永言长悲侯公伏轼皇媪来归是谓平国宠命有辉震风过物清浊效响大人于兴利在攸往𢎞海者川崇山惟壤韶濩错音衮龙比象明明衆哲同济天网剑宣其利鉴献其朗文武四充汉祚克广悠悠遐风千载是仰赞东方朔画赞夏侯孝若大夫讳朔字曼倩平原厌次人也魏建安中分厌次以为乐陵郡故又为郡人焉事汉武帝汉书具载其事先生瓌玮博逹思周变通以为浊世不可以富贵也故薄游以取位苟出不可以直道也故颉颃以傲世傲世不可以垂训也故正谏以明节明节不可以久安也故诙谐以取容洁其道而秽其迹清其质而浊其文弛张而不为邪进退而不离羣若乃逺心旷度赡智宏材倜傥博物触类多能合变以明筭幽赞以知来自三坟五典八索九丘阴阳图纬之学百家衆流之论周给敏捷之辩支离覆逆之数经脉药石之艺射御书计之术乃研精而究其理不习而尽其功经目而讽于口过耳而闇于心夫其明济开豁包含𢎞大陵轹卿相謿哂豪杰笼罩靡前跆籍贵势出不休显贱不忧戚戏万乗若寮友视俦列如草芥雄节迈伦高气葢世可谓拔乎其萃游方之外者已谈者义以先生嘘吸沖和吐故纳新蝉蜕龙变弃俗登仙神交造化灵为星辰此又竒怪惚怳不可备论者也大人来守此国仆自京都言归定省覩先生之县邑想先生之高风徘徊路寝见先生之遗像逍遥城郭观先生之祠宇慨然有懐乃作颂焉其辞曰矫矫先生肥遯居贞退不终否进亦避荣临世濯足希古振缨湼而无滓既浊能清无滓伊何高明克柔能清伊何视污若浮乐在必行处沦罔忧跨世陵时逺蹈独游瞻望往代爰想遐踪邈邈先生其道犹龙染迹朝隐和而不同栖迟下位聊以从容我来自东言适兹邑敬问墟坟企伫原隰墟墓徒存精灵永戢民思其轨祠宇斯立徘徊寺寝遗像在图周旋祠宇庭序荒芜榱栋倾落草莱弗除肃肃先生岂焉是居是居弗形悠悠我情昔在有徳罔不遗灵天秩有礼神监孔明彷彿风尘用垂颂声三国名臣序赞袁彦伯夫百姓不能自治故立君以治之明君不能独治则为臣以佐之然则三五迭隆歴世承基揖让之与干戈文徳之与武功莫不宗匠陶钧而羣才缉熈元首经畧而股肱肆力遭离不同迹有优劣至于体分㝠固道契不坠风美所扇训革千载其揆一也故二八升而唐朝盛伊吕用而汤武宁三贤进而小白兴五臣显而重耳霸中古陵迟斯道替矣居上者不以至公理物为下者必以私路期荣御圆者不以信诚率衆执方者必以权谋自显于是君臣离而名教薄世多乱而时不治故蘧寗以之巻舒桞下以之三黜接舆以之行歌鲁连以之赴海衰世之中保持名节君臣相体若合符契则燕昭乐毅古之流也夫未遇伯乐则千载无一骥时值龙颜则当年控三杰汉之得材于斯为贵高祖虽不以道胜御物羣下得尽其忠萧曹虽不以三代事主百姓不失其业静乱庇人抑亦其次夫时方颠沛则显不如隐万物思治则黙不如语是以古之君子不患𢎞道难遭时难遭时不难遇君难故有道无时孟子所以咨嗟有时无君贾生所以垂泣夫万岁一期有生之通涂千载一遇贤智之嘉㑹遇之不能无欣䘮之何能无慨古人之言信有情哉余以暇日常览国志考其君臣比其行事虽道谢先代亦异世一时也文若懐独见之明而有救世之心论时则民方涂炭计能则莫出魏武故委面霸朝豫议世事举才不以标鉴故久之而后显筹画不以要功故事至而后定虽亡身明顺识亦高矣董卓之乱神器迁偪公达慨然志在致命由斯而谈故以大存名节至如身为汉𨽻而迹入魏幕源流趣舎其亦文若之谓所以存亡殊致始终不同将以文若既明名教有寄乎夫仁义不可不明则时宗举其致生理不可不全故达识摄其契相与𢎞道岂不逺哉崔生高朗折而不挠所以策名魏武执笏霸朝者葢以汉主当阳魏后北靣者哉若乃一旦进玺君臣易位则崔子所不与魏武所不容夫江湖所以济舟亦所以覆舟仁义所以全身亦所以亡身然而先贤玉摧于前来哲攘袂于后岂非天懐发中而名教束手者乎孔明盘桓俟时而动遐想管乐逺明风流治国以礼民无怨声刑罚不滥没有余泣虽古之遗爱何以加兹及其临终顾託受遗作相刘后授之无疑心武侯处之无惧色继体纳之无贰情百姓信之无异辞君臣之际良可咏矣公瑾卓尔逸志不羣总角料主则素契于伯符晩节曜竒则参分于赤壁惜其龄促志未可量子布佐䇿致延誉之美辍哭止哀有翼戴之功神情所涉岂徒蹇谔而已哉然而杜门不用登坛受讥夫一人之身所昭未异而用舍之间俄有不同况沈迹沟壑遇与不遇者乎夫诗颂之作有自来矣或以吟咏性情或以述徳显功虽大㫖同归所託或乖若夫出处有道名体不滞风轨徳音为世作范不可废也故复撰序所懐以为之赞云魏志九人蜀志四人呉志七人荀彧字文若诸葛亮字孔明周瑜字公瑾荀攸字公达龎统字士元张昭字子布袁涣字曜卿蒋琬字公琰鲁肃字子敬崔琰字季珪黄权字公衡诸葛瑾字子瑜徐邈字景山陆逊字伯言陈羣字长文顾雍字元叹夏侯𤣥字泰初虞翻字仲翔王经字承宗陈泰字𤣥伯火徳既微运纒大过洪飈扇海二溟掦波虬虎虽惊风云未和潜鱼择渊高鸟候柯赫赫三雄并廽干轴竞收把梓争采松竹鳯不及栖龙不暇伏谷无幽兰岭无亭菊英英文若灵鉴洞照应变知微探赜赏要日月在躬隐之弥曜文明映心钻之愈妙沧海横流玉石同碎达人兼善废已存爱谋解时纷功济宇内始救生人终明风概公达潜朗思同蓍蔡运用无方动摄羣㑹爰初发迹遘此颠沛神情𤣥定处之弥泰愔愔幕里筭无不经亹亹通韵迹不蹔停虽懐尺璧顾哂连城知能拯物愚足全生郎中温雅器识纯素贞而不谅通而能固恂恂徳心汪汪轨度志成弱冠道敷岁暮仁者必勇徳亦有言虽遇履虎神气恬然行不脩饰名节无愆操不激切素风愈鲜邈哉崔生体正心直天骨疎朗墙宇高嶷忠存轨迹义形风色思树芳兰翦除荆棘民恶其上时不容哲琅琅先生雅仗名节虽遇尘雾犹振霜雪运极道消碎此明月景山恢诞韵与道合形器不存方寸海纳和而不同通而不杂遇醉忘辞在醒贻答长文通雅义格终始思戴元首拟伊同耻民未知徳惧若在已嘉谋肆庭谠言盈耳玉生虽丽光不踰把徳积虽微道映天下渊哉泰初宇量高雅器范自然标准无假全身由直迹洿必伪处死匪难理存则易万物波荡孰任其累六合徒广容身靡寄君亲自然匪由名敎敬授既同情礼兼到烈烈王生知死不挠求仁不逺期在忠孝𤣥伯刚简大存名体志在高构增堂及陛端委虎门正言弥启临危致命尽其心礼堂堂孔明基宇宏邈器同生民独禀先觉标牓风流逺明管乐初九龙盘雅志弥确百六道䘮干戈迭用苟非命世孰扫雰雺宗子思宁薄言解控释褐中林郁为时栋士元𢎞长雅性内融崇善爱物观始知终䘮乱备矣胜涂未隆先生标之振起清风绸缪哲后无妄惟时夙夜匪懈义在缉熈三畧既陈霸业已基公琰殖根不忘中正岂曰模拟实在雅性亦既羁勒负荷时命推贤㳟已久而可敬公衡沖达秉心渊塞媚兹一人临难不惑畴昔不造假翮邻国进能徽音退不失徳六合纷纭民心将变鸟择高梧臣须顾眄公瑾英达朗心独见披草求君定交一面桓桓魏武外託霸迹志掩衡霍恃战忘敌卓卓若人曜竒赤壁三光参分宇宙暂隔子布擅名遭世方扰抚翼桑梓息肩江表王畧威夷呉魏同宝遂献宏谟匡此霸道桓王之薨大业未纯把臂託孤惟贤与亲辍哭止哀临难忘身成此南面实由老臣才为世出世亦须才得而能任贵在无猜昻昻子敬拔迹草莱荷担吐竒乃构云台子瑜都长体性纯懿谏而不犯正而不毅将命公庭退忘私位岂无鹡鸰固慎名器伯言蹇蹇以道佐世出能勤功入能献替谋宁社稷解纷挫鋭正以招疑忠而获戾元叹穆逺神和形检如彼白珪质无尘玷立上以恒匡上以渐清不增洁浊不加染仲翔高亮性不和物好是不羣折而不屈屡摧逆鳞直道受黜叹过孙阳放同贾屈诜诜衆贤千载一遇整辔高衢骧首天路仰挹𤣥流俯𢎞时务名节殊涂雅致同趣日月丽天瞻之不坠仁义在躬用之不匮尚想重晖载挹载味后生击节懦夫增气文选巻四十七文选註卷四十八钦定四库全书文选巻四十八梁萧统编唐李善註符命封禅文司马长卿伊上古之初肇自昊穹生民歴选列辟以迄于秦率迩者踵武逖听者风声纷纶威蕤湮灭而不称者不可胜数继韶夏崇号谥略可道者七十有二君㒺若淑而不昌畴逆失而能存轩辕之前遐哉邈乎其详不可得闻已五三六经载籍之传维风可观也书曰元首明哉股肱良哉因斯以谈君莫盛于唐尧臣莫贤于后稷后稷创业于唐尧公刘发迹于西戎文王改制爰周郅隆大行越成而后陵迟衰㣲千载亡声岂不善始善终哉然无异端慎所由于前谨遗教于后耳故轨迹夷易易遵也湛恩厖鸿易丰也宪度着明易则也垂统理顺易继也是以业隆于襁褓而崇冠于二后揆厥所元终都攸卒未有殊尤絶迹可考于今者也然犹蹑梁父登泰山建显号施尊名大汉之徳逢涌原泉沕潏曼羡旁魄四塞云布雾散上畅九垓下泝八埏懐生之类霑濡浸润恊气横流武节猋逝迩陿游原遐阔泳沫首恶郁没晻昧昭晣昆虫闿泽回首面内然后囿驺虞之珍羣徼麋鹿之怪兽导一茎六穗于庖牺双觡共抵之兽获周余珍放龟于岐招翠黄乗龙于沼鬼神接灵圉宾于闲馆竒物谲诡俶傥穷变钦哉符瑞臻兹犹以为徳薄不敢道封禅葢周跃鱼陨航休之以燎㣲夫此之为符也以登介丘不亦恧乎进让之道何其爽欤于是大司马进曰陛下仁育羣生义征不譓诸夏乐贡百蛮执贽徳侔往初功无与二休烈浃洽符瑞衆变期应绍至不特创见意泰山梁甫设坛场望幸葢号以况荣陛下谦让而弗发挈三神之欢缺王道之仪羣臣恧焉或曰且天为质闇示珍符固不可辞若然辞之是泰山靡记而梁父㒺几也亦各竝时而荣咸济厥世而屈说者尚何称于后而云七十二君哉夫修徳以钖符奉命以行事不为进越也故圣王不替而修礼地祗谒款天神勒功中岳以章至尊舒盛徳发号荣受厚福以浸黎元皇皇哉此天下之壮观王者之卒业不可贬也愿陛下全之而后因杂搢绅先生之畧术使获燿日月之末光絶炎以展宷错事犹兼正列其义袚饰厥文作春秋一艺将袭旧六为七摅之亡穷俾万世得激清流扬㣲波蜚英声腾茂实前圣所以永保鸿名而常为称首者用此宜命掌故悉奏其仪而览焉于是天子俙然改容曰俞乎朕其试哉乃迁思廻虑总公卿之议询封禅之事诗大泽之博广符瑞之富遂作颂曰自我天覆云之油油甘露时雨厥壤可游滋液渗漉何生不育嘉谷六穗我穑曷蓄非唯雨之又润泽之非唯徧之我汜布濩之万物熈熈懐而慕思名山显位望君之来君乎君乎侯不迈哉般般之兽乐我君囿白质黒章其仪可嘉旼旼穆穆君子之态葢闻其声今亲其来厥涂靡从天瑞之征兹亦于舜虞氏以兴濯濯之麟游彼灵畤孟冬十月君徂郊祀驰我君舆帝用享祉三代之前葢未尝有宛宛黄龙兴徳而升采色炫燿焕炳煇煌正阳显见觉悟黎蒸于传载之云受命所乗厥之有章不必谆谆依类託寓喻以封峦披艺观之天人之际已交上下相发允答圣王之徳兢兢翼翼故曰于兴必虑衰安必思危是以汤武至尊严不失肃祗舜在假典顾省阙遗此之谓也剧秦美新一首扬子云诸吏中散大夫臣雄稽首再拜上封事皇帝陛下臣雄经术浅薄行能无异数䝉渥恩拔擢伦比与羣贤竝愧无以称职臣伏惟陛下以至圣之徳龙兴登庸钦明尚古作民父母为天下主执粹精之道镜照四海听聆风俗博览广包参天贰地兼竝神明配五帝冠三王开辟以来未之闻也臣诚乐昭着新徳光之罔极往时司马相如作封禅一篇以彰汉氏之休臣尝有颠眴病恐一旦先犬马填沟壑所懐不章长恨黄泉敢竭肝胆写腹心作剧秦美新一篇虽未究万分之一亦臣之极思也臣雄稽首再拜以闻曰权舆天地未袪睢睢盱盱或𤣥而萌或黄而芽𤣥黄剖判上下相呕爰初生民帝王始存在乎混混茫茫之时舋闻罕漫而不昭察世莫得而云也厥有云者上罔显于羲皇中莫盛于唐虞迩靡着于成周仲尼不遭用春秋因斯发言神明所祚兆民所託罔不云道徳仁义礼智独秦崛起西戎邠荒岐雍之疆因襄文宣灵之僭迹立基孝公茂惠文奋昭庄至政破纵擅横并吞六国遂称乎始皇盛从鞅仪韦斯之邪政驰骛起翦恬贲之用兵刬灭古文刮语烧书弛礼崩乐涂民耳目遂欲流唐漂虞涤殷荡周㸐除仲尼之篇籍自勒功业改制度轨量咸稽之于秦纪是以耆儒硕老抱其书而逺逊礼官博士巻其舌而不谈来仪之鸟肉角之兽狙犷而不臻甘露嘉醴景曜浸潭之瑞潜大茀经霣巨狄鬼信之妖发神歇灵绎海水羣飞二世而亡何其剧与帝王之道兢兢乎不可离已夫能贞而明之者穷祥瑞回而昧之者极妖愆上览古在昔有凭应而尚缺焉壊彻而能全故若古者称尧舜威侮者陷桀纣况尽汛扫前圣数千载功业专用已之私而能享祐者哉㑹汉祖龙腾丰沛奋迅宛叶自武闗与项羽戮力咸阳创业蜀汉发迹三秦克项山东而帝天下擿秦政惨酷尤烦者应时而蠲如儒林刑辟歴纪图典之用稍増焉秦余制度项氏爵号虽违古而犹袭之是以帝典阙而不补王纲弛而未张道极数殚闇忽不还逮至大新受命上帝还资后土顾懐𤣥符灵契黄瑞涌出滭浡沕潏川流海渟云动风偃雾集雨散诞弥八圻上陈天庭震声日景炎光飞响盈塞天渊之间必有不可辞让云尔于是乃奉若天命穷宠极崇与天剖神符地合灵契创亿兆规万世竒伟倜傥谲诡天祭地事其异物殊怪存乎五威将帅班乎天下者四十有八章登假皇穹铺衍下土非新室其畴离之卓哉煌煌真天子之表也若夫白鸠丹乌素鱼断蛇方斯蔑矣受命甚易格来甚勤昔帝缵皇王缵帝随前踵古或无为而治或损益而亡岂知新室委心积意储思垂务旁作穆穆明旦不寐勤勤恳恳者非秦之为与夫不勤勤则前人不当不恳恳则觉徳不恺是以发祕府览书林遥集乎文雅之囿翺翔乎礼乐之场𦙍殷周之失业绍唐虞之絶风懿律嘉量金科玉条神卦灵兆古文毕发炳焕照耀靡不宣臻式軨轩旂旗以示之扬和鸾肆夏以节之施黼黻衮冕以昭之正嫁娶送终以尊之亲九族淑贤以穆之夫改定神祇上仪也钦修百祀咸秩也明堂雍台壮观也九庙长夀极孝也制成六经洪业也北懐单于广徳也若复五爵度三壤经井田免人役方甫刑匡马法恢崇祇庸烁徳懿和之风广彼搢绅讲习言谏箴诵之涂振鹭之声充庭鸿鸾之党渐阶俾前圣之绪布濩流衍而不韫韣郁郁乎焕哉天人之事盛矣鬼神之望允塞羣公先正罔不夷仪姦宄㓂贼罔不振威绍少典之苖着黄虞之裔帝典阙者已补王纲弛者已张炳炳麟麟岂不懿哉厥被风濡化者京师沈潜甸内匝洽侯卫厉揭要荒濯沐而术前典廵四民迄四岳増封泰山禅梁父斯受命者之典业也盖受命日不暇给或不受命然犹有事矣况堂堂有新正丁厥时崇岳渟海通渎之神咸设坛场望受命之臻焉海外遐方信延颈企踵回面内向喁喁如也帝者虽勤恶可以已乎宜命贤哲作帝典一篇旧三为一袭以示来人摛之罔极令万世常戴巍巍履栗栗臭馨香含甘实镜纯粹之至精聆清和之正声则百工伊凝庶绩咸喜荷天衢提地釐斯天下之上则已庶可试哉典引班孟坚臣固言永平十七年臣与贾逵傅毅杜矩展隆郗萌等召诣云龙门小黄门赵宣持秦始皇帝本纪问臣等曰太史迁下赞语中寕有非邪臣对此赞贾谊过秦篇云向使子婴有庸主之才仅得中佐秦之社稷未易絶也此言非是即召臣入问本闻此论非邪将见问意开寤耶臣具对素闻知状诏因曰司马迁着书成一家之言扬名后世至以身陷刑之故反㣲文刺讥贬损当世非谊士也司马相如洿行无节但有浮华之辞不周于用至于疾病而遗忠主上求取其书竟得颂述功徳言封禅事忠臣効也至是贤迁逺矣臣常伏刻诵圣论昭明好恶不遗㣲细縁事断谊动有规矩虽仲尼之因史见意亦无以加臣固被学最旧受恩浸深诚思毕力竭情昊天罔极臣固顿首伏惟相如封禅靡而不典扬雄美新典而亡实然皆游扬后世垂为旧式臣固才朽不及前人葢咏云门者难为音观隋和者难为珍不胜区区窃作典引一篇虽不足雍容明盛万分之一犹启发愤懑觉悟童䝉光扬大汉轶声前代然后退入沟壑死而不朽臣固愚戆顿首顿首曰太极之元两仪始分烟烟煴煴有沉而奥有浮而清沉浮交错庶类混成肇命民主五徳初起同于草昧𤣥混之中踰绳越契寂寥而亡诏者系不得而缀也厥有氏号绍天阐绎莫不开元于太昊皇初之首上哉夐乎其书犹得而修也亚斯之代通变神化函光而未曜若夫上稽干则降承龙翼而炳诸典谟以冠徳卓絶者莫崇乎陶唐陶唐舎𦙍而禅有虞有虞亦命夏后稷契熙载越成汤武股肱既周天廼归功元首将授汉刘俾其承三季之荒末值亢龙之灾孽悬象闇而恒文乖彛伦斁而旧章缺故先命𤣥圣使缀学立制宏亮洪业表相祖宗赞扬廸哲备哉粲烂真神明之式也虽臯䕫衡旦密勿之辅比兹褊矣是以高光二圣宸居其域时至气动乃龙见渊跃拊翼而未举则威灵纷纭海内云蒸雷动电熛胡缢莾分尚不莅其诛然后钦若上下恭揖羣后正位度宗有于徳不台渊穆之让靡号师矢敦奋撝之容葢以膺当天之正统受克让之归运蓄炎上之烈精藴孔佐之𢎞陈云尔洋洋乎若徳帝者之上仪诰誓所不及已铺观二代洪纤之度其赜可探也竝开迹于一匮同受侯甸之服奕世勤民以方伯綂牧乗其命赐彤弧黄钺之威用讨韦顾黎崇之不恪至于参五华夏京迁镐亳遂自北面虎螭其师革灭天邑是故谊士华而不敦武称未尽濩有慙徳不其然与亦犹于穆徛那翕纯皦绎以崇严祖考殷荐宗配帝发祥流庆对越天地者舄奕乎千载岂不克自神眀㢤诞略有常审言行于篇籍光藻朗而不渝耳矧夫赫赫圣汉巍巍唐基泝测其源乃先孕虞育夏甄殷陶周然后宣二祖之重光袭四宗之缉熈神灵日照光被六幽仁风翔乎海表威灵行乎鬼区匿亡囬而不冺㣲胡琐而不颐故夫显定三才昭登之绩匪尧不兴铺闻遗䇿在下之训匪汉不𢎞厥道至于经纬干坤出入三光外运浑元内霑豪芒性类循理品物咸亨其已乆矣盛㢤皇家帝世徳臣列辟功君百王荣镜宇宙尊亡与亢乃始䖍巩劳谦兢兢业业贬成抑定不敢论制作至于迁正黜色賔监之事涣扬㝢内而礼官儒林纯用笃诲之士不传祖宗之髣髴虽云优慎无乃葸与于是三事岳牧之寮佥尔而进曰陛下仰监唐典中述祖则俯蹈宗轨躬奉天经惇睦辨章之化洽廵靖黎蒸懐保鳏寡之惠浃燔瘗县沈肃祇羣神之礼备是以来仪集羽族于观魏肉角驯毛宗于外囿扰缁文皓质于郊升黄辉采鳞于沼甘露宵零于丰草三足轩翥于茂树若乃嘉谷灵草竒兽神禽应图合牒穷祥极瑞者朝夕垧牧日月邦畿卓荦乎方州洋溢乎要荒昔姬有素雉朱乌𤣥秬黄之事耳君臣动色左右相趋济济翼翼峨峨如也盖用昭明寅畏承聿懐之福亦以宠灵文武贻燕后昆覆以懿铄岂其为身而有颛辞也若然受之亦宜勤恁旅力以充厥道启恭馆之金縢御东序之祕寳以流其占夫图书亮章天哲也孔繇先命圣孚也体行徳本正性也逄吉丁辰景命也顺命以创制因定以和神答三灵之蕃祉展放唐之明文兹事体大而允寤寐次于圣心瞻前顾后岂蔑清庙惮敕天命也伊考自遂古乃降戾爰兹作者七十有四人有不俾而假素罔光度而遗章今其如台而独阙也是时圣上固以垂精㳺神包举艺文屡访羣儒俞咨故老与之斟酌道徳之渊源肴覈仁谊之林薮以望元符之臻焉既感羣后之谠辞又悉经五繇之硕虑矣将絣万嗣扬洪辉奋景炎扇遗风播芳烈乆而愈新用而不竭汪汪乎丕天之大律其畴能亘之㢤唐㢤皇㢤皇㢤唐㢤文选巻四十八文选註卷四十九钦定四库全书文选巻四十九梁萧统编唐李善註史论公孙𢎞传赞班孟坚赞曰公孙𢎞卜式倪寛皆以鸿渐之翼困于燕雀逺迹羊豕之间非遇其时焉能致此位乎是时汉兴六十余载海内乂安府库充实而四夷未宾制度多阙上方欲用文武求之如弗及始以蒲轮迎枚生见主父而叹息羣士慕响异人并出卜式拔于刍牧𢎞羊擢于贾竖衞青奋于奴仆日磾出于降虏斯亦曩时版筑饭牛之明已汉之得人于兹为盛儒雅则公孙𢎞董仲舒倪寛笃行则石建石庆质直则汲黯卜式推贤则韩安国郑当时定令则赵禹张汤文章则司马迁相如滑稽则东方朔枚臯应对则严助朱买臣厯数则唐都洛下闳协律则李延年运筹则桑𢎞羊奉使则张骞苏武将帅则衞青霍去病受遗则霍光金日磾其余不可胜纪是以兴造功业制度遗文后世莫及孝宣承统纂修洪业亦讲论六艺招选茂异而萧望之梁丘贺夏侯胜韦𤣥成严彭祖尹更始以儒术进刘向王褒以文章显将相则张安世赵充国魏相邴吉于定国杜延年治民则黄霸王成龚遂郑𢎞召信臣韩延夀尹翁归赵广汉严延年张敞之属皆有功迹见述于后世参其名臣亦其次也晋纪论晋武帝革命干令升史臣曰帝王之兴必俟天命苟有代谢非人事也文质异时兴建不同故古之有天下者栢皇栗陆以前为而不有应而不求执大象也鸿黄世及以一民也尧舜内禅体文徳也汉魏外禅顺大名也汤武革命应天人也髙光争伐定功业也各因其运而天下随时随时之义大矣哉古者敬其事则命以始今帝王受命而用其终岂人事乎其天意乎晋纪总论干令升史臣曰昔髙祖宣皇帝以雄才硕量应运而仕值魏太祖创基之初筹画军国嘉谋屡中遂服舆轸驱驰三世性深阻有如城府而能寛绰以容纳行任数以御物而知人善采㧞故贤愚咸怀小大毕力尔乃取邓艾于农隙引州泰于行役委以文武各善其事故能西禽孟达东举公孙渊内夷曹爽外袭王陵神略独断征伐四克维御羣后大权在已屡拒诸葛亮节制之兵而东支呉人辅车之势世宗承基太祖继业军旅屡动边鄙无亏于是百姓与能大象始构矣𤣥丰乱内钦诞寇外潜谋虽密而在几必兆淮浦再扰而许洛不震咸黜异图用融前烈然后推毂钟邓长驱庸蜀三关电扫刘禅入臣天符人事于是信矣始当非常之礼终受备物之钖名器崇于周公权制严于伊尹至于世祖遂享皇极正位居体重言慎法仁以厚下俭以足用和而不弛寛而能断故民咏惟新四海悦劝矣聿修祖宗之志思辑战国之苦腹心不同公卿异议而独纳羊祜之䇿以从善为衆故至于咸宁之末遂非羣议而杖王杜之决汎舟三崃介马桂阳役不二时江湘来同夷呉蜀之垒垣通二方之险塞掩唐虞之旧域班正朔于八荒太康之中天下书同文车同轨牛马被野余粮栖畆行旅草舍外闾不闭民相遇者如亲其匮乏者取资于道路故于时有天下无穷人之谚虽太平未洽亦足以明吏奉其法民乐其生百代之一时矣武皇既崩山陵未干杨骏被诛母后废黜朝士旧臣夷灭者数十族寻以二公楚王之变宗子无维城之助而阏伯实沈之郄嵗构师尹无具瞻之贵而顚坠戮辱之祸日有至乃易天子以太上之号而有免官之謡民不见徳唯乱是闻朝为伊周夕为桀跖善恶陷于成败毁誉胁于势利于是轻薄干纪之士役姦智以投之如夜虫之赴火内外混淆庶官失才名实反错天网解纽国政迭移于乱人禁兵外散于四方方岳无钧石之镇闗门无结草之固李辰石冰倾之于荆扬刘渊王弥挠之于青冀二十余年而河洛为墟戎羯称制二帝失尊山陵无所何哉树立失权託付非才四维不张而苟且之政多也夫作法于治其弊犹乱作法于乱谁能救之故于时天下非暂弱也军旅非无素也彼刘渊者离石之将兵都尉王弥者青州之散吏也盖皆弓马之士驱走之人凡庸之才非有呉先主诸葛孔明之能也新起之㓂乌合之衆非呉蜀之敌也脱耒为兵裂裳为旗非战国之器也自下逆上非邻国之势也然而成败异效扰天下如驱羣羊举二都如拾遗芥将相侯王连头受戮乞为奴仆而犹不获后嫔妃主虏辱于戎卒岂不哀哉夫天下大器也羣生重畜也爱恶相攻利害相夺其势常也若积水于防燎火于原未尝暂静也器大者不可以小道治势动者不可以争竞扰古先哲王知其然也是以捍其大患而不有其功御其大灾而不尸其利百姓皆知上徳之生已而不谓浚已以生也是以感而应之悦而归之如晨风之郁北林龙鱼之趣渊泽也顺乎天而享其运应乎人而和其义然后设礼文以治之断刑罚以威之谨好恶以示之审祸福以喻之求明察以官之笃慈爱以固之故衆知向方皆乐其生而哀其死悦其教而安其俗君子勤礼小人尽力亷耻笃于家闾邪僻销于胷怀故其民有见危以授命而不求生以害义又况可奋臂大唿聚之以干纪作乱之事乎基广则难倾根深则难拔理节则不乱胶结则不迁是以昔之有天下者所以长久也夫岂无僻主頼道徳典刑以维持之也故延陵季子聴乐以知诸侯存亡之数短长之期者盖民情风教国家安危之本也昔周之兴也后稷生于姜嫄而天命昭显文武之功起于后稷故其诗曰思文后稷克配彼天又曰立我蒸民莫匪尔极又曰实颕实栗即有邰家室至于公刘遭狄人之乱去邰之豳身服厥劳故其诗曰乃裹粮于槖于囊陟则在巘复降在原以处其民以至于太王为戎翟所逼而不忍百姓之命杖策而去之故其诗曰来朝走马帅西水浒至于岐下周民从而思之曰仁人不可失也故从之如归市居之一年成邑二年成都三年五倍其初每劳来而安集之故其诗曰乃慰乃止乃左乃右乃疆乃理乃宣乃亩以至于王季能貊其徳音故其诗曰克明克类克长克君载钖之光至于文王备修旧徳而惟新其命故其诗曰惟此文王小心翼翼昭事上帝聿怀多福由此观之周家世积忠厚仁及草木内睦九族外尊事黄耉养老乞言以成其福禄者也而其妃后躬行四教尊敬师傅服澣濯之衣修烦辱之事化天下以妇道故其诗曰刑于寡妻至于兄弟以御于家邦是以汉濵之女守絜白之志中林之士有纯一之徳故曰文武自天保以上治内采薇以下治外始于忧勤终于逸乐于是天下三分有二犹以服事殷诸侯不期而会者八百犹曰天命未至以三圣之智伐独夫之纣犹正其名教曰逆取顺守保大定功安民和衆犹着大武之容曰未尽善也及周公遭变陈后稷先公风化之所由致王业之艰难者则皆农夫女工衣食之事也故自后稷之始基静民十五王而文始平之十六王而武始居之十八王而康克安之故其积基树本经纬礼俗节理人情恤隠民事如此之纒绵也爰及上代虽文质异时功业不同及其安民立政者其揆一也今晋之兴也功烈于百王事㨗于三代葢有为以为之矣宣景遭多难之时务伐英雄诛庶桀以便事不及修公刘大王之仁也受遗辅政屡遇废置故齐王不明不获思庸于亳高贵沖人不得复子明辟二祖逼禅代之期不暇待参分八百之会也是其创基立本异于先代者也又加之以朝寡纯徳之士乡乏不二之老风俗滛僻耻尚失所学者以庄老为宗而黜六经谈者以虚薄为辩而贱名俭行身者以放浊为通而狭节信进仕者以苟得为贵而鄙居正当官者以望空为髙而笑勤恪是以目三公以萧杌之称标上议以虚谈之名刘颂屡言治道傅咸每纠邪正皆谓之俗吏其倚杖虚旷依阿无心者皆名重海内若夫文王日昃不暇食仲山甫夙夜匪懈者盖共嗤㸃以为灰尘而相诟病矣由是毁誉乱于善恶之实情慝奔于货慾之涂选者为人择官官者为身择利而秉钧当轴之士身兼官以十数大极其尊小録其要机事之失十恒八九而世族贵戚之子弟陵迈超越不拘资次悠悠风尘皆奔竞之士列官千百无让贤之举子真着崇让而莫之省子雅制九班而不得用长虞数直笔而不能纠其妇女庄栉织絍皆取成于婢仆未尝知女工丝枲之丛中馈酒食之事也先时而昏任情而动故皆不耻滛泆之过不拘妬忌之恶有逆于舅姑有反昜刚柔有杀戮妾媵有黩乱上下父兄弗之罪也天下莫之非也又况责之闻四教于古修贞顺于今以辅佐君子者哉礼法刑政于此大坏如室斯构而去其凿契如水斯积而决其隄防如火斯畜而离其薪燎也国之将亡本必先颠其此之谓乎故观阮籍之行而觉礼教崩弛之所由察庾纯贾充之事而见师尹之多僻考平呉之功知将帅之不让思郭钦之谋而悟戎狄之有衅览傅𤣥刘毅之言而得百官之邪核传咸之奏钱神之论而覩宠赂之彰民风国势如此虽以中庸之才守文之主治之辛有必见之于祭祀季札必得之于声乐范爕必为之请死贾谊必为之痛哭又况我惠帝以荡荡之徳临之哉故贾后肆虐于六宫韩午助乱于外内其所由来者渐矣岂特系一妇人之恶乎怀帝承乱之后得位覊于彊臣愍帝奔播之后徒厠其虚名天下之政既已去矣非命世之雄不能取之矣然怀帝初载嘉禾生于南昌望气者又云豫章有天子气及国家多难宗室迭兴以愍怀之正淮南之壮成都之功长沙之权皆卒于倾覆而怀帝以豫章王登天位刘向之䜟云灭亡之后有少如水名者得之起事者据秦川西南乃得其朋案愍帝葢秦王之子也得位于长安长安固秦地也而西以南阳王为右丞相东以琅邪王为左丞相上讳业故改邺为临漳漳水名也由此推之亦有征祥而皇极不建祸辱及身岂上帝临我而贰其心将由人能𢎞道非道𢎞人者乎淳耀之烈未渝故大命重集于中宗元皇帝后汉书皇后纪论范蔚宗夏殷以上后妃之制其文畧矣周礼王者立后三夫人九嫔二十七世妇八十一女御以备内职焉后正位宫闱同体天王夫人坐论妇礼九嫔掌教四徳世妇主知丧祭賔客女御序于天之燕寝颁官分务各有典司女史彤管记功书过居有保阿之训动有环珮之响进贤才以辅佐君子哀窈窕而不滛其色所以能述宣阴化修成内则闺房肃雍险谒不行者也故康王晩朝闗雎作讽宣后晏起姜氏请諐及周室东迁礼序凋缺诸侯僭纵轨制无章齐桓有如夫人者六人晋献升戎女为元妃终于五子作乱冢嗣遘屯爰逮战国风宪愈薄适情任欲颠倒衣裳以至破国亡身不可胜数斯固轻礼弛防先色后徳者也秦并天下多自骄大官备七国爵列八品汉兴因循其号而妇制莫釐高祖帷薄不修孝文衽席无辨然而选纳尚简饰玩华少自武元之后世增滛费至乃掖庭三千增级十四妖倖毁政之符外姻乱邦之迹前史载之详矣及光武中兴斲雕为朴六宫称号唯皇后贵人金印紫绶俸不过粟数十斛又置美人宫人采女三等竝无爵秩嵗时赏赐充给而已汉法常因八月算民遣中大夫与掖庭丞及相工于洛阳乡中閲视良家童女年十三以上二十以下姿色端丽合法相者载还后宫择视可否乃用登御所以明慎聘纳详求淑哲明帝聿遵先㫖宫敎颇修登建嫔后必先令徳内无出阃之言权无私溺之授可谓矫其弊矣向使因设外戚之禁编着甲令改正后妃之制贻厥方来岂不休哉虽御已有度而防闲未笃故孝章以下渐用色授恩隆好合遂忘濇蠧自古虽主㓜时艰王家多衅委成冢宰简求忠贞未有専任妇人断割重器唯秦芉太后始摄政事故穰侯权重于昭王家富于嬴国汉仍其谬知患莫改东京皇统屡絶权妇女主外立者四帝临朝者六后莫不定策帷帟委事父兄贪孩童以久其政抑明贤以専其威任重道悠利深祸速身犯雾露于云台之上家缨缧绁于圄犴之下湮灭连踵倾辀继路而赴蹈不息燋烂为期终于陵夷大运沦亡神宝诗书所叹畧同一揆故考列行迹以为皇后本纪虽成败事异而同居正号者竝列于篇其以恩私追尊非当世所奉者则随他事附出亲属别事各依列传其余无所见则系之此纪以纉西京外戚云尔文选巻四十九文选註卷五十钦定四库全书文选巻五十梁萧统编唐李善註后汉书二十八将传论范蔚宗论曰中兴二十八将前世以为上应二十八宿未之详也然咸能感㑹风云奋其智勇称为佐命亦各志能之士也议者多非光武不以功臣任职至使英姿茂绩委而勿用然原夫深图逺算固将有以焉尔若乃王道既衰降及霸德犹能授受惟庸勲贤皆序如管隰之迭升桓世先赵之同列文朝可谓兼通矣降自秦汉世资战力至于翼扶王室皆武人屈起亦有鬻缯屠狗轻猾之徒或崇以连城之赏或任以阿衡之地故势疑则隙生力侔则乱起萧樊且犹缧绁信越终见葅戮不其然乎自兹以降讫于孝武宰辅五世莫非公侯遂使缙绅道塞贤能蔽壅朝有世及之私下多抱闗之怨其懐道无闻委身草莽者亦何可胜言故光武鉴前事之违存矫枉之志虽㓂邓之高勲耿贾之鸿烈分土不过大县数四所加特进朝请而已观其治平临政课职责咎将所谓导之以法齐之以刑者乎若格之功臣其伤已甚何者直绳则亏丧恩旧挠情则违废禁典选徳则功不必厚举劳则人或未贤参任则羣心难塞竝列则其弊未逺不得不校其胜否即以事相权故高秩厚礼允答元功峻文深宪责成吏职建武之世侯者百数若夫数公者则与参国议分均休咎其余竝优以寛科完其封禄莫不终以功名延庆于后昔留侯以为高祖悉用萧曹故人郭伋亦讥南阳多显郑兴又戒功臣专任夫崇恩偏授易启私溺之失至公均被必广招贤之路意者不其然乎永平中显宗追感前世功臣乃图画二十八将于南宫云台其外又有王常李通窦融卓茂合三十二人故依本第系之篇末以志功次云尔宦者传论范蔚宗易曰天垂象圣人则之宦者四星在皇位之侧故周礼置官亦备其数阍者守中门之禁寺人掌女宫之戒又云王之正内者五人月令仲冬阉尹审门闾谨房室诗之小雅亦有巷伯刺谗之篇然宦人之在王朝者其来旧矣将以其体非全气情志专良通闗中人易以役养乎然而后世因之才任稍广其能者则勃貂管苏有功于楚晋景监缪贤着庸于秦赵及其弊也则竖刁乱齐伊戾祸宋汉兴仍袭秦制置中常侍官然亦引用士人以参其选皆银珰左貂给事殿省及高后称制乃以张卿为大谒者出入卧内受宣诏命文帝时有赵谈北宫伯子颇见亲倖至于孝武亦爱李延年帝数宴后庭或潜游离馆故请奏机事多以宦人主之元帝之世史游为黄门令勤心纳忠有所补益其后𢎞恭石显以佞险自进卒有萧周之祸损秽帝德焉中兴之初宦官悉用阉人不复杂调他士至永平中始置员数中常侍四人小黄门十人和帝即祚㓜弱而窦宪兄弟专总权威内外臣僚莫由亲接所与居者唯阉宦而已故郑衆得专谋禁中终除大憝遂享分土之封超登宫卿之位于是中官始盛焉自明帝以后迄乎延平委用渐大而其员数稍増中常侍至有十人小黄门亦二十人改以金珰右貂兼领卿署之职邓后以女主临政而万机殷逺朝臣国议无由参断帷幄称制下令不出房闱之间不得不委用刑人寄之国命手握王爵口含天宪非复掖庭永巷之职闺牖房闱之任也其后孙程定立顺之功曹腾参建桓之䇿续以五侯合谋梁冀受钺迹因公正恩固主心故中外服从上下屏气或称伊霍之勲无谢于往载或谓良平之画复兴于当今虽时有忠公而竞见排斥举动廻山海唿吸变霜露阿㫖曲求则宠光三族直情忤意则参夷五宗汉之纲纪大乱矣若夫高冠长剑纡朱懐金者布满宫闼苴茅分虎南靣臣民者葢以十数府署第馆基列于都鄙子弟支附过半于州国南金和寳氷纨雾縠之积盈牣珍藏嫱媛侍儿歌童舞女之玩充备绮室狗马饰彫文土木被缇绣皆剥割萌黎竞恣奢欲构害明贤专树党类其有更相援引希附权疆者皆腐身薰子以自衒达同弊相济故其徒有繁败国蠧政之事不可殚书所以海内嗟毒志士穷栖宼剧縁间摇乱区夏虽忠良懐愤时或奋发而言出祸从旋见孥戮因复大考钩党转相诬染凡称善士莫不罹被灾毒窦武何进位崇戚近乘九服之嚻怨协羣英之势力而以疑留不断至于殄败斯亦运之极乎虽袁绍龚行芟夷无余然以暴易乱亦何云及自曹腾説梁冀竟立昬弱魏武因之遂迁龟鼎所谓君以此始必以此终信乎其然矣逸民传论范蔚宗易称遯之时义大矣哉又曰不事王侯高尚其事是以尧称则天而不屈颍阳之高武尽美矣终全孤竹之絜自兹以降风流弥繁长往之轨未殊而感致之数匪一或隐居以求其志或回避以全其道或静已以镇其躁或去危以图其安或垢俗以动其槩或疪物以激其清然观其甘心畎亩之中憔悴江海之上岂必亲鱼鸟乐林草哉亦云介性所至而已故䝉耻之賔屡黜不去其国蹈海之节千乘莫移其情适使矫易去就则不能相为矣彼虽硁硁有类沽名者然而蝉蜕嚻埃之中自致寰区之外异夫饰智巧以逐浮利者乎荀卿有言曰志意修则矫富贵道义重则轻王公也汉室中微王莾篡位士之藴借义愤甚矣是时裂冠毁冕相擕持而去之者葢不可胜数扬雄曰鸿飞冥冥弋者何慕焉言其违患之逺也光武侧席幽人求之若不及旌帛蒲车之所征贲相望于巖中矣若辥方逢萌聘而不肯至严光周党王霸至而不能屈羣方咸遂志士懐仁斯固所谓举逸民则天下归心者乎肃宗亦礼郑均而征高鳯以成其节自后帝德稍衰邪孽当朝处子耿介羞与卿相等列至乃抗愤而不顾多失其中行焉葢録其絶尘不及同夫作者列之此篇宋书谢灵运传论沈休文史臣曰民禀天地之灵含五常之德刚柔迭用喜愠分情夫志动于中则歌咏外发六义所因四始攸系升降讴謡纷披风什虽虞夏以前遗文不覩禀气懐灵理无或异然则歌咏所兴宜自生民始也周室既衰风流弥着屈平宋玉导清源于前贾谊相如振芳尘于后英辞润金石高义薄云天自兹以降情志愈广王褒刘向杨班崔蔡之徒异轨同奔递相师祖虽清辞丽曲时发乎篇而芜音累气固亦多矣若夫平子艶发文以情变絶唱高踪乆无嗣响至于建安曹氏基命三祖陈王咸蓄盛藻甫乃以情纬文以文被质自汉至魏四百余年辞人才子文体三变相如工为形似之言二班长于情理之説子建仲宣以气质为体竝标能擅美独映当时是以一世之士各相慕习源其颷流所始莫不同祖风骚徒以赏好异情故意制相诡降及元康潘陆持秀律异班贾体变曹王缛㫖星稠繁文绮合缀平台之逸响采南皮之高韵遗风余烈事极江右在晋中兴𤣥风独扇为学穷于柱下博物止乎七篇驰骋文辞义殚乎此自建武暨于义熙厯载将百虽比响聨辞波属云委莫不寄言上德託意𤣥珠遒丽之辞无闻焉耳仲文始革孙许之风叔源大变太元之气爰逮宋氏颜谢腾声灵运之兴会标举延年之体裁明宻竝方轨前秀垂范后昆若夫敷衽论心商榷前藻工拙之数如有可言夫五色相宣八音协畅由乎𤣥黄律吕各适物宜欲使宫羽相变低昂舛节若前有浮声则后须切响一简之内音韵尽殊两句之中轻重悉异妙达此㫖始可言文至于先士茂制讽高厯赏子建函京之作仲宣灞岸之篇子荆零雨之章正长朔风之句竝直举胸情非傍诗史正以音律调韵取高前式自灵均以来多厯年代虽文体稍精而此祕未覩至于高言妙句音韵天成皆暗与理合匪由思至张蔡曹王曾无先觉潘陆颜谢去之弥逺世之知音者有以得之此言非谬如曰不然请待来哲恩倖传论沈休文夫君子小人类物之通称蹈道则为君子违之则为小人屠钓卑事也板筑贱役也太公起为周师傅説去为殷相非论公侯之世鼎食之资明敡幽仄唯才是与建于二汉兹道未革胡广累世农夫伯始致位公相黄宪牛毉之子叔度名动京师且士子居朝咸有职业虽七叶珥貂见崇西汉而侍中身奉奏事又分掌御服东方朔为黄门侍郎执㦸殿下郡县掾吏竝出豪家负戈宿卫皆由势族非若晩代分为二涂者也汉末丧乱魏武始基军中仓卒权立九品葢以论人才优劣非谓世族高卑因此相㳂遂为成法自魏至晋莫之能改州都郡正以才品人而举世人才升降葢寡徒以凭借世资用相陵驾都正俗士斟酌时宜品目少多随事俯仰刘毅所云下品无高门上品无贱族者也嵗月迁讹斯风渐笃凡厥衣冠莫非二品自此以还遂成卑庻周汉之道以智役愚台𨽻参差用成等级魏晋以来以贵役贱士庻之科较然有辨夫人君南靣九重奥絶陪奉朝夕义隔卿士堦闼之任宜有司存既而恩以狎生信由恩固无可惮之姿有易亲之色孝建泰始主威独运空置百司权不外假而刑政纠杂理难遍通耳目所寄事归近习赏罚之要是谓国权出纳王命由其掌握于是方涂结轨辐凑同奔人主谓其身卑位薄以为权不得重曾不知䑕凭社贵狐借虎威外无逼主之嫌内有专用之功势倾天下未之或悟挟朋树党政以贿成鈇钺疮痏搆于牀第之曲服冕乘轩出于言笑之下南金北毳来悉方艚素练丹魄至皆兼两西京许史葢不足云晋朝王石未或能比及太宗晩运虑经盛衰权倖之徒慴惮宗戚欲使幼主孤立永窃国权搆造同异兴树祸隙帝弟宗王相继屠勦民忘宋德虽非一涂宝祚夙倾实由于此呜唿汉书有恩泽侯表又有佞倖传今采其名列以为恩倖篇云史述赞三首班孟坚述高帝纪第一皇矣汉祖纂尧之绪实天生德聪明神武秦人不纲网漏于楚爰兹发迹㫁蛇奋旅神母告符朱旗乃举粤蹈秦郊婴来稽首革命创制三章是纪应天顺民五星同晷项氏畔换黜我巴汉西土宅心战士愤怨乘舋而运席巻三秦割据河山保此懐民股肱萧曹社稷是经爪牙信布腹心良平恭行天罚赫赫明明述成纪第十孝成皇皇临朝有光威仪之盛如珪如璋阃闱恣赵朝政在王炎炎燎火光允不阳述韩英彭卢吴传第四信惟饿𨽻布实黥徒越亦狗盗芮尹江湖云起龙骧化为侯王割有齐楚跨制淮梁绾自同闬镇我北疆德薄位尊非祚惟殃吴克忠信𦙍嗣乃长后汉书光武纪赞范蔚宗赞曰炎政中微大盗移国九县飈迥三精雾塞民厌滛诈神思反德世祖诞命灵贶自甄沈机先物深略纬文寻邑百万貔虎为羣长毂雷野高旗彗云英威既振新都自焚䖍刘庸代纷纭梁赵三河未澄四闗重扰神旌乃顾递行天讨金汤失险车书其道灵庆既启人谋咸赞明明庙谋赳赳雄断于赫有命系我皇汉文选卷五十文选註卷五十一钦定四库全书文选巻五十一梁萧统编唐李善註论上过秦论贾谊秦孝公据殽函之固拥雍州之地君臣固守以窥周室有席巻天下苞举海内囊括四海之意并呑八荒之心当是时也商君佐之内立法度务耕织修守战之具外连衡而鬬诸侯于是秦人拱手而取西河之外孝公既没恵文武昭䝉故业因遗䇿南取汉中西举巴蜀东割膏腴之地北收要害之郡诸侯恐惧㑹盟而谋弱秦不爱珍噐重寳肥饶之地以致天下之士合从缔交相与为一当此之时齐有孟尝赵有平原楚有春申魏有信陵此四君者皆明智而忠信寛厚而爱人尊贤而重士约从离横兼韩魏燕赵宋卫中山之衆于是六国之士有甯越徐尚苏秦杜赫之属为之谋齐明周最陈轸召滑楼缓翟景苏厉乐毅之徒通其意吴起孙膑带佗儿良王廖田忌亷颇赵奢之伦制其兵尝以什倍之地百万之衆叩闗而攻秦秦人开闗而延敌九国之师遁逃而不敢进秦无亡矢遗镞之费而天下诸侯已困矣于是散从约解争割地而赂秦秦有余力而制其弊追亡逐北伏尸百万流血漂橹因利乗便宰割天下分裂河山彊国请伏弱国入朝施及孝文王庄襄王享国之日浅国家无事及至始皇奋六世之余烈振长策而御宇内呑二周而亡诸侯履至尊而制六合执敲朴以鞭笞天下威振四海南取百越之地以为桂林象郡百越之君俛首系颈委命下吏乃使䝉恬北筑长城而守藩篱却匈奴七百余里胡人不敢南下而牧马士不敢弯弓而报怨于是废先王之道燔百家之言以愚黔首隳名城杀豪俊收天下之兵聚之咸阳销锋鍉铸以为金人十二以弱天下之民然后践华为城因河为池据亿丈之城临不测之谿以为固良将劲弩守要害之处信臣精卒陈利兵而谁何天下已定始皇之心自以为闗中之固金城千里子孙帝王万世之业始皇既没余威震于殊俗然而陈渉瓮牖绳枢之子甿𨽻之人而迁徙之徒也材能不及中庸非有仲尼墨翟之贤陶朱猗顿之富蹑足行伍之间俛起阡陌之中率罢散之卒将数百之衆转而攻秦斩木为兵掲竿为旗天下云㑹而响应嬴粮而景从山东豪俊遂并起而亡秦族矣且夫天下非小弱也雍州之地殽函之固自若也陈渉之位不尊于齐楚燕赵韩魏宋卫中山之君也锄耰棘矜不铦于钩㦸长铩也谪戍之衆非抗于九国之师也深谋逺虑行军用兵之道非及曩时之士也然而成败异变功业相反试使山东之国与陈渉度长絜大比权量力则不可同年而语矣然秦以区区之地致万乗之权招八州而朝同列百有余年矣然后以六合为家殽函为宫一夫作难而七庙隳身死人手为天下笑者何也仁义不施而攻守之埶异也非有先生论东方曼倩非有先生仕于吴进不能称往古以广主意退不能扬君美以显其功黙然无言者三年矣吴王怪而问之曰寡人获先王之功寄于衆贤之上夙兴夜寐未尝敢怠也今先生率然髙举逺集吴地将以辅治寡人诚窃嘉之体不安席食不甘味目不视靡曼之色耳不听钟鼔之音虚心定志欲闻流议者三年于兹矣今先生进无以辅治退不扬主誉窃为先生不取也盖怀能而不见臣不忠也见而不行主不明也意者寡人殆不明乎非有先生伏而唯唯吴王曰可以谈矣寡人将竦意而览焉先生曰于戏可乎哉可乎哉谈何容易夫谈者有悖于目而佛于耳谬于心而便于身者或有悦于目顺于耳快于心而毁于行者非有明王圣主孰能听之矣吴王曰何为其然也中人以上可以语上也先生试言寡人将览焉先生对曰昔闗龙逢深谏于桀而王子比干直言于纣此二臣者皆极虑尽忠闵主泽不下流而万民骚动故直言其失切谏其邪者将以为君之荣除主之祸也今则不然反以为诽谤君之行无人臣之礼果纷然伤于身䝉不辜之名戮及先人为天下笑故曰谈何容易是以辅弼之臣瓦解而邪謟之人并进遂及飞廉恶来革等二人皆诈伪巧言利口以进其身隂奉凋琢刻镂之好以纳其心务快耳目之欲以苟容为度遂往不戒身没被戮宗庙崩弛国家为墟杀戮贤臣亲近谗夫诗不云乎谗人罔极交乱四国此之谓也故卑身贱体説色微辞愉愉喣喣终无益于主上之治即志士仁人不忍为也将俨然作矜庄之色深言直谏上以拂人主之邪下以损百姓之害则忤于邪主之心厯于衰世之法故养夀命之士莫肯进也遂居深山之间积土为室编蓬为户弹琴其中以咏先王之风亦可以乐而忘死矣是以伯夷叔齐避周饿于首阳之下后世称其仁如是邪主之行固足畏也故曰谈何容易于是吴王戄然易容捐荐去几危坐而听先生曰接舆避世箕子被髪佯狂此二子者皆避浊世以全其身者也使遇明王圣主得赐清䜩之间寛和之色发愤毕诚图画安危揆度得失上以安主体下以便万民则五帝三王之道可几而见也故伊尹䝉耻辱负鼎俎和五味以干汤太公钓于渭之阳以见文王心合意同谋无不成计无不从诚得其君也深念逺虑引义以正其身推恩以广其下本仁祖谊褒有徳禄贤能诛恶乱总逺方壹统类美风俗此帝王所由昌也上不变天性下不夺人伦则天地和洽逺方怀之故号圣主臣子之职既加矣于是裂地定封爵为公侯傅国子孙名显后世民到于今称之以遇汤与文王也太公伊尹以如此龙逢比干独如彼岂不哀哉故曰谈何容易于是吴王穆然俛而深惟仰而泣下交頥曰嗟乎余国之不亡也绵绵连连殆哉世之不絶也于是正明堂之朝齐君臣之位举贤才布徳恵施仁义赏有功躬亲节俭减后宫之费捐车马之用放郑声逺佞人省庖厨去侈靡卑宫馆坏苑囿填池堑以与贫民无产业者开内藏振贫穷存耆老恤孤独薄赋敛省刑罚行此三年海内晏然天下大治阴阳和调万物咸得其宜国无灾害之变民无饥寒之色家给人足畜积有余囹圄空虚凤凰来集麒麟在郊甘露既降朱草萌芽逺方异俗之人向风慕义各奉其职而来朝贺故治乱之道存亡之端若此易见而君人者莫肯为也臣愚窃以为过故诗曰王国克生惟周之桢济济多士文王以宁此之谓也四子讲徳论王子渊褒既为益州刺史王襄作中和乐职宣布之诗又作传名曰四子讲徳以明其意焉㣲斯文学问于虚仪夫子曰盖闻国有道贫且贱焉耻也今夫子闭门距跃専精趋学有日矣幸遭圣主平世而久怀寳是伯牙去钟期而舜禹遁帝尧也于是欲显名号建功业不亦难乎夫子曰然有是言也夫蚊蝱终日经营不能越阶序附骥尾则渉千里攀鸿翮则翔四海仆虽顽嚚愿从足下虽然何由而自逹哉文学曰陈懿诚于本朝之上行话谈于公卿之门夫子曰无介绍之道安从行乎公卿文学曰何为其然也晋甯戚商歌以干齐桓越石负刍而寤晏婴非有积素累旧之欢皆涂觏卒遇而以为亲者也故毛嫱西施善毁者不能蔽其好嫫姆倭傀善誉者不能掩其丑苟有至道何必介绍夫子曰咨夫特逹而相知者千载之一遇也择贤而处友者衆士之常路也是以空柯无刃公输不能以斲但悬曼矰蒲苴不能以射故膺腾撇波而济水不如乗舟之逸也冲䝉渉田而能致逺未若遵涂之疾也才蔽于无人行衰于寡党此古今之患唯文学虑之文学曰唯唯敬闻命矣于是相与结侣携手俱游求贤索友厯于西州有二人焉乗辂而歌倚輗而听之咏叹中雅转运中律啴缓舒绎曲折不失节问歌者为谁则所谓浮游先生陈丘子者也于是以士相见之礼友焉礼文既集文学夫子降席而称曰俚人不识寡见尠闻曩从末路望听玉音窃动心焉敢问所歌何诗请闻其説浮游先生陈丘子曰所谓中和乐职宣布之诗益州刺史之所作也刺史见太上圣明股肱竭力徳泽洪茂黎庶和睦天人竝应屡降瑞福故作三篇之诗以歌之也文学曰君子动作有应从容得度南容三复白珪孔子睹其慎戒太子击诵晨风文侯谕其指意今吾子何乐此诗而咏之也先生曰夫乐者感人宻深而风移俗易吾所以咏歌之者美其君术明而臣道得也君者中心臣者外体外体作然后知心之好恶臣下动然后知君之节趋好恶不行则是非不分节趋不立则功名不宣故美玉藴于碔砆凡人视之怢焉良工砥之然后知其和寳也精鍊藏于鑛朴庸人视之忽焉巧冶铸之然后知其干也况乎圣徳巍巍荡荡民氓所不能命哉是以刺史推而咏之扬君徳美深乎洋洋罔不覆载纷纭天地寂寥宇宙明君之恵显忠臣之节究皇唐之世何以加兹是以每歌之不知老之将至也文学曰书云廸一人使四方若卜筮夫忠贤之臣导主志承君恵摅盛徳而化洪天下安澜比户可封何必歌咏诗赋可以扬君哉愚窃惑焉浮游先生色勃眦溢曰是何言与昔周公咏文王之徳而作清庙建为颂首吉甫叹宣王穆如清风列于大雅夫世衰道㣲伪臣虚称者殆也世平道明臣子不宣者鄙也鄙殆之累伤乎王道故自刺史之来也宣布诏书劳来不殆令百姓徧晓圣徳莫不霑濡厖眉耆耉之老咸爱惜朝夕愿济须臾且观大化之淳流于是皇泽丰沛主恩满溢百姓欢欣中和感发是以作歌而咏之也传曰诗人感而后思思而后积积而后满满而后作言之不足故嗟叹之嗟叹之不足故咏歌之咏歌之不厌不知手之舞之足之蹈之也此臣子于君父之常义古今一也今子执分寸而罔亿度处把握而却寥廓乃欲图大人之枢机道方伯之失得不亦逺乎陈丘子见先生言切恐二客慙膝歩而前曰先生详之行潦暴集江海不以为多䲡鱓并逃九罭不以为虗是以许由匿尧而深隠唐氏不以衰夷齐耻周而逺饿文武不以卑夫青蝇不能秽垂棘邪论不能惑孔墨今刺史质敏以流恵舒化以扬名采诗以显至徳歌咏以董其文受命如丝明之如缗甘棠之风可倚而俟也二客虽窒计沮议何伤顾谓文学夫子曰先生微矜于谈道又不让乎当仁亦未巨过也愿二子措意焉夫子曰否夫雷霆必发而潜底震动枹鼔铿锵而介士奋竦故物不震不发士不激不勇今文学之言欲以议愚感敌舒先生之愤愿二生亦勿疑于是文绎复集乃始讲徳文学夫子曰昔成康之世君之徳与臣之力也先生曰非有圣智之君恶有甘棠之臣故虎啸而风寥唳龙起而致云气蟋蟀俟秋吟蜉蝣出以隂易曰飞龙在天利见大人鸣声相应仇偶相从人由意合物以类同是以圣主不徧窥望而视以明不殚倾耳而听以聪何则淑人君子人就者衆也故千金之裘非一狐之腋大厦之材非一丘之木太平之功非一人之力也盖君为元首臣为股肱明其一体相待而成有君而无臣春秋刺焉三代以上皆有师傅五伯以下各自取友齐桓有管鲍隰甯九合诸侯一匡天下晋文公有咎犯赵衰取威定覇以尊天子秦穆有王由五羖攘却西戎始开帝绪楚庄有孙叔子反兼定江淮威震诸夏句践有种蠡渫庸尅灭彊吴雪㑹稽之耻魏文有段干田翟秦人寝兵折冲万里燕昭有郭隗乐毅夷破彊齐困闵于莒夫以诸侯之细功名犹尚若此而况帝王选于四海羽翼百姓哉故有贤圣之君必有明智之臣欲以积徳则天下不足平也欲以立威则百蛮不足攘也今圣主冠道徳履纯仁被六艺佩礼文屡下明诏举贤良求术士招异伦拔骏茂是以海内欢慕莫不风驰雨集袭杂竝至填庭溢阙含淳咏徳之声盈耳登降揖让之礼极目进者乐其条畅怠者欲罢不能偃息匍匐乎诗书之门游观乎道徳之域咸絜身修思吐情素而披心腹各悉精鋭以贡忠诚允愿推主上𢎞风俗而骋太平济济乎多士文王所以宁也若乃美政所施洪恩所润不可究陈举孝以笃行崇能以招贤去烦蠲苛以绥百姓禄勤增奉以厉贞廉减膳食卑宫观省官田损诸苑疎繇役振乏困恤民灾害不遑游宴闵耄老之逢辜怜缞绖之服事恻隠身死之腐人悽怆子弟之缧匿恩及飞鸟恵及走兽胎卵得以成育草木遂其零茂恺悌君子民之父母岂不然哉先生独不闻秦之时邪违三王背五帝灭诗书坏礼义信任羣小憎恶仁智诈伪者进逹佞謟者容入宰相刻削大理峻法处位而任政者皆短于仁义长于酷虐狼挚虎攫怀残秉贼其所临莅莫不饥慄慴伏吹毛求疵并施螫毒百姓征彸无所措其手足嗷嗷愁怨遂亡秦族是以养鸡者不畜貍牧兽者不育豺树木者忧其蠧保民者除其贼故大汉之为政也崇简易尚寛柔进淳仁举贤才上下无怨民用和睦今海内乐业朝廷淑清天符既章人瑞又明品物咸亨山川降灵神光耀晖洪洞朗天鳯凰来仪翼翼邕邕羣鸟竝从舞徳垂容神雀仍集麒麟自至甘露滋液嘉禾栉比大化隆洽男女条畅家给年丰咸则三壤岂不盛哉昔文王应九尾狐而东夷归周武王获白鱼而诸侯同辞周公受秬鬯而鬼方臣宣王得白狼而夷狄賔夫民自正而事自定也今南郡获白虎亦偃武兴文之应也获之者张武武张而勐服也是以北狄宾合邉不恤寇甲士寝而旌旗仆也文学夫子曰天符既闻命矣敢问人瑞先生曰夫匈奴者百蛮之最彊者也天性憍蹇习俗桀暴贱老贵壮气力相髙业在攻伐事在猎射儿能骑羊走箭飞旋逐水随畜都无常处鸟集兽散往来驰骛周流旷野以济嗜欲其耒耜则弓矢鞌马播种则扞弦掌拊收秋则奔狐驰兔获刈则颠倒殪仆追之则奔遁释之则为寇是以三王不能怀五伯不能绥惊邉杌士屡犯刍荛诗人所歌自古患之今圣徳隆盛威灵外覆日逐举国而归徳单于称臣而朝贺干坤之所开隂阳之所接编结沮颜燋齿枭瞷翦髪黥首文身裸袒之国靡不奔走贡献懽忻来附婆娑呕吟鼔掖而笑夫鸿均之世何物不乐飞鸟翕翼泉鱼奋跃是以刺史感懑舒音而咏至徳鄙人黭浅不能究识敬遵所闻未尅殚焉于是二客醉于仁义饱于盛徳终日仰叹怡怿而悦服文选巻五十一文选註卷五十二钦定四库全书文选巻五十二梁萧统编唐李善註论上王命论班叔皮昔在帝尧之禅曰咨尔舜天之厯数在尔躬舜亦以命禹暨于稷契咸佐唐虞光济四海奕世载徳至于汤武而有天下虽其遭遇异时禅代不同至于应天顺人其揆一焉是故刘氏承尧之祚氏族之世着于春秋唐据火徳而汉绍之始起沛泽则神母夜号以彰赤帝之符由是言之帝王之祚必有明圣显懿之徳丰功厚利积累之业然后精诚通于神明流泽加于生民故能为鬼神所福飨天下所归往未见运世无本功徳不纪而得倔起在此位者也世俗见髙祖兴于布衣不逹其故以为适遭暴乱得奋其劒游説之士至比天下于逐鹿幸捷而得之不知神噐有命不可以智力求悲夫此世之所以多乱臣贼子者也若然者岂徒闇于天道哉又不覩之于人事矣夫饿馑流隶饥寒道路思有短褐之袭担石之蓄所愿不过一金终于转死沟壑何则贫穷亦有命也况乎天子之贵四海之富神明之祚可得而妄处哉故虽遭罹厄㑹窃其权柄勇如信布彊如梁籍成如王莾然卒润镬伏锧烹醢分裂又况么么不及数子而欲闇干天位者乎是故驽蹇之乗不骋千里之涂鷰雀之畴不奋六翮之用楶梲之材不荷栋梁之任斗筲之子不秉帝王之重易曰鼎折足覆公餗不胜其任也当秦之末豪杰竝起共推陈婴而王之婴母止之曰自吾为子家妇而世贫贱今卒富贵不祥不如以兵属人事成少受其利不成祸有所归婴从其言而陈氏以宁王陵之母亦见项氏之必亡而刘氏之将兴也是时陵为汉将而母获于楚有汉使来陵母见之谓曰愿告吾子汉王长者必得天下子谨事之无有二心遂对汉使伏劒而死以固勉陵其后果定于汉陵为宰相封侯夫以匹妇之明犹能推事理之致探祸福之机全宗祀于无穷垂䇿书于春秋而况大丈夫之事乎是故穷逹有命吉凶由人婴母知废陵母知兴审此二者帝王之分决矣盖在髙祖其兴也有五一曰帝尧之苗裔二曰体貎多竒异三曰神武有徴应四曰寛明而仁恕五曰知人善任使加之以信诚好谋逹于听受见善如不及用人如由己从谏如顺流趣时如响起当食吐哺纳子房之䇿抜足挥洗揖郦生之説悟戍卒之言断怀土之情髙四皓之名割饥肤之爱举韩信于行阵收陈平于亡命英雄陈力羣䇿毕举此髙祖之大略所以成帝业也若乃灵瑞符应又可略闻矣初刘媪妊髙祖而梦与神遇震电晦㝠有龙虵之怪及长而多灵有异于衆是以王武感物而折契吕公覩形而进女秦皇东游以厌其气吕后望云而知所处始受命则白虵分西入闗则五星聚故淮隂留侯谓之天授非人力也厯古今之得失验行事之成败稽帝王之世运考五者之所谓取舍不厌斯位符瑞不同斯度而苟昧权衡越次妄据外不量力内不知命则必丧保家之主失天年之夀遇折足之凶伏斧钺之诛英雄诚知觉寤畏若祸戒超然逺览渊然深识收陵婴之明分絶信布之觊觎距逐鹿之瞽説审神噐之有授贪不可冀无为二母之所笑则福祚流于子孙天禄其永终矣典论论文魏文帝文人相轻自古而然傅毅之于班固伯仲之间耳而固小之与弟超书曰武仲以能属文为兰台令史下笔不能自休夫人善于自见而文非一体鲜能备善是以各以所长相轻所短里语曰家有弊帚享之千金斯不自见之患也今之文人鲁国孔融文举广陵陈琳孔璋山阳王粲仲宣北海徐干伟长陈留阮瑀元瑜汝南应玚徳琏东平刘桢公干斯七子者于学无所遗于辞无所假咸以自骋骥騄于千里仰齐足而并驰以此相服亦良难矣盖君子审己以度人故能免于斯累而作论文王粲长于辞赋徐干时有齐气然粲之匹也如粲之初征登楼槐赋征思干之𤣥猿漏巵员扇橘赋虽张蔡不过也然于他文未能称是琳瑀之章表书记今之隽也应玚和而不壮刘桢壮而不宻孔融体气髙妙有过人者然不能持论理不胜词至于杂以嘲戏及其所善杨班俦也常人贵逺贱近向声背实又患闇于自见谓已为贤夫文本同而末异盖奏议宜雅书论宜理铭诔尚实诗赋欲丽此四科不同故能之者偏也唯通才能备其体文以气为主气之清浊有体不可力强而致譬诸音乐曲度虽均节奏同检至于引气不齐巧拙有素虽在父兄不能以移子弟盖文章经国之大业不朽之盛事年夀有时而尽荣乐止乎其身二者必至之常期未若文章之无穷是以古之作者寄身于翰墨见意于篇籍不假良史之辞不託飞驰之势而声名自传于后故西伯幽而演易周旦显而制礼不以隠约而弗务不以康乐而加恩夫然则古人贱尺璧而重寸隂惧乎时之过已而人多不强力贫贱则慑于饥寒富贵则流于逸乐遂营目前之务而遗千载之功日月逝于上体貎衰于下忽然与万物迁化斯志士之大痛也融等已逝唯干着论成一家言六代论曹元首昔夏殷周之厯世数十而秦二世而亡何则三代之君与天下共其民故天下同其忧秦王独制其民故倾危而莫救夫与人共其乐者人必忧其忧与人同其安者人必拯其危先王知独治之不能久也故与人共治之知独守之不能固也故与人共守之兼亲疎而两用参同异而并进是以轻重足以相袭亲疎足以相卫并兼路塞逆节不生及其衰也桓文帅礼苞茅不贡齐师伐楚宋不城周晋戮其宰王纲弛而复张诸侯傲而复肃二霸之后寖以陵迟吴楚慿江负固方城虽心希九鼎而畏廹宗姬姦情散于胸怀逆谋消于唇吻斯岂非信重亲戚任用贤能枝叶硕茂本根頼之与自此之后转相攻伐吴并于越晋分为三鲁灭于楚郑兼于韩暨乎战国诸姬微矣唯燕卫独存然皆弱小西廹彊秦南畏齐楚救于灭亡匪遑相卹至于王𧹞降为庶人犹枝榦相持得居虚位海内无主四十余年秦据埶胜之地骋谲诈之术征伐闗东蚕食九国至于始皇乃定天位旷日若彼用力若此岂非深根固蔕不㧞之道乎易曰其亡其亡系于苞桑周徳其可谓当之矣秦观周之弊将以为小弱见夺于是废五等之爵立郡县之官弃礼乐之敎任苛刻之政子弟无尺寸之封功臣无立锥之土内无宗子以自毗辅外无诸侯以为蕃卫仁心不加于亲戚恵泽不流于枝叶譬犹芟刈股肱独任胸腹浮舟江海捐弃楫櫂观者为之寒心而始皇晏然自以为闗中之固金城千里子孙帝王万世之业也岂不悖哉是时淳于越谏曰臣闻殷周之王封子弟功臣千有余人今陛下君有海内而子弟为匹夫卒有田常六卿之臣而无辅弼何以相救事不师古而能长久者非所闻也始皇听李斯偏説而绌其义至身死之日无所寄付委天下之重于凡夫之手记废立之命于姦臣之口至令赵髙之徒诛锄宗室胡亥少习尅薄之教长遵凶父之业不能改制易法宠任兄弟而乃师谟申商谘谋赵髙自幽深宫委政谗贼身残望夷求为黔首岂可得哉遂乃郡国离心衆庶溃叛胜广唱之于前刘项毙之于后向使始皇纳淳于之策抑李斯之论割裂州国分王子弟封三代之后报功臣之劳士有常君民有定主枝叶相扶首尾为用虽使子孙有失道之行时人无汤武之贤姦谋未发而身已屠戮何区区之陈项而复得措其手足哉故汉祖奋三尺之劒驱乌集之衆五年之中而成帝业自开辟以来其兴功立勲未有若汉祖之易者也夫㧞深根者难为功摧枯朽者易为力理势然也汉鉴秦之失封植子弟及诸吕擅权图危刘氏而天下所以不能倾动百姓所以不易心者徒以诸侯彊大盘石胶固东牟朱虗授命于内齐代吴楚作卫于外故也向使髙祖踵亡秦之法忽先王之制则天下已传非刘氏有也然髙祖封建地过古制大者跨州兼域小者连城数十上下无别权侔京室故有吴楚七国之患贾谊曰诸侯强盛长乱起姦夫欲天下之治安莫若衆建诸侯而少其力令海内之势若身之使臂臂之使指则下无背叛之心上无诛伐之事文帝不从至于孝景猥用晁错之计削黜诸侯亲者怨恨疏者震怒吴楚唱谋五国从风兆发髙祖衅成文景由寛之过制急之不渐故也所谓末大必折尾大难掉尾同于体犹或不从况乎非体之尾其可掉哉武帝从主父之策下推恩之令自是之后齐分为七赵分为六淮南三割梁代五分遂以陵迟子孙微弱衣食租税不豫政事或以酎金免削或以无后国除至于成帝王氏擅朝刘向谏曰臣闻公族者国之枝叶枝叶落则本根无所庇䕃方今同姓疏逺母党専政排摈宗室孤弱公族非所以保守社稷安固国嗣也其言深切多所称引成帝虽悲伤叹息而不能用至乎哀平异姓秉权假周公之事而为田常之乱高拱而窃天位一朝而臣四海汉宗室王侯解印释绶贡奉社稷犹惧不得为臣妾或乃为之符命颂莾恩徳岂不哀哉由是言之非宗子独忠孝于恵文之间而叛逆于哀平之际也徒以权轻埶弱不能有定尔頼光武皇帝挺不世之姿禽王莾于已成绍汉嗣于既絶斯岂非宗子之力邪而曾不鉴秦之失策袭周之旧制踵亡国之法而侥倖无疆之期至于桓灵奄竖执衡朝无死难之臣外无同忧之国君孤立于上臣弄权于下本末不能相御身手不能相使由是天下鼎沸姦凶并争宗庙焚为灰烬宫室变为蓁薮居九州之地而身无所安处悲夫魏太祖武皇帝躬圣明之资兼神武之略耻王纲之废絶愍汉室之倾覆龙飞谯沛鳯翔兖豫埽除凶逆翦灭鲸鲵迎帝西京定都颍邑徳动天地义感人神汉氏奉天禅位大魏大魏之兴于今二十有四年矣观五代之存亡而不用其长䇿观前车之倾覆而不改其辙迹子弟王空虚之地君有不使之民宗室窜于闾阎不闻邦国之政权均匹夫埶齐凡庻内无深根不㧞之固外无盘石宗盟之助非所以安社稷为万代之业也且今之州牧郡守古之方伯诸侯皆跨有千里之土兼军武之任或比国数人或兄弟并据而宗室子弟曾无一人间厠其间与相维持非所以强榦弱枝备万一之虑也今之用贤或超为名都之主或为偏师之帅而宗室有文者必限以小县之宰有武者必置于百人之上使夫廉髙之士毕志于衡轭之内才能之人耻与非类为伍非所以劝进贤能褒异宗族之礼也夫泉竭则流涸根朽则叶枯枝繁者䕃根条落者本孤故语曰百足之虫至死不僵扶之者衆也此言虽小可以譬大且墉基不可仓卒而成威名不可一朝而立皆为之有渐建之有素譬之种树久则深固其根本茂盛其枝叶若造次徙于山林之中植于宫阙之下虽壅之以黑坟暖之以春日犹不救于枯藁何暇繁育哉夫树犹亲戚土犹士民建置不久则轻下慢上平居犹惧其离叛危急将如之何是以圣王安而不逸以虑危也存而设备以惧亡也故疾风卒至而无摧㧞之忧天下有变而无倾危之患矣博奕论韦𢎞嗣盖闻君子耻当年而功不立疾没世而名不称故曰学如不及犹恐失之是以古之志士悼年齿之流迈而惧名称之不建也勉精励操晨兴夜寐不遑宁息经之以歳月累之以日力若甯越之勤董生之笃渐渍徳义之渊栖迟道艺之域且以西伯之圣姬公之才犹有日昃待旦之劳故能兴隆周道垂名亿载况在臣庶而可以已乎厯观古今功名之士皆有积累殊异之迹劳神苦体契濶勤思平居不墯其业穷困不易其素是以卜式立志于耕牧而黄霸受道于囹圄终有荣显之福以成不朽之名故山甫勤于夙夜而吴汉不离公门岂有游墯哉今世之人多不务经术好翫博奕废事弃业忘寝与食穷日尽明继以脂烛当其临局交争雌雄未决専精鋭意神迷体倦人事旷而不修賔旅阙而不接虽有太牢之馔韶夏之乐不暇存也至或赌及衣物徙棊易行廉耻之意弛而忿戾之色发然其所志不出一枰之上所务不过方罫之间胜敌无封爵之赏获地无兼土之实伎非六艺用非经国立身者不阶其术徴选者不由其道求之于战阵则非孙吴之伦也考之于道艺则非孔氏之门也以变诈为务则非忠信之事也以劫杀为名则非仁者之意也而空妨日废业终无补益是何异设木而击之置石而投之哉且君子之居室也勤身以致养其在朝也竭命以纳忠临事且犹旰食而何暇博奕之足耽夫然故孝友之行立贞纯之名章也方今大吴受命海内未平圣朝干干务在得人勇略之士则受熊虎之任儒雅之徒则处龙凤之署百行兼苞文武并骛博选良才旌简髦俊设程试之科垂金爵之赏诚千载之嘉㑹百世之良遇也当世之士宜勉思至道爱功惜力以佐明时使名书史籍勲在盟府乃君子之上务当今之先急也夫一木之枰孰与方国之封枯棊三百孰与万人之将衮龙之服金石之乐足以兼棋局而贸博奕矣假令世士移博奕之力用之于诗书是有颜闵之志也用之于智计是有良平之思也用之于资货是有猗顿之富也用之于射御是有将帅之备也如此则功名立而鄙贱逺矣文选巻五十二文选註卷五十三钦定四库全书文选巻五十三梁萧统编唐李善註论中养生论嵇叔夜世或有谓神仙可以学得不死可以力致者或云上夀百二十古今所同过此以往莫非夭妄者此皆两失其情请试粗论之夫神仙虽不目见然记籍所载前史所传较而论之其有必矣似特受异气禀之自然非积学所能致也至于导养得理以尽性命上获千余歳下可数百年可有之耳而世皆不精故莫能得之何以言之夫服药求汗或有弗获而愧情一集涣然流离终朝未餐则嚣然思食而曾子衔哀七日不饥夜分而坐则低迷思寝内懐殷忧则达旦不瞑劲刷理鬓醇醴发颜仅乃得之壮士之怒赫然殊观植髪冲冠由此言之精神之于形骸犹国之有君也神躁于中而形丧于外犹君昏于上国乱于下也夫为稼于汤之世偏有一溉之功者虽终归于燋烂必一溉者后枯然则一溉之益固不可诬也而世常谓一怒不足以侵性一哀不足以伤身轻而肆之是犹不识一溉之益而望嘉谷于旱苗者也是以君子知形恃神以立神须形以存悟生理之易失知一过之害生故修性以保神安心以全身爱憎不栖于情忧喜不留于意泊然无感而体气和平又唿吸吐纳服食养身使形神相亲表里俱济也夫田种者一亩十斛谓之良田此天下之通称也不知区种可百余斛田种本一也至于树养不同则功収相悬谓商无十倍之价农无百斛之望此守常而不变者也且豆令人重榆令人瞑合欢蠲忿萱草忘忧愚智所共知也薰辛害目豚鱼不养常世所识也蝨处头而黑麝食柏而香颈处险而瘿齿居晋而黄推此而言凡所食之气蒸性染身莫不相应岂唯蒸之使重而无使轻害之使闇而无使明薰之使黄而无使坚芬之使香而无使延哉故神农曰上药养命中药养性者诚知性命之理因辅养以通也而世人不察惟五谷是见声色是耽目惑𤣥黄耳务淫哇滋味煎其府藏醴醪鬻其肠胃香芳腐其骨髓喜怒悖其正气思虑销其精神哀乐殃其平粹夫以蕞尔之躯攻之者非一涂易竭之身而内外受敌身非木石其能乆乎其自用甚者饮食不节以生百病好色不勌以致乏絶风寒所灾百毒所伤中道夭于衆难世皆知笑悼谓之不善持生也至于措身失理亾之于微积微成损积损成衰从衰得白从白得老从老得终闷若无端中智以下谓之自然纵少觉悟咸叹恨于所遇之初而不知慎衆险于未兆是由桓侯抱将死之疾而怒扁鹊之先见以觉痛之日为受病之始也害成于微而救之于着故有无功之治驰骋常人之域故有一切之夀仰观俯察莫不皆然以多自证以同自慰谓天地之理尽此而已矣纵闻养生之事则断以所见谓之不然其次狐疑虽少庶几莫知所由其次自力服药半年一年劳而未验志以厌衰中路复废或益之以畎浍而泄之以尾闾欲坐望显报者或抑情忍欲割弃荣愿而嗜好常在耳目之前所希在数十年之后又恐两失内懐犹豫心战于内物诱其外交賖相倾如此复败者夫至物微妙可以理知难以目识譬犹豫章生七年然后可觉耳今以躁竞之心涉希静之涂意速而事迟望近而应逺故莫能相终夫悠悠者既以未效不求而求者以不专䘮业偏恃者以不兼无功追术者以小道自溺凡若此类故欲之者万无一能成也善养生者则不然矣清虚静泰少私寡欲知名位之伤德故忽而不营非欲而彊禁也识厚味之害性故弃而弗顾非贪而后抑也外物以累心不存神气以醇白独着旷然无忧患寂然无思虑又守之以一养之以和和理日济同乎大顺然后蒸以灵芝润以醴泉晞以朝阳绥以五弦无为自得体妙心𤣥忘欢而后乐足遗生而后身存若此以往恕可与羡门比夀王乔争年何为其无有哉运命论一首李萧远夫治乱运也穷达命也贵贱时也故运之所隆必生圣明之君圣明之君必有忠贤之臣其所以相遇也不求而自合其所以相亲也不介而自亲唱之而必和谋之而必从道徳𤣥同曲折合符得失不能疑其志䜛构不能离其交然后得成功也其所以得然者岂徒人事哉授之者天也告之者神也成之者运也夫黄河清而圣人生里社鸣而圣人出羣龙见而圣人用故伊尹有莘氏之媵臣也而阿衡于商太公渭濵之贱老也而尚父于周百里奚在虞而虞亡在秦而秦霸非不才于虞而才于秦也张良受黄石之符诵三略之说以游于羣雄其言也如以水投石莫之受也及其遭汉祖也其言也如以石投水莫之逆也非张良之拙说于陈项而巧言于沛公也然则张良之言一也不识其所以合离合离之由神明之道也故彼四贤者名载于箓图事应乎天人其可格之贤愚哉孔子曰清明在躬气志如神嗜欲将至有开必先天降时雨山川出云诗云惟岳降神生甫及申惟申及甫惟周之翰运命之谓也岂惟兴主乱亡者亦如之焉幽王之惑襃女也妖始于夏庭曹伯阳之获公孙彊也徴发于社宫叔孙豹之暱竖牛也祸成于庚宗吉凶成败各以数至咸皆不求而自合不介而自亲矣昔者圣人受命河洛曰以文命者七九而衰以武兴者六八而谋及成王定鼎于郏鄏卜世三十卜年七百天所命也故自幽厉之间周道大壊二霸之后礼乐陵遟文薄之弊渐于灵景辩诈之伪成于七国酷烈之极积于亡秦文章之贵弃于汉祖虽仲尼至圣颜冉大贤揖让于䂓矩之内誾誾于洙泗之上不能遏其端孟轲孙卿体二希圣从容正道不能维其末天下卒至于溺而不可援夫以仲尼之才也而器不周于鲁卫以仲尼之辩也而言不行于定哀以仲尼之谦也而见忌于子西以仲尼之仁也而取雠于桓魋以仲尼之智也而屈厄于陈蔡以仲尼之行也而招毁于叔孙夫道足以济天下而不得贵于人言足以经万世而不见信于时行足以应神明而不能弥纶于俗应聘七十国而不一获其主驱骤于蛮夏之域屈辱于公卿之门其不遇也如此及其孙子思希圣备体而未之至封已养髙势动人主其所游歴诸侯莫不结驷而造门犹有不得賔者焉其徒子夏升堂而未入于室者也退老于家魏文侯师之西河之人肃然归德比之于夫子而莫敢间其言故曰治乱运也穷达命也贵贱时也而后世君子区区于一主叹息于一朝屈原以之沈湘贾谊以之发愤不亦过乎然则圣人所以为圣者葢在乎乐天知命矣故遇之而不怨居之而不疑也其身可抑而道不可屈其位可排而名不可夺譬如水也通之斯为川焉塞之斯为渊焉升之于云则雨施沈之于地则土润体清以洗物不乱于浊受浊以济物不伤于清是以圣人处穷达如一也夫忠直之迕于主独立之负于俗理势然也故木秀于林风必摧之堆出于岸流必湍之行高于人衆必非之前鉴不逺覆车继轨然而志士仁人犹蹈之而弗悔操之而弗失何哉将以遂志而成名也求遂其志而冒风波于险涂求成其名而歴谤议于当时彼所以处之葢有算矣子夏曰死生有命富贵在天故道之将行也命之将贵也则伊尹吕尚之兴于商周百里子房之用于秦汉不求而自得不徼而自遇矣道之将废也命之将贱也岂独君子耻之而弗为乎葢亦知为之而弗得矣凡希世苟合之士籧蒢戚施之人俛仰尊贵之颜逶迤势利之间意无是非赞之如流言无可否应之如响以闚看为精神以向背为变通势之所集从之如归市势之所去弃之如脱遗其言曰名与身孰亲也得与失孰贤也荣与辱孰珍也故遂絜其衣服矜其车徒冒其货赂淫其声色脉脉然自以为得矣葢见龙逢比干之亡其身而不惟飞亷恶来之灭其族也葢知伍子胥之属镂于吴而不戒费无忌之诛夷于楚也葢讥汲黯之白首于主爵而不惩张汤牛车之祸也葢笑萧望之跋踬于前而不惧石显之绞缢于后也故夫达者之算也亦各有尽矣曰凡人之所以奔竞于富贵何为者哉若夫立德必须贵乎则幽厉之为天子不如仲尼之为陪臣也必须势乎则王莽董贤之为三公不如扬雄仲舒之阒其门也必须富乎则齐景之千驷不如颜回原宪之约其身也其为实乎则执杓而饮河者不过满腹弃室而洒雨者不过濡身过此以往弗能受也其为名乎则善恶书于史䇿毁誉流于千载赏罚悬乎天道吉㓙灼乎鬼神固可畏也将以娱耳目乐心意乎譬命驾而游五都之市则天下之货毕陈矣褰裳而涉汶阳之丘则天下之稼如云矣椎紒而守敖庾海陵之仓则山坻之积在前矣扱衽而登钟山蓝田之上则夜光玙璠之珍可观矣夫如是也为物甚衆为已甚寡不爱其身而啬其神风惊尘起散而不止六疾待其前五刑随其后利害生其左攻夺出其右而自以为见身名之亲疎分荣辱之客主哉天地之大德曰生圣人之大寳曰位何以守位曰仁何以正人曰义故古之王者葢以一人治天下不以天下奉一人也古之仕者葢以官行其义不以利冒其官也古之君子葢耻得之而弗能治也不耻能治而弗得也原乎夭人之性核乎邪正之分权乎祸福之门终乎荣辱之算其昭然矣故君子舍彼取此若夫出处不违其时默语不失其人天动星回而辰极犹居其所玑旋轮转而衡轴犹执其中既明且哲以保其身贻厥孙谋以燕翼子者昔吾先友尝从事于斯矣辩亡论上下二首辩亡论上陆士衡昔汉氏失御姦臣窃命祸基京畿毒徧宇内皇纲弛紊王室遂卑于是羣雄蜂骇义兵四合吴武烈皇帝慷慨下国电发荆南权略纷纭忠勇伯世威稜则夷羿震盪兵交则丑虏授馘遂扫清宗祊蒸禋皇祖于时云兴之将帯州飇起之师跨邑哮阚之羣风驱熊罴之衆雾集虽兵以义合同盟戮力然皆包藏祸心阻兵怙乱或师无谋律䘮威稔冦忠规武节未有如此其着者也武烈既没长沙桓王逸才命世弱冠秀发招揽遗老与之述业神兵东驱奋寡犯衆攻无坚城之将战无交锋之虏诛叛柔服而江外底定饰法脩师则威德翕赫賔礼名贤而张昭为之雄交御豪俊而周瑜为之杰彼二君子皆𢎞敏而多竒雅达而聪哲故同方者以类附等契者以气集而江东葢多士矣将北伐诸华诛鉏干纪旋皇舆于夷庚反帝座乎紫闼挟天子以令诸侯清天步而归旧物戎车既次羣凶侧目大业未就中世而殒用集我大皇帝以奇踪袭于逸轨叡心因乎令图从政咨于故实播宪稽乎遗风而加之以笃固申之以节俭畴咨俊茂好谋善断束帛旅于丘园旌命交乎涂巷故豪彦寻声而响臻志士希光而景骛异人辐凑勐士如林于是张昭为师傅周瑜陆公鲁肃吕䝉之俦入为腹心出作股肱甘宁凌统程普贺齐朱桓朱然之徒奋其威韩当潘璋黄葢蒋钦周泰之属宣其力风雅则诸葛瑾张承步隲以名声光国政事则顾雍潘濬吕范吕岱以器任干职奇伟则虞翻陆绩张温张惇以讽议举正奉使则赵咨沈珩以敏达延誉术数则吴范赵达以禨祥协德董袭陈武杀身以卫主骆统刘基强諌以补过谋无遗谞举不失䇿故遂割据山川跨制荆吴而兴天下争衡矣魏氏尝借战胜之威率百万之师浮邓塞之舟下汉隂之衆羽檝万计龙跃顺流锐骑千旅虎步原隰谟臣盈室武将连衡喟然有吞江浒之志一宇宙之气而周瑜驱我偏师黜之赤壁䘮旗乱辙仅而获免収迹逺遁汉王亦凭帝王之号帅巴汉之民乗危骋变结垒千里志报闗羽之败图収湘西之地而陆公亦挫之西陵覆师败续困而后济絶命永安续以濡须之冦临川摧锐蓬笼之战孑轮不返由是二邦之将丧气挫锋势衂财匮而吴莞然坐乘其弊故魏人请好汉氏乞盟遂跻天号鼎跱而立西屠庸益之郊北裂淮汉之涘东包百越之地南括羣蛮之表于是讲八代之礼蒐三王之药告类上帝拱揖羣后虎臣毅卒循江而守长棘劲铩望飇而奋庶尹尽规于上四民展业于下化协殊裔风衍遐圻乃俾一介行人抚廵外域巨象逸骏扰于外闲明珠玮寳耀于内府珍贵重迹而至奇玩应响而赴輶轩骋于南荒冲輣息于朔野齐民免干戈之患戎马无晨服之虞而帝业固矣大皇既没幼主莅朝姦囘肆虐景皇聿兴䖍修遗宪政无大阙守文之良主也降及归命之初典刑未灭故老犹存大司马陆公以文武熈朝左丞相陆凯以謇谔尽规而施绩范慎以威重显丁奉离斐以武毅称孟宗丁固之徒为公卿楼𤣥贺邵之属掌机事元首虽病股肱犹存爰及末叶羣公既䘮然后黔首有瓦解之患皇家有土崩之衅厯命应化而微王师蹑运而发卒散于阵民奔于邑城池无藩篱之固山川无沟阜之势非有工输云梯之械智伯灌激之害楚子筑室之围燕人济西之队军未浃辰而社稷夷矣虽忠臣孤愤烈士死节将奚救哉夫曹刘之将非一世所选向时之师无曩日之衆战守之道抑有前符险阻之利俄然未改而成败贸理古今诡趣何哉彼此之化殊授任之才异也辩亡论下昔三方之王也魏人据中夏汉氏有岷益吴制荆扬而奄交广曹氏虽功济诸华虐亦深矣其民怨矣刘公因险以饰智功已薄矣其俗陋矣夫吴桓王基之以武太祖成之以德聪明叡达懿度𢎞远矣其求贤如不及䘏民如稚子接士尽盛德之容亲仁罄丹府之爱拔吕䝉于戎行识潘濬于系虏推诚信士不恤人之我欺量能授器不患权之我偪执鞭鞠躬以重陆公之威悉委武卫以济周瑜之师卑宫菲食以丰功臣之赏披懐虚已以纳谟士之算故鲁肃一面而自託士爕䝉险而致命高张公之德而省游田之娱贤诸葛之言而割情欲之欢感陆公之规而除刑法之烦奇刘基之议而作三爵之誓屏气跼蹐以伺子明之疾分滋损甘以育凌统之孤登坛慷慨归鲁子之功削投恶言信子瑜之节是以忠臣竞尽其谟志士咸得肆力洪规逺略固不厌夫区区者也故百官苟合庶务未遑初都建业羣臣请备礼秩天子辞而不许曰天下其谓朕何宫室舆服葢慊如也爰及中叶天人之分既定百度之缺柤脩虽醲化懿网未齿乎上代抑其体国经民之其亦足以为政矣地方几万里带甲将百万其野沃其兵练其器利其财丰东负沧海西阻险塞长江制其区宇峻山带其封域国家之利未巨有𢎞于兹者矣借使中才守之以道善人御之有术敦率遗典勤民谨政循定䇿守常险则可以长世永年未有危亡之患也或曰吴蜀脣齿之国蜀灭则吴亡理则然矣夫蜀葢藩援之与国而非吴人之存亡也何则其郊境之接重山积险陆无长毂之径川阨流迅水有惊波之艰虽有锐师百万启行不过千夫舳舻千里前驱不过百舰故刘氏之伐陆公喻之长蛇其势然也昔蜀之初亡朝臣异谋或欲积石以险其流或欲机械以御其变天子总羣议而谘之大司马陆公公以四渎天地之所以节宣其气固无可遏之理而机械则彼我之所共彼若弃长技以就所屈即荆扬而争舟楫之用是天赞我也将谨守崃口以待禽耳逮步阐之乱凭寳城以延强冦重资币以诱羣蛮于时大邦之衆云翔电发悬旍江介筑垒遵渚襟带要害以止吴人之西而巴汉舟师㳂江东下陆公以偏师三万北据东坑深沟高垒案甲养威反虏踠迹待戮而不敢北窥生路彊冦败绩宵遁䘮师大半分命锐师五千西御水军东西同㨗献俘万计信哉贤人之谋岂欺我哉自是烽燧罕警封域寡虞陆公殁而潜谋兆吴衅深而六师骇夫太康之役衆未盛乎曩日之师广州之乱祸有愈乎向时之难而邦家颠覆宗庙为墟呜唿人之云亡邦国殄瘁不其然与易曰汤武革命顺乎天𤣥曰乱不极则治不形言帝王之因天时也古人有言曰天时不如地利易曰王侯设险以守其国言为国之恃险也又曰地利不如人和在德不在险言守险之由人也吴之兴也参而由焉孙卿所谓合其参者也及其亡也恃险而已又孙卿所谓舍其参者也夫四州之萌非无衆也大江之南非乏俊也山川之险易守也劲利之器易用也先攻之䇿易循也功不兴而祸遘者何哉所以用之者失也是故先王达经国之长规审存亡之至数谦已以安百姓敦惠以致人和寛沖以诱俊又之谋慈和以结士民之爱是以其安也则黎元与之同庆及其危也则兆庶与之共患安与衆同庆则其危不可得也危与下共患则其难不足恤也夫然故能保其社稷而固其土宇麦秀无悲殷之思黍离无愍周之感矣文选巻五十三文选註卷五十四钦定四库全书文选巻五十四梁萧统统唐李善註论中五等论陆士衡夫体国经野先王所慎创制垂基思隆后叶然而经略不同长世异术五等之制始于黄唐郡县之治创自秦汉得失成败备在典谟是以其详可得而言夫先王知帝业至重天下至旷旷不可以偏制重不可以独任任重必于借力制旷终乎因人故设官分职所以轻其任也并立五长所以𢎞其制也于是乎立其封疆之典财其亲疎之宜使万国相维以成磐石之固宗庶杂居而定维城之业又有以见绥世之长御识人情之大方知其为人不如厚己利物不如图身安上在于悦下为已在乎利人故易曰说以使民民忘其劳孙卿曰不利而利之不如利而后利之之利也是以分天下以厚乐而已得与之同忧飨天下以丰利而我得与之共害利博则恩笃乐远则忧深故诸侯享食土之实万国受世及之祚矣夫然则南面之君各务其治九服之民知有定主上之子爱于是乎生下之体信于是乎结世治足以敦风道衰足以御㬥故强毅之国不能擅一时之执雄俊之士无所寄霸王之志然后国安由万邦之思治主尊赖羣后之图身譬犹衆目营方则天网自昶四体辞难而心膂获乂三代所以直道四王所以垂业也夫盛衰隆弊理所固有教之废兴系乎其人愿法期于必凉明道有时而闇故世及之制弊于彊御厚下之典漏于末折侵弱之衅遘自三季陵夷之祸终于七雄昔者成汤亲照夏后之鉴公旦目涉商人之戒文质相济损益有物故五等之礼不革于时封畛之制有隆焉尔者岂玩二王之祸而闇经世之算乎固知百世非可悬御善制不能无弊而侵弱之辱愈于殄祀土崩之困痛于陵夷也是以经始权其多福虑终取其少祸非谓侯伯无可乱之符郡县非致治之具也故国忧頼其释位主弱凭其翼戴及承微积弊王室遂卑犹保名位祚垂后嗣皇统幽而不辍神器否而必存者岂非置埶使之然与降及亡秦弃道任术惩周之失自矜其得寻斧始于所庇制国昧于弱下国庆独飨其利主忧莫与其害虽速亡趋乱不必一道颠沛之衅实由孤立是葢思五等之小怨忘万国之大德知陵夷之可患闇土崩之为痛也周之不竞有自来矣国乏令主十有余世然片言勤王诸侯必应一朝振矜逺国先叛故彊晋収其请隧之图㬥楚顿其观鼎之志岂刘项之能闚闗胜广之敢号泽哉借使秦人因循周制虽则无道有与其弊覆灭之祸岂在曩日汉矫秦枉大启侯王境土踰溢不遵旧典故贾生忧其危晁错痛其乱是以诸侯阻其国家之富凭其士民之力埶足者反疾土狭者逆迟六臣犯其弱纲七子冲其漏网皇祖夷于黥徒西京病于东帝是葢过正之灾而非建侯之累也然吕氏之难朝士外顾宋昌䇿汉必称诸侯逮至中叶忌其失节割削宗子有名无实天下旷然复袭亡秦之轨矣是以五侯作威不忌万邦新都袭汉易于拾遗也光武中兴纂隆皇统而犹遵覆车之遗辙养䘮家之宿疾仅及数世姦轨充斥卒有彊臣专朝则天下风靡一夫纵衡则城池自夷岂不危哉在周之衰难兴王室放命者七臣干位者三子嗣王委其九鼎凶族据其天邑钲鼙震于阃宇锋镝流乎绛阙然祸止畿甸害不覃及方天下晏然以治待乱是以宣王兴于共和襄惠振于晋郑岂若二汉阶闼蹔扰而四海已沸孽臣朝入而九服夕乱哉逺惟王莽簒逆之事近览董卓擅权之际亿兆悼心愚智同痛然周以之存汉以之亡夫何故哉岂世乏曩时之臣士无匡合之志与葢逺绩屈于时异雄心挫于卑埶耳故烈士扼腕终委寇雠之手中人变节以助虐国之桀虽复时有鸠合同志以谋王室然上非奥主下皆市人师旅无先定之班君臣无相保之志是以义兵云合无救劫弑之祸民望未改而已见大汉之灭矣或以诸侯世位不必常全昬主㬥君有时比迹故五等所以多乱今之牧守皆以官方庸能虽或失之其得固多故郡县易以为治夫德之休明黜陟日用长率连属咸述其职而淫昬之君无所容过何则其不治哉故先代有以之兴矣苟或衰陵百度自悖鬻官之吏以货准才则贪残之萌皆如羣后也安在其不乱哉故后王有以之废矣且要而言之五等之君为已思治郡县之长为利图物何以徴之葢企及进取仕子之常志修已安民良士之所希及夫进取之情锐而安民之誉迟是故侵百姓以利己者在位所不惮损实事以养名者官长所夙夜也君无卒岁之图臣挟一时之志五等则不然知国为己土衆皆我民民安已受其利国伤家婴其病故前人欲以垂后后嗣思其堂构为上无苟且之心羣下知胶固之义使其并贤居治则功有厚薄两愚处乱则过有深浅然则八代之制几可以一理贯秦汉之典殆可以一言蔽矣辩命论刘孝标主上尝与诸名贤言及管辂叹其有奇才而位不达时有在赤墀之下豫闻斯议归以告余余谓士之穷通无非命也故谨述天㫖因言其致云尔臣观管辂天才英伟珪璋特秀实海内之名杰岂日者卜祝之流乎而官止少府丞年终四十八天之报施何其寡欤然则高才而无贵仕饕餮而居大位自古所叹焉独公明而已哉故性命之道穷通之数夭阏纷纶莫知其辩仲任蔽其源子长阐其惑至于鹖冠瓮牖必以悬天有期鼎贵髙门则曰唯人所召譊譊讙咋异端斯起萧逺论其本而不畅其流子𤣥语其流而未详其本尝试言之曰夫道生万物则谓之道生而无主谓之自然自然者物见其然不知所以然同焉皆得不知所以得鼓动陶铸而不为功庶类混成而非其力生之无亭毒之心死之岂䖍刘之志坠之渊泉非其怒昇之霄汉非其悦荡乎大乎万寳以之化确乎纯乎一作而不易化而不易则谓之命命也者自天之命也定于㝠兆终然不变鬼神莫能预圣哲不能谋触山之力无以抗倒日之诚弗能感短则不可缓之于寸隂长则不可急之于箭漏至徳未能踰上智所不免是以放勋之世浩浩襄陵天乙之时焦金流石文公疐其尾宣尼絶其粮颜囘败其丛兰冉耕歌其芣苢夷叔毙淑媛之言子舆困臧仓之诉圣贤且犹若此而况庸庸者乎至乃伍贠浮尸于江流三闾沉骸于湘渚贾大夫沮志于长沙冯都尉皓髪于郎署君山鸿渐铩羽仪于髙云敬通凤起摧迅翮于风此岂才不足而行有遗哉近世有沛国刘瓛瓛弟琎并一时秀士也瓛则闗西孔子通涉六经循循善诱服膺儒行琎则志烈秋霜心贞崑玉亭亭髙竦不离风尘皆毓德于衡门并驰声于天地而官有微于侍郎位不登于执㦸相次殂落宗祀无飨因斯两贤以言古则昔之玉质金相英髦秀达皆摈斥于当年韫奇才而莫用候草木以共彫与糜鹿而同死膏涂平原骨塡川谷堙灭而无闻者岂可胜道哉此则宰衡之与皁𨽻容彭之与殇子猗顿之与黔娄阳文之与敦洽咸得之于自然不假道于才智故曰死生有命富贵在天其斯之谓矣然命体周流变化非一或先号后笑或始吉终凶或不召自来或因人以济交错纠纷回还倚伏非可以一理徴非可以一途验而其道密微寂寥忽慌无形可以见无声可以闻必御物以效灵亦凭人而成象譬天王之冕旒任百官以司职而或者覩汤武之龙跃谓龛乱在神功闻孔墨之挺生谓英睿擅竒响视彭韩之豹变谓鸷勐致人爵见张桓之朱绂谓明经拾青紫岂知有力者运之而趋乎故言而非命有六蔽焉尔请陈其梗槩夫靡颜腻理哆咴顣额形之异也朝秀晨终龟鹄千岁年之殊也闻言如响智昬菽麦神之辩也固知三者定乎造化荣辱之境独曰由人是知二五而未识于十其蔽一也龙犀日角帝王之表河目龟文公侯之相抚镜知其将刑压纽显其膺録星虹枢电昭圣德之符夜哭聚云郁兴王之瑞皆兆发于前期涣汗于后叶若谓驱貔虎奋尺劒入紫微升帝道则未达窅㝠之情未测神明之数其蔽二也空桑之里变成洪川歴阳之都化为鱼鼈楚师屠汉卒睢河鲠其流秦人坑赵士沸声若雷震火炎崑岳砾石与琬琰俱焚严霜夜零萧艾与芝兰共尽虽游夏之英才伊颜之殆庶焉能抗之哉其蔽三也或曰明月之珠不能无颣夏后之璜不能无考故亭伯死于县长相如卒于园令才非不杰也主非不明也而碎结緑之鸿辉残悬黎之夜色抑尺之量有短哉若然者主父偃公孙𢎞对䇿不升第歴说而不入牧豕湽原见弃州部设令忽如过隙溘死霜露其为诟耻岂崔马之流乎及至开东合列五鼎电照风行声驰海外宁前愚而后智先非而终是将荣悴有定数天命有至极而谬生妍蚩其蔽四也夫虎啸风驰龙兴云属故重华立而元凯升辛受生而飞亷进然则天下善人少恶人多闇主衆明君寡而薰莸不同器枭鸾不接翼是使浑敦梼杌踵武于云台之上仲容庭坚耕耘于巖石之下横谓废兴在我无系于天其蔽五也彼戎狄者人面兽心宴安鸩毒以诛杀为道徳以蒸报为仁义虽大风立于青丘凿齿奋于华野比于狼戾曽何足喻自金行不竞天地版荡左带沸脣乗间电发遂覆瀍洛倾五都居先王之桑梓窃名号于中县与三皇竞其氓黎五帝角其区宇种落繁炽充仞神州鸣唿福善祸淫徒虚言耳岂非否泰相倾盈缩递运而汨之以人其蔽六也然所谓命者死生焉贵贱焉贫富焉治乱焉祸福焉此十者天之所赋也愚智善恶此四者人之所行也夫神非舜禹心异朱均才絓中庸在于所习是以素丝无恒𤣥黄代起鲍鱼芳兰入而自变故季路学于仲尼厉风霜之节楚穆谋于潘崇成杀逆之祸而商臣之恶盛业光于后嗣仲由之事不能息其结缨斯则邪正由于人吉凶在乎命也或以鬼神害盈皇天辅德故宋公一言法星三徙殷帝自翦千里来云若使善恶无征未洽斯义且于公高门以待封严母扫墓以望䘮此君子所以自彊不息也如使仁而无报奚为修善立名乎斯径廷之辞也夫圣人之言显而晦微而婉幽远而难闻河汉而不测或立教以进庸怠或言命以穷性灵积善余庆立教也凰凰不至言命也今以其片言辩其要趣何异乎夕死之类而论春秋之变哉且荆昭德音丹云不巻周宣祈雨珪璧斯罄于叟种德不逮勋华之高延年残犷未甚东陵之酷为善一为恶均而祸福异其流废兴殊其迹荡荡上帝岂如是乎诗云风雨如晦鸡鸣不已故善人为善焉有息哉夫食稻粱进刍豢衣狐貉袭冰纨观窈眇之奇儛听云和之琴瑟此生人之所急非有求而为也修道德习仁义敦孝悌立忠贞渐礼乐之腴润蹈先王之盛则此君子之所急非有求而为也然则君子居正体道乐天知命明其无可奈何识其不由智力逝而不召来而不距生而不喜死而不慼瑶台夏屋不能悦其神土室编蓬未足忧其虑不充诎于富贵不遑遑于所欲岂有史公董相不遇之文乎文选巻五十四文选註卷五十五钦定四库全书文选巻五十五梁萧统编唐李善註论下广絶交论刘孝标客问主人曰朱公叔絶交论为是乎为非乎主人曰客奚此之问客曰夫草虫鸣则阜螽跃雕虎啸而清风起故絪緼相感雾涌云蒸嘤鸣相召星流电激是以王阳登则贡公喜罕生逝而国子悲且心同琴瑟言郁郁于兰茝道叶胶漆志婉娈于埙箎圣贤以此镂金版而镌盘盂书玉牒而刻钟鼎若乃匠人辍成风之妙巧伯子息流波之雅引范张欵欵于下泉尹班陶陶于永夕骆驿纵横烟霏雨散巧歴所不知心计莫能测而朱益州汨彞叙粤谟训捶直切絶交㳺比黔首以鹰鹯嫓人灵于豺虎蒙有猜焉请辨其惑主人忻然而笑曰客所谓抚絃徽音未达燥溼变响张罗沮泽不覩鸿雁云飞葢圣人握金镜阐风烈龙骧蠖屈从道污隆日月聫璧赞亹亹之𢎞致云飞电薄显棣华之微㫖若五音之变化济九成之妙曲此朱生得𤣥珠于赤水谟神睿而为言至夫组织仁义琢磨道徳驩其愉乐恤其陵夷寄通灵台之下遗迹江湖之上风雨急而不辍其音霜雪零而不渝其色斯贤逹之素交歴万古而一遇逮叔世民讹狙诈飈起谿谷不能踰其险鬼神无以究其变竞毛羽之轻趋锥刀之末于是素交尽利交兴天下蚩蚩鸟惊雷骇然则利交同源派流则异较言其畧有五术焉若其宠钧董石权压梁窦雕刻百工鑪捶万物吐潄兴云雨唿噏下霜露九域耸其风尘四海叠其燻灼靡不望影星奔借响川骛鸡人始唱鹤葢成隂高门旦开流水接轸皆愿摩顶至踵隳胆抽肠约同要离焚妻子誓殉荆卿湛七族是曰埶交其流一也富埒陶白赀巨程罗山擅铜陵家藏金穴出平原而聨骑居里闬而鸣钟则有穷巷之賔绳枢之士冀宵烛之末光邀润屋之微泽鱼贯凫跃䬃沓鳞萃分雁骛之稻粱霑玉之余沥衔恩遇进欵诚援青松以示心指白水而旌信是曰贿交其流二也陆大夫宴喜西都郭有道人伦东国公卿贵其籍甚缙绅羡其登仙加以顩颐蹙额涕唾流沫骋黄马之剧谈纵碧鸡之雄辩叙温郁则寒谷成暄论严苦则春丛零叶飞沈出其顾指荣辱定其一言于是有弱冠王孙绮纨公子道不挂于通人声未遒于云阁攀其鳞翼丏其余论附驵骥之旄端轶归鸿于碣石是曰谈交其流三也阳舒隂惨生民大情忧合驩离品物恒性故鱼以泉涸而喣沫鸟因将死而鸣哀同病相怜缀河上之悲曲恐惧寘怀昭谷风之盛典斯则断金由于湫隘刎颈起于苫葢是以伍员濯溉于宰嚭张王抚翼于陈相是曰穷交其流四也驰骛之俗浇薄之伦无不操权衡秉纎纩衡所以揣其轻重纩所以属其鼻息若衡不能举纩不能飞虽颜冉龙翰鳯雏曽史兰薫雪白舒向金玉渊海卿云黼黻河汉视若㳺尘遇同土梗莫肯费其半菽罕有落其一毛若衡重锱铢纩微彯撇虽共工之蒐慝驩兜之掩义南荆之跋扈东陵之巨猾皆为匍匐逶迤折枝䑛痔金膏翠羽将其意脂韦便辟导其诚故轮葢所游必非夷惠之室苞苴所入实行张霍之家谋而后动毫芒寡忒是曰量交其流五也凡斯五交义同贾鬻故桓谭譬之于阛阓林回喻之于甘醴夫寒暑逓进盛衰相袭或前荣而后悴或始富而终贫或初存而后亡或古约而今泰循环飜覆迅若波澜此则殉利之情未尝异变化之道不得一由是观之张陈所以凶终萧朱所以隙末断焉可知矣而翟公方规规然勒门以箴客何所见之晩乎因此五交是生三衅败徳殄义禽兽相若一衅也难固易携讐讼所聚二衅也名陷饕餐贞介所羞三衅也古人知三衅之为梗惧五交之速尤故王丹威子以槚楚朱穆昌言而示絶有㫖哉有㫖哉近世有乐安任昉海内髦杰早绾银黄夙昭民誉遒文丽藻方驾曹王英跱俊迈聨横许郭类田文之爱客同郑庄之好贤见一善则盱衡扼腕遇一才则杨眉抵掌雌黄出其脣吻朱紫由其月旦于是冠葢辐凑衣裳云合辎軿击轊坐客恒满蹈其阃阈若升阙里之堂入其隩隅谓登龙门之坂至于顾盼增其倍价翦拂使其长鸣彯组云台者摩肩趍走丹墀者叠迹莫不缔恩狎结绸缪想惠庄之清尘思羊左之徽烈及暝目东粤归骸洛浦繐帐犹悬门罕渍酒之彦坟未宿草野絶动轮之宾藐尔诸孤朝不谋夕流离大海之南寄命障疠之地自昔把臂之英金兰之友曾无羊舌下泣之仁宁慕郈成分宅之徳呜唿世路险巇一至于此太行孟门岂云嶃絶是以耿介之士疾其若斯裂裳裹足弃之长骛独立高山之顶欢与麋鹿同羣皦皦然絶其雰浊诚耻之也诚畏之也连珠演连珠五十首陆士衡刘孝标注臣闻日薄星廻穹天所以纪物山盈川沖后土所以播气五行错而致用四时违而成岁是以百官恪居以赴八音之离明君执契以要克谐之会臣闻任重于力才尽则困用广其器应博则凶是以物胜权而衡殆形过镜则照穷故明主程才以效业贞臣底力而辞丰臣闻髦俊之才世所希乏丘园之秀因时则扬是以大人基命不擢才于后土明主聿兴不降佐于昊苍臣闻世之所遗未为非宝主之所珍不必适治是以俊乂之薮希蒙翘车之招金碧之巖必辱鳯举之使臣闻禄放于宠非隆家之举官私于亲非兴邦之选是以三卿世及东国多衰弊之政五侯竝轨西京有陵夷之运臣闻灵辉朝觏称物纳照时风夕洒程形赋音是以至道之行万类取足于世大化既洽百姓无匮于心臣闻顿纲探渊不能招龙振网罗云不必招鳯是以巢箕之叟不盼丘园之弊洗渭之民不发傅巖之梦臣闻鑑之积也无厚而照有重渊之深日之察也有畔而眡周天壤之际何则应事以精不以形造物以神不以器是以万邦凯乐非悦钟鼓之娱天下归仁非感玉帛之惠臣闻积实虽微必动于物崇虚虽广不能移心是以都人冶容不悦西施之影乗马班如不辍太山之隂臣闻应物有方居难则易藏器在身所乏者时是以充堂之芳非幽兰所难绕梁之音实萦絃所思臣闻智周通塞不为时穷才经夷险不为世屈是以凌飈之羽不求反风耀夜之目不思倒日臣闻忠臣率志不谋其报贞士发愤期在明贤是以柳庄黜殡非食𤓰衍之赏禽息碎首岂耍先茅之田臣闻利眼临云不能垂照朗璞蒙垢不能吐辉是以明哲之君时有蔽壅之累俊乂之臣屡抱后时之悲臣闻郁烈之芳出于委灰繁会之音生于絶絃是以贞女要名于没世烈士赴节于当年臣闻良宰谋朝不必借威贞臣卫主修身则足是以三晋之强屈于齐堂之俎千乗之埶弱于阳门之哭臣闻赴曲之音洪细入韵蹈节之容俯仰依咏是以言苟适事精麤可施士苟适道修短可命臣闻因云洒润则芬泽易流乗风载响则音徽自逺是以徳敎俟物而济荣名縁时而显臣闻览影偶质不能解独指迹慕逺无救于迟是以循虚器者非应物之具翫空言者非致治之机臣闻钻燧吐火以续汤谷之晷挥翮生风而继飞廉之功是以物有微而毗着事有琐而助洪臣闻春风朝煦萧艾蒙其温秋霜宵坠芝蕙被其凉是故威以齐物为肃徳以普济为𢎞臣闻巧尽于器习数则贯道系于神人亡则灭是以轮匠肆目不乏奚仲之妙瞽叟清耳而无伶伦之察臣闻性之所期贵贱同量理之所极卑高一归是以准月禀水不能加凉晞日引火不必增辉臣闻絶节高唱非凡耳所悲肆义芳讯非庸听所善是以南荆有寡和之歌东野有不释之辩臣闻寻烟染芬薰息犹芳征音録响操终则絶何则垂于世者可继止乎身者难结是以𤣥晏之风恒存动神之化已灭臣闻託闇藏形不为巧密倚智隠情不足自匿是以重光发藻寻虚捕景大人贞观探心昭忒臣闻披云看霄则天文清澄风观水则川流平是以四族放而唐劭二臣诛而楚宁臣闻音以比耳为美色以悦目为欢是以衆听所倾非假北里之操万夫婉娈非俟西子之颜故圣人随世以擢佐明主因时而命官臣闻出乎身者非假物所隆牵乎时者非克己所朂是以利尽万物不能叡童昏之心徳表生民不能救栖遑之辱臣闻动循定捡天有可察应无常节身或难照是以望景揆日盈数可期抚臆论心有时而谬臣闻倾耳求音眡优听苦澄心徇物形逸神劳是以天殊其数虽同方不能分其慼理塞其通则并质不能共其休臣闻遯世之士非受匏瓜之性幽居之女非无怀春之情是以名胜欲故偶影之操矜穷愈达故凌霄之节厉臣闻听极于音不慕钧天之乐身足于䕃无假垂天之云是以蒲密之黎遗时雍之世丰沛之士忘桓拨之君臣闻飞辔西顿则离朱与蒙瞍収察悬景东秀则夜光与珷玞匿耀是以才换世则俱困功偶时而并劭臣闻示应于近远有可察託验于显微或可包是以寸管下傃天地不能以气欺尺表逆立日月不能以形逃臣闻絃有常音故曲终则改镜无畜影故触形则照是以虚已应物必究千变之容挟情适事不观万殊之妙臣闻祝敔希声以谐金石之和鼙鼓疎击以节繁絃之契是以经治必宣其通图物恒审其㑹臣闻目无常音之察耳无照景之神故在乎我者不诛之于己存乎物者不求备于人臣闻放身而居体逸则安肆口而食属厌则充是以王鲔豋俎不假吞波之鱼兰膏停室不思衔烛之龙臣闻冲波安流则龙舟不能以漂震风洞发则夏屋有时而倾何则牵乎动则静凝系乎静则动贞是以淫风大行贞女蒙冶容之悔淳化殷流盗跖挟曾史之情臣闻达之所服贵有或遗穷之所接贱而必寻是以江汉之君悲其坠屦少原之妇哭其亡簪臣闻触非其类虽疾弗应感以其方虽微则顺是以商飈漂山不兴盈尺之云谷风乗条必降弥天之润故暗于治者唱繁而和寡审乎物者力约而功峻臣闻烟出于火非火之和情生于性非性之适故火壮则烟微性充则情约是以殷墟有感物之悲周京无伫立之迹臣闻适物之技俯仰异用应事之器通塞异任是以鸟栖云而缴飞鱼藏渊而网沉贲鼓密而含响朗笛疎而吐音臣闻理之所守埶所常夺道之所闭权所必开是以生重于利故据图无挥劒之痛义贵于身故临川有投迹之哀臣闻通于变者用约而利博明其要者器浅而应𤣥是以天地之该于六位万殊之曲穷于五絃臣闻图形于影未尽纎丽之容察火于灰不覩洪赫之烈是以问道存乎其人观物必造其质臣闻情见于物虽逺犹疎神藏于形虽近则密是以仪天歩晷而修短可量临渊揆水而浅深难察臣闻虐暑熏天不减坚冰之寒涸隂凝地无累陵火之热是以吞纵之强不能反蹈海之志漂卤之威不能降西山之节臣闻理之所开力所常达数之所塞威有必穷是以烈火流金不能焚景沉寒凝海不能结风臣闻足于性者天损不能入贞于期者时累不能淫是以迅风陵雨不谬晨禽之察劲隂杀节不凋寒木之心文选巻五十五文选註卷五十六钦定四库全书文选巻五十六梁萧统编唐李善註箴女史箴张茂先茫茫造化二仪既分散气流形既陶既甄在帝庖羲肇经天人爰始夫妇以及君臣家道以正王猷有伦妇德尚柔含章贞吉婉嫕淑慎正位居室施衿结䄜䖍恭中馈肃慎尔仪式瞻清懿樊姬感庄不食鲜禽卫女矫桓耳忘和音志厉义髙而二主易心𤣥熊攀槛冯媛趍进夫岂无畏知死不恡班妾有辞割驩同辇夫岂不懐防微虑逺道㒺隆而不杀物无盛而不衰日中则昃月满则微崇犹尘积替若骇机人咸知饰其容而莫知饰其性性之不饰或愆礼正斧之藻之克念作圣出其言善千里应之苟违斯义则同衾以疑夫出言如微而荣辱由兹勿谓幽昧灵监无象勿谓𤣥漠神听无响无矜尔荣天道恶盈无恃尔贵隆隆者坠鉴于小星戒彼攸遂比心螽斯则繁尔类驩不可以黩宠不可以专专实生慢爱极则迁致盈必损理有固然美者自美翩以取尤冶容求好君子所雠结恩而絶职此之由故曰翼翼矜矜福所以兴靖恭自思荣显所期女史司箴敢告庻姬铭封燕然山铭班孟坚惟永元元年秋七月有汉元舅曰车骑将军窦宪寅亮圣皇登翼王室纳于大麓惟清缉熙乃与执金吾耿秉述职廵御治兵于朔方鹰扬之挍螭虎之士爰该六师暨南单于东胡乌桓西戎氐羌侯王君长之羣骁骑十万元戎轻武长毂四分雷辎蔽路万有三千余乗勒以八阵莅以威神𤣥甲耀日朱旗绛天遂凌髙阙下鸡鹿经碛卤絶大漠斩温禺以衅鼔血尸遂以染锷然后四校横徂星流彗扫萧条万里野无遗宼于是域灭区殚反斾而旋考传验图穷览其山川遂踰涿邪跨安侯乗燕然蹑冒顿之区落焚老上之龙庭将上以摅髙文之宿愤光祖宗之𤣥灵下以安固后嗣恢而境宇振大汉之天声兹可谓一劳而久逸暂费而永宁也乃遂封山刋石昭铭盛德其辞曰铄王师兮征荒裔勦凶虐兮截海外夐其邈兮亘地界封神丘兮建隆嵑熙帝载兮振万世座右铭崔子玉无道人之短无说己之长施人慎勿念受施慎勿忘世誉不足慕唯人为纪纲隠心而后动谤议庸何伤无使名过实守愚圣所臧在湟贵不淄暧暧内含光柔弱生之徒老氏诫刚强行行鄙夫至悠悠故难量慎言节饮食知足胜不祥行之苟有恒久久自芬芳劒阁铭张梦阳巖巖梁山积石峩峩逺属荆衡近缀岷嶓南通邛僰比逹褒斜狭过鼓碣髙踰嵩华惟蜀之门作固作镇是曰劒阁壁立千仞穷地之险极路之峻世浊则逆道清斯顺闭由往汉开自有晋秦得百二并吞诸侯齐得十二田生献筹矧兹狭隘土之外区一人荷㦸万夫趑趄形胜之地匪亲勿居昔在武侯中流而喜山河之固见屈吴起兴实在徳险亦难恃洞庭孟门二国不祀自古迄今天命匪易凭阻作昏鲜不败绩公孙既灭刘氏衔璧覆车之轨无或重迹勒铭山阿敢告梁益石阙铭陆佐公昔在舜格文祖禹至神宗周变商俗汤黜夏政虽革命殊乎因袭揖让异于干戈而晷纬㝠合天人启惎克明峻徳大庇生民其揆一也在齐之季昏虐君临威侮五行怠弃三正刑酷然炭暴踰膏柱民怨神怒衆叛亲离蹐地无归瞻乌靡託于是我皇帝拯之乃操斗极把钩陈翼百神禔万福龙飞黑水虎步西河雷动风驱天行地止命旅致屯云之应登坛有降火之祥龟筮协从人祗响附穿胸露顶之豪箕坐椎髻之长莫不授旗请奋执鋭争先夏首凭固庸岷负阻协彼离心抗兹同徳帝赫斯怒秣马训兵严鼓未通凶渠泥首𢎞舸连轴巨槛接舻鐡马千羣朱旗万里折简而禽庐九传檄以下湘罗兵不血刃士无遗镞而樊邓威懐巴黔底定于是流汤之党握炭之徒守似藩篱战同枯朽革车近次师营商牧华夷士女冠葢相望扶老携㓜一旦云集壶浆塞野箪食盈涂似夏民之附成汤殷士之窥周武安老懐少伐罪弔民农不迁业市无易贾八方入计四隩奉图羽檄交驰军书狎至一日二日非止万几而尊严之度不諐于师旅渊黙之容无改于行阵计如投水思若转规策定帷幄谋成几案曾未浃辰独夫授首乃焚其绮席弃彼宝衣归琁台之珠反诸侯之玉指麾而四海隆平下车而天下大定拯兹涂炭救此横流功均天地明并日月于是仰叶三灵俯从亿兆受昭华之玉纳宠叙之图类帝禋宗光有神器昇中以祀羣望摄袂而朝诸夏布教都畿班政方外谋恊上策刑从中典南服缓耳西羁反舌劒骑穹庐之国同川共穴之人莫不屈膝交臂厥角稽颡凿空万里攘地千都幕南罢鄣河西无警于是治定功成迩安逺肃忘兹鹿骇息此狼顾乃正六乐治五礼改章程创法律置博士之职而着録之生若云开集雅之馆而欵关之学如市兴建庠序启设郊丘一介之才必记无文之典咸秩于是天下学士靡然向风人识廉隅家知礼让教臻侍子化洽期门区宇乂安方面静息役休务简岁阜民和歴代规謩前王典故莫不芟夷翦截允执厥中以为象阙之制其来已逺春秋设旧章之教经礼垂布宪之文戴记显游观之言周史书树阙之梦北荒明月西极流精海岳黄金河庭紫贝苍龙𤣥武之制铜爵鐡鳯之工或以听穷省寃或以布化悬法或以表正王居或以光崇帝里晋氏浸弱宋歴威夷礼经旧典寂寥无记鸿规盛烈湮没罕称乃假天阙于牛头託逺图于博望有欺耳目无补宪章乃命审曲之官选明中之士陈圭置臬瞻星揆地兴复表门草创华阙于是岁次天纪月旅太蔟皇帝御天下之七载也构兹盛则兴此崇丽方且趋以表敬观而知法物覩双碣之容人识百重之典作范垂训赫矣壮乎爰命下臣式铭盘石其辞曰惟帝建国正位辨方周营洛涘汉启岐梁居因业盛文以化光爰有象阙是惟旧章青葢南洎黄旗东指悬法无闻藏书弗纪大人造物龙徳休否建此百常兴兹双起伟哉偃蹇壮矣巍巍旁映重叠上连翠微布教方显浃日初辉悬书有附委箧知归郁崫重轩穹隆反宇形耸飞栋执超浮柱色法上圆制模下矩周望原隰俛临烟雨前賔四㑹却背九房北通二辙南凑五方暑来寒往地久天长神哉华观永配无疆新刻漏铭陆佐公夫自天观象昏旦之刻未分治歴明时盈缩之度无准挈壶命氏逺哉义用揆景测辰徼宫戒井守以水火分兹日夜而司歴亡官畴人废业孟陬殄灭摄提无纪卫宏载传唿之节较而未详霍融叙分至之差详而不密陆机之赋虚握灵珠孙绰之铭空擅崑玉𢎞度遗篇乗天垂㫖布在方册无彰器用譬彼春华同夫海枣宁可以轨物字民作范垂训者乎且今之官漏出自㑹稽积水违方导流乖则六日无辨五行不分岁躔阉茂月次姑洗皇帝有天下之五载也乐迁夏谚礼变商俗业类补天功均柱地河海夷晏风云律吕坐朝宴罢毎旦晨兴属传漏之音听鸡人之飨以为星火谬中金水违用时乖启闭箭异锱铢爰命日官草创新器于是俯察旁罗登台升库则于地四参以天一建武遗蠧咸和余舛金筒方员之制飞流吐纳之规变律改经一皆惩革天监六年太岁丁亥十月丁亥朔十六日壬寅漏成进御以考辰正晷测表候阴不谬圭撮无乖黍累又可以挍运算之揆合辨分天之邪正察四气之盈虚课六歴之疎密永世贻则传之无穷赫矣焕乎无得而称也昔嘉量微物盘盂小器犹且昭徳记功载在铭典况入神之制与造化合符成物之能与坤元等契勲倍楹席事百巾机宁可使多谢曾水有陋昆吾金字不传银书未勒者哉乃诏小臣为其铭曰一暑一寒有明有晦神道无迹天工罕代乃置挈壶是惟熙载气均衡石晷正权概世道交䘮礼衡销亡遽迁水火争倒衣裳击刁舛次聚木乖方爰究爰度时惟我皇方壶外次圆流内袭洪杀殊等髙卑异级灵虬承注阴虫吐噏儵往忽来鬼出神入微若抽茧逝如激电耳不辍音眼无留盻铜史司刻金徒抱箭履薄非兢临深罔战授受靡諐登降弗爽惟精惟一可法可象月不知来日无藏往分似符契至犹影响合昏暮巻蓂荚晨生尚辨天意犹测地精况我神造通幽洞灵配皇等极为世作程诔上王仲宣诔曹子建建安二十二年正月二十四日戊申魏故侍中关内侯王君卒呜唿哀哉皇穹神察喆人是恃如何灵祗殱我吉士谁谓不痛早世即冥谁谓不伤华繁中零存亡分流夭遂同期朝闻夕没先民所思何用诔徳表之素旗何以赠终哀以送之遂作诔曰猗欤侍中逺祖弥芳公髙建业佐武伐商爵同齐鲁邦祀絶亡流裔毕万勲绩惟光晋献赐封于魏之疆天开之祚末胄称王厥姓斯氏条分叶散世滋芳烈扬声秦汉㑹遭阳九炎光中蒙世祖拨乱爰建时雍三台树位履道是钟宠爵之加匪惠惟㳟自君二祖为光为龙佥曰休哉宜翼汉邦或统太尉或掌司空百揆惟叙五典克从天静人和皇教遐通伊君显考奕叶佐时入管机密朝政以治出临朔岱庶绩咸熈君以淑懿继此洪基既有令徳材技广宣强记洽闻幽赞微言文若春华思若涌泉发言可咏下笔成篇何道不洽何艺不闲碁局逞巧博奕惟贤皇家不造京室陨颠宰臣专制帝用西迁君乃羁旅离此阻艰翕然鳯举逺窜荆蛮身穷志达居鄙行鲜振冠南岳濯缨清川潜处蓬室不干埶权我公奋钺耀威南楚荆人或违陈戎讲武君乃义发算我师旅髙尚霸功投身帝宇斯言既发谋夫是与是与伊何响我明徳投戈编鄀稽颡汉北我公实嘉表掦京国金龟紫绶以彰勲则勲则伊何劳谦靡已忧世忘家殊畧卓峙乃署祭酒与君行止算无遗策画无失理我王建国百司隽乂君以显举秉机省闼戴蝉珥貂朱衣皓带入侍帷幄出拥华葢荣曜当世芳风晻蔼嗟彼东夷凭江阻湖骚扰邉境劳我师徒光光戎路霆骇风徂君侍华毂辉辉王涂思荣懐附望彼来威如何不济运极命衰寝疾弥留吉往凶归呜唿哀哉翩翩孤嗣号恸崩摧发轸北魏逺迄南淮经歴山河泣涕如頽哀风兴感行云徘徊游鱼失浪归鸟忘栖呜唿哀哉吾与夫子义贯丹青好和琴瑟分过友生庶几遐年携手同征如何奄忽弃我夙零感昔宴㑹志各髙厉予戏夫子金石难弊人命靡常吉凶异制此驩之人孰先陨越何寤夫子果乃先逝又论死生存亡数度子犹懐疑求之明据傥独有灵游魂泰素我将假翼飘飖髙举超登景云要子天路䘮柩既臻将反魏京灵轜廻轨白骥悲鸣虚廓无见藏景蔽形孰云仲宣不闻其声延首叹息雨泣交颈嗟乎夫子永安幽𡨕人谁不没达士狥名生荣死哀亦孔之荣呜唿哀哉杨荆州诔潘安仁维咸宁元年夏四月乙丑晋故折冲将军荆州刺史东武戴侯荥阳杨使君薨呜唿哀哉夫天子建国诸侯立家选贤与能致事以和周赖尚父殷凭太阿矫矫杨侯晋之爪牙忠节克明茂绩维嘉将宏王畧肃清荒遐降年不永𤣥首未华衔恨没世命也奈何呜唿哀哉自古在昔有生必死身没名垂先哲所韪行以号彰徳以述美敢託旒旗爰作斯诔其辞曰邈矣逺祖系自有周昭穆繁昌枝庶分流族始伯乔氏出杨侯奕世丕显允廸大猷天厌汉徳龙战未分伊君祖考方事之殷鸟则择木臣亦简君投心魏朝策名委身奋跃渊涂跨腾风云或统骁骑或据领军笃生戴侯茂徳继期纂戎洪绪克构堂基弱冠味道无竞惟时孝实蒸蒸友亦怡怡多才丰艺彊记洽闻目睇毫末心算无垠草𨽻兼善尺牍必珍足不辍行手不释文翰动若飞纸落如云学优则仕乃从王政散璞发辉临轵作令化行邑里惠洽百姓越登司官肃我朝命惟此大理国之宪章君莅其任视民如伤庶狱明慎刑辟端详听参臯吕称侔于张改授农政于彼野王仓盈庾亿国富兵彊煌煌文后鸿渐晋室君以兼资参戎作弼用钖土字膺兹显秩青社白茅亦朱其绂魏氏顺天圣皇受终烈烈杨侯实统禁戎司管阊阖清我帝宫苛慝不作穆如和风谓督勲劳班命弥崇茫茫海岱𤣥化未周滔滔江海疆场分流秉文兼武时惟杨侯既守东莞乃牧荆州折冲万里对扬王休闻善若惊疾恶如讐示威示徳以伐以柔呉夷凶侈伪师威逼将乘讐衅席巻南极继褰粮尽神谋不忒君子之过引曲推直如彼日月有时则食负执其咎功让其力亦既旋斾为法受黜退守丘茔杜门不出游目典坟纵心儒术祁祁搢绅升堂入室靡事不咨无疑不质位贬道行身穷志逸弗虑弗图乃寝乃疾昊天不弔景命其卒呜唿哀哉子囊佐楚遗言城郢史鱼諌卫以尸显政伊君临终不㤀忠敬寝伏牀蓐念在朝廷朝达厥辞夕陨其命圣王嗟悼宠赠衾禭诔徳策勲考终定谥羣辟恸懐邦族挥涙孤嗣在疚寮属含悴赴者同哀路人増欷呜唿哀㢤余以顽蔽覆露重隂仰追先考执友之心俯感知已识达之深承讳忉怛涕涙霑襟岂㤀载奔忧病是沈在疾不省于亾不临举声増恸哀有余音呜唿哀哉杨仲武诔潘安仁杨绥字仲武荣阳宛陵人也中领军肃侯之曽孙荆州刺史戴侯之孙东武康侯之子也八嵗丧父其母郑氏光禄勲密陵成侯之元女操行甚高恤养幼孤以保乂夫家而免诸艰难戴侯康侯多所论着又善草𨽻之艺子以妙年之秀固能综览义㫖而轨式模范矣虽舅氏隆盛而孤贫守约心安陋巷体服菲薄余甚竒之若乃清才隽茂盛徳日新吾见其进未见其已也既借三叶世亲之恩而子之姑余之伉俪焉往嵗卒于徳宫里䘮服周次绸缪累月苟人必有心此亦欵诚之至也不幸短命春秋二十九元康九年夏五月己亥卒呜唿哀哉乃作诔曰伊子之先奕叶熈隆惟祖惟曽载扬休风显考康侯无禄早终名器虽光勲业未融笃生吾子诞茂淑姿克岐克嶷知章知微钩深探赜味道研几匪直也人邦家之辉子之遘闵曽未齓髫如彼危根当此冲飈徳之休明靡幽不乔弱冠流芳隽声清劭尔舅惟荣尔宗惟瘁幼秉殊操违丰安匮撰録先训俾无陨坠旧文新艺罔不必肄潘杨之穆有自来矣矧乃今曰慎终如始尔休尔戚如实在已视予犹父不得犹子敬亦既笃爱亦既深虽殊其年实同厥心日昃景西望子朝阴如何短折背世湮沈呜唿哀哉寝疾弥留守兹孝友临命㤀身顾恋慈母哀哀慈母庸心疾首噭噭同生悽悽诸舅春兰擢茎方茂其华荆寳挺璞将剖于和含芳委耀毁璧摧柯呜唿仲武痛哉奈何徳宫之艰同次外寝惟我与尔对筵接枕自时迄今曾未盈稔姑姪继陨何痛斯甚呜唿哀哉披帙散书屡覩遗文有造有写或草或真执玩周复想见其人纸劳于手涕沾于巾龟筮既袭埏隧既开痛矣杨子与世长乖朝济洛川夕次山隈归鸟颉颃行云徘徊临穴永诀抚榇尽哀遗形莫绍增恸余懐魂兮往矣梁木实摧呜唿哀哉文选巻五十六文选註卷五十七钦定四库全书文选巻五十七梁萧统编唐李善註诔下夏侯常侍诔潘安仁夏侯湛字孝若谯人也少知名弱冠辟太尉府贤良方正征以为太子舍人尚书郎野王令中书郎南阳相家艰乞还顷之选为太子仆未就命而世祖崩天子以为散骑常侍从班列也春秋四十有九元康元年夏五月壬辰寝疾卒于延喜里第鸣唿哀哉乃作诔曰禹钖𤣥珪实曰文命克明克圣光唘夏政其在于汉迈勲惟婴思𢎞儒业小大双名显祖曜徳牧兖及荆父守淮岱治亦有声英英夫子灼灼其儁飞辩摛藻华繁王振如彼随和发彩流润如彼锦缋列素㸃绚人见其表莫测其里徒谓吾生文胜则史心照神交唯我与子且厯少长逮观终始子之承亲孝齐闵参子之友悌和如瑟琴事君直道与朋信心虽实唱髙犹赏尔音弱冠厉翼羽仪初昇公弓既招皇舆乃征内赞两宫外宰黎蒸忠节允着清风载兴泱彼乐都宠子惟王设官建辅妙简邦良用取喉舌相尔南阳惠训不倦视民如伤乃眷北顾辞禄延熹余亦偃息无事明时畴昔之游二纪于兹班白携手何欢如之居吾语汝衆实胜寡人恶隽异俗疵文雅执㦸疲杨长沙投贾无谓尔髙耻居物下子乃洗然变色易容慨然叹曰道固不同为仁由已匪我求蒙谁毁谁誉何去何从莫湼匪缁莫磨匪磷子独正色居屈志伸虽不尔以犹致其身献替尽规媚兹一人谠言忠谋世祖是嘉将仆储皇奉辔承华先朝未命圣列显加入侍帝闼出光厥家我闻积善神降之吉宜享遐纪长保天秩如何斯人而有斯疾曽未知命中年陨卒呜唿哀哉唯尔之存匪爵而贵甘食美服重珍兼味临终遗誓永钖尔类敛以时袭殡不简器谁能拔俗生尽其养孰是养生而薄而𦵏渊哉若人纵心条畅杰操明达困而弥亮柩辂既祖容体长归存亡永诀逝者不追望子旧车览尔遗衣愊抑失声迸涕交挥非子为恸吾恸为谁鸣唿哀哉日往月来暑退寒袭零露沾凝劲风凄急惨尔其伤念我良执适子素馆抚孤相泣前思未弭后感仍集积悲满懐逝矣安及呜唿哀哉马汧督诔潘安仁惟元康七年秋九月十五日晋故督守闗中侯扶风马君卒呜唿哀哉初雍部之内属羌反未弭而编户之氐又肆逆焉虽王旅致讨终于殄灭而蜂虿有毒骤失小利俾百姓流亡频于涂炭建威丧元于好畤州伯宵遁乎大谿若夫偏师禆将之陨首覆军者盖以十数剖符专城纡青拖墨之司奔走失其守者相望于境秦陇之僭巩更为魁既已袭汧而馆其县子以眇尔之身介乎重围之里率寡弱之衆据十雉之城羣氐如猬毛而起四面雨射城中城中凿穴而处负户而汲木石将尽樵苏乏竭刍荛罄絶于是乎发梁栋而用之以铁鏁机闗既纵礧而又昇焉爨陈焦之麦柿㭒桷之松用能薪刍不匮人畜取给青烟傍起厯马长鸣凶丑骇而疑惧乃阙地而攻子命穴浚壍寘壶镭瓶甒以侦之将穿响作因焚穬火薰之潜氐殱焉久之安西之救至竟免虎口之厄全数百万石之积文契书于幕府圣朝畴咨进以显秩殊以幢盖之制而州之有司乃以私𨽻数口谷十斛考讯吏兵以槚楚之辞连之大将军屡抗其疏曰敦固守孤城独当羣寇以少御衆载离寒暑临危奋节保谷全城而雍州从事忌敦勲効极推小疵非所以褒奨元功宜解敦襟劾假授诏书遽许而子固已下狱发愤而卒也朝廷闻而伤之䇿书曰皇帝咨故督守闗中侯马敦忠勇果毅率厉有方固守孤城危逼获济宠秩未加不幸丧亡朕用悼焉今追赠牙门将军印绶祠以少牢魂而有灵嘉兹宠荣然絜士之闻秽其庸致思乎若乃下吏之肆其噤害则皆妬之徒也嗟乎妬之欺善抑亦贸首之讐也语曰或戒其子愼无为善言固可以若是悲夫昔乘丘之战县贲父御鲁庄公马惊败绩贲父曰他日未尝败绩而今败绩是无勇也遂死之圉人浴马有流矢在白肉公曰非其罪也乃诔之汉明帝时有司马叔持者白日于都市手劒父讐视死如归亦命史臣班固而为之诔然则忠孝义烈之流慷慨非命而死者缀辞之士未之或遗也天子既已䇿而赠之微臣託乎旧史之未敢阙其文哉乃作诔曰知人未易人未易知嗟兹马生位未名卑西戎猾夏乃奋其竒保此汧城救我边危彼边奚危城小粟富子以眇身而裁其守兵无加卫墉不增筑婪婪羣狄豺虎竞逐巩更恣睢潜跱官寺齐万虓阚震惊台司声势沸腾种落煽炽旌旗电舒戈矛林植彤珠星流飞矢雨集惴惴士女号天以泣爨麦而炊负户以汲累卵之危倒悬之急马生爰发在险弥亮精贯白日勐烈秋霜稜威可厉懦夫克壮霑恩抚循寒士挟纩蠢蠢犬羊阻衆陵寡潜隧密攻九地之下惬惬穷城气若无假昔命悬天今也惟马惟此马生才博智赡侦以瓶壶以长壍锸未见锋火以起熖薰尸满窟掊穴以敛木石匮竭箕秆空虚然马生傲若有余梁为礧柿松为刍守不乏械厯有鸣驹哀哀建威身伏斧质悠悠烈将覆军丧器戎释我徒显诛我师以生易死畴克不二圣朝西顾闗右震惶分我汧庾化为寇粮实赖夫子思謩弥长咸使有勇致命知方我虽未学闻之前典十世宥能表墓旌善思人爱树甘棠勿翦矧乃吾子功深疑浅两造未具储𨽻盖鲜孰是勲庸而不𫉬免猾哉部司其心反侧斲善害能丑正恶直牧人逶迤自公退食闻秽鹰扬曽不戢翼忘尔大劳猜尔小利茍莫开懐于何不至慨慨马生硠硠髙致发愤囹圄没而犹眠呜唿哀哉安平出竒破齐克完张孟运筹危赵𫉬安汧人赖子犹彼谈单如何吝嫉摇之笔端倾仓可赏矧云私粟狄𨽻可颁况曰家仆剔子双龟贯以三木功存汧城身死汧狱凡尔同围心焉摧剥扶老携幼街号巷哭呜唿哀哉明明天子旌以殊恩光光宠赠乃牙其门司勲颁爵亦兆后昆死而有灵庶慰冤魂呜唿哀哉阳给事诔颜延年惟永初三年十一月十一日宋故宁逺司马濮阳太守彭城阳君卒呜唿哀哉瓒少禀志节资性忠果奉上以诚率下有方朝嘉其能故授以边事永初之未佐守滑台值国祸荐臻王略中否獯虏间衅劘剥司兖幽并骑弩屯逼巩洛列营縁戍相望屠溃瓒奋其勐鋭志不违难立乎将卒之间以缉华裔之衆罢困相保坚守四旬上下力屈受陷勍寇士师奔扰弃军争免而瓒誓命沈城佻身飞镞兵尽器竭毙于旗下非夫贞壮之气勇烈之志岂能临敌引义以死徇节者哉景平之元朝廷闻而伤之有诏曰故宁逺司马濮阳太守阳瓒滑台之逼厉诚固守投命徇节在危无挠古之烈士无以加之可赠给事中振恤遗孤以慰存亡追宠既彰人知慕节河汴之间有义风矣逮元嘉廓祚圣神纪物光昭茂绪旌録旧勲苟有概于贞孝者实事感于仁明末臣蒙固侧闻至训敢询诸前典而为之诔其辞曰贞不常祐义有必甄处父勤君怨在登贤苫夷致果题子行间忠壮之烈宜自尔先旧勲虽废邑氏遂传惟邑及氏自温徂阳狐续既降晋族弗昌之子之生立绩宋皇拳勐沈毅温敏肃良如彼竹栢负雪懐霜如彼騑驷配服骖衡边兵丧律王略未恢函陜堙阻瀍洛蒿莱朔马东骛胡风南埃路无归轊野有委骸帝图斯艰简兵授才寔命阳子佐师危台憬彼危台在滑之垧周卫是交郑翟是争昔惟华国今实边亭凭巘结闗负河萦城金柝夜击和门昼扄料敌厌难时惟阳生凉冬气劲塞外草衰逷矣獯虏乘障犯威鸣骥横厉霜镝髙翚轶我河县俘我洛畿攒锋成林投鞍为围翳翳穷垒嗷嗷羣悲师老变形地孤援濶卒无半菽马实拑秣守未焚冲攻已濡褐烈烈阳子在困弥达勉慰痍伤拊巡饥渴力虽可穷气不可夺义立边疆身终锋栝呜唿哀哉贲父陨节鲁人是志汧督効贞晋䇿攸记皇上嘉悼思存宠异于以赠之言登给事疏爵纪庸恤孤表嗣嗟尔义士没有余喜呜唿哀哉陶征士诔颜延年夫璇玉致美不为池隍之寳桂椒信芳而非园林之实岂期深而好逺哉盖云殊性而已故无足而至者物之借也随踵而立者人之薄也若乃巢髙之抗行夷皓之峻节故己父老尧禹锱铢周汉而緜世浸逺光灵不属至使菁华隠没芳流歇絶不其惜乎虽今之作者人自为量而道路同尘辍涂殊轨者多矣岂所以昭末景汎余波有晋征士寻阳陶渊明南岳之幽居者也弱不好㺯长实素心学非称师文取指达在衆不失其寡处言愈见其黙少而贫病居无仆妾井臼弗任藜菽不给母老子幼就养勤匮逺惟田生致亲之议追悟毛子捧檄之懐初辞州府三命后为彭泽令道不偶物弃官从好遂乃解体世纷结志区外定迹深栖于是乎逺灌畦鬻蔬为供鱼菽之祭织絇纬萧以充粮粒之费心好异书性乐酒徳简弃烦促就成省旷殆所谓国爵屏贵家人忘贫者与有诏征为着作郎称疾不到春秋若干元嘉四年月日卒于寻阳县之某里近识悲悼逺士伤情㝠黙福应呜唿淑贞夫实以诔华名由谥髙苟允徳义贵贱何算焉若其寛乐令终之美好㢘克己之操有合谥典无愆前志故询诸友好宜谥曰靖节征士其辞曰物尚孤生人固介立岂伊时遘曷云世及嗟乎若士望古遥集韬此洪族蔑彼名级睦亲之行至自非敦然诺之信重于布言廉深简絜贞夷粹温和而能峻博而不繁依世尚同诡时则异有一于此两非黙置岂若夫子因心违事畏荣好古薄身厚志世霸虚礼州壤推风孝惟义养道必懐邦人之秉彛不隘不恭爵同下士禄等上农度量难钧进退可限长卿弃官稚宾自免子之悟之何悟之辩赋诗归来髙蹈独善亦既超旷无适非心汲流旧巘葺宇家林晨烟暮蔼春煦秋隂陈书缀巻置酒絃琴居备勤俭躬兼贫病人否其忧子然其命隐约就闲迁延辞聘非直也明是惟道性纠纒斡流冥漠报施孰云与仁实疑明智谓天盖髙胡諐斯义履信曷凭思顺何寘年在中身疢维痁疾视死如归临㓙若吉药剂弗尝祷祀非恤傃幽告终懐归长毕呜唿哀哉敬述靖节式尊遗占存不愿丰没无求赡省讣却赙轻哀薄敛遭壤以穿旋𦵏而窆呜唿哀哉深心追往逺情逐化自尔介居及我多暇伊好之洽接阎邻舎宵盘昼憩非舟非驾念昔宴私举觞相诲独正者危至方则阂哲人巻舒布在前载取鉴不逺吾规子佩尔实愀然中言而发违衆速尤迕风先蹷身才非实荣声有歇叡音永矣谁箴余阙呜唿哀哉仁焉而终智焉而毙黔娄既没展禽亦逝其在先生同尘往世旌此靖节加彼康惠呜唿哀哉宋孝武宣贵妃诔谢希逸惟大明六年夏四月壬子宣贵妃薨律谷罢暖龙乡辍晓照车去魏聫城辞赵皇帝痛掖殿之既閴悼泉途之已宫巡步檐而临蕙路集重阳而望椒风呜唿哀哉天宠方隆王姬下姻肃雍揆景陟屺爰臻国轸丧淑之伤家凝霣庇之怨敢撰徳于旂旒庻图芳于钟万其辞曰𤣥丘烟煴瑶台降芬髙唐渫雨巫山郁云诞发兰仪光唘玉度望月方娥瞻星比婺毓徳素里栖景宸轩处丽絺绤出懋苹蘩修诗贲道称图照言翼训姒幄赞轨尧门绸缪史馆容与经闱陈风缉藻临彖分微游艺殚数抚律穷机踌躇冬爱惆怅秋晖展如之华寔邦之媛敬勤显阳肃恭崇宪奉荣维约承慈以逊逮下延和临朋违怨祚灵集祉庆蔼迎祥皇𦙍璇式帝女金相聫跗齐颖接萼均芳以蕃以牧烛代辉梁视朔书氛观台告祲八颂扄和六祈辍渗衡总灭容翚翟毁衽掩綵瑶光收华紫禁呜唿哀哉帷轩夕改軿辂晨迁离宫天邃别殿云悬灵衣虚袭组帐空烟巾见余轴匣有遗絃呜唿哀哉移气朔兮变罗纨白露凝兮嵗将阑庭树惊兮中帷响金釭暧兮玉座寒纯孝擗其俱毁共气摧其同栾仰昊天之莫报怨凯风之徒攀茫昧与善寂寥余庆丧过乎哀毁实灭性世覆沖华国虚渊令呜唿哀哉题凑既肃龟筮既辰阶撤两奠庭引双輴维慕维爱曰子曰身恸皇情于容物崩列辟于上旻崇徽章而出寰殿照殊策而去城闉呜唿哀哉经建春而右转循阊阖而迳渡旌委郁于飞飞龙逶迟于步步锵楚挽于槐风喝边萧于松雾涉姑繇而环迥望乐池而顾慕呜唿哀哉晨輼解鳯晓盖俄金山庭寝日隧路抽隂重扄閟兮灯已黯中泉寂兮此夜深销神躬于壤末散灵魄于天浔响乘气兮兰驭风徳有逺兮声无穷呜唿哀哉哀上哀永逝文潘安仁启夕兮宵兴悲絶绪兮莫承俄龙轜兮门侧嗟俟时兮将升嫂姪兮慞惶慈姑兮垂衿闻鸡鸣兮戒朝咸惊号兮抚膺逝日长兮生年浅忧患衆兮欢乐尠彼遥思兮离居叹河广兮宋逺今奈何兮一举邈终天兮不反尽余哀兮祖之晨扬明燎兮援灵輴彻房帷兮席庭筵举酧觞兮告永迁悽切兮増欷俯仰兮挥泪想孤魂兮眷旧宇视倐忽兮若彷彿徒彷彿兮在虑靡耳目兮一遇停驾兮淹留徘徊兮故处周求兮何获引身兮当去云华辇兮初迈马囘首兮旋斾风泠泠兮入帷云霏霏兮承盖鸟俛翼兮忘林鱼仰沬兮失濑怅怅兮迟迟遵吉路兮凶归思其人兮已灭览余迹兮未夷昔同涂兮今异世忆旧欢兮増新悲谓原隰兮无畔谓川流兮无岸望山兮寥廓临水兮浩汗视天日兮苍茫面邑里兮萧㪚匪外物兮或改固欢哀兮情换嗟潜隧兮既敞将送形兮长往委兰房兮繁华袭穷泉兮朽壤中慕呌兮擗摽之子降兮宅兆抚灵榇兮诀幽房棺冥㝠兮埏窈窈户阖兮灯灭夜何时兮复晓归反哭兮殡宫声有止兮哀无终是乎非乎何遑趣一遇兮目中既遇目兮无兆曽寤目兮弗梦既顾瞻兮家道长寄心兮尔躬重曰已矣此盖新哀之情然耳渠懐之其几何庶无愧兮庄子文选巻五十七文选註卷五十八钦定四库全书文选巻五十八梁萧统编唐李善註哀下宋文皇帝元皇后哀策文颜延年惟元嘉十七年七月二十六日大行皇后崩于显阳殿粤九月二十六日将迁座于长宁陵礼也龙輁纚綍容翟结骖皇涂照烈神路幽严皇帝亲临祖馈躬瞻宵载饰遗仪于组旒沦徂音乎珩珮悲黼筵之移御痛翚䄖之重晦降舆客位撤奠殡阶乃命史臣累徳述懐其辞曰伦昭俪升有物有慿圎精初烁方祗始凝昭哉世族祥发庆膺秘仪景胄图光玉绳昌晖在隂柔眀将进率礼蹈和称诗纳顺爰自待年金声夙振亦既有行素章增绚象服是加言观维则俾我王风始基嫔徳惠问川流芳猷渊塞方江泳汉动謡南国伊昔不造鸿化中㣲用集寳命仰陟天玑释位公宫登曜紫闱钦若皇姑允廸前徽孝达宁亲敬行宗祀进思才淑傍综图史发音在咏动容成纪壸政穆宣房乐韶理坤则顺成星轩润饰徳之所屇惟深必测下节震腾上清朓侧有来斯雍无思不极谓道辅仁司化莫晣象物方臻眂祲告沴太和既融收华委世兰殿长隂椒涂弛卫呜唿哀哉戒凉在肂杪秋即穸霜夜流唱晓月升魄八神警引五辂迁迹噭噭储嗣哀哀列辟洒零玉墀雨泗丹掖抚存悼亡感今怀昔呜唿哀哉南背国门北首山园仆人按节服马顾辕遥酸紫葢眇泣素轩灭綵清都夷体夀原邑野沦蔼戎夏悲讙来芳可述往驾弗援呜唿哀哉齐敬皇后哀䇿文谢𤣥晖惟永泰元年九月朔日敬皇后梓宫启自先茔将祔于某陵其日至尊亲奉奠某皇帝乃使兼太尉某设祖于行宫礼也翠帟舒阜𤣥堂启扉俎彻三献筵巻六衣哀子嗣皇帝怀蜃卫而延首想鹥辂而抚心痛椒涂之先廓哀长信之莫临身隔两赴时无二展旋诏左言光敷圣善其辞曰帝唐远胄御龙遥绪在秦作刘在汉开楚肇惟淑圣克柔克令清汉表灵曾沙膺庆爰定厥祥徽音允穆光华沼沚荣曜中谷敬始纮綖教先穜稑睿问川流神襟兰郁先徳韬光君道方被于佐求贤所谒无诐顾史𢎞式陈诗展义厚下曰仁藏往伊智十乱斯俟四敎㒺忒思媚诸姑贻我嫔则化自公宫逺被南国轩曜怀光素舒伫徳闵予不祐慈训早违方年冲藐懐袖靡依家臻寳业身嗣昌晖夀宫寂逺清庙虚归呜唿哀哉帝迁眀命民神胥悦干景外临隂仪内缺空悲故劒徒嗟金穴璋瓒奚献袆褕㒺设呜唿哀哉冯相告祲宸居长往贻厥逺图末命是奖怀丰沛之绸缪兮背神京之𢎞敞陋苍梧之不从兮遵鲋隅以同壤呜唿哀哉陈象设于园寝兮映舆鋄于松楸望承眀而不入兮度清洛而南游继池綍于通轨兮接龙帷扵造舟回塘寂其已草兮东川澹而不流呜唿哀哉借閟宫之逺烈兮闻缵女之遐庆始协徳于苹蘩兮终配祀而表命慕方纒于赐衣兮哀日隆于抚镜思寒泉之罔极兮託彤管扵遗咏呜唿哀哉郭有道碑文蔡伯喈先生讳泰字林宗太原介休人也其先出自有周王季之穆有虢叔者寔有懿徳文王咨焉建国命氏或谓之郭即其后也先生诞应天衷聪叡明哲孝友温恭仁笃慈惠夫其器量𢎞深姿度广大浩浩焉汪汪焉奥乎不可测已若乃砥节砺行直道正辞贞固足以干事隐括足以矫时遂考览六经探综圗纬周流华夏随集帝学收文武之将坠拯微言之未絶于时缨緌之徒绅佩之士望形表而影附聆嘉声而响和者犹百川之归巨海鳞介之宗龟龙也尔乃潜隐衡门收朋勤诲童蒙赖焉用袪其蔽州郡闻徳虚已备礼莫之能致羣公休之遂辟司徒掾又举有道皆以疾辞将蹈鸿涯之遐迹绍巢许之絶轨翔区外以舒翼超天衢以髙峙禀命不融享年四十有二以建宁二年正月乙亥卒凡我四方同好之人永怀哀悼靡所寘念乃相与惟先生之徳以谋不朽之事佥以为先民既没而徳音犹存者亦赖之扵见述也今其如何而阙斯礼于是树碑表墓昭铭景行俾芳烈奋于百世令闻显扵无穷其辞曰扵休先生明徳通𤣥纯懿淑灵受之自天崇壮幽浚如山如渊礼乐是恱诗书是敦匪惟摭华乃寻厥根宫墙重仞允得其门懿乎其纯确乎其操洋洋搢绅言观其髙栖迟泌丘善诱能敎赫赫三事㡬行其招委辞召贡保此清妙降年不永民斯悲悼爰勒兹铭摛其光耀嗟尔来世是则是效陈太丘碑文蔡伯喈先生讳寔字仲弓颍川许人也含元精之和应期运之数兼资九徳总修百行于乡党则恂恂焉彬彬焉善诱善导仁而爱人使夫少长咸安怀之其为道也用行舍藏进退可度不徼讦以干时不迁贰以临下四为郡功曹五辟豫州六辟三府再辟大将军宰闻喜半岁太丘一年徳务中庸敎敦不肃政以礼成化行有谧会遭党事禁固二十年乐天知命澹然自逸交不謟上爱不渎下见机而作不俟终日及文书赦宥时年已七十遂隐丘山悬车告老四门备礼闲心静居大将军何公司徒袁公前后招辟使人晓喻云欲特表便可入践常伯超补三事纡佩金紫光国垂勲先生曰絶望已久饰巾待期而已皆遂不至𢎞农杨公东海陈公每在衮职羣寮贺之皆举手曰颍川郡陈君絶世超伦大位未跻慙于文仲窃位之负故时人髙其徳重乎公相之位也年八十有三中平三年八月丙午遭疾而终临没顾命留𦵏所卒时服素棺椁财周榇丧事唯约用过乎俭羣公百僚莫不咨嗟巖薮知名失声挥泪大将军弔祠钖以嘉谥曰徴士陈君禀岳渎之精苞灵曜之纯天不憗遗老俾屏我王梁崩哲萎于时靡宪搢绅儒林论徳谋迹谥曰文范先生传曰郁郁乎文哉书曰洪范九畴彞伦攸叙文为徳表范为士则存诲没号不亦宜乎三公遣令史祭以中牢刺史敬弔太守南阳曹府君命官作诔曰赫矣陈君命世是生含光醇徳为士作程资始既正守终又令奉礼终没休矣清声遣官属掾吏前后赴会刋石作铭府丞与比县会塟茍慈明韩元长等五百余人缌麻设位哀以送之逺近会塟千人已上河南尹种府君临郡追叹功徳述录髙行以为逺近鲜能及之重部大掾以成时铭斯可谓存荣没哀死而不朽者也乃作铭曰峩峩崇岳吐符降神扵皇先生抱寳怀珍如何昊穹既丧斯文微言圮絶来者曷闻交交黄鸟爰集于棘命不可赎哀何有极禇渊碑文王仲寳夫太上有立徳其次有立功此之谓不朽所以子产云亡宣尼泣其遗爱随武既没赵文怀其余风扵文简公见之矣公讳渊字彦囘河南阳翟人也微子以至仁开基宋段以功髙命氏爰逮两汉儒雅继及魏晋以降奕世重晖乃祖太傅元穆公徳合当时行比州壤深识臧否不以毁誉形言亮采王室每怀冲虚之道可谓婉而成章志而晦者矣自兹厥后无替前规建官惟贤轩冕相袭公禀川岳之灵晖含珪璋而挺曜和顺内凝英华外发神茂初学业隆弱冠是以仁经义纬敦穆于闺庭金声玉振寥亮于区宇孝敬淳深率由斯至尽欢朝夕人无间言逍遥乎文雅之囿翺翔乎礼乐之场风仪与秋月齐眀音徽与春云等润韵宇𢎞深喜愠莫见其际心明通亮用人言必犹于已汪汪焉洋洋焉可谓澄之不清挠之不浊袁阳源才气髙奇综覈精裁宋文帝端明临朝鉴赏无昧袁既延誉扵遐迩文亦定婚于皇家选尚余姚公主拜驸马都尉汉结叔髙晋姻武子方斯蔑如也释褐着作佐郎转太子舍人濯缨登朝冠冕当世升降两宫实帷时寳具瞻之范既着台衡之望斯集出参太宰军事入为太子洗焉俄迁祕书丞赞道槐庭司文天阁光照诸侯风流籍甚以父忧去职丧过乎哀㡬将毁灭有识留感行路伤情服阕除中书侍郎王言如丝其出如纶恪居官次智效惟穆于时新安王宠冠列蕃越敷邦敎毗佐之选妙尽国华出为司徒右长史转尚书吏部郎执铨以平御烦以简裴楷清通王戎简要复存于兹泰始之初入为侍中曾不移朔迁吏部尚书是时天步初夷王途尚阻元戎启行衣冠未缉内赞谋谟外康流品制胜既逺泾渭斯明赏不失劳举无失徳绩简帝心声敷物听事宁领太子右卫率固让不拜寻领骁骑将军以帷幄之功膺庸祗之秩封雩都县开国伯食邑五百户既秉辞梁之分又怀寝丘之志所受田邑不盈百井久之重为侍中领右卫将军尽规献替均山甫之庸缉熈王旅兼方叔之望丹阳京辅逺近攸则吴兴衿带实惟股肱频作二守竝加蝉冕政以礼成民是以息眀皇不豫储后幼冲贻厥之寄允属时望征为吏部尚书领卫尉固让不拜改授尚书右仆射端流平衡外寛内直𢎞二八之髙谟宜由庚而垂咏太宗即世遗命以公为散骑常侍中书令䕶军将军送往事居忠贞允亮秉国之均四方是维百官象物而动军政不戒而备公之登太阶而尹天下君子以为美谈亦犹孟轲致欣扵乐正羊职悦赏于士伯者也丁所生母忧谢职毁疾之重因心则至朝议以有为为之鲁侯垂式存公忘私方进眀准爰降诏书敦还摄任固请移岁表奏相望事不我与屈已𢎞化属值三季在辰戚蕃内侮桂阳失图窥窬神器鼓棹则沧波振荡建旗则日月蔽亏出江派而风翔入京师而雷动鸣控弦于宗稷流锋镞于象魏虽英宰临戎元渠时殄而余党寔繁宫庙忧逼公乃总熊罴之士率不贰心之臣戮力尽规克宁祸乱康国祚于缀旒拯王维于已坠诚由太祖之威风抑亦仁公之翼佐可谓徳刑详礼义信战之器也以静难之功进爵为侯兼授尚书令中军将军给班劒二十人功成弗有固秉撝挹改授侍中中书监䕶军如故又以居母艰去官虽事缘义感而情均天属颜丁之合礼二连之善丧亦曷以踰天厌宋徳水运告谢嗣主荒怠于天位彊臣凭陵扵荆楚废昏继统之功龛乱宁民之徳公实仰赞宏规参闻神算虽无受脤出车之庸亦有甘寝秉羽之绩乃作司空山川攸序兼授卫军戎政辑睦既而齐徳龙兴顺皇髙禅深达先天之运匡赞奉时之业弼谐允正徽猷𢎞逺树之风声着之话言亦犹稷契之臣虞夏荀裴之奉魏晋自非坦怀至公永监崇替孰能光辅五君夤亮二代者㢤大启南康爰登中铉时膺土宇固辞邦敎今之尚书令古之冡宰虽秩轻扵衮司而任隆于百辟蹔遂冲旨改授朝端迩无异言逺无异望帝嘉茂庸重申前册执五礼以正民简八刑而罕用故能骋绩康衢延慈哲后义在资敬情同布衣出陪銮躅入奉帷殿仰南风之髙咏餐东野之祕寳雅议于听政之晨披文于宴私之夕参以酒徳间以琴心暧有余晖遥然留想君垂冬日之温臣尽秋霜之戒肃肃焉穆穆焉于是见君亲之同致知在三之如一太祖升遐绸缪遗寄以侍中司徒录尚书事禀玉几之顾奉缀衣之礼择皇齐之令典致声化于雍熙内平外成实昭旧职增给班劔三十人物有其容徽章斯允位尊而礼卑居髙而思降自夏徂秋以疾陈退朝廷重违谦光之旨用申超世之尚改授司空领骠骑大将军侍中录尚书如故景命不永大渐弥留建元四年八月二十一日薨于私第春秋四十有八昔栁庄疾棘卫君当祭而辍礼晏婴既往齐君趋车而行哭公之云亡圣朝震悼于上羣后恇恸扵下岂惟哀纒一国痛深一主而已㢤追赠太宰侍中录尚书如故给节羽葆鼔吹班劔为六十人谥曰文简礼也夫乘徳而处万物不能害其贞虚已以游当世不能扰其度均贵贱扵条风忘荣辱扵彼我然后可兼善天下聊以卒岁经始图终式免祇悔谁云克备公实有焉是以义结君子惠霑庶类言象所未形述咏所不尽故吏某甲等感逝川之无舍哀清晖之眇黙餐舆诵于丘里瞻雅咏扵京国思卫鼎之垂文想晋钟之遗则方髙山而仰止刊𤣥石以表徳其辞曰辰精感运昴灵发祥元首惟眀股肱惟良天鑑璇曜踵武前王钦若元辅体微知章永言必孝因心则友观海齐量登岳均厚五臣兹六八元斯九内謩帷幄外曜台阶逺无不肃迩无不懐如风之偃如乐之谐光我帝典缉彼民黎率礼蹈谦谅实身干迹屈朱轩志隆衡馆眇眇𤣥宗萋萋辞翰义既川流文亦雾散嵩构云頽梁隂载缺徳猷靡嗣仪形长递怊怅余徽锵洋遗烈久而弥新用而不竭文选巻五十八文选註卷五十九钦定四库全书文选巻五十九梁萧统编唐李善註碑文下头陀寺碑文王简栖葢闻挹朝夕之池者无以测其浅深仰苍苍之色者不足知其逺近况视聼之外若存若亡心行之表不生不灭者哉是以掩室摩竭用启息言之津杜口毗邪以通得意之路然语彞伦者必求宗于九畴谈隂阳者亦研几于六位是故三才既辨识妙物之功万象已陈悟太极之致言之不可以已其在兹乎然爻系所筌穷于此域则称谓所絶形乎彼岸矣彼岸者引之于有则高谢四流推之于无则俯𢎞六度名言不得其性相随迎不见其终始不可以学地知不可以意生及其湼盘之藴也夫幽谷无私有至斯响洪钟虚受无来不应况法身圆对规矩冥立一音称物宫商潜运是以如来利见迦维託生王室慿五衍之轼拯溺逝川开八正之门大庇交丧于是𤣥关幽楗感而遂通遥源濬波酌而不竭行不舍之檀而施洽羣有唱无缘之慈而泽周万物演勿照之明而鉴穷沙界导亡机之权而功齐尘劫时义逺矣能事毕矣然后拂衣双树脱屣金沙惟怳惟惚不皦不昧莫系于去来复归于无物因斯而谈则栖遑大千无为之寂不挠焚燎坚林不尽之灵无歇大矣哉正法既没象敎陵夷穿凿异端者以违方为得一顺非辩伪者比微言于目论于是马鸣幽赞龙树虚求竝振頽纲俱维绝纽䕃法云于真际则火宅晨凉曜慧日于康衢则重昏夜晓故能使三十七品有樽俎之师九十六种无藩篱之固既而方广东被教肄南移周鲁二庄亲昭夜景之鉴汉晋两明竝勒丹青之饰然后遗文间出列刹相望澄什结辙于山西林逺肩随乎江左矣头陀寺者沙门释慧宗之所立也南则大川浩汗云霞之所沃荡北则层峯削成日月之所迥薄西眺城邑百雉纡余东望平臯千里超忽信楚都之胜地也宗法师行絜珪璧拥钖来游以为宅生者缘业空则缘废存躯者惑理胜则惑亡遂欲舍百龄于中身殉肌肤于勐鸷班荆䕃松者乆之宋大明五年始立方丈茅茨以庇经象后军长史江夏内史㑹稽孔府君讳觊为之薙草开林置经行之室安西将军郢州刺史江安伯济阳蔡使君讳兴宗复为崇基表刹立禅诵之堂焉以法师景行大迦叶故以头陀为称首后有僧勤法师贞节苦心求仁养志纂修堂宇未就而没高轨难追藏舟易逺僧徒阒其无人榱椽毁而莫构可为长太息矣惟齐继五帝洪名纽三王絶业祖武宗文之徳昭升严配格天光表之功𢎞启兴复是以惟新旧物康济多难步中雅颂骤合韶濩炎区九译沙场一候粤在于建武焉乃诏西中郎将郢州刺史江夏王观政藩维树风江汉择方城之令典酌龟䝉之故实政肃刑清于是乎在宁逺将军长史江夏内史行事彭城刘府君讳諠智刃所游日新月故道胜之韵虚往实归以此寺业废于已安功坠于几立慨深覆篑悲同弃井因百姓之有余间天下之无事庀徒揆日各有司存于是民以悦来工以心竞亘丘被陵因高就逺层轩延袤上出云霓飞阁逶迤下临无地夕露为珠网朝霞为丹雘九衢之草千计四照之花万品崖谷共清风泉相涣金姿寳相永借闲安息心了义终焉游集法师释昙珍业行淳修理懐渊逺今屈知寺任永奉神居夫民劳事功既镂文于钟鼎言时称伐亦树碑于宗庙世弥积而功宣身逾逺而名劭敢寓言于彫篆庻髣髴乎衆妙其辞曰质判𤣥黄气分清浊涉器千名合灵万族淳源上派浇风下黩爱流成海情尘为岳皇矣能仁抚期命世乃睠中土聿来迦卫奄有大千遂荒三界殷鉴四门幽求六嵗亦既成徳妙尽无为帝献方石天开渌池祥河辍水寳树低枝通庄九折安步三危川静波澄龙翔云起耆山广运给园多士金粟来仪文殊戾止应干动寂顺民终始法本不然今则无灭象正虽阑希夷未缺于昭有齐式扬洪烈释网更维𤣥津重枻惟此名区禅慧攸託倚据崇巖临睨通壑沟池湘汉堆阜衡霍膴膴亭臯幽幽林薄媚兹邦后法流是挹气茂三明情超六入眷言灵宇载懐兴葺丹刻翚飞轮奂离立象设既辟睟容已安桂深冬燠松疎夏寒神足游息灵心往还胜幡西振贞石南刋齐故安陆昭王碑文沈休文公讳缅字景业南兰陵人也稷契身佐唐虞有大功于天地商武姬文所以膺图受箓萧曹扶翼汉祖灭秦项以宁乱魏氏乗时于前皇齐握符于后灵源与积石争流神基与极天比峻祖宣皇帝雄才盛烈名盖当时考景皇帝含道居贞巻懐前代公含辰象之秀徳体河岳之上灵气蕰风云身负日月立行可模置言成范英华外发清明内昭天经地义之徳因心必尽简乆逺大之方率由斯至挹其源者游泳而莫测懐其道者日用而不知昭昭若三辰之丽于天滔滔犹四渎之纪于地六幽允洽一徳无爽万物仰之而弥高千里不言而斯应若夫弹冠出仕之日登庸涖事之年军麾命服之序监督方部之数斯固国史之所详今可得畧也水徳方衰天命未改太祖龙跃俟时作镇淮泗如仁夕惕之志中夜九回龛世拯乱之情独用懐抱深图密虑衆莫能窥公陪奉朝夕从容左右盖同王子洛濵之嵗实惟辟疆内侍之年起予圣懐发言中㫖始以文学游梁俄而入掌纶诰兰桂有芬清晖自逺帝出于震日衣青光方轨茅社俾侯安陆受瑞析珪遂荒云野式掌储命帝难其人公以宗室羽仪允膺嘉选恊隆三善仰敷四德博望之苑载晖龙楼之门以峻献替帷扆实掌喉脣奉待漏之书衔如丝之㫖前晖后光非止恒授公以密戚上贤俄而奉职出纳惟允剑玺增华伊昔帝唐九官咸事熊豹临戭纳言是司自此迄今其任无爽爰自近侍式赞权衡而皇情眷眷虑深求瘼姑苏奥壤任切关河都㑹殷负提封百万全赵之袨服丛台方此为劣临淄之挥汗成雨曾何足称乃鸿骞旧吴作守东楚𢎞义让以朂君子振平惠以字小人抚同上德绥用中典疑狱得情而弗喜宿讼两让而同归虽春申之大启封疆邓攸之缉熈氓庻不能尚也夏首藩要任重推毂衿带中流地殷江汉南接衡巫风云之路千里西通鄾邓水陆之涂三七是惟形胜阃外莫先建麾作牧明徳攸在乃㬥以秋阳威以夏日泽无不渐蝼蚁之宂靡遗明无不察容光之微必照由近而被逺自己而及物惠与八风俱翔徳与五材竝运逺无不懐迩无不肃邑居不闻夜吠之犬牧人不覩晨饮之羊誉表六条功最万里还居近侍兼飨戎秩候府寄隆储端任显东西两晋兹选特难羊琇愿言而匪获谢琰功高而后至升降二宫令绩斯俟禁旅尊严主器弥固禹穴神臯地埒分陜江左以来常递斯任东渚鉅海南望秦稽渊薮胥萃萑蒲攸在货殖之民千金比屋郛㙻之内云屋万家刑政繁舛旧难详一南山羣盗未足云多渤海乱绳方斯易理公下车敷化风动神行诚恕既孚钩距靡用不待赭污之权而姦渠必翦无假里端之籍而恶子咸诛被以哀矜孚以信顺南阳苇杖未足比其仁颍川时雨无以丰其泽公揽辔升车牧州典郡感达民祇非待期月老安少懐涂歌里咏莫不欢若亲戚芬若椒兰麾斾每反行悲道泣攀车卧辙之恋争涂忘逺去思一借之情愈乆弥结方城汉池南顾莫重北指崤潼平涂不过七百西接峣武关路曾不盈千蛮陬夷徼重山万里小则俘民畧畜大则攻城剽邑晋宋迄今有切民患烽鼔相望嵗时不息椎埋穿掘之党阡陌成羣慠法侮吏之人曾莫禁御累藩咸受其弊厯政所不能裁加以戎羯窥窬伺我邉隙北风未起马首便以南向塞草未衰严城于焉早闭永明八载疆场大骇天子乃心北眷聴朝不怡扬斾汉南非公莫可于是驱马原隰巻甲遄征威令首涂仁风载路轨躅清晏车徒不扰牛酒日至壶浆塞陌失义犬羊其来乆矣徴赋严切唯利是求首䑕疆界灾蠧弥广公扇以亷风孚以诚德尽任棠置水之情𢎞郭伋待期之信金如粟而弗覩马如羊而靡入雏雉必懐豚鱼不爽由是倾巢举落望徳如归椎髻髽首日拜门阙卉服满涂夷歌成韵礼义既敷威刑具举疆民犷俗反志迁情风尘不起囹圄寂寞富商野次宿秉停菑蝝蝗弗起豺虎逺迹北狄惧威关塞谧静侦谍不敢东窥驼马不敢南牧方欲振策燕赵席巻秦代陪龙驾于伊洛侍紫盖于咸阳而遘疾弥留欻焉大渐耕夫释耒桑妇下机参请门衢竝走羣望维永明九年夏五月三十日辛酉薨春秋三十有七城府飒然庻僚如霣男女老幼大临街衢接响传声不踰时而达于四境夷羣戎落幽逺必至望城拊膺震动郛邑竝求入奉灵榇藩司抑而弗许虽邓训致噼面之哀羊公深罢市之慕对而为言逺有慙徳神驾东还号送踰境奉觞奠以望灵仰苍天而自诉震响成雷盈涂咽水公临危审正载贻话言楚囊之请惟几而弥固卫鱼之心身亡而意结二宫轸恸遐迩同哀追赠侍中领卫将军给鼔吹一部谥曰昭侯时皇上纳麓在辰登庸伊始允副朝端兼掌屯卫闻凶哀震感絶移时因遘沈痾緜留气序世祖日夜忧懐备尽寛譬勉膳禁哭中使相望上虽外顺皇㫖内殷私痛独居不御酒肉坐卧泣涕霑衣若此移年癯瘠改貌天伦之爱振古莫俦及俯膺天眷入纂絶业分命懿亲台牧竝建对繁弱以流涕望曲阜而含悲改赠司徒因谥为郡王礼也惟公少而英明长而𢎞润风标秀举清晖映世学徧书部特善𤣥言鞶帨之丽篆籕之则穷六义于懐抱究八体于毫端奕思之微秋储无以竞巧取睽之妙流睇未足称竒至公以奉上鸣谦以接下抚僚庻尽盛徳之容交士林忘公侯之贵虚懐博纳幽关洞开宴语谈笑情澜不竭誉满天下徳冠生民盖百代之仪表千年之领袖㑹不慭留梁摧奄及岂唯侨终蹇谢兴谣辍相而已哉凡我僚旧均哀共戚怨天徳之无厚痛棠隂之不留思所以克播遗尘敝之穹壤乃刋石图徽寄情铭颂其辞曰天命𤣥鸟降而生商是开金运祚始玉筐三仁去国五曜入房亦白其马侯服周王本枝派别因菜命氏涉徐而东义均梁徙自兹以降懐青拖紫崇基巖巖长澜沵沵惟圣造物龙飞天步载鼎载革有除有布高皇赫矣仰膺干顾景皇蒸哉实启洪祚乔岳峻峙命世兴贤应期诞徳絶后光前几以成务觉在民先位非大寳爵乃上天爰始濯缨清猷濬发升降文陛逶迤魏阙惠露霑吴仁风扇越涉夏踰汉政成期月用简必从日新为盛在上哀矜临下庄敬草木不夭昆虫得性我有芳兰民胥攸咏羣夷蠢蠢巖别嶂分倾山尽落其从如云挈妻荷子负戴成羣回首请吏曾何足云昔闻天道仁罔不遂彼苍如何兴山止篑四牡方驰六龙顿辔斯民曷仰邦国殄瘁齐殒晏平行哭致礼赵徂昌国列邦挥涕况我君斯皇之介弟哀感徒庻恸兴云陛阶毁留攒川汎归轴竞羞野奠争攀去毂遵渚号追临波望哭无絶终古惟兰与菊涂由帝渚朱轩靡驾东首茔园即宫长夜逝川无待黄金难化钟石徒刋芳猷永谢墓志刘先生夫人墓志任彦升既称莱妇亦曰鸿妻复有令徳一与之齐实佐君子簪蒿杖藜欣欣负载在冀之畦居室有行亟闻义让禀训丹阳𢎞风丞相籍甚二门风流逺尚肇允才淑阃徳斯谅芜没郑乡寂寥杨冡参差孔树毫末成拱暂启荒埏长扄幽陇夫贵妻尊匪爵而重文选巻五十九文选註卷六十钦定四库全书文选巻六十梁萧统编唐李善註行状齐竟陵文宣王行状祖太祖髙皇帝父世祖武皇帝任彦昇南徐州南兰陵郡县都乡中都里萧公年三十五行状公道亚生知照隣几庶孝始人伦忠为令徳公实体之非毁誉所至天才博赡学综该明至若曲台之礼九师之易乐分龙赵诗析齐韩陈农所未究河间所未辑有一于此罔不兼综者与昔沛献访对于云台东平齐声于扬史淮南取贵于食时陈思见称于七步方斯蔑如也初沈攸之跋扈上流称乱陜服宋镇西晋熙王南中郎邵陵王竝镇盆口世祖毘赞两藩而任总西伐公时从在军镇西府版宁朔将军军主南中郎版补行参军署法曹于时景烛云火风驰羽檄谋出股肱任切书记迁左军邵陵王主簿记室叅军既允焚林之求实兼仪形之寄刀笔不足宣功风体所以𢎞益除邵陵王友又为安南邵陵王长史东夏形胜闗河重复选衆而举敦悦斯在除使持节都督㑹稽东阳临海永嘉新安五郡诸军事辅国将军㑹稽太守太祖受命广树藩屏公以髙昭武穆惟戚惟贤封闻喜县开国公食邑千戸又以奏课连最进号冠军将军越人之巫覩正风而化俗篁竹之酋感义让而失险邪叟㤀其西昃龙丘狭其东臯㑹武穆皇后崩公星言奔波泣血千里水浆不入于口者至自禹宂逮衣裳外除心哀内疚礼屈于厌降事迫于权夺而茹戚肌肤沈痛疮鉅故知钟鼓非乐云之本缞麤非隆杀之要改授征虏将军丹阳尹良家入徙戚里内属政非一轨俗备五方公内树寛明外施简惠神臯载穆毂下以清武皇帝嗣位进封竟陵郡王食邑如千戸复授使持节都督南徐兖二州诸军事镇北将军南徐州刺史迁使持节侍中都督南兖徐北兖青冀五州诸军事征北将军南兖州刺史兖徐接壤素渐河润未及下车仁声先洽玉闗靖柝北门寝扄朝㫖以董司岳牧敷兴邦教方任虽重比此为轻征䕶军将军兼司徒侍中如故又授车骑将军兼司徒侍中如故即授司徒侍中又如故上穆三能下敷五典辟𤣥闱以阐化寝鸣钟以体国翼亮孝治缉熙中教夺金耻讼蹊田自嘿不彫其朴用晦其明声化之有伦繄公是赖庠序肇兴仪刑国胄师氏之选允归人范以本官领国子祭酒固辞不拜入座初启以公补尚书令式是敷奏百揆时序夫国家之道互为公私君亲之义递为隐犯公二极一致爱敬同归亮诚尽规谋猷𢎞逺矣又授使持节都督杨州诸军事杨州刺史本官悉如故旧惟淮海今则神牧编戸殷阜萌俗滋繁不言之化若门到戸説矣顷之解尚书令改授中书监余悉如故献纳枢机丝纶允缉武皇晏驾寄深负图公仰惟国典俛遵遗託俯擗天伦踊絶于地居处之节复如居武穆之忧圣主嗣兴地居旦奭有诏策授太傅领司徒余悉如故坐而论道动以观徳地尊礼絶亲贤莫贰又诏加公入朝不趋赞拜不名劒履上殿萧傅之贤曹马之亲兼之者公也复以申威重道増崇徳綂进督南徐州诸军事余悉如故竝奏疏絫上身没让存天不慭遗梁岳頽峻某年某月日薨春秋三十有五诏给温明秘器歛以衮章备九命之礼遣大鸿胪监䕶丧事朝夕奠祭大官供给礼也故以恸极津门感充长乐岂徒舂人不相倾壥罢肆而已哉乃下诏曰裦崇庸徳前王之令典追逺尊戚㳂情之所隆故使持节都督杨州诸军事中书监太傅领司徒杨州刺史竟陵王新除进督南徐州体睿履正神监渊邈道冠民宗具瞻惟允肇自弱龄孝友光备爰及赞契恊升景业燮和台曜五教克宣敷奏朝端百揆惟穆寄重先顾任均负图谅以齐徽二南同规往哲方凭保祐永翼雍熙天不慭遗奄见薨落哀慕抽割震动于厥心今先逺戒期龟谋袭吉茂崇嘉制式𢎞风猷可追崇假黄钺侍中都督中外诸军事太宰领大将军扬州牧緑綟绶具九钖服命之礼使持节中书监王如故给九旒銮辂黄屋左纛輼辌车前后部羽葆鼓吹挽歌二部虎贲班劒百人葬礼一依晋安平献王孚故事公道识虚逺表里融通渊然万顷直上千仞仆妾不覩其喜愠近侍莫见其倾弛他人之善若已有之民之不臧公实贻耻诱接恂恂降以颜色方于事上好下规已而廉于殖财施人不倦帝子储季令行禁止国网天宪寘诸掌握未尝鞠人于轻刑锢人于重议人有不及内恕诸已非意相干毎为理屈任天下之重体生民之俊华衮与緼绪同归山藻与蓬茨俱逸良田广宅符仲长之言邙山洛水恊应叟之志丘园东国锱铢轩冕乃依林构宇傍巖拓架清猨与壶人争旦缇幙与素濑交辉置之虚室人野何辨高人何㸃蹑屩于钟阿征士刘虬献书于衡岳赠以古人之服𢎞以度外之礼屈以好事之风申其趋王之意乃知大春屈己于五王君大降节于宪后致之有由也其卉木之奇泉石之美公所制山居四时序言之已详文皇帝养徳东朝同符作者爰造九言实该百行遵衿䄜于未萌申烱戒于兹日非直且暮千载故乃万世一时也命公注解卫将军王俭缀而序之山宇初构超然独往顾而言曰死者可归谁与入室尚想前良俾若神对乃命画工图之轩牖既而缅属贤英傍思才淑匹妇之操亦有取焉有客游梁朝者从容而进曰未见好徳愚窃惑焉即命刋削投杖不暇公以为出言自口骥騄不追听受一谬差以千里所造箴铭积成巻轴门阶戸席寓物垂训先是震于外寝匠者以为不祥将加治葺公曰此天谴也无所改修以记吾过且令戒惧不怠从谏如顺流虚己若不足至于言穷药石若味滋㫖信必由中貎无外悦贵而好礼怡寄典坟虽牵以物役孜孜无怠乃撰四部要略净住子竝勒成一家悬诸日月𢎞洙泗之风阐迦维之化大渐弥留话言盈耳黜殡之请至诚恳恻岂古人所谓立言于世没而不朽者欤易名之典请遵前烈谨状弔屈原文贾谊谊为长沙王太傅既以谪去意不自得及渡湘水为赋以弔屈原屈原楚贤臣也被谗放逐作离骚赋其终篇曰已矣哉国无人兮莫我知也遂自投汨罗而死谊追伤之因自喻其辞曰恭承嘉惠兮俟罪长沙侧闻屈原兮自沉汨罗造託湘流兮敬弔先生遭世罔极兮乃陨厥身呜唿哀哉逢时不祥鸾凤伏窜兮䲭枭翺翔阘茸尊显兮谗谀得志贤圣逆曵兮方正倒植世谓随夷为溷兮谓跖硚为廉莫邪为钝兮鈆刀为铦吁嗟黙黙生之无故兮斡弃周鼎寳康瓠兮腾驾罢牛骖蹇驴兮骥垂两耳服盐车兮章甫荐履渐不可久兮嗟苦先生独离此咎兮讯曰已矣国其莫我知兮独壹郁其谁语凤漂漂其髙逝兮固自引而逺去袭九渊之神龙兮沕深潜以自珍偭蟂獭以隐处兮夫岂从虾与蛭螾所贵圣人之神徳兮逺浊世而自藏使骐骥可得系而羁兮岂云异夫犬羊般纷纷其离此尤兮亦夫子之故也歴九州而相其君兮何必怀此都也凤凰翔于千仞兮览徳辉而下之见细徳之险征兮遥曽击而去之彼寻常之污渎兮岂能容夫吞舟之巨鱼横江湖之鳣鲸兮固将制于蝼蚁弔魏武帝文陆士衡元康八年机始以台郎出补着作游乎祕阁而见魏武帝遗令忾然叹息伤怀者久之客曰夫始终者万物之大归生死者性命之区域是以临丧殡而后悲覩陈根而絶哭今乃伤心百年之际兴哀无情之地意者无乃知哀之可有而未识情之可无乎机荅之曰夫日食由乎交分山崩起于朽壤亦云数而已矣然百姓怪焉者岂不以资高明之质而不免卑浊之絫居长安之势而终婴倾离之患故乎夫以回天倒日之力而不能振形骸之内济世夷难之智而受困魏阙之下已而格乎上下者藏于区区之木光于四表者翳乎蕞尔之土雄心摧于弱情壮图终于哀志长算屈于短日逺迹顿于促路鸣乎岂特瞽史之异阙景黔黎之怪穨岸乎观其所以顾命冡嗣贻谋四子经国之略既逺隆家之训亦𢎞又云吾在军中持法是也至于小忿怒大过失不当效也善乎达人之谠言矣持姬女而指季豹以示四子曰以絫汝因泣下伤哉曩以天下自任今以爱子託人同乎尽者无余而得乎亡者无存然而婉娈房闼之内绸缪家人之务则几乎密与又曰吾婕妤妓人皆着铜爵台于台堂上施八尺牀繐帐朝晡上脯糒之属月朝十五辄向帐作妓汝等时时登铜雀台望吾西陵墓田又云余香可分与诸夫人诸舍中无所为学作履组卖也吾歴官所得绶皆着藏中吾余衣裘可别为一藏不能者兄弟可共分之既而竟分焉亡者可以勿求存者可以勿违求与违不其两伤乎悲夫爱有大而必失恶有甚而必得智慧不能去其恶威力不能全其爱故前识所不用心而圣人罕言焉若乃系情絫于外物留曲念于闺房亦贤俊之所宜废乎于是遂愤懑而献弔云尔接皇汉之末绪值王途之多违伫重渊以育鳞抚庆云而遐飞运神道以载徳乘灵风而扇威摧羣雄而电撃举勍敌其如遗指八极以逺略必翦焉而后绥釐三才之阙典启天地之禁闱举修网之絶纪纽大音之解徽扫云物以贞观要万途而来归丕大徳以宏覆援日月而齐晖济元功于九有固举世之所推彼人事之大造夫何往而不臻将覆篑于浚谷挤为山乎九天苟理穷而性尽岂长算之所研悟临川之有悲固梁木其必颠当建安之三八实大命之所艰虽光昭于曩载将税驾于此年惟降神之緜邈眇千载而逺期信斯武之未丧膺灵符而在兹虽龙飞于文昌非王心之所怡愤西夏以鞠旅泝秦川而举旗踰镐京而不豫临渭滨而有疑冀翌日之云瘳弥四旬而成灾咏归涂以反斾登崤渑而朅来次洛汭而大渐指六军曰念哉伊君王之赫奕寔终古之所难威先天而盖世力盪海而拔山厄奚险而弗济敌何彊而不残毎因祸以禔福亦践危而必安迄在兹而䝉昧虑噤闭而无端委躯命以待难痛没世而永言抚四子以深念循肤体而穨叹迨营魄之未离假余息乎音翰执姬女以嚬瘁指季豹而漼焉气冲襟以呜咽涕垂睫而汍澜违率土以靖寐戢弥天乎一棺咨宏度之峻邈壮大业之允昌思居终而恤始命临没而肇扬援贞吝以惎悔虽在我而不藏惜内顾之纒緜恨末命之微详纡广念于履组尘清虑于余香结遗情之婉娈何命促而意长陈法服于帷座陪窈窕于玉房宣备物于虚器发哀音于旧倡矫慼容以赴节掩零泪而荐觞物无微而不存体无惠而不亡庶圣灵之响像想幽神之复光苟形声之翳没虽音景其必藏徽清絃而独奏进脯糒而谁尝悼繐帐之㝠漠怨西陵之茫茫登爵台而羣悲眝美目其何望既睎古以遗絫信简礼而薄葬彼裘绂于何有贻尘谤于后王嗟大恋之所存故虽哲而不忘览遗籍以慷慨献兹文而悽伤祭文祭古冡文谢惠连东府掘城北壍入丈余得古冡上无封域不用塼甓以木为椁中有二棺正方两头无和明器之属材瓦铜漆有数十种多异形不可尽识刻木为人长三尺可有二十余头初开见悉是人形以物枨拨之应手灰灭棺上有五铢钱百余枚水中有甘蔗节及梅李核瓜瓣皆浮出不甚烂坏铭志不存世代不可得而知也公命城者改埋于东冈祭之以豚酒既不知其名字逺近故假为之号曰溟漠君云尔元嘉七年九月十四日司徒御属领直兵令史綂作城録事临漳令亭侯朱林具豚醪之祭敬荐溟漠君之灵忝总徒旅版筑是司穷泉为壍聚壤成基一椁既启双棺在兹舍畚悽怆纵锸涟洏刍灵已毁涂车既摧几筵糜腐俎豆倾低盘或梅李盎或醢醯蔗传余节𤓰表遗犀追惟夫子生自何代曜质几年潜灵几载为寿为夭宁显宁晦铭志堙灭姓字不传今谁子后曩谁子先功名美恶如何蔑然百堵皆作十仞斯齐墉不可转壍不可回黄肠既毁便房已穨循题兴念抚俑増哀射声垂仁广汉流渥祠骸府阿掩骼城曲仰羡古风为君改卜轮移北隍窀穸东麓圹即新营棺仍旧木合葬非古周公所存敬遵昔义还祔双魂酒以两壶牲以特豚幽灵髣髴歆我牺樽呜唿哀哉祭屈原文颜延年惟有宋五年月日湘州刺史呉郡张邵恭承帝命建旟旧楚访怀沙之渊得捐珮之浦弭节罗潭舣舟汨渚乃遣户曹掾某敬祭故楚三闾大夫屈君之灵兰薰而摧玉缜则折物忌坚芳人讳明洁曰若先生逢辰之缺温风怠时飞霜急节嬴芊遘纷昭怀不端谋折仪尚贞蔑椒兰身絶郢阙迹徧湘干比物荃荪连类龙鸾声溢金石志华日月如彼树芳实颖实发望汨心欷瞻罗思越借用可尘昭忠难阙祭颜光禄文王僧达维宋孝建三年九月癸丑朔十九日辛未王君以山羞野酌敬祭颜君之灵呜唿哀哉夫徳以道树礼以仁清惟君之懿早岁飞声义穷几彖文蔽班扬性婞刚洁志度渊英登朝光国实宋之华才通汉魏誉浃龟沙服爵帝典栖志云阿清交素友比景共波气髙叔夜严方仲举逸翮独翔孤风絶侣流连酒徳啸歌琴绪游顾移年契濶宴处春风首时爰谈爰赋秋露未凝归神太素明发晨驾瞻庐望路心悽目泫情条云互凉隂掩轩娥月寝耀微灯动光几牍谁炤衾袵长尘丝竹罢调擥悲兰宇屑涕松峤古来共尽牛山有泪非独昊天殱我明懿以此忍哀敬陈奠馈申酌长怀顾望歔欷呜唿哀哉文选巻六十