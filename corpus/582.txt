读四书丛説读四书丛説序吴师道读四书丛説序读四书丛説者金华白云先生许君益之为其徒讲説而其徒记之之编也君师仁山金先生履祥仁山师鲁亝王先生柏从登北山何先生基之门北山则学于勉亝黄公而得朱子之传者也四书自二程子表章肇明其㫖至朱子章句集注之出折衷羣言集厥大成説者固蔑以加矣门人髙弟不为不多然一再传之后不泯灭而微则泮涣而离真其能的然乆而不失传授之正则未有如吾郷诸先生也盖自北山取语録精义以为发挥与章句集注相发鲁亝为标注点抹提挈开示仁山扵大学有疏义指义论孟有考证中庸有标抺又推所得扵何王者者与其已意併载之君上承渊源之懿虽见仁山甚晚而契谊最㴱天资纯明而又加以坚苦笃实之功妙理融扵言表成説具扵胸中问难开陈陈无少疑滞抑扬反覆使人竦聼深思随其浅深而有得焉故自逺方来従学者至数百人遂为一时之盛今观丛説之编其于章句集註也奥者白之约者畅之要者提之异者通之画图以形其妙析段以顕其义至于训诂名物之缺考证𥙷而未备者又详着焉其或异义微牾则曰自我言之则为忠臣自他人言之则为谗贼金先生有是言也此可以见其志之所存矣呜唿𣣔通四书之旨者必读朱子之书𣣔读朱子之书者必由许君之説兹非适道之津梁示学者之标的欤先是君未没时州人有得其书而刋之者君闻亟使人止之且恐记录之差也则自取以视因得遂为善本诸生谓予甞辱君之知俾序其所以然窃独惟念昔闻北山首见勉斋临川将别授以但熟读四书之训晚年悉屏诸家所录直以本书深玩盖不忘付嘱之意自是以来诸先生守为家法其推明演绎者将以反朱子之约而已故能传绪不差闳大光明式克至于今日也又念某识君之𥘉甞以持敬致知之説质扵君君是之复举朱子见延平时其言好恶同异喜大耻小延平语以吾儒之学理不患其不一所难分不殊耳朱子感其言精察妙契着书数十万言莫不由此学者扵朱子之书当句读字求必若朱子之用功而后足以得其心此君之拳拳为人言者也然则得君之丛説而读之者其扵君敎人读书之法尤不可以不知也故因併着之君名谦其世系履行与凡他经论着详具友人张枢子长所为行述兹不复赘云黄溍作墓志曰先生丛説敷绎义理惟务平实甞曰圣贤之心尽在四书四书之义备扵朱子顾其立言辤约义广读者或不能悉究其义以一偏之致自异𥘉不知未离其范围其可以易心求之㢤右白云先生文懿许公所箸读书丛説六篇先生之子元与门人俞实叟等之所校雠其文字无譌斘可诵习东阳张枢考其终始而序次其説曰古者左史记事右史记言春秋者左史之流而书者言与事皆记之也古书篇第至多圣人取其嘉言善行可以垂世立教近于时切于事者定箸爲书百篇凡圣贤传道之㣲㫖帝王经世之大猷尽在是矣遭秦灭学汉兴掇拾𥙷缀于焚弃之余虽有所佚亡犹幸其不遂堙没而无传于世也于是立之学官以教学子孔安国始为书传辞义简质至唐孔颕逹撰正义㕥推演其説其以后书说䆮广见于箸録者数十百家疲精神瘁枯竹间有所明而其大要卒不能㕥出夫二家之说焉朱子之爲经于书属之门人蔡氏固甞质疑问难然非若昜诗之有全书也本朝设科取士并绌衆説而专用古注䟽蔡氏犹以朱子故也蔡氏之说或有未备仁山先生文安金公于书表注通鑑前编引书语中既剖析而着明之矣先生受学之久闻义之䆳独患是经之传出于朱子之门人苟一豪之不尽则学者无所折衷非所以称国家崇奨训厉之意廼研精覃思愽求其义爲之图説以示学者使人人易知焉于是言行并彰细大毕备书之奥义㣲㫖至此无余藴矣丛説中所引传䟽诸家之说或采掇其辞而易置其次不必尽如旧也盖皆有所裁定而毕致其意非徒随文引援而已虽其说时时少异于蔡氏而异者所以爲同也先生甞诵诵金先生之言曰在我言之则爲忠臣在人言之则爲谗贼要归于是而己岂不信㢤至正六年门人南䑓监御史白野普化怗睦尔与其僚大梁杨公惠移浙东廉访使谓先生之遗书虽已行于世而学者倦于繙録使得锓板㕥传此诚学者之幸亷访使既受牒转移浙东宣慰使请下属郡取于校官羡财以给资用如监察御史言于先生所着诗名物钞八篇四书丛说二十篇与读书丛说皆刋行枢闻古之有道有徳者必推己之所明以发人之所未明已得之而后施于人礼乐政教之谓也夫岂自爲己哉其或邂逅无位不能见之事业将以正人心觉来世者莫大乎爲经自世学不明而士之爲经者各其偏私以求圣人之意求之愈深而失之愈逺言之愈广而袭之愈晦此世士之爲经者之所同病也先生不幸无位退而求之于经不爲竒新不求近名率㕥救徃说之偏得圣人之意而㑹夫大中之归既没而其言立其施于人者愽矣宜其爲士所宗爲时所尚考行易名而令闻长世也先生金华人其讳字世系言行本末具今翰林直学士乌伤黄公溍所爲墓志序铭兹不述至正七年丁亥岁夏五月壬寅朔序读大学丛说东阳许谦序章句序作三大节毎节又分作两叚自篇首至非后丗所能及爲第一节首两句言大学之用盖自至之性言得于天之理人人皆同然其至不能齐言得于天之气人人皆异是以至全之言因气之昏牵引物欲故失其善一有至复其性言得其气之至清至淳者爲圣人自然能尽其性于是体天道立标凖而敎化其民欲人复其已失之性此原三皇二帝立敎之始三代之隆以下言设教之法至周大备自及周之衰至坏乱极爲第二节周衰至鲜矣言上无圣君而圣人在下移其敎于下君师之职始分此天运之失常丗道之大变然教法尤详圣人有位者其政敎止及于当时孔子之道有所卑付笔之于书而传敎于万隂阳五行相涵之图隂阳五行合下齐有非是先有隂阳后生五行古人察气之来往便立阳隂之名又见流行者有微有甚又立五行之名康节推天地自开辟至于复阖十有二万九千六百年爲一元一元之间只是一箇大来往而已一元有十二㑹则子至巳㑹六万四千八百年爲气之来爲阳午至亥㑹六万四千八百年爲气之往爲隂一元十二㑹一㑹三十运一运十二丗一丗三十年一年十二月一月三十日一日十二时小而歳月日时大而元㑹运丗只一般今于一歳之气上易见冬至之日阳气生于九泉之下至春则上至地面渐舒布夏而盛秋则收歛冬而伏藏又复起于九泉矣循环无端以歳序则自春始尔一元亦不过如此然则元㑹运丗歳月日时之间各有隂阳有隂阳则有五行矣木神爲仁火神爲礼金神爲义水神爲智土神爲信凡言往来开阖只是说气然必有理爲之主气譬如舟所以乗载理譬如柂所以运舟者也此所谓神即理之妙者也大抵说隂阳五行只是说气而理自然在其中太玄木爲性仁金爲性义火爲性礼水爲性智土爲性信五性本于五行者如此细玩其理无不脗合郑康成乃谓水神爲信土神爲智者非是天之生人理气俱到然有此气故理有所泊是以谈者多是先说气如中庸章句天以隂阳五行化生万物气以成形理亦赋焉是也此序却先单说理然后言气质又着然字反接盖要见人性本善而全皆可爲圣贤却𬒳气质有偏故受而生者不等是人皆可以学文又不可不学也气禀不齐大约且分四等曰清浊纯驳清者智而浊者愚纯粹者贤而驳杂者不肖此以四者不杂两端极处言之若清多浊少浊多清少纯多驳少驳多纯少或清而驳或纯而浊万有不齐故人之资质各各不同聦明睿智圣人之资质聦明不专在耳目盖主于心而言也听得精审见得明了皆是心上事睿是思通乎微智是知识周徧睿如物格智如知至礼智之智性之名睿智之智质之称尽其性是知之到行之极兼上知全两字天命爲君师天非能谆谆然命之也天理只在人心天下朝觐讼狱讴歌者不之尧舜之子而之舜禹人心旣归即知天命归之矣故孟子曰天与之人与之治者法制禁令赏善罚恶凡政事施设皆是教者躬行心得能感化而可推充者也大小学之敎固在其中极字本义是屋栋借以爲至髙至中之喻今匝角亭子之栋最可见故曰至极之义标凖之名此是圣人处天位爲父子则极于慈孝爲兄弟则极于友恭至于百度万行一言一动无非天理之正中立此标凖于上然后臣民莫不仰视争趋兴起而效之矣舜命契曰百姓不亲五品不逊汝作司徒命䕫曰命汝典乐敎胄子周礼大司徒以郷三物敎万民大司乐掌成均之法以敎国子弟曰百姓曰郷万民则司徒主郷学之敎曰胄子曰国子弟而成均又国斈之名则典乐主国学之敎也三代之降是专指夏禹商汤武王周公之盛时是言圣人一代之兴必脩法度改制作亦因前代之旧而増益之至周公则大备矣王制有虞氏养国老于上庠养庶老于下庠夏后氏养国老于东序养庶老于西序殷人养国老于右学养庶老于左学周人养国老于东胶养庶老于虞庠虞庠在国之西郊郑氏注曰上庠右学大学也在西郊下庠左学小学也在国中王宫之东东序东胶亦大学在国中王宫之东西序虞庠亦小学也在西郊孔氏䟽曰养老必于学者敎孝悌也国老谓卿大夫致仕者庶老谓士及庶人在官者陈祥道曰四代之学如此而周又有辟廱成均瞽宗之名记曰天子设四学周之制也盖周之学成均居中其左东序其右瞽宗此大学也虞庠在国之西郊则小学也记曰天子视学命有司行事祭先师先圣焉卒事遂适东序设三老五更之席又曰食三老五更于太学所以敎诸矦之弟祀先贤于西学所以敎诸矦之德夫天子视学则成均也命有司行事祭先师先圣即祀先贤于西学也所谓祭于瞽宗者也适东序设三老五更之席即养国老于东胶所谓食三老五更于太学者也然则商之右学在周谓之西学亦谓之瞽宗夏之东序在周谓之东胶亦谓之太学盖夏斈上东而下西商学上右而下左周之所存特其上者而右学东序盖与成均竝建于一丘之上成均颁学政右学祀乐祖东序养老更也陈氏周学图商之右学周谓之西学亦谓之瞽宗夏之东序周谓之东胶亦谓之太学朱子曰诸儒皆以养国老者爲大学养庶老者爲小学盖亦因王制之言而意之耳陈氏说其位置又与郑氏诸儒之说不同皆无所考阙之可也明堂位曰米廪有虞氏之庠也序夏后氏之序也瞽宗殷学也頖宫周学也王制曰天子曰辟廱诸矦曰类宫孟子曰夏曰校殷曰序周曰庠学则三代共之项安丗松滋县学记曰学制之可见于书者自五帝始其名曰成均说者以成性也有虞氏即学以藏粢而命之曰庠又曰米廪自其孝养之心发之也夏后氏以射造士而命之曰序以检其行也商人以乐造士而命之曰学又曰瞽宗以成其德也学之音则校校之义则教也至于商先王所以敎者备矣周人倄而兼用之内即近郊竝建四学虞庠在其北夏序在其东商校在西当代之学居中南面而三学环之命之曰胶又曰辟廱郊言其地璧言其象皆假借字也侯国皆立当代之学而损其制曰泮宫凡郷皆立虞庠州皆立夏序党皆立商校于是四代之学逹于天下矣项氏周学圗右天子之学即王宫之学诸儒之言不同王制诸侯天子命之敎然后爲学小学在公宫南之左大学在郊名曰頖宫长乐陈氏曰诸矦之学小学在内大学在外故王制言小学在公宫南之左大学在郊以其选士由内以升于外然后以逹于京故也天子之学小学居外大学居内故文王丗子言凡语于郊然后于成均取爵于上尊以其选士由外以升于内然后逹于朝也右诸矦之学即国都之学学记曰古之教者家有塾党有庠术有序国有学注曰术当爲遂声之误也古者仕焉而已者归教于闾里朝夕坐于门门侧之堂谓之塾䟽曰按书传说云七十致仕而退老归郷里大夫爲父师士爲少师新谷已入余子皆入学距冬至四十五日始出学上老平明坐于右塾庶老坐于左塾余子毕出然后皆归夕亦如之汉书食货志曰春令民毕出在壄冬则毕入于邑春将出民里胥平旦坐于右塾邻长坐于左塾毕出然后归夕亦如之入者必持薪樵轻重相分斑白不提挈陈祥道礼书曰坐上老庶老于此所以敎之学也坐里胥邻长于此所以敎之耕也䟽又曰六郷举党六遂举序则余闾里以上皆有学可知郑注州长云序州党之学注郷饮酒义云庠郷学也此云党有庠是郷之所居党爲郷学之庠不别立序凡六郷之内州学以下皆爲庠六遂之内县学以下皆爲序又曰党有庠疑夏殷礼也右郷学天子之制百里爲近郊有六郷二百里爲逺郊有六遂大国三郷三遂次国二郷二遂小国一郷一遂尚书传曰百里之国二十里之郊七十里国九里之郊五十里国三里之郊按上注䟽所言则闾里以上凡郷州党族遂县鄙酇皆有学但闾里之塾爲小学余皆大学也大戴礼曰王子八歳出就外舎学小艺履小节束发而就大学白虎通亦曰八歳入小学十五入大学尚书大传曰公卿之太子大夫元士之适子十有三年入小学二十入大学又曰歳事已毕余子皆入学年十五入小学十八入大学按大戴礼是王子入学歳数书传前说是公卿大夫元士之子入学歳数迟速不同程子止据大戴礼酌中爲定朱子从之洒埽应对进退是其所行故敎其节六艺非㓜少能尽行故敎诵其文洒者播水于地以浥尘埽者运帚于地以拂尘也实水于盘攘𬒮及肘堂上播洒室中握手洒之节也如爲长者粪之礼必加帚于箕上以袂拘而退以箕自郷而扱之如拚席不以鬣执箕膺擖又如凡拚之纪必由奥始俯仰磬折拚母有彻之类是埽之节也扱音吸拚弗运反鬛力輙反帚也擖又作揲舌也竝以渉反执箕以舌自向也如先生问焉终则对如长者问不辞让而对非礼也又如长者不及母儳言母勦说母雷同之类应对之节也如见父之执不谓之进不敢进不谓之退不敢退如侍坐于君子请见不请退君子欠伸运笏泽劒首还屦问日蚤莫请退可也之类进退之节也礼谓五礼吉礼祭天神祀地示享人鬼之礼凡十有二凶礼䘮荒弔禬恤凡五賔礼朝宗觐遇㑹同问视凡八军礼师均田役封凡五嘉礼饮食昬冠賔射飨燕脤膰贺庆凡六乐谓六乐云门黄帝乐大咸尭乐大磬舜乐大夏禹乐大濩汤乐大武武王乐射谓五射白矢谓矢贯侯过见镞白参连前放一矢后三矢连续而去剡注羽头髙镞低去剡剡然㐮尺谓臣与君射立㐮君一尺而退井仪谓四矢贯侯如井之容仪剡失冉反㐮音譲御谓五御鸣和鵉和在式鵉在衡升车马动则鵉鸣鵉鸣则和应逐水曲谓随逐水势之屈曲而不坠水过君表谓若毛诗传云褐纒旃以爲门间容握驱而入击则不得入是也舞交衢谓在交道而车旋应舞节逐禽左谓御驱逆之车逆驱禽兽使左当人君以射之书谓六书象形谓日月之类象形体爲之㑹意谓武信之类止戈爲武人言爲信㑹合人意也转注谓考老之类建类一首左右相注处事谓上下之类假借谓令长之类一字两用谐声谓形声一也江河之类皆以水爲形工可爲声数谓九数方田以御田畴界域粟布以御交质変易衰分以御贵贱禀税少广以御积羃方圎商功以御功程积实均输以御逺近劳费盈朒以御隐杂互见方程以御错糅正圎勾股以御髙深广逺衰𥘉危反禀力锦反羃莫狄反朒女六反天子元子将継丗有天下衆子将封国爲诸侯以至二字包诸矦在其中诸侯元子将継丗有国衆子将爲大夫公卿大夫元士适子皆将継丗有禄位不问贤愚皆必当斈若公卿大夫元士之衆子则与凡民同择俊秀入大学焉汉有秀才士之美称也北史万人之秀曰俊凡俊秀只是人才出衆之名次第言小大入学之年节目言小学之节文大学之八条目心得不是知得是此身体道而行理融神㑹契合之妙者所以着在躬行之下日用如饮食起居皆是彛伦只是五者之常伦性分是从天理大原头分来底职分是见处地位君臣父子长㓜朋友随事合当做底陵小山也夷平也陵夷言丘陵斜阤渐渐与地夷平敎化渐废至于无类此诵传先王之法兼大小学言之传是传之当时与下诏后丗对说支者木之末流者水之末余者食之末裔者衣之末支流余裔却是止把水与衣二者来比谓支分之流余末之裔也规模节目以三纲八条对言则三纲爲规模八条爲节目谓八条即三纲中事也独以八条言之则平天下爲规模上七条爲节目平天下是大学之极功然须是有上七条节节做工夫行至于极然后可以天下平俗儒是害于内者异端是害于外者凡非圣人之道而别立异论者皆异端此是緫名虚无寂灭又是其中目之大者老氏以无爲道而其用专以清静爲宗释氏以万物皆空然后见其本性而以寂灭爲期圣学止是五常人伦一切都是实事全然相反戾权変诈也谋隂计也术数小道智数也百家各自立意持论人人不同诸子小说是也衆技隂阳卜筮医药种树杂艺是也一切就功名者专以功利惑丗百家衆技又以新竒诡异祸福射利之说诬民所以人皆眩瞀奔趋之不暇是故沈迷汩没不复知仁义之归是充塞而不能行也杂出乎其间是俗儒异端之间盖老释二敎虽背正道然其立言髙逺又无尘俗势利之趋故𬒳他立得根基牢若可与正道角此外则必须依傍以成说故必出乎二者之间汉艺文志权谋家兵法也数术家天文歴谱五行蓍龟杂占形法也方技家医药之类也此序盖用彼名而所该者或广如月之晦如目之肓如气之否如川之塞晦肓言不明否塞言不行反覆是展转愈深而不可去底意沈如物没于水而不可浮痼如病着于身而不可愈战国以来固是治少乱多然五季五十三年间五易代八易姓于时天下分裂爲十余国争地杀人无日无之至于弑父弑君篡攘倾夺权谲変诈无所不有人伦尽䘮天理消亡自古以来未有甚于此时故曰季丗治休美而敎详明表而岀之章而显之指归趣向趣言其始归言其终私淑者私善于人孟子不得爲孔子之徒而私善于再传之子思朱子不得爲程子之徒而私善于三传之李氏此私淑字最切经经一章明明德新民止于至善及下逆顺两言八条目共四十三字先王立学敎人之法其余皆孔子发明之言看三在字及古之字可见凡言道有二意天理气化运行不息者谓之道人由义理而行亦谓之道圣人赞易多言天之道余经中所言皆是言人所行之道也此大学之道又非二者之谓却是言大学中教人脩爲之方尔如君子深造之以道之道凡言德亦有二意得天理而存于心者德也行道有得于心亦德也此明明德字就得处言则是上一意及加明之之功而有得于已然后有下一意人之𥘉生禀天地之气以爲形禀天地之理以爲性理无有不善则其性亦皆善所谓德也以其虚灵而能具万物之理而可应万事故谓之明德气则有清浊淳驳之不同得清者爲智得浊者爲愚淳者爲贤驳者爲不肖此朱子所谓气禀所拘及其有知又爲物欲牵引于外内有私意逐物而起此朱子所谓物欲所蔽也气禀所拘就有生之𥘉言之物欲所蔽就有知之后言之因此二者所得之明德竟𬒳昏昧斈者当慿开发磨莹之功変化其气质消去其物欲使此德复明此明明德之意人之生同得此理与我无异旣自明其明德又当推以及人使亦如我之用功明其德此新民之意天以善理赋人而人受之存于心者爲性故性字从心从生是有此心即有此理也得此性存于心其本则尽具万物之理其用则可应天下之事故谓之德然性是单说理德是就泊在气上处说故如此光明洞彻纵横妙用应物无穷不可杂气言之然不可离气言之盖此理搭在正通气上方能如此明若搭在物之偏塞气上如何㑹具衆理应万事是故不可离气言之也但不可道明德是气耳此要体认三句固是大斈之纲领分而推之则上一句爲下两句之緫纲领下一句爲上两句之标的明德新民虽两事对㪯而新民亦是明德中事知止谓知至善所在定以理言静以心言安以身言虑以处事言得谓得其所止定静安属知虑得属行定静在事至之先安在事至之际虑在处事之时得在应事之后静如不惑安如不动心朱子以不惑解不动心固若一般今且借此分开体认二节静是明物理各见有定向后其心自然无纷扰故曰如不惑安是事来之时素有以应之如俗语不手忙脚乱故曰如不动心看孟子论北宫孟施舎曽子皆是就临应事上说此安字与朱子所言略有不同然亦不妨通意试审思之物即事也事即物也物有形而事无迹故互㪯就明德新民以已对人言故曰物五者是一事之始终故曰事古之欲明明德于天下此处上明字又与篇首上明字稍不同此谓推明明明德之道于天下下明德字包章首明明德三字章句使天下之人使字体贴上明字意不曰欲平天下先治其国而曰明明德者是要见新民是明德中事又见新民不过使人各明其德而已凡言必先而后固是谓欲如此必先如此旣如此了然后如此然而致知力行并行不悖若曰必格尽天下之物然后谓之知至心知无有不明然后可以诚意则或者终身无可行之日矣圣贤之意盖以一物之格便是吾之心知于此一理爲至及应此事便当诚其意正其心脩其身也须一条一节逐旋理㑹他日揍合将来遂全其知而足应天下之事矣八条目前叚自下说上者明明德新民工夫后叚自上说下者止至善之功効格物致知以知言诚意以下以行言其本乱而末治者否此本字举身而言上该诚意正心下对家国天下厚谓家薄谓国与天下家者父子兄弟夫妇所在固所当厚国与天下皆推此以接之故当薄其势自然如此此非是敎人薄于逺正是敎人厚于近也君子之学只是要明得分轻重之分旣明则家厚而国薄自不容巳章句人之所得乎天原明德之所从来虚灵不昩解明字具衆理应万事解德字虚灵正说不昧反说作一贯看下惟虚故灵虚是体灵是用惟虚灵故不昧虚灵是体不昧是用惟虚灵不昩故能具衆理虚灵不昩是体具衆理是用惟其具衆理故能应万事具衆理是体应万事是用又分看惟虚灵故能具衆理惟不昧故能应万事人之所得至万事者也是明德正训下三转却是说上明字但爲气禀至有时而昏原其所当明然其本体至未甞息者证其所可明下言明之之方复其𥘉言明之之效气禀是内根物欲是外染气禀浊驳有微甚则物欲所染有浅深明明德是要変化气质消除物欲气禀已一定物欲则日増用功者但要随时随事止遏物欲使不行开廓气禀使通畅是皆读四书丛説读四书丛説卷一传首章康诰者周武王封弟康叔于卫而告之之书克明德言文王之能明其德也曽子引之解明德克字有力明字即上明字德字包明德字太甲汤孙之名汤崩太甲立不明伊尹作书以吿之史官题曰太甲顾諟天之明命言汤之德也亦引之释明明德顾諟上明字明命即明德就天付予处说谓之明命就人得之而言谓之明德顾諟动静皆顾一息之顷一事之毫末放过便不是顾天之明命虽是就付与我处言然此明命即是万物之理在里面故于应事处才有照管不到便暗损了此明命帝典即尧典克明俊德史官賛尧之德亦引释明明德俊德即明德第一节平说明明德第二节是明之之功斈者全当法此而用功第三节言明其德以至于大此明明德之极功皆自明也虽结上文自字有力明德须是自去明之方可传二章古人沐浴用盘盛水以杓取水浇身以杅承之苟训诚犹今文言果能眞能此一节自新即明明德之意日日新是接续意又日新是无间断不巳意第二节文公以新民爲自新之民盖民心皆有此善才善心发见便是自新之机因其欲新而鼓舞之作字是前新字意新民工夫只是推充感化两事明明德于上则感而自新又因其自新之机推其有余而引导劝诱之则民德日新矣第三节周虽旧邦文王明明德而及于民政教日新𥘉受天命日新一节言自新接上明明德作新民是新民工夫其命维新言新民功效第四节无所不是指言明明德新民两事用其极言两事皆止于至善下接至善传此章释新民而章内五新字皆非新民之新盘铭以自新言康诰以民之自新言诗以天命之新言然新民之意却只于中可见传三章王者所居地方千里谓之王畿王者所自治王畿居天下之中四方之人环视内向皆欲归止于其地犹事中各有至善之理人当止之也缉熈与敬止是文王作圣功用缉熈是接续光明谓明德常明无时止息而又敬而行之则事事得其当而止于至善也缉熈体上言敬止用上言爲人君以下是曽子之意言文王止于至善者如此君臣父子交是事仁敬孝慈信是五者之则即至善也此五者人伦之大故曽子提出言之天下事无大小皆有至善所以贵于穷理而力行五止是曽子就文王之德之实而言使斈者效之亦无不敬而止于至善也如文王之视民如伤发政施仁必先矜寡孤独无冻馁之老罪人不拏之类止于仁也崇侯譛文王欲叛纣怒囚之羑里文王叹曰父有不慈子不可以不孝君有不明臣不可以不忠岂有君而可叛乎及旣释之乃率殷之叛国以事纣所谓三分天下有其二以服事殷止于敬也礼记言文王爲丗子事王季之节及言文王之祭事死如事生思死者如不欲生忌日必哀称讳如见亲如欲色然止于孝也君子慈其子莫大于教之使成圣贤之德文王之子武王周公爲圣人康叔封聃季载爲贤者毕公召公亦以爲文王子则止于慈可见矣文王治岐耕者九一仕者丗禄平虞芮之田而归者四十余国又如文王伐崇三旬不降退脩教而复伐之因垒而降又如汝坟诗言鲂鱼赪尾王室如燬虽则如燬父母孔迩则止于信可见矣淇澳之诗美卫武公之德也此节工夫全在切磋琢磨四字上章句谓治之有绪而益致其精治之有绪谓先切琢而后可磋磨循序而进功夫不乱益致其精谓旣切琢而又须磋磨求其极至工夫不辍切磋曽子以喻斈是就知上说止至善讲习讨论穷究事物之理自浅以至深自表以至里直究至其极处琢磨曽子是就行上说止至善谓脩行者省察克治至于私欲净尽天理流行直行至是处瑟兮以下皆以效言瑟兮僴兮曽子谓恂慄是德存于中者完赫兮喧兮曽子谓威仪是德见于外者着贤亲乐利金先生曰贤其贤者髙山仰止景行行止崇其德也亲其亲者敬其所尊爱其所亲象其贤也乐其乐者风清俗美上安下顺乐其遗化也利其利者分井受安居乐业沐其余泽也邦畿一节言物各有当止之地只平说止字绵蛮一节言知止穆穆一节言止于至善淇澳一节言明明德止至善于戯一节言新民止至善章句丘隅岑蔚之处是山岑鋭蓊蔚之地岑锐则网罗弓矢不可到蓊蔚则鹰隼不可及可谓知其地之善而止之朱子注文王之诗曰缉续熈明亦不巳之意言穆穆然文王之德不巳其敬如此注载见俾缉熈于纯嘏曰使我得継而明之以至于纯嘏也注敬之斈有缉熈于光明曰续而明之以至于光明而注此则曰缉継续也熈光明也或问曰连续光明自无不敬而所止者莫非善也以三诗之注例之则此熈字非指光明之实乃缉之熈之是継续之光明之也其重在敬字谓缉熈其敬而自然止至善也二诗言缉熈纯嘏缉熈光明而此诗则缉熈其敬也精是明白之至理指五事而言微是五事中纎悉之事及毎事之间曲折隐微处推类尽其余推君臣父子国人之类而知其余有夫妇兄弟之伦推仁敬之类知其余有夫义妇顺兄友弟恭之则又推凡天下之万物衆事亦莫不有至善之所在严密是严厉缜密武毅是刚武彊毅曽子以恂慄释瑟僴而朱子谓恂慄者严敬存乎中金先生谓所守者严密所养者刚毅严密是不麤踈武毅是不頽惰以此展转体认则瑟僴之义可见宣着盛大是四字两意緫解赫喧二字讲习讨论是一串说省察克治是两节意旣讲之又重习之复讨论之言之转宻省是内自警省察是宻察精详此求已有未善也克者胜去治者平之此去其不善以从善也饶双峯曰咏叹言其词淫泆言其义淫泆者意味溢乎言词之外也传四章听讼是新民之末节治国平天下岂专在听讼乎况齐家一条听讼更用不着古人言语不急迫虽是解经亦偶取圣人两句来德旣明则人自不敢欺人旣不可欺其上则不敢爲恶不敢饰非而民德亦新自然无讼可听如虞芮争田不敢履文王之庭是文王之德大畏民志自然无讼传五章此谓知本饶双峯云知本只是物格二字之误知字仿佛与物字相类本字从木亦是格字偏傍此说亦有意思若如此则两句緫是格物致知章结句尔不必作衍文大斈在礼记中其次第错乱不斉程子曽正之而未尽朱子重正之分爲经传其余传与经相合皆有条理惟格物致知无传而大斈工夫始于格物若无传则格物无用功之方朱子取程子之意爲格物致知传致知在格物是推极我之心知在穷究事物之理只是一意但在我在物不同耳所以只作一传不分爲二言欲致吾之知在即物而穷其理是先解致知即是格物一事见在字意明人心之灵莫不有知天下之物莫不有理是推知与理之原惟于理有未穷故其知有不尽是言气禀拘物欲蔽者不可不致格大斈始教是言大斈教人以格物致知爲始谓是大斈用功起头即凡天下之物莫不因其已知之理而益穷之以求至乎其极此正是格物用功处但只把致格两事统说在里惟极我之心知在穷究事物之理格物之理所以推致我之心知用力之乆一旦豁然贯通是言格物夲是逐一件穷究格来格去忽然贯通如知事人之理便知事鬼之理知生之道便知死之道又如曽子闻一贯之说便说出忠恕来盖事虽万殊理只是一晓理之在此事如此便可晓理之在彼事亦如此到此须有融㑹贯通脱然无碍如冰消雪释怡然涣然处格物工夫至此方极物之表里精粗无不到是言格物于一事之中须推明得到底透彻全无疑碍方是然后又去格一物不可于一事之中做半节工夫了便且住譬如看文字且于一章中穷究其训诂辞语㫖意隐微处无不洞暁了然后看第二章此是一物中表里精粗无不到事事如此详细是衆物表里精粗无不到天下事物至多固不可件件穷格但格得物多后不㨂见甚么物来只把这道理格将去自然贯通文公曽把破竹譬喻大意谓𥘉破时逐节破数节之后一直破开去更无凝滞此喻最切吾心之全体大用无不明全体即前具衆理大用即前应万事程先生教人格物有三事或读书讲明义理或论古今人物而别其是非或应接事物而处其当否文公取在格物致知或问中然三事又当以读书爲先表里精粗事事皆有且如子之事亲其道当孝此是表如孝经一书之中有许多节目又诸书言孝节目不一此是里粗是节目中之所当然谓其间事爲礼节也精是节目中之所以然谓事爲礼节中之至理也此章须兼看或问传六章诚意只是着实爲善着实去恶自欺是诚意之反母自欺是诚意工夫二如是诚意之实自慊是自欺之反而诚意之效慎独是诚意地头欺慊皆言自是意之诚不诚皆自爲之自欺者适害已不自慊者徒爲人曽子以母字禁之使人凛然知所戒又以二如字表之使人知所趋恶恶臭好好色人人皆实有此心非伪也二如字晓斈者当实爲善去恶若恶恶臭好好色之爲也此二句作两层看前慎独以心言后慎独兼所处言润身体胖已含脩身意此章第一节诚意正义二节诚意之反三节恶诚中形外四节善诚中形外诚意是致知以后事故章句曰知爲善以去恶而心之所发有未实也苟且是去恶不决徇外是爲善非爲已也章句于经云意者心之所发发如言𥘉动处又于愼独云审其几几亦是𥘉动处此固言心才动便要实然心以体统言意即是心发而应事处𥘉动固要诚应事至于终亦要诚若只是𥘉发人未知时要诚及至事形之后却不必诚可乎愼独而谓之审其几者是一动便须诚其实直至事之终首尾皆诚不然则发已形见了此时于工夫却何所属又不可入正心之目也下文言小人间居爲不善无所不至则是着于事爲明矣而亦曰愼独又十目手所视指及润身体胖皆归之诚意则意字相関前后始终可谓分暁销沮闭藏销沮出于无心闭藏却是用意大凡爲恶亦是有此气充此恶念行出此小人平时可谓张王爲是他已晓得恶不可爲故见君子之专爲善者一时惭愧前张王之气销沮自不可留于是暂爲善以闭藏不善厌郑氏读爲黡注闭藏貌朱子加销沮字是闭藏之原若不销沮则不肯闭藏也陆氏有乌斩乌簟两音说文欧减反释曰中黒也正是暗晦意思今宜读从乌斩用力之始言致知用力之终言诚意序不可乱谓致知然后诚意功不可阙谓致知又不可不诚意传七章有字当重读忿懥恐惧好乐忧患四者是人不可免者但不可有之于心若一事有之于心则应他事皆不合理即是心不得其正集义心不可有一物外面酬酢万変都只是随分限应去都不关自家心事才系于物心便爲其所动所以系于物者有三或是事未来而自家先有这箇期待底心或事已应过去了又却长留在胸中不能忘或正应事时意有偏重这都是爲物系缚愚按朱子说此三箇有所可谓推明详尽子莫执中事未来之有所也庄周縁督应事际之有所也颜子不迁怒事过后不有所也事未来不可有意事已往不可留心忿四者情也中庸言喜怒哀乐礼运言喜怒哀惧爱恶欲皆是情之名圣贤随事提出告人所以不同前言心不正是心虽在所应事上而情之用不当或以怒应当喜者或以乐应当哀者后言心不在是心不在所应事上谓身心全不相关所以前节便要察后节便当敬双峯谓心不正以义理言心不在以知觉言大率忿恐好忧四字稍轻下四字尤重此章两节前节说正心后节说脩身四者心之用固人所不能无传是有所二字爲重事来感此心随其轻重大小以理应之而适于中事旣往则此心便消释如此则不是有所事来动此心𬒳他着得重则应之亦重如忿至于懥恐至于惧好至于乐忧至于患此是有所或固滞于心而以忿应当喜者以好乐应当忧者亦是有所盖四者便是喜怒哀乐但喜怒哀乐是平说此稍不同忿怒也但忿是怒之暴而怒而有恚结意好乐则喜与乐也但好乐字有力而近于欲恐惧忧患皆哀之类也但恐而至惧忧而至患皆有过当意金先生谓此四者重累其辞即是情之胜而滞之深也朱子用欲动情胜字盖欲动是事来之𥘉情胜是应事之际若此事巳往情犹留滞移以应他事而不当亦情胜也盖意诚以下言诚意然后能正心然或以下言旣诚意又须正心传八章亲爱贱恶畏敬哀矜敖惰夲十事以其意思相似作五句亲爱畏敬哀矜是好上事敖惰贱恶是恶上事此十事亦日用常行必不可去者但不可偏一偏则非好恶之正金先生曰敖惰只是常情之所忽如卑㓜婢妾之类若一向偏于忽之则亦有不知其善之弊又曰前四事是心上失故在正心章此五事在事上失故在脩身章诚意章正言工夫又反复言其弊正心脩身两章皆是反说其病紧要工夫只在诚意意旣诚则所行都是善一边事但恐遇事时又有未尽善又要逐节関防传九章孝弟慈三字是自脩身上说来以求齐家之原人自能尽孝弟慈之道推之治国便是事君事长使衆之道保赤子是父母爱子之心如保者是言君养民亦当如父母之保赤子赤子不能言父母保之虽不中不逺况民之能言而意易晓者所欲与之聚所恶勿施虽不中民之心亦不逺矣前言孝弟慈而此独就慈上言者盖治国是上之抚下故专就爱民处言仁譲必一家方能一国化贪戾只一人便能一国乱至于偾事又只在人之一言以此见爲善难爲恶易不可忽如此其所令反其所好而民不从一句只就桀纣上说桀纣虽恶其出令亦未甞不善只是民不从而从其好藏乎身不恕是存乎身者无可推之道孝弟慈而爲事君事长使衆之道是善底不出家而成教于国仁让贪戾而国皆从是善恶两端不出家而成教于国尧舜帅天下以仁而民从继一家仁让一国仁譲而言桀纣帅天下以暴而民从継一人贪戾一国作乱而言宜其家人诗中本言女子能冝家曽子引此以明斈者德化行于闺门之内而使女子能冝家进一进说苐三引诗而言父子兄弟足法亦是我之威仪全无差忒诚心德化感格上下而父子兄弟之慈孝友恭皆可爲天下法然后民法之也三引诗自内以至外妇人女子最难于化而夫妇之间常人之情最易失于动不以正化能行于闺门则德盛矣故引诗言夫妇爲首而兄弟次之緫一家言者又次之治国平天下一曰感化二曰推充己有德人感而化于善者上也推此道而充广者次之然人不能尽化而所观感者亦未必尽天下之事故须有礼乐政教使人有可效之法是以大斈中皆具此二意此章章首至成教于国是化三所以是推保赤子是就慈所以使衆一条上说是推仁譲一节是化帅天下一节是化有诸己无诸己是推三引诗是化传十章此章分作四节看自章首至失衆则失国爲一节自是故君子先慎乎德至不善则失之爲一节自楚书至骄泰以失之爲一节自生财有大道至萹终爲一节四节中又分爲小叚看第一节专反覆言絜矩分五叚第一叚老老长长恤孤是直从齐家上说来即前章孝弟慈也老老长长恤孤是上之人能尽此则足以感于下兴孝弟不倍是下民观其上而化之好善恶恶人心所同故上之人尽孝弟慈而民便兴起可见人同有此明德而易化矣则上之人凡所好恶民无不同者然天下之大兆民之衆须有规矩制度使各守其分以遂其孝弟不倍之心而不拂其好恶之情然后可不然则上下无节不能均平齐一也是以以己之心度人之心品量位置以爲之限则天下无不平矣故有絜矩之道上三句是化絜矩是推九章言孝弟慈十章亦言孝弟慈九章是推充是正说孝弟慈者脩身也所以齐其家推而治国者也十章是感化是发凡说上之人孝弟慈下之人便能如此则是凡上之人所欲得者下之人皆所同欲旣爲人上则境内匹夫匹妇不获自尽则无以成治平之功然而地大民衆必有规抚法制然后可以周徧而公平故须度义以处之故曰是以君子有絜矩之道平天下之道在絜矩絜矩之原在识其端而推己耳所推者只是好恶两面在上者己之好恶无不得则使人人各得其好恶至于大小髙下厚薄则随人所当得之分矩以器言即木匠之曲尺也以义言则方也緫言则用曲尺以度方絜矩只是度义两字第二叚专释絜矩之义上下四方均齐方正自守所当得之分不侵越出外上之人如此则下民化之亦循其矩而不敢侵其外也且如君十卿禄爲君者但于十分之外多有所取若不损百官便是损于民我所得旣多它所得必少此即是不能絜矩凡事皆是如此第三叚言上之人能如爱子之道爱其民则下民爱其上如爱父母然爱民之道不过顺其好恶之心而已大约言之民所好者饱暖安乐所恶者饥寒劳苦使民常得其所好而不以所恶之事加之则爱民之道也此叚言能絜矩之效第四叚节南山诗家父所作其首章曰节彼南山维石岩岩赫赫师尹民具尓瞻忧心如惔不敢戯谈国旣卒斩何用不监赫赫顕盛也师太师三公惔燔也谈言也卒尽也斩絶也监视也上两句兴兼比体下六句赋体言截然髙大之南山维见其石之岩岩然此赫赫然尹氏居太师之位乃下民之所瞻望者今乃暴虐无道下民忧之其心如火焚惔忧之极而不安处也甚而至于不敢相戯言语可谓极矣如此则国家旣已终至斩绝汝何不监视之乎此家父知下民困于尹氏之虐而爲此诗也大斈只引上四句则下四句意亦在其中言爲人上者赫然如此则当谨絜矩之道不可稍有所偏偏则爲天下僇此叚言不能絜矩之害第五叚引文王诗言殷家未失衆之时则能配上帝旣失衆之后则不能配上帝矣当监视之而知天之大命不易得也命不易即䘮师而不配帝也下得衆言未䘮师失衆言䘮师也此叚结上文两叚得衆得国结能絜矩之效失衆失国结不能絜矩之害第二节言爲人上者明德爲本而财用爲末财固是国家所必用而不可无者但当脩德爲本絜矩而取于民有制中分五叚第一叚君子先慎乎德至此有用言德明而人服有土而有财第二叚德者本也至施夺言当脩德而絜矩取民财有制第三叚财聚财散两句财聚民散言不能絜矩取于民无制之害财散民聚言能絜矩取于民有制之利散财不是要上之人把财与人只是取其当得者而不过盖土地所生年年只有许多数目上取之多则在下少第四叚言悖货悖四句又以言之出入比货出入不能絜矩取于民无制之害第五叚引书以结之与前文王诗相应第三节言用人盖治天下之要专在于用善人故也中分七叚第一叚引楚书楚王孙圉聘于晋赵简子问曰楚之白珩犹在乎对曰然简子曰其爲寳也几何曰未甞爲寳楚之所寳者曰观射父能作训辞以行事于诸矦使无以寡君爲口实又有左史倚相能道训典以叙百物以朝夕献善败于寡君使寡君无忘先王之业又能上下说于鬼神顺道其欲恶使神无有怨痛于楚国曽子取其意而言金玉不当寳惟当寳善人第二叚语见檀弓盖重耳出亡在外而有父䘮秦穆公使人弔之意欲使之争国而舅犯之言如此大斈引之其意若曰岂惟不寳金玉至于国家之利亦非所寳而惟寳人也此两叚承上内德外财之意而起下用善人之说第三叚引秦誓专言爲政者好恶之公私此叚又当分作两截看尚亦有利哉以上是一截以下是一截毎节当假作三人休休中心乐易之意有一个臣其心诚一乐易而能容物者此以在上爲政者言有技以才言彦圣以德言上面断断休休之人见下有才有德者则能举用而容之便可兴国家而利及子孙衆民此一截言能絜矩而以公心好人下截人之有技上自然含断断休休之反之意谓有一个臣其心伪杂倾躁而不能容物者见有才者妬之有德者阻之使不得进旣不能容引善人则恶人进以败其国家而不能保子孙衆民此一截言不能絜矩而以私心恶人第四叚言能絜矩而恶恶得其正所谓放流则放流上文媢疾蔽贤之人朝廷之上恶人旣去则善人方得通下又以仁人緫结之言能絜矩者也第五叚言絜矩而荐贤当速退不肖当逺第六叚言不能絜矩而好恶之反第七叚以得失结之忠信善人也骄泰恶人也忠信则能絜矩者也骄泰则不能絜矩者也此节虽主用人言然爲君者自忠信则能用忠信之人其原又在上章句谓三言得失而语益加切盖第一得失以人言之第二得失以事言之第三得失就心上言至上之人心不善则事皆不善而失之故曰语益切一能絜矩不能絜矩之得失二尚德尚财之得失三用善人用恶人之得失大率絜矩则得之絜矩则失第四节言生财之道前节但言内德而外财此节直言生财之方而生财当用君子不可用小人緫上两节之意中分五叚第一叚正言生财之方吕氏解极明白切当而朱子谓务本节用尤爲精宻生衆爲疾务本也食寡用舒节用也第二叚言仁者外末不仁者内末即前节内德外财之意第三叚言内本外末之效絜矩章本多是推意此叚却是化第四叚言上之人当絜矩不可侵下之利虽养鸡豚之小利尚不可与民争而况爲君者专事聚歛以虐民乎以利爲利快目前之意而爲祸深以义爲利不过俭目前之用而福自逺伐冰之家章句谓卿大夫以上䘮祭用冰者也周礼天官凌人祭祀共冰鑑大䘮共夷盘冰共鑑瓮大口者春夏祭时用鑑盛冰而致祭物于其中以御温热之气防其味之変也夷尸也夷盘广八尺长一丈二尺深三尺实冰其中而以尸床置其上所以寒人死之尸也此叚言君子能絜矩而生财之利第五叚又言有天下者当用善人若用恶人至于天灾见于上人害生于下国势将崩此时虽有圣贤欲来扶持亦不可爲再三戒用人之详也天灾如日食星変水旱蝗疫皆是人害如民心怨叛㓂贼姦宄兵戈変乱皆是此叚言小人不能絜矩而生财之害此章大意治天下在乎絜矩而絜矩于用人取财处爲要然得失之几全在忠信骄泰上发于心者忠接于物者信则事皆务实好善恶恶皆得其正而能尽絜矩之道存于心者矜骄行之以侈肆必不能絜矩则逺正人而谗謟聚歛之人进矣故忠信骄㤗治乱之原也读大学丛说读四书丛説读四书丛説卷二读中庸丛说上东阳许谦序中庸专言道故起首便言道学道统道学主于学兼上下言之道统主于行独以有位者言之至孔子之生他无圣人在位则道统自在孔子凡言统者学亦在其中学字固可包统字上古圣神継天立极而道统之传有自来矣此是言尧舜以前夫子翼易始于伏羲今之言圣人者必自伏羲始然自开辟生物以来即有首出庶物之圣人与天同道而立乎其位者但前圣所未道故不知其名此但言上古圣神盖混言之又不如大学章句序专以伏羲爲始也圣人大率有两等有自然之圣生知安行所谓性者也有学而成之圣积而至于大而化之所谓反之者也此不言圣人而言圣神是指性之自然神明不测之圣也此言上古创始有位道与天合之圣人言动皆可爲天下法则者爲道统之始下此皆是接传其统者継立二字不要重看天道流行无物不在衆人所不能知惟神圣自然与天合而言动皆可爲万丗标凖非是有意継续天道特爲人而立法也论语尭曰咨尔舜至天禄永终王文宪以爲舜典脱简当在舜让于德弗嗣之下此正传心之要也理与气合而生人心爲一身之主宰又理气之㑹而能知觉者也人心发于气如耳目口鼻四肢之欲是也然此亦是人身之所必有但有发之正不正尓非全不善故但云危谓易流入于不善而没其善也道心发于理如恻隐羞恶辞逊是非之端是也亦存乎气之中爲人心之危者晦之故微而难见心只是一于心上加人字道字看便见不同若只顺读人心道心字却似有二心矣谓之道则是天理之公谓之人则是我身之私虽我身之私亦非全是不善因身之所欲者发而正即合乎道而爲道心之用矣如郷党所言饮食衣服之类皆人心之发在圣人则全是道心君子于毎事皆合乎理义则亦无非道心也大抵人心可善可恶道心全善而无恶朱子书传曰心者人之知觉主于中而应于外者也指其发于形气者而言则谓之人心指其发于义理者而言则谓之道心人心易私而难公故危道心难明而易昧故微惟能精以察之而不杂形气之私一以守之而纯乎义理之正道心常爲之主而人心听命焉则危者安微者着动静云爲自无过不及之差而信能执其中矣大㫖皆同而传注与作文之体自不同故此语尤简㓗易看人心是所欲爲之事道心是发应事之理人心听命于道心只是事皆顺理危者旣安则便是道微只是隐微之意故难见今添妙字是贴衬微字说不必重看精则察夫二者之间是察人心道心之间要察到疑似纎毫之际此言心是指动处当时告大禹故言如此若学者则用格物致知之功辨别衆理明至善审然后可精其动处也私字就形气上来善旣见此形气而成人则此人爲一人之私故必欲得于外以济乎已所以易流于欲下当与公字对却用正字者谓性命之正则是得之于天者固与天地人物同言正则公意自在其中而正字于已切継往圣开来学此学字应前道斈字前道学是緫包上古以来相传者此斈字是夫子教后人者言継往圣是明夫子敎人亦是述上古圣圣相传者耳则子思所忧者岂专指夫子之敎哉更迭交互推演䌷绎切言深要详言周备忧深爲道之不明也故言之深而要虑逺恐乆而复失也故说之周而备天命即道也能率性即道心也择善者察之精也固执者守之一也时中即中也惟君子爲能执之也纲维言道体之大緼奥言节目之详及精宻隐微之理明言纲维尽言緼奥孟子推明此书谓见之行事及着七篇上言异端下言老佛是异端至多扬朱墨翟许行之徒以及诸子百家各立门户议论不合圣道者皆是爲其弥近理所以大乱眞盖其说宏逺幽微陈说道德指明心性或有类乎吾道之言故爲所乱非如百家之浅近易见也然而道德非圣贤所言之道德心性非圣贤所指之心性固亦不难辨也傥无中庸之书则吾道反晦而不明学者莫知所从又焉得辨之乎裳之要衣之领皆是緫㑹处章句辑畧或问三书旣备然后中庸之书如支体之分骨节之解而脉络却相贯穿通透中庸一书分爲四大章如第一章十二章二十一章皆言其畧而余章継其后者皆详言之三十三章又一章之详者详畧谓此巨谓纲维细谓緼奥诸说同异以下专言或问中庸中庸大学二书与论孟二书不同论孟或圣贤自立言教人或随问而答或记圣贤出处动静日用皆是一条一件各见意趣庸学皆成片文字首尾备具故读者尤难然二书规模又有不同大斈是言斈中庸是言道大斈纲目相维经传明整犹可㝷求中庸賛道之极有就天言者有就圣人言者有就斈者言者广大精微开阖変化髙下兼包巨细毕举故尤不易穷究中庸德行之至极夫子甞言之故子思取以名篇觧题偏则不在中而在一边倚则斜迤而不正过是越过于中不及是未至于中不偏不倚是竖说中字指未发之体而言无过不及是横说中字指已发之用而言此皆是反说以四旁影出中字平如地之平而无杌危处常者一定之理无诡异又常乆而不可变易惟其平正便可长乆竒异险怪便不可长乆平横说常竖说此是正解庸字緫而言之惟中故可庸中而又须可庸乃中庸之道程子谓不偏之谓中固兼㪯动静朱子不偏不倚则专指未发者譬如置物不偏者在四方之正中不略近东西南北之一边不倚者非倾倚于一边而不正以心体而言不偏者浑然中正而无颇不倚者不着于喜怒哀乐之一事虽皆指未发而言然自有两意不偏指其体之本然不倚指其用之未发常字该前后自前而言则常定而无异自后而言则常乆而不易不偏不易两句是中庸之训话正道定理两句是释中庸之义始言一理者首率是也约而言之首三句是也又约而言之天命之谓性一句是也末合爲一理者末章是也约而言之不显惟德以下是也究其极言之上天之载无声无臭二语是也首章首三句言性道教之名义緫人物言之而主于人率性之谓道一句该上句而贯下句故篇中皆是说道而性教在其中盖气化流行不息者天之道也是理也人得天道之流行者爲性当顺此而行者人之道也所谓率性也亦是理也然率性惟圣人爲能之圣人之治已则尽已之性接人用物则尽人物之性以衆人当率之而不能以失其生之本故以己之安行者品节之以爲教使各知治已接人用物之道处之旣各得其宜则人与物莫不各得遂其性矣如此则虽开说名义而朱甞不贯穿爲一也自道也者至篇终皆是明人当行之道而教其进之之方也首三句是緫说人物第三句脩道固是人上意思多然圣人脩处亦和物都脩了物虽不可敎是敎人处物之道如春田不围泽不杀胎不殀夭草木黄落斧斤入山林鱼不满尺不粥之类皆是顺物之性而成就之不逆生意之意如马络头牛穿鼻亦是也殀于表反夭乌老反性即理也在天地事物间爲理天赋于人物爲命人物得之以生爲性只是一物所爲地头不同故其名不同理存于心故不可须臾离不可者有賛其不能离之之意有戒其勿离之之意不睹不闻己之不睹不闻也独者人之不睹不闻也道不可须臾离可离非道与莫见乎隐莫显乎微对说此言其定体如此戒愼恐惧与愼独对说此言脩之之方前一节是操存即致中之事后一节是省察即致和之事戒惧不睹不闻谓但于不接物不当思虑时常敬以存其心究其极则至于无所睹闻之际亦当戒惧工夫至此而极宻非谓止于不睹不闻时用功㝷常只恁悠悠过故章句谓常存敬畏虽不见闻亦不敢忽玩常字虽字亦字可见盖戒惧愼独两事包括定心之动静故凡非有所主之思虑及接物时皆在戒惧界限里如此看然后与不可须臾离一句意脉相接续经中于不睹上用戒愼字不闻上用恐惧字虽是分说其实合说盖不睹不闻只是无声色无可见闻处非有两端故章句緫用敬畏字以敬字体戒愼畏字体恐惧下又緫言虽不见闻亦不敢忽只是兼举互见今且先当分戒惧与愼独两项界限盖愼独是就里面说出戒惧是就外面说入但起念头处便是愼独境界无所思而有所睹闻自外来者皆属戒惧境界独是心欲应事见闻是事来动心界限亦甚分晓不睹不闻是就极处说章句用常存字虽字亦字皆是𥙷贴起此意盖心意不动之时自有睹闻至于无所睹闻皆当敬畏然至于不睹不闻之地则敬畏之工夫尤难但用意则属已发矣愚甞妄爲之说曰当此之时此心当无物而有主然又要看得眞㑹得活若着箇物字主字而欲无之有之则又大不可矣以此体之而实存之乆当自见言愈多则愈爲病矣或问戒愼恐惧工夫如此与不思善恶及致虚静笃之说何以异曰冰炭不相入也彼学专务于静吾道动静不违彼以静定爲功惟恐物来动心故一切截断然后有斍圣人之斈事来即应事去则静应事时旣无不敬至无所睹闻时亦敬以存之自然虚静惟虚静故愈灵明而发以应事无不当虽无睹闻若有当思固思之无害但所思者正尔非以静爲功而置心如墙壁也诸书不曽言戒惧工夫惟中庸言之盖子思自性上说来斈者欲体道以全性若无此工夫则心未发时可在道之外邪天者理之所出心者理之所存心知即理动理动即天知故有萌于心则着见明显莫大乎此岂必待人知之乎中庸愼独兼大学两愼独意大学愼独是诚意地头故先专主于心而后乃兼于身中庸前旣言戒惧工夫故愼独兼外说章句谓隐是暗处又曰幽暗之中此兼内外言之细事非是小事是事之未着者二者皆是人所未见闻者亦只是母自欺之意致中和是戒惧愼独推行积累至乎极处则有天地位万物育之效验致中是逼向里极底致和是推向外尽头位育以有位者言之固易晓若以无位者言之则一身一家皆各有天地万物以一身言若心正气顺则自然睟靣盎背动容周旋中理是位育也以一家言以孝感而父母安以慈化而子孙顺以弟友接而兄弟和以敬处而夫妇正以寛御而奴仆尽其职及一家之事莫不当理皆育位也但不如有位者所感大而全尔此章首言性道敎之义次又言性情之则而两节工夫止是戒惧愼独两端致则极乎此二者也致中是戒惧而守其未发之大本所以养天命之性致和是愼独而精其中节之逹道所以全率性之道前后只是性道两句工夫而敎在其中其用功处只有戒愼恐惧愼致六字而已此书以中庸名篇而第一章乃无中庸字未发之中非中庸之谓也盖率性之谓道一句即中庸也此句緫言人物是说自然能如此者在人则惟圣人能之是中庸也若衆人则敎之使率其性期至于中庸也章句天以隂阳五行化生万物气以成形而理亦赋焉盖人物之生虽皆出于天理而气有通塞之不同则随所遇有生人物之异气通者爲人而得人之理气塞者爲物亦得物之理虽曰有理然后有气然生物之时其气至而后理有所寓气是载理之具也故章句先言气以成形后言理亦赋焉天生人物是气也而理即在其中理主乎气气载乎理二者未甞可离故本文天命之性虽专言理而章句必须兼气说若不言气以成形一句则理着在何处安有所谓人物盖言气则有善有恶言理则全善无恶故子思专举理以晓人谓此理具于心者谓之性即道心也率者循此而巳脩者品节此而已学者学此而已自可欲之善进而至于大而化之全此而已章句云天以隂阳五行化生万物是緫说却分言气以成形理亦赋焉两句下犹命令也一句独接理亦赋焉说于是人物之生以下却是专说理以释性字盖若不兼气来说则敎字说不去旣全是理则人无不善又何须敎动静开辟往来屈伸只是两端而已故古之圣人定隂阳之名然消者不能遽长暑必不能遽寒皆有其渐故又定五行之名五行之名旣立则见得造化或相生以循环或相制以成物错综气禀或异应上气以成形说此其所以圣人立敎也人物所当行者固人物各率性之道然唯圣人能尽已之性而尽人物之性故可品节之以己之所能者使人能之以物之所当然者使人用之人之所以爲人一句代天命之谓性一句盖言性则人物之所共者此叚言人只就人性上说中庸是敎人全性之书故也人全其性亦只是尽爲人之道而已天地万物本吾一体章句前面皆言理言性到此乃言体字盖理性无形恐难体认此则就实处言之包下心气二字父母之于子同体而分形天地乃吾之大父母之身本大父母之遗体惟其一体也故吾心可感天地之心吾气可感天地之气而其效验如此但致和主于行事中节而言不但在我身之气顺万物便能育也与上心正即能感天心之意颇不尽同此言当细体认盖万物育不专在黙然感应须要所以处物之道施于政事者得其宜则是事虽在外乃我在内之气得以逹之须着如此转一转看两箇一体字意不同二章语録君子而时中与易传中重于正正者未必中之意同如君子而时中则是中无不正若君子有时而不中即正未必中此说极好比并体认小人反中庸小人而无忌惮平时旣有小人之心而临事爲恶又无所忌惮纵意而行反字是用力字谓他故意反中庸之道行之盖此小人非但是愚者而已章句曰随时以处中又曰中随时而在此随时字含两意谓君子毎应事之时各随其事以处乎中是一日之间事事皆处乎中也又同此一事今日应之如此爲中他日应之乃如彼爲中是一事各于时宜不同者处乎中也章句二又字是眼目章句上旣言随时处中矣下却言戒谨恐惧而无时不中时中当是愼独事而言如此似有可疑今详朱子意盖以本文但言君子中庸未见有专指用处意且安有无体之用故复如前解题而全举曰不偏不倚无过不及而平常之理是则所谓君子中庸者体用兼全动静一贯者也故下文先言以其有君子之德而又能随时处中以德字贴衬在君子字上其下却云戒谨恐惧而无时不中戒惧是言平日存中之体应上德字而无时不中则发处皆中庸矣君子而时中时字当用力看便见意中庸一篇凡七章有中庸字余六章皆与此不同故于此章全解次章则曰过则失中不及则未至是从用上说以三章爲例则后章从可知八章又曰行之无过不及二十七章曰不使过不及可见与此君子中庸一语不可同论三章论语言中庸之爲德也其至矣乎民鲜久矣此章上无德字下有能字此能字即所谓德也但论语言中庸之德此言中庸之道四章道不行不明非是人不行之不明之是言道自不行于天下不明于天下谓大道窒而晦也知贤者之过当作两层意看大率道者极乎中而已两道字便是中所谓过者过乎中也禀气清而淳者则爲圣人知之至行之及自合乎中禀偏于清者则爲知知者唯务于知旣不以行爲事则所知愈至髙逺而过中矣禀偏于淳者则爲贤贤者唯笃于行旣不求知其至则所行必至激切而过中矣此止就正理上看若知者如老释之空寂贤者如沮溺之逺道又如下索隐行怪之类是又非正道而过于中者须作两意看方尽得知贤过中之义愚不肖之不及却只是一般道不行者知之过与不及道不明者行之过与不及是固然矣然下乃结之曰人莫不饮食也鲜能知味也是又緫于知盖二者皆欠眞知尓若眞知理义之极至则贤者固无过智者亦必笃于行不徒知之而已矣不足知不足行正言知贤者之心盖是他心唯通这一路更不管那一路五章前章主于知此章主于行盖知然后能行旣知之又须能行故此二章发明次第如此金先生曰第二章以来小人反中庸民鲜中庸之乆贤智过中庸愚不肖不及中庸緫叹曰道其不行矣夫故自六章以后开示择道中庸之方在智仁勇三逹德六章好问是有疑而问于下如臣如民下至蒭荛无不询之察迩言是于所问而对者及下人之言凡逹于上者虽浅近必详察其理古者民俗歌謡必採之以观民风亦察迩言之类舜固聦明智而不自用故好问察迩择善而用其中此所以愈成知之大圣德固是如此然或有见闻所不及必须问而知者民事幽隐因蒭荛之言而闻者则亦扬善用中故必兼此两意看执两端而用中谓衆人所言于此一事虽同于善然却有处之厚薄不同却将已之权度在心者度而取其中或在厚或在薄必合于此事之宜者行之章句广大谓隐恶而不宣光明谓扬善而不匿言恶者掩覆涵容足见其量之广大言善者播告发扬足见其心之光明权度精切舜本然之智也又好问察迩欲周天下之细故也此其所以爲智之大也欤七章其义在于不能期月守中庸以起下章之能守意不在罟擭䧟穽以不知意承上章之知以不能守中庸起下意之能守八章择字兼知行惟知之明乃能择旣择即见之行事所以下面只说守不再说行择是当应事之时守是事过之后常守在复遇此事又如此应皆合中庸服膺是守也弗失又覆说守之固也舜知是全体之知颜仁是毎事之仁凡已择乎中庸者固仁矣而应天下之事犹择之未全也毎得一善则服膺弗失守之者固日新其德则渐可全也三月之违可见此意人之于道不过知行两事耳知者智也行者仁也四章旣言道之不行不明然所谓愚不肖者固易见不足论惟智者知之过而不务行贤者行之过而不求知所以至于中庸者鲜贤者之过如柳下惠之和伯夷之清未及孔子之时智者之过如曽晳之言髙而行不掩者近之矣故六章言舜之智而谓隐恶扬善执两端而用中是行之意重此舜不专于知而道所以行矣八章言颜子之仁而曰择乎中庸是知之意重此颜子不专于行而道所以明矣九章七章能择中庸而不能守是知其理而行未至此章能爲三者而不能中庸是能行所难而知未至者故此二章处于知仁之后而下接言勇之前盖谓知仁皆当勇也七八九章皆言中庸而意不同上两择乎中庸毎事上言中庸不可能全体上言义精是知之极仁熟是行之𥙿是就应此事之前说无一毫之私是就应此事时说件件如此则全乎中庸矣十章子思引夫子告子路当强之目以合舜知颜渊仁爲三逹德之事非子路之所已能者子路好勇是子路生质本刚事皆勇爲至此盖亦未知勇之所当务者故以爲问南方之强虽君子之强然亦未是中庸不及于强者北方是过于强者君子则爲后四者之强上君子字轻下君子字重君子之道中而止南方之强不及中北方之强过于中固皆未至然上言君子居之则比强者居之者爲胜之矣不及者勉强至中颇易过者矫揉至中尤难两君子字虽不同然言君子四强哉终是接着君子说南阳方北隂方阳舒散而隂收歛舒散便和柔收歛便刚劲此盖大约言风气之偏则风俗随异其实南人岂尽柔弱亦有刚劲者北人岂尽刚劲亦有柔弱者然寛柔以敎不报无道是言柔之甚而善者祍金革死而不厌是言刚之甚而过者章内两而强不同前是汝之所当强者后而字是承上句虚字两君子亦不同君子居之轻如善人长者之类故君子重是全德之人四强矫上两节言守身应事之常下两节言出处至极之変下两节虽尤难然上两节常贯在其中国有道必出而仕人于未逹其所守者正而坚旣逹之后接物广应変多或有易其守者国无道固不可出能守之至死略不易其志如夷斉饿死而无怨者方是强之至君子或出或处必当合于中庸者如此四强哉矫虽是言勇而合中庸之体叚而不流不倚不変正是立则防弊以敎斈者处有道无道只言国之治乱有道乃可仕之时无道无可出之理君子之出也固当合乎中庸然此却只言出以后事盖君子平日自脩须有能守之节上之人亦爲其有所守故用之及旣仕则必坚守平昔所守者可也今乃不能守其前志不爲富贵所淫则爲事物所汩尓爲所汩者知未尽爲所淫者仁未至皆是不能勇以全夫知仁者也故以不変塞爲强若国无道不変平生所守是穷而在下当不可仕之时虽困悴穷蹙不能全其生亦必死而安于天耳推而言之虽已仕者适逢国变而无道则必屹立不移以身殉国若此岂非至强者欤章句含容形容寛之量巽顺体倣柔之容皆不可以爲正训资质旣寛柔其心必爱人所以能诲人之不及若无道之来直受之不思报之者亦以能含容巽顺故也上两字以质言下两字以接物言祍金革死而不厌却只是一意言以含忍之力胜人爲强善斡旋说中庸之道知固在前然行之及方是曰非有以自胜人欲之私仍旧是说仁重十一章索隐是求人之所不必知行怪是行人之所不必行索隐知者之过行怪贤者之过此不能择乎中庸者圣人不爲也或有虽不索隐行怪而能择中庸然行之止于半涂而不力以求至是不能守者圣人自不能止必行至于终也是以君子常不违乎中庸则不爲隐怪可知由仁义行虽终身不见知于丗亦未甞有所悔艾不半涂而废也岂非圣人之事乎孔子前旣有两吾字以身任之故下文谦不肯当但曰唯圣者能之其实依乎中庸即夫子之弗爲者遯丗不见知而不悔即夫子弗能巳者虽欲避圣人之名自有不可得者上两节各有吾字第二节乃言圣者能之虽圣人不肯自居然曰两君子之道无异前后夫妇前后天地字皆不同夫妇知能只是衣食起居日用之常皆道之费造端夫妇是言夫妇暗室幽微之处亦道之费天地有憾是言天地之偏反形容道之全察乎天地是指天地之大正发明道之广盖此章以君子之道费而隐一语发端夫妇圣人于人上见道之费鸢飞鱼跃于物上见道之费下又再提起道字而言造端是就夫妇知能处举其至隐微者明道之至近又言天地是就鸢之上鱼之下推极以明道之至逺此章不言工夫只是言费造端只如爲始两字不可作工夫看圣人不能知行非就一事上说是就万事上说如孔子不如农圃及百工技艺琐细之事圣人岂尽知尽能若君子之所当务者则圣人必知得彻行得极大小二字接道而言天地之大人犹有憾者爲功不能全也君子之语大小而莫能载破者爲道无不在也天地对大小犹有憾对莫能载破金先生曰物有限量则可载道无限量故莫能载物有罅隙则可破道无罅隙故莫能破鸢飞鱼跃大槩言上天下地道无不在偶借诗两语以明之其义不专在于鸢鱼也观此则囿于两间者飞潜动植何所往而非道之着且苍然在上块焉在下者又庸非道之着乎则人于日用之间虽欲离道有不可得者其可造次顚沛之顷不用功于此哉此章专明道充满天地万物之间使学者体认欲其灼然如见皆不言功夫然旣知自吾身之小以极天地之大万物之微无非是道则道不可离当体之而不可少有间断明矣中庸三大章前章言中庸此章言费隐后章言诚中庸者道之用于万物无所不在其体固隐是亦费而隐也但中庸是就人事上言道之用费隐是就天地人物上言道之用盖先言中和见道之统摄于人心次言中庸见道之着见于事物此言费隐见道之充塞天地后言诚则见圣人与天地爲一中和以戒惧愼独爲存养省察之功中庸则以知仁勇爲入德之门费隐则于诸章杂言其大者小者欲人随处致察以全中庸之用皆所以求至于诚也章句近自逺而四字中间包尽事物之无穷此是解及其至三字是就始终两端说体之微指理性言举全体指道之全体言二体字不同家语观周篇孔子谓南宫敬叔曰吾闻老聃博古知今通礼乐之原明道德之归则吾师也今将往矣敬叔与俱至周问礼于老聃斈乐于苌弘歴郊社之所考明堂之则察庙朝之度于是喟然曰吾乃今知周公之圣与周之所以王也史记孔子丗家亦载其事春秋左氏传昭十七年郯子来朝昭子问曰少皡氏鸟名官何故也郯子曰我髙祖少皡挚之立也鳯鸟适至故纪于鸟爲鸟师而鸟名鳯鸟氏歴正也玄鸟氏司分者也伯赵氏司至者也青鸟氏司启者也丹鸟氏司闭者也祝鸠氏司徙也鴡鸠氏司马也鸤鸠氏司空也爽鸠氏司冦也鹘鸠氏司事也五雉爲五工正九扈爲九农正仲尼闻之见于郯子而斈之旣而告人曰吾闻之天子失官斈在四夷犹信圣人不能孔子不得位尧舜病博施是两様意思孔子不得位是在天而非己所能尧舜病博施是其势而非力所能二者皆是举大纲说其实细事末节不出道之用自有圣人不必能者憾只是不足意覆载生成分言天地各有所主固不可全寒暑灾祥合言天地气数之变有不能已者化育流行上下昭着此虽言鸢鱼而非独言鸢鱼也正谓道于天地万物无不在尓活拨拨地此是程子形容子思用鸢鱼两语使人知化育流行如此活泼泼地斈者须眞见得天地万物皆如此流动充满活泼泼地略无滞碍之意方可十三章人之爲道而逺人此爲字重犹言行道不可以爲道此爲字轻犹言谓之道睨邪视视所执之柯也视正视视所伐之柯也诗言伐柯者取则不逺子思谓柯有彼此之异尚犹是逺道在人身而不可离又非柯之比故敎者只消就衆人自身所有之道而治之尓行道者不假外求治人者无可外加第三节言行道之方惟在忠恕自此行之则可至中庸之道故曰违道不逺施诸己而不愿亦勿施于人推己之恕也然非忠爲本则亦无可推者矣盖忠以心之全体言恕就毎事上言所接之事万有不同皆自此心而推然应一事时尽己之心推之则心之全体却又只在此故恕非忠无以本忠非恕不能行二者相须缺一不可所以经以施诸己两句緫言忠恕而章句亦曰施诸己而不愿亦勿施于人忠恕之事也施诸己不愿亦勿施于人上就事不善一边说反而言之己之所愿者则必使人亦得之亦当如此推事父事君事兄上三以自训用字意甚重非语助也盖求责于人者乃道之当然而巳行之乃未至此故欲用以事父君兄先施之际以责人者责之于己使必合乎道之当然则事父也孝事君也忠事兄也弟施之朋友也信我之所行亦若责之于人者矣此节专言自脩以下句爲重亦恕之道也人伦有五夫妇之伦不可自反故不举下文着庸德庸言两向関定谓尽人伦不过在庸德庸言之间行与谨字对德毎不足故当勉于行言毎有余故当谨而不敢尽庸德庸言谓如上四事所以责己欲尽其道者亦不过常道尓但行之难故毎不足则当勉而至言之易故毎有余不可恣其出若是则言行相顾岂非笃实之君子乎此虽接上四未能而言推而广之于凡天下之事皆当如是也第一节言脩己第二节言治人第三节脩己治人之方第四节即是恕盖恕是推己上不愿勿施是从里面推出下以事未能却就外面反推入然推而知其未能则于及人必欲其能是又就里面推出也章句衆人望人此衆人只是天下人所同行所可至公共的道理又以等级言则与圣人相对说正是体贴改而止之意左传哀公二十七年晋荀瑶帅师伐郑次于桐丘郑请救于齐齐师救郑及留舒违谷七里谷人不知章下谓丘未能一者圣人所不能此只就此章内摘出说费字非是孔子眞不能于此与十二章圣人有所不能意自不同读者不可一律看下任有大小又当随所宜而行若有不中其节者皆非也居贫贱亦有所当行之道安分乐天不厌不慑常守不変若有不甘爲之意皆非也凡人非富贵则贫贱此是人之大分至于夷狄患难又是上两等人或有遇之之时亦各于其中行所当行此所以君子无所往而不自得自得是从容无急迫滞碍而自快足之意此说素位而行也次两句不陵不援再言不愿乎外陵下援上皆愿外也吕氏游氏之说已明又如晏平仲一狐裘三十年祀先人豚肩不揜豆难爲下也管敬仲镂簋朱纮山节藻梲难爲上也亦陵下援上之意皆非中庸也正己不求于人结上二句无怨亦说己无怨旣是正己不求于人则凡事惟恐不自尽亦奚暇见人之不足于我而怨之哉故己有所藴固有当得于外者天不卑而无不平于天人不从而不归罪于人所以君子居易以俟命此句又是戒君子当如此小人行险以徼幸反此一句说以射爲比又引夫子之言证正己不求人之意正鹄见论语射不主皮章十五章此章专言行道必自近始未有目前日用细微处不合道而于逺大之事能合道者也君子之道其理势必当如此故于费隐之后十三章先言脩己治人必恕以行之而谨其庸德庸言次十四章则言正己不求于外此章则言自近及逺是言凡行道皆当如是也引诗本是比喻说然于道中言治家则次序又如此夫妇人伦之首故先言夫妇之道常人处夫妇之间多亵狎不则又太严厉二者皆不可也是以古人贵相敬如賔者处夫妇之道和而正则善矣爲琴瑟之声和而正故以爲比此章首言夫妇兄弟次之家人又次之自内以及外即大斈三引诗之意人能处其家使正而和如此则其能孝而父母之心安乐可知矣章句人能和妻子宜兄弟则父母安乐之和妻子结诗上二句宜兄弟结中二句便言父母顺则诗下二句皆言效验也十六章十五章自费隐章造端夫妇语意来此章察乎天地意也齐明二字只就心上说盛服乃说身齐是用功屏其思虑之不齐者而一于所祭之鬼神明是旣齐而心之体明㓗不杂可交于鬼神也凡祭有三曰天神地示人鬼緫言之亦通谓之鬼神大率天之神皆阳类也其中亦有阳中之隂如月如五星之金水如雨师之类然终是丽乎天者地之示皆隂类也亦有隂中之阳山林与川泽对则山林阳也原与隰对则原阳也然终是丽乎地者惟祭人鬼则求魂于天求魄于地是合隂阳而祭之鬼虽是隂其中却是合隂阳来格如在上如在左右不是或在上或在左右是言在上又在左右擗塞满都是鬼神此是于祭祀时见体物不可遗处所以章句言乃其体物不可遗之验这是就祭祀人所易知之鬼神上指出使人知大鬼神之德如此神之格思不可度思矧可射思谓神之来格也旣不可测度是有祭则鬼神必临之矣其可厌怠而不敬乎微者隐不可见闻也显者理之昭着也此是诚之不可揜覆者也第二节言鬼神之大者三节主祭祀而言鬼神之小者四节与三节同五节又緫賛鬼神之德诚即鬼神之德也鬼神者隂阳之灵灵字易见灵字便包含着祭祀之鬼神二气是开说前节是阳后节是隂如春夏是阳秋冬是隂如有二物相磨盪一进一退一气是合说共是一箇气来则全来便是阳去则全去便是隂鬼神于二者之间皆可见都只是这气在人体认故曰实一物而已视弗见听弗闻性也体物不可遗情也使人承祭祀者功效也前以天地造化二气一气言鬼神是言鬼神之全是大底鬼神后所谓承祭祀者如天神地示人鬼及诸小祀亦皆鬼神却是从全体中指出祭祀者是小底鬼神使人因此识其大者物之终始莫非隂阳合散之所爲隂与阳合爲物之始隂与阳散爲物之终上言气至而伸爲阳爲神气反而归爲隂爲鬼是就两头说此又言隂阳二气合而生离而死是就中间混同处说隂阳鬼神无往不在只要人看得活隂阳合散又是隂与阳之气二者相合生物爲物之始及其乆也此物中之阳气上升隂气下降其物即死爲物之终是就一物上说隂阳体物者爲物之体也干事者爲事之质干也此倒用之则体字干字俱是用字礼记祭统曰齐之爲言齐也齐不齐以致齐也君子将齐也防其邪物讫其嗜欲耳不听乐心不苟虑必依于道手足不苟动必依于礼君子之齐也专致其精明之德精明之至然后可以交于神明也此齐明之说也祭义宰我曰吾闻鬼神之名不知其所谓子曰气也者神之盛也魄也者鬼之盛也合鬼与神敎之至也衆生必死死必归土此之谓鬼骨肉毙于下隂爲野土其气发扬于上爲昭明焄蒿悽怆此百物之精也神之着也注焄谓香臭蒿谓气烝出貌朱予谓昭明是人死时自有一般光景焄蒿是其气升腾悽怆是使人惨慄感伤之意因说脩养人死时气冲突知得焄蒿之意亲切谓气袭人知得悽怆之意分明此百物之精爽也何文定曰此是隂阳乍离之际有此声气此是祭义所言正意若中庸章句所引乃是借来形容祭祀来格洋洋如在之气象此是感召复伸之气与祭义所指自不同读者详之十七章自舜其大孝至子孙保之一节言舜之事实自故大德至必得其寿一节泛言理之必然自故天之生物至覆之一节言善恶之应所必至后引诗又证有德之应如此故以大德者必受命结之舜其大孝也与一句是纲德爲圣人下五句皆孝之目父母全而生之子全而归之是孝也以身言之也德爲圣人尽己性而尽人物之性是全其心岂非孝之大者爲天子父尊之至矣以天下养养之至矣宗庙飨子孙保虽就舜言之然欲子孙之安富尊荣歴丗之乆皆父母之愿人之情也今皆得之则此五者岂非皆孝之大者爲人子者以有德光显祖父爲荣舜之德则至于圣人爲天子则祭祀奉养之礼极其尊有四海则祭祀奉养之具极其备宗庙飨之却是就舜身上说昔者舜传禹禹旣即位祀舜爲宗而又封商均于虞虞亦立庙祀舜及其祖父至周武王又封舜后胡公满于陈则是子孙保之也舜之德至上使祖父如此荣盛绵逺是所谓大孝大德者必得位禄名寿乃理之常然独孔子有德而不得位禄与寿惟得圣人之名耳此乃气数之変金先生曰此所谓圣人所不能也然爲教无穷而万丗享之子孙保之此又大德必得之验也㘽培倾覆如春至草木有发生之意故天以雨露滋长之秋冬草木有黄落之意天乃以霜雪彫零之此以物言也以人言之有此德者天必以上四者与之无其德者天必弃絶之如大舜以匹夫而有天下桀纣以天子而䘮其身此栽培倾覆之意栽培倾覆言天之于物其理如此实以喻人栽倾属人培覆属天栽倾是其材培覆乃笃也如此章大舜之德是栽也得四者是培之也桀纣倾也䘮亡覆之也下引诗皆是因栽而培之章句气至两句只是培覆之训诂不是说尽此节之意可嘉可乐之君子其令善之德显显昭着宜于人民故受天之禄而爲天下之主旣受天禄矣而天又保之祐之复申重之其所以反覆眷顾之者如此又重明上文大德必得四者之一节也所引诗是节节说上受禄于天保佑命之自天申之是三节意只是箇感应十八章十八章十九章皆以周事継大舜而言二十章又以孔子継周皆是圣人所行所言见道之费而无不合于中庸者无忧专就国家上说如文王羑里之囚若可忧矣虽圣人无入不自得然亦是一身事父作子述却是言国家事周家上丗节节有忧患自夏君弃稷不务不窋即失其官守逃之西戎至公刘方复迁豳大王又爲狄人所侵迁岐虽肇基王迹而身遭忧患矣王季虽勤王家辟国渐广亦但守旧国而已文王三分天下有其二而犹守诸矦之旧至武王方受命爲王故惟文王用得无忧二字盖文王上承已大之国已不劳力不逢変故以归之子适当商家天命未絶之时已得从容其间至承天命着戎衣奄有四海乃是武王事文王都不费力賛武王之言与賛舜意同但此言身不失天下之显名彼言德爲圣人微有轻重亦论韶武之意然此显名亦圣德也末犹后也终也盖周自大王王季文王累丗积德累功国土已大最后至武王始受天命爲天下君周公乃承之而追王先王如此说末字则与上下文都相贯穿训末爲老恐未安葢武王之龄古书不一追王三王武王旣灭啇在啇郊已行之礼记大传曰牧之野武王之大事也旣事而退柴于上帝祈于社设奠于牧室遂率天下诸矦执豆笾骏奔走追王大王亶父王季歴文王昌不以卑临尊也又书武成金縢康诰酒诰诸篇皆可见所谓周公成文武之德只是又推大王王季之意而以天子之礼祀先公也斯礼也以下又是因此以定上下之通礼章句实始翦商见论语泰伯至德章先公组绀以上通鑑前编曰尧封弃于邰丗后稷以服事虞夏及夏之衰不窋失其官自窜戎翟之间不窋生鞠鞠生公刘始迁于豳路史谓稷生斄蠒斄蠒生叔均自后稷至公刘十余丗而汉刘敬传亦谓后稷十余丗至公刘按丗本自公刘歴庆节皇仆差弗伪榆公非辟方髙圉侯牟亚圉云都大公组绀诸盩十有二丗而生古公亶父自稷至亶父葢二十余丗矣史记以不窋爲后稷子而又缺辟方矦牟云都诸盩四丗遂谓后稷至文王爲十五丗且稷契同时受封契至汤四百余年而十四丗稷至文王千余年而十五丗其亦误矣今按章句谓组绀爲大王之父据䟽文而言也辑畧曰期之䘮有二正统之期爲祖父母者也有旁亲之期爲丗父母叔父母衆子昆弟昆弟之子是也正统之期虽天子诸矦莫敢降旁亲之期天子诸矦絶大夫降十九章前章言文武周公此章又言武王周公盖武王有天后周公可以制礼二者皆継志述事之大者然章内皆是言礼盖主于周公而言谓制爲宗庙祭器祭服荐献之礼而于宗庙之中又制昭穆序爵序事酬燕之礼又推爲郊社之礼然祭祀一事中推至于极则郊天禘祖乃其至大者非圣人大孝孰能若此此皆费之大此章虽连言武王周公其实主周公而言周公合先王累丗典礼定爲周制中间损益合乎时中又可垂之万丗其制大备矣此独指祭祀一礼而言祭中又只主于宗庙推及郊社尓此皆㪯一端言之于宗庙中自有许多曲折可见道之费推至于吉礼之全其费可知又推至五礼备其费又可知也舜之孝行于一家故只谓之大孝周制礼逹乎天下故曰逹孝饶双峯意亦如此脩庙只是拚埽整饰常使严洁之意譬如今人居室整漏拂尘洒埽之类古注脩埽粪也宗庙之礼所以序昭穆含两义昭穆本是祫祭时太庙设主而有此名宗庙之位由此而立祖宗旣以此爲序则子孙丗丗皆一昭一穆縁上丗次序而定此言序昭穆谓庙中行礼以及燕毛皆用昭穆爲序则此序字主于人而言之意爲多昭穆又不止庙中㝷常尊卑亦皆以此爲序也宗庙之礼一节五事礼意至爲周宻序昭穆旣明同姓之尊卑序爵是合同姓异姓之贵贱盖皆指助祭陪位者而言至于序贤则分别群臣之贤否庙中奔走执事必择德行之优威仪之美趋事之纯熟者爲之贤者旣有事则不贤者亦自能劝虽然旣以有事爲荣则事不及之者岂不有耻则又有序爵以安其心执事者旣荣无事有爵而在列者及贱而役于庙中者皆得与旅酬至此贤不贤皆恩礼之所逮然此合同姓异姓而通言至祭礼已毕尸旣出异姓之臣皆退独燕同姓是亲亲之礼又厚于踈逺者见制礼之意文理宻察恩意周备仁至义尽而文章粲然天子诸矦之祭礼已亡虽间有散见于礼中者今不可知其详矣所存有特牲馈食礼诸候之士之祭礼也少牢馈食礼诸矦大夫之祭礼也大抵祭必立尸必择賔賔一人衆賔无数衆賔者賔之党也其位在堂下西阶之西祭则子姪兄弟皆㑹小宗祭则兄弟皆来大宗祭则一族皆至兄弟者主人之党也其位在堂下阼阶之东有司羣执事皆北面而立迎尸旣入主人𥘉献主妇亚献賔三献及尸主兄弟各相献酢毕然后行旅酬兄主人酌酒奉尸賔者谓之献尸賔酌以荅主人者谓之酢主人酌酒先自饮再酌以献賔者谓之酬先自饮谓引导之饮也旅衆也主人㪯觯酌酒自西阶酬賔主先自饮再酌以进賔受之奠而未饮兄弟弟子㪯觯于长兄弟于阼阶弟子者兄弟之后生者也长兄弟者兄弟之最尊者也弟子导饮而长兄弟亦奠而未饮賔取所奠觯于阼阶酬长兄弟长兄弟西阶前酬賔衆賔及衆兄弟交错以徧以及执事者无不徧卒饮者实爵于篚此旅酬之大畧也又賔弟子及兄弟弟子各㪯觯于其长亦先自饮如旅酬所谓下爲上也賔取觯酬兄弟之党长兄弟取觯酬賔之党亦交错以徧无次弟之数谓之无筭爵所以逮贱者如此天子祭礼亡不可考楚茨之诗曰神具醉止皇尸载起鼓钟送尸神保聿归诸宰君妇废彻不遟诸父兄弟备言燕私笺云祭祀毕归賔客之俎同姓则留与之燕所以尊賔客亲骨肉也䟽尸已出而诸宰及君妇彻去俎豆归賔客之俎其诸父兄弟留之使皆备具我当与之燕而尽其私恩也天子诸侯大夫皆立始祖庙大夫亦有始封者如三桓之家即庆父叔牙季友爲始祖庙亦百丗不迁士则无始祖庙只是祭祖祢而已盖位卑者流泽不能逺而士又无采邑故也章句适士天子之上士即元士也受三命采地五十里视子男二庙祭祖祢官师凡有司之长盖中士下士也虽立一庙事祢却于祢庙并祭祖顾命序所陈之寳有赤刀大训弘璧琬琰大玉夷玉天球河圗胤之舞衣大具鼖鼓兊之戈和之弓垂之竹矢章句曰之属则尽包上所陈者在其中龟山先生亦曰宗器于祭陈之示能守也于顾命陈之示能传也书注䟽赤刀寳刀赤刀削其刀必有赤处削音笑刀之小者大训三皇五帝之书训诰亦在焉文武之训亦曰大训弘壁大璧琬琰琬圭琰圭也夷常也或以爲东夷之美玉天球雍州所贡之玉磬也河圗伏羲时龙马负圗出于河胤古国名无衣无者之衣大贝如车渠车渠车罔也谓贝之大如车之罔鼖鼓长八尺兊和古之巧人垂舜时共工舞衣鼖鼓戈弓竹矢皆制作精巧中法度故歴代传寳之天官庖人凡用禽兽春行羔豚膳膏香夏行腒鱐膳膏臊秋行犊麛膳膏腥冬行鱻羽膳膏羶注䟽用禽兽谓煎和之以献王行与用同膳谓煎和也腒音渠干雉鱐音搜干鱼鱻与生同鱼也羽鴈也膏脂也香牛脂臊犬脂腥鸡脂羶羊脂羔豚物生而肥犊麛物成而充腒鱐暵热而干鱼鴈水涸而性定此八物者得四时之气尤盛爲人物之弗胜是以用休废之脂膏煎和之牛属司徒土也鸡属宗伯木也犬属司冦金也羊属司马火也今按四时食物不同而煎和之脂亦异于是见圣人制礼岂惟宏纲大用法天体道至于一食之际莫不尽其曲折其文理宻察如此四时之宜食脂膏之宜用必自有深意注䟽之言未必得之荐其时食章句引周礼一语而以之类两字该之虽是包下三语然如诗献羔祭韭冬荐鱼春献鲔月令孟夏以彘甞麦仲夏以雏甞黍羞以含桃孟秋登谷甞新仲秋以犬甞麻季秋以大甞稲皆先荐寝庙此类皆是也子姓者子之所生犹言子孙也在外公侯伯子男在内公卿大夫士皆爵也言公矦则诸矦之骏奔走者也卿大夫则朝臣之执事者也宗谓大宗伯小宗伯掌祀事内宗也荐加豆笾外宗之佐王后皆是也内宗王同姓女之有爵者外宗王姑姊妹女之有爵者祝大祝小祝有司则如宫正执烛天府沃盥陈寳器司几筵设筵几司尊彛诏酌辨用鬯人供鬯欝人掌祼内宰賛祼献司徒奉牛牲羞肆司马羞牲鱼授祭内饔割亨司乐以其属作乐膳夫彻俎司士赐爵之类凡执事于庙中者皆是肆託歴反亨普庚反祭毕而燕今不知其仪亦于楚茨之诗见其大意云皇尸载起神保聿归然后言诸父兄弟俻言燕私下章曰乐具入奏说者谓祭时在庙燕当在寝故祭时之乐皆入奏于寝也所谓燕礼其可知之仿佛若此大宗伯以祠春享先王以禴夏享先王以甞秋享先王以烝冬享先主论语专爲禘发其说精中庸汎言祭祀其说详恐非记有详略读中庸丛说卷上读四书丛説读四书丛説卷三读中庸丛说卷下东阳许谦二十章金先生谓此章当作六节看章首至不可以不知天爲一节逹道逹德至天下国家矣爲二节九经爲三节凡事豫至不诚乎身爲四节言诚爲五节博斈以下爲六节此章朱子以爲皆孔子之言金先生谓圣人之言简自仁者人也皆子思之言杂引夫子之言反覆推明之第一节文武之政全体大用虽无不㪯而其要在乎得人择人之道则在脩身脩身须是以仁仁道虽大只是亲亲爲要敏树是树艺之树是活字脩道以仁之仁是仁之全包四德者仁者人也此是自古来第一箇训字言混成而意深宻深体味之则具人之形必须尽乎仁其所以尽仁则不过尽人道而已朱子所谓天地生物之心人得以生者元者善之长人具此生理自然有恻怛慈爱之意皆是就源头指出示人与他处解仁字不同宜子细看有仁便有义如隂阳对待亲亲自父母至于宗族其厚薄自有人情不能已者贤之高下其尊之之心有不容不重轻者则所谓杀等皆是自然而然此见圣人制礼只是因人情而节文之而已君子以下四不可以不意颇不同君子不可以不脩身君子通上下言之君子须用脩身此不可以不字乃平正说脩身不可以不事亲言事亲是脩身大节人而不尽孝何脩身之有于衆目举其要也此不可以不字专指一事而言事亲不可以不知人言事亲又当知人此不可以不字是兼言之知人不可以不知天言欲知人须当知天此不可以不字亦正说第二节天下之人生与我同类皆在五伦之中惟朋友一伦所包最广除却君臣父子夫妇长幼外皆入朋友之伦故大斈言与国人交止于信此朋友之交是提起道合之人说盖中庸是脩德之事教君子之书也交字不可轻读过子曰二字非衍文上知仁勇两节子思之自言此引孔子之言以足其意与孟子其事则齐桓晋文其文则史孔子曰其义则丘窃取之矣文法同知斯三者章句以爲三近此处似指三逹德不必独指三近第三节来百工是招徕诸工人在国夫一人之身而百工之所爲备况朝廷乎语録谓百工聚则事事皆有岂不足以足财用乎如织纴可以足布帛工匠可以足噐皿之类则财字不独如材字意亦兼货财而言之章句所谓通功易事农末相资却是言举天下之财用足也盖下民皆视上之所爲而化舜命垂共工列在九官周工人皆属冬官汉以来将作大匠亚于九卿则古人未甞以工事爲轻凡此艺之工巧者旣表而用之又有饩禀以养之则天下之习此艺者莫不勉爲工巧而天下器用无不足齐明所以齐其心盛服所以齐其身非礼不动揔一身而言视听言之类皆在其中听谗言则知人之道不明而贤者不安好色货则必不能尚德而与贤者自相背驰故去此三者而后能贵有德者尊其位爵位也此未言任以事盖宗族且主于养若有才德则自随所宜用之却在上下文贤与大臣士条内语録劝亲亲也似多一亲字劝者所以致吾亲爱之心而慰恱其意前言敬大臣则不眩是专任意后言官盛任使是优崇意其义不可一涂取任使谓足以任其使令时使则得以乗天时尽地利而所收者广歛之又薄则民皆殷富而愈力矣第四节逹道逹德九经行之皆在乎诚故此节专提撕不可不诚之意诚则出言制行应事行道无所不可下文惟至于诚身而止然诚身又在免明善明善即格物致知诚身即意诚心正身脩也言素有诚则临时句句着实无虚妄不诚则说不去如顚踬然事素有诚则临事平行将去虽事变之来亦无所碍不诚便有困屈行素有诚则所行皆无疚病虽处夷狄患难莫不从容不诚则将枉道矣道则通包上三者有诚则应物必当出之无穷语録道前定不穷一句连上三句都包在里是有箇妙用千変万化而不穷之谓事到面前都理㑹得都处置得自章首皆言上之率下至此言在下位却主下事上说盖脩道之教无所不该不可执一论经四道字谓有其法也第五节上二节皆言所以行之者一然未分晓说出诚字至此方明言之诚者天之道言天自然眞实而无妄诚之者人之道言又当体天道以至于诚圣人与天同诚故不思不勉而中道斈者未能故必择善固执以至乎诚诚者天道诚之者人道二者字若问辞与二也字相应诚者不勉而中诚之者择善固执二者字指人而言是说尽诚之人与未至乎诚之人诚固是眞实无妄然有指理而言者有指心而言者诚者天之道此指理而言诚之者此指心而言下诚者字虽以圣人之心而言然圣人之心即天也诚者先仁后知以成德言诚之者先知后仁以进德之序言第六节言诚之之目至于変化气质方是能诚者愽斈五句须作十字㸔先㸔下字后㸔上字不知者当斈斈须当博斈而有疑当问问须是审虽问而知之是自外人又须心思以得之思则必慎思旣得则辨柝剖判使之明而无纎毫滞碍处然后行之行须是笃斈问是资之于人思辨是求之于己盖学须要自得故虽有斈问两节工夫又恐入耳不能注心未爲自得也子思示人诚之之方至矣愽斈五事言人爲斈工夫条目节次可谓详矣然当细㸔博斈是緫说一句在上面圣贤每教人博斈夫子谓博斈于文颜子谓博我以文孟子谓博斈而详说之盖爲斈规模不广浅见謏闻安能知道此是緫言爲斈之意至以一事一物言之则亦须广求逺取以反覆其理如是然后有可问者问思以下却是逐一事一节理㑹问须是详审使答者辞尽意畅如樊遟问仁知旣闻于师又质诸友必逹其意而后止况斈者未必有樊遟之资而答者亦非孔卜之徒欤旣间而得之矣又思之使自得于心可也思则必慎思之不及非慎也思之过非慎也思之泛非慎也思之凿非慎也思旣得之又加辨柝使明彻无纎毫疑滞然后措之行事而笃焉是皆积累工夫自常人而诚之欲至于至诚非文理宻察工夫积习安能攀縁而上不勉而中安行仁也不思而得生知知也从容中道所谓不頼勇而𥙿如者此知之知仁勇也诚者也斈问思辨择善也斈而知者也行固执也利而行者也博审慎明笃勇也此仁之知仁勇也斈问思辨之未至而弗措困而知者亦择善之事也行之弗笃而弗措勉强而行者亦固执之事也弗措而必致百倍之功者勇也此勇之知仁勇也二者皆诚之者也中庸之书广大髙深到此章方说出下手处大要三逹德乃入道之门而诚爲之本斈问五者乃诚之之目其所以诚之惟欲尽五逹道春秋传序大事书之于䇿小事简牍而已正义云简容一行字数行者书于方方所不容书于䇿仪礼记百名以上书于䇿不及百名书于方名即字也盖古者削竹爲简长二尺短者半之故字少者书于简稍多则书于木板又多则以韦连诸简谓之䇿而书之今章句但训䇿爲简者从古注也章句有是君有是臣合今古说君是文武则臣是太公周召之伦方䇿所载之政乃其所行者若后丗有能如是之君臣则文武之遗政固可举有君有臣而政无不㪯脩身至于仁则有君矣君旣仁则下兴起爲仁一也仁则心无私察人之明二也上旣有道贤者乐从三也以是三者故有臣章句爲政在人是在下者当脩身取人以身是在上者当脩身故君子是兼上下言之脩身以道而脩道以仁仁以亲亲爲大故必先于事亲欲尽亲亲必由尊贤谓非敬贤必不能尽知事亲之道故当知人亲亲之杀尊贤之等皆天理故又当知天此说着礼上又兼亲亲尊贤二者通缴上两句说章句欲尽亲亲之仁必由尊贤之义故又当知人此意是尊贤则能知亲亲之道是知人在先语録不是思欲事亲先要知人只是思欲事亲更要知人若不好底人与他处岂不爲亲之累此意是不知人则不能尽亲亲之道是知人在后当圎活㸔亲义别序信是五伦之则即仁义智礼信言有便是本原自有这道理下三此字正指此则而言勉行安得㑹至于道又不肯去行緫而言之却只是知行二者皆不勇正与自彊至一者相反非知非仁非勇不曰不是知仁勇盖知仁勇是德巳至之定名若好斈力行知耻亦知仁勇之事但未全尔此体贴三近字说柔逺人谓无忘賔旅孟子注賔賔客也旅行旅也皆当有以待之不可忽忘賔盖朝聘诸侯及大夫旅盖四方游士及商旅之徒吕氏解体字子字与朱子不同又是一意当以朱子之说爲正文义相恊吕氏作实字说不疑于理不迷于事皆就君身言尊贤则疑事皆资于先知先斍而无可疑者专任大臣无小臣之言间之则临事即随大臣所建明而行无所迷眩通功易事孟子注谓通人之功而交易其事功如功劳使人之功劳相通不专爲己作也易事谓彼之功通于此此之功又通于彼是农通于末末通于农则财用彼此皆足通功易事只是一串意经言怀诸侯天下畏之注德之所施者博贴怀诸侯意威之所制者广贴天下畏之天下斈四海内外緫言盖怀诸侯以德则诸侯诚服中国爲一家中国臣民无有不爱仰则四隅海表夷狄异类莫不畏服矣语録饩牲饩也禀即廪给周礼稍食注禄廪也䟽谓稍稍给去声稍稍上声夏官槀人乗其事试其弓弩以下上其食而诛赏槀古老反註箭干谓之槀此官主弓弩箭矢故曰槀人乗计也计其事之成功考之而善则上其食尤善又赏之否者反此试本作考上时掌反秋官环人掌送逆邦国之通賔客以路节逹诸四方送及疆註䟽通賔客以常事往来谓朝觐合同者也路节道路之节旌节也夏官怀方氏掌来逺方之民致方贡致逺物而送之逹之以节此类皆授节送往之事地官遗人掌邦之委积郊里之委积以待賔客野鄙之委积以待羁旅十里有庐庐有饮食三十里有宿宿有委五十里有市市有积註䟽计九谷之数足国用以其余共之少曰委多曰积里居也六郷之民所居郊者其委积留之以待賔客其賔客主郊与主国使者交接即与之廪饩野鄙在遂中谓客有羇絷在此未得去者则惠之又委人掌歛野之赋歛薪刍凡䟽材木材凡畜聚之物以稍聚待賔客以甸聚待羇旅註䟽野谓六遂之外至王畿二百里爲甸三百里爲稍䟽材草之实木材木之实畜聚之物瓜瓠葵芋御冬之具聚之以待羇旅过客之等又怀方氏治委积舘舎饮食此类皆委积迎来之事也甸即乗字燕谓燕享赐谓颁赐九经之实谓是九经之骨子跲训踬踬陟利反行有罥戾失足也左传杜回踬而顚是也上言逹道五所以行之者三逹德三所以行之者一又九经所以行之者一一皆指诚此凡事指逹道逹德九经则豫与前定皆谓先立乎诚也反诸身不诚章句谓所存所发未能真实而无妄此緫存心应事凡百而言也若只就事亲一节言之其行孝之心有一毫不着实虽有事亲之文却只勉强假爲也尽得此两意方是诚身方能恱乎亲诚只是实恐实字意未备故曰眞实无妄眞则无伪实则不虚是正说诚字又反言曰无妄妄只是不眞实其训诂语意与主一无适意一般天理本然人事当然本然当然字有力当看择善明善章句谓择善然后可以明善择者谓致察事物之理明者谓洞明吾心之理合外内而言之择善是格物明善是知至程子言五者废其一非斈谓五者都不可抹掠过有质高恃才而不屑于循序者有质下而不能精详者程子此语提得极有功大学章句以气禀物欲对言此却止言变化气质盖气质禀于有生之𥘉物欲染于有知之后气质美者染欲轻质不美者染欲重二者亦非判然二物气质能变则物欲亦消此只就重处论庄子则阳篇注卤莾灭裂轻脱末畧不尽其分十六章下曰兼费隐包大小此章下曰包费隐兼小大兼者并㪯之辞包者涵容之谓盖十二章之后至十九章各㪯费之小大而隐在其中十六章独言鬼神直以隐者言之然所谓弗见弗闻是其隐者体物不遗则亦费矣故曰兼费隐体物不可遗是鬼神之大者下独指祭祀而言是鬼神之小者故曰包大小是于费隐之中包大小也二十章逹道逹德九经凡事前皆一一言之是其小者后专言诚是其大者故曰兼小大前所指羣目亦费矣而隐固在其中至于诚一节全以理言岂非隐者然所谓圣人之天道斈者之人道又岂驾虚言理而遗事邪故曰包费隐是于小大之中包费隐也诸章皆费隐中有小大故两章费隐字皆在上十六章鬼神先言其大后言其小故曰大小二十章先言衆目后言诚故曰小大诚者此篇枢纽今以此言观一篇皆言诚也言天之实理固诚也言圣人之实德亦诚也言人之欲实之者亦诚也故天命者以实理赋于人物也性者人物得天之实理也道者循此实理也教者品节此实理也戒惧存此实理也慎独行此实理也未发之中实理之体也中节之和实理之行也中和实理之感而位育实理之应也中庸诚之至也大舜诚者也颜子诚之者也强矫诚之者当如是也孔子依乎中庸亦诚者也道之费而隐诚之盈乎天地者也费之小大皆诚之所生也言鬼神见幽显之皆诚也仁者天地生物之诚而人得以生之诚也脩道以之者体此诚也亲亲尊贤诚之施也杀等之礼诚自然之节也逹道逹德九经皆以诚行之也豫与前定先立乎诚也自治民推至乎明善皆在诚乎身也自诚者以下明言诚又以实夫逹德也二十一章至二十六章皆明言诚二十七章洋洋优优皆诚之着也尊德性以下五事又言诚之之方也二十八章爲下不倍二十九章爲上不骄亦诚之之事三十章至三十二章皆诚者也末章歴序诚之以至于至诚复言天道之诚终焉又细而推之何一语非诚也二十一章四诚字一三四皆同唯第二字似有异章句曰德无不实而明无不照者圣人之德先明乎善而后能实其善者贤人之学诚明是所性而有下句却言贤人之学则是实其善乃诚之之事故第二诚字带用功意言之尚浅下言明则诚矣此诚则与诚明之诚同入圣而非贤矣意又于可以至于字上见四明字不同自诚明言圣人有眞实无妄之德而照烛万理自然而明者自明诚言斈者由明理而至于诚用力而后明也第三箇明字与第一箇明字同第四箇明字与第二箇同二则字亦不同诚则明矣犹言诚便明矣此则字意紧明则诚矣言能明理亦可至于诚此则字意慢此章以后诚字皆是指心而言惟二十五章首两诚者字以理言章句德无不实之德说诚字圣人之德兼诚明二十二章此章重明自诚而明之意圣人能参天地賛化育只是能尽其性所以能尽人物之性者亦是元具在己性内了至诚者自然明无不照旣尽己之性即能尽人物之性矣然三尽性字叠言之又似有次第或问所谓亲踈近逺浅深先后不容无别但圣人与斈者工夫不同尔两章性字不同前如孟子性之之性是带用说此乃指性之体而言德无不实正言诚之至无人欲之私又覆说一语如言眞实无妄也若微有人欲之私以间之则不实矣天命是说性字在我者是说其字孟子曰舜明于庶物察于人伦由仁义行用此察由字察谓尽其理之详由只是自然出之之意精以理言粗以事言巨细精粗犹言大小事理无毫髪不尽知行皆极也二十三章此章重明自明而诚之意诚以下皆言效验形着明就已上说动変化就物上说三诚字不同曲能有诚一曲之诚也诚则形积衆曲之诚也至诚则与圣人之诚同曲能有诚一语承上接下致曲是推至于极知行兼㪯此句承上则致曲而造其极一曲之中能有其诚接下则毎曲若能有诚则有下文之验章句善端发见之偏不论事大小但是心之自动或因事之来善意萌时便从此推之至乎其极善端发见非独谓必如见孺子入井而恻隐发然后就此致之如欲行此事便当就此事上致事亲必欲孝事长必欲弟足容必欲重手容必欲恭皆是盖此致曲兼知行言之也二十四章二十二章言至诚可以参賛天地极言圣人之功用二十四章又举与鬼神合德者言之前章止就应事处言此章又于事未形之先知之盖天地间唯一理尔明乎理则前无古后无今亘宇宙固可一以贯之此是提出圣人用处一端以明至诚之道无不至此言圣人尽已人物之性不惟临事动合于天其于事未形亦如鬼神之豫知以明至诚者之一端然其所以知之却又只就祯祥妖孽或于卜筮四体上见此亦是中庸也非有神怪至诚前知亦必于动处见所谓几者动之微吉之先见者也圣人知来者如此非有灵异也故爲中庸祯祥说文徐锴曰祯者贞也贞正也人有善天以符瑞正告之祥之爲言详也天欲降以祸福先以吉凶之兆详审告悟之则祥字兼祸福言之经中祯祥与妖孽对祥专指善者妖孽字当作祅古字借用说文衣服歌謡之怪谓之祅禽兽虫蝗之怪谓之又草木谓之妖善必先知之不善必先知之窃恐不是直说上旣言祸福将至下又言此意似重叠盖灾祥明着卜筮繇兆明白者人亦能知之但迹虽如此几乃如彼祥或作凶妖或者其理非至诚莫能知也盖善中亦有祸福之应不善中亦有祸福之应如此看则与上句不相碍而尤足见至诚之如神也定公十五年春邾隐公来朝子贡观焉邾子执玉髙其容仰公受玉卑其容俯子贡曰以礼观之二君者皆有死亡焉夫礼死生存亡之体也今正月相朝而皆不度心已亡矣嘉事不体何以能乆髙仰骄也卑俯替也骄近乱替近疾君爲主其先亡乎夏公薨后八年当哀公七年鲁代邾以邾子归子贡未爲至诚然能以礼观之犹见其如此但借此事以证前知尓则至诚之前知可见矣心私则目伪二十五章此章第一诚字兼理与心言第二诚字专言理三四五诚字皆言心诚者自成也章句诚者物之所以自成又曰诚以心言盖经此句兼人物而言实理者物之所以自成人亦物也下诚者物之终始正应此句然人欲成已必其心眞实无妄乃能尓故曰诚以心言本也有是本则可以行道故曰道者人之所当自行又曰道以理言用也诚者物之终始物字兼事而言故人应物才不诚便如无此物不字则就人言之诚者物之终始不诚无物覆言诚者自成也是故君子诚之爲贵覆言道者自道也然不诚无物一句又是承上句接下句意诚者所以成物又言诚之用其广如此语録克己复礼爲仁成己也智周乎万物而道済天下成物也前自成谓自然而成后自成谓己自成就也两自字不同成物知也对成己仁也说二者是合外内之道外指成物内指成己旣合外内如此所以应事以时措之无不得其宜时措亦成己成物之事也上两句是平说成德德旣成则时措得宜所以下箇故字此言成德故仁在上孟子说入德故知在上性之德合外内之道此緫仁智而言时措之宜谓旣得于己则施之于事无不当也须㸔故字时措之宜卽时中时措随时而措之宜乃中也二十六章二十一章言诚明明诚继二十章天道人道而言二十二章以后相间言天道人道前言至诚与天地参次言至诚如神此又言不息配天地所以起头着箇故字是继二十二二十四两章言至诚也此下二十七章连三章言人道三十章下连三章言天道次第极明整至诚无息惟至诚所以无息有虚假则间㫁矣惟无息乃见诚之至有息则非至诚矣此章言圣人乆于其道昭着于外而人可见者如此至诚积于中者乆则徴验于外者自然悠逺而无穷悠逺则自博厚博厚则自髙明盖所积者广博则其势自然髙大所积者深厚则其精自然光明此两句是吕氏之意朱子以爲甚善圣人之道博厚高明而已金声玉振所过者化宫墙数仞博厚之类也精义入神所存者神天不可阶高明之类也字养其民圣人载物之类也教化其下圣人覆物之类也垂范作则利及万丗皆悠乆成物之事也不见不动只是言圣人无爲下句又揔上二句地未甞有意于生物而百谷草木禽兽昆虫皆粲然可观是不见而章也天未甞有意変化万物而有生之类皆禀命于天是不动而変也自无爲而成以上是形容圣人之德天地之道以下至货财殖焉是形容天地之大观天地山海皆积而后大足以见圣人之德亦积而后盛引诗则以天比圣人之德天与圣人只是箇不已应前至诚无息天地山川非积累而大圣人生知安行其德亦非积累而盛故章句谓读者不以辞害意是谓圣人之德悠乆而自昭着非谓始微而后着也是专就圣德功效处言之是固然矣然帝尧自明俊德以至于民変时雍岂无次第之序孔子自谓志于斈至于从欲不踰矩岂无造诣之渐由是观之则子思四及其之言亦甚精密岂无意也章句悠乆兼内外而言盖乆即不息则乆之乆悠即悠逺之悠乆是内悠是外故曰兼内外朱子谓悠是据始以要终乆是随处而常在又曰悠是自今观后见其无终穷之意乆是就他骨子里说镇常如此之意二十七章君子之道费隐言天地之道道之体也圣人之道洋洋优优言圣人之功业道之用也发育万物非是比喻正言圣人裁成辅相神圣功化无大不㪯礼仪威仪是品节裁制文理宻察无细不周皆是圣人之至德而行至道处必如此然后尽圣人之用斈者知此标的自不容不斈而斈之方则在下五者此章当作两节分圣人斈者㸔自首章至至道不凝焉言圣人之道大无不周细无不入必有圣人之至德然后道成自尊德性以下言君子斈以至圣人之道五句工夫极细宻二十章内博斈审问五句只说得此道问斈三字尊德性道问斈緫下四句而言五句文势皆相类非尊德性则不能道问斈旣尊德性又不可不道问斈旣尊德性之后有所不知不能则问而知之斈而能之旣知旣能即须行之所谓道那问斈也心极广大而里面析理又须精微心极髙明而所行者不以一毫私意自蔽不以一毫私欲自累人意才有一毫之私则心量便窄狭而不广大才有一毫爲物欲所累则心便卑污而不髙明此两句字面改换不得大小相资首尾相应大言上五节小言下五节首言尊德性道问学一句尾言下四句二十八章有位无德而作礼乐是愚而自用有德无位而作礼乐是贱而自专居周丗欲用夏殷之礼是今丗反古之道生乎今之丗以下是通说上二句盖愚贱者不可作礼乐则居今之丗当遵守当代之法若欲反用古之道即是改作矣必获罪于上故曰烖及其身车同轨应制度书同文应考文行同伦应议礼车同轨是就制度中举一事言之车轮行于地有迹谓之辙两辙中间相去阔狭之度谓之轨古者车轨皆阔六尺六寸或不依此制则车亦杌不可行有司得以讨其罪夏礼曰说殷礼曰学盖孔子殷人也祀不足徴是𣏌全微文献皆不足以徴所言曰有宋存焉则宋犹能用殷礼未尽坏但非当时所用耳中庸所记圣言过于论语之精章句书名者书即字也名则其字之声也如天字之形是书读之曰天是名考者欲正其字形及读之音声语録伦是次序之体次序如等威节文之类体如辨上下定民志君臣父子贵贱尊卑相接之体皆是二十九章本诸身以下六节只是本诸身一句是致力处下五节皆以爲徴验尓君子之道即上三重谓有位之君子行此三重之道必本于此身之有德则自有下五者之应若下五者不应是身无其德也则用其力以脩德上文四句下面两句却只说鬼神圣人二者盖鬼神乃天地气之灵者鬼神即该天地一句而以知天结之先圣后圣皆一揆圣人即该三王一句而以知人结之行已见于事有成法而可效故曰法言未见于事而其言可爲凖则而行之故曰则逺之不得见圣人者也近之亲炙圣人者也皆指上文君子而言髙山仰止景行行止逺之则有望也无以我公归兮无使我心悲兮近之则不厌也振鹭二王之后来助祭之诗也彼其国也谓二国之君在彼国无恶之者在此王国无厌之者故庶几夙夜以长永终竟其声誉也中庸引之则所谓在彼无恶即逺之有望之意在此无斁即近之不厌之意言君子德盛道行民之敬慕爱戴如此故下文如此之此指本诸身以下六事也三十章二十六章言圣人至诚与天地同道自天地之道可一言而尽以下但言天地之盛大则圣人之盛大自见此章先言圣人与天地同道自万物并育以下亦但言天地之大则圣人之大自见前章则引文王之诗以结之此章则以孔子之所行起之二章相表里无非形容圣人之德也祖述宪章同于圣人即所谓考诸三王而不谬上律下袭同于天地即所谓建诸天地而不悖文武制作与尧舜固有不同夫子逺宗近守则中间自有合符节处所谓先圣后圣其揆一也或法天时或因水土无非中庸皆时措之宜也此章三节语録第一节言圣人工夫第二节言圣人之德如天地第三节言天地之大第二节两辟如只是重叠比旣以天地比其经又以四时日月比其纬上说平铺处是横说下说接续处是竖说天地覆载之间万物竝育且如水与火金与木是相制者而各自有成万类推之自可见四气流行生长成收各有其序而当生长之时物有死者当成收之时物有生者日月代明东升西没各有序而不乱第三节并行不相悖緫言四时日月并育并行两句应上两辟如字此言孔子德之全体不必就孔子已行之迹传于今日者一一要相合但以此推古之得位圣人行事可见小德大德固言天地用以言圣人则敦化指心川流指事中庸分爲四大章前三章皆以孔子结之第一章自性命之原言之次以三逹德爲入道之门而以大舜爲首颜路则皆孔子之门人其后则曰吾弗爲之吾弗能已是以孔子折衷之也第二章言费隐之大其下歴叙大舜文武周公而次以孔子论政是又以孔子継羣圣之后也第三章言诚反覆于天道人道前旣言文王而又以孔子継王天下三重之后则是损益百王之道得时措之宜垂万丗之法非孔子不可也后两章至圣至诚分言小德川流大德敦化亦就此章而言其极耳孟子毎叙古之圣人必以孔子终之与子思之意一也子贡有若皆曰自生民以来未有夫子岂一人之私言哉三十一章聦者无所不闻明者无所不见睿者无所不通智者无所不知此生知之圣緫下四者而言言其资质也寛广大𥙿优厚温温和柔顺从此仁也仁者度量寛广足以容物故曰有容发奋起强有力刚不屈毅坚忍此义也义则操守坚固故曰有执齐心之齐庄貌之严中无过不及正不偏不倚中正以临事言此礼也文礼密察知也四者言其成德也聦明虽义在耳目其实则主于心凡书之言聦明皆如此临者自上临下之义此谓圣人之德首出庶物然后足以临下五也字上一也緫下四也聦明睿知生知之资而德之备就其中分而枚举之则仁义礼知四者各有条理故章句于下言五者之德语録溥周徧博宏大渊深沈泉便有箇发逹不已底意时出当用仁则仁出当用义则义出三十二章饶双峰曰大经是道大本是性性乃大经之本也天地化育是命又大经大本之所自来也下文肫肫其仁是说道渊渊其渊是说性浩浩其天是说命性是成之者性指已定之理而言命谓继之者善指理之流行而赋于物者言二者有动静之分故一属地一属天自圣人言之则静定而存主处即是性应用而流行处即是命其与天地之理一也故曰其渊其天惟知化育所以能立大本大本旣立故能经纶大经也前言圣之至极此言诚之至极盖圣者诚之用诚者圣之本前言如天如渊是衆人见圣人之溥博渊泉以爲如天如渊也此言其天其渊是圣人见得一般圣人溥博渊泉眞是天眞是渊非但如之而已经是分其条理纶是牵聮相合先经之然后可以纶之分而言之父当慈子当孝君当仁臣当敬各尽其道此经之类也合而言之父子相处必尽亲亲之仁君臣相接必尽絜矩之义共成其善此纶之类也其于五品之人伦事之大小莫不皆然此固至诚者之能事而脩道之敎即在其中无所倚只是至诚自然流出不须着力去做底意思上章至圣是发见于外者故衆人见其如天如渊而凡有血气者皆尊亲之此章至诚是言其在中者故曰其渊其天而唯圣人能知此圣人也前章言表此章言里章句则曰前章言至圣之德德主积于内者言之也此章言至诚之道道主行于外者言之也盖聦明睿知之资仁义礼智之德虽见于外实溥博渊泉积于中者之所发也知化育立大本虽主于中而经纶大经其仁其天其渊者亦自外而见之也前言德推其本而言之后言道致其用而言之盖互相发也三十三章前言圣人至上章极矣此章又緫一篇之要自下斈立心之始推至于德化之极与首章相表里首章是自内说向外至于极此章是自外说向内至于极衣锦尚絅一节絅褧同字书苘也三字音同苘枲属绩以爲布盖用此布爲禅衣禅从衣从单音丹锦有文之衣也古者内服袍然后服裘又加衣谓之裼襌者即裼衣也爲锦衣有文太着故用䟽布以裼之不欲扬其文也今诗衣锦褧衣凡两见而此言衣锦尚絅或是逸诗或是子思櫽栝紧要在尚字所以下卽自解曰恶其文之着也闇然即尚絅意闇然言君子脩德只是鞭辟近里做工夫略无浅露表襮之意虽然却要日章日章是日日渐渐章着若以爲不显露不求人知只是向内却无积累之实终只昏暗安能有成闇隐晦皃的明也光的然小明昭灼之皃淡只是人伦日用之常无可喜可愕之事不厌者爲道不可离也简是简略非繁碎然秩然有序节奏详宻故有文温是温厚温厚似混仑不分晓而条理斩然语録此工夫似淡而无味然做时却自可乐故不厌似乎简略然大小精粗秩然有序温厚似不分暁而条目不可乱如此入细做工夫故能有下文三知之效知逺之近是以己对物言之知在彼之是非由在我之得失知风之自知其身之得失由乎心之邪正知微之显又专指心说就里来可与入德如可与共学之可与章句絅之袭于外凡加于衣裘之上者谓之裼加裼上者谓之袭袭则礼服也絅则当爲裼此言袭只是谓重袭在衣裘之上者非裼袭之袭有爲己之心指两君子之道知此三者指近自显潜虽伏矣一节诗本言鱼之潜于渊可谓伏藏之深然亦甚炤然而易见言祸乱之不可逃也此借之以言几之存于心者虽深而莫见显乎隐微言独之不可不愼也潜伏皆藏义孔甚也昭明也人之所不见谓君子能致谨于人所不见而已独知之之地相在尔室一节人居屋漏之中自视其身尚不分明以譬君子不但于人所不知己所独知之地而愼之于己所不知之地亦所当愼也此即首章戒惧之事首章自内说至外故先言戒惧而后言慎独末章自外说至内故先言慎独而后言戒惧独𥘉发之际不睹不闻未发之先也斈者慎独乆而熟方能戒惧于不睹不闻内外工夫固当卒修并㪯然难易浅深亦不得不有先后之序也尚庻几也戒辞也屋漏室西北隅上爲圎窍以通明则其下反暗人处其地则非独人不见已分晓已亦自见不分晓视在尓室中屋漏之下庶几能自谨而无愧于心以明不睹闻致戒慎之意不动敬不言信是信敬在言动之前奏假无言一节君子诚心进于神明而其感格不待言说诚之至也则下民亦不待言说而自化矣然鬼神幽也人道明也本爲两途今我之诚旣能感幽而况与我同明者乎不显惟德一节不显有二义一谓无迹可㝷而不显着一谓不发扬二说俱存其义始备笃恭而天下平即垂拱而天下治之意其功效至此已尽下叚只是形容不显之妙章句笃恭言不显其敬也谓自厚于恭敬未甞见于言动之间予怀明德一节以无声无臭形容不显之妙则圣人之道几于虚无矣而曰上天之事此所以爲圣人之道也君子惟能慎独又于不睹不闻而戒惧不使心之所存所发有一毫不诚乆而此心浑然天理人莫之知但见其应事接物从容中道与天爲一尓则不显之妙也此所谓圣而不可知之谓神也章末三引诗皆是言圣人德之不显最后所引只是无声无臭一句形容不显之极上天之载一句是带来说诗中言天之道无声臭中庸则言德之无声臭也德夲不可以声臭言此但言无之极耳然上天之事无声臭圣人之德亦如之圣人即天也则此一句亦不是虚引此章虽自下斈立心入德说来以至于极分作六节然第一节只是说用心向内第二节乃言慎独第三节言戒惧惟此两项工夫而已下三节五引诗皆是言效中庸始终合一之圗读中庸丛说卷下读四书丛説读四书丛説卷四朋来之乐有二意善固人所同有我旣得之而朋友相从亦皆知之能之道合志同人我无间自是可乐又我之乐虽自以爲得而尚未知邪正浅深今朋友之来自近及逺如是之衆则是我之斈果同于人心而可信眞有以合乎君子之道乃可乐上是及人之乐下是爲已之乐愠只是闷犹言不乐如南风诗中愠字只是热之闷人集注先觉之所爲此先觉字当专以古之圣贤言之盖圣贤制行立言无非天理之至凡威仪之节六艺之文经之所载者皆足爲万丗之准的学者当于此求知其理学行其事故有成而无弊然皆日用之常未有出于人伦之外者至于今之先觉不过资之使指引以求圣贤之心耳盖其学未到此地位不可便把做准的也当把先觉之所爲五字作一串看乃得其意斈须随事随理求其知求其能逐一习令明习令熟必明一理又求知一理熟一事又求能一事故集注于本文外有其进自不能巳一句然亦只在孔子语意内程子两条只是言习前一条知上习后一条能上习谢氏主时习说就能里提出二事作标凖余事皆当求其至而习之坐如尸坐时习立如齐立时习此是就人所爲上提此二事以爲例谓一日之间当坐之时则习之必如尸坐如尸则身正而安头容必直手容必恭不妄动移或当立之时则习之必如齐齐谓祭祀对越时也立如齐则整齐严肃敬主于中而㳟见乎外以二者推之则凡动容周旋事亲敬长接人应物各随其则而习之是无事无时而不习也又进歩言之坐如尸则于坐之始终时时习之如尸立如齐则于立之始终时时习之如齐是一事上无时而不习却推就凡所爲上皆如此习兼此二义看方备程子曰说在心乐主发散在外恱之字从心故曰在心此字爲说盖古字通用乐本借音乐之乐喜在外象乐声在外故曰主发散在外顺易逆难学旣有得于己便推此善及人于理爲顺信从者衆则乐于事爲易旣有学人当知今却不知于理爲逆旣不知我则当愠今却要不愠于事爲难故惟成德者能之只接不知不愠一句本经三节以文势言之学习与朋来不愠是一截说乐君子是一截然君子是成德之名德之成非独不愠之所能致若但不愠即是成德则孤陋寡闻而人无可知异端邪说而人不是我乃悍然不顾嚣嚣自得其罪不亦大乎故文公曰故惟成德者能之下又曰德之所以成而程子亦曰非乐不足以语君子言须有上两节工夫方可成德孝弟章上节以质言下节以斈言有子之意专主于爲仁而先引丗人自有资质淳厚而心和顺能行孝悌者然不止于孝弟亦无犯上作乱之事能孝弟便能顺其心至于此次泛言两句承上生下言凡物皆如木之有本末本盛则末荣末非末节细务之谓是与本对言者若木但有本而无末则不成木君子之斈当用力于根本则道可进如培植其根则干枝梢叶渐长而成木自孝弟推而仁民爱物方全得仁君子所斈爲仁而巳如上文所爲孝弟乃是爲仁之本不是如上好资可爲仁正是劝斈者当先行孝悌以爲质而渐求仁之全体亲亲而仁民爱物皆自此始非但如不作乱而巳此章君子只如言斈者两字论语中所言君子不同有以成德言者如首章及君子不器君子周而不比之类有以位言者如君子笃于亲君子之德风之类有以斈者言者如此章及君子不重则不威君子食无求饱之类可以类推又有指孔子言者如君子有三変是也小人亦有不同有以位言者有以行言者皆与君子相对说仁者专言之则包四者谓之心之德偏言则与礼义智爲对谓之爱之理此章自孝弟而言仁所以解爱之理在上仁字之训须兼㸔或问通释方尽其义切在子细体认巧言章此章大意似圣人观人然未常不警省学者观其辞甚严盖警省学者之意爲多集注以专言之仁当之若緫而言致饰恱人全是私意故天理冺分而言巧言是无信令色非庄是无礼不能守正而求恱于人是不知义外饰欲欺人而终爲识者所知是不知一举而心德皆亡知巧言令色之非仁只就此句飜转㸔则知直言正色之爲仁然此只就言色上论盖仁是心之德延平先生所谓当理而无私心者也凡欲动于中则心私矣其接于事不当于理者皆非仁也夫致饰于外不当理也务以说人皆私心也推此类而言之则非礼之视听言动心私违理处皆非仁本注人欲肆而本心之德亡虽就言色上言而所包者甚广又恐学者止于言色上致察故着程子之说于圈外使人随事致察而立心以公也三省章忠信是处心应事之主而曽子惟于爲人谋交朋友上省似于忠信之用处未备而人之行大于此者甚多盖曽子笃厚于他事无有不善独此三者或有未至而亦人情之所忽者故自道其所未慊者日以省之固非谓斈者只有此三者当省也斈未至于曽子则已之未及者皆当日省集注三者之序又以忠信爲传习之本非谓爲人谋交朋友爲传习之本谓心之诚实爲传习之本也此语是接上自治诚切而推出去说此忠信字是大纲说心诚实处盖有诚实之心则可传习无此则非爲巳之斈矣然此是夲注故只就章内说读者又当推出凡事皆以忠信爲本也千乘章千乗之国其地可出兵车千乗古註有两说马氏曰六尺爲歩歩百爲畒畒百爲夫夫三爲屋屋三爲井井十爲通通十爲成成出车一乗然则千乗之赋其地千成居地方三百一十六里有畸惟公矦之封乃能容之周礼井田之法方里而井井九百畒百畒爲夫九夫爲井中爲公田一井止有八家四井爲邑则方二里四邑爲丘则方四里四丘爲甸则方八里旁加一里则方十里爲成甸中六十四井出田赋旁加三十六井治沟洫不使出赋六十四井除公田外止有五百一十二家共出车一乗毎乗则有两车一曰兵车又名驰车马四匹甲士三人在车上一执御一执弓矢一执戈矛歩卒七十二人在车前与左右共七十五人一曰大车又名革车牛十二头炊家子十人同守衣装五人廐飬五人樵汲五人共二十五人兵车以戦大车以载辎重两车緫百人谓之一乗也车千乗则当有地千成所谓方三百十六里有畸者先直排三十成作一行便是直三百里横阔十里却以如此之行横排三十行便是方三百里共计九百成尚有一百成却分爲万井于每行上添十六里则东南两面共添六百箇十六井共计九千六百井要取方又于东南上有阙却又用将方十六井去𥙷教方该二百五十六井以一万井除去九千八百五十六井外尚余一百四十四井难以分爲方故曰有畸所谓惟公矦之封能容之者按周礼大司徒建邦国诸公之地方五百里诸矦之地方四百里故有是言包氏曰古者井田方里爲井十井爲乗百里之国适千乗也此是不除公田又只九十家出车一乗包氏据王制与孟子公矦皆方百里故如此说三代之礼不能详考所以集注只混全说诸侯之国其地可出兵车千乗盖夫子当时亦是大槩言之耳若马氏谓公矦之封能容者凡公方五百里其食者半则爲十二万五千井北上数爲多侯方四百里其食者参之一则爲五万三千三百三十三井有竒比上数爲少皆未能尽合包氏以九十家赋一乗其赋爲重又无公田亦不计国都邑治民居殊未可晓盖古之建国虽曰计方然山林川泽都邑涂巷必三分去一然后爲田之数如马氏谓地方三百十六里者言亦未俻也然又有一说王畿百里之内爲六郷一郷一万二千五百家出军则家一人每乗戦士七十五人合六郷仅得千乗所谓天子六军也二百里之遂亦然若是则孔子之言亦可该天子之国但不能尽举畿内尓今此章未须究竟度数底藴且只就用处看集注五者反覆相因下因乎上谓如此然后能如此上因乎下谓如此又不可不如此弟子孝弟章此章非言斈者之大全只说爲人弟子事余力是不与上事接空隙之时大意欲尽弟子之所当爲才有余睱便当读书两事皆不可废谨信守身之事上下四者接人之事以孝弟爲行之大故言于先其实以谨信二事贯于四者之间盖谨信则孝弟爱衆亲仁皆得其道巳不谨信则四者皆无实至于斈文亦谨信者能之君子不重章此章是斈者最先用工处心主忠信貌存重厚内外相应方可爲斈不忠信则心虚妄不重厚则貌轻躁虚妄轻躁如何斈得道人资质稍聦俊者最要戒轻轻则百事皆不成道在天地间只是实理至重至大如何𬒳轻躁人檐当得去貌重厚是用功于外心忠信是用功于内乃内外相养工夫虽然欲貌重厚亦忠信者能之虚妄者不能也故忠信上用主字谓应一事始终以忠信爲主緫脩身而言亦始终以忠信爲主是出言制行待人接物皆主于诚实而每事又首尾主于诚实也圣人言忠信处不一如言忠信是主于言忠信所以进德是主于行此章是緫言行而言之孟子操则存舎则亡出入无时莫知其郷者人心也盖操而存即是入舎而亡即是出此章忠信即是操心之道故只引两句游氏斈以成之之说有古註斈则不蔽固之意与集註稍有不同文公以论一章大㫖条畅明白故取在圏外愼终追逺章常人之情于亲之终悲痛之情切而戒愼之心或不及亲逺而祭恭敬之心胜而思慕之情或踈君子存心则加于此送终旣尽擗踊哭泣之情又愼䘮死之礼如礼记殡而附于身者必诚必信葬而附于棺者必诚必信勿之有悔之类祭逺者旣尽孝敬之意又致追慕之情如礼记所谓祭死者如不欲生霜露旣降有悽怆之心雨露旣濡有憷惕之心之类如此则过于常人其德爲厚上之人旣如此下民化之其德亦归于厚慎终存哀中之敬追逺动敬中之哀子禽章集註谓子禽子贡皆孔子弟子或曰亢子贡弟子未知孰是愚按子禽见于论语者三其问于伯鱼如朋友私相请益者疑其爲孔子弟子其谓子贡过恭于仲尼若惟自尊其师者而称子贡爲子称夫子爲仲尼他无此例以此推之出于子贡之门审矣圣人所经过人即化有所存主便神妙此等处未易窥测而观圣人者只就德容上看文公此句有不满子贡之意盖此亦是子贡早年之言至后篇荅子禽之言方形容圣人端的又足以见子贡之斈日进而子禽终于卑下眞斈者之劝戒过化存神正是得闻邦政之原𥙷说圣人如此故人自与之言政也未易窥测不独是说子贡之言未足尽圣人之德亦兼见子禽所造者浅未能深知圣人故子贡止就他可及处说五者尓不愿乎外却是求字得字意言之凢圈内本注皆是体贴经文说无一字闲慢无来歴读者须仔细把注字一一体贴经文㸔休要作剰字放过此是读朱子书之法此五者只是礼恭而徳盛乃礼恭之本父在章此章主于观人但上两句观志行之大分三年无改又是观行中之一节礼之用章金先生曰程子礼乐之说所该爲大乐记天髙地下万物散殊而礼制行矣流而不息合同而化而乐兴焉此章所谓礼盖髙下散殊之分也其所谓和即合同交通之意也先王制礼其尊卑贵贱上下之体截然甚严然其用则常有合同交通之意行其间如宗庙之礼至严也而旅酬逮下献享之礼多仪也而燕示慈惠卑尊上下至辨也而粲然有文之中毎有欢然相爱之意此皆礼之用有和而小大事皆由之又如饮食合欢也而笾豆有数延祭有仪臣侍君宴不过三爵夫妇和好也而内外有辨衣服异藏湢浴异处此类非一或但知和合之意而畧上下名分尊卑降杀男女内外之节此所以流而生祸而亦不可行也集注但见行礼不拘迫之意似不见交际和洽之意但说君子行礼之意不推先王制礼之意然于其首取程子之说未有严泰和节之说则该之矣愚按此章有子是说用礼前节是正意后节是防敝礼之体虽严非和不足以行或一于和而失严敬之本则流而不可行一也此未是言礼之全体只是言用礼就逐事上看以下节礼字则知上节礼字不要重看程子借乐记二语提掇起说此章全体范氏因程子之言而言就礼中自有乐然敬是礼之本体故曰礼之所以立和是用礼处故曰乐之所由生立字生字有轻重细玩可见朱子又进一进说礼之全体中自有敬与和所以又不曽说乐字必合金先生合同交通之意看合同交通虽是就制礼处言然所行即所制之礼也信近章约言必合于事之宜防其过也致恭必中于礼之节无过不及也因不失亲择交之道也上两节欲明礼下一节要知人则皆无失上两节言行是脩己之事因亲是知人之事三者皆明理者能之三事各开㸔非相因之辞集注谨之于始虑其所终始者信也㳟也因也终者复言也逺耻辱也可宗主也虑者欲近义礼而得其亲也谨者必近义礼而得其亲也无求饱安章敏于事是敏速于行事无懈惰之气无优游之心见义即爲如恐不及又不但主于行事而巳至于斈文明理之事亦欲敏速所谓爲斈务时敏是也就有道而正谓心有愤悱而辞之未脩行之未果因问辨而逹之者固正也高山景行听其言观其行黙识而兴起得以逹其辞善其事者亦正也有道而正本注只说正其是非盖上靣言君子则是有志于爲学而非常人矣故其所敏慎者皆是向善上事但未知必当于理否尔此夫子之正意也圈外乃取尹氏之说恐流于异端则是併欲正其斈之邪正矣此是兼后丗爲斈者言之以防弊夫子时未有此等学问也若果欲戒此则圣人之言必别贫富章此章贫富二者相对㸔盖贫者见富者则卑屈富者见贫者则矜肆卑屈是容气言辞卑下屈伏矜肆是容气言辞矜夸放肆卑与肆反屈与矜反此二者曲尽贫富之态盖不期而然也往年目击一事眞有类此郷间有亲兄弟异居者兄贫而弟富弟每以钱财周其兄实无閲墻之事但一日二人相遇于途兄揖其弟甚㳟而弟揖其兄甚倨竟若易置兄弟然稠人之中彼此皆安之而无媿色以礼律之则弟当坐不弟之诛而其兄亦有不能安分之罪固无足道者弟足以见常人贫富之态所必至兄弟尚然况他人乎非君子不能自守也贫富固当对㸔人情必如此但此态爲之旣熟则贫者无所不用謟富者无所不用骄亦不择贫富而施矣引诗固是子贡因孔子言而知学问之道无穷不可少得而遽止在荅乐好礼之后然关上节说则无謟骄切琢之事也乐好礼磋磨之事也但不可谓专言此尔始可与言诗始字不可轻故过谓如此触类而长方才可以读诗非谓足以尽诗之用亦是引而不发集註无謟无骄知自守者能之乐则心广躰胖好礼则安处善乐循理斈者须体认何以能自守又何以进于心广体胖安处善乐循理之地必有所见然后可盖非穷理者不能然二者虽浅深不同皆知命者能之知气数之命者则能无謟无骄知天厓之命者然后能乐与好礼知天理之命非深造者不能知也细体认两节意可见无謟骄只就贫富里做工夫贫者常守定不要去謟人富者亦常守定不敢去骄人是把贫富做要紧事而着力持守不肯放慢至于乐则知命乐天安于道义外来者不足以改其乐岂知所谓贫礼非富足者不能行旣富则足遂其好礼之心唯恐行之不逮何暇顾其富是谓超贫富之外者乐与好礼皆是心上言故上靣说心广下靣说乐循理心旣广大寛平则体自然舒泰此由内以逹外行事安于处善盖其心乐于循理也此由外以原内也乐一字全是心故先言内礼有节文于事上见其好之则在心也故先言外然体旣安舒乌得有卑屈心旣乐循理乌得有矜肆却暗关上两句见得未若两字意往者所巳言指乐与好礼来者所未言指切磋琢磨言义理无穷圈外註浅深以斈力言髙下以见识言然不切以下是说凡学问之道如此而处贫富亦在其中看此章者知处贫富之道是一事知义理无穷是一事读书须能推充而用之不可止泥文求意是一事人不己知章此两句平说只是不必欲人知我我却要知人但两知字不同上知只欲知己之善下知却欲知人之善恶专就斈者言则上句不患人不已知便自可包后章患其不能之意在其中便当明理脩身自加精进使有可知之实则虽不求人知而人必知之矣下句则凡尊师取友与人交际往来须知其善恶而趋避之然后无损而有益然此专以斈者言圣人则未甞指定也若推而言之上下皆可通上句论其极则虽居高位其处已应事唯循天理上不欺其君下不病其民内无愧于心何必欲人尽知吾心也否则有违道干誉之失矣下句论其极则仕而择可宗之人有位而举贤才爲用爲宰辅而进退百官非知人之明其可乎否则贤愚浑淆分朋倾轧而乱亡至矣集注是非以事爲言邪正以心术言爲政第二爲政章此章爲政只如言爲治不必把政字重㸔着箇法制禁令来都说不行不然则此政字先见朱子何不于此立训而于后章见之此旣云正人之不正只如言治人之未治者治人者不以德则不足感人若一出于德则心说诚服兴起向化自然归仰不逾矣北辰非徒喻爲君意多在德上爲政以德则能如北辰居其所不动而衆星自共向如黄帝尧舜垂衣裳而天下治如舜恭巳正南面如笃恭而天下平皆此意集註三无爲字皆就居其所上发政即法制禁令自不可无但有德者有政即是德政纪纲旣具以德居之则民观感而化无违于政者固不必用智作爲也若无德而任智尚才则有爲而民不化矣极是四方合凑至中恰好处天之体虽大至中恰好处即是北辰天全体皆运行惟此处爲之枢纽其位不动北极虽有一星而此星亦动北辰却在极星运围之中星属阳辰属隂辰是无星处凡天无星处皆谓之辰此辰是居北之辰南极卑而隐于地故不言诗三百章公强合爲一所谓有関雎麟趾之意然后可以行周官法度本末之谓也集注浅深言进德厚薄言应事志于学章此六节皆是知行兼进不可分作两节说所以朱子于志于斈下便释曰斈即大斈之道又曰念念在此而爲之不厌正兼知行言之窃谓立是能处常不惑是能应変知命是极其本原统㑹耳顺则化矣集注程子前条谓圣人进德未必果有如此等级但立言勉人使及时修德第二条谓圣人所以言有等级之详使斈者当循序渐进不可徒慕髙虚此爲后斈者甚切胡氏第二条两说前说即程子后条意后说即程子前条意以其言尤直捷故文公取之文公之言是𥙷程子意方见圣人至诚气象之全盖圣人之言无非实理岂有心实自圣而凿空撰出许多节次以欺斈者金先生谓圣人固自有圣人之资然圣人自有圣人之斈又自有圣人之进但非常情所可窥测尓此言极得圣人之意然十年一进所谓因其近似以自名者懿子问孝章鲁桓公四子长庄公次庆父次公子牙次公子友礼适长称伯庻长称孟庄公旣爲君而大夫不敢宗诸侯故以庻长爲孟而诸弟宗之庆父爲孟孙氏牙爲叔孙氏友爲季孙氏庆父视庄公则巳爲仲也故又曰仲孙氏夫子曰生事葬祭皆以礼集注亦曰人之事亲始终一于礼而不苟此是就礼之中正处说过于此不可不及于此亦不可夫子虽戒孟孙之僣然当时于所当爲者岂皆尽善则不及之意亦在其中故又曰语意浑然又若不专爲三家发者谓推广之无不包也三家僣礼因鲁僣天子故三家僣诸侯有併及天子之礼僣之者如三家视桓楹䘮而设拨葬礼之僣也八佾舞于庭歌雍以彻俎祭礼之僣也其他如朝服之以缟自季康子始又如䑓门而旅树反坫绣黼丹朱中衣大夫之僣礼则三家凡居处服御舞非僣也处巳如此则处其亲者可以类推葬礼诸侯用桓楹谓于椁之前后立二碑如大柱穿其中而爲鹿卢以繂贯其中以下棺双植谓之桓盖碑立如双柱然诸侯用四繂贯二碑大夫则二繂二碑而柱形小视桓楹是用四繂贯大楹也繂音律拨者引丧车之绋也礼诸侯輴而设拨輴殡车也三家亦以拨引輴僣诸侯也輴勑龙反八佾雍彻皆僣天子礼朝服以缟亦僣宋王者之后旅道也屏谓之树绣读爲绡缯也绣黼丹朱以爲中衣领縁皆诸侯礼縁越绢反其余当时大夫多不得礼之中如曰管仲簋朱纮山节藻梲君子以爲滥晏平仲祀其先人豚肩不揜豆君子以爲隘滥者僣于己奉亲可知隘者祭不及于礼他亦或可见矣武伯问孝章以集註前说言之则爲人子者须当谨疾愼起居节饮食皆谨疾之事而朱子又以一凡字该守身之大法以后说言之则疾病或爲六气所冠自外而来非人所可谨事爲乃自我作人所当制两说皆是从唯字上起义但前正说唯字后反说唯字前说则爲凡斈者切后说则于武伯身上切盖武伯非善人故也子游问孝章非谓以犬马比亲夫子以贵贱之絶相逺者言之以晓人然至于两字所包多谓自父母以下兄弟妻子奴婢以至犬马尓金先生谓有养之养作上声读意自明子夏问孝章圣人各因四子材之髙下与其所失而告之程子之言尽矣然斈者緫是四人之失者反之于身事亲必尽礼母过于节而䧟亲于恶母不及于节而不能恱亲之心脩其身而不至于不义谨其身而不至于有疾以贻亲忧飬而能敬服劳奉飬而能爱进进于是岂非孝之全者勿徒究四子之失也如愚章如愚承教时也其私临事时也师友难疑荅问之际须是见识开明事理通逹直下承当是之谓发颜子旣无疑于夫子之言心领神㑹却不曽见于言但实践于行故圣人着箇亦字谓虽不言而其行亦足以发吾意也要看得言字重便见意言与私对愚与发对置亦字在中间此亦字不是闲慢语助辞视其所以章第一句分君子小人下两句尺观君子大凡爲君子难爲小人易人只是善恶二端此章是就人所习上说所习者旣不善便是小人更无可议论只是爲善却有浅深不同须是自源头用意便善而又能安然不勉强方是君子若未尽后两节事爲难君子其心只小人温故章古注温㝷也㝷绎故者又知新者左传曰盟可㝷也亦可寒也注云㝷温也郑注中庸温故曰温读如燖温之温则㝷是温㝷旧熟食也温字但当正训㝷字今集注曰㝷绎也是兼取古注下句说时习旧闻而毎有新得故非一也必时时温之或温此或温彼也温则必有所得温此有得温彼亦有得一温有得又温亦有得时兼衆故毎兼累温时毎二字注中活眼故学矣不温则将失之而非我有能温则守之固而在我矣虽温而不知新则徒诵数其说而无融㑹贯通之妙亦将一索而尽毎有新得则义理源源而来应人无穷矣记问之学是诵读记忆及问于师友而得之者不知温故则无所玩索故无得于心而所知有不在我者矣不能知新则无所充扩而所知有限应亦有穷矣不器章体无不具谓明尽事物之理以全吾心之所具用无不周则事物之来皆有以应之而无纎毫之差失用之周如爲赵魏老滕薛大夫无不可大之则乗田委吏以至立道绥动所存皆神体之具也用之不周如黄霸长于治民爲相则功名损于治郡时庞綂长于治中别驾而不能爲令体不具也先行其言章圣人以言行对举教人多矣大率皆欲敏行慎言也此章因子贡问何谓君子是合言之言君子之人其所言皆是平日所行者欲成君子则须是务于行旣行得彻然后言之是言即所行事也学思章斈以事言思以理言凡一事必有一理有此理必有此事但习其事而不思其理则昏罔而无得但思其理而不习其事至于临事其心又必危疑不安欲斈者知行兼进异端章集注佛氏之言尤近理者谓其言欲穷极髙明荡涤查滓不见可欲而自无累㪯丗之物不足以凂之说心说性直欲超六合之外故髙明者毎乐简便而喜超越多趍之者至于大而天地万物内而身心皆作虚妄而理则谓之障故虽实得其所谓道者其于应事顚倒错乱而无分别兼无父无君之祸矣诲由章章内六知字稍有不同上下两知字揔言心之知中间四知字指一事之知而言知者知事理也第一知字是緫指子路心知无所不知者也次四知字是知与不知之实末知字是指巳知之者与第一字虽相类而该不尽上知字意集注不能尽知是说不知者不害其爲知是说知之者又有可知之理虽是𥙷意却是从不知上来须要㸔上面子路好勇盖有强其所不知以爲知一句爲主则下靣知字自有着落通释意与集注不同把是知也一句通结知之不知两句谓才分别得知与不知分明这便是知所以引是非之心智之端也若是则是知之知在知之不知之外矣圣人意若果如此其辞必异不把六箇知字衮说子路言子之迂何必读书然后爲学无臣而爲有臣皆是以不知爲知者夫子告之事君曰勿欺亦是戒此故集注着强所不知一句在上方说得子路切而章意皆明干禄章子张斈求禄之道于孔子孔子荅之曰于古今之言多有所闻有疑而未信者阙之不言其余不疑者又当谨愼而言之如此则言必当理人少有尤怨于古今之事多有所见有殆而未安者阙之不行其余不殆者又当谨愼而行之如此则行皆当理少有悔心能谨言行至于寡尤悔是将成君子之德者上之人必㪯而用之岂舎之乎故曰禄在其中子张之言病在干字夫子但教其谨言行殆危也危字与疑字意思相近只是于事危疑处决未破若行必未稳所以阙之不敢行集註罪自外至谓言轻则招灾祸也经中言在其中谓如此必如此顺辞也圈外注言在其中谓如此却不如此反辞也二者字虽同而意不相类盖谨言行者必得禄故曰禄在其中耕本欲得饱而值水旱之灾则饥矣故曰馁在其中若谨言行而命不偶则亦老死而已须应接如此亦有不得禄一句看此与后篇夫子所言正文句意不同此是借来反用民服章居敬穷理爲举直错枉之本穷理则烛枉直明居敬则举错当居敬又穷理之本也使民章上庄孝而民敬忠是感化慈与举善教不能而民忠劝是感应康子问何以使民敬忠劝夫子告之以三者意谓民固不可使之如此然在上如此则民自有此应圣人则字专对他使字说是止就敬忠劝三者说张宣公谓在上者但爲所当爲则下民自应此举凡例说在上所当爲不止三者而巳其说稍寛故置在圈外不然则其说首尾皆备何不收在本注耶可见集注精择如此人无信章輗軏是车与牛马接处信是己与人接处此喻至切损益章四可知字不同二与三指巳往而言谓损益者可知一与四指未来而言四则又緫言因革者可知圣人之意是就礼中有损益不可将损益与礼字对㸔故集注谓礼之大体因之而不能变其所损益小过不及之间中间两可知字虽曰损益者可知乃是就礼中损益其小节尓故中二可知亦包礼字意在其中胡氏言损益制度文爲亦是上靣天叙天秩之制度文爲尔集註五常谓仁义礼智信大地流行一气而巳其来则生物爲息爲阳其去则物坏爲消爲隂故曰隂阳二气错综分而爲五曰水火木金土谓之五行五行虽分爲五隂阳又各在五行之中然五行以气言气之中莫不有理人禀五行之全气而生故皆得其理之全所谓木神爲仁金神爲义火神爲礼水神爲智土神爲信以五行之形言水时发生金刚断制火有文彩水善流动土重不迁俱各有意此是五常之原此五者亘宇宙穷古今不可変而又只是日用常行之理故曰常文质谓夏尚忠殷尚质周尚文忠实也夏代凡事忠实无文华质虽亦是实然质与文相对言质则已有许多朴素在此但未十分加文饰是忠与质不同之意周又于上加以文华三代之礼只是一节文似一节十二辰横布地之四维天运于外昼夜不息一伏时一周北极天之枢纽居其所不动圜北极之外爲紫微垣垣之侧有北斗所以运隂阳定辰次行四时者也每𥘉昏时杓所指之方则谓之建所以建之方即定爲月之辰然昼夜之建有三用昏建者杓夜半建者衡旦建者魁自有天地至于穷尽谓之一元其间以㑹运丗歳月日时纪数少言之则爲歳月日辰大言之则爲元㑹运丗皆以十二三十起数一㑹一万八百年大约子㑹生天丑㑹生地寅㑹生物戍㑹闭物而消地亥㑹消地而消天至子则又生天以歳比之春月在寅爲生物之时秋月在戍爲闭物之时以元与歳相类故有天下者以斗杓所建之月取以爲歳首建寅爲首取生物也丑爲歳首取生地也子爲歳首取生天也尭舜禹皆用人统尭舜皆禅譲故舜禹不改正殷周以征伐得天下所以改正朔易服色以新视听殷以人依地而生遂用地正周又以地倚天而成则天爲原故用天正所谓统者以律而言盖黄钟应子大吕应丑大蔟应寅律管黄钟九寸三分损一下生林钟六寸又三分盖一上生大蔟八寸以其得全寸无分毫厘忽之数所以统余律者也故谓之统而林钟之位在未故以对冲之大吕爲统东莱先生曰三正迭用尚矣盖自上古以来更用之也然春爲歳首生物之𥘉民事之始冬不可以先春故孔子曰行夏之时言万丗不可易之道䟽家谓尭用丑正舜用子正愚恐不然以理度之禅譲如父子相継奚必改易以事实言之古者虽改正而不改月人君即位必在正朝大甲即位及复位皆书十有二月而舜居尭丗廵狩四岳用二五八十一月皆合方与时可见皆不改月数然则凡言正月者寅月也舜受终文祖则曰正月上日格于文祖则曰月正元日此一事関系唐虞三代而其文如此可见非以建子丑爲正明矣臯陶谟言天叙有典天秩有礼天叙者天理自然之伦叙其兴即五者人伦之常也天秩者天理自然之品节其礼即五礼也八佾第三八佾章季氏以大夫而僣用天子之礼乐于庙庭此事尚可敢忍爲之何事不可敢忍爲之季氏以大夫而僣用天子之礼乐于庙庭其罪不可胜诛此事若可容忍而不诛则何事不可容忍古注季氏谓桓子盖与孔子同时祭綂曰大尝禘升歌清庙下而管象朱干玉戚以舞大武八佾以舞大夏此天子之乐也康周公故以赐鲁注管象吹管而舞武象之乐朱干玉戚武象之舞所执也大夏禹乐文舞也执籥所谓左手执籥右手秉翟之舞也左传隐公五年考仲子之宫将万焉问羽数于衆仲对曰天子用八诸侯用六大夫四士二杜预注天子六十四人诸侯三十六人大夫十六人士四人䟽引服䖍云用六爲四十八人用四爲三十二人用二爲十六人集注取此䟽又谓舞势冝方行列旣减即毎行人数亦宜减或问取此三家章奔走无辟公之相祝号非天子之称故曰奚取此章圣人有恶之之意焉有悯之之意焉至于讥之之意则併及鲁也鲁桓公取齐女生子曰同又生友又有庶子二人长曰庆父次曰牙二人同母桓公卒子同立是爲庄公庄公亦取齐女是爲哀姜哀姜无嫡子其娣叔姜生子开庄公妾成风生子申又嬖党氏之女孟任生子般爱而欲立之公疾问于叔牙叔牙欲立庆父公又问季友友对曰以死奉般季友杀叔牙而爲之置后立叔孙氏庄公三十二年八月卒成季立子般十月庆父弑子般而立开是爲闵公成季出奔闵公立召季友归二年哀姜与庆父谋欲杀公立庆父故庆父又弑闵公成季奉公子申出奔鲁人欲诛庆父庆父出奔成季奉申归立是爲僖公遂召庆父而杀之亦爲之置后立仲孙氏做去如何㑹感动得游氏正说收爲夲注程子是就凡事上说礼乐夲意是不仁则不仁则不能用礼乐程子是不仁则事事无礼乐不仁是主于心言李氏是主人言故程李说在圈外然程子谓失正理却接得上人心亡之说紧无序不和亦是礼乐之本故在李氏前林放章本字昔日作本始说㸔来不若作本原说言本原则始意在其中本字旣可与文字对而末流之弊亦可对言之与集注礼之全体亦无碍易节文习熟也䘮礼言易是于送死之礼如饭含歛殡之节擗踊之数皆习熟而无差如此固是好然但一心只是要行礼节于哀戚未必尽情盖但知有繁文而不知其本䘮亲者人子与亲一旦永诀自是哀痛入骨髄皇皇如醉如夣只理㑹得哭泣哀慕虽知有许多礼节亦未暇尽行故古者䘮必有相凡礼仪皆相者掌之若丧亲者只如他事行礼一般行一畨过于骨肉之恩似不相関䘮礼节文自属纩沐浴饭含殓殡葬祭之节擗踊之数衰麻冠厞之等饮食居处之常凡爲䘮事从𥘉终以至祥禫皆是厞父沸反集注哀痛见于貌者惨怛发于心者礼贵得中而下四句爲此章之主夫子以俭戚荅其夲而礼之中乃在奢俭易戚之间须㸔与其寕三字是圣人正意范氏祭䘮两节檀弓全文子路闻夫子之言也抑扬之意正与此章相类故取以爲说彼言䘮礼在上此顺经文而祭则礼之首也故易置先后扬氏取礼运污尊抔饮之言说得俭字出污尊谓凿地污下以爲尊抔饮谓以手掬而饮也夷狄章有君亡君主于位而言有之无之也故集注曰不如诸夏僣乱无上下之分此全责于臣是夫子正意尹氏之言是责其君推说也泰山章周礼大宗伯国有大故则旅上帝及四望郑注故谓凶烖旅陈也陈其祭事以祈焉礼不如祀之备此说旅字亦恐未爲的当禹贡两言旅皆祭山也岂亦故耶大夫行诸侯之礼固是僭但当时巳四分鲁国季氏取二孟叔各一鲁君无民亦无赋虽欲祭不可得季氏旣专鲁则凡鲁当行典礼皆自爲之旅泰山若代鲁行士耳亦不自知其僣冄有诚不能救也欲正之则必使季氏复其大夫之旧鲁之政一归于公然后可此岂冄有之力可能故以实告孔子孔子亦不再责冄有而自叹也倘冄有必欲不染季氏之恶则如闵子辞其仕可也集注不轻絶人句絶尽已之心一句是言圣人君子无争章射有三大射賔射燕射天子诸矦卿大夫皆有之士则无大射而有賔射燕射也大射爲祭祀射王将有郊庙之士以射择诸矦羣臣与邦国所贡之士诸矦则择其臣大夫择邑宰家臣凡射中者得与于祭不中者不得与于祭与祭多者则有庆庆以地不与祭多者则有譲削其地故君子必习于射也射必有耦天子六畿内诸矦四畿外诸矦六大夫三凡耦各服其所宜服袒决遂而立堂下阼阶之东南隅西面射时隅同出次西面揖旋转当阼阶北面揖行至阶下北面揖然后升堂南面当序而立于物以射乐作射者容体欲比于礼其节欲比于乐各发四矢以较胜负一揖而复位俟衆耦升射皆如上仪毕司射命设丰于西楹之西胜者之子弟洗觯酌酒奠于丰上胜者乃揖不胜者升堂胜者袒决遂执张弓不胜者袭说决拾却左手右加弛弓于其上如前三揖至阶媵者先升堂少右不胜者至丰北面坐取觯立饮卒觯坐奠于丰兴揖不胜者先降凡饮酒賔主劝酬必拜以送爵今不胜者自饮而无送爵劝饮之意以是爲罚说音脱巧笑音十子夏只是疑素以爲绚兮一句作以素爲绚意故问按字书采成文曰绚㑹五采以画曰绘本意是说用素以爲绚谓先有素却绚之故夫子答之以绘画之事在素功之后诗意上二句赋体下一句比体谓女人有倩盼好质然后加服饰之盛方成其美素比倩盼之质绚比加服饰之意只在第三句内不是集注添此一层说礼噐曰甘受和云云苟无忠信之人则礼不虗道杨氏引其文略改作苟无其质礼不虗行行即道也𣏌宋章乐记曰武王克殷及商下车而封夏后氏之后于𣏌投殷之后于宋皇王大纪曰封夏后氏之后东娄公于𣏌封纣子武庚于殷此事实也与尚书史记合乐记之言记者之失也武王崩成王㓜周公居冡宰摄政武庚乃与三叔比流言以撼周公周公居东监边兵及天动威彰周公德成王悟迎周公以归于是武庚三叔叛周公乃奉成王诛武庚然后封微子于宋以奉殷祀宋爲故亳商之旧都也封微子乃在克商十年之后此其实也禘自章王者立始祖之庙百丗不迁宗庙之最尊者也然诸矦亦有始礼庙而君子报本之意无穷故王者又推始礼之所自出之帝以祀之盖帝者又得姓受命之始也然丗数既逺不可以立庙则祭于始祖之庙而以始祖配之凡庙各有主皆居室中东面之位而独尊禘则于始祖庙中特设所自出之主于东面而始祖之主退居南向而配之也礼家言五年一祫盖以三年一祫比例爲说春秋纂例谓其年数或毎年或数年未可知也武王崩成王㓜三监与殷叛周公以叔父之亲冡宰之任诛之而天下定制礼作乐以教化百丗周公薨成王思其勲劳命鲁公祀周公以天子之礼乐故鲁推周公所自出之帝而祭文王于太庙以周公配之通鑑外纪谓鲁惠公使宰譲请郊庙之礼于天子王使史角往鲁公止之路史谓惠公之止之是周不与之矣不与而鲁用郊自用之也然则鲁之郊庙皆后丗之僣而附㑹爲明堂位之说欤不然孔子何以曰鲁之郊禘非礼也周公其衰矣灌用秬黍醸酒以欝金草十叶爲贯百二十贯爲筑以煑之臼以椈杵以梧以梼之而和酒中其香畅逹故谓之郁鬯用圭瓉盛之于始祭之时灌之于地使香气逹九泉以求其神然后迎牲䰟魄者人身之灵也孔子曰气也者神之盛也魄也者鬼之盛也合鬼与神教之至也郑氏注气谓嘘吸出入者也耳目之聦明祭而鬼享则诚爲不虚始祖之所自出而欲感格之故非仁孝诚敬不足以与如知禘之意而诚意仁心足以格此神则以此而应天下之事何有故曰知其说者如示诸掌仁诚是体孝敬是用合此二者然后可禘仁诚所该者广孝敬独主禘言自仁诚中发出孝敬一节旣足以感禘祭之祖则仁诚之发以应他事何所不当仁孝诚敬四字极精深孝敬主于禘仁诚关之于天下禘者孝敬自仁诚之本发出则禘固全四者治天下而以心之至诚而尽夫仁则何士不极其当乎有此四字方见禘与天下是一贯夫子所谓知此而尽天下者正在此仔细体认祭如在章祭如在当爲在存之在有士死如士生之意媚奥章自堂从户八室户内东南隅爲窔东北爲宧西北爲屋漏西南爲奥八户目之所视先见宧次转屋漏以及西南隅爲最深之地故曰奥㝔音杳集注五祀春户夏灶季夏中霤秋门冬行月令春祀户夏祀灶季夏祀中霤秋祀门冬祀行注春阳气出祀之于户内阳也夏阳气盛热于外祀于灶从热类也中霤犹中室也土主中央而神在室古者复穴故名室爲霤秋隂气出祀之于门外隂也冬隂盛寒于水祀于行从辟除之类也注又引逸礼中霤礼曰凡祭五祀于庙用特牲有主有尸皆先设席于奥祀户之礼设主于户内之西乃制脾及肾爲俎奠于主北又设盛于俎西祭黍稷祭肉祭醴皆三慨祭彻之更陈鼎俎设馔于筵前迎尸畧如祭宗庙之仪灶在庙门外之东祀灶之礼先席于门之奥设主于灶陉乃制肺及心肝爲俎奠于主西设盛于俎南祭黍肉醴余如祀户之礼祀中霤之礼设主于牖下乃制心及肺肝爲俎祭肉他皆如户礼祀门之礼设主于门左枢乃制肝及肺心爲俎奠于主南设盛于俎东他如灶礼行在庙门外之西爲軷壤厚二寸广五尺轮四尺设主于軷上乃制䁂及脾爲俎奠于主南设盛于俎东祭肉他如门礼䟽曰祭户祭中霤在庙室之中先设席于庙堂之奥若祀灶门行皆在庙门外先设席于庙门之奥特牲者特牛也诸侯或亦当然大夫或特羊也旣三祭移主于𥘉设奥之筵上乃出户迎尸入即筵而坐也门之奥谓庙门外西室之奥也灶陉灶边承噐之物以土爲之鼎当陈于庙门室之前稍东西向以俎就鼎载肉入设于筵前盛则设于俎南中霤之主设于庙室牗内之下按五祀之主户主中霤主北向门主行主南向灶主西向䟽又曰月令五祀盖殷礼也周天子则七祀加司命与厉此见祭法篇诸侯五祀曰司命中霤国门国行公厉大夫三祀曰族厉曰门曰行适士二祀曰门行庻士庻人立一祀或戸或灶周礼宫正注祭七祀于宫中则又与上庙祭之说不同射不主皮章凡射必有的其緫名曰矦天子三矦虎矦熊矦豹矦诸矦二矦熊矦豹矦大夫麋矦士豻矦凡射有三大射賔射燕射凡矦皆以布爲之其形必方毎三分之以爲饰大射之矦其外一分以其名之皮饰之其中三分之一又用其皮缀于中爲射之的故曰栖皮爲鹄賔射之矦外亦用皮饰其中三分之一则用彩色画谓之正天子五正内朱次白苍黄玄诸矦三正朱白苍大夫士二正朱緑燕射之矦外亦用皮饰其中三分之一天子则白质而画其兽头诸矦丹质而画其兽头大夫士则止就布上画之故曰画布爲正今集註中凡言画布爲正是以賔射燕射之矦言栖皮爲鹄是以大射之矦言也然古礼中又自有主皮之射庶人爲之于冬田猎分禽时用之与此章註内意不同又有贯革之射军旅用之乐记武王散军而郊社左射貍首右射驺虞而贯革之射息也禆冕搢笏而虎贲之士说劒也散军谓起而伐纣者皆散而归民郊射谓爲射宫于郊左东斈也右西斈也貍首驺虞以歌爲节此言行礼射而息武射所以虎贲之士皆说劒而服禆冕搢笏也告朔章古者以竹简爲书盖十二月作十二简故毎月至朔日告庙请本月之简而行之朝廷及国中简上想只是书朔之日辰及节气朔之爲言苏也谓月之魄巳满明皆尽至晦日而死矣月之一日明乃复生是死而复苏也两其字指告朔而言谓尓爱其告朔之羊以爲无实而妄费我则爱其告朔之礼恐因此名而后可复其实玉藻天子玄冕听朔于南门之外诸侯皮弁听朔于大庙郑氏注南门谓国门也天子明堂在国之阳毎月就其时之堂而听朔焉凡听朔必以特牲告其帝及神配以文王武王诸侯皮弁下天子也周礼大史颁告朔于邦国䟽谓朔者以十二月暦及政令若月令之书诸侯受之县之于中门帀日歛之藏于祖庙月月用羊告而受行之春秋文公六年公羊传注诸侯受十二月朔政于天子藏于大祖庙毎月朔朝庙使大夫南面奉天子命君北面而受之左传䟽特羊告庙谓之告朔人君即以此日视此朔之政谓之视朔视朔者听治此月之政亦谓之听朔杜预释例曰圣人因月朔朝庙迁坐正位乃㑹群吏而听大政考其所行非徒议将然也乃所以考巳然也此章是鲁事故集注止言诸侯之礼关雎章关雎诗是文王宫中人知后妃之德欲求以爲王配旣得之而作此诗求之未得则有寤寐反侧之思求之旣得则有琴瑟钟鼓之乐哀乐皆是宫中人不是就文王身上说所以不淫不伤乐主第三章言哀主第二章言关雎第三章是追言文王娶大姒巳有成说但未至宫中之时思之也寤寐而思皆主大姒非泛然思得内主也问社章周礼礼记之文及诸儒之说大抵社所以祭五土之示而以勾龙配勾龙者古诸侯共工氏之子也有平水土之功王爲群姓立社曰大社王自爲立社曰王社诸侯爲百姓立社曰国社自爲立社曰侯社士大夫以下成群立社曰置社王之大社则土五色而冐以黄诸侯之国社则受其方色之土于天子而苴以茅其位则中门之右其壝则北面其饰则不屋其表则树其土之所宜木遂以名其社其坛方五丈诸侯之唐以来其主则石爲之其祭天子用大牢诸侯用少牢其日用甲管仲章三归台名三归筭法也言作台度其基广袤若干尺髙若干尺而其顶广袤若干尺取上下之数中折之则其半广袤若干尺以爲作台之数摄官者大夫采地少禄八不多故家臣一人兼管数事若不兼摄而一人管一事则官多俸禄亦多大夫所得公家之禄不足供之此二事皆言仲之奢以荅或人之俭天子诸矦大夫士之庭皆有物以蔽内外天子诸矦谓之屏以木爲之大夫以薕士以帷天子设于门外诸矦大夫士皆设于门内庭中管仲位爲大夫当用帘亦用诸矦之屏列国之君有相朝之礼有㑹盟之礼凡有好㑹主国之君先设坫于堂两楹间延賔升堂以爵酌酒献酢毕覆爵于坫上管仲大夫本无此礼今亦设之金先生谓当时齐霸而管仲当国诸矦来朝齐者必私觌于管仲家故设此以延之此二事皆言管仲之僣以荅或人之知礼当时之人但见管仲匡天下之功髙仰慕他不暇忽闻夫子言他器小不知所谓乃疑爲俭及夫子言仲奢又疑爲知礼夫子虽不明言器小只就奢僣两端便见得器小处奢僣不能尽器小之意乃器小中之一事能尽大斈之道自然器大夫子屡称管仲之仁及民受其赐是以事业言此章以斈言集註器小言其不知圣贤大斈之道故局量𥚹浅规模卑狭不能正身脩德致主于王道大斈之道八事先以脩身爲本而后及家国天下盖见礼旣明行事自然件件中节不敢踰礼犯分今管仲如此只是格物致知工夫未到见理不明故爲所不当爲踰礼犯分凡事都要向上不知反成小器所谓致主于王道不是要管仲辅齐桓公爲王只是要教他行王者之道人之大伦有五行之各欲当于理先王之道不过如此人伦之中君臣爲大桓公虽曰尊周亦多是自强其国诸国贡赋多入于齐未爲尽臣节如周三分天下有其二以服事殷正是王道汤未伐桀武王未伐纣以前皆是王道非谓汤武伐桀纣取天下爲王了方才是王道伐桀纣自是不得巳爲之所遇时不同耳䟽郷饮酒是郷大夫之礼尊于房户间燕礼是燕己之臣子尊于东楹之西若两君相敌则尊于两楹之间故坫在两楹间也主君献賔賔筵前受爵饮毕反虚爵于坫上西阶上拜主人阼阶上答拜賔于坫取爵洗爵酌以酢主人主人受爵饮毕反虚爵坫上主人阼阶上拜賔答拜语乐章孔子自卫反鲁正乐时告大师之言大要乐声翕合须要纯和不可背戾八音之中金声最髙竹革之声次之匏音次之丝音又次之石音最低作乐八音皆和声声俱见不可使声髙掩声下者故曰皦如旣各自要分晓又恐声音不相合意思不相聮属故又曰绎如本注止具训诂不言旨意谢氏之说章意皆具而置圈外朱子必有意也今玩经文盖始从成爲作乐三节翕及纯皦及绎乃三节中之节奏乐之作八音并起其声急促翕然以合此乐之始也及入调旣深则于令悠缓却要八音和合如出于一所谓八音克谐虽是合一却又要每器之声各各明皦俱见不可高掩下浊乱清所谓无相夺伦此乐之中也及曲将毕则收拾归宿有䌷绎相续不絶之意此乐之终也大抵翕之后継之以纯皦又継之以绎从则非翕绎则不从此盖经之本旨而朱子之意也谢氏五音六律爲主以翕纯皦绎皆指此言而见于一时乐之始终皆然盖又一义则于始从成三字稍缓者在圈外其爲是欤八音金钟也石磬也丝琴瑟也竹笛管箫箎之类匏笙竽也土埙也革鼓也木柷敔也仪封人章鲁定公十四年孔子行摄相事与闻国政而齐人归女乐孔子乃去鲁适卫过仪其此时欤论语中当时隐君子见孔子者七人仪封人晨门长沮桀溺荷莜丈人荷蒉楚狂椄舆独仪封人见得圣人意趣其余惟知以隐爲髙与孔子意不相合韶武章古者帝王得天下必作乐祭天地鬼神以告成功韶绍也舜受尭禅故作乐见継绍之意其乐词与乐声舞态必皆有绍意武王伐纣得天下故作乐亦见征伐之意韶乐今不能知乐记言武乐有发扬蹈厉之容夹振驷伐之事是于乐中见用武戦闘之意舜武皆圣人不是征伐便不及尭舜然禅譲气象自是好征伐气象自是不及故曰武未尽善居上不寛章居人上当寛行礼当敬临䘮当哀能寛敬哀了却于寛敬哀中观其得失不是寛敬哀之外观其他事里仁第四约乐章圣贤言不仁字不同如曰君子而不仁者有矣夫是未能尽全体之仁者此不仁字至轻曰不使不仁者加乎其身是未尽善之事不使及身此不仁字亦轻如曰不仁哉梁惠王不仁者可与言哉皆是言失其心徳者此不仁字至重此章所谓不仁者虽是言不能全心德之人然圣人吾意亦是言曾知斈而未深造者故乍处约乐亦能自守但不能乆长处之耳此不仁字虽未如前两不仁字而比后两不仁则有间矣集注约穷困也穷是不达困是贫窘圣人约乐是互举盖乆约者必忧富贵然后乐集注乆约必滥乆乐必淫二字皆以水喻滥是泛滥如水散漫收杀不得底意淫是水过蒲而流出之意盖不仁者久约则忧患而謟䛕卑屈之态生苟且邪僻之行作乆富贵则佚乐而骄矜纵诞之气长踰节陵分之事兴约者日流于卑下乐者日过于僣躐是滥与淫意象上蔡一二之说形容安仁利仁精深在乎体认好恶章此章紧要是两能字其次要㸔两人字盖人之善恶有大小幽显诚伪不同须是察得他真然后好恶之而其好恶则轻重进退纎毫不差故曰能好恶人如大斈中言可见大纲集注无私心当于理是合内外言之必尽二者然后谓之能凡仁者必智非智不能行仁故才说仁人便是有知者知人善恶者智也好恶之者仁也富贵章古者封建井田之法行贵然后富非有才德勲劳者不得位若才德称其位虽如舜禹举一即爲百揆司空亦处之不疑后丗富贵自是两途如国家设科取士而巳可应科且或仕者品格已及而迁除合宜及货财义所当得者皆是以道而得富贵不以道得富贵若诵屈巧图贪冐掊歛君子自无此或问谓一时不期得之如孔子主我卫卿可得行一不义杀一不辜而得天下之类是也贫贱以道得之如不能立身不守法度博奕好饮酒闘狼奢纵之类是得贫贱之道君子自无此士不以其道得之谓水火盗贼及无辜为人所累之类我旣不爲得贫贱之道而得之是命分所遭君子则安命不妄求去此若求去贫贱却是不以道得富贵逆天违命何足爲君子仁者天下之正理君子惟遵正理而行则不以道得之富贵贫贱自然不处不去此上是取舍大分下面终食造次颠沛三节一节宻似一节只是随事随时存养工夫此章虽富贵贫贱对说其实总言安贫贱耳不处富贵是择义不去贫贱是安命进则由义退则乐天其行仁之君子章内两去字皆当作去声读谓违去仁即下文违仁也俗作上声读者非上声读者是除去之义仁是心德如何除得了集注审富贵要见义明安贫贱要守命固圏外要㸔然后则其四字盖君子先要取舎分明若取舎不明决则此身所处全在非义之中虽有存养工夫何益如屠者礼佛倡家讲礼耳故曰然后若平日存养纎悉必当理至遇当取处自然明决故曰则其前密字亦紧要谓身之所居旣正则存养者始皆无渗漏也我未见章四等人前好仁恶不仁皆是行仁成德故同称未见次是一日用力行仁者未见三是昏弱欲用力而力不足者亦未见好仁者恶不仁者皆是行仁之人但其资质气象自有不同尓好仁者如颜子恶不仁者如孟子明言恶不仁者其爲仁矣则是日以行仁爲事但于行事常常照顾不使一毫不仁之士见之于身其与好仁而务于行者亦何以异但好仁者斍自在尓故孔子总曰未见而朱子亦曰皆成德之事也不可将恶不仁者轻看又要看其爲仁矣字重庶见得恶不仁者与好仁者相去不较远其爲仁矣此矣字不是句絶辞是引下文之辞故朱子作者字说如经史每以也字起下句一般此章三未见字不同前未见及章末未之见皆言无此人中未见谓无是事此节未见其人之意却在有能乎三字上观过章此章虽爲观人然主于敎人行仁也上言过各有党是善恶对言下却专举仁说意或可见集注以失过二字释经过字失是错误过是太过具此两字方尽经中过字之义吴祐言掾以亲故受污辱之名所谓观过斯知仁者本文如此受污辱之名是指持衣自首请罪之时过言私赋民钱言市衣进父盖啬夫赋民钱时未知得污辱之名也及父责之而促伏罪祐旣闻之始有污辱之名尓祐见其以实首罪又能具说父言故从而赦之污辱之名则不可泯矣然终是爲父之故故曰观过知仁二句所指不同读者亦当详之闻道章闻道非谓耳听得直是此心与道契合盖于天下事物之理逐一穷究积累之多至于天理流行融㑹十通处如曽子闻一贯而唯颜子闻克已复礼之说而请事斯语之时方是闻道道是事物当然之理旣得闻之则凡应事皆合乎礼甚而至于死亦无不可圣人言死可㪯其极重者言之而应士皆在其中非专爲死也故集註以生顺二字𥙷明其意程子二条言死恐有两意上条正命而死下条死之之死本注生顺死安四字混融兼包二意耻恶衣章前章苟志于仁则无恶此章志于道而有恶衣恶食之耻可见前章是苟字紧要道即仁也士若苟志于道必不爲外物所动矣此见圣人言语一字之严而学者不可以不诚也无适章集注专主是适字正训谢氏适可也是对莫不可说心无所住佛氏之斈正欲如此与无适莫全不同他无所住只是要不着物㪯天下万物皆是累故必此心常是湛然无纎毫点染无适莫者有义爲之主无可无不可者义在可则可义在不可则不可尔心无住者应事则可亦可不可亦可也何独应変不同于圣人其应常亦未甞有同也盖圣人用物释氏忘身冰炭自不可相入无可无不可之间谓可之间与不可之间㸔义在何处非二者之间是义也怀德章德者人得于天之善理即大斈所谓明德君子常切思怀念念不忘欲至于至善之地小人不知有此徇其欲心惟思自逸不能迁善以成德君子常念刑法之可畏而自守其身不至于犯之小人但思惠利之所在不能择义惟务苟得虽有刑法在前亦不顾集注此章之间字与上章之间不同却是公与私二者之间几徴分别行向公则怀德怀刑向私便怀土怀惠斈者正要就此之间上用功使心路不可流向私边去礼譲章此章与人而不仁如礼何语意相类上两礼字揔天理节文人事仪则言下礼字独言节文制度言人能用敬譲之实心行礼以治国何难之有不用敬譲之实心行礼以治国虽有制度节文尚奈不得他何如何治得国一贯章孔子言吾道曾子言夫子之道读者要见夫子是以身教而在门者皆就圣人之身而斈非是论说义理而巳一贯譬如以索贯钱虽千万钱之多只一索可以尽贯天下事物虽无穷却只是一箇道理贯串在里面理之原出于天在天地虽浑然至大而事事物物各自不同其理亦流行寓其中毎事物中理虽不同然只是天理一箇大原头分析来所以谓之一理贯万事但礼虽同须是就一事一物上看得透行得彻及万事万物上皆如此然后可见緫㑹处圣人固是生知如曽子亦是先逐事物上穷究力行义理纯熟积累得多夫子只把一言融㑹他零碎底成一片叚若于事物上不曽见得道理便说一贯只是虚谈穷事物之理旣多不知一贯之义却又窒塞一理贯万事固是说事物虽衆只是一箇道理此言吾道一以贯之是就圣人应事处说须要体认得圣人之心全是理行出处全是道如此方是吾道之以贯之若只说万理一原却只是论造化云小与此章意不相似曽子平日于夫子所爲随事精察力行但见一事是一理犹觉费力故夫子言我所行之道是一礼以贯万事是使曽子逹此礼而见之行事以身先者告之也曽子旣闻夫子之言一时融绎通彻洞见天地万物原委浑然之大而纎悉粲然条叶之繁而本根有在自是行事之间便可入此境尚何疑之有旣以一唯当之随即融化忠恕以告门人夫子谓之一贯而曽子谓之忠恕只是此一语便见得真契此㫖矣是亦以身所先得者教门人见之行事也大率此章不可专作知㸔正是说行处意多忠恕二字上承夫子下接门人曽子平日用功于忠怒今旣造一贯之礼矣则门人勉夫忠恕岂不足以践此地乎而已矣三字要㸔得有力要见得学者以忠怒体一贯真可以见其实行忠恕造一贯真可以逹其境集注推已二字是恕之正训忠恕本是斈者之事曽子爲门人未能逹一贯之㫖故借平日讲明忠恕二字以释一贯之义大凡恕与仁只分生熟生者是恕熟者是仁恕须推已人仁只安行一贯是圣人事仁道也若以恕行之推得熟亦至于安行故忠恕解一贯最切近上言至诚无息是以天地之至诚无息喻夫子之一礼浑然万物各得其所是以天地之生万物各得其所喻夫子之泛应曲当下言至诚无息者道之体是言夫子之心至诚无息乃道之体万物各得其所是言夫子之应万事各得其所爲道之用各有所指当细玩忠恕一贯以下天道人道大夲逹道皆是借用非中庸本义中庸谓诚者天道不勉而中不思而得从容中道圣人也诚之者人道择善而固执贤者之事也此借以形容曽子所言忠恕皆就圣人上说盖忠以心之体统言即上文至诚无息之意故曰天道恕以及物处言然合事物上尽其义即前泛应曲当之意故曰人道如中庸天道则自然及物人道则随事精察而力行圣人之恕虽不待择不待执终是就毎事上文之勉斋谓圣人之忠是天之天圣人之恕是天之人意可见矣若中庸之大本谓喜怒哀乐未发之中此忠是心之全体眞实非独未发者也然乃恕之本故亦可以大夲言大抵因曽子借忠恕形容一贯恐学者疑之所以多是借说以明义理固可借用非独忠恕而巳如下文言天道亦有忠恕之意同圈外第一条作四节看以已及物仁也是一节言圣人之事推巳至不逺是也是一节爲恕之正义忠恕一以贯之至大本逹道也是一节发明圣人之忠恕此与违道以下是一节缴上三节此字指忠恕一贯以下言违道不逺缴第二节动以天又缴事君数章事君交友之道所当爲者固非一端此章以君友同言又同一数字所以专主諌争说读论语丛说卷上读四书丛説读四书丛説卷五读四书丛说卷中东阳许谦公冶长第五公冶长章择壻之意全在可妻也上下面却言长虽曽在缧绁自是爲人所诬累非长实有罪则缧绁不足污其行圣人非是就缧绁非罪上取只是因而说起解内外之惑集注有又言两字极分得伶俐䟽曰家语南宫縚鲁人字子容史记南宫括字子容郑注檀弓南宫縚南宫阅也然则名縚名括又名阅字子容氏南宫孟僖子仲孙玃之子懿子何忌之兄也此章两节要见不是一时说话其意便自分晓集注其必有以取之矣其字指长也取之犹言得之言长取之也谓圣人言其可妻是必长有德而有以得圣人此言矣若云圣人有取乎长则不须用其字子贱章君子哉若人賛子贱有君子之徳鲁无君子者斯焉取斯賛鲁国多贤作两节看集註有又言两字分晓集注厚之至言称人之善旣厚矣必本其父兄师友是尤厚也故曰厚之至瑚琏章明堂位夏后氏之四琏殷之六瑚包氏注论语杜氏注左传皆云夏曰瑚殷曰琏未详集註贵言宗庙之器重言盛黍稷之器盖祭祀以粢盛爲上也华美言饰以玉不佞章上焉用佞盖泛言下焉用佞以专言仲弓御人两句是言不可佞而说焉用佞一句在上不知其仁是言仲弓而以焉用佞継之集註重厚简黙四字是就圣人及或人词气并南面章内描尽出来或人未识仁体而又以有口才爲贤故见其重厚即以爲仁而称之见其简黙以爲不佞而少之事三之义也孟武伯章武伯见圣人专教人行仁而不知仁之体叚故就门人中㪯以爲问非泛论人才之谓也观其再问与歴㪯三人问可见不知者非谓三子皆不能行仁也但未至全体之仁耳一事之仁则有之武伯独㪯仁字爲问非全体浑然者不足以当故夫子但可緫言不知而巳固不可徧指其平日所行某事爲仁某事爲不仁也就所㪯治赋爲宰爲行人而无失即随事之仁矣古注于不知也下有仁道至大不可全名一句好集注日月至焉或在或亡注在第一箇不知字下只得指子路而言盖兼包下二人在内日月至焉指行之出入乎仁而言或在或亡指德之存亡乎心而言闻一知十章一十一二只就每事上说颜子闻事理之始即洞见底藴皆造其极子贡但能就近推去耳一十字只是始终字昼寝章天地之炁昼夜运行不息昼阳夜隂昼舒散夜收歛人法则天地故白昼用事夜则寝卧收歛神气以爲昼之用盖不収歛则无以发扬昼则勤于事爲何况君子尤不可昏惰易曰君子终日干当法天道之不息也宰予昼寝宜乎深责之朽木粪墻比志气昏惰不是言资质卑下不可雕杇比敎无所施申枨章君子之心所存惟礼义故坚强不屈于事物之下如孟子所谓富贵不能淫贫贱不能移威武不能屈慾则爲事物所屈是心里见他好了便贪他此心随他去是他爲主我心爲客是心柔了安得爲刚理之明自然能胜物者谓之刚私之萌求胜于物者谓之慾刚只是勇于行义申枨想是倔强好胜之人故爲慾大意见事合义处勇于必行有一毫不合义处决不爲集注志字当爲看此章之主有志于理义则不爲物所屈无志则心逐物移及胜字揜字伸字屈字最是眼目字当详玩则刚慾之辨自明我不欲章愚窃以爲子贡若曰我不欲人之加诸我也吾亦无加诸人则全是仁矣今犹有欲字辞炁亦自用力但又有无字则爲过也恐子贡只是脩辞未尽善尓夫子闻其无字便言非尓所及盖恐其错担当了试如此详味㸔如何孔文子章圣人垂训句句是医病良方读者不可泛观须件件将来反身自省方有益若此章只是因孔文子之谥以荅子贡之疑耳于已何预况孔圉自是恶人何足称道若能自反则是斈者大戒也天资敏锐必视斈爲易而不能细索深求精思笃好至于耻下问节目尤多贵者恃位耻问贱富者恃财耻问贫年髙者耻问㓜能者耻问不能多耻问寡凡此皆是切中斈者之急病如是则文子自是可师当自省而痛治之又当思文子虽勤斈好问而其制行乃近于禽兽盖务知而不行也故斈者则宜知行兼用其力而不可少缓又文子之行极恶而以勤斈好问尚得谥爲文而免名曰幽厉则知而笃行者所以流芳百丗又可知矣凡此一事作戒数端斈者以此意读书则所谓三人必有我师而皆可以进德矣今逸周书谥法篇是斈勤好问爲文子产章集注呉氏之言未尽公恐断当不杀此二人想朱子只是取以爲观圣人论人之言之法尓居蔡章古注蔡国君之守龟出蔡地因以爲名长尺有二寸汉食货志元龟爲蔡非四民所得居元龟长尺二寸公龟九寸侯龟七寸子龟五寸䟽云山节藻梲天子庙饰攷证云礼记管仲山节藻梲君子以爲滥以此例之则山节藻梲似指宫庙之僣侈与居蔡各一事此说恐长盖二者皆是僣而于事无益徒取僣上之罪故同归于不智令尹子文章子文尽心于本国自是忠只是所以尽心者非当理而无私欲未仁文子一时弃富而出自是清只是未必果见义理必如此而脱然无累故未仁此是专就所问上论若论全体则二人之身浑在利欲中虽有一善不得爲仁也本注及圈外今以是以下至真无私心是就子张所问事上论二人之未仁他书考之以下至亦可见矣是就二人凡事上论其未仁三思章此章当用格物工夫在思之前理旣明则所思可善若未明理再思也未合理百思也未合理圣人只就文子上断其思之过而格物之道自然见于言外左传文公六年秋季文子将聘于晋使求遭䘮之礼以行其人曰将焉用之文子曰备豫不虞古之善教也求而无之实难过求何害杜氏注行父闻晋侯有疾故也所谓文子三思䟽聘礼出使唯以币物而行无别赍遭丧之礼圏外发明再思意思恐人不明理而妄处事必有失故用此意补之唯穷理则能思思则必中旣中便果㫁行之穷理在未思之前果㫁在再思之后圈外季文子事攷证详之乞醯章凡举一言以蔽一人之行皆是以全体言若直则是平生行事无一件私曲方可称直之名今微生髙纵饶他事皆直只此事之不直便不可言直了本注就本事上言程子就心术上言范氏又推他事上言所谓一介取予千驷万钟可知是推演说开去不是正言㣲生高看来高自无此等失范氏是教人谨心术细微处足恭章集注谢氏曰二者之可耻有甚于穿窬盖爲盗者莫夜穿窬犹有畏人之心此二者白昼通衢对面谩人公然无忌惮以君子视之可耻之甚朱子言若㣲生高之心乆之便做此等可耻事来此亦是戒斈者于细微事不可不谨人心路要熟若一时小事不谨把做无紧要行来行去到大事亦以爲常终爲恶人斈者工夫皆是如此若凡小善件件致力则行来行去到大事亦以爲常终爲君子矣颜渊季路章此章圣人颜子气象以集註观之尚可体认唯子路之意须要识取南轩先生谓人之不仁病于有巳故虽衣服饮食之间此意未甞不存盖仁者心体廓然人我无间程子所谓与物共者也常人之有巳于衣服车马所常服御者必存心计较彼我则大于此者固可知故子路于日用上除去私狭气象廓然同人则其他亦无往而不弘广矣须看程子言岂可以势利拘亚于浴沂辝气不可只泥车马轻裘看子路雍也第六雍也章仲弓言行无所考前篇或人许其仁又称其不佞此章自言居敬四科以徳行称故集註于前章言仲弓重厚简黙此章言寛供简重是模写仲弓之德夫子许其可南面者意盖如此谓有德足以爲民之上也南面但谓可居位长民不必重看古之有德者必有位诸矦皆天子所命而附庸之地不及五十里亦皆以有功德者居之楚尚欲以书社地封孔子则南面之说正不必以僣爲嫌夫子谓仲弓有德可以临民而仲弓谓伯子大畧与巳相类故以爲问㸔来伯子是寡言简直率易之人圣人乃独于简许之集注仅可而有所未尽之辞但训可也之可而可使之可不与盖可也之下継以简字而可使南面四字连文故所指有轻重不同然书凡言可也则是仅可意独言可字而上下有所指者又不可同一律如可以死可以无死之类当随文观居敬以脩身言集注自处以敬则中有主而自治严中有主是说以敬存心自治严是说以敬治身也中无主而自治踈亦兼内外说行简却是说事朱子谓自处以敬则中有主而自治严程子谓居敬则心中无物一言有一言无似相抵捂盖有以理言无以欲言则二说正相发所行自简又转一转不是经文正意好学章此章集註甚详而通释亦甚宻当玩不迁怒二过是好斈之效人之七情惟怒发之暴而难制故尤爲难克颜子于当怒而怒之随即雪消冰释无一点留滞意故夫子㪯其难者则情之发皆合于中和矣集注克已二字是说此章骨子已固是私要㸔得私字分明盖人有此身便与物对人专把皮肤包定这些血气便是我有我便要用物专一取物以供我所欲所谓巳也但狭小与天地之气不能相入只是专欲尊己不把人做事故怒迁向他人亦不以爲事做事差失亦以爲无紧要我若改却屈巳以从物矣若胜去得此私则心量广大不见我尊于人所以怒不敢轻加人作事亦不敢过失究其极则圣人之无我也但颜子之巳甚轻非如衆人之已然略有私意即与天地不相似惟克得尽故能不迁不贰也克巳是脩身緫目不迁贰只是非礼勿动一端中之两事耳此言克巳后功效如此也鑑照妍媸之喻不说见处正说行处应之者应事也圣人之道不是一串意是言斈至圣人底方法下文斈之道斈之得其道可见天地储精以气言五行之秀兼气与理言其夲也至五常言得五行之理以爲性本只是本体真言性静是未发形旣生言得五行之气以成形外物以下至七情言情之所以生情旣炽而益荡其性凿言发不中节则䘮其眞故斍者以下方是工夫紧要只是约字约情合中者正其心也正其心者养其性也作一串说下然又当以致知爲先故曰先明诸心知所往下面力行虽是就事上说其实只是约其情学之得其道言圣人教他就四勿用功此正是斈底方法下二不却兼效言记诵文辞便是斈不得其方法请粟章此章大意说不当与而与不当辞而辞二者虽皆未合中道原思是过于厚者二人皆弟子也师命以事而区区以利禄爲急是何心哉原思辞之诚是然圣人行事必合中道故虽辝不许盖守一职自有必得常俸辝之反爲私意故不许之子华使齐若孔子居位时以公事使之则子华爲家臣自有常禄若非居位时以私事使之则子华富家爲师出行何必求利然此非子华之过乃冉有之过也犂牛章一章之中爲义不一圣人称仲弓之德门人闻之当效其进德也仲弓闻之当愈进脩造其极也人欲勿用山川不舎有德必见用于丗也犂牛之子骍角德不系丗类也父有恶子当脩德以揜之也用人者不当论其丗也圣人之言广大如此诸章亦多在人推看但不可穿凿尔不违仁章颜子三月不违是乍违于仁日月至焉是乍至于仁二者正相反仁者天地之生意也人得此生意而存于心万善备具则谓之德能体而全之无少亏欠是能存其本有之徳也故緫谓之心之德则心即仁是指道心言之也朱子旣以此训仁字又曰心不违仁者无私欲而有其德此兼人心言之也张子曰合性与知觉有心之名所谓无私欲是就知觉上言有其徳是全其性尓盖知觉者应事之本而性则万事之则也若全无私欲则此心浑是义理动静皆仁少有私欲之间便违于仁矣夫子不曰回也三月不违仁而言回也其心三月不违仁若独言不违仁可就应事上论言其心则贯动静彻内外无非天理也内外且以屋喻颜子心与理融事皆中道时有小私意动随即克除又只在仁里如人居屋内爲主暂出而归其余心与理二勉而行之时乎于一事去得私意尽所行皆合天理之公或一日一至或一月一至少间又自有私意起而非仁矣如人在屋外而爲客暂到屋中随即出去季康子问章从政谓爲大夫盖大政小事在国爲政在家爲事季氏专鲁盖以国事与家臣谋之以冉有退朝谓有政观之可见季氏正欲得家臣与谋国事故歴问孔子门人非谓即欲使爲大夫也伯牛疾章古人之屋共是三间外爲堂而内爲室室中爲寝处自堂入室左位髙者偏室多如后大寝小寝东酉夹左右塾之类大夫士则惟有东房无西房箪瓢章盈天地之间惟万物莫非至理之流行生意充塞固与人心无间也君子由道而行则何往非乐三月不违仁或可想见颜子之乐箪瓢陋巷岂足改之邪集注周子令程子㝷孔颜乐处意犹在知上朱子则教人斈颜子之斈行之乆而有得则我亦自有颜子之乐矣冉求章爲斈之道先立志欲求至于圣贤却随事只管低头做将去晓一分道理便行一分道理一边明理一边力行都不要计较功效须要见得圣人亦是人做我亦可斈而至斈之所以未至者只是理未明行未力耳长持此心笃志行之自少至老不倦到头却随人力量髙下见其成功浅深最不可作界限君子儒章当看攷证武城宰章集注饮射读法周礼大司徒以郷三物敎民而賔兴贤能故有郷饮酒之礼此行于郷斈者也又党正国索鬼神而祭祀则以礼属民而饮酒于序以正齿位此行于党斈者也射郷射也周礼郷大夫以郷射之礼五物询衆庶州长春秋以礼㑹民射于州序读法周礼州长一歳四读法正月之吉各属州民读法以攷其徳行道艺而劝之紏其过恶而戒之若歳时祭祀州社则读法亦如之正歳则读敎法党正一歳七读法四时孟月吉日属民读邦法以紏戒之春秋祭禜亦如之正歳属民读法而书其徳行道艺族师一歳十四读法月吉属民读邦法书其孝友睦婣有道者春秋祭酺亦如之闾胥读法不可数凡春秋之祭祀役政䘮纪之类聚衆庶旣比则读法书其敬敏任恤者正大緫言二事无苟邪言行不由径无贱媚言非公事不至室苟贱邪媚皆就章外反说形容上言正大之情可见是子羽之心凡百正大因此二事可见其凡下言无苟贱邪媚亦是二子平日无之之意祝鮀章今之丗三字重㸔古之丗必尚诚而不尚䛕好德而不好色今之丗乃好䛕说色所以可叹也不由户章自室出于堂必由户非户不可出也道者天理之当然人必当由之而不可背亦犹出不由户则无可出之路矣行不由道则悖礼伤义必不可也人何故不从道而行乎深惜其失而勉之以正也道只是人当行底大路如子之当孝父之当慈兄当友弟当恭人皆可晓但不肯行故圣人谓当从户出旣知之即由之当从道行旣晓了何故不行正爲道与人相去夲不逺自不肯行耳故以户爲喻最切须就何莫由三字上详味旨意此圣人哀人之自失而勉之也质胜章史官记事虽据事实而书必须造辞述意其记人之言亦必爲美辞文饰之非尽当时之本语也故曰诚或不足人生也直章天以善理生人人得此理以生其理本直凡行事皆当合理若不合理则与天之生意不相関是理巳絶死之道也而又生于丗者幸然免死尓谓具人之形事当顺理违天自絶不可生于人丗知之者章知有两等一等只是知有道如此好一等曽用致知工夫而深知至理之所在上知浅下知深好是知而行之者乐则安行有得于心而乐也集注知有此道也知道字轻㸔作緫说谓知斯道之高美亦可重㸔作就毎事物上知其至理之所在亦可下两节皆作此两意推中人章质与斈两言之问知仁章通释曰夫子旣告之以所当爲复戒之以所不当爲使其志存于此而念絶于彼此语包二者皆全集註知者言事仁者言心事字指务民义重心只是言存心当如此其实先难只是民义此章大约上以知言下以行言也知者乐水章天地万物巨细髙下无非至理彻头彻尾通贯周流无纎毫不足处知者知之极其心于物理无少碍滞不留查滓融㑹流通而水之爲物流行不滞而其渐渍浃洽大无不徧小无不入与此心相类故乐水而其体动其效则乐仁者之应物各当其极不过物各付物而巳无私焉其理则一定不可移而以存心言则全体自有浑厚安重之意象故乐山而其体静其效自然夀然所谓夀非必如尭舜禹汤然后谓之夀也盖受命于天其夀夭固有一定不可易人能知命而保其天之所以与我者全而归之是夀巳若立于岩墻之下与桎梏而死则是我夭之矣非正命也由是观之则虽颜子亦夀也博文约礼章博文则能知圣贤之成法识事理之当然约礼则收歛归之于身而爲脩行之实若泛泛学文而不约之以礼则于已无相関旣能博文又以约礼爲自巳之行方可进徳约是収束向身意思集註约要也通释曰博谓泛而取之以极其广约谓反而束之以极其要此语精切见南子章天者理之所自出言天厌之者是事背于理理与己不相関也子路恶恶不污圣人无可无不可见恶人而不累其德唯圣人能然若斈者则当以子路爲法见恶不可不逺中庸之爲徳章饶双峰云此章上句有之爲德也四字以中庸之德言也中庸无此四字以中庸之道言也以德言则不必言能而能在其中故此章下句无能字以道言则有能知不能知能行不能行故彼章下句不可无能字此章言民鲜此德是以丗教之衰民不兴行而然彼章言民鲜能此道是以气质之异有过不及而然此章乆矣是言近丗如此彼章乆矣是言自古如此集注中者无过不及不及是未至于中过是过于中去此是把两意影出中字只是行事件件合天理到恰好处庸平常也平是平正常是常乆之道此是把两字正说庸字行事平正便可常乆才好竒欹侧便不可常乆总而言之惟中故可庸中而又可庸方是此爲徳之至非圣人不能中之故曰民鲜观民鲜乆之言则古之有是德者盖多矣博施章博施谓施惠广博病博施且如分井受田岂不欲多与它田盖土地有限人生无穷故一夫之田夏止五十畒殷止七十畒周止百畒欲多不可得又岂不欲都把与百姓而国家之用不可无故一井之中其中爲公田又如前代赐民田租非不欲尽赐又有国家之用故止赐一半此等处虽尭舜亦不能如意此病博施之类病済衆集註言之甚明愽广也犹多也博施是毎人与之多济衆是人人皆博施济衆大槩以地言天之所覆地之所载含齿戴髪者皆济之是衆也圣只是行仁至极处尽仁之道圣与仁不是两等人己欲立逹而立逹人所谓以己及人仁也近取譬所谓推已及人恕也上出于自然下出于勉强斈者只是欲斈爲仁古时未甞有人言仁之本义分明故孔子门弟子往往问仁子贡亦未知仁之体叚故以此爲问然所问地歩太广逺此是圣人有位者方可言此而犹恐未足若斈者如此爲仁则终身不可至故孔子旣非之而又教之第一节言爲仁功用之极第二节言仁之本体第三节言斈者求仁之方法述而第七徳不脩章讲斈是此章之要旣斈又须是去讲论然后明义理皆自讲斈中来讲旣明了则知德之所以脩义之所在而徙有不善者而改之若不先讲斈则三者皆不知当爲之则只作知行看徙义改不善是脩徳之目志道章志道是专心致志在日用当行之道念念在此爲之不厌道字虽指行然所以求知其所当然者意亦在其中志道据徳积累乆之然后至依仁地位志据二者常并行依仁则志之乆据之固而心德全但长存养而不息耳四句虽前三者是一连后一节与上对然人之爲斈只是要全一箇仁字上三者应事处工夫至不与物接时便要游艺游艺一是未知者欲求知巳知者欲习熟一是应事之隙欲心不少放二者皆是欲全乎心德尔以此观之不可全然截断作两叚看也集注知此而心必之焉爲道主于行所以特着知字在上知在行前也若未知者则求知之亦在志字意内他岐不特是异端是正道上行无过不及差误处谓志之专见之明行之正如行路若认程途分晓到交逵九逹处亦自能循当往之途无错也日新之功是𥙷意周备以明经旨盖据德不是守蒨正谓志道而有得即坚守不忘遇再应如前事则以所执者复见之行事则前所据者又有日新之功矣依者不违之谓或问亦言不违仁吾于颜子之事旣言之矣是依仁即颜子之不违仁也然则此章工夫全在志道据德上至依仁只是存养尓据旣是执守之意是行道有得了只是坚守而勿失则此句就有德而言然则工夫又全在志于道一句上志于道不是道在彼我心却在此专思之欲至之之谓旣谓之道正就行上说是谓专心致志于日用常行处行其道故旣行之便有可据之德积德旣深则常操存此心使天理流行不至妄作此依则比颜子不违稍用力尓三月不违仁顺辝也依于仁劝辝也至于游艺即至道据德之方而防其违仁之隙也私欲尽去而心徳之全盖德之积累自少至多积之旣乆则百行皆善而德备德旣备则是私欲全去故曰工夫至此此句是接仁字说下无终食之违方是说依字存养是正说依字意礼乐体大学者日用行不能尽故兼玩绎其文射御书数旣斈之即能惟常常玩习之故曰法应务有余心无所放是游艺两件得效处应务有余在志道据德之间心无所放恐依仁之有间也此章道德仁艺指其实工夫全在志据依游先后之序说上四字谓志然后可据据然后可依依后又须游轻重之伦说下四字前三者重艺爲轻本指三者末指艺志据依养其内游飬其外无少间隙涵泳从容皆指游艺意思多忽不自知入圣贤之域亦游艺意多前三者皆用力以全仁游艺则𥙷其隙而有浸渍渐磨之功矣束脩章事师就养无方束脩其至薄者故着以上字圣人言语自无渗漏类如此集注脩脯也周礼膳夫肉脩䟽加姜桂鍜治者谓之脩不加姜桂以塩干之谓之脯愤悱章旣愤悱而启发之则感之深守之固未能愤悱而教之出于勉强终不济事虽能愤悱而告之又须㪯一隅而能三隅反然后及他事若未能反而又告之则斈者倚靠箇请问都不自去推充天下事理无穷如何教得尽自能推充方是爲斈不是圣人吝于教人圣人凡百只是提箇纲领与人使人自去理㑹用舎章用舎以身言行藏以道言是字正指行藏之道而言人用我则行其所藏之道于外人舎我不用则藏其所行之道于身惟孔颜有此可行可藏之道行藏字不比仕隐字行谓见之行事藏谓卷而怀之㸔下有是二字则行藏意便自见集注取尹氏行藏安于所遇虽若不甚分晓然语録巳明言夫子与颜渊有可行有可藏之意则以此意㸔行藏安于所遇一句亦自包含尽尝谓集注难读𥘉把浅近意思来㸔固若无差及后来㸔得较深㑹注意亦合又乆而㸔得较愈深则意又不出朱子之外盖不唯圣人之言广大渊深而朱子体㑹精至不可轻易㸔过也通释曰暴固是徒搏冯固是徒涉然二者皆有慢侮侵陵之意富可求章如不可求一句上添一其字下添一何字则语意自明子所愼章古之祭祀必斋未祭之先散斋七日斋于外致斎三日斎于内散斎不御不乐不吊致斎则居于斎室之中不茹荤不饮酒不接事物惟思所祭鬼神礼记所谓思其居处思其笑语思其志意思其所乐思其所嗜者是也斉平生心事而荅之而平生大事无大于逃国饿死二事者然则夷斉微諌伐饿死之事则何以必知其逃国之无怨乎安知夫子不并以此事断之爲无怨也故集註不得不入此叚而后惟以逃国事论此章之旨饭䟽食章此章似专以饭䟽饮水言所处地位曲肱而枕是就此地位中平居之容也故程子亦止曰非乐䟽食饮水也然圣人之言亦不可闲放一句过曲肱而枕亦见得无所事事之意盖上二句固言贫而此句或指贱而言也此圣人就所居地位言其乐若圣人居富贵则乐亦在富贵居夷狄患难则乐亦莫不在其中即君子无入不自得之意圣人但言不义富贵若富贵以义来则舜受尧之天下不爲泰孔颜之乐相类而有不同言不改其乐而着颜子于上是箪瓢陋卷不改颜子之乐也言乐在其中而连食水曲肱之下是孔子之乐在食水曲肱之中也颜子不改其乐是颜子之乐不爲外物所改盖颜子惟知自有其乐不知有忧也圣人乐在其中是无所往而非乐也譬之然火颜子如然烛而纱笼罩之虽有风来不曽动得它光明孔子如然燎炬在空中任风自来随风都有许多光熖此颜子具体而微颜则守之而孔则化之也程子以不能改其乐释乐在其中精神全在能字上与不改其乐自不同当味学易章集注消长者隂阳之机吉凶者隂阳之应进退者人事也存亡则进退得失之极也夫阳长隂消吉道也隂长阳消凶道也然阳虽吉失位或凶隂虽凶得位亦吉是消长中各自有吉凶之理君子斈易随各卦之时事位义验其消长而明其吉凶以爲身之进退进退合其宜则存失其宜则亡吉凶消长有定而不可移故曰理进退存亡人行之故曰道使知其不可不斈是先说不可以无大过又不可以易而斈是覆说上假我数年平诵圣人之言所谓无大过亦兼有于易道无过之义集註引史记于易则彬彬之说固含此意下只明用易而已无过说是爲斈者修已处切雅言章集注理情性道政事谨节文是言诗书礼之本体如此情乃性之发情发于言而有文成音者爲诗故诗所以理情性言作诗之人也情发而爲诗故言情在上理其情则是理其性也道言也书所以载二帝三王之大政小事也礼专在谨慎其品节文章节言其大文是节中之文也圣人以此教人使人却用此以理其情性知其政事而谨其节文然后是用处谓人学之亦可以如此叶公问章愤是求知之切乐是行之之效不知老将至自强不息也全体至极纯亦不巳言圣人之斈全体而又至于极以一事而言未得则愤旣得则乐是至于极而乐也以万事而言愤而乐乐而又愤愤而又乐必至于全体也其愤乐相継刚健不息是纯亦不巳也全体至极自愤乐两句发纯亦不巳自不知老至上生全体与仲弓章全体不息字同天生德章天生德或问谓气质清明义理昭着二三子章此章圣人告门人不可专俟言以爲教凡平日所行者皆教也盖圣人动静语黙无非天理之自然此是体首实处皆当审观而反诸身何必专待言语之教乎盖言与行犹隔一层故听言不如观行颜子言仰鑚瞻忽正是就日用上谛观而斈二三子有未逹此故夫子䁱之集注虽不明说二三子待夫子言教之意而言圣人作止语黙无非教意自可见集注贴衬文义说自是正意圈外程子又是一意言门人就圣人全体大用上斈见其道高逺不可及有如颜子之叹高坚前后者故圣人止就日用动静小节上指出教之圣人之道犹天言全体俯而就之言小节四教章斈文则穷物理知古今以爲自修之基故以文爲先旣斈文则当反之于身而修行故行次之修行当以忠信爲主忠是发于心孝弟爲仁意同无絶无也虚未满之意无而爲有谓本无一长而爲有之状虚而爲盈未能充实而爲盈之状此二者谓斈之所到事之所能而言约而爲泰则论贫富贵贱之事不知而作章丗盖有不知理而妄作其事者我则无是也我惟于古人之言行多博其闻择其善者从而行之盖多闻则非不知择善而从则非妄作矣此句正反上两句而言之然又自谦以爲于理未能尽知所以下文言曰我于今人之言行多博其见而善恶皆记于此以备参考虽未足爲知之明是亦知之次也盖古人言行事迹善恶巳彰故可择而从今人言行未可定其善恶故惟记之耳此谦而又谦之言也司败问章古者妇人皆以其姓在下而以孟仲之次加于上如春秋所书仲子伯姬诗所谓孟姜之类子是宋姓姬是鲁姓姜是斉姓伯仲孟长㓜之序仲子宋女伯姬鲁女孟姜齐女也同姓爲婚姻与禽兽无异春秋之时同姓之国虽多婚姻之道皆不通呉之祖太伯文王之伯父也鲁之祖周公文王之子也呉鲁无婚姻之礼昭公违礼取之却讳取同姓之罪字之曰孟子欲使人把作宋女看欲掩其恶古者有姓有氏帝王则自着姓如伏羲风姓神农姜姓之类人有功德者天子则赐之姓如黄帝之子得姓者十四人又如尭赐太岳之姓爲姜之类是也赐姓之外则爲氏氏又名曰族或以祖父之字如春秋公子展之后爲展氏子国之后爲国氏之类或以祖父之谥如文王之支孙称文氏鲁叔孙宣伯之后爲宣氏之类或以祖父之官如司马司空仓氏库氏之类后又或以国如周鲁齐陈许赵之类是也郑夹漈推姓氏之由有数十端然今何者爲姓何者爲氏分晓者固易知亦难尽辨凡出于古帝王之后有姓无氏如上说风姓姜姓之类是也若其余有氏则又有元姓且如春秋时同姓之国如周鲁卫郑邢茅蒋胙诸氏皆姬姓又如鲁之公族大夫以谥以字以官者亦皆姬姓以此类推之须要考究其原方见各人姓氏分䁱秦汉以后姓氏多乱皆不可分别汉有功者多赐姓刘唐有功者多赐姓李都是把别姓氏硬扭作刘李去数丗后不辨眞伪又如匈奴以汉外家姓刘亦冐姓刘此等尤难理㑹文吾犹人章文犹文章威仪文辞皆是得是有得于已文固亦君子之事乃发于外者故曰莫吾犹人也若躬行者必心有所得乃可成君子故曰全未有得若圣章集注博施章曰仁以理言通乎上下圣以地言则造其极之名也言仁是天理至善上谓全体之仁下谓随事之仁也圣则行仁至于极无一事之非仁妙而不测之谓也此章曰圣者大而化之仁则心德之全而人道之备大而化之即圣之地也心德之全人道之备即全体之仁也朱子云爲之谓爲仁圣之道诲人亦谓以此教人是合说金先生云圣言德仁言及物圣人言爲之不厌即作圣之事诲人不倦即及人之仁此是开说如此斍易见奢不孙章不孙者杀身亡国之由固不过爲人所鄙而巳故不孙寕固子温而厉章常人之容温和则不严厉严厉则少温和无威者失之易有威者或大过而至于勐好礼者不能恭能恭者又或出于勉强圣人中和气象故全备望之俨然即之也温听其言也厉察之犹浅言之尚略此章察之深言之备集注人之徳性本无不备气质所赋鲜有不偏此言衆人谓人性本皆全善爲气质不适中而偏故性爲所蔽亦偏其见于气貌之间者必不得刚柔之中全体浑然应德性本备句隂阳合德反气质有偏句全体浑然虽言德性然谓之浑然则是德性未常少爲气质所蔽隂阳合德则隂阳二者皆亭当和平略无过不及之偏是又见浑然意象矣此是就圣人所禀言气质故着合德字此徳字只就隂阳说非言性也中和之气是关浑然合德说惟其浑然合德故其气见于外者自然中正和平经言六陈北溪曰以上三截爲阳而下三截爲隂似乎有合然又以上三截爲隂而下三截爲阳亦似有合未知所决抑圣人浑是一元气之㑹无间可得而指斈者强爲之形容如且以其说自分三才而言则温然有和之可挹而不可屈夺则人之道也俨然有威之可畏而不暴于物则天之道也恭顺卑下而恬然无所不安则地之道也自阳根隂而言则温者阳之和厉者隂之严威者阳之震不勐者隂之顺恭者阳之主安者隂之定自隂根阳而言则温者隂之柔厉者阳之刚威者隂之惨不勐者阳之舒恭者隂之粛安者阳之健盖浑然无适而非中正和平之极不可得而偏指者也泰伯第八泰伯章诗言太王实始剪商其意以爲周之所以灭商者自此基之尓非必谓太王即有灭商之谋也盖古公之迁邠人从之如归市而呉越春秋云古公居三月成城郭一年成邑二年成都而民五倍其𥘉仿彿帝舜气象则德化及于民其势有不可遏者但古公迁岐左殷王小乙之末年不乆而髙宗立傅说爲相中兴在位五十九年次祖庚立七祀次祖甲二十八祀文王生书称祖甲不义爲王旧惟小人作其即位爰知小人之依能保惠于庶民不敢侮鳏寡肆祖甲之享国三十有三年自迁岐至文王生之年巳九十七年古公寿百二十歳后不知的于何年卒计在文王生一二年之后则古公始终正居商令王有道之丗剪啇之志何自而生邪文王生有圣瑞故古公曰我后丗当有兴者其在昌乎太伯知欲立季历以传昌乃亡史之可见者如此盖古公但言兴者其在昌未见有剪商之意观知欲立季歴之言则亦未甞明言立季歴所谓知正于其在昌乎一言知其意尓其譲国也固爲至德而季歴之后丗遂有天下天命旣欲兴周其始也非季歴则国固太伯之国而太伯之后有周矣故曰以天下譲夫子就成事上论其譲也止譲国而非天下故民无得而称惟太王始不明言立季历乃太伯因其在昌一言暗知太王之意托採药而去亦无譲国之迹所以民尤无得而称所以爲德之至也王文宪谓集註朱子因旧传修入未及改启手足章此章作两节看启手足是一节是以巳然者示门人其平生孝谨之成效也下二节言致谨之方只是战战兢兢句上是其平日惓惓于此未甞少懈如临履薄言恐惧戒谨之状也孟敬子问疾章动容貌便当逺去暴慢不粗厉当文雅不放肆当矜庄正颜色便当近于信不可色厉而内荏出言语声气便当逺去凡陋与背理者工夫全在逺近二字上集注程子工夫在动正出之先盖平日敬义工夫纯熟至动正出时自然有此效验则工夫意在道字上朱子以操存二字上承程子之旨以省察二字使用之于动正出之际是工夫在斯字上金先生谓此是成德之事恐非敬子所及以曽子语意工夫只在逺近字上使只就地头做工夫必欲其逺之近之如此则下斈亦有入头处乆而至于程子地位程子暴慢斯逺一句倒说下近信逺鄙倍二句顺说当思所以异问不能章能不能以事爲言多寡以明理言谓彼之不能固不如我之能而彼有一能乃我之所未能者彼之寡闻固不如我之多闻而彼有少闻适我之未闻者故问之天下事理无穷颜子虽亚圣亦有未尽知未尽能者故每问于人能与多固颜子斈问之积问不能问寡谓或有事理颜子所未知所未能人或知之能之则必下问爲巳益但就他人一件长处请问不必论此人他事皆不如我此章两节皆就己接人上说上节主于问下节主于不校集注以唯知义理无穷一句緫上节而谢氏亦曰不知有余在我不足在人有若无实若虚是其见义理之无穷所以问也谢氏又以非几于无我者不能緫两节则皆是接人意有若无应能问不能一句实若虚应多问寡一句唯知义理无穷智也不见物我有间仁也言颜子体乎仁智託孤章兴于诗章集注诗本性情谓诗夲出人性情之自然盖心之声爲言言之成文而有音韵者谓之诗是性之动爲情而见于外者言诗发扬己志出于自然也古之天子廵守采诗以观民风盖择其善者𬒳之弦歌颁之邦国如周之二南则用之郷人邦国雅则用之邦国朝廷颂则用之宗庙今集注乃言有邪有正金先生谓此据毛氏诗言之也变风変雅邪者多矣但斈者旣知义理则凡见善即取爲法见恶即取爲戒固不必较其邪正也此三人行必有师择善者从不善者改之意如春秋善恶皆书而自可爲法戒也抑扬反复正言吟咏抑扬是吟咏之声反复言吟咏之不巳斈者于书固须口诵心惟况诗有音节可以吟哦咏叹则感于其心尤速而切故能有所兴起也恭见于貌敬主于心辞者不受于人逊者譲巳所有恭敬律于已辞逊接于人行礼以四者爲本节文度数则礼之事也品节是其大纲文章是其小目度者制度数者数目多寡之皆以上四者行之也肌肤本有㑹筋骸夲有束但不知礼则无以固之而懈惰散漫遂至手足无所措耳目无所加能以恭敬而行节文则动容周旋莫非天理之流行矣卓然者自立之貌旣守乎礼则事物之来皆有以应之莫不中节不爲其揺撼惑夺其心志矣五声十二律更唱迭和语録曰谓如黄钟爲宫太蔟爲啇姑洗爲角林钟爲徴南吕爲羽还至无射爲宫便是黄钟爲商太蔟爲角中吕爲徴林钟爲羽盖五声十二律皆上下相生声始于宫律始于黄钟官即黄钟也其法皆三分去一益一上下相生宫之数八十一三分去一下生徴爲五十四徴三分益一上生啇爲七十二商三分去一下生羽爲四十八羽三分益一上生角爲六十四而五声俻矣黄钟之琯九寸三分去一下生林钟林钟三分益一上生太簇太簇下生南吕南吕产姑洗姑洗下生应钟应钟上生㽔賔㽔賔下生大吕大吕上生夷则夷则下生夹钟夹钟上生无射无射下生中吕而终焉前所谓黄钟爲宫至南吕爲羽五节是从宫商角徴羽顺数其实乃黄钟生林钟太蔟南吕姑洗依前五声次序生去也第二无射爲宫至林钟爲羽亦然所谓更唱是十二律皆可爲宫所谓迭和十二律皆可爲徴商羽角相継和去养人性情言养于平日以爲应事之本也邪秽者物欲之染查滓者气质之偏兴诗立礼则消物欲而变气质矣有未能浄尽者又因乐以荡涤消融之而全入于中和也义精是明善至于极精仁熟是行仁不假勉力和顺道德如云不违仁也民可使章民者庶民百姓也或问曰圣人爲礼乐刑政皆所以使民由之也其所以然则莫不原于天命之性虽斈者有未易得闻况庶民乎好勇章人而不仁疾之巳甚而致乱盖教君子当知时审势也不仁者固所当恶大斈所谓迸诸四夷不与同中国可谓甚矣理之正也盖时可爲而势足以制之何忧其生乱乎若非其时而势不能诛讨徒疾恶之则鲜有不致乱者汉之宦者是巳君子非不恶之不得时与势祸徧及于君子之身而国併以亡唐之末路亦类是也圣人之言其㫖逺哉之才之美章骄吝只就才上见是以其才美而骄吝者其余亦指才言此章才字重是言有才无德之病故集注于圈外取程子德字𥙷之集注智能技艺智其所知者能其所能爲者技艺又是能中小节目用此四字方包括得才字义尽程子开说骄吝朱子合说骄吝气盈歉不同时遇一事气盈则骄遇一事气歉则吝其才于此事有所长则矜衒夸张以气陵人其才于此事有不足则掩閟靳啬不欲示短于人此是一等人若吝本根而骄枝叶则所以吝者乃爲骄人之地骄是发见在外者吝是沉潜在中者吝是智底意思多骄是能的意思多若有所长推已忠告则人将皆知而能之我无可以骄人矣惟其必以自知则人莫我测常足以陵轹于人矣此又是一等人程子双重朱子徧重合二说方尽骄吝气象吝者则不骄骄者则不吝圈外势常相因及未有骄而不吝吝而不骄者也葢骄者吝之枝叶吝者骄之本根是骄起于吝笃信好学章言实笃信此道方能好斈信之不笃则不能好学方能善道若持守不坚固畏死避害则不能善道能笃信之又须好学若不学则不知义理之极致亦徒信而巳能守死须是善于道若不善于道则有不当死而死当用权而不用执一不合于义亦徒死而巳笃信须是能守死不守死则所信者未笃好斈须是善于道不足以善道则所好者未正惟其信之笃则能守之至死不变惟其好斈见理明则能处事善于道故朱子曰守死者笃信之效善道者好斈之功大意笃信然后能好斈守死然后能善道笃信又不可不好斈守死又不可不善道笃信须是守死好斈须是善道惟笃信而好斈故能守死而善道笃信好斈就知上说守死善道就行上说荇菜左右芼之窈窕淑女钟鼓乐之者正其类也关睢之乱盖只指此四句不必求他说狂不直章狂谓心志髙逺而事爲不精详侗谓无知以理言悾悾谓无能以事言常人之情有狂侗悾悾之病必有直愿信之德人志髙逺而不计较小节则爲事必质直而不迂曲无知者则不敢妄爲故愿无能者则不敢轻出语故信若有是病而无是德虽圣人亦不教也学如不及章爲斈者昼夜勤力不息其心如追一物惟恐不及旣用功如此尚恐失之盖人生有期白日不再旣生爲人全不见得些小道理便死了只是枉了一丗所以古人爲斈不分毫放过舜禹章圣人治天下只顺天地生物之理以养育万民民之所欲与之聚所恶勿施惟知参天地賛化育尽其诚而巳不以天子之贵四海之富爲事一如与己不相関一般大哉尧章上巍乎賛天髙大下巍乎賛尭德髙大则是凖则之则谓尭之徳与天一般所以广逺而民不可形容无能名是不可形容也人所见可者惟见其成功之文章尓然此乃粗迹其妙用入神处皆不可见唯圣人知之而亦不可形容故其言止此巍巍乎其有成功也焕乎其有文章上句也字起下句孔子只是言尧之成功可见者唯有礼乐法度耳圈外却是成功与文章对说舜臣五人章此章语脉须子细体认舜有臣五人悬说起一句在上面孔子是就武王曰予有乱臣十人主意说言古言人才难得果是如此武王兴周时人才之多惟有唐虞交㑹之间比于此时爲盛尓夏商之代人才皆不能及然周𥘉虽曰人才多十人之中又有一妇人止有九人而巳是才之果难得也唐虞之际人才极多不止五人二典中可见所以可说盛于周𥘉独言此五人者盖五人功德尤彰着也周自成王之后人才亦衰禹贡五服甸侯绥要荒王畿千里谓上中方方千里爲王者所居即甸服面各相去五百里爲侯服又五百里爲绥服又五百里爲要服又五百里爲荒服一面二千里与甸服共方方五千里是天下大约道里如此其服地内所封诸侯朝贡皆各有时所谓以服事所居在何服内依服内合当朝贡之数事天子也禹章致孝鬼神是祭宗庙尽其诚致美黻冕是待诸矦尽其礼尽力沟洫是飬民尽其爱子罕第九子罕章利凡利益利便财利皆是君子见义则爲不睱计较利已有杀身以成仁者若言利安能及此天之赋与人者谓之命有以理言者仁义礼智之性是也有以气言者智愚贤不肖冨贵寿夭之数是也理精微难见不可以一言举知气者非君子所尚惟当见义而行若委之命则废人事而爲斈变化之功亦无用矣孔门问仁皆是问行仁之方而夫子荅之皆是进脩之目未甞以仁之全体切切言之也故曰子罕言利与命与仁麻冕章冕冠緫名冕之名有五衮鷩毳希玄天子诸矦公卿大夫士朝祭用之就五冕之中共有九等其一则十二旒次九旒下至二旒爲八等与十二旒者共九等天子用十二及九七五三共五等自九旒以下各以其命数服之上可兼下下不可僣上其上兼下者于祭祀时各视祀之大小而服冕之髙下天子自衮冕以下上公亦自衮冕以下侯伯鷩冕以下子男毳冕以下只是冕上旒数不同天子自十二旒五等皆十二玉公矦以下只依旒数缀玉如九旒九玉八旒八玉其九七五共三等则君服之命六四三二共五等则天子诸矦之臣随命数服冕之下有弁弁之下有冠皆首服也冕冠皆以缁布爲之麻冕礼也集註作缁布冠亦緫名也鷩必㓕反毳昌锐反希陟里反汉食货志周布帛广二尺二寸爲幅三十升布升八十缕则二尺二寸容二千四百缕一寸计一百九缕程子谓周尺当今尺五寸五分弱所谓今尺者即营造尺也如此则营造尺之一寸爲缕几二百是一寸爲今百眼簆其细宻难成可见仪礼燕礼君燕臣之礼也公取大夫所媵觯兴以酬賔賔降西阶下再拜稽首公命小臣辞賔升成拜公答再拜立卒觯賔下拜小臣辞賔升再拜稽首公答再拜賔易觯下拜小臣辞賔升再拜稽首公答再拜注䟽凡臣于君虽爲賔与君相酬受爵不敢拜于堂上皆拜于堂下若君辞之闻命即升若堂下拜讫君辞之即升复再拜所以然者以堂下再拜而君辞之若未成然故复升堂再拜以成之若堂下未拜之间闻命则升升乃再拜则不言升成拜又觐礼诸侯觐天子之礼也侯氏坐取圭升致命王受之玉侯氏降阶东北靣再拜稽首摈者延之升升成拜又王劳之再拜稽首摈者延之升升成拜及赐车服侯氏降两阶间北靣再拜稽首升成拜今礼中言升成拜者非一以此推之则他从可知矣然行礼又各有节然多有臣拜于下不辞升者盖各有宜也其辞有命臣辞之者有君亲辞之者亦各有当此章孔子之言又似臣凡拜皆当拜下而升成拜如觐礼赐车服之仪拜下不言辞而自升成拜程子是推凡处事说子绝四章集註四者相因循环不穷是合来看▫▫▫◀◀▫是分开看合看者易见分看者难明大凡我固▫▫▫亦有不自主圣人成此病者如圣人之心与天地同流无往自不在如无适无莫仕止乆速是无固如佛肸弗扰之召欲往而复不往堕三都未能堕成则止縁圣人不乆去鲁若不去鲁必别有所处是无必所谓子絶四只是说圣人私意期必固滞物我四者无一件圣人如何相连而生直至我若说道圣人无私意便无下三件则诚者不须立这四件条目张子之言恐是正意朱子是专爲斈者说开㸔合㸔各有意味然而緫只是私意合㸔固因私意牵引来开㸔则各是私意所成必亦私意也固亦私意也我亦私意也太宰问章圣德也多能才也太宰以夫子多能爲圣子贡则分别德与才以告之夫子之言止接多能之意故曰太宰知我下文言君子不贵多能以晓之语録太宰以多能爲圣子贡谓多能爲圣人余事孔子以圣不在多能形容圣人地位则子贡之言爲尽鄙夫问章集注始终本末上下精粗分四节㸔不必就一事求四者始终是前后两端如夫子言兴诗立礼成乐及斈而时习章可与共学章之类本末是纲目及内外两端如吾道一以贯之人而不仁如礼乐何荅林放问礼之本之类上下是高下逺近两端如答子张言忠信行笃敬答子路脩己以敬及道千乗之国之类精粗是深浅两端如答子贡问仁旣告以仁之体又告以求仁之方及未若贫而乐富而好礼之类盖答鄙夫之问亦若是也语上遗下但言高深逺大而不及浅近者语理遗物但言其体而不及于用喟然章门人爲臣章鲁哀十五年冬子路死于卫十六年夏孔子卒于鲁则此疾病非将梦奠时也或问谓必夫子失司㓂之后未致其事之前行诈只是不诚意思当轻㸔子路忠信刚决但知上稍欠此举是实敬爱其师便决于行不知其失然凡事稍有违理便是不诚此是过不是故意用诈之罪夫子言乆矣哉由之行诈是责其平昔任意便行致失理也美玉章沽去声训卖若平声则训买于此义不相当乐正章朱子诗集传纲领释此章引汉礼乐志云王官失业雅颂相错孔子论而定之故其言如此古之乐章旣各有体制亦各有音节孔子之时相错失伦故爲之更定使复其本出事公卿章金先生引语録三说中一说谓此数事外我复何有此说爲正盖此章之言甚近又非七篇黙而识之章比若圣人亦谦言恐是太过必有人称颂圣人道德因言我但能出事公卿入事父兄各尽其礼于䘮事不敢不勉力以尽其至不饮酒而爲其所困如此而巳此外何有于我盖于人之所言姑以此数者荅之观两则字与不敢字可见非未及者川上章舎去声止息也见楚词辨证集註未及改先看川字爲主着实方见得下文意思此不独是记夫子所言之地出逝字固指川流者字兼包万物如斯字指流而不息夫字指与斈者之辝谓万物与道爲体者如此流动未甞止息于川可见然此只说得往者分明未见来者意故又曰不舎昼夜然后义理沛然如字非如似之如不是以川流比道是正言道之流行也如斯正指流而不息此章固是言道体圣人亦不悬空说正是教人体道不可须臾间阙集註三道体字第一就大原头全体说来所以谓之道体之本然此道体是无形之体是就此章顶上说其次然后言易见者莫如川流此下方就川上说第二此道体也此字即指川流而言云是道之形体也道本无形因物而见其体下遂歴叙五端云皆是与道爲形体者此第三箇说尤重大抵三道体上则轻清而所包者大下则渐着实而人可共见人而欲体道则全在谨独工夫能谨独又在于自强尔一道体就气化流行处说是说所以生物者未说到物上二道体是就物上指形而上者而言三道体指物而言本注道体是道爲物之体叚程子道体是物爲道之体质好德章德者人心本得于天惟知好之然后能进脩以成己德但人真好之者少而好好色乃人之实心若心实好徳如好色然则实好德矣此与大斈比喻一般意只是勉人须实好德集注圈外引史记语以证夫子发此言之由但如此说则好德有好有德之人之意不惰章集注心解字𥙷不惰之前颜子闻夫子之言其心即融释脱落略无疑滞旣心解即勉力行之造次顚沛又是力行中节目下言如物得时雨发荣滋长何有于惰言自然不能巳非勉而不能惰此是形容颜子不惰非衆人不惰者比但斈者读此章则当自勉励勿懈慢可也盖圣人虽賛颜子之进亦所以厉斈者之惰吾见其进章何文定云惜颜子者惜其巳进于所立卓尓之地未见其止者惜其不造于圣人之极也后生可畏章前两语期之后两语戒之期之者勉其进也戒之者警其惰也年冨者未来之日尚多也人以百年爲期今当少壮则未来之日尚富也法语章集注语之未逹拒之不受是向上靣说未逹是法语巽言皆不能晓不受是虽晓而不从说其或喻焉是能从说者三军章夺帅如汉王驰入韩信壁即卧内奞其印符以易置诸将公子无忌椎杀晋鄙夺其军之类匹夫犹言一夫谓小人而有志者正与三军多寡相对言三军之气在外匹夫之志在心人若心志坚定向道不惑孰能移之哉可夺则非志矣衣敝章衣敝緼𫀆而不耻此是㪯一端以见子路之心不爲贫富动非谓子路之德专见于此也其由也与辞气可见子曰士志于道而耻恶衣恶食未足与议亦是㪯凡而言大抵饰于身者往往以不及人爲耻此止言敝衣故知只是㪯一隅说如士志于道章有自厌其贫之意此章是贫富相对言外物来铄于我人则易动其心而乃不耻子路所以爲贤也此见子路心正气全逹命安分乐已之贫而不知人之富略不以此事芥蔕于心唯见道义之安耳可与车马轻裘与朋友共敝章对㸔此是不慕人之富彼是不轻人之贫此是不屈于物彼是乐与物共合而观之可见子路气象之全二臧字似有不同不忮不求安得不善上臧字就不忮不求中说唯不忮不求何足爲善下臧字就不忮不求外说礼记緼爲𫀆谓纩及旧絮纩新绵也盖以旧絮而加新绵爲之枲着枲牡麻也以枲搥细以当绵贫者之服着字或作以绵装衣也此谓以枲麻装衣也此緼𫀆之义与礼记不同谓以麻当絮着在袍中也衣之贱衣之贵言其直尔非人之贵贱也进于道谓渐造深逺进字就道中说非自此进于彼之谓歳寒章木至寒而不彫者亦多圣人取松栢者盖松柏之受命也独一斩断更不萌蘖如君子有刚断者然松柏不彫于冬而换叶于春其枝未甞见枯藁之态故圣人不言不凋但言后凋圣人言语虽小节自周俻无渗漏如此知者不惑章三者字指人此章以三逹徳循序而言盖就一人身上说与知者乐水仁者乐山章开说者意不同共学章斈是斈问思辨之事知人皆可斈而不可不斈又知斈以爲巳然后可与之共斈适道者笃行之事也格物之多心知旣明善恶是非判然无疑然后可与同由于道之中矣行之日熟执志愈坚择善则拳拳服膺而不変故可与立道在日用之间适道犹就每事言之立则行之全德之成矣立字如建字谓守圣人所制之法循其规矩凖绳皆有所成立然犹能应事之常尔或事变之来前无定制固当随时处中如称之称物必以锤移前却后以取其平所谓权也权非大而化之者不能故以是终焉有志之士则可与共斈能明义理者则可与适道信道笃守不变者可与立立则守经者也至于义精仁熟则可与权而能处变矣集注知所以求之知格物致知之方也知所往知至善之所在而志于必至之也笃志固执而不变行成而守之固也权是称锤凡称物须以权于称上推移前郄以取平今以权字爲义理度而行之至中而止程子谓权即经朱子谓权经有辨勉斋谓有朱子之说则经权之义明有程子之说则经权之义正盖经是常也权字有变意常者一定之理变者随时之宜事之常者只依见成礼法一定行将去至有非常之事来须用自以礼义度而行之亦欲合于常道盖自上古圣人代兴制爲典礼虽俻然亦岂能尽该天下之事变哉因此度彼皆欲合于义而已且如父子相継而有天下常也至尭舜则皆以子不禅譲其义则在于得人而安天下君令臣共常也桀纣至暴而汤武至仁则起而伐之其义在于去恶而救民伊尹事太甲而放之其义在于全汤託孤之命兄弟友爱常也而周公诛管蔡其义在于正国家嫂叔不通问常也嫂溺则援之以手不通问者避嫌也见他人孺子入井且有恻隐之心见兄之妻将死则避小嫌而不顾所失大矣义理是活泼地物不在这一边便是那一边若两下皆是义则称量其重者爲之便是权但权须是用得义理极明了方可行若未明理专认箇权字件件要去权则有背义妄作其罪不可胜言矣经者圣人所制礼法常乆当行者君子用之以应常事者也权者圣人之大用前圣所未立法适逢事変而处之旣当则其法即可常乆所谓权即经也且如五帝以来父子相継常也尭则因子之不肖而以有圣人在下故易爲禅让此权也至舜之譲禹则用尭之权爲经矣天子在位诸侯臣服常也桀有极恶而汤至仁故易爲征伐此权也至武之伐纣则用汤之权爲经矣至于小事莫不皆然经与权皆圣人所制以君子言之则但可循圣人巳立之经不能用圣人未制之权唐棣章圣人未甞言易亦未甞言难但曰未之思盖不思则难思之则易难易在思不思耳郷党第十郷党节前注容貌指恂恂词气指似不能言緫结言指似不能言与便便言貌指恂恂与谨使摈节周礼大行人上公之礼介九人摈五人朝位賔主之间九十歩侯伯介七人摈四人賔主之间七十歩子男介五人摈三人賔主之间五十歩诸侯之卿其礼各下其君二等谓如公之卿则七介侯伯卿五介子男卿三介则摈一半之其大夫又下于卿二等论语䟽谓賔若是公来至门外直当闑西去门九十歩下车北向立九介立在君之北逦迤西北并东向而列主公出直闑东南西向立摈在主人之南逦迤东南立并西向末摈与末介相对中间相去三丈六尺列摈介竟主君问賔来之意主人传言于上摈歴次摈至末摈末摈传末介歴次介上介至于賔賔荅来意则自上介渐歴次末介及末摈至上摈告于主人旣毕然后迎賔至门侯伯以下礼皆如此若使者来聘则主君至大门而不出限南面而立上摈出阈外闑东南西向亦如上陈列末介末摈相对亦相去三丈六尺陈摈介竟则不传命上摈进至末摈间南揖賔賔亦进至末介间上摈与賔相去亦三丈六只上摈揖请事入告君乃相与入也凡门外之列摈介皆在主賔之前及入门则摈介皆随主賔之后䟽聘礼私觌礼毕賔出公再拜送賔不顾註云公旣拜客趍辟君命上摈送賔出反告賔不顾矣君反路寝集注躩盘辟貌辟音辟谓足盘旋开辟闻君命敬之若无所措其身然命数谓圭璧之度冕服之章建常之斿樊缨之就贰车之乗介摈之人礼牢之数朝位之歩飨献之礼皆随其命多少之数入公门节周礼应门二彻参箇应门者朝门也彻者辙也二辙之内八尺参箇三八二十四门容二丈四尺也诸侯之礼有降杀门或狭于此然聘礼记侯国之礼而䟽引二彻参箇爲证则门之制或同欤门有二扉门中竖一短木谓之闑又名橛两旁有长木谓之枨又名楔楔即今所谓门左右扉各有中左扉之中在闑东枨西右扉之中在闑西枨东此左右以内视外而言也然门以向堂爲正谓自外视内也大抵左扉是主出入之道右扉是賔出入之道玉藻曰君入门介拂闑大夫中枨与闑之间士介拂枨賔入不中门公事自闑西私事自闑东此皆言賔客之事也君入门者两君相见也客君入于右扉枨闑之中其上介卿也次介大夫也末介士也三介鴈行斜列于君之后右前左后而进卿介则在东而拂闑之西大夫介则正当君之后士介则拂西枨賔入不中门者谓他国来聘之使者不敢当客君之位故稍东近闑而入公事自闑西私事自闑东皆使者之事公事聘享也奉君命而行则用賔礼拂闑西而入私事私觌也已之礼非君之命则从主国臣之礼拂闑东而入也大射礼燕礼皆曰卿大夫皆入门右曲礼曰大夫士出入君门由闑右此右谓自外视之也故燕礼注凡入门而右由闑东左则由闑西䟽谓由闑东者是臣朝君之法由闑西者是聘賔入门之法此经所谓立不中门者左扉之中也中者君出入之道臣之出入不敢由此必旁闑东则亦不敢当此而立行不履阈一者爲行乍高乍低爲失容一者爲履秽门阈而不净集註宁立之处诸侯门内有屏大朝㑹卿大夫立门外君立于门内屏外以待之谓之宁摄抠也抠即挈也齐衣下缝古者上衣下裳其实所摄乃裳下缝也阶一尺爲一级故上堂抠衣必去地尺执圭节天子封诸矦必以圭璧命之辨其等数爲国之瑞信凡诸侯朝王执之以合信使使者聘问他国则亦执之以表信享礼享献也此是聘礼第二次见其君也旣聘用圭璧有庭实此圭璧又非前瑞信盖凡瑞玉则还之享礼则纳之而不还者庭实者以物实于庭中也唯国所有周礼小行人曰合六币圭以马璋以皮璧以锦琮以锦琥以绣璜以黼此六物者以和诸侯之好故礼器曰大飨其王事与三牲鱼腊笾豆之荐束帛加璧龟金丹漆丝纩竹箭其余无常货各以其国之所有足以见庭实无一定之物小行人註曰六币所以享也五等诸侯享天子用璧享后用琮其大各如其瑞皆是庭实以马若皮二王后享王则用圭璋䟽谓大各如其瑞此诸侯享天子之礼其诸侯自相享则各降一等谓二王后则用璧琮二王后上公也而子男则用琥璜侯伯虽用璧琮而诸侯相享之玉又各降一寸谓上公则八寸侯伯则六寸子男则四寸其庭实则随所用玉及国之所有上公桓圭九寸侯信圭七寸伯躬圭七寸子谷璧五寸男蒲璧五寸圭博三寸厚半寸其首左右剡各寸半璧圎径五寸中孔一寸厚半寸䀻礼賔觌奉束锦緫乗马绀緅节古注孔氏曰一入曰緅饰者爲领䄂縁也绀者齐服盛色以爲饰衣似衣齐服緅者三年练以緅饰衣似衣䘮服故皆不以饰衣集注取此以爲说䟽曰绀玄色按考工记三入爲纁五入爲緅七入爲缁注谓染纁者三入而成又再染以黒则爲緅緅今礼俗文作爵言如爵头色也又复再染以黒则成缁矣郑司农谓尓雅曰一染谓之縓再染谓之窥三染谓之纁凡玄色者在緅缁之间其六入者与孔氏云一入曰緅未知出何书又云緅者三年练以緅饰衣则似读緅爲縓檀弓练练衣黄里縓縁今按诸书言染色一入曰縓再入曰窥三入曰纁四入曰朱五入曰緅六入曰玄玄即绀七入曰缁经所谓不以绀緅饰者则齐用玄衣巳明緅在朱玄之间则自赤渐変黒者但不知此色本爲何用而决非饰练之縓矣窥音頳縓七绢反裘以皮爲衣冬服也凡服内有𫀆襗之属然后加裘又以衣蒙之谓之裼此所谓衣裼衣也裼之色必与裘之色类裼上加袭袭则朝祭之服也缁衣羔裘是诸侯君臣日视朝之服素衣麑裘君王视朔之服黄衣狐裘息民之祭之服然此是衆人之通礼何独孔子服之今独称君子或恐是当时亦有非朝祭而自有此服孔子则亦必以同色之衣裼之言非行礼而必谨礼父否则君子是泛言于礼当如此而非指孔子也襗直格反凡佩有德佩有事佩德佩则有琚瑀珩璜冲牙玉藻曰古之君子必佩玉无故玉不去身君子于玉比德焉天子佩白玉公侯佩山元玉大夫佩水苍玉世子佩瑜玉士佩瓀玫凡带必有佩玉唯䘮否若事佩如内则所谓左佩纷帨刀砺小觽金燧右佩玦捍管遰大觽木燧是也纷帨拭物之巾刀砺小刀及砺石小觽解小结大觽觧大结貌如锥以象骨爲之金燧取火于日木燧所以鑚火玦发弦者也捍拾也管笔彄遰刀鞞也玉藻人曰孔子佩象环五寸瓀而兖反玫武巾反觽许规反遰时世反古之弔服有钖衰缌衰疑衰钖者治其布使滑易也十五升去其半无事其缕有事其布曰钖十五升去其半有事其缕无事其布曰缌疑之言拟也拟于吉也吉服十五升疑衰十四升少一升而巳疑衰盖布缕皆有事也周礼司服王爲三公六卿钖衰爲诸侯缌衰爲大夫士疑衰注䟽谓诸侯及卿大夫亦以钖衰爲弔服士以缌衰爲丧服其弔服则疑衰也又曰凡弁绖服其衰侈𬒮谓弔服皆着弁绖也弁绖者如爵弁而素加环绖也侈大也凡𬒮皆二尺二寸大夫以上侈之盖半而益一焉则其大三尺三寸也又仪礼䘮服记曰朋友麻谓服疑衰而加麻绖也庶人之弔服则素委皃白布深衣圣人之弔服则用钖衰疑衰与诗君子偕老言蒙彼绉絺谓以展衣蒙于绉絺之上展衣者礼服也旣服礼服则絺衣之内必有中衣明矣故集注取此以证絺在中衣之外是中衣表絺其义不在蒙字诗䟽谓绉絺絺之尤细靡者襞积襞是衣襵积曡也谓之襵成曡即今日所谓也襞必益反襵之涉反贾限反食不厌精节割不正不食集注割肉不方正者不食引陆续母切肉必方爲证窃恐方正自出已意经文正字则该之古者燕飨有大脔曰胾又有切肉则切肉者必方可也其余牲体臂䏝骨胁及肠胃肺心割截各言其度所谓不正则不合乎度者兼此二说恐尽正字意古人食肉必用其酱之相宜者合食之周礼王者之酱百有二十瓮其品数之多如此如内则鱼鲙芥酱麋腥醢酱之类以鱼腥爲脍则合芥酱以食麋腥谓麋之生肉盖亦脍之类则合麋醢及酱以食又有所谓濡鸡醢酱濡鱼卵酱濡鼈醢酱皆实蓼此则烹调之节也濡者烹之以汁和也凡言醢酱皆是醢及酱二物卵酱则用鱼子作酱也若此三者自是亨饪条不备则是失饪而亦不食之矣濡音而卵音昆亨音烹古註齐禁荤物姜辛而不臭故不去此说颇长忽突出姜一条而曰不撤则是寻常有姜矣古註虽自此上皆作齐戒意说固未稳然此句安知不是齐一类错简在此饮食或劝酬故有言但未荅述寝则无可言者乡人饮酒节周礼方相氏掌蒙熊皮黄金四目玄衣朱裳执戈扬盾帅百隷而时难以索室殴疫註曰郄凶恶也礼记月令季春命国难九门磔攘以毕春气註谓此难隂气也隂寒至此不止害将及人盖此月内日行歴大梁昴宿有大陵积尸其气佚则厉鬼随而出此难唯天子诸侯得爲之又仲秋天子乃难以逹秋气注谓此难阳气也阳暑至此不衰害亦将及人盖此建酉之月而日至寿星之次又与大梁合故亦动大陵积尸此难惟天子得爲之又季冬命有司大难旁桀註谓难隂气也此月内日行歴虚危有坟墓四司之气厉鬼将随强冷出害人谓之大则下及民庶皆得难也廐焚节廐养马之闲也凡牧马之数四马爲乗三乗爲皂三皂爲系六系爲廐一廐二百一十六马廐即闲也牧马之人谓之圉而马有良驽良马则匹一人驽马则䴡一人良马则乗有圉师皁有趣马系有驭夫廐有仆夫驽马则六䴡一师六师一趣马六趣马一驭夫天子十二闲马六种五良一驽驽三良马之数诸矦六闲三良三驽驽则一当其一此章爲邦国之廐良马三闲六百四十八马掌牧者三百八十八人掌牧者八百八十五人驽马三闲亦六百四十八马緫一千二百七十三人故廐焚夫子问人而不问马然周礼之制云尓未知果如何如大夫四闲一良三驽则八百六十四马掌牧者六百八十三人且大国之卿四大夫禄其田不过三千二百畒上农夫可食二百八十八人而巳祭祀服御賔客皆出于此固不能全以养人今牧者乃有六百八十三人而又欲畜八百六十四马则何以给之陈文子有马十乗巳谓其富而大夫当有马如此多何邪皆不可晓观此则国中亦未必有许多马杂记曰廐焚孔子拜郷人爲火来者然则乃孔子之私廐故于退朝而后问君赐食节集註引周礼四句王日一举杀牲盛馔日举鼎十二俻大牢此㪯谓朝食也膳夫授祭者膳夫掌王之食饮膳羞礼饮食必先以少许置之地以祭始造饮食之人王食则膳夫以当祭之物授之于王而王亲祭之品甞食者凡王之馈食用六谷膳用六牲饮用六清羞用百有二十品珍用八物酱用百有二十瓮王将食膳夫每品甞之然所甞只尝火熟者谓之烹之于鼎者也所以甞者恐失生熟之节也註中引此四句以证先饭之意非正解此章盖此天子之礼而孔子则侍诸侯之食也凡祭座中尊者祭之余则否賔主敌体则主祭賔之长者一人祭今侍食于君不敢当客礼故君祭则先饭寝不尸节古者车皆立乗马骤车驰难于立故于车上立髙五尺五寸横一木谓之较伏之而立或遇有所敬则当躬身故髙三尺又横一木在较下谓之轼有敬则俯身慿之惟尸与妇人坐乗读论语丛说卷中读四书丛説读四书丛説卷六读论语丛说卷下东阳许谦先进第十一孝哉章此章夲称闵子骞之孝首以孝哉字冠之下句即指上孝字而言盖父母昆弟主于爱言其孝或有私意至于衆人皆言之而无间则信能尽孝矣集註添友字恐于本意爲多颜渊死章颜渊死四章以次第言之当是天䘮予第一哭之恸第二请车第三厚葬第四盖门人杂记夫子之言故不计前后也鬼神章集注死生人鬼一二二一一主理言二主气言而已固不顾其国事子路食孔悝之食故爲孔悝死尓其死固义也其过却在不当仕卫盖太子居戚前后十四年矣子路欠知之明今旣仕于其家遇难而死自是正道夫子之早料之正以子路勇于有爲而欠见理精尓长府章䟽金玉曰货布帛曰财由之瑟章人心善恶邪正皆于乐声可见善听声者闻乐即知人心如荷蒉闻夫子磬声而知圣人有心于天下钟子期听伯牙鼓琴而知志在髙山流水蔡邕闻隣人鼓琴知有杀心之类子路刚勇其瑟声亦有刚强气象故孔子言奚爲我之门谓与己不同也以人而不仁如乐何章叅看见意思师与商章集注言二子处指斈而言子张才髙意广是欠收歛子夏笃信谨守是欠充扩好爲苟难规模狭隘是其效也贤智之过胜愚不肖之不及循上道以中庸爲至说下因中庸本文而及之专说过犹不及一句非指二子而言也此章集注以道以中庸爲至一句爲主方说得上靣过不及意明不然则是子张之才德过子夏而子夏不及子张矣故过中失中归于中屡提起中字说柴也愚章金先生谓曽子在孔门年最少而与三子并言此曽子𥘉登门时也扬氏谓四者性之偏语之使自励此圣人之本意盖唯曽子闻圣言即就鲁上用功诚笃淬厉期于必得故后终有闻一贯之唯则鲁钝化爲明睿矣彼三子未能力変其质或者爲终身之偏欤集注知不足而厚有余以意释愚字引家语以证之耳非柴平生之行止此也家语记五事皆是厚有余其足不履影不径不窦二事之间则有知不足之意呉氏谓通下章爲一章然前四人以质言后二人以斈言也庶乎对亿中屡空对货殖颜子惟庶乎所以乐天至于屡空而不顾子贡唯不受命故但能亿事而已不践迹章人虽有好资质志于斈方可入圣人之室然其质旣善虽不循前人轨辙自然不爲恶但未至圣人之地此是就两头说中间影出善人形状孟子曰可欲之谓善有诸己之谓信张子之言本此言有诸己则善之着者意脉自亦不蹈于恶生来不蹈恶自善字上生来闻斯行诸章夫子非教冉有不必禀父兄之命禀命自是常礼正恐冉有遇义当行者不能勇爲尓盖行事须是有决断志在必行然后禀命而即行若见义前却自无主见不勇爲则非父兄使之也禀命之意即在闻斯行诸之中集注约之于义理之中中字重读畏匡章国语栾共子曰民生于三事之如一父生之师敎之君食之生之族也唯其所在则致死焉檀弓亦曰事亲服勤至死致䘮三年事君服勤至死方䘮三年事师服勤至死心䘮三年亦事之如一之意古人皆是如此但师有不同服勤至死亦谓授道以成其德者孔子之于颜子岂与他师弟子可同日语不唯颜子以此自处而孔子亦以此信之孔子正恐颜子不知夫子安否而误死故有吾以女爲死矣之言盖夫子周流天下从车必多观孟子后车数十乗可见前后必不能相续连行匡人之围颜子必相失在后不在围中故夫子解后恐颜子不知而犹致死故也使子羔章前章集注谓子羔知不足而厚有余此章又言质美而未斈盖质美则厚有余未斈则知不足其意一耳侍坐章夫子之于弟子于其平日言行问荅之间固知其斈力之所至然其将有所待而欲爲之志则不能知也问之者欲知其自知之如何使之知有未至而自厉盖此章非独观人亦所以敎也千乗之国以地实出车数而言当方三百十六里有竒况有山林川泽城郭道涂又当三分加一若以封建常法言可谓大国矣而子路谓摄乎大国之间则此犹小国也盖自黄帝时天下万国后渐渐吞併至汤时三千余国至武王时㑹孟津尚八百诸侯而武王又封建亲戚功臣爲国多矣东迁之后併吞犹甚小者渐大当时斉秦晋楚其地或至千里故千乗之国诚小国也千乗之国地大事殷固自难治而摄乎大国则此弱彼强爲其所检制而事有不在于己者爲尤难也兴师旅则伤人杀人妨农费财饥馑则穷困流离转死沟壑二者乃将危之势难而又难者也子路仅爲政三年便有好勇知方之效可见大材巳岂管仲之比哉有勇知方是衣食足教化行盖务农积谷使民有以仰事俯育然后教之以军旅教之以道艺有勇则可以御侮安人知方则能亲上死长三年之间其效之速而大如此二子才斈固不及子路然见夫子哂子路故其言愈下冉有犹欲治国公西华止言爲相耳尤不敢以重事自任端衣名古者布幅二尺有二寸此衣身长二尺二寸𬒮亦二尺二寸而属幅谓䄂接一幅也整斉端正故谓之端玄则其色也志者有所期而可必至之意固非己行之事也圣人之问正欲知四子之自期者三子之对正与圣人之意相当亦各自言其所必可至者尓曽点乃无所志于事未然而不可必得者但于只今便得爲者言之于春时而服已成之春服童冠之人或七或五无拘于长㓜多寡之数沂水雩坛地近即可至景胜可以游浴者莫春事也风者游息之意也至于咏而归则以其胸中所藴发于歌声以优游涵泳其自得之意则其安分乐天与物爲春人我无间气象蔼然可见三子所言虽其所能之实事只是事爲之末尓与曽点髙下自不同故曽点所对虽非圣人所问本意而圣人自深许之也雩祭名春秋传曰龙见而雩龙者东方七宿其形如龙谓建巳之月龙星见时天子雩五精帝配以五人帝诸侯则雩祀百辟卿士有益于民者以祈谷实五精帝谓灵威仰赤熛怒含枢纽白招拒汁光纪五人帝谓大皥炎帝黄帝少皥颛顼百辟卿士古勾龙后稷之类又周礼司巫若国大旱则帅巫而舞雩集註时见曰㑹衆覜曰同周礼殷见曰同殷即衆也改殷爲衆避讳也但周礼有殷覜曰视又一礼也此则易见爲覜不知如何然覜亦见义诸侯四时见天子之名曰朝宗觐遇时见则无常期诸侯有不顺者王将征之则于朝觐之时别爲坛于国外合诸侯而命事焉此时见曰㑹之礼也如王十二歳不廵狩则六服尽朝礼毕王亦爲坛合诸侯以命政此殷见曰同之礼也浴盥濯也后汉书三月上巳祓除官民㓗于东流水上除去宿垢疢盖于水上祭而盥手畧湔濯其衣以寓㓗清之意自古风俗如此非祼而浴也三子之言是尽其才用曽点之言涵容则广盖点止就目前日用行事上说便有如此气象若居别地位则便有别事爲所至处皆是天理故点该得三子之言而三子不能及点之趣集注自有以见夫以下至隐然自见于言外虽是就其巳言者形容而其未言者固可想见其气象也曽点见趣甚髙而行不掩夲註朱子以见字冠之程子谓曽点便是尭舜气象亦以其物各得所意上描尽然但谓之气象而不可谓之事业子路若逹爲国以礼便是尧舜气礼是天理自然之节文逹礼则见物物有则而应物处莫不循其道而行之不可措一毫私意于其间则气象非尭舜乎圏外第一条是扬三子第二条当作三节㸔一节言曽点三子者之撰以上扬之特行以下是抑之二节言子路等所见者小是抑三子三节子路以下又是扬子路第三条第四条皆是扬曽点颜渊第十二颜渊章非圣人性之者则皆有物欲之蔽但有浅深之不同尓故斈者必须消磨物欲然后可以复其性盖天地生物理爲之主人之一身心爲之主人心本全具天理者也天下事物万变不能皆善心爲事物所感则欲生私胜夭理渐昏理与欲二者在人心常相消长理明一分则人欲消一分欲长一分则天理消一分斈者但要究明天理屏去私欲若欲尽理明应事接物件件适中即是全体之仁克己是非礼处勿视听言动复礼是合礼处则视听言动非勿两字贤愚之枢机然须先下格物工夫知何者爲礼何者爲非礼方可到此地歩颜子平日格物工夫巳至故闻夫子之言便一力承当克己复礼是开说四勿是合说日克已复礼天下归仁言一日之间接事应物能尽克去己私皆复还天理则天下之人闻者见者皆许之爲仁盖应事合乎天理之公则同有是心者谁得而间之极言其効之速而甚大尓非谓一日爲仁天下之势便尽归之此章全以礼字代仁字盖仁以理言恐难捉摸躰认故以天理节文之礼爲言仁即天理之公礼即天理之节文本非二物也身之接于物者事事合乎节文而无一毫私伪即是人欲净尽天理流行即爲全体之仁视听自外入言动自内出但视不是见得听不是闻得声色虽自外来而视之听之却在我所以制于外则养其中四者皆同四箴序制于外养其中盖仁主于存心应事兼动静而言四勿是就动处用功主于一事中则谓心之全体于动处事事是当则是养于中者熟及其成功则私欲净尽天理流行于视听言动之间自然皆礼而不待勿矣四勿仍是斈者事故颜子就此用功而至于三月不违养之熟则化矣四箴序四者身之用也由中而应外制外以养中谓视听言动四者是身之接物处皆是心爲之主心之动而外应之当外动处制之以礼乃所以养其心而全乎仁也盖仁是心之德故主于心而言意专在制外上由中一语特明其当制外尓如此看夲自无病金先生乃曰由中应外圣人之事制外养中斈圣人之事此是兼非礼勿三字看盖程子本引四全句说来则四者身之用也一语亦緫缴四全句如此读下则由中应外一语爲说圣人事又自是一般理趣即如云由仁义行尽自好由是观之读书者不可不具眼视箴毎两句内外自对说首四句虽两节内外却是一串说下重在操之有要一语蔽交两句言其所以当制制之两句正是工夫后两句是效验四箴平观之若视切而听缓细玩其文意则听重而视轻盖视箴止言其中迁听箴乃曰遂亡视言心听言性心以知斍言性以理言知斍有迁犹可挽囬天理若亡则不足以爲人矣盖目之所及者有限耳之所接者无穷听虽主于声而凡系乎言皆属听读书爲斈得之于简册传闻者皆听类也若于事物之来应之或差犹可改也至于斈问之差爲心术之害遂至于亡其性则不可救药矣听言之邪正其可畏也如此视听言各指一事动则㪯一身而言故动箴兼心说谓内而心之动外而身之动皆出于正表里如一则天理流行若但强制于外而动于中者或未尽善则病根不除未爲得也此即愼独工夫仲弓章上两句敬以持已中两句恕以及物下两句敬恕之效验孟子谓强恕而行求仁莫近焉行恕熟即是仁行仁须自恕起集注谨独二字是此章之骨子盖有谨独工夫然后能如见賔承祭能敬然后能恕则敬是恕之本下一条即此意而言之详司马牛问仁章首篇三章问仁而所答不同三人之才有髙下故也颜子见理已明故告以全体其言直捷简要冉子未及颜子故教之行恕若熟亦便是仁司马牛多言故只就他病处说言认是行仁之一端紧要在爲之难上言爲行表人若易其言则所行必不能尽理然只是教颜子非礼勿言一节司马牛问君子章不忧仁也不惧勇也仁者乐天故不忧勇者果决故不惧必其平日言行忠信所以内省不疚而自然无忧惧司马牛忧章司马牛桓魋之弟桓氏盖宋桓公之后别爲向氏丗爲宋司马故爲司马氏桓魋兄弟五人左师向巢次魋次子颀子车及牛不知牛与子颀等兄弟之次𥘉宋景公嬖向魋后魋之宠害于公公将讨之魋先谋公请享公以日中爲期家俻尽往公知之命皇野召左师巢与之誓而共伐之遂攻桓氏子颀告魋欲入攻公子车止令勿入魋遂入曹以叛曹人叛魋魋奔卫巢奔鲁司马牛致其邑与珪而适齐后魋再奔斉牛又致其邑适吴吴人恶之而反卒于鲁郭门之外阮氏牛无兄弟之言盖魋未叛之前逆料兄弟之必叛也内敬外恭固是善德敬又须是无间断敬者主一无适之谓才间断便不是主一恭须是近礼恭而不近礼则劳而徒招辱能尽二者则天下之人皆爱敬之皆字太泛故先儒以爲病子贡问政章夫子所荅民信本言其效所以集註以然后敎化行五字衬在中间子贡析而爲三正欲知信与食兵何者爲重盖兵食有国者必不可无而民不信又不可以立国三者相权孰重孰轻故以爲问夫子亦随其问而荅之而信者人心所得天理之固有非如兵食自外来故至死不可去夫子𥘉答民信固以效言制田里薄赋歛使以时则食足比什伍饬车甲时简教则兵足只此二者之间信已在其中况食之饱居之安然后教化可行而事得施信于民则民无不信于上矣民之信本于上之先信也故集注以然后教化行五字𥙷于上曰不离叛则又信后之效也子贡以二本一效列而爲三非强析之也固在圣人语意中夫子最后之答则又推信字之本而极言之谓此实理人之固有失之则不若无生此亦兼上下言之前民信之信则后信字之一义也棘子成章此章质文正是说辞气威仪之间然又自有两层意发于辞气威仪有尚质尚文之不同此一意也如语録使一箇君子与屠贩之人相对坐并不以文见毕竟两人好恶自别大率固不可无文亦当以质爲夲如此则又是以德爲夲而发爲辞气威仪之文华者爲文此又一意也子贡之言亦夫子彬之意而集註谓其有失者盖二章虽皆以文质对㪯而夫子有野字史字所以集註上言鄙畧下言诚不足鄙畧但少脩饰尓诚不足则亦虚浮之弊语中自有轻重子贡则两言无轻重之分而又力反子成之说故有失㸔来子贡虽言文质相等又只是主文意思多虎豹之鞟犹犬羊之鞟以爲无文故无辨虽曰无文故无辨然虎豹之鞟岂果与犬羊之鞟无辨哉盍彻章年饥用不足金先生谓两下问者是也盖哀公固以用不足将加赋爲问然年饥则不可加赋用不足又不可不加赋将何以处之乎故曰如之何如之何者使于二者处之当也有若对曰盍彻则极本穷源之论也盖当时三家擅国而鲁君无民虽赋什二而不入于公室私家富而公室贫彻法果行则民之田赋旣有定制等而上之士大夫卿君各有定分而公室所入者多矣制旣定则量入爲出一举先生之制行之安有用不足之理救民之困济国之贫无过于此哀公不悟其意反以赋少爲言故再对专告之不可加赋而已周代赋田之法一夫百畒郷遂用贡法十夫同沟而无公田都鄙用助法方里而井井九百畒其中爲公田八家皆私百畒于公田百畒内各赋与八家二畒半使之爲庐播种时居之公田共分二十畒与八家所存止八十畒八家共治公私田八百八十畒郷遂同沟之人都鄙同井之人皆通力合作计畒匀収凡耕种耘刈皆共治之欲其用力均也収成之时沟中将千畒所得之谷井中将八百八十畒所得之谷皆于十分中取一分纳于公家余九分则沟井之人各均分之彻通也谓通计沟井之所収而分之也此所谓周家什一之法鲁自宣公以来旣収什一又于私田之中収其什一是谓什二崇德章钧是人也以我爱恶之故甚至欲其生死生死有命岂能欲之是固惑矣钧是人也有欲其生者有欲其死者何胸中纷纷如是而有何损益于彼哉岂不惑之甚者齐景公章陈完者陈厉公之子也陈宣公杀其大子御宼御宼与完相爱完奔齐齐桓公使爲工正完生穉穉生愍愍生须无是爲陈文子文子生无宇是爲桓子皆事斉庄公无字生乞是爲僖子乞事景公行施于民景公卒而立㓜子荼田乞爲乱荼出奔鲁乞立景公庶子阳生是爲悼公而使人杀荼陈乞专政卒子恒代立是爲成子其后悼公遇弒立其子壬爲简公陈恒复爲乱弒简公而立平公恒之后三丗至太公和篡斉国釐即僖字居之无倦章居之行之此说似虚若不见所指而上句尤虚盖子张问爲大夫而爲政之事爲政则随其所居之位有当爲之职身任其事则当常存诸心详思宻虑周徧谨审无一事之忽无一时之怠然后职㪯而政行此居字当重看则章意自明成人章集注诱掖奖劝诱谓引之于前掖谓扶之于侧奖者誉之也劝者勉之也问逹章语録逹是行无窒碍事君则得乎君事亲则得乎亲之类又曰逹是退一歩做卑逊笃实不求人知一旦工夫至到却自然㑹逹闻是近前一歩做惟恐人不知故矜张夸大一时若可喜其实无足取质直自是忠实贞信向前行去若不合宜则又不可故须用好义方能进德好字当重㸔取仁反质直行违反好义居之不疑反察言观色虑以下人集注逹者德孚于人而行无不得之谓逹是行无不得德孚于人推其本而言之忠信二字贴质直二字忠质也信直也逹者徳孚于人而行无不得是就接人上说所以于人之言则当察之而审其信我之言否于人之色则当观之而审其信我之行否是用人之言行以自观我之言行非有卑謟之意亦非有以诡道遇人之意从游章攻人之恶心只散在外况所攻非一人则此心烦扰驰逐无时得巳于己无益而有损且终流于薄攻其恶则收歛务内搜擿隐㣲而不善不能根着留滞此心日以开明而终归于厚辨惑圣人只就樊遟切身之病告之以发凡耳人之惑不一斈者各自辨察己之惑者而务去之上两节皆教之以崇之脩之之方下一节止语其所惑而不言辨之之说盖以其所病者语之知此爲惑则推此以自察其余即辨之之方也集註麄鄙近利麄就忿忘身上言鄙就攻人恶上言近利就得上说问仁知章虞廷圣贤之臣固多而独言㪯臯陶者盖大禹终受帝禅此下惟臯之德㝡优舜命禹緫师而禹之所譲惟臯及帝賛之则曰臣庶罔或干予正民恊于中时乃功又曰四方风动惟乃之休于此正见得不仁者逺意思尽心以告之固美矣又必所告者尽善可也虽诚心以告而所言未逹于理则反有害于仁乃欲朋友之从是贼夫人而已文㑹友章爲仁而不取友以爲辅则有孤陋寡闻之固㑹友而不以文则有羣居终日言不及义之失子路第十三子路章集注分行与事是开说下句则緫两事俱要无倦语録曰横渠云必身爲之倡且不爱其劳而又益之以不倦此说好此是合三句作一串说下各有意味季氏宰章先有司赦小过㪯贤才集註意作三节说或问有一家只就有司上说大意谓旣先有司则有小过当赦有贤才当㪯通释推此意谓赦小过故常人可以自勉㪯贤才故非常之人可以自见此说尤委曲详尽诵诗章交与国令下民莫难于辞令有命出于国中则可集衆长较是非脩饰而成如郑国爲命草创润色之类至于出使则一人一时应对而国家之荣辱系焉故曰专对必斈诗而能之也鲁卫之政章鲁国周礼所在而素尚礼义者也卫诗淫乱之风岂鲁之比今而鲁国之政乃与卫同此夫子所以叹也苟有用我章朞月而可谓兴衰拨乱纲纪粗立三年有成谓治定功成治道大偹一言兴邦章金先生从通释是字絶句而几训近攘羊章理胜爲直父子相证则背天理絶人伦得爲直乎子贡问士章第一节两事似不能尽爲士之道然行己有耻一句自可以包君子之凡集註志有所不爲其包亦广宗族郷党称孝弟是有耻中两事尓故曰本立而材不足者谓夲之立则未能尽行己之全也狂狷章集注狂者志极髙而行不掩狷者知未及而守有余志极髙守有余皆过也行不掩知未及皆不及也因各人之才激厉其不及而裁抑其大过则合于中道宪问第十四问耻章邦有道居位而无道可行尸位素餐爲可耻邦无道贪禄苟位不能明哲保身亦可耻克伐章克伐怨欲皆是仁之病能知其病而禁其不行固亦难矣仁之体则未见也原思所言病在行字上不行则病根尚在于心未除乆则病根未免发见故孔子但许其难而不许其仁仁则心全天理而无私四者皆私也怀居章君子见义则迁怀其所居之安则不能迁义南宫括章夏禹崩子启立启崩子太康立夏都河北安邑太康十九歳渡河而畋至十旬弗反有穷后羿距太康于河南而自王夏故都河北之地称帝夷羿太康不得归河北居于河南太康二十九歳崩弟仲康立十三歳崩子相立八年羿恃其射不脩民事其臣寒浞使逄蒙射杀羿浞因羿室而生浇及殪因羿之故地而爲政后相二十八歳浞使浇弒王遂灭夏相之后妃名緍逃归有仍明年生子少康少康四十歳旧臣共立之而灭寒浞及浇殪浞仕角反浇五弔反豷音翳君子不仁章君子固志于仁然仁以全体言存于心无一毫之私应于事无不当于理方得其全君子之心有一毫不在则非全体之仁所谓不仁者指一事而言也爱之章爱之能勿劳大意上之亲下忠焉能勿诲大意下之亲上如爱子弟则使之供洒扫应对之聀以劳之方可谓之爱如忠于君有过则諌方可谓之忠若笃爱而不劳反害之也尽忠而不諌反䧟之也公叔文子章不言笑取当时过称文子也然谓之不犹是一偏之行公明贾对以时然后言笑取却是时中之行但所言太过不得其眞孔子与人爲善不明言其非但曰其然岂其然而疑之防求章鲁㐮公二十三年季武子无嫡子庶子公鉏居长而武子爱㓜子纥欲立爲后访于臧孙纥武仲爲之立纥爲后是爲季悼子孟氏恶武仲而季氏爱之孟庄子有长子名秩㓜子名羯其御豊点好羯及孟庄子有疾豊点谓公鉏曰苟立羯请雠臧氏事孟孙卒公鉏立羯爲孟孙后孟氏因闭门告于季孙曰臧氏将爲乱臧孙闻之孟氏将葬借人除道臧孙使人助之而使甲士从已而观孟孙又告季孙季孙怒攻臧氏武仲出奔邾旣而归防使来告于鲁曰纥非能爲害也知不足也苟守先祀敢不辟邑乃立其兄臧爲爲臧氏后武仲遂奔斉武仲旣出奔当去鲁国今尚留防邑请立后而辟邑若朝廷不爲立后则必据邑以叛是要君也晋文公章晋献公太子名申生庶子名重耳夷吾献公嬖姬姬之子名奚齐其娣生卓子姬譛申生重耳夷吾申生自杀重耳夷吾出奔献公薨大夫荀息立奚齐大夫里克杀之荀息立卓子里克又杀之及荀息秦人纳夷吾是爲惠公后惠公卒秦人纳重耳是爲文公文公之爲公子而出奔也过卫曹二国皆不礼焉过宋斉楚三国皆厚礼之当时宋曹卫皆附楚及文公立宋背楚亲晋楚伐斉围宋斉宋求救于晋晋伐曹卫欲以解宋围卫侯出晋执曹伯分曹卫之田卑宋人楚将子玉使宛春告晋师曰请复卫侯而封曹臣亦释宋之围晋侯拘宛春以怒楚私许复曹卫之田曹卫告絶于楚子玉怒与晋戦楚师败绩如不正救斉宋而伐曹卫私许曹卫田而执宛春以怒楚此等处皆文公之谲博议言之甚详齐桓公伐楚责之曰尓贡包茅不入寡人是徴眧王南征而不复寡人是问其辞意皆正桓文平日行事不止此就各事皆可推此章夫子就桓文以校其正谲桓公行事亦有未全正处但正处多而比文公不同尔桓公杀公子紏章桓公子紏皆㐮公之子时㐮公无道鲍叔牙奉小白奔莒及无知弑㐮公管仲召忽奉子紏奔鲁至雍廪杀无知小白自莒先入是爲桓公鲁亦以兵纳子紏是时小白巳立遂与戦鲁兵大败桓公使鲁人杀子紏召忽死之管仲请囚鲍叔牙与管仲爲友遂脱其囚荐于桓公而爲相子路疑召忽管仲皆子紏臣召忽死而管仲不死恐是未能全心德之人故有是问然管仲之爲人虽未得爲仁其相桓公恩泽及人乃有仁人之功故夫子重言如其仁以深美之管仲非仁章子路之问重在不死子贡之问重在相桓公盖桓公爲兄而出于齐难未作之先子紏爲弟而出于无知弑君之后无知弒君子紏在内当讨贼报雠而畏死出奔已爲齐之罪人及雍廪巳杀无知桓公已正君位子紏方入以争国则子紏犹齐之贼也管仲虽子紏旧臣今辅之争国亦爲兆义齐君赦管仲而用之亦无不可而管仲不当以桓公爲雠故夫子但称其功而美之或以匹夫匹妇之爲谅指召忽者非也此言管仲自信其才足以有爲而其事可以不死故全其生以圗后功旣而果有霸功之效则是其相桓也不害其仁矣岂如小人之无才而守小信死不得其所哉子贡之问元不及召忽而匹妇又岂可指召忽而言则圣人之意可见矣卫灵公无道章仲叔圉即孔文子祝鮀佞而免于丗王孙贾专卫权即问奥灶者三人本非贤者而其才各有所长灵公用之各当其才所以不䘮国夫子平日语此三人皆所不许而此意之言乃若此可见圣人不以其所短弃其所长至公之心也用人当以此爲法但欲当其才耳子路问章朱子曰唐人諌敬宗游山谓若行必有大祸山固是不可行以爲有大祸则近于欺其实虽不失爲爱君其言则欺矣南轩曰若忠信有所不足如内交要誉恶其声之类一毫之萌皆爲欺也饶双峯曰自家好色却諌君勿好色自家好货却諌君勿好货皆是欺君朱子之意谓諌君不能敷畅详明而欲君必行己说则言失之大过是爲欺君南轩之意谓有所爲而諌是爲欺君此皆就当諌之际用功双峯之说则工夫在平日至諌君而见斈者于三说皆当存心蘧伯玉章集沽行年六十而六十化即知四十九年之非之意谓年自五十九至六十更一年则德又进而化于理心旣能化于理则自然斍五十九年之非但化之爲言则又与上五十而知去年之非者愈进矣思不出位章范氏物各止其所之说所包甚广下文君臣上下大小特㪯其大者尔究其极当如通释当食则思食当寝则思寝此亦位也之说方备君子道者三章通释有是三者则非本心之正而易失其守故君子以无之爲贵其意盖曰仁智勇三逹德固君子之道而圣人常自以爲无能焉而不有其德故子贡曰夫子自道之故如此他人则唯是圣人之智仁勇而不知圣人之操心若此也如此恐于夫子自道也一句意顺不患不己知章集注此章凡四见斈而不患人之不已知患不知人也欲其自反而知人之贤否里仁不患莫已知求爲可知也欲其自反而求可知之实此章曰不患人之不己知患其不能也卫灵公君子病无能焉不病人之不已知也此两章意同语异皆欲反而自脩之意圣人屡言之丁寕斈者不可务外骥章集註德调良也调谓习熟而易良谓顺服而不蹏啮报怨章怨有大小如君父之雠怨也兄弟交游之雠亦怨也有以不善及于我身者怨也意气之加言语之失亦怨也于雠之当报不当报则据理以直待之或问言之详矣若小怨非有杀身之雠或与其人相遇而共事则随今之事怨之不可提起前日之怨而置轻重于其间集註爱憎取舎四字包括大小皆尽且如我当进退人才之任而所怨者在下位则当视其功罪而升黜之至如当议论人才评品德艺虽不系重䡖一言之发亦以其实言之凡爱憎取舎不以怨故着一毫私意于其间所谓直报之也圣人言报而以德怨对㪯者盖君子之心正欲不存私意私意不存然后应事各当若应事有髙下则或公或私是两心矣前日报怨此心也今日报德亦此心也以徳报怨心固厚矣而报德乃与报怨同是反薄也得于彼则失于此得于此则失于彼心而有二得爲君子乎故夫子不许表记子曰以德报德则民有所劝又曰以德报怨则寛身之仁也注仁当作民谓是寛爱已身欲苟息祸患之人也莫我知章莫我知也夫意之之词也知我者其天乎虽意之而实决辝也当于不怨天不尤人下斈上逹三语见承上莫知接下知我之意须将不怨不尤在莫知之前非谓人旣不知而不怨不尤不怨不尤与下斈皆莫知之由而上逹则天知之实此意当细㑹击磬章集注以衣渉水曰厉衣里衣也摄衣渉水曰掲摄提起也古人不祼体渉水若水浅但提起衣而过若水深不可提旣不可脱衣则和里衣而过可厉则厉可掲则掲各随事宜意谓天下可以行道则行不可行道则隐今天下旣无道孔子不隐而犹周流天下爲不识时宜夫子谓荷蒉可谓果决于忘丗哉又言人若但欲决然去丗亦无难矣谅隂章集注谅隂天子居䘮之名礼又作梁闇凡居父母之䘮次在中门外东墻之下大夫士居倚庐谓以两木一头着地一头斜倚在墻上外𬒳以茅茨寝苫抌块常处此中诸侯亦爲倚庐而如以围幛天子旣立拄前有梁形稍如屋楣故曰梁闇闇读如䳺脩已以敬章敬字是彻上彻下工夫斈而至于圣人始终皆在此君子惟以敬自脩已而已至于临事亦发于敬安百姓之事虽大皆以敬行之若无敬则中无所主事皆不成尭舜圣徳巍亦心敬而已尭舜犹病诸者谓尭舜虽圣德而天下之广岂能使无一物不得其所意谓尧舜圣之极矣而尚或未能全敬之用况斈者而可不务于敬乎子路言如斯而已有不足之意故夫子极言敬之大者脩已以敬一句敬字重下脩己两句敬字亦在其中圣人言脩已以安百姓而程子乃言上下一于恭敬盖治道非一人所能独成必君臣上下皆能恭敬然后有天地位以下之应然下人能敬亦在乎上之人有以感之渐渍而成恭敬以至于天下平程子此叚是推极而言以见敬之功用无穷夷俟章原壤之母死夫子助之沐㨃原壤登木而歌夫子爲弗闻也者而过之从者曰子未可以巳乎夫子曰亲者母失其爲亲也故者母失其爲故也或问谓夫子何舎其重而责其轻盖数其母死而歌则壤当絶叩其箕踞之胫则壤犹爲故人耳盛德中礼见乎周旋此亦可见卫灵公第十五一贯章集註第四篇以行言此以知言四篇言吾道字道是行意故曰以行言此章就多斈而识之上说来故曰以知言曽子笃实力行子贡明敏博斈故夫子与之言不同如此然斈者须知得然后行得无爲而治章圣之盛德而在民上下民感而化之天下自然平治不必有作爲夫子独称舜者盖舜即天子位承尭治平之后如平水土诛四凶之类皆在尭朝故舜即位之后无所事爲但恭己正南面而巳所以比他圣人尤不见有爲然恭巳之容惟圣人爲能尽尔子张问行章子张问何以得行于外夫子惟教之脩其在己者则自然可行言行君子之枢机谨此二者脩身之事备矣圣贤千言万语皆是二者节目子张恐有时或违夫子之言故以所教之言书于大带以体参前倚衡之意子张请问者三斈干禄问逹问行皆务外之意夫子皆教之以自脩以此观之斈者但有一毫求人知之心便全不是了斈亦必不能成若但一向以爲善爲已分内事只管低头去做斈自能进德自能成人自㑹知道自能行古人之带有二革带以皮爲之用以悬佩在裳上衣内衣上加以大带用缯爲之围于腰结于前其两头垂在下者曰绅即今深衣之带是也集注鞭辟辟音辟开也鞭开如前驱拦约人向外自两傍视之则爲近里此盖当时洛中方言史鱼章杂记曰内乱不与焉外患弗辟也释者谓同僚将爲乱已力不能讨不与而已则孙林父寗殖谋放弑伯玉行从近関出其合于礼乎子贡问爲仁章集註贤以事言是大夫有才德而见于行事者仁以德言是士蹈道积德而自脩者爲邦章颜渊才大故夫子敎之治天下之事以虞夏商周四代礼乐以授之治天下亦非此四句而已提其大纲则他事皆可推度随时合宜夏正之说大意见子张问十丗章所谓建者盖地之四方亦以十二辰分之寅卯辰居东已午未居南申酉戌居西亥子丑居北专以北斗之两爲验毎于黄昏星𥘉出时看北斗柄指在何方上便是此月建即指之意也指子爲子月是十一月指丑爲丑月是十二月指寅爲寅月是正月周冕之说其冕旒之数见于前麻冕章其章服之数则自黄帝制衣服而天子衮冕之服十二章日一月二星辰三山四龙五华虫六画于上衣宗彛一藻二火三粉米四黼五黻六绣于下裳至周时升日月星辰于旗上天子之衮冕则十二旒十二玉服则惟九章龙一山二华虫三火四宗彛五画于衣藻一粉米二黼三黻四绣于裳鷩冕则九旒旒亦十二玉服七章以华虫爲首而绘四于衣绣三于裳毳冕七旒旒亦十二玉服五章以宗彛爲首而绘三于衣绣二于裳希冕五旒旒十二玉服三章以粉米爲首绘一于衣绣二于裳玄冕三旒旒亦十二玉服一章惟绣黻于裳尓凡衣皆玄裳皆纁其诸侯之五冕大略在麻冕章龙画爲二龙一青一白白升上青降下衮即龙也山画二山形华虫雉也亦名鷩爲雉形火画火光之形宗彛祭宗庙之彛器凡宗庙之彛六其一画虎其一画蜼今于衣上画虎彛蜼彛各一虎蜼物毳即毛也藻爲水藻形粉米如粟米堆积之状粉白色也黼白与黒色也以白与黒二色同成斧形黻青与黒二色爲两已相背亚其义则龙取其变化又升降隂阳交泰之象山取其镇重华虫取其文章火取其明宗彛取其孝宗彛所以画虎蜼者虎取其义蜼之形如猴两鼻孔向上尾长而两岐天雨时恐两入鼻中则以尾两岐塞鼻孔取其知今画彛于衣只是取其事宗庙之孝藻取其㓗米取其养人斧取其刚断黻取其向善背恶名衮冕爲起于龙也鷩冕始于雉也毳冕始于毳物之虎蜼冕希刺也惟一画两绣绣多故曰希玄冕爲止有一章与玄同也郑卫二国之乐皆淫邪亡国之音也而夫子独言放郑声者絶其尤甚者也文公诗传言卫诗三十有九而淫奔之诗才四之一郑诗二十有一而淫奔之诗七之五则郑之淫有甚于卫故夫子独絶之集註周人饰路以金玉周礼五路一曰玉路二曰金路註以金玉饰诸末谓凡车上之材于末头皆以金玉饰之逺虑章人无逺虑以地言之人若无千里之思虑则忧在几案前以时言之人若无百年之思虑则忧即在顷刻间义以爲质章遇事先裁度合理决定行了行时却把节文行去又欲以逊顺之道行出成之必在诚实尽此四者方成君子先以理处度合义了方可行故曰义以爲质然要知义须先穷理此章只截定自行上说知又在此先巧言乱德章集註小不忍如妇人之仁匹夫之勇皆是妇人之仁不能忍爱匹夫之勇不能忍暴言君子行事当爲即爲不可优游不断然又须沈潜缜宻不可轻于果决不能审此二者则败大事终日不食章思以理言斈以事言不于事上斈以求合于理而悬空思索必无益于已所谓思而不斈则殆者也谋道不谋食章君子所谋者唯欲明道耳不谋食也况贫冨贵贱莫不由命谋食未必得食也故曰耕也馁在其中斈本所以谋道而深造乎道者自有得禄之理存其间故曰斈也禄在其中是以君子忧道不忧贫也知及之章知及之是知此理仁守是心存此理能行之而不爲私欲所蔽庄涖动礼是接物处上两句明明徳之事下两句新民之事知以知言仁以行言虽得之必失之两句却就知上说谓虽知此理而行处不能守之则併其所得者亦失之矣所重在于知仁能知而能行之庄涖动礼皆守之事季氏第十六颛臾章註四分鲁国礼大国三军上公之国也次国二军侯伯之国也鲁实侯国本止二军㐮公十一年季武子宿爲政作三军与叔孙穆子豹孟献子蔑三分公室季氏尽征之叔孙氏臣其子弟孟氏取子弟之半昭公五年季武子舎中军四分公室季氏择二二子各一皆尽征之而贡于公禄之去公室章集註鲁自文公薨公子遂杀子赤立宣公而君失其政歴成㐮昭定凡五公自季武子始专国政歴悼平威子凡四丗而爲家臣阳虎所执盖至孔子时不但公室衰大夫之家亦衰而陪臣彊矣禄去公室五丗圗鲁隐公桓公庄公闵公僖公文公宣公成公襄公昭公定公哀公政逮大夫四丗圗季友季文子季武子季悼子季平子季桓子三戒章医书以血爲隂而行乎脉之中爲荣谓荣养乎身也气爲阳而行乎脉之外爲卫谓卫辅乎血也二者周流上下于一身无有暂息然心则主乎血而志爲气之帅故知养其心则能制血气而不至于乱圣人三者之戒亦惟操其心而已九思章语録视不爲恶色所蔽爲明听不爲姦人所欺爲聦饶双峯云上三者是就自身说下三者是事上说视听是一对色貌是一对言事是一对下三者疑思问属知余二者属行阳货第十七性相近章有天地之性有气质之性天地之性天以此理赋于人者气质之性人禀天地之气以成人则有淳有驳有清有浊禀得清纯者而生爲圣贤禀得浊驳者而生爲愚不肖若言天地之性即是理理皆是无恶此章兼气质而言人之𥘉生之时性不甚相逺至于所习不同而后逺尓若得清者必好斈必至于圣贤得浊者好斈不已亦可至于圣贤浊者又不好斈则爲小人即下所谓下愚是也清者若不好斈亦爲小人之归武城章在上人好礼乐则知爱人之道故能爱人在下人好礼乐则心和顺知下事上之道故易使子游之絃歌意在于此夫子言割鸡焉用牛刀喜之故以此言反以爲戯歌诗而以乐和之则爲歌徒歌曰謡絃歌以琴瑟和歌也先王之敎礼乐虽各有其时而二者未甞偏废武城絃歌之声闻于外则其斈礼可知矣故集注添入礼字说公山弗扰章孔子必不助畔人弗扰是畔人来召孔子弗优之意欲迁善亦未可知或能化之爲善亦有可往之理圣人道大德弘虽入乱邦必不爲恶人所染见南子阳货欲往弗扰佛肸之召此皆是待恶人处乱丗之道子路不能晓故晓之然当弗优之召时必有可以转旋之机故夫子欲往而欲兴周道于东方子张问仁章恭者不侮于人故人亦不侮之寛广则能容衆故衆亦向之信实则不爲人所疑故人皆倚仗之敏速则不滞而䟽通故行事有功有恩惠及之于民而民感之故可以使人圣人亦不过此五者但所至有大小浅深之不同耳故若能尽此五者则爲仁佛肸召章圣人处丗无可无不可无不可同谋之人亦无不可迁善之人故欲往子路但能有可有不可未能如圣人无可无不可故有此言孔子以坚白匏瓜晓之磨不磷方可谓之坚涅不缁方可谓之白若不能如此岂足爲圣人周南召南章周自后稷始封数十丗至文王辟国寖广使周公爲政于国中召公宣布于诸矦于是南方之国从化至成王立周公相之制作礼乐乃采文王之丗风化所及民俗之诗𬒳之管絃其得之国中者杂以南国之诗谓之周南其余得之南国者直谓之召南诗序谓南言化自北而南也周国在豊爲雍州之地于地爲西北而徳化流及于梁荆等州皆在雍之南故曰自北而南二南之诗皆脩身斉家之事故爲诗之首篇而斈者必当斈之也色厉内荏章厉是伪也荏是眞也内欺诸心外欺诸人非穿窬而何道听章本注闻善言不爲已有是自弃其德王文宪谓此德得于天者谓闻善不以去我之恶而但涂说于人则是迷其本有之德不知自修乃自弃其德尔圈外王氏引大畜象辝而曰涂说则弃之矣王文宪谓此德得于人者谓闻善则当积以成我之德今但入耳出口则不注于心矣是随得随失乃弃之也民有三疾章狂矜愚气质之偏而爲疾也肆廉直疾之未大害于义者也荡忿戾诈则爲恶矣宰我问䘮章孝子之于亲其情无有穷巳圣人恐以死伤生故立三年之中制使贤者俛而就之则不肖者亦当企而及宰我亦非故欲薄其亲直是自以心度之谓期年其哀巳尽故欲短䘮此问与井有人章同皆是实有所疑而问古人居䘮𥘉死水浆不入口三日杖而后能起三日而殡然后食粥不食菜果居倚庐寝苫枕块不脱绖带朝夕哭泣无时三月而葬䟽食水饮不食菜果方卒无时之哭而朝夕哭期而小祥始食菜果再期而大祥中月而禫禫祭后方饮醴酒食干肉复寝惟其礼如此其至故宰我疑以爲如此一年哀戚已尽非谓如今日丗俗居䘮今丗居䘮与平常无异未满三年也不见哀戚若服䘮十年亦于事无相妨君子尚勇章此章君子子路问及孔子荅以上义皆以徳言下与小人对者乃以位言义理之勇君子之勇血气之勇小人之勇子路平日好勇恐勇全是不好故有此问年四十见恶章斈者须是于少年气血充精神全之时勇于爲斈乃能有成至于四十当立功业古人四十曰强而仕孔子四十而不或孟子四十不动心此时正当从政治人之时若身不脩如何治得人于四十德不成无可取者而又且见恶于人则不复成人矣人才年髙则神气渐昏记性亦退精力不及故不能成德若壮年斈有所得了则虽老亦当温习旧闻而求新得不可恃此说年髙便不可斈或壮年皆未及斈于四十余乃发愤好斈亦不妨亦能有所见所谓朝闻道夕死可矣圣人此言只是教人及早斈耳微子第十八微子章殷纣无道有败亡之徴微子帝乙之元子知殷必至于灭亡恐遂絶其宗祀且始者箕子有劝帝乙立微子之事必爲纣所疑纣恶之极必杀微子故箕子曰我旧云刻子于是逊于荒野意谓旣不致其君有杀兄之恶若不幸而殷亡身在或可承其祭祀比干爲少师以谓君有过臣当尽死以諌于是极諌纣怒之剖其心箕子爲父师其諌固与比干同而纣偶未杀而囚之见比千諌而死欲极諌之恐复𬒳杀而稔君之恶于是佯狂而爲奴微子欲免君杀兄之恶爲爱其君以存宗祀爲爱其亲仁也比干杀身以尽其职爲爱其君亦仁也箕子恐䧟君于多杀諌臣之罪亦仁也三人用心处事虽不同皆是欲全乎心之德尽乎爱之理长沮章而谁以之以犹与也丘不与之与作用字意以亦用也是与以二字可通互说滔滔者天下皆是也而谁以易之讥孔子且而与士哉讥子路荷莜章人之大伦有五而君臣主于义今不仕则爲无君臣义荷莜使二子以礼见子路则是旣知长㓜之节不可废也君臣之义何可废之此两句最下也字之字相应盖人伦君臣爲大长㓜在下旣知其次岂可弃其大者今欲自㓗其身而乱君臣之大伦君子之所以仕者正欲行君臣之义尓当今天下道不可行我巳知之然不肯终隐者恐絶君臣大伦之义也二义字一般重道緫五常而言义其一也道指天下衆人言义言自已也今日道不能使天下由之我固知之我之所欲行者在我之义尓我不仕则失我之义矣此章旧点似细章旨若䀲今但以长㓜之节不可废也君臣之义如之何其废之欲㓗其身而乱大伦便斍意明集注性命之情孟子所谓四端出于性命之正者也决裂此情则所用者皆发欲之私情也逸民章伯夷之父欲立叔齐即坚譲而逃其志在于尊父命果得遂其心是伯夷不降其志处叔齐守嫡庶之常法其志在欲明尊卑之分果逃而不立是叔齐不降其志处以武王伐纣爲非諌之不从遂不食周粟而死是夷齐不辱其身处此六人之德伯夷叔齐爲最虞仲夷逸次之柳下惠少连又次之前言七人后止六人不见言朱张者或是朱张之徳无可称或是失简皆不可晓大师挚章亚次也饭食之也古者天子一日四饭鲁用天子礼乐其君必一日亦四饭所谓亚三四饭乃于此饭时主作乐侑食之官也不言𥘉饭者或主𥘉饭之官不他适也子张第十九士见危章此爲士之大节然论士之全体如孔子言行己有耻之类不止于此而子张言可已矣似乎大快故集註云一有不至则余无足观又言庶乎其可皆有未足意问交章子夏之言太峻似不能容物然下斈者可以爲法子张之言太寛谓于人何所不容必成徳方可德未成而不择友恐有友不如己者之失徳已成而不容人则有沮向善之心但拒字大峻何所不容大寛斈者之始终皆所当戒博学章博斈笃志切问近思自是四事然博斈而又须笃志于道志不笃则博斈爲泛滥问巳切又须就近而思不就近而思则所问者不能以三隅反又一意博斈又须切问笃志又须近思百工居肆章此章有两意百工居肆方能成其事君子斈方能致其道又百工居肆须是成其事君子斈须是致其道大德小德章大小精粗无一不合于理方可谓之君子小德出入可也是子夏不求备于人然一向以小德爲轻事则不矜细行终累大徳矣故呉氏云有弊子夏门人章古人教人只就事上教不但似今日悬空说就事上教故着实而徳易成若悬空说得千言万语至临事时竟做不去小斈洒扫应对事也大斈正心脩身之类亦事也大小事皆有至理存焉只随事穷理然事有大小斈问有深浅教者须循序渐进不可躐等子游谓子夏门人之小子但教之下斈之事而不教大斈之事子夏气质笃实其教人亦皆务实故其言曰君子教人之道以何者爲先而传之何者爲后而不传事之大小亦如草木以类而分别其大小了然在目前斈之浅者但可教他行下斈事斈之深者则可敎以向上事若斈而未有见识骤把大斈事教它晓不得行不得乃是诬罔他而已君子教人之道岂可诬罔若曰小大事彻头彻尾无不曲尽惟圣人能之理于天下之事无所不在故斈者皆当循序而斈之不可贪慕髙逺而忽浅近如于近者浅者不先务则虽有得于髙逺而有虚空断絶之处于理之全体有亏矣故君子必循序而不可躐等也读此章者颇易失㫖但见言游过矣四字便谓子游之言全非盖子游但言门人虽知洒扫之末不即㪯大斈之本以教之子夏则言教之当有序子游未甞讥子夏教洒扫之非而子夏亦未尝言不教以大斈也集註以威仪容节与正心诚意对言则末专就事说本主就心说盖大斈行之之目有八而诚意正心爲本诚意正心固非小子所可进此即是先就事上令知其所当然而爲之未能使之知其所以然也此古人之斈所以实而先后次序自不可踰集註如此衬贴说可谓极精而二子之意皆粲然可见前叚本註分经文本末字谓本大斈之事末小斈之事本注第二叚两本末字及圈外愚按下四本末字皆是以大斈小斈言但程子第四条两本末却是以理爲本事爲末是其然末也所以然本也读者试思之始终本末一以贯之始终是释始卒本末是関前本末字谓圣人应事本末兼该前后如一非斈者可到也程子后四条大率明事理二字洒扫应对是事形而上者是理慎独则将应事之际存此理也精义入神只是明理之极此固是圣贤之能然洒扫应对之中其理之极处则亦至精之义也故曰虽洒扫应对只看所以然如何自洒扫应对上便可到圣人事言从此事做将上去直可到圣人事此条全以事言正是本文本末两字洒扫应对末也圣人事本也非谓末至在此也十六字作一贯读阳肤章帝王长民之道不过养之教之治之而已养之如分井受田使之帛食肉者有制教之如古者大斈小斈教人之道及郷党州闾读法之类治之则有禁令刑罚且上之人以徳导之以礼斉之则民皆知趍善避恶尊君亲上之道而其父子夫妇长㓜朋友之间亦皆有亲比恊和之意故曰民聚上之人反此则民散矣周德旣衰皆失前三者之道民䧟于罪而不知此皆上人之过无养则饥寒迫身不敎则不知礼义不知礼义之人而有饥寒之迫则无所不爲矣故君子爲政惟当哀矜不可以听讼爲能而自喜子禽章集注大可爲化不可爲此是说圣人不可及处非谓夫子自大至于化也所以下面着故曰字尧曰第二十尭曰章尧伊祁氏帝挚之弟年十五封爲唐侯年十六践天子之位居位七十载欲逊位于有德于是四岳㪯舜命之爲百揆此时洪水九年舜即㪯禹平水土尭七十三载巳八十九歳荐舜于天使摄天子之事而命之曰允执其中一百载尭乃殂落尭在位共一百年夀一百十六歳舜姓姚氏虞国名瞽瞍之子年三十歳四岳荐之于尭爲百揆三十三歳摄天子事年六十而尭崩服三年之丧至六十三即天子位命禹爲百揆三十二歳舜年巳九十四歳荐禹于天摄天子事命之曰人心惟危道心惟微惟精惟一允执厥中人心者耳目口鼻四肢之于声色臭味安逸是也爲流于欲故危道心者恻隐羞恶辞譲是非之端是也爲欲所昏故微精则欲察其人心道心之异一则惟守道心而不移此乃允执其中之法也故曰舜亦以命禹舜在天子位四十八载而崩与居摄共七十八年一百十歳禹姓姒氏崇国君鲧之子舜㪯之于尭平水土爲司空三十二年而爲百揆又三十二年而摄天子之事又十七年而舜崩服三年之䘮而即天子位在位八年前后八十九年兴灭国谓国巳灭而再立其国継絶丗谓国维存而君亡爲之立君五美章因民之所利如凿井而饮耕田而食不违耕种之时使之衣食足恩惠自然及之不至废其财择可劳而劳如四时蒐狩捕逐盗贼皆是因民之事以道使之何怨之有凡人欲必至于贪财贪利若欲行仁便可以得仁非是贪无衆寡小大不敢慢但循理而行出于自然则是泰而非骄正衣冠尊瞻视不色庄人自然畏之但不可使人不可近如此不至于勐上人能教之不至于犯法则可不教之而至于犯法却刑之则是殃民凡敛赋税起役之类当先出号令限定几时期民自然去办集号令不豫及期却便逼迫则害其民三者皆是急迫之恶出纳吝是悠缓之恶上三恶重下一恶轻不知命章有天理之命有气数之命天理之命人得之以为性者也气数之命人得之以为生死夀夭贫富贵贱者也此章命字葢兼二者而言知气数之命则利不必趋害不必避知天理之命则利不可趋害不可避读论语丛説卷下读四书丛説读四书丛説卷七读孟子丛说卷上东阳许谦梁惠王上首章周烈王五年魏武侯卒公子罃立其元年则烈王六年也通鑑周显王三十五年当罃之三十七年罃与齐威王㑹于俆州以相王考异谓爲后元年大事记显王十六年当罃之十八年魏拔赵邯郸服十二诸矦遂称王后齐败魏而齐亦称王于显王三十五年又书曰齐宣王魏惠王与诸矦㑹于俆州以相王今按显王三十三年当魏惠王三十五年孟子至梁若从通鑑则孟子至梁时魏尚爲矦此章称之爲王乃他日论集着书之时追书尓当从大事记爲正盖始各王于其国至俆州之㑹则王之号通于天下矣俆音舒相思将反仁专言则包四德孟子与义对言则仁体而义用孟子是专主于义而言盖无仁之本则不能行义然仁义又各有体用朱子训诂皆兼体用说心之德心之制是体爱之理事之宜是用然仁有专言偏言心之德是专言之仁固全说体爱之理是偏言之仁其中又含体用爱爲用其理则体也或问又推以隂阳言则义体而仁用盖天地间物静体而动用隂静阳动而仁阳也义隂也故其体用如此王曰何以利吾国至不夺不餍固是发明王何必曰利一语而语意自分两节王曰何以利吾国至其国危矣言王好利于上则大夫士庶效之而好利于下凡言好利者皆是欲得其分外若唯取什一之赋则非好利矣故君欲分外取于下下亦欲分外取于上如此不已必至攘夺坏乱而国随以亡则是君始好利终于自亡其国此理势所必至然亦告君之语也万乗之国至不餍又言好利之弊成弒夺之祸皆下取乎上文侯斯与韩赵分晋即惠王之祖也此其明验爲君而好利祸害之烈可畏如此一言君好利必亡其国二言好利必下篡其上万乗之国则千乗之家千乗之国则百乗之家此以君十卿禄大槩言之也王畿方千里固可出车万乗天子之卿受地视矦则方百里方百里不能出车千乗也千乗之国当方三百十六里有畸百乗之家则当方百里矣诸矦卿之采地未必如是之大也读者不可以辞害意君子利已之心不可有利物之心不可无孟子不言利是专攻人利巳之心絶利巳之心然后可行利物之事然利物乃所以利已也至于不遗亲后君则已亦无不利矣但不可假仁义以求利耳沼上章圣贒告人非法语之言则巽与之言故孟子与时君言皆是这机轴前章法语之言此章巽与之言也后多放此此章関键全在偕乐独乐上文王与民同乐夏桀结怨奉巳兴亡乃其效也灵䑓之作文王所以候日景占星象望云物也其下有囿囿中有沼併以游观尔盖非所谓七十里之囿也七十里之囿所以供四时之田讲武事于其中且与民之刍荛雉兎者共之不容不广此在郊之外者也灵䑓之囿必近城郭地不可容且无所用其大也文王继体即位本都于岐在位四十六年而迁都于程又三年而迁都于丰于是作灵䑓其时年九十有六明年即薨矣田猎之囿非作灵䑓之意也七十里之囿在岐山之旧都欤故有与民同刍荛雉兎之常制也麀鹿鱼鸟各得其所咸遂其性可见文王之德𬒳万物都在春风和气中观两在字而下文鱼鹿云云尤见文王仁及物而物感动处物且如是于人可知鹤与鹤鸣之鹤不同音音涸者禽名在铎韵音学者㓗白貌在觉韵此章字音学移民章加少加多金先生曰不见其愈少不见其愈多弃甲曵兵战而负者鱼鼈之类天地自生之物长㓜皆得食之鸡豚狗彘人力畜之故以养老则七十者始食五畒之宅百畒之田周礼地官遂人掌邦之野辨其野之土上地中地下地以颁田里上地夫一廛田百畮莱五十畮余夫亦如之中地夫一廛田百畮莱百畮余夫亦如之下地大一廛田百畮莱二百畮余夫亦如之注谓户计一夫一妇而赋之田其一户有数口者余夫亦受此田也廛城邑之居孟子所云五畮之宅树之以桑者也莱谓休不耕者也䟽谓余夫皆有田廛是备后离居之法王制云五十始衰六十非肉不饱七十非帛不煖与此不同或殷周之制异或孟子一时之言偶异大抵年高者衣帛食肉也庠序之教教以人伦也于其常教之中又于孝弟二者重明之而笃之尤力也后罪歳应前两凶字涂有饿莩不知发应前移粟由此而知所移乃民间之粟未足以济河内之民而先巳病河东之民矣况有饿莩不发犹是吝己之财狗彘食人食则必征歛无义而伤民之财矣中两节敎之以王政则民自足食乐义古者九年耕必有三年之食虽有凶荒不待移粟移民而民自无饥寒近者恱而逺者来矣何患不加多哉下章率兽食人亦此意而极言之也集注兵以鼓进以金退亦大约言之如左传陈书曰吾闻鼓而已不闻金矣是鼓进金退也按周礼大司马辨鼓铎镯铙之用中冬教大阅帅其民而致乃陈车徒如战之陈皆坐鼓人三鼓司马振铎羣吏作旗车徒皆作鼓行鸣镯车徒皆行三鼓摝铎羣吏弊旗车徒皆坐又三鼓振铎作旗车徒皆作鼓进鸣镯车骤徒趋坐作如𥘉鼓戒三阕车三发徒三刺乃鼓退鸣铙且却夫铎大铃也振铎者摇铎也摝铎者以手掩其上而执以振之其声鹿鹿然也是铎兼主进退但其声有不同尔镯钲也形如小钟以爲鼓节鸣之而车徒行则镯亦主进也铙如铃无舌有秉执而鸣之以止击鼓故鸣铙而军却退也大抵镯则进也铙则退也铎兼进退也后丗战陈盖专以金声退镯直角反铙女交反畜训养当作许六切今敕六反误安承敎章孔子恶作俑者无后亦因见后丗杀人从葬故爲此言史记秦武公卒𥘉以人从死死者六十六人盖其弟德公立而用以殉之当周釐王四年鲁庄公之十六年也其后穆公卒遂用殉者百七十七人三良与焉孔子据已见之祸而深恶其始谓爲不仁者事始虽小末流必大不可不谨孟子因取以戒恵王不可轻视其民晋国天下莫彊章地方百里而可以王答晋国天下莫彊一语王如施仁政一节是方百里可王之实功彼夺民时正指齐秦楚往而征之一节是洒死之事易犹浅也此金先生说盖耕深门土䟽通而苗易发逹耘浅则但去草而不伤谷根以暇日修其孝弟忠信此与行有余力则以斈文语意正同不是等待大叚间暇了然后去修梁襄王章一之谓统天下爲一家正如秦汉之制非谓如三代之王天下而封建也此孟子见天下之势而知其必至于此非以术数䜟纬而知之也盖自太古立爲君长则封建之法行黄帝置大监监于万国夏㑹诸矦于涂山执玉帛者亦万国逮汤受命其能存者三千余国时云千八百国至孟子时相雄长者止七国尓余小国盖不足道也自万国以至于七国吞併之积岂一朝一夕之故今势旣合不可复分终必又併而爲一㪯天下而郡县之而后已至于秦汉孟子之言即验但秦犹嗜杀人故虽一而不能定至汉然后定也襄王才质下不足以语王政故孟子不告之而但曰不嗜杀人而已齐桓晋文章文武之道幽厉伤之东迁之后下陵上替五霸迭兴不惟王道之不行学士大夫亦且不讲自是惟知霸业可尚而桓文又霸之盛者宣王心说其事而诚服之以孟子当时贤者深知其说故举以爲问其曰可得闻乎见其不易得闻惟孟子知之而又恐不易以告也仲尼之徒则见孔子不言霸事可知至其门人以及后之徒党不曽有言桓文爲霸之谋画经营者此与孔子言管仲器小之意同且先截断宣王功利之心下乃开其王者之道桓文之事金先生曰谓其所以爲霸之谋画经营也若紏合一匡之事孔门固甞言之矣德何如则可王宣王知有德则王可谓天资优而知所本矣及问寡人可以保民及何由知吾可皆能自反而善问者与梁惠王逈别王天下事至大易牛事至小孟子却道只此心便可王故虽指出不忍二字而王犹不知所以上言臣固知王之不忍下言彼恶知之盖宣王见牛不忍之心虽发而不自知其爲仁之端故以知与恶知相对说以爲常人虽爲利欲所昏而本然之善终未甞泯但时或发毎不自觉而不能充之尔故孟子以爲惟君子爲能知之衆人不能知也是启王之心使凡遇善心发时便须识得即就此推充自小以及大自近以及逺即其一端推之至其极又推其类而充之至于大则仁不可胜用矣孟子与王问荅三反欲王自知不忍见牛即是恻隐而终不悟前德何如以下虽有三善言至此竟昬罔推拓不去但重叠解说不是爱财孟子不得已自与言这正是行仁巧处主意在见牛未见羊一句此非独王良心之发处之又得其当矣但自不识爲善端而又不推于他事尔及王闻孟子之言而说旣巳得前日之心然又不知处此小事如何便合于王道只是平日无君子启迪其斈故也术字要看旣见牛而不忍此心欲行则便不可杀此牛而衅钟之礼又不可废或杀牛或废礼皆是仁心行不彻故用未见其形未闻其声之羊以代之此正用术之圎机也此即是权行仁者当放此意而行故谓之术此章见齐王之良心凡两发孟子教之推而不能推是以终于戦国之君而已见牛时一发孟子言之而心戚戚时又一发也此章之要全在推字始使因爱牛之善端而推之充扩其良心以知仁民之爲大于其良心旣启则当先亲亲而推及于仁民而又及于爱物谓仁之施爱物难而仁民易今旣能其难而又得行之之术何于其易者而不能也仁民之所以易于爱物者人旣与我同类其好恶不殊所施者不过以巳之所好恶者及之而已况我亲其亲人感之亦各亲其亲其应之速又不尽待我之推也其终告以王道之大亦不过尽不忍之心而已权度度物而心爲甚不是言此心以权度去度物正是欲以义理来度此心使于发处审其轻重也抑王兴甲兵至快于心与若与权度之言不相接此盖从齐王夲意问霸处说来而使齐王度民心之所不愿而推爱心以及之也地方百里而可以王行仁政也齐欲服天下如邹敌楚不行仁政也以齐一分而敌天下之八者势也发政施仁者徳也以德则汤以七十里文王以百里不论势矣集注名辟彊古人名辟彊者非一作开辟封疆说则上音辟下音疆作辟除彊暴说则上必益反下巨良切推广仁术则仁民易而爱物难老吾老㓜吾㓜以及人之老㓜老㓜彼此皆同以我及于亲亲者措之于彼固不异是易也上老老恤孤而民即兴孝不倍则民视上之老㓜与已之老㓜皆同故即效之是又易也至于物则无知识不能逹人之意故仁及于此物则此物得所不能自充广也本然权度即是人心本有之天理梁惠王下庄暴章王语暴以好乐盖论及所好之俗乐暴未有以对盖庄暴亦知俗乐之不足好欲諌而未得其辞故以告孟子孟子之荅只是巽与之言王変色是愧前与暴论者不可闻于孟子故其下直言之此章只是欲与民同乐不必专于作乐也交隣国章此章前言交隣在能仁智朱子以惩忿緫之后言好勇在行仁义朱子以养大勇言之王问交隣孟子所荅乐天畏天是交之之正王后再言好勇孟子荅之以好勇须有文武之德乃可集注谓所引与今书文小异今书泰誓上曰天佑下民作之君作之师惟其克相上帝宠绥四方有罪无罪予曷敢有越厥志谓天助佑下民爲之君以长之爲之师以教之君师者惟其能左右上帝以宠安天下则夫有罪之当讨无罪之当赦我何敢有过用其心乎宠爱也志已之志也朱子随孟子文解故其义亦小异盖古者以简编写书简册烦重非如今以纸模印易办古人多是以口相传故古书所引多有不同者雪宫章师行而粮食谓师衆从君行皆里干粮而往故有饥而弗得食者又劳苦而不得休息于是相与造爲䜛谤而民因而作爲姦慝矣此上言军民之怨也方命虐民以下是言君也集注废时失事废时解荒字失事解亡字明堂章人皆谓我毁明堂举衆人之言也毁诸自问果当毁之乎巳乎又以巳意问止而勿毁乎见得宣王之意正是欲不毁尔盖巳称王即欲行天子之制也孟子则不禁他不毁只是教之行王政盖行王政则足副王之名虽行天子之制可也文王未甞称王而所行却是王政周礼考工记夏后氏丗室堂脩二七广四脩一五室三四歩四三尺九阶四㫄两夹䆫白盛门堂三之二室三之一殷人重屋堂脩七寻堂崇三尺四阿重屋周人明堂度九尺之筵东西九筵南北七筵堂崇一筵五室凡室二筵庙门容大扄七箇闱门容小扄三箇通典东西长八十一尺南北六十三尺其堂髙九尺于一堂之上爲五室毎一室广一丈八尺毎室开四门门旁各有䆫九阶外有四门门之广二丈一尺门两旁各筑土爲堂南北四十二尺东西五十四尺其堂上各爲一室南北丈四尺东西丈八尺其宫室墻壁以蜃蛤灰饰之又引大戴礼盛德篇云明堂九室室有四户八䆫三十六户七十二牗盖以茅上圎下方其外水名辟雍堂髙三丈东西九仞南北七筵九室十二堂室四户八牖宫三百步朱子明堂说云论明堂之制者非一熹切意当有九室如井田之制东之中爲青阳太庙东之南爲青阳右个东之北爲青阳左个南之中爲明堂太庙南之东爲明堂左个南之西爲明堂右个西之中爲緫章大庙西之南之西爲緫章左个西之北爲緫章右个北之中爲玄放桀章上兼问桀纣下再问弑君是专问纣盖举重者言之也故孟子亦止举纣对集注王勉之言谓上下二者兼有则可爲放伐之事若上虽极暴而下非仁不可下虽至仁而上不暴亦不可爲巨室章两姑舎汝所斈而从我上屈人之大才以从已之小见下不贵国家而徇一已之私欲万镒谓璞玉之价直万镒之金也齐人胜燕章书仲虺之诰曰𥘉征自葛东征西夷怨南征北秋怨曰奚独后予又曰徯予后后来其苏孟子所引多天下信之一句其余文中多者六字异者四字民望之至民大恱七句孟子自言故集注云两引书邹与鲁閧章此告君之言不得不切民今而后得反之之言似失大过民固不可求反其暴于上然至于君行仁政则亲上死长之心亦民所本有也竭力章大王自邠迁岐行二百五十余里民从之如归市史所谓居三月成城郭一年成邑二年成都而民五倍其𥘉盖非独邠民近于岐周之民皆归之也当时西方地近戎狄皆间隙之地非封国之疆界故太王得优游迁徙若滕在中国又分大国之间无可迁之地民虽或从之亦无所往孟子特举太王之得民以警文公尔故下文言效死乃其正也平公章前以士后以大夫盖言䘮礼也仪礼有士丧礼篇大夫䘮礼亡不可考三鼎五鼎言祭礼也仪礼特牲馈食礼士之祭礼也牲用豕陈鼎三豕右肩臂臑肫骼正嵴横嵴长胁短胁九体肤三离肺一刌肺三爲一鼎鱼十者五爲一鼎腊有兽之干者也用兔爲一鼎少牢馈食礼大夫之祭礼也牲用少牢陈鼎五羊右肩臂臑膊骼正嵴脡嵴横嵴短胁正胁代胁十一体肠三胃三㪯肺一祭肺三实于一鼎豕十一体如羊㪯肺一祭肺三实于一鼎肤九实于一鼎鱼用鲋十有五而鼎腊用麋一纯而鼎肩臂臑者肱骨也膊骼股骨也正嵴嵴之前也脡嵴次正嵴横嵴在后者肤胁革肉也离肺者㨒离之不絶中央少许刌肺者切肺也㪯肺者尸食所先举也祭肺者尸主人主妇用以祭也㪯肺即离肺祭肺即刌肺也凡牲用右胖腊则合升左右胖故曰腊一纯纯犹全也然此则诸侯之大夫士若天子之大夫用索牛士用少牢臑奴到反肫膊皆音纯骼音格刌七本反脡音挺鲋音附㨒苦圭反胖音判公孙丑上公孙丑章公孙丑问管晏而孟子独鄙管仲不言晏子盖晏子之事任才能功烈皆非管仲比而管仲辅桓爲五霸首尤天下之所共宗仰故孟子唯斥管仲曽西敬畏子路排斥管仲而言管仲功烈之卑是谓子路傥得行其志则功烈之大可知矣非独言心术之邪正而已杨氏乃谓子路之才不及管仲恐未全得孟子之意攷证言之甚详管仲曽西之所不爲也而子爲我愿之乎孟子此语犹有未推重曽西意谓曽西尚且不足于管仲乃爲我愿斈之乎武王周公継之然后大行此言周公制礼作乐之后虽殷之顽民莫不率化趋善之时也汤之孙太甲継汤立太甲五丗至中宗大戊大戊三丗至河亶甲河亶甲子祖乙祖乙六丗至盘庚盘庚三丗至高宗武丁武丁二丗至祖甲皆贤君也祖甲殁后六丗七十余年至纣鸡鸣狗吠相闻言民居之稠逹乎四境则举国皆稠也地不改辟矣民不改聚矣有两意一说言齐地广民衆地不必更改巳自辟矣民不必更改巳自聚矣读就改字略歇一说地不必再加广辟民不必再加集聚五字一串读下又连下文上说意详下说意直上说得矣字岀在人看置邮字书马逓曰置歩逓曰邮汉西域传因骑置以闻师古曰即今驿马也黄霸传邮亭师古曰书舎谓传送文书所止处如今驿馆倒悬谓如人遭顚倒悬挂困苦急迫也扬氏言子路范我驰驱而不获非谓范驰驱真不可获禽也如是则王道真爲无用矣盖范驰驱者王良御车之正也不获禽者嬖奚不能射也欲使射者获禽而行诡遇御者之诈也故王良范驱子路也嬖奚不获时君也倘子路遇明君而信任之则虽小国摄大国而濒于危亡亦必三年而有足民知方之效子路之不获者不遇可与有爲之君尓管仲则惟欲成目前之功故虽诡遇而不较也但扬氏此叚未爲知子路者不得曽西之意也不动心章孟子平日所言皆王道公孙丑习闻当时霸功之说前章虽闻孟子不许管仲犹未深解于此仅添一王字与霸兼言之耳因上章以齐王犹反手之言固知孟子能用齐矣然犹未深信能王天下故用一霸字在上然丑亦未能分别霸功王道之所以异言动心否乎亦是未深信孟子我四十不动心是孟子素有爲之之具而后有用丗之言也一毫挫于人谓所辱者至小也不受者必报之也不惟必报于贱者虽贵者亦必报之恶声至必反之谓不惟辱来必报虽言小不善亦必报也量敌而进谓量度敌人之坚瑕然后进兵虑胜而㑹谓谋虑巳必有可胜之理然后会战舎不动心本又在告子之下公孙丑又以孟贲比孟子故孟子亦以勇士之类言之北宫孟舎之勇皆是养而成至于必胜不惧乃其效而谓君子之道可以不养乎曾子亦是论已与人相敌缩不缩指理之直不直不惴吾往指气之勇不勇谓理者气之主理直则气壮理曲则气馁所与较之事吾理旣不直虽贱夫亦不求胜之吾理旣直虽千万人我亦必往盖理曲必屈理直必伸也以舎比子夏曽子是一意再以孟舎比曽子又是一意上以两人比两人之气象此是虚比下却把二人较其短长此是实比明理上句是事做不去心不必明理下句是心虽有不明不肎去明理如此硬捺住心以至不动孟子言内是本外是末末之蔽因本之蔽也言不通逹是夫心不明若不去明其心则言终不逹矣故曰不可若心不明乎理则惟持守其心且不务其末犹得轻重之伦故曰可但孟子且就他说心与气上分轻重而谓不求诸末则以爲可其实工夫内外皆不可偏废故又谓若遗其外亦终不能进德所以发明志气将卒之意然孟子破上句是顺他文破只一意下句是外他文破有两意上句告子谓窒于外不必求于内孟子谓必当求其内然后外可逹告子本意只指内孟子亦专教明于内下句告子谓不明于内不必求外助孟子谓当用功于内兼用力于外告子本意专指内孟子则使内外两致也告子亦未甞不知爲斈之道曰不得于言勿求于心则固知言之不逹当用心明理曰不得于心勿求于气则固知心于理有不通当用力问斈讨论及临事度义以明其心爲他急欲不动其心故两头截㫁他养心正似禅学孟子言志至气次持志无暴气止因告子言不得于心勿求于气故言气虽次于心亦当用功是随其言捄其失至孟子自言但曰我善养吾浩然之气是专言养气而不言志所以养之之方与养之之节度一一详备专是气上工夫孟子之自得至于大而将进于化正在此与前辨告子之非者意不尽同然养气在集义所以养之集之是心也但与前持志无暴气相对说者自不同气次焉次字不可缓㸔谓即亚于志也知言即是知道孟子自言故如此知道理明故能知天下言之邪正得失孟子之斈是知言养气知言即知道知道属心爲内养气属事爲外格物致知以明心遇事行义以养气然所以知其义而集之者心也即志帅之说至于集义是要心无愧怍心旣无愧怍则气自生虽有内外之殊及其至也只是养此心耳知言则尽心知性万理洞然何所疑惑养气则动皆合义遇事即行何有畏怯二者旣全何能动心此章两言字两气字所指不同告子不得于言巳之言也孟子之知言知人之言也告子之勿求于气气血之气也孟子之浩气仁义之气也上其爲气也言气之体下其爲气也言气之用配义与道是气之能事上句言气本刚大失养则小以直养之则复刚大而能合助义道而行之沛然但气即是义以养成旣成则配义愈盛此气本得于天故至大至刚刚大天之体叚也圣人生知安行无非直道不假乎养衆人知不明自害其刚大故须直以养之直即义也塞天地言其效也塞天地只是应物皆合道义而物莫不从至于郊则格庙则享鸟兽鱼鼈咸若而人伦日用不言可知直养无害是养之之道集义所生是养之之功上言气配义与道下言养气只说集义盖道是緫言万事之体义就每事各裁制其宜言义则道即在此如父必慈子必孝义也道在父子者也君必仁臣必忠义也道在君臣者也及事之微细处莫不皆然集义之集字不是应事时工夫应事只是义字应事件件行义积集得多方得此心全无愧怍而气自生集注乃由事皆合义自反常直是以无所愧怍而此气自然发生于中事皆两字说集字自反直无愧是慊也慊则气盛不慊则馁必有事是专以集义爲事勿正谓不可因集义便期必气之浩然勿忘谓未能充大则惟不懈于有事勿助长谓不可以私意作爲欲充此气用私意便失义而愈䘮其所集者矣故曰集义养气之节度有事勿忘是直养勿正勿助是无害养气专就行事上说于应事地头做工夫直养无害一语是养之之方直字则其得于曽子之本原下文有事勿忘即养字正及助长则害之矣惟私意妄作害义爲甚故发揠苗一叚八十五字专言私意害气之失揠苗一节只说不可助长后言不耘苗却言不有事非徒无益而又害之言助长之害孟子先言知言而丑先问养气文公谓承上文方论志气而言金先生谓当先问知言此亦是丑之斈未能知所先后窃谓孟子亦自有此文法滕文公下篇孟子先言出疆必载质后言三月无君则弔周霄乃先问三月无君后及载质正与此同知言之说攷证言之甚详孟子之斈尽格物致知之功故能明夫道义而于天下之言皆能知其是非邪正而无所疑然所以致其知者亦自夫前圣贤之言而得之故知言虽是致知之效而致知未始不因言也所以朱子以尽心知性爲知言之本至于养浩然之气虽专在于集义而欲集夫义必先知义所在然后可是知言又集义之夲也知言以开其先养气以培其后此所以不动心也然孟子之自言知言却只说知诐淫邪遁是全说今人之言盖此章夲意是说应事不动心故也诐淫邪遁言之病也旣谓知言而专㪯不善者言之者盖明理然后于天下之言了然知其邪正言无四者之病则爲善言矣曰非礼勿视听言动则其视听言动者皆礼矣如曰思无邪曰母不敬曰母自欺圣贤教人其立言大抵如此善爲说辞与知言应善言德行与养气应善爲说辞此却又就已言上说与告子之言同孟子之知言异观丑㪯孔子之言可见二子善爲说辞三子善言德行善言德行爲自有其德行也孔子旣兼之而但谓不能辞命是㪯其轻者而重者从可知此是古人省文处下文言孟子旣圣可见上句兼包饶双峰曰人之有四端犹其有四体君子所性不过仁义礼智四者而已惟圣人全体备具而各极其至其余则或得其一或具而微如子夏笃实近仁子游精宻近礼子张高明近智皆是于四体中各得其一冄闵颜渊是四体都全但未曽充得广大如圣人之溥博渊泉尔姑舎是犹有不足意而不敢言下文曰所愿则斈孔子可见丑以孔子比孟子孟子不敢当又以门人比孟子孟子不欲荅于是以古之圣人爲问丑同㪯夷尹是问孟子才徳所至比圣人爲何如盖二子虽皆圣然犹各守一徳非如孔子之时中故孟子先分别夷尹不同道下乃自㪯孔子而曰愿学之吾未能有行焉应上何如二字言巳未及夷尹也虽兼三圣言其实荅丑之问至言所愿则斈孔子谓虽未及夷尹然亦不愿斈之愿斈孔子是荅知言以后之主意孟子言所愿则斈孔子又賛孔子盖孟子知言养气才德巳度越诸子惟未至圣人之化尓此是孟子自知之明故亦善言德行者及其积乆恶知不化孟子明言乃所愿则斈孔子而丑犹问三圣人班乎未爲知言也后面问同问异却问得明盖孟子上言皆古圣人下却言二子不如孔子然则同谓之圣人却于何处见得旣同者如此异处却如何圣人之道大固不可以名言然亦非丑能尽识故孟子亦不就孔子德行上言而推㪯三子形容圣人处言之尓类指衆人而言萃指圣人而言出类衆圣人也拔萃孔子也集註言任大责重亦有恐惧疑惑而动其心乎见得公孙丑之意非谓孟子加齐之卿相因爵位冨贵有以淫其心也恐惧是气不盛疑惑是知不明以行道言则知当在前以动心言则恐惧爲重故先恐惧疑惧即是动心处集註却言有所恐惧疑惑而动其心似疑惧又在动心之外者盖心本虚灵静一能明天下之理者此也足以应天下之事亦此也今理有所不能明而疑事有所不能应而惧然则疑惧乃动心之目心因疑惧而动而疑惧非心之所动也旣若是必将穷探力索求明其理之未能明者以释其疑戦兢勉强推行其事之未能行者以免其惧皆足以乱吾虚灵静一之体而非自然应物之道是则所谓动其心也盖公孙丑本问爲齐卿相若居卿相之位而有事之疑惧者宁遂巳乎由是观之则不动心须着如此说疑惧二字贯一章意盖知不能明故有疑勇不能行故有惧乃动其心告子不得于言未尝无疑不得于心未甞无惧彊制其心所以不动孟子知言故不疑养气故无惧自然无所动其心也知者不惑仁者不忧勇者不惧孟子之言亦不出此三逹德养气则不恐惧知言则不疑惑道因知言而明徳因养气而立道明虽因知然旣谓道则行固在其中谓之德立则行道有得于心而徳巳成立此是行道积累而至者此第一节注皆贯穿一章意程子曰心有主则能不动此句緫言下五人北宫黝必胜孟舎无惧曽子自反孟子知言养气告子㝠悍强制子夏笃信圣人曾子反求诸已盖专要胜人其事犹在人故与信圣人者同意舎只是无惧其事专在我故与求诸已者同意所以不如舎等是等级以高下言伦是伦类以勇士与君子言恐惧之是我去惊吓他人言有所不逹谓不能通畅条逹所言之事急于本是顺告子说但只持其心不动若论君子致力于内专在明理固是急于本然非如告子之急于本也顚踬即跌仆趋走是疾奔尽心知性性即天地万物之理具于心者知性则穷究物理无不知也无不知则心之全体尽明矣朱子谓尽心知至之谓知性物格之谓也故尽心知性则于天下之言㪯无所疑然所以尽心知性者皆因明圣贤之言而得然后以是而䆒天下之言则是非得失皆洞然矣此圣贤问斈之成法孟子之知言正如此上云凡天下之言下云识其是非得失之所以然此緫古今之言也曰是非谓所言之事曰得失则当理与不当也所以然言其本也如下文诐淫邪遁乃非而失理者所以然则蔽䧟离穷是也自反而缩关上文无作爲害之关下文缩即直无作爲是无害直养是一意无害是一意上是工夫下是防弊天人一也更不分别只是公字此气得于天故能浩然而道义乃天地间至理皆是公爲有私己便不合公道便卑小然孟子所言浩然之气乃是言一身之气尔故曰浩然之气乃吾气也吾身本小养而无害则塞天地私则小公故大谢氏敎人须先体认得吾身浩然体叚然后随事致力以养之庶不是只把做话说又见得心得正无亏欠浩然便在此则人无有不可养者而养之亦不难也一事偶合于义是学者固欲行义或理未明而处义未精或无力量而行之不至皆未合义有一事行得恰好适合于义非是说寻常人漫然应事无心偶然相合也这偶合正对不集说心通乎道是孟子物格知至知言乃其效也学不厌者智之所以自明言学而后智则斈是智之功若曰夫子唯见圣道之无穷而学不厌非智者不能言智而又学则学是智之用恐亦可通举夷尹事实皆是体贴经文说非言二圣人之凡也兄弟逊国言非民不使避纣隐居言非君不事归文王言治则进去武王言乱则退汤聘用之言治亦进使之就桀是去治而进于乱桀不能用复归汤是去乱而进于治何事非君不间汤桀何使非民不择夏商本根指德之盛节目指心之正此章当作五节看章首至曽子之守约也爲第一节敢问夫子之不动心至反动其心爲二节敢问夫子恶乎长至必从吾言矣爲三节宰我子贡至所愿则斈孔子爲四节伯夷伊尹于孔子至章终爲第五节尊贤使能章市而不征之市宅也谓市物邸舎天子诸矦之国都皆画如井而以后一区爲市听民交易市而不征谓但取其邸舎之税而不取其货物之税也无夫里之布之民居也周礼所谓上地夫一田百畒注五畒之宅是也载师宅不毛者有里布宅即五畒之宅布泉也宅而不树桑麻罚以一里二十五家之泉䟽云二十五家之税布也谓口率汉法口百二十此盖以汉法比拟古制未必周果以口计泉数如此又曰民无职事者出夫家之征注云夫税家税也夫税者百畒之税家税者出士徒车辇给繇役按载师之法是宅不毛无职事两事之罚今孟子乃曰无夫里之布则是居者使出二十五家之泉而又出百畒之税也集注言一家力役之征是因所引夫家之文而併释之恐于夫里之布无所当愚详孟子谓天下之民愿爲之氓是境内田间之民皆使之出是两等之赋只是于一家田税之外多岀里布耳与上文市之不相関盖上旣曰市而不征是居市者巳征之孟子固以爲过矣而又出此两等不太繁重乎集注上字旣释爲市宅于下字乃曰市宅之民巳赋其又令岀此夫里之布二字合而爲一愚不敢必知其果如此也不忍人章恻隐之心即不忍人之心所发不忍以全言恻隐与三者对举是偏言然只就恻隐上看则恻自有专言意扩而充之是日用之间随四端之发者推广而充满之积之乆则如火然泉逹其势自有不能巳者旣能如此而又大充广之方能尽四海之大两充字是两意上充字毎端发处充下充字就应天下事上充四行非土无以生四德非信无以成土即大地也无地则金木水火何所倚信即实理也非实理则仁义礼智爲虚言矣集註所谓定位以方言成名以时言专气以温凉寒暑之气言无定位即下文之于四行无不在无成名无专气即下文于四时则寄王也此章七节第一节言人本皆有仁二节言先王全此仁以实人之皆有是心犹道性善而称尭舜以实之也三节就人易晓处指出使人体认此仁四节併言义礼智各有所发五节言所发皆是本然之性六节言四者人所共得不可自弃七节言因发处察识而推充之不可放过工夫全在此后一节保四海与上治天下运掌上相应矢人章集註本心全体之德以仁之体言人当常在其中而不可须臾离兼其用言也子路人告以过章舜固未甞有不善之可舎亦不待取人之善爲己善也但无一毫私意而徇天下之公则舎已从人之谓也事之善者人爲之巳亦爲之即取人爲善之谓也如耕稼陶渔是也舜之圣天下固皆知之人见已之所爲若是而舜亦若是是我爲者善矣安得不劝爲善乎故曰与人爲善也公孙丑下孟子将朝王章彼冨吾仁彼爵吾义仁者循理乐天安贫守分故不知彼之富义者审度事宜进退有制故不羡彼之爵富只在彼爵可加我故用仁义字不同齐王餽金章礼注及赵岐皆曰镒二十两国语二十四两爲镒字书曰镒益同数登于十则满又益倍之爲镒则二十爲有义引郑注却之平陆章语録都恐是周礼所谓都鄙之都是大邑也此说爲是致爲臣章私龙断谓用私意而暗爲龙断之所爲龙断是商人就市中地髙处立而左右顾望衆人所聚多处而以物趍彼欲售之而罔罗其利孟子以魏惠王之三十五年至魏三十七年改爲后元年十六年卒而子㐮王立孟子有见㐮王语盖当年即去魏适齐当宣王之二十四年也在魏前后计十八年至宣王二十九年伐齐孟子即是年宣王亦卒在齐首尾六年充虞路问章孟子曰待文王而后兴者凡民也若夫豪杰之士虽无文王犹兴孟子则不待文王而兴者也王者兴而有名丗者是犹有待于文王者也孟子之时虽无王者兴苟有尊德乐道者则孟子能兴之读孟子丛说卷上读四书丛説读四书丛説卷八读孟子丛说卷下东阳许谦滕文公上问爲国章文公问爲国孟子告以敎养其民有养然后可敎故先言分田制禄而后及斈校也自民事不可缓至虽周亦助也养之事设爲庠序至小民亲于下敎之事下至新子之国緫言之答文公者止此下答毕戦却只是言分田盖毕戦惟掌井田之事也许行章许行言仁政是孟子所言井地之法陈相言圣人之政是许行言神农之法盖文公始闻孟子之言旣使毕战爲之矣然后许行来及许行来文公不斥絶之而与之处故陈相谓巳行其法而其言如此圣人治民不过教养两事尭治天下遇灾変先命舜禹平水土次命后稷敎稼穑然后使契爲司徒次叙必如此江汉以下三语谓夫子之道德光辉如江汉濯之㓗秋阳暴之干皜㓗白人不可加尚巳又一说欲以有若拟孔子则虽江汉以濯秋阳以暴而孔子之皜皜者终不可尚已以爲孟子賛美曽子则曰曽子不可之辞识明义精有如江汉之濯秋阳之暴若是皜皜乎而不可尚已许行谓不论屦材精麄但大小同者同贾是实说孟子谓大屦与小屦若同贾则卖者必不肯爲大者是比说将大小比精粗两屦字意不同此章孟子曰以下三大节自许子必种粟而后食乎至不用于耕耳辟其假託神农之言吾闻用夏变夷至不善变矣责其倍师从许子之道以下陈相之遁辞故又辟其市贾不贰之说夷之章语録命之矣之字是事子名滕文公下周霄问章注籍字音义见攷证前篇借者借也下〇诸矦上公衮冕侯伯鷩冕子男毳冕上可兼下纮以组爲之屈之而属两端于武所以固冠于首也副者王后之首服犹王之冕祎者王后之衣犹王之衮衣二者皆王后之服而此言诸矦之夫人者礼记注谓记者容二王之后与祎音晖礼註三盆手者三淹也凡缫毎淹大緫而手振之以出诸也淹于验反又于歛反〇白黒曰黼青黒曰黻青赤曰文赤白曰章用此以爲祭服谓染丝成此色而绣裳或画于衣者亦如此彭更章彭更以孟子传食诸矦爲㤗孟子答之以舜受尭之天下且不以爲泰而子以我传食爲泰乎彭更谓非以传食爲泰但无事而食则不可尓盖谓有职业而食则可也后孟子之意则谓虽无职业而君子爲仁义有功于国者多何嫌于无事好辩章集註气化盛衰人事得失反覆相寻窃谓气化盛人事得则天下治气化衰人事失则天下乱是固然矣然孟子此章答好辩之问而孟子之辩专爲辟杨墨而发则易乱爲治全頼人事以𥙷天道之不足反气化之衰而至于盛也观尧禹之治水则以人事而囬气化武王周公诛纣伐奄孔子作春秋则以人事而捄衰失所以孟子亦于衰失之时辟杨墨以回气化正人事也此正圣贤作用参天地賛化育之功读此章当如此㑹集註之意陈仲子章匡章以仲子爲廉孟子谓齐之巨擘者许之也虽然以下贬之也伯夷盗跖之筑树反问也此非君子之心谓仲子之廉当如是尓匡章对以织屦辟纑易之此则合君子之道然旣以功易食爲无害而以母兄之室与食爲不义何哉纵母兄之得此物爲不义而我受之母兄则爲义矣况旣是齐之丗家则兄之得禄未爲不义也仲子旣于母兄之物所从来椎一层上看而于所易者不能椎一层上看是不能充其廉之类矣凡此皆是反说而爱亲敬兄及君臣之义皆在其中使之就其所明充其所暗则仲子之罪大匡章之惑解矣此章经注诸廉字当辨廉有分辨不苟取也此廉之正义岂不诚廉士哉此廉字陈仲子不中礼之廉也仲子恶能廉及注仲子未得爲廉岂有无人伦而可以爲廉哉此三廉字是廉之正然后可得爲廉耳未能如蚓之廉满其志而得爲廉耳此三廉字是仲子之廉也离娄上离娄章两言规矩六律前比说用法后正言立法前谓至聦明者亦须法度以比不一句必须仁政后则谓圣人立法虽尽智虑亦须法度虽主于不忍人之政一句然上两语亦圣人所立之法也不仁可与言章孺子之歌主于人孟子之言主于水圣人之言虽非孺子之本意然主人而言者意反浅主水而言者意反深所谓声入心通无非至理道在迩章仁义根于人心人所同有行之则甚近而易其要在乎亲亲长长但人人各自亲亲长长则仁义流行天下其有不平者乎教子章夫子敎我以正夫子未出于正也非谓爲子者必有是言也孟子所以责爲父者身之必出于正也事孰爲大章事亲守身虽对说而守身又爲事亲之本下文曽子只是事亲之凖则意谓事亲固当如此然有曽子之守身则可尓离娄下子产章子产非不知爲政者徒杠舆梁偶有阙耳孟子此言责备贤者盖恐斈者因敬子产而以其所爲皆是故明斥其非以晓人也中养不中章中以德言才以能言有德以其能成物也有能以其能成事也今以子弟之无德无能而弃之是物之近者事之急者皆不能成尚可谓之有德有能乎彼此相较相去岂逺哉涵育寛以容之之意薰陶善以道之之意深造章此章主于行而知在其中故集註谓道则其进爲之方也进爲字有力当看盖斈者欲其循序渐进优游涵泳力行积乆自然融㑹于心所谓自得也理旣融于心则所处者自然安固而不摇旣居之安则所以资借之者愈深逺而无穷资之旣深则日用之间无所往而非道矣工夫只在深造以道四字上至于自得则自然有以下效验以知行二者各体认之可见孟子之意主于行者爲尤重也程子则专主于知故在圈外博学章博斈详说以知言约则㑹其极而于行上见以善服人章以善飬人谓有善于身而教化抚字使民同归于善也亟称水章不舎见谕语川上章异禽兽章此以舜爲标凖而使人企慕以力行也舜亦异于禽兽几希者尓以其能存故爲舜则衆人能存之岂不亦可以至于此乎春秋章以三国之史同言而曰一也盖谓鲁之春秋其所纪载非周之典礼善恶不明不过记五霸之事与晋楚之史同尓至于孔子之春秋则假其事以明义而非尽旧史之文故曰其义则某窃取之矣如此看方见得中间一节不闲可以取章可以无三字爲重不可将可以可以无作两下看𥘉见其可而详察爲不可故行之惟从其不可者尓或问谓孟子㪯伤廉以例二者盖伤廉是顺辞易看伤惠伤勇是反辞难看故也须先体认惠勇之本义然后见过之者爲伤集註略见而自许是全释可以意深察而自疑深察半语是释可以无意自疑字乃是指上去疑其可以者如此看方见得可以可以无不是两下说下文过犹不及只是结伤惠伤勇两语逄蒙章此章专爲交友发羿不能取友而杀身孺子能择交而免祸言性章性是人物所得以生之理本自难明求其发见之故则亦不难明也然故则以利顺者爲本故之发于逆者则又非性之本矣求已之故则恻隐之发见性之仁羞恶之发见性之义求人之故则父慈子孝君仁臣忠求物之故则鸢飞鱼跃山峙渊流皆是也是皆所谓利也如下文天与星辰之故亦只是利而已能知此性而利以行之则爲智之大禹之行水不是比喻言禹顺水之性爲智之大以例人循性皆当以利也智者应物若行其所无事则智亦如禹之大矣智亦之亦是亦大禹也下文又以髙逺者证故之易见却不是功用章内三智者不同上者字是问辞下两者字是用智之人万章上万章问章恝古黠反音与戞同集註苦八反误娶妻章怼父母言人之常情也爲废大伦则虽子亦不免有讐怨父母之心舜固非怼父母者然告则必废大伦故不告也此圣人善处变事消弭于未然此等处正好观圣人书四岳㪯舜曰瞽子父顽母嚚象傲克谐以孝烝烝乂不格姦则尭妻舜时顽嚚傲德巳化而改万章传闻盖亦野人之语孟子不辨惟欲发圣人处変之心鱼入水有悠然而逝之道弟有思兄欎陶之道故子产与舜皆信之舜之爱弟自天性况象又以爱兄之道来感之乎尧以天下与舜章凡祭有祈有报风雨以时年谷顺成气不苛疹民无夭札则是神享其祭而其应如此百里奚章后语六反四智二贤皆反覆明奚之事然各有序第一緫言去虞入秦之智第二第三详言去虞之智第四详言入秦之智第五以事实言其贤爲下节张本第六专以上文之贤证自鬻之言之妄前后皆是彷像言之爲第五节爲要然不智则不能明去就之几不贤则不足见其智之正故反覆言之读之但见其文之妙而不知其意之精宻如此万章下目不视恶色章去父母国之道也此句亦孟子言孔子只有迟迟吾行一句此章圣字言夷惠伊尹处是以地言与大而化之之圣不同只是清任和到极处故谓之圣孔子则是大而化之之圣其行之时中则清任和时而出之亦无不到极处集大成一节以乐比孔子知之至行之极条理即八音以金而声之所以始其衆乐以玉而振之所以终其衆乐声振始终皆是动用字惟其知之至故能始万事惟其行之极故能终万事是爲圣智两全次一节以射比四圣人能挽彊弓射逺地此力也能中其的乃巧也必先知的之所在又知中之之法然后因力之所至而中之谓知之明然后行之从容中道三子力量虽到而知有未至故不及孔子万章两篇皆论圣贤之行大率皆以孔子折衷之上篇前五章言舜六章言大禹固无间矣七章则言伊尹故八章以夫子之出处継其后九章论百里奚次篇之首又言三圣人而以孔子集大成断之三章问友而上及尭舜四章言交际又継以孔子五章爲贫而仕又言孔子下二章论君餽与见诸矦而又及孔子盖孟子所愿斈者孔子故论古圣人则以孔子継之论贤者必以孔子折衷之前篇言一治一乱及舜禹汤文武周公处与末篇之末皆然论语中庸之体大率亦如此所以示君子心斈孔子而后可告子上性犹杞柳章人受天之理以生夲具仁义礼智之性人之有恶是失其本性之善非其眞也告子不知乃谓人性本不善因矫揉以爲仁义犹矫揉𣏌柳以爲桮桊孟子谓人之于仁义乃其本有而所当行者岂矫揉而成若告子谓矫揉而成乃是戕贼人之常性而爲之尓揉𣏌柳爲桮桊是戕贼之也非可以喻仁义也若此言之行人不知者将眞以爲戕贼人爲仁义谁肯从之是仁义之祸也性犹湍水章告子谓性本无善恶但可以爲善可以爲恶在所引者如何尓故以水无分东西爲喻孟子亦就其水以喻之谓性之必善譬犹水之必下告子所谓决之者人爲之也非其自然之性也若人欲拂水之性甚至可使逆行况东西乎人之爲善顺其本性也水之就下顺其本性也生之谓性章告子以活动知斍爲性孟子意谓以此爲性则人与物同而何足谓之人哉故先以白之说两转审告子之意待其应定了然后以犬牛人之性同异而问之告子知其说之非其言方塞所以言犬又言牛者谓非独人物之性异就物之中其性又各不同所以深晓告子以人之性善也食色性也章告子言仁是好爱只说得人心不知孟子所言仁义是道心告子以好食爱色皆发于心故曰仁内其言巳定故孟子反问之告子只荅义外之说孟子就其白字长字明其白不可譬长而长人长马不可同则所谓义内者可不言而喻告子犹不悟重以内外爲言不知爱之所施有宜即义在其中而长之之心岂发于外是则理之不明故也孟子因其以好食色者爲性于是借耆炙以爲喻谓美味虽在炙而耆之者乃自内出对上长楚人之长说物则指炙而言谓岂独于人爲然物亦有如此者以耆之之心比长之之心则可见义之在内无疑矣富歳子弟章先以歳之豊凶致人之善暴以明人性本善有以䧟溺则爲恶盖欲得食以飬其生者人之常情故冨歳得顺其心则爲善凶年不足以养其生而逆其心则爲恶次以麰麦爲喻谓人之性本同当皆极于善所以不善者飬之异以勉人当尽养之之道也其下又以形之所好必同以明心之所好无不同而圣人之所爲即衆人之所本同而当然者衆人当法于圣人以全其善则当力好如口之恱味可也同然之然集註训可与耆听美对而皆以同字冠之非语助也即是字之意谓理义乃人之所同以爲是者牛山章浩然章论养气而以心爲主此章论飬心而以气爲验曰志者气之帅故谓以心爲主曰平旦好恶与人相近故谓以气爲验集义固爲飬气之方所以知夫义而集之者乃心也飬心固戒其梏亡验其所息而可致力者则气也彼欲飬而无暴以充吾仁义之气此欲因气之息以飬吾仁义之心两章之持志操心之意未甞不同而气则有在身在天之异然未始不相爲用也鱼我所欲章弗受嘑蹴之食出于仓卒之时受万钟在于间暇之际仓卒之时私意未动义之所发者直间暇之际有计较之心则私不可遏矣仓卒而义明如乍见孺子入井恻隐即生意正同间暇而有宫室等三者之累则如内交要誉恶其声矣夫行道乞人皆能行之则义乃人之本有明甚君子其可不知之而由之乎孟子之戒深切着明矣三郷爲身北山先生作一读言郷爲辱身失义之故尚不受嘑蹴之食以救身之死今乃爲身外之物施惠于人而受失义之禄乎可谓无良心矣此章专以生对义说第一节是主意第二三五又以欲恶分说生字意因第一节暗与义对说盖欲生即是恶死出此必入彼二节言欲生恶死固人之常情而欲恶有甚之者乃义不义尓此是本然所有义理之良心也三节反言失其良心而不能取义者四节两是字金先生作两读盖正指义而言五节上三句当急读作一串此是缴第二节两句说贤者能保此好义之良心上五节言生死大分下三节言辞受小节然下三节亦是蒙前第一节生义言之天爵章天爵人所皆有人爵各有命分有德则足以长民故人脩其天爵则人爵自然至不可求也若有心求人爵便巳务外而失其本心之爵矣欲贵章丗人但知公卿大夫之爵爲贵而不知在我之身皆有贵者乃天所赋之善所谓天爵也天爵人所同有故思则得之人爵各有命分虽求之无益孟子前章尚有脩天爵而人爵自至之说此章则于人爵下两不愿字是不将这个爲念告子下礼食孰重章敬兄礼也虽无食而将死必不可夺兄之食而违敬兄之礼婚娶礼也虽至于絶嗣必不可搂人处子而违婚娶之礼任人盖异端之徒弃蔑礼法而讥侮之者故孟子止就其所言食色二者使之自权其重轻而自思之盖不屑之敎诲也曹交章第三节爲字重汤文亦在人爲之如有力无力皆人所自爲虽㪯百钧之重亦是自去发奋爲乌获之徒此言用力爲之皆可至况礼义人皆有之夲无亏欠不须如㪯重之用力岂以力不胜爲患但能爲之即至不至者乃不爲尓所以后节教他斈尧则爲尭斈桀则爲桀是皆爲之而已尽心上尽心章朱子释明德则曰人之所得乎天而虚灵不昧以具衆理而应万事者也释心则曰人之神明所以具衆理而应万事者也二者无大异岂心即明德之谓乎盖德者得也所得乎天是释德字本义而指其得之之原虚灵不昧以状明之体具衆理应万事指所得之实然而虚灵不昧则心也具衆理则性也应万事则情也是合心性情三者言之而以得乎天冠于其上其释明德爲切至于言心而曰神明是指人身之神妙灵明充之可以参天地賛化育之本而言其所统则性情也故亦曰具衆理应万事此释心字亦切况德者谓得之于心不以心而言则德何所倚乎然彼言以顺辤也此言所以有主宰之意此又微有轻重之不同万物章广土衆民章此章紧要在君子所性仁义礼智根于心一句上常人固皆有四者爲气禀昏迷故物欲蔽隔四者不能根于心惟君子则得于天者全而不曽失常与心相着故其发施有下文如此效验穷逹不能加损而忧乐也分定是分得天之全体分子正指四者伯夷辟纣章此章主意在文王之政有国者所当法不主言二老之去就登东山章第一节两言登山谓所处地位髙则视下愈小观海难爲水谓所见大则小者不足观游圣门难爲言谓旣听圣人之言则余人之言皆不足听此句与观海相连一般说第二节言圣人之道有本故用不穷第三节言斈者当斈圣人然当以渐而进不可躐等也观海观水流水虽三节皆言水自是三样意思比喻扬子取爲我章权称锤也物䡖重不齐权与物相凖方得其平君子应事当随事取中而应之譬之秤铢两斤钧石物之轻重各有当其平处今以铢两爲轻钧石爲重例以斤称之其可乎是子莫之执中也柳下惠章柳下惠不羞污君不卑小官袒禓祼䄇焉能凂我和也至于不怨不悯三黜而不改其道介也人惟知其和而不知其介故孟子表而出之所谓三公当时必有命惠爲此任者不可知矣尧舜性之章性之者谓得于天者气质清明义理纯粹而终身行之不思而得不勉而中不假脩治者也身之者谓气禀微有不同而自脩其身体道而行自思勉以至于不思不勉者也至于五霸则假尊天子安同盟爲名而实欲自行其威富其国乆于此道亦不自知其实非仁义予不狎于不顺章不狎不顺有二义伊尹谓我见桀不顺今又习见太甲不顺乃就桀与太甲二人言之此一义也或言伊尹见太甲行事日日不合于理我不欲习惯见此不顺理之事乃就太甲一人言之又一义也王文宪谓伊尹放太甲善用权者也孟子明其事而言曰有伊尹之志则可无伊尹之志则篡善语权者也倘使孟子居于彼时则必行伊尹之事业士何事章尚志者髙尚其心之所之士无位未得行其道故且只髙尚其志向非仁非义一节谓有此志而待他日得位而行之者也两恶在却是目今居者由者则虽未得大人之位而大人之事巳预全备矣当如此作两节看仲子不义章金先生曰仲子不义当句乃先断其爲不义之人下则曰若有与之齐国必不肯受人皆信其廉殊不知此乃舎箪食豆羹之小义尓何足道哉彼有辟兄离母之大不义岂可以其小义许其大不义而名之曰贤哉食而勿爱章恭敬者之恭敬以发于心者言恭敬而无实之恭敬以币帛言君子之于物章之而弗仁之爱爱惜之义不轻用物不暴殄天物之意仁民之仁乃爱之本义亲又重于仁程子尝言以己及物仁也推己及物恕也而此却言仁推己及人似有不同盖此章四仁字皆言仁之用不言仁之体程子所谓推已及人正训此章之仁字推字亦要轻看以己所有推出行去尓尽心下尽信书章书中二典三谟之类皆圣哲之言一定而不可易者若其余载事之辞或有过称者孟子此言非谓书中之言皆不可尽信但谓其辞时或有害于义者尓读书之人不可以辞害义可也集註杵舂杵也或作卤楯也作卤者是然亦非楯若以爲舂杵与楯苟非血深一二尺岂能漂之虽非武王杀之而商人自相杀然亦不至如是之多也盖卤乃塩卤之卤谓地发蒸湿言血渍于地如卤湿然此金先生之意我善爲陈章孟子之时皆尚攻戦能者爲贤臣而孟子乃以爲大罪盖国君苟能行仁政以爱其民使之饱暖安佚则下民亲戴其上矣其他国之民受虐于君者心必归于此人旣乐归于我我以亲上之民而征虐民之君则其民岂肯与我爲敌故引汤武之事以证之梓匠轮舆章此言师之敎者不过㪯其大纲尓至于理之精微事之曲折与夫不可容言之妙而当黙识者皆斈者所当勉力推明潜心究察非师可以口传也民爲贵章集注八蜡不通礼曰天子大蜡八歳十二月合聚万物而索飨之其神则先啬一若神农者司啬二后稷也农三田畯也田畯是古之官司督促田事有功于民者邮表畷田邮若邮亭表田畔畷井田之畔相连畷于此田畔造邮舎而田畯在其中督约百姓也猫虎五助田除虫䑕之害者坊六坊畜水之隄水庸七水庸通水之道此皆有益于啬事者昆虫八螟螽之属此则爲害者也故皆迎其神而祭之畷知劣反又知卫反貉嵇章此章言文王孔子虽有圣人之德亦不免爲衆口所谤讪而其所以处之者如此然人虽谤之终不能损其令名孟子意谓稽虽爲衆口所讪但当自脩其徳而已山径之蹊间章山间之小径悠然有人行而不断即成大路少顷无人行则茅长而遂塞之斈同之道才有间断私欲便生而塞天礼之路矣口之于味章性也之性气质之性也有性焉之性天地之性也有命焉之命本以气言而亦有礼在中爲之品节限制命也之命本以理言而所禀之气有清浊厚薄之不同上五者人性皆欲之而有命分不同不可必得然亦有礼在中品节其命分下五者本皆天礼而却有命分一定不得其至君子则但循天礼而行以求至其极故不爲命分所拘尭舜性之章性者谓所得于天者不假脩爲终始如一圣之至者也反之谓得于天者不能无少失缺脩而至之亦圣人也第二节言性之第三节言反之说大人章爲君子者固当贵贵然于言语之际有畏之之心则言语不能尽况大人所爲之事皆不合法度而君子之所不爲何必畏之哉由尭舜至于汤章尓如是也指见知闻知者而言此章大意谓古五百年必有圣人兴在当时必有见而知之者在后丗必有闻而知之者今去孔子之丗仅百年而颜曽軰巳亡巳无有如是见而知之者恐此后遂无有如是闻而知之者盖孟子惜前圣忧后丗之心眞切感人而孟子自任道统之意亦不容谦谦矣然而无有乎尓非谓在孔子时无见而知之者正谓孟子时去圣人之丗虽未逺而当时见知者今亡矣须将此一节作一串之下乃见意孟子丛说卷下此元刻残本东阳许谦读四书丛说中大学一卷中庸上下二卷孟子上下二卷也余扵宋元经学不甚喜购然遇旧刻亦间收焉惟此则甚乐之爲其中庸多一下卷故也国朝四库书目止収四卷故嘉定钱竹汀撰𥙷元史艺文志卷亦如此今兹夏余爲竹汀先生刋𥙷志一书竹汀因余扵元代蓻文颇多蒐罗属爲参校适书友擕此书至知多一卷强索重直余许以緍钱二千易之而未果吿诸竹汀汀己采入志中改作五卷矣越月有三书贾持书易钱而去爰记此縁𧺫以徴信于后余检篆竹堂书目载四书丛说四册而卷数不详又璜川吴氏书目收藏较近则云七卷然系抄白未之敢信余惟就所见之五卷为信可尔倘异日斋书目之二十卷尽出不更快乎庚申九月小晦日挑灯记荛圃黄丕烈