卷首大越史记纪年目录外纪卷之一鸿厖氏纪起壬戌至癸卯凡二千六百二十二年泾阳王貉龙君䧺王凡十八世皆号䧺王后王蜀氏纪起甲辰至癸巳凡五十年安阳王卷之二赵氏纪起甲午至庚午凡九十七年武帝在位七十一年文王在位十二年明王在位十二年哀王在位一年术阳王在位一年卷之三属西汉纪起辛未至己亥凡一百四十九年征女王纪起庚子至壬寅凡三年征王在位三年属东汉纪起癸卯至丙寅凡一百四十年士王纪起丁卯至丙午凡四十年士王在位四十年卷之四属吴晋宋齐梁纪起辛未至庚申凡三百十四年附赵妪前李纪起辛酉至丁卯凡七年前李南帝在位七年纪元者一天德凡七赵越王纪起戊辰至庚寅凡二十三年附桃郎王赵越王在位二十三年后李纪起辛卯至壬戌凡三十二年后李南帝在位三十二年卷之五属隋唐纪起癸亥至丙寅凡三百四年附黑帝都君南北分争纪起丁卯至戊戌凡三十二年曲节度父子共十四年杨正公在位八年吴氏纪起己亥至丁卯凡二十九年前吴王在位六年杨三哥簒位六年后吴王在位十五年附天策王吴使君凡二年附各使君本纪卷之一丁纪起戊辰至庚辰凡十三年先皇在位十二年纪元者一太平凡十二废帝在位一年仍太平年号黎纪起辛巳至己酉凡二十九年大行皇帝在位二十四年纪元者三天福凡八兴统凡四应天凡十二中宗皇帝在位一年仍应天年号卧朝皇帝在位四年纪元者一景瑞凡四卷之二李纪起庚戌至乙酉凡二百十六年太祖皇帝在位十八年纪元者一顺天凡十八太宗皇帝在位二十七年纪元者六天成凡七通瑞凡四干符有道凡四明道凡二天感圣武凡五崇兴大宝凡五卷之三圣宗皇帝在位十七年纪元者五龙瑞太平凡四彰圣嘉庆凡七龙章天嗣凡三天贶宝象凡一神武凡二仁宗皇帝在位五十六年纪元者八太宁凡四英武昭胜凡九广祐凡七会符凡九龙符凡九会祥大庆凡十天符睿武凡七天符庆寿凡一神宗皇帝在位十一年纪元者二天顺凡六天彰宝嗣凡五卷之四英宗皇帝在位三十七年纪元者四绍明凡二大定凡二十二政龙宝应凡十二感天至应凡一高宗皇帝在位三十五年纪元者四贞符凡十一天资嘉瑞凡十六天嘉宝祐凡三治平龙应凡五惠宗皇帝在位十四年纪元者二建嘉凡十四天章有道凡一昭皇在位一年仍天章有道号卷之五陈纪起丙戌至乙卯凡一百七十四年太宗在位三十二年纪元者三建中凡六天应政治凡十九元丰凡七圣宗在位二十一年纪元者二绍隆凡十五宝符凡六仁宗在位十四年纪元者二绍宝凡六重兴凡八卷之六英宗在位二十一年纪元者一兴隆凡二十一明宗在位十五年纪元者二太庆凡九开泰凡六卷之七宪宗在位十二年纪元者一开祐凡十二裕宗在位二十八年纪元者二附杨日礼六月以后绍丰凡十六大治凡十二艺宗在位三年纪元者一附杨日礼十月以前绍庆凡三睿宗在位四年纪元者一隆庆凡四卷之八废帝在位十二年纪元者一昌符凡十二顺宗在位九年纪元者一光泰凡九少帝在位二年纪元者一建新凡二附胡季牦圣元一年胡汉苍绍成五年开大一年卷之九后陈纪起丁亥至癸巳凡七年简定帝在位二年纪元者一兴庆凡二重光帝在位五年纪元者一重光凡五属明纪起甲午至丁酉凡四年卷之十黎皇朝纪太祖高皇帝起义十年在位六年通计十六年纪元者一顺天凡六卷之十一太宗文皇帝在位九年纪元者二绍平凡七大宝凡二仁宗宣皇帝在位十七年纪元者二太和凡十一延宁凡六卷之十二圣宗淳皇帝上在位三十八年纪元者二光顺凡十洪德凡三十卷之十三圣宗淳皇帝下洪德凡二十五卷之十四宪宗睿皇帝在位七年纪元者一景统凡七肃宗钦皇帝在位一年纪元者一泰贞凡一威穆帝在位五年纪元者一端庆凡五卷之十五襄翼帝在位七年纪元者一洪顺凡七陀阳王在位六年纪元者一光绍凡六恭皇在位五年纪元者一统元凡六附莫登庸明德三年登瀛大正三年卷之十六庄宗裕皇帝在位十六年纪元者一元和凡十六附登瀛大正八年福海广和六年福源永定一年景历一年中宗在位八年纪元者一顺平凡八附莫福源景历五年光宝三年英宗在位十六年纪元者三天祐凡一正治凡十四洪福凡一附莫福源光宝五年茂洽淳福五年崇康六年卷之十七世宗毅皇帝在位二十七年纪元者二嘉泰凡五光兴凡二十二附莫茂洽崇康六年延成七年端泰二年兴治三年洪宁二年卷之十八敬宗惠皇帝在位十九年纪元者二慎德凡一弘定凡十八神宗渊皇帝上在位二十五年传位太子纪元者三永祚凡十德隆凡七阳和凡八真宗在位七年纪元者一福泰凡七神宗下复帝位十七年纪元者四庆德凡五盛德凡六永寿凡五万庆凡一卷之十九玄宗穆皇帝在位九年纪元者一景治凡九一嘉宗美皇帝在位四年纪元者二阳德凡三德元凡一续编卷之一黎纪卷之二黎纪卷之三黎纪卷之四黎纪卷之五黎纪正史越南典籍大越史记续编序国之有史尙矣我越历代史记先正黎文休潘孚先作之于前吴士连武琼述之于后其间事蹟之详畧政治之得失莫不悉备于记载之中但未行锓梓更手传笔因循抄録不能无陶阴帝乕之疑迨至我朝玄宗穆皇帝临御之初頼弘祖阳王兴建治平造就学问命宰臣范公着等参考旧史有如史记外纪本纪全书本纪实録并依前史名例又参究编述自国朝荘宗裕皇帝至神宗渊皇帝增入国史命曰本纪续编付诸刊刻十才五六第事未告竣犹藏于秘阁求能继其志而述其事纂其要而集其成盖必有待于今日矣钦帷皇上陛下理会道源缉熙敬学寔頼大元帅统国政上圣父师盛功仁明威德定王整顿干坤纲维治教专委钦差节制各处水歩诸营兼掌政权太尉晋国公郑柄賛襄治化振作文风深帷史记之中明是非而公好恶森乎华衮斧钺之荣严寔为万世衡鑑乃于事几之暇特命臣等订考旧史讹者正之纯者録之其世次凣例年表一如前所着述又蓃猎旧迹参诸野史类编自玄宗穆皇帝景治之初年至嘉宗羙皇帝德元之二年凣十有三载事实亦命曰本纪续编书成上进御览遂命工刊刻颁布天下使从前千百年未集之事绩遹底于成天下之人目是编者豁然如覩青天坦然如循大路善者知所激昂恶者知所惩艾推而为脩齐治平之极功绥来动和之大效端在是矣谨序时正和十八年嵗在丁丑仲冬谷日奉㫖考编特进金紫荣禄大夫参从刑部尙书知中书监莱山子臣黎僖光进慎禄大夫陪从户部右侍郎廉堂男臣阮贵德弘信大夫陪从太仆寺卿知侍内书写兵番臣阮公董弘信大夫陪从鸿矑寺卿知侍内书写户番臣武城弘信大夫陪从奉天府尹知水师臣何宗穆进功郎陪从吏科级事中知侍内书写户番臣阮行进功郎户科给事中臣阮致中进功郎工科给事中臣阮当褒谨事郎翰林院校理臣阮迈谨事佐郎翰林院校讨臣阮湖谨事佐郎翰林院校讨臣吴公擢进功郎昭文舘司训臣陈附翼进功郎昭文舘司训臣杜公弼内差特进金紫荣禄大夫司礼监总太监副知侍内书写兵番宽海侯臣范廷僚奉监誊刊内差特进金紫荣禄大夫司礼监同知监事佥知歩兵书写令史校义侯臣阮成名奉监誊刊内差特进金紫荣禄大夫司礼监左监丞珪祥侯臣阮俊堂奉监誊刊内差特进金紫萦禄大夫司礼监左监丞望祥侯臣吴冠伦奉监誊刊特进金紫萦禄大夫少卿副勾稽将臣吏燿堂子臣吴德胜奉㸔誊写副该合臣吏少卿洪江男臣黎仕勋奉属㸔誊优中侍内书写兵番臣髙登朝奉誊优中侍内书写兵番臣杜公廉奉誊优中侍内书写水兵番臣邓有斐奉誊优中都吏臣阮有德奉誊梓人红录柳幢等社人奉刊大越史记续编书国史何为而作也盖史以记事为主有一代之治必有一代之史而史之载笔持论甚严如黼黻至治与日月而并明铁钺乱贼与秋霜而俱厉善者知可以为法恶者知可以为戒关系治体不为不多故有爲而作也粤自我国继天地之开辟鸿庞氏首出御世历至国朝黎恭皇有君有臣有体统其政治之得失世道之隆汚礼乐之兴庆人物之贤否莫不备载于史册之中试尝考之昔翰林院学士兼国史院监修黎文休承陈太宗之命编大越史记自赵武帝至李昭皇及修史官潘孚先奉皇朝仁宗命续编大越史记自陈太宗至明人还国其抑扬大义已昭昭于史笔之公论矣迨圣宗淳皇帝禀睿智之资厉英雄之志拓土开疆创法定制尤能留意史籍乃于洪德十年间命礼部左侍郎兼国子监司业吴士连纂修大越史记全书继以襄翼帝于洪顺三年命兵部尙书兼国子监司业兼史官都总裁武琼撰大越通鑑述自鸿庞氏至十二使君别为外纪自丁先皇至国朝太祖髙皇帝大定天下初年为本纪其笔削大法又炳炳于史笔之征㫖矣至于洪顺六年又命少保礼部尙书东阁大学士兼国子监祭酒知经筵事敦书伯黎嵩撰大越通鑑总论可谓笃志于史学而其是非亦不能逃于公议矣暨光绍五年又命礼部尙书史官副都总裁知昭文舘秀林局邓鸣谦作咏史诗集亦可谓能求讽咏于诗而考见其得失矣由是而观编集国史者屡至再四但未刊板颁布致传録错缪不能无亥豕鱼鲁之失若不委之板正何以洗相沿之故习哉钦惟皇上陛下嗣守丕基率循大卞日与大元帅掌国政尙师西王整饬纪纲作兴文教专委钦差节制各处水步诸营兼总政柄太尉宜国公郑根典司政本讲求治理深知夫史乃正当时之名分示来世之劝惩于是涣起宸断䌷绎书史特命臣与左侍郎臣杨㵆右侍郎臣胡士扬臣阮国櫆臣邓公瓆寺卿臣阮公壁东各神裴廷贠侍书臣陶公正待制臣吴珪府尹臣阮廷正给事中臣阮公弼翰林臣阮曰庶臣武惟断等订改国史自洪庞氏至恭皇纪又命续编自荘宗裕帝至神宗渊皇帝万庆年间述为成书锓梓颁行臣等自知袜线其才瓮天其见目不业侯万轴骨不世南秘书其才又出于黎邓诸君子之下安敢驰鹜于数千载之上以备补缀者哉然既叨承成命不敢以浅拙辞因共加蒐猎间见抄録遗舛字义蹇澁乃推寻意义之中补辑一二使读者易晓非敢妄为附会臆説又摭取自洪庞氏至吴使君题曰大越史记外纪全书自丁先皇至我国朝太祖髙皇帝为本纪全书并依如前史臣吴士连武琼等之所着述也其自国朝太宗至恭皇则因前书所载题曰本纪实録又参究登柄野史及畧取当时所献各遗编述自国朝庄宗裕皇帝至神宗渊皇帝增入国史命曰大越史记本纪续编总分爲二十三卷凣所续编其繋年之下非正统者及北朝年号皆两行分註与夫凣例所书一遵前史书式皆所以尊正统而黜僭伪举大纲而昭监戒耳间或字义之未精句法之未当幸赖博洽诸君子补正之使人知是史之作其言正治亦古史之尙书其寓褒贬亦鲁史之春秋庶有补于治道有裨于风教是亦考正之一助云旹景治三年歳在乙巳仲秋节谷日赐戊辰科同进士出身参从吏部尙书兼东阁大学士少保燕郡公臣范公着奉编大越史记外纪全书序史以记事也而事之得失为将来之鉴戒古者列国各有史如鲁之春秋晋之擣杌楚之乘是已大越居五岭之南乃天限南北也其始祖出于神农氏之后乃天启真主也所以能与北朝各帝一方焉奈史籍阙于纪载而事实出于传闻文涉怪诞事或遗忘以至誊写之失真纪録之繁冗徒为嵬目将何鉴焉至陈太宗始命学士黎文休重修自赵武帝以下至李昭皇初年本朝仁宗又命修史潘孚先续编自陈太宗以下至明人还国皆以大越史记名然后历代事蹟彰可鉴文休陈时大手笔也孚先圣朝故老人也皆奉诏编其本国之史旁蒐遗史会辑成书史后之览者无遗憾焉可也而记志犹有未备义例犹有未当文字犹有未安读者不能无憾焉独胡宗鷟越史纲目有作书事慎重而有法评事切当而不冗殆亦庶几然而兵火之后其书不传盖成之至难意若有待皇上中兴崇儒重道儒典考文廼于光顺年间诏求野史及家人所藏古今传记悉令奏进以备参考又命儒臣讨论编次臣前在史院尝预焉及再入也而其书已上进藏之东合莫得之见窃自惟念幸祭明时渐无补报輙不自揆取先正二书校正编摩增入外纪一卷凣若干卷名曰大越史记全书事有遗忘者补之例有未当者正之文有未安者改之间有善恶可以劝惩者赘鄙见于其后极知僭妄罪无所逃然职在当为不敢以才识谫陋为辞谨编定成书留之史舘虽未能公是于万年犹足资稽考之一助云洪德十年歳在己亥冬至节赐大宝壬戌科同进士礼部右侍郎朝列大夫兼国史监司业兼史官修撰吴士连序拟进大越史记全书表礼部右侍郎朝列大夫兼国子监司业兼史官修撰臣吴士连兹者伏蒙圣恩除臣舘职臣取前大越史记二书参以野史辑成大越史记全书谨誊为十五卷奏进臣吴士连诚惶诚恐稽首顿首上言伏以文风大振适当景运之兴史笔重修载纂历朝之纪俯殚管见冒达隆知臣窃惟古有信书国之大典所以纪国统之离合所以明治化之隆污盖欲垂监戒于将来岂特着几征于既徃必善恶具形褒贬始足示于劝惩必翰墨久役心神方可观于着述非苟作者岂易言哉系大越史记之书载前代帝王之正粤肇南邦之继嗣实与北朝而抗衡统绪之传亿万年与天罔极英明之君六七作于古有光虽强弱时或不同而豪杰世未尝乏观之在昔厥有可稽吴氏以前概乱多而治少李氏而后渐世变以风移夫极治者乱生而履霜者氷至贼臣因之盗㨿敌国以是来侵满地干戈莫匪狂明之㓂一国图籍翻为浩劫之灰欲求事迹于煨烬之余难免是非于亥豕之辨于皇昭代思釆陈编下明诏以购求蒐散书而萃集既命朝士检閲讨论又勑儒臣縂裁润色务兹简实捐彼浮华臣当直舘之初得预濡毫之列倐遭家祸莫覩成书念夙志之未酬釆羣言而增校备历代君臣之蹟明古今治乱之原歳周于上而天道明统正于下而人纪立以至礼乐征伐与夫制度纪纲莫不正其谬讹补其阙畧间有关于风化附臆説以发明名曰大越史记全书增入鸿庞蜀王外纪总若干卷今已成编效马史之编年第惭补缀法麟经之比事敢望谨严但于彝伦日用之常与其致知格物之学尝于燕暇少僃览观传信传疑期汗青之无愧系辝系事庶文献之足征臣吴士连下情无任瞻天仰圣激切屏营之至谨装潢成帙封全随表上进以闻洪德十年歳在己亥冬至节篡修大越史记全书凣例一是书之作本黎文休潘孚先大越史记二书参以北史野史传至诸本及所传授见闻考技编辑爲之其记始于吴王者王我越人当南北分争之时拨乱兴邦以继䧺王赵武之统故也今依武琼所述着本纪全书始自丁先皇以明其大一统也一历代帝王在位久近前帝前王于某年创业以是年爲在位之首年至某年崩薨禅让或弑后帝后王即位改元则是年犹爲前帝前王在位之末年其或崩薨禅让在某年之春夏则是年爲后帝后王在位之首年而春夏之月爲前帝前王之奇零月如崩薨禅让在嵗终逆数在位之年犹有不尽之月亦爲奇零月至若杨日礼僣位虽已逾年然陈家历数犹相接故以前年属裕宗后年属艺宗而通计焉附録日礼一泾阳王爲大越始封之王与帝宜同时故纪元与帝宜初年同一外纪所载本之野史其甚怪诞者削之不録䧺王以上无年表者世主传序不可得而知也或云十八世恐未必然一赵纪当北朝汉高惠文景之世以建亥爲嵗首者庶考之朱子纲目不爲谬矣一每年甲子之下分註止书历代继正统者其余列国不书无接我也如吴魏南汉事有接我则书某主一凣纪本事而涉前后事本事大书前后事分註庶得耳见无遗一北朝历代主皆书帝与我各帝一方也一凣我越人愤北人侵暴因人心甚恶攻弑郡守以自立皆书起兵称国不幸而败亡者亦书起兵以予之一士王之时虽有守任然王以诸侯当国国人皆唿爲王守任徒爲虚设而王之贵重威服百蛮不下赵武后代追封王爵故表而出之与诸王同一前后李南帝乃当时称号非真即皇帝位故生则书帝没则书薨从诸侯例一赵越王时李天寳虽称王立国然其迹微国统已属赵王故附录于赵纪一布盖王豪富勇力亦一时之䧺然乘乱用杜英翰计围都护府守任官病死乃入居府治未正位号寻没其子始尊以王爵故微之也一北人守任有政蹟者必书好善恶恶人心所同天下之公也一十二使君乘时无主各㨿地自守莫能相统然吴昌炽以正统书吴氏之后也一杨三哥前后胡皆以王莽篡例书名者沮僣窃也一黎大行虽承正统然卫王璇犹在纪元分註如宋太祖之于周郑王也一黎中宗即位三日而遇害虽未逾年然诸王争立凣八月实中宗嗣位之年故书之爲君以正卧朝篡弑之罪而以嗣位一年数焉一卫王灵德前已即帝位后降王爵从史法书曰废帝一简定即位建元在丁亥年十月而称一年者尊正统黜僣伪与绍庆元年同一陈末二胡之后明人併㨿凣二十年止以四年属明者盖癸巳以前简定重光犹系陈绪戊戌以后我朝太祖高皇帝已起义兵故不以属明书正国统也一人名地名有考㨿分註其下无则阙之一凣书日旧史甲子有阙依日庶书之一凣正误必分註所由庶无惑于旧史间犹谬误知者幸正之续编凣例一外纪全书自鸿庞氏至吴使君旧史编爲一集并本纪全书自李太祖至昭皇编爲一集自陈太宗至明宗编爲一集陈宪宗至重光帝编爲一集及本己实录国朝圣宗淳皇帝备载爲一集兹以其删繁每一集分爲上下二集以便观览一恭皇爲权神莫登庸篡弑自丁亥至壬辰九六年无有位号则以次年纪之其莫僣则两行分註于次年之下以尊正统沮僣窃也一庄宗自癸巳年起义即位于行在万赖册虽未混一中元亦以正统书之明其爲帝胄承大统也一中宗英宗起义即位并以继统书之明国绪相传也一神宗在位二十五年书爲神宗上其逊位六年书在真宗纪又复帝位十三年书爲神宗下凣例毕越鑑通考总论臣闻虞典即虞书自孔子删尙书以为典谟而帝王脩齐治平之道益彰春秋本鲁史自孔子脩春秋以定褒贬而天子与礼命讨之权益重是以圣帝明王之治天下有志于任君师之责不可不究帝王之学有志于究帝王之学不可不明古今之理然则诸史有作所以为历大人君之龟鑑意在矣钦惟皇上陛下圣学髙明道心纯粹绍祖功宗德之休应天与人㱕之会大业既成治功已定乃锐意太平留心坟典有志于帝王之学洞究乎圣贤之书覧圣宗淳皇帝天南余暇诸集而监夫圣谟典则之详怿德宗建皇帝乐宛余闲各编而会夫帝范渊原之意燕暇则随事诗赋言形警戒即虞舜勑天之歌也噐皿则寓理制铭心存脩省即殷汤盘铭之戒也凡其经天纬地之文治国齐家之道靡不贯通日启经筵讲求治理乃命兵部尙书国子监司业兼史舘都总裁臣武琼撰越鑑通考述自鸿庞氏至十二使君列为外纪自丁先皇至国朝太祖髙皇帝大定之初年着为本纪凡二十六卷大而三纲五常之道以至事物细微之理莫不该载又命秘书监黄枢等写为列本以垂永久于是皇上陛下以宸心渊广而包括乎干坤以天智光明而洞烛乎日月欲撮其大要使一覧之间而天地纲常之道益着常王治平之道益明如大纲既举而众目毕张如明镜既悬而万象皆照其有关于世教者大矣乃命臣黎嵩为之总论顾臣学识迂踈见闻浅薄奚足以商确古今发挥至理然既叨奉明诏敢不对扬圣天子之休命乎臣谨拜手稽首而献论曰臣闻周易曰有天地然后有万物有万物然后有夫妇有夫妇然后有父子有父子然后有君臣此纲常之道所由着也大学曰心正而后身脩身脩而后家齐家齐而后国治国治而后天下平此治平之道所由行也然则天地之道不能外纲常以立极帝王之道岂能外纲常以为治哉粤自鸿庞氏泾阳王继神农之后娶洞庭君女明夫妇之道正风化之原君焉则以德化民垂衣掑手民焉则耕田凿井出作入息其炎帝太古之风欤貉龙君继鸿庬之世娶瓯貉氏女而生有百男之祥百粤之祖实始于此享国历年最为久长富寿多男自古以来未之有也䧺王嗣貉龙之统务施德惠而抚绥其民专事农桑之业靡有兵戈之警继世子孙并以䧺王为号祚凡十八世岁经二千余年结䋲为政民无诈伪可见淳厖朴野之俗矣后王德衰怠于政事废武僃而不脩耽酒色以为乐蜀兵一至而国綂遂亡安阳王西徒巴蜀南灭䧺王都于螺城保有瓯貉得龟爪之弩却秦人之兵狃于战胜安乐而骄赵兵来攻而边疆失守赵武帝承秦之乱奄有领表都于番禺与汉髙祖各帝一方有爱民之仁有保邦之智武功慑乎蚕丛文教振乎象郡以诗书而化训国俗以仁义而固结人心教民耕种国富兵强至于遣使一节词极谦逊南北交欢天下无事享国百有余年真英雄才畧之主也文王以武帝之嫡孙缵承旧业凡其制度典章一遵先王成宪感邻以义却敌安边亦继体守成之君也明王嗣德之初安于纵弛樛后得宠越姬见废国中不睦纪纲大乱哀王以童稚之年昧经国之理母后骄淫权臣执政而赵家基业卒至陵夷术阳王以哀王之兄建立于权臣之守智力短浅强虏来侵而赵氏基图从兹蕧没迹其哀王之祸虽出于吕嘉而实由明王宠嬖樛后以启之也女色之倾人国家如此深可为戒逮夫征王胄出雄王之后姊妹俱以勇畧闻忿苏定苛政纠率诸部奋举雄师大振威名郡县响应故能畧定岭外六十五成尽复南越故境亦女中之豪杰也然天不祚貉汉兵来侵向使当时有英雄才畧之主则汉岂敢窥于梅岭哉士王习鲁国之风流学问博洽谦虚下士化国俗以诗书淑人心以礼乐治国踰四十年境内无事然而子徽轻信士匡之言不设兵僃遂为吕岱所害赵妪以九真之女聚徒山中攻破城邑诸部景从易于反掌虽未㨿岭表如征王故事亦女中之雄才也前南帝有聪明之至性僃文武之奇才北逐萧谘南平林邑建国号正尊称置百官纪年号有帝王䂓画之大畧奈何澈湖之师已溃覇先之寇方张白牛之书盖有天数也桃郎王以南帝之兄收余烬之卒一戦而败退保野能盖其威力不足也赵越王接前南帝之统保有朱鸢之地初与桃郎乘时而称王卒与后李分国而共治幸得龙爪之瑞大破全梁之兵奈何螺城之筑未干鸦海之师随溺鹅毛之祸是谁咎也后南帝业承二兄治踰四纪然背义而灭赵望风而降隋遂成北狩之辱由其自取也呜唿天命靡常人心难信前乎安阳王恃有龟爪之瑞怠心一形而国随以灭后乎赵越王恃有龙爪之祥骄心一生而国随以亡祥瑞之事果何益哉赵武帝使仲始托婚于安阳王之女乃窃其龟爪以伐安阳王而取其国则赵武帝之计险矣而赵氏寻灭于汉后南帝使雅郎托娶于赵越王之女乃窃其龙爪以伐赵越王而移其祚则后南帝之术深矣而李氏卒陷于隋噫灭人之国人亦灭其国天道昭昭足为明戒梅黒帝起自驩州忿楚客之虐政举兵攻之南㨿海岭北距李唐可谓豪杰之主也惜其御㓂非才人心寡助而不能遏杨思朂之乱也冯布盖以唐林之英豪恶正平之苛虐兄弟乘时屈起拯民拨乱布德立功可谓仁厚之主也惜其子安不能嗣守见立于破靳迎降于赵昌虽有杜英翰谋国之臣亦无救乎冯氏之亡也曲先主世爲巨族䧺睿智畧因唐之亡群心爱戴共推为主都于罗城民安国治功德永垂享年弗久曲中主克承先业绰有祖风运筹决胜出人意表与北朝诸国而抗衡为我越之令主定府籍管甲之职制度稍立中道崩殂至于后主渎于干戈赋繁役重百姓怨嗟寻为南汉所灭杨正公念我越土宇久为南汉所併收用豪杰大兴义旅两败贼将尽复轝图然僃患无谋更为义儿所弑吴先主诛公羡之贼臣破弘操之勍敌置文武百官之阶定律令衣服之制真济世之奇才也然顾托非人祸及后嗣杨三哥以外戚之亲受托孤之寄然废主自立难迯簒弑之诛吴后主克复祖宗之业保安境内之民足爲承平之主然政尚姑息黩于武功祸及其身天策王以主之嫡嗣始爲奸臣所簒而不能正其罪终以南晋所逼而不能让其功擅作威福之权竟失友于之义皆庸才之主也嗟夫自有天地即有纲常父为子纲君为臣纲万古截然而不可紊彼矫公羡乃杨正公之义儿忘其豢养之恩率其党而杀正公是以子而杀其父竟为先主所诛三哥乃吴昌岌之旧臣背其顾托之言逐其君而自立是以臣而叛其君又为后主所戮乱贼之軰生前则不容天地之间没后则难迯春秋之法故史臣笔之通鑑深致意于其间焉吴氏既亡十二使君乘时蜂起吴日庆㨿唐林李朗公㨿超类矫顺㨿洄湖吴南帝㨿夜泽阮超㨿扶烈范防遏㨿藤州陈明公㨿长州吴昌炽㨿平桥矫公罕㨿峯州阮太平㨿三带杜景硕㨿杜洞阮守捷㨿仙逰各守封域莫能相摄世道至此风俗浇漓甚矣何则十二使君皆吴王之旧臣当后主亲征唐阮为毒矢所中而殂爲臣下者固宜复雠致讨而雪后主之耻可也亦当图立嗣君以继先主之统可也胡乃君既遇害臣皆恝心各相雄长僣伪纷纭非惟得罪于当时抑亦贻讥于后世卒为丁先皇所定固其宜也故史臣于十二使君以前着爲外纪以别内外之分自丁先皇以后着爲正统以明君臣之分世道升降之几于此可以见矣丁先皇因吴国之䘮乱平十二使君天与人㱕轝图混一任丁佃阮匐刘基郑琇之俦为之辅佐剏制朝仪定立军旅我越正统之君实自此始论其平戎破敌功则伟矣然宗庙未立学校未建设鼎养虎以爲刑狱之具遗犀纳象徒爲贡献之劳礼乐刑政之不脩重门击柝之不谨卒使身弑国危祸及其子是防微杜渐之无谋也少帝以幼沖之年嗣艰大之业国家多难社稷倾危加以占㓂扰其南宋师侵其北权臣摄政国内离心丁氏讫箓是保邦制治之无策也盖丁氏之兴虽出于天数及其衰也由三纲之不正焉先皇废嫡立少而父子之恩暌五后并立而夫妇之伦紊宠任杜释以成簒弑之祸而君臣之道䘮是则丁氏之兴由于先皇丁氏之亡亦由于先皇非天命之不佑盖人谋之弗臧也黎大行拥十道之权行居摄之事主少国危乘时受命诛占城主以雪执使之耻摧赵宋师以挫必胜之谋用洪献巨俩徐穆子安之流为之左右耕籍田于龙队征处士于象山选用贤良创立学校有帝王之大畧然土木繁兴以金玉而饬其宫室干戈屡起以草芥而视其人民虽欲不衰其可得乎中宗奉大行之遗诏入承国统赦母弟簒弑之罪而政失于柔懦卧朝不君弑兄虐众以火焦刀锯而爲刑以木杪水牢而为狱溺乱女色伐性伤生虽欲不亡其可得乎盖大行之兴虽出于众心及其亡也亦由三纲之不正焉大行废丁皇之子而降为卫王则无君臣之义生子有九而不早定皇储则无父子之恩立后有五而上蒸丁后则无夫妇之道知有欲而不知有义知有身而不知有子好杀而不好生好刑而不好德身既亡而国随灭由不仁之积也李太祖因卧朝之失德恊震文之休祥应天顺人乘时启运有宽人之大度有宏远之䂓模迁都定鼎敬天爱民田租有赐赋役有制南北通好天下晏然然圣学不开儒风未振僧尼半于民间佛寺满于天下非创业垂统之道也太宗勇智兼全征伐四克友好友之德习礼乐之文讨贼平戎劝农耕籍伸寃有钟制刑有律爲守成之令主也然耽僊游诗偈之禅感西天歌调之曲非经国子民之道也圣宗恤民重农柔远能迩置博学之科重养廉之令秘阁之有其官明伦之有其制文脩武僃海内谧寕爲嗣德之贤君也然疲民力以筑报天之㙮费民财以造霪潭之宫此其短也仁宗天资仁孝称爲盛德重名臣之选置进士之科侍经筵之有其官开言路之有其诏求贤纳谏薄赋轻徭故能身致太平俗臻殷富足为承平之令主也然开覧山宴而咱母后之盘游铸龟田钟而陷僧尼之簧惑此其失也神宗脩政立事任贤使能设宏词之科定兵农之令政则勤矣然酷好祥瑞崇尚浮屠破敌而㱕功于佛献鹿而得滥其官何其愚也英宗设讲武之塲以严武僃脩孔子之庙以振文风籍田有耕圜法有立治则详矣然俭邪莫辨赏罚不明宠任奸臣而开象脚之路崇信佛老而制僧道之科何其暗也髙宗初年专任苏宪诚李敬脩之贤臣共图政治赈贫有令求贤有诏故天资嘉瑞以前其政犹有可观至天嘉寳祐以后土木猬兴盗贼蜂起而亡国之兆已萌于此矣惠宗耽纵荒淫委政苏忠嗣陈庆余之权臣君弱臣强天怨民怒政暴刑繁民穷盗起而䘮国之兆已决于斯矣加以昭皇女主负苛不堪陈氏因之以移李祚可胜惜哉抑又论之李朝之时世更八帝传祚二百余年所可称者太祖有帝王之量太宗有智勇之资圣宗有爱民之仁仁宗有惠民之德然太祖立后者三情牵于爱而家道不正太宗制峯有五当哀而乐而孝道以亏圣宗蹈太祖之辙而立后过制仁宗惑生母之言而幽杀嫡母至于禁嫁百官之女则神宗溺乱女色之迷也爱养淫乱之臣则英宗嬖宠俭人之过也髙宗以荒淫爲乐惠宗以酒色自娱帝王脩齐治平之道果如是乎在朝之臣则有李道成之托孤苏宪诚之辅政彷彿乎伊尹周公之忠爱固可嘉矣至于陶甘沐陶硕辅梁任文陶处中李道纪廖嘉贞金英杰曹良翰杨景通魏仲弘刘禹儞李公平黄义贤李敬脩之诸彦不能正其君以成俗宜其治之不古若也他如杜英武之骄淫谭以蒙之暴横何足道哉陈太宗应天命之㱕受昭皇之樿有仁厚之德有简重之容讨叛保民设科取士宰相则择宗室贤能朝典则定礼仪刑律陈家制度由此而兴然闺门慙德踵于唐太之昏风圣宗有仁恕之心有孝悌之德仁亲睦族尊贤重道侍经筵则择其贤良辅东宫则选其德行陈家基业由此而固然释教耽心流于梁武之弊习仁宗得圣贤之精有金僊之相体质浑全慈仁和易下诏赈贫而民心益固选将御戎而元㓂以平重兴事业昭映千古足爲陈家之贤君然游心释典而筑天健之庵给养僧尼而铸普明之鼎非帝王之治也英宗定朝班文武之阶制士人科举之式大旱则録囚大饥则赈贷治急养民政先风宪文物制度涣然一新亦足为陈家之令主然从沙门于安子之山劳民力于英云之阁非帝王之量也明宗天性谦冲受英宗议逰神于翰墨之娱驰笔于水云之集劝贤有诗嗜酒有戒似可称矣然官制冗多刑狱寃滥轻信克终之奸以致国顼之死岂不爲聪明之玷乎宪宗天资英睿运抚承平撰御书则有集教皇子则有诗随朝学士之定其令着作典雅之有其官筑石堤以防水患立仓漕以赈流民亦可嘉矣然逍遥于甘露之峰勤恳于琼林之佛逐日博戏以爲娱频年灾异而不觉岂不为人明之累乎裕宗至性聪敏学问髙明武僃文脩四夷宾服绍豊大治之时政事悉举似可取矣然而晚节信任邹庚纵聚麀之欲开暏博之塲荒游无度饥馑荐臻陈家之业由此而衰艺宗削平内难光复旧物有敬天爱民之实有保邦制治之䂓僊逰有取士之科葆和有余暇之集定国朝礼仪之制除沙州截脚之令䂓模功烈炳彪宇宙然恭俭有余而刚断不足外而占㓂侵逼京畿内而逆胡窥窬神噐陈家之业由此而亡睿宗受神之初留心图治选将练兵设科取士帝箴有制皇训有书自可有为然宠任外戚以启奸臣僣窃之谋拒黎钖忠谏之䟽听子平诡奏之言亲征占城轻入倚忙之洞忿兵取祸卒殒其身简皇童心益甚秉德不常运宝货以臧天健之山颁旗劎以厚季牦之赐御㓂无谋威令不振卒使蒲黄得志而资福见囚顺宗听命权臣徒拥虚噐金瓯之役未罢石城之宴方醲列侯就诛至灵㱕隐卒使赤觜横行而玉清见逼少帝以幼冲之年废立之权出于胡季牦之口而陈家之祚亡矣抑又论之陈家历代凡十二帝享国一百七十余年所可称者太宗有帝王之量圣宗有仁厚之德仁宗有重兴之功英宗有达孝之实明宗有文治之体艺宗有恢复之绩然惠宗见弑而君臣之道䘮仁者不爲也灵慈见娶而夫妇之恩乖义者不爲也以堂堂之天子而爲竹林之禅智者不爲也以肃肃之王姬而爲占城之配礼者不爲也亲迎其子之妻则伦之乱矣嬖幸倡人之女则祸之胎矣后宫苑池之逰则志荒矣外戚权臣之宠则政蠹矣帝王脩齐治平之道果如是乎在朝之臣则有日燏建咸子之功国峻献白藤之捷亦颉颃于郭汾阳㓂莱公之名誉固可称矣至于陈光启冯佐周陈元旦范五老段汝谐张汉超丁拱垣范师孟阮忠彦黎伯适之诸贤而时君或以见踈宜其治之不古若也他如陈克终之奸邪陈庆余之贪鄙何足议㢤大抵李陈之亡虽由纲常之紊乱亦由异端之蛊惑发库钱而造佛像发库铜而铸洪钟发库纸而写佛经李朝之事佛谨矣然杀李氏之子孙者才出于陈守度之兇险而佛不能救以天子而爲大士以妃嫔而爲丘尼以王主而爲僧众陈家之事佛笃矣然弑陈氏之宗室者皆出于胡季牦之奸甚而佛不能度则奉佛之事果何补㢤若夫胡季牦倚掖庭之亲稔奸臣之恶肆虐以暴其民欺君而簒其位罪盈怨积海内离心明人入㓂身虏国亡死作他鄕之鬼卒为天下所笑胡汉苍承簒国之后行暴民之政明人南侵而关河失守社稷为墟天纲恢恢踈而不漏呜唿礼莫大于分分莫大于名名分者国之隄防不可不谨名分正则纲常立彼龙铤以弟弑兄而簒其国是乱贼之尤也而史臣乃以皇帝书之则名不正矣季牦以臣弑君而夺其位是奸臣之魁也而史臣乃以先主书之则分不明矣若按春秋之法定褒贬之公固当削卧朝之伪称以诛逆贼去季牦之僣号以讨奸臣然后正名分于当时扶纲常于万世而史臣之谬可尽洗矣至若陈家忠义之臣如周居敬陈平仲阮翰陈钖阮鋭陶坚陈实黎桶陈绍范玄龄黎亚夫阮决阮云霓阮诃黎勤刘常阮沆何德邻陈渴真梁元彪之诸贤正气犹存芳名不朽其节义之称不可枚举为陈家而思报仇裴伯耆之心即包胥豫让之心也为陈家而请立后黎景询之心即舅犯仁杰之心也万言之书忠贯日月非斯文之力乎七斩之疏义感鬼神非吾儒之功乎惜其时君昏暗不能信听以致沦亡无足怪矣迨夫后陈简定帝即位于播迁之余有邓悉景真之徒与之恊谋奋兴义旅致讨明贼逋姑之戦几复陈祚所谓仁义之师也夫何轻信谗言遽杀良将速取于败陈重光帝即位于离乱之际有邓容阮帅之俦与之戮力共图帝业蔡茄之捷军声大振所谓复讐之举也夫何将帅不和失其机会遂至于亡嗟夫邓悉景真以谗见杀而明人入㓂视夫檀道济见杀而魏人来侵岳武穆见杀而金人入㓂谗侫覆人国家前后一辙人君用舍之际不可不谨闰胡既虏后陈亦亡境内爪分蝠裂甚于周季之时官吏法峻刑苛惨于秦亡之日由是明人肆虐生民涂炭未有甚于此时也幸頼天道好还人心恊顺洪惟国朝太祖髙皇帝以殷汤智勇之资奋周武仁义之旅收用豪杰扫荡妖氛虽以明将枭䧺如柳昇梁铭之軰皆阵陷而尸舆狡谲如崔聚黄福之徒亦计穷而靣缚二十余年之乱一旦削平山河以之改观海宇以之寕谥由太祖髙皇帝勇智宽仁君臣恊心同德之所致也观其帝之神武不杀即天地之心也秋豪无犯即天地之量也秋养诸路流民即天地之仁也放㱕十万降卒即天地之德也举贤有令即成汤之立贤无方也论降有书即成汤之代虐以宽也兵农有法即武王之农用八政也牧民有条即武王之宠绥四方也论以十条军政讲君臣之义也布以六条教化明父子之伦也慎重刑罚谨号令之信也结好明国存交邻之礼也若夫建太庙以奉祖考设学校以明人伦平吴大诰无非仁义忠信之言蓝山实録无非脩齐治平之道宜乎定大越之干坤奠皇图之社稷岂赵丁李陈所能及㢤然后知帝王大业也钢常正道也钢常立而帝王之大业以成仁义明而天下之大噐以定汤武推仁义之心爽仁义之师其得天下以正守天下以仁故能臻有道之长钦惟太祖髙皇帝取天下于狂明㓂乱之余其得天下也甚正其守天下也以仁尤必维持之以义固结之以仁照临之以智范围之以信其脩齐治平之道则与唐虞三代而比隆于以衍亿载绵洪之业其积累固非一日矣方今皇上陛下恢太祖髙皇帝之洪图备太祖髙皇帝之良法特命臣撰越鑑通考总论盖以扶天地纲常之道明帝王治乱之原与夫述太祖髙皇帝创业之艰难使天下后世诵念而不忘焉伏愿皇帝陛下于万几之暇讲明治道读赵丁李陈之事则知天命人心之去留识国统邦图之隆賛辨君子小人之消长察气数风俗之盛衰而历代政事之得失可得而明矣读本朝太祖髙皇帝创业之事则想卧薪尝胆之焦劳念沐雨栉风之艰苦审制治保邦之至计恢子民经国之远图而圣朝宏远䂓模可得而见矣于是圣邦益以髙明圣域益以深造治道益以尊隆所以爲天地而立心所以爲纲常而立极为生民而立命为亿万世而开太平于以奠国势于泰盘于以措生民于袵席而帝王大业洪图与天地同悠久矣洪顺六年甲戌仲秋赐甲辰科进士特进金紫荣禄大夫少保礼部尚书东阁大学士兼国子监祭酒知经筵事敦书伯柱国臣黎嵩谨奉勅大越史记全书序天地之际瀛海所环万国碁布星罗人民禽兽各异其类者何限邹衍之所谓九州之外别有九妙者古昔以爲妄诞今则舟车相通载籍互传其人情风俗世代沿革可得而覩焉学者各执其业自制度文物典刑武备以至水土所殖物类所珍必考而绎之盖学问之博未尝有如今日也我日本尝同文轨者爲支那爲朝鲜爲安南支那朝鲜于我有旧好而安南古或有我船舶至其国者盖西边商估以财货往来耳未尝闻有士人入其国察风土之槩者独有阿倍仲麻吕过飓漂泊之事自后寥寥无闻是以学者亦莫能通其史焉顷者余得大越史记全书读之自鸿厖氏首御其国经赵佗乘秦之乱奄有岭表前后四千余年其间治乱典废政事人物悉莫不备其蹟于是始知安南有全史矣今时学者务博之急谁不珍斯书况近佛兰西频交涉安南国事终与支那爲衅隙兵连而不解余于斯书窃有所慨矣逐命活刷颁之同志云明治十七年冬十月柳阴引田利章识于埴山草堂平原阿部光忠书大越史记全书序安南与暹罗地相近也风土相似也疆域人口相若也而安南削弱爲佛人所制暹罗则物饶政举颇致富庶论者求其故不得乃曰安南用汉字通观宇内凡用汉字之邦委靡不振呜唿果如其言则印度旣亡暹罗何以用其字罗马旣亡欧米各国何以用其字盖尝考之国势之振不振在乎自强与倚人自强者畜财鍊兵事主实效倚人者籍力大国务张虚威安南古称交趾建国尤旧而两汉以还入贡受册封袭爲恆例近世佛人通商设埔头一旦开衅逐清国戍兵一战克东京再战取谅山王位废置权在其手外援之不可恃如此昔者我幕府与安南暹罗书聘往来商民移住暹罗者渐成聚落号曰日本街有山田长政者焉智略过人及暹罗被寇请援率我衆力战立功逐据其地当是时彼固不用汉字而削弱甚于安南何哉亦恃外援不能自强也今上中兴修外交整武备尤留意于吾亚尔亚诸国治乱兴废之故往年遣工部四等官大鸟圭介至暹罗圭介着纪行二卷具载其政治沿革而安南则未也顷者陆军大学助教引田君利章校刻大越史记二十四卷大越卽安南也此书安南史官吴士连等所撰起自太古止笔于黎氏第二十世嘉宗嘉宗与清康熙帝同时当我灵元天皇延宝天和之间从时厥后世运变迁虽不可取古律今而其籍力大国不能自强者旣已见衰兆于数百年前参以暹罗纪行则彼此得失不难辨焉论者其勿罪汉字可也明治甲申冬十二月中浣日本国宫内文学兼东京大学教授从五位川田刚撰按黄帝时建万国以交趾界于西南远在百粤之表尧命羲氏宅南交定南方交趾之地禹别九州百粤为杨州域交属焉成周时始称越裳越之名肇于此云鸿厖氏纪泾阳王讳禄续神农氏之后也壬戌元年初炎帝神农氏三世孙帝明生帝宜既而南巡至五岭接得婺僊女生王王圣智聪明帝明奇之欲使嗣位王固让其兄不敢奉命帝明于是立帝宜为嗣治北北封王为泾阳王治南方号赤鬼国王娶洞庭君女曰神龙生貉龙君貉龙君讳崇缆泾阳王之子也君娶帝来女曰妪姬生百男是为百之祖一日谓姬曰我是龙种儞是僊种水火相尅合併实难乃与之相别分五十子从母归山五十子从父居南封其长为雄王嗣君位史臣吴士连曰天地开肇之时有以气化者盘古氏是也有气化然后有形化莫非阴阳二气也易曰天地絪缊万物化醇男女媾精万物化生故有夫妇然后有父子有父然后有君臣然而圣贤之生必异乎常乃天所命吞玄鸟卵而生商屐巨人迹而兴周皆纪其实然也神农氏之后帝明得婺僊女而生泾阳王是为百粤始祖王娶神龙女生貉龙君君娶帝来女而生育有百男之祥此其所以能肇我越之基也欤考之通鑑外纪帝来帝宜之子据此所载泾阳王帝宜之弟乃相为婚姻盖也尚鸿荒礼乐未着而然者欤雄王貉龙君之子也都峯州雄王之立也建国号文郎国分国为十五部曰交趾曰朱鸢曰武宁曰福禄曰越裳曰宁海曰阳泉曰陆海曰武定曰怀驩日九真曰平文曰新兴曰九德以臣属焉其曰文郎王所都也置相曰貉侯将曰貉将王子曰官郎王女曰媚嬝有司曰蒲正世世以父传子曰父道世主皆号雄王时山麓之民见江河濮水皆聚鱼虾率相渔食为蛟蛇所伤白于王王曰山蛮之种与水族实殊彼好同恶异故有此病乃令人墨迹画水恠于身自是蛟龙见之无咬伤之害百粤文身之俗盖始此雄王六世武宁部扶董乡有富家翁生一男三岁余饮食肥大不能言笑适国内有警王令人求能却敌者其日小儿忽能言告其母邀天使来曰愿得一劔一马君无忧也王赐之劔马小儿即跃马挥劔而前官军从后破贼于武宁山脚贼自倒戈相攻死者甚衆余党罗拜唿天将即皆来降小儿跃马腾空而去王命开所居园宅立庙时祀焉后李太祖封为沖天神王周成王时我越始骋于周称越裳氏献白雉周公曰政令不施君子不臣其人命作指南车送还本国时属季世王有女曰媚娘美而艳蜀王闻之诣王求为婚王欲从之雄侯止之曰彼欲图我以婚姻为由耳蜀王以是衔怨王欲求可配者谓群臣曰此女是僊种才德兼备者方可为姻时见二人外来拜见庭下求为婚姻王异而问之对曰一为山精一为水精皆在境内闻明王有圣女敢来请命王曰我有一女岂得两贤乎乃约来日能具聘礼先来即与两贤应诺拜谢而归明日山精将珍寳金银山禽野兽等物来献王如约嫁之山精迎回伞圆高峯居之水精亦将骋财后至恨悔不及激遂兴云作雨水涨溢率水族追之王与山精张铁网横截慈廉上流以扞之水精从别江自莅仁入广威山脚缘岸上喝江口出大江入陀江击伞圆处处凿为渊为潭积水图袭之山精神化唿得蛮人编竹为篱御水以弩射之鳞介诸种中箭避走终莫能犯也伞圆乃我越巅山其灵应最为显验媚娘既嫁山精蜀王愤怒嘱其子孙必灭文郎而併其国至孙蜀泮有勇略乃攻取之史臣吴士连曰雄王之世建侯立屏分国为十五部十五部之外各有长佐而庶子以其次分治焉其五十子从母归山安知不如是耶盖母为君长诸子各主一方也以今蛮酋有男父道女父道之称观之理或然也若山精水精之事亦甚恠诞信书不如无书姑述其旧以传疑焉右鸿厖氏自泾阳王壬戌受封与帝宜同时传至雄王季世当周赧王五十七年癸卯终该二千六百二十二年蜀纪安阳王在位五十年姓蜀讳泮巴蜀人也都封溪甲辰元年王既併文郎国改国号曰瓯貉国初王屡兴兵攻雄王雄王兵强将勇王屡败雄王谓王曰我有神力蜀不畏乎遂废武备而不修需酒食以为乐蜀军逼近犹沈醉未醒乃吐血堕井薨其衆倒戈降蜀王于是筑城于越裳广千丈盘旋如螺形故号螺城又名思龙城其城筑毕旋崩王患之乃斋戒祷于天地山川神祇再兴功筑之丙午三年春三月忽有神人到城门指城笑曰工筑何时成乎王接入殿上问之答曰待江使来即辞去后日早王出城门果见金龟从东浮江来称江使能说人言谈未来事王甚喜以金盘盛之置盘殿上问城崩之由金龟曰此本土山川精气前王子附之为国报仇隐于七耀山山中有鬼是前代伶人死葬于此化为鬼山傍有馆馆主翁曰悟空者有一女并白鸡一只是精之余气凡人往来至此夜宿必死鬼害之也所以能啸聚成群堕坏其城若杀白鸡除此精气则其城自尔完固王将金龟就馆假为宿泊人馆主翁曰郎君即贵人也愿速行勿留取祸王笑曰死生有命鬼魅何能为乃留宿焉夜闻鬼精从外来唿开门金龟叱之鬼不能入鸡鸣时衆鬼走散金龟请王追蹑之至七耀山精气収藏殆尽王还馆明旦馆主翁以为王必死唿人就馆欲行収葬见王欣笑语趋拜曰郎君安得若此必圣人也王乞取白鸡杀而祭之鸡杀女亦死即令人掘山得古乐器及其骸骨烧碎为灰散之江河妖气遂绝自此筑城不过半月而成金龟辞归王感谢请曰荷君之恩其城已固如有外侮何御之金龟乃脱其爪付王曰国家安危自有天数人亦防之倘见贼来用此灵爪为弩机向贼发箭无忧也王命臣皐鲁造机弩以爪为机名曰灵光金爪神弩唐高王平南诏兵还过武宁州夜梦异人称皐鲁曰昔辅安阳王有却敌大功被貉侯谮去之没后天帝悯其无过命赐一条江山管领都统将军征讨寇贼及农时稼穑皆主之今既从明公讨平逆虏复至本部不告谢非礼也高王寤以语僚属有诗曰美矣交州地悠悠万载来古贤能得见终不负灵台壬子九年秦楚燕赵魏韩齐凡七国是岁周亡庚辰三十七年秦併六国称皇帝时我交趾慈廉人李翁仲身长二丈三尺少时往郷吧供力役为长官所笞遂入仕秦至司隷校尉始皇得天下使将兵守临洮声振匈奴及老归田里卒始皇以为异铸铜为像置咸阳司马门腹中容数十人濳摇动之匈奴以为生校尉不敢犯丁亥四十四年秦发诸道逋亡人贽壻贾人为兵使校尉屠睢将楼船之士使史禄凿渠运粮深入岭南略取陆梁地置桂林南海象郡以任嚣为南海尉赵佗为龙川令领谪徒兵五十万人戍五岭嚣佗因谋侵我辛卯四十八年冬十月秦始皇崩于沙丘任嚣赵佗帅师来侵佗驻军北江僊游山与王战王以灵弩射之佗败走时嚣将舟师在小江犯土神染病归谓佗曰秦亡矣用计攻泮可以立国佗知王有神弩不可敌退守武宁山通使讲和王喜乃分平江以北佗治之以南王治之佗遣子仲始入侍宿卫求婚王女媚珠许之仲始诱媚珠窃观灵弩濳毁其机易之託以北归省亲谓媚珠曰夫妇恩情不可相忘如两国失和南北隔别我来到此如何得相见媚珠曰妾有鵞毛锦褥常附于身到处拔毛置岐路以示之仲始归以告佗癸巳五十年任嚣病且死谓佗曰闻陈胜等作乱民心未知所附此土僻远吾恐群盗侵犯至此欲与绝道自备待诸侯变会病甚曰番禺负山阻水东西各数千里颇有秦人相辅亦足建国兴王为一方之主也郡中长吏无足与谋者故特召公告之因以佗自代嚣死佗即移檄告横浦阳山湟谿关曰盗兵且至急绝道聚兵自守檄至州郡皆应之于是尽杀秦所置长吏以其亲党代为守佗发兵攻王王不知弩机已失围棋笑曰佗不畏吾神弩耶佗军逼近王擧弩已折矣寻走败坐媚珠于马上与王南奔仲始认鹅毛追之王至海滨途穷无舟楫连唿金龟速来救我金龟涌出水上叱曰乘马后者是贼也盖杀之王拔剑欲斩媚珠媚珠祝曰忠信一节为人所诈愿化为珠玉雪此讐耻王竟斩之血流水上蛤蚌含入心化为明珠王持七寸文犀入海去仲始追及之见媚珠已死恸哭抱其尸归葬螺城化为玉石仲始怀惜媚珠还于粧浴处悲想不自胜竟投身井底死后人得东海明珠以井水洗之色愈光莹史臣吴士连曰金龟之说信乎有莘降神石能言容或有之盖神依人而行託物以言也国之将兴神明降之以监其德将亡神亦降之以观其恶故有待神以兴亦有以亡安阳王兴功筑城之役有不节民力故神託金龟告之非怨讟动乎民而能然耶犹似之也及其忧后患而要请于神则私意起矣私意一萌则天理随灭神安得不羞以祸耶其脱灵爪付之谓足以却敌其祸之萌乎如神有赐虢土田之命而虢随以亡也厥后果然何莫非依人而行也如无要请之言但循理而行安知国祚之不长久乎至于媚珠鹅毛表道之事未必有也如或有之仅一见焉可也后赵越王女再模倣言之何耶盖编史者以蜀赵亡国之由皆出于女婿故因一事而两言之欤然则鬼能隳城亦信乎曰伯有为厉之类也彼立其后得所归而止此除其妖无所附而止至于史记安阳王败亡因神弩易机赵越王败亡因兜鍪失爪乃假辞以神其物尔若夫固国御戎自有其道得道者多助而兴失道者寡助而亡非为此也右安阳王起甲辰终癸巳凡五十年大越史记外纪全书卷之一终属西汉纪辛未我越既属于汉汉以石戴为九郡太守及戴卒汉昭帝以周章代之至王莽末交州牧邓让及诸郡闭境自守汉将岑彭素厚让与让书陈汉威德于是率交趾太守钖光及诸郡太守杜穆等遣使贡献于汉汉悉封为列侯当时汉光武己丑也钖光汉中人在交趾教民以礼义复以任延爲九真太守延宛人九真俗以渔猎为业不事耕种延乃教民垦辟岁岁耕种百姓充给贫民无聘礼者延令长吏以下省俸禄以赈助之同时娶者二千人视事四年召还九真爲之立祠其生子置名皆曰任焉岭南文风始二守焉己亥交趾太守苏定爲政贪暴征女王起兵攻之右属于汉自辛未至己亥凢一百四十九年征女王纪征王在位三年王甚雄勇逐苏定建国称王然以女主不能成再造之功姓征讳侧本姓雒峯州麋冷县雒将之女朱鸢县诗索之妻也都麋冷庚子元年春二月王苦太守苏定绳以法及讐定之杀其夫乃与其妹贰举兵攻陷州治定奔还南海九真日南合浦皆应之畧定岭南六十五城自立为王始称征姓焉辛丑二年春二月晦日食汉以征氏称王举兵攻陷城邑边郡苦之乃命长沙合浦及我交州具车船修桥道通障溪储粮谷拜马援为伏波将军以扶乐侯刘隆为副来侵壬寅三年春正月马援沿海而进随山刊道千余里至浪泊上与王战王见虏势大张自度乌合之衆恐不能支退保禁溪衆亦以王女子虑不能胜敌遂走散国统复绝黎文休曰征侧征贰以女子一唿而九真日南合浦及岭外六十五城皆应之其立国称王易如反掌可见我越形势足致霸王之业也惜乎继赵之后以至吴氏之前千余年之间男子徒自低头束手为北人臣仆曾不愧二征之女子吁可谓自弃矣右征女王起庚子终壬寅凡三年属东汉纪癸卯四年春正月征女王及其妹贰与汉兵拒战势孤遂皆陷没马援追击其余众都阳等至居封县降之乃立铜柱为汉极界援以西于县有户三万三千因请分为封溪望海二县汉帝从之援又筑玺江城于封溪其城圆如玺故以为名我越遂属于汉后三年援还土人哀慕征女王立祠奉事之史臣吴士连曰征氏愤汉守之虐奋臂一唿而我越国统几乎复合其英雄气槩岂独于生时建国称王没后能捍灾御患凡遭灾伤水旱祷之无不应征妹亦然盖女有士行而其雄勇之气在天地间不以身之没而有馁也大丈夫岂可不养其刚直正大之气哉甲辰自此以后历汉明帝章帝和帝殇帝安帝凡五世共八十二年惟明帝时南阳人李善守日南以惠爱为政怀来异俗迁九真太守丙子太守周僘以交州在九围之外百越之表上表请置方伯汉帝以僘为刺史都监郡县丁丑日南象林蛮区怜等攻郡县杀长吏交州刺史樊演发州兵及九真兵万余人救之兵士惮远役秋七月二郡兵反攻府治其势转盛戊寅夏五月侍御史贾昌与州郡并力讨区怜等不克为所攻围岁余兵毂不继汉帝召公卿百官及四府椽属问以方略皆议遣将发荆杨兖豫四万人赴之李固驳曰荆杨盗贼盘结不散长沙桂阳数被征发如复骚动必更生患兖豫之人远赴万里诏书迫促必致叛亡南州暑湿加以瘴疠致死亡者十必四五远涉万里士卒疲劳比至岭南不复堪斗军行日三十里而兖豫去日南九千余里三百日乃到计人廪五升用米六十万斛不计将吏驴马之食设军所在死亡必众计不足御敌当复更发此为刻割腹心以补四肢九真日南相去千里发其吏民犹且弗堪况乃苦四州之卒以赴万里之难哉前中郎将尹就讨益州叛羌益州谚曰虏来尚可尹来杀我后就征还以兵付判州张乔乔因其将吏旬日之间殄灭群盗此发将无益之效州郡可任之验也宜更选有勇略仁惠可任将帅者以为刺史太守徙日南吏民北依交趾还募蛮夷使自相攻转输金帛以为其资有能反间致降许以裂土之封前并州刺史祝良性勇决张乔前在益州有破虏之功皆可任用四府必从固议即拜良为九真太守乔为交州刺史乔至开诚慰谕众皆降服良单车到九真示以威信降者数万人甲申秋八月汉帝崩冬十月日南复攻烧郡邑九真刺史夏方招降者而抚谕之寻转桂阳太守以刘藻代之壬辰冬十一月九真郡人复屯据日南众转强盛时夏方已徙桂阳太守因复拜为刺史方威惠素着及至日南众聚万余人相率诣方降戊午夏四月州人及乌浒蛮久为乱牧守周喁不能御州人梁龙等因之起兵攻破郡县有众数万人辛酉汉帝使兰陵令会諬上虞人朱儁救喁道过本乡募家兵及所调兵五千从两道入先使人观虚实宣扬威德以震动其心既而土郡兵逼进杀梁龙降者数万人甲子州人屯兵执刺史周喁杀之遣人诣阙数喁罪状汉帝闻之诏精选能吏有司荐东郡聊城人贾琮以为刺史先是为刺史者以其地有明珠翠羽犀象玳瑁异香美材之物率无清行财计盈给輙求迁代故吏民皆叛之及琮到部讯其叛状佥曰前政赋敛深刻百姓莫不困乏京师遥远无所告诉民不聊生故相聚以拒之非真叛也琮乃遣人分行慰谕使各安其业招抚流亡蠲复赋敛于是诛为苛虐之魁首者简良吏守诸郡县百姓以安街巷为之歌曰贾父来晚使我先反今见清平不敢复叛琮任事三年征拜议郎使李进代之黎文休曰观史至我越无主之时为北人刺史之无清行者所困北京地远无所告诉不觉愧感交集翼见精诚如后唐明宗时焚香祝天愿天为我越早生圣人自帝其国以免北人之侵渔者也右属于汉自癸卯至丙寅凡一百四十四年士王纪士王在位四十年寿九十年宽厚谦虚人心爱戴保全越之地以当三国之强既明且智足称贤君姓士讳燮字威彦苍梧广信人也其先鲁国汶阳人也北朝王莽之乱避地于我越六世至王父赐汉桓帝时为日南太守王少游学汉京从颍川刘子奇治左氏春秋为注解举孝廉补尚书郎以公事免官父丧阕后举茂才除巫阳令迁交州太守封龙度亭侯都籯溇后陈朝追封善感嘉应灵武太王丁卯元年王有弟三人一鲔武时刺史朱符为夷贼所杀州郡扰乱王乃表一领合浦太守鲔领九真太守武领南海太守王噐礼宽厚谦虚下士国人爱之皆唿曰王汉之名士避难往依者以百数庚辰十四年刺史李进上言于汉帝曰率土之滨莫非王臣今建安五年登仕朝廷皆中州之士未尝奖劝远人辞意感切多所援引汉帝诏我州之有孝廉茂才许除补属州长吏不得任中州进复上疏曰所举孝廉请与十二州博士以人才专对而有司恐远人虚诞毁折中朝不许时我越人李琴宿卫在台遂邀乡人卜龙等五六人当正元万国朝会之日俯伏殿庭曰皇恩不均有司问其故琴曰南越迁远不为皇天所覆后土所载故甘雨不降凉风不飞辞意恳苦诏慰劳之以我茂才一人为夏阳令孝廉一人为六合令后李琴仕至司隶校尉张重为金城太守则我越人才得与汉人同选者李琴李进有以开之也史臣吴士连曰君子于辞不可已也昔鬷蔑如无辞则终与草木俱腐矣李琴苟无辞何以见用于世而我越英特之才北人安得而知之哉辞之不可已也如此夫虽然此特为人才论若颜闵则无是言矣丁亥二十一年汉袁徽遗尚书令荀彧书曰交州士府君既学问优博又达于从政处大乱之中保全一郡二十余年彊场无事民不失业羁旅之徒皆蒙其庆虽窦融保河西曷以如之官事少闲輙玩书传春秋左氏传凡简籍无征輙以咨问即传诸疑皆有师说意思详密又尚书古今大义详备兄弟并为列郡雄长一州偏在万里威尊无上出入鸣钟磬备具威仪笳皷箫吹车骑满道胡人夹毂焚香者常有数十妻妾居辎軿子弟从兵骑当时贵重震服百蛮尉佗不能逾也及汉帝遣张津为刺史津好鬼神事常着绛帕头巾皷琴烧香读道书云可以助化为其将区景所杀而荆州牧刘表遣零陵令赖恭代津汉帝闻津死赐王玺书曰交州绝域南带江海上恩不宣下义壅塞如逆贼刘表又遣赖恭窥看南土今以卿为绥南中郎将董督七郡领交州太守如故王遣吏张旻奉贡诣汉京都是时天下丧乱道路断绝而王不废职贡汉帝复下诏拜安远将军封龙度亭侯后苍梧太守吴巨与恭相失举兵逐之恭走还零陵庚寅二十四年吴王孙权遣步隲为交州刺史隲到王率兄弟奉承节度吴王加王左将军后王遣子廞入质于吴吴王以为武昌太守王诸子在南者皆拜中郎将王又诱导益州豪姓雍闿等率郡民人使遥来附吴吴王益嘉之迁卫将军封龙编侯王每遣使诣吴致杂香细葛輙以千数明珠大贝琉璃翠羽瑇瑁犀象之珍奇及异果蕉椰龙眼之属无岁不至又贡马凡数百匹吴王作书厚加宠赐以慰答之黎文休曰士王能以宽厚谦虚下士得人亲爱而致一时之贵盛又能明义识时虽才勇不及赵武帝而屈节事大以保全疆土可谓智矣惜其嗣子弗克负荷先业使越土宇既皆全盛而复分裂悲夫丙午四十年王薨初王尝病死三日僊人董奉与药一丸以水含服捧其头摇措之少顷即开目动手颜色渐平复明日旋能起坐四日复能误遂复常史臣吴士连曰我国通诗书习礼乐为文献之邦自士王始其功德岂特施于当时而有以远及于后代岂不盛矣哉子之不肖乃子之罪尔世传王既塟之后至晋末凡百六十余年林邑人入寇掘发王冢见其体靣如生大惧乃复封瘗土人以为神立庙事之号士王僊右士王起丁卯终丙午凡四十年大越史记外纪全书卷之三终赵氏纪武帝在位七十一年寿一百二十一岁赵氏因秦衰乱杀秦长吏据有岭南之地称帝与汉抗衡享国传祚百年而后亡亦英雄之主也姓赵讳佗建都番禺甲午元年帝併有林邑象郡之地自立为南越王乙未二年是岁秦亡丁酉四年冬十月晦月食十一月晦日食戊戌五年秋七月有星孛于大角己亥六年春二月汉王即皇帝位是岁西楚亡癸卯十年帝令二使典主交趾九真二郡乙巳十二年汉既定天下闻帝亦己王越因遣陆贾往拜帝为南越王授玺绶剖符通使使和集百粤毋为寇灾使者至帝踞见贾贾曰王本汉人亲戚坟墓皆在于汉今反本俗欲据于此与汉抗衡为敌岂不谬哉且夫秦失其鹿天下共逐之惟汉帝宽仁受人民皆乐从起丰沛先入关据咸阳攘除兇丑五年之间拨乱反正平定四海此非人力殆天与也汉帝闻王王此常欲一决胜负以百姓新劳苦故罢之遣使奉其印绶遗王王宜郊迎谒示其敬也今既不然备礼见之可也奈何自恃百粤之衆慢易天子使者天子闻之发兵问罪则王将如之何帝蹶然兴起曰居此日久殊失礼义因问贾曰我与萧何曹参孰贤曰王自贤又问我与汉帝孰贤贾曰汉帝继五帝三王之业统理乎汉人以亿万计地方万里物殷民富政由一家开辟以来未之有也今王衆不过十万杂处山海间譬如汉一郡也何乃比于汉帝笑曰吾恨不起于彼何远不若汉贾默然色沮乃留贾居数月曰越中无足与语至生来令我日闻所不闻赐贾槖中装直千金及贾归复赐千金丙午十三年夏四月汉帝崩庚戌十七年夏汉立原庙于渭北癸丑二十年春正月朔日食夏五月日食既秋八月汉帝崩乙卯二十二年夏六月晦日食丁巳二十四年汉禁南越关市鉄器帝曰高帝立我通使共器物今高后听谗臣别异汉越器物此必长沙王计欲倚汉威德图我国而併王之自为功也戊午二十五年春帝即皇帝位发兵攻长沙败数郡而还庚申二十七年汉使隆虑侯周灶击南越以报长沙之役会暑湿大疫遂罢兵帝因此以兵威财物招抚闽越西瓯貉皆从属焉东西万余里御黄屋左纛称制与汉并辛酉二十八年秋七月高后崩诸大臣迎立代王恒是为文帝壬戌二十九年汉帝为帝亲冢在真定者置守邑岁时奉祀召其昆弟为尊官厚赐之问宰相陈平举可使越者平言陆贾先帝时曾使越汉帝召贾为太中大夫谒者一人为副使往遗帝书曰谨问南越王甚苦心劳意朕高帝侧室之子也弃外奉藩于代道里辽远壅蔽朴愚未尝致书高皇帝弃群臣孝惠皇帝即世高后自临事不幸有疾诸吕擅权为变不能独制乃取他姓子为孝惠皇帝嗣赖宗庙之灵功臣之力诛之已毕朕以王侯吏以王书罢将军博阳侯其亲昆弟在真定者已遣人存问修治先人冢前日闻王发兵于边为寇灾不止长沙苦之南郡尤甚虽王之国庸独利乎必多杀士卒伤良将吏寡人之妻孤人之子独人父母得一亡十朕不忍为之也朕欲定地犬牙之相制者以问吏吏曰高皇帝所以界长沙者王之地也不得擅变焉今也得王之地不足以为大得王之财不足以为富服岭以南王自治之虽然王之号为帝两帝并立亡一乘之使以通其道是争也争而不让仁者不为也愿与王分弃前悪终今以来通使如故故使陆贾往驰谕告王以朕本意王亦受之毋为灾矣因以上褚五十衣中褚三十衣下褚二十衣遗王愿王听乐消忧存问邻国贾至帝谢曰谨奉诏为藩王长供职贡于是下诏曰朕闻两雄不俱立两贤不并世汉皇帝贤天子自今去帝制黄屋左纛因为书称蛮夷大长老夫臣佗昩死再拜上书皇帝陛下老夫故越吏也高帝赐玺绶以为南越王孝惠皇帝即位义不忍绝所赐老夫者甚厚高后用事别异华夷出令曰毋予南越金鉄田器马牛羊即予予牡毋予牝老夫处僻马牛羊齿已长自以祭祀不修有死罪使内使潘中尉高御史平凡三辈上书谢过皆不反又风闻老夫父母坟墓已坏削兄弟宗族已诛泯故吏相议曰今内不得振于汉外无以自高异于吴故更号为帝自帝其国非敢有害于天下高皇后闻之大怒削去南越之籍使使不通老夫窃疑长沙王谗谮故发兵以伐其边老夫处越四十年于今抱孙焉然夙兴夜寐寝不安席食不甘味目不视靡蔓之色耳不听钟皷之音者以不得事汉今陛下幸哀怜复故号通使如故老夫死骨不朽改号不敢为帝矣谨因使使者献白璧一双翠羽千尾犀十座紫贝五百桂壸一器生翠四十双孔雀二双昩死再拜以闻皇帝陛下陆贾得书还报汉帝大悦自是南北交好弭兵民得休息矣癸亥三十年冬十月晦日食甲子三十一年冬十月晦日食十一月晦日食辛巳四十八年夏四月晦日食甲申五十一年夏六月汉帝崩诏短丧秋九月有星孛于西方乙酉五十二年汉诏令郡国立太宗庙丙戌五十三年冬十一月有星孛于西方丁亥五十四年春正月长星出西方是月晦日食戊子五十五年冬十月晦日食癸巳六十年夏四月有星孛于西北秋九月晦日食甲午六十一年秋九月有星孛于西北是月晦日食乙未六十二年冬十月晦日食丁酉六十四年秋七月晦日食时帝凡遣使如汉则称王朝请以比诸侯于国内则从故号戊戌六十五年秋七月晦日食庚子六十七年冬十月日月皆赤十二月日如紫五星逆行守太微月贯天庭中春正月汉帝崩壬寅六十九年春正月晦日食夏四月有星如日夜出癸卯七十年秋七月有星孛于西北九月晦日食甲辰七十一年黎文休曰辽东微箕子不能成衣冠之俗吴会非泰伯不能跻王覇之强大舜东夷人也为五帝之英主文王西夷人也为三代之贤君则知善为国者不限地之广狭人之华夷惟德是视也赵武帝能开拓我越而自帝其国与汉抗衡书称老夫为我越倡始帝王之基业其功可谓大矣后之帝越者能法赵武固安封圻设立军国交邻有道守位以仁则长保境土北人不得复恣睢也史臣吴士连曰传曰有大德必得其位必得其名必得其寿帝何修而得此哉亦曰德而已矣观其答陆贾语则英武之成岂让汉高及闻文帝为帝亲冢置守邑岁时奉祀及厚赐其昆弟则又屈于汉于是宗庙飨之子孙保之非以德耶易曰谦尊而光卑而不可踰帝其以之文王在位十二年寿五十二岁王感邻以义却敌安边亦称愿治之君也讳胡仲始之子武帝之孙也丙午二年秋八月有星孛于东方长竟天闽越王郢侵我边邑王守汉约不擅兴兵使人赍书言其事于汉汉多义之大为发兵遣王恢豫章韩安国出会稽击闽越淮南王安上书谏曰越方外之地剪发文身之民不可以冠带之国法度理也自三代之盛胡粤不受正朔非强不能服威不能制以为不居之地不牧之民不足以烦中国也今自相攻击而陛下发兵救之是反以中国而劳夷狄也且越人轻薄反覆不用法度非一日之积一不奉诏举兵诛之臣恐后兵革无时得息也间者岁比不登民生未复今发兵资粮行数千里夹以深林丛竹多蝮蛇勐兽夏月暑时欧泄霍乱之病相随属也曾未施兵接刃死伤者必衆矣臣闻军旅之后必有凶年言以其愁苦之气薄阴阳之和感天地之精而灾气为之生也陛下德配天地泽及草木一人有饥寒不终其天年而死者为之悽怆于心今方内无狗吠之警而使甲卒暴露中原霑渍山谷边境之民早闭晏开朝不及夕臣安窃为陛下重之且越人绵力薄材不能陆战及无车骑弓弩之用然而不可入者以保地险而中国之人不耐其水土也臣闻道路言闽越王弟甲弒而杀之甲已诛死其民未有所属陛下若使重臣临存施德重赏以招致之此必携幼扶老以归圣德若无所用之则存亡继绝建其王侯此必委质为臣世共贡职陛下以方寸之印丈二之组填抚方外不劳一卒不顿一戟而威德并行今以兵入其地此必震恐逃入山林背而去之则复群聚留而守之历岁经年则士卒罢勌食粮乏绝一方有急四面皆耸臣恐变故之生奸邪之作由此始也臣闻天子之兵有征而无战言莫敢较也如使粤人徼幸以逆执事厮舆之卒有一不备而归皆贱役之人虽得越王之首臣犹羞之陛下以九州为家生民皆为臣妾夷狄之地何足以一日之间而烦汗马之劳乎诗云王猷允塞徐方既来言王道甚大而远方怀之也臣安窃恐将吏之以十万之师为一使之任也是时汉兵未踰岭闽越王发兵拒险其弟余善乃与宗族谋曰王以擅发兵击南越不请故汉发兵来诛汉兵衆强即幸而胜之后来益多终灭国而止不如杀王以谢汉愿罢其兵遂杀王郢使使奉其头致王恢恢乃以便宜按兵告韩安国而使使奉其头驰告汉帝使庄助来谕意于王王顿首曰天子为寡人兴兵诛闽越虽死无以报德遣太子婴齐入质因谓助曰国新被寇使者行矣寡人方日夜整装入见天子助还群臣咸谏于王曰汉兵诛郢欲以警动我越且先帝有言事汉期无失礼要之不可以说好语入见不得复归亡国之势也王乃称疾竟不入见丁未三年秋七月晦日食甲寅十年春三月晦日食乙卯十一年王病甚太子婴齐归自汉丙辰十二年王薨谥曰文王子婴齐立史臣吴士连曰文王交邻有道汉朝义之致为兴兵助击其讐又能纳谏称疾不朝于汉遵守家法贻厥孙谋可谓无忝厥祖矣明王在位十二年王不谨夫妇之端醸成国家之乱无足称者讳婴齐文王长子也丁巳元年以吕嘉为太傅己未三年夏五月晦日食壬戌六年春有星孛于东北夏长星出西方乙丑九年戊辰十二年初王为世子入质放汉在长安娶邯郸樛氏女生子兴及即位乃藏其先帝玺上书于汉请立樛氏为母后宣淫强臣専国弱年庸主何以堪之讳兴明王次子也是年王既即位尊母樛氏为太后初太后未嫁明王时尝与覇陵人安国少季通是岁汉使安国少季来谕王柔太后以入朝比内诸侯复令辨士谏大夫终军等宣其辞勇士魏臣等辅其决衞駄路博德将兵屯桂阳待使者时王年少樛后乃汉人少季至复与私通焉国人知之多不附太后太后恐乱起欲倚汉威数劝王乃群臣求内附即因汉使者上书请比内诸侯三岁一朝除边关汉帝许之赐王与丞相吕嘉银印及内史中尉太傅印余得自置除其故黥劓刑用汉法比内诸侯使者皆留镇抚之己巳元年王及太后饬治行装重赍为入朝具时宰相吕嘉年长历相三朝宗族仕官为长吏者七十余人男皆尚公主女皆嫁王之子弟宗室及苍梧秦王有连其居国中甚得衆心愈于王上书数谏王王弗听因为叛心数称疾不见汉使者使者皆注意嘉势未能诛王及太后亦恐嘉等先事发欲令汉使者权谋诛嘉等乃置酒请使者饮大臣皆侍坐饮嘉弟为将将卒居宫外酒行太后谓嘉曰南越内属国之利也而相君若不便者何也以激怒使者使者狐疑相杖遂莫敢发嘉见耳目非是即起而出太后怒欲鏦嘉以矛王止之嘉遂出介其弟兵就舍称疾不肯见王及使者阴与大臣谋作乱王无意诛嘉嘉知之以故数月不发太后欲独诛嘉又力不能汉帝闻嘉不听命王乃太后孤弱不能制使者怯无决又以为王及太后已内附独吕嘉为乱不足以兴兵欲使庄参以二千往使庄参曰以好往数人足矣以武往二千人无以为也辞不可汉帝乃罢参故济北相韩千秋奋曰以一区区之越又有王太后为内应独丞相吕嘉为害愿得勇士三百人必斩嘉以报于是汉使千秋与樛太后弟樛乐将二千人往入越境吕嘉遂下令国中曰王年少太后本汉人也又与汉使者乱专欲内附尽持先王宝器入献于汉以自媚多从人行至长安虏卖以为童仆自取一时之利无顾赵氏社稷为万世计虑之意乃与其弟将卒攻王遂弒王与太史臣吴士连曰哀王之祸虽出于吕嘉而实兆于樛后夫女色之能覆人家国也多端其兆不可逆覩故先王必制大婚之礼必谨夫妇之端必别嫌明微必正位内外必闲出入之防必备三从之训夫然后祸无由至哀王年少不能防闲其母吕嘉当国内外之事宁不预知大国宾至接之有礼居之有次供亿有数馆伴有人何至与母后通也母后深居宫中不预外事有事而出鱼轩翟茀嫔嫱陪从何至与使客通也嘉等与其扑燎原之火于方炽之中孰若社祸乱之机于未兆之日之为愈也故曰为人君而不知春秋之义必蒙首悪之名为人臣而不知春秋之义必陷篡弒之罪明王哀王吕嘉之谓也术阳王在位一年赵氏社稷樛后倾之本既先拔末从而顚讳建德明王长子越妻之子也时冬十一月宰相吕嘉既立王而韩千秋兵入境破数小邑嘉乃开直道给食未至番禺四十里出兵击千秋等灭之使人函封汉使节置塞上好为谩辞以谢罪发兵守要害处汉帝闻之遣伏波将军路博德出桂阳楼船将军杨仆出豫章戈船将军严出零陵下濑将军甲下苍梧驰义侯贵发夜郎兵下牂牁江咸会番禺庚午元年冬汉杨仆精兵九千先陷寻陿破石门得我粟船因推其船以数万人待伏波将军路博德博德曰因道远后期与楼船会至番禺时有千余人遂俱进杨仆前至番禺王及嘉皆守杨仆自择便居东南面路博德居西北面会暮仆攻败之纵火烧城博德不知兵多少乃为营遣使招降者赐以印绶复纵令相招楼船将军杨仆力攻反驱入路博德营军中黎旦城中皆降王及嘉与数百人夜走入海博德又问降者知嘉所在遣人追之校尉司马苏弘得王越郎都稽得嘉时下濑戈船将军兵及驰义侯所发夜郎兵未下而我越已为路博德杨仆所平矣遂以其地为南海苍梧郁林合浦交趾九真日南珠崖儋耳九郡自是汉始置刺史太守黎文休曰吕嘉之谏哀王及樛太后使毋求为汉诸侯毋除边关可谓能重越矣然谏不从义当尽率群臣于朝廷面陈帝臣汉帝越之利害庶几哀王太后有所感悟若犹不从则引咎避位不尔则用伊霍故事别选明王子一人代位使哀王得如太甲昌邑保全性命则进退不失今乃弒其君以逞私怨又不能以死守国使越分裂而入臣汉人则吕嘉之罪有不容诛者矣史臣吴士连曰五岭之于我越者是为险塞国之门户犹郑之虎牢虢之下阳也帝越者固宜设险守国不可使之失也赵氏一失其守国亡统绝土宇瓜分我越又分南北之势成矣后有帝王之兴地险已失复之必难故征女王虽能略定岭南之地不能据得岭险旋底于亡士王虽复全盛然犹为当时诸侯未正位号没后又失之而丁黎李陈止有交州以南之地不复赵武之旧势使然也右赵氏自武帝起甲午至术阳王终庚午凡五世共九十七年大越史记外纪全书卷之二终属隋唐纪癸亥刘方收获后南帝旧将目为桀黠皆斩之乙丑春正月刘方新平我土隋群臣有言林邑多奇宝者隋帝乃授方驩州道行军总管经畧林邑方遣钦州刺史寗长真等以步骑万余出越裳方亲率大将军张愻等以舟师出比境汉是月军至海口三月林邑王梵志遣兵守险刘方击走之师度阇黎江林邑兵乘巨象四靣而至方战不利乃多掘小坑草覆其上以兵挑之既战佯北林邑人逐之象多陷坑颠踬转将惊骇军遂乱方以弩射象却走躁其阵因以锐师继之林邑大败俘馘万计方进追之屡战皆捷过马援铜柱南八日至其国都夏四月梵志弃城走入海方入城获庙主十八皆铸金为之刻石纪功而还士卒肿足死者十四五方亦得疾死于道史臣吴士连曰林邑自取败亡有由来矣自范胡达之陷日南九真寇交州为晋杜瑗击破曾不是惩今年寇九真明年寇交州杜慧度又破之所杀过半矣阳迈又寇九德宋檀和之讨服其罪虽遣使入贡而盗寇如初宗悫和之长驱克林邑阳迈幸脱虎口挺身而走自是南海澄波庶几求戒矣范志继立又寇日南范脩破于九德终后南帝之世不敢北窥中州而其国亦段富矣至是隋人贪其宝货兴师伐之踣其国都污其室宫虽曰贪暴之师而蛮夷猾夏者亦可以惩矣戊寅夏四月钦州刺史寗长真以郁林始安之地附于萧铣汉阳太守冯盎以苍梧髙要珠崖番禺之地附于林士弘铣士弘各遣人招交州太守丘和和不从铣遣长真帅领南兵自海道攻和和欲出迎之司法书佐髙士廉説和曰长真兵数虽多悬军远来粮少不能持久城中胜兵足以当之柰何望风受制于人和从之以士廉为行军司马将水陆诸营逆击破之长真仅以身免尽俘其众和乃筑子城周回九百步以御之及隋亡纳欵于唐唐诏李道祐持节授和交州太总管爵谭国公和遣士廉奉表请入朝诏发师迎之是岁隋亡壬午初隋末丘和为交趾太守恃隋威势廵边徼诸溪洞居州凡六十年余林邑诸国遣和明珠文犀金宝故和富埒王者是歳唐改交趾曰安南都护府戊子唐宗室李寿为交趾都督贪墨得罪唐帝以嬴州刺使卢祖尚才兼文武征入朝谕曰交趾久不得人前后都督皆不称职卿有安边之畧为我镇之勿以道远为辞祖尚拜谢既而复悔以疾辞唐帝遣杜如晦谕㫖固辞又遣其妻兄周范往谕之曰匹夫相许犹能存信卿靣许朕岂得背之宜可早行三年必召朕不食言对曰岭南瘴疠去无还理唐帝怒曰我使人不行何以为政命斩于朝堂寻悔复其官荫史臣吴士连曰君使臣以礼臣事君以忠唐太宗使臣不行谕之至再可谓有礼也祖尚于王事辞难失节矣既许复悔失信矣言辞愤激失礼矣太宗杀之虽过而祖尚具此三失罪何如哉乙未唐宗室李道兴为交州都督以瘴疠卒于官丁亥秋七月岭南俚户旧输半课都护刘延祐使之全输俚户始怒谋作乱李嗣先为谋主延祐杀之其余党丁建等合众围府城城中兵少不支婴垒待援广州大族冯子由幸立功按兵不出建杀延祐后桂州司马曹直静攻建杀之壬戌贼帅梅叔鸾㨿州称黑帝外结林邑真腊人等众号三十万唐帝遣内侍左监门卫将军杨思朂都护光楚客讨平之戊戌唐改安南都护府曰镇南都护府丁未崑崙阇婆来寇攻陷州城经畧使张伯仪求援于武定都尉髙正平援兵至破崑崙阇婆军于朱鸢伯仪更筑罗城时有全节妇者交州陶齐亮母也常以忠义诲亮亮顽狠不听遂絶之自田而食自织而衣州里法焉唐帝诏赐两丁侍养令本道四时抚问戊申唐复交州为安南都护府甲子九真姜公辅仕于唐第进士补校书郎以制策异等授右拾遗翰林学士兼京兆户曹参军尝请诛朱泚唐帝不从俄而京师乱唐帝自苑门出公辅又叩马谏曰泚尝帅泾原得士心以朱滔叛夺其兵权居常怫郁请驰捕以从无为群兇儿得之唐帝仓卒不及听既行欲驻凤翔倚张镒公辅曰镒虽信臣然文吏也所领皆朱泚部曲渔阳突骑泚若直趍泾原为变非万全策也遂之奉天有言泚反者请为守备唐帝听卢杞之言诏诸道兵距城一舍而止欲待泚奉迎公辅曰王者不严武备无以重威灵今禁旅单寡而士马处外臣为陛下危之唐帝曰善悉征入内泚兵果至如所言乃擢为谏议大夫同中书门下平章事后谏厚塟唐安公主忤㫖陆贽爲奏觧之不能回竟下迁太子左庶子又贬泉州别驾唐顺宗即位拜吉州刺史未就官卒弟姜公复亦举进士终北部侍郎辛未春安南都护府髙正平为政重歛夏四月交州唐林人冯兴起兵围府政平以忧死先是冯兴豪富有勇力能排牛搏虎于唐代宗大历中因交州乱与其弟骇相率复诸隣邑兴号都君骇号都保与正平相攻久不能克至是用本鄕人杜英翰计率众围府正平忧愤成疾发背死因居府治未几卒子安尊为布盖大王俗谓父曰布母曰盖故以为名焉王能显灵异众以为神乃于都府之西立祠歳时奉祀即孚佑彰信崇义布盖大王其神祠今在盛光坊耤田东西五月辛巳唐置柔远军于府治秋七月庚辰唐以赵昌为都护昌入境众心遂安昌遣使谕安安率众降昌增筑罗城稍复牢固在位十七年以足疾乞还许之以兵部郎中裴泰代昌癸未都督裴泰剷去城中沟地城合为一城州将王季元逐泰唐帝召昌问状昌年踰七十奏事精白唐帝奇之复拜交州都护昌至州人相贺乱乃定戊子张舟为交州都护增筑大罗城造艨艟短船也三百艘每船战手二十五人槕手二十三人槕船向背疾如风又筑驩爱二城以其城前被环王攻毁故也己亥冬十月都护李象古以贪纵苛刻失众心其将杨清世为蛮酋唐开元间为驩州刺史象古忌之召为牙将至是令讨黄洞蛮清因人心忿怒夜还袭州陷之杀象古清交州人象古唐宗室人诏桂仲攻清不克清入诸蛮獠中作乱剽畧城府都护李元嘉攻之不克诱之不来由是黄洞蛮引环王入寇甲辰冬十一月李元嘉以城门有逆水恐州人多生叛意因移今城焉戊申都护韩约击峯州王昇朝克之后为杨清所逐奔还广州辛酉唐诏之武浑代韩约为经畧使癸亥经畧使武浑役将士治城府将士作乱烧城楼刧府库浑奔广州监军段士则抚安乱众丙寅南蛮入寇唐诏经畧使裴元又帅邻道兵讨平之丁丑夏四月唐以右千牛衞大将军朱涯为交州经畧使戊寅春正月唐以康王傅王式为交州经畧都护使式有才畧至府树芀木为梄深堑其外泄城中水堑植刺竹寇不能冒选教士卒甚锐顷之南蛮大至屯锦田步头去州半日程式意思安闲遣译谕之陈其利害蛮一夜引去遣人谢之曰我自执叛獠耳非为寇也又有都校罗行恭久专府政麾下精兵二千都护中军才嬴兵数百式至丈其背黜于边徼初都护李琢为政贪暴强市蛮中牛马一头止与盐一斗又杀蛮酋长杜存诚羣蛮怒怨导南诏侵盗边境峯州桃林西原旧有防冬兵六千其傍七舘洞蛮酋长李由独常助之戍守输租税知峯州者缺姓名言于琢请罢戍兵专委由独防遏于是由独势孤不能自立南诏拓东节度以书诱之以女妇其子补拓东拓牙由独遂率其众臣于南诏自是交州始有蛮患也是年五月蛮来寇式却之秋七月有恶民屡为乱声言闻经畧使朱涯在广州使麾下挍黄头军渡海来袭我矣相与夜为城皷譟愿送式北㱕我欲顿此城比御黄头军式方食或劝出避之式曰吾足一动则城溃也徐食毕擐甲率左右登城建大将旗坐而责之乱者反走明日悉捕诛之时饥乱相继六年无上供输军中无犒赏式始修贡赋享士卒占城真腊皆复通使庚辰春浙东贼裘甫作乱唐议选将平之夏侯孜曰王式虽儒家子前在安南威服华夷名闻远地可任也御拜浙东观察使冬十一月戊申土蛮引南诏兵合三万余人乘虚攻我府陷之都护李鄠与监军奔武州辛巳春正月唐帝诏发邕管及邻道兵来救鄠击南夷夏六月癸丑唐以盐州防御使王宽为安南经畧使时鄠自武州收集土军攻羣蛮复取府城唐帝责其失守贬儋州司户寻流峯州以王宽为都护经畧使鄠之初至也杀蛮酋杜澄故其宗党因诱导羣蛮陷州壬午春二月南诏复入寇王宽数遣使吿急唐帝以前湖南观察使蔡袭代之仍发许滑徐汴荆襄潭鄂等道兵合三万人授袭以御之兵势既盛蛮遂引去夏五月岭南节度蔡京以袭将诸道兵来御蛮恐其立功忌之因奏南蛮远遁边徼无虞武夫邀功妄请戍兵虚费餽运盖以荒陬路远难于覆验故得肆其姦诈请罢戍兵各远本道唐帝从之袭累奏羣蛮伺隲九不可无备乞留戍兵五千人不听袭以蛮寇必至兵食皆阙智力两穷作十必死状中中书时相信京言终不之省秋七月蔡京在任为政苛惨阖境怨之为军士所逐贬崖州司户不肯之官勑赐死冬十月南诏羣蛮五万人来寇袭吿急唐帝勑发荆南湖南两道兵二千桂管义征子弟三千诣邕州受郑愚节制求救之十二月袭又求益兵勑山南东道发弩手千人赴之时南诏已围府救兵不得至袭但婴城固守而已癸未春正月庚午南诏陷府城蔡袭左右皆尽袭徒步力战身集十矢欲趣监军船船已离岸遂溺海死阖家七十人幙僚樊绰先携袭印符渡江得免荆南江西鄂岳襄等州将士四百余人走至城东水际荆南虞侯元惟德等谓众曰吾軰无船入水则死不若还入城与蛮人鬪以一人易二蛮亦有利遂还向城入东罗门蛮人不为备惟德等纵兵杀蛮二千余人迨夜蛮将杨思缙始自子城出救惟德等皆死南诏两陷交州所杀虏且十五万人留兵二万使思缙据我交州城溪洞夷獠无远近皆降之南诏以其属段酋迁领我府节度使唐帝诏召还诸道援兵分保岭南西道六月废安南都护府置行交州于海门镇以右监门卫将军宋戎行交州刺史以武义节度使康承训兼岭南及诸军行营秋七月复置安南都护府于行交州以宋戎为经畧使发山东兵万人以镇之时唐诸道兵来援者屯岭南不进虚费餽运润州人陈磻石上言请造千斛舟自福建运来泛海不一月至广州从之军食以足有司以和雇为名夺商人舟委其货于岸侧舟人海或遇风涛沉溺有司囚繋纲史舟人使偿其米人颇苦之甲申唐帝以总管经畧使张茵兼勾当交州事益海门镇兵满二万五千人令茵进取府城秋七月茵逗遛不敢进夏侯孜荐骁卫将军髙骈代之乃以骈为都护总管经畧招讨使茵所将兵悉以授之骈小字千里南平郡王崇文之孙也世典禁兵颇折节为学好谈论古今军中之人更相称誉少事朱淑明有二鵰并飞引弓欲射且祝之曰我长且贵当中之一发遂叠中众大惊因号落鵰侍御史累迁右神策都虞候党项叛骈领禁兵万余人戍长武屡有功迁秦州防卫使复有功时南诏占据我地故委骈来代之乙酉秋七月骈治兵于海门未进监军李维周恶骈欲去之屡趣骈使进军骈以五千余人先济约维周发兵应援骈既行维周拥余众不发九月骈至南定峯州蛮众近五万方获田禾骈掩击大破之斩张诠等收其所获以食军丙戌夏四月南诏除段酋迁为遣袭善阐节度使张缉助酋迁攻交州以范昵为我府都统赵诺眉为浮邪都统唐监陈勑使韦仲宰将七千余人至峯州骈得以益其兵进击南诏屡破之㨗奏至海门维周皆匿之数月无声闻唐帝恠之以问维周维周奏骈驻军峯州玩敌不进唐帝怒以右武卫将军王晏权代骈召骈诣阙欲重贬之是月骈大破南诏蛮杀获甚众南诏引余众奔入州城固守冬十月骈围州城十余日蛮人困蹙甚城且下会得王晏权牒已与维周将大军发海门骈即以军事授仲宰而与麾下百余人北㱕先是仲宰遣小使王慧賛骈遣小校曾衮共赍㨗书㱕唐至海中望见旌旗东来问逰船云此新经畧使与监军来也二人谋曰维周必夺表留我乃匿于岛闻维周过即驰诣京师唐帝得奏大喜即加骈检校工部尚书使骈来攻蛮人骈至海门而还晏权闇懦动輙禀维周之命维周㐫贪诸将不为之用遂解重围蛮人遁去者太半骈至复督励将士攻城扳之杀酋迁及士蛮为南诏向道者朱古道斩首三万余级南诏遁去骈又破土蛮之附南诏者二洞诛其酋长土蛮率众㱕附者万七千人十一月壬子唐帝诏交州邕州西州诸路军各保疆土勿复进攻置静海军于交州以骈为节度使南自李琢侵扰而羣蛮焉患殆将十年至是始平骈㨿我府称王筑罗城周回一千九百八十二丈零五尺城身髙二丈六尺脚阔二丈五尺四靣女墙髙五丈五寸望敌楼五十五所瓮门六所水渠三所踏道三十四所又筑堤子周回二千一百二十五丈八尺髙一丈五尺脚阔二丈及造屋四十余万间黎文休曰一李琢之贪暴致十数年蛮寇之患况甚虐于李琢者乎一高骈之督属斩数万贼众之强况贤于髙骈者乎故琢不能自保而骈据城称王善为国者当谨择焉丁亥春正月骈巡视至邕广二州海路多潜石覆船漕运不通遂命摄长使林讽湖南将军余存古等领本部兵并水手一千余人往疏凿之论曰天道助顺神功扶直今凿海派用济生民苟不徇私何难之有前时都护犒师不至持法不坚负约营私人皆怠惰今我则不然祗要济王事耳言讫讽等拜命而往夏四月五日兴功䟽凿逾月之间将欲开达但中间两处俱巨石缭亘数丈凿下刅卷施斧柯折役者终日相顾人功殆几中止五月二十六日当昼忽狂云怒风暴作窥林若暝视掌如瞽俄而聂天雷震于大石之所数百声倏然开霁役者骏奔视之石已摧碎矣其西又値巨石立两处众工亦不能措手六月二十一日复大震如初巨石一时碎裂港乃成因名天威港史臣吴士连曰髙骈凿港之役何其异耶盖所合理故得天之助也天者理也地道有险夷理之常也人力有济险亦理之常也苟险而不能济天何假于人哉禹之治水不合乎理天何由成地何由平也其效至于洛龟呈祥非天之助乎观骈之言曰今凿海派用济生灵苟不徇私何难之有诚发于言言岂不顺乎孚信所感通乎金石况于天乎天所助者顺也易曰履信思乎顺自天祐之吉无不利雷震巨石以助之何足为袏也戊子秋七月唐帝以髙骈为右金吾卫大将军至唐僖宗干符二年乙未徒西川节度使骈以从孙髙鄩曾为先锋千冒矢石为士卒倡表荐代镇我土唐帝从之在镇共十三年骈自咸通丙戌至甲午鄩自干符乙未至戊戌庚子春三月我府军乱节度使曾衮出城走唐诸道兵成邕管者徃㱕自归乙丑春二月戊戌唐朱全忠以交州节度使同平章事朱全昱憨朴无能自请罢之全昱全忠之兄也右属于隋唐自癸亥至丙寅共三百四年南北分争纪丁卯梁以广州节度使刘隐兼静海军节度使封南平王时隐据番禺交州人曲颢据州治称节度使志在相图是岁唐亡辛未梁南平王刘隐卒弟巖立丁丑梁广州知留后刘巖建国号曰汉即南汉纪元干亨元年曲颢遣子承美为欢好使如广州因觇虚实颢卒承美袭位己卯曲承美遣使求节钺于梁梁授之汉主大怒癸未是岁梁亡秋七月汉主遣骁将李克正领兵攻交州擒节度使承美以㱕以其将李进代之克正留守州为曲颢将爱州人杨廷艺所逐汉主授廷艺爵位以李进为交州刺史与李克正守其城谓左右曰交趾民好乱但可覊縻而已史臣吴士连曰刘䶮当北朝扰乱之时席兄旧业建国纪元与曲颢争覊卒擒承美取交州䧺据一方与北朝各国相颉顽故前吴王之兴虽歼其子殁其军而不能守其地刘氏之统绵绵不绝至宋祖兴而其地始入宋焉辛卯冬十二月杨廷艺养假子三千人图恢复李进知之驰以告汉主是岁廷艺发兵围进汉主遣承旨陈宝将兵救之未至而城陷进逃㱕宝至围城廷艺出战宝败死于是廷艺自称节度使领州事丙申是岁唐亡丁酉春三月廷艺牙将矫公羡杀廷艺而代之戊戌冬十二月廷艺牙将吴权自爱州举兵攻公羡公羡遣使以赂求救于汉主龚欲因其乱而取之乃以其子万王弘操为静海军节度使徙封交王将兵救公羡汉主自将屯海门为之声援问策于崇文使萧益益曰今霖雨积旬海道险远吴权桀黠未可轻也大军当持重多用鄕导然后可进不听命弘操将舟师自白滕江入欲攻权而权已诛公羡矣权闻弘操且至谓将佐曰弘操一痴儿耳将兵远来士卒疲弊又闻公羡死无内应气已先夺吾众以力待疲破之必矣然彼利于舰不先为之备则胜负之形未可知也若使人先于海门潜植大杙鉄其首冒之以紩彼船随潮涨入杙内然后我易制无有出此者计定遂植杙海口两徬潮涨权使人以轻舟挑战佯北以致之弘操果进兵至舟师既入杙内潮退杙露权乃进兵击之皆殊死战不暇治舟而潮退甚急舟皆着杙以襨苍黄崩溃士卒溺死太半权乘胜追击擒弘操杀之汉主恸哭收余众而退汉主以名龚为嫌者盖谓此也史臣吴士连曰刘龚贪人土地欲拓封疆土地未得而以毒其子及其人民即孟子所谓以其所不爱及其所爱者欤右南北分争自丁卯至戊戌凣三十二年吴纪前吴王在位六年寿四十七岁王善谋善战再造之功以成为诸王之冠姓吴讳权唐林人世为贵族父旻为本州牧王生有异光满室状类特殊背上有三黑子相者奇之谓可为一方之主乃命名曰权及长魁梧目光若电绶步如虎有智勇力能抗鼎为杨廷艺牙将廷艺以女妻之圈管爱州至是诛矫公羡自立为王都螺城己亥元年春王始称王立杨氏为后置百官制朝仪定服色甲辰六年王薨黎文休曰前吴王能以我越所集之兵破刘弘操百万之众拓土称王使北人不敢复来者可谓以一怒而安其民善谋而善战者也虽王自居未即帝位改元而我越之正綂庶几乎复续矣史臣吴士连曰前吴之兴非徒有战胜之功其置百官制朝仪定服色帝王之䂓模可见矣享国不永未见治效惜哉杨三哥篡位六年三哥杨后之兄前吴王家臣僣称平王乙巳初前吴王病革遣命三哥辅其子王薨三哥篡位吴王长子昌岌惧奔南册江住茶鄕范令公家三哥以吴王弟二子昌文为己子次子南兴干兴尚幼皆附于杨国母久之三哥遣指挥使杨古利杜景硕将兵至令公家索取昌岌凣三反命令公惧遂匿昌岌山洞间三哥知之复索如初竟不能得史臣吴士连曰范令公之用心忠矣哉三哥以家臣逐君之嫡而篡其位以昌文为己子假饰之辝尔孰得而知哉几且当时国人皆已君三哥而令公敢匿昌岌欲不絶吴氏之祀也程婴杵臼之事再见于此孰谓一国之大而无忠臣义士哉丁未是岁晋亡庚戌三哥遣昌文及杨杜二使将兵攻太平唐阮二村行至慈廉昌文从容谓二使曰我先王之德洽于民心凣所施令罔不悦从不幸违弃羣臣平王自行不义夺我兄弟之位罪莫大焉今又使我等征无辜之邑幸而胜之利已彼如不服为之奈何二使曰惟君之命昌文曰我欲还师揜袭平王以复我先王之业可乎二使曰善乃还袭三哥众欲杀之昌文曰平王于我有恩岂忍加刑乃降为张杨公因赐为食邑是岁汉亡黎文休曰逐君之子而自位公罪也养君之子为已子而食邑私恩也逐昌岌而自位篡逆之臣于义固不容诛矣后吴王不正其罪乃以口体私恩不忍加刑又赐之食邑岂不大谬乎后吴王在位十五年附天策王王克正皇纲光复旧物惜其动干戈于邦域之内反为所毙也王讳昌文前吴王次子也辛亥元年王既黜三哥即王位称南晋遣使往迎其兄昌岌㱕京师同理国事昌岌称天策王史臣吴士连曰南晋迎昌岌归与之共政可谓克恭厥兄欲同其富贵矣昌岌能以无功让之俱享其禄德岂不光大哉乃拘于嫡长之分称王视政又擅作威福至使南晋王不得预政甚失友于之义志趣甚卑陋矣时华闾洞人丁部领以山谿险固不修臣职二王欲兴师讨之部领惧遣其子琏入质以止其兵琏至二王责其不庭竟执琏往征之踰月不克乃悬琏竿上使人谓部领曰不降则杀琏部领怒曰大丈夫以功名自许岂效儿女之爱子耶遂令士余弩注琏俱发二王惊曰我之悬其子欲使顾惜而速降彼残忍如此焉用悬为即不杀琏而班师焉时天策擅作威柄王不复预政二王由是有隙甲寅四年天策王薨王复位遣使请命于南汉主刘鋹鋹以王为静海军节度使兼都护庚申十年是岁周亡乙丑十五年王帅师攻太平唐阮二村才入境止船上战为伏弩所中薨丁琏归华闾黎文休曰吴南晋前为家臣三哥之拘囚后为其兄昌岌之掩抑一旦得志不能自慎而享国日浅政绩无闻惜哉然观其免平王之罪过岂非仁乎容昌岌之骄倨岂非恭乎既仁且恭亦可见其为人矣史臣吴士连曰吴南晋以义除残克复旧物足以慰祖宗之灵纾神人之愤其于政治方覩惟新而乃以仁姑息不正三哥篡夺之刑武黜干戈反为唐阮妄动之举终以自毙惜哉吴使君凣二年附各使君姓吴讳昌炽天策王避难时取南册江女之所生南晋王之姪也丙寅十六年南晋亡羣䧺竟起各据郡邑自守吴昌炽据平桥矫公罕据峯州阮宽据三带吴日庆据唐林杜景硕据杜洞江李圭据超类阮守捷据僊游吕唐据细江阮超据西扶烈矫顺据回湖范白虎据藤州陈览据布海口号十二使君丁卯十七年时海内无主十二使君争长莫能相统丁部领闻陈明公有德而无嗣乃与其子琏往依之明公见其形貌魁奇又有噐量因养为己子爱遇之恩日益隆厚因授领兵使攻羣䧺皆拨之范防遏以兵降丁朝为亲卫将军及明公卒会杜洞江吴先主子弟五百人余率众来攻才入乌蛮终为鄕人吴副使所败而还部领闻之举兵攻其江及洞部落无不服者自此京府史民皆心㱕之吴氏亡史臣吴士连曰天地之运否必有泰北南同一理也北朝五代坏乱而宋太祖起南朝十二使君分扰而丁先皇兴非偶然也天也右吴氏三王并杨三哥僣位起己亥终丁卯共二十九年大越史记外纪全书卷之五终属吴晋宋齐梁纪丁未吴主闻士王薨以交州悬远乃分合浦以北属广州吕岱为刺史合浦以南属交州戴良为刺史又遣陈时大王为太守岱留南海良与时俱前行到合浦而王子徽以自署为太守发宗兵拒之良留合浦王吏桓邻叩头谏徽迎良徽怒笞杀邻史臣吴士连曰自古杀谏臣未有不亡者陈杀洩治齐杀孤喧陈齐事可鉴也以此垂戒犹有杀谏臣如士徽者继统不旋踵而死亡宜哉邻兄子治发合宗兵击徽徽闭城门自守治等攻之数月不能下乃和亲各罢兵而吕岱奉吴诏诛徽自广州将兵昼夜驰入合浦与良俱前诱士王之子中郎将匡与徽说令伏罪虽失郡守保无他忧岱寻匡后至徽兄祗弟干颂等六人肉袒迎岱岱微服前至郡下明早施帐幔请徽兄弟以次入宾客满座岱起拥节读诏数徽罪过左右因反缚以出皆斩之传首武昌史臣吴士连曰士徽父薨不请命自立又发兵拒命义固当讨然吕岱诱之以降而杀之非也夫信者国之宝也徽既降缚送武昌使生杀出于上威信行乎下不亦善乎孙盛曰柔远能迩莫善于信吕岱杀降邀功君子非之以是知吕氏之不延也信哉一鲔匡后出吴主原其罪及王赘子廞皆免为庶人数一鲔坐法诛唯匡先病殁及廞卒徽大将甘醴及桓治率吏民共攻岱岱击破之于是除广州复为交州如故岱进攻九真斩获以万数辛亥吴武陵五溪蛮反主以南土清定召刺史吕岱还合浦太守薛综上疏曰昔帝舜南巡崩于苍梧秦置桂林南海象郡则四国内属久矣赵佗起于番禺怀服百越之君珠崖之南是也孝武诛吕嘉开九郡设交趾刺史徙中国罪人杂居其闲稍使学书粗通礼化及钖光守交趾任延守九真建立学号道以礼义由此而降四百余年民似有类然土广人众险阻山林易以为乱臣所见南海黄盖为日南太守下车以供设不备挝杀主簿仍见驱逐九真太守詹萌为妻父并请大吏酒酣作乐功曹潘歆起舞属京不起歆欲迫强萌怒杀歆歆弟率众攻萌故交趾太守士燮遣兵讨之不克会刺史朱符多以乡人虞褒刘彦之徒分作长吏侵渔百姓黄鱼一尾牧稻一斛百姓怨判出攻州郡符走入海步隲以次鉏治纪纲适后吕岱平士徽乱改置长吏章明王纲威加万里大小承风由此观之绥边抚裔实在其人伯牧之任宜择清流荒服之外祸福尤甚今交州虽云粗定尚有高凉宿贼其南海苍梧郁林珠崖四郡未绥聚作寇盗若岱不复南新刺史宜择精密方略智计之人以抚按之庶可补緼但中人近守常法无奇数异术则郡恶日滋吴王拜岱为镇南将军进封番禺侯戊辰九真复攻陷城邑州郡骚动吴主以衡阳督军都尉陵胤为刺史兼校尉胤入境谕以恩信降者三万余家州境复清后九真郡女赵妪聚众攻掠郡县胤平之癸未春三月初吴以孙谞为交州太守谞贪暴为百姓患至是吴主遣邓询至郡询又擅调孔雀三十只送建业民惮远役因谋作乱夏四月郡吏吕兴杀谞及询而请太守及兵于晋九真日南皆应之是岁汉亡甲申秋七月吴分交州置广州时吴已附于晋晋以吕兴为安南将军都督交州诸军事以南中监军霍弋遥镇交州刺史得以便宜选用长吏弋表爨谷为太守率牙门董元王素等将兵助兴未至兴为功曹李统所杀谷死之乙酉吴以刘俊为刺史俊与太都督修稷则将军顾容前后三攻交州稷皆拒破之郁林九真皆附于稷稷遣将军毛灵董元攻合浦战于古城大破吴兵杀刘俊修稷余兵散还合浦稷因表灵为郁林太守元为九真太守己丑冬十月吴遣监军虞汜威南将军薛珝苍梧太守丹阳陶璜从荆州道监军李鼎督军徐存从建安海道皆会合浦以击稷夏四月虞汜薛珝陶璜拒稷战于汾水璜败退保合浦亡其二将珝怒谓璜曰若自表讨贼而丧二师其责安在璜曰下官不得先其意诸军不相顺故致败耳珝怒未解欲引军还是夜璜以兵数百袭董元获其宝物船载而归珝廼谢之以璜领交州为前部都督璜复从海道出其不意迳至州元拒之大破元等杀元以前所得船货宝及土物锦数十疋遣扶严贼帅良齐齐将万余人助璜时杨稷以其将王素代元元勇将解系同在城内璜使弟象为书与系又使象骑鼗车鼓吹导从而行素等曰彼象尚如此系必有去志乃杀系珝璜遂陷州吴因用璜为刺史璜有谋策周穷好施得人心故人人乐为之用所至有功先是晋帝以杨稷为交州刺史毛冕为太守印绶未到而稷冕先已败死因赠稷冕及松能并为关内侯九真郡功曹李祚保郡内附晋璜遣将攻之不克祚舅黎桓随军遣祚降祚苛答曰舅自吴将祚自晋臣惟力是视耳踰时乃拔史臣吴士连曰守土之臣能以李祚之心为心可谓忠于所事矣吴主以璜为刺史持节都督交州诸军事前将军州牧武平九德新昌土地险阻夷獠劲悍历世不宾璜征讨平之开置三郡及九郡属国三十余县吴征璜为武昌都督以合浦太守修元代之土人请留璜以千数于是遣还旧任及吴主降晋手书遣马息融勅璜归顺璜流涕数日遣使送印绶诣洛阳晋帝诏复其职封宛城侯改冠军将军璜在州三十年威惠素着为殊俗所慕及卒举州啼哭如丧慈亲晋帝以员外郎散骑常侍吴彦为都督刺史初璜之死九真戍兵作乱逐太守其渠帅赵祉围郡彦悉平之在任二十五年恩威宣着州民宁静自表求代晋帝以员外郎散骑常侍顾秘代之秘为人温良纯雅举州爱之未几卒州人逼其子参领州事参寻卒弟寿领州事州人不听寿固求之遂领州事迺杀长吏胡肇等又将杀帐下都军事梁硕硕走得免起兵讨寿擒之寿母令鸠杀之硕遂专制恐民情不协乃令璜子苍梧太守威领刺史威在职甚得百姓心三十年卒威弟淑子绥相继为刺史自基至绥凡四世并为刺史基璜之祖父也戊寅冬十月晋帝诏加广州刺史陶侃都督交州诸军事壬午晋王敦以王谅为刺史使攻梁硕硕举兵围谅于龙编癸未春二月陶侃遣兵救王谅未至梁硕拔龙编夺谅节谅不与硕断谅左臂谅曰死且不避断臂何为逾旬而卒硕据州凶暴失衆心侃遣参军高宝攻硕斩之晋帝以侃为交州刺史进号征南大将军开府仪同三司未几吏部侍郎阮放求为刺史晋帝许之放至宁浦遇宝为设馔伏兵欲杀之宝觉举兵击放放走得免至州少时暴渴死癸丑春三月晋阮敷为交州刺史敷讨林邑破五十余垒初晋平吴征交州兵交州刺史陶璜上言曰交州外距林邑才数十里夷帅范熊世为逋寇自称王数攻百姓且连扶南种类猥多朋党相倚负险不宾往隶吴时劫掠良民杀害长吏臣昔为故国所釆编戍在南十有余年虽剪其魁桀而深山僻穴尚有逋窜初臣所统之卒八千南土温润多有毒气累年征讨死亡减耗见在二千四百人仅四海混同无思不服当卷甲销兵令其损约以示单弱夫风尘之变出于非常臣亡国之余议不足取晋武从之至今犹见其效冬十月九真太守李逊据州反辛巳交州太守杜瑗斩李逊州境乃平进瑗为交州刺史己亥春三月林邑王范胡达陷日南九真遂寇交州杜瑗击破之辛亥夏四月永嘉太守卢循来奔初刺史杜瑗卒晋帝以其子慧度为刺史代之诏书未至循攻破合浦迳向交州慧度率州府文武拒循于石碕破之循余众犹二千李逊余党李脱等结集俚獠五千余人以应循庚子至龙编南津慧度悉散家财赏军士与循合战掷雉尾炬焚其舟舰以步兵夹岸射之循舟舰俱燃遂大溃循知必死先鸠妻子召妓妾问曰谁能从我者多云雀鼠贪生就死实难或云官尚当死某岂愿生循乃悉杀诸辞死者因自投于水慧度取其尸斩之并妻子及脱等函首送建康癸丑春二月林邑王范胡达寇九真慧度击斩之乙卯冬十二月林邑寇交州州将败之庚申秋七月慧度击林邑大破之斩杀过半林邑乞降许之前后为所掠者皆遣还慧度在州布衣蔬食禁滛祠修学校岁饥以私禄赈给之为政织密一如治家吏民畏而爱之城门夜开道不拾遗慧度卒赠左将军以其子弘文为刺史是岁晋亡丁卯夏四月庚戌宋帝征弘文为廷尉王徽之为刺史时弘文有疾自舆就道或劝之待病癒弘文曰吾仗节三世常欲投躯帝庭况被征乎遂行卒于广州辛未林邑王范阳迈寇九真州兵击却之壬申夏五月林邑王范阳迈遣使入贡于宋求领交州宋帝诏答以道远不许黎文休曰贲育之稚幼则不能抗跛尫之壮年林邑乘我越无君之时乃寇日南九真而求领之岂当时我越不能支此林邑耶特以无统率之者故也时不终否而必泰势不终屈而必伸李太宗斩其主乍斗圣宗擒其主制矩而系其民五万人至今为臣仆亦足以雪数年污辱之讐耻也丙子春二月宋帝遣交州刺史檀和之讨林邑初林邑王范阳迈虽遣使入贡而寇盗不绝故宋帝使和之讨之时南阳人宗悫家世业儒悫独好武事常言愿乘长风破万里浪及和之伐林邑悫自奋请从军宋帝以悫为振武将军和之遣悫为先锋阳迈闻军出遣使表请还所掠日南民输金一万斤银十万斤宋帝诏和之若阳迈果有诚款亦与其归顺和之至朱梧戍遣府户曹参军姜仲基等前诣阳迈阳迈执之和之怒进围林邑将范扶龙于区粟城阳迈遣其将范昆沙达救之悫潜兵迎击昆沙达大破之五月和之等拔区粟城斩扶龙乘胜入象浦阳迈倾国来战以具装被象前后无际悫曰吾闻外国有狮子威服百兽乃制其形与象相拒象果惊走林邑兵大败和之遂克林邑阳迈及其子仅以身免所获异名之宝不可胜计悫一无所取还家之日衣栉萧然史臣吴士连曰有用之才无施不可岂可拘于世哉人之立志有异尔志乎道德者功名不足以动其心志乎功名者富贵不足以动其心宗悫之志盖志乎功名者欤还家之日财物一无所取此富贵不足以动其心之实也较之志道德者固不可及而视其志富贵者风斯下矣丁丑冬十月壬午檀和之去官归戊申春三月刺史刘牧卒州人李长仁杀州牧北来部曲遂据州反自称刺史秋八月勃至为长仁所拒未几卒十一月李长仁遣使请降自贬行州事许之己未春三月齐帝以李叔献为交州刺史叔献长仁之从弟也初叔献代领州事以号令未行遣使求刺史于宋宋以南海太守沈涣为刺史以叔献为宁远军司马武平新昌二郡太守叔献既得朝命人心服从遂发兵守险不纳涣涣留郁林卒即以叔献为刺史抚安南土是岁宋亡甲子李叔献既受命而断割贡献齐帝欲讨之乙丑春正月丙辰齐帝以大司农刘楷为刺史发南康庐陵始兴兵讨李叔献叔献遣使乞罢兵献二十队纯银兜鍪及孔雀毦齐帝不许叔献惧为楷所袭间道自湘州朝于齐楷迺入鎭庚午冬十月刺史房法乘代刘楷专好读书尝属疾不治事由是长吏伏登之得擅权改易将吏不使法乘知录事房秀文白之法乘大怒系登之于狱十余日登之厚赂法乘妹夫崔景叔得出因将部曲袭州制法乘谓之曰使君既有疾不宜烦劳囚之别室法乘无事复就登之求读书登之曰使君静处犹恐疾作岂可观书遂不与乃奏法乘心疾动不能任事十一月乙卯齐帝以登之为刺史法乘还至五岭卒史臣吴士连曰房法乘好读书而废事致长吏擅权改易将吏书癖之过也至于系狱而治之能补过矣及听请託之言乃置之不问其失大矣宜其反为所袭不死幸矣故凡事过中未有不凶者也是岁齐亡乙酉春二月交州刺史李元凯据州反长吏李畟讨平之初元凯代登之为刺史以梁受齐禅而恩德未加因举州叛至是畟以宗兵讨元凯杀之丙申冬十一月诏李畟为刺史畟又斩李元凯余党李宗老传首建康州乃平右属于吴晋宋齐梁起丁未终庚申共三百十四年前李纪前李南帝在位七年帝志在灭贼救民不幸遭陈霸先侵伐饮恨而没惜夫帝姓李讳贲龙兴太平人也其先北人西汉末苦于征伐避居土七世遂爲南人有文武才初仕梁遭乱归太平时守令暴刻林邑寇边帝起兵攻逐之称爲南帝国号万春郡龙边辛酉元年交州刺史武林侯萧谘以刻暴失众心帝世家豪右天资奇才仕不得志又有并韶者富于词藻诣繏求官梁吏部尙书蔡樽以并姓无前贤除广阳门郎韶耻之还鄕里从帝谋起兵帝时监九德州因连结数州豪杰惧响应有朱鸢酋长赵肃者服帝才德首率众归焉谘觉之贿输于帝奔还广州帝出据州城即龙编也壬戌二年冬十二月梁帝命孙冋卢子䧺来侵冏以春瘴方起请待秋时广州刺史新喻侯瑍不许武林侯谘趣之子䧺等到合浦死者十六七众溃而归谘诬奏冏及子䧺追遛皆赐死癸亥三年夏四月林邑王寇日南帝命其将范脩击破之于九德甲子天德元年春正月帝因胜敌自称南越帝即位建元置百官建国号曰万春望社稷至万世也起万寿殿以爲朝会之所以赵肃爲太傅并韶范脩等并拜将相官乙丑二年夏六月梁以杨㬓爲交州刺史陈霸先爲司马将兵来侵命定州刺史萧勃会㬓于江西勃知士卒惮远役因诡説留㬓㬓集诸将问计覇先曰交州叛换罪由宗室遂使溷乱数州逋诛累岁定州欲偷安目前不顾大计节下奉辞伐罪当死生以之可逗浏不进长寇沮众乎遂勒众先发㬓以覇先爲前锋至州帝率众三万拒之败于朱鸢又败于苏历江口帝奔嘉宁城梁兵追围之丙寅三年春正月覇先等克嘉宁城帝入新昌獠中梁兵遂屯嘉宁江口秋八月帝复率二万自獠中率屯典澈湖大造舟舰充塞湖中梁兵惮之顿湖口不敢进覇先谓诸将曰我师已老将士疲劳且孤军无援入人心腹若一战不利岂望生全今借其屡败人情未固夷獠乌合易爲摧殄正当共出百死决力取之无故停留时事去矣诸将皆默然莫应是夜江水暴涨七尺注湖中覇先勒所部兵随流水先进梁众皷譟而前帝素不爲备因大溃退保屈獠洞中治兵欲复战委大将赵光复守国调兵击覇先丁卯四年春正月朔日食赵光复与陈覇先将持未决胜负而覇先军甚盛光复度不能支乃退保夜泽其泽在朱鸢周廻不知里数草木榛莽丛薄交蔽中有基地可居四靣泥淖沮洳人马难行惟用独木小舟篙行于水草之上乃可到然非谙识岐路则迷不知处误堕水中爲虫蛇所伤死光复谙得脉络率二万余人屯泽中址昼则泯絶烟火人迹夜则以独木船出兵击覇先营杀获甚众所得粮食爲持久计覇先蹀而攻之竟不能得国人号夜泽王右前南帝起辛酉终丁卯凣七年赵越王纪按旧史不载赵越王桃郎王今釆野史及他书始载越王位号附桃郎王以补之赵越王在位二十三年附桃郎王王㨿险设奇以摧大敌惜夫过爱其女致有女壻之祸王姓赵讳光复赵肃之子朱鸢县人威壮勇烈从南帝征伐有功拜左将军南帝薨乃称王都龙编迁武寕戊辰元年春三月辛亥南帝在屈獠洞中日久肙瘴病薨黎文休曰兵法云三万齐力天下莫能当焉今李贲有众五万而不能守国然则贲短于爲将耶抑新集之兵不可与战耶李贲亦中才之将其临敌制胜不爲不能然卒以两败身亡者盖不幸而遇陈覇先之善用兵也史臣吴士连曰前南帝之兴兵除暴宜若顺乎天矣然而卒败亡者盖天未欲我国平治耶呜唿非特遇覇先之善用兵又遭江水之暴涨以助其势庸非天乎己巳二年王居泽中以梁兵不退之故焚香祈祷恳吿于天地神祇于是得龙爪兜鍪之瑞用以击贼自此军声大振所向无敌庚午三年春正月梁授陈覇先威明将军交州刺史覇先又图欲持守日久使粮絶兵疲则可破会梁有侯景之乱召还委裨将杨孱攻王王纵兵击之孱拒战败死梁军溃北归国乃平王入龙编城居之南帝兄天寳居夷獠中称桃郎王立国曰野能国先是南帝避居屈獠之时天寳与族将李佛子率三万人入九眞陈覇先追击之天寳兵败乃收余众万人奔哀牢境夷獠中见桃江原头野能洞地广衍沃可居筑城居之因地名建国号至是众推爲主称桃郎王乙亥八年桃郎王卒于野能国无嗣众推李佛子爲嗣统其众丁丑十年李佛子率众东下与王战于太平县凣五接阵未决胜负而佛子兵少却意王有异术乃讲和请盟王以佛子前南帝族不忍絶遂割界于君臣州居国之西迁呜鸢城其社今有八郎神祠盖雅郎之祠也后佛子有子雅郎求婚王女杲娘许之遂成姻好王钟爱杲娘居雅郎爲赘壻焉夫居妻家日赘壻庚寅二十三年雅郎谓其妻曰昔吾两父王爲讐今爲婚姻不亦善乎然此父何术能却彼父兵杲娘不觉其意密取龙爪兜鍪示之雅郎潜谋易其爪私谓杲娘曰吾闻父母深恩重如天地吾夫妇雅相爱重不忍契阔吾且割爱归家雅郎归与其父谋袭王取其国史臣吴士连曰妇人谓嫁曰归则夫家迺其家也王女既嫁雅郎盍归诸夫家乎何爲循嬴秦赘壻之俗以致败亡哉右赵越王起戊辰终庚寅凣二十三年后李纪后李南帝在位三十二年帝用诈术以併国望贼风而先降终始所行皆非义也帝姓李讳佛子前南帝族将也逐赵越王袭南帝位号都呜鸢迁峯州辛卯元年帝渝盟举兵攻赵越王越王初不觉其意仓卒督兵披兜鍪立以待帝兵益进赵越王自知势屈不能御乃携其女子南奔欲择险地匿迹所至帝兵皆踵后越王引马奔至大鸦海口阻水叹曰吾穷矣遂投于海帝蹑至渺然不知所之乃还赵氏亡后人以其灵异立祠于大鸦海口奉事之史臣吴士连曰以覇术观之后南帝之攻赵越王爲计得矣以王道覌之曾犬彘之不若也何则前南帝在屈獠时以军事委越王王收残卒㨿夜泽沮洳之险当覇先一世之䧺竟获其将杨孱北人爲之退师时帝窜居夷中图脱虎口而已幸而覇先北归天寳继没乃举兵攻越王谲计请和约爲婚姻王以诚待之割地居之所行皆出于正交好有道朝聘以时岂非久安长治之道邪顾乃用雅郎之邪谋拂人伦之正道㥯功利灭仁义攻取其国虽曰得之而雅郎先死身不免爲侼虏岂爲利乎壬戌三十二年帝遣其兄子代权㨿龙编城别帅李普鼎㨿呜鸢城时帝都峯州隋杨素荐瓜州刺史长安刘方有将帅之畧隋帝诏以爲交州道行军縂管统二十七营来侵方军令严肃有犯必斩然性仁爱士卒有疾病者亲临抚养士卒亦以此怀其德而畏其威至都隆岭遇草贼击破之进军临帝营先谕以祸福帝惧请降北归薨民爲立祠于小鸦海口以对赵越王祠史臣吴士连曰南北强弱各以其时当北方之弱则我强北方强则我亦爲之弱天下大势然也若夫有国家者脩尔甲兵整尔车徒预备无虞设险守国事大以礼字小以仁及其暇日申之以孝悌忠信使国人知亲上死长之义或见侵陵修之以文吿之以辞将之以玉帛之礼犹不免焉虽至于困背城一战誓以死守与社稷俱存亡然后爲无愧安有贼人临境兵刃未接乃惧而请降之理哉帝既柔懦而当时将相曾无一言及之可谓国无人矣右后南帝起辛卯终壬戌凣三十二年通计前南帝赵越王合六十二年大越史记外纪全书卷之四终丁纪先皇帝姓丁讳部领大黄华闾洞人驩州刺史丁公着之子也削平使君自立爲帝在位十二年爲内人杜释所弑而崩寿五十六塟长安山陵帝才明过人勇畧盖世扫尽群䧺统继赵武然失于预防不保其终惜夫初帝父丁公着爲杨廷艺牙将廷艺授摄欢州刺史后归吴王遣还旧任卒帝少孤母谭氏与其徒入居洞山神祠侧爲儿童时与群童牧牛于也群童自知识量不及相与推爲众长凣游戏必率众交手爲乘舆捧之及以芦花左右引之象天子仪仗暇日往击别村儿童所至皆慑服相率日供樵爨以充课役母见之喜爲烹家䐁飨之诸册父老转相吿曰此儿噐量若是必能济事我辈荀不来附异日悔之晚矣遂率子弟往从之与立爲长居陶澳册其叔父㨿芃册与帝拒战时帝年幼兵势未振因奔北过谭家娘湾桥桥折陷于淖叔欲刺之见二皇龙拥之惧而退帝收余卒复战叔乃降由是人人畏服凡征战所过易如破竹号万胜王时十二使君自相䧺长割据土宇吴昌炽㨿平桥吴日庆㨿唐林矫三制㨿峯州阮太平㨿阮家湾杜景硕据杜洞江阮令公㨿西扶烈细江则有吕佐唐僊游则有阮守㨗超类则有李郎公洄湖则有矫令公藤州则有范防遏布海则有陈公王一举平之遂自立爲帝择得潭村华地建都居之以其世狭隘又无设险之利复都华闾戊辰元年帝即位建国号大瞿越徙京邑华闾洞肇新都筑城凿池起宫殿制朝仪羣臣上尊号曰大胜明皇帝帝欲以威制天下乃置大鼎于庭养勐虎于槛下令曰有违者受烹啮之罪人皆畏服无有犯者黎文休曰先皇以过人之才明盖世之勇畧当我越无主羣䧺割㨿之时一举而十二使君尽服其开国建都改称皇帝置百官设六军制度畧备殆天意而我越复生圣哲以接赵王之綂也欤己巳二年闰五月封长子琏爲南越王庚午太平元年春正月建元遣使如宋结好时宋命大将潘美平岭南故有是命立五皇黎文休曰天地并其覆载日月并其照临故能生城万物发育庶类亦犹皇后配俪宸极故能表率宫中化成天下自古祗有立一人以主内治而已未闻有五其名者先皇无稽古学而当时帬臣又无匡正之者致使溺私并立五后下至黎李二家亦多效而行之由先皇始唱其乱阶也辛未二年初定文武僧道以阮匐爲定国公刘基爲都护府士师黎桓爲十道将军僧綂吴真流赐号匡越大师张麻尼爲僧录道士邓玄光授崇真威仪以明珠公主嫁陈升封升驸马都尉壬申三年遣南越王琏聘于宋癸酉四年南越王琏使还宋遣使封帝爲交趾郡王琏检校太师静海军节度使安南都护甲戌五年春二月定十道军一道十军一军十旅一旅十卒一卒十伍一伍十人各戴四方平顶帽皇次子璇生乙亥六年春定文武冠服遣郑琇遗金帛犀象于宋秋宋遣鸿胪卿高保绪率王彦符赍册加授南越王琏开府仪同三司检校太师交趾郡王是后遣使如宋以琏爲主丙子七年春海外诸国商舶来献方物遣陈元泰如宋报聘冬十月宋太祖崩丁丑八年遣使如宋贺太宗即位戊寅九年春正月地震立少子项郎爲皇太子封次子璇爲卫王二月雨雹夏六月旱己卯十年春南越王琏杀皇太子项郎琏帝长子微时常预难苦及定天下帝意欲传位即封爲南越王又赏请命受封于宋后帝生少子项郎尤钟爱之立爲太子琏以是不平使人阴杀之史臣吴士连曰继世以嫡万世常经拂是经者未有不致乱也间因世乱立太子则先有功其或嫡长过恶废之然后立次此处变而得其宜也古人皆已行之矣南越王琏长且有功未闻过矣先皇乃爱少子而忘其嫡谓足以伸钟爱之情不知适以害之也而琏之忍心至杀其弟天伦灭矣其祸至于殒身以及其父岂不烈矣哉不然杜释大恶何由而萌以符谶语也冬十月秪候内人杜释弑帝于宫庭定国公阮匐等诛之先是释爲桐关吏夜卧桥上忽流星入口释以爲休征遂萌弑心至是乘帝夜宴醉卧庭中遂杀之害及南越王琏时捕贼甚急释潜伏于宫霤踰三日渴甚遇雨以手盛水而饮宫女见之以吿定国公阮匐使人收斩之碎其骨脔其肉分与国人食之不争啖焉初帝微时尝渔于胶水江纲得大圭触头阙其角是夜投胶水寺宿藏圭于鱼筥底待明是卖鱼时帝方熟睡其筥有异光寺僧起问故帝言乃以圭示之僧叹曰吾子他日富贵不可言但恨福不长耳又于太平五年得谶文曰杜弑弑丁丁黎家出圣明兢头多宏儿道路絶人行十二称大王十恶无一善十八子登僊计都二十天人以爲天数自定云时定国公阮匐外甲丁佃与十道将军黎桓奉卫王璇即皇帝位尊帝曰先皇帝尊亲生母杨氏爲皇太后奉先皇帝柩塟长焉山陵史臣吴士连曰帝王之兴未有不本于天者也然圣人不恃其命之在天而尤尽其事之在我事既济矣尤思患而豫防之礼乐刑政之脩所以防人心也重门击析之设所以待暴客也盖以人欲无尽世故无涯不得不豫之为防其为后屡远矣贻厥孙谋亦于是乎在故先皇之不善终由人事之未尽非天命之不祐也惟其不善终使图之说胜后世不能无惑焉废帝讳璇先皇次子也在位八月黎氏篡位降封卫王年十八岁帝以幼沖之年嗣艰大之业强臣摄政国内离心丁氏遂亡帝嗣位年方六岁黎桓摄政行周公居摄之事自称副王定国公阮匐外甲丁佃范盍等疑桓将不利于孺子乃相率起兵分水陆二道欲向京师诛桓不克死之先是佃匐起兵太后闻之惧谓桓日匐等称兵唱乱惊我国家帝幼弱未堪多难公等图之毋贻后患桓曰臣居摄副死生祸变当任其责于是整旅与佃匐战于西都佃匐败北复以舟师出战桓困风纵火焚其战舰斩佃于阵执匐槛送京师让之曰先帝罹难神人尚为愤羞汝为臣子乃乘其丧乱背义兴兵臣子之职固如是乎逐斩以徇佃匐既死范盍军气沮奔溃于北江吉利乡桓率师追之生擒范盍归京师史臣吴士连曰周公以王室懿亲辅幼君不晃有流言之谐黎桓异姓之卿手握兵权行周公之事常情犹疑况阮匐位居首相丁佃同姓之卿乎其起兵非称乱也一心左袒为丁氏也诛桓不克而死死得其所矣今观大行数匐之辞有若自状匐死之时必有一言以伸其义史不见书失之也驸马吴日庆引占城舟师千余艘入寇欲攻华闾城经大鵶小康二海口踰一宿会暴风起舟皆覆没日庆及占人溺死惟其王舟仅得还国日庆吴先主权之后初称安王与十二使君各据其地先皇平之以其母为后妹为南越王琏夫人犹恐生变又以公主妻之欲窒其怨望之心而日庆外即言笑自若内怀不平遂挈其妻奔占城抵南界海口引佩刀斫妻脸数之日汝父欺胁我母子我岂以汝而忘汝父之恶哉汝还归我他适以求能敦我者言讫趁往至是闻先皇崩引占人寇庚辰十一年乙夏六月宋知邕州太常博士侯仁宝上言于宋帝曰安南郡王及其子琏皆被弒其国垂亡可因此时以偏师取之舍今不图恐失机会请诣阙面陈可取之状令驰驿召之卢多逊曰下安南内扰此天亡之秋朝廷出其不意用兵袭击所谓疾雷不及掩耳若先召仁宝其谋必泄彼因知之负山阻海为备胜负之势未可知也不如投仁宝以飞輓之任因合经度其事选将发荆湖士卒三万人长驱而往势出万全摧枯拉朽必无亡矢遗镞之患宋帝以为然秋七月丁未宋以侯仁宝为交州陆路水路转运使兰陵团练使孙全兴漆作使郝守俊鞍辔库使陈钦祚左监门将军崔亮为邕则路兵马郡部署宁州刺史刘澄军器车副使贾湜供奉官合门祇侯王僎为广州路兵马都部署会兵四起约日来侵时谅州闻宋兵将至具以状阅太后遗黎桓选勇士拒之以南册江人范巨俩为大将军方画策出师巨俩与诸将军各被戎服直入府中谓众日夫赏有功而诛不用命行师之明法今主上幼弱我众虽竭死力御外侮脱有尺寸之功其谁知之不如先册十道为天子然后出师可也军士闻之咸唿万岁太后见众心悦服命以龙衮加桓身请即帝位桓于是即皇帝位改元天福元年降封帝仍为衞王追封帝父为长兴王母邓氏为皇太后七八月宋帝下诏出师来侵遣卢多逊赍书告曰夫中夏之于蛮貊犹人身之有四肢也运动伸缩随诸人心故曰心为主之谓也苟一手一足之间血脉有滞筋骸不宁则药饵以攻之未效则又鍼砭以达之非不知药饵之苦口而鍼砭之破肤也盖以所损者寡而所益者多君天下者其犹是欤故我太祖皇帝受禅于周改国日宋清明文物一变及古居帝王之位砚蛮貊之病故一二之岁药荆蜀饵湘潭三四之岁镀赓越砭吴楚筋骸血脉油然少康非壬者神机睿智畴能至此乎洎我嗣守丕基躬览庶政以为扮并者心腹之疾苟心腹未治四肢安能洽乎于是练仁义之药饵修道德之镞砭大疗于汾并一进而愈九州四海既康且宁顾尔交州远在天末实五服之外而四肢之余譬之于身一指耳虽一指有患圣人得无念乎是用开尔吾愚被我声教尔其徙乎况昔在戍周白雉来献降及炎漠铜柱立镖至于李唐常为内地唐末多难未遑区置今玆圣朝仁覆万国太平之业盖亦盛矣分封之礼将已修矣俟尔至止康乎帝躬尔无四隅为我小羔俾我为截幡断节之计用屠尔国悔其焉追矧夫尔水生珠我沉于泉尔山孕金我捐于丛非利尔之宝也尔民飞跃野人也我有车马尔民鼻饮交广山蛮今犹有之我有酒食用革尔俗也尔民断发我有衣冠尔民鸟言我有诗书将教尔礼也煌煌炎州烟蒸雾煑我飞尧云洒为甘雨汤汤海瘴云烧石镕我张舜絃扇为薰风尔天星辰人谓不识我回紫微使尔拱极尔地魑魅人惧其怔我铸大鼎使之不害出尔岛夷观明堂辟雍乎脱尔卉服慕华衮山龙乎尔其来乎无速厥辜方将整其车徒戒其钲鼓向化我其赦逆命我其伐向背吉凶在尔审之冬十月帝将发兵先遗牙校江巨望王绍祚赍书于宋诈为璇书求袭父位乞赐真命欲以绥宋师其辞曰臣父某兄某俱荷国恩忝分阔寄谨保封界敢有肯违汗马之劳未施朝露之悲俄至臣堂构相坏衰裳未除管内军民将吏藩裔耆耋画等共诣苫魄之中俾权军旅之事臣恳辞数四请逼愈坚将待奏陈又虑稽缓山野犷恶之俗洞灵狡猾之民倘不徇其情恐或生异变臣谨己摄节度行军司马权领州军事伏望假以真命令备列藩慰微臣尽忠之心毕圣代延赏之典时宋方责帝以称帝改元又有取我越之意遣张联权复书曰丁氏傅袭三世朕欲以璇为统帅卿副之若璇将才无取犹有童心宜遣子母及亲属来归俟其入朝必示优礼却授卿以节旄凡玆二途卿宜审处其一帝皆不听右丁朝二帝起戊辰终庚辰凡十三年黎纪大行皇帝姓黎讳桓爱州人也仕丁爲十道将军宋师来侵领兵出拒遂代丁而有天下在位二十四年寿六十五崩于长春殿帝乘内姦而取国却外寇以安民海内晏然北南无事惜其见储不早使后嗣内讧以至于亡其于夫妇之伦多有惭德先是帝父覔母邓氏初怀娠梦腹中生莲花俄而结实取之分与人而己独不食及觉莫察其故以晋天福六年辛丑秋七月十五日诞生邓氏见丰好异常示人曰此儿长成恐吾不及享其禄数年母亡父亦寻卒惸然一身孤寒万状本州有黎观察者见而异之曰此儿资格非庸人比复以同姓之故养以爲子朝夕抚育不啻己出常遇冬寒帝覆舂而卧是夜祥光盈室观察潜往观之乃黄龙拥其上也由是愈噐之及长往事南越王琏倜傥有大志先皇嘉其智勇度必能济事遂以士卒二千人与之累迁至十道将军殿前都指挥使至是代丁氏爲帝乃都华闾辛巳二年春三月侯仁宝孙全兴至谅山陈钦祚至西结刘澄至白虅江帝自将御之使士卒植桩捍江宋兵退复至支陵江帝令士卒诈降以诱仁寳因擒斩之钦祚等闻水军败引兵还帝出诸将击之钦祚军大败死者太半尸填原野擒其将郭君辨赵奉勋归华闾由是海内大定群臣上尊号曰明干应运神武昇平至仁广孝皇帝黎文休曰黎大行之诛丁佃执阮匐擒君辨虏奉勋如驱小儿如役奴隶曾不数年而疆土大定其战胜攻取之功虽汉唐无以过也或问大行与李太祖孰优曰自其削平内奸攘挫外寇以壮我越以威宋人而言则李太祖不如大行之功爲难自其素着恩威人乐推戴延长国祚垂裕后昆而言则大行不如李太祖之虑爲长然则太祖优欤曰优则不知但以李德鉴黎爲厚尔当从李史臣吴士连曰三纲之道万世常经不可一日紊大行居摄之时卫王虽幼其君也乃称副王将有不利人臣无将将而必诛春秋之法人人皆得举行之阮匐丁佃安得恝然忍视之哉于是退而起兵声罪致讨图存社稷忠义之臣也事不济而死则谓死节之臣文休之论乃侪诸乱贼使人伦之道不明于后世将启篡夺之萌凣有权力者争慕效之纲常扫地矣不得不辨宋江南转运使许仲宣以仁寳败死事闻宋帝诏班师遣使让刘澄贾湜王僎等澄病死僎戮于邕州孙全兴亦坐弃市壬午三年兴立丁朝皇太后杨氏爲大胜明皇后后先皇配卫王璇母也帝得国时纳之宫中至是立爲后与奉干至理皇史臣吴士连曰夫妇人伦之首王化之端易下经首咸恒示取女必以正也大行通淫君后至于偃然立以爲后羞恶之心忘矣以此垂充其子效之淫佚取亡岂无启祸之端哉帝亲征占城克之先是帝遣徐穆吴子庚使占城爲其所执帝怒缮战船治戈甲自将讨之斩其篦眉税于阵占城大败俘获士卒不可胜计获宫妓百人及天竺僧一人迁其重噐收金银寳货以万数夷其城池毁其宗庙朞月还京师是岁大饥癸未四年春遣使通好于宋初帝征占城管甲刘继宗遁居其国至是遣养儿收捕获继宗斩之海道新港城帝征占时历铜皷山至婆和江山路险难人马困惫海道波涛又难往来乃使人开港至是成舟楫所至皆得其便甲申五年春二月铸天福钱大兴宫室造百寳千岁殿于大云山其柱装之以金银爲视朝之所东曰风流殿西曰紫华殿左曰蓬莱殿右曰极乐殿次槅大云楼连起长春殿以爲御寝之处长春殿侧又起龙禄殿盖以银瓦乙酉六年秋七月望帝之诞辰也使人造舟江中以竹作假山于舟上号南山设竞舟戏礼后以爲常宋遣使来聘帝遣使如宋求领节镇丙戌七年秋八月点民爲兵冬十月宋遣佐补阙李若拙国子监博士李觉赍制册封帝爲安南都护静海军节度使京兆郡侯帝受制尽恭飨礼甚厚日以珍奇之物庭实旅百示其富饶以郭君辨赵奉勋还之又谓若拙觉曰蕞尔小邦山川悠远去天万里僻地一隅行使往来跋涉山川不亦劳乎觉对曰本朝提封万里列郡四百地有坦夷亦有险阻此一方何足微远以徐穆爲总管知军民事赐侯爵范巨俩爲太尉遣吴国恩如宋报聘仍言占城人蒲罗遏率其族百余人内附丁亥八年年春帝初耕籍田于队山得金一小瓮又耕蟠海山得银一小瓮因名之曰金银田宋复遣李觉来至册江寺帝遣法师名顺假爲江令迎之觉甚善文谈时会有两鹅浮水面中觉喜吟云鹅鹅两鹅鹅仰面向天涯法师于把掉次韵示之曰白毛铺绿水红棹摆青波觉益奇之及归舘以诗遗之曰幸遇明时賛盛猷一身二度使交州东都两别心尤恋南越千重望未休马踏烟云穿浪石车辞青嶂泛长流天外有天应远照溪潭波静见蟾秋顺以诗献帝召赠吴匡越观之匡越曰此诗尊陛下与其主无异帝嘉其意后遗之觉辞归诏匡越制曲以饯其辞曰祥光风好锦帆张遥望神僊复帝鄕万重山水涉沧浪九天归路长情惨切对离觞攀恋使星郎愿将深意爲边疆分明奏我皇觉拜而归是岁大熟戊子九年占城国氷王罗曳于佛城自号俱尸利呵呻排麻罗太师洪献卒献北人通经史常从征伐爲军师及劝进谋议国事有大功帝以腹心委之至是卒是岁宋帝改元遣户部员外郎魏庠直史舘李度赍制册加帝检校太尉己丑兴统元年春正月改元大赦封太子鍮爲擎天大王皇第二子银钖爲东城王皇第三子钺爲南封王杨进禄以驩爱二州叛帝亲征进禄伏诛时帝遣管甲进禄征驩爱二州税进禄率二州人附于占城占城不纳帝闻之率诸军伐驩爱追捕进禄杀州人不可胜纪庚寅二年宋遣左正言宋镐右正言王世则赍制册加封帝特进帝遣牙内指挥使丁承正以船九艘率三百人出太平军迎之由海口入经半月至白腾江乘潮而行秋九月至长州奈征驿帝郊迎耀之以舟师战俱按㘘偕行至明德门帝奉制书置殿上不拜诡言近岁与蛮冦接战坠马伤足镐则信之后乃设宴筵行飨礼帝谓镐曰后有国信当于界首交割毋颇使君至此镐归以闻宋帝允之辛卯三年春二月遣陶勤如宋报聘封皇第四子钉爲御蛮王居峯州皇第六子釿爲御北王居扶兰寨壬辰四年春正月帝御干元殿观灯封皇第五子铤爲开明王居藤州宣华山陈先生诣阙按本国无宣华山盖是宋征终南种放惑併征华山陈抟而史误以爲我国事不然陈先生盛名后世岂无传乎宣字下疑漏召字华山云台观陈抟所居也夏六月许占城人领取地哩旧城人三百六十余归乌里州秋八月命辅国吴子安率三万人开陆路自南界至地哩癸巳五年春二月己未朔日食封皇第七子鏦爲定藩王居五县江司营城皇第八子锵爲傅王居杜洞江皇第九子镜爲中国王居干沱末连县宋遣王世则李居简赍册书封帝爲交趾郡王甲午应天元年春正月改元封皇第十子铓爲南国王居武泷州遣牙校费崇德如宋报聘占城国王孙制荄入朝先是占城国使制冬献方物帝责其违礼拒之国王惧遣制荄入朝乙未二年封皇第十一子鍉爲行军王居北岸古览州义儿爲扶带王居扶带鄕史臣吴士连曰国君奉宗庙守社稷不幸无嗣则择宗室子育爲以子将以传之无穷则有之矣未闻有义儿也且帝有本支蕃矣又所谓义儿者不过育遂其宠爱之私于其人尔盍虑夫将启篡夺之萌乎遣杜亨如宋报聘时宋惮于征役帝负山海险固稍纵边民侵掠宋境是年春宋广西路转运使张观钦州如洪镇兵马监押卫昭美皆上言交趾战船百余艘寇如洪镇掠居民刼廪食而去是夏我苏茂州又以鄕兵五千侵宋邕州爲都巡检杨文杰所击而还宋帝意在抚寕不欲用兵置之不问观又诈言帝爲丁氏所逐拥余众居海岛间寇钞自级今已没观等上表贺宋帝命太常丞陈士龙爲採访使觇虚实知帝之无恙也丙申三年春二月帝亲征麻皇大发丹波四洞拔之宋议张观等罪观病死斩卫昭美于如洪镇以陈尧叟充广西转运使乃遣海康尉李建中赍诏来赐先是我潮阳民文勇等爲乱杀人出亡宋钦州如昔镇镇将黄令德匿之帝命潮阳镇将黄成雅追捕令德不还尧叟至如昔诘得藏匿之由尽以所匿男女老少百十三口召成雅交付还之帝义宋遣使谢恩且言以执海贼二十七人送转运使约勒溪峝不复骚动矣宋复遣李若拙赍诏书及玉带来赐既至帝郊迎慢不爲礼以示高异谓若拙曰刧如洪镇乃外境海贼也皇帝知此非交州兵否若使交州叛命当首击蕃禺次击闽越岂止如洪镇而已言讫顿首谢丁酉四年春三月宋帝崩夏四月宋封帝爲南平王帝遣使如宋报聘宋帝赐诏书褒奖先是宋使至常以贡咸爲辞因縁赋歛至是宋真宗即位闻之只令疆吏召受纶命而不复专使者秋七月帝亲征杜洞江贼执其徒归京师占城以兵窥我边境大水戊戌五年春三月地震三日夏五月戊午朔日食是月不雨六月不雨民人病咳牛马多子冬十月丙戌朔日食己亥六年帝亲征何洞等四十九洞及破日则定边州等处自是诸州洞皆率服更子七年诏讨峯州郑航陈丽丹长温贼航等奔伞圆大胜明皇后亡擎天王薨命统将徐穆巡海西境吴子安巡北境觇边情辛丑八年帝亲征莒隆贼众见帝张弓注矢将发矢坠再举絃又断自惧而退帝遂御舟入穷江逐之贼陈于两岸拒战官军陷于江故主卫王璇爲流矢所中殂于阵帝唿天三声督战贼自败壬寅九年春三月定律令选军伍分将校爲两班改十道爲路府州诏造兜鍪数千顶颁赐六军癸卯十年帝幸驩州浚多盖港直抵暗州思拱场多盖人叛斩首以徇日効城民人及头目黄庆集等挈家四百五十余口出亡宋钦州坞宋遣使慰抚令还庆集等惧不还遂于海岸居之秋八月帝有疾九月瘳甲辰十一年春正月立南封王龙钺爲皇太子加封龙铤爲开明大王龙钖爲东城大王先是龙铤求爲太子帝欲许之廷臣议以爲不立长而立次非礼也乃止至是立龙钺爲皇太子而加龙铤龙钖大王遣行军王明提称摄驩州刺史聘于宋明提至汴恳求恩使宣抚遐裔宋帝许之召入使殿劳问赐赏甚厚授明提金紫荣禄大夫检校太尉驩州刺史帝于大黄江观曳曾有大蛇蟠其中渔人以闻帝停舟江中欲观之蛇倏然逆流而去遣人乘小舟挽之不还后复回于本处乙巳十二年春三月帝崩于长春殿号大行皇帝因爲庙号而不改塟长安州山陵黎文休曰天子与皇后初崩殂未归山陵则号大行皇帝大行皇史臣吴士连曰帝之战胜攻取斩占城主以雪藩夷执使之耻摧赵宋军以挫军臣必胜之谋可谓盖世英雄矣然居摄之时自称副王至佃匐之起兵其即帝位也出于巨俩辈胁之以兵其造宫殿也则以金银而装盖凡此之类营不若李祖之长虑文休谓以李德鉴黎为厚讵不信欤中宗皇帝大行皇帝崩后帝与东城中国二王及同母弟开明王争立相持八月中国无主冬十月东城王败奔莒隆帝追捕之又奔占城未至为石河州人杀于机罗海口时国人亦奔附御北王于扶兰寨帝郎位三日为龙铤所杀群臣皆奔亡惟殿前军李公蕴抱尸而哭龙铤立追谥帝曰中宗皇帝拜公蕴四厢军副指挥使黎文休曰卧朝弒其兄而自立虐其众以自逞以至亡国失祚非黎氏之不幸也其过在大行不早正储位舆中宗不能防其微以致之也史臣吴士连曰野史云大行崩中宗奉遗诏嗣位龙铤作乱中宗以同母弟故不忍杀赦之役龙诞使盗夜除墙入宫中杀中宗则中宗于兄弟之恩虽云厚矣然其主鬯承桃则社稷为重骨肉为轻况不弟之弟乎斯时也中宗擧管叔叔牙之事以正其罪可也不然幽之别室使终天年亦可也乃肆放之能无反乎卒以覆宗绝祀中宗为之也卧朝何足咎哉故人君必大居正而贵穷理也卧朝皇帝讳龙铤又名至忠大行第五子在位四年寿二十四崩于寝殿帝恣行篡弒逞其淫虐欲无亡得乎冬帝篡位尊号曰开天匿运圣文神武则天祟道大胜明光孝皇帝追尊母为兴国广圣皇太立皇后四御北王与中国王据扶兰叛帝亲征至籐州管甲杜市以从兄黎翕尼反状闻收捕鞠问翕尼及预谋者十二人皆伏诛至扶兰寨寨人坚壁固守攻之未下围之数月寨人粮尽御北王知计穷势屈乃捕中国王以献斩之原御北王罪遂引兵伐御蛮王于峯州降之师还至藤州改其州为太平府是后诸王及盗贼皆服之是行也官军方与扶兰寨人战忽闻驿奏莒隆贼入寇至神头海门郎今神符还至㵅幸爱州讨莒隆贼丙午十三年春二月封长子乍为开封王义儿绍理为楚王居于左绍勋为汉王居于右改文武臣僚僧道宫制及朝服一遵于宋行军王明提以国乱不能还驻广州知州高驲罢给舘券宋帝诏别赐钱五十万米一百五十斛续给舘券夏六月宋知广州凌策上言曰今以交趾兵乱令臣与沿边安抚使邵晔同经度便宜以闻臣等准廉州所送到交趾黄庆集等干余口言南平王诸子各散设塞栅官属离拆人民忧惧乞出兵平定庆集等愿为先锋刻曰可取若朝廷尤其请乞以广南诸州屯兵益以荆湖劲卒五千水陆齐进立可平定宋帝曰黎氏尝遣子入觐海隅宁谧不失忠顺今闻其薨未有弔慰远伐其丧岂王者所为诏策等依旧招安抚务合谧静仍命晔移书谕以朝廷威德无自相戕骨肉久无定位天师问罪黎氏无遗种矣帝惧请遣弟入贡宋帝诏晔以其国事识明提自择去就愿归则给人船舘券赐钱遣之明提归晔欲因此取我越乃上邕州至交州水陆图宋帝以示近臣曰交州瘴疠苦兴兵攻取死伤必多当俱守祖宗堤土而已事遂寝冬十月丙午帝诞辰以竹作小山一峰赐群臣宴渭龙州献白驹四足生距丁未十四年春遗弟明昶掌书记黄成雅献白犀于宋乞大藏经文秋八月宋封帝为交趾郡王领静海军节度使仍赐名至忠授明昶成雅爵九月铸交趾郡王印诏广南转运使来赐戊申封感圣皇后义儿黎偓佺为三原王帝亲征都良渭龙二州获蛮人及马数百匹伐按洞获人口使人以杖击之蛮人甚痛啼号屡犯大行讳帝悦甚又自将讨驩州及千柳州获人口作囷纳入其中而焚之己酉二年春明昶自宋还得大藏经文及诱得宋女萧氏以献纳为宫人遗使遗驯犀于宋宋帝以犀远来违性欲还之恐逆帝意令候我使回纵之海滨帝又求甲冑金装宋帝从之帝又求知邕州丘市上许廉州及如洪丘市吴都督矫行献等上表请凿港筑道立碑堠于爱州诏以其州军民凿筑自支隆开越顶山至武泷江帝幸爱州至武泷江其俗相传游涉此江者多被害帝因使人游泳凡三反无所害诏造舟置于武泷拔渠洞泷江四处以济人行秋七月帝亲征驩唐石河等州至环江遣防遏使胡守益领环唐州军五千余除治道路自州夹江至南界海口以便行师龙舟出环海口至海外忽週风涛汹涌云雨晦冥遂命回舟于是惧海道艰险陆行还京师帝性好杀凡人临刑或用芽缠身燃之其人为火所焦逼近死或使宋优人廖守心持短刀钝刀解之舍不得速死其人哀号痛切守心戏日不惯受死帝乃大笑征伐虏获俘囚押赴江岸潮退令人作水牢驱入其中潮涨呀呷而死或使高登木杪而伐其树树倒人堕死亲观以为乐尝之宁江其江多蛇系人舟倒来往中流欲令蛇害之凡牢牲欲供庖者先手刃刺之后方入庖尝削甘蔗于僧郭昂头上假为失手伤僧头流血仍大笑或因宴杀猫赐诸王食毕以猫头示之诸王皆惧乃悦每视朝必使诙谐者侍左右帝或有言则喋喋应声取笑以乱执政之奏事者又以守宫为脍使诙谐者相争食冬十月辛亥帝崩于寝殿号卧朝以有痔疾卧而视朝也史臣吴士连曰夏桀嗜杀至有炮烙之刑商纣嗜杀至有斮涉之胫虽以龙逄比干之贤尽忠极谏犹皆见杀其亡也忽然后世嗜杀之君如吴孙皓者多矣皆底灭亡卧朝非徒嗜杀又怨君父之不立已痛打蛮人使啼号声屡犯父讳为悦殆有甚焉其促亡也岂无所自哉又按中宗卧朝皆不书藏史失之矣岂敢夷狄其君而不书葬乎是月癸丑日李公蕴自立为帝先是古法州延蕴乡木棉树震乡人详认震迹有文曰树根杳杳木表青青禾刀木落十八子成东阿入地木异再生震宫见日兑宫隐星六七年间天下太平僧万行私自评曰树根杳杳根者本也本犹君也杳夭音同当作夭木表青青表者末也末犹臣也青菁声相近青当作菁盛也禾刀术黎字也十八子李字也东阿者陈氏也入地者北人寇也木异再生者黎氏再生也震宫见日者震东方也见出也曰犹天子也兑宫隐星者兑西方也隐犹没也星犹庶人也此言君夭臣盛黎落李成东方出天子西方没庶人经六七年间而天下平矣乃谓李公蕴曰近者臣覩符让之异知李氏壮盛而兴业必矣今观天下之姓李最多无如亲衞宽慈仁恕颇得众心而掌握兵柄者宗主万民舍亲衞其谁当之臣年七十余愿斯须勿死以观德化如何诚干载一遇之幸也公蕴惧语泄遣其兄将万行匿于蕉山然亦以此自负始萌觊觎神器之心而人亦附焉卧朝尝食五廉果得李核感于谶语阴求李氏族诛之而公蕴在左右终不之觉及卧朝崩嗣君尚幼公蕴舆右殿前指挥使阮低各得随龙兵五百人人宿衞时祗侯陶甘沐揣知公蕴有欲受禅之意遂以微间激之日间者主上昏暴多行不义天厌其德弗克终寿嗣子幼冲未堪多难庶事烦扰百神靡怀下民嗷嗷以求真主亲衞盖因此时发英谋摅睿断远观汤武之迹近览丁黎所行上顺天心下从人望而欲守区区之小节耶公蕴内悦其言而颇疑甘其有异谋阳责之曰公何为出是言吾必执公送官甘沐徐谓公蕴曰甘沐见天时人事如此故敢发言今反欲告之吾诚不避死公蕴曰吾口安忍告公但恐语泄丽併诛故戒之耳后日甘沐复谓公蕴曰国人皆谓李姓大兴图谶己见此不可掩之祸也转祸为福期在旦夕此天授入应之时亲衞尚何疑哉公蕴曰吾明公意与万行无异诚如此言计将安出甘沐曰亲衞公恕宽仁众心尤属方今百姓疲弊民不堪命亲衞因之抚以恩德彼必翕然来归犹水之就下孰能御之哉甘沐知事急恐变生乃以语卿士庶官人皆悦服即日皆会于朝谋曰今者亿兆异心上下离德人厌先帝苛虐不欲归之嗣君而咸有推戴亲衞之心吾辈不因此时共册亲衞为天子仓卒有变能保首领乎于是共扶公蕴升正殿立为天子卽位百官于庭下罗拜内外唿万岁声振朝中大赦天下以明年为顺天元年焚网罗罢狱讼诏自今有争讼者许诣朝廷奏论帝亲临决群臣上尊号曰奉天至理应运自在圣明龙见睿文英武崇仁广孝天下太平钦明光宅章明万邦显应符感威震藩蛮睿谋神助圣治则天道政皇帝史臣吴士连曰书称尧曰放勋舜曰重华后世人臣以实行尊称君上至十余字已多矣当时人臣上尊号至五十字是不稽古学而务谀其君太租受而不却是欲夸大而使后世无以加胥失之矣后尊太宗近至五十字盖效尤乎此追封父曰显庆王母曰明德太黎文休曰有周典王其追封则曰大王王季大宋称帝其追封则曰僖祖翼祖盖父为子贵之义我李太租既称帝而追封其父曰显庆王当时礼官不能正之所谓自卑矣立皇后六惟嫡夫人为立教皇后车服之制特异于诸宫册长子佛玛为皇太子其余悉封侯皇女十三人皆封公主以长女安国公主嫁陶甘沐封为义信侯以皇兄为武威王皇叔为武道王武威王子征显为太尉翊圣王子副为总管陈镐为相公吴丁为枢密使陶硕辅为太保邓文孝为太傅费车磊为左金吾衞竹为右金吾谭坦为左武衞杜简为右武卫余悉如故颁衣服赐僧道右黎朝三帝起辛巳终己酉凡二十九年大越史记全书本纪卷之一终陈纪宪宗皇帝讳旺明宗次子嫡母宪慈宣圣皇太帝天资英睿运抚升平然享年不永未见其所行惜哉庚午开祐二年元至顺元年夏五月以诞日为会天节秋七月顺圣保慈皇太后崩于安生木杲庵太后性仁慈凣英宗子虽庶出皆爱护抚育如己子惠真公主英宗所钟爱太后亦加爱之天真太后出也或赐赍则先与惠真而后及天真英宗崩后善视惠真盖有加焉至于遇列嫔亦甚厚如宫中㚴㜮王氏惠真所出也有宠怀娠太后以双香堂太后正寝为坐蓐所王氏后产而亡宫人私言上皇曰太后杀王氏上皇素知太后慈仁因大怒笞之太后亦不以关怀宝惠国母即保慈皇后母常请元徽即威惠女保慈姪女入宫为妃上皇以启太后太后曰不可元徽为妃将使淑姿称奴耶其不以私恩滥予如此时称母德之冠焉自奉英宗梓官归安生一斋一粥诸般苦行无所不为但不肯受僧戒曰先帝晏驾后予不可见僧面对僧语惟斋粥苦行以报如天大德奚以衣钵为哉住山十年而崩佐圣太师昭文大王日燏卒年七十七日燏好与外国人游常骑象游婆伽村其村廻李圣宗征占城虏获占人居之以占语命名多加离后讹为婆伽或三四日后返又游祥符寺与宋僧谈语信宿乃回凣外国人来京者徃徃杂至其家如宋客则对坐交床讲话竟日占人杂蛮亦各以其国俗接之仁宗时册马钖国使来贡求能通语者不可得独日燏能之或问其故曰太宗时北国使至因与之游故少通其语耳仁宗尝曰昭文叔盖蕃落人后身故善为诸国语既入相每过宋人陈道诏家对坐清谈移时不倦英宗闻之曰祖父为宰相道诏虽宋人旣有翰林奉㫖岂可对坐故事元使至必使通语者传译宰相不可与语虑或有失必诿之通语者日燏则不然其接元使每与之语不假传译及使就歇次乃携手俱入饮酒如平生欢使曰君乃真定人来仕此耳日燏深拒之而彼终不之信盖其容貌言语皆似真定人英宗欲尊宣慈皇太后为太皇太后未知所以加尊钦慈皇太后以问即以太皇太后对英宗有武帽二乃廵师及讲武所御也而名号未称方征占城将御以行使日燏命名即名其一曰武威一曰武德至于东宫一撮斋资善堂之名皇太子学曰资善堂东宫太子学曰撮斋亦皆所命其音乐节奏歌舞曲调亦皆日燏所作绍保末守宣光收物寨胡虏初临境昭国奏昭文在宣光应在上唿胡虏矣日燏喜宋人游故昭国云然宣光失守日燏沿流而下虏军传两岸边追蹑之日燏顾虏军徐行谓士众曰凣追则要速今徐徐然行恐有前军把截亟遣人视之果见虏以横截下流登陆乃免其为人雅量喜怒不形于色家未尝鞭以笞奴隷或笞之则数其过失然后行笞尝命家僮守舟国父家僮敺之其人驰吿日燏曰死亡耶曰但敺伤耳曰不死则已奚吿为又有人讼家婢于国父国父令家僮收捕婢走入府中捕者追至中堂击捉喧閙夫人泣曰恩主宰相也平章亦宰相也縁恩主仁柔故人轻易至此日燏从容不应徐令人谓婢曰汝第出处处都有国法又涉猎史籍笃慕玄教通于冲典冲深也飞也虚也老子太盈若虚虚作冲时以该博称上皇方幼孺在阁有疾常命行安镇符法其被氅加冠如道士状小君贞肃夫人尝有私请日燏颔之及出府庭记室以其事呈日燏不之许以亲王之贵歴事四朝三领鉅镇家居无日不开倡优塲作戏乐而人不以为淫较之郭子仪穷奢极欲而人不之非者殆庶几焉贞肃清化人也故日燏家妾皆清化人而其子皆清化女所出厥后除清化知府每以日燏子孙爲之如国康之于演州是也陈克终卒赠少师克终为人矫情干誉不事家业每日晨入朝则于永昌门尚辇局次歇审观奏簿以僃陈奏朝退则就东宫明宗时在东宫教授皆强矫爲之常与学士阮士固博戏或二三日夜以断昼只据枰啜粥不假少息其赢输止一二緍而用心太苦如此又如朋友周晬落成等日邀请一一皆往甚至医官家有兼味则就其家军人供食则嘉其妻一日谓其子公绰曰汝娶其家女何不见告初娶寳环重兴间元人入冦寳环父母降虏田产并没官及帝即位诏还之不以供时祀其趋时外节又如此惟行成一事可观故人皆称贤归塟崃山绍武家奴斩碎其尸辛未三年元至顺二年元遣史部尚书撒只瓦来吿文宗即位遣使如元贺上皇御重光宫皇子暊空武切侍遇大风雨应制赋诗云安得壮士力盖世可御大屋之頽风上皇赏金十两暊年十一壬申四年元至顺三年春二月十五日祔塟顺圣保慈皇太后于泰陵先是上皇命日官择塟日有驳之曰以今年塟必害祭主上皇使问曰汝知予明年必死耶对曰不知也又问曰如明年以徃予必不死则缓塟母后可也如明年予死而母后襄成事曰襄事不犹愈于徒死乎夫吉礼凶礼必须择日重其事也岂阴阳家拘泥祸福之谓哉卒行塟礼三月以阮忠彦为内密院副使掌官朝内省籍秋七月以阮忠彦知审刑院事兼清化安抚使忠彦立平允堂决狱讼无寃滥癸酉五年元顺帝妥懽帖睦儿元统元年秋七月大水大讥甲戌六年元元统二年春中书增置左右正言参议上皇廵守乂安道亲征哀牢以阮忠彦充清化发运使运粮先行车驾至黔州军声大振哀牢望风而遁诏忠彦磨崖纪功而还乙亥七年元至元元年元遣史部尚书鉄柱来吿顺帝即位秋九月上皇亲征哀牢败绩段汝谐溺死先是上皇议亲征哀牢不果至是又议亲征而眼疾作或请缓师上皇曰去年亲征不果今年又以疾缓师天下将谓予怯万一北虏侵轶则吾将何有恃遂决意亲征疾寻愈至乂安疾又作上皇乘舟力疾而行登陆乃愈时汝谐管神武神策兼乂安经畧大使而哀牢侵南戎乃乂安之属邑故以汝谐为督将诸军皆受节制汝谐止率神武及乂安军以行意哀牢㨿南戎其众单弱击之必克且砦临屑逻大江既克之后俘获沿流而下过真腊及诸蕃国皆震耀兵威因谕诸国子弟入朝志欲邀奇功以凌同列及交战之日阴雾晦㝠贼先伏象马夹攻官军大败堕水死者过半汝谐在焉上皇闻之曰汝谐用必克之谋乘必胜之势攻垂成卒为贼所饵汝谐非不知料敌但所为过大而致然耳乃知人之期望不可踰分限也史臣吴士连曰城濮之战子玉有必胜之谋而终败绩为文公之所饵也南戎之战汝谐有必胜之谋亦以败绩为哀牢之所饵也彼二将者岂无才畧以至是哉乃骄而取败也孔子曰临事而惧好谋而成行师之要莫大乎是岂有将之骄吝而能成功哉上皇之亲征也杜天覰时管快户军即神策军也方病笃命留后天覰即令家人昇诣永安门外固请扈驾曰臣寕死于营门之外不死于床蓐之间上皇嘉其志从之入贼境而卒上皇嗟悼勑赐太常乐常祀后阮愈卒亦如之时常祀用太常乐惟行遣得之审刑止用斋内祭天覰赐太常祀盖时恩宠遇不下于行遣也史臣吴士连曰小人之用心也见利则进害则退惟求适己自便故有见事而辞难者有当官而托故者鲜能急于其君也天覰方病笃明宗命留后常人之情不过奉命而己乃故请扈从不愿死于床蓐之间则其用心惟急于君上岂不为辞难托故者羞哉时有上将范苍桧性柔和未尝与人争陈吾郎每轻之苍桧不为动至于攻战则屡有功亦不以其功加人上皇常曰苍桧之处己也近于郭子仪矣冬十月地震丙子八年元至元二年春正月上皇自哀牢至京秋七月大水冬十月十九日上皇子皜生即裕宗也丁丑九年元至元三年夏六月二日上皇子曔生即睿宗也五月雷震瑞章殿遏云亭彗星见东北閲定文武官仍置诸省院属秋七月纳平章惠肃王长女显贞公主为宸妃九月诏内外官考覈所管属有供结者留在家不着役者出之以阮忠彦为乂安安抚使兼国史院监修国史行快州路漕运使忠彦建议立漕仓贮田租以赈饥民诏诸路倣行之命命兴孝王讨平牛吼蛮入郑旗寨大破之斩其酋车焚师还军士皆爵赏兴孝王援仁惠讨平南戎故事请赏守舟者上皇曰庆余之讨南戎自乂安陆行数日至南戎江乃刻木为舟是守贼境之舟非守乂安之舟也今之守舟则异于是且有赏必有罚其势常相须如取舟欲籍战胜受赏使战者当死则守者亦子耶兴孝对曰如无守舟军中或闻贼已获舟军士能坚守乎上皇曰苟如此先赏在朝方可如京师不靖军士其能赴敌乎兴孝不能对是役者兴孝家僮范艾预有战功上皇曰家奴虽有微劳不得预朝廷官爵诏给艾田率五分又有保武者上皇所亲爱然不置之要地非其才也如英宗之于兴保云戊寅十年元至元四年秋八月大水冬十月大风房屋大树多倒压者以恭靖王元晫为参预朝政恭定王暊为骠骑上将军领宣光镇己卯十一年元至元五年春改授时历为协纪历时候仪郎太史局令邓辂以前历皆名授时请改曰协纪帝从之辂山明县人辂常作玲珑仪考验天象罔不脗合秋八月十五日夜上皇子暭乘舟泛西湖溺水得之鱼粱中上皇命医人邹庚疗治庚曰鍼之则复苏但恐阳痿鍼之果如其言自是人称庚为邹神医累迁冠服侯宣徽院大使兼太医使以张汉超为门下右司郎中仁惠王庆余卒是岁荧惑入南斗留一月方出未详某月辛巳十四年八月以后裕宗绍豊元年元至正元年春以阮忠彦为京师大尹夏六月十一日帝崩于正寝权安殡于建昌宫庙号宪宗史臣吴士连曰帝虽有天资之美然以弱龄嗣位国政皆出于上皇又若不及于政者所谓父在子不得自专也安得而议之哉秋八月二十一日上皇迎皇子暭即皇帝位改元绍豊元年大赦称裕皇群臣上尊号曰统天体道仁明光孝皇帝年甫六岁不立长子恭肃王昱者踈狂也命张汉超阮忠彦编定皇朝大典考撰刊书颁行裕宗皇帝附昏德公杨日礼一年讳暭明宗第十子宪慈皇后所生也在位二十八年寿三十四而崩塟阜陵帝至性聪睿学问高明武僃文脩四夷宾服绍豊之时政事毕擧大治之后荒𨒣无度陈家基业由此而衰壬午绍豊二年元至元二年春三月定文武杂流等官夏四月封上皇女玉瑳一作白瑳为天寕公主嫁正肃王堪一作兴肃以恭靖王晫为太尉五月占城国主制阿难卒秋七月尊宪慈皇后为皇太后以张汉超为左司郎中兼谅江经畧使阮忠彦为行遣知枢密院事旧制禁军属尚书省至是置枢密以领之忠彦选诸路丁壮充禁军缺额定为籍簿枢密领禁军自忠彦始上皇幸御史台监察御史尹定阮汝为落职时重修御史台成上皇凌晨驾幸独御史中賛黎维陪侍上皇还宫尹定阮汝为方至乃抗疏论上皇不可入台仍劾黎维不能谏止辞甚激切上皇靣论之曰御史台乃宫殿之一未有宫殿而天子不可入耶且台中旧有天子讲学处簿书祗候供奉笔砚在焉此天子入台故事昔唐太宗观实録况入台乎定等犹力争数日不已帝谕之再三亦不止乃落职冬十月以诞日为庆天节癸未三年元至正三年春二月上皇幸天长府夏四月朔日食五月六月旱诏赐减今年人丁税之半冬十一月一日钦慈皇太后崩是岁凶荒民多为盗王侯家奴尤甚甲申四年元至正四年春二月茶鄕人吴陛聚众于安阜山为盗改圣慈行遣司为尚书省官朝行遣司仍旧门下省置宣徽院大使副使改登闻院检法官为廷尉寺卿少卿置勤农司屯田使副总路置安抚使副属州置通判又设小路提刑漕司转运职天长府置太府少府复国父上宰国瑱官爵秋八月置诸路锋团二十都遂捕盗刧十六日塟宪宗于建昌安陵史臣吴士连曰天子七月而塟昔周桓王七年始塟以周室有子仪黑肩之乱故也宪宗至是始塟四年矣未闻有故也盖有上皇而从其命欤然当时未闻以礼争者是岁凶荒民多为僧又为世家奴乙酉五年元至正五年春二月试太学生试法用暗写古文经义试赋夏四月五月旱诏录囚减杂犯罪秋八月元使王士衡来问铜柱事遣范师孟徃辨之按是岁元国处处盗起且后年九月师孟受命迁陞何徃返之速此事未必有姑存之冬十一月以张汉超为左谏议大夫差军人捕吴陛于安阜山陛众迯散丙戌六年元至正六年春二月朔日食遣范元恒使占城责问递年朝贡缺礼夏五月哀牢冦边命保威王瓛击破之获人畜甚众秋九月以范师孟为掌簿书兼枢密参政冬十月占城遣使来贡礼物甚簿丁亥七年元至正七年春正月朔日食夏六月保威王瓛有罪出为望江镇骠骑将军寻杀之长安路万女江国初宋商舶来进小人国人身长七寸其声似蝇不通言语又进火浣布一疋价钱每尺三百镪留传为贵物后制为御服制差短藏之内府保威私于宫人窃之一日里其衣入朝上皇前奏对露出袖口上皇见而疑之使人检閲果失所藏宫人令老婢就保威家取之潜将入宫进呈上皇不忍戮出之外镇行至万女江令武士驾轻舟追杀之投其尸沙中而还降为保威侯秋八月惇慈皇太后黎氏崩恭敏王元昫卒戊子八年元至正八年春正月以御前学生杜子平为侍讲夏五月旱秋七月大水冬十月阇蒲国商舶至云屯海庄潜买蠙蠙音骈蛛也蛛又音朱亦作鼋珠云屯人多偷氽珠与之事觉俱扺罪元方谷珍起兵作乱己丑九年元至正九年春三月北方商舶来贡鹞变钵宋末杭州人烧钵炉将熟见一飞鹞过炉上遣屎炉中化成玉钵故名之夏五月大哇国来贡方物及能言赤鹦鹉冬十月册平章惠肃王第四女懿慈公主为仪圣皇后十一月朔日食设云屯镇镇官路官察海使及置平海军以镇之先是李朝时商舶来则入自演州他员等海门至是海道迁移海门浅涸多聚云屯故有是命庚寅十年元至正十年春正月元人有丁龎德者因其国乱挈家驾海船来奔善缘竿为俳优歌舞国人效之为险竿舞险竿技自此始恭简王元晟卒元徐寿辉起兵称帝国内大乱辛卯十一年元至正十一年春正月太原谅山人聚为盗相攻击讨平之夏五月朔日食秋七月大水以张汉超为参知政事乂安天罡女变成男邹庚有罪扺死免之时庚以帝阳痿进药方曰杀童男取胆和阳起石服之及与同胞女通滛验帝然之烝于嫡姊天宁公主果效庚由是宠益隆得日夜于后宫奉侍药物庚遂通宫人事觉上皇欲寘于死以有药治帝功得免庚北人邹孙之子绍豊间元人入冦孙以医从军致败就擒在本国医治当时侯王多见效国人屡以田奴与之致富庚承父业遂成名医然无行检固至此后复职其裔至今朝有邹保者得邹庚所藏宿物致富亦因以败以阮忠彦为入内行遣仍知枢密院事冬十一月帝御天安殿閲禁军于龙墀赐忠彦服战袍戴武巾佩楞楞音棱木棱也四方木也金砚閲诸禁军定殿最壬辰十二年元至正十二年春三月占城制某来奔献白象白马各一大蚁一长一尺九寸及诸贡物请伐茶和布底立为国王初占主制阿难在时其子制某为布田言大王也女壻茶和布底为布提言宰相也言听计从因与制某树党制某或见责布底每救解之国人以是异心不专属于制某迨阿难卒布底遂逐制某而自立是知人臣树党必有异图而制某初不知其堕于术中也秋七月大水泛溢决钵块堤禾谷渰浸快州顺安为甚癸巳十三年元至正十三年春正月诏王侯造战船噐械练习士卒拜恭定王暊为右相国夏六月大擧伐占城步军至古垒水军运粮见阻乃还初兴孝王领化州制某与爵犀即明宗家儿与制某徃还者言曰占城故事昔有国王畜一大猴甚爱之欲其能言遍求中国善养者与万金有一人自言善养王大喜使养之其人曰每月用药所费百金三年方效王从之盖谓国王与己及猴三年之间必有一亡者但窃王金而不必成也制某归向主上兴孝实尸其事淹閲岁月而入国之期未闻其事势颇类此朝廷闻其言奉兵送制某归国然无成功制某居未几卒加太尉元晫为左相国秋九月占城冦化州击却之颇失利召张汉超谋之对曰不听臣言故至此乃命汉超领神策诸军镇化州甲午十四年元至正十四年春二月北边帅臣驿奏元陈友谅起兵遣使来乞和亲友谅陈益稷子三月朔日食时岁饥民苦于盗刧有称兴道大王外孙名齐者聚王侯家奴之迯亡者为盗刧掠谅江南策等处秋九月蝗诏减田租之半冬十一月有黑虎见于城内左参知正事张汉超镇化州边境复安乞还许之未至京师而卒赠太保汉超长安安寕福城人为人骨鲠排斥异端有文章政事帝但以师称而不名尝撰北江开严寺碑文其畧曰寺废而兴旣非吾意碑立而刻何事吾言方今圣朝欲畅皇风以振頽俗异端在可黜圣道当复行为士大夫者非尧舜之道不陈前非孔孟之道不着顾乃拘拘与佛氏嗫嗫音折口无节也嚅嚅音儒多言也吾将谁欺有名于时然而宗正大卿黎居仁尝目为村毬脚盖村人蹴毬多不中以比汉超料理多不当也而轻鄙同列不与交游与中官范尧咨軰友善遇医官者必嘲谑笑谈皆非其类也及领两江则嫁女与本江酋长侬益问监琼林寺则嫁女与三宝奴阮制皆慕其富也黎居仁卒居仁在明宗当御时爲内密官兼审刑事勘狱于家为中尉郭牢所劾明宗问曰何不回互违避对曰臣寕受罪责不敢欺妄居官而欺妄何以率僚属哉观居仁非人之言及受过之语则其为人可知也及卒赠入内行遣右司郎中同知左司事乙未十五年元至正十五年春二月茶鄕圣主山崩地震三月至夏六月旱秋七月大雨水九月雷震朝元门及左右掖门元朱德裕称帝即明太祖后更名元璋以阮忠彦为谅江镇经畧使入内大行遣尚书有弼兼知枢密院事侍经筵大学士柱国开县伯英宗次妃号静惠者殿帅范五老女也出家之后英宗崩回本鄕一日登扶拥社宝山寺叹曰寺先君所创也吾春秋已髙于斯营室可以祝圣可以奉先忠孝两全是吾所愿于是重修之且于寺东偏构堂又建屋其后以为祖先接神妥灵之所工毕上皇临幸赐扁以彰孝敬丙申十六年元至正十六年春三月缺日干两日相盪二帝廵边至乂安夏五月车驾还京秋八月幸杰特山国父上宰惠武大王祠驾还御舶有黄蜂蛰于上皇左脸寝疾帝命御舟监造梓宫冬十月宪慈太后遭母䘮制䘮服上皇因谓太后曰予其不服此服矣时昭慈太后犹在故有是言宪慈太后设法会于昭庆寺发钱施贫民为上皇祷也丁酉十七年元至正十七年春二月十九日上皇崩于保元宫庙号明宗谥曰章尧文哲皇帝初明宗嗣位既久而嫡母生男周睟日睟音醉周年也子生一岁也英宗廵边在外家事决扵明宗有请以世子行礼有司难之明宗曰何疑乎初以嫡嗣未生故我权在此位今既生矣待长复辟何难其人对曰此事前古多危请慎思之明宗曰顺义行之安危何足虑也卒以世子行礼朞年而嫡嗣薨明宗甚哀尝诲皇子曰力治产业吝啬致富者非我子也若果行此寕散财以致贫之为愈也是难未免匮乏犹不失为贵人之行当弗豫时朝廷欲建保国醮明宗知之召右相国暊入寝内帝惧即谕范应梦唱议以身代为言暊以其言闻明宗曰应梦以周公自居以身代其父可乎醮不可修也时宪慈太后放生杂畜以祈康复明宗曰予身不可以猪羊易也疾既弥留召医官邹庚王定范世赏等诊脉邹庚曰脉烦闷明宗占小诗示之曰诊脉休论烦闷多邹公良剂要调和若言烦闷无休歇只恐重招烦闷加盖邹庚出入禁中多以奇言诡计眩惑裕皇明宗恶之因托诗以讽之焉及进药则曰人生重重苦恼今日脱此苦恼则异日受他苦恼遂不服药疾笃命侍臣阮民望取御制诗藁焚之民望迟留明宗曰可惜之物尚不可惜奚惜此为哉诸皇子侍侧因谓之曰须观古人所行善则从之不善则远之何烦父教尝曰人君之任人非私其人也但谓之贤尔以其人因吾心供吾职事吾事服吾劳故谓之贤而任之吾诚贤也则所任之人亦贤尧舜之于稷契夔龙是也吾不贤焉则所任之人亦不贤桀纣之于曹廉恶来是也此乃声应气求各以类合桀纣岂私于此人哉谓之昏暗则可谓之私则不可又谓宪慈太潘孚先曰明宗有仁厚之资承太平之业祖宗成宪无所更改时有士人上疏谓民多游手游足年老无籍赋役不供差役不及帝曰不如此则岂足成太平之业汝欲我责后成何事哉朝臣黎伯适范师孟欲更改制度帝曰国家自有成宪南北各异若听白面书生求售之计则乱生矣所可惜者德陈克终之姦佞而杀国父上宰为聪明之累焉史臣吴士连曰明宗之德之成虽其天资之羙亦由君父教诲之力者帝在东宫时方幼冲尝戏造竹短檠英宗索观之惧不敢进他日入侍寝殿英宗方盥颒颒音会洗面也因问及之大怒即以盥匜匜音移盥手沃水噐掷击之帝以门扉自蔽匜随中而破其得于训节之严如此故帝之德以之而成而帝之诸子皆有才艺焉夏四月诏乂安清化等路浚旧港封兄天泽为恭信王秋九月八日尊宪慈太后为太皇太后冬十一月十一日塟穆陵盖拘时日以是缓也自乙未至是岁凣二年米一升直钱一陌戊戌大治元年元至正十八年春正月朔改元大赦追赠国父上宰国瑱为大王三月至秋七月旱虫鱼多死秋八月诏劝诸路富家出粟赈贫民所在官司量其所损以钱还之以范师孟为入内行遣知枢密院事吴陛再率众聚安阜山竖大旗于山上僣位揭榜曰赈救贫民自天寥至至灵尽为所有冬十一月诏诸路安抚使率锋团队军人捕盗己亥二年元至正十九年春正月明遣使来通好时明主与陈友谅相持未决胜负帝遣黎敬夫使北觇虚实夏四月昭慈皇太妃薨追尊昭慈皇太后明宗母也秋七月以杜子平为枢密院事八月二十七日至九月三日大雨水漂民居舍禾谷渰浸冬十月以范师孟为行遣左司郎中黎适兼翰林院奉㫖庚子三年元至正二十年春正月铸大治通宝钱加惠肃公大年平章政事复王爵是年卒年方五十五旧制凣诸王入相并称公惟亲王则复王爵惠肃威肃公于大庆间封王爵入相并称公而追复王爵非例也三月吴陛伏诛时路军捕吴陛于安阜陛迯走欲赴京自首本路官获之及其党三十人㩜送京师皆斩之夏五月朔日食六月元国乱陈友谅僣称帝国号汉改元大义与明太祖相攻北边帅臣黄硕驿奏明汉战于龙州凴祥硕等因其争国之余收得三百余人秋七月大水冬十月路鹤茶哇哇音鸦暹罗等国商舶至云屯贩卖进诸异物十二月诏禁军廵捕诸路盗刧十二月诏王侯公主家奴题额称衘无题及无籍是盗刧大者罪之小者没官辛丑四年元至正二十一年春正月彗星见东北帝避正殿二月明太祖攻江州陈友谅退居武昌使人来乞师不许三月占城草贼驾海掠迤哩海门民本府军击破之夏五月以范阿窓为林平府知府即迤哩秋七月谢来有罪伏诛时帝于凉风堂书寝御书火谢来立侍左右无人来拔剑来观帝觉命斩之壬寅五年元至正二十二年春正月令王侯公主诸家献诸杂戏帝閲定其优者赏之先是破唆都时获优人李元吉善歌诸势家少年婢子从习北唱元吉作古传戏有西方王母献蟠桃等传其戏有官人朱子旦娘拘奴等号凣十二人着锦袍绣衣击皷吹箫弹琴抚掌閙奴教切扰也以檀槽註云周后死后主书琵琶后曰天香留凤尾余煖在檀槽更出迭入为戏感人令悲则悲令欢则欢我国有传戏始此又招集天下富家如北江亭榜国威俄亭者入宫赌博为戏一掷钱三百镪或三掷则钱比千镪矣又令私奴耕苏历江上北岸有一畆种蒜薤等菜价卖名其方曰蒜圜至今尚存及造扇子价卖如之二月彗星见北方三月占城劫掠化州夏四月命杜子平定补临平顺化军及缮完化州城五月雷震天安殿自五月至秋七月旱录囚大雨诏免天下今年租税之半八月以行遣范师孟知枢密院事大饥诏富家进粟赈贫民赐爵有差九月帝幸天长府民有疾疫赐官药及钱米有差药有名红玉霜丸能蠲除百疾贫人能听来赐药二丸钱二陌米二升冬十月天健山崩十二月以杜子平同知门下癸卯六年元至正二十三年春二月诏选民丁充补诸路军三月试士人以文艺充舘阁试吏员以书写充省院属追赠少保张汉超为太傅夏五月还邹庚前职爵六月没籍大来社寨主吴引家初引父于明宗时得蜈蚣大珠带来云屯商舶为之倾舶主欲得奇货尽于所有买之引自此致富明宗以月山公主适之引特其富通滛别女又有欺公主语公主以闻免死没其家产冬十月凿池于后宫御苑中忠积石为山四面各开川路通流池上种松竹杂树及奇花异卉珍禽异兽又育于其中池之西种双桂起双桂殿名其殿曰乐清殿其池曰乐清池又别为小池令海东人载咸水潴焉以玳瑁鱼鼈海物养于池中又令化州人载鳄鱼放之又有清鱼池放清鲋鲋音付鲫鱼也鱼并置客都掌之甲辰七年元至正二十四年春二月造客廊于西殿直抵黄福门夏四月召永安宫正掌奉御裴宽与之饮宽以计诈饮尽百升赏爵二资五月帝迎风翫月饮酒大醉亲浴于江因此致疾令药官邹庚等日夜轮直侍汤药秋七月疾愈八月选天下黄男定三等军伍修战船战噐以防边事冬十月恭肃王元昱卒乙巳八年元至正二十五年春正月占人掠化州春游民先是化州俗每年春正月会士女秋千于婆阳占人于前年十二月潜伏化州源头至是奄至掳掠人口以归冬十一月诏谅江山僚等军镇守边防以北地乱明汉相争屯南寕龙州故也时清化人韶寸为谅江防御使统谅江军屯东平江善抚军士军中乐之后以弟骄黠连坐落职军中为之语曰天不知寃韶公失官及治装将归又为语曰韶公之归使我心悲朝廷闻之复其官军中又为语曰天知其寃韶公得官未几卒明慈皇太妃薨妃艺宗生母也丙午九年元至正二十六年春正月命左仆射曾宽右仆射黎适閲定清化帐籍适清化人少游京师其友人使燕京适送诗云驿路三千君据鞍海门十二我还山中朝使者烟波客君得功名我得闲识者知适将贵果登科骤过其先友人三月占人冦临平府府官范阿窓击败之授阿窓临平府大知府行军守御使夏四月诏诸路安抚使收捕道刧六月帝御小舟幸米所鄕少尉陈吾郎家三更乃回至褚家江被盗失宝壐宝劎自知业短益纵为逸乐焉是岁汉亡丁未十年元至正二十七年冬十二月以明字陈世兴为统军行遣同知尚书左司事杜子平副之伐占城拜恭定王暊左相国加封大王是岁元亡戊申十一年明太祖朱元璋洪武元年春正月彗星见于昴宿之间二月占城遣牧婆摩来乞复化州边界三月造长廊自元玄阁直抵西大朝门以便百官进朝避暑雨夏四月陈世兴至占洞占人伏兵盗发我军大溃世兴为贼所擒子平引军还明太祖即位于金陵建元洪武遣易济民来聘秋八月遣礼部侍郎陶文的如明报聘冬十月召至灵道士玄云赴京问以修炼之法赐所居洞曰玄天洞己酉十二年六月以后杨日礼大定元年明洪武二年夏五月朔日食二十五日帝崩于正寝庙号裕宗临崩之日以无嗣诏迎日礼入继统史臣吴士连曰裕宗因溺婴疾岂不知其无嗣耶日礼优人之子岂不知其非昱子邪况明宗诸子皆有才艺苟念社稷之重择其才德者立为储嗣以系天下之望则国本固矣既不能然及寝疾又不以谋之太皇为社稷计乃诏日礼继统以絶其嗣身崩之后祸及太皇及太宰等人不有艺皇及诸宗室则国家已非陈有矣帝能尊师重师傅而不与谋及国事故贤者不可虚拘朱安之去无人告以善道所谓不信仁贒则国空虚是也六月十日大雨暴风十五日宪慈皇太后使人迎故恭肃大王昱庶子日礼即位改元大定元年日礼优人杨姜子其母号王母者为传戏时传有王母献蟠桃日礼母为之因以为号方有娠昱悦其艶色纳之及生以为己子至是太后谓群臣曰昱嫡长不得位且早弃世日礼非其子耶遂迎立之追封昱为皇太伯秋八月四日礼尊宪慈皇太后为宪慈宣圣太皇太后仪圣皇后为徽慈佐圣皇太后纳恭定王暊女为皇后冬十一月塟阜陵明遣牛谅张以寕赍金印龙章来适裕宗晏驾谅作诗挽之曰南服苍生奠枕安龙编开国控诸蛮包茅苲喜通王贡薤露寕期别庶官丹诏远颁金印重黄膓新閟玉衣寒伤心最是天朝使欲见无由泪满鞍既而以寕疾死惟谅回国右相国恭定王暊作诗饯之曰安南宰相不能诗空把茶瓯送客㱕圆伞山青泸水碧随风直入五云飞谅谓暊必有国后果如其言日礼拜右相国元晫为上相国太宰十二月十四日日礼弑宪慈宣圣太皇太后于宫中太后性仁厚多有相成之功初明宗御北宫有阍人于严光井中得斑鱼一尾口中有物挑出之中有字乃厌呪语有裕宗恭肃天寕等字皆宪慈所出阍人持以闻明宗大骇诏悉捕宫人宫媪宫婢按问太后曰且止恐其中有寃者妾请潜加体问从之太后使人问阍人曰近日宫中某房买斑鱼者阍人以朝门次妃对太后以闻明宗亟令穷治太后曰北宫中事不可发露朝门次妃恭靖所出也如其发露则宫家与太尉生衅臣请寝而勿问明宗贒之逮明宗崩将军陈宗霍卖忠于裕宗交构其事太尉将遇害頼太皇力救得免当时称之曰太后能尽母道矣嫡庶之分虽不同而仁慈之念无或间使君臣父子兄弟之恩义不少玷缺近古以来未之有也古之所谓女中尧舜太讳暊明宗第三子也嫡母宪慈宣圣太皇太后亲生母与宪慈同母即阮圣训女嫁黎氏之所生女明宗次妃黎氏者也在位三年逊位二十七年寿七十四帝削平内难光复洪图䂓恢功烈炳彪宇宙然恭俭有余而刚断不足外冦侵犯京畿内姦觊觎神噐社稷消剥以至于亡庚戌绍庆元年十月以前杨日礼大定二年明洪武三年春正月明帝亲制祝文命朝天宫道士阎原复赍牲币来致祭于伞圆山及泸江诸水神夏四月阎原复入国都敬行祀事毕刻文于石纪其事然后辝㱕日礼僣位纵酒淫逸日事宴游好为杂技之戏欲复姓杨宗室百官皆失望秋九月二十日太宰元晫及子元偰等诛日礼不克死之是日夜元晫父子及天寕公主二子率宗室诸人入城诛日礼日礼踰墻伏新桥下众搜不得遂散㱕天将明日礼入宫分人收捕主谋者十八人元晫等皆被害史臣吴士连曰日礼之干天位为陈宗室者岂可恝恝音戛无戞愁貌然坐视使社稷移他姓哉当是时也日礼有杀太后之罪惜宗室大臣不能正其罪以诛之也顾乃谋拙术踈反为所害哀哉冬十月帝以女后之亲惧祸及己出避沱江镇即嘉兴潜约其弟恭宣王曔章肃国上侯元旦天寕公主玉瑳会清化府大吏江起兵时日礼以少尉陈吾郎用事不知吾郎与帝同谋每差军将攻捕密使从帝勿还累差南北诸军无一人还者吾郎请行不许初帝本无取国之意天寕公主请曰天下祖宗之天下何乃弃国与人君须去我以家奴平之帝去时作诗寄弟曔曰位极谗深便去官侧身度岭入山蛮七陵回首千行泪万里扪心两鬂斑去武图存唐社稷安刘复覩汉衣冠明宗事业君须记恢复神京指日还时人以为诗谶帝之未去也祗候内人副掌阮然劝之曰人欲害之盍见几而作及帝即位以然为行遣迁左参知政事然识字不多批簿时帝每教字画于阮然示之史臣吴士连曰吿帝以难私恩也爵人于朝公选也帝念阮然之恩酧之金币可也授之行遣重职不可也夫当时行遣北周六卿所以毗賛国政事而不识字者为之非公选也十一月帝及恭宣天寕俱领军回京十三日至建兴府旧名显庆下令废日礼为昏德公十五日即皇帝位改元大赦称义皇凣一应事务并依开泰年间例帝尝曰先朝立国自有法度不遵宋制盖以南北各帝其国不相袭也大治间白面书生用事不达立法微意乃擧祖宗旧法恰向北俗上安排若衣服乐章之类不可枚举故初政一遵开泰年间例是日帝正配惠懿夫人薨于建兴府长安州之虎河追册淑德皇后群臣上尊号曰体天建极纯孝皇帝进至褚家津宗室群臣迎贺皆唿万岁因号褚家为山唿社二十一日驾至东步头吾郎请日礼卑服逊位下舶奉迎帝谓之曰不图今日事势至此命囚于江口坊日礼召吾郎入幕诈之曰我有金瓮藏于宫中尔当徃取吾郎跪听日礼扼杀之吾郎姪陈世覩以闻命格杀日礼及其子柳塟大蒙山赠吾郎入内司马谥忠敏亚王二十六日治陈日覈倾危社稷罪日覈与日礼同谋劝杀诸宗室者故诛矣国子监司业朱安卒赠文贞公赐从祀文庙安清潭人性刚介清脩苦节不求利达居家读书学业精醇名闻远近弟子盈门蹑青云登政府者徃徃有之如范师孟黎伯适已为行遣亦各执子弟礼时来问候拜床下得与谈话片言而去者甚以为喜有不善者切责唾骂甚至呵叱不纳其清直严毅凛烈可畏如此明宗微拜国子监司业授太子经裕宗逸豫怠于政权臣多不法安谏不听乃上疏乞斩佞臣七人皆权幸者时人号七斩疏疏入不报遂挂冠㱕田里爱至灵山徃居之大朝会则赴阙裕宗委以政事辞不拜宪慈太皇太后曰彼乃不得而臣之人我安得而使之耶帝遣内臣赍衣服赐之拜谢毕輙以与人天下高之至是裕宗崩国统将絶闻群臣迎立帝乃大喜杖策上谒旋乞还鄕辞不受封拜厚礼送还未几寿终于家命官谕祭赠谥寻有从祀之命史臣吴士连曰贤者用世常患人君不行所学人君任贤常恐贤者不从所好故君臣相遇自古为难我越儒者见用于时不为不多然而志功名者有之志富贵者有之和光同尘者有之持禄保身者有之未有其志道德以致君泽民为念者也如苏宪诚之于李朱文贞之于陈殆庶几焉然宪诚遇君者也所以功业见乎当时文贞不遇者也所以正学见于后世姑以文贞言之其事君者必犯颜其出处也则以义造就人才则公卿皆出其门髙尚风节则天子不得而臣况巖巖体貌而师道严稜稜声气而佞人詟千载之下闻先生之风能无廉其顽而立其懦者乎苟不求其故孰知斯谥之称情也哉宜乎为我越儒宗而从祀文庙也他如陈元旦乃同姓之卿之贒者也虽含忠愤之气而付国势于无可奈何避相位之权而欲全家属于颠沛之后张汉超乃文学之臣之尤者也虽有骨鲠之直而交欢于不当交嫁女于不当嫁于文贞乎何有况其下者乎时儒臣黎括亦欲明圣道辟异端而卒不能行尝作北江沛村绍福寺碑记云佛氏之祸福动人何其得人之深且固矣上自王公以至庶人凣施于佛事虽竭所有顾无靳啬苟今日託付于寺塔则欣欣然如持左卷以取明日之报故自内京城及外州府穷村僻巷不令而从不盟而信有人家处必有佛寺废而复兴坏而复修钟皷楼台与民居殆半其兴甚易而尊崇甚大也余少读书志于古今粗亦明圣人之道以化斯民而卒未能信于一鄕常游覧山川足迹半天下求所谓学宫文庙未尝一见此吾所以深有愧于佛氏之徒远矣輙暴吾以书十二月以诞日为建天节辛亥二年明洪武四年春正月追尊亲生母英姿元妃为明慈皇太妃二月宴群臣于天安殿赏赐有差封天寕公主为谅国太长公主更名国馨拜宗室师贤为恭正王元旦为司徒元渊为抚军将军除沙洲截脚之法革财产检点之令先是王侯公主家沿河田庄新浮沙悉为家主所有昭慈太后立截脚之法谓截取新沙权贵者死亡财产一属子孙裕宗始有检点之命谓珍贵者输官皆聚敛之臣启之也至是皆革去之闰三月占城入㓂由大安海门直犯京师游兵至太祖津今复古是帝移舶过东岸江避之二十七日贼乱入城焚毁宫殿虏掠女子至锦以归史臣吴士连曰无敌国外患国常亡古今所戒也占城与我世讐陈朝岂不知而预僃哉特以人情安肆法度废弛岁月从远封守湮没故耳贼入境而边城失守㓂至都而禁旅无卫尚何国之有为裕宗狃于宴安固不足论艺宗身歴变故而虑不及此得非徒习艺文而不事武畧者欤夏四月立弟恭宣大王曔为皇太子制皇训十四章赐之册皇太子正配黎氏为皇太子妃五月以外戚黎季牦为枢密院大使季牦之姑姊妹二人明宗皆纳为宫人一生帝是为明慈一生睿宗是为惇慈故帝初政尤信任焉又以新寡妹徽寕公主嫁之徽寕前宗室仁荣妻仁荣日礼所杀史臣吴士连曰仁荣死国雠徽寕居夫丧甫閲六月而帝以嫁季牦是人伦之坏自帝始而娶者与为妻者非有人心也斁夫妇之伦乱三纲之道若之何而不生乱哉诏管造宫室务从朴素但以宗室散官供役不扰于民秋八月遣黎季牦徃乂安绥辑人民抚安边境九月加封黎季牦忠宣国上侯冬十月以修史潘义为礼部郎中定国朝通制及诸礼仪令有爵命者供报定为帐籍民伪滋甚以无为有者多矣十二月追封皇太子亲生母充媛黎氏为光宪宸妃壬子三年明洪武五年春正月考文武官功绩夏四月以杜子平为行遣参谋军事五月以阮然兼知枢密院正掌胡宗鷟为翰林院学士化州人胡隆为化州知州秋七月赐临平府官范阿窻爵明字八月诏诸路修单数户籍也冬十月帝幸天长府修诸陵寝庙十一月九日帝禅位于皇太子曔曔即皇帝位大赦称钦皇群臣上尊号曰继天应运仁明钦寕皇帝追尊生母光宪宸妃为惇慈皇太妃封妃黎氏为显贞宸妃帝初即位上皇制帝箴一百五十言赐之赐赠少傅张汉超从祀孔子庙庭史臣吴士连曰艺皇赐汉超从祀文庙者以其能排异端者欤似矣然迹其为人盖恃才而骄者也在明宗时汉超为行遣鄙其同列至诬范遇黎维以受赂辝屈坐罚语人曰谓其主上见信岂知有勘理耶乃骄吝之实也孔子曰虽有周公之才之羙使骄且吝其余不足观想汉超之贤倘若有灵必不敢预享于孔子庙庭者也睿宗皇帝讳曔明宗第十一子艺宗弟也母惇慈皇太妃以开祐九年丁丑六月二日诞生艺宗避乱时师徒军噐皆帝之力故以位逊之在位四年寿四十一帝刚愎自用拒谏轻敌殃及其身非不幸也癸丑隆庆元年明洪武六年春正月朔改元尊上皇曰光华英哲太上皇帝追尊淑慈皇史臣吴士连曰陈太祖后号曰顺慈艺宗后亦号顺慈当时议谥者不以为非耶抑以为世代己久而然耶追远之意何如也先王縁人情而制礼议太后谥与祖妣同称共谥岂人情所安哉非礼甚矣二月定文武帐籍册元妃黎氏为嘉慈皇后三月封长子炜为彰武大王年十四欲立为皇太子疽病薨夏四月以诞日为齐天节秋八月定补军伍修造舟船以僃征占之役命军民出粟入官赐爵有差试吏员充内令史掾吏冬十二月诏亲征占城是岁盗贼竞起甲寅二年明洪武七年春二月上皇居天长重华宫廷试进士赐状元陶师钖榜眼黎献甫探花陈廷琛黄甲及第同及第罗修等并赐宴衮衣出身有差引三魁游街三日故事太学生七年一试取三十人而以状元试无定例然三舘属官太学生侍臣学生相府学生及有爵者皆得入试三月诏清化乂安浚港至河华海口夏五月六月旱秋八月选民丁充军伍一等充兰都二等次之三等卑小而精勇亦得上充初宿卫有四天四圣四神后增置威捷保捷龙翊神翊懿安天长北江殿后龙捷玄额三字侍卫凿额花额左班右班诸军及清化乂安化州顺州临平等各置军号有大队长副为将校冬十月定从官置近侍祗候六局以王侯宗室为正掌祗候内八百作侍卫人属判首掌者并戴盆花巾诏诸军民不得服北人衣样及效占牢等国语乙卯三年明洪武八年春正月以枢密大使黎季牦参谋军事诏选官员有能练习武艺通韬畧者不必宗室并除军将改演州为演州路驩州为日南乂安南北中等路改临平为新平府遣陶力丁何子公督清化乂安新平人治道路自九真至河华三月功毕夏六月金星昼见秋八月定军籍汰出老劣以壮者充补凣清化乂安户舍借功者并充军伍诏诸路富人进粟赐爵有差九月以庄徽公主嫁恭正王子元胤册册太保陈僚女为妃冬十月以上皇子叔𩖃为司徒知太原镇司徒元旦知广威镇军事丙辰四年明洪武九年春正月以宣徽公主嫁冠服大王顼上皇子上皇为之亲迎按冠服非封号盖是时顼封爵赐大王冠服如恭简王追赠大王冠服也史臣吴士连曰君臣父子夫妇三纲也人伦之道孰大于此者乎既谓之纲安得而紊耶先主之礼每谨于微况其大者乎亲迎又婚礼之大节睿宗以宣徽嫁冠服则迎之者其夫妇也艺宗为之亲迎三纲之道紊矣冠服不克终兆于此矣为君父者可不谨哉又礼在别嫌以君父亲迎子妇嫌之大者也此而不谨其他可知矣夏四月申定舟车轿伞仪仗衣服之制将行会盟礼故也五月占城冦化州六月诏诸军脩战噐战舰以侯亲征占城之役秋七月御史中賛黎钖上疏曰夫兵者凶噐也不可躬自起戎矧今始平内贼势如积疮未痊主不可以私怒而兴师将不可以要功而妄战占城虽无臣妄之心宜命将讨之以待天灭若车驾亲征臣愚以为不可帝不听八月诏清化乂安演州军民运粮五万石就化州冬十月大閲水步军于白鹤江浮沙两帝亲临为将十二月帝亲征占城领军十二万发京师至钵社江津有人擧行䘮礼诏罚钱三十镪命黎季牦督乂安新平顺化漕运以给军初占城主制蓬峩扰边命行遣杜子平将兵镇化州蓬峩赍金十盘上进子平盗隐入已诈言蓬峩傲慢无礼宜加兵讨之帝大怒决意亲征时官军至弥沦海门诸军驾海而行帝乘马领步军縁海岸至日丽海口驻营操练一箇月新平顺化人虏获占人迯者来献丁巳五年五月以后废帝昌符元年明洪武十年春正月二十三日大军至占城尸耐混港口石桥次倚忙洞蓬峩立栅阇槃城外遣小臣牧婆摩诈降言蓬峩已遁但留空城宜速进兵无失机会二十四日帝衣皂服骑泥骢马令御沟王朂衣白衣骑白马亟命进军大将杜礼谏曰彼既受降欲以全国爲上官军深入攻贼城在不得已姑令一辨士持尺书问罪以察虏情虚实如韩信破燕之策不劳而有功古人有言虏情难测臣愿陛下审之帝曰我被坚执鋭冐风沐雨跋涉山川深入贼境无一人敢婴其锋者是天之所资况今贼主闻风迯窜无有鬪心古言曰兵贵神速今逗遛不进是天与而不取彼有异图悔之安及尔乃妇人以妇人衣衣之军遂鱼贯而行前后隔絶贼乘势突出截之巳时官军大溃帝陷于阵崩大将杜礼阮纳和行遣范玄龄等皆死之贼生擒御沟王以女妻之杜子平领后军不救得脱黎季牦督粮军闻帝崩先自迯归是日京师昼暗市肆燃烛以相贸易子平槛车回过天长人以瓦砾投船而骂之者师还治子平罪免死徒为兵先是御史大夫张杜一作社谏曰占城逆命罪不容诛然远在西陲山川险阻今陛下初即位政化未能远被宜修文德以来之如所不从命将征之未晚三上疏谏帝不从乃挂冠而去杜为人清介不群倜傥有大志童稚之时尝游西湖观将军习射戏曰此艺为之何难将军恠问曰尔能中否曰试为之三发三中将军惊异欲养为子杜鄙不从遂弃家游学中进士第有盛名居官清贫不置田产子孙相继为官亦以清贫称杜同赖县扶带人寓京城机舍宜蚕坊官至御史台司谏廷尉寺卿中都府总管而卒史臣吴士连曰张杜进不隐言能擧职矣言至三上能犯颜矣某不见听君至荒矣有言责者不得其职则去杜之进退合乎义矣难虽然忠言常逆于君之耳而每利于君之身于此可鉴夏五月十三日上皇以帝当国难崩立帝长子建德大王暊为嗣即皇帝位称简皇改元昌符元年大赦群臣上尊号曰宪天体道钦明仁孝皇帝六月十一日占城入㓂初上皇闻㓂至命镇国将军恭正王师贤守大安海口贼知有僃从天符海入直犯京师十二日贼又引军还出大海口遭风溺死甚众秋九月册上皇女天徽公主实羙为皇后号光鵉招魂塟熙陵庙号睿宗遣陈廷琛讣于明称睿宗巡边溺死且吿以帝为嗣明人辞以畏压溺有三不吊之礼廷琛争辨以为占人犯顺扰边而睿宗有御患救民之功何爲不吊明复遣使吊时明帝方图我越欲以为衅太师李善长谏曰弟死国患而兄立其子人事如此天命可知事遂寝廷琛自进士探花郎歴中书侍郎兼知审刑院事清化安抚使迁御史中賛权监修国史胡氏篡国阳耳聋为中丞同栻所劾降同监修国史秘书监史臣吴士连曰夫士幼而学欲知其事行也状而行行其所学也诵诗三百使于四方不辱君命廷琛有焉况时遭僣窃又能自晦以避权位斯可谓之士矣可谓不负所学也大越史记本纪全书卷之七终李纪圣宗皇帝讳日尊太宗长子也其母金天太后枚氏初梦月入怀因有娠以顺天十四年癸亥二月二十五日生于龙德宫天成元年册爲东宫太子太宗崩遂登太寳在位十七年寿五十岁崩于会僊殿帝善于继承诚心爱民重农恤刑柔远能迩置博士科厚养廉礼文脩武备海内谧寕足爲良主然疲民力以筑报天之塔费民财以造霪潭之宫此其所短也乙未龙瑞太平二年春正月修大内诸殿宇二月以诞日爲承天圣节占城来贡冬十月大寒帝谓左右曰朕深居宫中御兽炭袭狐裘犹寒如此念囚人在囹圄中缧绁之苦曲直未分食不克膓衣不盖体爲风寒所逼或死非辜朕甚悯之其令有司发衾席及饭日二次给之宋封帝爲交趾郡王丙申三年春正月真腊国来贡夏四月下劝农诏造崇庆报天寺发铜万二千斤铸洪钟帝亲制铭文丁酉四年春正月筑大胜资天寳塔高数十丈其制爲十二层遣使遗异兽于宋曰麟司马光曰使是真麟非时自至不以爲瑞若伪爲远方之笑愿厚赐遣还冬十二月起天福天寿二寺以黄金铸梵王帝释二像奉事之戊戌五年春修祥符门己亥彰圣嘉庆元年春三月伐宋钦州耀兵而还恶宋之反覆也秋八月帝御水晶殿朝百官令戴幞头着鞾方许入朝戴幞头着鞾自此始定军号曰御龙武胜龙翼神电捧圣寳胜䧺畧万捷等号皆分左右额并黥天子军三字庚子二年春谅州牧申绍太捕迯亡兵入宋境获指挥使杨保材及士卒牛马而还秋七月宋兵来侵不克乃遣使部侍郎余靖赴邕州会议帝遣费嘉祐往靖厚遗嘉祐及移书请还保材不许八月播占城乐曲及节皷音使乐工歌之造行宫于霪潭之侧观鱼辛丑三年春二月选民间女十二人入后宫罗顺州献白象壬寅四年春嘉林郡献眸三足龟癸卯五年时帝春秋鼎盛行年四十未有嗣命祇候内人阮芃求嗣于圣主寺其后倚兰夫人有娠生皇子干德是爲仁宗甲辰六年春正月遣使如宋夏四月帝御天庆殿听讼时洞天公主侍侧帝指公主谓狱吏曰吾之爱吾子犹吾父母斯民之心百姓无知自冒刑宪朕甚悯焉自今以后罪无轻重一从宽宥丙午龙章天嗣元年春正月二十五日亥时皇子干德生后日立爲皇太子改元大赦封其母倚兰夫人爲宸妃史臣吴士连曰太子国本不可不早建春秋书子同生意有在矣帝春秋已高幸而皇子生欣喜倍常遽立爲皇太子大赦天下以繋万民之望宜哉秋九月命郎将郭满建塔僊游山爪哇商人献夜光珠还价钱万镪丁未二年春二月牛吼哀牢等国献金银沉香犀角象牙土宜等物宋加封帝开府仪同三司寻加南平王以员外郎魏仲和邓世资爲都护府士师改书家十人爲按狱吏赐仲和世资每岁俸钱各五十镪禾一百结及鱼塩等物狱吏各二十镪禾一百结以养其廉甲申三年春二月皇子明仁王生仁宗同母弟也真登州献白象二因此改元天贶寳象元年改土磊鄕爲超类鄕以元妃所生地也占城献白象后再扰边乙酉天贶寳象二年春二月帝亲征占城获其主制矩及其众五万人是也帝征占城久不下还至居连州闻元妃相内治民心化治境内按堵尊崇仸教俗号观音女曰彼一妇人乃能如是我男子何庸再攻克之夏六月班师秋七月帝还自占城献俘于太庙改元神武元年制矩请以地哩麻令布政三州赎罪许之放制矩还国冬十月丁丑翳夹日庚戌神武二年春造紫宸殿夏四月旱发厍粟钱帛赈贫民秋八月脩文庙塑孔子周公及四配像画七十二贤像四时享祀皇太子临学焉辛亥三年春正月帝书仸字碑长丈有六尺留于僊游寺自春至夏不雨占城来贡定赎罪钱有差冬十二月帝不豫诏有司误入官职都左右廊者杖八十壬子四年春正月庚寅帝崩于会僊殿上尊号曰应天崇仁至道威庆龙祥明文睿武孝德圣神皇帝庙号圣宗史臣吴士连曰恤刑仁民王正之所先圣宗虑夫囹圄囚人或有无辜因饥寒而至死也则发给衾席饮食使养其生虑夫刑狱官吏或有家贫因鬻而受赂也则增级俸钱食物使富其家虑民之乏食也则下劝农之诏遭岁之大旱也则出赈贫之令始终一心皆出于诚况又崇道学明制度文事骎骎乎内举矣南平占北伐宋武威赫赫乎外扬矣虽他小有过举亦不失爲贤君或曰仁柔有余刚断不足愚未见其然也皇太子干德即位于柩前改元太寕元年时方七岁尊生母倚兰元妃爲皇太妃嫡母上阳太讳干德圣宗长子也其母灵仁太后以龙章天嗣元年丙午正月二十五日诞生后日立爲皇太子圣宗崩遂即皇帝位在位五十六年寿六十三岁崩于永光殿帝日角龙颜手垂过膝明哲神武睿智孝仁大畏小怀神助人应通音律制乐歌俗臻富庶身致太平爲李朝之盛主惜其慕浮屠好祥瑞爲盛德之累耳癸丑太寕二年时滛雨迎法云佛赴京祈晴祀伞圆山神幽皇太后杨氏尊皇太妃爲灵仁皇太史臣吴士连曰仁宗仁孝灵仁崇佛何至杀嫡后虐无辜残忍若是哉盖嫉妬妇人之情况又生母不得预政灵仁虽贤岂能忍耐得故诉于帝帝时幼冲惟以顺母心爲悦而不知其过之大也太师李道成之出镇史臣吴士连曰道成同姓大臣方居圣宗䘮因事出镇于外其感念先帝盖真情也因托仸以事帝特一时所爲之事者尔后之镇乂安者遂以爲奉事圣宗之所终李朝之世莫以爲非夫君不祭于臣仆父不祭于支庶况又与夷爲侣哉盖李朝崇佛之过也甲寅三年春有白雀集于禁庭占城复扰边以李道成爲太傅平章军国重事诏功臣年八十者皆赐几杖入朝乙卯四年春二月诏选明经博学及试儒学三场黎文盛中选进侍帝学宋王安石秉政上言以爲我国爲占城所破余众不满万人可计取之宋命沈起刘彛知桂州渐起蛮峒兵缮舟船习水戦禁州县不与我国贸易帝知之命李常杰宗亶领兵十余万击之水步并进常杰陷钦廉等州亶围邕州宋广西都监张守节将兵来救常杰迎击于崑崙关破之斩守节于阵知邕州苏缄固守不下我军攻之四十余日囊土传城而登城遂陷缄令其家属三十六人先死藏尸于坎中纵火自焚死城中感缄恩义无一人降者尽屠五万八千余人并钦廉州死亡者几十余万人常杰等俘虏三州人而还宋帝赠缄奉国军节度使谥忠勇赐京城甲第一区上田十顷官其亲族七人以其子元爲合门祗候史臣吴士连曰宋谥苏缄以忠勇亦足以彰李常杰之忠勇也岂可以夙沙例视之哉秋八月庚寅朔日食命李常杰总诸军伐占城不克常杰乃画布政地哩麻令三州山水形势爲图而还改地哩爲临平州麻令爲明灵州招民居之拜常杰爲太尉丙辰五年春三月宋令广南宣抚郭逵爲招讨使赵卨副之总九将军合占城真腊来侵帝命李常杰领兵逆击至如月江大破之宋兵死者千余人郭逵退复取我广源州夏四月赦改元英武昭胜元年诏求直言擢贤良有文武才者命管军民选文职官员识字者入国子监丁巳英武昭胜二年春设仁王会于天安殿二月试吏员以书筭刑律三月又大举伐宋钦廉州声言宋行青苗役法残害中国民兴师问之欲相救也冬十二月宋赵卨来侵不克乃还戊午三年正月修治大罗城遣陶宗元遗驯象五于宋请还广源苏荗等州及所掠人民己未四年谅州献白象雨雹大熟宋以顺州归我庚申五年春二月铸洪钟于延祐寺钟成撞之不鸣以其成噐不可销毁乃废置于寺之龟田其田卑湿多产龟寺人爲之龟田钟秋八月甘露降帝观竞舟辛酉六年春日有重光归所获邕钦廉三州人兵于宋以广源等州还我故也冬十月太师李道成卒壬戌七年春以钦圣公主嫁渭龙州牧何彛庆癸亥八年春帝亲閲黄男定爲三等黄龙飞自紫宸殿至会龙殿甲子九年夏六月遣兵部侍郎黎文盛如永平寨与宋议疆事诏天夏造瓦盖屋定边界宋以六县三洞还我宋人有诗云因贪交趾象却失广源金乙丑广祐元年以黎文盛爲太师时天下无事皇后遍游山川意欲兴建寺㙮丙寅二年春阮远献六足龟背上有图书秋八月试天下有文学者充翰林院官莫显绩中选除翰林学士造大覧山寺丁卯二年春三月造秘书阁宋封帝爲南平王冬十月帝幸覧山寺夜宴群臣亲制覧山夜宴诗二章戊辰四年春正月封僧枯头爲国师置十火书家定天下寺爲大中小名蓝以文官贵职兼提举时寺有田奴库物故也冬十月作覧山寺㙮己巳五年春三月定文武及从官杂流等职宋兵入石犀州浚冷泾川庚午六年造合欢宫辛未七年春帝幸谅山观捕象冬十一月以何于爲少尉知殿前诸军事黎全义献五色龟壬申八年秋八月改元会豊元年大熟定田籍征租每亩三升给军粮癸酉会豊二年优钵昙花开甲戌三年春正月遣翰林学士莫显绩使占城责岁贡礼夏四月覧山寺㙮成乙亥四年春诸王入朝夏六月大旱放囚减免賍税雨丙子五年春三月黎文盛谋反免死洮江安置时帝幸霪潭御小舟观鱼忽有雾起冥霭中闻有船来橹声戞戞帝以戈投之须曳雾散船中有虎众惧变色曰事逼矣渔人穆慎以纲霰之覆虎上乃太师黎文盛帝以大臣有裨賛功不忍杀流洮江之寨头赏穆慎官职财物赐西湖之地爲食邑先是文盛有大理国奴能奇术故託此欲行簒弑也史臣吴士连曰人臣篡弑而免罪失刑政矣盖帝崇佛之过也丁丑六年春正月诏检定诸例倣依故典秋八月星昼见时天下豊登太后多兴造佛寺戊寅七年秋八月地震彗星见己卯八年神龙降于梅庚辰九年冬十二月大疫辛巳龙符元年春正月改元以太尉李常杰兼内侍判首都押衙行殿内外都知事修延祐寺壬午二年春正月立春日瑞雪降二月大水命皇史臣吴士连曰女贫而至于雇赁男贫而至于无妻天下之穷民也太后爲之造命亦仁政之所施也冬十月演州人李觉谋反初觉学得其术能变木爲人招集亡赖据本州筑城作乱事闻命李常杰等讨之觉败出亡占城余党悉平占城寇边甲申四年春二月命李常杰伐占城初李觉亡占城言中国虚实占城主制麻那因之入寇复取制矩所献地哩等三州至是命李常杰击破之制麻那复纳其地三月复定禁衞兵号乙酉五年春祠髙禖夏六月太尉李常杰卒赠入内殿都知检校太尉平章军国重事越国公食邑万户以弟李常宪继封候爵秋九月作白薨㙮于延祐寺二作石薨㙮于覧山寺三时帝重修延祐寺增于旧贯浚莲花台池名曰灵沼池池之外缭以画廊廊之外又疏碧池并架飞桥以通之庭前立寳㙮以月之朔望及夏之四月八日车驾临幸设祈祚之仪陈浴仸之式岁以爲常丙戌六年春正月彗星见西方长竟天太白昼见赦除逆党人丁亥七年夏地震戊子八年春二月筑堤于机舍坊夏月不雨己丑九年春筑洞灵台秋逆人苏厚杜崇谋反伏诛庚寅会祥大庆元年春有妇人献鳯雏具五色九苞徐文通献白虎白马生距槟榔一本十一茎秋八月占城献白象辛卯二年春清化府献槟榔一本九茎秋大熟日重输壬辰三年春甘露降占城献白象时帝春秋以高无嗣诏择宗室子立爲嗣帝弟崇贤侯亦未有嗣适石七山僧徐道幸至侯家与语祈嗣事道行曰他日夫人临诞时必先相吿盖爲之祈于山神也后三年夫人因而有娠生男阳焕癸巳四年夏六月真登州牧夫人公主李氏薨甲午五年春瑞雪降乙未六年春正月封兰英钦天震寳三皇后三十六宫人时帝无嗣故多立皇后及宫人设醮以祷之太后构兴佛寺前后该百余所世传后追悔上阳及其侍女之非辜多起仸寺爲之忏雪丙申七年夏六月僧徐道幸尸觧于石室山寺先是崇贤侯夫人杜氏怀娠至是产难侯追念道行前日之言使人驰报道行即易服澡身入巖中尸觧而逝夫人寻生得男即阳焕也鄕人以其异纳尸龛中奉事之今仸迹山是其处也每岁春三月七日士女会于寺爲一方胜逰后人讹以爲僧忌日丁酉八年春正月延成侯卒诏罢藏阄戏及开贺执卓仍发御府金银钱帛厚赙之是月守太堂人献白鹿甘蔗甲人献玄鹿二月甲明盗杀牛令皇太后曰比者京城鄕邑人多迯亡以盗牛爲业百姓穷窘数家共耕一牛昨尝以爲言国家已有禁令今之杀牛有甚往时帝于是诏诸盗杀牛杖八十徒犒甲其妻杖八十徒桑室妇并偿其牛邻家不告者杖八十三月丙辰帝幸章山庆成万豊成善寳㙮有皇龙见又幸应豊夏五月员外郎吴绍献夏田禾一茎九穗驸马郎杨景通献白鹿司农州首领何永禄献赤马生距𩆍作火头黎兵曹儿并献白鹿直邪甲人献白麞六月帝幸应豊行宫省耕不雨祷于行宫皇龙见史臣吴士连曰火塟佛教也殉塟秦俗也仁宗皆行之或者承太后之遗命欤秋八月塟灵仁皇太后于天德府寿陵冬十月帝幸启瑞行宫省歛是夜月重轮求宗室子育于宫中下诏曰朕临兆民久无后嗣天下重噐伊谁可传宜育崇贤成庆成广成昭成兴侯之子择其善者立之时崇贤侯子阳焕年方二岁而聪敏上深爱之遂立爲皇太子占城献金花三朶戊戌九年春正月诏选民兵黄男二月真腊国使朝见设春筵宴礼及庆成七寳㙮会诏有司僃仪仗于灵光殿偕引使观之三月以大黄男壮勇者充玉阶兴圣都及御龙兵三百五十人户部左侍郎李秀蠲卒夏五月贬礼部右侍郎黎伯玉爲内人书家旱祈祷得雨秋七月中元节罢执卓以遇灵仁太后盂兰盆日故也占城来贡九月辛巳设庆成胜严圣寿寺千佛会使占城使观之丙戌帝御灵光殿观覧舟设秋筵宴礼冬十一月遣员外郎阮伯度李寳臣遗白黒犀二及驯象三于宋是岁甘露降帝手书天下太平圣躬万岁八字于碑命工镌之禁京城内外诸人家奴仆不得刺墨胷脚如禁军样及刺龙文于身上犯者没官己亥十年春正月帝幸快场捕白象夏四月都曹潘田献白鹿五月设庆成浄虑寺会龙见于京师茶肆秋七月造景兴清阑二舟诏诸军造战舰治兵甲欲亲征麻沙洞也八月甲申帝御灵光殿观竞舟设秋筵宴礼此后每岁八月竞舟设宴以爲常冬十月閲武捷羽林等六兵曹之壮勇者爲玉阶兴圣捧日广成武都火头其下等爲玉阶兴圣捧日广城武都御龙兵会天下军人盟于龙墀诏曰朕膺一祖二宗之业奄有苍生是四海兆姓之民均如赤子致异域怀仁而欵附殊方慕义以来賔且麻沙洞丁生于吾之境土而麻沙洞长世作予之藩臣蠢尔庸酋忽负先臣之约忘其岁贡乃缺故典之常朕每思之事非得已其以今日朕自将讨之咨尔将师六军各尽汝心咸听朕命乃颁噐械授将士帝御景兴舟发自千秋步旌旗蔽日劎㦸攅霜虎贲皷譟士气百倍是日黄龙见飞逐舟行次龙水崃成庆侯献六眸龟胷上有王字花浪又涨帝自将击麻沙洞破之俘其洞长魏滂等数百人获金币牛羊不可胜数命偏将入沿边诸洞招谕逃亡使各㱕业十二月朔㱕自麻沙洞献魏滂于太庙大飨将士颁四钱帛有差庚子天符睿武元年春正月朔群臣上表劝加上尊号仍请改元允之二月设广照灯会三月真腊国来贡夏六月漆作甲主都邓安献白雀秋九月黄龙见占城来贡大熟冬十月筑众僊台十二月以内人书家潘景牟俞都爲内常侍辛丑二年春三月僧王爱献槟榔一本七茎太师陈度上言此物不足爲瑞罢之设庆成寳天寺重明殿会夏五月大水溢大兴门外秋七月紫草番人何午献白麞造广教寺大蝗冬十月复以黎伯玉爲内常侍壬寅三年春二月僧杨须献白碧玉一珏三月戊寅设庆成队山崇善延龄寳㙮会禁诸人不得以竹木杖及利噐相殴夏四月以李奉等二十人爲狱吏按民间词讼五月交甲管范波司献白鹿秋八月己亥帝御灵光殿观竞舟初制银缨引卤簿丁未员外郎李元献槟榔珠一颗诏却之冬十二月遣员外郎丁庆安袁士明遗驯象于宋时袁士明有故不迁宫赐其子崇爲奉信郎是岁诏诸收捕盗贼外亡而爲世家所夺者世家与迯亡同罪收捕吏輙停留在家不经官者杖八十癸卯四年春正月二十五日诞圣节初造推轮舞舍令宫女舞其上以献觞二月设春筵宴礼于崇渊殿初作曲柄雨盖壬寅帝幸龙水海捕象丁未设庆成奉慈寺会丙辰还京师三月辛巳设庆成僊逰广孝寺会追荐圣宗及上阳皇太后夏四月甲申真腊国五人来附禁宰牛诏曰牛者稼穑之所重利人不少今后三家爲一保不得杀而食之违者寘之刑宪秋七月真腊国来贡八月朔帝御天安殿颁赐群臣秋衣帝御灵光殿观竞舟是夜帝御崇渊殿设金盖宴礼冬十月帝幸应豊行宫省歛是行造飞桥过波剌江十一月还京师儒道释并献贺诗筑紫霄台是岁大熟甲辰五年春正月姚索献白雀闰月造祥光舟其制两腹帝幸应豊行宫省耕帝御行宫占城国人具翁及其从弟三人来朝二月帝还京师夏四月真腊国金丁阿传及家僮四人来附广源首领杨嗣兴献白鹿造护圣寺五月占城国人波司蒲陀罗等三十人来附秋七月旱祈雨内作监甲主都苏翁献六眸龟胷上有善帝二字九月成庆侯卒冬十月筑郁罗台十一月玉阶都李号献金䱓鱼十二月成庆侯夫人何氏饮酖殉死史臣吴士连曰妇人从一而终非谓殉也何氏径情直行至饮酖殉死虽云过矣然于人所难而易之亦难能也抑成庆侯至是水塟而殉之耶复以内常侍黎伯玉爲礼部侍郎广源州小首领莫贤及其部党出亡宋邕州界贡洞乙巳六年春正月以内常侍牟俞都爲中书丞邕州执莫贤等请差人就江南交付帝遣守富良府中书李献往江南领还京师流莫贤于乂安州妻子并没官纸作藩上献槟榔珠诏却之庆成崇阳殿设宴三日夜夏四月帝幸应豊行宫省耕六月帝自应豊行宫幸莅仁行宫入内常侍中丞牟俞都奉㫖宣示内外臣僚曰黄龙见于行宫之秘殿惟宫女宦官见之冬十月帝御应豊行宫省歛十一月遣入内礼部侍郎黎伯玉讨广源州侬琼莫七人等将行伯玉会军盟于大兴门外宣军令黄龙见于洞云祈寿寳台诏凣敺人死者杖一百刺靣五十字徒犒甲丙午七年春正月设广照灯会七日夜赦都护府罪人禁百姓春不得伐木二月朔帝御天安殿观王侯蹴毬三月设庆贺五经礼于寿圣寺夏五月壬戌设仁王会于龙墀是日黄龙见于永光殿秋七月旱自六月至是尤甚六眸龟见滛雨祈晴九月占城来贡设广照灯会于龙墀诏占城使臣观之冬十一月帝幸应豊行宫省歛闰月遣令书家严常御库书家徐延遗驯象十及金银犀兕于宋谢擒莫贤也常延至桂府见经畧司谓常延曰今年东京及湖南鼎澧等处并已调发兵马讨金人未审㱕期何日此间路地上传马铺丁在在更少请使者领还礼物常延乃还其年金人粘罕干离不率众围宋汴京虏宋帝徽宗钦宗北㱕宋国大乱丁未天符庆寿元年春正月以御库书家范信判清化府事二月群臣上尊号加宽慈圣寿四字自正月至二月滛雨命官祈晴员外郎阮义长献三足六眸龟三月农州首领杨彗进长寿生金二块夏四月帝幸应豊行宫省歛雨谷五月僧高亭献白雀秋七月丁巳庆成重兴延寿寺冬十一月宋钦州送还广源州叛党莫七人等十二月天狗星陨有声如雷以延平公主嫁富良府首领杨嗣明帝弗豫召太尉刘庆覃受遗诏曰朕闻生物之动无有不死死者天地之大数物理当然而举世之人莫不荣生而恶死厚塟以弃业重服以损性朕甚不取焉予既寡德无以安百性及至殂落又使元元衰麻在身晨昏临哭减其饮食絶其祭祀以重予过天下其谓予何朕悼早岁而嗣膺大寳居王侯上严恭寅畏五十有六年赖祖宗之灵皇天孚佑四海无虞边陲微警死得列于先君之后幸矣何可兴哀朕自省歛以来忽婴弗豫病既弥留恐不及警誓言嗣而太子阳焕年已周纪多有大度明允笃诚忠庸恭懿可依朕之旧典即皇帝位肆尔童孺诞受厥命继体传业多大前功仍仰尔臣庶一心弼亮咨尔伯玉实丈人噐饬尔戈矛预僃不虞毋替厥命朕之瞑目无遗恨矣丧则三日释服宜止哀伤塟则依汉文俭约爲务无别起坟陵宜侍先帝之侧呜唿桑榆欲逝寸晷难停盖世气辞千年永诀尔宜诚意祗听朕言明吿王公敷陈中外丁卯帝崩于永光殿史臣吴士连曰古大顺之世人君能体信达顺以致中和于是天不爱道地不爱寳降甘露出体泉产芝草而龙鳯龟麟诸福之物莫不毕至仁宗之世祥瑞一何多耶盖由人君所好故人臣妄献之也皇太子即位于柩前令武卫黎伯玉宣示王侯及文武臣僚退于大兴门外使诸城吏闭门谨守毋得往来出入仍命禁军介之以兵立天安殿下既而令开右掖门召群臣入于龙墀使伯玉谕王侯及文武臣僚曰不幸先帝奄弃群臣天位弗可久虚惟予冲人黾勉嗣之卿等宜永肩乃心夹辅王室非特不辅先帝注望之意亦使世世子孙享其禄位群臣皆拜贺恸哭使内人杜善舍人蒲崇以其事告崇贤侯诏天下诸鄕邑各依本业如故毋得藏匿迯亡盗贼及鬪敺杀人者壬午群臣上表殡于壸天殿癸未群臣受䘮服于永平阁外甲申群臣上表请御正殿乙酉始御天安殿视朝诏群臣除䘮服是日幸那岸观宫女上火坛殉大行皇帝黎文休曰人子生三年然后出于𢙇抱而免于父母故自天子至于庶人虽贵贱不同而三年哀慕之情则一盖所以报其劬劳也矧神宗之于仁宗鞠在宫中恩莫厚矣义当慎终追远其报可也今未閲月而遽命群臣除服未卒哭而迎两妃后入宫不知当时将何以仪刑四海表率百官哉神宗虽幼弱而在朝之臣亦幸其短䘮无一言及之者可谓朝无人矣史臣吴士连曰仁宗圣学高明深识死生之故如昼夜之必然遗诏所言言造乎理足以觉夫不皷缶歌而爲大耋之嗟者其爲教远矣虽然在仁宗言之则爲明道之言在神宗行之则爲失孝之举文休论之当也神宗皇帝讳阳焕圣宗之孙仁宗之姪崇贤候之子乃夫人杜氏所生也年方二岁育于宫中立爲皇太子仁宗崩遂登太寳在位十一年寿二十三岁崩于永光殿帝之初年犹有童心及长性资聪睿大度有爲修政立事任贤使能正始正终详密欵曲无失于正虽身婴恶疾寻有药之天意有在也然酷好祥瑞崇尚浮屠奚足贵哉戊申天顺元年春正月丙戌朔改元大赦尊义母宸英夫人爲皇太后诏凡民有没田土于官及籍申爲田儿者悉还之僧道百姓之爲路翁者亦免赐六兵更番㱕农遵古制也戊子尊大行皇帝谥曰孝慈圣神文武皇帝庙号仁宗己丑贬大僚班李崇福以过西阳城门廵吏问而不应也辛卯诏国有哀天下民无得骑马及上蓝舆巾车更子帝初御京筵辛丑以内武卫黎伯玉爲太尉陞侯秩内人火头刘波杨英珥爲太傅爵大僚班中丞牟俞都爲谏议大夫迁诸卫秩内人火头李庆阮福高依爲太保爵内上制内祗候管甲李山爲殿前指挥使爵大僚班伶人吴碎爲上制御厍书家徐延爲员外郎又赐伯玉波俞都及官职都钱币有差酬翼賛之功也壬寅使太傅刘波谏议大夫牟俞都赍仁宗赐崇贤侯礼物于其家癸卯遣和寨人讣于宋及吿甲辰诏飞骑都赍仁宗遗诏及帝登极往占城发御厍金币颁赐百僚有差戊申桄榔塲献宋商人漂船九只武胜都郭卑献桃树四寸生花己酉以陶舜爲中书省员外郎行西上合门使尙书省员外郎李寳臣行东上合门使范赏杜六孔原范寳金吉李槩陶老阮完爲尙书省员外郎梁玖陶参郭淑阮仁阮庆陶相郭巨寻阮淬爲中书火李伍矫义李箇阮贬阮仆阮宽陶六杜记矫绍爲祗侯书家癸丑诏谏议大夫牟俞都选旧龙翼爲左右玉阶兴圣广成武都甲寅真腊二万余人入㓂乂安州波头步诏入内太傅李公平将官职都及乂安州人讨之二月乙卯诏赦都护府罪人壬戌诏免贬黜者一百三十人癸亥李公平败真腊人于波头步擒其主将及士卒乙丑群臣上尊号曰顺天广运钦明仁孝皇帝帝谓群臣曰朕以幼冲之年嗣先圣洪业而天下平定海宇之内咸畏其威皆赖卿等力也卿等宜慎职守无萌怠忽以辅朕之不建也立李氏爲皇后先是遣员外郎李庆臣及其妻迎殿前指挥使李山之女员外郎陈玉度及其妻迎太尉黎伯玉姪黎昌之女册立山女爲俪天皇后昌女爲明寳夫人陞山寄侯秩知谅州军事赐昌爵大僚班滛雨丁卯群臣上表贺登极天龙天崇二寺幡无风自动其状如舞车马幸二寺拜谢之李公平捷书至京师戊辰帝幸太清景灵二宫及城内诸寺观拜谢佛道冥祐公平败真腊人之恩黎文休曰夫运筹帷幄之中决胜千里之外皆良将临戒制胜之功也太傅李公平破真腊之㓂于乂安州遣人奏捷神宗当告捷于太庙论功于庙堂以赏公平等克敌之勋今乃㱕功于佛道临寺观而拜谢之非所以劳有功皷士气也庚午帝御天安殿观国人盟于龙墀因诏发内府衣服钱帛颁赐之甲戌诏百官家奴皂隶不得娶良民女俪天皇后明宝夫人㱕寕使谏议大夫牟俞都如天德府相地起仁宗山陵三月李公平军还献俘一百六十九人以内令书家费公信爲奉议郎内书家魏国寳爲左司帝观灵光大会以公信国寳爲内常侍夏四月旱帝斋戒蔬食祈得雨五月度老兵都曹武袋等四人爲僧诏蠲宸英太后族百人于借诏诸讼事已经祖宗理判者不得复论奏爲者罪之六月诏群臣及官职都监于大兴门外欲行送塟仁宗礼也塟天德陵以诞日爲天瑞节秋七月中元节帝御天安殿群臣上表贺以荐仁宗盂兰盆不设宴礼八月诏刘庆覃牟俞都选官职都甲戌出仁宗遗诏示群臣真腊人入㓂乂安州杜家鄕有船七百余艘诏清化府阮河炎及本州杨坞等领兵击败之冬十一月以太尉黎伯玉爲太师改姓张氏流广源州人于清化府乂安州递奏真腊国书一封请差人往使其国不报己酉二年春正月入内殿中李安酉黎文休曰神宗以宗室之子仁宗育爲子使继大统义当以仁宗爲父而称所生父崇贤侯爲皇叔封生母杜氏爲王夫人如宋孝宗之于秀安僖王及夫人张氏以一其本可也今乃封崇贤侯爲太上皇杜氏爲皇太后无乃二其本乎盖神宗时方幼冲而在朝公卿如黎伯玉牟俞都又无知史臣吴士连曰仁宗尝因设会而赦罪人非也然犹借佛会爲名也帝无事直赦之耳夫罪人犯法有轻有重五等象刑有上有下岂可直赦之耶若一槩赦之则小人幸免非君子之福也故古之言治者虽云不可无赦亦病于赦赦过可也赦罪不可也易曰赦过宥罪书曰告灾肆赦怙终贼刑是也三月李子克上言江底林有白鹿帝使太尉刘庆覃往捕得之迁子克枢密使列明字秩冠七梁冠黎文休曰夫古人所谓瑞者以得贒与豊年外此不足爲瑞也况珍禽异兽不育于国亦先王之遗戒也神宗因阮禄阮子克禄子克本姓李文休避陈朝讳故阮称献白鹿以爲瑞物拜禄爲大僚班子克爲明字则赏者受者皆非也何则神宗以献兽拜官是滥其赏也禄克以无功受赏是欺其君也西农州大首领何文广献生金二块共重三十三两五铢夏六月入内龙图牟俞都献骆马四足生距以内常侍费公信爲左司郎中魏国寳爲员外郎秋八月造仁宗神主于灵殿青竹蛇蟠于寳扆闰月壬午祔仁宗皇帝神位于太室史臣吴士连曰先王制礼事亡如事存故作主以象神则主神之所依也虞而作主练而易主易主而祔庙礼节也仁宗塟在去年六月至今十四月练寺又过久矣而始作主祔庙慢而不敬甚矣甲申洞仁宫陶甄人阮人献六眸龟胷上有谱乐二字诏诸王侯百官奴婢不得依势敺击官军百姓犯者徒其家主奴没八官冬十月迁左司费公信爲诸卫赐姓李十二月象公朱会献白龟以内常侍杜元善爲参知政事守清化府御厍书家范信爲员外郎庚戌三年春正月诏百官女不得先适人俟选充掖庭后不入选者然后许嫁黎文休曰天生民而作之君使司牧之非自奉也父母之心谁不欲其子之有寳家圣人体此心惟恐匹夫匹妇之不得其所故诗形桃夭摽有梅美嫁之及时与刺其晚也神宗诏百官之女选毕然后嫁此乃自奉岂爲民父母之意哉史臣吴士连曰帝时年未冠其出此令盖欲选百官女充掖庭尔未爲甚过举也至其胜敌而㱕功于仸献鹿而滥爵与人之类皆童心之所发而莫之匡救苟有至诚以感之巽言以入之帝之聪睿有素其从之也必矣内作管甲朱始献金鲫鱼以御库书家梁改守清化府三月占城国人雍麻勾来附五月扶秋了管甲费元献白雀太上皇崩谥曰恭皇六月旱祈雨秋九月久雨祈晴帝御灵光殿观竞舟诏赦都护府囚冬十月帝御天灵殿大閲六兵定等级宋赍寳印金章封帝爲交趾郡王十一月占城来贡十二月帝击毬于龙墀令占使入侍观之设庆成广严资圣寺会赦罪人遣员外郎李奉恩令书家尹英槩如宋报聘辛亥四年春正月起二阁于延和内三月皇弟星卒夏四月诏王侯公主百官家奴不得娶官职都百姓女禁人间女不得效宫䯻粧样五月旱祈得大雨染宏主都何儿献白雀起明空大师第秋七月群臣上表贺豊年史臣吴士连曰甚矣当时朝臣之行謟也五月旱祈祷幸而得雨至七月夏麦已过秋禾未熟遽以爲豊年上表称贺倘至九十月而水旱虫蟥如表贺何九月开寳花园诏牟俞都知乂安州是月久雨祈晴冬十月御前指挥使王吉奏有神降迹于龙墀左钟楼前长九寸五分阔五寸皇弟周箇卒十二月太平鄕阮买献白鹿左武捷兵杜庆献黄色鲳䰸鱼帝以爲瑞诏群臣称贺合门使李奉恩上言彼微物尔而陛下以爲瑞如麟鳯之来则陛下以爲何物帝善其言壬子五年夏四月夜黄龙自永光殿见于丽光宫五月朔皇次长子天禄生后封明道王闰月皇长女生寻殇是月暴风覆延章舟秋七月占城国人具般等逃㱕其国至日丽寨人执送京师八月真腊占城㓂乂安州左羽林兵火头杜广献鲳䰸鱼诏太尉杨英珥领清化府乂安州人击真腊占城败之真登州牧黎法国献玄鹿九月奉卫都令火头丁牛献白鹿乂安州令书家陈留献占城人三先是其人常伏险要处据乂安州人转卖真腊国留因设伏于其处擒之以献冬十月遣员外郎李奉恩奉议郎尹英槩如宋报聘起感灵殿奉天阁十二月帝迎春于广文亭庆成感灵殿宴群臣尙书李元坐罪死狱中以其女章英次妃有过故也宋封帝爲交趾郡王甲寅天彰寳嗣二年春正月朔赐员外郎魏国寳爵大僚班二月赐谏议大夫牟俞都爵内大僚班起天寕天成二寺及塑帝释像帝临幸观之令书家阮美献青头桃花马四足生六距是月久雨祈晴三月帝幸五岳观夏四月诏祗候内人火头不得擅出外违者寘之重罪有公事者先奏闻方许出五月庆成永光殿重修故也乂安州范信令书家陈留史臣吴士连曰龟之爲灵以其能吿兆也然世常有之非若龙鳯麟之罕见也当时乃以爲瑞而进献之多何哉至于胷上有文乃黑白相间而见群臣辨成文字是希㫖作謟语以爲䛕媚其君耳岂真有文字哉故人君必谨好尙六月皇婆王婆历卒秋七月黄龙夜见于永光殿冬十一月修延生殿五岳观十二月成道候卒群臣加上尊号曰顺天睿武祥灵感应宽仁广孝皇帝大赦乙卯三年春正月以御库书家杨掌守清化府二月真腊占城二国来贡三月庆善候卒夏四月诏左司郎中李公信出入禁中奏事无得禁止帝幸五岳观庆成金银三尊像以员外郎魏国寳爲左司郎中自春至夏后不雨五月朔雨六月祗候书家李昌灌顶僧阮明并献白雀诏诸卖田池不得倍钱还赎违者有罪秋七月太师张伯玉卒冬十二月设度人会迎僊堂设庆成大醮于延生殿造日鼎清澜延明三舟丙辰四年春正月开延光园于冷泾鄕古洪钟见二月成兴候卒三月太尉刘庆覃卒帝病笃医治不效僧明空治之愈拜爲国师蠲户数百夏四月皇婆吕阿买病卒史臣吴士连曰诸帝之编未有书皇婆卒而神宗之世两见焉盖帝之于保姆特加恩赐之厚故史从而书之欤皇长子天祚生群臣进金银钱币上表贺六月以左司郎中李公信爲少师列明字秩秋九月谏议大夫牟俞都罢冬十月太尉杨英珥卒十二月立春日帝御崇渊殿群臣上表贺其日遇国忌故复设是礼左兴圣都火头苏武献神龟胷中有籒文群臣辨之成一天永圣四字帝幸清化府捕象丁巳五年春正月乂安州驿奏真腊将破苏棱㓂本州诏太尉李公平将兵击之二月乂安州地震江水如血公平差内人火头邓庆鄕还京师以状文公平败真腊人三月大僚班阮公陶献白龟帝幸报天寺礼法云佛祈雨是夜大雨夏四月皇第三子生五月少师李公信献生金一块重四十七两六月旱诏阮公陶诣南雩𡊨祈雨秋九月设庆成灵感寺会赦天下罪人诏京城内外三家爲保察诸朝班官职都不得以其子与他人养育倚托权势家无官荫自犯者收捕奏文不能察者同罪冬十月壬午帝幸莅仁行宫省歛乙丑皇第二女生候封瑞天公主十二月帝还京师以守清化府御库书家杨掌爲员外郎戊午六年夏五月内人火头许炎献生金一块重六十六两六月旱使入内左司郎中魏国寳召臣僚会议诸卫范信言请赴雩坛祈雨从之秋七月不雨帝命有司祈于雩坛及报天寺颁赐群臣冬衣九月帝弗豫立皇长子天祚爲皇太子初帝既立天禄爲嗣至是寝疾感圣日奉奉圣三夫人欲改立乃遣人赂参知政事徐文通曰如受帝命草遗诏幸无弃三夫人文通许诺及帝疾笃命撰诏文通虽受帝命而志在三夫人但秉笔不书俄而三夫人至哽咽流涕曰妾等闻之古之嗣位立嫡不立庶天禄嬖人之子苟使嗣位其母必僣则妬害之情生如此则妾之母子能免于难乎帝因下诏曰皇子天祚年虽幼冲乃是嫡子天下皆知宜嗣朕业太子天禄可封明道王二十六日帝崩于永光殿殡于殿之西陛群臣上尊号曰广仁崇孝文武皇帝庙号神宗冬十月朔皇太子天祚即位于柩前年方三岁改元绍明元年大赦尊母感圣夫人黎氏爲皇太后会国人盟于龙墀遣使讣于宋史臣吴士连曰神宗乘盛业于先王爲太平之天子其舍嫡长之乳抱欲立庶孽之长君盖惩日童心之失卒之志不获遂者徐文通之赂彰三夫人之辝直也惜乎不立召社稷大臣委以托孤之寄耳鸣唿邪臣与内庭交好以致败人事者自古有之徐文通三夫人此事不犹愈于教之以卫王请命耶虽然传世以嫡古今通义苟得贤辅如伊尹周公辅太甲成王终有辞于永世矣大越史记本纪全书卷之三终后陈纪简定帝讳頠艺宗之次子也旧号简定胡氏改封日南郡王胡末起兵兴复陈室在位二年余帝无拨乱才又弃其辅自取灭亡非不幸也丁亥兴庆元年春二月二十日胡左相国澄进军噌江明人㨿两岸夹攻澄军败绩退保闷口季牦汉苍并回清化京路多从贼以叛胡杜胡射弃平滩过太平大全至闷口併力筑垒铸火噐造艨艟以拒敌募登者赐身爵丁男妻宗姬给田十亩胡侍中陈元祉天徽公主率避乱人民出涂山中书令陈师贤与天嘉公主泝大江并降于明胡神丁军将吴成顺风乘潮进击突至胶水辅晟分兵两岸截之成势孤陷阵死赠骁卫将军建兴人阮日坚聚众杀镇抚使潘和甫降于张辅明人与胡军对垒日夜相攻暑雨疾疫淖湿难居乃移屯咸子关立寨以严僃之左相国澄及胡杜亦移军黄江又迎季牦汉苍至自清化时京路人爲明人役使及失家属自𢙇怨愤军人丁男各诣军门自效立功三月三十日胡左相国澄胡杜杜满进军咸子关胡射陈挺领南岸步军杜人鑑陈克庄领北岸步军阮公拯领艨艟一百艘为前锋澄杜在营中杜满胡问等领水军水步合七万号二十一万并进明人遂分水步二面冲之胡两岸步兵倒戈赴水死惟水军得脱然艨艟粮船皆沉溺无一人生还者时胡射知明人有伏不肯进军胡杜令人让曰将军何不讨贼射遂进败绩北江安抚使阮希周为张辅所擒希周骂辅为残贼辅杀之夏四月朔明诏遍求陈氏子孙立为国王官吏耆老人等累称为黎氏灭尽无可継承陈后请安南国本交州愿复古郡县与民更新置交趾都指挥使司承宣布政使司提刑按察使司及卫所府州县各衙门以都指挥吕毅掌都司北京刑部尙书黄福牚布按二司仍禁差发及停征诸税三年季牦汉苍率将佐官属过海回清化二十三日明人犯𤂬江胡军不战而溃二十九日明人犯典更海口胡军揭舟自溃二胡欲避深江不果魏栻请二胡焚身曰国已近亡王者不死人手季牦怒斩之五月五日明人犯日南州奇罗海口阮大获右相国季貔及其子判中都元咎十一日明人犯永宁卫军王柴胡等七人获季牦于止止滩交州右卫军季保等十人获左相国澄于奇罗海口十二日莫邃下头目阮如卿等获汉苍及其太子芮于髙望山中胡杜范六材阮彦光段𢵿皆被擒其余陈日昭阮飞卿阮谨杜满并以先降惟行遣右参知政事吴免直长乔表赴水死免之死也其妻阮氏仰天叹曰吾夫事主一生受禄今而死节是得所也又何怨乎妾若苟活岂无所之但夫道君恩一时辜负吾不忍也宁相随耳言讫亦赴水死史臣吴士连曰吴免之妻阮氏非徒死义而已其言足为世劝故表而出之初二胡之到奇罗也欲奔新平民有父老拜谒曰此处名覊黎上有天擒山其兆不祥愿勿留斩之至是果于此就缚明人计所获府州四十八县一百六十八户三百一十二万九千七百象一百一十二马四百二十牛三万五千七百五十船八千八百六十五初黄晦卿受命治升华到郡时以土官大知州邓悉范世矜为腹心悉与左州判阮噜素以功相忌会二胡西行为明人所逼书报晦卿取迁民三之一併土军使噜领之为勤王以勑封古垒县上侯制摩奴难为升华郡王以抚占城之众晦卿皆隐不以示众及占城举兵欲收故地迁民惊散晦卿等回化州独摩奴㐌难与占城相拒势孤力屈为占人所杀晦卿先于义州约众盟誓噜知悉与晦卿有异图噜不预盟晦卿之回化州也噜领迁民陆行差迟悉水行先至顺化路镇抚使阮丰拒之不纳悉力战杀丰遂入城又与噜战月余噜无援乃挈家去占城晦卿以噜母及家属杀之占城授噜大官后明索噜至金陵假授湖广指挥使寻杀之二胡既败世矜回新平迎降明人于乂安领张辅知府札掳掠人民而还占城复㨿升华因㓂化州悉请官属于辅以管之占城引军还至是悉令人送晦卿归至丹咍海口自刎死辅以其首枭东都市张辅沐晟差都督佥事柳昇横海将军鲁麟神机将军张胜都指挥俞让指挥同知梁鼎指挥佥事申志俘送季牦及其子汉苍澄澈汪孙芮卤范幼孙五郎弟季貔姪元咎子骍叔骅伯骏廷烨廷爌将臣东山鄕侯胡杜行遣阮彦光黎景琦将军县伯段𢵿亭伯陈汤梦中郎将范六才及其印信至金陵以献胡氏之到金陵也明帝问曰中国如此何不畏服而敢凭凌抗拒具以不知对曰尝告诸来使者不为不知明遂以王汝相同彦栩阮均黎师凯假授京北侍郎山西陜西山东参政遣人护送中途杀之秋七月暴风大水明人以山林隐逸𢙇才抱德聪明正直挺身自拔明经能文博学有才练达吏事能晓书筭言语利便孝悌力田相貌魁伟嵴力勇敢惯习海道砖巧香匠等科搜寻名人正身陆续送金陵授官回任府州县稍有名称者皆应之惟裴应斗以眼疾辝下齐学生李子构等数人隐不出而已时有谚云欲活入隐林山欲死吴朝做官及我太祖髙皇帝除残伪官有恶名者尽诛之果如其言张辅以阮大擒一胡有功札付交趾都指挥使大骄矜有德色多为不法荒色纵酒潜𢙇叛志辅杀之八月张辅沐晟班师留都司吕毅尙书黄福镇守初黄福督广西土兵调运粮储随军进征至是留之福为人聪慧善应变有治民才人服其能潘孚先曰胡氏亡国阮希周骂贼胡射杜人鑑阵亡黎景琦至金陵不食若此之类似可以死节称然希周尝劝胡氏杀陈族人鑑父子陈氏旧臣所谓司恶相济者也射之兄翁善被党死射不以介𢙇又为敌忾所谓徒知食禄死难之为义而不知其人之不义也景琦为人适己自便窃取禄位不死于簒夺之时而死于䘮亡之日不足称也他如吴免阮令乔表本是宦官之臣其死宜矣呜唿杨䧺投阁非不忠且义而臣莽之罪难逃召忽之死不足以善其道然反侧子宁不惕然爲之寒心也哉史臣吴士连曰昔夏征舒弑陈灵公中国不能讨楚子入陈杀而轘诸栗门春秋与其讨也胡氏弑陈顺宗而簒其国陈沆陈渴真诸人谋诛之而不能克身死之后七八年间无有能再举者自谓国人无敢谁何然乱臣贼子人人得而诛之而天讨之在天下不容一日舍也国人诛之不克邻国人诛之可也邻国人诛之不克夷狄诛之可也故夫明人得以诛之也至于假仁义茶毒生灵则是一残贼尔故我太祖髙皇帝又得以诛之呜唿大恶之罪岂能逃天讨之诛哉天理昭昭如是吁可畏也冬十月初二日简定帝即位于长安州谟渡建元兴庆先是张辅榜收陈氏宗室及旧臣头目以归帝窜身潜行至谟渡天长人陈肇基率众立之以旧号称四月明人犯行营新集之军不战而溃遂西幸乂安暂驻焉化州大知州邓悉闻之杀明官领众来会进其女充后宫帝封悉为国公共图恢复明人疑土官右参议裴伯耆𢙇异捕送金陵伯耆本陈渴真党称南朝忠义臣出亡明国会见伪陈王添平先到明人问识否伯耆以不知对及明送添平还国问合用几多人添平曰不过数千到彼则人自服伯耆曰不可明帝怒废伯耆陜西甘肃安置及添平败召伯耆还勑赐谆谆以立陈氏伯耆当作辅臣爲言使从军以授是官伯耆不预同僚衙门但家居横驿多收旧官之失所者时东潮土豪范振立陈月湖为王于平滩题招安旗曰忠义军故明人疑之陈月湖为明人所擒范振遁十二月命陈元樽陈杨庭旧行遣陈彦昭复与范振收兵于平滩未几溃散奔乂安行在诛伪官陈叔瑶陈日昭及其下六百余人初明人以陈氏宗室陈叔瑶守演州旧将军陈日昭守乂安至是帝即位以不先奉迎诛之史臣吴士连曰天下大乱乂演之人民未知真主叔瑶宗室子日昭旧将军授明官爵守其土统其民民能无从乎诛叔瑶日昭可也其众抚而用之无感恩乎乃多杀戮何以为仁义之师哉黎𡽱黎元鼎潜兵于喝江谋袭重光帝帝止诛𡽱鼎余皆赦之视简定帝何如也是岁饥疫人民不得耕种死者相枕戊子二年春正月三十日明将张辅土官莫邃等犯演州帝与邓悉以众寡不敌南行化州明人追之犯布政海口范世矜迎降辅札授新平知府及置流官分治辅还东都夏四月邓悉奉帝复幸乂安明诏畧曰尙念余众因本愚昧或迫饥穷或为强所驱或为姦所诱事非得己情有可矜槩而罪之朕实不忍诏书到日咸赦除之交趾所属军民衙门官吏体朕至仁务隆宽恤无爲严急无肆侵渔一切不急之务俱且停罢六月十六日邓悉大破叛臣范世矜于日丽海口获之及其姪范栋髙送行在诛之先是世矜授明官作威福僣称睿武大王至是集众据安代山悉讨平之秋九月地震屋舍树木如倾冬十月国公邓悉调顺化新平乂安演州清化等路军进讨东都师经长安福成等䖏旧官属及诸豪杰无不应从悉择其才各置以官十二月十四日国公邓悉大破明师于逋姑桿时明遣总兵沐晟以黔国公挂征夷将军印领兵五万侵自云南至逋姑会帝亦自乂安至军容整肃方潮强风劲令诸军守桩及登两岸筑垒晟亦分水步相持帝援桴鼓之令诸军乘机纵击自巳至申明人败北斩兵步尙书刘檇都司吕毅及新旧军十万余众独沐晟走脱奔古弄城帝谓诸军曰乘破竹之势席卷长驱疾雷不及掩耳进攻东関城破之必矣悉曰且收余寇毋致后患犹豫久不决东関守兵赴援接沐晟回悉分军围各城檄诸路行军讨贼潘孚先曰邓悉但知行军之爲急而不知救东都之尤急东都国之形势据东都则诸路无不应而中州豪杰皆在焉舍此不图分军散处所以号令不一卒至倾覆宜哉史臣吴士连曰唐太宗之用兵多乘破竹之势以取胜盖有英䧺之姿而将卒素所练习也帝讨决胜而悉不从固爲可惜然悉盖料帝非太宗之䧺而兵自远来粮或不继京路之兵未集宁守什围伍攻之法也不然古弄城距逋姑不过半日而尙不能乘破竹以进况东关乎计未为甚失矣在帝信谗而遽杀之耳呜唿邓悉破勍敌之后经营才旬月间功未及半而死非其罪倾覆之祸岂悉之官军至建昌府土官同知陈国杰窜林中饥死陈福闻之爲之立祠史臣吴士连曰国杰之饥死非为明守节耻前日之受明官也此可见羞恶之心爲义之端惜乎国杰之不能耻于其初也己丑三年春二月杀国公邓悉及同知枢密院事参谋军事阮景真时帝次黄江内人阮蒉学生阮梦庄密奏阮景真邓悉专权予夺若不早图恐后难制帝召二人至扼杀悉真奔上岸力士追斩之史臣吴士连曰帝幸脱险陷之中求济国家之难得悉父子将才景真父子谋畧足以兴恢复之功成中兴之业逋姑之捷国势复振乃听竖子谗间之言一朝杀二辅臣自剪其股胘羽翼事何由济故君德贵乎刚明刚则能断明则能察于时帝召二臣至引二竖数以谗譛大臣之罪立斩之则威令行而悉等勇益奋感益深设有夺权之萌岂不畏威而自戢何患难制哉既不能然则沦胥以溺而死而已阮景真子景异邓悉子容皆愤其父死非辜领顺化军回清化奉迎入内侍中陈季扩至乂安立爲帝三月十七日帝御位于支罗改元重光以阮帅为太傅阮景异爲太保邓容同平章事阮章爲司马简定帝守御天城与明相拒帅等会军潜袭获之夏四月七日兴庆太后与行遣黎𡽱黎元鼎潜起兵于渴江谋袭重光帝乂安人阮棹泄其事重光帝诛𡽱元鼎等余皆赦之二十日阮帅等引兴庆帝至乂安三制江重光降服下船奉迎时天地阴曀忽出彩色黄云众皆惊异乃尊兴庆帝爲上皇同戮力击贼五月重光妃殂六月兴庆太后崩秋七月淫雨兼旬不止明总兵沐晟遣黄罗来帝令人接于清化弩江二帝出师讨贼上皇进兵下洪帝师进平滩驻营明人闭城自守帝令四五日一次出哨诸路豪杰皆响应惟三江知府杜维忠保养明官不从而已会总兵张辅以英国公挂征夷将军印来援明人复振上皇乃弃船上岸如天关镇帝疑上皇有异志令阮帅追之不及张辅分军蹑至併获太保陈希葛及宝玺俘送金陵寻被害八月重光帝与张辅拒持于平滩帝分命平章邓容守咸子关时颇乏食容分兵收获早稻以供军食明人觇知之以水军犯咸子关容军自溃帝闻失守自度不支乃引军回乂安复图进取辅所至多行杀戮或积尸爲山或抽肠系树或煎肉取䐧或炮烙爲戏至有剖胎为二馘以应令者诸京路以次受降其遣民尽掠为奴婢及转卖去而四散者矣尙书黄福复设官分任清化以北诸府县土人有能招安及杀掠有功者张辅并札授官黄福请陞太原宣光二州爲府是岁饥疫甚于前年重光帝讳季扩愍王𩖃之庶子艺宗之孙简定帝之姪也在位五年帝遭时板荡励志图回天不祐陈饮恨以死悲夫庚寅重光二年春正月张辅令明人于近城去处壻置屯田及征太原宣光三江稻谷为军储夏五月帝率阮景异等进军下洪逻津破都督江浩军乘胜逐北进军平滩焚毁明人船寨殆尽是时豪杰从风响应清化人同墨号为掳掠将军杀破贼徒不可胜纪明指挥左翟就擒王宣一作王卖势穷自刎兴庆帝授墨清化郡府管又有阮银河虽不及墨亦诸豪之尤者清烕黎蘃杀都司卢旺父子于玉伞桥又据慈廉明人畏惮清潭黎康长安杜桧阮嚣亦拥众拒敌但节制不一军无统摄后皆溃散会张辅至演州帝复引军还乂安董福请拨土官职田随其品秩召人佃种收租代禄流官听供兵种田收谷关支食米辛卯三年春正月张辅剳各府土官以为从征之役有府州土官带管者有置千百长隶以为指挥千户者二月明诏赦略曰交趾既属于职方连岁未臻于休息悯玆困弊之后特敷宽恤之恩庶使兆民成霑德泽又谕官员军民等曰交趾之人皆为天民既以抚之皆朕赤子彼一时从寇徒者朕闻受戮实恻然伤怀岂忍使其如此但作恶者止有数人海滨山峒百姓为其所逼胁或助与粮食或带领同行到处为寇皆出于不得己为其所误非由本心若能幡然自悔成与维新为恶止数人于百姓无罪其间有挺然勇敢见识之士能执此数人来献必与之高官加之重爵若此等人能况心涤虑改过自新不但宥释其罪又必荣之以官三月明差官卖勅赐土官曰尔以魁杰之才敦厚之质明达先见昔输诚効力尽忠朝廷抚念尔劳特加显职今闻尔能修厥职竭力建功勦戮叛贼固守赁土眷玆忠诚岂胜嘉悦玆者余寇未宁尔尚益懋乃功戮力勦荡以绍前续特遗人劳账尔其钦哉服此宠命秋七月底江大水决缀堤漂民庐舍九月帝及阮帅等分道进海口获土人指挥阮正于排淋枭苜而还命行遣胡彦臣为求封使审刑裴讷言副之赍表文方物及代身金银二躯先是帝遣行遣阮日孜及审刑黎银求封明帝怒困杀之至是再命彦臣等行至燕京明帝遣胡澄托以恩意问国主强弱事情虚实彦臣为尽言之讷言不屈明假授帝为交趾布政使彦臣父安知府使回讷言具白彦臣漏泄国事及授伪命收禁诛之以国姊长公主嫁化州人胡贝拜为司徒仍命出清化御贼明捕参议解缙囚杀之缙进士及第除翰林学士言事忤旨出为交趾参议到司又言交趾分置郡县不如因旧封建土豪以相管摄纵有所得不偿所失所利不药所伤明帝览奏大怒以为私于陈氏不利于国诏捕下锦衣卫囚之病卒至明仁宗即位之岁始得归葬家属还乡史臣吴士连曰直臣之言非利于身而利而利于国然庸君中主往往不以为利而欲害之者由其蔽之也深明大宗一萌喜功好大之心贪得我国解缙岂不知言之触怒哉乃为国不顾身也太宗不从黩武穷兵期于必得缙之言时若未验及我太祖戡乱除残得王通蜡书言使用兵如征之数得六七大将军如张辅方可图之纵得之不可守之然后缙之言始验直臣之言岂不利国哉在乎人王有以察之也明人捕送教授黎景恂于金陵初景恂为胡氏下齐学生兴庆元年作万言书献参议裴伯耆有上中下三策大略以为明国既有勅赐阁下随军征进俟胡氏成擒择陈氏子孙立之加爵居国为辅见今设立布政司援阁下以高爵止给陈氏庙洒扫人阁下苟能复奏辨官吏耆老之所言明陈氏子孙之未绝而而别宣诏勅复封陈氏此上策也不能如是乞罢本职愿为陈氏祠官此中策也若恋其穹官贪其厚禄斯为下矣如出其上则仆犹人参甘草枳壳陈皮充于药笼之中惟阁下之所用也出其中则仆愿执𨙢豆奔走其间亦惟阁下之所使也出其下则仆钓寂耕闲以终余年而已及籍伯香家得其书以闻令捉问之近已乱亡不知所去至是新设交州学校得之捕送金陵下锦衣狱居五年与子太颠俱病卒史臣吴士连曰景恂三策有丈夫志气其受明教授职出于隐逸而不免也欤壬辰四年春正月太原大慈父道阮芮起兵往返三岛山为明张辅所擒时京路皆附于明百姓当差纳粮以从守任之差发土军造船屯田以助总兵之役演州以南不得耕种夏六月明张辅沐晟引兵侵乂安行在遇阮帅阮景异邓容等于谟渡容辅皆殊死战未决胜负帅景异漂海而走胡贝弃船登岸容孤军无援还轻船越海以遁史臣吴士连曰临兵制胜之道在乎协同心力向使帅等与容同心力战容辅未知谁胜负盖天不佑陈也秋七月明遣总兵韩观以右军都督同知挂征南将军印来镇守明张辅令三江宣化造船以给军明张辅等复寇乂安行在清化演州皆陷冬十二月明勅谕布政司州府县官吏耆人等曰朕承天命统治天下惟使天下之民擧得其安交趾远在海滨旧为中国之地今已复故军民归化于玆有年已立牧伯守令及军卫司选任忠良贤能者以抚治之朕夙夜在念尚虑地远民繁化有不浃不得以被国家爱养恩泽今尔等皆忠良之臣务体朕奉天爱民之意兴民之利除民之害顺其好恶而革其奸弊教民以耕桑使之不违其时则衣食有所养教民以孝悌忠信导民以礼义廉耻则风俗有以成死丧患难相恤相助困穷颠连相赒相扶老以训其幼少以事其长各循其性无悖于礼勿为盗窃勿为欺罔母舞文以弄法母循私以灭公使之安生乐业永为无事之天民共乐太平之盛治则尔等克慎乃职克共乃事克承朕代天子民之德意媲古之循良名垂耀于青史岂不伟哉谅山农文历聚兵据其地扼塞明人往来之路杀获无算参政莫邃常领兵深入中毒箭死后文历通其下妻众愤杀之莅仁阮了招率陆那武礼等县人攻掠明人数年帝在乂安路阻不通众稍溃散参议阮勋假为婚姻诱致杀之癸巳五年春正月帝率阮帅阮景异等复将兵过海至云屯海东及诸海滨哨取粮食击明人之屯戎者明黄福选取匠人及其家小送燕京造船二月明张辅令军人以盐易三江宣化归化稻谷为军储又募客商纳粟载船回广东福建浙江四川云南等处发卖三月四日帝复还乂安军人仅存十之三四总兵韩观病死于柬关城夏四月明张辅等寇乂安帝幸化州命台官阮表充求封使赍方物至乂安张辅留之表怒骂辅曰内图改取之计外扬仁义之师既许立陈氏子孙又设置郡县不惟掠取货宝抑且残害生民真虐贼也辅大怒杀之六月明张辅舆沐晟会诸将议攻取之计晟曰化州山高海阔未易图也辅曰生我也是化州作鬼也是化州未平化州我何面目见主上乎途发舟师凡二十一日犯顺化州城秋九月明张辅等舆阮帅战于蔡茄港南北相持邓容伏兵象夜袭辅营容登辅船欲生获之而不辨其人辅急乘小船遁明军半溃烧毁舟船器械略尽帅等不同併力辅见容军少复来与战容军崩溃自是窜伏山谷史臣吴士连曰蔡茄之战邓容阮帅以孤军败亡之余当悍将勍敌之贼容夜袭贼营惊走其帅烧尽舟船器械非信有将才能如是乎然终于败亡天也虽败亦荣何则容等义不与贼俱生期于必灭故能尽心竭力左右重光以图恢复五年之间与贼持战虽有不利志不为衰气益以奋力竭而后已人臣爲国之忠百世之下犹可想也昔鲁与齐战于干时败绩圣人不以败讳特书以示荣予讐战也不以成败论然则蔡茄之战明军半溃我军力竭而后败荣矣夫冬十月明张辅以都督黄中为前哨捍上流阮帅遣刺客三人载草顺流至辅船一人登船首二人登船尾辅觉觅得二人杀一放一仍赐以财明日会诸将议黄中言不合辅意辅怒数以守备不谨致有刺客之事斩之诸将皆失色十一月阮景异邓容等为明张辅所获景异面叱辅曰我欲杀尔反为所擒骂不绝口辅大怒杀之而啖其肝帝奔老挝辅令人索之送至军门顺化人皆降陈遂亡初后陈之起兵兴复也旧镇抚潘季祜有谋画赞成之功果迁少保及张辅寇乂安帝幸化州季祜降贼辅大喜旬日季祜病死剳授子僚父安知州厚赏其家僚以将相之贤否兵数之多少山川之险易告之辅于是决志平化州右陈十三帝起丙戌终己卯共一百七十四年并后陈二帝七年史臣吴士连曰重光帝以一旅之众图复国于板荡流离之余譬犹以一木支大厦于旣倾之后岂不知其势之不回也哉姑尽其所当爲庶天命可回也至于贼俘虏以归义不受辱甘赴水死与国俱亡国君死社稷帝其以之而帝之诸臣景异骂贼欲其速杀阮表数贼罪恶以死皆表表可称者独胡彦臣奉使辱命己受诛矣潘僚告贼以国之彊弱虽免死于一时而我太祖高皇帝又诛之也呜唿人臣之忠于国者虽死其义无咎且流芳于无穷其不忠背国者不免于死又遗臭于千载有如此夫属明纪甲午春正月明张辅沐晟招抚新平顺化拨分官治与土官同辨事取勘人口攅造户册升华府虽有设官而占城犹有长路占管明但载空名而已京路仕䆠有避贼从重光帝如化州者至是有挈家去老挝者去占城者国人自是尽为明人臣妾矣夏四月明总兵张辅沐晟兵部侍郎陈洽偕重光帝阮帅邓容还东关各府州县官僃礼物图帐彩旗来贺令人送燕京重光帝至途中赴水死帅见重光帝已赴水没日与监守指挥围棊得惯以棊秤打之堕水死帅遂随入水死国统遂属于明秋七月明张辅札各府州县凣军家虏获小厮妇女而迯在各䖏者捉送军门各官希上司意多捕贫民流移者觧送之八月明张辅沐晟陈洽北还分军镇守九月明黄福榜示各府州县设立文庙社稷风云山川无祀等神坛壝时行祭礼明禁男女不许剪发妇女穿短衣长裙化成北俗冬十月明开设学校及札访求儒医隂阳僧道令府州县以礼敦请从右参议彭道祥之言也明开垦田粮桑丝每户一亩开爲三亩是后劝课户口岁增田每户十亩每亩征粟五升沙洲每户一亩征丝一两每丝一斤织绢一匹乙未秋八月明取勘金银塲起夫淘採及捕白象氽珍珠重税厚敛民不聊生海滨盐塲禁民私卖并令内官管閙又设立本塲局使副以分管之府州县置税课司河泊所副使明开塩法先令本塲使副督人煎煮每月若干送提举司收贮内官募商出金领布政勘合大勘合开塩十斤小勘塩合开一斤方得发卖如无同私盐法又禁行人例得塩三碗咸一堈而已九月明黄福差官押路送府州县儒医隂阳僧道正身赴燕京除授官职回本衙门管事仍令所在官司给与盘费伴送无者惩治沿途应付口粮脚力冬十月明总兵张辅复以征虏副将军来镇守明开永安万宁水路设置迎运水驿直至钦州又设马驿直至横州丙申春正月明起送文武上官耆老赴燕京换总兵札用部帖黄实授官职保陞参议阮勋爲左布政使知府梁汝笏杜维忠爲参政其余陞知府同知府知州同知州知县等官因赐勑曰昔平定交趾尔充输诚効义归心朝廷朕嘉尔诚授以官职尔自受命以来能尽心竭力奋忠敌忾勦戮叛逆抚安境土勉脩厥贡职屡加陞赐以彰尔能今诣阙朝贡眷兹诚悃宜用褒嘉今特陞尔爲某官尔尙益励忠勤恪脩臣节劳来抚绥俾其民各安生业同享太平之福则上天保之尔茂膺爵禄延及子孙而尔之令名垂诸简册永匕无穷焉二月明张辅札閲土军名数取民户三之一分隷各卫所每户各三丁爲准清化以南人丁稀少以二丁为准非卫所而有要害所亦立堡栅以民兵守之秋九月新安县兵起张辅平之明招诱前朝旧官假拨军民衙门辨事转送燕京留之奔竞之徒素非旧官未得实授官职亦挺身出国内爲之空虚居数年艰苦往匕迯回明起送土吏满九年者留拨在京衙辨事除未满者放回丁酉明内官马骐奏总兵张辅在交趾选取土人壮勇者爲围子手明帝疑之召辅还遣丰城侯李彬以总兵征夷将军代守明遣监察御史分司廵按自此始明兵部尙书陈洽复賛总兵军政明定岁贡儒学生员充国子监府学每年二名州学二年三名县学一年一名后又定府学每年一名州学三年二名县学二年一名吏部勘合仰交趾布政按察二司及府州县官期以明年正月一日到京朝觐不问正佐但在任年深者带首领官吏同去仍勘自甲午年七月至本年六月终三年内户口田粮等项造须知册进呈稽考黄福札令豪富土官阮勋梁汝笏杜维忠杜希望梁士永杨巨觉等并以家人赴燕京报效营造宫殿明帝曰远人艰苦优赐遣还大越史记本纪全书卷之九终李纪太祖皇帝姓李讳公藴北江古法州人也其母范氏逍遥游焦山寺与神人交因而有娠以丁太平五年甲戌二月十二日诞生及长仕黎累官至殿前指挥使卧朝崩自立为帝都昇龙城在位十八年寿五十五崩于龙安殿塟寿陵帝应天顺人乘时启运宽慈仁恕密察温文有帝之量然未明正学反好异端为之累耳帝之生也方三歳其母怀抱至李庆文家庆文遂养以为子幼而聪睿姿表秀异为儿时逰学六祖寺僧万行见而噐之曰此非常人强壮之后必能剖剧折䌓为天下明主也及长不事生产作业惟涉猎经史慷慨有大志应天中起家事黎中宗大行崩后中宗遇害抱尸而哭卧朝嘉其忠授四厢军副指挥使迁左亲卫殿前指挥使及卧朝崩遂即帝位改元顺天大赦初古法州应天心寺感选院犬生一子白色有黑毛文成天子二字识者曰盖戌生人成天子之兆至是帝以甲戌年生为天子果验庚戌顺天元年祥春二月车驾回古法赐鄕老钱帛有差遣员外郎梁任文黎再严如宋结好帝以华闾城湫隘不足为帝王居欲迁之手诏曰昔商家至盘庚五迁周室迨成王三徙岂三代之数君徇于己私妄自迁徙以其图大宅中为忆万世子孙之计上谨天命下因民志苟有便輙改故国祚延长风俗富阜而丁黎二家乃徇己私忽天命罔蹈商周之迹常安厥邑于兹致世代弗长筭数短促百姓耗损万物失宜朕甚痛之不得不徙况髙王故都大罗城宅天地区域之中得龙蟠虎踞之势正南北东西之位便江山向背之宜其地广而坦平厥土髙而爽垲民居蔑昏垫之困万物极蕃阜之丰遍览越邦斯为胜地诚四方辐辏之要会为万世京师之上都朕欲因此地利以定厥居卿等如何羣臣皆曰陛下为天下建长久之计上以隆帝业之丕洪下以措斯民扵富庶所利如此谁敢不从帝大悦秋七月帝自华闾城徙都于京府大罗城暂泊城下黄龙见于御舟因改其城曰昇龙城古法州曰天德府华闾城曰长安府北江曰天德江诏发府钱二万缗赁工建寺于天德府凡八所皆立碑刻功遂于昇龙京城之内起造宫殿前起干元殿以为视朝之所左置集贤殿右立讲武殿又启飞龙门通迎春宫丹凤门通威远门正阳起髙明殿皆曰龙墀墀之内引翼回廊周围四面干元殿后置龙安龙瑞二殿以为燕寝之处左建日光殿右建月明殿后起翠华龙瑞二宫以为宫女之居修府库洽城隍城之四面启四门东曰祥符西曰广福南曰大兴北曰耀德又扵城内起兴天御寺五凤星楼城外离创造胜严寺黎文休曰李太祖即帝位甫及二年宗庙未建社稷未立先于天德府创立八寺又重修诸路寺观而度京师千余人为僧则土木财力之费不可胜言也财非天雨力非神作岂非浚民之膏血欤浚民之膏血可谓修福欤创业之主躬行勤俭犹恐子孙之奢怠而太祖垂法如此宜其后世起凌霄之堵坡立削石之寺柱佛宫壮丽倍扵宸居下皆化之至有毁形易服破产迯亲百姓太半为僧国内到处皆寺其原岂无所自哉诏天下逋亡人㱕本贯仍命诸鄕邑所有寺观已頽毁者悉重修之东十二月翠华宫成庆成大赦天下三年诸税孤寡老癃积年欠税籍者并蠲除之赐卧朝所擒蛮卒二十八人衣裳粮药遣人送远本土放驩州南界石河县人㱕本县宋封帝为交趾郡王领静海军节度使改十道为二十四路爱州驩州为寨是岁度百姓为僧发府银一千六百八十两铸洪钟置扵大教寺辛亥二年春正月置左右宿车军皆五百人二月帝以爱州莒隆贼猖獗陆梁历于丁黎二朝攻之弗克至此愈炽师六军征之焚其部落擒其魁首而还贼遂灭夏四月遣员外郎李仁义陶庆文如宋报聘庆文窜在宋宋人执㱕我仗杀之占城献狮子是岁城内左起大清宫右起万歳寺构镇福藏城外建四大天王寺锦衣龙兴圣寿寺卢江步头起含光殿壬子三年夏四月重修龙安龙瑞二殿册皇太子佛玛为开天王管龙德宫于外居之欲其周知民事也秋七月帝御含光殿观兢舟冬十月遣太保陶硕辅员外郎吴壤如宋结好十二月东南峯磐石上有神迹长广各三尺深一寸真躐国来贡帝亲征演州还至汴湾会天地晦冥风雷震怒焚香吿天曰自以菲德沗居民上慄慄危惧若将陷于深渊非敢自特兵威妄行征伐特以演州之人不遵厥化逞行昏暴残忍小民罪恶贯盈于今不容不讨至于兵刅交攻之际或枉伤忠孝或误害贤良致使皇天震怒以彰其遇虽遭倾陨亦无憾焉其在六军罪犹可怒惟简在上帝之心言讫风雷帖息史臣吴士连曰汤遇旱熯之灾以六事自责而雨随下帝遭风雷之变以攻代自责而风随止天人交感之机影响甚速孰谓冥冥之中不日监在我而敢欺天乎上厩有白马凡驾将发必先嘶呜命之曰白龙神马是岁蛮人过铜柱至金华步及渭龙州贸易帝使人擒获蛮人及马万余疋癸丑四年春二月定天下诸税例一潭池田土二桑州钱谷三山原藩镇产物四关监讥察咸盐五蛮獠犀象香料六原头木条花果等类夏六月封皇子菩为开国王居长安府秋七月帝御含光殿观兢舟冬十月渭龙州叛附于蛮帝亲征之首领何晏俊惧引其徒窜山林赐王侯公主所管诸税有差甲寅五年春正月蛮将杨长惠段敬至率蛮人二十万入寇屯金华步布置军营名五花寨平林州牧黄恩荣以状闻帝命翊圣王帅师讨之斩首万计俘获士卒马疋不可胜数诏员外郎冯真李硕赍所获蛮马百疋遣于宋宋帝诏所在差使臣接伴赴阙邮传供屯务今丰僃及至召见真等扵崇德殿赐冠带器币有差夏四月驩州献麒麟五月右街僧綂沈文苑奏请立戒塲于万岁寺赐僧徒受戒可其奏秋九月诏发府金三百十两铸钟置于兴天寺真腊国来贡冬十月诏发府银八百两铸钟二口置于胜严寺及五凤星楼筑昇龙京四围土城改应天府为南京乙卯六年春正月以郑文秀为少师陶甘沐卒赠太师亜王二月太平县齐圣寺僧献舍利宝函诏翊圣王武德王讨都金渭龙常新平原等州扲首领何晏俊归京师枭于东市丙辰七年春三月再立皇后三佐国皇后立元皇后立教皇后度京师千余人为僧道起天光天德二寺及塑四天帝像地震望拜诸名山宋封帝为南平王是岁大熟禾三十结直七十钱赐天下三年税租丁巳八年春三月以陈文秀为太傅诏赐天下田租干元殿震视朝于东殿戊戌九年春二月追封先祖妣为后及谥史臣吴士连曰帝至是始追封先祖妣失之晚矣夏六月遣员外郎阮道清范鹤如宋乞三藏经冬十月封皇子力为东征王赐天下田租之半己未十年春正月立天德陵太庙诏度天下人民为僧庚申十一年夏四月真腊国来贡秋九月阮道清使回得三藏经诏僧綂费智往广州迎之冬十二月命开天王及陶硕辅帅师击占城人于布政赛直抵龙鼻山斩其将布令于阵占人死者过半是岁东殿震视朝于西殿起造三殿前殿视朝后二殿听政辛酉十二年春二月以诞日为天成节以竹结为万寿南山一峯于广福门外峯上多作飞禽走兽奇恠万状又使人效禽兽之声为乐以宴群臣遣员外郎阮宽泰阮守疆等如宋起八角经藏壬戌十三年春二月帝以天成节作山劳民罢之但设燕礼而已诏翊圣王伐大元歴王师深入宋境如洪寨焚其仓而还癸亥十四年秋九月诏写三藏经留于大兴藏改潮阳镇为永安州甲子十五年春诏开天王伐峯州开国王伐都金州修治昇龙京城秋九月造真教禅寺于城内以便幸观诵经乙丑十六年春二月真腊国来贡诏立定藩寨于驩州南界以管甲李台偕为寨主秋八月定兵为甲每甲十五人用一人为管甲又定诸邑各管甲又改火头为正首惟唱儿乃号管甲僧万行死史臣吴士连曰僧万行初见李祖知非常人及见震文揣知时变则其智识起乎凡人矣然而决性命废人伦厌尘嚚依禅寝以独絜君子不与也丙寅十七年春正月诏修玉牒秋八月遣李征显黎再严如宋结好冬十一月真腊国来贡诏开天王讨演州贼丁卯十八年夏六月旱秋八月诏写三藏经诏开天王讨七源州东征王讨文州戊辰十九年春二月帝弗豫三月丙申朔日食戊戌帝崩于龙安殿群臣皆诣龙德宫请太子奉遗诏即位东征翊圣武德三王闻之皆帅府兵入伏禁城东征王伏于龙城内翊圣武德二王各自伏于广福门内俟太子至袭之有顷太子自祥符门入至干元殿觉变命内竖闭诸殿门及使宫中卫士守备因谓左右曰我于兄弟无所毫负今三王行不义忘先帝之遗命欲图大位卿等以为何如内侍李仁义曰兄之与弟内可以协谋外可以御侮今三王反以为兄弟乎以为仇雠乎愿许臣等一战以决胜负太子曰吾耻先帝未殡骨肉相残宁不为万世笑耶仁义曰臣闻务远图者忘近功存公道者割私爱此唐太宗周公旦出不得已之奉今殿下以唐太周公为务远图存公道耶抑为贪近功溺私爱耶殿下能偕唐太周公之遗迹则后世之人将颂歌功德之不暇何暇笑哉又曰先帝以殿下善足以继志才足以济事故以天下付託殿下今贼逼宫门而隐忍如此其如先帝付託何太子默然良久谓仁义及宫臣杨平郭盛李玄师黎奉晓等曰吾岂不知唐太周公之所为若是乎吾欲掩晦其罪恶使自退伏以全吾骨肉为上耳时三府兵愈急太子度不能制曰势既如此我何靣目与三王见乎吾但成服奉侍先帝此外皆委卿也仁义等皆再拜曰死君之难臣等之职分今既得死所将复何辞乃令宫中卫士开门出战人乐赴难无不一当百兵既接战未决胜负奉晓怒拔剑直至广福门大唿谓武德王等觊觎神噐蔑视嗣君上忘先帝之恩下背臣子之义所以臣奉晓捧斯劎为献乃直犯武德王马王引马避之马蹶为奉晓所获杀之三府兵败走官军追斩之殆无遗者惟东征翊圣二王仅以身免奉晓等还以服戎奏㨗于太祖柩前又诣干元殿吿太子太子劳之曰吾所以克荷先帝之丕基全父母之遗体卿等之力也吾尝观唐史见尉迟敬德匡君之难自谓后世人臣无可比者今日遭变乃知奉晓之忠勇过敬德远矣奉晓再拜曰殿下德感天地敢有萌异图者天下神祗皆效其职而诛灭之臣等何力之有黎文休曰李家封嫡子皆为王庶子皆为皇子而皇太子之位不设及至宫军大渐方攑诸子一人入继大綂传之成俗不知何意也或曰李家不先正储位盖欲使诸子亹亹为善谓储位既定则君臣分定虽有微子之贤将何以处之哉曰天下之本既定犹有杨广饰行夺嫡之祸况储貮不正事至仓卒方欲攑立万一有三夫人强请之嗣君徐文通弄笔之遗诏虽若不允其可得乎有国家者当以此为戒史臣吴士连曰同心同德必事业之能成有君有臣何艰险之不济太宗当创鉅痛深之日变生肘腋而君臣处之曲折得宜险难以济事业以成宗庙赖以尊安非君臣相遇同德同心能如是乎观史所载太宗真情之感发于骨肉相残之言仁义忠愤之激在于唐太周公之事奉晓义勇之奋形于跃马献劎之时及乎事济君臣畧无一毫矜夸固无间然矣至于未踰年而改元则不容不议春秋之法君薨嗣君定位于初䘮踰年然后改元书即位者缘始终之义一年不二君绿臣民之心不可旷年无君礼也太宗乃冒先君之年以纪年何哉夫甲子流年天之运也人君法天因甲子之运行纪在位之久近从古已然帝精于礼乐书数曾不是考而叙扰之遂使后世袭为故事踵而行之其失大矣己亥太子佛玛即位于柩前尊母黎氏曰灵显太后大赦改元天成元年是日东征翊圣二王诣阙伏罪诏免之复其爵群臣上尊号曰开天綂运尊道贵德圣文广武崇仁尚善政理民安臣符龙见体元御极亿岁功髙应真宝历松玄至奥兴龙大定囱明慈孝皇帝帝以新即位诏发大府钱帛颁赐天下开国王叛初王居长安府以山川险固因聚亡命刼掠小民太祖终不之知遂养成其恶及闻太祖崩武德王被诛意愈不平乃率府兵叛封铜皷山神以王爵立庙时祭仍行盟礼先是三王叛前一日帝梦见称铜皷山神语帝以武德东征翊圣三王作乱速调兵讨之及觉即令警备果验至是诏有司立庙于大罗城右伴圣寿寺后以是月二十五日于庙中筑𡊨张旗帜整队伍悬劎㦸于神位前读誓书曰为子不孝为臣不忠神明殛之群臣自东门入过神位饮血每岁以为常后遇三月有国忌展至四月四日夏四月帝亲征长安府以内侍李仁义留守京师壬申至长安是日开国王降下令曰敢有虏掠小民财货者斩军士肃然秋毫无犯大军入长安城城中民餽献牛酒者填路帝遣使谕旨慰劳之举城大悦诏徙开国王及其僚属于昇龙京师还自长安诏免开国王罪复其爵五月六日神人见迹于万岁寺群臣上言曰太子天下之本本立则天下安愿陛下早攑贤嗣正位东宫以慰天下之望从之册皇子日尊为东宫太子立皇史臣吴士连曰后戚之贵前世有之矣虽以其戚亦以其才也祐軰果才耶不以后父故用之可也不才耶厚之以禄可也授封不可也或曰此特宠之以爵非假之以权曰爵之既髙矣安有安国辅国匡国上将军之号而滥及无功者哉以梁任文为太师吴尚丁为太傅陶处中为太保李道纪为左枢密李彻为少师冲新为右枢密李密为左参知政事矫蓬为右参知政事廖嘉贞为中书侍郎何远为左谏议大夫杜谶为右谏议大夫阮光利为太尉谭碎状为都綂武波斯为威卫上将阮庆为定胜大将陶文雷为左腹心李仁义为右腹心潘唐烈为内侍置僧道陛品置殿前禁军十卫一曰广圣二曰广武三曰卫龙四曰捧日五曰澄海每卫各分为左右直周庐环卫于禁城之内緫谓之十卫六月以诞日为天圣节以竹作万岁南山于龙墀其制为五峯中峰顶立长寿山左右四峯顶皆置白鹤山山上作鸟兽飞走之状山腰又有神龙蟠绕间植旌旗错悬金璧使伶人于巖中弄笛吹笙兽歌奏舞为娱乐赐群臣宴五峯之制自此始史臣吴士连曰诞辰庆贺大礼也臣祝其君君宴其臣君臣和合以通上下之情礼固宜然顾帝当䘮而极心目之娱曾不念及先帝之未塟乎惸惸在疚之心盖蔑如也冬十月塟天德府寿陵谥曰神武皇帝庙号太祖黎文休曰夫古者天子既崩安灵柩有陵或号茂陵或号昌陵遣宸章有阁或名显谟或名宝文今李家歴代陵秪曰寿陵阁秪曰龙图盖时君不学而儒臣不能润色或无稽古之力也史臣吴士连曰李祖之兴天启其祥见于震木之迹德必得位出扵众人之㱕又当卧朝浮逞暴虐之余而宽仁素着天之眷求民主民之㱕于有德舍帝将谁适哉观帝之基命宥密迁都定国仁心爱民至诚感天与夫伐叛讨乱南北通好天下晏然传祚求世可见其有帝王之畧惟好佛老一事为之累耳太宗皇帝讳佛玛一名德政太祖长子也其母皇后黎氏以黎应天七年庚子六月二十六日诞生于长安府太祖受禅立为东宫太子及太祖崩赖奉晓之志勇同心济难遂即皇帝位在位二十七年寿五十五岁崩于长春殿帝沉几先物同符汉光征伐四克比迹唐太然君子每以矜大过举责备其贤初帝之生也时长安府有民家牛居然自换其角其民以为不祥忧之有善占者过其家笑曰此乃改新之象子何预焉民忧遂解帝扵项下有七黑子比天七星为儿时与群观游能自区处使之引翼前后左右如众官导从之仪太祖见而悦之因戱曰将家子当效军旅事安用导从乎帝应之曰导从奚间扵将家子哉如间之何独不在丁而在黎乎由天之命耳太祖惊异由是益竒之受禅之日立为东宫太子顺天三年封开天王居于外十一年命为元帅击占城于布政寨大军渡海抵龙鼻山黄龙见于帝舟帝独自负及至破之擒其将而还十九年春三月丙申朔帝以所御衣赐南帝观道士陈慧隆是夜光彻观内慧隆惊起视之乃黄龙见于衣架也此皆天之所命至是并符之其禀性仁哲颕悞通文武大畧至于礼乐射御书数等艺无不精谙云己巳天成二年春二月壬午庆成太祖庙三月七日以平阳公主嫁谅州牧申绍泰爱州但乃甲叛夏四月朔帝亲征但乃甲以东宫太子监国但乃甲既拔遣中使督但乃人开但乃港至自但乃神人见迹于胜严寺六月龙见于干元殿基帝谓左右曰朕既坏其殿刬其基而神龙犹见意者景德龙兴之胜地居天地之正中乎令有司广其规模正其背向重脩之因改天安殿殿之左起宣德殿右起延福殿殿之前墀名龙墀墀之东置文明殿西置广武殿墀之左右对立钟楼以登闻小民庶狱寃枉墀之四围皆起廊庑以聚会百官六军之宿卫前安奉天殿上建正阳楼以为主掌筹刻之处后起长春殿上建龙图阁以为宴寝逰玩之所外筑周围城一重名曰龙城秋八月驩州献麒麟冬十月朔万岁寺陛前天雨白米成堆是岁宋使章颕来吊祭又遣使封帝为郡王庚午三年春二月起天庆殿于长春殿前为听政之所其制为八角殿之前后并驾凤凰桥夏四月遣大僚班黎偓佺员外郎阮曰亲如宋报聘定公侯文武冠服冬十月大熟十四日帝幸鸟路田省歛因改其田曰永兴是日还宫辛未四年春正月驩州叛二月朔帝亲征驩州以东宫太子监国发京师次驩州州人降诏赦牧守罪遣中使抚谕其民三月帝至自驩州诏发钱赁工造寺观于鄕邑九百五十所秋八月设法会庆成大赦天下冬十月朔道士郑智空奏请赐道士受记箓于太清宫制可壬申五年春二月雷公观前释迦寺优昙树开花夏四月朔帝幸杜洞江信鄕耕籍田农人献夏田禾一茎九穗诏改其田曰应天是日还宫秋九月帝幸谅州捕象至自谅州冬十一月宴群臣于天安殿癸酉六年春正月真腊国来贡定源州叛二月帝亲征以东宫太子监国八月发京师次真登州陶大姨进其女纳为妃十七日拔定源州班师还秋七月十二日永安州牧师用和言六州有真珠渊遣使求之果得八月册东宫太子为开皇王居龙德宫十三日帝幸长广门外观皇子第宅落成诏铸万斤钟置于龙墀钟楼九月彘源州叛冬十月帝亲征彘源州以开皇王监国彘源州平十二月朔帝班师甲戌七年夏四月诏群臣言事于上前唿帝曰朝廷黎文休曰天子自称曰朕曰予一人人臣称君曰陛下指天子所居曰朝廷指政令所出为朝省自古不易之称也太宗使群臣唿己为朝廷其后圣宗自号为万乘髙宗使人唿为佛皆无所法而好为夸大孔子所谓名不正则言不顺此也是月改元通瑞元年时有严宝性范明心二僧焚身尽成七宝诏以其宝留于长圣寺供以香火帝以其异改元通瑞史臣吴士连曰佛家之説有谓舍利者乃焚身时精气所聚之精不为火所灭之物故谓之宝相传以为学佛成身化为此盖僧人断慾则其精气因结为此故也世人以不常见而异之殊不知此阳精气聚而成之耳帝惑之因而改元自时厥后好名之人祝发为僧忍耐受死如智通之类多矣六月驩州献一角兽使员外郎陈应机王文庆遣于宋秋八月帝幸僊逰山重光寺诏起重兴藏遣员外郎何授杜宽以驯象二遣于宋宋以大藏经谢之冬十一月造万安舶是岁古法州法云寺僧体上言寺中放光数道寻光掘之得一石函内有银函银函之内有金函金函之内有琉璃瓶瓶中有舍利帝遣迎入禁中观毕还之乙亥通瑞二年春二月天庆殿前芝草生夏四月诏制金八角逍遥秋七月立宠姬为天感皇后封皇子日中为奉干王其余皇子皆封侯创立西街市及其长廊诏建太和桥于苏歴江九月桥成帝临幸命侍臣赋诗爱州叛冬十月帝亲征以奉干王为京师留守发京师次爱州帝御行营宴享侍臣将帅密指定胜大将阮庆谓妃嫔曰庆必反妃嫔皆惊曰陛下何以知之愿闻其故帝曰庆心不平见朕有慙色动止失节言行反常以此观之知其志有他图反状明矣克爱州定爱州牧长罪遣使抚谕其民京师留守奉干王日中驿闻僧胡氏定胜将阮庆义弟都綂谭碎状皇弟胜干太福等谋反果如其言妃嫔皆再拜曰妾闻圣人默视于未形逆覩于未萌今亲见之诏捕庆等槛送京师十一月朔帝至自爱州设饮至礼劳将士平爱州之功帝御天庆殿执胡氏阮庆狱并切肉剉骨于西市其余以罪次轻重论诏发铜六千斤铸钟置于重光寺钟成使人拽送之其钟不待人力自能移转顷刻间至其寺史臣吴士连曰凡物方则止圆则行钟之行以其形之圆也盖曳之行而有不劳人力如神之助者以今观之如木之大十数人举之不胜其重一人横推之则圆转而去钟亦然寺僧欲神其教乃飏言诳之尔其曰神人迹舍利光优昙花古佛涌之类皆出僧徒之言当时乘史笔者不揆诸理从而书于册也丙子三年春正月设庆成大愿佛会于龙墀大赦二月诏写大藏经留于重兴藏三月以金城公主嫁峯州牧黎宗顺夏四月置驩州行营因改其州曰乂安秋八月以长寕公主嫁上威州牧何善览冬十月临西道及都金常新平原等州叛侵宋思陵等州掠牛马焚卢舍而还丁丑四年宋景祐四年春二月朔帝亲征临西道以开皇王为大元帅讨都金常新平原等州奉干王为京师留守发京师次临西道克之三月帝至自临西道诏乂安州起资城利人永豊等库五十所于本州秋七月帝御含光殿观竞舟大水鸟路桑园中古佛涌八月造永春舟冬十二月造日光舟立弘圣大王祠先是帝以都护府多疑狱士师不能决欲得彰着灵明庸塞奸诈者乃沐浴焚香请于天帝是夜梦赤衣使者奉上帝勑赐范巨俩为都护府狱讼盟主顾问天使曰是何人耶典我何职局使者曰乃黎大行朝太尉也言讫忽不见帝梦觉召问群臣征其事封以王爵命有司立祠于城南门之西时祭焉戊寅五年春二月帝幸布海口耕籍田命有司除地筑坛帝亲祠神农毕执耒欲行躬耕礼左右或止之曰此农夫事耳陛下焉用此为帝曰朕不躬耕则无以供粢盛又无以率天下于是耕三推而止三月还京师史臣吴士连曰太宗复古礼躬耕籍填率天下上以供宗庙下以畜万民治效臻于富庶也宜哉秋八月帝御含光殿观竞舟九月神人见迹于大胜寺冬十月立重光寺碑十一月起御库十二月广源州侬存福叛宋封帝为南平王是岁东征王力卒己卯六年春正月西农首领何文贞以存福叛状闻初存福为傥犹州首领弟存禄为万涯州首领存福妻阿侬弟当道为武勒州首领皆属广源州岁输土贡后存福杀存禄及当道併有其地僣称昭圣皇帝立阿侬为明德皇后封子智聪为南衙王改其州曰长生国缮甲治兵坚城自守无复奉土称臣二月帝自将征存福以开皇王监国发京师渡冷泾津白鱼入舟次广源州存福闻之率其部落携其妻子亡匿山泽帝纵兵追之擭存福及智聪等五人惟妻阿侬子智髙走脱槛存福等归京师令军士夷其城池招其遗类而存抚之然后班师三月帝至自广源诏曰朕有天下以来将相诸臣靡亏大节异方殊域莫不来臣而诸侬世守封疆常供厥贡今存福妄自尊大窃号施令聚蜂虿之众毒邉鄙之民朕以之龚行天讨俘存福等五人并斩之于都市夏四月占城王子地婆剌乐舜乍兜罗继阿挞㻋五人来附五月广源州属武建洞献生金一块重一百一十二两连县弄石州定邉州奏本处有银穴六月群臣请改元曰干符有道及增尊号曰金涌银生侬平藩伏八字帝曰唐虞之世画象而人不犯不战而屈人兵垂衣拱手而天下大治是以星辰不悖雷雨弗迷鸟兽率舞凤凰来仪四夷咸实百蛮向化不知何以臻欤朕以藐躬託于士民之上夙兴夜寐若涉深渊未知何道以格乎天地何德以参乎尧舜乃者侬寇克平占城来附洞产黄金地涌白银意者何以致之欤抑将有以警之欤朕甚惧焉何足以崇美名尊顕号卿等议宜停罢群臣固请乃允黎文休曰帝尧帝舜文王武王皆以一字为号未当有增其尊号也后世帝王好为夸大乃有累至数十余字者然以功德称之未有以物件及蛮夷聮缀于其间者也太宗乃纳群臣所上金涌银生侬平藩伏八字为号则于夸大中又失于麄矣太宗不学无以知之而儒臣进此以䛕媚其君不可谓无罪也秋八月遣大僚班师用和亲王班杜兴如宋脩旧好冬十月诏重脩太祖神武皇帝庙十二月真腊国来贡庚辰干符有道二年春正月丁亥朔日食二月帝既教宫女职成锦绮是月诏尽发内府宋国锦绮为衣服颁赐群臣五品以上锦袍九品以上绮袍以示不复服御宋国锦绮也史臣吴士连曰帝之此举于美之中又有美者存不贵异物见其俭德之脩颁赐群臣见其惠下之厚夏四月朔诏今后凣天下人民词讼悉委开皇王裁决以闻仍命以广武殿为王听狱讼所史臣吴士连曰太子之职问安侍膳之外居府曰监国行军曰抚军如斯而已未闻使之听讼也夫讼乃有司之事太宗使开皇王行之非其职矣又广武殿为王听讼所非其所矣秋八月占城国守布政寨人布令布哥兰沱星率其部属百余人来附冬十月设罗汉会于龙墀大赦免流人罪复徒人之法及天下税钱之半先是帝令工匠造雕佛千余像画佛千余轴宝幡万余顶至是工毕庆成也辛巳三年春二月有白雀集于禁庭夏五月置宫女皆品皇后妃嫔十三御女十八乐妓一百有余六月殿前指挥使丁禄冯律谋反诏捕禄律及其党下吏治开皇王听断禄律并伏诛秋九月帝幸哥来捕象又幸哥览还京师冬十月帝幸僊逰山观起慈氏天福院及还诏发铜七十五百六十斤铸弥勒佛海清功德二菩蕯及钟置于其院十一月诏威明侯日光知乂安州是岁侬智髙与其母阿侬由雷火洞复据傥犹州改其州曰大历国帝命将讨之生擒智髙归京师帝㦖其父存福兄智聪俱被诛免其罪复授广源州如故以雷火平安婆四洞及思琅州附益之壬午四年春三月帝幸哥览海口耕籍田还京师夏五月诏诸官职都迯亡者杖一百刺靣五十字徒罪诸军士迯林野劫人财物者杖一百刺靣三十字守镇寨迯亡者如之秋七月诏诸盗官牛者杖一百一头罚二头九月杖欠盟誓者各五十遣员外郎杜庆梁茂才遣驯象于宋脩旧好也地震文州叛闰月诏诸夜入人家奸人妻妾主人登时格杀者勿论诏百姓赋税许输官十分外别取一分谓之横头过者以盗论百姓有吿诉者复其家三年京城人吿者以其物赏之如管甲主都及征税人相与过例征取虽已歴时月而告者管甲主都与征税人同罪冬十月朔以开皇王为都綂大元帅讨文州诏改元明道元年颁刑书初天下狱讼烦扰法吏拘律文务为深刻甚者或至枉滥帝为之恻然命中书删定律令参酌时世之所适用者叙其门类编其条贯别为一代刑书使观者易知书成诏颁行之民以为便至是治狱之法坦然甚明故有明道改元之命及铸明道钱十一月诏诸年七十以上八十以下十岁以上十五岁以下及身有弱疾以至皇家大功期亲以上犯罪者许赎犯十恶者不在是岁天下大饥诏枢密院阮珠令诸路迯人各认地方桥道筑土为堠置木牌于其上以便四方所向癸未明道二年春正月爱州叛二月帝御天庆殿诏官职三人其保一人如有匿藏大男三人者同罪文州叛三月朔以开皇王为都綂大元帅讨爱州奉干王为都綂元帅讨文州文州平奉干王献所获良马四赐名载天广胜追风日驭夏四月占城风浪贼掠取海邉民命陶处中镇之乃平帝幸武寕州松山古寺见其人迹萧然基址暴露中有石柱欹斜欲倾帝慨叹意欲重修之言未发石柱忽然复正帝异之命儒臣作赋以显其灵异秋八月诏诸卖百姓黄男为人家奴已卖者杖一百刺靣二十字未卖而已为人后者杖如之刺靣十字知情买者减一等帝问左右曰先帝弃世于今已十六载矣而占城未有一介使来何也意朕之威德不加乎抑彼自恃山川之阻险乎对曰臣等以为陛下之德虽加而威未广故也何者陛下即位以来彼逆命不庭惟布德施惠以怀之未尝信威耀武以征之非所以威远人也臣恐海内异姓诸侯皆如占城奚啻占人哉帝于是决意伐占城史臣吴士连曰占城风浪贼掠我海邉民问罪之师其可以乎盖正其罪名也苟云远人不服则脩文德以来之岂可勒兵于远哉九月朔使魏征如广源州赐侬智髙都印拜为太保黎文休曰前年侬存福之叛逆僣号开国置官属太宗既罪存福而遗其子智髙今智髙复蹈其父之不軐则其罪大矣诛之可也夺其爵邑降为庶人亦可也太宗既赦其罪又以州郡附盖之赐印封为太保则赏罚无章及其为广源之患乃出其兵以援邻为辝何以异放虎兕使之噬人而徐救之哉盖溺佛氏之小仁而忘有国之大义也帝以明年将伐占城诏造龙凤鱼蛇虎豹鹦鹉战舰数百余艘冬十月长春殿御楯自动诏群臣商议皆曰楯之为物兵噐也臣闻鸾先风翔础先雨润今陛下欲兴师征讨不庭而兵噐自动者是神人默会物类相应之兆书曰惟动丕应徯志彼既先志而应动何疑之有帝然之诏军士迯亡踰年者杖一百刺靣五十字不满年者从轻罪之复㱕者许还旧处行幸不从驾者杖亦如之刺靣十字十二月诏军士缮甲治兵约以明年春二月伐占城帝幸古览行营诏诸强盗百姓禾秧财物得财杖一百不得财而伤人者以流罪论是岁复铸明道钱颁赐文武臣僚甲申三年春正月发府库噐械颁授诸军癸卯帝亲征占以开皇王为京师留守是日有司以所祀山神少牢得胆大如柚子献之帝戏之曰胆声耽相近彼少牢得大胆者盖示我以少劳而得大耽乐之征也甲辰发京师乙巳次大恶海口会风涛帖静大军利涉故改大恶曰大安抵麻姑山紫云捧日过河脑弯有片云覆帝所御舟随其行止是日至住牙海口驻营次日发以风势之使一日过大小二长沙抵思客海口白鱼入舟帝闻占城引其众及象陈于五蒲江南岸欲拒官军诏舍舟登陆领军士至北岸见彼属徒已列江邉帝乃部分士卒建旗鸣鼓径渡击之兵刀未接占人自溃追斩三万级郭加彛斩其主乍斗首于阵献之获驯象三十余生擒五千余人其余为官军所杀血涂兵刀尸塞原野帝为之慨然下令曰有妄杀占城人者杀无赦史臣吴士连曰帝之此心其宋太祖之心乎传祚永久也宜哉秋七月帝引军入佛誓城俘乍斗妻妾及宫女之善舞西天曲调者遣使徧行鄕邑抚论遣民群臣贺捷八月班师还至乂安行营诏威明侯日光慰劳之寻授本州节钺加封王爵初帝委威明以乂安岁租及令置婆和寨使之牢固及诸处堠铺糇粮毕备皆称旨故也九月朔次长安府黄龙见史臣吴士连曰夫人义不受辱从一而终以全妇节人臣事二君者夫人之罪人也帝嘉其贞节封为夫人以劝后世宜哉帝还自占城吿捷于太祖庙毕御天安殿设饮至礼是日群臣献俘五千余口及其金银珠宝之物诏俘虏各认部属居之永康镇直至登州置鄕邑倣占城旧号帝使设大槛于霪覃以占城驯象为媒诱野象入其中亲幸捕之冬十一月赐伐占城有功者六品以上锦袍七品以下罗衣群臣请改元曰天感圣武增号曰圣德天感宣威圣武八字允之诏曰远事征伐妨夺农功岂料今冬得大豊熟苟百姓之既足则朕孰与不足其赐天下今年税钱之半以慰跋涉之劳诏绢库司私受人绢一尺杖一百一疋至十疋以上者准疋数加配役十年十二月朔置怀远驿于嘉林江岸以为异域来实舘歇之处太保侬智髙来朝是岁诏诸军迯亡者准三流罪禁狱官毋得遣囚人作私役犯者杖八十刺靣配牢乙酉天感圣武二年制太平车以黄金饰蓬罗峩占城象鞍也驾象引之立大内碑丙戌三年起别宫居占城女丁亥四年春三月置望国镇及㱕德保寕宣化清平永通感化安民七驿各立碑堠以为蛮夷宿歇之处戊子五年秋九月命将军冯智能攻哀牢获人畜甚众而还侬智髙以勿恶洞叛命太尉郭盛溢讨之方交战天地晦冥俄而雷震洞中其酋长体皆磔裂举洞惊骇智髙降立社稷𡊨于长广门外四时祈谷冬十二月立春日诏有司行迎春礼己丑六年春二月改元崇兴大寳元年冬十月造延祐寺初帝梦观音仸坐莲花台引帝登台及觉诏群臣或以为不祥有僧禅慧者劝帝造寺立石柱于地中搆观音莲花台于其上如梦中所见僧徒旋绕诵经求延寿故名延祐庚寅崇兴大宝二年春三月占城献白象夏六月大水秋九月勿阳洞人叛讨平之辛卯三年春正月置内外随车龙军命左骁卫将军陈稔领之定文武官年深无过犯者陞职爵有差秋八月大酺赐民币帛银钱有差冬十一月开廪港壬辰四年春正月封诸皇子为王侯皇女为公主三月铸洪钟于龙墀令民有寃抑不达者撞之以闻夏四月侬智髙叛僣称仁惠皇帝国号大南寇宋境破横山寨陷邕横贵藤梧康端龚浔等州遂至广州城传城攻之五旬不下乃还再入于邕杀宋将佐三千余人虏生口万计所过焚荡无遗宋君臣以为忧枢密副使狄青抗章请行宋帝命青以宣徽使都大提举总其节钺讨之癸巳五年春正月初五日地震三度十日有云不雨黄龙见于端明阁群臣称贺惟僧法语云龙飞在天今乃下见不祥也狄青帅三将兵至邕州㱕人铺智髙出拒战为青所败走十余里其腹心将黄师宓与其下五十七人死于阵宋所追杀二千二百余人智髙焚城夜遁秋七月至八月大水冬十月智髙使梁珠来乞师诏指挥使武珥将兵援之狄青又破智髙智髙奔大理大理斩髙函其首献于宋侬氏遂灭先是智髙寇宋边宋命枢密直学士孙沔入内押班石全彬同本路经畧使余靖经制盗贼帝请出师助讨宋以便宜许之及狄青为大将遂奏曰假外兵以除内寇非我利也以一智髙两广力不能制乃假外境兵其或因而起乱何以御之是年宋有诏止我援兵及智髙乞师又允其请宋都监萧注从特磨道袭获智髙母阿侬杀之甲午六年秋七月诏皇太子日尊视朝听政史臣吴士连曰详下文九月书帝弗豫则是月诏太子视朝听政为不得已之事九月戊寅帝弗豫冬十月一日帝崩于长春殿太子即位于柩前改元龙瑞太平元年追尊大行皇帝谥庙号太宗母枚氏为金天皇太后建国号曰大越赐东宫旧臣官爵有差以裴佑为文明殿学士史臣吴士连曰史称帝仁哲通慧文武大畧六艺无不精谙惟其有此才德故能有为然拘于君臣燕亨之礼当哀而乐致孝道之有亏惑于浮屠慈爱之説肆赦叛臣则仁流于姑息此其失也大越史记本纪全书卷之二终陈纪太宗皇帝姓陈讳煚先讳蒲为李朝袛候正受昭皇禅在位三十三年逊位十九年寿六十岁崩于万寿宫塟昭陵帝宽仁大度有帝王之量所以创业再统立纪张纲陈家之制度伟矣然䂓画国事皆陈守度所为闺门多慙德矣初帝之先世闽人有名京者来居天长即墨鄕生翕翕生李李生承世以渔为业帝乃承之次子也母黎氏以李建嘉八年戊寅六月十六日诞生隆准龙颜似汉髙祖时大八岁为李朝祗应局祗候正有从叔陈守度为殿前指挥使帝因得入侍宫中昭皇见而悦之乙酉冬十二月十二日戊寅受昭皇禅即皇帝位改元建中丙戌建中二年春正月册昭皇为皇后改昭圣封陈守度为太师綂国行军务征讨事废李上皇居真教襌寺号惠光大师二月定律令条例遣陈守度领军讨阮嫩段尚及诸蛮时承李朝之衰盗贼群聚伞圆山广威山诸蛮互相侵扰阮嫩据北江段尚据洪州守度调诸军平之时嫩尚兵势犹强未易降服乃封嫩为怀道王分北江上下东岸等县与之亦约尚以王封刻期定盟尚不至夏五月封弟日皎为钦天大王授文武从官品级有差六月以诞日为干寕节秋八月十日陈守度弑李惠宗于真教襌寺先是李上皇尝出逰东市百姓争趍见之有恸哭者守度恐人心怀旧生变迁居真教寺佯为奉事内实谨守守度尝过寺前见惠宗踞坐拔草守度曰拔则拔深根惠宗拨起拂手曰尔之所言我知之矣至是令人排辨香花吿曰尚父使臣来请李上皇曰我诵经罢当自尽已而入寝房祝曰我家天下已㱕于汝汝犹弑我今日我死异时汝之子孙亦犹是也乃自缢于寺后园守度令百官临哭凿城南壁为门出柩就安华坊火化藏其骨于寳光寺𡨧㙮尊庙号曰惠宗降惠后为天极公主嫁陈守度以谅州为汤沐邑史臣吴士连曰三代之得天下也以仁故大德之君无积恶之甚者天未尝遽絶之也夏苟无桀商苟无纣传祚盖未艾也以周之末诸侯强僣而正统之传绵绵然不絶者是其祖宗深仁厚泽有以及天下后世故也李氏得国无愧三代传世至惠宗无子且婴疾盖先王之泽于是乎竭矣故陈氏得以取之既取人国又弑其君不仁之甚也厥后废帝缢死元后见弑出乎尔反乎尔天道然也虽无惠宗盟咀之言犹信焉守度以此为谋国尽忠殊不知天下后世皆指为弑君之贼况又为狗彘之行哉出李惠宗宫人及亲戚女嫁诸蛮酋长冬十月尊父承为上皇居左伴鹤桥坊附天宫国有大事则在内听决尊母黎氏为国圣皇太后诏民间使用省陌钱六十九文上供钱陌七十文选天下淑女充宫人命辅国太傅冯佐周权知乂安府许与人爵自佐职舍人以下诣阙奏闻史臣吴士连曰予人以爵天子之权非人臣所得预冯佐周李朝旧臣非有出疆利国家安百姓可专之事而许专之许者听者皆非也陈家人臣知此道者唯国公兴道大王乎圣宗以其有大勋劳许专与人爵而未尝与一人爵当胡虏入寇之时握兵专制取粟于富人以给军食然止与为假郎将不敢以真郎将与之丁亥三年试三教子诏凣文书状契用押手半纸法宣盟誓条循李朝故事始定行之其仪每年四月四日宰相百官鸡鸣时诣城门外昧爽进朝帝御大明殿右廊门百官戎服再拜而退各具队仗驺从出城西门至铜皷山神祠会盟歃血中书检正宣誓书云为臣尽忠居官清白有渝此盟神明殛之宣讫宰相点闸百官欠者罚钱五镪是日四方士女道傍观听如堵以为盛事戊子四年春正月拜钦天王日皎为郡王二月以簿头格试吏员秋八月拜兄柳为太尉閲定清化府帐籍故事每年春首社官开报人口谓之单数并依帐籍为定具出宗室文官文阶武官武阶从官军人杂流黄男癃老不具附籍漂散之类有官爵者子孙承荫方得入仕富壮而无爵者充军世为兵九月试吏员以行移公文式谓之簿头八格者充省院属冬十月占城来贡十二月阮嫩攻杀段尚尚既破因併其军虏掠洪州男女财物牛马尚子文将家属来降嫩威声大振守度忧甚分军守御仍遣使赍书称贺加封怀道孝武王送玩蟾公主㱕之以隂伺其动静嫩亦分衙帐以居之公主以是不得通知己丑五年春三月日有食之阮嫩病死嫩既併尚军自称大胜王宴乐无度然知势不两立欲以十月来朝犹豫未决及病笃帝命内人问疾嫩强飱骑飞马以示健未几死麾下潘麻雷窃飞马迯去不知所之麻雷占城人转贸哀牢嫩收为奴料敌制胜用兵如神嫩既死天下㱕于一遣使聘于宋宋封帝为安南国王庚寅六年春三月考前代诸例定为国朝通制反改刑律礼仪凣二十卷定徒罪有差中罪徒杲田宏者刺靣六字居杲社耕公田每人三亩每年收粟三百升徒牢城兵者刺项四字杂除昇龙凤城草隷四厢军定京城左右伴坊倣前代为六十一坊置评泊司或有增加大罗城外四城门四厢军轮守改府路司置安抚使副二员城内立宫殿楼阁东西廊庑左圣慈右官朝编国朝事务为国朝常礼十卷秋七月诏凣狱监勾讼许取脚力钱依日程远近九月国圣皇太后崩追尊顺慈皇太后辛卯七年春正月遣内明字阮邦谷领当府诸兵扭浚沉濠诸港自清化府至演州南界功成陞邦谷辅国上侯秋八月幸即墨行宫朝享先庙宴鄕老赐帛有差上皇诏国中凣有驿亭皆塑佛像事之先是国俗以暑热多构亭子以歇行人垔以白粉号驿亭上皇微时尝憇于此有僧谓曰少年后当大贵言讫失僧所在及得天下故有此命史臣吴士连曰陈太宗此事与李太祖之万行事同李陈崇佛之权与也夫有识者凣事皆先见奚足为异哉壬辰八年春正月初定朝仪封上皇子婆列为怀德王初上皇微时娶婆列村女在西真县有娠而见踈及生婆列上皇不之认年长魁梧善武艺愿为交跌队一日与队人击毬其人交跌扼婆列喉气几絶上皇厉声曰是我子也其人惊拜即日认为子故有是命二月试太学生中第一甲张亨刘琰第二甲邓演郑缶第三甲陈周普夏六月颁国讳庙讳元祖讳李因改李朝为阮朝且絶民之望李氏也秋七月二十二日改元天应政平元年八月暴风民间疫疠多有死者陈守度尽杀李氏宗室时守度专政日久既弑惠宗李家宗室怏怏失望是年冬诸李因拜先后于华林太堂守度潜作深坑筑屋居上候至酒酣发机并生埋之癸巳天应政平二年命冯佐周閲定乂安府诸名邑皇太子郑薨大水甲午三年春正月十八日上皇崩于附天宫寿五十一秋八月二十八日塟龙兴府寿陵庙号徽宗谥曰开运立极弘人应道纯真至德神武圣文垂裕至孝皇帝以太尉柳辅政册为显皇史臣吴士连曰太宗之于兄柳欲尊异之故为是过举册为显皇名不正矣夫名不正则言不顺言不顺则事不成柳萌作乱之心未必不由乎此拜守度为綂国太师知清化府事加封李朝太傅冯佐周为兴仁王関内侯范敬恩为太傅封保忠関内侯乙未四年春正月雷震城内三十处大赦丙申五年春正月定内外文武官及宫殿陵庙各官俸例分税钱逐次颁给二月定大臣官衔凣宗室入政府或太师太傅太保太尉或司徒左右相国皆兼授检校特进仪同三司平章事夏六月大水决丽天宫时显皇柳知圣慈宫因大水乘船入朝见李朝旧妃逼通于丽天宫廷臣劾奏因改其宫为赏春宫降显皇为怀王秋八月选儒生中科者入侍后为定例冬十月以范应臣为尚书知国子院提调文臣从臣子弟入学加封兴仁王冯佐周为大王関内侯范敬恩为太尉赐大王冠服丁酉六年春正月诏凣造嘱书文契系田土揭借债钱书契証人押手前三行卖主押手后四行纳兄怀王柳妻顺天公主李氏为顺天皇后降昭圣为公主时昭圣无子而顺天怀娠国康三月陈守度与天极公主密谋于帝曰宜冒取之以赖其后故有是命柳于是聚众下大江作乱帝内不自安夜出城就安子山孚云国师居焉明日守度率群臣邀驾还京师帝曰朕以幼冲未堪重寄父皇遽尔违背早䘮所怙不敢宅帝位以辱社稷守度再三固请未蒙俞允乃谓众曰凣乘兴所在即是朝廷遂表蕝山中此处天安殿彼处端明阁差人营造国师闻之奏曰陛下宜速回銮毋使𢦤弟子山林帝乃回京二旬柳自度势孤难以两立潜乘独木舟假为渔者诣帝乞降时帝在舶与之对泣守度闻之直至御舶拨劎厉声曰杀柳贼帝匿柳于舶仓卒谓守度曰奉干王来降耳仍以身当之守度怒甚投劎潘孚先曰三纲五常人之大伦太宗开基之主固当立法以垂后世乃听守度之邪谋夺兄妻以为后毋乃斁彛伦以启淫乱之端乎柳自是生嫌隙敢于作乱太宗养成其恶也或谓太宗不杀兄仁矣愚谓夺兄妻其恶已彰不杀兄理未灭耳乌得谓之仁哉尝观陈裕宗淫乱聚麀未始不由太宗启之也史臣吴士连曰太宗冒取兄子为己子厥后裕宗宪慈皆以日礼为恭肃子致陈业几坠其原岂无所自哉群臣上尊号曰綂天御极隆功厚德显功佑顺圣文神武孝元皇帝宴群臣于天安殿二月移造灵光殿于东步头号风水殿凣车驾所幸驻跸于此百官迎送必献槟榔及茶故俗唿茶殿夏五月端午节吊屈原及古贤人如介子推者每年是月皆举行之戊戌七年春二月命綂国太师陈守度定清化府帐籍秋七月大水决赏春宫八月定王侯公主文武群臣宗室舟车之制宴五品之上于八角殿己亥八年春正月复授冯佐周入内太傅遣㱕即墨鄕起造宫室殿宇二月试太学生中第一甲刘免王戞第二甲吴克第三甲王世禄矫贤作乱三月选丁壮为兵定上中下三等秋八月矫贤伏诛庚子九年春正月命冯佐周营造清化府行宫五处秋七月暴风大雨水地震九月二十五日皇适长子晃生立为东宫皇太子大赦冬十月谅江守臣驿奏所部被北人虏掠民间财物命侍臣裴钦往北邉申理辛丑十年春二月选有勇力谙武艺者充上都宿卫夏四月旱各处山崩椰市地裂秋八月大水九月诏诸司断狱许取评泊钱冬十月北蛮寇邉命督将范敬恩讨之畧诸蛮峒而还皇第三子光启生太子晃同母弟也国康其长兄也后并封大王次则日永益稷昭文并封王又次则封上位侯诸王长子则封王次则封上位侯永为定制帝亲征宋陵路永安永平等寨遂过钦廉等州自称斋郎舍舶境内止以金凤日光月光等舟而往州人不知其为帝皆惊走及知之乃絙鉄锁于江中以截水路帝遂返拔其铁碇数十以㱕冯佐周卒壬寅十一年春二月定天下为十二路置安抚镇抚正副二员以治之诸社册设大小司社五品以上为大司社六品以下为小司社或兼二三四社及社正史监为社官造戸口单数男子大者为大黄男小者为小黄男六十歳为老甚老爲癃老其人丁有田土则出钱粟无田土者全免田一亩二亩出钱一贯三亩四亩出钱贰贯五亩以上出钱三贯田租一亩出粟一百升夏四月命亲卫将军陈闺擎将兵镇守北邉攻畧凭祥路地方初自元太宗崩后関塞往往不通如有使命惟正副二贠从人二辈而已进贡方物其数若干缄封送至界首本处土官守管领递送使人至京但上具本柬奏贡物无至者至是命将守御攻畧始得与宋通好五六月旱録囚大赦秋七月雨免田租之半九月庚辰朔日食冬十月占城来贡十二月黄龙见癸卯十二年春正月令诸路官修写民簿期二月完毕二月营城内号龙凤城及重修国子监夏六月命员外郎张疋断都卫府诸狱秋八月大水决大罗城冬十月选补诸军部调役甲辰十三年春正月分命文臣任天下诸府路凣十二处府有知府路有通判州有漕运使副主漕运定制律诸格三月授冯佐周父冯佐汤为左街道箓爵㪚郎时凣王侯授僧道官则唿左街盖不使齿诸朝列左街僧道之极品非通练本教则不妄与今以命佐汤是优礼也冬十月定百官内外任及宿卫官俸乙巳十四年春正月帝幸应豊行宫秋八月大水决清潭堤冬十二月暴风大雨三日江水涨溢蛇鱼多死丙午十五年春二月定诸军选壮者充四天四圣四神军天长龙兴等路为内天属天刚章圣拱辰洪快二路为左右圣翊长安建昌等路为圣翊神策其余充禁卫禁军三等充掉儿团队三月閲文武内外各宫十五年一閲定十年加爵一级十五年加聀一等其官缺员则以正兼副正副亦缺则以他官辖之待考满始授本聀是时国家无事人民乐康居官者久于其聀在舘阁者十年出身在省局者十五年出身宰相则择宗室贤能有道艺通诗书者为之夏五月龙队山塔頽秋七月定大比进士以七年为准冬十二月以张蒙为御史大夫丁未十六年春二月大比取士赐状元阮贤榜眼黎文休探花郎邓麻罗太学生四十八名出身有差初壬辰己亥二科惟以甲乙为名未有三魁之选至是始置焉夏四月地震秋八月试通三教诸科吴濒中甲科陶演黄欢武渭父等中乙科戊申十七年春正月改徽宗庙号曰太祖庙寿陵曰徽陵三月令诸路筑堤防水名曰鼎耳自原头至海岸以遏洪水涨溢置河堤正副使管督之所筑之处视民田地度其所筑依价还钱鼎耳之筑自此始夏四月造临波桥于真教禅寺跨玩蟾池抵景灵宫太清观极其奢丽六月顺天皇后崩追尊显慈顺天皇太后遣风水者适观天下山川有王气之处用方术厌胜之如清化凿婆醴江椎昭舶山之类其塞溪港开阡陌不可殚纪从陈守度之言也史臣吴士连曰自有此天地已有此江山而天气之运圣人之生有其数焉天气自北而南终于南则复北圣人百年而生盈其数而复始时或迟速踈数而不齐大畧然也何有于江山借曰江山有厌胜之术天气之运圣人之生厌胜有何术乎如秦始皇知东南有天子气数游以厌之汉髙犹兴终不能胜也己酉十八年春正月重修延祐寺诏仍旧贯大赦夏四月壬寅朔日食秋七月大雨雹庚戌十九年春三月地震诏天下称帝为国家改都卫府为三司院曰奉宣清肃宪正等院夏五月诏词讼案成与审刑院官共拟定罪以黎辅陈为御史中相知三司院事秋七月以明字刘免为清化府路安抚使辛亥二十年春二月改元元豊元年上亲写铭文赐诸皇子教以忠孝和逊温良恭俭以天城长公主嫁忠诚王安生王子国峻夺之公主㱕于国峻是月十五日帝设大会七日夜陈合䯻图及百戏纵朝野游观欲令天城与忠诚合䯻先遣天城公主居仁道王第国峻欲求配而无由夜间乃潜入天城公主所居通之瑞婆公主随叩殿门告急阍者驰奏帝问其故瑞婆曰不意国峻狂妄夜入天城所居仁道已拘执之矣恐遇害愿陛下垂怜差人往救帝亟命内人就仁道第至寂然遂入天城所居见国峻在焉仁道方知之明日瑞婆进生金十盘奏曰急遽不能供僃礼物帝不得已以天城公主下嫁国峻以应天田二千顷还忠诚王聘礼史臣吴士连曰王姬下嫁必使同姓诸侯主之礼也太宗以天城公主下嫁忠诚王而公主㱕于兴道王婚姻不正甚矣然则是礼也无主之者欤掌礼岂容无主盖帝于夫妇之道不正故其臣子效之也且婚姻不于异姓而于同姓惟陈氏为然失礼之中又失礼焉帝赐宴内殿群臣皆预及醉坐者皆起拦手而歌御史中相陈周普随人拦手然不他歌但云史官歌云尔史官歌云尔厥后宴席有负箨槌行酒令则愈麄矣史臣吴士连曰观此虽见当时君臣同乐不拘礼法亦风俗之简质然无节矣有子曰知和而知不以礼节之亦不可行也御史诤臣聀当䋲紏不言则己乃与之同流恶在其为朝廷纲纪哉夏四月安生王柳卒年四十一加大王范敬恩卒壬子元豊二年春正月帝亲征占城命钦天大王日皎为留守占城自李氏衰弱常以轻舟剽掠沿海居民帝即位怀之以德遣使往谕虽常入贡而复乞故地且有窥觎之意帝怒故有亲征之役冬十二月获占城主妻布耶罗及其臣妾人民而还癸丑三年夏四月以钦天大王日皎为太尉六月立国学院塑孔子周公亚圣画七十二贤像奉事秋八月立讲武堂九月诏天下儒士诣国子院讲四书六经甲寅四年夏五月定宗室文武百官舆服驺从有差自宗室至五品官皆得轿马纸鸦宗室则凤头轿朱添相国则鹦鹉轿黑添紫盖三品以上云头青盖四品至六品平头轿五品以上青盖六七品皂纸盖驺从多者千人少者百人时王侯多以手搏及独行盗为勇武威王唯亦为之一日武威手搏于东步头帝微行见之曰肥而晢者谁也捉来以供使令武威闻之乃迯六月鬻官田每一靣钱五镪许民人卖为私冬十月赐范应梦钱使自阉入侍初帝梦出游见神人指一人谓曰此人可为行遣梦觉不知何人一日朝罢幸城外见一男子从学于城之南门形貌酷似所梦人召问之应对如梦中闻所语欲授以行遣而难之仍赐钱四百镪使之自阉赐名应梦后累迁为行遣盖倣李朝用李常杰李常宪旧例也丁卯五年春三月命刘免培筑清化各处河堤夏四月选散官为诸路河堤正副使农隙督军筑堤岸决滆渠以防水旱皇第六子日燏生先是太清宫道士名甚为帝祈嗣拜章毕奏曰上帝既允章奏即命昭文童子降生住四纪矣已而后宫有娠果生男两膊有文曰昭文童子字颇明显因以昭文为号年长其文始消至四十八歳卧病月余诸子为之设樵请减己寿以延久龄道士拜章毕起曰上帝覧章笑曰何乃恋俗久留乎然其子诚孝可允再与二纪病乃瘳后日燏卒年七十七则周六纪有五年矣史臣吴士连曰道士祈嗣之事以为信然耶则天道远不可得而知以为不然耶则诚心所感无远而弗届然道士于伏拜俟命之时天或形于梦寐以告之也夫理数相倚理生于数数亦未始不生于理命之脩短数也心之孝诚理也或曰道士能摄性飞昇愚未之信也五月种菴萝五百丈自洪洼至狗神鼎耳秋八月大水上游西湖冬十月幸天长府行宫丙辰六年春二月大比取士赐京状元陈国扐寨状元张灿榜眼朱馨探花郎陈渊太学生四十三名出身有差国初举人未分京寨中魁者赐状元至是分清化乂安为寨故有京寨之别殿闰三月铸钟三百三十口夏五月雷震天安殿又震太清宫天尊像仆地折一指浚苏历江秋七月武成王尹挈家出亡宋思明府土官黄炳执送㱕我帝赏炳金帛由是関隘益加严谨丁巳七年春二月黄炳挈家诣阙进其女纳之册为惠肃夫人秋八月㱕化寨主何屈驿奏元使来九月诏左右将军将水步军御邉受国峻节制冬十一月令天下脩缮噐械十二月十二日元将兀良合䚟犯平厉源帝自将督战前冒矢石官军少却帝顾左右惟黎辅陈单骑出入贼阵颜色自若时有劝帝驻驿视战者辅陈力谏曰今陛下特一孤注耳宜避之岂可轻信人言哉帝于是退次泸江辅陈为殿贼兵乱射辅陈以舟板翼之得免虏势甚盛又退保天幕江从帝议及机密人鲜有知之者帝御小舟就太尉日皎船问计日皎方靠船坐不能起惟以手指点水写入宋二字于船舷帝问星罡军何在对曰征不至矣帝即移舟问太师陈守度对曰臣首未至地陛下无烦他虑史臣吴士连曰日皎同姓大臣冦至怯驿无扞御之策又导其君以出寓之方将焉用彼相哉二十四日帝及太子御楼船进军东步头逆战大破之元军遁㱕至㱕化寨寨主何俸招集蛮人袭击又大破之时元人新取云南游兵畧之无攻取意当时谓之仸贼贼退赐俸侯爵免小校黄巨陀罪初帝赐左右食菴萝不及巨陀及元军至东步头巨陀乘轻舟遁去至黄江遇皇太子逆流而上巨陀隔岸避之船势甚急官军大唿问元军何在巨陀应曰不知汝等当问食菴萝者至是太子请寘之极刑以惩人臣之不忠者帝曰巨陀罪甘赤族然古者有羊斟不预羊肉至败郑师巨陀之事予之过也免死许击贼赎罪时帝亲率六师御冦掌印官仓卒藏宝玺于大明殿梁上但带内密印随行途中印又亡军中文书无印帝命工刻木为之及驾回京又有进亡印者所藏宝玺依然犹在戊午八年春正月朔帝御正殿朝百官百姓安堵如故定功行封授黎辅陈御史大夫仍以昭圣公主㱕之曰朕非卿岂复有今日卿其勉之共成厥终史臣吴士连曰陈朝君臣渎夫妇之伦又于斯见之矣遣使通好于宋遣黎辅陈周博览如元时元使来索岁币增其职贡纷纭不定帝命辅陈往以博览副之卒定三年一贡为常例二月二十四日帝传位于皇太子晃逊居北宫太子即皇帝位改元绍隆元年大赦称仁皇尊上皇曰显尧圣寿太上皇帝史臣吴士连曰自夏禹传子之后父崩子继兄殁弟乘未为常法陈氏家法乃异于是子既长即使承正位而父退居圣慈宫以上皇称同听政其实但传大噐以定后事僃仓卒尔事皆取决于上皇嗣主无异于皇太子也然则于道得乎盖取干退居西北而震进出东方之意然未至于耄期倦勤不可也曷若继承如三王以正其始终之为愈孟子曰遵先王之法而过也未之有也群臣上尊号曰宪天体道大明光孝皇帝秋八月暴风报天㙮顶落纳安生王第五女韶为天感夫人寻册为讳晃太宗适长子也母显慈顺天皇太后李氏因太宗梦上帝授以宝劎帝忠孝仁恕尊贤重道父作于前子述扵后陈定基业固矣然优游三昧探颐一乘非帝王之善治也己未绍隆二年春正月陈守度夫人灵慈国母陈氏薨陈氏称国母者本前吴夫人号即史臣吴士连曰灵慈初㱕李惠宗非正也后㱕陈守度失节也然而其女昭皇禅陈顺天又为太宗后生圣宗安生与太宗生衅灵慈调之使和再为兄弟如初及元人间道入冦京城失守灵慈在黄江保众皇太子宫嫔妃主及诸将妻子免于盗贼又按验诸家舟船之匿车噐者尽送于军其相陈家内治之功为多而报李氏则蔑如也是知天之生灵慈乃所以启陈迹似涂山兴夏而德则非也天之变道有如此者微哉夏六月以阮介勋为大行遣尚书左辅黎辅陈为水军大将军秋七月拜谒山陵置山陵官及封先帝宫嫔以奉祀九月以诞日为兴天节冬十月四日上皇御北宫百官朝贺庚申三年春三月戊辰朔日食二十五日日重晕内经黄色辛酉四年春正月选诸路丁壮为兵余充各省院局色役及各府路县选锋队试吏员以书筭中者充内令史掾吏太医太祝各司考试精通本艺者除本职夏六月元遣礼步郎中孟甲员外郎李文俊赍书来谕孟甲等于圣慈宫遣通侍大夫陈奉公诸卫寄班阮琛贠外郎阮演赍书如元通好元封帝为安南国王赐以西锦三金熟锦六以昭明大王光启为太尉时帝兄国康年长然乃常才故相光启史臣吴士连曰陈家之制王侯皆居鄕第朝觐赴京事毕还第如国峻之于万刼守度之于玃鄕国顼之于至灵是也及入为相始总天下事然但持大纲权㱕行遣轻者反重而重者反轻然而不重烦以事亦保全之意且如元豊丁巳胡虏入冦王侯亦率家僮及鄕兵土豪为勤王之师天定之变又率村庄人为龙袋之迎亦壮维城之势也壬戌五年春二月上皇御即墨行宫大酺鄕老自六十岁以上各赐爵二资妇人绢二疋改即墨鄕为天长府宫曰重光宫又别构嗣君来朝所御之宫曰重华宫又建佛寺于重光之西曰普明寺是后诸帝逊位皆御是宫因置两宫色役以僃供奉又置留守官掌之三月诏诸军造战噐战船水陆习阵于白鹤江九浮沙秋九月录囚北冦来时降元者不原占城来贡冬十一月元使马合部等十人来问庆贺礼十二月大风雨癸亥六年春正月遣殿前指挥使范巨地陈乔如元元帝优诏许三年一贡二月雨雹三月大震天安殿夏四月以黎居为清化寨主秋七月守度廵谅山江源九月疫作冬十二月暴风大雨宋思明府土官黄炳进方物仍将部属千二人来附甲子七年春正月太师陈守度卒年七十一赠尚父太师忠武大王守度虽无学问然才畧过人仕李朝为众所推太宗之得天下者皆其谋力也故为国倚重权移人主时有劾之者见太宗垂涕曰陛下幼冲而守度权移人主将如社稷何太宗即命驾幸守度第仍执劾者从具以所言谕之守度对曰诚如所言即以钱帛与之灵慈国母尝坐肩舆过禁阶为军校所遏回第泣谓守度曰媪为公妇而军校轻慢如此守度怒令捉之军校以为必死及至守度靣诘之军校具以实对守度曰汝居卑职而能守法我有何言赏以金帛而遣之尝定户口国母私求一丁为勾当守度颔之识其姓名贯址及閲定其社问某何在其人欣然趍进守度曰汝以公主故得为勾当非他勾当可比当刖一足趾使与他别其人哀唿请辝久之乃释自是无敢私谒者太宗尝欲以守度兄安国为相守度曰安国臣兄也如以为贤则臣请致仕如以臣贤于安国则安国不可举若兄弟并相则朝廷之事将如之何乃止守度虽为宰相而凣事罔不加意以此能辅成王业而令终也太宗尝制生祠碑文以宠异之然而弑君烝后之罪难逃于后世矣二月彗星见东北三月以钦天大王日皎为相国太尉总天下事时帝拜日皎太师固辝不受盖慙写船舷之事也帝虽允其辝太师之请而加相国二字为相国太尉秋七月六日上皇宴群臣于延贤殿宴未终忽有彗星见东北长竟天上皇出视之曰予观其光芒甚大其尾甚长非我国之灾复命终宴是年冬十月宋帝崩乙酉八年春二月占城国遣使来贡三月改京师评泊司曰大安抚使初制安抚使历任各路满考则入为天长安抚使又余考则除带审刑院事始得为京师安抚使秋七月大水决机舍坊人畜多溺死大赦皇子德晔生丙寅九年春正月占城使臣布星布弘布突来贡二月元遣耨剌丁来吿曰吾昔遣使通好执事迷而不反我是以有往年之师帝遣杨安养武桓如元报聘三月大比取士赐京状元陈固寨状元白辽榜眼探花郎夏仪太学生四十七名出身有差辽乂安人性明敏强记读书千行俱下时上相光启管乂安辽为门客竟不仕二月东海路水军廵邉至乌雷山因知元来侵之期冬十月诏土侯公主驸马帝姬召集漂散无产人为奴婢开垦荒闲田立为田庄王侯有庄贯自此始丁卯十年春二月占城来贡三月定皇宗王侯公主正派玉牒封荫号金枝玉叶三世孙得封侯郡王四世孙赐爵明字五世孙上品爵依五服图夏四月选用儒生能文者充馆阁省院时邓继为翰林院学士杜国佐为中书省中书令皆文学之士也旧制非内人不得为行遣未尝用文学之士文学得柄用自此始五月封弟益稷为昭国王益稷上皇次子聪明好学通经史六艺文章冠世虽小技如蹴毬围碁无不精谙尝开学堂于第之右集四方文士习学给以衣食造就成才如旁河莫挺之洪州裴放等二十人皆资用于世秋八月诏定军伍军三十都都八十人选宗室通武艺明兵法者管之封弟日燏为昭文王杨安养等自元还顺赍元帝回答礼物壬辰十一年春正月帝尝谓宗室曰天下者祖宗之天下承祖宗之业者当与宗室兄弟同享富贵虽外以天下奉一人之尊而内则与卿等骨肉同胞忧则共忧乐则共乐卿等当以此语传之子孙使久勿忘则宗社万年之福也至是诏宗室王侯朝罢入殿内及兰亭与之饮食或日暮不出则设长枕大被连床同宿以笃发爱之情至于朝贺宾客宴筵大礼则正位次尊卑等级是以当时王侯莫不和睦敬畏无狎昵骄矜之失夏六月大旱外戚李吉犯坐天安殿宝座鞠治有狂疾杖而释之秋七月大水相国太尉日皎卒年四十四赠相国太师冬十月帝与兄靖国大王国康戏于上皇前上皇着白木绵服靖国作胡人舞上皇解衣与之帝亦作胡人舞以请靖国曰最贵者皇帝之位下臣不与二郎争今至尊赐臣微物而二郎欲夺之乎上皇大笑曰汝视帝位与贱服不相上下賛羡久之乃与靖国其父子兄弟之间和乐如此大饥己巳十二年春二月占城进白象夏五月地裂星流六月旱绿囚雨至秋七月民始得耕种八月大水九月拜靖国大王国康为望江骠骑都上将军冬十月少熟十二月元使笼海牙来谕邉事帝遣黎陀丁拱垣如元庚午十三年春三月靖国大王国康起第于演州廊庑周廻壮丽过常帝闻之使人往観靖国惧乃塑佛像居之夏四月占城来贡秋七月大水京师街巷多以舟筏行九月帝幸天长行宫辛未十四年春正月录囚二月朔地震三月拜昭明大王光启为相国太尉总天下事是岁蒙古建国号曰大元遣使来谕帝入朝帝辝以疾不行壬申十五年春正月翰林院学士兼国史院监脩黎文休奉勑编成大越史记自赵武帝至李昭皇凣三十卷上进诏加奖谕夏四月元使兀良来谕问铜柱旧界帝命贠外郎黎敬夫会勘言马援所立铜柱岁久埋没泯无踪迹六月二十三日未时日盪遣童子杜野木如元冬十月诏求贤良明经者为国子监司业能讲谕四书五经之义入侍经幄癸酉宝符元年春正月朔改元三月十九日雷震大兴门外七处冬十一月以仁肃王钻为入内判大宗正府大宗正甲戌二年秋七月大水冬十月宋人来附十二月册皇长子昑为皇太子纳兴道王长女为太子妃选天下儒学有德行者入侍东宫以黎辅陈为少师兼储宫教授以阮圣训阮士固等充内侍学士上亲写诗以训皇子并制贻后绿二卷乙亥三年春二月大比取士赐状元陶椒榜眼探花郎郭忍太学生二十七名出身有差前丙辰丙寅二科分京寨状元至是又倂为一夏六月庚子朔日有食之既冬十一月北邉将臣驿奏元人廵邉相视地势遣黎克复黎粹金如元丙子四年春二月遣陶世光往龙州以买药探元人情状三月日中有黑子如鸡卵大相盪久之有星鬪于中天一星陨夏四月元世祖平江南遣合散儿海牙来谕以调民助兵等六事帝皆不咱秋九月十七日皇长孙烇生立为皇太孙未几立为东宫皇太子丁丑五年春二月帝亲征稔婆罗洞蛮獠生擒部党千余人而还夏四月朔上皇崩于万寿宫先是上皇如御堂忽见蜈蚣绿御衣上皇惊以手拂之坠地铿然有声视之乃鉄钉也占之曰是乃丁年之兆又尝戏命明字阮墨老内観验其休𠧨墨老明日奏曰见一方函四邉皆有月字函上有一针一梳上皇又占曰函棺也四邉月字是四月也针能入物是入棺也梳踈也是与汝等相踈也又时当偎𠐞俳谑每有速至初一日番代之语上皇又占曰是初一日晏驾也前年上皇忽一日谓左右曰明年四月予必死至是果然史臣吴士连曰祯祥妖孽唯诚者为能先知故易大传言象事知噐占事知来必在説诸心研诸虑之后太宗之知来日占事也苟非理明心诚而因事臆度焉以取必未有不取祸于其后也此谶记术数之学所以有异于圣贤之学也欤五月大水地裂七丈畜产鱼虫多死冬十月四日塟昭陵庙号太宗谥曰綂天御极隆功荗德显和佑顺神文圣武元孝皇帝史臣吴士连曰裕宗賛太宗诗曰唐越开基两太宗彼称贞观我元豊建成诛死安生在庙号虽同德不同太宗之德所以至是者虽其孝发出于天性亦灵慈国母调和之也其夺兄之妻亦出于灵慈与守度自陷过𠧨既有以导之而隐忍安全又有以导之者盖其有天资之羙而未学者也及春秋髙而理明德进其有得于圣学者也欤上皇崩之日韶阳公主方坐蓐忽闻钟声连响曰得非不讳耶左右绐之不听乃恸哭长号瞑目而逝先是上皇弗豫公主时已嫁上位文兴侯数遣人问起居左右皆以平复无事对及闻钟声恸哭长号而逝国人伤之时威文王遂尚上皇女瑞宝公主好学能诗自号岑楼有岑楼集行于世帝尝问官家字义封曰五帝官天下三王家天下故曰官家帝嘉其博识不幸早卒年二十四国人惜之戊寅六年春二月民多疹痘死时京城民家常夜失火帝出城观救火内书家段穹从之帝命点视救火且检其先至者穹皆按其头目使坐点毕奏曰某先至某后至帝曰何以知之对曰臣按其头有汗濡发而尘灰匿者是先至而力救者也头发无汗而尘灰扬者是后至不及救者也是以知之帝以为能遂有意擢用封次子德晔为佐天大王三月黎辅陈夫人昭圣公主李氏薨昭圣下嫁辅陈二十余年生男上位侯宗女应瑞公主珪至是年六十一薨夏田禾不熟六月有大星南流陨海中小星千余遀之声如雷数刻乃已秋八月地震三度牛畜死冬十月二十二日帝禅位于皇太子昑昑即皇帝位称孝皇尊上皇号曰光尧慈孝太上皇帝尊天感皇后为元圣天感皇太后羣臣上尊号曰法天御极英烈武圣明仁皇帝元帝闻太宗崩意欲图我遣礼部尚书柴椿来时我国使黎克复回遇元兵平宋道由湖广还国椿与之偕来托以帝不请命而自立为辝谕使入朝帝不咱遣郑廷瓒杜国计如元元留廷瓒不遣还仁宗皇帝讳昑圣宗长子母元圣天感皇太后以元豊八年戊午十一月十一日诞生得圣人之精道貌之粹紫磨疑色体质辉全神气光彩两宫奇之命曰金仙童子在肩上有点痣故能担当大事焉在位十四年逊位五年出家八年寿五十一岁崩于安子山卧云庵㱕塟德陵帝仁慈和易固结民心重兴事业有光前古真陈家之贤君也然游心释典虽曰超诣而非圣人中庸之道也己卯绍宝元年春正月朔改元大赦占城使制能咤叶来贡制能等愿留为内臣不纳立妃陈氏为皇史臣吴士连曰天地之间阴阳二气尔人君致中和则天地立焉万物育焉而其气和苟或阴气盛而妄于阳则天地必为之示变焉故变示于前而征应于后当是时也日食日盪地裂雨雹星流皆阴盛于阳之气非臣子谋君父则夷狄侵中国之兆凣有国者谨天戒尽人事回天变之道也宋既天变不可回而我越寻有胡虏之侵幸而君臣协谋兵民戮力卒除北冦而成大定之功故曰谨天戒尽人事回天变之道也冬十月以诞日为寿天节庚辰二年春正月分木又绢尺同一样二月閲定天下帐籍及诸色役冬十月大熟快路茶桥田禾两穗杜克终弟杜天觑与人讼情理俱屈其人邀驾陈诉帝问狱官对曰狱案已成但刑官退託不准定耳帝曰此畏避克终也即于道上使内书火正掌陈䧺韬兼检法官准定天觑果曲青衫检法自䧺韬始史臣吴士连曰讼人有屈得轻易陈诉刑官滞讼不闻诘责之言宦寺内臣滥冒法官之选帝之此举三失随之然而民情得以上达御下寕失于宽滞讼得以决遣亦见其忠厚之意焉沱江道郑角密叛命昭文王日燏谕行之时日燏领沱江道密及所属军至郑角密使人诣营致款曰密不敢违命倘恩主以单骑来则密降矣日燏从之以五六小童同行军士止之日燏曰彼若背我则朝廷犹有他王来及至砦蛮人列围数十重并持刀鎗内向日燏直入登砦密延坐日燏通诸国语各谙其俗与密手食鼻饮蛮人大喜日燏还营密率家属诸营降众皆悦服不遣一镞而沱江平及还阙以密及其妻子见帝甚嘉之既而许密回家留其子在京日燏深加爱抚为请爵于朝赐上品入侍养鱼池后亦许回家辛巳三年春正月二十九日皇子国顼生遣从叔陈遗爱黎目黎荀如元元立遗爱为老侯授目为翰林学士荀为尙书复使柴椿以兵千人护送还国椿踞傲无礼骑马直入阳明门天长军士止之椿以马鞭击伤其首至集贤殿见帷帐张设方下马焉上命光启诣舘款见椿髙卧不出光启直入房内亦不为起兴道王国峻闻之奏请诣舘观彼所为时国峻已剪发服布衣矣至舘入房椿起揖延坐人皆惊异殊不知剪发布衣乃北和尚状也坐定𣼕茗与之饮椿从者执箭立国峻后钻其首流血国峻色不变及回椿出门送之立学于天长府禁天属鄕人不得入学壬午四年春二月占城遣布婆麻各一百人来进白象夏四月陈遗爱等使回六月治判首陈隘等罪徒隘天长犒甲兵黎荀徒宋兵秋八月谅江守臣梁蔚驿奏元右丞相唆都领兵五十万声言假道征占城实则来侵时有鳄鱼至泸江帝命刑部尚书阮诠为文投之江中鳄鱼自去帝以其事类韩愈赐姓韩诠又能国语赋诗我国赋诗多用国语实自此始冬十月帝幸平滩驻跸陈舍湾会王侯百官议攻守之策及分守要害以仁惠王陈庆余为副都将军初元人入冦仁惠王陈庆余乘间袭击上皇嘉其智畧立为天子义男后讨山蛮大㨗拜骠骑大将军骠骑将军非皇子不得庆余以天子义男故有是命仍自侯秩累迁紫服上位侯权为判守与天瑞公主私通时兴武王巘以国峻之子尚天瑞公主且有戦功上恐乖国峻意乃使人杖杀庆余于西湖又戒毋大痛使不至死寻诏夺官爵没其赀产不一撮遗至灵州本上相陈傅説物故庆余保焉庆余退居至灵与贱卑卖炭为业时上舶住平滩渡潮退风急有大船载木炭其舟师戴草笠穿短褐上指谓侍臣曰彼非仁惠王乎即命小船追至大滩港口及之军校曰舟师帝命召汝庆余曰老翁是买卖人何事见召军校还具以实闻上曰是仁惠也知常人必不敢语此又命内侍召之庆余着短褐戴草笠上曰男儿到此极矣诏免罪庆余上船拜谢上赐御服坐次诸王下公侯上同论公事多脗合至是十月复以庆余为副将军然竟不能改前愆又时帝以𢙇文侯国瓒𢙇仁王并年幼不许预议国瓒内自𢙇愧愤手握柑子不觉碎烂及退率家奴及亲属得千余人脩战噐战船题破强敌报皇恩六字于旗后与贼对阵身先士卒贼见之退避无敢当其锋者及卒帝深叹惜亲为文祭之又加赠封以王爵以太尉光启为上相太师丁拱垣为翰林学士奉旨癸未五年元春正月靖国大王国康进金龟状如大蛴背上有七星胷有宂字腹有王字二月治上位侯陈老罪咱老赎罪钱一千镪徒为兵陵迟老家奴犷于东市以作匿名书诽谤国家也大雨雹夏六月水晶池鱼死秋七月遣中品黄于令内书家阮章如元会遇太子阿台平章阿剌于湖广会各处兵五十万期明年入冦冬十月帝亲率王侯调水步军习战进封兴道王国峻为国公节制统领天下诸军使择军校有将才者分统部伍甲申六年春正月浚苏歴江二月社𡊨地裂长七尺广四寸深不可测秋八月兴道王调王侯诸军大閲于东步头分军就平滩等处屯守要冲九月四日月与金星昼见西南方相离尺许冬十一月遣陈甫如元荆湖行省求缓师十二月陈甫自元回言元帝遣太子镇南王脱驩平章阿剌及阿里海牙等领兵托以假道征占城分道入冦上皇召天下父老会于延洪堦赐食问计皆曰战万人同辝如出一口史臣吴士连曰胡虏入冦国之大难也二帝合谋群臣会议岂无御之之策奚侍于宴父老问计哉圣宗盖欲以察下民爱戴之诚且使闻论问而感激奋发也古人养老乞言之义存焉二十六日贼犯永州内旁鉄略支棱等関官军与战不利退屯万刼津时帝御轻舟幸海东日晚未朝食有小卒陈来者捧粝饭以进帝嘉其忠赐爵上品兼白藤右朝门社小司社兴道王奉命调海东云茶巴点等路军民选其勇者为前锋过海南来军势稍振诸军闻之莫不来集帝作诗题船尾曰会稽旧事君须记驩演犹存十万兵兴武王巘明宪王蔚兴让王颡兴智王现督旁河那岑茶鄕安生龙眼等处军二十万来会万刼听兴道王节度以拒元人初兴道王有奴野象歇骄待之甚厚及元兵至歇骄守船于摆津野象从行及官军失利舟师皆散王欲从山脚行野象曰歇骄未见大王必不移船王趍摆津惟歇骄船尚在王喜曰夫鸿鹄髙飞必资六翮纵无六翮乃凣鸟耳言讫开船贼骑蹑后不及王至万刼分军屯㨿北江命翰林奉㫖丁拱垣摄北宫内察院事乙酉七年春正月六日元乌马儿犯万刼普頼山等处官军奔溃十二日贼犯嘉林武寕东岸获我军皆墨刺杀鞑二字于臂大怒杀之甚众遂至东步头建大旗帝欲使人觇贼虚实而未得其人祗候局首杜克终趍进曰臣卑贱不才请行帝喜之曰安识塩车有此骐骥遣奉书请行城乌马儿问曰国王无礼令人墨刺杀鞑字欺侮天兵其过大矣克终应曰家狗吠人非其主也忠愤之心彼自刺耳国王不之知我是近臣何事独无乃攘其臂示之马儿曰大军远来尔国何不倒戈偕来相见却乃拒命螳臂当辙将如之何克终曰贤将不蹈韩信平燕之策驻军界首先达信书如不通好是其过也今乃相逼所谓兽穷则抟鸟穷则啄况于人乎马儿曰大军假道以征占城国王若来相见则境内晏然秋毫无犯苟或执迷则顷刻之间山川将为平地君臣将为腐草矣克终既回马儿谓诸将曰此人当威制之际辝气自若不卑主为跖不谄我为尧但曰家犬吠人善于应对可谓不辱君命彼国有人未易图也使人追之不及十三日卯时克终自元军回贼蹑至与官军相敌二十八日兴道王议请上相太师光启御唆都元帅军于乂安二月甲辰朔靖国大王国康庶子上位彰宪侯键及僚属黎崱等挈家降元唆都送键等㱕燕京谅江土豪阮世禄阮领等攻之于麻六寨兴道家奴阮地炉射键杀之崱把键尸上马宵遁驰数十里至丘温塟之遣人送安姿公主于脱驩欲舒国难也保义王陈平仲再与贼战于拖幙洲死之时王被擒不食贼诘国事不答曰为北王乎王厉声曰寕为南鬼不为北王遂遇害贼兵势逼二帝潜御小舟幸三峙源命引御舶出玉山以疑贼情时乘舆播迁而国峻素负奇才又有安生王夙衅多猜疑国峻扈从手持木杖末有錞人皆侧目睨之国峻抽其錞投之但持空杖而行又凡事多类此史臣吴士连曰大臣处危疑之地必诚意交孚明哲善处如随之九四然后能保名誉成事功不然取祸必矣唐之郭子仪陈之陈国峻有焉三月甲戌朔二帝舍舟而从步至水注取舟出南赵江逾大旁海幸清化上位文昭侯弄降于脱驩既而昭国王益稷及范巨地黎演郑隆等皆挈家降元初益稷未生时太宗梦见神人有三眼从天而下言于太宗曰臣为上帝所责愿託于帝后乃北㱕及益稷生额中有文隐然如眼形貌似所梦之人年十五聪明过人通书史及诸技术潜有夺嫡之心尝挟私书寄云屯商客乞元师南下至是元人入冦遂降之冀有其国元封为安南国王及元败衂心怀愧卒于北地唆都元帅领兵五十万由云南经老挝直至占城与元人会于乌里州寻冦驩爱进驻西结期以三年削平我国帝与群臣议曰贼众积年远行万里辎重势必疲弊以逸待劳先夺其气破之必矣夏四月帝命昭成王怀文侯国瓒将军阮蒯等领㨗兵迎战于西结步头官军与元人交战于咸子关诸军咸在惟昭文王日燏军有宋人衣宋衣执弓矢以战上皇恐诸军或不能辨使人谕之曰此昭文鞑也当审识之盖宋与鞑声音衣服相似元人见之皆惊曰有宋人来助因此败北初宋亡其人㱕我日燏纳之有赵忠者为家将故败元之功日燏居多五月三日二帝败贼于长安府斩馘无算七日谍报云唆都自清化来十日有自贼处逃赴御营奏报云上相光启怀文侯国瓒及陈聪阮可腊与弟阮传率诸路民兵败贼于京城章阳等处贼军大溃太子脱驩平章阿剌等奔过泸江十五日二帝拜谒龙兴诸陵十七日唆都与乌马儿自海再来犯天幕江欲会兵京师相为援游兵至扶寕县本县辅导子何特上峙山固守贼屯巨陀洞特以竹编作大人形衣以衣暮夜引出入又鑚大树取大箭𢮿入其中使贼疑射力之贯贼惧不敢与战我军遂夺击破之特追战至阿腊为浮桥渡江酣战死之弟彰为贼所获盗得贼旗帜衣服迯回以之上进请用彼旗假为贼军就贼营贼不意我军遂大破之二十日二帝进次大忙步元总管张显降是日败贼于西结杀伤甚众斩元帅唆都首夜半乌马儿遁过清化江口二帝追之不及获其余党五万余以㱕乌马儿仅以单舸驾海得脱兴道王又与脱驩李恒战于万刼败之溺死甚众李恒以兵卫脱驩还思明我军以药矢射中恒左膝死裨将李瓘余卒五万人以铜噐匿脱驩其中北遁至思明兴武王追之以药矢射中李瓘死元兵大溃帝见唆都首级恻然曰为人臣当如是也解御衣命有司歛塟之潜以其首油浸以示戒以唆都三年假道入我国故也史臣吴士连曰呜唿帝之此言真帝王之言哉明其大义使万世人臣知有忠君死事之荣虽死不朽其所关也大矣况又解衣使之歛塟乎其能奋士气以勦强冦也宜哉六月六日二帝驾回京师上相光启作诗曰夺矟章阳度擒胡咸子关太平须致力万古此江山是日大水命中品奉御邓㬰之送占城宰臣婆漏稽那连等三十人还国以从唆都而被擒也秋八月命左仆射刘刚介宣封功臣有差及治降贼者罪九月改元重兴元年大赦报天寺碑折为二杲山崩十二日加尊先帝先后徽号冬十月诏定天下户口朝臣谏以为民方劳苦定户口诚非急务帝曰祗可以此时定户口无或窥我民淍弊群臣皆称服丙戌重兴二年春正月放元军还国二月元使合撒儿海牙来三月元帝勑尙书省奥鲁赤平章事乌马儿大将张文虎调兵五十万令湖广造海船三百艘期以八月会钦廉州乃命江浙湖广江西三行省兵南侵假送降人陈益稷还国立为安南国王夏六月命王侯宗室各募兵统领其属帝问兴道王国峻曰今年贼势何如对曰我国太平日久民不知兵是以前年元人入冦或有降避頼祖宗威灵陛下神武克清胡尘彼若又来我士习于攻战彼军惮于远行且惩恒瓘之败无有关心以臣观之破彼必矣乃命兴道王总督诸王侯宗室调兵造噐械及舟船冬十月点习所调兵丁拱垣辝免摄内密院事许之赐内明字爵丁亥三年春二月元圣天感皇太后崩二月海鳅锢涸死于白藤江长二丈六尺厚六尺元发江淮江西湖广三行省蒙古汉南军及云南兵海外四州黎兵分道入寇令万户张文虎等海道运粮七十万石随之仍置征交趾行尚书省以奥鲁赤平章事乌马儿樊楫参知政事总之并受镇南王节制执政请选壮充军增多其数兴道王曰兵贵精不贵多纵如符坚百万亦何为哉三月赦夏四月以佐天大王德晔权相国事閲兵断狱定诸名色冬十月朔日食十一月十一日未时日盪成四角十四日郑阐奏元太子阿台犯富良关帝问兴道王贼至如何对曰今年贼闲二十四日令禁军守冷泾关兴德侯瓘将兵逆战以毒矢射贼死伤甚众贼退屯武髙关二十八日判首上位仁德侯璇以舟师战于多某湾贼溺死甚众获四十人及舟船马疋噐械以献十二月十六日诏明字阮识将圣翊勇义军就兴道王守大滩口二十六日遇贼战败之三十日元太子阿台与乌马儿会兵三十万犯万刼旣而顺流东下巴点旁河人皆降时元舟师犯云屯兴道王一以邉务委云屯副将仁惠王庆余庆余战失利上皇闻之遣中使锁庆余问阙庆余谓中使曰以军宪论甘受罪谴愿假二三日以图后效㱕伏斧櫍未晚中使从其请庆余料知虏师已过运船必在后乃收集残卒待之少顷运船果至击败之获虏军粮噐械不可胜计俘虏亦甚多即驰书以闻上皇释前罪不问曰元兵所资者粮草噐械今旣为我获恐彼未知犹或陆梁乃纵其所获人至元营具告元人果退故是年百姓疮痍非前年之惨庆余预有功焉庆余初镇云屯其俗以商贩为生业饮食衣服皆仰北客故服用习北俗庆余閲诸庄军令曰云屯镇军所以防遏胡虏不可戴北笠仓卒之际难于辨别宜戴麻雷笠违者必罚而庆余先已令家人买麻雷笠船载泊于港内矣既下令使人潜告庄人曰昨见前湾有麻雷笠船抛泊由是庄人争买継踵相接初买不过钱一陌后贵价卖之一笠直布一匹所得布匹以千计北客贺诗有云屯鸡犬亦皆惊之句盖託以惊服威名而实隂讽之也庆余性贪鄙凣所领镇管内皆恶之仁宗持惜其有将才不忍弃置尔壬子四年春正月乌马儿犯龙兴府八日官军会战于大旁海外获哨船三百艘首级十颗元人多溺死二月十九日乌马儿犯安兴寨三月八日元军会白藤江迎张文虎等粮船不遇兴道王击败之先是王已植桩于白藤覆丛草其上是日乘潮涨时挑战佯北贼众来追我军力战水落贼船尽胶阮蒯领圣翊勇义军与贼战擒平章奥鲁赤二帝将军継至纵兵大战元人溺死不可胜计江水为之尽赤及文虎至两岸伏兵奋击又败之潮退甚急文虎粮船阁桩上倾覆殆尽元溺死甚众获哨船四百余艘内明字杜衡获乌马儿昔戾基玉献于上皇上皇命引登御舶同坐与语欢饮之酒脱驩及阿台领众遁㱕思明土官黄诣擒之以献二帝驾回龙兴府十七日俘贼将昔戾基玉元帅乌马儿参政岑段樊楫田元帅万户千户献捷于昭陵初元人尝发昭陵欲坏之而梓宫不犯及贼败石马之足皆沾泥盖神灵阴相也帝进谒时有诗云社稷两回劳石马山河千古奠金瓯二十七日二帝车驾还京师夏四月上皇御侍卫廊大赦天下凣经兵焚掠去处免租役全分其余蠲免有差帝谕行遣司交好翰林院故事凣宣德音则翰林预送诏藁于行遣使先肄习至宣读时兼讲音义令凡庶易晓者以行遣专用中官故也时黎从教为左辅与翰林奉旨丁拱垣素不相协宣示德音有日矣拱垣故不送藁从教屡索求竟不能得是日驾方出宫拱垣始送藁从教宣读大赦不通音义遂默然帝召拱垣立后开是音义从教颇有慙色拱垣指示声转大而从教声反低朝中但闻拱垣声帝还内诏从教论曰拱垣士人也尔中官也何不相协至是耶尔为天长留守土虾黄橘投赠往还何伤乎自是从教拱垣交好更笃史臣吴士连曰帝教臣下投赠交好得非启人臣私交之弊乎曰交好与私交迹似而情非也夫以私心隂结者私交也春秋义蔡伯之求是也以情好交欢者非私交也诗人咏瓜李之投是也帝使人臣交好共成王事陈家忠厚如此可见然以宦官不识字为行遣亦非也秋九月兴道王夫人元慈国母陈氏薨冬十月遣杜天覰如元杜克终使元军有功至是荐弟天覰帝从之己丑五年春二月遣内书家黄佐寸送乌马儿等还国用兴道王计以善水者充船夫夜钻船沉水乌马儿等溺死史臣吴士连曰信者国之宝而服人之深王政之本也兴道王以覇术欲成功于一时而不知失信于万世既云送还国又用计以杀之诡谲甚矣我大越太祖髙皇帝戡乱之时欲放明人还国伪官有为明人援兴道王钻船事阻其㱕心者而帝之信孚及豚鱼明人卒信从不疑此服人之深而为王政之本也岂曰小补云乎哉三月朔日食夏四月定平元之功进封兴道王为大王兴武王为开国公兴让王为节度使有大功者赐国姓克终预焉仍授大行遣杜行止封关内侯以擒乌马儿时不献于官家而献于上皇也兴智王不许进秩以有诏元人㱕诸将勿遏而犹邀击之也授谅江蛮长梁蔚为㱕化寨主何毕能为冠服侯以能率蛮人讨贼故也赏爵旣行犹有觖望者上皇谕之曰卿等果知胡虏不复入冦则为朕明言之虽跻极品朕所不惜如其不然遽行优赏万一胡虏再惊而卿等又有功效朕将何以待之以为天下劝乎众皆悦服五月治降贼皆罪惟军民免死运木石造宫殿赎罪官员犯者随轻重论以冯士周为行遣士周茶鄕古了人初元人来帝命士周筮之占云必有大胜帝喜之果如其言当有重赏贼平帝曰天子无戏言故有是命士周为人孝忠有文艺官至少傅号巽斋先生加封阮蒯为列侯赐汤沐一郡名曰蒯路后改为快定前后诸功臣有先登破阵奇功者着在中兴实録仍命图形焉徒巴点旁河两鄕军民为汤沐兵不得入仕除赐宰臣为差使宏初元人入冦王侯臣僚多送欵虏营及贼败获降表一箧上皇命焚之以安反侧惟向之降者虽身在虏庭亦遥议以流死田产没官去其国姓如陈键靖国之子改姓为枚余以例改如枚弄之軰益稷以骨肉之亲治罪虽同不忍改姓及斥名乃命曰妸陈谓其柔懦似妇人也故当时记载皆称妸陈枚键焉有邓龙者帝之近臣文学优赡爵至下品尝预铨注帝欲以为翰林学士上皇止之内𢙇不平至是亦降虏及败见获斩之以徇上皇幸天长行宫有诗云景清幽物亦清幽十一僊洲此一洲百部笙歌禽百舌天行奴仆橘千头月无事照人无事水有秋涵天有秋四海已清尘以静今年逰胜昔年逰盖感于经两战伐而发也夏六月至冬十月旱庚寅六年春二月选文官分治诸路帝亲征哀牢朝臣谏曰胡虏初退疮痍未定岂可兴兵帝曰祗可以此时出兵耳夫虏退后三境必未我土马物故势不能振将有内侮故大举以示威群臣咸曰岂不知民劳为可虑所可虑者有大于此圣人远图非臣等所及也史臣吴士连曰当时朝臣谏亲征之事未为甚失及闻仁宗之言而遽称曰圣人远图则近䛕矣三月加佐天大王德晔入内检校太尉夏四月苏历江逆流其江有大雨水则退涨而逆流五月二十五日上皇崩于仁寿宫以下品奉御范五老管右卫圣翊军秋八月使吴廷介讣于元九月圣宗䘮才逾三月御史大夫杜国计奏凣居䘮无伤人今天子皆用肩舆伤人请骑马帝从之但用素鞍史臣吴士连曰观国计之言非惟学浅𧥾亦卑陋矣夫乘马非䘮制中所宜用而必请乘马伤人乃毁瘠灭性之谓而曰伤人他之学问如是见𧥾如是绳愆紏谬当如何哉仁宗当䘮不辨其非而曲从之亦非也大饥米三升直钱一镪民多卖田土及卖男女为人奴婢每人直钱一镪诏发官粟赈给贫民免人丁税冬十二月十五日塟裕陵庙号圣宗追尊曰玄功盛德仁明文武宣孝皇帝史臣吴士连曰圣宗乘太宗之业中遭寇乱委任将臣与仁宗同力共济使天下既涣而复合社稷既危而复安终陈氏之世无复胡虏之侵厥功茂也辛卯七年岁又大饥途多饿死元遣礼部尚书张立道谕帝入觐明年遣阮代乏往辞以䘮壬寅八年春正月朔日食以费孟为演州安抚在任未几以贪汚闻帝召还杖之复命赴治更以公清闻演州人为之语曰演州安抚清如水以陈时见为安康路安抚初元人入冦帝命时见筮之得豫之震占之曰吉明年夏元人败绩果如所占重兴二年秋元人复入冦帝又命筮之得观之涣占曰涣者散也离散之兆元人至白藤江其众果散走上嘉其能故有是命二月三日立东宫太子烇为皇太子纳兴让大王国颡长女为太子妃以丁拱垣为太子少保进爵関内侯三月诏凣断典文字同辝二道各执一道诏诸买良民为奴婢者许赎田宅不用此律以庚寅辛卯二年饥人多死故也帝尝行幸于外途中遇王侯家僮必唿其名问曰汝主何在仍戒卫士不得诃斥及还宫谓左右曰平居则有左右侍卫国家多难则惟彼軰在盖感其扈从于蒙尘之际而言也阮代乏至元元唿为老令公代乏至鄂州见行省诸平章昭国王益稷时亦在坐代乏独不礼焉益稷曰汝无乃昭道王家书儿耶代乏曰时事变迁代乏素为昭道王书儿今为使者亦如平章初为帝子今反为降虏人也益稷有惭色自此我使至不复坐癸巳九年春三月九日帝禅位于皇太子烇即皇帝位改元兴隆元年大赦称英皇尊上皇曰宪尧光圣太上皇帝保圣皇后为钦慈保圣皇太后羣臣上尊号曰应天广运仁明圣孝皇帝封妃为文德夫人寻废纳文德妹为圣姿夫人秋九月十三日钦慈保圣皇太后崩于龙兴府鲁江权安殡龙兴宫太后柔嘉聪彗仁能逮下上皇尝筑虎圈于望楼陛令军士抟虎御楼观之太后与妃嫔皆从侍楼卑圈准皆亦卑虎忽脱圈攀楼楼上人皆散走上皇与太后独与侍女四五人在太史臣吴士连曰虎善攫象善触岂不为畏且慑乎而太后当奔突跳梁之际心神不动处之泰然盖虑定理明也夫以妇人柔婉之姿而能知此比婕妤当熊抑亦无愧为士大夫者可不思造乎虑定理明之域以处事几之变哉或曰仁宗之观抟虎鬪象太后果贤耶宜谏止之谏而不从脱簮珥谢罪可也今乃从观之事至危迫得免为幸何足为贤曰是责难之辝非常情之论也占城来贡彗星出于紫微垣扺斗魁光芒尺余凣百日乃灭元遣兵部尚书梁曾谕帝入见帝辞以疾遣陶子奇遗以方物元留子奇于江陵立安南行省以平章事刘二拨都等总兵屯靓江候征进明年正月元世祖崩成宗立诏罢兵放子奇还国封弟国瑱为惠武大王大越史记本纪全书卷之五终陈纪废帝讳晛睿宗长子母嘉慈皇后黎氏以大治四年辛丑三月六日诞生及睿宗南征而崩艺宗立之后降为灵德王寻令缢杀之在位十二年寿二十八葬安排山帝昏懦不能有为威权日归于下社稷倾危身不能保悲夫戊午昌符二年明洪武十一年春正月选卫土陈宗玩管天丁军陈举忠孝监保捷军陈世登监神翊军裴伯昂监神策军裴翕监天威军黄奉世监圣翊军黎密温监华额军杜也哥监侍卫军阮小律监天长军陈那监龙捷军阮金鳖监神武军三月以诞日为光天节诏诸军造诸战器战船夏五月五日占城引御沟降壬勗寇乂安府僭号以招人民多受伪命者六月犯大黄江帝命行遣杜子平御之官军自溃贼遂遂犯京师掳掠而还安抚使黎桷为贼所获逼令桷拜桷曰我大国臣何拜汝为贼大怒杀之桷骂不绝口事闻追封桷骂贼忠武侯以其子芮为近侍祗候四局正掌桷故入内行遣尚书右弼黎括之子也史臣吴士连曰舍生取义有甚于生也求生而受辱君子不为也易日君子致命逐志桶有焉秋七月大水杜子平建议散丁男户输钱镪从之时军旅方兴帑藏空乏子平因建是议故事诸镇有兵役某县册田额若干出金银钱粮若干人兵生者不计死者不除俏有军旅徭役亦以田数用之诸路有单兵但供徭役世世为兵不得出仕如有田亩桑洲渔潭则有税无则否至是子平倣唐庸法行之赋加重矣冬十月选诸卫军勇健通武艺者入为卫士以同乳阮八索管铁鎗军阮云儿管铁甲军阮罅黎勒管铁镰军阮圣俞管铁虎军陈国兴管于菟军是岁上皇子颙生即顺宗也己未三年明洪武十二年春二月以黎季牦为小司空兼行枢密大使如故季牦荐阮多方为将军多方师齐之子也季牦少时学于师齐师齐教以武艺因以多方为弟多方曾为占城所虏役逃归至是季牦荐之又有主书侍御史范巨论能谋画季牦荐之为权都事时人谓季牦有方圆佐虑夏旱大饥秋八月北江路人阮补称为唐郎紫衣以法术借号称王作乱伏诛九月令军民拨运锅钱藏天健山天健前名地觐俗传有古松龙蟠其上陈太宗建行宫于此冬十月藏谅山可浪龛惩占人焚宫殿之变也史臣吴士连曰天子富有四海仓廪府库莫非有也当国家间暇之时明其政刑修其礼义彻彼桑土绸缪户牖孰得而侮之哉乃惩占城焚掠之变搬运泉货藏之深山穷谷为避敌之计为致寇之谋取天下后世非笑国可谓无人矣右相国恭信王天泽卒庚申四年明洪武十三年春二月占人诱使新平顺化人寇乂安演州掳掠人口三月寇清化等处上皇命黎季牦领水军杜子平领步军以御之至虞江植椿舆占人相持夏五月季牦领神武军将阮金鳌侍卫军杜也哥出战金鳖旋舟以避贼锋季牦斩之以徇诸军皷噪而前占主制蓬莪战败遁归子平自是称疾解兵权惟季牦专领元戎行海西都统制冬十一月以杜子平为入内行遣左参知政事领谅江镇经略使数年卒赠少保从祀文庙潘孚先曰历代名儒有能排异端傅道统方得从祀文庙明道学之有原也艺宗以朱安张汉超杜子平预之汉超为人骨鲠讥斥佛法安清修苦节不务显达亦庶几矣若子平之曲学悦人聚敛多欲乃是误国之姦臣安得厠于其间哉史臣吴士连曰子平盗隐蓬莪贡金欺君妄奏致使睿宗南巡不返国家自是屡有占城入寇之患罪不容诛矣其曲学悦人夫又何诛辛酉五年明洪武十四年二月试大学生三月命大滩国师督率天下僧人及山林无度僧壮者权为军击占城夏四月斩演州人胡卫以其因占城贼诱人掠财也五月以陶师钖为入内行遣右司郎中师钖父全斌知审刑院事六月奉引欔音角乡太堂及龙兴建昌诸陵神像归安生大陵避占城人也秋九月以阮然为入内行遣右司然僊游人天庆中为祗候内人知日礼欲害陈氏密告上皇至是上皇念其功故授是职冬十月嘉慈皇后崩于龙潭乡昭庆寺今肇庆寺是也西庵帝诱杀冠服侯大王頉壬戌六年明洪武十五年春二月占城入寇清化命季牦领军御之屯龙岱山以神魁军将阮多方守神投海桩占人水步俱进在山上以石投下军船多损坏多方不待季牦令自开椿出战一时取胜诸军乘胜攻之占城大败散入山林我军围山三日贼多饿死烧尽舟船余众奔北三月追至乂安城而还夏四月捷报拜多方金吾卫大将军秋七月大水十月诏乂安演州军民浚海西诸港癸亥七年明洪武十六年春正月命黎季牦领舟师伐占城时新造大艘有艳治王突牙捷等号行至吏部娘湾乌蹲等处被风涛折坏引军还夏六月占城主制蓬莪与首将罗皑引众陆行山脚由广威镇哨路屯孔目册京师震骇上皇命华额军将黎密温将兵御之密温至三岐洲今广威府是也欲列阵拒战贼先设伏兵象俱起官军败北密温为贼所擒占城自黎李以来兵众脆怯我师至则挈家奔遁或聚哭归降至蓬莪罗皑生聚教训渐革旧俗勇悍耐苦故常入寇为我国患阮多方督军立栅于京城日夜守备上皇幸东岸江以避贼时有士人阮梦华衣冠下水牵挽御舟请留讨贼不听史臣吴士连曰艺皇无勇贼未至而先避其如国人何梦华一士人也犹能留之肉食者可鄙也哉读簿陈公㒟骑马巡栅贼追之奔至葛江界阻沟丈许马跃过之得脱因名其马曰子不齐冬十二月占城引众还上皇居葆和宫命佥知内密院事阮茂先礼部郎中潘义及僊游武德侯家臣缺名轮直赐食询以故事逐日记录编成八卷目曰葆和余笔令陶师钖序其端以教训官家甲子八年明洪武十七年春二月上皇于僊游山万福寺试太学生段春雷黄晦卿等三十名夏五月选太学生余数为葆和宫书史秋九月明初征云南遣杨盘许原等赍户部咨文来求粮给临安守兵冬十一月遣朝奉大夫黎亚夫少中大夫杜子澄报云已差行遣司陈尧俞督诸路转运使司运粮至水尾县界首交割时差官多因瘴死乙丑九年明洪武十八年春正月閲定文武从官帐籍三月明遣使来求僧人二十名初我国送内人阮宗道阮筭等至金陵明帝以为近臣遇之甚厚宗道等言南国僧解建道塲愈于北方僧至是求之秋七月司徒章肃国上侯元旦致仕归昆山寄友僚诗有云今古兴亡真可鍳诸公何忍谏书稀太尉庄定王𩖃有诗赠云我是当年弃物公非大厦其才会取一般老病田园早辨归来盖季牦时方用事贤人君子悯时忧世不得不形于诗𩖃又作国语歇后诗以讽元旦元旦谋结婚姻图免后患以其子梦与托于季牦季牦以故宗室仁荣女黄中公主妻之后季牦当国以梦与为东宫判首梦与弟叔瑶叔琼为将军元旦子孙皆免患元旦有二女长曰太次曰台令儒生以文学教之阮应龙教太阮汉英教台应龙因狎近作国语诗歌挑太通焉汉英亦作国语诗效之太有娠应龙迯避至产日元旦曰应龙何在家人对以畏罪去元旦曰国治短矣安知非天使然未必不为福也乃召二生来曰古人有之矣不见文君相如之事乎能如相如名传后世我之愿也二生深以为德勤于学问试各中科上皇曰他有富贵之妻以下犯上废不用后汉英官至转运应龙至胡朝拔用更名飞卿飞卿生廌亦中太学生元旦有诗集曰氷壶传于世时翰林学士胡宗鷟亦有讨闲效颦诗集皆感时作也丙寅十年明洪武十九年春二月明遣林孛来求槟榔茘枝波罗密龙眼等树子因内人阮宗道言南方花果多佳种故也帝遣员外郎范廷等遣之然木不耐寒途中皆枯死明又遣锦衣卫舍人李英等来假道徃占城索象五十只自乂安府设站驿给粮草递送至云南以胡宗鷟为翰林学士奉旨宗鷟演州士城人年少登科颇有才名初未甚显适遇元宵有道人黎法官者为张灯设席延文客为欢宗鷟受简请题席上赋诗百篇众皆环视叹服自是名震京师以文学为时所重而诗酒无虚日初为安抚有侵于民事发艺宗恠问之拜谢曰一子受皇恩全家食天禄帝原之累迁至翰林学士奉旨兼审刑院使年八十余寿终于家丁卯十一年明洪武二十年春二月上皇自葆和宫还京三月以黎季牦同平章事赐釼一把旗一只题曰文武全才君臣同德季牦作国语诗谢之史臣吴士连曰乱臣贼子之得行其计非一朝一夕之故其所由来渐矣故圣人必辨之于早而谨履霜之渐焉胡氏篡陈非特艺皇不谨其渐而又启其端也戊戌十二年十一月以后顺宗光泰元年明洪武二十一年夏五月以陈杜为宫令杜乃上位侯鑁之子其母再嫁季牦故有是命后改姓胡六月以黎季貔为判首知左右班事内人阮喟知殿内陈寗知枢密院事入内行遣左司王汝舟致仕以黎与议代之秋八月彗星见西方帝与太尉𩖃谋曰上皇宠爱外戚季牦肆意任用若不先为之虑后必难制矣王汝舟子汝梅侍学因泄其谋季牦知之多方劝季牦出大吏山以待变范巨论曰不可一出亍外难以图存季牦曰纵无方策我当自尽不假人手巨论曰上皇之心深啣帝杀冠服大王之故帝颇不谐今天下权柄在大人而帝又图之则上皇之疑滋甚大人冐进叩头陈其利害必见听从转祸为福易如反掌上皇正嫡聚多大人若曰臣闻里谚曰未有卖子而养姪惟见卖姪而养子庶几感寤改位昭定纵或不听死未晚也季牦从之密奏如巨论言上皇深以为然冬十月望月食既十二月六日早上皇假幸安生令殿后扈卫寻令祗候内人召帝谋国事帝未膳而行侍候惟二人而以既至上皇曰大王来即令人引出资福寺囚之宣内诏曰昨者睿宗南廵不返用嫡为嗣古之道也然官家践位以来童心益甚乘德不常亲暱群小听黎亚夫黎与议譛诬功臣扇摇社稷可降为灵德大王然国家不可以无主神噐不可以久虚可奉迎昭定入继大统布吿中外咸使闻知乃降其子为顺德王旧府军旧督鉄镰军阮快阮云儿管鉄甲军阮诃黎勒管鉄鎗军阮八索欲以兵劫出帝书解甲二字且戒之曰莫违父皇旨众乃止有顷扶下太阳府缢之先是省台故事同平章以上得坐黑交椅时庄定大王𩖃为太尉黎季牦同平章事知审刑院黎亚夫既遣𩖃去黎季牦椅不许同坐又密奏帝诛季牦谋泄致败亚夫快云儿诃八索勒及所幸学生刘常皆见杀刘常被刑作诗云残年四十又余三忠爱逢诛死正甘抱义生前应不忤暴尸原上更何惭惟与议流寨头特与白再授北江路宣抚使建新二年又以党死与议亚夫之堂兄也八索迯匿禁锢其母始出受刑史臣吴士连曰当时胡氏气燄人人皆知其将篡庄定王𩖃为太尉且艺皇之子见社稷将倾苟能纳约自牖结信于君父孚号有厉致众于朋来使艺宗之荒耄复回简皇之柔懦而立政柄有归令由上出则胡氏奸情自戢矣荘定计不出此亚夫不度其君非刚断之才遂劝诛季牦而为谋不密使之先知庄定又断之不早失其机会以至事败身亡及其军将之良者可胜叹哉或曰胡氏上得君下主兵虽元旦之有识且老于事犹无奈何况庄定哉曰观其内不自安而欲自尽则季牦制之易耳先去多方巨论以翦其羽翼则势孤矣初睿宗后黎氏灵德之母黎季牦之从妹也睿宗南征不返史臣吴士连曰灵德之立也由艺皇其废也亦由艺皇初不听黎后之辞以义也终纳季牦之譛以私也然则初之立也何其明而终之废也何其暗欤又缢杀之甚矣封太尉𩖃为大王先是灵德被降季牦扬言立𩖃为嗣及事济𩖃辝季牦乘间曰太尉能辝大位是大德也上皇然其言故有是命二十七日上皇立少子昭定王颙为皇帝颙即位改元光泰元年大赦称元皇明遣杜子贤邬潾邢文博赍龙章来封而灵德已遇害前北使至引入祥符门惟潾等由景阳门顺宗皇帝讳颙艺宗季子也在位九年有奇出家岁余季牦杀之寿二十二帝徒拥虚噐政在权臣祸及身而不觉哀哉己巳光泰二年明洪武二十二年春正月立季牦长女圣偶为皇后号所居曰皇元殿二月塟灵德大王于安排山命季貔掌其事三月以杜子澄为御史大夫夏四月以范巨论为签书枢密院事季牦问枢密属谁可用者巨论荐其弟范泛及王可遵杨章韩子西阮崇阮书阮景真并有名德可用唯杜子满为最五月以王可遵监懿安神翊军杨章监神勇军秋八月清化人阮清称灵德迯难梁江民皆响应九月农贡人阮忌聚众劫掠自称鲁王田忌冬十月占人㓂清化犯古无命季牦将兵御之贼堰上流官军植桩盘鸦以相对二十日贼伏兵象佯扫寨以㱕季牦整选取精勇名为敢死追击之水军开桩出战贼乃决堰出象冲之时精勇已远舟师难于泝流因以败绩右圣翊军阮至一云陈廷贵为贼所擒其余军将七十人皆陷死季牦留裨将范可永与贼相持身自遁还阮多方权圣翊军将是夜多方与可永谋曰贼势如此我等孤军难于持久若欲班师贼必乘机蹑后乃下令诸军盛张其帜系大船于桩令人守更以轻舟宵遁季牦诣阙请出朱桥战船以益之上皇不许因求解兵柄不复出师史臣吴士连曰季牦身为大将系国安危而至于失律䘮师其罪大矣不图后效以赎前罪乃弃师先归为避贼计又不自囚请罪如古人之为无君之心长矣以军法从事天讨之所宜加也城濮之战子玉䘮师楚子杀之虽过然楚日以强威令行也艺皇不罪季牦失政刑矣至于多方可永以孤军当强贼而宵遁未必深责盖用兵以却敌为功左次无咎用诡退师兵家之术也何伤乎艺宗不能用多方耳十一月上皇命陈渴真将龙捷军出师讨贼渴真奉命慷慨涕泣拜辝上皇亦泣下目送之军发泸江至黄江已遇贼矣渴真观无可战之地退守海潮江灵德弟元耀欲为灵德报仇率众降贼以太宰元晫子仁靖王元挺为司徒旧翰林学士陈荪为少保及家臣阮康辅之阮多方归自虞江谓己功髙有德色多毁季牦为不才季牦乃譛曰因听多方而致败乃收多方军多方犹有骄色上皇曰合行小罪以惩之季牦曰多方勇健臣恐北去明国南去占城放虎遗患不如杀之遂赐死多方叹曰吾以才致贵亦以才致死但恨不死战阵耳史臣吴士连曰多方党于胡氏天其或託此以诛之也可永后为胡氏而杀顺宗亦以党死阿附贼臣者可以监矣十二月天然僧范书温反啸聚于国威上路僣称大号以古所庐墓人阮宗迈罗社人阮可行为行遣招集无籍之徒为神奇勇鬪无限等军犯京师二帝幸北江州师温居三日出屯嫩州上皇遣左圣翊军将黄奉世讨平之先是奉世弘化人与占城守将罗皑相持于黄江至是得命道出蔑江时冬天水涸浚开水道以出战舰一皷遂擒师温宗迈可行皆伏诛其余胁从一无所问庚午三年明洪武二十三年春正月二十三日都将陈渴真大败占城于海潮获其主制蓬莪时蓬莪与元耀领战船百余艘来观官军形势众船未会蓬莪小臣波漏稽为蓬莪所责惧诛来奔军营指绿漆船告曰此国王船也渴真令火铳齐发着蓬莪贯于船板而死船中人喧閙号泣元耀反取蓬莪馘奔还官军龙捷军上都大队副范汝勒头伍杨昂遂杀元耀倂取蓬莪馘贼众大溃渴真令军监黎克谦函其首馘乘船奏捷于平滩行在时漏下三皷上皇睡熟惊起以为贼犯御营及闻捷奏云已获蓬莪馘乃大喜召群臣谛视百官朝服唿万岁上皇曰我与蓬莪相持久矣今日始得相见何异汉髙祖见项羽首天下定矣罗皑引余众至泸江上岸火塟蓬莪身尸昼夜陆行山脚作架栈道煑饭其上且行且食全众以归遇官军进击则驻象撒货以止之是时乂安人𢙇贰新平顺化多叛从占故土哩之人四散游击莫之能御朝廷虽以黎可铸为两路安抚使但在京遥镇未尝到郡惟土豪潘勐范矜率众归顺勐有胆畧多觇贼情有邀击奔卒之功上皇赏赐特厚官至翊卫将军又陞威明将军管新平顺化圣翊军带金云符二月帝幸龙兴建昌安生拜谒诸陵诏捕贼党元挺阮洞阮允黄科阮康等胁从罔治元挺陈荪赴水死康北走明国诈称陈氏子孙改名添平以陈渴真为龙捷奉宸内卫上将军封武节関内侯范可永西真人为车骑卫上将军封冠服侯范勒杨昂爵赏五资加勒监禁卫都赐昂田三十亩其余陞职爵有差夏四月加尊先帝先后徽号及各处神祗谥号六月二十五日暴风大雨水以元耀弟章靖王元熺为入内检校右相国平章事时章靖王元熺内不自安故有是命罗皑㱕至占城㨿国自立蓬莪子制麻奴㐌难与弟制山拏恐见杀遂来奔封麻奴㐌难为校正侯山拏为亚侯冬十月浚天德江令安镬石工掘开天健山洞及菌枚山洞取前所藏钱货时二山俱崩洞口开塞凿开不得遂废之十一月十四日司徒章肃国上侯元旦卒元旦为人慈祥儒雅有古君子风上皇当幸其第问疾及遗后事元旦皆不言但曰愿陛下敬明国如父爱占城如子则国家无事臣虽死且不朽上皇为作诗题其墓元旦尝作十禽诗有云人言寄子与老鸦不识老鸦怜爱否盖讽上皇托顺宗于季牦也史臣吴士连曰正其谊不谋其利明其道不计其功君子心也元旦同姓大臣知胡氏之将篡陈业之将终不思艰贞与国同休戚乃托子胡氏为身后计图利而不顾义舍道而惟计功乌足为贤且当时占人之患为急而吿以爱占城如子事明国如父乃事大字小槩常谈之説奚补当务哉惜其学问见识知及之而仁不能守之也十二月以范叹为乂安府知府辛未四年明洪武二十四年春二月黎季牦领军廵化州閲定军伍修造城池三月季牦令左圣翊军将黄奉世将兵出哨占城地方占人设伏奉世军自溃为贼所擒季牦以奉世所部大队副三十人斩之奉世用计得脱复职如故夏四月季牦军回五月太尉庄定大王𩖃出亡南定庄庄人以船送至万寕寨寨人杨度不纳上皇遣寕卫军将阮仁烈追还季牦阴使杀之仁烈格𩖃死之回奏𩖃暴击为所杀降为愍王后上皇悔悟问追捕愍王者为谁仁烈惧乃自缢先是上皇既废灵德欲立𩖃季牦以计误之乃立帝加𩖃大王仍为辅臣𩖃与季牦有隙多被季牦所譛恐惧惊疑故至此耳后季牦篡国降为列校判侯秋八月化州诸将论利害之势潘勐曰天无二日民无二王朱秉珪曰杨柳多言众皆闭口未详所言时邓悉黄晦卿等隂书以遗季牦季牦以为潜谋不轨秉珪勐皆被杀以邓悉为右州判黄晦卿为正刑院大夫御史大夫杜子澄不以为言季牦作诗遗之曰借问子澄懦中尉书生何忍负平生冬十二月以罗脩为清化府知府造瑞璋殿壬申五年明洪武二十五年春二月杀宗室陈日章日章谋诛季牦上皇以为𢙇异杀之夏四月旱诏求直言裴梦华上言畧曰臣闻童谣云深哉黎师以此观之季牦必有觇觎神噐之意上皇览奏以示季牦后季牦专政华隐遁不出史臣吴士连曰易曰君不密则失臣安有求得直言递以言示其所激者哉艺皇至是昏耄甚矣梦华之不遇天也亦陈家之不幸也六月以范巨论知枢密院事秋七月改黎仁统名景奇入政府为行遣九月以何德邻为行遣左司冬十月置各䖏江开及廵府监捕㓂盗或三都四都五都随其冲要设之潘孚先曰陈自裕宗荒纵之后加以占城侵扰㓂贼繁多白日掠人法不能禁季牦执政始设法廵捕少抑之矣十二月诏凣军民迯役罚钱十镪刺项四字头目斩罪田土没官季牦作明道十四篇上进大畧以周公为先圣孔子为先师文庙以周公正座南面孔子偏坐西面论语有四疑如子见南子在陈絶粮公山佛肸召子欲徃之类以韩愈为盗儒谓周戊叔程颢程颐杨诗罗仲素李延平朱子之徒学博而才疎不切事情而务为剽窃上皇赐诏奖谕之国子助教段春雷上书言其不可流近州春雷新福县巴鲁社人明敏达后官至中书黄门侍郎兼练知爱州通判卒于官词连行遣陶师钖尝见其书降为中书侍郎同知审刑院事史臣吴士连曰前圣之道非孔子无以明后圣之生非孔子无以法自生民以来未有盛于孔子者而敢轻议之亦不知量也癸酉六年明洪武二十六年春正月以胡纲监左圣翊军纲演州人季牦潜得胡氏苗裔图欲复旧姓引纲为腹心二月试大学生黄贯之黎渭叟枚秀夫同栻等三十人夏四月试吏员六月旱秋七月暴风大雨八月地震大水九月蝗冬十月以太阳公主嫁太保沆太阳灵德之后自灵德遇害上皇欲择贤配以嫁之太阳因游西湖奔归抚军司元渊恭信王天泽子上皇怒再嫁元渊弟沆以辱之甲戌七年明洪武二十七年春正月阇婆国商舶来进异马二月上皇命画工画周公辅成王霍光辅昭帝诸葛辅蜀后主苏宪诚辅李髙宗名为四辅图以赐季牦使辅官家当如此也三月上皇梦见睿宗领军来且诵诗曰中间惟有赤觜侯殷勤譛上白鸡楼口王已定兴亡事不在前头在后头上皇自折其字赤觜季牦也白鸡上皇也上皇辛酉岁口王国也其兴亡在后见之上皇深思之而势不可为也夏四月会盟毕上皇召季牦入宫从容谓曰平章亲族国家事务一以委之今国势衰弱朕方老耄即世之后官家可辅则辅之庸暗则自取之季牦免冠叩头泣谢指天地誓曰臣不能尽忠戮力辅官家传之后裔天其厌之又曰灵德王之不德非陛下威灵则臣已含笑入地得至今日乎纵糜身碎骨未能报答万一敢有异图秋七月以冯具为京师尹改为中都尹八月以黄晦卿为三带路安抚使冬十一月罢登闻检法院置上林寺以黎季牦长子黎元澄判寺事十二月十五日上皇崩塟安生原陵庙号艺宗谥曰光尧英哲皇帝史臣吴士连曰艺宗天性冲和存心敬畏然威武不足以却外敌刚明不足以辨谗言有一元旦而不能用乃委政外戚使陈氏社稷驯致危亡所谓前有谗而不见后有贼而不知者也乙酉八年明洪武二十八年春二月二十日却月字南字讳许用依旧季牦杀宗室抚军司元渊恭正王师贤庶子元胤以居艺皇丧常谈日章事之故倂士人阮符杀之师贤佯为耳聋得免削元渊陈姓为枚姓故事宗室有大故削属籍以枚姓称之以季牦为入内辅政太师平章军国重事宣忠卫国大王带金麟符夏四月诏季牦入居省台之右名曰画庐季嫠因编无逸篇译为国语以教官家有令则称辅政该教皇帝六月禁百官不得用大袖衣许用小袖民间斋忌止用一顿时噐皿不得装金朱漆明遣任亨泰等来乞师五万人象五十只粮五十万石搬运至界首以给军时明人讨龙州奉义州叛蛮隂设此计欲托以粮米数不足掩捕国人亨泰密告知之以故不与兵象所给粮不多差官送至同登而还明又遣使求僧人按摩女火者皆少遣之冬十二月以梁元彪为行遣知大宗正何德邻为入内行遣门下左司黄晦卿为发运司范巨论参谋军事兼枢密院事丙子九年明洪武二十九年春正月诏沙汰僧道年未及五十以上者勒还本俗又俗有通经教者授堂头首知宫知观知寺余为修人侍者三月閲定军伍夏四月初行通寳会钞印成令人换钱每钱一镪取钞一緍二陌其法十文幅画澡三十文幅画水波一陌画云二陌画龟三陌画麟五陌画凤一緍画龙伪造者死田产没官禁絶铜钱不得私藏私用并收入京城鳌池及各䖏治所犯之者罪如之诏定试举人格用四塲文字体罢暗写古文法第一塲用本经义一篇有破题接语小讲原题大讲缴结五百字以上第二塲用诗一篇用唐律赋一篇用古体或骚或选亦五百字以上第三塲诏一篇用古体制一篇表一篇用唐体四六第四塲策一篇用经史时务中出题一千字以上以前年鄕试次年会试中者御试策一篇定其第六月定文武冠服一品紫色二品大红三品桃红四品绿五六七品碧八九品青惟内侍开裙皆不用裳无品及宏奴白色文从官职爵六品以上用髙山巾正六品得束带着乌巾正皂色从青色宗七皂方胜武爵六品用折冲巾爵髙无职得朿带戴角顶巾七品以下用太古巾从七品攅花巾王侯戴远逰巾御史台却非巾钞法冠服等制皆从少保王汝舟之言也秋八月命龙捷军将陈松伐占城擒其将布冬而还赐姓名金忠烈将虎贲军后丙戌年僃多邦城上策领兵就边界逆战匆使贼人入境内恃其长兵通其脉路诸将不从布冬病寻卒冬十月以胡纲为演州路大知州邓思成判州事冬十一月季牦作国语诗义并序令女师教后妃及宫人学习序中多出己意不从朱子集传史臣吴士连曰自孟氏没师各传其门士各私其学源分而流支差之毫釐谬以千里或流而为他岐或倒戈而相攻莫能归一其可称者虽曰大醇未免小疪未有克醇乎其醇者也朱子生于宋末承汉唐诸儒笺疏六经之后泝流求源得圣人之心于遗经明圣人之道于训解研精殚思理与心融其説也详其指也远所谓集诸儒之大成而为后学之务式者也况有程子倡之于前而朱子补其未图于后则其义精矣后之有作恢廓而亮大之䐧沃而光泽之如斯而己乌得而非议之哉丁丑十年明洪武三十年春正月遣吏部尙书兼太史令杜省一作敏相度清化府安孙洞筑城凿池立庙社开街巷欲徙都焉三月功毕初朝议未定行遣范巨论谏止之季牦曰我志先定汝何言哉至是行之时枢密主事侍史阮汝説上书谏其畧曰昔者周魏迁都并见不祥今龙肚之地伞圆之山泸珥之河髙深平阔自古帝王开基立国莫不以为深根固柢宜依于前事时元人伏诛占㓂授首愿少思之以为国家碧石之势安孙境界狭僻水尾山头得其乱而不得其治徒为恃险古语潘孚先曰曹操迁许挟天子以令诸侯汉鼎沦亡实基于此季牦徙安孙弑元君而夷宗党陈家倾圮岂不在于斯乎虽然乱臣贼子何世无之惟人君刚以断之明以察之使无后患者也夏四月改清化镇为清都镇国威镇为广威镇沱江镇为天兴镇乂安镇为临安镇长安镇为天开镇谅江镇为谅山镇演州镇为望江镇新平镇为西平镇罢大小司社大撮管甲仍依旧制定外任官制路置安抚使副府置镇抚使副州置通判佥判县置令尉主簿以管之路统府府统州州统县凡戸籍钱谷狱讼总为一路之簿岁季报省以凭稽又置都督都护都统总管府太守司以辖之以副将黎汉苍领东都路都护府太保陈沆领北江路都统府陈元杼领三江路都统府少保王汝舟知天长府路军民事行遣何德邻行新安府路太守又州镇置教授监书库五月诏曰古者国有学党有序遂有庠所以明教化敦风俗也朕意甚慕焉今国都之制已僃而州县尙缺其何以广化民之道哉应令山南京北海东诸路府各置一学官赐官田有差大府州十五亩中府州十一亩小府州十亩以供本学之用告朔一分学一分书灯一分路官督学官教训生徒使成才艺每岁季则选秀者于朝朕将亲试而擢之焉史臣吴士连曰当时有此诏令何羙如之然不见施行者非帝意也乃季牦欲行篡夺托此以收人心尔六月诏限名田大王长公主田无限以至庶民田十亩多者许从便得赎罪贬黜亦如之余者上进入官初宗室诸家每令私奴婢于濒海地筑堤堰障咸水二三年后开垦成熟互相嫁取居之多立私庄田土故有是命右佥知政事行枢密院事范巨论领神策军讨宣光镇红衣草㓂阵陷死之赠左仆射巨论唐安县人以行遣杜世满代领宣光经畧使冬十一月季牦逼帝徙都清化府帝先幸安生谒诸陵与之俱至大吏鄕行在号葆清宫宫人陈玉肌陈玉脸密言于帝以为迁都必有簒夺之事季牦闻之以庙令黎合右陇父道梁蓊与同谋併杀之命行遣同知大宗正寺梁元彪撤瑞璋大安诸宫殿甎瓦大材悉付慈廉南策等州运赴新都遭风沉溺过半明送元族大胡小胡二人来安置赐大胡名地复基小胡名地寳郎占城将制多别与弟慕华子伽叶挈家来降赐多别名大中授金吾卫将军伽叶禁卫都皆丁姓复镇化州御占城戊寅十一年三月以后少帝建新元年明洪武三十一年春三月十五日黎季牦逼帝禅位于皇太子𤇼季牦有篡夺之意然业以盟约于艺皇恐违其言阴使道士阮庆出入宫中説帝曰佳境清香独异凣问本朝列圣惟事释教未有从逰真仙陛下尊居九五劳于万几莫若禅位东宫以葆冲和帝从其言于是奏录举道入仙籍季牦创葆清宫于大吏山之西南请帝居之帝乃禅位于皇太子内禅诏畧曰朕早慕玄风非心黄屋否德忝位实难充堪况心疾时作宗祧时政以皆妨誓言在初天地鬼神之已听今当禅位以来丕基皇太子𤇼可即帝位辅政太师黎季牦以国祖摄政朕自为太上元君皇帝养素葆清宫以谐夙愿皇太子𤇼即位于葆清宫改元建新元年大赦尊钦圣皇后为皇太后时太子生甫三岁受禅不能拜季牦令太后拜于前太子从之季牦自称钦德兴烈大王榜文曰中书尙书省奉摄政该教皇帝圣旨云云是日登新都御殿庆成赐五品以上宴许士女观逰于城之南门日以继夜令有田者供报田行遣何德邻密与家人言曰设此法以夺民田耳季牦闻之降为户部尙书又令民标题姓名于田上路府州县官公同检度修簿五年乃成无供结者取为公田少帝名𤇼顺宗子也在位二年季牦篡位废为保寕大王附胡季牦汉苍季牦字理元自推其先祖胡兴逸本浙江人五季后汉时来守演州其后家居本州之泡突鄕因为寨主至李时娶月的公主生月端公主至十二代孙胡廉徒居清化大吏鄕为宣尉黎训养子自此以黎为姓季牦其四世孙也陈艺宗时自祗侯四局正掌陞枢密大使迁小司空进封同平章事累加辅政太师摄政钦德兴烈大王国祖章皇遂移陈祚国号大虞复姓胡未踰年以位与其子汉苍汉苍旧名火僭位六年余后父子皆为明人所掳旧以二胡纪年今黜而正之己卯建新二年明太祖建文元年夏四月季牦逼令帝出家奉道教居淡水村玉清观密使内寝学生阮谨随行护视帝问曰汝之侍我欲何为耶谨不忍言季牦作诗告谨曰元君不死汝当死之又作诗上元君曰前有庸暗君昏德及灵德何不早安排徒使劳人力谨遂进毒药不死又进椰浆而断食又不死至是令军骑卫上将军范可永缢之塟安生陵庙号顺宗太保陈沆上将军陈渴真等谋诛季牦不克死之是日季牦会盟于顿山渴真等已有诛之之意季牦坐渴真家楼以观之比天子幸庙泊寺之例可永姪范祖收及刺客范牛悉按劎欲进渴真瞪目止之遂不果季牦心动而起卫士拥下楼牛悉掷劎于地曰举众徒死耳事觉宗室沆柱国日暾将军陈渴真范可永行遣何德邻梁元彪范翁善范牛悉等僚属亲戚凡三百七十余人皆被杀没籍其家女人为婢男子自一歳以上或生瘗于地或沉于水逮捕余党连年不絶相识者但以目而不敢偶语人家不容行人宿歇有宿歇者则吿邻家公同审问帖子行李经由以为保証各社并置廵店日夜廵警盟誓之礼自此不复行矣渴真永寕县何朗人三代为上将军世传渴真临刑时上顿山惊号三声死踰三日靣犹生蝇蚋不敢集后或遇旱祷雨輙应元彪宣光人先祖世充李朝撮通王兼父道子文献桂并封侯桂子孝抱以击唆都功封冠服侯孝抱生世则封勒顺侯世则生菊孙为观察使菊孙生元彪史臣吴士连曰季牦至是罪恶贯盈矣陈沆先期交懽将相矣苟能临机而断声以弑君之罪倂可永诛之则名正言顺而事济矣惜其犹豫慑怯以取败也六月季牦自称国祖章皇服蒲黄色居仁寿宫依太子例出入用黄盖十二柄子汉苍称摄太傅居皇元殿之右元澄为司徒榜文曰奉摄政国祖章皇但称予而未敢称朕史臣吴士连曰楚公子圉未篡之前设服离卫蒲宫有前踞傲整居先露其气以挫折于人人无或违然后无所忌惮而大肆其恶胡氏所为同出一轨秋七月清化古滕人阮用甫上书其畧曰章皇何号蒲黄何色奈先帝顾托何季牦囚数日余乃释八月盗阮汝盖窜铁山伪造寳钞行使会顺宗见弑渴真被杀遂招诱良民得众万余徃来立石底江历山沱江伞圆等处恣行侵掠州县不能制九月移杲田罪人就清化湘没社令陈寗督清化府人树刺竹于城西边南自顿山北自安县直至泡潭口西自域山可朗市至𤂬江园绕为罗城人民盗笋者处死拖林野设舘舍有大津桥至潭舍渡以便军民徃来憇歇大吏江置廵检所令施大索于江中凡上水船使之曳索随次而行不得争先冬十月改流罪人为浚渠兵浚围沉濠等港至河华海口以便舟船徃来十二月命东路安抚使阮鹏举讨阮汝盖平之鹏举北江东岸人庚辰三年是岁陈亡三月以后季牦篡国称圣元元年明建文二年春正月黎季牦立其子汉苍为太子初季牦欲立汉苍而未决假名砚为语曰此一卷奇石有时为云为雨以润生民使长子澄对以观其志澄对曰这三寸小松他曰作栋作梁以扶社稷意遂决二月二十八日黎季牦逼帝禅位及劫宗室群臣三上表劝进伪为固辞曰大地有期将何面目见先帝于地下乎已而自为帝建元圣元国号大虞改姓胡潘孚先曰孔子曰非其鬼而祭之谄也故狄青辞不为梁惠公之后刘晔谢不爲刘太后之亲唐禘帝尧而先儒讥之昭烈出中山靖王而温公不取夫岂私于取舎哉盖族属疎远世代变迁难于必信也季牦乃远引胡公满之后禘虞舜之所自出其诬世借窃之罪莫大焉史臣吴士连曰孚先从温公之说谓昭烈出自中山靖王族属疏远难信是不信诸葛武侯之言矣夫以诸葛之贤且世代未甚远其称昭烈为帝室之冑岂无所据而凿空言之哉朱子已从其说夫复奚疑哉胡季牦废帝为保宁大王以帝外孙故不弒三江路献黑鸟朱觜名暎鸟能说成人语其乡妇尝得一乌卵混寄鸡卵中及生长尝随妇养猪效唤猪声渐说成人语者城内人献白鸟季牦遣三馆属官祇候内人内寝学生分行各路潜访官吏得失民间利病以为黜陟永为定式自此辄易守令秋八月季牦试太毕生刘叔俭等二十人阮廌李子晋武梦原黄宪阮诚皆预焉子晋梦原诚仕今朝为国子监祭酒宪至国子监教授赋题用灵金藏诸生请讲题问有故事否惟裴应斗以宋朝孙何科卮言日出对故讲之应斗山围人陈朝监书库至是解职入试年已五十授谏职言事忤旨降太子说书未几降为太子宾客冬十二月季牦求内外族谱祖母朱氏母花氏曰昼氏族季牦以行遣杜满为水军都将左圣珊军将陈问赐姓胡同都将龙捷军将陈松赐姓胡为步军都将左圣翊军将杜元拓同都将领兵十五万伐占城季牦以位与其子汉苍自称太上皇同听政汉苍封其妃陈氏为献嘉皇后居扶桑宫以桑字与丧同声改扶极宫季牦遗使如明先是漠苍母徽宁公主追尊太慈皇后陈明宗之女也初嫁驸骥郎陈仁荣艺宗夺取以嫁季牦生钦圣皇后及汉苍至是遣使告明称陈氏已绝孙汉苍明宗外孙暂权国事汉苍榷商旅船定上中下三等税上等每棹钱五缗中等每棹四缗下等每棹三缗是岁占城主罗皑卒子巴的吏立辛巳汉苍绍成元年明建文三年春二月雷震城上店次汉苍改陈氏协纪历行顺天历三月雷震东宫死者凡三人夏四月汉苍攒造天下户籍许註胡氏族演州清化二派籍人口二岁以上并以见在为实不许流亡而犹有着籍者榜示藩镇凡有京人旅寓勒还原籍先是季牦尝与群臣言曰安得百万兵以敌北寇同知枢密使黄晦卿进是策至是籍成点十五岁以上六十岁以下得人数倍于前故绍成二年点兵尤多汉苍立限名家奴法照依品级有差余者上进每人远钞五缗应得者出呈三代嘱书外国奴无例皆有题额样为记官奴火珠样或取充殿前军公主杨棠样大王朱圈二一品黑圈各一二品以下黑圈二时士大夫贪富贵希胡氏意上书劝诛陈氏子孙及减损田奴以抑其势如黄晦卿阮希周同拭之徒其余不可胜数胡松之击占城也听丁大中之言步军行山脚舆舟师隔远遭时水潦将士路居绝粮三日灸皮甲以食军还以松行险路误失军机当斩缘有潜邸勋劳免死徒社兵汉苍置常平仓给钞诸路依价籴谷以实之时路府州县官数有更置不果行汉苍置乡亭官有正有副后止用一员汉苍命诸路蒸甎甎音专甓也以供筑城之役先是筑西都城多运石头以就之寻又崩塌至是始用上甎下石汉苍定大虞官制刑律冬十二月汉苍以阮飞卿为翰林学士壬午汉苍绍戍二年明建文四年春二月汉苍阅定单伍三月汉苍修治道路自西都城至化州沿途置庯舍傅书谓之千里衢夏六月汉苍以同拭为中赞赐姓魏比唐魏征也秋七月汉苍大举击占城以杜满为都将殿内判首阮喟为招谕使东都路安抚使阮鹏擧同招谕使大军将临境丁大中骑马先诸军行遇贼将制咤难交战俱死之占主巴的吏惧遣舅布田进白黑象二及诸方物仍献占洞之地请退师布田至季牦胁使改表併以古垒洞纳之因分其地为升华思义四州置升华路安抚使副以辖之其原头为新宁镇占城收其近便人民还国存者补为军汉苍调除顺化路安抚使阮景真为升华路安抚使景真上言请依汉唐故事募人纳粟以实边或赐爵或免罪各有差季牦批云谶得几字话说汉唐事所谓哑人能言只取笑耳汉苍以效正侯制摩奴㐌难为古垒县上侯镇思义州招抚属占之众以图进取造雅乐以文官子为经纬郎武官子为整顿郎习文武舞八月汉苍筑郊坛于顿山行郊祀礼大赦是日汉苍坐云龙舆出自南门宫嫔命妇女武朝臣逐次陪从妇人冠服减夫一等本身贵者不减前代故事有谒二等礼仪百官驺从甚盛三年一行大礼天子坐太平车刻木作僊人形四十绣夹执旌前导或于朱雀池乘小舟锦缆以引之二年中礼坐百禽椅每年小礼坐小椅未尝郊祀汉苍始行之以献爵时手颤颤音战四肢寒掉也酒泻于地而止汉苍新定诸税例田租前朝亩征粟三升今征五升桑洲前朝亩征钱九镪或七镪今征上等亩钞五缗中等钞四缗下等钞三缮丁男岁供钱前征三镪今照田止五高征钞五陌六高至一亩征一缗一亩一高至五高征一缗五陌一亩六高至二亩征二缗二亩一高至五高征二缗六陌二亩六高以上征三缗丁男无田及孤儿寡妇有田停征士人阮禀上书以为前胡宜逊位退居金瓯后胡算为上皇太子芮正位官家季牦大怒以禀指斥乘舆事情切害斩之癸未汉苍开大元年明太宗永乐元年春二月汉苍起发无田而有财者迁升华居住编为军伍路府州县官相地居之居某州则刺某州二字于两臂为记次年发妻子后随中途遭风溺死民多怨咨汉苍募民纳牛赐爵以给升华居迁民汉苍以清化路为京畿三辅改清化府为天昌府併九真爱州为三辅又改演州为灵源府併为四辅改建昌府为建宁府改大吏山为金瓯山置市监颁秤尺升斗定钞价使相贸易时商贾多嫌币钞又立拒斥高价闭肆寨护助之条以罪之汉苍禁宗室宫人不得称贵号犯者罪之汉苍命诛方术人陈德辉德辉少时口容拳手过膝或曰他日必贵及长学方术常以夜间击柝作奇兵法如有千万人鼓譟相攻之状又遍行各社盗取巡逻人姓名编为军籍事觉收捕得方术一书伪印一颗小剑一铜柝一处陵迟罪军籍投之水火不问汉苍创天昌诸陵寝庙荐享其祖考早晚血食又创灵源泡突诸陵寝庙以享其先祖京城创东太庙以奉本宗西太庙以奉外家陈明宗艺宗明遣邬脩来告太宗即位改元时明帝都金都金陵燕王棣反杀三司官以兵向阙所至克捷入城恣其杀戮建文自焚死棣自立为帝改元永乐时有诗云江上黄旗动天边紫诏回建文年已没洪武运重开朝士遭刑戮宫娥覩劫灰谁知千载后青史有余哀或曰解缙所作以此得祸汉苍造小钉船以击占城预分思义以南至暹罗界板达郎黑白及沙离牙等地为州县加范元瑰千牛奉宸二卫大将军顿龙捷军行水军都将胡问副之杜满领天纲章圣拱宸军行步军都将杜元拓副之水步合二十万并受元瑰节制临阵怯敌者斩妻子田产没官诸军入占境大修战具围阁槃城欲陷之以师行阅九月绝粮不克而还杜元拓以违都将令免死徒兵占城求救于明明人驾海船九艘来救诸军还遇诸海外明人谓元瑰曰可速班师不可久留元瑰自占城回季牦责以不能尽戮明人之故潘孚先曰元瑰本无将才独善于工作以外戚之恩特加侯秩而是役以成其功与汉武帝遣贰师李广利伐大宛何以异哉峡山人方士阮大能以火鍼疗人病汉苍除为广济署丞置广济官属自此始大能伪巧有力能发强弩授以广济令兼将兵戈营调将崇威军是时明使往来络绎道路有徽求者有责问者汉苍命随方救解疲于奔命冬十月汉苍杀在北内官阮算等亲属初明太祖尝求火者僧人按摩女我皆徇情许之数年放僧人秀女还但留火者充内官及太宗即位有南侵志遣阮算徐箇阮宗道吴信等为使访问亲属密告之曰如有北兵来揭黄旗题内官某人姓名亲属必不被害事觉尽收其亲属杀之甲申汉苍开大二年明永乐二年春二月汉苍以新兴府路安抚使兼东都判陈国杰能筑隄障咸水便民耕种赏爵一资汉苍遣潘和甫遗白黑二象于明先是占城既贡白黑象及献地以求缓师既而又诡辞告明谓胡氏侵地及邀取贡象至是明遣使责问故遗之汉苍定试举人式以今年八月乡试中者免徭役明年八月礼部试中者免选补又明年八月会试中者充太学生又明年再行乡试如前年时士人专业期于进取止得礼部试遭乱中止试法倣元时参场文字分为四场又有书算场为五场军人俳优犯罪并不得预补初壬午选壮丁贫者为助役军又改陪卫军分为左右行号以禽兽如凤凰麒麟之类以宗室文武带管之汉苍开莲港自新平至顺化界泥沙喷起用功不成化州腰海门决汉苍命以京军填塞之汉苍造铁钉船以防北寇有中艚载粮之号载粮古楼船特假载粮为名耳上有栈道通行以便战闘下则二人摇一棹季牦杀旧将军胡松先是松既解职请卖本家器械不许欲用之也松又阴与故行遣梁元彪妻陈季女通季牦怒曰如珪如璋出自松门松与占降人制山拏谋反阴结占城人交通声息事觉松及季女并处死明遗行人李锜来锜擅作威福鞭笞伴送督辨等官务令速去不计日程前使者自东都至西京十二日锜行八日及到馆遍观形势锜回季牦恐泄事情遗范六材追杀之至谅山而锜已出关矣锜劾奏胡氏称帝并作诗有凌慢语汉苍令官员不得着舄惟许着生麻鞋前代故事正六品以上方得着忌汉苍舍诸路蒸熟米给升华等州从黄晦卿之言也汉苍令诸路编艇田者为穷人队汉苍禁天下诸人不得用熟捣绢为衣止许畧捣乙酉汉苍开大三年明永乐三年春二月季牦杀士人阮翁乔黎頔初季牦尝作诗戒汉苍及元澄其略曰天也覆地也载兄弟二人如何不相爱呜唿哀哉兮歌慷慨翁乔妻尝出入宫中以语翁乔翁乔传诵于华盖桥澄府学生阮锦阮汝明具以告澄澄白季牦季牦密令中都尹杜子彻捕之子彻为设盘飱诱翁乔致下狱翁乔失措辞连黎頔杜蕞等蕞逃得免翁乔頔皆被杀其何日宣等流远州阮汝阴等坐听徒九真州后数月子彻忽暴病索笔曰我与汝相讼须叟乃死役日宣又以党死明遣便求割谅山禄州之地时广西思明土官黄广成告谓禄州系本府故地也季牦命行遗黄晦卿为割地使晦卿以古楼等村凡五十九村还之季牦责辱晦卿以所还数多凡彼所置土官密令土人以毒鸩之汉苍令各镇源头纳桩木武宁州许取古法陵乌米木送各军植诸海口及大江要处以防北寇岁饥汉苍令诸府路州县官点视富家栗粟之多少与民和籴有差夏六月雷震东宫同乳奴死汉苍命求直言赦汉苍议移修东都宫殿于古列洞时北寇将兴而民久惮远役故设此以收人心然卒不果行汉苍置军器四库不问军民凡有巧艺者皆充役秋七月季牦汉苍巡省京路山川及诸海口欲知险易也八月还汉苍命礼部试举人中选一百七十名以胡彦臣黎拱宸充太学生里行瞿昌朝等六人充资善堂学生资善堂本陈朝太子学名明遣内官阮宗道等来九月汉苍命试吏员汉苍定南北班军分为十二卫殿后东西军分为八卫每卫十八队每队十八人大军三十队中军二十队营十五队团十队禁卫都五队大将军统之汉苍遣左刑部郎中范耕如明求和通判刘光庭副之明独留耕而遗光庭还季牦眨阮景真升华路安抚使以丰国监管干阮彦光为宣抚使兼新宁镇制置使季牦作诗赐之曰边郡承宣资壮志雄藩节制有徽猷青松保尔岁塞节白发宽予西顾忧训饬兵农皆就绪解停镇戎是何秋勤劳勿谓无知者四目原非蔽冕旒季牦自以年七十赐诸路父老七十以上爵一资妇人赐钞京城赐爵及酺汉苍遣东路太守黄晦卿督民夫筑多邦城以捍贼时有神祠为其所毁晦卿夜梦神人来告复修之晦卿作诗有云茅檐命也供樵爨老木时乎厄斧斤识者知其不善终汉苍令东都卫军植椿截白鹤江口以御贼自宣光来者汉苍诏诸路安抚使赴阙舆京官会议或战或和有劝战勿为他日之患者北江镇抚阮均以为姑和之从他所好以缓师可也左相国澄曰臣不怕战但怕民心之从违耳季牦以槟榔金匣赐之史臣吴士连曰天命在乎民心澄之言深得其要不可以胡氏故废澄之言汉苍命禁精酒以其糜谷也汉苍罢乡亭官丙戌汉苍开大四年明永乐四年夏四月明遣征南将军右军都督同知韩观参将都督同知黄中领广西兵十万来侵假送伪陈王添平还国观留界首不行八日黄中犯冷径关胡军败绩是日早诸军水步交战二卫大将范元瑰振纲军将朱秉忠三辅军将陈元喧左神翊军陈大仆皆败死左相国澄舍舟上岸几陷急扶下船得脱以彼军少轻之故也惟左圣翊军胡问自武高引军奄至败之中料不敌夜漏二鼓遁归右圣翊军将胡射北江圣翊军将陈挺先已受命截支棱关明乃解送添平遣军医高景照致降书云黄总兵官差小人前来达官人知这事情先为陈添平走到朝廷奏他正是安南国王子以此差大兵来招不期彼处百姓俱各不服显是虚诞今退官军回奏遇关隘去处守把路塞不通今将添平来献放去幸甚胡射许之故俘虏虽乡而明人亦有奔逸者献捷毕鞠问添平是何宗派添平不以告令诸人有能认识者赏爵一资无敢认者处陵迟罪添平陈元辉家奴即阮康也其俘囚兵发居乂安种田官吏留在京付贵人家收养明内锦玄卫范质言于汉苍曰刘光庭奉使到北京拜添平即日收光庭斩之汉苍赏战功爵各三资胡射以听明人擒送添平之计致黄中等奔逸而不得万全射与其下止得二资内外文武表贺辞不受初明人之入境也令人民禾谷并除去谅州武宁北江嘉林三带清野萧然明人退人民复业汉苍遗三江安抚使陈恭肃如明求和且解添平事爱州通判枚秀夫副之佥判蒋资为从事明留之后获二胡始放还汉苍召升华宣抚使阮彦光为大理正以义州镇抚使黎光祖行升华宣抚使晦卿以行遣左司侍郎兼领升华太守新宁节制专治一方杜满解尚书令右参知政事以行遣兵部尚书兼千牛卫大将军杜人鑑代监天纲军内人吴免为行遣尚书合右参知政事兼知天昌府诸陵六月报天塔顶落柬都安抚使黎凯不报贬一资行遣门下右司郎中陈彦昭罢为户部尚书以签知内密兼知审刑院事阮谨为行遗门下右司郎中汉苍增补乡军以有爵者权押募亡命人为勇悍军置千百户以管之季牦梦神人诵诗云二月在家四月乱华五月风波八月山河十月龙车秋七月汉苍命诸路树栅大江南岸自多邦城至噌江谅州至住江以为守备之计汉苍令三带北江之民储蓄过江于荒闲处营房室将徙居焉汉苍徽旧官听候储用九月明遣征夷右副将军挂征夷副将军印新成侯张辅参将荣阳伯陈旭领兵四十万犯坡垒关一伏一行更番相济征夷左副将军西平侯沐晟参将右军都督同知丰城侯李彬亦领兵四十万犯富令关凿山伐木开道进兵二道兵总八十万十一月会白鹤江列营大江北岸直抵住江汉苍令大江军听左相国澄节制住江军听签闻朝政胡杜节制外连水军战舰岸上兵象对垒未尝一战先是明遣太子太博成国公朱能以总兵挂征夷将军印领众南侵能至广西太平府卒能预出榜数胡氏之罪及扬言寻陈氏复其王爵至是辅晟等多以木牌书其榜顺流放下诸军见者谓其必然且厌胡氏苛政罔有战心莫迪莫邃莫远及阮勋冒姓莫者皆不得志迎降于明明并授以官后邃至参政迪指挥使远盐运使勋布政使邃迪远莫挺之之孙也冬十月明人复至泸江以北复清野如初十二月二日明人夺越池木丸江岸及白鹤江椿左圣翊军将胡射失守移陈大江之南七日夜明人舁音于対举也船出天幕江州北岸军将陈挺败之明将以其退者行军令众皆效死自愿立功九日夜明人袭胡军于木丸州左神塌军将阮公瑰方以女色自娱不为备船烧殆尽全军陷没寂无战声上下水军莫有救者但遥请左相国澄谁可代守明人遂渡江造浮桥以济十二日早明人张辅率都督黄中都指挥蔡福攻多邦城之西北沐晟率都督陈濬等攻城之东南积尸将舆城齐犹且进战无敢止者天长军将阮宗杜等穴城以出象明人以火箭射之象退缩明人随象以入城遂陷沿江诸军大溃退据黄江明人入东都掳掠女子玉帛会计粮储分官辨事招集流民为久居计多阉割童男及双各处铜钱驿送金陵大越史记本纪全书卷之八终陈纪英宗皇帝名烇仁宗长子母钦慈保圣皇太后也在位二十一年逊位六年寿四十五歳崩于天长府重光宫塟泰陵帝善继善承所以时臻康泰治底休明文物制度渐盛亦陈朝之盛主也然聚沙门于安子之山劳民力于英云之阁非醇中之小疪乎甲午兴隆二年元至元三十一年春二月七日颁国讳帝讳烇仁宗昑圣宗晃太宗煚太祖承元祖李内讳圣慈皇后蜂顺慈皇后妙显慈皇后莹元圣皇后歆三月以入内判首上位昭𢙇侯现为都押衙掌圣慈宫内外诸色文肃王子文壁为上位威肃侯秋七月三日上相太师昭明大王光启卒年五十四光启初生时惊疾作垂絶太宗以上皇服及传国宝劎置于其侧谓之曰如复苏以此物赐之及苏太宗曰传国宝劎非可妄授惟赐上皇服光启有学识通诸藩语初圣宗亲征光启扈从揆席虚位适北使至太宗召兴道王国峻谓曰上相扈从朕欲以卿为司徒以应北使国峻对曰应接使者臣不敢辞如拜司徒则臣不敢奉诏况官家远征光启扈从而陛下自行封拜上下情义恐有未安不惬官家及光启之意俟驾回拜命未晚及圣宗回事遂寝盖二人素不相协也一日国峻自万刧来光启下船博戏竟日乃回又光启性惮洗浴国峻好薰浴尝戏光启身体汚垢请浴之乃解光启衣以清水香澡洗曰今日得洗上相光启亦曰今日得国公洗澡自此交欢情好愈笃身为相将夹辅王室二公为称首光启嗜学能诗有乐道集行于世子文肃王道载亦以文学名于时上皇厚爱异诸从弟时上皇幸羽林逰石窰石岭之口狭隘上皇御小舟宣慈太后在船尾召文肃王登船首止许一夫打棹而已及出家时法御将出廷道载入圣慈宫养德殿赐坐食海味赋诗曰红湿剥龟脚黄香炙马鞍山僧持净戒同坐不同飧其亲信宠异如此欲大用之而天不假以年孙威肃公文壁明宗时太保曾孙章肃国上侯元旦艺宗时司徒亦有显名德泽深厚与王室相为始终焉八月上皇亲征哀牢生擒人畜不可胜数是役也中诚王缺名为前锋哀牢围之范五老引军奄至遂解围因纵兵迎战败之赐五老金符九月以诞日为崇天节少保丁拱垣卒帝重之不名乙未三年元成宗铁木耳元贞元年春二月朔元使箫泰登来帝遣内贠外郎陈克用范讨偕行收得大藏经部回留天长府副本刊行夏六月上皇回京师出家居武林行宫而复回也时宣慈太后自钦慈崩后主中馈性峭紧教诲颇严而帝承顺惟谨上皇曰父忝称孝皇宜以此称官家十三日京城右伴西街坊妇人黎氏些闻夫范谋使元病卒哀思不食三日亦卒事闻慰之以银金史臣吴士连曰韶阳公主闻太宗崩长号而逝黎氏闻夫死不食而卒媚醯夫人义不二事投水卒吴免妻阮氏不负夫道亦投水从夫此数人者纯孝贞一之行世不常有宜乎时君褒之以劝后世而韶阳阮氏未见旌表故倂论之赠丁拱垣为少傅秋八月试文官冕衫以下男于安华衙充补本衙属丙申四年元元贞二年春三月上品阮兴赌博杖杀之潘孚先曰陈家法度严禁赌博如此至裕宗时犹公然自恣招纳富人入宫为之其后国人效尤无可禁制卒用赌弊终以䘮亡仁惠王庆余自排盎入朝镇人吿庆余贪鄙行遣以事状闻庆余因奏曰将者鹰也军民鸭也以鸭饲鹰又何恠焉帝不悦庆余乃还庆余入朝不过四日而回盖恐久留遭帝谴责也秋七月帝幸东步头观𧡟舟大熟丁酉五年元大德元年春二月閲定天下各社民兵使世为兵不得入仕依旧制改甲为鄕命昭文王日燏伐阿禄册兴让王国颡伐岑子册哀牢侵撞龙江范五老击破之复其故地赐范五老云符夏四月以陈时见为检法官任京师大安抚时见为人刚直初为兴道王大门客王荐之擢为天长安抚使鄕人有忌日遣盘食时见问所由其人以近居治所对无他干请后数日果以事请时见探喉吐之至是又擢为检法官每讼至则折之以理事来则应之以方人咸曰可以折狱时见东潮巨乍人史臣吴士连曰时见过为异行以矫时人嘱托之弊犹晏婴过为俭约以矫管仲僣礼之奢也冬十月命宗正府考正皇宗谱系戊戌六年元大德二年春颁魏珠二字讳秋八月禁诸人不得于大臣宗室诸家称臣鬪杖九月暴风大雨冬十月伐哀牢元降将张显阵前战死赠明字给太常祀以范五老为右金吾卫大将军置上都水夜叉都真金都刺真金等字于额上十二月彗星见东方帝避正殿减膳以御史大夫陈克终为京师大安抚以陈时见为入内行遣右谏议大夫赐之笏有御制铭曰泰山贞高象笏贞烈灵𧳋音雉与豸同廌角为笏难折己亥七年元大德三年夏四月十二日诏禁钦明大王善道国母讳钦明讳柳善道讳月善道柳夫人临文不得用若魏湿南干苏峻英颡等字临文减画陈讳外亲自此始以范五老为亲卫将军兼管龙兴府天属军五月以段汝谐为御史中賛时上皇自天长府回京师朝官皆不之知帝饮菖蒲酒剧醉上皇徐行徧观宫殿自辰至巳宫人进膳顾视不见帝恠问官家何在宫人自内促起帝不觉上皇大怒即还天长诏百官明日俱至天长府点集违者论罪未时帝始醒宫人以闻帝大惧趋出宫门无人守卫过资福寺见学生段汝谐在寺门问曰汝何由在此汝谐仓卒伏地对曰臣以习学误在此耳遂引汝谐入燕寝曰顷者朕为酒困得罪于上皇今欲诣前谢过汝宜为朕草表文汝谐立于帝前撰成之帝即以轻舟徃令汝谐从后日大早至天长府奉表谢罪上皇见汝谐曰此是何人内人以官家捧表人对上皇不应晚时风雨大至汝谐长跪不动上皇曰庭中之人在否内人对曰尚在乃命受表览之辞意恳切召帝入曰朕有别子亦可嗣位朕在尔尚如此况后日乎帝扣头谢罪上皇曰谁为汝撰表对曰书生段汝谐也旧史载此事在明宗末年今按宜在此乃召汝谐谓曰尔之所撰深契朕心乃诏官家复帝位百官还朝如故帝还自天长拜汝谐为御史中賛时有忌汝谐年少用事为诗诮之曰风宪论谈传古语口存乳臭段中賛汝谐为帝近臣帝言动悉知之及受是职观史臣所载实录颇有谬误乃为改正仍焚旧藁帝拜谒山陵六月徧祭山川神祗秋七月修安子御药庵八月上皇自天长府复出家入安子山苦行上皇尝御重光宫帝来朝国公国峻从上皇曰我家本下流人始祖显庆人世尚䧺勇每刺龙梭于髀间世业武固宜文髀示不忘本时文刺工已俟命宫门外帝伺上皇他顾即回重华宫良久上皇问官家何在左右对曰已回重华宫矣上皇曰官家已遁耶则文刺惠武国瑱国父髀间有龙梭之刺是后嗣皇无文髀由英宗始又国初军士皆浑刺龙文于腹背及两髀谓之采龙盖宋商客见我越民刺龙文于身谓海蛟畏龙文遭风舟沉交不敢犯故目曰采龙也帝好微行每夜乘肩舆与侍卫十数人遍历畿内鸡鸣乃还宫尝夜出至军坊无頼軰抛砖中帝首从者曰乘舆在此彼知方散走一日上皇见帝首疮痕诘之具以实对上皇喷喷久之印行佛教法事道塲新文及公文格式颁天下九月诏庚寅辛卯年至此凡卖田土及买家人为奴听赎若过年此不得赎诏天下士人习学业待试以内官陈䧺韬参知政事同知圣慈宫左司事后坐批簿出人罪罢庚子八年元大德四年春正月二十七日地震者三自申至子止闰三月陈国康卒国康尝管演州选州女有姿色者为姬妾故其次子惠义国贞等皆演州女所出厥后演州知州皆以国康子孙为之及苗裔之嗣始用州人涖事夏四月缺日干日盪五月十六日诏凡朝班文武皆有批字而无帐下印者减一资击贼之功不减盖验失印时所赐帖洪路妇女生男两头六月二十四日星陨兴道大王卧病帝幸其第问曰如有不讳北寇来侵其策安在对曰昔赵武立国汉帝加兵小民清野大军出廉钦击长沙短兵覆后此一时也丁黎之世拔得贤良南地新强北方疲弱上下同欲民心不离筑平虏城而破宋军此一时耳李帝开基宋侵地界用李常杰攻钦廉累至梅岭有其势也昨者唆都乌马儿四靣包围君臣同心兄弟和睦国家倂力彼自就擒天使然也大槩彼恃长阵我恃短兵以短制长兵法之常也祗见彼军徧至如火如风其势易制若用蚕食缓行不务民财不求速胜则拔用良将观其权变如围棋然随时制之收得父子之兵始可用也且宽民力以为深根固柢之计此守国之上策也国峻安生王子初生时相者见之曰他日可经邦济世及长容貌环伟聪明过人博习群书有文武才安生王初与昭陵有隙心怀怏怏遍求艺能之士以训国峻安生将终执国峻手嘱曰汝不能为我得天下我死地下不瞑目国峻寘之于怀而不以为然及天下板荡军国之柄自己出以父言告家奴野象歇骄二奴止之曰为此计者虽富贵一时而名丑流于千载今大王岂不富且贵臣誓老死为奴不愿为无忠孝之官以屠羊説为师耳国峻感泣嘉叹之一日阳问其子兴武王曰古人富有天下以传子孙于汝何如兴武王对曰纵如异姓犹为不可况同姓乎国峻内深然之又一日以问次子兴让王国颡国颡趍进曰宋太祖田舍翁也乘时兴运以有天下国峻拔劎数其罪曰乱臣出于不孝子欲杀之至是告兴武王曰我死后盖棺定始许国颡入临秋八月二十日兴道大王国峻卒于万劫第赠太师尚父上国公仁武兴道大王圣宗尝制生祠碑文以拟尚父又以其有大勋劳加上国公许专与爵自明字以下惟侯秩先与后奏而国峻未尝与一人爵也胡虏入冦国峻令富家发粟以给军止与为假郎将不敢以真郎将与之其谨守臣节如此又尝作书激厉所属将校引纪信代死而脱汉髙由于以背授戈免楚子之事是教忠之道也临终嘱其子曰我死必火塟以环噐藏骨密埋于安乐园中旋移土种树如初使人莫知其处且要速朽盖国峻领谅江元人两度入㓂屡败其兵虑后来或有发掘之患其虑身后计又如此又能为国荐贤如野象歇骄乃其家臣预平乌马儿唆都范五老陈时见张汉超范览郑愈吴士常阮世直軰出于门客皆以文章政事名于时盖有谋畧䧺武之资而一心存忠义故也观圣宗阳问国峻之言曰贼势如此我可降之国峻曰先断臣首然后降故重兴间有不世之功名闻北虏每称安南兴道王而不名殁后谅江州县灾疹人多祷之至今岁时国有㓂贼致祭神祠劎匣鸣必大捷国峻尝撰兵家妙理要畧书以援诸裨将谕之以檄云又集诸家兵法为八卦九宫图名曰万刧宗秘传书仁惠王庆余序之曰夫善师者不阵善阵者不战善战者不败善败者不死昔皋陶作士师而人不干其命及周武成为文武师隂谋脩德以倾商正而兴王业所谓善师者不阵矣舜舞干羽而有苗格及吴孙武以宫中美人试勒兵而西破强楚北威秦晋显名诸侯所谓善阵者不战矣及晋马岌依八阵图辅战千里破树机能以复凉州所谓善战者不败矣故阵者陈也巧也昔者黄帝立井田以制兵诸葛累江石以为八阵图卫公裁为六花阵桓温制为蛇势阵有名图序列昭然成法时人少有能者千端万绪徒为紊乱未尝变易如李筌则定其推后人不能晓其义故我国公乃校撰诸家图法集成一编虽以秋毫各録所用之者要去其冗畧取其实具以五行相应九宫相推配合刚柔循环奇偶不杂隂阳神杀利方吉曜凶臣恶将三吉五凶各以昭彰出入三代百攻全胜故能当时北震匈奴西威林邑遂以其编授受家传不为外世又有嘱语云后我子孙陪臣得其秘术者可以明哲施行布列不可以顽昧遗文传言否则身招殃咎祸及子孙是谓泄天机者二十一日皇子奣鸟孟切生时诸皇子皆不育及奣生帝托之瑞寳公主即仁宗姑主以时方厄运遂托诸日燏瑞寳兄日燏以为己任抚视爱养不啻己子日燏以长子名圣安女子名圣奴乃命皇子名圣生盖欲已己子名相似也皇子自幼保育至宅帝位日燏调护之功为多冬十月制武官戴巾衣新样文官戴皂丁字巾从官戴青攒花巾如旧制文武官衣袖自九寸至一尺二寸八寸以下不许用文武官不得着襜从官不得着裳青攒花巾有两金环贴在两边辛丑九年元大德五年春正月诏文武全戴丁字巾加紫𢄼间碧以天珍公主嫁威肃公文璧封文璧驸骥郎以陈时见为参知政事初时见为谏议时坐藏匿民丁罢上念非故意故有是命二月占城来贡三月上皇游方幸占城哀牢冦沱江遣范五老击之遇于芒枚接战擒获甚众拜五老为亲卫大将军赐龟符夏四月旱録囚雨封兴让大王长子光朝为文惠王冬十一月上皇至自占城陈䧺韬复为参知政事寻除左仆射大饥壬寅十年元大德六年春正月以太尉德晔为统政太师惠武大王国瑱为入内平章昭文王日燏为太尉国公旧制新王入相复称国公上侯入内庭则加关内侯有逆臣名贬作乱遣范五老讨之贬伏诛拜五老为殿帅赐虎符时有北方道士许宗道随商舶来居之安华江津符水斋醮科仪兴行自此始癸卯十一年元大德十年春正月十五日上皇居天长府建无量法会于普明寺施金银钱帛赈给天下贫民及授戒施经二月以都押衙上位昭怀侯现为入内辅国太保冬十月制王侯巾长发戴朝天巾短发戴包巾以陈克终为入内大行遣行遣加入内字盖因李朝专用中官为之圣宗时上相光启初拜入内太尉兼行遣御有入内字即奏曰臣自外庭入故加入内字行遣皆中官何乃加入内请去入字圣宗从之自是行遣御止曰内行遣至是上皇始以克终为行遣再加入内字如初而行遣参用士人矣以段汝谐为参知政事初帝命汝谐使占城汝谐谒上皇于至灵山崇严寺竟日不得见有顷法驾出游汝谐拜见上皇与语渐觉移时驾回谓左右曰汝谐信善士宜其蒙官家使令也先是我国使至占城皆先拜国主而后开诏及汝谐至径诣案奉置诏书因拜国主曰自朝使赍天诏来阻望清光久矣今日开诏如对天颜应且对诏拜然后奉宣即向诏书拜时国主在侧则其拜未免少嫌然以拜诏而言则于理为顺而使节亦为不屈矣次日汝谐于毗尼占城通津商舶所聚处也悬禁商榜宣读讫悬之仍召津吏告曰此处商贾聚杂又当要津之冲难于守护朝使回即收其榜无得亏损其意谓占城虽以臣服实未内附榜文终见废阁故先为此语无令自彼出也后之使占城不拜国主自汝谐始及回帝甚嘉之遂决意大用故有是命甲辰十二年元大德八年春正月京城右伴桥阁台坊妇人黎氏生女两头手足各四二月以裴木铎祗候簿书正掌奉侍圣慈宫木铎字鸣道黄江人姓费名木落有才能上皇以姓费古无闻因改裴木落名不祥改木铎俾夙夜陪从至是授其职后人姓费者慕其名多改为裴三月试天下士人赐状元莫挺之太学生火勇首充内书家榜眼裴慕祗候簿书帽衫充内令书家探花郎张放校书权冕充二资黄甲阮忠彦太学生凡四十四名引三魁出龙门凤城游街衢三日其余留学三百三十人忠彦年十六时号神童其试法先以医国篇穆太子传暗写汰冗次则经疑经义并诗题即古诗五言长篇用王度宽勐诗律用才难射雉赋题用帝德好生洽于民心八韵体三长制诏表四塲对策挺之至灵人慕青威人放清化人占城瑜伽僧来惟食牛乳试手分以准词手分即五刑吏秋七月诏凡庙讳御名正文减画八月禁李朝庙讳藴玛尊德焕祚𣉙旵𣉙音干与倝同又古汗切旵初减切声与谶同八字减画九月诏凡典狱断文字押手用无名左指二节冬十一月诏试天下士人用七科十二月彗星见南方陈䧺韬辝免左仆射许之以段汝谐知枢密院事帝于宗室如寳兴缺名者亲爱极其至而不任以政非其才也至于汝谐一儒生耳以其才不嫌于骤用诏宗正府定皇宗玉牒乙巳十三年元大德九年春正月册皇第四子奣为东宫太子仍制药石箴赐之二月占城遣制蒲苔及部党百余人奉表进金银奇香异物求定聘礼朝臣以为不可独文肃王道载主其议陈克终賛成之其议遂决三月罗回国使进辇罗布等物以陈时见为左仆射时有读簿陈具性宽厚谨愿善皷琴弩射及蹴踘戏帝皆命教太子具每将皷琴则先剪丝头更为紧系然后皷之或问其故曰曲未终而丝断为之奈何其造毬子则以衡秤皮辨使十二辨相埒惟纳豚胞口头三辨则少簿而轻以当胞头之重故毬子蹴之其辨在上至下来如初不曾施转世之弩射其立脚与弓射同所谓丁字不成八字不正者也具则平立而射曰凡弓射左手向前执弝右手向后换絃其身巳偏侧故其脚亦偏侧弩射则平施于前故执而射者身自平直何故脚反偏侧哉其所居屋及所乘船每两门相对安置陈设亦相对皆要平正盖其本心如此故其见于事为亦如此具究连人尝有憾于究连矢之曰足不履其地后㱕究连则舟行及登陆则肩舆入门徐就床而下起居饮食必于是或𨒣观园池则昇床至其处兴尽而还复坐肩舆登舟如此终其身未尝一履于地其乘心坚确如此乃古所未愿者丙午十四年元大德十年春正月朔统政太师佐天大王德晔卒年四十二夏六月下嫁玄珍公主史臣吴士连曰昔汉髙皇因匈奴数苦邉以家人女为公主嫁单于婚非其类先儒非之矣然意欲休兵息民犹可言也元帝则因唿韩来朝请婿汉室以王嫱赐之亦有其故也仁宗以女嫁占城主何义乎曰因𨒣幸业许之恐失信盍改命焉可也帝当天位而上皇已出家帝改命斯无难矣顾乃远嫁非类以实前言旋用诈谋以夺于后何有于信乎秋九月十五日戌时月蚀命天章学士阮士固讲五经士固东方朔之流善诙谐能作国语诗赋我国作诗赋多用国语自此始行遣致仕阮肩吾来朝自号缭绕肩吾性直谅帝优重之不名以激年老之固位者以陈䧺韬为少保遣翰林学士黎宗元中侍大夫裴木铎如元报聘丁未十五年元大德十一年春正月改乌里二州为顺州化州命行遣段汝谐徃定其民先是占城主制旻以其地为纳征物罗始作红㐌蓬等村人不服帝命汝谐徃宣德意简迪彼众授之以官仍给田土免租赋三年以怀保之三月十七日巳时日重晕如二虹相交之状夏五月占城主制旻卒秋九月大水决耽耽堤占城世子制多耶遣使臣保禄稽进白象冬十月命入内行遣尚书左仆射陈克终安抚邓文如占城迎玄珍公主及世子多耶㱕占城俗国王卒主后入火坛以殉帝知之恐公主遇害遣克终等託以吊䘮且言公主火塟则脩斋无主张不如往海滨招魂于天邉迎灵魂同㱕始入火坛占人从之克终以轻舟夺之以㱕遂与之私通迟回海道日久始至京都兴让大王恶之每见克终则逆骂曰此人于国不祥其姓名曰陈克终陈家欲终于此人耶克终常畏避之史臣吴士连曰甚矣哉陈克终之姦邪也非惟于此为狗彘之行后党文宪陷国父上宰以叛逆寃死者百余人而以富贵终孔子曰罔之生幸而免者欤然而身死之后绍武家奴发其尸而碎斩之则圣人之言为尤信饥戊申十六年元武宗海山至大元年春正月以张汉超为翰林学士秋八月十八日玄珍公主自占城回上皇命化州寨主送行船占人三百各回本国冬十一月朔日重晕三日上皇崩于安子山卧云庵时上皇出家居安子山之紫霄峯自号竹林大士其姊妹娣天瑞病革下山徃视之谓曰姊若时至自去见㝠间问事则应之曰愿少待我弟竹林大士且至言讫还山嘱侍者法螺以后事奄然坐化天瑞亦以是日薨法螺烧得舍利三千余粒奉至京师资福寺帝疑之群臣多请罪法螺皇太子奣年九嵗侍侧怀中忽有舍利数粒出以示之检匣内已有缺数帝感泣意乃解史臣吴士连曰仁宗上奉慈宫有光孝道下任贤辅克定武功非有仁明英武之资能如是乎独出家一事不合中庸之道贤者过之也元使尚书安鲁威来吿武宗即位帝遣莫挺之如元挺之卑小元人鄙之一日宰臣召入府与俱坐当五六月间府中有薄帐绣黄雀在竹枝挺之佯认为生黄雀疾趍就捕元人皆大笑以为远人鄙陋挺之曳而裂之众皆恠问应曰我闻古人有梅雀画未闻有竹雀画者今宰相帐里绣竹雀竹君子也雀小人也宰相以此绣诸帐是以小人加君子恐小人道长君子道消我为圣朝除之众服其能及进朝适外国进扇元帝命为铭挺之乘笔立就其辝曰流金砾石天地为炉尔于斯时兮伊周鉅儒北风其凉雨雪载涂尔于斯时兮夷齐饿夫噫用之则行舍之则藏惟我与尔有如是夫元人益嘉叹焉己酉十七年元至大二年春正月大赦册东宫太子奣为皇太子追尊钦慈保圣太后为太皇太后册圣姿夫人为顺圣皇后帝次妃范氏五老之女也无子愿出家许之冬十一月治判大逆名欣等罪名欣于江口桥名厨于椰市城门名总于西阳城门名庸于万春城门并斩之名欣以前日有大功免没籍名例等六人流恶水州恶水地在安邦县流之此水无有生者例系是天潢末派免刺面名捣等四人流远州名麻令妻氏永能先首免罪故事凣有罪者削去族姓以为名称之徒罪虽有本姓亦以名加之威肃公夫人天珍公主薨帝哀悼临其丧故事凣尚公主薨若违背并不得改娶其或私娶必回互隐匿天珍薨威肃伏地泣哭不能起帝临䘮左右扶掖始能出见人皆谓必不复娶而威肃再娶徽圣文惠公光朝尚上珍公主薨明宗临其䘮文惠迎见陈奏若无戚容人皆谓必复娶然文惠出家终其身以裴木铎为中书侍郎庚戌十八年元至大三年秋九月十六日奉引上皇梓宫塟龙兴府㱕德陵舍利藏卧云庵宝㙮庙号仁宗谥曰法天崇道应世化民隆慈显惠圣文神武元明睿孝皇帝以钦慈保圣太皇太后祔玄宫先是仁宗殡宫权安延贤殿将发引时刻已至而官僚士庶填塞宫殿宰相执鞭驱辟竟不能开帝召祗候正掌郑仲子曰梓宫将发而人众填咽如此奈何尔其辟之仲子即就天墀唿海口虎翊仲子所领军列坐墀中使唱龙吟曲数声众皆惊讶相率徃观宫殿遂竟即奉引㱕德陵仲子虑经途必有高下旋转之势如肃静无譁则患在倾侧传唿报吿则嫌于宣閙乃以行止纵横之语编入龙吟曲使人唱声相语吿焉时人羙之其巧思多类此帝唿为天家子以其博通技艺大小必给事无不知也仲子多艺能如驭生马不求善驭者指教惟思所以防制跳踢蹄噄之患而御术无不尽学医则不问医师但按方书察证脉而用药亦不误仍贮川芎于布袋令家僮佩之便袭人气不生虫蠹学象棊则画秤势棊子于承尘坐视而熟虑焉时称善其常请道士行安镇法道士就位仲子皆行之而髙公不一开口天珍薨候王皆徃弔祝官行唿魄法应诺人缺仲子故问应诺人何在即就隐处以诺众者揜口而笑所谓巧思之多皆此类也史臣吴士连曰朝廷以严为主梓宫发引何假于宰相辟人有司用计而后得行哉盖陈家宽厚有余而严重不足故也仁宗舍利之藏宝塔也有僧智通奉侍焉初仁宗出家时超类寺僧智通燃臂自掌至入肘俨然无变容仁宗临观智通设坐而拜曰臣僧燃灯也灯毕回院熟睡睡觉火肿旋愈至是仁宗崩乃入安子山奉侍舍利宝㙮明宗时烧身死是岁大水辛亥十九年元至大四年置鑚金刚都刺三字于额依真上都例天属有浮屠上下都纳纳胡僧瑜祗婆蓝女入宫僧尝于仁宗时来容貌苍古自言三百嵗能跏趺浮水上又能缩五脏于胷膈间令腹中枵然虚空但腹皮与嵴骨在止食硫黄密芥荠居数年还国至是又来帝以其女多罗声入宫僧竟死于京师明宗时有胡僧名菩提室理来亦能浮水偃卧而浮与瑜祗不同冬十二月帝亲征占城以其主制至反侧也一名制鸷壬子二十年元仁宗爱育黎拔力八达皇庆元年春正月十七日日盪夏五月诱获占城主制至以归封其弟制陀阿婆粘为亚候镇其地先是制至使人入贡其人即俱占寨主帝令段汝谐密与之约及帝亲征至临平府分军为三道惠武王国瑱由山道仁惠王庆余由海道帝亲率六军由陆道水陆并进以汝谐为天子招谕使前行帝至俱占驻跸汝谐遣人就寨主谕以国主出降意寨主以吿制至从之率家属自海道来降仁惠遂蹑其后汝谐即驰书奏曰庆余欲夺帝功帝大怒诏收庆余监军阮隗刖其足仁惠惧诣御营谢罪曰臣恐彼至海中改图故方遏其彼耳帝怒解诏分军廵行诸部落占人啸聚欲犯御营象声渐近军士有忧色数日惠武军自照道来占人乃散是役也不费一旋而占城就平汝谐之力也帝驻俱占之日明宪王蔚太宗季子在营谈辨簧惑军情帝怒斥出营外诏诸军不得纳明宪乃与家僮数十人宿于野外范五老闻之即延入军中谓人曰圣上方责恩主而摈之于外万一为贼所获则彼谓擒其皇子也安知其为帝所责哉五老寕受违令之罪不忍为贼所利帝闻之亦不之恠盖明宪与五老笃于情义而礼意甚简畧明宪至五老家每同席坐及回遣以金银凣有所求无吝惜意故明宪乐与之交帝尝让五老曰明宪皇子也汝何轻忽后明宪又至其家五老与同坐如初但曰恩主勿复至奴家圣上责奴然明宪不倦其来五老不改其行一则挟货而揜其简易之节一则利货而忘其上下之分故也元遣礼部尚书乃马反来吿仁宗即位驾回献捷于龙兴府诸陵至琛市江忽遇雷雨烈风昼如泼墨咫尺不相见舟䌫皆断御舶沉中流帝绿舶首钨逢以脚引㚴㜮同乘蓬上诸舟皆阁沙渚诏再整仪仗上京㚴音怖美女名㜮音滥女宫名六月帝还自占城拜谒皆着平滕服以军容皆被水湿也时皇太子监国昭文大王日燏宜武侯国秀领左右圣翊军留守有诏宣谕曰凣留守官与扈驾诸将其功相埒盖储君幼冲当时留守异于他日而扈从诸将有功赏亦不行遣使如元封制至为效忠王又改效顺王加尊先帝先后徽号及加封各处名神立芹海门神祠先是帝亲征至芹海门前日干避讳改为芹驻营夜梦神女泣曰妾赵宋妃子为贼所逼困于风涛至此上帝勑为海神久矣今陛下师行愿翼賛立功帝觉召故老问事实祭然后发海为无波直至阇槃克获而归至是命有司立祠时祭焉追尊昭王为元祖皇帝恭王为寕祖皇帝意王为穆祖皇帝史臣吴士连曰周武受命追王二祖宋祖御图追帝四世盖以祖宗积功累仁以至有天下则尊号响庙在所当㥯陈氏有天下身履帝位而追封三祖以王爵既非人心所安至是始追尊帝号又失之缓矣癸丑二十一年元皇庆二年春正月尊宁祖夫人为宁慈皇后穆祖夫人为穆慈皇后二月效顺王制至至嘉林行宫死火塟之三月彗星见西方兴让王国颡卒夏六月二十日雷震三司院灾手分梁郎死令本司出钱醮谢旧礼雷震宫殿堂庑脩设祈禳醮者排辨则有司供备需用物则官库领给余各处本司出钱醮谢冬十月閲定武军改武捷军为铁额军以大僚班陈青鹂为武卫大将军领之以安抚使杜天觑为经畧使时占城被暹人侵掠帝以天觑经畧乂安临平徃救后凣西邉筹画明宗悉以委之十二月辅国太保昭怀侯现卒以陈克终为左辅爵冠服侯甲寅二十二年三月以后大庆元年元延祐元年春三月勑中书颁本朝名讳增入寕皇及宣慈保慈二太后讳十八日帝禅位于皇太子奣奣即皇帝位改元大庆元年大赦称寕皇尊上皇曰光尧睿武太上皇帝顺圣皇后曰顺圣保慈太上皇后群臣上尊号曰体天崇化钦明睿孝皇帝赠兴让王国颡为太尉冬十月试太学生赐爵簿书令命局正阮柄教习以为他日之用诏三品奉御立容都并充资置扶辇都为龙卫将选取禁军子及铁额军系刺金刚者充之帝旣受禅元使至开读国书礼毕次日赐宴帝服黄罗交领衣御巾绦使者羡之曰飘飘若神僊中人及回国具道帝神采清秀后使至者有问之曰我闻世子神采清秀飘飘若神僊中人有诸我使复之曰固如是言然亦一国之风标也遣阮忠彦范迈如元报聘明宗皇帝讳奣英宗弟四子嫡母顺圣保慈皇太后陈氏兴让大王国颡之女也亲生母昭宪皇太后陈氏保义大王平仲之女也在位十五年逊位二十八年寿五十八岁崩于葆元宫塟穆陵帝文明饰治敷贲前功忠厚存心贻谋燕翼内宁外抚纪纲毕张惜其不辨克终之奸致国瑱之死而为聪明之累也乙卯大庆二年元延祐二年夏四月七日竞舟五月诏凣父子夫妻及家奴不得相吿许史臣吴士连曰帝素厚亲族而于属尊且贵者尢加尊敬凣臣下有与同名者必改之如度改师孟以与尚父同名也嵩改叔髙以与兴寕安寕王长子也同名也又伯叔姑舅之名每言必避有口讳小帖授诸皇子帝姬焉惟其有是心故有是政也六月旱时陈克终为行遣台官上疏言宰辅之职爕理阴阳为先今克终位居首相不能参賛天地召致和气以致雨旸失时是居官无状克终曰克终忝居近辅但力行职所当为如岁旱问诸龙王克终岂是龙王而归咎也后江水涨帝亲观治堤台官言陛下宜勤脩德政奚事治堤细务克终曰夫人遭水患为元后者当救其急德政之脩无大于此何必静坐疑神谓之脩德政哉论者云克终之诿龙王台官之讥细务胥失之矣秋八月以诞日为寕天节九月蝗冬十月蝗赐陈克终爵亚关内侯丙辰三年元延祐三年春二月閲定文官及户口有差元豊年间木印帖子者閲定官以为伪上皇闻之曰此诚官帖子也因以故事论之凣居政府而不谙故典则误事多矣冬十一月令宰臣宗室百官获籍田命仁惠大王庆余徃演州定兵民籍以内书火正掌奉御阮柄副之事毕回阙柄以所得俸钱进纳帝命有司收之或曰柄纳俸钱而陛下收之臣未晓其故帝曰柄纳俸钱诚然朕苟不受是陷柄于伪故受以显柄之无伪也柄上皇近臣爲人清介徃年为头行人使元回不买一物上皇嘉奖特赐二资故事凣使元回赐爵各二资头行人以下各一柄以清介故得二资以陈䧺韬为少傅丁巳四年元延祐四年春三月合䯻天真懿贞徽真惠真圣真五公主徽真适威简侯缺名初徽真亲生母太平陈氏上皇之宫嫔性贪狼每侵夺民田民有愬者帝不付之有司召威简以状示之论曰朕不付吏治者辱先皇嫔御也尔宜照状还民威简即奉诏还之后太平卒威简悉以前所夺田还本主帝以是嘉之上皇御重光宫刑部郎中费直扈从属天长安抚缺员命直兼行时强盗初起名文庆者为盗魁有称捕得强盗一人送官谓是文庆及考问其人即诬服人皆以为得实直独难之狱久不决上皇以问对曰人命至重臣心犹有所疑不敢妄意处决几又问直对如初上皇怒曰承服如此何疑之有直奏曰彼不为箠楚苦而恬然自服臣窃疑之朞月而文庆果得上皇由是嘉直之能上皇尝赐帝食帝细嚼上皇曰男儿须龙吞虎噬何细嚼之有及赐王侯食亦论如之戊午五年元延祐五年春二月十八日以天真长公主嫁惠正王缺名封惠正为驸骥郎秋八月十九日宣慈太皇太后崩遣惠武大王国瑱征占城李家族将孝肃侯李必见阵前死之管天武军范五老纵兵击其后贼败走擒获甚众拜五老关内侯赐飞鱼符仍官其子时上皇有出家意因令宫人素食诸宫人皆有难色独㚴㜮阮氏延断指以进上皇嘉之赐田四十亩以为后日脩行之资延果出家而终释号凈光尼冬祔塟宣慈太后于仁宗陵傍初仁宗尝嘱英宗他日当以姨即太后塟陵傍仍画塟图为曲尺穴以授至是上皇遵遗命开陵傍以塟陵地多沮洳筑土声震园陵上皇有忧色初太后之将塟也百官奏陵寝不可惊动上皇曰先帝有命不敢违如有损害予自当之塟后未几上皇疾作朞年而崩己未六年元延祐六年夏四月冻林东天王津崩十丈五月十七日皇太子旺生号天建大水冬十一月皇次子元晫生庚申七年元延祐七年春三月十六日上皇崩于天长府重光宫引梓宫入祥符门奉安于圣慈宫上皇天性谦冲友睦同姓朝廷庶政皆自裁决万几余暇游神翰墨一书一画悉焚之御制诗集名水云随笔临崩亦焚之初年嗜酒仁庙以为戒自是絶不复饮尝赐朝班差多仁庙知之命取其籍书于编曰安有一国如掌大而朝班如此之多自是更爱惜爵级其改过不吝如此官奴黄鹄天健以巧计堕刑官鄕人卒坐诬罪上皇知之谓刑官曰夫鹄之奸且黠如此狱官不能推究其情理直情枉理不可以理而舍情情理并行不相悖然后为善谳狱也如知其情之不伪则据理而行可也情果伪矣则更推其理之曲直而奸状自见尤不可岐而二之也其明慎刑罚又如此徽姿拜皇妃从驾未得乘辇保慈以所乘之辇赐之则恠曰保慈怜爱徽姿则以他物与之可也其乘辇有旧典在不可与也阮士固朱步东宫近臣及即位固步皆以无行检并不得擢用固仕至天章阁学士其员实剩置而无聀掌步则领禁卒数部而已上皇亲征占城步战死固道死二人于上皇服劳日久才不堪用置之数职或优以禄秩而不假以事权阮国辅内书正掌仁庙近臣也兴隆间行遣鈌员上皇朝仁庙于崇严寺仁庙言国辅可也对曰如以位序论之则可矣但差嗜酒耳仁庙默然遂不用国辅终以是职卒其重惜名噐又如此时引梓宫发天长保慈太后舶引䌫八艘徽姿皇妃百二艘掌禁军有希帝㫖者以引䌫加系于皇妃船将军陈祐曰太后舶引䌫八艘陈家制也所以明上下之分即拨劎斩去之事闻帝嘉其忠祐上皇亲臣也夏六月大水秋八月暴风冬十月诏凣争田土勘问不是以物而强争者反坐计田宅钱数倍还之若假立文契刖左手一节十十一月殿帅上将军范五老卒于城内槟榔园赐第年六十六上辍朝五日异恩也五老上洪唐豪扶拥人年踰弱冠兴道大王见而奇之以养女妻之因为王家臣得王训导之益材噐絶伦王荐之出身戒行颇好读书倜傥有大志喜吟诗于武事若不经意然所领军必为父子之兵每战必胜尝有诗史臣吴士连曰尝观陈家名将如兴道王之学形于檄文范殿帅之学见于诗句非特专于武而用兵之精战胜攻取古人无出其右黎辅陈之勇冠三军单骑出入虏阵临机制变扞主于难而其文学足以教导储宫则陈氏之用人固随其才而委任耳至于天属天属即天武军则禁不与入学倘文武全才生于其间不为拘滞耶十二月十二日上皇塟安生泰陵在安生山穆阜二陵同庙号英宗谥曰显文睿武钦明仁孝皇帝史臣吴士连曰天下之本在国国之本在家家之本在身其家可教然后可以教国人虽唐虞之治不过是也书美帝尧于变之盛必以克亲九族为首化行于家之谓也愚读英宗之编见其改过不吝事亲惟谨睦族以悌尊先祖先妣为帝为后遣远慎终皆得其道其家足法而人法之故上而仁宗称其孝下而明宗遵其法治底文明俗臻福庶非治效本于身脩家齐欤虽诗书所称又何加焉又曰天子七月而塟閲九月而后塟缓也意或从隂阳之説欤初英宗弗豫帝日夜于寝门外居止每入见则与国瑱偕盖英宗倚托国瑱尤重将以帝为託故不许独见而以国瑱为偕欲使君臣之义笃而无所嫌间时保慈太后召僧普惠就惠明寺设灌顶会英宗疾方弥留普惠请见陈生死事使复之曰僧且至此予亡官家有命则僧自为之若后事则僧亦未死安能以子告哉太学生邓藻常于御床奉侍写遗诏英宗崩帝亲治大歛惟国父与藻及家儿主都黎钟预焉逮梓宫归山陵藻钟皆奉侍陵寝帝岁时拜谒藻每避之其志惟在奉陵而已更无所求帝怜其贫赐田二十畆命陈世兴赍帖与之其田先已赐帝次妃千春千春犹执故帖耕种而藻未尝与之争世兴知之具以实闻即罢千春帖以其田归藻藻亦不以为喜钟则移先茔卖田宅挈家孥于安生窆塟室居焉二人皆居安生终老后艺皇至安生追念二臣即命陈安重脩藻钟旧寺且给田以供其祀赐寺名忠节改扶辇都为叩马军饥以裴木铎知审刑院事兼黄江下路转运使辛酉八年元英宗硕德八剌至治元年春尊顺圣保慈太上皇后为顺圣保慈皇太后亲生母徽姿皇妃为徽姿皇太妃即昭慈皇太后二月米小升直钱一镪夏田禾大熟冬十二月皇第三子暊暊音府生试僧人以金刚经赐陈克终爵关内侯遣使如元贺英宗即位以阮忠彦为御史台侍御史壬戌九年元至治二年春正月以惠肃大王年为驸骥郎三月雷震报天㙮頽其东角二层夏元人争疆界遣行遣司刑部尚书尹邦宪如元争辨宪卒于行帝深惜之癸亥十年元至治三年秋八月二十二日帝幸太学有黄江天属军名名墨中太学试科诏拨还军籍为天丁军吏及鬪杖又占髙科时蒐简诸军以肥晢晢白也者为上故军士不复文刺自此始诏凣争田而有谷者且分为二偿耕者一分留一分从京师大安抚兼检法官阮愈之言也愈与天覰齐名天覰觧乂安临平经畧使帝命愈继涖其职占人亦畏服时朝士如陈时见段汝谐杜天覰莫挺之阮愈范迈范遇阮忠彦黎括范师孟黎维维农贡县古定社人也张汉超黎居仁軰相计登朝人才彬彬矣遇迈兄弟旧姓祝仁宗出家时为随侍内学生帝以祝非望族姓改姓范遇旧名坚迈旧名固俱受业于阮士固坚避判首惠义名更名遇固避师名更名迈迈居风宪骨鲠敢言有古争臣风后入政府不数载而罢忠彦旧名鹘英宗御重光宫有出家意制招隐诗赐忠彦忠彦辝不奉命挺之廉洁薄于自奉帝体得其情使人将钱十镪暮夜置于门内挺之明旦入朝即以闻帝曰无人来认与卿取用宪宗时为入内行遣右司郎中迁左司郎中冬十一月铸铅钱十二月册惠武大王国瑱长女徽圣公主为俪圣皇后即宪慈太后以威简侯缺名为参侍朝政知军国事亲属有嫌其职之卑者威简曰尔軰痴甚凣人臣荷主上眷顾皆简自圣心固非人力所能致何乃妄有他虑我幸蒙恩宠深𢙇过望寕论其崇卑哉帝闻之以为知言甲子开泰元年元泰定元年春正月朔改元閲定内侍杂流各色夏四月以惠武大王国瑱为入内国父上宰检校太尉日燏为佐圣太师威肃公文璧为入内辅国太保文惠公光朝为入内检校司徒元帝遣马合谋杨宗瑞来告即位及授时历一帙合谋等乘马至西透池桥槈道不下诸谙汉语者奉㫖接话自辰至午怒气益厉帝令侍御史阮忠彦出迎忠彦以理折之合谋辞屈乃下马捧诏步行帝大悦已而论事忤㫖左迁炎朗州通判有政声寻擢为佥知圣慈宫事赐陈邦谨画像并诗时邦谨为大行遣尙书左仆射忱恂有守简静无华帝赐画像诗云形容骨格耐冬寒相貌寕寕亦可看风流一段浑描音猫画也尽心里难描耿耿丹冬十二月禁铅钱是岁旱蝗牛畜多死乙丑二年元泰定二年春置诸路廉访司以邓辂充大黄安暹两路廉访使秋八月颁降新定诸例旧制官朝圣慈行遣司及内书火局并谓之内密院至是改行遣司为门下省而内书火局仍旧内密院司徒文惠公光朝卒年三十九丙寅三年元泰定三年春二月至六月不雨三月中书侍郎知审刑院事裴木铎卒先是英宗临崩之日谓帝曰木铎历事三朝谦恭恪守文质可观善待之勿为人所沮帝因画像藏于书府有意大用未及迁而卒年六十二秋七月閲定文武以内书火正掌奉御谢不矜为入内行遣行左司郎中陈克终为少保行圣慈宫左司事赐字文节加同中书门下平章事国初因李旧行遣衘加中书门下平章事自上相光启居相位嫌行遣与宰相衘同因奏改为中书门下公事以甄别之至是帝以克终陞少保犹行行遣事优待之特加中书门下平章事徒旧制也左迁阮忠彦清化安抚使忠彦性疎畧时保武王赐皂衣上位侯忠彦注拟反在紫衣之列上怜其才且出于过误不之罪故出之忠彦尝有诗自负云介轩先生廊庙噐妙龄已有吞牛志年方十二太学生才登十六充廷试二十有四入谏官二十有六燕京使矜伐如此后再历职宥省至裕宗时入政府终有令名不负儒者寿八十余有介轩集行于世时张汉超为行遣一日于朝中言刑官范遇黎维受贿赂帝即令勘实汉超私谓人曰超待罪政府为主上见信故言岂知有勘理耶帝闻之曰行遣省官也审刑院官也皆予所信任安可使予信省官而疑院官哉及勘问汉超辞屈坐罚钱三百镪未几以范遇参知政事同知尙书左司事位与汉超并遇学问虽不及汉超而居职清谨见称于时惠肃王伐占城无功而还帝曰先帝栉风沐雨方擒其主国父以重臣奉命致伪主制能出奔制能奔爪哇求援但立种酋阿难为效城亚王今威肃一王尔威望非国父比而予无居宫中委以专征之寄欲擒其主其能济乎盖自咎之辞也丁卯四年元泰定四年夏五月雷震陵寝群臣议其事诏罚少保陈克终行遣段汝谐等有差震之明日群臣会议于内人文局王侯与陈克终段汝谐休歇克终言渉俳谑汝谐遽起去克终言毕众皆笑为台官所劾诏罚克终汝谐汝谐曰此间戏笑臣已出去帝曰汝谐闻知笑谑不能止而又去之是有意陷师于罪过且为身计竟罚之有臣名效可称帝贤于英宗帝变色止之曰夫人之誉人谓贤于父则其人素不孝于亲故出此言效可不能悦亲故帝言此以警之也效可为人以智巧存心帝尝出穿衣二合令效可第其优劣谓之曰一则太上亲制一内人黎计所为二者俱精妙子指其实效可反覆再三即摸棱持两端曰主上斯为主之善臣下亦为臣下之善巧帝为之笑史臣吴士连曰帝之此言虽一时为效可而发然其忠厚存心亦于斯见矣戊辰五年元致和元年九月以后文宗图帖睦尔大历元年春三月杀国父上宰国瑱时帝在位十有五年春秋已髙而储副未定皇后父国瑱执以为须待后嫡子立之冈东文宪侯缺名佐圣太师日燏之子一作弟欲倾皇后而立皇子旺乃赂国瑱家臣陈缶以黄金百两使诬诉国瑱以谋反事帝信之囚国瑱于资福寺以问少保陈克终克终党于文宪又与旺母皆崃山人而尝传旺即以捉虎易放虎难对乃断国瑱饮食使之自尽皇后以衣渍水与饮饮毕而卒逮捕其党百余人每断狱讼讼人多诉其寃后数年会缶有妻妾相妬以文宪所授金事闻下狱官黎维为人刚直即日按问缶当陵迟未及行刑而国瑱之子绍武缺名家奴生啖其肉尽矣文宪免死降为庶人没其籍史臣吴士连曰储副之位国本不可不早建正嫡之分支庶不可以妾干帝在位既久庶子长矣而正嫡未生奈何从权可也待嫡子经也立庶子权也及适子生长庶子加封王爵储副之位还之嫡子孰曰不宜或曰脱有不讳父皇先崩危矣曰谆勤于平日之训明辨于遗诏之言择社稷臣委以托孤之寄无忧也况明宗亲履其事必能处之得其当国瑱执一不通使奸臣乘之以嫁祸哀哉易曰亲其会通以行其典礼国瑱盖未尝闻然而其寃不可不白至于陈克终亦一时人物帝加之师保之位而问以国政固宜尽忠纳诲俾其君为尧舜可也而乃阿附权贵害正党邪挤子礼反排也善类于非辜陷其君于过擧是可忍也孰不可忍也后又启其君以邀功征占城逢迎之态又见矣故人君之任贤必察焉者惧其有小人如克终軰或在其间也立皇子旺为东宫太子封次子元晫为恭靖大王己巳六年二月以后开祐元年元大历二年春二月七日册东宫太子旺为皇太子十五日禅位旺即皇帝位改元开祐元年大赦称哲皇尊上皇曰章尧文哲太上皇帝俪圣皇后为宪慈太上皇后宪一作惠群臣上尊号曰体元御极睿圣至孝皇帝奉上皇居天长行宫诸皇子侍上皇每论及本朝人物太保威肃王文璧曰凣论人物教皇子须止及善人恶人且置勿论恐皇子闻之或有效者上皇曰善恶当对举不可偏废也吾子果贤耶闻善必从而师之闻恶耶恶而避之善恶皆可师也如不贤耶何待见恶而后为如太康失德则前王逸豫而效之耶隋炀帝口道尧舜而其所行反为桀纣其见善而效之耶威肃顿首称善又一日延惠肃王入寝殿命之坐上皇素食惠肃素斥佛老因言曰臣不知素食更有何利益上皇揣知其意即论曰祖考时御素飱故效之耳所谓利益则朕不知惠肃默然而出封佐圣太师日燏为大王冬上皇廵狩沱江道亲征牛吼蛮命佥知阮忠彦从编脩实录先是仁庙时牛吼与道密入朝遣回至是叛肆掠本江之地尽有之又谋刧怀忠家上皇定亲征之议陈克终谏曰沱江号瘴地又湍濑奔駃駃音鞅跳跃也不利行师占城无瘴毒且前世帝王亲征多擒其主不若释彼而征占之为愈上皇曰朕为民父母苟生民陷于涂炭当急救之岂较险易利钝哉克终拜谢曰圣度包荒非臣愚所能及初上皇将征牛吼占昭人诣阙上书丁寕以举寨降则刻符为信上皇方图登其寨城倣汉武登单于台故事及亲征分命昭义侯负螟领军由清化道以应官军仍论之曰占昭寨已有降约必待官军至无妄动上皇至忙越驻驿赐名太平府有博子泉赐名清水泉昭义侯至占昭欲邀功击之遂败宣威将军武斯宏阵前力战死之上皇闻之曰已误矣然是行也上皇自将号令严明威声远震哀牢闻之奔溃及还至白鹤江江中有石堆沿流船多触阁闻其神曰辅武大王上皇密祷曰御舟安行则加褒赏后兴孝王讨沱江蛮泊白鹤江夜梦神曰前年帝有褒赏之命至是无闻兴孝王回奏上皇乃加封二字鬼神灵应信不诬矣以武尧佐为入内行遣门下右司郎中尧佐洪州人与弟农上皇当宁时宁门屏之间人君视朝所宁立处同登第并以文学称尧佐为行遣同知内密院至是授是职大越史记本纪全书卷之六终黎皇朝纪太祖高皇帝帝姓黎讳利清化梁江蓝山鄕人也在位六年寿五十一塟永陵帝奋起义兵削平明贼十年而天下大定及即位定律令制礼乐设科目置禁卫建官职立府县收图籍创学校可谓有创业之宏谟矣然多忌好杀此其所短也初帝三世祖讳诲尝一日逰蓝山见众鸟群飞翔绕于蓝山之下若众人聚会之状曰此必佳处也因徙居焉三年而产业成自是世爲一方君长诲生汀克承其家有众生千余人妻阮氏讳廓生三子长曰从次曰旷旷妻雷阳主山人主山今水注也郑氏讳苍以陈昌符九年乙丑八月初六日生帝于雷阳主山鄕帝之生也天资秀异神采英伟其眼光其口大其准隆肩有黑子声如洪钟龙行虎步识者知其罪常人时胡簒陈祚明人南侵郡县我彊域臣妾我兆庶法峻刑苛赋繁役重凡中国豪杰之士多阳假以官安𢮿于北帝智识过人明而能刚不爲官爵所诱威势所憷明人巧计百端终不能致也先是化州邓悉阮帅等共立陈氏之后陈頠牛毁切陈扩爲王帝见其懦弱又眈于酒色知事不成乃晦迹山林潜心韬畧延揽智谋之士招集流离之民奋起义兵欲除大乱尝谓人曰我之举兵讨贼非有心于富贵盖欲使千载之下知我不臣虐贼也帝之用兵能以柔制刚以弱制彊多致克捷其乂安顺化西都东都诸城皆命文臣阮廌作书谕之示以祸福不战而降未尝滥杀一人明之援兵俘获十余万众亦皆放之经营天下凡十年间克平大乱而成帝业戊戌明永乐十六年春正月庚申帝起兵于蓝山初明人常授帝官职以诱之帝不屈慨然有拨乱之志尝曰丈夫生世当济大难立大功流方千载何乃屑屑爲人役使乎遂率豪杰建义旗期灭明贼是月初九日明内臣马骐等大举兵逼帝于蓝山帝乃退兵屯洛水设伏以待之十三日骐等果至帝大纵伏兵冲击贼军帝姪一作子明史作弟黎石与诸将丁蒲黎银黎理等身先陷阵斩首三千余级获军资噐械以千数乃移军至灵山十六日叛臣爱等史失其姓爲贼向道间行以袭帝后没其家属及军民妻子甚众军士稍稍沮散帝乃与黎礼黎閙黎秘一作贲黎炽黎踏等潜栖山上二月帝粮絶不举火遇贼退军乃筑堡于蓝山三月出烟忙收得百余人夏四月明勑本国府县州栽种胡椒今以郁茂特遣内官李亮前来採取进用自是有司督促每一苗直前五镪秋七月明遣行人夏清进士夏时来取我国古今事迹志书明开设珠塲採香料蒐捕白狐白鹿白象索求九尾龟倒挂乌白頬猿蚺蛇等物进纳九月明总兵李彬引兵蒐捡帝设伏没忙以毒箭射之死伤过半彬败退还明内官太监山寿督领军民围靖安三峙得白象一只背上有斑音班纹以银鞍盖之差都督江浩送燕京以爲祯祥内外诸司表贺己亥明永乐十七年春二月明遣监生唐义颁赐五经四书性理大全爲善音隲孝顺事实等书于府州县儒学俾僧学传佛经于僧道司明李彬奏请户部颁级交趾户帖州县修定贼役黄册里长甲首周年图样大率每一百一十户爲一里每年里长一人甲首十人应役周而复始当里甲者鞭箠不胜其苦夏四月帝攻俄乐堡获土指挥阮抄斩首三百级五月帝屯拖山册明人进击帝设伏于正地名大破之徙屯芦山册寻徙于催地名又回于山地名驻营秋七月乂安土人知府潘僚以明内官逼取金银乃率众擒杀流官以兵围乂安城城欲陷李彬猝至僚遁哀牢彬追至玉麻州不及复还乂安修治城池招抚人民彬之征僚也遣指挥路文律爲前锋文律旣行复留计议自怀疑惧挺身奔遁彬执其老母家属兄弟三带州同知州文斐镇蛮府同知州潘杰僚之从兄也闻僚遁挈家随之未出境与妻俱缢死冬十一月下洪郑公証黎行新明范善快州阮持黄江阮多构陈芮见东关城但存羸弱皆起兵行至泸江攻浮桥寻又奔散爲李彬所败是时豦处纷扰唯三江宣光兴化按堵如故庚子明永乐十八年春二月李彬自乂安还东関夏四月路文律起兵于石室李彬击破之文律奔哀牢民人窜入佛迹山安岑山洞明人折屋火攻洞中人被烟火焚烝致死出降者亦尽杀之妻子㨿爲奴婢夏六月明遣荣昌伯陈智来镇守奉化府道会陈太冲涂山范玉皆聚众起兵彬攻败之明以熊宗鲁任交趾右参议宗鲁四川人初爲三江知府黄福考语曰叩所藴无所知稽诸行无可取一府之尊惟已三年之治因人使送到燕京吏部引奏宜降苍官明帝问缘由俱以尝任江西参议封明帝曰长官难做可还佐贰官因迁参议到任之日宗鲁曰向者大人考下今以同堂而坐至洪熙明仁宗年号也乙巳之岁宗鲁又以阘茸落职爲民水棠撞泾人黎饿改姓名爲阳龚自称天上皇帝纪元永天饿本陈天赍家奴相貌颇羙尝逰四方莫不供养又诈称马骐小厮恐喝州县以爲资身之计见公証范玉范善竞起谓其相识曰汝等贪富贵乎有愿从者俱徃去谅山丹巴县诈称陈睿宗玄孙自老挝回丹巴父道闭瞬妻以息女而立之旬月间得众数万余人徃安邦据洪盈寨公証范玉既败余党㱕之得众数万人僣号纪元置官铸前烧昌江城掠平滩栅有识爲饿者亦不敢言天赍徃见之出曰是我家奴何拜爲遂移舟遁去饿追之不及天赍移檄旁县自称兴运国上侯以兵相攻为饿所杀李彬大举水步攻之饿瞬俱夜遁不知所之左参政侯保守黄江堡建昌人阮述攻杀之冬十月帝闻明人欲至设伏俸津以待斩馘无算获马百余匹乃休兵于狞地名又徙屯于催葵州同知州琴烂引李彬方攻等将兵十余万从葵州直抵于催帝伏兵于施郎击之彬政仅以身免十一月帝进屯𤂬江波凛册挑贼出战贼将都司谢鳯黄城弃俄乐堡回㨿関逰寨以备西都城坚壁不出帝日夜多方攻逼以劳扰之又分遣黎察黎豪等进击大破之斩首千余级获战具甚多自此贼势日衰帝乃抚集各处人民傍县皆望风响应相与进逼各堡明三司建言交趾官吏军民等杂犯死罪以下请皆纳粮有差以爲邉储明帝从之是岁黄福乞免官吏朝觐以地方未平故也辛丑明永乐十九年春正月明营造燕京奉天殿成明帝御正殿朝百官诏府县州官来贺夏四月八日殿灾乃止起取火者充内府六月三江大水或谓採取龙椆木进用故有是灾秋九月底江水明总兵李彬内官李亮逮捕崃山县生员范论捺作阳龚以塞诏命连及家属范社等送燕京知县弋谦证谓非是不听谦以黄包奉大诰径奏之彬使人截回黄福劝之曰众人皆以爲是自尔不知如何谦曰谁能不出由户彬以谦论併送之下法司按问谦几陷罪谦兄登闻击皷得免累迁我国右布政使论家属竟死狱中冬十一月二十日明参将陈智领交州等卫及伪党共十万余人攻逼帝于波凛册劲一作黥弄隘帝会诸将谋曰彼众我寡彼劳我逸兵法所谓胜败在将不在乎众寡今彼军虽众而吾以逸待劳破之必矣及夜兵掩袭贼营皷譟并进攻破贼四营斩首千余级后智轻帝兵少复开山通道以进帝潜伏兵于瓮隘以待之日午智果从山路来伏兵夹击破之智稍却会哀牢率众三万象一百猝至帝营声言爲併力击贼帝信之不设备夜半反爲所袭帝身督战自子至卯大破之斩首万余级获象十四只乘胜逐北四日夜兼行直抵巢穴而还十二月帝进屯始册哀牢酋长满察穷蹙欲帝缓攻以待援阳乞和帝知狡计不许诸将强请谓士卒久劳宜少休息惟平章黎石以爲不可乃身先奋击误中伏籖卒石帝之兄子也帝幼时伯兄保养故帝爱石踰于其子石性仁爱好读书有勇力爱士卒帝尝命领前锋所向皆克惜其勇而寡谋耳至是卒帝深悼之初帝与哀牢结好曾无衅隙帝在芦册山与明人相拒哀牢常遣众救援逮伪官路文律迯贼入哀牢畏帝威名构成嫌隙故至此明方政黄福会同总兵三司并镇守陈洽等议凡文武土官常有干请者假以满考公差请燕京安置壬寅明永乐二十年春正月朔日食二月明总兵丰城侯李彬发疽死冬十二月帝进屯関耶哀牢又以明人相约腹背交攻我军多伤死乃潜退块册才七日明人大举兵围之帝谓将士曰贼四面围我欲去何适所兵法所谓死地也疾战则存不疾战则亡言出泪下将士皆感激争战殊死黎领黎问黎豪黎篆等身先陷阵斩获明参将冯贵及其众千余级获马百匹马骐陈智仅以身免奔走东関哀牢亦遁帝回驻至灵山军士絶粮二月余惟食菜根蔬笋而已帝杀象四只及所乘马以飨军士然徃徃犹有迯亡者帝乃严加束约捕得迯亡者斩之以徇军复整肃如故时屡经多难军士疲劳欲得休息皆劝帝与贼和亲帝不得已遂以贼将山寿马骐陈智等佯爲和好以安众心遣亲臣黎运黎臻等行成明遣内官及户部主事马盟盘点府州县仓库钱粮及命安平伯李安与陈智并以参官镇地方癸卯明永乐二十一年夏四月十四日帝复领众回蓝山明参将陈智内官山寿等多遗牛马鱼塩及谷种农噐以诱之帝亦遣臻等以金银报而潜爲之僃智等知帝意外托和亲内有掩袭之志乃拘臻等不还帝怒遂絶之将士发愤皆誓死战我国官吏复行朝觐礼仍进须知册流官独员而有土官者差流官去以别官代管流官吏皆被提问发运事毕乃得还职惟土官吏放回冬十一月二十一日皇子元龙生甲辰明永乐二十二年春正月明令採银前此惟开金穴至是令採银未行而止秋七月明亲征胡㓂班师至榆木川大渐遗命传位皇太子十八日辛卯崩匿之至燕京始发䘮年六十五塟长陵庙号成祖谥曰文皇帝秋八月十五日明太子髙炽即位改元洪熙大赦诏曰朕惟上天民生爰立君王仁育兆庻咸底于太和统御华夷同跻于熙暭我先皇奉天抚运治化髙于百王文德武功声教施于四海比缘邉警厪龙御以亲征逮及凯还景鼎湖之昇逝遗命神噐以付藐躬愿哀疚之方深岂遵承之遽忽宗亲公侯伯驸马文武臣僚军民耆老及四夷朝贡之使俯伏阙下奉表劝进以爲天位不可久虚生民不可无主长嫡承綂国家常经陈辞再三沥恳勤至是以仰遵遗命俯徇舆情以于八月十五日祗告天地宗庙社稷即皇帝位奉宗庙之洪祐仰圣神之永图兹属涖祚之初宜布维新之命其以明年爲洪熙元年所有合行事宜条示于左一交趾採金银及採香课等类悉皆停止所差去内外监督官员限十日以里起程赴京并不许托故稽留虐害军民于戏君臣一体爱民必务于宽弘赏罚有经爲国必先于明信尚頼文武贤弼中外良臣㨿乃忠贞匡辅不逮用承鸿业隆国嘉永远之基嘉惠羣黎广海宇治平之福我国小大衙门委官致祭物及朝贺秋九月二十日帝分兵象袭多矜堡破之明参政梁汝笏仅脱身走尽获噐械烧燬堡栅明都指挥使阮率英领军来援堡陷英狼狈无㨿帝又破之走入西都城其所获妻子帝悉遣还明召掌交趾布政按察二司事工部尚书黄福还勑曰卿国之老成久劳于外朕笃念不忘亟欲见之见勅至卿驰驿回京以副朕延伫之意其家小应付脚力后来明以兵部尚书陈洽来镇兼掌布政按察二司事仍賛总戎军政洽直隶常州府人初爲大理少卿胡开大四年丙戌运粮从军至兴庆三年己丑兵部尚书刘儁败死于逋姑调洽爲侍郎管事化州平陞兵部尚书黄福之召还也奏保土豪爲官者平元父道黄银锋知府杜希望子杜㨿塩运同知申伯玦子伯珣等又奏土吏顾恋鄕土宽之则恐违事例拘之则多行迯窜及至蒐捕转爲盗贼之资乞诏云南终身充吏转入各衙门辨事明帝从之帝籍丁壮缮噐械严部伍僃粮糗直趋乂安道经葵州蒲猎山一作蒲㨿处遇明指挥同知师祐及土官茶麟州知府琴彭领众五千邀其前又有明将陈智李安方政葵福引兵継至逼其后日将暮帝乃于林间伏兵象方政等至纵兵击之明人大溃斩都司陈忠及士卒二千余级获马百余疋明众退走明日行至茶麟州郑山庄复遇师祐又大破之斩千户张本及士卒千余人祐仅以身免帝引军至木册陈智等蹑至湛黄山然以屡经败衂不敢深入退保乂安城冬十一月帝使人招谕琴彭彭拒命独与千余人立栅山岭待援帝以兵围之十二月明山寿使阮仕㱕黎臻以求和方政山寿等至乂安欲救琴彭而不敢进乃遣赍书乞觧围时琴彭坚守经月不下且闻援至帝召诸将谓曰琴彭困阨政等当急救援今乃逗遛必有怯意不如阳许和以观其势往返经旬月琴彭必成擒矣仍作书置筏中顺流而下托言欲从其请回清化反爲琴彭所遏倘有矜怜幸烦一介暂来和觧以通㱕路政等见书遣陈德二驰告琴彭使之和觧琴彭知援不至开门出降茶麟州平帝令军中曰彭已降秋毫勿犯必赦其罪不戮一人后琴彭谋反帝乃诛之帝慰抚部落劳赏酋长选丁壮部伍得五千人军势益振明人闻琴彭既降乃复攻茶麟砦帝又攻破之帝欲攻乂安城而未知情势会明帝初立使内官山寿以诡词谕帝帝知其意曰敌使诳我我因其敌间而用之此其时也遂复通徃来觇其虚寳以图袭乂安寿等知其计不行又絶使信徃来于是帝大整兵象进围乂安城军将行会有信报明人整象马船只水陆并进其明日来帝遂分兵千余人使黎列等从间道㨿杜家县亲督大军㨿险以待之才三四日明人果至陋舘可留関列营下流帝于上流昼扬旗皷夜则举火潜遣兵象渡江伏于要处天将明贼遂引军以攻帝营帝佯退引贼入伏处贼不意引众深入伏兵四起冲击大破之斩馘及溺死者以万计明日贼乃因山筑垒以居不复出战时贼粮颇多而帝军无十日之食帝谓将士曰贼恃粮多坚壁爲长久计我粮少不可与贼持久遂烧营泝流佯遁潜行间道候贼至击之明人谓帝已走大喜遂进兵驻帝旧营登山筑垒后日帝出轻鋭挑战贼出垒以戦帝伏于蒲隘㨿险贼又不意悉众以出帝乃纵伏兵冲击贼阵黎察黎礼黎问黎仁澍黎银黎战黎宗乔黎魁黎盃黎文安等争先陷阵大破之斩馘不可胜筭贼船横流溺尸塞江噐械填委山间擒都司朱杰斩前锋将都司黄诚俘获贼军以千数陈智山寿收其余卒走还乂安城帝乘胜长驱三日直抵城下智等入城固守明差锦衣卫舍人捉方政师祐等还京以茶麟州之败也祐至中途服药而死方政仍爲都督同知加参将明勑马骐等复来辨金银珠香乙巳明仁宗高炽洪熙元年春正月帝引兵至乂安土油县多雷鄕老少争持牛酒迎劳曰不图今日复覩故国威仪玉麻州知府琴贵以兵八千余人象十余只来助顺帝令诸将曰民苦于虐政久矣凡所至州县秋毫无犯非伪官之牛谷虽甚饥困不得滥取众皆听命时军士三日不得食而无敢犯者民见法立令行尽出明人牛谷以给军士于是分兵畧地所至州县皆望风㱕附相与倂力围乂安城贼坚壁不敢复出于是乂安之地尽爲我有帝训练将士缮修噐械未及日战具完僃乃閲武艺教之以坐作击刺之法指是奇正分合之势使知金皷之声旌旗之号军容旣整士气益增赏罚以行勇徃自励阖境之民携挈而来者有如㱕市帝慰劳抚谕悉皆欣悦夏四月明参将安平伯李安引水军自东関来救帝度陈智等穷蹙日久援至必悉开壁出战乃徙屯杜家县掘江口伏兵江岸俟贼至击之十七日智等悉众出战黎舌寨军半渡伏兵奋击大破之斩首千余级溺死者甚众自是贼益惊惧复增筑垒倂力以守五月帝遣司空黎礼礼帝甥本姓丁赐姓黎徇演州礼先伏兵明人不之觉会明都司张䧺领粮船三百余艘自东関至城中大喜争开门出接伏兵猝起斩千户姓蒋者及军士三百余人䧺退走礼夺粮船追之且行且战至西都城时贼众来救乂安帝料西都诸城悉以虚弱又选精兵二千象二只命黎礼黎察黎仁澍及黎篆黎备等倍道间行袭西都城斩首五百余级俘获甚众明人闭城拒守城外居民礼篆悉招抚之于是清化之人争诸军门愿効死力遂围其城明帝崩寿四十八庙号仁宗明太子䀡基即位改元宣德是爲宣宗方面及抚县州官朝贺秋七月帝料顺化新平等处贼城与乂安东都声息久絶谓诸将曰古之善将者舍坚攻瑕避实击虚则用力半而攻倍乃遣司徒陈扞上将黎弩报令黎多蒲等将兵千余人象一只出攻新平顺化等城招抚人民至布政江遇明贼扞等引兵入险潜伏河羌以诱之明将任能悉兵以进扞等合兵象交戦佯北能追之伏兵夹击明人大溃斩首级溺死者甚众时扞弩军少而贼尚众先已使人吿急请兵帝継命黎银黎盃黎文安等将戦船七十艘浮海直抵其地及得弩信遂乘胜击新平顺化等处贼军民皆㱕顺明人入城固守于是顺化新平悉爲我有诸将推尊帝爲代天行化自是榜谕多以此四字称之丙午明宣宗瞻基宣德初年春正月明礼部令开鄕试举士人总兵布按二司乞且停又乞免明年朝觐以地方未平故也夏五月明诏曰綂理之道所重爱民矜恤之仁宜存宥过交趾自入职方今二十载数构叛逆一动王师恶死乐生人情无异趍渊走火岂其本心询察所犹皆缘有司抚绥失当兼夺无厌情不上通泽未下究至其困苦遂生疑危避迯山林啸聚爲乱推情盖非得已论罪诚有可矜用霈鸿恩悉与湔涤凣交趾官吏军民等所犯叛逆等罪已结觉未结觉已结正未结正诏书出日罪无大小咸赦除之其交趾军民等除纳税粮外该征及採辨金银铜钱塩铁香货鱼课等项即且停罢听于境内交易官府勿禁用称朕恤民之意夏六月底江抛庄有贼妇婴恶疾其夫弃之忽一日遇老人于途遗一小石形如鸡卵令以水磨之涂疮处即愈妇从其言果验远近闻之多以钱帛来求妇不能胜但以石过水与之谓之菩蕯水途中络绎輙问得水否事发倂捉人石送三司留之未几官军到妇人始得回识者以爲黎民太祖得国之征秋八月帝以贼之精兵尽在乂安其东都各处必已虚弱乃添兵象命枢密大使范文巧太尉黎篆太监黎可亚侯黎如壎黎秘等领兵三千余人象一只徇天関广威国威嘉兴㱕化沱江三带宣光以絶云南援兵少尉黎僃太监黎犬等领兵三千人象一只出快江北江谅江以断两广援兵司空黎礼及黎炽等领精兵继进以张其势我军所至秋毫无犯市不改肆是以东都诸路及各处藩镇莫不懽忻争持牛羊酒食飨劳军士皆响应围逼各城明人坐守待援而已十二日篆等以兵三千进逼东関城明人见篆孤军远来悉众出攻至寕桥应天今彰德是等处黎篆黎可黎秘等力战破之斩首二千余级进屯寕江西岸明参将陈智以东関城孤危增垒凿壕爲固守计乃驰书李安方正等使弃乂安城还救根本九月十七日李安方政等弃乂安浮海趍还东関止留蔡福守乂安城帝进击城外破之帝料贼势日弱我军日强时至不行恐失机会乃留黎银黎文安黎盃黎填黎领黎文灵黎国兴等围乂安城驻营帝亲率大军日夜水陆倍道蹑安政后至西都城驻营𤂬江慰劳将士赏赐鄕中父老及族属故旧有差于是都县人民闻帝至清化皆挺身出赴营门愿爲驱驰以效尺寸二十日明云南都司王安老领援兵万余人至三江车辘桥范文巧黎可等逆戦大破之斩首千余级溺死者甚众余卒退走入三江城是日黎篆与明人戦于仁睦桥斩首千余级擒明都司韦亮冬十月明命总兵成山侯王通参将马瑛等领兵五万人马五千疋分道出援东都诸城云南军一万先至直抵三江顺流而下黎可等闻贼至自寕桥倍道而行遇贼于车辘桥迎戦破之六日明王通等率新旧兵十万人分三道击我军王通由丘温过西阳桥屯古所渡造浮桥以济师方政出自安决桥屯沙堆桥山寿马骐出自仁睦桥屯青威桥列营连亘数十里旌旗蔽野铠仗辉空自谓一举可擒黎篆黎秘等伏兵象于古覧原以游兵致师击寿骐营佯走明人追之过三罗桥畔水田泥淖伏兵起横阵击之贼陷于淖斩首千余级长驱至仁睦桥僵尸数十里擒五百余人篆等欲截方政后营而政先已退去日暮乃还七日黎篆等击王通于古所外寨等处时贼先已伏兵编竹爲楯内施铁籖佯弃楯走我众履之中铁签军失利稍却篆等度不能走乃折毁旧营收兵㨿险先告急于黎礼黎戦黎炽时礼等已潜伏精兵于清潭以待贼得篆报至礼等乃夜领鋭士三千余人象二只来救会于高部分兵设伏要处获贼间谋问知贼情欲于我军后设礮礼篆用贼计击贼令诸军闻礮响潜伏不动贼以爲间道礮发全军深入未至安悦江数里伏兵三面并起奋击于卒洞祝洞等处大破之斩尙书陈洽内官李亮及士卒五万人溺死者甚众寕桥之水爲之不流生擒万余人获马匹军资噐械辎重簿书不可胜计方政从皷所渡遁㱕王通马骐等仅以身免走还东関城礼等乘胜进围之捷报𤂬江行营时帝方驻营清化会海西诸军及得礼等捷书乃亲率大军及象二十只水陆分路日夜兼行十一日至滝江驻营诸将迎贺政平府知州河忠爲帝所执死之明王通等以𡨧洞之败军噐殆尽乃毁龟田钟普明鼎爲铳磾火器陈洽旣死右布政使弋谦牚布政司印按察使杨时习掌按察司印都督兼事陈濬掌都司印自此明之正朔不行于我都县矣二十二日帝进军西扶烈二十三日帝遣陈扞黎僃等领水军百余艘泝大滝江出喝江口顺流而下至泸江东步头黎礼等领步兵万余人潜至西阳桥帝亲率兵象至大罗城外南门攻东関城夜三皷四面夹攻纵火焚城外房室烟燄涨天方政屯外营相争入城门死者尸相枕悉获国人之被胁从者及戦船百艅艘噐仗甚多贼知附近军民悉爲我有势日穷蹙乃复增筑壁垒死守待援帝徙驻营东扶烈帝至东都城之初京路豪杰及各府县人民邉镇酋长皆辐辏军门愿效死力以攻各处贼城帝推其赤心抚谕宣劳晓以去逆就顺之理凡士庻人民来诣军营帝皆卑辝厚礼以待之各随其才高下以布众职砺之以爵赏使人自劝䲡之以刑罚使人自惩是以人人感激期尽死力所至輙有功帝分东部头诸路镇爲四道置内外文武僚属海门各处廵检令讥察徃来人及捕伪官叛党未化军民怀贰挟书㱕北者仍谕文才未受职能作文谕东関城使彼开门出降及请和还国即以不次擢用之又令收伪官妻子奴婢产业送纳禾谷仍储本处候级军食冬十一月帝得陈暠立之先是有胡翁者乃丐者之子窜身于琴贵假称陈氏之后頔时国人苦贼苛政思得其主而帝急于灭贼救民遂使人迎立以权一时之事且欲籍辝以应明人因以爲侯一作信字建元曰天庆使左仆射黎国兴傅之实则监之暠尝驻营空路山徙武寕十二月禁剪花果木树刧掠财产者帝亲督将士日夜击东都城明王通山寿等随戦随败心沮气䘮计穷援絶势日穷蹙乃遣人赍书乞和愿得全众㱕国帝曰此言固合我意且兵所谓不戦而屈人兵计之善者也乃许之约日速调诸城人兵一时俱会东関城尽许㱕国遣近臣与明人俱徃来买卖与良民无异时伪都司陈封参政梁汝笏都指挥陈安荣等业以卖国取贼高官恐贼㱕后必无生理阴行反间曰昔乌马儿军败于白藤江率众来降兴道大王许之以计取大舰装载送还国又令善氽者以充舰夫至海外夜间伺其睡熟乃入水中鑚刻舰底贼皆溺死无一生还者通等信之相与簧惑复生异心增筑复垒掘壕设籖以爲偷生之计阳言和好隂𢙇异图潜使数十軰赍蜡丸书间行乞援帝获之恶其反覆乃于东関城外四傍隂设伏兵候贼出入虏获贼哨三千余人马五百余匹自是明人闭城不出来使遂絶帝遣诸将分兵攻各城国兴攻刁鹞市桥二城黎可黎犬攻三江城黎察黎受黎理黎冷黎篆攻昌江城黎榴黎盃攻丘温城二十日置各路安抚使以陶公僎阮翼等二十四人爲之置六部员外郎以阮宗伟等六人爲之丁未明宣德二年春正月帝进军泸江北岸与东関城对垒少尉黎可等守东门司徒黎礼守南门太监黎极领铁突二卫衙宜福等守西门少尉黎篆领军二卫守北门围攻东都城明山寿遣阮任等三人来通信赐诸路军火首职有差遣杨太一修兴道大王祠禁伐庙树令安路纳冲木竹箭补翰林院及四道属五百十五人令诸路镇贮粮昌江三江城以给军用令将校路官访求才畧智勇可称司马上将重职者各荐一人令人民进粟给军赏爵有差乂安演州明人出降唐安县武巨练古费县段路上攻城策及戦掤轒輼飞马车样令诸将照样爲之令各将奉事诸功臣庙遣明百户何旺赍书入东関城遣宣光司马梁世永提督父道麻宗继等造戦船令谅山安邦总知监军民事入内少保黎榴行军击贼许先斩后闻以翰林院乘㫖学士阮廌爲朝列大夫入内行遣吏部尚书兼行枢密院事时帝构层搂于泸江岸菩提营时有菩提二树在中故号之高准报天㙮日御楼上睇望城中观贼所爲赐廌侍坐于第二层领㫖草徃复书十三日黎榴黎盃等日夜急攻丘温城明人度不支遂弃城夜遁诛司马黎来籍其家以来恃有戦功出慢语故也斩千户李云及从人裴永以道载咸塩入至灵城故也令点閲军噐欠鈌者以军宪处治令太原谅山纳麻皮令司马高驭总督天関镇围古弄城许先闻后治令新福开铁治令少尉黎问屯东関城东门司空黎礼少尉黎察黎理黎磊黎只屯南门少尉黎僃太监黎阮执令黎拯领铁突三卫屯西门少尉黎篆黎文安领军十四卫屯北门令三江三带宣光归化纳𥯨音徙簩音劳𥯨簩竹名造水城靠珥河北岸高准东関城刁鸮城指挥张麟知府陈耘等出降造衮阳砲令诸将照样爲之令国人有父母妻子兄弟奴婢亲戚从贼在城许自愿登城城破即领回家不愿而自私争认乞还聚者以军宪论令赐各处父道爲守御团练等职爵中品二月七日方政潜军袭击于慈廉杲洞篆力戦死之秘爲贼所获后贼还国礼遣秘归十九日明人攻慈廉排沙堆我军坚壁力戦兵噐尽絶以釜䈪甓竃投之贼不能进乃折民房屋火攻之是日风寒火热我军避火过江多溺死独天関人不善涉水与贼死戦贼反败走市桥城明人唐保贞来降遣降人曾指挥随阮廌招谕三江城占城使来贡赐宴及马绢遣还令佥知枢密何栗偕行令将校再立新功爲始大臣至少尉有大勋劳赏金符者得食郡邑执令有功者得食邑督将军人亦食郡邑有差无功赏者并降爲常人诏先朝陵庙爲贼所废坏者复之给奉事人有差三月帝閲武于永洞正督阮连行伍空阙噐械不整斩之以徇军以裴于壹爲礼部尚书兼知东道军民籍簿令三军有能以身徇国武艺精通用力果敢不顾生死者并许通身选入内府侍卫六月三江城指挥使刘清等出降先是三江城人从明总兵官所调攻帝于清化败还土军有出谋慢语者清輙骂曰蛮子无礼是乃你每你每犹言与等者也之皇帝也至是降史臣吴士连曰帝之兴也义兵所至明人皆败北岂以众寡强弱之不敌哉盖其德瑛天而天应之悦人而人㱕之不惟本国之人悦服至于叛徒亦尊敬如此宜其无鬪志而皆来降也然则仁义之举质之汤武而有光者于此爲尤显彼其得水之征岂可以谶纬观之哉明各城降人万余谋叛诛之三江城不预初八日司空黎礼上将军黎炽与明人戦于湄洞今黄梅是也礼死之是日王通率城中精锐兵出击太监黎阮于西扶烈阮坚壁拒敌帝促令黎礼黎炽领铁突五百余人击之追至湄洞王通见礼兵少夹击之时礼炽乘象力戦陷淖中爲明人所执㱕东関城礼不屈遂遇害炽后因风雨夜以计误守者得脱见帝于菩提营帝唿曰还生初礼每出戦帝尝戒其轻敌及𡨧洞之捷众以爲能帝曰百戦百胜非计之善者也彼乘轻锐狃于数胜其败可立而待至是果然史臣吴士连曰屈瑕狃于蒲骚之胜以取败亡暴寡侵小之师也黎礼狃于𡨧洞之胜亦以败亡敌忾复讐之师也其败虽同其义则异故当时良将以礼篆爲称首以通侯黎仁澍音注爲行军督管入内大司马领前后左右四卫兼知新卫军事令国威三带将校军人凣见贼书诈诱恐惑人心而私呈本将者斩督将不能监察罪同眩惑州县者解送军门斩之分明降官者居清化乂安蓝邑新平等处令诸路荐举贒良方正智勇英桀之士召对擢用隐蔽者以降黜论令少尉执令总监等平时军人犯法不得专杀临敌而违者许先斩后闻十九日市桥城出降帝令曰凣有妻子兄弟前爲各城贼人所掠或爲妻妾或爲奴婢今我既招降尔等相率击东関城或斩级或生擒我当还之仍赏符陞级有差禁称巫蛊左道假称邪神摇动浮言扇惑人心者令漂散人民听还原籍耕种无田产者许自贩卖若废业者以重罪论遣明降人朱侪等领马三百四十匹徃化州牧养习水戦令少尉选人民殷富子弟身体壮大武艺精通勇力果敢者每员二百人补侍卫军畏怯者不用禁白廪関不得通咸塩以陶季客与贼通故也是月明命安远侯柳昇帅师来侵以兵部尙书李庆賛军务时陈洽败死成山侯王通奏请益兵明命昇等将七万人以徃且勑庆举六卿之属有才畧者以自助庆奏陈镛以下十余人偕行夏四月遣防御使陈班督修棃花関帝曰予无才勇智慧独负重任恐不能胜是以折节求贒倾心下士共图大事以济斯民有能举谋勇超群之士及自荐者俱以上卿上爵加之封黎礼弟丁列爲入内少尉亚侯其妾何玉容等五人并爲宗姬以酬死国之勋也授黎巴牢观察使爵上品给田百亩以其子篆屡败勍敌有大功死王事仍与篆子陵防御使爵上智字着服侯及马二匹令壮大而未有军民簿籍游手游食无差役者有能捉送军门赏爵一资令谕铁突军十四衞将校军人曰有能同心致命以破贼此尔众之力若谋画措置衣粮官赏则在于我尔等莫惮勤劳莫忧贫乏见我妻子贫乏则尔妻子贫乏愿尔众一心讨贼莫生烦恼令乂安新平顺化将校军人曰我起义兵于尔土近欲成功愿尔众始终一心金石一节以全君臣父子之义我知尔众皆爲国之士因前时兴庆重光枉以虚名不见成功盖由政出多门大臣不知尔众徒费力于此矣今天下一统我与尔众义如父子愿尽一心复我境土自古将相封侯抑如尔众无异整尔队伍练尔军人荡平残㓂分半归农今天假我事不得已用命则破敌生而有功不用命则死成何事每队各誊一本日再三读使军人知之令诸将及军人曰明贼残害我民二十余载初我军数百万有余见今三十五万待破东関城放二十五万㱕农留十万爲军防御国事一家三人一人爲军凣诸赋役并复三年又以军宪十条示将校军人曰一军中諠譁一军中虚惊妄言祸福以摇动军情一临阵闻皷声见指旗而佯爲不闻不见逗遛不进一临阵见止军之旗闻止军之锣而不止一闻退军之钲而强不退一防直不勤或熟睡不守离伍潜回一耽惑女色私放妻党而不当军役一卖放军人及影蔽而不着军籍一以私好恶而颠倒人之功过一与众不和姦恶偷盗以上十条犯者斩以少保黎文安总知国威上中三带广威军事仍命之曰但有执令监军不遵尔之节制先斩后闻以三条戒文武官一勿无情二勿欺慢三勿姦贪谕天下诸豪杰曰诸城已破惟东関城未下我以此卧不安席食不甘味夙夜焦思且我之左右未得其人虽爲主将反观于已一则老病不才二则所学浅见三则任重难胜而大臣左右相国太傅太保未置太尉都元帅犹鈌如行遣并各官十才一二是以折节推诚劝诸豪杰胥相戮力匡救万民莫韬光晦迹使天下久陷涂炭或有髙节如四皓嘉遯如子房亦且爲民救难俟其成功欲遂素志㱕山林不复汝禁令曰凣差使管下者并给以帖或打墨记或署本管姓名及行人多少就某处行某事定旱日其还营无得公然去来如本管及管下不遵令者随其轻重加降杖刖斩之刑若监得贼人通同情状有重赏禁咸塩不得与琴烂通同令要处严行把截讥察异色之人及四邉军书之真伪者五月令大小将校供结无有姦贪受赂娶本路妻影占军人亲族以差使者令续纳所受吴时文凭勘合印信布政县阮子驩献策称㫖授军师令僧道父老系有迎接官军数者路官访问果有德行年老给以职爵令少尉执令路官等速收在城伪土官军民妻子奴婢财物牛只尽数送纳检察怀异之人搜索伪官文凭印信依期上纳选人丁壮者续补军伍不得变易明思明府陵通等州韦报等十人来降赏慈廉机舍战阵之功令诸将校曰凣闻砲一响而无钲声者诸将速来听令砲或二响三响钲或二鸣三鸣是有警急执令督将速整行伍少尉就营听令令天长建昌莅仁新兴收养各城降人男女该六千余人毋令饥寒失所嘉兴镇木忙父道车可参等㱕顺授可参入内司空同平章事知陀江镇上伴赐金鱼袋柱国冠服侯车禄金吾衞上将军大智字车渴车盘车点并爲玉钤衞大将军明字并赐国姓夏六月初十日明镇守广西征蛮将军镇远侯顾兴祖领兵五万马五千疋由广西来救援各城至坡垒关守关将黎榴黎盃邀击于坡垒关大破之斩守三千余级获马五百匹兴祖大败走还葵州父道琴烂㱕顺加侍中思齐爲司徒大司马黎仁澍爲司空少尉黎问黎察爲司马上将黎盃爲少尉仍戒之曰职爵已髙夙夜匪懈无得慢志而废功赐伞各一柄定伪官妻妾奴婢赎钱例布政司妻七十镪下至生员土官承差伴当等妻十镪男女奴婢自十嵗以下十镪之半令诸路储积官粟不可轻发筑小堡于机舍州明人击破之帝令勿救以示其怯秋七月令诸路并各火文宫诸军将校修户籍时仍陈朝旧号唿尙书门下省行遣爲左右火占人进方物令诸衞水军每戦船用五十人守砦五人餽饷五人差使五人令北江三路各运粮三千担谓一人所赍贮昌江城令凣见木忙红衣人载咸塩㱕不得禁止令诸军临阵或五十人百人私自奔却而遗弃一二人不救者斩全众不幸阵亡而能力舁音于对举也出者免罪令诸将军曰掌军旅者勤于征伐典漕运者勤于餽饷入山䂨板煑沙爲塩把截水陆禁捕姦非各宜忘身殚虑共图灭贼岂予爲民父母不念艰难而敢兴死辛苦之事乎特出于不得已也录东関城土块戦功赏以银牌钱绢司空黎可参进象三只及金银钩铜钲等物哀牢进方物八月谕天下曰贼在中国民犹未定于汝安乎昔胡氏无道贼因此而夺我国家虐害之中尔众已见之矣且已一年用力之艰难而有万年太平之机业其熟思之毋贻后悔令诸路凣见军民运粮买卖即给帖指就处所不得妄去以员外郎黎克谐裴必应充正副使赍马匹青白玻瓈酒噐赐占城主令造攻城车修戦噐赏黎可参绢二十疋马十匹令诸路民人就菩提营选壮者补军伍谕新平顺化将校军人曰昔者占城逆命侵我邉疆乃祖乃父能输诚效顺图报国家杀败贼徒复我疆土芳名伟绩简册昭垂今者明人不道上逆天心黩武穷兵务开土地生民涂炭二十余年凣我京路未见有摅忠效力树立功名而尔等以藩屏之臣克念前日祖父之力尽忠王家先戦有功若兹忠诚良可褒奖特陛尔爵爲亚大僚班尔其朂哉九月八日太尉陈捍司马黎察少尉黎篆黎理等攻昌江城拔之时明指挥金胤以城当㱕路与新授官李任死守閲六月余与快州谅江等军相拒随击随御官军不能登帝命扞等筑地设道与敌相战钩戟劲弩火箭火砲四面合攻城遂陷胤任皆自杀所获玉帛女子尽以赐士卒明总兵王通闻之爲文致祭经十日援兵果至而城已陷帝令诸将筑万春隄爲垒初明人于城外大江旁穿小渠以藏战船噐械筑附城固守而万春隄乃哨骑刍牧之所经由乘高伺便以爲得计官军进击明人常设伏以争鋭帝令诸将渡河出其不意夺隄筑垒一夜而成尽爲所有及闻援兵至诸将士多上书劝帝攻东都各城以絶内应帝曰攻城下策也我攻坚城岁月不下我军力疲气沮若贼援再至腹皆受敌此危道也不如养力蓄鋭以待其援援破则城必降此一举两得万金之计也乃严设守把日夜巡察令谅江北江三带宣光㱕化远徙军民妻子以避援兵之至十八日明总兵征虏副将军太子太傅安远侯柳昇参将保定伯梁铭都督崔聚兵部尙书李庆工部尙书黄福土官右布政使阮德勋领兵十万余马二万犯坡垒关征南将军太傅钤国公沐晟参将兴安伯徐亨新寕伯谭忠领兵五万马一万犯棃花关并至界守帝会诸将议曰贼素轻我谓我国人性怯久畏贼威闻大军来我当惊怖况以强凌弱以众胜寡乃事之常贼不能论其彼已胜负之形识其时运徃复之机且救急之兵当以疾速爲贵贼必倂日兼行兵法所谓五百里而趋利者蹶上将今柳昇之来途路辽远人必疲劳吾以逸待劳蔑不胜矣乃命黎察黎仁澍黎冷黎例黎受等领精兵一万象五只先潜伏于支棱隘以待之先是黎榴守坡垒关见贼至退守隘关贼又进争榴复弃蒥关退屯支棱贼又进兵攻逼支棱察仁澍等密令榴出战佯爲不胜而走贼果大喜二十日柳昇督大军追至伏处察仁澍等大纵伏兵四面俱起冲击贼军大败斩柳昇于马鞍山及贼众一万余级二十五日帝又命黎理黎文安领兵三万继至马鞍山隘察仁澍等率诸军纵兵击之斩保定伯梁铭于阵二十八日李庆亦亡崔聚黄福引众强进仁澍又败之斩首二万余级获马疋驴牛军资噐械不可胜数冬十月帝令黎理黎文安领兵三万四面包围又立栅于昌江左岸以守之聚等计无所出筑垒田间以自衞聚意昌江城未破引众欲就之及至昌江城已陷失其所望益大惊惶会天示变暴风大雨山林怒号人马相视不能移步徒清夜以砲爲信报东关至灵二城闻砲出援而东关各城自救不暇焉知其他帝乃命水步诸军并进围之又分军絶断马鞍支棱坡垒傍关等隘崔聚黄福欲进不能欲退不得乃诈乞和而隂欲趍至灵城帝知其诡计坚辝不许继令陈扞掩絶粮道黎问黎魁等领铁突三千人象四只与察理仁澍文安等攻破之十五日明人大败斩首五万余级生擒崔聚黄福等及贼三万人战噐马疋金银币帛不可胜计其逊巤者不五日间尽㱕命于牧童樵竖而无遗矣时云南总兵钤钤亦作黔国公沐晟与范文巧黎可黎忠黎犬等相持于棃花关帝料沐晟年老歴事既多已素知帝名必坐视柳昇之成败而不轻进乃书密报可犬等惟设伏以待且勿与战及柳昇军败帝以所俘贼指挥一人千户三人及柳昇所受勑书符印送沐晟军晟等见之大惊须㬰奔溃文巧可等乘胜纵兵击之大破于冷水沟丹舍斩首万余级获人马各千余陷溺溪涧者不可胜计沐晟仅以单骑走战噐及货寳辎重倍于昌江令通事邓孝禄将崔聚黄福并所俘获人及征虏副将军双虎纽两台银印战噐旗皷军籍等物示东都城时明人见所送获昌江噐械及闻两路救兵东関至灵二城俱已覆败而心尚疑惑未有尽信犹且闭城拒守至是见获福聚等震慑不敢复动令诸将僃木栅战噐围东关城冬十一月令诸将校上时务策有益者定加重赏点閲诸军攻城车战噐明总兵王通内官山寿遣夏千户赍书讲和请开㱕路许之仍遗以土宜海错令大将阮雷等赍书谕古弄西都二城令主书侍史陈虎等招寕远州后改复礼州今安西府是父道刁吉罕领兵众来颁新铸钱即天庆所铸也赏东关城门战阵之功时有判大理正陈缺名以踈狂多疾白于帝乞谢事出家许之帝犹慰籍酬其劳陈即削发入谢而去尝至青威古覧村寺居后不知所之官军围城急明人数战不利樵牧皆爲我所获王通虽请和然犹豫未决诸军筑垒王通惧悉众出攻官军设伏佯走明人追赶伏兵夺击大破之通堕马几获追至城南门筑垒门外以扼之帝又亲率诸将筑垒安华坊直抵北门城一夕而成帝既许明人讲和令北江谅江修桥梁道路又令诸路具船舟僃帆桨送营拨付还国帝以六条谕将校军人凣爲臣子事君尽忠莫行欺诈凣在众人之中宜务正直莫行邪非凣临阵击贼执俘斩馘莫相夺功凣军民之中有姦虐非违之人宜收捕治罪而尔亦以爲监戒毋令罪及其身凣侍卫之臣勿恃贵宠而陵虐诸人凣趍事赴功以身先之使其下有所视傚二十二日帝与明总兵官太子太保成山侯王通参将右都督马瑛太监山寿马骐荣昌伯陈智安平伯李安都督方政掌都司事都督佥事陈璇都指挥佥事陈祐监察御史周岐厚给事中郭永清右部政使弋谦右参政陆广平佐参政洪秉良陆贞按察使杨时习佥事郭端会盟于城之南期以十二月十二日班师仍差人赍本请还我土守时通等在城困迫所恃者援兵又爲我所败故讲和乞㱕时我将士及国人久苦贼虐相率固请曰贼多变诈宜以兵制胜劝帝杀之惟行遣阮廌在帷幄尝见通蜡丸书言勿以一隅之地频劳万里之师使用兵如原征之数得六七八大将如张辅等方可图之纵得之不可守之固廌审知虚实专主和议帝从之仍命诸军解围以退于是明以山寿马骐出菩提营爲质于帝帝亦令司徒思齐及黎仁澍入东关城爲质于明卒成和约初帝以黎国祯黎如篪爲质至是欲得山寿马骐来会故遣思齐仁澍同往先是帝遣阮廌撰求封书差人进暠表乞立爲陈氏后递明国广西云南各一本钤国公沐晟得书即行飞奏明帝得表出谕文武群臣曰论者不达止戈之意必谓从之不武但得民安朕何恤人言遂遣工部尙书罗汝敬徐永达等赍诏勑封陈暠爲安南国王罢征南兵其勑书云北者邉臣以书词来闻陈情恳恳有契朕心可大赦罪无大小咸与维新及令帝具陈氏见存子孙之名来闻遣使册封朝贡仍遵洪武旧制成山侯王通不待命而先班师者以帝之急攻而徃复书词谆切皆廌奉㫖撰也令同知阮满队长阮雷赍书徃西都古弄二城撤围以二城未下故也土人香户王萌等将家小三十九人奉匹段名香上进时伪官土军金香等户之在城者王通令自愿或去北或在南各依所请然愿在者多愿去者少二十九日遣使陈情于明先是帝立陈暠八月已遣使求封至是以翰林待制黎少颕唐安县可慕人即今慕泽也主书使黎景光并爲审刑院使国子博士黎德辉金吾卫将军邓孝禄并爲审刑院副使此四名皆头目也内令史邓陆黎擢武卫将军杜冷陈俨并爲安抚使此四名皆从人也将表文方物代身金人二箇银香炉一箇银花瓶一双土绢三百疋象牙一十四双薰香衣二十瓶线香二万枝沉速香二十四块同王通所差还阙指挥等并起送还京总兵官安远侯原领征虏副将军双虎符两台银印一颗官军人等一万三千五百八十七员官军官二百八十员民官吏典一百三十七员旗军一万三千一百八十名马一千二百疋同就到僃细文册一本徃燕京陈情求封陈暠爲国王帝既遣黎少颕等求封凣东关城伪官及良民被胁者悉令送还十二月十二日明王通遣步军过泸江先发水军随后时我将士及国人深怨明人杀害其父子亲戚乃相率劝帝歼之帝谕之曰复讐报怨者众人之常情不嗜杀人者仁人之本心且人已降而杀之不祥莫大焉与其快一朝之愤以受万世杀降之名孰若活亿万人之命以息后世战争之端青史所载千古流芳岂不伟欤乃命水路给船五百艘方政马骐领之陆路给粮草山寿黄福领之擒获并出降二万余人马二万疋马瑛领之征蛮将军陈璇领镇守军从之俱诣菩提营拜谢回去方政等感愧流涕十七日明王通领步军在后与帝相话别竟夕而去帝爲具牛酒綵旗图帐礼物厚饯之西都古弄至灵三城水步亦陆续继发于是兵革偃息天下太平按明史记云前书黄福㱕自交州先是马骐累奏乞福还旧任以我交趾人思福之深明帝从之命福与柳昇偕行及明人失利福爲我军所得下马罗拜我军不忍加害次书成山侯王通废交趾帅师还水军随后昇等既败死王通大惧乃集将士议以城不可守战不可胜不若全师㱕北众皆从之仍与帝约和且爲帝请立陈氏后于朝乃遣人赍前安南国王三世孙暠表乞立爲陈后帝既平吴大告天下其诰文曰明将王通等回至龙川明帝先以料王通等困窘事已若此无可奈何既遣罗汝敬等赍书封陈暠爲安南国王罢征南命通等北回还我安南地方朝贡复依洪武旧制许通史徃来潘孚先曰陈家以建中兴国复以建新亡国明人以甲午十二月十二日渡江又以丁未十二月十二日还国虽曰人谋之不灭是亦天运之有数也夫以太宗讳煚少帝讳𤇼皆以字相同明人渡江还国并以十二月十二日相值岂非天数之偶然乎吴士连曰乱极治生天之行也圣作物覩易干卦时之享也历考我越土宇之乱未有极于斯时也王业之兴未有难于斯时也赵武因嬴秦之乱中元无统群雄角逐而倂其地未见其难也丁先皇因吴氏之亡十二使君散无统纪而肇基其国亦未见其难也黎代丁李代黎陈代李皆承平之世因衰乱之时尤易尔要其极而言未免篡也非有仁义之举暴白于天下快众目之欣覩如汤武之革命也胡氏篡逆斲䘮自招狂明狡虐思改封土假仁灭国杀戮恣行我越人民肝脑涂地幼子童孙罹刺槊横尸之惨壮者南走占城西奔大里井邑荒废社稷兵墟爲兔窟爲鹿塲爲栖鸟之也爲藏豹之麓贼从而分州设县筑城凿池居镇戎之兵二十余年变风俗于长发白齿胥爲北人矣呜唿爲乱之极一至是哉帝生于其间禀圣神文武之资当天眷西顾之日不忍视生民之涂炭虐贼之凭陵念天讨之任不在我而谁可尙虑夫天閟毖而未通事艰大而难济于是萃同德之臣淬倚天之劎养晦蓝山俟时观衅临事而惧不可疾贞㨿险伏兵常以寡而敌众临机制胜每以弱而制强噐械资粮多取于贼经营十余年困衡几余度惟其谋之深而计之熟故其战必胜而攻必取一皷而平驩化再皷而定演爱爰张正正而旗以临堂堂之势渡海济师古弄至灵之兵胆落跨山进旅三江东関之卒魂飞王通方政之计穷完城固垒以待援不戢自焚果见柳昇之北进助桀爲虐加以沐晟之西来笑两路之援兵张螳臂以当輙岂不愚欤况以至仁而伐不仁会见轝尸而皆就缚槛中穷兽掉尾乞怜即开汤纲之仁旋布舜陛之德竟放十万之降卒得全性命以北归四海欣瞻而遂徯苏之望殊方𢙇畏而勤聀贡之脩呜唿盛矣哉是知乱之极必治之隆仁之深必𢙇之远天之行时之亨适运会之一切也按全书以起甲午终丁未凡十四年属于明通计赵武帝甲午以下至明人还国丁未该一千六百三十四年并外纪二千六百七十二年今从越鑑所编然不敢不录全书以僃考焉戊申顺天元年明宣德三年春正月明人既还国帝遂混一天下以是年爲大定之年论曰自天地既定南北分治北虽强大而不能轧南观于黎李陈之时可见矣是以三国之末虽既衰征然徒内乱而已至于闰胡暴虐既极而致国亡身辱北㓂凶残南民困屈幸天心有在亶生圣主以义而征以仁而讨山川以之改观日月以之复明生民以之莫安国家以之顺治由君臣同德上下一心也噫乱极则治于今见之矣十日陈暠饮毒卒时群臣皆上疏言陈暠无功于民何以居人上宜早除之帝自知其然而心有不忍遇之益厚暠知国人不服乃潜驾海船迯入玉麻州至麻港乂安地官军追及获之回至东関城饮毒卒一云先是帝既立暠暠驻营空路山徒宁江是岁迁古弄城自谓天无二日国无二王我无功于天下而居尊位若不早图恐有后悔乃潜驾海船而卒一云暠自知国人不服乃隂与文锐等潜驾海船迯至古弄隘帝令人追杀之投尸入丛棘中暠死时有祝天而言闻者莫不悲恸天下寃之后黎末陈暠作乱传以爲陈暠后身也一云陈暠名頔明人之难頔隐迹民间及太祖起兵以人心思陈暠故立之以从人望至是㓂平犹居位太祖密言曰我以百战得天下而暠居大位暠畏惧走至古隘太祖令人追杀之投尸入丛棘中令司空司徒司马少尉行遣等官议定治军民法令使爲将者知所以治军爲路官者知所以治民且令教戒军民亦知有法凡所该事务各有攸司以进令将校百官曰自古至今治国必有其法人无法则乱是以师古立法以教列校庶官下民百姓使知善恶所在善则爲之不善则避之勿至犯法令大臣少尉执令诸路如见伪官土军人民自各城出迯而私匿不解呈者斩并令诸路观察异色人去来者敢有容纵致贼人伪官透漏而不察路官及首队人并斩令头目家将校子弟各宜归认祖贯田地以杜争占之弊明诏勅凡朝廷所差官吏军人等被拘留者悉皆发还所留军噐亦悉送纳帝乃出榜严禁有藏隐明官军一人以上者杀而无赦取者陆续送回燕京二月定铁突火首军人者于陇崖勤劳有功等项该二百二十一人第一功赐国姓黎问黎归黎役黎醯等五十二人爲荣禄大夫左金吾卫大将军爵上智字第二功赐国姓黎蒲黎列黎考等七十二人爲中亮大夫左奉宸卫将军爵大智字第三功赐国姓黎礼黎𪩘等九十四人爲忠武大夫钩钤卫将军爵智字行遣黎景奉符明册皇长子祈镇爲皇太子三月八日明正使礼部左侍郎李琦工部右侍郎罗汝敬副通政使司右通政黄骥鸿胪寺卿徐永达来至京先是丁未年八月帝遣黎少颖等进表求封于明请立陈氏之后十一月明遣李琦汝敬等赍诏谕并赦文至是到京十八日遣使如明时李琦罗汝敬等还帝遣户部郎中黎国噐太祖亲姪范诚等谢恩枢密佥事何甫何辇等吿陈暠哀与琦等偕行封次子元龙爲梁郡公大会诸将文武臣僚定功行赏视功之高下定爲等级以承旨阮廌爲冠服侯司徒陈扞爲左相国枢密大使范文巧爲太保并赐国姓分国中爲五道道置卫军卫置总管大小相维上下相繋又置各道行遣分掌军民簿籍遣官分祭各处山川庙社神祗及先朝陵寝追尊考妣以上谥号祖考汀爲昭德皇帝妣阮氏廓爲嘉淑皇后考旷爲宣祖皇帝妣郑氏苍爲懿文皇后夏四月帝由菩提草殿就居东京城十五日帝即位于东京大赦改元顺天建国号大越都东京即昇龙城也清化有西都故称昇龙城曰东京诏天下田租金银潭陂桑洲等税并听二年蠲收诸路老人自七十以上免差役孝子节妇听路官奏闻旌赏军民之家同户内三人充军者听免一人凣历代帝王及功臣陵庙听本县具奏量给洒扫十七日旨挥自诏书出日以后凣军民有上书言事即依诏书内年号国号都号违者以杖贬论其买卖交易借贷文书契券不依诏书内者不用二十日分庙讳御名凣正字临文并不获用音同字易则否庙号讳五显祖昭德皇帝讳汀显祖妣嘉淑皇太后讳廓宣祖宪文皇帝讳旷贞慈懿文皇太后讳苍御名讳利后讳陈皇兄讳学凣有大赦诏令皆称顺天承运睿文英武大王号蓝山洞主珥河产黄金群臣上表称贺追赠黎石爲忠武大王入配寝庙以黎如运知左右班封列侯阮鲁爲车骑卫总知左右班掌国府库总知领军二人皆外戚知运以有质城中之功后赠元舅关内侯旨挥诸路被兵㓂者蠲免正诸伪官罪黎少颖等还自明国先是丁未年十一月帝遣少颖等陈情于明本年三月黎少颖至燕京进表至是还明帝赐少颖文绮衣及钞并勑谕我国其畧云立后事重湏合国人之心非得独𢫔可同耆老具陈氏嫡孙之实奏来以凭颁诏册封其所拘留人口及兵噐一应送还闰四月旨挥系军民被贼捉入西都东京古弄至灵四城以补八附铁突各军而有田宅入爲官物即拨还明成山侯王通等还至燕京群臣勅奏其罪悉下锦衣衞狱诏宥死贬爵旨挥大臣等再定路县官并镇守官原头海口要害处等官并用精能精廉正直之人俱各得以荐铸顺天宝青云见有翼有足下有玉盘左右似双鲤鱼相摄之状夏五月十二日帝与大臣共议定官员路镇及要害处镇守官并词讼律令职爵制例国务事六月旨挥大臣等考内外任一等文武才干敏办二等职字才干敏办三等精写草书算外不入等具爲一等旨挥大臣文武等官各举贤良方正荐举得人陛赏依举贤臣例若爲财爲亲荐举非人者依荐奸人谕罪二十六日旨挥问大臣文武等朕何如人而天命归之何所赖而成大业又当今朝廷事务极烦何先何后诸将在朝孰堪大任可委千里之命并孰可辅导太子秋八月以诞日爲万寿圣节即六日也十日定诸军旗帜仪仗战噐船艘等噐物中队黄旗上队赤旗下队白旗每卫主将大旗一靣每军中旗一靣队旗十靣小旗四十靣火战船十只小哨船二只大将军火筒一件大样火筒十件中样火筒十件小样火筒八十件强弩五十件钩鎌五十件长竿五十件飞镰四十件楯每人一靣标每人手箭一等用一人四枚二等各人三枚大刀各人用一件每一军用抄军一人每一队用抄队一人旨挥铜铁桑麻丝绢胶漆橄㰖花蜡油塩硝藤系本土出产旧额官司及先朝势家人民絶嗣田土并伪官迯军田土时物等项各具数明白限明年四月上纳若隐匿并以官爲私变易有无者以徒流贬罢论旨挥改火头爲正副伍长二十日明有勑书放还交趾给田土吏人等回本国九月二十一日明遣罗汝敬徐永达等复赍勑书来谕帝以陈氏世得国人令帝悉访求陈氏子孙奏来用颁継絶之命且谓此必头目耆老未及徧访其有存者不敢自言又谕以所留官吏军人悉皆遣还所留军噐亦悉送纳赐汝敬等钞道里费并赐我国使黎国噐等钞及文绮袭衣命与汝敬等同行定文武官职品爵赐功臣国姓出老军定五伍冬十月十一日旨挥阮字停不讳十二日旨挥卫军并置火首爲正副伍长十九日明使汝敬等还帝遣何栗等如明谢恩并贡方物代身金人且奏访求陈氏子孙无有遗者及官军出首者亦以陆续送回十一月初一日帝遣杜如熊等如明奏言陈氏子孙实无见存及所获明人官吏军人并军噐并已送还无有拘留监藏者乃乞还帝所失女先是帝于乱离之际失一幼女年方九岁明内官马骐收养带回燕京进爲官婢至是帝遣求之二十四日诛残贼逆党名封名汝笏名安荣名忠名存名士文名崇礼名确等先是封等逆降明贼助贼爲虐拒官军及明贼平乃出降帝赦其罪封等从稔恶弗悛更谋不轨私相结党密作文书阴使家人间行遣明人使之举事则彼爲内应赍书人爲太原镇上将黄原懿所获帝乃戮其人而隐其事八月再有党人来告变其事相同至是帝乃下诏诛之二十五日修田簿户籍等务旨挥各府县镇路踏勘泽洲田土并金银等穴并本山出产及旧额税及势家人民絶嗣皆入爲官迯军等项田土至己酉年二月中旬上呈戊申籍己酉簿癸丑年四月造簿籍并开出伪官逐项二十七日旨挥社置社官大社一百人以上用三人中社五十人以上用二人小社十人以上用一人二十八日旨挥天下官员军民等期以明年五月就东京文官考试经史有精者除文官武官考试武经法令奇书等章十二月七日旨挥文武百官等孰能将妻子隐避山林与朕图国事自忙催籍及蒲滕至灵籍可蓝籍或子或孙俱免军民役若以官者不在某子孙兄弟不顺道忘义苟安降贼即不得认违者以贬罢论二十二日旨挥各府县路镇社册等官召对勘本路各县社及官私田土潭洲鱼果咸塩各海门私鱼沥浚也去水也并金银钖钱缕帝作万寿殿又作左右殿敬天殿勤政殿造战噐船只铸顺天通宝钱用五十文爲一陌初陈太宗建中二年诏民间用一陌六十九文正用七十文己酉二年明宣德四年春正月四日旨挥百官及京都各路县社等系某人游手游足围棊赌博官司及军民捉告治罪赌博则刖手五分围棊则刖手一分并无故非官役私聚饮酒者杖一百容止者减罪一等旨挥路县社官等系官印正官掌守各路知府掌印无知府用镇府管印各县巡察管印若无镇抚知府则用招讨或防御营印有事共议方可使印然后用之七日遣入内检校平章事黎问入内大司马黎银入内少傅黎文灵赍金册立右将国开郡公思齐爲国王摄行国事遣入内司㓂黎察司空黎仁澍入内司马黎理入内少尉黎国兴赍金册立梁郡公元龙爲皇太子八日旨挥大臣文武百官并各路府县州镇等系某人有事至国王与皇太子用启字不得用奏字并称唿曰国王殿下曰太子殿下若国王有宣告号令即用国王旨挥不得用勑字九日旨挥武自管领文自行遣以上孰有男子十五岁以下九岁以上许入侍皇太子今月十五日就学堂点目内密院官取籍若武自同知以下至大队长队长以上等官文自尙书以下至七品孰有男子十七岁以下九岁以上就国学点目学官取簿受业二十二日旨挥大臣文武议国家大事如战士贫游士富凡战鬪之士无尺寸之地居之游手游足无益于国滥有田土过多或有㓂道于是无人尽心于国思恋富贵今勑旨与大臣议定田数给官君民等内自大臣以下至老弱孤寡南妇以上某类若干奏文并钱帛等议呈二月二十一日旨挥五道诸卫军将校军人等限二十七日习水步阵欠者治罪习罢各分爲五番一番留四番归农二十六日旨挥大臣及行遣等官如见朕条令或有不便于军国或无故之役或重歛赋税邪淫虐政即奏请脩整又旨挥诸言官见朕有苛政重歛虐害良民功罪刑赏之不明不依古法或大臣官吏将校内外任职司不奉法受赂扰害良民偏私非爲等事急上弹劾若坐视容纵以小事爲能及虚言者罪依律又若官司入殿庭或遇有衣巾带脚不中法起居纵横不如礼法者即言官不得以爲事而弹劾爲殿庭之事以有铁突五军总管及旨挥使御前铁突内密院主察三月二十日旨挥各道都总管管领并京城各坊官员人等今者各军士分及公侯百官第宅俱有定分可栽花木种蔬菜不得留废空荒不依者失本分若公侯已赐宅以安厥居在铁突土分并不许过多土自五髙以下不是铁突土分听二亩以下至一若已定拨土分园宅再占大罗城内别爲园宅地者不听夏四月十七日旨挥大臣百官受造取金于东津纳官逐等正一品金二两从一品金一两半正二品金一两从二品金五文正三品金三文从三品金二文正四品至五品各一文从五品以下无三十日旨挥系伪官前以有旨挥免罪赎命并免田土五月三日符功臣该九十三员县上侯三人黎问黎察黎文巧亚上侯一人黎银鄕上侯三人黎理黎文灵黎国兴亭上侯十四人黎只黎文安黎列黎免黎礼黎战黎魁黎顶黎拙黎磊黎汝覧黎抄黎俭黎栗县侯十四人黎僃黎皮黎否黎市黎受黎雷黎可黎培黎可郎黎炽黎犬黎秘黎国桢黎弼亚侯二十六人黎烂黎豸等関内侯十六人黎舌黎璋等冠服侯十二人黎诳黎遥等上智字着服侯四人黎克复黎鞋等旨挥系文武豪杰等或遗逸沉滞失职无人荐举或被仇讐抑蔽即急就少傅黎文灵所荐问才德实者奏呈擢用不拘伪官士庶以才德爲尙旨挥系文武职官武自上将爵智字着服侯以上并听服绯文自入内大行遣冠服侯以上亦听服绯二十六日旨挥诸府路军人及山林隐逸之士果有通经史工于文艺期以今月二十八日就省堂通身听候至日入塲会试中者选用二十八日旨挥内外官文武有精通经史自四品以下期令月二十九日悉就省堂入塲会试三十日定伪官田土各项夏六月十日旨挥诸僧道有通经典及精谨节行期以今月二十日就省堂通身检閲考试中者听爲僧道不中者仍勒还俗造贯籍秋七月五日旨挥大臣百官中外文武臣僚等会议钱法诏曰夫钱乃生民之血脉不可无也我国家本产铜穴且旧铜钱已被胡人销毁百仅一存至今军国之务屡为匮乏求其流通使用以顺民情岂不难哉昨有上书陈言使以钞代钱朕夙夜思惟未得其道盖钞者乃无用之物行于有用之民甚非爱民用才之意然古昔有以金银皮币钱钞之物无可相权何者爲最其令大臣百官及中外达时务之士各议钱例以顺民情庶乎不以一人之所愿而强千万人之所不欲以爲一代之良法不可不早定其议以奏朕将亲择而施行焉秋八月十九日旨挥天下军民等系伪官文自知州武自千户以下前已死及土军并民人入城城陷出降及胡氏旧官被贼接去北地等人今有妻子于各路县社或他未着籍听免赎命若以入宫爲奴婢及赐百官并有恶名不在此例九月十六日旨挥大臣百官今后系某官言事当以军民事务爲急不可以徇私情理爲先缘朕常验其情理或荐举或狱讼或公私事务颇有互相容隐变易是以知居官清少浊多今朕按得犯人名梦云名梁箴等事乃知庶官真伪之情状故出此令凣爲臣子当尽其诚以事君上不可以私害公事发之时悔之何及故兹诏示咸使闻知二十七日旨挥训尔大臣文武百官以务农桑整军伍修治战噐船艘冬十月初一日命文武大臣公侯大夫自三品以上荐举贤才诏曰朕惟致治必在于得贤得贤必由于荐举是以有天下者必以是爲先务也古昔盛时群贒在朝济七相让故下无遗才上无废事以成雍熙之治至如汉唐之臣莫不推贤让能更相汲引萧何之荐曹参魏无知之荐陈平狄仁杰之荐张九龄萧嵩之荐韩休虽其才品有高下之不同然亦莫不各得其人以当其任也今朕膺兹重责夙夜祗惧若临深渊正以蒐贒弼治之未得人也其令文武大臣公侯大夫自三品以上各举一人或在朝或在野或已仕未仕苟有文武知识之才堪临民驭众者朕将随而授用焉且进贤受上赏古道然也若举得中才则陞爵二等或举得才德俱优超絶伦等必蒙重赏虽然才之生世固为不少而求才之道亦非一方其或藴经济之畧而屈在下僚无人荐举与夫豪杰之士伏于草莽混为卒伍若不自达朕何由识之今后君子有欲从我逰者各听自荐昔毛遂脱颕而徔平原君寗戚扣角而感悟桓公何曾以小节自拘哉诏出之日凣其具僚各尽乃诚孰请荐援至于籚阎侧陋之士亦勿以衒玉求售爲耻而使朕有乏才之叹焉十三日明遣礼部侍郎李琦鸿胪寺卿徐永达行人司行人张聪等来谕令求陈氏子孙并令还明国人口战噐等物并赐何栗等衣钞遣随琦等行十八日旨挥大臣总管行遣以下等古人有言曰君不择将以其国与敌也朕常念此日夜不忘是以军国大事委之公等而公等恬然坐视不加之意上负朝廷任使下不恤军民何其怠于职事之甚也今出此诏告戒若不能改过自新再如是者国有常法勿谓朕终有负于臣下勋旧之间也二十九日明使李琦等还帝遣头目陶公僎黎德挥范克复等贡金银噐皿及方物往求封于明并觧谕还人口戦噐及求陈氏子孙等事其求封辝畧曰国人徧行寻覔陈氏子孙并无见存臣等思惟本国大头目黎利爲人谦恭谨厚抚绥有方甚得民心有堪管摄明帝览毕谓侍臣曰此词未可遽信更当索之仍诏礼部赐公僎等文绮衣遣赍勑还谕帝及头目耆老更询陈氏如果无后连名奏来处置并赐公僎等钞有差十一月帝幸西都拜谒山陵赏扈徔将校军人陞爵各一等若上智字大智字陞爵一资用子孙代已封侯及无功劳者不在此例十二月十九日旨挥各府路州县社官系本社有田土多人民少而留荒者听本管等官与别社人无田者耕种若本社田主不得执占留荒违者以强占罪论二十七日旨挥刑官系犯罪人或徒流自三十字二十字流在布政州自十字六字流在演州自四字至徒犒丁在象坊者俱送本道行遣领受交付配所开试僧道给帖庚戌三年明宣德五年夏六月初十日定诸税额例再颁例律改东都爲东京西都爲西京冬十一月徃征太原石林州逆贼闭克绍农得泰是时克绍得泰争立故征之帝至石林州前门有诗题云不辝万里整师徒惟欲邉氓赤子苏天地不容奸党在古今谁赦叛臣诛选步军于菩提先情愿者赏一资攅造户籍辛亥四年明宣德六年春正月初一日帝遣正使黎汝覧副使吏部尙书何栗黎柄等如明求封并陈情及觧谕求戦噐及陈氏子孙事其辝畧云大集国人徧求陈氏子孙的无见存窃惟本国地方不可无管摄而常未奉朝命此所以欵陈而不已也明帝纳之五日以正使右侍郎章敞通政司右通政徐琦等捧赍印章来命帝权署安南国事赐何栗等钞币遣随敞等归按皇朝通纪明帝遣使封帝爲安南国王自是朝贡不絶二月帝捉闭克绍农得泰等回三月至京定置内外各监舍人各司从吴文通所请也冬十一月初一日明使章敞徐琦来至京赍印命帝权署安南国事二十日敞琦等还帝遣审刑院副使阮绚御史中丞阮宗贽随敞等如明谢恩并觧岁贡金五万两乞依洪武三年贡例自后常贡不絶明帝赐文绚等钞币遣还十二月六日帝命作蓝山实录帝自作序着蓝山洞主壬子五年明宣德七年春正月命亲王思齐将兵征忙礼州州酋刁吉罕子刁孟旺出降居于东京立为司马后年杀之冬十一月帝亲征复礼州帝复征哀牢癸丑六年明宣德八年春正月选官男及国威三路北江二路充国子监亲征复礼州班师夏四月八日遣陪臣陈舜俞阮可之裴擒虎徃明国进贡御前三分皇太后皇太子各一分并觧岁金事攅造户籍秋八月降长子思齐爲郡王以次子元龙継承宗统帝回蓝京闰八月彗星出西方二十二日帝崩于正寝初帝之经营四方北击明㓂西却哀牢避实击虚所向有功者止有武臣黎石黎礼黎察黎问黎银黎理等三十人文臣黎灵黎国兴等父子之兵铁突二百义士二百勇士三百象四只其轻勇及老若户卫者才一千而已帝尝于万几之暇与群臣论古今兴亡得失之由因及明贼之所以败我之所以得何也群臣皆曰明滛刑虐政久失民心帝反其道而用之以仁易暴以治易乱此所以成功之速也帝曰卿等所言固是如此亦有未尽朕昔时遭板荡栖迹蓝山本欲苟全性命而已初无取天下之心及其贼虐愈甚民命弗堪凣有智识者皆被其害朕虽罄家所有以奉事之冀其免祸而彼害朕之心曾不少怒义兵之举朕实出于不得已焉耳论曰太祖即位以来其施爲政事蔼有可观如定律令制礼乐设科目置禁卫设官职立府县收图籍创学校亦可谓创业之宏谟然多忌好杀此其短也又曰帝承祖父之业时遭大乱而志益坚晦迹山林以稼穑爲业由其愤强贼之陵暴尤留心于韬畧之书罄竭家赀厚待宾客及戊戌年起集义兵经营天下前后凣数十战皆设伏出奇避实击虚以寡敌众以弱敌强及明人出降戒戢军士秋毫无犯两国自是通好南北无事忙礼哀牢俱入版图占城阇槃航海脩贡帝宵衣旰实凡十年而天下大治史臣论曰帝起义兵未尝滥杀一人惟能以柔制刚以弱制强以寡敌众不战而屈人兵故能革否为泰转危为安易乱爲治所谓仁者无敌于天下其帝之谓欤其有天下而传万世之业也宜哉秋九月八日太子元龙即皇帝位大赦改元以明年为绍平元年时帝年方十一岁冬十一月阮廌奉勑撰碑文翰林院待制武文裴奉书二十二日归塟于蓝山永陵庙号太祖上尊号曰统天启运圣德神功睿文英武宽明勇智弘义至明大孝高皇帝十二月初二日遣陪臣黎伟程真等如明告哀十九日明遣正使兵部侍郎徐琦副使行人司行人郭济来索岁金先是明数遣使来多索岁金高皇帝乞依洪武三年贡例明帝反覆不从至是复使琦济等来扈从西京造蓝山殿大越史记本纪全书卷之十终黎皇朝纪太宗文皇帝讳元龙太祖次子在位九年东巡而崩寿二十塟祐陵帝天资明智运抚昇平内制强臣外攘夷狄重道崇儒设科取士谳狱讯囚率多宽货亦守成之良主也然耽心酒色暴崩于外自取之也其母恭慈皇太后范氏讳陈清华雷阳群来鄕人也以太祖起义六年癸卯冬十一月二十日诞生顺天元年三月册封梁郡公二年正月六日立为皇太子六年九月八日即位以明年为绍平元年大赦天下以生日为继圣节寻改万寿圣节号桂林洞主时帝生方十一不假垂帘听政而天下之事皆自已出甲寅绍平元年明宣德九年春正月朔帝出百官谒太庙又出百官同北使望阙拜于客舘四日命门下司右侍郎阮富后改傅右刑院郎中范时中与北使徐琦郭济等如明先是明遣徐琦等赍勑来问所拘留之人及土贡之金故帝遣富等徃觧之六日议遣宣抚使阮宗胄中书黄门侍郎蔡君实耆人戴良弼等赍表文及方物徃来封于明旨挥大臣文武百官内外大小等其略曰人臣之道大要有二上则爱其君下则爱其民爱君者必尽忠爱民者必尽诚而已凣其有僚朕已委信有不竭忠诚荒废天职则国有常宪间者求贤图治命诸人各举所知今既久矣曾无应命举一人以答朕心何也七日宣光镇平原獠人入贡命都督黎问传㫖谕之使回本业九日㫖挥御前各军及五道诸卫军僃辨粮食用二箇月限本月二十日就东京土分点目习艺若清化乂安新平顺化各镇镇军即就本府本镇土分点閲违者治罪十二日㫖挥文武百官自六品以上有所官及藩镇父道首领官等有嫡子孙或同异籍并免税并当差若筑鼎耳堤路及警急事务不免其嫡子孙各听报名赴监读书以俟选用㫖挥京城及诸府路县州社册村庄等今后铜钱破鈌犹穿得缗贯即流通使用不得拒斥若已断鈌穿缗不得即不用违拒拣择亦同罪国初以来数出诏旨禁民拒斥而库吏收税常拣好钱民间禁不能止故更有是令十三日除内外大小官员黎豸等一百五十六人其轻赦徒流罪潘季卿等亦预焉十五日帝谒庙是后命文官行礼帝出较塲观大臣黎察等及文武内外百官告天地神祗名山大川刑白马歃血盟誓及差官致祭天下各处神祗㫖挥天下诸路县官等速具本路应试士人期以本月二十五日赴本道点集至二月初一日考试中选者免徭役补入国子监若在各路学读书者二十五岁以上考不中者还民以咱侯文队杜顺等五人爲国子监敎授二十八日旨挥大臣百官今后不得徃来郡王所郡王无人召即不得入朝有私引入或门者咱入及百官有私至其家者加重罪时有侍儿三人走来奏郡王言多妖妄不顺故有是命以御前学生程清阮文钖等为御前学生局长朱三省陈封为局副裴时亨为太师丞二月初三日谅山镇管领黄原懿谋反命北道司马黎文安讨之四日考天下学生中考者千余人分爲三等一等二等还国子监三等还路学读书并免徭役八日以御前武队莫吞等四十七人为诸路镇抚先帝时各卫将校过犯降为武队至是复用之以黎犬爲入内少尉参知海西道诸卫军事太监如故黎谦爲都押衙知左班事罢南道行遣黎克复爲判大宗正时黎察既杀仁澍疑克复有怨奏夺其权使知狱讼克复乃仁澍同母弟也以黎国桢爲南道行遣知军民簿籍政事词讼如故以黎乘爲铁突中军行军总领黎醯爲殿前都检点同太监内外诸役黎栖爲指挥使遣大司徒黎察司寇黎银司马黎列黎盃等选各道丁壮爲兵旨挥系军民诸色男并选取若文武自六品以上有所管男及国子监生诸色役已有岝字官赐公奴私奴并免若御前武队鉄突有一二三男止免一丁其军民自三男以上亦免一丁余并选取大司徒黎察以前违事程宏伯有可矜惜使少保黎国兴编赦免旧官籍诏勑㫖各与本道行遣咱候欲复用之言官阮天钖裴擒虎等奏曰先帝有旨黎国噐䄇宏伯黎德轝等虽有才不可复用臣下有谋叛逆须告者不容彼告今若举之是违先帝旨也且如宏伯等谁更用之遂却其名令补军伍既而虑宏伯在军必复生事有害于是岝还民产初太祖晚年多疾病又郡王思齐狂悖帝由幼冲而陈元扞范文巧皆常有佐命功颇得时望元扞又陈族子孙而文巧亦京路人虑他日有异志外虽崇其礼而内实疑之丁邦本黎国噐程宏伯阮宗贽黎德轝之徒逆知其意争上密疏劝太祖决意除之有不悦者国噐輙指爲二家之党死徒者甚众群臣皆畏其口然太祖深知国噐等皆倾巧小人心常疾之其后俱以事继斥窜仍虑其复进故以是戒之咱安𢮿越忙父道琴公冠带入朝十四日忙礼州刁孟旺母来降刁吉罕之妻也刁吉罕既死子孟旺奉其母㱕故地母犹先为纳款帝问曰孟旺何不自来对曰旺爲其弟道收引虑忙来相争以故不得远离其地老妾先㱕命朝廷帝使人谕之㱕报孟旺入朝十五日旨挥文武官员诸人所进之贤所上之言朕岂不闻但众人所言不有其谋可釆所进皆妄以常人诸人有意爲国即更留心旁访或隐逸山林或栖身村也朝廷试用未及者荐得贤才十二人以佐朕图治如此可谓为国尽忠其赏不等二十二日司马黎文安征还初谅山镇黄原懿黄文萼阮世宁阮公廷皆本镇父道以归国有功并拜管领仍居其地宣慰黎图黎弄等不能抚驭原懿等皆𢙇怨郡王有妾因事退出原懿来朝见而悦之潜载以㱕致其事露又有懿奴飞豹者因懿挞走入图弄等乃腾告谓原懿已起兵帝即命文安将御前鉄突及北道兵讨之及至则文萼爲镇兵所杀懿等各弃妻子亡入吴地文安乃散军搜捕四人亲戚奴婢产畜併及镇军妻子千余人㱕献帝尽释其民人以四人家属给赐群臣夏四月朔命百官迎吉州法云寺佛赴东京祷雨时天久不雨而徒以迎佛诵咒为祈祷阮天祐奏疏曰陛下脩德録寃囚出宫女而天不雨请斩臣以谢天下大司徒黎察恶其言直疏未报会有小雨乃唿天祐问之曰昨暮非小雨耶又有清化宣光等路官奏雨状适至併以示天祐天祐无以对流监生阮德明于远州德明家赴监有匿名书粘于道傍神祠壁上有大司徒察都督问同谋杀翁士即仁澍也判大理语德明召人来观既而自取毁裂投水中察疑德明所作撂拷不服将斩之刑官以为疑罪乃得减死流之没其家财乂安府进御舶至大通塲夜爲雷霆所烧复以黎可爲荣禄大夫谅山镇宣慰大使知军民事以黎汝祖爲政事院同参议爵明字赦轻囚数十人以久旱故也十九日清化府巴隆忙民叛㱕哀牢巡察黎统讨之斩其丁壮虏男女三十余口立斩罪囚初威远军人阮禀中军鉄突程寿禄以盗诱官赐奴婢人爲业司马黎列捕得奏之时官私奴婢多亡失大司徒察怒甚命刑官立鞠于殿庭辝竟曳出斩之占城掠化州人占城主布提闻太祖崩以帝初嗣位疑中国有变亲将兵出屯近境欲谋入㓂以虚实未审无所讯问乃使船潜入越海口掩捕数人而去民追格鬪擒获二人来献二十二日设醮于勤政殿以旱灾妨农雷震烧船故也二十五日五道各卫军将校陞除自卫同知管领下至队长八百五十一员在内任陞充及御前各军选授者五百九十六员有事轻赦録用者二百五十五员内密官唱各给勑自旦至晡不能尽其在内未陞者赏爵各一资五月丁丑朔辍朝先是太史裴时亨密奏五月初一日有黑猿精啖日日当食日食则国有灾若得生猿杀以厌之则灾可弭大司徒黎察信之奏令宣光太原等镇官督民蒐罗林谷槛送猿猱前后将继至日停朝而行其法于禁中百官不得知时亨惟奏礼部侍郎旧道士程全阳与俱皆得厚赏五日旨挥诸府路镇县社册庄等今年民丁潭池税即依癸丑年例桑州税依新定例十一日京城失火延烧数百余家人有死者十二日遣五道军耀武于校塲引占城俘来观而遣之命入内司马黎列总督乂安新平顺化诸军就新平顺化地方巡哨若过占城草贼劫掠边境将校军人临战违令及𢙇二却退者咱先斩后奏又命入内少尉黎魁行遣总管黎炪同督新平顺化诸军随之十六日命宣抚使阮宗胄中书黄门侍郎蔡君实耆人戴良弼等赍表文及方物往求封于明行遣阮廌作奏本成内密院阮叔惠学士黎景绰等欲改数字阮廌怒曰尔軰聚歛臣罹此旱灾尔等所致也叔惠告于大司徒察都督问察问怒之让廌曰致天灾非此属过也咎在君相耳公相责何太甚耶廌词谢曰叔惠以掊克小才居天下枢要每有奏簿皆欲损民㱕官以求合上意故仆因事而发耳非有所讽议君相也察怒尙未觧然奏本犹因廌不改十八日旨挥诸路镇县各队巡检司把関隘等严加巡守搜捕盗刼二十四日辰时有青赤气状如虹而短并见于东北天征降霜斩左班漆作匠匠人髙师荡时调漆作匠各局起报天寺土木重大师荡劳于役作窃言曰天子不德以致旱灾大臣受赂举用无功有何善而必崇寺佛乎爲人所告大司徒察怒审刑阮廷历曰彼敢妄言及国事当斩阮天祐裴擒虎奏乞免死帝将从之察曰前咱天祐等不察阮德明使投匿名书相诬今又欲放此人余人何所惩乎天祐不敢复言遂斩之是日适有小雨明日察言于朝曰使咱言官安得此雨耶黎银曰多杀恶人则多雨但路骨难行耳二十八日宣光镇蒙恩州阮启使其子来行命大臣谕而遣之六月占城管象头目娄荄二人来降八日哀牢盆忙使人来贡方物赐织金衣二件绢五匹十日有雾气塞空而下十二日陶禄来降禄陶季容之子初太祖之平贼也㱕化镇父道伪府同知季容不服将家属亡入云南至是死其子来降海水暴涨十四日雨百官拜谢十七日以审刑院廷历爲太原下伴安府使仍带审刑副使如故二十日北道同知簿籍裴于台以天多灾异上䟽四条其一畧曰愿陛下内选皇兄国舅老耄耆人谙习故典留爲入侍训诲厥辝外置师传立为砥柱旨挥百僚其二略云文武官员军民已被其罪在各徒流配所先帝所以惩之今再见还官除职管军治民有违先帝之心不协天地之道大司徒察见疏怒甚使人写此二条上奏曰先帝以臣等皆累世旧臣且与先帝间开十年出万死以立朝廷先帝素知臣朴钝故临崩之际以陛下託臣等也今于台所言意疑臣等有所奸横而使陛下别立亲以防之愿付之狱官问其虚实若于台果离间君臣则正以国法不赦帝良久曰于台所言虽有切害何至若是察奏徃复数四帝皆不咱天祐擒虎复奏曰于台劝陛河不可委任大臣是违先帝遗诏而委生嫌衅不可不问其罪右弼黎闻灵执其疏来奏帝乃可之遂流于台远州二十四日追尊生母爲恭慈国太母初太祖不立正室惟郡王母郑宸妃与范惠妃等数人而已国母亦先帝侧室于草昧时已先薨及是帝追念尊为国太母旧神主在蓝京帝命元舅右班黎连及中书侍郎陈舜俞奉新神主及金册至庙行礼大司徒黎察起清潭昭度等寺成宇九十余间秋七月十一日㫖挥各道卫军将校及路县镇册社官等凡治道以清刑爲本朕见军人皆越次奏告连勾讼人防废民事劳扰朝廷莫此为甚自今凡军民有小讼即先就本社社官谕辨社官不能方就县县不能以次至路至府府不能方就本道本道又不能然后奏闻其讼田土亦如之若评谕官宜用法公平不可受赂偏曲使有所寃其大讼方许直奏十五日设盂兰会赦轻罪囚五十人赐僧人通经钱二百二十缗八月赐国子监生及路县生徒着冠服并与国子监敎授及路县教职着高山巾初教授监书库皆太古巾至是令戴之八日令右仆射黎汝覧徃蓝京立太母庙九日斩道者程堂政事院同参议阮欣等奏言曰堂白日偷窥律不至死杀之不可不听太庙厨儿阮注以抑买市货杖八十刺项徒象坊兵时诸室厨人多托宫中以贱直抑买市肆人民病之阮天祐捕奏乃加注罪仍令徇众三日定取士科诏曰得人之效取士为先取士为方科目为首我国家自经兵燹英才秋叶俊士晨星太祖立国之初首兴学校祠孔子以太牢其崇重至矣而草昧云始科目未置朕纂承先志思得贤才之士以副侧席之求今定为试塲科目期以绍平五年各道鄕试六年会试都督堂自此以后三年一大比率以爲常中者并赐进士出身所有试塲科目具列于后第一塲经义一道四书各一道并限三百字以上第二塲制诏表第三塲诗赋第四塲策一道一千字以上试吏员考暗写一等补国子监二等补生徒及文属十八日南道司马黎列军还布提闻中国无事先已引退列到化州欲还会化州蛮道成为道论所击来求援列乃引兵助击之得人口千余象数十只以㱕十九日命管辖黎伴使哀牢哀牢茹昆孤为叛臣杻在所攻力不能制遣使来乞援帝命伴先徃谕觧之旨挥五道行遣及各镇总管宣慰等其路镇县各官功绩付本道行遣考覈各镇将校付本道总管宣慰考覈其省院局官即少保右弼考覈左右班内殿各官即押衙右班内密院考覈各分爲三等务要明当不得偏私颠倒二十八日以海西道参知军民簿籍阮汝撰为北道同知军民簿籍旨挥守皇城禁中诸门将校军人女人内人等今后或有各殿宫人及大臣总管行遣并女官等入朝到禁门即守门预先传奏候勅旨始得入女人无品爵并不得入各殿内人女官奴婢无故不得徃来别殿若守门不谨容情私放滥入及带将鉄噐等件自一针以上到禁中不先传奏即论罪依律九月四日颁绍平新钱六百余贯赐文武百官以御史裴擒虎为谅山镇安府使以右藤县转运潘天爵为侍御史㫖挥各镇县社村册庄等有赴京行役者军即将校民即路县官转送其官私公即取本县文信若在京军人及大臣势家之人或取本具差某事即总管总知本衙本家给信字军民贩卖亦仰路县官给文引各镇巡检及水六各处守把务要盘检明白无给文引即截还时各镇人多诈爲行役诱人奴婢故有是令司空黎银同鄕人范鬓因与银奴争田私出不逊语太祖起兵时鬓从官军袭桧栅军至栅下鬓迯入栅降贼贼觉乃设僃军不克袭而还至是银发鬓前事使刑官追鞫准奏斩之大司徒察曰今吾軰有权势而讐其鄕人何求不得后或吾势尽岂可使吾子孙当其怨祸耶银厉声曰彼子孙犹能兴怨而吾子孙独不能报乎久之鬓乃得减死流远州以崃山县转运使梁天福爲殿中侍御史北江下路教授阮昭甫为监察御史昭甫上疏有可采故也御史付中丞阮天祐以言事忤旨免官奏乞致职而去十六日奏告天地及太庙以铸顺天承运之宝代天行化之宝勑命之宝制诰之宝御前之宝御前小宝共六颗爪哇商舶入贡方物哀牢昆孤使其臣官龙进象只金银乞援兵旨挥与木忙少尉车芇率出哀牢南马各蛮救昆孤占城使赍书及方物来献求和亲大司徒察问曰尔国私入吾境捕化州百姓何也对曰国王闻老皇登遐今皇帝即位两国不通使疑未信故使将军徃境上问消息将军𢫔违教旨私捕化州六人㱕国王怒大将以下并加刖刑护送其人交还化州总管不敢有犯朝廷知其饰诈然以彼能自来故含容之不加究问安邦路总管阮宗徐同总管黎遥贬三资罢职本朝禁臣民不得私贩外国商货时有爪哇舶至云屯镇宗徐等当检録舶货正数前已将原数供报后复隐诈改换其状而私贩九百余缗自与黎遥各占百缗事发故罪之命转运黎寿老起居蔡惠畴使占城冬十月蝗伤稼差官分道验田谷以南策下卫同知黎寿等为安邦镇卫同总知诸军事管领范洪州为安邦镇卫同知诸军事审刑院副使程子昱为太原镇上伴宣抚使十二日符忙逆人丁桂子道頼来首有旨免罪使还以前太子侍讲阮晋才为国子监博士十一月明遣行人郭済朱弼等随告哀使黎伟来吊祭至京初四日行祭礼其祭馔皆自北道赍送极为豊盛出迎承天门人设祭于干德殿其礼猪一羊一食品纸钱幢节香花凡八十卓祭官在左立主祭在右不奠酒妇人隔帷举哀五日宴済等于勤政堂七日大司徒察等又宴济等于客舘陈杂戏以观之从其请也明使徐永达章敞郭済等前后数軰于贡物之外朝廷私有馈餽一切不受然咱其从人多赍北货重立其价抑使朝廷买之西道行遣左仆射黎磊卒赠保正功臣辅国上将军入内中书令鄕侯谥忠简命管领黎柄内密院同知潘宁御前学士局阮天钖黎吉甫等从郭济如明谢吊祭爪哇客人八谛一作先孙等进土物有𣐙香数株可为屋柱蓝山殿火氷冻山木死二十二日帝诞生日也以为继天圣寿节寻改万寿圣节蠲田租及人丁税遣封大司徒黎察二代内密院何德政徒本道属丁范思明贬一资德政为行人如明告哀与明人围棊及与正使争骂思明袭带北卖误中点军故纸故皆降黜时正使黎伟阮传二軰多买北货至三千余擡朝廷恶其商贩欲愧其心使人收验暴于殿廷然后还之遂为常例十二月八日哀牢人来降进象三只车芇何安掠等军至时哀牢杻栅杻在等已弑其主昆孤而更立昆孤族人谕群为盘茹使使赍象只金银来降安掠等遂与俱来朝廷赦之言官潘天爵上弹章论前军总管黎受当国丧娶妻大起第舍使家人出境私与化外交古等事时诸大臣皆私役军人大起第宅帝因命天爵徧入大臣家验㸔明白帝问曰诸大臣皆无此事耶卿独奏受何也天爵曰都督司㓂司马皆顾命大臣宜正已以率百官有所营为必循礼法不然则告奏而后行故臣等不可不言且臣以受有数事故併言之今奏勑旨使徧观第宅臣敢不尽职于是又疏构新宅者参知东道黎定等以下至管领二十余人奏之帝皆不问独命勘受都督黎问司马黎银等以受亲勋之臣营觧之帝亦赦受余罪没私贩金十五两银百两仍勑妾程氏却受户籍咱赎爲外人复礼州刁吉罕男孟旺来降勅赐为入内司马知本州军民事爵冠服侯遣入内少保黎国兴入内右弼黎文灵等奏告太庙奉迎太祖及国太母新神主祔命文武官就都督台议除䘮行遣阮廌等共议宜素服满二十七日然后除之二十六日上亲坐丹扆先是成服太祖新神主在干德殿帝每临朝立会英殿东楹以咱事至是动跸坐扆庭设乐而不作群臣上慰表赐南马州道冕为本州大知州知军民事爵明字初南马州属哀牢后能慕义㱕顺至是遣子入朝求为内附帝嘉之乃授是职仍赐冠带并时服一袭乙卯二年明宣德十年春正月朔率百官谒庙还宫素服临朝作乐警跸群臣皆吉服进慰表初三日明宣宗崩皇太子祁镇即位是爲英宗改元正綂旨挥大臣文武百官等略曰汝诸人不复如前守法今后官军治民或掌某事宜尽心公平爱恤军民无或偏私如不悛改必遭重诛四日哀牢盘茹谕群遣其臣删莫察母等奉金银酒噐及象二只随伟入贡伟奏言哀牢荒乱上下乖散之状赐内外文武百官宴五日发钱赐外任文武官有差去年命各道行遣考覈外职功勤第为三等至是依次行赏其新除未有功过者处以二等与军人阮公䃈为掌历户部主事杨玄中为灵台郎以郎中范时中为同知审刑院前副中丞阮天祐为清化路安府使令诸道军各就本土近便分习阵御前各军讲武于殿庭二十一日言官潘天爵梁天福阮昭甫等上疏曰先帝栉风沐雨躬擐甲胄劳神苦体十余年而后定天下陛下继有成业可留心学术勤于求贤以图治功今大臣进少保右弼侍劝讲学陛下起去而不咱其不可一也先帝择人为姆师以奉内训陛下嫚骂而不咱其不可二也如宸妃惠妃以姨入教戒陛下先使闭门不纳其不可三也如陛卫管领见陛下不读书而执弓射禽或谏止之陛下不咱又引弓以射之其不可四也先帝选取功臣子弟使之侍学陛下皆踈远之而内与近习侍内嬉戏其不可五也凡人君必求贤才能直言极谏及有功者而赏之今反与宦官戏而赏之其不可六也臣待罪言职敢不条陈愿陛下临朝之际或接近大臣或咱群臣奏事必平正尊严假以天子穆穆之容敬大臣劳有功纳直谏以开言路达下情则继志述事之大孝不专美于成王太甲矣帝见疏大怒诘问左右学黎景绰宦者丁诲等徧至天爵等家质问疏诉者姓名且让之天爵对曰此北江下卫同总管黎冷所告臣也臣等重在爱君尽职而已死亦何忧景绰等乃罢明日天爵入朝奏言虞舜圣人也而伯益以荒怠爲戒唐太贤主也而魏征以十渐爲防臣等辱在言职恐君有过故效其狂愚陛下纳之则刍荛工技各尽所怀而陛下圣德益光大矣帝意觧天爵等复就职斩国子监生黎子昱妻子田产没官子昱在监不读书而专于卜术符咒诱盗人妻妾并盗取十八房应用资祭酒阮诚将奏之子昱遂夜作状诬诚及武应先祭酒以下及各堂长与潜谋及逆大司徒察知诈执之使狱官阮允恭引问子昱辝穷遂首服及临斩子昱诵天蓬天猷不辍口曰此身已过他身不可如是上幸杲洞观五道各卫习步阵又閲水战于珥河以转运阮必敬爲三带路安抚使芙蒥县转运使潘仁为天长路安抚副使二月明使礼部右侍郎章敞行人司行人侯瑨随阮宗胄来赍勑命帝权署国事五日丁未命少保黎国兴释奠于先师孔子后以为常戊申祠社稷命管领潘子曰大夫程元僖赍表文及方物随敞等如明谢恩八日告太庙以权署国事之命故也命官遍祭天下祀典神祗定田土潭池桑洲各额颁国朝名讳凡遇庙讳御名正字临文并不获用其有姓名并咱改如恭慈国太母讳陈咱改程字以右仆射黎汝覧兼西道行遣流蔡君实于远州阮宗胄于近州二人之奉使也有司具本以先后之序着宗胄为陪臣君实为耆人君实意不平至明国照次赐衣无织金文心有所憾谓北人曰我四品官反居宗胄下何也及赐宴时不服赐衣着已织金衣以入以承旨阮廌掌撰奏本肆骂之久又骂东道参知陶公僎以其引宗胄与已同事宗胄亦忿争不已遂致相敺宗胄破靣从行者谏不能得交诉于鸿胪寺互相丑诋宗胄又私过隆州北内官纳其礼物又与隆州伴送官吕回言使哀牢时事窃言先帝咱谗滥刑皆以奉使外交忿鬪辱国罪当死以尝有功随情轻重各以流谕宗胄又多赍金帛贩北货帝恶其违禁营财尽散其装赐百官三月初六日铸宝玺成命右弼黎文灵等至太庙奏告六玺皆以金银为之顺天承运之宝藏而不用传国用之代天行货之宝征伐用之制诰之宝制诏用之勅命之宝勑谕及号令赏罸大事用之御前之宝帐簿及籍簿用之御前小宝机密用之然政事犹用牙印施行新宝俱未用也旨挥大臣文武百官今后公侯文武等官入朝从人各有分数一品五人二品二人三品一人旨挥谕文武百官军民等今后军民至家或衙不得尊唿曰君家曰公衙及称臣申等语如违即唿者受者罪依律其参预朝政以上官军民有申状方咱仆申公衙不得称臣谅山南策等路民疫以御前中军鉄突黎等为哀牢缚逻郑窻阳忙上下等处防御使知军民事黎添为南马州蚕上下二州及阑和县防御使知军民事时哀牢各忙外言归国而反覆不定故朝廷因各置官以管监之有再犯盗七人俱年穉刑官㨿律当斩大司徒黎察等见其多杀心难之帝以问承旨阮廌廌对曰法令不如仁义亦明矣今一旦杀七人恐非盛德之举书曰安汝止传曰知止而后有定臣请述止之义使陛下闻之夫止者安所止之谓如宫中陛下所安也时或出幸他所不可常安反㱕宫中然后安其所止人君于仁义亦然以之存心而安所止时或威怒终无可从愿陛下留心臣言于是察银等曰卿有仁义能化恶爲善烦以付之遂使廌与天爵等各保受其囚廌曰彼顽猾群童朝廷法制所不能惩况廌等德薄安能化之久乃判斩二人余以流谕罗罗斯甸国人来贡罗罗斯在哀礼之北与云南接境衣服如云南俗而拜谢皆自发声广南府光州人来献马夏四月哀牢挝忙等来贡哀牢蚕忙献象壹只旨挥诸路县社官等见有蝗虫发生啮害桑苗即令禳祓以除民害五月旨挥大臣行遣及参知簿籍参议台官刑狱等官今后讯狱及大臣准决日不得次目怠慢或有病疾必于众呈自不得欠缺旨挥各道将校及路县镇等今方农务路县镇官不得轻动民力六月九日旨挥五道诸卫军将校等各使人缮脩蠹坏战噐帝日与近习戏于宫内大臣欲劝学乃共奏拟以行遣承止阮廌中书侍郎程舜俞等文臣六人随二三大臣分番入侍经筵帝使丁福退还其奏不纳帝宠小竖阮供黎察等请诛之帝不咱于是察等称疾不朝潘天爵等奏曰生知莫如尧舜而犹以君畴成昭为师自古帝王之增益圣德者未有不由学问况陛下春秋方富古今治道未悉周知大司徒察等选用儒臣入侍左右盖欲陛下为尧舜尔陛下胡为忽宗社而违其忠诚使之忧闷不朝乎愿陛下思先王顾托之意则四海蒙福而陛下享大孝之禄寿矣秋七月五日哀牢又反攻远忙其杻蛮击之获人口十三馘九级来献太原镇父道农交聪献饮泉弓其弓通中可立饮水旨挥文武内外百官等今卿等不奉公守法其掌天下钱银簿籍者则沉滞留难宜征宜免不曾分豁批奏以致病民管军者不恤民病借用物件悉令放散以至䘮坏及至有事方更营求至于管民惟务偏私不私牧养或放富差贫市村营屋咱讼不平惟党与贿干事不敏惟饮与餔又藩镇关隘等官或有异人徃来漏泄迯亡不肯用心诰捕惟图贩鬻以有掊克卿等共受天禄治天民而所为如此不逆天心耶勿以朕言为虚文若能尽心竭力改前行率善道输忠爱恤军民和僚友平狱讼劝农桑屏贼盗厉廉洁则身荣家显福及子孙如有不遵自取诛谴十七日赏内外在任官年久勤干者一等爵一资钱五贯二等爵一资初帝使潜访天下至是㨿奏捉问贪污不如法者藩镇宣慰五道将校各路镇县宣抚转运巡察等官五十三人以报天寺住持僧惠鸿为沙门赐绯化州蒲浪县民阮如珪为其妻阮氏屯与义子阮郎所杀事觉阮氏屯及郎并斩秋八月十一日雷震西道军船蝗害稼二十二日铸太祖及国太母金像成命僧行点眼法然后纳庙祀之二十八日黎柄阮天钖奉北使回奏称副使潘宁行人阮吉甫及从人等七人遇大疫死明国有吊祭九月试国子监各路教官及有学军民于云集堂时各教官多不称职或互相短辱事闻于朝故试以汰之仍试取军民以充其阙十八日议减税额其在桑洲无田谷者军与桑地五高民与四髙为常业免征而不及鳏寡潘天爵曰鳏寡王政之所恤今惠及军民而彼不预彼非天民乎大司徒黎察等曰军民出力役供赋税彼鳏寡者于国何赖且先帝时未尝轻减诸人卿默无言而今既定例言之不置何也爵对曰先帝时爵未获居言职今职当言事欲成国家之美耳岂私其身哉于是咱鳏寡免租三高以黎可立为门下司右侍郎知西道军民簿籍国威路上舍社妇女阮氏玉与夫有子八人夫染恶疾阮氏玉不救养盗夫财产私通库监阮占以图改嫁绞罪帝于后殿习骑象驰逐会有进生山羊者帝使骑象鬪之山羊穷迫奋其角象惊却坠井死潘天爵与黎察黎银谏止帝默然二十六日太史裴时亨密奏十一月朔日有食请先用秘𧗱如旧年事以厌禳之帝用其𧗱赐钱五十贯冬十月六日以黎景绰为内密院使仍侍京筵陶公僎为知审刑院事阮文绚为知内密院事阮叔惠为内密院副使何栗为右刑院大夫旨挥京城左右伴及各道卫军等官其本坊本军土分原有巡警即修复之置人轮守巡警如法又军人坊人于本军本坊筑屋不得杂居他处十日旨挥大臣文武百官男女等今后系玄黄二色不得穿用外绀黄色不禁旨挥大臣文武百官军民等系京城土分即禁止不许种桑其官赐田土听栽种化果等物时太史丞裴时亨言禁中忌种桑故有是命帝以三品官着红色衣不合古制欲命以青衣易之大司徒黎察曰先帝开基创业意欲别其尊卑以表功臣其制既定岂宜更改从之十八日上幸东津观五军觉渡有槟榔生才数节而结实涖仁路安抚使白圭以为瑞献之上不受罢政事院参议阮汝礼职爵时降补御前武队汝礼以左迁辝不赴职大臣以王命不行奏黜之二十九日旨挥御前各军五道诸卫军镇军及省院局人各带口粮用一箇月并戦袍噐甲等件限十一月十五日尽数就土分点目习艺十一月戊辰朔日有食以裴时亨密奏故不之救六日癸酉雷虹见九日丁丑天有声如雷京师及傍县地震斩水棠县转运使阮廉廉受人绢二匹黎察追据太祖时旨挥受赂一贯奏斩之廉子乞代命不许占城来使发钱五千余缗给出征将校军人有差盆忙来进象牙犀角银布等物盆忙与琴贵接境见贵弗恭恐祸及已故先效顺帝嘉之赍织金衣赏其父道仍赐使人绢匹有差二十一日以西道司马黎盃为总管右弼黎文灵为参督督五道诸卫军乂安镇军二万人讨玉麻州逆人琴贵戒以严饬将士抚安人民某总管同总管总知违令执锁奏请问罪𧗱同知以下临阵时违令及退却许先杀后奏玉麻在乂安之西哀牢之东琴贵有众仅万人太祖起义时贵尝发兵助顺授太尉寻复疑悔独引还及贼平乃大愧惧然以其险远不能顺复贵为人贪暴禁民栽种不得与已争大起宫室以铜为柱妻妾以百数厚敛其民矫言修贡实尽自入太祖欲诛之以时方有事故未暇及至是帝讨之槛送京师二十二日继天圣节宴群臣杂呈戏卫舞剑于殿陛颁赐新钱有差二十四日占使辝回赐之绢匹使黎汝覧问之曰占土垒等田是我地也尔乘我国多故夺以自肥至今犹不言还岁贡又不供何也对曰臣等欲两国亲爱且叩门求火耳然臣国主昏耄不能咱信臣愿得朝廷使臣徃报国主不然臣等有所言无凭信也汝覧曰朝廷岂无一箇使臣但尔无大小之礼使臣岂可轻往耶遂行尙书印信授之以知审刑院事陶公僎为审刑院使兼礼部尙书公僎颇谙故典及吴俗时有明国使将来帝欲公僎掌应接事故有是命立镇官知军民事选壮充军十二月明使朱弼谢经来告即位及太皇太后加尊弼入境先使人奏帝吉服迎接至开读亦无举哀礼宴乐如常弼等贪鄙内嗜货贿而外文廉絜每有金银礼遣皆辝不受而视从者有难色朝廷觉之乃引从者赐宴别室因行酒潜以金数镒各纳弼等𢙇中弼等皆惊喜不自胜弼等又多赍北货来立重价直强朝廷买之及还其擡扛贡物及弼等行李发人夫几至千人令各道诸卫军鉄突五军等濬东岸江十一日以知内密院阮文绚殿中侍御史梁天福管领黎篭左刑院大夫丁兰偕北使朱弼行赍表贺明帝登极及皇太后加尊新刊四书大金板成以杜文弄为国威上路知府何多满为天长路同知府范时中为东道参知簿籍何甫裴汝领并为同知审刑院阮宗仁为佥知审刑院事潘公益为右刑院郎中命木忙司空黎可参少尉黎车芇等共发本镇忙兵击哀牢道琼等二十七日赐百官文武年节钱有差丙辰三年明英宗正统元年春正月议遣审刑院使兼礼部尙书陶公僎内密院副使阮叔惠如明求封夏五月朔大赦六月六日遣审刑院使兼礼部尙书陶公僎内密院副使阮公㨿等如明岁贡秋七月充诸路生徒以黎叔显为长安路安抚使显洪州浑村人有政事人服其量丁丑四年明正统二年春正月嘉兴镇每州土酋道跪道汤等率本州执土官大知州道礼缢杀之㨿栅以叛招讨使何安掠讨平之俘获跪等及其党百余人送京诛之乃以安掠为招讨大使道跪子道车为𢙇远将军兼本州同知州赐冠带衣服命行遣阮廌与卤簿司监梁登督作鵉驾乐噐教习乐舞十三日明遣正使兵部尙书李郁副使通政司有通政李亨等赍诏勑金印来封帝为安南国王印重百两纫象骆驼以金为之及郁等回帝以赆礼厚赐之郁等辝不受十七日以雄捷军管领蔡士明为正使同知审刑院事何甫右刑院大夫阮日昇等为副使如明谢恩奏告太庙以明国来封故也赐武官戴高山巾初武官戴折冲巾至是许戴高山巾与文官同令五道行遣修造户籍考试书筭中式六百九十人补内外各衙门属㨿试法第一塲暗写古文第二塲真草书第三塲筭法凣民人及生徒许入试监生及已在军籍者耶停时宰执皆开国大臣不好儒术专以簿牒词讼责成有司吏属多曲事上官故内外官缺即保除用其倖进之徒厌学术事刀笔监生亦欲废读书而求入吏者故禁之至是考试冐倖请托且相半焉行遣阮廌进石磬图因奏曰夫世乱用武时平尙文今兴礼乐此其时也然无本不立无文不行和平为乐之本声音为乐之文臣奉诏作乐不敢不尽心力但学术踈浅恐声律之间难以谐和愿陛下爱养元元使闾里无怨恨愁叹之声斯为不失乐之本矣帝嘉纳之命崃山县作石人以敬主石为之敬主山名二月帝如较塲閲武以左刑院大夫丁兰为北江上路安抚副使调段国士为安邦路安抚副使以内侍阮廷擢等三人为转运副使武队客队长刘伯恭为四厢指挥使初伯恭为成山侯王通通事丁未太祖驻营菩提王通尝使伯恭通问信即太祖谓曰王通果能班师还国可封汝为侯及天下大定擢为队长至是大臣具以其事言故有是命乙亥奏告太庙追上先帝先后尊号显祖昭德皇帝曰显祖昭德至仁皇帝显慈嘉淑皇太后曰显慈嘉淑钦顺皇太后宣祖宪文皇帝曰宣祖宪文睿哲皇帝贞慈懿文皇太后曰贞慈懿文庄献皇太后太祖统天启运圣德神功睿文英武皇帝曰太祖统天启运圣德神功睿文英武大孝皇帝恭慈国太母曰恭慈光穆皇太后以明国来封故也加封天下各处神祠命官致祭丁景安等以朝仪不肃紏劾殿前都旨挥使何栖范内黎篭等各杖八十以下于是朝仪稍肃考閲将校武艺其考法以射弓为一艺射箭手为一艺楯胜负为一艺三艺俱中者给全俸不中者递减后以为常三月旌表烈女黎氏之门黎氏名辇国威中路福林人故胡朝宿卫梁天钖妻有姿色早寡无子奉事夫家祭祀终其身少保黎国兴以其事闻故旌表之旱令天下诸路县祈雨乙巳月有食太史裴时亨密奏隐之不救都知左右班亚侯黎运卒赠中书令字号侯谥惠知运恭慈皇太后之兄也初姓范赐国姓黎帝幸西湖观鱼以谅山宣慰使黎弄为宣慰大使左刑院大夫陶孟珙为本院郎中阮允恭为右刑院郎中祥刑院大夫阮长为有刑院大夫水棠县转运武廷彦为司刑院大夫底江县转运阮日新为祥刑院大夫夏四月祷雨于景灵宫帝欲观胡氏手诏及诗文阮廌采録得国语诗文数十篇上之赐内外文武官制朝服冠带前有差五月行遣阮廌奏曰比者臣等与粱登同校定雅乐而臣所见与梁登不同愿回所命初太祖命阮廌定冠服制未及施行至是梁登上书畧陈曰夫礼有大朝常朝如郊天告庙圣节正旦则行大朝礼皇帝服衮冕升宝座百官具朝服朝冠如初一日十五日则皇帝御皇袍冲天冠升宝座百官具公服幞头常朝皇帝御黄袍冲天冠升金台百官着常服圆领乌纱帽夫乐有郊乐庙乐五祀乐救日月交蚀乐大朝乐常朝乐大宴九奏乐中宫乐不可一槩用之一卤簿大驾如銮辂则大辂象辂马辂有九龙舆有七龙舆有步辇有飞辇如仪仗则金戈斧钺幢幡旌旗旌节幛扇五方盖驾马队伍皆有多少之数臣不胜尽录书奏帝又命登定之登因进冠服制乐噐大抵登与廌所定多不合其议乐噐轻重大小多相违奏不同故廌辝其事帝从登议卒行之帝谒太庙罢倡优戏不奏滛乐命侍御史阮永钖复职时有同军管领黎忠赤私役军人及所行非违等事阮永钖劾奏当贬知词讼郑克复为忠赤营觧永钖乞併问之帝不许后日永钖上章辝职未得旨不肯就列丁景安冯荣奏曰永钖何如不使复职帝乃命复之上书令参知政事知北道军民簿籍事亭侯阮览卒赠入内太保谥忠靖览身黑而长有才辨六月旱虫复伤稼令诸路镇祈雨以入内少尉参知西道诸卫军事黎慎为参知北道诸卫军事入内少尉上南策卫总管黎朗为参知西道诸卫军事天关卫同总管黎论为南策上卫同总管判大宗正寺郑克复知北道军民簿籍清化路都总管黎理为北江下路同总管知内密院事阮文绚为顺化路知府政事院参议阮宗除为清化府同知府阮汝僎为政事院参议侍御史丁景安奏曰汝僎参汚三犯法今又受四品官何以示劝惩帝不咱庚午京师雨群臣毕贺帝使人徃诸路验视之辛未诏曰近岁以来旱蝗相仍灾沴荐至宜省刑簿歛以慰民心以南策下卫同总管郑可为行军总管知车骑卫诸军事管领鉄突后翊圣军太监御前六军知御前武士御前中军诸队殿前都校点黎醯为鉄突右军同总管右军同总管黎嚣为快路总管快路总知黎祜为南策下卫总知都旨挥使何梯为殿前都检点㫖挥使范内为都旨挥旨挥副使黎篭为旨挥使时帝年既长咱断既明而黎察犹参固权位帝益厌之然外示包容察不之觉至是帝与左右谋以黎醯黎嚣察之亲戚而郑可旧与察有隙遂出醯等而以禁兵授可察乞留嚣且言曰可若侍禁宫中则恐失臣矣帝入宫后日帝使人报丁景安曰大司徒察与陞次而不受欲以黎文安为海西道同都督总管而黎察沮之丁景安阮永钖乃劾曰黎察专权之渐罪固难容奏上帝付刑官勘问察免冠奏曰今以专权之罪与臣是臣之罪先帝所加也于是黎文灵黎银等皆为察营救帝不从入内大司马参预朝政北道同都督总管亭侯黎文安卒赠司空谥忠献文安于武臣中稍为和易每接士大夫以礼以翰林院校勘阮克忠为西道大司马衙主簿中书着作胡德逢为内殿裱褶局副掌前朝百局副掌止于八品今陞六品有爵至衣缘者丙戌雷震城东门阁人有死者罢大司徒黎察爵诏曰黎察自专国政妬贤嫉能杀仁澍以立己威黜郑可而使众服罢于台之职爵使廷臣莫敢言斥擒虎于边陲使谏官皆杜口迹其所为皆非人臣之法今欲寘诸典刑以明国法然以顾命大臣有功于社则特从宽贷可罢职爵复裴于台同知门下左司事爵智字参知西军民簿籍如故出西道参知军民簿籍邓得为谅山镇安抚使寻下狱以范盃为东道行军总管黎理为入内少尉参知西道诸卫军事削夺黎文灵等功臣字及职爵降为仆射以黎慎为司马知北道诸卫军事参知政事黎定为司马参知南道诸卫军事黎朗为参知北道诸卫军事黎烂为北江下卫同总管以千牛卫行军总管管领左翊圣军兼乂安路大总管黎炪为保正功臣行军总管知金吾卫诸军事管领右翊圣军出黎醯为归化路同总管以入内司㓂北道行军都总管黎银爲入内大都督归化镇骠骑上将军特进开府仪同三司上柱国国县上侯秋七月加少尉参知海西道诸卫军事黎犬参知政事加捧圣壮士卫总管少尉参知政事以大都督黎银女昭仪黎日丽为惠妃废黎察女元妃玉瑶为庶人诏曰黎察罪不容诛宜斩以徇朕待以不死惟邓得为察谋主图危社稷斩首以枭阮嘉谟以知情不告特流远州若黎文灵黎领黎受黎醯黎嚣等当论依律遇赦停论黎邦以察壻𢫔出入察家特赐流远州以谅山路安抚使裴擒虎为御史中丞以其劾黎察也赐黎察死于家诏曰黎察今又隂养死士图害忠良狡计奸踪日以发露宜斩以徇黎银裴擒虎同奏言察罪当死然尝爲大臣徇尸示辱恐贻讥后世乃赐死于其家妻子及田产皆籍没以察财物噐用颁赐群臣以太原下伴宣抚大使黎雷为车骑同总管兼清化府路都总管雷农贡古宁人也宣光镇宣慰大使陈橊为金吾衙同总管兼顺化路都总管阮景寿为门下右司侍郎参知海西道簿籍如故内密院副使阮叔惠为同知尙书左司事参知海西道簿籍以入内侍省都押衙参预朝政黎谦为尙书令知海西道军民簿籍北江中路总管黎只为太原下伴宣慰大使罢多锦县转运副使潘天爵充本路军以察之党也以同知审刑院事裴汝领为国威下路安抚使北江下路转运使阮从俭为谅山镇安抚使以奉宣使范察为入内侍省都知知左右班事陶公僎为门下左司侍郎参知北道簿籍时西南方有声如雷暴风雨大作八月以太监参知政事郑可为少尉以入内少尉总管前翊圣军黎受为参知政事暹罗国商船来贡时哀牢以兵争马江州木州车参攻之斩其酋杻蛮等二十余级俘获二十余口送京师哀牢遣使请之帝赦遣还种队阮文雷奏乞採东海珍珠以充国用帝不咱以参知政事黎慎杜大阮炽黎受知词讼事少保知词讼裴国兴判大宗正寺知词讼郑克复各贬一资郎中潘公益大夫阮长并罢职还民时帝命大臣量定勘讼官孰为尽职阮长以年老颇多疾陶孟珙阮允恭本受明人官爵太祖时久为勘狱官克复国兴等奏请迁他职帝怒以国兴克复保举非人又蔽匿贪汚求迁他职故贬之而罢公益阮长令御前各军照样书画楯靣皮笠翰林院待制武文斐通滛妻母阮氏事觉坐斩罪乞赎遂流远州旨谕大臣太监及刑官等曰凡折狱者㨿律文正条而断之其本条及罪名即取刑律呈大臣太监台官五道公同看过众官曰是然后断之盖以讼事或有冤屈故欲覆勘明白无如前日黎察徒以偏私贿赂而为之赐左仆射黎文灵知词讼事以御前彊弩火筒军同知黎堵为政事院同参议中丞裴擒虎奏曰参议之职辅政所开非有老成不可也今黎堵爲人多过失而迁是官如之何其可帝不从中丞裴擒虎奏曰陛下即位以来多更太祖成宪如卤簿司同监梁登先帝以稍识字用为内人副掌既而见其便僻不可亲近出为文队今又授以官愿陛下思之九月匠人高烈进草帽二顶并取民人求充本局侍御史阮永钖谏曰古者人君不以奇技夸巧为贵故舜造漆噐而谏者十七人今有进帽者愿陛下思先帝时栉风沐雨未尝有此朝罢帝以帽示大臣及台官仍问之曰此帽何足为奇而台官见谏永钖对曰臣欲致君于尧舜之上故先谏其未萌尔帝又欲𠑽十二人于冠作局裴擒虎上疏争之帝怒以擒虎既劾兴国等今又助之所言前后不同贬二资降管领黎蒲黎牢黎磊等还前镇抚巡察等职以黎察所举用故也卤簿司同监兼知典乐事梁登进新乐倣明朝制为之初登与阮廌奉定雅乐其堂上之乐则有八声悬大皷编钟设琴瑟笙箫管籥柷敔𡎖篪之类堂下之乐则有悬方响笙篌琵琶管皷管笛之类冬十月流黎讨等于远州时黎讨黎侃黎克谐等皆武士为黎察所亲及察败有言其为刺客者考掠不服刑官以讨等咱从黎察欲杀大都督银当斩罪特旨免死流远州妻子田产籍没玉麻州道慕捉其弟道闷等及手下五十余人送京师闷慕异母弟也皆琴贵之子官军征玉麻时慕归顺朝廷而闷从父贵㱕哀牢贵既诛慕招闷还既至又阴谋杀慕故慕擒献之庚午五辂成赐卤簿司同监梁登为都监内密院使黎景绰受银二十两事觉按治当死帝以其久侍经筵特旨罢职还民十一月授黎景绰为翰林院侍讲御前学生局副朱三省为左刑院大夫陈封为右刑院大夫阮日昇为安邦路安抚使以白室县转运陈显为侍御史时显奏言本县有旧江支流一派可通行舟筏而总管黎嚣奏乞填塞为以物由是舟筏徃来多被妨阻中丞裴擒虎奏显不避权势可为风宪官乃拜是职颁新定圣节正旦朔望常朝大宴等礼仪註初帝命粱登定大朝诸仪至是成进之乃命传写仪註悬于丞天门外帝谒太庙百官着朝服行新礼自此始行遣阮廌参知簿籍阮传陶公僎阮文绚参议阮了等上疏曰制礼作乐必待人后行如周公而后无间言今使小竖梁登专定礼乐国得不辱乎且彼所为欺君罔下无所凭㨿如皷鸣人早朝报时今君出班定乃鸣古制君出时左撞黄钟之钟而右五钟应之君入时撞𦷃宾之钟而五钟亦应之今临朝钟一百八声是和尙数珠之数如用明国制君坐奉天门则有金台奉天殿则有宝座今止有会英一殿复有金台移转不安重设亦不可是皆何等礼仪夫造车则前檐后户今关户在前古制如此乎人君出警入跸此礼之常今合门唱奏事毕百官退君尙坐而跸人始鸣跸何也且登小竖绕步御座近君之侧臣窃疑之登奏曰臣无学术不知古制今之所为尽其所见而已若行与不行顾在陛下臣安敢专阮了奏曰自古未有宦官专坏天下如此丁胜自内出骂曰宦官何为坏天下若坏天下则先斩汝头遂付了刑官按察狱成当斩特旨许刺靣流远州丙午帝视朝出入有鸣鞭跸出入鸣鞭自此始戊申继天圣节是日早帝谒太庙行四拜礼还宫卤簿司盛设卤簿仪仗于丹墀帝御衮冕朝服御会英殿大都督黎银出百官着朝服行进庆下表礼帝御衮冕百官着朝服自此始大宴百官其𢮿花供馔皆用新礼暹罗国遣使察罡剌等入贡帝以勑书使之赍还并除今年抽拔也引也分使减前年例半分二十分抽一分及厚加赏赐外赐国主分邑绢二十匹磁碗三十副国妃分邑绢五匹磁碗三副每副三十五口有告大都督黎银家奉观音佛为女惠妃求宠帝御东城门命太监杜犬领武士五十人搜银家得所奉佛及金银匹绢等物明日银入朝免冠谢罪帝命收银家奴婢问之十二月朔以入内司马行军总管黎魁为入内司马参知政事知西道诸卫军事黎银免冠奏曰向者臣从起义蓝京今臣亦多病卜师云臣居宅内先有佛庙因有汚秽作殃故再修以鄕火之缘臣所弃妾阮氏及所赐臣黎察妾陈氏二人俱是臣仇怨人与臣顽奴罗织以成其事先帝知臣每为优容今臣筋力颇倦愿放㱕田里以终残年若咱左右之人考掠臣家人病痛必生异辝则臣身恐不能保愿陛下思之发嘉兴军营粮与嘉兴镇官贷食初太祖征复礼州令军粮转到嘉兴军营收贮至是嘉兴镇宣慰大使黎遥奏言廪与粮俱坏弊乞转送纳东京中丞裴擒虎曰粮贮于边实为良法运就东京恐为不便帝从之故有是命令明人着京人衣服断发督五道民人浚诸港降黎银女惠妃日丽为修容女巫阮氏流远州符水师陈文坊徒象坊兵以政事院同参议阮钦为演州安抚使复礼州镇抚使黎彦为葵州知州黎魁为乂安路镇抚使追尊恭慈光穆皇后为皇太后令五道都总管等官整理战船哨船旗帜严僃期明年正月习水阵戊午五年明正统二年春正月令四道民人凿长安清化乂安诸港夏五月命文臣督军民凿清化路诸港降郡王思齐为庶人二十七日以灾异下诏曰此岁以来旱蝗相仍灾异荐至今四五月间累次雷震蓝京太庙前园树验其致咎必有其由抑朕德不修而庶政荒怠欤将宰辅非才而爕理失宜欤抑任用非人而贤否混淆欤抑贿赂公行而狱讼冤滥欤抑土木屡兴而民力疲困欤将赋歛繁重而民财匮乏欤引咎自责大赦天下凡尔大臣文武庶官等宜各旨其过失直言无所隐讳如有可釆必显加荣擢虽有愚㦉戆疏亦不之罪庶可以回天心弭灾变使国家永享无穷之福矣六月补官男自六品至三品为亲随各局二品至一品为正监副监冬十月十三日遣审刑院副使阮廷历佥知内密院事程显侍御史阮天钖如明岁贡十二月明使给事中汤鼎行人高寅来言地方事二十日遣中军同知黎伯琦中丞裴擒虎如明奏太平地方事己未六年明正统四年春正月帝亲征复礼等州时琴蛮扰害边民帝命将问罪哀牢咱琴蛮刚娘等遣其杻花出兵象三万余来援侵掠复礼等州帝亲董六师征之三月旨挥定钱陌文数及绢布长短尺寸并纸张等式系铜钱六十文为一陌绢缕长三十尺阔一尺五寸以上细麻布并长三十四尺阔一尺三寸以上蕉布长二十四尺绵布长二十二尺纸用一百张夏四月有彗星见西方秋七月望月有食之八月选补军伍大集军期冬十月皇子宜民生十一月大赦改元期以明年正月改大宝初年大赦天下年自七十以上赏爵一资并赐大酺庚申大寳元年明正统五年春正月朔改元三日诏曰朕惟古之忠臣良将事君尽节徇国忘家今尔大臣内外文武百官等食君之禄当忧君之忧凣军民有所弊害及朕行有所过咎各宜明争显谏匡其不逮思尽人臣职分之当为以媲美伊吕周召之列宁可居平勃王陵霍光诸葛敬德子仪李晟之下乎苟能如是则我之君臣尽保全勋业于始终共享福禄于悠久庶乎不负黄河如带泰山如砺之言岂不伟哉凡尔有官钦予是命帝亲征宣光收物县叛人何宗来十九日擒获宗来子宗茂二十日斩获何宗来乃班师献捷于太庙二十一日立长子宜民为皇太子三月帝亲征嘉兴镇安顺每州土官逆名俨选壮𠑽军攅造户籍夏五月十五日帝班师自顺每州以俨进牛象乞降并雨暑方盛故也六月册封吴氏为捷妤居庆芳宫即光淑皇太后也清化路大水辛酉二年明正统六年春正月运粮三月再征顺每州逆俨生擒哀牢将道蒙及妻子于罗洞并获俨子生象撞铜俨计穷出降帝乃班师献捷于太庙降杨氏贲为庶妇初杨氏贲生子宜民帝立为太子杨氏贲自恃益赐骄矜帝含蓄忍容降为昭仪欲其改过而杨氏贲愈𢙇怏怏无所忌惮帝以杨氏贲用心如此所生之子未必贤降为庶妇诏天下使明知太子之位未定夏六月九日甲戌皇子邦基生旨挥选秀女于各县置御前侍卫随次出身秋八月选秀女于殿庭囚逆女从阮氏路之计也氏路即阮廌之妻也冬十月遣使如明内密院副使阮日佥知内密院副使阮有光佥知密刑院陶孟珙岁贡黎齐古慎字求冠服十一月十六日立皇子邦基为皇太子诏曰建储所以固本立嫡所以正名此社稷远图国家大计也皇子邦基玉裕金相英姿秀发既有宜君宜王之望当正以嫡以贵之名其令入内大都督黎列赍勑立为皇太子皇太子宜民可封谅山王皇子克昌可封新平王赐太妃范氏尧死范氏尧初为明内官马骐所获及还不能守节诳诱恶党欲图废立帝以年老使入蓝京侍永陵范氏尧以此益深怨望罪极已着因从众议赐死壬戌三年明正统七年春正月造殿宇三月会试天下士人赐阮直阮如堵梁如鹄三人进士及第陈文徽等七人进士出身吴士连等二十三人同进士出身仍命制文题名竖碑进士碑记自此始秋七月二十日皇子思诚生二十七日帝东巡閲武于至灵城阮廌邀驾幸廌鄕崑山寺帝发东津入天德江经桂阳县大蒜社芃桥白师墓御舟不能前诸军尽力引䌫亦不摇动如有所止帝乃遣中使遍问本处老大是处有何神灵老大曰古有名白师者生前精于法术没后墓于江边每有灵显本土人之中使曰祭以何物老人曰用犊中使以其奏帝令以犊祭之御舟乃进八月四日帝至嘉定县茘枝园遽得虐疾崩初帝爱丞旨廌妻阮氏路容貌文章之美召入拜为礼仪学士日夜侍侧及东巡驾回天德江大来茘枝园与阮氏路通宵而崩百官渐行六日至京师夜半入宫始发䘮人皆言阮氏路弑帝十二日大臣郑可阮炽黎受等受遗命与黎列黎盃等奉皇太子邦基即位年方二岁以明年为大和元年十六日杀行遣阮廌并妻阮氏路罪及三族先是阮氏路出入宫禁太宗见而悦之因与狎昵至是东巡幸廌家因得虐疾崩故有是罪论曰女色之为人害也甚矣阮氏路一妇人耳太宗嬖之而身崩阮廌娶之而族灭可不戒哉九月九日杀宦者丁福丁胜等以阮廌临刑之日悔不用胜福之言故也冬十月遣使如明海西道同知阮叔惠审刑院佥知杜时晔谢赐冠服侍御史赵泰奏钦州地方事参知阮廷历范瑜等告哀参知黎传都事阮文杰御前学生局长阮有孚求封命翰林院侍读学士兼知御前学生局近侍祗候阮天钖撰祐陵碑文十六日塟大行皇帝于蓝山永陵之左曰祐陵上尊号曰继天体道显德圣功钦明文思英睿仁哲昭显建中文皇帝庙号太宗论曰帝雄才大畧刚断有为即位之初厉精求治定制度颁经籍制礼作乐明政慎刑此及数年典章文物粲然大僃海内丕变爪哇暹罗三佛齐占城满剌加等国航海修贡后有逋臣宗来招集亡叛伪号纪年顺每州土酋名俨远挟哀牢敢行称乱帝身出六师致天之罸一旬而宗来授首再驾而名俨就扲真可谓英雄之主也武琼賛曰帝即位时年方十一不假垂帘咱政而天下之事皆自已出内制强臣外攘夷狄其聪明勇智髙出隆古英明之主况又体天地生物之心行帝王不忍之政谳狱讯囚率多宽恕其好生之德即帝舜之德也鸣唿若帝者可谓存心制治矣仁宗宣皇帝讳邦基太宗第三子也母宣慈皇太后阮氏讳英清化东山布卫人帝以大宝二年辛酉六月九日甲戌诞生三年六月六日立为皇太子八月十二日即位改元太和以诞日为宪天圣节在位十七年寿一十九塟穆陵帝以童稚之年有天资之明神釆端俊容止庄重崇儒纳谏悯农爱民真守成之令主也不幸遭于簒弑悲夫癸亥太和元年明正统八年春正月初八日酉时有星陨于南方时帝年三岁因请太后垂帘听政权决国事二月初二日诏曰此者皇天示变星陨地震朕甚忧惧思所以致此者莫知其由抑朕临政之初未能轻徭薄赋事有不便于民欤将辅国大臣爕理失宜隂阳乖和而致然欤将狱讼失当贿赂公行刑多宽滥而致然欤将守令未得其人率行非法扰害民间而致然欤将怨女未出有伤和气而致然欤抑谗夫猾谋功臣受屈未能伸雪而致然欤将土木兴而宫室崇欤小人进而君子退欤言路塞而上泽壅欤女谒行而私门启欤其令有司军人等各尽乃心条其可以回天心弭灾变者直言无隐以匡朕之不逮有赤竜入大全海口三月十六日颁御名基皇太后讳英二字并庙讳凣七夏四月竜见同赖县壑渡五月地震望月有食之六月以生日为宪天圣节冬十月帝释服穿皇袍御正殿视朝百官穿本等常服以百官上言据太史院阴阳灾异等事乞释服从吉故也十一月明遣正使行人司行人程璥来致祭十六日遣御史中丞何甫翰林院知制诰阮如堵御前学生局长梁如鹄等如明谢致祭二十五日明遣正使光禄寺少卿宗杰副使兵科都给事中薜谯来封帝为安南国王二十六日遣参知簿籍程昱内密院正掌程清翰林院直学士阮克孝如明谢勅封甲子二年明正统九年春正月选补军旅考试士人充各司属掾攅造户籍夏五月占城主贲该㓂化州城虏掠人民命入内检校太保黎盃总管黎可领兵十万征之秋七月囚太傅黎列冬十月地震日有食之月食十一月遣使如明左侍郎陶公僎御前震雷军旨挥黎造岁贡东道参知阮兰奏钦州地方事乙丑三年明正统十年春正月命文臣督天下各处军凿清化路诸港夏四月占城入㓂化州安容城五月遇洪水大败六月封皇弟思诚为平原王二十五日命入内检校司徒平章事黎慎入内都督黎炽等伐占城冬十月以灾异下诏曰朕位在德元未知世务是故此年以来灾异相仍雷霆屡作霖雨过度洚水涨溢防堤冲溃而坏下民之屋卢螟螣滋生而害浦田之禾稼潭池塌塞桑菜渰藁抑时政有阙而伤天地之和狱讼失当而有阴阳之变欲消在穹之谴宜推宥下之恩其宽条饶税减罪各有等差是月以入内少傅参预朝政黎克复男黎伯崖为驸马都尉尙皇弟二女安南公主入内都督黎炽有罪帝将明示刑章以炽系勋旧且从入议之宜罢聀七日洪水涨入城中髙三尺禾谷淹损三分之一十二月命平章事黎可领兵伐占城丙寅四年明正统十一年春正月大会军期选壮者征占城遣民运粮就河华县收贮二十二日命入内都督平章黎受黎可入内少傅参预朝政黎克复等领兵六十余万征占城帝以占城主贲该再三倾国入寇故命征之二月八日遣使如明海西道参知簿籍阮叔惠奏竜州地方事同知审刑院事程真清威县转运使阮廷美奏占城事二十三日黎受等诸军至占城离江多郎古垒等䖏开通水路筑立城堡与贼相战大破之乘胜直抵尸耐海口夏四月二十五日黎受等诸军攻茶盘城大破之擒其主贲该及妃嫔部属马象战噐并降将乃班师占城故国主布提姪麻诃贵来先降差其臣制咎麻叔婆被等来朝奉表称臣乞立为王六月以占城国主贲该献捷于太庙大赦天下留占城主贲该及妃嫔三人于京城遣使索取占人原在京城者送占左右及占降将还国秋九月十九日遣海西参知簿籍阮宗仁政事院同参议程弘毅如明告往年占城入㓂事丁卯五年明正统十二年秋七月诏曰引咎责躬惟至诚之能感救灾恤患㔫仁政之所先朕自即位以来天灾流行百姓难食比者已令该衙门条其可便于军民者择釆施行仍令汰出幽闭宫女该道具奏该内民瘼等事九月二十九日遣使如明御史中丞何甫为正使密刑院同知丁兰副之岁贡及奏钦州地方事殿中侍御史程驭为副使奏竜州地方事戊辰六年明正统十三年春正月以同知东道簿籍黎希葛为尙书右司郎中参知南道簿籍内密院副使黄清为翰林院侍读知御前学生局翰林院侍讲程封侍经筵以管领阮宗磊为中北江卫同知三带路镇抚使黎阿衡为太原上伴经畧使二月以少保黎抄子黎寿域为近侍三局正掌复礼州司空刁孟旺有罪赐死仍遣入内司马黎醯领兵五千人护送孟旺二弟遥授招讨使知复礼州代领孟旺之众并籍没孟旺家产孟旺素㓙暴人不归心阴使人毒杀其部党部党莫不仇怨至是闻官军至争先杀其二孤拘囚其妻妾奴婢并金银财物送纳辕门而黎醯善于慰抚秋毫无犯按堵如故州人大悦东邉讹言明使来会勘邉界帝命东道参知程昱前往体探虚实还报昱到邉曾无审访听信行路人言即回奏有北方钦差二司官暨广东镇守总兵管领兵马来甚众帝命司㓂黎克复左右纳言阮梦荀阮文富右司侍郎陶公僎中丞何栗并西道参同知阮叔惠阮兰裴擒虎程昱审刑院副使程旻内密院参知黎文徃会又命下南策府同知黎舌领兵万二千余人会同安邦镇各军防僃邉事各赐钱有差并起东道各路镇县官及民夫僃将科歛钱米牛羊鹅鸭鸡酒等勿候犒北军东方为之骚动及到邉留旬月探访消息寂然无闻各以财货至市北物重载而还托言明钦差官遇有他事不至台官何栗等党此不言朝廷莫正其罪雹甲戌帝幸蓝京太后诸王皆从行命大司徒黎慎都押衙黎秘留守京师清化民覩驾至男女相率哩嗹唱歌于行在其俗哩嗹半男半女携手歌唱或相交足交颈谓𢮿花结花甚于丑态台官同亨发白太尉可曰此滛风恶俗不可坐渎驾前可即禁止之壬午帝至蓝京谒陵庙三月朔赐百官宴于江津行在赐扈驾官自二品以上银各有差赐三品以下并在蓝京官及扈驾诸军士诸邑人等钱有差时帝初行幸故有是赐盆蛮遣人贡犀角金银及三牙象一只道过乂安府命止留其象于军府赐盆蛮使大红缎子衣一套绢十疋甆噐五篭遣还承天阁成庄严胜前台官何栗同亨发等劾奏讼多沉滞事在有司非臣等所知审刑郎中大夫程旻阮文杰黎伯远等皆叩头谢罪独监察五刑程惟一饰词强觧不已上不报即命何栗等就五刑院检得壬子至丁卯共一百二十五案诸大臣议分滞讼与五道官台官五刑作急对理勿致久滞害民且谳狱繁多刑官用力不敷论减其罪贬郎中阮文杰大夫黎伯远阮允忠各一资荅各五十郎中程公德大夫范福滞讼不甚多荅各五十夏四月禁官员人民不得占公田凿池立园宅以旧都督黎炽为少保知军民事同知黎卢为复礼州宣慰大使太傅黎文灵卒年七十二赠开府谥忠献文灵开国勋臣三朝元老深沉有智畧颇𧥾政事大体庙堂议论多所建明黎察之被戮直谏不阿甘受谴责为公论所㱕然黩于货官人以私贿终无一言及国政惟信事浮屠谆谆告其子敦请各僧诵经三斋七戒无厚塟而已南道行遣関内侯致仕黎撰卒撰虽勋旧老臣而参猥无能时人鄙之阮有光等回自占城占使槃对佥占湿等奉国书方物偕来赐宴于使舘命司㓂克复主之赐占城旧主贲该冠带衣服许会宴及占使回赐正副使衣各一套绢各三疋通事及行人绢各二疋从人十九人绢共十九疋令顺带所赐书回以翰林院直学士阮克孝为侍讲奉侍经筵审刑院副使陶孟珙为三带路宣府使行三带路事阮子宴为有刑院郎中胶水转运副使蒋承禧为中都府少尹旧侍读阮天钖为翰林知制诰旨挥御前武队管领尔等自太祖以来长番宿直靡顾室家今天下无事宜分为三番输流宿直得省父母以诸大臣议连年旱蝗官乏民贫而卫士增多廪给不敷故也以司㓂黎克复提调国子监乂安知府阮回为右纳言知南道参知词讼事中书省属髙模为监察御史是月省诸衞军将校御前各军每军元八贠止留二贠鉄突五军每军原四贠止留二贠前给岁俸用官钱后拨与军校卒纳替前岁俸大臣议官多病民故有是令旨挥内外文武等官国家既有常俸以养廉又有常法使之奉行今尔等不能奉法造公事则假公营私听狱讼则受贿枉法行路之人莫不嗟怨究其弊病谅非细故今宜洗涤其心絜巳勉公抚恤军民使彼稍安即尔亦安若犹执迷弗悛被人告发或探得实即加罪常律二等本官上司及同僚官不能规戒事觉举罪依律夺本分俸试近侍祗侯局第一塲暗写古文二塲制诏表三塲诗赋赐阮璋等二十三人及第升为入侍局学生杀南道主簿谭草卢草卢隐税钱四缗九陌拟不至死太尉可等以草卢曾诬陷阮天钖深疾之故也何栗等劾监察五刑程惟一不检察狱讼多致沉滞惟一虽谢罪心不服乃奏曰臣若任以纠劾之司必能振肃朝纲而激浊扬清也臣等待罪法官恐狱案速易或致寃滥故每迟回详审熟虑非敢故淹滞也因历数台官过失谓彼徒能擿人之疵而不能正已之非抗言七辨久之帝以惟一廷斥言官令杖八十贬二资夏六月加奉宣处阮车鲁阮昌参知词讼事赦土牢囚黎列以宗人黎克复公主玉兰等入八状奏恳辝求哀乞屈法伸恩故也诏文武百官斋戒诣景灵宫报恩寺祈雨帝亲拜祷命太尉黎可徃古州社名迎法云佛像诣京城报天寺诏群僧诵经祷祝帝与皇太后祷拜焉赐僧徒绫绮十疋新钱二十缗是日释疑难囚二十四人诏经筵参议台官翰林中书等官条上致旱之由大臣黎受等同上章自劾求免勑谕不许因下诏曰顷年以来灾异相仍水涝旱蝗无岁无之抑朕政治上不顺于天心下未惬于民志而致然欤将辅相大臣不得其人爕理乖方举措失当而致之也咨尔内外臣僚下至士庶有能为朕敢言指陈朕及宰臣其所行害民妨政之事如有贤良方正亦听具由荐举条其事迹务要得实不宜援古虚文以答朕问秋七月宣光归化嘉兴三镇沱江诸路大饥知西道阮富奏曰宣光归化嘉兴等镇路地僻山林田土硗瘠加以连年旱蝗人甚阻饥乞发所在官廪赈贷庶得苏息乃诏发本处官廪假贷俟至年丰咱追还官荧惑守心勾以旬余㱕合州进象二只赐以衣服绢疋甆噐什物初㱕合本号存盆蛮附属哀牢自太祖开国始来进贡至是又进象诏改为㱕合州罢祥刑司二院大夫黎伯远范福等初伯远鞠讼常讯及御史中丞何栗伯远累诘之由是栗含怒至是栗掇拾诸讼家浮言上章劾伯远范福阮允中等鞠讼狱屡入人罪过于惨刻请汰外任勾寘法司命五道官鞠问其事伯远福等心不能平上章具栗罪过论栗已经罪犯玷居风宪不惬众心乞与栗对理上留内不下栗等闻之大怒奏曰臣闻自三代以来未有被言官弹劾而反讼言官也今伯远等与臣争讼是蔑视陛下之耳目臣等因之罢免固不足惜但恐后之任是聀者将缄默不敢言耳太尉可司㓂克复等因奏伯远敢与台官争讼宜罢从之诏礼部出榜禁民间服黄色着鞋履及用雕画麟鳯噐用以北道参知阮宗仁知审刑院事教授阮国杰符世豪为司刑大夫御前学生黎霖为御史台主簿旨挥禁世家子弟人众等不得养鬪鸡舞猴飞鸽山唿鸟文班鱼杂戏等物以废本业旨挥禁内密官属御前将校军人色役不得与文武外任交结徃来漏泄内事八月禁大臣文武百官及命妇女官内殿诸色妻妾妇女等不得出入权势家交相餽遗嘱托以致妨害政事若故旧亲戚无事徃来不依此律监察御史高模免还原中书属模任聀数月上疏言国舅阮辅鲁等不可令参知词讼忤太后旨托疾求觧聀故免之罢裴时亨聀为太史令如故时亨妄奏是月十六日卯时月食诏百官诣承天门救月不见食监察御史同亨发劾其罪时亨无忧色私谓亲人曰不过罸钱昔枚中丞老手犹不撼动我亨发小辈夫能何为明日上殿岝文簿自若亨发奏曰臣聀忝言官凡政事得失用人是非皆论争其可否故古语云言及乘舆则天子改容事开廊庙则宰相待罪今时亨不能谢罪恬然自若岂特侮臣必有轻国法也昔唐傅奕李淳风精明历数学究天文当时咸称不及然终于太史令而已以时亨才艺较淳风辈不啻千百倍蓰而滥居门下省兼知西道何也况时亨邪诞小人于太祖时妄言拆顺天二字巳见废黜及太宗朝又挟邪术阴令杀猿取血厌胜天变至陛下谅阴之初偶遭灾沴时亨托阴阳尅害为言妄言由居国䘮所致奏请短䘮以消天变迹其行事诚为诬罔臣恐天下后世咸谓阴阳人为参知卜筮人为安抚自陛下始从古未之有也帝即命罢时亨门下右司郎中佥知西道聀国威中路安抚使司白圭闻之惧亦乞致聀焉初太史时亨太祝白圭同挟技术出入诸大臣家便侫辨给巧于媚悦大臣咸亲昵之以为多才能故时亨求为门下右司郎中佥知西道白圭求为国威中路安抚使莫不为之保请而贤人才子耻与同列有题于东门泾桥云天地否路安抚日月亏道参知其为诋戏如此至是时亨白圭同时退黜众议称快国史同修阮文祚致聀蝗会试天下举人取合格二十八名及廷试帝亲策问以礼乐刑政赐阮尧咨状元郑铁长榜眼朱添威探花郎阮荗等十二名进士段仁公等十三名附榜尧咨武寕人铁长安定人添威四岐人尧咨曾蒸于妻母时有题于诸圈曰状元坊有歌于街衢曰状元猪阮尧咨盖诋其丑行也时司㓂黎克复欲禁考官挟私奏诣考官歃血盟誓考官盟誓自此始然挟私之情莫能以也有士子行制词联对宜下仄字反用横字平声初考批失律不取覆考官再搜取谓其能文之士批冠是塲妄谓横字古人协作仄声人目爲鲁考官时考官偏听左纳言阮梦荀匿不发监考同亨发以梦荀之门人知而不言同考阮天钖扬言纳言偏私梦荀发愤诋辱于殿廷抗言不服而偏私之声益沸腾矣土星犯太阴九月诏太尉黎可督百作诸局造蓝京庙殿以上洪安抚使潘仁为同知审刑院事中书舍人阮覧为黄门侍郎翰林院待制黄莘夫为知制诰咱拨官阮文典武期爲左右刑院大夫亲随舍人阮士兴为竹木司都监北道属程德良为太原中伴敎授以黎银子黎儒宗为保应军大队长银以开国元勋死非其罪子黎儒宗久沦军伍诸大臣怜之故有是命以知制诰陶天福爲建兴路安抚副使冬十月以古恒县转运副使程璟路教授程磐同爲正刑院大夫占城人潘某率男妇三百四十余人来降诏分处各道十一月下嫁正长娣卫国长公主于太尉黎受子黎适公主方十岁哑不能言诏司冦郑克复主婚事时黎受具聘礼求宦达者竞供货物以媒富贵而锦绣绫罗缯绢市庯为之一空黎受又命各镇路县官僃辨牛羊等物然皆浚歛军民以求媚台官亨发奏劾之黎受免冠谢罪然令已通行各官仍具送来黎受不辝亨发亦不复论至后亨发又奉礼物诣受第拜谢𧥾者议之宣光镇保乐农世温探伽栅杨胜金安富忙阮珠国等有罪伏诛先是温金等负险不供赋役至是又阴与珠国等率众拒命安富忙父道阮允苏告其事命总管黎轮领本镇军讨捕之执温金等还枭于都十二月以御史中丞何甫为北道同知抚黎平为乂安同知府入内都督参预朝政亭侯黎只卒只开国勋旧太祖时以参预朝政因事失聀至太宗朝复为化州同总管镇守鞑隘占人两入冦围其城只能以寡击众屡摧破之后又征占城有功累迁是聀至是卒赠入内司空平章事谥贞武以状元阮尧咨进士郑坚爲翰林直学士以坚原都官六品故也榜眼郑铁长探花郎朱添威为中书舍人进士阮伯骥为翰林知制诰阮荗杨执中为起居舍人范德侃阮廷钖阮贻厥邓宣爲翰林待制裴福阮文质潘欢阮叔通为国史院同修史附榜段仁公等十三人充御前学生以天长安抚副使潘孚先为国子监博士富良县转运副使范熊为助教路敎授武永祯为国子监教授咱侯官潘子曰为观察使以御试合格邓维谦等三十三人充国子监监生递年试例诸路士人赴试本道合格生徒中鄕贡充监生若军民中鄕贡不得充监生仍还鄕贡至是司㓂郑克复始请以军民鄕贡维谦等充监生而生徒中鄕贡反不得入国子监时议颇疑其纳贿焉是岁判讼死刑四十二人己巳七年明正统十四年春正月宴百官舞平吴破阵乐初太祖以武功定天下太宗追念前功作平吴舞至是帝思创业艰难不忘前烈故复武之功臣有感泣者殿中侍御史劾参预朝政黎秘习议失礼少保黎抄搀越失次礼部尙书陶公僎不能检举各罸钱有差旨挥𧥾字民人限是月二十日就本道考试合格各送礼部会试中者免此番选补旧例试民以暗写及书筭充各局至是大臣议暗写及本经四书义各一道用乖所学使免选补者少故合格黄袍者止八十五人仍还民免此番选补免选试以暗写及经义自此始后以为常选补军族出老攒造户籍二月蓝京庙殿成遣翰林侍读黄清代阮覧行奏告以覧已得罪于太祖故也选丁壮六品以上孙七八品男并免旧例六品得免子至是兼免孙七八品上免子诸宦者亦免亲戚一人广推阴泽自此始以细江县转运副使刘叔谦为侍御史御前学生阮居道为监察御史赐前总管黎盃钱二十贯盃以开国勋旧久痼风疾闲居十七年至是疾少痊入谒故特赐之命司㓂黎克复领百作诸局四厢天関卫军及太原镇军民复开平虏江自冷更州名至浮虏桥二千五百丈通于平滩以便太原镇往来三月占城人来贡方物诏却之时占城国主弟贵由囚其主贵来而自立使其臣教你某槃梭等来进方物帝省奏表却之曰臣弑君弟杀兄古今大恶朕不受献悉令还之因遣同知右司事阮有光殿中侍御史程驭赍书徃谕之曰尔等实事若何则须来叙夏四月复太子少保黎礼入内侍中字号侯官爵是日卒礼世为太祖家臣深荷眷遇朝夕侍卫不离左右志笃忠贞膂力过人太祖起义妻妾患难出围脱险厥功居多太祖每奇之尝曰若积其勋劳致位宰相非汝其谁朕岂有吝于汝但汝之才不称耳及临崩泣谓曰朕若不在谁复知卿恐自此以后被降黜耳后被阮氏路譛降为太子少保果如其言至是病革复旧聀四日卒年八十二赠鄕侯谥忠节政事院同参议高允恭程弘毅阮伯清梅子杰同致聀台官刘叔谦阮居道劾允恭弘毅居政院大臣尸位素飱无所裨益年逾七十目昏耳瞶尚贪禄位曾无廉耻有伤风化宜并劾还于是允恭等皆乞致聀帝从之左右纳言阮梦荀阮传阮曰入侍经筵陶公僎阮子晋等乃相与乞致仕然尙𢙇禄位无有归心见帝一不允但拜谢而已后又相率行谢恩礼而真情自露时人笑之是月旱帝亲诣景灵宫祈雨命参知裴扲虎礼部郎中阮璟就伞圆三岛山祈之皆不应癸未日下诏省躬其诏曰朕遭家不造内而母后临朝外而大臣辅政比年遭旱禾谷不登下民愁叹静思厥咎盖有其由抑朕不能尽诚以享天心致孝以奉宗庙无施实惠以及斯民而致然欤抑不能任贤使能而所用类皆昏琐而致然欤抑苞苴行女谒盛而致然欤将不谨度节用而滥赏妄费有伤民财以致然欤将辅相大臣未尽爕调之道而致然欤将将帅藩臣不能爱恤军民多行脧削而致然欤抑守令不能抚字人民惟务侵渔而致然欤将刑狱之官不能持平专在深文货贿幸免而怨气上腾以致然欤抑有司奉行专上虚文使王泽上壅下情不能上达而致然欤将权要之家怙势作威而细民被害而致然欤抑明扬之选未见举行而奔竞成风以致然欤将主将颠倒军功以无爲有害于公道而致然欤抑仁政未尽施而民犹有失业以致然欤将渔泽荒涸税额未减民被倍纳以致然欤抑勋旧子孙未尽録用以酬其劳而致然欤积此咎愆致伤和气若不𥠻改过之训尽省躬之道何以上回天心下苏民瘴哉诏下是夕雨初立都大城隍神及风云雷雨𡊨无祀鬼𡊨以时祭祀命同知北道何甫等送明人李文昌还广西初太祖时广西人文昌将家属及部党百余迯来归附处于太原复和县至是送还之何甫等上言曰臣闻知过非难改过爲难言善非难行善为难今天降灾旱陛下诏条有曰涸泽无鱼民被倍纳臣请减税额以施实惠从之五月赐诸路镇文庙学校洒扫夫各二十人教授夫各二人以为常俸从快路安抚阮有孚之言也左迁祥刑院大夫程璟为天施县转运副使以天施转运副使阮贤爲祥刑院大夫金星贯月黎受黎可上疏其畧曰古昔盛治之世遇天灾变人君省躬大臣引罪同心寅畏庶弭天变洪惟顺天年间岂稔屡登以至绍平大宝休征荐至陛下大政未亲亦无过举而水旱相仍灾异屡见意者臣等不能体陛下仁民爱物之心调变失宜如诏所云伏望圣慈召臣等于政事堂问臣等以军国事何事宜行宜革务要责实无事虚文皇太后懿旨报曰古书有云人事脩则天时和今官家幼冲天灾屡降朕甚忧惧今日之弊或有爲党而荐举不公或恃潜邸功臣使妻妾嘱托权要或与家奴作害良民或有出入势家以求免罪若何以革此弊使我君臣一心一德以消天变上扶官家守宗庙之业下惬天下暨军民之心大雨斩亲随正监黎仁立等于西市仁立少尉黎兰之子与京城人阮寿域等聚众赌博偷盗恐其党泄使人就其家诱来杀之事发下狱皆斩之贬兰二资以不能教子故也大赦其赦条有减罪囚饶潭税等事转内外文武官以审刑院副使程真为北江上路安抚使程昱为礼部尚书北道同知簿籍何甫为清化府同知抚管领黎其等为各卫同知宣抚使阮辽为家兴观察使知军民事莅仁路安抚使杜时晔爲审刑院副使礼部郎中阮璟为政事院同知参议政事前行遣黎察为左司侍郎同知海西道君民簿籍赐爵大僚班蔡乃太副黎列之甥列被囚罢蔡聀及释列囚复用蔡故也左迁审刑院同知潘仁为莅仁路安抚副使出御史刘叔谦为安朗县转运副使阮居道为国子监直讲以其论允恭弘毅故也以东道同知簿籍阮叔惠为门下右纳言太史令裴时亨为参议政事谏官同亨发劾叔惠曰本朝重任惟在宰相与行遣耳今叔惠起身自小吏以苛刻之政曾为北道参知则北道之民二人一袴至于奉使外国以诡计图免外国唿为鬼头辱国如此浖焉用为又劾时亨曰时亨以邪术惑上上用短䘮使陛下失孝于先帝且三年之䘮先帝能行之臣前既论时亨罢参知西道今又陞政事院参议且政者正也其身不正安能正事乎臣闻解之三爻曰负且乘致㓂至其叔惠时亨之谓欤太后问宰相曰谏官论当如何黎可等曰用人不必求僃臣等已搜求在位与夫亲戚故旧不得其人臣等见叔惠居聀皆辨若新进辈臣未知其贤否无由举用乃从之秋七月改火筒二军为神雷神电军善倬各军为海鸿海马海鲸海鳅军拨挠爲海鹘军置远州配所于宣光归化二镇外州于安邦太棠县以徙海西三府犯罪人若各路罪人仍在旧所占城使臣逋沙破贪卒等与阮有光偕来命司㓂黎克复纳言阮梦荀诘占城使以弑君之罪占城使不能对但拜谢而已遣尚书程昱翰林直学士郑坚使占城奉书谕之且索我国人口前在占城者其书畧曰凡有国则有君臣此纲常之道也尔占城人何故乖尝道而致若此昔王提卒尔等不能立其子而立贲该尔等又不能引君当道敬事大国以至败亡尔等已请立贵来为主不旋踵又废而立贵由尔等反覆不忠视君如棊子然是何道也八月皇太后懿旨谕大臣等曰自寡人听政以来见大臣忠爱之心左右辅国内修外攘以安天下寡人夙夜思有以报其功然德甚菲薄愧不如马邓宣仁之贤以尽优待大臣之道今将命朝士会议时宜以为一代之令典令之无弊卿等合体此意以尽克难之道以全终始之节无使臯夔稷契伊傅周召专美于前代顾不伟哉贬化州司马黎定二资时何栗劾定纵降占城人及强娶人家女为妾故贬之一日退朝太尉黎可见云集堂前猎纲撤去曰无令上见之以启他日之荒禽也以中丞何栗为西道参知簿籍台官簿黎霖国子教授范维宁并为监察御史以国子监直讲尹子平为安抚副使内密院同知黎念为副使殿中侍御史程驭为安抚副使御前学士邓允美监生阮刚中阮自得高文齿为各路转运副使监生除县官自刚中等始以中北卫同知黎棹为葵州经畧使黎其爲北江衞同知以国威为中路安抚明英宗愤北虏也先入㓂也先虏号咱其臣王振议寻亲征于七月十七日驾行至大同班师八月十六日驾至土木地名为北虏所获十七日英宗北狩报至京师大骇十八日皇太后命英宗弟郕王祁钰鱼欲切坚金也权总万机二十日皇太后议立皇长子见深为皇太子时年二岁仍命郕王为辅九月初六日明郕王即位遥尊英宗为太上皇改明年为景泰元年冬十月令各路诸色役出熟米以需军用寻罢之以议欲伐占城而未果故也以下国威卫少尉黎兰为新平顺化府少尉踰年卒京城生两头人恠置死十一月命各路县修簿籍充监生鲁纯范公粘等三十人为各道属吏监生充属吏自此始大都督黎犬男黎贯之夜间聚众敺杀人于都市事发下狱辝连内官及诸有司男十余人狱将成太后以犬居大臣典禁兵帝所倚重若杀之恐伤犬心乃枉法赦之仍收偿钱还死者而已谏官黎霖噤不能言至有都市童子扼腕语曰吾恨不为台官者耳占城人还我国人口程元颋等七十人以元颋爲政事院同参议新增律田产章十四条初太组欲均田故畧田产章至是增之以南策上路安抚副使阮直为翰林院侍讲归化路安抚使阮如堵国威下路安抚副使梁如鹄并为翰林直学士路教程伯恭陶复礼并为监察御史翰林院直学士阮尧资为新兴上路安抚使中书舍人郑铁长为清化南路安抚使朱添威为新兴下路安抚使国子监教授阮汝弼为建昌路安抚副使教授爲安抚自汝弼始以起居舍人阮荗爲立石县转运使杨执中为水棠县转运使御前学生阮达为大蛮县转运使以黎少颕为三带路教授初少颕为审刑院佥知以犯赃罪罢职还民终身不叙用至是复以为教授以国子监教授阮天纵为司业教授阮超为助教粱梦星武永祯为直讲司刑院大夫符世豪为古费县转运副使文盘县转运副使梁宗骥受赂事发狱成将斩骥因左右求免死太尉黎可曰国法不可赦又曰盗一家犹不可赦况宗骥盗一县乎再下对断死罪庚午八年明恭宗景泰元年春三月放黎列妻子于天牢秋七月明以李实充正使偕北虏使北行十五日实等见明英宗泣下行拜礼毕见英宗所居皮帐布帏蓆地而寝因奏今陛下服食粗陋不堪因极言王振宠之太甚以至陛下蒙尘之祸英宗曰朕今悔何及实即事赋一诗云重整衣冠拜上皇偶闻天语重凄凉腥膻克复非天禄草野为君异帝鄕始信奸臣移国柄终教胡虏叛天常只今天使通和好翠辇南旋省见章是时北虏囚长也先命头目率五百骑送明英宗至燕京百官迎于燕定门英宗自东安门入景泰帝拜迎推逊良久乃送英宗至南宫群臣就见而退冬十月遣西道参知何栗为正使翰林院直学士阮如堵国子监助教同亨发为副使如明岁贡辛未九年明景泰二年夏四月以灾异下诏曰比岁以来旱蝗将仍灾㐱荐至今年方春雨雹又作抑政事缺失而未能修举欤将调爕失宜而致伤和气欤或刑狱冤滥而未能伸雪欤将赋役繁重而下民咨怨欤静思厥咎盖有其由苟不施实惠以慰民心将何以答上天而弭灾变其宥条有饶诸税迯从征迯军迯民许出首在狱诸讼沉滞听具由奏呈等事秋七月二十六日杀太尉黎可及男黎括司㓂郑克复及男驸马都尉郑伯崖冬十月明遣正使行人司行人邉永副使进士程惠来告即位先是明英宗北征为也先所获弟郕王祁钰监国因自立改元景泰故遣邉永等来告十八日遣同知东道程真中书黄门侍郎阮廷美审刑院同知冯文达如明贺即位壬申十年明景泰三年夏四月囚太尉黎受男黎是以是行符咒土地故也秋七月三日以灾异下诏曰此岁以来灾异荐臻岁屡凶歉民物不遂其生朕甚惧焉实由朕上不能克享天心下不能遵守祖宗成宪任官不得其人政事有所阙失以致然也今思所以弭灾召和可不遵成宪而革弊政乎其合行事例用廉能汰阘茸行黜陟免诸税理寃狱赈恤鳏寡孤独等事冬十月十五日明遣正使刑部郎中陈金副使行人司行人郭仲南来告立皇太子并赐綵币二十三日遣使如明正使审刑院范瑜副使翰林院直学士阮伯骥礼部员外郎朱车贺立皇太子正使震雷军指挥黎尚副使侍御史黎专谢赐綵币癸酉十一年明景泰四年春二月十一日大赦会试下举人赐武伯澈等进士及第冬十一月帝遣陪臣阮原桥阮旦陈允徽等如明岁贡二十一日帝初亲政改元大赦以明年正月为延宁元年其赦条则有赠功臣黎礼黎僃黎篆等职各一等给黎察黎银黎可黎谦郑克复等官田一百亩并存恤鳏寡孤独及旌表义夫节妇等事甲戌延宁元年明景泰五年春正月铸延宁钱选补军伍并汰出老攅造户籍攅祖官切聚也夏五月黄龙见于西门人家键瓴之下乂安地方竹叶黄乙亥二年明景泰六年命潘孚先撰大越史记自陈太宗至明人还国冬十月玉麻州有鼠大如猪丙子三年明景泰七年春正月三日大宴百官谅山王宜民预焉二月四日御史中丞范瑜等劾奏金吾卫同总知黎适不能奉法于今年会集军期差军人七十人造私船损费军钱凣十八贯乞刑官对实按罪以惩其余黎适奏曰臣本蓝邑人曩自蓝京回所有私船朽烂臣将扈驾役于今年暂差军人饬助若所费军钱则臣不知瑜又奏曰臣等忝居言职不可畏避权势亦不可缄然不言诚如圣谕臣今劾奏黎适差军造私船臣等已令台儿探实又勾本军火头端称皆言实有今黎适谓臣等以私弹劾岂臣等以恩怨言事耶六日赐盆忙头目衣帛有差以盆忙头目郎咤于正月贡噐物也旨挥令州父道琴公为振远上将军命员外郎郑瑶赍旨挥徃谕之以赏赐大红织金团衣高山巾相银带马鞍交椅卓子等物旨挥与入内司徒平章事黎嚣入内都督平章事黎榴等守僃城池等役日夜严加巡警内外如法八日丁未帝如蓝京癸丑至蓝京是夜雹十五日帝亲率百官拜谒山陵乃旨挥蓝山等陵官系本祠各役务要诚敬精洁斩木伐竹採取柴薪寝庙用牛四击铜鼔军士讙应乐武奏平吴破阵之舞文奏诸侯来朝之舞大司徒黎秘诣昭孝王忠勇王庙用牛三尚书令黎康诣弘祐大王庙用牛一内院副使杜时晔卒二十一日宴扈驾文武及外任致仕等官于蓝京行殿赏钱有差明日旨挥与大臣议定蓝山山陵庙殿号正殿曰光德曰崇孝后殿曰衍庆又令清化抚军造太皇太妃寝宫于蓝山陵殿西三十日帝至自西京是日有青黄赤白气如虹蜺抱日三月二日命入内都督平章事黎醯等往太原镇界上公干入内大行遣知三舘事入侍经筵陶公僎西道行遣阮有光北道行遣黎景徽审刑院使程真内密院同知黎怀之皆行至太原界上三司官不至乃还时太原与广西太平府州接境其镇州头目农敬及谭宽互相杀掠人口牛畜以占越地方故有是命夏五月诸镇路府县官朝贺毕辞回帝召入谓之曰尔等任官归当使民力于耕农断狱务以公平如有盗劫当用心捕捉不可无情怠慢八日木忙宣慰车萝顺每州经畧使道车越州州道萝玉麻观察使琴轲等来献方物赐钱各有差十五日旨挥大臣内外文武百官等爲人臣当尽其职大臣则左右厥𨐓爕理阴阳进贤退不肖以图政治诸卫管军官则抚恤军士练习武艺不可私自差使科歛扰害侵损军需以为私惠五道行遣等官则建明便害甄别善恶民命政事簿书狱讼要处置得宜不得徇私减公以伤治体封宪官则䋲愆纠谬激毒扬清不可挟私论事及畏缩缄然内密院则遵奉典宪敷奏详审不得倚法作弊有所要求刑狱官鞠对明白伸理寃枉务在得情不可妄受嘱托贿赂以致沉滞寃滥府路州县等官宜宣布德意府字部民词讼赋役务要廉平不可以财媚事上司以希进用殿前殿后各局各库等官则严加检纳不可废公营私干没侵蠹学官则谨守学规教训诸生务使成才不可玩视岁月废弛学业其各司局署等官亦宜克勤厥事不可怠情侥倖凡尔百官各宜遵守奉行依旨挥二十一日旨挥殿前各军五道府镇总知等此番会习军期各将割诣山塲斫木共用心督押斫取如法余在本土分点目整饰噐械练习武艺不得留与军人逰戏道路及科歛差使役二十二日入内少尉参知政事黎陵进聘国公主礼物以其男黎瀑为驸马都尉仍赐以侯服厩马蓝京潭水赤二十三日给诸王公主大臣文武百官岁俸钱各有差西道都督黎榴奏曰臣尝见民间迫于困苦虽一钱之征视之犹十缘此奏辞岁俸陛下不以臣有罪特赐户五十而俸钱一岁所入必又加倍今当给百官岁俸钱臣乞辞二十八日圣旨与南策上路至灵县陶壳社社正故阮文调妻阮氏爲节妇听给黄榜旌表门闾仍免子孙各十一人奉养御使中丞范瑜副中丞程文徽监察程鷟裴祐等劾奏车骑衞义武军管领阮原通于今年会集军期差使军人私役及余放回家追钱入己请寘于法以警其余六月免黎受于天牢冬十月二十五日遣陪臣黎文老阮建美阮居道邓惠一作连如明岁贡并谢赐衮冕十一月有虎入城中延祐寺遣御前各执刀捉杀之丁丑四年明天顺元年春正月明景泰帝有疾群臣武清侯石亨与掌兵都督张輗輗张辅子左都御史杨善副都御史徐有贞等迎上皇即英宗复位改元天顺二月朔废景泰帝仍为郕王归西宫是月十九日郕王薨妃嫔唐氏等俱赐红帛自尽以殉塟秋八月至九月大风九月二十六日明遣正使尚宝寺卿兼翰林院侍读黄谏副使太仆寺丞邹允隆来告英宗复位立皇太子并赐綵币冬十月十四日帝遣正使南道行遣左纳言知军民簿籍黎希葛副使翰林院侍讲郑鉄长中书起居舍人阮天钖监察御史陈惊等往明国贺即位并立皇太子及谢赐綵币黎希葛梁江蓝山人戊寅五年明天顺二年会试天下举人赐阮文儞等进士出身己卯六年明天顺三年冬十月三日谅山王宜民夜作梯分三道上东门城盗入宫禁帝及宣慈皇太后俱遇害先是宜民母杨氏贲得罪于太宗宜民不得立乃阴𢙇异图窥窬神噐与其徒范屯潘般陈陵唱率无赖之人凡百余乗夜作梯入城犯宫禁帝遂遇害明日皇太后亦遇害内人侍侯副掌陶表死之时黎得宁以都旨挥典禁兵当直不能率先卫社乃拥兵助逆故宜民得僣位号而文武臣僚饮恨茹痛四方百姓如䘮考妣至光顺元年冬十月二十四日招魂塟于蓝山穆陵庙号仁宗其上尊睿号曰钦文仁孝宣明聪睿宣皇帝潘孚先论曰仁宗以幼冲嗣位内有母后垂帘听政外有大臣同心辅治故十七年间天下太平安居乐业称为仁慈之主及其晚年遭屯般无赖之徒唱率厉德侯宜民夜间梯城盗入宫禁帝及宣德皇太后俱被害悲夫又按光顺中兴记云仁宗年方二岁裔末也履五干太后阮氏牝鸡司晨都督黎犬狡兔执命女君眯目坐闺内以垂帘戚里贪饕自寰中而嘘虐权倖用事贿赂公行文教闇闇以氷消贤才屈翅宿儒如李子晋程舜俞投之散地靣墻营而风起犬鼠呀牙宰臣如黎宠黎察不辨六畜掌兵如黎颠黎练不明四时良臣如郑可克复骤以颠挤才士如阮梦荀投之祸害寃无控诉事总覆堕文阶如公僎将周入衮宰臣如黎醯不识一丁少者罔念而作狂老者不死而成贼卖官鬻狱好富疾贫贤能为社稷之栋梁空空扫地文章关国家之气运寂寂塞茅謟媚申坚刀笔进用行遣阮有光内密黎怀之宦官才五六辈无一人以阖门禁卫黎得宁旨挥黎弘毓卫士见八九徒无一人以拥楯人情汹汹路嗷嗷戚里如文老昌黎心同鬼蜮具臣如陈榴杜私谁不㖒疴门阙脆弱手能排毁乃率鸱狐之旅潜蓄簒逆之谋贼臣范屯潘般陈陵庄及狗彘三百余人夜敢梯墻盗透如入无人之境帝及太后俱被害悲夫初七日谅山王宜民自立即皇帝位大赦改元天兴十月三日以前着延宁六年七日以后着宜民天兴元年赐内外文武百官覃恩一资其伪赦文云朕以太宗文皇帝长子昔以正位东宫不幸先帝东巡忽崩于外阮太后欲固权位潜令内官谢清取邦基立以为君俾朕奉藩后谢清泄其事及太尉郑可司空郑克复乃併杀之以灭其口故自此以来旱蝗相仍灾异屡见饥馑流作百姓困穷延宁自知非先帝子且众心离散乃于今年十月初三日命朕代位朕仰赖皇天眷故宗庙保佑暨诸王大臣中外文武臣僚同心推戴请朕宜承大统再三劝进朕不得以迺于今年十月初七日即位改号天兴是月宜民遣黎景徽阮如堵黄清阮尧咨等如明岁贡并觧氽珠事二十日又遣陈封梁如鹄陈伯龄等往明国求封按阮伯骥穆陵碑文云帝神釆英俊容止端重每朝暇亲诣经筵讲学日西乃辍旣亲政祀飨神祗追奉宗庙事太后致孝礼和兄弟尽友爱惇叙宗族尊礼大臣崇尚儒术察迩言纳忠谏勤政事谨赏罸重农务本亲民如伤不兴土木不事逰畋不迩声色不耽财货厚往簿来内宁外抚戒劾邉将勿开衅隙及占城再㓂化州乃命将出师擒其主贲该大邦畏威小邦怀德凡政事率由旧章皆有成宪命廷臣毕会议当然后施行故善政善教敷于四海群生仰德世用丕平暴崩之日百姓若䘮考妣夫帝以如是之资而有如是之变岂非天地之大而人犹有所憾也欤大越史记通鑑续编卷之十一终世宗毅皇帝讳维潭英宗第五子在位二十七年寿三十三歳帝以幼冲之年信任勲臣故能削平僭叛光复旧物身致太平中兴之功孰大于此焉帝以正治十年十一月日诞生育于瑞源县广施社时英宗幸外帝以幼穉独不预从左相郑松迎而立之以生日爲阳元圣节癸酉嘉泰元年春正月朔左相郑松曁文武臣僚等共尊皇子卽皇帝位改元大赦颁大诰谕其略曰盖闻上天弘育物之功必方春而布德泽王者谨卽位之始必施命以诰臣民上下同符会通不爽我国家乘时启运立国以仁一祖肇之于前列圣继之于后相传正统百有余年顷遭汉厄致紊周纲幸赖人心有归天命有在圣父皇上以帝室之冑绍祖宗之基规恢大业十八年余去年十二月二十六日被细人耿泻廷彦党辈谗间遂使乘舆播迁于外天下臣民无所依戴予皇父第五子以幼冲之资嗣艰大之业惟恐弗堪然上承慈命下徇舆情有弗克于辞者迺于今年正月初一日卽位建元爲嘉泰元年宴赖大臣左相太尉长国公郑松曁文武臣僚同心修辅共安社稷将颁诏命六事用吿适遐多方一曰民经兵无恆产者并饶役二曰贫民漂居许回本贯饶差赋役三曰凡从盗劫迯囚迯罪仍就该司出首饶赦四曰内外各衙门有见监囚人情轻者放赦五曰文武官有功者许陞爵一次六曰官员子孙屈滞者许具本随材录用凡内外各衙门钦遵奉行时洪福皇帝播迁于乂安皇子栢榴梗松皆从之左相郑松遗阮有僚等进兵至城帝避于蔗田有僚等跪拜于田曰请陛下速还宫以慰天下臣民之望臣等无异志乃以雄象四只迎帝以归使榜郡公宋德位等扈从日夜偕行二十二日还至雷阳是日帝崩时左相郑松使宋德位阴逼阳言自缢上尊号曰英宗峻皇帝本纪曰英宗起身出自寒微以黎氏之玄孙爲帝室之胄赖左相郑松及诸臣僚尊立之君临天下图济厥难后信任群小自听间言轻将神器播迁于外害及其身甚矣小人之言自误人国家也如此可不戒哉帝旣卽位封左相太尉长国公郑松爲都将节制各处水歩诸营兼总内外平章军国重事国家事务皆自裁决然后奏闻以太傅仁国公武公纪爲右相荣郡公黄廷爱潮郡公武师铄阳郡公阮有僚等俱爲太傅郑杜爲太保岸郡公雄茶侯范文快为雄郡公西兴侯何寿禄爲麟郡公又遗使斋勅往顺化以端郡公阮溃爲太傅令贮粟以实边其羡余钱歳纳银子四百斤帛五百匹七月莫兵侵安场营官军收兵入垒以示弱后日贼复培垒将渡段泽节制郑松出舟师分撃大破之贼遂遁还十月命右相太傅仁国公武公纪领本部兵回鎭大同以安方民时莫敬典扶莫氏茂洽归昇龙城令军营于城之南外居焉甲戌二年春莫开会试科赐武文奎进士及第莫廷誉等十人进士出身武维翰等十三人同进士出身六月莫使南道将阮倦领兵侵掠乂安大河以北皆陷于莫ぞ郡公与战数不胜见士卒多迯亡者乃用铁爲环锁其军士之足于船后贼兵追至亦皆不战宏郡公乃弃船陆走到布政爲莫将阮倦所获归京邑遂遇害秋七月节制郑松差太傅莱郡公潘公绩晋郡公郑模领兵救乂安与莫阮倦相拒数月后倦等领兵还京公绩亦収兵回淸华时节制郑松兼统内外郑永绍郑栢良郡公等阴谋图害事泄俱系狱议罪太王妃阮氏力救之得免削其权二十日莫封莅王莫履逊长子莫珙爲兴礼王乙亥三年正月六日莫遗敬典领兵侵掠淸华阮倦等领兵侵掠乂安是时莫氏兵强所至人皆草靡远遁山林以避其锋敬典自统大兵进撃安定瑞源等江又分兵与西道将莫玉璨等进击雷阳东山各县是日两道并进八月节制郑松命太傅荣郡公黄廷爱统率义郡公杜衍石郡公雄郡公范文快等将兵救雷阳农贡东山驻兵先沐山节制自统中营大兵命太傅潮郡公武师铄阳郡公阮有僚等爲先锋前队太傅衞阳侯郑栢永寿侯郑桐广延侯郑槔爲左队太傅文锋侯郑永绍太傅岸郡公郑杜良郡公榜郡公宋德位爲右队麟郡公何寿禄等爲后队并进招山驻兵莫敬典率大兵战于安定东里师铁有僚等出奇兵逐之是月命太传安郡公赖世卿晋郡公郑模莱郡公潘公绩等领兵救乂安与莫南道将阮倦数战不胜倦爲奇兵设伏以待引战连胜擒获公绩而还丙子四年莫敬典复领兵侵掠淸华进撃瑞源蓝江使西道将莫玉璨领兵进击安定铜铍江又分兵使南道将阮倦侵乂安与晋郡公郑模相持数月余后郑模累战不胜遁回淸华至玉山县阮倦曰郑模战败而还兵回无令我必擒之乃自督兵追至玉山获模中途引归京邑自是阮倦威声日振爲莫之名将江东雄将能臣皆以爲不及也丁丑五年设制科取士赐黎擢秀等三人第一甲制科出身胡秉国等二人第二甲同制科出身莫开会试科赐武玢阮仁霑范家门等进士及第黎曰倘等五人进士出身陈如林等十人同进士出身莫令収各县兵一二三项各具三月粮以备侵掠淸华五月节制郑松令淸华乂安各处所该督各县社民限六月以上务宜耕种及时不可容缓以防经兵所至妨农事七月令淸华沿河各县居民収财蓄家小入山脚险地避居以防贼至令诸海门及沿途各处巡把各置砲号如见贼兵所至卽发一声于本海门后沿途传发为信使居民听令准备便徒行之毋爲贼兵所害又令各县山脚如见沿河社民及牛畜徙居本社应严加巡备若有盗劫率相赴救倘或不能赴救致失居人财畜者本地分偿之八月莫敬典侵铜鼓江节制郑松亲率大兵出快乐垒门相拒莫兵攻破会上营黄廷爱以奇兵挑之阮有僚将兵截击破之又与莫兵战于河都宋德位坠象几爲莫兵所获郑栢大驱兵象来救获免后莫兵又进至河都南道将阮倦等将兵伏于堤外以待之使弘郡公与赖世美等领兵挑战进至快乐垒门外世美先登骑马来战官军以铳射之死于马下莫兵大溃诸军争献世美馘于军门赏功毕九月莫敬典率兵回京邑官军亦回安场营慰劳三军时淸华多淫雨水潦七次田禾多伤损民大饥荒莫册锦衣衞署衞事富山侯武文溪女武氏横爲正妃十一月彗星见直指东南光芒长四十丈红赤相暎人大惊怖十二月朔彗灭诏改明年爲光兴元年戊寅光兴元年二月二十一日莫茂洽被雷降于宫中半身不遂后医治复免乃改元以撃爲延成初年七月莫敬典领兵侵淸华沿河各县进穿江表节制郑松差郑栢等领兵渡河设伏于奉公山大战于奉公桥发铳合射之莫兵死者不胜计敬典乃退兵还京邑帝立行在于万赖州立南郊于万赖垒门外十月莫酉道将莫玉璨领兵往侵宣光舆化各州县至枚州收物州太専仁国公武公纪纵兵大战莫兵败绩而还己卯二年七月莫敬典复领兵侵淸华寇扰沿江及至河中宋山江犯章阁节制郑松差太傅义郡公邓训督兵拒于太堂使演郡公郑文海爲先锋挑战大击于金瓯山邓训督兵潜进宋山地方出平和江目山截其后莫兵大败而还九月太傅安郡公赖世卿卒赠谦国公庚辰三年莫开会试科赐杜珙进士及第杜直等三人进士出身阮寿椿等二十人同进士出身五月榜郡公宋德位卒德位安定快乐人七月莫遗南道将阮倦西道将莫玉璨降将弘郡公等领兵侵淸华寇掠沿河各县居民财畜而还八月立会试科赐阮文阶等四人进士出身黎光华等二人同进士出身九月流星大作声如巨雷又有彗星出十月莫敬典卒敬典仁厚勇略聪慧敏达履历艰险勤劳忠诚生子九人长敬止封唐安王副总帅次敬直封忠谨公锦衣卫掌卫事敬敷封端亮公舆国卫掌卫事敬简封惠成公昭武卫掌卫事敬遵封勇义公朝东卫掌卫事敬愼封达礼公敬恭封敦厚公敬体封匡辅公敬邦未得封女九人长玉封良郡上主次玉琯封宜郡上主玉玺封安郡上主玉琰封阳郡上主惟幼女三歳未封养女玉琬封僳郡上主十二月初三日莫遗梁逢辰阮仁安阮渊阮克绥陈道泳阮璥杜汪武瑾汝琮黎挺秀武谨武靖等如明歳贡辛巳四年秋莫议授其辅政应王莫敦让统领兵权使徴各道兵侵掠淸华沿河各县敦让遂领兵越海道至广昌县唐囊山驻兵节制郑松奏帝命黄廷爱统领诸将进兵御之廷爱会诸将分爲三道使阮有僚爲先锋廷爱自督大兵爲正队进兵与莫兵对阵郑丙何寿禄等爲左队拒阮倦郑文海等爲右队拒莫玉璨郑桐郑槔等爲后队是日并进与莫兵大战官军锐气益壮无不一当百斩六百余级俘获贼将振郡公阮公扶邦侯等于阵前贼兵大败奔溃敦让及诸道将卒胆破心惊收残兵遁回京邑官军全捷凯还诣行营献俘贼将贼兵数百余人振郡公阮公乃阮有僚之甥也节制郑松赦其罪使归有僚抚养后复引封爲嵩郡公其扶邦侯及俘数百余人皆给衣食放回鄕贯人人深感大恩自是兵威大振莫兵不敢复有窥觎淸华乂安居民始得安业是年莫茂洽被靑盲暗眼旁求天下有善医者治疗数年疾愈复明壬午五年二月二十六日莫命户部尙书兼国子监祭酒咏桥伯黄士恺及阮能润阮澧武文奎等往谅山界首候命迎接使臣梁逢辰等回还夏五月大雨雹于万赖册其块大如瓜田禾皆折毁是年录唐囊战功以黄廷爱爲太尉阮有僚爲西军都督府掌府事郑拒爲南军都督府掌府事郑杜爲南军都督府左都督雄郡公缺名爲太保郑桐郑楼等俱爲都督佥事演郡公爲西军都督府右都督吴景祐爲北军都督府右都督其余受封有差六月莫将扶义侯阮廷伦归命赐爵莱郡公时乂安琼瑠鲧东回社有大白石不知何自而来在海门水中跃出平地隔水十五丈而止土人以爲灵异立祠事之九月莫咏桥伯黄士恺及郎中裴从矩议给前太保嘉国公阮探世业田五十亩江东诸儒臣上表于莫氏且言请去强臣以尊王室其略曰时方拯涣义效从坤旦夕弗离于王所始终宁负于主恩彼阮倦奸邪余孽反覆小人背国罔惭于乃父归朝更媚于吾君爲今之计固当武协于文将谋于相北协蓟溪侯与之参谋西援岸郡公与之同力以此二三豪杰心德攸同保玆百二山河富贵共享将见皇纲复正帝座复安王室子孙百世其量矣癸未六年会试天下士人赐阮仁赡等三人进士出身黎文通同进士出身莫开会试科赐阮俊彦进士及第陶徐等三人进士出身阮德懋等十四人同进士出身六月十八日太傅义郡公邓训卒赠南军都督府左都督掌府事太尉义国公七月莫兵侵淸华寇掠沿河各县节制郑松差兵大击于海门外逐之而还自是莫兵不敢复侵而淸华乂安各处人民始得休息矣是时哀牢鎭安贡献方物十月节制郑松督大兵出山南下路攻略安谟安康各县收稻而回莫东道将奇郡公阮曰敬归命朝廷赐爵东郡公甲申七年正月节制府复出兵攻略嘉远安谟安康各县又进兵徇天关奉化而还以世郡公吴景祐兵遮道先回贬二资九月四日郑桧卒于莫初桧降莫赐爵忠良侯后陞忠郡公至是卒莫使人弔祭之复遣兵送柩许家人亲母及妻子归葬节制郑松亦差人迎接殡于安定军安山之右爲设牲醴上表奏帝恕其罪赠太傅忠郡公许其子郑等挂孝莫以吏部尙书掌部事兼东阁大学士知经筵事参预朝政太保伦郡公甲澂爲策国公安乐县中官豪郡公爲安国公西道将岸郡公莫玉璨爲沱国公南道将石郡公阮倦爲常国公忠义沔郡公爲西军都督府左都督弘郡公十月淸华瑞源安定地方地震五十余里莫南道将南阳侯陈缺名来归赐爵蟠郡公莫使阮允钦阮永祈邓显阮能润武师钖阮澧等如明歳贡乙酉八年正月节制郑松自督大兵略定西道边界出天关击破美良石室安山各县兵至柴山而返留裨将昭郡公在黄舍市莫兵追及之昭郡公陷于阵莫兵収获象一只二月节制郑松议回兵六月莫欲复入居昇龙城遂议修筑其城大兴ェ役陶作砖瓦期年而成乃以明年爲端泰初年十月十二日莫策国公甲澂致仕十二月节制府出兵山南攻略嘉远奉化而还莫策国公甲澂卒丙戌九年春莫开会试科赐阮敎方进士及第范明义等三人进士出身阮文藻等十七人同进士出身四月五日大水潦夏六月莫氏安排车驾移入昇龙居正殿受群臣朝贺礼毕陞莫玉璨阮倦等俱爲太保弘郡公为南军都督府左都督二十五日淸华地方天无风雨忽马江洪水涨溢西都城没溺于水江表逆流湍急若射木树塞川沿河之家多流荡于海秋七月二日大水潦癸卯夜月赤晕凝光朦胧色如喷血占云其变应妃后亡二十五日又大水潦一年之中水潦凡七次八月五日非时雷降大旱十三日太国夫人张氏玉冷卒十七日安场营大火时风急火勐延烧府营军房廨宇庸舍数千家红云蔽日烟瘴满天自午至申火始灭太王妃阮氏玉宝被火卒节制郑松避居挂孝追尊爲明康太王太妃二十三日太保雄郡公卒二十八日安场营中狂风大作二里余倒人发屋扬沙飞石拔树解瓦九月三日大水霖雨经旬九日又大水十八日雨止是歳淸华地方禾谷不登十月天又淫雨经二旬不止各县诸山乱崩丁亥十年正月莫令修理昇龙城外层及整治街衢二月莫令天下各处务筑土垒及种由芽上自喝江下至山明华停江延袤数百里以防兵至三月十一日辰时天忽自鸣时永福县卓笔山有大石高一丈其石骨深入地中四尺余无故自拔出地上移他处而止是月安定县澄舍社井中水忽沸动混浊者三日后复淸如故占者云应折一大将军五月太傅衞阳侯郑栢有罪绞初栢与节制郑松同派常与黎及第阴欲图害谋泄及第被杀栢获罪常有不足之心阴养妖术巫人又图葬其父于禁地事觉坐绞七月江水涨溢八月壬申望夜月食九月丁亥朔日食令各县源头讨木五百条爲木桩分植各海门以防贼寇船及爲拒挑之计十月乙亥日赤虹见在坤方是月节制郑松统兵攻破长安天关等府嘉远安化奉化各县攻略至蒂市令修作浮桥大破莫新郡公营十一月兵出西南界至美良县莫使西道将莫玉璨领兵出宁山以攻于左又使南道将阮倦领兵出彰德渡由醴江以攻于右及倦至由醴江分兵设伏山脚小路以待官军至欲断后兵粮道计画已定节制郑松闻之乃分兵留麟郡公何寿禄世郡公吴景祐等守护粮兵在后先差大将纪国公黄廷爱领兵潜地驰回以守淸华又使太傅阳郡公阮有僚太保郑杜与少保郑桐郑柠等各领兵从左路出与莫玉璨兵相持据守以分其势节制郑松督大兵出右路进攻阮倦两兵交战官军大胜倦自度不能支乃撤兵而走伏兵亦大奔溃相争渡江沈溺死者无数官军斩贼馘数百余级追奔逐北半日程乃驻兵自此倦畏兵威或有相遇輙远避不敢复与争锋玉璨使人探知倦兵败亦撤兵远遁后日官军由顿水进驻黄山又进攻安山石室兵之所至无不摧折所获财物牛畜不可胜数十二月节制郑松与诸将议収兵乃不令撤兵循故道经天关而回所过秋毫无犯莫改端泰爲兴治元年戊子十一年正月莫见官兵日强乃谋定攻守之计令四鎭各县民兵增筑昇龙大罗城外三重垒起自日昭越西湖经椰桥至纒桥透自淸池趂珥河之西北高过昇龙城数丈阔二十五丈掘爲三重壕倶种由芽延袤数十里以包城外初莫四岐县人东郡公范曰敬归命朝廷乃许给弘化县珠缀总兵民随军讨贼曰敬爲政严峻民皆畏惮多有嗟叹土人上表以诉之四月节制府出兵讨安谟安康略定方民而还五月卓笔山大石崩其石直数丈六月有大鸟高四尺五寸毛白嘴红足赤落在瑞源扶骏地分是月十一日太白经天日月重晕连月不解天降重雾大旱禾苗枯死人民流亡十一月节制郑松大议出兵庸庯葛关攻长安天关各县兵至安谟安康収得贼牛畜财物甚多乃渡正大江至扬武寨垒驻营经旬节制府佯撤兵回留奇兵象马设伏营后焚其营舍以诱之贼杲空寨栅争先追击伏兵卒起袭击霞警续贼将新郡公琼郡公并缺名等仅以身免节制郑松収军而回至三叠山令诸军讨取大铁林木直三十尺每三百人作一距至期抛于灵场海门其木桩以铁锁之十二月二十八日瑞源挽河江水自赤色如流血一里余己丑十二年正月二日有大猿出于永福白石村人获之是月十四日荧惑犯亢十五日月犯歳星年旱米贵民多流散五月十六日有云气在日上者如牛伏晕六月七日酉时流星大作七月十六日丑时月食在北方过半复圆水潦冬十月节制郑松亲督大兵攻略安康各县会试天下擧人赐黎汝弼梁寘等进士出身梁谦亨黎廷肃等同进士出身莫开会试科赐范伊璇等十七人同进士出身时莫又议起兵使莫敦让统督衞士及四鎭兵刻日齐进至安谟界期与官兵会战节制郑松与诸将谋曰今莫悉起大兵而来其要必欲与我交一战以决雌雄然敌衆我寡强弱有异但我已在险地贼必无能爲也兵法云一夫据险千夫莫当此之谓也我宜佯作退兵牵入险地彼必轻视我悉衆追之我以重兵袭击破之必矣是夜三更节制郑松差阮有僚领锐卒一万五千人及轻骑二百匹暗夜潜行至山脚中寻洞泉芦苇杂处埋伏以待之约听大砲三响伏兵悉起有僚旣领兵去又差郑杜郑桐郑柠领兵断后下令各依图次而退如见贼兵追及且战且走至伏兵所闻大砲三响转后爲前各分左右旌旗队伍依如图次诸将领命各回本寨整饬兵象以待之又命吴景祐领粮兵収拾先退入三叠山以示回军之意又使中军大营后队转爲前队继次而回至三叠山驻营节制郑松亦督大兵而行是日莫将使人登山顶望之见官兵回笑曰彼见我兵来自知寡不敌衆乃先退回必留黄廷爱断后我诸将士有能挺身出力追及敌人或俘贼将或捕获象只以爲上功回朝奏陞秩重赏莫将自恃兵衆奋力争先不顾蹑后竞追及三叠山险地闻砲号三声伏兵齐起节制郑松纵大军四面奋击依如号令部伍不差斩首千余级俘擒六百余人贼兵大溃奔北莫诸将股慄各收残卒遁回京邑官兵大获全胜班师回淸华十二月节制郑松令诸将以所俘贼卒六百余人来纳使解其缚抚劳之给以衣食尽放还本贯以示好生之德俘卒亲戚闻之仰德如天地感恩如父母庚寅十三年时莫忠义将弘郡公家匿藏唐安王莫敬止夫人事觉弘郡公及夫人俱被杀七月朔日食太白犯月背后容一指其年盗刼颇多辛卯十四年三月彗星指西北行闰三月十三赤虹贯天日晕两重白气连环于晕外五月望丙戌月食巽方殆尽一箇时复圆十二月节制郑松又议出兵乃使演郡公郑文海太郡公阮七里等领水歩兵鎭守各海门险要处寿郡公黎和兼知四衞内外武士侍従守宿御营至期进兵调遗分爲五队一齐进发第一队左区营太傅阳郡公阮有僚奇郡公郑柠等领锐兵及忠义各营奇将士兵一万爲先锋前进第二队右区营太尉荣郡公黄廷爱永郡公郑桐等象马兵卒一万第三队前区营太保岸郡公郑杜甲兵象马一万第四队中区大营节制郑松亲督中军兵马二万第五队麟郡公何寿禄一郡公吴景祐等同总督粮兵爲后军不分时刻兵出西都循广平过天关凿山开路穿树钻林渉川潜地兼行十余日至马鞍山西界首驻营号令分明军士奉命整饬部伍明日经淸川地芒梦山令诸军収粮米后至麻义兵之所临贼皆风靡不旬日略定安山石室福禄新丰等县乃驻营卒林二十一日壬子夜月犯歳星时莫议悉擧大兵催调四镇四卫五府兵马约十余万期以本月十六日至协上协下会兵鏖战使莫玉督西道将士兵马阮倦督南道将士兵马岸郡公水郡公等领东道兵马当郡公川郡公等领北道兵马匡定公新郡公等领四衞兵马莫茂洽亲督正营兵马后队内有莫宗室及东道诸宿衞将后进接战二十七日分道并进至粉上地方两相对阵列陈兵马莫使匡定公新郡公等督押四衞兵马爲前队先锋西道营将爲右翼兵马南道营将爲左翼兵马东北二道营将爲后队兵马四队兵鸣钟击皱一齐大进莫茂洽亲自督战节制郑松闻之卽日分兵差右区营将士前进挑战又选铁骑四百先登助阵下令各营奇依如节制两兵相迎夹攻白卯至已锐气増倍节制郑松以旗指挥三军闻令奋力一攻斩匡定公新郡公于阵前莫见兵势不敌乃令按兵不动申时节制郑松亲自督战指挥三军左攻于左右攻于右咸有纪律将士踊跃劎戟连天奋力齐声咸以破敌爲誓于是大发砲三声官军无不一当百势如破竹一遂追奔逐北莫军惊惶左不顾右后不顾前兵衆虽多旌旗失次行伍已乱官兵因大击破之诸军乘胜长驱逐至江皐斩馘万余级血流布野尸积成山夺得器械马疋不可胜计莫茂洽惊恐破胆下船渡江而走残卒相争上船船中人恐覆以饵断手落水死者过半余各自迯生惟南道将阮倦远避得全莫茂洽遁回京邑会日暮节制郑松驻兵于险山三十日节制郑松督诸营进兵至黄舍市驻营一箇月下令诸营兵渡虬江破毁贼垒削爲平地日晚节制郑松议曰乘雷霆不及掩耳之威取之如拾芥乃进兵命阮有僚领锐卒五千幷雄象铁骑寅时直进驻昇龙城西北角皐桥大放火号连发七响烧焚庐舍火焰连天城中惊乱莫茂洽惶怖失措弃城逬走是夜城中畿内男女老幼争下船渡江沈船溺死者千余人平明有僚复収兵回行营会正旦节飨劳将士期以収复京城三军踊跃大喜威愿报国此时莫党虽未悉平然军声日益大振矣壬辰十五年春正月三日节制郑松差官立坛具礼斋戒致祭祷于皇天后土本朝太祖高皇帝列圣诸位皇帝及国内山川诸灵神古今诸名将座前告曰臣郑松叨承国家重任滥董征伐大权奉辞讨逆伐叛弔民念黎朝社稷生灵遭莫逆奸臣叛命弑君篡国罪恶愈深虐民欺神祸盈怨积致生灵涂炭者几七十年稳祸乱之原由者非一二日妓臣与将佐等与贼誓不俱生岂肯一天之共戴愿先朝列圣皇帝鉴照臣心灭逆贼以安民复黎朝之境土祝毕是日披云息雾日色光明节制郑松会诸将大议进兵仍告谕曰破竹之势不可失也况我奉辞讨不轨本以安民爲意诸将宜戒截将士严申军约整饬部伍号令明信凡兵所至秋毫无犯不得掠良民非贼之财物者不得滥取师行有纪律则贼人易破乃下令诸营军拔寨大进至宁江西岸凡兵所至秋毫无犯市不易肆人皆按堵如故争持牛羊酒食香花满道老少男女迎接王师降服军门曰昔遭噎雾今睹靑天欢腾天地及至驻营于宁江列屯阵法坚如铁城乃下令曰诸营奇将士宜遵三条戒炽诸军一不得擅入民家托取柴菜二不得掳掠财物斩伐生花三不得胁奸妇女及私仇杀人如违者斩以示衆三军闻令皆整肃队伍不敢侵犯百姓悦从咸称三代以下复见仁义之兵归者如市凡有智识武勇至军门皆乐爲用五日节制郑松督兵渡江进至于千春寺将至仁睦桥莫茂洽大惊遂弃昇龙城渡珥河至菩提居于土块馆留其大将分守城内各门六日节制郑松督兵过苏历江至仁睦桥驻兵射堆处乃分兵布阵各道并进限卽日攻破昇龙城以取头功乃命左区营将阮有僚郑槔等领兵象一万攻破椰桥道直进西门右区营将黄廷爱郑桐等领兵象一万五百人攻破纒桥道直进南郊门前区营将郑杜领中军各奇瑞庄侯等合兵象一万二千人攻破梦挢直进木桥门分遗已定各领命准备攻发节制郑松督大营兵象二万五千人爲后队进至红梅驻兵乃下令曰排布已定阵法已成凡旗帜不得妄张钲铍不得妄动三军闻令皆卷旗息鼓坚坐以待时莫茂洽虽已渡江犹恃有长江先已准备差西道将莫玉璨领本道兵固守保庆门以西至日昭裴文奎陈百年等领四衞兵据椰桥门过梦桥门直至缠桥门分爲营次日夜闭门固守大罗城内各相拒守南道将阮倦领兵据莫舍以东救应各道军兵东北二道军皆属焉莫茂洽自督水军陈船百余只据珥河以爲声援阮倦领兵至营设伏于纒桥门外以待陈大铳百子火器以备之时节制郑松发砲三声诸将张旗鸣金击鼓皑及闻角声七连部伍齐肃戈甲鲜明进攻自已至未未分胜负节制郑松见两军大战迭相夸勇争雄射倒兵卒更兼日色惨淡云雾散凝风冷天寒军兵混战铳砲振天钲鼓动地旌旗蔽野镓戟如云节制郑松督兵催战以旗指挥许进不许退依圔而进官军力倍气增左冲右突争冒矢石穿垒登城竞先突破垒门文奎百年等自度力不能支军自窜乱奔溃走散莫玉璨亦胆破惊遁官军乘胜逐北至江火烧宫殿及京屋烟焰连天节制郑松大驱象马兵卒踏破纒桥兵威如从天而下莫兵大溃阮倦伏兵不及起尽死于纒桥之外倦计穷欲舍命迯生进退无路内外皆是官兵垒门又塞倦子保忠义泽及手下精兵各自力战一时俱死于阵中倦智竭力乏走回本营爲官兵俘获来献军门节制郑松解其缚待以宾礼宣谕慰劳语及前王豢养恩义不忍加害倦赧面惭伏自叹曰败军之将不可语勇天已亡莫英雄难施其力节制郑松嘉其言是日莫兵横尸相枕塡委沟壑血流漂杵斩贼馘数千余级莫将死者数十员器械山积京城殿屋萧然一空莫茂洽股傈心惊収残卒据长江自守节制郑松兵至江会日暮且曰兵法曰穷寇勿追遂収兵屯驻安营依如图次十五日令诸军士平削大罗城土垒直数千丈剪除榛棘锄剔濠堑悉破爲平坦之地不日完毕此盖阮倦之谋乃缓兵之计也时官军大振西南之民皆随风靡凡略定所至俱降服珥河以西悉爲所有珥河以东民亦望风向服莫茂洽自此惊慄食不下咽卧不安枕不敢顾盼于珥河之西矣三月节制郑松至彰德驻营由醴江令造浮桥以济师又分兵略清池上福富川等县节制郑松督兵略攻慈廉丹凤等县后至福禄先丰攻略麻义安山石室而回是月节制郑松议回兵应天天关道诣阙奏捷全功帝大喜议陞赏勲爵会试天下擧人赐郑景瑞吴致和进士岀身吴致知同进士出身莫开会试科赐范有能等四人进士出身阮有德等十三人同进士出身六月十二日子时流星大作七月六日洪水骤至河水横流丘陵涨溢淸华道禾谷不登十五日水又潦西南之民亦荒饥饥八月戊子朔壬戌时流星大作赤色长五丈芒如绢电瞒入人屋下于地声如巨雷莫茂洽日肆游荡纵酒荒色时山郡公裴文奎妻阮氏年有姊爲茂洽后尝出入宫中茂洽见有美色心中悦之乃阴圔文奎以求其妻文奎觉之乃率本部兵自回长安嘉远拥兵不出茂洽召之再三不能得乃差将领兵逼问之十月裴文奎一面征兵拒莫兵一面使子奔至淸华行营入拜禀乞归命投降跪泣曰臣父双审养蠢兵逼害因使臣代臣父冒罪叩朝廷委身降服愿求生路刻骨不忘终身感德幸蒙大德明察诚心乞加一旅来救微躯天威如指偏方臣乂愿爲向导万死不辞寸功愿报节制郑松闻言笑曰文奎归降是天使我成功之速本朝土地指日可复于是与诸将议起兵上表奏闻命黄廷爱统领诸营奇将士先进救又奎及兵至嘉远沛顶文奎见有救兵至乃率本部子弟兵三千人迎接拜伏于军前廷爱便文奎又将本部兵守潭江渡莫知文奎已投降复有大兵来救乃退守天派江制郑松督兵出长安文奎将兵来谒泣拜于麾下节制郑松褒赏慰劳之赐爵美郡公使领本部兵马船艘爲前部与莫兵相拒莫使宗室将义国公节制南道兵期日进撃兵至潭舍江渡节制郑松差左右铳奇伏兵沿河期射杀之又令诸军造浮桥过潭江渡被风波折破二日未成因下令三军争渡黄舍江至安决黔鼓山驻营莫南道将义国公屯兵天派江据守端伟渡令催大安懿安兵民筑土垒江边拒之放竹尖河岸两边以防官兵渡江节制郑松差裴文奎潜拽船出江口以击其上流差左右铳奇来射沿河以攻其下流使象马兵卒渡河奋攻于中流收江中贼船莫义国公措手不及弃船而迸士卒奔溃官兵收得战船七十只器械不可胜数义国公收残卒回京邑据自然洲官兵造浮桥渡江驻营懿安县后进兵平陆驻营塞桥莫陈百年将兵投降赐爵定郡公时南道诸将来降者十余人因下令军中秋毫无犯民间村巷无故不得赖入违者以军法论由是山南一处民皆按堵如故箪食壶浆以迎王师男女老少莫不仰慕其德焉十一月四日节制郑松进兵于淸威精神洲安营哓谕西南各处人民皆我朝之民久罹莫政残虐鼓后我与汝等各宜自新革其前弊汝等安居按堵不得惊怖师行纪律以弟民爲念民不胜欢喜壮者愿从军老弱者皆歌讴舞跃满路十四日兵出喝江口水陆并进莫将莫玉陈船拒之安置木桩于喝江口筑土垒岸上以爲险固官兵进击破之莫玉弃船陆走于三岛山下将卒各自弃船登岸官兵渡河收获船艘器械不可券数乘胜长驱至昇龙城南门驻兵于沙草津所获船艘大小以千计是夜茂洽迯奔海阳金城县莫宗族各自偸生亡命其诸将归降者继历于军门节制郑松令诸营驻兵于沙草津禁截军士不得侵掠使民安业珥河之北顺安三帯上洪诸府县民皆愿投降节制郑松下令抚安之太原刼党廉郡公缺名亦率本部党五千人来降二十五日节制郑松进兵往海阳处追勦莫党下令中军曰凡兵经过不得掳掠良民胁奸妇女军皆依令民皆喜悦开门迎接及至芙蓉县驻营柳泾使左水营太郡公阮七里督前水军营定郡公陈百年左水军营美郡公裴文奎及棠郡公眞郡公并缺名等同内水各奇战船三百只攻破金城县莫氏弃城遁走前后不相接船艘尽弃官兵收获金银财物妇女不可胜数海阳之民离乱遁走官军擒得莫太后而归至菩提莫太后以忧死莫立其子全爲王使监国事改号武安初年自爲将督兵拒命十二月朔卯时日中有黑子二点形如乌鸟者三日时节制府分兵大破莫敬止等于淸河县新美社斩得贼馘并收船艘五十只及马匹器械不可胜数下洪南策荆门等府庐舍宫室烧毁殆尽时莫余党浦郡公名以下水郡公沔郡公陇郡公豪郡公瑞郡公梁郡公义郡公及吏部尙书福郡公杜汪礼部尙书洪溪侯汝琮工部尙书同沆吏部左侍郞永山侯吴皡户部左侍郞吴镗东阁学士吴供寺鄕阮瑾山南承政使谭文节海阳承政使范如胶等并诣军门降服节制郑松令进兵永赖挣江驻营数日回京节制郑松命莱郡公范文快廉郡公武郡公等将歩兵三千象二只攻略浦赖江三将分兵攻剿安勇武宁等县时莫茂洽弃舟歩行至凤眼县寺隐居凡十一日官军至凤眼有村人向导引官军入寺中获莫茂洽将就驻营武郡公令人以象载之及二妓女还至京师献俘生枭三日斩于菩提传首诣淸华万赖行在钉其两眼置于市初莫宗室雄礼公莫敬止窜居东潮至是复收残卒据靑林僭位于至灵南涧称号宝定又改康佑于是莫氏宗室莫敬敷莫敬诚莫敬愼等及男女大小数百人皆应之莫之宿旧文臣武士相率归之草立行在出榜招募丁民唿吸之间诸县响应兵至七万人先是莫茂洽使其长子全权监国事僭号武安至茂洽被俘人心不服复归附莫敬止莫全自遁又爲官兵所获时莫敬止据靑林分置内外左右割据诸县以拒官兵节制郑松命阮七里裴文奎陈百年阮峨等将兵猝至敬止率军袭战于江中七里不及战死于阵中阮峨中创倒在舟上士卒急救得免文奎百年等各自奔溃军粮器械皆没于贼于是海阳京北复归附之十七日节制郑松命太尉黄廷爱太保郑杜郑桐郑柠等督诸营步兵象马进讨莫敬止驻兵于锦江沿河列屯与之相拒又分命太尉阮有僚总督水军进至靑林与廷爱相爲表里救操官军在锦江莫敬止悉衆据靑林以长江一帯分南北连兵拒战日张旌旗夜鸣火砲旬月之间两军相持不得解甲敬止催兵增筑壕垒于靑林沿江以守之二十五日节制郑松令诸营奇大移草津行营于昇龙城之南福林坊居之右本纪附莫僣起自丁亥莫登庸潜位纪元明德元年传五世至壬辰洪宁三年莫茂洽被俘又继以癸已雄礼公自称康佑初年迄于其亡前后共六十七年谶云莫得于亥失于亥盖登庸丁亥篡位至茂洽以癸亥命亡国果有验云癸巳十六年正月九日节制郑松督大军东渡珥河日夜兼行直指靑林进发十二日驻营锦江与诸将大会议分兵水陆并进渡江急战遣愼义营副都将右相太尉荣郡公黄廷爱壮义营副都将太尉阳郡公阮有僚统领水步诸营奇将士进至靑林地方是时莫敬止兵不下六七万人悉衆据靑林隔岸依川阻水以爲固屯营结寨列鼓张旗然乌合之衆未经训练节制郑松传发砲号卽催兵渡河以击上流黄廷爱渡下流以击其背阮有僚大率水军围绕四傍邀截去处是日四方八面号砲俱发三军竞カ致战席卷长驱敬止及其宗亲男女皆窜身人山林官军追至东潮至灵等县哨拿获其安山王莫敬诚宏量公莫履祐郡公陈越裴指赞理阮仁沾等辈尽斩之其余斩得贼馘收得贼船器械不可胜十三日进到至灵节制府再分兵追哨十四日擒得敬止于安广处横浦县新萌村及莫敬敷莫敬愼莫敬简莫敬遵扶宁王宏礼公雄亮公幷武安莫全皐郡公脩武侯等及所获金银宝物铜印两颗又哨得尙书枚功阮允钦阮克敬赖敏阮克绥阮澈阮明璧阮礼都御史郑光賛左侍郞王文会华有谟王拔萃阮颜绩阮汝楫范珙右侍郞范知止邓谐阮演潘范黎曰倘承政使段世拔阮风墦杜显寺卿吴盎东阁杜直潘宗参政陈庆圭府尹阮诤都给事中黄琦阮俊彦阮恒监察御史黎世禄范田俊武森范从命杜演黎金榜黄务本阮仁馥给事中郑克愼王时中阮挺尹覃陈文藻翰林阮用黄挺范有能宪察使范自一副使阮儒陈丕眼参议黎鸿阮涌断事阮硕德阮滑并诣军门解纳节制府乃收兵回京二十七日诸将送俘莫氏宗派解纳营门节制郑松令推出俱斩之于草津使人传莫敬止首诣淸华万赖行在献于阙下二月节制郑松命左右将校莱郡公阮廷伦廉郡公刘盏等各领精兵攻略陆岸安博等县时寇党渠魁秀锔秀堞兄弟等率其部党千余人投降后又内萌异圔廷伦刘盏等擒得倂杀之余党惊溃迯入山林初莫应王莫敦让遁走至安博惊慄病发而死土人葬之于寺侧三月莫玉迯窜北方阴求莫氏宗室得莫敬典之子敦厚王莫敬恭于文兰州立爲莫后自号干统初年时人人犹怀二心未尽归附闻敬恭立相率归附时有莫氏余党数十人煽惑人心聚集成党刼掠州县分据各处珥河以北干戈迭起烟火不息群雄窜伏寇劫凭陵大者结成三十党小者亦不下数十余群眞定都宁以下自称建国公乙技自称强国公太国公华国公严国公庆国公德国公美寿侯威王莫敬用壮王莫敬章义国公据文国公锦国公忠国公福国公大者数千余人小者七八百人所至民皆响应二十一日各处伪党并起兵出珥河至菩提焼断钵场浮桥于是海阳京北等处各县人民皆建立旗帜各应贼二十三日节制郑松分诸将领兵渡河大撃破之斩获数千余级伪党奔溃州县悉平二十五日大同士官和胜侯武德恭率本部兵三千赴京首服归顺朝廷献金银宝物十盘代身银人一座银花瓶二件银香炉一捧银鹤双良马三十匹至营门拜谒节制郑松表奏陞爲北军都督府右都督太保和郡公号爲安北营是时节制郑松令匠构作殿宇筑起行在于昇饱城之西南揶榈之北锦廷旧所一月而工毕于是令诸大臣及文武百官安排旗帜整饬兵象准备候奉迎圣驾是时帝自万赖行在三月起程渡西都城直进广平道出天关过美良彰德一箇月至靑威县驻军节制郑松率文武就靑威奉迎圣驾雅乐偕行赴京四月十六日帝登正殿受百官朝贺大赦天下诏曰盖闻上天发生群物必施雨露于雷霆鼓动之余人君抚御八纮必宣德泽于威武奋扬之后理达无间言式用敷我国家太祖高皇帝应天顺人乘时启运行大谊平残得天下甚正其立国之规模宏且远矣太宗文皇帝嗣训率下仁宗宣皇帝扬烈观光圣宗淳皇帝创立法制开万世文明之治宪宗睿皇帝稽式典章正四方纲纪之则其守成之宪度详且备矣圣圣相承谟烈启佑咸正后人足以世守自粑绍统元年间运遭中否爲逆臣莫登庸所僧窃然先王之正统尙存在人心之遗泽未泯庄宗裕皇帝奋义旅以拨乱中宗武皇帝立祖业以救民迨我皇考英宗峻皇帝天挺刚明志平潜叛其翊扶日月整顿干坤宴赖明康太王之勲之德中兴功业实始于此眹绍恢前烈总揽大权每以灭仇敌复中原爲念特命都将节制各处水步诸营兼总内外平章军国重事左相太尉长国公郑松总统大兵攻勦莫党上年十二月擒得逆登庸孙伪洪宁莫茂洽旣正以法今年正月擒得伪雄礼公僭称康佑又寘于刑其余孽如伪唐安王伪雄亮公伪惠成公伪安山王伪扶宁王伪勇义公等辈悉皆就戮逆贼之罪以正神人之愤得纡是虽列圣在天默相之灵亦都帅匡国再造之功而将士用命宣勤之力故能臻玆大业复此旧都国家土宇皈章孔厚如故朝廷法制政令方与更新眹虑夫天下祖宗之天下人民祖宗之人民久爲彼虐所苦正望吾所以抚安之今卽政临民乃其一初宜施惠行庆以及衆庶其以本年月十六日寅御都城正殿大赦天下以布正始体元之化以慰溪苏望治之情凡其臣庶咸悉闻知是时论功行赏加黄廷爱爲右相太尉荣国公阮有僚爲太尉阳国公郑杜爲太傅郑桐郑楼俱爲太保黎栢爲少尉本郡公何寿禄爲少尉吴景祐郑文海俱爲少保吏部尙书阮茂宣爲少傅琼郡公其余加陞职爵有差五月太傅端郡公阮潢自顺化亲率将士象马船艘赴京拜谒及将顺化广南二鎭兵粮财帛金银珠宝府库簿籍进纳节制郑松表奏潢爲中军都督府左都督掌府事太尉端国公使总督本营将士及统领南道各处水师大小战船三百艘进讨山南海阳各处海贼先是伪建国公起兵据建昌府筑土垒于江东岸上自延河武仙下至眞定各县义国公起兵据靑兰各聚数万衆种木桩于黄江河门等处以拒官兵节制郑松差南道将裴文奎陈百年等领兵攻之月余不能破至是命阮潢统领诸水兵攻之及至潢使以火器大铳齐射之大破贼垒贼衆惊走官军乘胜逐北斩馘万计俘获贼将斩之先兴建昌悉平后伪壮王莫敬章太国公华国公严国公锦国公强国公东国公等俱将兵佔据海阳地方节制郑松又差阮潢领兵往勦除收捕潢大破悉平之俘获伪将甚多及斩馘不可胜数伪强国公奔走上岸伪壮王莫敬章太国公走入安广海阳山南二处亦稍削平惟余伪干统莫敬恭莫玉璨及次王庆王莫敬寛安勇王唐国公德国公东国公文国公忠国公福国公等伪贼而已六月节制郑松差诸将领兵分守上洪下洪快州顺安慈山等府复令许各县流民回贯复业七月二日彗星见东方指东北行时莫玉璨子立郡及山东侯扶高侯等先已效顺至是山东扶高又谋反俱去立郡被诛十月太保和郡公武德恭自请回鎭守大同以防寇贼节制郑松许之闰十一月四日莫阮倦死于狱中初倦子锐郡公阮信寿巖侯阮俦及扶兴侯阮俛子都美云榜南阳安义仁智并等见莫主遭擒乃屈身效顺至是谋反事觉阮信都美云榜仁智等皆伏诛南阳安义寿岩等复从伪去甲午十七年正月莫玉璨挟莫敬恭据安博县节制郑松遗右相黄廷爱领兵讨之二月廷爱督兵击破之于安博县获伪万宁王严国公并余党尽斩之玉奔思明府称臣于明后廷爱回兵安勇县俘伪福国公而还是年京北太原谅山等处干戈扰动庆王莫敬寛据大慈次王据大原安郡公据普安东国公据陆岸安勇王据武崖越国公据山阳等处官兵所至贼卽解散还复屯结郡县苦之时明国多使人来探访事情殆无虚日海阳山南下畔盗贼群起方民日夜不安大同和郡公武德恭自回鎭后阴怀二心与贼美寿潜通使往来阴使人侵掠山西源头各县攻破靑波夏华又徙东兰西兰居民移入大同住焉节制郑松命太尉阮有僚领兵攻勦逐北擒获美寿而还三月望月食天大雨二十二日帝遣阮潢赍金册加赠明康太王爲明康仁智武贞雄略太王其金册曰大臣之有宿勋实关衆望朝廷之追元祀必纪宗功肆颁蠲谷之攸同宜载镂之孔耀推忠翊运协谋同德辅国竭节敦厚明义功臣特进开府金紫荣禄大夫兼总内外平章军国重事太国公赠明康仁智太王郑检棠乔鉅阀桓卷叶纒初应义旗亨屯正经纶时节重恢旧境匡济定兴复规模嘉绩多于先王盛业征之后嗣西平一门忠义社稷计安汾阳再造国家天下功盖前休验于玆敷贲新号加宜侈尊优特命推忠翊运同德功臣特进辅国上将军中军都督府左都督掌府事太尉端国公上柱国阮潢赍捧金册进封推忠翊运协谋同德辅国竭节敦厚明义功臣上相明康仁智武贞雄略太王尙其祇受显褒勉图笃弼惟久大永扶于国祚斯宠荣不替于云仍钦哉命阮茂宣等赍勅追赠加封太宰太师兴国公阮淦爲昭勋辅哲靖公四月己酉朔日蚀天雨大旱二十八日右相黄廷爱领兵攻破右陇斩获伪福郡公传首诣京师太原降将廸义营廉郡公缺名擒获莫伪宏美公缺名槛送京师令斩之于草津五月差太傅郑杜太保郑柠等统率太原将廉郡公向导攻勦太原破伪永郡公营永郡公率余党奔武崖十一日莫敬恭以莫玉璨爲太傅将兵据安子山攻掠永赖县所至民多归之节制郑松差阮潢率水军直进至海阳击大破之玉璨奔安博后据万宁州是月金星行失度旱祷得雨莫敬恭及其伪党窜居明龙州至是多率龙州人出掠谅山各州节制郑松差兵会谅山三司兵攻逐之伪党奔还龙州六月先明县武陵社人武登起兵据超类县集衆聚党自称罗平元年节制郑松擒获斩之伪信王起兵据武崖使伪宁国公将兵拒战于太原伪越国公自衣黄袍起兵据三阳刼掠方民节制郑松差副将拔郡公范允生将本部兵镇守三农以安兴化之民七月初二日莫驸马都尉太傅沱国公莫玉据兵万宁州病死其子驸马山东等奔入龙州附莫敬恭初玉将临终有遗书劝于莫敬恭曰玆莫家气运已终黎氏复兴乃天数也我民是无罪之民而使自罹锋刃之中何忍也我等宜避居他国养成威力屈节待时伺其天命有所归而后可尤不可以力鬪力两虎相争必有一伤无益于事也如见彼兵所至我当避之愼勿与鬪要宜谨守爲重又切勿邀请明人入我中国以致民苦涂炭是亦罪之莫甚也至是死莫壮王莫敬章与伪太国公率兵寇掠青河四岐各县永赖人赖郡公谋反亦率本县兵衆从之时海阳诸县人民大荒饥馑相食饿死者三分之一八月右相黄廷爱率兵攻破谅山伪严国公出降竟杀之九月伪威王莫敬用使其党春山侯与文国公等将兵袭攻太原效顺将廉郡公死之节制郑松使太尉阮潢统兵攻破于武崑平之乃引兵还十月节制郑松差太尉阮潢统领水兵太尉阮有僚督率步兵攻破和郡公武德恭营分兵前后夹攻德恭率子弟奔义都二将将兵还太尉阮有僚出奇兵攻伪春山侯文国公等寨大破之获象三只焚其营舍而还十二月大同伪武德恭使人献纳金银宝物马匹赴京入朝首服乞免罪许之立太王府于福林坊令移行在于城南门之左时太原诸县犹爲伪威王莫敬用等所占谅山犹爲莫敬莫敬寛等所据所在劫掠地方人民太半不得归农田野荒废乙未十八年正月时帝有风疾不能视朝诏免朝及谒郊祀礼二月节制郑松令诸营将校大造战船五十艘三月会试天下擧人于草津赐阮实阮曰壮进士出身阮墙茂等四人同进士出身节制郑松造作两轮车饰以珠宝象牙为之车上用篷漆车傍刻象牙槛四壁黑漆以金贴之又作小梯登车车前置一杠子使力士四人推之其车式始于太尉阮潢之所制也金木合宿在室分令收天下各处大集钱以充国用伪春山自称爲义国公使人盗捕公象一只至感化州四月节制郑松差指挥使忠信侯与太原总兵德泽侯赖世责领兵至感化州遇伪威王莫敬用春山山东等世贵纵兵击之斩馘六百级又牧获公象一只马十匹及军需器械而还是时淸华源头人伪太傅刚国公缺名起兵据乂安琼熘上畔扩掠居民淸华鎭守官何寿禄郑文海等征兵击破之俘获徒党尽杀之五月令诸营奇类有竭节宣力功臣始终全功定爲三次奏功论赏令出再三又寝不行时人民大饥荒更兼瘟疫死者尸相枕六月十二日伪春山与普安人伪晋郡公胜郡公桂郡公等合五百人刧掠三阳时县官大率兵民邀截要路斩获伪晋胜桂等馘四十六级春山仅以身免旱二十二日申时两日并出二十四日太原总兵严郡公郑惟精斩获伪义国公杜衍幷其党于太原时伪赖郡公称莅国公父子相率贼党由安广透入海阳劫掠沿河各县至东潮袭攻鎭守营陵郡公遂遇害七月伪春山自称保国公率贼党攻掠普安县节制郑松差兵击破之获马四匹铜印一颗贼遂奔溃又命赖世贵将兵攻破太原高平等处俘获伪将祈山王福王并等倂杀之十三日甲申天无云而雷忽震宫柱其夜月又入心度内后晕歳星二十三日甲午大会文武百官誓于昇龙城之南门左街二十五日伪春山归降赴京请罪付归本属将后执杀之火犯昴分经歳不入垣命毅郡公阮惟一守金洞八月令大点军兵于草津得兵数十二万余大旱自八月经歳无雨至明年二月始得雨禾谷枯死一谷不成人民大饥九月令置平狱勘理官使决天下疑讼以文官二员吴慥阮宏词武官黎稹等爲之颁以公差印后再置三员爲之皆不能守法其职遂废十月令修理西京殿时莫旧臣东岸人翰林学士阮时誉自称爲太保礼郡公僣号其子爲顺治王起兵据陆岸邀截谅山要路杀本处总兵兰郡公缺名及夺取象只井财物十一月节制郑松差蓟郡公潘彦领诸水奇战船三百艘象一只鎭守海阳靑林郑文彰守永赖阮廷伦守锦江海郡公缺名守唐安王珍守超类十二月盗劫处处群起烧家杀人劫掠财却田丙申十九年正月二日伪壮王莫敬章移屯安广摅万宁香兰使其将永赖人莅国公嘉福人太国公并莫宗子莫玮莫理等领战船大小几十只侵掠四岐永赖江三日至靑林靑河江与潘彦兵战自寅至午大击于江中时潘彦马未及鞍兵未及甲贼船已到营门军皆失措潘彦出拒才西十五人而已胶水将礼郡公见赅势大自度军少力不能支自率本船军人先退沈彦以爲恇怯斩之以爲徇衆于是人人殊死又得西眞一水队轻船突造贼将疑救兵至乃大溃弃船下水逬生潘彦乃手招本兵大小船一齐突战夺击中流斩贼将莅国公太国公安郡公瑞郡公及裨将二十余人斩获贼馘二千二百九十八颗收获船艘器搣不可胜数俘获贼将豪郡公缺名等数人贼党各散归田里卽日解送贼将豪郡公至军门潘彦亲解其缚慰之曰汝欲生乎竟欲死乎若欲生则吾用汝爲向导擒得壮王则我饶汝死罪豪郡公乃乞向导引兵兼行海道出安广擒壮王以图报效潘彦听罢令选轻舟锐卒数百人战船五艘自全身铠甲内藏伪豪郡公于舟中四日彦与诸将谋曰兵贵神速我以取胜之兵乘破竹之势苟一战两胜是天使我等成大功可较古之名将耳仆愿诸将士听令同心戮力以立功名勦除伪贼则我等之功莫大焉诸将皆曰愿听命是日彦选壮丁假作敬章兵号衣旗色白爲前队诸水军随后陆续继进是夜彦自乘轻船先突入重关其守关人问之答曰我乃豪郡公兵船因战胜俘获贼将蓟郡公等先解送献纳我王由是得入重关直进三日夜到万宁州香兰社及将近敬章船敬章疑爲豪郡公得胜而回乃迎之彦曰我是蓟郡公汝等宜速受缚免被刀鎗敬章闻言措手不及乃弃船上岸走至沙中爲官军所获及其妻妾二十人并斩其徒党四十人是时诸兵率多争收贼宝货致贼余党走散窜入山林彦军旣获全捷一擧连胜两阵军士歓喜凯还京师解纳莫敬章于阙下是日节制郑松议赏战功赐潘彦金牌一两面黄金十斤又赏诸将士有能用命者银子三百斤设大宴响劳之是时莫臣多诡计吿于明人曰黎兵者乃郑氏争疆起兵攻杀上国贡臣及莫氏子孙实非黎氏子孙重与之兵由是明人多遣使过鎭南交关将牒文来我国毎期大会勘黎氏子孙果有是否期至交关爲约二十九日命户部尙书兼东阁学士通郡公杜汪御史台都御史阮文阶等候命先至鎭南交关与明国左江兵巡道陈惇临通柬牒辞多谦逊后又使右相黄廷爱将兵继至谋山爲应遣族目皇兄黎梗黎榴及ェ部左侍郞冯克寛等同斋安南都统使司印及前安南国王印墨样二件金子百斤银子一千两与国耆老数十人同赴鎭南交关候行会勘二月一日左江兵巡道提刑按察司副使陈惇临牒催使帝亲到鎭南交关以期会勘五日帝亲督右相黄廷爱太尉阮潢阮有僚太傅郑杜等及诸将士兵象万余到鎭南交关约朗会勘时明人牵延逾期退托要索求取金人金印事迹等物件不〗赴勘卒过期三月帝乃还京夏四月令天下各处府县总社系被经兵人民漂散许回复业饶役三年然所管多侵扰务行苛虐民或至流散未安其业令阅选原定新旧另兵如有功已受职爵年老弱者饶汰之身才彊健者充补之以成乓额望月食是时大旱夏务禾谷不得收陂泽枯涸草木多黄落花果不实盗刼群聚于民间大者七八百人小者亦不下数百人日夜烧毁人家劫掠财畜水陆不通道途闭塞民多饥饿死者过半五月太保和郡公武德恭自移大同营就义鄯居之是月命效顺翰林范鸿儒与淸华处承政使礼恭男胡秉国勘度本处桑洲土以定税额秋七月时天无风雨泸江水自涨溢者经旬彗星出指西北行令修造昇龙城内太庙各殿十七日壬午奉迎太祖高皇帝及列圣皇帝等神位入昇龙城太庙殿歳时享祀八月九日甲辰壬申时京师及山南山西江河并池湖井水无故忽自动一时始解是月旱密祷得雨闰月朔日有食之时令工匠铸造金银人二躯各高一尺二寸并重十斤又祷银花瓶二双小银香瓶五件又备用土绢及诸贡献之物以防北使冬十一月二十五日大安县时务社人范沆自称爲天南招讨都元帅二十七日入据安谟耽溪山攻破附近社民所至人皆向服月余衆得万余人自此长安范仁等府盗贼群起多阻行人往来而隤上各社民兵多从贼党礼江侯父子亦倾心顺服节制郑松差美郡公裴文奎将兵与安谟土官良郡公阮体讨之俘获范沆送还京斩之十二月四日淸华处鎭守将少保演郡公郑文海卒赠太保是月差户部尙书兼东阁学士通郡公杜汪等候命与广郡公郑永禄斋金银人二躯及诸贡物就谅山城以候明人会勘时明龙州士官多受莫党贿胳因与结连退托事未果就更値正旦节杜汪郑永禄等复还京丁酉二十年二月初十日命奉天府尹具设牲醴祭明康太王庙十九日差候命官杜汪阮文阶等复至谅山鎭南交关探明人消息遗北道将淳部公陈德惠与会郡公宏郡公并缺名等领兵护送及至谅山城驻营时伪福王高国公并等率衆夺击杀鲁郡公于阵淳郡公宏郡公等将兵走脱及回至京皆削其兵权杜汪阮文阶等入据山峙得脱三月安丰人阮当明伪称福德二年率本县人起兵劫掠傍县是日右相黄廷爱差属将收捕斩之及徒党四人俘送营门亦斩之天雨血于山西地方后又雨雹是月明人又使委官王建立就我国催贡会勘牒于京师大议起行二十八日帝亲督右相黄廷爱太尉阮潢阮有僚太傅郑杜及左右都督七八员兵象五万带明委官王建立同行至谅山鎭南交关四月初十日帝整饬兵象过鎭南交关与明左江巡道按察副使陈惇临及广西思明太平等府龙州凭祥等州官大行会勘交接礼各相喜贺自此南北两国复通命工部左侍郞冯克寛爲正使太常寺鄕阮仁瞻爲副使如明歳贡幷求封克寛至燕京适遇明帝万寿圣节克寛上拜贺诗三十首明武英殿大学士少保兼太子太保吏部尙书张位以万寿诗集上进明帝御笔批曰贤才何地无之朕览诗集具见冯克寛忠悃殊可深嘉笃美卽命下刊板颁行天下于是朝鲜国使刑曹参判李碎光爲之作序是时明义土官勇郡公阮克寛父子与伪党连结聚集奸恶人欲乱京邑夜常起火烧毁庸坊事觉官军捕得克寛父子三人及徒党二十四人于昇龙城南门外幷捜得木印旗钲器械及勅命来纳节制郑松令尽烧之斩克寛父子及徒党枭其首级二十日帝回京御驾至安常节制郑松亲迎拜于安常扶御驾还宫帝乃视朝节制郑松亲率诸大臣及文武百官行拜贺礼令阅另兵选比建者补兵额老弱者简汰然阅已经数年未曾见汰者致老弱多没于军中五月旱谷豆枯死二十日帝密祷于禁中又立坛于大罗城梦桥合祭山川诸灵神始得雨时有慈廉艾桥社人阮明智前与伪克寛相友父子起兵据明义地方伪称大德三年太尉阮有僚俘获明智父子兴斩之是时万郡公阮有力守淸沔有力爲政日务寛平民皆爱慕贼不敢侵境内无事民安其业六月四日山南效顺将定郡公陈百年卒是月无风雨泸江水管涨溢冲激是歳前大旱一后大水田禾多损失歳屡不登民多流亡秋七月七日太尉阳郡公阮有僚卒年六十赠阳国公十五日阮有僚从姪嵩郡公阮公乃病卒荧惑与歳星合宿在毕度容一指相接令天下凡诸器用随以职品高下不得僣越令阅四政军民丁壮等项以定原籍时宋山人胜郡公枚求守神溪县有善政民多爱慕保之擢爲顺化总兵八月东岸土将淳郡公陈德惠及子陈德泽称岑郡公谋反与安世土将世郡公扬文干父子俱率弟子夜遁从伪党去节制郑松分兵差其子掌锦衣衞雄良侯郑桃领兵攻之斩其徒党德泽文干等与子弟远奔时四政人民多烦于刈公象草又被所管搅扰民不胜其苦多从伪党劫掠民间十月海阳土将水棠县人水郡公缺名宜阳县人礼郡公缺名俱率兵反掳掠海阳诸县袭杀巡守将华桥侯缺名及本县县官又有新先明县伪琼郡公瑞郡公并缺名兄弟聚集徒党所至掳掠人民与水郡公礼郡公等相结衆至数千海阳诸县人民畏其残虐悉皆顺从十一月二十日节制郑松差都督同知豪郡公阮沔美郡公裴文奎蓟郡公潘彦等领水兵五十艘往海阳攻破伪党卽日进发阮沔独自骄兵轻敌自谓残贼不足虑不与诸将计议乃亲率本部内兵船四只轻进突入战阵中至贼伏兵处遇贼人船豪郡公令发大纪射之礼郡公被碑死于舟中舟中贼代着礼郡公衣催兵乱战复刺杀豪郡公死于战阵中两军混战相杀官军死者亦八十余人兵卒皆走遇裴文奎兵继至贼衆弃船登岸走散文蛮收获阮沔酋级而遛后文产再将荈拽寻获礼郡公首回京解纳令枭三日节制郑松议赏文奎金十斤陞少保是月令天下各处建鄕试场取士十二月伪陈德泽等据兵大慈使人盗捕公雄象一只节制郑松令广郡公郑永禄奉郡公郑有用安岩侯阮鎭安全侯阮光登琼阳侯阮金龟等领兵追及获斩之收捕妻子而回戊戌二十一年正月十六日颁大赦布诰天下一切盗刼逬囚及经年赋税并皆赦免二月诏陞公子郑梉爲平郡公使督率兵马以防盗贼三月旱西北多风起禾谷草木枯死节制郑松使右相黄廷爱将兵攻略陆岸获雄礼之子莫敬伦幷马三十五匹及器械而还节制郑松又使太尉阮潢领水军略定海阳攻破水郡父子及徒党水郡走入水棠据山崎官兵乃还水郡使其党瑞郡琼郡侵掠靑林靑河等县阅取地方丁壮编入队伍爲兵民多走散二月会试天下士人赐阮庶阮惟时黎弼四等进士出身阮克寛阮俭等同进士出身大旱自正月至是月始得雨节制郑松差右相黄廷爱统诸步兵太保郑柠等往略定东潮因进兵以撃水棠之北又使太尉阮潢统领水军少保裴文柰等往略定海阳处因进兵以击水棠之南又分使振郡公海郡公蓟郡公壮郡公等将内水各奇往经略靑林靑河出金城以截水棠之上路是日三道一齐进发阮潢差本营将士先突入破水棠山峙士卒争先乃俘获伪水郡公贼党破溃诸道兵进到收获贼党船艘伪琼瑞等率子弟逬出欲回先明到半途遇裴文奎兵大击两兵混战于江中自辰至申贼兵ヵ乏溃走文奎催兵乘胜逐北破之俘获伪瑞于舟中斩馘百余级伪琼乃率余党奔于安广二十四日官兵还京俘送伪水瑞献纳赏功毕斩水郡公瑞郡公等于廛桥枭其首级五月山阳伪越国公死其衆无统山西守将淸郡公邓墩胶郡公阮有佳等进兵攻逐斩馘数千级获马十匹而还是月令裴文奎督率新明安阳二县兵丁使将兵往鎭守以安方民壮郡公阮峨守靑林华阳侯王珠守嘉远是歳旱七月己亥天小雨数日八月旱莫雄礼之子敬用聚党于安博伪称威王后数败乏食乃谋诱杀士官富良侯而取其土地人民富良觉之谋遂沮莫敬用自率子弟逼之富良以计就之使妻迎降首服曰大王权重兵势且大追随奔走之人更多武勇妾夫乃一村人耳未曾见此兵事闻大王之兵所至惊偟悚慄故使妾身代往愿大王列兵安寨于境外令行禁止整肃兵士固守营寨谨防朝廷之兵来则御之后大王自选手足亲近不过数十人随妾入家到卽引夫拜谒然后进纳土地人民威王闻言大喜卽选左右手足子弟亲近四十人自入富良侯家村富良侯使兵守闭关隘得紧乃出家迎接拜诗于前曰臣居僻境兵少粮足大王至陡少可安身养兵蓄锐乘时待衅招募州县收拾兵衆乃可复兴前业玆臣有一山峙远且深险大王只可将亲近数人入据深山臣遣家人赡给奉侍其余左右将校皆暂居臣村宅以给养之再图后擧威王听罢乃率手足四五人共入据山峙去了富良侯卽将威王子弟四十人尽杀之不许泄与威王知之富良侯密差人驰吿京师乞兵救援解送威王于是节制郑松差都督林郡公广郡公华阳侯等领兵到富良侯村宅果擒获威王俘送京师后论陞赏富良侯总兵职九月旱是时连月亢旱禾苗枯死帝乃密祷禁中又合祭各神于梦桥始得雨六日安世县杨文干遗其妻牵马二匹牛二只赴京首服许之令遣其夫出首宥罪彰徳芝泥监生阮时忱伪号兵部尙书林泉侯时擒获送京监之后逬脱免令广德县作纸局造作大方新样纸纳官无得私卖是时人数假令示故有是禁以防奸人又令各处承司府县如见上司差有帖示者査实新样纸依例承行如不是者引纳论罪令诸府县社该官阅选该内民丁十八歳以上身材强健者编补爲另以益兵数然阅法多冗民不胜其苦十月令淸华乂安顺化广南等处构作选场候阅丁壮以补兵额会歳终未行而止十三日节制郑松表奏差右相黄廷爱统领兵象及太保郑桐少保郑栢都督黎文歓指挥使陈祚等将兵万余攻勦谅山伪党使兵部右侍郞阮玮爲督视官又差太傅郑杜统领兵象及石郡公王珍洮郡公陈震太原总兵德泽侯赖世贵等将兵攻勦太原伪党又差淸郡公邓璥胶郡公阮有佳等攻勦山阳当道贼辈又差拔郡公范允生鎭守临洮诸要路以安舆化之民十七日世郡公杨文干父子赴京乞降饶其罪二十三日邓墩阮有佳等兵至当道攻破上兰贼伪扶高弃寨走大蛮州撒纵兵追之斩伪将扶衞朝巴等获马匹铜印钲旗器械甚多乃还是月高平土官总兵同知勇郡公何益率兵攻破定化州贼斩获伪忠国公缺名及徒党三十五馘得马三十匹赴京解纳二十八日令绞莫敬用于东门市十一月初四日当道土官衞义侯宋时照将兵攻破伪莫斩得伪扶胜侯与徒党馘十五颗获马一匹其器搣不胜敷初六日右相黄廷爱至谅山城差都督林郡公陈福领兵千余攻破脱朗州贼时莫敬恭兵从龙州来来泉使伪万国公缺名拒战陈福纵兵大击斩万国之子获其妻孥徒党焚其营寨贼兵溃散福等乘胜长驱直至敬恭营敬恭使福王领家小粮食先退入据龙州至途中遇陈福长子壮义侯陈铁伏兵起攻之福王与兵卒相争夺路走入龙州福王顾谓陈铁曰有干统王尙在后汝若欲追吾等干统至此恐汝辈皆爲泉下之鬼也陈铁闻之不敢追使弟子收拾财货而还敬恭见陈福兵进攻乃使其将皤郡公胜郡公缺名等将兵断后与陈福兵相拒敬恭自领兵拔寨望后潜退陈福见伪将拒敌乃纵兵击之斩得蟠胜辈于阵余党奔溃敬恭乃率将卒数千人奔入龙州又遇陈铁伏兵截其要路敬恭自督大兵冲之时陈铁兵少不敌乃复弃其所获财货拔队直入高平敬恭兵急渡河去后陈福兵进至擒获敬恭第二男十二歳时敬恭兵已远去陈福令收兵回谅山与右相太尉荣国公议还京解送敬恭男子以献以户部尙书通郡公社汪爲少保是月太傅郑杜进兵攻太原通化感化地方差总兵赖世贵攻勦高平兵至三弄山世贵不能料敌贼党率各峙蛮人四面夹击世贵大败走三日夜至上思山爲贼所获公象一只而世贵兄弟多带鎗仅脱身走郑杜见战不利遂议还兵朝廷论削世贵兵权淫雨十二月三日令绞莫敬恭第二男于东门之右初六日节制郑松差候命官杜汪等先备仪註礼物至鎭南交关迎接北使先是使臣冯克寛等斋贡物及代身金人沉香象牙至燕京上表乞脩职贡明帝见表大悦复诏封帝爲安南都统使司都统使管辖南国土地人民及赐安南都统使司银印一颗使冯克寛等斋勑书回国克寛乃上表曰臣主黎氏是安南国王之胄愤逆臣莫氏潜夺不忍负千年之讐乃卧薪尝胆思复祖宗之业以绍祖宗之迹彼莫氏本安南国黎氏之臣弑其君而夺其国实爲上国之罪人而又暗求都统之职兹臣主无莫氏之罪而反受莫氏之职此何义也愿陛下察之明帝笑曰汝主虽非莫氏之比然以初复国恐人心未定方且受之后以王爵加之未爲晚也汝其钦哉愼勿固辞克寛乃拜受而回初克寛以万历二十五年四月过关至十月到燕京拜谒明帝十二月初六日辞明帝回国前后凡一年余四箇月使道以通十五日克寛回至镇南交关明左江官差委官王建立投递公文赴京师节制郑松差右相黄廷爱太保郑槔整备仪衞迎接明使王建立与克寛等二十五日帝过江就菩提拜诏接使还于内殿节制郑松与大臣文武入内殿朝谒勅书宣读毕见所颁银印一颗因与文武大臣议复回书与明国让责明委官王建立回北国递奏明帝明土官受莫敬恭贿赂又递奏明帝许敬恭安插太原高平地方己亥二十二年正月二十八日少傅琼郡公阮茂宣卒年八十二茂宣雷阳盛美人二十八日美郡公裴文奎解纳伪瑞郡令杀之二月时彰德芝泥监生阮时忱伪称尙书礼国公靑林蔓枘人踌称少保安国公福禄人伪称忠郡公聚兵安朗地方平郡公郑橄差人捕捉解送京师悉令斩之吏部右侍郞阮宏词卒大理寺卿陈福祐卒二十七日以工部左侍郞冯克寛爲吏部左侍郞封梅岭侯三月明左江官陈惇临使王建立复赍良马玉带冲天冠赐节制郑松请爲隣好并采文二帖内爲八字曰光兴前烈定国元勋节制郑松益厚遇之使人护送还国四月初七日行在内殿流星大起敬天段折一角进封都将节制各处水步诸营兼总内外平章军国重事左相太尉长国公郑松爲都元帅总国政尙父平安王使司天监黎文惠等择日行册封礼其册文曰王者建极钖福道惟公荡荡平平人臣定国树勋礼当厚尊尊贵贵蠲辰誔协镂册载华推忠翊运竭节宣力功臣都将节制各处水步诸营兼总内外平章军国重事左相太尉长国公郑松国望泰乔家庭文武建谋定策安社稷光植中天讲信修睦北邻封敉安边境功特高于宇宙位宜冠于臣僚特遣太宰荣国公黄廷爱斋捧金册进封都元帅总国政尙父平安王爰赐玉瓒以作介圭仍钖土田以广封邑尙其秉共愼位皇皇恪守于王章脩德匹休世世永膺于帝眷王其钦哉二十一日大开会宴六月议定律令是歳三月大旱至六月时天无雨禾苗枯死十三日帝亲与平安王就射堆处立坛致祷后始得雨十六日酉时月食七月淸华镇守将少尉鳞郡公何寿禄卒令钦差本处阅选官黎文欢黎文植等代其职其选簿差诣京进纳时大同武德恭反僭称隆平王使手下将锐郡公等率大蛮州兵攻畧太原白通州各峙山胁取银场税于是平安王命海郡公广郡公奉郡公等将步兵进撃仍遗鎭守将衞义侯宋时照向导击破之八月六日令旨诸营长官及各奇队该官诸本营奇队长次队长某员有竭节宣力功臣幷坚义从军日久有功应备类姓名详註住址职爵逐一明白期本月中旬投纳候閲定具本议送该衙门铨除各职以示答勋二十三日太白犯入太乙星二十四日丑时帝崩是时平安王与朝臣议太子性不聪敏乃奉次子维新立之以本月二十七日卽位于行在大赦改元诏曰朕惟天地生物爲德必宣气行化以神并育之机帝王守位以仁必敷训钖福以示大公之道理达无间言式用敷我让天与人归神传疆讲烈威正罔缺纪纲至详且备所以遗后人者盖深远矣皇考绍恢丕緖在御二十有八年适倦于勤以国事付托于朕朕方在疚哀慕不胜然以社稷至重姑抑私情勉从公论谨于本年月二十七日嗣大历逾年改元自念以幼冲之资承艰大之业负荷惧弗克堪守成不可无助宴赖主帅尙父平安王明勗匡救之德曁诸旧勋大臣左右邻弼賛佐弥缝之力庶几嗣有令緖答扬先训上副天心下苏人望以衍宗社亿万年无疆之休今卽政临民正四方望宣泽承休之日宜建极敷言施惠行庆以与天下正始其以明年爲愼德元年玆方卽政一初宜广推恩四海所有寛大各条颁布天下如赐功臣爵土加封祀典名神饶拖欠赋寛恤始回流民并原受伪职査实仍还前有及内外官赐恩陞级与勇士生徒社长官员子孙等并赐资有差于戏正始大春秋一统玆征贞观之期享国兼殷夏历年用集绵洪之庆布吿遐迩咸使闻知二十五日礼部出榜曰大行皇帝宾天其天下臣民照依服制等次遵行其尙父乃勋王也而爲社稷重臣不与百官同列应服一百日诸亲王及文武阶自郡公以上预朝班者若从营者不拘与朝堂各员五品以上外任方面各员应服三年武阶自侯伯爵至五品以上若从营者不拘内监司自六品以下文阶部寺首领府县校官以上若从营者不拘同服期年武阶六品以下文阶八九品朝谒服九月护衞校士按吏华文服五月官员妻预命妇者服期年不预命妇者服一百日竝禁华饰溢任调除荫官从官杂流官服五月舍人文属官员子孙将臣社长及上酋辅导并汤沐邑及畿内庶民并服一百日天下各处百姓服二十七日并禁音乐幷綵色珠玉金银等服用男女嫁娶官员男女停一百日庶民二十七日并以令到爲始是日丑时流星大作长如帛疋及入地声如巨雷九月二十日令将士护送大行皇帝梓宫归山陵圣宗淳皇帝下癸巳洪德四年年春正月帝亲耕籍田率群臣耕行郊礼禁酒色敕旨官员及百姓等继今家非宾筵不饮妻非犯罪不应出敢有纵酒乱性家道不齐无媒妁之言为踰墻之态抵罪二月行西京拜陵庙帝乘轻舟泝𤂬江拜谒西都城原庙后至江表淳荗祠堂二十日寝陵有事命工部尚书范瑜往祭弘佑庙日入风雨大作三月旱祈于太庙并命官遍祷于各神二日雨夏四月三日大雨敕旨各衙门奏本用竹纸定内外任官禄制简太简闲散太闲散钱例各有差别给锦金二卫俸例上谕太保建阳伯黎景徽等曰我尺山寸河岂宜抛弃尔宜坚辨勿许渐侵如他不从尚可差官北使详其曲直汝敢以太祖尺地寸土𨁹贼罪显诛夷五月禁卫兵擅行差拨屯直空疏敕礼部僃榜百官及军色人等继今系非宿望鸿儒年高德盛不得妄唿先生六月神玺裁成下诏百官及百姓各赐覃恩一资试教职其试法第一塲四书各一题五经各一题第贰塲赋一题李白体第参塲制诏表各一题定御史该道监察御史该知如清华乂安道监察御史该知锦衣卫各司力士更班舍人五成兵马司仪卫司锦衣卫副中军府清华乂安等处三司军民海阳安邦道监察御史该知神臂司壮士金吾卫副军神策四卫东军府海阳安邦等处三司军民山南顺化广南道监察御史该知殿前司六卫南军府山南顺化广南等处三司军民三江兴化道监察御史该知効力四卫驯象四卫马闲四卫西军府三江兴化等处三司军民京北谅山道监察御史该知尚衣御用监工部各匠宣达局应事局屯田蚕桑精米种菜典牧各所司北军府京北谅山等处三司军民太原宣光道监察御史该知宣达厨侍卫局奉直军太元宣光等处三司军民校定宪司职掌宪察使宪察副职专陈言廉访紏劾勘理审谳会同检验诏刷考课巡行等事务凡三十二条秋七月试医题凡四门九月大雨先是春季三旬无雨夏少雨至是雨下如注达晓未晴敕旨内外各卫门一应公务奏章该官详审事例情由亲事起草藁付该吏写毕覆检施行敕旨刑部册子签黄长依册子定奏章失格事例如字行髙下及点污之类从翰林院侍读兼东阁大学士申仁忠之奏也冬十一月校定征蛮别令凡十条敕旨继今百官进朝不得唾放芙蒥残汁于丹墀门庭十二月征山蛮甲午五年年春三月敕谕天下各处承宣府州县等官曰设律以止奸诈宁容玩律之流置官以息讼端反起卖官之弊弗严禁戢曷弭纷争继今以后承认田土犹已经期诈立状词预着期内年月不曾候勘及前已容奸虽按有供言一付批停不得勘理该官敢受而为理宪司紏劾以流罪罪之加陈封少保御史台都御史上谕之曰尔昔爲经筵甲颜腹诺于阮悃诚为己羞今尔为御史折磬足累于仁正亦可为耻尔其可不洗涤不善之德以收桑榆之功乎夏四月二十二日敕旨流罪囚人近州充升华卫军外州充思义卫军远州充怀仁卫军及饶死又充怀仁卫军五月十五日定造籍买纸令敕旨攅造户籍田土该籍官随分大小准当差人夫每人参陌买纸笔呈承司照刷六月十六日敕旨参舍生散居该官惩治犯过累犯者举奏充军定激劝忠义令一忠臣义士如前朝黎辅陈渴真今朝陶表该官府县官访求他孙姪各一人覈实备奏授以散职如无孙姪方与亲属一人饶其军赋俾奉香火若副都御史阮维贞如阵亡例以示激劝闰六月十六日杀何俨帝谕太保祈郡公黎念等曰何俨之死三不幸焉法未宜诛遽遭枉死何俨之不幸也无心滥杀自致污声朕之不幸也时吏部尚书黄仁添侍郎何俨陈询多以远任官转补近便以厉瘴转补䐧腴是故令武仁和将黄仁添何俨陈询等来问朕感疾随忘仁添未得问而何俨卒死是不行也秋八月诏愿征山蛮者十月去九月十一日敕旨各卫门吏擅回家徒犒丁充军本衙门该官擅与罚钱拾贯再征山蛮冬十月遣使如明黎弘毓阮敦复吴雷等岁贡汧仁寿阮廷羙等奏占城溃乱扰边事修治京城西边墻哀牢贡方物是年以郑公旦为兵部尚书王克述为吏科给事中武德康为户科给事中陈棨为刑科给事中乙未六年年春正月明遣金吾卫指挥使郭景来追捕逃亡景至自洮江路及景还上命太傅祈郡公黎念吏部尚书黄仁添兵部尚书陶隽翰林院侍读兼东阁大学士申仁忠东阁校书杜润郭廷宝翰林院侍书武杰及史官修吴士连作诗帝作序以饯之其序题曰天南洞主道庵序三月会试天下举人时应举三千二百人取髙炯等四十三人是科试法第一塲四书论三题孟四题中庸一题总八题士人自择四题作文不可缺五经每经各三题独春秋二题第四塲诗赋各一诗用唐律赋用李白第三塲诏制表各一第肆塲策问其策题则以经史同异之旨将帅韬钤之藴为问夏五月十一日上御敬天殿亲策问以古先君臣命光进镇国尚将军驸马都尉东军都督府左都督端武伯郑公路吏部尚书黄仁添提调太子少保御史台都御史陈封兵科都给事中费伯康监试翰林院侍读兼东阁大学士申仁忠东阁校书杜润郭廷宝读卷赐武濬昭翁义达髙烱三人进士及第范璨等十三人进士出身杜荣等二十七人同进士出身二十八日敕旨各处群聚盗劫所在承宣府州县官社村长并如律治罪秋七月洪水决苏沥江金皷坊八月二十八日试官员男孙其试法表一题算一题冬十月敕旨各社造籍一社男妇同姓不得同名如旧有着者即改别字新旧不得重复十一月选补军伍定朘削规财令系营造修理托以营内而朘削规财以规财罪罪之定试官罪一干公事以有官议之若干私事以无官议之敕旨天下修治堤防及道路等处置劝农河堤等官明立皇子祐樘为皇太子敕旨总兵官赴京必降勅书内符果无差忒方可从命若有符无敕有敕无符而擅自离任者重死轻流以黎景徽为太保建阳侯黎希葛为延河伯禇丰为提刑监察御史丙申七年年春二月帝亲幸学命文臣分祭东西庑十六日月食既上幸蓝京二十二日帝发自西京乘轻舟出灵长海口作灵长海口诗并叙其序云看山玩水所以寓仁智之乐也海水之傍皆有青山岌嶪海口之峙山形尤异山脚之洞深入山中寂不可测世传以为龙口焉龙口之外别有一石体形特奇世传以为龙鼻焉龙鼻之下别有一石圆美絶伦世传以为颔下之珠焉石巨嶙峋殊色多姿或密或疏纷不可数世传以为龙须焉帝舍舟登岸进步山头逸兴忽生乃写五十六字以记之二十九日敕谕东京留守太保建阳侯黎景徽延河伯黎希葛及吏部尚书黄仁添等三月初三日大驾来自蓝京是日分军禁遏行人在京护卫壮士屯店谨严根跟从上京特谕卿等知之三月十六日大赦凡四十九条夏四月旱二十三日祈于昊天上帝以自冬迄夏啬雨固也按祈雨表畧云否德人臣黎某敢竭至诚上请于太上开天执符御历含真体道昊天至尊玉皇上帝陛下兹以自冬迄夏啬雨恒旸民事艰难工商无聊农桑失望无以臣之否德遽令百姓以受殃蚩蠢嗷嗷殆无生理此臣敢不叩阍以伸哀念以吁祗情伏愿赦过宥罪转灾为祥大雨甘露远覃率土臣谨愿奏祈以闻六月初七日敕谕二十条十日敕旨轝人女丁所生男女每六岁一遭閲选充入率以为常以翰林院侍书陶举为东阁校书十六日诏捕恭王克昌以克昌潜谋大逆故也秋七月二十七日明遣正使礼部郎中乐章副使行人张廷纲赍敕书来告立皇太子并赐綵币汧仁寿死八月十六日夜五更初刻月食全分冬十月十五日遣使如明裴山王克述褚豊贺立皇太子黎进翁义达谢赐綵弊阮济奏占城地方事丁酉八年年春二月初三日敕旨礼部出榜今继护卫等官除擐卫宿直如常例外如祗受恩命敕遣及拜见拜辞拜谢等日并具常服及公服如朝参官官员例不得如前用漆帽亵服者文武拜谢并用公服不得如前用常朝服闰二月敕旨各卫衙门官用花押字钦遵奉行砌大罗城定常朝服敕旨天下内外文武等官继今常参辞见日服圆领衣一如颁降官样三月十六日翰林院承旨兼东阁大学士申仁忠等题奉查皇朝官制崇文舘有司训典义教习儒生其公侯伯子男长孙文武二三品长子除授三四五六七八品散官长子间有年方少俊好学者与入崇文舘学生读书吏部铨除司训典义并文臣年髙有学问者兼行教习每三年教习官备奏送礼部考试暗写本一塲经义一道四书二道中者除文官各职若年长鲁钝愿习武艺与之肄习锦衣卫每日就西城较艺塲习弓矢手箭楯等艺季冬本卫差官考校每三年该官备奏送兵部如例考中者除武尉各职若病劣不堪愿回鄕贯者备呈吏部吏科等官閲验具奏与带职回鄕闲住敕旨从官应得入流子孙考试中诗表及书算许充秀林局儒生及各衙门吏如文武子孙试中例夏四月十八日敕谕各处承宪府县官寻常民事如旱而不祷潦不即疏利不即兴害不即禳灾异而不祈祷以流罪罪之秋九月初十日上以镇宁府金山县与外夷接境镇服宜求有力诏吏部作急选官员有才畧者除知府知县冬十月初六日定考试队长例一应事精米典牧种菜屯田蚕桑各局司所队吏见缺户部考试各局司所人谙晓书算中者充之定小江桑洲税定分新市例敕旨天下各处县州社生民日繁欲分新市得便贸易即府县州官勘实果便于民起本备奏从便会市不拘有无旧额十一月二十日帝遣兵部左侍郎陈中立翰林院校讨黎彦俊潘贵等如明岁贡并飞报凭祥县官李广宁龙州知州赵原等即应付接迎贡物使臣以免阻留贡事定内外任禄制按大典云禄以诏功任其轻重皇宗功臣虽无品限犹有等威内外任文武职官事任不同宜明劳逸其或平品兼官许从繁给卑职兼者从所兼职递退至本品随繁简定给髙职行者从所行职递退至本品随繁简定给大率内任繁进一次繁进二简退一太简退二至五级外任繁退一次繁退二简退二太简退三至五级试官随其繁简于既进退之后复退三级而给之十二月十五日月食既二十一日敕谕文武官系非锦金二卫神武殿前効力壮士等卫司亲属托故馈遗交通餔啜求交好及与之交好者并拿下廷尉其外臣与内臣交斩罪该官不能检举以流罪罪之敕旨护卫各司旗军未有带牌该卫官照如护卫悬带木牌定各卫门吏资格出身例凡在内者有出身各衙门吏初充为书吏干事三年充达吏又干事三年陞充典吏又干事三年无过犯陞充都吏如在内无出身各衙门吏初充为通吏干事六年陞充提吏若在外同在内无出身衙门吏定各府衙令史资格例初充为亚令史干事三年陞充本府衙承令史又干事三年陞充有出身衙门都吏定封赠例皇太后封三代皇后三妃封二代九嫔六职及女官一品上封一代其追封者但加官爵号止得一身并无职俸及荫例又官员平日干事遇事亦许封赠凡文武得旨赐封命妇吏部具奏得旨备将爵号职品奏闻送司礼监照例奉行定官员给田例戊戌九年年春二月二十三日敕旨各处都承宪三司许察都内官吏或有亷污勤怠及儒学官教训人才递年充贡有无多少俱以各闻定行黜陟敕旨各处承宣府县官等相视田畴劝民引水及时播秧三月会试天下举人取其合格黎宁等凡六十二人夏五月十四日上临轩策试问以帝王之理天下閲其所对止赐黎广志第一甲进士及第第二名陈壁宏黎宁并第一甲进士及第第三名阮迪心等九人弟二甲进士出身阮瓛等五十人第三甲同进士出身秋八月大水定藩酋朝贺例每年之内二次朝京若有适己任情废弃朝礼一次罢职夺官二次拿来治罪九月初五日定首领官署字例一各衙门首领官继今奏本及一切公务文书并纸尾署字不得与堂上官并例二十二日帝下诏征老挝冬十一月二十日定选除刑部各司官令敕旨刑部堂上官从公详审各司官间有由吏员出身识浅才卑明白备奏送吏部覆实改除别任更选进士及中塲士人曾经府县州及首领等职而有才识者代除之定拣汰令三条一内外文职衙门堂上长官各宜从公审详所该官员间有庸劣如谅山参议陈惟馨长庆府知府宁阘茸富平府知府范操之类及鲁钝鄙猥不堪任者闲住备奏送吏部覈实并勒致职更选曾经任事有器识练达者代除之一内外管军各卫门堂上长官宜从公详审所该卫所等官间有疲劣如阮致尧杜有直杜公奭之类及阘茸鄙猥无才干不堪任者闲住备奏送吏部覈实或改简任并勒致职者更选曾经征战有器识干事者代除之一各卫门长官应拣汰者宜公明无可好恶使举措之际惬服心若臧否失实六科御史台宪司检察紏奏治罪十二月十六日夜月有食之令诸军习象阵于讲武殿庭二十三日始定婚姻嫁娶仪礼其仪礼凡娶妻先使媒氏往来定议然后定亲礼亲礼既毕然后议纳聘纳娉既毕然后择日行亲迎礼明日见舅姑三日见于祠堂其仪序节文遵如颁降奉行不得如前男家既行定聘礼经三四年方许亲迎定都试赏罚例一公侯伯及内外武官有任管军职者并宜都试如法每一试弓箭五枚手箭四枚鬪楯一道自入中至十中为上级六中至七中为中级四中至五中为下级赏各有差若二中至三中者无赏无罚一中至不中者罚钱亦有差以郑公吴为户部尚书己亥十年年春正月初九日迁真武各相出外二十六日上御驾閲武凡十六日令史官修撰吴士连撰大越史记全书十五卷二月二十日上御驾观西湖捕鱼三月十日敕旨官员怠慢鄙猥阘茸皮劣功臣子孙罢职还民百姓子孙罢职充军夏五月令收熟粮贮各处承司仓内外各衙门吏身粮每人二十升六月初七日帝下诏征盆蛮诏曰天地阳舒隂惨元气轇轕乎两间帝王仁育义征德威笼络乎八表易曰孤矢以威天下书曰推亡固存邦乃其昌诗曰共武之服以定王国周礼曰贼贤害民则伐之负固不服则侵之圣贤经世之言古今一律我国家混一区宇统御华夷虎落蛇鄕景昭饮醴文身锥耳舆贽辇琛盆贼琴公介居裔服圣祖海涵春育存胥敖蓬艾之中文皇山纳川藏置季孟壠底之外奈兽心莫革野性难驯踯躅豕嬴诪张徂诈怠篚包而废任土之贡辱介使而怀欺天之心谋之不臧靡可亿逞为鬼为蜮敢怀逆命之兇如雷如霆薄致义师之伐始则抱头远遁喘息窜身终焉掉尾乞怜仓皇纳土朕悯一方之生聚宽万死之罪愆置郡县而甸彼疆易衣裳而縻我爵顽冥木石孤负干坤纵溪壑之贪饕倒冠屦之名分恣杀戮则盗弄威柄擅财利则贩鬻民田溺刹门则毁其发肤逞禽行则淫于女媳僚吏郊迎敕命则髙枕不行关吏驿报公文则闭门弗纳甚则养无聊之刺客稔不逞之邪谋行间谍而窬觑国中构虚辞而扇惑化外丽开恶党则掩护而相容韩召土酋则拘留而不遣悦德麟卖国而结为父子忌郎竦委积而戮及妻孥呜合啸俦屡抗王官之涖邑象恭方命敢稽质子之来朝内迷妖纳之邪言外倚老挝之声援制使侠阮子仪数十余辈百端旅拒而不恭宗臣王文旦二十余人一旦杀伐而靡惮方且浚湟缮甲伏莽屯兵谓丛篁可以遁踪狃作偷年之计谓瘈狗可以逞毒敢怀反噬之谋彼葛伯杀一饷童而商汤奋始征之旅楼兰劫一行介而汉帝兴问罪之师况元恶琴公忮心滋甚虀粉我邑宰鱼肉我戍臣怒人奚啻于填胷数罪何多于擢发子阳背汉妄怀蛙井之尊元济叛唐难逭鹅池之戮前车历历往法昭昭特命太尉崇郡公黎寿域端武侯郑公路延河伯黎希葛挂将军印授以精锐二十万期以令年八月分道进兵声罪致讨云集熊罴之士皷行蛇豕之区祍席遐氓鲸鲵凶党声赫赫灵濯濯从天扬破竹之威讯连连馘安安指日奏出车之捷布告中外咸使闻知定吏抄敕旨令继今各卫门吏奉差敕旨大事用大方纸小事用小方纸并用一张不得钉册秋七月二十二日帝下诏亲征哀牢诏曰古先帝王制御夷狄服则怀之以德叛则震之以威其于禁暴诛兇殄边鄙侵陵之患革心钦化全天地覆载之仁故轩皇有涿鹿之师周宣有淮夷之伐是皆体干坤阖辟之机法阴阳舒惨之化岂为好大喜功穷兵黩武之擧哉我祖宗体天凝命保境安民仁育义征贲前裕后比朕丕绳祖武光御洪图涖中夏抚外夷广大舜敷文之治阐帝猷开王志迪周文辟国之规惟此老挝界居西徼当圣祖扑狂吴之烈既伺隙而袭我师逮神武灭贼俨之躯又助恶而徂戎旅惟君父之讐未殄而戎狄之虐孔殷骄蹇万端侵陵百态弟高皇姪裕庙自尊胡异于井蛙钞良政掠安西扇毒愈滋于蜂虿蚕食岑上下之居园鼠偷我边疆之民隷顺平沙盃为之驿骚临安归合被其蹂躝汤上汤下我之边邑彼则攘夺而跳梁道论道车我之叛酋彼则啸唿而渊薮彼之信使我则厚遗而遗还我之介臣彼则拘囚而禁锢以至琴公窜身之日既翼卵而蔽姦及琴公反噬之时又借兵而助暴肉鱼我宇宙瓜豆我提封侮慢自贤诪张为幻岂疆场一时之患实宗社万世之讐朕绍文武丕休恢皇王远畧雪赵宋和戎之耻弘天地生物以为心复齐襄死国之讐法春秋行师而仗义矧此蛮方之生聚久污挝狗之腥膻欲还夷俗之纲常合振威声之弧矢扛鼎揭旗之士咸云集于谷中翘关超气之才举星趍于摩下廊庙议论资其谋画山林遗隐助其技能人皆踊跃而挥戈孰不缥絩而指掌试征众志可卜人心既于本月二十八日特命将臣分道进击征西将士黎寿域出前锋正道节制游击诸营殄盆贼之孝姪先剪彼羽翼据镇宁之险地再擣彼腹心征夷将军郑公路节制土兵诸营从安西道入以据其上流镇虏将军黎廷彦节制横野诸营由玉麻道行以截其奔路游骑副将军黎弄等从顺每州所以扼吭拊背讨贼副将军黎仁孝等由清都府所以投隙攻瑕要一皷而破齐必多谋而误楚彼如蜂屯蚁聚守则左实右虚彼若麕散鹊惊攻则势分力弱揆我谋之先定知彼贼之成擒今朕躬秉白旄手持黄銊遏彼蛮方覊前代不覊之寇缵于祖考集先王未集之勋用恢万世之永图尽雪百王之大耻上际天下蟠地光昭武烈皇皇西渐海南被河丕阐轝图荡荡布告天下咸使闻知八月二十三日命将臣将兵十八万分五道伐哀盆及老挝大破之驸马都尉东军都督府掌府事端武候郑公路为征夷将军挂将军印都督同知黎永为征夷副将军及总兵同知阮弄等提领东军明毅广武玉钤英德奋威等卫骁勇兵该二千从安西道发去进击哀牢游骑副将军黎弄及土兵参将丁世峣咸受节制仍敕公路等云今命尔辈提熊虎之兵勦犬羊之丑驱驰诸将震詟以威挂将军印如或失机驿闻行在参副违令槛送御营卫总以下斩首无疑又敕记録官阮如渊阮矜等上自将帅下至烝徒勤干惰愚敢有恇怯一一详记以备奏闻仍赐征夷将军营赏功小银牌付后行赏赐有差命征西将军崇郡公黎寿域将兵出征茶麟正道节制游击诸营击哀盆赐镇虏将军黎廷彦节制横野诸营由玉麻道而行以邀截其奔路游骑副将军黎弄等从顺每州道以扼其吭讨贼副将军黎仁孝等由清都府路以投其隙公同五道伐哀牢大破之入老挝城获宝物其国王遁走虏其民畧地至长沙河界夹偭国南边得偭文书捷还九月初一日勅旨五府都督六部尙书官朝退长官及下僚擅自回家以降罪罪之十三日敕旨凡造嘱书及文契以本村邑自年三十岁以上立为文字証见准用施行敢有故违明令诱求幼小之人图遂奸计者以虚论冬十月十八日大驾发行征哀牢是日驻营于扶烈酉时失火延烧天威火器库于端门外烧尽西边神臂壮士殿前直卢十一月初六日敕遣锦衣卫副断事陈宝都指挥佥事范仁敬前往镇宁府便宜经画调度粮储陈宝与左右巡哨副将军阮景清选取左右巡哨二营旗军匠人强壮志愿者每营定六百名该一千二百量取列营器械粮储前往征西将军黎寿域营诏问攻破老挝信息及上流征夷将军郑公路下流镇虏将军黎廷彦等诸营声息远近进止如何得详具奏期以今月二十一日至郑荣行殿复命并谕征西军营攻破老挝捷书以为盆贼邀截脱失将军黎寿域等从实具本及开阵前得馘姓名付陈宝顺递行在初八日车驾行至输蒲驻营四日至二十二日大驾发还二十九日钦差官锦衣卫副断事陈宝右巡哨副将军阮景清等赍敕到于老挝土上流三岐江念总中州沙官处十二月二十八日上还京再伐盆蛮遣将军祈郡公黎念挂将军印领兵三十万伐盆蛮以征西营攻破老挝捷书为盆贼邀截脱失故也师入隘琴公走死焚其城攻哨各城焚其积聚初盆蛮众有户九万饥死殆尽止存二千余人乃使人称臣乞降遂封其种琴冬为宣慰大使乃置镇守各县官吏以治之后琴继叛校定征占别令二十五条并定行兵政令赏功例庚子十一年年春正月大驾至自盆蛮初十日明凭祥知县李广宁监执差人黄世恭汰免选三月十五日旨挥官员任瘴地满二考以上称职无过犯吏部查实调回善地敕旨一考课之法已有成例所以别淑慝示劝惩今吏部及内外衙门官宜如例奉行使知攸劝敢有如前因仍废格该科检举如律治罪二十二日酉时雨雹二刻汰军色夏五月初六日酉时有星陨自中天归东户部尚书黎端之奉议一各府县官赋税虽定而押作堤路不勤趁农隙时未完有妨收获临考课时不得实职并陞级以警寻常民务者六月旱二十日敕旨刑官及各处承宪府县勘理狱讼徇货者多从公者寡或淹滞文案经三四年或上下衙门互相推转变白为黑从伪为真奸诈百端莫能伸理冤滥愁叹驯致旱干刑官及各处承宪府县官朝臣从公选汰使皆得人勘理要归至当具本施行二十五日北平总兵同知陈鏖差列校陶夫涣将旗军六百名往敢果地方开通桄关直抵班动处田横截树栅化外头目罗传等将土兵来攻射夫涣退军还关罗传再率兵断树栅处斥去烧毁陈鏖以其事闻上令司礼官以示朝臣黎念曰今再立栅彼必再毁无益于事宜差官往勘果是我田地间在彼地为彼侵占画图详悉回奏得实预作咨文待令今年遣使付陪臣将去呈广西都司辨其曲直然后修栅从之敕旨官员进朝至端门外如遇雨日暂于东西两廊避雨敕旨凡中塲吏除州县正官及经历首领副使等职若无中塲吏止除首领或州县官秋八月敕谕云刑官重任宜择所长刑部各司官不问儒吏如才识浅陋不谙刑名者本部堂上官拣汰备奏送吏部改除别职仍选内外官满任二考以上中科塲有才识及由吏员出身曾历刑名者大除之二十七日明有敕来云近得云南镇守总兵等官奏安南国王无故动调兵马攻杀老挝地方及今尚未退又要征八百媳妇合咨王如有前失宜速退兵如无王须驰来奏闻朝廷追究妄报之人寘之于法是日上令司礼监将出示朝臣黎寿域等议奏今东关十三人投窜老挝边地因差头目阮报等就境上索取止得公道车载还不干攻杀老挝并要征八百媳妇事其本里着空仍委阮文质赍行兵部左侍郎陈中立翰林院检讨黎俊彦潘贵等奉命往使自明国还朝顺赍明帝敕回上令吴文通将出朝臣看敕云兹者陪臣陈中立等奏官物至广西凭祥龙州知县李广宁知州赵源不即应付接递分与上下石两州搬运以致月久被其阻留乞要今凡使臣来京国先期移文总镇等官刻期到凭祥递送至龙州及广西宣府如例打发启行使臣回付委官送出况村关外庶无稽迟谅山都承宪三司刘允直阮悌等奏言化外思陵州透入禄平州掠取禄平黄芦马八等家才物及牛畜擅去守备官黎廷涣不能关防付锦衣拿问朝臣黎寿域等曰彼狃前习常侵入俘掠我民合令东阁拟作谅山卫牒文送思陵州责以不能禁戢管内人民妄启边衅越境劫掠牛畜财物要得追还并拟撰敕遣监察并闲住官各一员同本处三司详勘黄芦等与彼前日有别固曲直缘由明白备呈今年遣使东阁再备前后劫畧事由拟朝廷咨文付使臣顺赍总镇总督两广等官勘管内思陵州缘何率众越境劫掠启衅生事黎廷涣等不能关防致化外透入劫掠如刘允直等所奏拿问吏部急选别官代除冬十一月十八日遣陪臣阮文质尹宏濬武维教岁贡于明并奏占城事十二月丁酉上出翰林院侍书梁世荣所拟岁贡表文示朝臣説来黎寿域等曰三文并以平顺如申仁忠等佥奏上于交邦辞命先令翰林院官撰次下东阁看次朝臣看如有异论为之改定故明人每嘉之曰国有人矣三文者一文呈化州头目罗传排桄开之栅一文呈凭祥县知县李广宁监执差人黄世恭发内府钱颁与大臣百官买丝织绢上纳以是年冬当遣使聘北之期也辛丑十二年年春正月十九日都给事中武梦康上书言事其畧有四一侵占人田土及伐标拔碣擅立界限者应杖贬若刬削田畔止论罚钱一斩伐园墓竹木者应杖贬若耕破古人坟墓并以流论一娶妻合娶外人不得相娶富贵亲戚非类违者以徒论一勘内外杂犯诸讼所在官司依律限断其曲直不得推诿稽延违者罚钱依令夏四月会试天下擧人取范敦礼等四十人二十七日上御敬天殿亲策问以理数赐范敦礼刘兴孝阮允廸三人进士及第吴文景等八人进士出身阮明道等二十九人同进士出身范敦礼字虞卿新兴御天县人屋金华清闲登第时年二十七郷会廷试皆第一世称敦礼三元五月二十二日召进士范敦礼等入丹墀内上御敬天殿鸿胪等官传制唱名吏部颁恩命礼部官捧黄榜鼓乐导引出东华门外挂张毕马厩司用良马送状元归第旨挥一在内壮士神武效力殿前五府马闲驯象等衞司所及在外各衞所府州县官间有肢削士卒渔蠢军民惟务肥家不恤国法者在内指挥提督検点都督堂上及断事经历等官在外承宪二司各宜断以公心参诸衆论前项冗滥虽无实迹衆所共知者及有廉洁之人不爲贪汚之态ニ体类奏送该道监察御史审颠勘实备奏区处以示劝惩立屯田所诏曰屯田之置所以尽农力广邦储其令各处屯田定爲上中下三等六月二十日拣汰官禄凡官员繁多廪禄浮费六科宜査取光顺二年以来官员曾犯受赂等賍已议贬降等罪及列校管押拖欠船板木条柴砖等物隐敛军钱以致多缺所纳之物价钱拾贯以上而其人犹在官勒致职者以革冗官以省廪禄二十一日诏曰内外臣僚效尤黩货谅由言责未得其人或姑息以爲能或击搏以谨官方晃民有馨召聿和系蕈自今屡宪馨职置盖镜选孰堪汰出孰堪代除具本施行以革前弊秋七月初四日副都御史兼左春坊左中允郭廷宝奏爲斥却便宜事臣窃虑京师四方之本财货贸易贩卖必使之流通用足岂宜匮乏前奉天府民居除本府籍人间有虽非本籍而有庸舎税额并入本坊纳税差役兹奉天府官斥却不问杂居无有庸舎税额一切斥回原籍切恐京师之地饭卖稀少无复繁丽之盛非惟行遵贾之人多于失业而市肆恐至空虚税额证欠缺似爲不便爲此陈奏除鬵无丽斥却外其原有市肆庸舎前续入税额且许居住贩卖营生许入本坊纳税如例九月二十七日勅旨自今祀绩官员造别籍冬十月勅旨各衞所官敢有如前干求要索肢削财货者准钱五陌以上法司如律治罪外自四陌以下一体罢职充军如贪冗官员例旨论凡六十五条选补军伍考试官员男孙属文书算系海池其池屈曲百里池中有翠玉殿池边作讲武殿肄习拣练兵象以阮伯骥爲吏部尙书阮伯貘至灵人壬寅洪德十三年年春正月幸西京秋七月六日勅旨秀林局儒生人数増多敎习少吏部官撰择翰林院官三员堪兼秀林局司训具本铨除以便敎习定纪擧承司官令勒旨各处承司官职任尤重除选之际宜得食谐继今各处承司官缺吏部具奏送下朝臣如都宪二司例保擧内外员孰堪是职送吏部施行十六日以陶擧爲翰林院侍読东阁校书以擧奉扈从西征勤干无犯令故陞之八月赦天下六十三条造户籍严琳奏言造户籍时社长详註官员各职品高下资爵多寡如不详註明白户科检奏府县官及社长一体治罪九月十五日戌时月蚀冬十月考顾军民书算勅旨检考戸籍及土田簿自六科及吏部秀林局儒生同户部吏及承司吏于报天寺会同馆等处同府县检考以黎宁爲戸部左侍郁范兴孝爲戸科给事中癸卯洪德十四年年春正月十三日禁公䜩卓面僧礼十五日禁饭抜放旗军取钱幷通同商人作文庙大成殿幷东西庑及更服殿书板库祭器库明伦东西堂二月十五日勅旨民人军色鄕试中三场充生徒四场充增广生如前例若生徒曾经鄕试遭不中场者充军中一场者还民差赋如例增广生鲁试不中场者充军该承宪国子监官类奏施行如例夏四月十四日勅旨凡私鬪者法司分首从议罪二十二日勅旨继今六部有奏题本一应公文事务并于纸尾书名如五府经历各处承司首领官五月十八日勅旨许驯象马闲各所正官帯牌常进朝参如五府正官例定鄕试入场日期幷贡士例礼部尙书临江伯黎弘毓等奏勅旨照各处承宣使司士人多少量日入场奉査洪德五年八月初五日翰林侍读兼东阁大学士申仁忠奏议各处承司贡士例海阳山南三江京北等处每处一百三十名清华乂安等处每处六十名顺化安邦宣光兴化等处每处三十名若鄕试入场日期未知攸当臣等伏候圣训天下各处承司及奉天府鄕试以本年八月初八日并入第一场海阳山南三江京北等处承司以本月十八日入第二场二十五日入第三场九月初一日入第四场初七日挂士人中式榜清华乂安等处以本月十音入第二场二十二日入证场二十六日入第四场九月初一日挂士人中式榜顺化安广舆化宣光谅山太原等处及奉天府并以本月十三日入第二场十八日入第三场二十六日入第四场九月初一日挂士人中式榜六月九日大风雨洪水二十四日定减省社长余例令秋九月初二日御史台副都御史兼左春坊左中允郭廷宝奏系犯罪如恶逆背叛盗刼受赂敎唆豪横淫奔贪墨阉宦陷人故意杀人系常赦所不原外若杂犯虽发在赦后而犯在赦前一体在赦法以广圣恩从之冬十一月十一日遣黎德庆阮忠杜觐歳贡于明十二日勅旨各衞司所作器械就本衞司所武库如例不得擅在城外廨宇军店等处修作违者流罪勅论翰林院承旨东阁大学士申仁忠御史台副都御史兼左春坊左中允郭廷宝奉东阁校书杜润翰林院侍读东阁校书陶擧翰林侍书覃文礼纂脩天南余暇集亲征记事帝题大学士申仁忠天南余暇集序藁云火鼠遣端布氷蚕五色丝更求无敌手裁作衮龙衣以阮冲悫爲翰林侍读掌院事甲辰洪徳十五年年春正月十六日太尉富国公黎寿域卒二月赦论会试天下擧人取范智谦等四十四人三月初一日勅旨继今陶造银宂徴税如例廷试策问以赵宋用儒赐阮光弼阮狂枚惟精等三名进士及第吴文房等十六名进士出身朱廷宝等二十五人同进士出身十日申明抑买禁勅旨云抑买之禁明令甚严权豪之家流习未革厉民蠢政莫此爲甚继今奉天府及各处承宪二司再申明旧令禁戢戒饬凡供办婚姻礼物诸家如有卖买市上民间大小物货宜随时价不得如前狃爲顽态怙势凭威抑买攘夺违者如前令治罪十二日申明妇人落胎及爲人落胎前已有禁系残忍妇人或欲其子息少以専厚产或惮于生育图免劬劳觉见妊娠用计堕落伤残性命战害彝伦及爲人而落之者并行检察如律治罪然视爲文具莫革前非踵习旧风愈滋宿弊玩法败俗莫此爲尤今宜申明前令严加戒饬系有前项妇人衆所共知及其夫不能戒止者并如律治罪夏四月初禁奸人倚法扰金银场禁天下系非忌腊婚姻恩命庆弔等礼而无故相鲁宴飮者如律治罪初九日禁把门受奇钱二十一日定投纳诸额承司度支官库不得如刁磴令二十九日定后葬不得遮障前葬令先是安邦等处清刑宪察使司副使严光奏曰官员与百姓未有分别是以愚冥细民见有官者以爲地道所致乘有死亡竞葬前后左右逼犯坟茔见侵子孙每以事由投吿有司则例未分别难于辨正合无照职品之尊卑定墓地之广狭至是礼部尙书郭廷宝议云天下官员百姓墓地间有公私田土不同以致私田作彼墓地广狭分数当随地势向背之宜后葬者不得挟以私田土之故而逼犯遮障前葬者敢有故违许前葬子孙亲属吿所在官司斥后葬移避幷追谢钱如律上从之颁降赏功令禁府衞司等衙门恃权挟责凌骂首领及图恩挟簪妄行保汰者是月定祈雨供应社人例凡奉祷雨官往神佛在某处许凑附近社人本处社人用焚香椀供应差官养僧士毎日十人轮流更代得便耕种十三日定官书领降宪司检刷令时礼部尙书兼左春坊左中允郭廷宝奏前递年官书领降在外各府如四书五经登科録会试録玉堂文范文献通考文选纲目及诸医书之类间有贪冒府官擅自固执以爲己私不曾交付学官医官殊甚非理爲此陈奏各处宪司检刷该内各府前项诸书而本府官擅自固执学书不与交付学官医书不与交付医官者具实纠奏送刑部治罪上从之故有是令五月二十六日勅旨内外管军民等中间有廉洁者亦有贪冗者倘无旌别何以劝惩内则五府都督外则都承宪三司堂上官各官从公保擧该内外衞府县州官廉洁者及贪冗者各宜详开实迹期送勅旨三箇月以里具本题文送御史台覆审施行区处以示劝惩之方以舒军民之力二十七日吏部尙书阮伯骥奏官员绿事刑部勘问有干犯罪治即如钦奉追前勅命勘合交还吏部奏纳六月十六日定三舎生除用令御史台副都御史郭有严等奏臣等窃见国子监三舎生例准逐年会试中场者中三场充上舎生中二场充中舎生中场充下舎生每舎一百名幷给季钱三舎生每人九陌及除用时吏部及国子监官保擧选除如三舎生数一体并同殊无差别合无三舎生季钱下舎生宣减上舎生宣增一陌爲一贯中舎生如前九陌下舎生减一陌爲八陌至除用时吏部及国子监官照缺保擧上舎生三分中舎生二分下舎生一分如此则三舎生中场多少优劣前后等级适宜而天下人才咸知激劝上从之秋八月初四日定筑田界蓄水令勅旨各处承宪二司府县州等官继今某处该内有破决防随秋田淹声势可蓄水以作夏田承宪二司责令府县州河隄劝农等官合于潦水稍退之时预爲小民救饥之计相视地势随其便宜督责鄕民培筑田界要令蓄水以作夏田不可遐弃职司视常民瘼坐视无策以致阻饥者十五日立我朝自太宗大宝三年壬戌科以来进士题名等碑幷记上以太宗大宝三年以来进士诸科立石题名犹爲阙典命礼部尙书郭廷宝详具自太宗大宝三年壬戌科仁宗太和六年戊辰科光顺四年癸未科七年丙戌科十年己丑科洪德三年壬辰科六年乙未科九年戊戌科十二年辛丑科至本年甲辰科进士名次勒于坚珉郭廷寳因请改状元榜眼探花爲进士及第正榜爲进士出身附榜爲同进士出身以合今制上可其奏命冬官起工凿石词臣翰林院承旨东阁大学士申仁忠翰林院侍读兼东阁学士杜润翰林院侍读东阁校书陶擧覃文礼吴纶翰林院侍书兼秀林局司阮敦厚翰林院侍书兼崇文馆秀林局司训梁世荣东阁校书黎俊彦翰林院侍读兼秀林局司训阮冲惑等分撰记文中书监正字阮练蔡叔廉典书潘里等奉动书金光门待诏苏碍奉勒按杜润记云帝王政治之大莫急于人材国家制度之详必待夫后圣盖爲治而不本于人材制作而不资于后圣皆苟焉耳乌足致治效风之隆文物典章之备哉粤自太祖顺天纪年首饬学政太宗大寳三祀肇阐儒科仁宗选贤任能恪遵成宪至于树太学碑阙典未修备物尽文时若有待今圣天启中舆躬任斯道隆儒一事尤所惓惓况乎列圣涵养之深加以十年振作之力向也六年一大比今则酌从周制定以三年矣向也取士率不过二三十名今广灵实才不患数倍矣以至崇奖作兴德意之厚恩荣次第节目之详浑然粲然度越古今所以坚珉有刻记实有文置在贤关用劝多士皇王制作猗欤休哉然则黎朝文明之详科目之政肇于顺天始于大宝行于太和而特盛于洪德也向非圣上尽君师之责亲制作之权安能成光志之未成备前圣之未备耶九月初五日勅旨训导间有同治一经而生徒之习别经不便讲训者勒吏部勘实都行改调选治别经者相换铨除勅旨军色穷无所出差轻务令二十九日勅旨凡写造嘱书文契一体用陆路中纸若一切文字用官样中纸从细江县知县邓见素之奏也冬十月十一日勅旨开国功臣子孙系顺天年间功臣已受官职或无赐字姓而曾预开创功臣亦预顺天年间有功己眷三品其子孙犹在军伍者许本人投吿本处承宪二司备证兵部灵身材堪用者充锦衣衞俊士若劣弱不堪许复其身从太傅靖国公黎念之请也定投纳检收金银钖铅等税例定构作亲王公主府例定构作行殿其殿五间二厦厨房一连三间观耕台区在中高五尺濶四十尺作先农坛一区高七尺濶三十六尺座处四围土墻幷行马门皆在清潭县红梅社作文庙大产井东西藤更震书扳祭器库明伦堂东西讲堂东西碑室三舎生学房及诸门四围缭墻十二月勅旨继今内外各衙门官见缺奉令保选某人常知某人果有才识廉能除授某职科台等官公同编纪置簿详明后或鄙猥贪冗不堪居官无状査照某官员妄保非人纠擧送问以黎廷彦爲西军都督府左都督清湘伯兼宗人符左宗人正以黎系爲尉马都尉云阳伯黎权爲中军都督府左都督径汤伯乙巳洪德十六年年春正月十一日定天下各府县州等官进人丁田租及源头诸税敢有怠慢不勤征收以致拖欠追钱赏如令令谓以十分爲率追于本人七分追该官长三分若饥寒困苦村长端供共保如前令施行二月十二日勅旨内外各衙门奏题等本本官书名不得使书写吏代书三月太傅靖国公黎念卒夏四月初十日定广南纳税令先是广南无船递年军民扛税物常被损失继今每至纳税期许广南承司移关顺化都承宪三司交付税物差人转递上纳闰四月二十九日定进朝从小僮令其令大臣文武百官继今进朝至大兴门外下轿马若公侯伯驸马随从小僮二人一品一人入至玩蟾桥外卽止违者守门官取遏纠举送问秋七月十三日勅旨礼部备榜一五府各衞听官朝退之时各回本衙门商议公务不得如前于銮驾库内廉外会坐商议一百官进朝及犹在朝堂时各衙门吏随行本官至东长安及南薰等门外不得如前混入朱雀等门若吏部六科尙寳寺度支通政使司井护衞等衙门吏并不之禁一朝退时五府六部东阁御史台六寺史官等衙门吏将簿本检看入六科査门籍牒并不之禁二十六日定以赦前应赦事相吿发者罪从提刑监察御史阮资辅之奏也二十七日严考试免选令勅旨各处承宪ニ司官前年考试免选多有懐挟代试中者殆万余人甚于冗滥继今各处考试前项要得识字能文者至覆窍试时尙有曳白不成文者许提调监试巡绰等官封卷擧奏自一人至四五人以上承宪官以贬罢论本人以徒军丁罪罪之八月初三日定百官朝仪其仪继今当朝日鼓初发护衞以次进入丹墀二发百官以次进入丹墀不得搪挟争先混淆搀越若鼓已三发之后而百官犹在朱雀门外幷钟已过五十之后而犹在端门左右者该守门官一体遏截锦衣舍人司纠擧送治九月定识字借写状非敎唆令冬十月十四日正嫡次子令上谕大小官员百姓等凡预子孙奉承祀事不问年甲之长幼不拘官秩之崇卑宜守经常委之嫡子娇子先死卽以长孙或无长孙方用次子嫡妻又无衆子方择次子之贤若长子长孙方有婴疾及不肯之行不宜奉承卽当经吿所司择别子孙承祀以示爲人父者不可溺爱而陥败家之祸爲人子者不可昧义而长伤化之风十一月除税使铺正等职令勅旨继今各税务使见缺吏部取有出身各衙门吏经选不取者铨除以便修写稽考诸税簿牒若驿承铺正等税使取得馘旗军选不取者铨除如前例从吏科都给事中黄邵之言也十四日申明豪横令中军都督府左都督泾阳伯黎权奏言系豪右有所挟持犯殴伤人夺人田土财物耕破坟墓损侵于人自三遭以上显是豪横赦所不原定以豪横罪罪之若前项犯事止一二遭及相争讼田土殴闘之类如律议罪二十一日铨选方面官及监守客使勅旨四承司宪察方面官责任旣事权亦重铨选之际宜得其人如有缺员参议用六品以上有器识资望任满西考以上宪察用科台国子监六寺等衙门官有廉明历练应满四考衆所推奖者如例选除敢有徇情妄选品卑任浅之人以致衆论弗谐民务生弊者吏科送问治罪定诸藩使臣朝贡京国令如占城老挝暹罗爬哇剌加等国使臣及鎭宪头目至会同馆锦衣衞差壮士五城兵马郞将司旗军等各宜如法监守严谨关防以至道涂往来入朝进见之际亦宜先后引行駆斥诸小内人丼公私奴婢并不得接近访问交通言语以至透漏事情引诱生弊该监官不能如法严防徇私容纵锦衣卫舎人司旗牌壮士具实奏闻拿来治罪二十六日定敦礼义课农桑令上论天下各处承宪府县州官等礼义所以淑民心农桑所以足衣食二者政之急务牧守之攸司也眹自御极以来凡化民成俗之方兴便除害之政莫不形诸训谕责之専行然民财未至羡余民俗未臻丕变岂非尔辈以簿书爲急而视敎令爲虚文以期会爲先而置民风于度外以致然欤继今尔辈尽革前弊凡朝廷之勅令一意奉行百姓之饥寒多方经理而府县州官者每年以时相视原隰劝课农桑地有遗利则随方而兴作之人有遗力则随事而劝相之使民有余财而无冻馁逬亡之弊或歳时巡行之际所致村巷民居必历擧前代勅谕之文古今礼乐之训丁宁晓吿俾彼从善改过或有伤化败俗之事必致意戒惩忠信孝悌之人必用心嘉奖民皆归厚而革浇薄奸诡之风孰能遵承见效二司类以名闻定赏倘或寻常职事罢职充军十二月令各处江官如遇进表日许在衙门行礼停就都司以黎端之爲兵部尙书黎公让爲礼部尙书郭廷宝爲刑部尙书邓见素爲监察御史黎志爲南军都督府左都督平淳伯黎广志爲礼部左侍郞兼翰林院掌院事是年杀陈封帝论尙书坂如堵等曰陈封少时爲厉德侯旧臣至陈封爲仁宗经筵时爱戴厉德甚轻囊今封爲我臣常蓄不臣之心谓我建立明国官号而匿国朝通制不臣之心显矣封已反谁束我手不可杀封封国叛臣孰爲封螳乡攘臂称首使吾知之又论如堵等曰吾见陈封顽薄前后诰论可也如二赐封诗吾过之大也噬脐将可及乎我观汉之孝景唐之太宗史称七制三宗亦有晁错祖尙之悔吾不及二君之英安得不多有侮吝乎丙午洪德十七年年春正月十二日勅旨继今监察御史差干瘴地如安邦兴化谅山太原广南等处卽差灵监察御史若该道差已尽员许通该倂塁期若该道御史震御史差已尽员始相轮差别道御史十五日勅旨各衞司儒指挥各员吏部同本衞官公同阅选内外各衙门见任文职有会试中场身材颇有壮健铨除各衙门司宿直应务十六日差官检验军需物件二十五日定筑立公私田土界码其法农隙时府县官卽照如田土簿及奉给田土四至界近拘集老大社村长公同指引官田及世业田土筑界竭以爲一定永远之法二月初三日定题奉本例署字体式二十九日勅旨继今通政使司接受内外各衙门官员奏本间有写字遗漏差谬卽检奏送刑部罚钱如令若军色民停罚钱三月选强壮充军十四日颁洪德军务凡二十七条按洪德六年三月日颁降一文武官一品二品衆子及三品长子公侯伯衆让字充锦衣衞俊士若笼霉中充崇文馆儒生三品衆子及文武从官四六七八品子不能读书充羽林衞军能读书考中充秀林局儒生有吏才考中充内外各衙门吏九品二子如八品子余如百姓子七品以下孙选充军如百姓例一亲父子兄弟三丁以上同居社籍饶一丁选充若在别县社不饶已有本処承宣司准照便卽并饶免充军夏四月初六日清华等处宪察使司宪察使阮神奏言系各府县官不勤押作堤路木捍不得陞级十三日勒旨各衞势家奴婢开姓名送云府检刷从奉天府少尹阮必勃之言也二十一日定农隙时兴作建昌府舒池县知县陈汝爲奏言天下各处田野高下不同农隙秋夏有异秋田则二三月播种夏田则十一十二月耕种是夏田之急于冬尾也今有司倘遇役作不审田便宜一槩以冬尾爲农隙是独便于秋务之民而夏田之民有妨伏乞继今培筑等务二司査勘某处秋田冬尾兴功夏田春月起作以爲民事便宜从之二十四日勅旨公田每六年从新检度均给如前申明检察逃亡令五月初一日禁拣钱勅旨泉货之用贵于上下流通府库之储贵于长久无弊继今内外各衙门追征公私賍罚及度支捡收各项钱应入官库储积者并宜选取眞铜钱虽轮郭少缺系是眞铜积久无弊者亦宜选取若甚代俸及百姓卖买使用钱凡眞铜穿缚犹着者一体收用不得拒斥苛拣二十二日禁外任官吏娶部内妇女二十六日开广狱房添补守狱应差定朝冠继今文武百官进朝戴乌纱帽两趋宜雾灭向前不得任震平或仄六月十一日申明越奏吿令继今凡公私等事未经州县府承宪台霱门及已经吿而勘理未完者并不得越奏越吿十二日禁过回藩鎭籍令如清华乂安顺化安邦太原宣光谅山等处承宣清华不得改入乂安该山不得着入太原十八日令各府县社有海岸荒闲田而少田人情愿培筑开垦纳税府县勘实给拨秋七月初一海阳道监察御史陶如理奏言应试士人遇上番宜纳钱从之初洪德十二年秋以前官员虽未中鄕试亦许入会试至是勅旨官员有能习科举业愿入应试者在京就奉天府在外就所在承宣司入试先经府县覆观实如百姓鄕试例然后许入会试场从翰林院侍书兼崇文馆秀林局司训梁世荣之奏也九月初四日置谅山承宣炎山峄山峯山弄山巡检使初六日勅旨系考试免选及官员男孙军色书算等项本社社长就礼部端保认面至日太早开单入宝庆门内指引方许入场从礼部左侍郞兼金光门待诏武有之奏也冬十月初三日申明奏章体式初五日禁势家子孙奴仆等人无故走马街衢二十六日遗礼部尙书黎能让范福昭郭璨等往歳贡于明二十九日禁盗氽珠试官员男孙属文书算冬十一月定出入班行文武百官系朝班揷定之后或奏事辞见而退或有故事毕而出各宜循班磬折不得横去径行是年以黎端之爲戸部尙书佐国侯阮如堵爲吏部尙书兼国子监祭酒黎永爲北军都督府左都督棠溪侯阮馆爲中军都督府右都督茂敬子黎旋爲驸马鄱尉紫严伯阮滋至爲海阳等处清刑宪察使司宪察使丁未洪德十八年年春二月禁僭越称唿三月会试天下士人取范珍等六十人夏四月初七日上亲临策问以治道览卷毕又宣召优等进士入日光门亲赐鉴别以陈崇颖爲第一阮德训申景云次之并赐进士及第武耿等三十名进土出身范珍等二十七名同进士出身二十八日申明名唿令如亲王卑下者称唿屋下嗣亲王曰府下公侯伯二品称唿曰阁下二品三品曰门下四五六品曰大人七八九品曰官长之类敢有如前僭越唿者受者笞五十罚钱十贯定保选总兵官上曰总兵之官一方重寄不可委任非人科台等官宜保选各衙门衞官胆略学识资望材干廉勤者铨除敢有徇私妄保猥劣贪儒者治罪五月四日上御敬天殿胪传唱进士陈崇颜等名百官朝服称贺礼部捧黄榜于东华门外六月二十六日勅南军都督府左都督泾阳侯黎权同五府六部御史台六寺等衙门南军都督府平淳伯黎志等撰用明令一百四十五条一内外衙门各员继今如有相贺相送障子宜用中纸不得裱褶秋七月初九曰警官员非犯罪左迁者许满考迁陆一如各处夏例耄课称职止陞本处承司不得转调近地有贪冗者如前令罢充广南军八月十五日立洪德十八年丁未科进士题名碑十八日禁内外官员无故不得到锦衣效力神武殿前等衞司直庐二十二日明宪宗崩九月初六日明皇太子祐樘卽位改明年爲弘治元年是爲孝宗冬十一月大赦凡五十四条定朝臣议事次序诏朝堂议事有中官传奉圣旨问则先六科御史台爲一次六部六寺爲一次公侯伯五府都督爲一次随项议论务要详明不得模棱雷同缄黙躱避违者纠仪监察御史纠擧送问若当日纠仪不预议论戊申洪德十九年年春正月扈从蓝京赏一资闰正月初三曰陶擧林院侍读东阁学士脩愼少尹以陶擧任内繁衙门满三考称职无过犯故陞之夏五月初九日诏自今各衙门官员有得病奏乞疗治则曰治病或疗治不得如前暂用养字从东阁大学士申仁忠之奏也十五日戊寅壬子时第二皇孙濬生后爲威穆帝也十九日定陪拜礼节诏文武百官凡有事陪拜礼毕侍班如仪得令则趋出不可徐行翔扬亦不可疾走搀趋大旱秋七月二十五日诏内外各衙门勘理诸讼系有把名证借勾来査问卽勘官详问明白小讼期五箇曰大讼期十箇曰以纸取供言完毕不得淹滞逾期八月壬辰朔第三皇孙㵮生后爲粛宗㵮音纯假名亦音十六日定接明国使衣服公侯伯驸马文武百官预制靑色竚丝纱罗领衣长去地一寸袖寛一尺二寸若议官用制衣长去地九寸袖小依旧样并用补子穿靴务要鲜明不得用旧丑候接明国使汰内外各衙门吏老劣不勤致职还民差赋九月诏自今府县官审置社长系兄弟叔伯之子幷亲伯姪舅甥止许一人爲社长不得并置以革党比雷同之弊冬十月初三日命礼部谕广南参政范播宗曰广南承政司军民生男十五歳以上俊秀好学至鄕试日其本处承宪二司公同选取具本充本府生徒使之教诲以知礼义九日定进朝仪新样衣服其制衣长去地二寸袖寛一尺三寸二十日诏自今凡士人已曾读书能属文有学检试中免选者饶赋差半分以广朝廷养育人才之意十一月二十日明遣正使翰林院侍讲刘戠副使刑科给事中吕献来吿卽立并赐綵币二十三日行开读明国诏书于敬天殿置雷关螺关阆关巡检使十二月十一日遗使如明覃文礼王克述范勉麟贺卽位黄伯阳奏占城地方幷绥阜地方宋福林进香黄德良谢赐綵币十三日命礼部出敬君榜公侯伯鲋马文武百官继今凡有捧制诰勅命幷御宝勅旨系本重器者并两手横捧高与头上平捧奏本奏帖等纸者并捧高与面平颁降考课例一考课之法三年初考六年再考九年通考方行黜陟一亲并开国功臣子孙及文武臣前已得官后有军功在任满考称职例陞一二品者吏部具本请旨得旨许陞如例若百姓子白身任官或以白身以战功得官在任满考称职例得陞级止许三品不得一二品一九年之内旣以别功陞级通考称职应陞至二品以上吏部具奏取旨三品以下如例施行各衙门任满三考备将任内行过事蹟无有过犯等由备呈该长官从公考覆以见任爲始试官满三年受实职准爲初考任内有过犯不应考课及非军功特陞者自过犯幷特陞之后再定爲初考备将称职平常不称职逐项定爲考课又详开行过事渍无有过犯等由备呈该知衙门翦考送吏部收照俟满九年通考该官付将前后任内每考行过事蹟考定词语随其官职轻重或奏送或留送吏部参照前后繁简各考如例具奏施行某衙门诈妄擅着公能隐匿罪犯该官不能检显欺蔽相容吏部详査检送问若有奇材异能特旨陞除不拘此例定官吏迁陞代交令己酉洪德二十年年春正月定保擧刑部司官例勅旨刑狱之事所系匪轻鞠勘之官当愼其选自今刑部郞中员外有缺几员吏部具本内则六部御史台堂上官六寺卿外则承宪二司等官公同保擧所知及该各衙门官曾历ニ考以上廉洁练达谙晓刑名者六部一本本处承宪二司处一本开一保擧者姓名明白具本得旨送吏部铨除敢有容私徇货保擧非人六科监察御史体察得实纠弹如律治罪定十三道监察御史分司视事该知衙门上谕御史台十三道监察御史曰各恭尔事盘庚所以敎在位愼乃攸司成王所以迪厥官盖人臣事君各司其职决狱问廷尉钱谷问内史责有攸归矧风宪之司纠察是职必分属该知之素定则纲维整而有条继今尔等凡在内官各衙门告脏不法员人及一切公务利害从该知所按问施行若在外三司居理百姓或发官吏奸汚或诉狱讼寃抑一应私事系在府县州者从分司该道准里施行十三日改着会期上班下班丼期班序爲大集期上番下番夏五月大旱大赦诏书凡四十九条禁官员聚徒耽酒色六月二十五日定进朝敛手格诏公侯伯驸马文武百官继今凡进朝着衣冠敛手在圆领下若护衞着衣敛手在胷下秋七月差指挥校尉公同承宣司疏决潦水定发军需九十二条九月初九日禁戢顽民怨相吿诉舆讼事冬十月十九日遣陪臣阮克恭裴昌泽阮汉廷等往歳贡于明以刘与孝爲翰林院侍讲参掌翰林院事庚戌洪德二十一年年春正月大集军点目足放回代番留守定土官欠朝贺礼例近者一年二朝贺远者一年一朝贺如正旦不及许圣节欠一遭罢职二遭拿来治罪二月遣翰林院科台锦衣衞校尉往各府县发官粟与贫民贷食以荆门各府县耕种不得民多饥死故也定迁官交代廨宇令自今各衙门迁陞守制病故之类所居廨宇等物交付官吏差人守看待到任官应用定降服令诏公侯伯驸马文武百官白今朝廷如有祈祭国忌礼宜降服不得擅去花样或有祈谢者检问勅旨各衞司儒指挥宿直应务满考以上果能奉公干事无过犯该衞长官勘实具本吏部照欠改除文职未有满考老劣护衞不堪卽拣汰犹可用者改除敢有奔竞如律治罪以杜士风侥倖三月会试天下擧人取阮敲等五十四人敲东岸扶鞍人廷试同进士出身夏四月初五日定天下版图宣十三处府五十二县一百七十八州五十鄕二十坊三十六社六千八百五十一村三百二十ニ庄六百三十七册四十岗四十源三十场三十其清华乂安顺化安邦宣光兴化各置都司幷守御十九日大赦四十五条以ぞ歳米贵钱一陌米得二升故也殿试上亲策命兵部尙书定功伯郑公旦刑部尙书黎能让提调御史台副都御史郭有严监试东阁大学士申仁忠吏部尙书阮伯骥等读卷上览次其高下赐武睿吴焕刘舒彦三名进士及第黎俊惩等十九名进士出身黎廷适等三十二名同进士出身五月十四日兵部尙书定功伯郑公旦议锦衣衞侍衞司着见籍在壮士更番舎人之下十八日上御敬天殿胪传唱进士武睿等名百官朝服称贺礼部捧黄榜掲于东华门外十九日赐冠带衣服二十日赐宴定拆社令某社备五百戸而其余戸又得百戸以上将成小社应投吿类奏拆爲别社以增广版图秋七月定百官进朝例八月十五日立洪德二十年庚戌科进士题名碑二十六日定百官入朝进止例九月新置谅山承宣十三关如炎山峯山楼山三山是也冬十月置神武右衞考试军色民人书算补各衙门吏其试法暗写一场书算一场十一月广筑凤城因李陈之制也帝惩仁宗遇害发卒筑之而九较交场之外延广八里凡八月而后成乃造名宝殿又立上林苑中有鹿兽置锦衣金吾二衞锦衣衞勇士自力士司至旗牌司凡二十司副军并无队伍止有一班至八班金吾衞武士自力士司至神臂司与中前左右后共爲一百司又置神武殿前等司置中东西南北五府军又作军政军戒辛亥洪德二十二年年春二月扈从西京赏一资选强壮充军汰老夏五月定过回别籍令应得过回别籍而贯犹在旧社至写籍时府县官社长及首领官吏比考要使相同秋八月十八二十九日夜兼日并大雨不止颓墙敬天殿水溢二尺二寸若靑威等县平田水溢四尺二十九日差锦衣金吾二衞指挥校尉百戸往近处承宣疏决壅塞水害禾谷上谕宰臣五府六部六寺六科御史台等官曰政治阙失天示灾变眹之过擧所以召之百姓何辜哉今朕信不洽于民诚未格乎天以致然欤朕不知卿等于家居之日以国事惓惓在念未尝少懈以匡不逮欤将逍遥养性谋利徇私旅进旅退以固权位欤文臣寡于忠义多于狡猾卖直钓名似忠似信若陈封陶隽之徒何以移哉昔我太宗皇帝君臣一心明良喜起和気致祥义何乏哉太和延宁政治周旋帷幄之中燮理操持威福之柄椓伐国势者克复梦荀之従雕墻残民者杜祕杜丈之党以致变起萧墻祸生枕席祕丈子孙尽归一网唐太宗曰君旣失国臣岂能独全亶其然乎自今而后或尙狃旧汚旅进旅退图欲固权位朕爲卿显戮之或向化革非忠信自笃而竭力尽智朕亦爲卿上赏之卿其勗之哉冬十月禾谷大熟十八日置神武后衞帝于大兴门之外命工建名亭以爲悬治法之所旣成赐名曰广文亭是亭也在龙城之中凤楼之前银沟回旋其左右十一月令提刑监察御史检察刑部官吏有怠惰奸贪繁缓罪囚具本奉闻如律台罪以阮冲悫爲翰林院侍读掌翰林院事兼礼部左侍郎壬子洪德二十三年年春三月申明各例一百三十条夏四月命翰林科台等官往十二承宣审瓛狱以杨直源爲海阳承宣宪察使司宪察使直源事忤旨寻下迁还翰林院校理出家谱先是上好文词御舟至蓝山追想圣祖基业诗直源奉赓结句诗云蓝山咫尺天南望万古巍巍创业功御批云此句有长远気象六月勅旨功臣子孙受散官开国时预従义旅已受正督同督等号缘击吴贼阵亡未得职品者幷有姓名陇崖功臣簿如黎棹之类生时官未一二品者今犹有子孙许投吿吏部査实类奏授一品散官冬十月鄕试天下士人命翰林官作海阳山南三江京北四承宣司考官每司四员翰林作鄕试考官自此始十一月六日遣陪臣黎兪裴崇道阮彦克郑葵等往歳贡于明幷孔愚往奏探民人逾越地方交通贩卖等事十二月二十四日明差正使刑部郞中沈奉副使行人司行人董振来吿立皇太子幷赐綵币大饥民有食禹余粮置各武库火器库广田于其中种石竹于其边置钱库于海池中中有上林寺寺置太原都司太原驯象衞幷置守御总知司平狄衞以黎景徽爲戸部尙书癸丑洪德二十四年年春正月八日遣使如明陪臣阮弘硕黎嵩贺立皇太子行人范賛谢赐綵帛三月会试天下擧人取武旸等四十八人十六日定文武朝班一朝班文武品同者旧官及年长者在右新官及年少者次之一文武官相该知者品卑而职高者如三品都督立在二品班七八品郞中立在六品班若品高而职卑者如ニ品衞官立在三品班四五品员外郞立在六品班余以类推一御史台东阁官翰林院监察御史等官朝班并如前例品卑而职重者如七八品六科官立在六品班之右一文武朝谒官品虽高而职卑者照本职班立本班之右若戸所该者立在本品班朝谒之末一文武官拜见拜辞拜谢等礼照如常朝班次若护衞三品四品照依如本品司所官品虽高序立在衙门官班下夏四月二十一日上临轩亲策命兵部尙书定功伯郑公旦御史台都御史郭有严提调御史台副都御史覃文礼监试翰林院承旨东阁大学士兼国子监祭酒申仁忠吏部尙书阮伯骥翰林院侍读东阁大学士杜润东阁学士黎广志翰林院侍书掌翰林院事兼崇文馆秀林局司训梁世荣东阁校书吴纶读卷上览第其高下赐武旸吴忱黎熊三名进士及第赖德輶等二十三名进士出身阮广懋等二十二名同进士出身五月初八日上亲御正殿胪传唱进士武旸等名礼部引捧黄榜掲于东华门外二十七日赐冠带衣服二十八日赐宴秋八月十九日立癸丑科进士题名碑冬十一月初四日以杜絪爲翰林院校理甲寅洪德二十五年年夏四月诏华文学生间有年深曾经差干或从征有功者如各衙门出身吏例吏部铨除秋八月初七日命翰林科台等官往十二承宣识狱以吴焕爲东阁校书乙卯洪德二十六年年秋八月十八日诏系官员得病三箇月不得考课冬十一月遗使如明工部右侍郞黎汉廷翰林院侍书武旸等歳贡东阁校书黎俊彦监察御史阮敲奏驿路作御制琼苑九歌上以进寅二载百谷丰登协于歌咏以纪其瑞併君道臣节君明臣页遥想英贤奇器幷书草戯成文因号壤苑九歌诗集命东阁大学士申仁忠杜润东阁校书吴纶吴焕翰林院侍读掌院事阮冲悫翰林院侍读参掌院事刘兴孝翰林院侍书阮光强阮德副武旸吴忧翰林院侍制吴文景范智谦刘舒彦翰林院校理阮仁被阮孙蔑吴权阮寳珪裴溥杨直源周院办林院检讨范谨直阮益逊杜纯恕范柔惠刘晖谭愼徽范道富等奉和赓其韵按九歌诗集始作于此年帝又作古今百咏诗翰林院侍读掌院事阮冲悫丼参掌刘舆孝步韵东阁大学士申仁忠学士陶擧奉评丙辰洪德二十七年年春二月初四日御舟发自东京祗谒陵寝十一日奏吿十二日建济渡津梁于光德门外帝作春云诗集十四日天不雨帝祷手写所撰诗集四张命阮敦张于神祠之壁是日初更天降细雨五更大雨傍佗帝题弘佑庙诗云极灵英气震遥天威力严提造化权扣问山灵能润物通爲甘雨作丰年帝至蓝京追思黎志父念祖林黎永父寿域祖恢勋业写诗赐之幷赐黎志白金三十两黎永白金二十五雨以爲欢燕亲眷之资二十四日发还闰二月五日赐文武臣僚宴于翠霭洲时御舟发自梁江驻翠露文武臣僚拜贺故宴之先是二月皇太后上陵而归偶婴苦痢至闰月二十六日亥时崩于承华殿正寝寿七十六初皇太后未崩冬时帝与皇太子日夜视疾弗离左右赐药飮食必先自尝内吿祖先外笃祈恳靡神不擧属纩之际亦自唿号太后犹爲一顷开口欲言而辨也衣衾含饭一一亲临自制以恸之帝作古今宫词诗幷自序命东阁大学士申亡忠校书吴纶奉评会试天下擧人取阮文训等四十三人三月十九日丁酉上亲试于敬天殿丹墀询以治道命兵部尙书定功伯郑公旦御史台都御史郭有严提调戸部左侍郞阮弘硕御史台副都御史覃文礼监试翰林院承旨东阁大学士兼国子监祭酒申仁忠翰林院侍读东阁学士陶擧翰林院侍讲掌翰林院事刘与孝东阁校书呉纶吴焕翰林院侍书兼秀林局司训陈克念翰林院侍书呉忱读卷二十六日进诸士人入金銮殿庭上亲訾其容貌定取三十人二十七日帝御正殿唱名赐严瑗阮勋丁鎏三名进士及第丁等八名进士出身阮道演等十九名同进士出身夏五月八日诏曰宪司系言责如有欠员选内进士科幷各衙门文武各衞司儒指挥有会试中场果能奉公干事刚直不畏避权贵无过犯者诠除宪察副使又府县州官必统诸牧民首领等职如监生儒生学生按吏各衙门吏会试累中场年深知务勤干及有军功等项初授知县知州县丞同知州首领序班等职满三年无过犯方许得实授六年无过犯知县知州除员外郞县丞同知州知簿典簿序班除司务主事推官都官等职满六考无过犯员外郞同知府始得陞爲知府二十二日吏部尙书兼国子监祭酒黎润阮如堵等奏题本看一本山南道监察御史阮阳祺奏各处边远州县吏常与蛮人往追各税能服水土谙暁夷情可以干济事务堪除爲本处州县吏从之秋七月禁唿朝堂爲朝房钟考训导自今各处儒学训导欠员吏部遵如前例具奏送国子监及各衙门官保选儒生幷中场吏及儒生年三十五歳以上有学问行检无过犯送礼部考课四场合格者如例诠除八月初二日令州县择置社长系姑舅两姨之子男女同嫁爲婚姻者并不得置为一社长若已爲社长宜择某人能干事者留余卽奏却还前项初四日太宗皇帝忌辰是夜大风雨洪水暴涨散尽民产九月以陶擧爲翰林院侍讲东阁学士上赐以天南余暇一部幷赐和梁江夜兴诗一首及赐钱二十五贯二十三日修作牧马场马厩例冬十一月十七日帝弗豫论行在东阁大学士申仁忠学士陶擧云云去天中月悬空际云来则月暗云去则月明人孰不见之其能道得者鲜吾仰观天上情动于中言形于外有句云素蟾皎皎玉盘清云弄寒光暗复明凡人岂能道之乎欧王脩云芦山高名节之篇杜子美亦不能爲唯吾能之岂云妄想申仁忠陶擧咏诗句云琼岛梦残春万顷寒江诗落夜三更虽李杜欧苏复生未必能之唯吾能之昔锦瑟诗云庄生哓梦迷蝴蝶望帝春心託杜鹃沧海月明珠有泪蓝田日暖玉生烟真奇丽请美可与吾侔而清莹澄澈未及吾诗句也岂吾闘一字之奇以爲ェ夸一字之巧以爲美真直说如欧王脩耳尔说如何勅旨内外管甲府锦衣金吾殿前神武效力五府都督都总兵使等衙门长官公同拣择该内将校或征战功劳忠信可任或ぎ略讲贯武艺精通及才识廉能勤干明敏者方许在职倘或贪墨闼薄罔功及谄事求容侥倖无耻者擧奏爲黜陟期以十二月上旬擧奏幷训练士卒务在精专抚恤军民要均劳佚敢有拣择不实训练不勤以致将校犹多猥冗士卒犹多迸亡六科监察锦衣卫舎人体访纠奏治罪十二月初六日立洪德二十七年丙辰科进士题名碑丁巳洪德二十八年年春正月初五日令诸税某年征纳至末年纳足不得如前今年纳明年征二十二日禁衙门吏更番幷外直舎人非当番不得托别故擅居本衙门乍作弊二十九日辛未帝疾大渐乃凭玉几命皇太子嗣位帝将崩时有自述诗云五十年华七尺躯刚肠如铁却成柔风吹聪外黄花谢露量前绿柳癯碧汉望磨杳杳黄梁梦醒夜悠悠蓬莱山上音容断氷玉幽魂入梦无三十日壬子帝崩于宝光殿是日神劎神玺皆失帝生皇子十有四长皇太子鏳次梁王铨宋王纵唐王镐建王镔福王铮演王鏓广王鐰临王锵应王义王鎭王鋞肇王鋑荆王键皇女二十在时作紫霞殿宝文殿金鸾殿宝光殿蓝山寝殿初帝卽位上仁宗之尊号称宣慈之徽号陶表死节则特加旌表得宁从逆则严加显戮凡政事纷扰者悉释之刑法暴虐者悉除之此所以肇修人纪而正皇纲也帝常谕在朝诸臣云朕有二失一曰令施爲违道干誉二曰素尸在位扰乱天工虽内外庶职难以枚举且以其尤者而言都督黎练木偶土人安可加以圆冠方屦哉太师丁列太傅黎念职璧公不闻燮理阴阳经邦灵亦未甞进一君子退一小人不几于羊裘逍遥之诮乎史臣武琼曰帝天资高迈英明果断有雄才大畧纬武经文而圣学尤勤手不释卷经史篇集历数算章圣神之事莫不贯精诗文夐出词臣之表与阮直武永谟申仁忠郭廷寳杜润陶擧覃文礼爲天南余暇自号天南洞主道庵主人又崇尙雾振拔英才取士之科不一而定三年大比之擧自帝始之其得人之盛辰古有光文武并用各随所长故能修政立事制礼作乐号令文章焕然可述初帝在藩邸时虽自养晦及国遭大变群臣仓卒迎立入继大统帝知屯般之辈已就诛夷谅山亲王又被其害惨然不乐有戚伤心咎其骨肉相残致使外人乘衅一门兄弟俱被其祸初帝不以得位爲乐亦不以时当变故爲忧故一时豪杰莫不推服诸侯骄恣相继诛夷遂鉴前失内外谨严置锦衣金吾二衞神武殿前等司以亲人爲指挥以舅氏爲检点又择信厚之臣以爲爪牙之心膂阮复黄仁添杜熊武邻之徒俱择列左右垂衣拱手天下晏然又虑占寇世尝为吾患今日不剪将何其爲乃南征茶全而复其封疆西拔雅兰而扫其巢穴山蛮有征而威扬乎北盆忙有征而地辟乎西其规模之畧中兴之功可以比肩夏少康蹈迹周宣王薄汉光唐宪于下风矣惜其帝以女谒盛身婴重疾长乐皇后久幽别宫帝疾大渐始得侍疾乃以阴置毒于手中潜扪疮处帝疾始增剧矣賛曰蒸哉圣宗不承基緖历数在躬臣民徯志握符阐珍凝命正位执中建极法祖宪天仁弘裕后孝笃奉先文昭奎壁学有渊源惇典用礼远奸亲贤爲国九经驭臣八柄允釐百工宠绥兆姓文敎诞敷武功耆定山獠遁迹盆蛮归命惟彼占宼累世爲仇扰我南鄙侵彼四州亲提虎旅高御龙舟闇槃毛燎尸耐血流茶全授首清庙献俘万里辟地千古复讐蠢蠢老挝梗吾声敎帝怒爰赫师兴致讨白旄一麾前戈尽倒竹破灰飞庭犁穴扫三陲息侵九夷通道盛登轩世俗媲虞周深仁厚泽垂四十秋二月初一日皇太子令谕公侯伯文武官等圣父皇帝光启中兴克笃前烈在位三十八年夙夜只勤迺于往年冬十一月二十七日得风肿疾至今年正月三十日辰时崩于宝光宫予怀慕痛切已权勾当宫中各事内外臣民守职如故每日太早就东长安待令候有司择日行礼特谕鄕等知之乃备榜文武朝参并着乌纱帽黒圆领衣进旨景门外朝时一次候行礼如仪初三日临哭皇太子谕朝臣曰子生三年然后免父母之怀故古者居父母丧以三年爲制上自天子下至庶人汉文不师古训遗命短丧以日易月自是而后踵而行之是弃典礼薄葬伦殊不足取我国家列圣虽遵而行然其间礼节未尽复古今圣上皇帝奄弃百姓上宾于天怆鉅痛深报德罔极卿等宜议行三年之丧制以副予爱慕之情大臣百官皆稽首对曰孝者治天下之大本今殿下克遵孝道惇叙彝伦虽帝舜之大孝武王之达孝蔑以尙玆臣等敢不遵行于是定爲三年之丧凡殓殡奠飨一循古礼令百姓民间留长发如丧服百日内若百官护卫留长发如三年丧服并着素缟衣居家作劳之时暂着靑衣亦不拘百日之外用靑黑衣等不得用红绿等色奉天府及天下军民男女着缟素衣停婚嫁三箇月朝臣定公伯郑公旦等劝皇太子卽位不允初六日戊寅太保平凉侯黎志兵部尙书定功伯郑公旦西军都督府左都督崇溪伯黎永就弘文殿奉迎皇太子卽位以明年改爲景统元年初八日禁抑买丼拣钱诏内府女史天和宫人及诸王公主府大臣家奴婢于市上鄕里民人所卖货财不得狃旧习假公营私抑买钱价及滥取不还钱自今百姓买卖货物及检收纳官库诸钱掷地有声穿繙犹得轮郭少欠自今一体收用不得苛拣拒斥初十日谕六科御史台监察曰进贤退不肖爲政之大务也是故任贤勿贰去邪勿疑唐虞之所以臻于变之风旌淑别慝彰善欢恶成周之所以致太平之治眹卽位之引本瘅作挥初任人爲政得贤俊以佐治功然虑各衙门官善悪混淆忠邪靡定傥不区处曷示劝惩尔辈司朝廷之纲纪作天子之耳目扬清激浊职所当爲宜体眹心各遵公道继今凡内外各衙门如廉能忠直应奖擢者贪墨猥冗不堪任者各宜究其事实具以名闻敢有阿徇私警贸易货贿擧措失当重宪弗原十三日寛贷军民赋役等事勅旨内外各县系大市已有例额者卽如前若未有税额者不得着绩税额若乂安地方军民诸色鳏寡饥寒废疾诸人间有欠食者承宪二司行下府县官作急类取姓名具本发给见贮官粟每人一百升至丰熟时照数征纳十六日颁御讳鏳幷皇太后讳恆令官员吏典有科目及会试中场鄕试中式及监生儒生生徒遭父母丧方得守制二十六日授陶擧翰林院侍读东阁学士杨直源爲东阁校书时天有大旱直源东言乞修德以回天变令户部议增铜税戸以足军用三月初六日定舆人女纳金幷纳蚕子税例定咸盐税例十二日上谕诸王公主及公侯伯验马文武等甿隶微贱之辈常依托而爲奸谨藏容受之人当戒惩而严禁继今府衙或权贵诸家有奴婢筑屋在奉天府及有田产在各处府县者并宜标题某府某衙官奴婢某姓之家男女人本府衙门及主管监自检察及本官奴婢方许居住翥震居一切斥去幷关报奴婢着数目送该府誉得凭检察十六日诏自今沿边巡司官如有缺员吏部择取附近地方京人有战功得馘例应除用而服水土者铨除二十日勅旨继今六科给事中监察御史缺员吏部择内外由进士出身廉勤刚直有政绩者拟铨职任一年之后六科给事中公同考覈所行事具奏取旨堪用者留任不堪用者改除别职六科给事中不公许都御史考覈所行事具奏取旨堪用者留任不甚用改除别职都御史台考覈不公六科官具实纠弹若吏部铨选非人科台互相容隐者一体送问治罪定陞调令继今在外各衙门府县州各衙首领官有陞调者吏部移文该知衙门详勘果有廉勤能干事任内公务无废欠者方许陞调夏四月十三日准期番给俸钱令十七日申明越吿令二十六日定陞充都提典吏令定差干阅字令定铨选除剧任令如绍天府雷阳梁江等系是剧任继今如有欠员吏部择取廉能刚直勤干者铨除二十八日定改调令如乂安管军管民有贯在本府县家居接近本衙门吏部宜改调别任选别员人代除幷诏自今各处管军管民吏部不得以贯在本处及家居接近所管地方者铨除五月初三日构作待漏院初太祖作待漏院于西门之外太宗仁宗仍之圣宗于大兴门外增筑贰连至是特命五府差搬旗军于大兴门外构作待漏院二连每连三间二厦十四日禁官员百姓不得用水晶等玉作帽唾等器定追征女丁夏绵布税例六月初八日禁僭用非法器物如刻金珠漆龙凤等禁物秋八月初三日定除择推官令自今各处承司推官如有缺员吏部择取各衙门官曾经二考以上廉能练达谙晓刑名者铨赊二十八日定发军需扈从令九月定文武阶封荫例武阶追封退一级如正一品父从一品文阶退二级如正一品父正二品之类冬十月二十六日戸部尙书鄂侑等奉从新议定给俸钱例十一月遗使如明戸科都给事中范兴文翰林院校理阮德顺吿哀翰林院校理潘综范克愼阮延俊求封置谅山都司平陆乐墟守御定边兵例系各处沿边旗军父子兄弟同本社村人散充各衞所军至定作军贯时照其分编还一衞队伍以便纠率以黎能让爲殿前都检点戆川伯黎润爲四衞提督榕湖伯朱鎭爲右提点十二月二十四日辛卯上大行皇帝尊号曰崇天广运高明光正至德大功圣文神武达孝淳皇帝庙号圣宗玄宗穆皇帝讳维䄔神宗之子眞宗之弟在位九年寿十八岁而崩葬暴盛陵帝天资仁厚神釆端严居拱之年海内安治年谷丰登亦可谓贤君矣享国不永惜哉癸卯景治元年春正月时帝年幼王遣左都督擢郡公郑槺右都督普郡公黄仕科都督同知强郡公阮授都督佥事胶郡公郑楹入管四衞兵侍衞二月以胡士扬爲东阁大学士陞子爵阮名实陞男爵阮廷正陞子爵以其往关上接领北朝颁赏勅谕银弊故也命胡士扬阮名实阮廷正等往关上候命赠都督同知韬郡公莫敬门爲左都督敬门系伪族属先已革心归命蒙加职爵敬门复回高平后又霞爲臣五含弘大德更容纳优待至是瘦又赠之三月禁天下官民赌博是月十五日皇弟黎维袷诞生夏四月加少傅护郡公武公添掌司礼监总太监兼各监司事五月令旨御史台勘问词讼当遵律令守廉勤仍戒勅十三道监察御史体遵行毋得淹留废格令旨各处承宪二司査察所属府县官某能用心抚字训化部民公明廉直政平讼理某不能尽心恤民务爲苛刻贪鄙贿赂怠菝政事者各以名闻以倩鞋装六月遣正使黎斆副使杨澔同存泽如清岁贡酎谢恩及吿哀事大水泛滥渰民田禾浸民庐屋快州常信地方水害愈甚令旨各处鎭守系诸犯人迯匿应拿捉付覆议施行又戒内外该勘官诸犯人不预入议各随轻重论刑毋得许赎秋七月申明敎化四十七条其畧曰爲臣尽忠爲子止孝兄弟相和睦夫妻相爱敬朋友止信以辅仁父母修身以敎子师生以道相待家长以礼立敎子弟恪敬父兄妇人无违夫子妇人夫亡无子不得私运货财居鄕党者长幼相敬爱便害相兴除毋以强凌弱毋唱讼而行私豪强不得勘讼事男女不得肆淫风证讼者以实而无徇货财旅次者防察而勿拒投宿勿占道路爲园圃勿侵溪港爲沼池山林川泽之便与衆共之坊社村庄之长择人爲之生业务勤鄕饮从俭毋倚恃权势而安託词讼毋故将老弱而嫁祸善人毋托僧尼以避役毋唆人讼以取财事争讼者毋爲罗织以诬人业商买者毋聚徒党而爲盗桥梁道路有颓弊者随便修培吏事簿牒不得倒顚陵庙祠墓不得侵破男女勿爲巫觋之徒丧家勿爲中元之唱毋傲慢官长毋诱卖人口配匹当辨族类勿论货财丧礼各随丰俭毋索饮食间耕同田不得相要钱谷同居郷邑不得相攘财物凡若干条颁布天下各处承宪府县州等衙门各抄一本挂于视事堂仍转送所属各社民各书于扁留挂亭中许官员监生生徒社长以鄕饮日会集男女长幼讲解晓示使之耳濡目染知所劝惩自是人心渐归善俗矣八月令旨各处承司察属内民有外国客人寓居者各类以闻随宜区处以别殊俗九月以阮公璧爲京北处参政阮檐爲海阳处参政阮名实爲刑科都给事中黎公朝爲清华道监察御史修南郊昭事殿先是南郊已有殿宇而制度犹尙狭小至是王命增加营作其正殿堂四角柱用石爲之基庭内外并砸以石栋梁榱桷一皆朱漆ぎ金规模制度焕尔鼎新王复命词臣胡士扬等撰文勒石以纪其事冬十月养下学花郞道初有花郞国人入居中立爲异道愚民鄙夫鄙妇多信慕之听讲之场群居混杂男女无别曩已驱去其人而书居犹存弊习未改至是复严禁之以阮曰任爲太原处承政使范维质为山西处参政十月减赦四鎭民季税有差由被洪水损失禾谷故也鄕试天下士人十二月以衞郡公郑植爲都督同知贬范立礼爲兵科都给事中以立礼任海阳处参政勘堤路失实故也以都督同知禄郡公丁文左行安广处都总兵使命京官往清华乂安二处开例甲辰二年春二月参酌会试场条例自是永爲常例帝加尊王以殊氇晓谕文武臣僚曰朕闻建无穷之基必有无穷之闻有殊常之功必待殊常之礼刊诸琬琰万世可覆我国家乘时启运应天顺人太祖高皇帝起义平吴时多赖贤臣宣劳而功弘开创冠带衣裳因而复正纲常统纪赖以复明其茂功盛德盖亦罕有列圣皇帝继体法祖时宴赖勲臣为辅而业保守成纪纲制度罔不毕张号令典文焕然可述其丰功伟绩蔼然可观奈自光绍统元年间被莫民之姦臣窃羿促之祸心六年之间已无夏矣所幸皇天启中兴之基笃生郑先祖世祖太王成祖哲王奋起布衣纠率义旅爲天下除残安社禝爲念尊立我皇祖庄宗裕皇帝中宗武皇帝中兴基业实肇于此至英宗峻皇帝嗣位时有小人耿潝廷彦之谗致有不平之事此时成祖哲王处大疑而不恤任重责而不顾钦立世宗毅皇帝卽位于万赖行在殿仍发大兵扫除伪莫收复京城英雄并入彀中天下已运掌上又能笃尊君之义奉迎圣驾进御昇龙城物光复夏社更生春其圣德文功辉暎天地泰山磐石宁抚国家虽中兴之诗中兴之碑曷足以形容其万一继以敬宗惠皇帝规国绵长久之休于家笃婚媾之义不意结与逆椿之邪谋卒启不祥之贵此时成祖哲王无纤芥于胸中不以天下自私更尊立我皇考神宗渊皇帝誔膺景命嗣守鸿图若礼若度全资文祖谊王造就之功玆大元帅掌国政尙师西王保乂皇家抚安中外其忠爱拳拳始终弗渝又专委王世子钦差节制各处水步诸营兼总政柄太尉宜国公郑根内赞政机外扬武衞殄不庭之乌寇复有指之旧疆功盖宇宙德被生灵天下赖以史平而我家统绵有永治享无穷大抵皆王家匡扶其力之所致欤逮皇考适倦于勤危疑之际全赖尙师西王任託孤之寄惟节制府及大臣文武百官等尊立朕郞皇帝位以继大统养正旣显蒙功归妹又谐泰祉其交修倚赖若是其切视夫前代之功之德益以大矣曾闻古者敬大臣之礼有敬以不名有敬以不拜况今尙师西王有大动劳于天下其功德如天精忠贯日质诸前代而未有参诸前史而未闻若不茂着表扬何以称王文之功圣之德副朕倚望之心继今应尊以不名不拜之礼其入朝特设板床于御殿之左以示殊礼朕以幼沖嗣位虽未徧知来历事由然常闻顾命之言不得不宣谕天下使知王家功德之盛尔等钦哉三月会试天下擧人取中格武惟断等十三名以阮润爲刑部左侍郞阮国樾爲刑部右侍郞黄荣爲大理寺卿夏四月命副将少傅宗郡公郑横陪从礼部左侍郞丰禄子吴濬覆考各处生徒于珥河沙中先是试法疎阔尙容怀挟庚子以来虽昌止弃周密中擧者多有木讷借手衆议沸腾至是命官考丁酉庚子癸卯三科生徒考题用唐律诗一首与暗写传正文兼大註入格者仍生徒不入格者留学三年免役再试不中者始还民受役时不入格者过半五月麦大熟禁便许职爵时倖滥之徒多妄求职爵及封赠致有名器冗滥故禁之立粟米五量法其龠合升斗斛倣黄钟律爲准颁内外各衙门一体遵行六月殿试腺阮曰庶进士出身梁茂动等十二名同进士出身以阮能绍爲吏部左侍郑武荣进爲副都御史阮名实爲清华处参政黎公朝爲清华处宪察使贬吃右都督莱郡公郑柏爲都督同知都督同知缵郡公郑植爲都督佥事时郑柏郑榇同任提领不能戒戢手下肆行冗弊受赂银钱以是贬之闰六月右都督全郡公郑梯卒赠少保立追收偿罚条例其大畧以爲诸在社民有蔡凶人同族同社平时不能戒至事发又不能捕纳各罚钱五拾贯其所偿财命钱收在犯人不得连捉若犯人穷无所出许以罚钱给被害人送葬自是该勘诸司遵以爲常秋七月申禁衣服过制时官员民庶衣服多有不依官尺裁制至是复申禁之八月以范质爲刑科都给事中冬十月刑部尙书桂堂侯致仕文允横卒赠郡公爵十一月戊子朔日有食之己丑彗出东南翼轸分尾指张宿长五丈帝与王交修儆省避官殿减膳彻乐一武臣僚商议时政得失卽撕去非额水陆巡司凡士二处如正大巡奋巡之类人心悦喜目是彗渐消散矣时诸犯人已经论罪逬遁者多令旨许各自首重者减轻者赦不首者抵罪设五府掌署官加太傅溪郡公郑杖爲中军都督府左都督掌府事太傅莅郡公郑保爲东军都督府左都督掌府事少尉云郡公郑梭爲南军都督府左都督署府事少尉豪郡公黎时宪爲西军都督府左都督署府事少傅奠郡公郑握爲北军都督府左都督署府事备置六部尙书员数以参从范公着爲吏部尙书从陈登选爲户部尙书阮能绍爲礼部尙书武惟志爲兵部尙书潘兼全爲刑部尙书又以黎仕澈爲御史台都御史论奉使功以礼部右侍郞芳桂伯黎斅陞爲工部尙书陞侯爵国子监司业延禄子杨浦爲エ部左侍郞陆伯爵刑科都给事中义岭男同存泽爲户部右侍郞陆子爵又以阮纪滨通谙北语随使济事陞爲京北处参政伯爵以大理少卿香泽子武方丈爲太仆寺鄕太常少鄕廉勇子陈登瀛爲尙宝寺鄕以其随理国府常从征伐有功故也聘王次女郑氏玉𣖮爲正宫令旨各处承司送下所属县官递年至十月期往勘民间堤路有应筑作者备实以闻某处程小者照补水霱鋈鹜任置役许响羃某审羃大待差官押作期以正月初十日起功三月中旬完成永爲恒式命官平补四鎭季税例十二月清遗正使吴光副使朱志远等来谕祭神宗渊皇帝其祭文曰遐方抒慕义之悃屛翰宣猷国家弘柔远之恩赠唁示卹尔安南国王输诚纳款向化归心献馘而俘伪王助兵以除邓贼克宣忠荩茂着勋劳方将宠钖殊恩何意溘先朝露玆闻讣吿悯恻良深特颁祭赙之仪以昭轸悼之意呜唿効共球于南服永笃忠贞贲华衮于幽宫式光泉壤灵如不昧尙克钦承南郊殿成乙巳三年春三月许内外各陞职次以翰林院侍讲邓公顼爲工部右侍郞黎德望爲海阳处承政使阮伟爲安广处承政使范维质爲东阁大学士阮泳爲乂安处参政范立礼爲山西处参政裴廷贞爲东阁学士阮公璧爲太常寺卿阮廷正爲奉天府尹范质黎得全汪锐梁谊黎荣黄德敦竝爲都给事中阮荣盛武弼谐爲提刑监察御史杜善政阮公弼武求诲黎志道黎仁杰谭登用并爲给事中赖登进黎致平枚仲和费登任并爲宪察使武公平吴策谕爲翰林院校讨阮廷柱阮光缮黎轼阮仕敎汝进用梁茂勋武卓荦阮曰当阮进材裴宗并爲监察御史又以经历阮光岳爲司业阮登明爲兴化处宪察一使张论道黎纯噽宁达黎僚阮嵩并爲监察御史时光岳登明等原被贬罢至是准许陞次故复得录用令旨御史台考课内外任各衙门官并吏行过事迹官则立爲三等吏则分爲二等歳季备类以闻论行黜陟自是以爲常式夏四月加谅山藩臣阮廷继爵弘郡公以其谕得土酋闭公亮闭国济归命故也以参议范公兼爲山南处参政礼部左侍郞慈廉侯阮可濯以年老乞致仕许之加陞工部尙书慈郡公更给以惠养田禄令旨申禁鬪鸡围棋赌博及巫觋僧尼等事令旨内外该勘诸司凡勘讼有所论刑备类以闻罪至死者付下覆议施行罪刖杖者便宜行之毋得淹滞秋七月礼部左侍郞丰禄子吴濬年七十乞致事许之加陞ェ部尙书伯爵更给以田禄随行惠养八月册立正宫郑氏玉𣖮爲皇后尊亲生母范氏玉厚爲皇太后冬十一月命官考刷内外各司行过事迹贬户部尙书川郡公陈登选爲户部左侍郞礼部尙书阳郡公阮能绍爲礼部左侍郞吏部左侍郞冲江子纪宗澧爲礼部右侍郞都御史桂海侯黎仕澈爲刑部左侍郞副都御史丽海子武荣进爲太仆寺卿佥都御史暴川男郑时济爲鸿卢寺鄕刑部尙书瑞郡公潘兼全爲户部右侍郞以登选等旧任御史及仕澈等当任御史勘讼逾期而兼全旧任吏部铨除超次故也先是吏部尙书范公着之子公兼由参议陞作参政朝臣以爲不可相率力争王不悦卽命公着与黎斅査刷诸司所行奢故并被贬黜立除任品次条例间有军功前已授便许职超资再照功次循品铨除令旨各处承司精择属内各县社有孝廉者卽以名闻命官阅选随材授任申明行仪品眼器用各条十二月以申德才爲参督汉郡公加兵部右侍郞润裔子胡士扬伯爵以其累往关上候命接使济事故也以户部右侍郞义岭子同存泽爲工部左侍郞加提刑监察御史武弼谐爵书泽男刑科给事中黎仁杰爵朗圭男并以奉差往安广公务故特许之以陈进朝爲参督兼郡公令旨自今该勘诸司断已当理而讼人妄自翻覆者各随讼理大小照官品高下论谢钱有差东阁大学士范维质卒赠工部右侍郞丙午四年时莫孽敬宇窃据高平荼毒方民太原藩将通郡公何仕置率本处兵讨之爲贼所获报至王命太傅莅郡公郑栋爲统领少尉豪郡公黎时宪副之鸿胪寺卿杲川男郑时济吏科给事中杜善政爲督视领诸军往进撃敬宇乃杀通郡公何仕置弃其巢穴遁入山林于是官军纵火焚毁所居而还二月擢清华参政阮名实爲鸿胪寺鄕赏钱一百贯时有监察御史黎僚原与名实同士望科素所相识及僚丁父忧回家守制多行悖理不法有讼到衙门名实鞫得其状断以公义谨启论纠上嘉其不私亲故特赏擢之夏四月旨传诸该管将校抚养士卒如有病恙给以药饵保养歳以爲常以汪锐爲清华处参政五月清遣范成功马文壁赍勅论出南关令拿解海寇杨二扬三党辈命东阁学士裴廷贞翰林侍书陶公正往关上接领回京甲午望月有食之令旨该勘各衙门所勘诸讼或当受而不受及讼人越吿者论罚有差六月庚戌朔日有食之大赦天下季税十分之一民心大悦令旨许内监各员所养子孙饶荫限以职品高下爲差秋八月九日有星陨如雨九月王经理巡省民风行至盐户海门盐户社名属瑞英县存问民间长老颁赐繙钱八十以上人参繙七十以上贰繙民情喜悦又令于海面排列船艘载渡兵马练习战阵张耀威武复行至五漫地方颁赐长老亦如之乃还京以武兼爲山西处参政阮廷正爲京北处参政阮公璧爲海阳处参政陶公正爲奉天府尹十二月许安广处承政使纯礼伯阮伟陞エ部右侍郞侯爵致仕伟时年七十有七平调京北处参政广林伯阮势滨爲太原处参政以其考课失实也丁未五年春二月会试天下擧人取中格阮有登等三名三月清遗正使程芳朝副使张易贲赍册文封帝爲安南国王命东阁学士裴廷员吏科给事中杜善政往迎接回京行钦受礼其册文曰来王来享要荒昭事大之诚悉土悉臣国家着柔远之义象贤崇德爰载旧章缤服承先宜加新宠配安南国嗣子黎日南启宇辰北归心圭璧视躬夙被礼义之化梯航奉职远慕声敎之隆顷复纳伪印以摅忱缴伪勅而效顺念尔忠贞世笃允扬继述于前徽誉命未光爰有纶音之下逮特遗内国史院侍读学士支从三品俸程芳朝礼部仪制司郞中张易贲封尔爲安南国王奄有属郡抚玆旧邦守职宣猷用永绵夫带砺制节谨度期报答于君亲钦哉无替朕命夏四月殿试赐阮冠儒等三名同进士出身令旨乂安处南河诸县社民人有以坚义功祗受勅命止复其身其子孙与百姓同加兵部尙书芳磺侯武惟志爵芳郡公户部左侍郞义舍侯裴挺爵义郡公以其奉侍潜邸日久累随征伐有功故也令旨开例官校正清华乂安官田数另率及寓居人率等条五月以王孙荣良侯郑栐爲副将都督同知良郡公令旨戒管兵官毋得脧削苛虐兵民命京官分行四鎭阅选民丁取其强健者爲另送归队伍以时练习俟备差行征讨遣兵部右侍郎润裔伯胡士扬东阁学士裴廷员往关上候命六月清河处河决水溢渰浸民田秋七月遗正使阮观副使郑时济黎荣等如清歳贡又遗正使阮国樾阮公璧如清谢恩令旨管兵官不得留房另兵规取钱财以署衞事陇郡公范院爲都督佥事以其奉侍潜邸日久有功故也八月有无赖伪徒啸聚于永赖瑞英地方僭号应天于时瑞英县县丞杜文洽与永赖会庵人陶世相等率本部民擒获槛送京师斩之其文洽世相等各加陞职爵有差九月大擧进征高平时高平地方犹爲莫敬宇阻据拒违朝命不臣州民陷溺于是王亲提大兵进发谅山道委节制府太尉宜国公郑根统督诸将进发太原道差太傅莅郡公郑栋少尉云郡公郑掳少尉豪郡公黎时宪少傅奠都公郑握都督同知禄郡公丁文左立郡公黎珠等爲统领督率以礼部左侍郞阳郡公阮能绍刑部左侍郞桂海侯黎仕澈工部左侍郞延禄伯杨滤兵部右侍郞润裔伯胡士扬鸿胪寺鄕海山男阮实监察御史张论道等爲督视分道并进直抵高平敬宇闻大兵至乃与其党奔入内地鎭安州诸道进赶哨拿俘获莫氏族属男女与其徒党及人畜器械财物不可胜纪先后归降者益衆王体好生之德诸投降者特加恩宥胁従者一皆寛赦又宣布明谕安集州民各使复业率遵声敎一方之民咸苏徯望焉冬十月丙戌望月有食之都督佥事颖郡公郑棵卒于军赠左都督戊申六年春正月己丑有天掊星出西北方长半丈形如彗星是年旱二月王大捷凯还留都督同知禄郡公丁文左鎭守七泉地方以鸿胪寺鄕沅名实爲督同至京告庙奏捷凡莫氏渠魁寘之国法其余悉皆放赦四月帝以王复国簪有大功乃尊封爲大元帅掌国政尙师太父德功仁威明圣西王其册文曰朕惟皇天生贤圣之才所以福国人居设尊贵之礼用以答勋誔协明征载镂华册啳惟大元帅掌国政尙师西王英雄盖世忠厚传家昔成祖续世祖鸿基尊立先君赞成恢复之功平定之绩玆勋王率谊王大业夹辅沖人赖多匡扶之力造就之仁政圔而朝重社安威加而内平外聋亲提三军进讨高平之莫孽巢穴扫空规恢一统混同先王之旧疆版章尽复谅盛德大之素着信异数殊礼之当加特遣特进金紫荣禄大夫陪从工部尙书芳桂侯黎斅捧斋金册晋尊大元帅掌国政尙师太父德功仁威明圣西王王其光受鸿图命永膺于眷祐奠安鳖极世丕显于治平王家绵有道之长皇圔衍无疆之庆钦哉令各处诸社村民如有重例者各备以闻付监督平例官査实量减分与本县各社共受以均赋役六月以都督同知禄郡公丁文左爲左都督都督佥事缤郡公郑提督燕郡公郑枊竝爲都督同知兵部左侍郞延禄伯杨鸿爲吏部左侍郞立郡公黎珠爲都督食事枚世康爲参督弘郡公提督芳巖侯陶光广参督杨林侯刘世赓竝陞郡公爵太原道监察御史梅林子张论道爲东阁校书佥太监才兼侯邓仕荣爲太监竝以从征高平俘获贼党有功故也秋七月都督佥事通郡公郑棒卒赠右都督山南处参政范公兼罢以督押堤路假作且缓期故也八月礼部左侍郞阳郡公阮能绍卒能绍爲人质直居官清白南河之役参赞军务有功至是卒赠礼部尙书赐谥忠肃削阮德忠官爵德忠桂杨桂坞人少保豪郡公阮德业之子甞从征伐果敢善战累官至都督同知爵瑞郡公王以次女郑氏玉柽嫁之但性残忍恃功骄横第宅僭侈又父子潜贮器械私发与民阴图不轨事觉付下廷议反形已具王念其有战功止削夺官爵免死而诛其子阮德兼等三人九月甲辰日上一抱一背现于允方亢宿度许国子监司业绥禄伯阮光岳陞翰院侍读致仕冬十二月参从吏部尙书兼东阁大学士少保燕郡公范公着年老乞谢事上慰谕眷留公着恳请益力上许之加陞国老太保参预朝政致仕许户科给事中庆堂男阮公弼陞吏科都给事中职子爵致仕己酉七年春正月清遣内秘书院侍读李仙根兵部郞中杨允杰赍旨谕来使我以高平四州退还莫氏时廷臣与清使瓣解往返数四清使坚执不听上以事大惟共寺命姑且从之十四日文祖谊王太妃陈氏薨时清使李扬等遗前路李唐胤赵光勗魏象贤等备仪致祭二月使臣阮国櫆阮公璧黎荣等还国旧制贡三年一往餽送烦数明朝万历年间已准例六年两贡并进至是欲如明故事乃修本遣国櫆等如清一体奏请清帝许之是后遵爲常例夏四月朔日食旣是年旱五月太仆寺鄕丽海子武荣进卒时荣进奉命督鎭高平会清朝遗使宣旨以高平四州退还莫氏乃还京回到中途病卒赠兵部右侍郞伯爵差官慰祭六月以武惟志爲礼部尙书陈登选爲兵部尙书黎斅爲刑部尙书并加参从宰相以裴埏爲工部尚书同存泽爲都御史阮宗澧爲户部左侍郞潘兼全爲刑部左侍郞邓公顼爲吏部右侍郞阮茂材爲户部右侍郞阮名实爲副都御史吴珪爲佥都御史论奉使功以阮国櫆爲礼部左侍郞玉池子阮公璧爲刑部右侍郞嘉昌男又以阮润郑时济卒于清追赠阮润爲工部尙书伯爵郑时济工部左侍郞子爵仍给民田祀事以黎珠爲都督同知冯恩义爲参督并以其护送文祖谊王太妃丧事襄成故也秋七月都督同知莱郡公郑栢卒赠左都督八月以胡士扬爲吏部右侍郞九月以爵郡公黎廷坚爲提督时廷坚留守山南治事廉平盗息民安故特擢陆二次旨传凡征收季税及奉买供用货财毋得要索外例与抑买贱价以悦民情初宣光安北营嘉国公武文密于恢复之日率兵从义累有功劳先朝仍鎭宣光地方许以世守传袭其子太傅仁郡公武公纪孙太保和郡公武德恭并能继承先志恪修臣职至曾孙少傅宗郡公武公悳恃其山川险远阴蓄不臣之心僭称王爵伪立朝班又结党于莫孽屡有交书往复事迹颇露上以勋臣之后含容未忍问罪至是公惠因与手下麻福长不平内怀疑惧赴京自诉行至东兰巡夜爲人所杀事闻上以公惠虽失臣节然念彼祖父有大勋劳义不可绝乃立其子武公俊为后许爲都督佥事赐爵宽郡公颁给民禄使之承祀其诸子女悉加慰抚又以麻福长不忠所事乃监于狱中冬十月议行善政革弊习令凡十八条其一前代帝王及各神祠旧有皂隶付礼部査实论行其二庙祠祭礼许府县官依例遵行二司吏不得干预其三往年不合格生徒及士人补另已归农者并许应试其四辨舎吏之廉平贪冗以爲赏罚其五别诸吏之勤干狡猾以备陞汰其六诸赎罚钱未收得者一皆饶赦其七留监囚人有饥渴者随时给养其八轻重诸刑并付刑部覆议其九择良家子弟爲社长俾训化社民哓知礼义其十诸渡津处随水浅深取济功钱不得过索其十一凡迸罪者许鎭守拿捉其十二刷讼事例许前次勘官详註事迹俟后次官刷行其下六条皆申明勘讼之事颁布天下远近无不喜悦平补四鎭季锐例成初国家恢复伊始赋税因循惟旧轻重未均乃者王命官分行天下照随民产厚薄田壤肥硗平补季税例额有差至是乃成卽具着令例颁许官民各守其一俾得遵据遂爲经常之制禁劝农河堤索取民钱时任是职者不曾冲省劝课惟务索民贺礼故严禁之十一月封王孙郑橡爲副将谦郡公赐参政黎得全子爵参督洮郡公范晟爲提督署衞事匡武侯范录爲参督以得全奉差督视乂安日规料差拨捉得逆贼张福里而晟录亦预差行捕拿有功故也以阮名实爲兵部右侍郞闰十二月赐胡士扬侯爵裴廷员杜善政等男爵以候命迎接使臣有功故也旨传歳季刷讼事例递年十月御史台送下该道转送内外各衙门备类所勘诸讼并详註事由纳在后次官俟刷毕以次转纳在御史台御史台亦类本衙门所勘诸讼及具类前次簿转纳侍旨论行以备黜陟庚戌八年春三月火星入南斗月入南斗色赤金星入太微命山南参政碧江子黎得全刑科都给事中陈春榜等斋论文往谕顺广阮氏于时得全等奉命至布政日丽海门使行人先递关文通报又以言词往复数四阮氏拒命不纳得全等遂回京夏四月贬山南处宪察使黎致平爲海阳道监察御史以督押堤路料事未明故贬命礼部左侍郞阮国櫆吏部右侍郞邓公櫍陪侍经筵五月不雨人多疫疠上清心密祷仰祈天贶旨传凡奉给官田止许耕种本贯十亩其余照收税钱不得滥耕六月以提督晋郡公郑檱爲都督佥事左校点祯祥侯黎时宲爲参督贬山西参政武兼爲户科给事中以备类堤路缓期故也命少尉豪郡公黎时宪爲统率吏部右侍郞润裔侯胡士扬爲督视将兵经略宣光地方时宣光麻福长之子惠挺麻福兰及其弟趂胜麻福淀聚衆劫掠方民騒扰上乃命时宪与参督咏郡公阮德霑等分道往撃擒获福兰斩之福淀北奔入内地时宪等乃安集州民而回秋七月以陈兴学爲参督朝润侯陈舆让署爲衞事朝宪侯以其能纠率鄕兵袭撃贼党再随军讨贼故论坚义功乃许之赠工部尙书狐郡公阮道安爲少保追念其奉侍王潜邸讲学故赠之九月鄕试各处士人旨传分补鄕试场供顿事例凡某县有应除某社民许二司照本处各县平补共受以均力役冬十一月会试天下贡士取合格陈世荣等三十一名旨传禁通同外国盗卖铳口立赏吿捕强盗令今后如有捉得强盗并探得盗劫杀人者重者赏以官职轻者赏以银钱或饶官役其高藏停止以盗劫罪罪之或罪人在迸知情容养者按律论行十二月以署衞事舒泰侯阮仕健爲参督工科都给事中黎公朝爲礼科都给事中以其奉差开例爲民所保故也辛亥九年春正月殿试赐刘名公进士及第第一名韶仕琳进士及第第三名黎有名武廷临进士出身黎雄称等二十七名并同进士出身二月命官阅选四鎭另兵补入除伍时加敎习以俟明年大擧夏四月兵部尙书颍郡公阮悌致仕加陞少保悌时年七十八秋七月命朝臣各举所知凡有学行政术堪爲守令者二品擧四人三品至五品擧三人六品至八品举二人各以名闻付吏部铨除任职擧得其人者议加奖赏如见或负所荐肆爲贪墨许先陈言免其连坐若隐不以闻罪亦如之八月己酉朔日有食之清朝平西亲王钦旨委开化鎭标游撃曹知府刘解送迸罪人麻福淀竝伊家人就交界乃差官领回与麻福长并诛之九月命兵部左侍郞黎仕澈吏部右侍郞邓公顼等考课内外各衙门时同存泽独任都御史勘讼多有逾期以是罢职冬十月十五日帝崩群臣上尊号曰豁达睿聪刚毅中正温柔和乐钦明文思允恭克让穆皇帝庙号玄宗十一月十三日奉玄宗穆皇帝梓宫回葬于暴盛陵立干龙殿奉事之从皇太后鄕也初神宗崩皇次子维禬时方二歳王与正妃郑氏玉珑养之府中涵养薰陶成就德性至是玄宗崩无嗣王乃旨谕节制府及大臣文武百官曰我闻天下者皇朝圣祖神宗之天下顷遭国运中衰致使莫姦上僭时我先祖考奋起义旅推尊夹辅列圣皇帝扫除莫氏收复京城开拓封疆奠安国势好通北国王爵晋封玆我承祖宗功德之传任社稷生民之寄笃忠贞大节昭精白一心缵修先緖保乂皇家当神宗渊皇帝在御则协恭同寅懋勉政事夙夜谋虑兴致太平迨神宗渊皇帝陟方则亨屯济蹇左扶右持明言用保弘济艰难尊立大行皇帝于幼沖嗣位之初薰陶圣德就将敬学声名洋溢外方信义有孚上国宠以王章荣以金印居位垂有十年时和年丰民康物阜号令典开焕然可述加以内平四海外誉百蛮其土地之广人民之衆视于昔时大有迳庭矣讵意本年十月十五日大行皇帝上宾嗣承犹乏第念神器至重惟先君之子有贤德者足以克堪今皇弟黎维禬乃先帝神宗渊皇帝之次子适値先帝于倦勤之日甫初二岁奉嘱託阿保鞠育于府中蒙养匡救敎导诱掖正言正道日使闻行鼓年十有一德年俱长贤孝夙闻可承大统应尊立卽皇帝位以副天下臣民之望节制府暨大臣文武百官等当体我至意同心修辅夙夜祇勤各尽当爲以成致治之功以跻悠久之盛保永世惟帝惟王之业勗哉是月十九日丙寅王亲率节制府曁大臣文武百官尊立皇弟维禬卽皇帝位以明年爲阳德元年大赦尊王正妃郑氏玉珑爲国太母嘉宗美皇帝讳维禬神宗次子也初神宗崩帝甫二歳王命正妃郑氏玉珑养于宫中玄宗崩无嗣遂登大宝在位四年崩寿十五歳葬福安陵帝体貌英伟天性寛和有人君之德惜夫享国不久未见其有爲也壬子阳德元年春正月仍给开国功臣黎来祭田留孙姪世守祀事三月以杨澔爲御史台都御史阮宗澧爲吏部左侍郞阮茂材爲副都御史黎得全爲佥都御史夏四月王以广南阮福濒久违朝命负固不服吿祭于天地神祗声罪致讨命副都将太傅莅郡公郑楝爲统领预往乂安屯鎭协与统率少尉当郡公陶光饶规料布置控制边方以范质爲大理寺卿五月鎭守乂安处兼鎭布政州统率官左匡军营副将少尉当郡公陶光饶卒光饶奉侍王潜邸日久累期讨贼安内靖外多有勋劳在鎭凡十八年令行禁止盗贼屛息边睡晏然年七十一卒于鎭赠太宰赐谥纯谨褒封爲福神立祠享祀六月王亲扶皇上御驾亲征委节制太尉宜国公郑根总提大兵直进广南顺化地方时御驾南征寛郡公武公俊在京遁归宣光攻劫州民留守京城少傅奠郡公郑楃差兵追杀之尽获其党而还副将少尉美郡公郑桓卒赠太保工部尙书少保锦郡公致仕阮厚眷卒年九十五加赠户部尙书赐谥文斗秋闰八月大军进到布政州差诸将分道进讨节制太尉宜国公郑根亲率大兵渡河颁晓谕于顷化广南二处民人曰伐罪救民乃王者兴师之义尔之二处人民本是皇朝圣祖神宗之土地人民非阮氏开拓之所有仰荷先圣王念及莩葭之亲奏知先皇帝准许端国公鎭守二处供纳贡税以资国用指誓天地期以始终尽节爲臣于时先圣王志厉恢复皇家勦除伪莫端国公居在外鎭曾无汗马寸功及天下大定始赴京拜贺先圣王量广含弘不敍勋劳止以亲义仍具本加以职爵宠禄优厚位冠廷臣不意违背约盟阴图反侧于庚子年诱使姦臣作乱私自迸回有乖臣节正当裁之以法先圣王怜爱回容宥其过失况差官赍捧勅书晓谕事理而焚毁使馆图劫勅书阴辱使命其不轨之心已萌于此自后循习畧不必言上年差官赍谕晓以君臣大义示以祸福两端欲彼革心归命以免尔民兵戈之苦共享太平之福讵料彼孽不能觉悟更骑慢辞说拒逼钦命行人其叛逆不敬之罪孰甚于此夫土乃王土民乃王民彼之窃据此土者不知是何名号而深沟高垒以逆命厚赋重歛以虐民脇尔以执戟执戈何有乎班联职秩致尔失学书学礼何有乎科目功名迹其所爲旣负固作逆又拒我朝廷再荼云方民彼之罪悪如此容可置而不问乎民之倒悬如此容可恬而不救乎事非得已兵正言兴玆我恭奉大元帅总国政尙师太父德功仁威明圣西王翊扶皇上饬驾亲征専委我以总提大兵号令诸将分道进讨期以万全取胜尽殄逆徒而后已尔二处人等倘能背暗向明归仁避虐或倒前戈以投降或诣军门而出首名目则赦过赏功小民则轻徭薄赋倘或别处人民畏罪而逃有爲贼所诱窜居于此如见大兵进至先来归命亦得赦过录用若执迷不悟则火炎崑岗玉石化焚到此时节尔等将安逬乎特谕冬十一月统率黎时宪督本道官兵直进贼外垒差所属佥裳侯梁登光祯祥侯武俊材乗夜夺战贼徒于多吝处烧毁贼寨斩得贼馘收得贼旗帜器械调诣军门献纳以梁登光爲参督武俊材爲提督赏其能先登破贼也副将都督同知衞郡公郑陛卒赠少保十二月王以顺广地湿又値隆冬寒冻士卒难久留遂奏知于帝还师凡俘获贼人男女老少皆给钱米发回命副将少尉豪郡公黎时宪鎭守乂安处兼鎭布政州陪从兵部左侍郞桂海侯黎仕澈爲督视陪从兵部右侍郞海山男阮名实爲副督视控御边陲保安方民追赠南征阵亡将士职爵田禄有差癸丑二年春正月车驾至京师命阮廷正裴廷员黎公朝等往关上候命三月遣正使阮茂材胡士扬副使陶公正武公道武惟谐等二部如清歳贡附吿哀事赐参督胶璇侯陶登用郡公爵以潘兼全爲吏部左侍郞阮国樾爲户部左侍郞范质爲副都御使申全爲吏部右侍郞黎荣爲户部右侍郞阮廷正爲礼部右侍郞武良爲刑郞右侍郞裴廷员爲工部右侍郞以同存泽爲兵部右侍郞先是存泽任御史台勘讼逾期罢职至是复用之七月起复参从吏郞尙书兼东阁大学士国老参预朝政太保燕郡公致仕范公着入朝掌六部事参賛机务令文官入王府内阁议事奉侍内阁自此始九月陶光辉有罪伏诛光辉乃光饶之子借父功荫蒙加职爵权禄配以郡主而乃骄弄自恣多行悖逆不道又阴营居禁地有诉吿事发付下廷议尽得情状论枭首以正条律王念彼父多有功劳于国降赐绞死倂诛其党兼禄侯郑楏鄕试各处士人是时清华处参政武求诲多受银钱寄托士人为肆场奉天府尹吴策谕应务试场潜将文书入场私使家人代写试卷混送入考取中规取钱财事觉并加徒刑山西处参政黎志道私考士人失实又于场中以无中卷标名中榜及多寄托士人爲肆场论罢职其各府县校备类士人得实者奖赏失实者贬罚各有差冬十一月会试天下贡士取合格阮公望等五名及殿试赐裴光运等并同进士出身十二月考天下士望取阮洐等三十名除内外任各职罢参从宰相刑部尙书芳桂侯黎斅东阁校书梅林子张论道等职爵贬吏部左侍郞瑞郡公潘兼全爲太常寺卿侯爵兵部左侍郞桂海侯黎仕澈爲谅山处宪察使职伯爵以其便许勅旨幷凭批各衙门吏应务间有多少故也以阮国櫆爲吏部左侍郞阮曰庶爲吏科都给事中参从宰相兵部尙书川郡公陈登选卒登选爲人沉毅端正学识该博南征之擧参賛军务筹画有功至是卒赠户部尙书少保赐谥雅量陪従兵部尙书少保颍郡公致仕阮悌卒赠户部尙书少傅赐谥惠虞甲寅三年春二月令旨训诫各职司大畧以爲宰相之职在乎进贤退不肖当量才授官度德定位使鄕大夫各当其任不得以私心白用吏部之职在乎权衡人物当察言行观器识可爲京官者除京官堪爲守令者铨守令不可御私取舍刑部覆视之官如见重囚付下覆议合公同审谳务以得情爲本不得稽滞逾期御史耳目之任所以振纪纲而警风采凡宰执有过将臣有失百司违法时政有阙并许纠劾陈言提刑监察御史职専诤论审瓛案问纠劾察录照刷等事监察御史弹劾之责如见时政有阙百官有过当陈言纠劾吏科缴驳之任如见吏部铨序非才则论驳封还刑科亦缴驳之任如见刑部审谶不公亦论驳封还提领职掌整理畿内桥梁道路开渠决水救火防姦府尹弾压之官如见权责势家不等员人骄纵游侠弗遵法制许得弹纠惩治鎭守留守职専擒制盗劫防御姦非当保安方民不得擅置非例职名肆爲民扰宪司职掌如见本处灾异水旱一体陈言承司府县肆行违法鎭守留守不禁姦非并许弹劾纠奏又巡行属内廉访疾苦査勘权势胁捉诸讼承司朦方面之重寄如见所属官司政治均平应保擧有不如法者纠擧郡守民之师帅如见属内县官有政绩称职者保擧不称职者纠擧县令亲民之官当存心抚字劝课农桑兴便除害留意教化使仁让风行告讦俗易其义妇孝子亦当转达旌表以厚风俗凡内外各衙门官如见本吏某人奉公守法廉勤练达年月积累无有过犯者保擧之某人恣行贪冗志在规财怠慢废事有过犯者卽纠递斥去三月以王嫡孙副将郑抹爲左都督夏五月初九日陪従吏部左侍郞莲池子阮国櫆卒国櫆爲人慷慨敢言讣闻上深爲哀悼赠兵部尙书池郡公赐谥刚忠以黎教爲兵部左侍郎潘兼全爲刑部左侍郞黎仕澈爲工部左侍郞先是斅等缘事旣罢贬至是复用之六月六日太白昼见与日争光赐硕忠侯黎时海郡公爵秋七月十八日帝以王世子节制太尉宜国公郑根功望隆重晋封爲元帅典国政定南王其册文曰皇天生贤圣之才所以寿至治人君优尊贵之礼所以表殊勋亶协谷辰载数华册特进开府钦差节制各处水歩诸营兼总政柄太尉宜国公郑根英雄盖世气象过人昔先君恢复旧疆多赖前王经纶屯亨之力曁朕躬光膺景命全资师父造就蒙养之功保国永奠鸿图传家深贻燕翼啳惟王嗣克畅皇猷任征伐则南锄阮孽北扫莫徒功特高宇宙总政柄则内安中国外服远裔德弥暎干坤望允孚四海之心位当冠百僚之首特遣特进金紫荣禄大夫参从吏部尙书兼东阁大学士国老参预朝政掌六部事太保燕郡公范公着捧赍金册玉章晋封元帅典国政定南王荣加圭瓒用启宇田尙其受命承休秉彝愼位政详典章法度恪守成规德得位禄寿名诞膺申眷赞皇家緖绵于有永衍王室业保于无疆王其钦哉旨准自今王府颁布命令曰令谕臣民进启者曰谨启闻副王府布令曰令旨进启者曰谨启八月王谕定南王曰王者创业垂统必贻厥嘉猷世嫡继体守成当遵其善法玆我承家丕緖揽国大权修王业绍先王积累之基兴起治功ノ计安天下赞圣皇承列圣继传之统谧宁海宇磐奠国家泰山安保鸿图丰芑谋深燕翼于庚子年已奉加开府位委总政机乃能忠爱君亲明习机务典司庶政令简肃中外悦从经营四方威震耀藩侯宾服功宴多社稷寄堪任生民我仍奏知皇上钦遵勅旨晋封王爵授以总裁国家庶务内统百官外均四海位至隆至重谟是训是行今其知业保已成几图不忽防非窒慾正心修身一言一行祖宗之懿德是遵一政一令祖宗之成规是述日与亲勋大臣文武百官协同心德共求治理区处世务以兴太平官人则量才能课功状使官皆称其职求贤则察言行试政事使贤咸登于朝任将则御以恩威使将咸乐爲用爱民则省其征役使民皆遂有生爵赏刑罚之权公操信必礼乐敎化之本加务详明如是则政事得以脩纪纲得以振文德洽而武功成中国安而外夷服规模混一宗社久长以衍亿万年惟王之业尙其敬之以副我委任传授之意玆谕帝尊封亲生母黎氏玉环爲昭仪冬十月改元德元大赦旨准推恩武班陞次太傅惊郡公郑杖秉郡公郑莅郡公郑栋等并爲太宰少尉云郡公郑榩豪郡公黎时宪等并爲太傅少尉安郡公郑欉兼郡公郑树少傅奠郡公郑楃等并爲太保恩郡公郑棉爲少尉左都督詉将良郡公郑栐爲少傅濯郡公郑𣜰禄郡公丁文左等并爲少保咏郡公谭景坚纉郡公郑燕郡公郑𣔆等并爲右都督副将孤泽侯郑楡爲都督同知郡公爵副将谦郡公郑橡爲都督佥事其余各陞职爵有差废潘兼全爲庶人送归清华鎭居住以其累行事犯故也又以黎斆黎仕澈等党与兼全贬斅爲兴化处参政仕澈爲太原处宪察使十二月吏部右侍部申全等除内外任各职一千二百三十九员名贬乂安处参政梁实爲东阁校书以其抑取士人银钱故也乙卯德元二年春三月使臣阮茂材胡士扬等回国夏四月三日帝崩群臣上尊号曰寛明敏达英果徽柔克仁笃义美皇帝庙号嘉宗论奉使功以阮茂材爲刑部尙书子爵胡士扬爲ェ部尙书郡公爵陶公正爲刑部右侍郞武公道爲工部右侍郞并男爵武惟谐爲东阁大学士子爵六月奉嘉宗美皇帝梓宫回葬于福安陵立天宁殿奉事从生母昭仪故鄕也是时王与正妃亲行拜哭礼极其哀恸定南王亦亲送至江津行礼曲尽哀敬文武臣僚见者流涕十二日皇弟维袷卽皇帝位初神宗临崩嘱与王曰宫人郑氏玉怀妊方四月间未卜男女尙赖王其保护之及生而体貌奇伟年九歳王育之于府中至是王亲扶登殿卽皇帝位改元以明年正月爲永治元年大赦定六部职掌事例吏部掌官爵封赐铨选考课黜陟之政塡充补给之事户部掌土地人民仓库钱粮调发之政禄食贡赋盐铁之事礼部掌礼仪祠祭庆宴学校科擧之政衣冠印符章表贡使朝觐之节兼总司天医卜及僧道敎坊同文雅乐之属兵部掌兵戎禁衞车马仪仗器械之政边夷鎭戌驿庸险要紧急之事刑部掌律令刑法按覆狱讼之政治五刑之罪工部掌城池桥梁道路土木工匠之政缮修营造之事山林园苑川泽之禁秋七月以武惟志爲户部尙书阮茂材爲兵部尙书申全爲御史台都御史邓公瓆爲吏部左侍郎黎荣爲户爲左侍郞阮公璧爲礼部左侍郞同存泽爲工部左侍郞阮名实爲吏部右侍郞武惟谐爲兵部右侍部裴廷员爲刑部右侍郞九月鎭守乂安处兼鎭布政州统率官左中军营副将太傅豪郡公黎时宪卒时宪爲人智略勇敢有机变才治军号令严肃毎出征伐数立奇功年六十有六卒于鎭赠太宰赐谥严智褒封爲福神立祠祭祀命右都督燕郡公郑𣔆署鎭守乂安处兼鎭布政州命阮公璧陶公正入侍经筵贬佥都御史杜善政爲户科都给事中以其勘讼失当故也冬十月吏部尙书兼东阁大学士国老参预朝政掌六部事太保燕郡公范公着卒公着爲人深沉简重行有操术辅王于潜邸日筹画居多当国日久法度屡有建明年七十有六卒赠太宰赐谥忠勤十一月鄕试各处士人十二月旱以范质爲刑部左侍郞武惟谐爲御史台副都御史阮曰庶爲佥都都御史韶仕琳爲吏科都给事中圣宗淳皇帝讳思诚又讳灏太宗第四子也在位三十八年寿五十六而崩㘸昭陵帝创制立度文物可观拓土开疆版章孔厚真英䧺才畧之主虽汉之武帝唐之太宗莫能过矣然土木之兴逾于古制兄弟之义失于友于此其所短也其母光淑皇太后吴氏清化安定董滂人也初太后爲婕妤祈嗣梦天帝钖以仙童遂有娠以大宝三年壬戌七月二十日诞生帝之生也天姿日表神彩英异岐岐然巍巍然惶惶然穆穆然真作后之聪明肆学保邦之智勇也大和三年封平原王奉藩入京师日与诸王同经筵肆学时经筵官陈封等见帝容止端重聪睿过人心中异之帝愈自韬晦不露英气惟以古今经籍圣宝义理爲娱天性生知而未尝释卷天才高迈而制作有所留情乐善好贤亹亹不倦宣慈太后视若己生仁宗推爲难弟及延甯年间宜民僭位改封帝爲嘉王仍建邸右内殿以居之未几大臣阮炽丁列等共以禁兵讨屯般等遂废宜民迎帝即位时帝年十八入承大统称天南洞主庙号圣宗庚辰光顺元年年春二月宜民议置府县有孛星见于翼分野宜民分设六部六科府县州官夏五月蚩尤尤白旗自东至西横天散彩六月初六日诸大臣阮炽丁列等倡议诛屯般逆党降宜民爲侯迎嘉王即帝位时宜民篡位才八月崇信姦回屠戮旧臣祖宗法制一切纷更人怨天怒于是勋旧大臣开府仪同三司入内检校太傅平章军国重事亚郡侯阮炽丁列入内检校太傅平章军国重事亚上侯黎陵司马参预朝政亭上侯黎念总知御前后军亚侯黎仁顺总知御前中后军关内侯黎仁噌总知御前善棹名军冠服侯郑文洒佥知北道军民簿籍郑铎殿前司都指挥使阮德忠铁突左军大队长阮烟入内大行遣黎永长殿前都指挥黎燕黎解等相与议曰今谅山王宜民甚于不德率彼无赖之人范屯潘般等乘夜间梯城入宫禁中弒君及国母皇太后恶莫大焉我等忝以勋旧之臣面见此事宜死于社稷而居于悖逆之下立于篡弒之朝爲万世之罪人何面目见显着于地下乎朝退俱坐于议事堂崇武门外阮炽等倡义弒首逆屯般于议事堂前因闭诸城门各以禁兵平其内难并诛逆党陈陵等一百余人大臣既诛逆党相与谋曰天位惟难神器至重倘非大德何以克堪今嘉王天资明睿器略沉雄卓冠羣伦非诸王比人心咸属天意可知即日以乘与迎帝于于嘉邸定仪降宜民爲厉德侯初八日帝即位于祥光殿改元光顺元年大赦天下赠内官陶表爵一资并赐官田五亩祭祀还妻子田产以旌死节正黎得宁罪以得宁典兵不能卫社稷乃拥兵助逆戒不忠也帝即位爲仁宗及太后发丧辛未告庙升祔仁宗癸酉奉金册上仁宗尊号曰钦文仁孝宣明皇帝庙号仁宗阮太后尊谥曰宣慈仁懿昭肃皇太后是夜天大雨自春至此不雨仁宗既升祔乃雨七月以生日爲崇天生节旨挥内密官内密女内人宫婢等今后见有诏旨及宫内诸事不德先私与外人及妻子亲戚漏泄旨挥五道诸卫军各府镇各军总管总知等凡有国家必有武备今听依官颁阵于本卫士分整饰队伍教以坐作击刺之法名其号令金鼓之声使士卒谙习弓箭不忘武备八月旨挥出榜原陈氏避着程姓字旨挥诸府路镇州县峒册庄军民诸色系有贮粟数多情愿上进者听就该管官司呈报修簿奏呈从其多少授之官爵自二百石许散职正七品官一百五十石许三散职从七品官一百石许散职从八品官其子并免选若七十石赏一资止复其身九月二十一日遣陪臣丁兰阮复阮德輶等如明奏事冬十月初一日遣陪臣阮日昇潘维祯阮似等如明求封呈六月功总督阮炽同督丁列等奏爲列番各官御营各军幷先后倡议斩叛臣屯般等项姓名一先倡议幷先下手一下黎仁顺斩逆陵一倡议以下郑铎阮德忠黎烟黎永长黎通黎逋黎解一预知以下黎宝黎厥中黎仁贵至黎栗凡四十九人又呈阮助阮言黎师路凡六人封功臣阮炽爲葵郡公太保礼山侯黎念爲太傅祈郡公黎寿域爲左都督参议朝政掌殿前司阮耒爲大都督掌刑部黎康爲文振侯旨挥内外官应得荫充而无所生男者许养同姓亲戚之子止一人成荫十一日玉岝字与应天县姆舍社孝悌人阮廉复其身令本县官凑作门楼挂张黄榜旨挥诸府路鎭州县官系在边境宜谨守关隘不得通同化外给功臣三十员世业田亩数各有差黎凌田三百亩黎念田二百亩黎仁顺一百三十亩黎寿域黎师回黎仁噌田一百五十亩郑文洒以下田各有差勅宰臣黎炽等奏升功臣各官见任及薨殁有无赐国姓及男子未陛除数有赐国姓则自太傅黎列男黎贯之黎秘男黎文老等以下至黎练男黎纪无国姓则自阮炽男阮师回至黎多美男黎弄薨殁有赐国姓则自黎问男黎闷黎盃男黎举至黎汝撰男黎文良无赐国姓则自黎准男黎文铁之黎铁男黎文麟及炽等上奏帝谕曰览奏具悉有云望乞许黎醯黎受杜祕黎昂等如功臣薨殁例此言犹可辨延宁年间杜祕黎醯位居绝席任重秉钧黎昴黎受身提禁旅寄以安危固宜肃清乱贼变危爲安可也反骈首鸡于瓮中漏长鲸于网外至后谋事不密肆尸路傍此祕昴等罪之中又别加一罪也赵盾弑君何异哉安得并于中功臣薨殁乎二十四日招魂葬仁宗于永陵之右曰杨陵仍命中书省令知三馆事仍知学生御前二局轻车尉阮直中书省令侍郎入侍经筵兼管近侍祗候各局上骑都尉阮伯骥同撰杨陵碑二十七日旨挥刑官今后讼每月三次呈决永爲定制十二月命太傅黎列太傅黎榴太保黎凌领诸兵分道击琴选簿补军伍攅造户籍以阮如堵爲吏部尚书勅中书省令侍郎入侍经筵兼管近侍祗候各局上骑都尉阮伯骥黄门侍郎兼国史院同修国史黄莘夫校定庙讳幷御名辛巳光顺二年年春正月颁庙讳御名庙讳凡九显祖讳汀显慈讳廓宣祖讳旷贞慈讳苍太祖讳利恭慈讳陈太宗讳龙宣慈讳英仁宗讳基今上御名讳诚光淑皇太后讳瑶二月帝幸西京拝谒山陵三月十一日夜雷震承天门旨挥府县路鎭社官等今后农务宜劝课军民各勤生业以足衣食不得弃本逐末幷托贩卖技术游足游手其有田土者不勤耕种该管官同捉呈论罪秋七月十一日地震旨挥府路各处寺观系无原额不得擅造禁尊卑唿称不得妄僣勅谕吏部官阮如堵阮善等去年汝受杜不没属托尔奏乞爲北平卫总知朝议諠腾尔乃奏乞不没以总兵卫致事其爲奸太甚八月初一日皇长子鏳生后爲宪宗其母乃阮德忠第二女初年选入宫拝充仪居永宁宫后尊长乐皇太后冬十月二十一日勅谕太保黎凌先是帝旣遣正掌阮耒赍银两赏赐黎凌勅云尔其谨终于始惟清惟公至是又谕云尔之气岸大刚色厉内荏是以人有不足于己卽推之于泉下人有不逆于己卽置之于膝上物论未谐非爲此欤帝谕都御史台吴士连汧仁寿曰我新服厥政惟新厥德乃循我圣祖神宗之旧典而春首谒郊也尔谓祖宗设郊亦不足述尔谓我国是古诸藩是尔从死之道无君之心且厉德侯篡时士连不爲激扬风宪乎宠遇隆矣仁寿不为替画帷幄乎位任极矣今厉德侯爲我失国尔不能以禄死反去事吾纵我不言尔心不愧死乎真卖国奸臣也十一月大赦天下以前八月太子诞生故也冬十二月颁大诰各条自府至州县庄各一本禁属吏不得私开封簿牒及不得支分执把将回家幷与外人传抄以黎弄都督平章事黎执中都督郑文洒都督参预朝政掌殿前司武览翰林院直学士翰林院学士阮廷美权礼仪院尚书壬午光顺三年年春正月校定进表幷拝牌仪註从权礼仪院尚书阮廷美之奏也改院儿爲应差二月倍大酺钱数十一日明遣正使行人司行人刘秩来谕祭于仁宗旨挥文武百官中都府路县军民之家某有吴人奴婢不得放行通同客使严禁拒斥铜钱三月饶阮师回死罪帝谕在朝诸臣曰师回爲有中兴之功幷父炽有大勋劳于开国之时宜饶死罪若郑里等尔朝臣共议之勅谕左都督黎寿域曰夫此妖诗未必师回所撰也疑似之间将可诬矣黎念阮耒郑文洒之句疑其可也寿域谓凶暴诚未至叛逆之指安可恠爲师回如中绝命自天夭之尔可萌复仇之心乎是时师回欲倾害黎念辈自作一诗弃之于道使人流传于𣫂辇之下诗曰人有二心尤可疑似来终竟好爲非土边有或眞凶暴水在西傍社稷危师回作此诗未及流传而姦情败露衆咸乞罪师回故帝有此论以戒寿域等夏四月定保结乡试例旨挥天下应试士人不拘军民诸色期以今年八月上旬就本监本道报名通身候乡试场中者送名礼仪院至明年正月中旬会试听本管官及本社社长保结其人实有德行者方许上数应试其不孝不睦不义乱伦及教唆之类虽有学问词章不许入试其法一举人通身脚色幷供出府县社年齿及治经祖父脚色不许诈冒一倡优之家幷逆党伪官有恶名者其本身及孙并不得应试若怀挟乃借人代作罪依律一乡试法先暗写汰冗一科自第壹场四书经义共五道第贰塲制诏表用古体四六第参塲诗用唐律赋用古体骚选同三百字以上第肆塲策一道经史时务中出题限一千字国朝讳二字相连并不得用若散一字亦许以他字代写圈外以行以黄清爲门下省右司郎中参知西道军民簿籍都尉时因雨雹风雷之变诏求直言清乃上疏陈七事一曰顺阴阳以召和气二曰亲经筵以崇正学三曰求储嗣以固国本四曰节财用以需经费五曰重守职以寄民牧六曰时训练以巖武备七曰置屯田以实边储上采纳之五月旨挥五道官系朝退未时在本道视事若空阙衙门以降罢论六月勅谕太傅阮炽等尔本武人爲鎭抚鎭抚字义武夫所能乎夫灭文仲倘蒙孔子窃位之诛矧卿塞贤才之路浚侥倖之源哉秋八月杀太尉黎凌潜以黎凌潜谋不轨故也九月明遣正使翰林院侍读学士钱溥副使礼科给事中王豫赍勅册来封帝爲安南国王司礼监太监柴昇指挥佥事张俊奉御张荣来收买香料冬十月初六日明使钱溥等寓于使馆及还帝赍礼物送之溥等固辞不受旨挥天下继今文武任职官员出年六十五岁愿致仕者及吏典监生儒生生徒年六十以上欲还民者并许本人投告吏部类奏施行令天下内外各衙门奏题等本卽本员书名不得借吏代书名十二月遣使如明黎公路谢致祭陈盘奏事裴祐谢册封初四日立皇长子鏳爲皇太子大赦天下是年加太傅阮炽入内右相国癸未光顺四年年春正月免会期以前年有赦故也初定三年大比二月会试天下擧人时应擧者四千四百余名取四十四人十六日殿试进士命入内检校司徒平章事阮耒入内都督同平章事知东道诸卫军国子监祭酒黎念提调政事院参议政事阮复监试门下省左谏议大夫知北道军民簿籍兼翰林院承旨学士阮如堵翰林院承旨学士知东道军民阮永赐国子监祭酒阮伯骥读卷上临轩制策咨以帝王治道赐梁世荣等以下及第出身有差圣旨祈雨致祭用税钱玉岝字与清池县大右例社节妇阮氏蒲黄榜旌表门闾许免子孙一人给养二十二日胪传进士梁世荣等名颁恩命命礼官捧黄榜揭于东华门外以示多士三月初三日黄清卒年五十三清字直卿时洪州如鹄有遗像賛云少结知于太祖长信任于圣宗体具而用周子孝二臣忠四朝历事一节始终旨挥纷争诸讼已经理断不得强争夏四月禁内宫人女与外人结好交通言语更相交狎五月禁田土强争理曲将卖世家旨挥有假用别色劔笠以入皇城内者俱处死秋七月旱帝避正殿减膳彻乐地震冬十月勅谕在朝诸臣昨者阮复见春大旱三月谓必有事劝朕静以观变兵以防身朕不之听后果无事然圣人观乎天文以察时变观乎人文以化成天下将不可以儆戒之哉亦安可蓄疑以败谋哉十二月谕太傅阮炽等宗社安危在卿数人矣卿当思之深计之熟奏闻政事朕力疾内决卿等外承之旨挥天下卜筮道释之人今后不得与内宫后庭交言语勅谕吏部尚书阮如堵刑部尚书陈封兵部尚书阮用钖户部尚书阮居法兵部尚书阮廷美闻司马光曰君子进治之本小人进乱之阶予与尔誓于天地用君子去小人日夜孜孜尔其毋忽又谕宰臣及经筵等官今黎景徽阮如堵范瑜等或朝庙堂议论或政事得失阿谀茍悦缄默不言虽有小过寘诸法可也阮茂阮永钖阮鷟阮善等能忧君爱国随事尽言虽有过失在所宽恕亦可也昨者阮茂言事不实而不绳以法是朕报阮茂能言之德勅谕礼部左侍郎梁如鹄昨阮永祯不学国语诗体作诗不入法吾意尔知故试问尔尔皆不知且吾见尔洪州国语诗集失律尚多意尔不知吾便言之武览曾不欲吾与尔言矣勅谕都督阮师回杨国明谓吴西将银三十两付阮胡赂尔等尔使妾受领及前赂尔父炽五十两今转赂尔共八十两尚在尔家尔岂不知乎特遣司礼监阮盎将勅谕尔及索取前送赂银八十两领回尔有过勿惮改后必灾矣又谕阮师回云予俯徇舆情诞登大宝尚赖勋贤同心辅弼四年于兹尔父子一门重圭叠绶可谓矣朕方尔信虽有此书终无捐也得此之后尔心有不安尔其可不深爲防身之术乎时露屋上有匿名之书云师回将反故帝谕之谕太保黎念云昔我太祖开创大业尔父临东驰西屡爲国捐身逮太宗继志述事念尔父功尔在弱龄未能从政仁宗委之宥府出鎭雄藩遂至变生肘腋卿切图回白刄一挥而奸邪授首乘舆反正而宗社奠安然卿旣立莫大之事功当永守莫大之事业上则我祖宗之业益以光大下则乃父子之功日愈显明岂不快哉甲申光顺五年年春正月十七日明英宗崩二十二日太子见濡卽位改元成化是爲宪宗定厉祭牲醴物二月幸西京拝谒山陵勅谕掌刑部黎景徽尔历任枢机事蹟可纪极谏敢言指陈朕过虽得失相半而救弊济时之方忠君爱国之发累句连行自今而后谨察寃滥摘扶邪顽议论庙堂灼照黑白义之与比勿事滑稽大任重寄朕尚须于卿一身耳夏六月颁内外文武官每衙门印各一颗旨挥府路州县社今后不得妄行自阉秋七月赐阮廌子鹦鹉县职贬兵部左侍郎阮廷美帝谕之曰器尚惟新人当求旧耆老儒臣若尔之辈尚几人哉而尔之犯亦后吴士连阮善之犯矣法司持平律当降罢我便怜才更命贬之夫法者国家之公器与卿等共之汝其思之哉八月圣旨犯偷籴珠及私铸铜钱罪首从有差勅谕刑部左侍郎阮茂尔孜孜奉国善归人君不企如晦玄龄至于戴胄处烦治剧彦博敷奏详明二子之中亦有少长矣爲臣以此可厚褒称可赐银两颁至之日尔益砥砺前心期予于治朕之国矣指陈直言宜强董宣之项勿隐苏威之性冬十月明遣正使尚宝寺卿苏陵信副使行人司行人邵震等来告宪宗卽位幷赐冠服綵币及勅谕十一月遣使如明范伯珪进香黎友直杨宗海范庆庸贺卽位黎宗荣范琚陈文眞谢赐綵币勅谕大臣百官等昔我太祖栉风沐雨以定天下时则佐命勋臣同其劳苦恩义兼至以故特赐国姓用示殊眷然尔子孙传袭日久恐失原祖之姓有乖教人以孝之道今后功臣特赐国姓止及其身若子孙并依原姓太尉阮炽病帝谕曰昔朕藩邸朱鸱逍遥非心黄屋卿等同心推戴殄灭逆徒朕躬与御干元至兹五载歌儿舞女卿未及于宋石高劳心焦思卿愈切于唐房杜厥功朕未酬报弥病卿何连绵卿当以国爲念则饘粥不可调颐卿当以朕爲忧则药石不可不瞑眩尔师回乎非亲父哉当尽尔之诚谒尔之敬古人之祈天祭鬼可以逭其灾卿其思之谕佥都御史阮善云太和延宁之间上则宰相下则百执交相征利赂遗多行尔谓阮廷羙小人不可信任予登大宝五年于兹廷羙奔走服勤罄竭心力前则憸小后则良善果何伤乎厉德侯时好奇贵异阮如堵陈封之北行也鬻买千计开阖百端假令阮如堵陈封之忠谁所知乎尔其思而师之又谕阮善曰尔为吾臣尽诚于国恪勤厥仁屡进嘉言朕或震之以威未尝顿挫虽事务未建明奸回不弹劾拨其梗槩亦足褒嘉特遣司礼监赍勑徃谕赏赐银两尚其勉之勅谕兵部尚书阮永钖今杨国明昔年常赂尔母银子三十四两畧无证据宁有诬诈谕到我自掩匿许尔自新又谕云覧尔疏条甚爲切当唐之王魏何以加焉可赐银十两用答忠诚且尔之论深契先儒之旨朕嘉纳焉乙酉光顺六年年春正月勅谕都督阮师回大狱之兴多捕权贵家之子弟尔将不熟思之乎他説及恭王黎念慎勿与言旨挥掌词讼等官速拟定五刑院大夫某理词讼无寃滥写爲一项平常爲一项劣爲一项奏呈无寃滥褒赏平常留任劣除转运定各镇路文庙春秋二丁癸止十哲从阮廷美之奏也二月勅左都督黎寿域选丁帝谕曰尔以拨乱良臣特命尔选丁之事将不尽诚室欲使不孤予委寄乎三月十六日月食既置六院以亲随进爲左右羽林车造敬天殿夏四月帝幸昌江扈从赏一资定勾讼外任令入内大行遣左仆射参知政事掌内密院事黎景徽奏一对诸讼事理干到外任官轻则移该衙门供称明白缴报若干重事听具奏方许勾对钦差复命令例继今各衙门官奉命差干事毕回京即于通政使司递本仍就东华门外候伺召对得旨方可回家五月旨挥礼部出榜敦风化秋七月攅造户籍其法并以六年爲率期府县州官拘集社官各将本社户口赴京对写起造舆人女丁八月遣皇太子入学帝作诗示之曰至亲盍不尽诚爱便嬖刚膓肠绕指柔楚国樊姬光妇德长孙皇后有嘉谋投床重使秦王恨佯醉时知衞瓘忧衆口咻咻聪耳聒音括讙声也何曾一见薜居州时皇太后仁惠有余义断不足训戒子孙未尝变容或有鞭扑寻复悲痛帝忧鏳态渐至骄嚚故作此诗以示之改都省堂爲钦刑尚书知词讼事爲左右侍郎中书科改爲吏科海科改爲户科东科改爲礼科南科改爲兵科西科改爲刑科北科改爲工科编科改爲尚宝寺各道行遣改爲宣政使司造谨德殿九月勅旨故意杀官象定罪有差陈封出爲西道宣政使帝谕在朝诸臣曰陈谨爲陈封弟谨得罪朕问谨平日行藏于封封便从此媒蘖谓酿成其罪也其短倾而覆之兄弟之情几乎覆矣人伦攸斁莫甚于此倘能思盖前愆惟忠惟孝吾亦跂足待其后效圣旨谕诸镇县官选取本衙门掾吏有廉能达练优才许奏置常川各一人以便应务时翰林院大学士权御史大夫陈盘奏曰朝廷设官分职所以爲民也民告烦琐簿牒倥偬官不能烛理又置之吏以检文案焉故曰官无吏不行吏无官不立所以共行政事也今臣窃虑各衙门倥偬簿牒罪累难免伏望定例颁降诸县路各置常川掾吏一人谙晓簿牒颇能书算以守文牒如是则簿牒无迟滞之愆民事免稽留之苦帝从之故定此例冬十月禁倡优不得戏谑父母幷官长帝遣使如明陶隽陶正巳黎的岁贡阮士兴奏保乐州被掳掠事十一月大赦以敬天干德二殿方成故也国子监祭酒兼文明殿大学士阮伯骥卒先是伯骥以帝爲文颇畧经史上疏争之帝谕云朕才览疏悉谓其畧经史而尚浮华无用之学极意烟霞之表纵如我诚好文不本乎经史云谁书也予反求诸己究诸言浮华无用四字之中实已忠矣予反爲文而办之予诚有过尔当时诤之勿以爲是介意也至是卒帝遣司礼监官范虎赍勅谕之云尔事上也忠持身也正旦夕左右于兹六年气几絶时忠尚未已颁閲习水步阵图法其水阵图法则有中虚常山蛇满天星雁行联珠鱼队三才横七门偃月等图法其步阵图法则有张箕相击奇兵等图法又颁水阵军令三十一条象阵军令二十二条马阵军令二十七条京衞步阵四十二条帝又谕五道诸衞军及府镇各军总管知等凡有国家必有武备常于农隙之时且停不急之务系每月望日入番点目量割军人守门廊店草屋草象等役余于一二日以前听依官颁图阵于本衞土分整饬队伍教以坐作进退之法听其号令金皷之声使士卒谙习弓箭不忘武备至四日以后始造杂役若某官不能用心教戒练习士卒敢有雑扰以贬罢论丙戌光顺七年年春正月追征赋税二月八日勅旨内外各衙门官员坐事听该管追取前给勅命収回本科収照黎仁哙奏凡所降之职自罢至徒流死罪宜尽追收前所给勅命帝从之置宣政使司参政参议主事推官以范文显爲钦刑院尚书阮时达爲顺化宣政使司宣正使阮文质爲乂安宣政使司参政黎仁哙爲司兵院入内少保尚书西道宣政使陈封奏系典卖田等文字自陈胡时至吴时年间并不得赎若自顺天元年以来听赎从之会试天下举人取二十七名三月十二日上御敬天门亲策问以帝王治天下命崇进入内左都督兼太子少保黎景徽权政事院尚书兼谨德殿大学士太子宾家阮如堵提调翰林院大学士权御史台都御史大夫陈盘监试翰林院承旨阮直翰林院承旨权户部右侍郎兼谨德殿大学士入侍经筵兼左春坊太子左谕德阮居道翰林院学士行海西道宣政使司参知兼秘书监学士武永祯读卷擢杨如珠等八名爲进士阮仁浃等十九名爲同进士三年一科自此始二十六日唱进士杨如珠等名颁恩命礼步捧黄榜揭于东华门外习水阵于胶水闰三月初三日赐进士杨如珠等荣归按覃文礼进士题名碑记云人村之于国家其所关者大矣粤自唐虞三代至汉唐宋庠序学校之制立而人材有所成宾兴科目之法行而人材有所用虽其治效纯驳不同然未尝不以得人爲先务也黎太祖平定区宇教育英才其博访则遗逸有求其延揽则学生有试虽进士之科名未设而斯文之气脉已完太宗肇基自壬戌开科群才入壳仁宗三科继擧人文益彰至圣宗癸未中兴一科取人视前爲盛然自壬戌至癸未或六年一擧或五年一科而三年一科以是年丙戌爲始凡预登进号称得人尔后制度益洋弥文大备会试登科有録既足以表当代之盛明题名刻石有碑又足以示后来之广劝焉夏四月禁转任官不得折取公廨噐用等物件初置五府六部改六院置六寺改钦刑院爲刑部并爲吏户礼兵刑工等部尚书五月太仆寺少卿行尚宝寺少卿黎廷俊奏于五月六月当农务其常班役军人听留宿直幷守门廊店草屋草象等役其省院局百作诸色留半在役余皆放回农务从之赐左都督黎寿域银二十両谕云尔爲吾臣七年于兹矣但能建明本职当爲之事未尝言及吾动静不中之节因得此奏吾甚褒之特赐银二十両以爲他日之期岂有此一小事而赏哉时寿域奏一文武官员不时宣召并如传宣中官引入若寻常出入禁门如六科学士等职即许入一四方进象马等物并引入端明门外帝览请旨奏本令即开此両条特赏之考试各府训导勅旨训导缺员责令该司选各堂监生及各衙门吏会试中一二三塲有行检学问自三十五岁以上依前年例考试肆场合格方许六月定文武服色自一品至三品着红衣四五品着绿衣余着青衣设立承宣十三道曰清化乂安顺化天长南策国威北江安邦兴化宣光太原谅山中都府改路爲府改镇为州改路安抚使爲知府镇抚爲同知府转运爲知县巡察爲县丞社官爲社长颁知府印停路安抚印申明避讳令秋七月改伍正伍长爲总旗副伍长爲小总旗改队史爲军史改工部各匠人爲副伍长定奏本题本体式各该衙门该奉圣旨缴题施行等本则曰题本各衙门官吏百姓一切公私事务理应陈奏则曰奏本以佥都御史阮善爲清华宣抚副使曰尔曩爲谏官议论切直今抚绥百姓保障一方当奉法忧民惩忿窒欲尔其谆ヒ勉匕无忝所职中书令秘书监学生梁如鹄等奉拟系各衙门写本如遇正官缺或公出则佐贰官承掌本衙门印信署名于年月下八月裴榴奏一各衙门迁任之官其在勘词讼簿牒未及交代待至他日再回交领烦人迎送致讼事阻滞伏望系官员迁任之时听开本任簿牒词讼及各项事务付该当处掾吏收执见新任官交付施行从之九月勅旨羽林军犯罪还民不得还官男冬十月颁各部印改左刑爲清刑司郎中大夫右刑爲慎刑司郎中大夫司刑爲明祥刑停审刑官并置郎中置医司训科等属谕佥都御史陶隽曰大太和延宁年间御史之职不出于外戚则出于权臣是以公论混淆马鹿不辨国政之弊莫斯爲甚又谕云陶隽违弃国例率意妄行今司风宪假轻易言语诚猾吏也丁亥光顺八年年春正月幸西京回天泒江习阵大赦以自秋徂冬天久不雨固也按赦文云上谕公候文武官员百姓等朕以否德君临兆姓欲咸底阜康以丕臻盛治去年自秋徂冬天久不雨人缺屡豊之望民有艰食之忧朕为民父母第疾于怀苟不推在宥之宽恩何以见及民之实惠禁织造凉巾以盗剪公私马尾故也勅旨朝参官带牌扈从宣署扈从禁硝硝不得为烟火之戏从户部尙书陈封之奏也勅旨镇朔衞继今大集军期将终该都承宪三司每司二员就本衞把令放告幷博稔永蓬等经畧使所列校旗军同来本衞习阵十日令五府都督郑文洒黎希葛等同兵部尚书阮钖閲选五府诸衞大小总旗充殿前五衞军礼科给事中汝文兰奏小总旗九年以上方许充从之十二日初拟春祭葆神礼无齐斋戒用帛依国俗而已十六日行庆寿仪于勤政殿初每春首行葆神礼于太庙礼毕行庆寿礼至是始行庆寿礼于勤政堂是后率以爲常十八日以官员子孙前充金吾衞军者试中充国子监监生若会试中塲充三舎生中鄕试及有美质许本监官再类奏留读书掌监察御史管公添以梁世荣劾其容纵送赂人汉宗业也二十七日帝始至蓝京拝谒蓝京陵二十九日驾驻安泊行殿颁习阵图法二月丁酉朔日食行文庙祭八月甲辰帝以天久不雨奏告祈之又命太保阮耒灯祷于至灵弘祐等祠命戸郎尚书陈封同宣政官藩师宗等勘蓝山鄕及霪村官土给功臣自一品至六七品有差仍谕百官耆老曰蓝京乃帝鄕根本之地非京师他处可比比者势家多挠礼法慢视刑章私占其地以爲己有诸王公主曾无立锥之地将欲绳之以法孰若先之以礼使皇族日蕃庶有容身之地今立定界限敢有违犯依律治罪九日乙巳命行总兵屈打领兵征哀牢初哀牢占居弄恫侵掠辺境至是边臣以其事闻帝即命屈打领兵千余人往征之以定勋衞同总兵阮洞爲副幷汧仁寿賛理军务会嘉兴镇守军讨之帝谓仁寿曰汝与屈打听便宜行事仁寿至东京留守太保黎念援兵于武库而行谕留守官黎念发官库钱五十缗令济生堂买官药差人医治国威三帯等府人民之瘟疫者幷谕今后某府有疫疠者听本处官用税钱买药治之十五日驾至飞来行殿时占国使神沈朴勒沙来进贡适至因钖朝见于行殿十六日安邦镇守官奏明人载粮船漂至本处帝谓太师丁列太保阮耒曰往者朕言监执明国载粮之人以彼或设此策以误我欲阻彼之计权一时之宜非常行之道也耒等曰纵彼妄行意外设爲此策我执之彼以爲辞不如放囘如其不然恐生边衅帝曰卿等言虽善矣奈奸人反覆何都御史阮居道曰人臣所谕虽有同异在人主断之何如耳竟留明人不还二十日习中虚阵于鲁江帝幸天长承宣治所问承宣官范瑜等民间疾苦仍赐瑜及知府阮似等钱各有差命宁朔衞权总知陶院爲督将代屈打征哀牢打等至哀牢先已遁走打等飞奏言哀牢乞伏其地请班师帝谕屈打以陶院代领其衆及赐钱十贯是月二十三日习三才七门阵于韦江西军都督黎舌等违令面縳诣营门寻放之罢镇殿副将军黎汉庭等官职初汉庭爲转运在职贪汚恐民告诉奏乞养病指挥使陶保荐之于朝言转运汉庭与太祝丞阮德素习兵法汉庭等进阵图一曰中虚二曰满天星三曰常山蛇帝嘉纳之乃拝二人爲镇殿副将军令五府军以阵图习之再三不成帝命二人敎之又不成帝恕拿杖罢囘本贯二十六日习鱼队鴈行阵于安咤江习常山阵于白鹤三岐江二十九日大驾还京三月吏部奏考近侍学生除各县县丞国子监监生及各衙门吏除各府教职从之下营缮员外郎黄文弁狱罸钱五十贯工部右侍郎郑公旦罸钱三十贯以暴露公用林木故也令蚕桑各司凿池于讲武亭命求故翰林承旨学士阮廌诗文遗藁命礼部尚书黎弘毓宴占城使臣于北使馆命内官问占国使臣以事大之礼对曰占国之于圣朝如子之恃父母惟教命是听然天子所命常贡之外责以钖贡是乃新例不敢专对伏乞遣使问本国主以光下国不从夺西军都督黎舌所管以舌子伯达白日驰马街市纵奴敺人故也以戸部尚书兼宫师府太子宾客陈封爲刑部尚书兼太子宾客吏部尚书范文显爲中军府都督同知礼部尚书兼太常寺卿黎弘毓爲西军府都督同知工部尚书裴括爲东军府都督佥事刑部尚书范公毅爲礼部尚书御史台副都御史兼勤政殿奉侍经筵阮居道台御史台都御史权户部尚书知经筵事天长承宣使范瑜爲宣慰大使权工部尚书御史台副都御史陈鷟爲宫师府太子宾客兼御史台都御史翰林院大学士权吏部左侍郎兼祕书监学士阮廷美爲宫师府大学士权戸部左侍郎翰林院大学士权兵部左侍郎兼祕书监学士陈盘爲宫师府宾家权吏部左侍郎太仆寺卿行通政司通政使黎忠爲承德司承德大使权户部右侍郎光禄寺卿兼祕书监学士武永祯爲翰林院大学士权礼部右侍郎兼光禄寺卿祕书监学士知经筵事大理寺卿阮宁爲詹事行大理寺卿右谕德权吏部右侍郎潘维祯爲宣慰使权天长处承宣使兴化承宣使参议阮德輶爲御史台佥都督御史归化府知府阮叔通爲兴化承宣使参议总管屈打与通政司左丞汧仁寿等招降哀牢贼道铜等班师还先是官军至嘉兴木州幷土兵三百人直抵马江沟弄册半月程驻营屈打分遣嘉兴衞总知黎勉领本衞军至丘祝併同越每二州土兵声言击贼扰兵实则截其要路贼衆闻之奔溃屈打差人谕以祸福利害道铜等诣营门降屈打乃令木州经畧车变修完旧隘与土官盗琴萝督率土兵守备打等班师而还是役也往返才十八日经行之处鸡犬不惊献俘之日帝欲将贼衆囘本处诛之以警其余太保丁列等对曰道铜果于诚服来降则待之不死以劝后来若迫于驰逐以图免死诛之可也诏监道铜于御前狱初明人李茂实等二十九人有船二只载米二百五斛送广东布政司漂到安邦巡司获之送诣行在都御史阮居道奏宜放囘本国帝不从至是以其米给本船人各一斛充屯田司其余米令四城兵马装载分行宣光归化陀江等处给会期军人饥困者以御史台佥都御史杨宗海爲都给事中权尚宝寺卿翰林院直学士权工科给事中梁世荣劾镇殿将军裴训奏畧曰人之大伦有五朋友夫妇实居其一今训在妻丧而纳辈行子前已娶女爲妻薄伉俪之恩蔑纲常之道事关风化系是紊乱彝伦送法司治罪从之初置五经博士时监生治诗书经者多习礼记周易春秋者少故置五经博士专治一经以授诸生林衞指挥使黎宗永冒荫调迁宗永本嘉远人阮固子而总管黎元养爲己子以荫调迁爲权给事中梁世荣所劾帝夺其职苏问ロ答剌国商舶贡物减省北平通化二府诸州县官各一员遣北道监察御史潘宗荐往北平勘问镇守官黎六阮量等仍执送囘京时明国镇安府土人岑祖德率其衆千余人驻于音洞声言捉迯贼岑望因劫掠北平镇通农那蛮边民牛畜而去后再占居保乐州哩土蛮祖德有奏云蛮离蛮戎等村原系诈归附镇安府劫掠人民牛畜伏望圣恩差拨大军往征治戒离等村仍乞追治通农保乐二州驱犯人岑望等囘业朝廷皆以爲祖德所言皆诈帝特命中书修辞直告布政司还所掠人畜及宗荐往勘问之仍执阮量等囘京以守备不谨致外人寇边也校尉黄辇以安西府土兵与哀牢人战于丘牢死伤者三千余人获贼馘索取明国人于苏问嗒剌国商舶送还本国夏四月初令吏部官凡文武各职白身初授及降职致职并许写勘合颁给嘉兴府顺每州送纳琴同妻子家属及哀牢俘馘于京师攽五经官板于国子监从祕书监学士武永祯之言也命权尚宝寺卿杨宗海通政司右丞汧仁寿教习骁勇兵马等军读书都给事中郑铁长等劾奏刑部杜宗男等居官受赂吏部阮如堵保擧非人并送法司如律治罪从之以阮复爲清化承宣参议帝谕之曰昔年遣尔北使康疆而归今年宣召爲进昌言深可嘉也今遣监丞阮耒赍银两赏赐以旌其忠以尽其情至可领也五月一日北平府知州陶复礼奏明国镇安府土官令宗绍侵锁脱隘夺本处田及擅取牛畜诏下朝臣议以防之之策太师丁列等皆以爲宜固守封疆无启边衅见彼之来拒之而已礼部尚书范公毅奏云古者建国因以爲姓胙之土而命之氏契始封商赐以子氏稷始封卲赐以姫氏常胙土受封以赐姓命氏以立宗自是而后各有其姓如虞舜姚氏夏禹姒姓周文姫姓则九官三公五臣十乱皆有勋劳于国未尝见有赐姓至汉髙祖以娄敬上建都之策则赐姓刘氏唐高祖嘉世勣真纯臣之节则赐姓李氏皆是驾驭豪杰之策其源一开流而爲弊爲之臣者亦幸以荣殊不知姓有谱系固不可混赐之失所系最大以人臣而同国姓则不敬以人子而忘本族则不孝执有不敬不孝而能济事哉宜革正之凡人臣得赐国姓并许改还祖父本姓使澄天潢之宗派明姓氏之本原帝从之宣光镇守副总兵黎馈奏本镇蒙当社被咤音诧人烧毁人家杀掠人口诏下朝臣议宰相丁列等曰辺远蛮夷自相攻击乃其俗耳惟固守我疆无启边衅可也九日雷震监门衞城上店十日甲戌令五府军造战器样旣而又改别样军人有咨嗟者威雷衞军人文庐上疏其畧曰臣窃见本年正月陛下既出新样遣诸将造战器今又改爲别样是正令之不常也帝令吏部谕庐曰战器是同一样尔所言乃妄尔侍郎梁如鹄私谓庐曰尔非言职安敢妄论国事庐曰国以民爲本而兵所以衞民也今号令不信军民愁叹公乃近臣縅默而不言仆见而言亦爱君之言也鹄等默然十三日丁丑吏部尚书阮如堵奏言会试中二三塲充各衙门吏今考试敎职中格宜除经历等职帝允其奏十四日戊寅以翰林院侍读学士行吏科都给事中郑铁长爲翰林侍讲学士权工部右侍郎权国威等处賛治承宣使司参政杨执中爲大理寺卿权刑部左侍郎翰林侍读学士署院事兼兵科都给事中范琚爲太仆寺卿权谅山等处賛治承宣参政二十日赐大臣及职事官内宴于勤政殿勅谕谅山安邦北平等处镇守副总兵土官等曰朝廷守土之臣固宜保境安民折冲御侮乃其职也顷者外人侵入边境虏掠人畜屡见驰奏战守之效寂然无闻今欲一一绳之以法恐有不胜尔等宜竭尽心力思盖前愆仍颁科令十一条以汧仁寿爲尚宝寺卿权吏科都给事中许谅山处权参政阮哿致事勅旨今后任边远满九年始得别调京县六月初一日以大理寺卿黎伯达爲招讨大使行北平府知府佥知北平衞令十二承宣勘管内山川险易古今事迹画图详註送户部作地理舆图考试汰东宫侍讲武原潜谢彪于凤仪堂时原潜彪侍学东宫帝幸东宫问曩日义字何如太子以原潜所授对帝乃命作制诏表三题令潜彪等试事于凤仪堂潜等皆忘本事三题并不成文理帝覧之批云可唾仍让吏部尚书阮如堵东宫官陈封都御史台陈鷟以保擧潜彪非人命都督佥事屈打领五府兵五百人往安邦可勒堡追讨草贼不及而还命权吏科都给事中汧仁寿东道监察韶惟精往安邦镇可勒堡按问将帅之逗遛与败挠者罢西库都督黎舌官职以舌差队差将巡边恐取脱州人银子事发故罢之赐兵部尚书阮永钖闲住以永钖前年受人银子今委以兵曹之重妄爲总知奏请俸故收所悬带牌与之闲住命六部六寺六科选本吏识字有行检各二人以备体访军民疾苦及政事得失以黎伯筹爲兵部尚书流北平镇守副总兵黎六同总知阮量于远州以守本镇爲寇贼所烧关隘事发故也免居作令内外仓粟许该官责令所司常加检看勿致雨水渗沴音轸陵乱也亏损粮储令各州府县贰官公堂视事不得与正官正席坐十二月秋七月帝以天南皇帝之宝示宰臣使之商议权户部尚书阮居道言皇帝之宝乃传国之宝但天南二字若稍新异不如顺天承运之宝极有含蓄意思帝又谕群臣曰向者传国之宝再命祕书官梁如鹄等考文献通考以制号爲皇帝受命之宝宰臣各官具本奏来帝欲观国史命内官就翰林院密谕史官黎义曰昔房玄龄爲史官唐太宗欲观实録玄龄不与之观今尔与玄龄孰贤义曰玄武门之事玄龄却不直书唐太史之而后书恐未爲贤内官曰帝欲观光顺元年至八年日历义曰人君观国史固非美事唐太玄龄所爲而后世非之内官曰帝谓观日历向者有过得以悛改耳义曰陛下强爲善而已何必观史乎内官谕之再三义曰圣主实能改过社稷无疆之福此是不谏而谏遂进日历帝观毕遂还史院议安邦镇卫军以其地颇瘴疠及有边境阻远不应援故也草贼犯安邦镇可勒堡命西军都督府佥事屈打领五府军一千人幷命亲军殿前二司校尉二司军人讨之召太师丁列太保阮耒黎念五府郑文洒入嘉祐门商议对草贼之方仍命骁卫牒总知黎公仪领五府军往救命南军府都督同知阮德忠等往监安邦讨草贼许前杀后奏发官库米三万升命中都府人造粮运安镇以给军食化州承宣使司参议邓贴上疏言兴便五条一曰立堡守于思客二曰塞土奂海口三曰开连渠四曰罢源头税使五曰招流亡耕垦布政荒田八月钦差权吏科给事中汧仁寿劾奏安邦镇总兵黎悔不能料敌督将屈打追讨失利致有败衂勅仁寿行勘问仍执囘京诏赐减田租人丁税有差以戸部奏田禾减失故也令乂安承宣官用官钱买稻粟装载赴京时京都米价贵乂安稍贱故籴之以亲卫总知阮勋为安邦镇守副总兵兼承宣使司承宣使以翰林院侍读学士权御史台副都御史陶隽爲太仆寺卿权安邦等处賛治承宣使司参政知本卫军事东军府权都督郑公路自安邦囘上便宜疏四条一曰立万宁新安营堡以御外侮二曰选置鄕长爲甲首以相统摄三曰择有文武才干以爲镇守官四曰塞关隘之路勿使斩伐材木开通道路以致失险勅戸部疏塞田间水道勿使淹浸干涸命戸部移文各处承宣勘某处劝农河堤司有淹没禾谷及留废田亩者奏闻十五日立石栏于敬天殿陛及起造小殿于讲武庭十六日以刻皇帝受命之宝奏告太庙是日大风雨谕都督同知阮德忠暂镇安邦遣总兵阮文谈等往安邦讨贼受阮德忠节制造军实每卫五所二十队每队二十人依新例勅旨恩命一品用制武一品文三品用诰武三四品文四五品用勅余并给勘合礼部侍郎梁如鹄幷阮廷美以时和岁豊民康物阜上表劝进九月小熟蝗钦差权吏科都给事中汧仁寿等解屈打阮报黎悔等送京师以讨贼败衂故也暹罗国海舶来云屯庄上进金叶表文及献方物帝却不受勅谕安邦谅山宣光等处镇守各卫副总兵等官尔等职爲西坊控制边陲当备不虞以防外御要令将校戒饬军人不可狃于故熊迯囘留废所守违者罪加常律杖殿前经历高伯祥流外州以检点官黎寿域黎逋范文献等监守军人充家役放囘取钱而伯祥不能擧劾故也命道士禳蝗虫命吏部礼部等部尚书阮如堵等致祭各神禳蝗二十日飓风南策荚山太平建昌海濒等府海水大涨堤坊决裂禾谷浸淹濒海之民多饥死乂安源头海濒等亦被水害勅各镇府副总兵兼承宣使但由武途出身不晓文学兼司两职恐妨军政今副总兵宜停兼承宣使若承宣副选文学官其参政参议当省一员边方有事则总兵承宣并得商议从镇殿将军黎纹之言也冬十月哀牢唿笼乞内附却之习武艺定赏罚各有差徙安邦镇守军营居排禀清化承宣使进野茧成丝一筐帝却之勅旨各衙门选儒吏出身除各职并详所管从公察擧各县正官有缺如无科目许以中参塲调除明安平州土官李璘领兵八千马三百疋来侵下琅州璘战败退还本州分兵守界土首镇守官陶院黎伯达等乞致书于璘问其兴兵之由帝许之十六日大臣百官上表劝进帝批云皇帝之号朕未敢言皇上之称于群臣嗣皇之称于太庙亦足以别诸王之号若比比之言卿当拟定数年后如见天顺于上民安于下雨若风调大怀小畏凡徽号始可与谋卿等其熟思之十九日大臣文武百官复上表劝进曰陛下既履至尊宜称皇帝上不从爪哇国使臣那盃等来见冬十一月初五日朝退帝问大臣百官曰都督屈打前虽失律刑部方案问朕欲以总兵唿之使镇守北平可乎太保阮耒曰生杀予夺人君之权非臣下敢论然屈打奉命前功不成六科见劾刑部方按问且待狱成如其无罪用之可也刑部尚书黎伯筹独曰屈打虽有罪今从权用之又何妨乎帝从耒言其命遂寝勅旨宰臣録囚日有大理寺官囚人鸣寃得便折辨以吏科给事中宁滔兼教习功臣子弟及近侍学生命谏官陈鷟等问掌诏狱都指挥使阮复不能速勘致狱多淹滞之罪复进辨曰如有淹滞者黎文叨文豊二讼而已余始送来未经律限帝不问十三日诏各衙门官中进士科黎廷俊同秘书监梁世荣三十员人入凤仪堂帝命题试之召吏部尚书阮如堵复职先是如堵铨註不明锦衣拿问失其职至是再许复职刑部尚书陈封等鞠北平总兵黎悔狱成欲以军令当之以悔有功遂以入议请都御史陈鷟曰悔既付法司按问宜从入议所以不议者惟恶逆耳未闻失律而不议帝谕之曰军法一而无二鷟之所言是岐而二决非军法之论乃游説之语耳宜以游説罪之未几帝又谕鷟曰予诬尔爲游説之客予失言也嘉谋嘉猷入告于内庶乎甘霖岁旱舟楫济川钦哉谕陈封曰朕闻国之不有赏罸虽唐虞不能以治天下今吾重寄托于汝汝惟勤成敦懿四字而已汝将不黾勉読书以识明哲保身之道乎命检占人归顺户口及束约禁职官私奴婢等项人命东军权右都督郑公路等督五府军砌皇城以皇城卑陋故也降北道等处承宣使黎公恪等各一等以本处多蝗虫不能先奏坐视民瘼也申明功臣子孙还祖父姓待制杨如珠以学业不进出鸿胪寺丞十二月甲午日冬祭初称曰孝孙国皇国皇之号自此始以行北军都督佥事黎解爲殿前司都検点兵部尚书黎伯筹爲左検点还西军左都督黎舌职初舌以犯赃失律罢至是帝以才可用命颁前所收制命还之颁诏收制勅自舌始勅玉籍秘书省奉行颁给都検点黎解等制诰之命并曰皇上制诰之命曰皇上自此始命朝臣擧县官职有刚直能触邪者各一员吏部尚书阮如堵以世家亲识人阮世美等八人应选帝以爲皆新进常才翌日又命擧内任各职十员太保黎念擧梁世荣都督郑文洒擧户科给事中邓淑教尚书陈封擧尚宝寺卿杨宗海各擧所知帝覧其奏多有以职而不称职者遂拣去梁世荣等姓名止留敎授阮仁随县官丁逋刚在选仍批云六部六科御史台保非其人受降罢罪如得其人必加重赏命内官以示廷臣莫不惊骇帝之明察移刑部大理出城外谅山总兵黎练奏言访得明国广西总兵调大集兵马十三万驻札在浯浔等州声言脩治浩海谿涧梂路进攻蛮贼于廉州及广西凭祥县知县李广宁诈谓犹设守备于南交关不暇调兵攻蛮蛮贼帝命朝臣会议太保阮耒等皆曰宜固守关隘任彼所爲又何妨乎试宏词科点集入试官凡三十人时钦刑院郎中武有员外郎阮廷科五人并辞疾不入试帝怪问诘其心在于贿赂因谕在朝诸臣曰刑狱繁剧其劳有三终日区区垂头丧气一也论刊失当受出入罪二也讼案堆积详审难辨三也有此三劳人虽无病足以致疾况有病乎盖议武有也许郎中阮详黎廷俊知县阮仁浃陶舜擧员外郎范如蓝奏使陈季暄并入秘书监读书以中宏词科故也召应试官范柰等二十员人入鳯仪堂帝自命题试之九日帝命吏部尚书阮如堵选内外各衙门有仁恕明允者类取姓名代除刑部郎中员外范柰谭文通等时狱多寃滥往往于公朝鸣诉帝益厌之故有是命勅停砌宫城以屡奏不登米价腾踊故缓之免濒海军人明年大集以八九月间飓风大作海水涨溢濒海民屋房漂没故也赏秘书监官钱拾贯而责梁世荣杜欣等以学业不进之罪以国子监敎授阮仁随县丞丁逋刚监簿陶仁随知县黎伯脩明刑司员外郎陶郎种等爲海西东北南等处监察御史命监察丁仁甫韶惟精分行海东西南三道勘濒海堤岸令本处承司培筑二十日以陶舜擧爲翰林院待制入秘书监读书宝玺成命太师丁列奏告太庙南道监察御史程伯脩上疏极言时政阙失忤旨出爲北平府弄原州知州帝以梁如鹄擧陈季暄非其人诏系狱幷收季暄勘合开决顺化连港幷清化乂安各港是岁断天下死囚三百二十三人戊子光顺九年年春正月勅旨官员任边远瘴地其能抚字有方催科不扰而税足满六年许迁善地若托疾以避进税多欠者再除边远满六年方许定夺三月勅旨各衙门系公事首奏许用本衙门印若官员军色等奏本无有印信并许通政使司检夹纸钤缝谕都指挥阮复尔比先爲家臣之时乃浮言曰吾当爲天子尔天帝欤鬼神欤安先知之且爲辅导之官便行侥倖之险是尔不杀吾而吾所不报也然吾不负于尔有六而尔之负于吾已十有一矣尔是奸臣矣是乱臣矣是贼臣矣夏四月旱勅谕公侯伯官员百姓等凡九条以裴白良范溥爲皇太子侍讲六月勅旨礼部议定民间诸文字样式颁行天下定祈雨祈晴仪註秋七月谕吏部尚书阮如堵大太和年一刑部大夫二员断天下讼多留滞前年予置一刑三员或四员云何今置一刑二员哉尔吏部速据拣闲住在朝在外官员刚乐柔相济才长鞠狱置每刑员外三员八月扈从蓝京帝与皇太子及祈郡公黎念幷从臣黎弘毓杜润郭廷宝等君臣赓歌作英华孝治诗集有掷地金声之句十三日谕吏部尚书阮如堵等尔固请以教授爲县官姦计生矣教授当久厥任以责人才之效敢有迁移其罪不小九月勅旨今后某申寃诉枉等该衙门勘而无寃枉者听杖八十罸钱五贯谕阮如堵等观陈封之爲人色厉内荏易语轻言至若谄事贵游跋胡疐尾胡颔下悬肉老狼有胡进则躐其胡退则跲其尾舐德忠之痔吮阮烟之痈此封所以爲好官之长策也先是陈封早从衆论纠阮德忠之非晚往德忠家更谢其过德忠长乐皇后之父烟乃后之舅也封请婚于烟庭拜终日烟乃与之谕户部尚书阮居道昔予少时爲尔所友登大宝日尔作经筵以臣下而观则尔爲知己之友学识之交矣以君臣而观则尔爲鱼水之缘风云之会矣尔能尽心协力勉图报国至公无私杜塞贿赂若是则吾得爲知人之君尔得爲尽忠之臣显亲扬名光于方册顾不快哉不能如是则吾爲不知人知君尔爲尸位之臣矣二者惟尔择其所从冬十月二十八日帝谕在朝诸臣观陈封之乞赎犯罪賍黎逋赎黥是当者多贿而免殃贫者无缘而得罪敢违祖宗之法立怙终而赎黥是朝廷怜才之恩敢作威福以害国也大理寺按律治罪以范溥爲指挥溥中癸未科进士三上奏章愿充武职帝嘉志足有爲故以不次除之十一月遣使如明杨文旦范鑑黄仁等岁贡谢种奏永安万宁等州被虏掠事勅谕御史陈鷟阮文质等尔奏谓内臣阮书朱德大杨明丰呉阏潘宗祯俱以近习受赂法司持平罪当诛死其何饶阮书罪而潘宗祯不饶公耶私耶是不信于天下予闻阮武受賍死甘心矣予今不杀尚其他日改过而得驱使且潘宗祯爲内官贤假子贤死肉未寒烝贤之妇夺爲己妾前年又与宫女阮梅交狎二罪俱重死则宜矣己丑光顺十年年春闰二月禁天下家臧兵噐帝谕文武百官等朕嗣守洪业于今有年海宇谧宁兵革不试诏天下不得家藏兵噐申谕禁之勅旨捕海贼陞赏勅旨官员有罪老还民从刑部尚书陈封之奏也会试天下擧人取二十名二十六日上御敬天门亲策问治国取士命太保平章军国重事兼提调国子监黎念原吏部尚书阮如堵提调大理寺卿权刑部右侍郎杨执中监试翰林院承旨阮直翰林院大学士署院事兼光禄寺卿同知经筵事武永宁翰林院直学士阮德贞郭廷宝读卷赐范播等进士出身有差勅旨公侯伯给制命文武百官二品给诰命三品至五品给勅命龙笺六七品给勅命黑烂八品九品给勘合三月帝幸平滩往征盆蛮占城人乘船航海寇扰化州禁狱官科敛军钱先是狱官常敛军钱买猪酒托爲祭祀狱主因饮食亏损军钱至是禁之夏四月勅旨神武游弩神臂羽林天威等衞司每上期番宿直者并更班专习本艺若五威衞及外衞铳弩各所并停杂差量定守把各处余皆专习本艺班终考閲如例赏罸定天下十二承宣府州县社庄册版图清华四府十六县四州乂安九府二十七县二州顺化二府七县四州海阳四府十八县山南十一府四十二县山西六府二十四县京北四府十九县安邦一府三县三州宣光一府二县五州兴化三府四县十七州谅山一县七州宁朔一府七县幷奉天府二县初九日治指挥使潘师京罪以师京所奏纷纷杂冗簧惑欺慢故也禁造卖粉白色笠五月罢范溥指挥职时溥与妻同就徽人同桃家适同桃已入宫中溥与妻伏地罗拜同桃夫武邻使同桃纳己女于宫中以思固权位帝谕在朝诸臣云范溥国之贼臣尔故罢之十二日唱进士范播等名颁恩品授冠带衣服幷赐宴于礼部秋七月十四日帝谕吏部尚书阮如堵尔再三乞管领黎卜爲总知而卜有风疾缓弱不堪诚奸吏也九月禁以伪钱换税钱冬十一月十六日大赦改元以明年爲洪德元年十八日勅谕天下文武官员及百姓等朕惟人之所以异于禽兽者以其有礼之爲防范也苟或无礼则肆情纵欲放僻邪侈无所不至今后官吏诸色某或迁陞除授即吏部札示府县社责令社长备状端供本员人年已及格嫁娶遵行婚礼方许奏闻陞除如例若非人滥及名噐本员以墨徒十二月勅旨府县官亲行该内相视田畴禁市肆民间卖水磨笠朱漆笠上谕天下官员百姓等甲冐之属所以壮军容如水磨笠朱漆笠乃亲军所戴以宿卫今市肆民间多有发卖宜禁止之以黎景耀爲户部尚书黎国祯爲乂安镇守副总兵申仁忠爲翰林院侍读覃宗礼爲翰林院校理丁叔通爲翰林院直学士庚寅洪德元年年春正月禁假造皮笠选金吾衞武士捕海贼勅旨子居父母丧妻居夫丧当遵三年通制不得徇情直行悖礼逆法子居父母丧而妻妾怀孕以流罪罪之妻居夫丧而肆行淫乱或丧未满释服从吉幷先通嫁信及娶之者并以死罪罪之若居丧服出见戏塲纵观不避以流罪论如有贪财好色而娶恶逆之妻妾及蛮人烝亡兄弟妻妾幷爲官吏而受赂抵罪二月选补军伍勅旨漏籍人自十岁以上壮者充军户内有父子兄弟三丁不在充数定选壮健替补令从清华镇守副总兵兼清华等处承宣使司阮德忠之奏也勅谕数奸臣阮复罪凡十二条时复爲锦衣衞都指挥使也幸西京帝曰前年吾往福光堂洞滂田水浅不可种禾今年多水夏禾极目口占一絶云万顷青青是夏田齐民当以食为天村头三两农夫到皆谓今年胜昔年时帝谒洞滂福光堂也三月定厨人势家给帖公同买物令从奉天府权知府阮宗西之奏也禁非僧类不得剃发夏四月帝亲制道庵千字其略曰干健至刚坤顺无疆辟兼智勇邦俾炽昌配択妃匹懿媲任姜饶水军衞指挥使陶保罪上谓朝臣曰陶保是前吴人屠城之后爲黎察家奴及收没黎察赐平原府爲奴今又拒违勅旨故违军令罪当死然陶保曾爲藩邸犬马特饶死徒种田兵五月帝谕在朝诸臣云小人两事阮廷美畧已行之其固权则奏云将士乐起土木其卖直则奏云朝廷臣怀疾嫉妬心而请一月三次奏事曰者廷美已曾试于朕今廷美尚爲三品之贵朝廷犹崇信之应以小人廷美居从四品之职足以明朝廷墍谗説疾憸壬之意也庶几他日有如廷美者犹思改心易虑而迁于无过之地秋七月初三日明皇子祐樘生即明孝宗皇帝也八月占城国王槃罗茶全亲出水步象马十余万袭化州化州守边将范文显等战不敌驱民入城飞书告急九月勅黄丁十二岁已选取充军改爲十五岁以上开爲男子大项从阮日升之奏也勅官员男孙岁小身才大犹隐避不呈送本身充本府军厥父罢职勅谕天长府承宣使曰制乱莫先用武强兵固在足粮勅至尔等增征军色吏员生徒等项每人米十五筒黄丁老人米十二筒责所收又蒸爲熟米勿淹时日递纳使司该官起造草舎验实量入具本奏闻敢有逋迯定爲斩首冬十月遣使如明阮廷美奏占城骚扰边事郭廷宝奏偸氽珍珠及地方侵掠事十一月校令行兵政令五十二条定驾行禁浮言假诈令六日帝下诏亲征占城先是占城尸耐人槃罗茶悦以乳母子杀其主贲田贵由而夺其国传弟茶全爲人凶暴滛政慢臣虐民占人民叛茶全不之恤方且侮慢自贤不修职贡凌辱朝使侵扰边氓诬诈明人求援入寇帝乃征精兵二十六万下诏亲征诏曰昔我太祖髙皇帝荡平乱畧肇造家邦太宗文皇帝敬天勤民继志述事小怀大畏内修外攘裳卉䯻椎梯山航海万流仰德八极倾风蚩蠢占城趦趄鬼窟蜂虿养而成毒禽兽饱而忘恩踯躅独夫徘徊小智彰闻秽德好忘无地之躯包藏祸心妄画射天之策我先皇爱赫斯怒惟怀永图三载遏音大勋未集仁庙践极种落实繁凭古垒之狐丘恃阇槃之蚁穴惟狂罔念称伯父而姪我皇灭德作威号天佛而臣我越恶积不可揜言辱不可详唿侣会俦敢逞狗偸之态抵虚投隙潜驱乌合之徒攻刧化州虔刘屯戍滔天之逆踰月而平计已不行谋之更拙死期将至足以灭身眇视不明发有逸口计穷辞遁将叛辞惭作狐媚于燕京笙簧行谮人之计萌蚕食于象郡腹背陷受敌之危求铜柱立于横山令汉兵下于僰道薄言往愬胡谮莫惩更诬我以籍万兵将併北朝之境宇继言我如天二日自尊南国之帝皇谓我夺金宝贡珍谓我争白花母象视吾民甚轻于草芥忍生沙蝨之心指我国易取如奕棊妄覔蓬莪之骨观其措言口舌莫非倾人宗祧若是其几无所不至以致大明之疑虑赍勅连年奈兹丑虏之跳梁蹈兇覆辙何校灭耳艮限薰心鸦峙危巢臣仆我朝使蛙鸣底井謦咳我勅书日长月增雄唱雌和与乱同事谓暴无伤涴狗父猪母之腥膻行簒弑而移逋提之祚胤动佛塔鬼祠之劳费扇祸福而滋茶全之蔓延禁屠而困天民止酒而匮神祀男女尽驱于厮役鱌寡久毒于劓焚占氓则重赋惨刑尸耐则高官好爵臧获我男妇渊薮我逃亡流民蹐地而啣冤阖境告天而无路族焚其次播奸宂而冐化风帝用不臧逞凶残而行正事小人在位大邦爲讐内窃窥窬外扬贯献借使狐鸣帝里诚所甘心岂期蚁聚神州竟将肆志我弛则啸群入寇我张则掉尾乞怜爲宗社讐爲生民患谓鞭长不及马腹谓风末不举鸿毛敢怀好乱之心正犯必诛之令豪杰闻之而切齿忠义听之而伤心原始反终智小谋大有典有则造逆无赦于国章不威不惩除暴孰分于夷服朕仰体上天之道近继皇考之心殄春秋九世之仇定国家万全之计救兆姓倒悬之苦安积年反道之邦伐叛救民圣哲以之而耀武栽培倾覆天地以之而爲心盖自古夷狄爲患国中故圣王弧矢以威天下九黎乱德黄帝治兵三苗不恭大禹誓衆虽用兵乃圣人之不得已而立法使愚妇之所共知霚小何蔽日明榻边岂容鼾睡选斗量之飞将募云集之健儿貔虎万夫舳舻千里士百其勇人一厥心莫不扼腕争先持绳待试请筑鲸鲵之观思垂竹帛之功师出有名刑兹罔赦朕指挥武节号令神兵肃将明威恭行天罸风飞云卷树蔽野之旌旗日射星辉扬摩空之斧钺易如解箨有若摧枯虏在目中雷疾宁容于掩耳师行席上火炎立见于燎毛直收一旦之功思雪百王之耻且爲民而除螟不以贼而遗子孙小武帝之黩兵大文王之辟土于戏穷冦刲羊无血可稽六月之师南陲见豕负涂不待七旬之格布告天下咸使知是日命太师麟郡公征虏将军丁列太保祈郡公征虏将军黎念领东南北三府衞水军先行颁征占令二十四条于诸营及锦衣金吴神武殿前各衞司七日辛巳帝奏告太庙曰臣小子无良入承大统惟怀安民保境岂敢黩武穷兵蚩蠢占城窥窬狂寇不畏天而苟保兴我国而爲仇始则攻掠化州图爲夺我疆土终则关闻明国更谋坏我宗祧以狗父猪母之汚作贼君盗国之逆膏腴尸耐刀机象郡积恶滔天包臧广地臣绎之庙算质之民心咸谓蛇豕之兇生灵之患正宜兴兵间罪悬首枭街臣不得已祗徇衆情恭行天罸甲兵大擧于外威权不少假人于本月初六日庚辰分命征虏将军麟郡公丁列副将祈郡公黎念领水军十万先行十六日庚寅臣督率水军十五万继进深入其地不失其时上以继祖宗皇考赫怒之心下以救天万流民倒悬之苦爲子孙计殄祖宗讐伏望列圣在天之灵阴相默佑俾陈师鞠旅帖海恬风兵扬熊虎之威贼筑鲸鲵之观妖氛顿扫清庙告成迄收平定之功皆望圣神之助臣谨具奏闻十六日帝亲率大军继进命左都督黎希葛右都督黎景徽等居守是日御驾发行小雨北风司天监谢克谐奏曰雨爲润军雨风从北方爲和风故御驾发行有诗云百万师徒远启行敲蓬雨作润军声盖纪其实也命吏部尚书阮如堵祀丁先皇祠凡道经神祠命官致祭祈军也二十五日是夜杜润侍御前上语及道理二字谓道者当然之事明白易知理者所以然之故微妙难见予尝作此二诗积日乃成润对曰帝之理学缉熙光明于混然之中有粲然之别精微薀奥形诸声诗岂寻常学士经生窥仰所及上又语天文之学详指二十八宿五星运行皆有所犯犯于某星则某事应帝之学博槩见其端上覧占国地图改定山川名号十二月初三日大驾发铁山赏按察使丁叔通阮才等钱有差帝勅奖谕之曰六师胜败之事任在将军一营利害之机责归按察太师丁列軰兵无纪律事儿戏若事若儿戏尔等能露章奏之予惟嘉尔赏赐官钱可至而领也初七日玉麻府土官琴丽来朝进贡方物盖倣古者方岳之礼按察使丁叔通范永裕裴叔史阮才等奏议诬妄召诣行在诘以腐儒败事之罪免帽溺以辱之上谕征虏将军丁列黎念等曰一擧兵机百端儿戏失火而伤死三十余人予心揆之实爲少矣赍勑告谕尔其思之十八日水军入占城定考课该内令一内外各衙门长官考课该内详勘历任事迹果能有心抚恤人民爱慕幷管内迯亡数少方称职若搅扰诛求徇私生弊幷管内迯亡数多者爲不称职辛卯洪德二年年春正月初二日上以大军将临敌境时士卒尤宜闲习于是诏顺化军出海以试舟师上虑占国山川有未易知乃命顺化土酋阮武图其险易以进初六日指挥罡远生致占国倶低关吏蓬莪沙沙盃藩酋琴緆顺平藩酋道贰来朝进献方物哀牢国使臣官平镇守头目郎俪等各赍方物来献帝亲制平占策颁诸营策中有心胜之理者十有可惧之事者三上虑将士未晓令旨挥阮世义译爲国语以申谕之命监察御史黎伯夷发顺化仓粟作带壳米转漕行在二月初五日茶全令弟尸耐及大臣六人将兵象千人潜来近帝营六日帝密令左游击将军黎希葛黄仁添及前锋将军黎势郑文洒等将舟五百余艘精兵三万夜出厌坐海口急渡海潜入沙奇海门立垒筑城截贼归路占人不之知七日帝亲率舟师一千余艘精兵七十余万出新厌旧坐二海口树天子旌旗皷噪而进前密令步兵将军阮德忠率步兵潜行山脚贼将望见御营遂大溃率相借走入阇槃行至幕奴山忽见希葛军等已截归路仓惶失据横踰髙山脚人马军资僵尸满野黎念吴洪等纵兵击之斩大将一人余皆惊散时帝至米芹纵兵进击斩首三百余级生擒六十余人茶全闻弟败走乃大惊惧遣其亲信奉表乞降帝亦遣使往来无间二十七日帝亲率大军攻破尸耐城斩首百余级二十八日帝进兵围阇槃城二十九日直抵城下围之数重三月初一日阇槃城陷俘获三万余人斩首四万余级生擒茶全还班师先是诸营飞桥既成茶全日送降欵上召黎厥忠等谓曰贼之鬪志已解我之攻期既成茶全今日乘城一皷可拔予将发砲恐彼知之不如密约诸营同时进讨乃徧谕将士可急梯城有顷上遥见前駆营军已登城堞乃连发砲各三响以应之又命内臣领神武军斫东门关以入命同太监阮耽谕诸营将士曰府库财物各宜封守不得烧燔占国茶全生致辕门不得戕杀帝命指挥吴鴈引降贼逋产诃摩至且令陈列求降货财噐用非我国所有命尉杜环历指其名有银匣形如劔上问是何物也环对曰占物自古爲国主必有此噐传之子孙诃摩乃茶全之伯父顺仕军生擒茶全引至上前俯伏而跪译问曰尔占主欤对曰是也上曰君乎对曰臣望见封釆已知其爲圣上矣上曰尔子几人乎对曰臣之残息有十余人杜环曰彼乞怜爲臣愿陛下待以不死上曰锋镝之下恐尔遇害幸能生致实慰我心乃命茶全出镇殿司外小葺居之左右扶去稍急上曰徐引去彼乃一国主岂可如是窘迫乎初二日上以阇槃已破卽语班师上以茶全所乘船窄不容妻妾命择二人与偕余至京师尽还之茶全妻乃贲该之女与女姪皆其兄槃罗茶悦之妻而茶全烝之茶全既被擒其将逋持持走至藩笼据其地称占城主持持得国五分之一使使称臣入贡乃封爲王帝又封华英南蟠二王凡三国以覊縻之初七日以占降人巴太爲太占同知州多水爲佥知州上谕之曰太占古垒二州旧爲我境近代沦于占国今尽复之特命汝等镇守敢有不从杀然后奏十一日命杜子归爲同知州知太占军民事黎倚陀爲古垒州知军民占人敢有悖乱杀然后奏哀牢遣使来朝先是哀牢遣使朝于京适大驾启行乃自京行至思客行殿大驾凯还方得进见镇宁府土官琴公差头目来朝贡顺平州土官道贰等来朝时驾回至顺化知州道贰及其弟道童与部党百余人将象五只来贡攸朴峒知州道虑亦将象牙土物来贡盖上既平占城威振絶域故西方藩国皆奔走先后争来朝贡上令杜环指黎寿域谓茶全曰殿前都督击阇槃时先登破城乃此人也茶全目之久焉付顺化营军贮粮时阮文质所漕粮皆熟米上问曰熟米可十年贮乎文质对曰大太和年间征占熟米迄征盆蛮时经二十六年尚可食也上曰好者乃尔岂无红腐耶槩其近久则十年全好矣十五日上既平占城生致茶全乃亲制捷诏命官赍致京师布告天下夏四月驾驻乂安初八日上至飞来江上见皇太后乘船有太子随侍上驰轻舟而至更服登舟还天泒行殿占主茶全以忧悖成疾至是死斩其首焚其尸投于江载其首以行又于船头树白旗题曰占城元恶茶全之首使天下知之十一日驾至土瓦行殿上御于千秋船既而先于珥河之津皇太子随侍扈从诸船才数艘上舣舟良久发砲六响俟千秋船至上乃还宫二十二日献俘于太庙以所得占主茶全首及俘获贼馘讯丑吿蓝京五月初一日行驾捷礼群臣黎念等进驾捷表六月以占城地置爲广南承宣及升华衞置十二承宣按察及置广南三司秋七月定颁降版图书契体式日期以本年正月初十日爲始此后或未奉行准爲失格从户部尚书兼太子太保黎景徽之奏也宣准词体式十日遣太保户部尚书兼太子太保黎景徽赍金册立皇弟五子镔爲建王八月定提刑职掌提刑御史朝参立班必如该道御史若提察刑部大理寺检诸五刑狱如顺天大宝事例非是新设刑部尚书以下及大理寺幷狱官不法出入人罪量宜纠劾罪人寃枉亦宜伸雪锦衣衞诏狱及殿前司狱傥有枉屈惨害宜奏闻日日亲至检问九月勅旨系原有官奴婢等人伪官伪吏土官拒敌出城投拜吴父京母姦宂逆党及哀牢狗玁占城等项一切系官奴婢已补各色役而中罪襁褓变易姓名爲民人及嫁娶别县社其生男女孙姪姓名正身就珠林院閲选二十一日遣使如明裴曰良阮览黎仁等岁贡阮德贞范穆等奏占城袭边事二十六日校定皇朝官制上谕文武官员百姓等今之土宇版章视之昔时大相迳庭不得不躬制作之权尽变通之道内而军衞之衆则五府分掌之机务之繁则六部参综之禁兵守御三司以备爪牙心膂六科审驳百司六寺承行庶务通政使司以宣上德达下情御史宪察以纠官邪灼民隐外而十三承司与总兵方面都司守御控制要冲府州县以亲民堡所关以备御联常事体互相维持故征发督府事也体统必关兵部出纳户部职也幇支必与户科吏部铨叙非才吏科得以驳正礼部仪制失序礼科得以封弹刑科论刑部审谳之乖宜工科检工部课程之勤怠至如各五府军需簿额填委之多将帅偏裨选愞懦软二音宫外垣也之别经历首领得以稽考纠察之前制建官多以品崇爵侈今制建官总是禄省秩卑官设与前颇增禄费与前相准食既无冗责实有归使大小相维轻重相制威权不者国是难摇有道揆法守之风无悖义犯刑之过以成我圣祖神宗之志而保治安于无究非作聪明乱旧章而箝天下之议也继今爲我子孙当知此制之行出于不得已法式一定恪宜持循勿恃一己之聪明妄拟先朝而改作颠覆典刑以陷于不孝之地爲之臣辅亦当恪守常宪永弼乃后俾绍前烈其永无愆敢有妄引前制妄议一官易一职委是奸逆之臣紊乱成宪弃市不怜家属发去边远以明爲臣不忠之罪庶几万世之后知夫创制立法之意有在矣其制以皇宗列爵爲始亲王则皇子受封以府爲号如建兴府曰建兴王之类是也嗣亲王则亲王世子受封以县爲号如海陵县曰海陵王之类是也公则皇太子亲王衆子受封以美字爲号如肇康公之类是也侯则嗣亲王公长子受封以美字爲号如承建侯之类是也伯则皇太孙嗣亲王公衆子亲公主长子受封以美字爲号如靖共伯之类是也子则视正一品亲公主衆子侯伯长子受封以美字爲号如建昌子之类是也男则视从一品进赠亲公主长子侯伯衆子受封以美字爲号如广泽男之类然皇宗其例有八自佐国使至叙敍恩使是也其次勋臣列爵非硕德元勋旧劳于国不可滥封如国公郡公以府县爲号止用一字侯伯以社爲号全用二字其勋级则文勋自上柱国至修慎少尹凡五品各有正从武勋自上柱国至铁骑尉凡五品亦有正从文阶散官自正一品初受特进金紫荣禄大夫至正九品初受将仕庶郎凡九品各有正从武阶散官自正一品初受特进辅国上将军至从六品初受果敢将军凡六品各有正从内官散官自侍中令正三品至副历使从九品其制凡七亦有正副其通资上秩二十四资至下列一资凡十九通其功臣荣封则自推忠至宜力凡二十四字大抵有功文臣武臣初加二字至八字爲人宜某字临时特加又以太师太尉太傅太保少师少尉少傅少保爲大臣重职以吏户礼兵刑工爲六部六部之外又有六科大理太常光禄太仆鸿胪尚宝爲六寺又置十三道监察御史五府军都督府金锦衣谓之二衞中前左右后谓之効力四衞前后左右衞谓之神武四衞羽林宣忠天威水军神策应天谓之殿前六衞在外各镇亦置府衞都司江海各处亦置巡检江官诸承司府县州外任各衙门莫不各置官以治之焉定人丁税例每人纳钱八陌定桑洲税钱量亩一二三等出钱勅旨凡内文武职官中官同初任试职吏部具奏颁给勘合着冠带给俸三分之一子孙止如百姓至三年称职无犯者加陞授实职不称者黜还前军色等项如有才能卓异之人出自特恩者不拘此例未入流者官虽正授止给勘合不给勅命今后凡有勅旨及大小诸例该都使司府县州诸衙门并出榜挂张使百姓钦遵奉行闰九月定衣服补子制度上谕之曰朝廷乃礼乐之地衣服爲章彩之文名分截然讵宜爽越故舜观古人以章施其五釆禹恶衣服而致美乎黼冕舜禹圣人不以衣服爲末节必于此乎存心后世爲人君爲人臣者可不于此致谨乎我国家抚安区夏稽古礼文上下章服文禽武兽古有制矣贵贱等仪不可踰僣旧有禁矣夫何有僚莫辨视国家制度爲虚文庶民犯法以纻丝织金爲常服尔官员百姓等其听朕言文武职官章服胷肯一循定制百日之内不依制者降级治罪置舆人女丁冬十月颁花样补子画图凡禽兽色物公侯伯驸马并画一文武正品画一从品画二风宪堂上官画一公司画二云河山水花木等件繁杀多少随意制作不拘泥青黄亦白金碧缘等彩色官样从宜绣造亦不必一槩金缘如云河如山水禽兽用金线亦许改府县州禁奏本不得煳涂十一月勅谕山南承宣府县等官曰尔軰任隆方面责任亲民不能体朝廷惠养之仁乃徒爲鞭朴簿书之末今尔使司府县等宜速行管内山泽海岸等地可爲田堤堰沟渠势可筑决及有虎狼爲害豪横敎唆风俗浇漓生民疾苦凡便之当兴害之当去百日之内谨续奏擧怠慢过期差锦衣衞士体访得便犹可兴害犹可除而尔奏不及府县罢职充广南军承司官降职勅旨祖父失职子孙充本府军勅旨朔望大礼日文武不着公服止着常服躱避门外缺点充军禁滞考课帝谕云考课之法所以甄别贤否振起治功唐虞三载考绩行其黜陟成周三岁计治行其诛赏今尔内外各衙门在任职满三年急告该官无得留滞若经百日内不类送者计所滞每员罸钱拾贯徇私容情一体治罪是月上命合总兵宣召符勅仍谕各衞总兵官尔軰帅阃重任藩维所寄朝廷有宣召拿问发兵诸重事务必降勅书内符详勘合符果无差忒方可从命如有勅无符有符无勅及公侯以下各衙门移勾征调等文书并是奸诈尔速留起本驿奏擅自离任者重死轻流初八日再征占城擒其主茶遂及部党回京是年以杜润郭廷宝爲东阁校书吴士连爲史官修撰以太保建阳伯黎景徽掌六科壬辰洪德三年年春正月勅旨系有实封奏本许他签白于奏本纸三月令各衙门吏鄕试中式除正官火烧西门阁会试天下擧人取黎俊彦等二十六人其试法第一塲四书八题擧子自择四题作四文论四题孟四题五经每经三题擧子自择一题作文惟春秋二题併爲一题作一文第二塲则制诏表各三题第三塲诗赋各二题赋用李白体第四塲策问一道其策题以经书旨意之异同历代政事之得失爲问夏四月初七日上临轩亲策问以帝王理天下帝命太保兵部尚书兼太子太保建阳伯黎景徽通章大夫左春坊左庶子兼吏部尚书陈鷟二员提调缺名二员监试丁叔通郭廷宝等五员读卷赐弟一甲武杰阮全安王克述三人进士及第第二甲武德康等七人进士出身第三甲褚丰等十六人同进士出身定进士资格例第一甲第一名正六品八资第二名从六品七资第三名正七品六资并赐进士及第第二甲从七品五资赐进士出身第三甲正八品四资赐同进士出身入翰林院加一级除监察御史知县以本品除五月勅典吏有廉勤者除贰官六月以阮荗爲御史台都御史知词讼秋八月定丁祭每年各府春秋二仲上丁行礼勅旨各处承宣承司使司府县等官培筑堤路九月勅旨申戒五府都督六部尚书等官朝退各就本衙门视理一切公务该属下僚齐来承禀长官不得自回若下僚缓缺长官打点擧奏勅旨太仆寺卿拷占蛮人等姓名如占人姓新原依制蛮人姓归保依一如重复名止着三字如苏门苏沙门如沙瓜沙哇爪之类冬十月定护衞朝仪凡将士每日进朝先于端门外东西序立朔望即于文明崇武门外俟皷三严发之后犹未整齐锦衣金吾拿捉请罪置髙尺令田土每亩十髙每高十六尺五寸禁官员及百姓等不得私臧占城人十一月颁征蛮令十九条以陶擧爲翰林知制告十二月勅谕太保建阳伯黎景徽等得安邦奏谓明人夺兵从广西会勘官何多尔火急差人体探事情如见事势颇异即移文各处集兵防守勅旨文武百官继今进朝如遇雨之日补子靴鞋穿着绵麻布服亦许从宜至于天晴路干服饰一如旧例以陶隽爲兵部尚书范仁谦爲工科给事中王师覇爲国子监教授襄翼帝讳潆又讳晭圣宗之孙建王镔之第二子也在位八年寿二十四爲权臣郑惟㦃所弑葬元陵帝卽位之初敷敎愼罚亦足以有爲也然优游不断土木纷纭小民失业盗贼滋起驯致危亡实由于此其母徽慈建皇太后郑氏讳瑄乃雷阳水注人都督佥事兼左宗正仲峯之第四女也以洪德二十六年六月二十五日生宪宗时封简脩公及威穆帝诛戮宗室乃挺身入西都以端庆五年十月擧兵至东京遂杀威穆帝而自立以生日爲天保圣节称仁海洞主及遇害郑惟㦃降封爲灵隐王后追尊襄翼帝庚午洪顺二年春正月论应义师功以义郡公阮文郞爲义国公加绍郡公黎广度爲绍国公谅郡公黎辅爲谅国公威郡公黎伯璘爲威国公戸部尙书擎维岱爲充郡公殿前都检点瑞阳侯郑侑爲寿郡公驸马都尉黎茂昭爲延郡公文郞子阮弘裕爲安和侯郑惟㦃爲美惠侯淸华总兵佥事阮伯俊改伯佺爲礼部尙书由礼伯淸华承宣使黎嵩爲吏部尙书敦书伯淸华参政阮时雍爲御史台都御史良文伯谭愼徽爲刑部尙书翰林院侍读参掌翰林院事梁得朋爲吏部左侍郞议置提领官有掌提领同提领副提领提领四城军务事其职掌则巡警京师各处斥堠擒捕姦非二月帝遗使如明刑部尙书谭愼徽东阁校书阮文泰兵科都给事中黎承休通事阮锋行人三名从人八名奏事礼部左侍郞阮纲侍书武干提刑阮允文通事阮好行人三名从人九名求封时承休往至界首有疾乃遣兵科都给事中阮文俊代行帝称仁海洞主二十七日以东阁学士杜絪爲戸部左侍郞絪改名岳避御称仁海也太祖庙承尘坠夏四月二十五日夜三更内竖阮克诣作乱逼帝幸重华宫又幸万寿谨德敬天等殿帝作国语诗大臣文武入侍奉和惟东阁校书陈翼和合格赐钱五贯夜时有内臣阮领迎帝幸莲池逆徒出外以乘舆迎花溪王从爲伪主帝命寿郡公郑侑等讨之追至东河逆徒就戳者过半其余党渡河过菩提遁去三岛山侑差裨将追讨之二十六日大赦诏置天武圣威二衞在锦衣金吾之上其制帽样用朱帽有金红凤趐哀牢局蒙遣使到乂安递本驿奏乞纳款归附诏却之以新得国恐其窥窬国中故也六月以生日爲天保圣节秋八月太白经天改号令力士爲体察力士九月初七日圣旨凡给赐田土桑洲潭池等项准各处宜给入其留脱犹在民未入宫簿籍许太仆官自能寻觅具本奏闻送下戸部幷本处承司许该勘具本取旨转送礼部奉行勅给公侯伯各有差冬十月以戸部左侍郞杜岳爲东阁大学士入侍经筵起复吏部左侍郞梁得朋兼东阁学士入侍经筵固辞不受得朋因献治平十四策其畧曰臣闻古之圣君不以天下旣治而忽警戒之念古之贤臣不以其君旣圣而忘箴规之心是以虞舜之时旣熙矣而伯益之矢谟则曰罔游于逸罔淫于乐无怠无荒僳慄乎如危亡之将至帝舜纳其言而戒其所当戒此所以爲大圣也汉文之时旣富庶矣而贾证之献策必曰厝火积薪可爲流涕可爲痛哭惴惴乎若祸乱之已形文帝纳其言而忧其所当忧此所以爲贤君也盖以臣之进言不谆勤不激切则无以助人君纳谏之明君之听言不采纳不寛容则无以开人臣进谏之路今陛下寛仁大度不嗜杀人复高祖之业救万民之命四海之内如解倒悬莫不延颈企踵仰望新政之成鼓舞太平之治然而卽位以来和气未调平戈未散朝纲未擧军政未修灾异屡见恐天道之未顺山石剥削恐地道之未宁奸究窃发逆贼潜萌恐人道之未安也而在朝之臣知而不言其自计得矣如国计何臣忝以旧臣义同休戚虽在衰绖之中通丧未毕而陛下以义夺情置之侍従盖欲臣有所议论猷爲稗益天下辅賛太平矣如臣不言旅进旅退碌碌随人苟容窃禄则臣之忠孝两亏何以报陛下之恩尽人臣之职每念时事则终夜不寝临食不飱犬马之心自不能已谨条治平十四策以闻一曰致警戒以弭灾异之变二曰笃思孝以敦忠厚之心三曰远声色以正一心之本四曰去邪侫以淸万化之源五曰惜官爵以谨劝惩之典六曰公铨选以淸仕进之途七曰节财用以敦俭朴之风八曰褒节义以重纲常之道九曰禁贿赂以革贪墨之风十曰修武备以壮金汤之势十一曰择台諌以作敢言之气十二曰寛力役以孚溪望之情十三曰信号令以一四方之志十四曰谨法度以开太平之治以上等策干睿览臣又闻古语云蒭荛之言圣人择焉书曰知之非艰行之惟艰臣愿陛下勿以臣言爲迂阔择而行之戒其所当戒忧其所当忧庶乎天道可顺地道可宁人道可安太平可致也上从之加绍国公黎广度平章军国重事总统国政太宰太师还常川司舎人初贤统年间停常川司舍人至是掌衞明伦侯黎念具本请还从之作天光殿定赏蕉园宝陀及鎭守皇城店功诏山南各处员人于蕉园処安宁安谟奉化嘉远等县预从义师幷从诸营有官赏五资无官者饶军色倣如前听拨例轮番习艺宿直再有暂留宿直功与宿直同有官陞一级无官者除正九品有宿直选入护衞而从义师者除从九品衞士俊士功臣子孙儒生文属等项勤干壮健者除护衞勤干不壮健者除外任各职军色民人有军功并许本职随次除用子孙并得承荫各处员人有能就西都城从驾有功者与淸华员人军功赏同若淸潭今改淸池上福淸威慈廉等县员人鎭守幷轮番守皇城外店有官者陞一级无官者饶军色各项倣如前听拨例轮二十番守皇城外店习艺若有轮番宿直无鎭守赏五宝轮二十番守皇城外店儒生生徒赏五资十一月帝遣御史台副鄱御史杜履谦翰林院侍读兼史官阮秉和超类永世人初名文献提刑监察御史阮德光通事阮明行人八名从人二十五名如明歳贡置直金光殿添宝刀司以费万金永赖春池人爲御史台副都御史范谦柄爲佥都御史加良文伯阮时雍奉直大夫尙书御史台都御史杜岳奉直大夫尙书东阎大学士入侍经筵由礼伯阮伯佺奉直大夫礼部尙书程志森奉直大夫工部尙书武琼朝列大夫兵部尙书范皞嘉行大夫戸部左侍郞邓鸣谦朝列大夫吏部左侍郞黎挺之爲戸部右侍郞辛未洪顺三年春正月朔日有食之二月帝谒蓝京时申维岳吴文综起兵于京北安富东岸嘉林等县地方有安富儒生朱植告于东京留守瑞郡公呉柄金源伯郑伯适遗兵撃破之擒维岳文琮等槛送京师传诸行在初维岳于端庆年间擧进士出身官至锦衣衞断事直金光殿至帝起义师弒愍厉公维岳遂回家不仕称兵作乱至是诛之后赏朱植功除奉天府尹维岳武宁大琏人帝发金山幷六官妃嫔幸金瓯寺晚驻飞来寺观竞舟幸显仁殿又幸盛美殿御营驻于翠霭遇暴风大作御舟并漂荡三月会试天下士人取阮泰华等四十七名泰华靑林大育人廷试同进士出身及廷试上亲策问古今治道命提调太宰太师绍国公黎黄度知贡擧工部尙书程志森监试戸部左侍郎范皞吏部左侍郎邓鸣谦读试卷礼部尙书阮伯佺尚书御史台御史阮时雍尙书东阁大学士入侍经筵杜岳及奉卷进读上亲震其高下赐第一甲义富陈保信武维周三名进士及第第二甲裴允协九名进士出身第三甲陈允明等三十五名同进士出身夏四月命都督同知黎丰爲鄱将范德宝爲参将阮笃爲总督往广南顺化地方捕公象以黎公澄爲海阳参政范谦柄爲海阳宪察使兵部尙书国子监司业兼史官都总裁武琼唐安县慕泽社进大越通鑑通考述自鸿厖氏至十二使君以前爲外纪自丁先皇至本朝太祖高皇帝大定初年爲本纪幷详节歴代纪年凡二十六卷进封天武衞都指挥使莫登庸爲武川伯时豪杰幷术士皆云东方有天子气帝使义国公阮文郞以术士往涂山厌之登庸亦在此行终不之觉二十七日颁治平宝范于天下凡五十条谕文武官员百姓等惟天惠民必立之君师惟辟奉天必先之教养所以和民心阜民财致国家长治久安之效也昔尧舜底时雍熙皡之休本乎五典之惇九敍之歌汤武臻嘉靖泰和之治本于五敎之敷八政之用是圣帝明王代天理物易尝外敎养以爲治哉太祖高皇帝创业钟统立学劝农以宠缓乎四方太宗文皇帝继志述事敦化厚民以和宁乎万国圣宗淳皇帝祗绍先猷尽伦尽吿颁大诰以敦风化之原宪宗睿皇帝克笃前烈廸哲廸康作敷言以厉兴平之俗重熙累洽德博化敦治效之隆于斯爲盛比至端庆年间内朝干政外戚专权法禁烦苛纪纲素乱农桑失业风俗日偷甚可悯也朕念祖宗缔造之艰难轸兆姓闾阎之疾苦爲宗社生民计大擧义兵永淸四海卽位之始敷敎愼罚以防范民心发政施仁以迓续天命惟欲典章制度焕然一新乃取其有关政治风俗者辑爲治平宝范以颁行天下惟尔臣庶威体朕心是勖是行同归于治以享万世太平之福以绵亿年永远之图所有训条开列于左一人臣事君宜咸怀忠一良恪居官职国尔忘家公尔忘私同寅协恭直言极谏不可阿谀取容窃禄痒位私受干谒卖爵系狱以致妨害治道违者治以重罪一皇宗功臣掖庭势家与国同休戚当礼朝廷爱养生民之意其给赐田土陂池桑洲遵如明例候勘给定界碣方得耕作若未经勘实穿定界碣不可夺获禾谷幷容受奸人出入妄抑民间田土滥取过多致小民失业幷宜敎训子孙戒饬奴婢使暁知礼法不可恃势骄惊欧打细民走马街衢践伤人命及逼截道路等处夺取民财违者许被害及见知人投吿科台宪司府县州官具奏送刑部治罪若科台宪司府县州官畏避权势不肯爲理许本人诣阙奏闻科台宪同等一体治罪一内外各衙门等官宜正身率厉格勤厥职在公不可徇欲恣情耽迷酒色妄使所属媒引妓妾要索酒殽流连酣飮以致怠弃公务败伤风化违者如律治罪一吏部宜恪守公平余衡人物愼惜名器澄淸仕途如引选则每遭四十人吏部先移咨备衙门端供应铨除者姓名公同科台引选具奏取旨铨除年深及塲多者先铨除年浅及塲少者后铨除有军功者则遵如洪德赏功令铨除疾劣瘦弱者除杂流散官敢有贿赂徇私铨选失序许都台检奏如律罪之都台不能检奏一体治罪一监生儒生生徒每至朔望各具衣巾点目如法遵守学规习肄课业期于成材以资国用敢有侥倖奔竞游戏道途废弛学业一遭欠点罚中纸一百四十张二遭欠点罚中纸二百张三遭欠点答四十下四遭欠点者检奏刑部勘问一年欠者擧奏充军一郷试提调监试监考考试巡绰等官及社长宜体朝廷德意务秉公心期得实材爲国家用社长修簿供结土人要得实学不限人数多少送本县州官考暗写一塲府官考经义三道承誉公同云如例事毕卽曰类取中三场干人中四场干人作簿公同差考试官署字以防奸诈期三箇日提调监试等官具本奏闻停宪司审蕻敢有徇私规财恵挟怨听从权势贡擧非人及具本灵者许科台擧奏治罪一端庆时多有奸人出入扶轸华陵恶党之家农称亲人或求买帖子侵占民田土夺取民财货殴打良民挑谑妇女亦有停止奸人分财入己恃势凌机爲害愈滋今恶党虽已伏辜而前项奸人犹狃故态肆行凶恶搅扰细民者听被害人并坊社村长押引正身投告承宪府县州官具本如律治罪耄宪府县州真避不肯爲理许被害人诣阙奏闻一体送刑部治罪五月初五日上御敬天殿鸿胪传唱进士黄义富等名百官朝服庆贺奉颁恩命礼部捧黄榜掲张于太学门外仍赐以衣服冠带幷宴筵加谅国公黎辅左平荤军国重事入内检校上相太尉义国公阮文郞开府同三司平章军国重事国辅丞相上宰太傅威国公阮伯麟工部尙书掌部事知显福殿谭愼徽吏部尙书矢昭文馆秀林局黎賛襄工部右侍郞冬十一月十一日不拔县光被人陈掏作乱于山西地方掏乃前吏部尙书陈瑾之孙是时京城庸舎人民骚动俱将妻子回于本贯街衢道路絶无人行帝命戸部右侍郞黎挺之同科台等官勘庸舎市肆某人犹在本家某人妻子已回本贯令加禁止法重严谨难于擧动手足或某妻子己回家多以他人诈爲妻子以候差官验实至是命舎人往大臣家文臣家观其虚实见黎挺之阮宗骛阮履光并翰林检讨吴绥监察御史陈顼等五人妻子并回本贯帝命杀挺之等于东河坊三岐路以挺之等爲检勘官而妻子先已逃回故罪之帝命美惠侯郑惟㦃提领官军往击陈珣时珣兵逼犯于慈廉县名属国威府官军败绩退还驻于东鄂日昭等处珣兵势甚盛欲逼京城义国公阮文郞令殿前六衞军拽小天光舟下水欲幸淸华以据险仍凑调工部各所匠常班匠人列奇于东河处爲守夜惊怖逃回帝命明伦伯黎念总太监黎文辉及华文学生二人以海淸河清二司力士把棹二轻舟往慈廉地方侦访贼情念先到安嘉市见庸舎烧尽官军已败退回渡河入寡侮社念再驰回入殿前面奏是时惟健爲贼所败手下仅存十余人裂衣爲标冀击贼酉时惟健猝至突入珣营中见珣着红袍坐床上以鎗刺杀之其徒党皆走散时屯聚在别处者不知逆珣已死屯聚如故二十日帝奏吿太庙仍命阮文郞将诸营将士马象讨之时惟㦃杀陈珣因乘势发砲三响辈鼓证战大破之追至瑞重洞东雪社刺设甚多僵尸满野沈溺江中不可胜纪后定功以惟㦃爲源郡公其从惟㦃刺杀数多皆授以都指挥同知军功有刺杀数多授职自此始斩胡把于延兴坊先是都力士胡把击贼却回折金凤趋藏之及贼平斩之杀戸部司务李文思先是陈珣之乱京城诸王公主庸舎市肆民间皆走出大罗域外寓于红梅盛烈等社地方文思亦避去私说轻侮大臣阮文郞郑维岱等面奏闻故杀之赏大学士杜岳等十一人初陈珣逼近京城人心骜怖惟岳等应务朝堂上命类大臣文臣止有十一员奉勅旨议赏以表其忠分金银税例天下金税例十成色兼金四百四十九两五分六釐四毫原例四百六十两代纳公象二十两十成色金二千九百一两六钱九分五釐一丝原例二千八百六十三两若银税例十成色花银六千一百二十五两九钱八分四釐八毫原例四千九百三十雨命阮文郞重修国子监崇儒殿及两庑明伦六堂厨房库房幷新构东酉碑室左右每间置一碑是歳立端庆元年乙丑科四年戊辰科进士题名二碑时上旣命重修国子监幷新构作碑室又虑端庆二科未有立碑乃命冬官刻石尙书东阁大学士入侍经筵杜岳撰记中书监舎人杜如之书知尙宝监裴时篆按杜岳记云帝聪明作后睿智表邦恢太祖立极之图弘圣宗觌文之治初设讲筵留心典籍焕经天纬地之宸奎则有宝天淸暇集广酌古准今之治鑑则有光天淸暇集圣学益以高明圣德益以纯粋尤且幸学访道临轩策士其鼓舞之机于是尤至旣命官重修国子监及新构碑室又虑乙丑戊辰二科未有立碑乃命官刻碑撰记以立之此可见敦崇褒奖之至意也欤壬申洪顺四年春正月命武将统领兵衆杜岳賛理军务往山西兴化地方讨平逆阮严等三月初三日圣旨系开国功臣子孙犹屈在军伍许将祖父勅命褒美文投吿该处勘实识字者充崇文馆学生不识字者充锦衣卫俊士加黎嵩少保礼部尙书东阁大学士兼国子监祭酒知经筵事敦书伯夏四月考试官员子孙书算中者充儒生幷各衙门吏黎熙郑与黎明彻等作乱于乂安地方帝命康郡公陈仪东阁校书陈翼等往讨之入乂安地方仪等腹背受敌官军渡海被风波破打全军溺死仪翼亦沉于海熙兴等进逼雷阳五月旣望帝命郑惟㦃提领官军杜岳賛理军务往淸华乂安讨平之斩黎明彻传首诣京师悬于东津坊生擒熙舆槛送京师诛之放凑调四政民兵回田里时仓卒闻郑兴等窃发逼犯淸华时日已暮门上已镇有旨唤朝堂等官议仍勅谕于大与门外令差大臣凑调四政民兵就地方各处分隶兵籍以引本唤作喫防讨贼至是贼徒就戮令放回田里置左金刀右宝刀旱天下大饥作大殿百余屋初锦江县明决社匠人武如苏卽名都鴈于家以蔗构成百屋嵴大殿至是以此图进劝帝构作之冬十月赠杨直源爲御史台都御史癸酉洪顺五年春义国公阮文郞卒赠义勋王葬祭用王者礼铸金爲像正月二十六日明遗正使翰林院编修湛若水副使刑科右给事中潘希曾来册封帝爲安南国王幷赐皮弁副常服一套希曾见帝谓若水曰安南国王貌美而身倾性好淫乃猪王也乱亡不久矣及还帝厚赆之若水希曾不受帝饯若水诗云凤诏祗承出九重皇华到处总春风恩覃越甸山川外人仰尧天日月中文轨车书归混一威仪礼乐蔼昭融使星耿耿光辉遍预喜三台瑞色同若水次韵答云山城水郭度重重初诵新诗见国风南服莫言分土远北辰长在一曰天中春风浩荡花同舞化日昭回海共融记得传宣天语意永期中外太平同帝饯希曾诗云一自红云赭案前使星光彩照南天礼规义矩周旋际和气春风笑语边恩诏普施新雨露炎封永奠旧山川情知远大摅贤业勉辅皇家亿万年希曾次韵答云皇家声敎古无前此日春风动海天龙节远辉南斗外乌星长拱北辰边维垣义在思分土纳诲才疎愧济川临别何须分重币赠言深意忆他年帝又饯若水诗云圣朝治化正文明内相祗承使节行盛礼雍容昭度数至仁广荡换恩栄留时欲敍慇憝意饯日难胜缱踡情此后銮坡承顾问南邦民物囿昇平若水次韵答云良富从头春日明我歌听罢我将行自天三钖元殊数薄物诸邦孰与荣更谨职方酬圣德每将人鑑察群情临岐不用重分付万里明威道荡平帝又赠希曾诗云干坤淸泰属三春使节光临喜色新炳焕十行颁汉诏汪洋四海溢尧仁胷中氷玉尘无点笔下珠玑句有神今日星轺回北阙饯筵盃酒莫辞频希曾次韵答云万里观风百越春瘴烟消尽物华新车书不异成周制飞跃元同大造仁稍似沧溟磷海蜡永怀朱鸟奠炎神畏天事大无穷意才入新诗寄语频加段懋爲戸部尙书知昭文馆秀林局谨礼男二月二十七日帝遣礼部右侍郞阮庄翰林院检讨阮瑯卽阮师传也礼科给事中张孚说如明谢册封幷谢赐冠服二十八日明使于北使馆求善书人使写白牌送回本国凭祥州整饬兵夫候明使回还是日帝御光治殿观象鬪虎以前金光门待诏阮惠爲礼部左侍郞行金光门待诏知尙宝监各局帝初得国时失国宝无以合明国符契有金光门待诏阮惠能作国宝命刻之以合于明果与所赐之宝同至是明遗若水等来封而惠以老回家帝念其功复召用之机舎江有蛇见二十日三月帝亲临祈嗣于祥光殿加杜岳光业太夫尙书东阁大学士入侍经筵帝于奉先殿前作穆淸殿东西夹室以梁王铨宋王锭以下祔荐先是奉先殿以太祖高皇帝居中宣祖皇帝居左显祖皇帝居右太宗圣宗粛宗居宣祖左之东仁宗宪宗德宗居显祖右之西孝敬堂以昭孝大王郡哀王居东忠勇王居西至是作穆淸殿堂东夹室曰彰德堂以昭孝大王郡哀王梁王唐王演王应王肇王祔之西夹室日眧勋堂以忠勇王恭王宋王福王广王鎭王义王荆王祔之夏六月初七日洪水决安华坊堤通西湖以翰林院检讨阮茂爲淸华宪察使帝甞使人採取木绵花茂上疏谏忤旨帝差中使拿笞之秋八月三十日勅旨锦衣衞俊士已被充军再开却还前贯如例立洪顺三年辛未科进士题名碑命ェ部尙书掌部事知显福殿威郡公阮伯麟督理题名碑事少保礼部尙书东阁大学士兼国子监祭酒知经筵事敦书伯黎嵩撰记中书监舎人吴宁书知尙宝监各局阮惠篆冬十月十三日遣兵部右侍郞阮仲逵翰林院侍书许三省提刑监察御史阮贵雅如明歳贡封延郡公黎义昭爲太傅雄国公加阮侣爲戸部尙书琼巖侯十二月初三日太傅寿郡公郑侑等奉勅旨顺天年间功臣有美文勅命幷皇宗缌麻前已承荫充锦衣衞俊士仍留本衞未充者继如前例或往年被送充各衞今再还俊士如前所以表功臣之劝昭亲亲之风甲戌洪顺六年春二月初九曰帝谒西京耕籍田耒折三月会试天下士人时应试者五千七百人取阮秉德秉德前名界后改宁止又改宁邦广德县盛光坊人廷试同进士出身莫用朝仕至尙书少师廉郡公等共四十三名夏四月二十七日帝亲御殿试策问以人才命左平章军国重事入内检校上相大尉谅国公黎辅吏部尙书知昭文馆秀林局谭愼徽工部右侍郞黎賛襄少保礼部尙书由礼伯阮伯佺戸部尙书知昭文馆秀林局谨礼男段懋少保礼部尙书东阁大学士兼国子监祭酒知经筵事敦书伯黎嵩戸部尙书东阁大学士入侍经筵杜岳分董其事赐阮德亮阮昭训黄明佐三名第一甲进士及第阮瑶等二十名第二甲进士出身阮秉葬等二十名第三甲同进士出身五月诏进士阮德亮等入天光殿应制命作天光殿记是歳有金星昼见大洪水城中湖池有大蛇入见二十日上以砲旗鼓制之四月后出造作城包苏沥江爲祥光殿帝听校尉有永诬奏遂杀宗室凡十五王公殆尽召愍厉宫人及前朝宫人通烝之秋九月命少保礼部尙书兼东阁大学士兼国子监祭酒知经筵事敦书伯黎嵩撰大越通鑑总论嵩前名邦本清廉安乐人冬十月十七日吏科都给事中范智囊奏一继今除用官职吏部遵如洪德年间例择某员任职年深满考有功绩民心所服者方得铨除如吏部铨除非人刑部依律治罪十二月初四日礼部尙书掌部事驸马都尉兴郡公阮贞等奏定充福国长公主习画字礼册幷籍册及墨一梭合无御用监制作册幷照发礼添陈设七十士各位礼物以陈崇颖爲戸部尙书乙亥洪顺七年春正月命瑞郡公呉柄源郡公郑惟懂等爲都将御史台佥鄱御史范谦柄賛理军务讨冯章于三岛山间章败走二月帝亲观习阵于定功再回幸皇妃黎氏家韶渓伯呉恕作乱伏诛是歳捜各鎭纳木船以征哀竿时有麦生粟二米以工部右侍郞黎賛襄权吏部右侍郞八月九月大水冬十月初七日安和侯阮弘裕奏请收获屯田粟以足国用邓欣黎讫等作乱于淸华玉山县地方二十七日帝命将领兵以杜岳賛理军务讨平之丙子洪顺八年春正月时大集军期陈公宁窃发于安朗县晦渡处二十三日命东阁大学士杜岳鎭守京城帝亲率大臣文武五府都督扈从军出北辰门御珥河边行在号令诸将渡河进战大破之贼衆大败刺杀甚多仍论将士功各授以职先是帝崇兴土木筑广城大数千丈包围祥光殿眞武观金鼓千花寺入自东边至西北边横截苏沥江上筑皇城下爲贡口以破甎土石捣之以石片方砖砌之以铁横之又爲战舡使画工画图命女史裸身把棹于西湖帝与之游以爲大乐匠人武如苏作大栈殿百余屋罄竭国中财力幷作九重台殿前掘爲池通苏沥江引水泛天光舟以縦观游其池萦纡屈曲开贡口可运轻舟之出入以爲逸豫极其奢侈民间疾苦士卒疲劳五府军筑城未能成功至是勅催京城内外各衙门应差凑作塡池搬土帝每日不时幸游各处悦意者赏以金银牌已成之再更之更之筑之年年无穷筑城军人疫疠十分之一三月大水初六日水棠养眞庄纯美殿监陈暠作乱嵩见谶云东方有天子气乃阴谋大逆假称陈太宗玄孙光淑皇后外戚与其子昇及其党潘乙廷彦廷艺公蕴廷宝段布等称兵于东潮琼林寺据海阳水棠东潮等县地方暠身衣缁衣军皆秃髪自谓帝释降生僭号天应夏四月朔陈暠率兵过僳游桂阳嘉林等鲧逼犯菩提津阻河不得渡帝亲征御祥寿殿卽琼云殿也号令诸将东岩伯頼叔懋广福伯阮克让明武伯郑洪等提领官军渡河奋战到菩提临贺等地方帝令发砲三响诸军进撃大破之暠败走回于鄂山初三日帝命定郡公冯鎭延兴伯郑孔昭富禄伯郑萼提领官军讨之战数不胜镇孔昭皆陷阵而死萼被执嵩欲授以官萼不屈而死帝再命安和侯阮弘裕往讨之弘裕领兵住菩提营郑惟㦃弑帝于太学门先是惟㦃以数谏帝忤旨被杖惟㦃乃与黎广度程志森等同谋废立整饬船艘器械在太极津声言讨贼初六日夜二更将金吾护卫三千余人入北辰门帝闻之疑有贼至乃出幸宝庆门外七日昧爽有承旨阮瑀从帝间行过太学门至碧沟坊朱雀池帝遇惟㦃问曰贼在何方惟㦃不答顾他大笑帝挥马而西惟㦃使武士名幸者横箝剌帝坠马弑之阮瑀亦死之将帝尸归于北使馆以寘衣火葬之钦德皇后亦自投于火军士以两梓宫回葬于御天之陵降封灵隐王后姓阮讳祷乃文江郷管领之女也阮瑀慈廉天姥人由中郷试肆场善草书初从应义师官至兵部左侍郞帝甚宠幸之甲戌科会试年五十八文体蹉跌已不入选帝许再入遂擢第二甲进士出身未几官至刑部尙书兼保天殿东阁大学士翰林院承旨入侍经筵日夜飮博于内殿爲世所轻至是从帝谓其子曰食君之禄当死君之难亦爲惟㦃所杀论曰灵验蒸父妾短亲丧假兄名夺人国穷奢极欲烦刑重敛杀尽嗣王干戈四起时称猪王危亡之徴见矣时惟㦃旣弑帝乃与宗室大臣谋欲立穆懿王子光治武佐侯冯迈争议立锦江王漴长子椅祥郡公冯颖使力士杀迈于禁中议事堂遂立光治时年八歳才三日未及改元郑惟岱将归西都时安和侯阮弘裕屯兵在菩提闻惟㦃弒逆遂发愤擧兵渡河焼京城庸舎与其家属子弟欲图报效遂斩武如苏于京城门外先是如苏出身匠人以技巧惑帝滥授都督兼工部各所时方作大殿百屋未及毕功民间切齿及帝遇害如苏亦弃市臣民皆指笑或唾其尸是日郑惟懂与黎义昭及勲旧宗室大臣共迎立锦江王长子椅爲帝时年十四惟㦃义昭等见弘裕烧毁京城乃使力士覃擧迎帝幸外归淸华西都城会盟舆起义师独黎广度出降于陈暠是时城中失守社稷废弃人民入城争取金银宝货白擅爵香纱罗柠丝满于民间图书胡椒草香等物委弃衢路高一二寸不可胜纪壮勇者争夺金银或至三四百两劣者亦二百余两宫阙府库爲之一空前歳贡部使兵部右侍郞阮仲逵许三省阮贵雅等还至凭祥州闻陈暠作乱据谅源地方道路不通通事何公勉杜庆余谋将官货归于暠至光绍六年仲逵等诛之十一日陈暠陷京城僭号天应临朝称制用黎广度理国事时慈廉罗宁人都力士铁山伯陈眞等纠率旧勇士幷子弟郷兵五六千人起兵于黄花市暠闻之乃分道使潘乙自青威宝陀而进眞亦由淸潭余裕而来眞先以兵逆战进至射堆与乙力战器械俱尽乃以小垌掷之眞齿ロ被迹甚痛以孤军难久留乃夜回驻营于黄花市时杨保等亦有扶国讨逆暠檄十五日帝自西都城纠率三府义师命郑惟㦃由天关应天而进阮弘裕由长安按仁而进正营平富侯阮文虑永兴侯郑绥领水歩兵并进直至东京幷移檄郡县十九日帝至蕉园陈眞先士卒挺身诣行在拜谒二十三日招安山南营副将安信伯郑熹提察黎崧賛理黎翼记録张玄齢等继进围大兴门外嵩率逆徒上大兴门楼麾旗发砲以御官军少顷见剃髪三丛兵自梦桥进入瑞光宫郑熹稍却将退红梅洞遇阮弘裕军再进入是时惟健领水歩诸军并进四面围城惟㦃撃贼自太极津至东河津逆徒大败郑熹围自大兴门外嵩闭城自守惟㦃又围西北城边再遇山西逆贼何公营眞率衆逼城欲诛暠与帝争立惟㦃力战公眞败死时左检点黎璨战陷死于驿望社名暠开城走过天德江窜于谅源二十四日帝驻在淸潭二十五日良文侯阮时雍与杜岳等奉迎帝上京二十七复位大赦以是年光绍元年时光治在西都后爲文郡公郑惟岱所弑及其二弟皆遇害论曰㦃岱之恶甚矣他日假手于人而不得其死也宜哉夏六月二十八日太傅雄国公黎义昭议定捕陈暠父子赏功令如捉得暠赏五十人首捕一人许右都督从一品荫封三代不愿官者赐金三百两给田二千亩次捕一人许都指挥使正三品荫封三代又次捕一人许都指挥使同知从三品从捕十人许指挥佥事正四品又从捕十三人许指挥同知如捕得逆嵩子赏二十人首捕一人许都督同知秋八月获陈暠党潘乙于东潮县槛送京师斩于东河坊命郑惟㦃节制水歩诸营以御史台佥都御史范谦柄賛理军务略定海阳永兴侯郑绥安美侯赖叔懋幷覃擧桂阳览山东人调歩兵略定京北由礼伯阮伯俊归安集慈山诸县伯俊归至桂阳爲郷人所杀绥等进至武宁市桥驻营九月十三日黎义昭再议定捕得伪将赏功令一捕得伪大将难赏十一人易赏五人首捕一人难许都指挥使从三品易许都指挥佥事正西品一捕得伪副将难赏八人易赏四人再定功臣捕得逆暠及伪职赏功令幷定力勇武士及俊士功臣子孙捕得伪将赏功令冬十一月再命郑惟㦃阮弘裕与明武侯郑拱广福伯阮克让提领官军往讨陈暠于至灵邹山崇严寺山麓时惟健以军士久劳逆暠未减乃作文以慰劳将士又使裨将铁山伯陈眞回京讨多士先是多士恃有功劳横衡国中胁奸处女逼淫人妻故惟篚使眞讨之时有星陨于营中惟㦃军进至至灵与暠夹战于南涧裨将名幸死于阵惟㦃见贼挑战欲击之诸将諌不听贼又挑战惟㦃忿怒分道进战身先士卒惟㦃及阮尙皆爲陈暠所获至万刧行馆杀之暠直到菩提帝命铁山伯陈眞进讨大破之刺杀甚多暠遂窜于谅源不敢复出以月江爲界眞与暠军相持暠传其子昇僭号宣和后暠削髪爲僧逃匿得免今保禄安乐周源等村犹有祠在意暠死于此焉昭宗神皇帝讳椅又讳譓圣宗之曾孙建王镔之嫡孙锦江王漴之长子也在位七年爲莫登庸所弒寿二十六葬永兴陵时旣板荡政非己出内听奸谀外荒禽兽昏暗不明刚愎自用其亡也宜哉其母皇后郑氏鸾乃淸漳丕杲人也以端庆二年十月初四日生洪顺八年襄翼帝遇害无嗣大臣义昭郑惟㦃等迎而立之后归西都纠率义师直进至京逐陈暠遂卽皇帝位改元光绍以诞日爲仪天圣节七年而幸外莫登庸立弟椿卽位降帝爲陀阳王统元五年爲登庸所弒后追上尊谥爲神皇帝庙号昭宗丁丑光绍二年春追尊皇祖建王爲德宗建皇帝皇父庄定大王爲明宗哲皇帝仍勅礼部尙书谭愼徴校定庙讳御名庙讳二十字御名椅让二字凡临文写用刊书籍皆不之禁声读皆应回避连字如徴在之类不得写用命平郡公阮文虑爲都将夏四月杖杀假天武瞿克昌克昌天施县仁武郷効力前卫军人于洪顺六年称曰驸马降身未几又称天武至是年正月出居本社寺号曰浮泾乞饭九包食尽取包叶烧化爲薬助良民无子息者需索鸡酒救助卽效事闻于朝差人捉送赴京杖杀之爲其恠诞惑民故诛之命太保瑞郡公呉柄爲都将以阮文运爲京北賛治承政使司承政使五月二十八日追尊灵隐王爲襄翼帝秋七月朔安和侯阮弘裕与永兴伯郑绥有隙屯兵相拒先是阮弘裕郑绥俱往讨贼回于京师听子弟反间遂成嫌隙弘裕屯于东河坊绥屯于大罗城外相守弘裕称病不朝科官阮贯之奏言上以廉蔺贾寇之事谕之不解至是阮文虑郑惟岱俱入御前奏请讲和二人文虑以密诏出于袖中奏言郑绥惟岱以阮滇子阮淞立爲伪主作大逆于是捕惟岱及右都督黎益出皆斩之郑伯适绞死以惟岱首枭于铁山伯陈眞营外是日阮弘裕举兵击绥于京城永昌曲浦复古等坊三战不克郑绥裨将阮世副中矢而却绥乃走入淸华陈眞以弘裕逐郑绥乃擧兵攻弘裕密札山西各营子弟撃之是日弘裕入见帝出自大兴门意有陈眞乃出东华门顷之下船避回淸华时莫登庸鎭守山南陈眞有书劝截之登庸不忍弘裕得免初弘裕与陈眞战时日向暮有五色云片出东方而黄云飘扬满天识者怪之论曰黎朝当光绍时外寇未平权臣相攻交兵阙下蹀血京师日色黄昏天云散落国祚日衰兆于此矣诏追尊愍厉公爲威穆帝二十八日杀假天蓬陈公务公务嘉福县苑松社军人先是副将左都督武川伯莫登庸奏言公务妄行妖怪诳惑愚民幷劾承宪官黎璩杜韬等信惑邪说其畧云窃惟仁义中正圣人之所常行怪力乱神圣人之所不语稽诸往古厥有明徴黄帝抚时必谨幽明之分高阳立极必绝地天之通是皆掲标的于当时所以垂龟鑑于后代于皇上圣光启中兴作之君作之师诞任宠绥之责化以道化以德期臻洵穆之休凡在际蟠擧皆食息今天施仁武军人瞿克昌嘉福范松军人陈公务类由贱隶本作齐民谓宜遵王道王路之归率循嘉训却乃假天武天蓬之号诳诱愚民以浮经佛寺爲卖诈之场以布拜神祠爲藏奸之窟撒灰作薬术行而老少奔波呪水飞符计售而闾阎倒影顾妖恠所爲若是宜士夫出力排之而承宪官等曾读圣贤之书均任师帅之责当如仁杰毁河南淫祠以祛他惑胡颖杖广东僧人以斥异端胡彼凡流不明常理黎瓒文运则迷而不悟妄状而信惑其非子骥杜韬则昏而无知妄本而附会其説一一同归于左道骎骎几惑于巫风相惑以怪相惧以神旣作铸张之态何儆非刑何度非法盍严惩戒之条帝从之以阮豫爲御史台副都御史冬十一月二十日以杜岳爲吏部尙书兼东阁大学士入侍经筵闰十二月诛贼臣黎广度先是广度降于陈至是鎭将何飞鶽阮鲁等捉得解送京师莫登庸上奏请诛之其略曰三纲五常扶植天地之栋干奠安生民之柱石国而无此则中夏而夷狄人而无此则衣裳而禽犊自古及今未有舎此而能立于覆载之间也今黎广度席祖父之余荫蒙朝廷之厚恩践历四朝列位台鼎因循一节殆甚窥窬要君则百计逢迎专政则多方卖弄酿成端庆洪顺之祸岂一朝一夕之故哉比年逆暠称兵僭干位号彼乃贪生畏死忍耻事饕假名爵而爲逆满诳诱愚民假头目而爲逆嵩求封外国狗彘其行枭獍其心枭恶鸟名獍音竟恶兽名枭食父镜食母人皆唾骂而彼则冥顽自如曾不顾君父之厚恩纲常之大义其得罪于天地得罪于祖宗得罪于天下在所不赦今将隹何飞鹌阮鲁等已捉得正身钦奉勅旨力士拿诛之初六科十三道上奏爲大臣临事变不能死节义事逆贼事臣等检得前太师绍国公黎广度居相职不能尽忠临事变不能死节臣事逆嵩抗拒朝廷至镇守营将何飞鹌阮鲁等捉得解送杲是逆贼之臣至是罪犯臣等窃惟天地常经实在君臣之道春秋大义尤严乱贼之诛名分甚明条荤具在今黎广度猥承勲荫滥典鑑衡固宜节厉忠贞思答累朝之眷顾胡乃行多私僻竟包一己之奸凶刚方靡效韩休狡险亶浮林甫闺门不正腥闻郑衞之风柱石非才ヵ乏伊周之器御私违理倚法弄权兆瞰室之灾则鸠林木而广营宫室乐迷心之智则执酒壶而徧酌下僚所急者问金求田所事者卖官鬻狱内而府衞各职尽出其门外而承宪等官皆由其手渓壑纵贪饕之欲旌旗招奔走之徒骏削闾阎民穷而不之恤紊乱纲纪政蠢而不之思上则负社稷卵翼之恩下则隳祖宗箕裘之业所爲若是安得智哉顷因逆暠之僭千靡效眞鄕之慷慨匡扶国难则罔挥衞社之戈顾恋家赀则欲筑藏金之隖且旦忘于河誓昏昏便滔于虏庭临变迷就死之方事簪忍偷生之龙低头而拜逆贼深惭舞象之有知作俑而谕愚民殆甚屯蜂之凡蠢然反面慻尔噬脐况圣神将欲自新信厚屡颁于明诏胡小丑曾无念旧顽霞滋长于邪谋负庞萌反汉之辜踵朱泚背唐之辙海而洗悪莫胜浩浩之波天岂容奸遽入恢恢之网何面目而见日月何言语而对冠绅忘其亲而夺其亲事其主而反其主臣子不忠不孝失身旣犯于罪魁刑罚有要有伦负质合明于邦禁又朝臣上奏爲大臣背国从伪事臣等纠得前太师绍国公黎广度于端庆洪顺之年包蔵祸心浊乱天下至逆暠犯阙不而坚守臣节又反北面事謦显是背国从伪干有重罪爲此臣等窃惟天地常经莫重君臣之义帝王大柄尤严乱贼之诛况此一鄙夫有如黎广度以斗筲之小器滥台鼎之重权鬻狱卖官旣构祸于端庆守成之日逢君献谄又促亡于洪顺御下之时忍爲曷可胜言患失无所不至十载养天下乱有同林甫之奸一朝动渔阳兵遂致禄山之寇百姓以之骚观九庙以之震惊固宜报国糜身赎卖国戕民之罪顾乃贪生畏死爲事飨从伪之人臣事逆暠累及三年阴助逆暠殆甚百计伪诏伪谕伪勅封名爵以诳惑愚民诡计诡行诡言称头目以求封外国诚犬彘之不若曾蜂蚁之不如今谨备奏闻广度遂坐诛授阮茂海阳参政兼賛理广福伯阮克让营军务先是茂以淸华宪察使回家守制满服赴京时値陈嵩构乱茂不应伪命朝廷以茂有士望仍授本处参政并兼賛理未几陞太仆寺卿是歳天下大饥人民饿殍相枕海阳东潮崃山京北安丰僊游东岸诸经兵处尤甚时主少国危诸将自相雄长互生嫌隙铁山伯陈眞旣逐阮弘裕仍鎭守京师帝遣左显城伯及新降将阮公度等将歩兵莫登庸将水军追弘裕等走入淳祐官军掘弘裕父文郞冢斩其首弘裕再会兵与官军相拒弘裕因以书并诗遣莫登庸登庸得书与诗遂拥兵不战弘裕等遂全军走还定顺化漕运官粟赏功令凡顺化漕运官粟二遭并勤官员陞一级赏二资前力勇武士年深幷已出身寄回本贯情愿许如出身除中尉新选出身材项除武尉正八品分入各衞宿直文属有出身例除知县县丞若无出身幷军色民人除副武尉从八品以黎崧爲户部尙书戊寅光绍三年春会试天下擧人取邓乙等十七人及廷试问以知人安民赐吴勉绍阮敏笃刘启颛三名第一甲进士及第頼金榜等六名第二甲进士出身阮度等八名第三甲同进士出身按阮文泰记云臣谨按前朝自大宝三年壬戌开科或六年一擧ヾ或五年一擧未有定例至光顺四年癸未科以来始三年一科与明国会典以子午卯酉鄕试辰戌丑未会试惟光绍三年戊寅有科者以二年丁丑歳当大比而时方有事至是始擧行焉加封莫登庸爲武川侯秋七月初七日天暴风雨雷震撃人甚多十一日杀铁山伯陈眞其党陈智阮俄阮伯达黎愿钦等六人于禁中先是眞旣逐阮弘裕权在掌握莫登庸亦惮之乃爲其子登藏娶眞女时有好事者爲之语曰陈有一人爲天下君兎头虎尾济世安民以故国舅褚启寿国公郑侑与瑞郡公呉柄皆谋曰陈有一人卽陈眞也兎头虎尾者寅之末卯之首也恐于是年有变劝帝早除之时郑绥复入知金光殿賛成其谋至是朝退帝使召眞与弟子陈智俱入禁中令人闭诸城门使力士捉眞眞走至城上守门人捉而斩之其弟子黄维岳阮敬阮盎等闻之击钲三连将兵入大兴门外见诸城门已闭遂直至锦衣衞敌万司把门拒之不得入帝以兵巡内城以陈眞头示之配敬等遂走十四日阮敬阮盎阮嚣高春时等共聚于安朗寺擧兵逼犯京城帝夜幸嘉林菩提以避之明日幸杨光蓄懿堂就覃擧家至晡时未饭民间至以芋饼进者是时郑绥屯兵于山南得万余人闻帝已幸外衆遂散于是山西之兵肆爲暴掠城中空虚京师遂爲渔猎之场帝因召阮弘裕击阮敬等弘裕犹豫不果行论曰自陈暠入京而宗庙散坏自山西作乱而京城空虚卽此而知黎朝之不振矣论曰人生有三事之如一君师与父岂有异哉昔张诱表系于斧杀人以复父讐而名显唐家郭卜兵入禁中逐君以救部将而声扬李氏是皆移事君事主之心爲事父事师之节岂有他哉陈眞在黎朝厥功不细当逆篙僭篡东京眞以ー旅之衆昼夜转攻之凡十余日而暠之渠魁退走及逆暠复至菩提眞以数千之兵渡水奋击之曾未十日而暠之徒党溃散黎之日月再明黎之宗庙复祀其视臣靡之复夏吉甫之匡周岂有殊哉奈何大寇未平群奸伺隙暗主听谗于上奸母构祸于中遂至召入禁中杀及将佐其视李高宗之杀秉彝陈简定之杀邓悉有功见疑无罪被杀啣寃飮恨天地不知岂不痛哉合阮敬阮盎而论之二人以帐下之将厉复簪之心笃志除邪挺身赴难上以报宿昔之德下以解忿郁之寃扶正气于亿年殄奸雄于当日其于事师之道旣明且白矣然眞之爲将不能戒戢左右或杀名臣于大都之中或飮御酒于六淸之内甚非人臣之礼则眞之死也亦由自取夫何足怪十六日以吏部尙书杜岳爲御史台都御史兼东阁大学士入侍经筵以太仆寺卿阮茂爲御史台佥都御史以黎崧爲吏部尙书八月太白经天京北承政使范谦柄闻帝幸嘉林诣行在拜谒奉命调粮以给军食帝命恭俭侯何文正桧渓伯黎大堵召莫登庸于海阳帝再幸纯美堂临朝百官时登庸至谒帝拥水军于珥河以蓄懿堂稍远因奏请再移幸菩提御纯美堂得便扈从幷使人谕陈眞子弟阮盎等皆曰铁山之死由于褚启郑侑吴柄之谮若杀此三人则君臣如故无有异图帝听覃擧之计遂杀启等而阮盎等益肆暴横拥兵不解九月二十一日莫登庸杀御史台都御史杜岳副都御史阮豫时登庸以帝在纯美殿水军稍近眞子弟地方请迁于宝洲杜岳阮豫皆争之登庸因使其党丁蒙执岳豫就春杜行营北门外桑田杀之武睿有诗云旖旎旌旗卦夕阳两宫泛泛驾飞艎凾厚战士淹江上服豸忠臣死道傍万里锄菁林有盗三军馁穂橐无粮昇龙自古兴王地何不雌雄决一场时睿见帝及弟椿泛舟于外岳豫等諌死天下饥馑士卒乏粮帝又不居昇龙而迁宝洲故有是诗丁蒙奉帝幸宝洲帝旣迁宝洲永兴伯郑绥文臣阮瑯与山西诸将共谋立静脩公禄之子榜爲帝改元大德得半年又废之而立黎𣜃改元天宪作行殿于慈廉由芽社以闾阎人分置官属文武进朝帝在宝洲有程志森阮时雍扈从使人谕阮弘裕弘裕闻之乃率淸华兵来赴难帝乃命弘裕与莫登庸领淸华山南各道兵分道进击阮盎阮敬等于山西弘裕大败死者甚衆弘裕走下船自度不能克遂罢兵归独留莫登庸与阮盎等相持冬十月命莫登庸提统水歩诸营事遣阮时雍阮俨黎懿吴焕如明歳贡幷请封因国乱后果不行前歳贡使阮贵雅还自凭祥以爲东阁校书帝再幸嘉林春杜营以阮非虎爲御史台佥都御史武麟定爲顺化参政改命京北承政使范谦柄行乂安承政使命乂安承政使潘廷佐爲京北承政使盖以谦柄京北桂阳人廷佐乂安天禄人故改命之谦柄受命廷佐不肯就京北因与谦柄共任乂安以谭愼徽爲少保礼部尙书入侍经筵遣吏部尙书黎嶘谕祭故都御史杜岳幷赐吊慰钱一百贯己卯光绍四年春正月帝在菩提行营郑绥作浮桥进兵半渡挑战帝遗大将攻破之断浮桥斩得贼将梅阳伯绥与黎槱退归安朗安乐地方帝又命将征之绥等夜惊遂遁走二月初二日勅旨传中书写勅命诰命有姓名奉写尙宝奉用宝三月至四月天大暑损禾米贵太原宣光源头咤贼作乱劫掳人民妻子财物以东阁校书阮责雅爲东阁学士五月咤贼衆溃时値大雨咤屯于泥淤之地自是衆心离沮无有鬪志军遂溃秋七月大雨命莫登庸提统水歩诸军囲黎𣜃于慈廉因决水入黎𣜃军𣜃与阮瑡等走至宁山官军获之载归以徇瑡当徇时有诗云本欲兴周救万民谁知天意不随人乌江水阔难东渡赤壁风高易北焚云暗宁山龙去远月明福地鹤来频英雄成败古来有但恨平生志未伸九月二十日帝还京大赦赐覃恩陞一级封莫登庸爲明郡公以东阁举士阮贵雅爲吏部左侍部庚辰光绍五年春正月命莫登庸节制各处水歩诸营以范嘉谟賛理军务是时武严威起兵于长伸大同属宣光帝命琼渓侯武护领军讨之以范谦抦賛理军务以武睿爲少保吏部尙书兼东阁大学士入侍经筵以吏部左侍郞阮责雅爲御史台都御史夏四月会试天下士人取阮弼等十四人及廷试上亲策问以人才赐阮泰拔第二甲进士出身邓公瓒阮弼等十三人第三甲同进士出身命礼部尙书兼史官副总裁知昭文馆秀林局邓鸣谦撰大越歴代史记以阮有严掌翰林院事赐少保吏部尙书兼东阁大学士入侍经筵武睿贞懿功臣六月顺化处土酋逐总兵使端良伯范文训掠其妻子财物时文训多率子弟从行易置衞所官搅扰其民幷私杀丹田县武舎安传等社土酋胡伯光等四人以故伯光子弟率本处四千余人逼围其城逐文训文训弃妻子逃出新平地方行顺化承宣使范谦柄宪察使吴光祖等与文训妻子俱乘船遁被本处民尽掠取文训き财物幷妻子固要谦柄光祖船逼令还任后二月帝命蔡慜音景代谦柄爲顺化承政使谦柄等由是始得还秋闰八月二十三日赠杜岳爲少保尙书御史台都御史文贞伯谥文节以御史台佥都御史阮茂爲副都御史阮贵雅爲吏部尙书陪侍经筵辛巳光绍六年春封莫登庸爲仁国公节制十三道水歩诸营以范谦柄爲礼部尙书参预朝政三月十四日明武宗毅皇帝崩无嗣慈寿皇太后定议遵祖训兄终弟及之旨爲遗诏遗文武大臣迎广嗣厚熄于兴邸入继大统以四月二十二日卽皇帝位大赦以明年爲嘉靖元年夏四月十七日立洪顷六年甲戌科进士碑命少保吏部尙书东阁大学士入侍经筵武睿撰记中书监典书朱廷宝书金光门待诏范德貌篆按武睿记云洪顺六年甲戌科进士其恩荣次第二遵明例春官请刻碑立于太学以垂永久适属厄运兵戈倥偬题名之事未及竣集陛下业茂中兴功光前烈缉熙圣学而涵泳道源鼓舞化机而作新文治戊寅年春旣临轩而策士庚辰年夏又制擧而收贤迄于辛已又立甲戌题名碑以备缺典以昭激劝何莫非圣上隆儒盛意之所运用乎且是科进士素已随其器使威在庶僚或奉覊靮于患难之秋或賛秘画于治平之际或修政立事或视草演轮其操履才能亦可槩见迺今再蒙粉饰其感激之心当何如耶必精白承休必始终图报先器识而后才艺先德行而后文章而景星庆云以瑞于时爲浑金璞玉以宝于世爲干将鐄铆以平僭乱爲楩楠祀梓以壮栋梁爲菽粟布帛以济民生爲参芬芝朮以寿国脉使治跻熙皡而措天下于泰山磐石之安方爲上不负圣德之所褒下不负平生之所学斯功名事业垂坚珉于不朽矣傥或不然则贤否忠邪之迹是非得失之分岂容揜哉秋七月帝幸莫登庸邸加封太傅八月帝幸琼云殿慰劳莫登庸及诸将士往京北谅源地方捜捕陈昇九月勅谕莫登庸及诸营将士等朕闻为国除兇蹈危履险将军之责也故齐田单冒矢石而狄人下唐李愬冲风雪而淮蔡平是皆衞社稷有大勲劳于天下卿朕之所倚赖今逆昇啸聚余党窃据谅源地方朝廷命鄕爲都将节制天下水歩诸营分道进讨能跋渉山川冲冒风雨破逆贼于凤眼保禄等县烧毁贼营斩得贼馘生擒贼俘凡所经过秋毫无犯各社居民并已首服捷书屡奏朕甚嘉焉特差少保兵部尙书锦山侯黎叔祐司礼监总太监兼材用库事黎快左侍郞东阁大学士阮纲实勅谕慰劳鄕及诸营将士幷有银子一百两付鄕随宜赏赐有功勅至鄕当体朕意以忠义激将士同心协力设策捜捕要得逆昇正身胁従者一切不问俾积年逋逃之寇巢穴扫空一方涂炭之民按堵如故以通使道以毕图功则鄕之勲名垂于宇宙山河带砺之盟爰及苗裔永世无穷矣是时官军进至谅源等地方昇等并走捕得昇妻与女诛之昇走入七原州壬午光绍七年春正月明遗翰林院编修孙承恩给事中兪敦来谕嘉靖皇帝卽位会国乱承恩等不得达至癸未年承恩还太平府敦道卒夏四月二十日京城盗发烧騃畿内庸舎帝命东郡公莫橛广郡公乔文琨与诸将入侍宿卫橛文琨等奏请许弟子列奇在城外京畿乃得息贫川侯黎克纲良富侯黎伯孝等作乱称兵于东岸嘉林地方莫登庸亲率诸将讨之不克副提领四城军务邹山伯黎寿死于阵后伯孝兵败窜于谅源被擒送京师初伯孝居鄕里人以爲善及就擒鄕村老幼当五十余人诣阙乞赎罪不许杀于东市枭首三日秋七月二十七日帝幸于山西明义县时莫登庸威权日重衆心归向以假女侍帝名虽进奉实则伺守又令长子登瀛爲毓美侯掌金光殿登庸歩行则凤盖销金水行则龙舟引缆出入宫禁无所忌惮幷杀署卫阮构都力士明山伯阮寿及覃擧等帝阴与航献范恕等谋令人实密诏于西京使郑绥迎援乃于二十七夜二更献恕等入侍宴奉帝出外皇太后与弟椿不预知帝幸山西明义县梦山明日登庸知之以兵邀截要害各处二十八日登庸张旗于京城令各坊庸舎毋得惊疑又使黄维岳等以兵马追帝及于石室帝以石室兵拒之捉得维岳是日登庸入京释程志森阮时雍之囚初帝以二人附登庸系之于琼云殿未及杀遂幸外故登庸释之时帝旣幸外登庸乃与太师谅国公黎辅美郡公黎碉锦山侯黎叔祐宏礼侯范嘉谟端礼侯杨金鎞琼渓侯武护杨川侯阮如桂共谋立帝弟椿其勅谕曰予德宗建皇帝之孙明宗哲皇帝之第二子光绍皇帝之亲弟玆以光绍七年七月二十七日夜时光绍皇上被奸人胁迁于外朝臣太师谅国公黎辅太傅仁国公莫登庸及公侯伯驸马都尉文武臣僚同心推戴谓生民不可无主神器不可久虚同请于予纂承大统予以宗社生民之故义不容辞已权勾当宫中各务内外文武臣僚守职如故护卫及在京诸营将士严加宿直守卫如法奉天府及各府县社员人安居乐业以保生全之福三十日黎瑀阮如挂奉椿幸嘉福洪市遂作行殿乃急差军民筑锦江垒以自守北江副都将福山伯何飞鹌平湖伯严伯骥福源伯阮炽扶兴伯范在等先受光绍帝密诏幷抚谕文乃率北江子弟各驻兵于东岸西桥江临川伯谭愼徽掌翰林院阮有严杨楷皆在焉登庸督诸将与飞鹌等相持登庸诱范在爲向道伯骥等并北走时文臣阮秉和范正华阮拔萃褚师董共就桂阳县览山社与范谦柄谋从光绍帝见谦柄已在飞鹌营知事不成乃共来谒椿八月朔登庸与黎辅等率群臣共奉皇帝椿卽皇帝位诏曰天之立君所以爲民君之奉天所以惠民我大兄光绍皇上祗荷天休丕承祖烈发乱反正布德安民七年于玆今年七月二十七日夜时被姦人胁迁于外朝臣黎辅等以朕明宗哲皇帝之第二子光绍皇上之亲弟同心推戴再三劝进朕以宗社生民之重固辞弗获乃祇吿宗庙以今年八月初一日卽位改元统元元年大赦天下凡三十二条初十日统元帝幸海阳嘉福县福延社桧庙又幸洪市遂作行殿于县中装载城中府库金银钱货全归之十一日光绍帝自梦山行营发还京城驻于芒山社大风二日吏科给事中阮克绥入见帝命力士斩之先是帝召克绥克绥见帝幸外不肯就有傲色至是入见故斩之因发行过恭俭江桥折陷江中黄袍乘舆并湿命拿国威府杨廷秀等责以假作桥梁之故后又放之十六日御瑞光行殿临朝百官四方响应临川伯谭愼徽副都将福山侯何飞等受密诏归北江起兵又有王潭侯黎永何里侯黎广等来见宁川侯黎廷秀在山南下伴亦应之复令廷秀凑本县幷所属诸营分兵鎭守于濮渡宁江义礼等社要害处后爲登庸所破廷秀爲子弟所捉到登庸营仍解送回洪市在行殿统元帝以廷秀有旧勲止令绞死光绍帝遣阮敬黎永严伯骥乔伯谦阮炽等分道进讨于嘉林文江唐豪锦江良才嘉定等县相持阅月胜负未决时光绍帝在瑞光行殿使中使召郑绥于淸华往返凡三四辈绥见帝在瑞光不听诸将信任群小稽迟不赴时酉南北等处光绍帝已有之莫登庸分水歩诸营犯东河津各处光绍帝命頼叔懋阮余欢阮定谭克譲等列营鎭守相持爲登庸所破叔懋余欢等兵稍却把贤等四人拥盾持鎗由复古坊直入瑞光殿时光绍帝当视朝总知郑恩奏曰兵已逼矣帝乃移出顷见兴贤等突入殿庭护卫人拒之帝乃避出驻于仁睦旧亭民间争以米粥进百官仓卒溃乱始集是日申时幸慈廉县天姥重光寺九月二十日光绍帝再引兵还京师驻于京城之西卽慈廉县上安决社作行殿以视朝立太庙于城之东冬十月初三日遇宣慈皇太后忌辰光绍帝诣太庙行礼过安决桥侍候人侍扇失脚陷于江中四日遇仪天圣节百官进庆贺表文经数旬郑绥将淸华三府幷各处将士万余人来护驾再回本营绥属将阮伯纪入侍奶田恐其争权因奏斩之以首诣营门绥以是忿始有异志初十日天雨蝗虫十三日光绍帝亲祈于天其奏吿文曰玆以国歩遭屯天灾示警秋禾就熟适被蝗虫夏务舆功又遭旱汉旣失三农之望恐贻兆姓之忧臣久在播迁第深勤恤念休征之未应由疵政之未除或忠邪并进而未知用舎之方或刑罚不中而犹多僭滥之失或人命横罹于锋镝或民财重困于征徭以至秉国政者或垂调燮之宜董帅阃者或贪残之态所以阴阳失序灾沴屡生焦劳深切于疾心寅畏遽伸于恳祷伏望曲从民欲妙转化机俾甘雨旁施恶虫尽去四野载芟载柞不愆播种之时百谷实好实坚咸遂登丰之愿盗劫适闻屏息邦家聿底谧宁臣不胜祷恳拜祝之至十七日有黄赤气又有散彩黄色蔽天在东方十八日申时郑绥郑惟悛等阳言勘平地处立二营鎭守于驿望社至暮驻营明日侵晨绥与惟悛等伏兵驿望发砲三声率衆大噪光绍帝仓卒不能制乃退入宫绥等因胁帝回淸华国子监司业黎孝忠死之于是天下失望十一月十二日定山侯江文裕起兵于淸威山明怀安彰德等县清潭上福富原诸县人民皆应之莲湖伯黎文福告急于莫登庸登庸犹畧定京北差裨将讨之乔文琨由富原进入淸威梅川侯黎伯骊由淸潭进入彰徳东山侯莫橛由淸威进入彰徳四面夹攻大破之长驱一夜至山麓而还十二月十八日统元帝自洪市行殿进发还京师二十二日就菩提行在朝百官恭皇帝讳椿又讳懬圣宗之曾孙建王镔之孙锦江王漴之次子也在位五年寿二十一爲莫登庸所弑葬华阳陵时国祚旣去人心已离才素中下其能靖乎帝乃昭宗同母弟以端庆三年七月二十六日生光绍七年昭宗出外莫登庸因立爲帝以生日爲钦天圣节逮登庸篡位废爲恭王与皇太后俱遇害后追谥曰恭皇帝癸未统元二年春二月二十九日帝在菩提行营朝百官以前年壬午例有鄕试因国乱未有开科乃诏山南山西海阳京北四政各土人共就嘉林春杜洲应试以丁贞黄琮等爲提调监试其试法分爲四区四政共发一题以王茂渊爲第一会试天下擧人取陶俨等三十六人廷试上亲问以君师之道赐第一甲黄文賛院语阮道贯三名进士及第第二甲段廷章等八名进士出身第三甲阮畜等二十五名同进士出身新贡士范楚玉王希曾亦预选中莫登庸使其党山东侯莫橛琼溪侯武护阳川侯武如桂等击郑绥于淸华大破之绥因迁光绍帝于源头封阮时雍爲良文侯时雍有二女一进于统元帝一适莫登庸后封爲通郡公三月十六日礼部尙书丁贞奏乞行谕祭幷加封各处祀典神祠该一百十三祠夏六月封雄山侯乔文琨爲广郡公秋七月二十六日以生日爲钦天圣节八月蝗莫登庸废光绍帝爲陀阳王以东阁大学士阮贵雅爲吏部左侍郞甲申统元三年春帝在菩提行营进封莫登庸爲平章军国重事太傅仁国公莫登庸使其党莫橛领兵击郑绥于淸华源头以阮贵雅爲御史台副都御史秋八月作考试阅选场在神武前殿衞直庐造户籍田薄冬十一月二十四日奉加封列圣睿号帝后各一字赠故铁山伯陈眞爲郡公封其子蒙实爲弘休伯初眞爲奸臣所谮与子弟六人俱被杀至是帝知其忠故赠之乙酉统元四年是年地震者二夏六月大旱十五日月食冬十月初九日莫登庸经行各处自爲都将总率天下水歩诸营击郑绥于淸华源头二十八日未时接得光绍帝于淸都府良政州翠擧册高山安仁洞十一月朔光绍帝回到东河十二日光绍帝在二等御舟所时早未朝军士集于行在门外婆染处十九大赦其诏文曰帝王去暴安民聿大春秋之统人君施惠行庆盍弘雨露之仁道合弛张化覃普率我国家乘时启运应天顺人太祖高皇帝创业开基拯生灵于水火太宗文皇帝立经陈纪奠国势于金汤端本洪源深仁厚泽圣宗淳皇帝内宁外抚戡以武守以文宪宗睿皇帝位践礼行顕哉谟承哉烈神传圣继矩袭规重共和思衍于周休屯否偶遭于汉厄洪顺光绍之际国歩多艰陈暠郑绥之徒乱阶大酿扰扰豺狼肆毒嗷嗷鸿应哀鸣予以德宗之孙明宗之子惟义与比俯从百官之乐推视民如伤甚悯群生之久困欲底截戈之效载稽推毂之文特命都将太傅仁国公莫登庸总率天下水歩诸营声罪致讨节制之兵方鹰扬而虎阚逋逃之衆已蚁溃而麕惊暠绥脱喙而速亡敬盎捧头而就戳克愼余欢之辈须臾鳄断于天关公侃廷璨之流顷刻兎穷于良政当此纯阴月季接得陀阳王归东西南北攸同谅无思而不服溥博渊泉时出宜敷政以在寛合行事宜左方用列于戏君体元而发育兹同天地之生成民敏德而协中尙挽唐虞之熙皞布告天下咸使闻知十二月十五日夜雷震十七日月食以杨金鏕提领四城军务事封端礼侯莫登庸杀福良侯何飞鹌等时飞鶽等闻莫登庸已逼光绍帝解散北窜爲其徒紫岳伯执送京师缢杀之飞鹌旣死严伯骥与阮炽窜死于谅山文渊州谭愼徽以前日奉使谙程常驰吿陀阳王播迁亦窜死阮文运阮泰抜皆死义阮有严窜三农后槛送京师车裂以徇幷推杀其子杨楷后亦槛送京师释之黜爲广南承政使死于任所楷善于诙诣人皆鄙之独范谦柄能出谒黜爲戸部右侍郞阮茂常从光绍帝回淸华及光绍帝爲登庸所逼茂窜身回京待罪帝将杀之范嘉谟爲爱其才可任言诤乃释之寻贬爲宣光承政使未几再保爲御史台都御史丙戌统元五年春二月十二日帝幸西京光绍帝预焉命端礼侯杨金鏕留守东京三月十五日月食定扈从留守二十四条夏四月会试天下士人取范廷光等二十人廷试问以圣哲之理天下赐第一甲陈必闻阮文猷刘忠允三名进士及第第二甲黎光贲等四名进士出身秋七月十五日定公选任令御史台都御史阮茂奏一管军则有衞司所等职管民则有府县州等官选任之方不可以不公也伏乞继今前项职有缺该长官具奏送吏部照缺铨除例若某员人犹有具本堪保幷应除者吏科驳停其本以示选任之公八月令上洪下洪荆门南策太平等府筑海阳眞金堤莫登庸杀进郡公阮领领娶莫登庸之妹琏僭封庆艳公主领又娶妾十人璁遂诉领树党书故杀之因以瑭归于良溪侯裴堵后封临国公时侍书阮铨本娶领女及领见杀诠亦出其女初六日以御史台副都御史阮贵雅爲吏部尙书陪侍经筵九月二十一日御史台都御史阮茂等奏一賛理记録将臣吏有军功已具本应引选定爲逐项以次铨除牧民首领等职若不合资格者除中尉百户等职以息冗滥之弊冬十二月十八日太傅仁国公莫登庸令沛溪伯范金榜密弒光绍帝于降所因以梓宫回葬于淸潭之永兴陵丁亥统元六年夏四月遣松杨侯武有兰川伯潘廷佐中使杜孝悌等持节旄赍金册乌龙冠服玉带紫轿昼扇紫伞往宜阳古斋进封莫登庸爲安兴王加九钖登庸迎接于新明安捶渡五月初一日司天奏日食不验初五日放扇御制周公辅成王诗祐命周家实自天勤劳佐治任仁贤谮邪肯爲谗人设忠孝终存实德坚礼备乐和平定日政淸刑措皞熙年休风令闻光千古景行高山尙勉旃莫登庸自古斋诣京师入拜见自东华门出大兴门是日有小雨十一日莫登庸再回古斋六月莫登庸自古斋入京逼帝禅位时国中臣民咸属莫登庸俱迎入京十五日百官班定未有禅诏百官令吏部尙书张孚说草之孚说张目叱之曰此何义也复令东阁大学士皆源伯阮文泰文泰遂秉笔作之其诏曰惟我太祖乘时革命诞受多方列圣相传嗣有历服盖由天命人心协应以致然也洪顺末年时遭多难陈暠首构乱阶郑绥假立逆竖人心旣离天命弗祐是时天下已非我家所有予否德忝位负荷弗堪天命人心归于有德咨尔太师安兴王莫登庸禀睿智之资有文武之畧外饬四征群方率服内宅百揆庶绩咸熙功大德懋天与人归玆酌厥中乃逊以位惟克允德永保天命以康兆民尚其钦哉是日登庸称皇帝大赦改元明徳降封帝爲恭王与皇太后郑氏幽于西内宫后数月逼令自尽太后祝天曰登庸乃人臣反萌篡位复杀吾母子他日彼之子孙亦犹是也遂与恭帝俱殂登庸迁其尸于北使馆暴露归葬于御天之华阳陵从天子皇后礼论曰明人之祸古所未有黎太祖擧一旅之师殄百万之寇十余年间而天下大定斯亦难矣复能亲率六师经理四塞平忙礼平狗俨定太原定宣光占城服従哀牢震慑功德之盛无以加也然多行杀戮颇有不仁太宗重道崇儒设科取士任贤纳諌敬天勤民斯亦勤矣然耽于酒色不正其终仁宗以冲之资抚璺亨之运母后称制海宇谧宁然不幸遭变甚可痛惜圣宗时属内难人同推戴尊临五位振刷百爲立府衞定官制与礼乐擧廉能征讨四疆开拓土宇茶全就擒老挝土崩琉球舆尸琴公走死四夷宾服八极倾风三十八年天下安治何其盛哉宪宗存心图治而享国不永肃宗尊师重道而早年夭殁继以愍厉之暴虐不道灵隐之篡弑得国陀阳王之内乱见迫恭皇帝之天祚已移果何爲哉莫登庸僭位三年后僭追称尊号爲太祖登庸宜阳古斋人幼以渔爲业及长有勇力考中力士出身洪顺间陞都指挥使武川伯历仕三朝统元间位至太师仁国公后封安舆王阴结朋党内外协谋人心归附遂行篡弑假诏称禅而卽眞矣是月登庸入昇龙城居正殿登柄评曰本纪言莫氏代黎盖以明夫篡逆之端当此之时擧朝诸大臣皆注目闭口面面相窥向使黎朝中有一人能仗义与黎家出力诛逆禁恶以讨叛臣之罪则其兴复社稷犹可圔也胡乃甘心守职依凭宠禄以苟富贵图免其身反纵小人阴賛黙敎之谋助成其势以求荣显使莫氏日益骄弄得以自专上旣无君臣之分下自萌篡逆之心恋爵固宠壤义捐忠行若狗彘罪恶彰闻其视古之诸贤则远矣于斯时也权奸势大臣下异心天子孤立于其上举朝无一人可托欲无倾岂能得乎卒使翻成光绍统元之祸逼胁人心迁帝于荒丘夺取黎朝天下僭称位号居于黄屋狡伪多端以海阳一隅之地称爲阳京自废黎朝陵寝诛戳前代功臣子孙迹其所行与曹操无异可胜痛哉登庸封其宗室莫爲靖国公中官阮世恩爲莅国公唐安县慕泽社人使居辅弼左右臣民失望天下惶偟登庸恐人心怀旧久复生变乃遵守黎朝法度不敢废置抚谕臣庶鎭塞人心掩其耳目谋假求功臣世家子孙于是人多逃窜山林或隐匿姓名不出或群聚爲劫党或去臣于外国以偸生莫知所从矣戊子莫僭明德二年春正月是时登庸欲更立新政乃令铸旧年号样圜法通宝钱多不能成后复铸铅铁新色诸间钱颁行天下各处使之通用焉登柄评曰前年莫氏虽已受禅犹书黎朝统元六年爲正自兹以后黎朝无年号可纪乃以莫氏明德年号分註雨行不得书正统以明篡伪也至癸己年荘宗复起兵于哀牢国中虽未尽复然以正统书之盖以明夫君臣之分如此也二月登庸以阮国宪爲驸马都尉太保临国公赐姓莫莫国桢爲太师麟国公莫廷科爲左都督谦郡公少保通郡公阮时雍莱郡公陈桨淳溪侯屈琼玖庆溪侯阮秉德宏礼侯范嘉谟兰川伯潘廷佐道川侯阮文泰文达伯阮茂崇礼伯何景道沂川伯莫益征兴殷伯阮铧禄宪侯阮狄文场伯范正谊文斗侯阮专美河汾伯阮度苏川侯黎光贲文宁侯阮典敬及中官掌监阮厚廉等五十六人皆陞秩赐爵有差登庸使人往燕京吿于明人谓黎氏子孙无人承嗣嘱使大臣莫氏权管国事统抚民衆明人不信密使人柱探访国内消息诘问因由阴求黎氏子孙以立之莫人每以文词华饰对答又多以金银贿赂及使回密告谓黎氏子孙旣绝弗能嗣政委托于莫国人尊服归之乞少恕罪明帝骂不许登庸恐明人问罪乃谋割地纳归顺二州人民及金银二躯幷宝珍奇责异物明帝纳之自此南北复通使往来冬十月登庸以承平之后制度稍弛意欲更张振作乃命其臣国宪等议定兵制田制禄制及置兴国昭武锦衣金吾四衞幷五府内外各衞所所属各司司号官名及各衙门员数人数兵数倣各前朝官制依例编补充之乃以海阳处鎭兵属归兴国衞山南处镇兵属归昭武衞山西处鎭兵属归锦衣衞京北处鎭兵属归金吾衞分补各司每司置指挥使一员指挥同知一员指挥佥事一员忠校十员忠士一千一百人分爲二十二番宿直如有功劳除千户统制管领中尉等职每衞置书记一员用前记録出身如除首领牧民各职其忠士照例分番每番分爲五甲每甲置甲首一员本司官择取忠校的当者具本除授己丑莫明德三年时黎朝旧臣郑颙郑昂兄弟二人奔吿于明莫氏多用贿赂于明沮之事未能济皆死于明时淸华右衞殿前将军安清侯阮淦等率子弟奔哀牢国主乍斗以爲唇齿之邦给以岑州人民及土地归之由是畜养士卒招亡纳叛阴求黎氏子孙立之以图恢复莫开会试科赐杜综文江县赖屋社阮沆阮文徽三名进士及第阮云光等八名进士出身阮有焕等十六名同进士出身冬十二月时莫登庸篡位三年自以年老乃以位与其长子登瀛自称太上皇出居祥光殿以渔爲业遨游自乐莫登瀛登庸之子僭位十一年后僭追称尊号爲大宗庚寅莫大正元年春正月朔莫登瀛僭位大赦改元大正时淸华人黎意以黎氏外孙愤莫氏篡僭乃起兵于椰州复称光绍年号人多归之旬月之间郡县响应兵至数万余人乃与部将黎如璧黎伯造何公僚黎宗舎阮暠等布列营寨分置奇队部伍起砲令扬旗号屯兵马江于是远近豪杰咸以爲黎氏复兴相与奋发趋附不数年间军声大振三月大旱蝗虫禾谷枯死至六月下旬始雨夏四月登庸自督水歩数万击黎意于马江登庸兵数败乃退回京师留其太师麟国公莫国桢等镇守华林营后国桢退守宋江秋七月黎意进屯西都城立行营于义路江时有人进黄袍及黄盖二柄将士大贺八月二十三日登庸旣回京登瀛又引兵入淸华大会于弘化江分兵二道并进莫国桢领战船二百只先进限后日至安定多禄江一作烈市江时黎意先已预备陈疑兵于多禄江自将精兵夜时潜进间行县中及旦军至安山边大起砲号三声截战国桢后军莫兵惊溃弃船登岸走散意骑马身率诸将突阵冲击手刺七十余人莫兵大溃乘势逐北斩首无数是日午时登瀛未知国桢已败自督其宗室进兵洞滂以蹑黎意兵后意闻之乃奋身与诸将令曰今日遇此大敌若不战则何日以兴复黎朝乎诸将闻令咸奋カ纵兵进战大破之斩莫兵万余死尸相枕登瀛退兵固守意军一日两胜威声大振莫兵远去冬十一月登瀛还京十二月黎意爲莫兵所获时意收兵撤寨退屯椰州以兵胜心骄不爲预备少有轻敌之心至是兵少食尽令使将士远入山内运粮以此营寨空疎队伍不整人有来报莫国桢消息国桢乃选轻兵战船五十只日夜兼行进至椰州寨意突战不克爲莫兵获之军大溃走或奔投哀牢归于安清侯阮淦或散归田野国桢槛送意回京车裂于城南门外辛卯莫大正二年黎朝旧臣璧溪侯黎公渊阮我阮寿长阮仁连等起兵于淸华时公渊等忿莫氏无君乃自率子弟归淸华起兵亦称黎兵掳掠郡县焼毁民家或在阵亡殁或擒获送京一方之民偏受其害不得休息人民饥馑米一升直钱一陌后山东人名雄山者得罪于莫乃自将子弟数百人窜入淸华创立营栅据守数月登瀛使将击之舎于玉勲村病卒兵乃乱壬辰莫大正三年春莫开会试科赐阮倩裴永吴山快三名进士及第阮迪康等六名进士出身阮良弼等十八名同进士出身莫令禁内外各处不得持鎗剑及尖刀干戈兵器横衡道路违者许法司捕捉于是商贾及行人皆空手而行夜无盗刼放牧不收每一月一点视或有生产不能识其家物数年之间道不拾遗外户不闭屡大有年境内稍安冬十月登瀛勅赐中人忠厚侯缺姓名弘化县人爲大将军使领兵统管淸华三府同三司官总鎭一方兵民西安伯黎丕承安定县香市人谮曰爱州之地山川险峻地势肥饶兵粮富足且权宜分不宜专若专之必致祸乱倘有变发恐后难制此地非朝廷之有也臣愿详察毋爲后悔登瀛乃复分淸华爲二瑞源安定永福东山锦水石城广平七县委黎丕承管统之与忠厚侯相爲控制及丕承得权乃自益骄纵卒生变心是月彗星见东方十二月黎朝旧臣安淸侯阮淦尊立昭宗之子宁于哀牢初洤在哀牢养兵蓄锐使人往国中遍求黎氏子孙乃得昭宗之子宁尊立爲帝改元元和是爲庄宗以正国统于是西土豪杰之士多归附之帝拜洤爲太师兴国公及诸将佐皆以次受封凡军民事无大小悉皆委之日夜协谋共圔兴复登柄评曰黎朝不幸中衰至此极矣故愚尝曰莫氏者黎朝之叛臣也至黎帝卽位于哀牢始以正统纪年以明君臣之分正大纲也是时莫氏奄有其国而不以正统书之者何也盖莫氏臣也黎帝虽卽位于外没迹邻国曾无寸土一民而独以正统书之者何也盖黎氏君也抑尝考之古人有言曰天下者非一人之天下也粤昔炎帝启封南国以来歴代明王贤主有攻守而倂呑之有传授而世守之皆继世而王以有位号乃以正统书之曰本纪曰正纪曰前纪后纪曰中纪末纪皆其顺而已至若悖逆篡弑而强自立虽有名号称者皆名不正言不顺也则编之爲附纪是其逆而已世降而下乱起纷纭迭有兴废不必言之自赵越王之起则本前李南帝之臣也继南帝以有其国而后始卽政称王以其臣能代君行政如此顺也丁先皇平十二使君之乱而倂有之少帝微弱弗能御敌以国事委之大将黎桓而黎桓承丁后之传以有天下者顺也及李之代黎陈之代李以有位者皆其顺也然则赵黎李陈之四君皆乘国中无主或因群臣所请或因女主之传授国人之尊服天与之人归之以有天下皆其顺取以有之也于莫则不然观其所为者登庸不过黎朝之一大臣也当黎朝主弱臣强之际登庸能师古昔之圣臣贤相尊主庇民如伊尹之辅太甲周公之辅成王其彰彰然伟绩庶可嘉焉何不效此而宁反其道是未免逼主称禅篡国弒君以图自立及其有国也殆六十七年之间所谓成如王莾终不免诛夷实于汉之曹于陈之胡皆其迹也是愚所谓其逆取而有之也故不得书爲正统也幸赖黎朝旧勲宿将克全大节同心修辅协賛匡扶以济艰难是天意有以待夫今日之君臣厉志图回恢复旧物故能再造中兴混一舆图重新社稷诛奸雄之残虐正日月于当天以大其一统也故于此特书之诗云黎祚重兴奋物回蓝山复见旧楼台君臣道合斯爲美政治欣观万国恢此之谓也右黎皇朝始太祖戊戌历恭皇丁亥凡一百十年倂与莫僭自戊子至壬辰凡五年通计一百十五年敬宗惠皇帝讳维新世宗次子也在位二十年寿三十二崩葬华峦陵帝容貌雄伟继体守成而天下晏然然偏听邪谋致有不祥之事良可悲夫庚子愼德元年夏五月大水是时太尉端国公阮潢阴使蓟郡公潘彦壮郡公吴廷峩美郡公裴文奎等谋反平安王与诸臣方议征讨潢欲售私计托爲请兵追撃遂大烧营寨潜回顺化此时国内扰攘人心揺动王乃翊扶皇上回銮以图固本时潘彦吴廷峩裴文奎等引兵附莫招安城市旣而彦疑文奎有异谋乃使人射杀文奎于江中彦自称爲节制郢国公廷峩称爲太保花郡公彦弟称爲前歩营琼郡公用莫干统年号牌示禁止文奎妻阮氏年欲为夫报讐泣谓本军曰有能竭力报恩杀得彦者重赏彦闻之大怒六月朔彦发军至黄江交战文奎妻兵射杀彦于江中平安王遗佥都御史嘉禄子黎义泽斋书于广南太尉端国公阮潢曰大臣与国义同休戚舅以国言之则累世勋旧之臣也以家言之则亲亲之义也顷以伪莫僭干国运遭否先祖太宰兴国昭勋靖公首唱大义翊庄宗皇帝于崎岖之间名分复正先祖卽世先考明康太王当国重寄以舅肺腑之亲委以顺广二处舅自受命抚安方民寔有其功先考上宾甥掌兵政仍舅旧职累书催督财赋漕运以济国用舅每以海道艰阻爲辞及京城旣复天下旣定舅始从容就道朝廷优加管河中一府及山南上伴七县授以右相意欲舅与左相荣国公黄廷爱左扶右持以济中天之业安南国之民比者逆臣潘彦裴文奎吴廷峩等萌心背叛称兵犯顺甥方与舅料理兵事追勦逆党不期舅不待命私自擅回骚动方民不知本舅意耶抑误听彼计耶兹裴文奎潘彦互相攻击俱被杀戮乃知天道昭明祸不旋踵舅亦知之矣事旣如此舅果能超然觉悟追悔前咎思先祖之勋业当使人奉书诣行在拜禀督集财赋以供国用则以功准过朝廷自有典宪而舅之前日勋业得以复全累世勋名事业永永不替若其不尔则以顺攻逆朝廷用兵有名矣舅之名节当如何耶舅在兵务常以经史留心其审思之毋贻后悔义泽行至境内揣知潢素多谋自贮诏书于筒置于野外丛处使舍人移来潢闻之谋夺诏书图辱使者夜令勇士就于住处劫夺囊橐罄尽回看不见诏书又使就于住馆悉焚之潢以爲书文尽焚于烈焰之中明日亲率将佐整饬象马仪衞来迎望见义泽两手捧书而至乃自骇愕顾谓将佐曰天生主将朝廷有人自是无复有睥睨之志东土人伪威武侯率本道兵船艘三百只自称海阳大将莫宗亲伪祁惠王招山南兵自称南土节制时莫茂洽母伪称国母代居尊位莫氏宗室及余党前避山林者至是与茂洽长子并赴京拜谒茂洽母使人迎敬恭自推恩赏上自官员下至庶民不拘新旧勋劳各封爲都指挥使同知佥事左右校点等职秋七月敬恭在关门发行至武宁市桥吴廷峩等各率本属县兵往迎之敬恭皆仍其爵于是天下官员将士共迎敬恭至京师时帝在清华留鎭郡公郑林扶驾遣尚父平安王出兵拜顶处驻营伪云郡来降令饶其罪八月进兵出长安捉得茂洽母在中都城船出喝门直进至京莫兵大败溺死者不可胜计由是尽复京城数日潘彦弟琼郡出首亦饶其罪时伪西道将涯郡高郡据兵于日昭地方夜时大兵潜至日昭营涯郡惊走收获船四十只象七只来献军门王大喜九月捕得吴廷峩于天德江献营门令斩之伪威武侯南阳侯将船二百只至青池县翁莫处与官军交战大败威武侯走据海门禁遏咸盐买卖冬十月平安王差海郡公阮廷伦领兵南征船至黄江口与南阳交战败走弃船四十余只收兵回京王大怒遂罢其职十一月大赦改元以是年爲弘定元年立浮桥过大江于翁莫津十二月杀万郡公在草津莫敬恭走至金城县使南郡据南昌县立营寨水歩日夜巡守南郡傻威武侯取其粮食山西将涯郡高郡等避居大同土官阴毒杀之辛丑弘定二年春正月平安王大兵进发与贼党南阳交战官军前锋振郡公亡于阵会贼党南郡峩郡俱死官军大胜收获船艘妇女牛畜财物以千数还京枭南郡峩郡二首于长安以令衆后又擒得南郡季弟漕郡渭郡来献军门悉斩之令下招安人民悦服三月平安王差兵略定海阳莫敬恭闻之自弃兵马而走大兵进至悉焼毁营寨而还夏四月擒得伪勇郡诛之天雨石五月修筑堤路自彰德至美良以待迎接乘舆秋八月帝自清华进至京师登御正殿有黄龙之瑞冬十一月始开鄕试科取士十二月命登郡公阮启领兵略定山西京北地方明年二月还京壬寅三年春二月会试天下士人取中格阮登等十名及廷试上御敬天殿亲策赐阮登等二名进士出身阮珙等八名同进士出身闰二月大同土将淳郡公来降三月天雨雹夏四月俘获伪惠武王槛送京师斩之是月望月有食之秋八月平安王观兵于草津癸卯四年春三月月中有黒子三点夏四月朔日有食之清沔人夜入殿中坐于龙椅命斩之是时平安王疑登郡公阮启有异心命内监岳郡公裴仕林械系之按验无賍一年乃赦甲辰五年春会试天下士人取中格邓维明等七名及殿试赐阮世标等二名进士出身邓维明等五名同进士出身丙午七年遣正使黎弼四副使阮用阮克寛等如明进谢恩礼又遣正使吴致和阮实副使范鸿儒阮名世阮郁阮惟时等二部如明歳贡丁未八年春会试天下士人取中格吴仁澈等五名及殿试赐刘廷质进士出身吴仁澈等四名同进士出身戊申九年春二月初三日日中有晕两重是歳天下饥秋冬粟米大贵人多饿死庚戌十一年春会试天下士人取中格阮进甩等七名及廷试赐阮文奎造士出身阮进屈等六名同进士出身冬十月户部左侍郞衍嘉侯黎弼四启言于平安王其一定世子预付兵权以固人心其二处置强藩以一制度夫王者以天下爲一家卧榻之侧岂容他人鼾睡玆太原谅山广南顺化等处本是先王境土旷年积弊任彼自尔强梁若不处置恐爲异日之患今圣上济英雄之志百战百胜以有天下将佐云集士勇技精飮马则河水干磨劎则山石缺战船千艘雄象百数天下精兵悉聚京师而纵贼不击此所谓养虎遗患也昔唐宪宗从黄裳之请以法度裁制藩鎭卒成中兴之功由唐以来岂无忠言以启之乎恭乞裁断行之国家亿万年无疆之业其在于此辛亥十二年冬十月十六日伞圆山崩凡十二丈余十八日安越县天雨血凡一日夜壬子十三年秋八月御史台佥都御史芳泉伯阮惟时与十三道监察御史范珍等启言于平安王以爲民者国之本治国之道爱民而已又闻天与民一理民心悦则天意得矣是以善爲国者爱民如父母爱子闻其饥寒爲之哀见其劳苦爲之恤禁其苛暴止其擅赋使民皆遂其生养而无愁恨叹息之声此所谓知治国之道使民之谊也今圣上有意于民一政之施务在养民一令之行深戒扰民其爱民之心眞天地父母之爲量者第奉行者未能仰体德意务行苛虐竞爲奢侈该一县则困ー县之民该一社则困一社之民凡其扰民之事无所不爲使天下之民男或无衣女或无裳歌唱之席不复置婚姻之礼不复备养生送死无所资飮食日用无所给贫弱氓隶昆虫草木倶不得遂其生是以感动天地致天心未上顺洪水之灾泛溢过常得非时政所关其可不恐惧脩省思所以致此之咎乎必能行保民之政则下顺民心上合天意而转灾爲祥年谷屡登家人给足海内昇平国家亿万年之基业今其自是有永矣冬十月太傅清郡公郑橄擒得伪萧国于天健山癸丑十四年春会试天下士人取中格裴必胜等七名至廷试赐阮俊等七名并同进士出身夏四月遣正使刘廷质阮登副使阮德泽黄琦阮政阮师鄕等二部如明歳贡五月望月有食之六月顺广太尉端国公阮潢卒秋七月望月有食之八月命太傅清郡公郑梉经畧安广等处恢拓境土所至人民归附留属将鎭守而还冬十一月命朝臣分行各处问民疾苦漂流者饶役三年使得安居复业甲寅十五年夏六月勅封王孙郑杖爲廉郡公郑柞爲荣郡公郑桧梌爲香郡公郑榜爲会郡公郑榛爲普郡公郑𣜰爲朗郡公郑栻爲伦郡公郑欐爲和郡公秋九月封王子郑棣爲琼郡公以刑科都给事中阮有作爲海阳参政冬十一月雷鸣乙卯十六年春二月朝堂阮澧等启陈时弊凡八条平安王嘉纳之特厚赏赐三月朔日有食之二十八日申时弘烈盛烈等社陂无故水涸当五刻后复如故秋闰八月遗少尉舒郡公阮景坚等与刑部尙书兼东阁学士美溪侯阮澧等迎接使臣回还丙辰十七年春正月二十六日月有食之是月会试天下士人取中格武勉等四名及廷试赐黎致用等同进士出身二月以吏部右侍郞春阳伯阮名世爲户部左侍郞エ部右侍郞礼川伯阮克寛爲刑部左侍郞御史台佥都御史芳泉伯阮惟时爲副都御史又论奉使功陞寺卿仁岭伯刘廷质爲吏部右侍郞福岩伯阮登爲户部右侍郞并加侯爵参政唐川子阮政爲太仆寺卿伯爵三月二十七日陞署衞事东阳侯阮文祚爲沔郡公花阳侯王珠爲浦郡公秋九月户部左侍郞衍嘉侯黎弼四吏部右侍郞仁岭侯刘廷质等启言于平安王以爲天心仁爱必形于谴吿之中或不知自省天又出灾异以警惧之以此见天心仁爱人君如此其至本年五六月间农务正殷天旣作旱汉耕民缺望玆八月日禾谷方成天又降旱灾远被郡国一年二旱灾异间见屡出闾里之民多有嗟怨得非时政所关使之然欤玆闻令催清华处各县社逐项选益另兵恐非阅选之时若此令一行其诸权势所该随而效之更加选补民命将何以堪恭乞以敬天恤民爲心酌停益兵以爲仁政之事如此则民心悦天意得和气致祥甘雨降嘉禾兴黎民陶给足之休国势奠泰磐之壮而祚胤永无穷矣丁巳十八年春正月望月有食之以郞中裴秉彝爲安广道监察御史以其擧宗忠义始终全节故也又以郞中杜世隆爲广南道监察御史以其父有功于国故擢用之秋七月十五日有飓风大起水潦淹浸禾谷尽空十六日月有食之加吏部尙书掌六部事兼御史台都御史澧郡公阮文阶爲少傅九月时五谷当熟飓风大起咸水破溃近海之民多被其害山西处大蝗戊午十九年春正月望月有食之二月命太傅清郡公郑梉率属将舒郡公阮景坚澧郡公阮文阶拔郡公右郡公谢世福登郡公阮启附郡公阮潶与督视礼部左侍郞芳兰侯阮实又命太保万郡公郑椿率属将贡郡公黄廷逢伦郡公郑栻普郡公郑榛明郡公郑𣜰与督视副都御史芳泉伯阮惟时等分爲二道进兵会击莫庆王及伪智水等贼党闻之皆远遁太傅清郡公郑橄密差富禄侯斩得伪立郡公三月命太保鎭郡公郑林率属将禄郡公会郡公郑榜等往伐武崖伪党以刑部左侍郞礼川伯阮克寛爲督视又添差左军营将士一千前军营将士一千与俱进击贼党闻之震骇悉皆解散夏四月时谷大丰稔乃分遣培筑各处提路以防水患是月安定县丹泥上社铜鼓山崩命官往吿祭之二十四日寅时有彗星见于西南方形如红绢二十八日酉时有星直腾西方走形如帛疋闰四月命太傅清郡公郑梉太保万郡公郑椿等督领象马士卒往伐伪豪郡徒党于安勇地方诸军被岚瘴而回士马多损秋八月天雨金形如黄米又雨米如黑米雨酒如甘酒九月时有白气形如钺直立毎夜五更常见在东南方经是月下旬至十月上旬始灭冬十月四日吏部左侍郞富春侯吴致和户部左侍郞衍嘉侯黎弼四与范珍等启言于平安王曰窃见本年九月下旬有异星寅刻见于南方长一丈余又有雷动非时前月又有雨黑米雨沙金等事渉于恠异得非时政所关其他背理伤道难以疏擧谨以六事陈之其一乞修德以祈天命其二抑权豪以养民力其三禁烦苛以厚民生其四抑奢侈以丰民财其五禁盗劫以奠民居其六修军政以护民生时帝以国家庶事委平安王总裁故洞达谨启欲以上闻辅行仁政吏刘右侍郞仁岭侯刘廷质启言于平安王曰窃闻天降灾祥在德与否作善则降之以祥不善则警之以异然因灾异而修德则无损是以古人以天自处而致谨于天命之际汉文帝克承天心而变异消弭宋景公一发善言而灾星退舍国家自恢复以来天地未应美祥未至而灾异颇有叠出本年秋候天雨黑炭则是异也而当时讳言灾异指爲雨米岂至和如史皇之时而天爲雨粟者乎天雨黄沙却是怪也而术士好言祥瑞指爲雨金岂亨通如夏禹之世而天爲雨金者乎意者旣示之警或未省悟九月下旬越本月旬异星见于东南方见者无不骇慄尤非小异也得非德之未修政犹阙失而致然欤今政事所行不逮往年命令之布骇将不体上人寛恤之意务行苛虐竭民财产愁苦之声足以感动上天而天警以恠异人主覩是宜以自省也恭愿谨祇天戒惠养小民凡一毫有便于民者行之一弊有妨于民者去之尤且施仁政于民京几庸坊之民所当恤也则号令诸将禁载攘夺以强天下之原本清华四政之民所当恤也则申勅诸将勿爲烦扰以壮国家之堂基如此近者被其泽而说远者闻其风而来斯得民矣人心悦于下天道应于上将见灾星转爲景星之祥沴雨转爲甘雨之瑞诸福之物无不毕至而王道大成矣朝臣上奏其略曰天人相与之际甚可畏也人事不修天以灾异谴吿之兹本年九月下旬越本月上旬毎夜五鼓沴星现东南方形如白云形如白练形如尖梭形如芒刃头尾尖细视之骇慄又有雨下金如土雨下米如黑雨下酒如甘幷鸣非时之雷灾异稠见变不虚生意者内有失德外有失政纪纲彫弛法令未张官吏苛刻民星揺动人事多失和而致然欤谨案周书王省惟歳鄕士惟月庶民惟星盖言人事有得失休咎之征各以类应玆年异星夜见灾沴并作此上天示戒乃恐惧忧勤之曰见天心仁爱每寓于谴吿之中请修德以禳之可乎昔宋景公一发善言而灾星爲之退舍宋太宗一开斋禳而彗星自然随灭视前代所行之事可爲征验臣等伏乞高明大德因灾而惧侧身修行设祈天坛斋戒密祷庶几诚心感格玄象随应沴星退舍和气致祥阴阳调而风雨时群生和而万物殖海宇措衽席之康国家置泰磐之壮基緖之传今其自是有永于以衍宗社亿万年无疆之福上览其奏留中十一月夜五更彗星见东方月余始灭朝臣启于平安王曰本年九月下旬有异昇见于东南方本月十一日夜再有异星出现其灾异屡见如此薏者上德有所未修政事有所舛紊人谋或有异圔而致然欤如人君垂拱于上所亲者正人所行者正道间有细人出入内殿导引爲非如官方已有吏部反特许职名非例赋税已有户部反差人到民争收词讼已有该勘衙门间有听人诬告捉人取财军项已有府司衞所间有差人勾取军色重役乞具本革前弊照行纪纲法度已有成宪具在如一该将止许该兵不有该民玆各该官专民专财专杀又私选益兵一家至五六人重收官税一田至两三租该总该社勾勘户婚田土诸讼水路陆路私置巡司巡察衙门乞令谕诸将一切停罢他如阴有异图乃人谋不轨恭望裁察这此等弊乃亦天星示警正恐惧修省之曰宜宣召大臣与诸王子谕以王业艰难改革弊政务悦民心庶几人心悦天意得灾星转爲景星世治陶爲至治太平做十分祚胤传亿载国家基緖今其自是有永矣王留思之己未二十年春正月十六日未时大火起自王府门后延烧两边庸坊透入朝堂端门楼及左右直庐皆空尽二月会试天下士人取合格陈有礼等七名及殿试赐阮濑进士出身裴球等六名同进士出身三月平安王往东津楼观舟回到三岐路忽有伏铳发射王象捉得其人监拷知帝与王子郑椿阴谋杀王夏四月王使太傅清郡公郑橄与内监岳郡公裴仕林入内殿鞫问遂尽得其状五月十二日遂逼绞帝崩后追尊爲惠皇帝庙号敬宗六月皇子卽位于勤政殿改元爲永祚元年大赦初万郡公郑椿阴谋射杀王父至是黎弼四劾之仍监于内府神宗渊皇帝上讳维祺敬宗长子也在位二十五年逊位六年复位十三年寿五十六歳而崩葬群玉陵帝隆准龙颜聪明博覧深畧纬文可称令辟然宫闱无制教惑浮屠此其所短也其母端慈皇太后郑氏玉桢乃尙父平安王之次女也以弘定八年丁未十一月十九日诞生及敬宗崩平安王尊立爲帝以誔日爲寿阳圣节庚申永祚二年明神宗崩太子光宗卽位才六月而崩熹宗遂卽位改元天启遣正使阮世标阮珙副使裴文彪吴仁澈阮奎阮俊等二部如明歳贡辛酉三年秋八月东方有白虹长半天壬戌四年秋八月天大雨内城颓坏六七处凡三十余丈癸亥五年春会试天下士人取合格范丕建等七名夏四月殿试贡士时弘化月圆人阮秩潜借人代行文事觉上不悦故是科不赐黄榜五月报天寺门石井无故塡坏六月平安王感冒乃与文武百官谋择世子十七日朝臣谨奏以王世子太傅清郡公郑梉掌兵权又以次子太保万郡公郑椿副掌兵权十八日郑椿自率本兵象马铳碑排插横亭处使奠郡蟠郡等将兵破入内府掠取象马金银财物逼王出迁于城外因纵火延烧京几各处时掌监岳郡公裴仕林见事变挺身扶王于危疑之顷是日王世子郑榭与群臣协谋乃使其弟太保勇郡公郑楷奉迎圣驾扈从调护王世子郑极会文武百官于清池县仁睦市论行军务时平安王播迁于清池县黄梅社馆泊处使裴仕林衞入亲弟奉国公郑杜营诱郑椿入授以大权椿啣草伏庭王数以乱臣贼子之罪乃令仕林差人断椿脚足而死于是郑杜使亲男硕郡公赴迎世子郑梉就本营世子郑梉乃与硕郡同象而行时刘廷质洞知郑杜父子阴谋不轨乃趋步追及谏曰硕郡是乃逆贼明公不可与之偕行公始悟遂令硕郡归营自整兵马回驻于宁江二十日仕林护王至靑威县靑春馆王薨二十五日世子郑梉迎就宁江发丧乃令洽郡公整船十三只奉迎梓宫顺行水道归葬因亲率文武百官及天下诸营奇共扶皇上从径道由金榜县不夺社出正路回清华以图宁辑秋七月帝进封王世子太傅清郡公郑榭协谋同德功臣都将节制各处水步诸诸兼总内外平章军国重事太尉清国公委以裁决机务是时莫敬寛僭号隆泰窃据高平日久闻国中有变乃啸聚山林氓隶之徒乘虚直抵嘉林屯驻于东畲土块地方乌合响应者殆以万数人情骚忧方民不得休息八月节制太尉清国公郑橄钦奉皇上命亲提诸军进发二十一日击破春光贼于株桥贼兵败走二十六日大兵进至珥河水步相接大破敬寛于嘉林地方斩杀甚衆敬寛仅以身免遁入山林于是天下人民复按堵如故京城宫禁爲之肃清节制太尉清国公郑榭以天下旣定乃命陪从户部左侍郞衍嘉侯黎弼四与掌监太保岳郡公裴仕林等回清华奉迎圣驾进御京城群臣皆朝贺自是天下晏然无事矣冬十一月十一日册封节制太尉清国公郑橄爲元帅统国政清都王其册文曰天运启中兴必生贤以爲社稷人君权公上出必隆爵以表閲勋直协明征载镂华册协谋同德功臣都将节制各处水步诸营兼总内外平章军国重事太尉清国公郑橄肯前德业冠古英雄掌兵时耀百战威悉平海内定策日服群心望再造国家炳文茂着坤裳钖宠盍稽师命特遗吏部尙书掌六部事兼御史台都御史少傅澧郡公阮文阶斋捧金册进封爲元帅统国政清都王爰赐冠冕卷服仍钖圭瓒土田尙其守法度保功名愼位恪遵成勖笃忠忱膺爵禄宜王永匹显休王其钦哉甲子六年追封平安王爲恭和寛正哲王其册文曰王者光复夏图不恢前緖朝廷肇称殷礼用表宗工蠲谷攸宜镂金孔耀都元帅总国政尙父平安王聪明挺达智勇英豪仗仁义拯生灵奠安社稷整干坤扶日月高厚德功后垂练裕于燕谋上答载稽于鸿号特遗官斋捧金册追封爲恭和寛正哲王尚其偷怡孕妥相佑扶持惟余庆施于子孙斯亿年绵其祚胤钦哉乙丑七年秋八月初命官考覈天下士望取阮沂等二十七名除任各职丙寅八年遣正使阮进用陈璋副使杜克敬阮自疆裴必胜阮濑等二部如明歳贡丁卯九年春差官赍勅谕顺广太保瑞郡公阮福源曰贤杰之人可共成事功丈夫爲志贵能明时势宝融自河西纳款名在汉廷田兴以魏博归朝勋高唐社自古贤人君子智炳识眞所以建功当时流芳后世我国家应天顺人乘时启运太祖高皇帝以武功定天下宴资功臣翼賛列圣皇帝以文敎致太平亦借勋旧弼匡所以享国至于纪久奈世降中否伪莫上干幸天命未改人心戴旧庄宗裕皇帝奋起西土尔祖眧勋靖公协明康太王整顿干坤名垂竹帛运启重亨国家再造世宗毅皇帝进御中都尔父谨义公賛尙父平安王日参国政计安天下绩纪旃常奈以逆臣彦穿等敢抗不忠称兵犯顺国内骚驿尔父子意欲保全因还旧鎭时赖都元帅总国政尙父平安王精忠许国仁义行师讨锄诸逆天下赖以安平垂三十年不意逆椿豺狼其性枭獍其心穿塘以鼠牙毒师以虿尾人心揺动尙赖元帅统国政清都王以仁厚资济英雄志曁亲动文武大臣协同心力救君亲之难拯社稷之危扫荡莫孽恢复都城内宁外抚近悦远来方今时有可爲人皆望治尔能顾君臣上下之义念祖父勤劳之功远览深识恪输忠款归命朝廷朕加之以殊礼庸之以上公尔其勉相我家以强王室则尔之身名与国俱显尔之苗裔与国永存世爵禄世忠贞券书匮室带砺山河永永无穷矣谕如到日尔宜整饬将士象马船艘诣京拜谒以合人臣之义傥或执迷阻兵拒命则天威所临瞬息之间高山爲平地矣向背吉凶在尔其思之谕至福源违命不从于是议定南征二月清都王翊扶圣驾亲征按兵至日丽海门贼负固相拒大军数战不利乃整旅而还秋八月鄕试各处士人明罴宗崩弟由检卽位改元崇祯冬十月兵部尙书少傅衍嘉侯黎弼四卒赠郡公爵赐谥和义戊辰十年春正月吏部尙书掌六部事兼御史台都御史太傅澧郡公阮文阶卒赠司徒赐谥谨度二月会试天下士人取中格江文明等十八名夏四月廷试上亲策问以天下之事朝廷之政赐江文明进士及第第三名杨嵩等三名进士出身邓丕显等十四名同进士出身己巳十一年春诏文武百官及百姓等某员人于势亥年有追随进发全二功加陞职爵荣封功臣字有差夏四月旱改元爲德隆元年大赦大饥是月旨下凡诸营奇队随攻高平莫孽有军功者应加陞职爵冬十月进封元帅统国政清都王爲大元帅统国政师父清王其册文曰建皇极钖福方昭理之公定宗礼牧功载擧贵尊之典踢辰协谷镇册駄华元帅统国政清都王郑橄忠厚传家智能安国武威扬百战賛成再造之勋文敎诞四敷辅致大强之治望允孚于中外位宜冠于臣工特遗官持节斋金册玉章进封协谋同德功臣大元帅统国政师父清王爰赐瓉作圭仍钖田启宇王其钦邻弼直惟敬承上帝之休廸德保民新益衍世王之业钦哉是月擢舍人长衞官玉林侯黎福来爲尙宝寺卿贡郡公令督知四司舍人庚午德隆二年夏五月帝纳王女郑氏玉立爲皇后先是玉已嫁皇宗伯强郡公黎柱爲夫人生四子时黎柱坐系狱王以玉拊上嫁帝纳之朝臣阮实阮名世等累疏諌帝不听且曰业已成事强娶之是日以后天作淫雨日夜不止六月洪水大至珥河涨溢冲入街衢南门水流如撕庸坊渡行人多溺死又靑池县安沿劝良等社及各堤路破溃禾谷耗损人民饥谨秋八月开鄕试各处士人九月帝作宫殿三座及行廊十六间冬十月明遗二部使催贡礼赐宴在东河津王亲诣讲武楼旅陈贡物使明使观之因于水岸盛张船艘象马振耀兵威示以强盛之意十七日壬戌月有食之差官閲选时钦差武将等多恃亲勋不遵诏令滥受民财公行贿赂汰老免另顚倒不公屡被诘责而清华选官蔡伯旗等爲尤甚唯高司陈玮吕时中阮光明阮才全阮克文阮澄谨愼守法不犯多得民心民皆称之海阳道监察街史扬淳以鞫狱事技诬告免官命工部尙书泉郡公阮惟时兵科都给事中江文明给事中黎可涛翰林院校讨申珪等往关上候命冬十一月遣正使陈有礼杨致泽副使阮经济裴秉钧阮宜黄公辅等二部如明歳贡追思功臣命朝官斋靖国公范笃厚泽公邓训荣国公黄廷爱阳国公阮有僚等龛主附山南山西京北海阳等处宫庙四时配响辛未三年春正月初四日瑞香祠李翁仲神像汗出六日有暴风从东北起抜木折屋船多覆没顺化宪察副使武眞回朝眞天禄平浪上社人初爲阮潢所阻凡十八年至是谋与茂良侯裴文俊间道归朝王问以藩方事赐赍甚厚乃拜眞爲奉天府尹赐冠带朝服赐文俊爵茂郡公农贡黄山石剥嘉远俭弄山石落培筑各处堤路三月会试天下士人取中格阮明哲等六名时有锦江县邓舍社阮文光以欠点得预选乃削去其名初帝观试见日晕有赤虹纒抱又有白虹贯于其中人以爲是应廷试日上亲策赐阮明哲进士及第第三名黎抃等二名进士出身阮名寿等三名同进士出身海阳处雨雹如大石如马头人物被害王正妃阮氏玉秀卒妃阮潢女也夏四月乙卯西京马鞍山雷降裂地五丈十六日己未月食适风雨晦冥不见西京殿石獒破壊断腰落下靑池黄梅石井鸣声闻如鼓五月赤虹经天一刻始散六月王亲御坐东楼令掘江鏖船习射时有火起自江头延烧至王府左门两边庸坊及城内朝元朝堂帝避出御华阳侯家四日还宫秋八月二十九日瑞原县来裔社龙渊有浮出水上如牛头马头人头蛇头者不知其几九月初三日大风折木发屋四日至六日雨下如注珥河水涨内外殴庭水莱尺冬十月朔日有食之以本命年日同値止斋戒而不救以右侍郞阮俊裴秉彝阮自强爲左侍郞佥都御史陈玮爲副都御史寺鄕杜克敬阮濑爲右侍郞平调陈沂爲山酉处参政出范福庆爲谅山处宪察使邓丕显爲宣光处宪察使黎攀鳞爲安广处宪察使以沂等居官不能愼守故也望月有食之十一月命北军都督府左都督副将西郡公郑柞统领本部将士井属差各营奇及布政州官兵鎭守乂安处以太仆寺鄕江文明爲督视又差太保岳郡公裴仕林鎭守清华处以寺鄕阮克文爲督同各奉命出镇所至令行禁止境内肃然嘉远多稼山石陨十七丈余壬申四年春正月己亥追尊皇考简辉帝爲敬宗惠皇帝奉迎神主入太庙奉祀二月加封太王哲王金册及厚泽公银册美字二十一日巳时有双虹赤白弯入日中一刻始散遣礼部尙书少尉兰郡公阮实等持节捧金册银印拜左捷军营太傅崇郡公郑桥爲钦差节制各处水步诸营兼总内外平章军国重事副掌国政太尉崇国公开府爲雄威府再分差官持节捧银册幷印拜协义营太尉嵩郡公郑樗爲嵩岳公开府曰协义府扶义营太尉勇郡公郑楷爲勇礼公开府曰扶义府胜义营太傅琼郡公郑棣爲琼巖公开府曰胜义府又以太保附郡公阮潶兵部尙书太保登郡公阮启等爲太傅三月十六日酉时月食加礼部尙书少尉兰郡公阮实兵部尙书太傅登郡公阮启等并以国老参预朝政夏四同罢阮俊阮濑官时吏部左侍郞纪俊右侍郞阮濑等铨除各职率多冗滥朝堂阮实阮启等劾之乃罢濑任居铨衡多受赂遗人有謡曰各职备员两渤尽田加礼部尙书兼翰林院侍读掌翰林院事东阁学士国老参预朝政少尉兰郡公阮实爲太保工部尙书兼国子监司业泉郡公阮惟时爲少傅以越郡公郑程伦郡公郑拭广郡公郑杭陵郡公郑榜延郡公郑极洪郡公郑榴等爲太保兰郡公黄义肥扶郡公郑栎西郡公郑柞等爲少尉五月朝议欲保户部左侍郞梅溪侯阮进用爲吏部左侍郞太傅阮启効其前爲清华场调用情取舍不堪此职乃以副都御史陈玮爲吏部左侍郞礼部右侍郞杜克敬爲吏部右侍郞吏科都给事中阮惟暁爲佥都御史分差陈玮阮光明黎敬申珪等往勘访各处堤路总干承司官吏勤怠廉贫事因六月初一日大雨至三四日不止丹墀及诸殿庭水深数寸五日雨下如注珥河水溢王因亲率太尉崇国公郑桥及诸营奇乘船顺流至靑池县琛阳安沿劝良等社堤路护筑水愈泛溢乃还仍令收各处堤路总干官滥取民钱入官秋九月望卯时日食癸酉五年春正月龙泉山崩命太傅附郡公阮漶太保广郡公郑杭陵郡公郑榜洪郡公郑等参预朝政命太保广郡公郑杭同吴仁澈阮光明等照补各府卫军项三月永福县多笔山石剥奉化县阴阳井边处两山崩陨交塞行路人马不得往来命陈玮阮进用阮寿春申珪等往关上候命迎接陪臣回国仍差太保广郡公郑杭统领各奇队象马士卒衞行二十日培臣陈有礼杨致泽阮经济阮宜黄公辅等赴京入拜谒副使裴秉钧卒于明二十二日李太宗神位无故移立差内臣狐郡公往祭之得六七日又移复如旧靑池县安沿社地分珥河夜涸一刻余至有秉烛捕鱼者差水军船艘八十余往山南处潜入嘉远县击前伪贤郡公之子二十三日已时有风起自北方来盛烈社潭涸一刻余珥河水波动盪船艘沈破人多溺死朝臣劾兴化处参议张瑀居官不能愼守职司致民鸣吿及阮沆任知县未满一考忧未毕潜以金银妄奏求爲西京殿陵副殆甚超越上付下论罪张瑀井收阮沆勅命王亲率诸营将士征顺化不克而还甲戌六年春二月望月食三月朔日食会试天下士人取合格阮仁着等五名及殿试上亲策赐武抜萃进士出身阮仁着等四名同进士出身夏大旱禾谷焦枯人民饥馑秋始雨加礼部尙书兼翰林院侍读掌翰林院事东阁学士国老参预朝政太保兰郡公阮实陞户部尙书太傅致仕本朝恢复以来以尙书国老致仕自实始乙亥七年夏六月令旨禁戡所该苛刻及戒饬该勘衙门淹留词讼颁布施行凡十二条冬十月改元爲阳和元年大赦丁丑阳和三年春正月朔日有食之冬十月会试天下士人取合格阮春正等二十名及廷试上亲策赐阮春正阮折阮世卿等进士及第阮有常等二名进士出身阮滚等十五名同进士出身十一月致仕阮实卒赠太宰赐谥忠纯时年八十三十二月晦日食遣正使阮惟暁江文明副使阮光明陈沂阮评申珪等二部如明歳贡命陈有礼杨致泽阮寿春范福庆阮光岳等往关上候命戊寅四年王亲率诸军往征莫孽于高平地方属将夏郡公爲虏所获林郡公当阵怯走伏诛冬十二月定文武百官行仪以明等钑己卯五年夏四月申明人命讼事遵如景统六年之制其犯人止收本分田产及妻子财物如不足者许供开犯人父母兄弟田产爲偿命钱不得连捉宗族鄕里永爲常法命工部尙书少博泉郡公阮惟时同阮寿春阮春正阮光岳范福庆等往关上候命迎使臣还国冬十二月太尉崇国公郑桥奉王旨申明严戒执法擧行凡十二条大抵以详职司悦民心为本庚辰六年春闰正月会试天下士人取合格费文述等二十二名及廷试上亲策赐费文述等二名进士出身黄荣等二十名同进士出身壬午八年秋九月太尉崇国公郑桥薨赠上宰上相赐谥雄度王谋与僚佐以方今天下纪纲在公勘词讼擒制盗劫仍差官分治各处以副都将太保西郡公郑柞鎭山南处太常寺卿范公着爲賛理太保扶郡公郑栎鎭山西处兵部右侍郞阮澄爲賛理琼巖公郑棣鎭京北处工部右侍郞阮评爲赞理少尉华郡公郑榉鎭海阳处户科都给事中阮仁着爲賛理竝同承司釐革前弊抚安方民癸未九年春二月命太保西郡公郑柞琼巖公郑棣与賛理右侍郞阮光明寺鄕范公着阮名寿等统领大兵往征顺化阮福澜袭击贼裨将胜良侯于中和社擒获斩之及俘获书记文全子解纳营门因进军直抵日丽海门三月王扶銮驾进于布政州驻安排社料定兵机授以方畧时统领诸营严阵以待会上有旨以南方暑气炎热难以久留乃整大兵而还赐户部左侍郞兼徽文院詹事少傅仁郡公尹僖致仕冬十月诏传位于皇太子维祐卽皇帝位于勤政殿改元爲福泰元年大赦天下凡二十七条尊帝爲太上皇皇后郑氏爲皇太后会试天下士人取合格黎致泽等九名十二月殿试赐阮克绍等二名进士出身黎廷誉等七名同进士出身眞宗顺皇帝讳维祐神宗长子也十三歳受禅在位七年寿二十而崩葬花浦陵帝天性沉潜寛容博厚有人君之德六七载间歳比丰稔使其天假之年则汉文富庶之效同得美称矣甲申福泰二年夏四月太白经天是月命官考颠天下士望除任府县等职冬十二月命太保西郡公郑柞同督视杨致泽賛理范公着等畧定高平地方进兵设伏斩得贼裨将一人俘获贼党而还乙酉三年夏四月十九日荧惑入鬼宿犯积尸进封副都将太保西郡公郑柞爲钦差节制各处水步诸营掌国权柄左相太尉西国公开谦定府凡国家庶务悉委裁决五月初一日王感冒太保扶郡公郑栎太傅华郡公郑梣恨不得志乃称兵作乱太尉西国公郑柞奉旨协与文武臣僚参议奏闻于帝仍吿天地宗庙初二日出兵攻讨擒获逆栎正身其逆梣遁入宁江命太保溪郡公郑杖督兵蹑捕追及于祝山俘获献纳竝寘诸国法时賛理范公着武将陶光饶亦预有参賛征讨之功赦天下季税之半又禁人民毋得作匿名书吹虚传说蛊惑人心六月申明勘讼条例以勉当官廉勤之法革小民吿讦之风秋七月禁诸权贵及各该衙门幷二司官不得占取社民户分县官亦不得滥收民钱其各祭钱米并随大中小社应出有差以省民费丙戌四年春正月二十二日雨霍鸟兽多被害二月京师雨电是歳谷大收差正使阮仁政副使范永绵陈槩阮滚等同天朝使都督林参驾海往福建求封于明时明帝卽位爲清人所破明臣再尊立永历皇帝明帝因遣翰林潘琦等赍勅书诰命幷涂金银印往本国册封太上皇爲安南国王明使与仁政等陆行由鎭南关而回时明国大乱龙州首领赵有湮爲族兄赵有涛所杀其子有启求救于是命琼巖公郑棣进兵太原攻高平获赵有涛井家属调回京谕以和睦遣还本州冬十月会试天下士人取中格阮登镐等十七名十二月殿试上亲御笔赐阮登镐进士及第第三名阮曰擧进士出身范文达等十五名同进士出身丁亥五年夏五月阮仁政等候明使斋封印到关乃命礼部尙书少保杨郡公阮宜与户部左侍郞阮寿春佥都御史同仁泒户科都给事中阮策显提刑张论道吏科给事中阮文广等迎接回京明使行颁封礼宣制文曰朕惟帝王之兴务先柔远春秋之义独奖尊王昔我皇祖疆理天下海隅日出尽入版圔惟尔安南独承声敎礼乐衣冠渐爲风俗其食国家之恩者百世贻子孙之庆者数传尔都统司黎贤良夙昭恭顺不懈宜德服龙荒而声驰象魏当我隆武皇帝御极闽甸尔独航海来王惟国家不宝远物臣人亨贽祇嘉事大之诚念要荒亦吾赤子钖社分藩所谓柔远以德朕以神宗皇帝嫡孙爲四海臣民推戴缵承大统抚临万方远慕唐帝协和之风近想汉宣兼临之盛値玆丑类犯顺爲我薄海同簪楚蜀之壮士云兴吴越之义旗响应灭此胡虏绥彼四方嘉尔忠诚深予眷注是用遗词臣潘琦科臣李用揖持节封尔爲安南国王鸣唿荤服奉帝天之命圭璧余燕翼之休君尔国子尔民耕桑亦属帝德荒服王宾服享共球无怠前修朕惟汉家铜柱之封永绥南服夏后涂山之会再见中原钦哉六月差官选汰另兵秋七月差官选阅各处兵民逐项以定兵额戊子六年夏五月禁民间不得妄冒职爵以避兵役己丑七年秋八月帝崩无嗣冬十月王委世子西国公郑柞曁文武臣僚等共议奏请太上皇复帝位改元爲庆德元年神宗渊皇帝下庚寅庆德二年冬十月会试天下士人取中格姜世贤等八名十二月殿试赐姜世贤进土及第第三名阮文澧进士出身郑高第等六名同进士出身辛卯三年春着星见东方二月睁明帝幸驾驻跸于南宁城有勅谕王资其兵象粮铳以助恢勦秋九月吏部尙书掌六部事兼国子监祭酒翰林院侍读掌翰林院事太傅泉郡公阮惟时卒赠太宰赐谥衡度冬十月明差官捧斋勅印来封清王爲副国王其文曰朕惟祖宗肇有区夏敎誔敷礼信外藩以广国家屛翰尔安南王黎氏介在南服世奉车书戴德怀忠钦承靡替原其所致则惟尔辅国政郑橄乃祖乃父后先同德匡持翼賛之功载在译传夙昭国盟传至尔榭功名盛着夷属倾心匡主庇民克修厥职朕所鉴知迩者朕跸粤西锐图光复忧勤宵旰五载于玆今川楚诸勋臣相次入扈大师率止万灶云屯我军大振向之环兵入衞者已经次第引去而尔郑橄奉表称贡自春徂秋接踵间关罔敢废坠朕甚嘉之虽排抑有徒朕不爲间是用特崇殊典晋封尔爲安南副国王钖之勅印尔其祇受以裕来玆于戯朝廷置外藩所以抚要荒弘捍蔽承平则渐濡德敎戡定则翊賛明威维翰维城无分中外尔懋膺宠钖务益忠贞来辅黎氏永修职贡作朕南藩永世勿替钦哉壬辰四年春三月黄仁勇谋作乱伏诛仁勇以阉人得幸官至掌司礼监少保郡公爵赐姓名郑榄权禄太重日益骄纵阴谋与手下陈仁琏潜养妖人号宣德唱乱事觉下朝臣议仁勇竟坐枭罪仁琏宣德等并陵迟徇衆以当郡公陶光饶爲都督河郡公黎宴爲提督丁文左武文允等爲参督以能识得仁勇等伪情先启诉有功故也是月会试天下士人取合格阮廷正等九名四月殿试上亲制策问以玫事得失赐冯曰脩等二名进士出身胡士扬等七名同进士出身朝堂等官请进封王世子西国公郑柞王爵以合簿家盛典秋八月进封太尉西国公郑柞爲元帅掌国政西定王其册文曰皇天纯眷命笃生辅弼之贤人君重宗工丕隆尊贵之礼明征亶协显册载歇啳惟翊运賛治功臣特进开府钦差节制各处水歩诸营掌国权柄左相太尉西国公郑作天性聪明世臣闻望昔成祖缵太王佐先皇经营大业力整干坤时师父承考志翊朕躬恢复洪图功盖宇宙讲素得传家文武任独当监国元良畧定群方匡天下多其力图回庶政安社稷茂厥勋望允孚四海之心位宜冠百僚之首特遣礼部尙书知经筵事兼国子监祭酒少保杨郡公阮宜持节赍捧金册金玺荣封爲元帅掌国政西定王尙其祇膺重眷恪谨令名忠孝做十分在己勉全箇道寿康兼五福惟王丕衍亿年扶皇家有永之基保宗社无疆之美王其钦哉癸巳五年春二月彗星见东方大赦改元爲盛德元年夏六月定天下衣服长濶有差许文自科道武自郡公靑吉衣竝用覆后其余不得妄僭甲午盛德二年是时吏部铨除内外各职付下朝臣议凡预士望三场合格者及功臣子孙并得录用间或超澄未及格者一切停罢乙未三年春正月陪从礼科给事中桂海子黎仕澈工科给事中寿桂男潘兼全等请替差左右二鎭营督同官控御边方倂颁给士卒粮食三月命鸿胪寺卿桂林男陈玉厚爲左鎭军营督同礼科给事中东河男武良爲右鎭军营督同夏四月顺化阮福濒自称太尉勇国公使其徒顺义轫武等袭击左鎭属将茂郡公范必全于布政州破之必全以州降贼因乘势进攻左鎭进郡公黎文陡右鎭东郡公黎有德等于奇华之河西文暁率本部力战足中飞碑势不能敌乃与有德退走尽弃其船艘象马器械铳碑粮储是日文暁有德幷二营属将走出眞福安场贼徒侵入石河地方次日文暁有德再率属将进入驻营于石河大奈爲守御之计五月召黎文暁黎有德与其属将赴京行至途中文暁痛迹而卒六月论败衂罪追收黎文暁勅印兵民贬黎有德爲都督佥事属将黎时宪郑丙等并罢职爵收民禄黎文暿武百福等黜爲另兵黎文暿充军贬督同陈玉厚爲尙宝寺卿武良爲工科给事中监护武自快爲乂安处参议以布政人阮必趣不从范必全向贼坚守臣节许陞职爵是月命太保溪郡公郑杖爲统领陪从吏部左侍演寿伯阮文濯爲督视吏科都给事中义江男阮性爲副督视领属将十八员直抵乂安南河地方进讨顺化时有官劎银色化爲铜色范公着谨启以爲此亦异事不可以爲常而忽之今天下习尙文饰兵土饥渴而不知恤徒以金银饰于军器专务奢靡以致化爲铜色意者天心示使之速改以爲实事也恭乞因此改之削去银饰以备军粮务爲销漆以实军器亦可以应是祥而做好兵事奋扬武衞也秋八月郑杖领大兵进至奇华河西驻札左次乐川贼兵薄之诸军败走尽弃军资器械贼船八奇罗海门武文添移船出驻于丹涯海门贼船入南界海门阮有勅望风而走黎仁厚且战且却郑杖与诸将走至眞福安场地方驻营又分兵屯于北河自义烈至丹涯海门以遏贼兵时邓明制之子明则降于贼贼遂乘势至天禄彬舍地方南河爲之骚动是月王奏帝命西定王郑昨亲率诸营将士进讨贼徒九月大兵进至乂安处次于眞福安场论乐川败衂罪斩罗德代阮兴让绞谢世保罢郑硌黎有礼职爵眨郑杖爲都督同知又以舍吏杜公魁陈有财看战衔私以过爲功并刖指又论水道功过以武文添爲左都督复仍张得寿爲程郡公眨阮有勅职爵冬十月命左都督宁郡公郑机爲统领陪从佥都御史凤池男黎廷誉爲督视监察御史郑世济爲副督视都督同知当郡公陶光饶爲督率陪従户科都给事中寿岭伯潘与造爲督视监察御史阮佐相爲副督视都督佥事东郡公黎有德爲督率陪从工科给事中寿桂男潘兼全爲督视复遣左都督巄郡公武文添督率水军以吏部右侍郞寿林男杨湖爲督视分道讨贼进至奇华地方贼兵自退十一月郑㯀陶光饶黎有德等回兵于安场西定王令诸将班师回京留武文添爲鎭守杨湖爲督视陶光饶爲屯守潘兴造爲督视领所属诸将驻营于眞福安场又差属将提督郡公申文觥参督赖郡公闵文莲该队阮如珪黎文进黎文暿嘻等屯接武朗郡公赖世时屯明良控御贼徒十二月以郑碹爲少保开营号左翊内军颁营印丙申四年春正月申文觥闵文莲阮如珪黎文进黎文嘻等爲贼所袭败走贼兵乘胜再出三制江夹击官兵武公桄先登夹阵カ战破贼黎仕厚接救併力射中贼象武文添使范公胜登岸夹射斩得象牙是月论功以仕厚爲提督公桄爲参督程富侯命少保郑㯀统领诸将鎭抚乂安武文添陶光饶等并属焉以吏科都给事中吴士荣兵科给事中武荣进爲督视夏五月贼入南界海门袭撃黎仕厚阮有勅裴仕良蔡伯秩等皆败走弃其船艘铳磾器搣贼遂入丹涯海门文添等力不能敌亦弃船走贼奄至围陶光饶于石河香仆郑碹督诸将进至排阵奋撃见贼势大张樵以本命旗授与督视杨湖湖忠气激烈先自乘象挥诸军直进搲督骑兵冲撃于是光饶等大开垒门出战贼败走官军夹撃于大奈地方大奈属石河县追杀甚多收得象马器械铳碑不可胜数璇再率属将回驻安场闰月论大柰功封郑槻钦差节制属水歩诸营兼行下抚治乂安道副都将太尉宁国公开扬威府督视杨湖爲工部左侍郞寿林伯吴士荣爲光禄寺鄕理海侯潘兴造爲太仆寺卿寿岭侯武荣进爲户科都给事中丽海子擢陞陶光饶爲少保黎时宪爲都督同知黄义轸闵文莲爲都督佥事邓世功黄义胶丁文左黎文进陶世僵黎文隆枚文孝爲提督郡公爵阮授谭景坚郑樘爲提督吴文仕黎登任黎公朝爲参督赐阮有佐郡公爵以杨琼阮世济阮进坚爲署衞事又论退却罪贬武文添爲右都督阮文宴爲参督并收兵民之半罢阮有勅职爵黎仕厚张得寿阮德扬杜澧以力战旣久孤军难支免罪追论阵亡赠尹能爲都督同知漕郡公准给祭田民禄立祠祭祀赠裴仕良爲参督寿郡公蔡伯璋爲署衞事演郡公阮文绣爲提督通郡公并给祭田民禄祀事以西定王世子郑根爲副都将太保富郡公开营号佐国营颁佐国将军印次子郑栋爲少傅武郡公开营号中匡军颁营印郑榩爲少保云郡公以郑欐爲副都将太保寿郡公郑𣘀爲副将少尉晋郡公六月命佐国营副都将太保富郡公郑根统领诸将往乂安处协同宁国公郑㯀讨贼十八日进至安场驻营以太仆寺卿潘兴造礼科给事中勇川男陈文选爲督视九月命太保寿郡公郑权爲统领刑科给事中梁谊爲督视少傅武郡公郑栋爲督率户科给事中冯曰脩爲督视各率所属往乂安接应冬十月会试天下士人取合格阮廷柱等六名十一月屯鎭诸军竝进过南河宁国公郑碹屯兵于广劝太保富郡公郑根驻兵于抜擢各令诸军淡壤筑钱分守要处密差人侦探贼情洞知虚实时节制郑㯀恃功负气阴怀异心日夜抚养将士糜金散玉无有限度乃自带兵回安场统领官一昆都将太保富郡公郑根揣知其意亦领诸军回扶隆缮脩营垒以观动静十二月殿试赐阮廷柱等同进士出身丁酉五年夏四月十六日大元帅统国政上主师父功高聪断仁圣清王薨追尊封爲谊王谥隆绪时郑㯀逆谋旣露其手下郑搬张得名恐祸及己先遁降贼由是ぜ卒解散一时属将皆趋附于佐国营㯀无计可施遂使人将本部象马器械献于军门且有乞怜之情统领官太保富郡公郑根因借以古今顺逆事理晓之且曰事已如此自当诣阙待命㯀听之心惧自度不能免乃勉灵京于是付下廷臣翰问尽得其状王以霊亲不忍加诛遂奏请安置狱中先是郑㯀阴图不轨于内又有阮孽凭陵于外人情汹汹国歩艰屯于时统领官副都将太保富郡公郑根妙谋雄断鎭服群心故能杜恶逆于将航殄寇攘于孔炽使人心不揺国家宁靖泰磐之势从此益固矣五月以黎时宪爲右都督罢吴士荣职爵以时宪能弃郑碹先附佐国营而士荣爲督视不先启诉也以黄义胶爲都督同知是月赐统领官副都将太保富郡公郑根兼抚治乂安处添差潘兼全爲督视六月统领官副都将太保富郡公郑根差黎时宪黄义胶邓世功等各领诸军分道渡河时宪出正道左则义胶右则世功竝进撃贼徒于南华地方南华时宪义胶才一交锋破得贼垒诸军争功深入行伍造次各爸奔溃贼乘势追至河边统领官副都将太保富郡公郑根差内候兵纵射贼因退却邓世功在右支横射拒战枚文孝黎仕厚等亦差水兵上岸救应贼遂败走秋七月论南华阵战功许陞职爵有差以邓世功爲右都督枚文孝爲都督同知阮授高才黎仕厚并爲都督佥事吴文仕阮进坚阮德扬爲参督赐黎公朝爵抜郡公谭景鍉爵进郡公阮如珪爵覇郡公复仍郑丙旧爵浦郡公黎狐爲提督裴仕祯署衞事九月大风雨抜木折屋清华及山南下畔诸县人民陷没禾谷尽偃史部尙书知经筵事兼国子监祭酒少傅杨郡公阮宜卒赠太傅赐谥恭懿宜与父实同时进用居官醇谨仕历贵显独尙清约敦贤业时人莫不敬仰焉冬十月加统领官副都将太保富郡公郑根爲太傅郑楝爲少尉十一月推恩文武百官各陞职二次爵一次戊戌六年春正月以阮性爲佐国营参视郑登第爲副参视与陈文选潘兼全并协同参赞军务二月改元以是年爲永寿元年大赦夏五月时天下钱币日用官民出纳买卖循习相效拣择太过至是始禁自今不得拣择其买物者亦不得雑用铅钖破缺钱自是财货通融公私俱便时用兵日久用度烦费令天下入粟各以多少除官有差六月琼榴仲洽册郞公仅阴怀异志潜引贼徒间行山脚至东城阳洽方民骚动统领官富郡公郑根差黎文暿刘世赓等攻破之公仅后复屯聚再差范晟谭景楷等率兵擒获槛送京师秋七月贼渡河侵舆元美裕阮有佐以寨兵少不敌败走黎时宪率所属将校合战贼衆退还溺死甚多乃罢阮有佐职爵八月论阳洽功赐黎文嘻爵海郡公以刘世赓黎克惊竝爲参督范晟爲提督谭景楷爲参督是月贼渡河过南塘白塘陶光饶率兵御之时黄义检往讨贼于东城而回遇贼不能救应论罪绞死冬十月命官考观天下士望取优等阮聂邓惟精武惟断三名中项黄直等十九名并赐银衣除任内外各职有差十一月命陪从阮能绍爲佐国营参视十二月统领官太傅富郡公郑根差督率陶光饶领黎时宪邓世功等同副参视郑登第分道进讨贼徒于香山循礼地方诸道鼓行而前与贼交战贼徒败走大致克捷邓世功迟缓在后独无所得己亥永寿二年春闰正月论循礼功以陶光饶爲副将少尉开营号左匡军颁营印郑登第爲鸿胪寺卿礼狐子黎时宪爲少保丁文左谭景坚陶世僳黎文登并爲都督同知其余陞职有差贬邓世功爲都督佥事以其逡巡不能救应接战故也二月会试天下士人取中格黎轼等二十名夏四月殿试赐阮国稹阮文璧阮文实等三名进士及第枚仲和等二名进士出身范维质等十五名同进士出身六月阮德扬有罪伏诛德扬屯守江岸与贼通同贩卖事觉处斩九月二日尊封元帅掌国政西定王爲大元帅掌国政尙师西王其册文曰谨虞后以图几思底泰和之治髋周官而钖命盍稽尊贵之文谷旦载蠲芝纶诞播恭惟翊运賛治功臣元帅掌国政西定王郑柞英雄冠古忠厚传家肆朕躬恢复舆图内修政事外攘夷狄赖主帅匡扶宗社功盖宇宙德配干坤名允溢国中位宜居王上特遗特进金紫荣禄大夫エ部尙书颍川侯阮厚眷持节斋捧金册金玺进尊封翔运賛治功臣大元帅掌国政尙师西王尙其祇膺重眷恪愼令名惟賛皇图永永万年益衍王业绵绵亿载王其钦哉冬十月上亲试东阁取中格阮登镐胡士扬阮詹范维质裴廷员等五名除东阁大学士学士校书等职庚子三年夏四月禁大臣文武及诸营奇将士不得托以他故捉人畿内五月诏修阅户籍参从杨致泽范公着等上言鄕试券场什物供顿当从简约以省民费又上言以爲理国之术曰文与武致治之道信赏必罚其武将当折冲御侮以衞国家如能严明约束用命效力以成事功则随功次等第论赏傥或逗遛恇怯行师失律则论以军宪这此劝惩常典最己甚严其文臣当致君泽民以饷治平如能愼守廉勤履正奉公以称职司则随政绩优次奨赏傥或奉行事务及勘问词讼间有不改前非而枉法受赂稽留逾期勘断失当相结朋党偏爲恩义听受请託多行冗弊以致蠢政害民轻者以贬罢论重者则依军宪论以革弊风翳国典上从之是月禁益兵取细弱及省减户分表牌各役秋八月化州阮福濒使其党顺义昭武等渡河侵美裕庄宗裕皇帝讳宁又讳㫬在位十六年寿三十四歳帝遭屯避难赖旧臣尊立外结隣封内任贤将故人皆乐用中兴之基实兆于此矣帝乃昭宗之子圣宗之玄孙母范氏讳玉琼瑞源县高峙册人时莫登庸篡潜帝避居清华太师兴国公阮淦使人访求迎至哀牢国尊立之癸巳元和元年春正月帝即位于哀牢建元元和尊大将军阮淦爲尙父太师兴国公掌内外事以中人丁公爲少尉雄国公其余一一封赏俾之同心匡辅又与哀牢主乍斗相结资其兵粮以图进取帝遗郑惟僚如明奏称莫登庸潜乱窃据国城阻绝道路以致久废职贡甲午二年明闻莫登庸篡夺伪置官属占据国城阻绝贡路擅作大诘潜称上皇罪状旣昭乃命威宁侯仇鸾总督军务兵部尙书毛伯温参賛军务往讨之乙未三年莫开会试科赐阮秉谦裴克笃阮承休等进士及第阮寅亮等七人进士出身阮重光等二十二人同进士出身丙申四年帝遣郑垣如明备陈莫氏篡弑及帝播迁于淸华事由莫使东军都督府左都督谦郡公莫廷科重修国子监丁酉五年春正月莫视太学夏四月大风折木发屋海水涨溢人畜溺死莫西安侯黎丕承起兵収掠三司遂収兵入哀牢国效顺莫封其子敬典等爲王余皆以次受封戊戌六年春莫开会试科赐甲海陈璲黄岑等进士及第潘镐等八人进士出身黄诠等一十五人同进士出身莫选黄丁莫遣阮文泰如明实表乞降幷祈处分己亥七年帝封大将军郑检爲翼郡公郑公能爲宣郡公赖世荣爲和郡公协郡公祥郡公慈郡公鎭郡公西郡公阳郡公瑞郡公宜郡公等各赐兵印使领本部兵进讨各处思复西京军气益锐后进攻雷阳莫兵多败引军还大旱冬十月地震庚子八年春正月十五日莫登瀛卒长子福海立以明年爲广和元年冬十一月莫登庸与其姪文明及其臣阮如桂杜世鄕邓文値黎拴阮总苏文速阮经济杨维一裴致永等过鎭南关各持尺组系颈诣明幕府徒跣匍伏稽首跪上降表尽籍国中土地军民官职悉听处分纳安广永安州澌浮金勒古森了葛安良罗浮诸峒愿内属归隶钦州仍请颁正朔赐印章谨护守以候更定又遗文明及阮文泰许三省等资降表赴燕京太师与国公阮淦督兵攻乂安豪杰多归之军声大振所至远近降服辛丑九年莫开会试科赐阮琦范公森阮世禄等进士及第吴珑等四人进士出身范愿等二十三人同进士出身是时西安侯黎丕承有不平之志常发忿言日益骄横太师阮淦使人扼杀之初丕承出身舍人事莫登庸登庸嘉之诈管本道七县兵民至大正年间归顺朝廷帝仍以旧职至此又怨望骄暴乃杀之八月二十二日莫登庸卒十月二十日明毛伯等奉奏至燕京谓莫登庸束身款塞愿奉正朔去僭号归所侵四峒之地愿内属称藩歳颁大统历曰补足递年贡物委身恭顺如以莫登庸有罪投降未可轻授爵土伊孙莫福海见今待命倘蒙矜宥变可别与都护总管等项名色如汉唐故事毎年行广西布政司颁给大统历日令赴鎭南关祗领先年所缺贡仪査照补足以后年分照擧行至若黎宁虽自称爲黎氏子孙然卽据诸司査勘踪迹委的难明郑惟憭一向潜住本国石林州峒寨附近广西土官地方黎宁面貌不相识故或称黎宁或称黎宪或称光照或称光和或又以爲郑氏诈称而郑垣口词称漆马江峒虽有黎宁而来歴宗派不可得详所列事情年貌又与郑惟憭原报互异俱难凭据爲听令于漆马江居住见在所有地方俱属管束或量与职事径属云南若非黎氏子孙置而勿论其郑惟僚卽于广东所属随宜安插量给田宅不致失所如此处分庶爲曲尽明帝乃封莫登庸爲安南都统使司都统使赐银印仍与世袭其十三路地方就照原旧地名各置宣抚司设宣抚同知副使佥事各一员听都统使管辖差遣朝贡其贡仪御前东宫照旧壬寅十年帝以瑞郡公何寿祥爲御营提统御驾以圔进取命太师兴国公阮淦统督诸营将士先发进攻淸华乂安等处二鎭诸旧将及豪杰之士多归之军声益锐二月初八日莫福海封其弟敬典等及诸子爲王时官军与莫将交战相持数月间三月二十二日莫福海赴鎭南关听验会勘幷领大明大统历一千本又领原封莫登庸安南都统使司都统使勅命一道银印一颗八月初三日莫遗阮典敬阮公仪梁涧等如明谢恩阮照训武恂谢定光如明歳贡十二月十五日明封莫福海袭安南都统使司都统使癸卯十一年莫遣使如明歳贡明帝令实使如故但罢赐宴稍减供馈以示非陪臣礼帝进兵出自西都城莫将忠厚侯缺名率子弟诣军前拜见于西都城南门三军踊跃大喜是时太师兴国公阮淦犹在哀牢未从行帝使宣都公郑公能捧诏书召之淦乃整饬部伍刻日就道拜谒于义路江行在帝大喜加淦陞太宰使爲都将节制诸营将土分道并进定西南民每战克捷宣郡公郑公能发兵反据广平源头设立营寨帝命翼郡公郑检讨诛之甲辰十二年春莫开会试科赐武瓛等三人进士出身阮有翼等十四人同进士出身乙巳十三年四月帝以少尉雄国公丁公爲太尉使监守御营帝亲率诸将征山南地方至安谟驻营五月二十日莫降将忠厚侯阴懐贰心邀请太宰阮淦赴本营阴置毒于瓜中供进馔前淦信食之中毒及回心闷而薨忠厚侯是夜遁去复归于莫初忠厚侯出身阉官歴事莫登庸官至掌部闻帝起兵恢复境土乃与莫人共谋以计诈降每欲误帝事不果乃阴置毒误太宰淦淦不意中毒帝诏赠淦爲昭勲靖公谥忠宪遗人扶归宋山沛庄厚葬之封其子汪爲朗郡公次子潢爲夏溪侯使领兵讨贼八月帝封翼郡公郑检爲都将节制各处水歩诸营兼总内外平章军国重事太师谅国公凡阃外兵权国家事务谋略筹画远近封拜皆得便宜裁决然后奏闻谅国公益笃忠贞凡一一机务决断分明衆目悉擧丙午十四年帝立行殿于万赖册凡有攻讨悉委太师谅国公统领所向克捷由是驩演乌广诸州豪杰竞投营门咸乐爲用爱州疆土稍平五月初八日莫福海卒长子福源立以明年爲永定元年丁未十五年春莫开会试科赐杨福滋范瑜阮济等进士及第阮敬止等八人进士出身武灏等十九人同进士出身报天塔崩莫将泗阳侯范子仪谋立莫宗子弘王正中爲主不克遂作乱胁迁正中于御天华阳莫使谦王敬典与西郡公阮敬等发兵捕之爲子仪所败后子仪累战不克乃挟正中出据安广地方海阳之民频罹兵火多至流亡子仪又窜入明地纵兵掳掠广东广西明人不能制戊申十六年春正月二十九日帝崩太子暄立以明年爲顺平元年上大行皇帝尊号曰裕皇帝庙号庄宗莫封范琼爲荣郡公及其子瑶爲富川侯莫遣黎先光贵等如明歳贡中宗武皇帝讳暄庄宗长子在位八年寿二十二歳帝委任忠谋剿诛潜篡可谓有帝王之略然享齢不久先王境土未尽克复惜哉己酉顺平元年莫以东道将缺名爲绍国公北道将莫廷科爲嘉国公西道将阮敬爲太尉西国公阮凯康爲太尉端国公并赐姓莫南道将黎伯骊爲太宰奉国公及上下臣属皆受封以图保守境土莫福源弃昇龙城正殿移居城外境内骚动三月以范笃爲金吾卫掌卫事封广郡公庚戌二年莫开会试科赐陈文寳陈闻阮明扬等进士及第黎钦等四人进士出身阮承休等十八人同进士出身时莫福源听范琼范瑶父子谗言南道将太宰奉国公黎伯骊及其子普郡公黎克愼文臣吏部尙书御史台都御史东阁大学士入侍经筵舒郡公阮倩及其子阮倦阮俛等各率本部兵百余夜遁入清华隘关请降许之因诣阙拜谒帝大喜赏赐慰劳自是豪杰之士云集响应莫不欢心辛亥三年莫使敬典等督兵讨莫正中及范子仪于安广逐之获子仪送赴京斩之传首于明明人不受还之正中奔入明国竟死于明本纪云初范子仪常欲立弘王正中爲莫嗣而莫诸宗王大臣谋立福源正中不得立乃与子仪作乱入寇于明明人多被其害至此明责于莫曰藩臣无礼容纵劫人侵掠大国可兴兵致讨以免边衅时明欲起兵来莫氏大恐密使小卒擒获之斩首使人送于明毎至其地常爲瘟灾人畜病瘴因此明人还之太师谅国公郑检使莫降将黎伯骊与武文密等进迫京师莫福源奔金城留莫敬典爲都总帅将兵拒守壬子四年太师郑检领兵略定西南莫西道将太尉端国公阮凯康率兵归顺至安塲帝慰劳赏赐仍其职爵癸丑五年帝移立行在于安塲莫开会试科赐阮亮釆黄珣陈永绥等进士及第阮义立等五人进士出身阮公族等十二人同进士出身甲寅六年太师谅国公郑检移行营于汴上军气增锐四方贤士多来归附设制科取士赐丁抜萃等五人第一甲制科出身朱光着等八人第二甲同制科出身十月初一日以金吾衞掌卫事广郡公范笃爲太保乙卯七年八月莫使谦王莫敬典将兵入寇淸华以寿郡公缺名节制南道兵领舟百余只爲先锋进至神符海口驻营次日敬典率军会于大赖江使寿郡公督率本部兵前进驻营金山太师谅国公郑检大会诸将谋曰贼恃衆轻我我以伏计待之可成擒矣乃使人先戒沿江两岸民人不得惊动各相按堵如故又使中官太尉雄国公丁公督诸降将黎伯骊阮凯康阮倩黎克愼等及本部兵象先伏于江之南上自安定山下至军安山太师郑检亲督大兵伏于江北上自白石山下至金山复选象五十只伏于金山之下又使广郡公范笃领水军及督诸降将阮倦等战船十余只据上流自有执江至金盃江往来爲犄角之势次日巳时贼兵船过金山至翁龚市战船中闻笙管歌弦之声如入无人之地日向午听军安山砲声一起沿江两岸各起连砲七响太师郑检纵兵大击下流象已渡河范笃阮倦等船兵亦顺流而下两岸兵象奋力争先贼兵遂倒戈抛甲弃船下水各自迸生寿郡公自料不能脱自投于水潮郡公武师铄获之俘虏莫兵甚衆系寿郡公于象背献之营门及生擒贼将大小数十员贼兵死者塞河河水皆赤収获器械不可胜数贼兵数万余衆死亡略尽敬典惊惧破胆自収残卒回京邑太师进捷表以闻悉令斩贼将寿郡公等数十人于同禄山丙辰八年春正月二十四日帝崩无嗣太师谅国公郑检及诸大臣等议曰国不可一日无君乃使人访求黎氏子孙立之寻得蓝国公黎除之玄孙黎维邦于东山布卫郷迎立之大赦以明年爲天祐元年上大行皇帝尊号曰武皇帝庙号中宗以太保广郡公范笃爲兵部尙书掌部事莫开会试科赐范鎭杜汪阮尧佐等进士及第范曰茂等四人进士出身阮仁安等七人同进士出身英宗峻皇帝讳维邦在位十六年寿四十二歳帝以帝室之冑赖勋臣尊立图复中兴眞天命有归矣然事功未半疑惑渐生偏信谗言播迁于外悲夫初太祖第二兄除赠蓝国公除生康赠葵国公康生寿寿生维绍维绍生维絖维絖娶东山县布卫郷人生帝时中宗崩无嗣太师谅国公郑检及大臣迎立之丁巳天祐元年莫以谦王敬典兼宗人府宗人令秋七月莫使敬典率兵侵淸华至神符江宋山峩山地方烧破浮桥太师谅国公郑检使淸郡公守峩山瑞郡公何寿祥守宋山各率精兵拒之莫兵不能进太师亲督兵象潜进安谟山脚直至海口遇贼纵兵击之再袭攻其后砲声连响上下夹攻太师使弘化人武陵侯突船冲击遇莫敬典船奋身跳过挥剑斩把袖人分爲两段坠于江中敬典措手不及投身下水逬生莫兵大败弃船奔溃走入山林敬典仅以身免入山谷中隐罟三日饥甚夜见蕉树流过谷ロ自抱其树浮寻归路数日到安谟江遇茶须社渔人济之乃得脱及归保其人爲扶义侯闰七月以太保广郡公范笃爲太傅八月太师使范笃往救乂安时莫闻太师乘胜乃遁还京是歳莫降将黎伯骊阮倩卒倩子阮倦阮俛等反进归莫莫赐倦文派侯俛扶兴侯以宗室女嫁之九月太师郑检大率水歩诸军五万击山南中路至凤趐江用浮桥渡江大破莫兵俘获其将庆国公于船上余卒溃散太师郑检置庆国于象上使从军献计后庆国谋反事泄乃杀之官军略定山南下伴胶水县太师郑检自督歩兵使范笃等督水军以武陵侯爲前水队纵兵大战莫使阮倦拒之于胶水江倦与武陵侯大战武陵先挺身跃过倦船头倦提剑斩之武陵没入水中去倦乃自急跃过武陵侯船斩获其把袖人头大唿曰武陵头在此汝等如何敌得我诸军闻之不及回顾遂投于水大衆随溃弃船上岸莫兵乘胜各县人民俱应之太师急议回兵莫使将将兵截其归路军士多受其害战将死者数十员船艘器械尽弃士卒说者相半十月太师回兵淸华令诸将抚养士卒修练器械令选补丁壮编入队伍以成兵数更图后擧大淫雨连月不止淸华乂安田禾多浸水歳谷不登于是诏改明年爲正治元年戊午正治元年太师亲督大军军出山南中路攻其不意擒获莫将英锐侯俘送安塲行在命斩之定歳立鄕试塲于安定县多禄社八月十四日戊午太传广郡公范笃卒年四十六赠特进开府太尉靖国公谥忠毅九月太师郑检亲督大兵再出山南上路略地而还留降将阮凯康鎭守以招集人民后莫氏用计使土人诈降诱之凯康复叛归莫莫氏车裂之十一月太师郑检入朝表奏昭勋靖公次子端郡公阮演使将兵鎭守顺化处以防东寇与广南鎭郡公相爲救援凡地方事无大小及诸税额一切委之歳期収纳己未二年春莫开会试科赐邓时措进士及第阮达善四人进士出身阮忱等十四人同进士出身时莫兵数败福源惶惧弃昇龙城移居于南门外三月太师郑检使戸部度支文全子黎仲原勘度淸华乂安公私田土以定税额八月淸华乂安洪水涨溢堤路破溃流数百家西都城中爲之陷没府库多淹于水人民饥馑九月太师表族将丰郡公郑珖洸提统御兵扶郡公黎种爲总鎭淸华道鎭守兵民潮郡公武师铄安郡公赖世鄕等同领精兵鎭守海门以防遏贼寇太师督大军六万余号十二万亲往北征以图恢复由天关出山西上路兵之所过秋毫无犯民皆草靡降服案堵如故争持牛酒粮米给军至宣光兴化西道将纪郡公将兵来会复大议进兵渡河略定太原谅山京北等处土将嘉郡公亦归顺朝廷咸愿给兵讨贼又使定郡公鎭守安西大同以壮藩疆幷开治道途自天关连于兴化宣光通于京北运载粮道供给军资十月太师郑检大率兵象攻略京北各处驻营于顺安府与莫兵相寺后又移屯僊游山十一月太师郑检分兵攻快州洪州等府超类文江等鎭兵之所至贼皆奔溃十二月太师郑检又分兵攻破快州洪州南策等府莫兵望风奔北庚申三年正月太师郑检差诸将领兵攻破洪州快州先舆等府所至克捷是歳大熟令京北各县归顺土人収禾稻以供军食二月莫福源使其将提兵守昇龙城外列屯沿江以西带上自白鹤下至南昌营寨相连舟筏相接日则旗诐相望夜则擧火爲号与官军相拒守太师郑检议分兵与诸将东击东潮峡山至灵安阳等县皆克之莫乃移居于淸潭县三月太师郑检使荣郡公黄廷爱等领兵鎭守谅山渭郡公黎克愼镇守太原嘉郡公鎭守宣光连兵各相救援日夜攻击富平文兰等府县又使定郡公鎭守与化抚集安西十州居民资给兵粮自天关至京北连路不绝四月太师郑检驻兵于览山南时官军与莫将相持连年不解太师郑检又分兵攻破青沔嘉福洪州快州等地方于是海阳各县爲之振动辛酉四年三月莫使其将领兵往京北与太师郑检相拒渎遣莫敬典领兵宼掠清华至各海时守将潮郡公武师铄安郡公赖世鄕等弃营退还扶郡公黎种奔渍引兵入安塲关万赖册太师家属及诸将家小入翠铮册以避之于是贼势凭陵民多流散九月莫兵侵入安塲关到万赖册将陷官库武师铄赖世鄕等倂力奋击出伏兵连胜数阵斩馘百余级莫兵大溃走散官军乘胜逐北莫敬典遂回兵京邑太师郑检乃回军淸华拜见帝于安塲行在献捷毕驻兵高密西都城之南大赏战功扶郡公黎种卒十二月莫福源卒子茂洽立改元淳福壬戌五年正月莫茂洽年幼嗣位以应王莫敦让入内辅政抱茂洽视朝尊其祖叔谦王敬典爲谦太王华郡公掌朝东卫驸马都尉岸郡公莫玉璨掌扶西卫石郡公阮倦掌扶南卫驸马宗正太保宁国公掌安北卫其余一一受封俾协力辅佐莫开会试科赐范维撕张鲁吴谦等进士及第武文善等五人进士出身阮永绵等十人同进士出身二月帝命禄郡公将兵略定十州使仁溪侯与之俱往抚集人民八月帝立鄕试塲于西都城之南门九月太师亲督大兵略定山南路使世子与俱兵至淸池上福地方使立大营于山明令収稻粮贮之以爲长久之计是月雄国公丁公卒厚葬之十月莫茂洽疑太保文国公范瑶阴有异图杀之十一月太师回兵淸华使义郡公邓训守营训反归于莫甲子七年时莫敬典长子端雄王敬止阴与敬典妾私通事觉降爲庶人以次子敬敷爲唐安王委以兵权及敬典卒莫又以敬止爲雄礼公而不委之以兵时哀牢国乍斗使其臣来贡方物及雄象四只帝使太师以养女归之以结邻国之好九月太师督大兵略定山南中路攻破长安府各县及至朱雀门驻兵义郡公邓训复率部兵诣营门请罪太师郑检赦之仍其旧爵复遗出怀安山明与图进取十月太师郑检命舍人司华阳侯催督长安天关等府降民平筑堤路开阔道途起自庸葛直至平凉通怀安山明以转运粮食使往来不绝于是山南自大江之西各县土地人民悉爲所有军声大振所至克捷十二月大师回兵淸华乙丑八年设制科取士赐黎谦等四人第一甲制科出身黎义泽等六人第二甲同制科出身莫开会试科赐范光进进士及第范宏才等三人进士出身赖敏等十二人同进士出身四月太师督兵出讨山南中路世子郑桧郑松皆从行兵至长安攻破嘉远安谟安康等县九月太师图分兵使武师铄赖世鄕等鎭守各海门以备不虞又使外甥文源侯固守营寨与师铄等鎭守居民自亲督大兵攻略山南各县地方兵之所至无不克捷莫茂洽见官兵攻袭太急问以退兵之计莫敬典曰今彼兵精锐难与争锋恐有不敌郑检亲督大兵至此攻略山南未易必渡江也其淸华乃彼本根之地今已虚弱纵有留兵分守其地不过一二将而已臣乞差数大将领兵与之交锋以牵其势后分数万兵与臣日夜直进至地方出奇兵以擒其将此必胜之要道乃舍坚攻瑕出其不意攻其不备之计此臣之愿也茂洽从之十一月敬典进兵攻淸华越海渡入灵塲海门攻破淳祐弘化等县侵掠居民师铄等使人告急于太师太师乃差禄郡公领兵回救淸华及至行营与师铄世鄕等共谋合兵进撃与莫兵战于油塲莫兵设伏于险要出奇兵挑战佯北师铄等引兵象追之深入重地敬典乃纵伏兵四面俱起夹攻围之数重师铄世卿等自料寡不敌衆乃突出重围奋击脱入山林禄郡公独战被莫兵刺于象背死之官兵死者千数莫将欲图进取及闻太师回兵至石城敬典乃率兵回十二月追封禄郡公爲严国公以其全节于王事也丙寅九年春正月明帝崩太子墍卽位是爲文宗改号隆庆莫改元爲崇康元年移居菩提馆二十五日莫遗吏部尙书兼东阁大学士蓟溪伯甲海东阁校书范维𤤠等往谅山界首迎接使臣黎光贲回国光贲于嘉靖二十七年奉使爲明人所留十八年至是回九月太师郑检略攻山南兵出中路至嘉远奉化而还丁卯十年时太师寝疾乘轿出征略定西南军多胜捷士益精鋭莫兵战数不胜乃收兵不以吏部尙书兼御史台都御史张国华爲少傅文溪侯戊辰十一年春莫开会试科赐武有政进士及第杜安等四人进士出身甲澧等十二人同进士出身是时广南淸刑宪察使黄震宪察副使阮瑕等上表谢恩言奉圣谕奖以效忠安边今窃虑臣等忝以书生仗其威德仅能集事奉施恩例恐承当弗称敢述芜词以闻三月广南土官鎭郡公卒太师郑检以乂安人元郡公阮伯躺爲总兵代守其地四月太师强疾出征攻破安讲安康奉化嘉远等县令收稻而还己巳十二年二月帝加封太师谅国公郑检爲上相太国公尊爲尙父四月帝弟黎维翰阴有异志潜入宫中盗藏宝玺及获赦之后又犯法杀人命下议罪帝言于上相曰鞠子幸赖尙父塱文武臣僚共尊爲君长欲其友爱自亲而家而国而天下共享安全奈维翰生同一体父母俱故教训不从每藏垢纳汚岂期性禀顽愚再犯法矣故杀人合监至七月二十五日少傅文溪侯张国华等奉圣旨禀上相意按律议罪剌面六字废爲庶人付刑部奉行九月顺化鎭守端郡公阮潢入朝拜见于行在又诣上相府拜贺诉以兄弟之情甚相友爱时有中奇副将川侯见上相有疾阴怀奸谋事觉遁去追及之上相欲免其罪潢力诤乃杀之初昭勋靖公阮淦知上相才识过人爱重如子以次女玉寳妻之玉宝乃潢之姊也及接卒帝委上相郑检总裁国家事务故令潢鎭守顺化徴纳租税以供国用至是入朝玉宝生子郑松才德超群英雄盖世能续父志賛成帝业黎朝中兴之功实基于此十月甲子夜地震山崩草木枯死上相自知病笃乃上表乞释兵权辞意垦切帝曰朕姑从所请特命上相长子俊德侯郑桧督领水歩诸营次子福良侯郑松塱诸将佐等咸属讨贼以安天下副朕所望十一月有流星长五丈坠地声如巨雷莫以北军都督府左都督署府事林郡公爲兵部尙书掌部事庚午十三年正月上相上表奏帝令阮潢行下顺化广南等处统率兵象船艘再鎭抚方民以壮藩维上相戒之曰国家以此重任付鄕当始终节罄竭初心匡辅皇家潢感谢奉命赴鎭召广南总兵元郡公阮伯调还二月十八日上相太国公郑检病笃是日薨追尊爲明康太王谥忠勋诏长子俊德侯郑桧代领其权统兵讨贼时桧自纵酒色志益骄佚不恤士卒由是将校离心辅佐日寡人心思异各相生变终成祸胎四月二日端武侯黎及第文锋侯郑永绍卫阳侯郑栢及良郡公普郡公与莱郡公潘公绩等夜率子弟兵衆就福良侯郑松谋定计策逼令擧事松不得已与及第永绍等收兵象夜奔安塲行在明日至金城营要义郡公邓训同去诣阙入拜谒松等泣曰臣兄桧耽嗜酒色多失衆心早晚必乱又日夜相谋夺臣兵象权印故臣等夜遁投阙哀告望圣上怜纳之帝曰尙父在日不至此事奈何福良侯与及第永绍栢等密奏帝移行在入万赖关内分兵据守垒门以防外兵次日郑桧亲督福郡公赖世美安郡公赖世鄕林郡公阮师尹石郡公王珍渭郡公黎克愼阳郡公阮有僚雄茶侯范文快宏郡公缺名等兵卒万余追至关门外驻营按兵数日关内诸将亦拒闭不出使人投书往来彼此言多不逊者七日帝命使出招谕关外诸将使之讲和赖世鄕等曰不图今日使我等出于人下矣乃不肯和自称兵犯阙先排战阵赖世美挥戈指之曰何日擒获关内人其事始和帝知意不解乃命诸将督兵拒之日夜不息桧见累战不克心中踌躇自回兵汴营会所属将佐曰关内有军境外有贼我居其中倘有事变急难难与相拒乃下令分兵据守冲要各处武师铄守灵塲会潮海门赖世卿守支隆神符海门阮师尹守瑜川玉甲海门以防莫兵入寇赖世美黎克愼阮有僚范文快等整饬兵象船艘器械日夜列屯江岸以防关内诸将突袭又使元郡公阮伯驹鎭守乂安以抚其民八月布政州人立郡公缺名见太王薨及俊德侯郑桧兄弟不和淸华起乱乃率子弟投降于莫莫赐爵先郡公使领兵向道先行十六日莫将敬典督莫氏诸亲王及将佐兵十万余衆战船七百艘侵掠淸华至境乃分兵使敦让同北道将太保嘉国公莫廷科副将茂郡公领兵守神符海门进入后分使本道将弘郡公缺名等爲先锋第一队南道将石郡公阮倦爲第二队西道将岸郡公莫玉璨爲第三队东道将华郡公奇郡公并缺名等爲第四队敬典自督中营大军爲第五队莫诸宗王统督朝东卫及诸内卫兵爲第六队刻日并进入灵塲支隆会潮各海门会同于笔刚至河中驻营于河间两岸烟火连继十里郑桧度不能支势日益孤乃率赖世美阮师尹张国华及家小迎降于莫敬典纳之赐桧爵忠良侯以赖世美爲庆郡公阮师尹爲莅郡公王珍爲山郡公使各领本部兵前进唯武师铄欲弃本营入安塲关从帝然士卒愿降于莫不肯相从师铄不得已与衆归莫莫赐爵水郡公赖世鄕弃营引兵遁入永宁越锦水入安塲关时黄廷爱驻营金盃江将本部兵移据多稔册率黎克愼阮有僚与雄茶侯俱引兵入安塲关来会宏郡公自将本部归乂安与阮伯骝分守其地二十日帝勅封郑松爲长郡公节制水歩诸营统兵讨贼是日节制郑松会诸将设宴慰劳军士武将荣郡公黄廷爱晋郡公郑模良郡公缺名端武侯黎及第衞阳侯郑栢文锋侯郑永绍义郡公邓训莱郡公潘公绩渭郡公黎克愼阳郡公阮有僚雄茶侯范文快西舆侯何寿禄及将校三十员文臣吏部尙书慈郡公阮挺等十二员皆指天为誓同谋协济日夜计议分兵据守各处垒门凿壕树栅设伏守险以防莫兵二十五日莫大举兵各道并进马江自瓮关以下蓝江自俸律以下烟火障天旌旗蔽日淸华人民携老扶幼奔走道途不知所依号泣盈天其财蓄妇女尽陷于莫时莫自恃将多卒锐欲倂呑爱驩之地攻于安塲垒外日夜不息官兵势弱常高垒深沟守险以待六月端武侯黎及第等用计使诸军士夜架外层垒延袤十余里多用屋壁遮蔽以泥土涂外上放竹尖一夜而假城成明日莫敬典望见之以爲真城大惊不敢近自与诸将议曰不期今日黎军若此犹有纪律法令严明培筑一夜城垒截然必效死之士犹多故用功力之速如此使我心不宁必功不能成未易平之若不速战勦除必爲后患乃亲督将士日夜急攻期以克捷由是江左自椰州蚕州江右自雷阳农贡源头俱爲战塲几陷于贼时淸华各县人民散亡田无耕种多荒饿焉九月差河溪侯将兵出守锦水哀垒因反降于莫帝以西兴侯何寿禄代守其地十月莫将率兵与官兵交战相拒于保乐隆崇江诸将多出奇兵曰则固守夜则劫营以挠其衆自是莫兵汹汹惊恐守御者多被斩刺毎获贼馘用银赐赏士卒多挺身自愿奋力夜攻莫兵莫兵虽衆多有进亡莫敬典见累战不克乃退守河中营令禁咸盐不得贩卖搬上源头与官兵相通后有盗担盐入垒者擒获斩以徇衆是月武师铄密使人潜入垒内纳降书乞负罪归朝帝得师铄信书乃会诸将议大进兵以复境土分为三道大进差安郡公赖世鄕端武侯黎及第文锋侯郑永绍晋郡公郑模等领兵出左路取安定逾永福攻略宋山加长郡公郑松爲左相节制各处水歩诸营将士帝自爲都将总督大兵出中路取瑞源安定直至东山驻营荣郡公黄廷爱义郡公邓训莱郡公潘公绩卫阳侯郑栢等领兵出右路取雷阳农贡攻略广昌地方帝至东山驻营武师铄先率本部五百人夜三更弃营明日到东山御营拜见请罪帝慰劳之复仍其爵抚其将士三军大喜师铄复至左相营拜谒泣诉旧情擧衆尽惧自此军声大振莫兵每战辘败不敢复进退守笔刚江营二十日帝使人造浮桥于安列江下流过金盃帝与左相统大兵渡江至金紫径逾淳祐以进撃莫诸营命武师铄招集本县旧兵得千人余爲先锋与莫兵挑战于雷津江渡赖世鄕黎及第等攻宋山峩山取其地所至莫兵奔溃人民得复其业十二月莫敬典见累战不胜乃议曰进兵攻勦劲敌已经九月不能成功且冬寒江涸更兼春水方生岚瘴将起兵不足食人思旧土谁与我同心戮力况我兵寝已懈怠不如且暂回兵以图后擧而取全胜也苟欲坚守其地恐无益于事机爲敌人之取笑耳乃令撤寨而回是时郑桧与其母太王夫人及家小同赖世美张国华等业已投降于莫不敢归乃率其子弟男女千余人浮海随敬典赴京投拜于莫石郡公率衆诣阙顿首请罪阮师尹率子弟回据玉山恃其山高水深不肯归顺帝乃令黎及第与诸将统精兵从间路至玉山袭之师尹已先知之下船夜遁投降于莫是歳河中府大熟家有余粟辛未十四年春二月帝论功行封加左相长郡公郑松爲太尉长国公端武侯黎及第能勇决多计策陞爲太专卫阳侯郑栢文锋侯郑永绍良郡公晋郡公郑模安郡公赖世卿义郡公邓训等俱爲少傅列坐其次又拜左相弟郑杜爲少保福演侯郑桐爲永寿侯郑柠爲广延侯使俱领兵讨贼以图恢复莫开会试科赐阮勉阮洪进士及第阮璜等五人进士出身华有谟等十二人同进士出身令淸华各县社经兵漂散者许回本贯复业安居七月莫遣敬典督兵宼掠乂安各县是时乂安之民久畏贼威势又远隔官军不能救助多降于莫由是大河以南俱爲贼有土将元郡公阮伯纲闻贼至惊骇望风而遁容郡公与贼将阮倦相拒力不能支乃弃船走入化州爲贼所获大河以北又爲贼所有白是贼势复振所至民皆远遁是年顺化康禄县人美郡公率所部兵欲图端郡公阮汉倂其衆降于莫潢知之率兵攻杀之顺化稍安后广南土将互相杀掠呑倂潢悉攻勦平之委偏将勇郡公留守以収其衆九月帝与左将郑松议分兵与晋郡公郑模莱郡公潘公绩纪救乂安莫兵退回乂安复定十月帝命太传端武侯黎及第领兵略定天关悉平之时哀牢国王乍斗献雄象四只及宝物求婚帝欲邻国和好乃以帝妃前女封玉华公主嫁之是年淸华之地谷不收民大饥多流亡时瑞源县太来册人黎景纯自称痴人侯壬申洪福元年春正月帝祀天地于南郊行礼帝捧香炉祷天毕忽香炉倒于地上知其爲不祥乃诏改元爲洪福元年三月黎及第阴怀异志谋杀左相以夺其权常诱左相乗船浮于江中以图之左相觉谋乃不果自是两家相怨外佯协力以图击贼内各怀疑以防奸刺七月莫使敬典督兵侵淸华乂安等处帝及诸将议令各县沿河军人预徙财畜入山林避居以防贼兵八月莫兵果至掳掠方民沿河各县人民流散其地空虚时布政亡命将立郡公向道引海阳将先郡公统水兵船六十余艘逋海道入寇顺化广南等处土人多降自是贼势复大鎭守阮潢设计诱致立斩之于江中贼衆大溃浮海而还忽遇大风波尽死于海外先郡公逬归布政州再归于莫顺广复平潢抚治数十余年爲政寛和每事常施恩恵用法公平戒饬本部禁载凶黯两鎭之民感仁怀德移风易俗市无预价民不为盗外户不闭外国商舶皆来贩卖交易得中军令严肃人人效力于是莫人不敢来窥境内得安居乐业矣太傅渭郡公黎克愼反越垒归降于莫左相郑松收获其子恂快忱等皆杀之九月帝命安郡公赖世鄕晋郡公郑模莱郡公潘公绩等领兵救乂安及至莫兵遂退乂安复平是年乂安各县田野荒芜一谷不收民大饥饿更被瘟瘼死者过半人多流亡冬十一月帝命莱郡公潘公绩经略顺化慰劳将士及至境内多致意于阮潢潢亦以兵来会爲之设宴尽诉旧日之情甚欢及归潢亲送之二十一日黎及第常有异志欲谋害左相郑松左相阳爲不知多以金遗之及第来谢因使刀手伏于幕下擒杀之使人声言曰及第谋反帝命我杀之汝等将士毋得惊怖窜叛者族诛于是部卒震慑无敢动者时耿泻控彦言于帝曰左相兵权势大陛下难与并立帝闻之惶惑乃夜幸于外将皇子四人与倶至乂安城驻跸左相与诸将议曰今帝听小人谗言一旦轻将神器播迁于外天下不可日无君我等及士卒谁与立功名乎不如先求皇子而立之以安人心然后发兵迎帝未晚时皇第五子潭在瑞源县广施社乃使人迎之尊立爲帝是爲世宗宪宗睿皇帝讳鏳又讳晖圣宗之长子也在位七年寿四十四歳而崩葬裕陵帝天资英睿运抚隆平才七年间而天下晏然足为守成之令主享国不永惜哉其母长乐圣慈皇太后阮氏讳晅宋山嘉苗外庄鄕赠太尉贞国公德忠之第二女也先是圣宗未有继嗣光淑皇太后甞爲祈祷命德忠祷于佛迹山徐公庵梦至上帝前祈皇嗣上帝曰许天禄爲阮氏子乃抱坐前时长乐皇太后居永宁宫卽有娠及弥月梦黄龙自天而下飞入所居少顷遂生帝皇太后有黄龙入左脇之祥帝之生也天姿日表隆准龙颜神釆端秀异常圣宗深奇爱之光顺三年三月册立爲皇太子洪德二十八年正月圣宗崩于是卽皇帝位改元大赦以誔日爲天寿圣节称上阳洞主后追上尊谥庙号宪宗戊午景统元年春正月十六日勅谕内外护衞等司曰行宫之门不严则宫城之禁不固如遇大驾拜谒山陵护衞三司尤其号令谨密勿恃昇平之时而忽关防之备书曰有备无患易曰重门击柝以待暴客此之谓也见特旨宣召某人日则用宣召牙牌亦有令旗铜牌不得门阖营壁夜则用两虎金牌亦有令旗铜牌若无金符牙牌并不得施行倘有不审眞伪不遵勅旨则以军宪从事三月初五日定征纳诸税例系天下诸税某年征并至末年纳足不许今年征而明年纳勅旨谅山宪六所旗军稀少官吏数多本处三司官公同量留毎所各二员每衞敎习博士六人余皆省减备将省减姓名具题送吏部兵部调除及差拟敎习别衞所初八日甲戌圣宗淳皇帝梓至蓝京越二十八日甲午安葬于蓝山永陵之左曰昭陵先是礼官奏请立碑刻铭以昭先帝之业于来世帝可其奏命东阁大学士兼国子监祭酒申仁忠礼部尙书兼东阁大学士覃文礼东阁大学士刘兴孝撰文是日帝命女官女使十人送金柩安厝而出放宫女数百人遣使往四方追勘贫乏老弱在军者饶汰之赋役工程偏重者轻减之放眚灾伸冤屈录失职褒有功归逋负寛刑罚旌节义赈孤贫擢廉濴进贤才中外大悦帝在东宫三十六年德业日进仁孝闻于天下故初政蔼有可观乂安顺化部中群盗并起邻郡攻讨不能定帝勅所司悉去设捕兵抚谕许出首复业帝览戸曹所上钱谷簿及询左右知公私储蓄状于是尤加意农事手勅承宪府县官巡行劝课筑堤防濬畎侩立田界以备水旱又命朝臣检察之每社置社村长一人专于农桑又率社军农长以纠督之外任官以事赴京及朝使自外至者必召问农谷丰歉百姓乐苦如何其军匠之上番者如前例六月十月分半归农十六日诏内官及外官无子而假养子并照职品许荫充如所生子定保擧賛例诏曰总兵之官一方重寄不可委非其人继今总兵有阙许科台等官保选各衙门官有胆畧学识资望才干廉勤者为之敢有徇私妄保昏猥儒劣者罪旧常律定纳生丝税例从郑値之议也以扬直源爲吏科都给事中优加廉濴季俸钱夏四月初五日勅谕典吏绿事充军得赦应充在外衙门吏情轻者充善地稍寛情重者充边远瘴疟十九日海阳等处賛治承宣使司参政武睿等上奏爲陈言鄕试日期事臣等奉査上年郷试事八月初八日入第一场十九日入第二塲二十五日入第三塲九月初一入第肆塲奉此臣等窃照今年八月当郷试期本月初十日恭遇天寿圣节如本月初八日武睿及宪司等员并已入郷试场到初十日再出本衙门行礼则试事不谨于试场中设立香案行礼则礼文不备伏乞今年郷试展出本月十二日入第场二十日入第二场二十九曰入屋场九月契曰入第四疡如此二以伸享震君上之情二以严朝廷设科取士之意上从之五月二十四日定追征女丁夏绵布税例秋七月十五日御史台都御史郭有严奏力勇武士典吏军色诸人捉得劫人幷恶逆贼党例有出身者吏部照如出身例除用若例无出身者并授散职如令逆人黄翕件伏诛八月二十二日勅谕刑部廷尉司及内外勘理狱讼等官曰刑狱之用民命所悬得其道则民协于中失其道则民受其害故易象深惩于滞狱书经务耍于蔽囚讯魏理决之间岂可容于迟缓哉继今以后刑部廷尉司及内外勘理狱讼等官凡诸讼情疑难者并依期勘完敢有淹滞逾期每歳季许该及刑部提刑监察御史淸刑宪察使司检察纠奏如律罪之如徇情容縦不能检擧者许本人具吿御史台堂上官及体察舎人得实具奏治罪前项官员不能爲理许被害人具实奏闻如律罪之新置广南都司升华恩义怀仁三衞诸所号冬十月二十一日礼部尙书武有等言太官署厨人应务犹有逃亡太官署厨人视エ部驯象事务畧同而エ部驯象每至六月十月已得奉命回农务而厨人末得以爲未均爲比伏乞海阳山南三江京北四处承宣使司类取该内富农人添补厨人如前番仴人数以便应务每至六月十月一体分回农务如工部驯象以均劳逸庶可革厨人逃亡之弊上从之十一月初八日帝遗陪臣阮观贤范盛黎俊茂等如明歳贡二十日勅旨海阳山南三江京北四处承司农隙时责令府县官督押社民丁夫越纲日搬运本县官粟每承司一万二千五百石赴京投纳天会库捡收贮在前留空库四连若淸华乂安顺化太原谅山兴化宣光等处承司官粟并宜如前收贮本处以实边防十二月初十日勅旨继今内外各衙门长官考课该内衞所府县等职宜详勘实歴任事蹟尽心抚军震慕纳税例无欠少者方考称职如例陆贯嚣扰诛求徇私生弊虽吿发无有实迹而奸贪衆所共知幷管内逃亡数多并考不称职择首领令诏曰首领之职与长官得以相抗衡得以争可否不特査写府衞之簿牒所以纠擧将校之奸非宜公以守法正以率物间有廉濴称职如武伏龙范如裕武世好辈旣行旌赏以劝后来今居是职者不能见善思齐反事效尤互相容隐习以成风甚则同流合汚奴颜婢膝长奸作弊不可胜言旌别贤否劝惩无由自今在内六科在外宪司凡首领从公题别孰爲廉濴守法者孰爲贪冗徇货者悉以名闻送该道监察御史审翦备奏施行敢有徇于亲警溺于财货擧错失当及容縦无言许六科官一体纠奏己未景统二年春正月二十日定纳大集差余钱日期令在内衙门十五箇日海阳山南三江京北二十五箇日淸华安邦谅山太原宣光兴化一箇月乂安高平顺化一箇月十五箇日广南二箇月并依日期投纳戸部捡收足数如例勅旨谕天下内外官员军色等立武之名在于有常修政之方贵乎革弊故三畧重以将统衆之柄六韬垂信赏公罚之文夷孜徴言足爲明鑑我国家利民之力定国之规内外府衞之兵要弘立制大小匠工之辈尤重课功惩贪墨者训勅孔昭奖廉勤者典章悉备谆谆乎箠楚鞭笞之戒汲汲乎苞苴关节之防夫何当职之具僚不顾朝廷之成宪体国忘家者少废官旷职者多舍富移贫罔悛旧恶贪财黩货尙踵前非或瘠人肥己之是崇或徇色酣酒之弗戢或假上进而思行胺削或因下嫁而肆作侵渔或以请托蔽影爲良图遐遗邦禁或以要索鞭笞爲得计遑恤人穷军政蠹隳莫斯爲甚眹光临宝位思革弊风欲寘严刑以淸初政虑夫以刑罚而惩奸恶者辅治之具以口舌而代斧钺者御下之仁特布新条求旧习倘能体此眹意无从匪彝则懋赏以旌之狃乎故态弗听训言则重罪以东之祸福无门各宜愼择耕籍田二月十七日勅旨谕太保崇溪侯黎永都检点赣川侯黎能让等昨得卿等上奏深爲宗社大计恳请建立皇储朕甚嘉焉第一皇子洵好服女衣毒药母氏第二皇子濬幼而不德恐弗克堪第三皇子㵮雅嗜诗书夙敦孝敬朕亲抚育今已长成断自公心隆以震器殊非弃长立少盖爲天下择君然东宫正殿朕犹居之宜于殿侧缮作新宫幷建储册宣仪礼节文其令有司择日行之申明禁戢盘馔奢侈事三月初二日行襌祭礼于圣宗是日除服夏四月勅谕礼部尙书武有等人才国家之元气元气壮则治道隆科目仕宦之正途正途开则真儒出故古者以大比求俊髦必严设棘之规谨煳名之典传义有禁易书有制盖所以柅系姦萌汇征善类以资天下无穷之用我祖宗取士之法倣古而行于今宏摹至详且备然法立寝久弊随以生常才滥入于选中实学或遗于度外翻腾物议未引惬士心朕光御洪图丕昭公道敦崇茂实欲回淳朴之风屛黜浮华思革浇漓之习济济玆登于贤哲明明盍致于关防申行各条具列于后凡二十条其一试塲务要广濶中分四区各以疎篱限之及作场内四隅各一栈至入场日用内臣校尉各员在浅上了望会试天下擧人时应擧者五千余人上曰法禁不严则无以杜侥习沙汰不精则无以得实才仍许仪曹定其试法适臣申其试题刊降房次区分巡绰亦以日更考官许以亲避合格者得五十五名五月十九日诏继今丰年大熟禾谷倍收各处承宣使司行下该内府县州官责令农长村长宜用心训饬本社人各宜盖积以致豊富不得奢侈妄用以糜费大旱祷雨于太庙暑盛二十九日勅旨传刑部今日太庙犹祷雨且缓决杖罪囚幷录今月杖罪囚情来急急奉行是月以杨直源爲奉天府尹六月十九日沙汰各吏勅吏部尙书陈瑾等倚法侵渔吏之弊习也以时沙汰国之常经也曩者吏选不公吏途太冗或烧悻一艺卽得塡充或属托多端希求津要通纳贿赂躐等出身间有不能草藁奏章唯出钱以雇人者亦不能誊录簿籍唯罗网以执爨者膏肓之病歳月旣滋欲治敎回淳而群小路塞不可得也尔当移文天下各处内外各衙门三月以里该官具奏某人廉正公淸某人姦冗迷讷及老疾劣弱一体徴还如令汰出又选良家子弟社长端供死罪方许入试者塡充二十六日勅旨继今广南地方军民捕得公象许投吿三司公同勘实象一只卽三十五人以上许二十爲首捕二十爲从捕各具本论赏有差秋七月初五日勅论官员百姓等世道隆汚系乎风俗恩俗微恶系乎气数易曰君子以居贤德善俗书曰弘敷五敎式和民则诗曰其仪不忒正是四国礼曰齐八政以防淫一道德以同俗圣经垂训炳炳足征古昔帝王御历膺图抚己酬物莫不迪玆先务也我太祖高皇帝辑宁家邦肇修人纪太宗文皇帝懋昭天宪笃叙民彝圣宗淳皇帝敷贲前功和沦大化神传圣继矩袭规重仁心仁闻洋溢乎华夏善政善敎渐被于际蟠兆民孚嘉靖之休亿载衍登宏之盛朕尊临宝位祗绍光猷躬孝敬以端建极之原首纲常而阐敷言之训上行下效旣式底于咸宁长治久安欲永跻于丕绩特申条约用列左方故谕初九日殿试策问以人才王政命北军都督府左都督华林侯郑逊吏部尙书陈瑾提调刑部尙书丁逋刚监试东阁学士阮保翰林院侍讲参掌翰林院事黎彦俊读卷赐第一甲杜履谦梁得朋阮克俭三名进士及第第二甲黄征阮恒等二十四名进士出身第三甲陈白良黎緖等二十八名同进士出身凡五十五名十六日上御敬天殿鸿胪传唱名礼部引黄榜揭于东华门外十二日天寿圣节停差列校畋猎二十五日御史台都御史郭有严奏赏罚予夺帝王厉世之权赏当其功则人人皆劝响其罪则人人皆惩是故赏罚之间当尽至公之道今陛下淸明初政总揽化权进贤退奸天下之人莫不景仰休风欣观盛治然臣窃见前年征山夷占城琉球老过之寺淸选效力各衞军旗有膂力者先登得馘除用未尽及被选汰退充五府军与无得馘同无有分别伏乞效力四衞得馘军旗汰退被充府军者兵部类奏置爲效力四另队如神武另队例以震士有功之劝又力勇武士吏典军色之人捕得劫人幷恶议蠢人有例应得出身者有仴不得出身者若一槩议赏则重轻之间无有旣别伏乞今捕得劫幷逆恶人例有出身者吏部照如出身例除用例无出身并授散职如令如此则爵赏轻重处置适宜而人人知劝矣臣等又实擧人犯盗劫奸凶等事刑部寿让不再发去狃习玩法无所忌惮或恣行奸恶报复旧譬良善之人多受其害继今举人初犯流罪或墨徒兵南军者再还肇人如令若不能惩创故意再犯则应送流州所者二切发去庶使奸恶之人知所畏惧而不敢肆其凶暴矣从之八月初九日诏继今上自亲王下及百姓并不得娶占妇人爲妻以厚风浴从戸科都给事中武禄之奏也十二日勅旨良民进粟受官许范泰奉勅勘是良善人一如前例若恶逆盗刼教唆豪横倡优及彼子孙并不许受官十四日工部尙书陈保上奏圣旨各衙门及百姓递本并于南薰门外跪进妾授如前二十日工部尙书陈保奏再议革军所吏作弊事二十二日兵部尙书阮逢时等奏议宣光别所罪囚事重修佛迹山天福寺幷立碑听皇太后父贞国公阮德忠之嘱也九月初六日置乂安顺化守御所初九日诏继今捉得逃囚之人罪未至死倣如前捕盗例议贳罪至死倣如前捕刼例议赏锦衣衞都指挥使司都指挥使掌衞事兼知丰祜堂丁覩等再奉议定力勇武士考较武艺中不中赏罚例十九日勅旨礼部出榜接明使听百官并鞋韈冬十月以后系隆冬百官着罗纻丝衣以顺时候停着纱衣二十九日礼部奏爲常朝服事尝谓干坤衣裳之制取象甚明夏冬葛裘之宜氧时爲顺公侯伯驸马文武护衞等继今常朝衣服自十月以后着纻丝罗衣二月以后方着纱衣如遇风雨日着纱棉布衣以顺时候三十日兵部尙书阮逢时奏继今力勇武士重疾回本贯疗治十个日疾愈投吿兵响具本送中官科霉官再公同验实身才壮健蠢本衞司力勇武士不然充殿前军上从之冬十月初七日召进士杜履谦等入应制命作五王帐记梁得朋优等阮贵雅落韵出爲附翼县知县申明常朝衣服诏公侯伯驸马等贵官高品及护衞官十月十五日各官职品期毎月初一日常朝衣并着纻丝罗衣如遇风雨日幷直日在本衙并许着纱布麻布纱衣不拘又诏继今系国忌日许着纱布不得着罗绮綵衣补子用暗织成不得用五綵诏自今公侯伯驸马文武三品以上公服幞头用黑纱趣稍长大于文武官不得用扬棠样饰合趋若百官仍旧样二十一日定考课勅谕吏部尙书陈瑾吏科都给事中黎嵩等爵赏乃厉世之柄考课实计吏之方励渉幽明虞舜所以凝庶绩综核名实汉宣所以致中兴盖在上旣神鼓舞之机则爲下必厉进修之志不公好悪曷以劝惩我国家稽古建官任人共政选擧之权公而明考课之条详又备云胡百执视作虚文长官罔辨贤愚例分善最该司宁喩可否槩以廉能铃曹例执于权衡吏科间罕于驳正勤劳尽痒积年方得陞除填康命奸指日亦蒙进秩官途冗滥职此之由玆当莅祚之初尤切更絃之治宜如事例谕尔知之继今内外文武官员任满九年无賍犯应得考课者该考翦官遵如前例详加审实某员有材干能应务果非碌碌庸常旅进退者方许考爲称职陞赏如例若某员虽任满九年无賍犯而其人无有材能因人成事不得考课陞赏及怠慢惰愚如珍美局局副阮牢之类轻贬重降考颞官敢有徇情妄考吏部考顚不明吏科审驳不当一体送刑部如律治罪二十七日勅淸华承司送勘各处开垦挈民家良善许居住御史台都御史郭有严奏御史衙门体察吏不敷乞添充以便体察从之十一月十六日诏自今广南不得窃掠蛮民买卖私奴婢违者许宪司纠察治罪勅旨另置廷尉司先是洪德年间例廷尉司属锦衣衞天子诏凡犯重情疑狱奉鞠勘问至是不令属锦衣衞仍置指挥使司指挥同知指挥佥事各员并用儒臣于是另置择文臣重职的当爲之令驯象各衞象陈于讲武庭幷制驯象差拨旗军构作瓦厩以中城军人守看以省逐番构作草舎之费作宫墻内粟库凡二十连勅旨各衞军司所军匠凡有营造凑作各务如有内府武库祠宇寺观之类其该衞司所官及督押负人敢塞背云欝曼放作弊六科御史宪司衣舎察检擧治罪十二月初六日辛卯帝遣太保棠溪伯黎永中军都督府左都督殿前都检点司都检点榕湖伯黎澜赍金册宝章立皇子㵮爲皇太子十五日庚子明遣行人司行人徐钰来谕祭圣宗皇帝十七日壬寅明遣正使司经局洗马兼翰林院侍讲梁储副使兵科都给事中王缜来贵册封帝爲安南国王先是本月初九日帝命兵部尙书赣川伯黎能让少保郑公旦刑部左侍郞阮克恭锦衣衞都指挥佥事知廷尉司使范勉邻东阁校书范智谦大理少卿刘肃淸华道监察御史武达道通事武仁脩阮钦范瑾往界首医都尉陈挂刑部右侍郞裴原道工部右侍郞黎刑科都给事中阮宝珪往寿昌驿北军都督府左都督华林伯郑季述工部右侍郞阮僴吏科都给事中黎嵩海阳承宣参议阮汉廷往市霖南军都督府左都督酣马都尉临淮伯黎达昭戸部右侍郞陈崇颖御史台佥都御史黄沆安邦道监察御史郑葵往吕瑰驿应接梁储徐钰等循故事也二十三日梁储王缜徐钰等并至市桥骤是日帝命东阁大学士覃文礼学士阮仁狭裴甄等就市桥驿与梁储等议礼二十四日徐钰发自市桥驿就吕瑰驿帝御小光舟诣驿迎接帝还宫储出驿门外望送云习今日仰见国王年长眞圣人相眞长寿相实天南生灵之福何其博学应事捷敏之速称叹不已二十五日徐钰发自吕瑰驿至盛烈津下船帝诣琼云殿接见上先还宫徐钰就勤政殿致祭圣宗皇帝礼毕帝与徐钰行相见礼仍命百官送出使馆二十七日梁储等至敬天殿行开读诏书礼其略云奉天承运皇上若曰我皇明君临万国统御群方声敎诞敷普率渐曁尔安南为国界在南陲作我藩屏咸称秉礼蔚有华风故国王灏恪勤贡职保民安社垂四十年今属告终国统宜嗣世子鏳德惟出类衆所归心贡表请封意专辞恳特遣储等持节封爲安南国王于戏崇德象贤义无间于远近继志述事心勿替于始终尙祈国中耆旧臣僚同寅协恭以称朕怀疼之德故下诏示使之知悉旧礼仪註无上香无舞蹈山唿至是储缜等送仪註有之帝不从各报储等遵如旧例礼毕帝诣勤政殿行相见礼仍命百官送诸等出使馆二十九日梁储病帝亲诣馆视储疾储出见是日帝宴储等于勤政殿幷赐金银丝绢各有差储等并不受固辞归国帝作诗以饯之立景统二年己末科进士题名碑于太学门庚申景统三年春正月二十五日帝遗使如明刑部左侍郎阮维贞礼科都给事中黎兰馨尙宝少卿阮儒宗等谢致祭东阁学士刘兴孝翰林院侍书兼秀林局司训杜网通事司丞裴端敎谢册封幷求冠服以郭有严爲太常寺卿二十七日户部尙书郑季遵奏议大集军期差余本月以里纳足淸华乂安等处及四承宣各衙门一箇月十日顺化处各衙门一月十五箇日广南处各衙门二月以里足并依期投状戸部度支同锦衣户科检收二十八日以陶舜爲户部尙书兼知崇文馆秀林局二月初六日定追賍罚钱日期令十一日承制邓俊传奉诏舎生会试中三塲幷逓年累中塲如训导有缺者国子监官端保有德行仪表堪爲人师者送吏部诠除夏四月初七日定检看税物滥匿还他令勅旨继今木条船库厂塲门外公同检验合例者曳入佥收公同置簿不合例者将入公同检收置簿其滥匿一切还他以杨直源陞爲都廷尉初直源爲府尹弹压豪强权贵爲之敛手黎广度保有政术刚毅可陞廷尉故有是命贬东阁校书吴焕充本府军坐以朝事与外人言也后辛酉科郷试中参塲不与入肆塲勅旨继今凡有构作修理各务当先时预定工程财物等件一一备足量其轻重缓渐次营爲不可一日同作以舒人力户部左侍郞阮德广上言太祖高皇帝起义之初将臣士伍同心戮力将臣有大勋劳并已有封谥追赠有子孙苗裔同得承荫叙用士伍亦预勲劳虽赐勅命美文已受各衞将军而子孙犹多屈在军伍未得承荫臣恐劝功之典未尽举也今陛下光登宝位德广干坤系从军得馘许除用虽引选不取犹授正官况开国士伍间关百战凡十笔已有功劳忍使不追赠子孙不承荫何以爲人臣之劝今臣伏乞顺天年已有功劳祗受勅命美文许子孙投告该官勘实明白备将姓名具奏送吏部加一级有子孙苗裔不识字者考充锦衣衞俊士能读书识字考充崇文馆学生如功臣例上以伸圣神山河带砺之盟下以笃功臣与国威休之庆也上从之仍勅旨顺天年开国有美文勅命自三品以上见获子孙已充军伍各色许本人投吿兵部勘实军伍者充锦衣衞俊士能读书者充崇文馆儒生三品以下充羽林神臂等衞秋八月十五日御制观稼亭中秋玩月诗十五韵命东阁大学士阮仁浃黎彦俊黎茂赏阮冲悫翰林院侍书阮孙蔑东阁校书邓从矩邓鸣谦梁得朋翰林院校理阮垣武珠校讨阮敏等奉赓诏继今匠人有缺至选壮时取黄丁请哓各艺社庄之人塡充停差人往各处分择谙哓各艺充匠冬十月二十五日阮端奏言社长勤于训饬善俗舆行堪杂流官本县州官勘实呈承宪二司勾取本社及附近各社社长勘实具奏旌赏砌东边墻定冠帽制令礼部备榜诸王公侯伯驸马内外文武百官儒吏军色民人等照所用冠服制样遵行构作库廊及亲王公主府辛酉景统四年春正月朔幸西京禁扈从官不得使旗军装载妻子女妓随行縦情肆欲诏管军匠官督押公务或有怠惰欠缺应发落吿所犯如法惩治不得以大杖手足砖块木椎亲自痛打违者如律治罪以杨直源爲工部右侍郞初二日校定扈从留守事例凡七条夏四月朔诏擧人女丁前颁赐掖庭丼公主等止许本人正身若生得子孙并送官五月二十四日诏继今每年至选壮时某社有贫乏人不限公田私田社长预先保结端供府县官覆勘开在贫乏项准饶秋七月二十九日诏继今各处承宪二司官详访府县等官所行功过每至歳终定爲上中下考某人爱恤下民廉勤政绩者爲上考爱恤下民徴科不扰公事无缺者爲中考某人碌碌旅进旅退者爲下考承宪府县州等吏某人有廉能勤敏者爲中等某人鄙狼不勤者爲下等并类取姓名详註事迹具本送吏部收照官员通倂前满考九年如课例黜陟施行吏典满年限中等多者许照例陞充官吏果有汚冗奸怠賍贿实迹者送吏部勘实如例治罪承宪官果有恩怨贿赂类奏不公以致善恶混淆功过失实科台等官体实劾奏送问其御史台官亦详访各处承宪功过每至年终定爲上中下考类奏并如承宪官类奏府县州等官例施行诏各府县等官有田土犹荒前已给通告人耕种纳税如例若贫乏之人前已挈家占射开垦别府县荒闲田土例得传子若孙耕种者许吿勘官移吿本县社择得妻妾正身呈勘官备类囚人及妻妾姓名交付某人妻妾送囚官领去是日又命定儒吏除用令诏华文学生儒生按吏监生各衙门都吏已经选取吏部査实递年会试中塲多者先除少者后除若无中会试塲年深者先除浅者后除不得如前阅选身材行次一槩混除违者抵罪九月朔大雨涨溢城中选壮充军定人丁差赋令诸不具人丁不能生理并饶差赋能生理徴身税半分冬十一月十六帝遗吏部左侍郞阮郁东阁校书丁动翰林院侍书兼秀林局司训邓鸣谦如明歳贡二十六日兵部尙书阮弘硕奏肇人捕得盗劫应陞赏次者并如各衙门应差捕得盗刼例陞充宣达局局人再能捕得盗刼者倣如衙门都吏捕得盗刼者少赏资不得陞充该捕壮士旣不得陞充则赏资准在衙门吏不减从之十二月二十五日勅旨定郷试事务施行一继今郷试时各处社长端保本社土人除秀林生徒外某军色民人果是良家子弟有行检学问能属文备肆塲者亦许端架若兴化安邦宣光谅山四处士人备参塲亦许入试大社二十人中社十五人小社十人某社习学少者不拘此例社长类取姓名本府县州逐覆实写士人塲中者承宪二司如例考试若某社长端供不实府县州考齅不明致士人入试时犹杂冗不成文理幷爲亲戚子弟嘱托者该科台差人体访得实一体送问治罪一继今士人入试时提调监试等官责令检擧监官公同捜检塲中或有藏诗书事实等迹一切察覔至士人入试塲时自于门外详加检察若某抄爲事实等文义怀挟幷代试者卽捉正身送问前项犯人充本府军三年终不得入场弥封监不明以贬降罪之承宪二司一体公同检察方许入塲考试若某人标试奸迹者拘留正身擧奏送问承宪官敢违容奸作弊该科台及差人体访得实一体送问治罪一继今官员见任别处承司幷儒生典吏遇上番或留京城应务等项情愿应试者本人投吿翦实己能行文备肆塲者方许给回本贯应试不得如前给所保承司井奉天应试违者送问治罪一继今吏典郷试中式者充国子监留学一继今郷试入塲监生生徒守制在家并就本府报名点目缺者该官具奏充本府军擅入试塲外门及代试以徒罪罪之终身不得入试塲叙用若社长认面时见奸同情容纵致代试入塲中有吿捉者充本府军三项等是歳奉天火灾令京人逃漂出首过回藩镇役壬戌景统五年春正月初三日勅旨一继今各处县州官行下各社长凡本社军人匠局各色等役将至大集军期上番先行督责令戒或彼尽去期番或做工未满期日而先逃回卽穷究诘问责令端供明白审是顽怠及期番做者许吿县州官擧奏送该部治罪一继今各衞司所有逃亡复业及老疾民人每至上番如前令销差轻务若壮健者如有得病应务不得许本伍亦可纳钱不得奸诈托病以刑部右侍郞杨直源爲兵部左侍郞阮观贤爲刑部右侍邹二月会试天下擧人应试者五千人取陈翼等六十一人吏部以其名闻上亲策问以帝王理天下命南军都督府左都督驸马都尉临准伯黎达昭户部尙书武有提调兵部左侍郞杨直源御史台佥都御史裴昌泽监试礼部尙书左春坊右谕德兼东阁大学士覃文礼礼部尙书兼翰林院侍读掌翰林院事阮保礼部左侍郞兼东阁学士黎彦俊国子监祭酒何公程司业黄培太常寺鄕严琳进读试卷上览赐第一甲黎益水棠县淸朗人前爲道士及中第帝命宣匍词先捧香火炉烈烂其手不之觉黎崧阮文泰等三人进士及第第二甲阮景演黎仁济等二十西人进士出身第三甲范谦柄阮茂等三十四人同进士出身上御敬天殿鸿驴传唱第递年黄榜掲于东华门外至是命礼部捧出鼓乐前导挂张太学门黄榜张太学门自此始三月云丁韶各坊社册有丁男自景统四年借十一歳今年递至十二歳及漏籍黄丁身材壮健长大四尺以上社长类名送本处三司及奉天府至农隙时阅选夏四月十八日刑部左侍郞阮观贤上言臣钦奉勅旨继今军匠色例得放回农务者五六月十月十一月番并得分半归农不得间分秋夏奉此阮观贤窃照上年六月十月番五刑司狱卒并停勾讼今五月十月番军匠色人已分归农而五刑司狱所狱卒暂勾讼未奉该及臣谨具奏闻伏望圣训从之二十日勅旨六部尙书侍郞御史台东阁翰林六寺六科承宣使宪察使等职有缺吏部具奏取旨施行六月十二日杜絪奉北使回以爲东阁校书兼秀林局司训秋八月十九日以杜絪爲礼部右侍郞冬十一月以杨直源爲礼部左侍郞十二月初五日拟选府衞司所官以上五府都督检点还督指挥使都总兵使如有缺员吏部具奏取旨施行一衞所总知缺一员例取管领二员管领缺一员例取武尉三员选取一吏部类取姓名职色无过犯具奏内任内府引选外任指挥翰林公同都承宪三司选取备奏铨除十八日遗太常寺郭有严监察御史阮秉和给事中陈茂材如明谢赐冠服时明国皇后见我国使至差官收取凾箱领入内殿讨取异香郭有严原有所买龙衮禁物贮在箱内恐明国检得责之乃作戒本部榜文收取异香上进其文曰匹夫怀璧麟经贻黩货之讥胡覃藏珠马史示轻生之戒故叩阖呈琅者嘉忠纯之可尙而进拜献曝者虽微小而可称歴历薰莸昭昭龟鑑照得本部使等率自下方之远来观上国之光万里梯航跋渉宁辞于海岛九霄日月胆依快覩于天颜趋淸明文物于虞朝覩礼乐衣冠之周制尊亲在念报答无阶凡其身货财岂宜煳心爱惜某有奇南异香一合呈付差官拣裁进入明主见其文谓三代人才命太监陈寛传出阁老李东阳等看奏云是他一片忠诚宜加优赏以示激劝因问左右他在国何官左右以都御史对明主乃赐宴殿上赐大红獬豸织金胷背柠丝等物有严因上表称谢云臣窃惟天地发育万物虽萌芽根茨犹感生生化化之仁帝王抚绥兆邦虽絶徼氓犹仰荡荡平平之道今臣忝因夏贡近望尧云仰天日于长安胆依正切厕衣冠于王会欣幸良多岂图微远之余叠荷宠光之赐章身有耀品釆孔扬命服匪颁豸文生色顾惟草木孤根之陋尤感干坤大造之恩臣不胜仰戴铭佩之至敬祝皇帝万万歳寿与天齐年率土臣民均乐雍熙之治庶邦大小永孚渐被之休是臣之所深愿望也丙午建王镔薨辍朝三日赐谥贞靖诏继今乂安建安驯象等卫所作商船二艘以便载粟阮荣等奉勅旨光顺洪德年间内臣出外擅到人家者斩停常川舎人选取高大充锦衣卫舎人卑小充外直舎人癸亥景统六年春正月旱初八日勅谕淸华賛治承宣使司参议杨静等吾于农务尤且留意尔牧兵民固当尽力省循无怠畜洩以时玆惟善政永保图功书曰有备无患此之谓也除已具奏外某方叹潦须先预备隄防种稼事彼县州官视秦楚肥瘠恝然予每差内臣往省南亩或田亩卑塌或阡陌荒芜或土堆有缺或翻鹅害苗才至数朝断不可久暑未数日殆甚吿干皆由分忧之任不得有才扞制之方靡良其策呜唿汝等以衣冠之美俸禄之富爲润屋之赀耶抑莅天之功耶吾一身恐惧之勤而爲尔优游之悦况今年値运下元遭逢末劫玄枢经云冬至得壬地赤千里地母经云癸亥之年雨水太多修筑之术将不勤乎汝宜作急部内江关水车小溪大路期二箇月以里尔亲来捡阅完好者置爲考上课筑漏者编爲不称职详题以闻定行黜陟尔等无情不督贵至霖雨田禾淹湿诘得其实一体送问初九日郭有严等使明将还陛辞明帝遣西夷都督大通事锦衣卫都指挥使杨琮等宣传圣旨赐郭有严大红骨朶云织金獬客纻四疋熟丝三疋幷兵部尙书曾镒等奉抄送圣旨另给郭有严马船一艘钦此郭有严谢恩诗云曾因国事贡珍封藻宴叨陪玉陛中豸彩已章三品服鸧舟再驾入荒风诗辞笑乏寛如海酒力那堪飮似虹福寿拟同周雅祝升恒日月照临公二月十七日礼部尙书武有奏言每至大集军期投纳差余并老疾等钱卽备来开所纳前项员人姓名及实钱数人数送户部照收大旱夏四月彗星出东方礼部左侍郞杨直源蠢苏沥江边上自札桥社下至赣川社防水旱以利农并开安福渠下至上福渠处以灌民田五月初五日颁题扇诗御制警之云星火昏中夜蓬芒出壁东荆方当大水卫地恐舆戎循省尤临理推占谩异同秋八月御史台官奏翰林官肆业怠慢宜论罚之九月初十日大火东市焼尽庸舎冬十二月初八日以礼部左侍郞杨直源兼翰林院事是歳前大旱后大水伞圆三岛山崩甲子景统七年春正月诏继今宫墻内加修理各务定构作廊庙幷廨宇舎二月幸西京夏四月帝由往幸蓝山车驾还宫不豫五月二十三日帝以女谒盛婴重疾大渐乃遗命皇太子嗣位二十四日帝崩于图治殿初帝作上阳鑑治图治长生之殿燕寝之处读书斋生之殿乃在九重之内作流盃殿引水至堂前曰流盃台称上阳洞主生皇子六长子安王洵第二威穆帝濬第三嗣皇㵮第四通王溶第五明王治第六思王养六月初六日中军都督府左都督屛山侯黎广度南军都督府左都督驸马都尉临淮伯黎达昭曁驸马五府六部东阁翰林院六寺科台等官诣皇极殿奉皇太子潦卽位大赦改元以是年爲泰贞元年賛曰宪宗好文守成节用愼罚修政任贤敬天勤民亦贤主也享国不久惜哉武琼賛曰帝天资日表隆准龙颜神釆异常圣宗奇爱之尤聪明睿智高出物表而仁慈温和不为严毅常朝退引士大夫询访得失假以辞色导之使言达下情决壅蔽臣下过失薄示戒责不忍辍加笞辱有所措置从容闲暇末尝大声以色而天下亶亶从化每言圣祖肇造区夏皇父内修外攘规已定吾无事乎更张惟遵守成宪充扩而光大之以宣昭我祖考之德而己肃宗钦皇帝讳㵮又讳宪宗之第三子也在位未期年寿十七岁而崩葬敬陵帝笃志好学亲贤乐善足爲承平之良主不幸早殁惜哉其母庄顺皇太后阮氏讳环天施平陵人也以洪德十九年八月初一日而生帝景统二年三月立爲皇太子及宪宗崩遂卽皇帝位改元泰贞以生日爲天明圣节称嗣皇后追上尊谥庙号肃宗帝旣卽位称皇吿天地宗庙尊祖母长乐皇太后爲太皇太后秋七月郭有严等奉使还自明八月初一以生日爲天明圣节是月有长星见西北九月初八日奉寳册上大行皇帝尊谥曰体天凝道懋德至仁昭文绍武宣哲钦圣彰孝睿皇帝庙号宪宗母贵妃爲庄顺明懿皇太后逆人段世侬等伏诛时世侬反于高平捕获之及其党五百余人皆伏诛冬十月十八日甲辰宪宗皇帝梓宫发引回西京十一月初八日迁葬祐陵礼官按故事奏请立碑帝可其奏乃命文臣阮仁浃范盛程志森等撰碑文遣使如明吏部左侍郞邓讃检讨屈琼玖户科都给事中刘光辅等歳贡兵部右侍郞阮邻监察御史阮敬严等吿哀礼部右侍郞阮宝珪东阁校书陈曰良校理武珠等求封是目月初八日帝弗豫初帝卽位出囚人放宫女停不急之务减偏重之役抑贡献省力役任勲旧揽威权抑戒外戚友笃亲藩凡经纶大经建立大本无所不用其极天下臣民皆拭目以观初政以爲成康文景复见于今日十二月初六日壬戌帝勑谕朝臣屛山侯黎广度赣川伯黎能让及文武臣僚等朕疾未疫虑付托重寄恐有未堪先皇帝第二子濬贤明仁孝可嗣正统以承祖宗以抚臣民大臣百官尽其忠贞以辅成大业某亲王僭于天位天下共诛之初七日癸亥帝疾大渐八日甲子崩于皇极殿遗诏百官丧服一循古遭十八日甲戌中军都督府左都督屛山侯黎广度宗人令恩使黎能让曁公侯伯驸马都五府六部御史台东阁翰林六寺六科提刑十三导官卖明殿奉迎宪宗第二子濬卽皇帝位大赦改元以明年爲端庆元年时阮宝珪如明未过关再改封表文送与宝珪奉行是时攽大赦条于天下其一中进士科未有除用而病故者许子孙荫如官员例幷入流试官许饶一男选丁壮一男二十五日定五城门外作直店例勒旨五城门外效力神武殿前作瓦屋二连毎连七间毎日该把门用一人出直店讥察幷锦衣肃赁人亦在夜间内臣卽在台门内若一连神武殿前效力用二员军二十人盾五十面手箭五枝宿直如法二十六日勅旨五府军店外作木柜例系外店毎店相隔并着木柜柱要大毎店用钩五柄有尖头头亦有钩置在店两头守把官员军人并在直店不得凑作以别资威穆帝讳濬又讳諠宪宗第二子肃宗之庶兄也在位五年寿二十二歳爲简条公濴所逐寻遇害葬安陵帝嗜酒好杀荒色立威屠戮宗室幽杀祖母外戚纵横百让怒时称鬼王乱徴见矣其母昭仁皇太后阮氏讳瑾东岸扶騐人也少孤贫自卖与奉天人其家有罪渺入官婢以故得入侍管宁皇后宪宗爲太子时见有美姿悦之纳以爲妃以洪德十九年五月五日子时而生帝パ泰贞元年肃宗崩无嗣庶母敬妃阮氏于禁中定谋立之遂卽皇帝位大赦改元以诞日爲天庆圣节称琼都洞主乙丑端庆元年春正月湖日食二十一诏各处承宣官员百姓等大事用大方纸小事用小方纸嘱书文契用大纸不得犹狃用方纸如前听一箇月悉如明令若官员百姓嘱书文契犹用方纸许本族人族长投告验实以虚论卖者失其己分买者失其原钱嘱书文契并不用二月十六日甲戌上大行皇帝尊谥曰昭义显仁温恭渊黙惇孝允恭钦皇帝庙号肃宗十八日丙子追尊生母阮氏爲昭仁弘懿皇太后会试天下擧人取黎鼎唐安慕泽人等五十五人廷试赐第一甲黎鼎裴允文陈棐彰德芝泥人茱之子三名进士及第第二甲阮肖象陈磊等十六名进士出身第三甲范敦硝阮胥等三十六名同进士出身三月肃宗皇帝梓宫发引回西京癸卯葬于敬陵礼官奏请立碑帝可其奏命覃文礼阮仁浃范盛程志森等撰碑文二十二日皇太后阮氏暴崩于长乐殿正寝年六十五初肃宗崩无嗣内臣阮故爲欲立帝查太后以帝婢妾之子不可以承大统固要立吕瑰王于是汝证太后使出迎吕瑰王汝爲等乃闭诸城门立帝太后见帝已立不悦后帝遂使左右密弑之辍朝七日二十七日升祔母昭仁弘懿皇太后于东京太庙明德宫是月化外州透入争那巖关田帝命丹溪伯郑侑经理明光地方立关隘而还夏四月二十七日追尊祖母谥曰徽嘉静穆温恭柔顺太皇太后帝建眞元殿作宝瑞堂于东岸扶骏鄕作宣誉堂于水棠华陵鄕又作光美殿于广德隶园坊以恭奉太皇太后先祖五月初七日明孝宗崩谥曰敬皇帝十三日命郑侑往宣光公干二十五日以诞日爲天庆圣节二十八日明皇太子厚𤋜卽皇帝位改元正德是爲武宗以杨直源爲户部左侍郞兼昭文馆六月初五日贬礼部尙书覃文礼御史台都御史阮光弼等于广南寻杀之初宪宗寝疾帝母昭仁皇后以婢寿宠生帝覃疲庶母敬妃无子震己子一意欲立之恐大臣不从以金赂文礼不受及宪宗大渐文礼与光弼受遗诏辅皇太子嗣位时诸王争立文礼恐变起仓卒乃入寝殿取传国宝归家再与文武诸大臣共立肃宗卽帝位帝深憾之至是以姜种阮汝爲谋贬二人行广南承宣使至眞福县大江帝使人道追逼令自尽二人当投水中吟国语诗而没后廷臣心知二人死非其罪争之帝归咎于汝爲遂杀之以黎嵩爲淸华承宣使起吴焕爲清华宪察使焕前被充军再试中生徒至是起用丙寅端庆二年春初仁睦门陈管领陈姓缺其名管领官名也本陈朝之外孙生二女长曰松次曰竹帝闻松有美色选入后宫生皇子而早没后竹亦入侍二月选黄丁黜范谦柄爲海阳宪察使时谦柄坐与黎崧石志爲朝中所劾故黜之召附翼鲧知县阮贵饔提刑监察御史先是贵雅应制落韵被驰至是召还用之夏四月十三日起复杜絪仍礼部右侍郞翰林院侍读参掌翰林院事以絪丁母忧始服阕故也阕音缺服终日関冬十二月十二日遣兵部尙书阮光美吏科都给事中阮旌提刑监察御史阮仲逵爲提调监试监考考试军色民人书算于讲武殿庭应考者三万余人取中者阮子棊等一千五百十九人改定军号勇士副军以下丁卯端庆三年春正月初九日明遗正使翰林院编修曾铎副使吏科右给事中张弘志来告卽位幷赐彩币以阮敲爲海阳承宣使初敲奉北使有北枕甚好不以上进爲舎人所奏黜还家至是始用之后敲卒于任所闰正月明遗行人司行人何露来致祭于宪宗睿皇帝明又遣正使翰林院编修沈焘副使工科左给事中许天钖赍诏动封帝爲安南国王并赐皮辨冠服一副常服一套天钖见帝相题诗曰安南四百运尤长天意如何降鬼王覆考书算一百四十四人中者阮子棊二十五人充华文学生新置强力司知府阮贽被外戚姜种亲人打死复甦先是贽仕宪宗时爲中书监正字会试中塲以帝外鄕东岸人除奉天府少尹后任富平府知府爲人不屈姜种亲人阮仲拿于廷尉狱打死抛于城外子孙以席包之乃归而葬忽然复甦匿于弟子家日则居夜泊哿上妻子以他人骸骨葬之行斋如居丧礼已经一二年鄕村不知至洪顺己巳年义师起诣阙陈辞许入秘书舎人赐号还生伪莫时官至义与高平等府知府三月帝拜医京二十四曰戊戌还皇京驻营于春杜行殿亲幸真元殿顾贴福地以阮时雍爲淸华承宣使冬十一月遣使如明户部左侍郞杨直源东阁校书宗文翰林院检讨丁顺等贺武宗位梁侃谢赐练币鸿胪寺少鄕阮铨进香ェ部右侍郞阮瓖翰林院检讨尹茂魁户科给事中黎挺之等谢致祭淸华承宣使黎嵩翰林院检讨丁贞监察御史黎孝忠等谢册封乂安参议黎渊翰林院校理吴绥监察御史黄岳等歳贡戊辰端庆四年春二月会试天下擧人取杜鍫音容蓥舒池人廷试赐第同进士出身等五十四人及廷试赐第一甲阮简淸许三省阮有严三名进士及第第二甲陈惊等十五名进士出身第三甲阮义寿等三十六名同进士出身以阮伯俊爲淸华总兵佥事阮戆爲淸华宪察使三月初四日诏内外各衙门都提吏丼更番吏有缺数吏部照洪德年间例类取应得塡充姓名具本送吏科抄送吏部转送各衙门遵行以莫登庸爲天武卫都指障使司都指挥使登庸平河高堆人也卽至灵县龙洞社其先祖莫挺之陈朝状元官至左仆射挺之生高高生邃邃生嵩移居淸河兰溪社生萍萍又渉于宜阳古社而居焉萍生檄檄娶本社邓椿长女生三男长曰登庸次曰笃信季曰登庸有勇力以武举入宿卫至是乃拜是职夏六月以杜絪爲御史台副都御史户部左侍郞杨直源还自明帝以象笏银带赐之冬十月初四日下御史台副都御史社絪于廷尉狱絪以言事忤旨系狱寻放之黒罗罗国人侵入村田关帝乃以北军都督府陈叔迈爲右游击营副将范一鹳爲记录先行命美郡公黎焖爲征蛮将军挂征蛮将军印丹溪伯郑侑爲副提领将神武效力殿前中东西南北府各卫军分爲六营毎营一万人以三千人运粮往征黑罗罗到朱村田分立界碣寻命炯等经理顺兴化处水尾朱关地方以修理关隘己巳端庆五年春二月耕籍田耒折敬天殿干元洪钟蒲牢断钟自落以阮承业兼掌宗人府宗人令子模总领各宿卫三月勅征蛮将军黎炯郑侑等班师还帝性好勇因谒郊还宫乗援云象头入东华门令各司及五府公象将入御前引选幷类各鎭公象回于京师选入御象充补各卫是时新置内臣有飞武司力士内使以阮鑀爲飞武司都飞武力士内使直端康宫如都力士直金光殿着银帽金凤趋有红毛尾以阮公论爲飞武司飞武力士内使着水银帽有红毛设宫门承制监如司礼监御象御马二司设御象监御马监御象带カ内使着水银帽金葵花御马着水银帽红葵花御马御象二监鬪力持杖相撃自淸阳门至太庙门外帝以爲乐以钱帛赏之帝自卽位之后毎夜与宫人酣酒无量醉卽杀之时权归外戚东则华陵养父郷西则仁睦帝妃郷北则扶较帝母郷皆擅怙权势沉溺臣僚有以私意而屠戮生民有以密体而诛求钱货凡民间六畜生花等物一切掠取及民家有奇财奇货标字取之万民嗟怨而帝弗悛又心怀猜忌凡前日臣下之不立己者往往诛之又密使内人阮廷科往体察诸叔父兄弟凡二十六王而荆王以叔父逃遁不知所之独简脩公以叔伯之子系狱得脱由是人人自危益思作乱命都督保禄伯黎子云武耿等往经理广南地方先是洪德元年圣宗亲征占城得茶遂妻子归于本国置居宝庆门外几三十年至景统年间子茶福盗其父茶遂骸骨逃归其国留一亲姊于兵燹先上声野火也时始亡至是诸势家功臣占奴居田庄亦逃回国武耿驿奏言作乱者占人帝令杀占人殆尽不知作乱者占人制谩等后得漂海占人麻末等监在承制再供谓前年茶福已回彼国使男骂罗往明国求援又作船粮数多故命耿等往经理以杨直源爲御史台都御史秋八月诏捕占人拘执者尽杀之九月吏科都给事中杨德简奏言臣等奉査洪德七年间勅旨国子监生三舎生年三十以上本官方得保选除用八年间勅旨崇文馆秀林局儒生本官保结考试年深才干幷会试中塲并得除用臣窃见监生儒生年未至三十充未满十五年但以会试中塲往往俛倖求进有所搅扰不便伏乞继今监生儒生年已至三十以上充已满十五年以上本官方得保选除用如例敢有徇私保擧年少年浅者一该科御史台擧奏治罪以惩人臣徇私妄保及侥倖搅扰之弊宁郡公黎广度等奏云臣等窃见杨德简所言诚有理然中间犹有未备今臣等再奉议各条一条奉议国子监监生龠试累遭中塲十五年以上年深塲多者方得充上舎生引选铨除牧民首领伴读长史训导等职若累中塲已满十五年未得充舎生及一遭中塲已满十八年以上者亦许保选除闇门序班伴读长史讲谕等职一条奉议官员子孙充崇文馆秀林局儒生会试中塲年深塲多满十五年以上者幷单和一塲满十八年以上者方得保选除牧民首领等职若年深才干无中塲满二十五年以上者亦许保结考试除州县贰职其已经引选而未满年限者待满年限方得除用若皇后亲属苗裔幷开国功臣子孙充崇文馆儒生遵如前例冬十月初一日有彗星白色见于西方十日始灭十一月有白气如歛出于东南长丈余帝斥逐皇宗功臣回淸华地方幷杀女史内臣占人时外戚姜种阮伯胜等擅作威福权倾中外民间不得擧手动足禁法门之呪咀道士奉道剪髪不得长髪以故庸舎市肆奉先师者皆蔵之后承敎承业行路官员百姓见于里皆窜走入庸舎市肆家去后始出阮廷科密使人往天下各处承宪府县至于民间胁娶处女茶毒苍生天下失望是时长乐皇太后之亲阮文郞亦在逐中回本贯大臣宗室宜郡公黎能谨不得志有诗寄与阮文郞使擧兵诛恶党文郞通韬略淸兵法善观天时力能捕虎于是文郞率占奴制谩武伯武接幷淸华三府人擧义师于西都城以军鎭神符海口时帝戕害宗室简脩公濴犹被系狱乃以财物赂守者得脱未及吿母幷兄弟与妃乃挺身逃入酉都至神符海口见文郞奉迎立爲盟主因与文郞造长鎗及大臣阮演吴禊阮伯高黎湛与淸华总兵佥事阮伯俊承宣使黎嵩参政时雍等同起兵使梁得朋爲檄谕大臣百官其略云暴主黎濬猥以庶孽滥玷洪圔因循殆至五年盈串已成万状伤残骨肉沉溺臣僚宠戚畹而狗尾纵横远骨鲠而鱼头窜伏爵已尽而滥赏不尽民已穷而滥取无穷征赋若锱铢用财若泥沙暴虐殆同于秦政待臣如犬马视民如草芥慢侮有甚于魏整况又大其宫室广其苑囿驱民种树宋花纲之覆撤相寻塡海筑宫秦阿房之昏风复踵土木筑而改改而筑疲劳海阳京北之民华宗骄而横横而骄骚扰藩鎭四宣之境居民疾首率土痛心又檄云端庆御图外家擅政子模以市井昏愚之辈紊乱朝纲胜种以闾阎乳臭之童妄行威福甚至鸩杀祖母鱼肉亲王以私意而屠戮生民罔知纪极以密体而诛求钱货益肆贪淫四海困穷万民愁怨简脩公濴诈称爲锦江王竖锦江王招安旗是月初八日简脩公濴自西都发水歩诸营并进水军到天健山帝以河淸海淸二轻船驰到天健山葆寺获其水营将一人井得兵卒二十馘将回华门外帝命副将东巖伯黎璃賛理御史台都御史杨直源记录右侍郞范盛陈能等提领禁军幷神武效力殿前诸衞官军药之弗克二十三日濴兄锦江王漴幷弟靖亮公濴及涓与寿梅尉马阮敬皆遇害濴军犹以锦江王招安旗抚谕使瑀以锦江王头示之曰此锦江王之头也何以诈为瑀骑象麾兵进战同乐处阵陷不屈而死杨直源范盛陈能等亦殁于朱桥官军败还二十六军诸营并进至宝陀仁睦红梅焼身等处帝出靑阳门慰劳金光殿力士及锦衣春将士以斯赐程志森黎广度等发金银欝赐五刑见监囚人每人三键使以击贼受毕各归其家又仓卒征兵帝命中使华文学生每司各二员人实捧勅符往谅山太原宣光安邦各都司详勅合符调取各镇土兵每鎭五千人以防击贼其人受勅符去帝许御前朱漆短雅每人一柄以魑身未馨提春耕等虡濴军己入迈城衆皆遁去皇后陈氏松逃出至红梅社匿于民家自溢于寺庙黎广度与简脩公内外相应传砲爲信掲竿爲旗斩木作兵自相产以骇肇因劫帝北幸简脩公至东京城闻父灵与兄锦江王弟靖亮公季弟涓等遇害命官治丧事与行葬礼二十八日帝走至日昭坊前卫士追获之纳与简脩公系丽景门公以衞士不义遂杀之十二月初一日帝飮鸩自尽简脩公以帝前日杀父母兄弟之惨愤犹未解使人以大砲置尸火处砲发散尽骸骨止以余烬回葬母鄕扶龄安陵降爲愍厉公按洪顺治平宝范曰端庆年间内朝干政外戚专权法令烦苛纪纲紊乱农桑失业风俗日偸甚可润也况又伤残骨肉沈溺臣僚所爲若是欲不亡得乎按阮煜洪顺中舆记曰愍厉失德种胜专权承业以牧牛之竖兼掌宗人子摸以卖鱼之儿总领宿衞登进豺狼之辈竞开贿赂之门修第宅则太原宣光等处山无木以塞欲源索咸盐则乂安安邦地方海无鳞以塡饿缘太阿倒置神器展榣灾异屡见下民怨嗟其亡宜矣论曰愍厉信任外戚暴虐无道诛戳宗室残酷百姓自取灭亡不亦宜乎是月初四日简脩公卽皇帝位大赦改元以是年爲洪顺元年以杜细爲东阁学士陆朝列大夫以姻曾春北使故授此职帝旣卽位命头目黎广度黎调阮文郞黎嵩刘兴孝程志森郑缓梁得朋杜履谦丁勖邓鸣谦杜絪黎鼐谭愼简等上表陈情于明其辞云端庆黎濬袭封王爵经四年间宠任母党姜种阮伯胜等恣行凶暴浊乱朝纲屠戮宗亲鸩杀祖母荼毒国人民不堪命种胜等权倾中外恶党日滋图窃国柄十七日追尊母郑氏爲徽慈庄惠建皇太后命殿前都检点瑞阳侯郑侑爲山陵使户部尙书郑维岱副之延郡公驸马都尉黎茂昭爲总护使淸华总兵佥事阮伯佺卽阮伯俊也谭愼徽等副之以本月十九日迁葬于御天之美舎鄕二十九日乙丑立徽慈庄惠建皇太后碑命礼部左侍郞翰林院侍读掌翰林院事梁得朋撰记追谥显祖宣祖太祖皇帝皇太后以下尊号尊父建王曰配天裕圣温良光明文哲寛弘彰信绥休睦孝建皇帝母建皇太后郑氏曰徽慈庄惠嘉亮柔圣和穆信谦明正懿淳福庆皇太后赠同母兄锦江王漴爲庄定大王次弟靖亮公濴爲穆懿王季弟涓爲翼恭王以吴焕爲淸华賛治承宣使司承宣使寻授吏部尙书李纪英宗皇帝讳天祚神宗嫡长子也其母黎氏皇后以天彰宝嗣四年丙辰四月诞生戊午年九月立爲皇太子神宗崩遂登大宝在位三十七年寿四十岁崩于瑞光殿废立不惑妇人之言寄託能得贤臣之辅可谓无愧于负荷矣然憸邪莫辨刑罚不明所以天灾示警㓂盗并兴纪纲紊舛可胜言哉己未绍明二年宋封帝爲交趾郡王庚申三年春正月真登州牧黎法圆献白鹿二月改元大定元年三月玉陛员外郎阮义明献玄鹿以杜英武爲宫殿令知内外事英武杜太后弟黎太后亲用之故授是职夏四月以诞日爲寿宁节自春徂夏不雨五月雨冬十月大熟卜者申利自谓仁宗子率其党与由水路抵太原州出西农州道过陆令州入据上原州下农州招纳亡命召募土兵有众八百余人同谋作乱辛酉大定二年春正月申利僣号平王立其妻妾爲皇后夫人子爲王侯赐其党与官爵各有差是时申利党仅千余人所至扬言利善兵术以胁邉鄙沿邉溪峒人皆震慑无敢敌者二月吏上书告急诏谏议大夫刘禹儞领兵出陆路太傅许炎领兵泝水道讨之时禹儞使先锋将侍卫都苏渐宣明寨主都陈蟾进次博沱江遇利水军合战渐败爲利所杀利还㨿上原州筑隘于博茹县以拒官军禹儞攻拔博茹隘进至蒲汀遇利水军大战禹儞败绩将士死者过半遂还夏四月戊辰禹儞至京师辛未利出㨿西农州使上原宣化感化永通人攻富良府陷之利㨿府治昼夜会其党与谋㓂京师己卯命太尉杜英武将兵讨利五月辛卯利兵引㓂京师次广驿遇英武军大戦利兵败死者不可胜数英武斩首枭道左自平虏関至南汉江扲万崖州首领杨目金鸡洞首领周爱槛送京师利仅以身免奔陆令州壬午送目爱等繋于本县府诏英武招集利败卒于平虏関发御府塩赐目爱等秋八月国师明空卒冬十月朔又使英武讨陆令州俘利党二千余人利遁于谅州太傅苏宪诚擒利送英武槛㱕京师使李义林安集其余党诏廷尉按利罪狱成帝御天庆殿洽判利与其谋主二十人并斩余皆以次论原其胁从者群臣上表贺刘禹儞史臣吴士连曰当是时刘禹儞有失律䘮师之罪反献祥瑞以揜之而无一人敢论者可见刑政之多非杜英武强粱凌轹夫岂无所自哉壬戌三年春二月刘禹儞献舚蜍珠冬十月遣富良府首领杨嗣明如广源州招集州人十二月诏诸典熟田二十年内咱赎相争田土五十年内得奏讼有荒田园爲人所耕作者一年内咱争认过此者禁之违者杖八十或相争田池以兵刃敺击死伤人者杖八十徒罪以其田池还死伤者史臣吴士连曰杀人者死古法也今罪与人同殊无差等失轻重之权衡矣诏诸断卖荒熟田已有栔券者不得赎违者杖八十诏免利党放流罪癸亥四年春二月诏天下应今后三家者爲一保不得私宰沙水牛如有祭祀奏请得㫖方许违者寘之重罪邻家不吿罪同自春至夏旱帝亲祈之六月丁丑雨秋八月诏杨嗣明勾管陆路诸沿邉溪峒公事九月诏诸权势家有潭池之外毋得妄禁违者罪之冬十月使太傅黄义贤员外郎孔长率陆路诸沿邉溪峒军淘金于如箇等处甲子五年春二月以韶容公主嫁杨嗣明封嗣明爲驸马郎五月牟俞都献白雀以牟俞都爲太师遥领陆路沿邉溪峒事乙丑六年夏四月滛雨祈晴奉职阮奉献六眸龟胷中有籒文二行群臣辨之成王以公法四字诏诸相争田池财物不得托权势家违者杖八十徒罪秋七月造伞圆山神祠及布盖翁严翁母等神祠八月宋妖人谭友谅窜入思琅州自号召先生诈称奉使谕安南沿邉溪峒多从之友谅遂率其徒入㓂广源州时宋广西路经畧帅司赍书请追捕友谅诏驸马郎杨嗣明文臣阮汝枚李义荣讨之未几又命太师牟俞都将陆路沿邉溪峒诸军继之时嗣明已拔通农州陇堵隘擒友谅党伯大等二十一人惟友谅走脱窜山泽间诏管军使义荣管押伯大等交还于宋先是邕州假爲官诰使以邀友谅友谅以爲然与思明州首领二十人余奉其铜印地图土物附归于宋至杨山寨邕州守赵愿擒友谅及其党送帅司宋人见其党中有杨于者胷刺黑龙及蒲州首领五人知是我越人皆还之营广慈宫奉皇太后居造永隆福圣等寺禁百作匠不得造宫样噐物擅卖民间丙寅七年春正月谅州安忠侯献白鹿三月员外郎李午献白鹿太师牟俞都卒夏四月牛畜疫死旱祈得雨彗星见闰六月诏各局决狱有彊争不合条制者杖六十秋七月造天资库六所八月诏百官管甲主都凣充补禁军宜拣大户不得取孤独人违者罪之丁卯八年秋八月造永隆清澜二舟及翔决奉先二舸九月书家李昭献白鵶冬十月庚辰小侍卫李崇献六眸龟胷中有籒文八字造安兴寨行营诏杜英武如富良府考校官僚及定户籍数目十一月起瑞天公主第于谅州皇太后杜氏崩谥曰昭李皇后戊辰九年春二月帝幸莅仁行宫耕借田遂幸应豊行宫夏六月诏禁大通㱕仁二镇蛮里山獠首领官郎无故不得赴京瑞天公主㱕谅州冬十月庆成广慈宫己巳十年春二月爪哇路貉暹罗三国商舶入海东乞居住贩卖乃于海岛等处立庄名云屯买卖寳货上进方物夏四月设仁王会于龙墀大赦罪人帝御龙墀观捕象冬十一月天成公主薨以守富良府中书火阮权爲中书舍人如文州南头那䨙田会七源州朝奉郎农彦刚议事以广源人虏七源廖伍故也造莅仁行宫庚午十一年春三月旱秋七月旱九月真腊人㓂乂安至雾湿山会暑湿多瘴死遂自溃初帝幼冲政无大小皆委杜英武英武使妻苏氏出入宫禁事杜太后以故英武私通黎太后因此益骄居朝廷则攘臂厉声役官吏则颐指气使众皆侧目而莫敢言殿都指挥使武带广武都火头梁上箇玉阶都火头同利内侍杜乙与智明王保寕侯驸马郎杨嗣明等谋收捕英武计定带等率军士诣越城门外大唿曰英武出入禁庭恣行凶秽恶声闻外罪莫大焉臣等请早除之毋贻后患有诏禁军收捕英武繋于左兴圣廊命廷尉者按其事太后令人餽以酒食密置金于食噐以赂带及其监守者左兴圣火头阮杨曰汝等贪赂我与汝必不免于英武之手不如先杀之以免后祸乃执戈欲刺之左兴都谭以蒙抱杨夺其戈止之曰殿谓英武罪当死须俟帝命不可擅行杨怒诟之曰殿前武吉非是带耶何贪人之赂而不惜命乎言讫知不免遂赴井死时帝听英武狱配英武杲田儿太后忧闷思所以复英武职任乃屡设大会赦诸罪人冀英武得预焉英武累蒙赦宥复爲太尉辅政如故宠任愈隆由是擅祸福专生杀而怨报之心常交如也犹恐军吏追捕多不如意乃以指使百余人献之以爲奉国卫都有犯罪者悉委奉国卫都捕之英武密言于帝曰徃者武带等自率禁军突入阙庭其罪莫大不早惩之恐异日变生不可图也帝莫之觉遂可其奏英武命奉国卫都逮捕带等下狱治之诏降智明王爲侯保寕侯爲明字保胜侯爲奉职内侍杜乙等五人上木马玉阶火头同利等八人斩于西阶市殿都指挥武带等二十人枭诸江头驸马郎杨嗣明等三十人流远恶处诸预谋者并图田宏犒甲果如杨言黎文休曰杜英武出入禁庭私通母史臣吴士连曰英武大恶带等既与诸宗室协谋不能扬于王庭明正其罪乃以兵惊胁幼主兹时也英武已喜得所㨿以爲辝矣安知不计通太后使重赂带等苟免以遂其报复之心邪幸而阮杨明吿之以祸之所在及不见听则寕赴井以示之犹不知觉其取后祸将谁咎哉然则太后无罪乎曰罪极矣非有伊周之才德权位而欲止之难免乎大贞凶之失诏阉寺不得擅入宫犯者死罪如不谨慎而他人入者罪如之禁朝官不得徃来王侯家在禁中不得结会三五人话谈非议违者罪之诸犯徃来奉国卫都噐械廊地头外杖八十徒罪至廊内者死奉卫在廊有诏㫖方得举噐械无诏㫖而擅举过地头外死辛未十二年春正月内人火头杜时献绿毛金龟二月帝幸龙水捕白象得之群臣上表贺夏四月杜英武献槟榔一本二十八茎五月杜英武献白鹿秋八月帝幸广慈宫观竞舟冬十月瑞明公主薨十一月皇长子龙昶生于应豊行宫寻册爲显忠王造西殿永清阁及永耀清澜二舟壬申十三年春二月内师翁李元献三足六眸龟胷上有籒文羣臣办之成王以八方四字夏四月地震五月天雨黄砂伯大王薨秋七月天雨黄砂冬十月殿试占城国人雍明些叠诣阙请命爲王诏上制李蒙领清化府乂安州五千余人如占城立雍明些叠爲王蒙至占城爲其主制皮罗笔所拒雍明些叠蒙等皆死之癸酉十四年造新関门甲戌十五年春正月安忠侯献白麞撞龙山獠叛徐寅献白鵶二月诏英武讨撞龙山獠降之秋八月大黄江山獠首领农可来叛九月帝御大罗城南门观筑园丘坛冬十月占城主制皮啰笔进其女纳之黎文休曰夫帝王之于夷狄服则绥之以德叛则示之以威英宗使李蒙领五千余人援立雍明些叠爲占城国王而爲制皮啰笔所杀义当兴师问罪择立一人代王其国则威加殊俗而德在后王今乃受其女而不问其罪可谓逸矣其后占城真腊连年入㓂乂安一路不胜其弊英宗实启之也史臣吴士连曰小国之赖大国以其能安靖已也脱有不幸遭乱公子出奔有纳之之道然不以正未有能济者矣鲁纳其子纠是也纳之知其不正者晋纳捷菑是也英宗之纳雍明些叠果得正而爲彼拒命冒杀耶问罪之师不可不举也果不正耶盍亦自反其本乎然事既至此宜使一介问罪待其输情悔谢可也乃溺女色之私情忘国家之大事而肉食者不以爲言谓之何哉十一月丁未帝亲征农可来庚戌发京师甲寅克之丙辰班师己未至京造应豊莅仁行宫及永章舶乙亥十六年夏五月绍容公主薨秋八月竞舟大水地震九月征夏田租冬十月木星犯金星命匠起富良第十一月占城来贡十二月地震造丽天宫及龙庆朝觐廊丙子十七年春二月辛未天雨黄砂夏四月诏起广源州第冬十二月丁未夜御库火造御天行宫瑞光殿暎云阁清和门仪鳯阶延富阁赏花亭玉花阶金莲池明月桥及御厨大叶船宫内大叶船太傅李俞都上章乞致仕加太师钖金归田里建孔子庙是岁大饥米一升直七十钱丁丑十八年诏定律令戊寅十九年春二月阮国使宋回上言臣到宋国见庭中有铜匦以受四方章奏臣请倣而行之以达下情帝从之置匦于庭令有言事裁书投其中时有暗投匿名书言英武作乱搜之不得其人英武诬国所爲流国于清化之寨头未几帝召国还英武又送酖酒国度不免遂饮毒卒命少保费公信选民丁定诸邑及充太庙并山陵奉祠人秋八月杜英武死己卯二十年春天符寺柱流血牛吼国进华象夏五月牛吼哀牢叛命苏宪诚讨之获人牛马象金银珍寳甚多拜宪诚太尉庚辰二十一年春正月起二女蚩尤祠于布盖坊二月命苏宪诚费公信选民丁壮者充军伍择将校通兵法谙武艺者分管之辛巳二十二年春遗驯象于宋宋帝谓其大臣曰朕不欲异兽劳远人可令帅臣详谕今后不必以此入贡造古法州法云寺冬十月太傅黄义贤卒辍朝五日以有扶日功特加常礼十一月帝命苏宪诚爲都将杜安颐副之领兵二万廵西南海邉等处以安镇邉隅帝亲送至大安神投符海门而还太尉刘庆谭卒壬午二十三年宋绍兴三十二年春正月诏自阉者杖八十刺左膊二十三字地震二月考课文武臣僚考满无过犯者增秩定爲常宪凣九年爲一考癸未政隆寳应元年禁天下不得用假真珠秋八月迯卒啸聚爲羣刼掠陆路居民命费公信将兵十万讨平之甲申二年春三月占城来贡秋七月大水过常禾谷渰没宋封帝爲安南国王改交趾爲安南国乙酉三年夏六月大旱民大疾疫牛畜多死米价腾踊秋八月试学生丙戌四年春三月占城使行至乌里以风水军驾海掠我濒海小民而还民有献龟胷有天子万年四字亦有献白鵶者丁亥五年秋七月命太尉苏宪城伐占城冬十月占城遣使进珍珠方物请和诏宪诚班师自是占城执藩臣礼奉贡不缺造日龙舶戊子六年秋八月宋使来鞑靼亦来俱诱以厚赏阴以礼接之使不相见己丑七年春三月望月蚀海门鱼死命朝野寺观僧尼道士诵经祈祷太师致仕李俞都卒夏四月作清和殿奉安先帝先后神御随时荐享重修真教寺庚寅八年帝习射骑于大罗城南名射庭令武官日习戦攻破阵之法辛卯九年春二月永元殿无故自动脩文宣王庙殿及后土祠帝巡幸海岛周覧山川形势欲识民情疾苦日程远近也壬辰十年春二月帝又廵幸海岛南北藩界图记风物而还癸巳十一年春重修太和桥夏五月二十五日皇太子龙𣉙生秋造翫水舶甲午十二年春正月地震二月改元天感至寳元年秋九月太子龙昶有罪废爲庶人囚之先是龙昶烝于宫妃帝不忍抵死故有是命一日帝召宰相谓曰太子国之大本龙昶既爲不道朕欲龙𣉙继承大綂然彼犹少年恐未克堪如俟其壮奈朕年衰何时有内人抱龙𣉙出见帝戴巾哭请戴之帝未及勒哭愈甚帝乃脱而加之龙𣉙大笑帝益奇之建储之意遂决冬十一月地震十二月彗星见南方乙未天感至寳二年春正月册龙𣉙爲皇太子居东宫拜苏宪诚入内检校太傅平章军国重事王爵辅翼东宫夏四月帝弗豫力疾命苏宪诚抱太子摄政事秋七月乙巳帝崩于瑞光殿先是帝疾大渐皇后复请立龙昶帝曰爲人子不孝安治民乎遗诏苏宪诚辅导太子国家事务一遵成宪时太后欲行废立恐宪诚不从乃以金银赂其妻吕氏宪诚曰吾以大臣受顾命辅幼主今受赂而废立何面目见先帝于地下乎太后又召宪诚谕之百端对曰不义而富且贵岂忠臣义士之所乐爲况先帝言犹在耳殿下岂不闻伊尹霍光之事乎臣不敢奉诏事遂寝史臣吴士连曰英宗幼冲嗣位杜英武之事莫得而知之也及年踰弱冠命宪诚等领兵廵邉又亲行周覧山川形势要识民间疾苦道理远近其保民守国䂓模见矣又置射庭令武臣日习戦攻之法其诘戎讲武谋谟见矣太子龙昶有罪废之立龙𣉙爲储副居东宫使人心有所繋属疾大渐皇后请复立龙昶以礼义折之不惑于妇人之言仍力疾召宪诚受遗诏辅太子摄政事付托得人以防后患卒之太后废立之谋终莫能行上安下顺非其力欤若夫高宗之不肖当是之时焉能逆覩哉帝但顺理行之而已太子龙𣉙即位于柩前时方三岁尊母杜氏爲昭天至理皇太后以杜安颐爲太师同平章事苏宪诚爲太尉盟国人于龙墀高宗皇帝讳龙𣉙英宗第六子也其母杜氏皇帝观逰无度刑政不明盗贼蜂起饥馑荐臻李家之业于是乎衰矣丙申贞符元年春正月改元大赦史臣吴士连曰高宗以去年七月即位至是始改元者盖有苏宪诚辅政能复古礼也丁酉二年春三月占城㓂乂安州戊戌三年国䘮除昭灵皇太后宴羣臣于别殿谓之曰当今先帝賔天嗣皇幼冲占城失礼北人㓂邉卿等受国厚恩当以国家爲虑今日之计不如复立太子以延国祚以安民心羣臣咸拜手稽首曰太傅受天子明命陛下既屡慰之矣臣不敢违皆拜谢而退宪诚领禁兵严号令明赏罚天下归心夏五月以诞日爲干兴节己亥四年春正月选丁男壮者充军伍二月地震三月考绩居职勤敏才干不通文字爲一类有文字才干爲一类年高行纯洞识古今爲一类以次授职使之治民管军以官无滥冗夏六月两日并出太尉苏宪诚卒帝减膳三日辍朝六日初宪诚寝疾参知政事武賛唐夙夜侍侧谏议大夫陈忠佐以他故不暇存问及疾笃太史臣吴士连曰苏宪诚受托孤之寄尽忠竭诚善处于变虽震撼击撞而中流屹乎砥柱卒使上安下顺不愧古大臣之风况临终之际爲国荐贤不以私恩太后不用其言李氏之不幸也诏禁咸塩鉄噐不许往源头贸易庚子五年春定王侯入朝例秋八月大水永元会僊二殿地震辛丑六年春正月故太子龙昶率家属奴隶恣行盗窃欲谋作乱夏四月荧惑入南斗大饥民死几半壬寅七年春正月诏求贤良筑坛拜将以吴履信爲上将军将水步军巡捕盗刼以李敬脩爲帝师内则奉侍经幄外则教民忠孝自是昭灵太后不敢萌异图禁天下不得着黄色服暹罗国来贡癸卯八年春正月以吴履信爲督将伐哀牢冬十一月壬午朔日食甲辰九年春三月占城来贡暹罗三佛齐等国商人入云屯镇进寳物乞行买卖冬十月思蒙等册叛自相攻击乙巳十年春正月试天下士人自十五岁能通诗书者侍学御筵取裴国忾邓严等三十人其余并留学秋七月命建康王龙益率师讨册诸蛮平之丙午十一年春正月宋封帝爲安南国王制畧曰即乐国以肇封既从世袭极真王而钖命何待次陞盖异礼也三月册谭氏爲安全元妃秋七月获白象赐名天资诏改元天资嘉瑞元年遣黎槐卿如宋报聘丁未天资嘉瑞元年夏四月雷震太庙西域僧来诏问其所能以能伏虎对试之不验戊申三年夏五月旱帝亲幸瀛婆法云寺祈雨因迎法云佛僧㱕报天寺六月地震暴风秋七月甲子朔日食太师杜安颐卒以太傅吴履信辅政己酉四年春二月辛酉朔日食日月色赤如血地震三月帝遍幸江山凣乘舆所至有神祗者皆赐封号立庙享祀庚戌五年春正月皇太后杜氏崩秋七月太傅吴履信卒以谭以蒙爲太傅冬十月帝拜谒山陵祔皇太后新塑象造翫瑶舟辛亥六年春真腊国来贡冬十二月荧惑犯太白壬子七年夏六月地震秋七月雷震永寕殿二处清化古弘甲人叛命将讨平之初甲人见牛迹于菴萝树上观之乃是白牛良久复由他岐下本甲卫人黎挽占曰白牛在下之物却在木上是下在上之象因相率以叛至是讨平之浚苏歴江癸丑八年考课内外文武官明其黜陟试天下士人入侍御学甲寅九年秋七月皇太子旵生封谭元妃爲安全皇后大赦天下赐耆老七十以上帛各一疋大酺二日于庙冬十月雨雹有大如马首者造天龙舶乙卯十年春二月地震雷震离明阁试三教赐出身丁巳十二年夏六月旱造迎蟾宫戊午十三年春正月诏沙汰僧徒从谭以蒙之言也秋七月大水占城使来贡求封演州髙舍鄕吴公李招聚亡赖与大黄州人称先皇苗裔丁可裴都者同时作乱并讨平之己未十四年秋七月大水禾谷淹没大饥冬十月帝幸清化府捕象仍遣使封占城王庚申十五年春正月发粟赈贫民秋七月昭灵太后崩壬戌十七年八月以后天嘉寳祐元年宋嘉泰二年春三月地震秋八月皇次子忱生改元天嘉寳祐元年命乐工制乐曲号占城音其声清怨哀伤闻者泣下僧副阮常曰吾闻诗序云乱国之音怨而怒今民乱国困主上廵游无度朝正紊乱民心乖离是败亡之兆也癸亥天嘉寳祐二年春二月大兴土木营诸宫殿夏四月敬天阁将成有鹊巢其上生雏群臣谏曰昔魏明帝构凌霄阁有鹊巢焉髙堂隆谏曰臣闻维鹊有巢维鸠居之今鹊巢宫阙臣愚以爲阁虽成必有异姓居之愿陛下审髙堂隆之言先务脩德然后兴工可也帝听宦官笵秉彛之言督作愈急百性苦之秋七月殿指挥使知乂安州杜清州牧范延奏曰占城国主布池爲其叔父布田所逐今载妻子寓机罗海口意欲求救八月帝命谭以蒙杜安徃计其事将至机罗杜安曰彼以兵来虏情难信谚云蚁孔溃堤寸烟燎屋今布池岂特蚁孔寸烟而已以蒙以语清延使爲之僃清等曰彼以难来求救何必疑以蒙怒引军还清共延谋袭布池爲自全计谋泄反爲所杀乂安大溃死者无筭池大掠而㱕九月大黄江人又叛初大黄江人费郎保良奏谭以蒙蠹国害民等罪以蒙怒笞之郎等由是积怨因天下愁苦向乱遂叛命祗侯陈令馨爲元帅将兵讨之仍遣尙书徐英珥率清化府同时进讨费郎戦于路布江口败绩皆死之甲子三年春正月命杜敬脩讨大黄江叛人不克乙丑四年春三月改元治平龙应元年宋人㓂邉我民罢于奔命盗贼渐起帝颇徇财货羣臣多卖官鬻狱丙寅治平龙应二年春二月拜谭以蒙爲太保戴拱辰冠时帝营造不息盘逰无度日与宫女观逰爲乐闻城外有盗窃佯爲不知又性畏雷闻之辍惊幸臣阮余自言有禁雷之术会雷鸣使余试之余仰天诵咒而雷益厉帝诘之对曰臣戒之久矣天益髙而彼犹强暴如此丁卯三年春正月盗贼蜂起诏选丁男壮者充军伍令路官统管收捕之冬十月国威州伞圆山蛮爲盗刼掠清威鄕其众甚盛不可复制戊辰四年春正月册皇子旵爲皇太子居东宫大饥饥莩相忱以范猷知乂安军事猷遂反招纳亡命盗贼号候人分行刼掠国威州人亦率徒侣屯于西结道路爲之不通帝命上品奉御范秉彛将藤州兵讨之己巳五年春正月范秉彛率藤州快州人攻猷败之猷奔洪州秉彝籍其家焚之猷怨愈深帝命奉御征猷回京秋七月秉彛回京师将入奏有止之曰猷言先入怨犹未解秉彛曰吾事上尽忠而爲姦贼所谮耶况有君命吾其焉避遂入帝命执之及其子辅囚于水院将刑其将郭卜等闻之将兵皷譟而入至大城门外爲门者所拒斩关而入帝闻事急使召秉彛及辅入金晶阶凉石䖏刺杀之卜等突入凉石以帝所御车昇秉彛尸御席里辅尸由越城门出下东步头既而复入万延宫立皇子忱爲帝谭以蒙阮正赖皆受忱伪职帝如㱕化江猪洞人阮破邻率其部曲夜盗队山官厍财物皇太子行至海邑刘家村闻陈李女有姿色遂娶之李家渔业致富傍人㱕之因有众亦起爲盗太子既娶李女授李明字拜女舅苏忠词爲殿前指挥使史臣吴士连曰太子是行因国乱而避难也何以纵滛于外擅爵与人哉盖由髙宗逰观无度纪刚废坏故也然而李因以亡陈因以兴天也陈氏兄弟集鄕兵平其乱迎帝还京乘舆反正讨郭卜之乱按罪有差庚午六年春三月帝使上品奉御杜广将兵徃苏忠词家迎还皇太子㱕京师女还父母家陈李爲他盗所杀次子陈嗣庆代领其众还是爲顺流伯秋七月杜英彻数以蒙罪曰汝爲大臣既怀无君之心私受贼子之爵今反与吾并列吾虽不才何面目与汝相对以蒙惭惧而退彗星见冬十月帝弗豫召杜敬脩受顾託命二十八日壬午帝崩于圣寿宫史臣吴士连曰高宗年幼嗣位昭灵怀废立之心帝躬几乎岌岌赖有苏宪诚素有权位受託孤之寄尽心调护大噐不动天下㱕心必有嘉猷嘉谋入吿我后矣及宪诚卒杜敬脩奉侍帷幄辅德岂无其人而帝耽于逰观滛于声色徇货财兴土木以教逸欲于有僚兴怨嗟于百姓使李祚消剥以至于亡书曰内作色荒外作禽荒甘酒嗜音峻宇雕墻有一于此未或不亡帝兼而有之谓之何哉又按旧史李朝诸帝惟太祖书塟称寿陵仁宗虽书塟而以地名称陵夫塟天子国之大事国史岂容不书盖黎文休以其皆称寿陵爲失礼削之也然非史法矣皇太子旵即位于柩前时方十六岁尊母谭氏爲皇太讳旵高宗长子其母谭氏皇后于甲寅年七月诞生治平龙应四年戊辰正月册立爲皇太子高宗崩遂登太寳在位十四年传位昭皇后爲陈守度所杀寿三十三岁遭时䘮乱盗贼肆行身婴重疾不能早求继嗣李氏遂亡辛未建嘉元年春正月改元二月帝复使奉御范布迎陈氏嗣庆乃令冯佐周等送之会苏忠词与杜广戦于朝东佐周遂泊于大通步及杜广败帝令布及忠词迎陈氏入宫立爲元妃以忠词爲太尉辅政封顺流伯陈嗣庆爲彰诚侯时承平日久纪纲渐废民不之兵盗贼之兴不可禁遏帝初即位以国事委太尉谭以蒙以蒙不学无术柔懦不断政事日隳壬申二年春二月命同乳段尙募洪州民捕盗时国势衰弱朝无善政饥馑荐臻人民困穷尚乘之擅作威福人莫敢言后罪状寝彰爲羣臣所劾下狱按问尙乃拨劎躶奔洪州啸聚羣党筑城称王虏掠良民朝廷不能制癸酉三年春二月陈嗣庆以兵犯阙请奉迎车驾帝疑之诏发诸道兵捕嗣庆降元妃爲御女甲戌四年春正月陈嗣庆军至朝东诣军门谢罪复请迎车驾帝愈疑之乃与太后及御女如谅州峙山嗣庆闻秉舆播迁御女久爲太后所苦复发兵请迎如初帝爲之信复与太后及御女如兵合县夏五月嗣庆击丁可裴都于大黄州破之丙子六年春册御女爲顺贞夫人太后以陈嗣庆反侧屡指夫人爲贼党令帝斥去又使人语夫人令自引分帝知而止之太后加毒于夫人之饮食帝每食分其半赐夫人而不使离左右太后乃使人分持毒盃赐夫人死帝又止之夜与夫人微行如嗣庆军值天明次于安沿县将军黎覔家会嗣庆将王黎领舟师来迎帝乃次究连洲宣嗣庆来朝夏六月皇长女生于究连后封顺天公主冬十二月册夫人爲皇后拜嗣庆爲太尉辅政授嗣庆兄承爲内侍判首嗣庆与上将军潘邻调补军伍造戦噐习武艺军势稍振帝中风疾医治不验未有太子中宫所生公主而已占城真腊㓂乂安州州伯李不染败之丁丑七年春三月帝渐发狂或称天将降即持干楯𢮿小旗于髻上戏舞自早至晡不即或罢复发汗燥渴饮酒长睡后日乃醒政事不决委任陈庆嗣天下大权渐移焉戊寅八年春三月地震彗星见西南秋八月诏捕扶董寺居士阮嫩以得金璧不进故也九月皇次女生后封昭圣公主冬十月陈嗣庆讨广威蛮不克占城真腊㓂乂安李不染败之陞侯秩赐食邑七百五十户实封一千五百户己卯九年春二月陈嗣庆奏乞放阮嫩从军击贼以赎罪许之冬十月遣阮嫩帅师讨广蛮庚辰十年春三月阮嫩㨿扶董鄕称怀道王奉表称臣乞平祸乱赎罪帝遣人赍勑宣谕然以风疾不能制辛巳十一年春正月徧求天下医士调治帝疾不效帝深居宫中盗贼恣行城外生民流离甚矣壬午十二年春二月定天下爲二十四路路分公主居之用宏奴属隶及本路军人相分爲甲造戦噐舟船廵捕道刼癸未十三年冬十月旱蝗十二月阮嫩军声益振陈嗣庆卒追封建国大王以陈承爲辅国太尉賛拜不名史臣吴士连曰建嘉初年盗贼竞起惠宗柔弱不能讨陈嗣庆以惠后爲太后所苦之故兴兵犯阙请奉迎乘舆当此之时人心不能无疑惠宗所以有收捕之令而不克嗣庆欲其事之必成而属惊动乘舆播迁至再罪皎然也然而惠宗惠后卒依嗣庆以爲安则其罪释矣迹非而情顺文不与而实与也不然乃羣盗之尤耳甲申十四年帝疾日滋无嗣继承大綂公主皆分各路爲汤沐邑独委任指挥使陈守度领殿前诸军扈卫禁庭冬十月诏昭圣公主爲皇太子以传位帝出家居大内真教禅寺昭圣即位改元天彰有道元年尊号曰昭皇史臣吴士连曰天道有常有变圣人参天地賛化育则有处变之道而不失其常焉尧之子丹朱不肖不足以传天下尧于是荐舜于天而天下治舜之子商均不肖不足以传天下舜于是荐禹于天而社稷安皆处变而不失常也后世惟传子不传贤无舜禹其人也不幸无嗣则择宗室嗣子育爲已子嗣守丕基亦处变之道也李仁宗已行之也惠宗盍举故事而遵行焉乃至疾病之后立女子爲嗣而传位岂理也哉当时人臣不爲社则谋遂使冯佐周援吕武爲説以成昭皇禅陈之事李氏之罪人也昭皇初讳仸金后改天馨惠宗次女也惠宗无嗣立爲皇太子以传位在位二年遂禅位于陈乙酉天彰有道二年冬十月诏选内外官员子弟充内色役六火侍宫外祗侯内人侍内日夜番上侍从殿前指挥使陈守度知城市内外诸军事守度姪陈不及爲近侍署六局祗候陈佥爲祗应局陈煚爲政首时方八岁侍候于外一日当司盥洗因入侍内昭皇见而悦之每夜逰召与同逰见煚在暗处即亲临挑谑之或曳其发或立其影他日煚捧水𠤷侍立昭皇盥颒以手掬水溅煚靣而谑笑及煚捧槟榔巾则以巾抛与之煚不敢言阴以告守度守度曰诚有如此皇族乎赤族乎又一日昭皇又以槟榔巾抛与煚煚拜曰陛下赦臣罪否臣愿奉命昭皇笑曰赦汝今汝已智辨煚又以吿守度守度恐事泄倂诛于是自率家属亲戚入禁中守度闭城门及诸宫门令人守之百官进朝不得入守度徧吿曰陛下已有尙矣群臣皆曰诺请择日朝见本月二十一日群臣进朝拜贺下诏曰自古南越帝王治天下者有矣惟我李受天眷命奄有四海列圣相承二百余年奈以上皇婴疾承统无人国势倾危命朕受明诏勉强即位自古已来未之有也嗟朕惟爲女主才德俱倾辅弼无人盗贼蜂起安可秉持神噐之太重朕夙兴夜寐惟恐难堪每念求贤良君子同辅政治夙夜拳拳于斯极矣诗曰君子好求求之不得寤寐思服悠哉悠哉今朕反覆独筭惟得陈煚文质彬彬诚贤人君子之体威仪抑抑有圣神文武之资虽汉高唐太未之能过想熟晨昏验之有素可逊大位以慰天心以副朕怀庶可同心戮力共扶国祚以享太平之福布诰天下咸使闻知十二月十一日戊寅昭皇设大会于天安殿御寳床百官朝服进朝拜于庭下昭皇乃降服劝进陈煚即皇帝位改元建中元年大赦称禅皇寻改文皇群臣上尊号曰启天立极至仁彰孝皇帝拜陈守度爲国尙父掌理天下事守度曰今盗贼并起祸乱日滋段尙㨿东阮嫩㨿北广威大远亦未削平李家衰弱国势倾危昭皇女主不克负荷託以二郎未谙国势政事多缺国祚初开民心未服其祸不小其虽叔父不识文字东驰西骛以扞盗贼不如且劝圣父权摄国政爲上皇后一二年天下一统复政二郎群臣称善劝圣父陈承居摄史臣吴士连曰惠宗之世天下之蛊已深而人君非阳刚之主当国以柔懦之臣欲干深弊之蛊其何能济况帝婴恶疾治之弗効又无嗣子以承大统危亡之兆已先见矣世传李祖初得天下车驾回古法幸扶董鄕寺有神人题诗寺柱曰一钵功德水随缘化世间光光重照烛没影日登山自僧万行以其诗进李祖覧之曰神人之事不可晓也世人传诵莫识所谓及李氏终以诗爲验盖自惠宗上至太祖八代而惠宗名旵爲日登山没影也然则李氏之兴天也其亡亦天也右李朝九帝始太祖庚戌终昭皇乙酉共二百六十年大越史记本纪全书卷之四终熙宗章皇帝讳维祫神宗季子在位三十年禅位于皇太子居别宫又十二年而崩寿五十四葬富宁陵帝遵守成业端拱而治纪纲振举赏罚严明公卿多称所职百吏奉法庶民安业永治正和之政号爲中兴首称焉丙辰永治元年春三月会试举人取吴策询等二十名殿试赐阮贵德进士及第第二名裴公辅范光照范进朝三名进士出身陈良能等十六名并同进士出身夏五月朔日食秋七月命工部尙书胡士扬监修国史考内外官课绩以都御史申璇考课失实贬爲户部左侍郞副都武惟谐佥都阮曰庶并以任事日浅论罚时外官以课续左降者十余人廷劾旧佥都御史阮仕敎阿附朋党罢其职陪从监察御史陈世荣以朝保陞提刑闻亲丧匿不发翰林校讨阮公德望等交章劾其非孝亦坐罢八月以户部左侍郞黎荣爲都御史武惟谐阮曰庶竝乞解任以武公道漱良弼代之以刑部左侍郞陶公正爲吏部右侍郞九月参从户部尙书芳郡公武惟志致仕年七十一加陞吏部尙书国老少傅冬十月命兵部尙书阮茂材工部尙书胡士扬并参从试东阁赐合格阮宗儒等六名擢宗儒东阁大学士阮曰庶学士阮登龙阮公望阮进朝阮廷滚并校书十二月朔日食申明勘讼六条户婚田土诸杂讼各随次官覆至宪司该道而止人命府县官论断覆至该道该止盗劫杀人苛政刻抑胁诸讼覆至御史官而止丁巳二年春大举讨高平先是莫敬宇改名元淸求广西督抚司请于淸帝谕我还高平地因据之及淸吴三桂反于云南元淸从傲号资之粮草至是三桂死淸兵入广西王与廷臣议乘机进勦先移书淸将军罪状元淸命丁文左阮有登等率将士讨之申璇视师段俊和参军事秋七月定诸功臣及文武百官士民饶廕法自永祚初官军以从回銮与进发全二功预封功臣获世縻颇多至是裁省降杀人始知有资荫之重八月丁文左等大破元淸于高平元淸奔龙州余党皆溃散四州略定寻召文左还以邓公瓆代之留俊和爲参镇戊午三年夏四月癸巳夜地震五月壬子太白画见秋七月颁行乡试格例十六条令县州官考问士人通文理者爲四场次通爲三场四场土人合与诸科生徒别送考有学者鲜有遗滞少傅致仕武惟志卒赠太傅惟志侍王潜邸日久爲人慎密有心机王以爲可大宅故起身椽吏致位宰相有以资途言者不能夺子惟谐第进士亦位淸显有名于时以陈光辉陈登瀛阮仲浃等爲太原兴化安广承政使初光辉等与范公言武方丈并以王府家臣有劳历受外任寺乡参从武惟志议许震含下阮茂材等以公论未惬爲言事遂寝光辉等旣不得入班累疏请推恩爲廷议所持者数载至是始议各补外藩己未四年春二月论江莾功赐参督黄义曦爵朗郡公以功陆次者一百六十人其余计馘赏银有差淸华大水堤路溃决蝗虫伤稼民多流散秋八月以阮公望爲都御史冬十月淸华饥命赦户分减祭祀赦巡市渡诸税倣古荒政举行禁民间拣钱以通贸易庚申五年以黎时海爲高平镇守公瓆在镇爲兵民所诉召还坐贬故以时海代之冬十月己巳皇长子维禟生会试举人取阮琨等十九名殿试赐范公善阮公烁进士出身阮琨等十七名并同进士出身庚午慧出西方诏赦天下改元正和辛酉正和二年春二月甲寅彗见轸宿大旱是年自春徂夏不雨禾谷焦枯百姓大饥参从刑部尙书胡士扬卒赠户部尙书少保太宰莅郡公郑栋卒栋以王弟累奉统领征南有功赠莅忠公加封福神靑林人反僭号丁治自称北王海阳镇守陶光时捕诛之陞光时提督榜都督佥事秦郡公邓进权过恶于通衢进权太宰瀛郡公世材之子特势骄横邀夺商旅财货事闻命提领榜其罪于通衢进权惭惧数月死时太傅兼郡公郑树亦以王弟骄纵王命夺邑禄计其日用给之树于是少戢壬戌三年春正月遣申璇邓公瓆等如淸岁贡夏五月追封神宗贵妃阮氏爲明淑皇太后六月淸命广西督抚归残莫族属巡抚郝浴以报王大悦命答书约期交领秋八月戊寅彗出较翼眨参从礼部尙书阮茂材爲户部左侍郞时淸华参政阮文当启言一国之政悬于宰相政之废举系乎人之邪正今尙书阮茂材自执政至玆妬贤嫉能私植朋党与前尙书胡士扬结爲姻好每论时务一唱和欺蔽聪明不奉公法与奸爲市甚不称委任之职比年以来地震水溢彗孛旱蝗恠异屡形不任其责而反归咎于上在廷之臣以言爲讳不敢直指其非愿博选在位之士使有智量才德者居相位则任职得其人而可以致天地之中和矣王素知茂材纯谨无大过以文当敢言欲风厉百官乃贬茂材而擢文当陪从兵部右侍郞戊戌大元帅掌国政尙师大父德功仁威明圣西王薨寿七十七追尊阳王谥聪宪葬万赖册庙号弘祖冬十二月高平督镇黎时海谕莫党阮公週以部属千余人来降陵公週提督校郡公陞时海提督癸亥四年命户部尙书同存泽参从以六条戒勒中外臣庶擢山南镇守黎廷坚右都督廷坚在镇久盗贼止息狱讼简省王嘉之故有是命命陪从阮室给事中陈世荣邓廷相等赴关受莫俘罢エ部尙书武惟断都御史武公道职爵初惟断以副都御史与谅山镇守汉郡公申德才并命临关时公文往复惟断名在德才下至是再往惟断已陞尙书欲仍旧名次惟断不肯署公道亦坚执不可皆忤旨遂罢而改命𡧩等与德才同行比至关广西委官王国桢等要索赆银至五千五百两始以莫敬任族属从人男妇大小三百五十人归之德才等査阅其党分送谅山安揷惟敬僚等一百二十四人引赴阙后以廷相增许银数过多作甘结词未顺贬职一次𡧩荣等病不在行罚钱有差又移书广西巡抚郝浴言国桢要索无礼之状浴得书速付按察鞫问国桢不服总督吴兴祚以狱案上再咨査情实淸帝命诛国桢收賍入官正和七年事申明善政三条夏六月申德才等以莫俘敬僚等献阙下帝御干元殿受俘又引诣府廷敬僚等伏罪乞赐全活并赦之授敬僚等三人官爵余各分地安揷岁给钱米以瞻之以阮名实爲都御史阮文当爲吏部右侍郞命兵部尙书申审刑部尙书邓公瓒并参从以段俊科爲高平督镇吴策询爲督同立石人反伪署官属与镇兵相拒命山西镇守阮公朝率兵捕获之余党悉平命军官各举所属有韬略心术智勇技艺者以名闻将家子弟有才器可取者听自荐参从邓公瓆卒赠少保吏部尙书九月清遣侍读明图编修孙卓荣来封帝为安南国王赐御书忠孝守邦四字侍读乌郎中周灿等弔祭二先帝图等至京行礼别具祭弔慰先阳王诏尊王以殊礼奏疏不名赞谒不拜位于视朝殿之左以表尊崇冬十一月会试举人取范光宅等十八名淸知归顺州岑荫宗知思诚州趟国干各遣使来献土物启称王师所至四国来王莫孽旣除车书一统王命答书赐以银绢厚宝其使遣还甲子五年春正月殿试赐阮登道范光宅郭佳三名进士及第阮当湖进士出身陈善述等十四名同进土出身三月考士望取何宗穆等二十六名旌表故节妇黎氏黎氏绍义公之妄孀居守节有烈妇风特命赠序夫人赐号贞洁夏四月命各处宪司巡行本辖廉访民间疾苦情弊岁季备陈着爲例秋八月甲午夜大风珥河决西北诸县损失田禾甚多冬十月以阮冠儒爲副都御史黎僖爲兵部右侍郞封王次子太保谦郡公郑柏爲钦差节制各处水歩诸营兼掌庶政太尉谦郡公开理政府先是王长子栐进封国宰早薨诸孙犹幼次子柏年稍长故立爲嗣进封王爲大元帅总国政上圣父师盛功仁明威德定王初王以节制受命南征收复境土有大功位望日隆阳王时已封王爵阳王薨帝与朝臣议进封一字王加美字以表尊贵王谦辞累年至是始受册命十二月择任高平都司以给事中吴策询爲督镇署总兵使司事咏郡公谭景坚卒赠太保景坚勇捷果敢ヵ能搏虎南河之役屡立战功敌人惮之王亦爱其朴实赐资甚厚命査考兵官民官能抚育爱恤有兵民保慕燕郡公郑𣔆等十六人陞赏有差乙丑六年春正月淸华镇守颖郡公吴有用乞辞任以阮仕嘉代之有用以内监见亲宠在镇令行禁止盗劫屛息至是年八十三乞辞镇留京特加太保以参督郑楦镇守海阳安广宣光叛将武公俊扰边先是公俊窜入云南依土官侬姓啸聚土兵及侬人刼掠宣兴边民骚扰命镇守阮公朝督率官军讨之以硕郡公黎时海镇守太原瑞郡公郑公佺镇守京北少保禄郡公丁文左卒文左有勇略常从征伐所至克捷爲一时名将卒赠太保追封福神秋七月以阮茂材爲工部尙书八月详定内外考课黜陟赏罚条格先是内外官岁考课卽行黜陟人苦其促乃定一年考绩三年考陞陟之法赏罚视上中下考多少爲差于是诸司竞相勉励鲜有废职九月太保郑檰有罪诛颍郡公吴有用卒赠太博遣正使阮廷滚黄公寘副使阮进材陈世荣如淸岁贡命阮茂材参从加伯爵茂材时年七十乞致仕王欲以耆庞镇雅俗眷留不许冬十二月癸已夜地震会试举人取阮名誉等十三人丙寅七年春正月陪从吏部右侍郞阮文当以兵部左侍郞致仕文当性耿介寡令言朝廷政事无所顾避时人推其鲠直殿试赐武喊进士及第第三名裴公逊进士出身张公楷等十一名同进士出身二月廉郡公郑据有罪诛初据与郑永福交通至是又容聚非类阴蓄异志爲其下所诉廷鞫赐死宣光逆寛结引侬贼侵掠宣光边地命阮公朝率诸将讨之夏五月壬寅王曾孙郑㭎生六月侬寇复扰边命提督郑给等率兵讨之兵进粗有克捷给等不能训饬部曲过横扰故师还不赏秋九月以阮贵德爲佥都御史丁卯八年春正月癸未节制太尉谦郡公郑柏薨赠上宰上相公命都督硕郡公黎时海督视邓廷相讨逆寛余党于宣光夏四月定覆勘诸讼限人命讼四月盗劫田土讼三月戸婚非违殴打及诸杂讼二月以里命黎时海镇守谅山广西归顺州遗使进马赐宴遗还冬十月不雨命京官往诸道相地势造水车灌漑勘田禾损失议行寛赦是岁禾谷少收米价腾贵戊辰九年春正月高平督镇吴策询撃贼徒于农山垓大破之送俘京师以功陞参政复命留镇二月进封王孙副都将太傅晋郡公郑柄爲钦差节制各处水歩诸营兼总政权太尉晋国公开翊国府夏五月参从工部尙书阮茂材复乞致仕许之茂材累疏请老王慰留之至是年七十三始得请未及归而卒赠礼部尙书少保茂材淸醇重厚与人未尝有怨时以德量推之真宗正妃郑氏崩追尊爲芳慈皇后时淸云南开化府官侵占渭川保乐水尾三州诸岗置巡司索商税命海阳镇守郑楦往镇宣舆郑德润陈璇爲督同移书申辨又晓谕诸岗民回复士官竟不肯退还冬十月会试举人取阮国纲等七名己巳十年春正月殿试赐阮廷完进士出身阮珩等六名同进士出身夏六月淸人执武公俊归于我先是王命阮公朝结好蒙自县李世屛使人言于云督令开化广南临安三府淸査边地开化累送人口有百二十余人遂约通溪屯将农文刚会境上执武公俊来归其党皆散牛羊岗三村民奔捻威求附蝴蝶岗酋侬得爵亦遣人奉表归顺命镇官爲书慰谕之撤三岐屯兵还京冬十月段俊科会淸人定禄平州界先是禄平州藩目韦德胜占侵淸思陵州八村淸土官韦荣耀诉于广督吴兴祚移书会勘遣武惟匡范公芳等往复陈辨未决者数年寻命俊科与志遵行旣至爲德胜漏言所挠不克济停俊科陪从至是命复往俊科匿德胜不使见自与陈张二委官往勘荣耀辞屈以那窝村归于我廷臣以俊科辨论合宜准免前咎俊科会淸人立石碣而还所弃六村皆荒莽无人烟猨那窝地广民蕃大得其利后淸雍正四年广督孔姓捭饬思陵土官韦世华以银四百雨交与我禄平土官韦福兼断絶质当之议那窝田地再归思陵掘壕立碑石三并在禄平州安快社今存庚寅彗出翼龄宿庚午十一年夏四月安广海贼方云龙辛恩宠者据万宁潭聚衆劫掠淸龙门镇将叶胜以书请会勦命郑楦率师赴之擒恩宠及其党二百余人解送龙门楦等旣还胜以分捕爲名入先安横蒲要索供顿民不胜其苦王命致书广督转达于淸后胜竟坐斩戊子夜雨雹五月山西镇守阮公朝卒年七十七命陈登瀛代镇公朝以征伐有功赠太保追封福神遣正使阮名儒阮贵德副使阮进策陈璇如淸岁贡命京官往勘山南河决诸县减赦季税有差辛未十二年春正月起旧都御史武公道爲刑部右侍郞初公道以忤罢归至是王思其直复命起用以阮名实爲兵部尙书阮曰庶爲刑部尙书陈登瀛爲ェ部尙书阮公望爲都御史阮冠儒爲吏部左侍郞黎僖爲礼部左侍郞黄公寘爲副都御史段俊科爲兵部右侍郞二月丁巳日食以郑德润爲佥都御史三月参从户部尙书义岭侯同存泽年七十五乞致仕许之加陞少保会试举人取阮有道等十一名殿试赐吴爲实等三名进士出身陶国题等八名并同进士出身贬吏部右侍郎陈世荣爲大理寺乡监察黎志遵杜公弼并爲司训世荣等前差候命有委差彭姓者要索州民供亿甚困世荣委靡苟从故贬夏四月山西镇守工部尙书廉郡公陈登瀛卒赠户部尙书少傅以黎时寮代之登瀛久侍潜邸从征顺化有功以家臣进用言论明决王深宠信之聘其女爲晋国公正夫人大司徒署府事奠郡公郑楃卒赠奠义公五月擢阮熙光进朝考宏词取黎轓等十九人六月皇太后范氏崩谥端纯秋八月命宣兴守臣招集文盘水尾二州流民冬十一月以吴策询爲太常寺卿策询自高平召还王以其久居边地累立战功特自参政陞擢复命往镇时内外官考课最严有政绩必迁每秩调繁任下课贬降无能苟免者山南参政宋儒太原参政阮致中府尹阮登遵监察武惟扬皆坐下放贬职革任京北参政范光宅以考课属内失当贬都给事司训阮光瓖下考被黜乞推恩再贬司议从文属职于是士大夫皆以风节自励请谒不行号称淸明壬申十三年春正月辛亥朔日食三月吴策询遗藩臣闭公琼诱龙州官擒获伪汉堂公莫敬诸伪都督丁公挺及其余党送京师诛之论功陞策询工部右侍郞监护黎弼勋阮公斑并监察御史进朝公琼赐爵郡公夏六月以武公道爲吏部右侍郞定吏部铨补法大铨除以九年一期补阙随所阙每岁铨补在任以六期爲限诸营宾佐大铨除期取旨铨行太保致仕同存泽卒赠吏部尙书义郡公存泽起废复用风采益峻持政九年家无余蓄人称其淸陪从都御史寿岸子阮公望卒赠户部尙书参从刑部尙书枚山男阮曰庶卒赠吏部尙书公望议论英发言事无所避曰庶持法无私好荐引人物皆爲时名臣秋七月山南参政黎儒功课绩上考擢授佥都御史冬十二月以阮冠儒爲都御史黎僖爲吏部左侍郞癸酉十四年夏六月试文官辞命取中格阮公董武晠何宗穆阮珩等四名复洪德文体中舆以来学者专事章句文章日益卑鄙长篇逐段必用开讲一句照应全段首加然字谓之过接体以暗诵直写故实无所措思诗赋四六皆蹈袭不忌重见至是始命釐正嗣凡试法一遵洪德文体临文随问责命意生字词气浑厚毋得暗写旧文参从阮名实等启言人才由学校而出历代得人之盛皆由养有素国子监当设兼官审择祭酒司业及五经敎授学政居留本监时常敎习使人才有所成就以资国家之用王从之以阮进材爲都御史陈祷爲副都御史参从兵部尙书阮名实卒赠吏部尙书海郡公冬十二月定考吏属法分廉勤怠惰平常贪狡四等陞降留逐有差三年行査考永爲恒式命兵部尙书阮冠儒刑部尙书黎僖并参从甲戌十五年春正月雨雹夏五月多稼上邑民有罪夷之其邑山地险僻多崖谷相与立私约设巡香杀过客投坚坑而分其财积二十余年爲通衢之害至是治官发其事命硕郡公黎时海等往按之收捕恶党二百九十人枭其首恶五十二人余悉刖指配流远州没其社号多稼社属嘉远县申明勘讼条例新定课法内外各衙门某衙门繁任而讼案简少与勘讼并无翻覆爲上考秋七月贬吏部左侍郞阮名儒爲刑部右侍郞吴策询爲谅山参政时名儒铨补各职人有言其选敍非才拟注未协例策询又私其弟子二人事下廷议并贬降又以吏科给事中阮廷柱不能省审缴驳贬爲校讨追夺吏部所授吿身二十四人策询又诉黎僖在吏部时私其亲子黎佺弟子苏馨又与陪从阮贵德阴行请嘱下文武议所言皆无实再贬爲都给事以阮责德爲吏部左侍郞阮登道爲右侍郞命州县官造地界簿籍凡所在地分四边山川溪涧田土寺庙市渡道路悉令开载号须知簿山南海场诸县不熟命官分勘损失蠲租有差冬十月王幸太学谒先圣亲制诗颂圣人立道德碑于黉门会试举人取中格吴公擢等五名殿试赐公擢等并同进士出身乙亥十六年春正月王以淸华水溢荒歉发安场府钱万缦命镇官分给河堤之役丁者又命参酌荒政减户分弛营作以悦民三月以阮世播爲佥都御史夏六月不雨癸已王斋祓密祷于宫中是夕雨秋七月戊寅彗出东方冬十月推恩武班郑楡郑权郑柳并爲太傅郑樌郑橑并爲太保余各陞授有差十一月阮贵德爲都御史吴佺爲副御史台官阮进材陈瓖等勘讼多失当并贬职以贵德等代之十二月擢山西镇守黎时寮都督时寮在镇弭盗匪息争鬪王以爲称任特陞擢以旌之丙子十七年春二月布政州屯将右都督澣郡公吴福澢卒赠少保福澢治军严肃器槭精皆祖父以战功累世爲将至今班陞武职典兵者甚衆与河黄武氏皆爲石河世将云三月考天下耆俊于国学取陈春宇等十名时校讨阮廷柱久在贬谪居闲敎授诱掖后进多所成立门生以千数当时学者咸宗焉秋七月申禁天下学花郞道八月贬参从兵部尙书阮冠儒爲兵部左侍郞寻以爲都御史冠儒爲人简易时将考内外官王召冠儒与黎僖预拟问题戒以漏泄者罚冠儒偶于坐闲与邓廷相语不觉微露题意太监吴攀鳞素不悦冠儒卽入以闻王甚怒命贬爲兵部左侍郞翌日适都御史阮贵德坐事左迁复改命冠儒为之贬都御史阮贵德爲兵部左侍郞贵德在陪従子弟有受讼人私赂贵德觉递解自陈廷议以责德断讼失当所陈賍数不实贬职三级陪从段俊科有子受赂倂发贬俊科都给事中其子坐徒九月封朝福为哀牢王朝福哀牢国王之后其父遭难奔山渭岗山渭岗在会元县居敷年至是哀牢王没国人访知朝福所在报该县琴乙郎琴当等乞迎回立之乂安镇守郑𣔆以事闻召黎僖黄公寘等入议许之命𣔆遣兵护送归芒禛城立爲王至今世奉职贡分差文武官覆勘词讼先是诸讼自御史台翻鸣临时差官覆勘事讫而罢至是以讼桨曰繁始议分三迹差文武官査勘冬十一月乡试各处士人命试院官先覆覈二司考类四场士人定去取方许入场淸乂山西与奉天所舍太多二司府尹皆坐贬县官以失实贬罢甚衆十二月户科都给事中吴策询坐罪死罢副都御史吴海职初策询监试淸华见参从黎僖僖语以诸子试卷用淸华纸策询记之及四场僖子卷不入格策询自以奋有隙于僖欲因此树恩以平宿怨乃私送考官批取提调吴海知之誓爲隐匿参政潘自疆发其事下文武议策询绞死海以不能持正罢职监考覆考俱被罚擢自彊佥都御史丁丑十八年春正月遣正使阮登道阮世播副使邓廷相汝进贤等如淸岁贡三月辛巳朔日食秋七月陪从右侍郞范廷材卒赠左侍郞九月陪从左侍郞阮进策卒赠工部尙书冬十一月黎僖等进国史续编实录景治初命宰臣范公着等续史自庄宗至神宗刻事未竣王复命黎僖阮贵德等撰集自玄宗至嘉宗凡十三载事实亦命曰绩编至是书成上进遂命倂刻颁行冬十月会试天下举人取阮权等十名殿试赐阮权阮俦进士出身范光勋等八名同进士出身佥都御史潘自彊以老病辞任命陪从武晠权佥都御史十二月考士望取梁寓等十九人戊寅十九年春正月丙申夜雨雹乂安镇守太傅燕郡公郑𣔆卒𣔆厚泽公邓世训之曾孙瀛郡公邓世材之子尙王姊郡主赐姓郑爲人谦恭寛厚慎重周密在镇二十四年边鄙无事卒年六十八赠太宰后追封福神子十四人进潾进相进楚进纶进着皆为显官福庆之盛罕有其比二月以纶郡公郑楦爲乂安镇守禁赌博时海内无事官民多戏博意钱颇弛职业命提领觉察及许人告发出土赌博皆重罚以品次爲差免太傅钻郡公郑权官爵权国宰良公次子王所怜爱初以年少骄纵毎朝侍陈兵整伍而行又多抑夺平民财货事觉削所部兵六百人夺其半捧至是爲其妾以阴事诬构王大怒免权官爵下狱治不服节制国公请赦权收养训诲王许之权得归舍之邸第悯慰勤至飮食共之人皆称其友爱夏六月使臣阮登道等还至京初宣光属州牛羊蝴蝶普园三岗爲淸云南土官所侵镇守郑楦尝以兵入开化境具列侵占之状王命议行辨复宰臣阮文宴请待贡期附奏名儒往不克达及登道等入贡复令持书以行旣至燕淸帝将遣大臣往勘适云抚入觐献图乃召登道等与阁臣抚院相与辨难未决淸帝更用部臣奏令爲咨却之部咨先使臣至王命修柬复辨广抚禁龙凭不许通登道还命复投递亦不受于是三岗之议始息秋七月以黎僖爲兵部尙书赐伯爵贬黄公寘爲礼部右侍郞公寘在吏部有吿以私其师之子胡赖者赖士扬子以寺丞秩满当迁补刑部员外郎告者发赖阴事寘实不知僖以闻遂坐贬十二月陪从鸿胪寺卿武晠罢晠在内赞节制府尝问外间公事晠以内官请托词讼爲言节制府以言于王王命晠诘其人欲警治晠不敢对王大怒下廷议以晠谤讪罢其职晠家居授徒讲学及门以千数后多爲名臣以汝进贤权副都御史阮公董权佥都御史以阮贵德爲吏部左侍郞阮名儒爲右侍郞己卯二十年春二月乙卯皇长孙维祥生夏四月命施行善政二条宣布中外一戒诸权贵寄托词讼抑逼有司二许府尹二司详察所属能否事具实纠举以备黜陟命何宗穆阮衍经略西边时淸小镇安州数扰宣光保乐边地守兵不能制乃命宗穆等往宗穆所遗书岑池凤谕以事理岑卽答书愧谢请撤兵边民安堵如故及还王嘉其能擢宗穆寺卿珩都给事中贬太仆寺乡阮公董爲户科都给事中公董不修小节假贷讼人覆勘官论当眨从之王亦不深谴任使如故六月以山西镇守黎时寮爲海阳镇守以嘉郡公邓进潾代镇山西秋九月陪从右侍郞阮名儒卒赠左侍郞庚辰二十一年春正月乙未朔日食二月会试举人取阮傚等十九名王常梦芳溪人首选以语宰臣黎僖至是果验夏四月岑池凤遗总管叶枝桂诣阙献马厚赐遣还五月勅谕节制府曁文武臣僚议加尊王徽美王谦辞不受殿试赐阮廷一及第进士第三名谢登勋等三名进士出身陈璇等十五名同进士出身命陪从兵部左侍郞陈世荣入侍经筵六月副都将太傅派郡公郑抡卒赠大司空哀牢属部乐凡起兵攻哀牢不克蛮兵中薬箭死者甚衆遗书督率郑楦求贡且乞执蛇盆以归使哀牢别蛇补季税王召大臣议以爲镇宁久爲臣属贡税不缺且诸酋名分斯争朝廷不宜有所左右因令楦以意谕其使不之许乐凡有衆约三千余人无队伍散居耕作见芒祯城黑衣兵疑得朝廷援甚惧其秋又乞与朝福和解求进象楦译其书以闻王命姑慰安之朝福等出攻乐凡败走其军进围之不克乃还蛮俗称其长爲蛇冬十月以司训杜公弼陈附翼咨议阮光璇为诸道监察御史公弼坐事贬十年不调至是察其诰误复许敍録贬乂安副督视阮名誉爲安广宪察使名誉与督视陈廷谏不相能诉其枉法受胳于督率郑楦楦以闻朝议恶之按同僚不和律贬名誉而廷谏坐不能戒戢厮仆论罚其受赂人抵刖指辛巳二十二年夏四月以硕郡公黎时海爲京北镇守淸思陵州土官韦荣耀以土兵侵占禄平民田复退还本州命隘韦福永于州辖地界督民耕植秋成之候严加防守令毋越界争获而已不可妄动兵甲以生边衅甲寅彗出翼轸宿郑楡有罪罢时有阮公明者以险诐得罪楡私与交游又称奖伪莫谤讪时政爲台官所劾故罢壬午二十三年春正月以淸华谷歉至是有河堤之役出内帑钱万缦命参镇半给损失半给筑作寻复发镇仓以赈饥民赦免户分牌表及诸税额秋七月参从兵部尙书莱山伯黎僖卒僖十九登第闲废晃载结庐西湖以诗文自娱旣起用深被简注当国十年参议帷幄言无不从朝野以严见惮性颇猜忌尝因事黜公寘又以私嘱致策询于死不为公论所归至是卒年五十七赠吏部尚书莱郡公复阮冠儒爲兵部尚书冠儒在首揆爲僖所忌下迁台官七年至是始复旧戴闰七月遣正使何宗穆阮珩副使阮公董纪当褒等如淸岁贡冬十二月翊国府太尉晋国公郑柄薨追封参宰上相公明庆癸未二十四年春正月进封王曾孙副将普郡公郑㭎爲钦差节制各处水歩诸营兼总政机太尉安国公开理国府时王府储议未定王召阮责德问之对曰监抚之重当属世嫡曾孙礼典昭然请早定名分以绝窥觊王复访于邓廷相对亦同王意遂决节制府时年十八聪睿好学问旣正府位群情大悦旱饥命官分道往勘议行寛恤山南参政阮登龙罢时覆査内外官诸讼以登龙勾催扰滥任事庸常罢其职命提领桂郡公阮德渊兼镇谅山京官遥领外镇自此始以淸华岁饥赦今年季税诸例出内帑钱赈给京师饥民夏四月礼科给事中阮兴功有罪徒兴功初爲淸华宪察使苛刻贪冗衆议喧沸至是爲属吏所诉坐徒六月令富民出谷依官价发卖量授职品有差价粟子四官钵古钱一陌冬十月会试举人取阮致恭等六名十二月殿试赐阮光纶进士出身阮光润等五名同进士出身考士望取范鼎铉等二十名甲申二十五年春二月山南镇守少保郡公黎廷坚卒廷坚内侍禁闼数从征伐有功在镇前后四十年为政尙严峻盗窃屛不敢动有治声至是卒年八十二赠太保追封福神三月太保恒郡公郑棆柭郡公郑柭与提督梦郡公陶光涯桢禄侯黎时棠昕寿侯阮光辅等谋反伏诛初王长子国宰良公郑栐未及开府早卒以次子掌宰公郑柏代之开理政府柏又卒因以国宰公之子晋国公柄嗣开府迨晋国公薨棆柭自以掌宰公之子阴图非望至是王以曾孙属世嫡进封节制棆等乃阴结亲党潜谋不轨校讨阮公基廉得其状以闻下吏治具伏抵法擢公基爲工部右侍郞秋八月以阮迈爲高平督镇冬十二月以汝进贤爲副都御史乙酉二十六年春三月乂安镇守纶郡公郑楦卒楦英宗长子国公黎栢之后赐姓郑沈毅有谋略治兵严肃莅六镇皆有能声赠少傅闰三月命陪从邓廷相爲山南镇守自廷坚之没朝廷久难其代王以廷相有心几知兵事乃自左侍郞改授都督出镇赐郡公爵廷相简易寛恕民亦安之夏四月诏传位于皇太子维禟太子卽皇帝位改元永盛大赦尊帝爲太上皇以誔日爲春明圣节赦天下今年夏税十二癸未以上逋欠并免征淸乂与四镇流民听赴阙陈状査阅漂在多少量赦赋役六月戒饰诸县校考官颞士人取中随卽揭榜毋致模煳中否竞爲奔求以明考法时淸乂数因岁饥兵多逃欠不补王命辅臣议寛恤之宜参从阮冠儒等以爲民情多避重求轻顽漂隐富一槪减额徒益寛乡之利一槪缓期则相率以贫苦叩唿请令诸逃兵责土目与京兵引替不能替者委镇官勾催停兵番付捉之例以省烦费卽有贫苦实状听镇官密上待旨奉行从之纯宗简皇帝讳维祥裕宗长子在位四年寿三十七葬平吴陵帝天资纯粋端拱穆淸虽亨祚日浅终赖王家翊扶正统神器归于嗣君帝王之业传之万世诗云受命不殆在武丁孙子帝其以之癸丑龙德二年春正月禁天下营造寺观佛像二月罢情愿兵保泰中立募法听民情愿爲兵者荐补队伍因以所居田给爲粮其后情愿者衆至是以给田数多租例减少罢之赦四镇逃欠兵额先是四镇一兵以田丁耗少并获减率至是覆议拣补时宰臣阮傚等以爲兵在御得其道不在衆多苟徒增虚数则养兵费广适爲民病今一兵数额倍于昔时除减才数千人亦不爲少且兵率少则田租入例于国用有所资而贫民亦借以爲生旧所除减请仍赦免王从其议三月减淸华巡司商税时淸华米贵留守阮寿长请许粟米船免二月征以通商贾便民食从之夏四月会试举人取合格阮胡频等十八名殿试赐汝仲台进士及第第一名陈仲察阮胡频进士出身阮其任等十五名并同进士出身秋七月申明勾刷勘论讼例八月以武公宰爲高平督镇未几以黎伟代之罢知工番祭酒武公镇职公镇当官执法不阿权贵以勘讼忤旨罢归令各处镇承二司歳以季冬亲勘堤路上其籍复命府僚官覆勘之遂爲例陞阮辉润工部尙书范廷镜都御史杜令名吏部右侍郞高辉濯户部右侍郞阮公宷工部右侍郞武晖副都御史阮翘佥都御史罢河道官初置河道官令勘诸道洲土生落增减租赋至是以河洲生落年月尙迟使者岁往催促更滋民扰遂议停省所在洲土许县官査勘具实上之擢武方岳进朝冬十月复应制例旧制进士荣归后造京召试五言于万寿殿合格者赐钞陞级谓之应制甲辰科始免试至是乃命行之少保阮公基卒公基虽贵不立产业有清贫名赠少傅简汰六番吏以高辉濯爲吏部右侍郞丁辅益爲吏部在职不谨贬刑部以辉濯代之甲寅三年春正月印五经板颁布天下王亲制序文淸华土酋郭公施啸聚刼掠留守阮寿长不能制惧以闻朝廷以镇职擒盗不宜以事尘渎乃督寿长缉捕之三月命文臣阮傚范谦益等分刻四书诸史诗林字汇诸本书颁行擢副知阮贵慜进朝仍见授寺鄕职知户番五经板成命藏于国学擢副知阮公伦进朝授寺鄕侯爵作琼林寺以海阳三县民夫充役开河四段以通运船路拽木辇石工常万人昼夜不得休息夏四月申饬诸讼越鸣禁以段伯容陪从都御史高辉濯爲吏部左侍郞阮仲常爲户部右侍郞阮公宷爲刑部右侍郞阮辉敦武晖爲工部右侍郞黎有乔爲副都御史阮逢时爲佥都御史以黎时寅阮时雨陈登辉署府事黎增邓廷钥权府事夏五月申饬敎条旨谕天下军民曰古先圣王统御臣民保国制治必以敎训爲先国家善政星明成规具在敎条诞布嘉训孔彰第纪寻渐久浇薄浸生玩偈者指宪网爲可漏昏愚者被讼棍之所帮鼠雀屡兴狴犴未静遂至屈膝公廷委身法吏倾赀破产所不胜言何知违敎作朋陷于罪戾嗣后有过必改见善当思念五刑之可畏则日月之相规知三尺之无容则时之自励兵有超距投胶之乐民有尊君亲上之忱习俗粹美刑揩不用矣禁官军民庶常用器物雕刻篆字粧饰华美工人毋得竞造奇样贩卖违者罪之秋七月赐范廷镜高辉濯郡公爵罢右谕德珥佗伯黎伟职爵伟镇高平政务刻薄摇动边情屡以细事渎请廷议以不称其任请罢之黜云郡公社伯品爲安广巡守寻褫职赐死贬礼部尙书少傅农郡公阮傚爲刑部尙书少保免参从时朋党事起王性多疑忌果于诛谴傚爲相专务仁恕数忤旨至是欲诛伯品独命傚议傚故缓之王大怒遂贬以阮辉润爲礼部尙书少傅参从命修国朝会典冬十月淸遣翰林院侍讲学士春山兵科给事中李学裕册封帝为安南国王行谕祭裕宗礼以顺郡公阮明珠领京北寻转山南以吴福塔代镇帝遣官赍捧册玺进封王爲大元帅总国政尙师太父聪德英毅圣功威王推恩文武加阮傚吏部尙书少保范谦益礼部尙书并仍参从余各陞职有差杀故相谅山督镇甸郡公黎英俊以丁嘉亨权督镇英俊以文学名性沈密与公沆并相晚年颇招权王久不悦会有言在仁王时与公沆张仍杜伯品有易储之谋王疑之卒以次贬降赐死中外悯之乙卯四年春正月国老致仕大司马应郡公邓廷相卒廷相家世勋荫以少隽登科历位相将爲五朝耆旧亲信礼貌绝异群僚子廷显廷諌廷琼孙廷谧皆尙公主余多爲显官声华显耀门地无与爲比时人谓之国老仙卒年八十七赠大司徒赐地爲塟后追封福神命参从阮傚勘察山南令审民屋稠稀裁定户口霜降命官査核内外各衙门吏三月以显忠侯邓廷琼留守淸华以工部左侍郞义派侯范廷容镇谅山夏四月太白犯火星甲申帝崩上尊号曰寛和敦敏柔逊谨恪沈潜坦易简皇帝庙号纯宗皇弟维祳卽皇帝位先是帝不豫王命重臣入寝殿起居因察诸皇亲可立以闻时维祳年十七少皇子维祧二歳以王太妃从甥育于府中王以爲貌似先帝乃决计立之甲午告太庙丙申卽位改元永佑大赦以诞日爲春和圣节赦天下今年租庸十二参从吏部尙书少保农郡公阮傚卒傚爲人重厚以方正自持好培植士类引接后进士自一命皆以礼接晚秉大政思矫苛切之法平赋役弛征榷百姓赖之卒年六十二赠太保寻赠大司徒加封福神作行宫于洽和茱山九月丁酉朔日食王制乐歌六章曰隆平淸平容平和平靖平承平令乐工肄习以朝贺大礼奏之端明开宝日奏三章旣而曰廷奏乐章天子礼也自今毋得举乐王雅好文艺尝以朝会之隙召侍従诸臣曲宴阁中时于养正堂八角亭西宫凤阁数赐引见讨论坟籍商榷文义或示以真草隶篆字法或押韵令试赋旁及咨京记颂铭簌传引今朝诏制景物题咏悉有考试中者面加奖赏又命编集本国诗文汇目分类详作者姓名以备进览时霖郡公高辉濯多所酬奉最称旨阮公宷武惟宰阮卓伦杨濿阮德晖阮翘辈亦以文学见亲管颕能背写平吴大诰全篇授山南督同于是儒臣莫不激劝懿宗徽皇帝讳维祳裕宗次子在位六年逊居干寿殿十九年而崩寿四十一塟扶黎陵帝之得位也以弟及兄其禅位也以叔还姪天意人事无容心焉卒能光受崇称永享美谥帝王岂偶然哉丙辰永佑二年春正月建琼林壶天香海三寺役崃山水棠东潮金城靑河诸县民营之蠲其邮亭堤路钱时宫观寺宇营缮相继紫阳郿墅犬极土木之华内使採买押作抑勒苛刻农商皆弛所业民寝不堪矣进封王弟郑楹钦差各处水歩诸军大尉恩国公开亮国府摄政务月以三番见百官于择阁起三爲限群臣有所关白曰谨禀时年十七贬太傅超郡公阮嘉珠爲右都督属乂安屯先是嘉珠镇乂安己酉闻国卹自以握重兵怀疑惧百计求入朝王时欲以嘉珠复镇会嘉珠言灾异不合因以指斥罪斥出之二月擢东阁校书阮暐爲刑部右侍郞赏能告劾故相阮公沆之功三月杀乂安督率添郡公张仍以超郡公阮嘉珠代镇仍与奋郡公张饶皆太尊胞弟王疑仍与诸大臣有党权臣洽郡公亦忌之密使太监溢忠侯卖毒酒赐死因归罪嘉珠擅杀朝廷置不问仍先朝元舅以忠诚自许虽预勲戚常恂恂矜庄后赠太宰追封福神范谦益进审治一览书赏以银缎以大司空郑檡掌府事夏四月以参从兵部尙书高辉濯爲礼部尙书范廷镜爲兵部尙书都御史段伯容爲刑部尙书刑部右侍郞阮暐爲兵部左侍郞东阁大学士阮照爲刑部右侍郞五月府试赐郑穗进士及第第一名阮国傚及第第三名黎阮滂进士出身黎阮霑等十二人并同进士出身旧制礼部中格士人殿试赐第是科嬖臣洽郡公黄公辅与穗厚启王召试府庭擢穗首选穗素有名人以是窃议之卒不能自白以奋郡公张饶爲山西镇守董郡公邓廷谏爲京北镇守以炳郡公武必慎讲郡公黎增署府事范廷镜入侍参从六月定兵官禄钱例赐参从述郡公范谦益阿保佐理功臣油郡公陈廷玉辅国功臣以参从霖郡公高辉濯兼东阁大学土加国老大司徒宣忠公郑攒参预朝政惠郡公陈登辅国老罢始拣兵归农初保泰中拣法一计丁口爲率至是参核兵籍诸户旧有出兵者留隶诸衞余皆还复民伍赐文官随行兵率有差进士科状元五十五率榜眼五十探花四十五黄甲毎员四十同进士毎员三十五东阁科第一中格三十率第二中格毎员二十五第三中格毎员二十时经史印板颁行令学者公相授受禁买北书禁妄诉漏田大疫人畜多死量减兵户旧额有差定输钱补官令文武官及百姓并听输纳除授职品高下繁简视钱数多少爲差朝班六品以下纳钱六百缗陞职一次民人纳钱二千八百缚除宴任府官一千八百缗除寔任县官作崇严寺行宫丁巳三年春二月甲戌月食王幸腹龙寺均府中奉侍日数旧制诸臣奉侍月九番府堂三番以二起限内阁六香以九起限至是命省其三定亮国府朝见位次及冠服仪杖之制改授都指挥使顺郡公阮明坚爲刑部左侍郞瑾寿伯阮廷瑾爲礼部右侍郞明坚廷瑾皆不学武人骤居文阶崇品不惬时望明坚寻复武班夏四月命范廷容陶黄实等添差府僚勘断词讼禁沿途驿递命镇阃以时机察无部凭与镇凭者罪之五月以礼部左侍郞炎岭侯阮璇爲兵部左侍郞翰林承旨黎有乔爲工部右侍郞王铸大佛像于琼林寺令百官计品入铜以勒郡公丁文佳提领军务命晖郡公吴廷硕参从陞兵部尙书与范谦益并参从六月兵部左侍郞右司讲炎岭侯阮璇卒追赠福神免四镇及安场府积缺租赋禁北人入淸乂境时北人多潜入山林窃採桂皮故复申是禁遣使如清以阮令仪黎有乔等充正副使秋九月戊子王诞日百官上万寿颂以郑穗爲东阁大学士添差府僚作南涧行宫王幸茱山行宫山西太原盗贼群起命谭郭卿阮廷枥阮伯璘阮仲棍等讨之时有僧阮当兴聚徒三岛山中往来民间哄诱愚俗人多从之衆至数千伪立称号署设官属草泽不逞之徒往往响应时天下承平不知有兵革至是忽有边警远近喧惧都人提挈出城所在皆掘地藏货干糇爲粮如旦夕寇至无复有固志矣戊午四年春正月太原寇党平文武奉启称贺三月始铸五府六番印初五府六番未给官印人多假称公差无从志验至是铸印颁行夏五月复县官监驿法沿途邮亭许县官管监轮差吏役更直有文书交付雇民驰递六月申饬刑番勘讼例以失当罚知番陈贤等银钱各有差秋九月吏部尙书述郡公范谦益解参从惟吴廷硕独相顺郡公阮明坚卒冬十月皇亲维祝维维等谋反逃淸华维祝等潜蓄异志与朝士范公势武烁属校赖世济等谋率其党焚京师爲乱不果遂挺身逃去维别去锦水祝趍宜阳土豪吴兴造等送之越海入淸华祝等去一日黄金銮始发其状王命四出追捕之不获武烁等下狱伏诛祝寻死终爲西南之梗己未五年春正月以溢郡公阮廷植继郡公邓廷纶爲山西海阳督抚二月丙戌太尉恩国公长子郑森生置火号于山南淸华乂安诸路令所在民日夜轮代守之三月太原留守黎廷性启言白通感化界谅山高平保乐之间旧无屯隘化外之徒来往目由藩臣擅诣京师侥倖私营而巡行一切褎弛狂匪无制将至滋蔓请于要路立屯令藩臣戌守以严巡备从之夏四月试监班旧制惟文武两班时又增置监班爲三中者并授职执政启言财用国家急务古者量入爲出适来出入无有较量歳季亦无稽査今宜谨择信臣同户番官会计年前入数较週年用度所出观其欠随宜酌量从之执政议处置外藩六条大约以爲太原高平宣兴谅山诸镇乃国家藩维宜随方处置以固边圉一条藩臣辅导多倖求该管兵民宜委镇官简择可者乃授二条诸场矿宜循旧例许辅导管监俾圹丁有所系属三条区处靑衣侬人四条置买上流木条之弊五条诸巡擅置旁支横取商税六条宣兴彫残之民宜蠲逋缺启入以四条施行惟藩臣及场二厩留中不报六月庚寅月食旨下执政议四镇鄕兵许县官纠率屯御廷议以爲鄕兵与民丁无异往年鄕置看守听令纠率中男有事窃发分拨截捕卽鄕兵防守之事已在其中今若撮出兵额以纠率别许县官只恐更生烦扰摇动民情且县官亦非纠率之任从之旨下议取四镇汰回拣兵充补队伍廷议以爲今山林边徼贼徒基繁四镇内地亦多窃发鄕村相率自守尙且不暇少有揺动必致惊疑且壬寅拣兵军数虽増而罔裨实用官田取给农民无以爲生丙辰赦免渐获苏息况官田已归给诸奇队若复据田取拣则诸军口分缘此减省不免有换易别给之繁不如依旧汰回爲便从之寻复拣取与长安府一兵分隶队伍赦天下今年夏租庸十二淸华乂安邮亭亭门四镇外镇留欠赎罚并皆赦免募淸乂四镇民丁有谙练水手愿充善掉者与有身材志愿爲兵并听投军应閲充补队伍给口分钱栗官田洲土爲粮申饬四镇督抚擒制盗刼增拣瑞原永福安定雷阳农贡五县旧额五率添取一人出参从礼部尙书入侍经筵晖郡公吴廷硕爲谅山总抚以郑穗爲刑部尙书参従穗急于进取黄公辅引之登第不数年以尙书入相旣得政表里唱和群小无忌惮政令烦碎刑赏贸茶天下自此多事矣时改诸镇镇守留守爲督抚惟志山号总抚乂安仍督率旧名秋七月命郑伯相入侍经筵以邓廷谏爲山南督抚寻改山西遣官催淸乂兵时兵番上逃过兵率三千三百八十人营奇队船皆不满军怅乃分命催督之禁白丁倖求职色荀避征役禁兵部比另例富强贪弱惟二人对比不得雷同禁攻讨官军虏掠民家剽胁财物违者以军宪従事时政尙严切人多慷诉穿行与容养伪徒通谋贼党被密捉者往往破家及察知其诬诉者已遁乃禁自今告诉须指陈实事重供附后留监候査毋得泛着模煳投鸣輙去禁巡衙拦阻商人槎筏淹留索滥禁诸讼越次妄启乃倖求内编付查凡讼经六部御史或未服断许视政日启闻有紧急重大事方得内寄以阮公宷爲吏部左侍郞杨濿爲礼部左侍郞阮暐爲刑部右侍郞阮贵慎爲兵部右侍郞八月出参从吏部尙书述郡公范谦益爲淸华督抚陪从户部尙书霖郡公高辉濯爲督同中兴以来诸镇以武官人爲镇守擒制盗劫文官一人爲督同勘问词讼每用五六品以下与朝士始擢用者爲之龙德中诸王子出镇间用阃大臣賛阃务其后复罢惟乂淸控御顺广边任最重文官用左右侍郞爲参视震与督举侔督视副督视时择人亦不拘官品至是以尙书爲督同中外无不骇异九月进尊王美字爲大元帅总国政尙师太父聪德英毅圣功博达懋和绥猷裕义贞王时驾在桂棹王寻命阮卓伦陈文焕等号淸国钦使自京师发递赍捧册玺封爲安南国上王贞王后改全王冬十月大雾降十一月禁镇官署置非例名色先是邑里诘盗听民择置看守其后始有巡县知总巡探诸名奸猾者因借称巡徼夜行窃掠看守亦不敢诘朝廷知其弊遂命禁之定内外核勘勾催收送例十二月立圑结法其法每社十丁取二人许自备兵器设候爲守以地分相接或四五社或六七社结爲一圑择镇役或县吏一人爲团长纠率社长看守督押丁男有警随宜攻御力不敷者听飞报别团接应于是民间所在皆有兵器奸党乘隙啸聚规掠日甚寻改择地望者充管照以朝官抚论之未几复罢令纳所制铠仗入官赐文廷胤郡公爵命四镇申滞狱命诸镇督抚拣练鄕兵以备攻讨赦四镇及宣兴来年夏务租庸十三准爲鄕兵口粮之费旨令宗室与功臣苗裔有能纠率家丁及召募从义愿随攻讨者听具启闻给粮械差行随功赏擢知户番寺卿阮廷资卒赠阿保功臣工部尙书楠郡公廷资侍讲亮邸又皇上初育府中尝奉开讲以布衣爲重师启沃甚弘是歳王驾还京师王晚年怠政颇事游观四镇宫馆相望名山古寺车辙马迹无所不遍寻跸桂棹行宫洽郡公黄公辅所居里不时至京又复北从公辅疑淸乂兵不欲充侍衞御辈用其鄕丁惟所指使令百官六军不知驾所在朝廷庶事摄政公使人驰取旨不敢专决朝政爲之舛紊后日益不豫喜沈寂摄养公辅等复奉归京师营赏池宫居之密室遂深拱不复出公辅与其亲党窃弄威福知天下人多图己故爲严峻以威之大臣斥逐诛谴无虚日余多以告密获罪饕怨者相构阶被收之家荡覆无遗人不自保赋役繁重无所控诉皆疑怨思乱于是海阳宁舍阮蘧阮选等煽诱作乱东南之民相率荷锄挟杖从之多者至万余少者千百数在在群起不可禁制庚申六年春正月戊寅进封王太弟摄政公爲元帅总国政明都王全王爲太上王先是全王在位久未有嗣知太弟贤圣文武当能定大业欲以位与之故使开府监国使臣庶有所系属洽郡公黄公辅忌太弟英明思裁损其权令百官上事改禀称申赐邸于南门府偏堂太弟亦深自韬晦公辅凭怙专弄气蹈薰灼亲党皆握重兵有所废置无敢违者盗贼所在充斥人情恂恂疑旦夕且不测王太妃武氏召讲臣阮贵惩谕劝太弟讨淸内难以宁社稷愈乘间以爲言太弟泣止之曰王兄逊处行宫余以国家ー体义不得避早晚且归政代立之事非所宜言憼以太祀命语阮公宷遂相与筹策亲臣郑檡郑等共赞成之会宁舍贼阮选猖獗警报日至黄公辅以选平日在门庑欲亲往抚定立奇功以制朝廷遂尽率所兵浃渡河城中虚空公辅旣去群小无所倚憼等分籍环畿鄕兵充保衞以益声势谋以开宝日集百官额太弟登王位太弟不从贵憼恐事迟生变复申太妃之旨又以事奏知皇上遣使敦谕再三太弟弗获已勉从之丁丑夕贵憼与公宷张洭等入侍时宝玺未开家臣曹泰侯率司礼因密约次早丛旨印勅诘旦太弟造朝贵憼洭等从扈驾惟四严四劲亲军将士皆带劒肩礮内差潘来侯劾之不为动有顷曹泰赍勅至公宷传有敕太弟跪受潘来侯从旁呵之洭拽出数其无礼令系把门狱廷中肃然公宷复宣太妃懿旨劝进太弟涕泣不肯上御座洭廷桓等掖之上檡贵憼等环侍左右内监甲阮科登楼发鼓号百官班列拜贺太弟旣登王位命从官宣谕旨于府堂布告中外与天下更始凡十五条复两班旧制以重朝廷三载考绩以别淑悪録无罪被斥以振淹滞勒陈乞职命以淸仕途加增口分以足兵粮寛赦租庸以苏民瘼停一切营造以舒民力撤非例巡渡以示寛政禁抑胁止置买定将士功过数寛军士物故饶除申鸣诉所管苛滥旧例堤路付镇官督理以便农事财货归戸部掌管以充国用禁诸讼馨免淸乂处田租旨下四方大悦寻命廷桓等以兵衞赏池宫逮捕黄公辅亲党诛之朝禁爲之肃淸黄公辅时犹驻军文江闻之与手下十余人遁去于是天下皆拭目以望太平东南被贼胁从者日渐解散时内难甫平国家庶事多所裁整王令阮贵憼宿直府中日夕商究政理贵惩内侍帷帐外筹军事旬日之间衆务就緖解抒镇定多有劳焉旨诸军官逋负官物失管者免其罪因论被罚者贷録用前代功臣子孙沈于民伍者随才録用故臣甸郡公黎英俊云郡公杜品阮寿长等仍还职爵制勅缘事谴逐诸臣陶黄实武必慎黎仲庶黎伟陈黎辚杜辉琪陈贤等并洗雪复朝侍于是淹滞莫不思奋造火速牌备军务调拨陛赏翊戴功臣职爵窄功臣字号赐武必慎金饰冠带条从王亲例赏杀贼功蠲徇节民今年租赋增拣淸乂优兵旧制二镇兵充禁衞其额五丁取一至是增拣以三丁爲额分送军官练习引入府廷考较补隶队伍禁镇官拿逃扰索与内外兵望钱越例者诸道从征兵能奋勇杀贼计级行赏着爲令行献助兵用兵法时以诸道攻讨多用火箭却贼始命外镇藩目鍊纳乌铅硝硫黄免征矿税与内镇民庸调钱愿赐职品量所献多少授之畿内与来朝商客愿献纳授职听从入钱粟例不愿者官给之例钱隐慝觉出抵罪追尊太庙宫庙徽号分三道兵勦山南草寇时议以山南地绵渺寇剽出况无常统领不能专制乃命高郡公郑棰勦沿山上道程郡公黄公琦勦沿江左道岳寿侯范陈琮勦沿江右道并许便宜行事寻召极回以琮代领其军未几又以款忠侯阮仲慜代琮屯御上元诸县贼犯东安命督领武佐琏抚论杜允成合兵讨之贼犯山西镇分兵掠福禄先丰诸县以陈廷绵爲督镇率兵讨之寻命阮伯辑招上游三县鄕兵攻御旌表义士黄仕珠仕珠收物州学生流贼陷大同被执拷掠不屈引刀自到死留守文廷胤以状闻赐赠知县复其家时华溪知县阮兴旺县丞范名伶攻捍死于贼山阳人余克恭与贼巷戦死皆赐赠卹其后进朝阮廷劲妻缺氏被贼掠不屈与其子俱死赐榜忠节门淸华统领邓廷谧攻广平克之山南贼秀高银笳连兵逼真宁庸督领用泽侯黄金爪属校俪琦侯阮世超传寿伯陈名樌等与贼战败皆死二月谅山镇总抚参从户部尙书晖郡公吴廷硕卒于镇廷硕出谅山才数月藩臣纉基反围团城城中无兵或劝之走可免廷硕曰吾职守土当死此城去将安之遂爲贼所陷至是卒赠少保命武公宰阮贵憼阮公宷参从统领阮仲汪与贼阮选战于平吴败绩死之仲汪勇敢善鬪尝单骑赴敌至是与贼遇汪悉カ鏖战属将雅禄侯阮有润先走一军惊溃随号邓廷瑟韶武侯范有佐等皆走贼悉衆围汪汪力竭遂遇害事闻王深悼之赠太保晓郡公追封福神以子德珅代领其衆德珅亦有将才平西四将预在其列三月论平吴败衂罪诛有润廷瑟流有佐远州贬赞理左侍郞阮伯林祭酒夺侯爵下令求言凡时政得失民情幽隐与攻讨机宜并听实封进献罢琼林壶天龙华西方紫沈诸宫景营造以所侵占田土还民谕文武举将才方略武勇可任将兵与有异术奇谋者不拘资品悉以名闻随才抜用寻命功臣子孙诣京择能强鬪者给廪听随军调遗征西大将军体郡公武佐理与贼名济战于安乐擒之济崛起爲盗与平吴人名蓬者皆号桀黯至是俘获赐体郡公旗靱印及谕勅以旌奖之以黄公琦爲统领征西大将军夏四月命阮辉润参从求直言朝政军机并许触讳实陈过当者不罪淸华留守参从内阁大学士吏部尙书太宰述郡公范谦益卒于镇辍朝三日赠大司空谦益文章德行爲时模楷使燕增重国体人比之冯克寛在政府务崇寛大晚爲群小所摈不获究于用朝野惜之禁召募卒入京先是诸道攻讨所部兵数单寡旨令召募壮勇以益其兵谓之志愿旣而应募多闾里无赖子杂处畿甸相率爲奸盗始命继今拣取旧籍官给口粮军校不得引入城内杂寓民军房屋违者罪之禁河巡讥察商卖许天下入钱粟量多少授职有差初议均田未行而罢王在潜邸深知民事艰难慨然慕井田法欲均贫富以平赋役廷议以爲三代以后田制隳壊无版籍可征国朝歴代亦未有行之者今天下丁田互有升降县郡盗梗未帖征发不时若分行勘度徒增繁扰贫者未还集富者渐生疑阻欲行此法须待淸平报五月谕百官遵职守举贤才求直言侍讲阮伯璘攻破山贼黄岗屯俘获甚衆海阳贼渡河侵上福富川诸县河道将阮登显迎战却之贼北走督领滚郡公张洭协同黎公霑等师未至而还增拣水兵廷议以东南下流多水寇宜增拣水兵以备调拨乃命拣山南山西京北濒河诸县五丁取一给以兵船船十人间以优兵使便操习庚申帝禅位于皇姪维祧维祧卽皇帝位改元景兴尊帝爲太上皇大赦天下以誔日爲淸和圣节时宇内多故人心怀贰王以爲总摄萃合当顺时义皇嫡世嫡当立宜循正经以绝反侧乃请帝还位宗子以安天下帝从之故禅诏有云念边方犹逞蠢顽欲以帖邦畿而宁海宇谓正礼宜隆世嫡寔以重宗统而一人心诏下人情大悦咸以王初政此举爲匡扶至德旋转干第一义太白经天谕中外崇礼敦让举贤远奸谕海阳京北土民略曰国家遇士以礼养民以仁弘乐育于菁莪帖哀鸣于鸿鴈顷者至灵贼渠千名犯分东北一隅偏被胁诱以敎育作成之士而爲彼献力披肝以休息安佚之民而爲彼蹈汤冒刃或图脱家门之系累或求寛目下之侵陵虽侁首而强从岂迷心而忘返如能舍逆効顺释甲归降一切威与维新或能戴罪立功亦当赦过党功向背之理勉各善图时宁舍贼阮选阮蘧阮筵叔姪乃阮迈之后自以世胄骄贵假借仁义驱煽慈顺洪策间所在响应士之失志科者多染之民人相率降附贼军编竹爲笠以自识别民不能卽辨至负筐以従蘧据嘉福杜林选据至灵抛山屯聚联络有衆各万数朝廷欲开哓使各解散以孤贼势故有此谕六月陪从刑部尙书郑伯相卒赠少保东安文江诸犯归命者衆命官宣示德意晓揭于通衢以抚安之月昼见漏明禁诸县抚谕官苛扰方民拣鄕兵五丁取一定武庙祀匍遣谕维裤于淸华帝初卽位以被在属籍爲近亲降勅谕令归顺与土鲁偕来王以宣旨赦过褅卒不悟蛮人挟之以去谕将挟所过郡邑劝抚百姓申禁权豪毋得抑胁齐民命阮公宷知经筵时用兵费广有言权宜营干以佐百姓旨令县官编属内佛寺钟磬着实数纳寻命外镇藩臣土民入铜铅除授职品贼陷唐安命炳郡公武必慎协程郡公黄公琦等分道讨之贼侵文江县屯御讲郡公与贼战于大幸败死秋七月致仕福郡公阮当湖卒湖累官刑部尙书赠少保以阮翘权副都御史闰七月求直言谕旨略曰我嗣政云初命举知以收实逸才许实封以开言路而衆贤方进群小已萌玩弄之故习未消纵恣之旧愆莫革咨尔臣庶无惜尽言凡诸大奸小侫许得指陈以广见闻之益定银钱通融法龙德永佑间天下专用钱弊银价稍贱及兵兴多用银给饷商人并减其价兵食遂梗乃命所司平市价听银钱通用市置长辨真假买卖之于是低昂得平富商无所牟其利命丁文佳张涯等监军器局召募丁男壮士手时四政多盗议者言汤沐贵邑当有应义者旨下二镇员目士民揖丁取讨照所募多少行赏有差寻以增拣淸华兵率事格不行定武成关公二庙祀礼春秋二祭以仲月上戌日给民戸ー邑供奉海阳道统领璧郡公黄义伯败贼阮选于抛山赏义伯金牌以旌其功赞理阮世楷协同陈璟属将藤寿侯郑楷等大雾焚所得胁从文书宣示天下王霄旰图治每视政温接臣下开导使言旧制文臣入侍内阁左右侍郞侍坐参议朝政余但侍立至是令断百官面陈可否庶官得商议审熟然后取旨施行八月定将校兵丁从征赏格以献馘多少爲差九月以南巡诰天下冬十月王亲率大军讨银笳时东南寇匪连结焚掠诸州县宁舍贼方炽而银笳尤桀银笳隶南真贼渠武廷镕段石振等聚衆刼掠从者浸广遂谋叛保泥淖爲险无壁垒其党皆悍勐不畏死行止无阵法遇官军辆提刀突入乱斫人马足诸将累爲所败尝乞输情効顺朝廷亦姑容之授之职品遣使实赐诰勅卒不肯受王震怒遂下令亲征欲略定东陲然后移兵西南命官驰谕列郡驾过案堵无恐胁从来降者不罪士吏仍还职色民人听认田业置行军访察禁止掳掠车驾所至父老皆欢迎有愿输财助饷者有乞纠结丁壮随军杀贼者师次木凡津修战器习水阵官军遇塘昂贼兵举却之王以莲贼未可卒破不如先取银笳以绝其党援乃引大军南下十一月庚午进驻禹甸癸酉跸宪营部分诸将并进车驾自宪营早发暮抵渭潢津至乐道贼悉衆拒战命勒郡公丁文佳换郡公阮廷桓炳郡公武必慎滚郡公张洭等督诸营讨之贼势稍却洭率左支兵进至草阜其地号丛蔚贼伏忽起杀一裨校王怒御侍雄象指挥诸军倂ヵ大战贼渠四面湫泞意大军不能入及驾至泥田忽燥才沾马足三军皆惊异以爲天心助顺益踊跃争奋廷桓径率所部兵反射贼右后因纵火焚之烟焰蔽天贼遂大溃官军乘胜夹击贼死相枕借俘其渠斩之银笳平没其社号改称来格赐廷桓金牌及赏功银二百两命珍胤侯郑自成缉拿贼余党慰抚居民使回复旧业王振旅还京未至宁舍贼阮选以王有事银笳使其党陈晱将乘虚直逼珥河京师大骇报至王命诸军晨驰以救根本时京城无兵太妃居中调遣诸将接四门尽率坊庸民丁列河津爲守警大号鼓令衆以爲疑兵王大军回至金兰矶贼已远遁是役爲初政武功第一举西北贼始各震惧蘧选亦自离异寻命将讨破之自是无定巢穴矣擢右锐奇兵张严出身中尉职侯爵严隶西道讨贼破获大团故自小卒拔用之时朝廷方急用材丁文坦丁文复招于贼黄冯基收于刼皆洗雪甄用严阮潘并以卒伍起身其后潘与冯基皆爲战将云太白入太微垣月入太微近帝星十一月月昼见漏明十二月谕天下才智得自举裕宗和皇帝讳维禟熙宗长子在位二十六年逊位一年崩于长寿殿寿五十二葬古都陵是时承太平之业兵革不试宇内无事朝廷多所制作法度大备纪纲毕张殊方纳款上国归地号称极盛之世帝垂拱于上不劳而理言治者必归焉丙戌永盛二年春三月会试举人取合格杜公挺等五名夏五月殿试赐范光容等并同进士出身哀牢来贡初哀牢逼于乐凡数苦侵暴朝廷每庇之朝福旣归祺城垒堙废屋宇颓壊属蛇兵仅七百余有事始征发居常侍衞才三五民丁储械不备宼至奔走无常故久不能修贡王命行人往诘之朝福诉状请奉贡寿礼三年一进停免岁贡寻遣其正副使二人以方物随至京兼致书执政请给兵器且求通姻亲以示诸芒声势王命爲书慰抚之自是贡献不绝丁亥三年春正月定逃兵罪二月申定内外官考课法准例三考并上陞职二次二上一中陞职一次并加赏钱五十缗初年上考次年中考后年下考平调衙任二中一下贬职一次二下一中贬职二次三年内具上中下考用相准法定死事赠恤例诸将士阵亡该队队长赠校点额兵人给田饶其子官役三月以工部左侍郞黄公寘爲刑部左侍郞寺卿张公楷爲工部右侍郞夏四月以刑部右侍郞陈廷諌阮当褒添差陪従以庆郡公陈公桓爲山西镇守筇郡公邓廷佺爲宣兴镇守秋九月乙丑月有食之颁寛恤流民年限流散者免五年赋役贫苦见在暂赦三年户分税时御史台诸讼多有翻鸣命文武官分二迹勘问以陪从阮世播黄公寘提督部廷佺丁文伟等八人爲之冬十月命二司举所属县令堪府任正贰者与所举之人皆来査阅铨授十二月参从礼部尙书知中书监香江伯阮冠儒年七十乞致仕许之冠儒瑞原挽河人继黎僖执政务持大体事从寛厚天下爲之謡曰尙书黎僖天下愁悲参从挽河天下讴歌致仕归一年卒赠吏部尙书郡公爵戊子四年以阮贵德爲兵部尙书参从秋八月申饬镇承二司督押堤路随势护治以息水害便农民九月禁诸藩辅导擅来京师交游权要大礼赴朝无得过四名留居无过二十日己丑五年春正月遣陈廷諌黎珂琮陶国显阮名誉等如淸岁贡夏五月戊子大元帅总国政上圣父师盛功仁明威德定王薨寿七十七追封康王谥融断庙号昭祖葬延上原在安定县秋九月进封节制太尉安国公爲元帅总国政都王冬十月赦各处今年半租免积欠诸税十二月推惠文武陞授有差庚寅六年春正月申明六条戒饬中外臣民参酌釦治四年令三月会试贡士取阮同霖等二十一名殿试赐范谦益进士及第第三名阮公𡧩进士出身阮国靖等十九名并同进士出身冬十一月考士望取武公宰等二十六名辛卯七年春三月初命文武黎异材陈公柱等分押河堤旧制官堤委镇官督筑催送科歛民不胜费而工多苟完至是始改命京官遂爲例定均给公田例六年一期秋田无过三月夏田无过九月定二王庙祀礼王以昭祖康王曾孙继立追封考国宰公爲良穆王考参宰公爲晋光王至是议庙制有以当奉别庙爲言者参从阮贵德言二位皆长娇正宗厚德垂裕万世惟王入正宫庙于理爲顺因陈别庙可有疑者五王从之议乃定三月召淸华参镇张公楷爲副都御史以太监段有算代爲留守改参镇爲留守自此始求直言王亲阅臣僚章疏以提刑阮公沆编录阮公朝议论敢直给事胡丕绩侍郞阮公董等听陈有条理并赏银帛有差秋九月壬子王子橿生以宣郡公郑樌渭郡公郑橑掌府事考试书算冬十月考武艺乡试各处士人旧例试官拟题用书史四六不过十数首赋不过四五首皆现成题目无所翻换号爲储书学者多撰成帖括转相贩惊应试士人率先访文体暗诵或密怀依样摸冩考院随文选取不拘重见故怀挟借代条禁虽严而中选者类无实才至是科始命各场试官随意发题不得因循旧例场屋陋习爲之顿革壬辰八年春三月谕府僚官近阅百官启论时务凡关治体无不敷陈第考诸成宪事皆画一只由年久因循致弊今特採其当行者十六条各当确审随宜採正颁布施行用昭平治之政会试举人取阮玑等十七名殿试赐阮惟敦进士出身徐伯玑等十六名同进士出身禁花郞道参从阮贵德阮世播等启言今之镇官卽古制都司之任治所城廓宛然犹存往者宣兴太谅诸镇或委兼领或差近臣爲之兼领者覊于内镇近侍者恋于留京苟得从便遥制循习爲常虽有武臣替代亦援此例每以山川岚瘴兵士不便爲辞不知京藩之势内外悬隔疆场之间彼此何常卒然有急安能卽救至于词讼勾送行程索顿民之烦费愈滋请玆后诸边镇官各令赴任与四镇同其安广原许海阳兼领然此处海濒遐远请别差能臣専衿制之任又宣谅二司亦宜各许许一遵旧制以昭太平制度从之令外镇镇守并赴镇莅事禁民间伪造传旨妄作浮言及涂书诽谤时政斥议有司者夏五月禁百官私相交结秋九月旱饥命赦系囚情轻缓积欠诸税减巡渡税之半弛エ作以舒民力修废祀以祈神庥是岁六月至十二月不雨天下大饥癸巳九年春正月时久旱粟米腾贵米一小斗直钱一陌民间削竹木皮叶爲食饥浮满道村落所在萧条王命群臣蠢救荒之政令天下官民入粟量授职品以所进粟分赈饥民发粟内帑钱赈圻内饥民命淸华留守发安场库钱万缗添给饥民二月定粟米平价量赦天下租税以禾谷全失半失分爲二等全失者今年夏务并豁免半失者赦五分秋七月霖雨不止河水泛溢山西山南淸华三县堤防皆颓裂流数万家人民饥馑以侍内监舆厚侯陈公尊爲淸华留守锦郡公范嘉旺爲宣光留守宣兴分爲二镇自此始甲午十年春正月初安广海贼数爲暴掠留守文廷壬督同丁辅益等发兵勦捕招降其党三百人俘馘七十余人余寇悉平盆蛮来贡参从刑部尙书阮世播致仕夏六月定靑吉衣帽限制不雨王密祷于敬天楼是日雨勅谕百官议进尊王金册二字秋九月乙卯进尊王爲大元帅总国政上师安王丙辰王谒太庙因朝帝于万寿殿冬十月壬辰推恩文武陞大司空郑掼樌郑橑太宰郑植少傅邓廷相阮贵德尙书阮登进阮当褒汝进贤都御史阮公董左右侍郞阮珩阮名誉等余各陞授有差乙未十一年春正月遣使臣阮公基黎英俊丁儒完阮茂盎如淸岁贡二月时莱郡公邓廷楚镇山西滚郡公黄仕秤镇京北爲政寛弛盗匪所在窃发民被其害并贬罚以副都御史阮迈按山西恩郡公陈登辅镇京北迈到任盗息以迈爲山西正镇守弛桂皮红铜白盐之禁许通行贩卖惟桂皮听土产採纳许佣工与入官各分半佣功所得五百斤予钱五十緍征其桂皮勅谕百官加尊王殊礼自今表章奏疏称王而不名入朝赞谒不拜以表尊贵会试贡士取阮公采等二十名殿试赐裴士暹阮贵恩进士出身冯伯琦等十八名同进士出身夏四月皇太后阮氏崩谥温慈五月定徴收课法以征收足欠多少与优恤苛刻参较三年一课爲分殿最以赏罚冬十二月召高平督镇黎克纯还以佥都阮公沆代之时州人名渊洽者托名莫宅煽惑州民欲爲乱会事泄不得发王以克纯区处乖方召还令政府议择代任以数名上请俱弗允高平素要官王欲录公沆命之行使杜伯品征谕旨公沆附言愿得弗离左右不愿远涖州郡王回令伯品谕之公沆乃受命入谢王命便宜行事命阮俲添差陪从傚献治平策王嘉其忠以爲可大用遂日蒙眷注丙申十二年春三月署府事黎时海卒年七十八赠太傅夏四月癸卯太上皇崩于干寿殿上尊谥曰聪敏英果敦豁寛裕伟度徽恭章皇帝庙号熙宗陪从刑部尙书汝进贤卒进贤任台省有政事名赠礼部尙书初行均定科派丁田列秋八月禁盗卖红铜违者抵罪收賍入官太宰延郡公张举卒赠延庆公立祠于京师祀之使臣阮公基等回自燕丁酉十三年春正月申禁赌博二月陪从都御史阮公董卒赠兵部尙书夏四月甲午皇长孙维祧生六月命文官作知人箴秋九月申明勘讼制讼征赋税逋逃犯凢十条饬内外诸司冬十月王子郑杠出阁以陪从谭公傚爲赞善阮傚爲左司讲阮贵恩爲右司讲恩早卒惟傚独侍帷幄随事开导启沃切至王子甚见礼重王尤倚信之召高平督镇阮公沆还以爲兵部右侍郞参从兵部尙书少保阮贵德请致仕章三上始许之加太傅国老参预朝政赐诗三章及车马田禄宠赉甚渥缙绅荣之冬十月乡试各处都给事阮贵成监试奉天场坐预拟试题阴许士人事发罢其职旌表节妇潘氏潘氏兴元由礼人丁儒完之妾儒完北使道卒旣归塟感念自缢事闻命官给祀田赠亚慎夫人立祠享祀岝节妇金榜以旌其门十二月定区别外国商客之制听所在入籍受役言语衣发一遵国俗违者勒还定诸场矿採人禁限戊戌十四年春二月会试举人取武公宰等十七名殿试赐武公宰进士及第第三名阮璇宁迪进士出身黎有乔等十四名同进士出身夏四月命陪从阮公沆阮伯宗如清告熙宗哀兼求封伯宗道卒五月以参从阮登琏兼东阁大学士谭公傚知中书监陪从黎英俊入侍经筵以宗室女名爲郡主嫁哀牢朝福定勘讼査谳谢担勾催格例秋九月申明台宪言事条例宪司有言弾实封纳御史御史有封事倂达上闻岁以夏秋二期惟恶逆当发不拘期限少傅邓廷相致仕加官宠赐与贵德同冬十月初置六番官旧制惟兵户与水师三番充补将臣吏百余人至是始置吏户礼兵刑工爲六番归左中右中东西南北又号六宫凡宫中及淸乂四镇外藩诸镇财赋兵民之政并属焉命文武知番内臣与文属充副签属吏各六十人冬闰十月严酒禁副都御史阮茂盎启陈四事一禁奢侈二禁创修三节游观四省巡幸王嘉纳之以一二事施行三四事留中己亥十五年春二月壬子皇次子维祳生三月罢力役先是修福龙寺役嘉定良材桂阳三县民丁应作自甲午至是凡六年有以劳民爲言者王釆纳之卽令免其役定五府府僚勘讼限人命八箇月田土盗劫六箇月诸杂讼四箇月定考课镇司法御史岁终一考分上下中三等以明殿最考法以擒制勘问堤路讥察勾逃兵凡五条工部尙书致仕黄公寘卒年七十九赠礼部尙书秋七月乙巳月犯金星司天监请更元立号九月使臣阮公沆等还自燕京冬十一月命官度田谕曰恤民当施仁政仁政当均赋役先深厌旧制阅选烦数创立平例登者不计耗者不除造今五十余年其间户ロ登耗不常而原额因循如故民多偏重驯致贫漂因集廷议咨以拯救之方威谓天下田宜不问公私并行勘度量补税额参与人率定例使贫富相资轻重相等永爲经常之典公论旣协宜可施行须知此法之行随时救弊出于不得已非好爲更张而求倍古之功也十二月淸遗内阁典籍邓廷喆翰林院编修成文来册封帝爲安南国王及弔祭先皇帝廷韶等初至公馆邀行三跪九叩之仪王命致书请循国礼以便演习辨复数四廷喆亦勉从之及还厚饯银两皆不受勅谕群臣议进尊王徽美四字以合盛典庚子十六年春二月定考课高平镇司课法以擒防驿递征收勘问四条岁终考续与内镇同以示激励三月初命四镇县官分度民田夏四月参从工部尙书谭公傚以礼部尙书郡公参预朝政致仕公傚秉政久叉翊赞王子有功故恩赐与贵德廷相并考文武官十年课绩文武阮公沆阮公基黎英俊黎时寮郑磷等预上考十四人五月己卯进尊王爲大元帅总国政上师尙父威仁明功圣德安王立王子郑杠爲王世子致仕太傅廉郡公阮贵德卒年七十三赠太宰差官护丧事贵德爲人寛厚沈静居常酬接恂恂乐易及上前议论事有未允坚执数四确然不可夺爲文不事雕刻而意思精密朝廷有大制作多出其手首揆十余年爲政务在寛厚后进多所推引润饰学宫竖立科碑皆躬亲综理迄完美典议者多称之六月山西镇守礼部左侍郞阮迈卒迈有气力工骑射在内赞时尝视事公府有象逸其前同列皆惊避迈独危坐不动王奇其胆略数访以兵事历典水军旣出镇令行禁止盗刼屛息有治声至是卒赠礼部尙书东郡公命百官品次一遵洪德旧制推恩文武以郑樌爲大司马郑桓爲大司空黎时寮邓廷璘并爲太保尙书阮公沆阮公基黎英俊张公楷都御史阮当湖并赐郡公爵左侍郞阮傚胡丕绩范谦益苏世辉副都御史阮辉润等并赐侯爵余各陞授有差时廷相公傚已致仕王以辅佐讲读有功特准陞次并加五老命阮公沆阮公基黎英俊参从阮廷完范谦益苏世辉陪従定文武品服行仪初定衣帽巾样旧制文武大小胥吏军色通服靑吉衣戴丁字巾无贵贱尊卑之别至是王与参从阮公沆议行改定以昭品服皇亲王亲衣服春夏用北纱秋冬用北缎并沈香色巾春夏用马尾秋冬用玄缎文武自一品至三品衣服春夏用北纱秋冬用北缎并玄色巾文用重叶武用单叶四品衣服同惟用南纱缎侍内监巾用平顶后改爲六稜文武内监执事行礼及视事并用靑吉衣乌纱帽文武官奉侍内阁如之庚戌赦天下改元以是年爲保泰元年赦今年夏税十分之二官员眚误屈滞并许敍用秋七月丙寅朔日食定文武官内监致仕惠养例韩郡公陈廷植等九人并乞致仕许之武臣致仕例久废至是植等各年近八十得谢祖饯之日都人聚观传称盛事云八月颁行敎化十条训饬中外大略曰爲士当勤学业礼义忠信先须讲明爲人当叙彝伦同宗表亲毋相混娶官民礼隔不得据傲民间服用不可僭踰毋狃弊俗竞费于盘飱无惑异端相从于游惰礼节从中以昭俭约之俗丧家相恤以敦救助之风冬十月乡试各处士人先是乡围皆试院官命题时以第三第四二场乃士子决科之日特命京官于府中拟出进呈以防私弊使人驰驿分赐各场惟淸乂以地远委宪察披书钦差出题如旧制四镇试场御题自此始王南巡驾旋观山南试场以士人数倍命增举额旧制例乡贡六十名增二十生徒六百名增二百着爲永制十一月戊辰王次子郑楹生谕旨戒饬大小诸臣略云人臣当忠以事君廉以律己稔观人心向利日事奔趋有不揣小才而俛倖大官有不欲下品而妄求高位朝游东壁暮叩东西门某因准功而偶进则胥皆借口谓输贿而右迁某或推故而举知则群出妄谈谓巧谋而售计弊非一日渐以成风玆具明条用儆有位爲大臣者无树恩植党惟知公尔忘私爲小臣者勿阿势取容但当静思以守惟才是予断自予衷毫髪无私足徴常典凡内若外体此遵承王所亲制也又亲演爲国音召文武入内阁宣谕欵曲以示警励之意初行榷铜桂法王与公沆等议以爲铜桂乃国家之产旧客私行贩卖便归商贾而公用无所资乃定行榷法差官监当其事二户贩铜採桂往须受凭回必呈验客商贸易待取旨然后发国中卖买惟纳交契于监当爲凭偸搬窃行并设重禁京北镇守陈登辅役民沿途剪树撤屋人皆苦之王怜其老止命停任以阮明珠代镇辛丑保泰二年春正月赐文武四品以上奉侍用纱缎衣大臣郑樌阮公沆等因请王临见群臣用黄色服王召谕之曰我嗣守王基翊扶帝室每以尊敬爲心黄色乃天子之服推尊我皇上以协礼意自今视政朝会及常时燕见只用紫色服庶与公等别耳除刖刑王以国律常刑有五近始有刖指之刑深悯之命犯刖流罪并降徒居作随轻重定爲年限有差停内外营作工役三月命使胡丕绩副使苏世辉杜令名等如淸岁贡夏五月国老谭公傚卒年六十九辍朝三日遣官治丧事赠太保命各处二司官度田辛未夜地震时天久不雨米价腾贵圻内以謡言煽动传相疑惊争搬产挈家归乡出城门者前后相属事闻命提领觉察紧加禁戢兵番传谕官民又令诸犯禁者严加惩究久之讹言亦息人心复定以大旱求直言许文武百官各上封事极言得失无得隐讳以匡不逮令天下官民入粟授官寻复令预纳钱纱授以职品命郑樌邓廷潾掌府事张仍阮明珠署府事秋闰七月以听言施行十条颁告中外如递年春初申布旧令及议拯边民定驿法省巡幸戒置买节兵力丰钱币凡十事皆採纳言者着令施行八月议行武学武选法设武学所置敎授官令功臣及诸臣子孙皆入学习武经战略与诸武艺岁以春秋递月小习四仲月大习春秋习艺冬夏习文敎授者举中选者调用准定三年一试凡天下俊秀亦听应举其试法先畧问孙子大义通者许入较艺一马矟二剑盾三舞刀终场试方畧合格者引入府庭覆试随高下叙用定国学乡学乡试考霰法国学以祭酒司业爲讲习官文武功臣子孙并听与士人入学毎月学官一小习考诸生入学者四仲月监官一大习考诸生与举人四课预选听监官保举吏部除任乡学许校官敎习本府生徒及童生俊秀之愿学者月二课中八期者生徒免历考童生许入场乡试许县官考翦土人举额以大中小县爲限大县二百人中县一百五十人小县一百人所类撮尤引纳府尹二司详考有稍通次通之别并听相鸣比以定优劣定沿途驿法邮亭各设管监内镇以县官外镇以辅导爲之兵部掌知其事有驿递内有兵牌外用镇凭皆塡明夫数许管监佣雇丁民给脚力钱文书从轻肩擡从重雇钱者皆领于镇官岁终总倂消费镇官具类兵部査验有泛给夫数与削减雇钱以贬徒罪之秋九月兴化留守阮公政言昭晋州刁美林夺据莱州攻破琼崖边民多被焚掠命公政与督同裴仕暹规料擒掌招谕之宜公政进军枚州寻卒冬十月王与执政议赋役法谕之曰我观历代取民之制互有不同惟租庸调三者爲正今田租丁籍方议改定典调役之法亦当商略併行外此他徭杂赋一皆停省古者制用量入爲出今当先量所出之数而后定民之所入公等各宜审熟条上以次施行罢高平屯戌兵旧例太原土兵轮番往戍高平王以承平旣久边境无事土着兵亦足扞固命罢戍役以省土酋更代之劳王幸西湖郑廷部廷相阮公坑黎英俊扈从亲制国音诗二章赐之有鱼水相得之喩樌等各启称谢省减外镇职任员数谕之曰古者唐虞九州之外止建五长成周封疆之守各置一监求以治事不在员多今边氓流散村落萧条倘员数不裁则谷禄之需斋送之扰何时而已其定高宣兴谅诸镇二司府县并停赴任职事一归镇官惟太原二司及富平府县地隣内镇非他边远之比仍任如故若通化武定诸府县州亦从停任归镇官之例以省冗费祛蠧弊命陪从丁辅益督镇谅山谅山以文臣爲督镇自此始会试举人取阮宗𡧩等二十五名先是诸科会试逐场去取或多或寡初无限例至是王欲广求贤才虑考官随意取舍致有遗逸特旨定二院去取分数具三场去取之额请旨取裁十二月定拣选二处镇兵额谕曰国初平吴立定军籍设置衞所皆阶选各处民丁以充军伍典籍具在中舆用淸乂兵殄除伪莫恢复舆图仍留京师以备宿衞四镇但存兵额有事徴发事已悉发还农曩因饥歉人口差殊时时追催苦于更替地方偏受其害玆欲复古制袭成规斟酌损益俾得其平务使二处获息肩之乐四方同使臂之归及今定例次第举行至如阅选事宜会须议定颁布二处兵率量减有偏重者删补之四镇有官田处取充队伍给官田爲口粮无官田处参酌旧例量定听属归农初行榷盐法谕曰自古经制国用山海之货靡有或遗盐筴之行其便甚广今国家闲暇考古创法亶维其时务使海泽厚便不尽归于商贾而有助于贫氓国家用度不専给于常租而获及于赋外可以赡国计而资农功者乃定爲榷法置监当官以监之凡海民愿煎盐者许爲灶丁商贾愿贩者许爲盐户盐民准免赋役计其开煎所获量征十二爲官盐盐户有监当牌方听赴场先买官盐次及盐灶足给数而止买卖各有文契爲凭命择儒生讲谕皇子壬寅三年春殿试赐吴策诉进士及第第三名阮宗室张时阮卓伦进士出身阮德敦等二一名并同进士出身定功臣文武荫例时开国功臣世荫辽远诈冒者衆慎德弘定间诸臣以扈从回銮赐功臣号袭荫亦多有滥杂又文武子孙饶荫因循沿袭等级未明公沆等请釐正之从之大阅四镇兵充军籍命阮公沆等爲掌督分董其事令有学军人岁遇乡试听得与士人膳举三月师克建水州先是州南美玉与其部落攻杀王命阮成理等自庆安洞进兵讨之美玉使母以银缎来献请就军服罪寻复倚建水州爲助犹豫不果至是师迫其境美玉挈洞民远遁追之不及师遂还王以美玉徼外蛮酋因私憾相攻惧罪逃窜命宣兴留守招谕之所获其党并放回更定拣兵法中兴初专用淸乂兵三丁取一岁月浸久户口登耗不常多有偏于轻重者王命酌从寛制更定拣法五丁取一人爲兵听拣身材强富方得引选时庶务多所更张王夜思天下事特命中使宣召阮公沆黎英俊入阁共议时漏下五鼓二人睡未起王坐以待之沆等至笑谓曰适来警睡自古有此不沆等拜谢曰圣上忧勤庶政体天行健非臣等驽庸所及而于策励臣工深夜警觉实前世所未有者王命坐赐茶従容咨访日晏始出秋七月定文武保举法三品以上出自特旨四品以下职任有缺递年一期付都台保举请旨取裁八月使臣胡不绩等还至京先是淸使邓廷喆等还言我国宇内宁晏礼乐明备淸帝嘉之故赐赉资锦缎物数皆比旧有加丕绩等赍回以进九月王幸城西省敛时禾谷黄熟畿外农民相率刈获王亲幸观之赐以牛酒人皆欢喜诐舞亲制丰年歌以记之冬十月命王亲解兵权王召宗室诸臣谕旨其略曰我闻明德展亲将广宗盟而蕃属籍然不思所以封植而保全之亦非亲爱之要道我家尊扶帝室绮造王基子孙竝典重兵亲属仍从定限因循成习未暇周思是以势疑隙生カ侔衅起或自己固无觊亲之异志而群小乃有拥迫之邪心卒至斗粟之谣兴豆箕之诗作我深知其故惟怀永图公等亦当亮体此意各释重兵优游邸第瞻爵享禄共乐太平绝嫌疑彼此于将来保富贵令名于永远仁亲睦族孰善于玆诸王亲皆拜谢淸帝崩寿六十九庙号圣祖仁皇帝第四子胤禛卽位改元雍正初置六中军营以嘉郡公邓廷潾添郡公张仍等六人分统之初定租庸法租法公田分一务二务差等第出钱粟种桑者半纳丝无植桑者听代纳钱私田亦有一务二务之别庸法全年丁钱一贯二陌生徒老项黄丁半之大有年王御东楼令引始拣诸军拜于楼下宣示训勅定官员私田照品免税例定给四镇兵口分官田例一务二务给数多少以内外兵爲差初行调法旧制递年牌表祠祀堤路桥梁殿庙仓库诸务并照丁率分补输纳多有踰制兼催科四出民不胜扰至是议定每丁率夏冬输官钱六陌官自雇役人皆便之赐阮傚爵农郡公时考第群臣傚在上课故旌奖之癸卯四年春正月王东巡定州县封域谕辅臣曰郡国疆界或以山川或以坪陇当使彼此截然其议区画以正封域寻下承司行之给国学乡学田有差定擒制盗劫法夏五月以租庸调法初定旨谕其略臼古者三代取民之制因革不同救弊之势然也国朝开创三年一行造籍虽公私法度增减不一然当时民亦宜之中兴伊始因循惟盔第以时殊势世异法久弊生我亲政以来不连暇逸深惟国本侧席孜孜旁求古典惟唐租庸调法爲善诐之慨想询谋允协爰定次第品式条令旣具用广敷言使知今日所行大抵因时制宜以适诸治虽条目品节粗有更张然纪役便民思周国计亦仰法祖宗之心而巳时王励精求治宰臣公沉等多所建明故兵民财赋之法一时创置号爲详备增置司察巡官定各处亭门及敎坊庸调钱例秋八月命五府府僚分六迹勘讼设六店于府门外爲鞫讼之所九月定开国中兴功臣饶荫限甲午彗出女宿初见之夜王亲制告文祈谢减膳彻乐时将幸山西外皆严庄以待王以星变命辍止癸卯彗灭乂安镇守忠郡公黎时寮卒以参领超郡公阮明珠代之时寮在镇十九年恩惠爲大并行军民怀服卒年七十七赠太宰追封福神时察时惠之子冬十月蝗初设武举科以子午卯酉所举辰戌丑未博举并三年一试其法先略问武经后校武艺终场策一道所举较艺预中爲生员官员子孙爲弁生策试入格爲学生合式官员子孙爲弁生合式博举终场中格爲造士三场预撮取与同用遣使如淸正使范谦益贺卽位副使阮辉润范廷镜等岁贡兼谢恩谢前部加赐綵缎甲辰五年春正月王诣南郊旧制春首郊天爲诸帝相传盛礼至是帝有足疾王代行拜谒辅臣请如帝亲幸之仪王不从特命设上香拜位于昭事殿庭摄行中外皆感悦称尊扶盛德二月高平督镇阮铸启言圣人不以无事而忽有事之防本镇屯衞旧制太原轮番备御甚悉故边鄙不耸虽有跳梁匪徒亦随润镬近者蒙骏戌准许免屯正以边关静柝念切鸠民但人心易惑创见骇愕而外图窥伺者幸于投闲乌知不启戎心不可不预爲之防请许太原兵轮番如旧从之乃命太原藩臣率本兵往高平暂屯一年以四月爲始定淸乂及畿内租赋法王以淸父汤沐应义之邑京畿辇毂之下租徭并当从寛清乂惟调钱从四镇例田租各减半身庸免征公田租亩六陌免出谷私田租与庸调钱减四镇有差三月会试贡士取朱元琳等十七名殿试赐何宗勲进士及第第二名陈名颍梁阮铉进士出身阮德宏等并同进士出身夏四月定军伍逃亡律初逃杖六十再逃徒象坊兵六年有征发及屯戌逃者斩贬刑部尙书张公楷爲吏部左侍郞吏部左侍郞胡丕绩爲礼部右侍郞时唐豪讼县人以讼事论徒刑剖腹鸣寃付下参鞫其人理直以公楷等前在御史不能伸理故贬冬十一月初试博举科取中格阮公绪等十一人是后三年一举遂爲永制定继修户籍例先是定户籍以三年一造自壬寅年至来年乙巳正当改修之期因着爲体式令各处承司报所属县官遵行天久不雨命内外营作并弛工役十二月蠲免各处逋税命国老邓廷相掌府事定给发沿河洲土例定外镇租庸调及拣兵法定文班致仕惠养田禄制乙巳六年春三月发内帑钱赐军士王以内外兵口分粟子预发号多爲属吏所侵削特颁官钱十万贯照第等给之军士大悦夏四月命陪从阮廷完等同谅山督镇丁辅益会淸委差査勘禄平思陵地界六月赦百姓赓年欠时民间因贫苦流散租庸调钱多积欠王命量行议赦寻以海阳诸县咸水渰损禾谷赦今年夏务钱粟有差秋八月改喝江爲云宝江苏沥江爲地宝江考士望取武辉珙等十一名九月山西镇守达郡公黎廷恢卒赠左都督宣光镇守顕智侯邓镜在职贪淫爲民所诉召还京寻卒追贬二次以垣郡公枚公干爲山西镇守宝枵侯阮名揆爲宣光镇守冬十月命陪从胡丕绩武公宰等会淸委差査勘宣兴地界先是渭川水尾二州爲淸云南总镇所侵占王命致书广督孔毓珣转达淸帝淸帝有旨差官料理乃命丕绩等往会之赦淸乂逋税命参从阮公沆黎英俊五府张饶邓廷谏内监杜伯品阮珪等爲劝农使时田籍初定所在多相争地界不能决乃命重臣分四迹巡行随宜分解倂访民间疾苦议行极救之宜定捜括户口逃亡令时改修丁籍民多顽巧躱避乃议裁以法照社长所类姓名着原籍追拿引纳阅其强者充兵伍蠃弱者充夫役诉逃赏格与诸诉告例同命始拣一兵以明年春大阅定爲例公沆等议以爲拣兵已有成额大阅已有定期宣以明年爲始乃下令四镇及长安府诸拣一兵各照宴数来年正月并诣京归隶所管聴随操演略知起止待旗祭后各放归农十一月定百官行仪品服及民间衣服器用等差命参从阮公沆兼都御史定会试阅卷式考院先定文墨公同点阅读一听详审妥当方定取舍永爲常式令天下百姓得颂谤治官善恶参从阮公沆等启言治官人品不同处己有廉汚政事有善悪不分淑慝曷示劝惩不验民心何知贤否宜许所在揭扁备书颂谤以観善恶兜人知忌惮磨励淸修应须阖境同推毋得狥情毁誉从之命阮公沆爲世子保傅赐阮公沆开中锐军营贬工部左侍郞苏世辉爲工部右侍部范公容爲翰林承旨先是各号征收多侵隐税王命工番会计尽得其状以举职蒙赏其后侵隠者强辨世辉等以工部覆査宥之至是再命张公楷等审正世辉公容并以苟容失出贬职丙午七年春正月范谦益等自燕京回我朝以淸明文献爲北朝所重谦益等至关口淸帝遣道臣宣旨加恩令贡使所经之地加增供给北至燕准所奏事淸使臣由水路往返而还其币赏资藏缎并比旧增加复召见于干淸宫慰问备至特赐御书曰日南世祚四字及宝玉器皿加赏使臣银缎有差谦益先见淸提督语以日月合璧五星连珠因献诗三章凭提督奏进淸帝嘉之谕以国王好学崇儒增赏书三部古文渊鑑韵府类凾复赐朱批御札褒奖献诗称贺之诚谦益等辞归至南宁使人先驰驿以闻王大悦至是至京二月大阅诸军诸镇选兵集者一万余以所部齐整赏军将有差加阮公沆黎英俊少保夏四月陞使臣范谦益爲户部左侍郞述郡公阮辉润爲刑部左侍郞肇郡公范廷镜爲兵部右侍郞赖溪侯时以北朝嘉赐宠数国体增重赐京师大酺六月擢阮公挺阮克忠武名冠等进朝并爲监察御史中兴初用人不循资格亦无流品之别刘登仕以生徒武惟志以椽吏皆起家至尙书陈登瀛武方丈犹未进朝或以寺卿知番或以侍郞致仕永治正和间随邸诸臣间有进朝之命朝廷犹未以资涂分淸浊见授者亦祗视职品爲崇卑至是文属逊品之制始定虽披红穿玉未预钾籍士夫不以爲荣人始知有缙绅之重秋八月以中尉阮克称为山南巡守山西京北海阳诸镇各置武官一人为之并隶镇司分巡要地巡守之置自此始命校书武廷恩迎接淸国谕旨于宣光先是遣胡丕绩等会淸委差潘允敏査勘疆界议不决允敏竟从开化土官以我国覇占还奏淸帝竟立界于铅厂山下定百官职爵封荫例冬十月乡试增奉天场取士额旧额三场外一百名增爲内一百五十名四场外十名增爲内二十名遂爲列寛减高平赋役王念高平赋役繁重藩臣复以民瘼赴懋因命省减诸巡除牛首单钱免红菓税例停属差新给之兵定花布代纳之额四州之民始获苏息十一月覆试各处贡士于五龙楼时乡举多借代滥选又世家子弟预荐者多非实才果郡公阮公基以爲言遂命覆试参从黎英俊稷郡公范公珍云郡公杜伯品薰郡公邓廷谏等子皆落名合各处二十八名并下庭鞫重治以公基直言加陞少保定考课社长法先是命保置社长以巨中小定名数听镇守该牧委以看守乡闾收纳租庸二考称任除授职品至是议定以三年一考始于今年命陪从阮傚往淸华发官库钱十四万分赈饥民丁未八年春二月蠲逋税令各县官自未定租庸以前有留欠季税与土产寛赦有差阅诸军阵法于五龙楼乙卯王亲祠先农于新坛礼成瑞雨旋降百官称贺三月减山南诸县田租以洪水渰损禾谷命量随损分数减赦从公沆之请也会试贡士取邓公演等十人定制文武诸臣凡眚误与降黜准三年六年限方得保陞夏五月殿试赐阮世立进士及第第三名阮德暐等九名并同进士出身命少保阮公基署府事公基直亮敢言公沆忌之在府僚数见抑遂请改武阶至是署纪府六月命査录诸王亲旧录罪犯情有可原者郑㯀郑橑等洗雪放释及录用子孙恩例有差定四镇守留守法以六期爲满课绩分爲三等以示甄别秋七月命议皇亲陞授之制时皇长子维祥出居东宫经十年余年已二十九至是以其弟维祊爲正宫郡主郑氏所生将立爲皇太子王欲别加封拜以除授旧制访于辅臣公沅等言皇子受封恩例从前未有一定请随年齿高下分爲二次初授郡公爵四品职以长少分正从其未十八者宜待年从之初八日壬戌立皇子维祊爲皇太子时年十九八月国老掌府事邓廷相进述古规训录凡八篇请以赐王世子一曰养德性二曰时朝侍三曰亲正人四曰崇正学五曰远女色六曰晔仆从七曰戒奢骄八曰辨忠佞每日接引经传古书切要或一二章或二三条而附儆戒劝勉之语于其下优旨褒奖以赐王世子己亥以将西巡命中使分行刬险治道兴建宫宇裴仁有营独尊山寺陈廷玉营西天寺黄义楮营山宫役民八县冬十月蠲土产诸税时议以租庸调法旣定而额外诸税征索多方乃命一切蠲免惟租庸调出銭立一兵拣汰召药法拣法照见在丁十口留一兵余并汰回申严勾拿烦扰之禁募法凡身材强健情愿爲兵听投单候阅送充队伍给官田爲口粮十七日己亥封王世子郑杠爲钦差节制各处水歩诸营兼揽政机太尉盛国公开尊国府王亲制宝训及诗二篇赐之宝训略曰辰器之负苛匪轻皇极之敷言是训寅畏祇惧敬修厥德朝于斯夕于斯一举一动复于斯孚信诚墓蕴诸于中宫如是庭如是大政大事亦如是既具进修体用推爲平治规模于以副君亲委寄之隆于以光祖宗肇培之业继志述事孝莫大焉十一月建古碑行宫王幸如京爱古碑风水欲营建新都从臣亦共请建行宫以备巡幸乃令群臣择地爲图以进营筑之功一月而毕因于行宫宣旨推恩除拜文武官大司徒郑掼少傅阮公沆等有差参从阮公沆辞兼都御史许之以阮傚爲都御史致仕礼部尙书寿郡公阮当褒卒赠少保十二月以佥都御史吴廷硕权副都御史戊申九年春陪从刑部尙书涖郡公张公楷卒赠少保三月命官赈贫以淸乂四镇屡经洪水暴风民多饥馑乃发内帑銭六万緍令三司官分行赈给以礼部左侍郞谢登勲兼祭酒刑部右侍郞阮俦兼司业并行国子学官王留意作成人材命学官春夏考武官方略秋冬考文官词学岁以爲常夏四月朔参从阮公沅率文官入国子监习八股文公沆以经义之学蹈习旧套无文章精彩而八股立意生字可收异才雅意欲变文体以取士故率文官肄习以风励士人哀牢遗使来贡先是延寿节哀牢贡使不至王命赐书抚之至是始来常贡之外象数土宜皆倍旨许贡使往还水陆夫船供顿靝币并从忧给以悦远人再定田租法先是租法公田槪准亩收钱八陌出粟以一务二务爲差洲土以二等输钱私田亦以一务二务供税至是再命官亲勘相其肥瘠分爲三等以定出赋高下着爲令更定拣兵均给田土例淸归聚龙铜厂初渭川边地久爲开化士官所占累以事驿奏于淸所遣会勘又与土官回护附鲁侵占内地之说铜厫立界之役设关置塘失地者四十里淸帝两次勅谕要我必从宣光土目黄文朴一切不接淸云南省臣鄂尔泰疑我有异图言于淸帝调三省兵马遣都察院副都御史杭奕禄内阁学士兼礼部侍郞任兰枝等前来观我动静旣而见北使来咨言有钦使前往而不顕言所以来之意又兵部公文旣抵关而来使逡巡在道中外皆以爲疑人情恂权王独断以爲此地必复归我岂有无衅而生事于冷底之故疆又云兵部先投公文是使我国早知归地之由以明示我德因严饬沿边不得妄动命修国书投递至是果遣使以地来归询知淸使留住广地待改写勅谕然后起行隠曲情节悉如容裁所料群臣钎惊服以爲型明定筘九重洞照万里相率称谢六月奕禄等至京行接受礼命兵部左侍郞阮辉润祭酒阮公宷往会淸委差于宣光认地立界疆事始定清乂二处不雨遣使分行巡视寛赦调钱恩赦所至大雨沾洽冬十月试东阁科取中格范谦益武公镇阮公宷等三名赏银赐冠服银带如三魁例五龙现于五龙楼前大有年王亲制诗记其瑞百宫奉启称贺请宣付史馆垂示后来申定诸军借代逃欠坐罪法凡借人代爲兵许管官类计拿捉仍充队伍其为人代者罪如之内兵六十岁外兵五十五岁方听汰免擅回与逃避阴求别替者并拟徒罪社长妄替及所管听受容纵者有罪己酉十年春正月王东巡大阅舟师于尘洲海门夏四月定勘讼杖罚例诸讼勘有过失当罚者惟有职方听论罚其未入流与民项并随轻重论杖乙未帝传位于皇太子维祊逊居干寿殿太子卽位改元爲永庆元年尊帝爲太上皇以誔日爲祥明圣节赦丁未以前逋欠及今年夏税十二五月阮公沆言政府公事殷繁不暇听受词讼勘问之任请归有司王从之令胡丕绩范谦益监其事六月文武复请加尊美字王谦辞不受赐国老邓廷相粟帛衣被几杖禄田五十亩时入公府议事官厨赐食秋七月大水巨灵堤决溢浸古碑行宫城内水深三尺官居行坊皆壊各处河堤溃决者衆命胡丕绩等浚义住江以通水势又命官发渭潢仓粟赈给被水诸民凡潦渰地方秋田乏秧者皆官给以古碑行宫被水命中使督率民修治街衢以待巡幸闰七月命劝农官分道往勘流民九月丙子议行拯救流民分爲四等漂散失迹爲一等漂散只存一二率爲等贫亡渐漂爲一等未漂未贫别有情弊爲一等王北巡次仙迹山十月还宫冬十月王幸如京帝奉册太上皇尊号于干寿殿又尊生母郑氏爲皇太后正宫端明郡主郑氏爲皇后霖雨自九月至是月不止戊戌王薨如京寿四十四侍臣内监阮勲等夜奉还京始发丧尊封仁王谥懿略庙号僖祖塟赤辂原十二月停土木营造各役遣正使丁辅益副使段伯容管名洋等如淸岁贡兼谢恩奏事谢赐御书与归地又遣使臣行水路随奏乞准定更典仪与文移往复体式昏德公讳维祊裕宗次子在位四年永佑二年遇害寿二十八似太甲之始而无其终有昌邑之狂而不可谏以长以德并无一焉亢龙之悔其及宜矣庚戌永庆二年春正月节制府命参从阮公沆等议沿革租调法沆等请减淸父私租准四镇之半公田全免又调法之行本欲省民横费第出入烦数有司不便于行请免四镇及长安府调钱许治官照旧堤路捜差户分之例准邮亭收率钱一陌以供驿费从之二月命提督杜伯品署府事更定淸乂二处差收例敎坊调钱诸税听民自输田租以仲冬纳官场永营官库以仲春纳县官逾限者方以仲春之季追征敎坊调钱正丁减半黄丁老项一切豁免分遣文武官巡行四镇访视民间贫苦分爲等第议行寛赦禁诸将造作非常军器命议裁减关津税王以畿内与四镇巡察事出权宜又司巡始置多爲民扰令执政议省减以示寛政乃省畿内靑池二巡四镇惟归察巡各二所山南冷池海阳淳美始置巡者并撤之免四镇长安府调钱减私田租私田一等二等依旧额三等降収亩钱一陌深淡高燥豁免寺田停徴初中兴以来止征公租无私田之税仁王时参从阮公沆等始议行差田出租法又变旧法行调法民帐租额必欲一户不脱尺土无滞括逃稽隐刻核太至民间多有不更至是特命改之旨书一下远近皆颂其寛夏四月勅谕大臣百官议进尊节制府王爵以正名位文武禀请钦遵成旨许之进封太尉盛国公郑杠爲元帅总国政威南王加尊王祖母太妃爲太尊太妃王亲生母昭缓武氏爲太妃太尊称徽旨太妃称懿旨追封太妃亲父濬郡公武必做爲濬泽公亲母郑氏爲太夫人立祠京师加赠阿保谭公傚太宰追赠右司讲阮责恩刑部右侍郞郡公爵大水漫厨洲堤溃先是河堤筑作二十四所武臣内官分董其役各领官钱爲之徃性朘削工佣以取羡余板筑苟完罕有坚实至是溃决甚衆水势泛溢损失禾谷者殆八九县以初政覃恩赦今年夏务税十三五务留欠税十二以各处宫苑池籞弛还民停内使採木听所在民有山林之产认取爲生淸华留守黄裴桓禀陈本处事宜十二条下执政议皆言桓所陈惟有禁外客穿掘银场及哀牢通事妄求该管捕捉公象扰民二条颇亦可探余皆常谈并宜驳从之申定修丁薄年限初公沆立递年继修之法欲详产业以稽登耗至是新政多改革乃议定请今后修簿以十二年爲一期自甲辰改修爲始含混诉漏者有禁改簿体式悉依庚子惟备呈登耗与逐年继修并停继修之法遂废矣命改造象坊马廐于京师先是象马量拣放牧近林与洲土欲省豢养公费且舒兵力至是令复以闲廐驯之监牧诸场并废六月甲戌朔日食禁家藏天文象纬星宿诸书毋得藏匿壬子日食严禁拖缺田租时议以田野尽辟收成甚多自行租法以来耕人未曾欠租而该收悉折爲外钱官库一无所入乃令今后不问庸钱足欠租钱一槪依数转纳不得散折混爲拖欠以明租额推恩官以郑槚爲宣忠公邓廷相邓廷潾爲大司马阮公沆爲吏部尙书加太子太傅黎英俊爲户部尙书加太子太保阮傚爲兵部尙书加少保胡丕绩爲工部尙书范谦益爲都御史余各陞次有差命阮公沆范谦益同行吏部事擢武明扬进朝壬辰命超郡公阮明珠镇乂安嘉郡公邓廷潾镇山南诸镇皆易置镇守留守时王始亲政欲周知天下财赋丰亏出入之数宣问府僚官某税纳某号属某宫征收之足欠消算之虚实乃命阮傚范谦益等同六番文武倂査六宫用度府僚官言贫民渐漂困瘁实甚积年逋缺宜量减追征又实户困顿不支而侨寓者家宅完葺以逃避幸免流民丁率最少而杂流者财产丰足以捐纳准饶请不问客户実戸照率补庸杂流二名受一庸率待民丁回集依旧饶免至于四迹所勘情弊不一凡兴除急务并当议行拯救以苏民瘼从之命官招集四镇流民凡五百二十七乡分爲四迹以阮公沆黎英俊阮傚杜伯品等十二人爲招集官随民便病爲之区处一切隐情并听洞达议行拯救申禁文武官交结朋党癸丑定招集课法命招集官及诸员一该以年限爲课程依期民回稠密者有优奖満期民未复业者有重罪从公沆之议也定消失官钱律参从阮公沆等言旧制宪副以员外知府称职者保举照勘以知县任满者铨旣近以知县任满陞宪副中场初授照勘第宪副系方面弹劾之司照勘亦繙阅硏磨之职请遵旧制以称职事从之十一月造崇严琼林二寺以东潮水棠至灵三县丁夫充役免堤路亭钱一年撤古碑行宫材木令结筏浮江而下以供营造十二月详定兵政十三条录系囚以阮傚爲兵部尙书少保开中捷营辛亥三年春正月乙酉太上皇崩上尊号曰纯正徽柔温简慈祥寛惠逊敏和皇帝庙号裕宗二月撤淸华始置诸场厂以淸华龙兴之地不宜穿掘山陇复申禁之三月饬太原高平巡关严加盘诘北商以防奸细夏四月命阁院官校阅五经本刊行颁布六月壬辰朔日食罢太常寺卿裴仕暹职放归田里时有旨诸臣敷陈体要以备亲择仕暹启陈十条首言内禅事辞甚切至大略云近者禅让之事虽亦循袭旧规然不知其果出于倦勤而真于付托耶窃闻先帝在御时愤郁之辞不平之语其发于言语文字之间者天下臣民之耳目岂容终掩故自己酉初夏以来天灾屡见地变频仍川竭河干霖恒水火盖天地宗庙之灵特昭示夫泽竭之征常阴之罚以见泽之不可不街皇之不可不极也愿念封植之前热继尊扶之先志事在必行无惑乎群小持疑之说义当勇决无胶乎三年无改之文行达权之大事正不易之常经遏欲溃之颓波挽将倾之红日所谓懋尊扶以消变异者也余九条多忤执政意权要皆不悦疏入王大怒命夺其职逐之嘉郡公邓廷潾卒赠大司徒冬十月命官招集太原流民会试贡士取阮伯璘等十二名庭试赐杜辉珙第一甲进士及第第三陈名宁阮俨管廷油三名进士出身阮伯璘等并同进士出身十一月甲戌望月食十二月庚寅朔日食壬子四年春正月购求遗书有本国古书志古诗文与举业文字不拘浅陋并许上进随多少酬赏陞赖泽侯范廷镜爲户部左侍郞镐郡公苏世辉爲礼部左侍郞以超郡公阮明珠爲山西镇守二月停土产诸税额时欲征土产例下廷臣议宰臣以爲从前所谓土产如碹硝铁子船板棹朴之类有资兵用间才一二鱼盐细物亦是山海所生民易输纳顷自庚辰年徧察民间一有艺业照补土产征收横滥物カ竭不能继遂至贫穷废业有因生渎而斫树有因布帛而毁机材木收而废斧斤鱼虾捕而裂网晋赤蜜取而甘蔗不植绵茶征而园圃遂荒闲里騒然累岁积欠国用亦因告匮乃议釐革始停土产之例今当审照前弊凡土产税并停惟有情愿者方可照补王从之定乡会经义式改用八股命多士肄习待举乡会试并以次科施行时宰臣公沆雅喜八股文尝以考儒臣中选者辘表扬之而学者尝病其难会公沆去位未及行而罢旨崇经学禁子书时议以文章之祖出于圣贤书籍近来记诵之学读经传者蒐罗小註而多阙正文读史者涉猎外编而却遗纲目学术疎卤宜加釐正以变士习乃命申饬继今学者经传当悉熟正文余如集註小註惟挢取其粹通鑑纲目左氏悉宜详读由是学者之学始有所统一矣增置武试科法王以博举所取有限或遗人才乃依做文试宏词例设宏选科考较武艺能者旌擢三月修定朝侍礼乐时承平日久王欲修明制作以饬文明之美命宰臣议定礼乐按阅会典及三才图绘诸书与有见中国者随宜会意斟酌行之临朝行幸礼乐多所增益视朝日陈乐工于府堂左右门开时乐作文武拜讫乐止内外庭每造旗八面行幸进发时先发火器三声宁宿时亦然驾行旗两边前导乐工前导如之试宏词科王诣国子监拜谒先圣以新制礼器爲之皆用金钖雕绘祭祀如常定归给镇兵例以别地兵隶镇非土着悬隔不便多致逃亡乃议行归给某县近镇所照率给镇官永以爲常夏四月王幸武成王庙遣使臣范公容吴廷硕如淸吿裕宗哀闰四月望月食黑龙见于东方在房心舍长八九尺复乡试考翦旧制先是历科考法儒生士人隶县考能文隶校考保泰初始许府官典考县校公同事少员多浸致奸弊是以衆议沸腾命依旧考举五月贬礼部左侍郞镐郡公苏世辉爲安广承政使时帝在谅阴佚德日闻大臣有废立之议世辉素善占在经筵尝进阴阳书于帝议者以讲臣依阿不能辅德咎之遂贬六月定官品行仪旌旗等级王以中国之制庶官皆有旌旆表别命参酌颁行以昭文物凡京官外出与外任官照品许多少有差一品一对二品一竿高五尺蝎翅漆木底红毛旗叶用绢方样白色红心秋八月望月食火犯星斗太白昼见经天废帝爲昏德公立裕宗长子维祥卽皇帝位初昏德公旣立淫恣无忌大臣郑槚等议请权以安社稷王犹隐忍不许命官道旨示以匡救之意使权避正殿居侧殿内殿供御皆裁损太后以不严弼降爲郡君昏德卒不悟至是乃下文武议废之扶就外邸寻遇害先是议择所立命见裕宗子十二人于府中维祥以次当立命有司衞居寿福宫丙子吿太庙庚辰卽位大赦改元龙德以诞日爲昌符圣节尊生母阮氏爲皇太后赦贫民逋欠调钱与赎罚累收不得者赦眚误官员经十年听得叙用壬午帝命官赍捧册玺进尊王爲大元帅统国政上师威王隆以不名不拜之礼秋九月推恩文武加郑樌爲国老陞阮公沆爲太保阮傚爲少傅并赐号佐理功臣余各陞授有差冬十月戊辰望月食出参从户部尙书甸郡公黎英俊爲谅山太原督镇以奋郡公张饶镇海阳薫郡公邓廷谏镇山酉云郡公社佰品镇山南添郡公张仍镇乂安宁郡公阮寿长镇淸华十一月贬参从吏部尙书太保朔郡公阮公沆爲宣光承政使寻赐死公沆有公辅才仁王深信任之沆自以得君毅然爲国当事建白创置皆尽所蕴然性果自用以才凌人忌之者衆搆成朋党卒及于难罢榷盐法初宰臣阮公沆立法欲尽笼天下之利盐户受牌监当与进奉皆有重币而官盐直又高因取偿廛市俾贩以自给列肆者苦盐户刻削遂各增其价以粥之有盐一斗直钱一陌民食日困王深知其弊至是命停盐榷听海民煑作通同贩卖民以爲便置受言筩令臣庶有寃屈具事投其中以达下情通言路地火起于钵场津钵场逆旅地隙中有过客偶以火投之初发靑焰旣而红光烈然月余乃灭识者以爲兵火之兆显宗永皇帝甲申二十五年春正月限定内黄职色以内从家臣陞授泛滥乃定诸奉侍年深者只许从三品正四品二三人余止许六品以下诸职色无得泛授白丁二月大司徒允忠公郑檡卒赠渊公历事三朝勤劳忠诚有功国家而谦抑谨勅爲功臣之冠夏六月不雨令三司祈祷翌日大雨禁诋诉谤训谕中外大略曰预政诸臣并系灼见慎择信笃专任不容浮言摇动其或处已有憸邪行政有阙失听言者直陈指出实事若徒噂踏纷然由心腾口卽是诋斥大臣诱训时政一切依律重治秋七月命㳍川侯陈辉淧知国子监台贼反山西兴化二镇会勦擒之俘其党一百五十九人并拟死罪王悯之特命覆审多所降宥时万宁州民多流亡客丁乘虚占寓命镇官区别之又以商客往来永代潮口开张铺店令所在押送出境收复加租时将用兵镇宁复量收其半倂归春务置各府征抚官先是调钱衞率洲土亭门教坊及赎罚积欠招集流民分迹征收率多烦扰至是每府各置征抚命京官及镇目爲之总征收事以宪司察访寻给官印二十二枚准阮依枚世汪阮嘉谓进朝命域郡公谭春域爲清乂二处兼统率进讨维较定铨授保擧格式一品任子当三场四中二品任子当三场三中三品任子当三场二中宏词当三中御题当一中如来历事迹相同当以科场先后与从来歴任之烦简酌量攸当其行过事迹赏罚功状并于吿由期详开隐匿事觉重论余并参酌旧例施行乙酉二十六年春正月壬辰望月食乙巳雷震左右门柱棆忠公郑棆卒棆原姓阮功臣阮茂宣之后女爲王正妃独承宠幸得骤贵历任大司徒赐国姓卒赠谦公谥忠茂加封福神令文臣习射贬命都御史垣岭伯陶春兰爲翰林侍讲时召台官议事春兰吿谒忤旨故贬贬翰林侍书潘漌为工科给事中漌性刚直不事权贵执政恶之竟以暧昧指疵贬职闲住复建右宫庙初僖祖临政以良穆王晋光王皆未正王位故立别庙以祀之以阮贵德谏止至是复命立右庙参从阮俨陪从陈名㝝上言以爲礼者理也理惟其是而已昔仁王以世嫡承重故不肯推隆所生权时别祀其后廷议以祖孙父子一脉相承同祀祖庙于理爲是今经数十年精神萃聚一堂无间一旦复立别庙不惟见闻疑愕而于礼意情文俱属未妥请罢右庙工役不从罢翰林承旨黎贵惇时惇爲京北督同迁海阳参政乃启陈九罪凡所谓罪者皆自伐其功也又谓以万里生还之身妻亡子幼而飘零江湖臣诚不乐爲官乞赐放归田里王不悦许之惇以进士大魁奉使还入觊政地旣补外甚失望所陈类仆固怀恩陈情表识者非之秋七月朔日食八月陞训忠侯阮廷训参督训爲提领畿内肃然故也贬考官阮廷琦等时二司考阅士人多徇意取舍廷琦爲山西参政与宪使阮宗埕海阳署参政潘锐并坐贬职海阳署宪使阮令宾以给事末品贬四资并收通经外钱入官寻命府尹二司分所擧稍通士人爲二项乃以的粗别之的通得并诸科生徒送考粗通中三场方许试策罚考官有差炳忠公郑𣐆致仕𣐆太妃武氏之弟年二十典禁军亲幸无比赐国姓年六十请谢加一字公以优之寻卒追封福神申饬内外勘讼例冬十月焕郡公阮廷桓卒桓世家爲将祖桂父植与其弟石四世皆侍讲武擧庚申初桓有翊戴功累官太傅赠太宰加封福神覆试贡士于府廷遣正使阮辉𠐓副使黎允伸阮赏如淸岁贡十二月山南宪使范辉基受赂事觉坚槛丙戌二十七年春正月丙戌月食兵部尙书少保致仕徽郡公何勋卒赠太子太保勋少有神童名及登第以宿学负时望敭歴中外累着声绩门生多擢大科爲名臣称宗师焉夏四月会试举人取合格吴时仕等十一名五月太白经天流星竟天六月霖雨陞杜世佳大司徒京北水溢河决群臣请进王尊号王却之曰人臣当以尧舜事其君间者苦雨爲灾得非时政所关卿等未闻献替而以进尊爲请岂其时耶宜勿复请殿试赐给事中吴时仕第二甲进士出身李陈瑻等并同进士出身时仕以藩僚简知自礼部赋策廷对皆第一王爱其才荣归日赐御诗章及兵象衞饯节制府亦赐诗章钱钞廐马以宠异之秋九月月犯心星杜世佳卒世佳以家臣进用善辨论缘饬以经义所言多从群臣皆畏其口旣得位绝谋内谋请禁谤讪以招己威杜衆议势振朝野历任大司徒署府事练郡公赠二字公加封福神罢四镇兵加给口分田时议以承平旣久兵无难役不当例外泛给委征抚官征其租十一月夜星大如斗横飞亘天有云气如城阵出东南范嘉宪有罪罢嘉宪以儇辨附会权要进引用事擢知工番奉征北河府滥收民钱二千余緍釆访官阮逢辰以状闻会府民集阙叩诉立命发公帑钱还民事下廷议坐徒王原之只罢其职吏部尙书大司马镜郡公阮贵憼卒贵憼侍讲潜邸遭时危疑首决大策有社禝功晚避权宠辞疾不预政王屡幸其第恩遇不衰至是卒赠大司徒镜郡公加封福神京北地震山西兴化上游贼顺义聚衆刼掠阃将讨平之丁亥二十八年春正月淸华山崩乂安东城琼瑠地震十七日明王薨年四十八追尊思王谥绍基庙号毅祖二月京师地震京北盗起命阮仲琠讨平之三月陪从致仕礼部尙书宝晖侯陈名宁卒赠少保宁与弟㝝俱在政府当世荣之夏四月太白荧惑相犯在中宿五月丁卯帝遗参从阮严封节制府爲元帅总国政靖都王镇宁维寇香山睛艶命黎廷珠率郑枋阮仲琠阮廷栋等隶乂安督率裴世达讨之免淸乂租庸积欠税四镇加租十之五外镇租庸调十之三以侍讲功赠工部馨杨公澍少傅郡公爵加福神陆佥知刑番阮嘉镕太子太保郡公爵妻阮氏正夫人以有乳保功也陞授文武百官有差追赠杨郡公为肇庆公立祠京师杨郡公侍明王潜邸王母太妃之父也六月命阮俨仍参从陈名㝝仍陪从阮俒武檰并入陪从起复阮伯璘行吏部事兼都御史陈琎署副都御史段阮俶署佥都御史以六条戒饬臣民一亲动大臣尊室当体国奉公循规蹈矩二武臣当谨方略抚养兵民三文臣内外职司毋缄默因循循噪竞贫刻四内监诸臣当周旋勤干恭懿寛平五四处军士当一遵纪律六百姓人民当敦五教勤职业命阮严宣谕于府庭命阮俨爲乂安道协督率阮廷训爲协谋与裴世达合讨维维寻退召俨等还癸未太白昼见定高平四州民额先是枚名琮抑补庸税加旧民不能堪至是征其逋欠者民相赴诉督镇阮仲鋐以爲言命属宫依壬寅簿改正核外镇藩臣功过赐兴化土酋何功应丁功湖诰命时庚申黠党黄文质据勐天峝数侵掠兴化上游人多附之独应等纠衆拒敌保有州册留守黄冯基上其功议行旌赏且命官宣慰诸藩臣各陞品秩命阮廷训武檰吴时仕等率兵十七奇队往送星厰随宜抚勦客人不果而还初土产馨及山林桂皮并委本国化韦浓人开掘採取近来场厰盛开监官大集外国客人採之以广税课于是一厰客人至以万计圹丁户结聚成群其中名潮韶人扩悍好闘每争矿口輙兴兵相攻死者投诸堑朝廷以化外视之惟要足税课余无所问时仕爲太原督同引裴士暹条陈言山林土产固国用之所资然充国课者什不得一而山川之险易道路之斜径峯峦之阻隘岩峝之幽深尽爲人之所通诱依据其不可一也本国来脉太原居其上游而彼随金气掘运出嘈口平地积成千百土堆嘈中可容百人于其间其伤地脉爲何如耶其不可二也客人犹辫发着北人服得银卽带回其国旣入国便是非复我银其不可三也乞移咨两广言我国恭顺被上国人来插住凌侮未审钧旨如何区处盖北朝旧例差就我国採买桂者亦间有之然入国便从其俗买卖要顺乎人不容挟官法陵下国者明王深以仕言爲然命依行之两广来咨无所认遂命仕与训等往将尽驱北客回有愿居本国者留发变服着籍爲民方得与化韦侬人掘採仕等至江野会明王薨便宜招抚定税额而还申定覆启讼例凡讼经前所未服许于视政日跪鸣情有切害覆审若更有未伸许振铎越鸣者驳还命范阮达爲乂安宪察使令採察皐葵茶麟地面山川形势以闻将有事镇宁故也秋七月下驸马文廷狱廷亿子尙王妹郡主有家人仲琦因他讼吿御史遂发其阴通伪台手下台官黎允僴以状上廷按议绞特赐免死不雨王亲祷于敬天楼令内外各上封事醴泽侯阮伯璘上言请伸屈抑寛连坐拯流移蠲积欠赦加租又言黎贵惇以榜眼大魁得罪于粗疎之疏潘漌以会元进士投闲闇暗之辜疏入王嘉纳之复惇侍书漌给事中余下府政议寻命诸府征各上所辖民贫漂疾苦状宪司勘民田之废耕者及访所在民隐以闻又量赦诸损失四分以上正租加租钱一万四千余緍粟三千余篓免己卯以前逋税八月雨以阮伯璘爲兴化宣抚使初伯璘条陈兴化事势言愿得专制一道沱河不出二年质贼头可致阙下王壮而遣之命与留守黄冯基共讨贼璘弟金鍊率水军隶征有流星丈余光芒竟天其声如雷九月考文武诸臣科事策于择阁廷以春郡公阮俨爲考官黎贵惇等十二人中格申堤路𡎴口勘例每岁仲秋县官往勘上之镇司承司季秋镇司承司往勘上之政堂仲冬分行覆勘然后起功又定勘河道例县官先勘镇司承司覆勘税其成土者闰九月覆考文武及内臣科事策于府堂阮仲珰等三员中格绍郡公郑棣谋反下狱诛其党范辉基初棣从基学基以罪废怨望阴导棣爲不轨树置党羽引杨仲谦阮辉㶚爲家客约以是月二十四日擧事仲谦辉㶚诣韶忠公诉状卽以闻旨集大臣鲁议基自引服坐斩下棣狱仲谦以旧识罢复职陞二级㶚陞五级佥都御史段阮俶上言曰臣窃思谋逆大恶也吿逆大忠也前阮公基发逆恒逆挺之奸出于至忠未闻素与同谋构成反状乃今范辉基与郑棣潜谋不轨吿者以事闻使罪人黜伏寔惟国家洪福第谦久被闲废使能闭阁思过勿通宾客不善之谋何自而至卽有以是谋来告而能以正道直辞拒之于早安知僭拟之萠不以其所言而止兹者辉基缧拽之人也乃与之关通郑棣嫌疑之地也乃与之出入投身入伙相与迡回济辉基之谋长郑棣之恶然后发觉以爲己功律以诛心渉于同恶且辉㶚素是侠徒预闻乎故从中发吿受赏固宜乃谦以负累之人贪目前之富贵以郑棣爲奇货以辉基爲赌物滋蔓其恶幸博一官其用心亦太险矣奉见王上友爱之至平日所以处天显者不尽其道顾谦以一家一身之故使郑棣负僭逆之辜而圣上不能无耿耿于处置人伦之际功过乘除岂应受赏恐杜忠告之门则赐之金帛田宅可也乃以阶级赏之窃恐薄倖之徒从风而靡殆非所以示劝臣职居言责不敢以娼疾爲嫌疏入王嘉之赐俶白金三十两只授仲谦给事中职定宗室叙用法命知宗人官阅堪治民任职者送铨部岁无过五人功臣赏任非例尽革去冒倖翻换之弊稍革矣命内阁议事史官随之备记言动倂省天下州县府兼理凡四府三十二县州申饬内外刷讼例参定勘讼条格田土自三高鬪殴有重伤罚自十緍许覆鸣至御史田自十亩钱百緍罚六十緍听覆启小节听县官发落赐阮俨子孙出身伯爵长子俪陞翰林侍讲以阮俨知国子监武檰兼祭酒黎贵惇潘仲藩兼司业王谕群臣曰学校育才之地自古帝王莫不以是爲先国家列圣相承教法大备选贤擧德得人为多迩来文体稍变缡绘成习今思革宿弊奖育成就以收得人之效乃命祭酒司业日就太学会诸生讲书史以朔望习文每四仲月依试法考士中者许以名闻擢授职任外以承司提督学政饬校官时习四仲考视国学考法中选者生徒爲擧人学生待试期并生徒不得黜校官视勤怠爲黜陟由是儒风稍振起焉命曹郡公阮廷石教授武学寻加命阮春暄黄廷宝等冬十月黄文质宼枚木州分掠淸华命郑坊阮仲碘等随留守阮廷演合力进讨贼寻遁域忠公谭春域卒加封福神以陪从陈名㝝行都史命诸镇画所在民居山川形势水陆道路爲图以进定民间事神冠服仪仗之制阮伯璘以弟金鍊没乞解兵从之阮嘉镕请从文班许之逊授工部左侍郞以范吴俅兼山西兴化镇守阮迪盘兼海阳安广镇守杜世胤爲山南镇守戊子二十九年右司讲阮俒进潜龙实录王嘉奖之赐号国师侯爵俒侍讲潜邸日久深爲王所眷注至是备录潜邸事爲书以进王愈爱重之每入朝谒称国师而不名旧制讲官未有国师之号王特谕执政以国师唿之司讲称国师自此始二月命训忠侯阮廷训爲淸华山西兴化兼统领造基侯范吴俅爲协统领伐勐天峝三月申饬百官职掌令谅山沿边植木表以别北界从督镇吴名植之请也以兵部尙书陈辉淧入侍经筵禁沿途递驿以所在递驿骚扰令嗣后内发以京兵外发以镇兵不得擅捉居民旱乂安大饯西南北禾谷大损召辅臣议荒政命乂安镇官晓所部富民入钱粟授职以贷贫民禁民间诸巡横敛令淸华富民入粟盛乂安场库授职有差六月皐州流民来归以香山闲田给之秋七月日旁有晕如日高平督镇阮仲鋐辞任许之先是鋐在镇聚敛州民赴阙诉乃命潘仲藩协镇鋐惧以病辞会西师兴授鋐赞理而以藩代之起复段阮俶佥都御史辞不拜以武檰代之俶请从军西征授监军置高平州衞每州一卫毎衞二号参酌洪德外镇衞所法从潘仲藩之言也修镇武观作官库于乂安运诸镇公粟贮之以实边储八月月犯岁星冬十月鄕试擧人增山南场试中额旧例山南第三场取中一千名第四场一百名正和间以破场削夺第三场二百名四场二十名至是神溪人范辉锭爲出纳得幸本处有启备陈锭爲递达旨许依旧颁还是科诸贡土人入谢有以乂安场阮僟滥选爲言特命别试之僟果曳白贬试院杨㳏阮惟式等十一月望月食命监军段阮俶爲山西道兼统领召阮廷训还以武辉珽爲监军阮仲鋐赞理己丑三十年春正月勐天岗平先是统领阮廷训久顿兵古法段阮俶尽疏其逗遛不进且纵兵掳掠之状上于朝王赐书切责夺其兵以俶代之师入城逆质已死其子公缵走镇宁夷其城而归命二司勘洲土以见植糯粟芋豆定税蠲兴化今年税段阮俶以勐天峝甫平陈区处十余事大略言州民经乱之后人口彫耗靑侬山族多被转徙藩州无约束从牢附淸靡有所止请议寛恤更定条制使十州永爲编户命悉行之二月右司讲阮俒进金鑑录时王留意典坟俒自以职任师傅时常编缉诸书有裨益治道者编录进览三月靖王捕皇太子黎维祎囚之初太子丰姿秀丽英睿夙成恩王甚礼重之以正妃所生女配焉靖王为世子时素以才忌太子一日太子与世子同入侍恩王赐之膳令子壻同坐正妃曰王岂宜与帝并食乃命别之世子变色而出及袭位与宦者韶郡公范辉锭谋废太子而无辞乃诬太子淫于恩王故宫人以罪状白帝收捕系狱废爲庶人夏四月太白昼见与日争光王诣国子监考诸生平镇宁策赐钱五百緍会试擧人取合格吴维垣等九名殿试赐裴辉璧进士出身范功志等并同进士出身追封昭仪黄氏爲王正妃妃淸池苓塘人也嫔潜邸日久薨时恩王赠淑训寻赠昭仪立坤贞府祠于鄕至是进妃位入祀宫庙以伐镇宁诰六师初黎维出没山西淸华寻入镇宁峙呈光城立宫府置宫属王初袭位命阮茂颕阮茂挺赍书谕之不得入用兵之议遂决天狗星出亘天有声如雷拣四镇衞兵分隶队伍时西陲用兵命所司按庚申额选补以充边卒七月王巡省山南存问长老考察官吏时外戚炎岭侯阮仲炎擅置非额抑迫商税事闻下廷议佥差陶春兰回护其状王怒谓辅臣曰法行自近然后天下可平岂可以外戚扰法竟贬仲炎末品而停春兰添差寻令自今政堂佥协先熟审论草方得候旨定夺王至山南镇营镇守阮世胤以镇职不擧革任命炘忠侯阮芳挺代之彗星见长竟天指西南方四十二日乃灭八月庚申帝命春郡公阮俨瑞泽侯阮俒捧册进封王大元帅总国政上师靖王立皇子维爲皇太子大水蓝京西湖决以乂安镇守端郡公裴世达爲乂安统领阮赏吴陈植爲赞理阮令宾汪士琠爲参谋太常寺卿段阮俶爲监军讨镇宁命淸华留守灏忠侯阮廷演爲淸华道督领黎贵惇爲赞理枚世汪爲参谋兴化镇守体忠侯黄廷体爲兴化道督领阮仲鋐爲赞理分道共讨镇宁改命清华按镇潘派侯阮潘替阮廷演爲督领陈文𤏸爲淸华道监军黎允珅爲兴化道监军禁民间藏兵器冬十月王世子棕出阁以纪丽李陈坦爲左右司讲十二月山南安令天雨血庚寅三十一年春正月官军入呈光黎维自焚死镇宁平初据呈光倚山爲固闻三道兵入谋坚壁自守时出游兵邀截欲旷日以老王师时兴化道黄廷体驻兵善道防贼西窜裴世达阮潘督清乂二道兵攀崖而入驻呈光峙外贼按兵不动官军不知虚实未敢进会晔郡公黄五福招得赖世玿母玿榷之壻也福令玿母爲书谕玿使爲内应玿许之福密以闻王特旨许福便宜玿旣与二阴劝其徒黎文本献峙门官军旣得峙架起飞楼射入贼城中礮声日夜不绝自知内溃聚其妻子纵火自焚官军入城收其器械象马金帛以万数以土酋庐琴蕴庐琴钦等爲蛇正副守其地三道整旅而还初议用兵中外皆以险远难之王独决必胜机略皆自中出卒不遗一簇而大敌自溃穷荒绝域莫不震怖三月放四镇衞兵归农五月朔日食命四镇二司覆勘沿河洲土旧制河洲六年一期勘度及簿成二司覆頽孕定税额至是申命行之闰五月命覆覈实授职色兴宁平后民间多倖冒军功至有以白丁躐受真伪混淆奸弊寝广命自今选部保择职品内经政堂覈实外经承司县官移送乃可余以诈冒罪之以黎贵惇爲户部右侍郞贵惇爲台副常进讼赂特赏是职阮伯璘辞里二部事许之伯璘自西睡无成功时望稍损王犹以故老优假之至是以病辞王谕之曰卿虽老然膂力犹可任事且得人任职最难我方择可代卿者卿在官多有浮言亦不爲惑今虽辞任可留京以备顾问勘淸乂户口平补丁率旧制二镇兵额五丁取一中间以三丁爲准其后人口有登耗有司按补多致轻重及二陲用兵催逃拿欠彫无兵可塡军籍日耗缺执政请命官阅宴平补乃命乂安镇守裴世逹勘补所属京官黎责惇段阮俶勘补淸华赏平镇宁功将士有差冬十月壬午帝进封王爲大元帅总国政师上尙父睿断文功武德靖王王巡省淸华十一月还京十二月定盐税法旧制甲乙丝号收生丝税以供戎服不征其洲土盐税不问田数镇官惟见灶征枚其后官积生丝朽弊不中用民亦多逋悬盐民贫富不均互以别情诉苦又有花盐税与田租爲两额灶丁不堪重受征抚催督旦暮在民所得不及什一至是廷议请尽蠲两税积欠继今丝税以镒数折纳白丝毎镒钱五陌黄丝毎镒钱三陌二十文盐户以见田收租公田一亩钱八陌外堤减二陌私盐田一献钱三陌户番不复征租丝产矣旌表节妇阮氏妇安山石炭人伊社监生之妻夫死时年二十无所出守志不嫁三十余年知府以事闻旌其门爲节妇门辛卯三十二年春正月定府县除任交代法以外任年至第六年季冬爲限二月命户部尙书阮俒兼都御史致仕奎郡公甲阮科卒科家臣侍中淸谨有心计兵兴初掌户番二十余年善于调度能量入爲出无掊克苛急而国用常裕历官大司徒追封福神复命诸兼理府县初命并省府县至是廷议以鄕试在迩宜照旧分置以便考覈从之惟沿山诸县州仍兼理移淸华镇所于安朗安朗隶瑞原地连安场王以根本所在命徙治之山南真定均博寺献槟榔一本十二茎山南金洞南昌怀安三县雨土夏四月牢龛来贡牢龛哀牢别类在兴化边界职贡久不至至是始通政府诸臣上言守令之职最爲亲民苟非其人民受其害近来吏部铨除止循资格年劳不复考其人之贤否佐贰所授尤爲杂沓吏治未淸殆由于此宜详加考阅惟取资途相值而言行兼可取者至覈期齐集阅实方许之任王从之五月免乂安宪察使阮伯膺以在任苛扰命嗣后不得保擧六月建仙迹寺于大兴门外九月癸丑月食十月参从户部尙书大司空春郡公阮俨致仕陆大司徒赐山南今科三场一千名四场一百名寻命增各处生徒率数命政府审覆职色又申伪玺假勅之禁有司倒顚改换送外路赐者流远州倖求职色与媒引行者假并徒象坊居作陞黎责惇工部左侍郞贵惇勘淸华还进民赂银百余镒遂擢是职哀牢来贡十一月命训忠侯阮廷训兼内阁辅佐鄕试各处士人清乂六司类稍通簿缓期贬罚有差时乂安鸣二司考覈不公论参政吴时仕夺职驱回命淸乂严戢北客不得杂处民间及盗卖铁林桂皮与北商者罪之申定内黄职命封赠除授例十二月王杀故太子维祎及其门客陈仲琳阮有琪等十四人先是太子旣废琳等谋挟出爲变范辉锭以状闻遂论太子纹刑琳等弃市寻命停皇后郑氏号遣正使段阮俶副使武辉琔院暚等如淸岁贡兼奏事壬辰三十三年春正月哀牢来贡禁北商偸搬粟米旌表节妇阮氏阮氏雷阳盛美人前赠参政阮茂魁之妻早寡守志不嫁爲鄕里所称事闻特封贞节令人赐节妇金榜以旌之二月庚辰月食起复大司徒春郡公阮俨仍入侍参从申饬沿途驿法武陈绍候命自关上回言谅山驿递骚扰王命黎贵惇往访官吏廉贪民间疾苦以闻督镇黎允珅在镇苛扰贵惇得其状允珅坐罢三月庚戌月食黄龙见于择阁百官奉启称贺命县官抄选勾讼例除外堤租税夏五月禁民间藏兵器时私藏兵器条禁方严兴化留守黄廷体上言边远之地寓兵于农戎器私辨各自爲守今一切禁止窃恐棍匪乘虚土民无备疏入乃令诸外镇仍旧惟安广与六镇同六月命政府官不得兼御史台贬吏部尙书陈辉淧爲工部尙书先是内黄推恩滥至一千二百名命阮廷训黎贵惇査核以辉淧前在经筵不能核正故贬日旁有一背抱分靑白赤三重九月丁未日食太白昼见冬十月会试贡士取合格胡士栋等十三名十二月殿试赐胡士栋汝公瑱进士出身陈公烁等十一名同进士出身癸巳三十四年春正月王巡省山西至伞圆山二月还京致仕权府事左都督忠派侯汝公瓒卒公瓒文学优长以权略进用恬约谦退每受华要之擢輙婉转求免晚年遂力求改授恩王勉从之眷倚如故至是卒年七十一赠太保加赐国老刑部尙书黎仲庶再致仕仲庶鲠直敢言庚申初起自闲废以言谏爲己任军国机要多所陈白王多从之常赐书其直初以及格谢事起用十五年至是年八十复请老许之中兴以来惟邓廷相与仲庶两度致仕缙绅许之申议事定日毎月望府僚台入阁议事各陈所见夏四月大旱王减膳撤乐免加租蠲积欠罢营缮审刑狱令三司条陈民瘼以闻翌日大雨如注王赋喜雨诗以示群臣汰幸滥职品自辛酉兴兵百姓多以军功受职其后因缘侥倖日益冗杂称爲职色至与白丁相半朝廷屡议裁抑卒不能行王深厌其弊时命详加重核所存仅十之二三焚其诈冒文凭不可胜敷命黄五福阮廷训等掌督兵政范辉锭阮俒等掌督财赋阮俨阮芳挺黎贵惇等掌督民政定勾讼收罚承钱例定征收租庸钱例更造户籍王谕大臣曰国家中兴伊始遵照旧规户籍三年一造景治始立平例不计登耗五十余年浸多差舛保泰攅造因循旧额不有明修迄今又已五十余年偶经兵变别有凋弊先圣王深仁厚泽休养生息户口日蕃事务和恒未遑淸理我临政以来留心怀保永惟发政施仁端在平徭均赋倘多寡之未辨卽轻重之有偏仍命准古酌今参是条例核实人数改修戸籍酌量民力平补科徭减税外之征求省非时之调敛其法令百姓具实丁口上之政堂稽登耗所由听民自量口受户裁倖滥各色约饶除限例以充编籍大约天下户口有减有增有平补人率轻于壬寅民皆便之申严逃欠令谕清乂二镇略曰先朝豁免二处徭赋使出兵受甲为国家爪牙近来隶籍者多逃亡阙籍者鲜充补顽民苟避积习成风令委重臣掌督宜各选丁应阅咸乐爲兵敢冒国条决无容贷于是令管官具列所部实数申禁逃兵律以三等定罪影蔽者随轻重坐之申严七条一屯兵不得征税商贾二民人不得妄诉漏田三所该不得勾勘词讼四势家不得妄占民田五人命大讼不得私六堤路无有缺裂洲土无有頽孕不得概行勘寔七市渡旧无税例者不得横征定外任官课法禁盗铸钱赏诉者爵二资令富民入钱授职时河堤缺裂筑塞广费廷议以爲工役浩大必当取诸民然取之须有其道宜以职而募钱于富者则富不爱其财以财而募力于贫者则贫不惜其力财力两裕工作可完王从之九月赐西南北三路来年加租之半申禁花郞道冬十一月定功臣饶廕例大司徒辽忠公武廷琢卒琢奉侍两朝出入禁闼以忠纯被宠遇至是卒追封福神甲午三十五年春二月乂安民多饿死命执政议行赈恤乃留本路富民所入钱钞于镇阃以备赈恤驰境内巡税严海面擒防寛逃兵征督缓诸讼勾勘三月禁不得冒着凉巾命山南镇守范辉锭陪従黎贵惇度山南沿海额外田筑立堤防招募佃作夏四月掌府事大司徒晔郡公黄五福乞致仕许之旧制诸臣年七十方许致仕中间以六十五爲限无得先格者惟郑𣐆以元舅年六十得请甲阮科以潜邸功臣援例左右多爲之言至是五福年六十二累疏求退王以勋旧优异之特从其请赐号国老加功臣字宠数视诸臣有加使臣段阮俶等自淸回以俶爲副都御史武辉挺爲山南承政使阮暚爲翰林承旨初黄公舒子公瓒自靑州败后窜入内地云南阃臣庇之累索不还俶等北使王命廷弁其事淸帝不肯至是各陞授俶以将命无状固辞仕事许之擢杜世进朝以国老大司徒晔郡公黄五福爲平南上将军统率诸道兵经略南河初南河割据百有余年歴朝置之度外王独有志恢复适南河广南西山贼起乂安督率裴世达以闻王令黄五福行边机招讨时黄五福已谢事王特起用之仍命潘仲藩汪士琠随军定山南额外田税初命度沿海田得漏九千余亩命量随地力定税有差六月擢阮侘进朝定聚龙铜厰税例岁输红铜一万斤秋七月命阮廷训范辉锭等删定内外诸军食邑钱粟例旧制侍候兵仍一爲上内仍内轿次之四内四侍四仍四轿又次之严翊震威优超选择八奇二卫并爲亲兵仍一口分钱人十五緍粟视钱爲准内仍以下递次减一緍至八緍止余营奇船队与诸镇爲外兵内兵廪给常丰而外兵每苦不足乃命删定其额兵廪以均以陪从武檰行副都御史兼兵曹选部如故八月朔日食九月命乔岳侯阮俪琠寿侯阮廷宣随黄五福南征知吏番枚世汪侍读阮令宾请随俪自効许之定茶麟四县税例旧额岁纳黄金十九镒𥔿硝五百镒自维据镇宁税久不入维平始招集其民至是量定税额十分征二覆考各处土人贬府尹二司黎允彪陶辉琠陈文𤏸杨仲谦武璂李陈瑻等职初鄕试考法县考士人有遗滥就府尹承宪鸣比府尹承宪取舍未精许覆比在政堂以内外胜落多少爲赏罚之限其后府尹承宪考鸣比士人文理稍平卽许俱胜稍劣俱落以是士人不复鸣比课法亦无所施朝廷深知其弊命覆考士人文理纯骏相悬而混去混取遂以用情失擧皆降责惟清乂无并胜并落免谴冬十月鄕试淸华士人烧破场所命廷试贬试院官阮伯肠阮惟式等职一级奇华有大石自徙从水中缘上山所过触着土石痕迹宛然王巡省山南至白雪洞又幸山西至龙珠山望于宁山而还官军入顺化先是顺化布政营该队黄文弼等十人就五福投降请开城门前向五福令体忠侯黄廷体灿忠侯裴如珠颕武侯阮廷棕乔岳侯阮俪等进迫日丽垒军民开垒出迎遂克日丽进洞海广平诸营皆披靡前后投降与哨获者甚衆五福驰书献捷日丽垒自横山亘海旁皆沃野爲化州天险累朝征勦皆至此而还南河故事沿江置巡自山至海约百所铳砲悉具有警射声相闻又有火台焚火爲边报至是官军渡𤅷江寂然无拒之者命辉忠侯阮挺区处太原镇务太原多产银白通琅尤盛号送星厰北人来往採红砂供税岁约银万两至是厰客张古二姓携党相攻银税不复入事闻时挺遥领镇守命以兵进勦挺至俘其首恶归京师爲之条约复照额收税召募天下义勇分置五勇奇充各支前锋十二月征四镇卫兵时海宇承平日久诸卫皆罢归农惟存兵额至是王议亲征乃召卫兵旧率分二十四奇以卫京城王亲率诸军南征以曹郡公阮廷石阮俒阮廷训黎贵惇等居守王驾登舟命贵惇宣军令四十二条师遂行又命武檰等增补军令译爲国云令诸军易晓丁丑进抵濠门港水浅舟不能行其夜忽涨涌逆流而入诘旦舟船遂通使人视下流诸墟水涸如故辛卯至乂安进次勇决山王思黄公栢战死之忠命立庙于山巅以祀之乂安督视琼川伯段阮俶请归田里许之初五福至来格启乞令俶漕运粮饷就洞海场王令范辉锭同俶往时场米已尽锭诘之辞色俱厉俶曰俶虽奉理粮饷宴无属兵致俶不擧所职是岂俶之咎哉锭曰居官不擧其职国自有法俶大怒曰卽有谴责惟上所命君安得以言语相低昂耶卽具启乞归田里许之寻卒克富春城顺化平先是五福进师拜答河爲浮桥以渡入其城南兵浮海奔逸降者五千余人捷闻王制诗以喜有金汤未易撼重关之句乙未三十六年春正月帝以南征故免南郊礼命阮俒代行其礼以黄五福领顺化镇抚大统率凡边事悉听便宜施行赐黄金百两每降玺书称国老而不名寻赐将士银五千两赐布政南岸民钱五百緍遣使宣谕顺化百姓蠲租税缓征发访民间有博古耆老识时俊杰听陈所见以闻大军凯还留黄五福经略广南命阮俪爲乂安参领括富户粟以助军王还至淸华拜谒陵庙宴汴鄕父老赏赉优渥赐淸华民钱三千緍乂安民钱二千緍扈从诸军白金五千两二月王至京官军入广南时五福进军南人有北客集亭者与西山阮文岳合集亭兵皆广东人每入阵先飮之酒人持一劔头戴北梭纸银曰死以此赠赤身直往不避矢石岳倚之以抗官军五福向前鏖兵大战集亭兵死伤者过半遂遁去岳亦退走夏五月皇太后阮氏崩谥柔慎擢潘正礼张熩宁逊邓莲进朝山南署宪察使杜世鋐坐受赂事觉削籍六月发赈给囚徒命狱吏晒扫狱户洗涤杻械赐阮俒爵院郡公王爲世子时俒在讲幄尝亲书国师院郡公等字赐之至是俒以御书进遂命依院字名其爵复吴时仕爲翰林院校理初仕爲乂安参政士人诉其考覈徇私罢职至是复用命修国史自永治元年未有续编乃命阮俒黎贵惇武檰兼总裁分命诸儒臣同篡修擢裴冯𥦺阮仲沔黎贵恒进朝起复致仕阮潘郑侑爲兴化淸华二道督镇讨牢挼若于勐天峝先是牢酋挼若爲蛮兵所逐窜居勐天峝阮仲鋐张大其势以闻王命鋐讨之鋐逡巡不进潜托病还京被旨切责及行寻没于道至是李陈坦镇与化复请发兵遂以潘等行边而坦赞理至其境挼若已遁军士多染瘴死坦亦卒冬十月府中出莲花王以示辅臣命各赋诗会试擧人取合格潘辉益等十八名流监生丁时中于违州下黎贵杰狱贵杰贵惇之子会试四场借丁时中作文事觉杰坐不得应试时中流远州中叩钟発杰私书及惇所占神数有手书子杰登三字爲惇主使王以惇大臣置其事不问旨下时中依前论加论贵杰下狱致仕左将军参从户部尚书大司徒春郡公阮俨卒先是王还留俨协賛五福征南寻以病召回卒于所居里年六十八追封福神赐阮俒诸子孙出身伯爵闰十一月署府事韶郡公范辉锭卒追封福神殿试赐吴世治等并同进士出身以阮俒行参从丙申三十七年春正月帝以太后服未除王代行郊礼赐文武钱二百緍以顺化军士久戍命作国语差官宣谕赐将校白金三百两军士一千两罢乂安括买初命借富户粟计所入给令不愿者还钱所司因缘作弊遂禁之赦山南海阳安广沿海民今年田租有差去秋飓风大作海水涨没田谷宪司以状闻故有是命定制宫庙生辰忌辰设祭于中堂旧制第一堂中奉世祖成祖二位第二堂左昭右穆每遇生辰忌辰卽其位设祭中虚一间至是王命参酌自后生辰忌辰奉昭穆正配位于第二堂之中祭毕乃复惟先列妃位仍旧平南上将军国老晔郡公黄五福以病召还卒于道初官军至珠坞阮文岳遣人请降福授岳壮节将军岳亦未有降意会五福染病还师富春请回朝未至而卒王闻辍朝三日差官护丧北还赐谥忠正加上等神配享宫庙开象场于美良牧养公象王以岁发象草鉅万一象牧夫至二十人烦费日广乃命开美良象场置二象奇隶山西镇官取其良者廐养练习老牧之林放四镇衞兵归农旨谕略曰姫周井赋汉唐府兵大都兵农合一有事征发无事还复民伍先朝开设府衞盖欲倣周唐养民美意卷舒弛张动合时宜曩以南征权时征益今顺广向平正欲与民休息其衞兵一切放回以裴世达爲平南大将军兼顺广镇抚阮廷栋爲平南副将军黎贵惇爲顺化督视协镇抚募诸商愿载公粮者听附私粮之半布政里和民应募许之省田禄给俸钱旧例世业祀事惠禄赏禄百工寓禄皆给以田或失之泛或失之倍故田税半入私家而公帑无余积该官征督动至烦民廷议以辺运颇广国用未舒宜约损其数存美田以充税岁课且革私收之弊至是田禄不合典例者省之仍给者归于田于征抚每亩替给官钱年二緍乐凡国入贡乐凡在乂安上游之西南地接镇宁居顺化背后久不通职贡至是遣其臣招已科等将方物雄象因归合州请朝京许之禁世家占民私田设立庄寨擢副知工番范阮攸进朝续修国朝会典永佑中命编录时政分吏户礼兵刑工六属汇类成编至是命续之以潘漌爲顺化洞海屯协同三月命诸镇募民垦闲田一夫受田五亩给牛耕田器钱十五緍岁收粟二百五十斗所在筑仓贮之以黄廷体爲乂安镇守严武璒爲督同命山南淸华乂安三镇置驿轮递公文毎半日程置一驿以镇兵接递不得擅到民征乂安积欠兵率禁区甸官抑捉畿内坊民私役戒饬诸镇苛扰时京北镇守紫倬泛设巡屯横征商贾役山民畋鹿宪司武辉倬言其状赏辉倬一级罚吴倬钱五十緍于是严饬各镇听于要害处设屯余悉撤之赐顺化武文硕等四人职爵冠服初大兵过河硕等先诣军门降至是赴京许入京见厚赐遣还随镇抚司调用禁横征市渡税府中盆兰花开一枝双花十瓣王出以示辅臣令各赋瑞兰诗加乂安参领阮赏爲协镇禁官田洲土买卖修伞员上下神祠及凌霜殿以阮廷训董其役六月罢宪司廉访旧制宪司岁行辖内访民疾苦实封以闻其后官不亲行委吏诣民横索饔餐转成烦扰及所陈皆泛指常事民隐未达而吏弊滋甚于是命宪司于任所听民以情鸣停其差吏之往访者征淸华逃兵禁民间擅带兵器擢阮辉灞进朝以乂安协镇阮赏兼督同召严武璒还八月命山南镇守造基侯范吴俅将兵入顺化遣左侍郞武陈绍斋旗印卽军中拜俅爲平南大将军督淸华乂安山南海阳安广等道兼顺化镇抚赐郡公爵便宜行事汪士琠爲赞理兼督视阮令宾爲协同兼副督宣慰将士赐银钱有差时广南未定顺化饥饿日甚盗劫群起遗民汹汹裴世达在镇逾时无建白会黎贵惇病请回京遂召贵惇与世逹还特拔俅假以重权旣而士琠病留京乃留阮茂颖督视而召赞理潘仲藩还赐顺化人黎公镇爵达义侯管前捍队南征时公镇先来款附擒河南将送军至是诣阙陈广南可取状请募兵招讨故有是命又有枚光达直亦顺化人上言广南形势厚赐遣之王府南宫成召百官宴宫有勤政楼乐善轩十月缓征父安兵率申命天下有事言者叩钟以闻旧制政堂县钟凡忠言嘉谋及有冤欲伸者听密封叩钟上之吏番官受书立进近言事者多泛妄不切而有司亦稽延躭搁虽有寃屈鲜克自达于是议革其弊一从旧式赐西山阮文岳玺书令顺化镇司审议区处初黄五福军还岳复出掠升奠世达使梁僴往说之岳遣杜富隽具方物黄金琦诣富春军次求广南阃节世达以闻会范吴俅赴镇王命爲书赐岳言王者推诚待人覆帱涵育当审度衬福勿怀疑惧且予之金银𨨨劔以潘辉益爲使令俅审量事势随宜区处俅忧岳反覆止辉益勿行择其徒阮文信赍镇抚司移文报岳以陈文𤏸等爲诸道採访使省太原承司以事归之镇守十一月不雨求直言十二月以旱蠲天下自戊子至壬辰逋欠税赎罚钱赦沿途民来年调钱及停省筑堤浚港诸杂役丁酉三十八年乂安流贼起黄廷宝讨平之赐廷宝爵晖郡公夏五月大饥水匪群起时连年荒饥民多相聚爲盗安广人淑遂山南人侣泽等啸聚以万数攻陷安广时奠岭侯阮廸盘兼镇海阳安广逡巡不进王以管武侯阮登坛代之坛按兵固守贼不能拔遂出徉外由栎门至胶水山南镇守忠侯战大败仅以身免贼乘胜至慎微分兵抄掠所在骚动王乃以内监濠忠侯申春曙爲水道督领枚世汪爲监军又起用阮潘爲左河歩道督领黄冯基爲右河歩道督领随宜抚勦申春曙敛兵不敢出贼谋袭宪营王闻之命泰亭侯郑自权爲水道协督领尽将水兵督战与贼遇于慎微大破之贼退出洋外先是贼初起以黄素履在乂安与阮克遵阮侃不睦意其有异图潜使人诣履推爲盟主履与之复书併贼与己书启于王王嘉其忠诚以爲统领将乂安水师出洋抚勦贼闻履至各自奔遁颕城侯黎贵惇使拉之贼皆降海匪悉平论败衂退怯罪斩前部拭武伯流鋐忠侯吴廷远州夺奠岭侯阮廸盘职贬濠忠侯申春曙五次陞阮潘黄冯基及将校职次有差以郑自泰镇守海阳黄素履镇守山南开中锐军营署府事遥领镇务先是素履在乂安弭盗贼禁拣钱抑豪强止狱讼赈贫民甚得人心其麾下有左右从事等名色人颇疑之京北镇守阮克遵数以爲言会有告伪白居石隣称真人者遵与督同吴时任鞠其贯址乃奉公人王由是疑履有异图日与遵俪等谋诛之履妻出入宫中事邓氏邓氏知其事以告履不自安启请回朝王许之邓氏爲之吹嘘及海匪平以功超擢由是履权倾中外山西镇守阮侃京北镇守阮克遵皆世子家臣与履彼此朋党之势成矣以武檰潘仲藩从行参从己亥四十年春二月王大召御史台及各处二司入阁宣谕申明职守谕曰设官所以治事先朝校定百司职掌镇司擒制盗刼承司表率府县宪司弹压权豪皆方面重任民之休戚所关御史乃耳目之任三司之纲维内外相承分职率属惟以治民我亲政以来屡审申饬着爲成书有位庶僚鲜克遵禀颇多闲忽泽未下究民瘼日滋今欲一番董正以袪因循苟且之风咨尔有官慎乃攸司照遵准例各思擧职毋得视爲文具作新伊始今出惟行勉各自修毋遗后悔又以府县最爲亲民申谕各一道以行参从潘仲藩入侍参从陞兵部左侍郞侯爵三月命府尹宪司巡行辖内见有强豪抑捉巡屯横征勾差扰滥者立卽究治时承平日久禁令寝驰权要势家恣行非法王颇知其弊故欲釐正而于宪职尤加意焉命二司官极言当今人物贤否政事得失及本处当行当革事宜密封递达六月申定学规命国子监官与提督学政教习士人又常考料事问以兵机试以政术其四书五经务在熟讲义理通鑑网目与国史须融会贯通命题当用贯通经传大旨评论古今不须抉摘细碎行文务浑纯平易其文辞浮华骈偶一切黜去鄕试庭试亦倣此例以得实才七月以山西镇守鸿岭侯阮侃爲宣光兴化高平谅山等道统领潘派侯阮潘爲协统领讨黄文桐文桐自三岐败后退据聚龙爲固守计至此益猖獗乃命讨之十一月开盛科试天下贡士取合格范阮攸等十五名十二月府试赐黎辉瓒范阮攸进士出身范贵适等十三名同进士出身庚子四十一年春二月阮侃等进抵聚龙黄文桐悉衆守险俪使弟佃岳侯阮条假道于淸捣其巢穴与黄文桐大战大破之桐远遁官军尽刬其垒而还以阮条爲宣光镇守桐谢罪请降赦之纪取淸乂租钱二务田每亩仝年一陌一务田三十六文许社长收取给发社兵其另兵私田免收定博擧所举试法第一场先挽弓次舞刀第二场先考歩弓二十五箭次考铳二十枚证场先考驰马射立鹄距碑五十尺次考马矟次考歩鬪刀盾校战歩矟长劔考官详其举刺之锐钝进退之疾徐气力之盛衰遮架之漏密以定优劣考官併三场各艺某名应撮取某名应三预先照薄唱名令候府门其技艺优劣或在下次或在预斤内许登时具启比较候奉御览或依考官或有落胜审定然后出榜第四场试策一道命申饬勘断例凡罪当五刑情有可疑律当许赎者方许议赎余并依律论秋九月王降其长子棕爲季子旧例王长子年七岁出阁读书十三岁开府封棕无宠九岁始就学命阮侃爲左司讲李陈坦爲右司讲坦寻卒俪出镇不时在讲幄就傅炘郡公阮芳挺第及邓氏生檊棕恐不自全会王有疾棕就寝宫问安不得入外间有传王病亟者棕与其下谋群小请储戎器招勇士以备仓卒棕从之密报西北二镇预爲之备适王疾愈其事颇泄给事中阮辉㶚探知其谋卽发告王览其启大怒卽召阮侃倂执阮芳挺朱春汉縻之而后召阮克遵初京北督同吴时任爲棕日讲有小监何如山者任门生也爲棕典书以群小谋告任任大骇劝遵急报芳挺止其事不得已卽发之而归罪群小遵不听及遵被召任知事发随遵赴京令如山以状上遵亦启伏前事并引任言且曰臣将发擧而未及耳王怒遵益深令参讯尽得其状狱上遂黜棕爲季子幽之而斩阮克遵阮侃朱春汉以奉侍潜邸有劳特许免死系提领狱芳挺以老实不预夺职驱回命下克遵自杀朱舂汉爲申春曙所窘辱亦仰药死棕旣黜废居三间堂飮食居处不得自由人皆危之论发擧功擢吴时任工部右侍郎阮辉㶚东阁大学士何如山出身管兵辛丑四十二年春正月致仕尙书黎仲庶卒庶初登朝有直言名后益昏眊陡请托词讼物望大减病革犹奉遗启劝王立檊以一衆望人皆笑之卒年九十三诛妖人阮雅量量四岐人性诡诐以入赀补德光知府坐賍罢自称得仙家秘诀密造黄素履援引符谶教履反履纠量白于王王命诛之久雨不止令臣庶极言得失会试天下贡士取合格阮俅阮傧二名越月庭试并赐同进士赦七年以前赎罚钱申定命妇行仪品服册王子檊爲王世子檊初生骨相丰伟旣能言应对明辨文武诸臣有入见者或周年再见犹能记其姓名王尝命词臣制十六字颂使阿保口授经耳成诵但在襁褓时得疾调治累年不効及棕得罪病稍寛中外多劝王立爲世子王从之王母阮氏言于王曰棕檊皆孙也老身诚无所偏爱但棕长而檊幼檊又抱恙愿王以宗社爲念且虚储位以待庶几棕有悛心不然俟檊长成册立未晚王曰国家大器要付托得人使檊病终不起宁立槰以还伯氏正派无宁托此不肖以坠宗统阮氏遂不敢复言王寻命奏知皇上立檊爲世子壬寅四十三年邓茂璘有罪流远州茂璘正宫邓氏胞第挟势肆行无所不至王溺邓氏不之罪邓氏请王以第二郡主玉检嫁璘王许之赉送以万计璘益纵肆内臣史忠侯阮伯史奉差保护郡主以事忤璘鳞杀之事闻王命捕璘下廷议论斩王特许免死流万宁州六月行参从右侍郎莲溪侯武檰卒檰病笃王遣中使就其第问所欲言檰手启言季子气血未定爲群小所惑致犯谴怒世子冲年抱恙天保圣躬万年遐寿世子长成继治此社禝宗庙之幸万一变出无常必有一番大祸臣耿耿隐忧死不瞑目伏望割袵席之爱正长幼之序天下幸甚及卒赠尙书赐谥温谨擢其子进朝秋九月十三日靖王薨世子檊袭位勒封爲元帅总国政奠都王先是靖王得疾大臣惟晖郡公黄素履珠郡公阮廷珠内臣棪郡公阮棪垂忠侯谢名垂得出入素履请及今以世子袭位册正宫爲妃同听政王许之命潘仲藩奉顾命书汝公瑱草宣妃邓氏制册旣成素履袖入请佥字时王疾已弥留乃召卿郡公郑桥院郡公阮俒珠郡公阮廷珠晖郡公黄素履泗川侯潘仲藩棪郡公阮棪垂忠侯谢名垂等七人入受顾命履请王亲郑桥代笔书姓名于顾命书王颔之而薨时年四十一履令将顾命书及宣妃册交政府奏知皇上立檊爲奠都王邓氏爲宣妃同听政追尊靖王爲盛王庙号圣祖冬十月二十五日诸军作乱杀晖郡公黄素履迁奠都王檊于别室推季子棕爲王时奠都年幼撄病人情汹汹棕旧家臣誉嘉等以棕命密诱诸军约杀素履废奠都王而立棕以府堂鼓声爲号谋定员外郞裴弼直知之谓诸军曰此事所关甚大须冯国舅启白圣母万一晖郡公知之犹得以密命爲辞明白行之可也诸军称善乃诣阮仲炎以其事告之炎太妃阮氏之弟也使其弟姪兼入禀太妃太妃令兼谋于院郡公阮俒俒请以徽旨谕履倣明王故事令棕摄政太妃乃使人告履履泣曰先王只有二子新王不起大位自属季子摄政者夺位之渐也臣受先王付托不敢以死生变节此事决不敢闻命诸军知事已泄阴定以其月二十五日擧事是日朝奠礼毕捷宝卞吏阮朋登阁鸣鼓三通九点诸军闻鼓声各持兵入府黄素履自作手启云臣先王付托保辅王上今三军爲变震惊宫阙臣请奉王命提兵诛之克则王之灵也如其不克臣请以一死见先王于地下启成授出纳进呈请王寳劔讨贼劔出履卽跪受驾御象出府庭诸军大集取府堂瓦乱抛之履中疮甚勾象从宣武门出门上限罣象棚棚断履坠诸军格杀之遂掖棕升府堂相率拜贺绐宣太妃徽旨命棕袭位帝乃降勅封爲端南王降封檊爲恭国公端南王下令凡邓宣妃黄素履门眷一切不问有官守者皆仍爵位惟吴时任阮辉㶚阮廷按何如山黄廷旺五人不在赦例时任亡命得免辉㶚等先后捕获杀之阮整奔广南整真禄东海人居黄五福门下福南征整以笔砚从事素履深爱其才福卒有告整输公货辞连履下狱拷掠不招履益加爱重及履镇乂安以整爲右参军御海面水战捣据海外唿爲海鹞履改镇山南整管前宁奇属乂安镇至是整门下黄曰选告变整卽声言镇官遣巡海挈家浮海去南入广南投西山阮文岳诸军迎皇长孙维归内殿长孙故太子维祎之嫡子也先是太子被收长孙与其弟䄂祗俱系狱至是长孙年十七十一月故奠都王檊薨先是三军爲变阮棪抱王退居别宫至是薨谥冲愍十五日空中大响一声刻余乃止人皆异之册封端南王母杨氏爲太妃立皇长孙维爲皇嗣孙降封太子维爲崇让公时皇长孙复归内殿人望咸属王乃命朝臣议立皇孙正位东宫令太子让位降封崇让公命阮侃回班陞吏部尙书爵鑚郡公出镇山西王舅杨匡管中威奇侯爵泗川侯潘仲藩罢以陪从裴辉璧行参从封继烈侯以韬堂伯汪士朗瑶海伯胡士栋练泽伯陈公烁入侍陪从癸卯四十四年端南王降宣妃邓氏爲庶人郑桥潘仲藩阮棪谢名垂汝公瑱并罢职驱回时端南王出顾命书内有太妃阮氏朱字批云非先王龙笔不足爲据于是废宣妃邓氏爲庶人以藩养草顾命书桥擅代王笔汝公瑱擅草宣妃册命垂擅编传册命棪以檊阿保并夺职以阮侃入侍参从端南王论翊戴功陞赏各有差先是诸军旣立王挟功骄弄日日聚会求恩泽不已乃以阮朋爲推忠翊运功臣出身侯爵管侍候兵余各陞职并赏银钱有差诸军受赏旣毕王谕令各循礼法以乐太平由是少戢陪从胡士栋丁忧去职命起复改授武阶入侍同参从侯爵命礼部登秩百神甲辰四十五年春闰正月三军复乱先是自阮侃杨匡同入政府凡事勇往直前无复顾虑相与谋议惟以裁抑骄兵爲事适有四人诈称同队抑借东河居商钱爲队长所发擧并斩之衆虽怒其过刑而业已发擧亦自帖息俪等以爲权纲稍立相与语曰从此可执法行之知县枚允奎欲要功密告俪曰仆闻他将共会奏请皇上禅位于嗣孙又有谋尊扶皇家一统此计得行置诸公何地俪言于王王封奎伯爵出身管内殿侍候兵爲皇嗣孙讲官使居内殿伺察之至是诸军有欲爲父母求封廕者以迎嗣孙之功奏帝帝命入拜于万寿殿宣旨慰劳赐坐有人驰告王召俪谓曰骄兵之谋扑不可灭今他辈方聚殿内爲之奈何俪请遣捕诛之王命阮霑往霑乃引兵就内殿围之擒七人王命问状衆议多回护扬匡独毅然请斩之卽日处决中外传爲快擧诸军相聚密谋是日骄兵围俪匡霑等家匡霑逃入王府俪改服从间路走诸军尽破其家知匡霑匿王府中相率入府堂太妃杨氏爲匡请命诸军索霑王爲固请弗之许王入泣与霑别霑拜谢而出至石桥诸军格杀之山西镇守佃岳侯阮条与山南镇守硕郡公黄冯基谋诛骄兵不果条俪之弟也俪自太原至山西条谓俪曰今诸镇之民怨骄兵入骨髄以诛骄兵爲名一唿莫不响应山南镇守黄冯基百战之将素号无敌京北镇守张洵海阳镇守郑自权亦皆智将以王命密传潜养义士据守镇营仍听兄调度兄以宰臣兼师傅之分一言出口诸镇莫敢不从约同日擧事四方八面鼓譟入城骄兵无走路矣诛其首恶放其从而束以纪律非难事也俪曰甚善但王在彼掌握投鼠能无忌器乎曰此甚易事先使人启主密报硕郡以舟师赴冷池声言巡河阴取横渡先就河津等候王微服登舟顺流而下驻山南营然后诸镇齐发便无所碍俪曰善乃密启告王王大喜密旨优答谋定与冯基约以其月二十八日迎驾二月朔诸道起兵诸军有知其谋者日夜更守王府甚密出入讥察王措置行计太妃杨氏固止之王不能违事遂寝乙巳四十六年春三月会试贡士取中格阮伯澜等五名庭试赐阮瑜进士出身阮伯澜等同进士出身试博擧赐吴福临造士以黄冯基爲山西镇守命天下官员百姓进丑钱许陞职有差时民间买卖争相拣斥商贾不通屡禁不能止故令进纳以毁之又令各社民诸税听输丑钱十二月蝗天下饥馑盗贼蜂起王命每县置抚谕二员巡行县内董饬村民团结立屯以防盗刼丙午四十七年时米价太贵王命京尹与各处三司分行辖内凡有物力者给白勅白令与实任贰职量取钱粟以赈穷民命开渭潢仓平其价而粜民稍舒急时国用太广府库空匮乃令文武百官并杂流进钱随多少陞职有差以京北协镇阮仲兼爲谅山督镇夏五月西山贼阮文岳遗其弟阮文惠攻顺化统率范吴进以城降副将黄廷体督视阮仲珰死之先是阮有整投西山日劝岳图取北河时范吴俅镇顺化专以商贩艺人皆厌侮之所遣僚佐阮字如武永成等往谕岳辄以国情告敌由是岳尽知虚实乃命惠节制水歩诸军而以别将武文仕将左军阮有整将右军分道直趋富春城贼兵过隘云山屯将权忠侯黄义湖战死范吴俅方设斋供将士服役昼夜不息贼至无有抗御之者副将黄廷体独率所部兵迎敌铳弾不继父子三人俱死于阵惠驱兵入城俅舆榇出降督视阮仲珰爲乱军所杀城中兵民死者三万余人惠复遣其将攻洞海屯屯将渭派侯督同宁逊皆遁报至朝廷震骇议弃顺化复修乂安留屯故垒而衆论不一国事不可爲也阮文惠旣克顺化欲修柴门故垒阮有整说惠曰北河兵骄将惰朝廷无复纪纲我乘胜而取之时不可失且郑氏名爲扶黎其实胁制国人不悦明公诚能以灭郑尊黎爲名天下无不向服矣惠然之乃使整将选锋水兵出大安海口而自统大兵浮海继进六月贼犯京师端南王奔山西先是阮有整至渭潢屯将弃屯走惠兵亦继至人情大骇端南王遣泰亭侯郑自权爲统领将二十七奇号兵拒敌自权怯懦不进比出城则渭潢已溃王乃改命自权拒敌于山南加差琏忠侯丁钖壤督领水兵迎战与权相爲犄角壤陈水兵于耕农江口贼舟师泝流而上先使机船前进船中列坐偶人壤兵乱射不见船中动静近至始知偶人铳弹已尽兵皆惊走贼驱兵登岸追撃之壤仅以身免山南镇守鋹忠侯杜世胤亦弃镇走自权师次于金洞不战自溃贼兵将近畿王恶裴辉璧执政无状乃出爲督战而召行参从陈功烁密议拒敌退敌之策功烁对曰京师天下根本不可远离倘有缓急亦当背城一战王乃召山西镇守硕郡公黄冯基入卫基入见曰臣父子九人愿以死报国誓不与此贼俱生王壮之赐饷银五千两基列阵于翠霭贼掩至基方食贼兵乱斫之基兵赴万春潮死者不可胜计基与其子八人力战六子死于阵二子卫基夺路而走贼至西龙津王陈师于五龙楼前戎服上象指挥诸军贼至以火喷筒纵击之军大溃王率象兵百余人出安华门走山西贼遂纵兵大掠端南王至安朗下雷民阮庄执以送贼未至自刎而薨知吏番李陈瑻死之始王西渡侍卫尽散有阮暧者前副都御史阮赏之子邀王于途请率鄕兵爲卫王疑之问地方有进士否暧以安朗抚谕李陈瑻对王急趋瑻瑻使庄卫王且绐之曰参从继烈侯到比好送过界庄知是王逼送京师瑻闻变亟至王所以义责庄庄曰畏师未若畏贼爱王不如爱身瑻号泣唿天曰嗟嗟天乎臣弑主天知之乎王爲庄所逼至途中旅馆得小刀引以自刎遂薨旣至京师以王礼塟之而封庄爲壮烈侯镇守山西李陈瑻旣爲庄所卖归馆使馆人辨棺木掘所居后园爲穴安棺穴中取衣冠南向再拜讫乃去冠以白布爲头巾腰束大带稳卧棺内使人埋之瑻有孝行爲人简易朴实至是殉难闻者莫不怜之秋七月阮文惠谒帝于万寿殿时阮有整劝惠以扶黎爲名惠乃谒帝帝延入设坐榻于御榻旁慰劳备至阮有整见百官散落乃请帝召旧臣院郡公阮俒泗川侯潘仲藩建川侯张登揆韬堂侯汪士琠练堂侯陈功烁及添差汝公瑱等赴京奉侍汝公瑱以疾辞阮文惠请帝设大朝自率本道将校朝谒献兵民簿籍帝命册惠爲元帅国公惠不悦阮有整劝帝以公主归于惠帝以第九公主玉欣归之惠大喜复请帝御殿受朝贺颁一统诏书翌日帝疾大渐崩于万寿殿寿七十皇嗣孙思卽皇帝位改明年爲昭统元年塟盘石陵八月西山阮文岳引兵至京初岳遣惠只取顺化惠乘胜直犯京城驰书报岳岳恐惠遂据北河乃以亲兵亟趋富春添拣兵壮兼程而进旣至京嗣皇率百官郊迎岳疾驰入居王府时南兵久驰思归左军武文仕亦恶阮有整骄弄日夜短于惠曰彼以逋臣投我欲甘心于故国假我之力以成彼之势今又縻数万人坐食于此爲彼卫翼不智孰甚焉惠信之遂有舍整之意适岳来遂密定归计而外示闲假不令整知之一夜漏三皷府中金皷无声整早侦视之见贼兵尽去惶恐不知所措急赁舟尾贼后都人追之不及贼旣去京城空虚嗣皇乃召群臣入朝腾书急召世家故臣起兵入衞于是所在豪目控带州域招集兵马咸以保衞爲名宇内骚然不可禁制矣初置平章省枢密院命朝臣议定官名省臣有平章参知答书之号枢臣有使副签书大略与宋制同册封琨郡公郑槰爲元帅总国政晏都王初京城失守郑王亲瑞郡公郑棣隠于嘉林琨郡公郑槰隠于彰德西山兵退旧臣辰忠侯张洵与杨仲济各率鄕兵衞郑棣入城卽王位仓卒无有应者帝降诏诰责洵仲谦以不请命之咎洵未知所对仲谦对使裂诏辞极亵慢帝闻之大怒会琨郡公郑槰亦奉表请进正辞甚卓婉帝览表大悦卽降旨召槰朝臣威知洵谦所为不顺皆舍棣而投槰槰至仁睦桥洵谦出兵御之始谦在靖王时尝告棣谋反虽拥立棣而阴怀异图至是遣家将迎降于槰洵不之觉槰将近城洵见前路皆谦兵乃大溃挟棣北走帝恶谦踞傲凡兵未及迎槰者命尽歼之谦恐不爲带所容亦遁槰旣入见帝慰借有加挞请归府省谒家庙帝许之槰部曲劝槰拥兵居府渐与帝抗帝始欲裁抑其权勅封槰爲节制水歩诸营平章军国重事琨国公给兵三千人田禄五千亩民禄二百社世袭公爵以奉王祀会琏忠侯丁钖壤奉诏起兵入衞衆号三万声势弇赫壤意在扶郑乃榜会朝臣议政郑氏世有大功宜袭王爵以朝臣佥奏请封槰王爵而政归皇家帝不得已许之适硕郡公黄冯基亦自山西入衞帝意基或能与壤抗基见槰旣立心中无所左右壤乃阴结基再榜会朝臣议政柄所出请以平章兼参从参知兼陪从签书省事入侍添差都给事中兼六番知番武臣当掌府署府并加五军都督府左右都督议事堂仍旧在王府门外凡政事先启王而后取裁于帝基壤以其事议上帝知基壤皆不可恃乃可其奏于是晏都王亲政以泗川侯潘仲藩平章事兼参从继烈侯裴辉璧奎峯侯潘漌并同平章事兼行参从藩辉璧辞不拜硕郡公黄冯基爲中军都督府左都督加爵硕武公琏忠侯丁钖壤爲东军都督府右都督署府事加爵琏郡公添差吴仲珪宁逊等并爲参知政事兼陪从事权复归王府帝深恨之加端南王谥灵王山西镇守鋹忠侯杜世胤获阮庄槛送京师磔于市以其首级祭端南王陵加封李陈瑻福神帝密召阮有整起兵入卫先是南兵回整从至会统海门归本贯矫帝命号召豪目收拾散卒旬日得胜兵以万数帝方恨丁钖壤胁制乃手诏召整又密旨令海阳土豪攻破邯江丁族壤不得已请于晏都王求兼领海阳安广镇守自率所部兵回镇洪策士民素恶壤残暴所在团结薄围镇城壤溃围回保邯江东北大骚动矣晏都王以润泽侯裴时润权府事陪从枚世汪行参从阮廷简杨仲谦陪从王重谦爲人使召之命掌督赋谦劝王以兵围皇城捕朝士之附于帝者悉诛之因废帝别择所立王密令时润以兵入南门谦党阮茂儞入西门时黄冯基爲提领恶谦爲人止之谋遂寝于是帝王交恶人情大骇冯基亦率所部兵回保山西十月阮有整大擧入衞晏都王以淸华镇守内监满忠侯黎忠义爲参领督同潘辉益爲督视召募淸乂散兵与所在豪目士兵以击整沟遇整于玉山之濠门战死于阵益爲整所获挟以偕行整旣得胜声势大振长驱至淸华晏都王以杨仲谦爲淸华镇守率兵御之整兵至靑厥江靑廉土豪齐武受王密旨调土兵御整不克爲所杀仲谦兵至平望市闻整已渡靑厥江奔回京北启请于王求领京北镇守召募豪目以图再擧十二月整兵至京师王府僚及侍衞皆奔窜王遂奔京北依于桂阳桂坞阮族初王与帝争权或言于王曰整在乂安势寖强大及今人心思奋请王亲御之灭整复乂安则中兴之功可立立功而归大权谁适今置整于度外而日与帝争万一整军再来将何以御之王不听卒以取败帝使百官郊迎整整入朝封鹏忠公加平章军国重事其部曲将校陞职有差帝虑王再来或言宜焚王府可以杜王来路帝然之纵火焚府中楼阁烟焰冲天十余日不灭愍帝讳思又讳维祁故太子祎长子显宗嫡孙在位三年出奔如淸殂于燕丁未昭统元年春正月追尊皇考爲佑宗皇帝母阮氏爲皇太后三月初置十科取士未行而罢大括天下寺观铜钟铜像铸钱从阮有整之言也命皇亲祆郡公黎维祆平章事陈功灿户科给事中吴儒等入富春请乂安之地先是阮文惠南归犹留别将睿郡公镇守乂安睿阴怀异志阮有整以爲乂安可图奏帝遣便遗书于惠请还其地乃遣陈功灿等往惠见书大怒锢灿等于狱寻令投之江中初置制科取陈伯览阮嘉吉二名赐同制科出身以潘仲藩平章事张登揆同平章事阮辉濯范廷玙参知政事枚世汪知枢密院事阮廷简爲副都御史阮有整大发兵攻晏都王于桂阳桂坞阮族悉衆拒不克王奔邯江丁钖壤挟王退保涂山复趋山南真定博泽族将麟阳侯范廷僐挟王飞檄太平建昌天长诸府豪目诸府起兵讨整舟楫蔽江而上密使人入京求裴时润爲内应事觉整奏帝诛润及其党数十人而使其将光郡公黄曰选大发兵围真定曰选舟师至梧桐江廷僐与钖壤以海船迎之对岸交射会东风大作钖壤船兵射反风因挥兵舍舟登陆兵皆乌合旣登岸夺路而走壤仅以身免麟阳扈王奔太平东关豪目陈孟匡纠集县兵衞王入屯沛下邑筑壕浚渠爲死守计阮有整使黄曰选会别将泰郡公阮如泰夹攻东关筑长围以绝孟匡粮道屯陷孟匡与麟阳挟王浮海奔安广曰选入沛下大肆屠戮男妇无子遗者夏四月西山阮文岳僭称皇帝居归仁城岳于戊戌年僭称天子改元泰德至是称帝其弟阮文惠北寇还拥兵攻岳遂割据广南升奠以北居富春城称北平王五月杨仲谦起兵于嘉林移檄旁县约共匡复王室阮有整使黄曰选阮泰等移兵讨之仲谦筑垒于乐道选等悉衆攻围屯陷获谦送京师帝罪状济叛逆斩之硕郡公黄冯基起兵入衞移檄诸县以诛阮有整扶帝室爲辞初整再至基在山西按兵不动整旣破桂坞基始引兵东下整使其将阮遹迎击于大冯而督大兵接战其与遹战遹败走基诸子劝以乘胜长驱基不听使军士暂休遹见基兵不追乃结阵再来基兵方食逾兵杀来乱射基兵皆奔溃基与其子单象力战整兵掩至基坠象爲遹兵所擒槛送京师赐死七月尊皇祖庙号显宗或言庙号须入庙乃可潘仲藩曰时事未可知正宜以此时定先帝号称八月帝疑阮有整威权太盛与内翰黎春治吴爲贵等谋召整入便殿议事因酖杀之内翰武桢固諌乃止整知之益恨帝厌薄乃大营宅第拟于王府自是不复朝谒矣九月阮文惠召阮有整回富春整辞以四镇未宁不赴惠乃遣其将武文仕北寇整闻之使阮遹回镇淸华收兵拒敌十月会试天下贡士于五龙楼取裴杨瓑第十五名贼将武文仕兵淸华阮遹望风遁走仕乘胜直趋涧战于涧口整使阮如泰帅师御之泰与仕战于左河口泰大败走山明调黄曰选水兵入淸华讨贼选不应初整与选相依爲命吉凶忧乐无不共之及整得志稍僭疑选不擧平遂与整二武文仕至淸华时选拥海舟百余艘精兵不下万人屯于山南整调选入淸华选不应退泊于海辽高平军乱逐督同阮翰杀之十一月庭试赐裴杨瓑陈名案阮登𨼪进士出身阮奎等十二名同进士出身帝命阮有整统总天下兵马授节钺出师讨贼整使其子沛亭侯阮有攸前进至靑厥江筑沿江垒爲固守计武文仕夜使人乘桴渡江夺守垒兵铳口射入攸营中攸军大溃奔回珠桥整见攸兵败神色俱沮其幕下劝整挟帝奔京北昼长江以自守整然之夜趋入京其士卒逃窜者太半帝闻整回大惊急幸整第整卽挟帝夜渡珥河驻跸嘉瑞皇太后妃嫔惶遽从驾京北大乱整挟帝至如铁武文仕入城使部将阮文和追及之整子攸与和战死于阵整爲贼所获槛送回京武文仕数其罪尸解之十二月帝奔保禄依于豪目阮令俊俊驱安勇七总民丁守月德江武文仕遣兵攻破之帝复奔嘉定依于土豪陈光珠以珠行京北镇守封瑶郡公戊申二年春正月帝在嘉定时从幸者陈名案内翰院武桢吴时俧等数人而已二月帝幸至灵同平章事张登揆及其子出纳张登授从旧将丁钖壤表请引兵诣行在扈帝帝疑不许于是海阳豪目与壤有隙者力请帝攻壤壤遂降贼以贼兵逼帝所帝移跸崃山师溃航海南幸海阳诸县凡帝驾所经历乐土爲墟矣阮有整故将黄曰选驻师于山南闻帝航海发舟师迎之帝遂驻跸真定以张登揆家爲行在时扈从惟登揆父子与吴时俧帝爱俧辞博擢拜签书平章省事三月黄曰选督水师进次金洞奉帝驾贼师武文仕遣吴文楚攻选于赤藤选败绩奉帝退出海外南兵追获选斩之帝奔淸华晏都王奔谅山藩臣何国骥阮克陈奉王归团城治兵爲守御计谅山七州民作乱逐王而杀骥陈等王奔右陇于是晦迹山林不知所终阮文惠引兵至昇龙杀其将武文仕时仕大发民丁修筑大罗城吴文楚与仕有隙诬诉仕谋反惠素忌仕才卽亲来杀之而以吴文楚代领其衆守昇隆城惠复回富春召故黎文臣吴时任潘辉益宁逊阮嘉璠阮瑜阮伯瓓等六人以时任辉益南回而留逊等随吴文楚五月帝复幸京北驻跸于谅江以参知瑶溪侯范廷玙家为行在遣陈名案黎维亶奉书如淸求援至南宁不得逹而还皇太后奔高平斗奥隘使督同阮辉宿投书龙凭请援于是两广总督孙士毅巡抚孙永淸左江杨雄业勒令阮辉宿及太后从臣黎侗黄益晓范廷懽阮国栋阮廷枚等六人供状言南兵占据都城帝播迁于外规图恢复若得中朝来援中兴指可成孙士毅以其状奏于淸帝请发檄播告以复黎爲名淸帝从之毅乃腾谕宣兴太谅及四镇豪目所在召募义勇刻期迎师找寻嗣孙复国檄到远近响应贼将吴文楚悉召故黎文武以崇公黎维名投书淸督爲缓兵之计秋八月贼将吴文楚使故黎臣阮衙陈伯览武辉瑨阮廷寛黎维瓒阮登坛等奉崇公书叩关投递淸督至京北道梗不得发九月淸帝勅谕孙士毅面询阮辉宿等以安南情形士毅奏以爲黎嗣奔播朝廷义当拯救且安南中国故地复黎之后因以兵戍之是存黎而取安南尤爲两得淸帝从之遣士毅率两广云责四路大兵出关使阮辉宿先回奉嗣孙归国十月孙士毅引兵出镇南关至谅山贼守将阮文艳退还吴文楚使都督潘文璘率诸道兵御之璘至月德江与淸兵隔江而阵孙士毅驻营三层山璘夜驱兵渡月德江斫敌营至江心寒甚冻不能上造及岸皆爲淸兵所刺璘部将八人挥刀力战死于阵璘兵在市梂不战自溃翌旦淸兵大至渡河前进东北豪目争应之璘退回昇隆城吴文楚遣水道统领部文真将水师浮海守汴山而自率本部兵回淸华阻三叠山爲守驰书告急于惠十一月阮文惠卽皇帝位于富春城改元光中时淸兵来惠诸将劝惠早正位号以系北河人心惠乃筑坛于御屛山卽位而后出师淸兵至京城阮辉宿等奉帝还京孙士毅宣淸帝勅书封帝爲安南国王赐国王金印其制勅略曰披一十六道之提封原非利其土地遡二百余年之朝贡能不念其祖宗盖假托之辞也十二月论从亡翊戴功加范廷玙吏部尙书平章事武桢吏部左侍郞参知政事陈名案都御史吴时俧从帝吞于嘉定追赠翰林院侍制余各陞职有差赐黎侗爵长派侯议屈辱虏廷罪贬降有差佥都御史阮廷量请诛降贼诸臣帝曰我不能保其国安忍重责臣子乃下廷议罪止贬降以吴时任潘辉益曾受伪职黜还项余一切贬降下阮衙陈伯览武辉瑨于狱惟阮廷寛以武臣不知情得免诛宣光镇守塔岭侯范如璲驸马彭忠侯杨彭论降贼之罪也帝初复国天下翕然一智一勇争诣阙请自効帝专倚淸人爲重凡国人効用者反以贪进趋势视之嘲笑轻薄不置齿颊淸人矜其战功凡遇我国人持兵器从军者辄加唾辱人皆不堪帝又好修恩怨分设衆职止授从亡及行在诸臣故旧豪杰并不收录于是人情解体不乐爲用成败之机一听淸人而已阮辉宿奉皇太后至昇龙太后见帝所爲乖戾大恚曰国家能经几番恩讐破壊亡无日矣号泣不肯入宫辉宿劝解之乃止以辉宿有衞驾功加兵部左侍郞同平章事阮文惠兵至淸华先驰书于孙士毅佯爲卑辞冒罪檄报惠回师顺化静听处分初士毅出关乘胜独克有轻敌心旣克昇龙将以此了事无追讨意淸乂应义者日就禀请进军一置不问及得淸帝手诏命毅进兵须尽复黎王土地方得旋师毅始爲行计惠自发富春行且收兵至淸华衆至八万余誓师于寿鹤倍道而进旣至山南乃谩书诋士毅爲孙狂生毅遂遣兵分屯上福靑池以捍昇龙择开年正月五日出师己酉三年春正月阮文惠与淸师战于上福淸师大败孙士毅北走还国帝奔如淸先是贼至上福每遇淸兵战辆败淸兵易之初五日天未明惠亲自督战以雄象百余居前劲兵随之大战良久淸骑兵所乘马见象皆嘶鸣反走歩兵爲象所蹂乃入守栅放乌鎗贼驱象冒弹拔垒而入清许提督张先锋皆战死诸军大溃士毅将中军发行在道得败信乃下令撤兵北渡过浮桥桥断死者数百人淸田州知府岑屯于武擧场贼攻之岑穷蹙自溢帝密令人迎太后元子复奔如淸黎遂亡大越史记全书续编卷之五终显宗永皇帝讳维祧纯宗太子在位四十七年寿七十帝天资纯粹深沈渊默始以世嫡处危疑之地备尝艰蹇天与人归遂登大宝晚年郑靖王失尊扶之礼而帝处之泰然优游紫宸四十余年天下赖以安静号称小康亦有黎仁厚之主也辛酉景兴二年春正月以耀堂侯陈璟参从置京北山西山南掌督时海阳寇贼横行人心恂惧郑王欲以重臣绥抚三镇于是分山南爲上下路以府僚郑柱吴廷莹张饶阮德辉阮贵憼范阮榜阮辉润陈廷锦等分督山南上下及京北山西等处设屯要害籍鄕兵取三之一分隶各屯防御盗贼禁戢将士掳掠官吏苛扰有能纠率义战効用者各以名闻复鄕试旧制中兴初鄕试法社考照巨中小率数类纳县官县官取通文理者巨县二十名中县十五名小县十名谓之四场第一第二第三场试卷与儒生生徒一体送考完卷者皆取中中间改爲稍通三场与次通混送有学者多被黜落至是议复旧制虽世家子弟不无滥选而实才无遗人皆便之命籴粟于乂安山南自兵兴以来天下饥馑惟二处稍稔富民多积粟命乂安籴粟二百万山南籴百五十万每五十官钵价钱一缗乂安市价较平山南市价每缗十五钵官价盖抑买也时阮如珠爲乂安镇守募门下有能督运籴栗就京者重赏之意欲乘此附带以资家鄕无有应者惟真禄东海人阮敏应募凡粟并听去壳留米输官及珠家并乞每粟百钵纳米半之卒以此富有巨万敏整之父整能役财致身寔基于此军与贼将名勃战败绩协谋汝廷瓒被执瓒因谕勍诣军门降京城军乱破参从阮贵憼第憼以王潜邸讲官王袭位有翊戴功大见亲任居政地多所可否时四方多警朝廷以官爵赏功优兵什伍长不预军功者亦得超迁以非例却之衆怒相率破其家覔憼欲杀之憼已先趋朝王命留居府中月余因査论戮其爲首者而责诸管官严加约束憼遂辞政府机务征黄义伯回朝初义伯进攻阮蘧武卓莹等于海阳嘉福败之贼走安广寻窜谅山伯因请班师回京从之发山南籴粟十万赈海阳饥民又以海阳渐安分爲上洪下洪东潮安老四道置巡守驴抚居民以汝廷瓒武钦邻范廷重武方堤等并爲协同以四条戒饬中外夏四月发官米煮粥赈给东北饥兵五月贼阮筵寇山西命蒙黎励督诸道兵讨之励大破筵兵于安乐又使将水军顺流而下约六月十三日济谷津宣光道协同阮宗室侦知之因选轻兵黑旗竹笠与筵兵似使以舟先行筵果引兵来望见以爲己师不设备宗室淹至击之贼惶走军资器械委弃殆尽邓廷论与贼战败夺郡公爵陈仲寮汝仲台等被擒夺其职许天下入粟于所在贮之募能移粟于东北发卖者量授职次给文官田禄罢收随行率钱初文官给随兵以官品高下差一品二十四人递减至五品四人受给者取行佣雇钱爲禄至是以戸口减少差行兵数不敷始令给田以代之谓之廉田一品五十亩递减至八品五亩戸番随近便给之给参从添差各员随候兵有差遂爲例增拣淸华兵置镇前镇后镇左镇右四队队三百人中兴初淸乂三丁取一保泰壬寅始定五丁取一至是增拣复三丁取一之额六月文廷胤等攻东珖贼败之大同围解礼部尙书阜郡公段伯容卒赠少保伯容与阮辉润高辉灌郑伯相皆嘉林富市人同时尙书命兵部尙书阮贵憼行吏部事固辞不许憼自优兵破家托疾辞政王不允位禄如故至是复有是命复故尙书郑穗国子监祭酒夺公爵庚申初以穗党于公辅覊之至是廷议不预逆谋且在宗室属籍宜从甄录故复叙命黎有乔行戸部事监知财赋中兴后王府特置六番尽专六部之权一尸番专掌财赋戸部惊闲职猜吏因缘爲奸干没隐减弊宝不可胜计至是议请复洪德奋归戸部王从之未几复归戸番加封大司徒曜郡公郑檡允忠公择四镇劝农官镇置大使副使各一人奉掌田事分行劝课置劝农使纠擧四方民致力田亩随宜补助之歳以仲冬遗使访田野之辟廃人民之给馁爲斥黜寻议置屯田所于是军皆知农而军饷亦不甚缺矣参赞碧郡公黄义伯卒义伯勇敢累立战功爲一时名将卒谥赐忠烈加封功臣后追封福神范廷重等获阮蘧于卧云山初蘧首爲叛逆党羽甚盛及芜莱白藤之败奔谅山依基至是复谋东归至东潮粮尽衆散与其子匿民家廷重与阮曙密探擒之槛送京师擢廷重工部左侍郞曙总兵同知命文官三品以上预府僚者举堪爲府县州各一人八月大饥发官粟赈流民永佑末盗贼并起民废农业海阳尤甚惟山南差安民扶携就食者塞路米价腾贵百钱不易ー饱民多仰食菜茹至有炙蛇鼠以度日者饥莩相望海阳号称稠邑至是有仅存三五戸者旨下缓试旧制省试三年一科以子午卯酉爲期至是以歳荒旨下缓试九月命邓廷谧督诸道兵讨黎维榷于山西上游破之补走太原初被出没天关山野间寻由山道自安化奉化踰美良明义出山西临佻间谧督官军三道夜进薄之破其垒三重屯数十所嵇退据太原文朗寻复由故道归淸华建营垒于玉楼自称天南帝子先是谧命出征王以其世冑联国亲璧其任漫金剑赐节钺择日揭宫庙百官咸在以遣之自兵兴以来命将出师未有此礼谧感激自励故与贼战多克捷焉冬十月命参从阮贵憼武公宰等爲招抚使分行诸道劝农桑招流亡募田作垦荒芜设立巡店防御盗刼旌表大安南真忠义民初银笳贼起大安安江海辽及南真芳邸神路等总悉力攻御又随官军进讨有功特赐忠义扁额以旌之十一月起复陈名宁知礼番陪従时宁以母丧居家张洭荐宁可大用特命起复以灾异赦天下凡五条擢廷勤进朝遣正使阮翘副使阮宗室邓茂等如淸歳贡壬戌三年春正月命阮贵憼武必慎分拣近畿诸县兵待有事调遣淸华饥命有司发粟于十万赈之二月以阮玉铉爲戸部右侍郞行参从铉在高平七年善于抚御边民案堵王深器之特赐侯爵至是召还命入政府以陪从黎有乔爲淸华留守寻命乔与何勲访察辖内官吏能否民情疾苦及攻御各道水陆各巡事情又命杜辉琪访察乂安黄公论进攻贼莹获之登显擒缵基于横蒲始基作乱攻团城督镇吴廷硕爲所陷王袭位命攻破之基败走至是获斩之三月罢府门铜瓮初王欲达下情置铜瓮于府门听天下士民有密陈官吏廉汚者投其中五日一以闻其后所吿多不实黎仲庶言后世人心不古毁誉好恶未尽至公今王以一德临照百官邪正昭然于洞烛之下如欲辨别贤否当敷言试事考实验功不宜开告密之门滋讦比之僻疏入王深嘉褒奖立命罢之帝命阮辉润赍册进封王爲大元帅尙师明王夏四月省宣兴安广诸路宪司王以外镇民彫讼简令省之以其职事隶镇司郑榜进攻涂山贼死之时阮有求聚衆涂山抄掠东南榜与邓廷绵闻贼抄老丰约共进战贼有船十余只见官军佯走官军进至佳门住葛泊津会潮强风劲官船高大爲风所窘贼以轻舟百余乘之军大溃榜身中十余创被执骂不绝口而死黎仲庶陈时政十余条王嘉之赐银绢二十两疋考文武课绩三品以下轮次召对日二人询以政令得失军国事宜命诸预陪从与三品有添差外任四品以上有添差并赐侯伯爵以张洭陶廷实参从阮贵慎丁嘉亨陪従日有晕其占爲人臣承君百姓亲附之象六月命汝廷瓒采访山南下路先是置下路抚谕县各一人以范有瑜等领之与屯御使抚辑方民防守寇盗至是闻其苛扰命瓒往访其状秋七月定捕贼赏格获阮有求者赏三品职郡公爵贼禆者量减置覆谳官命阮玉铉吴廷莹等以四季理诸冤狱八月点环畿十一县鄕兵时贼徒随扑随起诸军分道攻讨京城见兵空虚执政请权宜拣近甸民爲兵五丁取一复其徭依兵法阅习分屯城外以备不虞定军令十二条训饬诸道将士以歳凶民饥国用不足命淸华殿庙并杀常礼之半云庶狱王以有司勾震扰令诸讼惟盗规人命抑胁田土鬪欧方得受勘余悉缓之黎有乔言淸乂饥荒逃欠之兵至万余人管目牧勾催镇官拿捉大爲民扰纵有所得非贫苦卽借冒时送卽还不如择地方官亲访民情随宜催拣爲便王从其请于是淸华命杜辉琪乂安命范允纬等分往拣之参从吏部尙书武公宰卒赠少保公宰以文学受知有匡济大略记申初军政多事随宜调干王深器之遂擢政府委以枢轴好进引人物一艺之士皆吹嘘之人皆得尽其才伍贼初起朝廷议招安公宰陈二条言攻勦是正法收用是权宜就正法较稳后果如议以黄公琦统领海阳陆道陈璟统领水道寻复命公琦率璟所部兵及督领武佐琏等二十九奇队往讨贼冬十月邓廷谧等与黎维补战于盛美败之先是谧屡破贼兵榷潜奔乂安据古南洞寻复犯淸华从雷阳具山破沛上屯谋渡河窥安场谧与何宗勋阮俨等击败之走康政以谧爲统领阮玉铉协之黄公琦言贼据涂山依山负海而海水潮汐无常欲拔涂山非先争地不可如欲争地当用歩兵请留四择队以备调遣从之十二月命四镇各于镇治筑垒爲固谕执政议行三条一行府兵法二权补私田加租三复纳钱法初立府卫法时兵舆调拨多方廷议增取郷兵以益声势及倣唐府兵法府置一衞衞置巡守巡抚管领所辖兵择文武有干略者各一人爲之文武属爲之副四镇凡二十衞其法籍兵五丁取一爲兵得兵万一千四百六十五人编隶队伍操演阵法月以一香更番归农其半归留军者官给月粮屯营闲既军需储峙莫不悉备有事征发悉従调遣事已复还衞轮代休息自中兴以来衞所法久废至是始行之遂成兵额癸亥四年春正月衡保泰调法中兴初牌表祭券皆于戸分取之牌者生辰正旦各衙门行望拜礼是夜有歌席宴筵表者预前进贺表礼择日行拜表礼是夜亦有歌席宴筵祭者丁祭春秋二祭国学郡学杼释奠礼厉祭府官三时致祭无嗣鬼神宫庙四季祭祭高皇帝以王家列位及功臣范笃阮有僚邓训馨馨配享デ神春祭券者堤路贡口桥梁仓库试场其收纳付之县官牌表属承宪二司祭属府县官券属镇守保泰壬寅议以收纳烦碎更定调法仝年收每丁古钱六陌牌表祭券总在其中后以桥梁道路多有废壊复议收戸分钱已而勾催收送弊宝百出王深知其弊去年倂与兵政租法至是行之二月以左少监晔忠侯黄五福爲奇道统领五福进兵法十二条王命行之令与正道黄公琦等会勦时五福以刑番内差未经行阵初闻命深忧之客有劝以借公钱万緍召募壮士福曰公钱岂宜私用他日征督何以偿之客曰诚如吾计士皆効力战胜克敌从此贵显何有于万繙万一蹉跌有不可言者谁复问所逋五福曰君言诚有确见遂从之卒能成功爲时名将命乂安统率阮嘉珠措置疆事纠率豪目招募兵士分屯按御命甲阮科等就镇阅视巡屯营垒军需戎杖以闻二月该山土贼陷镇城督镇武佐咏督同陈公昕死之时序营劫啸聚逼城尘绝饷道咏吿急于朝命陈廷锦率师赴之锦逗遛不进咏等力竭城陷皆遇害藩臣阮廷聘率土兵攻贼破之复其城置沿河驿以骑兵九队候探贼情驰递以阮贵憼黎有乔吴廷莹阮暐等陪従免天下巡渡税时巡司征收烦重商贾寝闭王欲弛其征执政言巡税已有定额但可禁戢猾胥苛索王谕之言先王之政关市讥而不征今兵火之后民食寡乏取给惟在蒒贾宜加实惠不应徒事饬戒遂命撤各处巡尽免商税命内外上实封命武臣三品以上擧智略勇敢各一人夏五月停各衞文官避抚黎有乔言衞兵纪律疎略请拨给官兵选充队伍置武官巡抚王从之于是府衞之法遂变火星犯太微以阮公寀镇守山南杜熙韶杜世佳谭春域间之也六月阮有求围统领黄公琦于淸河之华女港命黄五福等将兵救之初求掠获瓒基军资煽诱日衆遂有狼肆之志僭称钦差东道总国保民据云屯州及公琦等累胜声势振薄求每与官军战輙败奔窜海滨诸道兵不卽讨捕各还京求知安广兵少复叫聚涂山依山负海时出抄掠东南狂黠寝不可制至是寇淸河琦被围已旬日潜使人突出告急援兵未及至赞理武钦隣与琦谋曰今贼虽围我而且防奇道势必盛兵在前我若乘夜取后突出贼必不觉琦从其策乃潜抵鱼袋港遇贼兵少败之还次琤川五福进击求破之寻命五福将水兵援涂山秋七月少傅阮辉润致仕陞太子太保命五府参从官更番宿直以备访问鄕试各处士人先辛酉年以歳饥暂缓至是行之增擧人名数时乂安场爲不道者所焚诛首唱以徇再试第四场工部左侍郞阮玉铉卒增工部尙书郡公爵八月以范廷重爲副都御史赦瑞英租庸调用赞理汝廷瓒之言也王谕执政曰东北穷民皆朝廷赤子宜急加拯救乃命分置屯守招集流移擢参议裴佺进朝九月命陈廷锦镇京北郑檡镇海阳冬十月会试取合格阮俒等七名十一月慧出长一尺二旬乃灭命丁文佳阮廷桓会勦草寇时东路残破田荒民散无頼之徒啸聚草莾所在屯结大者数千人小者不下五六百薄抄掠江北一带灌莾极出入不知踪迹时人谓之草寇累命张饶黄公瑶丁文佳等讨之乍散乍合势日苗炽其最黠者黄公舒范文需辈诈上书乞降以缓攻勦朝廷亦厌用兵冀可驯革授以官爵使管照地面贼党愈肆侵暴执政请勒令诣网随宜处置舒等复叛至是文佳始破之于杜舍时伍贼亦诣黎端恺军乞降议者方咎招降非计而五亦不复来十二月殿试赐潘曔进士及第第三名陈文𤏸进士出身黎黄暐等并同进士出身命阮廷桓爲东南道统领陈辉涊爲赞理时草寇公舒等反覆议者皆不欲招安惟廷桓淧力赞之至是复蠢动故命之住甲子五年春正月阮廷桓言贼所在草莾丛杂官军临其前则窜其后扼于左则奔于右所不到处辄出掳掠请量差重兵杂民防守乃命桓专制南道旣而桓驱丁夫从征方民惊动王怒旨下切责立命停之召文佳面陈机宜复命就军草寇侵掠益甚海阳京北之间无宁日矣二月有大鱼长约四丈余象头自神符海口入珠桥江沂流而上至淳良江庙止三日复出海去黄五福率诸军攻涂山不克鐄璟侯郑伯钦死之大司徒鼎忠公郑柱卒赠肃公三月以黄公琦镇守山南兼统领召阮公寀入参从命阮伯璘爲兴化镇守始给参从阮公寀陶黄实等食地民各一谓之寓禄遂爲例命黎有乔镇太原以武公镇爲命都御史六宫租庸调簿成凡四镇与长安府租庸钱米粟子土产皆着成定额夏五月张涯陈攻勦草寇保衞京城六策皆纳之一诸府衞兵半留屯获二诸管侯队许各管衞兵一队以备差遣本号队首号官暂率奉侍三有能纠家丁自辨家粮随军五十人以上陞职一级四给空头勅统督官临阵随功颁赐五外贯鄕及皂隶谙晓等民照数取半率调用六抽回水歩兵二队二奇分巡上下流以固畿甸以枚世准爲高平督镇初莫亡余党北徙寓广西及是乘方内有警遂纠衆犯边朝廷连歳攻讨邓公演阮廷伯粗有克获而抚勦失宜遂长敌势又不戢军士掳掠蛮民恐惧争出应贼藩兵单弱无纪律遇敌辄退贼遂乘衅纵剽充斥河渭往来兴太人情摇动至是有乔请择儒臣往辑高平乃命准往黄五福攻涂山克之有求遁入京北据寿昌河沿河两岸筑垒上流桂岩下流溪桥皆立木栅围列战船数百余屯垒联络陈廷锦等进兵铁山至斋市爲贼所败全军皆溃廷锦走市梂贼乘势追之遂破镇城纵火焚掠廷锦与督同武方堤等弃印走夜半报至京师震骇合令环畿抚谕率衞兵分屯射场云耕仁睦纪桥以固京师五福闻廷锦失守率兵从月德江次武江王命切责黄五福等曰兵贲神速尔等攻勦逾年进逼涂山已五六月劳师费财不能预探敌情防守疎略狡贼离穴经七八日始率大军进蹑致贼数侵轶民情惊动阃外之事宁有如是勉思効力以盖前愆秋七月黄五福上言有求败亡逃遁之余衆寡而分其势易破若得雄象助兵威暗渡冲击使彼首尾不能相救可保必胜且揣知敌欲连结草寇进逼珥河今臣等进次武江贼欲悉衆而前又恐臣等拟其后以是知其无能爲也始五福军未还沿河上下戒厳及是衆情乃定张涯收复市桥镇营命五福与涯并进八月分兵五道时阮有求据玉梂山统领张涯从安勇正路攻前面阮仲珅攻前垒左边武佐琏攻后垒右边黎时励攻后垒左边黄五福截河流监军皆宗室大臣合五道大将十员列校军士万二千七百余人时励所过秋毫无犯安世民愿爲荐米ー万爲兵粮王嘉奖时励以所进贳其军海阳民乞择差镇守留守不报时草寇乘官军北上大掠东南洪快诸路所至一空爲蛇虺水蛭诸狱虐诸所俘者令求死不得或倒悬或浸水或实粟粒眼中缝之以索赎少不如意立卽诛斩叉串槊婴儿焚烧妇女极其苛酷遣民诣阙吿急执政以北寇方剧未遑东顾寝其疏张涯及阮有求战于玉林败绩时张涯与五福时励夹攻玉林涯自率本部兵攻其前以郑枋爲前锋求据险固臝师以待什什伍伍行列不整官军望而笑之乘锐轻进求佯败引入窄狭中将士鱼串而入求率死士突战涯军溃诸军大奔诏书切贵涯召还求兵势益张烽火照于珥河北岸沿南一带焚荡略尽以丁文佳爲统领本道上将军兼督四道陪从吴廷莹爲赞理九月谕旨丁文佳吴廷萤促进师曰有求前据涂山今窜昌河虽免己离巢而螳犹拒臂胁民丁以筑垒掠财以充粮蚁聚蜂屯自谋久据苟不早图胜算祇恐贼垒日坚民残日甚岂所谓吊伐之师公等职在董戎任隆制阃兵粮已备军需已整战士已多大军重压于其前名将合围于其后当一番转拨四伐长驱俾贼徒耳惊而不及掩腑破而不及谋取胜万全在此ー擧勉之贼锵犯安山统领邓廷琼弃军走赞理范嘉宁爲贼所害初锵据美良永同时常出没安山石室间朝廷不以爲意琼出身膏轨素无将略以尙郡主骤贵至是奉命攻御携公主与妾姬与行住安山山路以市爲屯不设斥展嘉宁僦居民家贼至仙侣琼与公主及姫妾遁去嘉宁闻警就琼琼已不在贼奄至嘉宁遂遇害报至京师戒严王命郑择爲统领讨之锵遁去琼降论黜职人皆以爲失出冬十月菩提江与宁江水赤如丹醴江水逆流二日丁文佳与阮有求战于昌江败绩王初袭封以文佳将家子有誉望深倚重之及有求据昌江拜爲上将委以专征军势甚盛佳至顿兵动会有求督戦求诈令人搐肩舆自外来顷间复出因伪喜吿其下曰佳已约降恐妻学连累未敢明白相投密约临阵被获以塞物议临阵时汝等随我所向擒他以归人视此爲高下天下不足定矣其徒以爲信然旣结阵争望佳旗象突阵而入无不一当百佳军披靡佳一子与后棚象奴爲贼所杀贼环象蚁附而上佳神色不变以差旗授前象奴用飞鎗蒺藜左右杀贼无算二子在阵后大唿而前贼稍稍引却佳收散卒还营报至王大怒旨下切责是役也佳缓攻能贼得长智用间卒致于败十一月山西贼伍阮名芳宼白鹤继芳侯文廷亿率京衞进击之时诸县兵丁来鲁者万余咸愿奋力进击俘伪渠以安业贼势穷促而廷亿等怯懦无谋更抽兵出次义安名芳得乘夜突围去诸军与义民莫不惋愤名芳自是不敢轻出布置屯保而与官军抗拒皆此役误之也十二月黄五福破求贼于市桥时丁文佳师久无功求兵弥漫北路复围市桥五福分三支进自攻其前谭春域攻左阮名丽攻右求败渡河去围遂解召丁文佳还贬文佳与吴廷莹职各三次以五福兼镇京北寻命爲京北统领命冠岳侯文廷亿爲太原留守乙丑六年春正月文廷亿收复太原镇所初莫孽旣破武崖有乔以病乞还乃以亿爲留守讨贼亿渡野江与五福会从郁岐直抵太原遂复其镇陞高平督同陈名寐职二级贼侯爵先是贼围高平阅二月余城内资粮匮竭寐抚循土兵战士悉ヵ拒守以便宜发官银给赐潜遗人致书归归镇安隆平州官尽拘贼孥小招谕山子各族爲外应许以立功者赏皆乐爲用截贼樵汲饷道贼惧歛衆退捷闻特加赏以旌之寐复遗兵攻获贼党四州悉平招怀流散使复旧业二月赐太原藩臣麻世禄爵自边兵起藩臣多効攻守世禄尤有劳焉廷亿请加激劝故有是命以堧亭侯郑吴用何宗勋汝廷瓒并行参从宗勋文学优长爲山南督同以酒过被罢瓒赞理失宜兵败被擒虽能使贼降亦以此负累王思振淹滞以二人有学术特擢用之勋等条陈时宜甚称王意王子出阁命府尹杨公澍给事中阮烷爲左右司讲以黄五福兼京北海阳镇守范廷重爲海阳协镇夏五月陶黄实以年老乞辞朝廷班次止以国老奉侍从之秋七月陞郑柳大司徒寻命阅宗室各支功臣子孙可用者请旨甄拔八月黄五福范廷重攻有求于昌江破之有求霄遁使其将名通轻舟百余只赉重宝顺流而东官军复邀击之俘获其衆惟通弃船走仅免所得军资战马不可胜计以范廷重爲东北南三道协统领先是有求自山南失据走太原复出安广瓖鹤洞凭海爲固时遗兵以轻舟抄掠东南所至如扫廷重与兼统黄五福率诸将讨之其黠将名通等十余人器用战马尽爲官军所获通骁勇有谋求倚爲心腹至是党孤遂奔窜无定从者稍稍离散迨就擒获廷重五福之功居多九月改授行参从兵部左侍郞金溪伯何宗勋参督侯爵入侍同参从冬十一月奋郡公张饶卒饶廉谨有风裁与子涯迭领制阃皆同参从时人荣之脍太傅加封福神命阮名实宣慰太原三阳道将士时诸军西讨名芳北讨有求驱驰劳扰多染瘴疟王深悯之会有启自陈乃命官哓谕宣扬德意因以医院变给之十二月政府诸臣上言洪德初诸文武预公侯伯封荫祖父母父母妻子嫡孙未有爵者从品自一至四有差中兴以武官内监预爵者多始改定磨格一品二品从爵三品四品从职颇未妥当请令公侯伯由特授许以爵封荫余悉如旧制从之命武官演武艺于择阁庭贼复破谅山督镇阮潘击败之复其城山南镇守大将军程郡公黄公琦爲贼所获不屈死之琦有将略累立大功诸军咸倚重之及镇山南攻捍草寇民赖以安然性轻敌至是以数十人乘象轻出相度营垒贼伏骑执之琦不屈死时年六十余赠二字公加禄福神神渓礼原人丙寅七年春正月朔日食罢召募战士先是勇力分置各队议者以爲所募皆市井子弟遂皆放回二月以衞兵隶各道督镇听一半从军互相更代初作关圣鬬王垂意兵书深嘉关公忠义命立庙以祀之三月会试取陈名做等四名太白昼见申饬勘讼例禁非切害不得吿发先是自户分法变官无常俸以讼爲禄习以爲常査勘论断收留送驳多不当理政堂文书讼居其半酬应者厌之廷议非切害不得妄吿冀以上讼然终不能革而杀人伤人重案被害者不吿勘官亦不敢问武钦邻典选阅人考题发问在官见伤人杀人若伴得赂不吿按治则非例坐视则没法如之何则可盖指矫枉之弊也后钦邻执政亦终不能改势使之然也阮有求乞降阮芳挺王命佥知阮丕爽招有求命范廷重缓攻廷重不受先是有求娼獗东北间管江出涂山聚散无常至是以力屈请降挺爲内主请于王王许之特令与黄冯基等并许洗雪赐号宁东将军封向义侯将校皆迁官赏宝甚厚命求赴京求实无降意辞以爲范廷重所遮王命爽贵旨说有求幷命廷重缓攻初求累爲重所败怒掘重母墓沈之江重泣诉于王誓必诛求王许之至是爽至军宣王旨重曰将在外君命有所不受我与求不共戴天曾于上前分明上前我自奉命杀贼就使今日来势有可乘我亦不以君故逗遛也爽与同辈相顾失色爽毅然往与求语具述王旨幷以重言语求言未讫重提兵奄至袭求求令人从间道送爽去出与重战重大败之求复遁去夏五月殿试赐段树进士出身名做等三名同进士出身六月产税法置监知盐道官范尤纬露宝武歛邻分监乂安淸华山墨道催盐资煮盐灶取盐四十斛斛纳钱一百八十文冬夏两征贮所在官库惟山南归户香秋八月王谕执政诸臣曰承司府县纲维生民休戚所系自今听鄕等保擧务在得人冬十月更定淸华田庄税额自兵兴以来田野荒废租税所入率减于旧が安抚官勘类补税有差参从郑吴用卒赠尙书洽和云槌人十一月皐州乐凡来贡方物黎仲庶上言理财以养民爲先今民旣受田税复补加租又幷盐灶征之一税将何以甚加之给养兵夫最爲劳费虽蒙旨寛赦兵率未见送郯请着议行以寛民急王从之以武钦邻行参从王命诰谕臣民大略以爲信者国之宝上古帝王率由是道我鼦政以来夙夜祗惧朝旰孜孜期臻于理而边尘未扫民瘼未苏无他不信而已嗣今凡关除拜赏罚军机民政并许参预机密诸臣商确审熟面加可否令出惟行俾人知适从有狃旧挟私者虽权幸亲责悉论如法以七条申饬提领淸肃畿内考天下天文风角壬乙占遁之术中者迁官丁卯八年春正月禁诸将取丁夫义战扰民六月乐凡来贡乞定贡期三年一献雄象比镇宁皐州例余土宜厚角花布金钲黄腊随所有非常贡其后献白象王曰汉文帝却千里马唐太宗罢四方贡献我方追踪隆古和变庶邦异物何足爲贵却之秋七月减盐税先是盐户一灶岁收钱十二续复有盐田税民颇苦其重乃量减常额又以有司征督苛刻命按治之太白犯南斗杓九月定考课征收令有收监收巡渡盐桂及各租以岁终考课因视事势难易民力丰耗定爲三等十分得九爲上课六分以上爲中课五分以下爲下课上下课黜陟各一次中课免论置左门店钟铎有敷陈时务深切与才艺自进者听拙钟权贵抑胁及覆讼靑理未伸者听振铎各具密启吏番卽以闻冬十月鄕试置四场复稍通法保泰间罢社考改命县考巨县二百名中县百五十名小县百名通诗律者充其选谓之次通撮取其尤擧于承宪二司公同再考二遭中者谓之稍通三场以前与次通即送考护学者非无遗欠亦次第中选辛酉复四场挟势役财滥选者参半至是廷议以爲四场路开势家子弟陵逼孤寒稍通犹爲彼善于此勅旨旣行改令停罢二司依戊午以前例考取稍通有学者皆得察擧遣正使阮𡧩副使阮世立陈文焕等如淸岁贡文焕道卒覆试各处贡士于中沙时省试法寛弛中者多滥王特命覆试议者以爲士遭兵乱失学宜从寛典去其甚王从之沙汰十之二三戊辰九年春正月朔日有食之初各府衞兵分隶所管管官多充私役或纵之归征其草马钱军人往往借细弱以自轮代纪律疎齿无益实用乃命改置奇队三百人爲队四百人爲奇拣强壮操演给口粮钱六陌有征讨加给与优奇同二月执政上言今国用方殷而田上诸税多减于旧请自今一务田与潭池洲土并岁收亩钱四陌二务田三陌冬夏两征以资国用从之三月会试取武檰等士二名殿试赐阮辉莹进士及第第三名郑春澍进士出身武檰等十一名同进士出身时官军讨鯑质山贼剽剠山东命黄五福汝廷瓒等率诸将会勦军中机务听便宜施行定擒戚赏格得逆质赏三品侯爵得逆鯑赏四品侯爵命统领黄五福协统领汝廷瓒进勦草寇招降其党下捐纳令王以兵兴费广乃令文武内监诸臣及杂流入钱粟授职有差命百官各擧所知有勇力才艺可管兵与果敢折冲堪先锋者随才授任六月谕黄五福扫定山西王以伍贼久据越城所在骚动故命五福图之秋八月命何动武钦邻吴廷莹黎有乔等分屯京城要地日夜巡警时以东南草寇尙在山贼不时拦下故预爲守御之备置左右法司以参从何宗勋副都御史武公镇爲之纠擧抗言随事救正王谕黄五福山南下路民物丰实爲国家关中河内之地今贼党整居其势方思公措匮山东稍定当奖率官军进勦因移报范廷重蹑击式遏宼虐保此关河参从左侍郞耀郡公陈璟致仕陞尙书璟长子璲登第亦于是日荣旋世羡其荣阮有求犯菩提津先是庚申辛酉连年饥荒海阳爲甚求以轻舟熟商船所得粟米分赈之全活甚衆济以狡谲驱以威力民爲所胁诱不觉久自信服故虽常败衂仅以身免复能啸聚爲廷重所败于锦江倍道兼行期五更至菩提津取舟以济至则已哓王亲率军御之范廷重闻报悉衆追蹑求复遁去冬十月政府诸臣上言防守京城六条大略植竹木以固垒栅设入门以讥出入拣坊寨丁壮近畿衞兵以充巡警日昭上下流并置歩兵屯城内分置军防联络王命施行分畿内爲三十六区置掌巡防讥察又定比阆族团之法寻命总爲九甸甸四区置甸正一员参从礼部尙书阮公寀致仕陞户部尙书郡公致仕兵部尙书凤郡公陶黄实卒实自闲谴起用屡赞边务遂参大政陈言累数百皆切意称旨王称之曰李绛魏征之流至是卒年七十九赠少保慈廉上也池人命阮芳挺阮廷训等分收环畿诸县拣丁壮设屯垒防遏宼盗侵轶以谭春域镇守京北兼督镇遥爲西北声势命裴世达阮伯璘段澍等互爲接应贼党侵扰京北副镇阮仲珅请益兵攻御廷议以爲北路京师保障东有质贼西有庚贼凤眼保禄民情蠢动三面贼冲宜早爲之防今东南事势稍缓可委廷重料理而抽五福春域等转战五道从之王谕丁文佳山西国之藩篱北适庚伍南连瀬嵇贼势滋扰人情恂惧公宜将兵赴镇务听便宜施行寛予西顾之忧缓清乂私田租税召文武面试内修外攘策己巳十年春正月免环畿调钱及逋欠时征发颇数环畿常应国顺诸路尤若供应乃议赦调钱及积年逋欠并除之二月命谭春域征收宣兴场𡎡税例三月副知户甲阮科陈理财八条一加租调钱每府择重臣征收二巡渡宜差官征收停给赐三补浮沙始孕洲土税例四置籴粟使随贵贱卖买五择监当照补山林税例六差收𡎡阴市肆横渡与靑衣山子诸税七海门税什别税以瞻国课八诸外鄕及皂隶民加租调钱一切依征从之大水堤路多破溃命权用民力筑作监征官缓征加租增给衞兵口粮月钱一贯三陌维徒党出敬老逼怀安湘贼悉衆聚碣山密迩畿甸命文廷亿枚世准等随势案御鏻忠侯乘虚直抵玉楼以扰之置山南衞兵爲二奇六队京北衞兵爲二奇五队时衞兵旣定拣阅操练之法择将校累立战功爲之管遂以黄五福裴世达等管始置衞兵夏五月定赏格及武班职次旧制赏功小赐金帛大赐爵土近专以官爵赏功庚申以来浸致泛滥又旧制两班相视庚子后议省武班品次自三品至一品止十七次较文班三品至一品二十七次迟速不侔故将武臣多躐崇品管兵多自署侯伯至是议定金银牌赏格以巨中二次爲陞职之限武自三品以上与文阶等受爵出自特恩弊渐革焉筑大都城置安华万宝盛光康寿五门从黄五福之请也先是皇城玩蟾桥内王府阁门内出入柝有备余虽设店更守而自小巷间行者亦无由知者有求数犯菩提津犹恃珥河爲限及飈侵慈廉锵侵安山皆从陆道路进兵京城震动至是黄五福建议筑土城周围寿昌广德二县及诸军房旧有路径者开门晨夕启闭以便防守时财殚力屈环畿民苦之有爲歌之曰嗟嗟生理如今尽生理虽尽敢云穷又闻城外新起功盖怨筑城之劳也或以爲言五福固执不回卒竣功人以爲便六月置海阳征收官以协镇范廷重爲之初海阳经兵火凋弊加租调钱并免至是方民稍复乃命见耕收租毎亩一陌量减三镇之半拣山南丁壮时议征发以益兵势乃令武佐瓘等拣南昌富川上福诸县民爲兵自备器械操练除免丁率期事定卽放归农定初田税征收限外例额春秋二期爲征限残荒与贫欠量减顽强废欠者罚之征足税额而民不扰者奨赏违者抵罪定北商艚舰税例艚准税钱八百贯舰六百贯小舰五百贯择廉干掌之严逃税偸搬之禁秋七月置衞兵一雄奇命取平陆南昌二县民兵充之皂隶黄五福管领令修整旌旗器械铃束操演如京兵政府诸臣上言自用兵以来筑作土城拣取丁壮权时兴事用民旣重而奉行箠楚益峻勾捉滋繁重失民心控诉无路朝廷虽有仁民恤物之诚恐无以信于民今宜申饬有司严戢所差特加密访以行赏罚使百姓晓然知勤恤之意从之贼自白鹤入古都势已猖撅山西协镇何宗勋吿急命阮潘裴仲询讨之镇守丁文佳相爲接应求质诸贼剽掠海阳南北诸军旷日持久乃会三道兵于菩提北岸命黄五福范廷重爲将讨捕之珥河水浊日复武钦邻陪从时陈璟黎有乔复相钦邻自陈义有当避者四乞免参从仍行陪从许之时人嘉其有守庚午十一年春正月黄五福范廷重大破求质二贼于东南质奔淸华求奔乂安廷重将兵追之召五福回京密议征西之策申严北舰偸搬禁先是北商回帆讥察最密所司贪厚贿浸爲容隐小民因缘贸易往往私相盗载国中钱日耗乃议嗣今犯禁者斩告者以获賍三分之一赏之以六条申饬公店王谕天下臣民其略曰赏善罚恶乃驭世之大权所以励有位于风载纳群情于于轨物我祇承先緖思迓丕休厚爵禄以劝有功严法律以惩不恪属边方多警攻讨连年以官赏功用才赦过致名器浸滥法意稍寛倖冒目者指封札爲易营倾巧者视宪网爲可漏夺奋迅昂之念少翺翔玩愒之情多弊习日滋职此之故今当厘革振整与物更新功能有显赏违犯有重罪使爵加而知荣法立而不犯咨尔臣庶祇我敷言乃以十二条晓布中外一亲勋大臣密封上达二掌府参从随事献替三诸统督审定机宜四御史对仗弹劾五禁势家抑胁六添差官勘讼从公七内差出纳详慎八百官恪修职业九兵有纪律毋生骄惰十民当惟令是从诸色目不得肆扰十一戒横征十二戒属吏漏洩怠废秋八月戊戌晋光王太妃太尊张氏薨谥忠宣复荫子铨授格旧例文武有子入泮二品子授寺丞三品子授司务任满陞员外知府其后申定授司务者任满乃陞寺丞至是始复旧典山南江水浊四日使臣阮宗𡧩等淸回陞宗𡧩户部左侍郞侯爵宗𡧩北使有诗名时方内多警文臣多出攻讨议者以安行受禄而宗𡧩两往爲贪后预陪从爲鄕民所告坐贬翰林闲住时年七十余卒冬十一月始令天下纳钱入鄕试中舆初学生每人输钱五陌谓之明经钱以资县校官盘缠保泰行调法明经钱以供构场及供顿什器至是令人入钱参贯停其考覆并得入试谓之通经钱十二月王亲率大军讨阮名芳于山西庚申间乘国内多警官军方事三边遂窃据三阳独尊山以玉佩爲巢穴伪称顺天启运大人僭立宫府署置官属旌旗幄帟僭拟乘舆又擅上流场圹茶漆之利货宝山积窝聚十余年累命将讨之芳时辇货赂军诸将亦利养贼自重动輙张大声势贼稍玩之靑伶之围三号军几爲所困王纵所俘其弟文皮归始撤焉官军尝获芳弟文广文皮靑伶之围芳约放一弟归始解围自是势日猖獗西方民被毒最酷王震怒决意亲征乃命黄五福杜世佳申军令三十七条因分兵爲四军己卯大驾发京师辛未十二年春正月壬戌大军入玉佩阮名芳弃巢走追及于净练获之山西平初名芳凭险及黠党峙诸要害爲死守计久易视诸将意大军必不来王取路太原出贼不意所过诸峙皆下师自排山入夜薄其垒及旦王登山指麾诸军贼始知援绝大惊遂潜遁官军突入大破之名芳旣俘其黠党爲哨兵所获无一遗者命焚其伪宫夷其壁垒乃班师自渡江至克城才四十三日范廷重擒阮有求于乂安槛送行在求权谲晓兵较诸贼最黠爲官军所困泛海而南焚掠乂安南河诸县至是范廷重使属将范廷仕擒以献适与伍俘俱至王命大飨将士使求吹竿伍行酒三军欢声如雷命阮宗𡧩杨公澍等宣谕南北太原诸路宗𡧩等辞行王谕之曰民遭贼侵害久矣今当加意存抚卿等所至务先宣德达情饔飱迎劳切勿责辨命赐程费钱三百緍二月甲午王驾至京丙申献俘于太庙宫庙命知吏番杨公澍陪从召山南承政郑穗京北参政黎仕滂回京勘问诸讼令天下臣庶实封覆试贡士于五龙楼黜落二百余人罚诸场试院有差考院以形迹究逮者甚衆旨谕学官复洪德文体国初文尙雄浑不拘斤对务求体要不分子目绍平洪德间经义不拘何章如营营靑蝇止于樊士子非淹贯经传不能作经义四六诗赋时用古史时用外书或用当时政事如黎念爲平章制占城贡象表渡蚁桥砚池牛渔父入桃源海棠睡未足之类非富于辞藻不能作四六诗赋文策亦然中兴初一变而爲蹈袭群书之体再变而爲寻章摘句之文正和甲戌间议复洪德文体武晠吴爲实继出厘正之然其文体但施于春秋二比而殿试策试复用旧文未二十年而会试策题复依旧体去年中沙覆试吴廷莹陈辉淧侍题发问复分衆目汝廷瓒恶之请于王颁下谕旨古策问以是非大略今策问以时务机宜鄕会廷试并遵洪德文体以十一条申饬勘问政府下御史转饬诸司叙革弊行善条目令士吏民庶听各实封五月朔日食六月申定百官职掌王以方内向平当先正官方乃命汝廷瓒参酌历朝官制规条汇到职品号缙绅事录中兴以来政府大臣以掌府署府冠武阶爲五府参从冠文阶爲府僚并宰相之任次陪从权府同议政事其属爲添差随差属勘问参用文武为之惟文官知六番随文书近臣爲内差小词典出纳王令以六部总六番之大纲六科总六部之近例六寺卿各守其职御史台纲维十三道与畿内提领府尹诸司提刑监察隶焉外设镇司擒防承司表率府州县宪司弹压镇承府县校官吏非法及权贵强豪皆统于台内有宗人府国子监经筵史馆翰林东阁司礼司天令史各有所掌皆申饬其旧又以九条训迪政府使随才授任甄叙百辟第一条正君心二条简官僚三条议民政四条审戒机五条制国用六条申讼例七条详会计八条正赏罚九条信法令秋九月王太妃武氏薨谥慈德冬十月勤郡公丁文佳卒文佳世将夙有名王深倚任之兼制数道遂自养威重遇敌多翺翔不战朝廷颇疑其观望后诸将继进立功名望顿挫乃大慙惧至是卒犹以旧劳赠左都督壬申十三年春正月命参从诸大臣日就政堂议事命武公镇黎贵玮杜辉琪釆访西南时兵兴所在残害彰德美良安山石室漂散尤甚乃分道往视之王谕政府当今财政最爲急务诸道场沿税课宜急商议乃命有司类开收发及见钱多少之数谭春域阮俨等讨贼湘于山西破之湘败死命阮俒就军中慰问赏将士银二十两钱二千绻初湘与占据玉楼永同官军至卽犇散去复四出抄掠至是湘死远遁捷闻王深嘉之域等以雨潦不便穷追屯军越池命政府议行革弊三条一许镇守抄捉扰民二沿河筑堤送除所耗田数三诸人命偿钱收犯人付令押头五月雨伞圆山崩三百丈命安集西南北诸县彫民秋七月征外镇侬人七族税毎年侬人毎率六陌七族毎家一贯又七族例有见屋三年一期毎家银二雨八月戒勘官留系囚人除恶逆刼杀外立许决遣冬十月朔日有食之会试取合格黎贵惇等五名贬侍题阮国珪职一次罚初考陈名做知贡擧陈名宁以闻准仕佥知工番罚名做钱三十緍十二月廷试赐黎责惇进士及第第二名段阮俶进士出身阮春暄等同进士出身癸酉十四年春正月减荆南二府丁率每五率减一率望月有食之三月淸华嘉远安谟雨黑水命定釆访乂安彫民议屯田先是东南经兵火田野多荒废命所在屯田开垦至是议取攻讨外兵更代及分诸路耕作贮粟实边赏平贼湘功将士各陞职次有差以香岭侯枚世准督镇谅山起复阮公寀参从时陈璟罢相王起公宩而用之公宩议罢入钱应擧之法王从之夏四月山西安山石室雨雹民间禾稼大损命减诸损失民租申饬百司职掌禁勘讼与考覈士人毋得私谒以都御史阮暐行吏部左侍郞杨公澍爲右侍郞阮俨行佥都御史命户番会计一岁财用出入之数置平东号收民租以海阳南北诸县始集彫民未及该征乃归爲一号差官征其税民自输之王谕政府诸臣曰虞朝深戒丛脞周王罔兼庶狱唐太宗亦令细务属左右丞今文案浩繁细务一一渎请殊非爲政之体自今诸预职司被论及犯五刑者方得具请余一委政府审决禁讼人越启与私受内寄休论者罚之六月旱令文武诸臣各上实封赦衞兵初兵兴拣取四镇丁率分置奇队至是以海宇初平各许归农惟递年旗祭就镇操演五日限外放回免各道水产税先是水产税多非旧额或以倖进后遂爲例其产不时有而有司一切督征民被其害故特免之令文臣习弓矢秋七月镇宁酋长来献方物命参从阮公寀知国子监定场厂课例初诸镇金银铜铅铁錎硭场厂多赐贵宠征收所在脧刻厂丁而公税所入最少至是委镇司管收旧经开作见货以所得输税荒废听招集货採量定上供以黄五福掌府事杜世佳署府事命执政直政堂候入侍讲商确书籍奥旨前言往行初山南山西京北太原流民回复有司征其租调多傚滥索民稍苦之乃命依平东例听民得自输属宫官于左右编收稽留者抵罪立榷桂法命淸乂二镇都司监以官钱许土酋发民搜採所得桂皮遣监尙秤验收贮命黄五福杜世佳汝廷瓒各上书言事寻许诸臣实封指陈时政阙失罢诸道钱场惟畿内置日昭廛桥二场委重臣监督以诸镇所铸钱多滥薄故罢之引文臣习射于政堂冬十月山南京北海阳暴风水潦禾谷浸没人民饥馑命减赦加租钱又各奇队兵屯田损失议行寛赦命淸华都承司勘辖内民兵户率参验旧簿随宜减赦初谭春域西征回以淸华疾苦情状爲言故有是命命乂安督率范廷重备陈辖内革弊救民之要廷重条陈五事以闻一勾催逃兵损费二収罚钱肆扰三功臣子孙已省复除民被控受四舟匠各社宜许留永营五缺王谕御史台及诸道宪司近岁季言事多发摘细故而贪官多阙政民情幽隐皆遗略不言何以擧职今海宇始平流民甫集所在必多屈抑宜各实封务在切当俾可施行十一月使臣阮世立卒于使馆命武钦隣代之十二月让盐税法委镇司监其事盐民见田寔数与见多灶少较量补税除私田租无者除户分遣正使武钦邻副使陶春兰如淸岁贡命淸华督镇阮俨山西兴化督镇裴世达进勦山寇立王长子郑森爲王世子命黎有乔入侍经筵甲戌十五年春正月恤系囚命武公镇阮宗𡧩等视囹圄修溢湿赈穷乏轻者决遣乂安督率兵部尙书太子太保海郡公范廷重卒廷重慷慨有大略始登第卽参军谋自校讨以战功迁侍郞历统诸道所至贼辆溃散扫淸擒获功并在第一王飞白书文武全才赐之笮功臣同休食邑累数千户以儒将负重望虽在边镇士夫莫不想望其风采年四十一卒赠太保加封福神免四镇衞兵操练初放衞兵归农犹以祭旗日就镇演习是岁连歉王不欲重苦民力停之考文武课绩黄五福郑槟阮廷石考武班阮辉润阮暐武公镇考文班详别等第更互覆阅议协然后上请还诸路民田置劝农官初以诸路田多荒废间差官兵屯耕与拨给降人及特赐开垦者衆其后侵占争认不能复辨至是四方旣定流民以次第回复乃悉照数还民命重臣爲劝农官分行董督正疆界理诉讼平买卖惟官田逆田剩田官自耕之降人亦许回籍认旧田产自给禁群臣结族盟誓会试取潘漌等八名殿试赐阮宗并同进士出身定吏部铨除法是岁吏部阮暐杨公澍等言从来铨法沿革不同乃命白今二品三品任子初授陛授一遵壬寅定制例正贰各职照资格军功核实乃授内殿王府文职预中场方授实任县职内外官考并以六期蠲诸道积欠十三年租税苜壬戌至甲戌高平民饥出帑银三百两赐之因命镇司稽察所辖辅导管收与户口流散之实夏六月帝与王观耀舟师于珥河津百官朝贺时王以天下初定欲使诸军耀武请霱观乃命水军列舟阵于江中军容甚整词掉遡上流使船如飞帝大悦薄暮耀驾乃还河水溢歩头辋川堤决民居田禾尽没命宪司往勘上其状议行拯救陪从左侍郞书泽侯武公镇致仕七月经筵阮辉润黎有乔等言故事内殿家臣三品四品特授常数人余或以奉侍日久或以上进钱钞量赐五品以下职色请如旧制帝命启请王遂行之王幸柴山寺谕百僚以海宇向平流移甫集宜擧先王补助之政王舟所过民多以事邀诉悉议行之九月议兵民政命四镇及长安府加租自壬寅后或仍旧额或始奉增减听民详开较属官簿以辨虚实又令京兵类所籍兵实在奉减之数较兵番簿正之旣而不果行冬十月试博擧十二月复外镇租庸调例减四镇之半始外镇以彫残免征赋至是乃复征乙亥十六年淸干隆二十年春三月帝遣参从乔郡公阮公寀赍册封王爲大元帅总政尙师上父英断文治武功明王夏四月不雨命平西平东缓刷收逋欠内外诸司缓勘问淸父二处缓催促逃兵乂安公私田税与四镇加租之半积欠并豁免以吴廷莹何宗勋监知词讼大旱会令百官直言阙失五月镇宁来贡盆蛮来贡蛮书名又请六年一贡牢使毋过其境议以蛮俗不足深责但令面诘其使使归报蛇盆自今三年一贡书其姓名使路一依故事致仕书泽侯武公镇卒赠兵部尙书郡公爵冬十月申堤路筑作令江堤小功程令民自给役以农隙培筑惟工役稍重听除调钱参从兵部尚书辽亭侯黎有乔致仕陞礼部尚书十一月置左右河道官置赏功司王以军功多滥与倖求内黄诸色名器杂沓乃置司査核之未几复罢十二月王幸古碑宫初制文庙衮冕服奉祀丙子十七年淸干隆二十一年春正月哀牢来贡先是哀牢贡道过镇宁达乂安其使颇事烦苛蛇盆苦之梗阻贡路十余年蛇盆译告于朝遣皐州酋慰谕哀牢至是哀牢使自皐州来取路蛇盆以归蛇盆启求官军衞饯免爲牢使所苦王恰而遗之爲省驿递夫数戒牢使不得复肆理作古碑行宫三月改监收租调法癸亥中定制诸道加租调钱以属番六宫监收多因缘资用比会计相回护爲奸民亦幸于自输无催督者逋欠亦衆乃改命信臣甲阮科等董其征四月命黎贵惇潘漌阮赏等采访东南诸路惇等上言府县阮惟醇淸勤杨公澍等冗弊凡十三人黜陟有差王谕政府诸臣迩来政事不理其故安在勉各自修毋相推诿又御史耳目之任百司违法时政有阙皆得陈劾近祇应故事甚非设官分职之意自今宜加策励又当转饬承宪视守令能否纠擧上闻阮公寀辞参从从之公宷入相王以功臣故老礼遇之杜世佳心不合数以委积奉旨诘责公宷自陈衰老请辞位命吏部铨除期引选诸人诣府廷候旨面问政术可者乃授永爲恒式以阮伯璘爲佥都御史入侍陪従伯璘有文学质直敢言王尝问弭盗计策所言称旨深嘉之面奨擢是职寻谕之曰鄕当勉尽心力知无不言言无不尽以称所任召四镇三司赴京面对王命执政捜採先朝典例与庚申以来施行机务编录成帙以备进览致仕吴廷莹卒廷莹多机略有翊戴功累官兵部尙书侯爵赠少保郡公五月王谕政府阮辉润阮暐阮伯璘等曩以边方多警讲读稍稀今朝廷无事欲日勤讲究涵泳圣贤道理卿等各宜加进见慎毋寒暴以参从阮辉润知国子监陪从汝廷瓒阮伯璘兼祭酒司业谕以国子成才之业地近者教习寝疎文体稍变卿等宿儒处成均之地当留意振作涵育人才俾爲国家之用议鄕试法复依入钱应擧遵庚午年例二司考取稍通预中者三场以前并入甲区别号送考与四场同置屯田监领以枚世准爲之冬十月乂安雨水溢田禾尽没宪司不以闻旨下诘责命自今凡所辖有灾伤盗贼悉上其状无有所隐闰十一月天雨石自关公庙至斋堂镇宁驿言境内事权不在蛇官皆其臣扞飞刚胁制致牢使归路久未得达命乂安镇将和解之赐哀牢国书时哀牢奏书言土贡促数又国有白象二请遣官择其一倂与贵货进纳具陈镇宁久梗使路之状愿朝廷以兵临究之本国亦遣兵相会王以蛮情反覆欲以恩义怀远乃赐其酋书谕以贡物听随所宜白象许自择献贵货且留爲国宝已遗使谕镇宁各无梗相和睦毋起争端申饬祷钱令时各场铸钱多滥薄乃合归日昭场命监督官严督沿作以革前弊王御讲阁谓近臣曰当今虽属淸平战功未宜薄待近闻铨部多不录军功又武臣勤劳往往已许食邑比复议减省将何以待功臣之道自今铨除不宜限斥军功武臣仍给民禄考选擧于府廷取吴时仕等四十六人丁丑十八年淸干隆二十二年春正月旨论天下人有定业则异物不迁国无游民则风俗自厚有不事四民凶悍游赌者许所在陈纠抵罪三月大司徒超郡公阮嘉珠卒嘉珠以侍乳母子早贵有智略历数镇有治声在乂安时朝廷方用兵嘉珠外弭仇方内戢逋寇南方晏然无虞数进奉以助军费王深嘉其忠年七十乞致仕故事出督无得请老优旨特许之至是卒加封福神命京官分勘屯田随肥瘠补税许土民耕作代输并屯田兵并抽还会试取合格范琎等七名殿试赐裴廷誉进士出身范辉基等同进士出身是科礼部所取有阮谦亨者庭试挟书事觉落第廷誉范琎辉基皆荣归日妻妾争道放归学问次年冬始准进朝叙用京北贼冯国圭聚衆掳掠守臣阮潘擒送京师诛之夏六月命擧有学行政绩淹滞悉以名闻命阮伯璘饬狱官晒扫狱户洗涤杻械给养饥病小犯者卽行决遣秋七月大水八月试宏词科取蒋焘等八名九月禁沿途催送烦扰旨谕筑堤所以衞农今有司设法苛索蠧害农民何以称勤恤元元之意宜加励警毋徇旧风冬十月山西十一县饥疫民居存十一二十二月太原白通州山崩二十余处水溢渰没人畜损伤禾谷甚衆戊寅十九年淸干隆二十三年春正月增理会试博擧场所颁榷桂令命镇官分监山路产桂诸庄册凡收抚事宜征榷方法许便宜施行五月致仕尙书大司空肇郡公阮辉润卒年八十一赠大司马辉润累朝耆旧风度凝远历位台衮以富贵寿善终时人美其备福六月致仕礼部尙书耀郡公陈璟卒璟有将略知敌情地势屡立战功遂获大用晚在政府寻以昏眊请辞位未几卒赠少保封郑柳爲大司徒炳忠公阮茂榆爲大司徒棆忠公时北来商艚凑集东南海门以轻舸籴米民间民利厚直倾团交贩所在成市乃命官兵择地开市砰价迁贸开闭有节令诸臣禁察海路以防混杂输纳者秋八月陪从都御史温郡公武钦邻卒赠尙书命査覈武班职品时兵兴之后诸将以军功除拜武官从三品以下多有暗记阵功自署职次眩冒者衆故有是命是岁夏秋不雨禾谷焦枯米价腾贵旨赦加租寛赎罚积欠钱撤诸巡路置旁支巡司如海阳美之类巡察如日昭巡之类饬征收照遵准例宪司以时察访未几杜世佳等以征税多欠请仍旧置于是支巡一切如故冬十月追封王子郑森爲钦差节制各处水歩诸营兼掌政机太尉靖国公开亮国府讲官阮俒作十箴以献节制府嘉纳之一曰正君心二曰博学问三曰齐内政四曰闲近习五曰一政本六曰慎差除七曰广听纳八曰守成规九曰信号令十曰审寛严减长安府兵率旧额五丁取一丁爲兵庚申加三丁取一其后又别取衞率补队伍至是以其偏重悉令放还致仕吏部尙书乔郡公阮公寀卒赠太子太傅公寀性方正刚直寡合在政府无所曲狥与同僚常有异同小人屡攻其隙而眷注不衰出而复入当揆者五晚卒爲权臣所诋摈时论惜之遣官采访京北海阳二镇擒制事宜与官吏善否方民情状署乂安督视潘曔淸华督同阮琪以干请事觉并贬职所署权任并停申盗隐官钱律以賍多少拟罪有差己卯二十年春二月祷雨定开垦场圹例能捐私赀贴货辟成圹者听爲管监以开採见得征之三月乐凡来贡方物淸华饥命何宗勋往访察募富民入赀以所入赈济之夏五月甲辰夜流星从西北去空中发声以大旱颁下水车样令民依制皆作灌田发官粟赈贷流民令内外诸司杂讼并缓勘闰六月戊戌太上皇崩于干寿宫上尊谥曰温嘉庄肃恺悌通敏寛洪渊睿徽皇帝庙号懿宗时议者有言皇上当持三年丧帝曰昔大行以齐服事先帝且朕承统皇考岂敢二本卒行齐礼令政府各擧所知堪补内外职品者九月蝗命诸道三司设坛禳之陞汝廷瓒兵部尙书参从聘王长女郑氏玉润爲皇太子妃冬十月鄕试士人王幸国子释奠于先圣问贡士所在官吏豪强情状赐钱五百緍时监察御史阮辉玉监考奉天场以奸弊每爲试院所纠落职驱回十一月旨谕天下贡士略曰桢干王家寔本思皇之美誉髦斩士亶惟伊教之功我朝自中兴以来循用洪德文体家庭之讲习鄕国之论斤一以典雅雄浑爲尚近者文体稍变渐转支离命题者以捜玄索隠爲工专业者以摘句寻章爲务旣不闲于义理安能措于事功特命学官遵先朝程式时加讲肆旨趣必究其渊微文章必取其纯雅各宜濯磨思奋砥砺加エ先义理而后词章敦操尙而耻浮荡遡圣贤之阃奥爲国家之基光以副我奨育成才之至意旨准自今议事日许台諌官入侍有未允当听得当廷持辨永爲常例遗正使陈辉淧副使黎贵惇郑春澍如淸岁贡附吿懿宗哀庚辰二十一年春二月停宣兴𥔿税三月起复户部右侍郞黎仲庶入侍右正言会试擧人取阮辉漌等五名庭试赐吴陈植等同进士出身辉漌以失格末第辞归夏四月王巡省至山南望祭山川引见二司令纠擧府县官能否以凭黜陟又令府县举所属有学行才艺孝子义妇百年耆老与民间事宜许各实封以晔郡公黄五福在镇能绥民弭盗所部启诵殊政赐蕃宣良干四字以旌之五月王还京命桂忠侯丁文坦留守兴化进讨伪成秋七月皇太子妃郑氏玉润薨令天下入粟授职入六万官铜钵授太繁府官职四万官铜钵授太繁县官职余各有差八月霖雨潦水渰没田禾甚衆命京北镇守范吴俅兼领海阳镇先是东洋水匪啸掠镇守范廷仕不能制爲宪察使潘漌弹纠乃以阮潘代之潘至窃发如故至是命俅兼领俅严加揖捕尽获其党东土以宁致仕礼部尙书辽亭侯黎有乔卒有乔性恬约居官醇谨不立崖异能以功名终历位参从赠少傅九月以淸华久居苦水潦命三司官加意存抚寛省勾拿催送留守阮芳挺陈救荒事宜皆从之准阮茂述进朝超授鸿舻寺卿人以爲巧进王素尙儒术垂意振作数引文臣入府堂考以诗赋论辨多所赏赉又命朝臣及文肆习文书词命诗格以待考阅哀牢郑皐来贡方物辛巳二十二年置绥远所于山南取安令儞渡洲土拨给内附蛮民委镇官抚之参从兵部尙书徽川侯何宗勋致仕陞少保赐郡公爵三月不雨命诸司勘讼依期分断东门狱囚流刑并改徒象分送俾无滞狱论讨山贼功陞谭春域爲大司徒阮俨爲都御史诸将士陞授有差王念庚申翊戴功加赐功臣十人食邑釆田允忠公郑檡炳忠公郑𣐆镜郡公阮贵憼炳郡公阮廷桓奎郡公甲阮科辽郡公武廷琢滚郡公张洭舒郡公郑柱勤郡公丁文佳乔郡公阮公寀三月考文官柬武檰等中格命爲柬官禁花郞道命督战黎廷珠等会勦舒成二贼于兴化败之先是命丁文坦督领兴化道讨舒成坦潜与贼通养寇不战王闻状大怒命卽军中诛坦至是则坦已死命发墓鞭以辱之改命督战黎廷珠参谋阮国珪同宣光督同潘曔等会勦舒奔勐天峝成窜入内地而死议兴化官军䘏典赠宣光督同潘曔右侍郞伯爵七月旱命所在二司审察民间便害兴革事宜宴封上陈准阮贵恕进朝赐开国功臣黎来征南将军陈公栢从祀关圣庙陞阮俨工部尙书入侍参从权府事右校点香岭侯枚世准卒赠都督佥事世准始自祭酒改武阶督领山西有功及出镇谅山边备颇饬至是监舆化军以病卒冬十月淸遣翰林院侍读德保大理少卿顾汝修册封帝爲安南国王及谕祭懿宗王多命词臣伴妾笺柬应答北使深奨重之置左右执法纠正朝仪以阮俨黎仲庶爲之十二月己已太上王薨寿五十一追尊顺王谥颐穆庙号裕祖塟仁里原太上王旣逊政王尝幸赏池宫娱侍周旋昵好及薨哀戚踰礼卒迎入正庙奉祀壬午二十三年闰四月王巡省幸龙珠宫参从兵部尙书播泽侯汝廷瓒乞改除武职许之授右校点准阮谦亨进朝是月暑气太盛民多疾疫命诸镇设坛祈祷五月试书算令自今遵旧制十五年一试永爲恒式沙汰内外诸司冗吏皐州来贡定山南盐灶税例命镇官勘濒海塩田补税以五十亩爲一灶灶収钱三十緍追尊昭祖康王美字朝让以宣光故事先朝经画合宜迄能潜寝兵戈收复边地功德隆盛当有褒崇乃奏请追尊保国绥方美字帝可其奏釐整文体命何宗勋申饬学官训示学者楷式以成人才秋七月命各镇开圹山西开上野银圹太原开先农钢砂圹那稔𥔿硝圹兴化开呈烂铜圹并限三年补税八月令御史台申饬内外诸司勘讼条例大略禁刁唆止牵讼警淹留公谢罚照旧参酌九月望月食修国子监王以前代史籍学者私相补缉未有统一命何宗勋等蒐集纲目纲鑑及诸儒评论合订少微旧书颁布天下卒不果行置秘书阁以阮伯璘黎贵惇爲学士繙阅书籍择文属有文学者吴时仕等充正字癸未二十四年春正月王巡省至淸华以方民营饰浴翠碧桃山海诸胜供役颇劳蠲免大县一年赋三月还京夏四月会试擧人取阮惟式等五名殿试赐武璂等并同进士出身议开恩科依会试典例期秋冬擧行寻以秋潦淖湿不果六月颁下牙牌五枝于议政堂一杜绝请托以淸政本二信赏必罚以肃朝纲三严饬百司俾皆擧职四慎择百执以正官方五权量颁发以丰财用以杜世佳署府事时府中有黑眚王以爲忧黄五福请起用佳从之治请托罪内侍裴黎垣阮廷椿数爲人干请受赂银钱事觉并降爲民潘派侯阮潘珍岭侯阮廷寛私负官钱万余緍祈垣等倖请蠲免并坐免贬逋欠钱征入官文廷亿有罪夺其官爵免死廷亿在乂安镇掊刻苛扰屡爲部民所诉尝密陈招降顺广事以邀奇功执政抑之卒事无状又隐蔽镇宁贼情勾匿卢岑吿急使朝议以欺罔专弄拟死罪王念亿父有劳原之命百官擧所知二品以上擧二人三品以下擧一人可充内外职司与堪管奇队兵者并以名闻裴仲绚有罪免官仲绚提调乂安场隐匿士人续纳通经钱二千余緍爲纠察官所诉坐落职倍收賍钱入官旨谕文臣及内外诸司略曰顷因戡拨之后官方吏治率意自由仍参酌规典申定百司职掌迄今十有余年玩愒因循鲜能擧职玆釐革弊风作新政治咨尔有僚其各恪循职业茂展猷爲无枉法以自私旷官于惟货顿革废弛奔趋之习相望平康正直之归八月以刑部尙书陈辉淧行都御史准郑欐阮茂颕阮茂挺阮仲鋐吴时仕等五人进朝九月戊午王长孙郑棕生省安广承司府县员任词讼并归镇司准诸进粟与潭泽军功见受实任者解任及改授量还钱数有差省六部员数时六部堂下多叠员至是限定毎部郞中员外各三人司务一人留任余并改授别职准范嘉宪进朝冬十一月王正妃阮氏薨代天行化皇上若曰盖闻仁义之举要在安民吊伐之师莫先去暴惟我大越之国实为文献之邦山川之封域既殊南北之风俗亦异自赵丁李陈之肇造我国与汉唐宋元而各帝一方虽强弱时有不同而豪杰世未尝乏故刘䶮贪功以取败而赵卨好大以促亡唆都既擒于咸子关乌马又殪于白藤海稽诸往古厥有明征顷因胡政之烦苛致使人心之怨叛狂明伺隙因以毒我民恶党怀奸竟以卖我国焮苍生于虐焰陷赤子于祸坑欺天罔民诡计盖千万状连兵结衅稔恶殆二十年败义伤仁干坤几乎欲息重科厚歛山泽罔有孑遗开金塲则冒岚瘴而斧山陶沙採明珠则触蛟龙而絙腰汆海扰民设玄鹿之陷阱殄物织翠禽之网罗昆虫草木皆不得以遂其生鳏寡颠连俱不获以安其所浚生民之血以润桀黠之吻牙极土木之功以崇公私之廨宇州里之征徭重困闾阎之杼柚皆空决东海之水不足以濯其污罄南山之竹不足以书其恶神人之所共愤天地之所不容予奋迹蓝山栖身荒野念世讐岂可共戴誓逆贼难与俱生痛心疾首者垂十余年尝胆卧薪者盖非一日发愤忘食每研谈韬略之书即古验今细推究兴亡之理图回之志寤寐不忘当义兵初起之时正贼势方张之日奈以人才秋叶俊杰晨星奔走前后者既乏其人谋谟帷幄者又寡其助特以救民之志每郁郁而欲东待贤之车常汲汲以虚左然其得人之效茫若望洋由己之诚甚于拯溺愤兇徒之未灭念国步之犹屯灵山之食尽兼旬瑰县之众无一旅盖天欲困我以降厥任故予益厉志以济于艰揭竿为旗氓隶之徒四集投醪飨士父子之兵一心以弱制强或攻人之不备以寡敌众常设伏以出奇卒能以大义而胜凶残以至仁而易强暴蒲滕之霆驱电掣茶麟之竹破灰飞士气以之益增军声以之大振陈智山寿闻风而褫魄李安方政假息以偷生乘胜长驱西京既为我有选锋进取东都尽复旧疆宁桥之血成川流腥万里崒洞之尸积野遗臭千年陈洽贼之腹心既枭其首李亮贼之奸蠹又暴厥尸王通理乱而焚者益焚马瑛救鬪而怒者益怒彼智穷而力尽束手待亡我谋伐而心攻不战自屈谓彼必易心而改虑岂意复作孽以速辜执一己之见以嫁祸于他人贪一时之功以贻笑于天下遂使宣德之狡童黩兵无厌乃命晟昇之懦将以油救焚丁未九月柳昇遂引兵由丘温而进本年本月沐晟亦分途自云南而来予前既选兵塞险以摧其锋予后再调兵截路以断其食本月十八日柳昇为我军所攻计堕于支棱之野本月二十日柳昇为我军所败身死于马鞍之山二十五日保定伯梁铭阵陷而丧驱二十八日尚书李庆计穷而殒首我遂迎刃而解彼自倒戈相攻继而四面添兵以逼围期十月中旬而殄灭爰选貔貅之士申令爪牙之臣饮象而河水干磨刀而山石缺一皷而鲸刳鳄断再皷而鸟散麕惊决溃蚁于崩堤振刚风于藁叶都督崔聚膝行而送欵尚书黄福面缚以就擒僵尸塞谅江谅山之涂战血赤昌江平滩之水风云为之变色日月惨以无光其云南兵为我军所扼于梨花自恫疑虚喝而先已破胆其沐晟众闻昇军大败于芹站遂躏借奔溃而仅得脱身冷沟之血杵漂江水为之呜咽丹舍之尸山积野草为之殷红两路救兵既不旋踵而俱败各城穷寇亦相解甲以出降贼首成擒彼既掉残卒乞怜之尾神武不杀予亦体上帝好生之心参将方政内官马骐先给舰五百余艘既渡江而犹且魂飞魄丧总兵王通参政马瑛又给马数千余疋已还国而益自股慄心惊彼既畏死贪生而修好有诚予以全军为上而欲民与息非惟计谋之极其深远盖亦古今之所未见闻社稷以之尊安山川以之改观干坤既否而复泰日月既晦而复明于以开万世太平之基于以雪千古无穷之耻是由天地祖宗之灵有以默相阴佑而致然也于戏一戎大定迄成无竞之功四海永清诞布维新之诰布告遐迩咸使闻知越南典籍朕闻生物之动无有不死死者天地之大数物理当然而举世之人莫不荣生而恶死厚塟以弃业重服以损性朕甚不取焉予既寡德无以安百性及至殂落又使元元衰麻在身晨昏临哭减其饮食絶其祭祀以重予过天下其谓予何朕悼早岁而嗣膺大寳居王侯上严恭寅畏五十有六年赖祖宗之灵皇天孚佑四海无虞边陲微警死得列于先君之后幸矣何可兴哀朕自省歛以来忽婴弗豫病既弥留恐不及警誓言嗣而太子阳焕年已周纪多有大度明允笃诚忠庸恭懿可依朕之旧典即皇帝位肆尔童孺诞受厥命继体传业多大前功仍仰尔臣庶一心弼亮咨尔伯玉实丈人噐饬尔戈矛预僃不虞毋替厥命朕之瞑目无遗恨矣丧则三日释服宜止哀伤塟则依汉文俭约爲务无别起坟陵宜侍先帝之侧呜唿桑榆欲逝寸晷难停盖世气辞千年永诀尔宜诚意祗听朕言明吿王公敷陈中外自古南越帝王治天下者有矣惟我李受天眷命奄有四海列圣相承二百余年奈以上皇婴疾承统无人国势倾危命朕受明诏勉强即位自古已来未之有也嗟朕罹爲女主才德俱倾辅弼无人盗贼蜂起安可秉持神器之太重朕夙兴夜寐惟恐难堪每念求贤良君子同辅政治夙夜拳拳于斯极矣诗曰君子好逑求之不得寤寐思服悠哉悠哉今朕反覆独算惟得陈煚文质彬彬诚贤人君子之体威仪抑抑有圣神文武之资虽汉高唐太未之能过想熟晨昏验之有素可逊大位以慰天心以副朕怀庶可同心戮力共扶国祚以享太平之福布诰天下咸使闻知惟我太祖乘时革命诞受多方列圣相传嗣有历服盖由天命人心协应以致然也洪顺末年时遭多难陈暠首构乱阶郑绥假立逆竖人心旣离天命弗祐是时天下已非我家所有予否德忝位负荷弗堪天命人心归于有德咨尔太师安兴王莫登庸禀睿智之资有文武之畧外饬四征群方率服内宅百揆庶绩咸熙功大德懋天与人归兹酌厥中乃逊以位惟克允德永保天命以康兆民尚其钦哉夫善师者不阵善阵者不战善战者不败善败者不死昔皋陶作士师而人不干其命及周武成为文武师隂谋脩德以倾商正而兴王业所谓善师者不阵矣舜舞干羽而有苗格及吴孙武以宫中美人试勒兵而西破强楚北威秦晋显名诸侯所谓善阵者不战矣及晋马岌依八阵图辅战千里破树机能以复凉州所谓善战者不败矣故阵者陈也巧也昔者黄帝立井田以制兵诸葛累江石以为八阵图卫公裁为六花阵桓温制为蛇势阵有名图序列昭然成法时人少有能者千端万绪徒为紊乱未尝变易如李筌则定其推后人不能晓其义故我国公乃校撰诸家图法集成一编虽以秋毫各録所用之者要去其冗畧取其实具以五行相应九宫相推配合刚柔循环奇偶不杂隂阳神杀利方吉曜凶臣恶将三吉五凶各以昭彰出入三代百攻全胜故能当时北震匈奴西威林邑遂以其编授受家传不为外世又有嘱语云后我子孙陪臣得其秘术者可以明哲施行布列不可以顽昧遗文传言否则身招殃咎祸及子孙是谓泄天机者越南典籍余常闻之纪信以身代死而脱高帝由于以背受戈而蔽昭王豫让吞炭而复主雠申蒯断臂而赴国难敬德一小生也身翼太宗而得免世充之围杲卿一远臣也口骂禄山而不从逆贼之计自古忠臣义士以身死国何代无之设使数子区区为儿女子之态徒死牖下乌能名垂竹白与天地相为不朽哉汝等世为将种不晓文义旣闻其说疑信相半古先之事姑置勿论今余以宋鞑之事言之王公坚何人也其裨将阮文立一云山立又何人也以钓鱼琐琐斗大之城当蒙哥堂堂百万之锋使宋之生灵至今受赐骨䚟䚟多改切兀郎何人也其裨将赤脩思又何人也冒瘴厉于万里之途獗南诏于数旬之顷使鞑之君长至今留名况余与汝等生于扰攘之秋长于艰难之势窃见伪使往来道途旁午掉鸮乌之寸舌而凌辱朝廷委犬羊之尺躯而倨傲宰辅托忽必烈之令而索玉帛以事无已之诛求假云南王之号而揫金银以竭有限之傥库譬犹以肉投馁虎宁能免遗后患也哉余常临餐忘食中夜抚枕涕泗交痍心腹如捣常以未能食肉寝皮絮肝饮血为恨也虽余之百身高于草野余之千尸裹于马革亦愿为之汝等久居门下掌握兵权无衣者则衣之以衣无食者则食之以食官卑者则迁其爵禄薄者则给其俸水行给舟陆行给马委之以兵则生死同其所为进之在寝则笑语同其所乐其是公坚之为偏裨兀郎之为副贰亦未下尔汝等坐视主辱曾不为忧身当国耻曾不为愧为邦国之将侍立夷宿而无忿心听太常之乐宴飨伪使而无怒色或斗鸡以为乐或赌博以为娱或事田园以养其家或恋妻子以私于己修生产之业而忘军国之务恣田猎之游而怠攻守之习或甘美酒或嗜淫声脱有蒙鞑之寇来雄鸡之距不足以穿虏甲赌博之术不足以施军谋田园之富不足以赎千金之躯妻孥之累不足以充军国之用生产之多不足以购虏首猎犬之力不足以驱贼众美酒不足以沈虏军淫声不足以聋虏耳当此之时我家臣主就缚甚可痛哉不唯余之采邑被削而汝等之俸禄亦为他人之所有不唯余之家小被驱而汝等之妻孥亦为他人之所虏不唯余之祖宗社稷为他人之所践侵而汝等之父母坟墓亦为他人之所发掘不唯余之今生受辱虽百世之下臭名难洗恶谥长存而汝等之家清亦不免名为败将矣当此之时汝等虽欲肆其娱乐得乎今余明告汝等当以措火积薪为危当以惩羹吹虀为戒训练士卒习尔弓矢使人人逄蒙家家后羿枭必烈之头于阙下朽云南之肉于藁街不唯余之采邑永为青氊而汝等之俸禄亦终身之受赐不唯余之家小安床褥而汝等之妻孥亦百年之佳老不唯余之宗庙万世享祀而汝等之祖父亦春秋之血食不唯余之今生得志而汝等百世之下芳名不朽不唯余之美谥永垂而汝等之姓名亦遗芳于青史矣当此之时汝等虽欲不为娱乐得乎今余历选诸家兵法为一书名曰兵书要略汝等或能专习是书受余教诲是夙世之臣主也或暴弃是书违余教诲是夙世之仇雠也何则蒙鞑乃不共戴天之雠汝等既恬然不以雪耻为念不以除凶为心而又不教士卒是倒戈迎降空拳受敌使平虏之后万世遗羞上有何面目立于天地覆载之间耶故欲汝等明知余心因笔以檄云越南典籍ịướĩ昔商家至盘庚五迁周室迨成王三徙岂三代之数君徇于己私妄自迁徙以其图大宅中为万忆世子孙之计上谨天命下因民志苟有便辄改故国祚延长风俗富阜而丁黎二家乃徇己私忽天命罔蹈商周之迹常安厥邑于兹致世代弗长算数短促百姓耗损万物失宜朕甚痛之不得不徙况高王故都大罗城宅天地区域之中得龙蟠虎踞之势正南北东西之位便江山向背之宜其地广而坦平厥土高而爽垲民居蔑昏垫之困万物极蕃阜之丰遍览越邦斯为胜地诚四方辐辏之要会为万世京师之上都朕欲因此地利以定厥居卿等如何越南皇帝诏书ếờđô