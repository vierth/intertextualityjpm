释氏稽古略释氏稽古略序吴兴有大比丘曰宝洲岸公博学通古今甞考释氏事实上下数千载年经而国纬着书一编曰稽古手鑑既又以为未备复因其旧辑而广之为稽古略至正十四年秋九月太原刘尧辅为之持其书请于余为序以冠其编首因取而阅之盖自有佛以来凡名师大德之行业出处以及塔庙之兴坏僧侣之众寡靡不具载本之内典参之诸史旁及于传记而间以事之着显者为之据将以侈历代之际遇而寓劝戒于其间岁月先后攷覈精审无所遗阙可谓瞻且详矣然犹以略名之宝洲自谦也窃甞怪夫佛之为教自身毒万里远至于中国愈久益盛根本深固而不可摇拔其故何也岂非扶植其教者代有其人与若是编之所记往往皆英伟魁杰之才自重不屈卓然有立而使王公卿大夫向慕崇信奔走之不暇则其扶植之功为何如此师所以加之纂述表而出之之意也传之言曰道不同不相为谋佛氏之书非余之所学余特嘉其闻见之博用心与力之勒道虽不同而不可以不序呜唿观其书而见其教之盛知彼之扶植为有人则亦可以有感也夫中山李桓序大明嘉靖癸丑岁姑洗月甲申日句曲天王寺后学沙门昌腹重刊余甞略涉三教之书道虽不同而理则一松江南禅宝洲岸公博通古今考传记以释氏出处之迹褒集成书凡四帙名曰稽古略夫稽古二字始于唐虞其来尚矣予恭守是邦得观宝洲以古史之说而名其书备述佛祖西来之意浩浩瀚瀚端有源委呜唿自非慧性通彻深蕴佛之奥者孰能若是哉后之学者苟能以宝洲之心为心何患不到见性成佛之境耶噫至正乙未孟夏吉旦洛阳崔谨题稽古略序先师古今和尚承祖席之遗主海潮寺凡二十有四年兴废举坠宏畅宗风四方来归依者踵趾相接咸丰壬子先师谢事退休传之于清道顾以根业浅薄未能仰承付莂之重复丁庚辛之难寺燬于火同治三年甲子清道就旧址结茅募缘思为得尺得寸之计辱海内檀越争先佈舍遂以次规复佛宇增建禅堂俾云游缁素得所栖息清道不敢自诩其功能实先师慈芘有以默相之也复念寺众群集晨夕焚修不有经典如灭烛夜行曷窥宗旨而浙中五山十剎诸道场备蒙列圣宠颁龙藏悉付劫灰无一存者光绪辛巳锐意北行上书政府达之宸听得旨颁赐龙藏全部仪卫副焉敬谨捧归建阁尊藏以为山门之宝时清道世腊已七十矣朽钝如昔因退居别院以承先师之遗意重念先圣真言密谛实儒者之经传景德传镫高僧圣僧列传佛祖通载诸书实儒者之史鑑名贤语录笺疏实儒者之子与集禅宗渐顿即儒者之体用四十二章经与中庸之澈上澈下同其功用苟不潜心搜索何以超入上乘元至正初觉岸禅师撰释氏稽古略四卷实竺典之叵编吾人之宝筏箸录于四库全书而世少传本末学后世无从窥测法徒宝藏此书后附明僧大闻续略三卷惜多损剥复假钱塘丁氏八千卷楼藏本斠勘精审循翻雕古书之例不更写样以原书重付手民敬列钦定提要辨之简端所以广布皇仁昭示来学不学如清道者借得附名编末实深幸焉光绪十二年太岁在丙戌四月八日衲清道谨识国朝图释迦文佛宗派祖师授受图略优罗陀净饭王释迦文佛摩诃男││││││懿师摩│││阿那律│││斛饭王难陀尊者││大善生王││││瞿罗││跋提尊者│││甘露饭王调达│││尼浮罗││提沙尊者│││││││师子颊白饭王阿难尊者甘露味女│一祖摩诃迦叶尊者二祖阿难尊者三祖商那和修尊者四祖优波毱多尊者五祖提多迦尊者六祖弥遮迦尊者七祖婆须密尊者八祖佛陀难提尊者九祖伏驮蜜多尊者十祖脇尊者十一祖富那夜奢尊者十二祖马鸣大士十三祖迦毘罗大士十四祖龙树大士十五祖迦那提婆大士十六祖罗睺罗多大士十七祖僧迦难提大士十八祖伽耶含多大士十九祖鸠摩罗多大士二十祖阇夜多大士二十一祖婆修盘头大士二十二祖摩那罗大士二十三祖鹤勒那大士二十四祖师子尊者二十五祖婆舍斯多尊者二十六祖不如蜜多尊者二十七祖般若多罗尊者二十八祖菩提达磨尊者二十九祖慧可尊者三十祖僧粲尊者三十一祖道信尊者三十二祖弘忍尊者三十三祖慧能尊者││南岳让龙潭信马祖一赵州谂大沩忠│││青原思│德山鉴│南泉愿汾阳昭│普庵肃│││石头迁│雪峯存百丈海│石霜圆│应庵华│││││天皇悟│云门偃│黄蘖运│杨岐会││密庵杰││││││药山俨││巴陵鉴大沩祐││白云端││灵隐岳│││││船子诚│双泉宽仰山寂│││五祖演││天童全│││││││││││夹山会玄沙备南塔涌││瑯瑘觉││││育王光│││││上蓝超罗汉琛临济玄││佛眼远││东林颜││││││云巖晟法眼益兴化奖│佛果勤│大禅明││││││洞山价│天台韶南院颙│佛鑑懃││││有者│││││曹山寂永明潜│风穴沼││虎丘隆││禅分五│││鹿门真永明寿首山念大慧杲宗之始释氏稽古略乌程职里宝相比丘释觉岸宝洲三皇太昊庖牺氏风姓以木德王都宛丘上古之人捕逐禽兽食肉衣皮难以致之太昊教民作网罟以佃以渔豢养六畜且以牺牲享神祇故曰庖牺氏后世曰伏牺氏始画八卦造书契由是文籍生焉以龙纪官在位一百一十六年易曰伏牺刳木为舟剡木为楫琴操曰伏牺作琴修身理性反其天真也通历曰伏牺作二十五絃之瑟以制婚姻之礼图经曰庖牺生陜西巩昌路秦州成纪县母曰华胥禹贡雍州之域也晋宁路河中府霍州有伏牛台伏牺伏牛乘马之所女娲墓在焉淮西庐州有女娲古庙女娲氏共工氏大庭氏柏皇氏中皇氏栗陆氏骊连氏赫胥氏尊卢氏混沌氏昊英氏朱襄氏葛天氏阴康氏无怀氏宋哲宗元祐五年二月诸葛深绍运图曰已上十五氏合一万七千七百八十七年社稷神风俗通曰共工氏之子曰修好远游舟车所至足迹所达靡不穷览故祀以为社神左传曰共工氏有子曰勾龙氏平水土故祀以社礼记曰共工氏之霸九州也其子曰后土能平九州故祀以为社又厉山氏之有天下也其子柱能植五谷故祀以为稷蔡邕独断曰周弃播殖百谷以稷为百谷之长因以稷名其神弃周后稷也炎帝神农氏姜姓继伏牺氏王火德都鲁今东平路禹贡兖州之域时人茹草饮水食木实肉禽兽多疾病炎帝求可食之物教以火食时天雨粟乃教民播种五谷作陶治斤斧耒耜锄鎒以垦草莽而五谷兴故曰神农氏又甞百草一日遇七十毒以一人不足为养日中为市乃通有无以火纪官在位一百二十年桓谭新论曰神农氏削桐为琴绳丝为弦以通神明之德广雅曰神农氏琴长三尺六寸上有五弦曰宫商角征羽周文王增二弦曰少宫少商也帝承帝临帝明帝宣帝釐帝哀帝榆帝冈已上八帝皆神农氏合五百一十年末年诸侯相伐归之黄帝黄帝有熊氏公孙姓轩辕名有熊国君少典之子神农氏为天子诸侯相侵伐神农氏弗能征诸侯侵陵最彊暴者惟蚩尤轩辕修德治兵与炎帝氏战而胜之擒蚩尤于涿鹿杀之于是诸侯咸归轩辕推轩辕代神农氏为天子黄帝元年丁亥始立制度天下不顺者从而征之其土地东至于海西至于崆峒南至于海北逐獯鬻邑于涿鹿之阿迁徙无常以兵师为营卫以云纪官有土德之瑞举风后力牧犬山稽常先大鸿得六相而天地治神明至帝受河图见日月星辰之象于是始有星官之书命大挠探五行之情占斗纲所建于是始作甲子命容成造历命隷首作算数命伶伦造律吕命车区占星气容成兼而总之为文章以表贵贱作舟车以济不通画野分州得百里之国万区八家为井井一为隣隣三为朋朋三为里里五为邑邑十为都都十为师师十为州设左右大监监于万国举封禅之礼作咸池之乐远夷之国莫不入贡黄帝二十五子得姓者十四人为十二姓姬酉祁已縢箴任荀僖姞儇休正妃二子一曰玄嚣二曰昌意皆得为诸侯黄帝崩人以为僊去帝在位一百一十年皇甫谧曰黄帝生陜西巩昌路秦州寿丘冢在宁州桥山黄帝上昇之地鼎湖蚩尤冢高七丈民常十月祀之有赤气出如疋绛帛民名为蚩尤旗易干凿度曰昔燧人氏仰观斗极以定方名庖牺因之而画八卦黄帝受命使大挠造甲子容成次历数五行九宫之说自此而兴故说卦云阳数九者立天之道曰阴与阳阴二阳一则天有三焉立地之道曰柔与刚柔二刚一则地亦有三焉立人之道曰仁与义义二仁一则人亦有三焉三三合九阴阳相包以成万物指南车黄帝蚩尤战蚩尤为大雾军士皆迷黄帝作指南车以示四方遂擒蚩尤杀之有熊国今河南新郑是也五帝少昊金天氏巳姓黄帝子字青阳王金德都穷桑有凤凰之瑞因之以鸟纪官在位八十四年寿终一百岁颛顼高阳氏昌意之子黄帝孙也以水德都帝丘生八才子谓之八凯少昊氏之衰人民杂糅民渎于祀祭享无度帝平九黎之乱神人不杂无相侵渎作历以孟春为元故帝为历宗也土地东至蟠木西至流沙南至交趾北至幽陵在位七十八年海外经曰东海中有山名曰度索上有大桃树屈蟠三千里地里志曰流沙在甘肃省甘州路郡名张掖帝喾高辛氏蟜极之子黄帝曾孙也王木德都西毫帝生而神圣自言其名顺天之义知民之急仁而威惠而信取天地之财而节用之抚教万民而利诲之推日月而迎送之明鬼神而敬事之日月所照风雨所至莫不服从生八才子谓之八元在位七十年寿终一百五岁崩葬今大名路开州秋山子挚立在位九年而不善禅于唐侯帝尧陶唐氏帝喾子挚之弟也挚立封尧为陶侯改封唐故曰陶唐氏伊祁姓也尧既受挚禅以火德都平阳茅茨不剪土阶三尺蓂荚生于庭蓂草也一日生一荚至十五日成十五荚十六日落一荚至三十日落而尽更生更落帝自奉甚薄赋役甚寡是时有大风猰㺄封豨脩蛇皆为民害帝乃使羿缴大风于青丘之泽杀猰㺄断脩蛇于洞庭擒封豨于桑林民乃悦洪水为灾四岳举鲧治水九年弗成帝之子丹朱不肖求贤德可以逊位者群臣举舜帝以二女妻舜历试诸难纳于大麓烈风雷雨不迷使之摄位又二十八年帝崩尧在位通舜摄共九十八年寿一百九十八岁尧作乐曰大章舜避尧之子丹朱于河南天下朝觐讼狱者不归丹朱而归舜舜乃即天子位书尧典曰放勋蔡氏沈曰放勋者总言尧之德业也帝舜有虞氏曰重华称都君黄帝八代孙黄帝生昌意昌意生颛顼颛顼生穷蝉穷蝉生康敬康敬生句芒句芒生蟜牛蟜牛生瞽瞍瞽瞍生舜姚姓舜母死继母生象父母及象常欲杀舜舜尽孝悌之道事父母待其弟尤恭耕于历山渔于雷泽陶于河滨所居成聚二年成邑三年成都二十以孝闻年三十尧以二女妻之将逊以位舜举高阳氏高辛氏之子八凯八元凯主后土元布五教于四方尧于是使舜摄位帝鸿氏有不才子号曰浑沌驩兜也少皡氏有不才子号曰穷奇共工氏颛顼氏有不才子号曰梼杌鲧也缙云氏有不才子号曰饕餮三苗也是谓四凶仕于尧尧未能去舜皆投诸四裔举禹以治水舜摄尧位二十八年尧崩舜即天子位以土德王都蒲坂弹五弦琴歌南风璇玑玉衡以齐七政正历数闰余成岁作乐曰九韶苗民逆命敷之德舞干羽于两阶七旬有苗来格子商均不肖舜荐禹于天使之代己位在位五十年南巡狩崩于苍梧之野寿一百一十岁禹避舜之子商均于阳城天下之人不归商均而归禹禹遂即天子位国号夏舜欲造漆器遇谏而止瑞诞大星如虹下流华渚女节感而生少皡有星如虹感女枢而生颛帝舜母感大虹而生舜少皡之前天下之号象其德颛顼以来天下之号因其名若高阳高辛皆所兴之地宋神宗元丰三年祕书丞刘恕字道原着外纪曰六经惟春秋及易彖象文言说封序卦杂卦仲尼所作诗书仲尼所删定皆不称三皇五帝三王易下系曰古者包牺氏之王天下也包牺氏没神农氏作神农氏没黄帝尧舜氏作继世更王而无三五之数或以包牺至舜为五帝孔子未甞道学者不可附会臆说也管子称明一者皇察道者帝通德者王谋得兵胜者霸孔颕达曰管子书或是后人所录非本书也庄子列子皆寓言诞妄秦汉学者宗其文辞论议故竞称三皇五帝而不知古无其人仲尼未甞道也梁武帝以伏牺神农燧人为三皇黄帝少皡帝喾帝挚帝尧为五帝舜非三王亦非五帝与三王为四代其指不通历世纷纷莫知定论也太史公曰学者多称五帝尚矣然尚书独载尧以来而百家言黄帝其文不雅驯荐绅先生难言之孔子所传宰予问五帝德及帝系姓儒者或不传余甞西至崆峒北过涿鹿东渐于海南浮江淮矣至长老皆各往往称黄帝尧舜之处风教固殊焉总之不离古文者近是索隐曰古文即帝德帝系二书也近是圣人之语子观春秋国语其发明五帝德帝系姓章矣顾第弗深考其所表见皆不虚书缺有间矣其轶乃时时见于他说非好学深思心知其意固难为浅见寡闻道也余并论次择其言尤雅者故着为本纪书首夏帝禹王启太康仲康王相少康王杼王槐王芒王泄不降王扃王廑王孔甲王皐王发履癸帝禹姓姒氏黄帝之孙颛顼生鲧鲧生禹当尧之时洪水滔天尧命鲧治水无功殛之死舜摄位举禹续父业劳身焦思居外十三年过家之门不入陆行乘车水行乘船泥行乘橇山行乘梮行相地所有以贡及山川之便利于是水害皆息九州攸同四隩可居尧于是钖禹玄圭告其成功舜即正位使禹为司空以宅百揆天钖洪范九畴彝伦攸叙天与禹洛出书神龟负文列于背有数至于九禹遂因而第之以成九类舜之子商均不肖舜荐禹于天使代己位舜崩天下之人不归商均而归禹禹即天子位国号夏以金德都韩今汴梁路钧州阳翟也豫域仍有虞以建寅月为岁首十寸为尺色尚黑牲用玄以黑为徽号作乐曰大夏夏大也言能大尧舜之德也悬钟鼓磬铎鼗而以待四方之士曰教寡人以道者击鼓谕以义者击钟告以事者振铎语以忧者击磬有狱讼者摇鼗初舜分天下为十二州禹复为九州收天下美铜铸为九鼎以象九州昔黄帝作车少皡加牛奚仲加马禹命奚仲为车正建旌旗斿旐以别尊卑等级古有醴酪禹时仪狄作酒禹饮而甘之遂疎仪狄绝旨酒曰后世必有以酒亡国者禹任皐陶益以国政禹娶涂山氏女生子启禹南巡狩会诸侯于涂山承唐虞之盛执玉帛者万国又致于会稽防风氏后至禹戮之有典则以贻子孙禹甞荐益于天七年禹崩在位九年寿一百岁益避位于箕山天下之人不归益而归启启乃即天子位文命蔡沈曰即禹贡所谓东渐西被朔南暨声教者是也神龟出洛今河东山西道怀孟路孟州之孟津周武王伐纣师会盟津者是也冀域涂山氏之国今淮西安丰路临濠府会稽今浙东道越州绍兴路也并扬域禹崩于会稽橇孟康云形如箕行泥上梮谓以铁为如锥头长半寸施之履下上山不跌王启禹之子母涂山氏女在位十年崩太康启子荒逸畋猎洛水之表十旬弗归有穷后羿因民之困距之于河厥弟五人作歌以怨之尚书也在位三十年失国不得归后羿立太康之弟仲康仲康太康弟羿立之微弱义和湎淫政出于羿在位十四年王相仲康子为羿所逐失国居商丘今河南府路归德府也依同姓斟灌斟鄩氏羿自立号有穷后羿自鉏迁于穷石因夏氏代夏政不修民事淫于原兽弃贤不用信用伯明氏之谗子寒浞行媚于内施赂于外愚弄其民复愚于羿羿趋田家众杀羿而烹之以食其子其子不忍食杀于穷门羿在位八年寒浞因羿室不改有穷之号生浇及豷浞使浇杀斟灌氏及斟鄩氏灭夏王相相后乃有仍国君之女方娠逃自窦归于有仍生少康浞处浇于过处豷于戈少康既长为仍牧正浇求之逃奔有虞为庖正虞君妻以二姚而邑诸纶有田一成有众一旅布德收夏众有夏遗臣曰靡自有鬲氏收二国之余民以灭浞而立少康少康使其臣女艾灭浇于过使其子季杼灭豷于戈有穷遂亡浞在位三十二年史记司马贞索隐曰左传魏庄子曰帝相既被篡杀中间经羿浞二氏盖三数十年而此纪总不言之直云帝相崩少康立疎略之甚相在位二十八年少康帝相子灭浞还旧都复禹之迹夏道复兴民安在位二十一年越少康封少子无余于会稽号曰于越自后二十世周敬王时勾践称王与吴王战败吴于㰎李复灭吴吴败越于夫椒勾践用臣范蠡大夫种等谋计周元王三年遂乃灭吴越后为楚所併勾践世家史记曰夏后帝少康封庶子于会稽以奉守禹之祀文身断发披草莱而邑焉后二十余世至允常允常之时与吴王阖庐战而想怨伐允常卒子勾践立是为越王元年吴王阖庐闻允常死方兴师伐越越王勾践袭击吴师吴师败于㰎李射伤吴王阖庐阖庐且死告其子夫差曰必毋忘越三年勾践闻吴王夫差日夜勒兵且以报越越欲先吴未发往伐之范蠡谏曰不可臣闻兵者凶器也战者逆德也争者事之末也阴谋逆德好用凶器试身于所末上帝禁之行者不利越王曰吾已决之矣遂兴师吴王闻之悉发精兵击越败之夫椒越王乃以余兵五千人保栖于会稽吴王追而围之越王谓范蠡曰以不听子故至于此为之奈何蠡对曰持满者与天定倾者与人节事者以地卑辞厚礼以遗之不许而身与之市勾践曰诺乃令大夫种行成于吴膝行顿首曰君王亡臣勾践使陪臣种敢告下执事勾践请为臣妻为妾吴王将许之子胥言于吴王曰天以越赐吴勿许也种还以报勾践勾践欲杀妻子燔宝器触战以死种止勾践曰夫吴太宰噽贪可诱以利请行告之于是勾践乃以美女宝器令种间献吴太宰噽噽受乃见大夫种于吴王种顿首言曰愿大王赦勾践之罪尽入其宝器不幸不赦勾践将尽杀其妻子燔其宝器悉五千人触战必有当也噽因说吴王曰越以服为臣若将赦之此国之利也吴王将许之子胥进谏曰今不灭越后必悔之勾践贤君种蠡良臣若反国将为乱吴王弗听卒赦越罢兵而归勾践之困会稽也喟然叹曰吾终于此乎种曰汤系夏台文王囚羑里晋重耳犇翟齐小白犇莒其卒王霸由是观之何遽不为福乎吴既赦越越王勾践反国乃苦身焦思置胆于坐坐卧则仰胆饮食亦尝胆也曰汝忘会稽之耻邪身自耕作夫人自织食不如肉衣不重裘折节下贤人厚遇宾客振贫弔死与百姓同其劳欲使范蠡治国政蠡对曰兵甲之事种不如蠡镇抚国家亲院百姓蠡不如种于是举国政属大夫种而使范蠡与大夫柘稽行成为质于吴二岁而吴归蠡勾践自会稽归七年拊循其士民士民欲用以报吴大夫逢同谏曰国新流亡今乃复殷给缮饰备利吴必惧惧则难必至且鸷鸟之击也必匿其形今夫吴兵加齐晋怨深于楚越名高天下实害周室德少而功多必淫自矜为越计莫若结齐亲楚附晋以厚吴吴之志广必轻战是我连其权三国伐之越承其弊可克也勾践曰善居二年吴王将伐齐子胥谏曰未可臣闻勾践食不重味与百姓同苦乐此人不死必为国患吴有越腹心之疾齐与吴疥㿅也愿王释齐先越吴王弗听遂伐齐败之艾陵虏齐高国以归让子胥子胥曰王毋喜王怒子胥欲自杀王闻而止之越大夫种曰臣观吴王政骄矣请试甞之贷粟以卜其事请贷吴王欲与子胥谏勿与王遂与之越乃私喜子胥言曰王不听谏后三年吴其墟乎太宰噽闻之乃数与子胥争越议因谗子胥曰伍员貌忠而实忍人其父兄不顾安能顾王王前欲伐齐员彊谏已而有功用是反怨王王不备伍员员必为乱与逢同共谋谗之王王始不从乃使子胥于齐闻其託子于鲍氏王乃大怒曰伍员果欺寡人欲反使人赐子胥属镂劒以自杀子胥大笑曰我令而父霸我又立若若初欲分吴国半予我我不受已今若反以谗诛我嗟乎嗟乎一人固不能独立报使者曰必取吾眼置吴东门以观越兵入也于是吴任噽政居三年勾践召范蠡曰吴已杀子胥导谀者众可乎对曰未可至明年春吴王北会诸侯于潢池吴国精兵从王惟独老弱与太子留守勾践复问范蠡蠡曰可矣乃发习流二千教士四万人君子六千人诸御千人伐吴吴师败遂杀吴太子吴告急于王王方会诸侯于潢池惧天下闻之乃祕之吴王已盟潢池乃使人厚礼以请成越越自度亦未能灭吴乃与吴平其后四年越复伐吴吴士民罢弊轻锐尽死于齐晋而越大破吴因而留围之三年吴师败已越遂复栖吴王于姑苏之山吴王使公孙雄肉袒膝行而前请成越王曰孤臣夫差敢布腹心异曰甞得罪于会稽夫差不敢逆命得与君王成以归今君王举玉趾而诛孤臣孤臣惟命是听意者亦欲如会稽之赦孤臣之罪乎勾践不忍欲许之范蠡曰会稽之事天以越赐吴吴不取今天以吴赐越越其可逆天乎且夫君王蚤朝晏罢非为吴耶谋之二十二年一旦而弃之可乎且夫天与弗取反受其咎伐柯者其则不远君忘会稽之厄乎勾践曰吾欲听子言吾不忍其使者范蠡乃鼓进兵曰王已属政于执事使者去不者且得罪吴使者泣而去勾践怜之乃使人谓吴王曰吾置王甬东君百家吴王谢曰吾老矣不能事君王遂自杀乃蔽其面曰吾无面以见子胥也越王乃葬吴王而诛太宰噽勾践已平吴乃以兵北渡淮与齐晋诸侯会于徐州致贡于周周元王使人赐勾践胙命为伯当是时越兵横行于江淮东诸侯毕贺号称霸王范蠡遂去自齐遗大夫种书曰蜚鸟尽良弓藏狡兔死走狗烹越王为人长颈鸟喙可与共患难不可与共乐子何不去种见书称病不朝人或谗种且作乱越王乃赐种劒曰子教寡人伐吴七术寡人用其三而败吴其四在子子为我从先王试之种遂自杀勾践卒子王鼫与立又五世王无彊伐楚楚威王伐越杀王无彊就除王杼少康子在位十七年王槐杼子在位二十六年王芒槐子在位十八年索隐曰芒音亡邹诞生音荒放反王泄芒子六夷服从始加爵命之制在位十七年王不降泄子在位五十九年王扃不降弟在位二十二年王廑扃子在位二十年王孔甲廑子不务修德诸侯多叛在位三十二年王皐孔甲子在位十一年王发皐子在位十三年王履癸发子是为桀自孔甲以来诸侯多叛桀暴戾无道百姓患之伐有施氏娶其女妹喜宠之桀自恃天命指日曰日亡吾乃亡关龙逢黄图陈谏桀杀之汤使人哭之桀怒囚汤于夏台既而释之汤修德诸侯畏服桀起九夷之师伐汤九夷之师不至伊尹佐汤伐桀于鸣条今晋宁路解州桀战不胜奔于三朡之国汤又从而伐之放于南巢而死在位五十一年夏氏亡右夏十七主合四百三十二年天下归商按周礼自尧已前未有郡县舜巡五岳始见州名尚书禹贡已来方陈州号春秋之时县大郡小以郡属于县汉高已来以县属郡典诰所明九州禹迹百郡秦并是也商帝汤外丙仲壬太甲沃丁大庚小甲雍巳太戊仲丁外壬河亶甲祖乙祖辛沃甲祖丁南庚阳甲盘庚小辛小乙武丁祖庚祖甲廪辛庚丁武乙太丁帝乙受辛帝汤黄帝之后初帝喾次妃简狄见玄鸟堕卵取而吞之生契契仕事唐虞为司徒教民有功封于商赐姓子氏契生昭明昭明生相土相土生昌若昌若生曹圉曹圉生冥冥生振振生微微生报丁报丁生报乙报乙生报丙报丙生主壬主壬生主癸主癸生天乙是为成汤为夏方伯葛伯不祀仇饷汤始征之是时伊尹耕于有辛之野汤使人以币聘之因说汤伐夏以救民之事汤进伊尹于桀桀不能用伊尹复归汤桀之贤臣费昌亦归于汤汤出见张网四面汤为解其三面更其祝曰欲左者左欲右者右欲高者高欲下者下不用命者入吾网汉南诸侯闻之曰汤德及禽兽归之者四十余国桀暴虐万姓伊尹相汤伐桀费昌为御战于鸣条桀师败绩汤放桀于南巢诸侯大会汤退就诸侯之位曰天下惟有道者可以处之可以治之三让诸侯皆推汤于是即天子位以水德都亳除桀之邪虐以宽治民民喜远近归之改正朔夏之前皆以建寅之月为正月汤既革夏命乃以建丑之月为正月十二寸为尺色尚白牲用白以白为徽号服旱冠而缟衣初置二相以伊尹仲虺为之作乐曰大濩在位十三年崩寿一百岁太子太丁早卒次子外丙立外丙汤次子在位二年古史考伊尹生于空桑今汴梁路陈留有空桑故城是也仲壬外丙弟在位四年太甲汤太子太丁之子既即位不明厥德颠覆汤之典刑伊尹放之桐宫伊尹乃摄政当国以朝诸侯太甲居桐三年自怨自艾处仁迁义伊尹乃以冕服奉太甲复归于亳太甲增加修德诸侯咸归保惠庶民不敢侮鳏寡号为太宗在位三十三年沃丁太甲子在位二十九年太庚沃丁弟在位二十五年小甲太庚子在位三十六年雍巳小甲弟商道寖衰诸侯或不至在位十四年太戊雍巳弟以伊隲为相亳有祥桑谷共生于朝一暮大拱大戊问于伊隲隲曰妖不胜德君之政其有阙欤太戊于是修先王之政明养老之礼早朝晏退问疾弔丧三日而祥枯死三年远方重译而至者七十六国有贤臣巫咸臣扈等共辅佐之商道复兴号称中宗在位七十五年仲丁太戊子亳都有河决之害迁于嚣蓝夷为寇仲丁征之在位十二年嚣音敖有仓曰敖仓汴梁路郑州鸿沟在焉外壬仲丁弟在位五年河亶甲外壬弟嚣有河决迁都于相在位十年商复衰相祖乙河亶甲之子相州河决迁都子耿商道复兴在位十九年耿今晋宁路河中府古蒲州也冀域祖辛祖乙子在位十六年沃甲祖辛弟在位二十年祖丁祖辛子在位三十一年南庚沃甲子在位二十九年阳甲南庚弟自仲丁已来子弟争立九世乱诸侯莫朝商复衰在位八年盘庚阳甲弟商道寖衰又有河决之害复迁于亳臣民怨迁盘庚作书告谕之行汤之政商道复兴在位二十九年改商曰殷小辛盘庚弟殷道又衰在位二十二年小乙小辛弟自为太子时备知民事艰难在位二十一年武丁小乙子居丧三年不言梦上帝赉以良弼乃图其形求于天下得傅说于版筑之间命以为相政事修举三年蛮夷编发重译来朝者六国自是章服多用翟羽鬼方无道武丁伐之三年乃克殷道复兴号为高宗在位五十九年鬼方契丹也鲜卑之遗种北狄之国号居黄水之南黄龙江之北在秦汉曰匈奴在隋唐曰突厥汉书音义夏曰獯鬻商曰鬼方周曰玁狁祖庚武丁子在位十七年祖甲祖庚弟殷复衰在位十七年廪辛祖甲子在位六年庚丁祖甲次子在位二十三年武乙庚丁子时东夷寖盛分迁海岱在位五年猎于河渭之间被震崩迁都朝歌今山西卫辉路冀域太丁武乙子在位十四年时周公季伐戎羌克之太丁命公季为牧师即周祖王季也帝乙太丁子殷益衰在位四十七年帝乙之妾有子长曰微子启次曰中衍季曰受德纣也母为后纣尚幼帝乙及后欲立启为太子太史据法争之曰有妻之子不可立妾之子乃立纣受德纣也帝乙之子一名辛都朝歌汉曰殷都即牧野之墟纣伐有苏氏获其女妲已嬖之惟其言是从比干谏之纣怒剖比干纣始为象箸箕子叹曰彼为象箸必不盛以土簋将为犀玉之杯玉杯象箸必不羹菽藿衣短褐而舍于茅茨之下则锦衣九重高台广室称此以求天下不足矣远方珍奇之物舆马宫至之渐自此而始故吾畏其卒也纣以周侯昌及九侯鄂侯为三公九侯进女于纣女以礼自闲纣不喜杀之醢右九侯鄂侯争之併杀鄂侯周侯闻之叹息崇侯虎因而谮昌于纣纣乃囚昌于羑里闳夭散宜生之徒患之乃求有莘氏之美女骊戎之文马有熊之尤驷及珍怪奇物因殷嬖臣费仲而献之纣大说乃赦昌授昌曰西伯赐弓矢斧钺使西伯得征伐西伯行政善诸侯来归之昌受西伯之命凡九年卒又二年昌之子发会诸侯盟津伐纣纣战不胜入登鹿台之上衣珠玉自燔在位三十四年殷亡右商三十主合六百二十八年天下归周周刘恕周外纪曰文武其先祖后稷名弃其母有邰氏女曰姜原为帝喾元妃出野见巨人迹说而践之而身动如孕者居期而生子以为不祥弃之隘巷马牛辟之不践徙置林中多人迁之又弃于渠中水上飞鸟以翼覆之姜原以为神遂收养长之初因弃之故曰弃好耕农相地之宜谷者稼穑焉民皆法则之帝尧闻之举为农师天下得其利有功封于邰号曰后稷别姓姬氏后稷卒不窟立不窟卒子鞠立鞠卒子公刘立公刘虽在戎狄之间复修后稷之业百姓怀之多从而保焉周道之兴实由此始公刘卒子庆节立国于豳庆节卒子皇仆立皇仆卒子羌弗立羌弗卒子毁隃立毁隃卒子公非立公非卒子高圉立高圉卒子亚圉立亚圉卒子公叔祖立公叔祖卒子古公亶父立古公亶父复修后稷公刘之业积德行义国人戴之獯鬻戎狄攻焉古公遂去豳渡漆水踰梁山止于岐山之下豳人举国扶老携弱归古公于岐下古公有长子曰太伯次曰虞仲其妃大姜生少子曰季历季历娶太任皆贤妇人太任生子曰昌昌生有圣瑞太伯虞仲知古公欲立季历以传昌乃亡如荆蛮文身断发以让季历古公卒子季历立季历笃于仁义诸侯顺之王季卒子昌立武王成王康王昭王穆王共王懿王孝王夷王厉王共和宣王幽王平王桓王庄王僖王惠王襄王顷王匡王定王简王灵王景王敬王元王贞定王考王威烈王安王烈王显王慎靓王赧王文王姬姓昌名受殷命为西伯凡九年卒寿九十七岁高辛氏之后也伯夷叔齐者孤竹君之子让国不仕闻西伯善养老归焉太颠闲夭散宜生鬻子辛甲之徒皆归之吕望年八十余钓渭水西伯猎载之归尊为太公虞苪争田质于西伯入境见耕者让畔行者让路惭而还以所争之田让而不取汉南诸侯闻而归者四十余国西伯卒子发嗣位孤竹君之国今辽西之地周封箕子于朝鲜者是也隷辽阳省古肃慎地武王讳发西伯昌之子既嗣位以太公望为师以弟周公且为辅召公奭毕公高皆左右东观兵至于盟津诸侯不期而会者八百皆曰纣可伐矣武王曰未也乃还师而归居二年纣暴虐滋甚杀王子比干囚箕子纣之兄微子乃抱其乐器而犇周于是武王遍告诸侯曰殷有重罪不可以不伐乃东伐纣十二月戊午师毕渡盟津诸侯咸会陈师牧野纣发兵七十万人拒武王众倒戈无战心而溃纣乃登于鹿台之上衣其珠玉自燔于火而死武王斩纣头悬大白之旗于时诸侯尊武王为天子己卯武王元年殷初定乃使其弟管叔鲜蔡叔度相纣之子武庚治殷命召公奭释箕子之囚毕公释百姓之囚表商容之间命南宫括散鹿台之财发鉅桥之粟以拯贫弱氓隷命闳夭封比干之墓命宗祝飨祠于军乃罢兵西归武王追思先圣褒封神农之后于焦黄帝之后于祝帝尧之后于苏帝舜之后于陈大禹之后于𣏌封功臣谋士师尚父为首于营丘曰齐周公于曲阜曰鲁召公于蓟曰北燕毕公高于毕弟叔鲜于管叔度于蔡叔振铎于曹叔武于郕叔处于霍康叔封卫聃季载皆少未封制天下立七十一国封兄弟之国十有五人姬姓之国四十人改正朔以建子月为正月色尚青服以冕王木德以居镐武王问箕子以天道作洪范封箕子于朝鲜而不臣也余各以次受封武王将营居于洛邑纵马于华山之阳放牛于桃林之野偃干戈振兵释旅王二年有疾周公为坛告太王王季文王请代武王之死武王迁都于鄗文王之庙在酆武王作乐曰大武在位七年寿九十三初舜肇十二州以冀州南北广大分燕北地为幽州夏殷併幽为冀周襄王二十八年北燕伯朝晋称北燕盖有南燕故也尧之后其南燕乎北燕姬姓召公之后也南燕姞姓后稷妃家也诗初殷纣命西伯昌典治南国江汉汝旁之诸侯作邑于酆西伯命岐邦周召之地为周公旦召公奭之釆地至武王定天下巡狩述职陈诵诸侯之诗以观民风得周召二公之德教尤纯属之太师分而国之曰周南国风召南国风周公作乐用之乡人焉用之邦国焉文王时诗三十六篇周南十一篇关睢葛覃卷耳樛木螽斯桃夭兔罝芣苜汉广汝坟麟之趾召南十二篇鹊巢釆蘩草虫釆苹行露羔羊殷其雷标有梅小星江有氾野有死麕驺虞小雅八篇鹿鸣四牡皇皇者华伐水天保釆薇出车杈杜大雅五篇棫朴思齐皇矣灵台旱麓武王时诗六篇召南二篇甘棠何彼秾矣小雅四篇鱼丽南陔白华华黍颂四篇时迈桓赉般陈帝舜之后虞幕裔孙阏父之子胡公满武王克殷以元女太姬妻之封诸陈赐姓妫氏妫荡是也国陈自满五世至慎公年不可考慎公圉成之子幽公立而后可纪二十四君合六百四十五年始武王元年己卯终敬王四十二年癸亥周共和元年陈幽公宁十四年共和十一年僖公孝元年宣王三十三年武公灵元年幽王年夷公说元年幽王五年平公燮元年平王十七年文公圉元年平王二十三年桓公鲍元年桓王十四年厉公佗元年桓王二十四年利公跃元年庄公楚元年庄王五年宣公杵臼元年襄王五年穆公欵元年襄王二十一年共公朔元年顷王六年灵公平国元年定王九年成公午元年灵王四年哀公弱元年景王三十六年惠公吾元年敬王十五年怀公柳元年敬王十九年闵公越元年敬王四十二年陈为楚灭齐太公望生冀州其先出于神农氏甞为四岳伯益佐禹治水有功赐姓姜氏封于吕至太公望为文王武王师号尚父封于齐都营丘武王命太公曰五侯九伯汝得征之齐由此得征伐为上国自尚父七世至献公年不可考献公子武公立年始可纪始武王元年己卯至安王二十三年壬寅康公薨于海上国为田氏秦始皇帝二十六年庚辰王建降于秦通三十一主合七百四十四年国亡初陈敬仲十一世孙完周惠王五年奔齐以陈氏为田氏五世生桓子始大于齐又三世成子得齐政田常生襄子盘盘生庄子白白生太公和相齐齐康公淫于酒色不听政安王十一年田和迁康公于海上使食一城以奉其先祀安王十三年田和会魏文侯楚人卫人于浊泽求为诸侯魏文侯为之请于王及诸侯王许之十六年王命和为侯王十七年和薨子桓公午立王二十三年齐康公薨于海上无子田氏遂并齐而国之是岁桓公午亦薨子威王田齐立田氏冐齐入战国周共和元年武公寿十年宣王四年厉公无忌元年宣王十三年文公赤元年宣公二十五年成公说元年宣王三十四年庄公日冓元年平王四十一年僖公禄父元年桓王二十三年襄公诸儿元年无知庄王十二年桓公小白元年始霸惠王十年赐命齐为侯伯无诡襄王十年孝公昭元年襄王二十年昭公潘元年匡王元年懿公商人元年匡王五年惠公元元年定王九年顷公无野元年简王五年灵公环元年灵王十九年庄公光元年灵王二十五年景公杵臼元年敬王三十一年孺子茶元年敬王三十二年悼公阳位元年敬王三十六年简公壬元年敬王四十年平公骜元年贞定王十四年宣公积元年威烈王二十二年康公贷元年安王十一年田和迁康公于海上安王十三年田和求为诸侯安王十六年王命太公田和为诸侯安王十七年和薨桓公午元年安王二十四年齐威王田齐元年显王三十七年宣王元年赧王二年愍王元年赧王三十二年襄王法章元年赧王五十一年王建元年秦始皇二十六年五建降秦国亡显王四十三年齐宣王以孟轲为上卿赧王十七年秦请齐孟甞君田文为相既而不用乃囚之得亡去赧王二十九年齐愍王既灭宋欲并二周为天子燕昭王谋伐齐诸侯害齐王之暴皆争合谋赧王三十一年燕以乐毅为上将军并将秦魏韩赵之兵伐齐齐师大败齐王走莒楚使淖齿弑之赧王三十二年齐亡臣王孙贾相与求愍王子法章立之是为襄王保莒三十六年齐田单火牛复齐始皇二十六年秦攻齐齐王建降秦迁建于共饿而死齐田氏一百八十二年合尚父之初封共九百二十六年鲁周公旦文王子武王弟也佐武王克殷封于鲁都曲阜周公留佐王其子伯禽就受封之国至献公之子慎公濞年世乃可纪始武王元年己卯终秦孝文王元年辛亥三十四君合八百七十三年楚考烈王灭之迁顷公为家人周共和元年慎公濞七年宣王十一年武公敖元年宜王十三年懿公戏元年宣王二十二年伯御自立宣王三十三年孝公称元年平王三年惠公不皇元年平王四十九年隐公息始元年桓王九年桓公允元年庄王四年庄公同元年惠王十六年闵公开元年惠王十八年僖公甲元年襄王二十六年文公兴元年匡王五年宣公俀元年定王十七年成公黑肱元年简王十四年襄公午元年景王四年昭公祠元年敬王十一年定公宋元年敬王二十六年哀公蒋元年考王十一年元公嘉元年威烈王十七年穆公衍元年安王二十六年共公奋元年显王十五年康公毛元年显王二十四年景公偃元年慎靓王五年平公旅元年赧王十九年愍公贾元年赧王四十二年顷公元年秦孝文王元年国亡惠王十四年鲁庄公立叔孙氏三桓惠王十七年鲁闵公立孟孙氏惠王三十年鲁僖公立季孙氏北燕召公奭武王弟武王克殷封之于北燕时自陜以西召公主之听讼治民各得其所公卒民怀之以其甞听事甘棠树下不敢伐作甘棠诗以美之召公下九世年不可考惠侯立而后可纪始武王元年己卯显王三十六年入战国周共和惠侯宣王二年僖侯元年宣王二十八年顷侯元年平王五年哀侯元年平王七年斳侯元年平王四十三年穆侯元年桓王十年宣侯元年桓王二十三年桓侯元年庄王七年庄公元年顷王二年襄公元年定王六年宣公元年定王二十一年昭公元年简王十二年武公元年灵王十八年文公元年灵王二十四年懿公元年景王六年惠公元年景王十年悼公元年景王十七年共公元年景王二十二年平公元年敬王十六年简公元年敬王二十八年献公元年贞定王五年考公元年贞定王二十年成公元年考王八年闵公元年烈王四年僖公元年烈王七年桓公元年显王八年文公元年显王三十四年文公卒显王三十七年易王元年慎靓王元年王哙元年赧王四年昭王平元年赧王三十六年惠王元年赧王四十四年武成王元年赧王五十九年孝王元年秦昭襄王五十三年王喜元年始皇帝二十五年国灭显王三十四年燕文公卒合七百九十年自后入战国也显王四十六年燕称王赧王三年燕王哙十年也哙以国让其相子之为王燕人攻子之国大乱齐王伐燕取子之醢右之杀燕王哙燕人共立大子平是为昭王昭王筑台置千金于台上以招延天下士郭隗始应之秦始皇二十五年秦虏燕王喜国灭燕入于战国凡一百六年合初封共八百九十六年蔡叔度文王子武王封之使之相武庚与管叔流言作乱周公相成王放叔度于郭隣其子胡率德改行复封于蔡自叔度五世至厉侯年不可考厉侯子武侯立而后可纪始武王元年己卯终贞定王二十二年甲午二十五君合六百七十六年楚惠王灭周共和元年武侯二十三年共和五年定侯元年宣王十九年僖侯所事元年平王十年共侯与元年平王十二年戴侯元年平王二十二年宣侯楷父元年桓王六年桓侯封人元年庄王三年哀侯献舞元年惠王三年穆侯盻元年襄王七年庄王田牛元年匡王二年文侯申元年定王十六年景侯同元年景王三年灵侯般元年景王十六年平侯卢元年景王二十四年悼侯东齿元年敬王二年昭侯甲元年敬王三十年成侯朔元年贞定王十三年声侯产元年贞定王十七年元侯齐元年贞定王二十二年国亡初庄王十五年蔡哀侯为楚虏在楚九年而卒曹叔振铎文王子武王封之于曹五世至孝伯年不可考孝伯之子夷伯立而后可纪始武王元年己卯终敬王三十三年甲寅二十五君合六百三十六年宋景公灭之周共和元年僖伯喜二十四年共和八年幽伯强元年宣王三年戴伯苏元年宣王三十三年惠伯兕元年平王十二年穆公武元年平王十五年桓公终生元年桓公十九年庄公射姑元年惠王七年僖公夷元年惠王十六年昭公班元年惠王二十五年共公襄元年顷王元年文公寿元年定王十三年宣公卢元年简王九年成公负刍元年灵王十八年武公胜元年景王十八年平公须元年景王二十二年悼公午元年敬王六年声公野元年敬王十一年隐公通元年敬王十五年靖公露元年敬王十九年曹伯阳元年敬王三十三年国灭吴泰伯弟虞仲之后也初古公亶父长子曰泰伯次曰虞仲少曰季历季历生昌昌生有圣瑞泰伯虞仲知古公欲立季历以传昌乃亡如荆蛮文身断发以让季历是曰勾吴号为吴泰伯无子虞仲生季简季简生叔达叔达生周章武王克殷求其后得周章时已君吴矣因封之于吴十三世至去齐年不可考去齐子寿梦立吴始大称王而后可纪始武王元年己卯终元王三年戊辰二十君六百五十年越勾践灭之周简王元年寿梦元年灵王十一年诸樊元年灵王二十五年余祭元年景王元年余昧元年景王十九年王僚元年敬王六年阖闾光元年敬王二十五年夫差元年元王三年国为越灭寿梦诸樊余昧阖闾王嘹口彳寿梦第三子余昧之子州于也号王嘹口彳专诸刺之寿梦有三子长曰诸樊次曰余祭少曰余昧阖闾诸樊之长子也成王诵武王子即位年十三周公居冢宰摄政元年丙戌管叔蔡叔霍叔皆文王子流言曰公将不利于孺子武庚从而同反周公作大诰奉王命以讨之二年周公居东讨武庚管叔诛之放蔡叔于郭隣降霍叔为庶人东土以宁六年周公作乐曰勺言能勺先祖之道也又作乐曰武以象武王之武功也七年初武王作邑于镐京谓之宗周是为西都将营成周居于洛邑而未果至是成王如武王之志定鼎于郏鄏二月使召公先相宅三月周公至洛兴工营筑谓之王城是为东都南系于洛水北因于郏山周公又营成周成王居洛邑迁殷顽民于成周复还归西都十二月周公归政于成王成王在位三十七年内七年周公摄政食货初虞夏商之世币金有三品或黄或曰或赤或钱或布或刀或龟具至是太公望乃立九府圜法钱圜凾方轻重以铢布帛广二尺二寸为幅长四丈为匹故货宝于金利于刀流于泉布于布束于帛诗成王时雅颂五十篇小雅十篇棠棣崇丘由庚南山有台菁菁者莪彤弓蓼萧湛露南有嘉鱼由仪大雅十三篇文王大明绵下武生民行苇文王有声既醉凫鹥般乐公刘洞酌卷阿颂二十七篇清庙维清烈文天作我将执竞思文臣工噫嘻振鹭丰年有瞽载见有客访落敬之小毖载芟良耜丝衣闵予小子昊天有成命维天之命潜雝武酌豳国风周公居东思公刘居豳忧念民事序已志豳国变风作七篇七月鸱鸮东山破斧伐柯九罭狼跋晋叔虞成王母弟王五年削桐叶为圭戏曰吾以此封若史佚请择日王曰吾与之戏耳史佚曰天子无戏言周公成之遂封叔虞于尧之故墟曰唐侯都翼叔虞子燮改唐曰晋都平晋县至昭侯封文侯之弟成师于曲沃号桓叔至景公迁新田谓曲沃为故绛晋自叔虞至厉侯福五世年不可考厉侯子靖侯立而后可纪始成王五年庚寅终安王二十六年乙巳三十八君合七百四十六年魏韩赵共废晋靖公为家人三分其地曲沃桓叔生庄伯庄伯生武公继世为曲沃之君强盛常有灭晋之志惠王二年武公伐晋而灭之当是时天子之使适在晋故大夫为之请命于天子之使天子之使为之请命天子王使号父命曲沃武公以军为晋侯桓叔晋穆公之子也曲沃翼城二县隷绛州闻喜安邑二县隷解州皆属晋宁路即平阳路古晋州也冀州之域周共和元年靖公宜臼十八年共和二年僖侯司徒元年宣王六年献侯籍元年宣王十七年穆侯费生元年宣王四十四年殇叔元年幽王二年文侯仇元年平王二十六年昭侯伯元年平王三十二年孝侯平元年平王四十八年鄂侯却元年桓王三年哀侯光元年桓王十一年小子侯元年桓王十六年侯缗元年武公杀之惠王元年献公说诸元年襄王二年惠公夷吾元年襄王十五年怀公圉元年襄王十六年文公重耳始霸元年襄王三十五年襄公驩元年襄王二十二年灵公提元年定王元年成公黑臀元年定王八年景公繻元年简王六年厉公寿曼元年简王十四年悼公周元年灵王十五年平公彪元年景王十四年昭公夷元年景王二十一年顷公去疾元年敬王九年定公午元年元王三年出公凿元年贞定王十三年哀公骄元年考王四年幽公柳元年威烈王七年烈公上元年安王十年考公顷元年安王二十五年靖公俱酒元年安王二十六年国灭晋有六卿曰智氏赵氏韩氏魏氏范氏中行氏彊而专权晋侯卑弱不能制贞定王十一年智氏与韩赵魏共灭范氏中行氏分其地贞定王十二年晋侯怒四卿之骄暴告齐鲁欲伐之四卿乃反攻公公奔齐死之是曰出公乃立哀公贞定王十三年智氏又约韩魏共伐赵三年不能克赵乃约韩魏反攻智伯灭其族三分智伯之地宋武王元年封殷纣之庶子武庚治殷既叛而诛之周公东归成王封殷帝乙之裔微子以代殷后国号宋用殷之礼乐于周为客而不臣国应天府自微子至厉公赋年不可考厉公子僖立公而后可纪始成王二年丁亥终赧王二十九年乙亥王偃无道齐魏楚共灭之三十二君合八百三十九年周共和元年僖公举十八年共和十二年惠光覸元年宣和二十八年哀公元年宣王二十九年戴公元年平王六年武公司空元年平王二十四年穆公和元年平王四十三年穆公和元年桓王元年殇公与夷元年桓王十年庄公冯元年庄王六年闵公捷元年庄王十五年游弑闵公自立僖王元年桓公御说杀游元年襄王二年襄公兹父元年襄王十六年成公王臣元年襄王三十三年昭公杵臼元年匡王二年文公鲍革元年定王十九年共公瑕元年简王十一年平公成元年景王十四年元公佐元年敬王四年景公头曼元年贞定王元年昭公特元年威烈王二十三年悼公购由元年安王七年休公由元年烈王四年辟公辟兵元年显王四十一年康王偃元年赧王二十九年国灭诗商颂五篇那祀成汤也烈祖祀中宗也玄鸟祀高宗也长发太禘也殷武祀高宗也严粲诗註曰微子为商之后故商之礼乐皆存于宋至七世传之戴公其间礼乐废坏亦非戴公之罪自戴公而上微子而下其所由来者渐矣有正考甫者得商颂之十二篇于周之太师宋之礼乐虽为废坏然正考甫得商颂于周之太师是商之礼乐虽失之于宋而得之于周也周用六代之乐乐章固常存之故得有商颂也然商颂十二篇今乃有五篇盖删诗时又已亡其七矣卫周公既伐管蔡以殷民半封康叔于卫七世至顷侯年不可考顷王之子僖侯立而后可纪始成王二年丁亥终秦二世元年壬辰四十一主合九百单六年懿公时狄侵卫懿公出奔戴公立野处漕邑齐桓公攘戎狄城楚丘而封之卫文公徙居楚丘是以卫国风木瓜美齐桓公也周共和元年僖侯十四年宣王十六年武公和元年平王十四年庄公杨元年平王三十七年桓公完元年桓王元年州吁元年桓王二年宣公晋元年桓王二十一年惠王朔元年庄王九年卫惠公十二年惠王九年懿公赤元年惠王十七年戴公申元年惠王十八年文公叡元年襄王十八年成公郑元年定王八年穆公遨元年定王十九年定公贜元年简王十年献公衍元年灵王十四年殇公秋元年景王二年襄公恶元年景王十一年灵公元元年敬王二十八年出公辄元年敬王四十年庄公崩愦元年敬王四十三年侯起元年贞定王元年悼公默元年贞定王十七年敬公弗元年考王十年昭公紏元年威烈王王元年襄公亹元年威烈王十二年慎公颓元年烈王四年声公训元年显王八年成侯速元年显王二十二年卫贬自侯服属三晋显王三十四年平侯元年显王四十五年自贬曰君嗣君元年赧王三十三年怀君元年秦昭襄王五十五年元君元年秦始皇十八年君角元年秦二世元年灭之废角为庶人楚颛顼之后裔世居蛮荆为君长周初有鬻熊事文王成王时封其孙熊绎于楚姓羊氏为楚子熊绎九世至熊延年不可考熊延子熊勇立而后可纪始成王至威烈主三十四年悼王立合七百十五年入战国赧王十六年秦伐楚劫怀王十八年怀王亡归秦追及之怀王薨于秦赧王五十三年楚考烈王寇元年徙都寿春秦昭襄王五十四年楚迁于鉅阳楚自悼王元年至始皇二十四年得一百七十九年周共和元年熊勇共和五年熊严元年宣王三年熊霜元年宣王元年熊绸元年宣王二十九年熊鄂元年宣王三十八年若敖熊仪元年平王八年霄敖熊坎元年平王十四年蚡胃熊眴元年平王三十一年武王熊通始称王元年庄王八年文王熊赀元年惠王元年堵敖熊艰元年惠王六年成王熊浑元年襄王二十七年穆王商臣元年顷王六年庄王侣元年定王十七年共王审元年灵王十三年康王昭元年景王元年郏敖豪元年景王五年灵王䖍元年景王七年平王疾弃元年敬王五年昭王珍元年敬王三十一年惠王章元年考王十年简王中元年威烈王十九年声王当元年威烈王二十四年悼王元年入战国安王二十二年臧肃王元年烈王七年宣王元年显王三十年威王元年显王四十一年怀王元年赧王十七年襄王元年赧王五十三年考烈王寇元年秦始皇十年幽王元年始皇二十年王负刍元年始皇二十四年国灭康王钊成王子修文武之业天下安宁刑措不用在位二十六年昭王瑕康王子王道微阙楚人不朝王乃南征国人以胶船乘王至中流胶液王及祭公皆溺死在位五十一年释迦牟尼佛按明教大师正宗记曰天地更始阎浮洲方有王者兴曰大人大人者没后王因之继作而不已古今殆不可胜数后世有王者曰大善生大善生出懿师摩懿师摩出忧罗陀忧罗陀出瞿罗瞿罗出尼浮罗尼浮罗出师子颊师子颊出净饭王然此七世皆王独懿师摩净饭号为圣王如来即出于净饭圣王者也始如来以往世会然灯佛于莲华大城然灯授之记曰汝后成佛如我号曰释迦牟尼更劫无数逮迦叶佛世廼以菩萨成道上生于覩史陀天应其补处号护明大士及其应运适至大士乃以迦毘罗国处阎浮提之中白净饭王真转轮族宜因之以生即捐天寿示乘白象从日中降神于其母摩耶夫人右脇而止及其将生摩耶乃往国苑无忧木下其花方妍夫人欲取之举手圣子乃自其右脇而诞神龙澍水以澡之地发金莲以承之圣子乃四方各蹈七步以手上下指之曰四维上下唯我最尊王寻持之与谒天庙天像起为之致礼还宫大集贤者为其名之号曰萨婆悉达稍长命师傅教以世书未几立为太子为娶太子已大洁清虽示同世娶而非有凡意以夙业缘乃指其妃之腹云却后六年汝当生一男一旦命驾欲游虽更出四门而皆有所遇终以其老病死与沙门者感之而出家之意愈笃太子时年十九岁二月八夜乘马出自北门至檀特山小息林间遂释衣冠自以其所佩宝剑绝其须发誓曰愿共一切断此烦恼净居天化人以僧伽梨致太子因得法服服之进入其山嘉处弥楼宝山居其阿蓝伽蓝习不用处定三年复进欝头蓝处习非非想定三年进象头山杂外道辈为之苦行日食麻麦居六年以无心意无受行而外道亦化圣人乃自思之曰今此苦行非正解脱吾当受食而后成佛即沐浴于尼连河受牧牛氏女所献乳麋寻诣毕钵木下天帝化人撷瑞草以席其坐以二月七日之夕入正三昧八日明星出时示廓然大悟乃成等正觉陞金刚座天帝师之请转法轮先是憍陈如五人侍从于山中至此首与度之故入鹿野苑谈四谛法然因是而得道果者亦亿计遂独之摩竭提国化优楼迦叶弟兄三人时国主瓶沙王有竹林园施佛为精舍请如来馆之未几王舍城舍利弗目犍连皆从受化如来曰彼二来者当为我上足弟子于是度之初大迦叶入山习禅至是趣竹林精舍如来起迎谓众曰吾灭后而法被来世六万岁者此人之力也是时如来成道已六载矣后迎之还国以见父王父王大喜因诏其族五百贵子从之出家及其还宫也其子罗睺罗礼之持圣人之衣而告众曰此正如来也用是为母释其群疑其后以化期将近乃命摩诃迦叶曰吾以清净法眼涅槃妙心实相无相微妙正法今付于汝汝当护持并勅阿难副贰传化无令断绝而说偈曰法本法无法无法法亦法今付无法时法法何曾法偈已复谓大迦叶曰吾将金缕僧伽梨衣亦付于汝汝其转授补处慈氏佛俟其出世宜谨守之大迦叶敬奉佛勅世尊一旦往拘尸那城娑罗双木之间欲般涅槃会纯陀长者恳献供养如来因之复大说法度须跋陀罗右脇而卧泊然大寂内之金棺待大迦叶至而后三昧火燔然自焚烬已而舍利光烛天地天人神龙分而塔之又曰稽夫如来之生也当此周昭王九年甲寅之四月八日其出家也当昭王之二十七年壬申之二月八日其成道也当昭王三十三年之戊寅其灭度也当穆王三十六年壬申之二月十五日化已凡一千一十七年以汉孝明帝永平十年丁卯之岁而教被华夏呜唿如来示同世寿凡七十九岁以正法持世方四十九年化度有情其不可胜数若如来之生与灭及其出家成道或当周昭王穆王之年然自周武王至厉王皆无年数及宣王方有之旧谱乃曰昭王九年二十七年三十三年穆王之三十六年或者颇不以为然吾甞辩之故考太史公三代世表视其序曰余读谍记黄帝以来皆有年数稽其历谱谍终始五德之传古文咸不同乖异夫子之弗论次其年月岂虚哉以此验三代已前非实无年数盖太史公用孔子为尚书之志故不书其年乃作世表嵩又评曰其付法于大迦叶者其于何时必何以明之曰涅槃会之初如来告诸比丘曰汝等不应作如是语我今所有无上正法悉已付嘱摩诃迦叶是迦叶者当为汝等作大依止此其明矣正宗记又评曰宝林传灯二书皆书天竺诸祖入灭之时以合华夏周秦之岁甲然周自宣王已前未始有年又支竺相远数万余里其人化灭或有更千余岁其事渺茫隔越吾恐以重译比校未易得其实辄略其年数甲子且从而存其帝代耳唯释迦文佛菩提达磨至于中国六世之祖其入灭年甲稍可推校乃备书也传法正宗记者宋杭州佛日禅师契嵩之所作也师广西道藤州镡津李氏子母钟氏七岁出家事东山沙门十三得度十九游方下沅湘涉衡岳谒神鼎諲禅师諲与语奇之然无所契悟游袁筠间受记莂于洞山聪公遍参知识夜则顶戴观音像诵其号必满十万乃寝世间经书章句不学而能作原教十余万言明儒释之道一贯以抗宗韩排佛之说后居杭州灵隐永安兰若着禅门定祖图传法正宗记辅教编上仁宗皇帝万言书经开封府缴进嘉祐七年三月十七日赐付传法院编次入藏下诏褒宠赐号明教大师宰相韩琦大参欧阳脩延见而尊礼之欧曰不意僧中有此郎既东还栖永安神宗熙宁五年六月四日晨兴写偈曰后夜月初明吾今喜独行不学大梅老贪随鼯鼠声至中夜而化阇维不坏者五曰顶曰耳曰舌曰童真曰念数珠其顶骨出舍利红白晶洁是月八日道俗合诸不坏者葬于故居永安兰若之左寿六十六岁僧腊五十三详见尚书屯田员外郎陈舜俞撰师行业纪师字仲灵号潜子法嗣洞山聪禅师聪嗣文殊真真嗣德山密密嗣云门偃禅师释迦牟尼如来贤劫第四佛也五比丘者憍陈如頞鞞跋提十力迦叶摩男俱利颂曰頞鞞跋提并俱利此三属在父之亲陈如十力母之亲初转法轮先度此迦叶弟兄三人者优楼频罗迦叶伽耶迦叶那提迦叶也非大迦叶兼其徒侣一千人又度王舍城舍利弗目犍连兼其徒侣各一百人那舍长者子等五十人是众随佛行住故经前列众称千二百五十人俱是也经存大数故略五人世尊拈华迦叶微笑出大梵王问佛决疑经云佛在灵鹫山中大梵天王以金色波罗华持以献佛世尊拈华示众人天百万悉皆罔措独有迦叶破颜微笑世尊曰吾有正法眼藏涅槃妙心分付迦叶详见宋神宗熙宁十年丞相王荆国公说结集法藏见一祖迦叶下四谛法者苦集灭道也一苦谛别则二十五有总则六道生死二集谛即见思惑又云见修又云四住又云染污无知又云取相惑又云枝末无明又云通惑又云界内惑名虽不同但见思耳三灭谛灭前苦集显遍真理因灭会真灭非真谛四道谛略则戒定慧广则三十七道品道品者四念处四正勤四如意足五根五力七觉支八正道然四谛之中分世出世前二谛为世间因果苦果集因后二谛为出世间因果灭果道因且何故世出世前果后因盖声闻根钝知苦断集慕果修因是故然也穆王满昭王子在位五十五年寿终一百五岁徐夷作乱率九夷以伐宗周西至河上穆王畏其偪分命东方诸侯徐子王之徐子嬴姓地方五百里行仁义得朱弓矢自以为得天瑞乃称偃王陆地而朝者三十六国王正西巡狩乐而忘返闻徐子僣号乃命造父为御而归以救偃王之乱命楚伐徐徐子北走彭城百姓随之者以万数穆王乃以赵城封造父其族由此为赵氏共王繄扈穆王子在位十年懿王囏共王子徙都槐里史记载王有诗今无之盖逸诗也在位二十五年槐里今陜西安西路兴平县雍域老子聃所葬之地诗齐太公五世哀公荒淫懿王使烹焉齐之变风始作五篇鸡鸣还着东方之日东方未明孝王辟方懿王弟时有诗今无之盖逸诗也王在位十五年西天一祖摩诃迦叶尊者摩竭陀国人也姓婆罗门其父号饮泽母号香志生而其体金色初名迦叶波此曰饮光盖取其体之金色光明照耀饮诸光明也恳父母求出家为沙门入山以杜多行自修会空中有告者曰佛已出世请往师之尊者趋于竹林精舍特申恭敬如来乃分座命之坐时大众皆惊谓其何以与此如来为众广说其夙缘以断群疑寻为之说法而尊者即座成道然其积修胜德而智慧高远故如来甞曰我今所有大慈大悲四禅三昧无量功德以自庄严而迦叶比丘亦复如是一朝乃以正法付之嘱其相传无令断绝复授金缕袈裟命之转付弥勒及如来大般涅槃而尊者方在耆阇崛山是时地震光明照耀即以天眼知之乃谓众曰佛涅槃矣嗟乎正法眼灭世间空虚与其徒即趋拘尸那城既至双木之间而如来既化内于金棺尊者大恸遂感如来足出于棺以慰其哀慕寻致栴檀白㲲以资其阇维既经七日迦叶告五百阿罗汉令诣十方集诸罗汉王舍城双树间至中夏安居于十五日结集三藏阇王日给千人饭食满足一夏尔时迦叶告诸比丘佛已茶毘金刚舍利宜与人天为其福田吾等比丘当务结集以惠来世为其大明即以神通自昇须弥之顶而说偈曰如来弟子且莫涅槃得神通者当赴结集遂击金钟其偈因钟声而普闻故应真罗汉皆会于毕钵罗巖唯阿难以漏未尽不得即预宿户外终夕思之及晓乃得正证遂扣户以告迦叶迦叶曰若然汝可以神通自户钥中入阿难如其言而至是时佥议三藏者宜何为先迦叶曰宜先修多罗因谓诸圣曰此阿难比丘多闻总持有大智慧常随如来梵行清净所闻佛法如水传器无有遗余佛所赞叹聪敏第一宜可请彼集修多罗藏大众默然迦叶告阿难曰汝今宜宣法眼阿难闻语信受观察众心而宣偈言比丘诸眷属离佛不庄严犹如虚空中众星之无月说是偈已礼众僧足陞法座而宣是言如是我闻一时佛在某处说某经乃至人天等作礼奉行时迦叶问诸比丘阿难所言不错谬乎皆曰不异世尊所说次命优婆离以集毘尼藏复命阿难集阿毘昙达磨藏他部命迦旃延已而迦叶尊者即入愿智三昧观其所集果无谬者然尊者处世方四十五年终以结集既毕而说法度人亦无量矣念自衰老宜入定于鸡足山以待弥勒故命阿难曰昔如来将般涅槃预以正法眼付嘱于我我将隐矣此复付汝汝善传持无使断绝乃说偈曰法法本来法无法无非法何于一法中有法有不法阿难作礼奉命尊者入定于山当此周孝王之世也夷王燮孝王子觐礼不明王下堂而见诸侯荒服不朝命虢公帅六师伐太原之戎至于俞泉获马千疋王在位十六年寿六十岁诗卫康叔七世至顷侯政衰卫风始变诗一篇𨚍柏舟二祖阿难尊者王舍城人也姓剎帝利白饭王之子释迦如来之从弟也始名阿难陀此云庆喜亦名欢喜如来成道之夕生王之家大庆且喜以故名之投佛出家多闻博达智慧无碍世尊以为总持第一有大功德受持法藏如水传器乃命之以为侍者至是垂入涅槃至殑伽河又念先时所度弟子宜当来集须臾五百罗汉自空而下中有二罗汉一曰商那和脩一曰末田底迦尊者知其皆大法器而命之曰昔如来以正法眼藏付大迦叶迦叶入定而付于我我今将灭用传汝等汝受吾教当听偈言本来付有法付了言无法各各须自悟悟了无无法复谓商那和脩曰汝善行化护持正法无令断绝谓末底迦曰昔佛记云灭度五百岁中当汝于罽宾国敷宣大法后宜往之以兴教化已而尊者踊身虚空现十八变入风奋迅三昧而灭分舍利一分奉忉利天一分奉娑竭罗龙宫一分奉毘舍离王一分奉阿阇世王各起宝塔而供养之当此周夷王之世也十八变出文句补註章右脇出水左脇出火左脇出水右脇出火身上出水身下出火身下出水身上出火履地如水履水如地空没现地地没现空虚空中行虚空中住虚空中坐虚空中卧空现大身大复现小厉王胡夷王子暴虐万民弗忍后三年叛王出奔于彘周公召公二相以太子静尚幼乃相与和协共理国事称曰共和王崩于彘在位四十年诗王之变雅始作大雅五篇民劳板荡抑桑柔陈风始变幽公二篇宛丘东门之示分桧风始变四篇羔裘素冠隰有苌楚匪风共和周公召公共理国事至十四年王崩于彘太子静既长于召公之家二相共立之是为宣王释迦文佛舍利宝塔东天竺国阿育王碎七宝末造八万四千宝塔尽收西域及龙宫所藏世尊舍利一一塔之命耶舍尊者舒指放光八万四千道令捷疾鬼各随一光尽处安置一塔遍娑婆界震旦国者一十九所至西晋武帝太康三年有刘萨诃者病死入冥见梵僧指往会稽育王塔处谶悔得甦出家名慧达至会稽遍求不见偶一夜闻地下钟声即诚恳经三日忽从地涌宝塔高一尺四寸广七寸佛像悉具达既见塔精勤礼忏广瞻瑞像今明州阿育王山广利禅寺佛舍利塔是也育王造塔之时当此周厉王共和之世也宣王静厉王子周公召公辅王修政法文武成康之遗风王命召公伐平淮夷申伯仲山甫顺天下更失理喻德教举遗士海内翕然向风诸侯复宗周周道中兴尹吉甫作诗美之王在位四十六年诗宣王诗二十篇小雅十四篇六月釆𦬊车攻吉日鸿雁庭燎沔水鹤鸣祈父白驹黄鸟我行其野斯于无羊大雅六篇云汉崧高烝民韩奕江汉常武卫国风武公一篇鄘柏舟陈风釐公三篇衡门东门之池东门之扬郑宣王二十二年封弟友于郑二十二主四百三十二年韩灭之周宜王二十二年桓公友元年平王元年武公掘突元年平王二十八年庄公寤生元年桓王二十年厉公突元年庄王元年昭公忽元年庄王三年子亹元年惠王五年文公捷元年襄王二十五年穆公兰元年定王二年灵公夷元年定王三年襄公坚元年定王二十一年悼公费元年简王二年成公踚元年简王十四年僖公辉元年灵王七年简公嘉元年景王十六年定公宁元年敬王七年献公虿元年敬王二十年声公胜元年贞定王七年哀公易元年贞定王十五年共公丑元年威烈王三年幽公已元年威烈王四年儒公骀元年安王七年康王乙元年烈王元年郑康王二十年也为韩灭秦嬴姓其先出高阳氏颛帝裔孙女修子大业生柏翳曰大费佐禹平水土其后造父御穆王得幸封于赵大费十九世生非子为孝王主马蕃息赐邑之号嬴秦为附庸至秦仲宣王授命作大夫始有车马礼乐之好秦仲之孙襄公值幽王为西戎所败平王东迁将兵救周有功平王元年赐之地始命为诸侯聘享平王六年秦文公都陇州始孝王赐邑之赧王九年昭襄元年也三十君合五百六十三年昭襄王併周赧王崩秦风始变诗一篇车𥻘美秦仲也周共和元年秦仲四年宣王七年庄公元年幽王五年襄公元年平王六年文公元年都陇桓王五年宁公元年桓王十七年出子元年桓王二十三年武公元年惠王二年宣公元年惠王十四年成公元年惠王十八年穆公任郏元年襄王三十二年康公罃元年匡王五年共公和元年定王四年桓公元年简王十年景公后元年景公九年哀公元年敬王二十年惠公元年敬王三十年悼公元年元王元年厉共公元年贞定王二十七年躁公元年考王十三年怀公元年威烈王二年灵公元年威烈王十二年简公悼子元年安王二年惠公元年安王十六年出公元年安王十八年献公元年显王五年献公败晋师王赐公黻𢹂之服显王八年孝公元年显王三十二年惠文王元年赧王五年武王元年赧王九年昭襄王元年显王十九年秦商鞅筑冀阙宫庭于咸阳徙都之併诸小乡聚集为一县县置令丞凡三十一县废井田开阡陌平斗桶方斛权衡丈尺显王三十年秦入战国显王四十五年秦惠文王改其国之十四年为元年赧王五十九年秦昭襄王五十一年也併周迁九鼎三祖商那和修尊者摩突罗国人也亦名舍那婆斯姓毘舍多父林胜母娇奢耶在胎六年而生梵语商诺迦此云自然服即西域九枝秀草名也若圣降生则此草生于净洁之地和修生时瑞草斯应持法行化寻于咤利国得优波毱多以为给侍祖问之曰汝年几耶毱多曰我年十七祖曰汝身十七性十七耶多曰师发已白为发白耶心白耶祖曰我但发白非心白也多曰我身十七非性十七后三载遂为剃落授具至是付以正法偈曰非法亦非心无心亦无法说是心法时是法非心法付法已隐于罽宾国南象白山中后于三昧中见弟子毱多有五百徒众常多懈慢乃往彼现龙奋迅三昧以调伏之而说偈曰通达非彼此至圣无长短汝除轻慢意疾得阿罗汉五百比丘依教奉行尊者乃现十八变火光三昧用焚其身毱多收舍利葬于梵迦罗山当此宣王之世也幽王宫涅宣主子嬖于褒姒信虢石父之谮废申后放太子宜臼于申以褒姒为后生子余王宠信褒姒西戎之兵杀王骊山下虏褒姒王在位十一年虢公立王子余国人不顺立未经年晋文侯杀余是曰𢹂王诸侯即申国立故太子宜臼是曰平王诗幽王之诗小雅四十三篇节南山正月十月之交雨无正小旻小宛小弁巧言何人斯巷伯谷风蓼莪四月北山无将大车小明鼓钟楚茨信南山甫田大田瞻彼洛矣裳裳者华桑扈鸳鸯颇弁车牵青蝇宾之初筵鱼藻采菽角弓苑柳都人士采绿黍苗隰桑白华绵蛮瓠叶渐渐之石苕之华何草不黄大雅二篇瞻印召旻平王宜臼幽王子在位五十一年幽王既被害酆鄗逼近戎狄不可居乃东迁都于洛邑王室微弱号令不行政由方伯齐楚秦晋渐大诗平王桓王庄王诗通十篇贬为王国风平王黍离君子于役君子阳阳扬之水中谷有蓷葛藟桓王兔爰采葛大车庄王一篇丘中有麻卫风四篇淇奥绿衣考槃硕人郑风始变一篇缁素唐风晋也七篇山有枢杨之水椒聊绸缪林杜恙裘乌羽秦风四篇驷铁美襄公也始受命为诸侯有佃狩园囿焉小戎兼葭终南陈风僖公一篇墓门四祖优波毱多尊者咤利国人也姓首陀父善意年十七出家二十证果随方行化魔宫震动魔波旬俟尊者定密持缨络縻于祖颈祖出定知魔所为乃以人狗蛇三尸化为华鬘酬奉波旬尸蛆臭秽波旬厌恶尽己神力不能去乃趋梵王求去尸秽梵王曰此十力弟子所作我不可释汝须归心尊者为说偈曰若因地倒还因地起离地求起终无是理波旬乃哀露忏悔尊者谓曰汝可口自唱言归依三宝魔王合掌三唱归依佛归依法归依僧华鬘悉除波旬大喜作礼说偈曰稽首三昧尊十力圣弟子我今愿回向勿令有劣弱作礼而去尊者每度一弟子以一筹置于石室其室纵十八肘广十二肘充满其间以法付提多迦偈曰心自本来心本心非有法有法有本心非心非本法付法已踊身虚空作十八变却复本座跏趺而逝提多迦以室内筹用焚师躯收舍利建塔供养当此周平王之世也今住持以方丈曰筹室者取此十力是处非处力知业力三昧力知根力知欲力知性力至道力宿命力天眼力无漏力春秋鲁史也孔子作春秋始鲁隐公元年平王四十九年也孔子以平王为东周之始王隐公让国之贤君始起此者盖寓褒贬赏罚以正一王之法桓王林平王孙太子泄早世乃立在位二十三年初平王东迁晋郑来辅诸侯宾从王夺郑伯政郑不朝王乃伐郑师败王伤自是天子威令弱矣诗王国风三篇见平王下卫风州吁宣公惠公二十六篇卫竹竿伯兮有狐芃兰河广𨚍燕燕日月终风击鼓凯风雄雉匏有苦叶谷风式微旄丘简兮泉水北门北风静女新台二子乘舟鄘君子偕老墙有茨桑中鹑之奔奔魏风七篇葛屦汾沮洳园有桃陟岵十亩之间伐檀硕鼠邶鄘附卫庄王佗桓王子在位十五年诗王国风一篇见平王下齐风襄公六篇南山甫田卢今敝笋载驰猗嗟郑风六篇将仲子叔于田大叔于田恙裘遵大路女曰鸡鸣又二篇褰裳凑洧五祖提多迦尊者摩伽陀国人也未详其姓初名香众梵语提多迦此云通真量初香众从毱多尊者求出家毱多问之曰汝身出家心出家耶香众曰我来出家非为身心毱多曰不为身心复谁出家曰夫出家者无我我故无我我故即心不生灭心不生灭则是常道诸佛亦常心无形相其体亦然毱多曰汝当大悟心自通达宜依佛法僧绍隆圣种即为剃落受具足戒名之曰提多迦授以大法提多迦得法已行化至中印度其国有大仙者八千人其首曰弥遮迦师众诣尊者而礼之遂求出家其徒仙众从之而俱求出家尊者受之须发自除袈裟着体尊者命遮迦曰昔如来以大法眼密付大迦叶展转而至于我我今付汝汝当传持勿绝听吾偈曰通达本心法无法无非法悟了同未悟无心亦无法偈已尊者起身大虚作十八变用火光三昧而自焚之弥遮迦与众收其舍利建塔于班茶山供养之当此周庄王之世也釐王胡齐庄王子在位五年齐桓公始霸会诸侯为盟主用管仲为政号曰仲父四民不使杂处制国为二十一乡作内政而寄军令谨正盐筴诗唐风晋也武公二篇无衣有杖之杜郑风十一篇有女同车山有扶苏箨兮狡童丰东门之墠风雨出其东门子衿扬之水野有蔓草惠王阆釐王子在位二十五年初庄王爱少子子颓欲立为太子不克惠王二年秋边伯五大夫怨惠王召燕卫伐周王出奔温居于郑燕卫及诸大夫立颓为王四年郑伯虢公帅师伐王城杀子颓及五大夫奉惠王归周二十四年惠王崩襄王不敢发丧畏叔带也告难于齐二十五年诸侯谋王室既定而后发丧诗唐风二篇葛生采苓郑风一篇清人曹风一篇蜉蝣卫风二篇定之方中载驰鲁颂鲁僖公在位三十三年至是季孙行父请命于周而史克作颂四篇称僖公也䮐有駜泮水閟宫史克鲁之史官也襄王郑惠王子在位三十三年初惠王少子叔带有宠惠后欲立之而不克至是叔带欲与戎狄伐周王知之将诛叔带叔带奔齐王元年齐桓公会诸侯于葵丘八年王以戎难告齐齐桓公使诸侯戍周襄王九年齐桓公卒王十七年狄人奉叔带伐周襄王奔郑狄人立叔带为王是时晋文公避骊姬之难始返国襄王告急于晋晋文公帅诸侯伐周而杀叔带奉襄王归周王赐文公为侯伯诗卫风文公三篇螮蝀相鼠于旄又一篇木瓜美齐桓公也陈风宣公二篇防有鹊巢月出秦风穆公一篇黄鸟康公四篇晨风无衣渭阳权舆六祖弥遮迦尊者中印度人也未详姓氏一日至北天竺国市中一人持酒器逆祖曰尊者何方而来欲往何所祖曰从自心来欲往无处曰识我手中物否祖曰此是触器而负净者曰尊者其识我否祖曰我即不识识即不我祖复谓之曰汝可自道姓氏其人遂说偈曰我今生此国复忆昔时日本姓颇罗堕名字婆须密祖摄受为其剃度以圆戒德寻命之曰我方老迈将般涅槃如来正法眼藏今以付汝汝当传之无使断绝听吾偈曰无心无可得说得不名法若了心非心始解心心法偈已尊者即入狮子奋迅三昧腾身太虚高七多罗木却复本座化火自焚婆须密收灵骨舍利以七宝函贮之建塔寘其上层供养当此周襄王之世也顷王壬臣襄王子在位六年诗曹风共公三篇候人鴖鸠下泉陈风灵公二篇株林泽陂匡王班顷王子在位二十一年定王瑜匡王子在位二十一年老子姓李氏名聃字伯阳聃谥也定王三年丁巳九月十四日生楚国陈郡苦县赖乡曲仁里聃之生也释迦文佛入灭已三百四十六年矣简王四年己卯伯阳年二十三仕周为守藏吏十三年迁柱下史自是五十四年不迁时人目为吏隐敬王元年壬午老子年八十六岁去周与散关令尹喜西游流沙而死于扶风郡葬槐里七祖婆须蜜尊者北天竺国人也姓颇罗堕遇弥遮迦出家受法行化至迦摩罗国忽有智有来前称名佛陀难提今与尊者论义须蜜曰仁者论即不义义即不论若拟论义终非义论难提以其义胜遂求度须蜜特命四果圣人为其授戒未几乃命之曰如来正法眼藏今以付汝汝其传之慎无断绝听吾偈曰心同虚空界示等虚空法证得虚空时无是无非法已而须蜜起身作十八变乃入慈心三昧时梵王帝释及诸天众俱来作礼而说偈言贤劫众圣祖而当第七位尊者哀念我请为宣佛地须蜜从三昧起示众曰我所得法而非有故若识佛地离有无故语已还入三昧示涅槃相难提即于本座起七宝塔祕其全体当此周定王之世也列祖葬全身者始此简王夷定王弟在位十四年灵王泄心简王子在位二十七年孔子灵王二十一年庚戌十一月庚子生鲁国陬邑平乡母颜氏祷于尼丘而生故名丘字仲尼孔子之生也释迦文佛入灭四百年敬王四十一年壬戌孔子卒年七十三岁葬鲁曲阜景王贵灵王子在位二十五年王十八年太子圣卒王少子朝王欲立之未果王崩周相单旗刘狄立王次子勐为王子朝因旧官百工之丧职秩者以逐刘子刘子奔扬单子奉子勐于庄宫子朝之徒夜使人取勐以归单子出奔子朝之徒奉王勐以追单子晋人帅师纳王勐于王城勐寻卒是曰悼王诸大夫奉王勐母弟丐为王是曰敬王子朝又见敬王下八祖佛陀难提尊者迦摩罗国人也姓瞿昙氏顶有肉髻辩捷无碍初遇婆须蜜出家得道行化至提伽国度弟子伏驮蜜多付法偈曰虚空无内外心法亦如此若了虚空故是达真如理尔时尊者即现神变却复本座俨然寂灭众兴宝塔葬其全身当此周景王之世也敬王丐景王子在位四十三年王元年周大夫尹氏立子朝为王入王城王如刘王四年冬克巩逐王子朝王入于成周自是谓王城为西周成周为东周王十六年子朝之徒作乱王出奔于晋十七年晋侯帅师纳王王入于王城九祖伏驮蜜多尊者提伽国人也姓毘舍罗八祖行化至毘舍罗家其父长者致礼问何所须祖曰我求侍者长者曰我有一子名伏驮蜜多年已五十口未曾言足不曾履祖曰如汝所说真吾弟子伏驮闻之遽起礼拜而说偈言父母非我亲谁是最亲者诸佛非吾道谁是最道者祖答曰汝言与心亲父母非可比汝行与道合诸佛心即是外求有相佛与汝不相似欲识汝本心非合亦非离伏驮闻偈已便行七步祖曰此子悲愿广大虑父母爱情难舍故不言不履耳长者遂舍令出家祖授以具戒付以法眼既得法已行化至中印度授弟子脇尊者正法眼藏偈曰真理本无名因名显真理受得真实法非真亦非伪法已即入灭尽三昧而般涅槃众以香油旃檀阇维收舍利建塔于那兰陀寺当此周敬王之世也元王仁敬王子在位八年贞定王介元王子在位二十八年崩子去疾立立三月弟叔袭杀哀王而自立立五月少弟嵬攻杀思王而自立考王也辛卯十九年世尊入灭五百岁天竺国无着菩萨其弟天亲菩萨初尚小乘造论五百部后契悟大乘复造大乘论五百部号千部论师十祖脇尊者中印度人也本姓难生处胎六十年父长者香盖舍其出家执侍九祖未曾睡眠谓其脇不至席号脇尊者焉持化至华氏国憩一树下告众曰此地变金色当有圣人入会言讫地变金色有长者子富那夜奢合掌立前而说偈曰师坐金色地常说真实义回光而照我令入三摩地祖乃度之既具戒以如来大法眼藏付之偈曰真体自然真因真说有理领得真真法无行亦无止付法已即现神变而入涅槃化火自焚四众各以衣裓盛舍利随处兴塔而供养当此周贞定王之世也考王嵬贞定王子也在位十五年崩考王封其弟于河南是为桓公以续周公之官职桓公卒子威公代立威公卒子惠公代立乃封其少子于巩以奉王号东周惠公至赧王时东西周分治王赧徙都西周西周武公之共威烈王午考王子在位二十四年王二十三年九鼎震命晋大夫魏斯赵籍韩虔为诸侯魏毕公高之后与周同姓毕万事晋献公灭魏以封万为魏大夫至桓子与赵韩共灭智伯三分其地至文侯斯以卜子夏田子方为师都安邑显王二十九年秦破魏师虏魏公子印魏惠王恕使使献河西之地于秦以和去安邑徙都大梁周威烈王二十三年文侯斯二十二年安王十六年武王击元年烈王六年惠王罃元年显王三十五年惠王改称后元年慎靓王三年襄王元年赧王二十年昭王元年赧王三十九年安釐王元年秦始皇五年景闵王增元年始皇二十年王假元年始皇二十一年国亡秦昭襄王五十二年魏举国听秦令始皇二十一年秦灭魏八君合一百七十九年赵与秦共祖蜚廉子恶来弟季胜五世孙造父事穆王至幽王时周大夫赵奄父之子叔带去周如晋事文公始建赵氏于晋又五世赵夙又七世简子鞅生襄子无䘏与魏韩灭智伯襄子卒孙浣立浣生籍受王命为诸侯赧王八年赵武灵王变胡服骑射备四境之难赧王十六年赵王自称主父赧王十七年赵惠文王元年封其弟胜为平原君赧王三十二年赵王得楚和氏璧赵十一君一百八十二年秦始皇二十五年秦灭之赵代玉嘉悼襄王长子幽穆王兄也秦既虏其赵君嘉乃自立于代寻为秦所灭周威烈王二十三年烈侯籍元年安王三年武侯元年安王六十年敬侯元年烈王二年成侯种元年显王二十年肃侯元年显王四十四年武灵王元年赧王十七年惠文王向元年赧王五十年孝成王丹元年秦始皇帝元年悼襄王元年始皇十二年幽穆王迁元年始皇二十年代王嘉元年始皇二十五年秦灭之韩与周同姓曲沃庄伯之弟曰韩万其孙简为定伯生子舆事晋封曰韩武子三世韩献子厥始姓韩为晋卿自厥六世至康子与赵魏灭智伯自康子二世至虔始受王命为诸侯国颕昌府周烈王元年韩灭郑徙都之周显王四十六年韩称王赧王元年韩以太子质秦秦始皇十四年韩王纳地于秦请为藩臣韩公子曰韩非者聘秦至始皇十七年秦灭韩十一君合一百七十四年周威烈王二十三年景侯䖍元年安王三年烈王取元年安王十六年文侯元年安王二十六年哀侯元年烈王六年懿侯元年显王十一年昭侯元年显王三十七年惠侯元年显王四十六年韩称王赧王四年襄王仓元年赦王二十年僖王元年赦王四十三年桓惠王元年秦始皇帝九年王安元年始皇十七年国亡安王骄威烈王子在位二十六年十一祖富那夜奢尊者华氏国人也姓瞿昙氏父宝身既得法于脇尊者至波罗奈国有马鸣大士归依求度祖为众曰此大士者昔为毘舍利国王其国有一类人如马裸露王运神通分身为蚕彼乃得衣后复生中印度马人感恋悲鸣因号马鸣是时大士以偈慰彼众曰我见汝无衣心生保善护示化于窠围当得诸济度既而祖谓大士曰如来记云吾灭度后六百年当有贤者马鸣于波罗奈国摧伏异道度人无量继吾传化今正是时即告之曰如来大法眼藏今付于汝听吾偈曰迷悟如隐显明暗不相离今付隐显法非一亦非二付法已即现神变湛然圆寂众兴宝塔以閟全身当此周安王之世也烈王喜安王子在位七年显王扁烈王子在位四十八年王七年河山以东强国六淮泗之间小国十余楚魏与秦接界魏筑长城自郑滨洛以北有上郡楚有汉中南有巴黔中皆以夷翟遇秦摈斥之不得与中国之会盟邹人孟轲见魏惠王王曰叟不远千里而来亦有以利吾国乎孟子曰君何必曰利仁义而已矣初孟子师孔子之孙子思甞问牧民之道何先子思曰先利之孟子曰君子所以教民亦仁义而已矣何必利子思曰仁义固所以利之也上不仁则下不得其所上不义则下乐为诈也此为不利大矣故易曰利者义之和也又曰利用安身以崇德也此皆利之大也宋丞相司马温国公光曰子思孟子之言一也夫惟仁者为知仁义之利不仁者不知也故孟子之对梁王直以仁义而不及利者所与言之人异故也显王三十二年孟轲为魏卿四十三年为齐上卿王四十四年夏四月秦初称王四十六年韩燕皆称王赵武灵王独曰无其实敢处其名乎令国人谓己曰君四十八年齐封田婴于薛号曰靖郭君君有子四十余人其贱妾之子曰文文倜傥饶智略宾客请靖郭君以文为嗣靖郭君卒文嗣为薛公孟甞君也十二祖马鸣大士波罗奈国人也亦名功胜盖以其夙有功德又以有作无作诸功德最为殊胜故名焉既受法已阐扬于华氏国有魔名迦毘摩罗眷属三千向祖作诸神变祖曰汝尽神力化性海得乎魔曰何谓性海祖曰性海者山河大地皆依建立三昧六通由兹发现迦毘摩罗闻言愈加问难知祖理胜遂发信心与徒三千俱求剃度祖乃召五百应真与授具戒大士因之乃大造论议寻告之曰如来大法眼藏今当付汝汝听偈言隐显即本法明暗元不二今付悟了法非取亦非离付嘱已即入龙奋迅三昧挺身空中如日轮相然后复本座示寂四众以真体閟之龙龛当此周显王之世也慎靓王定显王子在位七年赧王延慎靓王子在位五十九年周东西分理为诸侯所侵赧王五十九年秦昭襄王五十一年也秦将军樛伐韩伐赵赧王恐乃倍秦与诸侯约从将天下锐师出伊阙攻秦令无得通阳城秦使将军樛攻西周赧王入秦顿首尽献其邑三十六秦受其献归赧王于周是岁赧王崩右周三十六王合八百六十七年天下归秦十三祖迦毘摩罗大士华氏国人也未详其姓初为外道有大幻术徒侣三千通诸异论既得法于马鸣大士行化至西印度彼国太子名云自在请宫中供养祖不允太子曰城北大山有一石窟可住禅寂祖诺行数里逢一大蟒祖与授三归依蟒脱去至石窟又北十里有大树荫覆五百大龙其树王名龙树常为龙众说法迎祖曰深山孤寂龙蟒所居大德至尊何枉神足祖曰吾非至尊来访贤者龙树默念曰此师得决定性明道眼否是大圣继真乘否祖曰汝虽心语我已意知树闻悔谢求度祖即度之未几乃命之曰今以如来大法眼藏付嘱于汝听吾偈曰非隐非显法说是真实际悟此隐显法非愚亦非智付法已即显神变化火焚身龙树收五色舍利建塔焉当此周赧王之世也三归依者归依佛归依法归依僧也秦嬴姓水德王都咸阳建国元起见周宣王下秦颛顼苗裔孙曰女脩女脩织玄鸟陨卵女脩吞之生大业大业生大费与禹平水土舜赐羸姓氏昭襄王孝文王庄襄王始皇帝二世子婴昭襄王则又曰瑕秦武王之母弟惠文王之子也立五十一年并周迁九鼎在位五十六年孝文王戊昭襄王子立三月薨庄襄王楚孝文王子在位四年元年东周君与诸侯谋伐秦秦使相国吕不韦帅师讨之东周灭封相国为文信侯始皇帝政庄襄王子嗣位年十三国事皆委文信侯称仲父始皇二年天下冠带之国七而三国边于戎狄秦自陇以西有绵诸绲戎翟䝠之戎岐梁经漆之北有义渠大蘂乌氏胊衍之戎而赵北有林胡楼烦之戎燕北有东胡山戎各分散居谿谷秦灭义渠始于陇西北地上郡筑长城以拒胡赵武灵王北破林胡楼烦筑长城自代并阴山下至高阙为塞置云中雁门代郡燕破东胡却千余里筑长城自造阳至襄平置上谷渔阳右北平辽东郡以拒胡及战国之末而匈奴始大始皇二十六年初并天下自以为德兼三皇功过五帝乃更号曰皇帝除谥法以谓下议上也命为制令为诏自称曰朕又曰朕为始皇帝后世以计数二世三世至于万世承运以水德初齐威宣王时邹衍论着终始五德之运齐人奏之始皇采用其说始改年朝贺皆以十月朔衣服旌旄节旗皆尚黑数以六为纪改腊为嘉平分天下为三十六郡曰三川河东南阳南郡九江障郡会稽颕川砀郡泗水薛郡东郡瑯琊齐郡上谷渔阳右北平辽西辽东代郡鉅鹿邯郸上党太原云中九原雁门上郡陇西北地汉中巴郡蜀郡黔中长沙凡三十五与内史为三十六郡郡置守尉监收天下兵聚咸阳销以为钟鐻金人十二帝三十四年丞相李斯上书谓史官非秦记皆烧之有偶语诗书弃市以古非今者族所不去者医药卜筮种树之书若欲有学法令以吏为师制曰可侯生卢生相与亡去始皇怒使人廉问诸生相告引犯禁者四百六十余人皆坑之咸阳三十六年冬十月始皇出游左丞相斯从少子胡亥请从西至平原津而病七月丙寅始皇崩于沙丘平台在位三十七年寿五十岁中车府令行符尔事赵高乃与丞相斯诈谋受诏立胡亥为太子归至咸阳始乃发丧袭位九月葬始皇骊山下十四祖龙树大士西天竺国人也亦名龙胜得法后至南印度彼国之人多信福业祖为说法彼相谓曰人有福业世间第一徒言佛性谁能覩之祖曰汝欲见佛性先须除我慢彼曰佛性大小祖曰非大非小非广非狭无福无报不死不生彼闻理胜悉回初心彼众中有长者子名迦那提婆并彼众等咸愿出家祖为剃落命诸圣与授具戒其国先有外道五千余众作大幻术众皆宗仰祖悉化之令归三宝祖因之造大智度论中论十二门论垂之于世不啻其千万偈悉皆方便开释正法以应其机宜于后乃命迦那提婆曰如来以大法眼付嘱迦叶乃至于我我今付汝听吾偈曰为明隐显法方说解脱理于法心不证无瞋亦无喜付法已入月轮三昧广现神变复就本座凝然禅寂迦那提婆与诸四众共建宝塔以葬焉当此奏始皇帝之世也二世胡亥始皇帝少子也元年秋阳城人陈胜阳夏人吴广起兵淮西蕲州下相人项梁起兵于吴狄人田儋起兵于齐胜广诈称大楚胜自立为将军广为都尉入据陈陈中父老请立胜为楚王九月刘季兵起于沛是曰沛公天下豪杰皆起争应立六国后项梁者楚将项燕之子也项籍梁兄之子二年赵高害李斯死二世以高为丞相沛公还攻丰拔之项梁召诸别将会薛计事居巢人范增年七十说梁立楚后求得楚怀王之孙曰心夏六月立心为楚王从民望也三年关东皆叛赵高恐二世怒诛及其身乃谢病不朝阴与其婿咸阳令阎乐谋易上更立王子婴乐乃将吏卒千余人入望夷宫二世曰吾愿得一郡为王弗许又曰愿为万户侯弗许曰愿与妻子为黔首比诸公子阎乐曰臣受命丞相为天下诛足下麾其兵进二世乃自杀赵高乃悉召诸大臣公子曰秦故王国始皇君天下故称帝今六国复自立秦地益小乃以空名为帝不可宜为王如故乃立始皇故太子扶苏之子婴为秦王令子婴斋当庙见受玉玺子婴为其二子谋曰丞相高杀二世恐群臣诛之佯以义立我我称病不行丞相必来来则杀之已而果自来子婴遂刺杀高于斋宫三族其家子婴立在位四十六日十月沛公至㶚上子婴降二世元年壬辰魏王咎元年赵王武臣元年齐王田儋元年楚隐王陈胜燕王韩广元年汉五年汉灭之二年癸巳魏王豹元年汉二年九月灭之赵王歇元年汉三年汉灭之齐王田佐元年汉四年汉灭之夏六月项梁立楚怀王孙心为楚王韩王成二世三年甲午汉元年也韩王郑昌汉三年汉灭之子婴始皇太子扶苏之子立四十六日十月沛公至㶚上子婴素车白马系颈以组封皇帝玺符节降轵道旁沛公西入咸阳右秦自昭襄王至子婴合五十年天下归汉西汉高祖惠帝吕后文帝景帝武帝昭帝昌邑王宣帝元帝成帝哀帝平帝孺子婴刘姓以火德王都长安汉初用秦正以十月为正月至武帝太初元年始用夏正建寅为正月汉五年天下既定娄敬戍陇西过洛阳因虞将军见上曰秦地被山带河四塞以为固宜都之上问群臣张良曰娄敬说是也即日车驾西都长安拜娄敬为郎中赐姓刘高祖讳邦字季沛丰邑中阳里人在秦为泗上亭长送徒役骊山徒多道亡邦纵其囚自匿于沛秦二世元年沛父老立季为沛公萧何曹参等收沛子弟得三千人以应之秦二世三年十月先入关至㶚上秦子婴降居数日项羽屠咸阳杀秦降王子婴烧秦宫室秦民大失望项羽阳尊楚怀王心为义帝都郴分天下王诸将羽自立为西楚霸王都彭城立沛公为汉王都南郑二分关中王秦降将章邯等三人以距塞汉路汉王怒欲攻项羽周勃灌婴樊噌皆劝之萧何谏之乃遂就国称汉元年以何为丞相次拜韩信大将引兵出袭雍雍王章邯战败走塞王欣翟王翳皆降以其地为渭南河上上郡汉二年冬十月项王密使九江王栾布等击义帝杀之江中汉王南渡平阴津至洛阳新城三老董公遮说王曰顺德者昌逆德者亡兵出无名事故不成项羽无道放杀其主大王宜率三军之众为之素服以告诸侯而伐之于是汉王为义帝发丧以告诸侯赵王陈余遣兵助汉项王虽闻汉东欲遂破齐而后击汉汉王以故得率诸侯兵凡五十六万人伐楚遂入彭城项王闻之自以精兵二万人至彭城大破汉军围汉王三匝会大风折木发屋窈冥昼晦楚军大乱坏散汉王乃得与数十骑遁去审食其从太公吕后间行求汉王反遇楚军项王常置军中为质汉四年汉遣侯公说项王羽请太公羽乃与汉约中分天下割洪沟以西为汉以东为楚九月楚归太公吕后乃引兵而东归汉王欲西归张良陈平曰汉有天下太半楚兵食尽此天亡之时也今释弗击所谓养虎自遗患也汉王从之五年冬十月汉王追项王至固陵十二月项王至垓下夜闻汉军四面皆楚歌遂溃围南出驰至乌江乌江亭长舣船待项王笑曰天之亡我我何渡焉且籍与江东子弟八千人渡江而西今无一人还纵江东父兄怜而王我我何面目见之纵彼不言籍独不愧于心乎乃自刎而死汉王即皇帝位于氾水之阳更王后曰皇后太子曰皇太子六年夏尊大公为太上皇天下既定命萧何次律令韩信申军法张苍定章程叔孙通制礼仪陆贾造新语封功臣为列侯剖符作誓丹书铁契金匮石室藏之宗庙誓曰使黄河如带泰山若砺国以永存爰及苗裔帝在位十二年五十三岁崩惠帝盈高祖太子在位七年寿二十四岁吕后讳雉姓吕氏惠帝母惠帝崩太后取后宫美人子为太子立之太后临朝称制四年少帝知而言之太后遂幽少帝永巷中立恒中王义为帝更名弘不称元年以太后制天下事故也至文帝立皆灭之于邸八年秋七月太后崩寿七十二吕禄吕产欲作乱太尉周勃等诛诸吕诸大臣相与阴谋使人召代王上天子玺符代王让者五遂乃即天子位文帝讳恒高祖第三子封代王陈平周勃既诛诸吕遣使迎王至长安即帝位十六年又后元七年在位共二十三年寿四十六崩帝除去肉刑务行宽大身衣弋绨帷帐无文绣治㶚陵皆瓦器不得以金银铜铁为饰因山不起坟帝专务以德化民海内殷富天下断狱数百几致刑措十五祖迦那提婆大士南天竺国人也姓毘舍罗谒龙树龙树先以满钵盛水置座前提婆以一针投之欣然契会既得法至迦毘罗国彼有长者曰梵摩净德园树生耳如菌取而食之随取随长祖至其家长者问菌所自祖曰汝家曾供养一比丘道眼不明虚霑信施报为木菌乃说偈曰入道不通理复身还信施汝年八十一其树不生耳长者年八十一树果不生菌长者舍第二子罗睺罗多随祖出家祖度之至巴连弗城有诸外道掩抑佛法祖往化之有不从者发百千难问祖恣其无碍之辩一皆折之由是广造论议若有百论之类是也胜事既集以法付罗睺罗多偈曰本对传法人为说解脱理于法实无证无终亦无始已而入奋迅三昧体放八光而趣寂灭众兴塔葬焉当此汉文帝之世也景帝启文帝太子即帝位七年又中元七年又后元三年共十七年寿四十八帝以笞法五百三百太重乃更灭笞法遵文帝之业移风易俗黎民淳厚周云成康汉称文景武帝彻景帝子在位五十四年寿终七十一罢黜百家表章以六经兴太学修郊祀定音律作诗乐建封禅礼百神绍周后号令文章焕然帝雅好儒术丞相窦婴太尉田蚡御史大夫赵绾请立明堂以朝诸侯荐其师申公时年八十余以为太中大夫舍鲁邸议明堂巡狩改历服色帝招四方贤材之士庄助最先进后得吴人朱买臣赵人吾丘寿王蜀人司马相如平原东方朔吴人牧皐济南终军并在左右太初元年十一月甲子朔冬至命司马迁造汉太初历以寅为正月岁首色尚黄数用五然而行兵用武外开四夷至于榷酒酤筦盐铁铸白金造皮弊帝时始有年号自古帝王未有也即位初曰建元元年建元元光元朔元狩元鼎元封太初天汉太始征和后元十六祖罗睺罗多大士迦毘罗国人也行化至室罗筏城谓徒众曰此有圣者当绍祖位至金水河于石窟见僧伽难提安坐入定伺之三七日方从定起祖问曰汝身定耶心定耶提曰身心俱定祖曰身心俱定何有出入提曰虽有出入不失定相知金在井金体常寂祖曰若金在井若金出井金无动静何物出入提曰言金动静何物出入言金出入金非动静祖曰若金在井出者何金若金出井在者何物往返征诘难提豁然即求度脱祖以右手擎金钵举至梵宫取彼香饭大众有郄即命难提分座同食众复疑之意其师弟子混而无品祖知之曰汝不得食皆由此故今与吾分座之者乃过去娑罗王如来也应物而降迹耳难提知众有慢乃曰佛灭度后人无至信正念轻微不信真如唯爱神力言讫以右手渐展入地至金刚轮际取其露水以琉璃器持至会所大众见之即生钦慕悔过作礼于是祖命僧伽难提而付法眼偈曰于法实无证不取亦不离法非有无相内外云何起付法已安坐归寂四众建塔以閟全身当此前汉武帝之世也昭帝弗陵武帝子在位十三年寿二十二岁大司马大将军霍光车骑将军太仆金日磾左将军上官桀受武帝顾命遗诏政政百姓充实举贤良文学议罢搉酤始元元年遣王平等持节行郡国问民疾苦冤夫职者始元元凤元平十七祖僧伽难提大士室罗筏城宝庄严王之子生而能言常赞佛事年七岁以偈告父母曰稽首大慈父和南骨血母我今欲出家幸愿哀愍故父母许其在家出家复命沙门禅利多为之师积十九年舍离王宫入定金河大巖石窟又十年得法已行化至摩提国至山峰下见一童子持圆鑑直造祖前祖问汝几岁耶曰百岁祖曰汝年尚幼何言百岁曰我不会理正百岁耳祖曰汝善机耶曰佛言若人生百岁不会诸佛机未若生一日而得决了之祖曰汝手中者当何所表曰诸佛大圆鑑内外无瑕翳两人同得见心眼皆相似彼父母闻其子语即舍令出家祖度之授具戒名之曰伽耶舍多他时风吹殿铃声祖问曰铃鸣耶风鸣耶舍多曰非风铃鸣我心鸣耳祖曰心复谁乎舍多曰俱寂静故祖曰善哉善哉继吾道者非子而谁即付法眼偈曰心地本无生因地从缘起缘种不相妨华果亦复尔祖付法已右手攀树而化众议奉全身塔于高原众力不能举即树下阇维收舍利起塔当此汉昭帝之世也昌邑王贺哀王之子武帝孙元平元年四月昭帝崩无嗣大将军霍光与群臣议立王王素狂纵六月受皇帝玺绶尊皇后曰皇太后帝每不受谏在位二十七日皇太后诏废之送昌邑邸迎立武帝曾孙病已于民间为昭帝嗣更名询宣帝询初名病已武帝戾太子据生史皇孙史皇孙生询武帝曾孙也即位年十八在位二十五年寿终四十三帝兴自民间知民疾苦自大将军霍光薨后始亲政事魏相丙吉为相黄霸龚遂董为太守信赏必罚吏称其职民安其业地节三年丞相韦贤以老病罢就第丞相致仕自贤始五凤四年大司农中丞耿寿昌奏置常平仓谷贱增价粜以利农谷贵减价粜民便之赐寿昌爵关内侯甘露三年上以戎狄宾服思股肱之美乃图画其人于麒麟阁法其形貌署其官爵名惟霍光不名但曰太司马大将军博陆侯姓霍氏其次张安世韩增赵充国魏相丙吉杜延年刘德梁丘贺萧望之苏武凡十一人皆有功德知名当世是以表而扬之明着中兴辅佐列于方叔召虎仲山甫焉诏诸儒讲五经同异萧望之等平奏其议上亲称制临决焉乃立梁丘易大小夏侯尚书谷梁春秋博士黄龙元年崩本始地节元康神爵五凤甘露黄龙东汉光武建武十九年追尊宣帝曰中宗元帝奭宣帝子在位十六年寿四十三班彪赞曰臣外祖兄弟为元帝侍中语臣曰元帝多材艺善书史少而好儒及即位征用儒生委之以政上牵制文义优游不断帝宽弘尽下出于恭俭号令温雅有古之风烈竟宁元年五月崩初元永光建昭竟宁成帝骜元帝太子在位二十六年寿四十五建始元年封舅王崇为安成侯赐谭商立根逢时爵关内侯王氏专政五侯骄奢并作威福永始元年封王莽为新都侯绥和元年十一月大司马王根荐莽自代莽为大司马时年二十八莽折节散财交士以立名誉绥和二年三月帝崩建始河平阳朔鸿嘉永始元延绥和十八祖伽耶舍多大士摩提国人也姓欝头蓝父天盖母方圣娠凡七日而诞童时持鑑出游遇难提得度行化至大月氏国至一婆罗门舍舍主鸠摩罗多年三十学梵志适见祖问曰是何徒众祖曰是佛弟子彼闻佛号心神竦然即时闭户祖良久扣其门罗多应曰此舍无人祖曰答无者谁罗多闻语知是异人据开门延接祖指其舍檐之下犬宿之处为罗多曰汝父埋金于此今为犬以守之遂掘地果得金乃发宿命智投诚出家祖度之授具已祖以法眼付之偈曰有种有心地因缘得发萌于缘不相碍当生生不生祖付法已踊身虚空现十八变化火自焚众以舍利起塔供养当此前汉成帝之世也哀帝欣元帝孙成帝弟定陶共王之子在位六年寿二十五帝屡诛大臣欲强主威王莽辞以病免帝崩无嗣元后召王莽为大司马迎中山王衎而立之建平元寿平帝衎元帝孙中山王箕之子在位五年即帝位年九岁太后临朝大司马王莽秉政元始元年赐莽号安汉公四年夏加安汉公为宰衡五年夏五月策命安汉公莽以九钖摄行天子事十冬二月莽因腊日上椒酒置毒酒中帝有疾莽诈作策请命于泰畤愿以身代藏策金縢置于殿前勅诸公莫敢言丙午帝崩寿十四元始九钖一车马二衣服三乐则四朱户五纳陛六虎贲七斧钺八弓矢九秬鬯孺子婴宣帝玄孙年二岁立之有司奏武功长孟通浚井得白石上圆下方有丹书着石文曰告安汉公莽为皇帝符命之起自此始大后怒而力不能沮莽如周公故事称摄皇帝吏民皆称臣礼仪皆如天子元年五月诏莽称假皇帝以居摄三年为初始元年即真天子位定有天下之号曰新以是冬十二月为明一正月商正也时孺子未即皇帝位玺藏长乐宫及莽即帝位请玺太后不肯授莽莽使安阳侯舜谕旨以脇太后太后出汉玺投之于地策命孺子婴为定安公初始元年戊辰王莽纂位右西汉十四君合二百十四年新室王莽字巨卿元城人孝元皇后弟王曼之子既移汉祚封太皇太后王氏曰新室文母去汉号莽恃其诈慝烦民玩兵罪盈怨积天下怒之起兵诛莽汉兵推立刘玄为帝三辅豪杰共杀莽莽篡位十四年三辅者京兆左冯翊右扶风建国天凤地皇更始刘姓玄名字圣公舂陵戴侯曾孙即位以刘秀为司隷校尉继立为萧王赤眉入关立刘盆子而更始亡更始在位二年后汉光武建武元年诏封玄为淮阳王刘盆子城阳景王章之后王莽末樊崇起兵于莒崇卢其众与莽军相乱皆朱其眉以相认破莽军更始二年以盆子为天子后汉建武三年降光武以盆子为赵王郎中因病失目右新室更始合一十六年复为东汉癸未更始元年王莾灭梁王刘永据睢阳称帝元年淮南王李宪据九城称帝元年甲申更始二年刘永二年李宪二年成公孙迷据成都称帝龙兴元年宁朔王隗嚣据秦州乙酉东汉光武建武元年刘永三年李宪三年成龙兴二年隗嚣刘永梁王刘永据睢阳称帝东汉光武建武四年戊子刘𥾍元年次年己丑汉灭之李宪淮南王李宪据九城称帝至庚寅光武建武六年汉灭之公孙述据成都称帝始甲申终于丙申建武十二年汉灭之隗嚣宁朔王隗嚣公孙述立之据秦州始甲申终甲午汉建武十年隗纯元年光武灭之卢芳据安定号汉称帝始乙酉年曰元年东汉建武十六年降于光武彭宠渔阳守据檀蓟二州称燕王始建武丁亥终建武五年己丑光武灭之张步齐王东汉建武三年丁亥刘永立之建武五年己丑光武灭之十九祖鸠摩罗多大士大月氏国婆罗门子既得法眼至中天竺国有大士名阇夜多问曰我家父母素信三宝而常萦疾瘵凡所营作皆不如意而我隣家久为旃陀罗行而身常勇健所作和合彼何幸而我何辜祖曰何足疑乎且善恶之报有三时焉凡人但见仁夭暴寿逆吉义凶便谓无因果虚罪福殊不知影响相通毫釐靡忒纵经百千万劫亦不磨灭佛说业通三世者盖以前世所作善业而报在此生此生苟为不善则应在来世故人有此生虽为善而不得其福者前恶之报胜也今世虽作恶而不受其殃者前善之胜也苟以今生非得福报复务为恶而来世益堕恶趣也苟以此世得其福报复务为善而来世益得善趣也又前世为善其德方半而改志为恶及此生也先福而后祸此生为恶其事方半而变行为善及来世也先祸而后福今汝父与汝之隣其善恶之应不以类至盖先业而致然也岂可以一世求之耶时阇夜多闻是语已顿释所疑祖曰汝虽以信三业而未明业从惑生惑因识有识依不觉不觉依心心本清净无生灭无造作无报应无胜负寂寂然灵灵然汝若入此法门可与诸佛同矣一切善恶有为无为皆如梦幻阇夜多承言领旨即发宿慧恳求出家既受具祖曰汝当绍行化迹乃付法眼偈曰性上本无生为对求人说于法既无得何怀决不决又云此是妙音如来见性清净之句汝宜传布后学言讫即于座上以指爪面如红莲华出大光明照耀四众而入寂灭阇夜多起塔供养当此王莽新室之世也东汉光武明帝章帝和帝殇帝安帝北乡候顺帝冲帝质帝桓帝灵帝献帝世祖光武皇帝讳秀字文叔南阳人汉景帝七世孙长沙定王发之后南顿令刘钦之子癸未更始元年为偏将军行大司马事甲申更始二年立之为萧王击铜马贼关西号为铜马帝初光武兵起绿林山乙酉诸将议上尊号帝不许者三四军行到南平棘诸将复固请之耿纯进曰不正号位士大夫望绝散去难可复合行至鄗乃命有司设坛场于鄗南千秋亭五成陌六月即皇帝位改元建武大赦帝在位三十三年寿六十二岁崩帝以仁厚之德济英雄之志即位十六年而天下为一精勤为治保全功臣尊尚儒术百姓又安幸太学修文教非警急不言军旅聘隐逸以为不宾之臣建武中元世尊释迦文佛入灭至建武二十七年得一千载矣显宗明皇帝讳庄光武第四子帝遵建武法度后妃之家不使预政临幸辟雍养三老五更至于羽林之士悉通孝经文教为盛法令分明永平三年图画中兴功臣列二十八将于南宫云台又益以王常李通窦融卓茂合三十二人独马援以椒房之亲不与焉永平四年东平王苍来朝帝问居家何者最乐对曰为善最乐帝叹曰此言甚大可以保国二十八将者邓禹为首次马成吴汉王梁贾复陈俊耿弇杜茂𡨥恂傅俊岑彭坚镡冯异王霸朱祐任光祭遵李忠景丹万修盖延邳肜铫期刘植耿纯臧宫马武刘隆永平佛教流通东土之始永平七年帝梦金人长大项有日光飞至殿庭旦问群臣太学闻人傅毅奏曰周昭王时西域有佛出世其形长一丈六尺而黄金色陛下所梦将必是乎博士王遵推周书异记佐之帝遂遣中郎蔡愔博士秦景等一十八人使西域求佛法蔡愔等至天竺隣境月氏国遇梵僧摄摩腾竺法兰二人奉佛经像来震旦遂同东还摩腾入阙献经像帝大悦馆于鸿胪寺兰亦间行而后至帝于城西雍门外别立一寺腾兰居之以白马驮经而来遂名白马寺永平十四年五岳道士费叔牙褚善信等忌之斥言虚伪腾兰白于帝曰吾佛出世间法水火不能坏请与方士验之帝勅叔牙等尽出所有奇经祕诀与沙门所持来经像就焚之正月十五日火作而沙门诸经完然不烬方士稽首钦服帝益异之由是腾兰习汉言久之译四十二章经十地断结佛本生法海藏佛本行等五经帝甞幸其寺腾兰进曰寺东何馆帝曰昔有阜无因而起夷之复然夜有光怪民唿为圣冢因祀之疑洛阳神也腾曰按天竺金藏诠所志阿育王藏如来舍利于天下凡八万四千所今支那震旦境中十有九处此其一也帝大惊即日驾幸圣冢而腾兰随往拜起忽有圆光现冢上三身现光中侍卫唿万岁帝喜曰不遇二大士安知上圣遗祐哉诏塔其上受制度于腾兰塔成九层高二百尺明年光又现有金色手出塔顶尺许如琉璃中见天香郁然帝驾幸拜瞻光随步武旋绕自午及申而灭于时皇弟楚王英喜为浮图斋戒甞奉缣赎缱帝还之以助伊蒲塞桑门之盛馔永平十六年摄摩腾示寂竺法兰自译经五部凡十三卷帝在位十八年寿四十八岁永平十八年八月帝崩二十祖阇夜多大士中天竺国人也既得法行化至罗阅城彼有辩论之师婆修盘头常一食不卧六时礼佛清净无欲祖欲度之言以激之盘头发无漏智忆念七劫前生安乐国年垂老行当证果见大光明菩萨以策杖靠壁礼拜菩萨不知策杖倚拖画壁佛面成大我慢遂失二果今获见师愿垂慈诲祖即告曰汝久积德本当继吾宗听吾偈曰言下合无生同于法界性若能如是解通达事理竟祖付法已倒立奄然而寂阇维舍利建塔当此后汉明帝之世也肃宗章帝烜明帝太子务从宽厚除惨酷之科深元元之爱着胎养之令尽心孝道平徭简赋人赖其庆在位十三年寿三十三元和二年春正月诏曰令云民有产子者复勿算三岁今诸怀姙者赐胎养谷人三斛复其夫勿算一岁着以为令乙丑帝耕于定陶进幸鲁祠孔子于阙里及七十二弟子作六代之乐大会孔氏男子二十以上者六十二人帝谓孔僖曰今日之会宁于卿宗有光荣乎对曰臣闻明王圣主莫不尊师贵道今陛下亲屈万乘辱临敞里此乃崇礼先师增辉圣德至于光荣非所敢承帝大笑曰非圣者子孙焉有斯言乎拜僖郎中建初元和章和和帝肇章帝第四子在位十七年寿二十七窦太后临朝以兄宪为侍中永元四年窦氏父子兄弟充满朝廷专权帝以中常侍郑众定议诛宪宦官用权自此而始永元元兴殇帝隆和帝少子元兴元年十二月生始百日和帝崩帝即位邓太后临朝邓隲为车骑将军改元延平八月帝崩太后迎清河王庆之子祐为和帝嗣即皇帝位延平恭宗安帝祐在位十九年太后临朝建光元年三月皇太后邓氏崩凡邓氏皆免官归故里隲自杀帝始亲政事宦者江京樊丰等及乳母王圣与阎后妄造虚无搆谗太子九月废皇太子保为济阴王延光四年三月帝崩寿三十二岁永初元初永宁建光延光二十一祖婆修盘头大士罗阅国人也姓毘舍佉父光盖母严一年十一礼光度罗汉出家受戒寻遇阇夜多大士激发大慧乃得付法行化至那提国彼国王名当自在王有次子名摩拏罗王舍出家祖曰善哉大王能舍其子即与授具付法偈曰泡幻同无碍如何不了悟达法在其中非今亦非古祖付法已踊身高半由旬屹然而住四众瞻仰虔请复座跏趺而逝荼毘得舍利建塔当此后汉安帝之世也北乡侯懿济北惠王之子延光四年三月安帝后阎氏立之后临朝十月北乡侯薨十一月中常侍孙程王康等十九人斩江京等迎济阴王保即皇帝位时年十二顺帝保安帝太子既即位遣侍御史持节收阎显及其弟耀晏诛之迁大后离宫封孙程等皆为列侯是为十九侯立皇后梁氏在位十九年寿三十岁永建阳嘉永和汉安建康正一道教永和六年四川西道成都路崇庆州鹤鸣山有士曰张道陵自号天师造符水醮箓之术着道书二十四卷百姓求其道咸归焉道陵死传之子衡衡死传之子鲁盛行于世道家醮祷宗此而始传嗣及今天下宗仰是曰正一教焉冲帝炳顺帝子建康元年八月即帝位太后梁氏临朝永嘉元年正月崩在位一年寿三岁永嘉质帝缵章帝玄孙初冲帝崩梁太后征清河王蒜及渤海孝王鸿之子缵皆至京师清河王年二十余为人严重动止有法太尉李固欲立之大将军梁冀不从与太后谋罢蒜归国立帝年八岁帝聪慧目冀曰此跋扈将军也冀恶之夏六月冀使左右置毒煮饼进之帝苦烦甚崩在位一年寿九岁本初桓帝志章帝曾孙年十五太后犹临朝政立皇后梁氏太后之妹也帝在位二十一年寿三十六和平元年正月太后诏归政于帝二月太后崩延熹二年梁冀秉政几二十年威行内外天子拱手常不平唿中常侍单超徐璜黄门令具瑗小黄门史左悺唐衡定议诛冀悉收梁氏百姓莫不称庆封单超徐璜等五人为县侯世谓之五侯也建和和平元嘉永兴永寿延熹永康建和二年西域月氏国沙门支娄迦谶亦名文谶至洛阳译佛经凡二十一部计六十三卷永兴二年帝铸黄金浮图老子像覆以百宝盖宫中身奉祀之世人以金银作佛像自此而始也二十二祖摩拏罗大士那提国常自在王之子年三十遇婆修大士出家传法至西印度彼国王名得度瞿昙种族于佛乘勤行精进一日行道处见一小塔高一尺四寸其色青玄众莫能举王即大会梵行禅观呪术三众问塔所因众莫能辩祖为王曰此塔阿育王所造佛舍利塔也四面示相前则尸毘王割股饲鹰救鸽后则慈力王剜身然灯左则萨埵太子投崖饲虎右则月光王捐舍宝首四面皆是释迦世尊宿世修道之迹今王有缘故出现耳言已举之王说即传位太子投祖出家是为得度比丘祖乃往月氏国受彼王宝印并尊者鹤勒那供养鹤勒那问祖曰我有何缘鹤众随我祖曰汝昔甞为比丘赴会龙宫汝弟子众咸欲随从汝观五百众中无有一人堪受妙供时诸子曰师常说法于食等者于法亦等今既不然何圣之有时汝即令其众赴会是诸弟子福薄德微堕于羽族然已五劫今乃转受鹤身曰以何方便令彼解脱祖曰我有无上法宝汝当听受化未来际而说偈曰心随万境转转处实能幽随流认得性无喜亦无忧时诸鹤众闻偈飞鸣而去祖跏趺寂然奄化鹤勒那与宝印王阇维之敛舍利起塔供养当此后汉桓帝之世也灵帝宏章帝玄孙河间孝王曾孙也年十二窦太后立之陈蕃多力焉帝乳母赵娆及诸女尚书中常侍曹节王甫等谄事太后浊乱四方帝在位二十二年寿三十四崩建宁熹平光和中平光和三年帝遣中使洛阳佛塔寺饭诸沙门悬缯烧香散华然灯江淮寺塔之始安息国沙门安清字世高本世子当嗣位让之叔父出家桓帝建和二年至洛阳译佛经二十九部凡一百七十六卷至是建宁四年因附舟浮游至庐山䢼亭庙神灵其能分风送往来之舟会舣舟奉牲请福神降语曰舟有沙门可与来高至神曰吾昔与子俱出家学道吾好施然而多瞋报形极丑家此湖千里皆所辖旦夕且死必入地狱我有缣段绢杂宝物可为立法营塔使我生善处因泣下高许之高徐曰能出形相劳苦乎神曰形恶奈何高曰第出之于是出其首帐中盖巨蟒也悲泪如雨高取绢物至豫章为建太安寺乃江淮寺塔之始也神报之曰生善处已后人于山西泽中见死蟒头尾数里今浔阳县有大蛇村是也中平元年黄巾贼灭初鉅鹿人今顺德路也张角以妖术教授号大平道呪符水以疗疾病众共神之角弟子周游四方十余年徒众数十万自青徐幽冀荆扬兖豫八州之人莫下毕应凡三十六方方犹将军也大方万余人小方六七千人角弟子唐周上书告之有诏逐捕角等角勅诸方俱起皆着黄巾以为标帜故时人谓之黄巾贼旬月之间天下响应京师震动发天下精兵遗中郎将卢植讨之垂当拔之宦官诬植诏皇甫嵩讨角嵩与角弟梁战大破之斩梁角先已病死剖棺戮尸传首京师少帝辩灵帝子中平六年四月灵帝崩帝即位年十四何太后临朝封皇弟协为陈留王宦官蹇硕欲诛大将军何进而立协中军校尉袁绍因劝何进悉诛宦官进白太后太后不听绍又曰多召四方勐将使引兵向京城以脇太后进然之并州牧董卓即时就道中常侍张让段珪诈以太后诏何进斩进于嘉德殿前袁绍何苗闻进被害乃引兵屯朱雀阙下捕得赵忠等斩之宦官死者二千余人让珪劫帝幸小平津让珪急赴水死卓脇太后废帝为弘农王帝在位一百八十日立其弟陈留王协杀何太后卓自为相国灵帝中平六年四月帝即位改元永汉又改光熹又改昭宁后仍作中平六年十月帝废献帝协灵帝中子董卓逼帝迁都长安焚毁洛阳宗庙初平元年正月关东州郡皆起兵讨卓推渤海太守袁绍为盟主典军校尉曹操长沙太守孙坚亦皆兵起讨卓自是孙坚起江浙袁绍据幽并刘表据荆楚刘璋据蜀汉董卓忍于诛杀人不聊生初平三年司徒王允司隷校尉黄琬等密谋诛卓中郎将吕布膂力过人卓常以布自卫允因告以诛卓布许之四月帝有疾新愈大会未央殿卓朝服乘车而入布持矛刺卓趣兵斩之百姓相庆歌舞于道建安元年曹操迎帝都许今汴梁路许州以操为司空以刘备为豫州刺史天下纷然兵起建安二年袁术称帝于寿春今淮西安丰路建安十八年五月封曹操为魏公加九钖七月魏始建社稷宗庙十一月魏初置尚书侍中六卿十九年刘备围成都刘璋开城降建安二十一年二月魏公操还邺今山西彰德路五月进操爵为王二十二年诏魏王操设天子旌旗出入称警跸冕十有二旒乘金根车驾六马设五时副车立其子丕为太子建安二十四年己亥七月刘备自称汉中王曹操表孙权为骠骑将军假节领荆州牧封南昌侯庚子年正月操至洛阳薨寿六十六岁太子丕嗣王位年曰延康十一月受汉禅改元黄初封汉帝为山阳公帝在位三十年寿五十四岁至魏明帝青龙二年薨谥曰孝献皇帝初平兴平建安译经自永平年至建安末缁素十二人译佛经律二百九十三部计三百九十五卷右东汉十三帝合一百九十五年禅于魏三分天下理惑兴平二年牟子者未详名字世称牟子避世隐居着理惑设问答凡三十七篇见梁僧祐律师弘明集今略出其八篇节其文句设问曰何以正言佛佛为何谓乎牟子曰佛者觉也犹言三皇神五帝圣也问曰佛经众多欲得其要而弃其余直说其实而除其华牟子曰否夫日月俱明各有所照二十八宿各有所主百药并生各有所愈孤裘备寒絺绤御暑舟舆异路俱致行旅孔子不以五经之备复作春秋孝经者欲博道术资人意耳佛经虽多其归为一也犹七典虽异其贵道德仁义亦一也孝所以说多者随人行而与之子张子游俱问一孝而仲尼答之异攻其短也何弃之有哉问曰佛有三十二相八十种好何其异于人也甚矣殆富耳之语非实之云也牟子曰谚云少所见多所怪覩骆驼言马肿背尧眉八彩舜目重瞳皐陶鸟喙文王四乳禹耳三漏周公背偻伏牺龙鼻仲尼反頨老子日角目渊鼻有双柱手把十文足蹈二五此非异于人乎佛之相好奚疑哉问曰孝经言身体发肤受之父母不敢毁伤曾子临没曰启予手启予足今沙门剃头何其违圣人之语不合孝子之道也牟子曰孝经言先王有至德要道太伯断发文身自从吴越之俗违于身体发肤之义然孔子称之其可谓至德矣仲尼不以其断发毁之也豫让吞炭漆身聂政皮面自刑伯姬蹈火高行截容君子为勇而死义不闻讥其毁没也问曰夫福莫踰于继嗣不孝莫过于无后沙门弃妻子捐财货终身不娶何违其福孝之行也牟子曰许由栖巢木夷齐饿首阳圣孔称其贤曰求仁得仁者也不闻讥其无后无货也问曰佛道言人死当更复生仆不信此言之审也牟子曰人临死其家上屋唿之死已复唿谁乎问者曰唿其魂魄牟子曰神还则生不还则神何之乎曰成鬼神牟子曰是知魂神固不灭矣但身自朽烂耳身譬五谷之根叶魂神如五谷之种实根叶生而必死种实岂有终乎问曰为道亦死不为道亦死有以异乎牟子曰所谓无一日之善而问终身之誉者也有道虽死神归福堂为恶既死神当其殃愚夫闇于成事贤智预于未萌道与不道如金比草祸之与福如白方黑安得无异乎问曰孔子云未能事人焉能事鬼未知生焉知死此圣人之所纪也今佛家辄说生死之事鬼神之务殆非圣哲之语也牟子曰若子之言所谓见外而未识内者也孔子以子路不问本末乃抑之耳孝经曰为之宗庙以鬼享之春秋祭祀以时思之又曰生事爱敬死事哀戚岂不教人事鬼神知生死哉周公为武王请命曰且多才多艺能事鬼神夫何为也佛经所说生死之趣非此类乎二十三祖鹤勒那大士月氏国人也姓婆罗门父千胜母金光年二十二出家三十岁遇摩拏罗得法行化至中印度为王说法王欣然归敬初大士上足曰龙子早世龙子之兄曰师子依大士得度一日指东北问众曰是何气象众不谙师子曰我见气如白虹复有黑气五道横亘其中大士曰吾灭后五十年北天竺国当有难起婴在汝身吾将灭矣今将法眼付嘱于汝善自护持汝往他国难累汝躬慎早付授无令断绝听吾偈曰认得心地时不说不思议了了无可得得时不说知付法已大士即腾身太虚作十八变复其座寂然迁化四众阇维将分其舍利务各塔之大士显灵降迹而说偈曰一法一切法一法一切摄吾身非有无何分一切塔众即合一浮图而供养之当此后汉献帝之世也三国魏文帝黄初明帝太和青龙景初邵陵厉公正始嘉平高贵乡公正元甘露元帝景元咸熙曹姓以土德都邺古相州后迁洛阳初武王操字孟德山东沛国谯人父嵩官至太尉祖腾汉灵帝中常侍嵩乃腾之养子操于汉末为东郡太守董卓乱关中操迎汉帝都许州后进操爵为魏王子丕为太子汉帝建安二十四年己亥明年庚子正月魏王操自邺至洛阳薨时太子丕在邺即魏王位改元延康十一月受汉禅即皇帝位改元黄初大赦国号魏追尊父王操武皇帝庙号太祖改相国为司徒御史大夫为司空魏五主合四十五年蜀先主章武后主建兴延熙景曜炎兴刘姓备名字玄德汉中山靖王胜之后都成都魏文帝黄初二年备即皇帝位于成都西武担之南建元章武在位三年寿六十三后主在位四十年二主合四十二年吴权黄武黄龙嘉禾赤乌太元亮建兴二五凤太平休永安皓天兴甘露宝鼎建衡凤凰天册天玺天纪孙姓名权字仲谋坚之子策之弟也魏文帝黄初二年魏拜权为吴王加九钖权自公安徙都鄂更鄂曰武昌壬寅年建元黄武己酉年四月权即皇帝位大赦改元黄龙九月迁都建业立子和为太子鲁王霸谋去太子求己代之权怒废和为庶人赐霸死立少子亮为太子乙酉年冬皓迁都武昌丁亥年十二月还都建业庚子晋武帝太康元年二月晋伐吴皓出降至阙夏四月晋帝诏赐皓爵归命侯吴四主合五十九年魏文帝丕武帝太子庚子年正月即魏王位建元延康十一月受汉禅即皇帝位改元黄初黄初庚子魏黄初元年七蜀刘氏吴孙氏辛丑黄初二年备即皇帝位章武元年二魏拜权为吴王加九钖权在位三十年壬寅黄初三年章武二年黄武元年七癸卯黄初四年四月先主殂子禅立建兴元年十五黄武二年蜀章武三年四月先主备殂于永安丞相诸葛亮奉丧还成都谥曰昭烈五月太子禅即皇帝位改元建兴吴黄武二年西域月氏国优婆塞支谦字恭明博览经籍游洛邑黑瘦眼多白睛黄时语曰支郎眼中黄形虽小是智囊避地归吴吴主悦之拜为博士译佛经一百二十九部凡一百五十二卷谦受业于支亮亮字纪明亮受业于支谶世谓天下博知不出三支甲辰黄初五年禅建兴二年黄武三年乙巳黄初六年建兴三年黄武四年魏陈思王曹植字子建武帝中子十岁诵诗书十万余言善属文每读佛经留连嗟玩以为至道之宗极转读七声升降曲折之响世皆讽而则之游鱼山闻有声特异清飏哀婉因傚其声为梵赞今法事有鱼山梵即其余奏也丙午黄初七年建兴四年黄武五年魏平原王叡甄夫人生文帝子也郭后无子帝使后养之甄夫人被诛未建为嗣黄初七年帝与平原王叡猎见子母鹿帝亲射杀其母命叡射其子叡泣曰陛下已杀其母臣不忍复杀其子帝即放弓矢为之恻然夏五月帝疾笃乃立叡为太子丙辰召曹真陈群司马懿并受遗诏辅政丁巳帝殂寿四十六岁魏明帝叡文帝太子黄初七年五月即帝位太和青龙景初丁未魏太和元年蜀建兴五年吴黄武六年戊申太和二年建兴六年黄武七年己酉太和三年建兴七年吴权四月即皇帝位黄龙元年迁都建业庚戌太和四年建兴八年黄龙二年辛亥太和五年建兴九年黄龙三年壬子太和六年建兴十年嘉禾元年癸丑青龙元年建兴十一年嘉禾二年甲寅青龙二年二月汉山阳公薨谥孝献皇帝建兴十二年二月诸葛亮卒嘉禾三年乙卯青龙三年建兴十三年嘉禾四年丙辰青龙四年建兴十四年嘉禾五年魏青龙四年诏公卿举才德兼备者各一人司马懿以州兖刺史王昶应选昶为人谨厚名其兄之子曰默曰沈子曰浑曰深为书戒之曰吾以四者为名欲使汝曹顾名思义不敢违越也夫物速成则疾亡晚就则善终朝华之草夕而零落松柏之茂隆冬不衰是以君子戒于阙党也夫能屈以为伸让以为得弱以为强鲜不遂矣夫毁誉者爱恶之原而祸福之机也孔子曰吾之于人谁毁谁誉以彼圣人之德犹尚如此况庸庸之徒而轻毁誉哉人或毁己当退而求之于身若己有可毁之行则彼言当矣若己无可毁之行则彼言妄矣当则无怨于彼妄则无害于身又何反报焉谚曰救寒莫如重裘止谤莫如自修斯言信矣丁巳魏景初元年魏改蜀正朔建兴十五年吴嘉禾六年魏景初元年正月山茌县言黄龙见高堂隆以为魏得土德故其瑞黄龙见宜改正朔易服色以神明其政变民耳目帝从其议三月下诏改元以是月为孟夏四月服色尚黄牺牲用白从地正也更命太和历曰景初历三年复寅为正戊午景初二年延熙元年赤乌元年己未景初三年帝崩复寅为正延熙二年赤乌二年魏景初三年正月帝手诏召司马懿于汲帝执其手曰吾以后事属君君与曹爽辅少子指齐王芳谓懿曰此是也是日立齐王为皇太子帝寻殂寿三十六正月太子即位年八岁加曹爽司马懿侍中都督中外诸军录尚书事并州刺史毕轨及邓飏季胜何晏丁谧皆有才名曹爽辅政骤加引擢晏等使爽发诏转司马懿为太傅外以名号尊之内欲令尚书奏事先来由己二月以司马懿为太傅以爽弟羲为中领军其余诸弟皆以列侯侍从贵宠莫比七月帝始亲临朝十二月诏复以建寅之月为正月魏邵陵厉公芳明帝养子立为太子即位年八岁大将军曹爽专政势倾四方正始八年大将军爽用何晏邓飏丁谧之谋迁太后于永宁宫太傅懿不能禁与爽有隙称疾不与政事嘉平元年春正月帝谒高平陵大将军爽与弟中领军羲武卫将军训等皆从太傅懿以皇太后令闭诸城门勒兵据武库授兵出屯洛水浮桥召司徒高柔行大将军事据爽营太仆王观行中领军事据羲营因奏爽罪恶于帝爽奉帝还宫爽兄弟归家懿发洛阳吏卒围守之有司奏爽与何晏邓飏丁谧毕轨季胜等阴谋反逆收爽等劾以大逆不道夷三族嘉平三年八月太傅司马懿卒诏以其子师为抚军大将军录尚书事正始嘉平庚申邵陵厉公在位十五年正始元年延熙三年赤乌三年辛酉正始二年延熙四年赤鸟四年吴赤乌四年康居国三藏康僧会至吴营立茅茨设像行道国人初见沙门惊异之有司以闻孙权曰是汉明帝所梦佛道之遗风耶诏至问状会进曰如来大师化已千年然灵骨舍利神应无方昔阿育王奉之为八万四千塔此其遗化也权以为夸己曰舍利可得当为塔之苟其无验国有常刑会请期七日无验乃展二七日无验权曰趣烹之会默念佛名真慈夫岂违我哉更请展期又七日五鼓矣闻锵然有声起视缾中光明错发黎明进之权与公卿聚观叹曰希世之瑞也会又言舍利威神一切世间无能坏者权使力士搥之砧碎而光明自若权乃为建塔于建业之佛陀里又为寺奉会居焉额曰建初江南寺塔此为始也僧会康居国大丞相之长子也吴王权问太傅阚泽曰汉明何年佛教入中国何缘不及东方泽曰永平年佛法初至计今赤乌四年则一百七十年矣永平十四年五岳道士褚善信等乞与西僧觕法于是善信负妄惭而死其徒以尸归葬南岳凡中国人例不许出家无人流布加之罹乱岁深方至本国权曰孔子制术典训教化来叶老庄修身自玩放浪山林归心澹泊何事佛为泽曰孔老二教法天制用不敢违天佛教诸天奉行不敢违佛以此言之优劣可见也阚泽字德润会稽山阴人好学居贫为人佣书自给所写既毕则能诵记由是博览群籍虞翻见而称之曰阚生矫杰仲舒子云流也泽官至太子太傅壬戌魏正始三年蜀延熙五年吴赤乌五年癸亥正始四年延熙六年赤乌六年甲子正始五年延熙七年赤乌七年乙丑正始六年延熙八年赤乌八年丙寅正始七年延熙九年赤乌九年丁卯正始八年延熙十年赤乌十年戊辰正始九年延熙十一年赤乌十一年己巳嘉平元年延熙十二年赤乌十二年庚午嘉平二年延熙十三年赤乌十三年戒律魏嘉平二年天竺沙门昙柯迦罗此云法时至洛阳译僧祇戒本时比丘特剪发而已未有律仪迦罗始出戒本而以戒心为日用时西域梵僧昙无德赍四分律至洛阳迦罗请昙无德等立羯磨法有安息国沙门昙谛至亦善律学遂同译出戒经一卷由是疏决其源法道遂兴焉中国戒法自此而始辛未魏嘉平三年司马懿卒蜀延熙十四年吴太元元年壬申嘉平四年延熙十五年吴王四月殂子亮立建兴元年癸酉嘉平五年延熙十六年建兴二年二十四祖师子尊者中天竺国人也姓婆罗门少依婆罗僧出家习定晚师鹤勒那大士得法既受悬记遂乃往于他国行化至罽宾国其国先有沙门曰婆黎迦专习小乘禅观黎迦之后其徒承其法者遂分为五家其学有曰禅定有曰知见有曰执相有曰舍相有曰持不语然竞以其能相胜尊者皆往正之首谓持不语者曰佛教勤演般若孰为不语而反佛说耶次谓舍相者曰佛教威仪具足梵行清白岂舍相耶次谓执相者曰佛土清净自在无着何执相耶次谓知见者曰诸佛知见无所得故此法微妙觉闻不及无为无相何知见耶然四者之众皆服其教其五禅观之众其首者名达磨达号有知识众皆尊之以前四众之屈愤然不甘遂造尊者欲相问难尊者谓曰仁者习定何乃来此若此来也何甞习定答曰我来此处心亦不乱定随人习岂在处所祖曰仁者之来其习亦至既无处所岂在人习答曰定习人故非人习定我虽去来其定常习祖曰人非习定定习人故当自来去其定谁习答曰如净明珠内外无翳定若通达乃当如此祖曰定若通达必似明珠今见仁者非珠所类答曰其珠明彻内外悉定我心不乱犹若是珠祖曰其珠无内外仁者何能定秽物非动摇此定不是净达磨达义屈遂礼之曰我于学道盖虚劳耳非闻斯言几不知至尊者当容我师之祖乃谓之曰诸佛禅定无有所得诸佛觉道无有所证无得无证是真解脱酬因答果世之业报而此法之中悉不如是汝若习定乃当然也达磨达忻然奉教祖既摄五众名闻遐迩其国一长者子曰斯多年仅二十常握左手其父求祖医之其父先有梦感祖谓斯多曰可还我珠童子遽开手奉珠长者欣然舍之出家祖即与授具以前缘故名婆舍斯多祖曰此国加难于我然我衰老岂更苟免而我所传如来大法眼藏今以付汝汝宜奉之自务传化或遇疑者即将我僧伽黎衣为之信验听吾偈曰正说知见时知见俱是心当心即知见知见即于今婆舍斯多奉命即日去之居无何其国果有兄弟二人兄曰魔目多弟曰都洛遮相与隐山学外道法一旦都洛遮谓其兄曰我将窃入王宫作法杀王以夺其国遂易其徒皆为僧形其法无効为国擒之兵者以沙门奏王大怒曰我素重佛何以为此大逆遂勅诛沙门其王弥罗崛自仗剑诣尊者曰师得无相法耶曰得王曰生死有惧乎祖曰已离生死何有惧也王曰不惧可施我头祖曰身非我有岂况于头王即斩之尊者首堕白乳涌高丈许王之右臂即截然自绝寻病七日而死王方疾时太子光首大募力士为父悔谢有僊者自象白山来谓光首曰此夙对不必忧也太子忧解塔师子尊者遗骇于被害处当此魏邵陵厉公齐王芳之世也魏帝在位十四年与左右谋诛大将军司马师不克甲戌年九月大将军师乃谋废帝召群臣会议奏太后收帝玺绶归藩于齐使郭芝入白太后授帝齐王印绶为筑宫于河内迎立东海王之子髦至晋受魏禅封齐王曰邵陵公晋泰始十年薨谥曰厉寿四十三岁魏高贵乡公髦东海王霖之子文帝孙也甲戌年九月司马师迎帝立之正元二年正月司马师卒于许昌二月诏其弟昭为大将军录尚书事甘露元年四月赐大将军昭兖冕之服赤舃副焉三年五月诏以司马昭为相国封晋公加九钖昭让乃止甘露四年春正月黄龙二见宁陵井中帝曰龙者君德也上不在天下不在田而屈于井中非嘉祥也作潜龙诗以自讽司马昭见而恶之在位七年正元甘露甲戌魏正元元年九月改蜀延熙十七年吴五凤元年乙亥正元二年正月司马师卒延熙十八年五凤二年丙子甘露元年延熙十九年太平元年丁丑甘露二年延熙二十年太平二年魏许州朱士衡弃俗出家为汉地沙门之始于洛阳讲道行经为此土讲经之始经有疑士衡直往西域求梵夹证之戊寅甘露三年蜀景曜元年吴景帝休权第六子永安元年吴吴主亮权之少子也年九岁即位在位六年为人聪伟孙琳惮之不朝亮乃与全尚谋诛琳事泄九月琳夜以兵围宫废亮为会稽王迎立瑯瑘王休琳复有怨言休䘖之密与张布丁奉谋因腊会诛琳夷琳三族休景帝也在位六年己卯魏甘露四年蜀景曜二年吴永安二年魏庚辰年正月帝见威权日去不胜其忿五月召侍中王沈尚书王经散骑常侍王业谓曰司马昭之心路人所知也吾不能坐受废辱今日当与卿自出讨之王经曰昔鲁昭公不忍季氏败走失国为天下笑今权在其门为日久矣陛下一旦如此无乃欲除疾而更深之邪祸殆不测宜见重详帝乃出怀中黄素投地曰行之决矣遂拔剑升辇率殿中宿卫苍头官僮鼓譟而出中护军贾充自外入逆与帝战于南阙下太子舍人成济问充曰事急矣当云何充曰司马公畜养汝等正为今日济即抽戈刺帝殒于车下寿二十岁昭入殿中召群臣会议尚书左仆射陈泰不至昭使其舅尚书荀顗召之泰入见悲恸昭亦对之泣曰玄伯卿何以处我泰曰独有斩贾充少可以谢天下耳昭久之曰卿更思其次泰曰泰言惟有进于此不知其次昭乃不复更言太后下令罪状高贵乡公废为庶人收王经及其家属付廷尉经谢其母母怡然笑而应曰人谁不死正恐不得其所以此并命何恨之有太傅司马孚等请以王礼葬高贵乡公太后许之使中护军司马炎迎燕王宇之子常道乡公璜于邺为明帝嗣六月太后诏常道乡公更名奂即皇帝位时年十五魏元帝奂武帝孙在位五年禅于晋封帝为陈留王宫于邺至惠帝太安元年薨寿五十八谥曰魏元皇帝景元成熙庚辰魏六月改景元元年蜀景曜三年吴永安三年辛巳景元二年景曜四年永安四年壬午景元三年景曜五年永安五年谯郡嵆康文辞壮丽好言庄老而尚奇任侠与陈留院籍籍兄子咸河内山涛河南向秀琅琊王戎沛人刘伶特相友善号竹林七贤癸未魏分益州为梁州景元四年蜀改炎兴元年后主禅降魏封扶风王吴永安六年甲申咸熙元年吴主休五月殂皓立元兴元年吴永安七年五月休死谥曰景皇帝丞相濮阳与左将军张布说朱太后不立休子𩅦乃立皓皓权太子和之子改元元兴𩅦西域沙门至魏译佛经凡六人曰昙柯迦罗昙无德康僧铠支彊梁接白延支彊梁接出经律论十二部魏咸熙元年三月进晋公昭爵文王五月追命舞阳文宣侯司马懿为晋宣王忠武侯司马师为景王乙酉年五月加文王世子曰太子八月文王司马昭卒太子嗣为相国晋王十二月帝禅位于晋王右魏五主合四十五年天下归晋𩅦按吴主诏曰太子名𩅦𩅦音如湖水湾奥之湾字也晋姓司马氏河内人世执魏政受魏禅王金德都上洛曰西晋移都建康曰东晋西晋武帝惠帝怀帝愍帝武皇帝讳炎字安世文帝昭之子也受魏禅即皇帝位封魏帝为陈留王追尊晋宣王懿为高祖宣皇帝景王师为世宗景皇帝宣帝长子也寿四十八岁文王昭为太祖文皇帝景帝母弟也寿五十五岁武帝在位二十五年寿五十五岁泰始咸宁太康乙酉晋泰始元年十帝崇重佛事广造伽蓝方志吴甘露元年徙都武昌吴主皓始即位遍毁神祠波及梵宇臣僚谏曰先帝感瑞剏寺不可毁也皓乃遣张昱往告康僧会会挫其辞理辩锋出昱不能屈归以会才高闻皓召至问曰佛言善恶报应可得闻乎会曰明主以孝慈治天下则赤鸦翔而老人见以仁德育万物则醴泉洌而嘉禾茁善既有应恶亦如之故为恶于隐鬼得而诛之为恶于显人得而诛之易称积善余庆诗美求福不回虽儒典之格言即佛教之明训皓曰然则周孔既明安用佛教会曰周孔不欲深言故略示其迹佛教不止浅言故详示其要皆为善也圣人惟恐善之不多陛下以为嫌何也皓无以酧之遂罢皓有疾请会说法悔罪会为开示玄要及授五戒少顷疾愈由是奉会为师崇饰寺塔丙戌泰始二年吴宝鼎元年炖煌菩萨月氏国沙门竺昙摩罗察晋言法护至洛阳护学究三十六国道术兼通其事及自天竺大赍梵本婆罗门经达于玉门因居炖煌世号炖煌菩萨初译法华经曰正法华者是也后游洛邑及之江左晋怀帝永嘉中随处译经未甞暂停时优婆塞聂承远执笔助翻垂四百卷及承远卒其子道真訽禀咨承法护笔授道真亦自译经六十余卷时晋沙门释法炬法立支敏度及优婆塞卫仕度等译出众经炬与立等每相参合广略同异编次部类凡一百四十余卷复有沙门畺良楼至安法钦竺叔兰白法祖支法度等各出众经所以西晋已来宣译增盛教相广流此土者法护有殊功护所译经凡一百七十五部至晋愍帝建兴元年绝笔不译护甞于炖煌建立伽蓝精进行道秦筑长城西不过临洮则未有此地汉为炖煌郡阳关玉门关洼水在焉汉武帝甞得奇马于水边是也丁亥晋泰始三年吴宝鼎二年还都建业戊子泰始四年宝鼎三年己丑泰始五年建衡元年庚寅泰始六年建衡二年辛卯泰始七年建衡三年壬辰泰始八年凤凰元年癸巳泰始九年凤凰二年甲午泰始十年凤凰三年乙未咸宁元年天册元年丙申咸宁二年天玺元年丁酉咸宁三年天纪元年戊戌咸宁四年天纪二年己亥晋咸宁五年吴皓天纪三年庚子太康元年四月灭吴天纪四年四月祚终夏四月孙皓归晋赐爵归命侯吴四主合五十九年译经道俗四人出经一百八十九部凡四百一十七卷法师康僧会是年九月入灭会译经十四部凡三十卷辛丑太康二年壬寅太康三年世尊舍利是年出现明州今阿育王山广利禅寺癸卯甲辰乙巳丙午丁未戊申朱士衡初魏高贵乡公甘露二年讲道行经有疑难直往西域求梵本证之至是丁未年得梵本于于阗国将发归程于阗小乘众白其国王曰汉人欲以婆罗门书惑乱正典王若不禁将盲聋汉地士衡愤慨曰此佛经也乃求烧经为证王积薪纵火火烬经在光明错发王众骇服王乃津遣送达洛阳士衡复至许昌又二年于阗国尊者无叉罗所译放光般若经三十卷是也己酉太康十年惠帝讳衷字正度武帝第二子泰始二年立为皇太子为人戆騃母杨皇后保护之武帝亦以皇孙遹聪慧故不忍废武帝崩太子即位尊杨皇后曰皇太后立妃贾氏为皇后八月立广陵王遹为皇太子至丙寅光熙元年也十一月帝食饼中毒崩在位十七年四十八岁帝于洛下造兴圣寺常供千僧永熙元康永康永宁大安永兴先熙庚戌永熙元年四月武帝萠帝即位改元辛亥元康元年正月改永平又改元康皇后贾氏险悍多权略不肯以妇道事太后欲干预政事为太傅杨骏所抑二月后密与殿中郎孟观李肇谋诛骏夷三族死者数千人后矫诏送太后永宁宫征宣帝子汝南王亮为太宰与太保卫瓘皆录尚书事执政竟瓘恶卫军将军楚王玮刚愎好杀罢其军权遣之国玮忿怨六月后使帝手诏赐玮免亮及瓘官玮遂勒本军矫诏执亮瓘杀之太子少傅张华使董勐说贾后宜以玮专杀之罪诛之后亦欲杀玮华白帝遣殿中将军王宫赍驺虞幡麾众曰楚王矫诏勿听也众释仗走执玮下廷尉斩之于是贾后专朝矣元康六年丙辰西竺沙门耆域初来交广既达襄阳此年至洛阳见比丘衣服华丽乃曰大违戒律非佛意也太守滕永文两腿挛屈经年不能起行求域治之域以净衣杨枝拂之者三滕即能行域知世之将乱乃辞归天竺有僧乞言为诫域令会众众集域陞座曰守口摄身意慎勿犯众恶修行一切善如是得度世言讫便默众遮道请中食者数百人域许之明日域分应其家各喜其来及发洛南徐行而追者莫及域以杖画地曰于此诀矣是日有出长安者见域在大寺有贾胡湿登者其夕会域宿于流沙己未元康九年贾后计谋废太子遹以帝弟成都王颕镇邺以宣帝弟之孙河间王颙镇关中庚申永康元年正月贾后杀太子遹于许昌四月赵王伦以孙秀计讨贾后废为庶人斩贾谧伦阴与孙秀谋篡位先除朝望且报宿怨执张华裴頠解系等斩之伦矫诏赐贾后死谥故太子遹曰愍怀秋八月孙秀以宿恨害石崇诏加相国伦九钖辛酉永宁元年正月相国伦使散骑常侍义阳王威逼夺帝玺绶使禅位于伦伦备法驾入宫即皇帝位改元建始帝出居金墉城惠帝弟齐王冏成都王颕河间王颙常山王又等四月起兵讨伦斩孙秀等于中书省迎帝于金墉城复位赐伦死并收其子荂诛之六月诏齐王冏为大司马加九钖常山王改封长沙壬戌大安元年齐武闵王冏既得志颇骄奢擅权中外失望主簿顾荣东曹掾张翰皆虑祸及翰因秋风起思菰菜莼羹鲈鱼脍叹曰人生贵适志耳富贵何为即引去荣故酣饮不省府事河间王颙上表陈冏罪状且言勒兵十万欲与成都王颕新野王歆范阳王虓会洛阳请长沙王乂废冏还第以颕代冏辅政颙遂举兵帅张方等趍洛阳遣使邀颕十二月颙表至冏大惧张方帅兵二万军新安檄长沙王乂使讨冏乂将左右百余人入宫闭诸门奉天子攻大司马府连战三日冏众大败大司马长史赵渊执冏以降冏至殿前帝恻然欲活之乂叱牵出斩于阊阖门外同党皆夷三族长沙王乂虽在朝廷事无巨细皆就邺谘大将军颕颕以孙惠为参将陆云为右司马是岁陈留王薨谥曰魏元皇帝癸亥大安二年成李特建初元年前凉张轨慕容廆始出仕代拓跋禄官后曰昭帝九年大将军颕恃功骄奢百度弛废甚于齐王冏时嫌长沙王乂在内不得逞其欲八月颕与河间毛颙共表乂专擅朝廷起兵诛之颙以张方为都督将兵自函谷东趍洛阳以平原内史陆机为前将军督石超等军南向洛阳屯于河桥诏以乂为太尉都督中外诸军事以御之十月大尉乂奉帝与陆机战于建春门机军大败赴七里㵎死者如积水为之不流石超遁去颕收机杀之并其弟云张方兵逼京师甲子晋永兴元年汉刘渊据平阳元熙元年成雄即成都王位建兴元年前凉张轨慕容廆廆户贿切代拓跋十年长沙厉王乂屡与大将军颕战正月东海王越虑事不济潜与殿中诸将夜收乂送别省启帝下诏免乂官置金墉城越欲杀乂以绝众心乃遣人密告张方方取乂至营杀之大将军颕入京师复还镇于邺诏颕为丞相加东海王越守尚书令颕表卢志为中书监参署丞相府事河间王颙还镇长安二月丞相颕表废皇后羊氏幽于金墉城废皇太子覃为清河王诏以颕为皇太弟乘舆服御皆迁于邺颕僭侈日甚嬖倖用事大失众望司空东海王越与乂故将右卫将军陈胗等谋讨之河间王颙遣张方镇洛阳颕拒之由是颙颕有隙七月戊戌复皇后羊氏及太子覃己亥越等奉帝讨颕颕遣石超帅众五万拒战乘舆败绩于荡阴百官侍御皆散侍中嵆绍朝服下马登辇以身卫帝颕兵斫绍血溅帝衣帝堕草中亡六玺帝如邺幸颕营司空越奔下邳八月复废太子贾及羊氏司空越弟东瀛公腾王浚合兵击颕将王斌大破之邺中大震百僚奔走士卒分散庐志劝颕奉帝还洛阳颙将张方拥兵专制朝政太弟颕不得复预事张方在洛既久兵士剽掠众情喧喧十一月张方劫帝迁都长安军人分争府藏魏晋以来蓄积扫地无遗帝入长安复皇后羊氏诏太弟颕以成都王还第更立豫章王炽为皇太弟帝兄弟二十五人时存者唯颕炽及吴王晏晏材质庸下炽冲素好学故太宰颙立之乙丑晋永兴二年汉元熙二年成建兴二年前凉张轨慕容廆代东海中尉刘洽以张方劫迁车驾劝司空越起兵讨之七月越传檄山东征镇云欲紏率义旅奉迎天子还复旧都于是范阳王虓及王浚等共推越为盟主浚遣其将祁弘帅突骑鲜卑乌桓为越先驱太宰颙大惧斩张方首送越丙寅晋光熙元年汉元熙三年大成雄即皇帝位晏平元年前凉张轨容慕廆代夏五月祁弘等西入关太宰颙单马逃入太白山弘等入长安奉帝东还洛阳以司空越为太傅录尚书事范阳王虓镇邺南阳王模镇许昌王浚幽州刺史颕为刘舆所杀颙为南阳王模所杀十一月帝崩怀帝讳炽字丰度武帝第二十五子永兴元年立为皇太弟光熙元年十一月惠帝崩皇太弟即帝位永嘉五年为汉兵所执迁帝及六玺于平阳汉主聪封帝为特进左光录大夫平阿公壬申年又封曰会稽郡公癸酉年二月帝遇害寿三十岁丁卯晋永嘉元年汉刘渊元熙四年大成李雄晏平二年前凉张氏慕容廆代拓跋戊辰永嘉二年汉渊即皇帝位永凤元年晏平三年前凉代己巳永嘉三年河瑞元年晏平四年前凉代庚午永嘉四年渊七月卒子聪立光兴元年晏平五年前凉代猗庐居代称公后尊之曰穆帝辛未永嘉五年汉兵执帝汉聪嘉平元年大成王衡元年前凉代公壬申本纪书永嘉六年嘉平二年玉衡二年前凉代公愍帝讳邺字彦旗吴王晏之子武帝之孙也洛阳不守怀帝蒙尘荀组等奉帝为太子建行台于长安立社稷癸酉年二月怀帝遇害四月凶问至长安群臣奉帝即位改元建兴四年九月汉大司马刘曜逼长安十一月帝谓群臣曰今厄如此当忍耻出降以活士民群臣号泣攀车执帝手刘曜使宗敞奉帝还宫丁酉迁帝及公卿以下于其营辛丑送至平阳汉主聪以帝为光禄大夫封怀安侯丁丑年十二月遇害寿十八岁帝长安造通灵白马二寺建兴癸酉晋建兴元年汉嘉平三年大成玉衡三年前凉张氏慕容廆代公三月有二佛石像浮海入吴松江扈渎士民共瞻其浮游巫师士庶争往迎之风涛漓禸涌吴县朱膺者素奉佛往迎像接之登舟其轻如羽佛之背题名一曰维卫一曰迦叶奉安通玄寺梁简文皇帝制记作赞甲戌晋建兴二年嘉平四年玉衡四年前凉代公乙亥建兴三年汉拜石勤为陜伯建元元年玉衡五年前凉代公丙子普建兴四年汉兵执帝汉刘聪麟元元年大成李玉衡六年前凉张寔袭位慕容廆代公拓跋西晋华戎译经道俗十二人出经律六百卷建寺一百八十所度僧尼三千七百人右西晋四帝合五十二年移都建康初曰建业避愍帝讳改曰建康杂处中夏接于晋魏之国者开横历列于系统甲子之下方冉魏不在十六国数汉刘渊赵刘曜见东晋成帝咸和三年前凉张轨见东晋武帝太元元年成李特后改曰汉见东晋穆帝永和三年后赵石勒见东晋穆帝永和五年前燕慕容廆初自惠帝大安二年出仕见东晋废帝太和五年前秦符氏见东晋武帝太元十九年后秦姚氏见东晋安帝义熙十三年后凉吕光见东晋安帝隆安五年西秦乞伏国仁见宋文帝元嘉五年后燕慕容垂见东晋安帝义熙三年南凉秃发乌孤见东晋安帝义熙十年西凉李暠见宋武帝永初三年北凉沮渠蒙逊见宋文帝元嘉十六年北燕冯氏见宋文帝元嘉十三年大夏赫连勃勃见东晋安帝义熙二年南燕慕容德见东晋安帝义熙五年元魏西东分理之后东魏禅于齐周灭齐西魏禅于周周禅隋释氏稽古略卷一释氏稽古略释氏稽古略卷二乌程职里宝相比丘释觉岸宝洲东晋元帝明帝成帝康帝穆帝哀帝海西公简文帝武帝安帝恭帝中宗元皇帝讳睿琅琊王觐之子宣帝曾孙也年十五嗣封琅琊王怀帝永嘉元年为安东将军镇建业愍帝建兴四年长安不守愍帝蒙尘王乃出师北征丁丑年二月即晋王位于建康始备百官立宗庙建社稷大赦改元建武十二月愍帝遇害戊寅年三月凶问至建康王斩衰居庐既而即皇帝位大赦改元大兴立王太子绍为皇太子是时承丧乱之后江东草创刁协久宦中朝谙练旧事贺循为世儒宗明习礼乐凡有疑议皆取决焉帝在位六年四十七岁帝于建康造瓦棺龙兴二寺集丹阳建业千僧武建太兴永昌丁丑晋建武元年汉刘氏麟嘉二年大成李氏玉衡七年前凉张寔慕容代平文帝郁律元年戊寅大兴元年聪卒刘曜立光初元年玉衡八年康凉代二年汉主刘聪至是戊寅年卒太子粲即位为靳准所杀丞相刘曜即皇帝位年曰光初还都长安改国号曰赵石勒进爵为赵王己卯晋大兴二年赵刘曜光初二年成玉衡九年后赵石勒元年前凉前燕慕容廆督东夷代三年庚辰大兴三年光初三年玉衡十年二年前凉燕代四年辛巳大兴四年光初四年玉衡十一年三年前凉张茂袭位燕代贺傉元年壬午晋永昌元年七年帝崩光初五年玉衡十二年四年前凉前燕代二年孔雀经天竺尸黎蜜多罗尊者让王位出家西晋怀帝永嘉中到华夏至是抵建康止建初寺丞相王导见之曰我辈之人太尉庾亮光禄周觊廷尉桓彝一时名公皆造门结友声名着搢绅间善说法要时人唿为高座法师又善呪诵作梵呗清响凌云译孔雀等诸经肃宗明帝绍元帝长子幼而聪哲年数岁属长安使来帝因问曰汝谓日与长安孰近对曰长安近但闻人从长安来不闻从日边来元帝异之明日宴群僚又问之对曰日近元帝失色曰何乃异间者之言乎对曰举目即见日不见长安由是益奇之立为皇太子性至孝有文武才略钦贤爱客雅好文辞当时名臣自王导庾亮温峤桓彝阮放等咸见亲待习武艺善抚将士于时东朝济济远近属心焉永昌元年春正月王敦于武昌上疏罪状刀协刘隗元帝劝协隗避祸协行为人所杀送首于敦隗奔后赵石氏官至太子太傅而卒敦进兵据石头元帝以敦为丞相敦谋废太子不果遂不朝天子而还武昌十一月元帝忧愤成疾崩太子即位改元太宁三月王敦谋篡位再兴兵帝出师讨敦二年五月敦疾甚王含战败敦寻卒敦党祕不发丧裹尸以席蜡涂其外埋于江宁厅事中敦党既平有司发敦瘗出尸焚其衣冠跽而斩之帝在位三年寿二十七岁帝崇斋兴福造皇兴道场二寺太宁癸未晋太宁元年赵刘曜光初六年成玉衡十三年后赵石勒五年前凉前燕代拓跋氏三年甲申太宁二年光初七年玉衡十四年六年子骏袭位代王贺傉四年乙酉太宁三年七月帝崩光初八年玉衡十五年七年代炀帝纥那元年沙门竺法乘神悟超绝玄鉴过人师于法护护甚嘉之后到炖煌立寺延其学侣大化于西者乘之力也二十五祖婆舍斯多尊者罽宾国人也姓婆罗门父寂行母常安乐胜冠从师子尊者出家受具既得法欲诣南印度初至中天竺国其王曰迦胜礼迎之时王宫殿俄有异香尊者肃然曰我师谢矣遂北面作礼寻辞王王曰尊者少留容有所问此苑有泉热不可探愿为决之祖曰此为汤泉有三缘所致其一神业其二鬼业其三热石热石者其色如金其性常炎故其出泉如荡鬼业者谓其鬼方出罪所游于人间以余业力煎灼此泉以偿其夙债神业者谓神不守其道妄作祸福以取飨祀恶业贯盈冥罚役之亦使煎灼此泉以偿滥祭王曰幸尊者验之三缘此果何者而致之尊者曰此神业所致也即命爇香临水为其忏悔须臾濒水现一长人前礼尊者曰我有微祐得遇尊者即生人中故来辞耳已而遂隐后七日其水果清冷如常泉尊者辞王王躬罗御仗以送之至南印度其王曰天德逆而礼之王有二子一名德胜二名不如蜜多后德胜嗣位信向外道致难于祖遽问祖曰予闻师子比丘不免于戮何能传法祖曰我师难未起时授我信衣法偈以显师承王曰其衣何在祖探囊中出衣示王王命焚之五色相鲜薪烬如故王即敬礼曰师子真嗣王弟不如蜜多遂求出家侍祖六年于王宫受具羯磨之际大地震动祖命之曰吾已衰朽安可久留汝当善护正法眼藏普济群有听吾偈曰圣人说知见当境无非是我今悟真性无道亦无理不如蜜多闻偈已启祖曰法衣宜传授邪祖曰此衣为难故假以为证汝身无难何假其衣化被十方人自信向祖乃现于神变化三昧火自焚其身平地舍利可高一尺德胜王剏浮图而祕之当此东晋明帝之世也显宗成帝衍明帝长子太宁三年八月即帝位年五岁庾太后临朝咸和二年冠军苏峻拒命谋逆三年四月苏峻劫帝幸石头京城宫室悉皆煨烬独太宁殿壁明帝手画佛像屹然不坏人皆嗟美称其神异陶侃温峤攻石头峻战坠马斩首脔割之焚其骨峻余众立峻弟逸为王闭门自守四年二月诸军攻石头建威长史腾含击苏逸大破之西军获逸斩之滕含部将曹据抱帝奔温峤船群臣见帝号泣请罪是时宫阙灰烬以建平园为宫温峤欲迁都豫章三吴之豪欲迁会稽二论纷纭未决司徒王导议之不复迁都咸康元年正月庚午朔帝加元服大赦改元八年五月帝不豫帝二子丕奕皆在襁褓中书监庾氷自以兄弟秉权日久恐易世有间每说帝以国有强敌宜以长君请以同母弟琅邪王岳为嗣帝许之六月帝崩二十二岁在位十七年帝造中兴鹿苑二寺集翻经义学千僧咸和咸康丙戌晋咸和元年赵光初九年成玉衡十六年后赵石氏八年前凉前燕代二年飞来峯西天竺国惠理法师是年来游震旦至浙西杭州见山巖秀丽曰吾国中天竺灵鹫山之一小岭不知何年飞来佛在世时多为僊灵所隐今此亦复尔耶有洞旧有白猿遂唿之白猿应声而出人始之信飞来由是得名师即地建两剎先灵鹫后灵隐师宴坐之巖号理公巖今瘗塔存焉丁亥晋咸和二年赵刘氏光初十年成李氏王衡十七年后赵石勒九年前凉张氏前燕代三年戊子咸和三年刘耀石勒灭之合二十六年玉衡十八年石氏据中原太和元年前凉前燕四年汉赵汉刘渊字元海新兴匈奴人汉以宗女妻冐顿故子孙冐姓刘氏西晋惠帝甲子永兴元年立成都王司马颕为皇太弟颕表匈奴左贤王刘渊为冠军将军监五部军事将兵在邺渊子聪骁勇绝人博涉经史善属文弯弓三百斤弱冠游京师名士莫不与交颕以聪为积弩将军渊从祖右贤王刘宣谓其族人曰自汉亡以来我单于徒有虚号无复尺土今吾众虽衰犹不减二万奈何歛手受役奄过百年左贤王英武超世天苟不与兴匈奴必不虚生此人也今司马氏骨肉相残四海鼎沸复唿韩邪之业此其时也乃相与谋推渊为大单于使其党唿延攸诣邺告渊渊白颕请归会葬颕弗许及王浚东嬴公腾讨颕渊说颕曰请为殿下还说五部以赴国难颕悦拜渊为北单于参丞相军事渊至左国城刘宣等上大单于号二旬之间有众五万渊都左国城谓群臣曰昔汉有天下恩结于民吾汉氏之甥乃建国号曰汉即汉王位年曰元熙以右贤王宣为丞相晋怀帝永嘉二年汉王渊取山西平阳太守宋抽弃郡走渊徙都平阳蒲子上郡即皇帝位改元永凤晋永嘉四年七月渊寝疾以楚王聪为大司马大单于安昌王盛安邑王钦西阳王濬皆领武卫将军分典禁兵渊卒太子和即皇帝位西昌王锐耻不预顾命乃相与谋说和曰先帝不惟轻重之势使三王拥强兵于内大司马拥十万众屯于新郊陛下宜早为之计和召盛告之盛曰陛下信谗夫之言以疑兄弟锐怒命左右刃之帅兵攻楚王聪于单于台聪反攻西明门克之杀和于光极西堂收锐枭首于衢聪即皇帝位改元光兴以北海王乂为皇太弟封其子粲为河内王以石勒为并州刺史辛未汉嘉平元年聪遣前军大将军唿延晏始安王刘曜王弥石勒攻洛阳克宣阳门晋怀帝出欲奔长安汉兵追执之迁帝及六玺于平阳聪以帝为特进左光录大夫封平阿公壬申聪之嘉平二年封怀帝为会稽郡公次年二月怀帝遇害四月怀帝凶问至长安晋愍帝即位改元建兴建兴四年九月汉大司马刘曜攻长安十一月晋帝曰当忍耻出降以活士民曜送晋帝至平阳汉主聪以晋帝为光禄大夫封怀安侯丁丑年十二月愍帝遇害戊寅年汉主聪卒太子粲即位为靳封所杀丞相刘曜即皇帝位年曰光初还都长安改国号曰赵以单于为祖石勒进爵为赵王至是东晋成帝咸和三年赵主曜围守洛阳十一月石勒引兵救洛阳战擒赵王曜载以马舆至襄国杀之己丑年正月赵太子熙闻曜被擒遂帅百官走上邽关中大乱将军蒋英辛恕据长安遣使降于石勒九月后赵中山公石虎大破赵兵于义渠乘胜追击执赵太子刘熙及其将王公卿校以下三千余人皆杀之秦陇悉平汉赵刘氏起自晋惠帝大兴甲子终成帝咸和己丑二十六年己丑晋咸和四年成玉衡十九年后赵太和二年前凉前燕代翳槐元年追尊曰烈帝庚寅咸和五年玉衡二十年石勒即帝位建平元年二年辛卯咸和六年玉衡二十一年建平二年三年壬辰咸和七年玉衡二十二年建平三年四年癸巳咸和八年玉衡二十三年勒建平四年七月卒燕慕容皝立代五年甲午咸和九年玉衡二十四年雄卒海阳王弘立延熙元年六年乙未咸康元年汉改成曰汉期玉恒元年虎立建武元年七年丙申咸康二年玉恒二年建武二年八年丁酉咸康三年玉桓三年建武三年前燕皝称王代后元年戊戌咸康四年李寿立汉兴元年建武四年拓跋什昱徤建国元年追尊曰成帝学箴晋司徒王导以李充为丞相掾充以时俗崇尚浮虚乃着学箴以为老子云绝仁弃义民复孝慈岂仁义之道绝然后孝慈乃生哉盖患乎情仁义者寡而利仁义者众将寄责于圣人而遣累乎陈迹也凡人见形者众及道者鲜逐迹逾笃离本逾远故作学箴以袪其蔽曰名之攸彰道之攸废乃损所隆乃崇所替非仁无以长物非义无以齐耻仁义固不可远去其害仁义者而已晋光禄勋颜含以老逊位致仕二十余年至是十月卒寿九十三岁郭璞甞过含欲为之筮含曰年在天位在人修己而天不与者命也守道而人不知者性也自有性命毋劳耆龟己亥晋咸康五年汉李氏汉兴二年后赵石氏建武五年前凉张氏前燕代建国二年晋司徒王导卒导有弟曰道宝辞荣为僧以学行显庚子咸康六年汉兴三年建武六年三年辛丑咸康七年汉兴四年建武七年四年壬寅咸康八年六月康帝即位汉兴五年建武八年五年康帝岳成帝母弟自琅琊王即帝位在位二年寿二十三岁亮阴不言委政庾氷封成帝子丞为琅琊丕奕东海王建元癸卯建元元年汉兴六年建武九年六年甲辰建元二年九月帝崩执太和元年建武十年前凉前燕代七年孝宗穆帝聃康帝太子二岁即位褚太后临朝中外无事昇平元年正月朔帝加元服太后归政寿十九永和昇平乙巳年在位一十七年永和元年李执太和二年建武十一年前凉称王前燕皝代丙午永和二年嘉宁元年建武十二年重华立代丁未永和三年桓汤灭之合四十五年建武十三年代大成改曰汉李持巴西人少仕晋西晋惠帝太安二年据益州国号曰成年曰建初特卒子雄晋惠帝永与元年十月雄即成都王位改元建兴以其叔父骧为太传追尊父特为成都景王晋惠帝先熙元年成都王雄即皇帝位年曰晏平国号大成尊特曰景皇帝东晋成帝咸和九年雄卒太子班即位其弟安东将军李期谋作乱因班夜哭弑之于殡宫期即皇帝位谥雄曰武皇帝庙号太宗晋成帝咸康元年幽公期改年曰玉恒改国号曰汉晋咸康四年汉中穆文帝李寿杀期自立改元汉兴晋咸康七年汉主寿以其子执领大将军录尚书事晋康帝建元二年李执立年曰太和至是晋永和二年汉年曰嘉宁十一月晋安西将军桓温伐汉晋永和三年三月温兵至成都纵火烧其城门汉人惶惧无复鬪志执自称洛阳李执诸军门降温送执及其宗室十余人时建康封归义侯国灭成起自西晋惠帝太安二年癸亥终于东晋穆帝永和三年丁未五主合四十五年戊申晋永四年后赵石氏建武十四年前凉张氏前燕慕容皝卒隽立元年代佛图澄和尚天竺国人也西晋怀帝永嘉四年至洛阳自言百岁余服气自养积日不食善诵呪役使鬼神腹旁有孔以绵塞之夜则拔绵出光以自照每临溪从孔出肠胃洗濯还纳腹中会洛阳𡨥乱潜伏草野时石勒屯葛陂多残杀澄杖钖谒勒勒命试以道术澄取满钵水呪之俄青莲华生钵中勒神敬之延于军中东晋成帝咸和三年刘曜围守洛阳勒自救之扣澄澄曰佛塔无风一铃独鸣曰秀支替戾冈仆谷劬秃当此羯语也军出获刘曜勒战果获曜载之襄国咸和五年勒称大赵天王行皇帝事奉澄弥如笃敬号曰大和向勒爱子斌病死将殡勒叹曰朕闻虢太子死扁鹊能生之今可得効乎乃令告澄澄取杨枝沾水洒之执斌手曰可起矣斌乃稣遂起自是勒诸子多在澄寺中养之晋咸和八年七月勒殂弟虎字季龙袭位徙都邺尤倾心事澄至是晋永和四年澄将去世诣辞季龙惊曰大和尚遽弃我国有难乎澄曰出生入死道之常也脩短分定无由增损但道贵行全德贵不怠苟道德无玷虽死如生咸无焉千岁尚何益哉然可恨者国家存心佛理建寺度僧当蒙福祉而布政勐虐赏罚交滥特违圣典致国祚不延也季龙号恸呜咽十二月八日澄安坐而逝寿一百七十岁入道一百九年度弟子道安法师等七千余人自大教东来至澄而盛己酉晋永和五年后赵大宁元年虎殂国乱前凉前燕慕容隽元年代后赵石勒上党人初与八骑归汉刘氏西晋怀帝永嘉四年汉主刘聪即皇帝位以勒为并州刺史勒杀汉将王弥聪大怒然犹加勒镇东大将军东晋元帝大兴元年汉主聪卒丞相刘曜即皇帝位进勒爵为赵王大兴二年勒据燕蓟号襄国称元年晋成帝咸知三年勒年曰太和赵主刘曜围守洛阳十一月勒救洛阳曜为勒将石堪所执舆至襄国杀之晋咸和五年勒称大赵天王行皇帝事九月即皇帝位改元建平建平二年四月勒如邺将营新营建平四年七月勒卒太子弘即位是为海阳王改元延熙夜以勒丧潜瘗山谷莫知其处备仪卫虚葬于高平陵谥曰明帝庙号高祖八月赵主弘以中山王虎丞相魏王加九钖总摄百揆为弘在位一年明年九月赵魏王虎立改元建武都于邺至是晋帝永和五年正月赵主虎改元太宁既而病卒太子世即位彭城王遵废世为谯王寻杀之遵即位以义阳王鉴为侍中武兴公闵都督中外诸军事初赵主遵许以武兴公闵为太子十月遵立太子衍闵益恨望十一月闵帅甲士执遵于南台杀之立义阳王鉴以闵为大将军封武德王晋永和六年正月武德王冉闵即皇帝位改元永兴国号大魏后赵始东晋元帝大兴二年己卯终穆帝永和七年辛亥六主合三十三年闵大名路滑州内黄县人本姓冉赵主勒获之命弟虎养以为子闵至是复姓冉庚戌年三月后赵石祇闻冉闵篡位于邺乃即帝位于襄国改元永宁十月冉闵伐襄国明年辛亥石祇将刘显杀祇自立称帝壬子年冉闵攻杀刘显闵在位三年前燕慕容隽进兵攻闵获之国灭冉魏不在十六国占据之列庚戌晋永和六年秦符洪赵将也据长安魏冉闵永兴元年前凉张氏前燕慕容氏代二月有佛金像现于荆州司马桓温迎之不动时江陵滕畯舍宅为寺命法师昙翼主之翼率众拜请捧之飘然轻举安奉本寺辛亥晋永和七年洪卒子徤称天王皇始元年永兴二年代壬子晋永和八年徤即皇帝位皇始元年一永兴三年前凉前燕隽即帝位元玺元年代方外交法师支遁字道林业精般若时谢太傅安王右军羲之与之厚善谢安守吴兴日书抵遁略曰思君日积比辰尤甚知欲还剡自治为之怆然人生如寄耳自顷风流得意事殆磨灭都尽唯终日戚戚迟君一来以晤言消遣之一日千载也东晋哀帝兴宁二年十月沙门竺潜辞阙还剡山诏遁继讲法于禁中一时名士殷浩郗超孙绰桓彦表王敬仁何充王坦之袁彦伯并与结方外交天下想见其标致也晋废帝太和二年遁杭表辞阙还山有诏资给敦遣诸公祖饯于征虏亭投迹越之剡山于沃州小岭立寺行道僧众禀学时有惰者遁着铭以勗之有曰勤之勤之至道非弥茫茫三界渺渺长羁谨守明禁抗志无为云云有遗其马者畜之曰吾爱其骏耳有遗其鹤者纵之曰冲天之物岂耳目玩哉君子多其达后出山阴讲维摩经许询为都讲难义数反听者钦服寿五十三入灭戴逵过其塔叹曰德音未远而拱木已繁计神理绵绵不与气运俱尽也癸丑晋永和九年越阑亭序前秦符氏皇始三年前凉祚立和平元年前燕二年代甲寅晋永和十年前秦符氏皇始四年前凉称王和平二年前燕元玺三年代沙门帛法桥诵经乏声忏悔七昼夜祷观世音菩萨以求显报至七日喉内豁然自是昼夜讽咏声彻里许年踰九十声通婉响乙卯永和十一年徤卒生立寿光元年靓立建兴元年元玺四年丙辰永和十二年寿光二年建兴二年元玺五年丁巳昇平元年帝加坚立元服生卒永兴元年建兴三年迁都子邺光寿元年代戊午昇平二年永兴二年建兴四年光寿二年己未昇平三年甘露元年建兴五年光寿三年庚申昇平四年甘露二年建兴六年隽卒讳立建熙元年代辛酉昇平五年五月帝崩甘露三年玄靓奉晋正朔建熙二年哀帝丕成帝长子封琅琊王穆帝无嗣皇太后以王奉大统即位饵长生药药发不能亲政褚太后临朝寿二十五隆和兴宁壬戌帝在位四年隆和元年甘露四年建熙三年代癸亥兴宁元年甘露五年天钖建熙四年甲子兴宁二年甘露六年建熙五年乙丑兴宁二年二月帝崩建元元年建熙六年代晋王坦之舍园宅为安乐寺释慧受化之也废帝奕哀帝母弟哀帝无子太后命之为嗣即位桓温畜不臣之志讽褚太后废帝为东海王又封海西公寿四十五岁太和丙寅帝在位六年太和元年前秦建元二年前凉前燕暐建熙七年代十诵戒本三部秦西域沙门昙摩持译出丁卯晋太和二年前秦符氏建元三年前凉张氏前燕慕容氏建熙八年代沙门竺道猷即帛道猷也初止剡之石城山是年又移台州始丰赤城山坐禅石室有群虎蹲于前猷诵经一虎独睡猷以如意扣其头云何不听经轻毕虎皆去寻有大蛇十围竟来环遶举头向猷半日而去一日有男子来前曰弟子夏帝之子居此二千余年今往寒石山辄推室以相奉遂鸣鞞改角凌云而去猷于东晋武帝太元八年入寂戊辰太和三年建元四年前凉前燕建熙九年代释慧常译比丘尼传六卷晋安西将军桓温主簿王珣及弟珉舍宅为寺平江路虎丘山是也医术沙门于法开是年入寂开兰公弟子也善放光般若经尤精医法穆帝甞召之视脉知其不起乃不医或问曰师高明刚简何以医术经怀开曰明六度以除四魔之病调九候以疗风寒之疾自利利人不亦可乎己巳太和四年建元五年前凉建熙十年庚午晋太和五年前秦建元六年前凉前燕暐建熙十一年国灭代晋辛未年十一月桓温自广陵诣建康讽褚太后请废帝立丞相会稽王昱诏进温丞相大司马留京师辅政温乃辞仍请还镇姑孰前燕慕容廆昌黎鲜卑人世受晋封号东晋元帝大兴二年廆都督东夷置僚属晋成帝咸和八年慕容皝立至丁酉年皝称王皝雅好文学亲临庠序讲授考校晋穆帝永和四年十一月皝卒世子隽即位遣使诣建康告丧晋帝诏遣谒者陈光拜隽为燕王隽以戊申岁称元年壬子年隽灭石赵十一月隽即皇帝位称元玺元年丁巳年隽迁都邺即石虎之都也改元光寿庚申年正月昭帝隽卒大司马慕容恪受遗诏辅太子暐即位改元建熙暐曰幽帝是也己巳建熙十年燕太傅上容王慕容评忌吴王慕容垂威名又与评廷争怨隙太后可足浑氏与评密谋诛垂垂与子弟姪俱奔秦秦王符坚大喜郊迎乃以垂为冠军将军封宾从侯初晋攻燕燕求救于秦许割虎牢以西赂秦晋兵既退燕人悔之秦主坚大怒帅兵伐燕十二月进攻洛阳建熙十一年正月燕荆州刺史武威王筑以洛阳降秦六月再伐燕燕败十一月秦主坚入邺燕主暐出降十二月秦主坚迁慕容暐及燕后妃王公百官于长安封暐为新兴侯其余封授各有差廆起自晋惠帝太安二年癸亥终东晋废帝太和五年庚午四主合六十八年太宗简文帝昱元帝少子也封会稽王康帝崩太后诏王总万机进位司徒丞相录尚书事桓温废海西公以太后命王入承大统桓温擅权帝以仁恕处之寿五十三岁帝造佛像立寺建斋度僧建康长干寺建佛塔壮丽咸安辛未晋十一月帝立改曰咸安元年前秦符氏奄有中原建元七年前凉张氏代晋沙门竺法汰止建康瓦棺寺帝深敬重请讲放光般若经帝亲临幸公卿毕集缁素钦敬武帝太元十二年汰入寂寿六十八武帝诏曰汰法师道播八方奄尔丧逝可赙钱十万丧事有司悉办壬申咸安二年七月帝崩前秦建元八年前凉代晋许询字玄度帝重敬甚每与清谈询后身为僧名昙彦浙东绍兴建塔彦寿一百二十岁烈宗孝武帝曜简文第三子即位年十一太元元年正月朔帝加元服太后归政在位二十四年寿三十五宁康太元癸酉晋宁康元年秦建元九年前凉代七月南郡宣武公桓温疾笃以弟冲领其众薨冲称温遗命以少子玄为嗣时方五岁袭封南郡公冲代温居任尽忠王室八月太后复临朝摄政甲戌宁康二年建元十年前凉代勅葬沙门法师竺法潜哀帝兴宁二年诏讲般若经于禁中潜着屐至殿中人聚观叹道德高风之盛帝甞强以衣冠潜不允辞还剡山其后支遁寓书求买沃州小岭以归隐潜答曰欲来当给未闻巢由买山而隐也至是年入寂武帝下诏曰法师理悟虚远风鑑清高弃宰辅之荣袭染衣之素山居世外笃勤匪懈方赖宣道以济苍生奄从迁谢用痛于怀其赐缗钱十万助建茔塔凡中国勅葬沙门自潜而始也乙亥晋宁康三年前秦建元十一年前凉代丙子晋太元元年正月朔帝加元服前秦符氏建元十二年前凉张氏秦灭之合七十四年代拓跋珪是年筑城邑前凉张轨字士彦安定人仕晋为散骑常侍惠帝永宁元年正月为凉州刺史轨以时方多难阴有保据河西之志故求为凉州癸亥年据之愍帝建兴二年轨称凉州牧西平公建兴四年张寔袭位东晋元帝大兴四年弟茂袭位晋明帝太宁二年子骏袭位晋穆帝永和元年称王永和二年五月西平忠成王张骏薨官属上世子重华为凉州牧西平公假凉王永和九年十一月西平敬烈公张华卒世子曜灵才十岁右长史赵长等建议立长宁侯祚重华庶兄也废曜灵为凉宁侯立祚为凉州牧改元和平晋永和十年正月张祚自称凉王置百官郊祀天地用天子礼乐永和十一年冲公靓立年曰建兴至晋哀帝兴宁元年凉绰公张天钖杀靓而自立至是武帝太元元年符秦灭之合七十四年凉州隷今甘肃省雍州之域丁丑晋太元二年前秦建元十三年晋书曰至是九州之地秦有其八晋唯东南一隈耳代庐山西林寺晋释慧永初与远公法师同依道安法师至是永公先至浔阳刺史陶范留之憩庐山舍宅栖止之乃创寺曰西林岭上一室曰香谷戊寅晋太元三年前秦建元十四年代都维那沙门竺道壹从竺法汰学晋简文帝俱深敬重壹后止平江虎丘山又适越州若耶溪顷之郡守王荟建嘉祥寺请居僧首时号九州都维那毘奈耶律十卷是年竺法念法师译之成己卯晋太元四年前秦建元十四年秦取晋襄阳得道安法师并习凿齿代庚辰太元五年建元十六年代沙门竺法义王道孔敷承风敬友帝甞遣使征请殿中讲说经典武帝每从而听是年入寂帝赐钱十万营塔葬新亭冈今天安寺也辛巳太元六年正月帝立精舍殿内延诸沙门讲道建元十七年代壬午晋太元七年建元十八年吕光据姑臧即凉州也代前秦主坚遣左将军吕光伐龟兹迎鸠摩罗什法师吕光遂据于姑藏号后凉癸未晋太元八年前秦建元十九年吕光代拓跋珪甲申太元九年建元二十年后秦姚苌白雀元年西秦乞伏国仁据金城吕光后燕慕容垂元年代雁门远公法师是年抵江州路庐山乙酉太元十年坚遇弑子丕立太平元年白雀二年西秦建义元年吕光垂据中山建兴元年代珪丙戌太元十一年丕卒登即位陇东太初元年苌入长安即位建初元年建义二年三河王吕光太安元年建兴二年珪即魏王位登国元年丁亥太元十二年太初二年建初二年建义三年麟嘉元年建兴三年魏王珪登国二年戊子太元十三年太初三年建初三年建义四年麟嘉三年建兴四年登国三年二十六祖不如蜜多尊者南印度天德王之次子也既得度受法至东印度彼王名坚固奉外道师长爪梵志王覩白气贯于上下王曰此何瑞也梵志曰魔来之兆即集其徒曰不如蜜多将入都城谁能挫之其弟子曰我等各有呪术可以动天地入水火何患哉祖至王曰师何为来祖曰将度众生王曰以何法度祖曰各以其类度之时梵志即以幻法化大山于祖上祖指之还压其众梵志怖惧投祖祖愍之再指化山山随指灭祖为王演说法要俾趣真乘时有婆罗门子年二十许不知名氏或自言璎珞人故谓之璎珞童子王与祖同辇而出见璎珞祖指谓王曰此童子大势至菩萨也此圣之后复出一人一人化南印度一人缘在震旦以昔因故名般若多罗吾今以正法眼藏付之偈曰真性心地藏无头亦无尾应缘而化物方便唿为智付法已辞王曰吾归寂灭愿王于最上乘毋忘外护即跏趺而逝化火自焚王为收舍利建塔瘗之当此东晋武帝之世也己丑晋太元十四年前秦符氏太初四年后秦姚氏建初四年西秦干归太初元年吕氏麟嘉三年后燕垂建兴五年魏王登国四年释道安法师常山扶柳卫氏子世业儒早失恃怙依表兄年十一出家师事佛图澄读书日记万言才辩无敌性聪而貌丑时语曰漆道人惊四隣及澄卒率徒众渡河依陆浑山木食㵎饮至是武帝宁康元年于襄阳立檀溪寺建浮图铸铜佛像武帝闻安名诏曰法师以道德照临天人使大法流行为苍生依赖宜日食王公禄所司以时资给安固辞不受己卯晋太元四年二月秦主坚攻取襄阳得安而喜谓左右曰吾以十万师取襄阳得一人半耳左右问为谁曰安公一人习凿齿半人也安至长安沙门万数各随其师为姓安曰师莫如佛世尊也应沙门宜以释为氏及增一阿含经至乃云四河入海无复异名四姓出家同称释氏与经符合世益重之己丑年正月晦日命门徒具浴忽有异僧出入隙中安以生处问之僧指西北云即开见楼阁如幻出曰彼兜率天也是夕有数百小儿皆就浴而去识者以为应真之侣也二月八日跏趺而逝安每疏经义必求圣证安左臂有肉方寸隆起如印时号印手菩萨着僧尼轨范及法门清式二十四条世遵行之秀紫芝编年论曰佛教之盛由佛图澄而得安由安而得远公是三大士化仪全伟庚寅晋太元十五年前秦苻氏太初五年后秦姚氏建初五年西秦乞伏太初二年吕氏麟嘉四年后燕建与六年魏登国五年庐山净土念佛始起此年详见远法师下辛卯太元十六年太初六年建初六年太初三年麟嘉五年建兴七年登国六年壬辰太元十七年太初七年建初七年太初四年麟嘉六年建兴八年登国七年癸巳太元十八年太初八年长卒太子兴立太初五年麟嘉七年建兴九年登国八年甲午太元十九年符崇灭延和元年后秦兴皇初元年太初六年麟嘉八年建兴十年登国九年前秦符健略阳氐人父洪仕后赵为都督因石氏之乱据有关右东晋穆帝永和六年洪卒十一月第三子健入长安秦雍夷夏皆附之次年正月健即天王位国号大秦称大单于建元皇始分遣使者问民疾苦搜罗俊异宽重歛之税罢无用之器凡赵之苛政民不便者皆除之壬子年正月健即皇帝位甲寅年东海王雄卒雄子坚袭爵坚至孝博学多能乙卯年六月健卒谥曰景明皇帝庙号高祖太子生即位改元寿光生暴虐饮酒无昼夜乘醉视事多所杀戮群臣得保一日如度十年丁巳年六月太史令康权言于生曰昨夜三月并出孛星入太微连东井将有下人谋上之祸生怒以为妖言扑杀康权生夜对侍婢曰阿法兄弟亦不可信明当除之婢以告坚及坚兄清河王法法与特进梁平老及特进强汪帅壮士数百潜入云龙门坚与尚书吕婆楼帅麾下三百人鼓譟继进宿卫将士皆舍仗归坚坚兵引生置别室生犹醉寐废生为越王寻杀之谥曰厉王坚以位让兄法法曰汝嫡嗣且贤宜立坚乃去皇帝之号称大秦天王改元永兴追尊父雄为文桓皇帝母苟氏为皇太后世子宏为皇太子以兄清河王法都督中外诸军事丞相录尚书事诸王皆降爵为公弟融为阳平公子丕为当乐公举异才修废职课农桑恤困穷礼百神立学校旌节义继绝世秦民大悦己未年改元甘露己丑年改元建元癸未东晋武帝太元八年秦建元十九年也大举攻晋坚大败而归乙酉年五月西燕慕容冲攻长安坚自督战飞矢满体流血淋漓冲纵兵暴掠关中道路断绝千里无烟坚出奔五将山后秦王姚苌遣骁骑将军吴忠执坚谥之于新平佛寺坚子丕自邺奔长安至晋阳始知长安不守坚已死乃发丧即皇帝位改元太平追谥坚曰宣昭皇帝庙号世祖丙戌年九月燕之慕容永遣使于丕假道东归丕弗许丕永战于襄陵丕败谋袭洛阳时为扬威将军凭该自陜邀击杀丕十一月秦南安王符登为丕发丧行服即皇帝位改元太初谥丕曰哀平皇帝至是甲午年实晋武帝太元十九年也七月后秦主姚兴自陜西泾州如泾阳与登战于山南执登杀之登太子崇奔湟中即皇帝位改元延和谥登曰高皇帝崇为后秦姚氏所灭合四十五年乙未晋太元二十年后秦姚氏皇初二年西秦乞伏太初七年三河王吕光麟嘉九年后燕慕容建兴十一年魏登国十年丙申晋太元二十一年六月帝被弑皇初三年西秦乞伏后凉即大王位龙飞元年慕容宝永康元年魏建天子旌旗皇始元年安帝讳德宗武帝太子大元二十一年九月即位在位二十二年寿三十七岁隆安元兴义熙丁酉晋隆安元年南燕慕容德南凉秃发乌孤后秦姚氏皇初四年西秦乞伏西凉李高后凉吕光龙飞二年后燕永康二年北凉沮渠神玺元年魏皇始二年戊戌隆安二年武帝德元年据广武太初元年皇初五年西秦西凉据箴后凉吕氏龙飞三年后燕盛建平三年北凉神玺三年魏即帝位天兴元年魏太祖下诏曰佛法之兴其来远矣济益之功冥及存没神踪遗法信可依凭勅有司于京城建饰容范修整寺舍令信向之人有所依止太祖于虞地造十五级浮图又造开泰定国二寺写佛经论造千金像每日法集三百名僧己亥隆安三年据广固南凉太初二年后秦隆帝号称王弘始元年西秦乞伏西凉后凉篡咸宁元年后燕长乐元年北凉天玺元年魏天兴二年庚子隆安四年南燕即帝位建平元年南凉利鹿孤建和元年后秦弘始二年西秦乞伏西凉暠元年后凉咸宁二年后燕长乐二年北凉天玺二年魏天兴三年辛丑晋隆安五年南燕建平二年南凉建和二年后秦姚氏弘始三年西秦乞伏西凉暠二年后凉隆神鼎元年后燕熙光始元年北凉蒙逊永安元年魏拓跋天兴四年后凉吕光略阳氐人仕符秦为左将军东晋武帝太元十一年元有将曰王穆据肃州酒泉自称凉州牧光进攻酒泉克之光即三河王位建元太安据姑臧改年曰麟嘉晋太元二十一年六月三河王光即天王位是为武帝国号大凉改元龙飞以世子绍为太子至是晋隆安三年十二月光卒太子绍即位大原公纂杀之纂即天王位是为灵帝改元咸宁纂嗜酒好猎隆安五年吕超杀之而立吕隆改元神鼎明年隆降于后秦姚氏三主合一十七年鸠摩罗什法师龟兹国人初东晋武帝太元七年前秦主符坚遣骁骑将军吕光伐龟兹国取师光回闻秦乱遂据姑臧至是后秦主姚兴灭吕隆而迎师师少时日诵三万二千言随母出家遍游西域淹贯群籍尤善大乘在龟兹日隣国诸王会同每请师说法必跪伏座前命师践其肩而登座居后秦大阐经论秦主以师为国师奉之如神亲帅群臣及沙门听师讲经又请师翻译西域经论凡震旦宣译师出者三百八十卷大营塔寺坐禅者常以千数公卿以下率皆奉佛州郡化之癸丑晋帝义熙九年秦弘始十五年也四月十三日师入灭寿七十岁师之弟子曰生肇融叡谓之什门四圣加昙影慧严慧观僧䂮道常道标谓之什门十哲又有僧导僧因皆当世名匠也师入灭日谓众曰所译唯十诵律未及删繁若义契佛心焚身之日舌不焦坏言讫而逝阇维舌果不坏若红莲色师名鸠摩罗什翻曰童寿山神请戒释昙邕初仕符秦为卫将军坚南败遂从道安法师出家次事庐山远公后于庐山之西营立茅茨偕弟子昙果沈思禅门忽有男子丰姿端雅从者二十人来请五戒邕知是山神乃为秉炉授之三归五戒为说法要神䞋邕外国七筯礼拜辞别倏忽不见三归者归依佛归依法归依僧五戒者不杀不盗不淫不饮酒不妄语也壬寅晋元兴元年南燕建平三年南凉傉檀弘昌元年后秦弘始四年西秦乞伏西凉暠三年后燕光始二年北凉永安二年魏天兴五年癸卯晋元兴二年南燕建平四年南凉弘昌二年后秦弘始五年西秦乞伏西凉四年后燕光始三年北凉永安三年魏天兴六年甲辰晋元兴三年南燕建平五年南凉弘昌三年西秦弘始六年西秦乞伏西凉五年后燕光始四年北凉永安四年魏天赐元年晋隆安三年南郡公桓玄豪横既克荆雍表求领荆江二州朝廷不能违元兴元年朝廷以尚书令元显镇北将军刘牢之谯三尚之将兵讨玄于江陵玄大惊长史卞范之为玄定议整兵至新亭元显兵溃玄入京总百揆斩元显等二年二月以玄为大将军九月侍中殷仲文散骑常侍卞范之阴撰九钖文及册命命玄相国总百揆封十郡为楚王加九钖十一月诏楚王玄行天子礼乐卞范之为禅诏使临川王宝逼帝书之司徒王谧奉玺绶禅位于楚帝出居永安宫百官诣姑孰劝进十二月玄即皇帝位国号楚建元永始封帝为平固王玄入建康宫登御座床忽陷侍中殷仲文曰将由圣德深厚地不能载玄大悦玄迁帝于浔阳元兴三年二月下邳太守刘裕何无忌刘毅青州主簿孟昶兴复晋室进兵罗落桥玄潜使殷仲文具舟于石头浮江南走裕入建康帅百官奉迎乘舆诛玄宗族在建康者玄至浔阳逼帝西上四月刘毅何无忌袭破浔阳城玄挟帝单舸西走入江陵欲奔汉中城内乱玄仅得至船荆州别驾王康彦奉帝入南郡府舍太守王腾之帅文武为侍卫玄入蜀至枚回洲遇宁州刺史毛璠丧迎玄战矢下如雨益州督护凭迁抽刀击玄斩之义熙元年二月留台备法驾迎帝于江陵至建康以刘裕都督中军事刘毅左将军何无忌豫州刺史刘道规荆州刺史四月裕旋镇京口义熙十二年十二月诏以刘裕为相国总百揆扬州牧封十郡为宋公备九钖之礼裕不受乙巳晋义熙元年南燕超太上元年南凉弘昌四年后秦弘始七年西秦乞伏西凉李暠建初元年后燕光始五年北凉永安五年魏天赐二年僧正悦众僧录后秦法师道䂮罗什弟子奉律精苦秦主重之自什公入关僧尼以万数遂置僧正诏曰大法东流于今为盛僧尼䆮多宜设纲领宣授远规以济颓绪䂮法师早有学諠晚以德称可为国僧正给与吏力资侍中秩传轺羊车各二人又以僧迁禅慧为悦众以法钦慧斌为僧录班秩有差日加亲信仗身白从各三十人丙午义熙二年太上二年弘昌五年弘始八年西秦乞伏建初二年夏赫连龙昇元年后燕光始六年北凉永安六年魏天赐三年华严经天竺北印度罽宾国尊者佛驮跋陀来游华夏至是丙午岁抵长安鸠摩罗什倒屣迎之以相得迟暮为恨秦太子姚泓延至东宫对什公论法什公问曰法云何空答曰众微成色色无自性故色即空又问既以极微破色空复云何破一微答曰以一微故众微空以众微故一微空沙门宝云译出此语不省其意皆谓跋陀所计微尘是常更申请之跋陀曰法不自生缘会故生缘一微故有众微微无自性则是空矣宁当言不破一微乎不契跋陀既渡江入匡山见远公议论远高之请出禅数诸经义熙十四年戊午因适江陵宋王刘裕请归京都止谢司空道场寺三月吴郡内史孟顗等请尊者于寺译华严经成六十卷宋高祖永初元年庚申六月毕译经之时感二青衣童子每且自庭沼中出炷香添瓶水不离座侧暮则潜入沼中译经毕绝迹不现法华经是年五月罗什法师译出成七卷什又出维摩经三卷华手经十三卷又于草堂寺译出梵网经二卷丁未晋义熙三年南燕太上三年南凉弘昌六年后秦弘始九年西秦乞伏西凉建初三年夏勃勃龙昇二年后燕云正始元年北凉永安七年魏天赐四年后燕慕容垂前燕主慕容皝第五子在燕封吴王聪敏智勇威名日振太傅慕容评与垂廷争怨隙太后与评密谋诛垂东晋废帝太和四年垂与子弟姪俱犇秦秦主符坚大喜郊迎以垂为冠军将军封宾从侯东晋武帝太元八年秦主坚为晋败归至渑池垂言于坚曰北鄙之民闻王师不利轻相扇动臣请奉诏书以镇慰安集之垂至安阳潜与燕之故臣谋复燕祚会丁零翟斌叛秦次年正月斌等奉垂为盟主乙酉年吴王垂始定都真定中山府即皇帝位建元建兴是时拓跋魏叛燕侵逼附塞诸部丙申晋太元二十一年也三月燕主垂亲伐魏四月卒于上谷之沮阳还至中山乃发丧太子宝即位曰闵帝改元永康戊戌年武帝慕容盛即位年曰建平次年改曰长乐辛丑年昭帝熙光始元年至是丁未年懿帝高云年曰正始国乱为凭跋篡灭之合二十四年凭跋号北燕天竺佛驮耶舍尊者至姑臧后秦弘始九年遣使请至长安秦主郊迎别创院处之供设如王者尊者一无所受时至分卫一食而已善毘婆沙论而髭赤时号赤髭毘婆沙后至晋游匡山为远公所重甲寅晋安帝义熙十年也尊者躬自负铁于紫霄峰顶铸塔以如来真身舍利藏其中是时佛驮跋陀尊者亦以佛舍利五粒建塔于庐山东林寺北之上方逮今皆存焉戊申晋义熙四年南燕太上四年南凉嘉平元年后秦弘始十年西秦西凉建初四年夏赫连龙昇三年北燕北凉据昌黎永安八年魏天赐五年律师天竺尊者名卑摩罗叉至秦数年今出游关左盛阐毘尼鸠摩罗什所译十诵戒本律藏大行者叉之力也其所制内外禁轻重二卷今行于世叉为人眼青时号青眼律师己酉晋义熙五年南燕灭南凉嘉平二年后秦弘始十一年西秦乞伏更始元年西凉建初五年夏赫连龙昇四年北燕凭跋太平元年北凉永安九年魏嗣永兴元年南燕丁酉年南燕慕容德前燕主皝之少子也据广固戊戌岁称元年庚子年德更名备德即皇帝位年曰建平乙巳年南燕主超太上元年己酉年晋徐州刺史刘裕抗表伐南燕明年正月燕尚书悦寿说超降超不从悦寿开门纳晋师超走追获之送建康南燕平合十三年魏太祖道武帝珪为少子绍弑之太宗明元帝嗣立勅于京邑四方建立佛像仍令沙门敷导民俗庚戌义熙六年嘉平三年弘始十二年更始十二年建初六年龙昇五年太平二年永安十年永兴二年辛亥义熙七年嘉平四年弘始十三年更始十三年建初七年龙昇六年太平三年永安十一年永兴三年壬子义熙八年嘉平五年弘始十四年炽盘永康元年建初八年龙昇七年太平四年迁都元始元年永兴四年古树禅定释慧持庐山远法师之弟也当晋隆安二年辞远公入蜀止嘉州龙渊寺白黑恭敬陞持之堂者皆号登龙门至是义熙八年壬子垂诫门徒遂入定于龙渊龛树至宋政和三年风折其树持乃出定徽宗有赞偈三首见政和年癸丑晋义熙九年南燕嘉平六年后秦弘始十五年西秦乞伏永康二年西凉建初九年夏赫连凤翔元年北燕太平五年北凉元始二年魏永兴三年竖石听讲罗什法师弟子道生初涅槃经后品未至生熟读久之曰阿阐提人自当成佛此经来未尽耳于时文字之师交攻之诬以为邪说于律当摈生袖手来晋入平江虎丘山竖石为听徒讲涅槃经至阐提有佛性处曰如我所说义契佛心否群石皆首肯之后游匡山居销景巖闻昙谶在北凉重译涅槃后品至南京果言阐提皆有佛性生喜慰不胜甲寅义熙十年南凉灭弘始十六年永康三年建初十年凤翔二年太平六年元始三年神瑞元年南凉秃发乌孤河西鲜卑人至是晋帝隆安元年据广武号南凉戊戌年乌孤建元太初庚子年利鹿孤建和元年正月欲称帝安国将军鍮勿嵛曰吾国上世以来被发左袵无冠带之饰逐水草迁徙无城廓室庐故能雄视沙漠抗衡中夏利鹿孤从之乃更称河西王改元建和以广武公傉檀为都督中外诸军事凉州牧壬寅年景王傉檀立年曰弘昌戊申年四月后秦王姚兴欲取傉檀使尚书郎韦宗往岘之论当世大略纵横无穷宗退叹曰奇才英器不必华夏明智敏识不必读书吾乃今知九州之外五经之表复自有人也归言于兴凉州未可图也兴不听遣兵袭傉檀后秦兵大败十一月傉檀称凉王大赦改元嘉平置百官甲寅晋义熙十年也傉檀为西秦乞伏炽盘所杀南凉灭三主一十八年乙卯晋义熙十一年后秦弘始十七年西秦永康四年西凉建初十一年夏凤翔二年北燕太平七年北凉元始四年魏神瑞二年庐山远法师讳慧远出雁门贾氏少为儒生博极群书尤邃周易庄老甞与其弟慧持造道安法师闻出世法而悦之叹曰儒道九流特粃糠耳遂出家焉安时门徒数千远居第一座安甞曰使道流东国其在远乎晋武帝甲申太元九年也前秦国乱来游于晋抵江西见庐山爱之乃止江州龙泉精舍次寓慧永之西林寺复于山东建东林寺经营之际山神降灵愿加资助信宿风雷夜作晦冥大雨明发就观良木殊材骈罗其处时晋将军桓伊初临此牧惊其神异奏立寺焉丙戌年寺成时晋天下奇才多隐居不仕闻庐山远公之道皆来从之庚寅年师谓刘程之等曰诸君倘有心净土之游当加勉励遂同发志于无量寿佛前建斋立誓期生净土由是僧俗凡一百二十三人慕道同盟栖心物外谢灵运于东林凿二池以栽莲华远公每送客不过虎溪庚戌义熙六年也道士陆修静偕陶渊明入山见师送之执手共话不觉过虎溪三人相顾大笑今人图之为三笑图渊明嗜酒入山久之以山无酒攒眉而去之至是乙卯岁八月初六日远公合掌面西而逝寿八十四岁谢灵运制碑社众数千人名迹尤着者十八人焉莲华漏远公之门有僧慧要患山中无刻漏乃于水上立十二叶芙蕖因波而转以定十二时晷景无差今曰远公莲华漏是也丙辰义熙十二年泓立永和元年西秦永康五年西凉散嘉兴元年夏凤翔四年北燕太平八年北凉元始五年魏太常元年丁巳义熙十三年永和二年灭永康六年嘉兴二年凤翔五年太平九年元始六年太常二年后秦姓姚氏名苌字景茂赤亭羌人弋仲第二十四子兄襄既战死苌率诸弟降秦为秦将东晋武帝大元八年秦主符坚攻晋以兖州刺史姚苌为龙骧将军督益梁州诸军事坚败慕容垂谋复燕绪次年三月秦北地长史慕容泓叛奔关东秦以左将军窦冲为长史龙骧将军姚苌为司马讨泓又讨平阳太守慕容冲秦兵大败苌惧奔渭北马牧天水尹纬尹详南安庞演等纠扇羌豪帅其户口归苌者五万余家推苌为盟主苌自称后秦王建元白雀丙戌四月苌自陜西凤翔庄浪路泾州入长安即皇帝位改元建初国号大秦史以后秦别之立子兴为皇太子置百官癸巳建初八年十二月苌卒太子兴祕不发丧自称大将军帅众伐秦秦主符登大败次年五月兴始发丧即皇帝位年曰皇初谥苌曰昭皇帝己亥年九月兴以灾异屡见降号称王改元弘始丙辰弘始十八年正月兴卒太子泓即帝位年曰永和晋伐秦晋帝义熙十三年五月泓将妻子群臣降于晋后秦三主合三十四年戊午晋义熙十四年十二月弑帝西秦乞伏永康七年西凉嘉兴三年夏昌武元年北燕太平十年北凉元始七年魏太常三年恭帝讳德文字德文安帝母弟也封琅琊王义熙十四年十二月宋公刘裕矫遗诏奉王即位在位二年禅于宋寿三十七岁元熙己未元熙元年永康八年嘉兴四年真兴元年太平七年元始八年太常四年沙门法果魏太宗敬之前后授以辅国宜城子忠信侯号曰僧统果固辞不受太宗幸其居以其门巷狭小更广大之至是己未年入灭八十三岁太宗三临其丧追赠老寿将军赵胡灵公七月宋公裕进爵为王次年帝禅位于宋王裕奉帝为灵陵王后使人杀之西东晋凡一十五帝合一百五十五年右东晋十一主合一百三年归于宋南北朝宋刘姓都建康高祖武皇帝少帝太祖文帝武帝废帝太祖明帝废帝顺帝八主禅于齐高祖武帝讳裕字德舆彭城人汉楚元王交之后庚申年六月受晋禅在位三年寿六十七岁永初庚申宋永初元年六月改元西秦太祖建始元年西凉恂永建元年夏真兴二年北燕太平十二年北凉沮渠元始九年魏太常五年辛酉永初二年建始二年永建二年真兴三年太平十三年元始十年太常六年壬戌永初三年五月帝崩少帝即位建始三年永建三年灭真兴四年太平十四年元始十一年太常七年西凉李暠字玄盛丙申年据姑臧庚子年暠称元年乙巳年西凉公暠徙都酒泉年曰建初丙辰年凉主歆立改元嘉兴宋高祖永初元年凉主李恂永建元年至永建三年为北凉灭之合二十二年暠甞手令戒诸子以为从政者当审慎赏罚勿任爱憎近忠正远佞谀勿使左右窃弄威福毁誉之来当研覈真伪听讼折狱必和颜任理慎勿逆诈亿勿轻视声色务广谘询勿自专用吾莅事五年虽未能息民然含垢匿瑕朝为寇讐夕委心膂粗无负于新旧事任公平坦然无类初不为怀有所损益计近则如不足经远乃为有余庶亦无愧前人也少帝营阳王义符武帝长子居丧无礼司空徐羡之等废而弑之在位一年寿十九岁景平癸亥宋景平元年西秦建始四年夏赫连真兴五年北燕太平十五年北凉元始五年魏筑长城太宗殂魏嵩山道士寇谦之修张天师之术自言甞遇老子降授以辟谷轻身之术及科戒二十卷使之清整道教谦之奉其书献于魏主朝野未之信左光禄大夫崔浩独师事之从受其术且上书赞明其事魏主欣然使谒者奉玉帛牲牢祭嵩岳迎致谦之太祖文帝义隆武帝第三子封宜都王少帝既废徐羡之等遥奉王即位于江陵在位三十年寿四十七岁元嘉帝造禅灵寺供千僧沙门杯渡丙寅年九月入灭葬建康覆舟山渡初出冀州阐化四十余年甲子宋元嘉元年三十西秦建始五年夏赫连真兴六年北燕太平十六年凉元始十三年魏焘立始光元年八月吐谷浑威王阿柴卒有子二十人疾病召诸子弟谓之曰我死汝曹当奉慕瑰为主瑰阿柴母弟也又命诸子各献一箭取一箭授其弟慕利延使折之又取十九箭一束使折之不能折阿柴谕之曰孤则易折众则难摧汝曹当戮力一心可以保国安家言终而卒慕瑰抚纳秦凉失业之民部众转盛续汉书曰阿柴羌三苗姜姓之别种也乙丑宋元嘉二年西秦建始六年夏昌承光元年北燕太平十七年北凉元始十四年魏太武帝始光二年丙寅元嘉三年建始七年承光二年太平十八年元始十五年始光三年丁卯元嘉四年建始八年承光三年太平十九年元始十六年始光四年靖节先生陶元亮在晋名渊明在宋名潜世号靖节先生侃之曾孙也宅边树五柳着五柳先生传以自况为彭泽县令是年卒寿六十三岁居江州路德化县柴桑山近栗里甞着搜神录载佛灵迹有子五人俨俟份佚佟祖茂武昌太守父姿城太守史逸其名戊辰宋元嘉五年西秦篡末永弘元年夏昌定胜元年北燕太平二十年北凉承玄元年魏太武帝神䴥元年西秦乞伏国仁鲜卑人仕符秦东晋武帝癸未太元八年七月秦主坚攻晋以国仁为前将军会国仁叔父步颓反于陇西坚遣国仁还讨之国仁步颓共僣一方众至十余万甲申年国仁据金城乙酉年建国号秦年曰建义己丑年西秦武元王干归年曰太初晋安帝己酉义熙五年西秦年曰更始壬子年西秦主太祖炽盘年曰永康宋高祖永初元年西秦年曰建始至是元嘉五年纂末年曰永弘为赫连夏所灭四主合四十五年大夏匈奴左贤王之后曰勃勃丙午年据朔方号大夏明年建元曰龙昇癸丑年夏主勃勃乃以咤干阿利领将作大监发岭北夷夏十万人筑都城于朔州曰朕方统一天下君临万邦宜名新城曰统万改年曰凤翔勃勃自谓其祖从母姓为刘非礼也古人氏族无常改姓赫连氏谓帝王系天为子其徽赫与天连也至宋元嘉二年昌立年曰承光承光三年元魏奚斤与夏平原公定相持于长安戊辰年昌改元定胜魏帝寿乘虚攻统万夏主昌兵溃昌奔上邽魏主入统万获夏公卿后妃宫人以万数马匹牛羊数千万头府库珍宝不可胜计至是宋元嘉五年二月魏平北将军尉眷攻昌于上邽擒之送昌至平城魏主馆昌于西宫门内器用给乘舆之副以妹初平公主妻之赐爵会稽公夏合二十四年国灭赫连氏即屈匃也己巳元嘉六年北燕太平二十一年北凉承玄二年魏神䴥二年庚午元嘉七年太平二十三年承玄三年神䴥三年辛未元嘉八年北燕弘大雅元年北凉义和元年神䴥四年宋帝诏促求那跋摩尊者赴京至是正月至建康引对文帝迓劳殊勤问以佛道一日问曰寡人常欲持斋不杀以身应物不获所愿师幸教之尊者曰道在心不在事法由己不由人且帝王所修与匹夫异匹夫倘不克己苦节何以为用帝王以四海为家万民为主出一嘉言则士庶咸悦布一善政则人神以和刑不夭命役不劳力则风雨时若百谷滋繁以此持斋斋亦大矣以此不杀利亦多矣安在辍半日之飡至一禽之命然后为弘济耶须贻勤俭尔帝抚几叹曰俗迷远理僧滞近教如师之言可论天人之际矣帝自是尊之为师命居祇洹寺供给隆厚继于寺讲法华经并十地品帝率公卿日集座下以听法法席之盛前此未有也壬申宋元嘉九年北燕大雅二年北凉义和二年魏太武帝延和元年癸酉元嘉十年宋谢灵运死大雅三年牧犍承和元年延和二年甲戌元嘉十一年大雅四年承和二年延和三年乙亥元嘉十二年大雅五年承和三年太延元年丙子元嘉十三年大雅六年灭承和四年太延二年北燕凭跋冀州人仕后燕丁未年后燕国乱跋遂篡灭之乃据昌黎号北燕己酉年曰太平元年至是宋帝元嘉八年北燕昭帝弘立年曰大雅大雅六年为元魏所灭合二十八年丁丑元嘉十四年北凉承和五年魏太延三年戊寅元嘉十五年承和六年太延四年宋文帝谓其臣丹阳尹何尚之曰适见颜延之宗炳着论发明佛法甚为名理并是开奖人意若使率土之滨皆感此化朕则垂拱坐致太平矣夫复何事尚之因进曰夫百家之乡十人持五戒则十人淳谨十室之邑百人修十善则百人和睦持此风教以周寰区编户亿千则仁人百万夫能行一善则去一恶去一恶则息一刑一刑息于家万刑息于国则陛下之言坐致太平是也己卯元嘉十六年北凉承和七年灭太延三年北凉叚蒙胡人东晋安帝丁酉隆安元年据张掖号北凉称河西王年曰神玺己亥年改元天玺辛丑年武宣王沮渠蒙逊立改元永安壬子年迁都姑臧改年曰元始戊辰年改元承玄庚午年蒙逊遣贡于元魏辛未年改元义和壬申年元魏遣安西将军李顺使凉还魏主问以凉事顺曰蒙逊经涉艰难粗识机变然礼者德之兴敬者身之基也蒙逊无礼不敬以臣观之不复年矣癸酉年蒙逊卒子炖煌太守牧犍即河西王位改元承和牧犍虽外修臣礼内实乖悖己卯年三月魏主讨凉六月魏主至姑臧九月牧犍兄之子万年帅所领降魏姑臧城溃牧犍帅其文武五千人面缚请降魏主释其缚而礼之三主合四十三年张掖今甘州路也姑臧凉州也炖煌凉州路也并隷甘肃省雍州之域庚辰宋元嘉十七年魏世祖太武皇帝焘大宗长子癸亥年立太平真君元年辛巳元嘉十八年太平真君二年壬午元嘉十九年西域献帝火浣布袈裟帝时自衣之太平真君三年癸未元嘉二十年太平真君四年甲申元嘉二十一年太子率更始令何承天撰元嘉新历太平真君五年乙酉元嘉二十二年太平真君六年毁残佛教丙戌元嘉二十三年太平真君七年丁亥元嘉二十四年太平真君八年戊子元嘉二十五年太平真君九年己丑元嘉二十六年太平真君十年庚寅元嘉二十七年太平真君十一年族司徒崔浩等辛卯元嘉二十八年正平元年正平二年二月太武遇弑白足沙门讳昙始一曰惠始魏书佛老志云沙门惠始清河张氏子始师鸠摩罗什法师晋刘裕灭后秦复为夏赫连屈匃追取长安道俗被坑戮而始接刃无伤屈匃大怒召始于前以佩刀自击之又不能害乃惧而谢罪百姓赖始慈力免诸酷毒魏太武平赫连昌白足归魏初魏太平真君六年太武讨盍吴之乱至长安见僧寺有兵仗武怒司徒崔浩因而劝太武尽诛沙门毁诸经像太平真君十一年崔浩自恃才略譔国史书魏之先世事列于衢路刊石立于郊坛北人无不忿恚太武以浩暴扬国恶大怒使有司按浩及祕书郎吏等罪状凡一百二十八人皆夷五族是时白足谒太武武怒命斩之不能伤武自抽佩刀斩之又不能伤投诸虎槛虎皆弭服武惊延始上殿悔谢归敬先是景穆太子为政精察中常侍宗爱性憸恶多不法搆扇太子太子以忧卒大武徐乃知之追悼不已宗爱惧诛正平二年二月弑太武尚书源贺陆鹿勒兵诛爱奉皇孙濬即帝位改元白足跣行泥滓不染故名壬辰宋元嘉二十九年魏高宗文成皇帝濬景穆太子之子兴安元年魏兴安元年群臣多请复释氏之教诏曰夫为帝王者必祇奉明宪显彰仁道其能惠着生民济益群品虽在往古犹序其风烈是以春秋喜崇明之礼祭典载功施之族况释教如来功济大千惠流尘境寻生死者叹其达观览文义者贵其妙门助王政之禁律益仁智之善性排拨群邪开演正觉故前代已来莫不崇尚亦我国家常所尊事今制诸州郡县众居之所各听建佛图其有好乐佛法欲为沙门者听出家大州五十人小州四十人于是曏所毁佛图率皆修复又勅有司于五级大寺为太祖已下五帝铸铜佛像各一丈六尺帝亲为沙门师贤等五人下发以师贤为道人统癸巳元嘉三十年二月太子劭谋逆帝殂武陵王讨劭斩之魏兴安二年世祖孝武帝骏文帝第三子封武陵王刺江州三月王会兵讨元凶劭四月王即帝位于新亭在位十一年寿三十五岁帝博该学问省读书奏七行俱下孝建大明甲午孝建元年正月改元魏兴光元年宋分扬州浙东五郡置东阳州治会稽分荆湘江豫州之八郡置郢州治江夏乙未孝建二年诏沙门道猷为安镇寺法主僧传太安元年丙甲孝建三年太安二年华严经释疏释元畅魏灭教归宋来扬州止明因寺作华严经释疏传讲迄今畅其始也丁酉大明元年魏太安三年二十七祖般若多罗尊者东印度人也得法已行化至南印度王名香至崇奉佛乘迎祖尊重供养施以宝珠王有三子曰月净多罗曰功德多罗曰菩提多罗祖以施珠问三王子此珠圆明有能及否第一第二王子同曰此珠七宝中尊固无踰也第三王子菩提多罗曰此是世宝未足为上于诸宝中法宝为上此是世光未足为上于诸光中智光为上此是世明未足为上于诸明中心明为上此珠光明不能自照要假智光光辩于此既辩此已即知是珠既知是珠即知其宝若明其宝宝不自宝若辩其珠珠不自珠珠不自珠者要假智珠而辩世珠宝不自宝者要假智宝以明法宝然则师有其道其宝即现众生有之心宝亦然祖叹其辩慧乃复问曰于诸物中何物无相曰于诸物中不起无相又问于诸物中何物最高曰于诸物中人我最高又问于诸物中何物最大曰于诸物中法性最大适香至父王厌世众皆号绝维菩提多罗于柩前入定七日而出遂求出家既受具戒祖告之曰如来以正法眼付大迦叶如是展转乃至于我戒今嘱汝听吾偈曰心地生诸种因事复生理果满菩提圆华开世界起祖付法已即于座上起立舒左右手各放光明二十七道三色晃耀踊入虚空高七多罗树化火自焚空中舍利如雨取以建塔当此宋孝武帝之世也尊者甞因东印度国王请斋王问曰诸人尽转经师何不转经尊者曰贫道出息不随众缘入息不居蕴界常转如是经百千万亿卷不但一卷两卷戊戌宋大明二年魏太安四年禁酒犯者斩凶吉二事容酿北史己亥大明三年太安五年庚子大明四年路昭皇太后造普贤像成和平元年辛丑大明五年和平二年壬寅大明六年和平三年癸卯大明七年和平四年甲辰大明八年五月庚申帝崩太子即位和平五年废帝宋太子讳子业即皇帝位年十六岁改元景和又改永光乙巳年十一月主衣阮佃夫姜产之等弑帝在位一年湘东王彧即位太宗明帝彧文帝第十一子封湘东王寿寂之等既弑废帝奉王即位在位七年寿三十四岁泰始泰豫乙巳宋泰始元年十一月改元即废帝永光年也魏和平六年五月帝殂帝度僧尼三万余人兴佛教修旧寺北史丙午泰始二年显祖献文皇帝弘高宗长子即位年十二凭太后临朝天安元年六月开酒禁湘东王既即帝位袁顗奉表劝晋安王子勋即大位建牙于桑尾移檄建康至是刘琬帅将佐上尊号晋安王子勋即皇帝位于浔阳改元义嘉四方贡计皆归浔阳朝廷所保唯丹阳淮南等数郡朝廷以建安王休仁都督征讨诸军事沈攸之为浔阳太守将兵讨子勋既而刘琬为荆州前军长史张悦诈而杀之诸军至浔阳斩晋安王子勋传首建康子勋年十一岁宝公大士讳宝志世称宝公尊之也手足鹰爪初建康东阳民朱氏之妇闻儿𠴵鹰巢中梯树得之举以为子七岁依钟山僧俭出家专修禅观至是显迹以剪尺拂扇挂杖头负之行聚落甞遇食鲙者从而求食㗖者遗而薄之志即吐水中皆成活鱼今江中回鱼是也居多神异至梁武帝天监十三年十二月六日入灭寿九十三岁梁武皇帝以金二十万易建康钟山之独龙冈葬之建浮图五级于其上勅王筠勒碑葬之日车驾亲临祭奠道俗奉祀奇瑞显应为天下第一凡大士所作偈句多着南史为学者述大乘赞十篇科颂十四篇并十二时歌盛行于世宋太宗太平兴国七年帝遣使致斋钟山亲洒制文赞敬诏曰自今宜显尊异赐号道林真觉菩萨法师昙宗入灭宋武帝大明二年正旦谓宗曰朕何罪劳卿忏宗曰舜称子违尔弼禹曰万方有罪在予一人陛下宁得有异帝大悦丁未泰始三年皇兴元年魏丁未年凭太后还政魏主始亲国事改元勤于为治赏罚严明拔清节黜贪污魏国称治于长安北台起永宁寺塔七级高三十丈又于天宫寺作佛像四十三尺用铜七万斤黄金六百斤戊申泰始四年帝造湘宫寺成皇兴二年己酉泰始五年皇兴三年庚戌宋泰始六年魏皇兴四年辛亥泰始七年魏高祖孝文皇帝宏献文长子五岁受禅位延兴元年魏辛亥年六月显祖献文皇帝弘聪慧夙成刚毅有断雅好黄老浮图之学常有遗世之心欲禅位于叔父中都大官京兆王子推任城王云子推之弟也对曰父子相传其来久矣若授旁支恐非先帝之意乃奉皇帝玺绶传位于太子宏太子生五岁改元延兴群臣奏曰昔汉高祖称皇帝尊其父为太上皇明不统天下也今皇帝幼冲万机大政犹宜陛下总之谨上尊号曰太上皇帝徙居崇光宫宫在北苑中建鹿野浮图于苑中之西山与僧居之时谈禅理壬子泰豫元年四月帝崩太子立方十岁延兴二年上皇讨蠕蠕破之柔然也宋明帝甞造佛丈六金像旦食常斋日诵般若爰感舍利造弘普寺苍梧王昱明帝太子生十岁即位在位五年数出游行小有忤意即加屠剖一日不杀则惨然不乐殿省忧惶食息不保丁巳年七月戊子夜帝令左右扬玉夫伺织女渡河见当报我不见将杀汝是夕玉夫伺帝熟寝与扬万年弑帝寿十五岁右卫将军萧道成以皇太后令追封昱为苍梧王迎安成王准即皇帝位时年九岁元徽癸丑元徽元年魏延兴三年甲寅元徽二年延兴四年魏囚狱或积年群臣颇言之上皇曰滞狱诚非善治不犹愈于仓猝而滥乎夫人忧苦则思善故智者以囹圄为福堂朕特苦之欲其改悔而加矜恕耳乙卯元徽三年延兴五年丙辰元徽四年承明元年二月太上皇崩冯太后复临朝魏显祖献文皇帝云中造建明寺四方诸寺一千余所度僧尼七万七千人顺帝准字仲谋明帝第三子封安成王即位年九岁以萧道成为司空录尚书事在位三年寿十二昇明丁巳宋昇明元年元徽五年也七月改昇明魏太和元年戊午昇明二年太和二年昇明二年右长史王俭知萧道成意乃唱议使中书舍人虞整作诏进道成假黄钺大都督中外诸军事太傅领扬州牧已未年三月以太傅萧道成为相国总百揆封十郡为齐公加九钖四户进爵为王诏禅位于齐王帝不肯出宫王敬则勒兵殿庭以版舆入迎帝帝泣而禅誓曰愿后身世世勿复生天王家宫中大哭帝乘画轮车出就东邸司空褚渊等奉玺绶诣斋宫劝进齐王即皇帝位于南郊奉宋顺帝为汝阴王筑宫丹阳置兵守卫卫士杀王以疾闻右宋八主合五十九年禅于齐齐太祖高皇帝武帝欝林王海陵王明帝东昏侯和帝七主合二十三年太祖高皇帝讳道成字绍伯兰陵人汉萧何二十四世孙受宋禅在位四年寿五十六建元己未齐建元元年宋昇明三年也六月改元魏太和三年庚申建元二年太和四年辛酉建元三年太和五年壬戌建元四年三月帝殂太和六年齐帝诵持般若书写法华经四月八日铸佛金像七月十五日普寺供僧造陟屺正观二寺世祖武帝讳赜字宣远高帝长子壬戊年三月即位在位十一年寿五十四岁永明癸亥永明元年太和七年甲子永明二年太和八年齐以竟陵王子良为护国将军兼司徒领兵置佐镇西州子良清尚倾意宾客才俊之士笃重佛氏每招致僧侣讲论佛法尊法之盛江左未之有也亲为众僧赋食行水乙丑齐永明三年魏太和九年丙寅永明四年太和十年丁卯永明五年太和十一年戊辰永明六年太和十二年己巳永明七年太和十三年庚午永明八年太和十四年辛未永明九年太和十五年文明冯太后崩帝依古礼服丧三年壬申永明十年太和十六年魏帝命群臣议行次中书监高间议以为帝王莫不以中原为正统不以世数为与夺善恶为是非故桀纣至虐不废夏商之历厉惠至昏无害周晋之箓晋承魏为金赵承晋为水燕承赵为木秦承燕为火秦之既亡魏乃称制玄朔且魏之得姓出于轩辕臣愚以为宣为土德祕书丞李彪着作郎崔光等议以为神元与晋武往来通好至于桓穆志辅晋室是则司马祚终于郏鄏而拓跋受命于云代昔秦并天下汉犹比之共工卒继周为火德况刘石符氏地褊世促魏承其弊岂可舍晋而为土邪司空穆亮等皆请从彪等议于是诏承晋为水德丙子年魏太和二十年诏以为北人谓土为拓氏为跋魏之先出于黄帝以土德王故为拓跋氏夫土者黄中之色万物之元也宣改姓元氏诸功臣旧族自代来者姓或重复皆改之于是始改拔拔氏为长孙氏逮奚氏为奚氏乙旃氏为叔孙氏丘穆陵氏为穆氏步六孤氏为陆氏贺赖氏为贺氏独孤氏为刘氏贺楼氏为楼氏勿忸于氏为于氏尉迟氏为尉氏其余所改不可胜纪至西魏恭帝廓去年号但称元年复姓拓跋氏凡九十九姓改为单者皆复其旧甲戌年魏帝南过比干墓祭以太牢自为文曰呜唿介七胡不我臣癸酉齐永明十一年七月帝殂魏太和十七年帝以平城地寒六月下雪十月如邺议迁都洛阳平城今西京路也齐欝林王皇太孙也讳昭业文惠太子之长子癸酉年七月立甲戌年正月改元隆昌不亲政事狂纵西昌侯鸾谏之不从乃欲诛鸾七月鸾乃引兵入云龙门弑帝于西弄以太后令追废为欝林王迎文惠第二子新安王昭文即帝位时年十五岁改元延兴封鸾为宣城郡公进爵太傅宣城王十月太后令曰太傅宣城王宜入承宝命帝可降封海陵王十一月海陵殒高帝明帝鸾太祖兄始安真王之子少孤高帝抚育如己子封西昌侯在位五年寿四十建武永泰甲戌建武元年十月改元太和十八年十一月帝至洛阳乙亥建武二年太和十九年魏帝如鲁祠孔子选孔氏宗子一人封崇圣侯奉孔子祠幸徐州白塔寺寺有道登法师入灭下诏伤悼施绢千疋斋一切僧京城七日行道丙子建武三年太和二十年魏改姓元氏齐释慧基明皇帝两诏不起就于会邑龟山立宝林精舍甞为文宣王着法华疏义十一月入寂寿八十五岁丁丑建武四年太和二十一年帝立子恪为皇太子魏西竺中印度佛陀禅师志爱嵩岳帝勅就少室山立少林寺居师度弟子僧稠慧光戌寅永泰元年七月帝崩太和二十二年齐帝在位持斋修十善诵法华般若二经建归依寺造千金像写佛经东昏侯宝卷明帝第三子建武元年十一月立为皇太子即帝位而失德在位二年被弑寿十九永元己卯永元元年太和二十三年四月孝文帝殂魏帝建寺奉斋造安养寺于邺六宫侍女持六斋精进诵经慕道者放令出家帝度僧尼万四千人庚辰齐永元二年十二月帝遇害魏世宗宣武帝恪孝文第二子立景明元年是时崔慧景据广陵反荆州刺史萧懿举兵入援击斩慧景以懿为尚书令嬖臣茹法珍等惮懿威权谮懿十月赐懿死懿曰家弟在雍深为朝廷忧之萧衍刺雍州在襄阳闻兄懿死即日建牙集众帝使萧颕胃讨之颕胃乃与衍合次年辛巳三月奉南康王即皇帝位于江陵改元中兴加萧衍征东大将军都督征讨诸军事假黄钺直抵建康十二月帝遇害衍以宣德太后令废为东昏侯和帝讳宝融明帝第八子封南康王出刺荆州辛巳年春三月即皇帝位壬午年春正月诏进大司马萧衍位相国总百揆扬州牧封十郡为梁公备九钖一月进爵为王帝东归至姑熟下诏禅位于梁王即皇帝位奉帝为巴陵王寻杀之在位一年寿十六岁辛巳中兴元年帝三月即位明年二月禅于梁魏景明二年右齐七主合二十三年禅于梁梁高祖武帝大宗简文帝世祖元帝敬帝四主高祖武帝讳衍字叔达兰陵人仕齐封梁王受齐禅在位四十八年寿八十六天监普通大通中大通大同中大同天清壬午梁天监元年二月改元诏宝公大士阙下行化不许禁止本传魏景明三年癸未天监二年景明四年建康法云寺云光法师凡讲经天雨花如雪片帝于含光殿焚疏讲云光志公翌日斋志公至焉帝诏曰大士宝志迹拘尘垢神游冥寂水火不能燋濡蛇虎不能侵惧语其佛理则声闻以上谈其隐沦则遁仙高者岂可以俗法常情空相疑忌自今中外任使宣化慈悲忏法梁帝初为雍州刺史时夫人郗氏性酷妬既亡至是化为巨蟒入后宫通梦于帝求拯拔帝阅佛经为制慈悲道场忏法十卷请僧忏礼夫人化为天人空中谢帝而去其忏法行于世曰梁皇忏甲申天监三年魏正始元年梁帝四月八日率道俗陞重云殿披露忏悔亲制愿文奉佛三宝于本第立光宅寺铸金铜佛大像奉祀乙酉梁天监四年魏正始二年金山水陆大斋初梁帝梦僧告之曰六道四生受大苦恼何不为作水陆大斋而救拔之帝扣诸沙门宝志公曰寻经必有因缘帝取佛经躬盲披览创造仪文三年乃成于夜捧文停烛白佛曰若此文理协圣轨愿拜起时此灯自明或仪式未详灯暗如故言讫投地一礼灯烛皆明至是二月十五日于今镇江金山寺依仪修设帝临地席诏祐律师宣文利洽幽明至今遵行焉丙戌天监五年梁太子统生五岁能遍诵五经正始三年丁亥天监六年正始四年梁帝假宝公神力见地狱苦相问何以止之宝公曰唯闻钟声其苦暂息于是诏天下寺院击钟舒徐其声戊子天监七年永平元年己丑天监八年永平二年魏西竺沙门菩提流支此云觉希诏居紫极殿译论魏帝于式干殿讲维摩经时魏朝专尚释氏洛阳中国沙门之外西域来者三千余人帝别立永明寺房舍千余间居之延昌时凡郡州佛寺一万三千余所僧至二百万庚寅天监九年帝勅沙门宝唱撰名僧传八十一卷魏永平三年梁帝为太祖文皇帝钟山建大爱敬寺供给千僧献太后青溪西岸起大智度寺诸尼师四时讲诵辛卯天监十年永平四年梁帝遣郝骞等往天竺国迎佛旃檀像其王模刻一像付骞是年至建康帝迎奉太极殿建斋度僧大赦断杀帝从是蔬食断慾壬辰天监十一年延昌元年傅大士齐明帝建武四年五月八日生婺州义乌县双林乡傅宣慈家名翕字玄风号善慧至是壬辰十六岁娶刘氏有子二人曰普建普成梁普通元年年二十四泝水于稽亭塘下西域沙门嵩头陀引之临水观影圆光宝盖法从甚盛心感悟之遂于松山之顶因双稠树创庵而居名曰双林自号双林树下当来解脱善慧大士种植蔬果为人佣作昼作夜归与妻妙光敷演佛法苦行七年至大通二年弟子日众大士欲导群品乃化妻子鬻身昉设大会中大通六年大士遣弟子傅暀诣阙奉书有诏赴阙闰十二月到建康帝闻大士神异预锁诸门大士以木槌扣一门诸门悉启直入善言殿帝问师事从谁答曰从无所从师无所师事无所事帝为设食竟上钟山定林寺诏令资给大同五年大士再入都三月帝召见寿光殿共论真谛大士曰息而不灭帝又请讲金刚经大士挥按一拍而起帝不喻再请讲大士乃索拍版陞座唱四十九颂遂便去逮今颂行于世大士一日顶冠披衲靸履帝问是僧邪士以手指冠帝曰是道邪士以手指靸履帝曰是俗邪士以手指衲衣辞阙而还大同十年大士设大法会普为众生忏灭罪苦速得解脱大士以佛经目繁多人或不能遍阅乃建大层龛中心立一柱启八面而实诸经谓之轮藏立愿曰登吾藏门者生生世世不失人身发菩提心者能推轮藏即与持诵诸经功德无异今之轮藏设大士像始此也大士于陈宣帝大建元年四月告普建普成二法师等曰我从第四天来为度众生汝等慎护三业精勤六度行忏悔法免堕三涂至二十四日入于涅槃寿七十三阇维收舍利顶骨葬双林今成大道场大士偈语并行于世尝着心王铭其辞曰观心空王玄妙难测无名无相有大神力能灭千灾成就万德体性虽空能施法则观之无形唿之有声为大法将心戒传经水中盐味色里胶青决定是有不见其形心王亦尔身内居停面门出入应物随情自在无碍所作皆成了本识心识心见佛是心是佛是佛是心念念佛心佛心念佛欲得早成戒心自律净律净心心即是佛除此心王更无别佛欲求成佛莫染一物心性虽空贪瞋体实入此法门端坐成佛到彼岸已得波罗蜜慕道真士自观自心知佛在内不向外寻即心即佛即佛即心心明识佛晓了识心离心非佛离佛非心非佛莫测无所堪任执空滞寂于此漂沈诸佛菩萨了此安心明心大士悟此玄音身心性妙用无能改是故智者放心自在莫言心王空无体性能使色身作邪作正非有非无隐显不定心性虽空能凡能圣是故相劝好生防慎剎那造作还复漂沈清净心智如世黄金般若法藏尽在身心无为法宝非浅非深诸佛菩萨了此本心有缘遇者非去来今癸巳梁天监十二年魏延昌二年甲午天监十三年延昌三年乙未梁天监十四年魏延昌四年正月帝崩太子诩立年六岁母尊胡氏为皇太后临朝诵经延寿梁释智藏法师初游建康帝召见深加敬礼帝为宝志大士建塔寺曰开善勅藏居焉遇异人曰师寿止三十一岁藏乃竭精修道专诵金刚般若波罗蜜经至厄之年俄空中曰承般若力得倍寿矣果然寿终六十二岁勅葬独龙山宝公寺之左由是江左道俗皆持诵金刚般若经丙申天监十五年魏肃宗孝明帝诩宣武第二子熙平元年魏世宗宣武帝作瑶光寺未就是岁胡太后建永宁寺皆在宫侧又作石窟寺于伊阙口金像高丈六尺者一如中人者十玉像二为九层浮图高九十丈上剎复高十丈静夜铃铎声闻十里自佛法入中国塔庙之盛未之有也石像梁越州隐岳寺十丈石佛像初齐明帝建武中僧护造成面朴而亡次有僧淑袭其未成至是建安王舍金委僧祐成之丁酉天监十六年熙平二年佛名梁帝勅法师僧绍撰众经目录四卷勅沙门宝唱撰比丘尼传四卷又撰众经佛名三卷梁三月帝勅织官文锦不得为僊人鸟兽之形裁剪有乖仁恕素馔四月梁武皇帝诏以宗庙用牲牢有累冥道宜皆以面为之八座朝议以大脯代一元大武十月诏以宗庙犹用脯修更议代之于是以大饼代大脯其余尽用蔬果今之茹素办食者本此也戊戌天监十七年神龟元年弘明集梁沙门僧祐律师自齐初大弘律法至是帝深加礼敬祐年衰脚疾勅肩舆入内殿为六宫受戒五月二十六日入寂寿七十四岁师有三藏记法苑记世界记释迦谱弘明集等并行于世己亥天监十八年神龟二年慧约法师别号梁帝曰道资人弘理无虚授事借躬亲民信乃立慧约法师德高人世道被幽冥四月八日延师于等觉殿受菩萨戒复设无遮大会帝自受戒后日唯一食食止蔬菜寝居殿所净如沙门帝普通四年制中外毋斥法师慧约名别号智者沙门别号自法师始帝大同元年九月六日智者慧约国师入灭寿八十四夏六十三帝素服临丧哭之辍朝一七日其月二十九日诏葬独龙山志公墓左从师得戒者四万八千人服缌麻哭送葬所帝大同二年勅改法师所居竹山里为智者里高僧传梁帝勅御史裴子野撰名僧传二十卷会稽释慧皎着高僧传十四卷始汉永平终于是岁凡四百五十余载二百五十七人附见者二百余人入大藏流行魏胡太后令诸州各建五级浮图诸王贵宦各建寺于洛阳太后勤设斋施庚子梁普通元年正光元年魏帝帝加元服命沙门昙无最道士姜斌讲道于禁中西天二十八祖东土初祖菩提达磨尊者南天竺国香至王第三子姓剎帝利本名菩提多罗二十七祖般若多罗至其国受其父王供养得所施珠试其所言祖谓之曰汝于诸法已得通量夫达磨者通大之义也宜名菩提达磨磨谘之曰我既得法当往何国而作佛事祖曰汝虽得法未可远游且止南天待吾灭后六十七载当生震旦设大法乐护菩提者不可胜数磨于是恭禀教义服勤左右垂四十年殆祖顺世演化本国时有二师一名佛大先一名佛大胜多俱同学于佛陀跋陀小乘禅观佛大先既遇般若多罗尊者舍小趣大与达磨并化号二甘露门而佛大胜多更分徒为六宗一曰有相宗二曰无相宗三曰定慧宗四曰戒行宗五曰无得宗六曰寂静宗各封己解别展化源达磨叹彼六宗缠于邪见一一诣彼开化之六众开悟咸誓归依时国王名异见磨之侄也初信外道达磨化之归正既而念震旦缘熟行化时至辞于侄王王为具大舟实以珍宝汎重溟三週寒暑达于南海当此梁普通元年九月二十一日也广州刺史萧昂迎礼表闻武帝览奏遣使迎请次年十月一日至建康帝问曰朕即位以来造寺写经度僧不可胜纪有何功德祖曰此但人天小果如影随形虽有非实帝曰如何是真功德祖曰净智妙圆体自空寂帝曰如何是圣谛第一义祖曰廓然无圣帝曰对朕者谁祖曰不识帝不领悟祖知机不契是月十九日潜之江北十一月二十三日届洛阳当魏孝明帝正光二年也寓止嵩山少林寺面壁而坐魏明帝三诏之祖终不起就赐磨衲袈裟祖亦不受使三返帝强授之时有僧神光者博览群书善谈玄理闻祖住止乃往参承是年十二月九日夜天大雪光坚立庭中迟明积雪过膝祖悯之问曰久立雪中当求何事光泣曰愿和尚慈悲开甘露门广度群品至于断臂哀恳祖因以易名曰慧可可乃曰诸佛法印可得闻乎祖曰诸佛法印匪从人得可曰我心未宁乞师安心祖曰将心来与汝安可良久曰觅心了不可得祖曰我与汝安心竟久之祖为慧可等略辩大乘入道四行其辞曰夫入道多涂要而言之不出二种一理入二行入理入者谓借教悟宗深信含生同一真性但为客尘妄想所覆不能显了若舍妄归真凝住壁观无自无他凡圣一等坚住不移更不随于文教此即与理冥符无有分别寂然无为名之理入行入者有四一报冤行二随缘行三无所求行四称法行谓报冤行者凡修道人若受苦时当念我从往昔无数劫中弃本逐末流浪诸有多起冤憎违害无限今虽无犯是我宿殃恶业果熟非天非人所能见与甘心忍受都无怨恨作是观时与理相应体冤进道故名报冤行随缘行者众生无我并缘业所转苦乐齐受皆从缘生若得胜报荣誉等事皆是过去夙因所感缘尽还无何喜之有得失从缘心无增减喜风不动冥顺于道名随缘行无所求行者世人长迷处处贪着智者悟真安心无为万有皆空无所希冀三界久居犹如火宅有身皆苦谁得而安了达此处息念无求故经云有求皆苦无求乃乐是则无求真为道行故名无所求行称法行者性净之理因之为法此理众相斯空无染无着无此无彼经云法无有我离我垢故智者信解此理应当称法而行法体无悭于身命财行檀舍施心无悭惜达解三空不倚不着但为无垢称化众生而不取相此为自行亦复利人庄严菩提之道檀施既尔余五亦然为除妄想修行六度而无所行是名称法行是后祖欲返西竺命门人曰时将至矣汝等盖各言所得时诸参侍各陈所见最后慧可出礼三拜依位而立祖乃顾慧可而告之曰昔如来以正法眼付迦叶大士展转嘱累而至于我我今付汝汝当护持并授汝袈裟以为法信各有所表宜可知矣可曰请师指陈祖曰内传法印以契证心外付袈裟以定宗旨虑后代之疑竞指吾西天之人言汝此方之子凭何得法以何证之汝今受此衣法却后难生但出此衣并吾法偈用以表明其化无碍至吾灭后二百年衣止不传法週沙界明道者多行道者少说理者多通理者少潜符密证千万有余汝当阐扬勿轻未悟一念回机便同本得听吾偈曰吾本来兹土传法救迷情一花开五叶结果自然成楞伽经四卷者盖如来极谈法要亦可以与世开示悟入今并付汝吾本离南印来此东土为法求人际会未谐如愚若讷今得汝传授吾意已终乃与徒众往禹门千圣寺止三日有期城太守杨衒之问祖曰西天五印师承为祖其道如何祖曰明佛心宗行解相应名之曰祖又问此外如何祖曰须明他心知其今古不厌有无于法无取不贤不愚无迷无悟若能是解故称为祖又曰弟子归心三宝亦有年矣适听师言罔知攸措愿师慈悲开示宗旨祖知恳到即说偈曰亦不覩恶而生嫌亦不观善而勤措亦不舍智而近愚亦不抛迷而就悟达大道兮过量通佛心兮出度不与凡圣同躔超然名之曰祖衒之闻偈悲喜交并曰愿师久住世间化导群有祖曰吾即逝矣不可久留衒之礼辞而去祖于是奄然长逝魏幼主钊与孝庄帝废立之际当梁大通之二年十月五日也其年十二月二十八日葬洛阳嵩州之熊耳山起塔于定林寺魏遂以其丧告梁梁武皇帝即赐宝帛悉诏宗子诸王以祭礼而供养之太子为之文其略曰洪惟圣胄大师荷十力之智印乘六通而泛海运悲智于梵方拯颠危于华土后三岁魏使宋云者奉使西域回遇祖于葱岭手携只履翩翩独逝云问之答曰西天去云归具说之门人起圹空棺只履存焉诏取遗履供养于少林寺梁武帝闻祖化迹亲为制碑至唐代宗皇帝谥号圆觉大师塔曰空观辛丑普通二年九月帝建同泰寺正光二年帝造大觉寺于邺都壬寅梁普通三年魏正光三年行正光历魏胡太后于丙申熙平元年遣宋云偕比丘惠生往西域求未至经自洛阳西行四千里至赤岭乃出魏境又西行再期至干罗国而还得佛经一百七十部至此二月回达洛阳魏国通有佛经四百十五部合一千九百一十九卷癸卯普通四年正光四年甲辰普通五年正光五年乙巳普通六年孝昌元年丙午普通七年孝昌二年梁昭明太子统剏惠义殿于东宫招天下名僧居之帝赐法师慧超为寿光学士丁未梁大通元年帝建同泰寺成魏孝昌三年孝昌四年三月帝遇弑改年曰永安戊申大通二年魏敬宗孝庄帝子攸永安元年魏戊申年正月帝恶郑俨徐纥等密诏尔朱荣举兵内向荣以高欢为前锋行至上党帝复以私诏止之郑俨徐纥恐祸及己谋酖帝三月帝暴殂太后立皇女为帝复下诏称实皇女改立故临洮王宝晖世子钊始生三岁尔朱荣闻之大怒谓元天穆曰主上晏驾春秋十九海内犹谓之幼君况奉未言之儿以临天下欲求治安可乎三月尔朱荣元天穆迎彭城宣武王之子长乐王子攸于河桥即皇帝位是曰敬宗改元永安荣遣骑害太后及幼主于河阴尔朱覆姓其先契胡部落太人代为酋帅居尔朱川因之以为姓也己酉梁中大通元年魏永安二年七月帝始入宫梁三月二十七日法云法师迁寂寿六十三二宫悲恸勅给东园祕器凡百丧事皆从王府勅葬定林寺侧立铭志焉梁九月帝幸同泰寺设四部无遮大会行清净大舍群臣祈白三宝奉表请帝还宫庚戌中大通二年魏十月立长广王改建明元年十二月尔朱兆害庄帝魏孝庄帝既外逼于尔朱荣恒怏怏又惩河阴之难密有图荣之意八月荣与元天穆入朝帝手刃之天穆俱死内外喜噪声满洛阳百僚入贺十月汾州刺史尔朱兆闻兄荣死自汾州帅骑据晋阳尔朱世隆兆共推大原太守长广王晔即皇帝位改元建明十二月兆轻兵倍道兼行扣宫门执庄帝迁晋阳缢杀之辛亥中大通三年四月太子统卒魏节闵帝恭普泰元年安定王朗中兴元年魏二月广陵王恭好学有志度关西大行台薛孝通说尔朱世隆立之是时世隆镇洛阳乃以长广王之命禅位于广陵王恭献文帝之孙是曰节闵帝改元普泰封长广王晔为东海王高欢起兵讨尔朱兆以兆弑孝庄也孙腾说欢曰今朝廷隔绝号令无所禀不权有所立则众将沮散欢乃立渤海太守安定王元朗为帝即位于信都改元中兴以欢为侍中丞相都督中外诸军事欢以安定王元朗疎远乃使仆射魏兰根慰谕洛阳观节闵帝之为人欲复奉之兰根以节闵神釆高明于后恐难制因而与高干兄弟乃崔陵共欢废之欢遂幽节闵帝于崇训佛寺更立孝庄孙广平王之子平阳王脩是为孝武帝使安定王元朗作诏策而禅位欢酖节闵于门下省葬用殊礼并害元朗高欢信都人也初自魏孝明帝孝昌三年刘贲荐之于讨虏大都督尔朱荣荣擢用之初葛荣部众流入并颕者二十余万为契胡陵暴皆不聊生谋乱不止尔朱兆患之问计于高欢欢曰宜选王腹心使统之兆遂以其众委欢欢以兆醉言恐醒而悔之遂出宣言受委统镇兵可集汾东受号令乃建牙阳四川军士素恶兆而乐属欢莫不皆至及欢之讨兆也永熙二年兆奔彰德路韩陵山投林中杀所乘白马自缢于树高欢亲临而厚葬之壬子梁中大通四年魏孝武帝修史曰出帝永熙元年四月改元癸丑中大通五年永熙二年梁二月二十六日帝幸同泰寺讲金刚经三七日设道俗无遮大会三十一万九千六百四十二人甲寅中大通六年西魏永熙三年帝奔长安东魏孝静帝天平元年魏孝武帝永熙三年正月中军将军王思政言于武帝曰高欢之心昭然可知洛阳非用武之地宜就宇文泰于长安帝深然之乃广征州郡兵东郡太守裴侠帅所部诣洛阳王思政问曰今权臣擅命王室日卑奈何侠曰宇文泰为三军所推居百二之地所谓已操戈矛肯授人以柄虽欲投之恐无异避汤而入火也思政曰如何而可侠曰图欢有立至之忧西巡有将来之虑且至关右徐思其宜七月欢觉其变引兵渡河孝武遂帅南阳王宝炬清河王亶广阳王湛以五千骑西奔宇文泰备仪卫迎帝遂入长安高欢入洛阳舍于永宁寺十月魏丞相欢又奉表于孝武帝曰陛下若远赐一制许还京洛臣当师勒文武式清宫禁若返正无日则七庙不可无主万国须有所归臣宁负陛下不负社稷帝亦不答欢乃集百官耆老立清河王亶之世子善见为帝孝文帝之曾孙也年十一即位于城东北改元天平迁都于邺孝武都长安与仆射宇文泰有隙十二月饮酒遇鸩殂年二十五泰奉太宰南阳王宝炬即皇帝位元魏姓拓跋氏其祖本北狄鲜卑胡人也秦汉之前未甞与中国通魏明帝景初年间始与之和亲晋初有拓跋猗庐出居楼烦惠帝太安二年乃拓跋禄官之九年也拓跋居代郡甞佐刘琨拒石勒晋封之为代王世有代北及部落分散经六十余年至东晋时秦主符坚伐代拾翼健健为子实所弑实亦卒其孙珪走依独孤部是曰庐孙东晋武帝太元元年庐孙拾翼涉珪魏书云珪即太祖道武皇帝也出据朔州东三百里筑城邑号恒安为秦护军故羁属符秦晋太元八年十一月符坚败于晋太元十一年春正月珪乃大会部落宗族于牛川即代王位年曰登国元年徙居定襄之盛乐务农息民国人悦之珪寻改称魏王丙申晋太元二十一年珪始建天子旌旗出警入跸改年曰皇始戊戌年迁都平城始营宫室建宗庙立社稷岁五祭宗庙用分至及腊也十二月珪即皇帝位改年曰天兴命朝野皆束发加帽追尊远祖毛以下二十七人皆为皇帝始依傚古制定郊庙朝飨礼乐置五经博士增国子大学生员合三千人己酉年十月珪为贺兰氏夫人所生子清河王绍所弑珪历位二十四年寿三十九岁珪长子嗣杀绍而立明元帝也泰常八年拔洛阳衮豫皆平是时天下唯二国谓之南北朝柔然寇魏边魏筑长城自赤城西至五原延袤二千里备置戍卒以备柔然五月明元还平城十一月殂在位十五年寿三十二太子世祖太武帝焘立毁残释教在位二十九年寿三十五皇孙高宗文成帝濬立诏复释氏之教尊敬之在位十三年寿二十六长子显祖献文帝弘立在位五年逊位于子宏群臣上尊号曰太上皇帝总军国大事高祖孝文帝宏即位年五岁在位二十九年迁都洛阳去胡衣冠绝虏语尊华风初服衮冕朝飨定户籍制五等公服起明堂辟雍太和十五年冯太后崩孝文依古礼服丧三年太和十六年命群臣议行次承晋为水德太和二十年诏谓土者黄中之色万物之元改姓元氏寿三十三岁第二子世宗宣武帝恪立在位十六年寿三十三宣武第二子肃宗孝明帝诩立在位十二年寿十九敬宗孝庄帝立在位三年寿二十四节闵帝恭平安定王元朗立二俱被害孝武帝修避高欢西奔长安自是西东分理右元魏十二主一百四十九年分曰西东魏译佛经师十九人出经律论四百十九部凡一千九百余卷僧至二百万国家大寺四十七所三公等寺八百四十所百姓所造寺院三万一千所柔然者夷狄国名姓郁久间氏始元魏神元之末掠骑得一奴发始齐眉忘本姓名其主字之曰木骨闾木骨闾者首秃也木骨闾与郁久间声相近得以为氏木骨闾在代猗庐时坐后期当斩亡匿广汉谿谷间有众百余人至其子车鹿会雄健始有部众自号柔然魏太武帝焘以其无知状类于虫故改其号蠕蠕乙卯梁大同元年西魏文帝宝炬大统元年东魏天平二年西魏文帝造般若寺帝每运慈悲常行信施拯溺扶老供给病僧口诵法华身持净戒丞相宇文泰兴隆释典讲摩诃衍命释昙显撰众经要二十二卷及一百二十门西魏进丞相泰为安定公丙辰大同二年梁通事舍入刘勰表求出家帝嘉之赐僧洪名目慧地南史大统二年天平三年梁三月丹阳陶弘景卒弘景甞诣明州育王佛舍利塔誓受五戒东魏以定州刺史侯景兼尚书右仆射南道行台督诸将侵建康丁巳大同三年大统三年天平四年高王观世音经东魏定州民孙敬德者事观世音菩萨甚虔后为贼横引妄伏承罪夜梦僧教诵救苦观音经敬德诵之有司行刑刀三斫而刀三折监司具状闻丞相高欢欢审扣其故为表请免其死孙还家所奉观音像项三刀痕因之称高王经也戊午大同四年帝改造长干寺幸寺设无碍大斋梁纪大统四年佛寺三万余区僧尼二百万北史大象元年己未大同五年西魏大统五年东魏兴和元年西魏沙门道臻博通经义文帝尊之为师傅长安立大中兴寺居臻为魏国大统大立科条由是佛教再兴帝复起大乘陟岵二寺臻入灭帝哀之废朝其丧事所资并出天府庚申大同六年大统六年兴和二年诏邺城旧宫为天平寺辛酉大同七年大统七年兴和三年毘目智僊译经于邺郡壬戌大同八年大统八年兴和四年癸亥大同九年梁黄门侍郎顾野王撰玉篇成大统九年武定元年甲子大同十年大统十年武定二年乙丑梁大同十一年西魏大统十一年东魏武定三年西魏丞相宇文泰长安立追远陟屺大乘魏国安定中兴六寺度一千僧又造天保寺供养玮法师安州造寿山梵云二寺造大福田寺供养实国师基所造福田寺为大可汗大伊尼造突厥寺丙寅中大同元年三月帝幸同泰寺讲三慧经夏四月止大赦改元大统武帝梁帝自天监中事佛长斋不听音乐造光宅同泰等五寺常供千僧帝作净业赋其序云朕不噉鱼肉不与嫔侍同处四十余年矣既不食众生无复杀害障既不御内无复欲恶障除此二障意识稍明乃作净业赋今略其辞曰观人生之天性抱妙气而清静感物外以动欲心攀缘而成眚过常发于外尘累必由于前境怀贪心而不厌纵内意而自骋耳流连于丝竹眼转移于五色香气󱞂起触鼻发识舌之受味甘口噉食身之受触以自安怡细腰纤手弱骨丰肌附身芳洁触体如脂狂心迷惑倒悬自欺如是六尘同障善道方紫夺朱如风靡草抱惑而生与之偕老随逐无明莫非烦恼由是外清眼境内净心尘与德相随与道为隣见净业之可爱以不杀而为因离欲恶而自修故无障于精神患累已除障碍亦净如久澄水如新磨镜外照内像内见众病既除客尘反还自性心清若氷志洁如雪结缚既除忧畏亦灭与恩爱而长违顾生死而永别丁卯太清元年西魏大统十三年东魏武定五年正月东魏勃海献武王高欢卒世子澄嗣位侯景与高氏有隙叛归西魏西魏以景为太傅景又遣丁和奉表归梁梁帝纳景以景为太将军封河南王太清二年二月东魏大将军高澄求通好于梁由是侯景有疑乃反梁帝以临贺王正德为平北将军都督京师诸军事屯丹阳郡正德密以数十大艘济景正德守宣阳门帅众迎景至阙下正德即皇帝位改元正平大赦太清三年正月京师城陷侯景入见武帝纵兵掠乘舆服御更以临贺王正德为侍中大司马五月丙辰梁武皇帝崩寿八十六岁侯景祕不发丧殿外文武皆莫之知辛巳始发丧升梓宫太极殿是日侯景迎太子纲即帝位六月临贺王正德怨侯景卖己密书召鄱阳王范使以兵入景遮得其书缢杀正德八月东魏勃海文襄王高澄为饍奴兰京所弑弟太原公高洋讨贼杀之十二月始兴太守陈羁先结郡中豪杰讨侯景郡人侯安都张偲等各率众千余人归之遣使间道诣江陵受湘东王绎节度戊辰梁太清二年西魏大统十四年东魏武定六年己巳太清三年五月帝崩大统十五年武定七年太宗简文皇帝讳纲高祖武帝第三子在位二年寿四十九岁大宝庚午大宝元年大统十六年北齐高氏受禅天保元年北齐正月东魏进太原公高洋位丞相齐郡王五月进齐王位相国总百揆备九钖侍中张亮等讽帝禅位于齐王洋帝出云龙门遣太尉彭城王韶等奉玺绶齐王即帝位于南郊改元天保封魏帝为中山王十二月鸩之谥曰魏孝静帝追谥父王欢高祖神武皇帝欢初事尔朱荣荣弟兆委欢军事封至勃海王五十一岁殂追谥兄澄世宗文襄皇帝显祖文宣皇帝洋至是受东魏禅建国曰齐改元天保都邺在位十年寿三十一岁太子殷立废帝也寿十七岁肃宗孝昭帝演以废帝干明元年改皇建皇建二年演猎坠马绝肋殂寿二十七岁世祖武成帝湛立以皇建二年十月改太宁在位四年禅位于太子自称太上皇后主纬在位十三年播迁青州周师追擒之并太后幼主恒送长安封纬温公五主合二十八年辛未大宝二年世尊入灭得一千五百年大统十七年三月帝殂太子钦立北齐天保二年梁三月侯景逼帝传位豫章王栋改元天正废帝为晋安王九月弑之栋加侯景备九钖汉国置丞相以下官栋禅位于景景即皇帝位于南郊还登太极殿改年曰太始壬申年正月梁湘东王绎命王僧辩等东击侯景二月诸军发浔阳陈霸先帅甲骑十万舟舰二千自南江出湓口会僧辩于白茅湾筑坛歃血为盟景遣侯子鉴以兵拒西师合战中江子鉴大败仅以身免收散卒走还建康景大惧涕下覆面僧辩督诸军乘潮入淮进军招提寺北侯景帅众陈于西州之西陈霸先王琳杜龛等以铁骑乘之僧辩以大兵继进景兵大溃与百余骑东走僧辩等迎简文梓宫升朝堂帅百官哭踊如礼命侯瑱等追景及于松江瑱进击败之景单舸走为其小妻兄羊鵾所杀以盐纳景腹中送尸建康僧辩传首江陵枭之于市三日煮而漆之乃以付武库十一月帝即位世祖孝元皇帝绎武帝第七子封湘东王为荆州刺史甞以高祖崩舍宫造天宫寺请法聪禅师居之修崇佛事壬申年十一月即皇帝位于江陵在位三年寿四十七承圣壬申承圣元年西魏废帝钦元年北齐天保三年三月益州刺史武陵王纪在蜀十七年闻侯景陷台城湘东王绎讨之谓僚佐曰七官文士岂能匡济适纪内寝柏殿柱绕节生华以为获瑞四月即皇帝位改元天正以子圆照为皇太子承圣二年三月元帝闻纪来以书请魏伐蜀纪闻有魏兵遣前梁州刺史谯淹还军救蜀七月纪自崃口不获退复顺流东下梁游击将军樊勐追击斩纪及其幼子圆满圆照圆正下廷尉狱死八月圆肃以成都降魏北齐诏僧稠禅师至京齐王洋郊迎扶接入内稠年过七十神宇清旷齐主拜受禅道从受菩萨戒法断酒禁肉放舍鹰鹞去官佃渔又勅天下三月六日民间断屠杀劝令斋戒官园私菜荤辛悉除留师禁中四十余日勅于邺城建云门寺以居师兼为石窟大寺主洋专务禅学勅诸州别置禅肆令达定慧者居之就传教授大起塔寺僧尼满于诸州佛法东流此焉盛矣癸酉梁承圣二年西魏废帝钦二年北齐天保四年甲戌承圣三年十二月帝降魏西魏恭帝廓元年天保五年西魏不立年号谋诛太师泰事泄泰废钦置之雍州立其弟齐王廓恭帝也亦去年号复拓跋氏九十九姓改单者皆复其旧十一月西魏兵逼江陵帝与太子王褒谢答仁朱买臣退保金城帝入东合竹庭命舍人高善宝焚古今图书十四万卷又以宝剑斫柱令折叹曰文武之道今夜尽矣去羽仪文物白马素车出降十二月帝为魏人杀之立梁王詧为梁主资詧荆州之地是曰后梁敬帝方智武帝第九子封晋安王元帝被害王僧辩陈霸先奉之为梁王乙亥年二月梁王至自浔阳即王位时年十三以太尉王僧辩为都督中外诸军事加陈霸先征西大将军北齐主遣书王僧辩以为嗣主沖藐贞阳侯以年以望堪保金陵五月僧辩遣使奉告于贞阳侯渊明定君臣之礼庚子遣龙舟法驾迎之癸卯渊明入建康丙午即皇帝位改元天成以梁王为皇太子王僧辩为大司马陈霸先为侍中初僧辩霸先共灭侯景情好甚笃及僧辩纳贞阳侯霸先遣使苦争之往返数四僧辩不从霸先举兵袭僧辩执而缢杀之贞阳侯逊位出就邸百僚上晋安王表劝进十月晋安王即皇帝位改元绍泰在位三年以贞阳侯渊明为司徒绍泰太平乙亥梁绍泰元年后梁宣帝詧大定元年西魏恭帝二年北齐天保六年后梁正月梁主詧即皇帝位于江陵宣帝也昭明第三子初封岳阳王与元帝不平遂求附庸于西魏至是国曰梁年曰大定追尊父太子曰昭明皇帝庙号高宗詧在位七年上疏于魏则称臣奉魏正朔明帝岿在位二十四年太子琮立莒公也在位二年国归于隋八月北齐主如晋阳还邺以佛道二教不同欲去其一集二家学者论难于前遂勅道士皆剃发为沙门诏曰得僊者可飞腾远举不能尔者并宜改习归正诣昭玄上统剃度出家有不从者杀四人乃奉命由是齐境皆无道士丙子梁太平元年后梁大定二年西魏三年十二月禅于周北齐天保七年梁译经师四十二人出经论七百八十卷寺二千八百四十六所僧尼八万三千人右梁四主合五十五年归于陈陈高祖武帝世祖文帝废帝高宗宣帝后主合三十三年高祖武帝讳霸先字兴国湖州长兴人仕梁灭侯景有功丁丑年八月进位相国总百揆封陈公备九钖陈国置百司十月进爵为王受禅封梁敬帝为江阴王帝在位三年五十七岁永定丁丑陈永定元年十月改元大定三年周宇文觉元年八月废觉立毓北齐天保八年周宇文姓代郡武川人父泰仕魏封周公第三子觉袭封丙子年十二月受魏禅至是正月即天王位国号周追尊父泰曰太祖文皇帝都长安不立年号称元年封魏恭帝为宋公以木德承魏水行夏之时服色尚黑觉性刚果恶大司马晋公宇文护之专权八月谋诛护事泄护废王为略阳公月余弑之在位八月年十六迎立岐州刺史宁都公毓即天王位文帝长子也曰世宗明帝在位四年先二年不立年号己卯年正月太师太宗伯宇文护上表归政毓始亲万机凡军旅之事护犹总之其都督州军事之名改为总管八月御正中大夫崔猷建议以为圣人㳂革因时制宜今天子称王不足以威天下请遵秦汉旧制称皇帝建年号周王乃称皇帝改元武成帝明敏有识晋公护惮之武成二年四月寘毒于糖鎚帝食而殂寿二十七武帝邕立文帝第四子在位十八年废释道二教寿三十六宣帝斌武帝长子在位二年禅位皇太子阐自称天元皇帝寿二十二岁静帝后改名衍隋公杨坚为相复释道二教在位一年禅位于隋王坚戊寅陈永定二年后梁大定四年周世宗明帝毓二年北齐天保九年陈五月帝幸大庄严寺舍身群臣表请还宫设无遮大会供僧布施放生宥罪扬州造东安寺又造兴皇天宫等四寺周帝奉佛乘亲宗族为先皇造卢舍那织成像二菩萨各高二丈六尺造等身檀像一十二躯各二菩萨金刚狮子等妙丽天成己卯永定三年六月帝崩大定五年周八月称皇帝武成元年天保十年十月帝殂陈帝写经一十二藏造金铜像百万躯修故寺三十二所度僧尼七千人北齐显祖宣帝洋在位十年佛法大盛所度僧尼八千人世祖文帝讳蒨字子华武帝兄昭烈王之长子也封临川王太后以遗诏立之在位七年寿四十五天嘉天康庚辰天嘉元年大定六年周武成二年四月帝殂北齐干明元年十一月皇建元年北齐二月太子殷立改元干明八月太后废之为济南王常山王演立十一月改皇建元年皇建二年十月帝畋猎坠马绝脇殂遗命弟湛入继大统改皇建二年为太宁元年演湛皆宣帝之弟二祖慧可大师尊者洛京武牢姬氏子初名神光博涉诗书尤精玄理幼年抵洛阳龙门香山依宝静禅师出家受具于永穆寺其师指之见达磨于少室山得法机缘列达磨章下祖之继阐玄风也博求法嗣至北齐有一居士年踰四十不言名氏聿来设礼而问祖曰弟子身缠风恙请和尚忏罪祖曰将罪来与汝忏士良久曰觅罪不可得祖曰与汝忏罪竟宜依佛法僧住士曰今见和尚已知是僧未审何名佛法祖曰是心是佛是心是法法佛无二僧宝亦然士曰今日始知罪性不在内不在外不在中间如其心然佛法无二也祖深器之云是吾宝也即为剃落宜名僧粲于光福寺受具执侍经二载祖乃告之曰菩提达磨远自竺干以正法眼藏并信衣密付于吾吾今授汝汝当守护无令断绝听吾偈曰本来缘有地因地种华生本来无有种华亦不曾生付衣法已又曰汝受吾教宜处深山未可行化恐罹世难然吾亦有宿累今要酧之祖即往邺都随宜说法积三十四年后于筦城县匡救寺山门下谭无上道时有辩和法师者于寺中讲涅槃经学徒稍稍引去和愤谤祖于邑宰翟仲侃翟罪于祖祖乃委顺时年一百七岁当隋文帝开皇十三年三月十六日也葬磁州滏阳县东北七十里唐德宗谥曰太祖禅师辛巳陈天嘉二年后梁大定七年周武帝邕保定元年北齐皇建二年十一月改大宁元年壬午天嘉三年詧卒子岿立受周命称帝天保元年保定二年河清元年癸未天嘉四年帝设无碍大会于太极殿明帝岿天保二年保定三年河清二年法上法师北齐世祖成帝湛筑坛于内请上法师授归戒帝布发于地令法师践其发而陞座帝受戒毕次授八座重臣后妃戚属菩萨戒法剏报德寺以居法师谚曰四海僧望道场法上僧实禅师周帝王臣克尽礼敬一日谓僧众曰急修法事诵观世音救江南讲堂崩厄是时杨都讲堂听法众集道俗充满忽闻西北异香空中伎乐合堂惊出瞻覩堂歘摧倒大众无损奏闻梁主移闻于周乃知禅师之祐也是年七月十八日禅师入寂寿八十八岁帝哭之恸勅图其像于大福田寺供养之甲申天嘉五年天保三年周初令百官执笏保定四年北齐河清三年乙酉天嘉六年天保四年保定五年帝禅位太子纬大统元年四月改丙戌天康元年四月帝殂天保五年保定六年大统二年陈文帝修治故寺六十所写佛经五十藏度僧尼二万人临海王讳伯宗史曰废帝文帝长子在位二年安成王顼以章太后令废帝为临海王寿十九岁顼即帝位光大丁亥光大元年天和六年天和二年北齐大统三年释亡名周武帝勅亡名为夏州三藏寻欲官之天和二年五月冢宰宇文护以书勉之名答以收迹巖中摄心尘外此本志也因着金人箴息心铭文曰法界有如意宝人焉缄其身铭其膺多知多事不如息意多虑多失不如守一虑多志散知多心乱心乱生恼志散妨道英贤才艺是为愚弊一技一能日下孤灯一能一技空中蚊蚋南岳思大禅师讳慧思武津李氏子初北齐慧闻禅师甞抽藏经得中观论妙悟其旨即遥礼西天第十四祖造论大士龙树尊者为师开空假中三观论之元文曰因缘所生法我说即是空一名为假名一名中道义梁元帝承圣三年思依慧闻悟入法华三昧及旋陀罗尼门奉菩萨三聚净戒不衣丝绵寒则以熟艾敷其座道行着闻时称思大和尚甞有疾念之曰病由业生业由心起心缘不起外境何状业病与身都如云影作是观己身遂轻安及领徒南迈值梁之乱暂止太苏山陈废帝光大元年来南岳谓其徒曰吾前生曾居此处指林泉曰古寺也掘地得殿宇基址僧用器皿得遗骸于两石下乃建塔曰三生塔当岳心建般若寺虎跑地出泉以供学侣陈宣帝大建元年岳祠道士密告陈帝诬师北僧受齐国券斸断岳心钉石兴妖陈帝遣使追师师飞钖而至帝异之迎以供养安置栖玄寺问辩佛理帝乃罪道士以欺罔欲诛之师为奏免之帝乃勅诸道士以供师役师奏还南岳帝饯以殊礼久之师示众曰道源不远性海非遥但向己求莫从他觅觅即不得得亦不真陈大建九年六月二十二日入灭寿六十四岁师所着述并行于世师为法华三祖也戊子陈光大二年十一月帝废后梁天保七年周天和三年北齐大统四年十一月上皇殂高祖宣帝顼昭烈王第二子封安成王受遗诏辅政至是十一月废小帝帝立在位十四年寿五十二帝修佛寺五十所扬州造太皇寺寺造七级大塔造金铜佛二万躯造崇皇寺修故像百三十万躯写佛经十二藏度僧尼万人大建己丑陈大建元年四月傅大士卒天保八年天和四年大统五年三祖僧璨大师尊者不知何许人也初以处士见二祖慧可尊者于北齐可祖器之为剃度受具得法是年自北齐来司空山遂隐于舒州皖公山今所谓山谷山寺也三十年其迹寖显学者知求其道隋开皇间乃有沙弥道信者福拜曰乞大师发我解脱法门祖曰谁缚汝曰无人缚祖曰既无人缚汝即是解脱何须更求解脱道信即悟愿为弟子久之信往江西吉州受戒既还祖曰汝今已戒道亦备矣吾即往之昔如来大法眼藏今以付汝并其衣钵汝皆将之听吾偈曰花种虽因地从地种花生若无人下种花地尽无生复曰汝善传之无使其绝吾往游罗浮非久乃还更二载遂复山谷月余盛会州人与其说法已而立化于大树之下当隋大业二年十月十五日也是时人民不安未遑塔之至唐玄宗天宝五载赵郡李常移官于舒乃发圹焚之得舍利立塔于其化所闻于朝玄宗谥曰鉴智禅师塔曰觉寂其后代宗朝相国房琯为碑序之甚详也祖甞作信心铭行于世信心铭其文略曰至道无难唯嫌拣择但莫憎爱洞然明白毫釐有差天地悬隔欲得现前莫存顺逆又曰圆同太虚无缺无余良由取舍所以不如又曰二由一有一亦莫守一心不生万法无咎又曰真如法界无他无自要急相应唯言不二不二皆同无不包容十方智者皆入此宗又曰一即一切一切即一但能如是何虑不毕信心不二不二信心言语道断非去来今庚寅陈大建二年后梁天保九年周天和五年北齐武平元年齐昭玄上统法师昙延勅进位为昭玄上统辛卯陈大建三年后梁天保十年周天和六年北齐武平二年律师僧正陈宣帝再为孝太妃母氏也于太皇寺建灵剎高一十有五丈下安佛爪贮于宝函诏国内僧员初受戒未满五年者皆参律部于都邑大寺广置听场仍勅瑗律师总知监检明示科举有司供给衣饍又勅瑗律师为国僧正壬辰大建四年天保十一年建德元年武平三年九月陈帝诏仆射徐陵撰婺州双林傅大士碑诏仆射周弘正撰慧和阇黎碑周帝诏禅师僧玮至京亲禀戒诲勅后妃公卿咸受十善勅住京城天宝寺及东归勅为安州三藏周帝甞奉佛笃敬造寺建塔度僧写佛经千余部忽为道士张宾之惑始怀毁教之志甲午年五月十七日下诏废佛教俄有旨兼废道教法师静霭诣阙见帝引对极陈毁教之不宜及祸福报应之说周帝为改容顾业已成诏旨既颁行且不可返因谢遣之霭退入太乙山撰三宝录二十卷行于世癸巳陈大建五年后梁天保十二年周建德二年北齐武平四年释僧安住王屋山讲涅槃经有一雌雉伏听是年安至越州一家有女发如雉毛见安如旧相识是知其女乃雉也甲午大建六年天保十三年建德三年废佛道教武平五年乙未大建七年天保十四年建德四年武平六年后梁明帝岿荆州造天皇陟屺大明宝光四望等寺天台智者大师此年至建康禅师讳智顗字德安生荆州华容陈氏年十八出家初谒大苏山慧思禅师即示普贤道场为说四安乐行大师诵法华经至药王品曰是真精进是名真法供养如来乃悟法华三昧获旅陀罗尼见灵山一会俨然未散及辞思游化思曰汝于陈国有缘往必利益至是乙未年抵建康瓦棺寺创弘禅法仆射徐陵尚书毛喜等贵望并禀禅旨甞梦登高山见一僧以手招之是年九月至天台山定光出迎曰忆昨相招否大师惊异而礼之乃创菴行道陈宣帝诏师还都居光宅寺隋文帝开皇九年陈国灭大师乃憩庐山开皇十一年晋王广任总江淮十一月二十三日于杨州总管金城请大师设僧会授菩萨戒奉师号曰智者久之还庐山晋王再请出山为萧妃救患建斋七日行光明忏疾瘳再还庐山过衡峯届荆部留王泉寺开皇十七年十一月二十四日归寂于台山石城寺寿六十七僧腊四十大师造大寺三十六所命写经一十五藏着经疏百余卷造金铜土木等像八十万躯度僧一万五千人五十余州道俗受菩萨戒者不可胜纪大师谓法华为一乘妙典开方便之权门示真实之妙理会众善之小行归广大之一乘遂出玄义曰释名辩体明宗论用判教相之五重也后世宗之曰天台教天台九祖初南岳慧闻禅师探藏经得西天龙树大士所造中观论悟旨遂遥礼龙树为师开空假中三观止观法门以法华宗旨授慧思大禅师思授智者大禅师智顗顗授灌顶章安尊者也顶授缙云威缙云传东阳威东阳传左溪元朗朗传湛然荆溪尊者也通为九祖学者宗之谓之四教法性观行宗天台教荆溪尊者入灭于唐德宗兴元元年翰林梁肃题其碑阴命世亚圣云丙申陈大建八年后梁天保十五年周建德五年北齐隆化元年改曰德昌元年周建德三年十月周主自将伐齐克晋州齐主忧惧自晋阳还邺口州将帅请于安德王延宗曰王不为天子诸人实不能为王出死力延宗不得已即皇帝位周军围晋阳攻东门克之延宗战方屈走至城北周人擒之周主下马执其手曰两国天子非有怨恶直为百姓来耳终不相害勿怖也使复衣帽而遣之周主大赦削除齐制取礼文武之士周师趣邺齐主引诸贵臣入朱雀门问以御周之策人人异议齐主不知所从望气者言当有革易齐主引尚书令高元海等议依大统故事禅位皇太子恒丁酉年正月乙亥朔齐太子恒即皇帝位改元承光尊齐主为大上皇帝壬辰周师至邺下围之齐人出战大败齐上皇从百骑东走齐王帝以下皆降甲午周主入邺乙未齐上皇渡河入济州是日幼主禅位于大丞相任城主湝湝诏尊上皇为无上皇幼主为宋国天王丙申齐上皇留胡太后于济州自与穆后凭淑妃幼主韩长鸾等数十人奔青州欲入陈周师奄至上皇与后妃幼主等十余骑南走尉迟勤追及尽擒之并胡太后送于邺北齐五主合二十八年灭四月周主还至长安封齐主为温公丁酉陈大建九年后梁天保十六年周建德六年北齐幼主恒承光元年国灭北齐译经师六人出经论五十二卷僧二百万余人建寺院四万余所戊戌大建十年天保十七年周帝殂长子赟立宣政元年也后传位太子自称天元皇帝周建德七年三月突厥寇幽州周武帝帅诸军伐突厥五月不豫六月还长安殂寿三十六太子赟即皇帝位己亥陈大建十一年后梁天保十八年周帝阐改名衍大成元年改曰大像元年正月周宣帝赟受朝于露门始与群臣服汉魏衣寇大赦改元大成置四辅官以大冢宰越王盛为大前疑相州总管蜀公尉迟逈为大右弼中山公李穆为大左辅大司马隋公杨坚为大后丞宣帝传位于大子阐改名衍改大成年曰大像元年宣帝自称天元皇帝十月复佛像及天尊像大像二年正月诏内外命妇皆执笏其拜宗庙及天台皆俛仰如男子天元五月不豫召刘昉颜之仪入卧内欲嘱以后事瘖不复能言昉见静帝衍幼冲以后父杨坚有重名遂与柱国沛公郑绎柳裘等谋引坚辅政是日天元殂寿二十二祕不发丧昉绎矫诏以坚总知中外兵马事坚革宣帝苛酷之政更为宽大天元造像一万余躯命写般若经三千部大斋八戒念佛不替陈是年帝诏禅师智顗迁都居光宅寺隋文帝开皇十一年任总江淮晋王广炀帝也十一月二十三日于杨州总管金城请师设僧会授菩萨戒师为王立法名总持王奉师号智者智者大师称由此始师居常以五时八教判释东流一代圣教罄无不尽言五时者一华严时二鹿苑时说四阿含三方等时说维摩思益楞伽金光明胜鬘等经四般若时说摩诃般若光赞般若金刚般若诸般若经五法华涅槃时言八教者顿渐祕密不定藏通别圆顿等四教是化仪如世药方藏等四教名化法如辩药味第一顿教者华严经譬如日出先照高山第一时涅槃经云譬如从牛出乳此从佛出十二部经第二渐教此下三时三味总名为渐初在鹿苑说四谛十二因缘事六度等教约时则日照幽谷第二时约味从乳出酪此从十二部出九部修多罗次明方等部净名等经弹偏折小叹大褒圆四教俱说藏为半字教通别圆为满字教约时则食时第三时约味从酪出生酥此从九部出方等次说般若约时则禺中时第四时约味从生酥出熟酥此从方等之后出摩诃般若第三祕密教者如来三轮不思议故或为此人说顿或为彼人说渐彼此互不相知能令得益故言祕密第四不定教者由前四味中佛以一音演说法众生随类各得解不思议力能令众生于渐说中得顿益于顿说中得渐益得益不同故言不定教也次说法华开前顿渐会入非顿非渐故言开权显实又言废权立实又言会三归一经云十方佛土中唯有一乘法无二亦无三正直舍方便但说无上道约时则日轮当午罄无侧影第五时约味从熟酥出醍醐此从摩诃般若出法华开示悟入佛之知见授三乘人及一切众生成佛记次说大涅槃者有二义一为未熟者更说四教具谈佛性令具真常入大涅槃故名捃拾教二为末代钝根于佛法中起断灭见夭伤慧命亡失法身说三种权扶一圆实故名扶律谈常教论时论味与法华同化法四教第一三藏教者一修多罗藏四阿含等经二阿毘昙藏俱舍婆沙等论三毘尼藏五部律此之三藏名通大小今取小乘三藏言苦集灭道等次明通教通前藏教通后别圆故名通教第三别教者明界外独菩萨法教理知断行位因果别前三教别后圆教故名别也第四圆教者圆名圆妙圆满圆足圆顿故名圆教也所谓圆伏圆信圆断圆行圆位圆自在庄严圆建立众生诸大乘经论说佛境界不共三乘位次总属此教也谓法华妙典荡化城之执教释草庵之滞情开方便之权门示真实之妙理会众善之小行归广大之一乘遂出玄义曰释名辩体明宗论用判教相之五重也名则法喻齐举谓一乘妙法即众生本性在无明烦恼不为所染如莲华处于淤泥而体常净故以为名此经开权显实废权立实会权归实如莲之华有含容开落之义华之莲有隐现成实之义亦谓从本垂迹因迹显本夫经题不越法譬人单复具足凡七种单三复三具足者一摄一切名妙法莲华经即复之一也法譬为复名以召体体即实相谓一切相离实相无体故宗则一乘因果开示悟入佛之知见可尊尚故用则力用以开废会之义有其力故然后判教相以如来一代之谈判为五时八教也教理既明非观行无以复性乃依三谛之理空假中亦三止三观一一观心念念不可得先空次假后中离二边而观一心如云外之月者此乃别教之行相也又云破一切惑莫盛乎空建一切法莫盛乎假究竟一切性莫大乎中故一中一切中无假无空而不中空假亦尔即圆教之行相也如摩醯首罗天之三目非纵横并别故三观圆成法身不素尚虑学者昧于修性或堕偏执复创六即之义以绝斯患一理即佛者十法界众生下至蟭螟同禀妙性从本以来常住清净觉体圆满一理齐平故二名字即佛者虽理性坦平而随流者日用不知必假言教外薰得闻名字生信发解故三观行即佛者既闻名开解要假前之三观而返源故四相似即佛者观行功深发相似用五分真即佛者三心开发得真如用位位增胜故六究竟即佛者无明永尽觉心圆极证无所证故如上六位既皆即佛不屈不滥通具法报化三身为正随居四土为依四土者一常寂光法性土也法身居之二实报无障土摄二受用也自受用土报佛自居他受用土登地菩萨居三方便有余四净秽同居并为应化土也地前菩萨二乘凡夫所居其实则非身非土无优无劣为对机缘故假说身土而分优劣师得身土互融权实无碍故三十余年昼夜宣演生四种益具四悉檀悉遍也檀翻名施也师之法遍施有情随根得益如云世界悉檀生欢喜益师生缘见乙未年天台第九祖荆溪尊者始终心要曰夫三谛者天然之性德也中谛者统一切法真谛者泯一切法俗谛者立一切法举一即三非前后也含生本具非造作之所得也悲夫祕藏不显盖三惑之所覆也故无明翳乎法性尘沙障乎化导见思阻乎空寂然兹三惑乃体上之虚妄也于是大觉慈尊喟然叹曰真如界内绝生物之假名平等慧中无自他之形相但以众生妄想不自证得莫之能返也由是立乎三观破乎三惑证乎三智成乎三德空观者破见思惑证一切智成般若德假观者破尘沙惑证道种智成解脱德中观者破无明惑证一切种智成法身德然兹三惑三观三智三德非各别也非异时也天然之理具诸法故然此三谛性之自尔迷兹三谛转成三惑惑破借乎三观观成证乎三智智成成乎三德从因至果非渐修也说知次第理非次第大纲知此纲目可寻庚子陈大建十二年后梁天保十九年周衍大像二年二月周帝诏曰佛法弘大前古共崇讵宜隐沈舍而不行自今应王公下至黎庶并宜修事知朕意焉辛丑大建十三年天保二十年正月改元大定二月禅位于隋隋受周禅开皇元年周静帝大像二年十二月以大丞相隋公杨坚为相国总百揆进爵为王以安陆等二十郡为隋国赞拜不名备九钖之礼坚受爵十郡而已辛丑年正月静帝改元大定二月通直散骑庾季才劝隋王宜应天受命太傅李穆大将军卢贲亦劝之于是周主下诏逊位居别宫命𣏌公椿奉皇帝玺绂禅位于隋周五主合二十五年祚终隋王受册玺入临光殿服兖冕如元会之仪大赦建元开皇除周六官依汉魏之旧封周帝为介公九岁薨隋帝杨姓坚名弘农华阴人汉太尉震十四代孙父忠初事周文屡立战功官至太傅隋国公坚袭封也周武聘坚女为太子妃太子宣帝也静帝立坚辅政受周禅以火德都长安开皇元年三月诏于五岳之下各置僧寺一所七月制曰伏惟太祖武元皇帝间关三代造我帝基追仰神猷事冥真寂思欲广崇宝剎经始伽蓝增长福因微副幽旨其襄阳隋郡江陵晋阳并宜立寺一所建碑颂德每年至国忌日设斋行道八关忏悔奉资神灵八月制曰昔岁周道既衰群兇鼎沸朕出车练卒荡涤妖丑节义之徒轻生忘死干戈之下每闻殂落永念群生蹈兵刃之苦有怀至道兴度脱之心思建福田法力冥助庶死事之臣善根增长悖逆之侣从暗入明并究苦空咸拔生死可于相州战地建伽蓝一所帝又于民有犯法处尽者率为营斋是冬沙门智周等自西域还进梵本经二百六十部勅付有司召人翻译隋帝在位二十四年寿六十四岁壬寅陈大建十四年正月帝崩后梁天保二十一年隋开皇二年六月隋帝诏以长安龙首山宜建都邑城曰大兴城殿曰大兴殿寺曰大兴善寺诏境内之民任听出家仍计口出钱营造经像以法师昙延为昭玄统勅对译经又勅法师僧勐住大兴善寺寻进为隋国大统三藏法师帝昔龙潜所经四十五州至是同起大兴国寺后主讳叔宝宣帝长子壬寅年正月即帝位九月设无碍会于大极殿舍身及乘舆服御在位七年寿五十二至德癸卯陈至德元年后梁天保二十二年隋开皇三年三月迁于新都隋正月帝诏曰朕钦崇圣教念存神宇其周朝所废之寺咸可修复又勅曰好生恶杀王政之本佛道垂教善业可凭禀气含灵唯命为重宜劝励天下同心救护其京城及诸州官所立寺正月五月九月常起八日至十五日当寺行道其日远近民庶凡是有生之类悉不得杀帝又勅法师明赡翻译经文住大兴善寺又勅释慧远为洛州沙门统甲辰至德二年天保二十三年开皇四年三月陈国僧统宝琼入寂寿八十一勅有司给葬具仍以天子卤簿仗借为饰隋帝以初生因出般若尼寺故基为太祖武元皇帝元明皇太后造大兴国寺乙巳至德三年天保二十四年五月岿殂太子琮嗣立开皇五年隋帝请经法师受菩萨戒诏曰朕夙膺多祉恭嗣宝命方欲归依正觉钦崇圣果今请经法师于大兴善殿受菩萨戒然菩萨之教以解脱为先戒行之本以慈悲为始今囹圄幽闇有动于怀自流罪以下悉可原放又勅曰佛以正法付嘱国王朕是人尊受佛付嘱自今以后讫朕一世每月常请二七僧随番上下转经经师四人大德三人于大兴善殿读一切经文丙午至德四年后梁琮莒公也广运元年开皇六年蜀王秀及妃姬请释法进禀授戒法丁未祯明元年广运二年灭开皇七年陈年祯明宋资治通鑑避仁宗皇帝庙讳作祥明今从旧隋八月征梁主入朝梁主帅其群臣发江陵隋帝以梁主在外遣武乡公崔弘度将兵戍江陵梁主叔父安平王巖等恐弘度袭之驱文武男女十万口奔陈隋帝闻之废梁国拜梁主琮柱国赐爵莒公后梁三主并崇信佛法广造塔寺寺一百八所僧尼三千二百人陈法师慧布至德间于建康摄山建栖霞寺陈帝诸王并受布戒奉之如佛是年十一月二十三日入寂隋帝召迁法师诏曰皇帝敬问徐州昙迁法师承勤精大教利益无边承风飡德实怀虚想愿即来仪以沃劳望迁至京大弘法化戊申陈祯明二年五月废太子胤为吴兴王立张贵妃子深为太子隋开皇八年十月大举伐陈李士谦开皇八年卒谦宗约少丧父事母以孝闻其族长伯玚每叹曰此子吾家颜子也谦施药散谷积三十年雅好佛举止约以戒定有谓其修阴德谦笑曰夫阴德其犹耳鸣惟己自知人无得而知者今吾所作仁者皆知何阴德之有谦最善玄言有疑佛报应之说士谦喻之曰不闻易经乎积善余庆积恶为殃岂非休咎之征邪客又问三教优劣士谦曰佛日也道月也儒五星也客有省焉己酉祯明三年灭开皇九年天下一统正月陈帝为隋庐州总管韩擒虎所得隋帝诏建康城邑宫室平荡耕垦更于石头城置蒋州班师以长史右仆射司马王韶镇石头三月陈主与其王公百官发建康四月至长安隋帝给赐陈主甚厚数得引见班同三品仁寿四年卒赠大将军长城县公谥曰炀陈译师三人出经论二百卷寺一千二百三十二所国家新寺一十七所百官造者六十八所廓内大寺三百所僧尼三万二千人右陈五主合三十三年归于隋隋高祖文皇帝炀帝恭帝越王侗改皇泰元年高祖文帝讳坚受周禅见辛丑年下开皇仁寿庚戌开皇十年春帝幸晋阳勅曰自开皇十年已前诸有僧尼私度者并听出家寻下勅为第四皇子蜀王秀于京置胜光寺诏迁法师徒众居之受王供养禅师智舜初事稠禅师居白鹿山十年北入赞皇山声誉远播是年诏曰皇帝敬问赵州章洪山智舜禅师道体清胜教导苍生使早成就朕甚嘉焉朕弘护正法夙夜无怠今遣开府卢元寿指宣往意并送香物如别十一年帝制曰如来设教义存平等菩萨用心本无差别故能津梁庶品济度群生朕位在人王绍隆三宝永言至理弘阐大乘诸法豁然体无彼我况于福业乃有公私自今凡是营建功德普天之内混同施造随其意愿勿生分别庶一切法门同归不二十方世界俱至菩提时法师昙延入灭延为三朝帝师临终以表辞帝託以外护帝哭之哀百僚缟表送葬内史薛道衡为祭文略曰往逢道丧玄纲落纽栖心幽巖确乎不拔高位厚禄不能回其意严威峻法不足惧其心圣皇启运像法再兴卓尔缁衣欝为称首屈辰极之重申师资之义三宝由之弘护二谛借以宣扬信足以追踪澄什超迈安远矣十三年春二月诏营仁寿宫于陜西凤翔府政州之北蜀王秀猎政州之野马突入一古窑满窑皆佛菩萨故像帝闻乃诏诸像仰所在官司精加检括运送近寺率土苍生各施一文委官庄饰立疏文曰十二月八日隋皇帝佛弟子杨坚敬白十方三宝仰惟如来慈悲弘道济度含生断邪恶之源开仁善之路自朝及野咸所依凭属周代乱常侮懱圣迹塔寺毁废经像沦亡致愚者无以导昏迷智者无以寻灵圣弟子往借三宝因缘今膺昌运作民父母思拯黎元重显尊容再崇神化颓基毁迹更事庄严废像遗经悉令雕撰弟子今于三宝前至心忏悔周室毁像残经慢僧破寺如此重罪悉为忏悔敬施一切毁废经像绢十二万疋愿三宝证明受我忏悔皇后施绢亦十二万疋王公已下台官主将以至州县佐史诸寺僧尼京城宿老下逮黔黎一一施钱再日设斋奉庆经像又诏于诸州名山之下各置僧寺一所并赐庄田十四年勅率土之内但有山寺一僧已上皆听给额私度者附贯又勅沙门法经二十大德撰众经目录七卷总标九录区别品类昙崇法师造佛塔高十一级十月三十日无疾而化十月诏以北齐后梁陈宗祀废绝命高仁英萧琮陈叔宝以时修祭所须器物有司给之陈叔宝从帝登洛阳邙山侍饮赋诗曰日月光天德山河壮帝居太平无以报愿上东封书并表请封禅帝优诏答之十五年帝以僧尼时有过失内律佛制不许俗看勅有司依大小乘经有禁约沙门语悉令录出为众经法式十卷奖导出家遏恶弘善帝及皇后于京师法界尼寺造连基浮图其下安佛舍利七月放大光明帝请法纯禅师入内为皇后受戒帝赐婺州双林寺沙门慧则等书略曰朕君临天下重兴教法欲使三宝永崇四生蒙福想师等宣扬圣道殊应劳德十六年勅请洪遵律师为讲律众生时惟尚僧祇师乃弘四分渐皆宗附焉十七年正月沙门宝贵以开皇已来新所译经奏上帝亲制序翻经学士费长房成都人也初为僧周武废教返俗隋兴仍习白衣时预参译笔受词义是年十二月二十三日奏其所撰历代三宝纪一部十五卷下勅行之其纪备载历代翻译之经译师道俗首末是年括天下僧尼私度者并令得戒十八年帝又赐婺州双林寺沙门慧则书曰朕受天命抚育黎元尊崇三宝情深救护望十方含灵蒙兹福业俱登仁寿汝等普为群生宣扬圣教精诚苦行深慰朕怀利益宏多勿辞劳也十九年二月智文律师卒二十年诏有毁佛道像者以恶逆论辛酉仁寿元年帝潜龙时遇梵僧授佛舍利一裹是年三月勅以岐雍泰华嵩衡州等三十处各建舍利塔六月诏曰仰惟正觉大慈大悲救护众生津梁庶品朕归依三宝重兴圣教思与四海共修福业永作善因同登妙果宜请沙门三十人谙解法相堪宣导者各将侍者二人散官一人薰陆香百二十斤分道送舍利往三十州建塔每州僧三百六十人为朕及内外臣民七日行道限十月十五日午时同下石函宣忏悔文菩萨戒弟子皇帝坚敬白三宝坚蒙三宝力为苍生君父今故分布舍利起塔愿为众生忏悔重罪帝于十月十五日午时御大兴殿西向执珪而立延请佛像及沙门三百六十人幡盖音乐自大兴善寺迎来至殿烧香礼拜率文武百僚斋食及舍利入塔时毕帝曰佛法重兴必有感应时高丽百济新罗三国使者将还各请舍利于本国起塔供养诏许之十二月二日勅送舍利三十颗贮以金合盛琉璃瓶于长安大兴善寺起塔道俗万亿迎引至寺设无遮大会虔诚忏礼焉二年正月帝复分布舍利于岐陜恒杭等五十三州建塔一如前式期用四月八日午时同下石函五月十五日雍州天雨金屑宝华七月十五日长安延兴寺铸丈六金铜佛像天雨宝屑银华西竺阇那崛多三藏是年出护国等经总三十九部合一百九十二卷勅请兴善寺翻经学士沙门撰众经目录五卷总为五录随类区辩也三年帝以皇后崩乃于京邑西南置禅定寺建塔七级勅有司迎迁禅师主之召海内名德禅师一百二十人同居行道文中子王通西游长安见帝太极殿奏太平十二策尊王道推霸略稽古验今帝大悦曰得生几晚下其议于公卿公卿不悦通知谋之不用也作东征歌而归乃续诗书正礼乐修元经赞易道九年而六经大就门人自远而至者河南董常太山姚义京兆杜如晦赵郡李靖南阳程元扶风窦威河东薛收中山贾琼清河房玄龄鉅鹿魏征太原王珪温彦博颕川陈叔达等咸称师北面受王佐之道余往来受业者盖千余人贾琼问息谤通曰无辩问止怨曰不争通曰闻谤而怒者谗之囮也见誉而喜者佞之媒也绝囮去媒谗佞远矣炀帝初累征不就大业十三年有疾闻炀帝被害泫然而兴曰生民厌乱久矣其或者将启尧舜之运吾不与焉命也遂卒门人谥曰文中子子甞为中说以拟论语其周公篇曰诗书盛而秦世灭非孔子之罪也玄虚长而晋室乱非老庄之罪也斋戒修而梁国亡非释迦之罪也易不云乎苟非其人道不虚行或问佛子曰圣人也曰其道何如曰西方之教也中国则泥之又曰观皇极谠议三教于是乎一矣子之弟王绩亦着书号东皐子文中子讲道于白午之溪弟子捧书北面环堂成列讲罢程生退省于松下语及周易薛收叹曰不及伏牺氏乎何辞之多也俄而有负苓者皤皤然委担而息曰吾子何叹也薛收曰叟何为者而征吾叹负苓者曰夫丽朱者赤附墨者黑盖渐而得之也今吾子所服者道而犹叹是六腑五脏不能受也吾是以问薛收曰收闻之师易者道之蕴也伏牺画封而文王系之不逮省文矣吾是以叹负苓者曰文王焉病伏牺氏病甚者也昔者伏牺氏之未画卦也三才其不立乎四序其不行乎百物其不生乎万象其不森乎何营营而费画也自伏牺氏泄道之密漏神之几分张太和磔裂元气使天下之智者诡道逆出曰我善言象而识物情阴阳相磨远近相取作为刚柔同异之说以骇人志于是知者不知而大朴散矣则伏牺氏始兆乱者安得羸叹而嗟文王负其苓而行追而问之居与姓名不答文中子闻之曰隐者也欤通龙门人甲子仁寿四年正月诏曰朕祇受肇命抚育生民遵奉圣教重兴善法如来大慈覆护群品咸见舍利开导含生朕已分布远近皆起灵塔其间诸州犹有未遍今更请大德奉送舍利各往诸州依前造塔当与苍生同斯福业乃勅法遵律师等送舍利往博绛等三十余州一依前式用四月八日期同下塔帝将避暑仁寿宫术士章仇大翼谏止之帝不听遂幸仁寿宫四月不豫七月崩太子广即位帝在位写佛经四十六藏凡十三万卷修治故经四百部造金铜檀像六十余万躯修治故像一百五十万九千余躯宫内造刺绣并织成像及画像五彩珠幡不可称计崇缉寺宇五千余所译经道俗二十四人所出经论垂五百余卷炀帝讳广高祖文帝第二子封晋王开皇二十年废太子勇立广为皇太子仁寿四年七月即帝位在位十三年为令狐行达缢于江都寿三十九岁大业乙丑大业元年正月帝为高祖造西禅定寺又于高阳造降圣寺赐婺州傅大士双林寺书略曰朕钦承宝命抚育万方思弘德化覃被遐迩始置进士科三月戊申诏曰听採舆颂谋及庶民故能审刑政之得失今将回历淮海观省风俗勅宇文恺与内史舍人封德彛等营显仁宫南接卓湘北跨洛滨发大江之南五岭以北奇材异石输之洛阳又求海内嘉木异草珍禽异兽以实园苑又命尚书右丞皇甫仪发河南淮北诸郡民前后百余万开通济渠自西苑引谷洛水达于河复自板渚引河历荣泽入汴又自大梁之东引汴水入泗达于淮又发淮南民十余万开䢴沟通渠自山阳至杨子入江渠广四十步渠旁筑御道树以柳自长安至江都置离宫四十余所又遣黄门侍郎王弘等往江南造龙舟及杂船数万艘五月筑西苑周二百里其内为海周十余里为方丈蓬莱诸山高出水面百余尺台观宫殿罗络山上向背如神海北有龙鳞渠萦纡注海内㳂渠作十六院门皆临渠每院以四品夫人主之堂殿楼观穷极华丽宫树秋冬彫落则剪綵为花叶缀于枝条色渝则易以新者常如阳春沼内亦剪綵为荷芰菱芡乘舆游幸则去水而布之上好以月夜从宫女数千骑游西苑作清夜游曲马上奏之八月上行幸江都发显仁宫出洛口御龙舟龙舟四重高四十五尺长二百尺上重有正殿内殿东西朝堂中二重有百二十房皆饰以金玉下重内侍处之皇后乘翔螭舟制度差小而装饰无异挽船士皆以锦绵为袍又有浮景漾彩朱鸟苍螭等数千艘挽船士八万余人舳舻相接二百余里照耀川陆骑兵翊两岸而行旌旗蔽野帝每出游幸羽仪亘二十余里文物之盛近世莫及也二年三月帝发江都四月入东京立道场设无遮大会度士女百二十人为僧尼奉为文帝造金铜释迦佛坐像一躯并州造弘善寺傍龙山作弥陀坐像高百三十尺杨州立慧日道场长安造清禅寺日严寺香台寺又舍九宫为九寺于泰陵庄陵俱各造寺为文皇献后于长安造二寺二塔别立寺二所修治故经六百十二藏计九十万三千五百八十卷故像十万一千躯铸造新像三千八百五十六躯度僧一万六千二百人帝出巡幸常以僧尼道士女冠自随谓之四道场三年正月二十八日帝设斋具疏称皇帝菩萨戒弟子广白三宝谨于率土之内建立胜缘请僧七日行道度僧一千人以此功德普为众生清净罪垢同至菩提三月帝还长安以高祖末年法令峻刻诏改修律令民久厌严刻喜于宽政旅骑尉刘炫预修律令吏部尚书牛弘从容问炫曰周礼事多而府史少今令史百倍于前减则不济其故何也炫曰古人委任责成岁终考其殿最案不重校文不繁悉府史之任掌要目而已今之文簿恒虑覆治若锻鍊不密则万里追证百年旧按此之由也改州为郡改度量权衡并依古式改上柱国以下官为大夫置殿内省于尚书门下内史祕书为五省增谒者司隷台与御史为三台分太府寺置少府监与长秋国子将作都水为五监又增改左右翊卫等为十六府废伯子男爵唯留王公侯三等诏发丁男百余万筑长城西距榆林东至紫河尚书左仆射苏威谏帝不听筑二旬而毕八月车驾发榆林历云中泝金河时天下承平百物丰实甲士五十余万马十万匹九月至东都四年诏于汾州之北汾州之源营汾阳宫五年正月改东京为东都诏天下均田三月车驾西巡六年勅穿江南河自京口至余杭八百余里广十余丈使可通龙舟并置驿官欲东巡会稽七年二月帝自江都行幸涿郡壬午下诏讨高丽天下骚动邹平民王薄拥众据长白山剽掠齐济之郊自称知世郎作毋向辽东浪死歌以相感劝避征役者多往归之八年四方兵至高丽平壤凡一百一十三万三千八百人军驾度辽高丽诸城各坚守不下初九军之度辽也凡三十万五千人及帝之还至辽东城惟二千七百人资储器械失亡荡尽九年四月帝以卫尉少卿李渊为弘化郡留守关右十三郡兵皆受征发十年二月诏百僚议伐高丽数日无敢言者戊子诏复征天下兵百道俱进高丽亦自困弊遣使乞降帝乃班师还西京十一年正月增祕书省官百二十员并以学士补之十一年正月诏以右骁卫将军唐公李渊为大原留守以王威高君雅为之副车驾至江都时饥馑其民采树皮叶或擣葶丁呆为末煮而食之诸物皆尽乃自相食帝卒遇弑于江都丁丑大业十三年十一月改义宁元年恭帝之立也恭帝讳侑元德太子招之子炀帝孙也封代王炀帝巡幸命代王留守长安时年十三岁晋阳留守唐公李渊兵起王命诸将御之皆败走十一月渊克长安奉代王即皇帝位于天兴殿改大业十三年为义宁元年遥尊炀帝为太上皇渊自长乐入长安以渊假黄钺使持节大都督内外诸军事尚书令大丞相寻封唐王以武德殿为丞相府立官属以裴寂为长史刘文静为司马渊子建成为唐世子次子世民为京兆尹曰秦公第三子元吉为齐公魏公李密据洛口永平元降于唐夏窦建德丁丑元凉李轨据凉州安集元梁萧铣据巴陵天凤元秦薛举据金城秦兴元定杨可汗刘武周据马邑天兴元吴李子通据江都梁梁师都据朔方永隆元楚朱粲称帝戊寅义宁二年大业十四年也正月炀帝留江都见天下危乱无心北归乃命治丹阳宫将徙都之时江都粮尽从驾骁果多关中人久客思乡里见帝无西意多谋叛归司马德戡元礼裴虔通谋曰骁果若亡不若与之俱去以谋告宇文智及智及曰今天实丧隋英雄并起同心叛者已数万人因行大事此帝王之业也德戡等然之以宇文化及为主德戡悉召骁果军吏谕以所为皆曰唯将军命三月丙辰天未明德戡授虔通兵以伐诸门卫士虔通自门将数百骑至成象殿德戡等引兵自玄武门入帝闻乱易服逃于西阁虔通与元礼进兵校尉令狐行达拔刀直进因扶帝下阁至寝殿虔通德戡等拔白刃侍立帝叹曰我何罪至此贼党马文举曰陛下违弃宗庙巡游不息外勤征讨内极奢淫使丁壮尽于矢刃女弱填于沟壑四民丧业盗贼峰起专任佞谀饰非拒谏何谓无罪贼欲弑帝帝索鸩酒不许令狐行达缢杀之萧后与宫人撤漆版为小棺殡于西院流珠堂化及自称大丞相总百揆以皇后令立秦王浩为帝居别宫令发诏画勅书而已宇文化及唐武德二年死宇文志及与封德彛降于唐隋恭帝诏以十郡益唐国仍以唐王为相国总百揆唐国置丞相以下官又加九钖唐王不受但改丞相府为相国府其九钖殊礼皆归有司四月炀帝凶问至长安五月至东都留守官奉越王侗即帝位改元皇泰以王世充为左仆射总督内外诸军事世充势震内外皇泰主拱手而已世充本从炀帝在江都李密乱炀帝遣世充将江淮劲卒赴东都助讨密因留东都五月戊午隋恭帝禅位于唐王逊居代邸甲子唐王渊即皇帝位于太极殿大赦改元改郡为州改太守为刺史六月奉隋帝为𨟎国公诏曰近世以来时运迁革前代亲族莫不诛夷兴亡之効岂伊人力其隋蔡王智积等子孙并付所司量才选用右隋三主合三十七年归于唐释氏稽古略卷二释氏稽古略释氏稽古略乌程职里宝相比丘释觉岸宝洲唐李姓以土德都长安玄宗改长安曰京兆府至肃宗改曰上都高祖太宗高宗则天中宗睿宗玄宗肃宗代宗德宗顺宗宪宗穆宗敬宗文宗武宗宣宗懿宗僖宗昭宗景宗曰哀宗濮王朱全忠立之又鸩之在位一年曰天寿元年本纪不载濮王一年事高祖讳渊字叔德陇西成纪人其祖虎与李弼等八人佐西魏皆为上柱国周闵帝受西魏禅追封唐国公虎生昞昞生渊皆袭封唐公渊仕隋至炀帝大业九年帝以卫尉少卿李渊为弘化郡留守关右十三郡皆受征发十二年正月诏以右骁卫将军唐公李渊为大原留守十三年十一月李渊克长安立恭帝戊寅年三月隋恭帝诏唐王置丞相以下官加九钖隋炀帝江都凶问至长安五月恭帝禅位于唐唐玉即皇帝位在位九年寿七十岁武德戊寅武德元年五月改元罢郡置州以太守为刺史五月帝于朱雀门南衢建道场设无遮大会六月命僧道各六十九人太极殿七日行道散日设千僧斋供八月金城薛举卒太子仁杲立唐秦王世民以兵围之仁杲出降薛氏灭九月李密降于唐初密据山东之地国号魏至十二月复叛去熊州行军总管盛彦师邀击之斩密及正伯当燕高开道据渔阳郑王世充夏窦建德称王五凤元凉李轨安集二年梁萧铣称帝秦薛仁杲定扬可汗天兴二年吴梁梁氏二年楚朱氏己卯武德二年燕郑开明元年夏五凤二年凉唐灭之梁萧氏秦仁杲唐灭之定扬吴兴三年吴明政元年梁三年楚庚辰武德三年燕高氏郑王世充开明二年夏五凤二年梁萧铣定扬可汗唐灭之吴杜伏成元年梁梁氏永隆四年楚朱氏帝造灵仙寺勅庶子李百药撰碑勅造佥昌胜业慈悲证果四大集仙尼寺书经造像舍晋阳旧第为兴圣寺并州造义兴寺为太祖元皇帝元贞皇太后造栴檀像三躯于慈悲寺制十大德统举僧尼辛巳武德四年行开元通宝钱学士欧阳询撰文并书其文回环可读也燕郑唐灭之夏唐灭之梁唐灭之汉东王刘黑闼吴杜氏二年梁楚六月太史令傅奕上废佛法事十一条法师法琳对诏论之奕状遂寝壬午武德五年燕汉天造元年吴三年梁楚张善安癸未武德六年燕汉唐灭之吴四年梁唐灭之楚唐灭之甲申武德七年燕唐灭之吴唐灭之武德七年二月改大总管为大都督府三月初定令以太尉司徒司空为三公次尚书门下中书祕书殿中内侍为六省次御史台次太常至太府为九寺次将作监次国子学次天策上将府次左右卫至左右领卫为十四卫东宫置三师三少詹事及两坊三寺于率府王公置府佐国官公主置邑司并为京职事官州县镇戍为外职事官自开府仪同三司至将仕郎二十八阶为文散官骠骑大将军至陪戎副尉三十一阶为武散官上柱国至武骑尉十二等为勋官四月庚子朔颁新律令比隋开皇旧制增新格五十三条初定均田租庸调法凡民赀业分九等百户为里五里为乡四家为隣四隣为保在城邑者为坊田野者为村食禄之家无得与民争利工商杂类无预士伍男女始生为黄四岁为小十六为中二十为丁六十为老岁造计帐三年造户籍乙酉武德八年二月帝释奠于国学置三座拟叙三宗召三教学者云集释慧乘高张义网辩论王臣悦服举朝属目丙戌武德九年二月太史令傅奕搆道士李仲卿上十异九迷论贬量佛圣前后凡七上疏以毁教宰相萧瑀庭斥傅奕四月帝以奕疏颁示诸僧有法师释明概作决破傅奕谤佛毁僧事八条法师法琳着十喻九箴破李仲卿十异九迷之说门下典仪李师政着内德论三篇盛陈佛化之益五月诏下兼汰二教之滥者六月四日秦王世民以府兵平内难帝以秦王为皇太子大赦停前沙汰二教诏八月帝逊位太子太子即皇帝位于东宫显德殿高祖称太上皇帝太宗文皇帝讳世民高祖第二子在位二十三年寿五十二贞观丁亥贞观元年春正月帝命京城僧尼并各于当寺七日行道斋供所须有司准给散斋之日总就大兴善寺供养帝谓傅奕曰佛道徼妙圣迹可师且报应显然屡行征验卿独不悟其理何也奕对忤旨帝恶之自是终身不齿断屠置寺帝是年舍终南山太和旧宫为高祖置龙田寺后为翠微寺帝以释明瞻善识治方诏入内殿赐斋对诏广陈帝王制御之术叙释门慈救为宗帝大悦因下勅年三月六日普断屠杀于行阵之所皆置佛寺戊子二年三月帝追念初平天下诛戮多人乃以御服施诸寺僧忏礼荐度诏曰自隋末创义心存拯溺北征东伐凡所伤殪难可胜纪手所诛剪将近一千切以如来圣教深尚仁慈禁戒之科杀害为重受命有司京城诸寺为建斋行道七日七夜竭诚礼忏所有衣服并用檀舍冀三涂之难因斯解脱万劫之苦借此弘济九月帝诏曰今百谷资茂万宝将成犹恐风雨失时子养无寄敢借聪明外慈多祉宜为溥天亿兆仰祈加祐可于京城及天下诸州寺观僧尼道士等七日七夜转经行道每年正月七月例皆准此戒律法师玄琬是年帝诏入宫为妃嫔及皇太子诸王等授菩萨戒琬入灭于贞观十年十二月遗表曰圣帝明王恭敬三宝沙门或者犯法不应与民同科乞付所属以僧律治之并上安养论三德论帝嘉纳之有诏伤悼遣太子临吊勅有司给葬具唐勅葬沙门由琬始也仍于葬所建佛塔一区勅庶子李伯药撰碑已丑三年正月帝勅京城僧尼于当寺每月二七日行道转仁王大云等经以为常式三月诏大兴善寺创开传译沙门玄谟等译语崛多律师证译法琳慧月等执笔承旨慧乘等证义勅仆射房玄龄给事杜正伦尚书李孝恭参助诠定光禄大夫太府卿萧璟总知监护百司供给六月诏密州明净禅师入京祈雨有旨度僧三百人诏以通义宫皇家旧宅宜为尼寺兴圣为名十一月勅胜光寺主僧珍就宫迎释迦佛菩萨圣僧金刚绣像供养于胜光寺六年正月命诸寺大德四十九人三七日行道庆诸绣像散日斋供千僧王公行香建寺闰十二月帝念隋氏以来幽魂滞魄诏曰有隋失道九服沸腾朕亲总元戎致兹明罚切恐九泉之下尚沦鼎镬八难之间永缠氷炭所以树立福田济其魂魄可于建义以来交兵之处为义士凶徒殒身灭阵者各建寺剎招延胜侣望法鼓所震变炎火于青莲清梵所闻易苦海于甘露所司量定处所并立寺宇具为事条以闻称朕矜哀之意次年壁垒咸置伽蓝破薛举幽州立昭仁寺破王世充洛州立昭觉寺破刘武周汾州立弘济寺破宋金刚晋州立慈云寺破霍老生吕州立普济寺破窦建德郑州立等慈寺破刘黑闼洛州立昭福寺勅虞世南李伯药褚遂良颜师古岑文本许敬宗朱子奢分撰新寺碑志贞观二十年帝征辽回为阵亡荐度幽州创闵忠阁寺庚寅帝谓常服未有差等八月诏自今三品以上服紫四品五品服绯六品七品服绿八品服青妇人从其夫色三藏玄奘法师贞观三年冬往西域取未至佛经诣阙陈表帝不允师私遁自原州出玉关抵高昌叶护等国而去贞观七年至中印度遇大乘居士受瑜伽师地入王舍城止那兰陀寺从上方戒贤论师受瑜伽唯识宗旨留十年归自王舍城贞观十九年正月丙子至京师长安留守房玄龄表闻壬辰法师如洛阳三月己亥见于仪鸾殿帝曰师去何不相报曰当去时表三上不蒙谅许乃辄私行帝曰师能委命求法惠利苍生朕甚嘉焉师因奏西域所护梵本经论六百五十七部乞就洛阳嵩山少林寺为国宣译帝曰朕顷为穆太后剏弘福寺可就彼翻译勅平章房玄龄专知监护资备所须一从天府贞观二十二年六月帝制法师新译经大唐三藏圣教序时皇太子治覩圣序遂撰述圣记诏皇太子撰菩萨藏经后序八月帝赐法师百金磨衲并宝剃刀法师奉表谢略曰忍辱之服彩合流霞智慧之刀铦逾切玉谨当衣以降烦恼之魔佩以断尘劳之网高宗永徽三年法师于慈恩寺将建大塔奉安西取经论梵本表奏勅赐大内及东宫掖庭等七宫亡人衣物助师营办法师授以西域制度塔成高二百尺显庆四年十月制以玉华宫为寺追崇先帝诏法师居之次年师于玉华译般若经麟德元年二月法师命弟子大乘光抄录所译经论凡七十五部一千三百三十五卷又召门人造像设斋与众辞决令左右念弥勒如来初五日中夜右脇安卧而逝寿六十五帝辍朝三日勅歛以金棺银椁四月塔于浐东原弟子神泰栖元会隐慧立明濬义褒大乘光皆法门龙象法师以西域戒贤论师处所得瑜伽师地唯识宗旨授窥基牛头山法融禅师润州延陵人也姓韦氏年十九学通经史寻阅大部般若晓达真空忽一日叹曰儒道世典非究竟法般若正观出世舟航遂隐茅山投师落发后入建康牛头山幽栖寺北巖之石室宴坐观心有百鸟献华之异虎狼围所居四祖摄度之辛卯五年帝为穆太后于庆善宫造慈德寺及于昭陵立瑶台寺勅法师玄琬于苑内德业寺为皇后写佛藏经又于延兴寺更造藏经并委琬监护壬辰六年诏以太原旧第为天宫寺追奉穆太后于台城西真安城内为穆太后又造寺亦名弘福癸巳七年勅禁堰寨取鱼者并断屠杀度僧尼三千人贞观九年四月太上皇崩十一月诏曰三乘结辙济度为先八正归依慈悲为主流智慧之海膏泽群生剪烦恼之林津梁品物任真体道理叶至仁妙果胜因事符积善朕钦若金轮恭膺宝命至德之训无远不思大圣之规无幽不察欲使人免盖缠家臻仁寿比缘丧乱僧徒减少华台宝塔窥户无人绀发青莲栉风沐雨眷言凋毁良用怃然其天下诸州有寺之处宜度僧尼数以三千为限其州有大小地有华夷当处所度多少有司详定务取德业精明其往因减省还俗及私度白衣之徒若行业可称通在取限必无人可取亦任其阙数比闻多有僧徒溺于流俗或假託鬼神妄传妖怪或谬称医巫左道求利或灼钻肤体骇俗惊愚或造诣官曹嘱致赃贿凡此等类大亏圣教朕情在护持必无宽贷自今宜令所司依附内律参以金科明为条制丙甲贞观十年皇太子承干问张士衡曰事佛营福其应如何对曰事佛在清净仁恕如贪惏骄虐虽倾财事之无损于祸且善恶必报若影赴形圣人之言备矣为君明为臣忠为子孝则福祚永反是则祸至矣士衡以此言矫太子心太子承干终于失德贞观十七年废承干为庶人立晋王治为皇太子氏族志贞观十二年正月吏部尚书高士廉黄门侍郎韦挺礼部侍郎令狐德棻中书侍郎岑文本撰氏族志成以黄门侍郎崔民干为第一帝不允乃更命刊定专以今朝品秩为高下于是以皇族为首外戚次之降崔民干第三凡二百九十三姓千六百五十一家颁于天下杜顺和尚名法顺生壅州杜氏少时隋文帝敬重给月俸供之至是帝素敬重常引入宫奉之如佛顺集华严法界观弟子智俨传其教贞观十四年五月顺示寂壬寅贞观十六年五月帝为太穆皇后追福于弘福寺手疏愿文曰圣哲之所尚者孝也仁人之所爱者亲也朕幼荷鞠育之恩长蒙教养之训蓼莪之念何日云忘罔极之情昊天匪报兴言永慕但切深哀欲报靡因唯凭冥助敬以绢二百疋奉慈悲大教倘至诚有感冀消过往之愆为善有因庶获后缘之庆又勅为穆太后写佛大藏经勅选法师十人挍正癸卯贞观十七年二月帝问谏议大夫褚遂良曰舜造漆器谏者十余人此何足谏对曰奢侈者危亡之本漆器不已将以金玉为之忠臣爱君必防其渐若祸乱已成无所复谏矣帝曰然朕有过卿亦当谏其渐帝曰人主唯有一心而攻之者甚众或以勇力或以辩口或以謟谀或以奸诈或以嗜慾辐辏攻之各求自售以取宠禄人主少懈而受其一则危亡随之此其所以难也凌烟阁帝命图画功臣赵公长孙无忌赵郡元王李孝恭莱成公杜如晦郑文贞公魏征梁公房玄龄申公高士廉鄂公尉迟敬德卫公李靖宋公萧瑀褒忠壮公段志玄夔公刘弘基蒋忠公屈突通郧节公殷开山谯襄公柴绍邳襄公长孙顺德郧公张亮陈公侯君集郯襄公张公谨庐程知节永兴文懿公虞世南渝襄公刘政会莒公唐俭英公李世勣胡壮公秦叔宝于凌烟阁丰干禅师寒山拾得丰干垂迹天台山国清寺庵于藏殿西北隅乘一虎游松径见一子可年十岁扣之无家无姓师引之归寺养于厨所号曰拾得有一贫士从寒巖来曰寒山子三人相得欢甚是年丰干云游适闾丘胤来守台州俄患头风丰干至其家自谓善疗其疾闾丘见之师持净水洒之即愈问所从来曰天台国清曰彼有贤达否干曰寒山文殊拾得普贤宜就见之闾丘见之三日到寺访丰干遗迹谒二大士闾丘拜之二士走曰丰干饶舌弥陀不识礼我何为遁入巖穴其穴自合寒拾有诗散题山林间寺僧集之成卷版行于世遗教经贞观十八年帝勅曰如来灭度以末代浇浮付嘱国王大臣护持佛法然僧尼出家戒行须备若纵情放逸触途烦恼关涉人间动违经律既失如来玄妙之旨又亏国王受付之义遗教经是佛涅槃所说戒勒弟子甚为详要末俗缁素并不崇奉大道将隐微言且绝永怀圣教用思弘阐宜令所司差书手十人多写经本务尽施行其京官五品以上及诸州刺史各付一卷若见僧尼业行与经文不同宜公私劝勉必使遵行十九年二月帝自将伐高丽不克九月班师二十年三月车驾至长安释智则者止辩才寺房居萧然众唿为狂者智则曰道他狂者不知自狂出家离俗只贪衣食行住遮障锁门锁柜种种聚歛役役不安此而非狂更无狂者乃抚掌大笑遽然而去风泾高王释法聪说法于浙西之苏杭嘉兴县有神曰高王降其祝曰为我请聪法师来受菩萨戒居人依其言而请之戒讫又降祝曰自今以往酒肉五辛一切悉断后若祈福可请僧众在庙设斋行道历二年秀州海盐县神曰鄱阳府君因常祭降祝曰为我请聪法师讲涅槃经众乃迎师就讲神又降祝曰神道业障多有苦恼自听法来身鳞甲内已息细虫噉苦愿为我请师更讲大品师复为讲之神降祝谢贞观二十二年帝自伐辽而还气力不逮乃留神大教八月问玄奘法师曰欲植法门之益何所宜先奘曰众生寝惑非慧莫启慧芽抽植法为之资弘法须人度僧为最帝曰赐奘磨衲衣并宝力奘表谢具前本传下九月乙卯诏曰隋季失御天下分崩四海涂炭八埏鼎沸朕属当戡乱亲履兵锋亟犯风霜宿于马上顷加药饵犹未痊除比日以来方遂平复岂非福善之致耶京城及天下诸州寺各度僧五人时天下寺三千七百余所度僧凡一万七千余人皇太子治居春宫适天时阴晦体倦悽感追念母仪昊天罔极慈恩无际遂鸠材择地创大慈恩寺为文德皇后追崇冥福至是十二月成又建浮图诏选京城宿望五十大德各度侍者六人居新寺是月丙辰太子备宝车五十乘迎诸大德并綵亭宝剎数百具奉安新得梵夹诸经及瑞像舍利等勅太常九部乐及长安万年音乐京城诸寺华幡导引入寺帝御安福门楼执罏致敬经像过尽始罢皇情大悦高宗既即位亲制大慈恩寺碑己酉贞观二十三年夏四月帝有疾五月崩六月大子即位八月葬文皇帝于昭陵庙号太宗高宗治字为善太宗第九子初封晋王在位三十四年寿五十六岁永徽显庆龙朔麟德干封总章咸亨上元仪凤调露永隆开耀永淳弘道庚戌永徽元年辛亥二年四祖道信大师尊者姓司马氏世居河内徙居蕲州广济县今淮西也生而超异幼慕空宗诸解脱门宛如宿习既嗣祖位脇不致席仅六十年唐高祖武德七年住蕲之破头山今双峰山也贞观中太宗闻其风三诏尊者不起又诏之帝谓使臣曰今复不从吾命即取首来使道上意师引颈待刃使者还奏之帝嘉叹慰谕甚厚至是尊者居山已二十载矣一日往黄梅县路逢一小儿可七岁许问之曰汝何姓儿曰姓即有非常姓祖曰是何姓儿曰是佛性祖曰汝无姓耶儿曰姓空故无祖默识其法器令侍者至其母所乞令出家母以其宿缘故遂舍之祖为剃度名弘忍其后乃命曰昔如来传正法眼转至于我我今付汝并于衣钵听吾偈曰华种有生性因地花生生大缘与信合当生生不生至是永徽二年闰九月四日诫门人曰一切诸法悉皆解脱汝等各各护念流化未来言讫安坐而逝寿七十二塔于本山明年四月八日塔户自开仪相如生代宗大历中谥曰大毉禅师塔曰慈云尊者甞至建康牛头山摄融禅师列派曰旁出甲寅永徽五年帝特旨度沙弥窥基为大僧入大慈恩寺参译经正义基鄂忠武公尉迟敬德犹子也居长安初玄奘法师就其父求之出家基每览疏记过目成诵义亦顿解善大小乘从奘师受瑜伽唯识宗旨着论凡百部时号百本论师性豪侈每出必治三车经书食馔时唿之曰三车法师永淳元年入灭寿五十一有诏伤悼御制画像赞勅葬樊川北渠近奘法师之茔京兆终南山宣律师持律精严感天厨供养每薄基三车之玩基访律师日过午天馔不至基辞去天乃来律师责以后时天曰适大乘菩萨在此翊卫严甚故无自而入律师闻之大惊于是遐迩增敬基公启宗曰慈恩慈恩教初天竺国无着大士频昇知足天宫咨参慈氏唯识宗旨及其弟天亲菩萨生西度罗阅国发明大乘遂相与制论天竺代有圣贤出弘其教至正法藏戒贤论师西天中印度人年一百有三岁居王舍城国之那兰陀寺会三藏玄奘至贤遂以瑜伽师地唯识宗旨授奘东归奘以授窥基基乃网罗旧说广制疏论学者宗之谓之三车法相显理宗慈恩教乙卯永徽六年十月帝命司空李勣赍玺绶册宸妃武氏为皇后废王皇后初贞观二年太宗召荆州都督武士获禾女入后宫为才人时年十四太史奏有女主之兆出之于感业寺为尼永徽五年帝召之入宫为昭仪今册为皇后丙辰显庆元年五月勅天下僧尼有犯国法者以僧律治之不得与民同科十一月天后生子号曰佛光王即中宗也十二月五日为佛光王度僧七人仍请玄奘法师为佛光王剃发为出家千岁宝掌和尚西竺中印度人也生而拳左手七岁祝发乃展因名宝掌东汉献帝建安二十四年来至此土魏晋间东逝西入蜀礼普贤留大慈日诵般若等经有咏之者曰劳劳玉齿寒似迸寒泉急有时中夜坐阶前鬼神泣一日谓众曰吾有愿住世千岁故以千岁称之次游五台徙居祝融峰之华严黄梅之双峰庐山之东林寻抵建康会达磨入梁掌就扣其旨而有悟武帝高其道腊延之内庭未几如吴有偈曰梁城遇导师参禅了心地飘零二浙游更尽佳山水顺流东下由千顷至天竺往鄮峰登太白穿雁宕盘礴于翠峰七十二庵竺二面赤城憩云门法华诸暨渔浦赤符大巖太宗贞观十五年返杭之飞来峰栖止之今中天竺寺也有行尽支那四百州此中偏称道人游之句后居浦江之宝巖至是丁巳显庆二年正旦手塑一像九日像成问其徒慧云曰肖谁云曰与和尚无异即沐浴趺坐谓云曰吾住世已千七十二年今谢世听吾偈曰本来无生死今亦示生死我得去住心他生复来此言讫而逝后五十四年刺浮长老自云门至塔所礼曰冀塔户开少选塔户果启其骨连环若黄金浮即持往秦望山建塔焉玄宗开元中慧云门人宗一者甞勒石识其行实云戊午显庆三年六月十二日帝创西明寺成十三日帝出绣像长幡送寺次奉寻召僧道各七人入百福殿共谈名理以相启沃复各赐坐论议全文备载南山宣律师论衡七月诏迎玄奘法师入居西明寺四年十月帝以玉华宫为寺追崇先帝诏奘法师居之五年帝幸东都勅召僧义褒慧立等赴洛京见帝于合壁殿叙论称旨留住东都净土寺辛酉龙朔元年九月帝幸高祖旧第天宫寺设斋僧侣释彦悰撰大唐京寺录传十卷铺述三宝灵迹焉明解长安普光寺僧明解者姓姚氏性聪敏琴诗书画为时独绝每欣俗网不乐道门殢酒荒情显庆三年帝造西明寺成勅灵润法师择人居之时有僚寀数人共荐明解润法师曰公等宜求戒定慧学增长福田何乃酒客画师以当洪寄官寀愧退明解怀憾俄而帝征四科不问道俗明解应诏自举射策升第喜不自胜遂乃归俗颇有余言未几染疾见数十人执勐炬迎解明解大怖言未终而卒是年八月也后託梦于相州净土寺僧智整曰明解宿无福业不遵内教今受大罪非常饥乏傥有故人之情颇能惠一飡否智整许诺及寤遂为设食至夜才卧即见明解来愧谢之逾二年又託梦于画工张生曰我以不信佛法今大受苦痛努力为我写三二卷经执手慇懃赋诗言别教画工读十八遍令记之寤乃忆其诗曰握手不能别抚膺还自伤痛矣时阴短悲哉泉路长松林惊野吹荒𡑞落寒霜言离何以赠留心内典章其画工素不识字乃倩人录之示明解知友皆曰是明解文体不惑见闻者莫不测然哀感壬戌龙朔二年二月改百官名以门下省为东台中书省为西台尚书省为中台侍中为左相中书令为右相仆射为匡正左右丞为肃机尚书为大常伯侍郎为少常伯其余二十四司御史台九寺七监十六卫并以义训更其名职任如故并州大像并州是太原路今改冀宁路帝及后初幸并州童子寺大像高十七丈七月遣使送袈裟于像像放光明帝悦善导和尚入京化人修净士业念阿弥陀佛说法光明寺是年入灭泗洲僧伽大士初自碎叶国游于西凉是年显化洛阳或问师何姓士曰姓何曰何国人士曰何国人则天万岁通天元年诏番僧有乐住者所在配住时大士不欲异凡乃隷名楚州龙兴寺澹如也或宴坐于深房或振钖于长路中宗景龙二年诏大士自准寺入宫帝称第子三台问法百辟归心馆于荐福寺在京数月天时忽大早帝请大士内殿祈雨甘泽随霑帝为度慧俨慧岸木叉三人为侍者帝为书大士所居寺额曰普光王先送归淮睿宗景云元年三月大士示寂寿八十三勅奉全身归泗洲普光王寺塑身建塔帝问圣士万回曰僧伽何如人回曰观音大士化身耳大士初三十年在于本国五十三年行化此方显应度缘凡二十七处神迹灵异人共瞻仰殿宇塔庙在处供养乙丑麟德二年益州法聚寺有张僧繇所画地藏菩萨像至是七月寺僧传本放光展转图者悉放光明九世同居麟德二年十月车驾幸东都祀昊天上帝于泰山十一月至筹张幸张公艺宅公蓻九世同居北齐隋唐皆旌表其门帝问所以共居之故公蓻书忍字百余以进帝善之乃赐以缣帛寿张隷大原今冀宁路也终南山宣律师丁卯干封二年十月初三日律师入灭于长安西明寺律师讳道宣生京兆钱氏父吏部尚书申母梦月轮贯怀而孕又梦梵僧语之曰所孕者梁之祐律师也及长出家以律自持感天送馔侍卫暮年以戒坛未合律躬白负土准律新之律师行道中夜临砌蹶且仆有少年介冑拥卫之律师问汝为谁曰弟子博叉天王子张琼也以师戒德故来给卫耳律师问以世尊在世及灭度时事琼一一为言之及别授律师以佛牙饵药修合之方今市肆天王补心圆是也忏筵行人日用之天神降灵不一传流问答律师集之题曰感天侍应传律师撰内典录三宝感应录佛道论衡释迦谱四分羯磨续高僧传广弘明集八部八十一卷并行于世律师示寂高宗有诏伤悼勅天下寺图形塑像以为标范奉祀穆宗制赞曰代有觉人为如来使龙魔归降岳神奉事声飞五天辞惊万古金乌西沈佛日东举稽首归依肇律宗主懿宗咸通十一年谥号曰澄照律师南山教始自优婆离尊者于世尊灭后集四部众结集毘尼藏优婆离口诵圣言十番众证无差然后宣布三国魏邵陵厉公嘉平二年西竺沙门昙柯罗至洛阳始出僧祇戒本东晋安帝义熙三年天竺沙门佛陀耶舍尊者以十诵律来自是中夏律仪始备拓跋魏聪律师等世禀传之至是宣律师持守奉谨诸天送食护卫弘其仪度律藏遂赫奕天下谓之行事防非止恶宗弘道之师中印度优婆离尊者南天竺昙柯罗尊者中印度佛陀耶舍尊者聪律师光统律师云晖愿律师乐洪云律师隋洪遵律师文帝师之智首律师南山宣律师文纲律师唐光州人道岸律师中宗尊之图形林光宫御制赞语见景龙三年太亮律师昙一律师南阳张氏唐道澄律师德宗赐号曰大圆律师慧钦律师洪州徐氏戊辰总章元年己巳二年庚午咸享元年辛未二年水陆仪文咸享二年三月长安法海寺英禅师有异人来谒曰弟子知有水陆斋可以利益幽冥自梁武殁后因循不行今大觉寺有吴僧义济藏此仪文愿师往求以来月十五于山北寺如法修设苟释狴牢敢不知报英寻诣义济果得仪文即以所期日山北寺如法修设次日曛暮向者异人与十数辈来谢曰弟子秦庄襄王也指其徒曰此范睢此穰侯此白起此王剪此张仪此陈轸皆秦臣也各坐本罪幽囚阴府大夜冥冥无能救护昔梁武帝于金山寺设此斋时前代纣王之臣皆免所苦弟子尔时亦暂息苦然以狱情未决不得出离今蒙吾师设斋弟子与此徒辈并列国诸侯众等皆乘善力将生人间虑世异国殊故此来谢言讫遂灭自是仪文布行天下作大利益万回法云公太宗贞观六年五月五日生虢州阌乡张氏至是咸享四年帝度之为沙门回幼时致兄书六千里外朝往暮回因号万回则天垂拱四年太后延回入宫赐以锦衣令宫女给侍长安二年回所至显化玄宗在藩邸甞私谒回回抚其背曰五十年太平天子可自爱中宗神龙二年赐回号法云公睿宗景云二年十月诏回入宫舘于集贤院给二美人奉事之十二月忽求阌乡河水左右不可得回曰穴堂前地可得也回饮水毕湛然而逝寿八十岁赐司徒虢国公勅图形集贤院甲戌上元元年帝称天皇后称天后秋八月勅文武官三品以上服紫金玉带四品服深绯金带五品服浅绯金带六品服深绿七品服浅绿并银带八品服深青九品服浅青并䃋石带庶人服黄铜铁带自非庶人不听服黄五祖弘忍大师尊者蕲川黄梅县人也先为破头山栽松道者甞请于四祖曰法道可得闻乎祖曰汝已老脱有闻其能广化邪傥若再来吾尚可迟汝道者去行水边见一女子浣衣揖曰寄宿得否女曰我有父兄可往求之道者曰诺我则敢往求女首肯之道者回策归山而化其女周氏季子辍孕父母大恶逐之女无所归日庸纺里中夕止众舘下已而生一子以为不祥抛浊港中明日泝流而上大惊遂举之成童随母乞食里中逢一智者叹曰此儿缺七种相不逮如来后遇四祖得度受其传法嗣化于破头山至是咸亨二年有一居士卢慧能者自新州来参祖问曰何来卢曰岭南祖曰欲须何事曰唯求作佛祖曰岭南人无佛性若为得佛曰人有南北佛性岂然祖呵曰着槽厂去卢礼而退便入碓坊服劳杵臼间经余八月祖知付授时至令众各随意见以述一偈时会下七百余僧上座神秀者学通内外众所尊仰咸推称曰若非尊秀畴敢当之神秀闻誉书一偈于廊壁曰身是菩提树心如明镜台时时勤拂拭莫使惹尘埃祖见之赞叹曰依此修行亦得胜果卢闻之乃曰美则美矣了则未了至夜卢躬秉烛请张日用别驾书一偈于秀偈之侧曰菩提本无树明镜亦非台本来无一物何处惹尘埃祖见偈已潜往碓坊问曰米白也未卢曰白也未经筛祖以杖三击于碓卢即以三鼓入室祖告之曰诸佛出世以大事因缘故随机大小而引导之遂有十地三乘顿渐等旨为之教门然以无上微妙祕密圆明真实正法眼藏付于上首大迦叶尊者展转传授二十八世至菩提达磨祖师乃以东来东之益传适至于我我今以是大法并其所受僧伽黎衣宝钵皆付于汝善保护之无使法绝听吾偈曰有情来下种因地果还生无情既无种无性亦无生卢受法已作礼问曰法则闻命衣钵复传授乎祖曰昔达磨来自异域恐世未信其师承故以衣钵为验今天下已知信矣可止于汝矣且当远隐俟时行化所谓受衣之人命如悬丝也卢曰当往何所祖曰逢怀即止遇会且藏卢礼足已即夕去之众疑祖三日不上堂扣之祖曰吾道行矣问曰衣钵谁得耶祖曰能者得之众议卢名能必彼得而往矣祖付衣法已复经四载当上元二年告众曰吾今事毕时可行矣入室安坐而逝寿七十四建塔于黄梅之东山代宗谥号曰大满禅师塔曰法雨丙子仪凤元年己卯调露元年庚辰永隆元年辛巳开耀元年壬午永淳元年隐士孙思邈卒孙善庄老阴阳医药之术尤尊释典称孙真人癸未弘道元年十二月帝有疾丁巳崩甲子中宗即位尊天后为皇太后政事咸取决焉中宗立而废之太后称制佛顶尊胜陀罗尼西域北印度罽宾国沙门佛陀波利尊者此云觉护初仪凤元年来五台清凉山逢一叟问之曰尔何为来曰欲礼文殊叟曰曾持佛顶尊胜呪来否曰未也叟曰此土众生犯杀盗淫妄四业者多能回取呪以流此土作大利益弟子当示师文殊所在言已忽不见波利乃返本国取呪至是弘道元年至长安有旨命杜行顗及日照三藏翻译讫波利又将梵本访西明寺僧顺贞贞奏闻共译之名尊胜陀罗尼乃第三出也与杜令译者大同小异比诸众译此最弘布波利继入五台后不知其所终法苑珠林凡一百卷赐入经藏流行法师玄晖所撰晖字道世至是弘道元年入寂则天讳昍姓武氏高宗后生中宗睿宗太平公主三人高宗崩中宗立尊为皇太后中宗元年二月戊午后废中宗为庐陵王幽于别所己未立豫王旦为皇帝政事决于太后居帝于别殿夏四月迁庐陵王于房州又迁均州九月甲寅赦天下改元光宅旗帜皆从金色八品以下旧青者更服碧色东都改为神都宫名太初又改尚书省为文昌台左右仆射为左右相六曹为天地四时六官门下省为鸾台中书省为凤阁侍中为纳言中书令为内史御史台为左肃政台增置右肃政台其余省寺监率之名悉以义类改之太后称制二十一年寿八十一岁光宅垂拱永昌天授又改曰载初长寿延载天册万岁又改证圣万岁通天又改万岁登封神功圣历久视长安甲申正月中宗年曰嗣圣二月豫王立年曰文明九月甲寅改年曰光宅光宅元年乙酉垂拱元年丙戌二年泉州黄守恭宅园桑树忽生白莲华因舍其宅为寺今开先寺是也垂拱三年天竺沙门地婆诃罗此云日照高宗仪凤初至长安译密严等经至是共译十八部凡三十四卷太后亲制序己丑永昌元年庚辰天授元年国号周天授元年九月侍御史傅游蓻帅关中百姓诣阙上表请改国号周赐皇帝姓武氏太后可之乃御则天楼赦天下以唐为周改元上尊号曰圣神皇帝以皇帝且为皇嗣赐姓武立武氏七庙于神都十一月庚辰朔日南至太后享万象神宫赦天下始用周正以永昌元年十一月为载初元年正月以十二月为腊月夏正月为一月秦宗客改造天地等十二字以献丁亥行之太后自名瞾改诏曰制二月辛酉太后策贡士于洛城殿贡士殿试自此始至久视元年冬十月制复以正月为十一月一月为正月中宗神龙元年二月复国号唐郊庙社稷陵寝百官旗帜服色文字皆如永淳以前故事复以神都为东都北都为并州新造十二字者照为瞾天为西地为永土日为乙月为囝星为君为了臣为惠载为风年为十土十初为夙歹熏正为缶令宰相撰时政记月送吏舘时政记自此而始壬辰长寿元年四月诏仁俭禅师入见师视太后良久云会么后云不会师云老僧持不语戒言讫而去翌日进短歌十九首后览而嘉之厚加钖赉今唯了元歌一首存传灯玉英集师即腾腾和尚也嗣嵩岳慧安国师国师嗣五祖宝积经南天竺国沙门达磨流支此云法希初高宗闻其风开耀元年因西域使者诏敦请之至是来长安太后召见为改其名菩提流志此云觉爱勅于佛授记寺译经一十九部凡二十八卷中宗神龙二年志遂驾还京勅于西崇福寺译宝积经帝亲笔受睿宗景云元年帝复于北苑白莲花亭别开宝积会首帝亦亲躬笔受王瑨贺知章等润色中书陆象先魏知古监护御笔制序标于经首玄宗开元元年志以所译宝积经并旧译合成一部百二十卷功毕志不复译经专持诵修习禅观开元十五年入灭寿一百五十六岁葬之日特给卤簿羽仪塔于龙门西原追赠鸿胪大卿赐谥曰开元一切遍知三藏名德之重古未有也志前后译经五十三部合一百一十八卷甲午延载元年乙未天册万岁元年正月辛巳太后加号慈氏改元证圣又加号天册金轮大圣皇帝改年曰万岁通天法师义净讳义净字文明茫阳张氏子髫齓出家为僧弱冠具戒高宗咸亨二年三十七岁往西域求佛经孤征二十五年历三十余国至是乙未五月还至河洛得梵本经律论近四百部合五十万夹金刚座真容一铺舍利三百粒太后亲迎于上东门外奉安佛授记寺勅令翻译初与实叉难陀翻华严经长安三年译金光明最胜王等经百一羯磨等成均助教许观监护太后制新翻圣教序中宗神龙元年于东洛内道场译孔雀王等经帝制序号大唐龙兴三藏圣教序二年随驾回长安勅于大荐福寺别置翻经院译一切庄严王等经兵部侍郎崔湜给事中卢粲润文正字祕书监附马都尉杨慎交监护中宗景龙二年召师入内同翻经僧九旬坐夏帝念居房州时祈念药师乃命法师于大佛光殿译药师经二卷睿宗景云元年师留大荐福寺译浴像等经论二十部凡八十八卷学士李峤张说等润色仆射韦巨源苏瓌监护玄宗开元元年七月法师入寂寿七十九僧腊五十九勅给葬事塔洛京龙门北之高原法师前后译经律论五十六部凡二百三十卷又别撰仪传等九卷师虽遍翻三藏而偏攻律部教授学者是年勅沙门明佺等刊定经目撰录十五卷随大藏流行华严经太后闻于阗国有梵本华严大经遣使往求之并请善梵学者一人随经于是于阗国主以尊者实叉难陀此云觉喜妙善华严宗旨遣应旨太后大悦是年三月诏入大遍空寺同菩提流志复礼法师等翻译次移佛授记寺太后时幸其寺亲究笔削施供食馔至圣历二年十月译新经成八十卷太后亲制序文御太极殿宣示百官长安四年实叉难陀出楞伽经七卷比之诸本尤为详明难陀总译经论一十九部凡一百七卷辞还于阗诏遣御史霍嗣光送还本国至中宗景龙二年再诏难陀至京帝亲迎劳备法仪送止荐福寺讲演经旨睿宗景云元年十月师入灭阇维舌根不坏诏送归于阗建塔丙申万岁通天元年腊月甲申改元万岁登封贤首教释法藏号贤首姓康康居国人风度奇正利智绝伦来长安寻应名僧义学之选属玄奘法师译经始预其间后因笔受证义润文见识不同而出译场初炖煌杜顺法师隋文帝笃敬之传华严法界观与弟子智俨此晋译华严也藏侍俨尽得其教至是传译藏首登其数实叉难陀译于阗华严梵夹藏同义净法师复礼法师皆预焉万岁通天元年诏沙弥法藏于太原寺开示新译华严宗旨白光自口而出有旨命京域十大德为藏授满分戒赐号贤首诏入大遍空寺参译长安元年诏贤首于东都佛授记寺讲新华严经至华藏世界品大地震动即日召对长生殿问帝网十重六相之义藏敷宣有绪夫天帝网义十重玄门海印三昧门六相和合义门普眼境界门此诸义章皆是华严总别义网太后于此茫然未决藏乃指镇殿金狮子为喻因撰义门径捷易解号金狮子章列十门总别之相太后遂开悟其旨藏又为学不了者设巧方便取鑑十面八方安排上下各一相去一丈余面面相对中安一佛像燃一炬以照之互影交光学者因晓剎海涉入无尽之义藏甞着般若心经疏为时所贵天下流行又号康藏国师清凉大统国师澄观以命世亚圣之才追宗贤首着华严疏论凡数百万言圭峯宗密嗣之是为华严五祖大法渊源沛然洽于天下目为一念圆融具德宗贤首教清凉国师法名澄观姓夏侯氏越州山阴人也年十一依今应天山宝林寺霈禅师出家诵法华经十四岁遇恩得度隷名宝林肃宗干元中依润州栖霞寺醴律师学相部律依昙一隷南山律诣金陵玄璧法师传关河三论三论之盛于江表师之力也代宗大历中于瓦棺寺传起信涅槃又于淮南法藏受海东起信疏义温习华严覆寻三论仅二十年就苏州从湛然法师习天台止观法华杂摩等经疏解又谒牛头山忠禅师径山钦禅师洛阳亡名禅师咨决南宗禅法复见慧云禅师了北宗玄理以至翻习经传子史小学苍雅天竺悉昙诸部异执四韦五明祕呪仪轨篇颂书踪一皆博综大历十一年礼文殊于五台往峨眉拜普贤却还五台居大华严寺专行方等忏法慨华严旧疏文繁义约惙然长想况文殊主智普贤主理二圣合为毘卢遮那万行兼通即大华严之义遂撰疏成二十卷德宗贞元七年河东节度使李自良请师于崇福寺讲新疏德宗闻其风降中使李辅光宣诏入都与罽宾三藏般若译乌茶国所进华严后分四十卷次年五月遣中使霍仙鸣传宣催入德宗敦重延居译场刊正又诏令造疏编成十卷进呈顺宗在春宫甞接师言请述了义一卷心要一卷并食肉得罪因缘师疏义纲要富有着作弟子传法者一百许人又见宪宗元和十二年并文宗开成三年终南山圭峯禅师宗密果州西充人姓何氏世业儒宪宗元和二年将赴贡举偶造遂州圆禅师法席味其道法遂求披剃当年取具一日随众僧斋于府吏任灌家居末座以次授经得圆觉十二章未终轴而感悟归告于圆圆曰汝当大弘圆顿之教此诸佛授汝耳行矣无自滞于一隅遂奉命辞去谒荆南忠禅师洛阳照禅师皆蒙记莂抵襄汉因病僧付华严疏即上都澄观大师之所撰也览之欣然曰吾禅遇南宗教逢圆觉一言之下心地开通一轴之中义天朗耀今复得兹绝笔寻诣上都礼见清凉国师未几复入终南圭峯兰若文宗太和中征入内赐紫衣帝累问法要朝士归慕唯相国裴休深入堂奥受教为外护师以禅教学者互相非毁遂着禅源诸诠写录诸家所述诠表禅门根源道理文字句偈集为一藏以贻后代武宗会昌元等正月六日于兴福院诫门人令舁尸施鸟兽焚其骨而散之言讫坐灭道俗奉全身于圭峯茶毘得舍利藏之石室宣宗追谥定慧禅师塔曰青莲寿六十三嗣遂州圆六组下五世荷泽派也诏嵩岳慧安禅师并神秀禅师至都肩舆入殿太后亲加跪礼奉于宫禁朝夕问道尊安为国师时王公已下闻风来谒望尘拜伏北宗秀禅师讳神秀五祖旁出之嗣生开封李氏少业儒博综多闻忽思出家至蕲州双峯寺遇五祖乃叹服而事之樵汲供役以求其道祖乃度之五祖入灭师住江陵当阳山太后闻之召至都下同慧安国师于内道场供养特加钦礼命于当阳山置度门寺以旌其德中宗既立尤加礼重大臣张说甞闻法要执弟子礼师示众曰一切佛法自心本有将心外求舍父逃走中宗神龙二年二月入灭于东都天宫寺谥大通禅师勅葬龙门葬日给羽仪卤簿帝送至便桥勅中书令张说为制碑文师生于隋末百有余岁僧腊八十时岐王范及征君卢鸿一皆勒碑制诔旧唐书有传赐僧谥号自师而始门人普寂义福等皆嗣袭师位嵩岳安国师讳慧安荆州枝江卫氏子幼年出家披剃隋文帝开皇十七年遁居山谷炀帝大业中开济渠丁夫之饿殍也师为乞食以活之炀帝闻而征师不赴潜入太和山登衡岳行头陀行太宗贞观间至蕲州黄梅谒五祖遂得心要高宗麟德元年游终南山石壁因止焉高宗诏之不起复至嵩少乃云是吾终焉之地也禅者辐辏太后遣使召师入见偕北秀禅师同膺钦礼太后尊师为国师至中宗神龙二年赐紫袈裟为度弟子二七人延入禁中供养是时中宗遣内侍薛简诏六祖祖不赴诏逾三年中宗又赐师磨衲僧衣辞归嵩岳景龙三年三月三日嘱门人曰吾死矣将尸向林中待野火焚之至八日偃身而寂春秋一百二十八门人遵旨果野火自然阇维得舍利八十粒内五粒大而紫色进留宫禁睿宗先天元年门人建塔焉世称老安国师嗣法弟子仁俭破灶堕嵩岳圭丁酉神功元年戊戌圣历元年皇嗣固请逊位于庐陵王九月立庐陵王哲为皇太子复名显大赦天下己亥圣历二年庚子久视元年冬十月制复以正月为十一月一月为正月辛丑长安元年壬寅二年癸卯三年甲辰长安四年中宗讳显高宗第七子立为皇太子初高宗崩太子即位正月尊天后为太后立妃韦氏为皇后擢后父韦玄贞豫州刺史帝以玄贞为侍中裴炎固争不从炎白太后密谋二月戊午废帝为庐陵王迁房州又迁均州流玄贞钦州则天圣历元年复立为皇太子至是乙巳年正月乙巳天后传位太子丙午帝即位丁未太后徙居主阳宫帝帅百官上尊号曰则天大圣皇帝十一月壬寅崩神龙元年二月复唐国号郊庙社稷旗帜百官皆如永淳以前故事以神都为东都北都为并州帝在位六年寿五十五岁神龙景龙乙巳神龙元年四月帝降御札召曹溪六祖入京其辞曰朕延宗秀二师宫中供养每究一乘二师并推让云南方能禅师密受忍大师衣法可就彼问今遣内侍薛简驰诏迎请愿师慈念速赴上京祖表谢辞以疾简曰京城禅德皆云欲得会道当习禅定若不因禅定而得解脱者未之有也未审师所说法如何祖曰道由心悟岂在坐耶简曰弟子回朝主上必问愿师指示心要令得明道祖曰道无明暗简曰明喻智慧暗况烦恼倘不以智慧照破烦恼生死凭何出离祖曰若以智慧照烦恼者此是二乘小机简曰何谓大乘见解祖曰明与无明其性无二无二之性即是实性实性在凡不减在圣不增住烦恼而不乱居禅定而不寂性相如如名之为道简曰师说不生不灭何异外道祖曰外道将灭止生以生显灭灭犹不灭生说无生我说本自不生今亦无灭所以不同外道汝欲知心要但一切善恶都莫思量自然得入清净心体湛然常住妙用恒沙简礼辞归阙表上祖语帝咨美久之寻遣使赐祖磨衲袈裟鉼钵绢五百匹谕天子向慕之意楞严经天竺沙门般剌蜜谛此云极量是年至广州居制止道场五月于灌顶部中诵出一品名楞严经弥伽烁法此云云峯译成一部十卷宰相房融笔受融时贬流高州因得以寓于译所沙门怀廸证译传经事毕朝廷责以私译蜜谛遂泛舶携梵夹归天竺丙午神龙二年僧范等加五品阶试经度僧八月诏天下试童行经义挑通无滞者度之为僧试经度僧从此而始沙门智严于阗国王之子幼年来唐早居荣禄授大将军封郡公是年五月请舍宅为寺勅允其请又固请出家十二月二十四日墨制云人之情也莫不贪禄惜位卿之愿也乃欲弃俗出家忽省来奏差赏兼怀特遂所祈式成高志仍请住终南山至相寺多预翻译丁未景龙元年二年三月朔方道大总管张仁愿筑三受降城于河上属丰州岳神乞戒嵩岳元珪禅师生伊阙李氏幼岁出家高宗永淳年间受具戒隷闲居寺习毘尼谒安国师顿悟玄旨遂庐于嵩岳之庞坞是年一日有异人峨冠袴褶而至从者极多伟甚称谒大师师覩其非常乃谕之曰善来仁者胡为而至彼曰师宁识我耶师曰吾观佛与众生等吾一目之岂分别邪彼曰我此岳神也能生死于人师安得一目我哉师曰吾本不生汝焉能死吾视身与空等视吾与汝等汝能坏空与汝乎苟能坏空及汝吾则不生不灭也汝尚不能如是又焉能生死吾邪神稽首曰我亦聪明正直于余神讵知师有广大之智辩乎愿授以正戒令我度世师曰汝既乞戒即既戒也所以者何戒外无戒又何戒哉神曰此理也我闻茫昧止求师戒我身为门弟子师即为张座秉炉正几曰付汝五戒若能奉持即应曰能不能即曰否神曰谨受教师曰汝能不淫乎曰我亦娶也师曰非谓此也谓无罗欲也曰能师曰汝能不盗乎曰何乏我也焉有盗取哉师曰非谓此也谓飨而福淫不供而祸善也曰能师曰汝能不杀乎曰实司其柄焉曰不杀师曰非谓此也谓有滥误疑混也曰能师曰汝能不妄乎曰我正直焉有妄乎师曰非谓此也谓先后不合天心也曰能师曰汝不遭酒败乎曰能师曰如上是为佛戒也师又曰以有心奉持而无心拘执以有心为物而无心想身能如是则先天地生不为精后天地死不为老终日变化而不为动毕尽寂默而不为休信此则虽娶非妻也虽飨非取也虽柄非权也虽作非故也虽醉非惛也若能无心于万物则无戒无戒则无心无佛无众生无汝及无我孰为戒哉神曰我神通亚佛师曰汝神通十句五能五不能佛十句七能三不能神悚然避席跪启曰可得闻乎师曰汝能戾上帝东天行而西七曜乎曰不能师曰汝能夺地祇融五岳而结四海乎曰不能师曰是谓五不能也佛能空一切相成万法智而不能即灭定业佛能知群有性穷亿劫事而不能化导无缘佛能度无量有情而不能尽众生界是为三不能也定业亦不牢久无缘亦是一期众生界本无增减廓无一人能主其法有法无主是谓无法无法无主是谓无心如我解佛亦无神通也但能以无心通达一切法尔神曰我诚浅昧未闻空义师所授戒我当奉行今愿报慈德効我所能师曰吾观身无物观法无常块然更有何欲邪神曰师必命我为世间事展我小神功使已发心初发心未发心不信心必信心五等人自我神踪知有佛有神有能有不能有自然有非自然者师曰无为是无为是神曰佛亦使神护法师宁堕叛佛邪愿随意垂诲师不得已而言曰东巖寺之障莽然无树北岫有之而背非屏拥汝能移北树于东岭乎神曰已闻命矣然昏夜必有喧动愿师无骇即作礼辞去师门送而且观之见仪卫逶迤如王者之状岚霭烟霞纷纶间错幢幡环珮凌空隐没焉其夕果有暴风吼雷奔云掣雷栋宇摇荡宿鸟声喧师谓众曰无怖无怖神与我契矣诘旦和霁则北巖松栝尽移东岭森然行植师谓其徒曰吾没后言莫及之若为口实人将妖我至玄宗开元四年师嘱门人曰吾始居寺东岭我今入灭可寘吾骸于彼言讫而化师嗣慧安国师国师嗣五祖大满禅师己酉景龙三年年召道岸律师入宫为妃主受归戒图戒形林光宫御制赞曰戒珠皎洁慧流清净身局灵篇心融入定学妙真宗观通实性维持法务纲纪德政律藏冀其传芳像教因而光盛玄宗开元五年师入灭睿宗讳旦高宗第八子初封豫王又封相王景龙四年六月中宗遇弑韦后祕不发丧立温王重茂为皇太子发丧即位年曰唐隆相王子隆基平内难奉相王辅少帝少帝寻逊位于相王相王乃即帝位在位三年立隆基为皇太子玄宗开元二年七月重茂薨谥曰殇皇帝寿二十岁开元四年六月睿宗崩寿五十五岁景云先天庚戌六月改元景云元年八月以左武卫大将军薛讷兼幽州都督节度使节度使之名始自讷也百官赐爵普度僧道万数壬子先天元年七月帝传位于太子玄宗讳隆基睿宗第三子初封楚王改封临淄王景云初立为皇太子先天元年八月即位在位四十三年寿七十八尊睿宗为太上皇开元天宝癸丑开元元年秋七月帝与岐王范薛王业郭元振及王毛仲高力士等诛宰相谋废立恶逆者曰萧至忠窦怀贞岑羲崔湜常元楷李慈等赏功臣官爵宦官之盛自始于此十二月赦天下改尚书左右仆射为左右丞相中书省为紫微省门下省为黄门省侍中为监雍州为京兆府洛州为河南府长史为尹司马为少尹六祖慧能大士尊者俗姓卢氏名能其先本籍范阳父行啗口王高祖武德年谪官新州生能遂为新兴人也甫三岁而父丧母守节育之及长家益贫祖乃採薪鬻而供母一日过市廛闻客读经应无所住而生其心问客曰此法得于何人客曰此名金刚经得于黄梅忍大师祖遽告其母即趋五祖抵韶州尼无尽藏者读涅槃经尼问经字祖曰字则不识义则请问尼曰字尚不识曷能会义祖曰诸佛妙理非关文字尼惊异之谓人曰能是有道之人宜供养之近处宝林古寺旧基众请营茸而延居之四众云集俄成宝坊祖念大法直造黄梅之东山即高宗咸亨二年也既得法已机语列于五祖章下丙子仪凤元年正月八日回届南海法性寺二僧论风动幡动祖曰不是风动不是幡动仁者心动印宗法师闻之竦异遂邀祖扣其所自乃知其为卢居士也正月十五日会诸名德为祖剃落二月八日法性寺就智光律师受具戒既得戒遂开东山法门明年二月八日归宝林寺韶州刺史韦据请于大梵寺转妙法轮并受无相心地戒门人纪录目为坛经后返曹溪雨大法雨中宗神龙元年四月帝遣内侍薛简诏师不起简以所资法要回奏帝叹美诏赐磨衲袈裟钵绢十二月十九日勅改韶州古宝林为中兴寺丁未十一月十八日又勅韶州刺史重加崇饰赐额为法泉寺祖新州旧居为国恩寺睿宗先天元年一日忽谓众曰吾忝于忍大师处受其法要并及衣钵今为汝等信根纯熟但说法要无有疑者衣钵不须传也听吾偈曰心地含诸种普雨悉皆生顿悟华情已菩提果自成次年七月一日吾返新州国恩寺至是度人说法已四十年八月三日沐浴跏趺而化寿七十六十一月十三日归塔于曹溪今南华寺是也前刺史韦据碑之肃宗上元元年帝慕祖之道遣使诏取其所传西竺衣钵就内瞻礼代宗嗣位承泰元年五月五日帝梦祖请衣钵还帝即遣使驰送曹溪宪宗元和十年南海经略马总以曹溪六祖未有谥请于朝帝赐谥曰大鑑禅师塔曰灵照总又请柳子厚为师撰行业碑帝问佛恩开元二年帝宣问左街僧录神光法师曰佛于众生有何恩德致舍君亲妻子而师事之说若有理朕当建立说若无理朕当削除神光曰佛于众生恩过天地明踰日月德重父母义越君臣帝曰天地日月具造化之功父母君臣具生成之德何以言佛并过此乎光曰天能盖不能载地能载不能盖日则照昼不照夜月则照夜不照昼父祇能生不能养母则能养不能生君有道则臣忠君无道则臣佞以此而推德则不全佛于众生恩则不尔言盖则四生普覆论载则六道俱承论明则照耀十方论朗则光辉三有论慈则提拔苦海论悲则度脱幽冥论圣则众圣中王论神则六通自在所以存亡普救贵贱皆携唯愿陛下留心敬仰帝悦曰佛恩如此非师莫宣朕愿回心生生敬仰甲子十二年开元十三年破灶堕破灶堕禅师不称名氏得法于慧安国师隐居嵩岳山坞有庙灵甚殿中唯安一灶远近祭祀不辍师一日引侍僧入庙以杖敲灶三下曰咄此灶只是泥瓦合成圣从何来灵从何起恁么烹宰物命又打三下灶乃倾堕须臾一人青衣峨冠设拜师前师曰是甚么人曰我本此庙灶神久受业报今日蒙师说无生法得脱此处生在天中特来致谢师曰是汝本有之性非吾彊言神再拜而没由是时人唿师曰破灶堕和尚律至日本开元十四年日本国沙门荣叡等至扬州奉僧伽黎衣十领其上缀以山川异物之状盖其国主附之以施中国沙门时鉴真律师受其衣叹外国人有佛种性欲往化之会叡等劝请律师遂附舶而东至日本彼王枉驾迎劳舘于毘卢殿未几请真授归戒夫人群臣皆以次禀受日本自是始有律宗焉一行禅师高僧传曰释一行俗姓张鉅鹿人也本名遂则太宗朝郯国公公谨之支孙也丱岁不群博于记诵读书不再览遇禅师普寂于嵩山乃悟世幻遂礼之为师出家剃染隷中岳嵩阳寺专勤精进久之往荆州当阳山依慧悟律师习毘尼抑详究于阴阳谶纬之书寻访算术未至天台国清寺得尽寺僧之所蕴自此声名籍甚睿宗景云二年三月诏之赴阙辞疾不行玄宗开元三年八月帝遣礼部郎中张洽赍诏诣当阳山起之至京帝谓曰师有何能对曰略能记览帝命中官取官籍示之师周览方毕覆其本记唱数幅帝不觉降榻稽首曰师实圣人也叹嗟久之留光泰殿诏对无恒占于灾福若指于掌开元九年四月朝廷以麟德历不验诏师改撰新历师推大衍数立术以应之曰开元大衍历五十二卷编入唐书历律志邢和璞者道术人也谓尹愔曰一行和尚真圣人也汉洛下闳造太初历云八百岁后当差一日则有圣人定之今年观毕矣属大衍历出正其差谬则洛下闳之言可信非圣人孰能预于斯矣师学陀罗尼祕印于金刚智三藏开元十一年十月师制水运浑天黄道仪成古未之有也帝悦亲为制铭诏安武成殿以示百官浑天黄道仪其仪准圆天之像具列宿赤道度数注水激轮令其自转一昼夜而天运週外络二轮缀以日月令得运行每天西行一週日东行一度月行十三度以木匮为地平以仪半在地下晦明朔望有准立木人二于地平其一前置鼓候至一刻则自击之其一前置钟候至一辰则自撞之帝于大明宫从容问师社稷运祚师曰銮舆有万里之行社稷毕终得吉安禄山反帝幸蜀至万里桥成都而还僖宗崩皇弟吉王长而贤群臣属望中尉杨复恭请立其弟寿王杰梁移其祚师言验也开元十五年十一月八日师更衣端坐而逝春秋四十五帝哭之哀甚辍朝三日停龛三七日颜容怡然勅葬铜人原出内库钱五十万建塔谥大慧禅师帝亲制文立碑书之于石勅东宫已下京官九品以上并送至铜人原设斋蓝田开元十六年三月驾幸温汤道由师之塔所驻跸令品官告以出豫之意赐帛五十匹令莳塔前松柏师嗣嵩山普寂禅师寂嗣北宗神秀秀五祖旁出之嗣也宋赞宁僧统撰师传曰师随驾幸新丰驾前辞帝东来嵩山谒礼本师寂禅师入灭于罔极寺春游开元十八年二月始令百官于春月旬休选胜行乐自宰相至员外郎凡十二筵各赐钱五十缗帝御花萼楼邀其归请留饮迭使起舞尽欢而去是时天下奏死罪止二十四人经卷沙门智昇撰开元释教录二十卷诠次佛经律论凡五千四十八卷昇又撰续内典录一卷续译经图记一卷续佛道论衡一卷帝御花蕚楼召释道二教论义法师道氤与道士尹谦对辩谦义负有旨编所论入藏题曰开元佛道论衡法师道氤俗姓长孙长安高陵人也父容殿中侍御史母马氏开元十八年于华蕚楼对御定二教优劣氤雄论奋发河倾海注道士尹谦对答失次理窟辞殚论宗乖舛帝再三叹羡赐绢五百匹充法施另集对御论衡一本盛传于代开元二十八年有疾上遗表入寂帝览表恻怛遣中使内给事贾文瓌将绢五十匹就院弔赠俗寿七十三僧腊五十三以其年八月十三日葬终南山阴逍遥园侧註经开元十九年御注金刚经颁行天下太公庙三月始令两京诸州各置太公庙以张良配飨选古名将以备十哲每岁二月八月上戊日致祭如孔子礼肃宗上元元年追谥望为武成王祕密教西天此土传流凡七世初金刚萨埵于毘卢遮那前亲受瑜珈五部苏悉轨范萨埵传龙勐大士龙勐传龙智阇黎住世皆数百年龙智传金刚智跋日罗菩提也金刚智始来东土传之不空三藏不空玄宗开元间复往天竺入师子国从普贤阿阇黎受十八会金刚灌顶及大悲胎藏建坛之法天宝五载还至京师以所得法授慧朗法师由朗而下南方厥嗣寖微降及末代特所谓瑜珈佛事者存焉金刚智籍洛阳广福寺梵名跋日罗菩提此云金刚智天竺南印度摩赖耶国人也父婆罗门善五明为建支王师智生数岁日诵万言年十五开悟佛理遂出家随师中印度那兰陀寺学阿毘达磨等洎登坛法律听十八部律又诣西印度学小乘诸论十余年全通经律论三藏闻支那佛法崇盛乃泛舶而来开元七年达于广府次年至京勅迎舍大慈恩寺广弘祕密建曼荼罗法寻徙荐福寺大智氤大慧二禅师不空三藏皆师事之智所译经一行多预焉一行甞禀其坛法仪制开元二十年八月十五日于洛阳广福寺命门人曰白月圆时吾当去矣遂礼毘卢遮那佛旋遶七匝退归本院焚香发愿顶戴梵夹并新译教法付嘱讫寂然而化寿七十一腊五十一十一月七日葬龙门南伊川之右弟子不空奏奉勅谥灌顶国师勅中书侍郎杜鸿渐撰纪德碑不空三藏籍京兆大兴善寺梵名阿目佉跋折罗华言不空金刚北天竺婆罗门族幼孤随叔父观光东国年十五师事金刚智蒙授教法洎登具戒仪范善解一切有部金刚智入寂已开元二十五年十二月携弟子三七人附崑崙舶返五天印度历彼诸国广求密藏及诸经论五百余部天宝五载还京奉勅权止鸿胪六载诏入内立坛为帝灌顶赐号智藏国师移居净影寺夏祈雨有应帝自持宝箱赐紫袈裟洛阳北邙山有巨蟒毒气远喷闻者立死帝召师呪而毙之天宝十二载西番大石康居三国兵围凉州帝请空祈阴兵救之空结坛诵仁王密语帝亲秉炉有神介冑而至帝视之问曰此何神也空曰北方毘沙门天王长子也空诵密语遣之四月二十日西凉奏报二月十一日城东北三十许里云雾间神兵长伟城北门楼有光明天王怒视番帅鼓角凌云而至西番畏惧卷甲遁去帝览奏因勅诸道城楼置天王像此其始也肃宗干元中诏空入内建道场护魔法为帝受转轮王位七宝灌顶上元末空表请入山李辅国宣勅令于终南山智炬寺修功德代宗立思渥弥厚永泰元年诏译密严仁王二经帝为制序十一月一日制授特进试鸿胪卿大历三年诏空大兴善寺建坛为近侍大臣及诸镇将帅悉授灌顶帝亲署加号太广智三藏大历六年空进所译经凡一百二十卷七十七部九年示寂上表辞帝勅使劳问赐医药加开府仪同三司封萧国公食邑三千户固让不已且曰白月圆满吾当逝矣奈何临终更窃名位乃以五股金刚铃杵先师之所传者以银盘置菩提子水精数珠留别附中使李宪诚进六月十五日香水澡浴东首倚卧北面瞻望阙庭以大印身定中而寂享年七十僧腊五十弟子慧朗次绍灌顶之位余知法者数人帝辍朝三日赐绢布杂物钱四十万造塔钱二百余万勅功德使李元琮知护丧事七月六日茶毘诏朝品刘仙鹤就寺置祭赠司空谥太辩正广智三藏收舍利数百粒以八十粒进内其顶骨不坏中有舍利一颗半隐半现勅于本寺别院起塔御史大夫严郢为碑徐浩书树于本院宋系传曰传教相轮者东夏以金刚智为始祖不空金刚为二祖慧朗为三祖自后岐分派别咸曰传瑜珈大教多则多矣而少验者何亦犹羽嘉生应龙应龙生凤凰凤凰已降生庶鸟矣欲无变革其可得乎癸酉开元二十一年分天下为京畿都畿关内河南河东河北陇右山南东道山南西道劒南淮南江南东道江南西道黔中岭南凡十五道各置采访使方士张果老自言已数百岁帝召之至阙恳辞归山制赐银青光禄大夫号通玄先生入常山不知所终华严合论开元二十二年太原李长者名通玄日食一柏叶枣小饼因唿枣柏大士初开元七年太原孟县高仙奴舘之斋中造论逾三年迁马氏古佛堂侧阅十年负经书而去之山行二十里偶一虎长者抚之曰吾着华严论能为择栖止处否即以经囊负其背行至神福山原下土龛前驻止长者乃于龛着论每夕口出白光以代灯烛日有二女子汲水炷香每食时具馔斋毕撤而去如是五载长者着论毕遂灭迹不见也论成四十卷开元二十八年三月长者卒寿九十五岁又着决疑论会释十门玄义缘生解迷十明等论十玄六相百门义海偈赞语等并传于世药王姓韦氏名古字老师疎勒国人开元二十五年至京纱巾毳袍杖藜而行腰悬数百葫芦普施药饵以一黑犬自随凡有患者古视之即愈帝敬礼为药王菩萨皇后图其形而供养之开元二十六年诏天下州郡各建一大寺以纪年为号额曰开元寺六月立皇太子玙改名亨文宣王二十七年八月追谥孔子为文宣王先是祀先圣先师周公南向孔子东向制自今孔子南向被王者服追赠弟子皆为公侯伯青原吉州青原山静居寺行思禅师本州安城刘氏子幼岁出家得法于六祖归住青原至是开元二十八年十二月十三日陞堂告众跏趺而逝僖宗谥弘济禅师塔曰归真嗣六祖尊者普寂禅师京都唐兴寺普寂禅师旧唐史云寂生河东马氏少时遍参高僧学经律师事神秀凡六年秀奇之尽以道授之秀入京因荐之于则天得度为僧秀殁天下好释氏者咸师事之中宗闻其高行特下制令代神秀统其法众玄宗开元十三年有旨移居都城时王公士庶争来礼谒寂严重少言难见其和悦之容远近尤以此重之至是开元二十八年入寂有勅赐号大照禅师葬日河东尹裴宽及其妻子并衰麻列于门徒之次士庶倾城哭送市易几废师嗣秀秀嗣五祖嗣子惟政一行南岳禅师讳怀让金州杜氏子年十五辞亲往荆州玉泉寺依弘景律师出家受具戒习毘尼诣曹溪参六祖逾八年乃领法要祖谓师曰西天二十七祖般若多罗谶汝足下出一马驹踏杀天下人师侍祖一十五年睿宗先天元年往衡岳居般若寺至是开元中接马祖道一付偈曰心地含诸种遇泽悉皆萌三昧华无相何坏复何成天宝三载八月十一日圆寂于衡岳寿六十八勅谥大慧禅师塔曰最胜轮之塔师嗣六祖天宝三年改年曰载至肃宗干元元年复称年祠部牒天宝五载五月制天下度僧尼并令祠部给牒今谓之祠部者始起于此戊子天宝七载大将军高力士于西京建宝寿寺成铸洪钟办斋以庆之举朝毕集约以击钟一杵施钱百缗有乐施者至二十杵庚寅天宝九载五月赐安禄山爵东平郡王唐将帅封王自禄山始安禄山者本营州柳城胡初名阿荦山突厥所谓鬪战神者是也本姓康母阿史德为觋居突厥中祷子于干荦山及禄山生有光照穹庐野兽皆鸣望气者言其祥父死母携之再适突厥安延偃会其部落破散与延偃兄子思顺俱逃来唐故冐姓安氏名禄山也又有史𡨧于者以禄山同里闬骁勇闻累遇将军赐名思明自后俱反壬辰天宝十一载三月改吏部为文部邢部为宪部乙未天宝十四载十一月安禄山反肃宗干元二年安灭代宗广德元年史灭肃宗讳亨玄宗第三子开元二十六年立为皇太子丙申年六月安禄山攻陷潼关玄宗幸蜀太子即位于灵武改元至德乃七月也尊玄宗曰太上皇改扶风为凤翔府在位七年寿五十二岁至德干元上元宝应丙申七月改至德元年安禄山自称大燕皇帝建元圣武兵入长安次年安禄山为其阉竖李猪儿执刃斫其腹死其子安庆绪立丁酉至德二载九月克复西京十月克复东京丁卯帝入西京十二月上皇还至咸阳居兴庆宫肃宗立子广平王俶为楚王加封功臣加郭子仪司徒李光弼司空以蜀郡为南京凤翔为西京西京为中京戊戌干元元年大赦改元复以载为年帝于禁中立内道场讲诵赞呗寻勅五岳各建寺选高行沙门主之听白衣能诵经五百纸者度为僧或纳钱百缗请牒剃度亦赐明经出身及两京既平又于关辅诸州纳钱度僧道万余人因而始有进纳之名立楚王为太子放生池干元二年三月诏天下诸州各置放生池十月勅昇州刺史颜真卿撰有唐天下放生池碑铭其序云我皇举天下以为池罄域中而蒙福乘陀罗尼加持之力竭烦恼海生死之津揆之前古曾何髣髴八月命司徒郭子仪讨安庆绪以宦官开府仪同三司鱼朝恩为观军容宣慰处置使观军容之名自此始史思明杀安庆绪自立为大燕皇帝庚子上元元年荷泽神会禅师襄阳高氏子年十四为沙弥谒六祖即得法寻往西京受戒中宗景龙二年归曹溪祖灭后二十年间曹溪顿宗沈废于荆吴嵩狱渐门盛行于秦洛师于天宝四载入京着显宗记以订两宗南能顿宗北秀渐宗也至是上元元年师辞众奄然而化葬于龙门勅建塔院赐号真宗般若师嗣六祖荷泽山东昌路曹州也荷兖州之域辛丑上元二年八月制去年号但称元年去尊号但称皇帝以建子月为岁首月皆以所建之辰为数明年复如初史思明爱少子朝清立为太子欲杀其长子朝义朝义部将骆悦囚史思明杀之朝义朝义即帝位南阳国师名慧忠生浙东越州诸暨冉氏受六祖心印居南阳白崖山党子谷四十余年不下山肃宗闻其道行上元二年勅中使孙朝进诏征赴京待以师礼居于福寺西禅院帝问师在曹溪得何法师曰陛下还见空中一片云么帝曰见师曰钉钉着悬挂着帝又问如何是十身调御师乃起立曰会么帝曰不会师曰与老僧过净瓶来帝又曰如何是无诤三昧师曰檀越踏毘卢顶上行帝曰此意如何师曰莫认自己清净法身帝又问师乃不之视帝曰朕是大唐天子师何以殊不顾视师曰还见虚空么帝曰见师曰他还贬目视陛下否帝领解至代宗大历十年师以化缘将毕乃辞帝代宗曰师灭度后弟子将何所记师曰告檀越造取一所无缝塔帝曰就师请取塔样师良久曰会么帝曰不会师曰贫道去后有侍者应真却知此事乞诏问之十二月十九日右脇而逝塔于党子谷谥大证禅师代宗诏应真问前语真良久曰圣上会么帝曰不会真述偈曰湘之南潭之北中有黄金充一国无影树下合同船瑠璃殿上无知识应真住江西吉州耽源山嗣南阳国师壬寅宝应元年建巳月楚州刺史崔侁表称有尼真如恍惚登天见上帝赐以宝玉十三枚云中国有灾以此镇之群臣表贺因曰宝应甲寅上皇崩帝以寝疾发哀于内殿哀慕疾转剧乃命太子监国甲子制改元复以建寅为正月月数皆如其旧丁卯帝崩戊辰发大行皇帝丧己巳太子即帝位楚州今淮安路代宗讳豫初名俶肃宗长子封广平王为元帅与郭子仪等克复二京干元元年立为皇太子至是即位在位十七年寿五十三岁广德永泰大历癸卯广德元年史朝义战败走范阳穷蹙缢死林中冬十月吐蕃陷京师帝出陜郭子仪克复之帝还宫十二月诏修五台文殊菩萨殿铸铜为瓦涂以黄金甲辰二年诏内道场选三百僧百人为番诵仁王般若经出入乘马五月行道乙巳永泰元年诏天下官司毋得撞辱僧尼盂兰盆丙午大历元年七月壬午帝作盂兰盆会于禁中设高祖太宗已下七圣位建巨幡各以帝号标其上自太庙迎入内道场是日立仗百僚于光顺门迎拜导从自是岁以为常癸未太庙二室生灵芝帝赋诗美之百僚皆和经云佛大弟子目犍连尊者神通第一适母氏命终堕饿鬼中目连往见之白佛救度之佛命以七月十五僧自恣日备设斋供供佛斋僧念读诸经母乃脱离饿鬼丁未大历一年七月观军容鱼朝恩奏以先所赐庄为章敬寺以资太后冥福精进法华辅行云于法无染曰精念念趣求曰进相国杜鸿渐出抚巴蜀是年至益州遣使诣白崖山请无住禅师入城问法要曰弟子闻金和尚说无忆无念莫妄三句法门未审是一是三师曰无忆名戒无念名定莫妄名慧然一心不生则具戒定慧非一非三也公曰后句妄字莫是从心之忘乎师曰从女者是也公曰有据乎师曰法句经云若起精进心是妄非精进若能心不妄精进无有涯公盪释疑情时有鸦鸣公问师闻否师曰闻与不闻非关闻性有声之时是声尘自生无声之时是声尘自灭而此闻性不随声生不随声灭悟此闻性则免声尘流转乃至色香味触亦复如是公喜跃称敬详见传灯录师嗣益州无相禅师无相嗣资州寂寂嗣资州侁侁嗣五祖大满禅师为旁出派也甲寅大历九年道士史华者以术得幸因请立刃梯与沙门觕法有旨两街选僧应之沙门崇慧常诵首楞严呪表请挫之帝帅百僚临观史华履刃而上招崇慧登之慧乃蹑之而昇往复无伤慧乃命薪烈火聚于庭慧入以唿华华惭汗不敢正视帝大悦而罢赐崇慧号护国三藏后不知其所终三生石沙门圆泽寓洛阳慧林寺与隐士李源厚善慧林即源旧第也父憕守东都为安禄山所害源以故不仕常居寺中一日偶相率游峨眉山源欲自荆州泝崃以往泽欲由长安斜谷源以为久绝人事不欲复入京师泽不能强遂自荆州舟次南浦见妇人锦裆负罂而汲者泽望而泣曰所不欲由此者为是也源惊问故泽曰妇子孕三稔矣迟吾为之子不逢则已今既见之无可逃者公当以符呪助我令速生三百浴儿愿公临顾以一笑为信后十三年于杭州天竺寺外当与公相见源悲哀具浴至暮而泽亡妇乳三日源往视之儿见源果轩渠而笑即具以语其家葬事讫源返寺中后如期自洛之吴赴其约也果于杭州西山下天竺寺前葛洪井畔闻有牧童扣牛角而歌曰三生石上旧精魂赏月吟风莫要论惭愧情人远相访此身虽异性常存源曰泽公健否答曰李君真信士然世缘未尽且勿相近惟勤修不惰乃复相见又歌曰身前身后事茫茫欲话因缘恐断肠吴越江山寻已遍却回烟棹上瞿塘遂隐不见源复归慧林至穆宗长庆初年八十矣御史中丞李德裕表荐之穆宗下诏以源守谏议大夫源不赴戊午大历十三年诏两京律师详定新旧律条开列持犯颁行天下时禅化大行江西主大寂马祖也湖南主石头憧憧凑二大士之门己未大历十四年五月帝崩太子即位诏尊郭子仪为尚父加太尉兼中书令德宗讳适代宗长子初封奉节郡王为天下兵马大元帅广德二年立为皇太子在帝位二十六年寿六十四岁建中兴元贞元庚申建中元年辛酉建中二年汾阳忠武王郭子仪薨寿八十五岁癸亥建中四年十月李希烈围襄城帝发泾原等道兵救之泾原节度使姚令言至京师其部兵求赏不遂鼓譟劫令言反奉朱泚为主帝乃出幸奉天守备单弱泚遣泾原兵马使韩旻将锐兵袭奉天大司农叚秀实谓岐灵岳曰事急矣使灵岳诈为姚令言符令旻且还当与大军俱发窃令言印未至秀实乃倒用司农印印符追及韩旻旻得符而还朱泚自称大秦皇帝建元曰应天甲子兴元元年朱泚更国号曰汉改元天皇李希烈即皇帝位于许州国号大楚建元武成置百官帝自奉天急幸梁州至城固神策河北行营节度使李晟改复京城六月朱泚将奔吐蕃为其将梁庭芬等斩之传首行在诏改梁州为兴元府帝至长安进李晟爵西平王乙丑贞元元年丙寅二年五月诏律师道澄入宫为妃嫔内侍授归戒赐号大圆律师制诸寺宣讲复作盂兰盆会依代宗时贞元三年分浙江东西道为三浙浙西治润州浙东治越州宣歙池治宣州各置观察使以领之贞元四年诏迎岐州无忧王寺佛指骨入禁中供养马祖江西禅师汉州什邡县人姓马氏故称马祖出家本邑罗汉寺依资州唐和尚落发渝州圆律师授具足戒玄宗开元间习定南岳山中遇让和尚度之即得心印始自建阳佛迹岭迁临川次至南康龚公山代宗大历四年隶名钟陵开元寺时连帅路嗣恭聆风景慕亲授宗旨由是四方学者云集座下洪州廉使问师曰喫酒肉即是不喫即是师曰若喫是中丞禄不喫是中丞福丞有省师入室弟子一百三十九人各为一方宗主转化无穷师至是贞元四年正月中登建昌石门山于林中经行见洞壑平坦谓侍者曰吾之朽质当于来月归兹土矣言讫而回既而示疾院主闻和尚近日尊候如何师曰日面佛月面佛二月一日沐浴跏趺而逝宪宗元和八年赐谥大寂禅师塔曰大庄严之塔石头庚午贞元六年南岳石头和尚入寂讳希迁瑞州高要陈氏励志劲敏既冠直造曹溪得法未具戒属祖圆寂禀遗命谒青原山思禅师玄宗天宝初荐之衡山南寺寺东有石状如台乃结庵其上时号之曰石头和尚着草庵歌参同契盛行于世至是圆寂塔于东岭帝赐谥无际大师塔曰见相师嗣青原思思嗣六祖国一壬申贞元八年十二月国一禅师入寂师讳道钦苏州崑山朱氏子初业儒年二十八遇润州鹤林素禅师勉之剃落乃戒之曰汝乘流而行逢径即止师遂南迈玄宗天宝三载抵临安东北一山樵者曰此径山也乃驻钖焉山有龙渊龙王首化身为人献其地于师乃成伽蓝僧问如何是道师曰山上有鲤鱼井底有蓬尘崔赵公问弟子今欲出家得否师曰出家乃大丈夫事非将相之所能为公有省代宗大历三年诏至阙下帝亲瞻礼帝谓忠国师曰朕欲赐钦师一名国师欣然奉诏乃赐号国一禅师后辞归径山至是十二月示疾说法而逝帝赐谥大觉禅师师嗣鹤林素素嗣建康牛头山威禅师威嗣牛头持持嗣牛头方方嗣牛头巖巖嗣牛头融融嗣四祖乃四祖旁出之派也癸酉贞元九年正月监铁使张滂请税茶九州县产茶及茶山皆估其直什税一茶税初于此寿州毛罕妻兴元元年产一子名毛债猪头象耳骡足鱼腮人身既长每以铁杖自鞭其身持篠帚金田扫地谓人曰夙因盗常住钱金故扫地以偿也后越州云门有赞之者曰常住分文不可偷日生万倍恐难酬猪头骡脚分明见佛地今生扫未休至是庚酉年毛债死释皎然名昼一作字湖州人有逸才为颜鲁公真卿于頔吴季德诸公所敬陆羽至则清谈终日士大夫服其标致然耻以文章名世尝叹曰使有宣尼之博识胥臣之多闻终日目前矜道侈义适足以扰其性岂若松巖云月禅坐相偶无言而道合至静而性同吾将入杼山矣于是裹所着诗文火之后中丞李洪刺湖州枉驾杼山请及诗文昼曰贫道役笔砚二十余年一无所得冥搜物累徒起我人今弃之久矣洪搜之民间仅得十卷昼卒相国于頔序之进于朝德宗诏藏祕阁后人为之称曰𤁳之昼能清秀宦官得专军政者始自窦文场初文场恶左神策大将军柏良器贞元八年十二月左迁良器为右领军因而宦官得志至是贞元十一年五月河东节度使李自良薨监军王定远奏以行军司马李说为留后说深德定远请铸监军印监军有印自定远始律师灵澈字源澄居越州云门寺一时公卿负才望若刘长卿严维皇甫曾皆投刺结友澈诗与皎然僧标齐名澈着律宗行源二十一卷蚤游京师声誉显着终老于越焉相国权德舆作序饯之有观其容鉴其词知其心不待境静而静之之语宪宗元和十一年入灭有文集二十卷尚书刘禹钖为序后人称之曰越之澈洞氷雪丙子贞元十二年四月帝生日故事命沙门道士讲论于麟德殿至是始命以儒二参之帝悦赐法师瑞甫紫方袍命入官辅导皇太子僧标沙门名僧标幼而神宇清茂首中肃宗干元元年试通经之选为僧后习毘尼有高行至是贞元十四年结庵杭州之西岭上大雅与之游如李吉甫韦皐孟简皆与结尘外交吴人语曰杭之标摩云霄越之澈洞氷雪𤁳之昼能清秀竟陵陆羽见标曰日月云霞吾知为天标山川草木吾知为地标推能归美吾知为德标闲居趣寂得非名实在公乎杭人尊之而不名但唿曰西岭和尚塔记己卯贞元十五年四月庾承宣作福州无垢净光塔铭略曰观察使柳公监军使鱼公相与言曰报君莫大于崇福崇福莫大于树善树善莫大于佛教教之本其在浮图欤夫塔者上参诸天下镇三界影之所廕如日月之照破昏为明铃之所响如金石之奏闻声生善如是诸福尽归人王谋之既臧相顾踊跃食王禄者乐于檀施荷帝力者悦而献工役无告劳功用斯毕皇帝嘉焉御札题额钖名贞元无垢净光之塔宝林传贞元十七年建康沙门慧炬天竺三藏胜持编次诸祖傅法记谶及宗师机缘为宝林传癸未贞元十九年东都圣善寺大师凝公示寂翰林白乐天作八渐偈吊之其序曰居易甞求心要于师师赐教焉曰观觉定慧明通济舍由是入于耳贯于心有得也师今云亡以八字作偈哀悼之甲申贞元二十年九月太子诵得风疾不能言贞元二十一年正月辛未朔诸王亲戚入贺太子独以疾不能来帝涕泣悲叹由是得疾日益甚凡二十余日中外不通莫知两宫安否癸未帝崩甲午宣遗诏太子即帝位于太极殿顺宗诵德宗长子失音不能决事居深宫施帘帷独宦官李忠言昭容牛氏侍左右百官奏事自帏中可其奏在位一年寿四十六乙酉永贞元年八月庚子制令太子即皇帝位朕称太上皇徙居兴庆宫乙巳宪宗即位于宣政殿永贞九月太尉中书令韦皐薨皐治蜀二十一年封南康忠武王四川奉祀之以为土神礼重释氏法嘉州镌山为石佛像成皐为记有曰头围千尺目广二丈其余相好一一称是又甞训一鹦鹉念佛鹉毙皐曰是念佛者官以桑门礼阇维之果得舍利二颗皐为记略曰元精以五气授万类虽鳞介毛羽必有感清英纯粹者矣聿彼禽类习乎能言了空相于不念留真骨于已毙殆其元圣示现感于人心宪宗纯顺宗长子初封广陵王永贞元年三月立为皇太子八月受诏即位在位十五年寿四十五元和丙戌元和元年春正月上皇崩十月诏天下有道行僧赴上都阐扬法化丁亥元和二年诏信州鹅湖山大义禅师入麟德殿设斋召诸大德论道帝临听论义有法师问何谓四谛师曰圣上一帝三谛何在又问欲界无禅禅居色界此土凭何而立师曰法师只知欲界无禅不知禅界无欲曰如何是禅义以指点空法师无对帝曰法师讲无穷经论只这一点尚不奈何义却问众师曰毕竟以何为道有对知者是道师曰不可以智知不可以识识安得知者是道有对无分别是道师曰善能分别诸法相于第一义而不动安得无分别是道有对四禅八定是道师曰佛身无为不堕诸数安得四禅八定是道复有数人致对义皆乘机为晓之帝问曰何者是佛性义曰不离陛下所问帝默契由是益重禅宗师衢州须江徐氏嗣马祖元和十三年正月入寂勅谥慧觉禅师径山旧祖图曰大义滏禅师姓吴氏僧录元和二年二月制法师端甫掌内殿法事仪注录左右街僧事僧录自甫而始荆南城东天皇寺道悟禅师唐协律郎符载撰碑曰道悟姓张氏婺州东阳人年十四出家依明州大德祝发二十五受戒于杭州竹林寺初参国一于径山留五年代宗大历十一年隐于四明大梅山德宗建中初谒江西马祖二年参石头乃大悟遂隐当阳紫陵山后于荆南城东天皇废寺僧灵鉴者请居至是元和二年四月十三日以背痛入灭寿六十坐三十五夏法嗣三人曰慧真曰文贲曰幽闲今荆南城东有天皇巷存焉戊子元和三年诏怀晖禅师居京兆章敬寺每召对麟德殿论道是年入寂勅谥大觉禅师师泉州谢氏子嗣马祖荆南城西天王寺道悟禅师唐正议大夫户部侍郎平章事荆南节度使丘玄素撰师碑曰道悟渚宫人姓崔氏子玉之后胤也年十五依长沙寺昙翥律师出家二十三诣嵩山受戒三十参石头赖沐指示曾未投机次谒忠国师年三十四与国师侍者应真南还谒马祖祖曰识取自心本来是佛不属渐次不假修持体自如如万德圆满师于言下大悟祖嘱之曰汝往住持莫离旧处师蒙旨已便返荆门去郭不远结草为庐后节使顾问左右申其端绪节使亲往访问见其路隘车马难通极目荒榛曾未修整因之怒其令人持师抛于流水旌斾旋归居第火发莫可近向闻空中声曰我是天王神我是天王神节使谢过拜礼烟焰顿息亟趍江际见师水涯重伸忏悔迎请在衙供养于府西造寺额曰天王师居常称云快活快活临将入寂乃称苦苦阎罗王来取伊也院主云和尚被节使抛向水中神色不动如今何得恁么地师举枕子云汝道当时是如今是院主无对师掷下枕子而逝当此元和五年十月十三日也寿八十二坐六十三夏嗣法一人曰崇信庚寅元和五年三月勅谏议孟简补阙萧俛于醴泉寺监护译经润文庞居士襄州居士庞蕴者衡州衡阳县人也字道玄世本业儒少悟尘劳志求真谛德宗贞元初谒石头迁禅师乃问不与万法为侣者是甚么人头以手掩其口豁然有省后与丹霞天然禅师为友一日石头问曰日用事作么生士曰若问日用事即无开口处乃呈偈曰日用事无别唯吾自偶谐头头非取舍处处没张乖朱紫谁为号丘山绝点埃神通并妙用运水及搬柴头然之既而头曰子以缁邪素邪士曰愿从所慕遂不剃染后参马祖问曰不与万法为侣者是甚么人祖曰待汝一口吸尽西江水即向汝道士于言下顿悟玄旨遂厕祖之门徒焉乃留驻参承二载有偈曰有男不婚有女不嫁大家团栾头共说无生话机辩捷出诸方向之至是元和六年北游襄汉随处而居有女名灵照卖竹漉篱以供朝夕士坐次问灵照古人道明明百草头明明祖师意如何会女曰老老大大作这箇语话士曰尔作么生女曰明明百草头明明祖师意士乃笑士因下桥被搂女见亦去士边倒士曰尔作甚么女曰见爷倒地灵照相扶士将入灭谓灵照曰视日早晚及午以报照遽报日已中矣而有蚀也士出户观灵照即登父座合掌坐亡士笑曰我女锋捷矣于是更延七日州牧于公頔闻之来问士谓之曰但愿空诸所有慎勿实诸所无好住世间皆如影响言讫枕公膝而化遗命焚弃于江湖中庞婆走田中谓其子庞大曰汝父死矣庞大笑曰嗄倚锄亦脱去婆曰汝更愚痴既为焚烧毕婆乃遍别乡闾归隐之自后莫知其所自有诗偈三百余篇传于世缁白伤悼谓禅门庞居士即毘耶净名也壬辰元和七年夏六月大水为阴盈之象帝出宫女三百车办食飞走元和八年法师智辩悟解绝伦然寡徒侣偶有耆宿阅辩着述乃曰汝识至高颇符佛意今寡徒众盖缺人缘耳佛犹不能度无缘况初心者乎可办食布施飞走却后二十年当自有众辩如其教炊米散郊外感鸟大集搏饭辩祝曰食吾饭者愿为法侣后二十年辩往邺城开讲座下有众千余人皆年少比丘北山录北山法师神清着盛行于世至是元和九年清入寂百丈山江西隆兴路禅师名怀海福州长乐王氏子丱岁离尘三学该练属马祖阐化江西乃倾心依附与西堂智藏南泉普愿同号入室时三大士化门为角立焉师上堂曰灵光独耀逈脱根尘体露真常不拘文字心性无染本自圆成但离妄缘即如如佛师剏立丛林仪轨名曰清规至是元和九年正月十三日归寂寿九十五岁勅谥大智禅师塔曰大宝胜轮师嗣马祖清规百丈山大智海禅师创立也犹佛之律条动静云为折旋俯仰莫可犯也丛林尊行之又有日用小清规永明寿禅师所作也元和九年正月柳子厚作南岳大明律师碑其略曰儒以礼立仁义无之则坏佛以律持定慧去之则丧是以离礼于仁义者不可与言儒异律于定慧者不可与言佛达是道者惟大明师凡浮图之道衰其徒必小律而去经大明恐焉于是究戒律而大法以立通经教而奥义以修凡衣服器用动有师法言语行止皆为物轨全文载柳集鸟窠禅师讳道林杭州富阳潘氏子母朱氏诞时异香光明满室因名曰香光九岁出家二十一于荆州果愿寺受戒后诣长安西明寺复礼法师学华严经起信论礼示以真妄颂俾修禅那师问曰初云何观云何用心礼久而无言师三礼而退属代宗诏径山道钦禅师至阙师就得以谒之契悟心要及南归钱塘孤山永福寺有辟支佛塔时道俗共为法会师振钖而入有灵隐寺韬光禅师曰此之法会何以作声师曰无声谁知是会后见西湖之北秦望山有长松枝叶繁茂盘屈如盖遂栖止其上故时人谓之鸟窠禅师有鹊巢于侧人又曰鹊巢和尚至是元和间白侍郎居易由中书舍人出刺杭州闻师之道因见师栖止巢上乃问曰师住处甚险师曰大守危险尤甚曰弟子位镇山河何险之有师曰薪火相交识性不停得非险乎曰佛法大意如何师曰诸恶莫作众善奉行曰三岁孩儿也解恁么道师曰三岁孩儿虽道得八十翁翁行不得侍郎钦叹数从问道乃起竹阁于湖上近师之居以便朝夕之参益竹阁者今曰广化寺侍郎遗像存焉师于穆宗长庆四年二月十日告侍者曰吾今报尽言讫跏趺而化勅谥圆修禅师师嗣国一钦禅师四祖旁派布氏侍者法名会通姓吴为供奉官元和十年一日奏帝曰臣幼不食荤志愿从释浃旬蒙诏许出家寻母患归杭州乡里趍谒鸟窠禅师于湖上愿求剃度窠曰今时为僧鲜有精苦者行多浮滥卿曰本净非琢磨元明不随照窠曰汝若了净智妙圆体自空寂即真出家元卿确请窠乃与披剃具戒法名会通侍窠年久忽辞窠曰诸方学佛法去窠曰佛法此间亦有些子通曰请和尚佛法窠于身上拈起布毛吹之通顿悟玄旨遂不游行雅号布毛侍者建伽蓝于喜鹊寺之东葛岭之西坞曰招贤丙申元和十一年江州归宗寺智常禅师目有重瞳用药手按摩久而目眦俱赤因号赤眼归宗江州刺史李渤问曰芥子纳须弥莫妄谈否师曰人传使君读万卷书是否李曰然师曰使君自顶至踵如椰子大万卷向甚处着渤俛首有省师殁有嗣法者甚盛师嗣马祖马郎妇观世音也元和十二年菩萨大慈悲力欲化陜右示现为美女子乃之其所人见其姿貌风韵欲求为配女曰我亦欲有归但一夕能诵普门品者事之黎明彻诵者二十辈女曰女子一身岂能配众可诵金刚经至旦通者犹十数人女复不然其请更授以法华经七卷约三日通至期独马氏子能通经女令具礼成姻马氏迎之女曰适体中不佳俟少安相见客未散而女死乃即坏烂葬之数日有老僧仗钖谒马氏问女所由马氏引之葬所僧以钖拨之尸已化唯黄金锁子之骨存焉僧钖挑骨谓众曰此圣者悯汝等障重故垂方便化汝耳宜善思因免堕苦海语已飞空而去自此陜右奉佛者众泉州粲和尚赞曰丰姿窈窕鬓欹斜赚杀郎君念法华一把骨头挑去后不知明月落谁家清凉国师清凉大统国师澄观始见于则天万岁通天元年至顺宗在东宫之时闻法解悟以心要问于国师师答之略曰至道本乎其心心法本乎无住无住心体灵知不昧性相寂然包含德用迷现量则惑苦纷然悟真性则空明廓彻虽即心即佛唯证者方知然有证有知则慧日沈没于有地若无照无悟则昏云掩蔽于空门若一念不生则前后际断照体独立物我皆如直造心源无智无得然迷悟相依真妄相待若求真去妄如弃影劳形若体妄即真似处阴影灭若无心忘照则万虑俱捐若任运寂知则众行爰启放旷任其去住静鉴觉其源流语默不失玄微动静未离法界言止则双亡知寂论观则双照寂知语证则不可示人说理则非证不了是以悟寂无寂真知无知以知寂不二之一心契空有双亡之中道帝之元和四年五月勅有司别铸金印加清凉国师号僧统国师主教门事帝问师曰华严所诠何谓法界师曰法界者众生身心之本体也从本以来虚明广大唯一真境而已无有形貌而森罗大千无有边际而含容万有昭昭于心目之间而相不可覩晃晃于色尘之内而理不可分非彻法之慧目离念之明智不能见自心如此之灵通也故世尊初成正觉叹曰奇哉一切众生具有如来智慧德相但以妄想执着而不证得于是称法界性说华严经全以真空简精事理融摄周遍凝寂帝听于玄谈廓然自得护国真身佛骨己亥元和十四年正月帝遣中使杜英奇持香华往凤翔府法云寺护国真身塔所请释迦文佛指骨入内帝御安福门迎拜留禁中供养三日五色光现百僚称贺历送诸寺释部威仪太常长安万年音乐旌旛鼓吹伟盛殊特刑部侍郎韩愈上表陈谏引古言今称帝寿国祚之不延永帝大怒以表示宰辅将抵以死裴度崔群为解之贬潮州刺史愈倒郡之初以表哀谢劝帝东封泰山久而无报欝欝不乐闻郡有大颠禅师道德名重以书招之三招而大颠至颠之言论超胜留数十日或入定数日方起愈甚敬焉师辞去愈祀神海上乃登灵山造师之庐问曰弟子军州事繁省要处乞师一句师良久不顾公罔措时三平为侍者乃敲床一下师云作么平云先以定动后以智拔公乃拜三平而谢曰和尚门风高峻愈于侍者处得箇入路师问愈曰子之貌欝然似有不怿何也对曰愈之用于朝享禄厚矣一旦以忠言不用窜逐八千里播越岭海丧吾女孥毒雾瘴气日夕发作今黜于无人之地其生讵可保乎愈之来也道出广陵庙而祷之幸蒙其力而卒以无恙以主上有中兴之功已奏章道之使东巡泰山奏功皇天倘有意于此则庶几召愈述作功德而荐之郊庙焉愈早夜待之而未至冀万一于速归愈安能有怿乎颠曰子直言于朝也忠于君而不顾其身耶抑尚顾其身而强言之以徇名耶言用则获忠直之名享报言之利不用而逐事之必至何介介于胸中哉苟患乎逐则盍勿言而已吾闻之为人臣者不择地而安不量势而行今子遇逐而不怿趍时而求徇殆非人臣之正也且子之死生祸福岂不悬诸天乎子姑自内修而外任命可也彼广陵其能福汝耶主上以奸臣负国而讨之不暇仅能克乎而疮痍未瘳方此之际而子又欲封禅告功以骚动天下而属意在乎己之欲归子奚忍于是耶且夫以穷自乱而祭其鬼是不知命也动天下而不顾以便己是不知仁也强言以干忠遇困而抑欝是不知义也以乱为治而告皇天是不知礼也而子何以为之且子之遭黜也所言何事愈曰主上迎佛骨入大内愈以佛者夷狄之法耳三代无佛而年祚永久晋宋梁魏事佛不夭则乱愈恐主上惑于此是以不顾其身而斥之颠曰若是则子言谬矣佛也者覆天人之大器也其道则妙物而为言其言则尽性命之理其教则舍恶而趍善去伪而归真其视天下犹父之于子也而子毁之是犹子而刃父也吾闻善观人者观其道之所存而不较其所居之地桀纣之君跖硚之臣皆中国人也然不可法者以其无道也舜生东夷文王生西夷由余生于戎季礼出于蛮彼二圣二贤岂可谓之夷狄而不法乎今子不观佛之道而徒以为夷狄何言之陋也子以上古未有佛而不法耶则孔孟生衰周而蚩尤瞽叟生上古矣岂可舍衰周圣贤而法上古凶顽哉子以五帝三王之代未有佛而长寿也外丙二年仲壬四年何其夭耶书无逸曰自时厥后亦罔或克寿或十年或四五年也以汉晋之间人主夭且乱则汉明为一代之英主梁武寿至八十六岂必皆夭且乱耶愈曰余谓佛者口不道先王之法言而妄倡乎轮回生死之说身不践仁义忠信之行而诈造乎报应祸福之故无君臣之义无父子之亲贼先王之道愈安得默而不斥之乎颠曰甚哉子之不达也有人于此终日数十而不知二五则人必以为狂矣子之终日言仁义忠信而不知佛之言常乐我净诚无以异也且子诵佛书其疑与先王异者可道之乎曰愈何暇读彼之书颠曰子未甞读佛之书则安知不谈先王之法言耶无乃以甞读孔子之书而遂疑彼之非乎抑闻人以为非而遂非之乎苟以甞读孔子之书而疑彼之非是舜犬也闻之以为非而遂非之是妾妇也昔舜畜犬犬所见者惟舜一日尧过而吠之非爱舜而恶尧以所常见者舜未甞见尧也又闻女子之嫁也母送之巨往之汝家必敬必戒无违夫子然则从人者妾妇之事安可从人之非而不考其所以非之者乎夫轮回生死非妄造也此天地之至数幽明之妙理也以物理观之草木根荄藁而复生则其往复又何怪焉孔子曰原始要终故知死生之说庄子曰万物出于机入于机贾谊曰化为异类兮又何足患此皆轮回之说不俟于佛而明也焉得谓之妄乎且子又以祸福报应为诈造此尤足见子之非也夫善恶之报皆神理自然之应易曰积善有余庆积恶有余殃又曰鬼神害盈而福谦曾子曰戒之戒之出乎尔者反乎尔者也此皆报应之说也唯佛能隐恻乎人之祸福是以彰明较着言其必至之理使不自陷乎此耳岂诈造哉又言佛无君臣之义父子之亲此固非子之所及也事固有在方之内者有在方之外者方之内者众人所共守之方之外者非天下之至神莫之能及也故圣人之为言也有与众人共守而言之者有尽天下之至神而言之者彼各有所当也孔子之言道也极之则无思无为寂然不动感而遂通此非众人所共守之言也众人而不思不为则天下之理几乎息矣佛与人臣言必依于忠与人子言必依于孝此众人所共守之言也及其言之至则有至于无心非唯无心也则有至于无我非唯无我也则又至于无生矣则阴阳之序不能乱而天地之数不能役也则其于君臣父子固有在矣此岂可为单见浅闻者道哉今吾告汝以佛之理盖无方者也无体者也妙之又妙者也其比则天也有人于此终日誉天而天不加荣终日诟天而天不加损然则誉之诟之者皆过也夫自汉至于今历年如此其久也天下事物变革如此其多也君臣士民如此其众也天地神明如此其不可诬也而佛之说乃行于中无敢议而去之者此必有以蔽天地而不耻关百圣而不惭妙理存乎其间然后至此也子盍深思之乎今吾告汝以学者必考乎道之远者焉道之远则吾之志不能测者矣则必亲夫人之贤于我者彼之贤于我者以此为是矣而我返见其非则是我心有所未尽知者也是故深思彼之所是而力求之则庶几乎有所发也今子屑屑于形器之内奔走乎声色利欲之间少不如志则愤欝悲躁若将不容其生何以异于蚊虻争秽壤于积葶丁呆之间哉于是愈瞠目而不收气丧而不扬茫然有若自失逡巡谓大颠曰言尽于此乎颠曰吾之所以告子者盖就子之所能而为之言非至乎至者也曰愈也不肖欲幸闻其至者可乎颠曰诚尔心尽尔性穷物之理极天之命然后可闻也尔去吾不复言矣愈趍而出八月帝与宰臣语及愈有可怜者授袁州刺史复造颠庐施衣二袭而请别曰愈也将去师矣幸闻一言卒以相愈颠曰吾闻易信人者必其守易改易誉人者必其谤易发子闻吾言而易信之矣庸知复闻他说不复以我为非哉遂不告愈知其不可有闻乃去至袁州孟简尚书知愈与大颠游以书抵愈嘉其信向愈答简书称大颠颇聪明识道理实能外形骸以理自胜不为事物侵乱虽不尽解其语要且自胸中无滞碍因与之往还也潮州灵山大颠禅师讳宝通潮州扬氏子嗣南岳石头希迁禅师迁嗣吉州青原行思思嗣六祖大鑑禅师是年柳子厚卒庚子元和十五年正月庚子帝崩闰月皇太子即位于太极殿穆宗讳恒宪宗第三子元和七年立为皇太子在位四年寿三十岁长庆辛丑长庆元年三月庐龙节度使刘总举幽燕二十余郡归朝乞为僧诏赐僧衣号大觉大师署所居第为报恩寺壬寅长庆二年三月帝遣左街僧录灵阜赍诏起汾州无业禅师赴阙阜至宣诏毕稽首曰主上此度恩旨不同愿师起赴师笑曰贫道何德累烦人主汝可先行吾即往矣遂沐浴敷座告门人慧愔等曰汝等见闻觉知之性与太虚同寿一切境界本自空寂迷者不了即被境惑一为境惑流转不穷常了一切空无一法当情是诸佛用心处言讫端坐至中夜而逝阜回奏其事帝钦叹久之赐谥大达国师师蒙宪宗两朝敬重凡三诏不赴师商州杜氏子嗣马祖十月帝幸善因寺施僧缗钱一百万十一月诏立景王湛为皇太子癸卯长庆三年八月帝幸长庆宫遇持钵僧施绢三百匹湖东寺如会禅师入寂寿八十韶州人嗣马祖一禅师甲辰长庆四年冬帝崩于寝殿敬宗即位于太极东序十二月徐泗观察使王智兴以帝生日请于泗州置戒坛度僧尼以资福帝许之杭州永福寺刊石壁法华经元稹为记敬宗湛穆宗长子在位二年寿十八宝历乙巳宝历元年丙午宝历二年十二月帝崩文宗昂穆宗第二子初封江王敬宗无子立江王在位十三年寿三十三太和开成五丁未太和元年随州大洪山慈忍灵济大师名善信隆兴张氏宪宗元和中隷洪州开元寺僧籍参马祖一禅师密契心要敬宗宝历二年抵随州太湖山侧居焉属时亢旱乡人张武陵具羊豕以祈湖龙师见而悲之曰害命济命重增乃罪可且勿杀小须三日吾为尔祈师即入山北之巖穴宴坐冥祷雷雨大作数日后武陵迹而求之师方在定武陵即施其山兴建精舍以二子给侍左右学侣依向遂成法席至是太和元年五月二十九日师密语龙神曰吾前以身代牲辍汝血食今舍身偿汝可享吾肉即引刀截右膝复截左膝门人奔持其刀白液涌流俨然入寂山南东道奏上其状帝嘉之赐所居额幽济禅院石晋天福中改为奇峯寺宋神宗元丰元年又改曰灵峯寺哲宗元祐二年九月诏改为十方禅寺移洛阳少林寺长老报恩住持师嗣马祖一禅师药山禅师惟俨绛州韩氏年十七依潮阳西山慧照禅师出家纳戒于衡岳希操律师博通经论严持戒律首造石头头指之见马祖复还石头领悟心要后住澧州药山海众云合尚书李翱字习之刺朗州慕师之道入山谒之山诵经不顾李曰见面不如闻名师唿之李应诺山曰何得贵耳贱目李谢之乃问曰如何是道山以手指上下云会么李曰不会山云云在青天水在缾李忻然答以偈曰鍊得身形似鹤形千株松下两函经我来问道无余说云在青天水在缾又问如何是戒定慧山云这里无此闲家具李领解辞去师嗣石头迁禅师至是太和二年入寂寿八十四勅谥弘道大师塔曰化城龙潭澧州龙潭崇信禅师渚宫人家居荆南城天皇寺巷礼道悟禅师出家既受具服勤左右领悟玄旨后诣澧阳龙潭栖止焉师嗣天皇道悟禅师悟嗣石头迁迁嗣青原思禅师思嗣六祖尊者信接弟子曰德山宣鉴石壁经太和三年苏州重玄寺刊石壁经成白侍郎居易为碑略曰夫开示悟入诸佛知见以了义度无边以圆教垂无穷莫尊于法华经凡六万九千五百五言证无生忍造不二门住不思议解脱莫极于维摩经凡二万七千九十二言摄四生九类入无余涅槃实无得度者莫先于金刚经凡五千二百八十七言坏罪集福净一切恶道莫急于尊胜陀罗尼经凡三千二十言应念随愿生极乐土莫大于弥陀经凡一千八百言用正见观真相莫出于普贤行法经凡六千九百九十言诠自性认本觉莫深于实相法密经凡二千一百五言空法尘依佛智莫过于般若心经凡二百五十八言是八种经具十二部三乘之要旨万佛之祕藏尽矣般若心经凡有三译二百五十八言者太宗贞观间玄奘三藏法师之译也译之第三者也丹霞邓州丹霞天然禅师六月入寂寿八十三勅谥智通禅师初师本业儒将应举长安偶禅者于旅邸禅者问曰仁者何往曰选官去禅者曰选官何如选佛曰选佛当往何所禅者曰今江西马大师出世是选佛之场霞乃直造江西见祖以手拓幞头额马祖视之曰南岳石头是汝师也遽抵石头以手拓幞头额石头曰着槽厂去霞礼谢入行者房随次执爨役凡三年忽一日石头告众曰来日刬佛殿前草及期凡大众诸童行各备锹䦆刬草霞独以盆水洗头跪石头前石头笑而为之剃落从而为之说戒霞遂掩耳而趍去再谒马祖入僧堂坐圣僧颈马祖曰我子天然即拜马祖谢师赐与法号因名天然也今之僧堂曰选佛场本于此也师嗣石头观世音菩萨现像帝嗜蛤蜊㳂海官吏先时递进人亦劳止至是太和五年一日御馔蛤蜊有擘不开者一闻于帝焚香祝之乃张菩萨形仪梵相具足帝贮以金粟檀香合赐兴善寺令众瞻礼因问群臣斯何祥也或奏太乙山惟政禅师深明佛法博闻知见乞诏问之即诏师至帝问其说政曰物无虚应此乃启陛下信心耳契经云应以此身得度者即现此身而为说法帝曰菩萨身已现且未闻说法政禅师曰陛下覩此为常耶非常耶信耶非信耶帝曰希有之事朕深信焉师曰陛下心信闻说法竟皇情悦豫得未曾有诏天下寺院各立观音像以答殊休留师于内道场累辞归山诏令住圣寿寺师平原人姓周氏受业本州延和寺之诠澄法师得法于嵩山普寂禅师隐居太乙山学者盈室武宗初入居终南山终后阇维收舍利四十九粒建塔焉嵩山寂嗣北宗秀禅师癸丑太和七年十月帝诞节召法师知玄与道士入麟德殿论道南泉池州南泉禅师名普愿郑州新郑王氏子幼慕空宗肃宗至德二年依大隗山大慧禅师受业诣嵩岳受具足戒初习相部旧章究毘尼篇聚游诸讲肆历听楞伽华严入中百门观精练玄义后入马祖之室顿忘筌蹄悟明心地德宗贞元十一年憩钖池阳不下南泉三十余载至是太和初宣城廉史陆亘大夫请师下山伸弟子礼请振玄纲以说法要太和八年十二月示疾告门人曰星翳灯幻亦久矣勿谓吾有去来也言讫而逝师嗣马祖道吾潭州道吾山禅师名宗智龙兴海昏张氏子幼依槃和尚受教登戒参扣药山密契心印到镇江鹤林指夹山见船子诚禅师于华亭至此太和九年九月七日入寂阇维得灵骨数片舍利建塔道吾山寿六十一勅谥修一大师塔曰实相后雷迁其塔于石霜山之阳师嗣药山俨俨嗣石头迁船子华亭朱泾船子和尚名德诚遂宁府人得法于药山至华亭泛小舟随缘度日人莫知其高行因号曰船子和尚富有词句后因道吾指夹山会禅师来参山既解悟别去已频频回顾师遂唤阇黎山回首师竖起桡曰汝将谓别有耶乃覆舟入水而逝师嗣药山丙辰开成元年衢州子湖巖禅师名利踪澶州人姓周氏出家幽州开元寺依年受具入南泉室抵衢州马蹄山至是开成二年邑人翁迁贵施山下子湖创院以居师师于门下立牌曰子湖有一只狗上取人头中取人心下取人脚拟议则丧身失命临济会下二僧参才揭帘师喝曰看狗僧回顾师使归方丈僖宗广明元年入寂塔于本山师嗣南泉愿戊午开成三年三月清凉国师澄观入寂寿一百二岁腊八十三加大统国师帝谓以祖圣宗仰特辍朝三日重臣缟素奉全身塔终南山未几有梵僧至阙表称于葱岭见二使者凌虚而过问之答曰北印度文殊堂神也东取华严菩萨大牙归国供养有旨启塔果失一牙遂阇维舌根不坏如红莲色舍利光明莹润塔之赐塔曰妙觉相国裴休奉勅撰碑勅写师真奉安大兴唐寺宋太宗时赞宁僧统撰大宋高僧传称国师宪宗元和间入寂春秋七十余二说不同今并存之唐旧史曰德宗贞元十五年四月帝诞节勅有司备仪辇迎教授和尚澄观入内殿阐扬华严宗旨观陞高座曰大哉真界万法资始包空有而绝相入言词而无迹妙有不有真空不空我佛得之妙践真觉廓净尘习寂寥于万化之域动用于一空之中融身剎以相含流声光而遐烛我皇得之灵鉴虚极保合大和圣文掩于百王淳风扇于万国敷玄化以觉梦垂天真以性情是知华严教旨寂廓沖邃不可得而思议矣失其旨也徒修因于旷劫得其门也等诸佛于一朝帝顾谓群臣曰朕之师言雅而简辞典而富能以圣法清凉朕心仍以清凉赐为国师之号朕思从来执身心我人及诸法定相斯为颠倒群臣再拜稽首顶奉明命由是中外台辅重臣咸以八戒师礼之庚申开成五年春正月帝崩帝之弟武宗立九月召道士赵归真等入禁中修金箓道场十月武宗昇玄坛亲受法箓左拾遗王哲谏曰王业之初不宜崇信太过武宗炎穆宗第五子初封颕王先是文宗太子永薨无子立敬宗子陈王成美为皇太子及文宗崩中尉仇士良等矫诏废太子立颕王为皇太弟即位在位六年寿三十二会昌辛酉会昌元年六月以衡山道士刘玄静为光禄大夫充崇玄馆学士六祖下五世圭峯宗密禅师入寂云巖潭州云巖禅师名昙晟钟陵建昌王氏少出家于石门参百丈海禅师二十年因缘不契后造药山山曰百丈说甚么法师曰一日上堂大众立定以柱杖一时趁散复召大众众回首丈曰是甚么山曰今日因子得见海兄师于言下顿悟便礼拜至是会昌元年十月二十六日唤主事令备斋来日有上座发去至二十七夜入寂荼毘得舍利一千余粒瘗于石室勅谥无住大师塔曰净胜师嗣药山俨禅师接弟子洞山价曹洞宗本于师也九座山癸亥会昌三年正觉大师讳智广兴化军仙游人宪宗元和二年示生初参盐官安国师及鄂州无等禅师有省遂南归止泉州常持铁钵以一白犬自随至是武宗将废教乃遁巖谷宣宗复教复出南山懿宗咸通六年柢此九山之所逢巨蟒欲来吞师师钖先飞撑拄蟒口师入蟒口趺坐逮师出定蟒化为石矣既而雷雨涌沙成院基址由是山之神移山八维院居其中成九座焉师僖宗干符三年示寂昭宗干宁二年勅谥正觉大师甲子会昌四年三月诏以道士赵归真为左右街道门教授先生帝锐意求仙归真乘宠每排释氏帝然之复请与释氏辩论有旨追僧道于麟德殿谈论法师知玄登论座辩捷精壮道流不能屈玄因奏曰王者本礼乐一宪度吐纳服食盖山林匹夫独擅之事愿陛下不足留神帝色不平侍臣讽玄赋诗以自释玄立进五篇有鹤背倾危龙背滑君王且住一千年之句帝知其刺乙丑五年赵归真荐举邓元超偕刘玄靖等愈排释氏五月勅併省天下佛寺选汰僧人福州龟洋智真禅师慧忠作十偈今出其三篇明月分形处处新白衣宁坠解空人谁言在俗妨修道金粟曾为长者身忍僊林下坐禅时曾被歌王割截肢况我圣朝无此事只令休道亦何悲形容虽变道常存混俗心源亦不昏试读善财巡礼偈当年岂例是沙门忠扬州柳氏子嗣草堂义义嗣抚州曹山耽章禅师本寂寂嗣洞山价丙寅会昌六年帝饵方士金丹疽发背旬日不能言三月崩宣宗即位夏四月辛未朔宣宗始听政宣宗忱宪宗第十三子封光王为人严重寡言宫中咸以为不慧武宗不豫中尉马元贽立之为皇太叔即帝位在位十三年寿五十岁复佛之教以右常侍李景让为浙西观察使初景让母郑氏性严明早寡家贫居洛阳诸子皆幼母自教之一日宅后古墙因雨溃陷得钱盈船奴婢喜走告母母往焚香祝之曰吾闻无劳而获身之灾也天必以先君余庆矜其贫而赐之则愿诸孤他日学问有成乃其志也此钱不敢取遽命掩而筑之三子景让景温景庄皆举进士及第景让宦达发已班白小有过不免母之捶楚也太中丁卯大中元年闰二月诏曰会昌季年併省寺宇虽云异方之教有资为理之源中国之人久行其道釐革过当事体乖谬其灵山圣境应会昌五年所废寺宇诸宿旧僧可仍旧修复住持有司毋得禁止画弥陀佛是年太子少傅白居易薨年七十五赠尚书左仆射白与弟行简敏中友爱所居洛阳履道里疏沼种树架石楼香山凿八节滩号醉吟先生又自称香山居士与胡景等九人宴集皆高年不仕人慕之绘为九老图既卒以其所居第施为佛寺少傅甞画阿弥陀佛像礼事之自为之记略曰我本师释迦如来说言西方有世界号极乐以无八苦四恶道故也其国号净土以无三毒五浊业故也其佛号阿弥陀以寿无量愿无量功德相好光明无量故也谛观此娑婆世界众生无贤愚无贵贱无幼艾有起心归佛者举手合掌必向西方有怖厄苦恼开口发声必先念阿弥陀又范金合土刻石绣纹乃至印水聚沙童子戏者莫不率以阿弥陀佛为上首不知其然而然由是而观是彼如来有大誓愿于此众生众生有大因缘于彼国土明矣不然南北东方过现未来佛多矣何独如是哉唐中大夫太子少傅白居易当衰暮之岁中风痺之疾乃舍俸钱三十万命工画西方世界一部阿弥陀佛坐中央观音势至二大士侍左右人天瞻仰功德成就弟子居易稽首跪于佛前愿此功德回施众生众生有如我老者如我病者愿离苦得乐断恶修善不越南部便覩西方青莲上品随愿往生现在未来常得亲近欲重宣此义而说赞曰极乐世界清净土无诸恶道及众苦愿如我身老病者同生无量寿佛所戊辰二年观察使裴休守宣城常与名缁讲道门人谓公曰敢问三界之言未立人不知修行不见因果介景福者不为之少洎斯教也行乎中国愚人畏罪损其恶贤人望福增其善增之不已则至今当尽善矣损之不已至今当无恶矣何昏迷暴虐无减于秦汉之前福慧聪明不增于魏晋之后归之者殊途辐凑立之者万法云兴宜使吾人尽昇觉路不宜蚩蚩庶类由古至今若斯之迷也由之之用庸非溺乎公笑谓之曰大明肇启法不斋备圣人继出代天为工结网画卦文质滋改一圣立一法生天道人事显若符契夫燧人氏之未有火也则天无火星人无火食龟无火兆物无火灾必矣少昊氏之未理金也则天无金星人无金用龟无金兆物无金灾必矣及圣人攻木出火锻石取金于是乎精芒主宰腾变上下则知世法时事随圣人也考精神之源穷性命之表作大方便护于群生群生受之而不知盖犹天道运行物以生茂皆谓自己孰知其然也于是问者廓然自得佛味及诏许立寺而宣城士民相鼓以万请先立之于宣郛遂复新兴寺焉休乃礼迎黄檗希运禅师至郡寓开元寺朝夕受法己巳三年湖南观察使裴休谒潭州华林觉禅师问有侍者否师曰有一两箇使云在甚么处觉乃唤大空小空二虎自菴后而至使惊惧焉觉潭州人嗣马祖一禅师黄檗洪州黄檗山禅师名希运闽人也幼于福州黄檗山出家受具游京师往江西参百丈海禅师契悟心要相国裴休镇宛陵建大禅苑请师说法还以黄檗名其寺休既契心集师所说法语类之成帙题曰黄檗心要入大藏流行至是大中四年八月师入灭勅谥断际禅师塔曰广慈师嗣百丈海海嗣马祖道一禅师辛未大中五年正月诏京兆大荐福寺弘辩禅师入内帝问禅宗何有南北之名师奏曰禅门本无南北自诸祖至弘忍大师有二弟子一慧能受衣法居岭南一神秀在北扬化得法虽一而开导发悟有顿渐之异故曰南顿北渐非禅宗有南北之号也帝曰何名戒定慧对曰防非止恶名戒六根涉境心不随缘名定心境俱空照览无惑名慧帝曰何名方便对曰隐实覆相权巧之门也被接中下曲施诱进谓之方便设为上根言舍方便但说无上道者斯亦方便之谈以至祖师玄言忘功绝谓亦无出方便之迹帝曰何为佛心对曰佛者西天之语唐言觉谓人有智慧觉照为佛心心者佛之别名有百千异号体唯其一如陛下日应万机即是陛下佛心帝曰有人念佛如何对曰如来出世随根器而说为上根者开最上乘顿悟至理中下根者未能顿晓是以佛开观门令念佛生于极乐帝曰有持经呪求佛如何对曰如来种种说法皆为一乘如百千众流莫不朝宗于海如是差别诸缘皆归萨婆若海帝曰祖师既传心印金刚经云无所得法如何对曰佛之一化实无一法与人但示各各自性同一法藏当时然灯如来但印释迦本法而无所得方契然灯本意帝曰禅师既会祖意还礼佛看经否对曰沙门礼佛诵经盖是住持常法有四种焉依佛戒修身参寻知识渐修梵行履践如来所行之迹帝曰何为顿见何为渐修对曰顿明自性与佛无二然有无始染习故假渐修对治令顺性起用如人喫饭非一口便饱是日便对漏下七刻帝悦赐号圆智禅师继有诏旨增修天下祖塔应未经赐谥者所在以闻太常考行颁赐弘辩京兆人也嗣章敬寺怀晖禅师晖泉州人姓谢氏宪宗元和十三年入寂谥大觉禅师嗣马祖壬申大中六年诏复江州庐山东林寺刺史崔黯为碑诏加谥远法师辩觉二字沩仰宗潭州沩山禅师名灵祐福州长谿人姓赵氏年十五出家依本郡建善寺法常律师剃发受具于杭州龙兴寺究大小乘教二十三游江西参百丈海禅师悟明心法有司马头陀者自湖南来言于百丈曰沩山一千五百人善知识所居之地也师于百丈会中应命而往营搆梵宇值武宗毁教裹头隐于民大中初观察使裴休请师复至所居连帅李景让奏额曰同庆寺禅会特盛缁侣辐辏师敷扬宗教凡四十余年达其道者不可胜数入室弟子四十一人至是大中七年正月九日盥漱趺坐怡然而逝寿八十三腊六十四塔于本山勅谥大圆禅师塔曰清净相国郑愚为碑师嗣百丈海禅师海嗣马祖一禅师仰山属江西袁州路禅师名慧寂韶州怀化人姓叶氏年九岁于广州和安寺投通禅师出家十四披剃未登具即游方初谒耽源耽忠国师侍者应真也已悟玄旨耽源曰国师当时传得圆相九十七箇乃六代祖师所留也授与老僧记之曰吾灭后三十年南方有一沙弥到来大兴此教次第传授无令断绝今适子来当以付之无令断绝师既领玄旨后参沩山遂陞堂奥师卧次梦入天宫弥勒内院居第二座有一尊者白槌云今当第二座说法师起白槌曰摩诃衍法离四句绝百非谛听谛听众皆散去一日忽有梵僧从空而至师问曰近离甚么曰西天曰几时离彼梵曰今早师曰太迟生曰游山翫水师曰神通游戏则不无阇黎梵曰特来东土礼文殊却遇小释迦遂出梵书贝多叶数十与师作礼乘空而去自此号师小释迦焉梁贞明二年丙子岁师再迁东平说偈曰年满七十七无常在今日日轮正当午两手抱屈膝言讫以两手抱膝而终阅明年嗣法弟子南塔光涌禅师迁灵骨归仰山塔于集云峰下勅谥智通禅师妙光之塔师嗣沩山祐禅师法道盛化人皆宗之曰沩仰宗寂初住王莽山僖宗干符六年山神请曰东南有大仰山福地也师乃迁焉甲戌大中八年终南山初有一僧结菴习定一日有猴窃其伽黎衣披而宴坐随有群猴皆习定坐有脱去者今有五猕猴塔至是宣宗御制赞曰嗟汝猕猴能入定心猿不动几千春罢攀红树三冬菓休弄碧潭孤月轮双眼已随青嶂合两眉犹对百花颦自从坐脱终南后悟了浮生多少人受戒给牒丙子大中十年勅法师辩章为三教首座初令僧尼受戒给牒戊寅十二年冬十月司空门下侍郎同平章事令狐绹拟李远杭州刺史帝曰吾闻远诗长日唯消一局棊安能理人绹曰诗人託此为高兴耳未必实然帝曰且令往试观之三世同居万敬孺庐州人三世同居丧亲庐墓刺指血书佛经郡守改其所居里曰成孝乡广孝聚至是大中十二年有司申闻帝勅旌表其家藤萝尊者温州瑞安本寂禅院僧无绎因武宗会昌沙汰隐于东北谷结庵禅定阅十年藤萝缠绕俨然不动人号之藤萝尊者后人立嗣至今奉祀之己卯大中十三年八月帝崩宣宗性明察沈断用法无私从谏如流重惜官赏恭谨节俭惠爱民物故大中之政讫于唐亡人思咏之谓之小太宗懿宗讳漼宣宗长子始封郓王在位十四年寿三十一岁咸通庚辰咸通元年普化镇州普化和尚不知何许人也事盘山密受真诀唯振一铎佯狂街市或居冢间至是咸通元年振铎凌空隐隐而逝莫测其由师嗣盘山积禅师积嗣马祖壬午咸通三年二月杭州大慈山寰中禅师入灭寿八十三勅谥性空禅师师蒲坂人姓卢氏嗣百丈海禅师夏四月勅两街四寺各置戒坛剃度僧流二七日水忏匡宗大德讳知玄姓陈氏咸通四年制署号悟达国师总教门事十二年五月帝幸安国寺赐师沈香装饰宝座高二丈余珍丽绝甚僖宗中和二年驾幸蜀避黄巢至成都遣御史郭遵赍玺书召师赴行在次年师自成都行宫辞还九陇山一珠隆起于左股楚甚是曰人面疮遇异僧引水洗疮知为晁错袁盎冤对也今之水忏三卷者缘起于师也师亦自知时谢右脇安然而逝师三学洞贯名盖一时世称陈菩萨德山朗州德山禅师名宣鉴简州人姓周氏丱岁出家依年受具精究律藏于性空寺通贯诸经旨趣常讲金刚般若时谓之周金刚不信南方宗禅之道乃曰出家儿千劫学佛威仪万劫学佛细行不得成佛南方魔子敢言直指人心见性成佛我当搂其窟穴灭其种类以报佛恩遂檐青龙疏钞出蜀至澧阳路上买油糍点心婆子指其檐曰这箇是甚么师曰青龙疏钞婆曰讲何经师曰金刚经婆曰我有一问若道得我当供上座油糍若道不得不与油糍婆乃问曰经中道过去心不可得未来心不可得现在心不可得未审上座点那箇心师无语乃不得油糍而去遂之澧州龙潭寺至法堂曰久向龙潭及乎到来潭又不见龙又不现潭隐身曰子亲到龙潭师无语求栖止焉一夕侍立潭曰更深何不下去师便出却回曰外面黑潭点纸烛度与师拟接潭即吹灭之师当下大悟便礼拜潭曰子见箇甚么师曰从今向去更不疑天下老和尚舌头也来日将所携疏钞于法堂前焚之举火曰穷诸玄辩若一毫置于太虚竭世枢机似一滴投诸巨壑辞去抵沩山复还住澧阳三十年属武宗废教隐于独浮山之石室宣宗大中初武陵刺史薛廷望再葺德山精舍号古德禅院请师住持不肯下山廷望设诡计以茶盐诬师致之入州礼敬坚请然后居之以阐玄化至是咸通六年十二月三日谓众曰扪空追响劳汝心神梦觉觉非竟有何事言讫安坐而化勅谥见性禅师嗣龙潭崇信禅师武陵唐为朗州今常德路荆域临济宗镇州真定路也临济禅师名义玄生曹州南华刑氏自幼剃落初到黄檗时睦州陈尊宿为首座问师在此几时师曰在此三年州指其问佛法的的大意檗便打三度问三度打师乃辞睦州曰自恨障缘不领深旨今且辞去州曰须辞和尚睦州语檗曰问话上座若来辞方便接伊已后为一株阴凉大树覆荫天下人去在师辞檗檗曰往高安参大愚去师至高安愚曰甚处来师曰黄檗愚曰黄檗有何言句师曰某甲三度问佛法的的大意三度被打不知有过无过愚曰黄檗与么老婆心切师于言下大悟乃曰元来黄檗佛法无多子愚搊住曰这尿床鬼子适来道有过无过如今却道佛法无多子尔见箇甚么道理速道速道师于大愚肋下筑三拳愚拓开曰汝师黄檗非干我事却回黄檗檗曰来来去去有甚了期师曰祇为老婆心切便人事了侍立檗曰大愚有何言句师举前话檗曰大愚老汉饶舌待来痛与一顿师曰说甚待来即今便打遂掌黄檗檗曰这风颠汉来这里捋虎须师便喝檗云侍者引之参堂去师后住镇州临济学侣云集乃曰大凡演畅宗乘一句中须具三玄门一玄门须具三要有权有实有照有用汝等诸人作么生会后居大名府兴化寺东堂至是咸通八年四月十日说偈曰㳂流不止问如何真照无边说似他离相离名人不禀吹毛用了急须磨端坐而逝塔全身于府西北隅勅谥慧照禅师塔曰澄灵嗣黄檗运运嗣百丈海缁林尊仰曰临济宗戊子咸通九年诏康承训讨庞勋等于徐州承训奏乞沙陀三部落使朱耶赤心帅其众以自随败勋于徐州勋死帝嘉朱耶赤心之功置大同军于云州以赤心为节度使赐姓李名国昌国昌子克用克用子存勗后唐庄宗也初太宗贞观间破西突厥置十三州都督府未甞有沙陀府也有处身处密诸部又其小者也朱耶者处身别部之号也至宪宗时始有朱耶尽忠及子执宜见于中国自号沙陀以朱耶为姓盖沙陀大碛也自处身以来世居此碛号沙陀突厥至尽忠孙赐姓李氏李氏复大而夷狄遂以沙陀为贵种曹洞宗江西瑞州洞山禅师名良价为越州会稽俞氏幼岁出家从师念般若心经至无眼耳鼻舌身意处忽以手扪面问其师曰某甲有眼耳鼻舌等何故言无其师骇异曰吾非汝师指其往五洩山礼默禅师披剃年二十一诣嵩山具戒游方首谒南泉次参沩山沩山指之曰此去丰陵攸县石室相连有云巖道人若能拨草瞻风必为子之所重由是径造云巖便问无情说法甚么人得闻巖曰无情得闻师曰和尚闻否巖曰我若闻汝即不闻吾说法也师曰某甲为甚么不闻巖竖起拂子曰还闻么师曰不闻巖曰我说法汝尚不闻岂况无情说法乎师曰无情说法该何典教巖曰岂不见弥陀经云水鸟树林悉皆念佛念法师于此有省乃述偈曰也大奇也大奇无情说法不思议若将耳听终难会眼处闻时方得知辞去宣宗大中末年于新丰山接诲学侣盛化豫章高安之洞山权开五位善接三根大阐一音广弘万品横抽宝劒剪诸见之稠林妙叶弘通截万端之穿凿又得曹山深明的旨妙唱嘉猷道合君臣偏正回互由是洞上玄风播于天下故诸方宗匠咸共推尊之曰曹洞宗至是咸通十年二月入寂寿六十三腊四十二勅谥悟本禅师塔曰慧觉江西抚州路曹山禅师名本寂生泉州莆田黄氏少业儒年十九岁往福州灵石出家二十五登戒谒洞山山问阇梨名甚么师曰本寂山曰那箇聻师曰不名本寂山深器之自此入室盘桓数载乃辞去山遂密授洞上宗旨直趋曹溪礼六祖塔回吉水众向师名请开法师志慕六祖遂名山曰曹寻值贼乱乃之宜黄有信士王若一舍何王观请师住持师更何王为荷玉由是法席大兴学者云萃洞山之宗至师为盛昭宗天复元年六月十五日谓众白曹山明日辰时行脚去及时焚香宴坐而化寿六十二腊三十七葬全身于山之西阿勅谥元证禅师塔曰福圆寂嗣洞山良价禅师价嗣云巖晟晟嗣药山俨俨嗣石头迁迁嗣青原思思嗣六祖大鉴禅师庚寅咸通十一年十一月帝诞节召两街大德僧人入内讲道帝悦赐昙显等十人紫衣赐永兴军终南山道宣律师号澄照律师相国裴公至是咸通庚寅薨寿七十四岁执弟子礼事黄檗运禅师悟明心要公讳休字公美河东孟州间喜人儿时与兄弟偕隐昼讲经夜着书有馈鹿者休不食曰蔬食犹不足今一㗖肉后何以继擢进士第累迁职任刺洪州日入龙兴寺观画壁曰容仪可观高僧何在众无对者公曰此间有禅僧否属运禅师于岭南黄檗山舍众来大安精舍混迹洒扫人莫之识或曰有一禅者公延之至理前语问之运朗声曰裴休公曰诺运曰在甚么处公豁然契会遂迎之入府朝夕问道公移镇宛陵请运与俱公于宣宗时执政云居禅师名道膺幽州玉田人姓王氏童丱出家于涿州延寿寺二十五岁成大僧其师令习声闻篇聚非其好弃之游方至翠微闻洞山法席遂造焉契悟宗旨结庵三峰经旬不赴堂价禅师觇之每有天人送食洞山谓之曰我将谓汝是箇人犹作这箇见解高声唿曰膺庵主师应诺山曰不思善不思恶是甚么师有省回庵宴坐天神寻之不见三日乃绝山勉师随方接人遂乃焚其庵去海昏登欧阜庐山西北崦冠世之绝境也就树缚屋而居号云居衲子亦追求而集散处山间树下久成苫架至是咸通十三年遂成法席学侣至一千五百众唱洞山之道居三十年道遍天下南昌王钟傅师尊之师于昭宗天复元年十二月二十八日为众开最后方便叙出世始末次年正月三日端坐而逝勅谥弘觉禅师塔曰圆寂帝于宫中日斋万僧御制赞呗癸巳咸通十四年三月诏迎凤翔法门寺佛骨以四月八日至京帝御安福门楼迎拜引入内道场三日供养送京城诸寺七月帝崩太子即位明年四月诏送佛骨归于凤翔都人耆耋辞饯皆呜咽流涕僖宗儇懿宗第五子初封晋王懿宗不豫立为皇太子在位十五年寿二十七干符广明中和光启文德甲午干符元年时东昌路濮州人王仙芝始聚众数千人起于长垣二年黄巢亦聚众千余人应王仙芝巢少时与仙芝皆以贩私盐为事巢善骑射喜任侠粗涉书传屡举进士不第遂为盗与仙芝攻剽州县横行山东民之困于重歛也争归之数月之间众至数万干符五年招讨使曾元裕大破王仙芝于黄梅追斩仙芝黄巢方攻毫州仙芝余党尚让者帅其余众归巢推巢为主号冲天大将军称王霸元年署官属陷福建干符六年冬巢来襄阳十一月山南东道节度使与江西招讨使曹全晸合兵屯荆门以拒之战败北至江陵俘斩其什七八巢与尚让收余众渡江东走巢势复振转掠饶信池宣歙杭等十五州众至二十万广明元年十一月巢陷东都十二月壬午巢兵攻潼关关上兵皆溃中官田令孜奉帝自金光门出惟福穆泽寿四王及妃嫔数人从行百官皆莫之知巢入长安帝幸兴元乃入蜀庚寅巢杀唐宗室在长安者壬辰巢即皇帝位国号大齐称金统元年中和二年巢所署同州防御使朱温屡请巢益兵以捍河中不报温见巢兵势日蹙知其将亡亲将胡真谢瞳劝温归国九月温杀其监军严实举州降诸道行营都统王铎承制以温为同华节度使未几赐名全忠河中留后王重荣行营都监杨复光东面宣慰使王徽诸道行营都统王铎议讨贼复光曰雁门李仆射骁勇有强兵召之来贼不足平也时王铎在河中乃以墨勅召李克用十一月克用将沙陀万七千人趣河中中和三年三月克用进军渭桥与巢军战于渭南贼兵大败奔走四月克用自光泰门入京师巢力战不胜焚宫室遁去克用时年二十八岁破巢复长安功第一诏以克用为河东节度使中和四年春二月巢走围陈州李克用率汴徐六衣之军以救之五月巢引兵东北趣汴州克用追及巢于中牟奋击大破之巢将尚让帅其众降克用克用追至冤句粮尽乃还汴州营于城外朱全忠固请入城馆于上原驿全忠置酒克用乘酒语颇侵之全忠不平发兵围驿而攻之克用缒城得出六月武宁将李师悦等追巢至瑕丘败之巢众殆尽走至狼虎谷巢甥林言斩巢兄弟妻子首以降巢始起于干符二年至中和四年七月灭睦州陈尊宿名道明江南陈氏之后也幼出家本州开元寺持戒精严学通三藏游方契旨于黄檗延充首座众请住观音院常有百余众经数十载诸方归慕咸以尊宿称后归开元房居织蒲鞋以养母故有陈蒲鞋号天使至问师三门俱开从那门入师唤尚书使应诺师曰从信门入师看经次陈操尚书问和尚看甚么经师曰金刚经尚书曰六朝翻译此当第几师举起经曰一切有为法如梦幻泡影至是干符四年召门人曰此处缘息吾当逝矣乃跏趺而逝郡人以香薪焚之舍利如雨收灵骨塑像于寺寿九十八腊七十六嗣黄檗运禅师运嗣百丈海禅师己亥干符六年庚子广明元年辛丑中和元年澧州洛浦山禅师名元安凤翔麟游人丱岁出家具戒持律通经论是年参临济玄禅师充侍者后往夹山卓庵昭宗光化元年八月诫门人曰出家之法长物不留况其他哉切须在念时光迅速大道深玄苟或因循曷由体悟至十二月一日安坐而寂嗣夹山会禅师夹山澧州夹山禅师名善会广州廖氏子幼岁出家依年受戒听习经论该练三学出住润州鹤林因道吾指之见船子诚禅师于华亭契悟心要恭禀遗命遁世忘机懿宗咸通年间栖迟丰州学侣云集相从卜居于夹山遂成院宇至是中和元年十一月七日入寂葬本山谥传明大师嗣船子诚禅师壬寅中和二年钟传据江西癸卯中和三年李克用复京师拓跋思恭以兵赴国难黄巢之乱也朝廷命思恭权夏绥节度使赐姓李甲辰中和四年黄巢既灭秋七月李克用至晋阳遣使奉表极言朱全忠妬功嫉能终为国患凡八上表请诛讨之帝谓方事之殷姑存大体诏奖谕克用且解之于时浙东饥疫明州普贤忏院幼璋禅师收瘗台温明三郡饿殍遗骸数千时人唿师曰增悲菩萨乙巳光启元年二月帝还至京师改元中官田令孜愈纵威权河中节度使王重荣累表数令孜罪恶重荣启李克用引兵赴之十二月克用进逼京城田令孜夜奉帝自开远门出幸凤翔光启二年春正月田令孜请帝幸兴元帝不从是夜令孜引兵入宫劫帝幸宝鸡宰相朝臣皆不知及发宝鸡留杨晟守散关乘舆才入散关邠宁节度使朱玫已围宝鸡嗣襄王熅肃宗玄孙也有疾从上不及留遵涂驿为玫所得与之俱还凤翔三月车驾至兴元朱玫逼百官奉襄王熅权监军国事长安百官太子太师斐璩等劝进于襄王熅监即皇帝位改元建贞遥尊帝为太上元皇帝观军容使杨复恭传檄关中称得朱玫首者以静难节度使赏之玫将王行瑜擒玫斩之襄王奔河中王重荣诈为迎奉执熅杀之诏以行瑜为静难军节度使灵云禅师名志勤福州长谿人嗣长庆安安嗣百丈海勤在沩山时见桃花悟道后返福州居灵云钱镠是年讨董昌有功授杭州刺史巖头鄂州巖头禅师名全奯泉州柯氏子少礼青原谊公落发禀戒于长安宝寿寺习经论诸部忧游禅苑后参德山契旨住巖头值武宗汰教乃于湖边隐作渡子后庵于洞庭卧龙山徒侣臻辐至是光启三年四月八日入寂门人为焚之获舍利四十九粒起塔供养勅谥清巖禅师嗣德山鉴鉴嗣龙潭信石霜潭州石霜山禅师名庆诸江西吉州新滏陈氏依洪井西山绍銮禅师落发诣洛下习毘尼教抵沩山充米头一日沩山拾一粒米谓师曰莫轻这一粒百千粒从这一粒生师曰百千粒从这一粒生未审这一粒从甚处生沩山呵呵大笑便归方丈至晚上堂曰米里有虫诸人好看后参道吾智禅师密契心要后因避世混俗于长沙刘阳陶家坊人莫识者因僧举洞山解制上堂秋初夏末兄弟东去西去直须向万里无寸草处去师曰出门便是草洞山闻之乃云此是一千五百人善知识语师因此声名驰露帝闻师道誉赐紫衣辞不受至是光启三年入寂葬院之西北隅勅谥普会大师嗣道吾宗智智嗣药山俨俨嗣石头迁迁嗣青原思戊申文德元年二月帝自凤翔归京三月不豫壬寅大渐皇弟吉王保长而贤群臣属望十军观军容使杨复恭请立其弟寿王杰为皇太弟癸卯帝崩遗制太弟杰更名敏即皇帝位王建据有西川昭宗懿宗第七子初封寿王名杰更名敏龙纪元年改名晔在位十六年寿三十八龙纪大顺景福干宁光化天复己酉龙纪元年十一月帝改名晔帝将祀圜丘中尉枢密皆䙆衫侍从故事也僖宗之世已具襕笏至是又令有司制法服孔纬及谏官皆以为不可帝出御礼谕之曰卿等所论至当事有从权勿以小瑕遂妨大礼于是宦官始服劒佩侍祠庚戌大顺元年辛亥大顺二年杨行密据扬州杭州千顷山禅师名楚南福州张氏子得旨于黄蘗初抵姑苏报恩寺精修禅定二十余年足不踰阈寻住钱塘支硎山慈云虽应缘无倦常住禅定或踰月或浃旬僖宗光启年间刺史钱镠请师下山供养僖宗闻其道化就赐紫衣僖宗文德元年五月入寂寿七十六塔于院之西隅师着破邪论行于世嗣黄蘗运禅师至是大顺二年宣州孙儒寇钱塘发塔覩师全身爪发俱长拜谢修塔而去壬子景福元年八月以杨行密为淮南节度使宣明历寖差太子少詹事边冈造新历成十二月帝命之曰景福景玄历癸丑二年以渝州刺史柳玭为泸州刺史柳氏自公绰以来世以孝悌礼法为士大夫所宗玭为御史大夫上欲以为相宦官恶之故久谪于外玭甞诫其子弟曰凡门地高可畏不可恃也立身行己一事有失则得罪重于他人死无以见先人于地下此其所以可畏也门高则骄心易生族盛则为人所嫉懿行实才人未之信小有玭颣众皆指之此其所以不可恃也故膏梁子弟学宜加勤行宜加励仅得比他人耳玭颣王朝据福州称留后王镕帅镇定称赵王刘仁恭是时为幽州卢龙节度使称燕王甲寅干宁元年沙门贯休入蜀以诗谒王曰一瓶一钵垂垂老万水万山特特来蜀王待以殊礼加以官资禅月大师号亦其赐也至后唐庄宗同光三年入寂高僧齐巳蜀人也幼捐俗依沩山祐禅师时慧寂禅师住豫章观音院巳总辖庶务有粥疏曰粥名良药佛所赞扬义冠三檀功标十利更祈英哲各遂愿心既备清晨永资白业其后居西山金鼓示寂塔存焉龙盘乃其书堂也乙卯干宁二年次年马殷据湖南杭州钱镠兼镇东西两浙李茂贞犯京师帝幸华州茂贞入长安宫室市肆燔烧俱尽丙辰三年正月九峰玄禅师戒其徒曰无虚度光阴无虚消信施既已出家唯道是履名大丈夫云已寂然入定至三月二十日而入灭丁巳干宁四年闽帅王朝薨弟审知嗣据其地赵州禅师名从谂曹州郝乡人也姓郝氏童穉于本州扈通院从师披剃未纳戒抵池阳参南泉愿禅师泉器之一日问泉曰如何是道泉曰平常心是道师曰还可趣向也无泉曰拟向即乖师曰不拟争知是道泉曰道不属知不属不知知是妄觉不知是无记若真达不疑之道犹如太虚廓然荡豁岂可强是非耶师于言下悟理乃往嵩岳瑠璃坛纳戒仍返南泉久之众请住赵州观音院一曰东院道化甚盛作十二时歌偈颂机缘语录流行于世新到师问曰曾到此间么僧曰未曾到师曰喫茶去又问僧曰曾到此间么僧曰曾到师曰喫茶去院主问曰为甚么曾到也喫茶去未曾到也喫茶去师召院主主应诺师曰喫茶去时真定帅王镕称赵王庐王节度使刘仁恭称燕王二王争相重敬至是干宁四年十一月二日卧右脇而寂寿一百二十岁勅谥真际大师嗣南泉愿愿嗣马祖戊午光化元年赦李茂贞八月车驾自华州还京师己未光化二年华岳禅师玄伟编次德宗贞元以来禅宗机缘为圣胄集杭州无着禅师名文喜嘉兴朱氏年七岁依本邑常乐寺国清出家剃染习律听教属武宗汰教反服韬晦宣宗初再度于盐官齐峰寺往五台礼文殊遇一老翁牵牛而行邀师入寺翁纵牛引师陞堂翁踞床指绣墩命坐翁曰近自何来师曰南方翁曰南方佛法如何住持师曰末法比丘少奉戒律翁曰多少众师曰或三百或五百师却问此间佛法如何住持翁曰龙蛇混杂凡圣同居师曰多少众翁曰前三三后三三翁唿童子均提致茶又进酥酪翁拈起玻瓈盏问曰南方还有这箇否师曰无翁曰寻常将甚么喫茶师无对辞别翁令童子相送师问童子前三三后三三是多少童召大德师应诺童曰是多少师曰此为何处童曰此金刚窟般若寺也师悽然悟彼翁者文殊也即稽首童子愿乞一言为别童说偈曰面上无嗔供养具口里无嗔吐妙香心里无嗔是珍宝无垢无染是真常言讫均提与寺俱隐懿宗咸通三年师至洪州观音参仰山寂禅师顿悟心法后回浙西住龙泉寺钱王奉赐紫衣署无着禅师至是光化三年十月三日告众曰三界心尽即是涅槃言讫跏趺而逝寿八十岁塔于鹫峰灵隐之西坞哀帝天祐二年叛兵发师塔肉身不坏爪发俱长钱王谬闻之遣裨将邵志重加封瘗宋宁宗嘉定十三年迁葬净慈山智觉寿禅师塔左师嗣仰山寂寂嗣沩山祐禅师庚申光化三年初崔胤与上密谋尽诛宦官流枢密使宋道弼景务修等皆赐自尽宦官益惧中尉刘季述王仲先枢密使王彦范薛齐偓等阴谋废立帝猎苑中夜归季述扶帝与后同辇嫔御侍者才十余人适少阳院锁其门季述矫诏令太子裕监国寻使即皇帝位以帝为太上皇季述遣其养子希度诣朱全忠许以唐社稷输之天平节度副使李振劝全忠诛季述全忠乃囚希度遣振如京师崔胤密遣人说神策指挥使孙德昭诛季述等时十二月也辛酉大复元年正月朔王仲尼入朝孙德昭擒斩之崔胤迎帝御长乐门楼帅百官称贺周承晦擒刘季述王彦范继至方诘责已为乱挺所毙薛齐偓赴井死出而斩之灭四人之族时朱全忠李茂贞各有挟天子令诸侯之意全忠欲帝幸洛阳茂贞欲帝幸凤翔朱全忠至河中表请车驾幸东都十一月中尉韩全诲逼帝幸凤翔遂火其宫城壬戌天复二年十一月朱全忠进攻凤翔钱镠进爵越王癸亥天复三年春正月李茂贞请帝诛韩全诲等与朱全忠和遣使囊全诲等首以示全忠甲子车驾出凤翔幸全忠营己巳入长安甲子天祐元年春正月朱全忠请帝迁都洛阳壬戌车驾发长安甲子至华州朱全忠屡章促发遂至洛阳改元天祐朱全忠遣李振至洛阳与蒋玄晖等八月弑帝立辉王为皇太子柩前即位时年十三岁哀帝也钱镠加封吴王哀帝柷昭宗第九子在位四年禅于梁梁封帝为济阴王迁于曹州戊辰年鸩杀济阴王于曹州追谥曰唐哀皇帝号景宗一云朱全忠弑昭宗立哀帝逾四年使刘霸鸩哀帝葬温陵立少帝濮王紃一名继昭宗子也年号天寿朱全忠又鸩之议以天祐四年禅位于梁云本纪不载濮王一年事紃天祐乙丑天祐二年淮南杨行密薨子渥嗣位丙寅三年南平钟傅薨子匡时立寻为秦虏荆南节度高季昌据荆南闽王会雪峰玄沙二禅师问曰将何为道作何修行见性成佛雪峰曰宜先忏悔涤除障垢所以获心见性一切业障海皆从妄想生若欲忏悔者端坐念实相愿大王识取实相自然成佛丁卯天祐四年三月帝逊于梁王梁受禅改元开平元年右唐二十一主合二百八十八年禅于梁五代梁受唐禅都汴州开平二年迁都洛阳均王仍都大梁太宗末帝二主合十六年而归后唐太祖姓朱氏宋州人本名温唐僖宗时从黄巢作乱巢署温同州防御使温叛巢归唐天子赐名全忠拜宣武军节度使昭宗光化三年进封梁王哀帝天祐四年三月受唐禅更名晃被衮冕即皇帝位改国号曰梁在位六年寿六十一岁以汴州为开封府命曰东都以故东都为西都是时惟河东凤翔淮南称天祐年号西蜀称天复寻亦自立改元武成余皆禀梁正朔称臣奉贡开平干化丁卯开平元年四月改元以河南尹兼河南节度使张全美为魏王镇海镇东节度使吴王钱镠为吴越王加清海节度使刘隐威武节度使王审知兼侍中仍以刘隐为大彭王以权知荆南留后高季昌为节度使赵王王镕燕王刘仁恭晋王李克用岐王李茂贞吴越王钱镠楚马殷荆南高季昌淮南杨渥闽王王审知蜀即帝位王建南平刘隐王镕帅镇州真定也称赵王刘仁恭幽州卢能节度燕王晋王李克用称天祐年号克用本沙陀人见唐懿宗咸通九年岐王凤翔李茂贞深州博野人本姓宋名文通为博野军戍卒黄巢犯京师茂贞以功补扈跸都头僖宗赐姓李名茂贞拜凤翔陇右节度使昭宗时封为岐王称天祐四年吴越王钱镠字具美杭州临安人唐僖宗时为董昌偏将杀退黄巢兵昌以镠为都指挥董昌寻亦叛昭宗以镠为浙东招讨使平昌进封天下兵马都元帅寻封王至是梁开平元年封吴越王后唐庄宗赐玉册金印镠居杭州二十一年八十一薨楚王马殷字霸图许州鄢陵人唐昭宗干宁中拜武安军节度使镇潭州尽有湖南之地梁大节开平二年处湖南听民自採茶卖于北客收其征以赡军七月殷奏汴荆襄唐郢复州置回图务运茶河南北卖之以易缯纩战马诏许之湖南由是富赡梁封之为楚王荆南节度使高季昌字赂孙陜州人梁初镇荆南节度十州后为诸道所侵季昌有江陵一城而已至后唐庄宗时封为南平王淮南号吴杨渥称天祐四年渥父行密字化源庐州合肥人家世微贱有膂力能举千斤日行三百里为本州步健破黄巢功大唐昭宗景福元年八月为淮南节度使淮南王进封楚王唐哀帝天祐二年行密薨寿五十四据庐州十二年子渥嗣位梁太祖封之为吴王闽王王审知字信通光州固始人唐僖宗时黄巢寇乱因有闽岭五州之地梁开平元年以威武节度使王审知兼侍中审知自唐昭宗时已受封为闽王矣至其子延钧后唐明宗长兴四年改名璘即皇帝位建元龙启国号大闽蜀王王建字光图许州舞阳人唐僖宗初陈钦瑄节制西川中尉日令孜为监军召建欲致麾下钦瑄疑止之建怒以兵攻成都杀钦瑄等昭宗授以西川节度使梁受唐禅开平元年九月王建即皇帝位国号大蜀明年改元武成南平刘隐上蔡人今汝宁古蔡州也其祖安仁徙居闽中商买南海因家焉父谦为广州牙将破黄巢有功陞封州刺史卒州人表隐代之累有勋烈唐昭宗封隐南海王哀帝天祐二年进封安南都护清海节度使次年封南平王今梁加隐侍中文封南海王乃以隐为大彭王干化元年卒寿三十八其弟巖袭位尽有岭表之北巖更名䶮梁末帝贞明三年即帝位国号汉年曰干亨立二十五年寿五十四戊辰开平二年正月晋王李克用卒子存勗十一月立梁迁都洛阳鸩济阴王于曹州谥曰唐哀皇帝赵王镕燕刘仁恭晋存勗天祐五年岐王李茂贞吴越钱镠楚马殷荆南高季昌淮南吴杨渥闽王审知蜀王建武成元年南平刘隐福州雪峯禅师名义存泉州南安曾氏子年十二从莆田玉㵎寺庆玄律师出家年十七落发往幽州宝剎寺受戒久历禅会三登投子九到洞山后仍缘契德山唐懿宗咸通中回闽雪峰创院徒侣翕然僖宗赐号真觉禅师仍赐紫衣师之法席常有千五百众至是开平二年三月示疾闽帅命医来师曰吾非疾也遗偈付法讫五月二日出游蓝田暮归澡浴中夜入寂寿八十七师嗣德山鉴鉴嗣龙潭信福州玄沙宗一禅师名师备闽之谢氏子幼泛小艇于南台江狎诸渔者年三十忽慕出家投芙蓉训禅师剃落往豫章开元寺受具布衲芒屡食才接气终日宴坐雪峯以其苦行唿为头陀一日雪峯召之曰何不遍参去师曰达磨不来东土二祖不往西天峯然之住后提振宗网遐迩推敬闽主待以师礼学侣余八百众当梁太祖开平二年十一月入寂寿七十五闽主为师树塔师嗣雪峯存禅师己巳开平三年十月蜀州刺史王宗辨称疾杜门蜀主疑其矜功怨望加检校太保不受谓人曰廉者足而不忧贪者忧而不足吾小人致位至此足矣岂可求进不已乎蜀主嘉其志赵燕晋王天祐六年岐王天祐六年吴越楚荆南淮南天祐六年闽蜀王建武成二年南平庚午开平四年续宝林传南岳惟劲头陀集唐昭宗光化年以来宗师机缘为续宝林传四卷赵燕晋王天祐七年岐王天祐七年吴越楚荆南淮南天祐七年闽蜀武成三年南平辛未干化元年䶮赵王镕燕帝位应天元年晋王天祐八年岐王天祐八年吴越王楚荆南淮南吴天祐八年闽蜀南平刘巖三月静海节度使南平襄王刘隐既卒其弟巖袭位后名龚又改䶮八月燕王刘仁恭之子刘守光即皇帝位国号大燕改应天元年壬申二年二月湖州道场山如讷禅师卓庵于山乘虎游行讷湖州人师嗣翠微无学禅师学嗣丹霞然然嗣石头希迁禅师赵燕应天二年晋天祐九年岐王天祐九年吴越王楚荆南淮南吴天祐九年闽蜀永平二年南平二月帝疾增甚诛戮无常又议出征从官多畏惮帝长子郴王友裕早卒次假子搏王友文帝特爱之郢王友珪心不平帝出友珪为莱州刺史友珪微行入左龙虎军见统军韩勍以情告之勍以牙兵五百人从友珪杂控鹤士入伏禁中中夜斩关入至寝殿友珪仆夫冯廷谔刺帝祕不发丧矫诏称朕躬危殆宜令友珪权主军国之务发丧即皇帝位干化三年正月改元凤历是时均王友贞处大梁讨友珪友珪自度不免令冯廷谔先杀妻张氏次杀己廷谔亦自刭均王即位于大梁称干化三年均王太祖第三子初名友贞封均王镇大梁汴州也干化三年正月诛大逆友珪遂即皇帝位于大梁就都之追废友珪为庶人三月帝更名锽久之又名瑱在位十一年寿三十六岁谥曰末帝干化贞明龙德癸酉干化三年赵燕应天三年晋天祐十年岐王天祐十年吴越王楚荆南淮南吴天祐十年闽王蜀永平三年南平金光明道场杭州瑞应幼璋禅师请吴越王每年于天台山建金光明道场诸郡黑白大会逾月而散光明大会始于师也甲戌干化四年正月晋主既克燕以练𥿊刘仁恭并守光凯歌入晋阳献于太庙斩守光械仁恭至代州祭先王墓斩之赵燕晋灭之晋天祐十一年岐王天祐十一年吴越王楚荆南淮南吴天祐十一年闽蜀永平四年南平舒州投子山禅师名大同本州怀宁刘氏子幼岁依洛下保唐寺满禅师出家初习安般观次阅华严发明性海谒翠微学禅师顿悟宗旨由是故意周游后从故里隐投子山结茅而居至是干化四年四月六日入寂勅谥慈济大师师嗣翠微学禅师乙亥贞明元年赵晋王天祐十二年岐王天祐十二年吴越王楚荆南淮南吴天祐十二年闽蜀永平五年南平丙子贞明二年契丹太祖阿保机神册元年赵晋王天祐十三年岐王天祐十三年吴越王楚荆南淮南吴天祐十年闽王蜀通正元年南平契丹鲜卑山之遗种在商高宗之伐鬼方者是也自梁末帝贞明二年太祖阿保机称帝建国立年传嗣凡九主在位首末二百一十五年实历二百单九年太祖皇帝讳亿番名阿保机乃斡里小子也父斡里为夷离巾犹中国刺史也先是契丹部落分而为八各有大人相与推约一人为王建旗鼓以号令诸部每三年则以次相代及阿保机为王尤雄勇恃其彊不肯受代五姓奚及七姓室韦咸服属之击黄头室韦还七部劫之于境上求如约阿保机曰我为王九年得汉人多请师种落居古汉城与汉人守之自为一部七部许之古汉城者拓跋魏之滑盐县也地宜五谷有盐池之利其后阿保机击灭七部併为一国又北伐室韦女真西取突厥故地击奚灭之复立奚王使契丹监其兵东北诸夷皆畏服之初唐懿宗咸通末年有习尔者为王土宇始大其后钦德为王乘中原多故时人侵边燕帝刘守光末年衰困遣参军韩延徽求援于契丹契丹主怒其不拜留之久乃礼而用之延徽始教契丹建牙开府筑城廓立市里以处汉人使各有配耦垦蓻荒田契丹由此威盛彊大至是贞明二年阿保机始自称皇帝国号大契丹年曰神册国人谓之天皇王姓耶律氏以妻述律氏为皇后置百官治国十一年卒于夫余城谥曰太祖布袋和尚名契此示迹明州奉化县常以杖荷一布袋携破席凡供身之具尽贮袋中入市见物则乞或醯醢鱼菹才接入口分少许投囊中时号长汀子至是贞明二年三月三日坐于岳林寺廊下说偈曰弥勒真弥勒分身千百亿时时示时人时人自不识偈已安然而化其后他州复见其负囊而行竞图其像而奉祀之丁丑贞明三年契丹神册二年南平刘巖即皇帝位于番隅国号大越改元干亨次年冬十一月郊天改国号曰汉赵晋王天祐十四年岐王天祐十四年吴越王楚荆南淮南吴天祐十四年闽蜀帝天汉元年汉即帝位干亨元年戊寅贞明国年契丹阿保机神册三年赵晋王天祐十五年岐王天祐十五年吴赵王楚荆南淮南吴天祐十五年闽蜀帝光太元年汉干亨元年蜀帝太子衍立三月吴越王镠初立元帅府置官属淮南吴以徐知诰为淮南节度行军副使知诰事吴主尽恭知诰以宋齐丘为谋主龙湖邵武龙湖禅师名普闻唐僖宗第二子也幼不茹荤长无经世意僖宗钟爱之僖宗中和元年黄巢乱帝幸蜀亲王宗室皆逃亡师断发逸游谒石霜诸禅师问如何是教外别传诸曰待案山点头即向汝道师因省悟依止数年乃请游山诸曰逢干即止遇陈便住遂辞行过邵武抵大干遥望山颠欝然深秀问父老彼有居者否老曰有一陈嗣者久隐其中师至嗣遂分坐同住师庐茅谷口陈乃去之庵址存焉其宝乘禅院者师茅庐基也僖宗文德元年三月师乃掷钖杖于山杖止处建立道场缁素向心遂成巨剎一日有老人来前曰我龙也家于此山行雨不职将有天罚愿师救护师曰汝可易形来俄一小蛇在座师引之入净瓶良久风雷挟座山峦摇震达且开霁蛇自缾出老人来谢曰非师法力则腥秽此地矣观师道场阙水当以报德遂斸地成穴涌泉衍溢乃为一湖在今半山是曰龙湖至是贞明四年一日师集众僧曰吾将他适以院事付聪教二禅人乃说偈曰我逃世难来出家宗师指示箇歇处住山领众三十年对人不欲轻分付今日分明说似君我歛目时齐听取既而跨虎凌晨抵信州开元寺龙湖僧追之师曰山中已有聪禅师吾不复归矣故龙湖无开山祖师塔惟有跨虎庵基为古今之证勅谥圆觉禅师五灯会元谓师示寂于龙湖殆非也师嗣潭州石霜禅师庆诸诸嗣道吾宗智智嗣药山俨禅师诸吉州人姓陈氏己卯贞明五年契丹神册四年赵晋王天祐十六年岐王天保十六年吴越王楚荆南淮南吴武义元年闽蜀衍干德元年汉干亨元年夏四月淮南杨氏即吴国王位改元武义建宗庙社稷置百官宫殿文物皆用天子礼乐庚辰贞明六年契丹神册五年赵晋王天祐十七年岐王天祐十七年吴越王楚荆南吴弟溥立闽蜀干德二年汉干亨四年辛巳龙德元年契丹天赞元年赵晋王天祐十八年岐王吴越王楚荆南吴顺义元年闽蜀干德三汉干亨十五年壬年龙德二年契丹天赞二年赵晋王岐王吴越王楚荆南吴顺义二年闽蜀干德四年汉干享六年越州镜清顺德怤禅师得法于雪峰吴越钱王尊其道德请居天龙寺又创龙册寺以居师学侣奔凑由是吴越盛于玄学晋高祖天福二年八月入寂寿七十四癸未龙德三年同光元年契丹天赞三年赵唐即帝位同光元年岐王吴越王楚荆南吴顺义三年闽蜀干德五年汉干亨七年春二月梁帝遣使册命吴越王钱镠为吴越国王夏四月己巳晋王李存勗即皇帝位于魏州牙城之南国号大唐改元同光唐所有凡十三节度五十州帅兵取梁梁帝谓皇甫麟曰李氏吾世雠理难降首不可俟彼刀锯吾不能自裁卿可断吾首麟泣遂弑梁帝麟因自杀十月唐帝入大梁右梁二主合一十六年而归于唐唐李姓以土德王都邺今彰德路古相州也后迁都于洛阳庄宗明宗闵帝潞王庄宗讳存勗本沙陀人唐懿宗咸通九年赐其祖姓李名国昌帝父名克用破黄巢复京师功第一拜河东节度使累封晋王薨存勗嗣王位灭梁建国曰唐追尊父王克用曰武皇帝帝在位三年寿三十五岁同光同光元年即癸未岁也十月灭梁改元十一月迁都洛阳甲申同光二年契丹天赞四年赵秦王茂贞薨吴越王楚荆南淮南吴顺义四年闽汉干德六年蜀干亨八年正月岐王李茂贞遣子继曮上表入贡称臣帝尊礼之改封秦王四月秦忠敬王茂贞薨子继曮权知凤翔军府事魏府今大名路也兴化禅师名存奖本府人帝诏入内执弟子礼以事师一日问曰朕收复中原得一明珠未有人酧价师曰请陛下珠看帝以手舒幞头脚师曰君王之宝谁敢酧价帝悦赐紫衣师号师皆不受乃赐马使乘之坠地损一足帝复赐医师唤院主与我做箇木枴子师接得遶院行问僧曰汝等还识老僧么众曰争得不识和尚师曰跛脚法师说得行不得至法堂令维那声钟众集师曰还识老僧么众无对师掷下枴子端坐而逝勅谥广济禅师师嗣临济玄禅师汝州宝应南院禅师名慧颙河北人嗣兴化奖乙酉同光三年契丹天赞五年淮南吴溥于石头城建清凉寺礼请悟宗住持赵秦吴越王楚荆南淮南吴顺义五年闽延翰嗣位蜀王衍降唐以授孟知祥汉白龙元年九月帝以子魏王继岌枢密使郭崇韬伐蜀蜀主王衍舆榇衘璧出降孟知祥者字保盛邢州龙冈人枢密使郭崇韬于知祥有引荐旧恩将行言于帝曰孟知祥信厚有谋此行得四川而求帅无踰此人者帝可之大军乃西行入散关倍道而进攻蜀降崇韬乃以知祥为西川节度使镇成都明宗长兴四年封蜀王潞王清泰元年即皇帝位而殂子昶嗣立建元明德国号蜀至宋太祖干德三年降于宋合四十一年国除汉有白龙现于汉宫汉主改元白龙更名龚明宗讳亶本名嗣源北狄人庄宗养以为子从庄宗征伐屡立大功丙戌年正月赵在礼反于邺庄宗命李嗣源讨之三月嗣源至邺都从马直军士张破败作乱兵逼中军嗣源叱问之对曰主上弃恩任威云克城之后尽坑魏搏之军我辈畏死耳今众议请主上帝河南令公帝河北嗣源泣谕之众军不从嗣源婿石敬塘曰夫事成于果决而败于犹豫嗣源乃令安重诲移檄会兵军势大盛李绍荣请庄宗幸关东招抚之驾至万胜镇闻嗣源已据大梁诸军离叛即命旋师归入洛阳四月从马直指挥使郭从谦不知睦王存义已死欲奉之作乱帅所部兵攻兴教门缘城而入近臣宿将释甲潜遁独李彦卿何福进王全斌等十余人力战庄宗中流矢鹰坊人善友扶庄宗自门楼下至绛霄殿庑下抽矢渴懑须臾殂李彦卿等恸哭而去左右皆散善友焚帝尸己丑嗣源入洛阳止于私第拾庄宗骨于灰烬中而殡之百官三上牋请嗣源监国许之有司议即位礼李绍真孔循以唐运尽宜自建国号监国不从吏部尚书李琪曰若改国号则先帝遂为路人梓官安所託乎前代以旁支入继多矣宜用嗣子柩前即位之礼众从之监国乃于柩前即皇帝位年已六十岁改元天成每夕于宫中焚香告天愿早生圣人为生民主天成二年春正月更名亶在位八年寿终六十七天成长兴丙戌天成元年契丹天赞六年蜀禅月大师贯休是年卒赵凤翔继曮吴越国宝正元年楚荆南吴顺义六年闽国延钧天宝元年蜀节度孟知祥汉白龙二年昭武节度王延翰自称大闽国王立宫殿置百官威仪文物皆傚天子之制追尊其父王审知曰昭武王是岁审知养子延禀弑延翰众推其弟延钧为留后丁亥天成二年契丹太祖阿保机殂德光天显元年赵凤翔吴越宝正二年楚建国荆南吴即帝位干贞元年闽天宝二年蜀汉白龙三年契丹太祖崩于天赞六年秋七月在位十一年太宗立讳德光太祖第二子母曰述律氏治二十二年立晋灭唐改契丹曰大辽甞于所居大部落建天雄寺以奉佛有契丹太祖阿保机像秋八月楚王马殷始建国立宫殿置百官皆如天子或微又改其翰林学士曰文苑学士知制诰曰知辞制枢密院曰左右机要司陛下称之曰殿下令曰教十一月淮南吴王杨氏即皇帝位吴丞相徐温卒吴主以其子知诰都督中外诸军事知诰本姓李唐昭宗干宁二年杨行密攻濠州军士掠徐州得之生八岁行密养以为子行密长子渥憎之行密谓其将徐温曰此儿质状伟识颇异于人吾度渥必不能容今赐汝为子温名之曰知诰知诰事温勤孝过于诸子温是以爱之使掌家事及长喜书善射识度英性行密谓温曰知诰俊杰诸将子皆不及也至晋高祖天福二年受吴禅戊子天成三年契丹天显二年赵凤翔吴越宝正三年楚荆南高季兴卒吴干贞三年闽延钧蜀孟氏汉大有元年闽主延钧度民二万为僧由是闽中多僧是年十二月荆南节度使高季兴卒命其子从诲权知军府事从诲上表求内附诏以从诲为荆南节度使漳州罗汉院禅师名桂琛生常山李氏隶本府万岁寺无相大师披剃登戒得法于玄沙备禅师师祕重大法痛自韬晦漳州牧王公请住城西石山地藏十余年迁止罗汉院破垣败箦师处之恬如也援法眼益至是天成三年入寂寿六十二荼毘舍利建塔于院之西隅勅谥真应禅师己丑天成四年契丹天显三年赵凤翔吴越宝正四年楚荆南吴太和元年闽蜀汉大有二年九月帝与平章事冯道从容语及年谷屡登四方无事道曰臣常记昔在先皇幕府奉使中山历并陉之险臣忧马蹶执辔甚谨幸而无失逮至泽潞放辔自逸俄至颠陨凡为天下者亦犹是也帝深以为然帝又问今岁虽丰百姓赡足否道曰农家岁凶则死于流殍岁丰则伤于谷贱丰凶皆病死惟农家为然臣记进士聂夷中诗二月卖新丝五月籴新谷医得眼前疮剜却心头肉语虽鄙俚曲尽田家之情状农于四人之中最为勤苦人主不可不知也帝悦命左右录其诗常讽诵之幽州宛平窦禹钧仕至左谏议太夫致仕生五子皆宦显侍中冯道赠以诗燕山窦十郎教子有义方灵椿一株老仙桂五枝芳周世宗显德二年大师中书令瀛文懿王冯道薨庚寅长兴元年契丹天显四年赵凤翔吴越宝正五年楚殷卒荆南吴太和二年闽蜀汉大有三年十一月楚王马殷卒子希声袭位称遗命去建国之制复藩镇之旧诏以希声为武安静江节度使云门宗广东道韶州云门山光奉院禅师名文偃生浙西秀水今嘉兴路也姓张氏幼依空王寺志澄律师出家及冠落发禀具于毘陵坛侍澄数年探穷律部以已事未明往参睦州陈尊宿拶门而入州擒住云道道师拟议州推之出曰秦时𨍏轹钻遂掩门损师一足师从悟入州乃指之见雪峰存禅师既得以密契心宗遂出岭遍谒诸方后抵广中灵树敏禅师初不请首座有劝之请第一座者灵树曰我首座生也出家也久之曰我首座行脚也悟道也久之又曰我首座至矣一日令击钟接首座师适至敏笑曰奉迟甚久何来暮邪即命之师不辞而就职当此庚寅长兴元年也俄而广主刘王将兴兵就灵树决可否敏知之手封奁子语侍者曰王来出以俟之适有僧问如何是祖师西来意敏乃就座而逝王至闻敏已化王大惊叹侍僧以奁呈发之书曰人天眼目堂中上座王乃请师继主灵树迎之至府开法久之迁住韶阳云门山戊申年广主屡请入内问法待以师礼赐号匡真禅师七月迎之王府供养九月辞王还山明年四月十日师表辞广主垂诫学徒端坐而逝塔全身于方丈后丙寅岁赵太祖干德四年广主天宝九年也师示梦阮绍庄曰与吾寄语秀华官使特进李託託遂奏请开塔奉勅迎请灵躯内庭供养逾月方还因改寺额为大觉加谥大慈云匡真弘明禅师师嗣雪峯存禅师存嗣德山鉴鉴嗣龙潭信禅师师之法道世宗仰之目之曰云门宗辛卯长兴二年契丹天显五年赵凤翔吴越宝正六年楚荆南吴太和三年闽蜀孟氏汉大有四年壬辰长兴二年契丹天显六年赵凤翔吴越元瓘立楚荆南吴太和四年闽蜀汉大有五年春二月初令国子监校定九经雕印至周广顺三年版成印行三月吴越武肃王钱镠薨年八十一岁中子传瓘立更名元瓘以遗命去国仪用藩镇法秋七月武安静江节度使马希声卒六军似袁𧧶潘约等迎希声之弟希范于朗州而立之治十五年寿四十九岁癸巳长兴四年帝殂契丹天显七年赵凤翔吴越元瓘文穆王也楚荆南吴太和五年闽璘龙启元年蜀孟氏封王汉大有六年春正月闽主王延钧即皇帝位国号大闽年曰龙启更名璘二月唐命孟知祥为东西川节度使蜀王十一月帝不豫诏立第三子宋王从厚帝寻殂十二月宋王从厚即皇帝位闵帝也甲午年正月改元应顺时凤翔节度使兼侍中潞王从珂与朝廷彳青阻三月潞王建大将旗鼓整众而东闵帝闻潞王至陜忧骇不知所为以五十骑出玄武门至卫州依刺史王弘贽潞王至蒋桥冯道等皆上牋劝进潞主入谒太后太妃诣西宫伏梓宫恸哭太后下令废少帝为鄂王令潞王即皇帝位于柩前王弘贽迁闵帝于州廨潞王遣弘贽之子殿直峦往鸩之闵帝知其有毒不肯饮峦缢杀之潞王讳从珂明宗养子也姓王氏镇州人今真定路也明宗略地日并其母获之养为己子时年十岁封潞王为凤翔节度使闵帝即位以洋王从琸往伐之由是举兵闵帝出奔潞王以太后命即位在位三年寿三十岁甲午四月改清泰元年契丹天显八年赵凤翔吴越楚荆南吴太和六年闽龙启二年蜀昶明德元年汉大有七年闰正月蜀王孟知祥即皇帝位于成都改元秋七月殂太子仁赞即皇帝位更名昶明德元年天台国清寺静上座初得悟于玄沙备禅师言下居天台山三十余年有问者曰心念纷飞未明摄伏静曰却将纷飞之心以究纷飞之处究之无处则纷飞之念何存返究究心则能究之心安在静因覩教中幻义述偈曰若道法皆如幻有造诸过恶应无咎云何所作业不忘而借佛慈兴接诱有小静上座者答之曰幻人兴幻幻轮围幻业能招幻所治不了幻生诸幻苦觉知如幻幻无为二静上座遗踪国清存焉乙未清泰二年契丹天显九年赵凤翔吴越楚荆南吴天祥元年闽龙启三年蜀明德二年汉大有八年荆南节度使高从晦性明达亲礼贤士委任梁震震披鹤氅自称荆台隐士每诣府跨黄牛至厅事吴加徐知诰尚父太师大丞相大元帅进封齐王备殊礼以昇润宣池歙常江饶信海十州为齐国清泰三年六月河东节度使北面总管石敬瑭既还镇晋阳阴有自全之计初帝欲使敬瑭移镇郓州今东平路也给事中李崧吕琦等皆力谏以为不可帝从枢密直学士薛文遇之言以敬瑭为天平节度使制出两班相顾失色敬瑭曰我不兴乱朝廷发之安能束手死于道路乎都押衙刘知远曰明公据形胜之地士马精彊若称兵传檄帝业可成掌书记桑维翰曰公能推心契丹何患无成敬瑭意遂决表帝养子不应承祀请传位许王帝怒手裂其表抵地制削夺敬瑭官爵以张敬达兼大原四面排陈使率诸将讨之敬瑭表契丹称臣以父礼事之许以割地请授九月契丹主太宗德光也将五万骑号三十万至晋阳战唐兵大败十一月契丹主作册书命敬瑭为大晋皇帝筑坛于柳林即位大赦制改长兴七年为天福元年潞王知石敬瑭即皇帝位遂与曹太后刘皇后雍王重美及宋审虔等携传国宝登玄武楼自焚而死皇后积薪欲烧官室重美谏曰新天子至必不露居他日重劳民力死而遗怨将安用之乃止后与重美俱死是日晚晋高祖入洛阳止于旧第唐兵解甲待罪晋帝慰而释之乃命刘知远部署京城知远分汉军使还营舘契丹主于天宫寺城中肃然无敢犯令十二月晋帝追废潞王为庶人以冯道同平章事右唐四主合一十四年而归于晋晋石姓以金德王迁都汴州高祖齐王高祖讳敬瑭石姓本西夷人勇力善战唐明宗爱之妻以女永宁公主累迁至河东节度使清泰元年镇太原徙天平节度使不受命遂乃称兵求援于契丹即帝位入洛阳割幽蓟瀛莫涿檀顺新沩儒武云应寰朔蔚十六州以与契丹在位七年寿五十一天福丙申十一月改天福元年契丹天显十年赵凤翔吴越楚荆南吴天祥二年闽通文元年蜀明德三年汉大有九年高丽当唐之末其王姓高唐庄宗同光二年高丽遣使来中国史失不记其王之姓名至明宗长兴三年权知国事王建遣使者来明宗封王建高丽国王至是丙申年高丽举兵击破新罗百济于是东夷诸国皆附之有二京六府九节度百二十部焉丁酉天福二年大辽会同元年赵凤翔吴越复建国楚荆南唐受禅昇元元年闽通文二年蜀明德四年汉大有十年大辽太宗德光既立晋室受其所献之十六州春正月乃以幽州为南京改契丹国号大辽年曰会同公卿庶官皆倣中国参用中国人二月北归以赵延寿为极密使兼中书令三月晋议迁都大梁四月至汴州吴越王元瓘复建国如同光故事八月吴主下诏禅位于齐王徐知诘即皇帝位于建康大赦国号曰唐年曰昇元尊吴主曰让皇宫室乘舆服御皆如故宗庙正朔徽章服色悉从吴制明年让皇殂唐主废朝二十七日追谥曰睿皇帝唐昇元三年知诰复姓李更名昪汝州风穴禅师讳延沼钱塘余杭人姓刘氏幼不茹荤习儒应进士一举不第乃出家依本州开元寺智恭披剃受具习天台止观年二十五谒镜清参南院颙禅师悟旨依止六年辞去后唐明宗长兴二年至汝水草屋数椽依山如逃亡家问之父老田父曰古风穴寺世以律居僧物故众弃去师曰我居之可乎父曰可师乃留止日乞村落夜然松脂单丁者七年至是天福二年州牧李使君闻师之道尽礼致之上元日开堂说法禀嗣南院颙汉隐帝干祐二年李君移守郢州师避寇往依之舘于郡斋汝州有宋太师者施第为宝坊号新寺延师住持法席雄冠周太祖广顺元年赐其寺额曰广慧师住二十二年当余百众僧问如何是佛师曰杖林山下竹筋鞭宋太祖开宝六年八月旦日登座说偈曰道在乘时须济物远方来慕自腾腾他年有叟情相似日日香烟夜夜灯至十四日手书别诸檀越十五日跏趺而逝寿七十八夏五十九师嗣南院颙颙嗣兴化奖奖嗣临济玄禅师戊戌天福三年大辽会同二年赵凤翔吴越文穆王元瓘楚荆南唐昇元二年闽通文三年蜀广政元年汉大有十一年八月晋帝上尊号于大辽主及太后以平章凭道刘煦为册礼使备卤簿仪仗车辂诣辽主行礼帝事辽甚谨奉表称臣曰父皇帝十月帝以大梁舟车所会便于漕运乃建东京于汴州复以汴州为开封府以东都为西京以西都为晋昌军节度勅听公私自铸铜钱文曰天福元宝己亥天福四年大辽会同三年赵凤翔吴越楚荆南唐李昇昇元三年闽永隆元年蜀广政二年汉大有十二年春正月南唐群臣累表请唐主徐知诰复姓李立唐宗庙唐主许之更名昪群臣又请上尊号不受唐主不以外戚辅政宦者不得预事他国所不及也秋闰七月闽主为拱宸控鹤军使连重遇所弑其叔父延义自称威武节度使闽国王更名曦谥闽主曰唐宗观世音菩萨杭州上天竺僧道翊一夕见山间光明往视之得奇香木命良工刻成观世音菩萨像白光焕发继以昼夜汉高祖干祐二年有僧从勋者以古佛舍利置菩萨毫相中舍利时现冠顶又庆元路海中补怛洛伽山乃菩萨示现之地唐宣宗大中年间西域天竺僧至洞中燔指祈祷亲覩观世音菩萨妙相与说法要名迹始着其后日本国僧慧锷者自燕北五台山得菩萨画像舍于山侧土人张氏张奉之捐所居为观音院昌国志云梁贞明二年始建寺也宋神宗元丰三年遣使王舜封往三韩舟抵洞黑风骤起龟负舟舜封祷之菩萨现相舟稳还朝以闻朝廷颁金帛移寺建于梅岑山之阳赐额宝陀今之寺也庚子天福五年大辽会同四年闽王曦度民为僧万一千人赵凤翔吴越楚荆南唐昇元四年闽曦永隆二年蜀广政三年汉大有十四年辛丑天福六年大辽会同五年赵凤翔吴越子弘佐立楚荆南唐昇元五年闽永隆三年蜀广政四年汉大有十三年八月吴越国文穆王钱氏元瓘薨其子弘佐即王位弘佐温恭明断好书礼士躬勤政务治七年寿二十十一月唐分遣使者按行民旧以肥瘠定其税民咸称其平允汉十二月戊戌汉主寝疾有梵僧谓曰名龚不利汉主自造䶮字名之义取飞龙在天读若俨通闽主于城南西阜建石塔七层功未半发如盖者三夕既成光耀际天又三夕王慰幸遂额之曰净光而于其下又建寺宇焉壬寅天福七年六月帝殂大辽会同六年赵凤翔吴越忠献王弘佐楚荆南唐昇元六年闽永隆四年蜀广政五年汉玢立光天元年南汉即南平广州也高祖刘䶮四月殂秦王弘度即皇帝位更名玢齐王史曰出帝讳重贵高祖兄敬儒之子也封齐王高祖五子皆早卒重睿尚幼天福七年六月高祖殂七月守司徒兼侍中凭道与天平节度使侍卫马步都虞候景延广议国家多难宜立长君乃奉广晋尹齐王重贵为嗣即皇帝位大臣议奉表称臣告哀于辽景延广请致书称孙不称臣李崧谏之不从凭道依违其间帝卒从延广议辽主大怒遣使来责让延广答以不逊丙午岁开运三年也十一月辽大举灭晋辽主命张彦泽迁齐王于开封府顷刻不得留帝在位四年远迁辽地寿年不载称天福八年开运癸卯天福八年大辽会同七年赵凤翔吴越国楚荆南唐璟保大元年闽天德元年蜀广政六年汉弘熙立干和元年唐主饵方士药浸成躁急群臣奏事往往暴怒问道士王栖霞何道可致太平对曰王者治心治身乃治家国今陛下尚未能去饥虞饱喜何论太平宋后称叹以为至言唐主凡所赐予栖霞皆不受二月唐主疽发背召齐王璟入侍疾谓璟曰吾饵金石欲益寿乃更伤生汝宜戒之是夕殂元宗璟即位闽族王氏延政称帝于建州国号大殷初天福四年曦既立骄淫苛虐猜忌宗族其弟建州刺史王延政以书谏之曦怒由是兄弟积相猜恨战鬪至是延政称帝汉殇帝骄奢不亲政事晋王弘熙欲图之乃盛饰声伎娱悦其意以成其恶顷之乘其醉而弑之弘熙即皇帝位中宗也改年曰干和法眼宗建康清凉寺禅师名文益生余杭鲁氏七岁依新定智通院同伟禅师落发弱龄禀具于越州开元寺究毘尼探儒典振钖南参抵福州见长庆稜禅师不大发明乃欲出岭过漳州阻雪于城西石山地藏院禅师桂琛问曰上座学解说三界唯心万法唯识乃指阶前石曰此石在心内在心外师曰在心内琛曰行脚人着甚来由安片石在心头走师窘无以对即放包依席下求决择一月余呈见解说道理琛语之曰佛法不恁么师曰某甲词穷理绝也琛曰若论佛法一切见成师于言下大悟遂依止久之时唐潞王清泰二年也辞行至江西抚州州牧重师之道请住崇寿院南唐有国唐主迎师住金陵报恩禅院署号净慧禅师迁任清凉寺大阐法化唐主邀师观牡丹花请师赋诗师应声曰拥毳对芳丛由来趣不同发从今日白花是去年红艶冶随朝露馨香逐晚风何须待零落然后始知空唐主顿悟玄旨至周显德五年唐之交泰元年也七月十七日师示疾唐主亲加礼问闰月五日辞众跏趺而逝寿七十四腊五十四公卿李建勋以下素服奉全身塔于江宁县之丹阳勅谥大法眼禅师塔曰无相再谥曰大智藏大导师师入室弟子四十三人各导一方随根悟入者不可胜纪师嗣地藏琛琛嗣玄沙备备嗣雪峰存禅师宗门尊仰其道曰法眼宗甲辰开运元年大辽会同八年赵凤翔吴越国楚荆南唐保大二年闽朱文进蜀广政七年汉干和二年刘煦授司空平章事撰旧唐史佛祖异迹皆载之宋欧阳修撰唐书始皆删去春正月闽拱宸都指挥使朱文进阁门使连重遇弑闽王曦召百官告之曰太祖光启闽国今子孙淫虐其坠厥绪天厌王氏宜更择有德者立之众莫敢言重遇乃推朱文进陞殿被兖冕帅群臣北面再拜称臣文进自称闽王谥闽主曦曰景宗是年文进为其下所杀凾首送于建州殷王延政明年南唐兵取建州延政降闽合五十年而国除钟声息苦南唐江南上元县一民暴死三日复甦云至一殿庭忽见先王缧械甚严近问之曰主何至此曰吾为宋齐丘所误杀和州降者千余人冤诉囚此汝得还可语嗣君凡寺观鸣钟须延其声受苦闻钟得暂休息或能为造一钟尤善吾在位甞交聘于阗国彼王遗吾一玉天王像吾常置于髻中后藏于瓦棺寺佛左膝无知者汝以此像为验民既还具奏之唐主亲诣瓦棺寺果得玉像于佛膝感泣造一钟于建康清凉寺其文曰荐烈祖孝高皇帝脱幽出厄以玉像建塔葬于蒋山乙巳开运二年大辽会同九年赵凤翔吴越国楚荆南唐保大三年闽灭蜀广政八年汉干和三年丙午开运三年大辽会同十年赵凤翔吴越楚荆南唐保大四年蜀广政九年汉干和四年丁未开运四年大辽会同十一年赵凤翔吴越国弘佐薨楚希广立荆南唐保大五年蜀广政十年汉干和五年四月辽太宗殂在位二十二年五月世宗立讳阮番名兀欲东丹王突欲之子太祖孙也戊申年改元天禄天禄四年辛亥秋九月为燕王述轧等弑于新州之火神淀在位五年五月楚文昭王希范卒将佐奉其弟希广立之六月吴越忠献王弘佐薨遗令以丞相弘倧为镇海镇东节度使是岁为内牙统军使胡进思所废更立其弟弘俶忠懿王也王留心释教嗣位之初凡两浙诸郡名山圣迹之处皆赐金帛创建伽蓝福州支提山乃天冠菩萨道场王施七宝铸天冠像一千身仍创寺宇宏丽甲于七闽焉丁未年春正月辽兵至大梁晋帝与太后已下上表乞降迎于封丘门外辽主辞不见封晋帝为负义侯置于黄龙府即慕容燕之和龙城也辽主改服中国衣冠百官起居皆如旧制迁晋帝李太后凭后北行后宫左右从者百余人契丹三百骑援送之二月辽主还国以萧翰为大梁节度使翰述律太后兄之子其妹复为辽主后翰始以萧为姓自是契丹后族皆称萧氏述律太祖阿保机之后也夏四月辽主回至临城得疾及栾城病甚丙子至杀胡林而卒国人为剖其腹实盐数斗载之北去晋人谓之帝羓初河东节度使刘知远闻辽主入汴分兵守四境以防侵轶于是将佐劝知远正尊号号令四方知远不许军士皆曰今契丹执天子天下无主番汉孔目官郭威都押牙杨邠劝进知远从之二月辛未即皇帝位乃更称天福十二年改国号曰汉契丹萧翰闻汉帝拥兵南来遂欲北归恐中国无主时有唐明宗子李从益与母王淑妃在洛阳翰迎而立之以为帝帅诸酉长拜之百官谒见淑妃泣曰吾母子卑弱如此而诸公所立是祸吾家也翰留燕兵千人守诸门为从益宿卫翰乃辞行汉帝至洛阳命郑州防御使郭从义先入大梁清官杀李从益及王淑妃汉帝至大梁复以汴州为陈京国号汉右晋二主合一十一年归于汉汉刘姓以水德王都汴高祖隐帝高祖讳知远改名暠沙陀部人世居太原与晋高祖俱事唐明宗晋高祖即位以知远为保义军节度使迁河东节度使开运二年封北平王晋帝北迁帝即位于晋阳在位二年寿五十四称天福年干祐戊申干祐元年大辽世宗天禄元年赵凤翔吴越弘俶楚荆南保融立唐保大六年蜀广政十一年汉干和六年正月帝更名暠甲子不豫丁丑殂于万岁殿祕不发丧二月立皇太子丞祐为周王即帝位时年十八岁冬十月荆南节度使南平文献王高从诲卒其子保融知留后治十年寿四十一岁隐帝讳氶祐高祖第二子在位三年寿二十岁称干祐年己酉干祐二年大辽天禄二年赵凤翔吴越楚希广被弑荆南唐保大七年蜀广政十二年汉干和七年韶国师名德韶处州龙泉陈氏子年十五出家十七岁依本州龙归寺受业十八纳戒于信州开元寺后唐庄宗同光年中游方首谒投子山同禅师次谒龙牙疎山如是参历五十四员善知识最后至江西抚州谒法眼益禅师倦于参问但随众而已一日僧问法眼如何是曹源一滴水眼曰是曹源一滴水师于座侧闻之豁然开悟白于法眼眼曰汝向后当为国王所师致祖道光大寻回本道游天台山覩智者顗禅师遗踪有若宿契初止白沙时吴越忠懿王弘俶为王子刺台州向师之名延请问道至是干祐二年王已嗣吴越位遣使迎师伸弟子之礼尊为国师有传天台智者之教沙门义寂者即螺溪法师也屡言于师曰智者之教年祀寝远卒多散落惟新罗国其本甚备请和尚慈力为致之师乃闻于越王王为遣使赍师之书往彼国缮写备足而还迄今台宗教文获全者师有力焉师有偈曰通玄峰顶不是人间心外无法满目青山法眼闻云即此一偈可起吾宗宋太祖开宝五年六月二十八日集众言别跏趺而逝于莲华峰寿八十二岁腊六十五师嗣法眼益禅师庚戌干祐三年大辽天禄三年赵凤翔吴越楚荆南唐保大八年蜀广政十三年汉干和八年武平节度使马希萼希广之兄也捕楚王希广杀之希萼自称武安静江宁远等军节度使降于唐唐封之为楚王终为唐灭迁马氏于金陵夏四月汉制以郭威为邺都留守天雄节度使枢密如故以右监门卫将军郭荣为天雄衙内都指挥使荣本姓柴父守礼郭威妻兄也威未有子养荣以为子五月威受命辞行言于帝曰太后从先帝久多历天下事陛下富于春秋有事宜禀其教而行之亲迓忠信放远邪佞善恶之间所宜明审枢密使右仆射同平章事杨邠总机政枢密使兼侍中郭威主征伐归德节度使侍卫亲军都指挥使兼中书令史弘肇典宿卫三司使同平章事王章掌财赋邠等公忠帝信宠内客省使阎晋卿枢密承旨聂文进飞龙使后匡赞翰林茶酒使郭允明谗谮执政帝年益壮厌为大臣所制遂与枢密聂文进匡赞允明于十一月丙子旦杀邠弘肇章于广政殿东庑下帝遣供奉官孟业赍密诏诣澶州及邺都杀王殷又令邺都行营马军都指挥使郭崇威步军都指挥使曹威杀郭威及监军宣徽使王峻郭威乃名郭崇威曹威及诸将告以邠等冤死且曰吾与诸公披荆棘从先帝取天下受託孤之任竭力以卫国家今诸公已死吾何心独生君辈当奉行诏书取吾首以报天子庶不相累郭崇威等泣曰天子幼冲此必左右群小所为愿从公入朝自诉盪涤鼠辈以清朝廷不可为单使所杀郭威乃留其养子荣镇邺都命郭崇威将骑兵前驱自将大军继之至封丘十一月帝遣慕容彦超等将兵拒之彦超等战败奔还是日帝出劳军兵败独与从宫数十人宿于七里寨余皆逃溃乙酉旦帝策马将还宫至玄化门刘铢在门上问帝左右兵马何在因射左右帝回辔西北至赵村追兵已至下马入民家为乱兵所弑郭威自迎春门入丁亥郭威帅百官诣明德门起居太后具奏称军国事请立嗣君太后诰策河东节度使刘崇之子武宁节度使赟即皇帝位威奏遣太师凭道诣徐州奉迎庚寅威帅群臣上言皇帝到阙动涉浃旬请太后临朝听政壬辰太后始临朝郭威渡河馆于澶州癸丑将士大譟立威拥威南行威乃上太后牋请奉汉宗庙事太后为母武宁节度使赟已至宋州郭威遗赟书云为诸将所逼召凭道先归赟曰今何以为计道默然十二月己未太后诰废赟为湘阴公以侍中郭威监国辛亥年春正月丁卯汉太后下诏授监国符宝即皇帝位监国威自皐门入宫即位于崇元殿制曰朕周室之裔叔之后国号宜曰周是月戊寅杀湘阴公于宋州右汉二主合四年归于周周郭姓木德王都大梁太祖世宗恭帝太祖讳威字仲文刑州尧山人父简事晋为顺州刺史威少孤依潞州人常氏潞州留后李继韬募敢死士为军卒威年十八以勇力应募晋天福二年范延光以魏州反威为军士甞从杨光远北征威旧隷刘知远自知远乞留人问其故威曰杨公有姦诈之才无英雄之气得我何用能用我者其刘公乎后事知远为侍卫都虞侯知远即帝位威赞佐有功拜同中书门下平章事汉隐帝之世屡立战功为邺都留守汉干祐三年十一月隐帝遇弑帝即位在位三年寿五十二岁广顺辛亥广顺元年大辽天禄四年九月穆宗立应历元年释迦文佛入灭一千九百年赵北汉建国称干祐四年凤翔吴越荆南唐保大九年蜀广政十四年汉干和九年北汉初河东节度使兼中书令刘崇汉高祖母弟也高祖即位以崇为太原尹北京留守汉隐帝遇害欲起兵南向闻迎其子赟为帝乃止曰吾儿为帝吾又何求及周太祖代汉杀赟于宋州崇大怒是日即皇帝位于晋阳国号汉称干祐四年二月辽主闻北汉立遣招讨使潘聿捻遗其子刘承钧书汉主使承钧复书言本朝沦亡欲循晋室故事求援请兵辽主大喜夏四月汉主使郑珙致辽书称姪请行册礼辽帝命燕王述轧册命汉为大汉神武皇帝更名旻辽帝九月亲行援汉至新州之火神淀燕王述轨及伟王之子大宁王沤僧等率兵作乱弑帝而述轧自立太宗之子齐王述律迯于南山诸大臣奉之以攻述轧沤僧杀之并其族党立述律为帝改元应历葬帝医巫闾山庙号世宗在位凡五年辽穆宗天顺皇帝讳璟番名述律后更名明太宗之长子也初太宗攻石晋留帝侍述律太后太宗崩诸将立世宗世宗遇弑诸将迎帝即位自火神淀入幽州帝年少好游戏不亲国事每夜酣饮达旦乃寐日中方起国人谓之睡王在位十八年永明杭州永明寺禅师名道潜河中府人姓武氏初谒法眼益禅师眼问曰子于参请外看甚么经师曰华严经眼曰总别同异成坏六相是何门摄属师曰文在十地品中据理则世出世间一切法皆具六相也眼曰空还具六相也无师懵然无对眼曰汝问我师乃问空还具六相也无眼曰空师于是开悟异日因士女到院眼问师曰律中道隔壁间钗钏声即名破戒见覩金银合杂朱紫骈阗是破戒不是破戒师曰好箇入路眼曰子向后有五百毳徒为王侯所重在师寻礼辞驻钖衢州古寺阅大藏经至是广顺元年吴越忠懿王弘俶延师入府受菩萨戒署号慈化定慧禅师建大伽蓝于南山曰慧日永明请师居之师请塔下罗汉过新寺符王之先梦也于是又加应真二字于师号师于周显德五年入寂师嗣法眼益禅师杭州慧日永明智觉禅师名延寿余杭王氏总角之岁归心佛乘不茹荤日唯一食持法华经七行俱下才六旬悉能诵之感群羊跪听年二十八为华亭镇将志慕真乘吴越文穆王元瓘知师在道乃从其志礼龙册寺翠巖参禅师剃染执劳供众都忘身宰衣不缯纩食无重味野蔬布襦以遣朝夕寻往天台山天柱峰九旬习定斥鷃巢衣襵中暨谒韶国师一见而深器之悟于玄旨乃谓师曰汝与元帅有缘他日大兴佛事师初住雪窦甞有偈曰孤猿叫落中巖月野客吟残半夜灯此境此时谁会意白云深处坐禅僧吴越忠懿王弘俶请师开山灵隐新寺明年迁永明大道场众盈二千僧问如何是永明妙旨师曰更添香着僧曰谢师指示师曰且喜没交涉僧礼拜师曰欲识永明旨门前一湖水日照光明生风来波浪起师居永明十五年度弟子一千七百人常与七众授菩萨戒夜施鬼神食放诸生类不可称算六时散花行道余力念法华经计万三千部着宗镜录一百卷吴越王为制前后两序颁入大藏流行今净慈方丈曰宗镜堂师之诗偈赋咏凡千万言播于海外高丽国王览师言教遣使赍书叙弟子之礼奉金线织成僧伽黎衣紫水晶念珠金澡罐彼国之僧三十六人承印可记莂前后归高丽各化一方宋太祖开宝七年师入天台山度戒约万余人明年十二月二十六日辰时焚香辞众跏趺而逝世寿七十二僧腊四十二次年建塔于大慈山宋太宗赐额曰寿宁禅院师嗣天台韶国师韶嗣清凉法眼益禅师六祖青原派也嗣寿之法者杭州干明津禅师富阳子蒙和尚壬子广顺二年大辽穆宗应历二年赵北汉称干祐五年凤翔吴越楚唐灭之合五十六年荆南唐蜀广政十五年汉干和十年六月朔周帝如曲阜谒孔氏祠命葺之禁孔林樵採访孔子颜渊之后为曲阜令及主簿癸丑广顺三年大辽应历三年旃檀佛像自此下一百七十七年在汴京赵北汉刘氏干祐六年凤翔吴越荆南唐保大十一年蜀广政十七年汉干和十一年初后唐明宗长兴三年宰相凭道李愚请刻九经版此年六月版成献之传布甚广刊字印之始也甲寅正月帝殂显德元年大辽应历是年太师中书令瀛文懿王凭道薨赵北汉主殂干祐七年凤翔吴越荆南唐保大十二年蜀广政十七年汉干和十二年周帝不豫正月加晋王荣兼侍中判内外兵马事帝屡诫晋王曰昔吾西征见唐十八陵无不发掘者此无他惟多藏金玉故也我死亡衣以纸衣歛以瓦棺速营葬勿久留宫中勿置守陵官人勿作石羊虎人马惟刻石置陵前云周天子平生好俭约遗令用纸衣瓦棺嗣天子不敢违也壬辰宣制毕是日帝殂丙申晋王荣即皇帝位十一月北汉主旻殂子承钧更名钧即帝位孝和帝钧性孝谨既立勤于为政爱民礼士境内粗安世宗讳荣太祖圣后柴世兄之子也太祖养以为子封晋王即帝位在位六年寿三十九显德乙卯显德二年大辽应历五年赵北汉刘钧干祐八年凤翔吴越荆南唐保大十三年蜀广政十八年汉干和十三年二月周帝诏併省天下无勅额寺院令郡府岁造僧帐凡死亡者以时开落之僧帐自此而始丙辰显德三年大辽应历六年赵北汉干祐九年凤翔吴越荆南唐保大十四年蜀广政十九年汉干和十四年初周宿卫将赵匡胤战北汉有功至是以为定国节度使兼殿前都指挥使匡胤表渭州军事判官苏州人赵普为节度推官正月周下诏帝亲征淮南帝召华山隐士真源陈抟问以飞昇黄白之术搏对曰陛下为天子当以治天下为务安用此为乃辞还山丁巳显德四年大辽应历七年赵北汉天会元年凤翔吴越荆南唐保大十五年蜀广政二十年汉干和十五年戊午显德五年大辽应历八年赵北汉刘钧天会二年凤翔吴越荆南唐弘中兴元改交泰元年蜀广政二十一年汉鋹天宾元年三月周帝济江伐唐唐主耻于降称藩乃遣兵部侍郎陈觉奉表请传位于太子弘献庐舒蕲黄四州之地画江为境以求息兵五月唐主弘避周讳更名昱下令去帝号称国主凡天子之仪制皆有降损去年号用周正朔乃告干太庙秋七月初行大周刑统帝欲均田租以元稹均田图遍赐诸道南汉中宗刘弘熙殂长子卫王继兴即皇帝位更名鋹年十六己未显德六年大辽应历九年赵北汉钧天会三年凤翔吴越荆南唐国主蜀广政二十二年汉天宝二年周殿庭钟磬有设而不系者帝问乐工皆不能对枢密使王朴素晓音律帝以乐事询之朴上疏曰礼以检形乐以治心形顺于外心和于内然而天下不治未之有也是以礼乐修于上而万国化于下圣人之教不肃而成其政不严而治用此道也夫乐生于人心而声成于物物声既成复能感人之心昔者黄帝吹九寸之管得黄钟正声半之为清声倍之为缓声三分损益之以生十二律十二律旋相为宫以生七调为一均凡十二均八十四调而大备遭秦灭学历代治乐者罕能用之唐太宗之世祖孝孙张文收考正大乐备八十四调安史之乱器与工什亡八九至于黄巢荡尽无遗时有太常博士殷盈孙按考工记铸镈钟十二编钟二百四十处士萧承训校定石磬今之在县者是也虽有钟磬之状殊无相应之和其镈钟不问音律但循环而击编钟编磬徒县而已丝竹匏土仅有七声名为黄钟之宫其存者九曲考之三曲协律六曲参涉诸调盖乐之废缺无甚于今陛下武功既着切意礼乐以臣甞学律吕宣示古今乐录命臣讨论臣谨如御当以秬黍定尺长九寸径三分为黄钟之管与今黄钟之声相应因而推之得十二律以为众管互吹用声不便乃作律准十有三絃其长九尺皆应黄钟律声以次设柱为十一律及黄钟清声旋用七律以为一均为均之主者官也征商羽角变官变征次焉发其均主之声归乎本音之律迭应不乱乃成其调凡八十一调此法久绝出臣独见乞集百官校其得失诏从之百官皆以为然乃行之注曰镈钟者十有二架以当十二辰之位匏八音之数匏笙也土埙也立皇子宗训为梁王领左上将军帝北征疽发背六月癸巳殂于道甲午宣遗诏梁王即皇帝位恭帝宗训世宗子封梁王即位年七岁庚申年正月镇定驿告北汉结戎人入𡨥帝命指挥使赵匡胤北征即日出师晚至陈桥驿是夜五鼓军士露刃列于庭曰诸君无主愿策太尉为天子拥逼南归自仁和门入太尉归公署宰相范质等诣崇元殿召文武百僚至晡班定帝自内降制曰天生蒸民树之司牧二帝惟公而禅位三王乘时而革命其揆一也予末小子遭家不造人心已去国命有归咨尔归德军节度使殿前都点检赵匡胤禀上圣之资有神武之略佐我高祖格于皇天逮事世宗功存纳祐东征西怨厥绪懋焉天地鬼神享于有德讴歌讼狱归于至仁应天顺人法尧禅舜如释重负予其作宾呜唿钦哉祇畏天命宣徽使引匡胤就墀听命讫宰相掖之陞殿由东序服御服登座群臣朝贺诏改周显德七年为建隆元年国号大宋正月四日也封恭帝为郑王绍周祀迁居西京开宝六年殂右周三主合九年而天下归宋释氏稽古略卷三释氏稽古略释氏稽古略卷四乌程职里宝相比丘释觉岸宝洲宋赵姓以土德王都汴今汴梁路太祖太宗真宗仁宗英宗神宗哲宗徽宗钦宗高宗孝宗光宗宁宗理宗度宗幼主太祖讳玄朗初名光胤曰匡胤西京洛阳人赵姓仕周至归德军节度使殿前都点简受周禅年三十四岁即皇帝位以二月十六日为长春节在位十六年寿终五十岁帝屡造佛寺每岁度僧八千人系年录者建隆干德开宝庚申建隆元年大辽应历十年迁郑王居西京开宝六年正月殂于房州谥曰恭帝赵北汉刘钧天会四年凤翔吴越荆南高氏保勗立唐蜀广政汉鋹天宝三年九月帝征李重进于淮南十二月诏于广陵战地造寺额曰建隆赐田四顷拔荐战亡军士命沙门道晖主之辛酉建隆三年大辽应历十一年赵北汉承钧凤翔吴越荆南高氏唐炬立蜀南汉天宝四年春二月十六日圣诞罢三教论讲始自开宝已后乃召三学僧入殿庭试义凡自京师普天之下岁遇圣诞节则命僧陞座说法祝圣递代传流之实本于试义也壬戌建隆三年大辽应历十二年赵北汉凤翔吴越荆南高氏兄子继冲立唐蜀南汉天宝五年诏僧门童行每岁经本州考试入京师执政重监试所业其妙法莲华经七卷通者奏名下祠部给牒披剃若特诏疏恩如建隆太平兴国普度僧尼不限此例也癸亥干德元年大辽应历十三年荆南高继冲奉表纳土归宋合五十七年国除赵北汉刘氏承钧凤翔吴越荆南国除唐蜀孟昶南汉鋹天宝六年甲子干德二年大辽应历十四年赵北汉吴越唐蜀南汉天宝七年乙丑干德三年大辽应历十五年赵北汉吴越唐蜀灭南汉天宝八年丙寅干德四年大辽应历十六年北汉吴越唐南汉天宝九年诏秦凉既通遣僧百人往西域求佛经法丁卯干德五年大辽穆宗应历十七年北汉承钧吴越唐南汉天宝十年戊辰十一月改开宝元年大辽穆宗被弑景宗立保宁元年北汉继元立广运元年吴越唐南汉十一年九月二十七日诏成都府造金银字佛经各一藏勅兵部侍郎刘熙古监视冬十一月郊祀毕肆赦改元北汉秋七月承钧寝疾召平章事郭无为执继恩手付以后事继恩嗣位谧承钧曰孝和皇帝经六十余日九月侯霸荣郭无为弑继恩迎继元而立之改元广运初汉主刘旻壻曰薛钊甚贤生子曰继恩而钊卒其妇再适何氏生子曰继元何氏夫妇卒定王承钧无子旻以二子命承钧养之至是弑继恩而立继元大辽穆宗末年残忌猜忍人人屏息虞祸会醉索食不得欲斩庖人掌饍者恐祸及因捧食以进挟刃弑帝于黑山下九月也谥曰天顺皇帝庙号穆宗景宗立讳明记更名贤世宗元欲子也初世宗被弑之时帝年九岁御厨尚食刘解里以毡束之藏于积薪中得免至是即位婴风疾多不视朝壬午干亨九年十二月崩谥孝成皇帝庙号景宗己巳开宝二年辽景宗保宁二年北汉继元广运二年吴越唐南汉春二月十六日帝长春节诏许四海僧上表入殿庭比试三学下开封府功德使差僧证经律论义十条全通者赐紫衣号手表僧至太宗大平兴国四年功德使奏天下一家不须手表自此皇帝诞日宰辅亲王监司刺史各荐所知三学僧惟两街僧录所荐者是日入内授门下牒谓之帘前师号仍给紫衣谓之帘前紫衣分赐讫便同赐斋自余王侯荐者间日方出节制廉问牧守则又转降而赐焉庚午开宝三年辽保宁三年北汉广运三年吴越唐南汉鋹降南汉岭南广也刘鋹举国降宋鋹鋹恩赦侯合六十七年国除是岁勅修京师旧封禅寺为开宝寺前临官街北镇五丈河屋数千间连数坊之地极于鉅丽辛未开宝四年辽保宁四年北汉广运四年吴越唐六月十一日勅成都再造金字佛经一藏壬申开宝五年辽保宁五年北汉广运五年吴越唐帝自用兵平列国前后凡造金银字佛经数藏今年勅雕佛经印一藏计一十三万版癸酉开宝六年正月周辽恭帝殂保宁六年北汉继元广运六年吴越南唐李氏甲戌开宝七年辽干亨元年北汉广运七年吴越唐帝命曹彬与潘美曹翰征江南十一月济师彬甞面奉帝旨毋杀人明年冬攻之垂克彬称疾不视师潘美帅诸将省之彬曰予病非药石能治须诸公共誓城破不杀人则自愈矣诸将诺共焚香为誓是日拔金陵李氏降城中按堵彬位至使相父子配食清庙贵盛累世实不杀之报应也乙亥开宝八年辽干亨二年三月往聘宋宋乃初通使于辽北汉广运八年吴越南唐李𤇅降宋封违命侯合三十九年而国除丙子年夏四月上幸西京有事于南郊是岁十二月二十二日改为太平兴国元年太宗讳炅太祖母弟封晋王开宝九年太祖崩帝即位年三十八偃武修文改讲武殿为崇政殿选用贤良谨择刺史谓刺史最为亲民苟非其人民受其祸求言纳谏风俗醇厚在位二十一年寿五十九岁崩以十月十七日为干明节太平兴国雍熙端拱渟化至道丙子十二月改太平兴国元年辽干亨三年北汉广运九年吴越丁丑太平兴国二年辽干亨四年北汉广运十年吴越京师旧龙兴寺周世宗废之为龙兴仓至是主僧击登闻鼓诉复寺帝感叹诏复之赐名太平兴国寺仍为营葺极宏壮之制戊寅太平兴国三年辽干亨五年北汉广运十一年吴越奉表入朝纳土三月吴越忠懿王钱俶上表归宋入朝尽献十三州之地四月陈洪进奉表献漳泉两郡秋八月十三日翰林学士知制诰李昉中书舍人扈蒙直史馆李穆宋白郑隣几徐铉奉勅表进太平广记帙成五百卷录佛法者列三十卷沙门赞宁随吴越王入朝帝赐号通慧大师勅住左街天寿寺命修僧史明年诏宁乘驿进明州阿育王山释迦文佛真身舍利入禁中供养得舍利一颗因之以开宝寺西北阙地造浮图十一级下作天宫以葬之太平兴国七年十月勅宁编修大宋高僧传听归浙东秉笔初梁武帝天监十八年嘉祥寺沙门慧皎作高僧传始后汉明帝永平十年至天监成十四卷唐太宗贞观十九年终南山西明寺道宣律师作续高僧传始天监之来迄贞观成三十卷宁作始自唐贞观二十年至此端拱元年成三十卷用梁唐义例开十科一译经科二慧解科三禅定科四戒律科五护法科大感通科七遗身科八读诵科九兴福科十杂科声德正传者五百三十三人附见者一百三十人端拱元年冬十月遣弟子显忠智轮诣阙上表以进玺书赐帛奖谕勅入大藏流通十一月诏宁赴阙淳化元年奉旨着鹫岭圣贤录一百卷淳化二年诏宁充史馆编修至道二年诏除宁掌洛京教门事戊戌真宗咸平元年诏擢宁汴京右街僧录主管教门公事次年进左街己亥咸平二年春二月东京左街僧录史馆编修主管教门公事通慧大师赞宁归寂寿八十二三月葬全身于天寿寺己巳仁宗天圣七年宁曾孙宗盛启塔荼毘之收遗骸舍利归葬钱塘故里宁生杭州临安县后唐明宗天成中出家杭州祥符寺潞王清泰初入天台具探律部博通三藏吴越忠懿王补宁两街僧统号明义宗文大师所作僧史僧传并行于世己卯太平兴国四年辽干亨六年北汉五月太原刘继元降宋封彭城公合二十九年国除庚辰太平兴国五年辽干亨六年译经河中府传显密教沙门法进请西域法天三藏译经于蒲津诏入京师初兴译事诏童子五十人习梵学辛巳太平兴国六年辽干亨八年诏立右街副僧录诏致祭建康钟山宝志大士赐号道林真觉菩萨壬午太平兴国七年辽干亨九年十二月帝崩治十五年谥孝成皇帝庙号景宗诏立译经传法院于东京太平兴国寺之西如唐故事以宰辅为译经润文使设官分职西天中印度惹兰陀罗国密林寺天息灾三藏与法天施护等译大乘庄严宝王经帝制大宋新译三藏圣教序诏普度天下童行为僧不限有司常例自太平兴国元年至八年度僧一十七万余人大辽圣宗立讳隆绪景宗长子年十二即位改元统和尊母萧氏为承天太后临朝种制凡二十七年乃归政于帝癸丑改元开泰复国号大契丹太平十年六月三日崩于上京谥曰天辅皇帝治四十九年癸未太平兴国八年辽圣宗立统和元年御赞舍利初太祖迎洛阳唐高宗显庆年间大沙门宣律师天王太子所献佛牙舍利于东京相国寺灌顶院安奉至是帝亲以烈火煅试晶明坚固光彩五色照人帝制赞曰功成积劫印文端不是南山得恐难眼覩数重金色润手擎一片玉光寒炼时百火精神透藏处千年莹彩完定果熏修真祕密正心莫作等闲看改灌顶院为法华院建重阁以智照大师慧温主香火甲申雍熙元年辽统和二年春三月日本国僧奝然入朝因言其国传世八十历年三千二百矣帝谓辅臣曰中国自唐末五代分裂不但其君朝成夕败臣亦诛死相寻朕兢兢求治冀上穹鉴祐为子孙长久计卿等亦保世禄诏修泗州僧伽塔加谥大圣二字寺曰照普十月诏隐士陈抟入见赐号希夷先生寻请归华山乙酉雍熙二年辽统和三年丙戌雍熙三年辽统和四年秋八月二十五日秀水高僧晤恩端坐面西而逝初天台宗元自唐德宗建中三年荆溪尊者灭后五传而至清竦竦有二弟子曰羲寂曰志因寂以教观正脉传义通通传知礼遵式源源授受志因传晤恩恩名着僧史恩传洪敏源清清传智圆庆昭昭传继齐咸润境观解行各师其说四明知礼辞而辟之衡岳家世斥之为山外宗丁亥雍熙四年辽统和五年十月天台教荆溪尊者下六世螺溪传教定慧院净光法师羲寂入寂义通嗣之四川西路益州香林院禅师名澄远二月入灭师生西川汉州绵竹上官氏嗣云门偃禅师戊子端拱元年辽统和六年义通法师传天台教是年十月十八日入寂于明州宝云院通本高丽王种初出家传华严起信有声石晋天福中渡海来谒螺溪羲寂顿悟开显十法界圆融之旨嗣法流通逾二纪得知礼遵式高弟益大其传己丑端拱帝建开二年宝寺成辽统和七年庚寅淳化元年辽统和八年诏参知政事苏易简撰三教圣贤事迹易简奏天寿寺通慧大师赞宁大乙官道士韩德纯分领其事通慧赞宁着鹫岭圣贤录一百卷辛卯淳化二年辽统和九年壬辰淳化三年辽统和十年癸巳淳化四年辽统和十一年首山汝州首山禅师名省念莱州狄氏子受业本郡南禅寺才具戒遍游丛席常密诵法华经众目之曰念法华受风穴沼禅师记莂开法首山为第一世次住汝州叶县广教及宝应于昨淳化三年十二月四日午时上堂说偈曰今年六十七老病随缘且遣日今年却记来年事来年记着今朝日至今年十二月四日辞众上堂仍说偈曰白银世界金色身情与非情共一真明暗尽时俱不照日轮午后示全身言讫泊然而逝荼毘收舍利建塔师嗣风穴延沼沼嗣南院慧颙颙嗣兴化存奖奖嗣临济义玄禅师其嗣师之法道者汾阳善昭叶县归省神鼎洪諲谷隐蕴聪广慧元琏丞相王随公等凡一十二人省传浮山法远远传净因道臻等法道昌盛于后甲午淳化五年辽统和十二年乙未至道元年辽统和十三年御制祕藏诠二十卷缘识五卷逍遥咏十卷命两街僧笺註入释氏大藏颁行丙申至道二年辽统和十四年丁酉至道三年三月帝崩辽统和十五年真宗太宗第三子讳恒二十九岁即位务从简易作文武七条以赐臣僚转运知州并带劝农事东封泰山西祀汾阴以文理太平治二十五年寿五十四岁以十二月二日为承天节咸平景德大中祥符天禧干兴戊戌咸平元年辽统和十六年己亥咸平二年辽统和十七年庚子咸平三年辽统和十八年夏大旱浙东天台讲宗知礼遵式同修护国金光明三昧忏三日乃雨明州太守苏为以碑颂其德浙西自春涉夏亦不雨给事中知杭州张去华率僚属具旛盖鼓吹迎天竺圆通大士祷于梵天寺继时雨霔四境沛足此观世音菩萨出应民望慈悲灵感之始也辛丑咸平四年辽统和十九年天竺三藏朝散大夫试光禄卿明教大师法贤进新译经帝制序壬寅咸平五年辽统和二十年西天译经三藏朝奉大夫试光禄卿传法大师施护译给孤长者女得度因缘经请帝制继圣教序癸卯咸平六年辽统和二十一年帝勅右街僧录备仪仗音乐华旛迎大相国寺佛牙舍利供养于开宝寺塔下帝制赞曰西方有圣释迦文接物垂慈世所尊常愿进修增胜果庶期饶益富黎元甲辰景德元年辽统和二十二年传灯录吴僧道原集释迦世尊初祖迦叶以至东土禅宗传嗣诸祖机缘为景德传灯录三十卷进呈帝览之嘉赏勅翰林学士杨亿等刊正撰序颁入大藏天下流行日本国僧寂照赍本国禅师源信所陈经论义目二十七条问疑于四明法师知礼受教归国四明大法师知礼着十不二门指要二卷开明南岳天台所证一心三观之妙乙巳景德二年辽统和二十三年丙午景德三年辽统和二十四年丁未景德四年辽统和二十五年戊申大中祥符元年辽统和二十六年冬十月帝东封泰山祀上帝十一月朔幸曲阜祭孔子加谥曰玄圣文宣王追谥齐太公曰昭烈武成王周文王曰文宪王各立庙寻以圣祖讳改玄圣为至圣己酉年二月诏许曲阜先圣庙立学己酉大中祥符二年辽统和二十七年禅师名遇贤姑苏长洲林氏子七岁出家依嘉兴永安可依大德年三十剃落圆具往参龙华球禅师发明心印回居明觉院唯事饮酒醉则成歌警世道俗号之酒僊歌曰扬子江头浪最深行人到此尽沈吟他时若到无波处还似有波时用心曰金斚又闻泛王山还报颓莫教更漏捉趁取月明回曰一六二六其事已定一九二九我要喫酒长伸两脚眠一寤起来天地还依旧曰门前绿树无啼鸟庭下苍苔有落花聊与东风论箇事十分春色属谁家曰秋至山寒水冷春来柳绿花红一点动随万变江村烟雨蒙蒙有不有空不空笟篱捞取西北风曰生在阎浮世界人情几多爱恶秖要喫些酒子所以倒街卧路死后却产娑婆不愿超生净土何以故西方净土且无酒酤至是祥符二年上元日师凌晨索浴罢就室握拳以右举左张其口而化师嗣龙华彦球球嗣长庆稜稜嗣雪峯存禅师存嗣德山鉴禅师诏诸州路置天庆观申国长公主太宗第七女生不茹荤至是恳求为僧进封吴国赐名清裕号报慈正觉大师都城西为建崇真资圣禅院嫔御三十人诏两禁送之入寺赐斋申国俗寿三十八尼夏十六而入灭庚戌大中祥符三年辽统和二十八年冬十月有旨改明州保恩院为延庆院勅改华亭陆机别业大明寺额曰普照勅改义兴函亭乡禅林院额曰圣感禅寺传十方住持奉祠山祀典神祇辛亥大中祥符四年辽统和二十九年诏译经润文使参知政事赵安仁翰林学士杨亿撰大藏目录壬子大中祥符五年辽统和三十年天竺酤兰古国剎帝利种沙门觉称至京师馆于译院年始四十许通四十余本经论润文使丁晋公嘉其敏慧遣译者导之见杨翰林亿设茗果与之语觉称曰愿至五台山拜文殊即还本土入此国见屠杀猪羊市肆悬肉痛不忍观西竺举国不食肉他日晋公问数万里远来更何所为曰併欲礼宣律师塔耳癸丑大中祥符六年大契丹开泰元年春三月帝赐御制法音集付传法院笺註帝赐译经院修心偈曰初祖安心在少林不传经教但传心从人若悟真如性密印由来妙理深大辽复号大契丹以幽州为析津府改元曰开泰至丙午咸雍二年复称大辽甲寅大中祥符七年大契丹开泰二年天竺三藏朝散大夫试鸿胪卿传教大师法天译金刚大教宝王经冬十一月京师建王清昭应宫成起自大中祥符二年四月至是年十一月毕工总二千六百一十区丁晋公为修宫使土木金石丹漆之用搜材选胜于天下沈存中笔谈曰温州鴈宕山诺矩罗尊者所居前世人所不见因昭应採木此境始露乙卯大中祥符八年大契丹开泰三年大法师遵式讲于天台东掖山十有二年矣至是始西渡居杭州古灵山寺初西晋天竺慧理法师居焉隋高僧真观讲法华之地唐道标继成之至僖宗时为寇所毁西巖有桧枯株存于焚败之余法师以水洒而祝之枝叶重荣力行四种三昧建金光明忏堂一椽一甃必诵大悲呪七遍殿宇全备奏蒙朝廷赐天竺灵山寺额传天台教观丙辰大中祥符九年大契丹开泰四年丁巳天禧元年大契丹开泰五年诏天下立放生池明州大法师知礼自丙辰春偕十僧誓修法华三昧三年满如药王故事烧身供养妙法莲华经以生净土翰林学士杨亿闻知邮置长书坚请住世仍委郡守李夷庚保护天禧四年宰相𡨥准翰林杨亿以知礼行业及遗身事奏闻帝曰但传朕意请留住世特赐师号法智大师秋七月太尉文正公王且薨公在政府十八年病革嘱翰林学士杨亿曰吾深厌烦恼愿未来世为苾刍林间宴坐观心为乐至易箦时君为我剃须发着坏色三衣用火葬礼营骨塔于先茔之侧亿曰公三公也敛赠公衮岂可加于僧体乎与诸孤议但以三衣置柩中不藏宝玉而已戊午天禧二年大契丹开泰六年己未天禧三年大契丹开泰七年庚申天禧四年大契丹开泰八年辛酉天禧五年大契丹开泰九年诏殿头俞源清往明州延庆院为国修忏三昼夜法智大师知礼着修忏要旨一卷壬戌干兴元年二月帝崩大契丹太平元年帝特赐杭州天竺寺法师遵式号慈云大师章献明肃皇后刘氏遗使至天竺为国修忏法师着护国金光明三昧仪一卷上进春二月杭州西湖孤山法慧法师智圆号中庸子十七日自作祭文挽诗十九日入灭圆撰通经十疏处士林逋和靖为隣天竺法师遵式为友寿四十七岁腊三十九葬以陶器仁宗景祐三年因积雨山颓启其封全体如生爪发俱长唇红微开齿如珂雪为袭新衣散众名香瘗之高宗绍兴中孤山建四圣观迁师塔于北山玛瑙坡仁宗祯真宗第六子年十三即帝位帝务仁厚裁抑侥倖委任贤良专置谏官六员纳谏不倦置学校创广惠院以处穷民自奉甚薄利泽施民号为极治以四月十四日为干元节行崇天历在位四十一年寿五十五岁天圣明道景祐宝元康定庆历皇祐至和嘉祐癸亥天圣元年行崇天历大契丹太平二年甲子天圣二年大契丹太平三年临济下五世汾阳太子院禅师名善昭太原俞氏子剃发受具杖策游方所至少留随机叩发历参知识七十一员后见首山念禅师契悟玄旨游衡湘及襄沔间每为郡守以名剎致师凡历八请师皆不赴洎首山没西河道俗遣僧契聪迎请住持师闭关高卧聪排闼而入让之曰佛法大事靖退小节先师弃世今何时而欲安眠哉师曰非公不闻此语乃赴其请至是天圣二年龙德府尹李侯致师住承天价三返不起价再至辟函师曰老病业已不出山借往当先后之价曰唯师所择师令具馔且趣装曰吾先行矣停筯而化阇维收舍利建塔师嗣首山念禅师有曰十智同真者师之语也乙丑天圣三年大契丹太平四年丙寅天圣四年大契丹太平五年诏天台教部入大藏流行初天竺寺僧思悟求教藏流行自乙丑春祷于大悲观音至是行愿克遂乃焚身于日观庵前用报佛恩丁卯天圣五年大契丹太平六年九月光禄大夫太子少傅文元公晁逈撰法藏碎金十卷皆理性自得之学也戊辰天圣六年大契丹太平七年春正月五日明州法智尊者知礼趺坐集众而言曰吾建延庆道场誓在流通法华三昧尔等莫作最后断佛种人生必有死犹旦暮然精修无间世世生生相逢有在语毕骤称阿弥陀佛而寂露龛二七日爪发俱长仪容如生阇维舌根不坏舍利五色莫知数资政殿大学士兼太子少保清献公赵抃着法师行业碑己巳天圣七年大契丹太平八年禅宗广灯录附马都尉李遵勗撰三十卷帝制序赐之都尉薨附见慈明圆禅师章下庚午天圣八年大契丹太平九年楞严经疏嘉兴长水法师名子璇秀州人初依本州洪敏法师学楞严经至动静二相了然不生有省闻滁州瑯琊山觉禅师道望趋往参见及门值其陞座遂问曰清净本然云何忽生山河大地觉厉声曰清净本然云何忽生山河大地璇当下豁然大悟拟禀嗣之觉禅师谓之曰汝宗不振久矣宜励志扶持以报佛恩璇如教后住长水众几一千以贤首宗教疏楞严经十卷御史中丞王随序之行于世瑯琊山广照禅师名慧觉嗣汾阳昭禅师辛未天圣九年大契丹太平十年六月三日帝崩谥曰天辅皇帝庙号圣宗在位四十九年夏四月诏迎韶州曹溪南华禅寺六祖大鑑禅师衣钵入禁中清净堂供养八月十五日遣使送还赐南华长老普遂号智度大师大契丹兴宗即帝位讳宗真番名木不孤顺圣元妃所生圣宗第八子也在位二十五年崩壬申明道元年天契丹兴宗景福元年章献明肃太后刘氏修京师景德寺成西夏赵元昊封西平王冬十月八日杭州天竺灵山寺慈云灵应尊者遵式入寂遗命卧全身于还遐榻葬寺东月桂峯下嗣法明智大师祖韶韶有二弟子曰慧辩即海月禅师也曰元净即辩才法师也海月华亭人受业普照寺元净字无象生杭州于潜徐氏赐紫衣号辩才元丰六年入寂癸酉明道二年大契丹重熙元年甲戌景祐元年大契丹重熙二年勅试经通者度为僧宋宣献公绶夏英公竦在政府同试童行有行者诵法华经不通问其习学几年曰十年二公笑且悯之各取法华经七轴诵之宋公十日夏公七日不遗一字人性相远也如此乙亥景祐二年大契丹重熙三年丙子景祐三年大契丹重熙四年丁丑景祐四年大契丹重熙五年戊寅宝元元年大契丹重熙六年西夏僣帝号大庆元年西夏初唐太宗贞观三年冬闰十二月乙丑党项酋长细封步赖并别部拓拔氏等来降僖宗中和元年夏四月拓跋思恭以兵赴国难战黄巢有功帝命思恭权知夏绥节度使八月陞思恭为夏绥节度使赐姓李氏昭宗干宁二年八月癸巳思恭弟保大节度使李思孝攻王行瑜梨园寨有功癸卯以保大节度使李思孝为北面招讨使定难节度使李思谏为东面招讨使至是宋太宗太平兴国七年壬午岁十月李继捧来朝献州四夏银绥宥县八其西夏自天福以来未甞入觐继捧来太宗嘉之继捧且自陈语兄弟多相怨怼愿留京师诏授彰德军节度留京师奉朝请赐姓赵氏名保忠钖夏绥银宥密五州使淳化元年夏四月李继迁寇边命将出师败继迁于夏州淳化二年秋七月继迁降赐姓赵氏名保吉授银州观察使保忠阴与保吉为唇齿虽外示归顺而潜结羌戎侵寇不止先是赵保忠奏继迁诱蕃戎入寇乞师帝命翟守义帅师屯夏州继迁恐乃奉表归顺淳化五年春正月李继捧与李继迁叛帝遣李继隆率兵讨之进攻夏州李继捧狼狈出降就擒继捧以归帝诘责数四诏释之留京师继迁终反覆不臣卒为国衅至道元年九月李继迁犯边寇灵州至道二年九月帝复命李继隆分五路讨李继迁丁酉年二月继迁遁去十二月继迁遣使修贡求备边任时真宗初登位方在谅阴姑从其请加继迁定难节度封以夏绥银宥静五州咸平四年九月继迁陷清远军诏讨之壬寅年三月李继迁陷灵州咸平六年十二月李继迁陷西凉府潘罗支邀击之继迁中流矢死子德明袭位天禧元年赵德明以民饥上表乞粮数百万诏许之丁卯仁宗天圣五年也五月赵德明寇边明道元年封赵元昊西平王至是宝元元年十二月赵元昊僣号先是元昊欲南侵恐唃厮罗制其后复举兵攻兰州诸羌至马衘山遂筑瓦川会城元昊既悉有夏银绥静宥灵盐会胜甘凉瓜沙肃之地仍居兴州阻河依贺兰山为固始大补伪官创十六司以统众务又置十八监军司委酋豪分统其众为镇守总十五万人又选豪族善弓马三千迭直号六班直元昊制番书改元大庆卒用其党杨守素之谋筑坛受册号始文英武兴法建礼仁孝皇帝国称大夏改大庆二年曰天授遣使来告僣号纳旌节勅告上表略曰臣父德明嗣奉世封勉从朝命三十年边情善守五千里职贡常输臣偶因端闲辄生狂裴制小番之文字改大汉之衣冠不期历运在兹军民同请伏望皇帝陛下许以西郊之礼册为南面之君敢竭愚庸常敦欢好朝廷议讨之元昊从此猖獗寇陷军州或顺或逆至理宗宝庆三年国灭己卯宝元二年大契丹重熙七年西夏大庆二年改曰天授庚辰康定元年大契丹重熙八年西夏寇宋慈明潭州石霜山慈明禅师名楚圆全州李氏子少为书生年二十依湘山隐静寺出家其母有贤行使之游方谒汾阳昭禅师昭默器之经十年未许入室每见必诟骂或毁诋诸方及有所训皆流俗鄙事一夕䜣之曰至法席再夏不蒙指示但增世俗尘劳岁月飘流已事不明失出家之利语未竟昭骂曰是恶知识敢裨贩我怒举杖逐之师拟伸救昭遽掩其口师乃大悟曰是知临济道出常情遂服役七年辞去依唐明嵩禅师嵩谓师曰杨大年内翰知见高入道稳实子不可不见师乃往见大年大年问曰对面不相识千里却同风师曰近奉山门请大年曰真箇脱空师曰前月离唐明大年曰适来悔相问师曰作家大年便喝师曰恰是大年复喝师以手划一划大年吐舌曰真是龙象师曰是何言欤大年顾令别点茶曰元来是家里人师曰也不消得良久又曰如何是圆上座为人句师曰切大年曰作家作家师曰放内翰二十柱杖大年抚膝曰这里是甚么处所师拍手曰不得放过大年大笑又问记得唐明悟得因缘否师曰唐明闻僧问首山佛法大意首山曰楚王城畔水东流大年曰只如此语意如何师曰水上挂灯毬大年曰与么则辜负古人去师曰内翰疑则别参大年曰三脚虾䗫跳上天师曰一任𨁝跳大年乃又笑馆干斋中日夕质疑智证因闻前言往行恨见之晚大年入朝见附马都尉李公曰近得一道人真西河狮子李公曰我以拘文不能就谒奈何大年默然归语师曰李公佛法中人闻道风远至有愿见之心政以法不得与侍从过从师黎明谒李公李公阅刺使童子问之曰道得即与上座相见师曰今日特来相着又令童子曰碑文刊白字当道种青松师曰不因今日节余日定难逢童子又出曰都尉言与么则与上座相见去也师曰脚头脚底李公乃出坐定问曰我闻西河有金毛狮子是否师曰甚么处得此消息李公便喝师曰野犴鸣李公又喝师曰恰是李公大笑既辞去问临行一句师曰好将息李公曰何异诸方师曰都尉又作么生曰放上座二十柱杖师曰专为流通李公又喝师曰瞎李公曰好去师曰诺诺自是往来杨李之门以法为友久之辞还河东大年曰有一语寄唐明师明月照见夜行人大年曰却不相当师曰更深犹自可午后更愁人大年曰开宝寺前金刚近日因什么汗出师曰知大年曰上座临行岂无为人句师曰重叠关山路大年曰与么则随上座去也师作嘘声大年曰真狮子儿师还唐明李公遣两僧讯师师于书尾画双足写求僧名以寄之李公作偈曰黑尾千里余全椁示双趺人天浑莫测珍重赤须胡师时以母老南归至瑞州首众于洞山聪禅师会中依止三年先是汾阳曰我遍参雪门儿孙特以未见聪为恨师故依止焉游仰山袁州太守黄宗且请住南源山广利寺迁潭州道吾移住石霜山崇胜寺迁南岳庄严寺移潭州兴化寺宝元元年附马都尉李公遵勗遣使邀师曰海内法友惟师与杨大年耳大年弃我而先仆年来衰落忍死以一见师乃东下至京师见李公月余公画一圆相书偈遗师曰世界无依山河匪碍大海微尘须弥纳芥拈起幞头解下腰带若觅死生问取皮袋师曰如何是本来佛性公曰今日热如昨日随声便问师临行一句作么生师曰本来无罣碍随处任方圆公曰晚来困倦更不答话师曰无佛处作佛公于是泊然而逝仁宗皇帝闻都尉之化与师问答嘉叹久之师临圹而别有旨赐师官舟南归至是康定元年正月五日师人寂世寿五十四岁僧腊三十二夏铭行实于兴化寺塔全身于石霜山师嗣汾阳昭临济六世也嗣师者分宗曰黄龙南杨岐会琅琊滁州琅琊山广照禅师名慧觉西洛人也弱冠扶父衡阳太守柩归洛过澧州药山古寺宛若宿契缘此出家既得度游方参学得法汾阳应缘滁水与明州雪窦显禅师同时唱道四方谓之二甘露门逮今淮南遗化如在师嗣汾阳昭禅师辛巳庆历元年大契丹重熙九年西夏湖州净觉法师仁岳撰楞严经集解十卷说题一卷熏闻记五卷翰林侍读学士知制诰胡宿序之曰室中千灯多光互入堂下六乐正声相宣鼓吹妙经藻火圆教法施岂方法哉师英宗治平元年三月二十四日入寂葬全身何山壬午庆历二年大契丹重熙十年西夏癸未庆历三年大契丹重熙十一年西夏来宋请和西夏赵元昊夏四月遣使来宋称臣请和又复遣使称男不称臣但称臣于契丹译经院朝散大夫试鸿胪卿光梵大师惟净见执政裁省译经之务预自奏疏乞罢帝曰三圣崇奉朕而敢罢且琛贡所籍名件皆异域文字非鸿胪谁识不允未几御史中丞孔道辅等果乞罢译馆帝出净疏示之道辅之论遂止御赞佛牙夏旱损稼六月诏迎相国寺佛牙祷于禁中随时大雨其佛牙舍利祖宗御封帝手启之灌以海上蔷薇水得舍利一颗五色光发帝贮以琉璃瓶制赞曰三皇掩质皆归土五帝潜形已化尘夫子域中称至圣老君世上亦言真埋躯只见空遗冢何处将身示后人惟有吾师金骨在曾经百炼色长新以七宝庄严金盠贮之借以白㲲覆以璎珞龙凤之衣供养踰月造金殿四门以象天宫而归之详见翰林知制诰王珪三朝御赞佛牙舍利序甲申庆历四年大契丹重熙十二年西夏宋册赵元昊为国主十二月宋册元昊为夏国主岁赐银绢二十三万元昊更名囊霄乙酉庆历五年大契丹重熙十三年西夏欧阳公修自谏院除河北都转运使左迁滁州游庐山东林圆通寺遇祖印禅师居讷谈论大教折中儒佛与韩文公见大颠相类丙戌庆历六年大契丹重熙十四年西夏杨歧袁州杨歧山禅师名方会郡之宜春冷氏子弱冠至瑞州九峯恍若旧游遂投师剃落每阅经心融神会参慈明圆禅师圆自南源迁道吾赴石霜师皆佐之总院务依之虽久然未有省发每咨参圆曰库司事繁且去他日又参圆曰监寺异时儿孙遍天下在何用忙为圆适出雨忽作师侦之小径搊住曰这老汉今日须与我说不说我便打圆曰监寺知是般事便休语未卒师大悟即拜于泥途来日具威仪诣方丈礼谢圆呵曰未在师自是契会辞归九峯道俗迎居杨岐至是迁云盖示寂焉皇祐元年建塔于本山嗣慈明丁亥庆历七年大契丹重熙十五年西夏贝州王则反则元隷宣殷军小校以妖术惑众据贝州僣号东平王国曰安阳改年号曰德胜寻灭之戊子庆历八年大契丹重熙十六年西夏己丑皇祐元年大契丹重熙十七年西夏汴京自周朝毁寺太祖建隆间复兴两街止是南山律部慈恩贤首疏钞义学而已士大夫聪明超轶者皆厌闻名相因果而天台止观达磨禅宗未行也淳化以来四明尊者知礼天竺忏主遵式行道东南而观心宗眼照耿天下翰林杨亿晁逈首发明之至是内侍李允宁奏施汴宅一区创兴禅席帝赐额曰十方净因禅院帝留意空宗下三省定议召有道者住持欧阳公修陈公师孟奏请庐山圆通寺居讷允宁亲自驰诏下江州讷称目疾不起常益敬重听举自代讷乃以怀琏应诏江西湖东道江州路庐山圆通禅寺禅师名居讷梓州东川蹇氏子生而英伟读书过目成诵年十一出家十七试法华经得度成业讲肆会禅者南回勉其参请于是遍历荆楚间迄无所得至襄州荣禅师处密契心要留止十年游庐山道望日重南康守程师孟请住归宗迁圆通至是净因诏之不起举怀琏以自代天下贤讷为知人既老休居宝积巖神宗熙宁四年二月八日无疾端坐而逝寿六十二腊四十五塔于巖坞师禅坐初叉手自如至中夜渐升至膺侍僧每侯之以待晓色师嗣襄州子荣禅师荣嗣智门祚祚嗣香林远远嗣云门偃禅师庚寅皇祐二年大契丹重熙十八年西夏大觉琏禅师名怀琏福建道漳州龙溪陈氏子龆齓出家丱角圆顶笃志学道即慕参寻造泐潭法席投机承印可事之十余年游庐山掌讷禅师记室于圆通院皇祐元年诏圆通居讷禅师住持左街十方净因禅院讷举师代己至是庚寅二月十九日召对化城殿问佛法大意奏对称旨赐号大觉禅师斋毕传宣效南方禅林仪范开堂演法又宣左街副僧录慈云大师清满启白偈曰帝苑春回皇家会启万乘既临于舜殿两街获奉于尧眉爰当和煦之辰正是阐扬之日宣谈祖道上副宸衷问答罢乃曰古佛堂中曾无异说流通句内诚有多谈得之者妙用无亏失之者触途成滞所以谿山云月处处同风水鸟树林头头显道若向迦叶门下直得尧风浩荡舜日高明野老讴歌渔人鼓舞当此之时纯乐无为之化焉知有恁么事皇情大悦后遣中使问曰才去竖拂人立难当师即以颂回进曰有节非于竹三星遶月宫一人居日下弗与众人同帝览大悦诏入对便殿赐罗扇御题元寂颂于上帝与师问答诗颂书以赐之凡十有七篇至和二年三月师乞老山居进颂曰六载都唱祖机两曾金殿奉天威青山隐去欣何得满箧唯将御颂归御和颂曰佛祖明明了上机机前荐得始全威青山般若如如体御颂收将甚处归仍遣使宣谕曰山即如如体也将安归乎且住京国作兴佛法师再进颂谢曰中使传宣出禁围再令臣住此禅扉青山未许藏千拙白发将何补万机霄露恩辉方湛湛林泉情味苦依依尧仁况是如天阔应任孤云自在飞帝初阅投子山禅师语录僧问如何是露地白牛投云叱叱由此有契乃制释与颂十四首今以一赐师曰若问主人公真寂合太空三头并六臂腊月正春风师进和曰若问主人公澄澄类碧空云雷时鼓动天地尽和风帝览之宣赐龙脑钵盂师谢恩罢乃曰佛法以坏色衣以瓦铁器此钵非法遂焚之中使回奏帝叹讶久之修撰孙觉莘老以书问宗教师答之其略曰妙道之意圣人甞寓之易至周衰先王之法坏礼义亡然后奇言异术间出而乱俗迨我释迦入中土醇以第一义示人而始末说为慈悲以化众生亦所以趣时也自生民以来淳朴未散则三皇之教简而素春也及情窦日凿则五帝之教详而文夏也时与世异情随日迁故三王之教密而严秋也昔商周之诰誓后世学者有所难晓彼当时人民听之而不违则俗与今如何也及其弊而为秦汉也则无所不至而天下有不忍愿闻者于是我佛如来一推之以性命之理教之以慈悲之行冬也天有四时循环以生成万物而圣人之教迭相扶持以化成天下亦犹是而已矣至其极也皆不能无弊弊迹也道则一耳要当有圣贤者世起而救之也自秦汉至今千有余岁风俗靡靡愈薄圣人之教裂而鼎立互相诋訾不知所从大道寥寥而莫知返良可叹也师以禅寂自任持律严甚于都城之西搆精舍舜老夫禅师名晓舜住庐山栖贤为郡吏临以事民其衣依师而住师馆之于正寝而自处偏室执弟子礼甚恭王公贵人来候者怪之师具以实对曰吾少甞问道于舜今其不幸其可以像服二吾心哉帝知之赐舜再落发仍住栖贤寺舜瑞州人住南康云居嗣洞山晓聪禅师聪嗣文殊应真真嗣德山缘密密嗣云门偃禅师舜于琏昆季也英宗治平二年师上疏匃归帝附以札子曰大觉禅师怀琏受先帝圣眷累钖宸章屡贡欵诚乞归林下今从所请俾遂闲心凡经过小可庵院随他住持或十方禅林不得逼抑坚请师携之东归鲜有知者既渡江少留金山西湖四明郡守以阿育王山广利禅寺虚席迎之九峯韶公作疏劝请师乃赴之四明之人相与出力建大阁藏所赐御制诗颂榜之曰宸奎翰林学士兼侍读端明殿学士苏轼为记轼以书问之曰承意作宸奎阁碑谨已撰成衰朽废学不知堪上石否见参寥说禅师出京日英庙赐手诏其略云任性任持不知果有否如有切请录示全文欲添入此一节师终藏而不出逮委顺后获于箧笥江西莹仲温罗湖录称之曰大觉之不暴耀足以羞挟权恃宠者之颜若夫仁庙万机之暇与琏唱醻发挥宗乘以资至治所以宸奎阁所谓得佛心法古今一人而已诚哉斯言也大觉年八十二岁哲宗元祐五年无疾而化师嗣泐潭澄澄嗣五祖戒戒嗣双泉宽宽嗣云门偃禅师浮山九带禅师讳法远郑州王氏子年十九游并州投三交嵩公出家为沙弥侍嵩有省进具后谒汾阳昭叶县省皆蒙印可甞与达观颕薛大头七八辈游蜀几遭横逆师以智脱之众以师晓吏事故号远录公住舒州浮山号圆鉴禅师欧阳公修闻师奇逸造其室未有以异之与客碁师坐其旁文忠遽收局请因碁说法师即令挝鼓陞座曰若论此事如两家着碁相似何谓也敌手知音当机不让若是缀五饶三又通一路始得有一般底祇解闭门作活不能夺角冲关硬节与虎口齐彰局破后徒劳绰斡所以道肥边易得瘦肚难求思行则往往失粘心麁而时时头撞休夸国手谩说神仙赢局输筹即不问且道黑白未分时一着落在甚么处良久曰从来十九路迷悟几多人文忠嘉叹久之从容谓同僚曰修初疑禅语为虚诞今见此老机缘所得所造非悟明于心地安能有此妙旨哉范文正公请师开山住持平江路苏州天平寺暮年归休会圣巖叙佛祖奥义作九带年七十余而归寂自称柴石野人师嗣汝州叶县广教院禅师归省省嗣首山念念嗣风穴沼沼嗣南院颙颙嗣兴化奖奖嗣临济玄禅师夏五月十八日台州东掖山神照法师本如入寂师从法智悟经王而继慈云东掖三十年嗣子揸庵有严白莲处咸神悟处谦心经李觏字泰伯盱江人时称大儒至是皇祐二年范文正公以表荐之就门除一官复差充太学说书未几而卒泰伯初甞着潜书又广潜书力于排佛明教大师嵩公携所着辅教编谒之辩明泰伯方留意读佛经乃怅然曰吾辈议论尚未及一卷般若心经佛道岂易知耶其门下士黄汉杰者以书诘其然泰伯答之略曰民之欲善盖其天性古之儒者用于世必有以教导之民之耳目鼻口心知百体皆有所主其异端何暇及哉后之儒者用于世则无以教导之民之耳目鼻口心知百体皆无所主舍浮图何适哉心经凡三译皆行于世今泰伯所称者乃唐太宗诏三藏法师玄奘所译之本五十四句二百六十七字辛卯皇祐三年佛示寂二千年大契丹重熙十九年西夏壬辰皇祐四年大契丹重熙二十年西夏侬智高陷雍州即州建大南国僣号仁惠皇帝改元启历据南诏南诏去蜀二千余里雪窦明州雪窦山禅师名重显字隐之太平兴国五年四月八日生遂宁府李氏幼依益州普安院仁铣上人出家受具出蜀浮沈荆渚间甞典宾大阳北游至复州北塔祚禅师爱师精锐留止五年尽得其道将造钱塘值曾学士于淮南曾以书荐师于灵隐珊禅师师至陆沈已三年曾公奉使浙西访师于灵隐堂僧千余人无识之者检床历物色得之曾问向所附书师袖而纳之曾大笑珊益以奇之师出世苏州翠峯迁明州雪窦宗风大振至是皇祐四年六月十日沐浴出杖屦衣盂散及徒众摄衣北首而逝寿七十三夏五十全身塔于寺之西坞赐号明觉大师得法上首天衣怀禅师等师暮年悲学者寻流失源作为道日损偈曰三分光阴二早过灵台一点不揩磨贪生逐日区区去唤不回头争奈何其敷扬宗旨妙语偈颂遍播丛林师嗣智门祚祚嗣香林远远嗣云门偃禅师癸巳皇祐五年大契丹重熙二十一年西夏知制诰吕溱出知杭州首请法智下第一世实相法师梵臻以天台教观主天竺看经院甲午至和元年大契丹重熙二十二年宋封孔愿曰衍圣公乙未二年大契丹二十三年八月改元清宁西夏八月契丹主崩在位二十五年寿四十一岁谥曰文成皇帝庙号兴宗子洪基立改重熙二十三年为清宁元年丙申嘉祐元年大契丹清宁二年西夏丁酉嘉祐二年大契丹清宁三年西夏戊戌嘉祐三年大契丹清宁四年西夏定祖图明教大师契嵩明道年间从龙兴西山欧阳氏昉借其家所藏之书读于奉圣院遂以佛五戒十善通儒之五常着为原教是时欧阳文忠公修慕韩文公昌黎排佛盱江李泰伯亦其流师乃携所业谒泰伯以论儒释脗合且抗其说泰伯爱其文之高服其理之胜因致书誉师于文忠公既而师居杭州灵隐撰正宗记定祖图至是嘉祐三年赍往京师经开封府投状府尹王公素仲仪以札子进之曰臣今有杭州灵隐寺僧契嵩经臣陈状称禅门传法祖宗未甚分明教门浅学各执传记古今多有争竞故讨论大藏经备得禅门祖宗所出本末因删繁撮要撰成传法正宗记一十二卷并画祖图一面以正传记谬误兼註辅教编四十篇印本一部三卷上陛下书一封并不干求恩泽乞臣缴进臣于释教粗曾留心观其笔削註述故非臆论颇亦精致陛下万机之暇深得法乐愿赐圣览如有可釆乞降中书看详特与编入大藏目录取进止帝览其书可其奏乃送中书丞相韩魏公琦参政欧阳文忠公修相与观叹欧阳公曰不意僧中有此郎探经考证既无讹谬于是朝廷旌以明教大师号赐书入藏中书札子曰权知开封府王素奏杭州灵隐寺僧契嵩撰成传法正宗记并辅教编三卷宜令传法院于藏经内收附札付传法院准此仲温莹公赞之曰嵩之高丈至论足以寄宣大化既经进献获收附于大藏则维持法门之功日月不能老矣嗟夫吾徒有终身不过目者岂知潜利阴益所自耶己亥嘉祐四年二月弛茶禁大契丹清宁五年西夏欧阳公修宋公祁修唐书成修又撰五代史七十四卷洪迈容斋三笔曰旧唐书五代史二书关佛氏处新书史删尽矣四月帝以周恭帝子崇义公给田千顷令奉周祀庚子嘉祐五年大契丹清宁六年西夏达观禅师名昙颕杭州钱塘丘氏子年十三依龙兴寺为大僧二十游京师师为人奇逸智识敏妙书史无不观词章尤雅丽夏文庄公竦王文康公曙欧阳文忠公脩节度使李端悫端愿咸扣玄关敬以师礼殊相乐也时录其语目之曰登门集师初谒大阳明安禅师次谒石门聪公侍之日久尽契玄奥东游初住舒州香炉峯迁润州因圣太平之隐静明州雪窦再迁润之金山至是嘉祐四年除夕遣侍者持书别扬州刁景纯学士曰明旦当行不暇相见厚自爱刁惊曰当奈何乃复书诀别驰书吏至岸师遽命击鼓陞座叙出世本末勉众勿怠又曰吾化当以贤监寺补次下座读景纯书毕归方丈大众拥随之跏趺良久乃化寿七十二夏五十三师嗣襄州谷隐山慈照禅师蕴聪聪嗣首山念念嗣风穴沼临济派也达观甞作性辩其文曰今古圣贤言性者只得情也脱能穷理不能尽性何也不知三才万物皆性也天性上地性下金利水湿木直火热土厚此五行性也统而论之精而察之万物之性皎然可见矣就中最灵者人也阴阳交遘而生变化而动者情也约人情纯粹者也其所以可上可下为贤为愚受性上者君子也外情不能惑性虽混于小人犹金玉之土石耳至于尧舜禹汤垂名万古乃当时保高位守常道而察人情随性立法也桀纣幽厉惑富贵失大宝纵自性被情迁也天地虽无情风云四时易其候山川万物乱其形唯人居中度天时随地利而不失其节所以人为天地心也情意识皆本乎性也随物所显故外有多名耳余不可备叙也情者心也牵于用意者志也记于事识者知也辩于物爱恶喜怒皆情也夫为大圣人者性决定也不被外惑不为情牵性制于情也所以我教谓之正觉者也易唯知穷理尽性之说而未见乎出古入今之道者也越州天衣禅师名义怀温州乐清陈氏子长游京师依景德寺为童行天圣年间试经得度师七坐道场晚年以疾居池阳杉山庵门弟子杭州临平山佛日禅师智才迎归侍奉至是嘉祐五年才往苏州师速其归才至师说偈曰红日照扶桑寒云封华岳三更过铁围拶折骊龙角才曰卵塔既成如何是毕竟事师举拳示之遂就寝推枕而寂塔全身寺东之原师嗣雪窦显禅师徽宗崇宁中谥振宗禅师辛丑嘉祐六年大契丹清宁七年西夏文潞公彦博以使相镇魏府文慧禅师名重元居天钵寺一日言别公曰师老矣复何往师曰入灭去公语其子友甫曰元公道韵深稳言笑有味非常僧也往候之果已坐脱方盛暑香风袭人火化烟色白莹舍利无数公执上所赐白琉璃瓶祝曰舍利可得乎烟即入瓶中舍利填满公愈信重留心内典师生青州千乘孙氏年十七出家冠岁圆具游方至天衣法席顿悟玄旨天衣曰此吾家千里驹也师四易名蓝在处缁白仰慕嗣天衣怀禅师会正记堪律师所作师名允堪钱塘人幼从天台崇教大师慧思祝发学无不通专精律部庆历皇祐以来依律建戒坛于杭之大昭庆苏之开元秀之精严岁岁度僧祝延圣寿师着会正记等文十二部讲续南山宣律师之律藏自其后有灵芝律师元照继嗣其宗焉师是年十一月二十六日入寂于昭庆移塔西湖菩提号真悟智圆大律师壬寅嘉祐七年大契丹清宁八年西夏云峯禅师名文悦生隆兴徐氏七岁剃发于龙兴寺粹美有精识年十九遍参江淮意诣荆州金銮瑞州大愚先至大愚见芝禅师屋老僧残荒凉如传舍芝自提笠日走市井暮归闭关高枕欲去之芝适上堂曰大家相聚喫茎虀唤作一茎虀入地狱如箭射下座师骇焉夜造丈室芝曰来何所求曰求佛心法芝曰我忍饥不暇何暇为汝说法汝可为众乞饭去师即请行未几芝迁西山翠巖师从之诣丈室芝曰又欲求佛心法耶汝不念乍住屋壁疎漏且寒雪我忍寒不能何能为汝说法佛法未到烂却可为众营炭师奉命及还维那阙职师造丈室芝曰佛法不怕烂却堂司一职今以烦汝师有难色欲弃去自念勤劳日久何得中止然抑有恨于芝适后架架上桶箍爆桶堕地乃大悟顿见芝从前用处亟着伽黎走至寝堂芝迎笑曰维那且喜大事了毕师再拜汗下服勤八年而芝殁师东游三吴所至丛林改观雪窦显禅师尤敬畏之每集众茶必横设特榻示礼异之南昌移文请住翠峯又迁云峯上堂曰语不离窠臼焉能出盖缠片云横谷口迷却几人源所以道言无展事语不投机承言者丧滞句者迷汝等诸人到这里凭何话会良久曰欲得不招无间业莫谤如来正法轮上堂有情之本依智海以为源含识之流总法身而为体祇为情生智隔想变体殊达本情忘知心体合诸禅德会么古佛与露柱相承佛殿与灯笼鬪额若也不会单重交折至是嘉祐七年七月八日陞座辞众说偈曰住世六十六年为僧五十九夏禅流若问旨归鼻孔大头向下遂泊然而逝阇维五色舍利塔于禹溪北师嗣大愚禅师守芝芝嗣汾阳善昭昭嗣首山念禅师癸卯嘉祐八年三月帝崩大契丹清宁九年西夏英宗讳曙濮王子太宗孙也即位年三十三在位四年寿三十七岁治平甲辰治平元年大契丹清宁十年西夏寇宋边乙巳治平二年三月行明大历大契丹咸雍元年西夏秋八月三日都城大雨水泛涨水诏求直言宰相曾公亮甞因敷陈知杭州沈文通奏天竺看经院观世音菩萨始自石晋至今治平福天下泽生民前后灵迹甚着蒙旨赐曰天竺灵感观音院端明殿学士礼部侍郎蔡襄继守是邦一新院宇用揭新额丙午治平三年大辽咸雍二年契丹复号曰辽西夏寇宋边丁未治平四年正月帝崩咸雍三年西夏正月诏民间私造寺院屋宇及三十间者悉存之普赐额曰寿圣神宗讳顼英宗子年二十即位锐意求治卒于凋弊在位十八年寿三十八岁熙宁元丰大教东被一千年矣戊申熙宁元年大辽咸雍四年西夏己酉熙宁二年大辽咸雍五年西夏宋册秉常为夏国主隆兴府黄龙禅师名慧南信州章氏子依泐潭澄禅师分别座接物名振诸方偶同云峯悟禅师游西山夜话云门法道峯曰澄公虽是云门之后法道异矣师诘其所以异峯曰云门如九转丹砂点铁成金澄公药永银徒可翫入煅则流去师怒以枕投之明日峯谢过又曰云门气宇如王甘死语下乎有法授人者死语也死语能活人乎师曰若如是则谁可汝意峯曰石霜圆手段出诸方子宜见之师即造焉中途闻慈明不事事忽丛林遂登衡岳谒福严贤命师掌书记俄贤卒郡守以慈明补席入院贬剥诸方件件数为邪解师为之气索遂造其室明曰书记领徒游方借使有疑可坐而商略师哀恳愈切明曰公学云门禅必善其旨如云放洞山三十棒是有喫棒分是无喫棒分师曰有喫棒分明色庄曰从朝至暮鹊噪鸦鸣皆合喫棒师遽炷香作礼明端坐受之复问之曰赵州道台山婆子我为汝勘破了也且那里是他勘破婆子处师汗下不能加答次日又诣明诟骂不已师曰骂岂是慈悲法施耶明曰尔作骂会那师于言下大悟作颂曰杰出丛林是赵州老婆勘破有来由而今四海清如镜行人莫与路为雠呈慈明明颔之后开法同安初受请日泐潭来僧审提唱之语有曰智海无性因觉妄而成凡觉妄元虚即凡心而见佛便尔休去将谓同安无折合随汝颠倒所欲南斗七北斗八僧举似澄澄不怿师住黄龙室中设三转语人人有箇生缘举手曰我手何似佛手垂足曰我脚何以驴脚丛林目曰黄龙三关迁黄檗师嗣慈明圆禅师至是熙宁二年三月十七日午刻馔客罢起至寝室前大众肃侍跏趺端坐而逝阇维火化舍利五色塔于前山谥普觉禅师传嗣弟子真净克文东林常总晦堂祖心等佛印禅师名了元字觉老饶州浮梁林氏子世业儒幼岁出家宝积寺礼沙门日用为师试法华经受具游庐山谒开先暹禅师暹称赏之年十七谒圆通讷禅师讷以书记怀琏应诏虚其职以师补之年二十八住江州承天为开先之嗣自承天迁淮之斗方庐山之开先归宗润之金山焦山江西袁州之大仰住云居四十年间德洽缁素苏翰林轼谪黄州师住庐山归宗与黄州对岸相兴酬酢章句哲宗元符元年正月四日谈话别众一笑而化世寿六十七岁僧夏五十有二师嗣开先善暹暹嗣德山远远嗣双泉郁郁嗣云门偃禅师庚戌熙宁三年大辽咸雍六年西夏富郑公弼以使相镇亳州迎至颕州华严禅院证悟禅师脩颙谘决心法及致仕居洛阳以颂寄苏州圆照本禅师曰曾见颙师悟入深因缘传得老师心东南谩说江山远目对灵光与妙音仍有书曰弼留心祖道为日已久常恨不遇明眼人开发蒙陋虽久闻盛德而无由瞻谒昨幸出守亳社与颕州接境因里人张比部景山请得颙师下访相聚几一月以慈悲方便之力令有悟处会结夏逼日四月初遽且归颕其于揩磨淘汰则殊未有功衰病相仍昏钝难入昔古灵师所谓不期临老得闻极则事见之于弼今日矣天幸天幸弼虽得法于颙师然本源由老和尚而来宗派甚的必须亦欲成持更望垂慈摄受远赐接引未至令至则为南岳下庞蕴百丈下裴休也赵清献公抃平居以北京天钵重元禅师为方外友而咨决心法暨牧青州日闻雷有省即说偈曰退食公堂自凭几不动不摇心似水霹雳一声透顶门惊起从前自家底举头苍苍喜复喜剎剎尘尘无不是中下之人不得闻妙用神通而已矣已而答富郑公书略曰近者旋附节本传灯三卷当已通呈今承制宋威去余七轴上纳抃伏思西方圣人教外别传之法不为中下根机之所设也上智则顿悟而入一得永得愚者则迷而不复千差万别唯佛与祖以心传心其利生接物而不得已者遂有棒喝拳指扬眉瞬目拈椎竖拂语言文字种种方便去圣逾远诸方学徒忘本逐末弃源随波滔滔皆是斯所谓可怜悯者矣抃不佞去年秋初在青州因有所感既已稍知本性无欠无余古人为安乐法门信不诬也比蒙太傅侍中俾求禅录抃素出恩纪闻之喜快不觉手舞而足蹈之也伏惟执事富贵如是之极道德如是之盛福寿康宁如是之备退休闲逸如是之高其所未甚留意者如来一大事因缘而已今兹又复于真性有所悟入抃敢为贺于门下也清献公至是元丰二年以太子少保致政归衢州与里民不间位貌筑居曰高斋有偈见意曰腰佩黄金已退藏箇中消思也寻常时人要识高斋老只是柯村赵四郎又志其寿莹曰吾政已致寿七十二百岁之后归此山地彼真法身不即不离充药大千普现悲智不可得藏不可得置寿茔之说如是如是公元丰七年秋八月薨辛亥熙宁四年大辽咸雍七年西夏十一月夏请和于宋夏六月欧阳公脩以观文殿学士太子少师致仕居颕州公以文章道德为儒者宗心虽一贯言必排佛氏仁宗嘉祐五年为枢密副使六年闰八月参知政事兼译经润文使既登二府多病甞梦至一所十人冠冕环坐一人曰参政安得至此宜速反舍公出门数步复往问之君等岂非释氏所谓十王者乎曰然因问世人饭僧造经果有益乎曰安得无既寤病良已自是深信佛法丹阳葛胜仲得此说于简斋陈与义与义得于公之孙恕昭然也壬子熙宁五年大辽咸雍八年西夏实相法师梵臻是岁居杭州南屏兴教寺通守苏轼敬之舒州白云禅师名守端衡阳葛氏子幼事翰墨冠依茶陵郁禅师披剃往参杨歧歧一日忽问受业师为谁师曰茶陵郁和尚歧曰吾闻伊过桥遭𨈀有省作偈能记否师诵曰我有明珠一颗久被尘劳关锁今朝尘尽光生照破山河万朵歧笑而趋起师愕然通夜不寐黎明咨询之适岁暮歧曰汝见昨日打驱傩者么曰见歧曰汝一筹不及渠师复骇曰意旨如何歧曰渠爱人笑汝怕人笑师大悟巾侍久之辞游庐山圆通讷禅师举师住承天声名籍甚又逊居圆通次徙法华龙门兴化海会所至众如云集至是熙宁五年入寂寿四十八岁嗣杨岐会会嗣慈明圆禅师癸丑熙宁六年大辽咸雍九年西夏三月夏寇秦州秋七月十七日天竺灵山寺海月大师慧辩晨起盥洁谢众趺坐而寂杭州通守苏轼弔以三诗序而赞之辩之后慧净大师思义义有四弟子德贤仲元永湛慧日皆相踵主法元之弟子曰慈明大师慧观又继日师住持观收慈云忏主诗文为灵苑金园天竺三集甲寅熙宁七年大辽咸雍十年西夏乙卯熙宁八年行奉元历大辽咸雍十一年西夏丙辰熙宁九年大辽咸雍十二年西夏丁巳熙宁十年大辽咸雍十三年西夏荆国公王安石临川人至是熙宁三年冬十二月拜相七年夏四月不雨安石罢相八年二月再相九年本用月安石罢政归建康十年奏施建康旧第为禅寺请克文住持帝赐额曰报宁赐文号真净禅师文隆兴宝峯云庵禅师也名克文生陜府郑氏参黄龙南禅师深得玄奥嗣南禅师至徽宗崇宁元年十月十五日出道具散诸徒中夜沐浴更衣趺坐而逝烟焰五色所至皆舍利分骨葬渤潭新丰焉荆公谓蒋山佛慧泉禅师曰世尊拈花迦叶微笑顷在翰苑偶见大梵王问佛决疑经三卷有云梵王在灵山会上以金色波罗华献佛请佛说法世尊登座拈华示众人天百万悉皆罔措独迦叶破颜微笑世尊曰吾有正法眼藏涅槃妙心分付迦业佛慧禅师名法泉生随州时氏幼岁出家群书博览过目成诵雅号泉万卷遍参知识玄机颕悟应世住持屡迁太剎住蒋山日因雪上堂召大众曰还有过得此色者么良久曰文殊笑普贤瞋眼里无筋一世贫相逢尽道休官去林下何曾见一人上堂快人一言快马一鞭若更眼睛定动未免纸里麻缠脚下是地头上是天不信但看八九月纷纷黄叶满山川晚年诏住京城大相国智海禅寺上堂问众曰赴智海留蒋山如何即是众莫知对便归方丈索笔书偈曰非佛非心徒拟议得皮得髓谩商量临行珍重诸禅侣门外青山正夕阳掷笔跏趺而逝使回奏帝讶之勅谥佛慧禅师师嗣云居晓舜禅师舜嗣洞山聪聪嗣文殊真真嗣德山密密嗣云门偃禅师师甞作北邙行其文曰前山后山高峨峨丧车辚辚日日过哀歌幽怨满巖谷闻者潜悲薤露歌哀歌一声千载别孝子顺孙徒泣血世间何物得坚牢大海须弥竟磨灭人生还如露易晞从来有会终别离苦乐哀感不暂辍况复百年惊梦驰去人悠悠不复至今人不会古人意栽松起石驻墓门欲为死者长年计魂魄悠扬形化土五趣茫茫井轮度今人还葬古人坟今坟古坟无定主洛阳城里千万人终为北邙山下尘沈迷不记归时路为君孤坐长悲辛昔日送人哭长道今为孤坟卧芳草妖妖穿穴藏子孙耕夫拨骨寻珠宝老木萧萧生野风东西壤冢连晴空寒食已过谁享祀冢畔余花寂寞红日月相催若流矢贫富贤愚尽如此安得同游常乐乡纵经劫火无生死夏京辅大旱帝斋祷甚力夜梦一僧驰马空中口吐云雾既而沛然雨足帝大悦使以像求之得于京城相国寺山门阁五百罗汉中第十三尊者也宰相王珪贺以诗曰良弼为霖承空望神僧作雾应精求参政元绛曰仙骥乘云穿仗下佛花吹雨匝天流人争诵之戊午元丰元年大辽咸雍十四年西夏杭州南山法师慧才解行入四明法智尊者之室每持大悲呪必百八遍而后止甞梦观世音菩萨脱袈裟以衣之至是春三月为灵芝元照及道俗千人授菩萨大戒于雷峯方羯磨观音像放光明初贯宝焰渐散讲堂灯炬月光皆为映夺净慈法真禅师守一作证戒光记米芾书龙井辨才法师元净立石己未元豊二年大辽咸雍十五年西夏冬十月二十日慈圣光献太皇大后曹氏崩宣净因禅师道臻入庆寿宫陞座说法僧问慈圣僊游定归何处师曰水流元在海月落不离天宫庭无不加敬襧之曰善帝悦赐与甚厚及神宗上僊哲宗诏师福宁殿登高座说法诏曰禅师道臻素有德行可赐号净照禅师禅师名道臻字伯祥生福州古田戴氏幼不茹荤十四岁出家上生院又六年为大僧阅大小经论置之曰此方便说耳即持一钵走江淮遍参知识得旨于净山远禅师游京师谒大觉琏禅师于净因琏使首众僧于座下琏公归吴众请师继住净因开堂日英宗遣中使降香赐紫方袍徽号京师四方穪庆至哲宗元祐八年八月十七日沐浴更衣说偈已跏趺而化寿八十岁僧腊六十一师嗣浮山法远禅师远嗣叶县省省嗣首山念念嗣风穴沼沼嗣南院颙颙嗣兴化奖奖嗣临济玄禅师庚申元丰三年大辽咸雍十六年西夏译经官制自唐以来至是元丰译经僧官皆授试光禄卿少卿试鸿胪卿少卿今改赐试卿曰三藏大法师试少卿曰三藏法师文同字与可东州梓潼人甞守洋州浙西湖州历馆职文行高洁画竹精妙至是一夕沐浴冠带正坐而逝馆职崔公度闻之惊曰昨别与可于州南意翛翛然曰明日复来乎与公画公度携宾往候观其画也与可不答明日独往与可曰与公话遂左右顾恐有听者与可徐曰吾闻人不妄语者舌可过鼻即吐舌引至眉间三叠如饼状今言其死与可信异人也辛酉元豊四年大辽咸雍十七年西夏苏州瑞光寺禅师宗本移住杭州净慈奔走天下禅子道场甚盛灵芝照律师送布三衣瓦钵致书于师曰佛制是物上中下根悉令遵奉事因时举道借人弘勉其受持为后学劝师受之终身食用瓦钵陞座说法服此大布之衣丞相张无尽居士平居与庐山南林照觉总禅师为方外侣当是辛酉秋以序送羽士蹇拱辰字翊之往参问于总曰成都道士蹇翊之来言于余曰吾乡羽衣之族世相与为婚姻娶妻生子与俗流无异拱辰因观道藏神僊传记翻然觉悟当吾血气刚强视听聪明喔咿哇鸣顺吾耳青黄赤白炫吾目甘脆膏腴爽吾口馨香馥烈适吾鼻滑泽纤柔佚吾体欢欣动荡感吾意此六冠者乘吾瞀乱昼夜与吾相亲而未甞相释也一旦吾之形耗而羸气耗而衰精耗而萎神耗而疲八风寒暑之所薄百邪鬼崇之所欺阴魄欲沈阳䰟欲飞则六冠者曾莫吾代而天下之至苦吾独当之房闼之恋莫如妇血肉之恩莫如女拱辰于是悉囊中之所有与之而谢去给以他事出游百里遂泛涪江下濮水历缙重出涂山访岑公之洞府瞻神女之祠覩而达于渚宫也将泛九江入庐山结茅于锦绣之谷长啸乎香炉之顶抚陶石以遥想挹远谿以濯足盖吾之术以炷为基以命为衣始乎有作终乎无为窃闻先生究离微之旨穷心迹之归奏无弦之由驾铁牛之机故不远而来见先生也当试为余言之余曰壮哉子之志乎难行能行难弃能弃吾弗及子矣余适有口疾不能答子吾有方外之侣曰常总居于东林必能决子之疑请持吾之说而往问焉壬戌元豊五年大辽咸雍十八年西夏五月冠鄜延诏中使梁从政辟汴京相国寺六十四院为二禅八律起自元丰庚申成是壬戌之秋以东西序为慧林智海二巨禅剎驿诏杭州净慈禅师宗本住慧林江州庐山东林禅师常总住智海总辞之固诏容之就赐号广慧禅师冬十月八日温州法师继忠沐浴更衣结印坐脱红光亘空而西去忠得法于广智尚贤述广智传法智十类之义成十卷扶宗记一卷嗣法二子曰从义有天台三大部补註一十四卷曰处元有义例随释六卷辅赞记三卷元传之道渊渊传道琛即圆辩法师是也东京慧林圆照禅师名宗本生常州无钖管氏年十九依苏州承天永安道昇禅师出家巾侍十年剃度受具又三年礼辞游方至池阳谒天衣怀禅师悟旨漕使李公复圭请师开法平江瑞光法席日盛杭州守陈公襄以承天兴教二剎命师择居苏人拥道遮留又以净慈为请移文谕道俗曰借师三年为此邦植福不敢久占至是元丰五年诏辟相国慧林禅剎召师为第一祖既至开法翌日召对延和殿问道赐坐师即跏趺帝悦赐茶师举盏长吸荡而撼之辞退帝目送之谓左右曰真福慧僧也元丰七年驾幸相国慧林寺诏长老宗本禅众无烦出迎帝升遐召师说法福宁殿赐号圆照禅师乞老林下得旨任便云游州郡不得抑令住持乃辞众曰本是无家客那堪任意游顺风加橹棹船子下扬州晚居平江灵巖其嗣法传道者不可胜纪哲宗元符二年十二月二十八日甲子将入灭沐浴而卧门弟子环拥请曰和尚道遍天下今日不可无偈师熟视之曰痴子我寻常尚嬾作偈今日特地图作甚么寻常要卧便卧不可特地今日坐也乃索笔大书曰后事付守荣掷笔憨卧若熟睡众撼之已去矣门人塔全身于灵巖山阅世八十五岁坐五十二夏师嗣天衣怀禅师嗣师之法道者曰修颙省聪崇信守一等再传如颙之有富郑公弼聪之有苏黄门辙信之有慈受禅师怀深江州东林禅师名常总生剑州尤溪施氏年十一依宝云寺文兆法师出家又八年落发诣建州大中寺契思律师受具初至吉州禾山闻南禅师之道往归宗依之经二十年尽得玄奥洪州太守荣公修撰请住泐潭或谓马祖再来元丰三年诏革江州东林律居为禅剎观文殿学士王公韶出守南昌欲延宝觉心禅师主东林心举师自代师闻之宵遁去千余里王公檄诸郡必得之得于新滏殊山穷谷中遂乃应命学士苏轼初游庐山与师契会乃师之名达京师天子有诏住相国智海禅院州郡敦请急于星火师固辞诏容之就赐紫衣徽号广慧禅师哲宗元祐三年徐王奏号照觉禅师座下衲众常盈七百元祐六年九月示疾二十五日沐浴安坐而逝十月八日葬全身雁门塔之东世寿六十七岁坐四十九夏嗣黄龙南禅师癸亥元丰六年大辽咸雍十九年西夏正月夏众数十万奄至兰州宋九月夏人纳欵仍乞还侵地撤边戍长为蕃臣乃赐秉常诏略曰其地界已令鄜延经略司旨挥保安军牒宥州施行候疆界了日岁赐依旧宋封孟轲曰邹国公甲子元豊七年大辽咸雍二十年西夏二月夏人又寇延州十一月上表来贡冬十月越国大长公主集庆军节度观察留后附马都尉张敦礼建法云禅剎于国城之南既成诏法秀开山赐号圆通禅师汴京法云寺圆通禅师名法秀生秦州陇城辛氏随应干寺鲁和尚学经乃称鲁氏年十九为大僧讲大经章分句析机锋不可触京洛着闻怪圭峯学禅唯敬北京天钵元禅师元雅号元华严恨元不讲曰教尽佛意如元公者不应远教禅非佛意如圭峯者不应学禅世尊教外以法私大迦叶者吾不信也谓同列曰我将南游穷其窟穴楼取其种类抹杀之以报佛恩乃已耳初至随州护国读净果禅师碑僧问报慈如何是佛性慈曰谁无又问净果果曰谁有其僧因有悟秀大笑曰岂佛性敢有无之矧又因以有悟哉去至无为军铁佛谒怀禅师怀貌寒危坐涕垂沾衣秀易之怀问曰座主讲何经秀曰华严怀曰华严以何为宗秀曰法界为宗怀曰法界以何为宗秀曰以心为宗怀曰心以何为宗秀莫知为答怀曰毫釐有差天地悬隔秀退而自失悚然敬服愿留左右日夕受法久之乃获证悟怀禅师迁住池阳柤林移吴及广教景德秀皆从之秀初住淮西四面山至栖贤蒋山长芦常有千众至是元丰七年诏住京城法云寺为第一祖开堂日帝遣中使降香赐磨衲僧衣传圣旨表朕亲至皇弟荆王致敬座下至哲宗元祐五年八月示疾诏以医诊师挥去之乃更衣说偈曰来时无物去时空南北东西事一同六处住持无所补乃良久监寺慧当进曰和尚何不道末后句师曰珍重珍重言讫而逝寿六十四岁坐四十五夏师嗣天衣义怀禅师怀嗣雪窦显显嗣智门祚祚嗣香林远远嗣云门偃禅师元丰间枢密蒋公颕叔与师为方外友公平日虽究心宗亦泥于教乘因撰华严经解三十篇颇负其知见漕淮上至长芦访秀而题方丈壁曰余凡三日遂成华严解我于佛法有大因缘异日当以此地比觉城东际唯具佛眼者当知之秀于时辩之曰公何言之易耶夫华严者圆顿上乘乃现量所证今言比觉城东际则是比量非圆顿宗又云异日且一真法界无有古今故云十世古今始终不移于当念若言异日今日岂可非是乎又云具佛眼者方知然经云平等真法界无佛无众生凡圣情尽彼我皆忘岂有愚智之异若待佛眼则天眼人眼岂可不知哉公于是悔谢及秀之示寂也公祭之侑以文曰方外之友唯余与师念昔相见一语投机师来长芦我漕淮沂亦复交臂笑言熙怡我论华严师为品题陷虎机缘脱略径畦曷为舍我先其往而蔬奠致诚庶其歆之十一月司马温国公光居洛十五年矣上表进所编书赐名资治通鑑帝制序赐之乙丑元丰八年二月帝崩大辽咸雍二十一年西夏春三月哲宗即帝位四月诏法云秀禅师诣先帝神御说法赐号圆通禅师冬十月葬神宗永裕陵诏净因道臻慧林宗本入福宁殿说法赐臻号净照禅师本号圆照禅师五月司马光除门下侍郎义天僧统高丽国君文宗仁孝王第四子出家名义天是冬航海至明州上表乙游中国询礼诏以朝奉郎杨杰馆伴所至二浙淮南京东诸郡迎饯如行人礼遍访三学宗工初抵鄞师事明智中立而友法隣请跋教乘入天台山拜智者塔渡浙造杭州上竺以弟子礼事慈辩从谏受天台教观次灵芝拜大智元照禀律藏历慧因从晋水净源问贤首宗乘过润州金山以禅规大展拜佛印禅师了元元据座受礼馆伴杨杰以为疑佛印曰众姓出家同名释子义天抑僧耳不如是何以示华夏师法乎朝廷闻之以元为知大体义天朝京师礼部郎中苏轼接伴谒拜慧林圆照禅师宗本有司馆遇甚厚衣蒲童子是时太尉吕惠卿字吉甫学通内外甞注华严法界观及出新意解庄子因戍边暇日游五台山至中台忽云雾四合暴风雷雨声振林壑从者惊竦潜伏斯须有物状若苍虬半出云雾间太尉骇甚移时稍霁外望见一童子体黑而披发以蒲自足缠至肩袒右膊手执梵夹问太尉曰官人何见而震骇如此太尉曰夙有障缘遇兹恶境童子曰今皆灭矣官人何求而来太尉曰愿见大士童子曰欲见菩萨何为曰甞览华严大教旨深意广欲望大士发启解心庶几笺释流行世间使幽夜顿获光明大心者即得开悟童子曰诸佛妙意善顺事理简易明白先德注意可解如十地一品释文不过数纸今时枝蔓注近百卷而圣意逾远真所谓破碎大道也太尉曰童子貌若此而敢呵前辈乎童子笑曰官人谬矣此间一草一木无非文殊境界在汝日用触事不迷此真文殊耳曷以凡情乱于思虑太尉悔前言之谬即顿首下拜才起之间童子现大士形夸狮于隐隐云中不见太尉自尔惋恨心神恍惚家人问故太尉曰吾欲竭诚悔过期再见衣蒲童子即严具香火晨夕以之志于必见而后已久之忽见童子于香几上呵曰胡为住相贪着之甚耶太尉曰正欲世人咸见大士示化之真容耳即命画工图之顷刻不见哲宗煦神宗第六子十岁即位宣仁太后高氏临朝听政相司马光吕公着元祐之治盛焉绍圣之后政不逮矣在位十五年寿二十五元祐绍圣元符丙寅元祐元年大辽咸雍二十二年西夏春二月司马光拜左相三月程颐为崇政殿说书一日言闻陛下宫中盥而避蚁有是乎帝曰然深恐伤之耳颐曰推此心以及四海帝王之要道也夏四月吕公着拜右相文彦博太师平章军国重事秋九月温国文政公司马光薨于相位冬十月勅改衍圣公为奉圣公仍置教授一员教孔氏子弟台州白莲寺法真大师处咸七月二十三日与众言别跏趺而逝嗣法二弟子曰智涌了然曰真教智僊僊传圆智上竺证悟大师也净土汴京有曦法师者定中游净土见大莲华光明黄色题名其上曰宋比丘宗本之座既而定起往述其事是时圆照请老归苏州灵巖曦问曰禅师何故位归净土圆照曰宗本修禅时心在极乐世界无二相也丁卯元祐二年大辽咸雍二十三年西夏春正月宋册李干顺为夏国主秀州崇德界有车溪僧因唐世青镇古塔建寿圣院请法师择卿开山住持卿慈辩之子南屏之孙法智下第三世也入寂于徽宗大观间塔葬院南芙蓉浦上有嗣子曰可观有朋齐璧如湛善荣灯灯相续学侣皆龙象岁建法华三昧期忏高宗居德寿宫改寿圣为广福院吴越讲宗多车溪之派系戊辰元祐三年大辽咸雍二十四年西夏四月寇塞门寨杭州南山慧因寺法师名净源生晋江杨氏先世泉之晋水人故学者以晋水称师受具参方受华严于五台承迁学合论于横海明覃南还听楞严圆觉起信于长水法师子璇四方宿学推为义龙因省亲于泉泉主请住清凉复游吴住报恩观音杭守沈文通置贤首院于祥符寺以延之迁秀州青镇密印宝阁移华亭普照之善住左丞蒲宗孟抚杭愍其苦志于宗奏慧因寺以居师高丽义天僧统之来也申弟子礼以见师初华严一宗疏钞久矣散坠因义天持来咨决逸而复得义天之还国也以金书华严三译本一百八十卷自高丽遣使遗师建大阁安奉之故俗唿慧因为高丽寺至是元祐三年十一月己酉师乃入灭世寿七十八岁塔舍利于寺西北隅其宗称为中兴教主太尉吕惠卿字吉甫为建行业碑仍作华严阁记蒋之奇立石华严经己巳元祐四年大辽咸雍二十五年西夏灵芝律师元照普劝道俗归命西方极乐世界阿弥陀佛是时龙图阁学士知杭州苏轼乃以舍其母蜀郡太君程氏遗留簪珥采画净土佛像以荐父母仍作颂赞之冬十月真州长芦院禅师宗颐与当时名胜盛结莲华净土念佛社冬十一月三日高丽国义天僧统遣其徒寿介至杭祭晋水于坟塔庚午元祐五年大辽咸雍二十六年西夏西湖唐白侍郎居易刺杭州浚理为胜概至是龙图阁学士苏轼守杭州奏杭有西湖犹人之有眉目而葑生已翳乃浚湖之旧环三十里际山为岸积其葑于湖旁直通南北为长道杨柳木芙蓉间值其上杭人名曰苏公堤辛未元祐六年大辽咸雍二十七年西夏太史黄公讳庭坚字鲁直号山谷道人至是丁家艰馆黄龙山从晦堂禅师祖心游与死心新草堂清尤笃方外契晦堂因语次举孔子谓弟子以我为隐乎吾无隐乎尔吾无行而不与二三子者是丘也请公诠释而至于再晦堂不然其说公怒形于色沈默久之时当暑退凉生秋香满院晦堂曰闻木犀香乎公曰闻晦堂曰吾无隐乎尔公欣然领解及在黔南致书死心新曰往日甞蒙苦口提撕常如醉梦依俙在光影中盖疑情不尽命根不断故望崖而退耳谪官在黔州道中昼卧觉来忽然廓尔寻思平生被天下老和尚懑了多少惟有死心道人不肯乃是第一相为也秋八月汴京法云寺禅师法秀入寂诏杭州净慈寺禅师善本继席住持赐号大通禅师师名善本姓董氏汉仲舒之裔也大父琪父温皆官于隶遂为隶人甫及长博极群书无仕宦意仁宗嘉祐八年与弟善思往京师地藏院试经得度习毘尼东游至苏州礼圆照本禅师于瑞光发明悟真执侍五年圆照令师依圆通秀公又尽其要神宗元丰七年渡淮留太守巖久之出住双林迁净慈至是诏住法云赐大通号师凡所住见佛菩萨像之行立者终不敢坐斋食以鱼胾名者不食其真诚敬事防心离过类如此元祐七年秋师丐老归杭州西湖制可至徽宗大观三年十二月甲子屈三指谓左右曰止有三日已而果殁塔全身于上方世寿七十五岁僧腊四十五夏师嗣圆照本禅师世谓大小本焉圆照嗣怀禅师九月二十日杭州龙井山辩才法师入寂师名元净自仁宗嘉祐末历治平熙宁三朝住上天竺一十七年道满朝野元丰间辞而复住又三年晚居龙井饮食起居之际眉间流光皆舍利谓参寥子道潜曰吾净业已成越七日无疾右脇而逝门下侍郎苏辙铭其塔龙图阁学士知隶州苏轼祭之文曰孔老异门儒释分宫又于其间禅律相攻我见大海有南北东江河虽殊其至则同维大法师自戒定通律无持破垢净皆空讲无辩讷事理皆融如不动山如常撞钟如一月水如万窍风八十一年生虽有终遇物而应施则无穷我初适吴尚见五公讲有辩臻禅有琏嵩后二十年独余此翁此又去矣后生谁宗江西隆兴府兜率寺禅师名从悦生赣州熊氏初首众于道吾谒云盖智和尚智指之见洞山文禅师深领奥旨出世鹿苑至是元祐六年冬十一月辛卯师澡浴集众说偈曰四十有八圣凡尽杀不是英雄龙安路滑奄然而化领法要悟心者无尽居士商英张公公遣使持祭且曰老师于祖宗门下有大道力不可使来者无所起敬俾塔于龙安之乳峯后为奏谥师号嗣真净文禅师与法云杲同禀无尽张公蚤负禅学犹欲寻诸宗师与之决择因朱给事世英语及兜率悦禅师禅学高妙聪敏出于流类至此元祐六年公漕江西按部分宁五禅住持逆于旅亭顾问至兜率公曰闻师聪敏之名久矣悦遽对曰从悦临济儿孙若以聪敏说文章定似都运谈禅公虽壮其言而意不平遂作偈命五禅举扬曰五老机缘共一方神锋各向袖中藏明朝老将登坛者便请横矛战一场悦当其末提纲之语尽贯前者公因喜之乃游兜率相与夜谈及宗门事公曰比看传灯录一千七百尊宿机缘唯疑德山托钵话悦曰若疑托钵话其余则是心思意解何曾至大安乐境界公愤然就榻屡寝屡起夜将五鼓不觉趯翻溺器忽大省发甚喜即扣悦丈室门谓悦曰已捉得贼了也悦曰赃物在甚么处公拟议悦曰都运且寝翌旦公有颂曰鼓寂钟沈托钵回巖头一拶语如雷果然只得三年活莫是遭他受记来别去未几悦遂归寂公登右揆之明年当徽宗宣和辛卯岁二月奏请悦谥号遣使持文祭于塔祠曰昔者仰山谓临济曰子之道他日盛行于吴越间但遇风则止后四世而有风穴延沼沼以谶常不怿晚得省念而喜曰正法眼藏今在汝躬死无遗恨矣念既出世首山荒村破寺衲子才三十余辈然其道大振天下师于念公为六世孙于云庵为嫡嗣住山规范足以追媲首山机锋敏妙初不减风穴余顷岁奉使江西按部西安相识于龙安山中抵掌夜语尽得其末后大事正宗显决方以见晚为叹而师遽亦化去惜其福不逮慧故缘不胜喜其德不可掩故终必有后有若疎山了常兜率慧照慈云明鉴清溪志言者皆说法一方有闻于时有若罗汉慧宜杨岐子圆广慧守真灨川智宣者皆遯迹幽居痛自韬晦风穴得一省念遂能续列祖寿命今龙安诸子乃尔其盛岂先师灵骨真灰烬无余耶盖其道行实为丛林所宗向有光佛祖有助化风思有以发挥之为特请于朝蒙恩追谥真寂大师呜唿余惟与师神交道契故不敢忘外护之志虽其死生契阔之异而蒙被天子之殊恩则幸亦共之仰惟觉灵祇此荣福仲温赞曰夫蔚为儒宗而崇佛道未有如公者然非敏手安能激发苟非上根未易承当至于岳立廊庙展大法施既不忘悦之道义而特与追荣矢心以词勤勤若此盖所以昭示尊师重法欤托钵因缘雪峯义存在德山作饭头一日德山托钵赴堂雪峯曰钟未鸣鼓未响托钵向甚么处去德山便归方丈雪峯举似巖头全奯全奯曰大小德山未会末后句在德山闻知令侍者唤奯来前曰汝不肯老僧那奯密启其意山乃休明日陞堂果与寻常不同奯至僧堂前拊掌大笑曰且喜堂头老汉会末后句他后天下人不奈伊何虽然也秖得三年活德山后三年示寂壬申元祐七年大辽咸雍二十八年西夏灵源禅师惟清参承晦堂心禅师于黄龙清侍者之名着闻丛林至是元祐七年无尽居士张公漕江西钦慕之檄分宁邑官同诸山劝请出世于隆兴观音其命严甚时清寓兴化不得已遂亲出投偈辞免曰无地无锥彻骨贫利生深愧乏余珍廛中大施门难启乞与青山养病身黄太史鲁直忧居里闾有手帖与兴化海老曰承观音虚席上司甚有意于清兄清兄确欲不行亦甚好蟠桃三千年一熟莫做退花杏子摘却此事黄龙兴化亦当作助道之缘共出一臂莫送人上树拔却梯也莹仲温罗湖录赞曰江西法道盛于元祐间盖弹压丛林者眼高耳况遴选之礼优异如此灵源以偈力辞而太史以简美之得非有所激而云癸酉元祐八年九月大后高氏崩大辽咸雍二十九年西夏甲戌绍圣元年大辽咸雍三十年西夏乙亥绍圣二年大辽寿昌元年帝加尊号改元西夏辽道宗洪基加号圣文神武全功大略聪仁孝惠天祐皇帝寿昌二年大国舅帐萧解里四郎君善骑射豪杰不羁常养亡命数十人从行往来游猎于辽至东西郡间其饮食用度强取办于富民一日获罪辽国捕之甚峻即啸聚为盗未旬日有众二千余人攻陷干显等数州诸道发兵捕讨潜率众奔生女真界就结杨割大师谋叛诸军追袭至境上不敢进乃具以闻北枢密院寻降宣札子付杨割一面图之杨割迁延数月独斩解里首级遣长子阿骨打献辽余悉不遣绐云已诛绝矣辽不得有二进杨割父子官爵自是杨割父子内恃有功于辽阴怀异志吞併旁近部族以金珠良马时常赂遗权贵以通情好六月九日韶州南华寺禅师重辩请龙图阁学士苏轼书柳宗元所撰六祖大鉴禅师碑轼又题其后曰释迦以文设教其译于中国必託于儒之能言者故大乘诸经至楞严则委曲精尽胜妙独出者以房融笔受故也柳宗元南迁始究佛法作曹溪南岳诸碑妙绝古今自唐以来颂述祖师者多矣未有通亮简正如宗元者盖推本其言与孟轲氏合其可不使学者昼见而夜诵之三塔是年南康云居山真如院祐禅师始创之以葬寺之物故僧侣童行骨殖之所诸方自尔遵有之祐生信州上饶王氏嗣黄龙南南嗣慈明圆禅师丙子绍圣三年大辽寿昌二年西夏冬十月大举寇宋至延州见有备乃拔去丁丑绍圣四年大辽寿昌三年西夏苏轼谪儋州惠州太守方子容奉勅书谓子瞻曰室人奉淮泗大圣僧伽甚谨前夕来别于梦中曰送苏子瞻过海南今果此行数分已定夫复何忧元符三年庚辰岁六月轼归自海外居常州遨游宜兴初黄州谪所筑室东坡因号东坡居士徽宗建中靖国元年七月二十八日朝奉郎提举成都府王局观苏轼卒于常州戊寅元符元年六月改元大辽寿昌四年西夏永安元年己卯元符二年大辽寿昌五年西夏钱塘高僧名道潜以诗见知于苏文忠公轼公号其为参寥子凡诗词迭唱更和形于翰墨必曰参寥及吕丞相公着为奏妙总师名之后与简牍则曰妙总老师江浙石刻具存者多矣今略记公离钱塘以长短句别之曰有情风万里卷潮来无情送潮归问钱塘江上西兴浦口几度斜晖不用思量今古俛仰昔人非谁似东坡老白首忘机记取西湖西畔正暮山好处空翠烟霏算诗人相得如我与君稀约他年东还海道愿谢公雅志莫相违西州路不应回首为我沾衣仲温莹禅师赞曰噫今世之小生于有道宗师必名唿而示其忽慢亦安知文忠于一诗僧尚尔敬重况道德崇重者耶莹嗣大慧杲禅师台州赤城崇善寺法师名有严退庵于栌木之下号曰樝庵怀安养故乡有诗四首凄婉感人其一章曰西方真净本吾家今忆归程十万赊客路竛竮都已困风尘孤苦最堪嗟七重树耸千般乐八德池开四色华莫怪近来归梦切奈何荣辱事无涯时争传诵严生平笃于净业徽宗建中靖国元年夏四月将终见宝池大莲华天乐四列而归寂师着大部备检四卷笺难四卷助览四卷或对四卷流通庚辰元符三年正月帝崩大辽寿昌六年西夏辽帝秋七月大渐戒孙延禧曰南朝通好岁久汝性刚切勿生事又戒大臣曰嗣君若妄动卿等当力谏止之帝崩在位四十六年庙号道宗谥天福皇帝宋冬治泰陵知登封县楼并请因余力治嵩山少林道场达磨初祖之居也自监司郡县百执事下逮士庶工贾不挽而同一朝而具名曰面壁庵林出芝十二本华各异色甘露雨于池夜有光四起属天合为大陈东西数十里后山居士陈师道记曰子孔氏之门颜闵冉皆无传仲弓之后有荀卿曾舆之后有孟轲端本赐之后有庄休而荀孟庄之后无闻焉李氏之传关尹尹之传复无闻焉释自能仁二十八世而为达磨又六世而为曹溪至于今又十有五世矣而儒老子之徒欲校其源委误矣隆兴黄龙山晦堂宝觉禅师名祖心冬十一月十六日入寂师生南雄邬氏嗣黄龙南禅师得宝觉法道者曰草堂惟清死心悟新太史黄山谷吴中立等徽宗讳佶神宗第十子初封端王年十九即帝位在位二十五年六月十日为天宁节时当承平日久苏杭置造作局朱勔父子致花石纲营良岳万岁山民间一花一石亦以供御为名而胁之受赂满所欲方免蔡京为太师内侍童贯领枢密受辽国燕人李嗣良而同归言辽可取适女真来聘约夹攻辽金既灭辽复侵宋帝乃禅位太子尊帝曰太上皇为金师拥之北去降封天水郡王终于五国城建中靖国崇宁大观政和重和宣和辛巳建中靖国元年大辽干统元年天祚立西夏辽天祚立讳延禧道宗之孙秦主元吉之子自称天祚皇帝淫纵失道卒至于亡国女真杨割太师是岁死子阿骨打嗣续灯录秋八月十五日汴京法云寺佛国禅师名惟白集禅派宗师机缘为续灯录三十卷进呈帝亲为制序以赐之其文曰昔释迦如来之出世也受然灯佛记生净梵王家分手指乎天地而其机也已露游门观于老死而幻缘也顿寂及乎唱道鸡园腾芳鹫岭无边剎境遂现于一毫之端大千经卷毕出于微尘之表西被竺土东流震旦编叶而书则一时圣教虽传于庆喜拈花而笑则正法眼藏独付于饮光自达磨西来实为初祖其传四七二三而至于曹溪于是双林之道逾光一滴之流愈广自南岳青原而下分为五宗各擅门风应机酧对虽建立不同而会归则一莫不箭锋相拄鞭影齐施接物利生启悟多矣源派广迤枝叶扶疎而临济云门二宗遂独盛于天下朕膺天宝命绍国大统恭惟艺祖辟度门于緜寓太宗阐祕义于敷天章圣传灯于景德永昭广灯于天圣皆宏畅真风协助神化以成无为之治者也于皇神考尤向空宗元丰三年诏于大相国寺剏二大禅剎辟慧林于东序建智海于西庑壬戌之岁以越国大长公主及集庆军节度观察留后附马都尉张敦礼之请复建法云禅寺于国之南于是祖席光辉丛林鼎盛天下袭方袍慕禅悦者云集于上都矣今敦礼以其寺住持僧佛国禅师惟白探最上乘了第一义屡入中禁三登高座宣扬妙旨良惬至怀昔能仁说法华经放眉间白毫相光照东方万八千世界而弥勒发问文殊决疑以谓日月灯明佛本光瑞如此持是经者妙光法师得其证者普明如来今续灯之名盖灯灯相续光光相入义有在于是矣噫圆证觉海本含裹于十方生灭空沤遂沈沦于三有因明立所由尘发智识妄相仍转入诸趣良可悲也若回光内照发真归元则是录也直指性宗单传心印可得于眉睫可荐于言前举手而擎妙喜世界弹指而现庄严楼阁神通妙用真不可思议者也嘉于有众缔此胜缘俱离迷津偕之觉路斯朕之志也汴京法云禅寺佛国禅师名惟白生静江府冉氏嗣圆通秀禅师秀嗣天衣怀怀嗣雪窦显禅师壬午崇宁元年大辽天祚皇帝干统二年女真阿骨打初年西夏宋赦书一件应天下旧来有名德僧为众师法未曾谥名者仰所属勘会闻奏谥给师号诏天下军州创崇宁寺又改额曰天宁寺至高宗改报恩寺光孝追崇严荐癸未崇宁二年大辽干统三年女真二年西夏宋夏四月勅谥杭州天竺寺慈云大师遵式号法宝大师南屏法师梵臻谥实相法师未兴军终南山澄照律师谥法慧大师甲申崇宁三年大辽干统四年女真阿骨打三年西夏漏泽园宋春二月诏天下州县置漏泽园殡客死无归之士御赞佛牙宋夏五月五日帝迎三朝御赞释迦佛牙于大相国寺入禁中供养帝展敬次舍利隔水晶匣出如雨点帝赞以偈曰大士释迦文虚空等一尘有求皆赴感无剎不分身玉莹千轮在金刚百炼新我今恭敬礼普愿济群伦蕲州五祖山禅师名法演夏六月二十五日陞堂辞众入寂师生绵州邓氏嗣白云端和尚端嗣杨岐会会嗣慈明圆禅师临济下九世也嗣师之法者佛果勤佛鑑懃佛眼远世唿曰三佛远之嗣曰黄龙牧庵忠等忠之嗣普庵菩萨印肃等龙门三自省佛眼远禅师居龙门日作之也一曰是身寿命如驹过隙何暇闲情妄为杂事既隆释种须绍门风谛审先宗是何标格二曰道业未办去圣时遥善友师教诚不可舍自生勉励念报佛恩惟已自知大心莫退三曰报缘虚幻岂可强为人世几何随家丰俭苦乐逆顺道在其中动静寒温自愧自悔乙酉崇宁四年大辽干统五年女真阿骨打四年西夏宋秋八月铸九鼎成作乐名曰大晟丙戌崇宁五年大辽干统六年女真五年西夏丁亥大观元年大辽干统七年女真六年西夏宋诏左街十方净因禅院禅师道楷住天宁寺开封尹李孝寿奏赐紫衣号定照禅师楷谢恩罢上表辞谢不敢窃冐宠荣帝再遣孝寿赍玺书谕意楷确然不回帝怒收楷付岳有司问长老有疾乎有疾免罪楷曰生平不曾妄语岂敢侥倖称疾遂受罚着缝掖编管淄州次年放逐便庵于芙蓉湖上学者益亲帝赐所居额曰华严禅寺师生沂州崔氏初游京师籍名术台寺试华严经得度得法投子山青禅师嗣之重和元年五月十四日入寂邓州丹霞子淳等嗣之淳有二弟子曰清了曰正觉高宗绍兴二十七年九月二十日宏智出辞明越郡侯十月十日还寺十一日手书请育主大慧杲禅师主后事掷笔而逝齿发道具舍利流缀葬全身于东谷戊子大观二年大辽干统八年女真七年西夏宋蔡京进太师童贯加武康熙河等路宣抚内侍建节始此五月加贯检校司空易镇泰宁贯由此恃功选置将吏不复关朝廷矣浙西湖州有邵宗益者剖蚌中有珠现阿罗汉像偏袒右肩矫首左顾衣纹毕具僧俗惊喜奉之以归城南慈感天台教寺寺临苕溪建炎间宪使杨应诚与客传玩不觉越槛跃入溪中后溪涸沙明索而获之建阁藏焉饭僧䞋金练塘居士洪庆善持江东使节夜宿池州梅山愚丘宗禅师迎之相与夜话洪问以饭僧见于何经其旨安在宗曰四十二章经有云饭凡人百不如饭一善人乃至饭千亿三世诸佛不如饭一无住无作无证之者其无修证则是正念独脱能饭斯人则功超诸佛然前辈知此旨者多矣洪曰其为谁乎宗曰且以近说如秦少游藤州贬所自作挽章有谁为饭黄缁之句东坡既闻秦讣以书送银五两嘱范元长为秦饭僧及东坡北归至毘陵以疾不起太学生裒钱于东京慧林饭僧苏黄门撰东坡墓志首载之洪曰䞋金有据乎宗曰公岂不见毛诗小雅鹿鸣燕群臣嘉宾也既饮食之又实币帛筐篚以将其厚意盖饮食不足以尽敬而加赠遗以致慇懃也于是为诵丁晋公斋僧疏曰佛垂遍智道育群生凡欲救于倾危必预形于景贶谓白衣干禄叨家宰之重权丹陛宣恩忝先皇之优渥补仲山之衮曲尽巧心和傅说之羹难调众口甞于安寝忽梦清容妙训泠泠俾尘心而早悟贡仪隐隐恨凡目以那知盖智永周身事乖远害至祸临而莫测成灾及以非常黜向西京感圣恩而宽宥窜于南裔当忠宪以甘心咎实自贻孽非他作念一家之散地望万里以何归既为负国之臣永绝经邦之术程由湘土道假灵山正当烦恼之身忽接清凉之众方知富贵难保始终直饶鼎食之荣岂若盂羹之美特形归命恭发精诚虔施白金充修净供饭苾刍之高德答嬾瓒之深慈冀保此行乞无他恙伏愿天回南眷泽赐下临免置边夷白日便同于鬼趣赐归中夏黄泉再感于天恩虔罄丹诚永紧法力洪曰向读名臣传只见补仲山衮知傅说羹一联而已今获全闻其精祷若此衡岳寺高僧名明瓒性懒而食残时曰懒残李泌异而往谒之拨火出芋以其半噉必曰领取十年宰相己丑大观三年大辽干统九年女真八年西夏宋十二月二十七日四明法智下二世杭州慈辩法师从谏自元丰元祐至大观住上竺二十四年退居处州寿圣入寂嗣法弟子十人西浙择卿齐璧其传最盛庚寅大观四年大辽干统十年女真九年西夏宋六月以张商英入相时久旱是夕大雨御书商霖二大字赐商英次年四月罢宣和四年薨号无尽居士寓荆南日道学自居少见推许圜悟舣舟谒之剧谈华严旨要圜悟曰华严现量境界理事全真初无假法所以即一而万了万为一一复一万复万浩然莫穷心佛众生三无差别卷舒自在无碍圆融此虽极则终是无风匝匝之波无尽于是不觉促搨圜悟遂问曰到此与祖师西来意为同为别公曰同矣圜悟曰且得没交涉公色为之愠圜悟曰不见云门道山河大地无丝毫过患犹是转句直得不见一色始是半提更须知有向上全提时节彼德山临济岂非全提乎公乃首肯翌旦复举事法界理法界至理事无碍法界圜悟又问此可说禅乎公曰正好说禅也圜悟笑曰不然正是法界量里在盖法界量未灭若到事事无碍法界法界量灭始好说禅如何是佛干屎橛如何是佛麻三斤是故真净偈曰事事无碍如意自在手把猪头口诵净戒趁出淫坊未还酒债十字街头解开布袋无尽公曰美哉之论岂易得闻乎罗湖赞曰夫圜悟融通宗教若此故使达者心悦而诚服非宗说俱通安能尔耶圜悟西川成都府昭觉寺禅师名克勤彭州骆氏子世宗儒儿时日记千言游妙寂寺见佛书有感遂出家依师自省祝发从文照法师通讲说又从敏行授楞严出蜀首谒玉泉皓次依金銮信大沩喆黄龙晦堂心东林总皆称美之晦堂曰他日临济一派属子矣最后到蕲州谒演禅师于五祖山尽领其奥旨至是崇宁中还乡里成都帅翰林郭公知章请开法六祖寺更昭觉政和初谢事复出崃南游时无尽居士张公商英寓荆南师谒之谈华严无尽公信敬拜礼之留住碧巖复徙道林枢密邓公子常奏赐紫服师号诏住建康蒋山勅补汴京天宁万寿寺帝召见褒宠甚渥建炎初又迁镇江金山适高宗驾幸扬州诏入对赐号圜悟禅师迁江西云居久之还领昭觉绍兴五年八月己酉示微恙趺坐书偈别众投笔而逝火化舌齿不坏舍利五色无数塔于昭觉寺之侧谥真觉禅师嗣五祖山演禅师演嗣白云端端嗣杨岐会会嗣慈明圆禅师临济派也辛卯政和元年大辽天庆元年女真阿骨打十年西夏壬辰政和二年大辽天庆二年女真阿骨打十一年西夏宋太师楚国公蔡京喜食鹑预笼蓄而烹之甞梦鹑数千诉于前其一致词曰食君禀中粟充君箸下肉一羹数百命生死犹转毂看君寿千春祸福相倚伏京甚畏焉宋秋九月改官名太宰少宰曰左右仆射癸巳政和三年春三月王安石进封舒王大辽天庆三年女真阿骨打十二年西夏宋东都妙慧尼寺住持净智大师慧光生成都范氏其着书号唐鑑乃其叔父也是年帝自禁中以法衣施诸禅长老光亦预焉因命资次说法而光受当其末陞座问答罢顾视大众曰若论说禅说道则诸大禅师已说了也教山僧到这里说箇甚么即得岂不见先德道千种言万般解只要教君长不昧然虽如是毕竟如何遂以法衣覆顶良久云衲帔蒙头万事休此时山僧都不会便下座于时缁素听者万计靡不叹服所以韩舍人子苍铭光之塔称其多闻善辩焉塔剏于豫章西山圣相之原宋四月西蜀嘉州奏风折大树枯株有僧在定髭发蒙密指爪缠身帝令送至京师秋八月迎入禁中译经院三藏大师金总持鸣金磬出其定僧曰我东林远法师之弟慧持也西游峨嵋因入定于此远公无恙否三藏曰远公东晋人去世已七百年僧遂不语三藏徐启今欲何归僧曰陈留县即复入定乃用其言葬陈留帝令绘其像颁天下御制赞三首曰七百年前老古锥定中消息许谁知争如只履西归去生死徒劳未作皮藏山于泽亦藏身天下无藏道可亲为语庄周休拟议树中不是负趍人有情身不是无情此彼人人定里身会得菩提本无树不须辛苦问卢能甲午政和四年大辽天庆四年女真阿骨打十三年秋八月叛辽西夏女真金也世本新罗人号完颜氏完颜犹汉言王也世为酋长服属大辽二百年世袭节度使至龛福下四世妻女真女生二子长曰胡来胡来生三子长曰核里次曰蒲刺束季曰杨割杨割生三子长曰阿骨打次曰吴乞马季曰思改思改生粘罕女真至杨割太师始雄诸部丙子岁萧解里啸聚辽捕之遂投生女真界辽命杨割图之杨割但斩解里遣长子阿骨打献首级于辽自此杨割内恃有功阴怀异志杨割死阿骨打之年会辽主天祚掊剥是嗜上下荒淫其相李俨萧奉先辈庸琐贪婪阿骨打承其父杨割富庶之余兵强马壮力有异图先是女真之地东北隣于五国五国之东接大海出名鹰自海东来者谓之海东青小而俊健能擒鹅鹜爪曰者尤以为异辽人酷爱之天祚嗣位责贡尤苛逼其国人穷取以献女真至五国战鬪而后得女真苦之且沿边诸帅邀求赂遗无虚日不胜其扰诸部怨叛于辽潜结阿骨打举兵谋乱至是甲午年秋八月阿骨打始叛用粘罕胡舍为谋主银木割移烈娄宿阇母等为将帅甲马二千犯混同江之东宁江府天祚遣兵御之皆败遂失宁江州阿骨打将兵转战而前乙未年秋八月辽主天祚下诏亲征女真路出长春军中一夕戈甲有光辽相张琳曰唐庄宗攻梁矛戟夜有光郭崇韬曰火出兵入破贼之兆天祚喜而信之十一月进战兵溃天祚一日一夜走五百里退保长春女真乘胜遂併渤海辽阳等五十四州长白山混同江俱今辽阳开元路咸平府乙未政和五年二月立定王相为皇太子大辽天庆五年女真阿骨打十四年西夏宋四月明州延庆院明智法师中立入寂立嗣神智鉴文文嗣广智尚贤三世皆继住持延庆祖庭至立益盛晁说之铭其塔宋左街香积院法师永道勅赐号宝觉大师隆与府黄龙山死心禅师名悟新韶州黄氏子生有紫肉幕左肩右袒如僧伽黎状壮依佛陀院德修祝发进具参方谒晦堂心禅师得其法要遂嗣之至是乙未十二月十三日入寂荼毘舍利五色后有过其区所者获之尤多塔于晦堂丈室之北隆兴府泐潭湛堂禅师名文准生兴元府梁氏受具后参方谒真净文禅师服勤十年一日举杖决渠水溅衣忽大悟显谟李公景直守豫章请开法云巖迁泐潭至是政和五年十月二十日更衣说偈而化阇维睛齿念珠不坏舍利晶圆光洁塔于南山之阳无尽居士丞相张公商英撰行业碑大慧杲禅师为禅侣时请之也师嗣真净文文嗣黄龙南禅师丙申政和六年大辽天庆六年女真阿骨打十五年西夏宋秋九月一日杭州灵芝寺律师元照跏趺入寂寿六十九岁僧腊五十一夏葬寺西北隅谥曰大智刘焘铭其塔关演碑其行业孙觌为立石照字湛然生余杭唐氏初毘尼大学亲自佛制自文殊已降不许措一词优婆离结集不敢衍一字人间天上十方三界剎海无尽圣众唯同一律可谓严矣如世礼乐征伐必自天子出公侯卿大夫不容僣也然大法东度唯律未明学者失己唐太宗贞观中永兴军终南山澄照大律师道宣作戒疏羯磨疏事钞弘四分律流传逾四百载释义近六十家于中大昭庆律师允堪作会正记独为尽理最后此灵芝太智元照以法华开显圆意作资持记与会正师殊途同归推明南山元意而上合于佛制自是会正资持又分宗于律矣如析金杖不失金体无作戒体果可分耶丁酉政和七年诏改节度观察留后为承宣使大辽天庆七年女真阿骨打十六年西夏林灵素者温州人也善符术辅以雷公法初往来不逞于宿毫淮泗间乞食诸寺僧薄之至楚州与释慧世相敺击讼于官时府倅石仲喜其辩捷轻俊为脱之置馆中问吐纳烧炼蜚昇之术至是政和七年正月仲携之入京谒宰相蔡京京致见帝林大言曰天上有神霄王清府长生帝君主之其弟青华帝君皆玉帝子次有左相僊伯并书罚僊吏褚慧等八百余官谓帝即长生帝君蔡京乃左相僊伯灵素即褚慧帝忻然信之赐林号金门羽客作通真宫以处之帝自号教主道君皇帝二月诏改天下天宁观为神霄王清万寿宫所在无观者以寺充仍设长生大帝君青华大帝君像建宝箓宫置道学科宣和元年帝有景贶冬十一月放林灵素归温州死之隆兴府黄龙山佛寿灵源禅师名惟清得法晦堂室中至是秋九月十八日入寂师嗣晦堂宝觉心禅师嗣师之法慧古德逢守市皆高第弟子时伊川居士徐师川朱世英洪驹父皆从之问道汴京智海佛鑑禅师名慧懃舒州汪氏子艹岁师本郡广教圆深试所习得度每以法华经佛言唯此一事实余二即非真味之有省入五祖演和尚室深得法要嗣之舒守孙鼎臣请住太平法道大播政和初诏住汴京智海经五年乞归得旨居建康嶈山枢密邓公子常奏赐师号紫服至是政和七年九月八日上堂云祖师心印状似铁牛之机去即印住住即印破直饶不去不住亦未是衲僧行履处且作么生是衲僧行履处待十月前后为诸人注破至十月八日沐浴更衣端坐手写别故旧书数纸停笔而化阇维收灵骨舍利塔于寺左嗣师之法者守珣等珣生湖州施氏住何山天宁号佛灯禅师至绍兴六年亦以十月八日归寂通判双槐居士郑绩待制养空居士潘良贵深有扣明焉戊戌重和元年大辽天庆八年大金阿骨打称帝天辅元年西夏宋帝汴京作寿山艮岳是年秋七月成赐名华阳宫蜀郡汉州雒县僧祖秀字紫芝钦宗靖康初亲游其间作华阳宫记载之东都事略秀甞集文忠公修江州圆通讷禅师论议佛法大旨作欧阳外传后湖居士苏庠序之高宗绍兴二年其弟子昙运仲宏集师讲义为传作疏钞三卷汝阴王铚又叙之右相魏国公张浚併述后叙刊行于世秀作佛运编年通论祖琇者作统纪併为己有之琇号石室大金女真也阿骨打建国称帝辽主天祚在京中闻燕王兵败女真入新州昼夜忧惧秋女真取东京黄龙府五十余城是时有杨朴者辽东铁州人也本渤海大族登进士第累官校书郎先是渤海人高永昌杀辽东京留守萧保先自称为渤海国皇帝据辽东五十余州辽主遣相张琳将兵讨之琳败绩女真破渤海军斩高永昌降杨朴而用之朴劝阿骨打称皇帝改元天辅以王为姓以旻为名以其国产金号大金又说阿骨打曰自古英雄开国受禅先求大国封册秋八月阿骨打遣人诣辽主天祚求封册其事有十徽号大圣大明皇帝国号大金玉辂衮冕玉刻御前之宝以兄弟通问生辰正旦遣使岁输银绢二十五万匹两分南宋岁赐之半割辽东长春两路送还女真阿鹘产赵三大王天祚付群臣议萧奉先大喜以为自此无患差静江军节度使萧习烈翰林学士杨勉充封册使副归州观察使张孝伟太常少卿王府充通问副使卫尉少卿刘湜充管押礼物官将作少监杨主忠充读册使备天子衮冕玉册金印车辂法驾之属册立阿骨打为东怀国至圣至明皇帝其册文略曰眷惟萧慎之区实介扶余之俗土滨上国材布中嵚雅有山川之名承其父祖之胤碧云袤野固须挺于渠材皓雪飞霜畴不惟于绝驾章封屡报诚意交孚载念遥芬宜膺多戬是用遣萧习烈等持节备礼册为东怀国至圣至明皇帝义敦友睦地裂丰腴呜唿戒哉钦哉式孚于休所有徽号缘犯祖号改为至圣至明余悉从之使人自十月发行冬十二月至金国是月阿骨打追尊九代祖龛福谥景元皇帝号始祖八代祖名讹鲁谥德皇帝七代祖名洋海谥安皇帝六代祖名随阔谥定昭皇帝号献祖五代祖名实鲁谥成襄皇帝号昭祖曾祖太师名胡来谥惠皇帝号景祖父大师名杨哥谥孝平皇帝号穆宗妃后皆追加谥号阿骨打以辽使仪物示杨朴杨朴以仪物不全用天子之制又东怀国乃小邦怀其德之义仍无册为兄之文如遥芬多戬皆非美意彤弓象辂亦诸侯事渠材二字意似轻侮命习烈归易其文习烈曰兄友弟恭出自周书言友睦则兄之意见矣杨朴等面折以为非是阿骨打大怒叱出使副欲腰斩之䊀罕诸酋为谢乃解然犹人各笞百余至次年三月止遣萧习烈杨立忠回云册文我都不晓徽号国号王辂御宝我都有之须称我大金国皇帝兄即已能从我今秋可至军前不然我提兵取上京矣天祚恶闻女真事萧奉先揣其意皆不以闻迁延久之闻上京已破和议遂寝后天祚虽复言和阿骨打皆不报己亥宣和元年大辽天庆九年大金天辅二年西夏元德元年宋二月诏改佛为大觉金僊余为僊人大士僧称德士尼为女德士寺为宫院为观禁铜钹赐佛天尊服德士衣道流戴冠执笏京师左街崇先香积院宝觉大师永道上书谏曰自古佛法与国运同盛衰元魏太武信崔浩灭佛法不五六年崔浩赤族文成帝大兴之周武信卫元嵩灭佛法不六七年元嵩贬死隋文帝继兴之唐武宗信李德裕李归真灭佛法不一年归真诛德裕窜死朱崖宣宗盛兴之我国家太祖皇帝太宗皇帝列圣相承译经试僧流通佛法自有成宪万世可守也上震怒黥永道于道州道在贬所斋戒严整如常时道昔者甞从西天总持三藏禀真言轨范至是值军民多瘴疟道呪水以饮之无不全安三月京师大水街衢浩渺朝廷委林灵素治水日夜溢涨君臣怀惧泗州僧伽普光王现灵禁中帝焚香归敬见僧伽振钖登城水乃顿涸上下大悦冬十一月放林灵素归温州宣和二年秋九月诏复佛号德士复为僧永道量移近郡宣和七年诏永道还京师复僧形服朝廷旌其护法念其精忠改赐名曰法道住昭庆昭先院兼领右街显圣释迦院金人四月攻陷辽国上京路祖州则太祖之天膳堂怀州则太宗德光之崇元殿庆州则望僊望圣神仪三殿比先破干显等州如凝神殿安元圣母殿木叶山之世祖殿诸陵寝皇妃子弟影堂焚烧掠尽发掘金银珠玉所司即以闻萧奉先皆抑而不奏庚子宣和二年复僧佛号大辽天庆十年大金天辅三年西夏元德二年宋太尉陈良弼建大会斋延诸禅讲有善法师贤首宗之雄者号义虎致问诸禅曰吾佛设教自小乘至于圆顿扫除空有独证真常然后万德庄严方名为佛而禅宗以一喝转凡成圣攷诸经论似相违背今一喝若能入五教是为正说若不能入五教是为邪说是时诸禅列坐法真禅师一公以目眴慈受禅师深公深肘净因使对之净因召善而谓之曰承法师所问不足劳诸大禅师之醻只净因小长老可解法师之惑其五教者如愚法小乘教乃有义也如大乘始教乃空义也如大乘终教乃不有不空义也所谓大乘顿教乃即有即空义也所谓一乘圆教乃空而不有有而不空义也我此一喝非唯能入五教至于世间诸子百家一切技艺悉能相入乃喝曰还闻么善曰闻成曰汝既闻则此一喝是有是能入小乘教又召善曰汝今还闻么善曰不闻成曰汝既不闻则适来一喝是无能入大乘始教我初一喝汝既道有喝久声销汝复道无道无则元初实有道有则即今实无既乃不有不无是能入终教我有喝之时有非是有因无故有无喝之时无非是无因有故无即有即无能入顿教我此一喝不作一喝用有无不及情解俱忘道有之时纤毫不立道无之时横遍虚空即此一喝入百千万亿喝百千万亿喝入此一喝是能入圆教善遂稽首谢师复召善曰乃至一语一默一动一静道古至今十方虚空万象森罗六趣四生三世诸佛一切圣贤八万四千法门百千三昧无量妙义契理契机与天地万物一体谓之法身三界唯心万法唯识四时八节阴阳一致谓之法性是故华严经云法性遍在一切处有相无相一声一色全在一尘中含四义事理无边周遍无余参而不杂混而不一于此一喝中皆悉具足犹是建化门庭随机方便谓之小歇场未至宝所殊不知吾祖师门下以心传心以法印法不立文字见性成佛有千圣不传底向上一路在善又问曰如何是向上一路成曰汝且向下会取善曰如何是宝所成曰非汝境界善曰望禅师慈悲成曰恁从沧海变终不为君通善于是愀然变容俛首而退是时帝私幸观之太师鲁国公亦预焉帝顾谓近侍曰禅宗玄妙深极如此净因才辩亦罕有也侍臣奏曰此宗师之绪余耳莹仲温罗湖录赞曰成之学赡明道左右逢原乘机挫锐于人天众前借使先德扶宗亦蔑以加于此矣禅师名继成字蹒庵生江西袁州宜春刘氏诏住净因禅剎师嗣智海道平禅师平嗣大沩慕喆喆嗣翠巖可真真嗣慈明圆禅师成之嗣有二弟子曰瑞巖胜冶父川临济派也辛丑宣和三年秋八月童贯进大师大辽保大元年大金天辅四年西夏宋二月诏政和七年所改寺为神霄宫者田产尽还僧寺三月二十五日诏慈受禅师怀深住汴京大相国慧林禅剎师生寿春夏氏高宗绍兴二年入寂嗣长芦信信嗣慧林圆照本禅师白云庵杭州灵隐寺方丈后山之庵也至是宣和三年有比丘曰清觉自号本然仁宗庆历三年十月二十二日生洛京登封县孔氏宣尼五十二世孙曾祖高勍事梁历唐同光时领襄州泽潞河阳节度使官至太子太师父䜣进士隐德母崔氏觉幼而颕悟习儒业累请乡举神宗熙宁二年阅法华经有省求出家父母许之依汝州龙门山宝应寺海慧大师剃染嘱其南询初参嘉州峨眉山千岁和尚次抵淮西舒州浮山结庵于太守巖宴坐二十年哲宗元祐七年游浙明年至杭州灵隐寺随众居止汪罗二行人求师心要学侣日臻灵隐圆明童禅师以寺后白云山庵居觉玄化开阐乃自立宗以所居庵名为号曰白云宗移居余杭龙门山庵曰福地为龙神说三归五戒至是崇宁三年至钱塘六和塔开化寺后紫云庵居道俗请就正济寺讲华严经时当毁教觉着证宗论三教编十地歌大观元年卓庵湖州归安千金市名曰十地次至乌程菁山卓钖得泉结庵而居名曰出尘徒众复请归正济寺忌之者以证宗论于忤朝政闻官政和六年编管广南思州宣和二年弟子政布等十人诣京陈状蒙旨放令逐便至是辛丑年七月二十日谢恩八月三日作偈投太守游公指以九月二十六日为别至期乃化去世寿七十九岁显腊五十二夏弟子慧能禀遗训奉灵骨舍利归葬杭州余杭之南山当宣和五年之二月也塔曰白云院曰普安后弟子改曰普宁其于崇德甑山松林善住皆其行道之所德清龙山超山方山干元山归安巖山皆分葬舍利之所其宗聿兴浙右壬寅宣和四年十二月无尽居士薨大辽保大二年大金天辅五年西夏辽春三月金人破中京天祚在燕京闻报甚惧即日出居庸关率骑兵五千西奔云中府留宰相张琳李处温与燕王淳守燕淳居燕二十年得人心天祚趋渔阳入夹山李处温等三月十七日会百官父老立燕王曰天钖皇帝改元建福下诏废天祚为湘阴王天钖以燕云平中京上京辽西六路奄为己有沙漠以北西南面西北路招讨府诸番部族天祚主之称保大二年辽国自此分矣八月燕帝淳病薨谥曰宣帝无嗣越王萧干会百官父老议立燕帝妻萧氏为皇太后权主军国事奉迎天祚次子秦王为帝萧氏即位于柩前改元德兴天祚闻淳死下诏削淳官爵并妻萧氏降为庶人赐姓虺氏金主趋中京天祚走及夏国十二月金人抵居庸关癸卯宣和五年大辽保大三年大金五月改天会元年西夏宋秀州春旱祷精严寺观音有验重装圣像夏旱复有讲郡守曾侯梦白衣天人曰我固当为此方致雨然面目不净三十里无所见不能与众圣会奈何明日诘其由果匠者欲圣容明润用鸡子牛胶调粉故尔遂改新之随祷即应辽春正月燕帝后萧氏在燕闻金人入居庸关夜率萧干及车帐出城声言迎敌实乃出奔至松亭关议所往耶律大石材牙辽人也欲归天祚四军大王萧干奚人也欲就奚王府立国宣宗附马都尉萧勃迭曰今日固合归天祚然而有何面目相见林牙命左右牵出斩之传令军中有敢异议者斩于是辽奚二军列阵相拒而分矣辽军从林牙挟萧后归天祚于夹山奚渤海军从萧干留奚王府干据府自立僣号神圣皇帝国号大奚改元天兴七月奚兵遇金人战于腰铺奚大败萧干为其部曲得哥杀之金癸卯春陞皇帝寨曰会宁府建为上京改辽之上京曰北京先是女真之初无城廓止唿曰皇帝寨国相寨太子庄至是改焉置三省六郡尹贰曹属左丞相陈王兀室撰女真字以行五月阿骨打旻北追天祚途中以疾殂谥曰大圣武元皇帝庙号太祖旻建国登位首末凡六年弟吴乞马立改名晟杨割太师第二子也改天辅六年曰天会元年在位一十一年旻八子皆封王初燕人张珏者平州人也登建士第仕燕建福元年授辽兴军节度使金人粘罕欲擒珏康公弼曰是激其反也独往见珏谕金国之意珏曰契丹八路今特平州存耳敢有异志所以未释甲者防萧干耳康报其言粘罕信之改平州为南京加珏同平章事判留守事实欲图之也珏杀金左企弓等以平州附宋十一月金兵袭破平州得宋朝所赐珏金花笺御笔书诏金乃归曲于宋累檄宋朝宣抚司取珏宋不得已命王安中诛珏函首送金未几金太子窝里孛由平州侵宋矣金主旻八子一曰阿母二曰室曷三曰说梁虎与室曷同母乃正室所生四曰斡离不五曰窝里嗢宋高宗绍兴四年冬犯江上者生第六曰兀朮七曰窝里混八曰阿骨保邪王号自在郎君是也与兀朮同母旻第二第三二子早世所以误唿其四为二五为三六为四也甲辰宣和六年大辽保大四年大金太宗晟天会二年西夏宋高僧寂音尊者江西瑞州清凉禅师名惠洪郡之彭氏子年十四父母俱丧依三峯靘禅师居日记数千言览群书殆尽靘器之年十九试经于东京天王寺得度从宣祕讲成实唯识论逾四年弃去谒真净文禅师于庐山归宗文迁石门师随行命掌记室未久去之显谟朱公彦守抚州请开法州北景德后住江宁府清凉大慧杲禅师处众日亲依于师仰叹其妙悟辩慧高宗建炎二年五月辛酉入寂于同安世寿五十八岁僧腊三十九夏太尉郭公天民奏赐宝觉圆明之号师嗣真净文禅师撰禅林僧宝传三十卷林间录又文集曰石门文字禅流行于世辽甲辰秋七月天祚牵鞑靻诸军五万携其后妃二子曰秦王赵王及宗属南来越渔阳岭金人粘罕回军云中天祚复奔山金司与小胡鲁谋南归宋又谋奔西夏国计未决小胡鲁密遣人递报粘罕金使娄宿驰骑犯天祚小胡鲁遂俘天祚以还金人削封天祚为海滨王送长白山东筑室居之明年乙巳殂辽国亡辽起自后梁均王贞明二年丙子岁至是甲辰凡九主历二百单九年乙巳宣和七年大金天会三年西夏宋六月封童贯广阳郡王宋朝凡异姓非外戚无封王者蔡京用事持绍述之说以资姦谋遂赠王安石舒王其后何执中赠清河郡王王爵于是滥矣十二月童贯复宣抚自太原逃归大金十二月斡离不粘罕分道入侵宋因平州张珏归宋至于搆怨东路之军斡离不主之建枢密院于燕山以刘彦宗主院事西路之军粘罕主之建枢密院于云中以时立爱主院事国人唿为东朝廷西朝廷于是斡离不之军自燕山直犯河北粘罕之军犯河东陷朔武代忻等州直趋太原金之渝盟也一因张珏帝所恃者童贯贾先临敌逃归贯本庸缪因蔡京为助遂握兵权贯今统兵身远敌常数百里是致将不先敌士不用命屡见败衂庚申帝禅位太子以道君号退居隆德宫遣李邺使金虏告以内禅且求和钦宗桓徽宗子至是以皇太子受内禅即帝位年二十七岁尊徽宗曰太上皇在位二年靖康丙午靖康元年大金天会四年西夏四月攻宋朱昭死之宋正月金人陷相州己巳帝下诏亲征太上皇出幸南京辛未帝置守城战具粗毕而金人抵城下矣白时中罢相李邦彦起复太宰张邦昌少宰都人唿邦彦为浪子宰相壬申遣使督诸路帅臣将兵入援金人索金银犒师尊我主为伯父归我燕云之人在汉者割中山太原河间之地亲王宰相为质我乃退师诏以皇弟康王为军前计谋使张邦昌副之李邺高世则偕行所求皆与之其三镇诏书李纲留之不遣乙亥诏金国以大金称丁亥勤王之兵并至号二十万京师人心稍安二月金使复来帝遣宇文虚中赍李纲所留三镇诏书以往仍奉迎康王先是康王留金营与金国太子同射连发三矢皆中鹄连珠不断金人谓将官良家子似非亲王乃遣归更请肃王为质乙巳康王自金营还金人围京城凡三十三日既得三镇诏书及肃王不俟金银数足丙午金师退窜蔡京儋州至潭而死年八十蔡攸窜万安军寻有诏所在斩之童贯远窜追斩于南雄三月命枢密使李纲迎上皇于南京四月始至京师赵良嗣先窜𣒗州至是就斩之初徽宗政和元年秋九月童贯使辽归至幽州虏沟河有燕人马植者得罪于辽之燕王无所容遂见贯陈灭燕之策贯携之归改姓李名良嗣荐于帝赐姓赵复燕之议始于此也宣和二年二月女真请遣使通好因遣赵良嗣往约夹攻契丹卒于败国今乃斩之金人以三镇未得冬十月复两道入寇十一月乙酉斡离不犯京师屯刘家寺闰月粘罕犯京师屯青城诏康王搆为天下兵马大元帅陈搆为元帅宗泽副之速领兵入卫丙辰京城失守辛酉帝如青城二酋令孙觐撰降表书成令帝签名北望拜发且云其主别立贤君但称宋王帝默然十二月壬戌朔帝留青城康王开元帅府于相州癸亥帝自青城回粘罕请遣使迎康王使还报不见康王为辞西夏四月夏人寇边攻震威城戎酋唿知城朱昭曰大金约我夹攻自河以北大金得之自河以西我国得之今麟府诸垒悉己归我公何恃而不降乎攻甚急城陷昭死之十一月夏人寇边陷怀德军守贰刘诠杜栩死之丁未靖康二年正月辛卯朔庚子金粘罕遣人邀帝到营帝以孙传谢克家辅太子监国传仍为留守梅执礼副之帝出城仆射何栗以下皆从帝至青城与粘罕相见留之营中并留亲王宰相执政学士院礼部太常寺官余令先归金人根括金银帝遣中使归云朕拘留在此候金银数足方可还于是增官根括搜掘戚里宗室内侍僧道伎术之家凡八日得金三十万八千两银六百万两衣段一百万输纳金营二月丁酉粘罕遣金牙郎君来责又发教坊人孟子着内侍蓝折医官周道隆等所藏窖隐金银凡十八日城内得金七万五千八百两银一百一十四万五千两衣段四万八十四疋纳金人军前丁巳金人索郊天仪制及监书图籍印板戊午金人索大成乐器太常礼制器用以至琴棋博戏之具珍奇图画等物丙寅粘罕令萧庆读金主诏于帝曰别立异姓废渊圣为陈留王保州守坟墓推异姓堪为人主者从军前备礼册命仍邀太上皇出城丁卯太上皇后妃郓王以下三十余人诸王妃公主都尉等皆从三月丁酉金人册张邦昌为帝国号大楚丁巳太上皇北行宁德皇后及诸亲王妃嫔以下皆行由滑州路进发斡离不军护送四月庚申朔渊圣皇帝北行皇后皇太子偕行由郑州路进发粘罕军护送渊圣率后诸王望拜城中泣别宗庙哭声震动青城庚午元祐皇后孟氏垂帘听政邦昌以太宰退处资善堂癸亥群臣请康王即帝位辛巳康王至单州壬午至虞城县邦昌闻车驾至南京排辨舆辇冠冕服御仪物百官有司各以其职并赴南京以备册礼癸未康王次应天府翌日诣鸿庆宫朝三殿御容张邦昌至伏地恸哭请罪王慰抚之甲申耿南仲等议改元建炎以有宋火德之祥也戊子太后遣使赍手书略曰今闻涓辰之吉受册有期将同日月之照临行布风雷之号令天命所属黎民咸竭于驩心神器既安衰老愿谐于素志康王乃以己丑即帝位于南京高宗讳搆徽宗第九子封康王靖康二年五月康寅朔改元建炎以五月二十一日为天申节窜张邦昌于潭州寻赐死建炎三年三月御营司都统制苗傅副统制刘正彦作乱逼帝逊位太子居帝睿圣宫太后垂帘听政十一日改年曰明受张浚吕颐浩辛永宗刘光世韩世忠等勤王上复辟幸建康秋七月韩世忠生擒苗刘脔于建康市议驻札越州发建康金人犯建康陷杭州帝航海至温州复回越州车驾如杭州陞杭州为临安府绍兴二年春正月癸巳朔壬寅帝发越州丙午驻驿临安府久之秦桧自金回专主和议徽宗钦宗郑后邢后相继崩于五国城金还河南地及梓宫以和继而复入寇张浚韩世忠岳飞吴麟等大败之遂遁去帝颁黄庭坚所书戒石铭于州县兴太学建二舘开经筵躬籍田正经界秦桧不能体上意罢诸将之权以沮忠义之气卒使境土不能复也帝年二十一岁即位在位三十六年禅位孝宗自称太上皇居德寿宫年八十二岁崩建炎绍兴丁未建炎元年冬十月车驾狩扬州大金天会五年西夏戊申建炎二年正月诏金山住持克勤入对扬州赐号圜悟禅师普灯大金天会六年西夏冬十月四日苏州北禅天台法主净梵入寂梵传慧明明传蕴尧报慈法师也己酉建炎三年大金天会七年西夏诸天行位秋八月二十一日杭州上天竺慧觉法师齐璧入寂石林叶梦得铭其塔璧着普贤观经疏三卷祖源记二卷嗣子神涣如湛法久涣甞考论诸天行位以君臣宾主男女本迹为纲目谓大梵尊天君临三界统上冠下诸天皆其臣属也大梵为三界主三目摩醯为大千主帝释主地居三十三天四王主领八部虽君臣不同要各有主义若大辩在山泽功德在北天园中皆客寄耳实无所主领也梵释四王是男天功德大辩地神树神皆女天不可使男女失序况鬼子母有女名功德天有男名散脂修摩今子居母上可谓之以母从子其可居天主之上乎梵释四王本是地住菩萨金刚密迹本护千兄成佛不揣其本而齐其迹可乎知此四义然后始可与言天矣焕有三弟子曰总庵妙心常斋法拜觉庵简言言传鑑堂思义宝庆绍定间住上竺护国金光明忏冬十月帝狩台州至金鳌山寺寂然空静唯广殿香清有白发僧老甚祷诸天于佛前忧时保国语意诚笃帝悦而问之对曰护国金光明三昧忏也是后驻跸杭州辇下诸巨剎岁赐金帛修金光明期忏实本于此庚戌建炎四年春二月驾狩温州驻江心寺因改曰龙翔大金天会八年西夏齐金人粘罕谓张邦昌之死请于国主乃以河南之地九月九日册立济南守刘豫为帝于大名圆号大齐年曰阜昌宋屡征讨之豫屡败䘏至丁巳年金主以刘豫不能立国遂废豫齐立八年亡豫生景州守济南辛亥绍兴元年秋八月范宗尹罢相秦桧右相大金天会九年西夏壬子绍兴二年秋九月秦桧罢相朱胜非复拜右相天会十年西夏癸丑绍兴三年天会十一年西夏甲寅绍兴四年九月赵鼎八相太宗崩熙宗立天会十二年西夏乙卯绍兴五年天会十三年西夏大德元年宋九月丙辰驾幸上天竺以万岁香山供养菩萨召住持应如赐对如辩慧称旨赐金帛祠部度僧牒以勉修造初绍兴三年七月龙图阁学士梁如嘉知临安府奏圆通大师应如住上竺至是帝悦金太宗晟天会十二年十二月崩熙宗孝成帝亶立太祖嫡孙也宗浚之子称天会十三年至戊午改元天眷辛酉改元皇统己巳皇统九年十二月十日为从弟岐王亮弑之孝成在位十六年幼而聪达贯宗经业喜文辞威仪太宗深所爱重平日嗜杀晚年性尤暴宗族大臣皆惧不免遂相与结约以伺其间而弑之亮既即皇帝位追废亶为东昏王亮死世宗立谥亶曰武灵皇帝庙号闵宗久之改孝成皇帝庙号熙宗丙辰绍兴六年大金天会十四年西夏平江虎丘隆禅师入寂塔全身于西南隅师和州含山人嗣圜悟勤禅师勤嗣五祖演丁巳绍兴七年七月二十一日诏佛日禅师宗杲住径山能仁禅寺天会十五年西夏戊午绍兴八年三月秦桧复拜右相金改天眷元年西夏勅绫度牒宋秋八月诏赐天下僧尼勅绫度牒己未绍兴九年天眷二年西夏宋诏以女真来和大赦天下诸郡县州建报恩光孝禅寺奉徽宗皇帝香火庚申绍兴十年大金天眷三年西夏拓跋仁孝立大庆元年宋冬十一月七日杭州北关妙行院沙门名思净入寂礼部侍郎张九成铭其塔净之族钱塘喻氏建妙行院接待供僧三百万画阿弥陀佛入于神妙杨侍郎杰赞为喻弥陀人从而称之净于西湖之北镌石为大佛头辛酉绍兴十一年秦桧张浚谋诛大将岳飞金改皇统元年西夏宋朝散郎知温州张九成字子韶号无垢居士杭州盐官人初绍兴二年三月帝策试进士九成第一九成谓前辈搢绅所立过人伊洛名儒所造精妙皆由悟心因是参学究竟初谒大通之嗣宝印禅师楚明见佛日杲禅师于径山明悟心要穷元尽性至是辛酉年佛日重其悟入特为上堂引神臂弓以言之是时军国边事方议神臂弓之用右相秦桧以为讥议朝政五月民佛日窜衡州贬九成南安军九成谪居十四年寓横浦僧舍谈经着书皆学者之未闻其心传录曰六经皆妙法也然言者道之赘六经其赘道哉囿于经则赘矣又曰世间无非幻人处幻中不知万古纷纷喜怒爱恶从何而起以为本有则物不形以为本无不可责之如木石其间能自觉者又是认幻为觉觉即幻也无幻则不觉因觉知幻觉自不可着况于喜怒爱恶之情乎况于功名富贵之尘乎宋秋七月台州智涌法师了然住白莲天台教庠已二十四年至是沐浴更衣跏趺说法而逝然着南岳止观宗圆记五卷十不二门枢要二卷虎溪前后集八卷嗣法诸子泽山与咸山堂元性白莲妙璘虚堂本空壬戌绍兴十二年大金皇统二年西夏宋春显仁太皇后韦氏自北归秋九月尚书左仆射冀国公秦桧封太师魏国公癸亥绍兴十三年皇统三年西夏金夏六月英悼太子生诏海慧大师于上京宫侧创造大储庆寺普度境内童行有籍于官者为僧尼道士亦如之通百万计次年诏留海慧清慧二禅师居大储庆寺迎瑞像供养本寺积庆阁宋勅于临安府西山建天申万寿圆觉寺成四月十九日令藩邸看经僧德信奉香火至理宗宝庆二年五月十三日始诏师赞住持传十方天台教观翻译名义宋秋八月苏州景德寺沙门法云编成七卷唯心居士周葵序甲子绍兴十四年宋明州延庆院改赐寺额大金皇统四年西夏元庆元年宋诏改天竺灵山寺为时思荐福赐宪圣慈烈皇后吴氏奉先香火宁宗庆元三年冬十月卜地灵隐之西建时思荐福寺成复还天竺旧额嘉定十年六月庆远军节度使吴琰请子朝曰时思荐福乞依上下天竺事体永传十方天台教观始诏景迁开山住持乙丑绍兴十五年皇统五年西夏金国海慧大师迁化帝偕后亲奉舍利五处立塔特谥佛觉佑国大禅师次年正月赐清慧号佛智护国大师登国师座特赐金襕僧伽黎大衣珍异缾炉宝器帝与后亲奉接足礼拜授衣其钦敬古所未有丙寅绍兴十六年大金皇统六年西夏丁卯绍兴十七年朦辅国祖元皇帝天兴元年皇统七年西夏金国挞辣既诛其子胜花都郎君者率其父故部曲以叛与朦骨通兀朮都元帅未死自将中原所教臂弓手八万人讨之连年不能克皇统六年八月复遣萧保寿奴与之和议割西平河以北二十七围寨与之岁遗牛羊米豆且册其酋长熬罗孛极烈为朦辅国主至是始和岁遗甚厚于是熬罗孛极烈自称祖元皇帝改元天兴大金用兵连年卒不能讨但遣精兵分据要害而还冬都元帅兀朮薨宋三藏法师初名永道改赐曰法道徽宗宣和元年诏改佛为大觉金僊左街崇先香积院宝觉大师永道上书谏帝怒黜道于道州宣和七年诏道还京师复僧形服朝廷旌其护法改赐名曰法道住昭庆昭先院兼领右街显圣释迦院高宗建炎元年以五月二十一日圣诞为天申节汴京留守宗泽承制请道住左街天清寺补宣教郎为国焚祝参谋军事三年道随驾南巡累召至都堂预议军国事欲加冠裳道辞帝从其志仍前号宝觉加赐圆通法济大师四年五月回驾次越州夏旱诏道祷雨于圆通教寺雨通帝悦绍兴二年二月宣道入对久之诏住江州庐山东林太平兴龙禅寺三年春二月道上札子陈僧道班次依祖宗成法五月夏旱诏道入禁中祷雨大通帝赐道金钵绍兴至是十七年四月道叙大宋僧史略秋七月二十一日跏趺谓其徒曰法门扶持更在诸公言讫而逝塔于杭州西湖之九里松宁宗嘉定间东阳吴克已为道作传戊辰绍兴十八年大金皇统八年西夏宋佛智禅师名端裕吴越王钱氏之裔嗣圜悟勤禅师初住邓州丹霞迁虎丘移径山庵于西华勅住保宁万寿迁闽之玄沙寿山西禅被旨补灵隐是年秋赴育王之命嗣子净慈水庵师一等己巳绍兴十九年金主被弑亮立改九年曰天德元年西夏天盛元年宋五月二十三日勅赐婕妤刘氏功德院以褒亲崇寿为额宁宗嘉定十七年始诏正悟法师元粹开山住持传十方天台教观风山刘寺今为两竺之亚金十二月甲子左丞相岐王亮即皇帝位追尊父为德宗改元天德迁都燕京又迁汴京南侵宋至扬州正隆六年十一月乙未为诸将弑于瓜洲镇龟山寺在位一十三年谥曰海陵炀王宋江西隆兴牧庵禅师名法忠明州鄞县姚氏子幼性专静告亲出家父母送之依郡中崇教院师道英受业年十九试经得度趋讲肆究天台教旨颇自负一日暴所习于禅者为其折困因有疑投天童交禅师交使其南询遂造闽之雪峯需禅师席不契走淮西舒州龙门佛眼远禅师席下纵步水磨覩其牓曰法轮常转豁然大悟说偈曰转大法轮目前包裹更问如何水推石磨佛眼颔之辞去度九江登庐阜露眠草宿蛇虎为隣山舒水绥处会意则居焉住胜业南大云盖公安大沩五剎复赴豫章黄龙至是己已年大尉邢公孝扬施金为忠营寿塔于寺东之芗源工才毕忠笑曰吾将行矣书偈曰六十六年游梦幻中浩歌归去撒手长空瞑目而寂法嗣佛眼远禅师远嗣五祖演演嗣白云端端嗣杨岐会会嗣慈明圆禅师临济派也嗣忠之法者普庵肃禅师等普庵寂感妙济真觉昭贶禅师名印肃生江西袁州宜春余氏年六岁梦异僧勉之出家父母送之从寿隆院贤公受业年二十七落发越明年受具足戒贤勉之读法华经师曰甞闻诸佛元旨必贵了悟于心遂辞师游湖湘谒牧庵忠禅师于大沩山问万法归一一归何处忠竖起拂子师遂有省后归受业院至是绍兴癸酉有隣寺曰慈化众请师住无常产师布衾纸衣粥食禅定一日阅华严经合论说偈曰揑不成团拨不开何须南岳又天台六根门首无人用惹得胡僧特地来平居说偈曰灵妙如如不异太虚造化万物不碍方隅慕师之道而来者师随宜而为说法或书偈与之有病患者折草为药与之受者即愈灵应非一由是鼎新梵宇或问师修何行而得此师画一画云会么云不会师云止止不须说孝宗干道五年七月二十一日示众曰诸佛不出世亦无有涅槃入吾室者必能元契矣善自护持毋令退失索浴更衣跏趺而逝世寿五十五岁僧腊二十八夏塔全身于寺累受恩勅封谥师容貌魁奇智性天发法嗣黄龙牧庵忠禅师庚午绍兴二十年大金天德二年西夏辛未绍兴二十一年天德三年西夏释迦文佛入灭至是二千一百年宋杭州径山佛日禅师名宗杲生江东宣州宁国奚氏嗣法佛果圜悟勤禅师初绍兴七年诏住径山辛酉十一年五月为张九成上堂言神臂弓朝廷毁其衣牒窜衡州至是二十一年十一月移梅州未几诏复形服蒙恩北归四方虚席以邀不就十二月二十三日诏住明州阿育王山广利禅寺绍兴二十八年诏再住径山孝宗隆兴元年八月十日示寂于径山明月堂世寿七十五岁僧腊五十八夏葬全身于寺山赐谥普觉塔曰宝光孝宗为普安郡王时甞遣内都监至径山问道佛日献偈曰大根大器大力量荷担大事不寻常一毛头上通消息遍界明明不覆藏王嘉之及封建王复遣内知客至径山供五百阿罗汉亲书妙喜庵三大字制真赞以寄师曰生灭不灭常住不住圆觉空明随物现处孝宗即帝位赐师号大慧禅师尽取向所赐宸翰以御宝识之圣恩隆厚嗣法弟子灯分甚众右相汤思退参政李炳内翰汪藻礼部侍郎张九成给事中凭檝士大夫得其道悟彻者具载如长书普说少保保信军节度使魏国公张浚铭其塔赐语录入藏流行宋隆兴泐潭草堂清禅师会中书记名脩仰南闽人佛日杲禅师奉旨自衡州移梅阳仰侍行郡守谢朝议以佛日语僚属曰朝廷编置所谓长老者但一僧耳兵马司东偏之隙地从其居止既而僧行日至几数百指施锹󰑁而平基址运竹木而缚屋庐听其指唿无敢怠者守虽闻其服勤如此亦未知果何人也于是延见一二观其能为仰适承命乃与从容弥日语论英发榷古商今逢原左右守复征等伍更有蕴异能者否仰遂告以负大经论者有之博极书史者有之诗词高妙者有之翰墨飘逸者有之其所以未能明彻则佛祖大事因缘而已是以不惮艰险随侍而来得依仁政幸莫大焉守且骇异知其徒侣皆为法忘躯之士自是于佛日禅师日益加敬遣其子纯粹求入道捷径佛日示以法语八篇存语录中宋显仁太皇后韦氏绍兴十二年自北归至是辛未二十一年十月于杭州皐亭山建新寺成额曰崇先显孝诏洞山下九世真歇禅师清了开山住持召对称旨赐金襕衣未几而寂全身葬于寺有碑存焉真歇生蜀绵州雍氏嗣丹霞淳淳嗣英蓉楷禅师太后谓道家四圣殊有冥助改孤山寺为延祥观以奉香火迁孤山尊者法慧法师智圆全身葬山玛瑙坡壬申绍兴二十二年金自会宁府迁都燕京天德四年西夏癸酉绍兴二十三年金改贞元元年西夏宋诏台州东掖山圆智住上天竺太师秦桧问曰止观一法耶二法耶智曰一法也譬之于水湛然而清者止也可鉴须眉者观也水则一耳以众生心性有重昏巨散之病用止观为药救而治之归一法界之全体法界寂然名为止寂而常照名为观止观明静之体岂有二耶桧悦首施钱五万缗以建法堂绍兴二十八年十二月十二日证悟法师圆智入寂曹勋撰塔铭诏嗣法首座若讷继席住持宋给事中知泸州凭檝悟心法于大慧杲禅师号不动居士南渡后所在寺院佛藏经残失檝印施补之足五千余卷者凡四十八藏又四大部者亦如之所至与贤士大夫高僧逸民续庐山莲社遗风每月建系念净土会至是癸酉冬十月三日具衣冠望阙再拜已换着僧三衣陞高座跏趺说偈而逝宋温州圆辩法师道琛所至居止每月二十三日建净土系念道场会禅律讲宗名胜毕至缁素常逾万人至是癸酉冬十二月十六日安坐而逝传法嗣子法莲慧询伸韶韶着指南集二卷江湖宝之全真教金国贞元元年有吏员咸阳人王中孚者倡全真教谈马丘刘和之其教盛焉章宗泰和四年元学士作紫微观记甲戌绍兴二十四年大金贞元二年西夏乙亥绍兴二十五年太师秦桧老病乞与男熺致仕遂薨中广小尸贞元三年西夏丙子绍兴二十六年金改正隆元年西夏宋华亭余山马山禅师名法宁生山东密州莒县李氏幼岁投沂州天宁妙空明公得度住沂州马山山净居寺绍兴初航海抵华亭青龙镇有宦居察判章衮母夫人高氏梦天人曰古佛来也翌旦师至迎之止钱氏园师乃建精舍掘基得铁磬断碑佛像之应华亭令柳约申明所司奏赐所建寺额曰净居往明州省妙空于雪窦庵于补陀别峯曰青山郡守莫将请主吉祥初哲宗元符间余山有精舍曰灵峯请部符改额曰昭庆禅院右丞朱谔致师开山住持迁明州广慧复回昭庆至是丙子年正月八日入寂塔全身方丈之东偏世寿七十六岁僧腊五十九夏嗣雪窦明禅师明嗣长芦和和嗣法云本云门宗派丁丑绍兴二十七年大金正隆二年西夏戊寅绍兴二十八年正隆三年西夏己卯绍兴二十九年正隆四年西夏庚辰绍兴三十年正隆五年西夏宋诏谥杭州天竺慈云尊者曰忏主禅慧法师塔曰瑞光之塔辛巳绍兴三十一年金世宗立改正隆六年曰大定元年西夏金辛巳年秋七月金主亮迁都汴京九月亮背盟伐宋宋帝下诏亲征亮勇于诛杀兴兵搆祸是时豪杰并起太名王友直济南耿京太行陈俊倡集义众契丹之裔耶律窝斡并兴于沙漠于是渤海一军万人叛亮归会宁府立褎为帝十月庚朔褎即皇帝位改元大定左丞相张浩自汴京录褎赦文驰报亮亮叹曰朕欲俟江南平后取一戎大定之义以纪元是子乃先我乎命取书一帙示之乃预谶改元之事十一月乙未诸将集兵万余人控弦直入亮寝帐中左右亲军散走诸将射帐中矢下如雨亮即崩皇子光瑛留汴京亦为众所杀褎追废亮为海陵王谥曰炀后徒单氏为海陵夫人褎更名雍都燕京仁厚慈俭在位二十九年谓之小尧舜壬午绍兴三十二年大金大定二年西夏金世宗雍正月入都于燕以父故名宗辅改曰宗尧追谥尊曰懿宗建大庆寿寺于燕都城北诏玄冥禅师顗公主之为开山第一代勅皇子燕王降香赐钱二万缗沃田二十顷宋二月帝自建康回临安府六月诏太祖皇帝七世孙建王玮赐名𦚉立为皇太子追封皇兄子称为秀王丙子帝内禅皇太子即皇帝位帝称太上皇帝居德寿宫冬十月淫雨勅内侍邓从又赉香祷上竺观世音菩萨即日开霁帝悦赐内府三品王供养以谢孝宗讳𦚉封建王立为皇太子年三十六岁受内禅即帝位以十月二十二日为会庆节锐意克复神州会臣下有以内修劝帝者乃以敷文德求民瘼劝农桑修水利明赏罚惜名器五日一朝太上皇以极两宫之奉在位二十七年禅位太子自称太上皇寿六十八岁隆兴干道淳熙癸未隆兴元年大金大定三年西夏御赞观世音菩萨七月帝御选德殿制观世音菩萨赞曰观音大士以所谓普门示现神通力故应迹于杭之天竺山其来尚矣朕每有祷祈随念感应曰雨曰旸不愆晷刻是有助于沖人者也因为作赞曰猗欤大士本自圆通示有言说为世之宗明照无二等观以慈随感即应妙不可思宋诏蒋山大禅禅师了明住径山明生秀州陆氏嗣大慧杲禅师杨和王重敬之舍苏州庄田岁入二万斛径山由是丰足增益甲申隆兴二年大金大定四年西夏乙酉干道元年大定五年西夏丙戌干道二年诏灵隐道昌住净慈昌湖州人受业宝溪鹿苑寺普灯大金大定六年西夏丁亥干道三年大定七年西夏宋春二月帝幸上天竺展敬观世音菩萨问住持若讷曰何故岁修金光明忏讷曰大梵尊天是娑婆世界主释提桓因天帝中御三十三天以临下土四镇天王共誓护法护民故佛为诸天说金光明三昧此帝王盛世之典也朝家香火故宜岁岁行之帝悦擢讷右街僧录赐钱二万即开山石晋僧道翊故居建十六观堂勅翰林学士楼钥作记按图亦建于禁中次年四月八佛诞日宣讷请五十僧入内观堂行护国金光明三昧斋罢命讷说法帝悦进左街僧录号慧光法师僧赐帛各一疋自是岁岁如来诞日例赐帛五十疋付上天竺遵修佛事干道六年十一月御书灵感观音之寺灵感观音宝殿十二大字赐上天竺昭揭山门干道九年正月七日宣讷入对选德殿午初引见赐坐帝曰岁元曾去斋菩萨讷曰已领圣恩帝曰光明忏科仪如何讷曰经中有理忏有事忏理忏者端坐究心是以曰业障如霜露皆从妄想生端坐念实相慧日能消除事忏者有五谨自正心诚意思惟大乘甚深空义从善如流改过不吝是修第一忏悔孝事父母以先四海是修第二忏悔正法治世不枉人民是修第三忏悔于六斋日境内不杀是修第四忏悔深信因果心存因果不忘灵山付嘱是修第五忏悔不必克期礼拜但能行此五者以事契理是名第一义忏悔帝大喜曰甚有开发帝曰每日讲甚经讷曰妙法莲华经帝曰七卷经妙在何处讷曰为令众生开示悟入佛之知见不曾动着本体点铁成金直指人心见性成佛帝悦奏未时讷谢恩下殿淳熙元年帝给内帑钱二万缗付上天竺建藏殿赐印福州经一藏命皇太子书殿榜曰法轮宝藏淳熙二年春三月帝幸上竺展敬观世音菩萨建护国金光明道场赐白云堂印一颗主管教门夏六月一日宣讷入对内观堂帝曰近看宝积经其文何广讷曰华严般若宝积涅槃皆为大机说法文长义广帝曰楞严深造渊微何故说得如此好又说得如此澜翻讷曰佛乃识达本源者也从体起用以无尽藏三昧说默一如中使奏未时讷退淳熙十一年讷匃老进左右街都僧录退居竺山弥陀兴福院诏以嗣法高弟首座师觉补右街鉴义继席住持淳熙十六年宣觉入留内观堂七日讲天台圆顿止观光宗绍熙初帝居重华宫许讷肩舆出入註金刚般若经进呈光宗御制赞文至绍熙二年十月一日讷归寂世寿八十二岁僧腊六十九夏葬弥陀兴福院给事中宋之瑞作行业碑嗣法诸弟子曰僧录广慧妙珪虚庵有宏石磵从戒等淳熙十四年十月二十二日帝于内观堂书般若心经一卷至宁宗嘉定二年四月十日申钖御宝赐上竺僧录妙珪参知政事楼钥给事中邹应跋后藏于上竺四月十七日明州延庆教寺法师草庵名道因入灭寿七十八夏六十一自幼游历诸方登明智照慧之堂又入真歇了宏智觉无示谌之禅室回归读指要钞方大悟初住延庆拈香曰三入禅室五陞讲堂始终亲近八善知识彼皆光明硕大有德有言者缘不在彼如水投石此一瓣香敬为承嗣延庆第一世法智尊者存则人亡则书心不负人面无惭色高宗绍兴丙寅退居城南草庵以生平所得道妙着草庵录十卷其言文而真江湖诵之戊子干道四年大金大定八年西夏金国十月一日诏大庆寿寺顗禅师于东京创清安禅寺度僧五百员作般瑟于叱会宋十二月初三日明州延庆寺法师有朋坐清玉轩一众围绕讽观经至真法身观朋寂然坐而逝己丑干道五年大金大定九年西夏庚寅干道六年大定十年西夏干祐元年金国世宗真仪皇后出家为尼建垂庆寺度尼百人赐田二百顷宋冬十月十五日诏杭州皐亭山崇先显孝禅院前住持禅师慧远住景德灵隐禅寺次年二月二十三日宣远入对选德殿赐坐帝曰如何免得生死慧远对曰不悟大乘道终不能免帝曰如何得悟远曰本有之性究之无不悟者帝曰悟后如何远曰悟后始如脱体现前了无毫发可见之相帝首肯之帝曰即心即佛如何远曰目前无法陛下唤甚么作心帝曰如何是心远正身叉手立曰只这是天颜大悦干道八年春正月二十八日车驾幸灵隐寺秋八月七日宣上竺径山灵隐僧道三教集内观堂斋既罢宣远入东阁赐坐帝曰有一二事欲问卿前日睡梦中忽闻钟声遂觉不知梦与觉是如何远曰陛下问梦耶问觉耶若问觉而今正是寐语若问梦梦觉无殊教谁分别梦即是幻知幻即离离幻即觉觉心不动故曰若能转物即同如来帝曰梦幻既非钟声从甚处起远曰从陛下问处起帝复问前日在此阁静坐忽然思得不与万法为侣有箇见处远曰愿闻圣训帝曰四海不为多远曰一口吸尽西江水又如何帝曰亦未曾欠阙远曰才涉思惟便成剩法正使如斵轮如闪电了无干涉何以故法无二法见无二见心无别心天无二日帝首肯久之冬十月三十日诏景德灵隐寺佛海大师慧远特改赐佛海禅师淳熙元年五月三十日宣远入对帝曰古宗师坐脱立亡今世有谁远曰徽宗皇帝朝改僧为德士诏下日建州有崇宁长老集众陞座曰木简拈来坐具放下云散水流去寂然天地空便安坐而去绍兴二十七年南剑州西巖寺宗回因官以茶园事招拾登座说偈曰官府追唿不暂停何如长往事分明从前有箇无生曲且喜今朝调已成言讫安坐而去又圜悟住昭觉时有五百众第一座名道祖一日为众入室既毕复有僧问曰生死到来如何回避祖即屹然而去圜悟亟至其所连唤祖首座遂开眼圜悟曰抖擞精神透关去祖点头便行此皆今世坐脱立亡者帝嘉叹久之御侍皆相顾淳熙三年春正月十五日远入寂寿七十四岁腊五十九夏葬灵隐之西山参政周必大铭其塔语录三卷左相虞允文序之二月二十九日诏台州报恩光孝寺德光继远席住灵隐冬十一月入对选德殿淳熙五年特赐光号佛照禅师淳熙七年六月五日诏光住明州阿育王山广利寺至光宗绍熙四年正月二十六日诏光住临安府径山兴圣万寿寺宁宗嘉泰三年入寂光生临江军彭氏嗣大慧杲禅师佛海禅师名慧远生眉山彭氏年十三从药师院宗辩为僧游山听习会圆悟复领昭觉远依之圜悟普说举庞居士问马祖不与万法为侣者是甚么人马祖曰待汝一口吸尽西江水即向汝道闻之大悟东下由虎丘奉诏住皐亭山崇先屡迁名剎禀法嗣佛果圜悟勤禅师辛卯干道七年正月二十日云门下八世净慈禅师道昌入寂大金大定十一年西夏干祐二年宋四月庚戌帝听朝谓左右曰太祖皇帝问赵普曰天下何者最大普曰道理最大朕常三复斯言祖宗每事必问道理焉得不治壬辰干道八年大定十二年西夏癸巳干道九年大定十三年西夏观世音菩萨应梦缘起宋正月七日宣上天竺左街僧录慧光法师若讷入对选德殿帝曰上竺起因今得几时讷曰起自石晋天福四年僧道翊者庵山中夜每见前山发大光明寻之有异木起取而刻为圣像梦神人曰明日有洛阳僧来宜从之求舍利果得舍利三颗置菩萨顶髻中太祖开宝间吴越忠懿王钱俶梦白衣天人曰吾居处甚陋觉而询其实为广其殿宇名天竺看经院英宗治平间沈文通蔡襄继守杭州具奏始末宰相曾公亮敷陈之赐额灵感观音院今蒙陛下宸翰改院为寺乃成大剎感山纪谈曰蜀僧祖秀字紫芝蚤以文鸣士大夫间慕嵩明教之风着欧阳文忠公外传苏养直庠为序冠其首略曰君子以佛之教不见证于尧舜禹汤之世而孔子孟轲之后历代先儒虽当国不少禁听其横流㝢内古今持此论者有矣独秀公以谓尧之丹朱不足以授政而禅舜舜亦忧商均而禅禹至汤武革命斯教之所始使孔子行事亦何以异此由尧迄武王佛未诞生有以也成康既没佛于是显迹然而未被中国以俟圣人生于鲁集大成于古帝王之教也甚矣圣人困于鲁卫陈宋欲居九夷乘桴浮海当是时以外数万里之教加于中国天子诸侯畴听之哉佛之法不苟传非显宗感而求诸远恐未能速应耳此皆秀公京师之书其骇古震今之论溢数万言秀又赞东坡像曰汉之司马杨王唐之太白子昂是五君子者皆生乎蜀郡未若夫子而有耿光夫子之诗抗衡者其唯子美夫子之文并轸者其唯子长赋亦贤于屈贾字乃健于钟王此夫子之绝技盖至道之粃糠夫子之道是为后稷伊尹可以致其君于尧汤时议将加之以鈇钺而夫子尤讽于兴章海表之迁如归故乡信蜀郡之五杰者莫得窥夫子之垣墙秀至是癸巳年归老蜀山焉甲午淳熙元年大金大定十四年西夏宋淑妃陈氏建功德院于杭州南山赐额曰宁亲广福四月八日诏温州雁荡山灵峯寺禅师中仁入对选德殿奏答称旨仁于徽宗宣和间庆基殿赐牒落发往来译院谛穷经论后得法于圜悟勤禅师乙未淳熙二年大金大定十五年西夏丙申淳熙三年大定十六年西夏丁酉淳熙四年大定十七年西夏九世同居金国郑州尹泌九世同居三月诏免赋役三年御书曰勅赐旌表孝义尹氏之家戊戌淳熙五年大金大定十八年西夏己亥淳熙六年大金大定十九年西夏庚子淳熙七年大定二十年西夏金国正月勅建仰山栖隐禅寺于燕京之西山诏玄冥禅师顗公开山赐田设会万人宋秋召明州雪窦寺禅师宝印入对选德殿帝曰三教圣人本同这箇道理印对曰譬如虚空东西南北初无二也帝曰但圣人所立门户不同孔子以中庸设教耳印曰非中庸何以安立世间故法华曰治世语言资生业等皆与实相不相违背华严曰不坏世间相而成出世间法帝曰今时士大夫学孔子者多只工文字语言不见夫子之道不识夫子之心唯释氏不以文字教人直指心原顿令悟入不乱于死生之际此为殊胜印曰非独后世学者不见夫子之心当其孔门颜子号为具体尽平生力量只道得箇瞻之在前忽焉在后如有所立卓尔竟捉摸未着而圣人分明八字打开向诸弟子曰二三子以我为隐乎吾无隐乎尔吾无行而不与二三子者是丘也以此观之圣人未甞回避诸弟子而诸弟子自蹉过了昔张啇英曰吾学佛然后能知儒此言实为至当帝曰朕意亦谓如此帝又曰庄老何如人印曰只是佛法中小乘声闻以下人盖小乘厌身如桎梏弃智如杂毒化火焚身入无为界即如庄子所谓形固可使如藁木心固可使如死灰若大乘人则不然度众生尽方证菩提正如伊尹所谓予天民之先觉者也将以斯道觉斯民也有一夫不被其泽者若已推而内之沟中也帝大悦诏住径山兴圣万寿禅寺淳熙十年春二月帝亲註大方广圆觉经一部遣中使赍赐宝印许述序刊行淳熙十五年印请老赐退居庵名曰别峯光宗绍熙元年十一月到寺身交承智策禅师与之言别策问行日印曰水到渠成归别峯索纸书十二月初七夜鸡鸣时九字如期而化奉蜕质返寺之法堂留七日颜色明润发长项温葬于庵之西冈勅谥慈辩禅师塔曰智光嗣华藏民禅师民生眉州朱氏嗣圜悟佛果勤慈辩名宝印生嘉州李氏自幼通六经而厌俗务乃从德山清素得度具戒听华严起信既尽其说弃去会圜悟归昭觉印依之随众入室而大悟嗣之辛丑淳熙八年大金大定二十一年西夏原道论宋帝御制论曰朕观韩愈原道言佛老之相混三教之相纰未有能辩之者但文烦而理迂揆圣人之用心则未昭然何则释氏专穷性命弃外形骸不着名相而于世事了不相关又何与礼乐仁义哉然尚犹立戒曰不杀不淫不盗不饮酒不妄语夫不杀仁也不淫礼也不盗义也不饮酒智也不妄语信也如此与仲尼又何远乎从容中道圣人也圣人所为孰非礼乐孰非仁义又乌得而名焉譬如天地运行阴阳循环之无端岂有意春夏秋冬之别哉此世人强名之耳亦犹仁义礼乐之别圣人所以设教治世不得不然也因其强名揆而求之则道也道也者仁义礼乐之宗也仁义礼乐固道之用也杨雄谓老氏弃仁义灭礼乐今迹老子之书其所宝者三曰慈曰俭曰不敢为天下先孔门曰温良恭俭逊又曰惟仁为大老子之所谓慈岂非仁之大者耶曰不敢为天下先岂非逊之大者耶至其会道则互相偏举所贵者清净宁一而与孔圣果相背驰乎盖三教末流昧者执之自为异耳夫佛老绝念无为修心身而已矣孔子教以治天下者特所施不同耳譬犹耒耜而耕机抒而织后世徒纷纷而惑固失其理或曰当如之何去其惑哉曰以佛修心以老治身以儒治世斯可也唯圣人为能同之不可不论也壬寅淳熙九年大金大定二十二年西夏宋春二月十九日四明法智下四世秀州当湖竹庵解空尊者可观入寂世寿九十一岁僧腊七十八夏少依车溪择卿讲席得旨深稳一日闻举般若寂寥言下大悟曰如服一杯降气汤卿即可之又见慧觉法师于湖州雪窓下读指要至若不谓实铁床非苦变易非迁豁然喜曰世间文字语言皆糠粃耳初高宗绍兴戊午主当湖德藏至是干道七年秋左相魏𣏌在平江请住北禅天台寺适九日入院指法座曰胸中一寸灰已冷头上千茎雪未销老步只宜平地去不知何事强登高闻者悦服魏𣏌牧鄞致师住延庆祖庭时八十九岁矣不二载归竹庵入寂荼毘日无风无雨无事邦人诧为三无事日烟所到处皆舍利塔于德藏院解空着楞严补註四卷金刚通论事苑二卷圆觉手鑑一卷兰盆补注一卷山家义苑二卷草录一卷生平提唱宗旨如颂中论四句曰中论因缘所生法一句道尽无剩语我说即是空假中珠帘暮卷西山雨又颂船子曰夹山不在一揖上明月芦花夜夜寒船子故应无可做偶来此地弄钓竿嗣师之法者曰宗印等印生杭州盐官陈氏年十五具戒参学得竹庵道隐雷峯毛氏庵赴华亭普光迁秀州德藏复迁华亭之超果苏之北禅移天竺灵山宁宗召对选德殿赐号慧行法师嘉定六年行化十二月八日至松江谓其徒曰吾化缘毕此右脇而逝癸卯淳熙十年大金大定二十三年西夏甲辰淳熙十一年大定二十四年西夏昊天寺金国大长公主二月降钱三百万建寺于燕京城额曰昊天给田百顷每岁度僧尼十人乙巳淳熙十二年大金大定二十五年西夏丙午淳熙十三年大定二十六年西夏丁未淳熙十四年十月八日太上皇高宗崩大定二十七年西夏戊申淳熙十五年大定二十八年西夏己酉淳熙十六年二月光宗受禅即帝位三月皇子扩进封嘉王大定二十九年西夏宋春正月以周必大留正为左右丞相二月辛酉朔壬戌帝内禅移居重华宫皇太子即皇帝位立妃李氏为皇后光宗讳惇孝宗第五子年四十岁自东宫受禅尊孝宗曰寿皇圣帝在位五年禅位太子自称太上皇寿五十四岁绍熙庚戌绍熙元年大金章宗璟明昌元年西夏金国主雍正月癸巳崩章宗璟立太子允恭之子也改元明昌追谥雍为世宗父允恭为显宗璟幼好学善属文宽裕温和母赵氏辛亥绍熙二年明昌二年西夏壬子绍熙三年明昌三年西夏癸丑绍熙四年明昌四年西夏金十月诛皇叔郑王允蹈先是太子允恭早世允蹈次长当立枢密使强克已内侍江渊等以私意立太孙璟然允蹈性宽厚母亦赵氏远避恩宠中外无党璟每见之有愧色日亦酣饮内都智省江渊出入宫掖大受四方馈遗国体始弱矣京师谣言立郑王璟恶之遣东队主李白曜西队主张飞龙御前将军完颜黑铁分兵擒捕置狱会同舘狱成郑王允蹈附马都尉唐适蒲刺同母妹新兴公主荣安公主并赐死余同逆者夷三族次年正月郑王长子大通节度使爱王大辩据五国城以叛报父雠也金诏洞宗禅派万松长老于内殿说法章宗躬亲迎礼奉锦绮大僧祇衣诣座授施后妃贵戚罗拜于前各施珍财建普度会每岁设斋后于承安二年诏万松禅师住西山之仰山甲寅绍熙五年六月丁酉夜寿皇圣帝孝宗崩大金明昌五年受王叛西夏宋无准禅师名师范生蜀郡梓潼雍氏是年十月登戒参学来杭州见松源岳于灵隐肯堂充于净慈谒破庵先禅师于平江西华秀峯顿悟玄旨出世明州清凉移焦山迁雪窦诏住育王迁径山召入对修政殿赐金襕僧衣宣诣慈明殿陞高座说法帝垂帘而听赐号佛鑑禅师后建接待御书赐额曰万年正续又策室明月池上榜曰退耕乞老于朝入寂塔全身于圆照嗣破庵祖先禅师夔州卧龙破庵禅师名祖先广安王氏子嗣密庵杰禅师明州天童密庵禅师名咸杰生福州郑氏自幼颕悟出家为僧遍参知识后谒应庵于衢州明果应庵孤硬难入屡遭呵叱一日应庵问如何是正法眼师遽答曰破沙盆应庵颔之未几辞去省亲庵送以偈曰大彻投机句当阳廓项门相从今四载微诘洞无痕虽未付钵袋气宇吞干坤却把正法眼唤作破沙盆此行将省觐切忌便𨄈跟吾有末后句待归要汝遵出世衢之乌巨次迁祥符建康蒋山华藏未几诏住径山灵隐晚居天童示寂塔全身于寺之中峰嗣应庵华禅师明州天童应庵禅师名昙华生蕲州江氏生而奇杰年十七出家于东禅剃发受具遍参知识谒圜悟禅师于云居悟入蜀指之见彰教隆禅师隆移虎丘师侍行半载间顿悟玄奥累迁巨剎住归宗日大慧在梅阳寄师偈曰坐断金轮第一峰千妖百怪尽潜踪年来又得真消息报道杨岐正脉通其归重如此孝宗隆兴元年六月十三日奄然而化塔全身于寺山嗣虎丘隆禅师隆讳绍隆嗣圜悟勤禅师临济派也临安府净慈肯堂禅师名彦充生杭州于潜盛氏幼依明空院义堪为师得度游学领旨于东林卍庵颜禅师充奉勅住净慈示寂塔于寺之南庵嗣卍庵颜卍庵住江州东林名道颜蜀郡潼川人族鲜干比久参圜悟洎悟还蜀嘱之依妙喜仍以书致喜曰颜川彩绘已毕但欠点眼耳妙喜居云门及洋屿颜皆侍焉朝夕质疑方得大悟遂嗣大慧杲禅师杭州景德灵隐禅寺禅师名崇岳生处州龙泉吴氏孝宗隆兴二年得度于杭州西湖白莲精舍游方参请最后见密庵杰禅师于衢州西山密庵移建康蒋山华藏杭之径山皆侍从之密庵开室问僧不是心不是佛不是物师侍侧忽大悟密庵迁灵隐命师居第一座旋出世平江澄照为密庵嗣迁江阴光孝无为治父饶州荐福明州香山平江虎丘宁宗庆元三年诏住灵隐庆元六年上章乞老帝许之退居东庵嘉泰二年八月四日手书别交旧公卿垂语于学者曰有力量人因甚擡脚不起又曰开口不在舌头上贻书嗣法弟子香山光睦云居善开嘱以阐法书偈曰来无所来去无所去瞥转玄关佛祖罔措跏趺而寂寿七十一岁腊四十九夏塔全身北高峯之原宋绍熙五年春三月寿皇不豫六月丁酉夜寿皇崩帝寝疾是日太皇太后有旨听就内中成服秋七月甲子太皇太后降旨云皇帝以疾至今未能执丧曾有亲笔自欲退闲皇子嘉王可即皇帝位尊皇帝为太上皇帝皇后为太上皇后嘉王固辞且顾枢密赵汝愚曰某无罪恐负不孝之名合门宣赞中侍关礼等遽以黄袍披嘉王王拒不受汝愚固请遂即皇帝位于东槛之素幄宁宗讳扩光宗长子封嘉王即帝位临下以简御众以宽省刑薄赋罢岁贡宽民力留心帝王之业服澣濯之衣二十七岁受禅在位三十年寿五十七岁庆元嘉泰开禧嘉定乙卯庆元元年大金明昌六年西夏丙辰庆元二年金改承安元年西夏金国改元十一月二十三日大赦度僧千员丁巳庆元三年大金承安二年西夏戊午庆元四年承安三年西夏己末庆元五年大金承安四年西夏金九月大后赵氏寝疾国王候起居郑宸妃亦至后曰我有一心愿未遂宸妃能成我意乎我家三四百口为炀王所杀丛冢在和龙我欲创一寺在彼追荐冥福岁时奠享我不敢费公钱我自有钱七万可以办汝说与皇帝越旬太后崩宸妃以其遗留分与中外姻亲及诸赵氏之在京远近者奏手诏下和龙府起大明寺造九级浮图遣太后殿内侍侯衍监造务极壮丽且度僧三万人施以度牒度及五万人也寺傍建八寺以处之庚申庆元六年大金承安五年西夏宋五月丁亥寿仁太上皇后崩谥曰慈懿八月丁亥太上皇帝光宗崩金爱王既叛求援大军是年大军大举深入十二月丁酉取大都城围和龙辛酉嘉泰元年金改泰和元年西夏壬戌嘉泰二年行禅宗机缘普灯录泰和二年西夏癸亥嘉泰三年泰和三年西夏甲子嘉泰四年追封岳飞曰鄂王宋鑑泰和四年西夏乙丑开禧元年金议迁都泰和五年西夏丙寅开禧二年泰和六年西夏西夏拓跋失都儿忽仁宗姪也干顺之小子曰仁友者之子也五月立在位六年丁卯开禧三年泰和七年西夏戊辰嘉定元年泰和八年西夏金十一月丙辰章宗崩无嗣群臣奉遗诏立卫王允济丙寅即帝位世宗第七子也在位四年纥石烈幸力中弑之己巳嘉定二年金改大安元年西夏庚午嘉定三年旃檀佛像至是庚午计二千二百二年矣大安二年西夏旃檀瑞像是岁止金国十二年矣十月迎赴上京禁庭供养按翰林程鉅夫瑞像殿记曰释迦如来初为太子生七日母摩耶弃世生忉利天佛既成道思念母恩遂昇忉利天为母说法优填国王自以久失瞻仰于如来欲见无从乃刻旃檀为像目犍连尊者虑有阙陋躬以神力摄三十二匠昇忉利天谛观相好三返乃得其真既成国王臣民奉之犹真佛焉及佛自忉利天复至人间王率臣庶同往迎佛此像腾步空中向佛稽首佛为摩顶授记曰我灭度千年之后汝从震旦广利人天由是西土一千二百八十五年龟慈六十八年凉州十四年长安一十七年江南一百七十三年淮南三百六十七年复至江南二十一年汴凉一百七十七年北至燕京居圣安寺十二年北至上京大储庆寺二十年南还燕宫内殿居五十四年丁丑岁三月燕宫火迎还圣安寺居今五十九年乙亥岁当今大元世祖皇帝至元十二年也帝遣大臣孛罗等四众备法驾使卫音伎迎奉万寿山仁智殿丁丑建大圣万安寺己丑岁自仁智殿迎安寺之后殿大作佛事瑞像计自优填王造始之岁至今延祐丙辰凡二千三百有七年辛未嘉定四年大金大安三年西夏神宗光定元年春西夏神宗拓跋须蕃邸立始为大军所攻求援于金金不能救夏人乃叛金是时大朝国势益强但居其故地于燕云置行省命其大臣领之所谓太师国王也鞑靼之先与女真同类盖皆靺鞨之后也其国在元魏齐周之时称勿吉至隋称靺鞨地直长安东北六千里东濒海离为数十郡有黑水白山等名白山本臣高丽唐灭高丽其遗人迸入渤海惟黑水完彊及渤海盛靺鞨皆役属之后为奚契丹所攻部族分散其居混同江之上初名曰女真乃黑水遗种其居于阴山者自号为鞑靼在唐末及五代时常通中国宋初各再入贡鞑靼之人皆勇悍而善战其近汉地者谓之熟鞑靼尚能种秫穄以平底瓦釜煮而食之其远者谓之生鞑靼止以射猎为生无器甲用骨镞而已盖以地不产铁故也契丹虽通其和市而铁禁甚严后金人得河东及执刘豫废铁钱由是秦晋铁钱皆归鞑靼得之遂大作军器而国以益彊方金国盛时鞑靼岁时入贡卫王立鞑靼主忒没真成吉思皇帝山东两河皆为大朝收附矣又有朦骨国者在女真之东北唐谓之蒙兀部金国谓之蒙兀亦谓之萌骨人不火食夜中能视鲛鱼皮为甲可捍流矢自金国熙宗天眷年间始叛都元帅宗弼用兵连年卒不能讨但分兵据守要害反厚赂之其国亦自称祖元皇帝建立年号时为边患得契丹汉儿妇女而妻妾之自是渐有火食至是大朝乃自号大蒙古国然二国居东西两方相望凡数千里不知何以合为一名盖金国盛时置东北招讨司以捍御萌骨高丽西南招讨司以统隷北方西夏萌骨所据盖金主大宗创业时地二十七围寨而北方之境东接临潢府西与夏国隣南距静州北抵大人国今尽为大朝之所有矣壬申嘉定五年金改重庆元年西夏酉癸嘉定六年大金改至宁元年九月改贞祐元年西夏金八月起纥石烈执中为右副元帅将武艺军三千迎敌大军二十日发燕京至紫金关执中开关延敌闻大军过关一时溃走执中还京见帝言大军势盛难敌完颜纲亦败而回密奏执中故放大军入关执中闻之惧诛先是左副元帅南平沮格军赏众共怨之执中因人心之愤欲废主遂回军以诛南平为名二十四日军至东华门外召南平计事手刃之宫中闻变门皆不开执中欲纵火烧门守门将军合住启其门执中引兵入宫侍卫皆散走执中遣兵执帝并其后囚于旧府甲午夜执中遣内侍李监成弑国主于其府国主为人仁厚居兄弟中最贤在位五年宣宗立降封为东海郡侯宣宗讳珣世宗之孙也显宗允恭之长子九月丙午即位改至宁元年为贞祐元年拜纥石烈执中太师都元帅领三省事封泽王大军至紫金关距燕京二百里遣左监军高乞以糺军五千拒之失期不至执中欲斩之国王以高有功谕令免死执中益其兵令出曰胜则赎罪败则杀无赦出战军大溃自度必为执中所杀遂引糺军围执中府突入其卧内杀之退诣应天门待罪十月辛亥国主以高乞掌兵不欲加罪尽收执中弑逆之人杀之拜高乞平章军国加枢密大使时大军围燕京又约宋夹攻甲戌嘉定七年大金贞祐二年西夏金三月京师乏粮军民饿死者十四五金主遣使大军议和索公主及护驾将军十人细军百人从公主童男女各五百人綵绣衣三千袭御马三千匹金银珠玉又请左丞相完颜福兴为质金主皆从之以东海郡侯少女应之又令金主乡其国遥拜主不敢拒又曰元帅围燕日久未甞掳掠欲得犒军金帛主亦从之大军北归是时京城白金三斤不能易米三升死者不可胜纪议迁都汴梁九月二十八日起驾十月二十四日入汴京大军既归闻金迁汴怒曰既和而迁是有疑心而不释憾特以和为欵我之计耳次年八月复围燕京分兵下中原州郡遣使至汴索犒军金银等物金主皆与之东平大名真定勤王之兵遇大军皆溃败自是内外不通太子守绪自燕京取间道归汴燕京宫阙雄丽为古今冠至是为乱兵所焚火经月余不绝乙亥嘉定八年大金贞祐三年西夏丙子嘉定九年贞祐四年西夏丁丑嘉定十年禅宗联灯录净慈晦翁明禅师集金改兴定元年西夏金国地势日促遂有南窥江汉之谋搆怨于宋数攻宋地而取之是时西夏于金益怀贰心以书来宋议夹攻金八月宋安丙允夏谋戊寅嘉定十一年兴定二年西夏己卯嘉定十二年兴定三年西夏痴绝禅师名道冲生武信长江苟氏光宗绍熙三年出崃参松源岳禅师于饶州荐福会松源举首座曹溪生和尚出世妙果听其入门法语有省遍历丛林皆分半座至是嘉定十二年由径山首座出世嘉兴天宁嗣曹源生迁蒋山理宗嘉熙三年移雪峯方半载诏迁天童育王虎席兼摄住持说法两山淳祐四年奉旨住灵隐退归金陵朝命以虎丘俾其养老淳祐八年六月诏住育王使者三返不起明年二月开山吴之法华八月诏住临安府径山淳祐十年五月十三日入寂八十二岁僧腊六十一夏遗骨舍利葬金陵山中庚辰嘉定十三年大金兴定四年西夏辛巳嘉定十四年兴定五年西夏壬午嘉定十五年兴定六年西夏癸未嘉定十六年金改元光元年九月拓跋德仁立改干定元年甲申嘉定十七年秋闰八月帝崩皇子成国公立元光二年干定二年宋闰八月丁酉帝崩于福宁殿年五十七岁皇后杨氏史弥远立贵诚为皇子进封成国公即皇帝位更名昀尊皇后为皇太后垂帘听政废皇太子竑降封济阳郡王出判宁国府杀之金十月国主珣崩庙号宣宗珣第三子名守绪即帝位义宗也性宽和慈仁少而嗜书长而博学才藻富赡好为文章在位十一年理宗讳昀宁宗姪年二十岁即帝位尊尚道学崇重士类初政翕然晚年宰相贾似道买民田为官田抑军赏而不行国体由是多故而衰焉在位四十一年寿六十一岁崩宝庆绍定端平嘉熙淳祐宝祐开庆景定乙酉宝庆元年金改正大元年西夏丙戌宝庆二年大金正大二年西夏拓跋德仁七月卒清平郡王立金国是时群盗纵横干戈充塞括马敷粮公私并竭金由是困矣丁亥宝庆三年正大三年西夏灭西夏自五代唐明宗天成间纵乱剽掠而州城被扰且河西诸镇言定难节度使李仁福潜通契丹朝廷虑其连兵併吞河右南侵关中长兴四年三年癸未仁福卒迁其子彝超为彰武留后彝超不奉诏遣其兄阿罗王守青岭关集境内党顼诸胡以自守而轻朝廷废帝清泰二年二月丁丑夏州节度使李彝超上言疾病以兄行军司马彝殷权知军州事彝超寻卒晋出帝开运元年二月壬子诏以彝殷为契丹西南面诏讨使汉干祐二年正月甲寅诏以静州隷定难军二月辛未彝殷上表谢彝殷以中原多故有轻傲之志每藩镇有叛者常阴助之邀其重赂朝廷知其事亦以恩泽羁縻之周显德二年正月庚寅定难节度使李彝兴耻与折德扆并列节度乃塞路不通周使二月癸未世宗遣供奉官齐藏珍赍诏往责之至宋太宗太平兴国七年十月李继棒来朝太宗嘉之诏授彰德军节度赐姓赵名保忠留京师奉朝请仁宗宝元戊寅赵元昊僭称帝至是丁亥七月二十七日北朝大军灭之止一百九十年戊子绍定元年大金正大四年己丑绍定二年正大五年庚寅绍定三年正大六年辛卯绍定四年正大七年壬辰绍定五年金改年春曰开兴夏改曰天兴天兴元年金国为大军合围汴京金人百计守城四月天向热大军意将还师又讲和好取太子金紫为质所与金帛无数城中虽暂退敌师然兵疲力尽河南荡析宋师瞰其南洪寇扰其东矣天使复至命金主黜尊号拜诏称臣去冠冕髠剔为西京留守交割京城金主难之亲率护卫军五千人突围而出与大军战获胜左丞相完颜白撒奏请过河取卫州截其归路北至卫州大军云集金主急回被其追及元帅贺都喜死之先是金主既出嘱崔立以留守事卫州既败诸军从者止二千人汴京闻之崔立尽杀朝官之在京者以太后皇后皇妃公主皇兄荆王降于大军悉取宫中金帛珠玉玩好之物以献自称郑王兼丞相大军因而授之加河南行省权皇帝金主留归德府癸巳绍定六年大金天兴二年金归德绝粮六月戊戌金主自毫迁蔡州宋十一月遣襄阳太尉江海襄阳帅孟珙以兵四万人攻蔡州驻城南帅臣史嵩之运粮十万给南北军且置榷场于城南更相贸易大军赖之十二月初九日大军攻外城克之十六日大军併力攻西城弗克十八日大军复大至凿其西城十九日金主悉出御用器皿赏军士二十二日金主微服将马军百步军千夜出东城将遁及栅不战而还甲午端平元年大金天兴三年金亡金正月初十夜摘三面精锐军备西城天未明大军至方大战南面宋兵万余以薄城矣金主知城必破乃诏大臣逊位于东面总帅丞麟丞麟西向固让金主自持符玺授之曰朕所以付卿者岂得己哉以朕体肥不便鞍马城陷之后驰突必难顾卿平昔以趫疾闻且有将略可称万一得免使祚胤不绝此朕之志也强以符玺丞麟跪受之金主退闲合门而自缢之宣徽使温敦命东上合门使事仆散斜不失引后主丞麟陞正座身披甲冑立受百官拜礼成咸出迎大军战南城之陴皆宋师旗帜四面鼓譟夹攻声震天地守者开门纵大军进金兵巷战久不能御退保子城后主丞麟知主崩率百官诣前拜泣谓众曰先帝在位勤俭宽仁图复旧业有志不就可哀而已吾欲谥曰哀酧酒未终大军已至城下攻急城陷后主为乱军所害国亡谥金主哀者咸谓未尽也庙号义宗金自徽宗重和戊戌称帝至是端平甲午九主合一百一十七年而亡义宗既自缢权点检完颜斜烈觉之矫制召丞御石盏氏近侍局大使焦春和内侍局殿头宋规赴义宗前斜烈晓以名分与三人者皆从死初斜烈将从死遗言奉御绛山使焚于义宗缢所幽兰轩火方炽子城陷近侍左右皆走独绛山留为大军所执问之为谁绛山曰吾奉御也大军帅曰众皆走而汝独留何也绛山曰吾君已崩吾欲收其骨瘗之大军笑曰汝狂者耶汝之命不能保能瘗君骨耶绛山曰汝事汝君吾事吾君吾君有天下十余年功业弗终身死忍徒暴露遗骸与士卒等同耶吾逆知汝必不违我情吾故留于此也大军以其言白倴盏倴盏曰此奇男子也许之绛山乃入掇其余烬裹以弊衾瘗于汝水之傍绛山再拜号哭投身汝水军士救而存之乙未端平二年诏集议楮币出度牒收两界会子丙申三年议楮币官造十八界降黄牓措置会子丁酉嘉熙元年戊戌二年己亥三年诏覈州县义仓以备赈济庚子四年右相史嵩之以称提会子以五折二十七界会子五道准十八界一道辛酉淳祐元年壬寅二年癸卯三年甲辰四年史弥忠薨特赠少师保宁军节度使郑国公令有司定谥以闻诏弥忠子嵩之起复右丞相兼枢密使永国公乙巳五年嵩之致仕丙午六年丁未七年戊申淳祐八年明州育王山笑翁禅师三月二十七日入寂世寿七十二岁僧腊五十二夏师讳妙堪生明州慈溪毛氏宁宗庆元三年受具参松源岳禅师于灵隐次谒无用全禅师于天童领旨无用讳净全生越州翁氏嗣径山大慧杲禅师堪出世明州妙胜嗣全禅师次迁金文移光孝迁台之报恩平江虎丘福州雪峰奉诏住临安府景德灵隐禅寺辟寺左屠沽之地为丛林立门曰飞来峰又建僧行焚化瘗骨之三塔于山北皆奏淮焉史魏王明州建大慈寺请师开山说法为第一代王薨谢去主台州瑞巖移温州江心诏住净慈又诏住天童有旨主育王至是戊申春再诏移净慈不赴遂入寂己酉淳祐九年庚戌十年辛亥十一年壬子十二年癸丑宝祐元年甲寅二年乙卯三年丙辰四年丁巳五年戊午六年己未开庆元年释迦文佛入灭至是己未二千二百八年矣鞑靼国宪宗皇帝九月亲帅大军入蜀顺流东下斡腹一军自大理国南来历邕桂之境南至静江府一军度江围鄂州吴潜入奏帝以贾似道为宣抚视师江上十月丁大全罢相吴潜入相帝以贾似道为右相荆湖宣抚策应大使进兵援鄂州赵葵为枢密使江东西宣抚策应大使屯信州遏广右斡腹之师十一月宪宗驾留钓鱼城下似道遣使约和阴许岁币兵解去雪寒帝出内库银绢犒戍海兵庚申景定元年鞑靼国薜禅皇帝四月即位五月十九日建元中统宋贾似道入朝以右相兼太子太师北使郝京来宋寻盟贾相讳言前事拘留郝京于真州不遣又使来荆湖贾相又留之汉阳之纯口致成背盟之祸卒于国亡宋十月以皇弟嗣荣王与芮之子祺为皇太子封忠王辛酉景定二年壬戌三年右相贾似道买民田为公田直欲得一千万亩岁入六七百万硕台臣交章言星变灾异公田不便民间愁叹不平之所致乞罢公田以答天意贾相力辩之自此公论顿沮矣癸亥景定四年甲子景定五年宋造金银见钱关子以一准十八界会子之三废十七界不用及关子之行也物价顿踊冬十月帝崩皇太子即帝位帝本福州古田县之宗室父为越州山阴尉娶县人全氏生二子一曰与莒一曰与芮隷越遂为越人焉度宗初讳孟启口山理宗弟嗣荣王与芮之子理宗子多而不育鞠孟启口山于宫中改名孜又改曰祺立为皇太子封忠王赐名叡帝即位进封嗣荣王为福王是时权臣持国帝拥虚器在位十年寿三十五岁咸淳乙丑咸淳元年诏净慈虚堂愚禅师住径山师嗣湖州道场山运庵巖巖嗣松源岳禅师丙寅咸淳二年丁卯三年到曾参邴国公孔仍沂国公配享先圣颛孙师陈国公陞十哲之位进贾似道平章军国重事魏国公帝称师臣通国称曰师相戊辰四年己巳五年庚午六年二月帝一日问似道曰襄阳之围三年矣奈何贾相曰北兵已退去陛下得何人言帝曰适有女嫔言之贾相诘问而杀之自是无人敢对帝言边事者辛未咸淳七年三月淮西制置司申襄围不解乞调兵增戍鞑靼国建国号大元取周易干元之义以明资始之功临安府中天竺永祚禅寺首座讳净伏出世潭州石霜嗣虚舟度禅师诏中天竺虚舟禅师普度住景德灵隐师扬州人受业扬子桥白莲寺嗣常州华藏无得通禅师通嗣灵隐松源岳禅师壬申八月癸酉九年甲戌咸淳十年七月帝崩少帝讳𣊡度宗长子年五岁即帝位太皇太后谢氏垂帘听政明年改元德祐帝在位二年大兵临城举国归附德祐乙亥德祐元年丙子德祐二年二月丙申朔乙卯起三宫北迁丁巳出宫太皇至燕七年崩封寿春郡夫人全后为尼正智寺少帝封瀛国公右宋一十六主合三百一十七年举国归附大元宝洲以旧辑手鑑再治而广之为稽古略予读而美之题以赞其万一云耳并门刘庸和南释氏新书得静观其中妙理足盘桓因知研讨皆余绪万象冥冥总内安释氏稽古略卷四终