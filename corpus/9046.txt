大中祥符法宝录大中祥符法宝录卷第三别明圣代翻宣录中之二藏乘区别年代指明二之一天竺皇设教正觉垂言本一事之大缘应万行之殊品譬夫雨滋众卉宁分甘苦之差空极无垠岂有方圆之限故原其教也或分三藏随其机也或开二乘止如始自鹿园终乎鹤树依时依处契理契根尽四含九部之极谈穷六度一真之妙义通即十二分别即唯契经斯经藏也又若轨范四众调伏诸根使威仪之可观令持犯之有则或明七聚或说五篇其守护焉万善原斯而起其破毁也众恶自兹而兴制贪染心成清净行斯律藏也又复研覈性相明辩正邪诠慧学之楷摸挫异宗之轨辙或建立于教藏或解释于佛经若奢萨怛罗之名若摩怛里迦之称斯论藏也若夫满字圆音牛车上喻极二利三空之道穷一乘万行之源应上品机缘在菩提萨埵斯大乘也又教称半字喻指化城穷四谛之理源尽三界之苦本随此机性设以化门斯小乘也然妙典流通存诸付嘱皇朝翻译当纪岁年故此指明庶彰事实今序皇朝所译大小乘经律论等以奏进年月为次列之于左大乘经一百四十部二百九十卷大乘律一部一卷大乘论一十一部一十九卷小乘经四十四部六十九卷小乘律五部五卷小乘论见阙西方圣贤集传二十一部二十九卷太平兴国七年七月译成经三卷圣佛母小字般若波罗蜜多经一部一卷三藏沙门天息灾译大乘经藏祕密部收佛在王舍城鹫峯山为圣观自在菩萨说此中所明以陀罗尼即般若波罗蜜多由此出生诸佛菩萨及一切法法从胜用故称佛母令受持者近招福乐远趣佛乘大乘圣吉祥持世陀罗尼经一部一卷三藏沙门法天译大乘经藏祕密部收佛在憍睒弥国大𣗥林中为妙月长者等说此中所明显祕密言有殊胜力闻持读诵见招富乐之世财解释宣通当感吉祥之胜福因妙月之请问命阿难以证成持益世财故名持世无能胜幡王如来庄严陀罗尼经一部一卷三藏沙门施护译大乘经藏祕密部收佛在忉利天帝释宫中为帝释说此中所明无能胜陀罗尼不可思议功莫大焉凡受持者战阵得胜读诵者所作皆成右经三部三卷竝中天竺梵本所出沙门常谨法进笔受兼缀文光禄卿汤悦兵部员外郎张洎润文殿直刘素监译其经是月十二日具表上进其词曰臣天息灾等言臣等奉承明诏俾译梵文庆及空门荣生觉苑臣天息灾等诚欢诚抃顿首顿首伏以如来以四智起用而经典乃生沙门以十等抡材而翻译为首苟非博通内外洞达古今继净业于四依契深因于五密即何以发挥真典宣畅徽猷副圣皇崇尚之心扬善逝威神之化臣等道慙秦什学谢竺生乍列象筵思道安五失之诫载详贝简非彦悰八备之才幸遭盛时虑玷成命伏惟应运统天睿文英武大圣至明广孝皇帝陛下因严百福化被四洲乘象运以临人应贤劫而御世跻烝黎于寿域摄动植于慈门德叶无为化孚有截而乃钦承佛记冥契顿机将欲广龙藏之真文演牛车之了义宏开译馆远集缁流润色金言丹青玉谍昭然盛美耀于释天臣等今者译就圣佛母小字般若波罗蜜多经大乘圣吉祥持世陀罗尼经无能胜幡王如来庄严陀罗尼经等三部各一卷是三经者皆属上乘般啰若者智慧之对翻陀罗尼者揔持之诠理以出生诸法目之为母能成就万行尊之为王即色明空空非断灭摄相归性性本真常由含识之觉源即如来之法印闻持生信果利有归庶凭了义之胜缘上助无疆之景祚前件新译经谨缮写上进以闻太宗留于禁中翌日诏左右街僧司选京城义学僧一百人同加详定于是左街僧录神曜等及诸义学僧咸以为译场久废传演至难讲求单重之梵章研覈三五之法印时义学僧执所译经天息灾等持其梵本华梵对释义理昭然由是神曜等及义学僧百人列表上言称今之所翻与古译合续下诏入藏流行是月十有四日太宗皇帝临幸译筵亲加慰谕命天息灾等坐赐茶仍出缣帛及受用物等面赐之又诏度本院童行一十人为僧仍命使臣以院之东西堂各建殿宇东安佛像西置经藏诏令徧阅梵夹凡经律论取今大藏目录校定其未有者翻译以进巳有者更不重译仍尽以禁中所有梵夹付院天息灾等即以梵夹编列经律论及密教赞颂等次第翻译又诏凤翔梵学沙门建盛充笔受京师义学沙门慧达可瓌善祐法云智逊惠温守峦道真寘显慧超等十人充证义自是释门之选咸重译筵俄又赐大藏经以备检阅名题八年三月译成经四卷大乘庄严宝王经一部四卷大乘经藏祕密部收佛在舍卫国祇树给孤独园说第一卷明观自在菩萨现光瑞相入大地狱救度有情第二卷明观自在菩萨入金银地中示八圣道后证六字大明获㧾持门令诸有情断贪瞋等第三卷明佛为除盖鄣菩萨广说观自在菩萨诸三摩地第四卷明六字大明有大胜力若受持者速获悉地此揔意者先显观音之神力具彰利益之悲心除盖鄣伸请于前薄伽梵广明于后宣六字之呪句增益法成现三密之灵通悉地行满揔而言之即祕密神通不思议之用也上一部中天竺梵本所出右经三藏沙门天息灾译法天证梵义施护证梵文沙门清沼常谨笔受沙门法进缀文沙门惠温守峦道真寘显慧超慧达可瓌等证义沙门法云智逊善祐校勘光禄卿汤悦兵部员外郎张洎润文殿直刘素监译是月十五日监使引三藏等诣崇政殿捧所译经具表上进其词曰臣天息灾等言臣等今译就大乘庄严宝王经一部四卷伏以此经理契上根文诠妙义庄严表德祕密为宗究其道也灭迹匿端体其名也入流亡所慈心爰启乃咨善逝之尊悲愿聿兴遂见普门之力广设方便以趣菩提惟妙教之传通赖圣朝之显发伏惟应运统天睿文英武大圣至明广孝皇帝陛下尊齐释梵道迈羲农多能彰天纵之才十善运神明之化探微言于鹫岭广真诰于龙宫臣等德谢腾兰才非奘什临玉华之法席译贝简之至言契幸弥深覃研备至庶假贯花之了义仰资拂石之鸿图前件新译经谨缮写上进以闻是日命坐赐茶亲加抚慰仍赐束帛诏以其经入藏颁行是年七月译成经五卷大方广揔特宝光明经一部五卷大乘经藏祕密部收佛在王舍城鹫峯山说第一卷明佛言法界犹如虚空无其处所亦无住着乃至普贤说二字法门法慧问十住等行第二卷明地摇六震天雨众华现此殊征大众云集将宣宝光明揔持法门之因起也第三卷明信毁此经各招何报信奉者证菩提果毁谤者为地狱因第四卷明结偈揔彰广说大乘无量之法诸行相等第五卷明时诸天人民皆唱是言此宝光明众经中王佛令阿难依教奉行此揔意者以教理昭明义旨深邃是如来之密说契菩萨之上机不可具宣祕中之祕也上一部中天竺梵本所出右经三藏沙门法天译天息灾证梵义施护证梵文沙门清沼笔受沙门常谨缀文沙门建盛㕘详沙门惠温守峦道真寘显智逊法云慧超可瓌慧达善祐等证义光禄卿汤悦兵部员外郎张洎润文殿头高品王文寿殿直刘素监译是月十二日监使引三藏等诣崇政殿捧所译经具表上进其词曰臣法天等言臣等今译就大方广揔持宝光明经一部五卷伏以此经专谈实相允契上根当如来辟修证之要门普贤假法界而陈请由具德示寂常之至道吉祥询妙观以申诚原始要终穷理尽性综一乘之奥义超十地之渐阶大矣斯文贻于圣世伏惟应运统天睿文英武大圣至明广孝皇帝陛下夙滋德本洞晓真乘受密记于双林为外护于千界注怀鹿苑植福鹦林启译贝之胜因垂利生之善教臣等顾慙曩哲获奉睿谋庆佛日之重光祝帝图而弥永前件新译经谨缮写上进以闻是日命坐赐茶亲加抚慰钖赐如例诏以其经入藏颁行天息灾因奏曰臣等窃见教法东流历朝翻译宣传佛语首在梵僧其如天竺中华方域悬阻或遇梵僧有阙则虑翻译复停臣等欲乞下两街僧司选诸寺院童子五十人就译经院先令攻习梵字后令精穷梵义所贵成就梵学继续翻宣上可之乃诏殿头高品王文寿于左右街僧司集京城出家童子五百人以选之得惟净等五十人是月左街僧录神曜引惟净等见于崇政殿上令各诵所习经文仍谕以励力勤习用副精选即日竝送译经院受学八月诏以译经院为传法院是年十月译成经五卷守护大千国土经一部三卷大乘经藏祕密部收佛在鹫峯山南大树林中说上卷所明大地震动毗邪离城一切人民悉皆恐怖世尊现瑞诸天来集佛说呪句持诸鬼魅众生得免灾害鬼神说偈归佛中卷所明药叉罗剎现丑恶形肆其贪毒杀害有情以四王呪力自缚而来然后世尊下灵鹫山入毗邪离现明王身说陀罗尼佛之密印下卷所明释梵天等请佛世尊以是密印印于四方皆令顶受不敢违越此之揔意显是呪明具诸功德能护大千国土普救无量众生降毒药叉伏恶罗剎原其大利修习持诵速证菩提斯乃大乘难思之教也大力明王经一部二卷大乘经藏祕密部收佛在母质隣那山大宝楼阁中说上卷所明一切如来赞金刚手菩萨意显持此明呪能伏冤对及诸恶毒下卷所明大力明王曼拏罗法依此而修速得成就此揔意者广彰祕密降伏法门由降伏故息一切恶以息恶故即成增益其增益者增诸善法佛既明宣法有大力者也上二部竝中天竺梵本所出右经二部五卷内一部二卷三藏沙门施护译天息灾法护证梵义法天证梵文一部二卷三藏沙门法护译天息灾证梵义法天施护证梵文沙门建盛笔受沙门常谨清沼缀文沙门惠温守峦道真寘显智逊法云慧超可瓌慧达善祐等证义光禄卿汤悦兵部员外郎张洎润文殿头高品王文寿殿直刘素监译是月二日监使引三藏等诣崇政殿捧所译经具表上进其词曰臣施护等言臣等今译就守护大千国土经一部三卷大力明王经一部二卷竝上乘真范奥典灵枢宣述大明彰示法印由如来祕密之藏皆世雄诚谛之言允属文明式新翻译伏惟应运统天睿文英武大圣至明广孝皇帝陛下密修梵行洞究真宗揭慧炬以烛幽运慈航而济物钦崇至教敷演一音冀警悟于羣迷用发挥于秘义臣等识非博达志切覃研㕘求华竺之言详究苦空之谛今以绕枢叶庆浃壤蒙休仰资弥茂之皇龄允属难思之妙教前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年诏许三藏沙门法护还天竺法护中天竺人也戒行精懃慧性明敏太平兴国中与法天同届京阙寓止译筵以助翻演至是上表请还太宗特从其志是年诏赐证义沙门慧达紫衣雍熙元年三月译成经六卷大乘善见变化文殊师利问法经一部一卷大乘经藏祕密部收佛在王舍城鹫峯山说此中所明诸烦恼性即善法性相而无相得而无得乃能成就最上涅槃楼阁正法甘露鼓经一部一卷大乘经藏祕密部收佛在舍卫国祇树给孤独园说初明建曼拏罗获报优劣后说造舍利塔感果因缘以其造塔之功较量建坛之福依祕密修获报胜也金耀童子经一部一卷大乘经藏收佛在舍卫国祇树给孤独园说此中所明金耀童子启发大心修诸胜行徧历僧祇方成极果广明宿住记别等事较量寿命经一部一卷小乘经藏收佛在舍卫国祇树给孤独园说此中所明下从地狱上及人天三界之中寿命差别意令知巳猒轮回苦忻寂灭乐也分别善恶报应经一部二卷小乘经藏收佛在舍卫国祇树给孤独园说上卷所明以商佉犬为发起缘广谈善恶之因各受好丑之报下卷所明补特伽罗命终之后生在人中又多愚闇乃至广明修福各有十种等此揔意者欲令舍染趣净慕圣出凡者也上五部竝中天竺梵本所出右经三藏沙门天息灾译法天证梵义施护证梵文沙门清沼法定令遵笔受沙门常谨智逊慧达寘显缀文沙门惠温守峦道真慧超法云可瓌善祐等证义兵部员外郎张洎润文殿头高品王文寿殿直刘素监译是月五日监使引三藏等诣崇政殿捧所译经具表上进其词曰臣天息灾等言臣等今译就大乘善见变化文殊师利问法经楼阁正法甘露鼓经金耀童子经较量寿命经分别善恶报应经等五部六卷或应大根演圆音于王舍或提小叶设权教于祇园称赞菩提显无为之至要较量寿命开有作之微因随根器以阐扬应机缘而启发实能仁之至教启像劫之信心伏惟应运统天睿文英武大圣至明广孝皇帝陛下德合上穹志尊竺典御金轮而独耀兴贝译以惟新思广利于四生用普臻于众善供惟宝偈永祚皇图殖福多于尘沙论寿弥于芥石永隆道化大庇黎元前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年诏赐笔受沙门法定令遵证义沙门可瓌等三人紫衣大中祥符法宝录卷第三大中祥符法宝录大中祥符法宝录卷第四迹别明圣代翻宣录中之三藏乘区别年代指明二之二雍熙元年五月译成经五卷圣虚空藏菩萨陀罗尼经一部一卷大乘经藏祕密部收佛在喜乐山顶天宫不远仙人住处说此中所明七佛圣尊各说神呪彰祕密言除疾疫苦若受持者当作护摩决定速能获诸悉地大寒林圣难拏陀罗尼经一部一卷大乘经藏祕密部收佛在王舍城中说此中所明因罗睺罗游寒林中于大冢豖豕闲为鬼魅所着悲泣流泪具以白佛佛为授斯大明而作拥护若一切有情能念诵者咸彰利益又若设诸供养结印诵明一百八徧可一踰善那境界之内人非人等皆悉远离大乘日子王所问经一部一卷大乘经藏收佛在憍睒弥国瞿尸罗林说此中所明因日子王託欲染缘假杀害行显其夫人具法威力由是相因见佛听法斯乃菩萨长夜利益安乐一切众生善方便也以其利生方便故号大乘日子王矣大护明大陀罗尼经一部一卷大乘经藏祕密部收佛徃吠舍离城菴没罗园说此中所明佛为众生诸灾难起疾疫流布说此神呪令速除灭如来以彼四无量心说示真言令知归趣俾受持者疾疫消除若依法修速获悉地诸行有为经一部一卷小乘经藏收佛在舍卫国祇树给孤独园说此中所明佛为苾刍说诸有为法悉是无常如幻如𦦨皆不实故诸了知者当生猒患修十善法证八軰果上五部竝中天竺梵本所出右经三藏沙门法天译天息灾证梵义施护证梵文沙门清沼笔受沙门令遵法定慧达智逊缀文沙门惠温守峦道真寘显慧超法云可瓌善祐证义兵部员外郎张洎润文殿头高品王文寿殿直刘素监译是月三日监使引三藏等诣崇政殿捧所译经具表上进其词曰臣法天等言臣等今译就圣虚空藏菩萨陀罗尼经文寒林圣难拏陀罗尼经大乘日子王所问经大护明大陀罗尼经诸行有为经等五部五卷上四部高谈了义理极无为其修证者皆菩萨上流也下一经曲示权机言该有相其趣向者唯声闻小果也洒一味雨润三种根或祕密以存心或虚空而表称金刚发慧邪魅慑于威灵宝印舒光疫疠逃于影象词旨焕若报应昭然宣传幸属于圣时流衍式期于弥劫伏惟应运统天睿文英武大圣至明广孝皇帝陛下握符御宇恭已临人敷德教以咸和腾颂声而载路而复游心华藏观妙真源融甘露于释天得心珠于法海臣等共慙菲陋获预翻传谬鼓吹于圆音莫舟青于妙义广凭众善仰祝丕图前件新译经谨缮写上进以闻是日命坐赐茶亲加抚慰钖赐如例诏以其经入藏颁行时天息灾以久驻都城颇有山林之思寻闻于上至是上语天息灾曰卿传译曰久固知疲倦可适名山暂为游赏翌日优诏给假许诣南岳游礼胜境遣官健充给使县次续食朝辞日赐束帛至明年春还上都是年九月译成经集十卷无能胜大明王陀罗尼经一部一卷大乘经藏祕密部收析出别译此中所明显兹神呪有大力能能胜于他他无能胜神通智用彰持诵之深功祕密灵光入瑜伽之妙理嗟韈曩法天子受三归依获免恶道经一部一卷小乘经藏收佛在舍卫国祇树给孤独园说此中所明忉利天中有一天子名嗟韈曩法天报将尽五衰现前畜趣业成七日当堕帝释愍其苦恼因以方便拔除令发净心归依三宝由是获免恶道生覩史天佛顶放无垢光明入普门观察一切如来心陀罗尼经一部二卷大乘经藏祕密部收佛在覩史天宫说上卷所明佛为梵释天众说六度法时忉利天有一天子名摩尼藏无垢方受天乐忽有药叉名炬口天谓言七日汝当命终堕于恶道彼天即告帝释天主帝释乃为白佛求救佛说神呪令彼受持获免恶道下卷所明此大神呪有胜功力造塔安置旋绕供养依法所作获福无边复说无垢普门如来心呪等圣最上灯明如来陀罗尼经一部一卷大乘经藏祕密部收佛在舍卫国祇树给孤独园说此中所明因无边华世界最上灯明如来遣二菩萨来此世界如彼佛勑宣祕密言于此界中作利益事令有情类依法受持息除一切扰恼鄣难由是会中无能胜等菩萨天王亦随喜说祕密章句最后如来亦说神呪消除一切闪电鄣难随求如意陀罗尼经一部一卷大乘经藏祕密部收佛在舍卫国精舍中说此中所明佛谓阿难陀我欲悲愍利益一切羣生获得安乐宣说消除一切闪电障难随求如意陀罗尼及说四方电名然后观自在菩萨金刚手菩萨等并余梵释四王亦各随喜宣说神呪一切如来正法祕密箧印心陀罗尼经一部一卷大乘经藏祕密部收佛在摩誐陀国无垢园中说因无垢妙月婆罗门于自舍中飰佛及僧佛因适中涂逢故塔庙乃放光明普徧照耀于其光中出声赞佛佛即绕塔脱衣以覆又以方便雨泪悲感是时十方诸佛同时出现亦各雨泪塔中舍利现诸佛掌时金刚手问塔因缘佛言一切如来全身舍利在此塔中正法心印陀罗尼乃至八万四千法门悉从中出佛因广赞此陀罗尼有大功德若受持者得成圣果息除中天陀罗尼经一部一卷大乘经藏祕密部收佛在殑伽河边说此中所明佛起悲心为诸羣品欲除中夭之横爰宣无上之门说祕密言託加持力十方诸佛同共赞扬若能诵持息除中天六道伽陀经一部一卷赞法界颂一部一卷上九部竝中天竺梵本所出右经集三藏沙门施护译法天证梵文沙门清沼令遵法定笔受沙门智逊慧达寘显缀文沙门惠温守峦道真慧超法云可瓌善祐证义兵部员外郎张洎润文殿头高品王文寿殿直刘素监译是月二十三日监使引三藏等诣崇政殿捧所译经具表上进其词曰臣施护等言臣等今译就无能胜大明王陀罗尼等经及赞法界颂共九部计一十卷从本至末同出异名殑伽河边畅三乘之妙义光明池上显诸佛之全身或呪藏祕于密言或小器忻于权化伽陀为目彰六道之习因赞颂立名示法界之真理琅函乍发焕乎文章金口所宣坦然明白克彰报应定表征祥伏惟应运统天睿文英武大圣至明广孝皇帝陛下道合二仪功超三古焕日新之盛德蕴天纵之多能福慧等于世雄圣哲侔于大梵故得觉华分彩道树垂阴遐传甘露之文远达苍龙之阙臣等身依妙教学愧謏闻𧆛奉德音预兹翻译今者幸逢诞节仰祝遐龄冀凭最上之胜因以奉无疆之睿筭前件新译经谨缮写上进以闻是日命坐赐茶亲加抚慰钖赐如例诏以其经入藏颁行是岁校两街梵学童子得惟净等四人念诵梵经最为精熟诏竝度为僧并度本院童行十有一人又诏自今新译经论竝刊版摹印以广流布二年五月译成经八卷妙法圣念处经一部八卷大乘经藏收佛于一时在大众中为众宣说第一卷明善恶因果差别不同若诸有情不造诸恶出离三界得证二空若迷诸境常行恶因堕于三涂沦没无尽第二卷明苾刍请问地狱有情何因得免佛说不饮诸酒是离苦因第三卷明若有求生人天者应离诸业烦恼及妄语等过劝诸有情修习善行尊重三宝趣证菩提第四卷明苾刍请问若人爱乐生天修何因行佛说布施持戒远离诸缠命终之后诸天化生第五卷明帝释天主宣说伽陀明得生天力特禁戒乃至有诸苾刍及飞禽类各说伽陀等第六卷明佛诫诸天云何久住譬如芭蕉水沫无少坚实教彼天众当须远离第七卷明飞禽说偈劝彼诸天勤修利益守护戒根乃至帝释说偈显行悲心是生天业贪痴散乱为地狱因第八卷明帝释说偈若散乱不生脱轮回恶怖劝行施忍正见慈悲尊重如来信受佛教等揔彰此部经之大旨者佛于众中应其机感以妙偈句示正法门令诸天人断除三毒三毒者贪瞋痴之谓也由彼贪故诸染随生贪法若除过失不起其能断除贪瞋痴等即得尸罗清净尸罗净故得生天报然以天中是胜快乐智者亦于乐中生猒能起猒者是于妙法安住圣念圣者正也正以离邪乃名圣性大雄深旨拔苦为先贪灭苦除归三解脱者也上一部中天竺梵本所出右经三藏沙门法天译天息灾证梵义施护证梵文沙门清沼令遵法定笔受沙门寘显慧达缀文沙门惠温守峦道真智逊慧超法云可瓌善祐证义兵部员外郎张洎润文殿头高品王文寿殿直刘素监译是月二日监使引三藏等诣崇政殿捧所译经具表上进其词曰臣法天等言臣等今译就妙法圣念处经一部八卷伏以此经深明六度普应羣机定慧双融戒忍兼举方圆任器果利随因驭鹿乘牛各循于轨辙取鱼得兔允籍于筌蹄谅此格言诚为要义式当翻演允属休明恭惟应运统天睿文英武大圣至明广孝皇帝陛下濬哲钦明徇齐敦敏冠百王而求治致比屋之可封乃眷真乘允资政本爰从纂极恢阐度门旁求宝偈之一音更广龙宫之三藏臣等谬膺推择获预翻宣慙非八备之才但祝千龄之运前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年十月译成经集一十一卷圣观目在菩萨一百八名经一部一卷大乘经藏祕密部收佛在补陀落迦山圣观自在菩萨宫中说此中所明观自在菩萨具一百八名若有闻者无数劫中不堕恶趣灭无闲业得宿命智乃至圆诸辩才获妙声相临终得生西方净土等赞扬圣德多罗菩萨一百八名经一部一卷大乘经藏祕密部收析出别译此中所明金刚手菩萨请问观自在菩萨自说一百八名称扬多罗菩萨具大圣德多罗菩萨者即观自在也其一百八名只以梵言成赞不翻文义菩提行经一部四卷法集要颂经一部四卷胜军化世百喻伽陀经一部一卷上五部竝中天竺梵本所出右经集三藏沙门天息灾译法天证梵义施护证梵文沙门清沼令遵法定笔受沙门智逊善祐慧达缀文沙门惠温守峦道真寘显慧超法云可瓌证义礼部郎中张洎润文殿头高品王文寿殿前承旨东庆监译是月二日监使引三藏等诣崇政殿捧所译经具表上进其词曰臣天息灾等言臣等今译就圣观自在菩萨一百八名经等五部一十一卷机缘各异时会有殊始乃应于小根陈变化之事终既谈于极果现受用之身或说伽陀或显名数緫五天之妙义皆四智之格言伏惟应运统天睿文英武大圣至明广孝皇帝陛下业茂先天运膺下武荡荡致清夷之化熙熙臻仁寿之风而复愽综羣言深通内典住六波罗蜜行四无量心百福庄严万灵拱卫故得梵文遐至华藏增严重开甘露之门更广慈云之润臣等谬承天奖获厕法筵恭畅微言顾慙昧学𧆛赖人师之法力仰资帝祚之天长前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年诏度本院童行六人为僧诏自今应天竺僧有精通梵诰可助翻演者令馆于传法院又下诏曰大雄氏之教流于中国者久矣有大饶益得人则昌以尓右街太平兴国寺传法院西天译经三藏明教大师赐紫天息灾传教大师赐紫法天传法大师赐紫施护等竝深悟真空远离绝域能绍隆于佛事爰演译于经文冝光被于朝恩俾㕘荣于卿寺可竝特授朝散大夫试鸿胪少卿余如故天息灾等奉表谢曰臣天息灾等言今月十八日于东上合门各授勑牒一道官告一通伏蒙圣恩特授臣等朝散大夫试鸿胪少卿余如故者天文炳若睿泽沛然祗荷宠荣不遑启处伏念臣等行非精苦学寡讨论幸承荫于释天莫探幽于智地早者以钦闻道化缅慕华风远踰十万之程获谒九重之圣冥符夙契继译真文慙无八备之能尤昧五明之典岂谓伏蒙应运统天睿文英武大圣至明广孝皇帝陛下遐征曩制宏布湛恩预试秩于卿曹俾㕘荣于爵品芝泥载馥兽锦相辉钖凤诰之襃言动鸡园之盛观罔知克荷徒切若惊敢不更誓覃研弥精翻译庶仗竺干之胜果仰资宸极之鸿休臣等无任感天荷圣激切屏营之至谨奉表称谢以闻是年天息灾等特诏给月俸三年二月译成经集十卷大迦叶问大宝积正法经一部五卷大乘经藏收佛在王舍城鹫峯山说第一卷明有四种法菩萨应知一者入空解脱门信业报无性二者入无我无愿解脱门虽得涅槃常起大悲乐度众生三者于大轮回巧施方便四者于诸有情虽行给施不求果报如是乃至有二十二种四法等第二卷明菩萨欲作佛事智慧为先乃至广说十二有支无我无法不生不灭等第三卷明由智断惑非智先起而惑后亡亦非惑先亡而智后起亦非同时乃表惑智俱无自性第四卷明如人被缚巧设方便而得解免如苦有情作善相应制止心猿令得离缚第五卷明涅槃法者非相非非相本来无得不生不灭等揔彰此部经之大旨者明炬一发众暗悉除智起惑亡其义如是然而不即不离非后非前缘法自然性不可得乃至涅槃寂灭非灭相之可求诸法缘生非有生而可得其悟了者入涅槃门沙弥十戒仪则经一部一卷小乘律藏收析出别译此中所明佛说沙弥十种戒法及事师仪轨令其奉持不失正行十二缘生祥瑞经一部二卷小乘经藏收佛于一时在大众中为无量百千天人演说上下二卷通明世闲人之吉凶生年月日星曜所直各有何相以机被人天故小乘收圣持世陀罗尼经一部一卷大乘经藏祕密部收析出别译此中所明是陀罗尼有大功力能作一切胜成就事乃至广说仪轨行相观想法门等法集名数经一部一卷上五部竝中天竺梵本所出右经集三藏沙门施护译天息灾证梵义法天证梵文沙门清沼令遵笔受沙门慧达寘显缀文沙门惠温守峦道真智逊慧超法云可瓌善祐证义礼部郎中张洎润文殿头高品王文寿殿前承旨东庆监译是月二十五日监使引三藏等诣崇政殿捧所译经具表上进其词曰臣施护等言臣等今译就大迦叶问大宝积正法经等五部一十卷或大乘了义或密藏灵文言名数乃开诸义门述缘生乃陈乎法相宣毗尼四分之本授沙弥十戒之仪皆自一音而成异解犹四类之见水若三兽之渡河虽向果之有差且归源之无二获利彰感如影随形伏惟应运统天睿文英武大圣至明广孝皇帝陛下功格上苍化孚緜㝢心崇六德道契三明遵鹤林嘱累之言广鹫岭真如之法跻三界于寿域緫众善于皇风臣等幸託空门获膺明诏运钟至治虔修殊胜之缘教阐难思上祝延洪之祚前件新译经谨缮写上进以闻是日命坐赐茶亲加抚慰钖赐如例诏以其经入藏颁行大中祥符法宝录卷第四大中祥符法宝录大中祥符法宝录卷第五迹别明圣代翻宣录中之四藏乘区别年代指明二之三三年七月译成经律论十卷外道问圣大乘法无我义经一部一卷大乘经藏收佛于众中因外道原经卷残缺大中祥符法宝录原经卷残缺一版其方部所用不同复诫染心不着诸境依法忏悔随应供养次又分别跋折罗法五类指量五股形相或诸宝作或众木成依法摧伏频那夜迦第二卷明悉地之法持诵轨仪洁志专精识辩魔相起坚固心不应退屈设有魔事依法遣除次又调伏三业舍离诸境于见闻中一切殊胜然可作法得离魔鄣以五色粉作曼拏罗依三股相画金刚杵诵千徧大明结八方净界圣贤降临所求成又为持明人说降伏法者遣除魔军制止恶法第三卷明召请如其法仪择吉祥身着白衣建曼次说行人罪三宝及诸若原经卷残缺原经卷残缺密明出行揔摄一切智用是诸佛方便使修习者依法而修胜行相应正信清净不历大生而登正觉者也上一部本中天竺语师子国书今先翻为天竺字然后译之下皆同此圣宝藏神仪轨经一部二卷大乘经藏祕密部收佛在楞伽国说上卷所明如来普为诸大菩萨宣说宝藏夜叉神王根本大明及彼印相下卷通明诸部呪句建坛法用供养轨仪乃至所修持诵次第依法作者一切成就宝藏神大明曼拏罗仪轨经一部二卷大乘经藏祕密部收析出别译上卷初有归命偈词次说持诵仪轨先令行人归依三宝后受灌顶欲作法时起慈悲行沐浴清净三时换衣备以香华设诸供养随供养具各有印明下卷复宣祕密神呪诸修行者依法诵持不堕恶趣速证菩提普贤菩萨陀罗尼经一部一卷大乘经藏祕密部收析出别译此明普贤菩萨于一真界现无数身犹若尘沙徧一切剎诸佛摩顶劝赞普贤令说佛母最上神呪于是放光宣说明句若修行者依法诵持得入普贤门圆成种智果圣无能胜金刚火陀罗尼经一部一卷大乘经藏祕密部收佛在妙高山宝峯楼阁中说一时天龙八部为大力圣者作诸恐怖俱来佛所说怖畏事佛勑金刚手菩萨说金刚火祕密神呪与作救护普令安慰后复随冝广为宣说四谛缘生十度之法令其知法者离着趣真也上四部竝中天竺梵本所出右经三藏沙门法天译天息灾证梵义施护证梵文沙门清沼令遵笔受沙门智逊慧达缀文沙门惠温守峦道真寘显慧超可瓌善祐归省证义礼部郎中张洎润文殿头高品王文寿杨继诠殿直张美监译是月三日监使引三藏等诣崇政殿捧所译经具表上进其词曰臣法天等言臣等今译就妙臂菩萨所问等经五部一十卷皆出揔持之门咸该祕密之藏或立进修之仪轨或明习诵之功庸妙臂开十二章门俱使获于悉地徧吉具百千三昧竝可趣于菩提宝藏神之大明金刚火之法印不思议力感而遂通大慈悲心吉无不利惟大雄之嘱付赖元圣以流通伏惟应运统天睿文英武大圣至明广孝皇帝陛下道合三明心通七觉布生成之大德品物咸亨宣震叠之明威华夷率服而乃夙承佛记濬发天机宏辟金园广翻花偈臣等学非该博识愧颛蒙莫能炳发于圣言曷足榆扬于景化冀祝无疆之圣寿𧆛依众善之殊因前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年十月译成经集一十三卷一切如来大祕密王未曾有最上微妙大曼拏罗经一部五卷大乘经藏祕密部收佛在忉利天善法堂中说揔有七品第一卷明如来入定放光照诸世界金刚手菩萨劝请宣说祕密法仪佛乃广说择地结界建坛作法受灌顶陈供养辩炉相用明句悉依本部作相应事第二卷明佛为祕密主是大阿阇梨弟子事师同诸佛想虽修祕密不见是相无相无性不生不灭又复受学瑜伽法者先通仪轨然受印明依法传通克获成就又阿阇梨者正信三宝入众善门广了轨仪洞明师法又说三界即心三界即智心本无相而不可取智如月轮徧照一切心同莲华体本清净于祕密行门应如是通达第三卷明其护摩炉数有五百相如莲华及吉祥果其或六角又或四方如杵如宝如轮如钩随其法仪制度各异又明作法火燄征祥印契呪明如应所作第四卷明先行之法谓阿阇梨摄受弟子仪范次第先想自身即毗卢体次想诸佛入弟子身发菩提心广度含识然当依法忏悔清净后如本仪供养圣贤第五卷明铃杵相分随部不同但五股作即表五智其或三亭七亭九股七股如莲华相及众宝形四种法中随应施作一一杵量悉有印明又说造塔有多种物谓金银铜檀木香泥先择胜地结界遣魔以妙呪明加持清净然后依法建塔安像等揔彰此部经之大旨者如来入定放光警集机感金刚手劝请赞说显示轨仪其中演清净之正因入瑜伽之妙行印相明句护摩出生揔摄四明四种祕密者也大摩里支菩萨经一部七卷大乘经藏祕密部收佛在舍卫国祇树给孤独园说第一卷明有一菩萨名摩里支常行日前日不能见知其名者冤不能害此摩里支陀罗尼法能令有情离一切怖脱一切难成一切事满一切愿第二卷说护摩之法于其像前作护摩炉观想中有阿字月轮然后如次作四种法第三卷说画像仪轨诸持明人依法画巳如教安布设诸供养一日至七日诵明加持当得悉地第四卷明阿阇梨法观想月轮中有𤚥字此字即成阿阇梨身想巳诵明加持成就第五卷明若有志心持诵归命此菩萨者息除烦恼破诸魔怨依法所求一切圆满第六卷说送圣贤仪各诵本明而作奉送随四种法印明不同又此法中亦能广作请雨止雨破魔解冤禁伏鬼魅灭除诸恶等第七卷说曼拏罗中诸菩萨呪一一依法当诵呪明其或精进增修坚固不退是人清净入诸佛智揔彰此部经之大旨者显此菩萨有大威光从根本心演真言行假以文字诠其般若般若舒光潜谋密照文字无转半满圆常统方便之智枢设降伏之妙用者也圣贤集伽陀一百颂一部一卷上三部竝中天竺梵本所出右经集三藏沙门天息灾译法天证梵义施护证梵文沙门清沼令遵笔受沙门智逊慧达缀文沙门惠温守峦道真寘显慧超可瓌善祐归省证义礼部郎中张洎润文殿头高品王文寿杨继诠殿直张美监译是月四日监使引三藏等诣崇政殿捧所译经具表上进其词曰臣天息灾等言臣等今译就一切如来大祕密王未曾有最上微妙大曼拏罗经等三部一十三卷悉显明王皆宣呪藏或现瑞于善法堂上或腾光于祇树园中运迦陵音作师子吼金刚手广陈行相饶益羣生摩里支潜设威神摄持诸有护摩制度莲开百和之炉瑜伽轨仪翠明五股之杵色象表正章句严持斯五密宗皆一心印允属钦明之运宏开解脱之门伏惟应运统天睿文英武大圣至明广孝皇帝陛下凤历膺期龙华出世光流慧日高竝于三无泽布慈云广涵于羣有而复深穷真谛妙践觉场受密记于能仁廓胜缘于法界示流通于宝藏启奥祕于金言继佛行因为人请福臣等备员僧仵陈力法筵唯勤宣译之功上祝文明之化前件新译经集谨缮写上进以闻是日命坐赐茶亲加抚慰钖赐如例诏以经集入藏颁行并度本院童行十有一人为僧是年又诏天息灾改名法贤端拱元年十月译成经八卷圣庄严陀罗尼经一部二卷大乘经藏祕密部收佛在迦毗罗城无忧树园说上卷所明罗睺罗童子夜中忽为罗剎所怖因以此缘诣佛求救佛即为说庄严大明以是明力令得安隐下卷所明梵王帝释四王星曜诸龙鬼等各说神呪咸为护助复与众生作大饶益能令一切悉离怖畏胜幡璎珞陀罗尼经一部一卷大乘经藏祕密部收佛在喜乐山顶仙人住处说由佛悲念末世有情广造众业堕诸恶趣神力所加观自在菩萨及大梵王各说胜幡璎珞大明章句俾持诵者得离恶趣智光灭一切业鄣陀罗尼经一部一卷大乘经藏祕密部收佛在日月天子宫为彼天子首说诸佛菩萨名号及陀罗尼神呪是八十八俱胝诸佛同说若持诵者灭五逆罪不堕三涂圣六字大明王陀罗尼经一部一卷大乘经藏祕密部收佛在舍卫国祇树给孤独园说此六字大明祕密章句乃是过去无量诸佛同共宣说若持诵者增益胜行灭除烦恼一切所求无不成就千转大明陀罗尼经一部一卷大乘经藏祕密部收佛在忉利天宫波利质多罗树下帝释天主因以白佛欲说是呪佛勑许宣后复印可若持诵者能摧一切邪呪邪法息除一切病苦灾横花积楼阁陀罗尼经一部一卷大乘经藏祕密部收佛在阿耨达池龙王宫说此中所明广为四众天龙八部说佛如来从戒定等五法出生无量福蕴又复较量供佛舍利作曼拏罗种种功德然后宣说此大明句若持诵者获大胜益圣大揔持王经一部一卷大乘经藏祕密部收佛在舍卫国祇树给孤独园说此大揔持王祕密神呪七十七俱胝如来同共宣说若持诵者获大安隐威德势力悉皆具足得宿命通及不退转上七部竝中天竺梵本所出三藏沙门施护译鄜州先译经赞三卷大乘圣无量寿决定光明王如来陀罗尼经一部一卷大乘经藏祕密部收佛在舍卫国祇树给孤独园说此中广赞是无量寿决定光明王如来陀罗尼有大功德若持诵者决定得生彼无量寿清净佛剎最胜佛顶陀罗尼经一部一卷大乘经藏祕密部收析出别译此中但存祕密呪句不翻文义良以祕密故不译也若持诵者获大功德书写供养宣通流布所得胜利不可较计七佛赞呗伽陀一部一卷上二经一赞竝中天竺梵本所出三藏沙门法天译附庄严等经编次右经集内大乘圣无量寿决定光明王如来陀罗尼经等二经一赞法天于鄜州先译上进是年下诏俾译经僧等重加详证沙门法进令遵笔受沙门智逊缀文沙门惠温守峦道真慧超知则善祐归省守遵证义户部郎中张洎润文殿头高品杨继诠供奉官张美监译是月三日监使引三藏等诣崇政殿捧所译圣庄严陀罗尼等经七部八卷具表上进其词日臣施护等言臣等今译就圣庄严陀罗尼等经七部八卷伏以此经皆如来悲中起智象外立言喜乐山闲应梵王之哀请质多树下顺帝释之𧆛诚化列曜于日宫光销苦趣伏羣邪于龙海威慑魔军建胜幡而罪垢潜除提祕印而妖氛廓霁法本无漏利均有情幸属钦明庆从演译伏惟应运统天睿文英武大圣至明广孝皇帝陛下道同诸佛功冠百王神化周流仁风溥畅廓度门于有截加德教于无边爰当万务之缉熙更覩五乘之开奥臣等徒亲众善罔究五明敢因梦日之休辰𧆛上贯花之妙颂庶凭梵福仰续尧龄前件新译经集谨缮写上进以闻是日命坐赐茶亲加抚慰钖赐如例诏以经集入藏颁行仍诏赐证义僧善祐号演教大师及度本院童行十有一人为僧是年正月天竺僧净友献梵经六夹三月中法贤法天上言臣等在天竺日远闻支那国五台山文殊及峨嵋山普贤圣迹垂化暂求瞻礼以满宿心诏许之仍命梵学僧清沼缀文僧达与法贤等同往以充给使县次赐装钱至二九月北天竺僧般弥陀大中祥符法宝录卷大中祥符法宝录大中祥符法宝录卷第七迹别明圣代翻宣录中之六藏乘区别年代指明二之五二年四月译成经五卷如意宝揔持王经一部一卷大乘经藏收佛在覩史多天宫说此中所明若人入此揔持门者即能解了一切诸法无来去相不生灭理空非空性乃至于此都无取着得佛知见等普贤曼拏罗经一部一卷大乘经藏祕密部收佛在王舍城鹫峯山说此中所明佛以慈悲普为现在当来修行者说若欲入金刚界大曼拏罗修习普贤法者先依胜处及请胜师净心结界灌顶作坛想曼拏罗中有本尊献五供养诵百八名等持明藏八大揔持王经一部一卷大乘经藏祕密部收析出别译一时佛为末世众生作利益故乃至普令所求成就即说八大揔持神呪过去诸佛同宣我今复说除八种怖畏成八种吉祥苦恼消除福慧具足灭畜生报转生人天依法诵持所作成就尊胜大明王经一部一卷大乘经藏祕密部收析出别译时佛世尊谓阿难言尊胜大明乃是过去诸佛所宣我为众生亦复显说除害解冤灭邪消怖远燄魔界获胜吉祥最上意陀罗尼经一部一卷大乘经藏祕密部收佛在救鸽城牛头精舍说此中所明过去之世有一比丘名曰传教遇一神人为传教比丘说此神呪降大力鬼灭不祥事消除病恼增长福德实最上难思之明呪矣上五部竝中天竺梵本所出右经三藏沙门施护译沙门令遵笔受沙门智逊缀文沙门惠温守峦道真慧超知则善祐归省守遵证义户部郎中张洎润文殿头高品杨继诠供奉官张美监译是月十五日监使引三藏等诣崇政殿捧所译经具表上进其词曰臣施护等言臣等今译就如意宝揔持王等经五部五卷神呪之力有感必通故曰如意宝祕印之光无幽不烛故曰持明藏曼拏罗揔摄五部最上意成就六通或居鹫岭道场或处牛头精舍高谈见证之利得八吉祥深明宿住之因悟三解脱洪惟妙义大拯迷津爰属昌朝克隆至教伏惟应运统天睿文英武大圣至明广孝皇帝陛下握符御极执象临人崇释梵之真宗广勋华之至化散花宣偈远集于他方一雨润生溥济于羣品臣等从师筹室访道宝方幸承天覆之仁获畅海潮之响庶臻景福永奉皇图前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年五月京师僧省才上新译大方广揔持宝光明经䟽诏僧司集义学僧详定僧司言省才所作䟽义颇得经旨请附藏流行许之是年十月译成经集一十七卷众许摩诃帝经一部一十三卷小乘经藏收佛在迦毗罗城尼俱陀林中说第一卷明有诸释众白世尊言我佛过去何处所生何姓何族为我宣说佛勑目连为众宣说目连奉教入三摩地观察世尊过去世事如实了知乃为众说先谈劫初缘起所食地饼林藤自然粳米人心起贪尒时众许立一平等多智之人名之为王即释氏为王之始也第二卷明王种继续释姓因由说佛父王兄弟四人各生二子净饭二子长名悉达又说始从覩史下降阎浮择上姓王族选圣德贤母奏乐乘象降神入胎第三卷明言彼摩邪得吉祥梦净饭王命相师占之又明菩萨住胎天龙守护夫人攀树太子降生现诸瑞应七步生莲阿私陀仙占相太子具三十二相定作轮王等事第四卷明提婆达多与太子角力射七铁鼓穿七铁猪父王置婇女嫔妃以相娱乐太子生厌求出世闲乃至游观四门见四种相厌老病死起出家心又设城壍七重宫嫔六万是时太子专伺踰城第五卷明王自守护严密非常时净饭王邪输夫人各得异梦复请太子为占所梦于是太子正念无常唯思修道梵释劝请䬸那驭马有四天人来捧马足夜出王城入山修道䬸那却将宝马宝冠归还王宫太子遂以宝劒自断其发脱珍妙服换猎人衣乃至入鹫峯山化仙人等第六卷明太子入山于仙人处学禅定等父王思念勑五百人徃伴太子太子悉遣令回唯留亲族三人外族二人林野修定食麻麦等修行求证入河沐浴受食乳糜诣金刚座成等正觉将近于座先现征祥帝释取草敷于座上佛既坐巳魔王娆乱佛皆降伏父王知佛巳成正觉严治道路烧香设乐四门施宝第七卷明梵天来下请佛说法商人献供四王奉钵佛皆受巳为彼商人说三归法又往龙宫安禅七日出定说偈还金刚座七日观察十二因缘流转还灭次又思度所事二仙天言巳终又思五仙应可受教遂往鹿苑三转四谛为其化度由是诸天相报来下供养于佛第八卷明化五人巳次化邪舍长者并其父母各得果证又化俱梨迦四子出家成阿罗汉乃至化贤者六十人等第九卷明徃西曩野󲊛聚落化难那舍并献粥童女徃连河岸化三百岁乌噜尾螺迦叶并众五百佛现神变降毒火龙迦叶受化并众出家等第十卷明化曩提誐邪二迦叶并其徒众既从化巳皆成苾刍佛将三迦叶等千苾刍众徃誐邪山顶为诸苾刍说三种事时三迦叶并其徒众闻法开悟成阿罗汉时民弥娑啰王遣使诣山请佛入宫申供养巳佛乃为王并千罗汉演说四谛及缘生法第十一卷明佛为民弥娑啰王宣说无常苦空等法王及八万天人并诸士庶远尘离垢得法眼净又说此王及三迦叶徃昔因缘今得遇佛时王施园造寺奉佛复有长者请佛及僧家中供养给孤长者因以事缘到王舍城闻佛出世发心请佛归于本国择地造寺申供养等第十二卷明佛既受请勑舍利弗先徃营造彼国外道欲舍利弗相与论义建大论场外道义堕悉皆降伏尊者为彼如应说法各各出家咸得果证又为国人广说正法给孤买园造立精舍庄严既讫迎请世尊于是千阿罗汉帝释梵王从佛而徃佛既到巳立精舍名舍卫国主胜军大王值佛闻法发欢喜心佛化巳毕思还本国省觐父王佛到父国与王相见建立精舍等第十三卷明父王见巳迎佛入宫问荅说偈却请世尊归于精舍到精舍巳普为大众说四谛法时彼释众七十七千人皆证初果又度斛饭王甘露饭王及诸人天证四果等提婆达多毁谤于佛释种童子说偈赞叹又勑目连令化父王灭我见想帝释严设法会四王守门尒时世尊演说正法化其父王得证初果又说释族贤王五百出家侍佛等揔彰此部经之大旨者由佛神力所加释众起念如来氏族本生云何佛勑目连宣本生事初彰目连神力宿住智明次显如来正因道圆行满乃至种种方便现化度生因其所说益广增修若求菩提应如是学乃斯经之旨也布施经一部一卷大乘经藏收佛在舍卫国祇树给孤独园说此中所明为大苾刍说布施法三十七种与舍卫王说二利施以四无量心而修施行获无𦊱碍证寂灭乐也月光菩萨经一部一卷大乘经藏收佛在王舍城竹林精舍说此中所明舍利弗及大目干连于佛之先入般涅槃乃说释迦因地为月光天子徧施一切发菩提心令所化者得证寂灭究竟彼岸金光王童子经一部一卷小乘经藏收佛在迦毗罗城󲊛也誐噜䭾林精舍说此中所明金光王童子诣于佛所思念何缘作何福利生于王宫受大福报童子赞佛殊胜功德广大福田时佛为说十二因缘及四圣谛童子闻法证阿罗汉犍稚梵赞一部一卷上五部竝中天竺梵本所出右经集三藏沙门法贤译法天证梵义施护证梵文沙门清沼令遵笔受沙门智逊慧达缀文沙门惠温守峦慧超知则守遵颢丕云胜证义户部郎中张洎润文殿头高品杨继诠供奉官张美监译是月三日监使引三藏等诣崇政殿捧所译经具表上进其词曰臣法贤等言臣等今译就众许摩诃帝等经五部一十七卷皆能仁在世真语利生舍卫城中唱四谛而声闻获益俱陀林下提十地而菩萨当机或果上谈因或禅中现瑞或显扬于圣族或开导于迷涂真俗互陈空有双照四德备具一雨溥滋庆逢至圣之朝覩此难思之教伏惟应运统天睿文英武大圣至明广孝皇帝陛下膺干抚运体道御邦上奉三无合覆载照临之德下安万有推生成教道之仁眷甘露之法门思醍醐之正味重兴翻译务广流通臣等早乏多闻叨依像法传鹫峯之祕奥愧匪通才祝凤历之延鸿唯𧆛精恳前件新译经集谨缮写上进以闻是日命坐赐茶亲加抚慰钖赐如例诏以经集入藏颁行并度本院童行十有一人为僧是年又诏梵学僧惟净为译经笔受以法贤上言先奉诏择童子五十人攻习梵学惟净初以童子中选太平兴国九年十月度为僧其人每口授梵章则心通其义西域文字皆能晓晤故特从甄擢焉又诏曰朕端委中宸惠绥诸夏每钦崇于至教思诱导于羣迷惟竺土之净区本能仁之阐化爰资通译遂获妙言因其慕向之诚式继翻宣之盛西天译经三藏朝散大夫试鸿胪少卿明教大师法贤传教大师法天传法大师施护等并金河名由日柰苑高流夙探了义之宗深乐同文之运而自远趋帝阙光启梵筵继白马之遐踪畅青莲之祕旨克扬妙谛列上契经畴其广演之劳协我必诚之志属亲耕成礼鸿霈诞敷增祑卿曹优其命数是为朝奖以耀空门法贤可特授试光禄卿法天施护可竝特授试鸿胪卿余如故翌日具表谢云臣法贤等言伏蒙圣恩特授臣法贤试光禄卿法天施护竝试鸿胪卿者天光下烛兑泽旁霑忻惧交并傍偟罔措臣等甞询典故窃访官班谓卿也汉曰象河周称惟月名崇九寺位亚三阶苟非时髦莫膺宠授岂有擢从缁侣试此清资止如法果以道行授官不空以神通进爵斯皆释门龙象觉苑栋梁而臣等学谢支谦名慙童寿贡梵编于金阙早契夙心翻妙义于玉华久叨殊奖中旨曲加于敦谕宸慈回借于发挥岂谓伏蒙应运统天睿文英武大圣至明广孝皇帝陛下属耕籍之藏仪布恩荣而及物假兹名器耀于法筵敢不临履为怀精勤励志共演双林之法要以酬万乘之鸿恩谨奉表称谢以闻十月中僧行达宝基道初三人自天竺还以所得梵经八夹进献上召见各赐紫衣束帛其后中国僧诣西域得梵经还者竝如之淳化元年十月译成经集一十一卷七佛经一部一卷小乘经藏收佛在舍卫国祇树给孤独园说此中所明有苾刍众思惟过去有佛出现族姓寿量而不能知时佛为说七佛世尊族姓寿量说法弟子等事末后世尊自说初生出家转法轮之相欲令知佛族姓寿量起心修行而趣证也毗婆尸佛经一部二卷小乘经藏收析出别译上卷所明满度摩王有一太子名毗婆尸出城游观见四种相厌苦出家出国游行夏安居巳思惟十二缘生又观色等五蕴生灭幻化乃得解脱下卷所明既成佛道度生说法有证罗汉那含果者此之大旨者说十二支及四谛法令所度生证四圣果诱导进修舍凡趣圣者也大三摩惹经一部一卷小乘经藏收佛在迦毗罗林说此中所明十方释梵四大梵王各说偈颂佛为说法复有药叉四天大王忉利天等童男童女皆来集会乃至魔闻说法归依息恶此之大旨者人天集会演说法要有大威力能伏恶魔等也长者施报经一部一卷小乘经藏收佛在舍卫国祇树给孤独园说此中所明佛为给孤长者说布施法心有所求获报不广又说弥罗摩长者昔曾行施舍金银宝妙衣辇舆不如以食施正见人由是广申较量乃至最后给孤长者心得清净悟寂灭忍上四部竝西天竺梵本所出毗沙门天王经一部一卷大乘经藏祕密部收佛在舍卫国祇树给孤独园说此中所明时毗沙门天王初夜放光来礼佛足说偈赞叹四方天王皆来礼佛各以威德护四大洲时毗沙门次说呪句若干闼婆闻此神呪复作娆乱一切有情者头破七分如阿梨树乃至广陈呪句最后世尊赞叹此经有大威力此乃世尊威神加被天王令宣密言护持含识也圣曜母陀罗尼经一部一卷大乘经藏祕密部收佛在阿拏迦嚩帝大城说此中所明八部龙神九曜星宿人非人等佛为说法时金刚手菩萨天眼观众见诸宿曜恼害众生请佛说法为作拥护佛于自心出大光明入宿曜顶乃说呪句复说圣曜母呪以作加持令诸众生所愿如意解忧经一部一卷小乘经藏收佛在舍卫国祇树给孤独园说此中所明初陈二偈次长行说凡夫迷着恩爱生忧今佛为说解忧之法令诸众生学断轮回如诸声闻断漏离忧出于三界也佛一百八名赞一部一卷文殊师利一百八名赞一部一卷圣观自在菩萨梵赞一部一卷上六部竝中天竺梵本所出右经集三藏沙门法天译法贤证梵义施护证梵文沙门清沼令遵惟净笔受沙门慧达缀文沙门惠温守峦智逊慧超知则守遵归省云胜证义太仆少卿张洎润文殿头高品杨继诠供奉官张美监译是月三日监使引三藏等诣崇政殿捧所译经具表上进其词曰臣法天等言臣等今译就七佛等经赞共一十部一十一卷经旨宏深显密交辩赞文奥妙华梵双彰圣曜母之揔持化诸列宿毗沙门之祕印伏彼邪魔或示缘生或明施报或立安居之制或剪烦恼之根由旁设于化城冀同归于觉苑庆斯法宝出自圣朝伏惟应运统天睿文英武大圣至明广孝皇帝陛下道际净居光超梵辅御金轮而化千界膺宝历而接九皇浸惠泽于飞满偃仁风于卉木而复凝神净域索隐真筌译鹤树之遗音广龙宫之祕藏洪惟妙教永赞丕图适逢降圣之辰仰祝后天之寿前件新译经集谨缮写上进以闻是日命坐赐茶亲加抚慰钖赐如例诏以经集入藏颁行并度本院童行十有一人为僧大中祥符法宝录卷第七大中祥符法宝录大中祥符法宝录卷第八别明圣代翻宣录中之七藏乘区别年代指明二之六二年七月译成经律集一十二卷帝释般若波罗蜜多心经一部一卷大乘经藏祕密部收佛在王舍城鹫峯山说此中所明佛为帝释说般若波罗蜜多甚深之义非一非异亦非断常去来等相乃至五蕴六度十八空等亦非一异断常等相义括尘沙性融真界后说神呪般若心明是无上明摄诸胜用然与诸法非即非离混入诸法妙真常门揔摄一切神通胜用徧照般若波罗蜜多经一部一卷大乘经藏祕密部收佛在他化自在天宫为金刚手等说诸菩萨清净法门又说祕密吽字义门摄一切法又说二十五种祕密法门大明呪句如是印呪破一切罪作诸吉祥又说得闻此经一四句偈圣贤卫护命终得生十方净土乃至获诸胜妙功德此之大旨者广显菩萨清净法门谓即微妙祕密吽字此字乃入智用之门警悟一切瑜伽行者令得祕密相应故也五十颂圣般若波罗蜜多经一部一卷大乘经藏收佛在王舍城鹫峯山说佛语须菩提若诸异生及声闻缘觉受持此经者速成正等觉以三乘法平等一如乃至六度十八种空三十七品菩提分等诸法无异如是知者而速成就阿耨菩提此之大旨者般若能生彼一切法般若平等住一如故诸法亦住平等一如如是知者速得证悟故也四无所畏经一部一卷大乘经藏收佛在舍卫国祇树给孤独园说此中所明如来成就四无所畏能转法轮乃为广陈四无畏义又说曾于八大众中得无所畏大乘戒经一部一卷大乘律藏收佛在舍卫国祇树给孤独园说此中所明诸苾刍等求解脱者宁舍身命不坏律仪破毁者沈沦恶道守护者当得见佛又毁戒者如无目人对鑑亦然意令苾刍奉持戒律出离轮回断诸染因趣成佛果者也圣最胜陀罗尼经一部一卷大乘经藏祕密部收佛在波啰钵多国星左大城虞弥曩精舍说此中所明有一苾刍出星左城于其中路逢一大人知是文殊因问所从文殊具荅阎浮众生当有种种风广等病及诸灾沴为阿修罗及恶鬼神之所娆乱即为宣说最胜大明祕密呪句若诵一徧或复五徧灾病悉除此乃文殊菩萨悲愍恶世一切众生宣说此明令其持诵俾得拔除诸苦者也圣六字增寿大明陀罗尼经一部一卷大乘经藏祕密部收佛在舍卫国祇树给孤独园说此中所明阿难有疾佛为宣说六字大明使令受持消除疾苦又复此明增益寿命而此呪者有六威德大师同共宣说又以呪言呪线系患人手令得安隐山可令动海可使竭说此呪明故不虚妄也增慧陀罗尼经一部一卷大乘经藏祕密部收析出别译此中所明大慧菩萨为童子相菩萨宣说明句欲令世闲诸愚痴者依法诵此陀罗尼故于六月中即获聦利傥信发一念乃报起多门显此呪明有大功力诸佛经一部一卷大乘经藏收佛在王舍城鹫峯山说此中所明目连运通徃色究竟天问彼天人何时有佛出世成道有百天众同荅目连经百千劫佛出成道目连离彼还至佛所请问前事佛言彼天知见甚少荅汝之言未可深信佛因广谈多佛出世利生说法乃至彼一一佛成正觉尊历无数劫我今成佛劫数甚多此之大旨者因目连之现通举徃事而伸问还以白佛方决其意乃显如来了达三世悉无碍也大乘舍黎娑檐摩经一部一卷大乘经藏收佛在王舍城鹫峯山说此中所明佛语苾刍若于十二缘生而能见了是名见法以见法故即名见佛舍利子闻不能解了因即徃问慈氏菩萨慈氏初即略说缘生名相及八正道后复广明缘生之义又说六界无我等相若有能观十二缘者名为正观是即正慧了三世法悉无去来乃至当为授菩提记一切如来说佛顶轮王一百八名赞一部一卷圣多罗菩萨梵赞一部一卷上一十二部竝中天竺梵本所出右经律集三藏沙门施护译法贤证梵义法天证梵文沙门清沼惟净笔受沙门慧达智逊缀文沙门惠温守峦慧超守遵道文归省云胜全永证义太仆少卿张洎润文殿头高品杨继诠供奉官张美监译是月十日监使引三藏等诣崇政殿捧所译经具表上进其词曰臣施护等言臣等今译就帝释般若波罗蜜多心经等一十二部一十二卷或宣般若或显揔持摽帝释者秉智炬之大天称徧照者破有暗之胜用谈乎空理得空中之不空示彼密因即密中之深密自在天上赞六字神功给孤园中演七支戒体性异于根茎枝叶味分于酥酪醍醐始自一音应乎品类允属承平之运更崇化度之门伏惟应运统天睿文英武大圣至明广孝皇帝陛下德被四天行跻十地运洪慈而济俗敦众善以保邦归依上乘钦崇至教受能仁之夙记启像劫之胜因广译祕文宏开觉路臣等叨承诏命获奉宣扬敢凭最上之缘永福无疆之祚前件新译经律集谨缮写上进以闻是日命坐赐茶亲加抚慰钖赐如例诏以经律集入藏颁行是年五月诏西面㳂边黎州阶州泰州广州等四处有梵僧自天竺来及中国僧游天竺还者所賷梵经舍利功德等竝先具奏闻其梵经等仍封以进是年十月译成经七卷佛母宝德藏般若波罗蜜多经一部三卷大乘经藏收析出别译揔有三十三品上卷所明行无所行是行最上又云菩萨由得安隐之乐大乘之乘徃诸方所又说常与无常我及无我有为无为一切诸法皆悉住于无相之行若以香华供养佛塔或复营造不及书写受持功德又若有人供养舍利不如供养般若供养般若者速得解脱又化河沙佛剎众生证罗汉果不如持此般若功德能成无上正等觉尊又说声闻功德布施持戒不如菩萨福蕴少分若不信般若或生诽谤是人少智堕阿鼻狱又明果色清净即一切智清净犹如虚空不断不坏菩萨发心闻此般若虽未授记而亦非久得证菩提又明菩萨魔事而不可数种种变化起诸魔相中卷所明十方诸佛从般若生三乘圣法皆般若出一味法中离诸分别菩萨智心舍法我见智起自然获佛功德如王不举国政自行善入智门其义如是又说如度海舩或时破坏须依草木得达彼岸人发信心依于般若得越苦海成佛菩提又明佛果菩提大智功德皆从般若而得成就十方世界三世佛法一切住如实无得无分别菩萨若求如是法者应当精进而行般若又若求清净行最上行乃至为法舍于身命如须弥山名不退行又色等五蕴甚深无相如是六尘十二界空非空非实不可得故谷种生果非有非无佛果如幻离有无性而无所着乃至得授佛菩提记又行解脱门非求寂静如鸟飞空非住于空非住于地菩萨如是无所住故方获最上神通之力又复菩萨或有执魔从自心现作亲友相言汝名佛菩萨闻巳心生忻悦为魔所着故当观察又智者依师疾得无上乃至依彼善友速能成就诸波罗蜜等下卷所明行大智行施甘露法利益人天平等无闲决定当证法王之位又魔恐菩萨证法王位处天常忧现相欲令生退惧心大智菩萨虽覩是相心亦不动又明若学戒法而不作相知非二相名学佛法诸佛化现所作皆无菩萨智行亦复如是离诸取着如幻化等菩萨了知般若生信清净真实是即奉行一切智等树林华果皆从地生地无增减三乘人天安隐之法皆从般若之所生故当知般若亦无增减又明修四禅定当得菩提乃至度脱众生圆满净土离相不二求佛菩提于诸众生起慈忍故令人闻言悉皆欢喜等持戒高远修成定行证佛菩提离诸鄣碍犹如皎月出于云中又布施赈贫获于富乐明宝德藏中有妙药若人服之悉证道果等此之大旨者谈般若无着之本演涅槃寂静之源离色离心非空非有圆融净妙法性甚深实上乘之真教者也大乘无量寿庄严经一部三卷大乘经藏收佛在王舍城鹫峯山说上卷所明佛集苾刍说过去劫值燃灯佛乃至值遇世自在王如来发菩提心请说佛剎功德广发大愿等中卷所明作法苾刍于徃昔时对佛发愿精进修习历阿僧祇为求菩提乃至成佛巳来于今十劫等下卷所明东方世界河沙剎土菩萨声闻以妙香华供养极乐世界无量寿佛彼佛因中发大愿言愿我当来成佛之日人闻我名顶礼称赞皆生净土即得解脱等此之大旨者始自如来谈于因行遇燃灯佛得授记别后复广赞极药国土劝人求生欲使含识忻慕净土而趣证菩提者也萨钵多酥哩踰捺野经一部一卷小乘经藏收佛在毗舍梨国猨猴井楼阁精舍说此中所明佛谓苾刍作如是言诸行无常是生灭法如劫坏时七日出现江海枯涸山石融销三千世界悉如灰烬岂有众生而得久住意令苾刍起厌离心求脱三界趣证四果矣上三部竝中天竺梵本所出右经三藏沙门法贤译法天证梵义施护证梵文沙门清沼惟净笔受沙门智逊慧达缀文沙门惠温守峦慧超守遵道文归省云胜全永证义右谏议大夫张洎润文殿头高品杨继诠供奉官张美监译是月二日监使引三藏等诣崇政殿捧所译经具表上进其词曰臣法贤等言臣等今译就佛母宝德藏般若波罗蜜多等经三部七卷上二部说从报体峻辟幽关皆十地等流具尘沙功德之所入也趋其行者造真如之实际下一经演自化身曲开权径唯四果小圣灭分别烦恼之所由也遵其道者得生空之涅槃咸一雨之所霑逐三根而受润教传华夏福被人天伏惟应运统天睿文英武大圣至明广孝皇帝陛下德迈普香道侔大梵凝旒御极正玉历以承干端拱临人应金轮而抚运大阐无为之理深探不二之门螺髻圆音协圣时而再震鹭池嘉会当此日而中兴臣等庆逢贯月之辰式贡雨花之教庶资景福永固皇图前件新译经谨缮写上进以闻是日命坐赐茶亲加抚慰钖赐如例诏以其经入藏颁行仍度本院童行十有一人为僧是年三月中天竺摩竭陀国僧吉祥志献梵经三夹五月师子国僧佛护与甚徒五人来朝献梵经二十夹七月中天竺僧佛护献梵经五夹四年十一月南天竺僧惠吉祥献梵经一夹是月师子国僧觉喜献梵经六十二夹舍利佛骨菩提印白㲲画像并白㲲书随求真言轮及如意轮坛仪等五年正月译成经集七卷金刚手菩萨降伏一切部多大教王经一部三卷大乘经藏祕密部收析出别译上卷所明降伏部多成就之法八部多主成就处所及部多女法行印相乃至持诵此真言时须弥山动海水倾摇等中卷所明降诸部多观想之法或想月轮中有吽字或夜叉女成就印相等下卷所明作曼拏罗法用次第彼以白檀及牛黄末于桦皮上𦘕夜叉像诵明加持部多即现此之大旨者显是呪明具难思力起胜方便开悉地门一切部多皆悉降伏上一部北天竺梵本所出一切如来乌瑟腻沙最胜揔持经一部一卷大乘经藏祕密部收佛在极乐佛剎善法堂中说此中所明无量寿佛为令有情离疾病苦说此法门若能书写持诵供养脱一切病复能成就一切事业最上大乘金刚大教宝王经一部二卷大乘经藏祕密部收佛在广严城菴罗树园说上卷所明佛放大光踰于日月阿难请问此光因缘佛即为说时有天子名印捺啰部帝欲闻深法佛乃为其宣说四种最上之法谓声闻缘觉二乘方广大乘最上金刚大乘等闻者必获无生法忍下卷所明佛勑金刚手菩萨观彼天子发诚谛心欲请菩萨宫中供养时金刚手菩萨应机赴请因为广说大乘祕密甚深之法欲令王等证无生忍复有沙门婆罗门等及四印度王悉集宫中随喜听法是时菩萨于六年中王宫说法示教既终隐身不现此之大旨者通标四乘具包众法摄祕密甚深之义入瑜伽解脱之门二谛融明三空互入祕密主应机设法印度王证悟无生理致渊微教乘彰显寔曰最上大乘祕门相应法中深旨者也菩提心观释一部一卷上三部竝中天竺梵本所出右经集三藏沙门法天译法贤证梵义施护证梵文沙门清沼惟净笔受沙门智逊缀文沙门惠温仁彻守贞从志慧达守遵道文处圆云胜证义翰林学士中书舍人张洎润文右内率府副率张美殿头高品杨继诠监译是月十二日监使引三藏等诣崇政殿捧所译经具表上进其词曰臣法天等言臣等今译就金刚手菩萨降伏一切部多大教王等经三部菩提心观释一部共七卷其经也皆如来诚谛之言利均蜎蠢其释也唯菩萨集撰之义炳若丹青智起四心秉摧邪之慧刃名彰五日立破有之智灯从大揔持门入不思议境以观发慧综五部而摄心得意忘言体三轮而泯迹仰斯真教广利有情恭惟应运统天睿文英武大圣至明广孝皇帝陛下德契穹旻心冥大觉应千轮而御宇严百福以垂裳受密记于双林三祇云满运大慈于沙界二利同修宏敞玉华广开金藏臣等䇿名法苑视秩清途唯期翻衍之鸿因永赞緜长之宝祚前件新译经集谨缮写上进以闻是日命坐赐茶亲加抚慰钖赐如例诏以经集入藏颁行是年四月译成经七卷护国尊者所问大乘经一部四卷大乘经藏收佛在王舍城鹫峯山说第一卷明佛集大众说起教因护国尊者请问世尊以何等法为菩萨行能得一切最上功德由是如来称叹善哉为说四法若能修习具足清净是名菩萨乃至重复说偈明前行相等第二卷明有四种法为菩萨缚次说八种补特伽罗离菩提心不得为说最上功德殊妙之法复明净光天子为太子福光广说法要令离尘境等第三卷明净光天子劝彼太子离于染着令其出家时发光王乃为太子造立宫殿诸娱乐具诱引其心令生爱着俄闻空天赞三宝德太子请问天具宣扬第四卷明福光太子闻三宝德归佛出家志求菩提佛为宣说菩萨行等时发光王既失太子悲泣求访因诣佛所佛为说法其王即时得不退转阿耨菩提至于如来入涅槃后茶毗起塔广作佛事其后赞经功德暂闻信受胜僧祇劫行五波罗蜜等此之大旨者谈本行之因明大乘之义暂闻读诵果利难量至信受持功能莫大实最上甚深之教也上一部中天竺梵本所出金刚香菩萨大明成就仪轨经一部三卷大乘经藏祕密部收佛在覩史多天说上卷所明大众问佛教起因由如来受请入三摩地忽于眼中放大光明其光徧照十方佛剎光徧照巳还佛前住如大火聚化忿怒像现身光明于金刚手大菩萨前说此大明及说息灾增益敬爱降伏等法中卷所明降伏法用即金刚香成就大明祕密印相献香华等下卷所明择地结界观想字轮能调难调忿怒印相乃至金刚速行大明等法上一部西天竺梵本所出右经三藏沙门施护译法贤证梵义法天证梵文沙门清沼惟净笔受沙门慧达智逊缀文沙门惠温仁彻守贞从志守遵道文处圆云胜证义翰林学士中书舍人张洎润文右内率府副率张美殿头高品杨继诠监译是月八日监使引三藏等诣崇政殿捧所译经具表上进其词曰臣施护等言臣等今译就护国尊者所问大乘经等二部七卷在昔如来神化无方灵机莫测现希有事说最上乘王舍城中显真如于言外覩史天上明悉地于字轮由尊者之发机自菩萨之开化理当冥契行在圆修妙德莹然假要筌于般若灵光焕若扬祕印于瑜伽将阐斯文聿钟昌运伏惟应运统天睿文英武大圣至明广孝皇帝陛下同风三代比德九皇道昭于二十八天瑞显于三十二相探微言于鹫岭洞究真源蹑净行于龙华深穷实际臣等道慙支鹤德谢安鹏译梵从华续佛乘于不朽瞻天颂圣祝尧历于无疆前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年梵学沙门智江致宗二人诏充译经笔受缀文沙门慧达诏授右街鉴义大中祥符法宝录卷第八大中祥符法宝录佛三身赞等二合一卷佛三身赞曼殊室利菩萨吉祥伽陀上三部竝中天竺梵本所出右经集三藏沙门法贤译法天证梵义施护证梵文沙门清沼惟净智江致宗笔受沙门智逊缀文沙门仁守贞从志道文哲云胜句端守赞道澄证义给事中杨砺润文右监门卫率府率张美内供奉官杨继诠监译是月十九日监使引三藏等诣崇政殿捧所译经具表上进其词曰臣法贤等言臣等今译就大爱陀罗尼经等三部共三卷皆大雄开方便门示真实相教诸菩萨登十地之道阶由菩萨依揔持王传祕密印同乎调御也三祇之胜业吉祥大士悲苦趣以兴言大爱上人现海神而陈化虚空藏之法炬烛彼幽涂无量寿之智轮摄诸生类赞三身之妙德彰二利之大勋允属休明惟新演畅伏惟皇帝陛下钦膺骏命光纂丕图执左契以临人应飞轮而御极奉先思孝备罄于永怀临下以宽用臻于至治百神孚祐三宝垂休真化冥符梵文遐至臣等仰承诏旨幸预翻传式期莫大之良因上祝无疆之圣祚前件新译经集谨缮写上进以闻是日命坐赐茶亲加抚慰钖赐如例诏以经集入藏颁行是年十一月译成经一十卷延寿妙门陀罗尼经一部一卷大乘经藏祕密部收佛在摩伽陀国成正觉地圣金刚座大灵塔处普光明殿菩提道场说此中所明金刚手菩萨言此陀罗尼能与我及一切众生善作拥护使彼恶魔伺不得便疾病中夭亦不能侵大吉祥陀罗尼宝贤陀罗尼二经合一卷大吉祥陀罗尼经大乘经藏祕密部收佛在苏珂嚩帝佛剎说此中所明是陀罗尼有大功德若人记念获大富贵一切部多皆来畏伏宝贤陀罗尼经大乘经藏祕密部收佛在舍卫国祇树给孤独园说是时有大夜叉主其名宝贤而白佛言我有祕密心陀罗尼若能持诵依法所作一切如意圣多罗菩萨经一部一卷大乘经藏祕密部收佛在香醉山五髻干闼婆王宫说此中所明佛世尊于天人众中如须弥山显于大海是时五髻干闼婆王言愿佛世尊悲愍于我天人阿修罗等与作广大利益安乐愿为宣说多罗菩萨一百八名佛乃为说如是名号最后复说多罗菩萨陀罗尼等戒香经一部一卷小乘经藏收佛在舍卫国祇树给孤独园说此中所明佛谓阿难世闲何香有风无风徧十方闻谓近事男及近事女持佛五戒不杀盗等如是五种净戒之香有风无风徧十方闻一切闻者咸皆称赞息除贼难陀罗尼经一部一卷大乘经藏祕密部收佛在摩伽陀国菴罗树园侧韦提呬山帝释巖中说此中所明阿难一时忽见大恶盗贼之众自远而来即生怖畏因以白佛佛乃为说此陀罗尼能除一切贼难怖畏一切如来名号陀罗尼经一部一卷大乘经藏祕密部收佛在摩伽陀国法野大菩提道场中说此中所明观自在菩萨一时白佛我有一切如来名号陀罗尼是陀罗尼过去庄严现在贤善未来星宿三劫千佛同共宣说佛勑许宣时观自在菩萨先说如来诸名号巳次说祕密陀罗尼句观自在菩萨母陀罗尼经一部一卷大乘经藏秘密部收佛在广严城说此中所明普贤菩萨白佛言世尊我有观自在菩萨母陀罗尼大明章句佛勑许宣普贤乃说如是祕密微妙呪句即菩萨母若有受持读诵之者罪业消除一切所求皆得成就祕密八名陀罗尼经一部一卷大乘经藏祕密部收佛在舍卫国祇树给孤独园说此中所明佛谓金刚手言我今于汝金刚部中略说汝之祕密八名及陀罗尼若持诵者退散魔怨于诸所求不难而成上八部竝中天竺梵本所出大正句王经一部二卷小乘经藏收一时迦叶童子在憍萨罗国尸利沙大城之北尸利沙林鹿野园中说上卷所明是时有王名大正句都彼大城每作是言无有来世亦无有人复无化生起斯异见乃问迦叶迦叶为王广宣其事设以喻况显斯义旨以善方便使令开悟下卷所明迦叶告王勿更有喻证彼无人无后世邪王言有喻可证此理最后乃至其王受化心开意解向佛投诚受三自归永持五戒上一部西天竺梵本所出右经三藏沙门法贤译法天证梵义施护证梵文沙门清沼惟净智江致宗笔受沙门智逊道澄缀文沙门仁彻守贞从志道文怀哲云胜句端守赞证义翰林学士给事中杨砺润文殿头高品郑守钧监译是月二十三日监使引三藏等诣崇政殿捧所译经具表上进其词曰臣法贤等言臣等今译就延寿妙门陀罗尼等经九部共一十卷皆如来起后得智说如实言应机而立三乘诣理而归一揆菴罗树下演奥密之灵筌鹿野苑闲示人天之妙利或止香醉山里或处菩提场中踞解脱牀现㧾持印见闻生信皆得吉祥教授利他速获悉地传流所及翻演惟新恭惟皇帝陛下德緫妙严道跻梵辅行清净化修菩提于三十四心住常乐门承记别于百千万劫钦承先旨宣畅祕文广阐译筵奉扬真教臣等叨膺明诏同演契经敢因枢电之降祥仰祝河沙之筭福前件新译经谨缮写上进以闻是日命坐赐茶亲加抚慰钖赐如例诏以其经入藏颁行又法贤法天施护竝诏加朝奉大夫仍度本院童行十有一人为僧十二月泥波罗国僧罗护罗献梵经二十六夹咸平元年七月译成经七卷频婆娑罗王经一部一卷小乘经藏收佛在王舍城杖林山中灵塔处说此中所明频婆娑罗王与诸臣佐同诣佛所伸礼奉巳时有婆罗门等作是念言优楼频螺迦叶寿三百岁领徒五百投佛出家而世尊者方成正觉师少资老遂起疑心佛知其意令彼迦叶现十八变还复本座佛为众说五蕴生灭涅槃寂静众闻法巳各得果利频婆娑罗王亦获胜益于佛法中得无所畏旧城喻经一部一卷小乘经藏收佛在舍卫国祇树给孤独园说此中所明佛为苾刍宣说徃昔未证果时观十二支逆推老死因生支有乃至行支因无明有返观还灭亦复如是既居果位返念因时如人履其旧道达旧都城如来今日到涅槃城严丽如故返照其源法无差别人仙经一部一卷小乘经藏收佛在那提迦城崐左迦精舍说此中所明阿难问佛频婆娑罗王及彼城中诸优婆塞此灭彼生行愿果报世尊因为示相观察又以神通使空声曰我是人仙因此向佛次第宣说频婆娑罗王及彼八万诸优婆塞由信佛法证须陀洹又说梵王变现神通因四神足说四念处及八正道皆言如来悉知悉见令诸众生咸得清净信佛功德经一部一卷小乘经藏收佛在阿拏迦城菴罗园说此中所明因舍利弗欲说如来功德等事佛赞许说此所说者正显如来能说广大最胜妙法若善不善及诸缘生等又舍利弗说或修一法或灭一法或证一法及说七种人法证四果法悉为显诸外道不信于佛明舍利弗深生信奉信解智力经一部一卷小乘经藏收佛在舍卫国祇树给孤独园说此中所明佛为苾刍说信解力此法即是真如之理唯佛能知谓佛所有五力十力于是法中实知实证是能了知佛无上处作师子吼转妙法轮作是说者意令苾刍如理修学故也善乐长者经一部一卷大乘经藏祕密部收佛在迦毗罗城说此中所明善乐长者了达四谛信向三宝忽于一时不见色像遥向世尊归依发愿佛勑阿难持呪徃彼为作救护是时长者以呪力故即能观照还复如故上六部竝中天竺语龟兹国书法身经一部一卷大乘经藏收析出别译此中所明广显佛之法身功德及说化身种种胜用若有求成正等觉智诸苾刍等应当如理如实了知随所了知如理应修等上一部中天竺梵本所出右经三藏沙门法贤译法天证梵义施护证梵文沙门清沼惟净智江致宗笔受沙门智逊道澄缀文沙门仁彻守贞从志道文云胜怀哲句端守赞证义翰林学士给事中杨砺润文殿头高品郑守钧监译是月十一日监使引三藏等诣崇政殿捧所译经具表上进其词曰臣法贤等言臣等今译就频婆娑罗王等经七部共七卷教分于半字满字理契于大根小根或支流别行或随方设化崐左迦舍现神足通给孤独园作师子吼三脱门之显敞岂闲贤愚八正道之坦夷宁容瓦砾彰人仙之宿住示长者之本因金口亲宣玉华载译伏惟皇帝陛下纂承圣业茂建鸿徽钦奉大雄阐扬真法洞三空之奥邃究七觉之幽微臣等学谢安清道慙支谶今以中元届节妙义初翻冀凭觉地之因永福后天之祚前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年四月北天竺僧迦兰拏扇底献梵经三十一夹五月北天竺僧如来吉祥献梵经一夹并观音铜像一躯是年十一月译成经律七卷最上祕密那拏天经一部三卷大乘经藏祕密部收揔有九分佛在毗沙门宫为大众说上卷所明成就仪轨因毗沙门劝请说法佛从面门出七色光入那拏天顶时那拏天说心大明令人持诵所求成就中卷所明欲求圣药或欲调伏诸恶夜叉设咄噜等皆得随意又令依法画曼拏罗及那拏天像前持诵作诸成就皆悉如意下卷所明脩花灯涂用献供养结诸印相持诵大明欲作护摩及诸敬爱依法施作所欲皆成揔彰此部经之大旨者显佛世尊为利益故诣毗沙门宫摄伏部多制诸恶者放光表瑞受请应机复欲彰其那拏天力得大自在具大威神说自心明而为降伏以伏恶故增益法成自得敬爱由此普能成就诸法入修罗宫出地伏藏圣劒圣药八法皆成故知大觉权方设降伏之轨范真乘祕要彰悉地之功能悲智相应印明融贯摄用归体同入真常彼那拏天即菩提智斯乃祕密深旨者也帝释所问经一部一卷小乘经藏收佛在摩伽陀国王舍城东帝释巖中为帝释说此中所明帝释天主问烦恼因求出离法佛说烦恼憎爱为因由憎爱故起诸过失令断染因修诸净行帝释闻法远尘离垢得法眼净决定义经一部一卷小乘经藏收佛在舍卫国祇树给孤独园为苾刍说此中所明谓蕴处界缘生四谛二十二根佛十力等决定名义显佛所说决定正法纯一无杂清净圆满上三部竝中天竺梵本所出四品法门经一部一卷小乘经藏收佛在舍卫国祇树给孤独园为阿难说此经凡有四名一名四品法门二名法镜三名甘露鼓四名多界意明众生愚迷不了四法谓界处缘起处非处法不善了故迷于正理不能断苦而求解脱世尊为说令其修断趣证圣果等解夏经一部一卷小乘律藏收佛在王舍城迦兰陀竹林精舍为苾刍说此中所明解夏法式若自有罪恣他举陈佛与苾刍无诸过失互相忍可三业清净上二部本中天竺语龟兹国书右经律三藏沙门法贤译法天证梵义施护证梵文沙门清沼惟净智江致宗笔受沙门智逊仁彻缀文沙门守贞从志道文云胜怀哲句端守赞道一证义枢密副使工部侍郎杨砺润文殿头高品郑守钧监译是月十九日监使引三藏等诣崇政殿捧所译经具表上进其词曰臣法贤等言臣等今译就最上祕密那拏天等经律五部七卷雷音爰震道种方萌由机感之多门乃权实之殊致或处莲华藏彰祕密之神功或现甘露王明决择之真要菴罗巖窟演四谛之法轮迦兰竹林制九旬之仪范皆令解脱咸趣菩提示凿井而必使见源设化城而当期获宝允钟昌运广达真风伏惟皇帝陛下道际释天明齐佛日握符御极膺三叶之宝图灌顶临轩备二严之妙相而复深穷至理旁阐真乘梵简继臻法音弥震臣等共偱凡识恭译圣言钦成命以增忧仰昔贤而怀愧幸逢圣节同罄臣诚庶资华藏之祕筌以致椿龄之善颂前件新译经律谨缮写上进以闻是日命坐赐茶亲加抚慰钖赐如例诏以经律入藏颁行是年诏赐梵学僧智江号宣密大师致宗号揔持大师本院童行十有一人悉度为僧大中祥符法宝录卷第十大中祥符法宝录大中祥符法宝录卷第十一别明圣代翻宣录中之十藏乘区别年代指明二之九二年十一月译成经八卷最上根本大乐金刚不空三昧大教王经一部七卷大乘经藏祕密部收揔有二十五分佛在他化自在天宫为诸菩萨说第一卷明清净法门真实之理金刚安想大曼拏罗观想已身同于诸佛结印持诵诸鄣销除证大菩提一切成就第二卷明现忿怒形降伏三界净诸烦恼灌顶心明印相轨仪字轮三昧所欲成就速证菩提第三卷明曼拏罗法献种种供养赞金刚手尊随意愿求速得圆满第四卷明印相成就及菩提心利益有情所作无碍现忿怒相降伏诸天归佛法僧住于三昧第五卷明说曼拏罗大法仪轨除诸业鄣销灭三毒一切相应诸佛三昧成就仪轨最胜无伦行人受持所欲圆满第六卷明欲受灌顶发菩提心依本部法抛华坛中华所堕处即是本尊然以金刚净水灌顶授三昧法令修相应决证菩提所求皆得第七卷明诸部印相及诸大明次第敷宣名字行相如是祕密为利众生依法修行所愿圆满揔彰此部经之大旨者显毗卢遮那从真实心出真言行真言行中演祕密义此义甚深摄一切法于诸教中而为根本即此根本上中最上号大乐法大乐法者是佛三昧佛三昧者即不空心此心真实融诸智用此法门中凡有四事性即无生妙理相即正智权方体即大乐不空用即随冝三昧包括四义混入四明修行者入解脱之要门解悟者了真言之正行是知瑜伽旨趣正其心而有归祕密神通统其用而无相有无同体染净一源觉智圆明斯乃真言之妙行也护国经一部一卷小乘经藏收佛在俱卢城出游化利渐至覩罗聚落为婆罗门长者等说此中所明护国长者出家之缘以坚固因证声闻果等上二部竝中天竺梵本所出右经三藏沙门法贤译法天证梵义施护证梵文沙门清沼惟净智江致宗笔受沙门仁彻句端缀文沙门守贞从志道文云胜绍琛怀哲守赞道一证义司封郎中知制诰朱昂润文殿头高品郑守钧监译是月二十二日监使引三藏等诣崇政殿捧所译经具表上进其词曰臣法贤等言臣等今译就最上根本大乐金刚不空三昧大教王经一部七卷护国经一部一卷详此二部显分两乘自在天宫端法身于华座覩罗聚落俨化质于宝台峻辟言枢宏开觉路诱诸菩萨出处于清净法门令彼声闻成熟于寂灭道果三密懿范四谛妙门彰如来灌顶之仪明长者出家之利字轮发燄智劒增辉阐兹祕要之文属在钦明之运恭惟崇文广武圣明仁孝皇帝陛下盛德冠古至仁如天凝神静渊得四禅之妙乐跻俗富寿扬十善之真风惟梵诰之遐臻赖鸿猷之溥畅臣等谬依觉地幸厕法筵覩里社之殊祥亲逢睿圣奉竺干之妙教式助庄严前件新译经谨缮写上进以闻是日命坐赐茶亲加抚慰钖赐如例诏以其经入藏颁行诏赐证义僧道一紫衣怀哲号辩才大师又赐职掌僧澄宝澄清二人紫衣澄绪号广慧大师并度本院童行十有一人为僧元年春法贤等因奉所译经见上具表陈请云臣法贤等言臣等闻赞法之文基于先古继圣之作肇自有唐非睿词无以饰金言非宸毫无以严宝藏将期报佛罔避闻天臣法贤等诚惶诚惧顿首顿首伏以永平巳还梵简乃臻于象阙贞观之际天章盛被于龙宫襃善逝之嘉猷成圣皇之能事先皇帝栖神妙境宅业净方荐开译梵之筵深契了空之义躬摛凤藻星繁有烂之文首冠宝乘霞布无为之典词旨超邈理致渊凝振鼓吹于梵天绘丹青于海藏永光三宝用伏四魔伏惟皇帝陛下圣性生知宸聦天纵五礼外畅酌三代之弛张四智内融究羣筌之顿渐翻宣之盛允属于我朝钦尚之深宁踰于此日然于继序尚阙圣文奋藻褰华愿续神宗之盛美发蒙启滞庶扬调御之真风重耀义天增辉佛日臣等性识不敏宣译无闻慙非青眼之流误窃连眉之誉敢期圣造特运天才符双林嘱累之言允五众流通之志腾芳远劫垂范大千臣等敢昧死请御制圣教序文以继先圣述作冠于新译诸经之首臣法贤等无任𧆛祈激切之至谨具表陈请以闻二年秋上遣中使赵诚信赍赐继作圣教序翌日奉表谢云臣法贤等言臣等今月二十二日入内内侍高班赵诚信奉传圣旨法贤曾上表章乞朕制圣教序属以谅阴之内不暇抽毫近禫服巳除方始构思今赐法贤等继作圣教序一首者敷睿律于祇园烛宸章于海藏空门耸观释部生晖凡在含灵同增激抃伏惟皇帝陛下诞膺宝命绍启昌图恢妙道以化民演淳风而救世能仁应现高居金粟之尊正觉流通广度河沙之众辟重云之净剎购白马之真经远集缁徒共司祕籍臣欣从异域早预胜因译西竺之诸诠纂毗邪之磪论三乘洞彻愧微生肇之才四句森罗幸协兰腾之𧨏易葭灰而未几成贝叶以滋多太宗皇帝抚震旦之中区受如来之密印特垂英藻用畅真宗摅奥旨以冠篇刻贞珉而镇地宏敷像教永示人伦陛下寅嗣丕基茂崇先烈臣是敢辄陈愚恳上达皇慈载析序述之言庶阐鸿明之化方虞进越亟沐颁宣郁穆为章表姬王之善述温纯作范见羲帝之弥文覃至理于冥枢畅仙音于法界四生具仰顿涤于尘曚一雨旁霑普昭于润益退思庸浅叨获受持徒倾信向之诚讵测渊沖之量臣等无任感天荷圣激切屏营之至谨奉表称谢以闻是年五月北天竺僧佛护献梵经七夹三年十一月译成经七卷未曾有正法经一部六卷大乘经藏收佛在王舍城鹫峯山中说第一卷明始因妙吉祥菩萨住其山侧菩萨天人咸诣其所共作是言佛一切智云何趣证时有菩萨名龙吉祥与众菩萨次第各说佛一切智如是说巳妙吉祥言当于诸法离分别相平等相应即证佛智第二卷明时佛会中光严菩萨问于佛言彼妙吉祥来此会邪佛神力故令妙吉祥忽然而至光严菩萨白妙吉祥云何大士异处说法对以佛所说法唯佛能知是故我今随力演说第三卷明佛令舍利子发菩提心舍声闻果乃至万人同发大心又为摩伽陀王说无生法令发道意第四卷明妙吉祥菩萨于初中后夜为诸菩萨广说法要摩伽陀王而来迎请入宫供养乐欲听法妙吉祥言法无所说诸法无二无差别等第五卷明摩伽陀王既闻法巳悟法性空得无生忍白妙吉祥我于今日断诸疑惑妙吉祥云作是言者未断诸相时王欢喜即以妙㲲被菩萨身菩萨尒时隐身不现空中告曰王所见相非我所受第六卷明妙吉祥与众同还佛会鹙子白佛摩伽陀王见法无生诸业尽邪佛言王闻深法岂有鄣累而不灭尽复说其王于后成佛号清净境界寿俱胝岁太子尒时为金轮王四事供养后得菩提寿量同等斯经大旨实曰难思皆离相之至言矣上一部本中天竺语师子国书分别缘生经一部一卷小乘经藏收佛在乌卢尾螺池边泥连河侧菩提树下说此中所明佛初成道思念世闲苦乐二法无能免者若能观察是大义利然后广说十二缘生逆顺次第上一部本中天竺语龟兹国书右经三藏沙门法天译施护证梵文梵义沙门清沼惟净智江致宗笔受沙门仁彻句端缀文沙门守贞从志道文云胜怀哲绍琛守赞道一证义翰林学士吏部郎中知制诰朱昂润文殿头高品郑守钧监译是月二十四日监使引三藏等诣崇政殿捧所译经具表上进其词曰臣法天等言臣等今译就未曾有正法经一部六卷分别缘生经一部一卷如来以平等心说微妙义王舍城里菩萨了于一乘泥连河边声闻悟于九部湛湛乎真如实际冥𡨋乎寂灭涅槃端方而安住善根宴默而思惟妙道自是二千天子发于大心五百苾刍证于初果随机缘之差别彰训导之普周允属昌辰诞敷至教伏惟崇文广武圣明仁孝皇帝陛下文明御宇清净保邦体大觉以凝神运等慈而济物钦崇祕典利益羣生述先志以惟寅译真文而弥广臣等考详华梵乏义净之全才演畅苦空愧道生之悬解幸逢庆节𧆛效至诚庶凭演教之良缘上祝后天之永筭前件新译经谨缮写上进以闻是日命坐赐茶亲加抚慰钖赐如例诏以其经入藏颁行诏赐证义僧句端号慧辩大师绍琛号宣法大师守赞号彰法大师并度本院童行九人为僧是年秋八月四日三藏沙门法贤顺化临终召其门人谓曰佛言诸行无常是生灭法汝等观念无常各勤精进言讫而逝法贤初被疾上遣中使护国医霍炳等三人诊视及以不起闻深嗟悼之复遣中使冯仁俊监护襄事所须官给法贤以西域所得佛顶骨及道具等奉遗表以献诏道具回赐本院供养仍别颁赙赠赐谥曰慧辩令僧录司具威仪十月十六日葬于京师祥符县郑当里建塔葬毕法天施护同诣便殿称谢上抚慰之诏度法贤童行二人为僧是年二月中天竺僧无畏寂献梵经四夹七月师子国僧觅得啰献梵经十九夹并佛骨舍利菩提印等四年四月译成经五卷分别布施经一部一卷大乘经藏收佛在迦毗罗城尼拘陀树园说此中所明摩诃波阇波提苾刍尼持新㲲衣来奉世尊阿难请佛为其纳受佛因赞彼摩诃波阇波提久发净信归佛法僧受近事戒复说四种布施清净谓能施所施能受所受不取于相即得清净法印经一部一卷大乘经藏收佛在舍卫国说此中所明圣法印者谓即空性无所有故亦无妄想离诸知见离诸有着由离着故摄一切法住平等见是真实见名为法印又复法印即三脱门初观五蕴离法知见次观六境离诸有想及我我所乃至见闻觉知皆悉无常无所造作是为三解脱门若修学者即得清净此乃上乘微妙之教也帝释巖祕密成就仪轨一部一卷大乘经藏祕密部收析出别译此中所明佛为金刚手说帝释巖中是大菩萨及诸神仙所安止处慈氏菩萨现在说法其巖殊胜诸佛所化若有决定趣求菩提当依仪轨修习胜行持诵大明即得成就斯乃如来之祕印也上三部竝中天竺梵本所出大生义经一部一卷小乘经藏收佛在俱卢聚落为诸苾刍说此中所明佛为阿难说十二缘生展转相续当知生法是虚妄法乃至名色识法皆不究竟若如是知住平等见是名了达缘生法也上一部西天竺梵本所出园生树经一部一卷小乘经藏收佛在舍卫国祇树给孤独园说此中所明天园生树吐叶开华天人见巳生大快乐佛言如声闻人从始出家剃发染衣猒离诸欲获初禅定如是次第至四禅定诸漏尽巳证得无学犹如彼树吐叶开华次第芳荣人所爱乐上一部本中天竺语龟兹国书右经三藏沙门施护译法天证梵文梵义沙门清沼惟净智江致宗笔受沙门仁彻缀文沙门守贞道文云胜绍琛守赞道满希昼道一修静证义翰林学士吏部郎中知制诰朱昂润文殿头高品郑守钧监译是月二十七日监使引三藏等诣崇政殿捧所译经具表上进其词曰臣施护等言臣等今译就分别布施等经五部五卷或穷檀度之源或演真空之本或说缘生是幻或明习气为因其开悟也在相应行人其修证也当成就真轨演兹妙理允属昌期恭惟崇文广武圣明仁孝皇帝陛下道冠帝先圣由天纵澄心叩寂见佛性之真常絜虑探幽得法眼之清净宏恢妙教式畅真风臣等幸託空门叨居译馆多闻第一宁希入圣之流万寿无疆愿效祝尧之恳前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年四月南天竺僧法称佛月二人来朝法称献梵经八夹菩提子数珠一串佛月献梵经一夹及舍利菩提印等大中祥符法宝录卷第十一大中祥符法宝录别明圣藏乘区别年代是年十一月译成经大集会正法经一部大乘经藏收佛在王峯山普集众会说第一卷明普勇菩萨起请世尊说于正法欲令闻者销诸重鄣不复退转大菩提心复有尼干陀众各起正信悔过自责皆发大心第二卷明普勇菩萨承佛圣旨以自神通过诸佛剎最后到于下方世界华藏佛所大作佛事谘问法要乃至佛言如是正法暂听受者于后世中为转轮王及帝释天第三卷明佛言我念过去无量劫前值遇诸佛我于尒时修勇施行是时诸佛皆授我记乃至得佛号释迦牟尼第四卷明药王军菩萨承佛圣旨观察东方见一大树人众围绕入佛会中住佛一面四方上下次第观察亦复如是时药王军见是事巳即徃东方谘问月上境界如来佛告之曰汝今当知此初生众梵行具足得大揔持第五卷明月上境界如来为药王军广说苦空无常法要诸初生者皆来问佛所生因缘佛即告言此大集会皆初生者而为缘起诸初生者即时皆得诸法具足安住十地斯经也变现难穷理趣幽远诚大乘之妙道尔了义般若波罗蜜多经一部一卷大乘经藏收析出别译此中所明佛为舍利子宣说般若相应行法菩萨修习应当了知法无所住离一切相方能圆满相应胜行斯乃真空之妙义也圣观自在菩萨功德赞一部一卷上三部竝中天竺梵本所出右经集三藏沙门施护译沙门惟净证梵文沙门清沼智江致宗笔受沙门仁彻道满缀文沙门守贞道文云胜绍琛守赞希昼道一修静证义翰林学士驾部郎中知制诰梁周翰润文殿头高品郑守钧监译是月二十一日监使引三藏等诣崇政殿捧所译经具表上进其词曰臣施护等言臣等今译就大集会正法经一部五卷了义般若波罗蜜多经一部一卷圣观自在菩萨功德赞一部一卷斯文也丹青至理羽翼真宗励其行乃妙绝九流植其果乃显超十地元明独耀灵照孤标药王神应于殊方普勇念通于尘剎繇是自他同济幽显咸滋法海珠圆义天月皎庆此中天之妙教诞符至圣之徽猷伏惟崇文广武圣明仁孝皇帝陛下道配高明功侔博厚具二严于浩劫緫四智于宸襟注怀妙密之源覃思希夷之本开大圆照富圣法财宏辟金田旁宣宝偈臣等叨居梵馆𧆛译真筌里社呈祥幸逢于令节河沙集福仰祝于昌期前件新译经集谨缮写上进以闻是日命坐赐茶亲加抚慰钖赐如例诏以经集入藏颁行是年赐证义僧修静紫衣道满号智藏大师道一号圆照大师希昼号慧日大师职掌僧澄宝号海慧大师并度本院童行九人为僧是年夏五月十八日三藏沙门法天顺化法天初被疾上遣中使护国医霍炳等二人诊视及以不起闻深嗟悼之遣中使李怀斌监护襄事所须官给法天以道具物奉遗表以献赐谥曰玄觉令僧录司具威仪七月十六日葬于京师祥符县郑当里建塔葬毕施护惟净同诣便殿称谢上抚慰之仍诏度法天童行二人为僧五年五月译成经五卷轮王七宝经一部一卷小乘经藏收佛在舍卫国为诸比丘说此中所明轮王生时当有七宝随应出现所谓轮宝珠兵象马藏女等宝神通摄化威伏一切如来出时说七觉支如王七宝超越世闲利乐羣品一切如意耳上一部西天竺梵本所出胜军王所问经一部一卷小乘经藏收佛在舍卫国祇树给孤独园说此中所明胜军大王将诸宫属羣臣俱诣佛所以七宝冠奉上于佛请说法要佛言大王当用正法而行治化观一切民皆如一子常以四法谓爱语利行同事布施而行摄化如是所行即为最胜能离邪心发生正行乃至当得成菩提果大方广未曾有经善巧方便品一部一卷大乘经藏收析出别译此中所明大意菩萨请问世尊菩萨所行于五欲境以何方便而不生着佛即谓言若人行施起最上心所获功德回向一切无有穷尽见曼拏罗献以华香饮食衣服当发大愿普令众生得大利乐起饶益心离取舍相斯上乘之旨也最胜妙吉祥根本智最上祕密一切名义三摩地分一部二卷大乘经藏祕密部收析出别译上卷所明金刚手菩萨于世尊前掷金刚杵现金刚光及忿怒相起慈悲心哀请如来同说大明从阿字生一切善法下卷所明如来是时为金刚手说成就法现种种身作种种事得三摩地乃至成于无上菩提如是所说祕密名义皆诸如来吉祥根本能生诸佛最胜功德实不思议脩行之要道也上三部竝中天竺梵本所出右经三藏沙门施护译沙门惟净证梵文沙门清沼致宗笔受沙门仁彻道满缀文沙门守贞道文守赞希𦘕道一修静证义翰林学士驾部郎中知制诰梁周翰润文殿头高品郑守钧监译是月一日监使引三藏等诣崇政殿捧所译经具表上进其词曰臣施护等言臣等今译就轮王七宝等经四部五卷惟薄伽梵说脩多罗权立五时应机缘之大小宏开八藏随种类之浅深体幻有于万端喻觉支于七宝深明檀度方登极喜之阶精究密因顿入大明之奥若二若三之说皆一圆音契根契理之谈穷诸至要福无有量德莫能称伏惟崇文广武圣明仁孝皇帝陛下道冠勋华功格天地宿承佛记启千载之祯期丕阐皇猷驱兆民于寿域方洽牺农之至化更崇释梵之真宗拯羣迷于度门究一音于宝藏臣等才识浅昧行业庸虚叨译梵文幸承天眷式无为之净福永资不拔之鸿基前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年十一月译成经论八卷一切如来金刚三业最上祕密大教王经一部七卷大乘经藏祕密部收揔一十八分第一卷明一时如来住于神通加持金刚正智清净境界与不可计一切佛剎大菩萨众及五部教主弹指召集十方如来于曼拏罗各说大明又诸如来乐说妙心毗卢遮那即作是说身心离相无所分别乃名坚固住菩提心又毗卢遮那复入变化大云庄严三摩地门从定出巳说于大明又十方如来同心劝请毗卢遮那广说祕要又说法性平等离于染净若能了知如来妙智是即名为菩提句行又阿閦如来入身语心三密定门从定出巳同四方佛各说大明第二卷明毗卢金刚宣说如来大三昧邪最上真实大明胜行三摩地法又宝生如来请金刚手说最上行转妙法轮时金刚手乃以偈荅又复菩萨现空字相说祕密智住空观想又诸佛将说本部大明时金刚手现大威势目烁光明炽然可怖说吽唵阿祕密大明又毗卢遮那入诸如来持明大士三摩地门宣说三字大金刚智第三卷明时诸如来赞金刚手胜智成就三昧相应从比出生金刚三业又金刚手归命一切牟尼导师说诸智轮三摩地行又毗卢遮那大祕密主入息灾三昧说如来明妃能令闻者满一切愿第四卷明时金刚手现大文字出生妙智及灌顶义从金刚语宣说是法第五卷明毗卢遮那宣说最上密中祕密心曼拏罗令诸行人安住三昧第六卷明一切如来法界自性无行无作非去非来乃至金刚文字皆虚妄摄第七卷明慈氏菩萨称赞普贤法界功德息诸轮回时诸如来复赞慈氏善说如是普贤行愿斯经也爰自法身处于性土互为教主各说大明实不思议之妙教矣诸教决定名义论一部一卷圣慈氏菩萨造大乘论藏收此中所明诸教根本从密字生唵字清净出生妙慧吽字为因宣说诸法复说吽字法身阿字报身唵字化身阿恶二字安住空性如是密字展转出生一切名义斯皆诸教之要义也上二部竝中天竺梵本所出右经论三藏沙门施护译沙门惟净证梵文沙门清沼致宗笔受沙门仁彻道满缀文沙门守贞继隆启沖守赞希昼道一修静证义翰林学士驾部郎中知制诰梁周翰润文殿头高品郑守钧监译是月二十三日监使引三藏等诣崇政殿捧所译经具表上进其词曰臣施护等言臣等今译就一切如来金刚三业最上祕密大教王经一部七卷诸教决定名义论一部一卷斯经也能仁所宣耀密严之心印其论也慈氏所造开精要之义林发悟羣机决择诸法觉皇之意示超证之灵规字母所生显圆脩之景行非夫至圣莫究真宗咸称最上之乘悉演无为之理庆兹奥典萃于昌朝伏惟崇文广武圣明仁孝皇帝陛下禀上圣之姿膺昊穹之命运当贤劫允致于承乎志在慈门溥绥于𥠖庶克隆景化宏阐法筵臣等才业无闻翻宣有愧幸遇流虹之节冀延拂石之龄前件新译经论谨缮写上进以闻是日命坐赐茶亲加抚慰钖赐如例诏以经论入藏颁行并度本院童行九人为僧是岁十二月诏曰西天译经三藏朝奉大夫试鸿胪卿传法大师赐紫施护国家恢崇象教演畅佛乘矧资常善以救人贵在微言之垂世以尔聿来迦卫早悟毗邪既博达于真诠固精脩于梵行译文证义旋列于简编比品增阶巳隆于爵位适覃大庆冝被渥恩司膳列卿视秩尤峻俾申优异勉荷崇高可特授试光禄卿依前传法大师充西天译经三藏散官如故翌日具表谢云臣施护言伏蒙圣恩特授臣试光禄卿者庆行华阙宠被金田载省载偱以惊以惧伏念臣潜符曩庆冥会宿因早贡梵文来下嘉运法既投于鍼介道幸契于云龙当先朝恢阐度门首逐宣扬之志自陛下绍隆景化荐尘演译之科二纪于兹诸经继出丹青竺诰乏真观之八能统领梵筵谢洪偃之四绝遐思徃哲尤媿非才仰荷恩荣实踰涯分伏惟崇文广武圣明仁孝皇帝陛下凝神净域注思香林緫万德以化民体三无而御极乃眷空门之末迹载颁象阙之明恩荐假月卿特超云侣天文焕若迥增金地之辉睿渥沛然更洽绀园之润罔知负荷诚惧满盈敢不端肃威仪勤拳演畅仰荅丝纶之命更专香火之心谨奉表称谢以闻起咸平六年春终景德元年冬译成经二部二十八卷佛母出生三法藏般若波罗蜜多经一部二十五卷大乘经藏收佛在王舍城鹫峯山中说第一卷明佛令须菩提随诸菩萨乐欲宣说般若法门须菩提曰不见菩萨及与般若是真了知第二卷明满慈子问般若理趣须菩提曰于三际中了不可得又明帝释诸天来诣佛所乐听般若佛即谓言应当发心令信坚固又明佛告四众于此般若能听受者不堕魔界第三卷明帝释白佛菩萨修行不应取相佛言若于是经如说修行获众吉祥第四卷明阿难问佛何故不赞布施诸度独称般若佛说般若能生最上胜妙功德又明佛谓帝释若阎浮提及四天下满中舍利不如供养般若功德又明帝释白世尊言若人发心于此般若生信解心即能速证无上正觉第五卷明若阎浮提满中众生修四禅定不如有人信此般若速证真如第六卷明慈氏菩萨语须菩提若于般若随喜回向所得功德最上最胜第七卷明较量一切众生发菩提心河沙劫中以诸乐具普施众生以此善根比于般若而不可得又明舍利弗曰出生智性即般若邪佛言如是若能尊崇般若即是尊崇诸佛如来第八卷明须菩提问而般若者可得可闻有所说邪乃曰无说无示离蕴处界若不信受必堕地狱又明若有恶人于此般若极难信解以此般若离一切相极清净故第九卷明若有受持甚深般若我当守护是人及此法门又明须菩提白世尊曰此般若性甚深微妙于其名中毕竟非彼语言可得又明帝释念言若得暂闻般若法门是人于佛巳种善根况复演说如理思惟第十卷明若闻般若是人即当近佛菩提如人寻海前见山树知海尚遥既不见山知海非远第十一卷明诸有菩萨为人说法欲说不说说而不止令他退失或求下乘而取灭度此等当知皆是魔事第十二卷明般若出生佛一切智能令众生得正法眼断烦恼惑得大菩提又明诸佛般若波罗蜜多法门利益众生如世慈母令诸子息皆获安隐第十三卷明不见色法不见世闲是则名为真见世闲良以世闲本性空故甚深般若为大事故不思议故出现世闲第十四卷明若诸菩萨有信有忍若非般若所护持者决定堕于下乘之中如老病人不能自起又明初学菩萨应当亲近诸善知识是善知识应当为彼如理宣说第十五卷明菩萨为众生故被精进铠普令众生得大菩提而众生相了不可得又明佛所说法随顺一切离诸鄣碍而一切法了不可得如虚空故第十六卷明若人于他所证真如不生分别亦不观他美恶长短是名菩萨不退转行第十七卷明此般若相即是空义无相无愿涅槃寂静若如是观功德无量又明菩提心者非前后心可得而亦不离前后心故第十八卷明菩萨虽行般若而无法可得是故不应取甚深相如理思惟是行般若又明欲行般若应观五蕴皆空虽复如是观法相空不应于中证空实际第十九卷明菩萨梦中亦不爱乐声闻缘觉亦不生彼住三界心是为不退转相又明若人为彼非人执魅菩萨救彼人故乃令非人舍而远去时有恶魔令彼舍去菩萨应当知是魔事又明菩萨欲得无上菩提应当亲近诸善知识第二十卷明行般若时不行五蕴不杂声闻及缘觉行即能亲近诸善知识又明般若甚深难见难闻如虚空故若受持者是人具足最上善根又明菩萨为魔称赞功德心生取着起增上慢皆不清净增长业报第二十一卷明菩萨学般若时若尽学若离学若无生学如虚空界学一切智又明巧幻机关作男女相虽有作用而无分别般若亦尔无分别故第二十二卷明菩萨行此甚深般若是则名为行坚固义又明天散宝华供养般若佛神力故令苾刍众掌中各各自然有华共散空中而作佛事第二十三卷明佛于会中现神通相举众皆见阿閦如来又明若一切法无坏无分别无我无作相非证非思惟当知般若亦复如是如是乃能成无上智又明常啼菩萨乃徃世时于雷吼音如来法中久修梵行而求般若第二十四卷明常啼菩萨为求般若愁泣之时忽见如来作是赞言善哉丈夫乃能如是同诸佛行第二十五卷明常啼菩萨入妙香城为求般若法上菩萨广为宣说般若法门又明法上菩萨谓常啼曰言如来者无来无去真如无动即如来故又明佛语阿难当知般若出生诸佛一切智智应当受持为人演说是人世世常得见佛大哉般若诸佛之母众法之源廓法界以难名历尘沙而无状离性离相岂钻仰之能穷非色非空何视听之可究独耀羣筌之表冥超众妙之门实藏乘之枢要矣大乘不思议神通境界经一部三卷大乘经藏祕密部收佛在法界光明菩萨宫说上卷所明世尊既从普徧光明三摩地出时妙吉祥语慈氏言十方菩萨今巳来集我等冝共徃觐于佛慈氏乃曰非我所徃如来身者非见闻故妙吉祥曰汝巳证得无生法忍中卷所明佛为普华天子说妙吉祥发菩提心久远劫数复说徃昔所集善根初于无垢光明佛所发菩提心奉事诸佛下卷所明帝释天主闻佛说是希有之法知佛神通力所持故生忻仰心繇是宣说祕密大明而为警卫斯之经也理智幽深性相融摄乃祕密难思之义也上二部竝中天竺梵本所出右经三藏沙门施护译沙门惟净证梵文沙门清沼致宗笔受沙门仁彻道满启沖缀文沙门守贞继隆希昼道一绍溥修静智宣重珣文祕证义翰林学士驾部郎中知制诰梁周翰润文殿头高品郑守钧监译十一月十八日监使引三藏等诣崇政殿捧所译经具表上进其词曰臣施护等言臣等今译就佛母出生三法藏般若波罗蜜多经一部二十五卷不思议神通境界经一部三卷伏以灵源湛寂独居混沌之先妙性沖虚迥出名言之表然以相从幻立妄逐情生体相于空空非断灭摄妄归性性本真常洪惟般若之奥枢诚谓菩提之觉岸斯文不坠昌运冥符伏惟崇文广武圣明仁孝皇帝陛下体道御人垂慈利物惠绥九有理契三明矧复受记能仁洞微宝藏迥通真谛载畅微言爰开积翠之宫广译双林之旨臣等共详梵义有谢于世高同究竺坟更慙于流志幸逢庆节式贡真筌庶凭微妙之正因仰祝延鸿之睿筭前件新译经谨缮写上进以闻是日命坐赐茶亲加抚慰钖赐如例诏以其经入藏颁行并度本院童行九人为僧咸平六年二月中三藏沙门施护等奉表陈请今上继作圣教序石版于译经堂安置其词曰臣施护等言臣等于咸平二年七月中伏蒙圣恩降赐御制继作圣教序寻于新译诸经各冠逐部之首臣等窃闻睿作巳刻贞珉庆竺诰之重光乃空门之大幸辄披众恳仰叩至慈臣施护等诚惶诚惧顿首顿首伏以王者以赞法立言垂千古而取信如来以应机设教俾羣动以知归由圣道之冥符乃法缘之夙契崇尚虽闻于历代昌隆岂若于我朝伏惟崇文广武圣明仁孝皇帝陛下濬哲御轮钦明阐化泽覃无外德被有生睿思渊深得意珠于法海云章炳焕灿干象于义天福祐含灵宣明真谛为五乘之輗軓作三界之津梁继美神宗增辉佛日刊于翠琰既齐劫石之坚镇彼绀园愿允缁流之望欲乞降赐本院于译经堂对太宗皇帝圣教序安置臣等无任激切之至谨奉表陈请以闻上深形谦抑赐诏不允是年十一月诏赐证义僧修静号普智大师职掌僧文雍紫衣并度本院童行九人为僧大中祥符法宝录卷第十二大中祥符法宝录大中祥符法宝录卷第十三百别明圣代翻宣录中之十二藏乘区别年代指明二之十一二年五月译成经七卷大方广善巧方便经一部四卷大乘经藏收佛在舍卫国祇树给孤独园说第一卷明始因智上菩萨请问如来善巧方便佛乃应机广明其理所谓于彼傍生恶趣以善根力回向一切令诸众生修行二法一谓智心二回向心于施行中成就六度具足胜行善巧方便如是菩萨设犯四重受五欲乐不堕生死必超梵天第二卷明彼持明人虽行五欲终不起于放逸之行斯由能具善巧方便故于诸境而不生着第三卷明菩萨生时现大笑相由得佛智心生欢喜非放逸故皆为具足善巧方便度众生故第四卷明菩萨见有怀兇恶者欲害众人菩萨害彼兇恶令众安隐又使彼人不起杀业当知皆是善巧方便斯经也广彰权智深入度门化于羣生教诸菩萨词旨焕若理趣昭然乃大乘之妙义也发菩提心破诸魔经一部二卷大乘经藏祕密部收佛在王舍城迦兰陀竹林精舍说上卷所明因迦叶氏婆罗门梦中所见千叶莲华于其华中有月轮相絜白圆满觉巳欢喜请问于佛佛即为说四种吉祥殊胜之相最上大利其四相者谓发菩提心修菩提行得菩提住说菩提义下卷所明广说四种菩提行相若菩萨心忽起疑惑皆由天魔为诸鄣碍世尊即说破魔神呪令诸魔冤不得其便呪力难思真祕密之教矣圣佛母般若波罗蜜多经一部一卷大乘经藏收佛在王舍城鹫峯山中说此中所明如来入于甚深三昧时舍利子问观自在菩萨菩萨云何修行般若于其义趣云何了知观自在言五蕴四谛十二缘生一切有相皆悉是空以此空性即真法性从是出生一切法故诚所谓佛母之妙道也上三部竝中天竺梵本所出右经三藏沙门施护译沙门惟净证梵文沙门清沼致宗笔受沙门仁彻启沖缀文沙门守贞继隆希昼道一绍溥修静重珣文祕证义翰林学士驾部郎中知制诰梁周翰润文殿头高品郑守钧监译是月一日监使引三藏等诣崇政殿捧所译经具表上进其词曰臣施护等言臣等今译就大方广善巧方便经一部四卷发菩提心破诸魔经一部二卷圣佛母般若波罗蜜多经一部一卷始即畅灵知之妙用次乃显智照之神功终也明实际之微旨三者备矣一以贯之由如来之极谈唯菩萨之深契不即不离三空澄湛于真源非断非常二谛融销于妄滓庆斯妙道臻乎圣时恭惟崇文广武圣明仁孝皇帝陛下仁洽飞潜智周空有殊功不宰扬十善于八纮妙化无方耀千轮于沙界究三乘之奥𧷤洞百氏之幽微臣等窃荷圣恩获翻妙义仰冀河沙之梵福永延劫石之皇图前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年五月施护上言臣有受学弟子澄珠文一教习梵章颇能通授望以充梵学之职诏从之其月给颁赐竝如证义僧例又以缀文证义沙门仁彻为右街副僧录继隆为右街讲经首座是年十一月译成经论七卷大集法门经一部二卷小乘经藏收佛在末利城末利优婆塞舍说上卷所明是时世尊将诸比丘既到其舍如应说法说法既久暂将宴息勑舍利子为众说法时舍利子为诸比丘广宣其义利益安乐天人世闲外道异徒息诸诤论下卷所明舍利子复说诸法次第名义而作是言我等所行皆是如来真正之说时佛乃从师子牀起告舍利子如汝所说此即名为大集法门能令有情获大利乐净意优婆塞所问经一部一卷小乘经藏收佛在舍卫国祇树给孤独园说始因净意启问世尊果报因缘差别行相佛即为说善恶报应贤愚好丑贫富贵贱寿命延促皆由众生心所造作影响相随等集诸法宝最上义论一部二卷善寂菩萨造大乘论藏收上卷所明一切有情无始以来由我执故起诸无明不能了知此无明性即是虚空如梦幻等下卷所明四相所转剎那不定初中后位不可安立若能如理善思惟者佛说此人名为大智菩提心离相论一部一卷龙树菩萨造大乘论藏收此中所明菩提心者离一切性及蕴处界诸取舍法若能觉了是即安住诸法性空又复菩提心者大悲为体俱无二相若不了知于轮回中是大愚痴此论渊邈词旨炳然实乃上乘之妙理也大乘破有论一部一卷龙树菩萨造大乘论藏收此中所明一切法性从无性生亦非无性体即是常非住世闲非出世闲非因非果犹如空华若能于此如实了知方名智者入第一义谛上五部竝中天竺梵本所出右经论三藏沙门施护译沙门惟净证梵文沙门清沼致宗笔受沙门仁彻启沖缀文沙门继隆希昼道一绍溥修静琼玉重珣文祕证义给事中梁周翰润文殿头高品郑守钧监译是月二十六日监使引三藏等诣崇政殿捧所译经论具表上进其词曰臣施护等言臣等今译就大集法门等二经集诸法宝最上义等三论共五部七卷斯经也如来所宣曲提小叶其论也菩萨所造深契上机谈四谛之微因顺决择分演五乘之至要显破立宗开诱善之权门建摧邪之胜义聿符嘉运克畅斯文伏惟崇文广武圣明仁孝皇帝陛下德洽三灵道同诸佛克广唐虞之化载崇释梵之宗故得贝叶飞文协祯期而荐至宝乘开奥㕘德教而诞敷臣等素寡沈研早慙荒昧玷汉明之优诏但慊非才临竺护之胜场徒知不敏幸覩祥开耀魄庆溢华胥敢凭传演之功上祝延鸿之祚前件新译经论谨缮写上进以闻是日命坐赐茶亲加抚慰钖赐如例诏以经论入藏颁行赐证义僧重珣号法智大师并职掌僧文雍号智悟大师志永赐紫衣并度本院童行九人为僧是年九月二十五日上幸译筵命施护等坐赐茶慰劳询问译经仪范仍颁束帛翌日施护等诣便殿称谢遂以译经仪式备录上进三年五月译成经论五卷给孤长者女得度因缘经一部三卷小乘经藏收佛在舍卫国祇树给孤独园说上卷所明给孤独女见谟尸罗饭诸外道乃赞世尊及诸弟子神通智慧殊胜功德时谟尸罗闻巳欢喜遂请世尊广设供养佛令弟子各现神通使获饶益中卷所明摩诃迦叶化大金山目连尊者变众华座而诸弟子各依佛勑现大神通咸赴其请下卷所明佛知时至入定放光照福增城入长者舍受供养巳为说法要转四谛轮众所闻解或得初果或二三果及阿罗汉乃至说彼给孤独女宿世因缘所获利益集大乘相论一部二卷觉吉祥菩萨造大乘论藏收上卷所明诸大乘法从菩提心生大悲相应即当了知诸法无我此所知相即蕴处界及八圣道一切诸法皆菩提相下卷所明四圣谛六神通乃至广及真如法界皆是四智相应观察当知诸法即菩提心随顺大悲最上法门斯之论也通该众义广摄羣诠双显二空独明真际皆极妙之机要也上二部竝中天竺梵本所出右经论三藏沙门施护译沙门惟净证梵文沙门清沼致宗笔受沙门仁彻启沖缀文沙门继隆希昼道一绍溥修静重珣琼玉文祕证义右谏议大夫㕘知政事赵安仁润文殿头高品郑守钧监译是月二日监使引三藏等诣崇政殿捧所译经论具表上进其词曰臣施护等言臣等今译就给孤长者女得度因缘经一部三卷集大乘相论一部二卷经之大旨由善无毒以为因论之所宗乃觉吉祥之建义法王愍物俾十圣而现通象德摛毫緫五门而析理莫不深谈四果顿挫八邪慈旨通幽微言索隐获利者法眼既净契根者慧炬增明仰兹奥密之梵章来偶清夷之嘉运恭惟崇文广武圣明仁孝皇帝陛下因深四等行满三祇化接梵天惠泽均于幽显心融法界仁风被于洪纤冥契宝乘高登觉岸臣等幸叨圣奖获演梵编式期广大之良因仰续緜长之宝历前件新译经论谨缮写上进以闻是日命坐赐茶亲加抚慰钖赐如例诏以经论入藏颁行大中祥符法宝录卷第十三大中祥符法宝录大中祥符法宝录卷第十四百别明圣代翻宣录中之十三藏乘区别年代指明二之十二三年十一月译成经七卷无二平等最上瑜伽大教王经一部六卷大乘经藏祕密部收揔有二十一分佛在他化自在天宫说第一卷明有微尘数大菩萨众及诸如来从十方界来集此会时金刚手以自身相现毗卢身为众宣说无二平等最胜法门又说伽陀明观想法想莲华中曼拏罗相次观乳海有众光明此名普贤祕密法门第二卷明时金刚手复说伽陀明三摩地诸心法门谛想大明祕字光中观自影像宣说本部大明仪轨又明三摩地门舍离诸法取相分别住相应行次说大明及念诵法现曼拏罗诸变化事又明三摩地门本部章句于法平等大莲华生乃至现于燄光普徧严饰又明观想日天如本部法住三摩地相应成就又明普贤菩萨说诸三昧祕密成就从智出生无生法门观佛影像现种种光及大明相第三卷明时金刚手安住一切如来心顶月曼拏罗以偈宣说一切如来智证三昧真实相应能令行者现得佛身又明金刚手说金刚萨埵一切祕密三昧法门俾修行者不礼声闻唯奉诸佛即得相应又明十方如来从身语心出诸供养奉金刚手请说三昧大曼拏罗时金刚手受请而说又明彼金刚手复说不空三昧大定佛阿阇梨大智法门相应观法第四卷明金刚手说智部大明时阿僧祇佛剎震动若有闻者得大辩才又明佛阿阇梨如理宣说金刚萨埵若复有人闻名见身得最上地又明想日轮光满虚空界诸贤圣相皆悉相应智者当知是真净教又明徧照如来说持念法及说多种成就法门观想相应皆得成就第五卷明徧照如来复说大明随应三昧谛想诸法从心智生圆满相应又明弟子承事阿阇梨仪与佛无异随师指训不应师前作诸戏笑第六卷明时金刚手普为悲愍利乐一切即说如来如意宝王三摩地门加持大明又明若作息灾增益等事应用大明依法观想决定成就一切如意又明十方如来出生妙乐大庄严云为金刚手而作供养出妙法音称赞所说祕密法门斯经也自毗卢遮那平等性智出生字明清净法用随所成就利乐有情乃祕密难思之教也佛母般若波罗蜜多大明观想仪轨一部一卷大乘经藏祕密部收析出别译此中所明佛为一切修最上乘求悉地者说此般若波罗蜜多大明观想令诸行者发菩提心想金色身现六臂相观心若就呪力功成依法诵持一切圆满上二部竝中天竺梵本所出右经三藏沙门施护译沙门惟净证梵义梵文沙门清沼致宗笔受沙门启沖希昼缀文沙门仁彻继隆道一绍溥修静重珣琼玉文祕证义右谏议大夫㕘知政事赵安仁润文殿头高品周文质监译是月十八日监使引三藏等诣崇政殿捧所译经具表上进其词曰臣施护等言臣等今译就无二平等最上瑜伽大教王经一部六卷佛母般若波罗蜜多大明观想仪轨一部一卷旁该五部緫摄羣筌体此大明理彰于无二平等究斯要义名标于最上甚深辟观想之妙门示密圆之真轨金刚行相求悉地于崇坛宝印灵通明揔持于圣像皆众生之福海乃菩萨之智轮恭惟崇文广武圣明仁孝皇帝陛下执契居尊垂裳御字嗣二圣之丕业致九有之大和故得宝历延昌膺上帝睠怀之旨金言流布协能仁利乐之心臣等倚仗宿因嬉游睿化庆逢诞节敢贡真筌庶凭广大之因仰祝灵长之筭前件新译经谨缮写上进以闻是日命坐赐茶亲加抚慰钖赐如例诏以其经入藏颁行赐梵学僧澄珠号演法大师文一号慧悟大师证义僧琼玉号法慧大师文祕号崇教大师并度本院童行九人为僧仍以北天竺沙门法护充证梵文是年七月笔受沙门惟净以疾闻上遣中使抚问仍领太医诊视之寻愈惟净进梵字随求经以谢上慰谕之仍赐缗帛四年五月译成经三卷入无分别法门经一部一卷大乘经藏收析出别译此中所明是时世尊为无量众说无分别大乘法门所应了知取舍二法本性离故是以菩萨应如是观应如是入此即真入无分别界为最上义证妙菩提宝带陀罗尼经一部一卷大乘经藏祕密部收佛在迦毗罗城尼拘律陀树下说因罗睺罗童子于夜分中为恶罗剎之所怖畏而来告佛佛即为说宝带大明当令持诵能使恶魔不得其便密印所加神功莫测矣金刚场庄严般若波罗蜜多教中一分一卷大乘经藏祕密部收析出别译此中所明十方如来云集劝请毗卢遮那为众宣说根本无性般若法门是时世尊毗卢遮那从四念处十八不共诸名数法各说大明此皆修行之祕要也上三部竝中天竺梵本所出右经三藏沙门施护译沙门惟净证梵义法护证梵文沙门清沼致宗笔受沙门启沖希昼缀文沙门仁彻继隆道一绍溥修静重珣琼玉文祕证义右谏议大夫叅知政事赵安仁润文殿头高品周文质监译是月三日监使引三藏等诣崇政殿捧所译经具表上进其词曰臣施护等言臣等今译就入无分别法门经一部一卷宝带陀罗尼经一部一卷金刚场庄严般若波罗蜜多教中一分一卷始明平等妙因之理中显威神警卫之功终谈祕密实相之旨百千斯印传奥邃于瑜伽八万其门运幽微于三昧现象王之蹴踏观师子之频申应最上机说第一义庆兹演译允属休明伏惟崇文广武圣明仁孝皇帝陛下七辩御天二严启化体羲农之大道阐释梵之真宗冠带百蛮协吉祥之妙德津梁七趣阐清净之嘉猷臣等翻对梵章弥忧五失叅详胜义诚愧八能式凭了义之言仰祝无疆之祚前件新译经谨缮写上进以闻是日命坐赐茶亲加抚慰钖赐如例诏以其经入藏颁行是年十一月译成经论五卷光明童子因缘经一部四卷小乘经藏收佛在王舍城迦兰陀竹林精舍说第一卷明世尊因见善贤长者其妻怀姙乃曰当生男子后必出家成阿罗汉等第二卷明长者之妻命终火焚世尊与王频婆娑罗同徃观看当焚之时光明童子从火中出坐莲华上色相端严众所惊异佛于火中收接童子令王养育第三卷明光明童子既巳成立信向佛僧乃以宝钵致于柱端而作是言得神通者可自取之时大迦叶乃现神通而取其钵令生欢喜第四卷明童子于是作大利益归佛出家证阿罗汉其父善贤乃转邪心归依正觉斯经者理通应化获益当机是即利生之权教也六十颂如理论一部一卷龙树菩萨造大乘论藏收此中所明二取执心皆由着我以着我故滞于生死当知法性本来清净性本无性同归涅槃真空妙理犹如幻化令出断常俱止中道斯乃圣教之要枢上乘之妙键也上二部竝中天竺梵本所出右经论三藏沙门施护译沙门惟净证梵义法护证梵文沙门清沼致宗笔受沙门启沖希昼缀文沙门仁彻继隆道一绍溥修静重珣琼玉文祕证义右谏议大夫叅知政事赵安仁润文内供奉官张廷训监译是月二十三日监使引三藏等诣崇政殿捧所译经论具表上进其词曰臣施护等言臣等今译就光明童子因缘经一部四卷六十颂如理论一部一卷经则法应小根义彰权化曩誓明于浩劫宿住通于本生论则索隐钩深分条析理亡二边于中道会万法于一源森耸义林晶明慧炬如来以现量智示四果之生空菩萨以无我心畅一乘之至理演斯胜利契我休明伏惟崇文广武圣明仁孝皇帝陛下道协先天心明觉地智开轩鑑邪正无以逃其形法布尧云毫芒靡不均其泽化通沙界福济羣生臣等才识无闻宣扬有媿幸偶千年之诞节获传五竺之真筌庶由进道之功上益后天之筭前件新译经论谨缮写上进以闻是日命坐赐茶亲加抚慰钖赐如例诏以经论入藏颁行赐北天竺沙门法护号传梵大师施护弟子二人紫衣并度本院童行九人为僧复下诏云修史院奏竺干之教列圣攸崇大慈均守位之仁善救协好生之德辟金田而构宇翻贝叶以腾文用摄民心有资邦治伏覩太宗兴置译经院因依及后来翻译经文等事乞下译经院实录供报明年七月编成一十卷送上修史院是月笔受沙门致宗以疾闻于上诏遣中使押翰林医官诊疗既愈进梵字随求经以谢上特加慰抚钖赐仍令至泗上礼僧伽灵塔焉大中祥符元年五月译成经论三卷金身陀罗尼经一部一卷大乘经藏祕密部收析出别译此中所明佛为利益一切有情令离灾难说是呪明若有受持能伏众恶具大功德坏忿怒心息烦恼热诸天拥护获宿命智一切如意息诤因缘经一部一卷小乘经藏收佛在舍摩迦子聚落中说此中所明如来一时与诸苾刍不远安居沙门尊那于大林中宴处坐夏彼有外道惹提之子忽尒命终有诸弟子欲与苾刍而兴诤论佛乃为说六和之法令诸外道息彼诤论得大安隐大乘二十颂论一部一卷龙树菩萨造大乘论藏收此中所明第一义谛无生随转而无自性佛与众生本来一相如虚空故烦恼菩提皆悉平等无有二性非有非空如幻如梦非住世闲非住涅槃此论性相交彻理趣渊深盖妙法藏中之钤键也上三部竝中天竺梵本所出右经论三藏沙门施护译沙门惟净证梵义法护证梵文沙门清沼笔受沙门启沖希昼缀文沙门仁彻继隆道一绍浦修静重珣琼玉文祕证义右谏议大夫叅知政事赵安仁润文入内内侍高班罗自賔监译是月一日监使引三藏等诣崇政殿捧所译经论具表上进其词曰臣施护等言臣等今译就金身陀罗尼经一部一卷息诤因缘经一部一卷大乘二十颂论一部一卷始即宣于章句发密印之灵光次乃制于毗尼建律宗之令范终也抉乎奥妙扬法海之洪波至若戒定慧之渊微三者备矣上中下之根性一以贯之圆音演自于二严要义宣从于五日利周尘剎福广河沙伏惟崇文广武圣明仁孝皇帝陛下运应千龄道齐十号垂珠旒而示邦治徇木铎以振皇风贝典腾文既广真如之教珍符降鉴弥彰清净之宗臣等识愧颛蒙才非茂异演祕言而知幸蒙宠泽以既优庶仗真乘永延圣祚前件新译经论谨缮写上进以闻是日命坐赐茶亲加抚慰钖赐如例诏以其经入藏颁行是年十一月译成经集五卷月喻经一部一卷小乘经藏收佛在王舍城迦兰陀竹林精舍说此中所明佛谓诸苾刍言圆月皎明丽于虚空清净无碍犹若苾刍不破威仪常如初腊具足慙愧入白衣舍如理说法于长夜中得大利乐上一部本中天竺语龟兹国书医喻经一部一卷小乘经藏收佛在舍卫国说此中所明如来出世为诸有情说四圣谛苦集灭道是四法药能治众生烦恼重病如世良医应病与药如来大慈应机设教亦复如是佛吉祥德赞一部三卷上二部竝中天竺梵本所出右经集三藏沙门施护译沙门惟净证梵义法护证梵文沙门清沼笔受沙门启沖希昼缀文沙门仁彻继隆道一绍溥修静重珣琼玉文祕证义右谏议大夫叅知政事赵安仁润文入内内侍高班罗自賔监译是月二十五日监使引三藏等诣崇政殿捧所译经集具表上进其词曰臣施护等言臣等今译就月喻经一部一卷医喻经一部一卷佛吉祥德赞一部三卷十号之契机设教喻世良医六和之护戒无瑕如天皎月是日应病与药故能随水分形皆从四智之心假立五时之说畅微妙义开解脱门望其果而自下升高趣其道而从微至着其赞佛功德称佛吉祥盖菩萨之立言为众生之良友伏惟崇文广武圣明仁孝皇帝陛下体两仪之大德嗣二圣之丕基植福妙门齐修于六度栖心觉地精究于八还圣智妙圆天机颖悟臣等学慙孤陋职玷翻宣幸逢诞庆之辰恭绢真空之典庶凭梵福仰祝尧龄前件新译经集谨缮写上进以闻是日命坐赐茶亲加抚慰钖赐如例诏以经集入藏颁行赐施护弟子二人紫衣并度本院童行九人为僧一年五月译成经五卷初分说经一部二卷小乘经藏收析出别译上卷所明世尊一时徃诣事火迦叶优楼频螺所止宿其舍是时火龙忽生瞋恚乃吐烟燄世尊即入火界三昧炽然勐燄周帀其舍世尊明旦摄彼火龙入于钵中以示迦叶乃至迦叶作事水法亦不自胜如是渐次即生归信发心出家下卷所明优楼频螺迦叶与五百眷属依佛出家佛言善来须发自落袈裟着身以事火具弃泥连河于是那提迦叶伽邪迦叶弃舍事火亦各出家佛即为其广说法要转四谛轮令诸苾刍得法眼净一切祕密最上名义大教王仪轨一部二卷大乘经藏祕密部收析出别译上卷所明瑜伽行者依彼大教先当归依十方诸佛然后广明观想仪轨宣说大明祕密法印观诸众生即是自身与无我智妙相应故方能降伏一切魔界下卷所明戏鬘歌舞香花灯涂钩索鎻铃诸菩萨相即摄十度诸功德法现四菩萨各说大明揔摄祕密身语意业诸供养中为真供养依法而修一切成就斯乃从悲智心起神通用印明圣力感应克彰实不思议之祕要也上二部竝中天竺梵本所出蚁喻经一部一卷小乘经藏收析出别译此中所明有婆罗门见诸蚁聚夜中出烟昼日出火乃作是念谁以利刀能破其聚如是次见大龟大蛇皆如前言后见一龙又作是念唯佛世尊悉能了知乃诣苾刍具陈上事苾刍白佛佛即告言此等皆是寻伺烦恼念念生起不求解脱是故汝等应当精进断诸烦恼趣证圣果上一部本中天竺语龟兹国书右经三藏沙门施护译沙门惟净证梵义法护证梵文沙门清沼笔受沙门启沖希昼缀文沙门仁彻继隆道一绍溥修静重珣琼玉文祕证义尚书工部侍郎叅知政事赵仁安润文入内内侍高品罗自賔监译是月一日监使引三藏等诣崇政殿捧所译经具表上进其词曰臣施护等言臣等今译就初分说经一部二卷蚁喻经一部一卷一切祕密最上名义大教王仪轨一部二卷上二经曲施权智爰诱进于初心下一经深启妙门乃宣扬于密义化大迦叶调伏火龙为婆罗门申明聚蚁广瑜伽之行相陈观想之轨仪緫十度于大明摄羣邪于祕印随机获益殊途同归伏惟崇文广武仪天尊道宝应章感圣明仁孝皇帝陛下累洽膺期四依协德应飞轮而治世致緜㝢之宅心此屋可封方荗至仁之化羣黎受福更崇众善之因臣等识不及隅才非半古素乏杜多之行久尘演译之科虚玷法流误承天奖获恭传于妙典冀上福于休辰前件新译经谨缮写上进以闻是日命坐赐茶亲加抚慰钖赐如例诏以其经入藏颁行大中祥符法宝录卷第十四大中祥符法宝录大中祥符法宝录卷第十五别明圣代翻宣录中之十四藏乘区别年代指明二之十三一年十一月译成经论七卷如幻三摩地无量印法门部三卷大乘经藏收佛在波罗柰国仙人堕处鹿野园中说上卷所明时有菩萨名胜华藏请佛宣说不退转法神通如幻三摩地门教化众生令速证道佛即为说无依止法若内若外悉无依止即能证得正行相应复说极乐世界无量光佛所观自在大势至二大士等无量菩萨皆得如幻三摩地门中卷所明彼二大士与诸菩萨化众楼阁无数天女作妙音乐散诸香华诸楼阁中各有化佛坐师子座时观自在及大势至以众楼阁悉置在于一楼阁中而无鄣碍是二菩萨来至此巳陈彼世尊问讯之言时胜华藏乃问如来如何神通变化之相佛即告言彼二大士巳得如幻三昧法门下卷所明有二童子宣说伽陀赞佛世尊最上功德各发无上大菩提心佛复授彼二大士记次第作佛广度有情斯乃如来不可思议如幻门中神通之妙道也广释菩提心论一部四卷莲华戒菩萨造大乘论藏收第一卷明诸有菩萨若欲速证一切智者应当平等生大悲心从悲发生大菩提心一切佛法皆由大悲而为根本以方便智行四摄法起善巧心修二利行第二卷明从悲起智发菩提心于一切时常行是行复说菩萨有六过失当以八法而为对治所有最上三摩地法即得成就第三卷明次第应修诸禅定门离诸爱欲所有喜乐内心清净住正相应有寻有伺是初禅定如是次第说定行相第四卷明菩萨于法而不取着亦无断见于身语意诸行业中不舍众生内心发起大悲增上利乐众生下文结云如上所说菩提心义于诸教中略集要文尔上二部竝中天竺梵本所出右经论三藏沙门施护译法护惟净同译沙门清沼澄珠文一笔受沙门启沖希昼缀文沙门仁彻继隆道一绍溥修静重珣琼玉文祕证义工部侍郎㕘知政事赵安仁润文入内内侍高品罗自賔监译是月二十四日监使引三藏等诣崇政殿捧所译经论具表上进其词曰臣施护等言臣等今译就如幻三摩地无量印法门经一部三卷广释菩提心论一部四卷如来以无漏智印开如幻法门应顿悟机指不退转地即经之旨也菩萨住八正道纵七辩才从大悲心演无上意斯论之宗也尽甚深理皆最上乘显无量光之神通明莲华戒之述作式从翻演允属文明伏惟崇文广武仪天尊道宝应章感圣明仁孝皇帝陛下恭巳临人虚怀应物体彼苍之普覆具大觉之至仁旁究真源理穷山海之慧深探妙道响合云雷之音臣等誉媿弥天识慙忘帚谬处玉华之馆幸翻金简之文爰偶诞辰庆流虹之大瑞敢凭妙义资拂石之遐龄前件新译经论谨缮写上进以闻是日命坐赐茶亲加抚慰钖赐如例诏以经论入藏颁行赐职掌僧文元文涉紫衣并度本院童行九人为僧是年三藏沙门施护与译经僧众等再上表曰臣施护等言臣等先于咸平二年七月中蒙降赐御制继作圣教序一首寻巳摹印冠新译诸经之前项者伏覩御书院以御制序刊成石版臣等于景德元年二月中上表陈请乞以石版降付本院贵就译经堂上于太宗皇帝所制圣教序西面相对安置未蒙俞允者干祈虽切志愿未谐天听弥高羣心宁处臣施护等诚惶诚惧顿首顿首伏惟崇文广武仪天尊道宝应章感圣明仁孝皇帝陛下纂圣绪以临御循典谟而制作摛辞奋藻诞垂天汉之章〡赜隐钩深宏阐圣门之奥文该八藏理贯诸乘愿回刻玉之踪永耀布金之剎则臣等生平万万之幸谨再奉表陈请以闻诏荅曰省传法院奏据译经僧众一十六人同上表乞降赐御制继作圣教序石版入院译经堂上太宗皇帝所制圣教序西面相对安置事恭惟圣考夙奉真宗广译金言以充宝藏爰因机务之暇亲裁序引之文着金石以无穷盖龙天之所护朕述遵先志崇尚教乘益翻西竺之书式演灵山之旨偶兹纪事聊用冠篇慙莫畅于祕诠曷足传于法苑遽披封奏备沥众诚愿建置于净方庶嗣扬于前烈况神宗之摛藻垂永代而作程岂伊寡闻敢联鉅美徒深嘉尚难议俞从所请冝不允翌日施护等率译经僧众同诣崇政殿称谢复上表曰臣施护等言臣等近者叠上表章乞颁御制继作圣教序石版伏奉今月三日手诏示谕未赐允俞者文明委照睿德好谦众望靡从羣心无措伏惟崇文广武仪天尊道宝应章感圣明仁孝皇帝陛下道涖天下化成域中遵能仁付嘱之言广稽古发挥之旨自教流诸夏时越千龄虽历代圣人皆有述作而各扬一经之旨曷穷三藏之源唯唐室太宗高宗揔括羣经并为序引着于传集尚载简编征于圣朝岂能专美臣等顾惟夙庆生偶昌期慙无探赜之勤谬预翻宣之列幸闻圣藻巳刻贞珉是以不避僭踰再伸陈乞岂谓陛下守道弥损执德允恭降涣汗之纶言慰兹蒙陋形劳谦之诏旨未允精诚虽陛下敦不宰之心而臣等有未满之愿庶回天造俯徇物情所冀二圣之文临梵宫而有耀三宝之教并辰象以长悬臣等拳拳颙颙之诚不胜恳极谨再捧表躬诣阙庭陈请以闻是日命坐赐茶续降手诏所请不允十七日施护等四上表曰臣施护等言臣等前后三上表章乞颁御制继作圣教序石版就本院译经堂于太宗皇帝圣教序西面相对安置今月十二日准中书札子奉圣旨未赐允俞者愚诚虽竭宸鉴未回内省僭踰如临冰谷伏念臣等滥膺诏命忝职译场值陛下端拱昌期凝神至道然念教典历代翻宣自唐贞元以来至圣朝兴国之始仅二百载其事久废太宗皇帝慨微言之殆绝期正法以中兴再建译筵重臻梵牒仍垂序引丕阐真诠将以恢至教而觉羣迷是用刻贞珉而光净剎陛下嗣祖宗之丕构震云雷之一音复颁序文联冠经首可谓法海之珠玑竝照释天之日月重辉增耀三乘已将一纪此盖陛下受如来之付嘱期宝藏之兴隆然则至仁之心既立言而可久广孝之道亦继志而为先是敢罔避再三固陈恳悃所冀天临鹫岭更同羣五之山岳固鸿基远过仙衣之劫谨四上表陈请以闻二十四日诏依所奏令御书院给赐至九月八日僧录司备僧众威仪两街僧官及三藏施护等同诣御书院迎导以归译馆十一日施护等诣崇政殿谢是日命坐赐茶仍诏本院使臣捡校安置同日译经润文刑部侍郎㕘知政事赵安仁奉表谢云臣安仁言伏覩传法院西天三藏施护及众僧等四上表乞降御制继作圣教序石版特蒙依允今月八日巳迎入院者云章有烂柰苑增辉慰释子之勤诚畅神宗之鉅美臣安仁诚欢诚抃顿首顿首窃以伏牺画卦所以穷性命之源大觉谭经所以极真常之理而自金人入梦贝叶摛文惟华梵之异音非圣贤而孰辩必资翻译以示阐扬当摩腾之来始传标指及不空之后莫嗣徽音果遇皇朝再隆胜事继成茂烈属在昌辰伏惟崇文广武仪天尊道宝应章感圣明仁孝皇帝陛下承上帝之顾怀受诸佛之付嘱绍隆景业保祐生民乃眷宝坊大延开士发挥妙旨犹符契之㕘同流布圣言等云雨之普润荐成编帙上奉清间陛下以圣考在天多才制序冀重宣于奥义爰濬发于睿辞上以明权实之端次以叙钦崇之旨述作彰乎善继探索极于惟深抽茧绪而布丝言奋潮音而警聋俗超觉津而独悟与宝偈以同归懿兹梵学之流屡上公车之奏以为三乘之教既广布于尘区二圣之词冝对揭于金地羣情弥确嘉诏爰颁勉推从欲之仁式敦助化之义固将龙天护卫永镇于净方岂但支竺宣传重光于祕典而臣谬膺委任获预讨论素无灵运之才深愧房融之笔遭逢庆幸倍万常情谨奉表称谢以闻诏荅曰祇园妙道贝叶梵文自皇考之发扬择弥天而演译宝书寖广法蕴滋深爰奋睿辞叙其真教刻之石版耀彼金田顾惟眇沖猥当纂嗣甞于清宴之际载稽空有之宗因效重宣仰符先志颇虞昧懵空表钦崇范圣作以无功揭贞珉而有媿卿善殖德本洞晓真乘润经旨以成文契佛心而诣理共资胜果特烦谢章恭顺居多嘉尚良切所谢知翌日复奉表谢云臣安仁言臣昨覩赐传法院御制继作圣教序石版获观能事𧆛拜谢章伏蒙圣慈特赐批荅者紫泥祕捡忽降于穆清蟠木凡姿岂胜于荣耀捧受抃蹈不知所裁臣安仁诚感诚庆顿首顿首伏惟崇文广武仪天尊道宝应章感圣明仁孝皇帝陛下执契居尊向明致治忧深思远有陶唐之遗风沖用曲成得伯阳之奥旨而又研穷释部启迪真宗期觉寤于羣生式弥纶于至化矧夫尘经之出理虽绝于等差雷梵之殊义必资于诠译洪惟圣考实启法筵讽金偈之言叹未曾有洒宝跗之翰焕乎成章爰勒翠珉树之绀宇陛下天资善继神授奇文将诞布于教乘乃重为于序引铿金石之奏弥畅于法音灿辰象之辉益明于慧日勉徇苾刍之请遂颁云锦之书广众善之因载光于外护述非常之幸止达于微诚岂谓宸眷俯回德音荐降羲舒之耀猥荷于照临犬马之心唯坚于报效谨奉表称谢以闻其年十月诏北天竺沙门法护京太平兴国寺沙门惟净同译经文法护华言梵云达里摩波罗本北天竺迦湿弥罗国人婆罗门之族也姓憍尸迦植性简易风骨俊爽幼怀志尚卓然不羣未出家日习四围陀典及诸记论后诣中天竺摩伽陀国坚固铠宫寺依沙门苏誐多室利波罗华言善逝吉祥护出家年满受具依沙门希有乘沙门妙意尊沙门布施铠为受学阿阇梨习毗尼藏深闲持犯传声明论洞究字源通八转之音融三乘之学后又询访名师传受大乘经论以至笔札偈句尤所精鍊年二十五与法门兄觉吉祥智发志结侣来诣京师冒险忘疲数年而至以梵经为献上召见赐紫衣束帛馆于皇建院景德三年十一月诏令叅证梵文四年十一月赐号传梵大师大中祥符二年上以法护艺业精明堪预传演诏令同译经文仍加俸给由是译经沙门自法贤而降至法护为第五人焉沙门惟净姓李氏故吴王犹子生于金陵七岁依京大相国寺释自崇出家太平兴中太宗皇帝初启译场甞求通梵学者欲令相续传演乃诏中使王文寿于京城选聦晤童子五十人俾攻梵学惟净始年十一以诵法华经首应是选是年七月引对上令诵所习经颇嘉其精敏诏依三藏沙门法贤为受学阿阇梨遂传声明悉昙章及梵经义理惟净受教有同宿习明年以习梵章通利始落发受具雍熙三年亲写梵经以进诏补梵学充职又受瑜伽祕密教法仅二十载由是梵字本母悉洞达之每一覩梵章历然如诵至于天竺音义无不通究复对注真言诠解祕印多所允恊常以华竺之文对㕘奥义自得古师翻译之旨传维摩般若心经通因明论洞晓精要端拱二年十月召见太宗亲加抚谕诏充笔受赐紫衣别加颁赉仍给月俸淳化三年十月赐号光梵大师咸平四年充证梵文景德三年证梵义大中祥符二年上以惟净不游天竺自晓梵章求之古人斯为难矣诏令同译经文复加俸给由法贤至惟净为第六人又梵学沙门澄珠文一竝博通华梵明天竺字音竝诏充笔受各加俸给三年五月译成经五卷圣观自在菩萨不空王祕密心陀罗尼经一部一卷大乘经藏祕密部收佛在补陀落迦山圣观自在菩萨宫中说此中所明观自在菩萨白世尊言有陀罗尼名不空王是祕密心过去九十一劫前我于普观世界观自在王如来所亲从听受尒时证得不空智等百千三摩地门有受持者能祛众病销五逆业诚为最上不空之密印也施一切无畏陀罗尼经一部一卷大乘经藏祕密部收佛在摩伽陀国菴没罗林韦提呬山帝释巖中说此中所明因天帝释为阿修罗常相娆乱心怀怖畏请佛世尊说拥护法佛乃为说是陀罗尼名施无畏于一切处善作救护能令魔怨皆悉退散圣八千颂般若波罗蜜多一百八名真实圆义陀罗尼经一部一卷大乘经藏祕密部收析出别译此乃揔集八千颂般若波罗蜜多一百八名及陀罗尼祕密章句能令诵者灭一切罪增无量福神之卫护佛所称扬大坚固婆罗门缘起经一部二卷小乘经藏收佛在王舍城鹫峯山中说上卷所明五髻干闼婆王子前白世尊我见帝释及大梵王善住天等有所宣说唯愿世尊令我能知世尊告曰彼天尒时有天子生具其五种可爱乐事又说如来徃昔因缘为婆罗门名大坚固为王辅相聦明大智等下卷所明王之太子与六童子而为朋友乃发愿言我若为王分国共治乃至最后彼大坚固分七国巳安居习禅梵王放光等由如来说徃昔因缘干闼婆王子远尘离垢得法眼净上四部竝中天竺梵本所出右经三藏沙门施护译法护惟净同译沙门清沼澄珠文一笔受沙门启沖希画缀文沙门仁彻道一绍溥修静重珣琼玉文祕慧测证义刑部侍郎㕘知政事赵安仁润文入内内侍高品罗自賔监译是月一日监使引三藏等诣崇政殿捧所译经具表上进其词曰臣施护等言臣等今译就圣观自在菩萨不空王祕密心陀罗尼经一部一卷施一切无畏陀罗尼经一部一卷圣八千颂般若波罗蜜多一百八名真实圆义陀罗尼经一部一卷大坚固婆罗门缘起经一部二卷上三经文括揔持义含祕密神功妙运魔怖潜销下一经显曩世之因缘征本生之事迹善根既熟道果克成双开方便之门同趣真常之路斯之妙教臻于圣朝伏惟崇文广武仪天尊道宝应章感圣明仁孝皇帝陛下德竝两仪道同诸佛乘金轮而御世率土归心崇海藏以化人度门在念故得载履咸跻于寿域迩遐溥畅于真风臣等共预翻传久叨敦奖採木幸逢于今序贯花𧆛奉于胜缘庶仗金言永延宝祚前件新译经谨缮写上进以闻是日命坐赐茶亲加抚慰钖赐如例诏以其经入藏颁行大中祥符法宝录卷第十五大中祥符法宝录大中祥符法宝录卷第十六别明圣代翻宣录中之十五藏乘区别年代指明二之十四三年十一月译成经集六卷祕密三昧大教王经一部四卷大乘经藏祕密部收揔有三会佛在三十三天杂饰柔輭地帝释宫殿大楼阁中说第一卷明释迦如来住曼拏罗时金刚手大祕密主普徧观察诸众会巳左手金刚拳结高举印右手戏掷妙金刚杵安自心闲作勇进势说诸如来大乘现证大三昧邪祕密心明又金刚手白诸如来我此大明能破诸恶若有众生于佛教中生佷戾者皆能调伏而后不令起诸过恶第二卷明妙吉祥菩萨白金刚手我今于汝大仪轨中亦说字轮祕密章句能令行人息烦恼苦得妙快乐又诸菩萨各说法门本部大明成就仪轨等第三卷明圣观自在菩萨白金刚手我今于汝大仪轨中亦当授与三摩地法若能观想此三摩地即能获得一切如来大自在法于三界中为大法王等第四卷明金刚手菩萨宣说妙乐金刚祕密大曼拏罗内外相分曼拏罗中安本尊像金刚萨埵或雕或铸或画或塑及说召请灌顶印相成就仪轨祕密法巳一切如来咸共赞叹此乃成佛之祕门趣真之妙行也上一部中天竺梵本所出灌顶王喻经一部一卷小乘经藏收佛在舍卫国说此中所明佛谓苾刍言若有苾刍发正信心出家剃发被袈裟衣修苾刍事乃至尽寿常所思念又有苾刍修诸胜行为证灭故断诸集法远尘离垢得法眼净又有苾刍诸漏巳尽心善解脱慧善解脱自知所证巳得成就我生巳尽梵行巳立所作巳办不受后有如是三种当知犹如剎帝利王于三时中各依次第受王灌顶随生胜福上一部本中天竺语龟兹国书龙树菩萨广大发愿文一部一卷右经集三藏沙门施护译法护惟净同译沙门清沼澄珠文一笔受沙门启沖希昼缀文沙门仁彻道一绍溥修静重珣琼玉文祕慧测证义工部侍郎㕘知政事赵安仁润文入内内侍高品罗自賔监译是月二十六日监使引三藏等诣崇政殿捧所译经集具表上进其词曰臣施护等言臣等今译就祕密三昧大教王经一部四卷灌顶王喻经一部一卷龙树菩萨广大发愿文一部一卷昔如来处于道场秉斯慧炬忉利天上会八部之圣流帝释宫中现十方之剎土金刚妙慧广施于游戏神通宝印灵章大显于庄严佛事而又发深重愿运广大心焕乎显密之宗大矣人天之利伏惟崇文广武仪天尊道宝应章感圣明仁孝皇帝陛下二仪合德四智为心仁化侔于妙严净行齐于梵辅运膺贤劫启嘉会于龙华果满僧祇契深因于鹫岭臣等谬专梵译久玷国恩幸逢石纽之开祥获演金僊之了义庶臻介祉永奉昌期前件新译经集谨缮写上进以闻是日命坐赐茶亲加抚慰钖赐如例诏以经集入藏颁行赐施护弟子志恭道实紫衣并度本院童行十有一人为僧是年十月中天竺沙门觉称来朝作赞圣德颂以献三司使给事中丁谓传诏旨俾译经沙门惟净翻译以进其颂云归命大觉释师子如其所说甘露言今于三宝大众中愿听略赞王功德世闲王中我王胜最上自在无等伦第一佛子极尊高文殊种族中出现如来悲愍诸情品布大法云震法音王心悲愍利世闲其犹法云法音等如来所说正法藏胜甘露味悉周圆于中如理略敷宣愿王慈愍而暂听既于佛法中演说智者必当善了知应生清净欢喜心正法藏中倾谛信过去毗婆尸佛等乃至最后释迦尊及诸菩萨护世前今发最上大誓愿彼须弥山不可坏大海中水不可竭日月舒光无有穷愿王同彼常住世王久住世有大益发生欢喜正信心尊重诸佛及法僧护持三宝令不断觉称心生大希有我王功德胜复深将何譬喻与言词而能比类及称赞帝释天主虽尊胜然于正法少精勤又复富乐爱心缠不能如王修施行东胜身洲王统化嗜欲常生放逸心十波罗蜜妙法门于中不起进修行西牛货洲亦如是北俱卢洲具难缘如上三洲过失增唯阎浮提功德具如日虽有光明照不能冬时使华开我王功德宝光明常能普照胜过日如月十五当盛满即有圆光能照明我王善法利含生常能圆满胜过月如云致雨功虽具安能非时使雨施我王法雨澍无穷常能普润云无比王居宫室最尊胜世闲无复与王同若言胜者彼虚称犹如兔角定无实我王广积诸珍宝大富犹如多闻天若说富中行施心天犹悭惜王能施合见王城大国二宫殿崇高舍宇严世闲华丽既无俦胜出天中妙宫殿国中寺宇并塔像殿堂楼阁与园林四通巷陌及流渠处处清净皆严饰山石池沼严且净种种珍宝异复多触处常闻歌乐音说法以为庄严事王能随欲满诸愿施如意宝无有穷宝山因为坠世闲多闻天王犹生怖我王纯一悲愍意常行惠施无猒心普霑财宝悉均平施巳不生能施想随诸众生所乐欲如应利乐住世闲愿王寿命一劫中后当不久速成佛无边诸佛大功德十波罗蜜大力门揔斯胜福聚尘沙助王当来成佛果臣子觉称虽赞叹王德无边无有穷宁以一舌可称扬设经尘劫犹难尽假使世闲多人众人各千面面千舌舌舌咸共伸赞扬于千分中应得一唯除十方一切佛及诸菩萨众圣贤彼以圣智圣量心乃能称赞王功德所有法报化身佛佛功德聚胜无边而彼诸佛功德门我王普集常具足觉称今时无所欲不求财宝及资缘一切皆忘希取心伹发至诚伸赞叹然有一事深所乐欲得见王最胜尊为王福德相庄严莲华月面诚难见王于三界无与等圣日圆明智慧光我今思欲对王前愿王听许而容见王及大臣皆智者多见多闻慧学人其所称赞语非文愿赐矜哀而恕罪十一月四日上览颂嘉叹召见觉称命坐慰谕久之赐以束帛又江南义学沙门楚南作新译宝月童子问法经䟽二卷上进上亦召见赐号光法大师四年五月译成论五卷佛母般若波罗蜜多圆集要义论一部一卷大域龙菩萨造大乘论藏收此中所明般若大旨离诸有相由离相故住于真空二智俱亡三轮本寂归于中道契彼实际入不二门证相应行开明上士焕发真宗斯乃八千颂之奥枢十六空之妙义诚为对法之钤键矣佛母般若波罗蜜多圆集要义释论一部四卷三宝尊菩萨造大乘论藏收考其义理即解释大域龙菩萨所造本论也第一卷释般若波罗蜜多中所有语义开演三十二品无增无减为遣十种分别散乱又能显示十六空义如是次第皆以颂释第二卷释徧计依他圆成三性本性无故又说有为无为二空及无余依涅槃界中皆悉清净而清净者即空性也第三卷释四种清净一即自性二即离垢三即所缘四即平等复释止门所有行相又于般若中若起十种分别散乱当以无分别智而为对治第四卷释大圣世尊所说正理自性清净不可得故止于十万颂般若之义皆依此般若三十二品揔略摄故此乃深明观智洞照色空拔万行之源究三性之本即般若正真之要义也上二部竝中天竺梵本所出右论三藏沙门施护译法护惟净同译沙门清沼澄珠文一笔受沙门启沖修静缀文沙门仁彻道一绍溥重珣琼玉文祕慧测证义刑部侍郎叅知政事赵安仁润文入内内侍高品罗自賔监译是月三日监使引三藏等诣崇政殿捧所译论具表上进其词曰臣施护等言臣等今译就佛母般若波罗蜜多圆集要义论一部一卷释论一部四卷约文申义畅二十五卷之真筌询事考言释八千余颂之般若般若者冠六度之首居万行之端虚而为盈迥出断常之表照而常寂冥超幻妄之先智不可求识莫能究故兹论也洞明三性迥断十疑达彼妄源常有皆归于妙有穷其要道断空宁远于真空真空不空太虚邈矣妙有非有万象森然苟非上智之法才莫尽大雄之慈旨开示未悟轨范将来伏惟崇文广武仪天尊道宝应章感圣明仁孝皇帝陛下道契真乘心同大觉洪慈广运敦载生载育之恩众善聿修臻无事无为之化臣等才非颖悟学昧愽通幸传了义之文上祝无彊之祚前件新译论谨缮写上进以闻是日命坐赐茶亲加抚慰钖赐如例诏以其论入藏颁行是年十一月译成经五卷祕密相经一部三卷大乘经藏祕密部收析出别译上卷所明一时世尊住一切如来三昧界中诸佛菩萨皆悉住于毗卢遮那左月曼拏罗中是时如来为金刚手菩萨要略宣说若修瑜伽行者舌端想有阿字成妙月轮上有吽字成金刚杵当诵大明而作护净愿佛菩萨摄受于巳从今发起大菩提心至坐道场坚固不退等中卷所明毗卢遮那谓金刚手言一切如来安住之智即金刚杵本部贤圣和合相应是谓莲华彼金刚杵住莲华上由是出生一切如来从金刚语安祕密字然后想成大妙高山彼金刚杵广略相应复成金刚萨埵安住真实理中若情非情合为一相如是观巳依法施作下卷所明大毗卢遮那复谓金刚手言欲修三摩地者先以金刚钩索鏁铃印及大明钩摄引入坚牢警觉然后观想种子文字又复普谓诸如来言当知祕密四种供养是谓莲华莲华上者即金刚杵从是出生佛菩萨等此则显阿字吽字是为理智理即观音菩萨智即金刚手尊理以莲华而为表相智以胜杵而显示门理智混融华杵相合依彼莲华安金刚杵莲华清净含净性于染中胜杵坚牢起妙用于觉际觉用一体非舍用而别求染净同源非离染而能至起一切法从是相应斯乃此经深旨也尼拘陀梵志经一部二卷小乘经藏收佛在王舍城迦兰陀竹林精舍说上卷所明有一长者名曰和合白尼拘陀梵志言汝等发诸言论皆悉系着世闲之心有异世尊远离愦閙心不散乱专注一境随应所行尼拘陀言我若遇佛相与言论彼必堕负佛知是巳旋至其所时尼拘陀即白佛言汝法律中云何令修声闻行者到安隐地止息内心佛即令其于自教中随应发问梵志乃言云何修行能得出离清净絜白佛即说彼法中四戒具足谓能修行最上增胜不减诸欲乃至佛言汝所修行非得出离及清净等下卷所明世尊复谓尼拘陀言汝等修行起增上慢皆不清净烦恼随增是染分摄汝向所问沙门法中修声闻行者到安隐地止息内心清净梵行是为真实当知声闻止息处者最为高胜时梵志众咸悉称赞世尊乃为随应说法和合长者获得善利上二部竝中天竺梵本所出右经三藏沙门施护译法护惟净同译沙门清沼澄珠文一笔受沙门启沖修静缀文沙门道一绍溥重珣琼玉守晏慧测智臻简长证义刑部侍郎叅知政事赵安仁润文入内内侍殿头罗自賔监译是月二十七日监使引三藏等诣崇政殿捧所译经具表上进其词曰臣施护等言臣等今译就祕密相经一部三卷尼拘陀梵志经一部二卷法身无相假相以见威仪至理忘言籍言以垂化导覩威仪而胜境可趣遵化导而真际有归繇是金色炳于祇国玉谍流于沙界祕密相者如来之妙印尼拘陀者梵志之假名大小乘分逐根茎而蒙润权实教异由显密以随机允属休明诞扬奥妙伏惟崇文广武仪天尊道宝应章感圣明仁孝皇帝陛下运膺火德道迈金轮烛彼六幽舜日明齐于佛日覆于羣物尧天高际于释天緫八圣以端旒协千龄而执契臣等谬膺诏旨叨预翻宣幸偶桢期上严景福补梵文于海藏祝睿筭于河沙前件新译经谨缮写上进以闻是日命坐赐茶亲加抚慰钖赐如例诏以其经入藏颁行赐证义僧慧测号演教大师简长及施护弟子志渊紫衣并度本院童行十有一人为僧是年六月诏本院造金栏袈裟以赐天竺沙门觉称赍还本国金刚座被于圣像觉称复献颂为谢中使罗自賔传诏旨令译其文以进词曰稽首大力摧伏众魔我大仁王王中最胜最上自在最上尊贵最上佛子今略称赞法海充盈悲心亦等愿王寿命千俱胝劫颂曰臣子今发正真语愿王略听伸赞叹不以希求故妄言但启志诚而歌咏若不依教如实说岂表坚固勤勇心佛法僧宝作证明今所称扬为利乐释迦如来贤劫中于赡部洲而设化宣说教典正法门以如实义善施作佛本无生亦无灭性等虚空无去来然由方便利众生龙弥尼园现生相随顺世闲处胎藏净饭大王为父尊表从爱染种子生亦复示现受诸乐然念末世众生类无智多造不善因故开权巧利生门从报身起化身相警觉瞻察世闲法东门先见衰老人南门西门二苦观北门方见出家者如是观见诸相巳宿愿力故发精勤不乐王宫富乐缠但念出家行利益乃乘宝马踰城出徃泥连河大塔边誓愿出家证菩提为人中尊宣正法若不坚修菩提行如来十力未能圆期修苦行十二年六年修满成真果我王仁王王中胜求菩提果亦复然常行悲念救众生虽处烦恼而无染东西南北诸方处一切人民王所化随霑利乐普施安后当引导皆成佛我王湛然居圣位无事无为无极尊但思善法济含生普使拔除诸沈溺我王神通威力具行住坐卧快乐中四魔四苦悉不侵菩提不求自当得我王如日千光明一切暗冥皆洞照王犹如意大宝珠随诸贫者能施宝又如医王能救病复如导师善开引八万四千法蕴中王如法王能施法圣德巍巍无所动其犹不动尊如来亦如慈氏菩萨尊现为天人宣正法又如般若波罗蜜出生一切佛菩萨天中王如自在天法中王如大乘法仙中王如大梵仙教中复如善正教持明天中如欲天于诸曜中如日曜宿中王如布沙宿宫中犹如师子宫相应中如相应人能成一切殊胜果日中犹如十五日山中其犹妙高山洲中同彼赡部洲海中正类于乳海时中可等于春时华中同彼波利华宝中如其妙宝珠随诸色相皆映现何故如上多比类伹缘圣德广无边言词难以具称扬唯发孝心而赞咏譬如经说无忧王持一掬土奉世尊施小心真果利多臣今赞叹亦如是王如甚深大宝海广积一切妙珍财小臣犹彼求宝人乘御经书如舟檝以宿缘力为先棹来求功德大法财今得见王赐法衣巳获大利还乡国我王大恩大慈惠赐袈裟衣被佛身其衣制作遵法仪重三宝故净心施佛教中为大供养自利利他悉清净愿此布施果无虚一切众生离贫苦上览之留于禁中是秋七月觉称还天竺上遣中使抚慰仍赐装钱二万并茶药等大中祥符法宝录卷第十六大中祥符法宝录大中祥符法宝录卷第十七百别明圣代翻宣录中之十六圣贤集传翻译着撰三之一西方圣贤集传一东土圣贤着撰二西方圣贤集传一六道伽陀经一部一卷此中所明六趣果报因缘等事当得生于六欲诸天教被人天文义昭着赞法界颂一部一卷龙树菩萨造此中所明赞一法界显三种身智起用施理归事寂动静同致性相一源譬彼万流咸归于海摄尘沙之妙德入湛寂之常门法界凝然颂文斯显右二集准诏入藏颁行其翻译笔受证义润文等并见雍熙元年九月菩提行经一部四卷龙树菩萨集第一卷明赞菩提心胜过一切世出世闲凡所作善回向真如灭除罪垢救度有情又复以菩提心供养如来及诸法宝普贤文殊诸大菩萨妙香华果园林浴池宝树宝衣运心普施又明持戒先要护心若得心安诸非自止即明施戒之次第也第二卷明施戒为首忍辱乃圆于诸众生等心观察于憎嫌境生欢喜心乃至情与非情不起瞋恚寒热蚊蚋不饶益事为求菩提悉能忍受又明忍辱居先精进然起念轮回苦恼思佛果清凉故行忍进之二度也第三卷明因前精进增长禅那离懵重鄣止散乱缘修奢摩佗除烦恼热渐次功成方圆极果第四卷明因止禅那发生般若拣择为性断染成功出生死源达真常理此则修六度行为万善因回向有情同获利乐共证菩提之妙果也法集要颂经一部四卷法救尊者集揔有三十三品第一卷明显一切行皆悉无常是兴衰法有生即灭劝以厌离应修止观魔不得便乃到彼岸以彼思想为欲根源思既不生欲何由起因欲生过复生怖畏广以喻明智者应了了即善调乃能解脱又贪爱润泽思想滋蔓以慧正观贪缚自坏戒法清凉为甘露道若生放逸即趣死迳有智之者守其胜道愚痴之人失道丧真放逸不生死轮自息又爱处生忧爱处生怖若离爱念忧怖不生又复持戒得三种福若修善行三业清净止其妄言及非法语造诸恶行定招苦报如影随形必当自受又信为法要能生诸善其信清净能出有河又离欲断漏梵行清净息心灭意垢秽尽除第二卷明显四圣谛是为正道见圣谛者得入正道又人若贪利是则无利不着一切是真佛子又能忍佗冤说名为智若行忍者诸冤自息又起止觉思坐卧不忘能照世闲如月出云又念自觉悟当求方便修白净行度爱清净又勿轻小罪以为无殃勿轻小善以为无福水滴虽微渐盈大器善恶渐增纤毫成广又如可意华色好无香巧言亦尒终无果利如可意华色好香絜类诸善言必获好报行忍和意能断诸苦从是得定如马善调瞋所缠缚如暗失灯于言寂默无恚无害又无等正觉不染世法具一切智神通圆满多闻善脩正自正佗巳心为师非佗师友第三卷明虽说百偈句义不正不如解了一句之义乃得解脱乃至广说种种事相比较百年不如一日亲近善法为善知识又苾刍摄意无说无害常行忍辱是最圆寂诸梵行人常当自观解苦根源是明妙观诸恶莫作诸善奉行不畏死迳如船截渡又日光布明悉照冥暗诸行相应脱一切苦第四卷明爱法安隐心法清净圣所说法智者娱乐心为法本心是妙门护而不漏入圆寂道又苾刍爱尽护身念道思惟静安正命无杂今行净因后招净果无习恶法是为梵志此之大旨法救尊者广集如来诸经要义族类区分列三十三之品目指归辩析摄百千万之行门取要而言断染成净息除苦本出离爱源起智慧因证解脱果也胜军化世百喻伽陀经一部一卷此中所明举以百喻成百伽陀取诸近事彰其意焉若行恩义是有贤德若无我慢即无怯弱乃可师重是出离行乃至设喻譬彼天边月圆须缺又类山下华芳即淍人世无常何异于此余诸颂句喻说皆然劝诸智人警悟故也右三集准诏入藏竝见雍熙二年十月法集名数经一部一卷此集三乘及三根本十波罗蜜十八空等乃至世出世闲地狱天宫此等法数但列其名不释义也其准诏入藏见雍熙三年二月贤圣集伽陀一百颂一部一卷此明集人首以偈颂赞叹三宝次乃依经集诸要义谓赞叹供养造像设食布施等事所感报应果利有差然以所修要求出离得佛菩提方为圆证其准诏入藏见雍熙四年十月七佛赞呗伽陀一部一卷但以梵言称赞七佛然于赞中自成伽陀不翻文义摄多义故也其准诏入藏见端拱元年十月犍稚梵赞一部一卷犍稚者天竺语也此方钟鼓之类即习古及含多义不译乃警众集僧之器也以梵言赞之故曰犍稚赞矣其准诏入藏见端拱二年十月佛一百八名赞一部一卷此中所明首标六颂归命之词长行文中广陈赞叹虽如来圣德本绝称量然彊名立言文含众义揔摄尘沙之德咸归百八之名词旨渊沖目曰赞呗文殊师利一百八名梵赞一部一卷此中称赞妙吉祥菩萨具胜功德作胜事业妙吉祥心即诸佛性非可思议非不思议不思议中生一切法乃至广说无边妙用等圣观自在菩萨梵赞一部一卷此中所明以彼菩萨功德无边不可思议义摄多门故所不译彼菩萨者悲愿力增胜用自在普救一切众生苦恼具诸相好福智庄严者也右三集准诏入藏竝见淳化元年十月一切如来说佛顶轮王一百八名赞一部一卷此中赞佛为最上师作世闲主有大慈悲具大名称号大自在佛顶轮王等视众生具无边智然以佛有河沙胜德不可称量要略而言揔摄一百八名者矣圣多罗菩萨梵赞一部一卷此中所明称赞圣多罗菩萨具胜功德行愿无边神通广大住持明藏曼拏罗中处东北隅羯磨部摄祕密智用三昧出生神力无方祕门深入得无相之悉地证无字之揔持者也右二集准诏入藏竝见淳化二年七月菩提心观释一部一卷此中所明释菩提义论菩提心说二智门显三空理出生诸法性本无生观照诸尘照而常寂词旨渊邈讵可称量者哉其准诏入藏见淳化五年正月圣金刚手菩萨一百八名梵赞一部一卷以百八名为二十会显金刚手功德胜能揔于五部为祕密主以是梵言赞彼功德令诸众生赞诵获福其准诏入藏见至道元年十月八大灵塔名号经并二赞合一卷八大灵塔名号经此明八塔名号次第第一迦毗罗城是佛生处乃至第八娑罗林中入涅槃处是等八处皆有灵塔若起净信归依供养者命终之后得生天界八大灵塔梵赞戒曰王制以彼梵言赞叹如来八大灵塔使归信者功德无量二身梵赞以妙梵言赞法报化三身如来体徧用宽德备法广法身无相报化有形利益圣凡令知修断毕竟趣证无上菩提其准诏入藏见至道二年九月佛三身赞并吉祥伽陀合一卷佛三身赞赞法报化三身功德回向羣生愿证菩提同归正道者也曼殊室利菩萨吉祥伽陀此以梵言结成颂句称赞曼殊室利菩萨吉祥胜德其准诏入藏见至道三年七月圣观自在菩萨功德赞一部一卷此中称赞观自在菩萨相好圆满威德炽盛能以无畏施诸有情具足众妙功德善法顶戴诸佛大智宝冠运大悲愿拔济众苦若依此颂伸赞咏者获大利乐矣其准诏入藏见咸平四年十一月佛吉祥德赞一部三卷寂友尊者造上卷所赞如来应迹出现诸身以普徧眼观诸有情生于王宫居最上族天人修罗咸所供养具足无边胜妙功德于三界中最胜最尊中卷所赞如来具足三十二相足下平满现千辐轮如是相好一一殊特诸漏巳尽觉了无余善说平等第一义谛能使众生了知一性下卷所赞如来具足二利功德能师子吼出生善法于如实性最胜清净善化众生说法无闲安住一切相应法门得大涅槃受最上乐其准诏入藏见大中祥符元年十一月龙树菩萨广大发愿文一部一卷龙树菩萨造此中所明发大愿时具陈七法谓礼佛赞叹忏悔回向随喜供养发愿于前六法各各发愿十方微尘一一佛剎正觉世尊悉皆归命礼赞所获功德普伸回向尘剎有情乃发心起行之轨仪也其准诏入藏见大中祥符三年十一月大中祥符法宝录卷第十七大中祥符法宝录大中祥符法宝录卷第十八别明圣代翻宣录中之十七圣贤集传翻译着撰三之二东土圣贤着撰二之一夫出世之法无说之说也阐教之文因言遣言也故一音立海潮之喻随类而得闻万窍有天籁之名殊声而皆是虽复华竺辽敻圣贤差别至于发挥神妙觉悟昬蒙辟甘露之通门舣爱河之长檝导迷拯物其揆一也自金容应见宝偈翻传像教勃兴龙宫开奥时更累代数余千祀御历文思之主有位清信之臣法苑五教之师隐居四依之士识与理会言成法施斯皆受能仁之付嘱遵外护之阐扬我太宗皇帝则大旻天奄宅智地协和万国勤劳二纪殊方慕化绝域归仁当是时也声教所通梵僧屡集于是开译馆崇度门云披雨宝之文王积贯花之偈而万乘乐真风之载郁迂宝思以析微遂有圣教序又着心轮偈祕藏诠逍遥咏等歌诗凡五十七卷既置于宝藏亦祕在名山式救群迷大明正觉今皇帝多才善继至孝丕承对越二仪报功而让德照临万㝢迩肃而远安当重熙累盛之辰洽执契尚文之化践祚之始即以缁徒恳请着继作圣教序至于青宫问安之暇紫宸听政之余因法乐以形言属善诱而垂制焕乎缃袟妙贯典坟粤大中祥符五年西天译经三藏朝奉大夫试光禄卿传法大师赐紫臣施护等上言请以新译经续开元贞元旧经为之藏录乃诏臣安仁臣亿及僧臣惟净等以新经部帙类为编次遂得恭考前志列表上闻以太宗皇帝圣制有恢阐教乘散在别集者亦乞诠择以付有司上濬发清衷即降明诏乃录太宗皇帝御制妙觉集五卷颁下焉而皇上圣文尚形谦德又连表再上始降御制法音前集七卷俾同编纂自余名臣开士所述起贞元之后迄于圣朝或讨寻经论之微言或纪录龙象之大行或吟咏法性或演畅宗风今竝採当世之高奇因前录之次序附二圣之作以为东土圣贤集亦犹轲雄谈道俱为阙里之徒公谷授经竝列春秋之学期永传于后代庶有补于将来云尔太宗皇帝御制六十二卷莲华心轮回文偈颂一十一卷祕藏诠二十卷祕藏诠佛赋歌行共一卷祕藏诠幽隐律诗四卷祕藏诠怀感诗四卷祕藏诠怀感回文诗一卷逍遥咏一十一卷缘识五卷莲华心轮回文偈颂一十一卷右此颂文因起一章终成千首原乎心字冠在诸篇起例回文成二百首心字拘就观字交㸦罗文为八百首复通心字计成千首以太平兴国八年成是年三月上遣中使卫绍钦谕旨僧录司选京城义学文章僧行清惠温继琳可朝可芝可赡可大可昇道真德遵寘显智峦归一法超怀信宣正智逊知则全着从志等二十人为之注解内供奉官臣蓝敏贞监视之着作佐郎臣吕文仲详覆书成上进召行清等对于便殿抚谕之三人赐紫衣七人加师号各赐袭衣束帛诏以其文编联入藏祕藏诠二十卷第一至第二十卷共五言一千首祕藏诠佛赋歌行共一卷右诠赋等端拱元年十二月上遣中使卫绍钦谕旨僧录司选京城义学文章僧惠温继琳守峦归一知则玄儁道文智轮行勤若虚德清自圆义圆契宁颢丕可昕澄净道崇全海智英重皓从显子芳义峦智圆庆环文证怀古行清可朝可昇德遵光仁继隆永光守能启玄重迁启明海月澄裕绍宣玄宝智宣守邦崇智澄照恕雍怀哲道满处圆遇恩省才常静守晏楚南等五十六人同为注解书成上进各赐袭衣器币诏以其文编联入藏祕藏诠幽隐律诗四卷五言四韵一百首祕藏诠怀感诗四卷五七言各一百韵祕藏诠怀感回文诗一卷五七言各一首并二十韵逍遥咏一十一卷五七言诗各一百首右诗什端拱二年十一月上遣中使卫绍钦谕旨僧录司选京城义学文章僧可昇归一守邦澄裕德清行勤永光崇智可芝道满可昕怀古等一十二人同为注释书成上进赐束帛器币缗钱诏以其文编联入藏缘识五卷第一卷五言颂四韵五十首第二卷七言颂四韵五十首第三卷杂言七言颂二韵相闲五十八首第四卷五七言颂二韵各五十首第五卷五七言颂二韵长韵相闲六十二首右颂至道元年三月中诏下印经院开板模印编联入藏妙觉集五卷第一卷歌行一十一首第二卷古调诗四言一十首三言一首七言一首一言至十言一首第三卷五言诗一十九首第四卷七言诗一十六首第五卷序二首右集译经润文尚书兵部侍郎脩国史臣赵安仁翰林学士尚书户部郎中知制诰臣杨亿请编入藏上表曰臣等准诏编修圣朝释教藏录先上言乞降太宗皇帝御制别集释门文字编修入藏奉勑依奏者伏奏凝旒亟承于俞旨垂荣法藏冀获于真文祈乃圣之式从跼盖高而若慄臣安仁等诚𧆛诚恳顿首顿首伏惟崇文广武仪天尊道宝应章感圣明仁孝皇帝陛下绍隆大宝祗遹诒谋累仁茂着于丕功肖德诞膺于永命缵禹旧服九畴式叙于彝伦与黄比崇万叶允钟于期运猗文皇之濬哲洞慈氏之真诠惟帝其难迈伊唐之广运自天攸纵兼鲁圣之多能演成贝叶之文冥契金人之梦发挥住谛宏阐于净因拯拔迷涂同生于乐国宣扬载郁之作演畅大乘之编揭慧日以照临振妙音而耸动臣等学踈圣域识昧度门猥谐祗命于紫庭获录谈空之宝偈伏念先朝物覩尧言尽在于简编永代化成释典同符于教导遂罄愚衷而恳请爰承优诏以下临伏望俯徇悃诚特申大赐资胜缘于佛国开妙阃于人天启迪上乘表法王之外护发明多宝昭净土之肇开轻干旒扆之尊但切冰渊之惧谨奉表陈请以闻译经僧臣惟净等上表曰臣等奉勑编修圣朝释教藏录伏覩太宗皇帝圣制释门文字除巳颁赐入藏编录外所有别集文字未曾降本入藏者神宗着训象法增辉虽巳冠于真筌未尽颁于祕藏敢陈众恳再浼宸聦臣惟净等诚𧆛诚恳顿首顿首恭以先皇夙膺佛记慈悲在念四生咸入于度门饶益为心六合尽跻于寿域由是凝神性海观妙禅源将外护于真如务宏宣于鸿教奋章天之丽藻五竺增华着唯心之格言九居蒙祐丕美流于尘剎大赉浃于人天伏惟崇文广武仪天尊道宝应章感圣明仁孝皇帝陛下惠迪先谟钦明正法降轩台之祕典冠梵剎之妙门永隆圆顿之宗式广孝熙之德矧惟别集尚閟中宸犹亏宝月之辉未满金园之望愿载颁于宗范用备列于真乘觉悟重昬与昙华而并耀布宣亿劫兼贝叶以同芳永济含生共登凝觉臣等幸叨编录窃罄明诚仰渎清衷不胜至愿所有太宗皇帝释门别集文字伏乞降赐编入藏录谨奉表陈请以闻遂诏曰恭以太宗皇帝抚宁万宇宠庇群元致周道之和平发尧文之巍焕矧乃游心释部观妙真宗演畅一音铺棻至理得灵山之密印冠汾水之英辞朕仰奉威神思流金石爰稽类次以就编联俾传示于无穷用永彰于鸿美太宗皇帝妙觉集一部五卷冝令编入大藏翌日臣安仁奉表谢曰伏覩勑命太宗皇帝御制妙觉集一部五卷令编入大藏者伏以先朝述作普畅于真乘睿旨钦崇言归于祕藏洪惟善利允属贞期臣安仁诚𧆛诚抃顿首顿首恭以太宗皇帝运启无疆功成不宰圣谟作训既洞贯于九流文思所覃复钩深于十地固以发挥空性拯拔尘劳道济人天慈均云露恭惟崇文广武仪天尊道宝应章感圣明仁孝皇帝陛下绍隆景业康济含生大道之行方洽登三之治孝思惟则载恢不二之风以妙觉之微言寔神宗之圣作缄诸绿蕴饰以银题臣顷奉明恩获编法宝愿颁祕帙以耀祗园果自帝俞聿脩先志足使增辉宝藏垂荫鹤林融慧日于无垠共法轮而常转臣迹叨显仕性昧空宗俾联金口之书盖蒙导诱更捧龙宫之帙益庆遭逢蹈咏欢唿倍万常品谨奉表称谢以闻僧臣惟净等奉表谢云伏覩勑命太宗皇帝御制妙觉集一部五卷令编入大藏者伏以发挥大觉惟圣文垂世以作程恢阐微言惟善继自天而申钖俾永缄于海藏用丕显于空宗道俗衔恩人天称庆臣惟净等诚感诚庆顿首顿首恭以太宗皇帝亲闻记莂妙达真常敦善诱于化城畅淳风于寿域圣谟至大恢净土以临人睿思惟几辟度门而拯俗声流无外化治有生广十二部之津梁开大千界之耳目允协能仁而付属当同法宝以严持伏惟崇文广武仪天尊道宝应章感圣明仁孝皇帝陛下敦敏本于仙源慈俭出于天性域中大业既极于恢崇象外高风更怀于钦述永言先志弥感孝思矧诸佛甘露之门方崇演畅而惟帝钧天之作冝广宣行既谐八部之护持永俾万灵之瞻奉臣等获居象译幸被鸿私惟知物覩以为荣共戴天恩之溥济踊跃赞叹倍万常情谨奉表称谢以闻翌日赐安仁荅诏曰省所上表伏覩勑命太宗皇帝御制妙觉集一部五卷令编入大藏称谢事具悉朕永惟圣考甞述真诠广陈微妙之言深显色空之理既分编帙期布人天是用祕以宝函奉之花藏非独成先朝之雅意抑亦慰凉德之孝思卿披贝叶之文方发挥而率职覩芝泥之诏爰叙谢以拜章言念恪恭但增嘉尚所谢知故兹诏示想冝知悉臣安仁奉表谢云伏蒙圣慈以臣上表谢降太宗妙觉集编入大藏特赐勑书奖谕者先圣微言既藏金地大君嘉诏复降庆霄仰衔临照之私倍激兢荣之恳臣安仁诚感诚惧顿首顿首恭惟崇文广武仪天尊道宝应章感圣明仁孝皇帝陛下仁天覆物圣日烛幽励翼翼之心超英于三代茂蒸蒸之德应感于二仪以神宗之乃文阐大觉之垂教爰颂凤诏式秘龙宫参九部之上乘辟四生之正路臣以叨膺任遇获预编联方瞻法宝之书载沐慈云之润既荣物覩合叙臣诚岂谓天造曲成帝文宠被芝函照烂香随玉宇之风凤篆温秾瑞浥金茎之露抃戴而崇山不重宝藏而华衮相辉更坚勤之诚少荅文明之赐谨奉表称谢以闻大中祥符法宝录卷第十八大中祥符法宝录大中祥符法宝录卷第二十百别明圣代翻宣录中之十八圣贤集传翻译着撰三之三东土圣贤着撰二之三笺注御制圣教序一部三卷右天台僧清达注以大中祥符六年诣阙上之召见赐紫衣束帛其年七月诏编联入藏大宋高僧传一部三十卷第一卷至第三卷译经篇第一自唐京兆大荐福寺三藏沙门义净至唐西域三藏沙门满月正传三十二人附见一十二人内三十一人天竺沙门一十三人此土沙门皇朝太宗皇帝嗣位之五载天竺三藏沙门天息灾法天施护至京师时新旧梵经颇多繇是再议翻译矣第四卷至第七卷义解篇第二自唐京兆大慈恩寺释窥台皇朝天台山螺溪道场释义寂正传七十二人附见二十五人本传论曰佛之说经申经者论经由论显论待䟽通䟽揔义章义由师述故曰义解第八卷至第十三卷习禅篇第三自唐靳州东山释忍至皇朝天台山释德韶正传一百五人附见二十九人本传云梵语禅那华言念修以其触情念而无念终日修而无修又云正定正受也止则廓然冥而定矣故曰习禅第十四卷至第十六卷明律篇第四自唐京兆西明寺释道宣至周东京相国寺释澄楚正传五十八人附见一十人明辩律仪故曰明律即沙门二百五十戒等本传论曰禁律乃度世之检括也第十七卷护法篇第五自唐京师大庄严寺释威秀至周洛京福先寺释道丕正传一十八人附见一人内一人天竺沙门一十八人此土沙门斯皆内坚其志外亡其身守正理以辟幽关立真宗而流大教故曰护法第十八卷至第二十二卷感通篇第六自后魏西凉府释檀特师至皇朝魏府成安县夘斋院释法圆正传九十人附见二十三人夫感通者行之至为感物之应为通此能感彼故曰感通第二十二卷遗身篇第七自唐汾州释僧藏至皇朝泗州临淮县普照王寺释怀德正传二十二人附见二人捐兹命质拯彼尘劳示现遗身表其励志者也第二十四卷第二十五卷读诵篇第八自隋沙门释行坚至皇朝东京开宝寺释守真正传四十二人附见八人临文曰读背文称诵准教乘而持习滋义解以开通依解增修由修得证也第二十六卷至二十八卷兴福篇第九自周京师七宝台寺释法成至皇朝东京开宝寺释师律正传五十人附见六人利有所成福门通摄随诸善作悉竖福源凡厥通人应兹篇类第二十九卷第三十卷杂科声德篇第十自南宋钱塘灵隐寺释智一至皇朝冝阳柏阁山释宗渊正传四十五人附见一十二人内一人天竺沙门三学之余随兼众学或咏歌赞呗或利益恢张义有所从故立篇目右传京天寿寺僧赞宁大相国寺僧智轮准诏撰集勒成三十卷端拱初上之召见钖赐优异诏编入藏僧史略一部三卷五十九门例上卷二十三门中卷一十七门下卷一十九门右三卷右街僧录通慧大师赐紫赞宁撰赞宁以太平兴国初至京师诏于天寿寺安置披览多暇树立门题搜求事类始乎佛生教法流衍至于三宝住持诸务事始括成三卷号僧史略大中祥符四年诏许编入藏景德传灯录一部三十卷第一卷第二卷巳上二卷述毗婆尸佛至释迦牟尼佛为七佛圣师释迦牟尼将入涅槃始以法眼付嘱摩诃迦叶故迦叶为天竺第一祖如是次第传法至第二十七祖般若多罗又第三祖商那和修旁出末田底迦一人第二十四祖师子尊者旁出达磨达等二十二人合前是为五十祖师第三卷第四卷巳上二卷述第二十八祖菩提达磨远从天竺观机授道至于此方得慧可大师乃传心印故达磨为此土第一祖焉次第传法至第五祖弘忍大师由达磨至忍其间旁出尊宿二百一十六人一十七人不出世不录一百九十九人见录第五卷巳上一卷述第六祖慧能大师法嗣弟子四十三人内一十人旁出二十四人不出世一十九人见录第六卷至第十三卷巳上八卷述第六祖弟子南岳怀让禅师九世相承及漕溪别出二世其闲次第法嗣五百一十三人二百七十八人不出世一百三十五人见录第十四卷至第二十卷巳上七卷述第六祖弟子吉州清源山行思禅师一世至六世相承三百七十九人一百一十六人不出世二百六十三人见录第二十一卷至第二十六卷巳上六卷述行思禅师七世至十一世相承五百四十六人一百三十二人不出世四百一十四人见录第二十七卷至第三十卷巳上四卷编次禅门散圣及诸方广语歌诗赞颂或举事照理或接物随机启迪初心流传来裔乃禅恱之香饭法乐之正性也故以其文集而录之右此录者诸祖分灯随方化导传法徒侣记诸善言也谈无遣有焕乎方便之奥枢即色明空寂尔灵源之妙指纪斯法印以示禅流景德中有东吴僧道原采摭成编诣阙献上乃诏翰林学士左司谏知制诰杨亿兵部员外郎知制诰李维太常丞王曙同加刊定勒成三十卷大中祥符四年诏编入藏大宋大中祥符法宝录二十一卷并揔录一卷右起大中祥符四年十一月终八年月准诏编修大中祥符法宝录卷第二十