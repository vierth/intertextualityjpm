唐会要提要钦定四库全书史部十三唐会要政书类一提要等谨案唐会要一百卷宋王溥撰溥字齐物并州祁人汉干祐中登进士第周广顺初拜端明殿学士恭帝嗣位官右仆射入宋仍故官进司空同平章事监修国史加太子太师封祁国公卒谥康定事迹具宋史本𫝊初唐苏冕尝次髙祖至徳宗九朝之事为㑹要四十卷宣宗大中七年又诏杨绍复等次徳宗以来事为续会要四十卷以崔铉监修段公路北户录所称会要即冕等之书也惟宣宗以后记载尚缺溥因复採宣宗至唐末事续之为新编唐㑹要一百卷建隆二年正月奏御诏蔵史馆书凡分目五百十有四于唐代沿革损益之制极其详核官号内有识量忠谏举贤委任崇奖诸条亦颇载事蹟其细项典故不能概以定目者则别为杂録附于各条之后又间载苏冕驳议义例该备有禆考证今仅𫝊抄本脱误颇多八卷题曰郊仪而所载乃南唐事九卷题曰杂郊仪而所载乃唐初奏疏皆与目録不相应七卷十卷亦多错入他文盖原书残缺而后人妄摭窜入以盈卷帙又一别本所缺四卷亦同而有补亡四卷採摭诸书所载唐事依原目编类虽未必合溥之旧本而宏纲细目约畧麤具犹可以见其大凡今据以録入仍各註补字于标目之下以示区别焉干隆四十六年十一月恭校上总纂官纪昀陆钖熊孙士毅总校官陆费墀唐会要卷一钦定四库全书唐会要卷一宋王溥撰帝号上献祖宣皇帝讳熈武德元年六月二十二日追尊为宣简公咸亨五年八月十五日追尊宣皇帝庙号献祖葬建初陵懿祖光皇帝讳天赐武德元年六月二十二日追尊懿王咸亨五年八月十五日追尊光皇帝庙号懿祖葬启运陵太祖景皇帝讳虎武德元年六月二十二日追尊景皇帝庙号太祖葬永康陵世祖元皇帝讳昺武德元年六月二十二日追尊元皇帝庙号代祖葬兴宁陵髙祖神尧大圣大光孝皇帝讳渊隋义宁二年五月二十日受禅于太极殿武德九年八月八日传位称太上皇贞观九年五月六日崩于大安宫垂拱前殿其年十月庚寅葬献陵谥曰大武皇帝庙号髙祖哀册文谥册文谥议咸亨五年八月十五日追尊髙祖神尧皇帝天寳八载六月十五日追尊髙祖神尧大圣皇帝十三载二月九日追尊髙祖神尧大圣大光孝皇帝年号一宰相十六人太宗文武大圣大广孝皇帝讳世民隋开皇十八年十二月戊午生于武功别馆武德元年六月一日封秦王九年六月七日册为皇太子八月九日即位于东宫明德殿贞观二十三年五月二十六日崩于翠微宫含风殿其年八月庚寅葬昭陵谥曰文皇帝庙号太宗哀册文谥议咸亨五年八月十五日追尊太宗文武圣皇帝天寳八载六月十五日追尊太宗文武大圣皇帝十三载二月九日加尊太宗文武大圣大广孝皇帝年号一宰相二十五人髙宗天皇大圣大𢎞孝皇帝讳治贞观二年六月十三日生于东宫丽正殿二月封晋王十七年四月七日册为皇太子二十三年六月一日即位咸亨五年八月十五日称天皇𢎞道元年十二月四日崩于东都贞观殿文明元年八月庚寅葬干陵谥曰天皇大帝庙号髙宗哀册文谥册文谥议天寳八载六月十五日加尊号髙宗天皇大圣皇帝十三载二月六日加尊号髙宗天皇大圣大𢎞孝皇帝年号十五宰相四十七人中宗孝和大圣大昭孝皇帝讳显显庆元年十一月五日生二月二日封周公仪鳯二年十月三日徙封英王改名哲永隆元年八月二十三日册为皇太子𢎞道元年十二月六日即位嗣圣元年二月六日太后废帝为庐陵郡王房州安置圣厯元年九月十五日册为皇太子依旧名显二年腊月二十五日赐姓武氏神龙元年二十四日复位于通天宫端扆殿十一月加尊号应天皇帝三年八月三日加尊号应天神龙皇帝景龙四年六月二十二日崩于神龙殿景云元年十一月己酉葬定陵谥曰孝和皇帝庙号中宗哀册文谥册文谥议天寳八载六月追尊号中宗孝和大圣皇帝十三载二月追尊号中宗孝和大圣大昭孝皇帝年号三宰相三十八人睿宗𤣥真大圣大兴孝皇帝讳旦龙朔二年六月一日生于蓬莱宫含凉殿十一月十八日封殷王干封元年七月徙封豫王总章二年十一月十二日徙封冀王改名轮上元三年正月徙封相王永隆二年又改封豫王仍名旦嗣圣元年二月七日即位太后临朝天授元年九月降为皇嗣改名轮圣厯二年正月六日立为皇太弟固辞不就二月十四日改封安国相王唐隆元年六月二十四日即位于承天楼延和元年七月二十五日传位开元四年五月二十日崩于百福殿其年十月庚午葬桥陵谥曰大圣𤣥真皇帝庙号睿宗哀册文谥册文谥议天寳八载六月追尊号睿宗𤣥真大圣皇帝十二载二月加尊号睿宗𤣥真大圣大兴孝皇帝年号三宰相二十五人𤣥宗至道大圣大明孝皇帝讳隆基垂拱元年八月五日生于东都之别殿三年闰正月二日封楚王长寿二年腊月降封为临淄郡王唐隆元年六月二十一日进封平王七月二十六日册为皇太子延和元年七月五日即位先天二年十月一日加尊号开元神武圣烈皇帝开元二十七年二月七日加尊号开元圣文神武皇帝天寳元载二月十一日加尊号开元天寳圣文神武皇帝七载五月十三日加尊号开元天寳圣文神武应道皇帝八载闰六月五日加尊号开元天地大寳圣文神武应道皇帝十三载二月七日加尊号开元天地大寳圣文神武证道孝德皇帝至德元年七月二日传位册为太上皇帝三年正月五日加号太上至道圣皇帝干元元年正月改尊号太上圣皇天帝元年七月五日崩于神龙殿广德元年辛酉葬泰陵谥曰至道大圣大明孝皇帝庙号𤣥宗哀册文谥册文谥议年号三宰相三十四人使相八人肃宗文明武德大圣大宣孝皇帝讳亨景云二年九月三日生于东宫之别殿初讳嗣昇先天元年九月封陜王开元十三年三月徙封忠王改讳浚二十六年三月改讳玙六月三日册为皇太子三十年九月改讳绍天寳二载改讳亨十五载七月十二日即位于灵武殿至德三年正月五日上尊号光天文武大孝感皇帝干元元年正月加尊号干元光天孝感皇帝二年正月一日加尊号干元大圣光天文武孝感皇帝上元二年九月二十一日诏去皇号唯称皇帝寳应元年四月十八日崩于长生殿寳应二年三月庚午葬于建陵谥文明武德大圣大宣孝皇帝庙号肃宗哀册文谥册文谥议年号五宰相十六人使相八人代宗睿文孝皇帝讳豫开元十四年十月十三日生于中宫之别殿二十年八月二十一日封广平郡王讳俶至德二年十二月十五日进封楚王干元元年三月改封成王五月十九日册为皇太子十月五日改讳豫寳应元年四月二十一日即位二年七月七日加尊号寳应元圣文武皇帝大厯十四年五月二十日崩于大明殿其年十月己酉葬元陵谥睿文孝武皇帝庙号代宗哀册文谥册文谥议年号三宰相六人使相十七人德宗神武孝文皇帝讳适天寳元载壬戌歳四月十九日生于长安大内之东宫元年建丑月特拜进封奉节郡王寳应元年五月充天下兵马元帅进封鲁王八月改封雍王十月出镇陜州广德元年拜尚书令元帅如故食实封二千户赐铁券图形凌烟阁三年册为皇太子大厯十四年五月即位建中元年正月加尊号曰圣神文武皇帝贞元二十一年正月崩于会宁殿十月葬崇陵谥曰神武孝文皇帝庙号德宗哀册文年号三宰相三十人使相二十人顺宗至德𢎞道大圣大安孝皇帝讳诵上元二年辛丑歳正月十二日生于长安之东内大厯十四年六月封为宣王建中元年正月册为皇太子贞元二十一年正月即位七月以疾未瘳令皇太子监国八月传位居兴庆宫称诰元和元年正月上尊号曰应干圣寿太上皇其月十九日崩于兴庆宫七月葬丰陵谥曰至德𢎞道大圣大安孝皇帝庙号顺宗哀册文谥册文谥议大中三年十二月追崇尊谥曰至德𢎞道大圣大安孝皇帝谥册文谥议年号一宰相七人使相五人宪宗昭文章武大圣至仁孝皇帝讳纯大厯三年戊午歳二月十四日生于长安之东内贞元四年六月封为广陵王开府仪同三司名淳二十一年四月册为皇太子改讳纯七月权勾当军国政事永贞元年八月即位元和三年正月上尊号曰睿圣文武皇帝十四年七月又上尊号曰元和睿圣文武法天应道皇帝十五年正月二十七日崩于大明宫之中和殿五月葬景陵谥曰圣神章武孝皇帝庙号宪宗哀册文谥册文谥议大中三年十二月追崇尊谥曰昭文章武大圣至仁孝皇帝谥册文谥议年号一宰相二十一人使相十一人穆宗睿圣文惠孝皇帝讳恒贞元十一年乙亥歳七月六日生于大明殿二十一年四月封为延安郡王名宥元和元年八月进封遂王七年十月册为皇太子改讳恒十五年正月即位长庆元年七月上尊号曰文武孝德皇帝四年正月二十二日崩于寝殿十一月葬光陵谥曰睿圣文惠孝皇帝庙号穆宗哀册文谥册文谥议年号一宰相十四人使相五人敬宗睿武昭愍孝皇帝讳湛元和四年己丑歳六月九日生于东宫之别殿长寿元年三月封为鄂王寻改为景王二年十二月册为皇太子四年正月即位寳厯元年四月上尊号曰文武大圣广孝皇帝二年十二月八日中官苏明佐等作难帝遇害太和元年七月葬庄陵谥曰睿武昭愍孝皇帝庙号敬宗哀册文谥册文谥议年号一宰相七人使相三人唐会要卷一唐会要卷二钦定四库全书唐会要卷二宋王溥撰帝号下文宗元圣昭献孝皇帝讳昻元和四年己丑歳十月十日生长庆元年二月封为江王名涵寳应二年十二月即位改名昻开成五年正月四日崩于大明宫之太和殿八月葬章陵谥曰元圣昭献孝皇帝庙号文宗哀册文谥册文谥议年号二宰相二十三人使相五人武宗至道昭肃孝皇帝讳炎元和九年甲午歳六月十一日生于东宫长庆元年三月封颍王名瀍开成五年正月立为皇太子其年即位会昌二年正月上尊号曰仁圣文武至仁大孝皇帝五年正月又上尊号曰仁圣文武章天成功神德明道至神太孝皇帝六年三月改名炎其月二十三日崩八月葬端陵谥曰至道昭肃谥议年号一宰相十五人使相四人宣宗圣武献文孝皇帝讳忱元和五年庚寅六月二十三日生于大明宫长庆元年辛丑封光王名怡会昌六年丙寅三月二十一日武宗不豫立皇太弟勾当军国翌日即位改名忱大中二年戊辰正月上尊号曰圣敬文思和武光孝皇帝大中三年己夘八月七日崩于大明宫大中十四年二月庚辰葬贞陵谥曰圣武献文孝皇帝庙号宣宗哀册文谥册文谥议咸通十三年壬申追崇尊号曰元圣至明成武献文睿智章仁神聪懿道孝皇帝年号一宰相二十三人使相十一人懿宗昭圣恭惠孝皇帝讳漼太和七年癸丑十一月十四日生于藩邸大中元年丙寅封郓王名温大中十三年己夘八月立为皇太子监国改名漼翌日宣宗崩即位咸通三年壬午正月上尊号曰睿文明圣孝德皇帝咸通十二年壬午正月上尊号曰睿文英武明德至仁大圣广孝皇帝咸通十四年癸巳七月崩于咸宁殿干符元年二月甲午葬简陵谥曰睿文昭圣恭惠孝皇帝庙号懿宗哀册文谥册文谥议年号一宰相二十一人使相十人僖宗惠圣恭定孝皇帝讳儇咸通三年壬午五月八日生于东内初封晋王名俨咸通十四年癸巳七月立为皇太子改名儇是月懿宗崩即位干符二年乙未正月上尊号曰圣神聪睿仁哲明孝皇帝文德元年戊申二月又上尊号曰圣文睿德光武𢎞孝皇帝三月崩于武德殿文德元年十二月葬靖陵谥曰惠圣恭定孝皇帝庙号僖宗哀册文谥册文谥议年号五宰相二十三人使相六十人昭宗圣穆景文孝皇帝讳晔咸通八年三月二十三日生于东内十三年壬辰四月封寿王名杰干符四年丁酉遥镇幽州又名敏文德元年戊申三月立为皇太弟监国翌日即位并改名晔大顺元年庚戌正月上尊号曰圣文睿德光武𢎞孝皇帝天祐元年甲子八月梁王密令蒋𤣥晖等弑于东都椒殿葬和陵谥曰圣穆景文孝皇帝庙号昭宗哀册文谥册文谥议年号七宰相二十五人使相三十九人哀皇帝讳柷景福元年壬子九月三日生于大内干宁四年丁巳封辉王名祚天复三年癸亥二月拜开府仪同三司充诸道兵马元帅天祐元年甲子昭宗崩翌日蒋𤣥晖矫遗诏以帝即位改今名天祐四年丁夘三月禅位于梁梁奉帝为济隂王迁于曹州明年二月遇害前刺史氐叔琮之第葬济隂之定陶乡谥曰哀皇帝年号一宰相六人使相十三人杂録大厯十四年七月礼仪使吏部尚书颜真卿上言髙祖至肃宗七圣庙号尊号名文字繁多皇帝则悉有大圣之号皇后则尽有顺圣之名使言之者惑于今行之者异于古请髙祖以下累圣谥号悉取初谥为定谨按旧制上谥号髙祖为武皇帝太宗为文皇帝髙宗为天皇大帝中宗为孝和皇帝睿宗为圣真皇帝𤣥宗为孝明皇帝肃宗为孝宣皇帝其庙号如故仍请凖汉魏及国朝故事于尚书省议定奏御乃令尚书省议之时以谥号前后繁多不经儒学之臣思改者久矣会真卿上奏皆谓必克正焉而兵部侍郎袁傪官以兵达不详典故乃上言陵庙中玉册既刋矣不可轻改遂罢之傪曾不知陵中玉册实纪其初号后虽追尊而册文如故兴元元年正月上在奉天颁罪已之诏让去徽号其后虽翦大盗复天步羣臣屡请终不许焉元和十五年四月礼仪使奏羣臣告天请大行皇帝谥凖礼及故事合集中书门下御史台五品以上尚书省四品以上于南郊告天毕议定然后连署奏闻太和七年十二月宰臣王涯等四人上表请册徽号不许至开成二年二月因御紫宸殿宰相郑覃李固言李石等以请诸道节度观察使频有表章以加徽号为请上固谦抑不允其月自朔至晦诸道节度观察使请上徽号者凡二十余道或再请三请者皆报不许焉大中三年十二月二十五日追尊顺宗宪宗谥号初羣臣以河湟既复请加尊号上深执谦让三表不许曰河湟已复继承先志朕欲追尊顺宗宪宗谥号以成功烈其事如何宰臣白敏中等对曰臣等愚昧思虑所不及故遂行之至册日上御宣政殿百僚拜讫乃降阶受玉册于太尉拜受讫授礼官将奉迎以退上俯偻不瞬目送使者流涕呜咽俟太尉奉策出升殿羣臣莫敢动焉天祐二年三月起居郎苏楷议昭宗谥号曰皇帝御宇宙治乱以审污隆宗祀配天资谥以定升降故臣下君上皆不得而私也有司先定尊谥曰圣穆景文孝皇帝庙号昭宗按后汉和帝安帝顺帝縁非功德遂加尊称亦允臣下之请今郊禋有日祫祭惟时伏望别议新庙之称庶协先朝罪已之德于是太常卿张廷范改谥曰恭灵庄闵孝皇帝庙号襄宗追谥皇帝孝敬皇帝讳𢎞殇皇帝重茂让皇帝宪奉天皇帝琮承天皇帝倓杂録龙朔元年孝敬命太子賔客许敬宗等于文思殿博採古今集摘其英词丽句以类相从勒成五百卷名曰瑶山玉彩表上之赐物三万段总章元年二月勅征辽军逃亡限内不首及更有逃亡者身并处斩家口没官孝敬上表切谏请免其配没从之其月亲释奠司成馆因请赠颜回太子少师曾参太子少保制并从之咸亨二年驾幸东都太子监国时属大旱闗中饥乏取庙下兵马粮视之见有食榆皮蓬实者乃令衆寺各给米使足时义阳宣城二公主以母得罪幽于掖庭太子见之惊恻遽奏请出降又请以同州沙地分借贫人诏并许之承天皇帝倓既为张良娣所谮肃宗怒而幽死又欲摇动代宗时代宗收复两京遣判官李泌入朝献捷从容语及倓事泌曰臣幼稚时念得黄台瓜辞陛下闻其说乎髙宗天帝有子八天后所生子自为行第故睿宗第四长曰孝敬皇帝𢎞为太子监国仁明孝悌天后方图临朝乃鸩杀之立雍王贤贤每自忧惕知必不保全与二子同侍父母之侧无由敢谏乃作黄台瓜辞令乐工歌之冀天后闻之哀愍辞曰种瓜黄台下瓜熟子离离一摘使瓜好再摘令𤓰稀三摘尚自可四摘抱蔓归太子贤终为天后所逐死于黔中陛下有今日运祚已一摘矣慎无再摘上愕然曰卿安得有是言自是夺宗之计不行𤣥宗尝与让帝宪及岐王范等书曰昔魏文帝诗云西山一何髙髙髙殊无极上有两仙童不饮亦不食赐我一丸药光辉有五色服药四五日身体生羽翼朕每思服药而生羽翼何如骨肉兄弟非天生之羽翼乎夫陈思王有超代之才堪任经国之务絶其朝谒卒令忧死魏祚未终邅司马宣王之夺岂神丸之効也虞舜之圣舍傲象之愆以亲九族九族既睦平章百姓此为帝王之轨则于今数千歳天下归善焉朕未尝不废寝忘餐钦叹也顷因余暇妙选仙经得此神効方古老云服之必騐今分此药愿与兄弟同保长龄永无限极时申王等皆先薨唯宪独在上尤加恩贷每至宪生日必幸其宅移时宴乐居常无日不赐宪酒酪及异馔等尚食总监及四方有所进献食稍甘即皆分以赐之宪奏请年终録付史馆每年至数百纸开元二十九年冬十月京城寒甚凝霜封树学者以为春秋雨木冰即是亦名树介言其象介胄也宪见而叹曰此俗为树架者也谚曰树生架达官怕必有大臣当之我其死矣其年十一月薨上闻之号唿失声左右莫不掩泪唐会要卷二唐会要卷三钦定四库全书唐会要卷三宋王溥撰皇后宣皇帝皇后张氏谥宣献咸亨五年八月十五日追谥光皇帝皇后贾氏谥光懿咸亨五年八月十五日追谥景皇帝皇后梁氏谥景烈咸亨五年八月十五日追谥元皇帝皇后独孤氏谥元贞武德元年六月二十二日追谥髙祖皇后窦氏武德元年六月二十二日追谥穆皇后贞观九年五月九日追尊太穆神皇后天寳八载六月十五日追尊太穆顺圣皇后太宗皇后长孙氏武德九年八月二十一日立为皇后贞观十年五月二十六日崩于立政殿谥曰文德皇后咸亨五年八月追谥文德圣后天寳八载六月加尊号文德顺圣皇后髙宗皇后王氏永徽元年正月立为皇后六年十月十三日废为庶人天后武氏贞观十年文德皇后崩太宗闻武士彟女有才貌召入宫以为才人时上在东宫因入侍悦之太宗崩随嫔御之例出家为尼感业寺上因忌日行香见之武氏泣上亦澘然时萧良娣有宠王皇后恶之乃召入宫潜令长发欲以间良娣之宠既入宫待之踰于良娣立为昭仪良娣王皇后协心谋之递相谮毁上终不纳俄诬王皇后与母桞氏求厌胜之术昭仪所生女暴卒又奏王皇后杀之上遂有废立之意上从容言后无子以风长孙无忌无忌竟不顺㫖永徽五年中书舍人李义府上表请废王皇后立昭仪以厌衆庶之心上悦谓李勣曰立昭仪之事褚遂良固执不从遂良既是顾命大臣事不可当止也勣遂密奏曰此事陛下家事何须更问外人许敬宗又言于朝曰田舍翁积得十斛麦尚欲换却旧老妇况天子富有四海立一皇后有何不可闗诸人何事妄生异议上意乃定遂立为皇后显庆五年十月已后上苦风眩表奏时令皇后详决自此参预朝政几三十年当时畏威称为二圣咸亨五年八月十五日称天后𢎞道元年十二月髙宗崩十二月皇太子即位尊为皇太后临朝摄政载初元年九月九日即位改国号称周赐帝姓武氏神龙元年正月二十三日传位于中宗二十六日徙居上阳宫二十七日上尊号则天大圣皇后十二月二十六日崩于洛阳宣居殿谥曰大圣则天皇后国子司业崔融为哀册文二年五月二十八日祔葬干陵唐隆元年七月七日依旧为皇后景云元年十月十八日改为大圣天祐延和元年六月十七日又改为天后其年八月五日改为圣后开元四年十二月改为则天后天寳八载六月十五日追尊号则天顺圣皇后年号二十宰相七十四人中宗皇后赵氏天寳八载六月十五日追尊思和皇后皇后初为英王妃母常乐公主得罪妃坐废幽死于内侍省中宗崩将葬于定陵莫知瘗所将行招魂附葬之礼太常博士彭景曰招魂葬礼非古不可备棺椁置輼辌宜据汉书郊祀志葬黄帝衣冠于桥山遂以皇后袆衣于陵寝行宫招魂置衣魂轝以太牢告祭迁衣于𤣥宫御榻之右覆以夷衾焉皇后韦氏神龙元年十二月十二日立为皇后十一月二日尊为顺天皇后三年八月十五日加顺天翼圣皇后唐隆元年六月二十日降为庶人初神龙元年十二月侍中桓彦范上表曰昔孔子论诗闗雎为始言后妃者人伦之本理乱之端也故皇英降而虞道兴任姒归而周宗盛桀奔南巢祸阶末喜鲁桓灭国惑以齐媛伏见陛下每临朝听政皇后必施帷幔坐于殿上得闻政事愚歴选列辟求详往代帝王有与妇人谋及政者莫不破国亡身倾辀继路且以隂乗阳违天也以妇凌夫违人也违天不祥违人不义由是古人譬以牝鸡司晨惟家之索易曰无攸遂在中馈言妇人不得亲于国政也伏愿鉴古人之言察古人之意上以社稷为重下以苍生为念宜令皇后无往正殿干及外朝专在中宫聿修隂教则坤仪式固鼎命维新睿宗皇后刘氏唐隆元年六月二十八日赠皇后景云二年二月二十三日追谥肃明皇后天寳八载六月十五日追尊肃明顺圣皇后皇后窦氏唐隆元年赠皇后景云二年追谥昭成天寳八载追加昭成顺圣皇后赠谥日月并与肃明皇后同𤣥宗皇后王氏长寿二年纳为妃先天元年八月二十日立为皇后开元十二年七月二十一日废为庶人皇后杨氏至德二年六月二十四日追尊皇后谥曰元献立庙于太庙之西四时荐享皆凖太庙一室之仪至寳应二年四月迁神主于太庙祔𤣥宗室皇后武氏恒安王攸止女攸止卒后后尚幼随例入宫及王皇后废赐号惠妃宫中礼秩一同皇后开元二十五年十二月七日薨年四十赠皇后谥曰贞顺仍立庙于京师昊天观之角干元之后享祀仍停初十四年四月侍御史潘好礼闻上欲以惠妃为皇后进疏谏曰臣尝闻礼记曰父母之雠不共戴天公羊传曰子不复父雠不子也昔齐襄公复九世之雠丁兰报木母之恩春秋美其义汉史称其孝陛下既不以齐襄为法丁兰为戒岂得欲以武氏为国母当何以见天下之人乎不亦取笑于天下乎非止亏损礼经实恐汚辱名教又惠妃再从叔三思从父延秀等并干朝纲乱常递窥神器豺狼同穴枭獍同林至如恶木垂隂志士不息盗泉飞波贞夫莫饮良有㫖哉且匹夫匹妇欲结夫妻者尚相拣择况陛下是累圣之贵天子之尊乎伏愿陛下详察古今鉴戒成败慎择华族之女必在礼义之家称神祇之心允亿兆之望为国大计其在于兹且惠妃本是左右执巾帼者也不当参立之春秋书宋人夏父之会无以妾为夫人齐桓公誓命于葵丘亦曰无以妾为妻此则夫子恐开窥竞之端深明嫡庶之别又汉成帝欲立赵氏为皇后刘辅极言汉桓帝欲立亳氏于中宫李云切谏又见人间盛言尚书左丞相张说自被停知政事之后每谄附惠妃诱荡上心欲取立后之功更图入相之计伏愿杜之于将渐不可悔之于已成且太子本非惠妃所生惠妃复自有子若惠妃一登宸极则储位实恐不安皇太子既守器承祧为万国之主本何可轻易辄有揺动古人所以见其渐者良以是也昔汉髙祖以戚夫人之故将易太子之位时有商山四皓虽不食汉庭之禄尚能辅翼太子况臣愚昧职参宪府慷慨闗心感激懐愤陛下留神省察苏冕駮曰此表非潘好礼所作且好礼先天元年为侍御史开元十二年为温州刺史致仕表是十四年献而云职参宪府若题年恐错即武惠妃先天元年始年十四王皇后有宠未衰张说又未为右丞相竟未知此表是谁献之肃宗皇后吴氏寳应元年五月十九日追尊皇后谥曰章敬皇后张氏至德二年十二月十五日良娣张氏册为淑妃干元元年三月六日立为皇后寳应元年有罪幽死别所代宗皇后独孤氏大厯十年追尊曰贞懿皇后十月十六日忌皇后沈氏开元末选入宫天寳末以禄山犯阙𤣥宗西狩弃妃故为贼所得拘于东都之掖庭代宗收东都见之留宫中及史思明再犯河洛遂失所在十余年求之不得至德宗即位建中元年八月追尊为皇太后遂以睦王述为奉迎皇太后使工部尚书乔琳为副昇平公主宜备起居候知行在即严扈法驾奉迎至二年二月羣臣以皇太后问至称贺既而谬焉四方诈称太后者数四至永贞元年九月礼仪使奏太皇太后沈氏厌代登真于今二十有七年大行孝皇帝至孝惟深哀思罔极建中初已发明诏舟车所至靡不週遍歳月滋深迎访理絶谨按晋庾蔚之议云寻求三年之外又俟中寿而服之今参详礼经博稽故事伏请以大行皇帝启攒宫日皇帝百官举哀于肃章门内之正殿先令有司造袆衣一副发哀日令内官以袆衣置于幄坐自后令宫人朝夕上食先告元陵次告宗庙上太皇太后谥册次造神主择日祔代宗庙其袆衣奉法驾奉迁于元陵祠殿置于代宗皇帝衮衣之右便以今年十一月二日发哀为忌追册曰睿真皇后从之德宗皇后王氏贞元二年十一月册为皇后其月二十一日忌三年正月上尊谥曰昭德皇后其谥册文初令兵部侍郎李纾撰上以纾谓皇后为大行皇后非也诏学士吴通𤣥又云咨后王氏亦非也按贞观中岑文本撰文德皇后谥册文曰皇后长孙氏斯得之矣其年二月皇后发引梓宫进辞太庙于永安门升显辌车于安福门从隂阳之吉也三月以皇后庙乐章九首付有司令议庙舞之号礼官请号坤元之舞从之其乐章初令宰臣张延赏桞浑等撰及进留中不下又命翰林学士吴通𤣥为之时上务简约不立庙令于陵所祠殿奉安神主三年正月十八日太常博士李吉甫奏曰准国朝故事昭成皇后肃明皇后元献皇后并置别庙若于大行皇帝陵所祠殿奉安神主礼经典故检讨无文伏以元献皇后庙在太社之西今请修葺以为大行皇后别庙勅㫖宜依仍付所司至三年二月二十七日翰林待诏杨季炎等奏奉进止宜于两仪殿虞祭毕择日祔庙准经勘择用三月十八日一时两仪灵座便请除之诏下太常详求典故太常卿董晋与博士李吉甫张荐等奏曰伏惟古礼合用今年七月卒哭祔庙国朝故事髙祖六月而葬睿宗十月而葬并葬讫便卒哭祔庙圣朝典故伏请遵仍令所司于今月十八日已前择卒哭位哭讫以十八日祔庙制曰可顺宗皇后王氏永贞元年八月册为皇后元和元年五月册为皇太后十一年三月四日忌宪宗皇后郭氏元和五年闰正月册为皇太后大中二年五月二十一日忌其年七月上尊谥曰懿安皇太后皇后郑氏会昌六年四月上尊号曰皇太后大中元年上尊号曰孝明皇太后穆宗皇后王氏长庆四年二月册为皇太后会昌四年正月十二日忌五年四月上尊谥曰恭懿僖皇太后皇后萧氏寳应三年三月册为皇太后大中元年四月十五日忌其年八月上尊谥曰正献皇太后武宗母也敬宗皇后文宗皇后武宗皇后郑氏宣宗皇后晁氏大中十三年九月上尊谥曰元昭皇太后懿宗皇后王氏咸通十四年八月册为惠安太后文德元年四月上尊谥曰恭献皇太后僖宗皇后昭宗皇后何氏光化元年四月册为皇后天祐元年册为皇太后居积善宫天祐二年十二月为梁王密遣人所害杂録开元四年正月大理少卿李衢奏奉进止令修皇后谱牒事伏请降明勅奉勅宜依仍令户部量事供其纸笔贞元二年十二月有司以皇后在殡请禁公私声乐诏曰大行皇后丧民庶之间并以除服縁情制礼须使合宜其太常权停教习京城及诸府任举乐音三年正月诏中书门下两省及常参官各宜撰大行皇后挽歌词三首其月诏内外诸亲设祭于大行皇后并不假饰花果已后公私集会并宜凖此初皇后母郕国夫人郑氏等请设祭可之自是宗室诸亲及李晟浑瑊神策六军大将皆请设祭自启攒宫后日有数祭至于将迁座乃止元和十一年三月顺宗皇后王氏崩于南内之咸宁殿谥曰庄宪初太常少卿韦勲进谥议公卿署定欲告天地宗庙礼院奏议曰谨按曾子问贱不诔贵幼不诔长礼也古者天子称天以诔之皇后之谥则读于庙江都集引白虎通曰皇后何以谥之谥之于庙又曰皇后无外事无为于郊传曰故虽天子必有尊也凖礼贱不得诔贵子不得爵父母所以必谥于庙者谥宜受成于宗庙故天子谥成于郊皇后谥成于庙今请凖礼集百官连署谥状讫读于太庙然后上谥于两仪殿既符其事允合礼经从之其年四月西川节度使李仪简遣使往南诏告皇太后哀凡天子之丧嗣天子以卿大夫告于四夷太后皇后之丧则方镇告之故事也其年七月礼仪使奏自秦汉以来天子之后称皇后母称皇太后祖母称太皇太后加太字者所以加尊称也国朝典礼皆称旧制开成六年正月太常奏昭成皇太后谥号已牒礼部礼部以太字非之太常报曰入庙称后义系于天在庙称太后义系于祖并载在史策垂之不朽今百司文牒及奏状参详典故恐不合除太字如谥册入陵神主入庙即当去之奏可十五年五月庄宪皇太后弟故左金吾衞大将军王用妻胡氏进状云请用姑庄宪皇太后䕃补千牛申中书门下称准格无条伏见贞元中沈翚用姑睿真皇太后䕃元和中妾弟二男浩亦用皇太后䕃伏乞天恩允妾所奏可之仍入格令天祐元年九月册昭宗皇后何氏为皇太后中书门下奏请太后宫请以积善为名从之内职旧制皇后之下有贵妃淑妃德妃贤妃各一人为夫人正一品昭仪昭容昭媛修仪修容修媛充仪充容充媛各一人为九嫔正二品婕妤九人正三品美人九人正四品才人九人正五品寳林二十七人正六品御女二十七人正七品采女二十七人正八品以备周礼六宫之数其外又有尚宫尚仪尚服尚食尚寝尚功分掌宫中服御药膳之事宫正纠愆失彤史纪功书过龙朔二年改易官名置赞德二人正一品以代夫人宣仪四人正二品以代九嫔丞门五人正四品以代美人承㫖五人正五品以代才人衞仙六人正六品以代寳林供奉八人正七品以代御女持节二十人正八品以代采女又置侍中三十人正九品咸亨二年复旧髙祖太宗黜隋之乱政未下车而大放宫女正位配尊惟其旧髙祖之职备员而已所谓刑于内以正乎外及髙宗永徽之后政出宫中公卿大夫罔不惮服其取威也多山陵未毕而冢嗣再废遂掘翦王室改立宗社非一朝一夕之故其所由来渐矣及中宗追王韦氏崇宠三思使以先事尊访之于是庆云之瑞宣于朝廷桑女之歌布于天下防闲之道大坏乱逆之谋预召矣卒以祸败为后王诫懿宗淑妃郭氏婕妤崔氏王氏杂録贞观十三年二月二十五日尚书八座议曰谨按王者正位作为人极朝有公卿之列室有嫔御之序内政修而家理外教和而国安爰自周代洎乎汉室名号损益时或不同然皆寤寐贤才博採淑令非唯德洽宫壸抑亦庆流邦国近代以降情溺私宠掖庭之选有乖故实或微贱之族礼训蔑闻或刑戮之家怨愤充积而滥叨名级入侍宫闱即事而言窃未为得臣等伏请今日以后后宫及东宫内职员有阙者皆选有才行充之若内无其人则旁求于外采择良家以礼聘纳永徽六年十月武后未立上特号为宸妃侍中韩瑗中书令来济奏言帝王嫔妃自有恒数今若别立妃号臣等窃以为不可乃止贞元六年七月九日太常卿崔纵奏谨按司封令及六典王母为太妃髙祖宇文昭仪生韩王元嘉后为韩国太妃太宗燕妃生越王贞后为越国太妃今诸王母未有封号请遵典故其月吏部郎中桞冕者状称歴代故事及六典无公主母称号臣谨约文比义公主母既因公主而贵伏请降于王母一等命为太仪各以公主本封加太仪之上㫖依元和四年德宗皇帝妃韦氏卒废朝三日妃祖濯尚中宗女定安公主官至衞尉少卿父会昌中为义王驸马妃少入宫性敏顺善于承奉德宗重之遂册为妃六宫服其德崇陵复土毕于园寝终三年之制至是卒寳应元年四月礼院奏赠梁国夫人尚宫宋氏葬奉勅令所司供卤簿凖故事只合给仪仗诏以鼓吹赐之宋氏姊妹五人皆有文学贞元中泽潞节度使李抱真贡至阙下德宗召入宫试兼问经史文义深加赏叹自后皇太子及诸王公主等多从受学姊妹中尚宫尤通达人事自宪宗穆宗唿为先生其名实根本具在宪宗实録其年七月勅殿中上奉御郭环曾祖故陈州刺史崇可封工部尚书曾祖母唐氏赠晋昌郡夫人祖母李氏可赠陇西郡夫人父右威衞将军义可赠礼部尚书以姊妹才人有宠故也未为妃后一旦褒赠荣及祖祢前例无之天祐二年九月六日内出宣㫖乳母杨氏可赐号昭仪乳母王氏可封郡夫人第二乳母先帝已封郡夫人可凖杨氏例改封中书奏议言乳母古无封夫人赐内职之例近代因循殊乖典故昔汉顺帝以乳母宋氏为山阳君安帝乳母王圣曰野王君当时朝议犹或非之唯中宗封乳母于氏为平恩郡夫人尚食髙氏为蓚国夫人今国祚中兴礼仪革旧臣等商量杨氏望赐号安圣君王氏福圣君第二王氏康圣君从之其年十二月勅宫嫔女职本备内任近年以来稍失礼仪今后每遇延英坐朝日只令小黄门祗候引从宫人不得擅出内出宫人武德九年八月十八日诏王者内职取象天宫上备列宿之序下供扫除之役肇自古昔具有节文宋代奢淫搜算无度朕顾省宫掖其数实多悯兹深闭久离亲族一时减去各从娶聘自是中宫前后所出计三千余人贞观二年春三月中书舍人李百药上封事曰自陛下受命已来昭示天下薄赋轻徭恤刑慎狱躬行节俭减损服御虽尧舜德音无以过此然隂气郁积亦恐是旱之咎徴往年虽出宫人未为尽善窃闻大安宫及掖庭内无用宫人动有数万衣食之费固自倍多幽闭之寃足感和气亢阳为害亦或由兹至七月三日上谓侍臣曰妇人幽闭深宫情实可愍隋氏末年求采无已此皆竭人力朕所不取且洒扫之余更何所用今将出之任求伉俪非独以省费息人亦各得遂其性于是命尚书右丞戴胄给事中杜正伦等于掖庭西门简出之开元二年八月十日诏曰古者三夫人九嫔二十七世妇八十一御女以备内职焉朕恭膺大寳颇修旧号而六宫旷位未副于周礼八月算人不行于汉法至于姜后进谏永巷脱簪袁盎有言上林引席此则朕之所慕未曾忘也顷者人颇喧譁闻于道路以为朕求声色选备掖庭岂余志之未孚何斯言之妄作往縁太平公主选人入宫朕以事虽顺从未能拒抑见不贤莫若自省欲正谤莫若自修改更而张损之可也妃嫔已下朕当拣择使还其家宜令所司将车牛今月十二日赴崇明门待进止大厯十四年五月出宫人数百人贞元二十一年三月出后宫人三百人其月又出后宫及教坊女妓六百人听其亲戚迎于九仙门百姓莫不叫唿大喜元和八年六月出宫人二百任其嫁配十年十二月出宫人七十人长庆四年二月勅先在掖庭宫人及逆人家口并配内园者并放出外任其所适其月赦文宫中老年及残疾不任使役并有父母者并委所司选择放出寳厯二年十二月勅在内宫人宜放三千人愿嫁及归近亲并从所便不须寻问开成三年二月文宗以旱出宫人刘好奴等五百余人送两街寺观任归亲戚翌日因对紫宸宰相李珏曰陛下放宫女数多德迈千古汉制八月算人晋武平吴亦多採择仲尼所谓未见好德如好色者宰相郑覃曰昔晋武以採择之失中原由此解体千古可为殷鉴矣唐会要卷三唐会要卷四钦定四库全书唐会要卷四宋王溥撰储君太子建成髙祖长子武德元年六月七日册为皇太子九年六月四日见杀追封息王初武德元年六月万年县法曺孙伏伽上疏谏曰臣闻性相近而习相逺以其所好相染故也皇太子及诸王等左右羣僚不可不择而任之但是无德义之人家门不能邕睦及好奢华驰骋嫚逰声色不得使亲而近之臣歴观往古下览近代至于子孙不孝兄弟离间莫不为左右乱之愿陛下选贤才以为皇太子僚友如此则克崇磐石永固维城矣中山王承干太宗长子武德三年六月封恒山郡王五年八月徙封中山郡王九年十月立为皇太子贞观十七年四月六日废为庶人居黔州十八年十二月二日薨开元二十四年追封恒山郡王谥曰愍初贞观十三年黄门侍郎刘洎上疏曰太子生于深宫之中长于妇人之手未尝识忧惧无由晓风俗虽复神机不测天纵生知而开物成务终由外奖是故周储上哲思望奭而加裕汉惠深仁引绮园而昭德原夫太子宗祧是系善恶之际兴亡斯在茍不勤始将悔于终故晁错上书令先通政术贾谊献策务前知礼教臣今不曲陈故事请以圣德言之陛下多才多艺允武允文尚且虽休勿休日慎一日求异闻于振古劳叡思于当年乙夜观书事髙汉帝马上披卷勤过魏后陛下自励如此而令太子优游臣所未喻一也加以暂屏机务即寓目雕虫屈宋不足以升堂钟张何阶于入室陛下好古如此而令太子悠然静处不寻篇翰臣所未喻二也备该衆妙独秀寰中犹晦天聪俯询凡识听朝之隙引见羣臣降以温颜访以今古陛下自行如此而令太子久入趋侍不接正人臣所未喻三也若谓无益则何事劳神若谓有成则宜申贻厥蔑而不急未见其可上遂勅刘洎令与岑文本马周递日往东宫与太子谈论十六年二月谏议大夫禇遂良谏曰昔圣人制礼尊嫡卑庶谓之储君道亚霄极其为崇重用物不计泉货财帛与王者共之庶子体卑不得为例所以塞嫌疑之渐除祸乱之源也先王必本人情然后制法知国家必有嫡庶然后庶子虽爱不得超越嫡子正礼特须尊崇如当亲者疎当尊者卑则佞巧之奸承机而动私恩害公或至乱国臣伏见东宫料物歳得四万段出市货卖凡直一万一千贯魏王年别封及廪物一年凡直一万六千贯文此便储君料物翻少藩王朝野闻见以为非是昔汉明帝披舆地图等诸国户口令诸子租歳不过二千万明德马后为言亦不偏得此则防其嗜欲节其骄恣伏愿陛下颇择汉法𢎞此无偏储君之用微附古昔则天下幸甚因诏曰储贰不会自古常式近代以来多为节限求之故实深非事宜自今皇太子出用库物所司勿为限制至其年八月十四日上谓侍臣曰当今国家何事最急各为我言之右仆射高士亷曰养百姓最急黄门侍郎刘洎曰抚四夷最急中书侍郎岑文本曰行礼义最急谏议大夫褚遂良曰即日四方仰德谁敢为非但太子诸王须有定分陛下宜为万代法以遗子孙上曰此言是也朕年将五十已觉衰怠既以长子守器东宫弟及庶子数将五十心常忧虑颇在此耳但自古嫡庶无良佐何尝不倾败家国公等为朕搜访贤德以辅储君爰及诸王咸求正士且人事歳久则分义情深非意窥觊多由此作于是限王府官寮不得过四考十七年三月左屯衞中郎将季安俨上表言皇太子及诸王陛下处置未为得所太子国之本也伏愿深思逺虑以安天下之情上曰我识卿意我儿虽患脚犹是长嫡岂可舍嫡立庶乎燕王忠髙宗长子贞观二十年八月封陈王永徽三年七月册为皇太子六年十一月武后既立礼部尚书许敬宗奏曰臣闻元储以贵立嫡之义尤彰罔敢同名正本之文愈显既而皇后生子合处少阳出自涂山是为吾君之子夙娴胎教宜展问竖之心乃复为孽夺宗降居藩邸臣以愚诚窃所未喻且今之守器素非皇嫡永徽爰始国本未生权引彗星越升明两近者元妃载诞嫡嗣降神重光日融爝火宜息安可以滥兹皇统叨据大器国有诤臣孰逃其情窃惟息姑克让可以思齐刘强守藩宜遵往轨追踪泰伯不亦可乎踵武延陵固当安矣宁可反植枝干久易位子天庭倒袭衣裳使违方于震位蠢尔黎元于谁系心垂裕后昆将何播美且父子之际人所难言事或犯鳞必婴严宪伏自思忖荷盼前朝引于陋巷之中申以后车之礼云台画像十有八人三纪于兹惟臣仅在常思勉力少报鸿恩今兹冢嗣执珪下枝当璧孟侯沦屈大典未申臣既分职文昌典司嘉礼位陪宗伯不敢旷官効命之秋宜在兹日及召见上曰卿朕之伯夷立嫡之义在礼何如对曰正国本则万事理皇太子国之本也本犹未正万国无以系心东宫者所出本微今知国家已有正嫡必不自安窃位而怀疑恐非宗庙之福也愿陛下熟计之上曰忠已自让对曰能为泰伯愿速从之显庆七年正月六日降为梁王官寮皆惧罪亡匿无敢见者太子右庶子李安仁独候忠泣涕拜辞而去时论美之章懐太子贤髙宗第六子永徽六年正月封潞王龙朔元年九月二十日改封沛王咸亨二年五月十三日勅尚书省与夺事及须商量拜奏事等文案并取沛王贤通判其应补拟官及废置州县并兵马刑法等事不在判限三年九月改名德徙封雍王上元二年六月三日改名贤册为皇太子调露二年八月二十日废为庶人唐隆元年七月七日追赠太子谥曰章懐贤初封潞王为幽州都督始出阁容止端雅髙宗深所叹赏谓司空李勣曰此儿已读得尚书礼记诵古诗赋复千余篇暂经领览遂即不忘我曾遣诵论语至贤贤易色遂再三覆诵我问何为如此乃云性爱此言及为皇太子令监国处分明审为时所称仪鳯中手勅褒美贤又令右庶子张大安等注范氏后汉书表上之赐物三万段仍以其书付秘阁时正议大夫明崇俨以符劾之术为则天任使密称英王状类太宗又宫人潜议云贤是后姊韩国夫人所生贤亦自疑惧则天又尝撰少阳政范及孝子传以赐之仍数作书以责让及崇俨为盗所杀则天疑贤所为又使人发其隂事诏中书侍郎薛元超黄门侍郎裴炎御史大夫髙智周与法官推鞫之于东宫马坊搜得皂甲数百领乃废为庶人幽于别所节愍太子重俊中宗第三子圣厯三年腊月封义兴郡王神龙元年二月十九日徙封衞王二年七月五日册为皇太子三年七月五日兵败自杀唐隆元年六月二十五日赠太子景云元年七月谥节愍十一月陪葬定陵废太子瑛𤣥宗第二子本名嗣谦景云元年九月二日封真定郡王先天元年八月十一日进封郢王开元二年十二月十七日册为皇太子十三年三月十日改名鸿二十三年七月改名瑛二十五年四月二十二日废为庶人初二十三年将废太子谋于宰臣张九龄曰太子天下之本也动之则摇人心且太子之在东宫未闻大恶臣闻父子之道天性也有过父恕而掩之无宜废絶且其状未着恐外人窥之伤陛下慈父之道寳应元年五月十九日勅宜复旧封皇太子初瑛母赵丽妃有才貌善歌舞𤣥宗在潞州甚宠遇及武惠妃宠幸丽妃恩顾渐薄时鄂王瑶母皇甫德仪光王琚母刘才人皆𤣥宗在临淄邸得幸及惠妃承恩鄂光之母亦渐疎薄于是瑛与鄂光自谓母氏失职常有怨望遂为李林甫及驸马杨回所诬𤣥宗震怒并废为庶人俄又赐死天下寃之后惠妃屡见三庶人为祟惠昭太子宪宁宗长子元和元年八月封为郢王四年闰三月立为皇太子六年十二月薨谥曰昭惠庄恪太子永文宗长子太和四年四月封鲁王七年八月立为皇太子开成三年十月薨谥曰庄恪皇太子裕昭宗长子大顺三年六月二十八日封德王干宁四年二月十一日册为皇太子天祐元年薨杂録贞观十六年六月西苑丞穆格农囿不修太宗怒甚命于朝堂斩之侍臣战慄莫敢进言太子承干谏曰人者有生最灵一死不可复活命即斩之理恐未尽请付法司推鞫太宗意解即笞而释之长孙无忌进曰陛下发天威之怒太子犯颜进谏斯诚四海之福太宗曰自朕御天下虚心正人即有魏征朝夕纳谏自征云亡刘洎继之太子幼在朕前每见规谏者常心悦之染以成性故有今日之谏耳十七年闰六月诏曰皇太子地惟储副寄深监抚兼统禁旅是允旧章宜知左右屯营兵马事大将已下并受处分十九年髙士亷刘洎等表称皇太子与百官书疏先无礼式请详定其仪诏曰皇太子地在震方礼絶羣后而令书法式未着彛章近代以来例皆明白谦过逼下书依衆庶无以别贵贱之差将何显尊卑之序理非通允宜有更张凡事处分论事之书皇太子并宜画令左右庶子以下署名宣奉行书按画日其余与诸亲及师傅等书不在此限二十年太宗于寝殿侧置一院令太子居之絶不遣往东宫门下侍郎兼太子賔客褚遂良上疏谏曰臣闻周家问安三至必退汉储视膳五日乃来礼曰男子十年出就外傅出宿于外学书计然则古之达者岂无私爱欲使成立凡人尚犹如此况君之世子乎且朋友不可以深交深交必有怨父子不可以溺爱溺爱或生愆伏愿逺览殷周近遵汉魏常许旬日半月遣还宫专学艺以润身布芳声于天下则微臣虽死如生之年太宗从之长安三年太子詹事崔神庆上表曰臣伏思五品以上所以带龟者比为别勅徴召恐有诈妄内出龟合然后应命况太子元良国本万方所瞻古来徴召皆用玉契此诚重慎之极防萌之虑臣昨见縁突厥使见太子合预朝参直有文符下宫曾不降勅处分太子当时又报臣曰昨日至晩侍奉不见圣人谕及遣来今者直凖台符入朝事得妄否臣伏思礼司仪注例皆奏闻台符所下必将非妄臣又自到朝堂审知是实所以太子遽往当今人禀淳化内外同心然古人虑事于未萌之前所以长无悔吝之咎臣愚见太子既与陛下异宫伏望召太子先报来日非朔望朝参应须宣唤伏望降墨勅及玉契以符重慎之道开元十六年五月勅所选皇太子及诸王等妃既是百官子女礼合避人今追就府县及过本司未为得所其应预妃者宜令所司具名録奏各令女及近亲随使于命妇朝堂待进止干元元年四月代宗自楚王改封成王张皇后有子数歳隂有夺宗之议宰臣李揆因见对肃宗从容谓曰成王嫡长有功今当命嗣卿意如何揆拜贺曰陛下言及于此社稷之福天下幸甚不胜大庆肃宗喜曰朕计决矣建中元年二月国子司业归崇敬上言凖制皇太子时幸太学行齿胄之礼者伏请每至春秋国学释奠之时所司先奏听进止其释奠齿胄之礼如开元礼或有未尽请委礼仪使更以古议详定闻奏贞元中裴延龄韦渠牟以姦佞相次选用延龄尤狡险判度支务尅剥聚敛自以为功天下怨怒陆贽李充以谗毁受谴阳城等伏阙恳谕几至得罪顺宗在东宫毎进见辄言延龄辈不可用而谏臣可奖德宗卒不相渠牟延龄而宥城等者东宫之力也德宗尝泛舟鱼藻宫水嬉命皇太子升舟舟具皆饰以金碧丹青妇人盛饰操舟光彩耀烛衆乐俱发德宗顾太子今日如何曰极盛然后退以奢谏德宗不悦焉贞元二十一年四月册广陵王为皇太子时德宗即位已久而臣下未有亲奏对者内外咸言王伾王叔文专行断决日有异说又属频隂雨皆以为羣小用事之应及将行册礼之时雨乃止天景清明有庆云见识者以为天意所归及覩皇太子仪表班行悚动退无不相庆至有感而泣者道路欢悦递相传告中外有属焉元和五年二月太常礼院奏百官避皇太子名讳详礼经公卿大夫与太子同名无嫌盖尊统于上太子同在臣子之列国朝故事东宫官号并东宫殿及门名与太子名同皆改然无百官避东宫名者德宗在春宫处州旧名不改并御史院中同名者亦不改伏以宫臣名及宫殿门名并百官宗姓中有与皇太子名同者即于仪制体合廻避台官及王公爵土名号推义比例并无改文诏可六年闰十二月皇大子薨前四年有司将行册礼以孟秋再卜日临事皆以雨而罢至十月方就廷册才二週歳而薨十二月三十日皇太子侍读谏议大夫韦绶奉皇太子学书至依字辄去其傍人字臣问其故答曰君父每以此字可天下之奏臣子岂合书之上深嘉叹之其年五月韦绶罢侍读绶好谐戏兼通人间小说太子因侍上或以绶所能言之上谓宰臣曰侍读者当以经术𫝊导太子使知君臣父子之教今或闻韦绶谈论有异于是岂所以傅导太子者因此罢其职寻出为处州刺史其年十二月惠昭太子薨命国子司业裴茝议废朝礼茝奏故事无皇太子薨礼请辍视朝十二日盖用期服易月之制也七年惠昭太子既薨穆宗时为遂王宪宗以澧王居长又多内助将建储贰命翰林学士崔羣与澧王作让表羣执奏曰大凡已合当之则有陈让之义若不合当因何遽有让表今遂王嫡子长所宜正位青宫乃从之长庆二年十二月上御紫宸殿册皇太子故事册太子御宣政殿时以圣体未康虑劳登御故从便也是日备宫悬于殿庭列内仗于两阁门内羣臣辨色序立于宣政门外俄就外廊食讫始具衣冠劒履入自月华门列位于正衙辰后一刻方入阁上临轩复以中官列侍太子步自崇明门以宫寮翼从驸马二人扶衣冠礼仪使导以进及乐作扇开羣臣拜讫太子进至龙墀东南再拜受册摄中书令杜元颖跪读册文讫以授太子太子再拜舞蹈乃归于崇明门幕殿羣臣贺皇帝讫退诣崇明门谒太子太子命举帘执笏答拜宫寮拜则受之开成元年五月中书门下奏臣等累奉德音令与皇太子于甲族选妃家今商量于两都及侧近精择甲族可以选尚者勅冢嗣元良家国之庆人伦之始在娶元妃虽吉事尚更于待年而嘉偶宜深于善教至于先定冀选义方属在德门遂成好合在东京委裴度西京委宰臣各申㫖谕两月内送中书门下三年十月庄恪太子薨太常礼院奏皇太子薨礼仪至重诸祠祭除天地社稷之外并合权停其天地社稷祭日悬而不乐虞祭已后却依常式从之追谥太子懿德太子重润惠庄太子撝惠文太子范惠宣太子业靖恭太子琬恭懿太子佋昭靖太子邈文敬太子谅懐懿太子凑悼懐太子普靖懐太子渼杂録懿德太子生于东宫内殿髙宗甚悦及满月大赦改元永淳是歳立为皇太孙开府置官属及申宗迁于房州其府废中宗为皇太子封为邵王大足元年为人所搆与其妹永泰郡主壻魏王武延基等窃议张易之兄弟何得恣入宫中则天命杖杀之年十八重润风神俊朗早以孝友知名既死非其罪大为当时所惜中宗即位追赠皇太子谥曰懿德陪葬干陵仍为聘国子监丞裴粹亡女为㝠婚与之合𦵏惠庄太子撝初生则天尝以示僧万廻万廻曰此儿是西域火树之精养之宜兄弟则天甚悦始令列于兄弟之次惠文太子范好学工书雅爱文章之士无贵贱皆尽礼接待与阎朝隐刘延琦张谔郑繇篇题唱和又多聚书画古蹟为时所称上禁约王公不令与外人交结驸马都尉裴虚已坐与范逰䜩兼私挟䜟纬之书配徙岭外万年尉刘雅称风格委整时士庶冀有所成功忽然殂谢逺近失望焉皇太孙贞观十七年十一月二十八日诞皇太孙宴宫寮于𢎞教门太宗幸东宫自殿北门入谓宫臣曰顷来生业稍可非乏酒食而唐突公等宴会朕有甲观之庆故就卿为乐耳谓太子曰尔国之储贰府藏是同金玉绮罗不足为赐但先圣典籍可为鑑诫耳因赐尚书毛诗孝经各一部太子太傅萧瑀曰今所赐书请陈其要㫖申明义趣可为深诫者皆委曲言之上大悦以为师傅得人永淳元年三月十五日立皇孙重照为皇太孙将置府寮上召吏部侍郎裴敬寻郎中王方庆问今立太孙前代故事如何方庆进曰臣按周礼有嫡孙汉魏以来皇太子在亦不立太孙但封王耳晋太康元年立愍懐太子第二子临淮王臧为皇太孙永宁元年立愍懐太子第三子襄阳王尚为皇太孙太子官属即转为太孙官属齐永明十年立文惠太子长子南郡王昭业为皇太孙使居东宫今皇太子在而立太孙旁求载籍未有前例上曰自我作古可乎对曰可三王不袭礼五帝不沿乐苟不失上下之序亏政理之道亦何事而不可诗曰诒厥孙谋以燕翼子礼曰君子抱孙不抱子孙可以为王父尸以其昭穆同也今陛下肇建皇孙创斯盛典所以彰子孙千载之盛福祚灵长之应也上悦使方庆详求典故官属员品乃奏太孙府置师傅及文学祭酒及左右长史东西曹掾主簿管记司録以下六曹从事等官各加王府一级上后颇以为疑竟不补授而止也宪宗皇帝六七歳时德宗抱置膝上谓曰汝是何人在吾懐中对曰第二天子也上大惊喜由是重之唐会要卷四唐会要卷五钦定四库全书唐会要卷五宋王溥撰诸王旧制亲王食封八百户有至一千户公主三百户长公主加十户有至六百户髙宗朝以沛英豫三王及太平公主武后所生食封逾于常制垂拱中太平公主圣厯初相王太平公主长安中寿春王兄弟五人神龙初相王太平公主衞王温王成王寿春公主嗣雍王衡阳王临淄王巴陵王中山王安乐公主长宁公主宣城公主宜城公主以下定安公主相王女为县主者衞王升储位相王太平公主安乐公主长宁公主宜城公主以下唐隆初嗣雍王寿春王封为亲王开元中宁王岐王薛王申王邠王皇妹为公主咸宜公主其后皇子封王者皇女为公主者又诸皇女为公主者其封数神龙中相王太平长宁安乐公主皆以五千为限虽水旱亦不破色以正租庸充数开元以后以四千为限初贞观中髙宗为晋王以文德皇后最小子于后崩后累年太宗怜之竟不令出阁髙宗朝睿宗为殷豫王虽长成亦以则天最小子不令出阁嗣圣纂大位圣厯初封为相王始出阁中宗时以燕王重福失爱出迁外藩衞王重俊为太子又与成王千里等起兵将诛韦后故温王重茂虽年十六七竟亦居宫中先天之后皇子幼则居东内封后以年渐长成乃于安国寺东附苑城同为大宅分院居之名为十王宅令中官押之于夹城中起居每日家令进膳又引词学工书之士入教谓之侍读十王谓庆忠棣鄂荣光仪颍永济盖举全数其后盛仪寿陈丰恒凉六王又就封入内宅开元二十五年鄂光得罪忠王继大统天寳中庆棣又殁唯荣仪十四王居内而府幕列于外坊歳时通名起居而已外诸孙长成又于十宅外置百孙院每歳幸华清宫侧亦有十王宅百孙院十王宫人每院四百余人百孙院三四十人又于宫中置维城库诸王月俸物纳之以给用诸孙纳妃嫁女亦就十宅中太子不居于东宫但居于乗舆所之别院太子之子亦分院而居婚嫁则同亲王公主于崇仁里之礼院髙祖二十一王衞王𤣥霸巢王元吉楚王智云荆王元景汉王元昌丰王元亨周王元方徐王元礼韩王元嘉彭王元则郑王元懿霍王元轨虢王元鳯道王元庆邓王元裕鲁王灵夔舒王元名江王元祥密王元晓滕王元婴太宗十三王楚王宽吴王恪王泰齐王祐蜀王愔蒋王恽越王贞纪王慎江王嚣赵王福曹王明代王简髙宗三王原王孝泽王上金许王素节中宗一王谯王重福睿宗一王隋王隆悌𤣥宗十九王棣王琰鄂王瑶光王琚夏王一仪王璲颍王璬懐王敏永王璘寿王瑁延王玢盛王琦济王环义王玼信王理丰王珙恒王瑱凉王璇汴王璥肃宗十一王越王系西平王佖彭王仅兖王僴泾王侹襄王僙灵昌王荣杞王倕邵王偲定王侗淮阳王僖代宗十八王均王遐睦王述丹王逾恩王连韩王逈简王遘忻王造韶王暹嘉王运端王遇恭王通循王遹原王逵雅王逸隋王迅益王迺荆王选蜀王遡德宗九王舒王谊通王谌䖍王谅肃王详资王谦代王諲昭王诫钦王谔珍王諴顺宗二十王郯王经均王纬溆王纵密王网莒王纾郇王综邵王约宋王结集王缃冀王絿和王绮钦王绩衡王绚会王纁福王绾抚王纮岳王绲袁王绅桂王纶翼王绰宪宗十五王澧王恽深王悰洋王忻绛王悟建王恪鄜王憬琼王悦沔王恂婺王怿茂王愔淄王协衡王憺澶王㤝彭王惕棣王惴穆宗一王安王溶敬宗四王梁王休复襄王执中纪王言扬陈王成美文宗一王蒋王宗俭武宗四王益王岘兖王岐徳王峄昌王嵯宣宗十一王郢王洞雅王泾衞王灌夔王滋庆王沂濮王泽鄂王润懐王洽昭王汭康王汶广王澭懿宗六王魏王佾凉王侹蜀王佶威王侃吉王保睦王倚僖宗二王建王震益王陞昭宗八王䖍王禊沂王禋遂王祎景王祕祁王祺雅王祯琼王祥棣王祤杂録韩王元嘉少好学聚书至万卷皆文句详定秘府不及又爱碑文古迹多得异本闺门修整有类寒素与其弟灵夔相友爱兄弟相见如布衣之礼修身洁已内外如一当代诸王莫能及者唯霍王元轨抑其次焉元嘉子黄国公譔少以文才称诸王子之中与瑯琊王沖为一时之秀霍王元轨初为蜀王徙封吴王后为霍王太宗尝问羣臣曰朕子弟孰贤侍中魏徴对曰臣愚昧不尽知其能唯吴王数与臣言未尝不自失上曰朕亦器之卿以为前代谁比征曰经学文雅亦汉之闲平也由是宠遇弥厚因令妻徴女焉又尝从太宗逰猎遇羣兽命元轨射之矢不虚发太宗抚背曰汝武艺过人恨今无所施焉当天下未定我得汝岂不安乎太宗崩去职毁瘠过礼自后常布衣示有终身之戚焉每至忌辰辄数日不食后徙封霍王为绛州刺史迁徐州元轨前后为刺史唯闭阁读书吏事责成于长史司马谦慎自守与物无忤不妄接士在徐州日唯与一处士刘𤣥平为布衣之交人或问𤣥平王之所长答曰无问者往而复之𤣥平曰夫人有短所以见其长至于霍王无所不备吾何以称之哉为定州刺史有突厥来寇元轨令开门偃旗寇疑有伏惧而宵遁州人李嘉运与贼连谋事洩髙宗令收按其党元轨以强寇在境人心不安唯杀嘉运余无所及因自劾违制上览表大悦谓使者曰朕亦悔之向无王则失定州矣有王文操者遇贼二子凤贤以身蔽捍文操获全二子皆死县司抑而不申元轨察之遣使弔祭表其事诏并赠朝散大夫令加旌表其礼贤爱善如此后因入朝屡上表陈时政得失多有匡益髙宗甚尊重之及在外藩朝廷每有大事皆密制问焉髙宗崩与侍中刘齐贤等知山陵事齐贤服其谙练谓人曰非我辈所及元轨尝使国令征封令白请依诸国赋物贸易取利元轨曰汝为国令当正吾失反说吾以利耶拒而不纳道王元庆歴赵豫滑徐沁衞州刺史皆以政闻事无不谨及母薨请躬修坟墓优诏不许邓王元裕好学善谈名理与典籖卢照邻为布衣之交舒王元名聪悟髙祖在大安宫时太宗晨夕使尚宫起居送珍馔元名保傅等谓元名曰尚宫有品秩髙者见宜拜之元名曰此我二哥婢也何用拜为太宗闻而壮之曰此真我弟也封王之后歴数郡刺史元名性髙洁罕问家人产业朝夕矜庄门庭清肃尝诫其子豫章王亶等曰藩王所乏不虑无钱财官职但勉行善事忠孝持身此吾志也及亶为江州刺史以善政闻髙宗手勅褒美元名以赏其义方之训髙宗每欲授元名大州刺史固辞曰忝预藩戚岂以州郡户口为仕进之资辞情恳到故在江州向二十年赏玩林泉有尘外之意垂拱中转青州又拜郑州州境邻接都畿诸王及帝戚涖官者或不检摄家人为百姓所苦及元名到大革其弊江王元祥贪鄙多聚金寳营求无厌为吏人所患时滕王元婴蒋王恽虢王鳯亦以贪暴为人恶之有授得其府官者以比岭南恶处谓之语曰宁向儋崖象白不事江滕蒋虢滕王元婴为金州刺史颇骄纵动作无度髙宗与书诫之曰王地在宗支寄深磐石幼闻诗礼夙奉义训实冀孜孜无怠渐以成德岂谓不遵轨辙踰越典章且城池作固以备不虞闗鎻闭开须有常凖鸠召散乐并集府寮严闗夜开非复一度遏密之悲尚纒比屋王以此情事何纷纭又巡省百姓观风问俗遂乃驱率老幼借狗求鹰志从禽之娯忽黎元之重时方农要屡出畋逰以扰百姓将为笑乐取适之方亦应多绪何必此事方得娱欢晋灵虐主未可取则赵孝文趋走小人张四郎优倡贱𨽻王亲与博戏极为轻脱一府官寮何所瞻望凝寒方甚以雪埋人虐物既深何以为乐家人奴仆侮弄官人至于此事弥不可长朕以骨肉至亲不欲致王于法今与王下上考以愧王心人之有过贵在能改国有宪章私恩难再兴言及此慙抱盈懐吴王恪授安州都督及将赴职太宗以书诫之曰吾君临亿兆表正万邦汝地居茂亲当维藩屏勉思桥梓之道善侔间平之德以义制事以礼制心三风十諐不可不慎如此则勉固磐石永一维城外为君臣之忠内有父子之孝宜自励志以朂日新汝方违膝下悽恋何已欲遗汝珍玩恐益骄奢故诫此一言以为庭训恪有文武才太宗尝称其类已既名望素髙甚为物情所向长孙无忌辅立髙宗深所忌嫉永徽中会房遗爱谋反遂因事诛恪以絶衆望四海寃之太宗以魏王泰爱好文学特令就府别置文学馆任自召引学士又以泰腰股洪大趋拜稍难复令以小舆舁至于朝所其宠异如此后司马苏朂以自古名王多引賔客以着述为美劝泰请撰括地志遂奏引着作郎萧德言等就府修撰数歳方毕及上表之日诏令付秘阁赐泰物万段德言等赐物有差贞观十六年四月诏泰移居武德殿泰为太宗所爱礼秩如嫡魏徴上疏谏曰陛下爱魏王宜使知定分抑其骄奢不处嫌疑之地今武德殿近储后焉上陵下替不可以训太宗曰我几错误遂遣泰归本第十七年五月上亲谒太庙以谢承干之过魏王泰以罪降爵为东莱郡王太宗因谓侍臣曰自今太子不道藩王窥伺者两弃之𫝊之子孙以为永制于是列宫寮等各以大义责之流降有差初承干既废魏王泰因入侍奉太宗面许立为太子翌日谓侍臣曰泰昨入见自投我懐中云臣今日始得与陛下为子是更生之日臣有一孽子臣百年之后当为陛下杀之传国晋王父子之道固当天性我见其如此甚怜之褚遂良进曰陛下失言伏愿审思无令错误也安有陛下百年之后魏王持国执权为天下主而能杀其爱子传国晋王者乎陛下比者立承干为太子复宠魏王爱之踰嫡嫡庶不分所以至今日既立魏王伏愿陛下别安置晋王始得全矣太宗涕泗交下曰我不能因起入内是日太宗御两仪殿羣臣尽出诏司徒长孙无忌司空房𤣥龄兵部尚书李勣谏议大夫褚遂良谓曰我三子一弟所为如此我心无聊因自投于床无忌等争趋抱持太宗抽佩刀无忌惊惧遂良于太宗手中争取佩刀以授晋王无忌等请太宗所欲立曰我欲立晋王无忌曰谨奉诏有异议者臣请斩之太宗谓晋王曰舅许汝矣汝宜拜谢晋王因下拜太宗于是御太极殿召文武六品以上告立晋王为太子羣臣皆蹈舞称庆蜀王愔累授襄州刺史益州都督尝非理数系所部县令又畋猎无度数为非法太宗怒曰禽兽调伏可以驯扰于人铁石镌鍊可以成方圆之器至如愔者曾不如禽兽铁石乎乃削封邑及国官之半贬为虢州刺史后复加实封满千户愔在州数逰猎不避禾稼深为百姓所怨典军杨道整叩马谏愔曳而捶之后为御史大夫李干祐所劾髙宗谓荆王元景曰先朝栉风沐雨平定四方逺近肃清车书混一上天降祸奄弃万邦朕纂承洪业惧如驭朽与王共戚同忧为国家主蜀王畋猎无度侵夺黎甿县令无故被罚阿谀即喜忤㫖便嗔如此居官何以共理歴观古来诸王若能动遵礼度则流庆子孙违越朝章则诛不旋踵愔为法司所劾朕实耻之帝又引杨道整劳勉之拜为匡道府折冲都尉赐绢五十疋蒋王恽自安州都督除梁州恽在安州多造器用玩具及将行有车四百两州县不堪其劳越王贞累授相州刺史贞善骑射涉文史兼有吏干但信谗言官寮有正直者多被贬退又纵诸僮䜿侵暴部民由是皆伏其才而鄙其行则天临朝加太子太傅除豫州刺史自则天称制贞与韩王元嘉鲁王灵夔霍王元轨等密有匡复之志垂拱三年七月遂各起兵赴神都则天命左豹韬衞大将军麴崇裕等率兵十万讨之其衆大溃贞等首并枭阙下贞将起兵与寿州刺史驸马都尉赵瓌书曰伫总义兵来入贵境瓌甚喜复许率兵相应瓌妻常乐公主髙宗第七女和思皇后之母也谓其使者曰为我报王与其进不与其退尔诸王若是男儿不应至许时尚未举动我尝见耆老云隋文帝将簒夺周室尉迟迥是周室外甥犹能起兵相州天下响应况尔诸王并国之懿亲宗社是託岂不学尉迟迥感恩効节舍生取义耶夫为臣子若救国难则为忠不救为逆诸王必须以匡救为急不可虚生浪死以笑于后代及贞等败瓌与公主伏诛贞长子沖好文学善骑射歴密齐博三州刺史皆有能名与父贞相次举兵七日而败神龙初侍中敬晖等以沖父子翼戴皇家义存社稷请复其官爵武三思令昭容上官氏代中宗下手诏不许开元四年诏追复爵土令备礼改葬太常请谥曰敬昭从之五年又下诏封贞姪孙琳为嗣越王以奉其祀仍为立碑至开成四年六月其裔孙女道士𤣥真䕶先代数丧归葬时论称之因降勅曰越王事蹟国史着明枉陷非辜寻已昭雪其孙珍子他事配流数代漂蓬不还京国𤣥真女弱孝节卓然启䕶四丧緜歴万里况是近属必在加恩行路犹或嗟称朝廷固用䘏助宜委宗正寺京兆府与访越王坟报知如不是陪陵任祔茔卜葬其事仍令京兆府接应必使备礼葬毕𤣥真如愿往京城使配咸宜观安置纪王慎为襄州刺史以善政闻玺书劳勉百姓为之立碑慎少好学于文史与越王贞齐名时人号为纪越许王素节六歳封雍王寻授雍州牧素节能诵古诗赋五百余言受业于学士徐齐聃精勤不倦髙宗甚爱之则天立为皇后每被谗嫉出为申州刺史干封初诏曰素节既患旧疾宜不须入朝而素节实无疾自以久乖朝觐遂着忠孝论以见意时王府仓曹张柬之因使潜封此论以进则天见之不悦诬以赃贿降封鄱郡王仍于袁州安置累进封为许王舒州刺史天授中与泽王上金同被诬告追赴都临发州闻遭丧哭者谓左右曰病死何由可得更何须哭行至都城南被缢死夏王一母贞顺武皇后为惠妃时生钟爱无敌故名为一孩孺而薨时驾在东都葬于城南龙门东岑欲宫中举目见之永王璘数歳失母肃宗收养夜自抱之眠及𤣥宗幸蜀诏璘为山南东路及岭南等道採访使江陵郡大都督璘至江陵召募将士数万人恣情补署江淮租赋破用鉅亿以薛璆李台卿蔡駉为谋主因有异志肃宗闻之诏令归觐于蜀璘不从命遂擅领舟师东下甲仗五千趋广陵以季广琛为将璘生宫中不更人事其子襄城王偒又勇而有力既握兵权为左右眩惑遂谋狂乱璘虽有窥江左之心未露其事吴郡採访使李希言乃平牒璘大署其名璘遂激怒牒报曰寡人上皇天属皇帝友于地尊侯王礼絶寮佐而简书来往应有常仪今乃平牒抗威落笔署字汉仪隳紊一至于斯乃使浑惟明取希言季广琛取广陵採访使李成式希言等各以兵拒之先是肃宗以璘不受命使内官啖廷瑶等招讨之后兵败将南投岭南为江西採访使皇甫侁下防御兵所擒因中流矢而死寿王瑁母贞顺武皇后初后频产夏王懐王及上仙公主皆襁褓不育瑁之初生譲帝与妃武氏请于𤣥宗就宅收养自乳之名为己子十余年在宁邸故封建晩于诸王邸中常唿为十八郎及让帝薨瑁请制服以报乳养之恩𤣥宗从之恒王瑱性好道常服道衣天寳末从驾幸蜀不复衣道衣矣越王系干元二年七月为天下兵马元帅后与张皇后搆异谋得罪肃王详德宗第五子建中五年薨性聪慧上尤怜之追念无已诏如西域法造塔安置礼仪使判官司门郎中李岩上疏曰坟墓之义经典有常自古至今无闻异制层砖起塔始于天竺名曰浮图行之中华窃恐非礼况肃王天属名位尊崇丧葬之仪存乎简册举而不法垂训非轻伏请凖令造坟庶遵典礼从之唐㑹要卷五唐会要卷六钦定四库全书唐㑹要卷六宋王溥撰公主凡公主封有国名者鄎国代国霍国是也有以郡名者平阳宣阳东阳是也有以美名者太平乐安长宁是也惟𤣥宗之女皆以美名名之髙祖十九女长沙襄阳平阳髙密长广长沙房陵九江庐陵南昌安平淮南贞定衡阳丹阳临海馆陶安定长乐太宗二十女襄城汝南南平遂安长乐豫章巴陵普安东阳临川清河兰陵晋安安康新兴城阳高阳晋阳常山新城髙宗三女义阳髙安镇国太平中宗八女新都宜城定安长宁永寿永泰安乐成安睿宗十女寿昌安兴淮阳代国凉国嶭国鄎国金仙玉真霍国𤣥宗二十八女永穆常芬孝昌灵昌常山唐昌万安宁亲上仙新昌髙都临晋建平贞阳信成宜春寿春昌乐永宁平昌太华兴信寿昌乐成新平广宁咸宜万春肃宗七女长乐宁国和政大宁宜宁永和延光代宗二十女灵仙真定永清昇平华阳玉清嘉丰上霄永乐长林太和嘉明玉虚普宁晋阳义清寿昌新都西平章宁德宗十女唐安义阳义兴临真永阳文安咸安宜都义川晋平顺宗十一女汉阳临汝普安东阳西河云安襄阳浔阳邵阳虢国平恩宪宗十九女普宁永嘉衡阳汾阳宣城岐阳陈留真宁南康普康临真真源永顺安平寿安永安义宁定安贵卿穆宗八女义丰淮阳延安金堂清源铙阳义昌安康敬宗三女永兴天长宁国文宗四女兴唐西平朗宁光化武宗七女昌乐夀春永清延庆静乐乐温长宁宣宗十一女万夀广徳永福西华义和饶安盛唐平原唐阳许昌丰阳懿宗女同昌僖宗二女唐兴永平昭宗女永明杂録高祖第三女平阳公主义兵起公主于鄠县庄散家资招引山中亡命得数百人起兵以应高祖略地至盩厔武功始平皆下之每申明法令禁兵无得侵掠故逺近奔赴甚衆得兵七万人公主间使以闻使者至髙祖大悦及义军渡河公主引精兵万余与太宗㑹于渭北与其驸马柴绍各置幕府营中号为娘子军京城平封为平阳公主独有军功每赏赐异于他主及薨谥曰昭太宗长女襄城公主出降中书令萧瑀子铣公主雅有礼度太宗每令诸公主凡厥所为皆视其楷则又令所司别为营第公主辞曰妇事舅姑如事父母若居处不同则定省多阙再三固让乃止令于旧宅而改创焉即荐福寺是也贞观五年长乐公主出降太宗以皇后所生勅有司资送倍于嫁长公主秘书监魏征谏曰不可昔汉明帝欲封其子云我子岂得与先帝子等乎可半楚淮阳前史以为美谈天子姊妹为长公主天子之女为公主既加长字即是有所尊崇或可情有浅深无容礼有踰越上然其言长孙皇后遣使赍绢五百疋诣征家赐之十一年侍中王珪子敬直尚南平公主礼有妇见舅姑之仪近代以来公主出降此礼皆废珪曰今主上钦明动循法制吾受公主谒见岂为身荣所以成国家之美耳遂与其妻就位而坐令公主亲执笲行盥馈之道礼成而退物议韪之自是公主下降有舅姑者皆备礼自珪始也十六年七月三日勅晋王宜班于朝列晋阳公主哽噎不自胜永徽元年正月衡山公主欲出降长孙氏议者以时既公除合行吉礼侍中于志宁上疏曰伏见衡山公主出降欲就今秋成礼窃按礼记云女十五而笄二十而嫁有故二十三年而嫁郑𤣥云有故谓遭丧也固知须终三年其有议者准制公除之后并须从吉此汉文创制其仪为天下百姓至于公主服是斩缞使服随例除不宜情随例改心丧之内乃便成婚非惟违于礼经亦是人情不可陛下方奖仁孝之日敦崇名教之秋此事行之若难犹宜抑而守礼况行之甚易何容废而受讥伏愿遵髙宗之令轨略孝文之权制国家于法无亏公主情理得毕则天下幸甚于是待三年服阕然后降咸亨二年五月十六日城阳公主薨公主初适杜荷坐承干诛公主改适薛瓘太宗使卜之卜人曰两火俱食始则同荣末亦双悴若昼日行合卺之礼则终吉上将从之马周谏曰臣闻朝谒以朝思相戒也讲习以昼思相成也䜩饮以昃思相欢也婚合以夜思相亲也是以上下有成内外有规动息有时吉㐫有仪先王之教不可黩也今陛下欲谋其始而乱其纪不可为也夫卜筮者所以决嫌疑若黩礼乱常先王所不用上从其言显庆三年九月十九日诏古称釐降唯属王姬比闻县主适人皆云出降娶王女者亦云尚主滥假名器深乖礼经其县主出嫁宜称适取王女者称娶仍改令文神龙二年闰正月一日勅置公主设官属镇国太平公主仪比亲王长宁安乐唯不置长史余并同亲王宜城新都安定金城等公主非皇后生官员减半其金城公主以出降吐蕃特宜置司马至景龙四年六月二十二日停公主府依旧置邑司唐隆元年六月二十六日勅公主置府近有勅总停其太平公主有崇保社稷功其开太平公主府即宜依旧酸枣县尉袁楚客奏记于中书令魏元忠曰女有内男有外男女有别刚柔分矣中外斯隔隂阳着矣岂可相滥哉然而幕府者丈夫之职非妇人之事今诸公主并开府建僚崇置法官秩若以女处男职所谓长隂而抑阳也而望隂阳不愆风雨不爽其可得乎窃谓非致逺之计乖久安之䇿书曰事不师古以克永世匪说攸闻此之谓也君侯不正谁正之哉开元十年永穆公主出降勅有司优厚发遣依太平公主故事僧一行谏曰髙宗末年唯有一女所以殊其礼又太平骄僭竟以得罪不应引以为例上纳其言天寳七载皇女道士万安公主出就金仙观安置仍赐实封一千户奴婢所司准公主例给付上元三年正月十九日永昌县主壻韦嗣道宜付吏部与散官自今以后县主壻出身者并准此为恒例建中元年九月诏婚嫁函书出于近代既无经据即可停之时县主将嫁既有吉日所司供设已备矣而襄王之幼女卒上从妹也命改用中旬或奏曰礼物已备供帐已设撤之倍劳且殇服不足以废事上曰尔爱其费我爱其礼卒罢之十二月出嫁岳阳等十一县主初开元中置礼㑹院于崇仁里自兴兵以来废而不修公郡县主不时降嫁殆三十年凡皇族子弟皆散弃无位或流落他县上即位始叙用枝属以时婚嫁公族老幼莫不悲感及县主将嫁小大之物必周其用于是有司度用一人笼花计钱七十万上使损之及三万乃止上曰吾非有所爱但不欲无益之费耳各以其余钱赐之以备他用旧例皇姬下嫁舅姑反拜而妇不答至是乃刋去慝礼率由典训贞元二年二月太常奏长林公主出降凖开元礼合乘厌翟车去年嘉诚公主出降得驾部牒造来多年不堪乘驾又得内侍省报旧例相沿乘金根车其时便已行用今縁礼㑹日逼创造必不及请凖嘉诚公主例乘金根车勅宜依自是公主出降相承金根车至今不改至四年二月七日太常卿董晋奏曰今月八日正衙册新都长公主凖开元礼其日皇帝御正衙命使行册礼陈乐悬伏凖贞元元年五月册嘉诚公主二年二月册长林公主皇帝并不御正殿亦不设乐悬遂为典故又奏今月十日新都长公主出嫁行五礼凖旧例并合前一日于光顺门行五礼今奉勅其日早于光顺门便行册礼遂为故事至十五年七月三日有司奏册公主仪注伏凖开元之仪侍中合宣制中书令合受册又合以册授与册使内册案自东上阁出诣横街北合宣付中书门下其侍中中书令其日并行事今欲改正制曰可至二十一年四月七日勅礼部礼仪使奏旧制例正衙命使使出含元殿西廊侧门外登辂车从光范门入诣光顺门进册伏縁诸王及公主并同日内册其载册辂车车数不足今商量册使出宣政门便自兴礼门出各赴延英光顺门进册既便于事又合礼经制曰可五年十二月十八日诸郡县主壻每停官后郡主每季给钱七十千文县主每季五十千文如受官后即停其郡县主壻已亡殁者依凖此仍令度支随季折给绫绢六年十一月诏郡主壻检校四品京官者户部月给俸钱三十千文度支歳给禄米一百二十石县主壻检校五品京官给俸钱二十千文禄米百石其有出身及先任正官并负才学政术欲从上举选者听之如官已登朝不用此制又勅诸公主每年各给封物七百段疋此依旧例春秋两限支给诸郡主每季各赐钱一百贯文诸县主每季各赐钱七十贯文其郡县主壻见任前资正员外员官等一依支给十一年十月义阳公主出降秘书少监王士平士平武俊之子也上慎重其事先时令宰臣访于礼官令参定见舅姑之仪礼又武俊在镇仍定公主遣使仪十四年故懐泽县主壻检校右赞善大夫窦克搆状言臣顷以国亲超受宠禄及县主薨逝臣官遂停臣陪位出身未授检校官日自有本官伏乞宣付所司许取前衔婺州司户参军随例调选诏许赴集仍委所司比类前任正员官依资注拟自今以后郡县主壻除丁忧外有曾任正员官停检校官俸料后者准此处分其余先是兼试同正员等不在选序者停检校俸料后便任赴集有司据检校官量三资与正员官元无官者与解褐正官员十五年七月勅驸马郡县主如实无子凖式养男并不得用母䕃永贞元年正月度支奏故永昌公主薨凖贞元中义阳义章公主葬料一切砖瓦等充给上令度支都支三千万于数内圆融造作元和三年三月勅县主壻请授外官如赴任县主不得离京自此以后永为常例六年十一月京兆尹元义方奏永昌公主祠堂制度勅宜减制宰臣李吉甫奏窃以祠堂之设礼典无文盖德宗皇帝恩出一时事因习俗当时人间不无窃议昔汉章帝欲为光武原陵明帝显节陵各起邑屋东平王苍上疏疏其不可东平王则光武之爱子明帝之爱弟贤王之心岂惜费于父兄哉诚以非礼之事人君所当慎也今者依义阳公主欲起祠堂恐不如量置墓户以充守奉翌日谓吉甫曰昨日所奏罢祠堂深惬朕心初疑其冗费縁未知故实是以量减及览所奏方知无据然朕不破三二十户百姓常拣官户谨信委之十二月诏曰王者教化本于婚姻由亲以理疎自内而刑外故诗称好合所以成子姓也礼有待年明其必及时也恭惟累圣之后子孙衆多教于公宫已知妇顺而从人之义重择配之才难以兹兢兢久旷嘉礼况时方无事年及有行宜加禄邑之荣以俟御轮之吉言念于此惕然兴懐思𢎞厚恩用协敦叙恩王等女六人可并封县主仍委中书门下与宗正卿及吏部尚书侍郎计㑹诸亲之内及常选之中精求其人副我诚意时十六王宅诸王女久不降嫁德音初下人感叹焉九年八月岐阳公主出降杜琮发左右神䇿兵三百赴光范门翼道至其宅京兆尹裴武充礼仪使太和三年正月勅浔阳平恩邵阳三公主皆舍俗入道宜令每年各赐封物七百段疋仍凖旧例春秋两限支付四年五月勅出降县主粧粉钱宜令所司自今以后从出降日支开成二年十二月勅驸马尝为公主行服三年颇乖典法自此凖礼夫妻服齐缞杖期三年十二月勅驸马都尉尚公主后宜令守检校官二周年满则量人材资序改转正员官仍为定例四年正月勅驸马窦瀚公主衣服逾制从夫之义过有所归宜罚两月赐钱㑹昌五年七月中书门下奏伏见公主上表称妾李氏者伏以臣妾之义取其贱称家人之礼即宜区别臣等商量公主上表请如长公主之例并云某邑公主第几女上表郡县主亦望依此例称从之大中二年十二月以起居郎驸马都尉郑颢尚万夀公主其年诏曰女人之德雅合慎修严奉舅姑夙夜勤事此妇之节也先王制礼贵贱同遵既以下嫁臣寮仪则须依古典万寿公主妇礼宜依士庶四年二月勅诸县主壻选尚之初多无官绪或正员初秩授检校朝官从前条流都未详备自今以后县主壻如先有官宜超资与进改如未有官者且授检校官待三周年后与第二任正员官仍委宗正卿检勘闻奏五年四月勅夫妇之际教化之端人伦所先王猷为大况枝连帝戚事系国风茍失常仪即紊彛典其有节义乖当须资立制如或情有可愍即务从权俾协通规必惟中道起自今以后先降嫁公主县主如有儿女者并不得再请从人如无儿者即任陈奏宜委宗正等凖此处分如有儿女妄称无有辄请再从人者仍委所司察获奏闻别议处分并宣付命妇院永为常式其月勅亲王公主葬宜凖故事辍朝一日大中五年八月勅公主邑司擅行文牒恐多影占有紊朝章今后公主除縁徴封外不得令邑司行文书牒府县如縁公事令邑司申宗正寺与酌量事体施行咸通十二年二月葬衞国公主于少陵原先是诏百寮为挽歌词仍令驸马韦保衡自撰公主神道碑京兆尹薛能为外监䕶供奉官杨复璟为内监䕶仪注甚盛上与郭淑妃御延兴门哭送和蕃公主𢎞化文成金城宁国永乐燕郡固安东光交河和义静乐宜芳崇徽咸安太和杂録景龙四年正月二十七日幸始平县送金城公主以骁衞大将军杨矩为使二月一日改始平县为金城县又改地为鳯台乡怆别里开元二十九年公主薨吐蕃使来告哀开元二十一年正月命工部尚书李暠持节于吐蕃以国信一万匹私觌物二千匹皆杂以五綵遗之寻而金城公主上言请今年九月一日树碑于赤岭定蕃汉界诏张守珪李行祎与吐蕃使莽布支同观树焉既树吐蕃遣其臣随我使人分往劔南及河西碛歴告边州曰两国和好无相侵掠我使人随入蕃告亦如之贞元二年四月二十九日太常卿董晋奏公主出降蕃国请加玉册制曰可三年九月遣囬纥使合阙将军归其国初合阙将其君命请婚于我许以咸安公主嫁之命公主见合阙于麟德殿且命中谒者赍公主画图就示可汗以马价绢五万疋还之计其牙布而去以殿中监嗣王湛然为送咸安公主使仍兼婚礼使四年十月囬纥公主兼使者至自本蕃上御延喜门禁妇人及车舆观者时囬纥可汗喜于和亲其礼甚盛乃上言曰昔为兄弟今即子壻子壻半子也上犹父我犹子也父若患于西戎子当遣兵除之又骂辱吐蕃使者乃使其宰相等率衆千余人及其妹骨禄毗伽公主姨妹迷叙骨吐禄公主及职使大首领等妻妾凡五十六妇人来迎可敦纳聘马二千匹上令朔州及太原分留囬纥七百余人其宰相大首领至者馆于鸿胪寺将作监囬纥使者见于宣政殿上召囬纥公主及使对于麟德殿颁赐有差元和三年正月咸安公主薨废朝三日初王师平史朝义蕃人微有功恃此不修臣礼至贞元四年囬纥武义成功可汗始遣使献方物仍求结亲德宗与羣臣议许之遂以公主降焉命使册可汗为勇勐分相智惠长寿天亲可汗册公主为孝顺端正智惠长寿可敦御制诗送之事具德宗实録天亲可汗卒子忠正可汗立忠正可汗卒子奉诚可汗立奉诚可汗卒国人立其相是为懐相可汗皆从其俗尚主主在蕃二十一年卒册赠燕国太长公主谥曰襄穆太和公主长庆元年二月封为公主册为囬纥可敦出降爱登里逻骨没密施合毗伽保义可汗以中书侍郎平章事崔植充册使户部侍郎平章事杜元颖充五礼使五月诏縁改定太和公主出降囬纥事宜令中书舍人王起赴鸿胪寺宣示囬纥等使保义可汗既立遣使求婚遂封第九妹为永安公主将以降嫁焉其年三月保义可汗卒四月册九姓回纥为崇德可汗五月遣使请迎所许嫁公主朝廷封第五妹为太和公主以降焉囬纥虽狄人固请永安而终不许故命中书舍人王起充鸿胪寺以宣谕焉又诏左金吾大将军胡証充送公主为囬纥可敦归国及加册可汗等使光禄卿李宪充副使太常卿李铣充婚礼使公主置府官属凖亲王例仍铸邑司印一面及发上以半仗御通化门送之勅常参官于章敬寺前立班仪衞甚盛仍令京兆府权置公主幕次暂驻受之百寮谒见士女倾城观焉㑹昌元年十一月勅縁囬纥国中离乱颇甚太和公主恐未安宁须遣文臣专往访问宜差通使舍人苗绾充使三年二月太常礼院奏太和公主到日百寮于章敬寺门立班旧例并以邑司承命入拜命承命出答拜今商量邑司官秩至卑若令承命恐事太轻今请公主左右一人戴鬓帛拜背裆将命出入以代邑司官谓得礼之变从之其月二十五日公主自蕃还京诏左右神䇿各出军二百人及太常仪仗卤簿从长乐驿迎公主入城其日改封定安大长公主罢太和公主府宰臣及文武百寮于章敬寺门立班候参参毕太和公主便赴太庙谒宪宗穆宗二室回从光化门入内其日宰相及文武百寮赴宣政衙于东上阁门进名奉贺赴兴庆宫贺太皇太后二十七日勅定安大长公主自蕃还京莫不哀悯百辟卿士皆出拜迎宣城真宁临真真源义昌等公主并宗室近亲合先慰问晏然私第竟已不至度于物体稍似非宜各罚封绢一百匹以塞愆违云安长公主既不与定安光顺相见又两日就宅宣事皆不在家罚封物三百匹三月中书门下奏伏闻定安大长公主二月二十五日以囬纥背叛恩德侵轶边陲于光顺门内脱去簪珥变服请罪陛下释其愆负方敢对见又以宣城公主等违勅不到各罚封物伏以礼法之行始此中壸王化盛事人伦美谈周易云正家而天下定矣臣等忝在枢近不任忭贺踊跃之至伏望宣付史馆纪述为百代典制从之唐㑹要卷六唐会要卷七钦定四库全书唐㑹要卷七宋王溥撰封禅上兖州刺史薛胄以天下太平登封告禅帝王盛烈遂遣博士登泰山观古迹撰封禅图及仪上之高祖谦让不许贞观五年正月癸未朝集使请封禅贞观五年正月朝集使赵郡王孝恭等佥议以为天下一统四夷来同诣阙上表请封禅帝手诏省表具怀自有隋失道四海横流王伯之弊于斯为甚朕提劒鞠旅首启戎行扶翼兴运克成鸿业遂荷慈睠恭承大寳每日昃思治弗敢康宁兢兢夕惕用忘兴寝履薄驭朽不足为喻赖三灵显命百辟同心海外无尘逺夷慕义但流遁永久凋残未复田畴多旷仓廪犹虚家给人足尚怀多愧岂可遽追前代取讥虚美所望恂恂济济叶力尽诚辅其不逮致之王道如得雅颂形于金石菽粟同如水火反朴还淳当如来议十二月己亥朝集使荆州都督武士彟等诣朝堂又上表请封禅帝曰隋末分离羣凶竞逐我提三尺剑数年之间正一四海是朕武功所定也突厥强梁世为纷更今乃袭我衣冠为我臣吏殊方异类辐辏鸿胪是朕文教所来也突厥破灭君臣为俘安养之情同于赤子是朕仁爱之道也林邑贡能言鸟新罗献女乐悯其离本皆令反国是朕敦本也酬功录效必依赏格惩恶罚罪必据刑书割亲爱舍嫌隙以宏至公之道是朕崇信也非朕茍自矜伐欲明圣人之教不徒然也比年谷稼频登疾疚不作诚宜展礼名山以谢天地但以丧乱之后民物凋残惮于劳费所未遑也贞观六年平突厥年谷屡登羣臣上言请封泰山太宗曰议者以封禅为大典如朕本心但使天下太平家给人足虽阙封禅之礼亦可比徳尧舜若百姓不足夷狄内侵纵修封禅之仪亦何异于桀纣昔秦始皇自谓徳洽天心自称皇帝登封岱宗奢侈自矜汉文帝竟不登封而躬行俭约刑措不用今皆称始皇为暴虐汉文为有徳之君以此而言无假封禅礼云至敬不坛扫地而祭足表至诚何必逺登高山封数尺之土也侍中王珪曰陛下发徳音明封禅本末非愚臣之所及秘书监魏征曰隋末大乱黎民遇陛下始有生望养之则至仁劳之则未可升中之礼须备千乘万骑之费动役数州户口萧条何以能给太宗深嘉征言而中外表章不已上问礼官两汉封山仪注因遣中书侍郎杜正伦行泰山上七十二帝坛迹是年两河水潦其事乃寝贞观中百官上表请封禅太宗许焉唯魏征切谏以为不可太宗谓魏征曰朕欲封禅卿极言之岂功不高耶徳不厚耶逺夷不服耶嘉瑞不至耶年谷不登耶何为不可征对曰陛下功则高矣而人未怀惠徳虽厚矣而泽未旁流诸夏虽安未足以供事逺夷慕义未足供其求符瑞虽臻罻罗犹密积嵗丰稔仓廪尚虚此臣所以窃谓未可臣未能逺譬但喻于人今有人十年长患疗治且愈皮骨仅存便欲使负米一石日行百里必不可得隋氏之乱非止十年陛下之良医除其疾苦虽已乂安未甚充实告成天地臣窃有疑且陛下东封万国咸集要荒之外莫不奔走自今伊洛洎于海岱灌莽巨泽茫茫千里人烟㫁絶鸡犬不闻道路萧条进退艰阻岂可引彼夷狄示之虚弱殚府竭财未厌逺人之望加年给复不偿百姓之劳或水旱之灾风雨之变庸夫横议悔不可追岂独臣言兆人咸尔太宗不能夺乃罢封禅太宗谓房𤣥龄曰封禅是帝王盛事比奏请者不絶公等以为何如魏征对曰帝王在徳不在封禅自丧乱以来近泰山州县彫残最甚若车驾既行不能令无使役此便是因封禅而劳役百姓太宗曰封禅之事不自取功绩归之于天譬如𤣥龄等功臣虽有益于国能自谦让归之于朕岂以不言而欲自取今向泰山功归于天有似于此然朕意常以嵩高既是中岳何谢泰山公等评议贞观六年公卿百寮以天下太平四夷宾服诣阙请封禅者首尾相属帝不许尝从容而言曰朕本诸公子也始望不及此属天下丧乱遂有救焚拯溺之志义师入闗之始羣凶鼎沸当此之时但得三分天下亦为足矣朕以不武内禀太上皇之谋外假士大夫之力数年之间六合大定升中告禅信亦其时然朕往昔䝉犯霜露遂婴气疾但恐登封之后弥増诫惧有乖营卫非所以益朕也少欲自怡用安年寿公卿等勿复为言贞观十一年羣臣复劝封山始议其礼于是国子博士刘伯庄睦州刺史徐令言等各上封禅之事互设疑议所见不同多言新礼中封禅仪注简畧未周太宗勅秘书少监颜师古谏议大夫朱子奢等与四方名儒博物之士参议得失议者数十家递相驳难纷纭久不决于是左仆射房𤣥龄特进魏征中书令杨师道博採衆议堪行用而于旧礼不同者奏之其议昊天上帝坛曰将封先祭义在告神且备谒敬之仪方展庆成之礼固当于坛下阯先申齐洁赞享已毕然后登封既表重慎之深兼示行事有渐今请祭于泰山下设坛以祀上帝以太祖景皇帝配享坛长一十二丈高一丈二尺又议制玉牒曰金玉重寳质性贞坚宗祀郊禋皆充器币岂嫌华美寔贵精确况乎三神壮观万代鸿名礼极殷崇事资藻缛玉牒玉检式緼灵竒传之无穷永存不朽今请玉牒长一尺三寸广厚各五寸玉检厚二寸长短濶狭一如玉牒其印齿请随玺大小仍纒以金绳五周又议玉策曰封禅之祭严配作主皆奠玉策肃奉䖍诚今玉策四枚各长一尺三寸广一寸五分厚五分每策五检俱以金编其一奠上帝一奠太祖座一奠皇地祇一奠高祖座又议金匮曰严配之策盛以金匮归格艺祖之庙室今请长短令容玉策高广各六寸形制如今之表函纒以金绳封以金泥印以受命玺又议方石再累曰旧藏玉牒止用石函亦犹盛书筴笥所以或唿石箧今请方石三枚以为再累其十枚石简刻方石四边而立之纒以金绳封以石泥印以受命玺又议泰山上圜坛曰四出开道坛场通议南面入升于事为允今请介丘上圜坛广五丈高九尺用五色土加之四面各设一阶御位在坛南升自南阶而就上封玉牒又议圜坛上土封曰凡言封者皆是积土之名利建分封亦以班社立号谓之封禅厥义可知今请于圜坛之上安置方石玺缄既毕加土筑以为封高一丈二尺而广二丈以五色土益封牒书藏于其内祀禅之所土封制亦同此又议玉玺曰谨详前载方石缄封玉检金泥必资印玺以为秘固今请依令用受命玺以封石检其玉检既与石检大小不同请更造玺一枚方一寸二分文同受命玺以封玉牒石检形制依汉建武时故事又议立碑曰勒石纪号显扬功业登封降禅肆觐之坛立碑又议设告至坛曰既至山下礼行告至柴于东方上帝望秩徧礼羣神今请其坛方八丈一尺高三尺陛仍四出其禅方坛及余仪式请从今礼仍请柴祭望秩同时行事又议废石阙及大小距石曰距石之设意取牢固本资实用岂云雕饰今既积土厚封足与天长地久其小距环坛石阙回建事非经诰无益礼仪烦而非要请从减省太宗从其议仍令附之于礼案颜师古𫝊帝将有事泰山诏公卿博士杂定其仪而论者争为异端师古奏臣譔定封禅仪注书在十一年于时诸儒谓为适中于是以付有司多从其说贞观十一年颜师古封禅议将封先祭义在告神且备欵谒之仪方展庆成之礼固当为坛下距预申齐洁賛飨已毕然后登封既表重慎之深兼示行事有渐今请祭于山下封于山上四出开坛道场通议南面入升于事为允今请山上圆坛广五尺高九尺用五色土为之四面各设一陛御位在坛南升自南陛而就行事旧藏玉牒止用石函亦犹书盛箧笥所以或唿为石箧然其形大质重转徙非易岱宗倘无此石皆应取自他山所以不为混成累辑而作大要在于周固稽其缜密而近代仪注更名石䃭䃭非稽古之文本无义训可寻赢缩之间贵在折中不烦纷议更増疑惑今请方石三枚以为再累其十枚石检刻方石四边而立之纒以金绳用备检约凡言封者皆是积土之名利建分封亦以班社立号谓之封禅厥义可知今若置牒坛上止因累石不加缮筑即以为封匪唯严秘之道有如简率亦乃名实不副理恐乖爽今请于圜坛之上安置方石封印既讫加五色土筑以为封高一丈二尺而广二丈金玉重寳质性坚贞宗祀严禋皆充器币岂嫌华靡寔贵精确况乎三神壮观万代鸿名礼极殷崇事资藻缛玉牒玉检式韫灵琦传之无穷永存不朽至于广袤之数足以载文辞缄束之方务在申胶固今宜立制随时损益丰功厚徳既以跨蹑前踪盛典宏规无劳一遵曩式今请玉牒长一尺三寸广厚各五寸玉检厚二寸其印齿疎密随印大小距石之设意取牢固本资实用岂云巧饰今既积土厚封更无差动天长地久宁假支持斜设横安请并弗置勒石纪号垂裕后昆美盛徳之形容阐后王之休烈其义逺矣其事尚焉我皇声畅九垓威横八极灵祇不爱其寳兆庶无得而稽但当賛述希夷以摅臣下之至具祭坛之例登封之所肆觐万国受记百神固宜刻颂显扬功业至如小距环坛石阙别树事非经据无益礼仪烦而非要请从减省神灵玺寳而弗用由来无所施行其六玺虽以封书莫不披于羣下受命之玺登封则用昭事上𤣥表兹介福休征纬兆岂因常贯又封检之玺分寸不同即事而言请并更造既顺肃䖍之理永垂创制之名禅坛制度请从新礼行事仪式亦并依之自外委曲不载于文者职在所司随事量定议曰谨率愚管其录如前庸疑之言不足观採但封禅大礼旧典不存秦汉以来颇有遗迹阙而不备难可甄详昔在元封儿寛専賛其决逮乎光武梁松独尸其事缙绅杂议不知所裁至如流俗𫝊闻记注臆说未尝从事徒有空言乖殊不一曷足云也且夫沿革不同着之前诰自君作古闻诸往册方今台铉佐逺超风后秩宗典职追迈伯夷究六经之妙㫖毕天下之能事纳于圣徳禀自宸衷果㫁而行文质斯允诏㫖集公卿及儒生学士议登封事谨依访闻具件如右但封禅大礼旧典不存秦汉以来颇有遗迹阙而不备难可甄详昔在元封时主博採羣论建武有司亦禀成规至如记注近书委巷浮说不足凭据无所取材且夫沿革不同着于往册自君作古寔惟令范圣朝丕业方贻万载臣下庸蔽不敢専决请垂鉴察克㫁宸衷谨录奏闻伏聴裁择谨议贞观十四年十月甲戌赵王元景等表请封禅奏曰夫功成道合古今以为隆平登封降禅圣贤谓之大典是以出震则天之后革夏变商之君继韶夏而施尊名崇号谥而广符瑞顾迟迟焉羣臣区区诚为此也原夫大始云构生灵厥萌黎庶布乎穹壤皇王司其右契遐哉上古以迄于兹歴选休征未有如今日之盛也所以敢罄窥管无惧触鳞沥胆披肝言亦备矣援天引圣辞亦殚矣幸䝉亭育之泽降以聴览之恩大赉虽敷犹申后命未便涣汗方事逡巡怀生之徒不遑宁处伏乞皇帝陛下则天成务应物为心协三才之㑹昌乃霈然而动色遂万姓之延首俯凝旒而改容虽复龙图告征龟书袭吉尚谘诹于四岳建明谟于兆人欲使六合之中沃心通于朝野八纮之内下问浃于华戎凡在人灵畴无抃跃今兹百辟咸集九有攸同并执玉以来庭俱式歌而且舞逺则重译佥议近则端笏参谋欣覩増天之高愿逢加地之厚絶域忘生而越险华发忍死而争趋中外之心克谐愚智之情允睦掌故事者草登封而待期执羁勒者俨车徒而俟命庶官承职三事夙兴逺迩昌言明灵幽賛莫不倾视俯聴希陪肆觐之礼效祉呈祥钦承告成之庆山称万嵗企和銮而发竒云浮五彩伫华盖而交䕃两间之情转迫万国之望愈深臣又闻之屈已从衆至人所以称仁丝言显发哲王以之敷信昨奉明诏许以试之寔降皇情俯同人欲寛仁之利斯溥示信之道宜𢎞即日庶尹驰心咸奉章而守阙列藩翘足各伏地以祈恩所冀天慈深加昭察制可羣寮之奏尅以发轸之期颁示普天申明絶典使夫一时之士欣独高于万代八荒之域荷周露于再造则臣等死日犹生之年不任诚恳之至谨与连牵方牧等奉表诣阙固请以闻帝沖让不许至于再三于是下诏曰自古明王君临区宇功济天下道被生民内外无虞年谷丰稔莫不归功上𤣥致礼厚地腾茂实于六合飞英声于百代今公卿在列屡属虚心岳牧具僚固陈佥愿理在难夺敬依来请顾循诸已仍怀慙徳贞观十五年四月辛卯诏以来嵗二月有事于泰山六月己酉有星孛于太微丙辰停封泰山唐太宗已平突厥年谷屡丰羣臣请封泰山太宗初颇非之已而遣中书侍郎杜正伦行泰山上七十二君坛迹以是嵗两河大水而止其后羣臣言封禅者多至十五年将东幸行至洛阳而彗星见乃止贞观十五年庚辰肃州言所部川原遍生芝草先是百僚及雍州父老诣朝堂上表请封禅四月辛卯朔下诏曰肇有蒸庶树之司牧载籍所记风烈犹存至于道洽品物功成宇县天眷彰于符瑞人事表于隆平莫不増封岱宗广禅梁甫荣光六合对越三神前圣所以垂其尊名后王所以仰其休烈盖由此也自火徳既衰三光分裂金行失御九鼎沈沦诸华竞逐彞伦大坏虽周室削平赵魏隋氏混一文轨而金革之事未戢于封疆雅颂之音弗闻于朝廷遂使至教阙如淳风莫反齐郊絶类帝之礼日观缺升中之仪其已久矣朕丕膺景命嗣守洪基承大乱之余当率土之责负扆兴惕纳隍在虑上凭宗社之灵下资士庶之力草昧伊始援干戈以靖乱区夏既平引礼乐以纬俗尉候无警菑畬有年比屋咸保其欢含气不违其性殊方异域尽地界而来庭应图合牒殚天符而表瑞缅怀前载详求诸已岂伊寡徳能致此乎固乃上𤣥所叶賛也而羣公卿士百辟庶僚因陈人祇之意请遵封禅之典推而不居至于数四文武之情弥切内外之议日闻诚请频繁淹歴年载朕继迹百王因心万物上奉苍昊义在荐功下抚黎元方祈厚福既迫兹理敢不祗从猥以眇身齐美上代永言夙志凛乎増惕可以来年二月有事泰山所司宜与公卿并诸儒士及朝臣有学业者详定其仪博考圣贤之㫖以允古今之中务尽诚敬称朕意焉于是诏太常卿韦挺为检校封禅大使礼部侍郎令狐徳棻副焉朝廷参议其仪异端竞起秘书少监颜师古乃奏称臣撰定封禅之礼书在十一年春于时诸儒参详以为适中诏公卿定其可否多从师古之礼六月己酉有星孛于太微宫犯帝位辛亥朝散大夫行起居郎褚遂良进曰陛下拨乱反正功超前烈告成升岳天下幸甚而行至洛阳彗星辄见此或有所未允合者也且汉武优柔数年始行岱礼臣愚伏愿详择丙辰诏曰自古皇王受天之命建显号于封禅扬功名于竹帛者莫不功济夷夏道叶人祇然后登泰山之高刋梁甫之石未有七徳靡记九部寂寥而欲齐声于圣哲垂美于篆籀者也朕承宗庙之重当区宇之责寅畏三灵忧勤万姓虽戡翦祸乱克定遐荒而至教犹郁刑典未措胜残之化未洽于率土和平之风多慙于往烈是以览经籍而自失想坛场而増惧亟寝缙绅之奏屡拒公卿之请逡巡大典荏苒歴载近者文武百僚州县庶尹频繁抗表殷勤固陈咸以为两仪交泰四夷宾服礼乐兴行年谷丰稔苍昊呈符于上灵符不可以久替黎献协心于下衆欲不可以固拒朕迫兹羣议敢不敬从欲荐功上𤣥大报后土升中之仪已具省方之期有日今太史奏有彗星出于西方朕抚躬自省深以战慄良由功业之被六合犹有未着徳化之覃八表尚多所阙遂使神祇垂祐警戒昭然朕畏天之威寝兴靡措且旷代盛典礼数非一行途之间劳费不少冬夏凋敝多未克复将送仪仗转运粮储虽存节省之义终烦黎庶之力非惟上亏天意亦恐下失人心解而更张抑有故实前以来年二月有事泰山宜停庶夙夜自修遂其罪已之志勤恤匪懈申其纳隍之情倘䝉灵祇回睠宗社介福朝廷同于大道风俗归于朴素告成之美更思其宜仍命所司泰山有前代帝王因封禅立碑及石函检之类往遭离乱被贼毁发并修立瘗藏之二十年十一月司徒长孙无忌与百官及方岳等上表请封禅不许司徒长孙无忌与百僚又请封禅诏曰朕念逺役初宁颇须休息深知所请甚合机宜即事省方恐生劳扰俟百姓闲逸可徐议之十二月己丑司徒长孙无忌等又诣顺天门抗表请封禅曰臣闻隂阳不测陶冶生灵之谓神道徳𤣥通仁育黎元之谓圣圣也者自天之攸纵也神也者代天之理物也是以惟天称辟灵心作其㑹昌惟辟奉天至诚表其封禅升中之道抑斯之谓欤由是先王急焉当仁不让景中必熭时至则行务在告于成功故无俟于终日伏见纶㫖辞逺役之初宁缓此嘉期託俟人之逸豫岂容前歌拔距戢武之后辞劳拓境开疆太平之秋有倦诚如睿虑未昭百姓之心假此空言实乖千里之应臣等服膺麟阁纵观太始之初沈研鸟文歴选橧巢之上悠悠栗陆未办牺牲淼淼大庭孰知罇俎衮衣为饰尚报太帝之功茹毛充荐轻展介丘之礼西叙穷乎积石东渐迫乎沧江化未覃于九夷贡有阙于三嵴犹且范围天地斡运羲舒扬翠旌于奉高抚朱絃于岱岳迓百神而宾上帝契三灵而谒太坛玉牍灵文飞英华于万古金绳秘检腾清辉于八埏是知纪号垂名崇高莫加于肆类推功辑瑞广厚莫大于登封若乃灵贶所集人谋允洽虽固执于撝谦谅无得而辞也伏惟皇帝陛下研精探赜神无不照唯几所鉴洞出象帝之初先天成则超贯混元之际由是大明扬彩丽雕轩于再中景宿腾辉藻璇题以霄映奔山车而叠轸促日驭之鸣銮跃泽马而相趋征天驷之徐轫烟川清野蓄洩于奕奕之阿薰风惊途扇荡于云云之峤其㝠兆也如彼其显应也若斯而陛下因事逡巡方稽大典使尊名显号韬光于琰碑絶异殊尤沮绚于琼简孰谓畏天之命顺人之欲者欤率土悽悽深所未喻臣又闻之游海若者冯夷之宫为陋登泰山者鲁侯之邦盖小是知绛霄不极九垓网络于胷中赤县无涯四海括囊于度内何者升山巢睫窃比所以悬殊朝菌灵椿长短自然相度也若夫大乐云替封豨盗钟大礼既湮长鲸裂冕酌拊石于无体钧天之响郁兴採扫地于无形禋宗之道愈劭则女希慙其创制轩后归其正名矣至若比屋见诛农夫化为京观禀噍无类刍牧穷于染锷重兴粒食颂栖亩之余粮首建骖騵咏徒行之兼乘则农皇贬于推毂羲氏退以扶轮矣既而凝旒阐化中外禔福负扆胜残飞沈遂性亭育侔于宇宙就望体于云日荷其徳以难名用其功而无谢故乃邈高辛之顺义孕颛顼之疏通矣加以刑清政肃委金科而罔施毁犴空囹设画衣而莫犯通闗梁于夐服共苑囿于黎蒸击壤而谣传清音于戎狄耕田而食建可封于皂隶外户设而不扃神兽驯而靡触故以光融伊帝景焕虞廷至于卑宫菲膳孝享通于鬼神大路越席致敬极于严配黄屋建三辰之旂垂范裕于千祀𤣥垂九旒之藻设法悬于万代小正调其玉烛应祥蓂而不亏中天朗其金镜与真明而同晷则文命以是服膺𤣥王于兹负笈矣洎乎翦商除害夷项垦灾戮冀野而复皇猷诛畴华而清帝道提倚天之长剑拯涂炭于游魂挥驻日之雕戈畅怀生于仁寿则骇文武之仍代吞高光之累叶矣论彼数君时闻一善能兼之者实归仁圣若乃提封海外总一寰中日域穷芳华之津月竁跨蒙波之表喁喁向内并为冠带之伦飘飘驾风总萃王庭之㑹賮北荒之明月物天府以摛光筐南州之火毛鬻旗亭而吐曜龙伯钓鳌之旅咸编列于武臣凤洲君子之渠各委质于文吏斯乃书契之所未覩超古先而絶类矣窃惟域中三大义均一体感通由乎影响弥纶切乎交际是知徳逾厚者贶逾深功尤高者祥尤着当今皥穹储祉浃天纮以宅心后土钖符总坤维而服化由是百官累息万国耸神佥发叩阍之请伫副上灵之望伏愿时纡睿绂逺振天声征鸿儒聘鲵齿考逸义缉遗编摭秦煨之逸文採鲁壁之余蠧酌云经而定议宪河图而缮仪然后五路乘春金镳肃景五牛翻其析羽六龙辉其镂钖鼓丰隆而惊翠微振列缺而清绿野凝笳发岫合万嵗于山言飞盖登峦错五松于林秀登圜坛而接武降曜魄而齐尊俾夫一代衣冠寘其名于册府四方夷狄凿其窍于灵宫则普天欣赖怀生再造朝闻夕死抃若登仙臣等深荷玉成不胜至愿重竭愚瞽昧死以闻诏曰朕遐观哲王焕在方册功既成矣咸备礼以升中道既行焉必奉符而告禅所以发挥天命昭格上灵其有建显号以创鸿徽施尊名而腾茂烈者莫不扬辉于镂玉绚景于涂金昭昭然丽三辰而并运滔滔焉播四溟而极深朕诚寡徳良深景慕曩者氓俗凋敝国步甫安勉致隆平日不暇给而槐卿守阙请继美于云亭岳牧叩阍祈踵武于梁岱自惟菲薄至道未凝抗礼皥穹实怀疑惧缅寻幼齿运钟交丧忘其家以徇天下委其体以济寰中翊戴先皇削平诸夏出于万死首导五横之源不顾一生光钖兆人之命越自罏炭获返营魂拔于鬼录并登仁寿窃惟天地之大徳存于施生朕以径寸之小心袭于造育降期体泰谅或繇兹不然者何能致于此也遂得池隍象浦苑囿龙沙置一候于鹣林同六爻于鲽水寔资天睠贲以咸亨岂朕微庸而能及此今兹列辟卿士鸿生硕徳各述灵征累陈丹款既迫羣议当事敬从乃诏有司广召缙绅先生议方石圜坛之制草封禅射牛之礼修造羽仪辇辂并送之雒阳宫贞观二十一年正月丁酉诏以来嵗二月有事于泰山八月泉州海溢壬戌停封泰山贞观二十一年正月丁酉诏曰朕闻天高地大首播黎方娲皇燧人肇参𤣥箓是知施生为徳处崇高而不言亭毒攸资委钦明以司契洎乎三正迭建五运相迁休烈存乎典坟至道流乎雅颂其有仰齐七政俯会百神察灵眷于祥符服𤣥功于昭告莫不罄情梁岱继踵云亭对越两仪尽先圣之能事扬蕤三统垂曩哲之尊名悬镜天衢罔不繇于此也自中阳絶组堙白水于穷流宫孽绍兴阻黄星于天堑永嘉东播化金马以为牛道武南徂飞苍鹅以登祚周吞岳裔逮三叶而巢倾隋并舜后及二帝而舟覆莫不以凶易乱以暴代昏各肆巨壑之心规享上灵之佑却行求进其可得乎由是寂寥千祀无怀之风不嗣泯弃七经子长之言殆絶遂使成山日观久阙升中之仪汶上明堂畴闻类帝之义顾瞻礼乐深有可嗟朕幼践危机愍斯穷运上同负翼下靡息肩负荷休征投旗鞠旅肃恭储祉吟云跃鳞顺朱鸟以行诛鶱丹凤而遐举射九乌而悬日月区品物以煦阳和鍊五石以造干坤济摧角以令眉寿于是尊奉先帝凝旒于庙堂躬履兵锋忧勤于燮辅既而仰逼威命俯顺乐推越自唐侯言膺下武深惟忧责之重自勗若厉之怀遂致灵贶无涯扫欃枪而降钖游魂归化穷荒服以开疆东苑蟠桃西池昧谷咸覃正朔并充和气较凝祯于往代穷今古而罕闻考光泽于前皇罄缣缃而莫覩岂朕眇身勤劳所逮谅由高明垂鉴祚此隆平今兹三事大夫百僚庶尹各述天人之意请蹑封禅之踪顾惟寡薄推而不有杜絶羣言至于数四中外之情尤切企伫之望逾深朕又详思荷财成于穹昊自古贤哲并归功于大帝迫斯至理弗获固辞展礼上𤣥实増慙惧可以贞观二十二载仲春之月式遵故实有事于泰山诸内外具僚岳牧卿士既相敦喻将事告成各罄乃心无亏政道恪居职务以协时雍所司宜与缙绅先生载笔弹冠之士详求通典裁其折中深加严敬称朕意焉乃今天下诸州明扬侧陋其有学艺优洽文蔚翰林政术甄明才膺国器者并宜总集泰山庶令作赋掷金不韫天庭之掞披褐怀玉无溺屠钓之间务得英竒当加不次也遣太常卿杨师道为检校封禅大使户部侍郎卢承庆为副后改令礼部尚书江夏郡王道宗为大使司空梁国公房𤣥龄等议云梁甫社首二山并是古昔禅祭之所前十五年议奏请禅梁甫今更奉诏详议梁甫去太山七十里又在东南至于行事未为穏便社首去太山五里是周家禅处臣等参详请禅社首有诏依奏余并依十五年议八月壬戌诏曰朕闻探𤣥赜者先实而后宾体至公者本仁而末礼名归于已往哲存而弗务徳利于人前圣徇而为急是用范围天地权轻重以㑹时宜取则隂阳适变通以从衆欲由古之封禅无夺事机所谓奉天咸资务隙朕仰窥前志歴选哲王无怀有巢缅逾绳契之末龟文凤纪越在俎豆之先扣寂寞以𫝊疑故可畧而言也至如三元立统百物正名步骤之轨非遥损益之源可挹虽尧心广运局疆域于流沙禹迹遐宣限提封于碣石犹且先引即叙次展玉帛之仪首创宾门方备云亭之典告成之义罔弗由兹况朕奄有方舆阃域该于千古仰承灵睠降福超于百王巨海所环莫非臣妾长河攸括并入封疆日者夷夏同文祯符狎至谓可鸣銮日观勒牒仙闾许以来春亲行告禅而今延陁一姓流窜西陲控弦万计初归正朔新就絷维又以公卿庶僚各陈诚请遂有翠微之役非无板筑之劳既而山谷阻深朝宗有碍重披丹恳请建玉华且复频有兴造恐致烦劳兼闻河北数州颇伤淹涝朕为人父母思济黎元顺动升中理无兼遂其介丘之礼宜且权停其玉华宫制度务从菲薄更令卑陋庶免风雨称朕意焉案唐书谢偃传太宗时偃为𢎞文馆直学士撰玉牒真纪以劝封禅唐实录贞观五年正月朝集使赵王孝恭等请封禅手诏不许十二月己亥朝集使表请帝曰未遑六年百僚又请不许十一年帝将有事封禅国子博士刘伯庄等皆上封禅事言新礼简畧勅诸儒及颜师古朱子奢参议得失议者数十家递相驳难不决于是𤣥龄征师道采衆议以为永式十四年十月甲戌赵郡王元景等表请壬辰诏从十五年三月庚辰肃州言所部川原遍生芝草先是百僚及雍州父老诣朝堂表请四月辛卯朔诏以来嵗二月有事于泰山诏太常卿韦挺为检校封禅大使礼部侍郎令狐徳棻副焉秘书少监颜师古奏臣撰礼书在十一年春诏公卿定可否多从师古之礼六月己酉有星孛太微宫辛亥起居郎褚遂良进曰行至洛阳彗星辄见或有未允合者丙辰停封泰山显庆四年六月诏许敬宗议封禅仪敬宗请以高祖太宗俱配昊天上帝太穆文徳二后并配地祇从之麟徳元年七月丁未诏以三年正月有事于泰山麟徳元年七月丁未朔诏宜以三年正月式遵故实有事于岱宗所司详求茂典以从折衷其诸州都督刺史以二年十二月便集岳下诸王十月集东都缘边州府襟要之处不在集限天下诸州明扬才彦或销声幽数或藏器下僚并随岳牧举选九月乙丑诏曰来年行幸岱宗州县不得浪有烦扰其水浅可涉不可缮造桥梁所行之处亦勿开道路诸州及寺观并百姓不得辄献食麟徳二年二月壬午如东都十月丁卯如泰山麟徳二年春正月壬午幸东都丁酉幸合璧宫甲子以发向泰山停选五月以司空英国公李勣少师高阳郡公许敬宗右相嘉兴县子陆敦信左相鉅鹿男窦徳𤣥为检校封禅使冬十月戊午皇后请封禅司礼太常伯刘祥道上疏请封禅丁卯将封泰山发自东都十一月丙子次于原武以少牢祭汉将纪信墓赠骠骑大将军十二月丙午御齐州大㕔乙卯命有司祭泰山丙辰发灵巖顿麟徳二年十月丁卯帝发东都赴东岳从驾文武兵士及仪仗法物相继数百里列营置幕弥亘郊原突厥于阗波斯天竺国罽宾乌苌崑崙倭国及新罗百济高丽等诸蕃部长各率其属扈从穹庐氊帐及牛羊驼马填候道路是时频岁丰稔斗米至五钱豆麦不列于市议者以为古来帝王封禅未有若斯之盛者也十二月丙午至齐州停十日丙辰发灵巖顿至于泰岳之下庚申帝御行宫牙帐以朝羣臣干封元年正月戊辰封于泰山庚午禅于首社以皇后为亚献壬申大赦改元干封元年封泰山为圜坛山南四里如圜丘三壝坛上饰以青四方如其色号封祀坛玉策三以玉为简长一尺二寸广一寸二分厚三分刻以金文玉匮一长一尺三寸以藏上帝之册金匮二以藏配帝之册纒以金绳五周金泥玉玺玺方一寸二分文如受命玺石䃭以方石再累皆方五尺厚一尺刻方其中以容玉匮䃭旁施检刻深三寸三分濶一尺当绳刻深三分濶一寸五分石检十枚以检石䃭皆长三尺濶一尺厚七分印齿三道皆深四寸当玺方五寸当绳濶一寸五分检立于䃭旁南方北方皆三东方西方皆二去䃭隅皆一尺䃭纒以金绳五周封以石泥距石十二分距䃭隅皆再累皆濶二尺长一丈斜刻其首令与䃭隅相应又为坛于山上广五丈高九尺四出陛一壝号登封坛玉检玉牒石䃭石距玉匮石检皆如之为降禅坛于社首山上八隅一成八陛加方丘三壝上饰以黄四方如其色其余皆如登封其议畧定而天子诏曰古今之制文质不同今封禅以玉牒金绳而瓦尊匏爵秸席宜改从文于是昊天上帝褥以苍地祇褥以黄配褥皆以紫而尊爵亦更焉是嵗正月天子祀昊天上帝于山下之封祀坛以高祖太宗配如圜丘之礼亲封玉册置石䃭聚五色土封之径一丈二尺高九尺已事升山明日又封玉册于登封坛又明日祀皇地祇于社首山之降禅坛如方丘之礼以太穆皇后文徳皇后配而以皇后武氏为亚献越国太妃燕氏为终献率六宫以登其帷帟皆锦绣羣臣瞻望多窃笑之又明日御朝觐坛以朝羣臣如元日之礼乃诏立登封坛曰万嵗台降禅坛曰景云台以纪瑞焉其后将封嵩岳以吐蕃突厥冦边而止高宗即位公卿数请封禅则天既立为皇后又密赞之麟徳二年二月车驾发京东巡狩诏礼官博士撰定封禅仪注有司于干封元年正月戊辰朔先是有司斋戒于前祀七日平旦太尉誓百官于行从中台云来月一日封祀二日登封泰山三日禅社首各扬其职不供其事国有常刑上斋于行宫四日致斋三日近侍之官应从升者及从事羣官诸方客使各本司公馆清斋一宿前祀一日诸卫令其属未后一刻设黄麾半仗于外壝之外与乐工人俱清斋一宿至其年十二月车驾至山下及有司进奏仪注封祀坛以高祖太宗同配禅社首以太穆皇后文徳皇后同配皆以公卿充亚献终献之礼于是皇后抗表曰伏寻登封之礼逺迈古先而降禅之仪窃为未允其祭地祇之日以太后昭配至于行事皆以公卿以妾愚诚恐未周备何者干坤定位刚柔之义既殊经义载陈中外之仪斯别瑶坛作配既合于方祇玉豆荐芳实归于内职况推尊先后亲飨琼筵岂有外命宰臣内参禋祭详于至理有紊徽章但礼节之源虽兴于昔典而升降之制尚缺于遥图且往代封岳虽云显号或因时省俗意在寻仙或以情觊名事深为己岂如化被乎四表推美于神宗道冠乎二仪归功于先徳宁可仍遵旧轨靡创彝章妾谬处椒闱叨居兰掖但以职惟中馈道属于烝尝义切奉先理光于苹藻罔极之思感结于因心祗肃之怀实深于明祀但妾早乖定省已阙侍于晨昏今属崇禋岂敢安于帷帟是故驰情夕寝睠嬴里而翘魂叠虑宵兴仰梁郊而耸念伏望展礼之日总率六宫内外命妇以亲奉奠冀申如在之敬式展䖍拜之仪积此微诚已淹气序既属銮舆将警奠璧非赊辄効丹心庶裨大礼冀圣朝垂则永播于芳规萤烛末光増辉于日月于是祭地祇梁甫皆以皇后为亚献诸王太妃为终献丙辰前罗舍府果毅李敬贞论封禅须明水实樽淮南子云方诸见月则津而为水高诱注云方诸隂燧大蛤也熟摩拭令热以向月则水生以铜盘受之下数石王充论衡云阳燧取火于日方诸取水于月相去甚逺而火至水来者气感之騐也汉书仪云八月饮酎车驾夕牲以鑑诸取水于月以阳燧取火于日周礼考工记云金有六齐金钖半谓之鑑燧之齐郑𤣥注云鑑燧取水火于日月之器凖郑此注则水火之器皆以金钖为之今司宰有阳燧形如圆镜以取明火隂鑑形如方镜以取明水但比年祀祭皆用阳燧取火应时得以隂鑑取水未有得者尝用井水替明水之处奉勅令礼司研究敬贞因说先儒是非言及明水乃云周礼金钖相半自是造之法郑𤣥错解以为隂鑑之制依古取明水法合用方诸引淮南子等书用大蛤也又称敬贞曽八九月中取蛤一尺二寸者依法试之自人定至夜半得水四五斗者敬贞所陈检有故实又称先经试验确执望请差敬贞自取蚌蛤便赴泰山与所司对试是日制曰古今典制文质不同至于制度随世代沿革惟祀天地独不改张斯乃自处于厚奉天以薄又今封禅即用玉牒金绳器物之间复有瓦罇秸席一时行礼文质顿乖驳而不伦深为未惬其封祀降禅祈谷上帝后土位先设藳秸瓦甒瓢杯等物并宜改用裀褥罍爵每事从文其诸郊祀亦宜准此于是昊天上帝之座褥以苍皇地祇褥以黄配帝及后褥以紫五方上帝及大明夜明席皆以五色内官以下席皆以莞干封元年正月戊辰朔有事于泰山亲祀昊天上帝于封祀之坛己巳帝登于泰山封玉牒于介丘庚午降禅于社首山皇后为亚献越国太妃燕氏为终献先是李勣许敬宗等议封禅仪注请以高祖太宗二座俱配昊天上帝诏从之壬申帝御朝觐坛受朝贺大赦天下癸酉帝谓羣官曰升中大礼不行来数千载近代帝王虽称封禅其间事有不同或谓求仙克禋或以逡巡望拜皆非尊崇祖业近在隋朝丧乱最甚老者填沟壑少壮染兵锋高祖发自晋阳拨乱反正先朝躬擐甲胄纉成大业扫除氛祲廓清区宇遂得四海宅心万方仰徳朕丕承寳厯十有七年终日孜孜夙夜无怠属国家无事天下太平华夷乂安逺近辑睦所以躬亲展礼褒賛先勲情在归功固非为已遂得上应天心下允人望今大礼既毕深以为慰公等休戚是同故应共有此庆欲与公等饮宴尽欢各宜在外更衣即求相见仍勅所司撤幄帐施玉牀三品以上升坛四品以下纵列坐坛下从酒设乐羣臣及诸岳牧竞来上寿起舞日晏方止戊寅诏兖州置寺观各三所观以紫云仙鹤万嵗为称寺以封峦非烟重轮为名丙戌发自泰山改号封祀坛为舞鹤台介丘坛为万嵗台降禅坛为景云台以祀日各有云鹤及山唿万嵗之瑞故也干封三年正月帝亲享昊天上帝于山下封祀之坛如圜丘之仪祭讫亲封玉策置石䃭聚五色土封之圜径一丈二尺高九尺其日帝率侍臣以下升泰山翌日就山上登封之坛封玉策讫复还山下之斋宫其明日亲祀皇地祇于社首山上降禅之坛如方丘之仪皇后为亚献越国太妃燕氏为终献翌日上御朝觐坛以朝羣臣如元日之仪礼毕䜩文武百寮大赦改元案大唐新语高宗干封初封禅岱宗行初献之礼毕执事者趋下而宫官执帷天后率六宫升坛行礼帷席皆以锦绣为之识者咸非焉上元三年二月诏今冬有事于嵩岳闰三月以吐蕃犯塞停之上元三年二月诏以今冬有事于嵩岳命有司修撰仪注务从典故闰三月诏以吐蕃犯塞停嵩岳封禅之礼调露元年秋七月己卯诏以今年冬至有事嵩岳礼官学士详定仪注冬十月单于大都䕶府突厥阿史徳温𫝊及奉职二部相率反叛庚申诏封嵩山宜停永淳二年春正月甲午朔幸奉天宫遣使祭嵩岳少室箕山具茨等山西王母启母巢父许由等祠十一月癸亥幸奉天宫时天后自封岱之后劝上封中岳每下诏草仪注即嵗饥边事警急而止至是复行封中岳礼上疾而止高宗既封泰山之后又欲徧封五岳至永淳元年于洛州嵩山之南置崇阳县其年七月勅其所造奉天宫二年正月驾幸奉天宫至七月下诏将以其年十一月封禅于嵩岳诏国子司业李行伟考功员外郎贾大隠太常博士韦叔夏裴守贞辅抱素等详定仪注于是议立封祀坛如圜丘之制上饰以𤣥四面依方色为圆坛三成高二丈四尺每等高六尺坛上径一十六步三等各阔四步设十二陛陛皆上阔八尺下阔一丈四尺为三重壝距外壝三十步内壝距五十步燎坛在坛东南外壝之内高三尺方一丈五尺南出陛登封坛圆径五丈高九尺四出陛为一壝饰以五色凖封祀壝禅祭上饰以金四面依方色为八角方坛再成高一丈二尺每等高四尺坛上方十步每等广四步设八陛其上坛陛皆广八尺中等陛皆广一丈下等陛皆广一丈二尺为三重壝之大小凖封祀为埋埳在坛之末地外壝之内方深取足容物南出陛朝觐坛于行宫之前为坛宫方三分壝二在南坛方二十四丈高九尺南面两陛余三面各一陛封祀登封五色土封石䃭为圜封上径一丈二尺下径三丈高九尺禅祭五色土封为八角方封大小凖封祀制度所用尺寸凖厯东封并用古尺诸坛并筑土为之礼无用石之文并度影以定方位登封降禅四出陛各当四方之中陛各上广七尺下广一丈二尺封祀玉帛料有苍璧四圭有邸圭璧禅祭有黄琮两圭有邸无璧又定登封降禅朝觐等日凖礼冬至祭天于圜丘其封祀请用十二日凖东封祀故事十二日登封十三日禅祭十四日朝觐若有故须改登封已下期日在礼无妨又辇舆料云封祀登封皇帝出乘玉辂还乘金辂皇太子往还金辂禅祭皇太子加封祀又衣服料云东封祠祭日天皇服衮冕近奉制依贞观礼服大裘又云衮冕服一具斋服之通天冠服一具回服之翼善冠服一具马上服之皇太子衮冕服又斋则服逺游冠受朝则公服逺游冠服马上则进徳冠服永淳二年七月庚申诏以今年十月有事于嵩岳宜令礼官学士等审定仪注务展诚敬仍令天下岳牧及京官五品以上各举所知有孝行儒学文武之士于是诏礼官议射牛之事太常博士裴守真奏议曰据周礼及国语郊祀天地天子自射其牲汉武惟封泰山令侍中儒者射牛行事至于余祀亦无射牲之文但亲舂射牲虽是古礼久从废省不可复行据封禅祀礼日未明十五刻宰人以鸾刀割牲质明而行事比銮驾至祠所牢牲总毕天皇惟奠玉酌献而已今若祀前一日射牲事即伤早祀日方始射牲事又伤晚若依汉武故事即非亲射之仪事贵随时不可行用神功破阵乐及功臣庆善乐二舞每奏上皆立对守真又议曰窃惟二舞肇兴讴吟攸属赞九功之茂烈叶万国之欢心义均韶夏用兼宾祭皆祖宗圣徳而子孙享之详览传记未有皇王立观之礼况升中大事华夷毕集九服仰垂拱之安百蛮怀率舞之庆陶甄化育莫匪神功岂于乐舞别申严禁臣等详拟奏二舞时天皇不合起立诏并从之寻以帝不豫改用来年正月行封禅之礼十月癸亥车驾幸奉天宫十一月丙戌诏曰朕闻仁者徳之本叶亭育之至途礼者道之末乃帝王之余事歴选往初详观曩躅恻隠以孚其化变通以㑹其神朕以虚薄祗膺寳位旰食宵衣惧忝于宗社如伤若厉伫济于黎元每以皇基肇辟范围覆载遗惠所覃照格区宇䖍荷灵命尝虑下亏鸿业遍刊羣岳不足上报𤣥功已升闻于日观思欵谒于天台志在告成谅非为已属今兹丰稔方有事于嵩丘崇累圣之丕绩祈兆人之嘉祜顷者分使出巡存问风俗河南河北尚有十余州旱涝加以朔方冦盗时或侵边闗内流离未能复业一物失所独甚纳隍数郡不宁岂宜备礼前欲以来年正月封禅中岳者宜停嗣圣十三年嵗腊月甲戌如神岳甲申封于神岳丁亥禅于少室山案王元感传天授中元感直𢎞文馆武后时已郊遂享明堂封嵩山绍兴韦叔夏等草仪具衆推练洽唐会要卷七唐会要卷八钦定四库全书唐会要卷八宋王溥撰封禅下开元十二年十二月辛酉文武百官吏部尚书裴漼等上请封东岳曰臣闻道协干坤圣人之元徳功存礼乐王者之能事故旁征前载博考鸿名躬厯数之期遇天人之应莫不发号施令升中合符泽浸黎元以茂声实者矣伏惟开元神武皇帝陛下握干抚衆出震乗图英威迈于百王至徳加于四海恶除氛沴增日月之光辉庆袭休荣杂烟云之气色灵物绍至休祥沓委江茅将鄗黍均芳双觡与一茎齐烈固可以稽典训设坛场悉符瑞之美答神祇之贶谦而不发虽在于圣心理则难辞孰违于天意臣等幸遭昌运谬齿周行咸申就日之诚愿覩封峦之庆无任勤恳之至谨诣朝堂奉表陈请以闻帝手诏报曰自中朝有故国步艰难天祚我唐大命集于圣真皇帝朕承奉丕业十有余年徳未加于百姓化未覃于四海将何以拟洪烈于先帝报成功于上𤣥至若尧舜禹汤之茂躅轩后周文之懿范非朕之能逮也其有日月之瑞风云之祥则宗庙社稷之余庆也天平地成人和嵗稔则羣公卿士之任职也抚躬内省朕何有焉难违兆庶之情未议封崇之礼甲子侍中臣干曜中书令臣说等奏臣闻自古受天命居大寳者必登崇高之丘行封禅之事所以展诚敬报神祇三五迄今未之阙也是以高宗因武文之业盛岱亭之礼方册所记虞夏同风圣移三朝年经五纪封崇之典缺而未修山川望幸属在今日陛下靖多难尊先朝天所启也承大统临万邦天所命也焉可不涉东岱禅云亭报上𤣥之灵思绍高宗之洪烈则天地之意宗庙之心将何以克厌哉且陛下即位以来十有四年创九庙礼三郊大舜之孝敬也敦九族友兄弟文王之慈惠也卑宫室菲饮食夏禹之恭俭也道稽古徳日新帝尧之文思也怜黔首惠苍生成汤之深仁也化元漠风太和轩皇之至理也至如日月星辰山河草木羽毛鳞介穷祥极瑞盖以荐至而为常衆多而不录正以天平地成人和嵗稔可以报于神明矣鸿生硕儒上章奏而请封禅者前后千百圣情撝挹天鉴未回臣等仰考神心旁採衆望封峦展礼时不可抑陛下纵不欲以成功告天岂不可以天休报徳臣等昧死上请以闻帝手诏报曰夫登封之礼告禅之仪盖圣人之能事明王之盛业也朕以眇身託王公之上夙夜祗惧恐不克胜幸赖羣公以保宗社至于休征符瑞皆先帝遗庆朕何预焉岂可以礼百神觐羣后备岱亭之礼展封祀之仪者哉虽诚请是违而宿心未暇臣干曜说等又上言曰臣等考天人之际稽亿兆之情以为治定功成登封告禅鸿名盛则属在圣明陛下让徳沖深未允羣议神祇阙望臣等惧焉且今四海和平百蛮率职莫不含道徳之甘实咀仁义之馨香是以上帝聿怀名山望幸珍符荐至年谷屡登开辟以来未之有也臣闻自古受命而封禅者七十二君安有殊风絶业足以方今也然犹蹑梁父登泰山飞英声腾茂实而陛下功徳之美符瑞之富固以孕虞夏含殷周矣有何退让逡巡于大礼哉夫昭报天地至敬也严配祖宗大孝也厚福苍生博惠也登封纪号丕业也陛下安可以阙哉况天地之符彰矣祖考之灵着矣苍生之望勤矣礼乐之文备矣陛下安可以辞哉故臣等愿因神祇之叶赞顺华夏之恳诚早稽旧章特垂新诏庶几仲春乘农之隙以展巡狩朝觐之仪则天下幸甚臣等昧死重请以闻帝又诏报曰夫治定然后制礼功成然后作乐朕承奉宗庙恐未克胜未能使四海乂安此礼未定也未能使百蛮効职此功未成也焉可以扬景化告成功虽欲答于神祇终候安于兆庶再省诚恳恻憷良深干曜说等又再上言曰臣闻圣人者与天地合德故珍符休命不可得而辞鸿名盛典不可得而让陛下功格上天泽流厚载三五之盛莫能比崇登封告成理叶幽赞故符瑞异臻天意也书轨大同人事也菽粟屡登和平也刑罚不用至理也今陛下稽天意以固辞违人事以久让是和平而不崇昭报至理而阙荐祖宗亿兆之情犹知不可况上帝临照神祇顾諟其可止乎愿纳王公卿士列岳缙绅之望回命有司速定大典臣等不胜恳切敢昧死再拜上请以闻时儒生墨客献赋颂者数百计帝不得已而从之丁卯下诏曰自古受命而王者曷尝不封泰山禅梁父答厚徳告成功三代之前率由斯义自魏晋已降迄至周隋帝典阙而大道隠王纲弛而旧章阙千载寂寥封崇莫嗣物极而复天祚我唐武文二后应图受箓洎于高宗重光累盛承至理登介丘怀百神震六合绍殷周之统接虞夏之风中宗宏懿铄之休睿宗穆粹清之道巍巍荡荡无得而称者也朕昔戡多难禀畧先朝䖍奉慈㫖嗣膺丕业是用创九庙以申孝敬礼二郊以展严禋寳菽粟于水火捐珠玉于山谷兢兢业业非敢追美前王日慎一日实以奉遵遗训至于巡守大典封禅鸿名顾惟寡薄未遑时迈十四载于兹矣今百谷有年五材无眚刑罚不用礼义兴行和气氤氲淳风淡泊雕题凿趾殊方异类重译而至者日月于阙廷竒兽神禽甘露醴泉穷祥极瑞者朝夕于林籞王公卿士罄迺诚于中鸿生硕儒献其书于外莫不以神祇合契亿兆同心斯皆烈祖圣考垂裕余庆故朕得荷皇天之景祐赖祖宗之介福敢以眇身而颛其让是以敬承羣议宏此大猷以光我高祖之丕图以绍我太宗之鸿业永言陟配祗感载深可以开元十三年十一月十日式遵故实有事泰山所司与公卿诸儒详择典礼预为备具勿广劳人务存节约以称朕意所缘封禅仪注兵马陪集并皆条奏布告遐迩开元十二年四方治定嵗屡丰稔羣臣多言封禅中书令张说又固请乃下制以十三年有事泰山于是说与右散骑常侍徐坚太常少卿韦縚秘书少监康子元国子博士侯行果刊定仪注立圆台于山上广五丈高九尺土色各依其方又于圆台上起方坛广一丈二尺高九尺其坛台四面为一阶又积柴为燎坛于圆台之东南量地之宜柴高一丈二尺方一丈开上南出户六尺又为圆坛于山下三成十二阶如圜丘之制又积柴于坛南为燎坛如山上又为玉册玉匮玉䃭皆如高宗之制𤣥宗初心谓升中于崇山精享也不可喧譁欲使亚献以下皆行礼山下坛召礼官讲议学士贺知章等言昊天上帝君也五方精帝臣也陛下享君于上羣臣祀臣于下可谓变礼之中然礼成于三亚终之献不可异也于是三献皆升山而五方帝及诸神皆祭山下坛𤣥宗问前世何为秘玉牒知章曰玉牒以通意于天前代或祈长年希神仙㫖尚微密故外莫知帝曰朕今为民祈福无以秘为即出玉牒以示百寮乃祀昊天上帝于山上坛以高祖配祀五帝以下诸神于山下其祀礼皆如圜丘而卜日告天及庙社大驾所经及告至问百年朝觐皆如巡狩之礼其登山也为大次于中道止休三刻而后升其已祭燔燎侍中前跪称具官臣某言请封玉册皇帝升自南陛北向立太尉进昊天上帝神座前跪取玉册置于案以进皇帝受玉册跪内之玉匮纒以金绳封以金泥侍中取受命寳跪以进皇帝取寳以印玉匮侍中受寳以授符寳郎太尉进皇帝跪捧玉匮授太尉太尉退复位太常卿前奏请再拜皇帝再拜退入于次太尉奉玉匮之案于石䃭南北向立执事者发石盖太尉奉玉匮跪藏于石䃭内执事者覆石盖检以石检纒以金绳封以石泥以玉寳遍印引降复位帅执事者以石距封固又以五色土圆封其配座玉牒封于金匮皆如封玉匮太尉奉金匮从降俱复位以金匮内太庙藏于高祖神尧皇帝之石室其禅于社首皆如方丘之礼上诏中书令张说右散骑常侍徐坚太常少卿韦縚秘书少监康子元国子博士侯行果等与礼官于集贤书院刊选仪注𤣥宗初以灵山好静不欲喧繁与宰臣及侍讲学士对议用山下封祀之仪于是张说谓徐坚韦縚等曰干封旧仪禅社首享皇地祇先后配享王者父天而母地当今皇母位亦当往帝之母也子配母享亦有何嫌而以皇后配地祇非古之制也天鉴孔明福善如响干封之礼文徳皇后配皇地祇天后为亚献越国太妃为终献宫闱接神有乖旧典上𤣥不祐遂有天授易姓之事宗社中圯公族诛灭皆由此也景龙之季有事圜丘韦氏为亚献皆以妇人升坛执笾豆媟黩穹苍享祀不洁未及踰年国有内难终献皆受其咎掌座斋郎及女人执祭者多亦夭卒今主上尊天敬神事须革正斯礼以睿宗大圣真皇帝配皇地祇侑神作主乃定议奏闻上从之旧礼郊祀既毕收取玉帛牲体置于柴上然后燔于燎坛之上其坛于神坛之左显庆中礼部尚书许敬宗等因修改旧礼乃奏曰谨按祭祀之礼周人尚臭祭天则燔柴祭地则瘗血宗庙则焫萧灌鬯皆贵气臭同以降神礼经明白义释甚详委柴在祭物之初理无所惑是以三礼义宗等并云祭天以燔柴为始然后行正祭祭地以瘗血为先然后行正祭又礼论说太常贺循上言积柴旧在坛南燎祭天之牲用犊左胖汉仪用头今郊用脇之九个太宰令奉牲脇太祝令奉圭璧俱奠燎薪之上此即晋氏故事亦无祭天之文既云汉仪用牲头头非神俎之物且祭末俎皆升右胖之脇惟有三礼贺循既云用祭天之牲左胖复云今仪用脇九个足明燔柴所用与升俎不同是知自在祭初别燔牲体非于祭末烧神余馔此则晋氏以前仍遵古礼唯周魏以降妄为损益纳告庙之币事毕瘗埋因改燔柴将为祭末事无典实礼阙降神又燔柴正祭牲玉皆别苍璧苍犊之流柴之所用四圭骍犊之属祀之所须故郊天之有四圭犹祀庙之有圭瓉是以周官典瑞文势相因并事毕收藏不在燔例而今新礼引用苍璧不顾圭瓉遂亦俱燔义既有乖理难因袭又燔柴作乐俱以降神则处置之宜须相依凖燔柴在左作乐在南求之礼情实为不类且礼论说积柴之处在神坛之南新礼以为坛左文无典故请改燔为祭始位乐悬之南外壝之内其禋祀瘗埋亦请凖此制可之自是郊丘诸祀并先焚而后祭及𤣥宗将作封禅之礼张说等参定仪注臣徐坚康子元等建议曰臣等谨案显庆年修礼官长孙无忌等奏改燔柴在祭前状称祭祀之礼必先降神周人尚臭祭天则燔柴者臣等案礼迎神之义乐六变则天神降八变则地祗出九变则鬼神可得而礼矣则降神以乐周礼正文非谓燔柴以降神也案尚臭之义不为燔之先后假如周人尚臭祭天则燔柴容或燔臭先以迎神然则殷人尚声祭天亦燔柴何声可燔先迎神乎又案显庆中无忌等奏称晋氏之前犹遵古礼周魏以降妄为损益者今案郭璞晋南郊赋及注尔雅祭后方燔又案宋志所论亦祭后方燔又检南齐北齐及梁郊祀亦饮福酒后方燔又检后周及隋郊祀亦先祭后燔据此则周遵后燔晋不先燔无忌之言义乃相乖又案周礼大宗伯职以玉作六器以礼天地四方注云礼谓始告神时荐于神座也下文云以苍璧礼天以黄琮礼地皆有牲币各如其器之色又礼器云有以少为贵者祭天特牲是知苍璧之与苍牲俱各奠之神座理节不惑又云四圭有邸以祀天旅上帝即明祀昊天上帝之时以旅五方天帝明矣其青珪赤璋白琥𤣥璜自是立春立夏立秋立冬之日各于其方迎气所用自分别矣今案显庆所改新礼以苍璧与苍牲苍币俱用先燔苍璧既已燔矣所以遂加四圭有邸奠之神座苍牲既已燔矣所以更加骍牲充其实俎混昊天于五帝同用四圭失特牲之明文加为二犊深乖礼意事乃无凭考功员外郎赵冬曦太学博士侯行果曰先焚者本以降神行之已久若从祭义后焚为定中书令张说执奏曰徐坚等所议燔柴前后议有不同据祭义及贞观显庆以后既先燔若欲正失礼求祭义请从贞观礼如且因循不改更请从显庆礼凡祭者本以心为主心至则通于天地达于神祇既有先燔后燎自可㫁于圣意所至则神于神明燔之先后臣等不敢裁定𤣥宗令依后燔及先奠之仪是后太常卿宁王宪奏请郊坛时祭并依此先奠璧而后燎柴瘗埋制从之时又有四门助教施敬本驳奏旧封禅礼八条其畧曰旧礼侍中跪取匜沃盥非礼也夫盥手洗爵人君将致洁而尊神故使小臣为之今侍中大臣也而沃盥于人君太祝小臣也乃诏祝于天神是接天神以小臣奉人君以大臣故非礼案周礼大宗伯曰郁人下士二人赞祼事则沃盥此职也汉承秦制无郁人之职故使近臣为之魏晋至今因而不改然则汉礼侍中行之则可矣今以侍中为之则非也汉侍中其始也微高帝时籍儒为之惠帝时闳儒为之留侯子辟疆年十五为之至后汉楼坚以议郎拜侍中邵阖自侍中迁步兵校尉其秩千石少府卿之属也少府卿秩中二千石丞秩千石侍中与少府丞班同魏代苏则为之旧侍中亲省起居故谓之执兽子吉茂见谓之曰仕进不止执兽子是言其为䙝臣也今侍中名则古宦人非昔任掌同燮理寄实盐梅非复汉魏执兽子之班异乎周礼郁人之职行舟不息坠剑方遥验刻而求可谓谬矣夫祝以传命通主人之意以荐于神明非贱职也故两君相见则卿为上摈况天人之际其肃恭之礼以两君为喻不亦大乎今太祝下士也非所以重命而尊神之义也然则周汉太祝是礼矣何者案周礼大宗伯曰太祝下大夫二人上士四人掌六祝之辞大宗伯为上卿今礼部尚书太常卿比也小宗伯中大夫今侍郎少卿比也太祝下大夫今郎中太常丞比也上士四人今员外郎太常博士比也故可以处天人之际致尊极之辞矣又汉太祝令秩六百石与太常博士同班梁太祝令与南台御史同班今太祝下士之卑而居下大夫之职斯又刻舟之论不异于前矣又曰旧礼谒者引太尉升坛亚献非礼也谒者已贱升坛已重是微者用之于古而大体实变于今也案汉官仪尚书御史台官属有谒者仆射一人秩六百石铜印青绶谒者三十五人以郎中满嵗称给事未满嵗称权谒者又案汉书百官公卿表光禄勲官属有郎中员外秩比二千石有谒者掌宾赞受事员七十人秩比六百石古之谒者秩异等今谒者班微以之从事可谓疎矣又曰旧礼尚书令奉玉牒今无其官请以中书令从事案汉武帝时张安世为尚书令游宴后宫从官以宦者一人出入帝命改为中书谒者令至成帝罢宦者用士人魏黄初改秘书署中书监令旧尚书并掌制诰既置中书官而制诰枢密皆掌焉则自魏以来中书是汉朝尚书之职今尚书玉牒是用汉礼其官既阙故可以中书令主之议奏𤣥宗令张说徐坚召敬本与之对议详定说等奏曰敬本所议其中四条先已改定有不同者望临时量事改摄制从之十二年十一月丙戌至泰山去山趾五里西去社首山三里丁亥帝服衮冕于行宫致斋于供帐前殿己丑日南至大备法驾至山下𤣥宗御马而登侍臣从先是𤣥宗以灵山清洁不欲多人上欲初献于山上坛行事亚献终献于山下坛行事召礼官学士贺知章等入讲仪注因问之知章等奏曰昊天上帝君位五方精帝臣位帝号虽同而君臣异位陛下享君位于山上羣臣祀臣位于山下诚足以垂范来叶为变礼之大者也礼成于三初献亚终合于一处𤣥宗曰朕正欲如是故问卿耳于是勅三献于山上行事其五方帝及诸神座于山下坛行事𤣥宗因问玉牒之文前代帝王何故秘之知章对曰玉牒本是通于神明之意前代帝王所求各异或祷年算或思神仙其事微密是故莫知之𤣥宗曰朕今此行皆为苍生祈福更无秘事宜将玉牒出示百僚使知朕意其词曰有唐嗣天子臣某敢昭告于昊天上帝天启李氏运兴土徳高祖太宗受命立极高宗升中六合殷盛中宗绍复继体不定上帝眷佑钖臣忠武底绥内难推戴圣父恭承大寳十有三年敬若天意四海晏然封祀岱宗谢成于天子孙百禄苍生受福庚寅祀昊天上帝于山上封台之前坛高祖神尧皇帝配享焉邠王守礼亚献宁王宪终献皇帝饮福酒癸巳中书令张说进称天赐皇帝太一神策周而复始永绥兆人帝拜稽首山上作圆台四阶谓之封坛台上有方石再累谓之石䃭玉牒玉册刻玉填金为字各盛以玉匮束以金绳封以金泥皇帝以受命寳印之纳二玉匮于䃭中金泥䃭际以天下同文之印封之坛东南为燎积柴其上皇帝就望燎位火发羣臣称万嵗传唿至山下声动天地山下祀坛羣臣行事已毕皇帝未离位命中书门下曰朕以薄徳恭膺大寳今封祀初建云物休祐皆是卿等辅弼之力君臣相保勉副天心长如今日不敢矜怠中书令张说跪言圣心诚恳宿斋山上昨夜则息风收雨今朝则天清日暖复有祥风助乐卿云引燎灵迹盛事千古未闻陛下又思慎终如初长福万姓天下幸甚先是车驾至岳西来苏顿有大风从东北来自午至夕裂幕折柱衆恐张说倡言曰此必是海神来迎也及至岳下天地清晏𤣥宗登太山日气和煦至斋次日入后劲风偃人寒气切骨𤣥宗因不食次前露立至夜半仰天称某身有过请即降罚若万人无福亦请某为当罪兵马辛苦乞停风寒应时风止山气温暖时从山上布兵至于山坛𫝊唿辰刻及诏命来往斯须而达夜中燃火相属山下望之有如连星自地属天其日平明山上清迥下望山下休气四塞登歌奏乐有祥云自南而至丝竹之声飘若天外及行事日扬火光庆云纷郁遍满天际羣臣并集于社首山帷宫之次以候銮驾遥望紫烟憧憧上达内外欢譟𤣥宗自山上便赴社首斋次辰巳间至日色明朗庆云不散百辟及蕃夷争前迎贺辛卯享皇地祇于社首之泰折坛睿宗大圣真皇帝配祀五色云见日重轮藏玉策于石䃭如封坛之仪壬辰𤣥宗御朝觐之帐殿大备陈布文武百僚二王后孔子后诸方朝集使岳牧举贤良及儒生文士上赋颂者薄海内外重译朝献之国突厥颉利发契丹奚等王大食谢䫻五天十姓崑崙日本新罗靺鞨之侍子及使内臣之番高丽朝鲜王百济带方王十姓摩阿史那兴昔可汗三十姓左右贤王日南海西凿齿雕题䍧牱乌浒之豪长咸在位制曰朕闻天监惟后后克奉天既合徳以受命亦推功而复始厥初作者七十二君道洽迹着时至符出皆用事于介丘升中于上帝人神之望盖有以塞之皇王之序可得而言朕接统千嵗承光五叶惟祖宗之徳在人惟天地之灵作主往者内难幽赞而集大勲间无外虞守成而纉旧服未尝不干干终日思与公卿大夫上下协心聿求至理以宏我烈圣其庶乎馨香今九有大宁羣氓乐业时必敬授而不夺物亦顺成而无夭懋建皇极幸致太和洎乃幽遐率由感被戎狄不至惟文告而来庭麟凤已臻将觉情而在薮以故凡百执事亟言大封顾惟不徳窃欲勿议伏以先圣储祉与天同功荷传符以在今敢侑神而无报大篇斯在朕何让焉遂遵高宗之旧章宪干封之令典时迈东土柴告岱岳精意上达肹蠁来应信宿行事云物呈祥登降之礼斯毕严配之诚获展百神羣望莫不怀柔四方诸侯莫不来庆斯是天下之介福邦家之耿光也无穷之休祉岂独在予非常之惠泽亦宜逮下可大赦天下封泰山神为天齐王礼秩加三公一等仍令所管崇饰祠庙环山十里禁其樵採给近山二十户以奉祠神𤣥宗制纪泰山铭御书勒于山顶石壁之上其词曰朕宅位十有四载顾惟不徳懵于至道任夫难任安夫难安兹朕未知获戾于上下心之浩荡若涉于大川赖上帝垂休先后储庆宰衡庶尹交修皇极四海会同五典敷畅嵗之嘉熟人用大和百辟佥谋唱余封禅谓孝莫大于严父谓礼莫尊于告天天符既至人望既积固请不已固辞不获肆余与夫二三臣稽虞典绎汉制张皇六师震詟九㝢旌旗有列士马无譁肃肃雝雝翼翼溶溶以至于岱宗顺也尔雅曰泰山为东岳周官曰兖州之镇山寔万物之始故称岱焉其位居五岳之伯故称宗焉自古王者受命易姓于是乎启天地荐成功序图箓纪氏号朕统承先王兹率厥典实欲报𤣥天之眷命为苍生而祈福岂敢高视千古自比九皇哉故设坛场于山下受羣臣之助祭躬封燎于山上冀一献之通神斯亦因高崇天就广増地之义也乃仲冬庚寅有事东岳类于上帝配我高祖在天之神罔不毕降越翌日禅于社首佑我圣考祀于皇祇在地之神罔不咸举暨壬辰觐羣后上公进曰天子膺天符纳介福羣臣拜稽首唿万嵗庆合欢同乃陈诚以徳大浑协度彝伦攸叙三事百揆时乃之功万物由庚兆人允殖列牧衆宰时乃之功一二兄弟笃行孝友钖类万国时惟休哉我儒制礼我史作乐天地扰顺时惟休哉蛮夷戎狄重译来贡累圣之化朕何慕焉五灵百寳日来月集㑹昌之运朕何惑焉凡今而后儆乃在位一王度齐象法权旧章补缺政存易简去烦苛思立人极乃见天则于戏天生蒸民惟后时乂能以美利利天下事天明矣地徳载物惟后时相能以厚生生万民事地察矣天地明察鬼神着矣惟我艺祖文考精爽在天其曰懿尔幼孙克享上帝唯帝时若馨香其下丕乃曰有唐氏武文之曽孙隆基诞钖新命纉我旧业永保天禄子孙其承之余小子敢对扬上帝之休命则亦与百执事尚绥兆人将多于前功而毖彼后患一夫不获万方其罪余一心有绐上天其知我朕惟寳行三徳曰慈俭谦慈者覆无疆之言俭者崇将来之训自满者人损自谦者天益如是则轨迹易循基构易守磨石壁刻金石冀后之人聴辞而见心观末而知本铭曰惟天生民立君以理维君受命奉天为子代去不留人来无已徳凉者灭道高斯起赫赫高祖明明太宗爰革隋政奄有万邦罄天张宇尽地开封武称有截文表时雍高宗稽古徳施周溥茫茫九夷削平一鼓礼备封禅功齐舜禹巍巍岱宗卫我神主中宗绍运旧邦维新恭已南面氤氲化醇告成之礼留诸后人缅余小子重基五圣匪功伐高匪徳矜盛叙若祀典丕承永命至诚动天福我万姓古封泰山七十二君或禅亭亭或禅云云其迹不见其名可闻祗遹文祖光昭旧勲方士虚诞儒书不足佚后求仙诬神检玉秦灾风雨汉污编录徳未合天或承之辱道在观政名非从欲铭之絶巖播告羣岳于是中书令张说撰封祀坛颂侍中源干曜撰社首坛颂礼部尚书苏颋撰朝觐坛颂以纪圣徳开元十三年四月乙丑抚州三嵴茅生有上封事者言曰昔齐桓公九合诸侯一匡天下将欲封禅问于夷吾夷吾对曰江淮间三嵴茅生用以缩酒乃可封禅其时无茅桓公大慙而罢自歴千古今始一生昔昭王南征责楚包茅不入王祭不供则是其地其茅今高一尺至八月长足方堪缩酒特望圣恩至时令采用祭泰山并掘根于苑内植之时宰臣已遣使于岳州採沅江茅乃奏曰管夷吾为桓公是诸侯不合封禅故称茅以拒之及伐楚之日尊周室行伯道故责楚云包茅不入王祭不供若以茅为瑞是不知经义臣等歴任荆楚博访贡茅沅江最胜臣已牒岳州取讫今称抚州有茅请移根入苑且貉不踰汶橘不过江移根苑中信是虚语望勅抚州且进六束与沅江相比用之制曰可癸酉诏朝集使各举所部孝悌文武集于泰山之下勅曰封祀告成为万姓祈福必资清洁以副朕心其行事官及斋郎应致斋者宜令御史行斋切勿容疎怠有雄野鸡飞入斋宫驯而不去久之飞入仗卫忽不见邠王守礼等贺曰臣谨案旧典雌来者伯雄来者王又圣诞酉年鸡主于酉斯盖王道遐被天命休祯臣请宣付史馆以彰灵贶案唐书列传张说为中书令倡封禅议受诏以诸儒草仪及登封还诏说撰登封坛颂刻之泰山唐张说封禅坛颂皇唐六叶开元神武皇帝再受命致太平乃封岱宗禅社首凿石纪号天文焕发儒臣志美立碣祠坛曰厥初生民俶有君臣其道茫昧其气朴畧因时歘起与运而纷落泯泯没没而无闻焉尔后圣人取法象立名位衣裳以等之甲兵以定之于是礼乐出而书记存矣究其源致敬乎天地根其本致美乎鬼神则封禅者帝王受天命告成功之为也阅曩圣之奥训考列辟之通术畴若天而不成曷背道而靡失由是推之封禅之义有三帝王之畧有七七者何传不云乎道徳仁义礼智信顺之称圣哲逆之号狂悖三者何一位当五行图箓之序二时㑹四海昇平之运三徳具钦明文思之美是谓与天合符名不死矣有一不足而云封禅人且未许其如天何言旧史者君莫道于陶唐舜禹臣莫徳于臯陶稷契三臣备徳皆有天下仲尼叙帝王之书系鲁秦之誓明鲁祀周公用王礼秦承伯益接周统孔圣微㫖不其效欤然秦定天下之功高享天禄之日浅天而未忘庭坚之徳也故大命复集于皇家天之赞唐厥惟旧矣其兴之也𤣥灵启迪皇祇顾怀应归运以义举抚来苏以利见濩也无放夏之慙武也无伐殷之战高祖创业四宗重光有徳格天漏泉蒸云濡露菌蠢滋育氤氲涵煦若天地之覆载日月之照临溥有形而希景罄无外而宅心百有八年于兹矣皇帝攘内难而启新命戴睿宗而纉旧服宇宙更辟朝廷始位盖羲轩氏之造皇图也九族惇叙百姓昭明万邦咸和黎民于变立土圭以步厯测铜浑以正天盖唐虞氏之张帝道也天地四时六官着礼井田三壤五圻成赋广九庙以尊祖定六律以和神盖三代之设王制也武纬之文经之圣谟之神化之然犹战战兢兢日慎一日约规诲以进徳遂忠良以代工讲习乎无为之书讨论乎集贤之殿宠勇爵贵经门翼乎鹓鸾之列在庭毅乎貔貅之师居鄙人和旁感神寳沓至干符坤珍千品万类超图轶牒未始闻记我后以人瑞为心不以物瑞为意王公卿士俨然进曰休哉陛下孝至于天政合于道前年祈后土人获大穰间嵗祀圜丘日不奄朔感祥以祚圣因事以观天天人交合其则不逺意者乔岳埽路望翠华之来上帝储恩俟苍璧之礼久矣焉可専让而废旧勲羣臣固言勤帝知罪至于再至于三帝乃揖之曰钦崇天道俯率嘉话恐徳不类敢惮于勤其撰巡狩之仪求封禅之故既而礼官不诫而备军政不谋而辑天老练日雨师洒道六甲按队八神警跸孟冬仲旬乘舆乃出千旗云列万㦸林行霍濩燐烂飞焰扬精原野为之震动草木为之风生歴郡县省谣俗问耆年举百祀兴坠典葺阙政攸徂之人室家相庆万方纵观千里如堵城邑连欢丘陵聚舞其中垂白之老乐过以泣不图蒿里之魂复见干封之事尧云往舜日还神华灵郁烂漫乎穹壤之间是日来至于岱宗祗祓斋宫涤濯静室凝神𤣥览将欵太一议夫泰山者圣帝受天官之宫天孙总人灵之府自昔立国莫知万数克升中而建号惟七十而有五我高宗六之而今七矣非夫尊位盛时明徳旷代辽濶难并之甚哉先时将臻夫大封也累封坛于高冈筑泰坛于阳阯夫其天坛三袭辰陛十二咸秩衆灵列座有次崇牙树羽管磬镛鼓宫悬于重壝之内干戚钺殳钩㦸戣瞿周卫于四门之外伐国重器𫝊代絶瑞旅之于中庭玉辇金毂翠冒黄屋夹之于端路庶官百辟羌夷蛮貊褒成之后让王之客叙立于礼神之场髦头弩牙铁马金镞介胄如雪旗帜如火逺匝于清禁之野于是乎以天正上元法驾徐进屯千乘于平路留羣臣于谷口皇帝御六龙陟万仞独与一二元老执事之人出天门临日观次沆壑宿巉巖赤霄可接白云在下庚寅祀高祖于上封以配上帝命衆官于下位以享衆神皇帝冕裘登坛奠献俯偻金奏作佾羽舞撞黄钟歌大吕开阊阖与天语请将信公奉斗布度懋建皇极勤恤苍生招嘏乎未兆禳灾乎未萌上下传节而礼成乐遍福寿同归而帝赐神策乃检玉牒于中顶扬柴燎于高天庶衷诚而上达若凴焰而驾烟日辔方旋神心余眷五色云起拂马而随人万嵗山唿从天而至地越翌日尊睿宗侑地祇而礼社首遂张大乐觐东后国风惟旧无黜幽削爵之诛王泽惟新有眚灾大赍之庆不浃日至化洽于人心不崇朝景福遍于天下然后藏金匮于祏室回玉銮于上都煌煌乎真圣朝之能事而高代之盛节者也于斯之时华戎殊俗异音同叹曰岳合多雨山峻多云岂有大举百万之师尅期千里之外乃行事之日则天无㸃翳地无纤尘严冬变为韶景寒谷郁为和气非至徳孰能动天如此其顺者乎昔人云自西自东自南自北无思不服今信知圣人作而万物覩其心服之谓矣或曰祭泰折主先后非礼欤曰是礼也非宜也王者父事天母事地侑神崇孝无嫌可也且夫柴瘗外事帝王主之烝尝内事后妃助之是开元正人伦革弊礼起百王之法也故令千载承末光聆絶韵咀甘实潄芳润烁𤣥妙之至精流不已之淑声臣说作颂告于神明四皇坟而六帝典虽吉甫亦莫能名徒採彼舆人之诗曰大矣哉维天为大维皇则之率我万国受天之祺子孙百代人神共保绥之云尔而已矣徐坚传𤣥宗时坚充集贤学士从上封泰山以参定仪典加光禄大夫裴光庭传𤣥宗有事岱宗中书令张说以天子东巡京师空虚恐突厥乘间窃发议欲加兵守边召光庭与谋对曰封禅所以告成功也成功者徳无不被人无不安万国无不怀今将告成而惧突厥非昭徳也大兴力役用备不虞非安人也方谋㑹同而阻戎心非怀逺也此三者名实乖矣且诸蕃突厥为大贽币往来愿修和好有年矣若遣一使召大臣使赴行在必欣然应命突厥受诏则诸蕃君长必相率而来我偃旗息鼓不复事矣说曰善吾所不及因奏用其策突厥果遣使来朝契丹之长与诸蕃长皆从行在东封还迁兵部侍郎康子元传子元越州会稽人仕歴献陵令开元初诏中书令张说举能治易老庄者集贤直学士侯行果荐子元及平阳敬㑹真于说说借以闻并赐衣币得侍读子元累擢秘书少监㑹真四门博士俄皆兼集贤侍讲学士𤣥宗将东之泰山说引子元行果徐坚韦縚商裁封禅仪初高宗之封中书令许敬宗议周人尚臭故前祭而燔柴说坚子元白奏周官乐六变天神降是降神以乐非缘燔也宋齐以来皆先饮福酒乃燎请先祭后燔如贞观礼便行果与赵冬曦议以为先燎降神尚矣若祭已而燔神无由降子元议挺不徙说曰康子独出䝉轮以当一队耶议未判说请决于帝帝诏后燔酉阳杂俎明皇封禅泰山张说为封禅使说壻郑镒本九品官旧例封禅后自三公以下皆迁转一级惟郑镒因说骤迁五品兼赐绯服因大酺次𤣥宗见镒官位腾跃怪而问之镒无词以对黄旛绰曰此泰山之力也开元十八年百寮及华州父老累表请上尊号并封西岳不允銮驾进发皇帝将有事于泰山有司卜日如别仪告昊天上帝太庙太社皆如巡狩之礼皇帝出宫备大驾卤簿軷于国门祭所过山川古先帝王名臣烈士皆如巡狩之礼通事舍人承制问百年所经州县刺史州县令先待于境至泰山下柴告昊天上帝于圜丘坛如巡狩告至之礼前期所司以太牢祭于泰山神庙如常式其斋戒前七日太尉戒誓百官皇帝散斋于行宫后殿四日致斋于前殿三日服衮冕结佩等并如圜丘仪制度将作大匠先领徒于泰山上立圜台广五丈高九尺土色各依其方又于圜台上起方坛广一丈二尺高九尺其台坛四面各为一陛玉版长一尺三寸广五寸厚五寸刻牒为字以金填之用金匮盛郊社令积柴为燎坛于山上圜台之东南量地之宜柴高一丈二尺方一丈开上南出户方六尺又为圜坛于山下三成十二陛如圜丘之制随地之宜坛上饰以𤣥四面依方色坛外为三壝郊社令又积柴于坛南燎如山上之仪又为玉册皆以金绳连编玉牒为之每牒长一尺二寸广一寸二分厚三分刻玉填金为字又为玉匮一长一尺三寸并检方五寸当纒绳处刻为五道当封寳处刻深二分方取容受命寳印以藏正座玉册制度如玉匮又为黄金绳以纒玉匮金匮又为石䃭以藏玉匮用方石再累各方五尺厚一尺纵凿石中广深令容玉匮䃭旁施检处皆刻深三寸三分濶一尺南北各二东西各三去隅皆七寸纒绳处皆刻深三分濶一寸五分为石检十枚检石䃭皆长三寸濶一尺厚七寸皆刻为三道广一寸五分深四寸当封处大小取容寳印深二寸七分皆有小石盖制与封刻处相应以检擫封印其检立于䃭旁当刻处又为金绳三以纒石䃭各五周径三分为石泥以封石䃭为距石十二枚皆濶二尺厚一尺长一丈邪刻其首令与䃭隅相应分距䃭四隅皆再累为五色土圆封以封石䃭上径一丈二尺下径三丈九尺陈设前祀三日卫尉设文武侍臣次于山下封祀坛外壝东门之内道北皆文官在左武官在右俱南向设诸祭官次于东壝之外道南北向西上三师南壝之外道东诸王于三师之南俱西向北上文官从一品以下九品以上于祀官之东皇亲五等以上诸亲三等以上于文官之东东方诸州刺史县令又于文官之东俱北向西上介公酅公于南壝之外道西东向诸州使人于介公酅公之西东向诸方之客东方南方于诸王东南西向西方北方于介公酅公西南东向皆以北为上武官三品以下九品以上于西壝之外道南北向东上设诸馔幔各于内壝东门西门之外道北南向北门之外道东西向前祀二日太乐令设宫悬之乐于山下封祀坛之南内壝之外如圜丘仪右校扫除坛之内外前祀一日奉礼郎设祀官公卿位于山下封祀坛内壝东门之外道南分献之官于公卿之南执事者位于其后每等异位重行西向北上设御史位于坛上一位于东陛之南西向一位于西陛之南东向设奉礼位于乐悬东北赞者二人在南差退俱西向设协律郎位于坛上南陛之西东向设太乐令位于北悬之间当坛北向设从祀之官位三师位于悬南道东诸王位于三师之东俱北面西上介公酅公位于道西北面东上文官从一品以下九品以上于执事之南东方诸州刺史县令又于文官之南每等异位重行西向俱以北为上武官三品以下九品以上位于西方值文官皇亲五等以上诸亲三等以上于武官之南每等异位重行东向诸州使人位于内壝南门之外道西重行东向皆以北为上设诸方客使位于内壝东门之外东方于诸王东南每国异位重行北向以西为上西方北方于介公酅公西南每国异位重行北向以东为上其褒圣侯文官三品之下诸州使人各于文武官后设牲牓于山下封祀坛之外当门西向苍牲一居前又苍牲一青牲一在北少退南上次赤牲一次黄牲一次白牲一次𤣥牲一又青牲一又牲一设廪牺令位于牲西南史陪其后俱北向设太祝位于牲东各当牲后祝史陪其后俱西向设太常卿省牲位于牲前近北又设御史位于太常卿之西俱南向设昊天上帝酒罇于圆台之上下太罇二着罇二牺罇二山罍二在坛上于东南隅北向象罇二壶罇二山罍四在坛下于南陛之东北面西上设配帝着罇二犠罇二象罇二山罍二在坛上皆于昊天上帝酒罇之东北向西上其山下封祀坛设五帝日月俱太罇二在神座之左其内官每陛间各象罇二在第二等中官每陛间各壶罇二在第三等外官每陛间各概罇二于内壝之内衆星每道间各散罇二于内壝之外凡罇各设于神座之左而右向设罍洗各于坛南陛东南亚献之洗又于坛东南俱北向罍水在洗东篚在洗西南肆设分献罍洗篚幂各于其方陛道之左俱西向执罇罍篚幂者各于罇罍篚幂之后各设玉币之篚于坛之上下罇坫之所祀日未明五刻太史令郊社令各服其服升设昊天上帝神座于山圆台之上北方南向以三嵴茅为神借设高祖神尧皇帝神座于东方西向席以莞神座皆于座首又太史令郊社令设五天帝日月神座于山下封祀坛之上青帝于东陛之北赤帝于南陛之东黄帝于南陛之西白帝于西陛之南黑帝于北陛之西大明于东陛之南夜明于西陛之北席皆以藁秸设五星十二辰河汉及内官之座于第二等十有二陛之间各依方面凡席皆内向其内官中有北斗北辰位南陛之内差在行位前设二十八宿及中官之座于第三等亦如之布外官席位于内壝之内衆星席位于内壝之外各依方次席皆以莞设神位各于座首所司陈其异寳及嘉瑞等于乐悬之东西厢省牲器省牲之日午后十刻去坛二百步所诸卫之属禁㫁行人晡后二刻郊社令丞帅府史三人及斋郎以罇坫罍洗篚幂入设于位赞引引御史诸太祝七人与祝史行扫除于下其五星以下羊豕所司各依令先备如常仪并如别仪銮驾上山前祀三日本司宣摄内外各供其职卫尉设祀官从祀羣官五品以上便次于行宫朝堂如常仪前祀二日尚舍直长施大次于圆台东门外道北又于山中道设止息大次俱南向尚舍奉御铺御座卫尉设从驾文武羣官及诸方使应从升者于圆台南门之外文东武西并如常仪郊社令设御洗于圆台南陛之东北向罍水在洗东篚在洗西南肆其日奉礼设御位于圆台南当坛北向设羣官五品以上版位于御位之南文东武西重行北向相对为首设东方诸州刺史县令位于文官之东诸州使人位于武官之后设蕃客位东方南方于文官东南每国异位北面西上西方北方于武官西南每国异位北面东上设御史位于圆台东西如祀礼设奉礼赞者位于羣官东北西面设执事位于东门之内道南西面皆北上前祀一日未明七刻搥一鼓为一严未明五刻搥二鼓为再严侍中版奏请中严从祀官五品以上俱就次各服其服所司陈大驾卤簿未明二刻搥三鼓为三严诸卫之属各督其队与钑㦸以次陈于行宫门外谒者赞引引祀官通事舍人分引从祀羣官诸侍臣结佩俱诣行宫门外奉迎乘黄令进辇于行宫门外南向侍中版奏请登山皇帝服衮冕乘辇以出称警跸如常仪黄门侍郎进当辇前跪奏称黄门侍郎臣某言请銮舆进发俛伏兴退复位銮舆动又称警跸黄门侍郎侍中中书令以下夹引以出千牛将军夹舆而趋驾至侍臣上马所黄门侍郎奏请銮舆权停勅侍臣上马侍中前承制退称制曰可黄门侍郎退称侍臣上马赞者承𫝊文武侍臣皆上马诸侍卫之官各督其属左右翊銮舆在黄麾内符寳郎奉六寳与殿中监后部从在黄钺内侍臣上马毕黄门侍郎奏请銮舆进发退复位銮驾动称警跸如常鼓吹不鸣不得諠譁从祀官在𤣥武队后如常车辂鼓吹皆待于山下御史大夫刺史县令前导如式至中道止息大次前回辇南向侍中奏请降辇如常皇帝降辇之大次羣臣皆随便而舍停大次三刻顷侍中奏请皇帝出次升辇进发如初驾至台东门外大次前回辇南向侍中进当驾前跪奏称侍中臣某言请降辂俛伏兴皇帝降辇之大次如常仪通事舍人承㫖勅从祀羣官退就门外位荐玉币祀日未明三刻诸祀官各服其服郊社令率其属以玉币及玉册置于山上圆台坛上坫所又以玉匮金匮金绳金泥盛于篚置于石䃭之侧良醖令帅其属各入实罇罍玉币太官令帅进馔者实诸笾豆簠簋各设于馔幔内未明二刻奉礼帅赞者先入就位赞引引御史以下行扫除如常仪未明一刻谒者赞引各引文武五品以上从祀之官皆就圆台南立谒者引司空入行扫除讫出复位侍中版奏外办皇帝服大裘而冕出次华盖侍卫如常仪博士引太常卿太常卿引皇帝入自东门殿中监进大珪尚衣奉御又以镇珪授殿中监殿中监受进皇帝搢大珪执镇珪缫借华盖仗卫停于门外近侍者从入如常谒者引礼部尚书太常少卿陪从如常皇帝至版位北面立谒者赞引各引祀官次入就位立定太常卿前奏请再拜退复位皇帝再拜奉礼曰衆官再拜在位者皆再拜太常卿前奏有司谨具请行事退复位正座配座太祝取玉币于篚各立于罇所太常卿引皇帝诣坛升自南陛侍中中书令以下及左右侍卫量人从升皇帝升坛北向立太祝加玉于币以授侍中侍中奉玉币东向进皇帝搢镇珪受玉币登歌作肃和之乐以大吕之均太常卿引皇帝进北面跪奠于昊天上帝神座俛伏兴太常卿引皇帝立于西方东向又太祝以币授侍中侍中奉币北向进皇帝受币太常卿引皇帝进东面跪奠于高祖神尧皇帝神座俛伏兴太常卿引皇帝少退东向再拜讫登歌止太常卿引皇帝乐作皇帝降自南陛还版位西向立乐止太祝还罇所山下封祀坛祀日未明三刻诸祀官各服其服郊社令率其属以五帝及中官外官以下之玉币各置于坫所良醖令率其属各入实罇罍玉币太官令帅进馔者实诸笾豆簠簋各设于馔幔内未明二刻奉礼帅赞者先入就位赞引引御史以下入行扫除如常仪未明一刻谒者赞引各引祀官皆就位太乐令帅工人二舞次入就位文舞入陈于悬内武舞立于悬南道西谒者引司空入行扫除讫出复位于皇帝奠玉币也封祀坛谒者赞者各引祀官入就位立定奉礼曰衆官再拜在位者皆再拜协律郎跪俛伏兴举麾鼓柷奏元和之乐乃以圜钟之宫黄钟为角太蔟为征姑洗为羽舞文舞之舞乐舞六成偃麾戛敔乐止奉礼曰衆官再拜在位者皆再拜谒者七人各引献官及诸太祝奉玉币各进奠于神座如常仪将进奠登歌作肃和之乐以大吕之均余星座币亦如之进奠讫各还本位初羣官拜讫夜明以上祝史各奉毛血之豆立于门外登歌止祝史奉毛血各由其陛升坛以毛血各致其座诸太祝俱迎受各奠于神座前诸太祝与祝史退立于罇所进熟皇帝既升奠玉币太官令出帅进馔者奉馔各陈于内壝门外谒者引司徒出诣馔所司徒奉昊天上帝之俎初皇帝既至位乐止太官令引馔入俎初入门雍和之乐作以黄钟之均馔至陛乐止祝史俱进跪彻毛血之豆降自东陛以出诸太祝迎引各设于神座前设讫谒者引司徒太官令帅馔者降自东陛以出司徒复位诸太祝各还罇所太常卿引皇帝诣罍洗盥爵等并如圜丘仪太常卿引皇帝乐作皇帝诣坛升自南陛讫乐止谒者引司徒升自东陛立于罇所斋郎奉俎从升立于司徒之后太常卿引皇帝诣昊天上帝酒罇所执罇者举幂侍中赞酌汎齐讫寿和之乐作太常卿引皇帝进昊天上帝神座前北向跪奠爵俛伏兴太常卿引皇帝少退北向立乐止太祝二人持玉册进于神座之右东面跪又太祝一人跪读册文讫俯兴皇帝再拜初读册文讫乐作太祝进奠册于神座还罇所皇帝再拜乐止太常卿引皇帝诣配座以下至终献光禄卿降复位并如圜丘仪皇帝将升献太官令引馔入其山下封祀坛五帝日月以下之馔亦相次而入俎初入门雍和之乐作以黄钟之均馔至陛乐止祝史俱进跪彻毛血之豆降自东陛以出诸太祝迎引于坛上各设于神座设讫谒者引司徒太官令帅进馔者俱降自东陛以出司徒复位诸太祝各还罇所于山上太尉之亚献也封祀坛谒者七人分列五方帝及大明夜明等献官诣罍洗盥手洗匏爵讫各由其陛升俱酌汎齐讫各引降还本位初第一等献官将升谒者五人次引献官各诣罍洗讫各由其陛升诣第二等内官酒罇所俱酌醴齐各进跪奠爵于内官首座兴余座皆祝史斋郎助奠相次而毕谒者四人次引献官俱诣罍洗盥洗各由其陛升坛诣第三等中官酒罇所俱酌盎齐以献赞引四人次引献官诣罍洗盥洗讫诣外官酒罇所俱酌醍齐以献赞引四人次引献官诣罍洗盥洗诣衆星酒罇所俱酌沈齐以献其祝史斋郎酌酒助奠皆如内官之仪讫谒者赞引各引献官还本位武舞六成乐止舞献俱毕上下诸祝各进跪彻豆兴还罇所奉礼曰赐胙赞者唱衆官再拜在位者皆再拜元和之乐作奉礼曰衆官再拜在位者俱再拜乐作一成止乃燔燎终献将毕侍中前跪奏曰请就望燎位太常卿引皇帝就望燎位太祝奉玉币等就柴坛置于柴上户内讫奉礼曰可燎东西面各六人以炬燎火半柴侍中前跪奏礼毕太常卿引皇帝出赞引引祀官以下皆出其山下封祀坛献官献毕奉礼曰请就望燎位请献官俱就望燎位诸太祝各取玉币等就柴坛自南陛下置于柴上户内讫奉礼曰可燎东西面各六人以炬燎火半柴讫奉礼曰礼毕献官以下皆出封玉册燔燎毕侍中跪奏称具官臣某言请封玉册太常卿引皇帝自南陛升坛北向立谒者引太尉进昊天上帝神座前跪取玉册置于案进皇帝受玉册跪叠之内于玉匮中纒以金绳封以金泥侍中取受命寳跪以进皇帝取寳以印玉匮讫兴侍中受寳以授符寳郎通事舍人引太尉进皇帝跪捧玉匮授太尉太尉跪受皇帝兴太尉复退位侧身捧玉匮太常卿前奏请再拜皇帝再拜讫入次如常仪太尉奉玉匮之案于石䃭南北向立执事者发石盖太尉奉玉匮跪藏于石䃭内执事者覆石盖检以石检纒以金绳封以石泥讫太尉以玉寳徧印讫引降复位将作帅执事者以石距封固又以五色土圜封后续令毕其功配座玉牒封以金匮皆如封玉匮之仪太尉奉金匮从降俱复位太常卿前奏礼毕太常卿引皇帝还大次乐作皇帝出东门殿中监前受镇珪以授尚衣奉御殿中监又前受大珪华盖侍卫如常仪皇帝入次乐止谒者赞引各引祀官通事舍人分引从祀羣官以次出复位立定奉礼曰再拜衆官在位者皆再拜讫赞引引出工人二舞以次出銮驾还行宫皇帝既还大次侍中版奏请解严转仗卫于还途如来仪二刻侍中版奏请中严皇帝服通天冠绛纱袍诸祀官服朝服皇帝出次升辇降山下至圆坛所权停乘黄令进玉辂太仆升执辔以下入宫并如圜丘仪朝觐羣臣禅之明日朝觐羣臣及岳牧以下于朝觐坛如巡狩仪皇帝服衮冕乘舆以出曲直华盖警跸侍卫入自北壝门由北陛升坛即御座符寳郎奉寳置于座扇开乐止通事舍人引三品以上及岳牧以下入就位如常仪通事舍人引上公一人舒和之乐作公至西陛就解剑席乐止脱舄跪解剑置于席兴相礼者与通事舍人引进当御座前北面跪称具官臣名等言天封肇建景福维新伏惟开元神武皇帝陛下万寿无疆俛伏兴通事舍人引上公降坛诣解剑席跪带剑纳舄乐作通事舍人引复位立定乐止典仪曰再拜赞者承𫝊上公以下皆再拜侍中前承制降诣上公之东北西向称有制上公及羣官皆再拜讫宣云封禅之庆与公等同之上公及羣官又再拜舞蹈三称万嵗讫又再拜引退考制度如巡狩仪开元二十三年九月丁卯文武百官尚书左丞相萧嵩等累表请封嵩华二岳表曰臣闻封峦之运王者告成当休明而阙典乃臣子之深过伏惟神武皇帝陛下受命继天应期光宅垂庆云而覆露畅和气以生成物荷深仁时惟天道文明之化洽矣穆清之风被矣淳源既泳福应咸臻盈于天壤昭于方策盖非愚下所能颂美且天之在上日监在兹嘉大圣之神功降元符以表徳恭伸昭报祗事升中古昔大猷孰先兹道臣等覩休征以上请陛下崇谦让以固辞事恐劳人抑其勤愿徳音所逮自古未闻昔虞巡四岳周在一嵗书称其美不以为烦宁彼华嵩皆列近甸复兹丰稔又倍他年嵗熟则余粮地近则易给况费务盖寡咸有司存储峙无多岂烦黎庶吏当首路以望属车陛下往封泰山不秘玉牒严禋上帝本为苍生今其如何而阙斯礼伏愿发挥盛事差择元辰先检玉于嵩山次泥金于华岳天休既答人望克从上下交欢生灵幸甚臣等昧死敢此竭诚理在至公祈于俯遂无任悃欵之至谨诣朝堂陈请以闻帝固让不从手诏报曰升中于天帝王盛礼盖谓臻兹淳化告厥成功今兆庶虽安尚竭丰年之庆边疆则静犹有践更之劳况自愧于隆周敢追迹于大舜顷年迫于万方之请难违多士之心东封泰山于今惕厉岂可更议嵩华自贻慙恧虽借公卿共康庶政永惟菲薄何以克堪朕意必诚宜㫁来表也天寳九年正月丁巳诏以十一月封华岳三月辛亥华岳庙灾闗内旱乃停封天寳九载正月文武百寮礼部尚书崔翘等累上表请封西岳刻石纪荣号帝固拒不许翘等又奉表恳请曰自今月辛亥至于癸丑累表诚祈请纪荣号圣心恭黙沖让再三臣等伏读纶言退増祗慄敢重沥愚恳期诸必遂臣闻圣人之言与春秋而同信上天之宰将影响而合符昭报不可以久稽成命不可以固拒今灵山警跸望玉銮之升中儒林展仪思金匮之盛礼发祥储祉喻以封山人事天时不可失也伏惟开元天地大寳圣文神武应道皇帝陛下祖武宗文重熙累洽霑风化而砥砺在动植而昭苏外户不扃余粮栖亩其神功至道广瑞殊祥前表缕陈安敢浮说夫修徳以俟命勒功以告成将欲竭欵神祇雍熙帝载未为过越也伏惟览公卿之议考封禅之礼陟华盖于翠微转钩陈于云路泥金于菡萏之上刻玉于明星之前使三五六经复再闻于唐典七十二姓不独纪于夷吾敷景福以祐黎元钖大庆而报天地苍生之望也朝廷之幸也无任诚恳悃欵之至谨诣朝堂奉表陈请以闻帝手诏不许曰轻修大典所不愿为时或传中㫖请纪荣号何如空言请封西岳乙卯羣臣又上表请封西岳曰臣翘等伏稽古训上请増封再奉明㫖未䝉允诺臣等承诏惶骇失图臣闻省方展义君人之大典登封告成王者之丕业是以古先哲后道洽则封所以答神祇之功増兆庶之福无私于已故行之者不思必顺于天故言之者难夺敢昧万责竭诚终请伏惟开元天地大寳圣文神武应道皇帝陛下绍武文之丕烈合君臣于昌运均雨露和隂阳四海无波而静黙羣生自乐而仁寿繇是徳怀蛮貊泽洎昆虫宗庙祀典罔不祗肃要荒殊俗亦莫不庭自皇王以来载籍所记未有混区宇穷祯祥地平天成徳茂道洽若今日之盛者也固可告太平之功展封崇之礼故臣与王公侯伯黎老缁黄累陈白奏备竭丹恳岂谓圣恩犹阻皇鉴未回伏奉癸丑诏书曰轻修大典所不愿为臣等战慄匪遑宁处实以陛下功成道洽理实升中且夫龟龙咸格天意也中外大同人事也时和年丰太平也无为清净至理也允应大典岂谓轻修乎奉若灵命安可不为乎臣等敢冒宸极重明其义窃以西岳华山实镇京国皇虞之所循省灵仙之所依凭固可封也况金方正位合陛下本命之符白帝临坛告陛下长生之箓发祥作圣抑有明征又可封也昔周成王以翦桐为戏唐叔因而定封盖人君之言动有成宪斯事至细犹不忽也况陛下眷言封祀宿着神明道已洽于昇平事未符于琬琰岂可抑至公于私让弃诚信于神明乎固不可得而辞也日者封章累奉嘉应必臻一献而甘雨流再陈而瑞雪降则知人天之意影响合符若然者陛下安得稽天命以固辞违人事以久让太平不告其若休祥何至理不答其若神祇何伏愿仰答天心允祗灵贶上以扬祖宗之盛烈下以副亿兆之恳诚克崇上报永光大典臣等幸甚宗子又上表曰臣彻等伏见祯祥委积河海澄清长瞻北极之尊屡献西封之疏诚恳不达天鉴未从徘徊阙廷陨越无地陛下再造区宇肇康生民与天合符与道合契故得灵芝表瑞玉版呈文九谷嵗衍于京坻百蛮尽习其冠带能事备于典策盛徳光于祖宗升中告成是属今日惟夫太华高冠羣山当其少隂镇此西土自有虞巡狩歴祀三千夏殷以还罕能肆觐陛下虽加进宠号増崇庙宇而大礼未施精意空洁又陛下顷嵗建碑曰尝勤报徳之愿未暇封崇之礼万姓瞻予言可复也臣以为天地之主岂徒言哉神祇候望故已久矣伏愿俯顺百辟兆人之请明征刻石铭山之记暂迁万乘降彼三峯奠珪璧于中坛奏笙镛于上帝使普天䝉福重赐无疆频冒宸严并期必遂无任恳切屏营之至谨诣朝堂奉表陈请以闻凡三上表上乃许之丁巳诏曰以今载十一月有事华山中书门下及礼官详仪注奏闻务从省便是载三月西岳祠庙灾时闗中久旱诏曰自春以来久僭时雨登封告禅情所未遑所封西岳宜停案范氏祖禹曰封禅实自秦始古无有也且三代不封禅而王秦封禅而亡人主不法三代而法秦以为太平盛事亦已谬矣太宗方明朝多贤臣而佞者犹倡其议独魏征以为时未可而亦不以其事为非也其后使颜师古议其事房乔裁定之征亦预焉贞观之末屡欲东封以事而止高宗明皇遂径行之终唐之世惟栁宗元以封禅为非虽韩愈之贤犹劝宪宗则其余无足怪也呜唿礼之失也久矣世俗之惑可胜救哉唐㑹要卷八唐会要卷九上钦定四库全书唐㑹要卷九上宋王溥撰郊祭武德四年十一月甲申有事于南郊武德初定令每岁冬至祀昊天上帝于圜丘以景帝配其坛在京城明德门外道东二里坛制四成各髙八尺一寸下成广二十丈再成广十五丈三成广十丈四成广五丈每祀则昊天上帝及配帝设位于平座借用藁秸器用陶匏五方上帝日月内官中官外官及衆星并皆从祀其五方帝及日月七座在坛之第二等内官五星以下五十五座在坛之第三等二十八宿以下百三十五座在坛之第四等外官百二十座在坛下外壝之内衆星三百六十座在外壝之外其牲上帝及配帝用苍犊二五方帝及日月用方色犊各一内官以下加羊豕各九圜丘坛北辰北斗天一太一紫微五帝座并差在行位前余内官诸座及五星十二辰河汉四十九座在二等十有二陛之间中官市垣帝座七公日星帝席大角摄提太㣲五帝太子明堂轩辕三台五车诸王月星织女建星天纪十七座及二十八宿差在前列其余中官一百四十二座皆在第三等十二陛之间外官一百五在内墻之内衆星三百六十在内墻之外五星三辰以象尊实醍齐七宿以壶尊实沈齐皆二五星十二辰二十八宿笾豆各二簠簋爼各一四时祭风师雨师灵星司中司命司人司禄笾八豆八簋一簠一爼一牲皆少牢席皆以莞贞观二年十一月辛酉有事于南郊案裴寂𫝊贞观二年太宗祠南郊命寂与长孙无忌同昇金辂寂辞让太宗曰以公有佐命之勲无忌亦宣力于朕同载参乘非公而谁遂同乘而归刘黒闼𫝊初秦王建天䇿府其弧矢制倍于常复余大弓一长矢五藏之武库每郊祀重礼必陈于仪物之首以识武功云五年十一月丙子有事于南郊自周衰礼乐壊于战国而废絶于秦汉兴六经在者皆错乱散亡杂伪而诸儒方共补缉以意解诂未得其眞而䜟纬之书出以乱经矣自郑𤣥之徒号称大儒皆主其说学者由此牵惑没溺而时君不能断决以为有其举之莫可废也由是郊丘明堂之论至于纷然而莫知所止此天也𤣥以为天皇大帝者北辰耀魄宝也又曰兆五帝于四郊此五行精气之神也𤣥以为青帝灵威仰赤帝赤熛怒黄帝含枢纽白帝白招拒黑帝汁光纪者五天也由是有六天之说后世莫能废焉唐初贞观礼冬至祀昊天上帝于圜丘正月辛日祀感生帝灵威仰于南郊以祈谷而孟夏雩于南郊季秋大享于明堂皆祀五天帝其配神之主贞观初圜丘明堂北郊以髙祖配而元帝惟配感帝冬至祀昊天于圜丘乐章八首降神用豫和上灵睠命兮膺㑹昌盛德殷荐叶辰良景福降兮圣德逺𤣥化穆兮天厯长皇帝行用太和穆穆我后道应千龄登三处大得一居贞礼惟崇德乐以和声百神仰止天下文明登歌奠玉帛用肃和闿阳播气甄耀垂明有赫圆宰深仁曲成日丽苍璧烟开紫营聿遵䖍享式降鸿祯迎爼入用雍和钦惟大帝载仰皇穹始命田烛爰启郊宫云门骇听雷鼓鸣空神其享祀景祚斯融酌献饮福用寿和八音斯奏三献毕陈宝祚惟永煇光日新送文舞出迎武舞入用舒和叠璧凝影皇坛路编珠流彩帝郊前已奏黄钟歌大吕还符宝厯祚昌年武舞用凯安昔在炎运终中华乱无象丰郊赤乌见邙山黒云上大赉下周车禁暴开殷网幽明同叶賛鼎祚齐天壤送神用豫和歌奏毕兮礼献终六龙驭兮神将昇明德感兮非黍稷降福简兮祚休征又郊天乐章一首送神用豫和苹蘩礼着黍稷诚微音盈鳯管彩驻龙旂洪歆式就介福攸归送乐有阕灵驭遄飞贞观十四年冬十一月甲子朔日南至有事于圜丘十七年十一月己卯有事于南郊贞观十七年十月甲寅诏曰朕闻上灵之应疾于影响茂祉之兴积于年代朕嗣膺宝厯君临区宇凴宗社之和福頼文武之同心时无风尘之警野有京坻之积厚地降祉贞石表祥萦翠色而流光发素质而成字前纪厥初之徳次陈卜年之永后述储贰之美并名字昭然楷则相次旷代之所未闻耆老之所未覩自天之祐岂惟一人无疆之福方覃九土自非大报泰坛稽首上帝则靡申奉天之志宁副临下之心今年冬至有事南郊所司率由旧典十一月己卯有事于南郊太宗升坛皇太子从奠于时累日隂雪是旦犹云雾晦冥及太宗升坛烟氛四散风景清朗文物昭映礼毕祝官读谢天瑞文曰嗣天子臣世民敢昭告于昊天上帝世民纂成鸿基君临宇县夙兴旰食无忘于政道𨗳徳齐礼良媿于前圣爰有成命表夫瑞石文字昭然厯数惟永既旌髙庙之业又钖眇身之祚逮于皇太子某亦降祯符并具纪姓氏兼列名字仰瞻云汉寔铭大造俯惟寡薄弥増寅惧敢因大礼重荐玉帛上谢明灵之贶以申祗栗之诚皇太子亦恭至泰坛䖍拜于苍昊庶因眷祐之德永膺无疆之休初十六年太宗遣刻受命𤣥玉玺用白玉为螭首其文云皇天景命有德者昌并神笔隶书然后镌勒是日侍中负之以从永徽二年冬十一月辛酉有事于南郊髙宗永徽二年以太宗配祀明堂而有司乃以髙祖配五天帝太宗配五人帝太尉长孙无忌等与礼官议以谓自三代以来歴汉魏晋宋无父子同配于明堂者祭法曰周人禘喾而郊稷祖文王而宗武王郑𤣥以祖宗合为一祭谓祭五帝五神于明堂以文武共配而王肃驳曰古者祖功宗德自是不毁之名非谓配食于明堂春秋𫝊曰禘郊祖宗报五者国之典祀也以此知祖宗非一祭于是以髙祖配于圜丘太宗配于明堂永徽二年太尉长孙无忌等奏议曰据祠令及新礼并用郑𤣥六天之义圜丘祀昊天上帝南郊祀太微感帝明堂祭太微五天帝臣等谨案郑𤣥此义惟据纬书所说六天皆为星象而昊天上帝不属穹苍故注月令及周官皆为圜丘所祭昊天上帝为北辰星耀魄宝又说孝经郊祀后稷以配天明堂严父配天皆为太微五帝考其所说乖谬特深按易云日月丽乎天百谷草木丽乎土又云在天成象在地成形足以明辰象非天草木非地毛诗𫝊云元气昊大则称昊天逺视苍苍则称苍天此则天以苍昊为体不入星辰之例且天地各一是为两仪天尚无二焉得有六是以王肃羣儒咸駮此义又检太史圜丘图昊天上帝座外别有北辰座与郑义不同得太史令李淳风等状称昊天上帝图位自在坛上北辰自在第二等与北斗并列为星官内座之首不同郑𤣥据纬之说此乃羲和所掌观象制图推歩有恒相縁不谬又案史记天官书等太微宫有五帝者自是五精之神五星所奉以其是人主之象故况之曰帝如房心为天王之象岂是天乎周礼云兆五帝于四郊又云祀五帝则掌百官之誓戒唯称五帝皆不言天此自太微之神本非穹昊之祭又孝经唯云郊祀后稷别无圜丘之文王肃等以为郊即圜丘圜丘即郊犹王城京师异名同实符合经典其义甚明而今从郑之説分为两祭圜丘之外别有南郊违弃正经理深未允且检吏部式唯有南郊陪位更不别载圜丘式文既遵王肃祀令仍行郑义令式相乖理宜改革又孝经云严父莫大于配天下文即云周公宗祀文王于明堂以配上帝则是明堂所祀正在配天而以为但祭星官反违明义诏从无忌等议存祀太微五帝于南郊废郑𤣥六天之义礼部尚书许敬宗等又奏称于新礼祭毕收取玉帛牲体置于柴上然后燔柴燔坛又在神坛之右臣等谨按祭祀之礼必先降神周人尚臭祭天则燔柴祭地则瘗血祭宗庙则焫萧灌鬯皆尚气臭用以降神礼经明白义释甚详燔柴在祭初礼无所惑是以三礼义宗等并云祭天以燔柴为始然后行正祭祭地以瘗血为先然后行正祭又礼説晋太常贺循上言积柴旧在坛南燎祭天之牲用犊左胖汉仪用头今郊天用脇之九个太宰令奉牲脇太祝令奉珪瓒俱奠燔薪之上即晋代故事亦无祭末之文唯周魏以降妄为损益约告庙之币事毕瘗埋因以燔柴将为祭末事无典实礼阙降神又燔柴正祭牲玉皆别苍璧苍犊之流柴之所用四珪骍犊之属祝之所须故郊天有四珪犹庙之有珪瓉是以周官典瑞文义相因并事毕收藏不在燔燎之例今新礼引用苍璧不顾珪瓉遂亦俱燔义既有乖理难因袭诏从之敬宗等又议笾豆之数曰案今光禄式祭天地日月岳鎭海渎先蚕等笾豆各四祭宗庙笾豆各十二祭社稷先农等笾豆各九祭风师雨师笾豆各二寻此式文事深乖谬社稷多于天地似不贵多风雨少于日月又不贵少且先农先蚕俱为中祭或六或四理不可通又先农之神尊于释奠笾豆之数先农乃少理既差舛难以因循谨案礼记郊特牲云笾豆之荐水土之品不敢用䙝味而贵多品所以交于神明之义也此即祭祀笾豆以多为贵宗庙之数不可踰郊今请大祀同为十二中祀同为十小祀同为八释奠准中祀自余从座并请依旧式诏并可之遂附于礼令总章元年十二月丁卯有事于南郊旧唐书髙宗本纪咸亨四年十一月丙寅上制乐章有上元二仪三才四时五行六律七政八风九宫十洲得一庆云之曲诏有司诸大祠享即奏之上元三年十一月丁卯勅新造上元舞圜丘方泽享太庙用之余祭则停唐书韦万石𫝊上元中迁太常少卿当时郊庙燕㑹乐曲皆万石与太史令姚元辩増损之干封初髙宗东封回又诏依旧祀感帝及神州司礼少常伯郝处俊等奏曰显庆新礼废感帝之祀改为祈谷昊天上帝以髙祖太武皇帝配检旧礼感帝以世祖元皇帝配今既奉敕依旧复祈谷为感帝以髙祖太武皇帝配神州又髙祖依新礼见配圜丘昊天上帝及方丘皇地祇若更配感帝神州便恐有乖古礼案礼记祭法云有虞氏禘黄帝而郊喾夏后氏亦禘黄帝而郊鲧殷人禘喾而郊㝠周人禘喾而郊稷郑𤣥注云禘谓祭上帝于南郊又案三礼义宗云夏正郊天者王者各祭所出帝于南郊即大𫝊所谓王者禘其祖之所自出以其祖配之是也此则禘须逺祖郊须始祖今若禘郊同用一祖恐于典礼无据干封二年十二月诏曰昔周京道䘮秦室政乖礼乐沦亡经典残灭遂使汉朝博士空说六宗之文晋代鸿儒争陈七祀之议或同昊天于五帝或分感帝于五行其后递相祖述礼仪纷襍自今以后祭圜丘五方明堂五帝神州髙祖太武皇帝太宗文皇帝崇配仍总祭昊天上帝及五帝于明堂则天垂拱元年诏有司议卒用元万顷范履氷之说郊丘诸祠以髙祖太宗髙宗并配垂拱元年成均助教孔元义奏严父莫大配天天于万物为最大推父偶天孝之大极也易称先王作乐崇徳殷荐之上帝以配祖考上帝天也昊天之祭宜祖考并配请以太宗髙宗配上帝于圜丘神尧皇帝配感帝南郊祭法祖文王宗武王祖始也宗尊也一名而有二义经称宗祀文王文王当祖而云宗包武王以言也知明堂以祖考配与二经合伯仪曰有虞氏禘黄帝而郊喾祖颛顼而宗尧夏后氏禘黄帝而郊鲧祖颛顼而宗禹殷人禘喾而郊冥祖契而宗汤周人禘喾而郊稷祖文王而宗武王郑𤣥曰禘郊祖宗皆配食也祭昊天圜丘曰禘祭上帝南郊曰郊祭五帝五神明堂曰祖宗此为最详虞夏退颛顼郊喾鲧殷舍契郊㝠去取违舛唯周得礼之序至明堂始两配焉文王上配五帝武王下配五神别父子也经曰严父莫大于配天又曰宗祀文王于明堂以配上帝不言严武王以配天则武王虽在明堂未齐于配虽同祭而终为一主也纬曰后稷为天地主文王为五帝宗若一神而两祭之则荐献数渎此神无二主也贞观永徽礼实专配由显庆后始兼尊焉今请以髙祖配圜丘方泽太宗配南北郊髙宗配五天帝鳯阁舍人元万顷范履冰等议今礼昊天上帝等五祀咸奉髙祖太宗兼配以申孝也诗昊天章云二后受之易荐上帝配祖考有兼配义髙祖太宗既先配五祀当如旧请奉髙宗厯配焉自是郊丘三帝并配云文献通考马氏曰并配之制始于唐自郑康成有六天之说魏晋以来多遵用之以为曜魄宝亦天也感生帝亦天也均之为天则配天之祖其尊一也至唐人始以为曜魄宝五帝皆象之属当从祀南郊而不当以祀天之礼事之善矣然感帝之祠既罢旋复虽复其祠而以为有天帝之分尊卑之别遂于郊与明堂所配之祖不无厚薄之疑乃致每祭并配而后得称为严父之礼然则周人亦岂厚于后稷而薄于文王乎则曷若一遵初议若郊若明堂皆専祀昊天各以一祖配之于礼意人情为两得乎永昌元年九月勅天无二称帝是通名承前诸儒互生同异乃以五方之帝亦谓为天假有经𫝊互文终是名实未当称号不别尊卑相混自今郊祀之礼唯昊天上帝称天自余五帝皆称帝证圣元年九月亲祀南郊加尊号改元天册万岁则天革命天册万岁元年加号为天册金轮大圣皇帝亲享南郊合祭天地以武氏始祖周文王追尊为始祖文皇帝后父应国公为无上孝明髙皇帝以二祖同配如干封之礼古者祭天于圜丘在国之南祭地于泽中之方丘在国之北所以顺隂阳因髙下而事天地以其𩔖也其方位既别而其燎坛瘗坎乐舞变数亦皆不同而后世有合祭之文则天天册万岁元年亲享南郊始合祭天地长安二年十一月戊子亲享南郊大赦天下长安二年九月勅祠明堂圜丘神座并令着牀便为恒式景龙三年十一月乙丑亲祀南郊皇后登坛亚献左仆射舒国韦巨源为终献苏瓌𫝊将拜南郊国子祭酒祝钦明希庶人㫖建议请皇后为亚献安乐公主为终献瓌深非其议尝于御前靣折钦明帝不悟竟从钦明所奏褚无量𫝊中宗将亲祀南郊诏礼官学士修定仪注国子祭酒祝钦明司业郭山恽皆希㫖请以皇后为亚献无量独与太常博士唐绍蒋钦绪固争以为不可时左仆射韦巨源等阿㫖叶同钦明之议竟不从无量所奏无量上皇后不合祭南郊议议曰夫郊祀者明王之盛事国家之大礼行其礼者不可以臆断不可以情求皆上顺天心下符人事钦若稽古率由旧章然后可以交神明可以膺福祐然礼文虽衆莫如周礼周礼者周公致太平之书先圣极由衷之典法天地而行教化辨方位而叙人伦其义可以幽賛神明其文可以经纬邦国备物致用其可忽乎至如冬至圜丘祭中最大皇后内主礼甚尊崇若合郊天助祭则当具着礼典今遍检礼经无此仪制葢由祭天南郊不以地配惟以始祖为主不以祖妣配天故惟皇帝亲行其礼皇后不合预也谨案大宗伯职云若王不与祭祀则摄位注云王有故代行其祭事下文云凡大祭祀王后不与则摄而荐豆笾彻若皇后合助祭承此下文则当云若不祭祀则摄而荐豆笾今于文上更起凡明是别生余事夫事与上异则别起凡凡者生上起下之文不専系于本职周礼一部之由此例极多备在文中不可具録又王后助祭亲荐豆笾而不彻案九嫔职云凡祭祀赞后荐彻豆笾注云后进之而不彻则知中彻者为宗伯生文若宗伯摄祭则宗伯亲彻不别使人又案外宗掌宗庙之祭祀王后不与则赞宗伯此一文与上相证何以明之按外宗惟掌宗庙祭祀不掌郊天足明此文是宗庙祭也又按王后行事总在内宰职中捡其职文唯云大祭祀后祼献则賛瑶爵亦如之郑注云谓祭宗庙也注所以知者以文之祼献祭天无祼所以得知又祭天之器则用陶匏亦无瑶爵注以此得知是宗庙也又内司服掌王后六服无祭天之服而巾车职掌王后之五辂亦无后祭天之辂祭天七献无后亚献以此诸文参之故知后不合助祭天也唯汉书郊祀志则有天地合祭皇后预享之事此则西汉末代强臣擅朝悖乱彛伦黩神谄祭不经之典事渉诬神故易𫝊曰诬神者殃及三代泰誓曰王稽古立功立事可以永年承天凝丕天之大绩斯史䇿之良诫岂可不知今南郊礼仪事不稽古臣忝守经术不敢黙然请旁询硕儒俯循旧典遵曲䑓之故事行圜丘之正仪使圣朝叶昭旷之涂天下知文物之盛岂不幸甚蒋钦绪𫝊中宗始亲郊国子祭酒祝钦明建言皇后应亚献以媚韦氏天子疑之诏礼官议衆曲意阿徇钦绪独抗言不可诸儒壮其节钦绪驳祝钦明请南郊皇后充亚献议议曰周礼凡言祭祀享三者皆祭之互名本无定议何以明之按周礼典瑞职云两圭有邸以祀地则祭地亦称祀也又司几筵云设祀先王之昨席明祭宗庙亦称祀也又内宗职云掌宗庙之祭祀此又非独天称祀地称祭也又按礼记云惟圣人为能享帝此即祀天帝亦言享也又按孝经云春秋祭祀以时思之此即宗庙亦言祭祀也经典此文不可备数据此则钦明所执天曰祀地曰祭庙曰享未得为定明矣又周礼凡言大祭祀者祭天地宗庙之总名非独天地为大祭祀也何以明之按郁人职云大祭祀与量人受举斚之卒爵按尸与斚皆宗庙之事则宗庙亦称大祭祀又钦明状引九嫔职大祭祀后祼献则瓒瑶爵据天无祼亦无瑶爵此乃宗庙称大祭祀之明文钦明所执大祭祀即为祭天地未得为定明矣又周礼大宗伯职云凡大祭祀王后有故不预则摄而荐豆笾钦明惟执此文以为王后有祭天地之礼钦绪等据此乃是王后荐宗庙之礼非祭天地之事何以明之按此文凡祀大神祭大祇享大鬼临事而卜日宿视涤濯涖玉鬯省牲镬奉玉齍制大号理其大礼制相天王之大礼若王不与祭祀则摄位此已上一凡直是王兼祭天地宗庙之事故通言大神大祇大鬼之祭也已下文云凡大祭祀王后不与则荐豆笾彻此一凡直是王后祭宗庙之事故惟言大祭祀也若云王后合助祭天地不应重起凡大祭祀之文也为嫌王后有祭天地之疑故重起后凡以别之耳王后祭宗庙自是大祭祀何故取上凡相天王之礼以混下凡王后祭宗庙之文此是本经科段明白又按周礼外宗掌宗庙之祭祀佐王后荐玉豆凡王后之献亦如之王后不预则賛宗伯按此王后有故不预则宗伯摄而荐豆笾外宗賛之内宗外宗所掌皆佐王后宗庙之荐本无佐祭天地之礼但天地尚质宗庙尚文玉豆宗庙之器初非祭天所设请问钦明若王后助祭天地在周礼使何人赞佐若宗庙摄后荐豆祭天又命何人赞佐并请明征礼文即知摄荐是宗庙之礼明矣按周礼司服云王祀昊天上帝则服大裘而冕享先王则衮冕内司服掌王后祭服无王后祭天之服按三礼义宗明王后六服谓袆衣揺翟阙翟鞠衣展衣褖衣也袆衣从王祭先王则服之揺翟从王祭先公则服之阙翟享诸侯则服之鞠衣以采桑则服之展衣以礼见王及见宾客则服之褖衣燕居则服之王后无助祭于天地但自先王已下又三礼义宗明王夫人之服云后不助祭天地五岳故无助祭天地四望之服按此则王后无祭天之服明矣又三礼义宗明王后五辂谓重翟厌翟安车翟车辇车也重翟者后从王祭先王先公所乘也厌翟者后从王享诸侯所乘也安车者后宫中朝夕见于王所乗也翟车者后採桑所乘也辇车者后游宴所乘也按此则皇后无祭天之车明矣又礼记郊特牲义赞云祭天无祼郑𤣥注云惟人道宗庙有祼天地大神至尊不祼圜丘之祭与宗庙袷同朝践王酌泛齐以献是一献后无祭天之事大宗伯次酌醴齐以献之是为二献按此则祭圜丘大宗伯次王为献非摄王后之事钦明等所执王后有故不预则宗伯摄荐豆笾更明摄王后宗庙之荐非摄天地之祀明矣钦明建议只泛引礼记祭统曰夫祭也者必夫妇亲之按此是王与后祭宗庙之礼非关祀天地之义按汉魏晋宋后魏齐梁周陈隋等歴代典籍兴王令主郊天祀地代有其礼史不阙书并不见往代王后助祭之事又髙祖神尧皇帝太宗文武圣皇帝南郊祀天无皇后助祭处髙宗天皇大帝永徽二年十一月辛酉亲有事于南郊又总章元年十二月丁夘亲祀南郊亦并无皇后助祭处又按大唐礼亦无皇后助祭南郊之礼钦绪等幸忝礼官亲承圣问竭尽闻见不敢依随伏以主上稽古志遵旧典所议助祭寔无正文若以王者制礼自我作古明主立断非臣所敢言谨议旧唐书祝钦明𫝊自入为国子祭酒景龙三年中宗将亲祀南郊钦明与国子司业郭山恽二人奏言皇后亦合助祭遂建议曰谨案周礼天神曰祀地祇曰祭宗庙曰享大宗伯职曰祀大神祭大祇享大鬼理其大礼若王有故不预则摄位凡大祭祀王后不预则摄而荐豆笾彻又追师职掌王后之首服以待祭祀又内司服职掌王后之六服凡祭祀供后之衣服又九嫔职大祭祀后祼献则赞瑶爵亦如之据此诸文即皇后助皇帝祀天神祭地祇明矣故郑𤣥注内司服云阙狄后助王祭羣小祀之服然则小祀尙助王祭中大推理可知阙狄之上犹有两服第一袆衣第二揺狄第三阙狄此三狄皆助祭之服阙狄即助祭小祀即知揺狄助祭中祀袆衣助祭大祀郑举一隅故不委説祭宗庙周礼王有两服先王衮冕先公鷩冕郑𤣥因此以后助祭宗庙亦分两服云袆衣助祭先王揺狄助祭先公不言助祭天地社稷自宜三隅而反且周礼正文凡祭王后不预既不专言宗庙即知兼祀天地故云凡也又春秋外𫝊云禘郊之事天子亲射其牲王后亲舂其粢故代妇职但云诏王后之礼事不主言宗庙也若専主宗庙者则内宗外宗职皆言掌宗庙之祭祀此皆礼文分明不合疑惑旧説以天子父天母地兄日姊月所以祀天于南郊祭地于北郊朝日于东门之外以事神训人事君必躬亲以礼文有故然后使摄此其义也礼记祭统曰夫祭也者必夫妇亲之所以备外内之官也官备则具备又哀公问于孔子曰冕而亲迎不已重乎孔子愀然作色而对曰合二姓之好以继先圣之后以为天地宗庙社稷之主君何谓已重又汉书郊祀志云天地合祭先祖配天先妣配地天地合精夫妇判合祭天南郊则以地配一体之义也据此诸文则知皇后合助祭望请别修助祭仪注同进帝颇以为疑召礼官亲问之太常博士唐绍蒋钦绪对曰皇后南郊助祭于礼不合但钦明所执是祭宗庙礼非祭天地礼谨案魏晋宋及齐梁周隋等厯代史籍至于郊天祀地并无皇后助祭之事帝令宰相取两家状对定钦绪与唐绍及太常博士彭景直又奏议曰周礼凡言祭祀享三者皆祭之互名本无定义何以明之案周礼典瑞职云两珪有邸以祀地则祭地亦称祀也又司几筵云设祀先王之胙席则祭宗庙亦称祀也又内宗职云掌宗庙之祭祀此又非独天称祀地称祭也又案礼记云唯圣为能享帝此即祀天帝亦言享也又案孝经云春秋祭祀以时思之此即宗庙亦言祭祀也经典此文不可备数据此则钦明所执天曰祀地曰祭庙曰享未得为定明矣又周礼凡言大祭祀者祭天地宗庙之总名不独天地为大祭也何以明之案郁人职云大祭祀与量人受举斚之卒爵尸与斚皆宗庙之事则宗庙亦称大祭祀又钦明状引九嫔职大祭祀后祼献则赞瑶爵据祭天无祼亦无瑶爵此乃宗庙称大祭祀之明文钦明所执大祭祀即为祭天地未得为定明矣又周礼大宗伯职云凡大祭祀王后有故不预则摄而荐豆笾钦明唯执此文以为王后有祭天地之礼钦绪等据此乃是王后荐宗庙之礼非祭天地之事何以明之案此文凡祀大神祭大祇享大鬼帅执事而卜日宿视涤濯涖玉鬯省牲镬奉玉齍制大号理其大礼制相天王之大礼若王不与祭祀则摄位此以上一凡直是王兼祭天地宗庙之事故通言大神大祇大鬼之祭也已下文云凡大祭祀王后不与则摄而荐豆笾彻此一凡直是王后祭庙之事故唯言大祭祀也若云王后助祭天地不应重起凡大祭祀之文也为嫌王后有祭天地之疑故重起后凡以别之耳王后祭庙自是大祭祀何故取上凡相王之礼以混下凡王后祭宗庙之文此是本经科段明白又案周礼外宗掌宗庙之祭祀佐王后荐玉豆凡后之献亦如之王后有故不预则宗伯摄而荐豆笾外宗无佐祭天地之礼但天地尚质宗庙尚文玉豆宗庙之器初非祭天所设请问钦明若王后助祭天地在周礼使何人赞佐若宗伯摄后荐豆祭天又合何人赞佐并请明征礼文即知摄荐是宗庙之礼明矣案周礼司服云王祀昊天上帝则服大裘而冕享先王则衮冕内司服掌王后祭服无王后祭天之服案三礼义宗明王后六服谓袆衣揺翟阙翟鞠衣展衣褖衣袆衣从王祭先王则服之揺翟祭先公及飨诸侯则服之鞠衣以採桑则服之展衣以礼见王及见宾客则服之褖衣燕居服之王后无助祭于天地之服但自先王以下又三礼义宗明王夫人之服云后不助祭天地五岳故无助天地四望之服案此则王后无祭天之服明矣三礼义宗明王后五辂谓重翟厌翟安车翟车辇车也重翟者后从王祭先王先公所乘也厌翟者后从王飨诸侯所乘也安车者后宫中朝夕见于王所乘也翟车者后采桑所乘也辇车者后游宴所乘也案此则王后无祭天之车明矣又礼记郊特牲义赞云祭天无祼郑𤣥注云唯人道宗庙有祼天地大神至尊不祼圜丘之祭与宗庙不同朝践王酌泛齐以献是一献后无祭天之事大宗伯次酌醴齐以献是为二献案此则祭圜丘大宗伯次王为献非摄王后之事钦明等所执王后有故不预则宗伯摄荐豆笾更明摄王后宗庙之荐非摄天地之祀明矣钦明建议引礼记祭统曰夫祭也者必夫妇亲之案此是王与后祭宗庙之礼非关祀天地之义案汉魏晋宋后魏齐梁周陈隋等歴代史籍兴王令主郊天祀地代有其礼史不阙书并不见徃代皇后助祭之事又髙祖神尧皇帝太宗文武圣皇帝南郊祀天无皇后助祭处髙宗天皇大帝永徽二年十一月辛酉亲有事于南郊又总章元年十二月丁卯亲拜南郊亦并无皇后助祭处又案大唐礼亦无皇后助祭南郊之礼钦绪等幸忝礼官亲承圣问竭尽闻见不敢依随伏以主上稽古志遵旧典所议助祭实无明文时尚书左仆射韦巨源又希㫖协同钦明之议上纳其言竟以后为亚献乃补大臣李峤等女为斋娘以执笾豆及礼毕特召斋娘有夫壻者咸为改官景云初侍御史倪若水劾奏钦明及郭山恽曰钦明等本是腐儒素无操行崇班列爵寔为叨忝而涓尘莫効谄佞为能遂使曲台之礼圜丘之制百王故事一朝坠失所谓乱常改作希㫖病君人之不才遂至于此今圣明驭世贤良入用唯兹小人犹在朝列臣请并从黜放以肃周行于是左授饶州刺史祝钦明传钦明与国子司业郭山恽隂迎韦后意谬立议帝虽不睿犹疑之召礼官质问时左仆射韦巨源助后掎掣帝夺政事即傅钦明议帝果用其言以皇后为亚献景龙三年中宗将亲祀南郊钦明与司业郭山恽隂迎韦后意谬立议曰周官天神曰祀地祇曰祭宗庙曰享大宗伯曰祀大神祭大祇享大鬼王有故不预则摄而荐追师掌后首服以待祭祀内司服掌后六服祭祀则供又九嫔凡大祭祀后祼献则赞瑶爵然则后当助天子祀天神祭地祇郑𤣥称阙狄后助王祭羣小祀服小祀尚助况天地哉阙狄之上袆褕狄三服皆以助祭知袆衣助大祀也王祭服二曰先王衮冕先公鷩冕故后助祭亦以袆衣祭先王褕狄祭先公不言助祭天地举此以明彼反三隅也春秋外𫝊禘郊天子亲射其牲王后亲春其粢世妇诏后之礼事不専主宗庙祭统曰祭也者必夫妇亲之所以备内外之官也哀公问孔子曰冕而亲迎不已重乎答曰合二姓之好以继先圣之后以为天地宗庙社稷之主君何谓已重乎则知后宜助祭臣请由经谊制仪典帝虽不睿犹疑之召礼官质问于是太常博士唐绍蒋钦绪对钦明所引皆宗庙礼非祭天地者周隋而上无皇后助祭事帝令宰相参订绍钦绪又引博士彭景直共议时左仆射韦巨源助后掎掣帝夺政事即傅钦明议帝果用其言以皇后为亚献取大臣李峤等女为斋娘奉豆笾礼成诏斋娘有夫者悉进官唐书祝钦明𫝊钦明又请以安乐公主为终献唐绍蒋钦绪固争乃止景龙三年中宗亲祀昊天上帝乐章十首降神用豫和天之厯数归睿唐顾惟菲徳钦昊苍选吉日兮表殷荐兾神鉴兮降闿阳皇帝行用太和恭临宝位肃奉瑶图恒思解网每轸泣辜德惭巢燧化劣唐虞期我良弼式赞嘉谟告谢得一流𤣥泽通三御紫宸逺叶千龄运遐销九域尘絶瑞骈阗集殊祥络绎臻年登庆西亩稔嵗贺盈囷登歌用肃和悠哉广覆大矣曲成九𤣥着象七曜甄明珪璧是奠醖酎斯盈作乐崇德爰畅咸英迎俎用雍和郊坛展敬严配因心孤竹箫管空桑瑟琴肃穆大礼铿锵八音恭惟上帝希降灵歆酌献用福和九成爰奏三献式陈钦承景福恭託明禋中宫助祭昇坛用坤元光至德柔顺阐皇风芣苢芳声逺螽斯美化隆叡范超千载嘉猷备六宫肃恭陪盛典钦若荐禋宗亚献用三灵降飨三后配神䖍敷藻奠敬展郊禋送文舞出迎武舞入用舒和已陈粢盛敷严祀更奏笙镛协雅声璇图寳厯欣宁谧晏俗淳风乐太平武舞作用凯安堂堂圣祖兴赫赫昌基泰戎车盟津偃玉帛涂山会舜日启祥辉尧云卷征斾风猷被有截声教覃无外景云元年十一月十三日乙丑冬至祀圜丘时隂阳人卢雅侯艺等奏请从冬至就十二日甲子以为吉㑹右䑓侍御史唐绍奏曰礼所以冬至祭圜丘于南郊夏至祭方泽于北郊者以其日行躔次极于南北之际也日北极当晷度循半日南极当晷度环周是日一阳爻生为天地交际之始故易曰复其见天地之心乎即冬至卦象也一嵗之内吉莫大焉甲子但为六旬之首一年之内隔月常遇既非大㑹晷运未周唯总六甲之辰助四时而成嵗今欲避环周以取甲子是背大吉而就小吉也竟依绍议先天元年正月辛巳有事于南郊己丑大赦改元曰太极太极元年正月初将有事于南郊时有司议唯祭昊天上帝而不设皇地祇位谏议大夫贾曽上表谨案礼祭法曰有虞氏禘黄帝而郊喾大𫝊曰大祭曰禘然则郊之与庙俱有禘名禘庙则祖宗之主俱合于太祖之庙禘郊则地祇羣望俱合于圜丘以始祖配享皆有事而大祭异于常祀之义三辅故事汉祭圜丘仪上帝位正南面后土位亦南面而少东又东汉记云光武洛阳城南为圜坛天地位其上皆南面西上案两汉时自有后土及北郊祀而此已于圜丘设地位明是禘祭之仪今之南郊正当禘礼固宜合配天地咸秩百神请备设皇地祇并从祀等座则礼得稽古义合縁情时又将亲享北郊竟寝曽表案贾曽𫝊天子亲郊有司议不设皇地祇位曽请合享天地如古制并从配等座睿宗诏宰相礼官议皆如曽请𤣥宗即位未郊见张九龄建言天百神之君王者所由受命也自古继统之主必有郊配葢敬天命报所受也不以德泽未洽年谷未登而阙其礼昔者周公郊祀后稷以配天谓成王幼冲周公居摄犹用其礼明不可废也汉丞相匡衡曰帝王之事莫重乎郊祀董仲舒亦言不郊而祭山川失祭之序逆于礼故春秋非之臣谓衡仲舒古之知礼皆以郊之祭所宜先也陛下绍休令绪于今五载而未行大报考之于经义或未通今百谷嘉生鸟兽咸若夷狄内附兵革用弭乃怠于事天恐不可以训愿以迎日之至升紫坛陈采席定天位则令典无遗矣开元十一年九月癸未制宜以迎日之至允备郊天之礼所司详择旧典以闻开元十一年十一月戊寅有事于南郊大赦案通典开元十一年十一月亲享圜丘中书令张说为礼仪使卫尉少卿韦縚为副说建议以髙祖配祭始罢三祖同配之礼开元二十年九月乙巳中书令萧嵩等奏上开元新礼开元二十年萧嵩为中书令改撰新礼祀天一岁有四祀地有二冬至祀昊天上帝于圜丘髙祖神尧皇帝配中官加为一百五十九座外官减为一百四座其昊天上帝及配帝二座笾用十二簠簋㽅俎各一上帝则泰罇着罇牺罇象罇壶罇各二山罍六配帝则不设泰罇及壶罇减山罍之四余同上帝五方帝座则笾豆各十簠簋㽅俎各一泰罇二大明夜明笾豆各八余同五方帝内官每座笾豆二簋俎各一内官以上设罇于十二阶之间内官每道间着罇二中官牺罇二外官着罇二衆星壶罇二正月上辛祈谷祀昊天上帝于圜丘以髙祖配孟夏雩祀昊天上帝于圜丘以太宗配季秋大享于明堂祀昊天上帝以睿宗配凡祀昊天上帝及配座用苍犊各一五方帝五人帝各用方色犊一大明青犊一夜明白犊一若冬至祀圜丘加羊与豕各一凡肉皆载以俎其牲皆升右胖体十一皇帝冬日至祀圜丘仪卜日于太庙南门外将卜前一日以右校扫除太庙南门之外守宫设太常卿以下次于门外之东皆西向其日平明太卜令卜正占者俱就次各服公服守宫布卜席于闑西阈外西向谒者告事具谒者引太常卿外立于门东西向賛引之太卜令卜正占者门西东向卜正先抱龟奠于席上西首灼龟之具奠于龟北乃执龟立于席东北向太卜令进受龟诣太常卿前示髙太常卿受视讫太卜令受龟少退俟太常卿曰皇帝以某日祗祀于某尚飨太卜令曰恪遵述命还即席西向坐命龟有曰假尔太龟有常兴授卜正龟卜正负东扉坐作龟讫兴太卜令进受龟示太常卿卿受反之太卜令退复位东向与衆占之讫不释龟进告于太常卿占曰某日从授卜正龟谒者进太常卿之左白礼毕谒者引太常卿以下还次卜者彻龟守宫彻席以退若上旬不吉卜中旬中旬不吉卜下旬皆如初礼若卜吉日及非大事皆太卜令莅卜之正占者视髙命龟作龟唐㑹要卷九上卷九下钦定四库全书唐㑹要卷九下宋王溥撰斋戒前祀七日皇帝散斋四日于别殿致斋三日其二日于太极殿一日于行宫前致斋一日尚舍奉御幄于太极殿西序及室内俱东向尚舍直长张帷于前楹下致斋之日质明诸卫勒所部屯门列仗昼漏上水一刻侍中版奏请中严诸衞之属各督其队入陈于殿庭如常仪通事舍人引文武五品以上袴褶陪位如式诸侍衞之官各服其器服诸侍臣并结珮俱诣合奉迎上水二刻侍中版奏外办上水三刻皇帝服衮冕结珮乗舆出自西房曲直华盖警跸侍衞如常仪皇帝即御座东向坐侍臣夹侍如常一刻顷侍中前跪奏称侍中臣某言请降就斋宫俛伏兴还复位皇帝降座入宫文武侍臣各还本司直衞者如常通事舍人分引陪位者以次出凡应祀之官散斋四日致斋三日近侍官应从升者及从祀羣官诸方客使各于本司馆清斋一宿诸祀官致斋之日给酒食及明衣布各习礼于斋光禄卿监取明水火前祀二日太尉告髙祖神尧皇帝庙如常告之仪前祀一日直衞令其属后一刻各以其器服守壝与大乐工人俱清斋宿焉凡大祀斋官皆前七日集尚书省太尉誓曰某月日祀昊天上帝于圜丘各扬其职不供其事国有常刑其散斋理事如旧夜宿止于家正寝惟不弔丧问疾不作乐不判署刑杀文书不行刑罚不经秽恶致斋惟祀事得行其余悉断陈设前祀三日尚舍直长施大次于外壝东门之内道北南面尚舍奉御座衞尉设文武侍臣次于大次之前文官在左武官在右俱相向设诸祀官次于东壝之外道南从祀文官九品以上于祀官之东东方南方朝集使于文官之东东方南方蕃客又于其东俱重行每等异位北向西上介公酅公于西壝之外道南武官九品以上于介公酅公之西西方北方朝集使于武官之西西方北方蕃客又于其西俱重行每等异位北向东上设陈馔幔于内壝东西门之外道北南向北门之外道东西向前祀二日大乐令设宫悬之乐于坛南内壝之外东方西方磬簴起北钟簴次之南方北方磬簴起西钟簴次之设十二镈钟于编悬间各依辰位拊雷鼔于北悬之内道之左右植建鼓于四限置柷敔于悬内设歌钟歌磬于坛上近南北向磬簴在西钟簴在东其匏竹者立于坛下重行北向相对为首诸工人各位于悬后东方西方以北方为上南方北方以西为上右校扫除坛之内外郊社令积柴于燎坛方一丈髙丈二尺开上南出户方六尺前祀一日奉礼设御位于坛东南西向设望燎位于柴坛之北南向设祀官公卿位于内壝东门之外道南分献之官于公卿之南执事者位于其后每等异位俱重行西向北上设御史位于坛下一位于东南西向一位于西南东向设奉礼郎位于乐悬东北赞者二人在南差退俱西向又设奉礼赞者位于燎坛东北西向皆北上设协律郎位于坛上南陛之西东向设太乐令位于北悬之间当坛北向设从祀文官九品以上位于执事之南东方南方朝集使于文官之南东方南方蕃客又于其南俱每等异位重行西向北上介公酅公位于中壝西门之内道南武官九品以上位于介公酅公之南西方北方朝集使于武官之南西方北方蕃客又于其南俱每等异位重行东向北上又设祀官及从祀羣官等门外位于东西壝门之外如设次之式设牲牓于东壝之外当门西向苍牲一又青牲一在北少退南上次赤牲一黄牲一白牲一𤣥牲一又赤牲一白牲一在南皆少退以北为上又设廪牺令位于牲西南祝史陪其后俱北面设诸太祝位于牲东各当牲后祝史陪其后俱西向设太常卿省牲位于牲前近北又设御史位于太常卿之西俱南向设酒罇之位上帝太罇二着罇二牺罇二山罍二在坛上东南隅北向象罇二壶罇二山罍二在坛下南陛之东北向俱西上设配帝着罇二牺罇二象罇二山罍二在坛上于上帝酒罇之东北向西上五帝日月各太罇二在第一等内官每陛间各象罇二在第二等中官每陛间各壶罇二在第三等外官每阶间各概罇二在坛下衆星每道间各散罇二于内壝之外凡罇各设于神座之左而右向设御洗于午陛东南亚献终献同洗于卯陛之南俱北向设分献罍洗罍水在洗东篚在洗西南肆篚羃各于其方陛道之左俱内向执罇罍篚羃者各于罇罍篚羃之后设玉币之篚于坛上下罇坫之所祀前一日晡后太史令郊社令各常服帅其属升设昊天上帝神座于坛上北方南向席以藁秸设髙祖神尧皇帝神座于东方西向席以莞设五方帝日月神座于坛第一等青帝于东陛之北赤帝于南陛之东黄帝于南陛之西白帝于西陛之南黒帝于北陛之西大明于东陛之南夜明于西陛之北席皆以藁秸又设五星十二辰河汉及内官五十五座于第二等十有二陛之间各依方面凡座皆内向其内官有北辰座于东陛之北曜魄寳于北陛之西北斗于南陛之东天一太一皆在北斗之东五帝内座于曜魄寳之东并差在行位前又设二十八宿及中官百五十九座于第三等其二十八宿及帝座七公日星帝席大角摄提太微太子明堂轩辕三台五车诸王月星织女建星天纪等十七座并差在行位前又设外官百五座于内壝之内又设衆星三百六十座于内壝之外各依方次十有二道之间席皆以莞设神位各于座首所司陈异寳及嘉瑞等于乐悬之北东西厢省牲器省牲之日午后十刻去坛二百步所诸衞之属禁断行人晡后二刻郊社令丞帅府史三人诸仪二及斋郎以罇坫篚羃入设于位晡后三刻谒者赞引各引祀官公卿以下俱就东壝门外位诸太祝与廪牺令以牲就榜位谒者引司空赞引引御史入诣坛东陛升行扫除于上降行乐悬于下讫出还本位初司空将升又谒者引太常卿赞引引御史入诣坛东陛升视涤濯讫引降就省牲位南向立廪牺令少前曰请省牲退复位太常卿省牲廪牺令又前举手曰腯还本位诸太祝各循牲一匝四向举手曰充俱还本位诸太祝与廪牺令以次牵牲诣厨授太官谒者引光禄诣厨省鼎镬申视濯溉谒者赞引各引祀官御史省视馔具俱还斋所祀日未明十五刻太官令帅宰人以鸾刀割牲祝史以豆取毛血各置于馔所遂烹牲銮驾出宫前出宫三日本司宣摄内外各供其职尚舎设行宫于坛东南向随地之宜守宫设从祀官五品以上次于承天门外东西朝堂如常仪前二日太乐令设宫悬之乐于殿庭如常仪其日昼漏上水五刻銮驾发引发引前七刻搥一鼓为一严侍中奏开宫殿门及城未明五刻搥二鼓为再严侍中版奏请中严奉礼郎设从祀羣官五品以上位文官于东朝堂之前西向武官于西朝堂之前东向俱重行北上从祀羣官五品以上依时刻俱集朝堂次各服其服所司陈大驾卤簿于朝堂发引前二刻搥三鼓为三严诸衞之属各督其队与鼓㦸以次入陈于殿庭通事舎人引从祀羣官各就朝堂前位诸侍衞之官各服其服侍中中书令以下俱诣西阶奉迎乗黄令进玉辂于太极殿西阶之前南向千牛将军一人执长刀立于辂前北向黄门侍郎一人在侍臣之前赞者二人在黄门之前侍中版奏外办太仆卿摄衣而升正立执辔皇帝服衮冕乗舆以出降自西阶称警跸如常千牛将军执辔皇帝升辂太仆卿立授绥侍中中书令已下夹侍如常黄门侍郎臣奏称请銮驾进发俛伏兴退还位銮驾动又称警跸黄门侍郎与赞者夹引以出千牛将军夹路而趋驾出承天门至侍臣上马所黄门侍郎退称侍臣上马赞者承𫝊文武侍臣皆上马诸侍卫之官各督其属左右翊驾在黄麾内符寳郎奉六寳与殿中监后侍从在黄钺内侍中中书令已下夹侍于辂前赞者在供奉官人内侍臣上马毕黄门侍郎奏称请勅车右升侍中前承制退称制曰可黄门侍郎退复位銮驾动称警跸不鸣鼓𫝊音如常鼓吹不得喧譁其从祀之官在𤣥武队后如常仪驾将至诸祀官俱朝服结佩谒者引立于次前重行北向西上驾行宫南门外回辂南向将军降立于辂右侍中进当銮驾前跪奏称侍中臣某言请降辂俛伏兴皇帝降辂乗辇入行宫彻扇华盖侍衞警跸如常仪宿衞如式谒者赞引各引祀官通事舎人分引文武羣官集行宫朝堂文左武右舎人承㫖勅羣官等各还次奠玉帛祀日未明三刻诸祀官及从祀之官各服其服郊社令良醖令各率其属入实罇罍玉币太祝以玉币置于篚太官令帅进馔者实诸笾豆簠簋等各设于馔幔内未明二刻奉礼郎帅赞者先入就位赞引引御史博士诸太祝及令史与执罇罍篚羃者入自东壝门当坛南重行北面西上立定奉礼郎曰再拜赞者承𫝊御史以下皆再拜讫执罇罍篚羃者各就位赞引引御史诸太祝诣坛东陛御史一人太祝七人升行扫除于上及第一等御史一人太祝七人又行扫除于下讫各引就位未明一刻谒者赞引各引祀官及从祀羣官客使等俱就门外位太乐令帅工人二舞次入就位文舞入陈于悬内武舞于悬南道西谒者引司空入就位立定奉礼曰再拜司空再拜讫谒者引司空自坛东陛升行扫除于上降行乐悬于下讫引复位谒者赞者各引祀官及从祀羣官客使等次入就位初未明三刻诸衞列大驾仗衞陈设如式侍中版奏请中严乗黄令进玉辂于行宫南门外回辂南向未明一刻侍中版奏外办皇帝服衮冕乗舆以出彻扇华盖侍衞如常仪皇帝升辂如初黄门侍郎奏请銮驾进发还侍立銮驾动称警跸如常千牛将军夹路而趋驾至大次门外回辂南向侍中进当銮驾前奏称侍中臣某请降辂俛伏兴还侍立皇帝降辂乗舆之大次彻扇华盖侍衞如常仪郊社令以祝版进御署讫近臣奉出郊社令各受奠于坫皇帝停大次半刻顷通事舍人各引从祀文武羣臣介公酅公诸方客使皆先入就位太常博士引太常卿立于大次门外当门北向侍中版奏外办质明皇帝改服大裘而冕出次华盖侍衞如常仪博士引太常卿太常引皇帝至中壝门外殿中监进大珪尚衣奉御又以镇圭授殿中监殿中监受进皇帝搢大珪执镇圭华盖仗衞停于门外礼部尚书与近侍者陪从如常仪皇帝至版位西向立太常卿前奏称请再拜退复位皇帝再拜奉礼郎曰衆官再拜衆官在位者皆再拜太常卿前奏有司谨具请行事退复位协律郎跪俛伏举麾鼓奏元和之乐乃以圜钟为宫黄钟为商太簇为徴姑洗为羽作文武之舞乐舞六成偃麾戛敔乐止太常卿前奏称再拜退复位皇帝再拜奉礼郎曰衆官再拜衆官在位者皆再拜正座配座太祝跪取玉币于篚各立于罇所诸太祝俱取玉及币亦各立于罇所太常卿引皇帝太和之乐作皇帝诣坛升自南陛侍中中书令以下及左右侍衞量人从升皇帝升坛北向立乐止正座太祝加玉于币以授侍中侍中奉玉币东向进皇帝搢镇圭受玉币登歌作肃和之乐以大吕之均太常卿引皇帝进北向跪奠于昊天上帝神座俛伏兴太常卿引皇帝立于西方东向配座太祝以币授侍中侍中奉币北向进皇帝受币太常引进髙祖神尧皇帝神座俛伏兴太常卿引皇帝少退东向再拜讫登歌止太常卿引皇帝乐作皇帝降自南陛还版位西向立乐止初皇帝将奠配帝之币谒者七人各分引献官奉玉币俱进跪奠于第一等神座余星座之币谒者赞引各引官进奠于首座余皆祝史斋郎助奠讫引还复位初衆官再拜祝史各奉毛血之豆立于门外登歌止祝史奉毛血入各由其陛升诸太祝迎取于坛上俱进奠于神座诸太祝与祝史退立于罇所进熟皇帝既升奠玉币太官令出帅进馔者奉馔各陈于壝门外谒者引司徒出诣馔所司徒奉昊天上帝之俎初皇帝既至位乐止太官令引馔入俎初入门奏永和之乐黄钟之均馔各至其陛乐止祝史俱进彻毛血之豆降自东陛以出诸太祝迎馔于坛上各设于神座前设讫谒者引司徒太官令帅进馔者俱降自东陛以出司徒复位诸太祝各还罇所又进设外官衆星之馔相次而毕初坛上设馔讫太常卿引皇帝诣罍洗乐作皇帝至罍洗乐止侍中跪取匜兴沃水又侍中跪取盘盥承水皇帝盥手黄门侍郎跪取巾于篚兴进皇帝帨手讫黄门侍郎受巾跪奠于篚黄门侍郎又取匏爵于篚兴进皇帝受爵侍中酌罍水又侍中奉盘皇帝洗爵黄门侍郎又授巾皆如初皇帝拭爵讫侍中奠盘匜黄门侍郎受巾奠于篚皆如初太常卿引皇帝乐作皇帝诣坛升自南陛乐止谒者引司徒升自东陛立于罇所斋郎奉爼从其后太常卿引皇帝诣上帝罇所执爵跪祭酒啐酒奠爵俛伏兴太祝各率斋郎进俎太祝减神前胙肉加于俎以胙等置一俎上太祝持俎以授司徒司徒奉俎西向进皇帝受以授左右谒者引司徒降复位皇帝跪取爵遂饮卒爵侍中进受爵以授太祝太祝受爵复于坫皇帝俛伏兴再拜乐止太常卿引皇帝乐作皇帝降自南阶还版位西向立乐止文舞退鼓揽作舒和之乐退讫戛敔乐止武舞入鼓揽作舒和之乐立定戛敔乐止初皇帝将复位谒者引太尉诣罍洗盥手洗拭匏爵讫谒者引太尉自东陛升坛诣昊天上帝着罇所执罇者举羃太尉酌醴齐讫武舞作谒者引太尉进昊天上帝神座前北向跪奠爵兴谒者引太尉少退北向拜讫谒者引太尉诣配帝牺罇所取爵于坫执罇者举羃太尉酌醴齐讫谒者引太尉进髙祖神尧皇帝座前东向跪奠爵太尉兴谒者引太尉少退东向再拜讫谒者引太尉进昊天上帝神座前北向立诸太祝各以爵酌罍福酒合置一爵太祝持爵进太尉之右西向立再拜受爵跪祭酒遂饮卒爵太祝进受爵复于坫太尉兴再拜讫谒者引太尉却复位初太尉献将毕谒者引光禄卿诣罍洗盥手洗拭匏爵升酌盎齐献正座配座终献如亚献之仪讫谒者引光禄卿降复位初太尉将升献时谒者七人分引五方帝及大明夜明等献官诣罍洗盥手洗拭匏爵讫各由其陛升诣第一等俱酌汎齐讫各进跪奠于神座前兴各还引降还本位初第一等献官将升谒者五人次引献官各由其陛升坛诣第二等罇者举羃侍中赞酌汎齐讫寿和之乐作太常卿引皇帝进昊天上帝神座前北向跪奠爵兴太常卿引皇帝少退北向立乐止太祝持版进于神座之右东向跪读祝文曰维某年嵗次月朔日嗣天子臣某敢昭告于昊天上帝大明南至长晷初升万物权舆六气资始式遵彞典恪修礼物敬以玉帛牺齐粢盛庶品备兹禋燎祗荐洁诚髙祖神尧皇帝配神作主皇帝再拜初读祝文讫乐作太祝进跪奠版于神座兴还罇所皇帝拜讫乐止太常卿引皇帝诣配帝酒罇所执罇者举羃侍中取爵于坫进皇帝受爵侍中赞酌汎齐乐作太常卿引皇帝进髙祖神尧皇帝神座东向跪奠爵俛伏兴太常卿引皇帝少退东向立乐止太祝持版进于神座之左北向跪读祝文曰维某年嵗次月朔日有孝曽孙开元神武皇帝臣某敢昭告于髙祖神尧皇帝履长伊始肃事郊禋用致燔祀于昊天上帝伏惟庆源长发徳冠思文对越昭升永有配命谨以制币牺齐粢盛庶品式陈明荐侑神作主尚飨讫兴皇帝再拜初读祝文讫乐作太祝进跪奠版于神座兴还罇所皇帝再拜讫乐止太常卿引皇帝进昊天上帝神座前北向立乐作太祝各以爵酌上罇福酒合置一爵太祝持爵授侍中受爵西向进皇帝再拜受爵内官酒罇所俱酌醍齐各进跪奠爵于内官座首兴余座皆祝史斋郎助奠以次而毕谒者各引献官还本位初第二等献官将升谒者四人次引献官俱诣罍洗盥手各由其陛升坛诣第三等中官酒罇所俱酌清酒沈齐以献赞引四人次引献官诣罍洗盥洗讫诣衆星酒罇所酌昔酒以献其祝史斋郎酌酒兴奠皆如内官之仪讫谒者赞引各引献官还本位诸献俱毕武舞止上下诸祝各进跪彻豆兴还罇所奉礼郎曰赐胙赞者唱衆官再拜衆官在位者皆再拜元和之乐作太常卿前奏称请再拜退复位皇帝再拜乐作一成止太常卿前奏请就望燎位太常卿引皇帝乐作皇帝就望燎位南向立乐止于羣官将拜上下诸祝各执篚进神座前取玉币祝版日月以上斋郎以俎载牲体黍稷饭及爵酒各由其陛降坛南行往柴坛西过坛东行自南陛登柴坛以玉币祝版馔物置于柴上户内诸祝史又以内官已下之礼币皆从燎奉礼郎曰可燎东西面各六人以炬燎火半柴太常卿前奏礼毕太常卿引皇帝还大次乐作皇帝出中壝门殿中监前受镇珪以授尚衣奉御殿中监又前受大珪华盖侍衞如常仪皇帝入次乐止谒者赞引各引祀官通事舎人分引从祀羣官诸方客使以次出赞引引御史太祝已下俱复执事位立定奉礼郎曰再拜御史以下皆再拜赞引引出工人二舞以次出銮驾还宫皇帝既还大次侍中版奏请解严皇帝停大次一刻顷搥一鼓为一严转仗衞于还涂如来仪三刻顷搥二鼓为再严将士布队仗侍中版奏请中严皇帝服通天冠绛纱袍诸祀官服朝服五刻顷搥三鼓为三严通事舍人分引羣官客使等序立于大次之前近南文武侍臣诣大次奉迎乗黄令进金辂于大次门外南向千牛将军立于辂左侍中版奏外办太仆卿升执辔皇帝乗舆出次彻扇侍衞警跸如常仪皇帝升辂太仆卿立授绥黄门侍郎奏称请銮驾进发退复位銮驾动称警跸如常仪黄门侍郎赞者夹引千牛将军夹辂而趋至侍臣上马所黄门侍郎奏称请銮驾权停勅侍臣上马侍中乃前承㫖退称制曰可黄门侍郎退称侍臣上马赞者承𫝊文武侍臣皆上马毕黄门侍郎奏称请勅车右升侍中前承制退称制曰可黄门侍郎退复位千牛将军升讫黄门侍郎奏称请銮驾进发退复位鼓𫝊音銮驾动鼓吹振作而还文武羣臣导从如来仪诸方客使便还馆驾至承天门外侍臣下马所銮驾权停文武侍臣皆下马千牛将军降立于辂右讫銮驾动千牛将军夹辂而趋驾入嘉徳门太乐令三撞蕤賔之钟皆应鼓柷奏采齐之乐至太极门戛敔乐止入太极门鼔柷奏太和之乐驾至横街北当东上阁回辂南向侍中进銮驾前跪奏称侍中臣某有请降辂俛伏兴还复位皇帝降辂舆以入繖扇侍衞警跸如常仪侍臣从至阁戛敔乐止初文武羣官至承天门外通事舍人承㫖勅羣官并还皇帝既入侍中版奏请解严扣钲将士各还其所开元年中唐子元徐坚同议南郊先燔后祭之义曰臣等谨案显庆年修礼官长孙无忌等奏改燔柴在祭前状称祭祀之礼必先降神周人尚臭祭天则燔柴者臣等按周礼迎神之义乐六变而天神降八变而地祇出九变则鬼神可得而礼矣则降礼以乐周礼正文非谓燔柴以降神也按尚臭之义不为燔之先后假如周人尚臭祭天则燔柴容或燔臭先以迎神然则殷人尚声祭天亦燔柴何声可燔先迎神乎又按显庆中无忌等奏称晋氏之前犹遵古礼周魏以降妄为损益者今按郭璞晋南郊赋及註尔雅祭后方燔又案宋志所论亦祭后方燔又检南齐北齐及梁郊祀亦先饮福酒讫燔燎又案后周及隋郊祀亦先祭后燔据此即周道后燔晋不先燔无忌之奏事乃相乖又案周礼大宗伯职以玉作六器以礼天地四方註云礼谓始告神时祭于神坐也又文云以苍璧礼天以黄琮礼地皆有牲币各放其器之色又礼器云有以少为贵者祭天特牲是知苍璧之与苍牲俱合奠之神座理即不惑又云四珪有邸以祀天旅上帝即明祀昊天上帝之时以旅五方天帝明矣其青珪赤璋白琥𤣥璜自是立春立夏立秋立冬之日各于其方迎气所用自分别矣今按显庆所改新礼以苍璧与苍牲苍币俱用先燔苍璧既已燔矣所以遂加四珪有邸奠之神座牲既已燔矣所以更加骍牲充其宝爼混昊天于五帝同用四牲失特牲之明文加为二犊深乖礼制事乃无凭请依贞观旧礼先祭后燔庶允经义天寳元年二月丁亥加上尊号帝亲享𤣥元皇帝于新庙甲午亲享太庙丙申合祭天地于南郊𤣥宗既定开元礼天寳元年春遂合祭天地于南郊其后遂以为故事终唐之世莫能改也天寳元年二月丙戌诏曰凡所祭享必在躬亲朕不亲祭礼将有阙其皇地祇宜就南郊合祭三月丙申合祭天地于南郊天寳元年二月二十日合祭天地于南郊自后有事圜丘皆天地合祭若册命大事告圜丘有司行事亦如之天宝五载诏曰皇王之典聿修于百代郊祭之义允属于三灵前人既因时以制宜王者亦縁情以革礼且尊莫大乎天地礼莫崇乎祖宗严配昭升岂宜异数今烝尝之献既着于恒式南北之郊未展于时享自今以后每载四时孟月先择吉日祭昊天上帝其以皇地祇合祭以次日祭九宫坛皆令宰臣行礼奠祭务崇蠲洁称朕意焉天寳五载十二月辛酉诏曰祈谷上帝春祀先王永惟因心敢忘如在顷以详诸旧典创以新仪清庙陈牲加特于尝饩昊天冬祭重増以时享况履兹霜露感怆惟深瞻彼郊坛有怀昭事宜以来嵗正月朕亲谒太庙便于南郊合祭仍令中书门下即与礼官详定仪注六载正月戊子亲祀南郊遂祀皇地祇天寳九载十一月制自今告献太清宫及太庙改为朝献以告者临下之义故也十载正月壬辰朝献太清宫癸巳朝飨太庙甲午有事于南郊合祭天地礼毕大赦天下天寳十载五月以前郊祭天地以髙祖神尧皇帝配座故将祭郊庙告神尧皇帝室天宝十载正月制曰自今以后摄祭南郊荐献太清室荐享太庙其太尉行事前一日于致斋所具羽仪卤簿公服引入朕亲受祝版乃赴清斋以展诚敬干元元年四月甲寅上亲享九庙遂有事于圜丘翌日御明鳯门大赦天下六月己酉初置太乙神坛于圜丘是日命宰相王玙摄行祠事上元二年九月去上元号称元年以十一月为嵗首月以斗所建辰为名元年建丑月辛亥有事于南郊元年建子月诏曰皇王符瑞应协于灵祇典礼废兴式存于禋告顷以三代正朔所尚不同百王徽号无闻异称顾兹薄徳思创常规爰因行庆之日将务惟新之典而建元立制册命厯符受于天地祖宗申于百辟卿士今既循诸古法让彼虚名革故之宜已宣于臣下昭报之㫖未展于郊庙因时备礼择日陈诚宜取来月一日祭圜丘及太乙坛建丑月辛亥朔拜南郊祭太乙坛礼毕还宫广德二年二月乙亥有事于南郊代宗广徳二年有事南郊从独孤及议卒以太祖配天天宝十载五月已前郊祭天地以髙祖神尧皇帝配座宝应元年杜鸿渐为太常卿礼仪使员外郎薛颀归崇敬等议以神尧为受命之主非始封之君不得为太祖以配天地太祖景皇帝始受封于唐即殷之契周之后稷也请以太祖景皇帝郊祀配天地告请宗庙亦太祖景皇帝酌献谏议大夫黎干议以太祖景皇帝非受命之君不合配享天地二年五月干进议状为十诘十难曰归崇敬薛颀等称禘谓冬至祭天于圜丘周人则以远祖帝喾配臣干诘曰国语曰有虞氏夏后氏俱禘黄帝商人禘舜周人禘喾俱不言祭昊天于圜丘一也诗商颂曰长发大禘也又不言祭昊天于圜丘二也诗周颂曰雍禘太祖也又不言祭昊天于圜丘三也礼记祭法曰有虞氏夏后氏俱禘黄帝殷人周人俱禘喾又不言祭昊天于圜丘四也礼记大𫝊曰不王不禘王者禘其祖之所自出以其祖配之又不言祭昊天于圜丘五也尔雅释文曰禘大祭也又不言祭昊天于圜丘六也家语云凡四代帝王之所郊皆以配天也其所谓禘者皆五年大祭也又不言祭昊天于圜丘七也卢植云禘祭名禘者帝也事尊明禘故曰禘又不言祭昊天于圜丘八也王肃云禘谓于五年大祭之时又不言祭昊天于圜丘九也郭璞云禘五年之大祭又不言祭昊天于圜丘十也臣干谓禘是五年宗庙之大祭诗礼经𫝊文义昭然臣见礼记祭法及礼记大𫝊商颂长发等三处郑𤣥注或称祭昊天或云祭灵威仰臣精详典籍更无以禘谓祭天于圜丘及郊祭天者审如禘是祭之最大则孔子説孝经为万代百王法称周公大孝何不言禘祀帝喾于圜丘以配天而反言郊祀后稷以配天是以五经俱无其説圣人所以不言轻议大典亦何容易犹恐不悟今更作十难其一难曰周颂雍禘祭太祖也郑𤣥笺云禘大祭太祖文王也商颂云长发大禘也𤣥又笺云大禘祭天也夫商周之颂其文互説或云禘太祖或云大禘俱是五年宗庙之大祭详览典籍更无异同惟郑𤣥笺长发乃称是郊祭天详𤣥之意因此商颂禘如大𫝊云大祭如春秋大事于太庙尔雅禘大祭虽云大祭亦是宗庙之祭可得便称祭天乎若如所説大禘即云郊祭天称禘即是祭宗庙又祭法説虞夏商周禘黄帝与喾大𫝊不王不禘禘上俱无大字𤣥因何复称祭天乎又长发文亦不歌喾与感生帝故知长发之禘为非禘喾及郊祭天明矣殷周五帝之大祭羣经衆史及鸿儒硕学自古立言着论序之详矣俱无以禘为祭天何弃周孔之法言独取康成之小注便欲违经非圣诬乱祀典谬哉其二难曰大𫝊称礼不王不禘王者禘其祖之所自出以其祖配之诸侯及其太祖者此説王者则当禘其谓祭法虞夏商周禘黄帝及喾不王则不禘所当禘其祖之所自出谓虞夏出黄帝殷周出帝喾以近祖配而祭之自出之祖既无宗庙即是自外至者故同之天地神祇以祖配而祀之自出之説非但于父在母亦然左𫝊子产云陈则我周之自出此可得称出于太微五帝乎故曰不王不禘王者禘其祖之所自出以其祖配之谓也及诸侯之禘则降于王者不得祭自出之祖只及太祖而已故曰诸侯及其太祖此之谓也郑𤣥错乱分禘为三注祭法云禘谓祭昊天于圜丘一也注左𫝊称郊祭天以后稷配灵威仰笺商颂又称郊祭天二也注周颂云禘大祭大于四时之祭而小于祫太祖谓文王三也禘是一祭𤣥析之为三颠倒错乱皆率胸臆曽无典据何足为凭其三难曰虞夏商周已前禘祖之所自出其义昭然自汉魏晋以还千余嵗其礼遂阙又郑𤣥所説其言不经先儒弃之未曽行用愚以为错乱之义废弃之注不足以正大典其四难曰所称今三礼行于代者皆是郑𤣥之学请据郑学以明之曰虽云据郑学今欲以景皇帝为始祖之庙以配天复与郑义相乖何者王制云天子七庙𤣥云此周礼也七庙者太祖及文武之祧与亲庙四也殷则六庙契及汤与二昭二穆也据郑学夏不以鲧及颛顼昌意为始祖昭然可知也而欲引稷契为例其义又异是爰稽邃古洎今无以人臣为始祖者惟殷以契周以稷夫稷契者皆天子元妃之子感神而生昔帝喾次妃简狄有娀氏之女吞𤣥鸟之卵因生契契长而佐禹治水有大功舜乃命契作司徒百姓既和遂封于商故诗曰天命𤣥鸟降而生商宅殷土芒芒此之谓也后稷者其母有邰氏之女曰姜嫄为帝喾妃出野履巨迹歆然有孕生稷稷长而勤于稼穑尧闻举为农师天下得其利有大功舜封于邰号曰后稷唐虞夏之际皆有令徳故诗曰履帝武敏歆居然生子即有邰家室此之谓也舜禹有天下稷契在其间量功比徳抑其次也舜授职则播百谷敷五教禹让功则平水土宅百揆故国语曰圣人之制祀也功施于人则祀之以死勤事则祀之契为司徒而人辑睦稷勤百谷而死皆居前代祀典子孙有天下得不尊而祖之乎其五难曰既遵郑説小徳配寡遂以后稷只配一帝尚不得全配五帝今以景皇帝特配昊天于郑义可乎其六难曰衆难臣云上帝与五帝一也所引春官祀天旅上帝祀天旅四望旅训衆则上帝是五帝臣曰不然旅虽训衆出于尔雅又为祭名春官训陈注有明文若如所言旅上帝便成五帝则季氏旅于泰山可得便是四镇耶其七难曰所云据郑学则景皇帝亲尽庙主合祧却欲配祀天地错乱祖宗夫始祖者经纶草昩体大则天所以元气广大万物之宗尊以长至阳气萌动之始日俱祀于南郊也夫万物之始天也人之始祖也日之始至也扫地而祭质也器用陶匏性也牲用犊诚也兆于南郊就阳位也至尊至质不敢同于先祖礼也故白虎通曰祭天嵗一者何天至尊至质事之不敢䙝黩故因岁之阳气始达而祭之今国家一岁四祭之黩莫大焉上帝五帝其祀遂阙怠亦甚矣黩与怠皆礼之失不可不知夫亲有限祖有常圣人制礼君子不以情变易国家重光累圣歴祀百数岂不知景皇帝始封于唐当时通儒议功度德尊神尧克配彼天崇太宗以配上帝神有宅主为日已久今欲黜神尧配含枢纽以太宗配上帝则紫微五精上帝佐也以子先父是礼意乎非止神祇错位亦以祖宗乖序何以上称皇天祖宗之意哉若夫神尧之功太宗之徳格于皇天上帝臣以为郊祀宗祀无以加焉其八难曰欲以景皇帝为始祖既非造我区㝢经纶草昩之主故非夏始祖禹殷始祖契周始祖稷汉始祖髙帝魏始祖武皇帝晋始祖宣帝国家始祖神尧皇帝同功比徳而忽昇于宗祀圜丘之上为昊天匹曽谓圜丘不如林放乎其九难曰昨所言魏文帝丕以武帝操为始祖晋武帝炎以宣帝懿为始祖者夫孟徳仲达者皆人杰也拥天下之强兵挟汉魏之微主専制海内令行草偃服衮冕陈轩悬天子决事于私第公卿列拜于道左名虽为臣势实凌君后主因之而业帝前王由之而禅代子孙尊而祖之不亦可乎其十难曰所引商周魏晋既不当矣则景皇帝不为始祖明矣我神尧㧞出羣雄之中廓清隋室拯生人于涂炭则夏虞之勲不足多成帝业于数年之间则汉祖之功不足比夏以大禹为始祖汉以髙祖为始祖则我唐以神尧为始祖法夏则汉于义何嫌今欲革皇天之祀易太祖之庙事之大者莫大于斯曽无按据一何寡陋不愧于心不畏于天乎以前奉诏令诸司各据礼经定议者臣干忝窃朝列官以谏为名以直见知以学见达不敢不罄竭以禆万一昨十四日具以议状呈宰相宰相令朝臣与臣论难所难臣者以臣所见独异莫不腾辞飞辩竞欲碎臣理钳臣口剖析毫釐分别异同序坟典之凝滞指子𫝊之乖谬事皆归根触物不碍但臣言有宗尔岂辨者之流也又归崇敬薛颀等援引郑学欲芜祀典臣为明辩迷而不复臣輙作十诘十难援据坟籍昭然可知庶郊禘事得其真严配不失其序皇灵降祉天下䝉赖臣亦何顾不蹈鼎镬谨敢闻达伏増悚越议奏不报二年春夏旱言事者云太祖景皇帝追封于唐髙祖实受命之祖百神受职合依髙祖今不得配享天地所以神不降福以致愆阳代宗疑之诏百寮㑹议太常博士独孤及献议曰礼王者禘其祖之所自出以其祖配之凡受命始封之君皆谓太祖继太祖已下六庙则以亲尽迭毁而太祖之庙虽百代不迁此五帝三王所以尊祖敬宗也故受命于神宗禹也而夏后氏祖颛顼而郊鲧缵禹黜夏汤也而殷人郊㝠而祖契革命作周武王也而周人郊稷而祖文王则明自古必以首封之君配昊天上帝惟汉氏崛起丰沛丰公太公无位无功不可可以为祖宗故汉以髙皇帝为太祖其先细微也非足为后代法伏惟太祖景皇帝以柱国之任翼周弼魏肇启王业建封于唐高祖因之为有天下之号天所命也亦如契之封商后稷之封邰禘郊祖宗之位宜在百代不迁之典郊祀太祖宗祀髙祖犹周之祖文王而宗武王也今若以髙祖创业当跻其祀是弃三代之令典尊汉氏之末制黜景皇帝之大业同丰公沛公之不祀反古违道失孰大焉夫追尊景皇庙号太祖髙祖太宗所以崇尊之礼也若配天之位既异则太祖之号宜废祀之不修庙亦当毁尊祖报本之道其坠于地乎汉制擅议宗庙以大不敬论今武徳贞观宪章未改国家方将敬祀事和神人禘郊之间恐非所宜臣谨稽礼文参诸往制请仍旧典竟依归崇敬等议以太祖配享天地焉广徳二年正月十六日礼仪使杜鸿渐奏郊太庙大礼其祝文自今已后请依唐礼版上墨书其玉简金字者一切停废如允臣所奏望编为常式勅曰宜行用竹简广徳二年二月癸酉上亲荐献太清宫乙亥祀昊天上帝于圜丘即日还宫永泰二年礼仪使太常卿杜鸿渐奏冬至祀昊天上帝夏至祀皇地祇请以太祖景皇帝配飨孟春祈谷祀昊天上帝请以太宗配飨季秋于大享明堂祀昊天上帝请以肃宗配飨臣与礼官学士凭据经文事皆明着徳音详定久未施行勅㫖依大厯五年冬十一月庚寅日长至命有司祀昊天上帝于南郊七年冬十一月辛卯日长至命有司祀昊天上帝于南郊不视朝八年冬十一月辛丑日长至不视朝命有司祀昊天上帝于南郊十一年冬十一月丙辰日长至命有司祀昊天上帝于南郊不受朝贺十三年冬十一月丁卯日长至命有司祀昊天上帝于南郊不视朝大厯十三年十一月丁卯日长至有司祀昊天上帝于南郊上不视朝故也贞元元年十一月癸卯上亲祀昊天上帝于圜丘时河中浑瑊泽潞李抱真山南严震同华骆元光邠宁韩游瓌鄜坊唐朝臣奉诚康日知等大将侍祠郊坛还宫御丹凤楼大赦天下崔纵𫝊贞元元年天子郊祀为大礼使岁旱用屈纵撙裁文物俭而不陋贞元元年十一月十一日徳宗亲祀南郊有司进图勅付礼官详酌博士柳冕奏曰开元定礼垂之不刋天寳改作起自权制此皆方士谬妄之説非礼典之文请一准开元礼从之六年九月己卯诏十一月八日有事于南郊太庙行从官吏将士等一切并令自备食物其诸司先无公厨者以本司阙职物充其王府官度支量给廪物其仪仗礼物并仰御史撙节处分十月己亥文武百寮京城道俗抗表请上徽号上曰朕以春夏亢旱粟麦不登朕精诚祈祷获降甘雨既致丰穰告谢郊庙朕倘因禋祀而受徽号是有为为之勿烦固请也十一月庚午日南至上亲祀昊天上帝于郊丘礼毕还宫御丹凤楼宣赦见禁囚徒减罪一等立仗将士及诸军兵赐十八万段匹贞元六年十一月八日有事于南郊诏以皇太子为亚献亲王为终献上问礼官亚献终献合受誓戒否吏部郎中柳冕奏凖开元礼献官前七日于内受誓戒辞云各扬其职不供其事国有常刑今以皇太子为亚献请改旧辞云各扬其职肃奉常仪从之贞元九年十一月乙酉有事于南郊大赦册府元龟贞元九年十一月癸未帝朝献太清宫毕事宿斋于太庙行宫甲申朝于太庙毕事斋于南郊行宫乙酉日南至郊祀初帝以是岁有年蛮夷朝贡思亲告郊庙于祀事尤重慎及将散斋谓宰臣曰在祀散斋归正寝摄心奉祀不可闻外事其常务勿奏乃斋于别殿及命皇太子诸王行祭者皆受誓一日命妃媵辞于别所故事祈坛宫庙内坛及殿庭帝步武所皆设黄道褥坛十一位又施赤黄褥将有事皆命彻之又故事设御史版位于郊庙咸借以褥及是䖍禋拜首于地有司奉祠者莫不惕励通典贞元十三年勅郊坛时祭燔柴瘗埋并依天寳十三年制自今以后摄祭南郊太尉行事前一日于致斋所具羽仪卤簿公服引入亲授祝版乃赴清斋所唐书韦武𫝊是时帝以反正告郊庙大兵后典章茍完执事者时时咨武武酌宜约用得礼之衷羣司奉焉文献通考长庆三年太常礼院奏郊坛祠祀遇大雨雪废祭其礼物条件如后御署祝版既未行祭礼无焚毁之文请于太常寺勅库收贮而其小祀虽非御署准此玉币燎柴神酒燎币醴齐并榛栗脯醢及应行事烛等请令郊社署各牒充次祭支用牲牛参牲既未行祭礼无进胙赐胙之文请比附礼记及祠令牲死则埋之例委监察使及礼官于祠所瘗埋其小祀不全用牢牲旧例用猪羊肉亦准此粢盛𤓰葅笋葅应已造成馔物请随牲瘗埋行事官明衣绢布等准式既祭前给讫合充洁服既已经用请便收破公卿已下明房油煖幕炭应斋宿日所破用物请收破㫖依永为定式宝厯元年正月乙巳朔辛亥亲祀昊天上帝于南郊礼毕御丹凤楼大赦改元太和三年十一月甲午有事南郊大赦崔宁𫝊云黯开成初为监察御史奏郊庙祭祀不䖍文宗语宰相曰郊庙之礼朕当亲之但千乗万骑国用不给故使有司侍祠然是日朕正衣冠坐以俟旦今闻主者不䖍祭器敝恶岂朕事神蠲洁意耶公宜勅有司遵朕斯意黯乃具条以闻旧唐书王播𫝊弟起太和九年判太常卿充礼仪详定使创造礼神九玉奏议曰邦国之礼祀为大事珪璧之仪经有前规谨案周礼以苍璧礼天黄琮礼地青珪礼东方赤璋礼南方白琥礼西方黒璜礼北方又云四圭有邸以祀天两圭有邸以祀地圭璧以祀日月星辰凡此九器皆祀神之玉也又云以禋祀祀昊天上帝郑𤣥云禋烟也为玉币祭讫燔之而升烟亦报阳也今与开元礼义同此则焚玉之騐也又周礼掌国之玉镇大宝器若大祭既事而藏之此则收玉之证也梁代崔灵恩撰三礼义宗云凡祭天神各有二玉一以礼神一则燔之礼神者讫事却收祀神者与牲俱燎则灵恩之义合于礼经今国家郊天祀地祀神之玉常用守经据古礼神之玉则无臣等请下有司精求良玉创造苍璧黄琮等九器祭讫则蔵之其燎玉即依常制从之㑹昌元年正月辛巳有事于郊庙礼毕御丹凤楼大赦改元五年正月辛亥有事于郊庙礼毕御承天门大赦天下旧唐书武宗本纪㑹昌四年十二月勅郊礼日近狱囚数多案欵已成多有翻覆其两京天下州府见系狱囚已结正及两度翻案伏欵者并令先事结断讫申大中元年正月甲寅皇帝有事于郊庙礼毕御丹凤楼大赦改元旧唐书宣宗本纪大中五年勅两京天下州府起大中五年正月一日已后三年内不得杀牛如郊庙享祀合用者即与诸畜代咸通元年十一月丁未上有事于郊庙礼毕御丹凤楼大赦改元四年正月庚午上有事于圜丘礼毕御丹凤楼大赦龙纪元年十一月丁未朝献于太清宫戊申朝享于太庙己酉有事于南郊大赦龙纪元年十一月己丑朔将有事于圜丘辛亥上宿斋于武徳殿宰相百寮朝服于位时两军中尉杨复恭及两枢宻皆朝服侍上太常博士钱珝李绰等奏论之曰皇帝赴斋宫内臣皆服朝服臣检国朝故事及近代礼令并无内官朝服典祭之文伏惟皇上陛下承天御厯圣祚中兴祗见宗祧克承大礼皆禀髙祖太宗之成制必循虞夏商周之旧经轩冕服章式遵彞宪礼院先准大礼使牒称得内侍省牒要知内臣朝服品秩礼院已准礼令报讫今叅详近朝事例若内官及诸衞将军必湏制冠服即各依所兼正官随资品依令式服本官之服事存𫝊听且可俯从然亦分明着在礼令乞圣慈允臣所奏状入至晩不报钱珝又进状曰臣今日己时进状论内官冠服制度未奉圣㫖伏以陛下䖍事郊禋式遵彞范凡闗典礼必守宪章今陛下行先王之大礼而内臣遂服先王之法服来日朝献太大圣臣赞导皇帝行事若侍臣服章有违制度是为非礼上凟祖宗臣期不奉勅臣谬当圣代叨备礼官获正朝仪死且不朽脂膏泥滓是所甘心状入降朱书御札曰卿等所论至当事可从权勿以小瑕遂妨大礼于是内四臣遂以法服侍祠甲寅圜丘礼毕御承天门大赦唐书殷侑𫝊孙盈孙为太常博士龙纪元年昭宗郊祀两中尉及枢宻皆以宰相服侍上盈孙奏言先代令典无内官朝服侍祠必欲之当随所摄资品虽无援据犹免僣逼诏可旧唐书孔纬𫝊十一月昭宗谒郊庙两中尉内枢宻请朝服纬奏曰中贵不衣朝服助祭国典也陛下欲以权道宠内臣则请依所兼之官而为之服天子召谏官谓之曰大礼日近无宜立异为朕容之于是内官以朝服助祭天祐二年七月卜郊九月乙酉改卜郊十一月庚午三卜郊天祐二年五月庚午勅所司定今年十月九日有事郊丘其修制礼衣祭服宜令宰臣柳璨判祭器宜令张文蔚杨涉分判仪仗车辂宜令太常卿张廷范判六月辛卯太微宫使柳璨奏前使裴枢充宫使曰权奏请𤣥元观为太清宫又别奏在京𢎞道观为太清宫至今未有制置伏以今年十月九日陛下亲事南禋先谒圣祖庙𢎞道观既未修葺𤣥元观又在北山若车驾出城礼非便穏今欲只留北邙山上老君庙一所其𤣥元观请拆入都城于清化坊内建置太微宫以备车驾行事从之丙午全忠奏得宰相柳璨记事欲拆北邙山下𤣥元观移入都内清化坊取旧昭明寺基建置太微宫凖备十月九日南郊行事缘延资库盐铁并无物力令臣商量者臣已牒判六军诸衞张全义指挥工作讫优诏嘉之九月乙酉勅先择十月九日即事郊丘备物之间有所未办宜改用十一月十九日十一月丙辰全忠自正阳渡淮而北至汝隂全忠深悔此行无益丁卯至大梁时哀帝以此月十九日亲祠圜丘中外百司礼仪法物已备戊辰宰相已下于南郊坛习仪而裴迪自大梁回言全忠怒蒋𤣥晖张廷范栁璨等谋延唐祚而欲郊天改元𤣥晖柳璨大惧庚午勅曰先定此月十九日亲礼南郊虽定吉辰改卜亦有故事宜改取来年正月上辛付所司十二月庚戌勅朕以谬荷丕图礼合亲谒郊庙先定来年正月上辛用事今以宫闱内乱播于丑声难以慙恧之容入于祖宗之庙其明年上辛亲谒郊庙宜停五代史梁本纪天子卜祀天于南郊王怒以蒋𤣥晖等欲祈天以延唐祚天子惧改卜郊十二月王遣人告枢宻使蒋𤣥晖与何太后私通杀𤣥晖而焚之遂弑太后于积善宫天子下诏以太后故停郊孔循𫝊循与蒋𤣥晖有隙哀帝即位将有事于南郊循与王殷䜛于太祖曰𤣥晖私侍何太后与张廷范等奉天子郊天冀延唐祚太祖大怒时梁兵攻寿春败归帝遣裴迪劳军太祖见迪怒甚迪还哀帝不敢郊蒋殷𫝊哀帝方卜郊殷与蒋𤣥晖有隙因谮之太祖言𤣥晖等教天子卜郊祈天且待诸侯助祭者以谋兴复太祖大怒哀帝为改卜郊唐㑹要卷九下唐会要卷十上钦定四库全书唐㑹要卷十上宋王溥撰亲拜郊高祖武德初定令孟春辛日祈谷祭感帝于南郊𤣥帝配用苍犊二高宗显庆二年诏南郊祈谷祭昊天上帝罢感帝祠高宗显庆二年礼部尚书许敬宗与礼官等议曰六天出于纬书而南郊圜丘一也𤣥以为二物郊及明堂本以祭天而康成皆以为祭太微五帝𫝊曰凡祀启蛰而郊郊而后耕故郊祀后稷以祈丰事而𤣥谓周祭苍帝灵威仰配以后稷因而祈谷皆谬论也由是尽黜𤣥说而南郊祈谷祭昊天上帝萧德言传子子儒字文举议月令孟春祈谷上帝春秋启蛰而郊郊而后耕故郊祀后稷以祈农事春夏祈谷于上帝皆祭天也着之感帝尤为不稽请郊明堂罢六天说止祀昊天诏曰可干封元年诏祈谷复祀感帝干封初诏依旧祀感帝司礼少常伯郝处俊等奏曰显庆新礼废感帝之祀改为祈谷祀昊天上帝以高祖太武皇帝配检旧礼感帝以世祖元皇帝配今既奉勅依旧祭感帝今改祈谷为感帝以高祖配者高祖依新礼见配圜丘昊天上帝若更配感帝便恐有乖古礼案礼记周人禘喾而郊稷之义今若禘郊一祖同配恐无所据从之开元中起居舍人王仲邱议曰案贞观礼祈谷祀感帝而显庆礼祀昊天上帝传曰郊而后耕诗曰噫嘻春夏祈谷于上帝礼记亦曰上辛祈谷于上帝而郑𤣥乃云天之五帝迭王王者之兴必感其一因别祭尊之故夏正之月祭其所生之帝于南郊以其祖配之故周祭灵威仰以后稷配因以祈谷然则祈谷非祭之本意乃因后稷为配尔此非祈谷之本义也夫祈谷本以祭天也然五帝者五行之精所以生九谷也宜于祈谷祭昊天而兼祭五帝王仲邱传开元中上言贞观礼正月上辛祀感帝于南郊显庆礼祀昊天上帝于圜丘以祈谷臣谓诗春夏祈谷于上帝礼上辛祈谷于上帝则上帝当昊天矣郑𤣥曰天之五帝递王王者必感一以兴故夏正祭所生于郊以其祖配之因以祈谷感帝之祀贞观用之矣请因祈谷之坛徧祭五方帝五帝者五行之精九谷之宗也请二礼皆用诏可开元二十年改撰新礼祀天一嵗有四正月上辛祈谷祀昊天上帝于圜丘以高祖配五方帝从祀其上帝配帝笾豆等同冬至之数五方帝太罇着罇牺罇山罍各一笾豆等亦同冬至之数天寳六载正月戊子亲祀圜丘礼毕大赦天下建中元年春正月辛未有事于南郊大赦元和二年正月辛卯有事于南郊大赦元和二年正月己丑朔上亲献太清宫太庙辛卯祀昊天上帝于郊丘是日还宫御丹凤楼大赦天下先是将及大礼隂晦浃旬宰臣请改日上曰郊庙事重斋戒有日不可遽更享献之辰景物晴霁人情欣悦元和十五年十二月将有事于南郊穆宗问礼官南郊卜日否礼院奏伏凖礼令祠祭皆卜自天寳已后凡欲郊祀必先朝太清宫次日飨太庙又次日祀南郊相循至今并不卜日从之及明年正月南郊礼毕有司不设御榻上立受羣臣庆贺及御楼仗退百竂复不于楼前贺及受于兴庆宫二者阙礼有司之过也长庆元年正月辛丑有事于南郊大赦改元长庆元年正月己亥朔上亲荐献太清宫太庙是日法驾赴南郊日抱珥宰臣贺于前辛丑祀昊天上帝于圜丘即日还宫御丹凤楼大赦天下改元长庆内外文武及致仕官三品以上赐爵一级四品以下加一阶陪位白身人赐勲两转应缘大礼移仗宿卫御楼兵仗将士普恩之外赐勲阶有差仍凖旧例赐钱物二十万四千九百六十端匹礼毕羣臣于楼前称贺仗退上朝太后于兴庆宫寳厯元年春正月辛亥有事于南郊㑹昌元年春正月辛巳有事于南郊大赦改元五年正月辛亥有事于南郊大赦作仙台于南郊大中元年正月甲寅有事于南郊大赦改元七年春正月戊申有事于南郊大赦咸通四年春正月庚午有事于南郊干符二年春正月辛卯有事于南郊亲迎气武徳贞观之制神祇大享之外每嵗立春之日祀青帝于东郊帝宓羲配勾芒嵗星三辰七宿从祀立夏祀赤帝于南郊帝神农氏配祝融荧惑三辰七宿从祀季夏土王日祀黄帝于南郊帝轩辕配后土镇星从祀立秋祀白帝于西郊帝少昊配蓐收太白三辰七宿从祀立冬祀黑帝于北郊帝颛顼配𤣥㝠辰星三辰七宿从祀每郊帝及配座用方色犊各一笾豆各四簠簋各二㽅俎各一勾芒已下五星及三辰七宿每宿牲用少牢每座笾豆簠簋㽅俎各一永昌元年勅天无二称帝是通名从前诸儒互生同异乃以五方之帝亦谓为天假有经传互文终是名实未当称号不别尊卑相混自今郊祀之礼惟昊天上帝称天自余五帝皆称帝𤣥宗开元十一年正月十日制献嵗之吉迎气方始敬顺天时无违月令所由长吏可举旧章立春日祀青帝于东郊以太昊配勾芒嵗星三辰七宿从祀立夏日祀赤帝于南郊以炎帝配祝融荧惑三辰七宿从祀季夏日祀黄帝于南郊以轩辕配后土镇星从祀立秋日祀白帝于西郊以少昊配蓐收太白三辰七宿从祀立冬日祀黑帝于北郊以颛顼配𤣥㝠辰星三辰七宿从祀正座配座笾豆各十二五辰五官三辰七宿笾豆各二余各一也以上乐用本音皆以黄钟为均三成准周礼云圜钟之均六变天神皆降可得而礼记云天神皆降明五帝日月星辰皆天神也又准周礼乐三变唯致丘陵之祇今改用六变斋戒前祀七日平明太尉誓百官于尚书省曰某月某日祀青帝于东郊各扬其职不供其事国有常刑皇帝散斋四日致斋三日如圜丘仪陈设前祀三日尚舍直长施大次于外壝东门之内道北南向尚舍奉御铺御座卫尉设陈馔幔于内壝东门之外道南北向设文武侍臣次又设祀官及从祀羣官诸州使蕃客等次前祀二日大乐令设宫悬之乐于坛南壝之内设钟与磬于坛上各如圜丘之仪右校扫除坛之内外郊社令积柴于燎坛方一丈高丈二尺开上南出户方六尺前祀一日奉礼设御位在坛之东南西向设望燎位于柴坛之北南向设祀官公卿位于内壝东门之外道南分献之官于公卿之南执事位于其后设祀官及从祀羣官位及门外等位一如圜丘设牲牓于东壝之外当门西向配帝牲牓少退南上设廪牺令位于牲西南御史陪其后俱北向设诸太祝位于牲东各当牲后祝史陪其后俱西向设太常卿省牲位于牲前近北南向设青帝酒罇于坛之上下太罇二着罇二牺罇二山罍二在坛上东南隅北向象罇二壶罇二山罍二在坛下皆于南陛之东北向西上设配帝着罇二牺罇二象罇二山罍二在坛上于青帝酒罇之东北向西上嵗星三辰勾芒氏俱象罇二各设于神座之左皆右向七宿壶罇二设于神座之右而左向设御洗于坛南陛东南亚献之洗又于东南俱北向罍水在洗东篚在洗西南肆设星辰之罇罍洗篚各于其方陛道之左俱内向执罇罍篚羃者各于其后又设玉币之篚于坛上下罇坫之所祀日未明五刻太史令郊社令设青帝灵威仰神位于坛上北方南向席以藁秸设帝太昊氏神座于东方西向席以莞设嵗星三辰之座于坛之东北七宿之座于坛之西北各于其坛南向相对为首设勾芒氏之座于坛之东面西向席皆莞设神位各于座首省牲器銮驾出宫奠玉帛祀日未明三刻诸祀官各服其服郊社令良醖令各率其属入实罇罍玉币太官令帅进馔者实笾豆簠簋入设于内壝东门之外馔幔内未明二刻奉礼帅赞者先入就位赞引引御史博士诸太祝及令史祝史与执罇罍篚羃者入自东壝门当坛南重行北面西上立定奉礼曰再拜赞者承传御史已下皆再拜讫执罇罍篚羃者各就位赞引引御史博士诸太祝诣卯陛升行扫除于上令史祝史行扫除于下讫引就位车驾将至谒者赞引引祀官通事舍人分引从祀羣官诸方客使先至者各就门外位驾至犬次门外回辂南向将军降立于辂右侍中进当銮驾前跪奏称侍中臣某言请降辂俛伏兴还复位皇帝停大次通事舍人各引文武九品已上从祀羣官就壝外位太乐令帅工人二舞次入就位文舞入陈于悬内武舞立于悬南道西谒者引司空入陈扫除讫出复位如常仪皇帝停大次半刻顷通事舍人赞引各引从祀羣官介公酅公诸方客使先入就位太常博士引太常卿立于大次门当门北向侍中版奏外办皇帝服大裘而冕出次华盖侍卫如常仪博士引太常卿太常卿引皇帝至内壝外殿中监进大珪尚衣奉御又以镇珪授殿中监殿中监受进皇帝搢大珪执镇珪华盖仗卫停殿门近侍者从入如常谒者引礼部尚书太常少卿陪从如常仪皇帝至版位西向立谒者赞引各引祀官次入就位立定太常卿前奏称请再拜退复位皇帝再拜奉礼曰衆官再拜衆官在位者皆再拜太常卿前奏有司谨具请行事退复位协律郎跪俛伏举麾鼓柷奏角音乃以黄钟之均文舞之舞乐六成偃麾戛敔乐止太常卿前奏称请再拜退复位皇帝再拜奉礼曰衆官再拜衆官在位者皆再拜上下诸太祝俱取玉币于篚各立于罇所其奠玉币及毛血并如圜丘仪进熟皇帝既升奠玉帛其设馔盥洗奠皆如圜丘之仪太祝持版进于神座之右东向跪读祝文曰维某年嵗次某月朔某日子嗣天子臣某敢昭告于青帝灵威仰献春伊始时维发生品物昭苏式遵恒礼敬以玉帛牺齐粢盛庶品肃恭燔祀畅兹和徳帝太昊氏配神作主尚飨讫兴皇帝再拜初读祝文讫乐作太祝进奠版于神座前兴还罇所皇帝拜讫乐止太常卿引皇帝诣配帝酒罇所执罇者举羃侍中取爵侍中赞酌汎齐讫乐作太常卿引皇帝进当太昊氏神座前东向跪奠爵俛伏兴太常卿引皇帝少退东向立乐止太祝持版进于神座之左北向跪读祝文曰维某年嵗次某月朔某日子开元神武皇帝臣某敢昭告于帝太昊氏爰始立春盛徳在木用致燔燎于青帝灵威仰惟帝布兹仁政叨叶上元谨以制币牺齐粢盛庶品备兹明荐配神作主尚飨讫兴其饮福及亚献至还宫并同圜丘之仪开元二十五年十月一日制自今已后每年立春之日朕当帅公卿亲迎春于东郊其后夏及秋常以孟月朝于正殿读时令仍令礼官即修撰仪注既为常式及是常礼务从省便无使劳烦也开元二十六年正月丁丑迎气于东郊开元二十六年又亲往东郊迎气祀青帝以勾芒配嵗星及三辰七宿从祀其坛本在春明门外𤣥宗以配所隘狭始移于浐水之东面西位望春宫其坛一成坛上及四面皆青色勾芒坛在东南嵗星已下各为一小坛在青帝坛之北亲祀之时有瑞雪坛下侍臣及百竂拜贺称庆肃宗元年建卯月一日赦文朕敬授人时慎徽月令庶无极惫以获休征自今已后每至四孟月迎气之日令所司明案典礼宣读时令朕当与百辟卿士共举行之德宗贞元元年十月二十七日诏郊祀之义本于至诚制定礼名合从事实使名实相副尊卑有伦五方配帝上古哲王道济蒸民礼着明祀论善计功则朕徳不类统天御极则朕位攸同而祝文所有称臣以祭既无益于诚敬徒有黩于等威宜从改正以敦至礼自今以后祀五方配帝祝文并不须称臣其余礼数如旧旧唐书郭崇敬𫝊时有卫士臣彭祖上疏云大唐土徳千年合符请每四季郊祀天地诏礼官儒者议之崇敬议曰案旧礼立春之日迎气于东郊祭青帝立夏日迎夏于南郊祭赤帝先立秋十八日迎黄灵于中地祀黄帝秋冬各于其方黄帝于五行为土王在四季生于火故火用事之末而祭之三季则否汉魏周隋共行此礼国家土徳乘时亦以每嵗六月土王之日祀黄帝于南郊以后土配所谓合礼今彭祖请用四季祠祀多凭纬候之书且据隂阳之说事涉不经恐难行用又议祭五人帝不称臣云太昊五帝人帝也于国家即为前后之礼无君臣之义若于人帝而称臣则于天帝复何称也议者或云五人帝列于月令分配五时则五神五音五祀五虫五臭五谷皆以备其时之色数非必别有尊崇也后土武徳初令每嵗夏至祭皇地祇于方丘亦以景帝配其坛在京城之北十四里坛制再成下成方十丈上成五丈每祀则地祇及配帝设位于坛上神州及五岳四镇四渎四海五方山林川泽丘陵坟衍原隰并皆从祀神州在坛之第二等五岳以下三十七座在坛下外壝之内丘陵等三十座在壝外其牲地祇及配帝用犊三神州用黝犊一岳镇以下加羊豕各五焉孟冬祭神州于北郊景帝配用黝犊二太宗贞观时奉高祖配地郊中书令房𤣥龄与礼官议以为礼有益于人则祀之神州者国之所託余八州则又不相及近代通祭九州今除余州等八座惟祭皇地祇及神州以正祀典高宗永徽中废神州之祀礼部尚书许敬宗议方丘在祭地之外别有神州谓之北郊分地为二既无典据理又不通请合于一祀以符古义仍并循附式令永垂后则可之唐书萧徳言传方丘既祭地又祭神州北郊皆不经请止一祠诏曰可干封初诏依旧祀神州皇地祇坛依旧于渭水安置太常博士陆遵等议北郊之月古无明文汉光武正月辛未始建北郊东晋成帝咸和中议北郊用正月皆无指据武徳来礼令即用十月为是隂用事故于此时祭之请依旧十月致祭从之武后天册万嵗元年亲享南郊合祭天地睿宗景云三年将祀南郊有司请设皇地祇位先天元年夏五月戊寅有事于北郊辛巳大赦改元曰延和赐内外官陪礼者勲一转民酺五日开元十一年二月壬子如汾隂祀后土开元十一年上将还西京便幸并州兵部尚书张说进言曰陛下今因行幸路由河东有汉武后土之祀此礼亦阙歴代莫能行之愿陛下绍斯坠典以为三农祈谷此诚万姓之福至十二年二月二十二日祠后土于汾隂睢上太史奏荣光出河休气四塞祥风绕坛日扬其光开元二十年九月乙巳中书令萧嵩等奏上开元新礼十一月庚午祀后土于睢上大赦天下开元二十年十一月庚申如汾阴祠后土开元二十年车驾欲幸太原中书令萧嵩上言云十一年亲祀后土为苍生祈谷自是神明昭祐累年丰登有祈必报礼之大者且汉武亲祠睢上前后数回伏请准旧事至后土行报赛之礼上从之至十一月二十一日祀后土于睢上其文曰恭惟坤元道昭品物广大茂育畅于生成庶凭休和惠及黎献博厚之位粤在汾隂肃恭时巡用昭旧典敬以琮币牺牲粢盛庶品备兹瘗礼式展诚悫睿宗皇帝配神作主礼毕令所司刊石于祠所开元二十年萧嵩为中书令改撰新礼祀地一嵗有二祭地仪夏至日祭皇地祇于方丘坛上以髙祖神尧皇帝配座祭神州地祇于坛第一等祭五岳四镇四海四渎五山五川五林五泽五丘五陵五坟五衍五原五隰于内壝之外各依方所立冬后祭神州地祇于北郊以太宗文武圣皇帝配座旧乐用姑洗三成准周礼云函钟之均八变则地祇皆降可得而礼郑𤣥云祭地有二一是大地崑崙为皇地祇则宗伯黄琮所祭者二是帝王封域内之神州则两圭有邸所祭者后礼则不立神州之祀今依前礼为定既曰地祇其乐合用函钟之均八变皇帝夏日至祭方丘仪斋戒前祭七日戒誓皇帝服衮冕前祭二日太尉告高祖神尧皇帝庙如常告之仪孟冬祭神州则告太宗文武圣皇帝庙余并如圜丘之仪陈设前祭三日尚舍直长施大次于外壝东门之外道北南向尚舍奉御铺御座卫尉设文武侍臣次于大次之后文官在左武官在右俱南向设祭官次于东壝之外道南北向西上三师于南壝之外道东诸王于三师之南俱西向北上文官九品以上于祭官之东北向西上介公酅公于南壝之外道西东向诸州使人东方南方于诸王东南西向西方北方于介公酅公西南东向皆北上诸国之客东方南方于诸州使人之南西向西方北方于诸州使人之南东向皆北上武官三品以下七品以上于西壝之外道南北向东上设陈馔幔于内壝东门西门之外道北面南向前祭二日大乐令设宫县之乐于坛南内壝之外树灵鼓于北县之内道之左右余如圜丘仪又为瘗埳于坛之壬地内壝之外方深取足容物南出陛前祭一日奉礼设御位于坛之东南西向设望瘗位于坛西南当瘗埳北向设祭官公卿位于内壝东门之外道南分献官于公卿之南执事者位于其后每等异位俱重行西向北上设御史位于坛上正位于东南隅西向副位西南隅东向设奉礼位于乐县东北赞者二人在南差退俱西向北上设奉礼赞者位于瘗埳西南东向南上设协律郎位于坛上南陛之西东向设太乐令位于北县之间当坛北向设从祭之官三师位于县南道东诸王位于三师之东俱北向西上介公酅公位于道西北向东上文官从一品以下九品以上位于执事之南每等异位重行西向武官三品以下九品以上位于西方当文官每等异位重行东向皆北上诸州使人位东方南方于诸王东南重行北面西上西方北方于介公酅公西南重行北面东上设诸国客使位于内壝南门之外东方南方于诸州使人之东每国异位重行北面西上西方北方于诸州使人之西每国异位重行北面东上设门外位祭官公卿以下皆于东壝之外道南每等异位重行北面西上三师位于南壝之外道东诸王于三师之南俱西向介公酅公于道西东向皆北上文官从一品以下九品以上位于东壝之外祭官之南每等异位重行北向西上武官三品以下九品以上位于西壝之外道南每等异位重行北面东上诸州使人位东方南方于诸王东南重行西面西方北方于介公酅公西南重行东面俱北上设诸国客位东方南方于诸州使人之南每国异位重行西面西方北方于诸州使人之南每国异位重行东面皆北上牲牓于东壝之外当门西向黄牲一居前又黄牲一在北少退𤣥牲一在南少退设廪牺令位于牲西南祝史陪其后俱北向设诸太祝位于牲东各当牲后祝史陪其后俱西向设太常卿省牲位于牲前近北南向设皇地祇酒罇于坛之上下太罇二着罇二牺罇二山罍一在坛上东南隅北向象罇二壶罇二山罍二在坛下皆于南陛之东北向俱西上设配帝着罇二象罇二山罍一在坛上皆于皇地祇酒罇之东北向西上神州太罇二在第一等每方岳镇海渎俱山罇二山川林泽俱蜃罇二丘陵坟衍原隰俱概罇二凡罇各设于神座之左而右向设御洗及设玉币之篚等并如圜丘仪祭日未明五刻太史令郊社令各服其服帅其属升设皇地祇神座于坛上北方南向席以藁秸设高祖神尧皇帝神座于东方西向席以莞设神州地祇神座于第一等东南方席以藁秸又设岳镇海渎以下之座于内壝之内各于其方皆有原隰丘陵坟衍之座又设中岳以下之座于坛之西南俱内向自神州以下六十八位席皆以莞设神位各于座首省牲器銮驾出宫服以衮冕余如上辛圜丘仪奠玉帛祭日未明三刻诸祭官各服其服郊社令良醖令各帅其属入实尊罍玉币太官令帅进馔者入实馔及礼官就位御史太祝行扫除等并如圜丘仪驾将至谒者赞引各引祭官从祭官客使等俱就门外位驾至大次门外回辂南向将军降立于辂左侍中进当銮驾前跪奏称侍中臣某言请降辂俯伏兴还复侍位五品以上从祭之官皆就壝外位大乐令帅工人二舞次入就位文舞入陈于县内武舞立于县南道西谒者引司空入行扫除讫出复位皇帝停大次半刻顷谒者赞引各引祝官通事舍人分引从祀羣官介公酅公诸方客使皆先入就位太常博士引太常卿立于大次门外当门北向侍中版奏外办皇帝服衮冕出次华盖侍卫如常仪博士引太常卿太常卿引皇帝至中壝门外殿中监进大圭尚衣奉御又以镇圭授殿中监皇帝搢大圭执镇圭华盖仗衞停于门外侍者从入谒者引礼部尚书太常少卿陪从如常仪皇帝至版位太常卿请再拜及请行事并如圜丘仪协律郎举麾工鼓柷奏顺和之乐乃以林钟为宫太蔟为商姑洗为征南吕为羽作文武之舞乐舞八成偃麾戛敔乐止太常卿前奏称请再拜退复位皇帝再拜奉礼曰衆官再拜在位者皆再拜皇帝奠玉币及奏乐之节并如圜丘登歌作肃和之乐以应钟之均太常卿引皇帝进北向跪奠于皇地祇神座俯伏兴及奠配座并如圜丘仪进熟皇帝既升奠玉币太官令陈馔之仪如圜丘俎初入门奏雍和之乐以太蔟之均馔至陛乐止祝史俱进跪彻毛血之豆降自东陛以出诸太祝迎引于坛上各设于神座前设讫谒者引司徒太官令帅进馔者降自东陛以出司徒复位诸太祝还罇前又进设岳镇以下之馔相次而毕太常卿引皇帝诣罍洗乐作其盥洗酌献跪奠奏乐之仪并如圜丘太祝持版进于神座之右东向跪读祝文曰维某年嵗次月朔日子嗣天子臣某敢昭告于皇地祇干道运行日躔北至景风应序离气效时嘉承至和肃若旧典敬以玉帛牺齐粢盛庶品备兹祗瘗式表诚悫高祖神尧皇帝配神作主尚飨太祝俯伏兴皇帝再拜初读祝文讫乐作太祝进跪奠版于神座兴还罇所皇帝拜讫乐止太常卿引皇帝诣配帝酒罇所执罇者举幂侍中取爵于坫进皇帝受爵侍中赞酌汎齐讫乐作太常卿引皇帝进高祖神尧皇帝神座前东向跪奠爵俯伏兴太常卿引皇帝少退东向立乐止太祝持版进于神座之右北向跪读祝文曰维某年嵗次月朔日子孝孙开元神武皇帝臣某敢昭告于高祖神尧皇帝时维夏至肃若训典用祗祭于皇地祇维高祖徳叶二仪道兼三统礼膺光配敢率旧章谨以制币牺齐粢盛庶品肃雍明荐作主侑神尚飨太祝俯伏兴皇帝再拜初读祝文讫乐作太祝进奠版于神座兴还罇前皇帝饮福受胙及亚献终献盥洗酌献饮福并如圜丘仪初太尉将升献谒者一人引献官诣罍洗盥洗匏爵讫升自巳陛诣酒罇所执罇者举幂酌汎齐进奠于神州座前引降还本位谒者五人次引献官各诣罍洗盥洗讫各诣酒罇所俱酌醍齐讫引献官各进奠爵于诸方岳镇海渎首座余座皆祝史助奠相次而毕引还本位又赞引五人各引献官诣罍洗盥洗诣酒罇所酌沈齐献山川林泽如岳镇之仪讫又引献官诣罍洗盥洗讫诣酒罇所俱酌清酒献丘陵以下及斋郎助奠如上仪讫各引还本位武舞六成乐止舞献俱毕诸祝彻豆及赐胙皇帝再拜奏乐并如圜丘仪太常卿前奏请就望瘗位太常卿引皇帝乐作皇帝就望瘗位北向立乐止于羣官将拜上下诸祝各执篚进神座前取玉帛斋郎以俎载神州以上牲体稷黍饭爵酒各由其陛降坛北行当瘗埳西行诸太祝以玉币馔物置于埳诸祝又以岳镇以下之礼币及牲体皆从瘗奉礼曰可瘗埳东西厢各二人寘土半埳太常卿前奏礼毕引皇帝还大次乐作从祀羣官诸方客使御史以下出并如圜丘仪其祝版燔于斋所銮驾还宫如圜丘仪开元二十一年诏夏至日祀皇地祇于方丘以高祖配立冬祭神州于北郊以太宗配天寳五年诏皇王之典聿修于百代郊祭之仪允属于三灵圣人既因时以制宜王者亦缘情以定礼且尊莫大于天地礼莫崇于祖宗严配昭升岂宜异数今烝尝之献既着于常式南北之郊未展于时享自今以后每嵗四时孟月先择吉日祭昊天上帝其皇地祇合祭以次日祭九宫坛皆令宰臣行礼奠祭务崇蠲洁称朕意焉册府元龟代宗大厯十二年秋八月増修北郊坛斋宫二十五间唐文宗太和三年六月太常寺奏北郊祀皇地祇坛先阙斋宫请准祠列置一所可之后土武徳九年二月戊寅亲祠社稷武徳贞观之制仲春仲秋时戊日祭大社大稷社以勾龙配稷以后稷配社稷各用太牢一牲色并黑笾豆簠簋各二铏俎各三季冬蜡之明日又祭社稷于社宫如春秋二仲之礼通典唐社稷亦在含光门内之右册府元龟武徳九年正月丙子诏曰厚地载物社主其祭嘉谷养民稷惟元祀列圣垂范昔王通训建邦正位莫此为先爰暨都邑建于州里冢土之滨咸极庄敬所以劝农务本修始报功敦序教义整齐风俗末代浇浮祀典亏替时逢丧乱仁惠弛薄坛壝阙昭备之礼乡闾无纪合之训朕握图受厯菲食卑宫奉珪璧以尊严洁粢盛而禋燎尚想躬稼厉精治本永言享祀宜存亿纪是以吉日维戊亲祀大社率从百僚以祈九谷今既南亩俶载东作方兴九州致祀宜尽祇肃四方之民咸勤殖艺随其姓类命为宗社京邑庶士台省羣官里闬相从共遵社法以时供祀各申祈报兼行宴醑之义用洽乡党之欢且立节文明为典制进退俯仰登降折旋明加诲厉递相劝奖齐之以礼有耻且格布告天下即宣遵用戊寅亲祀社稷通典唐初为帝社亦曰籍田坛贞观三年太宗将亲耕给事中孔颖达议曰礼天子籍田南郊诸侯东郊晋武帝犹南郊今帝社乃东坛未合于古太宗曰书称平秩东作而青辂黛耜顺春气也吾方位少阳田宜于东郊乃耕于东郊咸亨五年五月己未诏春秋二社本以祈农如闻此外别为邑会此后除二社外不得聚集有司严加禁止长寿元年九月大赦改元改用九月社神龙元年五月乙酉立太庙社稷于东都先农初为帝社亦曰籍田坛垂拱中武后籍田坛曰先农坛神龙元年礼部尚书祝钦明议曰周颂载芟春籍田而祈社稷礼天子为籍千亩诸侯百亩则缘田为社曰王社侯社今曰先农失王社之义宜正名为帝社太常少卿韦叔夏博士张齐贤等议曰祭法王者立太社然后立王社所置之地则无传也汉兴已有官社未立官稷乃立于官社之后以夏禹配官社以后稷配官稷臣瓉曰高祖立汉社稷所谓太社也官社配以禹所谓王社也至光武乃不立官稷相承至今魏以官社为帝社故挚虞谓魏氏故事立太社是也晋或废或置皆无处所或曰二社并处而王社居西崔氏皇甫氏皆曰王社在籍田案衞宏汉仪春始东耕于籍田引传先农则神农也又五经要义曰坛于田以祀先农如社魏秦静议风伯雨师灵星先农社稷为国六神晋太始四年耕于东郊以太牢祀先农周隋旧仪及国朝先农皆祭神农于帝社配以后稷则王社先农不可一也今宜于籍田立帝社帝稷配以禹弃则先农帝社并祠叶于周之载芟之义钦明又议曰籍田之祭本王社古之祀先农勾龙后稷也烈山之子亦谓之农而周弃继之皆祀为稷共工之子曰后土汤胜夏欲迁而不可故二神社稷主也黄帝以降不以羲农列常祀岂社稷而祭神农乎社稷之祭不取神农耒耜大功而专于共工烈山盖以三皇洪荒之迹无取为教彼秦静何人而知社稷先农为二而籍田有二坛乎先农王社一也皆后稷勾龙异名而分祭牲以四牢钦明又言汉祀禹谬也今欲立王社先农之号而未决乃更加二祀不可叔夏齐贤等乃奏言经无先农礼曰王自为立社曰王社先儒以为在籍田也永徽中犹曰籍田垂拱后乃为先农然则先农与社一人今先农坛请改为帝社坛以合古王社之义其祭凖令以孟春吉亥祠后土以勾龙氏配于是为帝社坛又立帝稷坛于西如太社太稷而坛不设方色以异于太社张齐贤传齐贤迁博士时东都置太社礼部尚书祝钦明问礼官博士周宗田主用所宜木今社主石奈何齐贤与太常少卿韦叔夏国子司业郭山恽尹知章等议春秋君以军行祓社衅鼓祝奉以从故曰不用命戮于社社主用石以可奉而行也崔灵恩曰社主用石以地产最实欤吕氏春秋言殷人社用石后魏天平中迁太社石主其来尚矣周之田主用所宜木其民间之社欤非太社也于是旧主长尺有六寸方尺七寸问博士云何齐贤等议社主之制礼无𫝊天子亲征载以行则非过重礼社祭土主隂气韩诗外𫝊天子太社方五丈诸侯半之五土数社主宜长五尺以凖数五方二尺以凖隂偶剡其上以象物生方其下以象地体埋半土中本末均也请度以古尺云又问社稷坛堕四方用色而中不数尺冒黄土谓何齐贤等曰天子太社度广五尺分四方上冒黄土象王者覆被四方然则当以黄土覆坛上旧坛上不数尺覆被之狭乖于古于是以方色饰坛四面及陛而黄土全覆上焉祭牲皆太牢其后改先农曰帝社又立帝稷皆齐贤等参定起居舍人王仲邱撰成百五十卷名曰大唐开元礼二十年九月颁所司行用焉以社稷及帝社为中祀州县之社稷为小祀社稷之坛广五丈以五土为之社以后土配稷以后稷配以太罇实醍齐着罇实盎齐皆二山罍一州县之社稷以象罇二实醍齐以两圭有邸币以黑小祀币以白笾豆皆十簋二簠二铏三俎三州县祭笾豆皆八簋二簠二俎三春秋祭牲皆太牢以黑孟春祭帝社及配座笾豆皆十簋二簠二㽅三铏三俎三仲春仲秋上戊祭太社太稷旧乐用姑洗之均三变社稷之祀于礼为尊岂同丘陵止用三变合依地祗用函钟之均八变之乐皇帝仲春仲秋上戊祭太社太稷仪斋戒陈设前祭三日尚舍直长施大次于社宫西门之外道北南向尚舍奉御铺御座卫尉设文武侍臣次于大次之后文官在左武官在右俱南向设诸祭官次于斋坊之内三师于北门之外诸王于三师之北俱东向南上文官从一品以下九品以上于斋坊南门之外重行东向北上介公酅公于北门之外道东西向以南为上诸州使人东方南方于诸王西北东面西方北方于介公酅公东北俱南上武官三品以下九品以上于东门之外道北南向以西为上诸国之客于东门之外东方南方于武官东北南向西方北方于道南北向俱以西为上前祭二日太乐令设宫县于坛北东方西方磬簴起南钟簴次之南方北方磬簴起东钟簴次之设十二镈钟于编悬之间各依辰位树灵鼓于南悬之内道之左右植建鼓于四隅置柷敔于悬内设歌钟歌磬各于坛上近北南向皆磬簴在西其匏竹者各立于坛下南向相对为首诸工人各位于悬后东方西方以南为上南方北方以东为上右校清扫内外又为瘗埳二于南门之内于稷坛西南方深取足容物北出陛前祭一日奉礼设位北门之内当社稷之坛北南向又设望瘗位于西门之内当瘗埳南向设祭官公卿位于西门之内道北执事位于其后少北每等异位俱重行东面以南为上设御史位于坛上正位于太社坛东北隅西向副位于太稷坛西北隅东向设奉礼位于乐悬西北赞者二人在北差退俱东面南上又设奉礼赞者位于瘗埳西北东向北上设协律郎位各于坛之上东北隅俱西向设太乐令位于南悬之门南向设祭官位三师位于北门之内道西俱南面东上设介公酅公位于道东南面西上文官从一品以下九品以上位于执事北每等异位俱重行东向武官三品以下九品以上位于东方值文官每等异位重行西向皆以南为上诸州使人位东方南方于北门之内道西于诸王西北重行南向以东为上西方北方于道东于介公酅公东北重行南向以西为上诸蕃客位于北门之内东方南方于诸州使人之西每国异位重行南向以东为上西方北方于诸州使人之东每国异位重行南向以西为上设门外位祭官公卿以下皆于西门之外道南每等异位重行北向以东为上三师位于北门之外道西诸王于三师之北俱东向介公酅公位于道东西向皆以南为上文官从一品以下九品以上位于西门之外祭官之南每等异位重行北向以东为上武官三品以下九品以上位于东门之外道北每等异位重行南向以西为上诸州使人位东方南方于诸王西北重行东向西方北方于介公酅公东北重行西向俱南上诸国客位东方南方于武官东北每国异位重行南向西方北方于道南每国异位重行北向皆以西为上设酒罇之位太社太罇二着罇二山罍二坛上西北隅设后土氏象罇二着罇二山罍二于太社酒罇之西俱南向东上各置于坫皆加勺幂设太稷后稷酒罇于其坛上如太社后土之仪设御洗各于太社太稷坛之西北南向亚献之洗又各于西北南向俱罍水在洗西篚在洗东北肆执罇罍篚羃者位于罇罍篚羃之后各设玉币之篚于坛上罇坫之所晡后谒者引光禄卿诣厨省馔具讫还斋所祭日未明十刻太官令帅宰人以鸾刀割牲祝史以豆取毛血置于馔所遂烹牲未明五刻太史令郊社令各服其服升设太社太稷神座各于坛上近南北向设后土氏于太社神座之右后稷氏于太稷神座之左俱东向席皆以莞设神座各于座首銮驾出宫奠玉帛祭日未明三刻诸祭官各服其服郊社令良醖令各帅其属入实罇罍玉币太官令帅进馔者实诸笾豆簠簋皆设于神厨未明二刻奉礼帅赞者先入就位赞引引御史诸太祝及令史祝史与执罇罍篚羃者入自西门当太社坛北重行南面以东为上立定奉礼曰再拜赞者承𫝊御史以下皆再拜讫执罇者各升自西陛立于罇所执罍洗篚羃者各就位赞引引御史诸太祝诣太社坛西陛升行扫除于上令史祝史行扫除于下降又诣太稷坛行扫除如太社之仪讫各就位驾将至谒者赞引各引祭官通事舍人分引从祭羣官客使俱就门外位驾至大次门外回辂南向将军降立于辂右侍中进当銮驾前跪奏称侍中臣某奏请降辂俯伏兴还复位皇帝降辂之大次谒者文武五品以上从祭羣官皆就门外立太乐令帅工人二舞次入就位文舞入陈于悬内武舞立于悬北道东谒者引司空入就位立定奉礼曰再拜司空再拜讫谒者引司空诣坛西陛升行扫除于上升稷坛亦如之讫降行乐悬于上讫引就门外位皇帝停大次半刻顷谒者赞引各引祭官通事舍人分引从祭文武羣官介公酅公诸客使先入就位太常博士引太常卿立于大次门外当门北向侍中版奏外办皇帝服绣冕出次华盖侍卫停于门外近侍者从入如常仪谒者引礼部尚书太常少卿陪从如常皇帝至版位南向立谒者赞引各引祭官次入就位立定太常卿前奏称请再拜退复位皇帝再拜奉礼曰衆官再拜在位者皆再拜其先拜者不拜太常卿前奏有司谨具请行事退复位协律郎跪俯伏举麾鼓柷奏顺和之乐乃以函钟为均文舞八成偃麾戛敔乐止太常卿前奏称请再拜退复位皇帝再拜奉礼曰衆官再拜在位者皆再拜诸太祝俱取玉币于篚各立于罇所太常卿引皇帝太和之乐作皇帝诣太社坛升自北陛侍中中书令下及左右侍卫量人从升皇帝升南向立乐止太祝加玉于币以授侍中侍中奉玉币西向进皇帝搢镇圭受玉币登歌作肃和之乐乃以应钟之均太常卿引皇帝进南向跪奠于太社神座俯伏兴太常卿引皇帝少退南向再拜太常卿引皇帝于东方西向太祝以币授侍中侍中奉币南向进皇帝受币太常卿引皇帝进西向跪奠于后土氏神座俯伏兴太常卿引皇帝少退西向再拜讫登歌止太常卿引皇帝降自北陛乐作太常卿引皇帝诣太稷坛升自北陛南向立乐止太祝加玉于币以授侍中侍中奉玉币西向进皇帝受玉币登歌作太常卿引皇帝进南向跪奠于太稷神座俯伏兴太常卿引皇帝少退南向再拜讫太常卿引皇帝立于东方西向太祝以币授侍中侍中奉币南向进皇帝受币太常卿引皇帝进西向跪奠于后稷氏神座俯伏兴太常卿引皇帝少退西向再拜讫登歌止太常卿引皇帝降自北陛乐作皇帝还版位南向立乐止初羣官拜讫祝史各奉毛血之豆立于门外登歌止祝史奉毛血入各由其陛升诸太祝迎取于坛上俱进奠于神座前诸太祝与祝史退立于罇所进熟皇帝既升奠玉帛太官令出帅进馔者奉馔陈于西门外谒者引司徒出诣馔所司徒奉太社之俎初皇帝既至位乐止太官令引馔入太社太稷之馔入自正门配座之馔入自左闼俎初入门永和之乐作以太蔟之均馔至陛乐止祝史各进彻毛血之豆降自西陛以出太社太稷之馔升自北陛配座之馔升自西陛诸太祝迎引于坛上各设于神座前设讫谒者引司徒以下降自西陛复位诸太祝还罇所太常卿引皇帝诣罍洗乐作其盥洗之仪并如圜丘太常卿引皇帝乐作皇帝诣太社坛升自北陛乐止谒者引司徒升自西陛立于罇所斋郎奉俎从升立于司徒之后太常卿引皇帝诣太社酒罇所执罇者举羃侍中赞酌醴齐寿和之乐作太常卿引皇帝进太社神座前南向跪奠爵俯伏兴太常卿引皇帝少退南向立乐止太祝持版进于神座之右西面跪读祝文曰维某年嵗次月朔日嗣天子某敢昭告于太社维神徳兼博厚道着方直载生品物含𢎞庶类谨因仲春仲秋祗率常礼敬以玉帛一元大武柔毛刚鬛明粢芗合芗萁嘉蔬嘉荐醴齐备兹禋瘗用伸报本以后土勾龙氏配神作主尚飨讫兴皇帝再拜初读祝文讫乐作太祝进奠版于神座前还罇所皇帝拜讫乐止太常卿引皇帝诣后土氏酒罇所执罇者举羃侍中取爵于坫进皇帝受爵侍中赞酌醴齐乐作太常卿引皇帝进后土氏神座前西向跪奠爵俯伏兴太常卿引皇帝少退西向立太祝持版进于神座之左南面跪读祝文曰维某年嵗次月朔日开元神武皇帝某敢昭告于后土氏爰兹仲春仲秋揆日卜吉恭修常祀荐于太社维神功着水土平易九州昭配之义实惟通典谨以制币一元大武柔毛刚鬛明粢芗合芗萁嘉荐醴齐陈于表位作主侑神尚飨讫兴皇帝再拜初读祝文讫乐作太祝进奠版于神座前还罇所皇帝拜讫乐止太常卿引皇帝进太社神位前南向立乐作太祝各以爵酌上罇福酒合置一爵讫太祝持爵授侍中侍中受爵东向进皇帝拜受爵跪祭酒啐酒奠爵俯伏兴太祝帅斋郎进俎太祝减太社神座前三牲胙肉各置一俎上太祝以俎授司徒司徒持俎东向以次进皇帝每受以授左右皇帝跪取爵遂饮卒爵侍中进受爵复于坫皇帝俯伏兴再拜乐止太常卿引皇帝乐作皇帝降自北陛诣罍洗乐止谒者引司徒降自西陛以从皇帝至罍洗盥手洗爵侍中黄门侍郎赞洗如常讫太常卿引皇帝乐作皇帝诣太稷坛升自北陛乐止谒者引三公三公与斋郎奉俎升自西陛立于罇所皇帝诣太稷酒罇所执罇者举羃侍中赞酌醴齐乐作太常卿引皇帝少退南向立乐止太祝持版进于神座之右西向跪读祝文曰维某年嵗次月朔日嗣天子某敢昭告于太稷维神播生百谷首兹八政用而不匮功济羣黎恭以玉帛一元大武柔毛刚鬛明粢芗合芗萁嘉荐醴齐式陈瘗祭备修常礼以后稷弃配神作主尚飨讫兴皇帝再拜初读祝文讫乐作太祝进奠版于神座还罇所皇帝拜讫乐止太常卿引皇帝诣后稷氏酒罇所执罇者举羃侍中取爵于坫进皇帝受爵侍中赞酌醴齐乐作太常卿引皇帝诣后稷氏神座前西向跪奠爵俯伏兴太常卿引皇帝少退西向立乐止太祝持版进于神座之左南面跪读祝文曰维某年嵗次月朔日开元神武皇帝某敢昭告于后稷氏爰以仲春式择吉辰敬修常礼荐于太稷维神功叶稼穑阐修农政允兹从祀用率旧章谨以制币一元大武柔毛刚鬛明粢芗合芗萁嘉荐醴齐陈于表位作主配神尚飨讫兴皇帝再拜初读祝文讫乐作太祝进奠版于神座前还罇所皇帝拜讫乐止太常卿引皇帝进太稷神座前南向立乐作皇帝饮福受胙如太社之仪讫乐止太常卿引皇帝乐作皇帝降自北陛还版位南向立乐止谒者引司徒降自西陛复位文舞出鼓柷作舒和之乐出讫戛敔乐止武舞入鼓柷作舒和之乐立定戛敔乐止皇帝献后土氏将毕谒者引太尉诣罍洗盥手洗爵讫谒者引太尉自西陛升坛诣太社酒罇所执罇者举羃太尉酌盎齐武舞作谒者引太尉进太社神座前南向跪奠爵兴谒者引太尉少退南向再拜谒者引太尉诣后土氏酒罇所取爵于坫执罇者举羃太尉酌盎齐谒者引太尉进后土氏神座前西向跪奠爵兴谒者引太尉少退西向再拜谒者引太尉进太社神座前南向立太祝各以爵酌罍福酒合置一爵讫太祝持爵进太尉之右东向立太尉再拜受爵跪祭酒遂饮卒爵太祝进受爵复于坫太尉兴再拜谒者引太尉降自西陛诣罍洗爵诣太稷坛升献如太社之仪讫引降复位初太尉献后土将毕谒者引光禄卿诣罍洗盥手洗爵升酌盎齐终献如亚献之仪讫谒者引光禄卿降复位武舞六成乐止舞献俱毕诸太祝各彻豆还罇所奉礼曰赐胙赞者唱衆官再拜在位者皆再拜已饮福受胙者不拜顺和之乐作太常卿奏称请再拜退复位皇帝再拜奉礼曰衆官再拜在位者皆再拜乐一成止太常卿前奏请就望瘗位太常卿引皇帝乐作皇帝就望瘗位南向立乐止羣官将拜诸太祝各执篚进神座前取币斋郎以俎载牲体稷黍饭爵酒各由其陛降坛南行当瘗埳西行诸太祝以玉币馔置于埳讫奉礼曰可瘗东西面各四人寘土半埳太常卿前奏礼毕太常卿引皇帝还大次乐作皇帝出门殿中监前受镇圭以授尚衣奉御殿中监又前受大圭华盖侍卫如常仪皇帝入次乐止谒者赞引引祭官通事舍人分引从祭羣官诸方客使以次出赞引引御史以下俱复执事位立定奉礼曰再拜御史以下皆再拜赞引引工人二舞以次出其祝版燔于斋所銮驾还宫诸州祭社稷仪前三日刺史散斋于别寝二日致斋于事一日亚献以下应祭之官散斋二日各于正寝致斋一日皆于坛所诸从祭之官各清斋于公馆一日前二日本司先扫除坛之内外为瘗埳二于坛西门之外道北南向设刺史次于坛西门之外道北南向设祭官已下次于刺史次西北俱南向以东为上前一日晡后本司帅其属守社稷坛四门去壝九十步所禁止行人本司设刺史位于北门之内道西南向设亚献终献位于社稷坛西北设掌事者位于西门之内道北俱每等异位东向南上设赞唱者位于终献东北东面南上设州官位于祭官掌事者之北东面府官位于东方当州官西面俱重行南上设望瘗位于埳北南向东上设门外位祭官以下于西门之外道南州官于祭官之南俱重行北面以东为上府官于东门之外道南重行北面以西为上掌事者以罇坫升自西阶各设于坛上西北隅配座之罇在西俱南向东上皆加勺羃社稷皆一爵配座皆爵四各置于坫设洗于社稷北陛之西去坛三步所南向罍各在洗西加勺羃篚在洗东北肆实爵六巾二加羃祭日未明烹牲于厨夙兴掌馔者实以祭器本司帅掌事者以席入自西门诣坛西阶升设社稷神座各于坛上近南北向又设后土氏神座于社神之左后稷氏神座于稷神之左俱东向质明诸祭官及从祭之官各服其服本司帅掌事者入实罇罍祝版各置于坫祝以币各置于篚与血豆俱设于馔所赞唱者先入就位祝与执罇罍篚者入自西门当社坛北重行南向以东为上立定赞唱者曰再拜祝以下皆再拜执罇者升自西阶立于罇所执罍篚者各就位诣社坛升自西阶行扫除讫降诣稷坛升扫除如社坛之仪降扫除于下讫皆就位刺史将至赞礼者引祭官及从祭之官与掌事者俱就门外位刺史至参军事引之次赞唱者先入就位刺史停于次少顷服祭服出次参军事引刺史入自西门就位南向参军事立于刺史之东少退南向赞礼者引祭官以下及从祭之官以次入就位立定赞唱者曰再拜刺史以下皆再拜参军事少进刺史之左西面白请行事退复位本司帅执馔者奉馔陈于西门之外祝以币授刺史参军事引刺史北阶升社坛南向跪奠币于社神座前讫兴少退再拜祝又以币授刺史参军事引刺史升稷坛南向跪奠币于稷神座如社坛之仪讫参军事引刺史降复位本司引馔入社稷之馔升自北阶配座之馔升自西阶诸祝迎引于坛上设于神座前本司与执馔者降自西阶复位诸祝各还罇所参军事引刺史诣罍洗执罍者酌水执洗者跪取盘兴承水刺史盥手执篚者跪取巾于篚兴进刺史帨手讫执篚者受巾跪奠于篚兴执罇者跪取爵兴以进刺史受爵执罍者酌水刺史洗爵执篚者跪取巾于篚兴进刺史拭爵讫受巾奠于篚奉盘者跪奠盘兴参军事引刺史自社坛北阶升诣社神酒罇所执罇者举羃刺史酌醴齐参军事引刺史诣社神座前南向跪奠爵兴少退南向立祝持版进于神座之右西向跪读祝文曰维某年嵗次月朔日某官姓名敢昭告于社神维神徳兼博厚道着方直载生品物含养庶类谨因仲春祗修常礼恭以制币牺齐粢盛庶品备兹明荐用伸报本以后土勾龙氏配神作主尚飨讫祝兴刺史再拜祝进跪奠版于神座兴还罇所刺史拜讫参军事引刺史诣配座酒罇所取爵于坫执罇者举羃刺史酌醴齐参军事引诣后土氏神座前西向跪奠爵兴少退西向立祝持版进于后土氏前祝文曰爰兹仲春厥日惟戊敬修常祀荐于社神惟神功着水土平易九州昭配之仪实通祀典谨以牺齐粢盛庶品式陈明荐作主侑神尚飨祝兴刺史再拜祝进跪奠版于神座兴还罇所刺史拜讫参军事引刺史进当社神座南向立祝各以爵酌福酒合置一爵祝持爵进于刺史之右东向立刺史再拜受爵跪祭啐酒奠爵兴祝帅执馔者以俎进减社神座前胙肉共置一俎上兴祝持俎东向进刺史受以授左右刺史跪取爵饮卒爵祝进受爵复于坫刺史兴再拜参军事引刺史降自北阶诣罍洗盥手洗爵自稷坛北阶升诣稷神酒罇所执罇者举羃刺史酌醴齐参军事引刺史诣稷神座前南向跪奠爵兴少退南向立祝持版进于神座之右曰敢昭告于稷神惟神播生百谷首兹八政用而不匮功济羣黎恭以制币牺齐粢盛庶品祗奉旧章备兹瘗礼以后稷弃配神作主尚飨讫祝兴刺史再拜祝进跪奠版于神座兴还罇所刺史拜讫参军事引刺史诣配座酒罇所刺史取爵于坫执罇者举羃刺史酌醴齐参军事引刺史诣后稷氏座前西向跪奠爵兴少退西向立祝持版进于神座之右南面跪读祝文曰敢昭告于后稷氏爰以仲春恭修常礼荐于稷神惟神功叶稼穑阐修农政允兹从祀用率旧章谨以牺齐粢盛庶品式陈明荐作主配神尚飨讫祝兴刺史再拜祝进跪奠版于神座兴还罇所刺史拜讫参军事引刺史诣稷神座前南向立饮福受胙如社坛之仪讫参军事引刺史降自本阶还本位初刺史献将毕赞者引亚献诣罍洗盥手洗爵升献如刺史之仪亚献将毕赞礼者引终献诣罍洗升酌终献如亚献之仪讫降复位诸祝各进神座前跪彻豆兴还罇所赞唱曰赐胙再拜非饮福受胙者皆再拜赞唱者又曰再拜刺史以下皆再拜参军事少进刺史之左西面白请就望瘗位参军事引刺史就望瘗位西向立祝于神座前取币及血寘于埳赞唱者曰可瘗东西面各二人寘土半埳参军事进刺史左白礼毕引刺史出还次赞礼者引祭官以下次出诸祝及执罇罍篚者降复掌事位赞唱者曰再拜祝以下皆再拜以出其祝版燔于斋所诸里祭社稷仪前一日社正及诸社人应祭者各清斋一日于家正寝应设馔之家先修治神树之下又为瘗埳于神树之北深取足容于物掌事设社正位于稷座西北十步东面诸社人位于其后东面南上设祝奉血豆位于瘗埳之北南向祭器之数每座罇酒二并勺一以巾覆之俎一笾二豆二爵二簠二簋二祭日未明烹牲于厨夙兴掌馔者入实祭器掌事者以席入社神之席设于神树下稷神之席设于神树西俱北向质明社正以下各服其服掌事者以盥水器入设于神树北十步所加勺巾二爵一于其下盛以箱又以酒罇入设于神北近西社神之罇在东稷神之罇在西俱东上南向置爵及祝版于罇下执罇者立于罇后掌事者入实罇酒讫祝及执罇者入当社神北南向以东为上皆再拜执酒罇者就罇后立其执盥者就盥器后立赞礼者引社正以下俱就位立定赞礼者赞再拜社正以下皆再拜祝诣罇所赞礼者赞再拜社正以下皆再拜掌事者以馔入各设于神座前菹醢居前左右厢黍稷在其间俎居其外讫掌事者出赞礼者引社正诣社神座前跪奠酒于馔左兴少退南向立祝持版进社神座东西面跪读祝文曰维某年嵗次月朔日某坊社正姓名合社若干人等今昭告于社神惟神载育黎元长兹庶物时属仲春日维吉戊谨率常礼恭用特牲清酌粢盛庶品祗荐社神尚飨祝兴社正以下及社人等俱再拜赞礼者引社正诣稷神罇所取爵酌酒讫赞礼者引社正诣稷神座前南向跪奠酒于馔右兴少退南向立祝持版进稷神座西东向跪读祝文曰若干人等敢昭告于稷神维神生兹百谷粒此羣黎今仲春吉戊谨率常礼恭以特牲清酌粢盛庶品祗荐于稷神尚飨祝兴社正以下及社人俱再拜赞礼者引社正立于社神座前南向立祝以爵酌社稷神福酒合置一爵进社正之右社正再拜受酒讫跪祭酒遂饮卒爵祝受爵还罇所社正兴再拜赞礼者引社正还本位立定赞礼者赞再拜社正及社人俱再拜讫祝以血寘于埳埳东西各一人寘土半埳赞礼者少前白礼毕引社正等出祝与执罇者复位再拜讫出余馔社人等俱于此馂如常会之仪其祝版燔于祭所开元二十二年三月诏州县社仍用牲牢天寳元年十月戊寅诏社为九土之尊稷乃五谷之长祭官宜精洁其社坛侧禁樵牧三载二月戊寅诏社稷升为大祀以四时致祭后又依开元礼为中祀通典天寳三载诏社稷列为中祀颇紊大猷自今以后社稷及日月五星并升为大祀仍以四时致祭至徳二载秋九月壬寅广平王统朔方安西回纥南蛮大食之衆与贼将战于香积寺西北贼军大败弃京城东走癸卯复西京甲辰捷书至行在即日遣裴冕入京启告郊庙社稷文献通考开元十九年正月三十日勅普天率土崇徳报功飨祀维殷刲割滋广非所以全惠养之道协灵祇之心其春秋二时社及释奠天下诸州府县等并停牲牢唯用酒脯务存修洁足展诚敬自今以为常式至二十二年三月二十五日勅春秋祈报郡县常礼比不用牲岂云血祭隂祀贵臭神何以歆自今以后州县祭祀特以牲牢宜依常式其年六月二十八日勅大祀中祀及州县社稷依式合用牲牢余并用酒脯至贞元五年九月十二日国子祭酒包佶奏春秋祭社稷准礼天子社稷皆太牢至大厯六年十月三日勅中祀少牢社稷是中祀至今未改勅㫖宜准礼用太牢唐㑹要卷十上卷十下钦定四库全书唐㑹要卷十下宋王溥撰籍田贞观三年正月癸亥亲耕籍田太宗贞观三年正月亲祭先农躬御耒耜籍于千亩之甸初晋时南迁后魏来自云朔中原分裂未暇议典制代歴周隋此礼久废而今始行之观者莫不骇跃于是秘书郎岑文本献籍田颂以美之初议籍田方面所在给事中孔颖达曰礼天子籍田于南郊诸侯于东郊晋武帝犹于东南今于城东置坛不合古礼太宗曰礼縁人情亦何常之有且虞书云平秩东作则是尧舜敬授人时已在东矣又乘青辂推黛耜者所以顺于春气故知合在东方且朕见居少阳之地田于东郊盖其宜矣于是遂定自后每嵗常令有司行事皇帝孟春吉亥享先农遂以耕籍前享一日奉礼设御坐于坛东西向望瘗位于坛西南北向从官位于内壝东门之内道南执事者居后奉礼位于东门东北賛者在南又设御耕籍位于外壝南门之外十步南向从耕三公诸王尚书卿位于御坐东南重行西向以其推数为列其三公诸王尚书卿等非耕者位于耕者之东重行西向北上介公酅公于御位西南东向北上尚舍设御耒席于三公之北少西南向奉礼又设司农卿之位于南少退诸执耒耜者位于公卿耕者之后非耕者之前西向皇帝已享先农乃以金根车载耒耜于御者间皇帝乘车自行宫降大次乗黄令以耒耜授廪牺令横执之左耜寘于席遂守之皇帝将望瘗谒者引三公及从耕侍耕者司农卿与执耒耜者皆就位皇帝出就耕位南向立廪牺令进耒席南北向解韬出耒执以兴少退北向立司农卿进受之以授侍中奉以进皇帝受之耕三推侍中前受耒耜反之司农卿司农卿反之廪牺令廪牺令复耒于韬执以兴复位皇帝初耕执耒者皆以耒耜授侍耕者皇帝耕止三公诸王耕五推尚书卿九推执耒者前受之皇帝还入自南门出内壝东门入大次享官从享者出太常卿帅其属耕于千亩皇帝还宫明日班劳酒于太极殿如元㑹不贺不为寿籍田之谷敛而贮之神仓以供粢盛及五齐三酒穰藁以食牲先农唐初为帝社亦曰籍田坛永徽三年正月丁亥耕籍田丁亥亲享先农御耒耜率公卿耕于籍田赐羣官帛各有差干封二年正月行籍田之礼躬秉耒耜而九推礼官奏陛下合三推上曰朕以身帅下自当过之恨不终千亩耳初将耕籍田阅耒耜有雕刻文饰者谓左右曰田器农人执之在于朴素岂尚文饰乎乃命撤之仪凤二年正月乙亥耕籍田帝亲耕籍田于东郊礼毕作籍田赋以示羣臣三年五月幸籍田所观区种手种数区景云三年亲耕籍田则天时改籍田坛为先农神龙元年礼部尚书祝钦明议曰周颂载芟春籍田而祈社稷礼天子为籍千亩诸侯百亩则缘田为社曰王社侯社今曰先农失王社之义宜正名为帝社太常少卿韦叔夏博士张齐贤等议曰祭法王者立太社然后立王社所置之地则无𫝊也汉兴已有官社未立官稷乃立于官社之后以夏禹配官社以后稷配官稷臣瓒曰高祖立汉社稷所谓太社也官社配以禹所谓王社也至光武乃不立官稷相承至今魏以官社为帝社故挚虞谓魏氏故事立太社是也晋或废或置皆无处所或曰二社并处而王社居西崔氏皇甫氏皆曰王社在籍田案卫宏汉仪春始东耕于籍田引诗先农则神农也又五经要义曰坛于田以祀先农如社魏秦静议风伯雨师灵星先农社稷为国六神晋太始四年耕于东郊以太牢祀先农周隋旧仪及国朝先农皆祭神农于帝社配以后稷则王社先农不可一也今宜于籍田立帝社帝稷配以禹弃则先农帝社并祠叶于周之载芟之义钦明又议曰籍田之祭本王社古之祀先农勾龙后稷也烈山之子亦谓之农而周弃继之皆祀为稷共工之子曰后土汤胜夏欲迁而不可故二神社稷主也黄帝以降不以羲农列常祀岂社稷而祭神农乎社稷之祭不取神农耒耜大功而专于共工烈山盖以三皇洪荒之迹无取为教彼秦静何人而知社稷先农为二而籍田有二坛乎先农王社一也皆后稷勾龙异名而分祭牲以四牢钦明又言汉祀禹谬也今欲正王社先农之号而未决乃更加二祀不可叔夏齐贤等乃奏言经无先农礼曰王自为立社曰王社先儒以为在籍田也永徽中犹曰籍田垂拱后乃为先农然则先农与社一神今先农坛请改曰帝社坛以合古王社之义其祭凖令以孟春吉亥祠后土以勾龙氏配于是为帝社坛又立帝稷坛于西如太社太稷而坛不设方色以异于太社先天元年正月戊子耕籍田睿宗太极元年亲祀先农躬耕帝籍礼毕大赦改元开元十九年正月丙子耕于兴庆宫十九年停帝稷而祀神农氏于坛上以后稷配𤣥宗开元二十二年冬礼部员外郎王仲邱又上疏请行籍田之礼亲祀神农于东郊以勾芒配礼毕躬御耒耜于千亩之甸时有司进仪注天子三推公卿九推庶人终亩𤣥宗欲重劝耕籍遂进耕五十余步尽陇乃止礼毕还斋宫大赦侍耕执牛官皆等级赐帛开元二十三年正月十八日亲祀先农礼毕降至耕位侍中执耒太仆秉辔帝谓左右曰帝籍之礼古则三推朕今九推庶九谷之报也赞导者跪而奏曰先王制礼不可踰越帝曰夫礼岂不在济人治国勤事务功乎朕发乎至诚深惟嘉殖将以劝南亩供粢盛岂非礼意也于是九推而止公卿以下终其田亩制曰昔者受命为君体元立极未有不谨于礼而能见教于人今嗣嵗初吉农事将起礼先本于耕籍义缘奉于粢盛是何严祗敢不敬事故躬载耒耜亲率公卿以先万姓遂籍千亩谓敦本之为务何有泽之更深宜有顺于发生俾无偏于行惠可大赦天下皇帝吉亥享先农斋戒前祀五日皇帝散斋三日于别殿致斋二日一日于太极殿一日于行宫余同上辛仪陈设前享三日陈设如圜丘仪前享二日太乐令设宫悬乐如圜丘仪唯悬乐树路鼓为瘗埳于坛壬地外壝之内为异前享一日奉礼郎设御位如圜丘仪唯设望瘗位于内壝东门之内道南又设奉礼位于瘗埳西南东面南上为异又设御耕籍位于外壝南门之外十步所南向设从耕位三公诸王诸尚书诸卿位于御座东南重行西向各依推数为列其公王尚书卿等非耕者位于耕者之东重行西向俱北上介公酅公位于御位西南东向以北为上尚舍设御耒席于三公之北少西南向奉礼又设司农卿位于御耒席东少南西向廪牺令位于司农卿之南少退诸执耒耜者位于公卿耕者之后非耕者之前西面设酒罇之位于坛上神农氏牺罇二象罇二山罍二东南隅北向后稷氏牺罇二象罇二山罍二在神农酒罇之东俱北向西上设御洗于坛南陛东南亚献之洗于东陛之南俱北向执罇罍篚幂者各位于罇罍篚幂之后设币篚于坛上各于罇坫之所晡后郊社令帅斋郎以坫罍洗篚幂入设于位谒者引光禄卿诣厨视濯溉赞引引御史诣厨省馔具享日未明十五刻太官令帅宰人以鸾刀割牲祝史以豆取毛血各置于馔所遂烹牲未明五刻太史令郊社令各服其服升设神农氏神座于坛上北方南向设后稷氏神座于东方西向席皆以莞设神位于座首銮驾出宫乘金根车于太极殿余同圜丘仪馈享享日未明三刻诸享官及从享之官各服其服郊社令良醖令帅其属入实罇罍及币太官令帅进馔者实诸笾豆簠簋等入设于馔幔内未明二刻奉礼帅赞者先入就位其御史及礼官等入再拜扫除及就位如圜丘仪未明一刻谒者赞引各引享官以下就门外位司空行扫除及从享羣官客使等次入就位并如圜丘仪初未明三刻诸卫列大驾仗卫陈设如式侍中版奏外办请中严乘黄令进金根车于宫南门外回车南向未明一刻侍中版奏外办质明皇帝服衮冕乘舆以出繖扇华盖侍卫如常仪皇帝升车讫乘黄令进耒耜太仆受载如初黄门侍郎奏请銮驾发引还复位銮驾动之大次并如圜丘仪郊社令以祝版进御署讫近臣奉出郊社令受各奠于坫如圜丘仪初皇帝降车讫乘黄令受耒耜授廪牺令而横执之于左其耜寘于席遂守之皇帝停大次半刻顷其奏办出次太常卿请行事并如圜丘仪协律郎举麾工鼓柷以角音奏永和之乐以姑洗之均作文武舞乐舞三成偃麾戛敔乐止太常卿前奏称请再拜退复位皇帝再拜及奠玉币奏乐之节并如圜丘仪太常卿引皇帝进北面跪奠于神农氏神座俛伏兴太常卿引皇帝少退北向再拜讫太常卿引皇帝又立于西方东向又太祝以币授侍中侍中奉币北向进皇帝受币太常卿引皇帝进东面跪奠于后稷氏神座俛伏兴太常卿引皇帝少退东面再拜讫登歌止太常卿引皇帝乐作皇帝降自南陛还版位西向立乐止初羣官拜讫祝史奉毛血之豆立于门外于登歌止祝史奉毛血入升自南陛配座升自东陛太祝迎取于坛上进奠于神座前太祝退立于罇所皇帝既奠币太官令出帅进馔者奉馔陈于内壝门外谒者引司徒出诣馔所司徒奉神农之俎皇帝既至版位乐止太官令引馔入俎初入门雍和之乐作馔至陛乐止祝史进彻毛血之豆降自东陛以出神农氏之馔升自南陛配座之馔升自东陛太祝迎引于坛上各设于神座前设讫谒者引司徒以下降自东陛复位太祝各还罇所太常卿引皇帝诣罍洗乐作其盥洗奏乐及斋郎奉俎并如圜丘之仪太常卿引皇帝诣神农氏酒罇所执罇者举幂侍中赞酌醴齐讫寿和之乐作太常卿引皇帝进神农氏神座前北向跪奠爵俛伏兴太常卿引皇帝少退北向立乐止太祝持版进于神座之右东面跪读祝文曰维某年嵗次月朔日开元神武皇帝某敢昭告于帝神农氏献春伊始东作方兴率由典则恭事千亩谨以制币牺齐粢盛庶品肃备常祀陈其明荐以后稷氏配神作主尚飨讫兴皇帝再拜初读祝文讫乐作太祝进跪奠版于神座兴还罇所皇帝拜讫乐止太常卿引皇帝诣后稷氏酒罇所太祝持版进于神座之右北向跪读祝文曰维某年嵗次月朔日开元神武皇帝某敢昭告于后稷氏土膏脉起爰修耕籍用荐常祀于帝神农氏唯神功协稼穑实允昭配谨以制币牺齐粢盛庶品式陈明荐作主侑神尚飨讫兴皇帝再拜初读祝文讫乐作太祝进跪奠版于神座俛伏兴还罇所皇帝拜讫乐止太常卿引皇帝进神农氏神座前北向立乐作太祝各以爵酌上罇福酒其饮福受胙乐舞等并如圜丘仪初皇帝将复位谒者引太尉诣罍洗盥手洗爵讫谒者引太尉自东陛升坛诣神农氏象罇所执罇者举幂太尉酌盎齐武舞作谒者引太尉进神农氏神座前北向跪奠爵兴谒者引太尉少退北向再拜谒者引太尉诣后稷氏象罇所取爵于坫执罇者举幂太尉酌盎齐谒者引太尉进后稷氏神座前东向跪奠爵兴谒者引太尉少退东向再拜谒者引太尉进神农氏神座前北向立太祝各以爵酌罍福酒合置一爵太祝持爵进太尉右西向立太尉再拜受爵跪祭酒遂饮卒爵太祝进受爵复于坫太尉兴再拜谒者引太尉降复位初太尉献将毕谒者引光禄卿诣罍洗盥手帨爵升酌盎齐终献如亚献之仪讫谒者引光禄卿降复位武舞止诸祝各进跪彻豆兴还罇所奉礼曰赐胙赞者唱衆官再拜在位者皆再拜永和之乐作太常卿前奏称请再拜退复位皇帝再拜奉礼曰衆官再拜在位者皆再拜乐一成止太常卿奏请就望瘗位奉礼帅赞者就瘗埳西南位太常卿引皇帝太和之乐作皇帝就望瘗位北向立乐止于羣官将拜祝各执篚进神座前取币各由其陛降坛诣埳以币置于埳讫奉礼曰可瘗东西面各四人寘土半埳太常卿前奏礼毕请就耕籍位太常卿引皇帝乐作皇帝诣耕籍位南向立乐止初自礼毕奉礼帅赞者还本位耕籍皇帝将诣望瘗位谒者引三公及应从耕侍耕者各就耕位司农卿先就位诸执耒者皆就位皇帝初诣耕位廪牺令进诣御耒席南北面跪伏搢笏解耒韬出执耒起少退北面立司农卿受耒以授侍中侍中奉耒进皇帝受以三推侍中前受耒耜反于司农卿司农卿反于廪牺令讫还本位廪牺令复耒于韬执耒起复位立皇帝初耕执耒者以耒耜各授侍耕者皇帝耕讫三公诸王五推尚书卿九推讫执耒者前受耒耜退复位侍中前奏礼毕退复位太常卿引皇帝入自南门还大次乐作皇帝出自内壝东门殿中监前受镇珪以授尚衣奉御殿中监又前受大珪华盖侍卫如常仪皇帝入次乐止谒者赞引各引享官及从享羣官诸方客使以次出赞引引御史太祝以下俱复执事位奉礼曰再拜御史以下皆再拜赞引引出工人二舞以次出太常卿帅其属以次耕于千亩其祝版燔于斋所銮驾还宫如圜丘仪劳酒车驾还宫之明日设㑹于太极殿如元㑹之仪籍田东郊仪皇帝夹侍二人正衣二人中书门下先奏侍中一人中书令一人礼部尚书一人司农卿一人右卫将军一人太尉司徒司空各一人行五推礼九卿九人行九推礼诸侯三人行九推礼礼仪使一人太常卿一人右礼司状上中书门下请奏差如本官不足差六品以下官充并服袴褶御耒耜二具併韬借耒耜一丈席二领先农坛高五尺方五尺四出陛其色青祀前二十日修毕三公九卿诸侯耒耜一十五具御耒耜牛四头高品中官二人太常帅其属庶人郊社令一人太常少卿一人太常博士六人司农少卿一人廪牺令二人一人奉耒耜授司农卿一人掌耒耜三公九卿诸侯耕牛四十头庶人耒耜二十具畚二具锸二具管籍田县令一人畿甸诸县令耆老量定二十人干元二年正月戊寅耕籍田肃宗干元三年春正月丁丑将有事于九宫之神兼行籍田礼自明凤门出至通化门释軷而入坛行宿斋于宫戊寅礼毕将耕籍先至于先农之坛因阅耒耜有雕刻文饰谓左右曰田器农人执之在于朴素岂文饰乎乃命彻之下诏曰古之帝王临御天下莫不务农敦本保俭为先盖用勤身率下也属东耕启候爰事典章况绀辕缥軏固前王有制崇奢尚靡谅为政所疵静言思之良用叹息岂朕法尧舜重茅茨之意耶其所造雕饰者宜停仍令有司依农用常式即别改造庶万方黎庶知朕意焉翌日己卯致祭神农氏以后稷配享肃宗冕而朱纮躬秉耒耜而九推焉礼官奏陛下合三推今过礼肃宗曰朕以身率下自当过之恨不能终于千亩耳既而伫立久之观公卿诸侯王公以下耕毕宪宗元和五年诏以来嵗正月籍田太常修撰韦公肃言籍田礼废久矣有司无可考乃据礼经参采开元干元故事为先农坛于籍田皇帝夹侍二人正衣二人侍中一人奉耒耜中书令一人礼部尚书一人侍从司农卿一人授耒耜于侍中太仆卿一人执牛左右卫将军各一人侍卫三公以宰相摄九卿以左右仆射尚书御史大夫摄三诸侯以正员一品官及嗣王摄推数一用古制礼仪使一人太常卿一人赞礼三公九卿诸侯执牛三十人用六品以下官皆服袴褶御耒耜二併韬皆以青其制度取合农用不雕饰毕日收之借耒耜丈席二先农坛高五尺广五丈四出陛其色青三公九卿诸侯耒十有五御耒之牛四其二副也併牛衣每牛各一人绛衣介帻取嫺农务者礼司以人赞导之执耒持耜以高品中官二人衣袴褶皇帝诣望耕位通事舍人分导文武就耕所太常帅其属用庶人二十八以郊社令一人押之太常少卿一人率庶人趋耕所博士六人分赞耕礼司农少卿一人督视庶人终千亩廪牺令二人一人奉耒耜授司农卿以五品六品清资官摄一人掌耒耜太常寺用本官三公九卿诸侯耕牛四十其十副也牛各一人庶人耕牛四十各二牛一人庶人耒耜二十具锸二具木为刃主籍田县令一人具朝服当耕时立田侧毕乃退畿甸诸县令先期集以常服陪耕所耆艾二十人陪于庶人耕位南三公从者各三人九卿诸侯从者各一人以助耕皆绛服介帻用其本司隶是时虽草具其仪如此以水旱用兵而止九宫坛天寳三年有术士苏嘉庆上言请于京东朝日坛东置九宫贵神坛其坛三成成三尺四阶其上依位置九坛坛尺五寸东南曰招摇正东曰轩辕东北曰太隂正南曰天一中央曰天符正北曰太一西南曰摄提正西曰咸池西北曰青龙五为中戴九履一左三右七二四为上六八为下符于遁甲四孟月祭尊为九宫贵神礼次昊天上帝而在太清宫太庙上用牲牢璧币类于天地神祇𤣥宗亲祀之如有司行事即宰相为之肃宗干元三年正月又亲祀之初九宫神位四时改位唿为飞位干元之后不易位太和二年八月监察御史舒元舆奏七月十八日祀九宫贵神臣次合监祭职当检察礼物伏见祝版九片臣伏读既竟窃见陛下亲署御名及称臣于九宫之神臣伏以天子之尊除祭天地宗庙之外无合称臣者王者父天母地兄日姊月比以九宫为目是宜分方而守其位臣又观其名号及太一天一招摇轩辕咸池青龙太隂天符摄提此九神于天地犹子男也于日月犹侯伯也陛下尊为天子岂可反臣于天之子男耶臣窃以为过纵隂阳者流言其合祭则陛下当合称皇帝遣某官致祭于九宫之神不宜称臣与名臣实愚瞽不知其可伏缘行事在明日鸡初鸣时成命已行实不敢滞伏乞圣慈异日降明诏礼官详议冀明万乘之尊无所亏降悠久误典因此可正诏部省议皆如元舆之议乃降为中祀祝版称皇帝不署名㑹昌元年十二月中书门下奏凖天寳三年十月六日勅九宫贵神实司水旱功佐上帝徳庇下民冀嘉谷嵗登灾害不作每至四时初节令中书门下往摄祭者凖礼九宫次昊天上帝坛在太清宫太庙上用牲牢璧币类于天地天寳三载十二月𤣥宗亲祠干元三年正月肃宗亲祀伏自累年以来水旱愆候恐是有司祷请诚敬稍亏今属孟春合修祀典望至明年正月祭日差宰臣一人祷请向后四时祭并请差仆射少师少保尚书太常卿等官所冀稍重其事以申严敬臣等十一月二十五日已于延英面奏伏奉圣㫖令检仪注进来者今欲祭时伏望令有司崇饰旧坛务于严洁勅㫖依奏二年正月四日太常礼院奏准监察御史闗牒今月十三日祀九宫贵神已勅宰相崔珙摄太尉行事合受誓诫及有司徒司空否伏以前件祭本称大祀凖太和三年七月二十四日勅降为中祀昨据勅文祗称崇饰旧坛务于严洁不令别进仪注更有改移伏恐不合却用大祀礼料伏候裁㫖中书门下奏曰臣凖天寳三年十月六日勅九宫贵神实司水旱臣等伏覩既经两朝亲祀必是祈请有征况自太和以来水旱愆候陛下常忧稼穑每念蒸黎臣等合副圣心以修坠典伏见太和三年礼官状云纵司水旱兵革品秩不过列宿今者五星悉是从祀日月犹在中祀窃详其意以星辰不合比天官曽不知统而言之则为天地在于辰象自有尊卑谨按后魏玉钩志北辰第二星盛而常明者乃为元星露寝天帝常居始由道奥而为交通之迹又天皇大帝其精曜魄寳盖万神之秘图河海之命纪皆禀焉据𤣥说即昊天上帝也天一掌八气九精之政令以佐天极征明而有常则隂阳序大运兴太一掌十有六神之法度以辅人极征明而得中则神人和而王道昇平又北斗有权衡二星天一太一参居其间所以财成天地辅相神道也若一概以列宿论之实为浅也按汉书曰天神贵者太一佐曰五帝古者天子以春秋祭太一列于祀典其来久矣今五帝犹为大祀则太一无宜降祀稍重其祀固为得所刘向有言曰祖宗所立神祇旧典诚未易动又曰古今异制经无明文至尊至重难以疑说正也其意不欲非祖宗旧典以刘向之博通尚难于改作况礼官等学不究于天人识尤懵于祀典欲为参酌恐未得中伏望更令太常卿与学官同详定庶获明据从之检校左仆射太常卿王起广文博士卢朝等议曰伏以九宫贵神位列衆星禳灾致福诏立祠坛降至尊以称臣朝东郊以亲拜在祀典虽云过礼庇羣生岂患无文思福黔黎特申严奉诚圣人屈已以安天下之心也厥后祝史不明精诚亦怠礼官建议降处中祀今圣徳忧勤期臻寿域兵荒水旱寤寐轸怀爰令台臣缉兴坠典伏惟九宫所称之神即太一摄提轩辕招摇天符青龙咸池太隂天一者也谨案黄帝九宫经及万嵩五行大义一宫其神太一其星天篷其卦坎其行水其方白二宫其神摄提其星天芮其卦坤其行土其方黑三宫其神轩辕其星天冲其卦震其行木其方碧四宫其神招摇其星天辅其卦巽其行木其方绿五宫其神天符其星天禽其卦离其行土其方黄六宫其神青龙其星天心其卦干其行金其方白七宫其神咸池其星天柱其卦兑其行金其方赤八宫其神太隂其星天任其卦艮其行土其方白九宫其神天一其星天英其卦离其行火其方紫观其统八卦运五行土飞于中数转于极虽敬事迎釐不闻经见而范围亭育有助昌时以此两朝亲祀而臻百祥也然以万物之精上为列星星之运行必系于物贵而居者则必统八气总万神斡权化于混茫赋品彚于隂隲与天地日月诚相参也岂得繄赖于敷祐而屈降于等夷如据太尉摄祀九宫贵神旧议前七日受誓诫于尚书省散斋四日致斋三日牲用犊祝版御署称嗣天子臣圭币乐成比类中祀则无等级今据江都集礼又开元礼蜡祭之日大明夜明二座及朝日夕月皇帝致祝皆率称臣若以为非泰坛配祀之时得主日报天之义卑缘厌屈尊用徳伸不以着在中祀取类常祀此则中祀用大祀之义也又据太社太稷开元之制列在中祀天寳三载二月十四日勅改为大祀自后因循复用前礼长庆三年正月礼官致议始凖前勅称为大祀唯御署祝文称天子谨遣某官某昭告文义以为殖物粒人则宜増秩致祝称祷有异方丘不以伸为大祀遂屈尊称此又大祀用中祀之礼也参之日月既如彼考之社稷又如此所为功鉅者因之以殊礼位称者不敢易其文是前圣后儒陟降之明征也今九宫贵神既司水旱降福禳灾人将赖之追举旧章诚为得礼然以立祠非古宅位有方分职既异其司存致祝必参乎等列求之折中宜有变通稍重之仪有以为比伏请自今以后却用大祀之礼誓官备物无有降差唯御署祝文以社稷为本伏缘已称臣于天帝无二尊故也勅㫖依之付所司皇后亲蚕贞观元年三月癸已皇后亲蚕唐先蚕坛在长安宫北苑中高四尺周回三十步太宗贞观九年三月文徳皇后率内外命妇有事于先蚕髙宗永徽三年三月七日制以先蚕为中祀后不祭则皇帝遣有司享之如先农文献通考有司言案周官宗伯后不祭则摄而荐豆笾彻明王后之事而宗伯得摄行之伏以农桑乃衣食万民不宜独阙先蚕之祀无已则皇帝遣有司享之如先农可也显庆元年三月辛巳皇后亲蚕总章二年三月癸巳皇后亲蚕咸亨五年三月皇后亲蚕上元元年三月己巳皇后亲蚕二年三月丁巳天后亲蚕开元元年正月辛巳皇后亲蚕自嗣圣以来废阙此礼至是始重行焉干元二年三月己巳皇后亲蚕后亲蚕苑中仪物甚盛显庆元年皇后武氏先天二年皇后王氏干元二年皇后张氏并有事于先蚕其仪备开元礼皇后季春吉已享先蚕仪斋戒先祀五日散斋三日于后殿致斋二日于前殿前致斋一日尚寝设御幄于正殿西序及室中俱东向致斋之日昼漏上水一刻尚仪版奏请中严尚服帅司仗布侍衞司賔引内命妇陪位并如式六尚以下各服其服诣后殿奉迎尚仪版奏外办上水三刻皇后服钿钗礼衣结珮乘舆出自西房华葢侍衞警跸如常仪皇后即御座东向坐六尚以下侍衞如常一刻顷尚仪前跪奏称尚仪妾姓言请降就斋室兴退复位皇后降座乘舆入室六尚以下各还寝直衞者如常司賔引陪位者退散斋之日内侍帅内命妇之吉者使蚕于蚕室凡应享之官散斋三日于其寝致斋二日一日于其寝一日于享所六尚以下应从升者及从享内外命妇各于其寝清斋一宿诸应享之官致斋之日给酒食及明衣各习礼于斋所光禄卿监取明水火前享一日诸卫令其属未后一刻各以其器服守卫壝门陈设前享三日尚舍直长施大次于外壝东门之内道北南向尚舍奉御铺御座尚舍直长设内命妇及六尚以下次于大次之后俱南向守宫设外命妇次大长公主长公主公主以下于南壝之外道西三公夫人以下在其南俱重行每等异位东向北上设陈馔幔于内壝东门之外道南北向前享一日大乐令设宫悬之乐于坛南内壝之内如圜丘仪诸女工人各为位于悬后东方西方以北为上南方北方以西为上右校扫除坛之内外又为瘗埳于坛之壬地内壝之外方深取足容物南出陛又为採桑坛于坛南二十步所方三丈高五尺四出陛尚舍量施帷幛于外壝之外四向开门其东门使容厌翟车前享一日内谒者设御位于坛之东南西向设望瘗位于坛之西南当瘗埳西向设亚献终献位于内壝东门之内道南执事者位于其后每等异位俱重行西向北上设典正位于坛下一位于东南西向一位于西南东向女使各陪于后设司赞位于乐悬东北掌赞二人在南差退俱西向又设司赞掌赞位于瘗埳西南东面南上设典乐举麾位于坛上南陛之西东向设司乐位于北悬之间当坛北向设内命妇位于终献之南每等异位重行西面北上设外命妇位于中壝南门之外大长公主以下于道东西向当内命妇位差退太夫人以下于道西去道逺近准公主俱每等异位重行相向北上又设御採桑位于採桑坛上东向设内命妇採桑位于坛下当御位东北每等异位南向西上设外命妇採桑位于坛下当御位东南每等异位北向西上设执御钩筐者位于内命妇之西少南西上设内命妇执钩筐者位各于其採桑位之后设门外位享官于东壝之外道南从享内命妇于享官之东俱每等异位重行北向西上从享外命妇于南壝之外道西如设次之式设酒罇之位于坛上东南隅北向西上牺罇二象罇二山罍二设御洗于坛南陛东南亚献之洗又于东南俱北向罍水在洗东篚在洗西南肆执罇罍篚幂者位于罇罍篚幂之后设币篚于坛上罇坫之所晡后内谒者帅其属以罇坫罍洗篚幂入设于位享日未明十五刻太官令帅宰臣以鸾刀割牲祝史以豆取毛血寘于馔所遂烹牲享日未明五刻司设服其服升设先蚕氏神座于坛上北方南向席以莞设神位于座首车驾出宫前享一日金吾奏请外命妇等应集坛所者并聴夜行其应採桑者四人各具女侍者进筐钩载之而行监门先奏请享日未明四刻开所由苑门诸亲及命妇以下以次入诣坛南次所各服其服其应採桑者筐钩各具女侍者执授内谒者监内谒者监受之以授执钩筐者享日未明三刻搥一鼓为一严未明二刻搥二鼓为再严尚仪版奏请中严内命妇各服其服所司陈车驾卤簿未明一刻搥三鼓为三严司宾引内命妇入立于庭重行西面以北为上六尚以下各服其服俱诣室奉迎内仆进厌翟车于合外尚仪版奏外办驭者执辔皇后服鞠衣乘舆以出华盖侍卫警跸如常内命妇从出门皇后升车尚功司制进筐钩载之仗卫如常内命妇及六尚等乘车陪从如式其内命妇应採桑者四人各服其服典制者进筐钩载之诸翊驾之官皆乘马驾动警跸如常不鸣鼓吹诸卫前后督摄如常内命妇宫人以次从馈享享日未明二刻诸享官各服其服尚仪及司醖各帅其属入实罇罍及币太官令实诸笾豆簠簋俎等内谒者帅其属诣厨奉馔入设于馔幔内驾将至女相者引先置享官内典引引命妇俱就门外位驾至大次门外回车南向尚仪进车前奏称尚仪妾姓言请降车兴退复位皇后降车乘舆之大次华葢繖扇侍卫如常仪尚仪以祝版进御署讫奉出奠于坫初皇后降车讫尚功司制进受钩筐以退典赞引亚献及从享内命妇就门外位司赞帅掌赞先入就位女相者引尚仪典正女史祝史典女执罇罍篚幂者入自东门当坛南北面西上立定司赞曰再拜掌赞承𫝊尚仪以下皆再拜讫尚仪以下各就位司乐帅女工人入就位典赞引亚献终献女相者引执事者司赞引内命妇内典引引外命妇俱入就位皇后停大次半刻顷司言引尚宫立于大次门外当门北向尚仪版奏外办皇后出次华盖侍卫如常司言引尚宫尚宫引皇后入自东门华盖仗卫停于门外近侍者从入如常皇后至版位西向立立定尚宫前奏称请再拜退复位皇后再拜司赞曰衆官再拜享官及内外命妇在位者皆再拜尚宫前奏有司谨具请行事退复位典乐跪举麾鼓柷奏永和之乐以姑洗之均三成偃麾戛敔乐止尚宫前奏称请再拜退复位皇后再拜司赞曰衆官再拜享官及内外命妇在位者皆再拜坛上尚仪跪取币于篚兴立于罇所尚宫引皇后正和之乐作皇后诣坛升自南陛六尚以下量人从升皇后升坛北面立乐止尚仪奉币东向进皇后受币登歌作肃和之乐以南吕之均尚宫引皇后进北向跪奠于神座兴尚宫引皇后少退北向再拜讫登歌止尚宫引皇后乐作降自南陛还版位西向立乐止初内外命妇拜讫女祝史奉毛血之豆立于内壝东门之外于登歌止女祝史奉毛血入升自南陛尚仪迎引于坛上进跪奠于神座前兴女祝史退立于罇所皇后既升奠币司膳出帅女进馔者奉馔陈于内壝东门之外皇后既降复位司膳引馔入俎初入门雍和之乐作馔至陛乐止女祝史跪彻毛血之豆降自东陛以出馔升南陛尚仪迎引于坛上设于神座前设讫司膳帅女进馔者降自东陛复位尚仪还罇所尚宫引皇后诣罍洗乐作皇后至罍洗乐止尚仪跪取匜盥沃水司言跪取盘兴承水皇后盥手又司言跪取巾于篚兴进皇后帨手讫司言受巾跪奠于篚司言跪取爵于篚兴进皇后受爵尚仪酌罍水司言奉盘皇后洗爵司言受巾皆如初皇后拭爵讫尚仪奠匜司言奠盘巾皆如常尚宫引皇后乐作诣坛升自南陛乐止尚宫引皇后诣酒罇所执罇者举幂尚仪赞酌醴齐讫寿和之乐作尚宫引皇后少退北向立乐止尚仪持版进于神座之右东向跪读祝文曰维某年嵗次月朔日皇后某氏敢昭告于先蚕氏维神肇兴蚕织功济黔黎爰择嘉时式遵令典谨以制币牺齐粢盛庶品明荐于神尚飨讫兴皇后再拜初读祝文讫乐作尚仪进跪奠版于神座兴还罇所皇后拜讫乐止尚仪以爵酌上罇福酒西向进皇后再拜受爵跪祭酒啐奠兴尚仪帅女进馔者持笾豆进尚仪减神前三牲胙肉各置一俎上又以笾取稷黍饭共置一笾尚仪先以饭笾西向进皇后受以授左右尚仪又以胙俎以次进皇后每受以授左右皇后跪取爵遂饮卒爵尚仪进受复于坫皇后兴再拜讫乐止尚宫引皇后乐作降自南陛还版位西向立乐止皇后献将毕典赞引贵妃诣罍洗盥手洗爵讫典赞引贵妃自东陛升坛诣象罇所执罇者举幂贵妃酌盎齐典赞引贵妃诣神座前北向跪奠爵兴典赞引贵妃少退北向再拜尚仪以爵酌罍福酒持爵进贵妃之右西向立贵妃再拜受爵跪祭酒遂饮卒爵尚仪进受爵复于坫贵妃再拜典赞引贵妃降自东陛复位如初贵妃献将毕又典赞引昭仪诣罍洗盥手洗爵升酌盎齐终献如亚献之仪讫典赞引昭仪降复位尚仪进神座前跪彻豆兴还罇所司赞曰赐胙掌赞唱衆官再拜在位者皆再拜永和之乐作尚宫前奏称请再拜退复位皇后再拜司赞曰衆官再拜在位者皆再拜乐一成止尚宫前奏请就望瘗位司赞帅掌赞就瘗埳西南位尚宫引皇后乐作至望瘗位西向立乐止于衆官将拜尚仪执筐进神座前取币自北陛降坛西行诣瘗埳以币置于埳讫司賛曰可瘗埳东西各四人寘土半埳尚宫前赞礼毕请就採桑位尚宫引皇后乐作诣採桑坛升自西陛东向立乐止初白礼毕司赞帅掌赞还本位亲桑皇后将诣望瘗位司宾引内外命妇採桑者俱就採桑位诸执钩筐者各就位皇后既至採桑位尚功奉金钩自北陛升坛进典制奉筐从升皇后受钩採桑典制奉筐受桑皇后採桑三条止尚功前受钩典制以筐俱退复位皇后初採桑典制等各以钩授内外命妇皇后採桑讫内外命妇以次採桑女史执筐者受之内外命妇一品各採五条二品三品各採九条止典制者受钩与执筐者退复位司宾各引内外命妇採桑者退复位司宾引婕妤一人诣蚕室尚功帅执钩筐者以次从至蚕室尚功以桑授蚕母蚕母受桑切之以授婕妤婕妤食蚕洒一薄讫司宾引婕妤还本位尚仪前奏礼毕退复位尚宫引皇后还大次乐作入大次讫乐止司宾引内命妇内典引引外命妇各还其次尚仪典正以下俱复执事位立定司赞曰再拜尚仪以下皆再拜讫出女工人以次出其祝版燔于斋所车驾还宫皇后既还大次内侍版奏请解严皇后停大次一刻顷搥一鼓为一严转仗卫于还涂如来仪三刻搥三鼓为三严内典引引外命妇出次就门外位司宾引内命妇出次序立于大次之前六尚以下依式奉迎内仆进厌翟车于大次门外南向尚仪版奏外办驭者执辔皇后乘舆出次华盖侍卫警跸如常皇后升车鼓吹振作而行内命妇以下乘车陪从如来仪车驾过内典引引外命妇退还第驾至正殿门外回车南向尚仪进当车前跪奏称尚仪妾姓言请降车兴退复位皇后降车乘舆入侍卫如常内侍版奏请解严将士各还其所劳酒车驾还宫之明日内外命妇设会于正殿如元㑹仪唐㑹要卷十下唐会要卷十一钦定四库全书唐会要卷十一宋王溥撰明堂制度贞观五年太宗将造明堂太子中允孔颖达以诸儒立议颇乖故实上表曰伏寻前勅依礼部尚书豆卢寛国子助教刘伯庄等议以为从崑崙道上层祭天又寻后勅云为左右阁道登楼设祭臣谨按六艺羣书百家诸史皆名基上曰堂楼上曰观未闻重楼之上而有堂名孝经云宗祀文王于明堂不云明楼明观其仪一也又明堂法天圣王示俭或有翦蒿为柱缉茅作盖虽复古今异制不可常然犹皆依大典贵在朴素是以席惟藁秸器尚陶匏用茧犊以贵诚服大裘以训俭今若飞楼架迥浮阁凌空考古之文实堪疑虑按郊祀志汉武明堂之制四面无壁上覆以茅祀五帝于上坐祀后土于下防臣以上坐止于基上下防惟是基下既云四面无壁未审伯庄以何知上层祭神下有五室且汉武所为多用方士之说违经背正不可师祖又卢寛等议曰上层祭天下堂布政欲使人神位别事不相干臣以古者敬重大事与接神相似是以朝觐祭祀并皆在庙岂有楼上祭祖楼下视朝阁道升楼路便窄隘乘辇则接神不敬步陟则劳勤圣躬侍卫在旁百司供奉求之经训全无此理臣非敢固执愚说欲求已长伏以国之大典不可不慎伏乞以臣愚表下付羣官详议焉侍中魏征议曰稽诸古训参以旧图其上圆下方复庙重屋百虑一致异轸同归洎当涂膺箓未遑斯礼典午聿兴无所取则裴頠以诸儒持论异端蜂起是非舛互靡所适从遂乃以人废言止为一殿宋齐即仍其旧梁陈遵而不改虽严配有所祭享不匮求之典则道实未𢎞夫孝因心生礼缘情立心不可极故备物以表其诚情无以尽故饰宫以广其敬宣尼美叹意在兹乎臣等亲奉德音得参大议思竭尘露増崇山海凡圣人有作义重随时万物斯覩事资通变若据蔡邕之说则至理失于文繁若依裴頠所为则大体伤于质畧求之情礼未臻厥中今之所议非无用舍请为五室重屋上圆下方既体有则象又事多故实下室备布政之居上堂为祭天之所人神不杂礼亦宜之其高下广袤之规几筵尺丈之度则并随时立法因事制宜自我而作不必师古廓千载之疑议为百王之懿范不使太山之下惟闻黄帝之法汶水之上独称汉武之图则通乎神明庶几可俟子来经始成之不日至十七年五月秘书监颜师古议曰窃以明堂之制爰自古昔求诸简牍全文莫覩肇起黄帝降及有虞弥歴夏殷迄于周代各立名号别创规模衆说舛駮互执所见鉅儒硕学莫有详通斐然成章不知裁㫁究其指要实有布政之宫也徒以战国纵横典籍废弃暴秦酷烈经礼湮亡今之所存记𫝊杂说用为凖的理实芜昧然周书之叙明堂纪其四面则有应库雉门据此一涂固是王者之常居耳其青阳总章𤣥堂太庙及左个右个又与月令四时之次相同则路寝之义足为明证又文王居明堂之篇带以弓韣礼于禖下九门磔禳御止疾疫置梁除道以利农夫令国为酒以合三族凡此等事皆合月令之文观其所班皆在路寝者也又礼记云昔者周公朝诸侯于明堂之位天子负斧扆南向而立明堂也者明诸侯之尊卑也周官又云周人明堂度九尺之筵东西九筵堂一筵据其制度即大寝也尸子亦曰黄帝曰合宫有虞曰总章殷曰阳馆周曰明堂斯皆路寝之征知非别处大戴所说初有近郊之言后称文王之庙进退无据自为矛盾原夫负扆受朝常居出令既在臯库之内亦何云于郊野哉孝经𫝊云在国之阳又无里数汉武有怀创造广集缙绅言论纷纭终以不定乃于汶水之上而宗祀焉明其不拘逺近无择方面孝成之代表行城南虽有其文厥功靡立平帝元始四年大议营起孔牢等乃以为明堂辟雍太学一实三名金褒等又称经𫝊无明文不能分别同异中兴之后蔡邕作论复云明堂太庙一物二名郑𤣥则曰在国之阳三里之外淳于澄又云三里之外七里之内丙巳之地颖容释例亦曰明堂太庙凡有八名其体一也茍立同异竞为巧说并出自胷襟曽无师祖审见且夫功成作乐理定制礼草创从宜质文递变旌旗冠冕今古不同律度权衡前后莫一随时之义㫁可知矣假使周公旧章犹当择其可否宣尼彝则尚或补其阙漏况乎郑氏臆说淳于謏闻匪异守株何殊胶柱愚谓不出墉雉迩接宫闱实允事宜谅无所惑但当上遵天㫖祗奉徳音作皇代之明堂永贻范于来叶区区碎议皆畧而不论也又上议表曰明堂之制陛下已发徳音又遣详议但以学者耑固人人异言损益不同是非莫定臣愚以为五帝之后两汉以前高下方圆皆不相袭惟在陛下圣情创造即为大唐明堂足以传于万代何必论户牖之少多疑陛庭之广狭若恣儒者互说一端久无㫁决徒稽盛礼昔汉武欲草封禅传问诸生所说不同莫知孰是惟御史大夫儿寛劝上令自决定于是遂成登封之礼臣之愚诚亦望陛下斟酌繁省自为节文不可谦让以淹大典永徽二年七月一日诏朕闻上𤣥幽赞处崇高而不言皇王提象代神工而理物是知五精降徳爰膺帝者之尊九室垂文用纪配天之业合宫灵府创洪规于上代太室总章标茂范于中叶虽质文殊制奢俭异时然其立天中作人极布政施教其归一揆今国家四表无虞人和嵗稔作范垂训今也其时宜令所司与礼官学士等考覈故事详议得失务依典礼造立明堂庶旷代阙文获申于兹日因心展敬永垂于后昆其明堂制度宜令诸曹尚书及左右丞侍郎太常国子监秘书官𢎞文馆学士同共详议于是太常博士柳宣依郑𤣥议以为明堂之制当为五室内直丞孔志约献状据大戴礼及卢植蔡邕等议以为九室曹王友赵慈皓秘书丞薛文思等各进明堂图样诸儒纷争互有不同上以九室之议理有可依乃令所司详定明堂形制大小阶基高下及辟雍门阙等制度务从典故也明年六月二十八日礼官学士详议制度久之不定上乃内出九室样更令有司损益之有司奏言内样堂基三重每基阶各十二上基方九雉八角高一尺中基方百尺高一筵下基方三百六十尺高一丈三尺上基象黄琮为八角四面安十二阶请从内样为定基高下仍请准周制高九尺其共作司约准二百四十八尺中基下基并望不用又内样室各方三筵开四闼八窓室圆楣径二百九十一尺按春秋大飨五帝各在一室商量不便请依两汉季秋合飨总于太室若四时迎气之祀则各于其方之正其安置九室之制増损明堂故事三三相重太室在中央方六丈其四隅之室谓之左右房各方二丈四尺当太室四面青阳明堂总章𤣥堂等室各长六丈以应太室濶二丈四尺以应左右房室门并通巷各广一丈八尺其郑𤣥卢植说以前梁为楣其径二百十六尺法干之䇿圆楣之下所施圆柱旁出九宫四隅各七尺法天以七纪柱外余基共作司约准面别各余一丈内样室别四闼八窓检与古合请依为定其户仍在外设而不开内样外有柱三十六每柱十梁内有七间柱根以上至梁高三丈梁以上至屋峻起计高八十一尺上圆下方飞檐应规请依内样为定其盖屋形制仍望据考工记改为四阿并依礼加重檐准太庙安鸱尾堂四向五色请依周礼白盛为便其四向各随方色请施四垣及四门辟雍案大戴礼及前代说辟雍多无水广内径之数蔡邕云水广二十四丈四周于外三辅黄图云水广四周与蔡邕不异仍云水外周隄又张衡东京赋称造舟为梁礼记明堂隂阳录水左旋以象天商量水广二十四丈恐伤于濶今请减为二十四步垣外量取周足仍依故事造舟为梁其外固以圆隄并取隂阳水行左旋之制殿垣案三辅黄图殿垣四周方在水内高不蔽日殿门去殿七十二步准今行事陈设犹恐窄小其方垣四门去堂步数请准太庙南门去庙基逺近为制仍立四门八观依太庙门别各安三门施𤣥阃四角造三重魏阙自后羣儒纷竞各执异议九室五室俱有依凭上令所司于观徳殿前依两议张设上观之谓公卿曰明堂之制自古有之议者不同所以未造今令张设两议公等以何者为宜工部尚书阎立徳奏曰两议不同俱有典故九室似闇五室似明取舍之宜㫁在圣意上亦以五室为便干封三年二月十二日诏郊社严配未安太室布政施化犹阙合宫所以日昃忘食中宵辍寝讨论坟籍错综羣言採三代之精微探九皇之至赜斟酌前载制造明堂宜命有司及时起作务从折衷称朕意焉总章二年三月九日诏上考经籍制为明堂处二仪之中定三才之本治兹一宇临此万方属嵗饥而止光宅元年十月梓州人陈子昂上疏曰臣伏见天皇大帝得天地之统封于泰山功徳大业与天比崇矣然尚未建明堂之宫遂朝上帝使万代鸿业至今犹阙陛下若欲调元气睦人伦跻俗仁寿兴风礼让舍此道也于何理哉愿陛下念先帝之休意作大唐之鸿基于国南郊建立明堂使宇宙黎元遐荒夷貊昆虫草木天地鬼神粲然知陛下方兴三皇五帝之事也与天下更始不其盛哉昔者黄帝合宫有虞总章唐尧衢室夏后太室羣圣之所以调元气理隂阳于此也臣虽末学窃闻明堂之制有天地之则焉有隂阳之统焉二十四气八风十二月四时五行二十八宿莫不率备故不顺其时月之为政也则水旱兴疾疫起虫螟雨雹成灾隂阳不和元气以错故昔者圣人顺以为政成大业也臣愿陛下为大唐建万代之业者意在兹乎臣愿陛下以臣此章与三公九卿贤士大夫议之于庭傥事便于今道不违古即请陛下征天下鸿生硕儒博通古今皇王政礼之术者延问于庭与之案周礼月令而建之臣必知天下庶人子来可不日而成也乃月孟春陛下乘鸾辂驾苍龙载青旂佩苍玉三公九卿贤士大夫鸿儒硕老衣冠之侣朝于青阳左个天子负斧扆凭玉几南面以聴天下之政乃令太史守典奉法司天日月星辰之行无失经纪以初为常陛下躬耕籍田亲蚕事以观天下之农桑养三老五更以教天下之孝悌明讼恤狱以息天下之淫刑除残去暴以登天下之仁寿修文尚徳以止天下之干戈察孝兴廉以除天下之贪吏鳏寡孤独废疾羸弱不能自存者振䘏之后宫美人非三妃九嫔八十一御女之数者出嫁之珠玉锦绣雕镂伎巧之饰非益于理者悉弃之巫鬼淫祀诬惑良民者悉禁之天人之际既洽鬼神之望允塞然后作雅乐洁粢盛宗祀天皇于明堂以配上帝使万国各以其职来祭岂不休哉垂拱三年毁干元殿就其地创造明堂四年正月五日毕功凡高二百九十四尺东西南北各广三百尺凡有三层下象四时各随方色中层法十二辰圆盖盖上盘九龙捧上层法二十四气亦圆盖亭亭中有巨木十围上下通贯栭栌樘㮰借以为本亘之铁索盖亦有鸑鷟黄金饰之势若飞翥刻木为虬架梁漆之明堂之下施铁渠以为辟雍之象号万象神宫百官贺明堂成上表曰臣某以下若干人等言臣闻上帝高居悬太微之府先王建国辟宗祀之堂不有大圣谁能经始伏惟天册金轮皇帝陛下尊祖扬弥严禋之徳最先统天顺时布政之道尤急亲纡睿思躬运𤣥谟故能上合干坤下符龟策柱将扶而已立石未凿而悬开丹鷟跂甍似鸣冈而逺至苍虬绕栋疑出河而欲飞神光熠燿于向晚仙乐清泠而方昼月维孟夏时属正阳张文物于阙庭震声名于宇县圣皇戾止诸侯在列穆穆焉颙颙焉交喜气于三灵动欢心于万类者也臣等窃窥朝典既逢尝麦之辰旋顾野诚轻袭献芹之礼谨上食若干举如列滋疎鹤鼎味劣鱼庖何以延萐蒲之凉契芝英之寿无任诚恳之至谨奉表随进证圣元年正月诏十七日御端门赐酺宴十六日明堂后掖佛堂灾延烧明堂至明并尽左拾遗刘承庆谏曰明堂宗祀之所今忽被灾陛下宜辍朝停酺以答天谴天后欲责躬避正殿纳言姚璹进曰此实人火非曰天灾至如成周宣榭火卜代逾长汉武建章宫灾盛徳弥永今明堂乃是布政之所非宗庙之地陛下将避正殿于大礼有乖从之乃御端门赐宴二十二日以灾告庙下制遣内外文武九品以下上封事极言正谏无有所讳于是刘承庆上疏曰日者变生人火损及神宫惊惕圣心震动黎庶臣谨按左氏𫝊曰人火曰火天火曰灾人火因人而兴故指火体而称天火不知所起直以所灾言之其名虽殊为害不别王者举措营为必闗幽显幽谓天道显谓人事幽显迹通天人理合今工匠宿藏其火本无故燎之心明堂教化之宫复非延烬所及孽煨潜扇倐忽成灾虽则因人亦闗神理臣愚以为所营佛舍既僻在明堂之后又前逼牲牢之筵兼以厥治崇大功多难毕立像𢎞法本拟利益黎元伤财役人却且烦劳家国圣人动作必假天人之助一兴功役二者俱违厥应昭然殆将缘此臣以为明堂是正阳之位至尊所居展礼班常崇化立政玉帛朝㑹神灵依凭营之可曰大功损之实非轻事既失严禋之所复伤孝理之情岂合承恩耽乐安然酺宴但以火气初止尚多惊惧余忧未息遽以欢事逼之臣恐忧喜相争伤于情性故𫝊曰可忧而乐取忧之道夫火阳气欢乐阳事火气方胜不可复兴阳事臣闻灾变之兴至圣不免聿修其德来患可禳也陛下垂制博访详求至理而左史张鼐以为火流王室弥表大周之祥通事舍人逢敏奏称当弥勒成佛道时有天魔烧宫七寳台须臾而坏斯寔谄佞之邪言寔非君臣之正论掩昧王化无益万几审其致灾之理详其降眚之由无戾天人之心而兴不急之役则兆人䝉赖福禄靡穷其年三月又令依旧规制重造凡高二百九十四尺东西南北广三百尺上施寳凤俄以火珠代之明堂之下圜绕施铁渠以为辟雍之象至天册万嵗二年三月二日成号通天宫万嵗通天元年四月三日铸九鼎成置于明堂之庭各依四方列焉九鼎初成制令以黄金千两涂之纳言姚璹谏曰夫鼎者神气贵在质朴自然无假别为浮饰臣观其状先有五彩辉焕错杂其间岂待金色方为炫耀从之开元五年正月幸东都及将行大享之礼太常少卿王忠仁太常博士冯宗陈贞节等咸以则天所造明堂有乖典制奏议曰明堂之建其所从来逺矣天垂象圣人则之蒿柱茅檐之规上圆下方之制考之大数不踰三七之间定之方中必居丙巳之地者岂非得房心布政之所当太极上帝之宫乎按汉武初议立明堂于长安城南遭窦太后不好儒术事乃中废孝成之代又欲立于城南议其制度莫之能决至孝平元始四年创造南郊以申严配其后常取丙巳者斯盖百王不易之道也高宗天皇大帝议明堂制度久之不决因而遂止者何也非谓财不足力不堪也将以周孔既遥礼经且紊事不师古或爽天心难以作程神不孚祐者也则天太后总禁闱之政借轩台之威属皇室中圯之期摄和憙从权之制以为干元大殿承庆小寝当正阳已午之地寔先圣聴㫁之宫表顺端门储精营室爰从朝享未始临御乃起工徒挽令摧覆既毁之后雷声隠然衆庶闻之或以为神灵感动之象也于是増土木之丽因府库之饶南街北阙建天枢大仪之制干元遗址兴重阁层楼之基烟焰蔽日梁柱排云人斯告劳天寔贻诫煨烬甫尔遽加修复况乎地殊丙巳未答灵心迹匪膺期乃申严命事昧彝典神不昭假况两京上都万方取则而天子阙当阳之位聴政居便殿之中职司其忧岂容沈黙当须审巧厯之计择烦省之宜不便者量事改修可因者随而适用削彼明堂之号克复干元之名则当宁无偏人识其旧矣诏令所司详议奏闻刑部尚书王仁惠等奏议咸请改易依旧造干元殿乃下诏改明堂为干元殿每临御宜依正殿礼至十年十月十五日复题干元殿为明堂而不行飨祀之礼至二十六年十月二日诏将作臣康辩素往东都毁明堂辩素以毁拆劳人遂奏请且拆去上层卑于旧制九十五尺又去柱心木平座上署八角楼楼上有八龙腾身捧火珠珠又小于旧制周围五丈覆以贞瓦取其永逺依旧为干元殿唐㑹要卷十一唐会要卷十二钦定四库全书唐㑹要卷十二宋王溥撰飨明堂议显庆元年六月十八日修礼官太尉无忌等奏伏见祠令以髙祖大武皇帝配五天帝于明堂太宗配五人帝亦在明堂之侧座臣等谨按㝷方册歴考前规宗祀明堂必配天帝而伏羲五代本配五郊㕘之明堂自縁从祀今以太宗作配理有未安伏见永徽二年七月制祀明堂陛下天纵孝徳追奉太宗以遵严配当时髙祖先在明堂礼司致惑竟未迁祀率意定议遂便着令乃以太宗文皇帝降配五人帝虽复亦在明堂不得对越天帝深乖明诏之意又与先典不同谨按孝经云孝莫大于严父严父莫大于配天昔者周公宗祀文王于明堂以配上帝伏寻诏意义在于斯今所司行令殊为失㫖又寻汉魏晋宋厯代礼仪并无父子同配明堂之义惟祭法云周人禘喾而郊稷祖文王而宗武王郑𤣥注云禘郊祖宗谓祭祀以配食也禘谓祭昊天于圜丘郊谓祭上帝于南郊祖宗谓祭五帝五神于明堂也寻郑此注乃以祖宗合为一祭又以文武共在明堂连衽配食良为谬矣故王肃驳曰古者祖有功而宗有德祖宗自是不毁之名非谓配食于明堂者也审如郑义则孝经当言祖祀于明堂不得言宗祀也凡宗者尊也周人既祖其庙又尊其祀孰谓祖于明堂者乎郑引孝经以解祭法而不晓周公本意殊非仲尼之义㫖也又解宗武王配云勾芒之类是谓五神位在堂下武王降位失君叙矣又按六韬武王伐纣雪深丈余五车二马行无辙迹诣营求谒武王怪而问焉太公对曰此必五方之神来受事耳遂以其名召入各以其职命焉既而克殷风调雨顺岂有生来受职殁则配之降尊敌卑理不然矣故春秋外𫝊曰禘郊祖宗报五者国之典礼𫝊言五者故知各是一事非谓祖宗合祀于明堂也臣谨上考殷周下洎贞观并无一代两帝同配于明堂南齐萧氏以武王昆季并于明堂配食事乃不经未足援据又检武徳时令以元皇帝配于明堂兼配感帝至贞观初縁情革礼奉祀髙祖配于明堂奉迁世祖专配感帝此即圣朝故事已有递迁之典取法宗庙古之制焉伏惟太祖景皇帝缔构有唐建絶代之丕业启祚汾晋创圣厯之洪基徳迈发生道符立极又世祖元皇帝鳞韫庆屈道事周导濬发之灵源肇光宅之垂裕称祖清庙万代不迁请停配祀以符古义伏惟髙祖太武皇帝躬受天命奄有神州创制改物体元居正为国始祖亦有旧章昔者炎汉髙帝当涂太祖皆以受命例并配天请遵故事奉祀髙祖于圜丘以配昊天上帝伏惟太宗文皇帝道格上𤣥功清下武拯率土之涂炭布大造于生灵请准诏书宗祀于明堂以配上帝又请准武徳故事兼配感帝作主斯乃二祖徳隆永不迁庙两圣功大各得配天远协孝经近申诏意从之仪凤二年八月太常少卿韦万石奏曰明堂大享准古礼郑𤣥义祀五天帝王肃义祀五行帝贞观礼依郑义祀五天帝显庆以来新修礼祀昊天上帝又干封二年勅祀五帝又奉制兼祀昊天上帝又奉上元三年三月勅五礼行用已久并依贞观年礼为定又奉去年勅并依周礼行事今用乐须定所祀之神未审依定何礼臣以去年十二月録奉至今年未奉进止所谓乐章不定上及宰臣并不能断乃诏尚书省诏学者更叅议之事仍不定自此明堂大飨兼用贞观显庆二礼礼司益无凭凖天授二年春官郎中韦叔夏奏明堂大飨议曰谨按礼明堂大飨惟祀五方五帝故月令季秋令云是月也大飨帝则典礼所云大飨不问卜郑𤣥注云谓徧祭五帝于明堂莫适卜是也又按祭法云祖文王而宗武王郑𤣥注云祭五帝五神于明堂曰祖宗故孝经云宗祀文王于明堂以配上帝据此诸文明堂正礼惟祀五帝配以祖宗及五帝五官神等自外余神并不合预伏惟陛下追逺情深崇礼志切故于明堂飨祀加昊天上帝皇地祇重之以先帝先后配享此乃补前王之阙典宏严配之䖍诚往以神都郊坛未建乃于明堂之下广祭衆神盖义出权时非不刋之礼也诸神并合从祀于二至明堂总奠事乃不经然则宗祀配天杂以小神同荐于严配之道理有不安望请每嵗元日惟祀天地大神配以帝后其五岳以下请依礼于冬夏二至从祀方丘圜丘庶不烦凟圣厯元年闰腊月十九日制每月于明堂行告朔之礼司礼博士闾丘谞班思简等奏议臣等谨按经史正文无天子每月告朔之事惟礼记玉藻云天子听朔于南门之外周礼天官太宰正月之吉布政于邦国都鄙干寳注云周正建子之月告朔之日也此即玉藻之听朔矣今嵗首元日于通天宫受朝读时令布政事京官九品已上诸州朝集使等咸列于庭此则听朔之事毕而合于周礼玉藻之文矣而郑𤣥注云玉藻听朔以秦制月令有五帝五官之事遂云凡听朔必以特牲告其时帝及其神配以文王武王此郑注之误也故汉魏至今莫之行用按月令云其帝太昊其神勾芒者谓之宣布时令告示下人其令词云其帝其神耳所以为敬授之文欲使人奉其时而务其业每月有令故谓之月令非谓天子每月朔日以祖配帝而祭告之其每月告朔者诸侯之礼也故春秋左氏𫝊曰公既视朔遂登观台又郑𤣥注论语云礼人君每月告朔于庙有祭谓之朝享鲁自文公始不视朔是诸侯之礼明矣今王者行之非所闻也按郑所谓告其帝者即太昊等五人帝其神者即重黎等五行官虽并功施于人列在祀典无天子每月拜祭告朔之文臣等谨按礼论及三礼义宗江都集礼贞观礼显庆礼及祠令并无天子每月告朔之事若以为近代无明堂无告朔礼则江都集礼贞观礼显庆礼及祠令着祀五方上帝于明堂即孝经宗祀文王于明堂也此则无明堂而着其享祭何为告朔独阙其文若以为有明堂即合告朔则周秦有明堂而经典正文并无天子每月告朔之事臣等详求今古博考载籍既无其礼不可习非望请停每月一日告朔之祭以正国经窃以天子之尊而用诸侯之礼非所谓颁告朔令诸侯使奉而行之之义也奉礼郎张齐贤议曰礼官状云经史正文无天子每月告朔之事者谨按谷梁𫝊曰闰月天子不告朔是知他月则天子告朔矣又按左氏𫝊以鲁侯不告朔为弃时政则诸侯闰月亦告朔矣又按周礼太史职颁告朔于邦国之中礼记玉藻天子听朔于南门之外皆有闰月王居门之事是天子亦以闰月告朔矣非天子不告而诸侯告也谷梁子去圣尚近虽闰月告朔之义与左氏不同然皆以天子诸侯每月当行告朔之事两礼之设其文甚着不可谓经史无正文也又礼官状云周礼天官太宰职云正月之吉始和布治于邦国都鄙乃悬法于象魏使万人观象浃日而敛之即是为礼记玉藻之听朔因此遂谓王者惟以嵗首元日一告朔此说非也何者太宰所云布治于邦国都鄙者布其所掌太宰之典也故地官司徒职则布教典春官宗伯职则布礼典夏官司马职则布政典秋官司冦职则布刑典惟冬官司空职亡以五官之职言之则其职亦当布事典也此乃六官各以正月之吉宣布其职之典非告朔也干寳之注经所云正月之吉者即是正月之朔日也故解云吉是朔日也今云告朔日者是𫝊写之误不可据以为说也又礼官状云每月告朔者诸侯之礼故云左氏𫝊云既视朔遂登观台今王者行之非所闻也又云以天子之尊用诸侯之礼非所谓颁告朔令诸侯使奉而行之谓此大谬也何者左氏所言视朔者犹玉藻之听朔也今礼官据左氏有鲁侯行视朔之礼即谓诸侯每月当告朔玉藻亦有天子行听朔之礼又有闰月王居门之事若谓天子惟嵗首一告朔何其一取而一舍也又孝经云昔者明王事父孝故事天明又云明王以孝理天下岂有王者设敎使诸侯尊祖告朔而天子不告也非所谓以明事神训人事君之义又礼官状云郑所谓告其时帝者即太昊等五人帝此又非也何者郑注惟言告其时帝及其神配以文王武王不指言天帝人帝但天帝人帝并配五方时帝之言包天人矣既以文王武王作配则是并告天帝人帝诸侯受朔于天子故但于祖庙告而受行之天子受朔于上天理宜于明堂告其时之天帝人帝而配以祖考也故玉藻疏载贺玚义亦以时帝为是灵威仰等五天帝且圣人为能享帝孝子为能飨亲今若但告人帝则圣人之道未备非所谓能享也又礼官状云天子每月朔旦告祭然后颁之则诸侯安得受而藏之告而行之足明太宰以嵗首宣布一嵗之令太史从而颁之令既颁矣政既行矣而王犹月月告朔复欲何所宣布者春官太史职云颁告朔于邦国是总颁一嵗之朔于天下诸侯故诸侯受而藏之告而行之而王犹月月告朔者颁之于官府都鄙也此谓畿内彼谓畿外事不相关也又礼官状云汉魏至今莫之用者秦人灭学经典不存汉祖马上得之未能备礼自魏已下丧乱𢎞多岂可以汉魏废礼欲使朝廷法之也又礼官状云礼论等及祠令并无天子每月告朔之事者谨按礼论王珉范寗等议有明堂每月告朔之礼者崔灵恩三礼义宗庙祭服义亦载天子视朔之服不可言无正文也又贞观显庆礼及祠令非徒无天子每月告朔之文亦无天子嵗首告朔之事今礼官何以言天子嵗首一告朔乎借矛击盾昭然易了每月告朔在礼不疑尊祖配天于义为得若乃创制垂统损益旧章或欲每月听政或欲孟月视朔此则断在宸极事关执政固非羣议所得参详凤阁侍郎王方庆又奏议曰谨按明堂天子布政之宫也盖所以明天气统万物动法于两仪徳被于四海者也夏曰世室殷曰重屋周曰明堂此三代之名也明堂天子太庙所以宗祀其祖以配上帝东曰青阳南曰明堂西曰总章北曰𤣥堂中曰太室虽有五名而以明堂太庙为主汉代达学通儒咸以明堂太庙为一汉左中郎将蔡邕立义亦以为然取其宗祀则谓之清庙取其正室则谓之太室取其向阳则谓之明堂取其建学则谓之太学取其圜水则谓之辟雍异名而同事古之制也天子以孟春正月上辛日于南郊总校受十二月之政还藏于祖庙月取一政班于明堂诸侯以孟春之月朝于天子受十二月之政藏于祖庙月取一政而行之盖所以和隂阳顺天道也如此则祸乱不生灾害不作矣故仲尼美而称之曰明王之以孝理天下也人君以其礼告庙则谓之告朔听视此月之政则谓之视朔亦曰听朔虽有三名其实一也今礼官议称按经史正文无天子每月告朔之事者臣谨按春秋文公十年闰十月不告朔谷梁𫝊曰闰附月之余日天子不以告朔左氏传曰不告朔非礼也闰以正时时以作事事以厚生生人之道于是乎在矣不告闰朔弃时政也臣据此文则天子闰月亦告朔矣宁有他月而废其礼者乎博考经籍其文甚着何以明之周礼太史职云颁告朔于邦国闰月告王居门终月又礼记玉藻云闰月则阖门左扉立于其中并是天子闰月而行告朔之事也礼官又称玉藻天子听朔于南门之外周礼天官太宰正月之吉布政于邦国都鄙干寳注云周正建子之月告朔日也此即玉藻之听朔矣今每嵗元日通天宫受朝颁时令布政事京官九品以上诸州朝集使等咸列于庭此听朔之礼毕而合于周礼玉藻之文矣礼论及三礼义宗江都集礼贞观礼显庆礼及祠令并无王者告朔之事者臣谨按玉藻云𤣥冕而朝日于东门之外听朔于南门之外郑𤣥注云朝日春分之时也东门皆谓国门也明堂在国之阳每月就其时之堂而听朔焉卒事反宿于路寝凡听朔必以特牲告其时帝及其神配以文王武王臣谓今嵗首元日通天宫受朝读时令及布政自是古礼孟春上辛总校受十二月之政藏于祖庙之礼耳而月取一政颁于明堂其义昭然有未行也即如礼官所言遂阙其事臣又按礼记月令天子每月居青阳明堂总章𤣥堂即是每月告朔之事先儒旧说天子行事一年十八度入明堂大享不问卜一入也每月告朔十二入也四时迎气四入也巡守之年一入也今礼官立议惟嵗首一入耳与先儒既异在臣亦不敢同郑𤣥云凡听朔告其帝臣愚以为告朔之日则五方上帝之一帝也春则灵威仰夏则赤熛怒秋则白招拒冬则汁光纪季月则含枢纽也并以始祖配之焉人帝及神列在祀典亦于其月而享祭之鲁自文公始不视朔子贡见其礼废欲去其羊孔子以其羊存犹可识礼羊亡其礼遂废故云尔爱其羊我爱其礼也汉承秦灭学庶事草创明堂辟雍其制遂阙汉武帝封禅始建明堂于泰山既不立于京师所以无告朔之事至汉平帝元始中王莽辅政庶㡬复古乃建明堂辟雍为禘祫祭于明堂诸侯王列侯宗室子弟九百余人助祭毕皆益户赐爵及金帛增秩补吏各有差汉末丧乱尚𫝊其礼爰至后汉祀典仍存明帝永平二年郊祀五帝于明堂以光武配祭牲各一犊奏乐如南郊董卓西移载籍湮灭告朔之礼于此而坠暨乎晋末戎马生郊礼乐衣冠扫地总尽暨于元帝过江是称狼狈礼乐制度南迁盖寡彞典残缺无复旧章军国所资临事议定既阙明堂宁论告朔宋朝何承天纂集旧文以为礼论虽加编次事则阙如梁代崔灵恩撰三礼义宗但捃摭前儒因循故事而已隋大业中炀帝命学士撰江都集礼则抄撮礼论更无异文贞观显庆礼及祠令不言告朔者盖为厯代不𫝊所以其文遂阙各有由绪不足依据今礼官引为明証在臣诚实有疑陛下肇建明堂聿遵古典告朔之礼犹阙旧章钦若稽古应须补葺若每月听政于事亦烦孟月视朔恐不可废上又令春官广集衆儒取方庆所奏议定得失当时大儒成均博士吴阳吾太学博士郭山恽奏曰臣等谨按周礼礼记及三传皆有天子告朔之礼天子颁告朔于诸侯秦政灭诗书由是告朔礼废今若循古颁朔每月依行礼贵随时事须沿革望依方庆议用四时孟月朔日及季夏于明堂修复告朔之礼以颁天下其帝及神请依方庆用郑𤣥议告五时帝于明堂上则严配之道通于神明至孝之徳光被四海从之神龙元年九月五日亲祠昊天上帝皇地祇于明堂以髙宗天皇大帝配永泰三年正月礼仪使杜鸿渐等奏冬至祀昊天上帝孟冬祀神州请以髙祖神尧大圣大光孝皇帝配孟夏雩祀昊天上帝请以太宗文武大圣大广孝皇帝配季秋大享明堂祀昊天上帝请以肃宗文明武徳大圣大宣孝宗配享臣与礼官学官凭据经文讲求正义事皆明白理无可疑去年又与薛颀归崇敬同见延英备承圣㫖祖宗配祭宜以殷周为法昊天时祀一遵皇唐之礼徳音详定乆未施行制曰可元和元年八月太常礼院奏曰季秋大享明堂祀昊天上帝谨按孝经云宗祀文王于明堂以配上帝谨按经文今太庙附享礼毕大享之日准礼合奉皇考顺宗至德大圣大安孝皇帝配神作主诏曰敬依典礼十五年五月太常礼院奏季秋大享明堂祀昊天上帝谨按礼文皇考配坐今年季秋准礼合奉宪宗圣文章武皇帝配神作主诏曰敬依典礼庙制度武徳元年六月六日立四庙于长安通义里备法驾迎宣简公懿王景皇帝元皇帝神主祔于太庙贞观九年命有司详议庙制谏议大夫朱子奢议曰臣等谨按汉丞相韦𤣥成奏立五庙诸侯同五刘子骏议开七祖邦君降二郑司农踵𤣥成之辙王子雍扬国师之流分涂并驰各相师祖遂令厯代祧祀多少参差𫝊称名位不同礼亦异数易云卑髙以陈贵贱位矣岂非尊君卑佐升降无舛所贵礼者义在兹乎若使天子诸侯俱立五庙是贱可以同贵臣可以滥主名器无准冠履同归礼亦异数义将安设且礼有以多为贵者天子七庙诸侯五庙天子五庙才与子男相埒以多为贵何所表乎愚以为诸侯立髙祖已下并太祖五庙一国之贵也天子立髙祖已上并太祖七庙四海之尊也降杀以两礼之正焉伏惟圣祖在天山陵有日祔祖严配昭事在斯宜依七庙用崇大礼庶前依晋宋傍惬人情中书侍郎岑文本议曰自义乖阙里学灭秦庭而宗庙制度典章散逸习所传而竞偏说是所见而起异端自昔迄今多厯年代语其大略两家而已祖郑𤣥者则陈四庙之制述王肃者则引七庙之文贵贱混而莫辨是非纷而不定陛下诚宜定一代之宏规为万世之彝则臣等奉述睿㫖讨论载籍纪七庙者实多称四庙者盖寡校其得失昭然可见春秋谷梁传及礼记王制祭法礼器孔子家语并云天子七庙诸侯五庙大夫三庙士二庙尚书咸有一徳曰七世之庙可以观徳至于荀卿孔安国刘歆班彪父子孔晁虞喜干寳之徒商较古今咸以为然故其文曰天子三昭三穆与太祖之庙而七是以晋宋齐梁皆依斯义立亲庙六岂非有国之茂典不刋之休烈乎若使违羣经之正说从累代之疑议背子雍之笃论尊康成之旧学则天子之礼下逼于大臣诸侯之制上僭于王者非所谓尊卑有序名分不同者也臣等参议请依晋宋故事立亲庙六其祖宗之制式遵旧典制从之于是增修七庙始崇祔𢎞农府君及髙祖神主并旧四室为六室焉贞观二十三年八月二十三日礼部尚书许敬宗奏皇祖𢎞农府君庙应迭毁谨按旧仪汉丞相韦𤣥成以为毁主瘗埋但万国宗享有所从来一旦瘗埋事不允惬晋博士范甯意欲别立庙奉征西等主安置其中方之瘗埋颇叶情理然事无典故亦未足依又议者言毁主藏于天府按天府祥瑞所藏本非斯意今准量去祧之外犹有坛墠祈祷所及窃谓合宜今时庙制与古不同共堂别室西方为首若在西夹之中仍处尊位祈祷则祭未絶祗享方诸旧义情实可安𢎞农府君庙逺亲宜杀详据旧章礼合迭毁臣等㕘详迁奉神主于夹室本情笃敬在理为允从之其月二十八日太宗文皇帝祔于太庙迁宣皇帝神主于夹室神龙九年五月东都创制太庙太常博士张齐贤建议曰昔荀卿子云有天下者事七代有一国者事五代则天子七庙古今达礼故商书称七世之庙可以观徳祭法称王立七庙一坛二墠王制曰天子七庙三昭三穆与太祖之庙而七莫不尊始封之君谓之太祖太祖之庙百代不迁祫祭之礼毁庙之主陈于太祖未毁之庙主皆升合食于太祖之庙太祖东向昭南向穆北向太祖者商之𤣥王周之后稷是也太祖之外更无始祖但商自𤣥王已后十有四代至汤而有天下周自后稷已后十有七代至武王而有天下其间世数既逺迁庙亲庙皆出太祖之后故得合食有序尊卑不差其后汉髙受命无始封祖即以髙皇帝为太祖太上皇髙帝之父立庙享祀不在昭穆合食之列为尊于太祖故也魏武创业文帝受命亦即以武帝为太祖其髙皇太皇处士君等并为属尊不在昭穆合食之列晋宣创业武帝受命亦即以宣帝为太祖其征西豫章颍川京兆府君等亦以属尊不在昭穆合食之列厯兹已降至于有隋宗庙之制斯理不易故宇文氏以文皇帝为太祖隋室以武元皇帝为太祖国家诞受天命累圣重光景皇帝始封唐公实为太祖中间世数既近列在三昭三穆之内故国家太庙惟有六室其𢎞农府君宣光二帝尊于太祖亲尽则迁不在昭穆合食之数今皇极再造孝思匪宁奉二月十九日勅七室已下依旧号尊崇续又奉三月一日勅既立七庙须尊崇始祖速令详定者伏寻礼经始祖即是太祖太祖之外更无始祖周朝太祖之外以周文王为始祖不合礼经或又引白虎通义云后稷为始祖文王为太祖武王为太宗及郑𤣥注诗诗雍序云太祖为文王说者以为其义不然何者彼以礼王者祖有功而宗有徳周人祖文王而宗武王故谓文王为太祖耳非祫祭羣主合食之太祖今之议者或有欲立凉武昭王为始祖者殊为不可何者昔在商周稷契始封汤武受命汤武之兴祚由稷契故以稷契为太祖即皇家之景皇帝是也凉武昭王勲业未广后王失守国土不𫝊景皇帝始封实基明徳今乃舍封唐之盛烈崇西凉之逺构考之前古实乖典礼魏氏不以曹参为太祖晋氏不以殷王卬为太祖宋氏不以楚元王为太祖齐梁不以萧何为太祖陈隋不以胡公杨震为太祖则皇家安可以凉武昭王为太祖乎汉之东京大议郊祀多以周郊后稷汉当郊尧制下公卿议者佥同帝亦然之惟杜林正议独以为周家之兴祚由后稷汉业特起功不缘尧祖宗故事所宜因循竟从林议又𫝊称欲知天上事问长人以其近也武徳贞观之时主圣臣贤其去凉武昭王盖亦近于今矣当时不立者以必不可立故也今既年代寖逺乃复立之是非三祖三宗之意实恐景皇失职而震怒武昭虚位而不答非社稷之福也宗庙事重祫祭礼崇先王以之观徳或者不知其说既灌而往孔子不欲观之今朝命惟新宜应慎礼祭神如在理不可诬请凖勅加太庙为七室享宣皇帝以备七世其始祖不合别有尊崇太常博士刘承庆尹知章又议曰谨按王制天子七庙三昭三穆与太祖而七此载籍之明文古今之通制皇唐稽考前范详採列辟崇建宗灵式遵斯典但以开国之主受命之君王迹有浅深太祖有逺近昔汤武受命祚因稷卨太祖代逺出于昭穆之上故七庙可全若夏继唐虞功非由鲧汉除秦项力不因尧及魏晋经国周隋拨乱皆勋崇近代祖业非逺受命始封之主不离昭穆之亲故肇立宗祊罕闻全制夫太祖以功建昭穆以亲崇有功百代而不迁亲尽七叶而当毁或以太祖代浅庙数非备至于昭穆之上逺立合迁之君曲从七庙之文深乖迭毁之制皇家千龄启旦六叶重光景皇帝濬徳启唐代数犹近号虽崇于太祖亲尚列于昭穆且临六室之位未申七代之尊是知太庙当六未合有七故先朝惟有宣光景元神尧文武六代亲庙大帝登遐神主升祔于庙室以宣皇帝代数当满凖礼复迁今止有光皇帝已下六代亲庙非是天子之庙数不当有七本由太祖有逺近之异故初建有多少之殊敬惟三后临朝代多儒雅神祊事重礼岂虚存规模可沿理难变革宣皇既非始祖又庙无祖宗之号亲尽既迁其庙不合重立若礼终运往建议复崇实违王制之文不合先朝之㫖请依贞观之故事无改三圣之宏规光崇六室不亏古义其时有制令宰臣更加详定礼部尚书祝钦明等奏言博士三百人自分两议张齐贤以始同太祖不合更祖昭王刘承庆以王制七庙不合重崇宣帝臣等商量请依张齐贤以景皇帝为太祖依刘承庆尊崇六室从之二年八月崇祔光皇帝太祖景皇帝世祖元皇帝髙祖神尧皇帝太宗文武圣皇帝皇考髙宗天皇大帝皇兄义宗孝敬皇帝于东都之太庙亲行享献之礼开元四年七月十八日太常卿姜皎及礼官太常博士陈贞节苏献等上七庙昭穆议曰礼天子三昭三穆与太祖为七昭穆迭毁而太祖常存圣人之大典也若礼名不正则奠献无序矣谨按中宗孝和皇帝在庙七室已满今睿宗大圣真皇帝是中宗之弟以六月升遐甫及仲冬礼当迁祔但兄弟入庙古则有焉递迁之礼昭穆须正谨按礼论晋太常贺循议云礼兄弟不相为后也故殷之盘庚不序于阳甲而上继于先君汉之光武不嗣于孝成而上承于元帝又曰晋惠帝无后懐帝承统怀帝自继于世祖而不继于惠帝其晋惠帝当同阳甲孝成别出为庙又曰若兄弟相代则共是一世昭穆位同不可兼毁二庙此盖礼之常例也荀卿子曰有天下者事七世谓从祢已上也尊者统广故恩及逺祖若旁容兄弟上毁祖考此则天子有不得全事于七世之义也孝和皇帝有中兴之功而无后嗣请同殷之阳甲汉之成帝出为别庙时祭不亏大祫之辰合食太祖奉睿宗神主升祔太庙上继髙宗则昭穆永正献祼长序此万代之典敢不飏言从之十一年四月国子祭酒徐监上表曰臣谨按礼稽命徴虞夏五庙殷六庙周七庙诸侯五庙而鲁用天子之礼并后稷姜嫄为七庙故知五帝殊时不相沿乐三王异代不相袭礼伏以中宗孝和皇帝受命中兴化人以徳虽别庙荐享而圣心未安将革前规移入太庙臣恭详自古庙制夏殷周汉各自立庙不同一处汉光武以中兴崇俭故七室共堂而厯代尊行以为折衷今太庙七室皆有神主孝和皇帝既须入庙先有夹室见空望奉移安此室内既同太庙八室祭享是同在于情理实为允惬五月一日迁中宗神主祔于太庙其年七月二日诏曰朕闻王者乘时以设敎因事以制礼沿革以从宜为本取舍以适㑹为先故损益之道有殊质文之用斯异且夫至徳之谓孝所以通于神明大事之谓祀所以䖍于宗庙当览古典爰询庙制逺则殷周事异近则汉晋道殊虽礼文之不同固严敬之无二况恩以降杀而疎庙以迁毁而废虽式瞻古训礼则不违而永言孝思情所未足其祧室宜别为正室将使亲而不尽逺而不祧庙以存貎宗由尊立俾使四时式荐不阙于毁主百代靡迁匪惟于始庙所谓变以合礼动而得中严配之典克崇肃雍之美兹在太庙宜置九室令所司择日启告移造㑹昌五年七月中书门下奏孟州池水县虎牢关是太宗擒王世充窦建徳之地关城东峯有髙祖太宗像在一堂之内伏以山河如旧城垒犹存威灵皆畏于轩䑓风云疑还于丰沛诚宜百代严奉万邦所瞻西汉故事祖宗所尝行幸皆令郡国立庙今縁定觉寺理合毁拆望取寺中大殿材木于东峯改造一殿四面兼置垣墙伏望号为昭武以昭圣祖受功之盛兴功日望令差东都分司郎中一人荐告至毕功日别差使展敬制可六年五月礼仪使奏武宗昭肃皇帝祔庙并合祧去旧庙等事伏以自敬宗文宗武宗兄弟相及已厯三朝昭穆之位与承前不同所可疑者其事有四一者兄弟昭穆同位不相为后二者已祧之主复入旧庙三者庙数有限无后之主则宜出置别庙四者兄弟既不相为后昭为父道穆为子道则昭穆班不合异位据春秋文公二年跻僖公何休云跻升也谓西上也惠公与庄公当同南西上隠桓闵僖当同西北上孔颕达亦引斯义释经又贺循云殷之盘庚不序阳甲汉之光武上继元帝晋元简文皆用此义盖以昭穆位同不可兼毁二庙故也尚书云七世之庙可以观徳且殷家兄弟相及有至四帝不及祖祢何容更言七代于理无疑矣二者今已兄弟相及同为一代矫前之失则合复祔代宗神主于太庙或疑已祧之主不宜更入太庙者按晋元明之时已迁豫章颍川矣及简文即位乃元帝之子故复豫章颍川二神主于庙又国朝中宗已祔太庙至开元四年乃出致别庙至十年置九庙而中宗主复入太庙则已迁复入亦可无疑矣三者庙有定数无后之主出置别庙者按魏晋之初主多同庙盖取上古清庙一宫尊逺神祇之义自后晋武所立之庙虽云七主而实六代盖景文同位故也又按鲁立姜嫄文王之庙不计昭穆以尊尚功徳也晋元帝上继武帝而别享惠懐愍三帝时贺循等诸儒议别立庙亲逺义疎都邑迁异于理无嫌也今以文宗弃代才六年武宗甫尔祔上遽移别庙不齿宗祖在于有司非所宜议四者添置庙室按礼论晋太常贺循云庙以客主为限无拘常数故晋武帝时庙有七主六代至元帝明帝庙皆以十室及穆简三帝皆至十一室自后虽迁故祔新大抵以七代为凖而不限室数伏以江左名儒通赜覩奥事有明据足可施行今若不行是议更以迭毁为制则当上及髙曾未尽之亲而有不忍臣子恩义之道谨备讨古今参校经史上请复代宗神主于太庙以存髙曾之亲下以敬宗文武二宗同为一代于太庙东间添置两室定为九代十一室之制以全臣子恩敬之义庶将协大顺之宜得变礼之正折古今之纷互立羣疑之杓指俾因心广孝永烛于皇明昭徳事神无亏于圣代勅㫖宗庙事重实资参详宜令尚书省两省御史䑓四品已上官大理卿京兆尹集议闻奏尚书左丞郑涯等奏夫礼经垂训莫重于严配必参损益之道则合典礼之文况有明徴是资折衷伏以自敬宗文宗武宗三庙祠位皆以兄弟考于前代理有显据今谨详礼官所奏并上稽古文旁摭史氏协于通变允谓得宜臣等商量伏请并依礼官所议从之唐㑹要卷十二唐会要卷十三钦定四库全书唐㑹要卷十三宋王溥撰亲飨庙太宗二贞观三年正月十日上有事于太庙十七年四月十一日亲谒太庙谢承干之过苏冕曰贞观六年监察御史马周上疏云陛下践阼已来宗庙之享未曾亲事遂使大唐一代之史不书皇帝入庙之事将何以诒厥孙谋垂则来叶且贞观三年已亲飨庙矣未知何事致此不同髙宗四永徽三年正月十八日干封元年四月八日总章元年十二月十九日仪凤二年正月十四日中宗一神龙元年十月六日以安国相王与左羽林将军李多祚为参乗侍御史王觌上疏谏曰多祚夷人有功于国适可加之宠爵岂宜逼奉至尊将帝弟而连衡与我君而共辇诚恐万方之人不允所望昔汉文帝引赵谈骖乘袁盎伏车前谏曰臣闻天子所与共六尺舆者皆天下英豪今汉虽乏人陛下独奈何与刀锯之余共载于是斥而下之多祚虽无赵谈之累亦非卿相之重不事循省无闻固譲岂国之良辅更无其人史官所书将示于后何袁盎之强谏独㣲臣之不及睿宗一景云三年正月一日𤣥宗七先天元年十月四日开元六年十月六日时有司撰仪注以祭祔之日车驾发宫上谓宰臣曰祭先斋所以齐心也据仪注祭之日发大明宫又质明行事纵见星早发是移辰方到质明之礼其可及乎又朕不宿斋宫即安正寝情所不敢宜于斋所设斋宫五日赴行宫宿六日质明行事庶合于礼宋璟等称圣情深至请即施行诏有司改定仪注六日上自斋宫步诣太庙十七年十一月四日告巡陵也皇帝乘玉辂百官乘马侍从礼毕乘马还宫初仪注自大次施褥至殿前有勅一切不许及皇帝之出也履地而行礼毕祀行神于西门天寳元年二月十八日六载正月十七日十载正月九日至十日赦文云自今已后摄祭荐享太庙其太尉行事前一日致斋具羽仪卤簿公服引入亲授祝版乃赴斋所十三载二月八日上髙祖徽号肃宗二干元元年四月十三日元年建子月二十九日代宗一广徳二年二月二十七日徳宗四建中元年正月四日贞元元年十一月十日六年十一月七日九年十一月九日前一日有勅至庙行礼不得施褥至敬之所自合履地而行至南郊亦宜凖此宪宗一元和二年正月上亲荐献太清宫朝享于太庙初享诸宫室备极诚敬及享徳宗顺宗流涕呜咽不自胜侍臣及举册读册官等皆相顾而感泣也穆宗一长庆元年正月敬宗一寳厯元年正月文宗一太和三年十一月武宗二㑹昌元年正月五年正月宣宗一大中七年正月懿宗二咸通元年十一月四年正月僖宗一干符二年十一月昭宗二龙纪元年十一月天复元年四月禘祫上上元三年十月三日有司祫享于太庙时议者以礼纬三年一祫五年一禘公羊𫝊云五年一禘而再殷祭两义互文莫能决断太学博士史𤣥璨议曰按礼记正义列郑𤣥禘祫志云春秋𫝊僖公三十三年十二月薨文公二年八月丁夘大享于太庙公羊𫝊云大享者何祫也是三年丧毕新君二年当祫明年春禘于羣庙僖公宣公八年皆有禘则后禘去前禘五年以此定之则新君二年祫三年禘自尔之后五年而再殷祭六年当祫八年当禘昭公十一年齐归薨至十三年丧毕当祫为平邱之㑹冬公如晋至十四年祫十五年禘𫝊云有事于武宫是也至十八年祫二十年禘二十三年祫二十五年禘昭公二十五年有事于襄公是也如上所云则禘已后隔三年祫祫已后隔二年禘此则有合礼经不违𫝊义自此禘祫之祭依𤣥璨议开元四年十月十日禘享太庙九室命有司摄行礼初唐礼祫昭穆禘各于其室时礼官太常少卿韦縚奏曰凖古礼五年殷祭一祫一禘其义聚昭穆定次序又孔安国王肃等先儒皆以为序昭穆惟郑𤣥云禘各于其室若如郑𤣥则与享不异恐郑说谬于周经请依古礼如王肃等议序列昭穆许之初开元六年秋睿宗皇帝丧毕祫享于太庙自后相承三年一祫五年一禘各自纪年不相通数至二十七年凡经五禘七祫其年夏禘讫冬又当祫太常议曰禘祫二礼俱为殷祭祫为合食祖庙禘为禘序尊卑伸先君逮下之慈成羣祀奉亲之孝事异常享有时行之然而祭不欲数数则渎亦不欲疏疏则怠故王者法诸天道制祀典焉烝尝象时禘祫如闰五嵗再闰天道大成宗庙法之再为殷祭也谨按礼记王制周官宗伯并云国君嗣位三年丧毕祫于太祖庙明年禘于羣庙自尔以后五年再殷一祫一禘汉魏故事贞观已后并用此礼又按礼纬及鲁礼祫禘注云三年一祫五年一禘所谓五年再殷祭也以为三年一闰天道小备五年再闰天道大备故也此则五年再殷通计其数一禘一祫迭相承矣今太庙禘祫各自数年两歧俱不相通计或比年频合或同嵗再序或一年之后併为再祫或五年之内骤有三殷法天象闰之期既违其说五嵗再殷之祭数又不同求之礼文颇为乖矣説者或云禘祫二礼大小不侔祭名有殊年数相去祫以三纪抵六而合禘以五断至十而周有兹参差难为通计窃以三祫五禘之说本出礼纬五嵗再殷之数同在其篇㑹通二文非相诡也盖以禘后置祫二周有半举以全数谓之三年譬如三年一闰只用三十二月其禘祫异称各随四时秋冬为祫春夏为禘譬如禴祠烝尝其礼一也郑𤣥谓祫大禘小𫝊或谓祫小禘大为殷则同肆陈之间或有增减通计之义初无异同葢象天之法相𫝊乆矣惟晋代陈舒有三年一殷之议自五年八年至十一年十四年寻其议文所引亦以象闰为言且六嵗再殷何名象闰五年一禘又奚所施矛盾之说固难凭也夫以法天之度既有指归稽古之理若兹昭着禘祫二祭通计明矣今请以开元二十七年己夘四月禘至辛巳年十月祫至甲申年四月又禘至丙戌年十月又祫至己丑年四月又禘至辛夘年十月又祫自此五年再殷周而复始又祫禘之说非惟一家五嵗再殷之文既相师矣法天象闰之理大抵一同而禘后至祫或近或逺盈缩之度有二法焉郑𤣥髙堂生则先三而后二徐邈之议则先二而后三谨按郑氏所序先三之法约三祫五禘之文存三嵗五年之位以为甲年既禘丁年当祫己年又禘壬年又祫甲年又禘丁年又祫周而复始以此相承祫后去禘十有八月而近禘后去祫四十二月而遥分析不均粗于算矣假如攻乎异端置祫于秋则三十九月为前二十一月为后虽小有愈其间尚偏窃据本文皆云象闰二闰相去则平分矣两殷之序何不等耶且又三年之言本举全数二周有半实准三年于此置祫不违之矣何必拘滞隔三正乎盖千虑一失通儒之蔽也徐氏之议有异于是研覈周审最为可凭以为二禘相去为月六十中分三十置一祫焉若甲年夏既禘丙年冬祫己年夏又禘有象闰法豪釐不偏三年一祫之文既无乖越五嵗再殷之制疎数又均校之诸儒义实长矣今请依据以定二殷先推祭月周而复始时礼部员外郎崔宗之驳下太常令更详旧议太常又执前议不改中书令李林甫又令集贤学士陆善经更加详覆善经以其为义允于是太常卿韦縚奏曰顷在四月已行禘享今指孟冬又申祫祭合食礼频恐违先典臣忝在持礼职司讨论辄据旧文定其伦序请以今年夏禘便为殷祭之源自此之后禘祫相代五年再殷周而复始其今年祫凖礼合停望令有司但行时享则严禋不黩庶合旧章从之天寳八年闰六月五日敕文禘祫之礼以存序位质文之变盖取随时国家系本仙宗业承圣祖重熙累盛既钖无疆之休合享登神思𢎞不易之典自今已后每禘祫并于太清宫圣祖前设位序正上以明陟配之礼钦若𤣥象下以尽恭祝之诚无违至道比来每縁禘祫其常享则停事虽适于从宜礼或亏于必备已后每縁禘祫其常享无废享以素馔三焚香以代三献建中二年九月四日太常博士陈京上疏言今年十月祫享太庙并合享迁庙献祖懿祖二神主春秋之义毁庙之主陈于太祖未毁庙之主皆升合食于太祖太祖之位在西东向其下子孙昭穆相对南北为别无毁庙迁主不享之文徴是礼也自于周室而国朝祀典当与周异且周以后稷配太庙为始封之祖始封而下乃立六庙庙毁主迁皆太祖之后禘祫之时无先于太祖者故太祖东向之位全其尊而不疑然今年十月祫享太庙伏请据魏晋旧制为比则构筑别庙东晋以征西等四君为别庙至禘祫之时则于太庙正祖之位以伸其尊别庙登髙皇太皇征西等四府君以叙其亲伏以国家若用此义则宜别献祖懿祖立庙祫祭之以重其亲则太祖于太庙遂居东向以全其尊伏以徳明兴圣二皇帝曩既立庙至禘祫之时常用享礼礼仪使太子少师颜真卿议曰议者或云献祖懿祖亲逺庙迁不当祫享宜永閟于西夹室又议者曰二祖若同祫享即太祖之位永不得正宜奉迁二祖神主祔藏于徳明皇帝庙又议者云二祖宜同祫享与太祖并列昭穆而空太祖东向之位臣伏以三议俱未为允且礼经残缺既无明据儒者能比方义类斟酌其中则可举而行之盖协于正也伏惟太祖景皇帝以受命始封之君处百代不迁之庙配天崇享是极尊严且至禘祫之时暂居昭穆之位屈己伸孝敬奉祖宗縁齿族之礼广尊先之道此实太祖明神蒸蒸之本意亦所以化被天下率循孝悌也请依晋蔡谟等议至五年十月祫享之日奉献祖神主居东向之位懿祖太祖洎诸祖宗遵左昭右穆之例此有以彰国家重本尚顺之明义足为万代不易之令典也又议者请奉迁二祖神主于德明皇帝庙行祫祭之礼夫祫合也故公羊传曰大事者何祫也若祫祭不陈于太庙而享于徳明庙斯乃分食也岂谓合食乎名实既乖尤失礼意固不可行也贞元七年十一月二十八日太常卿裴郁奏曰禘祫之礼殷周以迁庙皆出太祖之后故得合食有序尊卑不差及汉髙受命无始封祖以髙皇帝为太祖太上皇髙帝之父立庙享祀不在昭穆合食之列为尊于太祖故也魏武创业文帝受命亦即以武帝为太祖其髙皇处士君等为属尊不在昭穆合食之列晋宣创业武帝受命亦即以宣帝为太祖其征西颍川等四府君亦为属尊不在昭穆合食之列国家诞受天命累圣重光景皇帝始封唐公为太祖中间世数既近在三昭三穆之内故皇家太庙惟有六室其𢎞农府君宣光二祖尊于太庙亲尽则迁不在昭穆之数着在礼志可举而行开元中加置九庙懿献二祖皆在昭穆是以太祖景皇帝未得居东向之尊今二祖已祧九室惟序则太祖之位又安可不正伏以太祖上配天地百世不迁而居昭穆献懿二祖亲尽庙迁而居东向徴诸故实有所未安请下百僚㑹议勅㫖依行八年正月二十三日太子左庶子李嵘等七人议曰王制曰天子七庙三昭三穆与太祖而七周制也七者太祖及文王武王之祧与亲庙四也太祖后稷也殷则六庙契及汤与二昭二穆也夏则五庙无太祖禹与二昭二穆而已晋朝博士孙钦议曰王者受命太祖及诸侯始封之君其已前神主据已上数过五代即毁其庙禘祫不复及也禘祫所及者谓受命太祖之后迭毁上升藏于二祧者也虽百代禘祫及之伏以献懿二祖则太祖已前亲尽之主也拟三代已降之制则禘祫不及矣代祖神主则太祖已下已毁之主则公羊𫝊所谓已毁庙之主陈于太祖者是也谨按汉元帝下诏议罢郡国庙及亲尽之祖丞相韦𤣥成议太上孝惠庙主皆亲尽宜毁太上庙主宜瘗于园孝惠庙主迁于太祖庙奏可太上则太祖已前之主瘗于园禘祫不及故也则今献懿二祖之比也自魏晋及宋齐梁陈隋相承始受命之君立六庙虚太祖之位自太祖之后至七代君则太祖当东向位乃成七庙太祖以前之主魏明帝则迁处士主置于园邑嵗时使令丞奉荐世数犹近故也至东晋明帝崩以征西等三祖迁入西除名之曰祧以凖逺庙至康帝崩穆帝立于是京兆迁入西除同谓之祧如前之礼并禘祫所不及国朝始享四庙宣光并太祖世祖神主祔于庙至贞观九年将祔髙祖于太庙朱子奢请凖礼立庙其三昭三穆各置神主太祖依晋宋以来故事虚其位待递迁方处之东向位于是始祔𢎞农府君及髙祖为六室虚太祖之位而行禘祫至二十三年太宗祔庙迁𢎞农府君乃藏于西夹室文明元年髙宗祔庙始迁宣光皇帝于西夹室开元十年𤣥宗特立九庙于是追尊宣皇帝为献祖复列于室光皇帝为懿祖以备九室禘祫犹虚太祖之位祝文于三祖不称臣明全庙数而已至徳二载尅复后新作九室神主遂不造𢎞农府君神主明禘祫不及故也至寳应二年祔𤣥宗肃宗于庙迁献懿二祖于西夹室始以太祖当东向位以献懿二祖为是太祖以前亲尽神主凖礼禘祫不及凡十八年至建中二年十月将祫享礼仪使颜真卿状奏合出献懿二祖神主行事其布位次第及东面尊位请依东晋蔡谟等议为定遂以献祖当东向以懿祖于昭位南向以太祖于穆位北向以次左昭右穆陈列行事且蔡谟当时虽有其议事竟不行而我唐庙祧岂可为凖臣嵘伏以尝禘郊社尊无二上瘗毁迁藏礼有义断以献懿为亲尽之主太祖已当东向之尊一朝改移实非典故谓宜复先朝故事献懿神主藏于西夹室以类祭法所谓逺庙为祧去祧为坛去坛为墠坛有祷则祭无祷则止太祖既昭配天地位当东向之尊庶上守贞观之首制中奉开元之成规下遵宝应之严式符合经义不失旧章吏部郎中栁冕等十二人议曰天子受命之君诸侯始封之祖皆谓太祖故虽天子必有尊也以尊太祖焉故虽诸侯必有先也亦以尊太祖焉故太祖以下亲尽而毁洎秦灭学汉亦不及制礼不列昭穆不建迭毁晋既失之宋又因之于是有建王庙之制于是有虚太祖之位夫不列昭穆非所以示人有序也不建迭毁非所以示人有杀也建王庙之制非所以示人有别也虚太祖之位非所以示人有尊也此礼之所由废也谨按礼父为士子为天子祭以天子葬以士今献祖祧也懿祖亦祧也唐未受命亦犹士礼也是故髙祖太祖以天子之礼祭之不敢以太祖之位易之今若易之无乃乱先王之序乎昔周有天下追尊太王王季以天子之礼及其祭也亲尽而毁之汉有天下追尊太上皇以天子之礼及其祭也亲尽而毁之唐有天下追王献懿二祖以天子之礼及其祭也亲尽而毁之则不可代太祖之位明矣又按周礼有先公之祧有先王之祧先公之迁主藏乎后稷之庙其周未受命之祧乎先王之迁主藏乎文武之庙其周已受命之祧乎故有二祧所以异庙也今献祖已下之祧犹先公也太祖已下之祧犹先王也请筑别庙以居二祖则行周之礼复古之道故汉之礼因于周也魏之礼因于汉也隋之礼因于魏也皆立三庙有二祧又立私庙四于南阳亦后汉制也以为人之子事太宗降其私亲故私庙所以尊本也太庙所以尊正统也虽古今异时文质异礼而知礼之情与问礼之本者莫不通其变酌而行之故上致其崇则太祖属尊乎上矣下尽其杀则祧主亲尽于下矣中处其中则王者主于祧中矣工部郎中张荐等议曰昔殷周以稷契始封遂为不迁之祖其毁庙之主皆稷契之后所以昭穆合祭尊卑不差如夏以禹始封遂为不迁之祖故夏五庙禹与二昭二穆而已据此则鲧之亲尽其主已迁左氏既称禹不先鲧足明迁庙之主虽属尊于始封祖者亦在合食之位矣又据晋宋齐梁北齐周隋史其太祖已上并同禘祫未尝限断迁毁之主伏以南北八代非无硕学巨儒宗庙大事议必精博騐于史册其礼佥同又详魏晋宋齐梁北齐周隋故事及贞观显庆开元礼所禘祫并虚东向既行之已乆实羣情所安太祖处清庙第一之室其神主虽百代不迁永歆烝尝上配天地位于郊庙无不正矣若至禘祫之时暂居昭穆之列屈己伸孝以奉祖祢岂非伯禹烝烝敬鲧之道欤亦是魏晋及周隋之太祖不敢以卑压尊之义也议者或欲迁二祖于兴圣庙乃请别筑室至禘祫年享之夫祫合也此乃分食殊乖礼意又欲藏于西夹室永不及祀无异汉代瘗园尤为不可辄敢徴据正经考论旧史请奉献懿二祖与太祖并从昭穆之位而虚东向司勲员外郎裴枢议曰礼之必立宗子者盖为收其族人东向之主亦犹是也若祔于逺庙无乃中有一间等上不伦西位常虚则太祖永压于昭穆异庙别祭则祫飨事主乎合食永閟比于姜嫄则推详禖祀而无事理礼云亲亲故尊祖尊祖故敬宗敬宗故收族收族故宗庙严宗庙严故重社稷由是言之太祖之上复有追尊之祖则亲亲尊祖之义无乃乖乎太祖之外轻置别祭之庙则宗庙无乃不严社稷无乃不重乎且汉丞相韦𤣥成请瘗于园晋徴士虞喜请瘗于庙两阶之间喜又引左氏说古者先王日祭于祖考月祀于曾祖时享及二祧嵗祫及坛墠终禘及郊宗石室是为郊宗之上复有石室之祖斯最近矣但当时议所处石室未有凖的喜请于夹室中愚以为石室可据处之之道未安何者夹室谓居太祖之下毁主非是安太祖之上藏主也未有卑处正位尊在旁居考理印心恐非允协今若建石室于园寝迁神主以永安採汉晋之旧章依禘祫之一祭修古礼之残缺为国朝之典故庶乎春秋之祭皆中理焉考功员外郎陈京议曰臣前为太常博士已于建中二年九月四日奏议祫飨献懿二祖所安之位请下百僚博採其议其时礼仪使颜真卿因是上状与臣议异臣议未行伏见去年十一月二十八日诏下太常卿裴郁所奏大㫖与京旧议相合伏以兴圣皇帝则献祖之曾祖懿祖之髙祖夫以曾孙元孙祔列于髙曾之庙岂礼之不可哉实人情之大顺也京兆尹韦武议曰凡三年一祫五年一禘祫则羣庙大合禘则各序其祧愚谓主迁弥远祧室既修当祫之嵗宜以献祖居于东向而懿祖序其昭穆以极所亲若行禘礼则太祖复筵于西以衆主列其左右是则于太祖不为降屈于献祖无所压卑考礼酌情谓当行此为胜同官县尉仲子陵议曰今儒者乃援子虽齐圣不先父食之语欲令己祧献祖权居东向配天太祖屈居昭穆此不通之甚也凡左氏不先食之言且以正文公之逆祀儒者安知非夏后庙数未足之时而言禹不先鲧乎且汉之禘祫盖不足徴魏晋已逺太祖皆近是太祖之上皆有迁主厯代所疑或引閟宫之诗而永閟或因虞主之义而瘗园或縁逺庙为祧以筑宫或言太祖实卑而虚位惟东晋蔡谟凭左氏不先食以为説令征西东向详其数事此最不安且蔡谟此议非晋所行前有司不本谟改筑之言取征西东向之一句为万代法此其不可甚也臣又思之永閟瘗园则臣子之心有所不安权虚正位则太祖之尊无时而定别筑一室义差可安且兴圣之于献祖乃曾祖也昭穆有序享祀以时伏请奉献懿二祖迁祔于徳明兴圣庙此正大孝也或以祫者合也今二祖别庙是分食也何合之为臣以为徳明兴圣二庙每禘祫之年亦皆飨荐是亦合食奚疑于二祖乎至三月十二日祠部奏郁议状至十一年七月十二日勑于颀等议状所请各殊理在讨论用求精当宜令尚书省令百寮与国子监儒官切磋旧状定其可否仍委所司具件奏闻其月二十八日左司郎中陆贽奏曰臣窃寻七年百寮所议虽有一十六状其归趣三端而已于颀等一十四状并云复太祖之位张荐状则云并列昭穆而虚东向之位韦武状则云当祫之嵗献祖居于东向行禘之礼太祖复筵于西谨按礼经及先儒之说复太祖之位正也义在不疑太祖之位既正献懿二主当有所归详考十四状其义有四一曰藏诸夹室二曰置之别庙三曰迁于园寝四曰祔于兴圣藏诸夹室是无享献之期异乎周人藏于二祧之义礼不可行也置之别庙始于魏明之说礼经实无其文晋义熈九年虽立此义已后亦无行者迁于园寝是乱宗庙之仪既无所凭殊乖礼志事不足徴也惟有祔于兴圣之庙禘祫之嵗乃一祭之庶乎亡于礼者之礼而得变之正也唐㑹要卷十三唐会要卷十四钦定四库全书唐㑹要卷十四宋王溥撰禘祫下贞元十二年禘祫祭太庙近例祫祭及亲拜郊令中使引传国宝至坛所昭示武功也至是上以传国大事中使引之非宜乃令礼官一人就内库监引领至太庙焉十九年三月给事中集贤学士陈京奏禘祫是审谛大合祖宗次序之祭必尊太祖之位以正昭穆今年遇禘伏思须定所议之礼是月勑禘祫之祭礼之大者先有衆议犹未精详宜令百寮集议闻奏尚书左仆射姚南仲等奏议状五十七道有进止送尚书省更集百寮都商议定奏闻户部尚书王绍等五十人奏议请奉迁献祖懿祖神主祔于徳明兴圣庙为修庙未成今月十五日内移献祖主于徳明兴圣庙中一处安置九室数已定请于徳明兴圣庙东北量地之宜权设幕屋为行庙奉安神主候新庙成凖礼迁祔神主入新庙每至禘祫年各于本室行享礼其月十五日户部尚书王绍等又奏请于徳明兴圣庙添造两室奉安神主今縁就旧庙增脩则徳明兴圣庙殿南垣内陈设四室权安神主庶为宜称勑㫖从之是月十五日徙二祖神主于徳明兴圣庙二十四日有司行禘享于太庙自此景皇帝始居东向之尊元皇帝已下依左昭右穆之列矣时鸿胪卿王权议曰按祭法曰周人祖文王而宗武王故毛诗清庙章云清庙祀文王也不言太王王季也又按雍禘章疏云太王王季已上皆祔于后稷之庙盖以太祖东向之位至公也太王王季之尊私礼也祔之后稷之庙天下为公不敢以私夺公也又按郑𤣥注云祭法曰古者先王迁庙之主以昭穆合藏于始祖庙今献祖懿祖之主愚臣窃以为宜祔于兴圣庙不当祭于太庙也如此则太祖东向之位得其尊献祖懿祖之位得其所也时前后议者亦多言祔于兴圣庙然引据无文上意不决自寳厯已前太祖尚在昭穆位故虚东向以待太祖广德二年太庙室数已满二祖居夹室方正太祖东向之位凡十七年建中二年冬祫祭有司误引东晋蔡谟议请虚东向当晋蔡谟议本请筑宫庙以居颍川京兆以上四府君其宫庙未成以前请复虚东向之位待别庙成迁四府君神主于别庙然后太祖正东向之位虽有此议属晋室兵革议不暇行建中初虽有司引蔡谟议虚东向之礼终亦不行乃误以宣皇帝居东向降太祖在昭穆之位是时上览羣臣之议以太祖居东向是百代不刋之典以二祖皆是追崇非有土宇人民之尊礼当别祔庙及览权议引据诗礼成文上意遂定迁二祖于徳明兴圣庙每禘祫年一享遂正太祖东向之位乃下诏曰奉迁献祖懿祖神主正太祖景皇帝东向之位䖍告之礼当任重臣宜令检校司空平章事杜佑摄太尉告太清宫门下侍郎平章事崔损摄太尉告太庙又下诏曰国之大事式在于明禋王者孝享莫重于殷祭所以尊祖而重昭穆也朕承列圣之休徳荷上天之眷命䖍奉牲币二十五年永惟宗庙之位禘尝之序夙夜祗慄不敢自専是用延访公卿稽㕘古礼博考羣议至于再三敬以令辰奉迁献祖宣帝神主懿祖光皇帝神主祔于徳明兴圣皇帝庙太祖景皇帝正向东之位宜令所司备礼务极严重祗肃祀典载深感惕咨尔中外宜悉朕懐㑹昌六年十月太常礼院奏尝祀禘祫祝文称号穆宗皇帝敬宗皇帝文宗皇帝武宗皇帝縁从前但序亲以穆为皇兄未合礼文得修撰官朱俦状称伏以礼序尊尊不序亲亲陛下于穆宗敬宗武宗祝文恐须但称嗣皇帝臣某昭告于穆宗以下四室勑㫖令礼官同商量闻奏者臣与今博士闵庆之修撰官朱俦检讨官王皥同考礼经更无别议请依前状从之仍付所司文徳元年四月将行禘祭有司引旧仪禘徳明兴圣二庙及献祖懿祖神主祔徳明兴圣庙通为四室时黄巢之乱庙已焚毁及是将行禘俾议其仪太常博士殷盈孙议曰臣以徳明等四庙功非创业义止追封且于今朝年代极遥昭穆甚逺可依晋韦泓屋毁乃已之例因而废之勅下百僚㑹议礼部员外郎薛昭纬奏议曰伏以礼贵从宜过犹不及祀有常典礼当据经谨按徳明实为遐逺推诸厯代莫有其伦自古典礼该详无踰周室后稷实始封之祖文王乃建极之君且不闻后稷之前别议立庙以至两汉之于刘累梁魏之于萧曹稽彼简书并无追号迨于兴圣事非经据盖以始王于凉遂列为祖类长沙于后汉之代等楚元于宋髙之朝悉无尊祀之名足为宪章之騐重以献祖懿祖皆非宗有徳而祖有功亲尽宜祧礼当毁瘗迁于二庙亦出一时且武徳之初议宗庙之事神尧听之太宗参之硕学通儒森然在列而不议立臯陶凉武昭之庙葢知其非所宜立也尊太祖代祖为帝而以献祖为宣简公懿祖为懿王卒不加帝号者谓其亲尽则毁矣春秋左氏𫝊曰孔子在陈闻鲁庙灾曰其桓僖乎已而果如其言盖以亲尽不毁宜致天灾炯然之徴不可忽也据太常礼院状所引至徳二年克复后不作𢎞农府君庙神主及晋韦泓屋毁乃已之议颇为明据深协礼经其兴圣等四室请依礼院之议从之大顺元年将行禘祭有司请以三太后神主附享于太庙三后者孝明太皇太后郑氏恭僖皇太后王氏贞献皇太后韦氏三后之崩皆作神主有故不当入太庙当时礼官建议并置别庙每年五享三年一禘五年一祫皆于本庙行事无奉神主入太庙之文至是乱离之后旧章散失礼院凭曲台礼欲以三太后祔享太庙太常博士殷盈孙献议非之曰臣谨按三太后宪宗穆宗之后也二帝已祔太庙三后所以立别庙者不可入太庙故也与帝在位皇后别庙不同今有司误用王彦威曲台礼禘别庙太后于太庙乖戾之甚臣窃究事体有五不可曲䑓礼云别庙皇后禘祫于太庙祔于祖姑之下此乃皇后先崩已造神主夫在帝位如昭成肃明元献昭徳之比昭成肃明之崩也睿宗在位元献之崩也𤣥宗在位昭徳之崩也肃宗在位四后于太庙未有本室故创别庙当为太庙合食之主禘祫乃升太庙故未有位但祔祖姑之下今恭僖贞献二太后皆穆宗之后恭僖㑹昌四年造神主合祔穆宗庙室时穆宗庙已祔武宗母宣懿皇后神主故为恭僖别立庙其神主直题云皇太后明其终安置别室不入太庙故也贞献太后太中元年作神主别立庙其神主亦题为太后并与恭僖义同孝明咸通五年作神主合祔宪宗庙室宪宗庙已祔穆宗之母懿安皇后故孝明亦立别庙是懿宗祖母故题其神主为太皇太后与恭僖贞献亦同帝在位后先作神主之例今以别庙太后神主禘祭升享太庙一不可也曲台礼别庙皇后禘祫于太庙仪注云内常侍奉别庙皇后神主入置于庙庭赤黄褥位奏云某谥皇后禘祫祔享太庙然后以神主升今即须奏云某谥太皇太后且太庙中皇后神主二十一室今忽以皇太后入列于昭穆二不可也若但云某谥皇后即与所题都异神不可凭依此三不可也古今礼要云旧典周立姜嫄别庙四时祭荐及禘祫与七庙皆祭惟不可入太祖庙为别配魏文思甄后明帝母庙及寝依姜嫄之庙四时及禘皆与诸庙同此旧礼明文得以为证今以别庙太后禘祫于太庙四不可也所以置别庙太后以孝明不可与懿安并祔宪宗之室今禘享乃处懿安于舅姑之上此五不可也且祫合祭也合犹不入太祖之庙而况于禘乎窃以为并皆禘于庙为宜且恭僖贞献二庙比在朱阳坊禘祫祔赴太庙皆须备法驾典礼甚重仪卫至多咸通之时累遇大享耳目相接年代未遥人皆见闻事可询访非敢以臆断也或曰以三庙故禘祫于别庙或可矣而将来有可疑焉谨按睿宗亲尽已祧今昭成肃明二后同在夹室如或后代宪宗穆宗亲尽已祧三太后神主其得不入夹室乎若遇禘祫即如之何对曰此又大误也三太后若亲尽合祧但当閟而不享安得处于夹室禘祫则就别庙行之厯代已来何尝有别庙神主复入太庙夹室乎献俘武徳元年十一月二十三日秦王平薛仁杲凯旋献俘于太庙二年五月二十四日秦王破宋金刚复并州地凯旋献㨗于太庙四年七月九日秦王平东都被金甲陈铁马一万甲士三万俘王世充窦建徳及隋神器辇辂献㨗于太庙贞观四年三月二十九日李靖俘颉利可汗献㨗于太庙二十三年正月阿史那社尒执龟兹王诃利布失毕及其相那利等献于社庙太宗释之以为左武卫大将军永徽元年九月七日髙偘执单鼻可汗献太庙显庆三年十一月苏定方俘贺鲁到京师上谓侍臣曰贺鲁背恩今欲先献俘于昭陵可乎许敬宗对曰古者出师凯还则饮至策勲于庙若诸侯以王命讨不庭亦献俘于天子近代将军征伐克捷亦用斯礼未闻献俘于陵所也伏以园陵严敬义同清庙陛下孝思所发在礼无违亦可行也十五日还献于昭陵十七日告于太庙皇帝临轩大㑹文武百寮夷狄君长苏定方戎服操贺鲁献于乐悬之北上责之不能对摄刑部尚书长孙冲跪于阶下奏曰伊俨道献俘贺鲁请付所司大理官属受之以出诏免其死显庆五年正月左骁卫大将军苏定方讨思结关俟斤都曼献俘于东都上御干阳殿定方操都曼等以献法司请斩之定方请曰都曼反叛罪合诛夷臣欲生致阙廷与之有约述陛下好生之徳必当待以不死今既面缚待罪臣望与其余命上曰朕屈法申恩全卿信誓乃宥之总章元年十二月以髙丽平献俘于含光殿大㑹李勣及部将已下大陈设于廷干封元年十月二十一日李勣平髙丽还上令领髙藏等俘囚便道献于昭陵仍备军容奏凯歌于京城献于太庙永隆二年十月定襄道大总管裴行俭执降俘突厥阿史那伏念等献之开元二十六年六月幽州节度使副大使张守珪大破契丹林胡遣使献㨗择日告庙二十八年八月二十日勅幽州节度奏破奚契丹宜择日告庙上元元年闰四月赦节文其诸军所获首级除元恶之外一切不得𫝊送元和元年十月东川节度使髙崇文平西蜀生擒逆贼刘辟以献上御兴安门观之命中使诘其叛状刘辟曰臣不敢反五院子弟为恶臣不能制上曰朕遣中使送旌节等何为不受辟引罪无词命斩于子城之西南隅二年八月平浙西擒逆贼李锜至阙下上御兴安门亲诘其反状锜曰臣本不反张子良敎臣上曰汝以宗臣为统帅子良为恶何不斩之而后入告锜不能对命献太清宫太庙太社即与其男师回并腰斩于子城之西北隅十二年十一月唐邓隋节度使李愬平淮西擒逆贼吴元济以献上御兴安门大陈甲士旌旗于楼南文武羣臣皇亲诸幕使人皆列位元济既献于太庙太社露布引之令武士执曳楼南摄刑部尚书王播奏请付所司制曰可大理卿受之以出斩于子城之西南隅十四年二月魏博节度使田𢎞正奏今月九日淄青兵马使刘悟斩李师道二人首级请降上御兴安门受田𢎞正所献馘贼羣臣称贺于楼下授刘悟义成军节度使封彭城郡王李师道妻魏氏并女没入掖庭堂弟师和配流岭表长庆元年四月中书门下奏伏以太宗平突厥髙宗平髙丽皆告陵庙盖以髙祖尝蓄愤于突厥太宗鋭意于髙丽武功未终后圣继志亦既平盪所宜启告伏以镇冀一道幽蓟八州不劳干戈尽复区宇岂必献俘函首布告清庙下礼官择日撰仪荐告太庙从之太和三年五月宣慰使谏议大夫栢耆奏斩李同㨗于将陵仓丁亥御兴安门下受沧州所献俘其李同㨗母妻并男元达等诏并宥之于湖南安置百僚称贺于楼前翌日贬宣慰使栢耆为循州司户宣慰判官殿中侍御史沈亚之为䖍州南康尉以擅入沧州取李同㨗为诸镇所怒奏论故也㑹昌四年二月河东监军吕义忠奏擒贼杨弁元荣并同谋大将军五十四人献俘于阙下其年八月平泽路枭逆贼刘正𫝊首京师十八日御兴安门受献其日先吿宗庙社稷毕文武及在京九品官宗子诸亲蕃各诸道使客等并在楼前立班称贺中元四年七月徐州节度使时溥函送黄巢首级以献帝受俘献于行庙光启二年车驾幸兴元邠州节度使朱玟立嗣襄王熅于京城十二月败奔河中为王重荣斩首以献上御兴元城门閲俘受贺时太常博士殷盈孙献议曰伏以伪熅违背宗社僭窃乗舆已就诛夷所宜称贺然物议之间或有未允臣按礼经公族有罪狱既具有司闻于君曰某之罪在大辟君曰赦之如是者三有司走出致刑君复谓之曰虽然固当赦之有司曰不及矣君为之素服不举乐三日今伪熅皇族也虽犯诛死之罪宜就屠戮其可以朝羣臣而贺乎臣以伪熅迫胁之际不能守节効死而乃甘心逆谋宜出为庶人絶其属籍其首仍委所在以庶人礼葬其大㨗之庆当以朱玟首级到日称贺从之龙纪元年二月汴州行军司马李璠槛送秦宗权并妻赵氏上御延喜门受俘百寮称贺于楼前以之徇市告社庙斩于独栁树干宁二年十一月邠州行营兵马都统斩王行瑜函首级献于京师上御延喜门受俘馘百僚称贺于楼前唐㑹要卷十四唐会要卷十五钦定四库全书唐㑹要卷十五宋王溥撰庙议上贞观九年十一月十八日诏太原之地肇基王业事均丰沛义等宛谯理宜别建寝庙以彰圣徳详览汉典抑有成规但先皇遗㫖务存俭约䖍奉训诫无忘启处宜令礼官与公卿等详议以闻秘书监颜师古议曰臣究观祭典考验礼经宗庙皆在京师不于下土别置至若周之酆镐并为迁都乃是因事更营非云广大别违典制是以贡禹韦𤣥成匡衡等招聚儒学博询廷议据礼陈奏遂从废毁自斯已后弥厯年代辍而不为今若增立寝庙别安神主有乖先㫖靡率旧章垂裕后昆理谓不可固宜勉割深哀俯从大礼开元四年十二月太常卿姜皎与礼官陈正节等上表曰臣伏见太庙中则天皇后配天皇大帝题云天后圣帝武氏伏寻昔居后宠亲承顾託因摄大政事乃从权神龙之初已去帝号岑羲等不嫺政体复题帝名若使帝号长存恐非圣朝通典夫七庙神尧皇帝之庙也父昭子穆祖徳宗功非夫帝子天孙乗干出震者不可得升祔于斯矣但皇后祔庙配食髙宗位号旧章无宜称帝今山陵日近虞祔非遥请开陈告之仪因除圣帝之字直题云则天皇后武氏从之大厯十四年十月代宗神主将祔礼仪使颜真卿以元皇帝代数已逺凖礼合祧请迁于西夹室其奏议曰王制天子七庙三昭三穆与太祖之庙而七又礼器云有以多为贵者天子七庙又伊尹曰七世之庙可以观徳此经典之明证也七庙之外则云去祧为坛去坛为墠故厯代儒者制迭毁之礼皆亲尽宜毁伏以太宗文皇帝七代之祖髙祖神尧皇帝国朝首祚万叶所承太祖景皇帝受命于天始封于唐元本皆在不毁之典代祖元皇帝地非开统亲在七庙之外代宗皇帝升祔有日元皇帝神主礼合祧迁或者以祖宗之名难于迭毁昔汉朝近古不敢以私灭公故前汉十二帝为祖宗者四而已至后汉渐逺经意子孙以推美为先光武已下皆有庙号则祖宗之名莫不违也安帝以谗害大臣废太子及崩无上宗之奏后自建武已来无毁者因以陵号称宗至桓帝失徳尚有宗号故初平中左中郎蔡邕以和帝已下功徳无殊而有过差不应为宗余非宗者追尊三代皆奏毁之是知祖有功宗有徳存至公之义非其人不居盖三代立礼之本也自东汉已来则此道丧矣魏明帝自称烈祖论者以为逆自称祖宗故近代此名悉为庙号未有子孙践阼而不祖宗先王者以此明之则不得独据两字而为不合祧迁之证假令𫝊祚百代岂可上崇百代以为孝乎请依三昭三穆之义永为通典寳应二年升祔𤣥宗肃宗则献祖懿祖已从迭毁伏以代宗睿文孝皇帝卒哭而祔则合上迁一室元皇帝代数已逺其神主凖礼当祧至禘祫之时然后享祀于是祧元皇帝于西夹室祔代宗神主焉建中元年三月礼仪使上言东都太庙阙木主请造以祔初武后于东都立髙祖太宗髙宗三庙至中宗已后两京太庙四时并享至徳乱后木主多亡缺未祔于是议者纷然其大㫖有三其一曰必存其庙徧立羣主时享之其二曰建庙立主存而不祭若皇舆时巡则就享焉其三曰存其庙瘗其主驾或东幸则饰斋车奉京师羣庙之主以往议皆不决而罢贞元十五年四月膳部郎中归崇敬上疏曰东都太庙不合置木主谨按典礼虞主用桑练主用栗重作栗主则埋桑主所以神无二主犹天无二日土无二王今东都太庙是则天皇后所建以置武氏木主中宗去其主而存其庙盖将以备行幸迁都之置也且殷人屡迁前八后五其凡迁都一十三度不可每都别立神主也议者或云东都神主已曾䖍奉而礼之岂可一朝废之乎虞祭则立桑主而䖍祀练祭则立栗主而埋桑主岂桑主不曾䖍祀而乃埋之又所阙之主不可更作作之不时非礼也永贞元年十一月徳宗神主将祔礼仪使杜黄裳与礼官王泾等请迁髙宗神主于西夹室其议曰自汉魏已降沿革不同古者祖有功宗有徳皆不毁之名也自东汉魏晋迄于陈隋渐违经意子孙以推美为先光武已下皆有祖宗之号故至于迭毁亲尽礼亦迭迁国家九庙之尊皆法周制伏以太祖景皇帝受命于天始封于唐徳同周之后稷也髙祖神尧皇帝国朝首祚万叶所承徳同周之文王也太宗文皇帝应天靖乱垂后立极徳同周之武王也周人郊后稷而祖文王宗武王也圣唐郊景皇帝而祖髙祖宗太宗皆在不迁之典至髙宗皇帝今在三昭三穆之外谓之亲尽既徳宗皇帝神主新入庙礼合迭迁藏于从西第一夹室每至禘祫之月合食如常于是祧髙宗神主于西室祔徳宗神主焉元和元年七月顺宗神主将祔有司疑于迁毁太常博士王泾建议曰礼经祖有功宗有徳皆不毁之名也惟三代行之汉魏已降虽曰祖宗亲尽则迁无功亦毁不得行古之道也昔夏后氏十五代祖颛顼而宗禹殷人十七代祖契而宗汤周人三十六王以后稷为太祖祖文王而宗武王圣唐徳厚流广逺法殷周奉景皇帝为太祖祖髙祖而宗太宗皆在百代不迁之典故代宗升祔迁代祖也徳宗升祔迁髙宗也今顺宗升祔中宗在三昭三穆之外谓之亲尽迁于太庙夹室礼则然矣或諌者以则天太后革命中宗复而兴之不宜在迁藏之例臣窃未谕也日者髙宗晏驾中宗奉遗诏自储副而陟元后则天太后临朝废为庐陵王圣厯元年太后诏复立为皇太子属太后圣夀延长御下日乆奸臣擅命紊其纪度敬晖桓彦范等五臣俱唐旧臣匡辅王室翊中宗而承天统此乃子继父业是中宗得之而且失之母授子位是中宗失之而后得之二十三年间再为皇太子再践皇帝位失之在已得之在已可谓革命中兴之义殊也又以周汉之例推之幽王为犬戎所灭平王东迁周不以平王为中兴不迁之庙其例一也汉吕后専权产禄秉政文帝自代邸而立之汉不以文帝为中兴不迁之庙其例二也霍光辅宣帝再盛基业而不以宣帝为不迁之庙其例三也伏以中宗孝和皇帝于圣上为六代伯祖尊非正统庙亦亲尽爰及周汉故事是与中兴功徳之主不同奉迁夹室固无疑也是月二十四日礼仪使杜黄裳奏曰顺宗皇帝神主已升祔太庙告祧之后则合递迁中宗皇帝神主今在三昭三穆之外凖礼合迁于太庙从西第一夹室每至禘祫之日合食如常于是祧中宗神主于西夹室祔顺宗神主焉先是令有司今以山陵将毕议迁庙之礼有司以中宗为中兴之君当百世不迁之位宰臣召吏蒋武问之武对曰中宗以𢎞道元年于髙宗柩前即位时春秋已壮矣及母后簒夺神器潜移其后頼张柬之同谋国祚再复此盖同于反正恐不得号为中兴之君凡非我失之自我得之谓之中兴汉光武晋元帝是也自我失之因人复之晋孝恵孝安是也今中宗与恵安二帝事同即不可为不迁之主也有司又云五王有再安社稷功今若迁中宗庙则五王永絶配享之典武曰凡配享功臣每至禘祫年方合食太庙居常即无享礼今迁中宗神主而禘祫年毁庙之主并陈于太庙此则五王配食与前时如一也有司不能答十五年四月礼部侍郎李建奏上大行皇帝谥曰圣神章武孝皇帝庙号宪宗制曰敬依典礼先是淮南节度使李夷简上议曰王者祖有功宗有徳大行皇帝戡翦乱逆累有武功庙号合称祖陛下正当决在宸断无信龌龊书生也遂诏下公卿典礼官同议大行皇帝庙号称祖与称宗孰宜太常博士王彦威奏议曰伏惟礼经及三代之制始封之君谓之太祖太祖之外又祖有功而宗有徳故夏后氏祖颛顼而宗禹殷人祖契而宗汤周人郊祀后稷祖文王而宗武王自东汉魏晋渐违经意沿革不一子孙以推美为先故自始已下并有建祖之制盖非典训不可法也国朝祖宗制度本于周礼以景皇帝为太祖又祖神尧而宗太宗至髙宗已后则但称宗谓之尊名着为成法不然则何以太宗造有区夏致理昇平𤣥宗扫清内难翊戴圣父肃宗龙飞灵武收复两京此皆应天顺人拨乱反正至于庙号亦但称宗谨按经义祖者始也宗者尊也故传曰始封必为祖书曰徳髙可宗故号髙宗今宜本三代之定制去晋魏之乱法守贞观开元之宪章而拟议大名垂以为训大行皇帝庙号宜称宗从之其日礼部奏凖贞观故事迁庙之主藏于夹室西壁今夹壁南北三间第一间代祖室第二间髙祖室第三间太宗室伏以山陵日近睿宗皇帝祧迁有期夹室西壁三室外无置室处凖江都集礼古者迁庙之主藏于夹室北壁之中今请于夹室北壁以西为上置睿宗皇帝神主石室制可长庆元年二月分司库部贠外郎李渤奏太微宫神主请归祔太庙勅付东都留守郑絪商量闻奏絪奏云臣谨按详三代典礼上稽髙祖太宗之制度未尝有并建两庙并享二主之礼天授之际祀典变革中宗初复旧物未暇详考典章遂于洛阳创立宗庙是行迁都之制实非建国之仪乃西归上都因循未废徳宗嗣统坠典克脩东都九庙不复告享谨按礼记仲尼答曾子问云天无二日土无二王尝禘郊社尊无二上所以明二主之非礼也陛下接千载之大统扬累圣之耿光宪章先王垂法后嗣况宗庙之礼至尊至重违经黩礼时谓不钦特望择三代令典守髙祖太宗之法度鉴神龙权宜之制遵建中矫正之礼依经复古允属圣明伏以太㣲宫元皇帝三代睿宗圣文孝武皇帝神主㕘考经义不合祔享至于迁置神主之礼三代已降经无明文伏望委中书门下与公卿礼官质正详定勅付所司太常博士王彦威奏议曰谨按国初故事无两都并建宗庙并行享祭之礼伏寻周书召诰之说实有祭告酆庙洛庙之文是则周人两都并建宗祧祭则告享然则两都皆祭祖考兴自神龙复因中宗嗣位庙既偕作享亦并行天寳末两都倾陷神主亡失肃宗既复旧物但建庙作主于上都其东都神主大厯中始于人间得之遂寓于太微宫不复祔享臣等按经传王者之制凡建宫室宗庙为先庙必有主主必在庙是则立庙两都盖行古之道主必在庙实依礼之经今按㕘详理合升祔谨按元皇帝是追王髙宗中宗睿宗是祧庙之主神主合藏于太庙从西第二夹室髙祖太宗𤣥宗肃宗代宗是创业有功亲庙之祖伏惟江都集礼正庙之主藏于太室之中礼记羣庙之主有故则聚而藏之祖庙伏以徳宗之下神主未作代宗之上后主先亡若归本室则有虚主事虽可据理或未安今髙祖已下神主并合藏于太祖之庙依旧凖故事不享如陛下赐觐东后移幸洛阳自非祧主合归本室其余阙主又当特作而祔享时祭禘祫如仪臣又按国家追王故事太祖之上又有徳明兴圣懿祖别庙今光皇帝神主即懿祖也伏缘东都先无前件庙宇光皇帝神主今请权祔于太庙夹室居元皇帝之上如驾在东都则请凖上都式营建别庙作徳明兴圣献祖神主备礼升祔又于太庙夹室奉迎光皇帝神主归庙第四室禘祫如仪或问曰礼作栗主瘗桑主汉魏并有瘗主之议大厯中亦瘗孝敬皇帝神主今祔而不瘗如之何答曰古者行师以迁主无则主命自非迁祖之主别无出庙之文凡邑有宗庙先君之主曰都则两都宗庙合宜有主又问曰古者作主必因虞练若主必归祔别室不可虚则当祔已亡之主创当时之主礼无其说如之何答曰虞练作主礼之正也非时作主事之权也王者遇时为法因事制宜茍无其文则思其变如驾或东幸庙仍虚主即凖肃宗广徳二年上都作主故事特作阙主而祔葢主不可阙故礼贵从宜春秋之变而正之者也臣伏思祖宗之主神灵所凭寓于太微不入宗庙据经复本允属圣明至是下尚书省集议而郎吏所议与彦威多同丞郎则各有所见或云神主合藏于太微宫或云并合埋瘗或云阙主当作或云乗舆东幸即载上都神主而东咸以意言之不本经据竟以纷议不定遂不举行四年五月礼仪使奏谨按周礼天子七庙三昭三穆与太祖之庙为七荀卿子曰有天下者祭七代有一国者祭五代则知天子上祭七代典籍通规祖功宗徳不在其数国朝九庙之制法周之文太祖景皇帝始为唐公肇基天命义同周之后稷髙祖神尧皇帝创业经始化隋为唐义同周之文王太宗文皇帝神武应期造有区夏义同周之武王也其下三昭三穆之外是亲尽之祖虽有功徳礼合祧迁禘祫之嵗则从合食制从之开成五年礼仪使奏谨按天子七庙祖功宗徳不在其中国朝制度太庙九室伏以太祖景皇帝受封于唐髙祖太宗创业受命有功之主百代不迁今文宗元圣昭献皇帝升祔有时代宗睿文孝武皇帝是亲尽之祖礼合祧迁每至禘祫合食如常勅㫖敬依典礼唐㑹要卷十五唐会要卷十六钦定四库全书唐㑹要卷十六宋王溥撰庙议下㑹昌元年三月中书门下奏请尊宪宗为不迁庙曰谨按祖有功宗有徳夏之祖宗经𫝊无文殷则一祖三宗成汤为始祖太甲为太宗太戊为中宗武丁为髙宗刘歆曰天子七庙茍有功徳则宗之所以劝帝者功徳博矣故周公作无逸举殷之三宗以劝成王汉景帝诏曰孝文皇帝徳厚侔天地利泽施四海庙乐不称朕甚惧焉其为孝文皇帝庙奏昭徳之舞以明休徳然后祖宗之功施于万代其与丞相列侯二千石礼官具仪礼奏焉丞相申屠嘉等奏曰功莫大于髙皇帝徳莫盛于孝文皇帝髙皇帝庙宜为帝者太祖之庙孝文皇帝庙为帝者太宗之庙天子宜代代献祖宗之庙又汉宣帝诏曰夙夜惟念孝武帝躬履仁义选明将讨不服功徳茂盛不能尽宣庙乐未称时有司奏请尊孝武庙为代宗庙奏盛徳文始五行之舞天子请代代献之此子孙崇褒祖宗之明据也自天寳之后兵宿中原强愎缔交髋髀甚衆贡赋不入刑政自出包荒含垢至于贞元徳宗承奉天之难厌征伐之事戎臣优以不朝终老于外其卒则以幕吏将校代之两河藩镇或仓卒易师甚于弈碁宪宗摅宿愤举升平之典法始命将帅顺天行诛元年戮琳暨辟季年枭元济及师道岂有去天下之害不享其名致生人之安不受其报者臣等敢遵古典请宪宗章武孝皇帝为百代不迁之庙表奏留中不出其年六月制朕近因载诞之日展承颜之敬太皇太后谓朕曰天子之孝莫大于丕承人伦之义莫大于嗣续穆宗睿圣文恵孝皇帝厌代已久星霜屡迁祢宫旷合食之礼惟帝深濡露之感宣懿太后长庆之际徳冠后宫夙表沙麓之祥实茂河洲之范先朝恩礼之厚中壸莫偕况诞我圣君缵承昌运已协华于先帝方诞祚于后昆思广诒谋庶宏博爱爰遵旧典以慰孝思当以宣懿皇太后祔太庙穆宗睿圣文恵孝皇帝率是彞训其敬承之朕祗奉慈㫖载深感咽宜令尽宣中外咸使明知五年八月中书门下奏东都太庙九室神主共二十六座自禄山叛后取太庙为军营神主弃于街巷所司潜收聚见在太微宫内新造小屋之内其太庙屋室并在可以脩崇太和中太常博士王彦威议以为东都不合置神主车驾东幸即载主而行至今因循尚未修建望即令尚书省集公卿及礼官学官详议如不要更置须有收藏去处如合置望以所拆大寺材木修建李石既是宗室官为居守便望令充修东都太庙使勾当脩缮奉勅宜依六年三月太常博士郑路等奏东都太㣲宫神主二十六座去二月二十九日礼院分析闻奏讫伏奉今月七日勅此礼至重须遵典故宜令礼官学官同议闻奏者臣今与学官等详议讫谨具分析如后献祖宣皇帝宣庄皇后懿祖光皇帝光懿皇后文穆皇后髙宗天皇大帝则天皇后中宗大圣大昭孝皇帝和思皇后昭成皇后孝敬皇帝孝敬哀皇后已前十二座亲尽迭毁宜迁诸庙祔于兴圣庙禘祫之嵗乃一祭之东都无兴圣庙可祔伏请且权藏于太庙夹室未题神主十四座况神主既无题号之文难伸祝告之理今与礼官等同商量伏请告迁之日但瘗于旧太㣲宫内空闲之地㕘酌事理庶协从宜制可太常博士段瓌等三十九人奏议曰礼之所立本于诚敬庙之所设实在尊严既曰荐诚则宜统一昔周之东西有庙亦可徴其所由但缘卜洛之初既须营建又以迁都未决因议两留酌其事情匪务于广祭明矣伏以东都太庙废已多时若议増修少乖前训何者东都始制寝庙于天后中宗之朝事出一时非贞观开元之法尔后因循不废者亦踵镐京之文也记曰祭不欲数数则烦天寳之中两京悉为冦陷西都庙貌如故东都因此散亡是知九庙之灵不欲歆其烦祀也自建中不葺之后弥厯嵗年今若东庙惟新即须室别有主旧主虽在大半合祧必几筵而存之所谓宜祧不祧也孔子曰当七庙五庙无虚主也谓庙不得无主也旧主如有当去新庙别合创添谨按左传云祔练作主又大戴云虞而主几筵如何过时成之便是以凶干吉创添既不典虚庙又非仪考诸礼文进退无守或曰汉于郡国置宗庙凡百余所今止东西立庙有何不安者当汉氏承秦焚烧之余不识典故至于庙制率意而行比及元成二帝之间贡禹韦𤣥成等继出果有正论竟从毁除是知汉初不本于礼经又安可程法也或曰几筵不得复设寝庙何妨修营候车驾时巡便舍于所载之主者究其终始又得以论之昨者降勅㕘详本为欲修旧主主既不立庙何可施假令行幸九州一一皆立庙乎愚臣以为庙不可修主宜藏瘗或就涂于埳室或瘗于两阶之间此乃百代常行不易之道也其年九月勅段瓌等评议东都不可立庙李福等状又有异同国家制度须合典礼証据未一则难建立并令赴都省对议须归正当工部尚书薛元赏等议伏以建中时公卿奏请修建东都太庙当时之议大㫖有三其一曰必存其庙备立其主时享之日以他官摄行二曰建庙立主存而不祭皇舆时巡则就享焉三曰存其庙瘗其主臣等立其三议㕘酌礼经礼宜存庙不合置主谨按礼祭义曰建国之神位右社稷而左宗庙礼记曰君子将营宫室宗庙为先是知王者建邦改都必先宗庙社稷况成周受命始都于丰武王相宅又卜于洛烝祭嵗于新邑策周公于太室故书曰戊辰王在新邑烝祭嵗王入太室祼成王厥后复归于丰虽成洛邑未尝乆处逮于平王始定东迁则周之丰镐皆有宗庙明矣又按曾子问庙有二主夫子告以天无二日土无二王尝禘郊社尊无二上未知其为礼者昔齐桓公作二主夫子讥之以为伪主是知二主不可并设亦明矣夫圣王建社以厚本立庙以尊祖所以京邑必有宗社今国家定周秦两地为东西之两宅辟九衢而立宫阙设百官而严拱卫取法𤣥象号为京师既严帝宅难虚神位若无宗庙何谓皇都然依人者神在诚者祀诚非外至必由中出理合亲敬用交神明位宜存于两都庙可偕立诚难耑于二祭主不并设或以礼云七庙五庙无虚立是谓不可无主所以天子巡狩亦有所遵尚饰斋车载迁主以行今考修庙瘗主则东都太庙九室皆虚既违于经须徴其说臣复探赜礼意因得尽而论之所云七庙五庙无虚主是论见飨之庙不可虚也今之两都虽各有庙禘祫享献斯皆亲奉于上京神主几筵不可虚陈于东庙且礼云惟圣人为能享帝孝子为能享亲昔汉韦𤣥成议废郡国祀亦曰立庙京师躬亲承事四海之内各以职来祭人情礼意于此较然二宅既不并居二庙岂宜皆祔但所都之国见享之庙既无虚室则协道经议者又欲置主不享以候巡幸昔鲁作僖公之主不于虞练之时春秋书而讥之合祔之主作非其时尚为所讥今若置不合祔之主不因时而作违经越礼莫甚于此岂有九室合享之主而有置而不享之文两庙始创于周公二主获讥于夫子自古制作皆范周孔旧典犹在足可明徴臣所以言东都庙则合存主不合置今将修建庙宇诚不亏于典礼其见在太㣲宫中六主请待东都修建太庙毕具礼迎置于西夹室閟而不飨式彰陛下严祀之敬以明圣朝尊祖之义吏部郎中郑亚等五人议据礼院奏以为东都太庙既废不可复修见在太㣲宫神主请瘗于所寓之地有乖经训不敢雷同臣所以别进议状请修祔主并依典礼兼与建中元年礼仪使颜真卿所奏事同臣与公卿等重议皆以为庙故合修主不可瘗即与臣等别状意同但衆议犹疑东西二庙各设神主恐涉有二主之义请修庙虚室以太㣲宫所寓神主藏于夹室之中伏以六主神位有不祧之宗今用迁庙之仪犹未合礼臣等犹未敢署衆状盖为阙疑太学博士直𢎞文馆郑遂等七人议曰夫论国之大事必本于正而根乎经以臻乎中道圣朝以广孝为先以得礼为贵而臣不敢不以经对三论六故以详于前议矣再捧天问而陈乎诸家之说求于典训考乎大中庙有必修之文主无可置之理何则正经正史两都之庙可徴礼称天子不卜处太庙择日卜建国之地则宗庙可知若废庙之说恐非所宜按诗书礼三经及汉朝正史两都并设庙而载主之制乆已行之敢不明徴而去其文饰援据经文不易前见东都太庙合务修崇而旧主当瘗请瘗于太微宫所藏之主皇帝有事于洛则奉斋车载主以行太常博士胡徳章议曰夫礼虽縁情事贵乎道将明厥要实在得中必过礼而求多则反亏于诚敬伏以神龙之际天命有归移武氏庙于长安即其地也而置太庙天寳初复不为建都而议者曰中宗立庙于东都无乖旧典徴其此意不亦谬乎又曰东都太庙至于睿宗𤣥宗犹奉而不易者盖縁常所尊奉不敢辄废也今则废已多时宜循莫举之典也又曰虽贞观之始草创未暇岂可谓此事非开元之法者谨按定开元六典勅曰徳政之暇错综古今法以周官作为唐典鉴其本末千载一时春秋谓考古之法也行之可乆不曰然欤此时东都太庙见在六典序两都宫阙西都具太庙之位东都则存而不论足明事出一时又安得云非开元之法也又三代礼乐莫盛于周作者论议之时便宜细大取法周迁都而立庙今立庙不因迁都何美之而不能师之也又曰建国神位右社稷而左宗庙君子将营宫室宗庙为先者谨按六典永昌中则天以东都为神都尔后渐加营构宫室百司于是备矣今之宫室百司乃武氏改命所备也上都已建国立宗庙不合引言又曰东都洛阳祭孝宣等五帝长安祭孝成等三帝以此为置庙之例则又非也当汉两处有庙所祭之帝各别今东都建庙作主与上都尽同详而论之失之甚者又曰今或东洛复置太庙有司同日侍祭以此为数实所未解者谨按天寳十载诏曰须四时有事于太庙两京同日自今已后两京各宜别择日既载祀典可得而详且立庙造主所以祭神而曰严而勿祀出自何经当七庙五庙无虚而欲立虚庙法于何典前称庙貌如故者即指建中之中就有而言以为国之先前以非时不造主者谓见有神主不得非时造也若江左至徳之祭主并散亡不可拘以例也或曰废主之瘗请在太微宫者谨按天宝二年勅曰古之制礼祭用质明义兼取于尚幽情实縁于既没我圣祖澹然常在为道之宗既殊有尽之期宜展事生之礼自今已后每至圣祖宫有昭告宜改用卯时者今欲以主瘗于宫所既与此勅全乖又曰主不合瘗请藏夹室者谨按前代藏主颇有异同至如夹室仪用以序昭穆也今庙主俱不中礼则无禘祫之文又曰君子将营宫室以宗庙为先则建国营宫而宗庙必设东都既有宫室而太庙不合不营汎以论之其义斯胜而西周东汉并列两都各有宗庙之証经史昭然又得以极思于扬㩁诗曰其绳则直缩板以载作庙翼翼大雅𤓰瓞言丰庙之作又曰于穆清庙肃雍显相洛邑既成以率文王之祀此诗丰洛之庙也书曰成王既至洛烝祭嵗文王骍牛一武王骍牛一又曰祼于太室康王又居丰命毕公保釐东郊岂有无庙而可烝祭非都而设保釐则书东西之庙也逮于后汉卜洛西京之庙亦存建武二年于洛阳立庙而成哀平三帝祭于西京一十八年亲幸长安行禘礼当时五室列于洛都三帝留于京庙行幸之期与合食之期相㑹不逢斋车又安可以成此礼则知两庙周人成法载主以行汉家通制或以当虚一都之庙为不可而引七庙无虚主之文礼言一都之庙室不虚主非谓两都各庙而不可虚也聨出征之词更明载主之意因事而言理实相统非如诗人便可断章以取义也古人求神之所非一奉神之意无二故废栗主作桑主废桑主作栗主既事理之以明其一也或又引左氏𫝊筑郿凡例谓有宗庙先君之主曰都而立建主之论按鲁庄公二十八年冬筑郿左𫝊为筑发凡例谷梁讥因薮泽之利公羊称避凶年造邑之嫌三𫝊异同左氏为短何则当春秋二百年间鲁凡城二十四邑惟郿一邑称筑城其二十三邑岂皆有宗庙先君之主乎执此而建主之端又非通论或又曰废之瘗何以在于太微宫所藏之所宜舍故依新前已列矣按瘗主之位有三或于北牖之下或在西阶之间庙之事也其不当立之主但随其所在以瘗之夫主瘗于当立之庙斯不然矣以所在而言则太微宫所藏之所与汉之寝园无异厯代以降建一都者多两都者少今国家崇东西之宅极严奉之典而以各庙为疑合以建都古事以相质正前资即周汉是也今详议所徴究其年代率皆一都之时岂可以拟议亦孰敢献酬于其间详考经㫖古人谋寝必及于庙未有设寝而不立庙者国家承隋氏之弊草创未暇后虽建于垂拱而事有所未合其后当干戈宁戢之嵗文物大偹之朝厯于十一圣不议废之岂不以事虽出于一时庙有合立之理不可改革也今洛都上自宫殿楼观下及百辟之司与西京无异銮舆之至也虽厮役之贱必归其所理岂先帝之主独无其所安乎时也虞主尚瘗废主宜然或以马融李周二人称寝无伤于偕立庙不妨于暂虚是则马融李周可法于宣尼矣以此拟议乖当则深或称凡邑有宗庙先君之主曰都无曰邑邑曰筑都曰城者谨按春秋二百四十年间惟郿一邑称筑如城郎费之类各有所因或以他防或以自固谓之尽有宗庙理则极非或称圣主有复古之功简册有考文之美五帝不同乐三王不同礼遇时为法因事制宜此则改作有常非有司之事也如有司之职但合一一据经变礼从时则须候明诏也凡不修之証畧有七条庙立因迁一也已废不举二也庙不可虚三也非时不造主四也合载迁主行五也尊无二上六也六典不书七也谨按文王迁丰立庙武王迁镐立庙成王迁洛立庙今东都不因迁而立欲立庙是违立庙因迁也谨按礼记曰凡祭有其废之莫举也有其举之莫废也今东都太庙废已八朝若果建之是违已废不举也谨按礼记曰当七庙五庙无虚主今欲立虚庙是违庙不可虚也谨按左𫝊丁丑作僖公主书不时也记又曰过时不祭礼也合礼之祭过时犹废非礼之主可以作乎今欲非时作主是违非时不作主也谨按曾子问古者师行必以迁庙行乎孔子曰天子巡狩必迁庙主行载于斋车言必有尊也今也取七庙之主以行则失之矣皇氏云迁庙主者惟载新迁一室之主也今欲载羣庙之主以行是违载迁之主也谨按礼记曰天无二日土无二王尝禘郊社尊无二上也今欲两都建庙作主是违尊无二上也谨按六典序两都宫阙及庙宇此时东都有庙不载是六典不书也遍考书𫝊并不合修窃以武徳贞观之中作法垂范之日文物大备儒彦毕臻若可修营不应议不及矣记曰乐由天作礼以地制天之体动也地之体止也此明乐可作礼难变也伏惟陛下诚明宰物庄敬御天孝方切于祖宗事乃求于根本再令集议俾定所长臣实职司敢不条白以对徳章又有上中书门下及礼院详议两状并同载于后其一曰伏见八月六日勅欲修东都太庙令㑹议此事时已有议状凖礼不合更修尚书丞郎已下三十八人皆同署状徳章官在礼寺实忝司存当圣上严禋敬事之时㑹相公尚古黜华之日脱国祀典有乖礼文岂惟受责于旷官窃惧贻耻于明代所以懃懃恳恳将不言而又言昨者异同之意尽可指陈一则以有都之名使合立庙次则欲崇修庙宇以候时巡殊不知庙不合虚主惟载一也谨按贞观九年诏曰太原之地肇基王业事均丰沛义等宛谯约礼而言须议立庙时秘书监颜师古议曰臣旁观祭典遍考礼经宗庙皆在京师不于下土别置昔周之丰镐实为迁都乃是因事更营非云一时别立太宗许其奏即日而停由是而言太庙岂无都号太原是时犹废东都不立可知且庙室惟新即须有主主既藏瘗非虚而何是有都立庙之言不攻而自破矣又按曾子问曰古者师行必迁庙主行乎孔子曰天子巡狩必以迁庙主行载于斋车言必有尊也今也取七庙之主以行则失矣皇氏云迁庙主者惟载新迁一室之主也如祧庙之主无载行之文假使将候时巡自可修营一室议构大室有何依凭夫宗庙尊事也重事也至尊至重安得以疑文而定论言茍不经则为擅议近者勅㫖凡以议事皆须一一据经若无经文任以史証如或经史皆无据者不得率意而言则立庙东都正经史无据果从臆说无乃前后相违也书曰三人占则从二人之言㑹议者四十八人所同者六七人耳比夫二三之喻又何其多也夫尧舜之为帝迄今称咏之者非他术异智者也以其有贤臣辅翼能顺考古道也故尧之书曰若稽古帝尧舜之书曰若稽古帝舜孔子传曰傅说佐殷之君亦曰事不师古匪说攸闻考之古道既如前騐以国章又如此将求典实无以易诸伏希必本正经稍抑浮议踵臯虁之古道法周孔之遗文则天下守真之儒实所幸甚其余已具前议其二曰夫宗庙之设原于诚敬旋观典礼贰则非诚是以匪因迁都更不别立庙宇记曰天无二日土无二王尝禘郊社尊无二上又曰凡祭有其废之莫举也有其举之莫废也则东都太庙废已多时若议增修稍违前志何者圣厯神龙之际武后始复明辟中宗取其庙易置太庙焉本欲权固人心非经久制也伏以所存神主既请祧藏今庙室惟新即须有主神主非时不造庙寝人无虚议如修复以候时巡又时巡惟载主备在方䇿可得而详又引经中就有数等或是弟子之语或是他人之言今庙不可虚尊无二上非时不造主合载一主行皆大圣祖及宣尼亲所发明者比之常据不可同涂又邱明修春秋悉以君子定褒贬至陈泄以忠获罪晋文以臣召君于此数条复称君子将评得失特以宣尼断之传曰危疑之理须圣言以明也或以东都不同他郡地有坛社宫阙欲议构葺似是无妨此则酌于意怀非曰经据也但以遍讨今古无坛社立庙之证用以为説实所未安谨按上自殷周旁稽故实除因迁都之外无别立庙之文制曰自古仪礼皆酌人情必若辅嗣知几贾生达识才可发挥大政润色皇猷其他管窥盖不足数公卿之议实可施行徳章所陈最为浅近岂得茍申独见妄有异同事贵酌中礼宜从衆宜令有司择日修崇太庙以留守李石充使勾当六年三月择日既定礼官既行旋以武宗登遐其事遂寝至五月宣宗登位复诏东都备法驾迎木主归祔太庙其年十一月太常博士任畴上言前月十七日飨徳明兴圣庙太庙直候论状称懿祖室在献祖之上当时虽以为然便依行事犹牒报监祭使及宗正寺请遇祭详窥玉牒如有不同即相知闻奏尔后复伏检髙祖神尧皇帝本纪伏审献祖为懿祖之昭懿祖为献祖之穆昭穆之位天地极殊今庙室夺伦不即陈奏尚为茍且罪不容诛乃制修撰朱俦检讨王皥研精详覆得报称天寳二年制追尊咎繇为徳明皇帝凉武昭王为兴圣皇帝十载立庙至贞元十九年制从给事中陈京右仆射姚南仲等一百五十人之议以为禘祫是祖宗以次序之祭凡有国者必尊太祖今国家以景皇帝为太祖太祖之上施于禘祫不可为位请接徳明兴圣庙共成四室祔迁献懿二祖谨寻俦等所报即当时表奏并献居懿上伏以国之大事宗庙为先禘祫之礼不当失序四十余载理难寻诘伏祈圣鍳即垂诏勅具礼迁正其月畴又奏曰伏奉今月十三日勅以臣所奏献祖懿祖二室例置事宜令礼官集议闻奏者去年十七日縁遇太庙祫享太祖景皇帝已下羣飨之年凖贞元十九年所祔献祖懿祖于徳明庙共为四室凖贞元勅各于本室行享礼审知献祖合居懿祖之上昭穆者正其时亲见献祖之室例居懿祖之上于后遍检图籍实见殊差遂敢奏闻今奉勅宜令礼官集议闻奏者臣得奉礼郎李冈太祝栁仲年协律郎诸葛玫李仅检讨官王皥修撰官朱俦博士闵庆之等七人状称谨按髙祖神尧皇帝本纪及皇帝图谱并武徳贞观永徽开元已来诸礼着在甲令者并云献祖宣皇帝是神尧之髙祖懿祖光皇帝是神尧皇帝之曾祖以髙祖辨之则献祖是懿祖之父懿祖是献祖之子即博士任畴所奏改祀不虚臣等伏乞即垂勅诏其礼迁正其事遂行大中六年正月吏部尚书李景让上疏言穆宗敬宗文宗武宗四庙当迁出且穆宗是陛下兄敬宗已下是犹子陛下拜兄尚不可拜姪可乎使陛下不得亲事七庙宜升代宗已下八庙以正三昭三穆之序下百寮集议不定而止中和元年黄巢犯阙僖宗避狄于成都夏四月有司请享太祖已下十一室诏公卿议之太常卿牛丛与儒者议其事或曰王者巡狩以迁庙主行如无迁庙之主则祝史奉币帛皮珪告于祖庙遂奉以出载于斋车每合奠焉今非巡狩是失守宗庙则当罢宗庙之事丛疑之时将作监王检太子宾客李臣乂礼部员外郎袁皓建议异同及左丞崔厚为太常卿遂议立行庙以𤣥宗幸蜀时道宫𤣥元殿之前架幕为十一室又无神主题神版位而行事达礼者非之明年乃特造神主祔于行庙天祐二年二月二十七日左仆射裴贽等二百六十七人奏窃以昭宗皇帝山陵虞祭毕祔太庙合定祧迁下尚书省集议闻奏者伏以庙朝大礼宜循故实今据太常博士李侗栁庄议状证引不同只请近朝例祧顺宗一室入祔昭宗神主从之唐㑹要卷十六唐会要卷十七钦定四库全书唐㑹要卷十七宋王溥撰祭器议永徽二年礼部尚书许敬宗议笾豆之数曰谨按光禄式祭天地日月岳镇海渎先蚕笾豆各四宗庙笾豆各十二社稷先农等笾豆各九风师雨师等笾豆各二寻此式文事实乖戾社稷多于天地似不贵多风雨少于日月又不贵少且先农先蚕俱为中祀或四或六理不可通谨按礼记郊特牲云笾豆之荐水土之品不敢用䙝味而贵多品所以交于神明之义也此即祭祀笾豆以多为贵宗庙之数不可踰郊今请大祀同为十二中祀同为十小祀同为八释奠凖中祀自余从祀并请依旧诏从之开元二十三年正月十八日赦文宗庙致享务在丰洁礼经沿革必本人情笾豆之荐或未能备物宜令礼官学士详议具奏太常卿韦縚请宗庙之奠每座各加十二又酒爵制度全无一合执持甚难请稍令寛大仍望付尚书省集衆官详议兵部侍郎张均及职方郎中韦述等议曰谨按祭统曰凡天之所生地之所长茍可荐者莫不咸在圣人知孝子之情深而物类之无限故为之节制使有常礼物有其品器有其常数上自天子下至公卿贵贱差降无相踰越百代常行无易之道也左𫝊曰飨以训恭俭宴以示慈惠恭俭以行礼慈惠以布政享之与宴犹莫异文祭奠所陈固不同矣今欲取甘㫖之物肥浓之味随所有者充祭用茍踰旧制其何限焉虽笾豆有加岂能备也𫝊曰大羮不致粢盛不凿昭其俭也若以今之珍馔平生所习求神无方何必师古自汉以降诸陵皆有寝宫嵗时朔望荐以常馔此既常行亦足尽至孝之情矣宗庙正礼宜依典故率意变革人情所难又按旧制一升曰爵五升曰散礼器称宗庙之祭贵者献以爵贱者献以散此明贵小贱大示之节俭岂可舍先王之道以狥一时之所尚废弃礼经以从流俗裂冠毁冕将安用之且君子爱人以礼不求茍合况在宗庙敢忘旧章请依古制庶可经乆太子宾客崔沔议曰窃闻识礼乐之情者能作知礼乐之文者能述述作之义圣贤所重古今所崇变而通之所以乆也所谓变者变其文也所谓通者通其情也祭祀之典肇于太古人所饮食必先严献未有火化茹毛饮血则有毛血之荐未有麴糵污尊抔饮则有𤣥酒之奠施及后王礼物渐备作为酒醴用其牺牲以致馨香以极丰洁故有三牲八簋之盛五齍九献之殷然以神道至𤣥可存而不可测也祭礼之敬可备而不可废也是以毛血腥爓𤣥罇牺象靡不毕登于明荐矣然而荐贵于新味不尚䙝虽则备物犹存节制故礼云天之所生地之所长茍可荐者莫不咸在备物之情也夫曰三牲之俎八簋之实美物备矣昆虫之异草木之实隂阳之物备矣此节制之文也铏俎笾豆簠簋樽罍实皆周人之时馔也其用通于燕享賔客而周公制礼咸与毛血𤣥酒同荐于先晋中郎卢谌近古之知礼者着家祭礼皆晋时常食不复纯用旧文然则当时饮食不可阙于祭祀明矣是变礼文而通其情也我国家由礼立训因时制范考图史于前典稽周汉之旧义清庙时享礼馔毕陈用周制也而古式存焉园寝上食时馔具设遵汉法也而珍味极焉职贡来祭致逺物也有新必荐顺时令也苑囿之内躬稼所收蒐狩之时亲发所中割鲜择美荐而后食尽诚敬也若此至矣复何加焉但当申勅祭神如在无或简怠增朂䖍诚其尽贡珍羞或及时鲜美考诸祀典有所漏畧皆详择名目编诸甲令因宜而荐以类相从则新鲜肥浓尽在是矣不必加于笾豆之数也至于祭器随物所宜故太羮古食也盛于登登古器也若夫和羹则时馔也盛于铏铏时器也亦有古馔而盛于时器故毛血盛于盘𤣥酒盛于罇未有荐时馔而追用古器者由古质而今文便于事也虽加笾豆十二未足以尽天下美物而措诸清庙有加倍之名近于侈矣又据汉书艺文志墨家之流出于清庙是以贵俭由此观之清庙之不尚于奢旧矣太常所请恐未可行又称酒爵全小须加广大窃据礼文有以小为贵者贡献以爵贵其小也若大而踰制敬而非礼是有司之失其𫝊也固可随失釐正无待议而后革未知今制何所依凖请兼详今式据文而行礼部员外郎杨仲昌议曰郑𤣥云生人尚䙝食鬼神则不然春秋曰苹蘩薀藻之菜潢污行潦之水可荐于鬼神又曰大羮不致粢盛不凿此明君人者有国奉先敬神严享岂肥浓以为尚将俭约以垂则陆海之物鲜肥之类既乖礼文之情而变作者之法皆充祭用非所宜也易曰樽酒簋贰纳约自牖此明祭尚简易不在繁奢所以一樽之酒贰簋之奠为明祀也荐肥浓则䙝味有登加笾爵则事非师古与其别行新制宁如仅守旧章又汉家园陵八节上食自兹以降代行其典贞观之后礼法刋定今陵寝见有八节之奠兼朔望常食圣心追逺每物加荐不敢黩于宗庙请施行之于园陵愚忝典司顾非知礼布之执事惟裁择焉户部郎中杨伯成左卫兵曹㕘军刘秩皆建议以为请依旧礼故宰臣具沔述等议以奏上曰享祀粢盛实思丰洁不应法制者亦不可用于是更令太常量加品味韦縚又请每室加笾豆各六每四时异品以时新果及珍羞同荐制可之又酌献酒爵上令用药汁一升合于古义而多少适中自是常依行焉大厯元年七月五日勅南郊太庙祭器令所司造两副供用一副贮库诸坛庙祭器更别造一副诸杂用者亦宜别造不得效庙及诸坛祭器庙灾变开元五年正月二日太庙四室崩上素服避正殿迎神主于太极殿初将幸东都而太庙崩召宰臣宋璟蘓颋问其故对曰今三年之制未毕不可巡幸凡灾变之发皆所以明教陛下宜增崇大道以答天意且停幸东都上又召姚崇对曰太庙殿本是苻坚时所造隋文帝创立新都移宇文庙故殿改造此庙嵗月滋深朽蠧而毁山有朽壤尚不免摧木朽而崩偶与行期相㑹不为縁行乃崩且天子以四海为家陛下为关中不熟所以为人行幸上曰卿言正合朕意遂幸东都右散骑常侍禇无量请修徳谏曰臣闻尚书洪范传曰王者隂盛阳微则先祖见其变昔成汤遇旱引事自责云女谒盛耶今太庙毁坏即是先祖见变后宫之中非所幸者亲享之后量宜减损以应其变又窃闻左右近臣妄奏云国家太庙其材木本是苻坚时旧殿隋文帝创立新都移宇文庙故殿改造此庙臣按地志隋文帝开皇初创置长安城即造此庙元非苻坚宇文氏所作况我国家及隋文帝贵为天子富有四海岂复递取苻坚之旧殿以充太庙者乎此则言伪而辨殊不足採纳伏愿精选举用贤良节奢靡轻赋税绪絶代慎刑罚纳谏诤察谄谀夫如是则人和人和则气和气和则天地和矣人天和㑹灾异自销伏愿䖍奉神心克谨天诫十月七日伊阙县人孙平子上封事曰臣窃见今年正月太庙毁此乃跻圣贤之所致也臣按左𫝊云君薨卒哭而祔祔而作主特祀于主烝尝禘于庙今日有违于此也昔鲁文公二年宗伯弗忌跻僖公于闵公上后致太室坏春秋异而书之今日有同彼也君子以弗忌为失礼又按五行志书僖公虽兄尝为闵公臣臣居君上是为失礼遂致太室坏且兄臣于弟犹不可跻之弟上况弟臣于兄岂可跻弟于兄上邪昔庄公三十二年薨闵公二年吉禘自薨至禘向有二年春秋犹非之失礼况夏崩冬禘不亦太速乎且太庙中央曰太室尊髙象也鲁自是陵夷将堕周公之祀臣据此断之即太庙毁亦今日将欲陵夷之象堕先帝之祀也斯亦上天祐我唐国见灾以陛下去年禘孝和于别室告祭于太庙未祭孝和先祭太上皇此乃与僖闵事同先臣后君也昔跻兄弟上今令弟先兄祭过有甚于古也昔登臣君上今亦如之事岂不同耶昔太室坏今太庙毁变岂不同邪若以兄弟同昭则不合出致别庙若以臣子一例则孝和合进为昭昔武氏簒国二十余年孝和挺剑龙飞再兴唐祚使正朔服色咸依贞观故事此即有大功于天下也今禘于别室是废先圣之训弃中兴之功下君上臣轻长重㓜昔晋太康五年宣帝庙地陷梁折八年正月太庙殿陷改作殿宇更营新庙逺致名材杂以铜柱自八年九月造至十年四月乃成十一月又梁折毁坏由此言之天降灾谴非枯朽也晋不知过天下分崩王室大乱特望天恩少垂详察速召宰相已下谋议移孝和入庙何必苦违礼典以同鲁晋诏下礼官议太常博士陈正节冯宗蘓等献议曰王制天子七庙三昭三穆并太祖而七昭穆者父子之位则知七世之亲无兄弟之义矣殷纪成汤至于帝乙父子兄弟十有二君其正代止六而已易干凿度曰殷之帝乙六代王也此则兄弟不数为代之明据也又殷人六庙亲四并祖而六殷代兄弟四人相次为君若以为代便当上毁四室如此则无复祖祢之祭矣古之庙位自祢已上极于太祖虽数溢迭毁随而上迁三昭三穆未尝有阙也又礼太宗无子则立支子之为人后者为之子无兄弟相为后之文所以舍至亲取逺属盖以兄弟一体无父子之道故父子曰继兄弟曰及礼兄弟不相入庙者假如兄弟代立孙姪承统告享之日不得称嗣子嗣孙则当上列亡伯考伯祖下系亡姪子姪孙此乃成七庙之位号不成继统之义焉斯又不可之甚也又殷十二代惟三祖三宗明兄弟相及自别立庙不必继之七代后汉世祖列序七庙而恵帝不入其数岂非文帝之嫡兄乎及文武代立子孙克昌为汉之太宗晋景亦晋文之兄縁景帝絶嗣不列七庙之数何以知之据永熈元年告谥世祖称景帝为从祖也若以晋武越次尊崇其父而致庙壊遂及乱亡何因汉氏迁出恵帝宗尊文帝而享世二十有四年四百三十殷庙何尝见崩汉庙未始经折殷汉之盛委而不言鲁晋之灾引以为喻是以春秋书太室坏者乃垂明诫何必闵僖晋太庙所以毁折者天诛奢丽不以迁庙然天子七庙诸侯五庙辨贵贱之差也父子相继一万人之心也昭穆列序重继统之义也今孝和皇帝若与圣真皇帝相亚在庙止成六世何以辨贵贱乎𦙍嗣不明何以示后代乎昭穆失序何以成继统之义乎况国家逺遵殷之汤甲近法汉之成帝特以孝和实中兴之明主开百代不毁之庙别立寝庙永以宁神嵗时烝尝与国终始有何不可乎平子云太庙崩縁跻圣贤所致引僖公薨迁居闵公之上称为逆祀取类当今然孝和升新寝之后圣真皇帝方上祔髙宗斯则未尝一日跻居孝和之上引兹为证岂非诬罔朝廷耶平子不识忌讳肆其狂瞽危言髙论谤讪朝廷引衰晋之朝比圣明之代言伪而辨礼所不容状入乆不决上令宰臣召平子与礼官对定可否博士固执前议平子口辨所引咸有经据献等又不能屈之至徳三年十一月十五日新作九庙神主于长安殿安置上亲享之初肃宗将复宫阙遣左司郎中李巽先行告庙之礼工部尚书颜真卿谓礼仪使崔器曰春秋时新宫焚鲁成公三日哭今太庙为盗焚毁宜筑坛于野皇帝向东哭然后遣使事竟不行又曰告庙祝文称嗣皇帝上皇在蜀称嗣可乎遽奏改之中㫖叹重宣劳焉先是御史大夫严郢为协律郎知东都太庙时安禄山陷东都郢潜奉九庙神主于私第至至徳三年东都收复有司备法驾迎神主归于太庙以功迁大理司直广徳初代宗自陜将还尚书右丞颜真卿请皇帝先谒五陵庙然后还宫宰相元载谓真卿曰用舎在相不言者何罪朝廷事岂禁公破除邪建中二年二月复肃宗神座于寝宫初寳应中西戎犯京师焚建陵之寝至是始创复焉元和十一年正月宗正寺奏建陵黄堂南面丹景门去年十一月被贼斫破门㦸四十七竿诏曰所由阙于周防敢尔侵犯各据事状宜有科惩知山门押官决六十削一任官彍骑三卫并决四十陵令马叙罚一季俸料陵丞李建罚一月俸宗正卿李上公罚一月俸大中五年十二月景陵有贼惊动斫损神门㦸架等至六年四月下诏曰景陵神门盗伤法物其贼既抵极法官吏等须有惩责宗正卿及陵令县令已从别勑处分京兆尹邦畿不能肃清封部责帅之义其何以逃宜罚两月俸料其日贬宗正卿李文举为睦州刺史陵令姜閲为岳州司马奉先县令裴让为随州司马权知县事主簿张行之为郡州司户陵丞李咸停见任仍殿三选所由节级科责光启元年三月中书门下奏曰伏以前年冬月有震俄致巡幸主司宗祏迫以仓徨移跸凤翔未敢陈奏今将回銮辂皆举典章清庙再营孝思式备伏请降勑命委所司㕘详典礼修奉诏从之修奉太庙使宰相郑延昌奏太庙大殿十一室二十三间十一架功绩至大兼宗庙制度有素难为损益今不审依元料修奉为复更有商量下礼官详议太常博士殷盈孙议曰如依元料难以速成况帑藏方虚须资变礼窃以至徳二年以新修太庙未成其新造神主权于长安殿安置便行享告之礼如同宗庙之仪以俟庙成方为迎祔今京城除充大内及正衙外别无殿宇伏闻先有诏㫖欲以少府监大㕔权充今庙其㕔五间伏縁十一室于五间之中陈设隘狭请更接续建成十一间以备十一室荐向之所其三太后即于监内取西南屋三间为三王室告享之所诏从之其年十二月僖宗再幸寳鸡其太庙十一室并祧庙八室及孝明太皇太后等别庙三室神主縁室法物宗正寺官属奉之随驾至鄠县为盗所刼三年二月车驾自兴元还京以宫室未备权驻凤翔太常礼院奏皇帝还宫先谒太庙今宗庙焚毁神主失坠请凖例修奉者礼官议曰按春秋新宫灾三日哭𫝊曰新宫宣公庙也三日哭礼也按国史开元五年正月二十日太庙四室摧毁时神主皆存迎奉于太极殿安置𤣥宗素服避正殿寳应元年肃宗还京师以宗庙焚毁于光顺门外设次向庙哭厯检故事不见百官奉慰之仪然上既素服避殿百官奉慰亦合情理窃循故事比附㕘详恐须宗正寺具宗庙灾毁神主失坠事由申奏皇帝素服避殿受慰讫辍朝三日下诏委少府监择日依礼改造列圣神主诏从之縁庙裁制上干封元年六月二十三日诏朕每凖宗庙致敬䖍诚祼享而三年一奠情有未安思革旧章用崇严配自今已后宗庙荐享爵及簠簋登铏各宜别奠其余牢馔并依常典仪凤二年二月二十九日太常以仲春告祥瑞于太庙上令礼官徴求故实太常博士贾大隐对曰古者祭以首时荐用仲月近代相承元日奏祥瑞二月然后告太庙盖縁告必有荐便于礼也又检贞观已来勅令无文礼司因循不知所起上令依旧行焉开元十五年二月十五日勅享宗庙差左右丞相尚书嗣王郡王摄三公行事若人数不足通取诸司三品以上长官自余祭享差诸司长官及五品已下清官至二十三年正月二十日自今已后有大祭宜差丞相特进少保少傅尚书宾客御史大夫摄行事至二十五年七月八日勑太庙每至五飨之日应摄三公令中书门下及丞相师傅尚书御史大夫嗣王郡王中拣择徳望髙者通摄余司不在差限至二十七年二月七日制宗庙致敬必先于如在神人所依无取于非族其应太庙五享宜于宗子及嗣王郡王中拣择有徳望者令摄三公行事其异姓官更不须差摄二十一年二月十日勑太庙九室室长各三人于见任斋郎中拣择有徳行谙嫺仪注者送名礼部奏补仍给厨食满十年与官至天寳十载正月十日赦文庙者貌也取象存焉是礼由情起因心则感太庙宜制内官以备严奉仍于庙外造一院安置庶申罔极之恩无忘事生之礼宜于旧中宗庙安置内官其室长停不须更补至干元元年四月二十八日宗正卿李遵奏每室凖格各置室长三人至十年并皆与官中间李彭奏停伏望凖格更置勑㫖依贞元元年四月十三日勑建中三年二月二十三日勑东都祠祭既停其郊社斋郎不合更置并停者其东都太庙斋郎室长请凖郊社例停废二十四年七月二十九日勅宗庙祭享笾豆宜加麞鹿鹑兎野鸡等料夏秋供腊春冬供鲜仍令所司祭前十日具数申省凖料令殿中省供送至天寳三载四月十六日诏祭神如在𫝊诸古训以多为贵着在礼经膟膋之仪盖昔贤之尚质甘㫖之品亦孝子之尽诚既切因心方资变礼其已后享太庙宜料外每室加常食一牙盘仍令所司务尽丰洁至十一载闰三月二十九日勅每月朔望日宜令尚食荐太庙每一室一牙盘内官荐享仍五日一开门洒埽至贞元十二年十月十三日勅太庙九室及昭徳皇后庙每月朔望两享祭食共一十䑓盘先是尚食造供今月八日中书门下奉宣进止宜令宗正与太常计㑹各令所司办集不须更待尚食供送天寳三载四月五日诏顷四时有事于太庙两京同日告享虽卜吉辰俱遵上日而义深如在礼或有乖自今已后两京宜各别择吉日告享九载十一月勅自今已后每亲告献太清太㣲宫及太庙改为朝献所由行事为荐献巡陵为朝拜告宗庙与祭天地飨祀祝文改昭告为昭荐以为告者临下之制故也贞元元年十一月有事于郊庙太常博士陆贽奏请凖礼用祝板祭毕焚之六年正月七日祭官有重服既葬公除及闻哀假满者请许吉服赴宗庙之祭其同宫未葬虽公除者请依前禁之唐㑹要卷十七唐会要卷十八钦定四库全书唐㑹要卷十八宋王溥撰縁庙裁制下贞元九年九月制昭徳皇后庙神座褥改用紫初昭徳庙褥出自禁中因以赭黄至是太常卿裴郁奏请九室神座褥并请用昭徳色上谓以尊后卑不许十二月太常博士韦彤裴堪等议曰谨按礼经前代故事宗庙无朔望祭食之仪园寝则有朔望上食之礼国家自贞观至开元修定礼令皆遵旧典至天寳十一年三月初别令上食朔望进食于太庙自太庙已下每室奠飨其进奠之礼内官主之在臣礼司并无着令或云当时祀官王玙不本礼意妄推縁坐之义请用宴私之馔此则可荐于寝宫而不可渎于太庙一时之制乆未变更至今论礼者贬王玙之议伏奉今月八日进止其朔望进食宗正与太常计㑹办集者伏以陛下䖍奉宗庙斋心自中事归有司各令尽敬然后详议故实臣得竭诚谨按祭统云夫祭者非外至者也自中出生于心者也心憷而奉之以礼由是牲牢有定制笾豆有定数罄天生地长之物极昆虫草木之异可荐者莫不咸在先王以此享宗庙交神明全孝敬也生人之食饮膳羞八珍异品可嗜之馔随好所迁美脆㫖甘皆为䙝味先王以此宴賔客接人情示慈恵也则知荐享宴㑹于文已殊圣人别之以异为敬今若以熟食荐太庙恐违礼本又祭义曰祭不欲数数则烦烦则不敬祭不欲疏疏则怠怠则忘是故禴祠烝尝感时致享此圣人俯就之中制也今园寝每月二祭不为疏也太庙每嵗五飨不为数也则人臣执事在疏数之间得尽其忠也若令牲牢俎豆之司更备膳羞盘盂之馔朔日月半将以为常环四时之中杂五飨之礼为数既甚黩亦随之虽曰不然臣不信也夫圣王之制必师于古训不敢以孝思之极而过于礼不敢以殽膳之多而䙝于味伏愿陛下遵开元万代之则省天寳权宜之制园寝之上得极珍羞宗庙之中请依正礼臣等忝司礼职敢罄愚衷上令宣示宰相臣等曰此礼已经先朝所定朕未敢遽有改移待更商量期于允当至元和十四年二月太常丞王諲上疏请去太庙朔望上食诏令百官详议开元礼太庙每嵗禴祀烝尝礼凡五飨天寳末𤣥宗以尚食钱每朔望具常馔而令宫闱令上食于太庙后遂为常由是朔望不视朝比于大祀故也国子博士史馆修撰李翺奏议曰国语曰王者日祭礼记曰王立七庙皆月祭之周礼不载日祭月祭惟四时之祭禴祀烝尝汉氏皆杂而用之盖遭秦火礼经烬灭编残简缺汉乃求之先儒穿凿各申己见皆託古圣之名以信其语故其记各不同也古者庙有寝而不墓祭秦汉始建寝庙于园陵而上食焉国家因之而不改贞观开元礼并无宗庙日祭月祭之礼盖以日祭月祭既已行于陵寝矣故太庙之中每嵗五飨六告而已不然若房𤣥龄魏徴之徒皆一代名臣穷极经史岂不见国语礼记有日祭之辞乎斯足以明矣伏以太庙之享笾豆牲牢三代之通礼是贵诚之义园寝之奠改用常馔秦汉之权制乃食味之道也今朔望上食于陵寝循秦汉故事斯为可矣若朔望上食于太庙岂非用常䙝味而贵多品乎且非礼所谓至敬不飨味而贵气臭意也𫝊称屈到嗜芰其疾召其室老而属之曰祭我必以芰及荐芰其子屈建命去芰而用羊馈笾豆脯醢君子韪之言事祖考一义不当以其生存所嗜为献盖明非食味也然则荐常馔于太庙无乃与荐芰为比乎且非三代圣王之所行也况祭器不设俎豆祭官不命三公执事者惟宫闱令与宗正卿而已谓之上食可也安得以为祭乎且时飨于太庙有司摄事祝文曰孝曾孙皇帝臣某谨遣太尉臣名敢昭告于髙祖神尧皇帝祖妣太穆皇后窦氏时维孟春永懐罔极谨以一元大武柔毛刚鬛明粢芗合芗萁嘉蔬荐嘉醴齐敬修时飨以伸追慕尚享此祝祠也前飨七日质明太尉誓百官于尚书省曰某月某日时享于太庙各扬其职不供其事国有常刑凡陪飨之官散斋四日致斋三日然后乃可以为祭也宗庙之礼非敢擅议虽有知者其谁敢言故六十余年行之不废今圣朝以弓矢既櫜礼乐为大故下百寮使得详议臣等以为贞观开元礼并无太庙上食之礼以礼断情罢之可也至若陵寝上食採国语礼记日祭月祭之词因秦汉之制循而存之以广孝道如此则经义可据故事不遗大礼既明永息异论可以继二帝三王而为万代法与其黩礼越古贵因循而惮改作犹天地之相逺中书舍人武儒衡议曰臣谨按开元礼太庙九室每年惟五飨六告祭用牲牢俎豆而已刘歆祭义曰大禘则终王坛墠则嵗贡二祧则时享髙曾则月祀祖祢则日祭国语云王者日祭月祭飨时类嵗祀此则往古之明徴国朝之显据盖日祭者荐新也言物有可荐则荐之不必其择时也故叔孙通云古有常果今樱桃方熟可以为献由是恵帝取以荐宗是不卜日矣当时叔孙通之言且曰有常果即明古礼非汉制也月享者告朔也论语子贡欲去告朔之饩羊孔子以为不可则告朔必具牲牢明矣春秋又讥闰月不告朔犹朝于庙此则月祭殷周已降皆有之也荐园寝者始于秦代汉氏因之而又改人君三年之际以日易月丧纪既已二十七日而除则朔望奠酎不复亲执故既葬之后移之园陵祠殿月逰衣冠取象平生务从丰洁所以陵寝朔望上食与太庙日祭月享本㫖不同今王諲所引太庙同日时设祭以为越礼臣窃谓王諲但宜论太庙陵寝朔望奠祭可废之㫖不当以用日时为议何者汉宗园陵一百六十七所郡国祠祝岂不与宗庙同日同时者乎在礼既祭于室又绎于祊盖广乎求神者也则宗庙陵寝尝礿同时理固无害又韩臯引汉官仪古墓祭臣据周礼冡人之职凡祭墓则为之尸古亦墓祭但与汉家陵寝不同耳安得谓之无哉又王諲状以太庙设祭别加常馔以为䙝味而韩臯则云法馔依经固非黩敬臣按春官太宗伯以三献祼飨先王三者谓解牲体荐血腥灌之以郁鬯者也又祭义曰祭之日君牵牲入庙门丽于碑卿大夫袒而割牛尚耳膟膋祭腥敬之至也夫岂谓常馔耶盖尽其礼而无过失焉所以然也是簠簋有数笾豆有杀虽多更圣贤不敢加也今夫常馔庖人羞之膳夫㸐之揉以羶香杂以咸辛不具有司之享黩神明于媟近意虽不䙝而事已䙝矣况古者天子立七庙又为坛墠以祭去祧之主近则起土逺则扫地盖弥逺而弥尊益敬而益简臣以为陵庙近也亲亲也朔望奠献尚务丰洁宜备常膳以广孝也宗庙逺也尊尊也禘祫时飨告朔荐新崇古制以正礼也惟太庙望祭无所本据盖异时有司因其陵寝有朔祭望祭以为宗庙既有朔祭则望祭亦合行之殊不知宗庙朔祭乃告朔也臣以为宜罢此耳仲尼三年无改于父之道盖言理有更改则三年之外斯可矣天寳之令行于一时而已今陛下绍十圣之景光廓八纮之氛祲风扫长彗神驱大妖销金㦸以厚农直玉斗而序政博采羣议详求典经将欲成一王之敎垂万代之法安可因陵寝縁情取象之礼黩宗庙荐鬯设馔之仪甚不然也事竟不行元和元年十二月礼仪使髙郢奏六典凡驾行幸有夜警晨严之别今署司所申是并警亦唿为严相承已乆乐官不能辨伏奏开元礼皇帝时飨太庙及上辛祈谷于圜丘皆于正殿致斋第三日欲赴行宫前七刻五刻二刻有三严之仪并无五更三㸃以前四严及驾至桥一严之文伏请勒停凖礼依时刻三严又其时所设宫悬悬而不作銮驾进发不鸣鼓吹至祀日太庙飨礼毕銮驾欲发及南郊行事銮驾还宫之时然后各有三严皇帝既还大次停一刻须搥一鼓为严三刻须搥二鼓为再严五刻须搥三鼓为三严往例仪注皆凖此礼鼓吹署所申并与礼文不同又都不知凖礼是行事毕有三严之制伏以立礼之㫖务于精诚銮驾出宫在祀前之日犹悬而不作不鸣鼓吹况祠所斋洁明发行事此夜诚合清浄不应钲鼓諠譁其鼓吹署所申四严及临上坛一严伏请勒停其行事毕后南郊回请凖礼依时刻三严太庙宿其后不严及南郊回于明徳门里鼓吹引驾至丹凤门二年九月中书门下上言先王制礼皆有着定之文后人沿情或狥一时之敬过犹不及遂至于烦有司㕘酌礼意若无釐革稍黩旧章其太庙诸陵荐新诸陵节日遣使臣等商量请每除太庙时飨及朔望上食诸陵朔望奠亲陵朝莫脯外余享祀及忌日告陵等并停其果实甘橘蒲桃菱梨逺方所进并请遣使于诸陵荐献果实之中甘𤓰特异亦请上荐其余𤓰果四时新物并委陵令与县司计㑹及时荐献其𫝊使亦停制可三年四月太常礼院上言太庙时享及告庙朔望荐食同日谨按礼经祭不欲数伏以太庙禘祫祭礼重于时享凖礼时享与禘祫同月即其月但行禘祫不行时享盖不欲烦是礼先重者今时享重于朔望荐食稽求礼情㕘轻重于时享之月朔望荐食亦合便停若两礼并行即祭恐烦黩伏请每至时享及腊享但行享礼其月朔望荐食请停余月一凖旧例如告庙日与朔望荐食日同伏请先行告礼然后荐食即冀疎数有节合于礼令从之四年九月监察御史刘遵古奏太庙五享摄祭三公等伏凖开元二十五年七月八日勅每至五飨之日应摄三公令中书门下及丞相师傅尚书御史兼嗣郡王择徳望髙者通摄诸司不在差限者伏以太庙摄祭公卿凖勅令先差仆射尚书及师傅等如无此色官然后次差诸司三品比来吏部因循不守勅文用人稍轻伏请起今年冬季已后勒吏部凖勅差定如仆射尚书等阙即差京师三品职事官充勅宜依十五年六月勅今月十二日祔享太庙阙宪宗皇帝室祝版划睿宗皇帝室祝版勾当点检并进署官知庙宗正少卿嗣宁王李子鸿监察使监察御史崔鋭太常博士王彦威等各得欵状勅宗庙之礼严肃是先荐告之词精审为切方将升祔安可九室皆同既已祧迁岂宜四昭咸在李子鸿专司庙事错进祝文罪有根源理难降减宜停见任博士既失于详定御史又旷其监临若不薄惩恐乖至当王彦威罚两月俸料仍削一阶崔鋭罚一季俸料仍削两阶余并释放已后有礼合变文事宜中节者太常博士不得更称旧例致令差殊当举严科别有处分故事将祔礼先告于庙庭跪奉八室曰以今吉辰某皇帝神主祔谒遂奉神主诣第七室祔享而不再告享毕祔于第九室设安神之奠而进之然则告太庙者以孙祔于祖尊不得伸也是时宪宗神主升祔宰臣不详旧典令有司再告祔礼于太极殿礼官执议不定适属宗正寺进祝版误以宪宗尊号为睿宗御史博士职当省察不知其误宰臣兼怒之下诏削罚而变其旧礼时甚非之长庆元年七月监察御史路羣奏今月九日孟秋时享太庙摄太尉国子祭酒韩愈凖式于太庙致斋今于本寺监省有违格式勅宜罚一季俸太和二年享敬宗皇帝祝文称皇孝弟太常博士崔龟从奏议曰臣审详孝字载在礼文仪本主于子孙理难施于兄弟按礼记卜虞之文子孙曰哀兄弟曰某然则虞之称哀与祭之称孝其义一也于祖祢则礼宜称孝于伯仲则止可称名又东晋温峤议宗庙祝词言孝字非子孙则不称若旁亲则言告故当时朝议咸以为宜今臣上考礼经无兄弟称孝之义下徴晋史有不称旁亲之文臣谓享敬宗庙宜去孝弟两字从之五年五月太庙第四室六室缺漏上怒罚宗正卿李鋭将作监王堪乃诏中使补葺之右补阙韦温上疏曰臣闻吏举其职国家所以理事归于正朝廷所以尊夫设制度立官司事存典故国有经费而最重者奉宗庙也伏以太庙当修诏下逾月有司弛慢曾不用心宜黜慢官以惩不恪之罪择可任者责以缮完之功此则事归于正吏举其职也而圣思不劳百职无旷今慢官不恪止于罚俸忧轸所切使委内官是许百司之官公然废职以宗庙之重为陛下所私羣官有司便同委弃此臣窃为圣朝惜也事关宗庙皆书史册茍非旧典不可率然伏乞更下诏书委所司营缮则制度不紊官业交修疏奏乃罢中使修葺开成五年五月太常礼院奏宣懿皇太后祔庙伏惟开元礼有皇后祔庙牲牢乐悬典太庙享一室礼同今宣懿皇太后飨礼伏请宣下勅㫖宜依其年六月太常礼院奏宣懿皇太后寳册函按晋太武帝追尊简文郑太后问冕旒玺绶归藏何处徐邈答云臣按太始元年追尊四年太后崩及开陵合葬其绶藏于陵中是元不埋之也臣谓今藏于庙中宜合前事凖国朝故事让皇帝及增诸太子寳册并随神主于庙中安置勅㫖宜依大中三年十二月诏曰太常博士李稠所进状言追尊顺宗宪宗谥号礼官请别造神主及改题事请集通儒详定者宜令都省集议闻奏于是右司郎中杨发都官郎中卢抟都官员外郎刘彦谟等五人议曰臣等伏以栗主升祔之后在礼无改造之文亦无重加尊谥改题神主之例求之旷古夐无其文周加太王季歴文王但以徳合王周遂加王号未闻改谥易主且文物大备礼法可称最在两汉并无其事光武皇帝中兴定都洛阳遣大司马邓禹入关奉髙祖已下十一帝后神主至洛阳当草昧之时兵力艰乏专遣奉迎时神主不合新造故也事厯魏晋下及周隋虽易代一旅之君亦有讲学知礼之士皆不闻加谥追尊改主重题书在史策可覆视也今惟引东晋重造郑太后神主事为证伏以郑太后本琅邪王妃薨后已祔琅邪邸庙其后母以子贵将升祔太庙贺循请重造新主改题皇后之号备礼告祔当时用之伏以诸侯庙主与天子庙主长短不同若以王妃八寸之主配至极尤似不同时谄神贪君之私用此谬礼改造神主比量晋事又絶非宜且宣懿非穆宗之后实武宗之母以子之贵已祔别庙正为得礼享荐无亏今若从祀至尊题主称为太后因臣因子正得其宜今乃别造新主题去太字即是穆宗止倦之后臣下追致妃嫔之礼黩乱正经实惊有职臣当时并列朝行知其谬戾伏以汉律擅论宗庙者以大不敬论又其时无诏下访遂黙塞不出言今又欲重用东晋谬礼秽媟圣唐大典猥䝉下问故敢尽言又谨徴盛唐前例甚有明文国史云武徳元年五月备法驾于长安门具礼旧庙奉迎宣简公懿王景皇帝神主升祔太庙既言于旧庙奉迎足明必奉旧主矣其加谥追尊之礼自古本无其事自则天皇后摄政之后累累有之自此之后数用其礼厯检国史并无改造及重题之文若重题易主不书于䇿臣等以为即当告新谥于庙而止不重题易主明矣今改造神主自古并无其事惟重题之礼国史有开元初太常卿韦縚奏以宗庙题后主云天后圣帝武氏一庙二帝事不师古请削去旧号直题云则天顺圣皇后武氏诏从之则不知其时削去旧题乎追用何代之礼耶今礼之疑者决在圣虑伏俟奏闻以臣等所识当以新谥典册告于陵庙正得其宜神主不改造不重题为得礼中书门下上言改造改题并无所据酌情顺理题则为宜况今士族之家通行此例虽尊卑有异而情理则同望就神主改题则为通允勅㫖宜依配飨功臣贞观礼祫享功臣配享于庙庭禘享则不配后特令祫禘之日功臣并得配享初太常卿韦縚等议功臣祫享之日配享于庙庭禘及时飨则皆不预其议遂行至开元初复令禘之日亦皆配飨非旧典也髙祖庙六人赠司空淮安靖王神通赠司空河间元王孝恭尚书右仆射郧节公殷开山赠人部尚书渝襄公刘政㑹并贞观十四年十月十五日勅赠司徒周定公武士彟显庆四年三月七日勅文明元年停赠太子太师魏国公裴寂赠礼部尚书鲁国公刘文靖并天寳六载正月十二日勅太宗庙七人赠太尉梁文昭公房𤣥龄赠司徒申文献公髙士廉赠尚书左仆射蒋忠公屈突通并贞观二十三年九月二十四日勅至永徽四年二月房𤣥龄以子遗爱反停配享赠太尉郑文贞公魏徴神龙二年闰二月十五日勅太尉赵国公长孙无忌赠司徒卫景武公李靖司空莱成公杜如晦并天寳六载正月十二日勅髙宗庙六人赠太尉贞武公李勣赠开府仪同三司北平定公张行成赠扬州大都督髙阳恭公许敬宗赠尚书右仆射髙堂忠公马周并垂拱二年正月十一日勅其许敬宗神龙二年闰二月一日有勅停尚书右仆射河南文忠公褚遂良赠司徒蓨县宪公髙季辅赠司徒乐城文献公刘仁轨并天寳六年正月十二日勅中宗庙八人侍中谯国公桓彦范侍中平阳愍王敬晖中书令汉南郡王张柬之赠太尉博陆文献王崔𤣥暐中书令尚郡王袁恕己并开元六年六月二十二日勅赠司空梁文恵公狄仁杰赠尚书左仆射齐贞公魏元忠赠太子少保琅邪郡公王同皎并天寳六载正月十二日勅睿宗庙二人赠司空许文贞公蘓瓌尚书左丞相徐文献公刘幽求并开元六年六月二十三日勅𤣥宗庙三人赠太师燕文贞公张説赠太子少师代国公郭元振中书令赵国公王琚肃宗庙二人赠太师韩文宪公苗晋卿大厯四年十月七日勅赠太尉献穆公裴冕元和四年八月勅代宗庙一人赠太尉汾阳忠武王郭子仪建中二年十一月勅徳宗庙二人赠太师西平忠武王李晟赠太尉忠烈公段秀实并元和四年八月勅赠太师忠武公浑瑊元和四年九月四日勅宪宗庙四人赠司徒宣懿公杜黄裳赠太师裴度㑹昌六年十月勅赠司徒威武公髙崇文太尉李愬㑹昌六年十一月勅蘓氏駮议曰配食之义用旌元勲让协经纶功成缔构君臣义重终始礼崇生成带砺之恩死陪严敬之祀宪章三代垂范百王配飨功臣必资故实惟肃宗一室理有未安且肃宗北狩之时师统一旅初至灵武人心尚摇裴冕于草创之中建大义以劝进肃宗登宸极之后定物情于有君收募骁雄整备文物十万之师坐致三千之仪无阙定社稷计允天下心独处庙堂亲承睿算盖其踰月房太尉乃来洎乎隔年苗太师方至论其前后较然可知详以勲劳不言而辨且裴冕赠太尉制词云临丧之仪不及于小殓从享之礼将配于大烝敢徴前祠以禆阙典谒城佐命萧何首出于汉朝配飨议功裴寂岂遗于髙庙若以苗太师从祀之后裴太尉乃薨则合同享庙庭岂雅符前例杂録贞观十六年四月二十九日有司言将行禘祭请集礼官学士等议太常卿韦挺等一十八人议曰古之王者富有四海而不朝夕上膳于宗庙者患其过礼也故曰春秋祭祀以时思之至于臣有大功享禄其后子孙率礼洁粢丰盛禴祀烝尝四时不轻国家大祫又得配焉所以昭明其勲尊崇其徳以劝嗣臣也其禘及时享功臣皆不应及故周礼大功之官皆配大烝而先儒皆以大烝为祫祭髙堂隆庾蔚之等多遵郑学未有将为时祭者又汉魏祫祀皆在十月晋朝礼官欲用孟秋殷祭右仆射孔安国启弹坐免官者不一梁初误禘功臣右丞何脩之駮议武帝允而依行降暨周齐俱遵此义窃以五年再殷合诸天道一大一小通人雅论小则人臣不及大则兼及有功今礼禘无功臣诚谓理未可易乃诏改令从礼秘书监颜师古议曰谨按祫者合食禘乃禘祭禘小于祫理则非宜商书称从与大享周礼着祭于大烝是知小祀不及功臣其事又无可惑魏晋已降未尝釐革今欲改更实谓非宜六经莫见斯文三雍不扬其迹悠悠之论蔑足云也又寻古之配祭皆在于冬据其时月益明非禘况乎臣之立功各因所奉享祀之日从立升配禘之为祭自于本室庙主毁者不至太祖之庭君既不来而臣独当祀列对扬尊极乃非所事岂容山河之誓务乎殷重霜露之感从于简畧论情即理孰曰可安今请祫配功臣禘即不及依经合义进退为允元和四年八月诏曰朕闻昔日之佐制物者咸有大功惟五官以配五帝自时厥后有国家者莫不以辅弼社稷之勲登名大烝陪享清庙茍非茂徳孰允盛仪赠太尉冕望重巖廊时为桢干灵武艰阻首赞经纶宣力股肱心鼎餁佐戡定之成业推翼戴之嘉猷赠太师晟识精韬钤神假雄武建中冦孽躬践忧虞垂饵虎狼致威樽俎刷宫庙之尘秽逥日月之光辉赠太尉秀实气全柔刚节固金石兇渠僭逆摧蹶根萌矫命还师蹈刄决死纾阽危于憷迫挫狂狡之姦谋并材为时生用当运否感云龙而应变炳辰象以降灵光复寰区振扬风槩勲业藏于盟府宠饰备于前朝光隆不追盛烈如在朕顷因郊祀妥举异常俾举茂勲以配殷祭惟咸有一徳允属乎三臣庶昭示于将来式崇恩于既往冕宜配飨肃宗庙庭晟秀实宜配飨德宗庙庭九月四日诏曰旌劝是先允协念功之义荐羞爰举聿追配飨之仪赠太师浑瑊钟秀诞灵逢时翼圣铭镂金石带砺山河绩既着于先朝业宜光于后𦙍俾之从祀用表遗勲宜配享徳宗庙庭㑹昌六年十月太常礼院奏十月十三日太庙祫享庙庭配享功臣得修撰官朱俦状自髙祖至徳宗每室并有功臣配享伏以宪宗皇帝诛盪淮蔡削定河朔武功英畧赫耀中兴启沃谋谟必资元辅其配享功臣伏请闻奏定名降下勅㫖宜令尚书省御史䑓四品已上两省五品已上同详议闻奏都省议曰伏以宪宗皇帝𤣥徳英猷迈越千古神机睿算恢复四荒既戮恵琳聨诛辟锜眷求良辅果集大勲乃覆淮蔡之妖巢刈河朔之余孽皇威震耀寰宇和宁偃武修文举无遗事陛下宗严享礼爰轸孝思将举元勲以显丕绩臣等伏以故司徒兼中书令赠太师裴度天纵公忠道𢎞匡济始处司言之任屡陈忧国之诚尝因列召深得圣㫖乃贰邦宪使于藩方处嫌疑者尽付真诚怀顾虑者必得腰领俄升相位専任大事遂乃擒元济枭师道承宗効顺刘总叩头间者程权来朝同揵就命盖宪宗有知人之明而度尽致君之道也于是息疮痏拉本根区宇无旷徳之俗元和为盛明之代薰灼天下将明帝圗古往今来无所与让即宜祗配圣徳光扬大勲详考功行无先于度勅㫖朕以宪宗皇帝道协中兴威加寰海开启圣德则有杜黄裳弼成功业则有裴度宜同配享祀其月勅论功配食文武宜兼元和一朝武臣功力最髙者定一人与裳度同配享宪宗皇帝室十一月勅李愬有平蔡之绩髙崇文有收蜀之功较量二臣勲劳最重宜以李愬髙崇文同配享宪宗庙庭大中三年四月中书门下奏武徳已来宰辅名迹在上等者及配享功臣子孙伏以勲徳之后庆赏所延每有恩制多令访録将以兴废继絶尊贤报功事归奖劝义主沈沦近日诸家自论颇衆史官曹阙合用者稀纵令比拟亦未详悉应前件两色子孙准前后制勅令搜访与官者望许于吏部陈状便委磨勘如审是嫡嗣未有官名者具状闻奏非时与一人解褐官如有出身已曾任官选日优与处分如自以才行尝登科第及是诸房子孙不承祭祀并先因存奨以授正官者并不在限即冀所加恩例式协本条勅㫖宜依四年五月宗正少卿李从易奏伏以周礼设六功之官皆配烝祭汉晋已降或以祫配国朝禘祫二享功臣皆得配于庙庭盖以崇勲表忠亦冀招贤广类者也故自武德已来功臣列在祀典三十八人俾其接樽俎之荣列君臣之位祭神如在神因祭来况宗庙合祀之时元勲配享之礼茍非诚敬曷表告䖍窃见今年四月十三日禘享功臣配食者单微暴露列在殿庭虽有风雨亦不移避仰惟国之大典卑䙝至此伏读国史开元十七年𤣥宗诏昭陵彷像见太宗立于神逰殿前及寝宫闻室中謦欬之音又于寝宫门外设奠以祭陪陵功臣将相萧瑀房𤣥龄等如闻蹈舞之声事验神徴光辉史册慢易乖敬则何以上副髙祖太宗待刘魏房杜之本意也臣本官宗司専奉庙事庶修职业不敢因循伏请自今已后勒有司先事修备幕次及新洁席褥以申如在之敬用展报功之恩唐㑹要卷十八唐会要卷十九钦定四库全书唐会要卷十九宋王溥撰庙𨽻名额太庙署旧𨽻太常至开元二十一年二月二日勑宗庙所奉尊敬之极因以名署情所未安宜令礼官详择所宜奏闻至五月十六日太常少卿韦縚奏曰谨按经典窃寻令式宗庙享荐皆主奉常别置司荐事非稽古其太庙署望废省本寺专奉其事许之至开元二十二年七月二十日勅宗正设官寔司属籍而陵寝崇敬宗庙惟严别𨽻太常殊乖本系奉先之㫖深所未安自今以后诸陵庙署并𨽻宗正寺其宗正官属并择宗子为之永以荐奉园庙敦叙亲亲我之宗盟异姓为后至天寳十二载五月十二日太庙及诸陵署依旧𨽻太常寺至德二载十一月二日陵庙并依宗正寺收管至永泰元年二月十九日勑诸陵庙署并𨽻太常寺至大厯二年八月二十五日勑诸陵庙并宜依旧宗正寺检校孝敬皇帝庙仪凤二年四月二日勑孝敬皇帝神主再期之后宜祔于太庙之夹室迁祔之日神主徧朝六庙仍令礼官等考覈前经发挥故寔具为仪制副朕意焉神龙元年六月十五日祔孝敬皇帝神主于庙号义宗景云元年十二月二十六日礼仪使中书令姚元之等奏称准礼先帝即合祔庙其太庙第七室皇昆义宗孝敬皇帝哀皇后裴氏神主伏以义宗未登大位追尊神龙之初乃令升祔春秋之义国君之位未踰年者不合列叙昭穆又古者祖宗各别立庙孝敬皇帝恭陵既在洛阳州望于东都别立义宗之庙祔孝敬皇帝及哀皇后神主有司以时享祭则不违先㫖又协古制在此神主望入夹室安置伏愿以义断恩式存礼典从之开元六年正月二十六日将作大匠韦凑上疏曰臣闻礼祖有功而宗有徳祖宗之庙百代不毁殷太甲曰太宗太戊曰中宗武丁曰髙宗周有文王武王汉以文帝为太宗武帝为世宗其后代有称宗皆以方制海内德泽可宗列于昭穆期于不毁称宗之义不亦大乎况孝敬皇帝位止东宫未尝南靣圣道诚冠于储副德教不被于寰瀛立庙称宗恐非合礼况别起寝庙不入昭穆稽诸祀典何义称宗以臣庸识窃谓不可望更令所司详议务合于礼于是太常请以本寺谥孝敬为庙称从之至七年十月九日祔孝敬皇帝神主于东都从善里新庙至十八年九月八日勑縁祫享孝敬神主当庙自为享祭大厯十四年十二月有司言孝敬皇帝尊非正统且不列于昭穆今庙废而主存请毁之遂瘗主于庙让皇帝庙开元二十九年十一月辛未太尉宁王薨追谥曰让皇帝又追赠妃元氏为恭皇后立庙于京城启夏门内立政坊庙制如德明四时有司行事至天寳三载四月勑让皇帝今后四祭宜为大祀上元二年礼仪使太常卿刘晏奏让皇帝庙请停四时享献每至禘祫日则一祭焉乐用登歌一部牲牢樽豆之礼同太庙夹室之仪开成四年三月中书令门下奏伏以让皇帝睿宗之子𤣥宗之兄位止列藩功非及物𤣥宗情深同气恩起权宜赠王者之尊名申友于之私分别搆庙宇以时烝尝求之古先则匪经制比及肃宗之代嵗月未深礼仪使杜鸿渐言其不可四时享献从此并停每至禘祫之年犹令一祭伏以禘祫之礼义理甚明祫谓合祭祖宗禘谓审谛昭穆让帝亲非正统名是赠加久从禘祫颇疑乖爽臣等又以睿宗之尊𤣥宗之功德皆以亲尽祧去藏主于夹室之中而让帝宗祀依然庙宇仍旧曾无昭穆之序而有禘祫之仪惟情与礼俱所未可况自建立于今九庙比章懐孝敬名位犹轻与德明兴圣则尊卑顿异岂可因循不毁享献无穷者也伏以今年夏禘祭俯临辄敢举明特请废革如或以臣等所见不至乖缪望下礼官详议闻奏其年四月太常寺奏议曰臣等伏以让皇帝追尊位号恩出一时别立庙祠不渉正统既非昭穆禘祫所及又无子孙享献之仪盖亲尽则䟽嵗久当革杜鸿渐所议禘祫之月时一祭者固以时近恩深未可顿忘故也今睿宗𤣥宗既已祧去又文敬等七太子其中亦有追赠奉天承运皇帝之号皆已停废则让帝之庙不宜独存臣等㕘详伏请准中书门下状便从废毁沿情定礼实谓协宜制从之仪坤庙先天二年十月六日祔昭成肃明二皇后于仪坤庙开元四年十一月十六日昭成皇后祔于太庙至八月九日勑肃明皇后依前仪坤庙安置初欲祔于太庙太常博士陈正节等以肃明皇后不合与昭成皇后配祔于睿宗遂奏议曰臣闻于礼宗庙父昭子穆皆有配座每室一帝一后礼之正仪自夏殷而来无易兹典伏惟昭成皇后真姒之德已配食于睿宗则肃明皇后无帝母之尊自合别立一庙谨按周礼云奏夷则歌中吕以享先妣者姜姬也姜是帝喾之妃后稷之母特立庙名曰閟宫又礼论云晋伏系之议云晋简文郑宣妃既不配食乃筑宫于外嵗时之荐就庙享祭而已今昭成皇后神主祔于睿宗之室惟应留肃明皇后神主于仪坤宫庙八月二日勑仪坤庙𨽻入太庙不宜更置官属至二十一年正月六日迁祔肃明皇后神主于太庙其仪坤庙为肃明观诸太子庙旧制诸赠太子庙令各一人从八品上丞一人正九品下録事以下准隐陵署例神龙二年十一月十九日嗣雍王守礼奏勑赐臣父庙号陟冈乞𨽻太常寺仍请安国相王书额开元三年右拾遗陈正节以诸太子庙不合官供祀享上䟽曰王者祀典义存德坊犹且远庙为祧去坛为墠亲尽则毁此皆为继体之君焉茍非斯文并从咸秩伏见章懐太子四庙逺则从祖近则堂昆并非有功于人立事于代而寝庙数荐献祼连时事不师古以克永代臣实疑之今章懐太子等乃为陵庙分署官寮八处修营四时享祭物须官给人必公差合乐登歌咸同列帝夫金奏所以颂功德登歌所以飏辉光以感神祇以和邦国故诗曰钟鼓既设一朝享之钖有功也若使无功而颂无德而飏乃以姑洗为宫㽔賔为羽声含六代式类五郊奏咸和以降神歌肃雍以延祉便是舞咏非䖍金石乖义谨按周礼始祖以下犹称小庙未知此庙厥名惟何臣请八署司存员寮且省四时祭祀供给咸停臣又闻磐石维城有封建之典别子为祖非大小之宗其四陵庙等应须祭祀者并令承后子孙自修其事崇此正典冀合礼经上令有司集羣官详议奏闻驾部员外郎裴子余议曰谨按前件四庙等并前皇嫡嗣殒身昭代圣人哀骨肉之深钖烝尝之享宪章往昔垂范将来昔嫄庙列周戾园居汉并位非七代置在一时斯并前史宏规后贤令范故知父子之爱兄弟之恩情有所杀方崇大教又按春秋狐突适下国遇太子使登仆曰将以晋畀秦秦将祀予此则太子之言无后明矣对曰神不歆非类民不祀非族君祀无乃殄乎此则晋有其祀立庙必矣虽史有详畧而微㫖见存又定公元年立炀宫经传更无异说郑𤣥注云炀公伯禽之子季氏祷而立其宫也窃以宫庙同号建立不殊季氏陪臣炀公远祖因祷立庙尚不为嫌岂与夫睿圣因心阐扬至化在笃维亲之祀垂永久之法考之汉储晋嫡则如彼言乎周庙鲁公又如此岂可使晋求秦祀戾匪汉司所枉者深所宜者鲜黩神慢礼理必不然且尊以储后位絶诸侯谥号既崇官吏有典去羊存朔非礼所安狥利忘礼何以为国太常博士段同泰议曰伏据隐太子等皆特禀殊恩式创陵寝一差苹藻而骤移檀柘岂非睦亲继絶悼往推㤙者欤况汉置戾园晋修虞祀书称咸秩礼祀百神纷纶葳蕤可畧言矣隐太子等并特降丝纶别营祀宇义殊太庙恩出当时借如逝者之钖苹藻亦犹生者之开茅土宠章所及谁谓非宜且自古帝王封建子弟寄以维城之固咸登列郡之荣岂必有功于人立事于代生者曾无异议逝者辄此奏停虽存殁之迹不同而君臣之恩何别此则重轻非当情礼宜均神道固是难诬人情孰云其可又谨按隐太子是皇帝曾伯祖本服缌麻章懐是伯父本服周年懿德节愍咸是堂昆本服大功亲并未尽庙不合废又班彪云贡禹毁宗庙匡衡改郊祀皆复纷纭不定者何礼文缺微古今异制各为一家未易可编定也按匡衡之议戾太子等以亲未尽不毁斯则远窥青史无可废之文上固皇枝有深根之美一朝废罢窃为不可臣愚以为置之则睦族废之则收恩睦族则庙存收恩则享絶事关圣虑奏定为宜礼部尚书郑惟忠等二十七人议称隐太子等四庙诸祠如旧陵庙既在官不可削其府史等各请减半从之开元二十二年七月二十六日勑赠太子顷年官为立庙并致享祀虽欲归厚而情且未安烝尝之时子孙不及若专令官祭是以踈间亲遂比为常岂为敦孝其诸赠太子有后者但官置庙各令子孙自主祭其署及官悉停若无后者宜依旧至天寳六载正月十一日赦文诸庙之主礼有遵于合祭同等则祔义亦取于旁通其章懐节愍惠文惠宣等太子虽官为立庙比来子孙自祭或时物有阙礼仪不备宜与隐太子及懿德太子列次诸室简择一寛处同为一庙应縁祭事所须及乐馔并令官供每差祭官宜准常式仍都置田庙令丞自余所废庙官宜停上元二年二月礼仪使太常卿杜鸿渐奏议曰让帝七太子庙等停四时享献每至禘祫之月则一祭焉乐用登歌一部时献俎樽之礼同太庙二室之仪贞元十五年九月置文敬太子庙于常安坊祭令各一人四时献葬太子家令为祭主牲牢乐馔所司供备太常博士一人相礼至太和四年四月太常寺奏文敬太子庙准太和元年十一月二十三日勑停祼献从太和二年四时享献并停伏准七太子及靖恭太子例庙享既絶神主理合埋瘗从之元和元年太常寺奏七太子庙文敬恭懿太子两京皆是旁观伏详礼经无文享祀官所设深恐非宜其两京官吏并请勒停其屋宇请令宗正等勾当者勑㫖依准其见任官至考满日停其日又勑文敬太子庙量留令一员府史一人三衞二人余并停寳厯二年二月太常奏进文敬太子庙在常安坊惠昭太子庙在懐真坊各置官吏四时置享礼经无文况𤣥庙递迁族属弥远推恩降杀祼献宜勒停又赠奉天皇帝庙赠贞顺皇后庙及永崇坊隐太子以下七室同为一庙并赠靖恭太子亦祔此庙凡此置制皆是追崇或狥一时且非礼意日月既遥停其神主望准故事奏于庙庶情礼终始不失经训请下中书省及礼部官议起居郎刘敦儒议曰谨按礼记云殇与无后者从祖祔食又曰王下祭殇五又曰有隂厌有阳厌隂厌谓祭嫡殇也注云谓宗子之殇祭于奥尔雅云西南隅谓之奥此明幼殇而死故祭于祖庙隂闇之处也阳厌谓祭庶殇也䟽云祭于宗子之家祖庙之内当室显露之处故曰阳厌所以明嫡庶也过此以往则不祭矣伏以惠昭太子位登储闱业当主鬯于亲则髙祖神尧皇帝之宗子属则于皇帝为伯祖父虽礼文于旁亲无服而骨肉之恩不移于宗子若置室于德宗皇帝庙内于西南隅迁祔神主以特牲展祭不举乐无加爼去𤣥酒不告利成庶合古礼若准魏晋故事即留愍懐太子殇太子哀太孙沖太孙皆于祖庙北牖西置隂室嵗时祔享以至亲尽今固已变三代之典从东汉之制九庙既有周殿之隘一室难修处奥之仪况别隂室俱为变礼仪前享献于事为宜其庙请不置礼官或云惠昭太子弃东宫之日已过殇年若合祼享宜同正祭臣以为古处于奥今祭祀于庙虽不以成而列亦过殇之礼矣又或云若此成人合有主后臣以为惠昭太子裔嗣皆在宫中若未胜冠自宜抱奠又有以同姓为尸者今但令宫正宗属主奠即雅符祀典矣其文敬太子生非系木之重殁有追命之荣今于皇帝为曾叔祖非大功之亲详礼经为庶子而服属已远列于常祀实为非经请依太常所奏又隐太子以下神主或累朝嫡嗣或圣代名藩今者子孙用蕃皆名列土因縁食禄亦谓承家各令自列庙祧用伸严配臣伏详开元中勑诸赠太子有后者咸令自主其祭今请复行此祭各使子孙奉迎神主归祔私庙庶别子为祖祔列国不祧之尊其无后之庙及正顺皇后神主即请依太常所奏其赠奉天皇帝神主既有常号礼不可黩葢王者不享于下士诸侯不敢祖天子之仪纵有主后法不当亦请依太常所奏制享从之开成三年二月兵部尚书判太常卿事王起等奏准堂帖天寳初置七太子庙异室同堂国朝故事足以师法今欲以懐懿太子神主祔惠昭及悼懐太子庙宜选太常寺典礼官同议状者伏以三代已降庙制不同光武为总立一堂神主异室亲尽庙毁宗庙久逺昭穆递迁此盖祖宗之庙也然则太子庙出于近代或散在他处别置一室或尊以序列共立一堂伏惟国初太子庙各在诸坊天寳六载赦文章懐节愍惠庄惠宣等太子宜与隐太子列次同为一庙号七太子庙应縁祭事并令官给又准大厯三年五月以靖恭太子神主祔七太子庙加一室今懐懿太子以姪祔叔享得宜请于惠昭太子庙添置一室择日升祔从之大中六年十一月太常博士白𢎞儒奏伏以惠昭太子庙悼懐太子庙懐懿太子庙庄恪太子庙前件太子四室共置三庙每当修饰至其费用极多四时奠享所司虽必丰洁三处行事人力寔谓劳烦将欲求其便宜莫若移就一庙且今太庙九室尚在一处太子各置庙宇礼寔非宜伏以庄恪太子庙地寔高敞建立又新只添一间可容三室所费益寡其利寔繁非止即安可以永逸请待修理毕择日备礼迁诸太子神主皆祔庄恪庙中列位次居匪失彛伦之叙祀事同享无亏长幼之仪其废庙瓦木极多诸庙添修计亦合足其废庙官等未得资者望许非时参选臣官守仪秩职忝参详事关礼文合当举请勑白𢎞儒所奏颇为得宜令太常卿集礼官重议闻奏于是礼院奏议曰伏以列圣祖宗尚同太庙追册储嗣不合别祠盖以年月各殊宠恩有异嵗时已久即宜改更况春秋荐享之时礼乐牲牢之用重烦人力寔近皇居今据从卑就尊剏置年月即合移懐懿太子以下三庙就惠昭太子庙地既卑下多有浸溼非可经久庄恪太子庙地居高敞屋更寛广若移同一庙只要增置庙室谨详迁就诚谓久安增其便宜移庙未亏于典故今列次增室祔礼尊崇庻酌中之道可行申奠之仪不失巨典官寮等集议请依𢎞儒所奏事诚允当寔举旧章奉勑宜依公主庙贞元十五年七月十五日追册故唐安公主为韩国贞穆公主故义章公主为郑国庄穆公主后诏令所司择地置庙祔祭之日官给牲牢礼物太常博士一人赞相四时仲月则子孙自备其礼百官家庙侍中王珪通贵渐久而不营私庙四时烝尝犹祭于寝贞观六年坐为法司所纠太宗优容之因为立庙以愧其心开元十三年勑一品许祭四庙三品许祭三庙五品许祭二庙嫡士许祭一庙庶人祭于寝天寳元年四月太子太师致仕萧嵩以私庙逼近曲江因上表请移就他处其辞曰臣嵩言昨日大将军高力士奉口宣俯令存问以臣私庙逼近曲江人物喧杂非安神之所许臣移转更就幽闲又怜臣田园知无力手拟令将作与臣营造伏䝉殊渥感戴交深臣叨沐朝荣获崇私庙礼尊祖考祀奉烝尝而地接胜游域连禁御伏以神道静谧久议迁移岂谓理会事宜天从人愿圣情下逮宏奖曲成遂使泽及幽明庆沾存殁丘山易负恩惠难胜今日已令下手移拆讫所令官作岂敢当之臣为衰老昏拙将摄十数日来加风气发动犹尚虚肿未堪拜伏不获诣阙奉谢批答云卿立庙之时此地闲僻今傍江修筑举国胜游与卿同之须避喧杂事资改作遂令官司承已折除终须结搆已有处分无假致辞建中宰臣杨炎不知其事又买之为庙炎既与卢把严郢有隙因宻奏曰此地有王气是以𤣥宗勑萧嵩拆已成之庙今炎复兴之必有异图把后赞其言上大怒既窜于崖州遂杀之十载正月十日赦文天子七庙诸侯五庙大夫三庙士一庙今三品以上乃许立庙永言广敬载感于懐其京官正员四品清望官及四品五品清官并许立私庙贞元三年勑赠太傅马燧祔庙宜令所司供少牢仍给卤簿元和二年六月淄青节度使李师道立私庙追祔曾祖祖父三代及兄师古神主诏下太常议曰伏以师古虽是师道亲兄师古身存之日先未祔庙今庙因师道而立即师道便合是百代不迁之宗谨按封爵令传袭之制皆子孙以下相继并无兄弟相继为后之文则明师古神主不合入师道之庙若师古男自有四品三品官兼有封爵准开元礼合持三年丧终礼祭毕后别立庙宇设师古神主座行祔祭之礼自承宗祀庶合礼经勑㫖依奏七年十一月太子少傅判太常卿事郑余庆建立私庙将祔四代神主庙有二夫人疑于祔配请下详议定修撰官太学博士韦公肃议曰古者一娶九女所以于庙无二嫡自秦汉以下不行此礼遂有再娶之说前取后继并是正嫡则偕祔之义于礼无嫌谨按晋骠骑大将军温峤相继有三妻疑并为夫人以问太学博士陈舒议以妻虽既殁荣辱并随夫也礼祔于祖姑祖姑有三人则各祔舅之所生如其礼意三人皆夫人也秦汉以来诸侯不复一娶九女既生娶以正礼殁不可贬自后诸儒咸用舒议且嫡继于古则有殊制于今则无异昔今王公再娶无非礼聘所以祔配之议不得不同至于卿士之家寝祭亦二妻位同几席岂庙享之礼而有异乎是知古者庙无不嫡防姪娣之争竞今无所施矣古之继室皆媵妾也今之继室并嫡妻也不宜援古一娶九女之制而遂使子孙祭享不及或曰春秋声子不入鲁侯之庙如之何谨按鲁惠公先妃孟子卒继室以声子姪娣非正也自不合入鲁公之庙明矣又武公生仲子则仲子归于鲁生桓公而惠公薨立宫而奉之追成父志别为公也寻求礼意则当然矣未见前例如之何谨按鲁南昌府君庙有荀氏薛氏景帝有夏侯氏羊氏圣朝睿宗庙有昭成皇后窦氏肃明皇后刘氏故太师颜鲁公祖庙有夫人殷氏继夫人桞氏其流甚多不可悉数畧稽礼文叅诸故事二夫人并祔于礼为宜寳厯二年七月十二日太礼院奏状奉四月二十八日勑前同州朝邑县尉韩约进状请祔亡父故金紫光禄大夫守尚书左仆射赠太子太保臯神主付礼院议定闻奏者谨按礼经诸侯二品以上祠四庙五品以上祠三庙今据韩臯祖体先已立先祖庙主室今子孙见继昭穆享祭臯父滉是衆子官至二品身殁后长子羣官至国子司业已别立祢庙祔滉神主入庙今子孙承袭自为一宗臯是滉次子官虽一品身殁无升祔庙又伏准礼记云别子为祖继别为宗继祢者为小宗若臯子约官至五品清资郎合别置祢庙祔臯神主自列昭穆庶合礼经勑㫖依奏㑹昌五年二月初自今以后百寮不得于京城内置庙如欲于坊内置者但准古礼于所居处即不失敬亲之礼大中五年四月武昌军节度使检校户部尚书韦损奏臣四代祖凑开元中于上都立政坊立庙至建中四年亡失木主其庙屋及树并在今臣官阶至三品合立私庙请祔享前件庙勑㫖宜依先是韦损之门吏左司员外郎杨师复以此事问于礼官太常寺主簿韦孺实对曰准何修之礼问答云始安靖王庙东城事乱神主不存废祠来久今欲造木主升祔于礼如何答曰新造木主成便合奉迎入室当设酒脯之奠然后即安也又准礼文武官二品以上祠四庙五品以上祠三庙今韦尚书官至三品自合得立三庙縁四代祖河东节度使先立私庙太师已曾祔庙讫至建中四年失木主自后子孙位卑其祠久废今韦尚书官位三品准祠祭令各立三庙即合祭太师中丞及使君三神主便合营造庙宇以安木主今河东节度旧庙木主亡失庙宇见存其河东节度是四代神祖不合更祭今祔太师以下三神主于其庙在礼无嫌其年十一月太常礼院奏据中书侍郎兼吏部尚书平章事崔龟从奏臣官准式合立私庙伏准会昌五年二月一日勑㫖百官并不得京内置庙如欲于京内置庙者但准古礼于所居处置即不失敬亲之庙礼者伏以武宗时縁南郊行事见天门街左右诸坊有人家私庙遂令禁断其本不欲令御路左右有庙宇许令私第内置则近北诸坊渐逼宫阙十年之内悉是人家私庙今若人家居第寛广或隣里可吞併者必使置庙以展孝思或居处偏狭隣近无可开广者便是终身废庙享之荣公私情礼皆极不便国朝二百余年在私家侧近者不过三数家今古殊礼颇为䙝黩其余悉在近南远坊通行已久今若縁南路不欲令置私庙却合居处建立庙宇即须种植松栢及白杨树近北诸坊窃恐非便以臣愚见天门街左右诸坊不许置庙其余园林远坊本是隙地并旧是废庙者许令建立则天门街侧近既无私庙近北诸坊又免百官占地立庙并官至三品尽得升祔祖祢无乖礼经中外官寮已至三品者皆望有此釐革伏请下太常礼院重定立庙制度及去处应得使礼可遵行事无乖当奉今月一日勑宜依所奏下太常礼院详审制度分析奏闻者伏以事亡如存典礼攸重今百官悉在京师若不许于京内置庙则烝尝之礼难复躬亲孝思之心或乖荐奠若悉令于居处置庙又縁近北诸坊便于朝谒百官第宅布列坊中其间杂以居人栋宇悉皆连接令广开则邻无隙地废庙貌则阙礼敬亲若今依会昌五年勑文尽勒于所居置庙兼恐十数年间私庙渐逼于官墻齐人必致于吞併臣具详本末冀便公私今请夹天门街左右诸坊不得立私庙其余围外远坊任取旧庙及择空闲地建立庙宇应立庙之初先取礼司详定兼请准开元礼二品以上祠四庙三品祠三庙三品以上不须爵者四庙外有始封祖通祠五庙三品以上不得过九架并厦两头其三室庙制合造五间其中三间隔为三室两头各厦一间虚之前后并虚之每室中西壁三分之一近南去地四间开一埳室以石为之可容两神主庙垣合开南门东门并有门屋余并准开元礼及西台礼为定制其享献之礼除依古礼用少牢特牲馈食外有设时新及今时熟馔者并听仍请永为定式勑㫖宜依天祐三年十月两浙节度使钱镠请依本镇立三代私庙从之唐㑹要卷十九唐会要卷二十钦定四库全书唐会要卷二十宋王溥撰陵议贞观九年髙祖崩诏定山陵制度令依汉长陵故事务在崇厚时限既促功役劳敝祕书虞世南上封事曰臣闻古之圣帝明王所以薄葬者非不欲崇髙光显珍寳具物以厚其亲然审而言之高坟厚壠珍物毕备此适所以为亲之累非曰孝也是以深思远虑安于菲薄以为长久万代之计割其常情以定之耳昔汉成帝造延昌之陵制度甚厚功费甚多谏议大夫刘向上书曰孝文帝君居霸陵怆悽悲懐顾谓羣臣曰嗟乎以北山石为椁用纻絮斮陈漆其间岂可动哉张释之进曰使其中有可欲虽铸南山犹有隙使其中无可欲虽无石椁又何戚焉夫死者无终极而国家有废兴释之所言为无穷计也孝文悟焉遂以薄葬又汉氏之法人君在位三分天下贡赋以一分入山陵武帝歴年长久比葬陵中不复容物霍光暗于大体奢侈过度其后至更始之败赤眉入长安破茂陵取物犹不能尽无故聚歛百姓为盗之用甚无谓也魏文帝于首阳东为夀陵作终制其畧云昔尧𦵏夀陵因山为体无封树无立寝殿园邑为棺椁足以藏骨为衣衾足以朽肉吾营此不食之地欲使易代之后不知其处无藏金玉铜铁一以瓦器自古及今未有不亡之国是无不掘之墓丧乱以来汉氏诸陵无不发掘乃烧取玉匣金镂骸骨并尽可不重痛哉若违诏妄有变改使我为戮尸于地下死而重死不忠不孝使魂而有知将不福汝以为永制藏之宗庙魏文此制可谓达于事矣向使陛下德止于秦汉之君臣则缄口而已不敢有言伏见圣德高远尧舜犹所不逮而俯与秦汉之君同为奢泰舍尧舜殷周之节俭此臣所以尤戚戚也今为邱壠如此其内虽不藏珍寳亦无益也万代之后人但见高坟大塜岂谓无金玉也臣之愚计以为汉之霸陵既因山势虽不起坟自然高敞今之所卜地势即平不可不起宜依白虎通所陈周制为三仞之坟其方中制度事事减少事竟之日刻石于陵侧书今封大小高下之式明器前须皆以瓦木合于礼文一不得用金银铜铁使后代子孙并皆遵奉一通藏之宗庙岂不美乎且臣下除服用二十七日已依霸陵今为坟壠又以长陵为法恐非所宜伏愿深覧古今为久长之虑书奏不报世南又上疏曰汉家即位之初便营陵坟近者十余嵗远者五十年方始成就今以数月之间而造数十年之事其于人力亦已劳矣又汉家大郡五十万户即日人衆未及往时而功役与之相等此臣所以致疑也又公卿上奏请遵遗诏务从节俭太宗乃谓中书侍郎岑文本曰朕欲一如遗诏朕臣子之心不忍顿为俭素如欲称朕崇厚之志复恐百代之后不免有废毁之忧朕为此不能自决卿等平章必令得所勿置朕于不孝之地因出虞世南封事付所司详议以闻司空房𤣥龄等议曰谨按高祖长陵高九丈光武陵高六丈汉文魏文并不封不树因山为陵窃以长陵制度过为宏侈二丈立规又伤矫俗光武中兴明主多依典故遵为成式寔谓攸宜伏愿仰遵顾命俯顺礼经诏曰朕既为子卿等为臣爱敬罔极义犹一体无容固陈节俭陷朕于不义也今便敬依来议于是山陵制度颇有减省十八年太宗谓侍臣曰昔汉家皆先造山陵既逹始终身复亲见又省子孙经营不费人功我深以此为是古者因山为坟此诚便事我㸔九峻山孤耸回绕因而傍凿可置山陵处朕寔有终焉之志乃诏曰礼记云君即位而为椁庄周云息我以死岂非圣人远鉴深识着之典诰恐身后之日子子孙孙尚习流俗犹循常礼加四重之榇伐百祀之木劳扰百姓崇厚坟陵今先为此制务从俭约于九嵕之上足容一棺而已木马涂车土桴苇籥事合古典不为世用又佐命功臣义深舟楫追念在昔何日忘之汉氏将相陪陵又给东园祕器笃终之义㤙意深厚自今以后功臣宻戚及德业佐时者如有薨亡宜赐茔地一所以及祕器使窀穸之时丧事无阙至二十三年八月十八日山陵毕上欲阐扬先帝徽烈乃令匠人琢石写诸蕃君长贞观中擒伏归化者形状而刻其官名神龙元年十二月将合𦵏则天皇后于干陵给事中严善思上表曰臣谨按天元房録𦵏法云尊者先𦵏卑者不合于后开入臣伏闻则天大圣皇后欲开干陵合𦵏然以则天皇后卑于天皇大帝欲开陵合𦵏即是以卑动尊事既不经恐非安稳臣又闻干陵𤣥宫其门以石闭塞其石缝铸铁以固其中今若开陵其门必须镌凿然以神明之道体尚幽𤣥今乃动衆加功诚恐多所惊黩又若别开门道以入𤣥宫即往者𦵏时神位先定今更改作为害益深又以修筑干陵之后国频有难遂至则天皇后权万几二十余年其难始定今乃更加营作伏恐还有难生但合𦵏非古着在古昔在礼经縁情为用无定依准况今事有不安岂可复循斯制伏见汉时诸陵皇后多不合𦵏魏晋之后祚皆不长虽受命应期有因天假然循机享德亦在时文但陵墓所安必资胜地后之子姓用託灵根或有不安孙嗣固难长享伏望依汉朝之故事改魏晋之頽纲于干陵之傍更择吉地取生墓之深法别起一陵既得从𦵏之仪又成固本之业伏以合𦵏者縁人私情不合𦵏者前修故事若以神道有知幽涂自得通㑹若以死者无知合之复有何益然以山川精气上为星象若𦵏得其所则神安后昌若𦵏失其宜则神危后损所以先哲垂范具立𦵏经欲使生人之道必安死者之神永奉伏望少回天眷俯览臣言行古昔之明规割私情之爱欲使社稷长享天下永安疏奏百官详议寻有勑令准遗诏以𦵏之开元十七年𤣥宗因拜桥陵至金粟山观冈峦有龙盘鳯翔之势谓左右曰吾千秋后宜𦵏于此地后追随先㫖𦵏焉天寳十三载二月制献昭干定桥五署改为台令丞各升一阶自后诸陵例皆称台又至德九年八月六日前兴定陵署焦士炎上表请永康兴宁二陵为署勑令中书门下召礼官定其可否太常礼院奏以礼记追王大王王季上祀先公以天子之礼上文言追王王季下又言上祀先公足明追者全用天子之礼先公惟祀事得用故郑𤣥注言追王王季者以近起焉又言追王者改𦵏之矣𦵏且犹改则其余可知伏以景皇帝并是追尊皆用天子之礼陆台之号不合有殊从之建中元年德宗即位将厚奉元陵刑部员外郎令狐峘上疏諌曰臣闻传曰近臣尽规礼记曰事君有犯而无隐臣读汉书刘向𫝊而见论王者山陵之礼垂之史册万古芬芳何者圣贤之心勤俭是务必求诸道不作无益故舜𦵏苍梧不变其肆禹𦵏会稽不改其列周武𦵏于卑陌无邱壠之处汉文𦵏于霸陵因山谷之势禹非不忠也启非不顺也周公非不悌也景帝非不孝也其奉君亲皆从微薄耳宋公始为厚𦵏周蜃益车马其臣华元乐举春秋书为不臣秦始皇𦵏骊山鱼膏为灯烛水银为江海珍寳之藏不可胜计千载非之宋桓魋为石椁夫子曰不如速朽子游问丧具夫子曰称家之有无张释之对孝文曰使其中无可欲虽无石椁又何戚焉汉文帝霸陵皆用瓦器不以金银为餙由是观之有德者𦵏愈薄无德者𦵏愈厚昭然可覩矣陛下自临御天下圣政日新进忠去邪减膳节用不珍云物之瑞不近鹰犬之娱有司给物悉依元祐利于人也远方底贡惟供祀事薄于己也故泽州奏庆云诏曰以岁丰为嘉祥邕州奏金坑诏曰以不贪为寳恭惟圣虑无非至理而独六月一日制节文云縁应山陵制度务从优厚常竭帑藏以供费用者此诚仁孝之德切于圣衷伏以尊亲之义贵于合礼陛下每下明诏发德音追踪唐虞超迈周汉岂取恱凡常之口有违贤哲之心与失德之君竞于奢侈者也臣又伏读遗诏曰其丧仪制度务从俭约陛下恭顺先志动无违者若制度优厚岂顾命之意耶疏奏优诏从之贞元十四年四月诏曰昭陵旧寝宫在山下置来多年曾野火烧爇摧毁畧尽其宫寻移在瑶䑓寺侧今属通年欲议修理縁供水稍逺百姓劳敝今欲于见住行宫处修造所冀久远便安又为改移旧制恐在所未周宜令中书门下百官同商量可否闻奏于是吏部员外郎杨于陵议曰伏以陵园宫寝非三代之制自秦汉以来有之但相沿皆于陵旁制寝未闻去陵有远近及歩数之节在汉宣元之后诸儒韦𤣥成匡衡等迭建陵寝之议或兴或废亦无明徴陛下严恭禋祀至诚至慎俯择羣议上参天心则葺修之理可得指事而言也窃以陵寝经界在栢城之内非远于陵也若诸陵寝宫皆因高有定制去陵有定限则纵非太宗之寝虽远井泉皆宜循旧不可移也如但止于栢城之内去陵远近不一则昭陵旧寝焚爇既尽行宫所卜展敬多年今便于侧近循造不出栢城之内则与诸陵寝庙复何异也议者或以太宗创业垂统功德巍巍寝宫旧规不合变易复山上已毁之地则为展孝就山下载安之所则为远陵甚不然也何者因陵建寝当时之事也乗变改作顺时之宜也夫园茔本于安静缮建彰于动作燎火之恐当不安矣版筑之劳斯为勤矣将欲崇閟宇于荒废兴大役于宻迩虑非圣灵之所凭依区区财力之费曾何足计是则曩时之创立以近为便今日之改制以便为宜奚必于栢城封域之中生近陵之嫌也伏惟陛下䖍奉祖宗尽心园寝上以追孝敬下以庇蒸黎民臣识陋学浅莫探往制罄竭所见谓宜改修太常博士韦彤奏议曰歴代礼书及国朝故事未见有不可改移之礼先王建都立邑以安人也有不便则为之迁况其有故乎伏以文皇寝园顷遇焚爇遂奉仙驾久移旧宫事则因灾非无故也嵗月传序神御已安就其修建可谓至顺且陵旁置寝是秦汉之法择其高爽务取清严去陵远近本无着定是以今之制置里数不同各于栢城随其便地又非皆在山下也臣访闻昭陵旧寝经久之后人行遂少林莽隐蔽径路欹危伏以𤣥宫尚幽所奉宜静今若必须仍旧土木无功不惟负载至难亦恐喧嚣太逼天道以变通则久圣人以适时为礼今陛下孝思所切营建惟新是则通于神明岂伊常情所及圣㫖所示谓于瑶台寺左侧是必于昭陵栢城之内不在瑶台寺明矣既不越封兆而力后易从俯近井泉则膳羞愈洁规模一定垂之无穷酌其便宜诚为允当初正月中令有司修葺陵寝以昭陵旧宫先因火焚毁故诏百官详议议者多云旧宫既被焚爇请移就山下或有议请修旧宫者上意亦不欲迁移由是复以山下为定于是遣右谏议大夫平章事崔损充修八陵使及所司计料献昭干定㤗五陵各造屋三百七十八间桥陵一百四十间元陵三十间惟建陵不复创造修葺而已所縁寝陵中惟幄牀褥一事以上并令制置上亲阅焉寳厯二年二月太常奏追尊孝敬皇帝以下四陵宜停朝拜事前件四陵昔年追尊大号皆是恩制縁情而行当时已不合经典今乃二时朝拜上拟祖宗窃以情礼之差过犹不及谨按礼记及歴代礼文并国朝故事皇帝旁亲无服又云五代而亲属尽伏以四陵亲非祖宗事无功德縁情权制礼合变更有司因循尚为常典况今宗庙之上迁代数远尊卑降杀朝谒须停勑㫖依奏亲谒陵贞观十三年正月一日太宗朝于献陵先是日宿设黄麾使周衞陵寝至是质明七庙子孙及诸侯百寮蕃夷君长皆陪列于司马门内太宗至小次降舆纳履哭于阙门西靣再拜恸絶不能兴礼毕改服入于寝舍执馔阅视高祖及先后服御之物匍匐牀前悲恸左右侍御者莫不欷歔永徽六年正月一日亲谒昭陵文武百官宗室子孙并陪上降辇易服行哭就位再拜擗踊礼毕又改服奉谒寝宫上既入寝宫踊絶于地进至东阶西靣再拜号恸久之乃进太牢之馔加珍羞具品引太尉无忌司空勣越王贞赵王福曹王明及左右屯衞将军程知节并入执爵进爼上至神座前拜哭奠馔设先帝先后衣服拜辞讫行哭出寝北门乃御小辇还宫开元十七年十一月十日上朝于桥陵至壖垣西阙下马悲泣歩至神午门号擗再拜悲感左右礼毕还宫诏曰黄有轩台汉尊陵邑名教之地因心则在宜进奉先县职望班员一同赤县所管万三百户以供陵寝即为永例十二日朝于定陵如桥陵之礼时每发行宫将谒天尚未晓给事中刘彤疏上谏曰将事发轸路犹曛黑红尘四合白刄交驰往来不相知左右不相识假令有败车逸马枯木朽株则变在不虑患生所忽不可轻也伏愿虑及细微以安宗社拜陵之日必假朝光凡百欢心普天幸甚制曰朕夙敬之志惟在昧爽卿重慎之诚欲及辨色国体宜尔用纳良言然要须早朝稍尽夜漏耳十三日朝于献陵十六日朝于昭陵十九日朝于干陵诸陵各取侧近六乡百姓以供养寝陵之役公卿巡陵显庆五年二月二十四日上以每年二时太常卿少卿分行二事陵重人轻文又不备卤簿威仪有阙乃诏三公行事太常卿少卿为制太常造卤簿事毕则纳于本司仍着于令景龙二年三月右䑓御史唐绍以旧制元无诸陵起居之礼惟贞观式文但以春秋仲月命使巡陵太后遂行每年四季之月及忌日降诞日遣使往诸陵起居准诸故事元无此礼遂上表曰臣伏以既安域兆礼不祭墓所谓送形而往山陵为幽静之宫迎精而返宗庙为享荐之室但以春秋仲月命使巡陵卤簿衣冠礼容必备自天授以后时有起居因循至今乃为常事起者以起动为称居者以居止为名参侯动止盖非陵寝之法岂可以事上之道行之于时望停四季及忌日降诞日并节日起居陵使但准二时巡陵庶得义合礼经陵寝安谧手勑答曰干陵每嵗正旦冬至寒食遣外使去二忌日遣内使去其诸陵并依来表开元十五年二月二十四日勑每年春秋二时公卿巡陵初发准式其仪伏出城欲至陵所十里内还具仪伏所须马以当界府驿马充其路以供递车两来载仪仗推辂三十人余差遣并停所司别供须依常式二十七年八月十二日勑古者分命公卿巡陵率皆乗辂以备其仪虽则是常不可废阙而事有适安亦在变通宜令太仆寺司每陵各支辂两乗并仪仗等送之陵所贮掌既免劳烦无亏肃敬其公卿出城日如常仪至陵所准此二十八年七月十八日制伏以八代祖宣皇帝七代祖光皇帝六代祖景皇帝五代祖元皇帝自昔追尊号谥稽古有则而陵寝所奉须广彛章其建初起运二陵仍准兴宁陵例置署官及陵户自今以后每嵗至春秋仲月宜分命公卿准诸陵例分往巡谒仍命所司准数造辂于陵署收掌以充备礼之用其建初启运兴宁永康等四陵宜别四时及八节委所由州县数与陵署相知造食进献天寳六载八月一日勑每年春秋二时巡谒诸陵差公卿各一人奉礼郎一人右校署令一人其奉礼郎右校署令自今以后宜停至陵所差县官及陵官摄行事其巡陵仪式宜令太常寺修撰一本送令管陵县收掌长行用仍令博士助教习读临时赞相永为常式贞元四年二月国子祭酒包佶奏每年二月八日差公卿等朝拜诸陵伏见陵䑓所由引公卿至陵前其礼简畧因循已久恐非尽敬谨按开元礼有公卿拜陵旧仪望宣𫝊所司详定仪注稍令备礼以为永式勑㫖宜令所司酌礼量宜取其简敬于是太常约用开元礼制及勑文旧例修撰五月勑㫖施行所司先择吉日公卿待辂车卤簿就太常寺发至陵所司先于陵南北歩道东设次西向北上公卿等到次奉礼设公卿位于北门外之左西向陵官在公卿位东南执事官又于其南西向北上设奉礼位于陵官西靣赞者二人在南少退谒者引公卿出次就位赞引诸官就位立奉礼曰再拜赞者承𫝊在位者俱再拜谒者引公卿赞引引诸官出次以奉行毕退复位奉祭礼曰再拜赞者承传在位者皆拜谒者引公卿赞引引诸官各就次以还若须洒扫及芟薙修理即随事处分其奉礼郎与谒等应须权摄请准天寳六载八月勑所管县及陵官博士助教等充又准开元皇帝行诸陵即设太牢之馔其公卿朝拜备奉巡检之礼并无牲牢元和元年正月礼仪使杜黄裳奏二月公卿拜诸陵准礼太上皇昇遐准祭天地社稷其拜陵及诸享祀并合权停制曰可长庆元年六月二十七日吏部奏公卿拜陵通取尚书省及四品以上清望官中书省及诸司五品以上清望官及京兆少尹充从之三年正月御史䑓奏应差定拜陵公卿伏请除准式假外如吏部差定奏下后称疾患事故者望同临祭出齐例论罚人应拜陵公卿正衙辞后并合当日出城迎来因循转不遵守动经累日止宿于家受命不恭莫甚于此臣请申明旧制因事制酌宜计其道程前后辞发奏可记曰按开元礼春秋二仲月司徒司空巡陵春则扫除枯朽秋则芟薙繁芜扫除者当发生之时欲使茂盛也芟薙者当秋杀之时除去拥蔽且虑火灾也今巡陵公卿皆持斧击树三发谓之告神其为不经一何甚也唐会要卷二十唐会要卷二十一钦定四库全书唐会要卷二十一宋王溥撰縁陵礼物旧仪注品物时新将堪供进所司先进太常令尚食相知简择仍以滋味与斯物相宜者配之冬鱼等凡五十六品永徽二年七月二十九日有司言谨按献陵三年之后每朔望上食冬夏至伏腊清明社等节日亦准朔望上食来月之后改复平常昭陵所司上食请依献陵故事从之景龙二年二月太常博士彭景真以为诸陵每日奠祭乖于古礼上疏谨按三礼正文无诸陵日祭之事唯着宗庙月祭之礼故祭法云天下有建国置都设为庙祧坛墠而祭之乃为亲疎多少之数是故王立七庙一坛一墠曰考庙曰显考庙曰祖考庙皆月祭之远庙为祧有二祧享尝乃止去祧为坛去坛为墠有祷焉祭之无祷乃止则古礼具在文义可求景直又按礼论谯周祭志云天子之庙始祖及高祖曾祖祖考皆每月朔望加荐以象平生朔食也谓之月祭二祧之庙无月祭此谯周所着与古义礼相附近亦无日祭之文今诸陵祭有朔望并节日料则古礼殷事之义也诸节日犹古荐新之义故郑𤣥注礼记云殷事朔日月半荐新之奠也又註仪礼月朔月半犹平常之朝夕也大祥之后即四时祭此则古者祭皆在庙近代以来始有朔望及诸节日祭于陵寝在庙惟曰时正享及腊为五享前所奏定并依古庙正文且旁稽外𫝊考据礼经更无日祭惟汉七庙议京师自高祖下至宣帝与太上王皇悼皇考各自居陵旁立庙又园中各有寝殿日祭于寝月祭于庙时祭于便殿至元帝时贡禹以为太烦奏请罢郡国庙丞相韦𤣥成等议七庙外寝园皆无复祭奏可议者亦以祭不欲数数则黩宜复古礼四时祭于庙丞相匡衡亦奏七庙迭毁之义帝从之又数复数改刘歆以为礼去事杀引春秋外传云日祭月祀时享嵗贡祖则祢日祭曾高则月祀二祧则时享坛墠则嵗贡至后汉陵寝致祭无明文以言魏氏三祖及晋皆不祭于墓至于江右亦不崇园寝及宋齐梁陈其祭无闻臣以为五礼者不刋之书悬诸日月外𫝊所记不与经合不可依凴国家率由典章计论正理模事作法垂裕将来择善而行依经为允其诸陵日祭请准礼停疏奏上谓侍臣曰礼官奏言诸陵准礼不合日别进食但礼因人情事有沿革陵寝如昨祗荐是常乃援日月之期请停朝夕之奠乍览此奏哀慕增懐干陵宜依旧朝晡进奠昭献二陵每日一进必若所司供办辛苦可减朕膳以为常式开元二年四月十五日勑顷者别致鹰狗供奉山陵至于料度极多费损有乖仪式无益崇严其诸陵所有奉供鹰狗等并宜即停三十三年四月献昭干定桥恭六陵朔望上食嵗冬至寒食各设一祭如节祭共朔望日相逢依节祭料桥陵除此日外仍每日进半口羊食二十八年七月十八日勑其建初启运兴宁永康四陵每年四时八节委所司别与陵署相知造食进献天寳二年七月二十七日勑朕纂承丕业肃恭祀事至于诸节常修荐享且诗着授衣令存休澣在于臣子犹及恩私恭事园陵未标令式自今以后每至九月一日荐衣于陵寝贻范千载庶展孝思但仲夏端午事无典实𫝊之浅俗遂乃移风况乎以孝导人因亲设教变游衣于汉纪成献服于礼文宜宣示庶僚令知朕意大厯十四年九月礼仪使颜真卿奏曰按后汉礼仪志云古不祭墓汉诸陵皆有园寝承秦所为也建武以来关西诸陵但四时特牲祠每帝幸长安诸陵乃太牢祠自洛阳诸陵至灵帝皆以晦望二十四气伏社腊日及四时祠无每日上饭其亲陵一所宫人随皷漏理被枕其与洛阳诸陵及亲陵降杀不同之文也又春秋传曰祖祢则日祭曾高则月祭二祧则时享坛墠则嵗贡大禘则终王固以亲疎相推远近为制又祠部式献昭干定桥恭陵并朔望上食嵗及冬至寒食各设一祭唯桥陵除此日外每日供半口羊充荐是则𤣥宗之于亲陵与诸陵且有异矣今请元陵除朔望及节祭外每日更供半口羊充荐准祠部式供拟㤗陵建陵则但朔望及嵗冬至寒食伏腊社日各设一祭每日更不合上食制曰可元和元年七月礼仪使杜黄裳奏引故事丰陵日祭崇陵唯朔望节日伏腊各设一祭制可十五年四月礼仪使奏按礼文令式皇祖以上至太祖陵寝朔望上食其元日寒食冬至腊社日各设一祭皇考陵朔望及节祭外每日进食今丰陵各停日祭景陵日祭如式供奉制曰可至其年五月殿中省奏尚食局供景陵千味食数内鱼肉等品委皆肥鲜掩俎之后薫蒸颇极今请移鱼肉食于下宫以时进飨仍令尚药局据数以香药代之勑脯醢猪犊肉等皆宜以香药代其酒依旧供用诸僭号陵神龙二年四月十二日赠后父故上洛郡王𤣥贞为丰王庙号襃德陵置六品八品丞各一员苏氏曰天寳九年有诏发韦氏冡而平之其时差长安县尉薛荣先专知及见铭志发冡日月与葬日月同旧为陵号荣先又与专知官薛荣先名同自闭及开元四十五年而兆应若是足表僭溢过分殃咎宿成有以戒将来暴兴者其中寳玉已经盗发罄矣而柩榇狼狈徒生叹嗟又足以戒将来厚葬者也三年三月二日制令武氏崇恩庙依旧享祭仍置五品令七品丞昊顺二陵署令丞如太庙其年七月武崇训将葬监䕶使司农少卿赵履温讽安乐公主奏依永㤗公主例为崇训追陵制许之给事中卢粲驳奏曰伏寻陵之称为本属皇王及诸君自有国以来诸王及公主墓无称陵者唯永㤗公主承恩特葬事越常涂不合引以为名左传曰唯名与器不可以假人鲁王哀荣之典诚别承㤙然国之名器岂可妄假借比贞观以来诸王旧例是得丰厚乎勑曰安乐公主与永㤗公主无异縁此特为陵制不烦固执粲又奏曰臣闻陵之称谓施于尊极不属王公以下且鲁王若欲论亲等第则不亲于守礼之父雍王之墓尚不称陵丰王则不可因尚主而加号且君之举事则载于方册或称之往典或考之目前朝臣歴检贞观以来驸马墓无得称陵者且人君之礼服絶于朞葢为不独子其子陛下以膝下之㤙爱施及其夫褒赠之仪哀荣足备其得使上下无辨君臣一贯者哉又安乐公主承两仪之泽履福禄之源指南山以钖年仰北辰而永庇鲁王之葬车服有章加等之仪备有常数茔兆之称不应假永泰公主为名非所谓垂范将来作则羣辟者也上无以答竟从粲奏至景龙三年三月十六日太常博士唐绍上疏曰谨按昊顺二陵㤙勑特令依旧因随前例守户与昭陵数同又先代帝王陵户准式二十人今虽外氏特恩亦须附近常典请准式量减取足防闲庻无逼上之嫌不失尊崇之道又亲王守墓旧制例准得十人梁鲁遂加赠不可超于本爵准令赠官用䕃各减正官一等故知赠之与正义有抑扬礼不可踰理须裁制请同亲王墓户各置十人为限又太庙宿衞准备正兵纵令壖内扫除还以其兵应役褒德别庙户兼配军人既益烦劳又亏常典纵使恩加极礼须准太庙污隆别置百人亦请停废疏奏不纳至景云元年七月一日废昊陵顺陵二名至二年五月五日复昊顺二陵至先天二年正月二十七日又废并称太原王墓皇后诸陵议大厯十三年七月将葬贞懿皇后命起陵寝于章敬寺后尝游幸近地左右莫敢言于是右补阙姚南仲上疏曰臣闻人宅于家主宅于国夫长安城陛下皇居也分布十二辰即章敬寺北当帝城寅山之地陛下本命之所在其可穿凿兴动而建陵墓乎此非所宜一也夫葬者藏也欲人之不得见也盖松栢常静灵祇贵幽是以古帝前王之葬后妃莫不凭邱原远郊郭夫岂不爱割情而已今则西俯宫阙南迫康庄事非国经义背神理若使近而可见殁而复生虽在西宫待之可也如骨肉归土魂无不之章敬之寺北竟何所益空劳思想极乖王度示之兆庶彰于爱垂之万代损于明此非所宜二也夫帝王者居高明烛幽滞登䑓榭候云物晨鉴东作遐观夏苗先皇所以因龙首之冈建望春之殿盖为此也今若筑陵其下种栢其中森然目前动伤宸虑天心一伤数日不平天子之尊岂不自惜且匹夫向隅满堂为之不乐万乘不乐国人其可欢心乎伏惟贞懿皇后坤德配天母慈逮下六宫是式九族载和故得家道克昌令闻不朽陛下所以切轸旒扆久俟蓍龟始谥之以贞懿终待之以昵近臣窃惑焉且皇后生而至贤殁而至灵岂愿以坟之故累陛下圣明哉非所以称述后德光被下泉也今国人皆曰贞懿皇后之陵迩于城下者主上将日省而时望焉乃有损于圣德无益于贞懿将欲宠之而反辱之此非所宜三也凡此数事实玷文献天下咸知准臣献议人皆爱死臣独爱君伏惟陛下熟计而取其长也夫以帝王之贵令出惟行惬意于一时之间校德于千载之后陛下三光同耀五岳比崇方得偃武靖人登封颂圣一误于此所伤寔多臣恐道路是非史官襃贬大明忽亏于掩蚀至德翻后于尧舜不其惜哉今指事尚遥改卜何害避当寅之位远宁神之居抑皇恩之殊眷成贞懿之美号天下幸甚其疏奏上感悟超加南仲五阶赐银印朱绂元和十一年三月庄宪皇太后山陵礼仪使李逢吉上言昊天上帝五方帝五人帝皇地祇神州社稷之祀谨按礼记丧三年不祭惟祭天地社稷按周礼及开元礼圜钟之均六变天神皆降林钟之均八变地祇皆出谨按不废天地之祭谓不敢以卑废尊也将祭必作乐者所以降神也茍有所阙则祭不成礼伏请准元和元年二月勑用乐如旧三年之内不祭宗庙山陵祔庙后四时飨祀如式制曰可开成五年二月祭穆宗妃韦氏追谥为宣懿太后初武宗欲启穆宗陵祔葬中书门下奏曰园寝已安神道贵静光陵葬已二十余载福陵近又修崇窃惟孝思足章严奉今若载因合祔须启二陵或虑圣灵不安未合先㫖又以隂阳避忌实有所疑不移福陵寔合典礼从之乃诏就旧陵增筑仍依旧名曰福陵会昌五年二月翰林待诏杨士端奏义安殿大行皇太后陵地准今月五日勑奉光陵准经今年太嵗在己丑季土王年不宜于先陵相城内兴工动土宜于先陵封外东西北三靣有地平稳处别择置陵吉制曰可其年三月太常寺博士崔立上言伏准正月二十九日勅除陵寝外其并约庄宪皇后山陵制度者伏以庄宪皇后合祔丰陵不别置宫殿今义安皇太后于先后陵东别择陵地与庄宪皇后祔礼不同其宫寝并诸色官员等今与详定等同商量伏恐合议建置勑㫖宜并不要置陪陵名位旧制凡功臣宻戚请陪陵葬者听之以文武分为左右而列若父祖陪陵子孙从葬者亦如之献陵陪葬名氏楚国太妃万氏馆陶公主河间王孝恭襄邑王神符清河王诞韩王元嘉彭王元则道王元庆郑王元懿虢王元鳯节王元亨徐王元礼滕王元婴邓王元裕鲁王元䕫霍王元轨江王元祥宻王元晓并州总管张纶荣国公樊兴平原郡公王楷谭国公邱和巢国公钱九陇刑部尚书刘德茂刑部尚书沈叔安昭陵陪𦵏名氏越国太妃燕氏赵国太妃杨氏纪国太妃韦氏贤妃郑氏才人徐氏郑国夫人彭城郡夫人蜀王愔赵王福纪王慎越王贞嗣纪王澄曹王明蒋王晖清河公主驸马程知亮晋国公主驸马韦思安豫章公主驸马唐义识新兴公主驸马长孙㬢兰陵公主驸马窦懐哲髙宻公主驸马段纶长乐公主驸马长孙沖遂安公主驸马王大礼南平公主驸马刘𤣥懿衡阳公主驸马阿史那社尔新城公主驸马韦政举城阳公主驸马薛权长广公主驸马杨师道襄城公主驸马萧鋭长沙公主驸马豆懐让安康公主驸马独孤谌临川公主驸马周道务普安公主驸马史仁表中书令马周中书令岑文本并长男倩中书令崔敦礼英国公李靖虞国公温彦博宋国公萧瑀申国公高士亷梁国公房𤣥龄郑国公魏徴高阳公许敬宗赵国公长孙无忌莒国公唐俭吏部侍郎马戴户部尚书李大亮兵部尚书房仁裕礼部尚书张复𦙍国子祭酒孔颕达礼部侍郎孔志约工部侍郎孔元惠太常卿禇亮礼部尚书虞世南工部尚书阎文德吏部侍郎姜晦太常卿姜皎殿中监唐嘉会学士姚思廉衞尉卿魏叔玉光禄大夫姜远秘书监岑景倩宗正卿李芝芳光禄卿房光义并男原州别驾仲晖咸阳县尉叔曜衞尉卿房光敏并男阆州刺史诞清河郡主壻赠鸿胪卿窦廷兰金州刺史卢正谊洪州刺史吴黑闼晋州刺史裴艺宁州刺史窦义节衞州刺史萧邺吏部郎中马觊幽州都督长孙敞原中都督李政明临淮公李规瑯琊公李珍常山公李倩华阳郡公李俊中山王李琚汝州别驾房渐左清道率房恒江夏王道宗雍州长史李弼䕫国公𢎞基观国公杨仁恭原州都督史㓜䖍陜王府司马史撝谦苪国公豆卢行业西平郡王李琛简州刺史李震安南都督姜简薛国公阿史那忠鄂国公尉迟敬德嘉国公周仁䕶丹阳公李客师鴈门公梁建方虢国公张士贵胡国公秦叔寳周国公郑仁㤗将军薛咄摩大将军苏泥熟大将军汉东公李孟尝苪国公卢钦大将军尉迟寳琳大将军阿史那道真大将军邱行恭大将军贺兰整大将军张世师大将军许洛仁大将军张延师大将军瑯琊王骈大将军懐德公子伯亿左金吾大将军梁仁裕大将军史大奈大将军王波利大将军姜确大将军可行阿史那歩员大将军史奕大将军李森大将军阿史那德昌大将军公孙雅靖右监门将军执失善左金吾大将军房先忠内侍张阿难横野军都督浑大宁于阗王尉迟光卢国公程知节将军仇懐古将军杜君绰将军麻仁靖将军曾何道将军元沖大将军豆卢承基将军斛斯正贵将军徐定成将军康野将军段志𤣥将军薛万将军李思𤣥将军李承祖将军薛承庆右衞郎将军尉迟昱左衞郎将军段存爽天册府记室薛收右衞大将军李思摩萨寳王赞普新罗王金德真初长孙无忌自于昭陵封内先造坟墓至上元年九月七日许归葬干陵陪葬名氏章懐太子贤懿德太子重润泽王上金许王素节邠王守礼义阳公主新都公主永㤗公主安兴公主特进王及善中书令薛元特进刘审礼部尚书左仆射刘仁轨左衞将军李谨行左武衞将军高侃定陵陪葬名氏节愍太子重俊宜城公主长宁公主城安公主定安公主永夀公主并驸马韦翙驸马王同皎桥陵陪葬名氏惠宣太子业惠庄太子撝惠文太子范金仙公主梁国公主鄎国公主驸马李思训泰陵陪葬名氏赠扬州大都督高力士建陵陪葬名氏尚父汾阳王郭子仪元陵无陪葬崇陵无陪葬丰陵无陪葬景陵陪葬名氏惠昭太子宁孝明太后郑氏懿安太后郭氏贤妃王氏光陵陪葬名氏恭僖太后王氏贞献太后萧氏庄陵陪葬名氏悼懐太子普章陵无陪葬端陵陪葬名氏贤妃王氏贞陵陪葬名氏贤妃柳氏简陵无陪葬靖陵无陪葬和陵无陪葬让皇帝惠陵陪葬名氏郑王筠嗣宁王琳同安王珣蔡国公主贞观八年诏曰佐命功臣义深舟檝或定谋帷幄或推身行阵同济艰危克成鸿业追念在昔何日忘之汉氏将相陪陵又给东园秘器笃终之义恩意深厚自今以后功臣宻戚及德业佐时者如有薨亡宜赐茔地一所及以秘器使窀穸之时丧事无阙十一年十月二日又诏曰诸侯列葬周文曾创其礼大臣陪陵魏武重申其制去病佐汉还奉茂乡之荣夷吾相齐终託牛山之墓斯葢往圣垂范前贤遗则存曩昔之宿心笃始终之大义也皇运之初时逢交㤗谋臣武将等先朝特䝉顾遇者自今以后自薨之日所司宜即以闻并于献陵左侧赐以墓地并给东园秘器二十三年八月二十八日诏曰周室姬公陪于毕陌汉廷萧相附彼高园宠钖坟茔闻诸前代从窆陵邑信有旧章盖以懿戚宗臣类同本之枝干元功上宰犹在身之股肱今宜聿遵故实取譬拱辰庶在鸟耘之地无亏鱼水之道宜令所司于昭陵南左右厢封量取地仍即标志疆域拟为葬所以赐功臣其有父祖陪陵子孙欲来从葬者亦宜听许永徽六年诏其祖父先陪献陵子孙欲随葬亦宜听许元和九年五月左金吾衞大将军郭钊奏亡祖故尚父子仪陪葬建陵欲于坟所种植楸松勑如遇年月通便陵寝修营宜令所司许其栽种诸陵杂録让皇帝惠陵在京兆府奉先县界天寳元年正月葬承天皇帝顺陵在京兆府咸阳县界大厯三年四月七日葬殇帝无陵号在京兆府武功县孝敬皇帝恭陵在河南府缑氏县界上元二年八月十九日葬初修陵蒲州刺史李仲寂充使将成而以𤣥宫狭小不容送终之具遽欲改拆之留役滑泽等州丁夫数千人过期不遣丁夫患苦夜中投塼瓦以击当作官烧营而逃遂遣司农卿韦机续成其功机始于隧道左右开便房四所以贮明器于是樽节礼物校量功程不改𤣥宫及期而就奉天皇帝齐陵在京兆府昭应县界元年建寅月六日葬宣懿太后韦氏福陵在京兆府万年县界惠安太后王氏夀陵在京兆府万年县界元昭皇后晁氏庆陵在京兆府万年县界昭宗太后王氏安陵在京兆府万年县界息隐太子建成陵在京兆府长安县界恭懿太子沿陵在京兆府长安县界昭静太子邈陵在京兆府万年县界文敬太子谅陵在京兆府昭应县界惠昭太子宁陵在京兆府昭应县界庄恪太子永陵在京兆府昭应县界恭安太子倚陵在京兆府昭应县界永徽三年四月进献昭二陵令为从五品丞为从七品景龙二年三月十一日勑诸陵所使来往宜令所支预料所须送纳陵署仍令署官检校随事供拟不得差百户私备支承开元二年昭成皇后靖陵在洛阳上令舅希瓘往树碑上曰其须取第一手遂令魏知古宣㫖令中书侍郎苏颋为碑文颋因极言帝王及后礼无神道碑近则天皇后崇尚家代犹不敢称碑刻为述圣纪且事不师古动不合法若靖陵独建即陛下祖宗之陵皆湏追建上从其言而止二十三年十二月三日勅诸陵使至先立壝封内有旧坟墓不可移改自今以后不得更有埋葬大厯十四年十月代宗灵驾发引上号送于承天门见輼辌不当道指丁未间问其故有司对曰陛下本命在午故不敢当道上号泣言曰安有枉灵驾而谋身利乃命直午而行贞元六年十一月十八日勑诸陵栢城四靣合各三里内不得葬如三里内一里外旧茔须合祔者任移他处元和元年十二月太常奏隐太子章懐懿德节闵惠庄惠文惠靖恭昭靖九太子陵代数已远官额空存今请除陵户外并停从之二年正月停诸陵留守四年闰三月二十八日勑诸陵台令每季集宜令正衙辞见八年七月宗正卿至祠奏永康兴宁顺三陵及诸太子陵并请三百歩外任人兴墓从之十五年二月山陵使奏准崇陵例当使合置副使两员李翺官是宗卿职奉陵寝按行陵地公事已终便请兼充副使专于陵所勾当从之大和八年七月大雨雹定陵东郭下地裂一百三十七尺深五尺诏宗正卿李仍叔启告修塞会昌二年四月二十三日勑节文诸陵栢裁今后每至嵗首委有司于正月二月七月八月四箇月内择动土利便之日先下奉陵诸县分明榜示百姓至时与设法栽植毕日县司与守茔使同检㸃据数牒报典折本户税钱文德元年僖宗晏驾以左仆射平章事孔纬充山陵使祔庙毕准故事不入庙上遣中使日赴延英合令依旧视事唐㑹要卷二十一唐会要卷二十二钦定四库全书唐会要卷二十二宋王溥撰社稷旧仪注祭犠牲不得捶扑伤损死则埋之若有创病者别卜武徳九年正月亲祀太社诏曰吉日惟戊亲祠太社率从百僚以祈五谷今既南亩俶载东作方兴州县致祀宜尽祗肃四方之人咸勤殖艺别其姓类命为宗社京邑庶士台省羣官里闬相从共遵社法以时供祀各申祈报具立节文明为典制咸亨五年三月十日诏春秋二社本以祈农比闻除此之外别立当宗及邑义诸色等社远集人衆别有聚敛递相承纠浪有徴求虽于吉凶之家小有禆助在于百姓非无劳扰自今以后宜令官司禁断神龙元年五月诏于东郊建置太社礼部尚书祝钦明问礼官博士曰周礼田主各用所宜之木今太社主用石何也礼官太常少卿韦叔夏国子司业郭山晖太常博士张齐贤尹知章议曰春秋传曰君以军行祓社衅鼓祝奉以从书曰不用命戮于社社主盖用石为之奉谓将行也郑𤣥亦以社主用石崔灵恩三礼义宗曰社之主用石以土地所主最为实故用石也又吕氏春秋云殷人之礼其社用石后魏书云天平四年四月太社石主迁于社宫是社主用石古有明説周礼田主各用所宜之木者彼谓人间之社非太社也又检旧社主长今尺六寸方一尺七寸付礼官博士等议其制度礼官韦叔夏等又议曰社主制度长短在礼无文且天子亲征又载社主谓之社事则社之神主可载而行今详议以为主既可载明非过重案郊特牲云社祭土而主隂气韩诗外传又云天子太社方五丈诸侯半之葢以五是土数故坛方五丈其社主望准五数长五尺准隂之二数方二尺剡其上以象物生方其下以象地体埋其半以根在土中而本末均也则神道设教法象有凭其尺请用古尺又检旧社稷坛上四方设以方色惟中央数尺以黄土韦叔夏等又议曰韩诗外传云天子太社广五丈各分置四方色讫上冒以黄土説者云冒以黄土者象王者覆被四方据此则合用黄土遍覆坛上今检旧坛之上亦被方色唯中央数尺饰以黄土则是覆被之道有所不及既乖旧制望请准古改造于是以方色饰坛之四面及四陛其上则以黄土覆之祝钦明又建议曰周颂载芟篇叙曰春耤田而祈社稷也礼记天子为耤千畆诸侯耤百畆即此縁有耤田自为立社王社侯社因此有名卿大夫以下无耤田所以成羣置社耤田坛祭止是王社往者直云耤田近日改名先农之祭不知王社根本魏代妄设三牢羣说纷纭乍毁乍立晋氏徒云省废不知仍在耤田千亩共迷其目因久不详经典致此諠譁今者创立社稷理宜正名典故请改仪注及式将先农以为帝社使人听不惑古义具存移前代之末学表当今之准绳岂不美欤诸礼官审加详议礼官韦叔夏博士张齐贤等议曰谨按祭法云王者立大社然王社所祭之处书传无文汉书郊祀志汉兴已有官社未立官稷遂于官社后立官稷以夏禹配食官社以后稷配食官稷臣瓒云案高纪立汉社稷所谓大社也时又有官社配以夏禹所谓王社也见汉祠令而未立官稷至此始立之光武中兴不立官稷相承至今魏以官稷为帝社故挚虞议曰魏氏故事立大社帝社是也晋初或废或置皆不言当时所置之处或云两社同处王社在大社之西崔氏皇甫氏并云王社在耤田引诗耤田而祈社稷为证本谨案衞宋汉旧义春始东耕于耤田官祀先农则神农也又五更要义云立坛于田所以祠先农其制度如社魏秦静议云风伯雨师灵星先农与社稷为国之六神晋太始四年上耕于东郊以太牢祀先农又周隋旧仪及皇朝新礼先农皆祭帝神农配以后稷是则王社先农其来自远各在祀典不可合而为一今欲崇立帝社实会礼经望于耤田之中别立帝社帝稷配以禹弃则先农帝社两祠咸秩恊载芟之义符祭法之文祝钦明又议曰耤田之祭本是王社承前若祠先农共是勾龙后稷烈山之子亦谓之农周弃继之皆祀为稷共工之子后土主名汤既胜夏欲迁不可社稷主祭唯此二神祭法所载祀典皆自皇帝以下羲农二皇不列常祀岂有社稷祭上取炎皇正经典籍曾无此语肤浅诸儒妄为曲说假如蜡主先穑郑𤣥云若神农徒见易之揉木即云若神农耳如其远推邃古磨蜄在神农前将为先穑有何不可此郑之谬妄不寻祭法根源后儒守株即以为定始立社稷祈报唯祭共工烈山神农来报大工功何不远取祈报即明三皇以上朴略洪荒帝王之道无取为教魏秦静者又何知社稷先农妄分为二且六宗之义先儒犹且纷然六神之言秦静凭何分析习俗迷谬殊不可依岂有一耤田中置四坛墠先农王社同贯异名一种后稷勾龙道更无形影分祭四牢徒费岂是尔爱其羊又言汉祀禹神此义更殊未得若将禹平水土功大于勾龙成汤革夏社时何不替勾龙祀周弃既将易祀夏禹宁可独遗汉德不逮殷汤祀禹无乃为谄后王更无遵用明其一时谬僻礼官今欲效法张禹无乃不究于前以王社没于先农欲依祀典正号今乃更加两祀亦恐刺谬增多退传礼官更重详度其依经典勿据俗儒于是韦叔夏张齐贤等又奏曰谨按经典无先农之文礼记祭法云王自为立社曰王社先儒以为其社在耤田之中诗载芟云春耤田而祈社稷是也永徽年中犹名耤田垂拱以后删定始改为先农与社本是一神妄有改张以惑人听其先农坛且请改为帝社坛以应礼记王社之义其祭先农礼改为帝社礼准令用孟春吉亥祀后土以勾龙氏配之从之于是改先农坛为帝社坛于帝社坛西置帝稷坛礼同太社太稷其坛不备方色所以异于太社也至开元定礼除章稷之议祀神农氏于坛配以后稷至今以为常典也开元十九年正月二十日勑普天率土崇德报功飨祀惟殷刲割滋广非可以全惠养之道协灵祇之心其春秋二时社及释奠天下诸州府县等并停牲牢惟酒用脯务存修洁定展诚敬自今以为常式至二十二年三月二十五日勑春秋祈报郡县常礼比不用牲岂云血祭隂祀贵臭神何以歆自今以后州县祭祀特以牲牢宜依常式其年六月二十八日勑大祀中祀及诸州县社稷依式合用牲牢余不用牲牢合并用酒脯至贞元五年九月十二日国子祭酒包佶奏春祭社稷准礼天子社稷皆太牢至大厯六年十月三日勑中祀少牢社稷是中祀至今未改勑㫖宜准礼用太牢天寳元年十月九日勑社为九王之尊稷乃五谷之长春祈秋报祀典是尊如闻祭官祗事不全备礼朕永惟典故务在洁诚俾官吏之尽心庶苍生之䝉福今后祭官等庶事之间倍宜精洁两京委御史䑓诸郡委採访使有违犯者社坛侧近仍禁樵牧其百姓私社亦宜与官社同日致祭所由检校三载二月十四日诏社稷列为中祀颇紊大猷自今以后社稷及日月五星并升为大祀仍以四时致祭诸星为中祀长庆三年正月祠部员外充太常礼院修撰王彦威奏谨按礼云社者神地之道也郊特牲而社稷太牢郑𤣥以为国中之神莫贵于社故前古为大祀至天寳三载二月十四日勑云祭祀之典以陈至敬名或不正实相夺伦况社稷孚祐百代䝉福列为中祀颇紊大猷自今以后升为大祀尔后因循又依开元礼为中祀然而牲用太牢太尉摄行事祭之日不坐并是大祀之仪足知列为中祀是因循谬误教人报本未极崇严有国之仪唯此厌屈今请准勑升为大祀庶合礼中从之开成五年十一月吏部奏准四年正月诏书大祠并差三品以上官充祭太社太稷摄司徒司空并合差三品官行事伏縁请司三品官员额絶少其中或有假故无官可差其每年祭太稷摄司徒司空请准旧例取左右庶子少詹事及诸司少卿监通摄制可祀风师雨师雷师及夀星等天寳四载七月二十七日勑风伯雨师济时育物谓之小祀颇紊彛伦去载衆星以为中祀永言此义固合同升自今以后并宜升入中祀仍令诸郡共各置一坛因春秋祭祀之日同申享祀至九月十六日勑诸郡风伯坛请置在社坛之东雨师坛在社坛之西各稍北三数十歩其坛卑小于社坛造其祀风伯请用立春后丑祀雨师立夏后申祀所祭各请用羊一笾豆各十簠簋爼一酒三斗应縁祭须一切已并以当郡公𪠘社利充如无即以当处官物充其祭官准祭社例取太守以下充五载四月十七日诏曰发生振蛰雷为其始画卦陈象威物效灵气寔本于隂阳功大施于动植今雨师风伯久列于常祠唯此震雷未登于羣望其以后每祭雨师宜以雷师同坛祭共牲别置祭器至贞元二年四月二十三日诏问礼官其风师雷师祝版署讫合拜否太常博士陆淳奏曰以是小祀准礼又无至尊亲祭之文今虽请御署校详经据并无拜礼诏曰风师雨师为中祀有烈祖成命况在风雨至切苍生今礼虽无文朕当屈己再拜以申子育之意仍永为常式四年四月诏有司自开元以来升风师雨师为中祀假郊庙乐章未奏撰遂令于邵等分撰之六年五月以风师雨师武成王等乐章付有司施行之元和十五年太常礼院奏来年正月三日皇帝有事于南郊同日立春后丑祀风师按周礼大宗伯官犹以燎祀风师郑𤣥云风箕星也故令礼立春后丑于城东北就箕星之位为坛祭之礼祀昊天上帝于圜丘有神咸秩箕星从祀之位在坛之地三等伏以皇帝有事于南郊徧祭之义百神咸在其五方帝并日月神州以下縁对昊天上帝皇地祇尊不得申并为从祀悉无上公行事并御署祝版之仪风师既是星神厌降之仪便当陪祭如非遇郊祀其时祭祀如常仪开元二十四年七月十二日有上封事者言月令云八月日月会于寿星请于太社坛享之勅宜令所司特置夀星坛常以千秋节日修其祀典二十六日勑夀星坛宜祭老人星及角亢七宿着之常式岳渎武德二年十月二十九日亲祀华岳旧仪岳渎以上祝版御署讫北靣再拜证圣元年有司上言曰伏以天子父天而母地兄日而姊月于礼应有再拜之仪谨按五岳视三公四渎视诸侯天子无拜公侯之礼臣愚以为失尊卑之序其日月以上请依旧仪五岳以下署而不拜制可之开元十一年四月二十六日勑霍山宜崇饰祠庙秩视诸侯蠲山下十户以为洒扫晋州刺史春秋致祭二十五年十月八日勑三时不害百谷用成遂使京坻徧于天下和平之气既无远而不通禋祀之典亦有祈而必报宜令中书令李林甫等分祭郊庙社稷尚书左丞相裴耀卿等分祭五岳四渎至二十八年十月三日勅感而遂通神之鉴也祈而必报礼之经也今农已毕功嵗则大稔京坻之积寰海攸同用陈蠲洁之荐以答明禋之祉宜令侍中牛仙客等分祭郊庙社稷岳渎等其四海四镇及名山岳渎使有道路由过者亦宜便祭至天寳元年十二月二十八日诏今嵗西成颇为善熟宜令光禄卿嗣郑王希言等分祭五岳其四渎名山并委所由郡长官择日致祭至天寳七载十一月十七日朕祗肃郊祀祈在三农冀幽赞之有凭必昭报而无阙宜令工部尚书郭虚已等分祭五岳四渎八载九月三十日诏稼穑丰穰羣官乐业思崇圣秩用展虔诚宜令崇正卿襃信王璆分祭五岳四渎又至天寳十载二月二十一日遣嗣吴王祇等分祭五岳四渎具行册礼至元二年八月诏太常卿裴郁等十人各就方镇祭岳渎等旧礼皆因郊祀望而祭之天寳中始有遣使祈福之祀至德中又加西岳金天王中岳中天王及诸岳渎王公之号今用遣使之礼非正也其年五月十五日太常卿董晋奏五岳四渎伏准开元礼每年各以五郊迎气日祭之其祝版并合御署自上元元年中祀小祀一切权停自后因循不请御署其祝版应至飨祭日所司准式先进取御署附驿发遣勑㫖宜依仍委所司每至时先奏附中使送往十二年二月太常博士裴堪奏谨按旧仪岳渎以祝版御署讫北靣再拜证圣元年有司上言曰伏以王者父天而母地兄日姊月于礼应有再拜之仪谨按五岳视诸侯之礼其日月以上请依旧仪五岳以下署而不拜制可至元修理五岳四渎皇帝无亲祭礼仪其祝文皆云嗣天子某谨遣某官敢昭告于某岳某渎之神读讫皆申再拜祭五龙神但云献官再拜此则有司行事皆有拜文今臣与礼官等通详典制整辨所宜盖闻礼拟于时议则求古无文可质正者则推类以明之臣愚以为三才之尊各申所极尊有所统礼亦宜差若无比视何以辨等故礼云五岳视三公四渎视诸侯其余山川视伯子男议者以岳渎既比公侯则礼如人臣矣其于祭也则人君不合有拜臣之仪谨按五经义云星辰日月五岳四渎皆天地之别神从官也因郊而祭者縁天地之意亦欲及之也又礼记云非其臣则答拜郑𤣥注云不臣人之臣也则星辰岳渎既是天地从官恐人君不得如公侯之礼而臣下之也何以言之王者父天母地兄日姊月星辰视昆弟岳渎视公侯以此明之星辰岳渎是天地之臣故秩视人臣也陛下与天地为子遣使申祭恐不合令受天父地母从官之拜宜有以答之故开元礼祭岳渎祝文皇帝称名又云谨遣于义有必拜之文是国家着礼以明神为敬不以臣下为礼以臣等所见并请依证圣元年定制有司行事须申拜礼前代帝王显庆二年七月十一日太尉长孙无忌议曰谨按祭法云圣王之制礼也法施于人则祀之以死勤事则祀之以劳定国则祀之能御大灾则祀之能捍大患则祀之又尧舜禹汤文武皆有功烈于人及日月星辰人所瞻仰非此族也不在祀典准此帝王合与日月同例常加祭享义在报功爰及隋代并尊斯典其汉髙祖祭法无文但以前代及今多行秦汉故事始皇无道所以弃之汉髙兴章法垂于后自隋以上亦在祀例大唐稽古垂化罔罗前典唯此一礼咸秩未申令新礼及今无祭先代帝王之文今请幸遵故实修附礼文令三年一祭仍以仲春之月祭唐尧于平阳祭虞舜于河东祭夏禹于安邑祭殷汤于偃师祭周文于酆祭武王于镐祭汉祖于长陵诏可麟徳二年车驾东幸将封岱岳十一月至荥阳祭纪信墓追赠骠骑大将军开元二十一年正月一日诏自古圣帝明王岳渎海镇用牲牢余并以酒脯充奠祀其年十一月六日云州置魏孝文帝祠堂有司以时享祭天寳二年三月二十八日追尊臯陶为徳明皇帝凉武昭王为兴圣皇帝各与立庙每嵗四季月享祭至寳应年礼仪使杜鸿渐请停四时享献三年五月二十二日置周文王庙以同徳十人四时配享六嵗正月十一日勅三皇五帝创物垂范永言殷祀宜有钦崇三皇伏羲神农轩辕五帝少昊颛顼高辛唐尧虞舜其择日及置庙地量事营立其乐器请用宫悬祭请用少牢仍以春秋二时致享共置令丞令太常寺检校七载五月十五日诏上古之君存诸氏号虽事先书契而道着皇王缅懐厥功宁忘咸秩其三皇以前帝王宜于京城内共置一庙仍与三皇五帝庙相近以时致祭天皇氏地皇氏人皇氏有巢氏燧人氏其祭料及乐请准三皇五帝庙以春秋二时享祭厯代帝王肇迹之处未有祠宇者所由郡置一庙享祭仍取当时将相徳业可称者二人配享夏禹王都安邑殷王汤都亳周文王都酆周武王都镐请入文王庙同享秦始皇帝都咸阳汉高祖起沛后汉光武皇帝起南阳魏武皇帝都邺晋武帝都故洛阳后魏道武皇帝起云中周文帝起冯翊隋文帝封隋汉东令郡县长官春秋二时择日粢盛蔬馔时菓配酒脯洁诚致祭其忠臣义士孝妇烈女史籍所载徳行弥高者所在宜置祠宇量事致祭殷相傅说殷太师箕子宋公微子殷少师比干齐相管夷吾晋卿羊舌叔向鲁卿季孙行父郑卿东里子产燕上将军乐毅赵卿蔺相如楚三闾大夫屈原汉大将军霍光汉太傅萧望之汉丞相丙吉蜀丞相诸葛亮以上忠臣一十六人周太王子呉太伯伯夷叔齐呉延陵季札魏将段干木齐高士鲁仲连楚大夫申包胥汉将军纪信以上义士八人周太王妃太姜周王季妃太任周文王妃太姒鲁大夫妻敬姜邹孟轲母陈国孝妇曹世叔妻大家以上孝妇七人周宣王齐姜卫太子共姜楚庄樊姬楚昭王女宋公伯姬梁宣髙行母齐杞梁妻赵将赵括母汉成帝班婕妤汉元帝冯昭仪汉太傅王陵母汉御史张汤母汉河尹严延年母汉淳于缇萦以上烈女一十四人并令郡县长官春秋二时择日准前致祭厯代帝王庙每所差侧近人不课户四人有阙续填仍关户部处分至十二载七月二十八日有勑停废九载十一月十六日周武王汉高祖于京城内各置一庙并置官吏贞徳二年八月道士李国正奏皇室仙系修崇灵路请于昭应县南三十里山顶置天华上宫露台天地三婆父皇道君太古天皇中古伏羲娲皇等祠堂并置洒扫宫户一百人又于县之南义扶国故湫置祠堂并许之昭应县令梁镇上疏其畧曰天地婆父祀典无文言甚不经义无可取若陛下将并天地祖宗之庙必上天贻向背之责又夫湫者龙之窟也龙得水则神无水则蝼蚁之匹也故知水存则龙在水竭则龙亡今湫竭已乆龙安所存何必崇饰祠宇丰洁奠享其三皇五帝则两京及所都之处已建宫观祠庙时设斋醮飨祀其湫既竭不可更置祠堂又不当更为天地建立祖宗庙臣并请停其三皇道君天皇伏羲女娲等既先各有庙望于本祠依礼斋祭制曰可大厯五年四月鄜坊节度使臧希让上言坊州轩辕皇帝陵阙请置庙四时飨祭列于祀典诏从之永泰二年五月诏道州舜庙宜蠲近庙两京充扫除元和十四年正月勑周文王武王祠宇在咸阳县宜令有司精加修饰天祐二年六月十五日封楚三闾大夫屈原为昭灵侯舜帝二妃祠为懿节祠龙池坛开元二年闰二月诏令祀龙池六月四日右拾遗蔡孚献龙池篇公卿以下一百三十篇太常寺考其词合音律者为龙池篇乐章共录十首十六年诏置坛及祠堂每仲春将祭则奏之十八年十二月二十九日有龙见于兴庆池因祀而见也勑太常卿韦縚草祭仪縚奏曰臣谨按周礼以疈辜祭四方百物祭法曰能出云为风雨者皆曰神龙者四灵之畜亦百物也能为云雨亦曰神也礼有公食大夫飨之文即生曰食亦曰飨矣其飨之日合用仲春之月易曰震为龙震者东方春用于时二月也飨之法请用二月有司筮日池傍设坛官致斋设笾豆如祭雨师之仪以龙致雨也其牲用少牢乐用鼓钟奏姑洗歌南吕郑𤣥云风师雨师及小祀用此乐凡六变者三变而致鳞物今享龙亦请三变舞用武舞樽用散酒以一献周礼曰凡祭羣小祀用之也诏从之二十三年五月一日宗子请率月俸于兴庆宫建龙池圣徳颂以纪符命望令皇太子中书令张九龄礼部尚书李林甫充检校使从之五日宗子请令宁王宪题额侍中裴耀卿充摸勒使贞元六年六月复祭五龙坛元和十二年四月上以自春以来时雨未降正阳之月可雩祀遂幸兴庆宫堂祈雨忽有一白鸬鹚浮沉水际羣类翼从左右咸异之俄而不见方悟龙神之变化遂相率蹈舞称庆后大雨果下唐会要卷二十二唐会要卷二十三钦定四库全书唐会要卷二十三宋王溥撰武成王庙开元十九年四月十八日两京及天下诸州各置太公庙一所以张良配享春秋取仲月上戊日祭诸州宾贡武举人准明经进士行乡饮酒礼每出师命将辞讫发日便就庙引辞仍简取自古名将功成业着𢎞济生人准十哲例配享至干元元年九月十二日太常少卿于休烈奏臣比者因秋享汉祖庙见傍无侍臣享太公庙有张良在侧伏以子房生于汉楚翊奉高祖坐帷幄定天下考其年代不接太公自古配食庙庭陪葬陵寝皆取当时佐命同受哀荣太公人臣不合以张良配享请移于汉祖庙勅㫖依上元元年闰四月十九日勅文定祸乱者必先于武徳拯生灵者谅在于师贞昔周武创业克宁区夏惟师尚父寔佐兴王况德有可师义当禁暴稽诸古昔爰崇典礼其太公望可追封为武成王有司依文宣王置庙仍委中书门下择古今名将准文宣王置亚圣及十哲等享祭之典一同文宣王至建中三年闰正月二十五日礼仪使颜真卿奏武成王庙用乐臣伏以自太公封武成王追封之礼与诸侯王名位义同庙庭用乐合准诸侯之数今请每至释奠奏轩悬之乐勅㫖宜付所司至七月十一日史馆奏伏奉今年五月十五日勅武成王庙配享人等宜令史馆参详定名闻奏者又准开元十九年四月勅宜拣取自古名将十人充十哲七十二弟子天宝六年正月勅乡贡武举人上省先令谒太公庙每拜大将及行师克捷亦宜告捷贞元二年二月刑部尚书知删定闗播奏上元诏择古今名将十人于武成王庙配飨如文宣庙之仪伏以太公古称大贤今其下置亚圣贤之有圣于义不安且孔门十哲皆是当时弟子今所择名将年代不同于义既乖于事又失臣请删去名将配享之仪及十哲之称从之四月诏武成王庙乐章并未奏撰宜令于邵等撰进四年八月十三日兵部侍郎李纾奏准开元十九年勅置庙以张良配享准式以太常卿少卿丞等充三献官祝文云皇帝遣某官敢昭告于至上元元年追赠为武成王享祭之典一同文宣王有司因差太尉充献兼进礼于亲署臣以今月三日䝉差摄祭方覩庙仪伏以太公即周之太师张良汉之少傅圣朝列于祀典已极褒崇载在祠官必资折衷理或过当神何敢当今者屈礼于至尊施敬于臣佐每谓御署并称昭告于上下之祭窃谓非宜一同文宣王恐未为允臣以为文宣王垂教百代宗师五常三纲非其训不明有国有家非其制不立故孟轲称自生人以来一人而已由是正素王之法加先圣之名乐用宫悬献差太尉尊师崇道雅合正经且太公述作止于六韬勲业形于一代岂可拟其盛德均其殊礼哉前件祝文请自今更不进署其敢昭告请准式差太常卿以下诏令百寮集议闻奏兼大理卿于颀等四十六人议同李纾尚书右司侍郎中严涗等议曰谨按李纾所奏援引训典比量礼度祝文轻重之杀献官尊卑之节诚至当矣推而广之抑未尽也夫人名徽号先圣所以褒前哲令德之人谓其言可以范围其行可以施百代其业可以振千古茍未至也则不虚美夫以太公兵权竒计之人适当殷辛失德八百诸侯皆归于周时惟鹰扬以为佐命在周有大功矣于殷谓之何哉祀典不云法施于人则祀之如仲尼之祖述尧舜宪章文武删诗书定礼乐使君君臣臣父父子子后王及学者皆宗师之可谓法施于民矣贞观中以其兵家者流始令磻溪立庙开元中渐着上戊释奠之礼其于进宠不为薄矣上元之际执事者茍以兵戎之急遂尊武成封王之号拟议于文宣王优劣万殊不可以训礼不云乎拟人必于其伦太公之于圣人非伦太史公以韩非与老子同𫝊人到于今非之高祖封韩信为侯自耻于绛灌等列况圣朝褒美之称其可雷同乎愚以为宜去武成及王字依旧令为齐太公庙人无间言矣享献之事余依李纾所奏刑部员外郎陆淳等六人议曰臣闻统天下者礼法也救天下者权数也拯难者常以权变礼以数易法有国者则尚德而贱数尊礼而晦权何者礼法行则人安其分务于修身权数骋则人思变常务于茍得安其分理之源也思变常乱之本也故救一时之弊者事不可贻于将来垂万世之法者道必不行于当代窃以武成王殷臣也见纣之暴不能谏而佐武王以倾之于周则社稷之臣矣于殷谓之何哉且夫尊其道者必师其人必尚其行使天下之人入是庙也登是堂也稽其人可以思见师其道所由致法则俾夫立节死义之士安所措其心乎圣人所以尊尧舜贤夷齐不法桓文不赞伊吕先之以敬让尊之以礼乐葢谓此也使武成之名与文宣为偶权数之畧与道德齐衡恐非不刋之典也臣愚谓宜罢上元追封立庙之制依贞观于磻溪置祠令有司以时享奠斯得礼之正也左领军大将军令狐建等二十四人议曰当今兵革未偃宜崇武教以尊古重忠烈以权今欲有贬损恐非激劝之道也追尊王位以时祀之为武教之至若不尊其礼则无以重其教也文武二教固同其偏废亦不可况其典礼之制已歴三圣今欲改之恐非其宜也至九月十六日有勅以上将军以下充献官余依李纾所奏天祐二年八月十三日中书门下奏迁都以来武成王庙元未置立今请改为武名王选地建造其制度配享皆准故事从之寒食拜扫龙朔二年四月十五日诏如闻父母初亡临丧嫁娶积习日久遂以为常亦有送葬之时共为欢饮递相酬劝酣醉始归或寒食上墓复为欢乐坐对松槚曾无戚容既玷风猷并宜禁㫁开元二十年四月二十四日勅寒食上墓礼经无文近代相传浸以成俗士庶既不合庙享何以用展孝思宜许上墓用拜扫礼于茔南门外奠祭彻馔讫泣辞食余于他所不得作乐仍编入礼典永为常式二十九年正月十五日勅凡庶之中情礼多阙寒食上墓便为燕乐者见任官典不考前资殿三年白身人决一顿贞元四年正月诏比来常参官请假往东郊拜扫多旷废职事自今以后任遣子弟以申情礼元和三年正月勅朝官寒食拜扫又要出城并任假内往来不须奏听进止长庆三年正月勅寒食扫墓着在令文如闻比来妄有妨阻朕欲令羣下皆遂私诚自今以后文武百官有墓茔域在城外并京畿内者任往拜扫但假内往来不限日数有因此出城假开不到者委御史台勾当仍自今以后内外官要觐亲于外州及拜扫并任准令式年限请假太和三年正月勅文武常参官拜扫据令式五年一给假宜本司准令式处分如登朝未经五年不在给假限开成四年二月中书门下奏常参官寒食拜扫奉进止准往例给公劵者臣等谨按旧制承前常参官应为私事请假于州往来并给劵牒又奉前年八月勅釐革应縁私事并不许给公劵令臣等商量伏惟寒食拜扫着在令式衔恩乘驿以表哀荣其应縁私事及拜扫不出府界假内往来者并不在给劵限庶存经制可乆遵行从之縁祀裁制旧仪每祭笾豆之数各异至显庆二年始一例大祀笾豆各十二中祀每十小祀各八旧仪注大祀中祀并前七日筮日小祀并前五日筮日皆于太庙南门之外卜吉而行之其遇废务日并不回避贞元十五年十二月一日太常卿齐抗等奏每年大中小祀都七十祭其四立二分二至腊上辛吉亥等日葢为气节也其后寅后申后亥后丑等日葢谓星次也伏以气行有时刻星位有次舎或定用日或定用辰不可改移请依旧制其或有别祷祭即是太卜署择日并请准四月六日勅废务日不用遂为故典旧仪注无日食废祭之文元年建丑月祠部奏曰来年建寅月一日祈谷祀昊天上帝是月司天台预奏其日太阳亏时礼仪使于休烈奏曰臣谨按曾子问曰当祭而日食其祭也如之何夫子曰接祭而已矣牲至未杀则废汉初平四年正月当祭南郊日食又行冠礼博士臣与八座议以为正月元日太阳亏而冠有裸献之礼有金石之乐是为闻灾不肃见异不憷惕也伏望下太常别择日其二日祭太一准礼仪物同祠所既縁日食各守本司亦望同下太常更择日制曰可旧制每嵗大中小祀凡七十九祭皆刻定日辰着为祀典其与本文相当则祭更不卜日三十四祭准礼但言时月不定日辰太卜署至时择日正月一十二祭上辛祈谷祀昊天上帝于圜丘祀前一日祭高祖一室立春日祀青帝于东郊亥日享先农于东郊立春后丑日祀风师于国城东北立春日祭东岳天齐王东镇东安公东海广德王东渎长源公以上荐献太清宫享太庙祀九宫贵神于东郊二月十祭上丁释奠文宣王上戊释奠武成王春分祀朝日于东郊社日祭太社太稷祭五龙坛祭马祖开冰井祭司寒之神祭东冰井西冰井享文敬太子惠昭太子庙并同日四月十祭立夏日祀赤帝于南郊立夏后申日祀雨师雷师于国城西郊立夏日祀南岳司天王南镇永兴公南海广利王南渎广利公荐献太清宫享太庙雩祀昊天上帝于圜丘祀前二日告太宗一室五月四祭夏至日祭皇地祇于方丘祭前二日祭太宗一室祭先牧享文敬太子惠昭太子庙六月四祭季夏土王日礼黄帝于南郊同日祭中霤中岳中天王是月复祭广德王七月八祭立秋日祭白帝于西郊立秋后辰日祀灵星于国城西南立秋日祭西岳金天王西镇成德公西海广润王西渎灵源公荐献太清宫享太庙八月八祭上丁释奠文宣王上戊释奠武成王秋分祀夕月于西郊社日祭太社太稷祭马祖享文敬太子惠昭太子庙九月二祭季秋大享明堂享前二日告宪宗一室十月十祭立冬祀黑帝于北郊立冬后亥日祀司中司命司人司禄于国城西北立冬日祭北岳安天王北镇广寕公北海广泽王北渎清源公荐献太清宫享太庙祭神州地祇于北郊祭前二日告高祖一室十一月六祭冬至日祀昊天上帝于圜丘祀前二日告太祖一室贡举人谒先师祭马歩享文敬太子惠昭太子庙十二月六祭寅日蜡祭百神于南郊夘日祭太社太稷辰日腊享太庙奏祥瑞季冬太清宫奏祥瑞藏冰祭司寒东冰井西冰井并同日用开元九年六月五日太常奏曰伏准唐礼祭五岳四渎皆称嗣天子祝版皆进署切以舜典五岳视三公四渎视诸侯则不合称嗣天子及亲署其祝文伏请称皇帝谨遣某官某致祭于岳渎之神从之二十三年正月七日勅承前所给明衣多于斋夕付物既不先造徒有其名自今以后明衣绢布并祠前五日先给𫝊监祭使具㸃阅仍永为常式至大厯六年十一月三日勅自今以后五品以上及监察御史太常博士宜准式给明衣绢及浴巾余准常例其布绢支左藏库青苗物充其月二十日诏自今以后有大祭宜差丞相特进少保少傅尚书宾客御史大夫摄行事至天宝七年六月八日勅自今已后每差摄祭官宜令吏部採择朝廷有德望者充天宝五年五月専知祠祭使王玙奏诸色祭官等并寛纵日久不惧刑宪当祭之日或逢泥雨或值节序尽皆请假曾无形迹今后臣皆私自察访实无事故妄请假及不肃敬者録名奏闻望加贬责应縁行事或稍后到小疎遗望请董事大小便牒所司夺其俸禄勅㫖从之九年十一月三日制曰春秋祭享用存昭敬祝史陈信必在正辞茍名位之或乖于上下而非便承前有事宗庙皆称告享兹乃临下之辞颇乖尊上之义静言斯称殊未为允自今以后每亲告享太清太微宫改为朝献有司行事为荐享凡诸陵改为朝拜有司行事为拜陵应縁诸事告宗庙者并改为奏其郊天后土及诸祀祝文云敢昭告并改为敢昭荐以为告者临下之制故也式从变礼庶表诚心宣示中外令知朕意其载四月二十九日制顷者每祀黄帝乃就南郊义实有乖礼亦非便稽诸体式理固不然宜于皇城内西南就坤地改置黄帝坛朕当亲祀以昭诚敬仍令中书门下与礼官等更深详定闻奏至十二月三日诏礼神以玉奠取其诚精洁表心温润合德自冯绍贞奏后有司用珉礼所谓君子贵玉而贱珉不可用也况国家之富有万方之助祭岂于天地宗庙奠玉有亏自今以后礼神六器宗庙奠玉并用真玉诸祀用珉如以玉难得大者宁小其制度以取其真宝应三年五月四日吏部尚书刘晏奏诸色祠祭委礼仪使撰礼料为常式祭前㸃检祭器及馔物明衣有不在者所由量事科决其行事官若出斋宫及不到明衣及科不得妄制曰可上元元年四月赦文有司所立秘祝之法或移于嵗或移于人君人之心宁所忍也自今以后削去其法其中祀下祀并杂祭礼等一切停其诸应合祭礼列于常典所用祭料一依古制务从减省以副朕心至贞元元年二月十七日太常卿崔纵奏立春后丑日祀风师立夏后申日祀雨师立秋后辰日祀灵星立冬后亥日祀司中司命司人司禄准上元元年制中祀小祀一切并停至永泰二年有勅复风师雨师其灵星司中司命等坛宜令所司准开元礼配享大厯七年八月礼仪使杨绾奏祀官祀前一日从斋所集于太常寺一时赴祭所如祭在皇城内者则不集制从之仍永为常式至十四年六月十八日大内皇城留守张景所奏得御史台牒景风安上等门每至祠祭日縁祭官到尚书省受誓诫了赴朝准旧例合早开又准监门式皇城门无文早开勅㫖自今以后祠祭受誓诫官其日既赴尚书省不须入朝贞元六年正月诏书官有私丧公除者听赴宗庙之祭初御史监察者闗白礼凢有缌麻以上丧不得享荐于是吏部奏申明格令使行之可守九月襂服既葬公除及闻哀已满者请许告服赴宗庙之祭其同宫未葬虽公除者请依前禁之轻重有伦以一王法从之八年七月将作监元亘当摄太尉荐祭享昭德皇后庙以其私忌日不受誓戒为御史劾奏令尚书与礼官法官集议于是尚书左丞相卢迈等奏曰谨按礼记云大夫士将奏祭于公既视濯于父母死犹是奉祭也又按唐礼散斋有大功丧致斋有周亲丧斋中疾病则还家不奉祭祀皆无忌日不受誓戒之文虽假宁令忌日有给假一日春秋之义不以家事辞王事今一旦以假宁常式而废摄祭新命酌其轻重誓戒则崇祀之严校其礼式忌日乃循常之制详求典据縁荐献不宜以忌日为辞由是亘坐罚元和三年四月太常礼院上言太庙时享乃告庙朔望荐食同日谨按礼祭不欲数伏以太庙禘祫祭礼重于时享准礼时享与禘祫同月即其月但行禘祫不行时享盖不欲烦是礼先重者今时享月于朔望荐食详求礼情参酌轻重于时享之月其朔望荐食亦合便停若两礼兼行即祭恐烦黩伏请每至时享及腊享但行享礼其月朔望荐食请停余月一准旧制如告庙日与朔望荐食日同伏请先行告礼然后荐食所冀疎数有节合于礼中从之长庆二年十一月监察使监察御史苏景𦙍奏祠祭称定出斋宫等旧例准庙参不到四品以上罚二千文五品以上罚一千文伏縁所罚稍轻更请加罚诏曰郊庙之仪本于恭恪罚轻生慢须议稍加自今以后有临祭出斋者宜罚一月俸仍委监察使每具所罚官名衔闻奏太和九年十一月兵部尚书判太常卿充礼仪详定使王起请创造礼神元宝玉奏议曰邦国之礼祀为大事拜璧之仪经有前规谨按周礼祀天地四方以苍璧祀天黄琮礼地青珪礼东方赤璋礼南方白琥礼西方𤣥璜礼北方又有四珪以礼天两圭有邸以礼地圭璧以祀日月星辰凡此九品器皆礼神之玉也又云以禋祀昊天上帝郑𤣥云禋烟也为玉币祭讫燔之而升烟以报阳也今与开元礼仪同此则焚玉之騐也又周礼掌国之玉镇大宝器若大祭讫事而藏之此则收玉之証也梁代崔灵恩撰三礼义宗云凢祭天神各有二玉一以礼神一则燔之礼神者讫事却收祀神者与牲供燎则灵恩之义合于礼经今国家郊天地祀神之玉常用礼神之玉则无臣等请下有司精求良玉创造苍璧黄琮等九器祭讫则藏之其燎则依常式从之牲牢武德元年十一月九日诏祭祀之本皆以为身穷民事神有乖正直杀牛不如禴祭明德即是馨香望古推今民神一揆其祭圜丘方泽宗庙以外并可止用少牢旧用者宜用特牲待时和年丰然后克修常礼开元二十二年正月一日勅自古圣帝明王岳渎海镇祭用牲牢余并以酒脯充奠天宝二年闰二月勅祭必奉牲礼有归胙盖将兴施惠之教以广神明之福比来胙肉所进颇多自兹以后即宜少进仍分赐祭官及应入衙常参官厨共食六载正月赦文祭祀之典犠牲所备将有逹于䖍诚盖不资于广杀自今以后每大祭祀应用骍犊且令所司量减其数仍永为常式其年起请天地合祭四时各用二犊五常迎气各用一犊冬至圜丘用一犊夏至方泽用一犊九宫贵神四时祭每祭各用一犊神州用一犊太庙五享每用一犊东京准上文宣王三祭每祭各用一犊京三祭五岳每载一祭各用一犊右据旧料每载用犊五百一十四头今请减一百六十五头既用三十九头余祠享并请停用犊至上元二年九月二十二日赦文国之大事郊祀为先贵其至诚不美多品黍稷虽设犹或非馨牲牢空多未为能享圜丘方泽任依常式宗庙诸祠但临时献熟用怀明德之馨庶合西隣之祭其年起请昊天上帝太庙各太牢一羊豕各三余祭随事而供大厯六年十二月三日勅五方上帝九宫并大祀朝日夕月百神大社先农释奠并中祀自今以后大祀用犊中祀用猪羊各一委所司支给送太常入涤其副准前贞元十八年五月太仆奏每年四季送太常入涤羊犊送后或称暴死准式埋讫虑有侵冒真伪难明伏以毛色羊犊甚难择採如有病死者望还太仆卿准数送替庶易辨明永为常式制曰可忌日贞观十九年太宗亲征高丽以五月五日行至辽阳既属高祖忌日八座奏言臣等谨按礼云君子有终身之忧而无一朝之乐此所谓星回嵗改亲没同辰思其居处不为乐事今陛下亲御六军已登冦境庶务繁拥伏待制决可以尊先圣之常经畧近代之一志望请所有军机要务百司依式闻奏手诏答曰今既以军戎大事不可失在机速所以仰顺古风俯从今请神功元年七月清邉道大总管建安王攸宜破契丹凯还欲以是日诣阙献俘内史王及善以为军将入城例有军乐今既国家忌月请备而不奏凤阁侍郎王方庆奏曰臣按礼经但有忌日而无忌月晋穆帝纳后用九月其月是康帝忌月于时疑不定下太常礼官荀讷议称只有忌日无忌月若有忌月即有忌时忌嵗益无礼据当时从讷所议军乐是军容与常乐不等臣谓振作于事无嫌贞元五年八月勅天下诸上州并宜国忌日准式行香十二年五月诏先圣忌辰才经叙慰戚里之内固在肃恭而乃遽从燕游饮酒作乐既乖祀法须有所惩前邠州长史郭煦宜于袁州安置前南郭县尉郭晅于栁州安置曹自庆配流冰州其驸马郭暧王仕平仍令勒归私第先是初经代宗忌辰驸马诸亲悉诣银台奉慰及回王仕平遂邀驸马郭暧张昭贤张怙及暧女婿嗣许王昭暧堂弟煦晅用教坊音声诣曹自庆并于宅中欢乐上怒之因有此诏寻亦许暧及士平出入永贞元年十二月中书门下奏昭成皇后窦氏按国史长寿二年正月二日崩其时縁则天临御用十一月建子为嵗首至中宗复旧用夏正即正月行香废务日须改正以十一月二日为忌元和元年正月修撰官太学博士韦公肃上疏曰准礼无忌月禁乐今太常及教坊以正月是国家忌月停习郊庙享宴之音中外士庶咸罢庆乐伏寻经典切恐乖宜臣谨按礼记有忌日不乐无忌月之文汉魏以降代袭斯㫖惟晋穆帝将纳后以康帝忌月下议礼官荀讷王洽曹躭王彪之并当时知礼者皆称有忌日无忌月若有忌月即有忌时忌嵗益无礼据时从其议伏以仍前所禁皆在二十五月之中今既代逺礼须改革臣又闻统人立法必守先王之常经企及俯就不违圣哲之明训下尽羣言上留𤣥鉴不以私怀而踰于礼节又记曰禫月从乐明王制礼渐去其情不应以追逺而立礼反重也今太常停习郊庙之乐是反重而慢神有司禁中外之音是无故而去乐详其前典情礼不伦考其沿袭又无所据傥陛下正因循之越度法经典之明文得礼之宜𫝊于史册天下幸甚诏𫝊中书门下令召太常卿与礼官等学官详议可否中书门下奏曰忌日太常寺及教坊悉停阅习中外士庶亦皆禁㫁准礼及歴代典故并无忌月禁乐请依常教习者勅㫖宜依其士庶之家亦宜准此开成四年十月戸部侍郎崔蠡奏臣伏以国忌行香事不师古圣心求理动法典章臣顷于延英奏陈愿有釐革陛下令史官寻讨起置无文昨日阁中再承顾问虽因循未变亦无损于盛朝而除去不经冀流着于异日勅㫖朕以郊庙之礼奉在祖宗备物尽诚庶几昭格恭惟忌日之感所谓终身之忧而近代以来归依释老徴二教而设食㑹百辟以行香将以仰奉圣灵㝠资福祐有异皇王之术颇乖教义之宗昨因崔蠡奏论遂遣讨寻本末经文令式曾不该载世俗因循雅重釐革其京城及天下州府国忌日寺观设斋行香起自今以后并宜停其月御史台奏请国忌日天下依旧不举乐不视事不鞭笞伏以道释二教漫澶虚无陛下审所归依诚契至理但以列圣忌日行香及兹修崇示人广孝兼以天下州县不举乐不视事不鞭笞以此海内苍生常知列圣庙号令既停罢行香之后勅内又无其日彻乐废公止行如旧之文伏恐遐逺之地迷其所向便与居常之日率皆无殊臣思此事终闗圣虑礼曰君子有终身之忧而无一朝之患故忌日不乐谓不举吉事也伏愿陛下圣睿留想若以设斋资福事属不经起今罢之已有诏㫖其日天下州县不举音乐不视公事不行鞭笞伏请重下明制依前遵守则凡在遐陬逮于蛮貊不忘庙号有禆孝理之源勅㫖设斋行香近已釐革遏密停务自有典常台司举奏意在详密宜依至宣宗即位奉勅先以列圣忌辰行香既久合申㝠助用展孝思其京城及天下州府诸寺观国忌行香一切仍旧太和七年三月勅准令国忌日惟禁饮酒举乐至于科罚人吏部无明文但縁其日不合釐务官曹即不得决㫁刑狱大小笞责在礼律固无所妨起今后纵有此类台府更不要举奏十五年五月太常礼院奏睿宗神主祧迁其六月二十日忌并昭成皇后十二月二日忌准礼合废从之开成四年五月太常寺奏今月二十二日祀先农于东郊其日与穆宗皇帝忌日同太和七年十二月八日季冬蜡祭百神与敬宗皇帝忌日同准其年十二月六日勅近庙忌辰奏乐非便冬季蜡祭又不可移变礼从宜古有明据宜令其日悬而不乐庶叶典经今月二十二日祀先农欲准先勅悬而不乐从之天祐二年八月八日太常礼院奏今月十二日昭宗皇帝忌其日百官阁门奏慰后赴寺行香请为永式从之讳武德九年六月太宗居春宫总万几下令曰依礼二名义不偏讳尼父逹圣非无前㫖近代以来曲为节制两字兼避废阙已多率意而行有违诰令其官号人名及公私文籍有世及民两字不连续者并不须避永徽二年十月七日尚书左仆射于志宁奏言依礼舍故而讳新故谓亲尽之祖今皇祖𢎞农府君神主上迁请依礼不讳从之显庆五年正月一日诏孔宣设教正名为首戴圣贻范嫌名不讳比见抄写古典至于朕名或缺其㸃画或随便改换恐六籍雅言会意多爽九流通义指事全违诚非立书之本自今以后缮写旧典文书并宜使成不须随义改易延和元年贾曾除中书舎人固辞以父名忠同音议者以为中书是曹司名又与曾父音同字别于礼无嫌曾乃就职永贞元年十二月改淳州为蛮州睦州还淳县为清溪县横州淳风县为从化县淳于姓改为于以音与宪宗名同也论者以古不讳嫌名若禹与雨驱与区临文不讳若文王名昌武王名发周诗曰克昌厥后又曰一之日觱发鲁庄公名同春秋曰同盟于幽宣公名午书曰陈侯午卒之类是也今古时变故广避焉初宪宗为广陵王顺宗诏下将册为皇太子数日兵部尚书王诏上陈请改名绍本名与宪宗讳同时君子非之曰皇太子亦人臣也东宫之臣当请改耳奈何非其属而遽请改名以避岂得为以礼事上耶左司员外郎李藩曰歴代故事皆因无经学之臣而失之卒不可复正多此类是时常贯之为监察御史名与东宫同独不请改既而下诏以陆淳为给事中改名质充皇太子侍读贯之不得已乃上疏改今名大臣溺于风俗以为细事而不正之非故事也开成元年十一月中书舎人崔龟从奏前婺王府参军宋昻与御名同十年不改昨日参选追騐正身改更稍迟殊戾勅㫖宜殿两选会昌六年四月二十日勅中外官寮有名与御名同者及文字㸃画相似今后即任奏改音韵文字㸃画不同不在奏改之限咸通十二年七月待御史李谿以奏状内字与庙讳音同罚一季俸复执奏曰臣按礼记不讳嫌名又职制律诸犯庙讳嫌名不坐注云若禹与雨谓声则同而字则异也今若受罚是违典例乃免之天祐元年二月二十九日中书门下奏太常寺止鼓两字敔字上犯御名请改曰肇从之唐会要卷二十三唐会要卷二十四钦定四库全书唐会要卷二十四宋王溥撰受朝贺旧制元日大陈设贞观十三年十月三日尚书左仆射房𤣥龄奏天下太平万几事简请三日一临朝诏许之至二十三年九月十一日太尉无忌等奏请视朝坐日上报曰朕登大位日夕孜孜尤恐壅滞衆务自今以后每日常坐其后至永徽二年八月二十九日下诏来月一日太极殿受朝此后每五日一度太极殿视事朔望朝即永为常式显庆二年二月太尉长孙无忌等奏以天下无虞请隔日视事许之圣厯三年正月制朝官有期丧大功未葬不得朝贺神龙元年二月朝则天皇帝于上阳宫因勅每十日一朝左台侍御史卢怀慎上表曰臣闻昔汉祖受命五日一朝太公于栎阳宫今日陛下岂不欲为此乎臣度其事业与此有异夫汉祖起布衣登皇极有天下尊归于父故行于此耳今陛下守文继统嗣武开基奉三圣之休烈当千龄之宝命顺天立极葢曰其常不知何为更用此道逺自三五洎乎夏殷圣帝明王臣所览见未有用此者陛下安所取哉臣闻事不师古匪説攸闻礼烦则渎抑其有义况应天去提象才至二里余骑不得行列车不得方轨于兹屡出假令愚人万一有犯属车之尘者陛下虽罪之何及纵使万全亦非慎重之道也臣望陛下从今以后遵其内朝一则有畅于凊温二则无烦于出入敬慎之道谁曰不然必长至在辰元正布厯应天纳祜行庆有期则愿陛下备法驾周羽仪然后出朝亦示天下大礼也居常之日窃愿陛下思之其年四月二十七日上以时属炎暑制令每隔日不坐右拾遗靳恒上疏谏曰臣闻昔汉制反支日亦通奏事又光武在军躬自览疏明帝抚运夜必读书岂以四气炎寒妨于政理况陛下绍登大位初启中兴六合之内莫不延首倾聼威恩未着忠信未孚勤劳者未逹寃滞者未举逋逃者未还浮伪者未息兼之国用凋敝仓廪空虚狱讼犹繁浇淳尚杂外逼凶冦调发未宁内切饥寒衣食不足人思陛下企望太平乆矣陛下固宜兢兢业业居安虑危絶嗜慾之源从清静之化宵衣旰食以答苍生之望简贤任能以救苍生之弊使天下翕然一变化俗奈何以其微热遂阙一日万几之事六合之内家到户说必谓陛下安其宫室重其宴闲忽于黎庶怠于聴政复何以逹尧心于天下复何以垂令范于后代臣愚窃为陛下有所叹息开元八年九月初正冬朝会宴见蕃国王临轩设乐悬陈车辂备麾仗其朝日受朝仪注减半其年十一月十三日中书门下奏曰伏以十四日冬至一阳初生万物潜动所以自古圣帝明王皆以此日朝万国观云物礼之大者莫逾是时其日亦祀圜丘皆令聴摄官行事质明既毕日出视朝国家以来更无改易縁脩新格将其日祀圜丘遂改用小冬日受朝若亲拜南郊受贺须改既令摄祭理不可移伏请改正从之因勅自今以后冬日受朝永为常式至天宝三载十一月五日甲子冬至勅伏以昊天上帝义在尊严恭惟祭典每因冬至既于是日有事圜丘更受朝贺实深兢惕自今以后冬至宜取以次日受朝仍永为常式至永泰二年十一月三日诏以十三日甲子冬至令有司祭南郊于含元殿受朝贺至建中二年十一月二十日勅宜以冬至受朝贺天宝六载十二月二十七日勅中书门下奏承前诸道差使贺正十二月早到或有先见或有不见其所贺正表但送省司又不通进因循日久于礼全乖望自今以后应贺正使并取元日随京官例序立便见通事舎人奏其表直送四方馆元日仗下候一时同进勅㫖依大厯九年十一月八日勅故源王发引迁神废冬至朝贺十四年十二月三十日勅元日门下侍郎奏祥瑞宜停至贞元四年十一月十三日中书侍郎李泌奏冬至朝贺请准元日中书令读诸方表勅㫖宜依建中元年十一月朔御宣政殿朝集使及贡士见自兵兴以来典礼废坠州郡不上计内外不会同者二十五年至此始复旧典二年正月朔御含元殿四方贡献列为庭实复旧例也贞元七年四月二十八日勅昔者圣贤仰观法象因天地交会之序为父子相见之仪沿袭成风古今不易王者制事在于因人酌其情而用中顺其俗而为礼咸觌之义既行父子之间资事之情岂隔君臣之际申恩卿士自我为初自今以后每年五月一日御宣政殿与文武百寮相见京官九品以上外官同朝奏在京者并聴就列宜令所司即量定仪注颁示仍永编礼式至元和三年四月诏五月一日御宣政殿受朝贺礼仪停九年正月朔上御紫宸殿受朝贺退赋观仗归营诗十一年十一月月南至不受朝贺以司徒马燧出葬故也会昌二年四月中书门下奏元日御含元殿百官就列惟宰相及两省官皆未索扇前立于槛栏之内及扇开便侍立于御前三朝大庆万拜称贺惟宰相侍臣同介胄武夫竟不拜至尊而退酌于礼意事未得中臣等商量请御殿日昩爽宰相两省官对班于香案前俟扇开通事赞两省官再拜讫遂陞殿侍立从之咸通四年五月朔宴回鹘于上清殿非常例也诸侯入朝贞观元年十一月梁州都督窦轨请入朝上曰君臣共事情犹父子外官久不入朝情或疑惧朕亦须数见之问以人间风俗许令入朝至十五年正月上谓侍臣曰古者诸侯入朝有汤沭邑刍禾百车待以客礼汉家故事为诸州刺史郡守创立邸舎于京城顷闻都督刺史充考便至京师皆赁房与商人杂居既复礼仪不足必是人多怨叹至十七年十月一日下诏令就京城闲坊为诸州朝集使造邸第三百余所上亲观焉至永淳二年闗中饥乏诸州邸舎渐渐残毁至神龙元年司农卿赵履温希媚权要奏请出卖并尽至建中元年十月二十九日勅每州邸第令本州量事依旧营置至三年五月十四日戸部奏若令州府自买事又烦费伏请以官宅三十所分配共住过事却收勅㫖宜依二十年有司上言按汉仪注朝贺正月常一王四侯十余载一至又按史记诸侯王朝凢四见留长安不过三十日今诸王入朝者甚多非谓示之简要𢎞之礼节既乖古制有亏前典臣请每嵗二王入朝礼毕还藩敢以义请从之显庆二年十二月勅诸都䕶刺史入朝日及新授未辞因便在京朝会一事以上并同京官先天二年十月勅诸蕃使都府管羁縻州其类极广每州遣使朝集颇成劳扰应须朝贺委当蕃都督与上佐及管内刺史自相通融明为次第每年一蕃令一人入朝给左右不得过二人仍各分颁诸州贡物于都府㸃检一时録奏开元八年十月勅诸督刺史上佐每年分蕃朝集限十月二十五日到京十一月一日见其年十一月十二日勅诸州朝集使长官上佐分蕃入计如次到有故判司代行未经考者不在禁限其员外同正员次正官后集十四年二月勅岭南五府管内郡武安万安等三十二州不在朝集之限其承前贡物者并附都府贡进十八年十一月勅灵胜凉相代黔雟丰洮朔蔚妫檀安东叠廓兰鄯甘肃𤓰沙岚盐翼戎慎威西牢当郎茂驩安北庭单于会河岷扶柘安西静悉姚雅播容燕顺忻平灵临蓟等五十九州为邉州扬益幽潞荆秦澧广桂安等十州为要州都督刺史并不在朝集之例二十二年十一月勅诸朝集使十日一参朔望依常式应须设食等准例处分永泰元年正月宰臣王缙等奏春秋之义臣子一例今后有大臣入朝百寮望请朝罢于中书行相见之礼其宴饯准故事于鸿胪亭集从之大厯十四年六月勅诸州刺史上计如式建中二年七月二十二日勅诸州府今年朝集使宜且权停其贡物及文解等准例今考典赴一都贞元十三年徐州节度使张建封来朝及命归镇上御制诗以赐之又命中使赍所执鞭以赐之曰以卿大节嵗寒不移故赐此鞭以表之十七年闰正月夏州节度使右仆射韩全义来朝自入觐及归不见不辞于正朝元和十四年六月魏博节度使田𢎞正来朝赐宴于麟德殿其大将三百余人赐物有差十五年二月勅淄青统押海蕃每年皆有朝事比差部领人数校多今后差官正试相兼不得过五人长庆四年勅节度观察使入朝不得别有进献会昌元年六月勅东川节度使郑复虽称有疾擅离本道宜释放以后藩镇如更违越必举宪章大中五年正月勅自今以后诸道节使防御经畧等使有请觐者但先献表章请得诏㫖许允即任进发务使行止之际临时不失事机二王三恪武德元年五月二十二日诏曰革命创业礼乐变于三王脩废继絶德泽隆于三代是以鸣条克罚把用夏郊牧野降休宋承殷祀爰及魏晋禅代相仍山阳赐号于当涂陈留受封于典午上天回睠授厯朕躬隋氏顺时逊其宝位敬承休命敢不对扬永作我宾宜开土宇其以莒之酅邑奉隋帝为酅公行隋正朔车旗服色一依旧章仍立周后介国公其为二王后至二年五月酅公薨追崇为隋帝谥曰恭贞观二年八月制曰二王之后礼数宜崇寝庙不严廪饩多阙非所以追崇先代式敬国宾可令所司量置国官营立庙宇永昌元年十一月一日制以周汉之后为二王仍封舜禹成汤之裔为三恪至神龙元年五月十日制宜依旧以周隋为二王后开元三年二月勅二王后每年四时享庙牲及祭服祭器并官给及帷幄几案有阙亦官给主客司四时省问子孙准同正三品䕃隋后每年给绢三百疋米粟三百石周后每年赐绢二百疋粟二百石并春秋支给仍准见承袭人亲兄为分袭者与三分余各一分兄弟有得职事官者其物即还见袭人十五年闰九月勅二王后为宾者会赐同京官正三品其夫人亦同诸王公以下无子孙以兄弟之子曾经侍养者聴承袭若死王事虽不曾经侍养亦聴承袭又二王后犯罪当除爵者改立次贤天宝七载五月十三日制自古帝王建邦受命必敬先代周备礼文既存三恪之位汉从损益惟立二王之后自兹以降且复因循将广继絶之恩式𢎞复古之道宜于后魏子孙中择拣灼然相承者一人封为韩公准酅介公例立为三恪九载六月六日处士崔昌上封事推五行之运国家上承周汉其周隋不合为二王后请废诏下尚书省集公卿议昌负独见之明羣议不能屈会集贤学士卫包抗表陈论议之夜四星聚于尾宿天象昭然上心遂定乃求殷周汉后为三恪废韩介酅等公以昌为赞善大夫包为虞部员外郎至十二年五月九日魏周隋依旧为三恪及二王复封韩介酅等公其周汉魏晋齐梁帝王庙依旧祭六月九日崔昌卫包等俱贬官太和五年正月酅国公杨元溱奏臣先祖隋文帝等陵四所在凤翔一所扬州两所京兆府一所准去年四月九日勅二王后介国公先祖陵例每陵每月合给看守丁三人凤翔府已䝉给丁讫其京兆府及扬州未䝉准勅例给勅㫖各令州府准元勅处分开成五年十月勅介公宇文士元亡宜辍今月五日朝参便为常式会昌三年八月中书门下奏二王后为国宾又是一品前年方与辍朝请编入令式从之朔望朝参贞观二十二年十月八日令百寮朔望日服袴褶以朝永徽元年十月五日京官文武五品依旧五日一参神龙元年四月十四日初令文武官五品以上每朔望参日陞殿食先天二年十月勅文武官朝参着袴褶珂繖者其有不着入班者各夺一月俸若无故不到者夺一季禄其行香拜表不到亦准此频犯者量事贬降其衣冠珂繖仍许着到曹司开元中萧嵩奏每月朔望皇帝受朝于宣政殿先列仗卫及文武四品以下于庭侍中进外办上乃步自序西门出陞御座朝罢又自御座起步入东序门然后放仗散臣以为宸仪肃穆升降俯仰衆人不合得而见之乃请备羽扇于殿两厢上将出所司承㫖索扇扇合上座定乃去扇给事中奏无事将退又索扇如初令为常式开元二十五年御史大夫李通奏每至冬至及縁大礼应朝参官并六品清官并服朱衣余六品以下许通着袴褶如有丧故准式不合着朱衣袴褶者其日聴不入朝自余应合着而不着者请夺一月俸以惩不恪制曰可天宝三载二月三十日勅百官朔望参应服袴褶并着珂繖至闰二月一日宜停自今以后每逢此闰仍永为常式六载九月二十一日勅自今以后每朔望朝晩于常仪一刻进外办每座唤仗奉朝从容至阊门入至陛外不须趋走百司无事至午后放归无为守成宜知朕意至十二载十一月十三日御史中丞吉温奏请京官朔望朝参者朱衣袴褶五品以上着珂繖制曰可十三载九月御史中丞吉温奏朔望朝参望自今以后除伎术官外余官不到两人以上者及本司官长各夺一季禄五人以上者奏聴处分至冬应合着袴褶并珂繖者不具者请准勅弹奏从之十四载三月一日勅常参官分日入朝寻胜宴乐干元三年四月十五日勅员外郎五品以上常参官自今以后非朔望日许不入贼平之后依旧常参广德二年九月一日勅朝官遇泥雨准仪制令停朝参军国事殷若准式停恐有废阙泥既深阻许延三刻𫝊㸃待道路通依常式以后亦宜准此天厯七年六月御史大夫李栖筠奏伏以朝廷之仪义当祗肃今者以手力资钱比俸禄旧罚请准永泰元年八月勅为定其一司之中有三人以上是参官其日并不到者本司长官请罚一月手力资钱其一月内三度不到者虽每度有罚亦准前罚一月资钱每月仍便于左藏库折纳其有久不朝谒并假过百日以上者望令本司録奏如相容隠台司访察弹奏余请依勅处分从之又文武常参官或有晚入并全不到及班列失仪查御史台録名牒所由夺一月俸经三度以上者弹奏准开元二十二年三月勅如闻朝官仗下多出侧门及中书门下不散自今以后宜令台司检察除公事见宰相一切从正门出违者弹奏又准干元元年勅朝参官无故不到夺一月禄贞元二年八月一日御史中丞窦参奏准仪制令泥雨合停朝参伏以军国事殷恐有废阙请令每司长官一人入朝有两员并副贰亦许分日其夜甚雨至明不止许令仗下后到外廊食讫入中书其余官及王府长官并请停朝任于本司勾当公事泥雨经旬亦望准此七年十一月诏常参官入门不得奔走其有周以下丧者禁襂服复衣绫袍金玉带初金吾将军沈房有弟丧公服不衣襂服入门上问宰臣董晋对曰准式朝官有周以下丧者许服絁缦衣不合浅色上曰南班何得有之对曰因循而然又曰在式朝官皆以绫为袍五品以上服金玉带取其文綵华饰以奉上也昔尚书郎含香此意也八年十月复命金吾置门籍十二年四月御史中丞王颜奏吏部兵部礼部侍郎郎中员外郎共一十二员起去年十一月一日至今年三月三十日并不朝参此谓选限内不朝又凭格勅去三月二十一日辍朝前件官并阙奉慰臣按中书门下省并兵部吏部勅格无文伏以国朝故事开元以前自假节日百官尽入朝至天宝五载始放旬节假日不入近年又赐分日伏縁优贷之厚反致慢易之愆请自今以后吏部兵部尚书侍郎除试人铨注曹官并礼部侍郎兵部南曹官试人及入宿日其余朝参等官并准式寻为吏部兵部礼部奏举诏又可之十三年正月御史台奏诸司常奏文官隔假三月以上并横行奏假其武班每月先配九参比来或经冬至及嵗寒食等三节假满不足本配入日并不横行事实乖阙请从自今以后每经三节假满纵不是本配入日亦请依文官例参从之其年六月十二日勅卿等朝谒是常或隂雨不闻鼓声则不免奔波走马忽有坠损深轸朕怀自今以后纵鼓声差池亦不得走马及时暑稍甚雨雪泥潦亦量放朝参十五年四月膳部郎中归崇敬以百官朔望朝服袴褶非古礼上疏曰按三代典礼两汉史籍并无袴褶之制亦未详所起之由隋代以来始有服者事不师古请罢之奏可元和元年三月准吏部兵部尚书侍郎郎官并礼部侍郎御史中丞武元衡奏前件等司近起十月至来年三月称在先选举限内不奉朝参令式无之礼敬斯阙一年之内半嵗不朝去贞元十二年中丞王颜奉勅釐革载在明文㝷又因循辄自便改若以兵部礼部举选限内事繁即中书门下御史台度支京兆府公事至重朝请如常而况旬节已赐归休常参又许分日一月之内才奉十日朝参其间甚热甚寒皆䝉预放臣以为王颜举奏甚详当时勅文处分甚备请准贞元十一年四月勅㫖自今以后永为常式他年妄改条请委台司弹奏庶使班行式序典法无亏依奏二年十二月御史台奏文武常参官准干元元年三月勅如有朝堂相弔慰及跪拜待漏行立不序谈笑喧譁入衙门执笏不端行立迟慢至班列立不正趋拜失仪言语微喧穿班仗出阁门不即就班无故离位廊下食行坐失仪语閙入朝及退朝不从正衙出入非公事入中书每犯夺一月俸今商量旧条每罚各减一半有犯必举不敢寛如所由指挥尚抵拒饰非即请准旧例録奏贬官从之四年十月御史中丞李夷简奏准贞元十二年四月中丞王颜元和元年三月中丞武元衡奏兵部吏部礼部侍郎官每年举选限内不奉朝参又今年所造选格不详勅文复请明日朝参臣合弹奏勅宜准贞元十二年四月勅处分九年十二月勅起来年正月以后每朔望日刑部侍郎郎中员外大理卿少卿及中丞一人侍对其日宰相并次对中朝官并不用来十年三月壬申朔御延英殿召对宰臣故事朔望日御宣政殿见羣臣谓之大朝𤣥宗始以朔望陵寝荐食不聴政其后遂以为常今之见宰臣特以事召也其年六月勅御史台自今以后常参官每入班以见到人名衔进来其朔望及双日勿进是月诏自今以后许寅后二刻𫝊㸃及是质明后朝骑有尚在街中者特坐紫宸殿久之而朝班未至因命宰臣宣谕之乃复十四年二月诏朔望据钱多少每贯罚二十五文仍委御史台检察闻奏大中四年十月望不视朝以大祀故也太和元年六月勅文武常参官朝参不到御史中丞魏謩奏准兵部吏部礼部三司尚书侍郎等官一十三员主举选试五箇月不朝参近已降流闻奏讫奉勅前后勅文处分有司不合妄更奏论准贞元十二年元和四年弹奏前件三司除试人及入宿外并不合不朝参勅文曾未经年三司复此论奏今具前后勅文如前勅者本是五箇月不朝今许不过一两月奏不权放必恐壅滞准兵部选事劳逸尤与吏部不同选限内遇公事繁併日准具事由牒台寻常不在放朝参限天祐二年十二月勅汉宣帝中兴五日一聴朝歴代通规宜为常式今后每月只许一五九日开延英计九度其入阁日仍于延英日一度指挥如有大段公事中书门下具牓子奏请开延英不拘日数三年六月勅文武百僚每月一度入阁于贞观殿贞观大殿朝廷正衙正至之辰受羣臣朝贺比来视朔依贞观仪今后于崇勲殿入阁廊下食贞观四年十二月诏所司于外廊置食一顿贞元二年九月举故事置武班朝参其廊下食等亦宜加给唐会要卷二十四唐会要卷二十五钦定四库全书唐㑹要卷二十五宋王溥撰辍朝开元十八年十二月左丞相燕国公张说薨辍朝五日废元日朝会二十九年十一月宁王宪薨辍朝十日贞元十五年七月以黔府观察使王础卒辍朝一日故事团练观察使卒未有废朝者自础始焉其年九月义成军节度使卢羣卒辍朝故事节度使卒时皆先废朝然后除代至是先除尚书右丞李元素然后辍朝非也十六年以徐泗濠等州节度使张建封卒辍朝近例节度使带仆射以上卒辍朝三日尚书以上次之都团练观察使则否洎贞元八年嗣曺王臯下一年李自长皆以节度使带尚书卒各辍朝三日至十四年樊泽以仆射卒辍朝一日十五年黔府观察使王础卒时为辍朝一日元和九年六月丙子天德军经畧使周懐义卒辍朝一日经畧使废朝自懐义始也太和九年七月太常博士崔龟从奏大臣薨辍朝曰伏以废朝轸怛义重君臣所贵及哀尤宜示信自顷以来辍朝非奏报之时备礼于数日之外虽遵常制似不本情臣不敢逺征古书请引国朝故事贞观中任环卒有司对仗奏闻太宗责其乖礼岑文本既殁其夕为罢鼓严张公谨之亡哭之不避辰日是知悯悼之意不宜过时臣谓大臣薨礼合辍朝纵有疑务急速便殿须召宰臣不临正朝无爽事体如此则由衷之信载感于幽明弥情之文无亏于礼典太常寺奏定伏以近日文武三品以上官薨卒皆为辍朝其间有未经轻重之官今任又是列散者为之变礼诚恐非宜自今以后文武三品以上非曾任将相及曾在密近宜加恩礼者皆请不必辍朝其余并请依元勅又中书门下奏覆古有当祭告丧义在申请同体过时而哭于礼为乖礼院所请合辍朝者各以闻哀之时明日请依余酌太常寺所奏别具品例轻重进定谨按仪制令百官正一品丧皇帝不视事一日又凖官品今太师太傅太保太尉司徒司空以上正一品太子太师太子太傅太子太保以上从一品侍中中书令以上正二品左右仆射太子少师太子少傅太子少保三京牧大都䕶上将军统将以上从二品门下中书侍郎六尚书左右散骑常侍太常宗正卿左右衞及金吾大将军左右神䇿神武龙武羽林大将军内侍监以上正三品御史大夫殿中袐书监七寺卿国子祭酒少府监将作监京兆河南尹以上从三品縁令式旧文三品以上薨殁通有辍朝之制伏以君臣之间礼情所及事必繁于委遇官则以时重轻一用旧仪咸乖中道臣等叅配色目如前其留守节度观察都䕶防御经畧等使并请各据所兼官为例依奏其年九月中书门下奏近奏定合辍朝官品勅已寻行其致仕官多是优礼合同贞观勅例未该须有处分自今以后其致仕官如非曾任三品以上正官及歴四品清望并不在此例依奏勅应官至丞郎亡殁合有废朝况班在诸司三品之上自今以后宜凖诸司三品官例处分太和八年七月太仆卿段伯纶卒伯纶秀实之子自古殁身以利社稷无如秀实者文宗乃特加赠仍辍朝一日以礼忠臣之嗣会昌三年八月中书门下奏亲王公主葬日凖德宗以前实録并合辍朝一日请自今以后凖故事处分又京官一品尚书省二品及时旧相方臻此位比来同刺史曾任监例辍朝一日恐轻重不伦起今后并望辍朝两日又二王后为国賔又是一品前年方与辍朝请编入令式又驸马登朝之初例除四品既是国戚不合系于品秩望辍朝一日并依奏大中十一年右羽林统军郑光卒上之元舅也诏赠司徒辍朝三日御史大夫李景俭上疏曰郑光是陛下亲舅外族之爱诚轸圣心今以辍朝之数比于亲王公主即前例所无纵有似不可施用何者先王制礼所贵防微大凡人情于外族则深于宗属则薄先王制礼割爱厚亲据开元礼外祖父母亲舅丧止服小功五月若亲伯叔亲兄弟即服齐衰周年所以疎其外而密于内也有天下者尤不可使外戚强盛今郑光辍朝日数望速改诏命辍朝一日或两日示其升降有差恩礼无僭垂之百王永播芳烈疏奏乃诏罢朝两日杂録开元元年十二月勅诸文武官三品以上及中书黄门侍郎若遇雨听着雨衣及帽至殿门外并听着出入又诸文武三品以上带职事者欲向田庄不出四面闗者不须辞见致仕朝朔望者凖此三年闰二月七日勅每受朝日平明后仗未下前皇城内正南街宜断人马来往十五年十月勅文诸道遥授官自非路便即不须赴谢天寳十三载七月勅自今以后应正衙引辞官当日不发委御史台察访闻奏贞元十三年六月诏自今以后时暑及雨雪泥潦亦量放朝参十五年正月丁亥不视事以公卿等朝拜诸陵故也初是月七日拜陵官发其日本视事适会董晋卒废朝至十六年二月公卿拜陵发日遂不亲视事迄今因循行之元和元年三月御史中丞武元衡奏中书门下御史台五品以上官尚书省四品以上官诸司正三品以上官及从三品职事官东都留守转运盐铁节度使观察都团练防御招讨经畧等使河南尹同华州刺史诸衞将军三品以上官除授皆入阁谢其余官许于宣政南门拜讫便退从之三年六月百官初入待漏院候禁门启入朝故事建福望仙等门昏而闭五更而启与诸里门同时至德中有吐蕃自金吾仗亡命因勅晚开宰相待漏太仆寺车坊至是始令有司各据班品置院于建福门五年十二月义武军节度使张茂昭举族归朝至京师故事双日不坐是日特开延英十四年八月上谓宰臣曰今天下虽渐平尤须勤于政理若遇休假频不坐朝有事即诣延英请对勿拘常制十五年正月十三日延英阁宰臣及羣官往对已而上却不坐以中书侍郎令狐楚有事于太清宫故也其年十月下元假召宰臣对于延英议边事也太和七年正月户部侍郎庾敬休奏当司未有待漏院今请于盐铁度支待漏院侧创造依奏九年八月御史台奏应文武朝参官新除授及诸道节度观察经畧防御等使及入朝赴镇并合取初朝谢日先就廊下参见台官然后赴正衙辞谢或有于降官之日及朝觐到城忽遇连假三日以上近例便许于宣政门外见谢讫至假开亦须特到廊下参台官者请自今以后如遇连假巳见谢讫至假开亦须特到廊下参台官依奏开成元年正月勅自今以后每遇入阁日次对官未要随班并出并于东阶松树下立待宰臣奏事退令齐至香案前各奏本司公事左右史侍次对官奏事讫同出其年五月中书门下奏自今以后除刺史并望延英对了奏发日限纵不遇坐日许于台司通将待延英开日辞了进发从之三年二月御史台奏宣自今以后遇延英开假中谢官委司台前一日依官班具名列奏如先奏即不在中谢限又勅新授方镇延英开日便令中谢其两省官中谢即不在本司前一日奏闻例余依其年二月堂帖奉宣新授刺史于合内及延英中谢不必须候延英开其月中书门下奏仆射尚书侍郎左右丞并监九寺大卿监凖开成元年三月勅每遇延英开并令候对如入合日班退后各紫宸殿前东西松树下依位立本司有公事即闻奏者伏以两衙坐日宰臣及决对官奏事比及退朝已是辰巳之间若更祗候即废阙公务今日延英面论并请停罢如须顾问隔宿及临时宣召必不稽迟依奏其年十月庄恪太子薨中书门下奏辍朝合至月末旧无起居之礼颇乖臣子之心臣等商量隔三日一赴延英进问起居应协情礼从之四年正月中书门下奏尚书省四品以上官及诸卿监等遇两衙坐日宜令两人循环于合内及延英祗候者勅前件官等若当待制之日重差定宪虑妨公事起今以后合祗候官请不在待制之限依奏其年二月御史中丞髙元裕奏伏以近日丞郎以上官未就食之前时有称疾便请先出请自今合候对官遇延英开日有事要与宰臣商量者即请拜食后先出仍须事前牒台司或年齿衰迟不任每度就食者量许三度仗下后先出其余官不在此限如违请每月终一度具名闻奏依奏百官奏事旧制六品以下官奏事皆自称官号臣姓名然后陈通事舍人侍御史殿中侍御史则不称官号贞观四年五月五日上谓房𤣥龄等曰君于臣子情亦无别前如晦亡朕为不视事数日恻怆之兹念任环亡岂有内外殊异所司不进状乃对仗便奏此岂识朕意如朕子弟不幸死亡公等可如此奏耶今日后不得如此永徽二年十二月诏五品以上上封事不能进听仗下面奏景龙二年二月七日勅仗下奏事人宜对中书门下奏若有秘密未应扬露及太史官不在此限至三年二月二十六日勅诸司欲奏大事并向前三日録所奏状一本先进令长官亲押判官对仗面奏其御史弹事亦先进状至开元五年九月十二日诏比来百司及诸使奏陈皆待仗下颇乖公道须有革正自今以后非灼然秘密不合彰露者并令对仗如文书浩大理文杂着仍先进状其太史官自依旧例至六年七月二十八日诏曰百司及奏事皆合对仗公言比日以来多仗下独奏宜申明旧制告语令知如縁曺司细务及有秘密不可对仗奏者听仗下奏开元十八年四月二十一日勅五品以上要官若縁兵马要事须面奏陈听其余常务并令进状兴元元年九月上谓宰臣曰近者朝官谏言都不陈奏时之利病何以知之自今每正衙及延英坐日当令朝官三两人面奏时政得失庶有𢎞益贞元十四年二月太常卿齐抗奏元日朝贺奏事户部礼部尚书司天监奏开元礼并令于横班同羣官拜讫然后依次奏事自后并未拜以前先就阶上立奏事毕随例便退既无礼度则有阙仪今请依开元礼部户部尚书以上于南班再拜讫便随上公升于阶就东向位立凖仪注奏事以补旧仪可之十八年七月嘉王府谘议髙𢎞本正衙奏事自理逋债因下勅曰比来百官每于正衙奏事至于移时为弊亦甚自今以后不须于正衙奏事如要陈奏者并于延英进状请对长庆二年七月御史台奏文武常参官阁内奏事近年无例昨者威卫将军高扶援引德音迥出班位縁非弹奏本条未敢举勘起今以后其文武常参官应有谏论合守进状常例有违即请奏弹从之会昌元年六月勅今后应有朝官及上封事人进章表论人罪恶并须证騐明白状中仍言请付御史台不得更云请留中不出如军国机要事闗密切不在此例亲王及朝臣行立位贞观十二年正月十五日礼部尚书王珪奏言三品以上遇亲王于途皆降乘违法申敬有乖仪注上曰卿辈皆自崇贵卑我儿子乎特进魏徴进曰自古迄兹亲王班在三公之下今三品皆天子列卿乃八座之长为王降乘非王所宜当也求诸故事则无可并行于令又乖国宪上曰国家所以立太子者拟以为君也然则人之脩短不在老幼设无太子则母弟次立以此而言安得轻我子也徴又曰殷家尚质有兄终弟及之义自周以降立嫡以长所以絶庶孽之窥窬塞祸乱之源本为国者宜知所慎于是遂可珪奏开元六年八月一日右散骑常侍禇无量上疏曰臣谨详诸史氏案以礼经有亲亲之义尊尊之道所以重王室敬耆年今陛下缵旧惟新睦亲尚齿朝仪品列宜更申明至若命以嗣主用崇主祭养夫国老葢在乞言会于朝班合从上列准令嗣主正一品今乃居庶官之次颇为闲杂须有甄明臣伏见开府仪同三司在三品前立望请嗣王亦与开府同行诸致仕官各于本司之上则重亲尚齿典礼式存五日勅九族既穆百官有序至于班列宜当分位嗣王寔光于主祭国老有贵于乞言比在朝仪尚为闲杂非所谓睦亲敦旧之义也嗣王宜与开府仪同三司等致仕官各居本司之上永为常式七年八月勅诸王入朝及别恩追至朝参日未入间于便近处坐仍令所司陈设建中元年十一月诏亲王出合就本列坐至三年七月诏宗庙尚爵朝廷尚官今嗣郡王爵虽居高官或在下列于本官之上非制也至元二年十月九日御史台奏每有庆贺及须上表并合上公行之如无上公即尚书令仆以下行之其嗣王合随宗正若有班立位合依三品四年七月二十七日勅今后嗣郡王列于官班之上庶子宜在卿之上文武百官朝谒班序贞元二年六月御史中丞窦参奏起今以后班七人以上同日不到者请具名闻奏从之其年九月五日勅应文武百官朝谒班序中书门下供奉官若入阁即各随左右省其御史大夫中丞侍御史殿中侍御史通事舍人若横行参贺辞见御史台留守副元帅都统节度使观察使都团练都防御使并大都督大都䕶持节兼者即入班在正官之次余官兼者各从本官班序诸使司下无本官准授内供奉里行者即入班亦在正官之次有本官兼者各从本官班序如本官不是常参官并宪官是摄者惟御史班中辞见殿中省宫监少监尚衣尚舍尚辇奉御分左右随扇立若入阁亦如之一品班三太三公太子三太嗣郡王散官开府仪同三司国公等同班二品班尚书左右仆射太子三少京兆河南牧大都督大都䕶散官特进光禄大夫爵开国郡公开国县公并上柱国同三品班六司尚书太子宾客九寺卿国子祭酒三监京兆等七府尹詹事亲王傅中都督上都䕶下都䕶都督上州刺史五大都督府长史上都督府都䕶散官金紫光禄大夫爵开国侯勲上䕶军下䕶军四品班尚书左右丞六司侍郎太常少卿宗正少卿左右庶子祕书少监余七寺少卿国子司业少府将作少监京兆河南太原少尹少詹事左右谕德家令率更令仆亲王长史司马凤翔等少尹中州刺史下州刺史大都督䕶司马散官正议大夫通议大夫大中大夫中大夫爵开国伯勲官上轻车都尉五品班尚书诸司郎中国子博士都水司使者万年等六令太常宗正祕书丞着作郎殿中丞尚食尚药尚舍尚辇奉御大理正中允左右赞善中书舍人洗马亲王谘议散官中散大夫朝请大夫朝散大夫爵开国子开国男勲官上骑都尉武班供奉宣政殿前立位从北千牛连行立次千牛中郎将次千牛将军一人次过状中郎将一人次接状中郎将二人次押柱中郎将一人次又押柱中将一人次排阶中郎将一人次又押散手仗中郎将一人以上在横街北次南金吾左右大将军入阁陞殿夹阶座左右从南千牛将军一人次千牛郎将一人次千牛将军一人次千牛连行立柱外过状中郎将一人接状中郎将一人次押柱中将一人排阶中郎一人阶下押散手仗中郎将一人金吾将军分左右立应当本日入阁人各依前件立其不入阁人各依本职事立非当上人遇合入日并从本官品第班序其入阁陞殿除千牛卫将军中郎将外余并以左右中郎将充其诸卫及率府中郎将不得陞殿一品班诸郡王散官骠骑大将军爵国公二品班散官辅国大将军镇国大将军爵开国郡公开国县公勲官上柱国柱国三品班左右卫左右金吾卫左右骁卫左右武卫左右威卫左右将军卫左右监门卫左右千牛卫大将军诸卫将军散官冠军大将军云麾将军爵开国侯勲官上䕶军䕶军四品班左右千牛卫左右监门卫中郎将亲勲翊卫中郎将太子左右卫太子左右卫司率清道内率监门副率太子亲勲翊卫中郎将上府折冲都尉中府折冲都尉散官忠武将军壮武将军宣威将军明威将军爵开国伯勲上轻车都尉轻车都尉五品班亲勲翊卫郎将军太子亲勲翊卫郎将亲王典军亲王府副典军下府折冲都尉上府果毅都尉散官定逺将军宁逺将军游骑将军游击将军爵开国子开国男勲官上骑都尉骑都尉尚书省官据周礼先叙六官准六典尚书为百官之本今每班请以尚书省官为首东宫官王府官外官东宫官既为宫臣请在上台官之次左府官又次之三太三少宾客右庶子王傅既为师傅宾相不同官属请仍旧太常宗正丞并随寺望合在祕书丞上尚书奉御尚药奉御本局既𨽻殿中省合在殿中丞之下诸王府官行列合以王长幼为序检校教官兼官及摄试知判等官并在同类正官之次其有行守检校兼试摄判等官职事者即依正官班叙除留守副元帅都统节度观察使都团练都防御使并大都督大都䕶持节兼外余应带武职事位在西班仍各以本官品第为班序含元殿前龙马道下叙班旧典此意惟合于通干观象门南叙班自李若水任通事舍人奏更于龙尾道下叙班既非典故今请停文武官行立班序通干观象门外序班武次文至宣政门文由东门而入武由西门而入至阁门亦如之其退朝即并从宣政西门出文官充翰林学士皇太子侍读诸王侍读武官充禁军职事准旧例并不朝参其翰林学士大朝㑹日准兴元元年十二月二十九日勅朝服班序宜准诸司官知制诰例在集贤史馆等诸职事者并请朝参讫各归所务辞见宴集班列先后请依天宝三载七月二十八日礼部详定所奏勅公式令诸文武官朝参行立二王后位在诸侯王上余各依职事官品为序职事同者以齿致仕官各居本色之上若职事与散官勲官合班列文散官在当阶职事者之下武散官次之勲官又次之官同者异姓为后若以爵为班爵同者亦准此其男以上任文武官者从文武班若亲王嗣王任卑者职事仍依本品郡王班三品以下职事者在同阶品上自外无文武官者嗣王在太子太保下郡王次之国公在正一品下郡公在从三品下县公在正四品下侯在从四品下伯在正五品下子在从五品上男在从五品下即前官被召见及赴朝参致仕者在本品见任上以理解者在同品下其在本司参集者各依职事诸散官三品以上在京者正冬朝会依百官例自余朝集及别使临时听仪制令诸在京文武官职事九品以上朔望日朝其文武官五品以上及监察御史员外郎太常博士每日常参武官五品以上仍每月五日十一日二十一日二十五日参三品以上九日十九日二十九日又参当上日不在此例其长上折冲果毅若文武散官五品以上直诸司及长上者各准职事参其𢎞文馆崇文馆及国子监学生每季参若雨露失容及泥潦并停诸文武九品以上应朔望朝参者十月一日以后二月二十日前并服袴褶五品以上着珂繖周丧未练大功未葬非供奉及宿卫官皆听不趍常参文武官准令每日参自艰难以来人马劣弱遂许分日望许依前分日参待戎事稍平加其俸禄即依常式其武官准令五品以上每月六参三品以上更加三参顷并停废今请准令却复旧仪其朔望朝参及𢎞文馆崇文馆国子监学生每季参等请续商量闻奏以前御史中丞窦参等奏伏奉今年四月三日勅宜付所司与御史台以近日体例参议礼文务从简正详定讫闻奏者臣等准勅详定如前勅㫖二品武班宜以左右金吾等下六卫上将军依次为班首其检校官兼及摄试知判等本官二品以上者位望崇重礼异羣僚宜依本班朝会余依十三年十月徐泗节度使张建封入朝觐诏参令入大夫班亦优礼也二十年十月御史中丞武元衡奏准贞元二年班序勅使下三院御史有本官是常参官兼者即入本官班如内供奉里行即入御史班縁使下御史近例并不在内供奉班内请自今以后诸使下御史内供奉者入阁日并依宣政殿前班位次员外郎之后在正台监察御史之上便为常式从之二十一年五月御史台奏准贞元二年九月班序勅已有定制其横行位次请一切依本班先后如遇雨泥廊下立班即依旧位又常参官辞见班序縁各御史多带兼官髙下不等今请兼大夫者在诸司四品之上丞郎及供奉官五品之下兼中丞者在诸司五品之上供奉官五品之下兼侍御史者在诸司六品之上供奉官六品之下兼殿中监察者在诸司七品之上及供奉官本品之下如本官带常参官摄御史者依本官班序仍旧例准入辞见如本官不是常参官摄御史者不在此例又诸文武官朝参行立各依职事官品为序者縁有检校官高职事官卑及嗣王郡王任职事官高卑不等今请应检校仆射尚书以上及嗣王郡王任职事官者一切在职事本品之上又准紫宸门外班除供奉官其余一切宣政殿前班序登阶后任依旧位如违请准干元元年三月勅夺一月俸依奏元和元年四月御史中丞武元衡奏贞元二年御史中丞窦参奏凢诸使兼宪官职除元帅都统节度使观察都团练防御等使余并列在本官之位请自今以后常参官御史大夫中丞等准检校省官例立在本品同类官之上从之会昌二年十月中丞李回奏准元和元年四月勅常参官兼御史大夫中丞立在本品同类官之上自后尚书诸司侍郎兼宪官与左右丞不当并置至于序立式有所疑臣伏请依前遵守永为定制依奏尚书左丞孙简奏伏以班位等差本系品秩近者官兼台省立位稍迁颇紊彞制理亦未通今据台司重举元和元年所奏勅常参官兼大夫中丞者准检校官立在左右丞之上者承前列曹侍郎兼大夫者至少惟京兆尹往往带此官其京兆之从三品至今班位只在本品同类官从三品卿监之上在太常宗中正卿三品之下其尚书左丞是正四品上戸部侍郎是正四品下今戸部侍郎兼大夫只合在本品同类官正四品下诸曹侍郎之上不合在正四品丞郎之上与京兆尹在正二品卿监之下无异又据尚书右丞是正四品下吏部侍郎是正四品上今吏部侍郎班位在右丞之下葢以右丞官居省辖职在纠绳吏部侍郎品秩虽高犹居在下推此言之则左丞品秩既高又处纲辖之地戸部侍郎虽兼大夫岂骤居其上今据散官自将侍郎上至开府特进每品从上下名级各异则从上下又不得谓之同品今取于理切近者用以比方今京兆河南司録及诸州録事参军皆操纪律纠正诸曹与尚书省左右丞纲纪六典畧同设使诸曹掾因其功劳朝廷就加台省官立位岂得使在司録及録事参军之上施于州县尚谓非宜况在朝廷实为倒置且尚书左丞自置此官职业至重按六典得弹射八座主省内禁令及宗庙祠祭之事御史纠劾不当得弹奏之岂可不究是非轻为措置今台司所奏但言往例曾不揣摩事若循理虽无往例亦合遵行事若非宜虽有往例便合改正今据元和元年台司所奏勅戸部侍郎兼大夫班位合在兵部侍郎之上在左右丞吏部侍郎之下今若因循往例不即改正遣戸部侍郎兼大夫位在左右丞之上则京兆尹兼御史大夫班位合在太常宗正卿之上不唯有紊典章实恐重违元勅谨具贞元二年以后勅㫖如前伏乞重赐参详庶合事理勅㫖縁御史台与台省各执所见因此须为定制其宜令两省官详议闻奏三年二月库部郎中知制诰崔平奏兼御史大夫中丞一班位奉勅宜令两省官详议闻奏者伏以御史大夫中丞掌邦国宪法朝廷纪纲兼此官者皆以所领务重特为宠奖近来诸司侍郎兼大夫者并在左右丞之上相承不改待之已久况今使下监察御史里行朝谢之时列在左司郎中之上以此参比足可辨明况奉去年十月勅御史大夫进为正三品寺丞进为正四品下郎官望等里行盖往时酌从宜之文定可久之法合崇宪聨式叶朝仪请准前例诸司侍郎兼御史大夫中丞者在尚书左丞之上勅宜依崔平等所奏唐会要卷二十五唐会要卷二十六钦定四库全书唐会要卷二十六宋王溥撰册让贞观八年勅拜三师三公亲王尚书令雍州牧开府仪同三司骠骑大将军左右仆射并临轩册授太子三少侍中中书令六尚书诸卫大将军特进镇国大将军光禄大夫太子詹事九卿都督及上州刺史在京者朝当受册至光宅元年并停显庆元年九月二十七日勅拜三师三公亲王尚书令雍州牧开府仪同三司骠骑大将军左右仆射侍中中书令诸曹尚书诸卫大将军特进领军镇国大将军光禄大夫太子詹事太常卿都督及上州刺史在京者诣朝堂受册至景云九年八月十四日勅左右丞相侍中中书令六尚书已上欲让者聴余并不许至开元中宰相李林甫奏两省侍郎及南省诸司侍郎左右丞虽是四品职在清要亦望聴让大厯十四年五月临轩册尚父子仪于宣政殿自神龙已来册礼乆废凖天寳末册杨国忠为司空至是复行贞元三年四月御宣政殿备礼册拜太尉李晟受册讫具羽仪乗辂谒太庙遂赴上于尚书省故事临轩册拜三公中书令读册侍中奏礼毕如阙即宰相摄之时宰相张延赏欲轻其礼始奏令兵部尚书崔汉衡摄中书令读册左散骑常侍刘滋摄侍中奏礼毕临轩册命宰臣不亲行事自此始也举人自代武徳五年三月勅令京官五品已上及诸州总管刺史各举一人其有至行者録才用未申亦许聴自举具陈艺能当加显擢授以不次显庆四年十一月诏凡百官僚郡公卿尹除命多再饬上自兹已后宜各举所知以自代仍具才行送转中书省叙用𢎞道元年正月京官六品已上清望官及诸州岳牧各以已之职推让三人并以名闻随即升擢上元二年九月二十一日勅文每除京官五品已上正员清望官及郎官御史诸州刺史皆令推荐一两人以自代具録行能闻奏审其所举以行殿最建中元年正月五日赦文常㕘官及节度观察防御军使城使都知兵马使诸州刺史少尹赤令畿令并七品已上清望官及大理司直评事授讫三日内于四方馆上表让一人以自代其外官委长吏勾当附驿闻奏其表付中书门下每官阙即以见举多者量而授之贞元二年正月二十四日新授三日内上表举人自代者比来所举少有摭实殊乖求才之意自今已后每举人皆令指陈其承前事迹分析言之元和六年十月中书门下奏准建中元年勅常㕘官举人后便具所举人兼状上中书门下如官缺于此选择进拟从之咸通四年正月勅中外官宜准建中元年勅授官后三日举一人自代读时令贞观十四年正月二日命有司读春令诏百官之长升太极殿列坐而聴焉长安四年司礼少卿崔融上表曰臣伏见去年元日明堂受朝读时令谨按读时令日自魏晋已来创有此礼每嵗立春立夏大暑立秋立冬常读五时令帝升御坐各服五时之色尚书令已下就位尚书三公即奉时令就位伏读凡五时皆如之所以祗迓天和至宋朝亦行斯礼此后寻废迄至国初但存读令之文亦不行其事自陛下御极创建明堂旧典缺本莫不补辑每至元日受朝布政因以时令之礼附于元日行之今布政等礼已停不合更读时令所司因循去年元日尚读有乖古典事类停废臣谨与鸾台鳯阁考古详议已停读讫不敢不奏开元二十一年四月一日命太常卿韦縚每月进月令一篇是后每孟月朔日上御宣政殿侧置一榻东西置案令韦縚坐而读之诸司官长每升殿列坐聴焉嵗余罢之干元元年十二月二十八日立春御宣政殿命太常卿于休烈读春令常㕘官五品已下为升殿坐而聴之贞元六年二月制自今已后每至四孟月迎气之日令所司宣读时令朕当与百辟卿士举行之太和八年六月中书门下奏汉丞相魏相奏云隂阳者王事之本羣生之命自古圣贤未有不由者也请选明经通知隂阳者四人各职一时时至各言所职宣帝纳用遂至太平国朝开元中诏令春夏秋冬常以孟月于正殿受朝读时令天寳已后盛典乆废灾沴之作实恐由斯臣等商量来年正月依礼读时令命太常寺先撰仪法务于简便从之命妇朝皇后国朝命妇之制皇帝妃嫔及皇太子良娣以下为内命妇公主及王妃已下为外命妇王之母妻为妃永徽五十一月武后初立羣臣命妇朝皇后旧仪冬至元日百官不于光顺门朝贺皇后至干元元年张皇后遂行此礼礼仪使工部侍郎于休烈先奏曰据周礼有命夫朝人主命妇朝女君自永徽五年已来则天为皇妃始行此礼其日命妇又朝光顺门朝官命妇并入杂处殊为失礼有诏乃停景龙四年六月勅文武官五品已上母妻未受邑号告身者不在朝㑹之限其月勅宗族命妇第一第二第三品并每月二十六日㕘又诸亲命妇非应朝㕘及须辞见谢者皆不得辄奉其㑹即所司録人数送内侍省内谒者监前一日奏其日平明于宫城门外车马集内谒者监㸃引至命妇朝堂下车讫又典定然后奏帐讫各报所由若辞见㕘谢及有献奉亦明至宫门整比一时总奏如勅追唤者随至闻奏又诸亲五等已上内命妇才人已上并外命妇朝㕘乘马者聴乘至命妇朝堂从人数凖乗车例即入内者令一人监门校尉内侍省髙品官对看然后六柱国入若从内出凖此其下从入者即监搜若有妇人男妇并不得入诸亲第一第等次亲王太妃妃下从妇女六人扶车三人散使二人外命妇二品已下上从妇女二人扶车亲王及太妃妃公王遣阿嬭及内监泰下从扶车散一人诸亲及外命妇朝贺辞见见㕘谢入内从聴依前件至内命妇朝堂及夫子官品髙于等从髙又外命妇品大长公主长公主并视正一品郡主视从一品县主视正三品王妻为妃文武官一品及国公母妻为国夫人三品已上母妻为郡夫人四品若勲官二品有勲母妻为郡君五品若勲官三品有封母妻为县君带职者若勲官四品有封母妻为卿君其母邑号皆如太字各视夫子之品即夫子两有官及爵或准一人有官及爵者皆聴从髙䕃及内命妇四品已上母并加邑号一品二品母为正四品郡君三品四品母并为正五品县君自外妇人不因夫子号别加邑号者夫人云某品郡君某县君卿君并凖此诸因夫子应授妃已下者见任官从本司无本司从大贯陈牒所司申奏给告身其申奏者所司总为抄奏若未给授而夫子薨卒者不在给限诸庶子有五品已上官封者若嫡母在所生之母不得为太妃已下无者聴之承重者不合又诸亲妇人并命妇应长㕘者每月二十六日及嵗冬至寒食五月五日并命所司于命妇朝堂供养入诸命妇朝㕘若行立次第各凖夫子非二王后夫子及职事五品已上命妇并不在朝㕘之例散官三品以上及王若国公得朝㕘者母妻凖夫子例常㕘自有制者依常㕘诸蕃人三品已上母妻应加邑号者并授诸外命妇每朝㕘光政景运永安等门车马两门放出入元和元年十月太常奏外命妇㕘贺皇太后仪制自今以后每年元日冬至外命妇有邑号者并准式赴皇太后所居宫殿门进名㕘贺其立夏立秋立冬并进名𠫭如泥雨即停依奏二年七月勅每年元日冬至立夏立秋立冬日外命妇朝谒皇太后自有常仪不合前却自今已后诸公主郡县主宜委宗正寺勾当常㕘官母妻御史台勾当如违天子夺一月俸无故频不到者有司具状闻奏十五年二月太常寺奏内外命妇请至朝贺㕘奉前五宗正寺光禄内侍省计㑹进名御史台具集日转牒诸司余准元和元年勅处分依奏长庆四年三月礼仪使奏故事命妇有邑号者正至四立并合行起居之礼縁其日两宫起居若依旧章事涉烦䙝今请正至日即诣兴庆宫起居讫诣光顺门起居制可天祐二年七月二十三日勅册皇太后内外命妇比合朝贺今縁命妇未有完宇兼虑或阙礼衣若准旧仪恐难集事宜令各据章表称贺皇太子冠贞观三年正月有司上言皇太子将行冠礼宜用二月为吉请追兵备仪注上曰今东作方兴恐妨农事令改用十月太子少保萧瑀奏称准隂阳家用二月为胜上曰隂阳拘忌朕所不行若动静必依隂阳不顾礼义欲求福祐其可得乎若行所当行皆遵正道自然当与吉㑹且吉凶在人岂假隂阳拘忌农时甚要不可蹔失开元六年侍中宋璟上表曰臣伏以太常状以皇太子冠准东宫典记有上礼之仪谨按上礼非古从南齐后魏始有此事而垂拱神龙更扇其道羣臣敛钱献食君上厚赐答之姑息施恩方便求利每縁一事有此再烦齐魏乃衰季之风故不足效而车辙有前事之戒应当取衷皇太子冠乃盛礼自然合有钖赉上台东宫两处宴㑹非不优厚其上礼乞停皇太子加元服贞观八年二月三日皇太子加元服永徽六年二月五日皇太子加元服内外文武官为父后者赐爵一级显庆四年十月十二日皇太子加元服开元八年正月十二日皇太子将加元服十二日太子谒太庙十三日宴百官于太极殿皇太子见三师礼贞观十二年七月礼部尚书王珪兼魏王师上问黄门侍郎韦挺曰泰昨与珪相见若为礼节挺对曰见师之礼拜答如仪讫王问珪忠孝珪答曰陛下王之君也事君思尽忠陛下王之父也事父思尽孝忠孝之道可以享天祐余芳可以垂后叶王曰忠孝之道已闻敎矣愿闻其业答曰汉东王苍云为善最乐上曰我常语泰汝之事师如事我也泰每先拜珪珪亦以师道自居物议善之十七年四月二十一日上谓房𤣥龄萧瑀曰太子三师以徳导人者也若师傅礼卑则太子无所取则于是诏令撰三师仪注太子出殿门迎先拜三师答拜每门让三师坐太子乃坐与三师书前名惶恐后名惶恐再拜其年皇太子承干失德魏王有夺嫡之渐内外拟议上恶之谓侍臣曰当今朝臣忠謇无踰魏徴我遣傅皇太子用絶天下之望及草诏曰徴其辞乎皆曰徴已拜侍中必不受师傅上曰徴识吾此意当不固辞及诏为太子太师徴自陈有疾诏答曰汉之太子四皓为助我之赖卿即其义也知公疾病当卧䕶之即拜而奉诏其年四月英公勣为特进太子詹事乃同中书门下三品上谓勣曰我儿新登储两卿旧长史今以官事相委故有此授屈资勿怪也以孤思之无越卿者公往不遗李宻今岂有遗朕哉勣雪泪致词以谢是月诏宰臣刘洎岑文本禇遂良往来东宫与皇太子逰处为宾客初洎上疏以皇太子初立宜尊师重学与正人逰故上嘉叹行焉太和八年十月太常礼院奏今月十七日皇太子与太师相见请前一日开崇明门内外门所司陈设依奏开元三年四月勅宣令师保宾客詹事左右春坊五品已上官每至朔望日仗下后与前件官请崇明谒见皇太子其一官两贠已上者任分番如遇隂雨休假其辍放并权停其年八月勅太子太师郑覃每月与宾詹左右春坊五品已上官谒见皇太子宣令每月更添一日以二十六日二十一日诣崇明门谒见若遇隂雨休假其辍朝放朝即取以次双日余准今年四月勅处分九月勅太子太师及东宫每月二十六诣崇明门谒皇太子宜停不许诸王及公主抗礼贞观十一年中书舍人髙季辅上疏曰臣窃见宻王元晓等事懿亲陛下友爱之怀义髙古昔分以车服委以藩维须依礼仪以副瞻望比见帝子拜诸叔诸叔亦答拜王爵虽同家人有礼岂合如此颠倒昭穆伏望一垂训戒永循彞则显庆三年正月二十一日诏父母之尊人伦以极舅姑之敬礼经攸重茍违斯义有斁彛伦如闻公主出适王妃作嫔舅姑之父母皆降礼答拜此乃子道亡替妇徳不修何以式序家邦仪刑列阃自今已后可明加禁断一依礼法神龙元年二月十五日制曰朕临兹寳极位在崇髙负扆当阳虽受宗枝之敬退朝私谒乃用家人之礼近代已来罕遵轨度王及公主曲致私情姑叔之尊下拜子姪违背礼典情用怃然自今已后宜从革弊安国相王及镇国太平公主更不得辄拜卫王重俊兄弟及长宁公主等宣示尊属知朕意焉乡饮酒贞观六年诏曰比年丰稔闾里无事乃有惰业之人不顾家产朋逰无度酣宴是躭危身败徳咸由于此每览法司所奏因此致罪实繁有徒静言思之良增轸叹自匪澄源正本何以革兹俗弊欲当约之轨物询诸旧章可见録乡饮酒一卷颁行天下每年令州县长官亲率长㓜齿别有序递相劝勉依礼行之庶家识廉耻人知敬让唐隆元年七月十九日勅乡饮酒礼之废为日已乆宜令诸州每年遵行乡饮酒礼开元六年七月十三日初颁乡饮酒于天下令牧宰每年至十二月行之至十八年宣州刺史裴耀卿上疏曰州牧县宰所寄者宣扬礼乐典册经籍所敎者返古还淳上奉君亲下安乡族圣朝制礼作乐虽行之日久而外州逺郡俗习未知徒闻礼乐之名而不知礼乐之实窃见乡饮酒颁于天下比来惟贡举之日畧用其仪闾里之间未通其事臣在州之日率当用所管县一一与父老百姓劝遵行礼奏乐歌至白华华黍南陔由庚等章言孝子养亲及庶物遂性之宜或有泣者则人心有感不可尽诬但州县乆絶雅声不识古乐伏计太常具有乐器大乐乆备和声望天下二十五大州简有性识人于太常调习雅声仍付笙竽琴瑟之类各三两事令比州转次造习每年各备礼仪准令式行礼稍加劝奨以示风俗二十五年三月勅应诸州贡人上州嵗贡三人中州二人下州一人必有才行不限其数其所贡之人将申送一日行乡饮酒礼牲用少牢以现物充大射武徳二年正月赐羣臣大射于𤣥武门四年八月赐三品已上射于武徳殿贞观三年三月三日赐重臣大射礼于武徳门五年三月三日赐文武五品已上射于武徳殿六年三月三日赐羣臣大射于武徳殿十一年三月三日引五品已上大射于仪凤殿十六年三月三日赐百僚大射于观徳殿其年九月九日又赐文武五品已上射于𤣥武门永徽三年三月三日幸观徳殿赐羣臣大射五年九月三日御丹霄楼观三品已上行大射礼四日赐五品已上射于永光门楼以观之麟徳元年三月三日展大射礼景云二年谏议大夫源干曜请行射礼上表曰臣闻圣王之理天下也必制礼以正人情人情正则孝于家而序于国此道不替无不理也故君子三年不为礼礼必坏是以古之择士先观射礼所以明和容之仪非取乐一时夫射者别正邪观徳行中祭祀辟冦戎古者哲王莫不递袭臣窃见数年以来射礼便废或縁所司惜费遂使大射亦亏臣愚以为所费者物所全者礼故孔子云尔爱其羊我爱其礼伏望令圣人之敎今古常行天下幸甚先天元年九月九日御安福门观百僚射至八日乃止开元四年三月三日赐百官射八年九月七日制赐百官九日射给事中许景先驳奏曰近以三九之辰频赐宴射已着格令犹降纶言但古制虽存礼章多缺官员累废帑藏未充水旱相仍继之师旅既不足以观徳又未足以威边耗国损人且为不急夫古之太平以射选士诸侯以射饰礼乐以射观容志故有驺虞貍首之奏采苹采蘩之乐天子则以备官为节诸侯以射为节卿大夫以循法为节士以不失职为节皆审志固行徳美事成隂阳充和景福咸备故诸侯贡士亦试于射宫容礼有亏则黜其地是以诸侯君臣皆重意于射射之礼也大矣哉今则不然衆官既多鸣镝乱下以茍获为利以偶和为能素无五善之容颇失三侯之礼冗官厚秩禁卫崇班勲盈累千其算无数近河南河北水涝处多林胡小蕃见冦郊垒圣人忧勤招恤犹未能安今一箭偶中见一下庸调用之既无恻隠获之固无耻慙考古循今则为未可且禁卫武官随番许射能中的者必有赏焉此则训武习戎时亦不阙待冦宁嵗稔率由旧章则爱礼养人天下幸甚疏奏遂罢之至二十一年八月二十三日勅大射展礼先王创仪虽沿革或殊而遵习无旷往有陈奏遂从废寝永鉴大典无忘旧章将射侯以观徳岂爱羊而去礼缅惟古制罔不率由自我而阙何以示后其三九射礼即宜依旧遵行以今年九月九日赐射于安福楼下讲武武徳元年十月四日诏杀气方严宜顺天时申耀威武可依别勅大集诸军朕将躬自巡抚亲临校閲至八年十一月十日讲武于同官县贞观八年十二月二十九日皇帝从太上皇閲武于城西显庆二年十一月二十一日讲武于滍水之南行三驱之礼上设次于尚书䑓以观之五年三月二十八日讲武于并州城北上御飞阁引羣臣临观之左卫大将军张延师为左军左右骁武等六卫左羽林骑士属焉左武侯大将军梁建方为右军威凌武侯等六卫右羽林骑士属焉一鼓而示衆再鼔而整列三鼓而交前左为曲直圆鋭之阵右为方锐直圎之阵三挑而五变步退而骑进合而各复其位许敬宗奏曰延师整而坚建方敢而锐皆良将也李勣曰甲胄精新将士齐力观之者犹震恐况当其事乎上曰讲閲者安不忘危之道也梁朝衣冠甚盛文物亦多侯景以数千人渡江一朝瓦解武不可黩又不可弃此之谓也麟徳二年四月二十五日讲武于邙山之阳上御北城楼以观之圣厯二年十月欲以季冬讲武有司稽缓延入孟春麟台监王方庆上疏曰臣谨案礼记月令孟冬之月天子命将帅讲武习射御角力此乃三时务农一时讲武以习射御角校才力盖王者常事安不忘危之道孟春之月不可以称兵兵者干戈甲胄之总名兵皆金也金性尅木春盛徳在木而举金以害盛徳逆生气也孟春行冬令则水潦为败雪霜大挚首种不入蔡邕月令章句云太隂新休少阳尚微而行冬令以导水气故水潦至而败物也雪霜大挚折伤者也太隂干时雨雪而霜故大伤首种首种谓宿麦也麦以秋种故谓之首种入收也春为盛寒所伤故至夏麦不成长也孟春讲武是行冬令以阳时犯隂气害发生之徳臣恐水潦败物雪霜损稼夏麦不登无所收入也伏望天恩不违时令孟冬敎习以顺天道制答曰循览所陈深合典礼若违卿意此乃月令虚行伫起直言用依来表先天二年十月十三日讲武于骊山下徴兵二十万戈鋋金甲耀照天地列大阵于长川坐作退进以金鼓之声节之三军出入号令如一上亲御戎服持大枪立于阵前兵部尚书郭元振以亏失军容坐于纛下将斩之宰臣刘幽求张説跪于马前谏曰元振翊戴上皇有大功于国虽犯军令不可加刑愿寛宥以从人望乃赦之配流新州给事中知礼仪使唐绍以草军仪有失斩之薛讷为左军节度衆以元帅及礼官得罪诸部颇亦失叙惟讷及解琬军不动上令轻骑召讷等至军门不得入礼毕特加慰劳开元八年八月勅国家偃武敎修文徳百年于兹矣自运属清平人忘争战俎豆之事则尝闻之军旅之礼我所未暇且五材并用谁能去兵四方虽安不可忘战故周礼以军禁纠邦国以蒐狩习戎旅不敎人战是谓弃之宜差使于两京及诸州简取十万人务求灼然骁勇不须限以蕃汉皆放番役差科准令团伍敎练辨其旗物简其车徒习攻取进退之方陈威仪贵贱之等俾夫少长有礼疾徐有节将以招携怀逺将以保大定功协于师贞以𢎞武备应须期集及有蠲免所司明为条制仍别作优赏法闻奏至徳二年八月御凤翔府门大閲三年正月御翔鸾阁习武大中六年五月勅天下军府有兵马处宜选㑹兵法能弓马人充敎练使每年依礼敎习仍于其时申兵部牋表例旧例上所及下其制六下之达上其制有五诸司相质问有三贞观十九年正月上征辽发定州皇太子奏请飞驿递表起居又请递勅垂报许之飞驿奏事自此始也其年五月十日髙士廉刘洎等表称皇太子与百官书疏先无体式请定其仪诏凡是处分论事之书皇太子并画令太子左右庶子已下署姓名宣奉行书案画日其余与亲友师傅不在此限天册二年二月一日勅自今已后施勅行制及内外官司奏状文案并大字至圣厯元年四月十一日制勅公文钱物仓库计赃科罪𫝊符过所各依式及别勅作大字余寻常文按解牒进奏并依常式景龙三年二月有司奏皇帝践阼及加元服皇太后加号皇后皇太子立及元日则例若京官五品已上在外者并奉表疏贺其长官逺者次官五品以上者贺表当州遣使余并附表令礼部整比送中书録帐总奏又应上表启及奏状并大书一行不得过一十八字其署名不得大书诸奏军国事者并须指陈实状不得漫引古今凡须奏请者皆为表状不得辄牒中书省若事少者即于表内具陈使尽事情若多不可尽书者任于表前作一事条表内不许重述景云二年六月勅南衙北门及诸门进状及封状意见及降墨勅并于状上书昼题时刻夜题更筹先天二年三月三十日诰制勅表状书奏牋牒年月等数作一十二十三十四十字开元二年闰三月勅诸司进状奏事并长官封题进仍令本司牒所进门并差一官送进诸奏事亦准此中书门下御史䑓不须引牒其有告谋大逆者任自封进除此之外不得为进如有违者并先决杖三十七年三月二十六日勅译书进表并令西蕃所由州府翻讫封进十一年七月五日勅三都留守两京每月一起居北都每季一起居并遣使即行幸未至所幸处其三都留守及京官五品已上三日一起居若暂出行幸发处留守亦准此并逓表二十三年八月仪制令皇帝天子陛下至尊乘舆车驾行在所皇太子已下率土之内于皇帝皆称臣皇后已下率土之内于皇帝太皇太后皇太后皆称妾百官上疏于太皇太后皇太后称殿下自称皆曰臣百官及东宫对皇太子皆称殿下百官自称名宫官自称臣天寳十年十一月五日勅比来牧守初上准式附表申谢或因便使或有差官事颇劳烦亦资取置自今已后诸郡太守等谢上表宜并附驿逓进务从省便至十三载十一月二十九日诏自今已后每载贺正及贺赦表并宜附驿逓进不须更差专使㑹昌五年八月御史䑓奏应诸道官内州合进元日冬至端午庆阳等四节贺表自今已后其管内州并仰付管道专使发遣仍及时催促同到如阙事知表状判官罚本职一月俸料发表讫仍先于急逓中申御史䑓除四节外非时别有庆贺使司便牒支郡取表状急递至上都奏委留后官准式同进奏縁使司贺表并宜先发其支郡表则待齐到一时付递中发遣如前却亦准四节制例处分旧例支郡不贺者即不用聚表贺奏大中三年应边镇及诸道奏事表时有不题事由旧制引进状内每具所奏事由时变镇节将以讨伐党项羌兵机急速恐外人先知因有此请自后诸道率多为例亦无正勅及中书门下处分待制官贞观元年闰三月二十九日太宗谓萧瑀曰朕少硏弓矢自谓能尽其妙近得良弓十数以示弓工曰此皆非良材也朕问其故曰木心不正则脉理皆邪虽刚劲而遣箭不直非良弓也朕始悟焉朕以弓矢定天下四方用弓多矣而有天下日浅得为理之意固未及于弓弓犹失之何况于理自是遂延耆老问以政术京官五品已上更宿中书两省太宗每延与语询访外事务知百姓疾苦政教之得失焉永徽六年十一月五日诏礼部尚书𢎞文馆学士许敬宗每日待制于武徳殿之西门显庆四年二月二十八日引诸色目举人谒见下诏䇿问之凡九百人李巢张昌宗秦相如崔行功郭待封五人为上第令待诏𢎞文馆每坐日令五人随仗供奉文明元年九月五日勅文凡京官五品已上清官每日于章善明福门各一人待制证圣元年左卫胄曹㕘军员半千充使吐蕃辞日则天谓之曰乆闻卿名谓是古人不意乃在朝列境外小事不足烦卿宜且留待制也遂与王剧石抱忠并为𢎞文馆学士仍与着作佐郎路敬淳分日于显福门待制先天三年十月五日勅京清官及朝集使六品已上每日两人随仗待制供奉及宿卫官不在此例至开元十四年七月诏曰比令百官更直待制斯亦谠议时纳箴规不闻一言甚无谓也凡百僚庶宜体朕怀各尽昌言以副虚伫于是太子左庶子吴兢等各上疏极言得失永泰元年三月一日勅惟政之难非贤弗乂必稽于衆允执其中实使羣材用𢎞庶绩朕以国步未康朝经或阙思与文武荩臣咨谋善道尚书左仆射冕右仆射英乂太子少傅遵庆太子少保兼御史大夫志直太子詹事兼御史大夫臧希让左散骑常侍杨瓘检校刑部尚书王昻检校刑部尚书崔涣吏部侍郎李季卿王延昌礼部侍郎贾至把王傅吾令珪等并集贤待制大厯十四年六月八日门下侍郎崔祐甫奏伏以先天二年令羣臣直日待制以备顾问自今已后准元勅文官一品以下更直待制待奉事官尽退别无宣唤然后趋出便于内廊昼食待进止至酉时后放陛下闲暇之际时有召问庶或上禆圣政奉勅宜依其待制官每日未时放归至建中二年五月二日勅宜令中书门下两省分置待制官三十员仍于见任前资及同正兼试九品已上官中简择文学理道兵锋法度优深者具名闻奏度支据品秩量给俸钱并置本收利供厨料所须干力什物㕔宇等并计料处分左拾遗史馆修撰沈既济上疏论之曰伏以陛下今日之理患在官烦不患员少患在不问不患无人且中书门下尚书官自常侍谏议补阙拾遗总四十员及常㕘待制之官日有两人皆备顾问亦不少矣中有二十一员尚阙人未充他官缺职累倍其数陛下若谓见官非才不足以议则当选求能者以待其人若欲广务聪明毕收淹滞则当择其可者先补缺员则朝无旷官俸不徒费且夫置钱息利是有司权宜非陛下经理之法今官三十员皆给俸钱干力厨料什器建造㕔宇约计一月不减百万以他司息利凖之当以钱二千万为之本方获百万之利若均本配人当复除二百户反复计之所损滋甚当今关辅大病皆为百司息钱伤人破产积于府县实思改革以正其源又臣常计天下财富耗斁之大者惟二事焉最多者兵资次多者官俸其余杂费十不当二事之一所以黎人重困杼轴犹空方斯缉熙必借裁减岂俾闲官复为冗食借旧而置犹可言也若之何加焉疏奏从之贞元元年八月二十八日勅宜令每日待制官各陈所见一条仗下后封进观古畧兼补阙拾遗有足匡时固宜无隐如事烦细非理道所切者不须其年十二月诏延英视事日令常㕘官七人对见问以时政有讦忤及不适事理者优容以遣之三年四月诏常㕘官各以所见封进每坐日三四人陈奏利害七年十月诏自今已后每御延英殿令诸司长官二人奏本司事俄又令常㕘官每日二人引见访以政事谓之延对元和元年四月正衙待制官两员御史中丞武元衡奏本置前件官以备顾问比来多不奏事有同虚设又贞元七年更有次对官难议两置去嵗已停今惟以六品已下清官前例恐非尽善伏请自今已后兼以中书门下省御史台拾遗监察御史及尚书省六品诸司四品已上职事官东宫师傅賔客詹事及王府诸𫝊等每坐日两人待制正衙退后令于延英候对以为常式勅中书省御史䑓官故事并不待制如要论奏但于延英候对余依其年九月诏自今两省官每日令一人对二年三月起居舍人郑随次对面奉进止令宣与两省供奉官自今已后有事则进状其次对宜停四年十月御史䑓奏应诸色请对官及待制自今已后并令前一日进状来者伏以延英开日羣臣皆不前知遇陛下坐时方进状请对或本司各有要事便得闻奏令遣应候对官前一日进若以寻常公事不假面论但表章足以陈露倘临时恐有切务文字不可进言更俟后坐动踰数辰处置之间便有不及又请状入之时须在夘前如后时者聴不收览依奏太和二年九月应令待制官御史䑓奏旧例诸司官署簿前三日具名衔报䑓司前一日具名衔闻奏近皆逼日方报録奏常恐失时请自今已后如不是先陈牒请假临时不署簿者请凖朝㕘不到例一任加罚如併三度违犯即具名闻奏依奏开成五年三月勅制法官朔望不要候对至大中三年十月宣待制官与谏官法官循环对侍读开元三年七月勅朕每读史籍中有阙疑宜选耆儒博硕一人每日侍读遂命光禄卿马怀素右散骑常侍禇无量更日入开成元年十一月宰相李石奏太子有侍读诸王亦曰侍读无降杀之礼今后请改为诸王讲读从之大中十二年四月以谏议大夫郑覃兵部郎中李邺为郓王侍读居十六宅后数日改充夔王已下五王侍读居大明宫仍五日一入干符门讲读唐㑹要卷二十六唐会要卷二十七钦定四库全书唐㑹要卷二十七宋王溥撰行幸武徳六年四月幸故宅改为通义宫九年三月幸昆明池习水战贞观五年正月幸左藏库赐二品已上帛尽量而出焉六年三月十五日幸九成宫监察御史马周上疏曰伏见明勅以四月二日幸九成宫臣窃惟太上皇春秋已髙陛下所宜朝夕视膳而晨昏起居今所幸宫去京三百余里銮舆动轫严跸经旬非可以旦暮至也脱太上皇情或思感而欲即见陛下者将何以赴之且车驾今幸本为避暑而往然则太上皇尚留热所而陛下自逐凉处温凊之道臣窃未安勅书既出事已成就愿示速返之期以开衆惑其年七月幸兴庆宫赋诗其年冬幸洛阳至灞上命祭汉文帝至华隂祭汉太尉杨震上自为文因谓司空无忌等曰昔朕在隋朝数数经此买餐而食赁舎而宿自平定祸乱君临四海越十余载不涉此涂今者出关六军清道自省徳薄甚增祗惧上承文帝余业海内殷阜若止两京去来岂至倾败不顾万姓行役无休身戮国灭为天下笑虽帝祚长短委以𤣥天而福善祸淫亦由人事岂直其君而已近侍之臣相次灭诛若欲君臣长乆国无危败君有违失臣须极言我闻卿等言纵不能当时即从再三思量终择善而用无忌等拜舞称贺七年上将幸九成宫散骑常侍姚思廉进谏曰陛下髙居紫极宁济苍生应须以欲从人不可以人从欲然则离宫逰幸此秦皇汉武之事非尧舜禹汤之所为也上喻之曰朕有气疾热便顿剧故非情好逰幸甚嘉卿意十一年二月九日幸洛阳至十二年二月五日还京十二月幸河北县观砥柱因令勒名于上以陈盛徳明年十月幸蒲州刺史赵元楷课父老服黄纱罩衣迎谒路左盛饰廨宇修营楼雉欲以求媚又潜饲羊百余口鱼数千头将馈贵戚上知而数之曰朕省河洛经厯数州凡有所须皆资官物卿饲羊养鱼雕饰院宇此乃亡隋弊俗不可复行当识朕心改卿旧习十四年上欲幸同州校猎栎阳县丞刘仁轨上疏曰四时蒐狩前王常典事有沿革未必因循今年甘雨应时秋稼甚盛尽力收获月半犹未毕功贫家无力下禾始拟种麦直据寻常科唤田家已有所妨今既祗供顿事无乏修理桥道纵大简畧费一二万而百姓收敛实为狼狈臣愿陛下少留万乘之尊垂听刍荛之説退延旬日收刈总了则人尽闲暇家得康宁銮驾徐动公私交泰上降玺书劳之十九年正月上征辽亲率领六军发洛阳至定州诏皇太子监国至幽州大飨军士车马渡辽围辽东城破之以其城为辽州又进次安市城依山大战虏其将帅因名所幸山为驻跸山遂还命中书侍郎许敬宗为文刻石以记其迹敬宗曰圣人与天地合徳山名驻跸盖天意也乘舆不复东矣初上将发谏议大夫禇遂良上疏曰臣徧求史籍讫于近代为人之主无伐辽者人臣往征则有之矣汉则杨仆魏代则毋邱俭王颀司马懿犹为人臣慕容直僭号之子皆为其主长驱髙丽虏其人畜削城平基陛下立功同于天地羙化包于古昔自当超迈百王岂止俯同六子陛下昔剪平冦逆大有爪牙年齿未衰尤堪任用惟陛下之所使亦何行而不克今太子新立年实㓜少自余藩屏陛下所知今一朝弃金汤之全渡辽海之外臣每三思烦愁并集特乞天慈一垂省察二十年正月幸晋祠树碑制文二十一年九月太宗辟人从两骑幸故未央宫遇一卫士佩刀失车马驾至惶惧待罪太宗谓之曰所司之失非汝之罪今若付法当死者便数矣因赦去之永徽五年车驾幸万年宫中夜山水暴至冲突𤣥武门宿卫者散走右领军郎将薛仁贵曰安有天子一有急辄敢惧死遂登门桄呌唤以警宫内上遽出乘髙俄而水入寝殿上使谓仁贵曰頼卿得免沦溺始知有忠臣也显庆二年闰正月十四日幸洛阳勅每事俭约道路不许修理是日微雨至灞桥御马蹶御史中丞许圉师劾进马官监门将军斛斯政则罪合死刑请付法上曰马有蹶失不可责人特原之三年十月十七日上因于古长安城逰览问侍臣曰朕观故城旧址宫室似与百姓杂居自秦汉已来㡬代都此礼部尚书许敬宗对曰秦都咸阳郭邑连跨渭水故云渭水灌都以象天河至汉惠帝始筑此城其后苻坚姚苌后周并都之上又问曰昆明池是汉武帝何年开敬宗对曰武帝遣使通西南夷为昆明国所蔽故因滈之旧泽以穿此池用习水战元狩三年事也上因命检秦汉已来厯代宫室处所以闻龙朔元年九月幸天宫寺以髙祖龙潜时旧宅故也麟徳二年十月二十九日发东都赴东岳十一月二十日至濮阳上问右丞相窦徳𤣥曰濮阳爽垲信良邑也古谓之帝邱何也徳𤣥不能对礼部尚书许敬宗策马前曰臣能知之昔者颛顼实居此地以王天下其后昆吾氏因之至春秋时卫成公自楚邱徙居之既是颛顼所居故谓之帝邱爰在汉晋𨽻于京师臣闻有徳者启其国土失道则丧其疆宇自古名都美邑居之者不一姓故有国有家者不可不慎也上曰济水与济源断絶不可属何故然对曰禹贡导沇水东流为济入于河自此潜流地下过河而南侵出为荥泽又潜流至曹濮之间散出平地渐合而东流为汶水自南注之古者五行皆有官守水官不失其职故辨其味与色潜流复出合而更分皆能识之尚书所载与今同矣上曰济水细微而称四渎何也对曰尔雅云渎者独也言不因余水能独赴海故也且天有五星运而为四时地有五岳流而为四渎人有五事用而为四支五阳数也阳者光曜隂者晦昧故辰星潜伏而难见济水潜流而数絶状虽微细其实尊也上称善总章二年八月一日诏以十月幸凉州时陇右虚耗议者咸云车驾西巡不便上闻之召五品以上谓曰帝王五载一巡狩羣后四朝此盖常礼朕暂欲幸凉州如闻在外咸谓非宜何也宰臣已下莫有对者祥刑大夫来公敏曰陛下巡幸凉州遐宣王畧求之故实未亏令典但随时度事臣下窃有所疑既是明制施行所以不敢尘黩奉勅故问敢不尽言近髙丽虽平扶余尚梗兼西道经畧兵革未停且陇右诸州人户犹少供亿鸾驾拟备稍难臣闻在外实有窃议上曰卿等既有此言我止渡陇存问故老蒐狩即还竟下诏停西幸调露元年九月七日幸并州以度支郎中狄仁杰为知顿使并州长史李知𤣥以道出妒女祠俗云盛衣服过者必致风雨雷雹之灾遂发数万人别开御道仁杰曰天子之行千乘万骑风伯清尘雨师洒道何患妒女之害遽令罢之上闻叹曰真大丈夫圣厯三年七月幸三阳宫有西僧邀驾㸔葬舎利上许之千乗万骑咸次于野内使狄仁杰跪于马前曰佛者夷狄之神君王天下之主当重闱难见居安虑危上路﨑岖既为难卫庸僧诡惑何足据凭且君举必书不可不慎上中路而还曰庶成吾直臣之气也长安四年正月幸西凉洛阳县尉杨齐哲上书谏曰臣闻古先哲后咸以为独智不可以任已专欲不可以违衆所以树板徴谤悬鼓纳谏思闻过而从善全直言而沃心用能纲纪天下统成大业经曰无为而治者其舜也与夫何为哉安人之道贵于省事陛下以大定元年冬迺睠咸京长安三年冬还洛邑四年又将西幸圣躬得无穷于车轝乎士卒得无弊于暴露乎扈从僚属俶装而不济随驾商旅栖泊而匪宁东周之人咸懐嗟怨昔者周穆王欲周行天下使皆有车辙马迹祭公谋父作祈招之诗以止王心陛下玉琯四周金舆三驾车辙马迹虽未出于内都巡狩省方事不师于五载雷动天转海运山移俨彼六龙嵗适千里此亦近于形民之力矣安人之道臣用有疑此邦父老抗表留驾陛下告以吐蕃和亲为词臣愚以为未得也况吐蕃蕞丑西隅咫尺自京到洛曾不崇朝陛下乃欲务其艰逺惠然从之夫千钧之弩尚不为鼷䑕发机况万乘之君轻为边戎枉驾夫民至贱而不可简至愚而不可欺经曰可畏非民是民不可欺也今陛下此言是欺下也使国史何以书之臣朽才浅学切为陛下筹之陛下今幸长安乃是背逸就劳破益为损何者神都帑藏储粟积年充实淮海漕运日夕流衍地当六合之中人恱四方之㑹陛下居之国无横费长安府库及仓庶事空缺皆借洛京转输价直非率户徴科其物尽官库酬给公私糜耗盖亦滋多陛下居之是国有横费人疲重徭由此言之陛下之居长安也山东之财力日匮在洛邑关西百姓赋役靡加背逸就劳破益为损殷监不逺伏惟念之帝王敬授民时所重惟谷今陛下銮辂以明年正月即涂嵗首是就耕之初驾行非务农之意无乃不可乎神龙二年十月十七日勅行幸每顿人宿兵及三卫并令伍伍相保其押官责名品明作文簿别送与金吾景龙二年十二月幸新丰温汤回幸兵部尚书韦嗣立山庄封为逍遥公改凤凰原为清虚原鹦鹉谷为幽栖谷四年五月上微行与后观灯都邑因幸中书令萧至忠宅令宫女数千人看灯多有逃逸其年四月又幸龙庆池泛舟宴侍臣开元五年正月十日幸东都右散骑常侍禇无量陈意见上表曰臣闻巡方问俗大化所先故帝舜巡狩望秩山川徧于羣神汉景帝巡狩祀黄帝于桥山章帝东巡祀帝尧于咸阳武帝巡狩望祀虞舜于九疑景帝幸甘泉郊泰畤幸河东祀后土髙祖过魏祀无忌之墓过赵封乐毅之后章帝巡狩至沛祀桓谭之冢魏武祀乔𤣥之墓自古巡狩咸致享祀畧而言之有如此者伏愿陛下行幸所过之处有名山大川邱陵坟衍古之帝王及忠臣烈士备在祀典皆合致祭望令所管州县据图经具録先报又天子巡狩所至之处命太师陈诗以观人好恶不敬不孝削地黜爵有加于人加秩进赏盖虑夫州牧县宰徳化未敷下情不得上通故亲问风俗臣又闻尧都平阳舜都蒲坂禹都安邑今河东地也诚以钦明文思光宅天下尧之道也明四目达四聪舜之徳也奠山川定贡赋禹之功也虽其人已没而其敎克明陛下将幸东都仍从北路岂不观览圣迹想像遗风且人主行幸礼必有名请下制书晓示天下知取北路之意自古受命之君必兴灭继絶崇徳报功故礼曰武王克殷未下车而封帝舜之后于陈下车而封大禹之后于把汉武帝过洛阳以周子南君封于周后汉髙祖拨乱日不暇给犹修祀六国成帝追萧何曹参周勃靳歙夏侯婴陈平张良等一百余人皆复爵绍家传之不絶周以蕃屏为约事在继代汉以山川为誓义存长乆臣又闻之存人之国大于救人之灾立人之后重于封人之墓伏愿驾到东都先崇继絶唐初已来至于今日有功臣名相并加收叙其有正嫡已絶请𫝊支庶故殷朝继及无废近亲周室兴亡贵存身后继髙密者累叶岂専邓禹之主𦙍嗣平阳者累世何必曹参之嫡孙臣愚谓生有其功死非其罪者虽在黎庶并聴承袭臣所上事如堪收録伏愿裁之及车驾至永宁县崤谷驰道隘陋车骑停拥河南尹李朝隠知顿使户部侍郎王怡并失其部署上令黜之侍中宋璟奏曰陛下富于春秋方事巡狩一以垫隘致罪大臣恐将来人受艰弊于是遽命舍之璟拜谢曰陛下舍之是怨归于上而恩出于下请且使待罪于朝然后诏复其职则进退得其度矣上深善之十一年正月二日发东都北巡二十五日至并兵部尚书张说进言曰太原是国家大业所起陛下宜因行幸振威曜武并建碑纪徳以申永思之意若便入京路由河东有汉武脽上后土之祀此礼乆阙厯代莫能行之愿陛下绍斯坠典以为三农祈谷此诚万姓之福也上从其言十二年十一月四日幸东都十日至华州命刺史徐知仁与信安王祎勒石于华岳祠南之通衢上亲制文及诗至十三年七月七日碑成乃打本立架张于应天门以示百寮十三年十月十一日发东都赴东岱十三日至嘉㑹顿上校猎引诸番豪长入仗并与之弓箭供奉左右时有兎起于御马前上引弓旁射获之突厥朝命使阿史那徳吉利发便下马捧兎跳跃蹈舞谓译者曰天可汗神武天上则有人世无也上因问饥不对曰仰观圣代如此十日不食犹为饱也自是常令突厥入仗驰射起居舍人吕向上疏谏曰鸱枭不鸣未为瑞鸟勐虎虽服岂齐驯兽由其丑性毒行乆务常积也夫突厥者正同此类今陛下收其顷効杂以从官赴封禅之礼参玉帛之会诏许侍逰召入禁仗赐以驰逐操弓乘马飞簇于前同获兽之乐傥此等各懐犬吠交肆盗憎荆卿诡动何罗窃至暂逼严跸稍冒清尘纵单于为醢穹庐为洿何塞过责伏愿勿复亲近使有分限待不失常归于得所孰不幸甚太子左庶子吴兢谏曰陛下縁自洛邑告禅岱宗行经数州屡以畋猎为事伏恐外荒之攸渐诚非致治之所急况登封告成礼容甚大伏愿罢此畋逰之事充备文物之仪又贞观时太宗文皇帝凡有巡幸则博选识达古今之士以在左右每至前代兴亡之地皆问其所由用为鉴诫伏愿陛下遵而行之则与夫骋奔马于涧谷要狡兽于丛林不慎垂堂之危不思驭朽之变安可同年而较其优劣也二十年十月十日自东都幸太原至太行坂路隘见禆车问左右曰车中何物左右奏曰礼天子出则载禆车以从先王之制也上曰焉用此命焚之二十四年十月二十一日勅两京行幸縁顿所须应出百姓者宜令每顿取官钱一百千又作本取利充仍令所由长官専勾当不得抑配百姓贞元三年十二月上猎于新店幸野人赵光竒家问曰百姓乐乎对曰不乐上曰仍嵗颇稔何不乐乎对曰盖由陛下诏令不信于人所以然也前诏云于税之外悉无他徭今非两嵗税而诛求者殆过之后诏云和籴于百姓曾不识一钱而强取之始云所籴粟麦纳于近次今则遣致于京西破产奉役不能支也百姓愁苦如此何有于乐乎虽频降恤民之诏而有司多不奉令亦恐陛下深在九重未之知也上感异之因诏除其家七年七月幸章敬寺赋诗曰招提迩皇邑复道连重城法筵㑹早秋驾言访禅扃尝闻大仙教清浄宗无生七珍匪吾寳万行先求成名相既双寂繁华奚所荣金风扇㣲凉逺烟凝翠晶松院静苔色竹房深磬声境幽真虑恬道胜外物轻意适本非悦含毫空复情百寮毕和亦书于壁其后京兆尹薛珏请以上诗序皇太子书刻于石而填之以金从之十二年四月左右千军使奏云銮驾去冬巡幸诸营于银台门外立石碑以纪圣迹可之其碑立于左掖门外髙二丈二尺元和十五年六月时以皇太后居兴庆宫穆宗皇帝六宫待行回幸左神䇿军赐物有差自后凡三百累幸左神䇿军及晨辉楼九仙望仙等门观角觝诸戏其年七月幸安国门观盂兰㑹其年八月幸勤政楼问人疾苦九月幸鱼藻池大张乐观竞渡十一月二十日将幸华清宫温汤宰臣疏请罢行御史大夫李绛率百僚与常侍崔元畧等又疏谏三请不从又伏延英门及暮方退二十一日上以天未辨色由复道而往即日还宫阙十二月幸右军击鞠遂畋于城西长庆二年十月上由复道幸咸阳止于善因佛寺赐僧钱百万县令绢百尺其年十一月太后幸华清宫石瓮寺命景王率禁军五百骑侍翌日上幸华清宫迎太后遂狩于骊山四年二月上初听政羣臣展入阁之仪退朝幸飞龙廐寳厯二年二月将幸东都勅检修东都已来旧行宫上自临御以来常欲东幸宰臣等无不谏上意益坚常正色谓宰臣曰朕去意已定李逢吉顿首言曰陛下贵为天子富有四海天下一家何往不可臣等以为不可者以干戈未甚戢边鄙未甚宁窃恐国人之心摇矣伏惟稍逥圣虑天下幸甚上竟不听百执事相继献疏亦不省㑹裴度自兴元入朝因别对奏云国家建立都邑盖备巡逰然自艰难已来此事遂絶今东都宫阙营垒廨宇悉已荒废陛下必欲行幸须缓修葺上曰如卿言即不去亦得何止后期遂罢行计其年三月上幸鱼藻宫观竞渡六月幸凝碧池观鱼太和四年八月幸梨园㑹昌殿观新乐九年八月幸左军龙首殿因幸梨园㑹含元殿大合乐开成元年三月幸龙首池观内人赛雨因赋暮春喜雨诗曰风云喜际㑹雷雨遂流滋荐币虚陈礼动天实精思渐侵九夏日复在三春时霡霂垂朱阙飘飖入緑墀郊垧既沾足黍稷有丰期百辟同康乐万方伫雍熙大中十一年正月车驾将幸华清宫时两省官进状论奏乃下诏曰朕以骊山近宫真圣庙貌聴政之暇或议一行盖崇礼敬之心非以盘逰为事卿等援经据古列状献章深覩尽忠已允来请咸通十二年五月幸安国寺赐讲经僧沈香髙坐唐㑹要卷二十七唐会要卷二十八钦定四库全书唐㑹要卷二十八宋王溥撰蒐狩武徳元年六月二十四日万年县法曹孙伏伽上书曰陛下龙举晋阳天下响应计不旋踵大位遂崇陛下勿以唐得天下之易不知隋失天下之不难也陛下贵为天子富有天下动则左史书之言则右史书之既为竹帛所拘何可恣情不慎凡有蒐狩须顺四时既代天理物安得非时妄动五年十二月九日谏议大夫苏世长从幸泾阳之华池校猎上谓朝臣曰今日畋乐乎世长曰陛下逰猎薄废万几不满十旬未为大乐髙祖色变既而笑曰狂发耶世长曰为臣私计即狂为陛下国计即忠矣八年十月二十日校猎于周氏陂秦王文学禇亮以冦乱渐平每冬畋狩遂上疏谏曰陛下旰食思政废寝忧民用农隙之余遵冬狩之礼获车之所逰践虞旗之所涉厯网惟一面禽止三驱纵广成之猎士观上林之手搏斯固畋弋之常规而皇王壮观至于亲迫勐兽臣窃惑之何者筋力骁悍爪牙轻健弩一发未必挫其畏率然惊辏事生虑外如或近林藂未填坑谷骇属车之后乗犯官骑之清尘小臣怯懦私懐悚慄陛下以至圣之姿垂将来之敎降情纳下无隔直言敢縁天造冒陈丹恳上纳之其年十二月髙祖谓侍臣曰蒐猎以供宗庙朕当躬其事以申孝享之诚于是狩于鸣犊泉之野贞观五年正月十三日大蒐于昆明池夷落君长从上谓髙昌王麴文泰曰大丈夫在生乐事有三天下太平家给人足一乐也草浅兽肥以礼畋狩弓不虚发箭不妄中二乐也六合大同万方咸庆张乐髙宴上下欢合三乐也今日王可从禽明当欢宴耳其年十月二十日上将逐兎于后苑左领军执失思力谏曰天授陛下为华夷父母何得自轻倘使万一马有颠踬将若之何上顾而异之及又将逐兎思力乃脱带刀跪而固请上为止焉十一年十月射勐兽洛阳苑羣豕突出林中上引弓四发殪四豕有雄彘突及马镫民部尚书唐俭收马搏之上拔劔断豕顾笑曰天策长史不见上将击贼耶何惧之甚对曰汉祖以马上得之不以马上理之陛下以武定四方岂复逞雄心于一兽上纳之因为罢猎特进魏徴上表谏曰臣闻汉孝武帝好格勐兽司马相如谏曰力称乌获㨗言庆忌人诚有之兽亦宜然卒然遇逸材之兽骇不存之地虽乌获逢䝉之伎不得用而枯木朽株尽为难矣虽万全而无患然本非天子所宜近也臣伏闻车驾近出亲格勐兽晨趋夜还以为万乘之尊闇行荒野践深林汚丰草甚非万全之计愿陛下割过情之娱罢格兽之乐则天下幸甚至十一月十五日狩于济源之陵山上曰古者先驱以供宗庙今所获鹿宜令所司造脯醢以充荐享祕书监虞世南谏曰陛下因聴览之余辰顺天道以杀伐将欲躬摧班掌亲御皮轩穷勐兽之窟穴尽逸材之林薮夷凶剪暴以卫黎元收革擢羽用充军器举旗郊获式遵前古然黄屋之尊金轝之贵八方之所仰徳万国之所系心清道而行犹戒衔橛斯盖重慎防微为社稷计也是以马卿直谏于前张昭变色于后臣诚微末敢忘斯义且天弧星罼所殪已多颁禽赐获皇恩亦溥伏愿时息猎车且韬长㦸不拒刍荛之请降纳沟浍之流袒裼徒搏任之羣下则贻范百王永光万世十六年十二月二十三日狩于骊山时隂寒晦㝠围兵断絶上乗髙望之欲舍其罚恐亏军令乃逥辔入谷以避之永徽元年髙宗出猎在路雨因问谏议大夫谷那律曰油衣若为得不漏对曰能以瓦为之必不漏矣上悦因此不复猎龙朔元年十月五日狩于陆浑县六日至飞山顿髙宗亲御弧矢获四鹿及兎数十头晚次御营望见大官烹羊欲供百官之膳因问侍中许圉师曰朕目击彼羊在于格下见其无罪就戮非无恻怛之情今欲以死兽易之可乎圉师曰昔齐宣王见人欲将牛以衅钟因曰我观此牛觳觫似无罪而就死地乃不衅钟陛下取已死之鹿代欲刲之羊则尧舜之用心也遂释其羊不杀九日又于山南布围大顺府果颜王万兴以辄先促围集衆欲斩之上谓侍臣曰军令有犯罪在不赦但恐外人谓我翫好畋猎轻弃人命又以其经从征辽有功特令放免上于是制冬狩诗总章二年九月车驾自九成宫还京仍西狩校习自麟逰西北达岐梁歴普润至雍为两围殿中侍御史杜易简贾言忠监围山阜悬危蹑硚杖策不得暂停凡五日而合劾奏将军刘𤣥意黄河上等处断围𤣥意竟抵罪黄河上围日军容齐整诏特原之先天元年十月七日幸新丰猎于骊山之下至十一月三日侍中魏知古上诗谏曰常闻夏太康五子训禽荒我后来冬狩三驱盛礼张顺时鹰隼击讲事武功扬奔走未及去翾飞岂暇翔非熊从渭水瑞翟想陈仓此欲诚难纵兹逰不可常子云陈羽猎僖伯谏渔棠得失鉴齐楚仁恩念禹汤雍熙谅在宥亭毒非多伤辛甲令为史虞箴遂孔彰手制曰卿所进猎渭滨十韵三复研精良增叹美兹向温汤观省风俗时因暇景掩羣而畋开一面之罗展三驱之礼无情校猎匪慕前禽卿有箴规辅予不逮合赐物十五段以申劝奖开元三年十月二十四日大蒐于鳯泉下制曰今四方无事百谷有成因孟冬之月临右辅之地戒兹五校爰备三驱非谓获多庶存除害乃者长围已合大绥未举而夜闻朔风天降微雪狐裘且御未免祁寒鹑衣不充宁堪深露朕为父母育彼黎元中宵耿然明发增惕其围兵并放散各赐布二端绵一纯七年十月右补阙崔向上疏曰臣闻千金之子坐不垂堂百金之子立不倚衡况居大寳之位也哉陛下宜保万夀之体副三灵之望安可轻出入重盘逰乎天子三田前古有训岂惟为干豆宾客庖厨者哉亦将以閲兵讲武诫不虞也诗美宣王之田徒御不惊有闻无声谓畋猎时人皆衔枚有善闻而无譁喧也又曰悉率左右以燕天子谓悉驱禽顺其左右之宜以安待王射也则知大绥将下亦有礼焉侧闻畋于渭滨有异于是六飞驰骋万骑腾跃冲翳荟蹴䝉茏越嶃险靡榛藂红尘坐昏白日将暗毛羣扰攘羽族缤纷左右戎夷并申勇敢攒镝乱下交刃霜飞而降尊乱卑争㨗于其间岂不殆哉夫环卫而居暴客攸待清道而出行人尚惊如有坠驾之虑流矢之变兽穷则抟鸟穷则攫陛下复何以当之哉静言思之臣深为陛下战慄也书曰不畏入畏又曰从谏则圣惟陛下深思逺虑以诫后图则天下孰不幸甚贞元十一年十二月腊日畋于苑中止其多杀行三驱之礼军士无不知感毕事幸神策军左厢劳飨军士而还元和三年七月上谓宰臣曰朕昨因閲秋稼行苑至东祇以鹰犬自随本非畋猎于时虽觉行人聚观亦无伤稼之意而谏官在外章疏颇烦意何为耶卿等知否李吉甫对曰陛下轸念黎元亲问禾黍察闾里之疾苦知稼穑之艰难此则圣主忧勤天下幸甚但以弧矢前驱鹰犬在后田野纵观见车从之盛以为万乘校猎𫝊说必多谏诤之臣义当守职既有闻见理合上谏缄嘿则怀尸素之慙献言又惧触鳞之祸果决以谏实谓守官正当嘉尚非足致诘夫蒐狩之制古今不废必在三驱有节无驰骋之危戒衔橛之变既不殄物又不数行则礼经所髙固非有害然逐兎唿鹰指顾之乐忘危履险易以溺人故老氏譬以发狂昔贤以为至诫陛下每与臣等讨论古昔追踪尧舜固当弃常俗之末务咏圣祖之格言愿以狥物为心克己为虑则昇平可致圣祚无疆羣臣异议不禁自息上曰卿言是也朕亦深悟矣五年十一月上频出逰畋吏部郎中栁公绰欲因事讽谏乃献医箴一篇曰天布寒暑不私于人品类既一崇髙以均惟谨好爱能保其身清浄无瑕辉光以新寒暑满天地之间浃肌肤于外好爱溢耳目之前诱心知于内端洁为隄奔射亦败气行无间隙不在大睿圣之姿清明絶俗心正无邪志髙寡欲谓天髙矣氛䝉晦之谓地厚矣横流溃之圣情超迈万方頼之饮食所以资身也过则生患衣服所以称徳也侈则生慢惟过与侈心则随之气与心流疾亦伺之圣心不惑孰能移之畋逰恣乐流情荡志驰骋劳形叱咤伤气天下之重从禽为戏不养其外前修所忌圣心非之孰敢违之乗气而生嗜慾以萌气离有患气凝则成巧必丧真智必诱情去彼烦虑在此诚明医之上者理于未然患居虑后防处事先心静乐行体和道全然后能徳施万物以享祚亿年圣人在上各有攸䖏庶政有官羣艺有署臣司大医敢告诸御帝深嘉纳之长庆四年三月赦文鹰犬之流本备蒐狩委所司量留多少其余勅州府更不用进来㑹昌元年十月车驾幸咸阳校猎二年十月校猎于大白原谏议大夫髙少逸于合内论奏曰陛下校猎太频出城稍逺万几废弛晨去暮归况方用兵师尤宜停止上改容劳之少逸退上谓宰臣曰谏官甚要朕时闻其言庶几减过也祥瑞上仪制令诸祥瑞若麟凤龟龙之类依图书大瑞者即随表奏其表惟言瑞物色目及出处不得茍陈虚饰告庙颁下后百官表贺其诸瑞并申所司元日以闻其为兽之类有生获者放之山野余送太常若不可获及木连理之类有生即具图书上进诈伪瑞应者徒二年若灾祥之类史官不实对者罪三等武徳元年七月新丰鹦鹉谷水清世𫝊此水清天下平开皇初暂清复浊至是复清七年闰七月十三日长安古城监渠水生盐色红白而味甘状如方印八年三月十三日赤雀巢于殿门九年四月二十五日甘露降于中华殿之桐树泫如冰雪以示羣臣贞观二年九月三日诏朕每见诸方表奏符瑞慙惧增深且安危在于人事吉凶系于政术若时主昏庸灵贶未能成其美如理道休明庶徴不能致其恶以此而言未为可恃今以后麟凤龟龙大瑞之类依旧表奏自外余瑞宜申所司其大瑞应奏者惟録瑞物色目及出见处所更不得茍陈虚词十二年六月六日滁州言野蚕成茧徧于山阜至十三年野蚕又食槲叶成茧大如奈其色緑凡收六千五百七十石至十四年六月又收八千三百石十四年二月十四日陜州刺史房仁裕奏所管界内二百余里正月元日河水变清四日乃止十六年四月二日皇太子初立有雄雉飞集东宫明徳殿前上问禇遂良是何祥也遂良对曰昔秦文公时有童子化为雉雌者鸣于陈仓䧺者鸣于南阳童子言曰得雄者王得雌者霸文公遂以为宝鸡祠汉光武得雄遂起南阳而有四海陛下旧封秦王故雄雌见于秦地此所以彰表明德也上大悦曰立身之道不可无学十七年九月皇太子寝室中产素芝十四茎并为龙凤之形十八年十月八日山南献木连理交错玲珑有司罗目一丈之余并枝者二十余所司徒长孙无忌曰自来嘉祥杂还陛下推而勿居遂令史臣阁笔无以示后因相率拜贺上曰朕观古之帝皇覩妖灾则惧而修徳者福自至见祥瑞则逸而行恶者祸必臻今瑞应之来朕当劳心苦力以答天地耳何烦致贺二十年十一月汾州上言青龙白龙见白龙吐物初在空中有光如火至地䧟入地二尺掘之则𤣥金也二十一年正月玉华宫李树连理隔涧合枝显庆四年八月二十五日司勲员外郎源行守家毛桃树生李实太子詹事李寛等上表陈贺上谓侍臣曰凡厥休祥虽云美事若其不实取笑后人朕尝见先朝说隋炀帝好闻祥瑞尝有野雀集于殿上校尉唱云此是鸾鸟有卫士报云村野之中大有此物校尉乃笞卫士仍奏为鸾炀帝不究真虚即以为瑞仍名此殿为仪鸾嗤笑至今未弭人之举措安可不思今李寛等所言得无类此凡祥瑞之体理须明白或龙飞在泉衆人同见云色雕绮观者非一如此之辈始号嘉祥自余虚实难明不足信者岂得妄相牵率称贺阙前龙朔三年十月十六日绛州麟见二十六日含元殿前麟趾见至来年正月一日改元麟徳长夀二年正月元日夜大雪质明而晴上谓侍臣曰俗云元日有雪则百谷丰未知此语故实文昌左丞姚璹对曰汜胜之书云雪是五谷之精以其协和则年谷大获又宋孝武帝大明五年元日降雪以为嘉瑞上曰朕御万方心存百姓如得年登嵗稔此即为瑞虽获麟凤亦何用焉三年十一月一日陈州上言宛邱县凤凰集衆鸟数万前后翔从行列齐整色别为羣三日遂改元仪凤开元十三年九月十三日潞州献瑞应图上谓宰臣曰朕在潞州但靖以恭职不记此事今既固请编録卿唤取藩僚旧邸问其实事然后修图上又谓宰臣曰往昔史官惟记灾异将令王者惧而修徳故春秋不书祥瑞惟记有年圣人之意明矣遂勅天下诸州不得更奏祥瑞至大厯十四年闰五月十四日泽州进庆云图制曰朕以时和年丰为嘉祥以进贤遂忠为良瑞如庆云灵草异木自今已后并不须进诸道亦宜凖此十九年四月一日扬州奏稆生稻二百一十五顷再熟稻一千八百顷其粒如常稻无异天宝三载三月六日武威郡奏番禾县嘉瑞乡天宝山有醴泉涌出石化为瑞麪逺近贫乏者取以给食遂改番禾县为宝县大厯二年岭南节度使徐浩奏十一月二十五日当管懐集县阳雁来乞编入史从之五年九月太原奏文水县冬蚕成茧八年七月解县安邑两池生乳盐户部侍郎韩滉判度支请荐于清庙编之史册从之至十二年十一月赐号宝应庆灵池兴元元年八月亳州真元县大空寺李树植来十四年长一丈八尺今春枝忽上耸髙六尺周逥似盖九十余尺先天观𤣥元皇帝太后陵槐树下有灵泉涌出上有云气五色黄龙再见于泉中贞元八年正月鄂州观察使何士干献白鹿上曰朕初即位即止祥瑞士干致白鹿其谓我何还之彼当惭惧留之逺近复献竟不视遂放于苑中焉十年正月西川奏当管甘露降松栢树竹藂等二千四百四十二处其年怀州奏获白雀二十一年二月同州进五色鹰八月潞州进白鹘十一月潭州进赤乌十二年七月东都留守奏苑内生芝草一株是月河阳进白鸜鹆二十八年八月沧州言白龙见唐㑹要卷二十八唐会要卷二十九钦定四库全书唐㑹要卷二十九宋王溥撰祥瑞下永贞元年八月荆南进毛龟二诏曰朕以所宝惟贤至如嘉禾神芝竒禽异兽盖虚美也所以建武形于诏令春秋不书祥瑞但凖令式申报有司不得辄有闻献珍禽竒兽亦宜停进元和二年八月中书门下奏诸道草木祥瑞及珍禽异兽等凖永贞元年八月勅自今已后宜并停进者伏以贡献祥瑞皆縁腊飨告庙及元㑹奏闻若例停奏进即恐阙于盛礼凖仪制令其大瑞即随表奏闻中瑞下瑞申报有司元日闻奏自今已后望凖令式从之七年十一月梓州上言龙州界嘉禾生有麟食之每来一鹿引之羣鹿随焉光华不可正视使画工就图之并嘉禾一函以献九年八月夏州奏修城掘得釜大小二百五十四如新器物伏以锜釜之用火化是因今大军始集此物自出望宣付史馆从之十年四月滑州上言青龙见于新开河其年五月临碧县使奏夀昌殿南获白鹿麑进之十三年八月盐铁使奏郾城上蔡等三县生菽䔄草引蔓结实味甘人頼为食长庆元年正月二日有事于南郊出东省门日抱珥五色宰臣供奉官并于驾前称贺其年六月郓州奏濮州雷泽县界有乌巢因风坠二雏鹊引而哺之其年七月夀昌殿内础柱上产玉芝一茎长六尺九月灵州奏黄河清从硖口至定逺界二百五十里见底二年五月有自吐蕃至者称陇上自去嵗已来出异兽如猴而腰尾皆长色青赤迅勐见蕃人即捕而食之遇汉人则否三月二日诏近日诸道多奏祥瑞自今已后除合准式申奏外余一切不得妄有进献其年七月幽州奏有李树两根并生相去七寸连理其树去地二尺合为一榦向上一体外分布枝叶髙一丈三尺有实二百二十一颗四年五月淄青奏登州蓬莱山谷间约四十里野蚕成茧其丝可织太和元年十一月河中奏当管虞乡有白虎入云峯观楼瑞应图义兽也一名驺虞王者徳至鸟兽泽洞幽冥则见今并图奉进二年福建进瑞粟一千茎中书门下奏伏以陛下勤求理本澄清化源不以灵芝白雁为瑞应方将时安人和为嘉祥宸翰昭宣睿情斯属伏请自今已后祥瑞俱申有司更不令进献依奏四年八月太原节度使栁公绰奏云蔚代三州山谷间石化为麪人取食之六年七月广州奏庆云见开成二年十月陈许秦界内野蚕自生桑上三遍成茧连緜九十里百姓收拾得并抽丝得丝緜并织成䌷绢三年五月勅朕以慈惠恭俭为休徴以人和年丰为上瑞至于嘉颖连理之祥飞禽走兽之异出于郡国来献阙庭让美推功非予所尚嵗晏奏陈于清庙元正列上于太庙探讨古今亦无明据恭惟灵圣岂俟闻荐诸道应有三等祥瑞并不得更有闻奏亦不要申牒所司其腊飨太庙及荐献太清宫并元日受朝奏祥瑞仪注并停大中二年七月十六日福建观察使殷俨进瑞粟十一茎茎有五六穂中书门下奏请今后诸道所有瑞物俱报有司不得进献从之六年九月二日淮南节度使杜悰奏海陵髙邮两县百姓于官河中漉网得异米煑食唿为圣米十一年十二月舒州吴塘堰有衆禽成巢濶七尺髙一丈而水禽山鸟鹰隼鸾雀之类无不驯狎于其中干符三年三月奉天镇上言金龙书见自河昇天文徳元年九月云昭殿前穿井得甘泉天祐元年九月二十日汴州进白兎一其年七月河南府奏谷水村地内嘉禾合穗追赏贞观十七年十一月诏曰天下宜赐酺三日自汉魏以来或赐牛酒牛之为用耕稼所资多有宰杀深乖恻隠其男子年七十已上量给酒米麪先天二年八月二十五日勅赐酺合宴止欲与人同欢广为聚敛固非取乐之意今后宴㑹所作山车醴泉船綵楼阁宝车等俱是无用之物并宜禁断开元十八年正月二十九日勅百官不须入朝聴寻胜逰宴卫尉供帐太常奏集光禄造食自宰臣及供奉官嗣王郡王诸司长官少卿少监少尹左右丞侍郎郎官御史朝集使皆㑹焉因下制曰至春末巳来每至假日百司及朝集使任追逰赏至十九年二月八日勅至春末已来每至假旦宜凖去年正月二十九日勅赐钱造食逐胜逰赏至二十年二月十九日许百僚于城东官亭寻胜因置检校寻胜使以主其事至二十五年正月七日赦文朝廷无事天下大和百司每旬节休假并不须入朝皆任追胜为乐至天寳十载正月十七日勅自今已后非惟旬及节假百官等曹务无事之后任追游宴乐至十四年三月一日许常㕘官分日入朝寻胜宴乐二十二年六月勅自今已后宜所聴五日一辰尽其欢宴余两日但休假而已任用当处公廨不得别更科率兼有宰杀採捕等天宝八载正月勅今朝廷无事思与百辟同兹宴赏其中书门下及百官等赐绢二万匹其外官取当处官物量郡大小及官人多少节级分赐至春末巳来每旬日休假任各追胜为乐贞元一年五月诏曰今兵革渐息夏麦又登朝官有假日逰宴者令京兆府不须闻奏四年九月二日勅正月晦日三月三日九月九日前件三节日宜任文武百僚择地追赏为乐每节宰相已下及常㕘官共赐五百贯翰林学士共赐一百贯左神威神策龙武等三军共赐一百贯金吾英武威逺及诸卫将军共赐一百贯各省诸道奏事官共赐一百贯委度支每节前五日准此数支付仍从本年九月九日起给永为定制十四年正月勅比来朝官或有诸处过从金吾卫奏自今已后更不须闻奏元和二年十二月宰臣奉宣如闻百官士庶等亲友追游公私宴㑹乃昼日出城饯送每虑奏报人未舒自今已后各畅所懐务从欢泰天祐二年三月勅命宰臣文武百寮自今月二日后至十六日令取便选胜追逰节日显庆二年四月十九日诏曰比至五月五日及寒食等诸节日并有欢庆事诸王妃公主及诸亲等营造衣物雕镂鸡子以进贞观中已有约束自今已后并宜停断龙朔元年五月五日上谓侍臣曰五月五日元为何事许敬宗对曰续齐谐记云屈原以五月五日投汨罗而死楚人哀之每至此日以竹筒贮米投水祭之汉建武中长沙欧囬白日忽见一士人自称楚三闾大夫谓欧囬曰常所遗多为蛟龙所窃今若允惠可以栋树叶塞筒并五采丝缚之则不敢食矣今俗人五月五日作粽并带五采丝及栋叶皆汨罗遗风上曰我见一记有云五色丝可以续命刀子可以辟兵此言未知真虚然亦俗行其事今之所赐住者使续命行者使辟兵也神龙三年四月二十七日制自今应是诸节日及生日并不得辄有进奉又所在五月五日非大功已上亲不得辄相赠遗景云二年十一月勅太子及诸王公主诸节贺遗并宜禁断惟降诞日及五月五日任其逰奉仍不得广有营造但进衣裳而已诸亲及百官一切不得进开元十七年八月五日左丞相源干曜右丞相张説等上表请以是日为千秋节着之甲令布于天下咸令休假羣王当以是日进万夀酒王公戚里进金镜缓带士庶以结丝承露囊更相问遗村社作夀酒乐名赛白帝报诸神制曰可至天宝二载八月一日刑部尚书兼京兆尹萧昊及百寮请改千秋节为天长节制曰可至宝应元年八月三日勅八月五日本是千秋节改为天长节其休假三日宜停前后各一日二十五年六月勅五月五日细碎杂物五色丝算并宜禁断二十六年正月勅比来流俗之间每至寒食日皆以鸡鵞鸭等更相饷遗既顺时令固不合禁然诸色雕镂及造假花果及楼阁之类并宜禁断天宝十年三月二十六日勅礼标纳火之禁语有钻燧之文所以燮理寒燠节宣气候自今以后寒食并禁火三日干元元年九月三日上降诞日宜为天平地成节休假三日至寳应元年九月一日其休假三日宜停前后各一日永泰元年太常博士独孤及上表曰臣闻天有春夏秋冬之气时也时有分至启闭之候节也至若寒食上已端午重阳或以因人崇尚亦播风俗况厯运光启圣人降生固宜纪载诞之辰与八节同号故𤣥宗生自命曰天平地成并以饮食宴乐布庆万方使赐及同轨风流后代陛下纂祖宗之纯懿与天地同徳礼乐必循宪章咸备而诞圣日未有嘉名伏愿以十月十二日为天兴节王公士庶上夀作乐并如开元干元故事表奏不报建中元年四月癸卯上诞之日也初代宗时每嵗端午及降诞日四方贡献者数千悉入内库及是上以为非㫖不纳贞元四年九月重阳节赐宰臣百寮宴于曲江亭帝赋诗钖之云早衣对庭燎躬化勤意诚时此万几暇适与佳节并曲池洁寒流芳菊舒金英干坤爽气澄䑓殿秋光清朝野庆年丰髙㑹多欢声永懐无荒诫良士同斯情仍勅中书门下简定有文辞士应制同用清字上自考其诗以刘太真李纾等四人为上等鲍防于邵等四人为次张䝉殷亮等二十三人为下李晟马燧李泌三宰相诗不加考第五年正月十一日勅四序嘉辰厯代增置汉宗上已晋纪重阳或説攘除维因旧俗与衆宴乐诚洽当时朕以春方发生候维仲月勾萌毕达天地同和俾其昭蘓宜均畅茂自今已后以二月一日为中和节内外官司并休假一日先勅百寮以三令节集㑹今宜吉制嘉节以徴之更晦日于往月之终揆明辰于来月之始请令文武百寮以是日进农书司农献穜稑之种王公戚里上春服士庶以物相遗村社作中和酒祭勾芒神聚㑹宴乐名为飨勾芒祈年谷仍望各下州府所在颁行六年二月百官以中和节宴于曲江亭上赋诗以钖之其年以中和节始令百官进太后所撰兆人本业记三卷司农献黍粟种各一升八年正月诏在京宗室每年三节宜集百官列宴㑹若大选集赐钱一百千非大选集钱三分减一又诏三节宴集先已赐诸卫将军钱其率已下可赐钱百千九年二月中书门下奏状以中和节初赐宴钱给百官宰臣已下于曲江合宴供办为府县之弊请分给是钱令诸司各㑹于佗所从之自是三节宴悉分矣十二年二月以寒食节御麟徳殿内宴于宰臣位后施画屏风图汉名臣仍纪其嘉言美行题之于下其年四月庚午上降诞之日近嵗常以此时㑹沙门道士于麟徳殿讲论至是命召儒官讲论三敎十四年三月上已日赐宰臣百官宴于曲江亭时徐州节度使张建封来朝上宠遇之特令与宰相同榻而食十五年九月诏自今已后二月一日九月九日每节前放开屠一日永贞元年十二月太常奏太上皇正月十二日降诞并请休假一日从之元和二年正月诏停中和重阳二节赐宴其上已日仍旧其年二月御史大夫李元素太常卿髙郢等上言𤣥宗肃宗降诞日据太常博士王泾奏按礼经及厯代典故并无降诞日为节假之说惟国朝开元十七年左丞相源干曜以八月五日是𤣥宗降诞之辰请以此日为千秋节休假一日羣臣因献甘露万嵗酎酒士庶村社宴乐由是天下以为常干元元年太子太师韦见素以九月三日肃宗降诞之辰又请以此日为天平地成节休假一日自后代宗徳宗顺宗即位虽未别置节日每至降诞日天下亦皆休假臣以为干曜见素等所奏以为节假者盖当时臣子之心喜君父圣夀无疆以为荣庆今园陵既修升祔将毕谨寻礼意不合更存休假之名请付尚书省集百官与学官㕘议勅宜依者臣等闻君子之名之必可言言之必可行故可言不可行君子不言伏以𤣥宗肃宗代宗徳宗顺宗五圣威灵在天已乆而当时庆诞犹存正可言不可行之礼请依王泾奏议并停制可四年闰三月勅其诸道进献除降诞端午冬至元正任以土贡修其庆贺其余杂进除二日条所供外一切勒停如违越者所进物送纳左藏库仍委御史台具名闻奏七年二月癸卯降诞节宰臣旧例进衣一副惟李吉甫方固恩泽别进马二匹赐通天犀带以答之九年十月勅停腊日京兆府飨狐兔进献十五年七月勅今月六日是朕降诞之辰奉迎皇太后宫中上夀其日并赐于光顺门内殿与百官相见永为常式后竟以礼无所据罢之长庆元年七月六日勅自降诞之辰百官于紫宸殿称贺毕诣昭徳门外命妇光顺门并进名奉贺皇太后縁去年降诞称贺百官与命妇同集光顺门羣情以为非便故改其仪二年九月勅蕃客等使皆逺申朝聘节遇重阳宜共赐钱二百贯文以充宴赏仍给太常音乐其年九月尚书左丞兼集贤学士韦绶因奏重阳日百官有曲江宴时请以修撰校理等自为一㑹从之仍别赐宴钱三年三月勅内侍省每年上已重阳日如有百官宴㑹者宜每节赐钱五百十贯文令度支支给其年四月中书门下奏皇帝降诞日准故事休假一日从之其年五月诏停诸亲端午恭贺太和五年勅端午节辰方镇例有进奉其杂綵匹段许进生白绫绢七年十月中书门下奏请以十月十日为庆成节着于甲令是日上于宫中奉迎皇太后与昆弟诸王宴乐羣臣诣延英门奉觞上千万夀天下州府并置宴一日从之开成元年二月京兆尹归融奏甫近上已凖故事曲江赐宴今縁两公主出降府司供帐事殷望请改日上曰去年重阳取九月十九日未失重阳之义今宜取十三赐宴二年九月勅庆成节朕之生辰不欲屠宰宴㑹蔬食任陈脯醢仍为永制其年九月勅庆成节宜令京兆府凖上已重阳例于曲江㑹文武百官其延英奉觞宜停三年十月京兆府奏庆成节及上已重阳百官于曲江亭子宴㑹泛觞船只诸以旧船上杖木为舫子过㑹拆收遇节即用者勅其上已节置庆成节及重阳节停五年四月中书门下奏请以六月一日为庆诞节休假三日着于令式其天下州府每年常设降诞斋行香后便令以素食宴乐惟许饮酒及用脯醢等京城内宰臣与百官就请大寺共设僧一千人斋仍望田里借敎坊乐官充行香庆赞各移木厨兼下令京兆府别置歌舞依奏㑹昌元年二月勅我圣祖降诞昌辰宜改为降圣节休假一日其年六月中书门下奏庆阳节凖勅其日设斋钱臣等请以百官共率料钱三百贯文充从之二年五月勅今年庆阳节宜凖例中书门下等并于慈恩寺设斋行香后以素食合宴仍别赐钱三百贯文委度支给付令京兆府量事陈设不用追集坊市歌舞六年六月中书门下奏请以降诞日为寿昌节天下州府并置宴一日以为庆乐前后休假三日永着令式从之龙纪元年二月中书门下奏请今月二十二日降圣日为嘉㑹节天祐元年八月中书门下奏皇帝降诞日请为干和节从之唐㑹要卷二十九唐会要卷三十钦定四库全书唐㑹要卷三十宋王溥撰大内武徳元年五月二十一日改隋大兴殿为太极殿改隋昭阳门为顺天门至神龙元年二月改为承天门景云元年十月二十一日以京大内为太极宫𢎞义宫武徳五年七月五日营𢎞义宫至九年七月髙祖以𢎞义宫有山林胜景雅好之至贞观三年四月乃徙居之改为大安宫六月二十三日太宗正位于太极殿监察御史马周上疏曰臣伏见大安宫在城之西其墻宇门阙之制方之紫极尚为卑小臣伏以皇太子之宅犹处城中大安乃至尊所居更在城外虽太上皇游心道素志存清俭陛下重违慈㫖爱惜人力蕃夷朝见及四方观者有不足瞻仰焉臣愿营筑雉堞修起门楼务从髙敞以称万方之望则大孝昭乎天下矣通义宫武徳六年四月二十四日幸龙潜旧宅改为通义宫于是置酒髙㑹诏曰爰择良辰言遵邑里礼同过沛事等归谯故老咸臻旅姻斯㑹肃恭荐享感庆兼集焉其年十二月九日勅以奉义监为跃龙宫庆善宫武徳元年十月十八日以武功旧宅为武功宫至六年十二月九日改武功宫为庆善宫至贞观六年九月二十九日太宗幸庆善宫赋诗其年諌议大夫苏世长侍宴于披香殿酒酣奏曰此殿隋炀帝所作邪何雕丽之若此髙祖谓曰卿好谏似直其心实诈岂不知此殿是我所造何须设诡而疑炀帝乎世长曰臣实不知若陛下作此诚非所宜臣昔在武功幸常陪侍见陛下宅宇才蔽风霜当此时焉肯为是今初有天下而于隋宫之内又加雕饰欲拨其乱宁可得乎太和宫武徳八年四月二十一日造太和宫于终南山贞观十年废至二十一年四月九日上不豫公卿上言请修废太和宫厥地清凉可以清暑臣等请彻俸禄率子弟微加功力不日而就手诏曰比者风虚颇积为弊至深况复炎景蒸时温风播节沈疴属此理所不堪乆欲追凉恐成劳扰今卿等有请即相机行于是遣将作大匠阎立徳就顺阳王第取材瓦以建之包山为苑自栽木至于设幄九日而毕功因改为翠微宫正门北开谓之云霞门视朝殿名翠㣲殿寝名含风殿并为皇太子搆别宫正门西开名金华门殿名安喜殿洛阳宫武徳四年十二月七日使行台仆射屈突通焚朝元殿应天门紫㣲观以其太奢至贞观三年太宗修洛阳宫民部尚书戴胄谏曰关中河外尽置军团富室强丁并从戎旅重以九成作役余丁向尽去京二千里内先配司农将作假有遗余势何足纪乱离甫尔户口单弱一人就役举家便废入军者督其戎仗从役者责其糇粮尽室经营多不能济以臣愚虑恐致怨嗟今丁役既尽赋调不减费用不止帑藏空虚且洛阳宫殿足蔽风雨数年功毕亦谓非晚若顿修营恐伤劳扰上嘉之因谓侍臣曰戴胄于我无骨肉之亲但以忠直励行情深体国事有机要无不上闻至七年六月二十二日发卒又修洛阳宫给事中张𤣥素谏曰陛下承百王之末属彫敝之余必欲节以礼制陛下宜以身为先东都未幸而即令补葺岂民人之所望也陛下初平东都之始层楼广殿皆令撤毁天下翕然同心欣仰岂有初则恶其侈靡今乃袭其雕丽臣每承徳音未即巡幸此则事不急之务成虚费之劳国无兼年之积何用两都之好臣闻阿房成秦人散章华就楚衆离又干阳毕功隋人解体以陛下今时功力何如隋日役疮痍之人袭亡隋之弊深恐近于炀帝时矣愿陛下思之无为由余所笑则天下幸甚上大悦谓房𤣥龄曰本修洛阳意在便于百姓今𤣥素上表实亦可依必事理须行露坐亦得何苦缮修宜即停之显庆元年勅司农少卿田仁佐因旧余材修干元殿髙一百二十尺东西三百四十五尺南北一百七十六尺至麟徳二年三月十二日所司奏干元殿成其应天门先亦焚之及至造成号为干天门垂拱四年二月十日拆干天殿于其地造明堂至开元二十一年九月十日于明堂旧址造干天殿上元二年髙宗将还西京乃谓司农少卿韦𢎞机曰两都是朕东西之宅也见在宫馆隋代所造岁序既淹渐将頺顿欲修殊费材力为之奈何𢎞机奏曰臣曹司旧式差丁採木皆有雇直今户奴採斫足支十年所纳丁庸及蒲荷之直在库见贮四十万贯用之市材造瓦不劳百姓三载必成矣上大悦乃召𢎞机摄东都将少府两司使事渐营之于是𢎞机始造宿宇髙山等宫其后上逰于洛之水北乘髙临下有登眺之美乃勅𢎞机造一髙馆及成临幸复令列岸修廊连亘一里又于涧曲疏建隂殿至仪凤四年车驾入洛乃移御之尚书左仆射刘仁轨谓侍御史狄仁杰曰古之陂池台榭皆在深宫里城之内不欲外人见之恐伤百姓之心也𢎞机之作列岸修廊在于宫城之外万方朝谒无不覩之此岂致君尧舜之意哉𢎞机闻之曰天下百司各奉其职辅弼之臣则思献替之事府藏之臣行诏守官而已吾不敢越分也大明宫贞观八年十月营永安宫至九年正月改名大明宫以备太上皇清燕公卿百僚争以私财助役至龙朔二年髙宗染风痺以宫内湫湿乃修旧大明宫改名蓬莱宫北据髙原南望爽垲六月七日制蓬莱宫诸门殿亭等名至三年二月二日兖雍同岐豳华宁鄜坊泾原绛晋满庆等十五州率口钱修蓬莱宫二十五减京官一月俸助修蓬莱宫四月二十二日移仗就蓬莱宫亲作含元殿二十五日始御宸宫聴政百僚奉贺新宫成也东台侍郎张文瓘谏曰人力不可不惜百姓不可不养养之逸则富以康使之劳则怨以叛秦皇汉武广事四夷多造宫室致使土崩瓦解户口减半臣闻制治于未乱保邦于未危人罔常怀怀于有仁陛下不制之于未乱之前安能救于既危之后百姓不堪其弊必致祸难殷鉴不逺近在隋朝臣愿稍安抚之无使生怨上深纳其言永隆二年正月十日王公已下以太子初立献食勅于宣政殿㑹百官及命妇太常博士袁利贞上疏曰伏以恩㫖于宣政殿上兼设命妇坐位奏九部伎及散乐并从宣政门入臣以为前殿正寝非命妇宴㑹之处象阙路门非倡优进御之所望请命妇㑹于别殿九部伎从东门入散乐一色伏望停省若于三殿别所自可备极恩私上从之改向麟徳殿至开元十六年五月六日唐昌公主出降有司进仪注于紫宸殿行五礼右补阙施敬本左拾遗张烜右拾遗李锐等连名上疏曰窃以紫宸殿者汉之前殿周之路寝陛下所负黼扆正黄屋飨万国朝诸侯人臣致敬之所犹𤣥极可见不可得而升也昔周女出降于齐而以鲁侯为主但有外馆之法而无路寝之事今欲紫宸殿㑹礼即当臣下摄行马入庭醴升于牖主人授币逡巡紫座之间宾使就筵登降赤墀之地又据主人辞称我子有事至于寡人之室言词僭越事理乖张既黩威灵深亏典制其问名纳采等并请权于别所上纳其言移于光顺门外设次行礼咸享元年三月四日改蓬莱宫为含元殿长安元年十一月又改为大明宫十二月一日改含元殿为大明殿神龙元年二月复改为含元殿上元二年七月延英殿当御坐生玉芝一茎三花亲制玉灵芝诗三章章八句曰玉殿肃肃灵芝煌煌重英发秀连叶分房宗庙之福垂其耿光元气产芝明神合徳紫微间彩白蕣呈色载启瑞图庶符皇极天心有眷王道惟直幸生芳本当我宸旒効此灵质宝玉献猷神惟不爱道亦无求端拱思维永荷天休建中元年九月将作监言请修内廊是嵗孟冬为魁罡不利修作太史请卜佗时上曰启塞从时诡妄之书勿信乃命修之贞元三年十二月初作𤣥英门观于大明宫北垣玉华宫贞观二十一年七月十三日剏造玉华宫于坊州宜君县之凤凰谷正门曰南风门殿名玉华殿皇太子所居南风门东正门曰嘉礼门殿名辉和殿正殿瓦覆余皆葺之以茅意在清洁务从俭约至永徽二年九月三日废玉华宫以为佛寺苑内旧是百姓田并还本主至二十二年四月二十四日太宗以新造离宫务从卑俭终费人力谓侍臣曰唐尧茅茨不剪以为俭徳不知尧之时无瓦不得不以茅茨则于无瓦之晨为茅茨者未为俭徳不剪之言盖书史粉饰之耳朕今构采椽于椒风之日立茅茨于有瓦之时将为节俭自当不谢古者但宫室之广人役之劳朕以此再思不能无愧其月徐充容上表曰妾闻为政之本贵在无为窃见土木之工不可兼遂北阙初建南营翠微曾未逾时玉华复兴因山借水非无架筑之劳损之又损颇有工力之费纵以茅茨示约犹兴木石疲民假使和雇取人不无烦扰之弊是以卑宫菲食圣王之所安金屋瑶台骄主之为丽故有道之君以逸逸人无道之君以乐乐身愿陛下使之以时则力不竭矣用而息之则人斯悦矣二十二年四月太宗御制玉华宫铭诏令皇太子已下并和九成宫永徽二年九月八日改九成宫为万年宫至干封二年二月十日改为九成宫三年四月将作大匠阎立徳造新殿成移御之日谓侍臣曰朕性不宜热所司频奏请造此殿既作之后深惧人劳今既暑热朕在屋下尚有流汗匠工暴露事亦可愍所以不令精妙意者祇避炎暑耳长孙无忌曰圣心每以恤民为念天徳如此臣等不胜幸甚五年三月幸万年宫上谓太尉无忌曰此宫非直凉冷宜人且去京不逺殿虽已十年屋宇无多损坏昨者不易一椽一瓦便已可安不知公等得曹司廨署周足否乃亲制万年宫铭并序七百余字羣臣请刋石建于永光门诏从之奉天宫永淳元年七月造奉天宫于嵩阳仍置嵩阳县监察御史李善感谏曰自古帝王莫不以登封为事天皇以封泰山告太平致羣瑞则与三皇五帝比崇但数年百谷不稔百姓饿死道路相望兼四夷交侵日有徴发天王恭默思谴方便营造宫室劳役不已天下闻之莫不失望臣闻不矜细行终累大徳臣忝任御史是国家耳目窃以此为忧上虽优容之竟不纳𢎞道元年十二月遗诏废之文明元年二月改为嵩阳观三阳宫圣厯三年十一月二十八日造三阳宫于嵩阳县乆视元年七月三日左补阙张説以车驾在三阳宫不时还都上疏曰陛下出万乗幸离宫暑退凉归未降还㫖愚臣固陋非为长䇿请为陛下陈其不可三阳宫至洛城一百六十里有伊水之隔愕坂之峻过夏涉秋水潦方积道坏山险不通转运河广无梁咫尺千里扈从兵马日费资给连雨弥旬恐难周济陛下太仓武库并在都邑红粟利器蕴若邱山奈何去宗庙之上都安山谷之僻处是犹倒持剑㦸示人鐏柄夫祸变之生在人所忽故曰安心乐成无行所悔今国家北有强冦觑邉南有夷獠骚徼关西小旱耕稼是忧安东近平输漕方始臣愿陛下及时旋轸天下羣生莫不幸甚长安四年正月二十二日毁三阳宫取其材木造兴泰宫于夀安县之万安山左拾遗卢藏用上表谏曰臣愚虽不达时变窃读书见自古帝王之迹衆矣臣闻土阶三尺茅茨不剪采椽不斵者尧舜之徳也卑宫室菲饮食尽力乎沟洫者大禹之行也惜中人十家之产而罢露台之制者汉文之明也并能垂名无穷为帝皇之烈岂不克念狥物博施济衆以臻于仁恕哉今陛下崇䑓邃宇离宫别馆亦已多矣更穷人之力専事土木臣恐议者以陛下为不爱人务奉已也左右近臣多以顺意为忠朝廷具寮皆以犯颜为患至令陛下不知百姓失业百姓亦不知左右伤陛下之仁也小臣固陋不识忌讳敢冒死上闻乞下臣此章与执政者议其可否兴庆宫开元二年七月二十九日以兴庆里旧邸为兴庆宫初上在藩邸与宋王等同居于兴庆里时人号曰五王子宅至景龙末宅内有龙池涌出日以浸广望气者云有天子气中宗数行其地命泛舟以驰象蹈气以厌之至是为宫焉后于西南置楼西面题曰花蕚相辉之楼南面曰勤政务本之楼至二十五年𤣥宗谓诸王曰我自奉先帝宫室不敢有加时时补葺已愧于劳人矣惟兴庆创制乃朝廷百辟卿士以吾旧邸因欲修建不免羣卿考室之词以俟庶民子来之请亦所以表休徴之地新作南楼本欲察甿俗採风謡以防壅塞是亦我辟四门达四聪之意时有作乐宴慰不徒然也又因大哥让朱邸以成花蕚相辉之美厯观自古圣帝明王有所兴作欲以助敎化也我所冀者式崇敦睦渐渍薄俗令其知信厚尔至十六年正月三日始移仗于兴庆宫聴政二十年六月广花蕚楼筑夹城至芙蓉园十二月三日毁东市东北角道政坊西北角以广花蕚楼前天宝十载四月二十一日兴庆宫造交泰殿成元和十四年三月诏左右军容各以官健二千人修勤政楼太和三年十月勅修南内天同殿十三间及勤政楼明光楼大中五年诏修明义楼华清宫开元十一年十月五日置温泉宫于骊山至天宝六载十月三日改温泉宫为华清宫至天寳九载九月幸温泉宫改骊山为㑹昌山至十载又改为昭应山仍于秦坑儒之处立祠以祀遭难诸儒天宝元年十月造长生殿名为集灵台以祀神六载十二月发冯翊华隂等郡丁夫筑㑹昌罗城于汤所置百司七载十二月二日𤣥元皇帝降于朝元合改为降圣合八载四月新作观风楼诸宫武徳七年五月十七日造仁智宫于宜州宜君县贞观二年八月上每日视政西宫公卿奏以宫中卑湿请立一合上曰若遂来请縻费良多昔汉文帝将起露䑓而惜中人十家之产朕徳不逮乎汉帝而所费过之岂为人父母之道哉竟不许十一年正月十四日新作飞仙宫七月二十日废明徳宫及飞仙宫之园囿以分给遭水之家十七年八月五日营襄城宫初太宗将幸洛阳遣将作大匠阎立徳访可清暑之地以建离宫遂于汝州西山前临汝水旁通广城择以置宫焉役功一百九十万杂费称是至十五年三月七日幸襄城宫及至暑热甚又多毒虺太宗大怒九日免立徳官而罢其宫分赐百姓显庆五年四月八日于东都苑内造八关凉宫五月二十二日改为合璧宫仪凤三年正月七日于蓝田县新作凉宫宜名万全宫至𢎞道元年十二月七日遗诏废之四年五月十九日造紫桂宫于渑池县西至永淳元年四月十三日改芳桂宫𢎞道元年遗诏废之长安二年六月于雍州永安县置凉宫以永安为名仍令特进武三思充使营造景龙三年十月勅宫城皇门京城门禁苑门左右内外各给交鱼符一合巡鱼符一合左厢给开门鱼一合右厢给闭门鱼一合皆左符付监门掌交番巡察每夜并非时开闭则用之开元十一年正月十四日改潞州旧宅为飞龙宫杂记武徳三年七月八日勅隋代离宫别馆逰憇所并废九年六月改东宫𢎞礼嘉福等门为重光宣明门长安二年正月十七日太子左庶子王方庆上言请凖旧制改东宫殿及各门与皇太子名同者上疏曰谨按史籍所载人臣与人主言凡上表未有称皇太子名者当为太子皇储其名尊重不敢斥所以不言西晋仆射山涛启事称皇太子而不言名涛中朝名士必详典籍故不称名应有凭凖朝官尚犹如此宫臣讳则不疑今东宫殿及门名皆有触犯事合论启逥避甚难孝敬皇帝为太子时改𢎞敎门为崇敎门沛王为皇太子时改崇贤馆为崇文馆皆避名讳以尊礼典此则成例足为轨模上从之神龙元年十一月二十五日有司奏以宫殿名与沛王讳同者悉改焉遂改昭庆殿章徳殿昭贤侯庙三年八月二十一日改𤣥武门为神武制胜楼开元二十六年正月六日修望春宫至十月两京路行宫各进造殿宇及屋千间贞元三年三月三日造㑹庆亭于麟徳殿前四年十月二十五日户部侍郎班𢎞奉勅修延喜楼筑夹城五年正月十九日𢎞又修𤣥武楼十二年八月六日户部尚书裴延龄奉勅修望仙楼至十三日令又筑望仙楼东夹城其年十二月度支郎中兼御史中丞副知度支蘓弁奉勅改造三殿前㑹庆亭十二年九月上谓户部侍郎判度支裴延龄曰朕以浴堂院殿一所损坏欲换之而未能裴延龄曰陛下自有本分钱物用之不竭上惊曰本分钱物何也对曰凖礼经天下赋税三分一分充干豆一分充宾客一分充君之庖厨干豆者供宗庙也亦不用分财赋至于诸国蕃客及逥纥马价皆极简俭庖厨之余其数尚多陛下本分也用修十数殿亦不合疑何况一堂邪上颔之而已又奏近于同州检得一谷材木数可千条皆长七八十尺上曰人闻天宝中附近木长五六十尺者尚无今何近处忽有此木延龄曰生自关辅盖为圣时岂前时合得有也其姦佞如此元和二年六月诏左神䇿军新筑夹城置𤣥化门晨辉楼三年十月勅修南内宫墻舍共一千六百间五年十一月上谓宰臣曰朕以禁中书殿岁乆倾危欲渐修葺縁国用未足每务简俭至于车服食饮亦畏奢侈不知竟可营造否权徳舆对曰仲尼谓大禹卑宫室菲饮食恶衣服为无间汉文帝欲起露䑓以百金中人十家之产吾奉先帝宫室常恐羞之何以台为遂止是以文帝之代四海富庶俗知礼让今陛下至诚恭俭有过前王当为天下幸甚六年四月诏毁兴安门南行亭十二年四月诏右神䇿军以衆二千筑夹城自云昭门过芳林门西至修徳里以通于兴福佛寺其年五月新造蓬莱池周廊四百间十三年四月诏六军使创修麟徳殿之右廊是月后龙首池起承晖殿雕饰绮焕徙植佛寺之花木充焉十五年二月诏于西廊内开便门以通宰臣自阁中赴延英路其年七月新作永安殿及寳庆殿修日华门通干门并朝堂廊舍八月发神策六军二千人浚鱼藻池其年十月发右神䇿兵各千人于门下省东少阳院前筑墙及造楼观长庆元年五月禁中造百尺楼时帑藏未实内外多事土木之工屡兴物议喧然寳厯元年五月神策军于苑内古长安城中修汉未央宫掘地获白玉一长六尺其年九月勅长春宫庄宅宜令内庄宅使营太和元年四月诏毁昇阳殿东放鸭亭望仙门侧㸔楼十间并敬宗所造也二十八年勅修安福殿及南院屋宇一百八十八间又修两仪殿及甘露殿共一百七十二间九年七月勅造紫云楼于芙蓉北垣其年九月内出新造紫云楼彩霞亭额左军中尉仇士良以鼓吹迎于银台门时上好诗每吟杜甫曲江行云江头宫殿鎻千门细柳新蒲为谁緑乃知天寳已前曲江四面皆有行宫台殿思复昇平故事故为楼殿壮之㑹昌元年三月勅造灵符应圣院五年正月造仙台其年六月修望仙楼及廊舎共五百三十九间大中元年二月勅修百福殿院八十间其年七月勅观政楼号雍和殿别造屋宇廊舍七百间二年正月勅修右银䑓门屋宇及南面城墙至献武楼天祐二年四月勅自今年五月一日后常朝出入取东上合门或遇奉慰即开西上合门永为定制其年五月四日勅改东都延喜门为宣仁门重明门为兴敎门长乐门为光政门光范门为应天门干化门为干元门宣政门为敷政门崇政门为观政门日华门为左延福门万夀门为万春门积庆门为兴善门平章门为膺福门金法门为延义门金鸾门为千秋门延和门为章善门以保宁殿为文思殿其见在门名与京门同名并宜复洛阳旧门名唐㑹要卷三十唐会要卷三十一钦定四库全书唐㑹要卷三十一宋王溥撰裘冕旧制天子之服则有大裘冕衮冕鷩冕毳冕黼冕𤣥冕通天冠武弁爵弁黑介帻白纱帽平帻翼善冠之服皇后之服则有祎衣鞠衣钿钗礼衣之制太子之服则有衮冕具服逺逰冠公服逺逰冠乌纱帽弁服平巾帻进徳冠之服凡王公第一品服衮冕二品服鷩冕三品服毳冕四品服黼冕五品服𤣥冕六品至九品服爵弁武徳四年七月定制凡衣服之令天子之服有二等大裘冕衮冕鷩冕毳冕黼冕𤣥冕通天冠武弁黑介帻白纱帽平巾帻白帢是也显庆元年九月十九日修礼官臣无忌志宁敬宗等言凖武徳初撰衣服令乗舆祀天地服大裘冕无旒臣勘前件令是武徳初撰虽凭周礼理极未安谨按郊特牲云周之始郊日以至被衮以象天戴冕璪十有二旒则天数也而此二礼俱説周郊衮与大裘事乃有异按月令孟冬天子始裘用以御寒理非当暑若启蛰祈谷冬至报天行事服裘义归通允至于孟夏迎气龙见而雩炎炽方隆如何服之谨寻厯代惟服衮章与郊特牲义㫖相协周迁舆服志云汉明帝永平二年诏採周官礼记始制祀天地服惟天子备十二章沈约宋书志云魏晋郊天亦皆服衮宋魏周齐隋礼令祭服悉同斯则百王通典炎凉无妨复与礼经事无乖舛今请宪章故实郊祭天地皆服衮冕其大裘请停仍改礼令又检新礼皇帝祭社稷绣冕四旒衣三章祭日月服𤣥冕三旒衣无章谨按令文是四品五品之服也三公亚献皆服衮衣孤卿助祭服毳及鷩斯乃乗舆章数同于大夫君少臣多殊为不可据周礼云祀昊天上帝则服大裘而冕五帝亦如之享先王则衮冕享先公则鷩冕祀四望山川则毳冕祭社稷五祀则絺冕祀诸小祀则𤣥冕又云公侯伯子男孤卿大夫之服衮冕已下皆如王之服所以三礼义宗遂有二释一云公卿大夫助祭之日所服之服降王一等又云天下礼惟从俗则命为制令诏曰乃秦皇之故事犹可以适于今矣若夫义取随时则出称警入称跸乃汉朝之旧仪犹可以行于后矣亦何取变周公之轨物改宣尼之法度者哉由是竟寝知机所请开元十一年冬将有事于南郊中书令张説奏称凖令皇帝祭昊天上帝服大裘而冕事出周礼取其质也永徽二年髙宗享南郊用之显庆元年修礼改用衮冕事出郊特牲取其文也自则天已来用之若遵古制则用大裘若便于时则衮冕为美令所司造二冕呈进上以大裘朴略冕又无旒既不可通用于寒暑乃废而不用之自是元正朝㑹用衮冕及通天冠大祭祀依郊特牲亦用衮冕自余诸服虽着在令文竟不施用二十六年肃宗为皇太子受册太常所撰仪注有服绛纱衮之文太子以为与大皇帝所称同上表辞不敢当请有司以易之上令百官详议尚书左丞相裴耀卿太子太师萧嵩等奏曰谨按衣服令皇太子具服有逺逰冠三梁加金附蝉九首施珠翠黑介帻缨緌犀簮导绛纱衮白纱中单皂领褾白裙襦方心曲领绛纱蔽膝草带剑佩绶等谒庙还宫元日冬至朔日入朝释奠则服之其绛纱衮则是冠衣之内一物之数与裙襦剑佩等无别至于贵贱之差尊卑之异则冠为首饰名制有殊并珠旒及裳綵章之数多少有别自外不可事事差异亦有上下通服名制是同礼重则具服礼轻则从省今以至敬之情有所不敢衣服不可减省称谓须更变名望所撰仪注不以绛纱衮为称但称为具服则尊卑有差谦光成徳议奏上手勅改为朱明服下所司行用焉章服品第旧仪有服亦名具服一品已下五品已上陪祭朝享拜表大事则服之六品已下惟无剑珮绶又有公服亦名从省服一品已下五品已上朔望朝谒及见东宫则服之六品已下分鞶囊双珮又九品已上朔望朝㕘者十月一日已后二月三十日已前并服袴褶五品已上着珂伞贞观四年八月十四日诏曰冠冕制度已备令文寻常服饰未为差等宜令三品已上服紫四品五品已下服绯六品七品以緑八品九品以青妇人从夫之色仍通服黄至五年七月十一日勅七品已上服龟甲双巨十花绫其色緑九品已上服丝布及杂小绫其色青至龙朔二年九月二十三日孙茂道奏凖旧令六品七品着緑八品九品着青深青乱紫非卑品所服望请六品七品着緑八品九品着碧朝㕘之处并依此服又朝㕘听服黄从之咸亨五年五月十日勅如闻在外官人百姓有不依令式遂于袍衫之内着朱紫青緑等色短衫袄子或于闾野公然露服贵贱莫辨有蠧彛伦自今已后衣服下上各依品秩上不得通下下不得僭上仍令所司严加禁断上元元年八月二十一日勅一品已下文武并带手巾算袋刀子磨石其武官欲带手巾算袋者亦聴文武三品已上服紫金玉带十三銙四品服深绯金带十一銙五品服浅绯金带十銙六品服深緑七品服浅緑并银带九銙八品服緑九品服深青并鍮石带八銙庶人服黄铜铁带六銙前令九品已上朝㕘及视事聴服黄以洛阳县尉栁延服黄夜行为部人所殴上闻之以章服紊乱故以此诏申明之朝㕘行列一切不得着黄也仪凤元年九月五日诏八品已下旧服青者并改为碧神龙二年九月二十七日勅停京官六品已下着绯袴褶令各依本品为定景云二年四月二十四日勅文令内外官依上元元年勅文武官咸带䩞鞢七事其腰带一品至五品并用金六品至七品并用银八品九品并用鍮石开元二年七月二十四日勅百官所带算袋等每朔望㕘日着外官衙日着余日停其年七月二十五日勅珠玉锦绣既令禁断凖式三品已上饰以玉四品已上饰以金五品已上饰以银者宜于腰带及马镫酒林杓依式自外悉断十九年六月勅应诸服袴褶者五品已上通用䌷绫及罗六品已下小绫除幞头外不得服罗縠及着独窠绣绫妇人服饰各依夫子五等以上诸亲妇女及五品已上母妻通服紫九品已上母妻通服朱五品已上母妻依腰襻领縁聴用锦绣流外及庶人不得着䌷绫罗縠五色线靴履其裥色衣不过十二破浑色衣不过六破帽子皆大露面不得有掩蔽正朝㑹及大礼陈设事縁供奉官摄官者并宜摄官服之元和十二年六月九日太子少师郑余庆奏内外官合服朝服入祭服者其中五品多有疑误宜与酌定请自今后其职事官是五品者虽带六品已下散官即有剑珮绶其六品已下职事官纵有五品已下散官并不得服剑珮绶龙纪元年十一月将有事圜丘上宿斋于武徳殿宰臣百寮朝服于位时有中尉杨复恭及两枢密皆朝服侍上太常博士钱翊李绰等奏曰今皇帝赴斋内臣朝服窃详国朝故事及近代礼令并无内官朝服助祭之文若须要冠服请据所兼正官随资品依令式服本官之服从之内外官章服附旧制凡授都督刺史皆未及五品者并聴着绯珮鱼离任则停之若在军赏绯紫鱼袋者在军则服之不在军不在服限若经叙録不合得者在军亦停之开元三年四月勅宰臣自朝廷出镇请朝官自侍御史已上者即许兼受章服便为乆例其年八月诏驸马都尉从五品阶自今已后宜凖令式仍借紫金鱼袋四年二月二十三日诏彰施服色分别贵贱茍容僭滥有乖仪式如闻内外官絶无官者诈着緑不以为事又军将在阵赏借绯紫本是从戎装銙之服一得之后遂别造长袍递相倣傚又入蕃使别勅借绯紫者使囬合停自今已后衙内宜専定殿中侍御史纠察八年二月二十日勅都督刺史品卑者借绯及鱼袋永为常式二十五年五月三日勅绯紫之服班命所崇以赏有功不可僭滥如闻诸军赏借人数甚多曾无甄别是何道理自今已后除灼然有战功外余不得辄赏绯紫仍永为令式大中元年九月中书门下奏幕府迁授章服贞元初年之间凡使府奏职至侍御史皆兼省官仍受章服近日摄殿中及戎卒便请朱紫数事俱行其中自縁腰金皆非典故今请自侍御史待年月足后更奏始与省官至于朱紫许于本使府有事绩尤异者然后许奏请惟副使行军奏职特加先着緑便许绯余不在此限三年五月中书门下奏增秩赐金紫虽有故事如观察使奏刺史善状并须指事而言不得虚为文饰其诸道副使判官如事绩尤异然后许奏论惟副使行军先着緑便许赐绯其余不在此限者诸使奏请或资品尚浅即请章服或赐绯未几又请赐紫凖令入仕十六考职事官散官皆至五品始许着绯三十考职事官四品散官三品然后许衣紫除台省清要牧守常典自今已后请约官品为例判官上检校五品者虽欠阶考量许奏绯副使行军判官至侍御史已上者纵阶考未至亦许奏绯如已检校四品官兼中丞先赐绯经三周年已上者兼许奏紫其有职事尤异关钱谷者须指事上言监察已下量与减年限进改殿中已上然后可许赐章服公事寻常者不在奏限依奏杂録干封二年二月禁工商不得乗马神龙二年九月仪制令诸一品已下食器不得浑金玉六品已下不得用浑银太和元年五月勅衣服器用车乗第室侈俭之制近日颇差宜凖仪制令品秩勲劳仍约今时所宜撰等级送中书门下参酌闻奏三年九月勅两军诸司内官不得着纱縠绫罗等衣服六年六月制度勅条礼部式亲王及三品已上若二王后服色用紫饰以玉五品已上服色用朱饰以金七品已上服色用緑饰以银九品已上服色用青饰以鍮石应服緑及青人谓经职事官食禄者其用勲官及爵直司依出身品各仍聴珮刀砺纷帨流外官及庶人服色用黄饰以铜铁其诸朝祭宴㑹服饰各依所凖品又请一品二品许服玉及犀斑犀服青碧者许通服緑余依礼部式又应三省御史䑓两京诸司及诸道在城职常官等不许用本官本品例并不得服犀玉又车马不得饰以金银又袍袄衫等曳地不得长二寸已上衣袖不得广一尺三寸已上妇人制裙不得濶五幅已上裙条长曳地不得长三寸已上襦袖等不得广一尺五寸已上又六典及礼部式诸文武官赴朝诸府道从职事一品及府三品及散官二品三骑四品五品二骑六品已上一骑其散官及以理去官五品已上不得过四骑若京城之外不在此限今约秩职事官一品从七骑二品及中书门下三品五骑中书门下御史䑓五品尚书有四品三骑四品五品两骑鞍通用银装六品一骑通用鍮石装散官及以理去官者五品已上不得过一骑其若在京城外及勲绩显着职事繁重者不在此限七品已上非常㕘官并不得以马从未仕者聴乘蜀马鞍用乌漆装又请一品二品九骑三品七骑四品五骑五品两骑其京城内应职事繁重者不在此限六品以下非常㕘官不得马从其六品已下常参官及周亲未在仕者聴乗马余未仕者聴乗蜀马小马鞍用乌漆装其胥吏及杂色人不在此限其鞍辔装饰据所司条疏用银者四品已下并不得许用垂头押胯其用银及鍮石者并不得閙装其军容队件要资华饰不在此限余并请依所司条疏又制节度使凖仪令制诸军一品已下五品已上皆通用幰六品已下皆不得用幰者今非册拜及婚㑹并不得用幰又凖少府式公主出降犊车两乗一铜装又凖卤簿令外命妇一品厌翟车从车六乘二品三品白铜饰犊一乗从车四乗四品白铜饰犊车一乗从车两乗者今附前件令式参酌今时之宜且妇人本合乗车近来率用担子今请外命妇一品二品中书门下三品母妻金铜饰犊车担子舁不得过八人三品金铜饰犊车担子舁不得过六人四品五品通用白铜饰犊车担子舁不得过四人省吏及商贾妻并不得乗奚车及担子其老者聴苇軬车及兜笼舁不得过二人庶人凖此伏縁白铜先已禁断今请庶人合用白铜者通用鍮石其省吏及商贾妻女老病者聴乗座车及苇軬余并凖所司条疏勅旨并依奏又奏妇人髙髻险粧去眉开额以金银过为首饰并请禁断仍请勅依贞元旧制勅下后诸司及州府榜示限一月内改革及吴越之间织造髙头革履亦请切加禁絶任以彩帛缦成髙头及平头小花草履即任依旧余请凖所司条疏又奏凖营缮令三公已下舍屋不得施重栱藻井三品已上堂舍不得过五间七架厦两头门屋不得过五间五品已上堂舍不得过五间七架厦两头门屋不得过三间两架仍通作鸟头大门勲官各依本品六品七品已下堂舍不得过三间五架门屋不得过一间两架非常㕘官不得造抽心舍及施悬鱼对凤瓦兽乳梁装饰其祖父舍宅门廕子孙虽廕尽聴依仍旧居住其士庶王公第宅皆不得造楼阁临人家近者不守勅文因循制造自今后伏请禁断又庶人所造堂舍不得过三间四架门屋一间两架仍不得辄施装饰又凖律诸营造舍宅于令有违者杖一百虽㑹赦亦皆令改去之其物可卖者聴卖若经赦百日不改去及不卖者论如律又奏商人乘马前代所禁近日雕鞍银镫从以童骑最为僭越请一切禁断庶人凖此师僧道士除纲维及两阶大德余并不得乘马又诸部曲客女奴婢服麤䌷绢布色通用黄白饰以铜铁客女奴婢通服青碧聴用庶人兼许夹缬丈夫许通服黄白如属诸军诸使诸司及属诸道士依本色日流例其女人不得服红絮为裙及银泥罨画绣等余请依令式又制度内衣服车乘器用宫室等其请职掌官等并请约文武官例各委本道本军大使以职掌髙下约为等第比数闻奏又应诸色条疏请委御史台知弹御史两巡使东都留守京兆河南尹留䑓御史外州府长史凖条疏月日切加纠察如违没入所犯仍量加决责其常㕘官具名闻奏其在城诸使各委本司勾当不及者委台司觉察闻奏勅㫖理道所关制度最切其丧葬婚嫁吉凶礼物虽不在条件之内亦要所司凖令定式勾当仍加捉搦其禁军仗卫杂色及诸道节镇等使军装衣服即不在此限余并依奏其年七月度支户部盐铁三司奏凖今年六月勅令三司官典及诸色场库所由等其孔目勾捡勿覆支对勾押权遗㫖引进库官门官等请许服细葛布折造及无纹绫充衫及袍袄依前通服緑闇银蓝铁充腰带不得乘毛色大马鞍辔踏镫用鍮石其驱使官有正官及在城及诸色仓场官等请许服细葛布折造及庶人纹绫充衫袍依前服緑铁充腰带乘小马鞍辔衔镫用鍮石其驱使官未有正官及与行按令史等请许麤葛布及官绫等充衫袄亦请依前通服緑铜铁腰带乘蜀马其鞍用乌漆铁从人每司各许三人着緑布衫其不行按令史并书手服白仍并不许乗马及马从通引官许衣前麤紫絁及紫布充衫袍蓝铁腰带乗小马鞍用乌漆铁踏镫其行官门子等请许依前服紫麤布絁充衫袄蓝铁腰带仍不许乗马其骡纲车纲等縁常押驴骡于诸州府搬运及送逺军衣赐须应程期请许依前麤紫絁充袄蓝铁腰带乗驴骡出塞即请许乗粗牡马余并不得违元勅胥役及诸色人所由并请服白布衫及应向外监院职掌所由请勅下后约省使条疏递减一等处分除此外余并凖元勅处分依奏七年八月九日勅今年十月服冬裘后其衣服与马并宜凖太和六年六月十七日勅处分如固违制度九品已上量加黜责其布衣五年不得选举开成四年二月淮南观察使李徳裕奏臣管内妇人衣袖先濶四尺今令濶一尺五寸裙先曳地四尺五寸今令减三寸从之五年六月御史中丞黎植奏伏以朝官出使自合驿马不合更乘担子自此请不限髙卑不得辄乗担子如病即任所在陈牒仍申中书门下及御史䑓其担夫自出钱雇节度使有疾亦许乗担子不得便乗卧轝宰相三公师保尚书令正省仆射及致仕官疾病者许乗之余官并不得乗限其担子任依汉魏故事凖载步舆步之制不得更务华饰其三品已上官及刺史赴任有疾亦任所在陈牒许暂乘病瘥日停不得驿中停止人夫并须自雇又中书门下奏䑓司所奏条疏担子事更须商量其常㕘官或是诸司长史品秩髙者有疾及筋力緜怯不能控驭望许牒䑓暂乗担子患愈勒停其出使郎官中路遇疾令自雇夫者若所请稍逺计费极多制检身不合贷借轻赍则不济所要重费则不可支持如中路遇疾者所在飞牒申奏差替去以此商量庶为折衷余请依御史台所奏冠唐制亲王服逺逰三梁冠五品已上两梁冠九品已上一梁冠武官凡中书门下九品已上服武弁平巾帻御史服法冠武徳四年七月勅折上巾军旅所服即今幞头是也自后纱帽渐废贵贱用之故事全复皂而向后幙发俗谓之幞头周武建徳中裁为四脚其年十二月髙祖问祕书丞令狐徳棻曰丈夫冠妇人髻竞为髙大何也对曰在人之身冠髻为上所以古人方诸君上昔东晋之末君弱臣强江左之士莫不衣小而裳大及宋武正位之后君尊而臣卑俄亦变改此即近事之徴贞观八年五月七日太宗初复冠弁遂赐贵臣进徳冠因谓侍臣曰幞头起于周武帝盖取便于军容耳今四方无虞当偃武事此冠颇採古法兼类幞头乃宜常服至开元十七年废不行用开元十九年六月勅应五品已上行六法冠去琪珠二十五年工部太常寺衣冠祭服并帻诸司供奉官衣冠履舄等所司七年一替三年一给未满三年有损壊者并自修理干元元年十月一日知司天台事韩颕奏五品正奉勅创置其官职配五方上稽五纬臣请冠上加一星珠衣从本方正色每至正冬朔望㑹及诸大礼即服以朝见仍望永为恒式勅㫖依贞元七年十一月上问冠冕于宰臣时董晋对曰古之人服冠冕者动有珮玉之响以节步也故大禹恶衣服而致美乎绂冕上然之巾子武德初始用之初尚平头小様者天授二年则天内宴赐羣臣髙头巾子唿为武家诸王様景龙四年三月内宴赐宰臣已下内様巾子其様髙而踣皇帝在藩时所冠故时人号为英王踣様开元十九年十月赐供奉及诸司长官罗巾及官様圆头巾子永泰元年裴冕为左仆射自创巾号曰仆射様太和三年正月宣令诸司小儿勿许裹大巾子入内鱼袋永徽二年四月二十九日开府仪同三司及京官文武职事四品五品并给随身鱼袋五年八月十四日勅恩荣所加本縁品命带鱼之法事彰要重岂可生平在官用为褒饰才至亡没便即追收寻其始终情不可忍自今以后五品已上有薨亡者其随身鱼袋不须追收咸亨三年五月三日始令京官四品五品职事佩银鱼是日出内鱼袋赐之垂拱二年正月二十日赦文诸州都督刺史并凖京官带鱼袋天授元年九月二十六日改内外官所佩鱼为龟至神龙元年二月四日京文武官五品已上依旧式佩鱼袋乆视元年十月十三日职事三品已上龟袋宜用金饰四品用银饰五品用铜饰上守下行皆依官给神龙元年九月十七日赦文嗣王郡王有阶级者许佩金鱼袋至开元元年八月二十日诸亲王长子先曽带王官阶级者亦聴着紫佩鱼袋二年八月制京文官五品已上依旧式佩银鱼景龙三年八月令特进佩鱼苏氏记曰自永徽以来正员官始佩鱼其离任及致仕即去鱼袋员外判试并检校等官并不佩鱼至开元八年九月十四日中书令张嘉贞奏曰致仕官及内外官五品已上检校试判及内供奉官见占关者聴凖正员例许终身佩鱼以为荣宠以理去任亦许佩鱼自后恩制赏绯紫例兼鱼袋谓之章服景云二年四月二十四日勅文鱼袋着紫者金装着绯者银装开元二年闰二月勅承前诸军人多有借绯及鱼袋者军中流品此色甚多无功邀赏深非道理宜勅诸军镇但是从京借并军中权借者并委勅到收取待立功日据功合得郎将以上者委先借后奏其灵武和戎大武幽州镇军赤水河源潮海安西定逺等军既临贼冲事借悬赏量军大小各付金鱼袋一二十枚银鱼袋五十枚并委军将临时行赏唐㑹要卷三十一唐会要卷三十二钦定四库全书唐㑹要卷三十二宋王溥撰笏武徳四年七月十六日诏五品已上执象笏已下执竹木笏旧制三品已上前挫后直五品已上前挫后屈武徳已来一例上圎下方其日勅凡笏周制七周礼诸侯以象大夫以鱼须文竹晋宋以来谓之手板自西魏后五品已上通用象竹六品以下兼用竹木近惟尚书郎执笏公卿但以手板后周保定四年百官始执笏至晋宣时内外妇人执笏其制大同小异开元八年九月勅笏三品已上前屈后直五品已上前屈后挫并用象九品已上竹木上挫下方男以上聴依品爵执笏假百官亦依例异文袍武徳四年七月十六日勅三品已上服大科细绫及罗其色紫饰用玉五品已上服小科细绫及罗其色朱饰用金六品已下服细布杂小绫交椶及双紃其色黄六品七品饰银八品九品鍮石流外庶人之服细绫絁布其色通用黄白饰用铜铁天授三年正月二十二日内出绣袍赐新除都督刺史其袍皆刺绣作山形绕山勒囬文铭曰徳政惟明职令思平清慎忠勤荣进躬亲自此每新除都督刺史必以此袍赐之延载元年五月二十二日出绣袍以赐文武官三品已上其袍文仍各有训诫诸王则饰以磐石及鹿宰相饰以凤池尚书饰以对鴈左右卫将军饰以对麒麟左右武卫饰以对虎左右鹰扬卫饰以对鹰左右千牛卫饰以对牛左右豹韬卫饰以对豹左右王钤卫饰以对鹘左右监门卫饰以对狮子左右金吾卫饰以对豹文铭亦皆各为八字回文其辞曰忠公正直崇庆荣职文昌翊政勲彰庆陟懿沖顺彰义思宠光廉贞躬奉谦感忠勇开元十一年六月勅诸卫大将军中军郎将袍文千牛卫瑞牛文左右卫瑞马文骁卫大虫文武卫鹰文威卫豹文领军卫白泽文金吾卫辟邪文监门卫狮子文每正冬陈设朝日宜按品服贞元七年三月初赐节度观察使等新制时服上曰顷来赐衣文綵不常非制也朕今思文併有定称节度使文以鵰衔绶带取其武毅以靖封内观察使以鹰衔威仪取其行列有序冀人人有威仪也其年十一月九日令常㕘官复衣绫袍金玉带至八年十一月三日赐文武常㕘官大绫袍太和六年六月勅三品已上许服鹘衔瑞草雁衔绶带及对孔雀绫袍袄四品五品许服地黄袍交枝绫六品已下常㕘官许服小团窠绫及无纹绫隔织独织等充除此外应有竒纹异制袍袄绫等并禁断其中书门下省尚书省御史䑓及诸司三品官并勅下后许一月内改易应诸司常㕘官限勅下后两月内改易除非常㕘官及供奉官外州府四品已上官许通服丝布仍不得有花文一切禁断其花丝布及䌷绫除供御服外委所在长吏焚毁讫闻奏其不可服丝布者许勅下后限一月并须改易辂车武徳初着令天子銮辂五等玉金象革木以供服乗用之属车十乘指南车记里鼓车白鹭车鸾旗车辟恶车皮轩安车耕根车四望车羊车贞观元年十一月始加豹尾车黄钺车通为十二乘也以为仪仗之用大驾行幸则分前后施于卤簿之内若大陈设则分左右施于仪仗之中髙祖太宗大礼则乘大辂髙宗不喜乘辂每有大礼则御辇至则天以为常𤣥宗中以辇不中礼废而不用旧制辇有七一曰大凤辇二曰大芳辇三曰仙逰辇四曰小轻辇五曰芳亭辇六曰大玉辇七曰小玉辇轝有三一曰五色轝二曰常平轝其用如七辇之仪三曰腰轝则常御焉开元十一年冬祀南郊乘辂而往礼毕骑还自是行幸郊祀皆骑于仪仗之内其五辂腰轝陈于卤簿而已贞元十一年十一月十三日户部侍郎裴延龄奉进止脩造法驾御辂排城等元和十年十月止关新作指南车记里车于麟徳殿㑹昌六年十一月太仆寺奏请重脩御辂鼓法驾等车二十四乘并调马拖车一十三乘乘车杂记贞观十三年上幸九成宫时中郎将结社率衆犯御营马骑得踰长幕宿卫官拒之方败走太宗乃遣造为漆盾于三卫幕外徧以为城于盾面綵画为兽头咸外向令马骑见之不敢进遂为永式至显庆三年九月二十四日有司奏请造排车七百乘拟车驾行幸运载排城上以为劳烦乃令于旧营筑墙为固显庆元年十月左仆射于志宁奏请驾行日须三部张设更造九十连帐及三梁等上曰九十连帐非惟营造费功又大须车牛运辇朕坐小帐足以自安行日止用两部帐幕不须办三部其殿中帐幕两部外宜回与卫尉无忌奏曰陛下每事俭约非惟不造大帐又减一部事多省约弥彰圣徳抃舞称贺二年十一月诏朕近寻殿中旧帐寳鞍辔甚多既非所须徒烦贮掌其殿中供奉及妃嫔已下寳钿并金装鞍辔鞯秋等并宜令毁剔各依仪式须赐人者量留开元十五年七月勅殿中鞍具繖扇及诸司杂物须修理造作者本司送至作所修理讫自往请受不得追匠就本司其不可送作司者给匠修理其物应纳库藏亦本司自送天寳元载正月勅黄钺古乘以金为饰金者应五行之数其黄钺宜改为金钺威武之仪也七载正月二十八日太常卿韦縚奏御案樽牀帐望去紫用赤黄制曰可十载七月勅近改旗帜为赤黄以符土徳其诸卫队仗绯色者宜令所司依内出黄色様即造其枪并用赤稠木仍依本色不须更染别色长一丈四尺为限其诸军职掌有先用火焰绯幡处宜各依一様送付诸道凖此改换先用赤色宜停羃䍦武徳初袭齐隋旧制妇人多着羃䍦虽发自异域而全身障蔽至永徽已后稍有帷帽施裙到颈即渐为浅露矣龙朔三年有勅禁断初虽暂息旋又仍旧咸亨二年八月二十二日又勅下百官家口咸是士流至于衢路之间岂可全无障蔽比来多着帷帽遂弃羃䍦曾不乘车别坐担子递相倣效寖成风俗过为轻率深失礼容前者已令渐改如闻犹未止息理须禁断自后不得更然㦸景龙三年七月皇后表请妇人不因夫子而加邑号者请同见任职事官聴子孙用䕃门施棨㦸制从之开元八年九月勅庙社宫门正一品开府仪同三司嗣王郡王上柱国柱国带职事二品已上及京兆河南尹大都督上都䕶开国及䕶军带职事三品若下都督诸州门其门㦸幡有破壊五年一易百官门不在官易之限薨者葬讫追纳若子孙合给者聴凖数或不足更给其以理去任及改为四品官非被贬责并不合追收𤣥宗朝卫尉卿张介然为河陇行军司马因入奏上言曰臣今三品合立棨㦸臣河东人若得本乡立之百代荣盛上曰卿且将㦸归故乡朕更别给卿㦸列于京宅本乡立㦸介然始也天寳六载四月八日初改仪制令庙社门宫殿门每门各二十四㦸东宫每门各十八㦸一品门十六㦸嗣王郡王右上柱国柱国带职事二品散官光禄大夫已上镇军大将军上各司职事品及京兆河南太原尹大都督大都䕶门十四㦸上柱国柱国带职事三品上䕶军带职事二品若中都督上州上都䕶门十二㦸国公及上䕶军带职事三品若下都督中下州门各十㦸并官给上元元年闰正月宰臣吕諲令立㦸有司送㦸至宅或曰吉庆之事不宜以凶服受之諲遂权释襂服衣吉当中而拜识者讥其失礼贞元四年七月诏试大理评事兼监察御史李愿为银青光禄大夫兼太子宾客仍赐上柱国以晟功髙故宠异之赐勲俾与父并列门㦸五年十二月十九日中书门下奏应请列㦸军凖仪制令正一品开府仪同三司嗣王郡王并勲官上柱国等带职事三品已上并许列㦸凖天寳六载勅六年四月八日勅文散官光禄大夫镇军大将军已上各同职事品近日散试官使带髙阶者衆恐须商量者伏请凖旧制今本文取带三品已上正员职事官为定勅㫖宜依元和六年十二月勅立㦸官阶勲悉至三品然后申请仍编于格令又勅立㦸官京兆尹上柱国赐紫金鱼袋元义方朝议大夫户部侍郎䕶军赐紫金鱼袋卢坦立㦸虽令式所着似有阙文造次而行殊违审慎宜令各罚一月俸料其㦸仍令所司收纳左司郎中陆则勾检不精礼部员外郎元佑等守官假器其过尤深各罚一季俸料縁兵兴以来勲赏超越其所立㦸须有明文宜令所司凖旧制待官阶勲并至三品然后申请仍编于格令十一年十月礼部奏宣武军节度使李愿奏云贞元三年立㦸一十二竿经今三十余年㦸竿及衣幡破坏凖仪制令官㦸五年一换勅㫖李愿立㦸年深称要修换有司详检在格无文以其家承忠勲身着劳効特宜赐与用示恩荣即与重换其㦸收纳旧者十五年三月左右神䇿军䕶军中尉马进潭梁守谦左右监门卫将军魏简陈𢎞庆刘承偕韦元素仇士良李藏用李朝盛等奏臣等凖格令合有棨㦸之荣事下礼部而员外郎贾以为进潭等三人合立棨㦸其陈𢎞庆已下六人縁官是员外郎置与节文不同奏罢之长庆二年十月以礼部尚书韦绶为山南西道节度使辞曰请门㦸十二竿自持赴镇从之咸通二年杨汝士与诸子位皆至正卿所居静恭里兄弟并列门㦸时人荣之天祐四年太常礼院奏两浙节度使钱镠受册讫旧立门㦸一十二枝合凖礼例更添四枝仍五年一易从之苏氏驳曰按礼上古祭名不闻有㦸神与节神近代受节钺置一室朔望必祭之拜之非也凡㦸天子三十四诸侯十今之藩镇古之诸侯也在其地则施于公门府爵位崇显者亦许列之私第茍祭之拜之不经之甚也雅乐上髙祖受禅军国多务未遑改乐乐府尚用隋氏旧文所创武徳九年正月十日始命太常少卿祖孝孙考正雅乐贞观二年六月十日乐成奏之太宗谓侍臣曰礼乐之作盖圣人縁物设敎以为撙节治之兴替岂此之由御史大夫杜淹对曰前代兴亡实由于乐陈之将亡也为玉树后庭花齐之将亡也而为伴侣曲行路闻之莫不悲泣所谓亡国之音也以是观之盖乐之由也太宗曰不然夫音声感人自然之道也故欢者闻之则悦忧者聴之则悲悦之情在于人心非由乐也将亡之政其民必苦然苦心所感故闻而悲耳岂乐声哀怨能使悦者悲乎今玉树后庭花伴侣之曲其声俱存朕当为公奏之知公必不悲矣尚书右丞魏徴进曰古人称礼云礼云玉帛云乎哉乐云乐云钟鼓云乎哉乐在人和不由音调上然之初孝孙以陈梁旧乐杂用吴楚之音周齐旧乐多涉从戎之伎于是斟酌南北考以古音而作大唐雅乐以十二律各顺其月旋相为宫按礼记大乐与天地同和又云治世之音安以乐其政和故制十二和之乐合三十一曲八十四调祭圜丘以黄钟为宫方泽以林钟为宫宗庙以太簇为宫五郊朝贺飨宴则随月用律为宫凡祭天神奏元和之乐地祇奏顺和宗庙奏永和天地宗庙登歌俱奏肃和皇帝临轩奏太和上公出入奏舒和皇帝礼㑹登歌奏昭和郊庙爼入奏雍和皇帝祭享酌酒读祝文及饮福受胙奏夀和五郊迎气各以月律而奏其音又郊庙祭享奏化康凯安之舞贞观初张文收善音律尝览萧吉乐谱以为未甚详悉乃取厯代沿革截竹为十二律吹之乃尽旋宫之义太宗召文收于太常令与少卿祖孝孙㕘定雅乐大乐有古钟十二近代惟用其七余有五钟俗号哑钟莫能通者文收吹律调之声皆响彻时人咸服其妙寻授协律郎又孝孙率文收复採三礼更加釐革依周礼祭昊天上帝以圜钟为宫黄钟为角太蔟为徴姑洗为羽奏元和之舞若封泰山同用此乐祭地祇方丘以黄钟为宫太蔟为角姑洗为徴南吕为羽奏顺和之舞禅梁父同此乐禘祫宗庙以黄钟为宫大吕为角太蔟为徴应钟为羽奏永和之舞五郊日月星辰及类上帝黄钟为宫奏元和之曲大蜡大报以黄钟太蔟姑洗㽔宾夷则无射等调奏元和顺和永和之舞明堂雩以黄钟为宫奏元和之曲神州社稷籍田宜以太蔟为宫山川以㽔宾为宫并奏顺和之曲飨先妣以夷则为宫奏永和之舞大飨䜩奏姑洗㽔宾二调皇帝食举以月律为宫并奏休和之曲皇帝郊庙出入奏太和之曲临轩出入奏舒和之乐并以姑洗为宫皇帝大射以姑洗为宫奏驺虞之曲皇帝大狩奏貍首之曲皇太子轩悬以姑洗为宫奏永和之曲凡奏黄钟歌大吕奏太蔟歌应钟奏姑洗歌南吕奏㽔賔歌林钟奏夷则歌中吕奏无射歌夹钟凡黄钟㽔賔为宫其乐九变大吕林钟为宫其乐八变太蔟夷则为宫其乐七变夹钟南吕为宫其乐六变姑洗无射为宫其乐五变中吕应钟为宫其乐四变天子十二公侯伯子男六卿五大夫四士三然后乐教大备贞观十四年六月一日诏曰殷荐祖考以崇功徳比虽加以诚洁而庙乐未称宜令所司详诸故实制定奏闻祕书监颜师古议曰近奉徳音俾令釐革嘉名创立实宜允副伏惟皇祖𢎞农府君宣简公懿王并积徳累仁重光袭轨化覃行苇庆衍𤓰瓞诗云濬哲维商长发其祥言殷之先祖乆有深智虞夏二代发其祥也三庙之乐请同奏长发之舞其登歌则各为辞太祖景皇帝迹肇沮漆敎渐豳岐胥宇之志既勤灵䑓之萌始附诗云君子万年永钖尔祚今遐迩之期惟天所命长与福祚流于子孙庙乐请奏永钖之舞世祖元皇帝丕承鸿绪克绍宏猷实启蕃昌用集寳命易大有彖曰其徳刚健而文明应乎天而时行言徳应天道行不失时刚健靡滞文明不犯也庙乐请奏大有之舞髙祖大武皇帝应期驭厯揖让受终奄有四方以齐七政介以景福申兹多祜式崇勿替诞保无疆易曰大明终始六位时成谓终始之道皆能大明故不失时成六位也诗有大明之篇称文王有明徳庙乐请奏大明之舞文徳皇后厚徳载物凝晖丽天易曰含𢎞光大品物咸亨言坤道主静柔顺利贞资生庶类皆畅达也庙乐请奏光大之舞给事中许敬宗议曰臣闻七庙观徳义冠于宗祀三庙在天式彰于严配前圣所履莫大于兹钟律革音播铿锵于享荐羽籥成列申蹈厉于烝尝爰至典司加崇称号循声覈实敬阐尊名谨备乐章式昭彜范皇祖𢎞农府君宣简公懿王庙乐请同奏长发之舞太祖景皇帝庙乐请奏大明之舞文徳皇后庙乐请奏光大之舞七庙登歌请每室别奏诏曰可麟德二年十月二十四日诏国家平定天下革命创制纪功旌徳乆被乐章今郊祀四悬犹用干戚之舞先朝作乐韫而未申其郊庙享宴等所奏宫悬文舞宜用功成庆善之乐皆着履执拂衣旧服袴褶童子冠武舞宜用神功破阵之乐皆衣甲持㦸其执纛之人亦着金甲人数并依八佾仍量加箫笛等于悬南列坐若舞即与宫悬合奏其宴乐内二色舞者仍依旧别设咸亨四年十一月十五日上自制乐十二首有上元二仪三才四时五行六律七政八风九宫十州得一庆云之曲诏有司诸大祀享并奏之上元三年十一月三日勅新造上元之舞先令大祀享皆将陈设自今已后圜丘方泽太庙祀享然后用此舞余祭并停仪凤二年十一月六日太常少卿韦万石奏据贞观礼郊享日文武奏元和顺和等乐其舞人着委貌冠服手执籥翟其武舞奏凯安其舞人着平冕手执干戚准麟徳二年十月勅文舞改用功成庆善乐武舞改用神功破阵乐并改器服但以庆善不可降神神功破阵乐又未入雅乐虽改用器服其舞依旧迄今不改事既不安恐须别有处分诏曰旧文舞武舞既不可废并器服总宜依旧若悬作上元舞曲仍奏神功破阵乐及功成庆善乐并殿庭用武舞并须引出悬外而作其安置舞曲直更商量作安穏法并録凯安六变法象奏闻二十二日万石又与刋正乐官奏曰谨按凯安舞是贞观年中所造武舞凖贞观礼及今礼但郊庙祭享奏武舞之乐即用之凡有六变谨按贞观礼祭享曰武舞惟作六变亦如周之大武庆成乐上谨按乐有因人而作者则有因人而止如礼云诸侯相见揖让而入门入门而悬兴揖让而升堂升堂而乐阕是也有着成数者数终则止不得取行事賖促为乐终早晚即礼云三阕六成八变九变是也今礼奏武舞六成而数终未止既非师古不可依行武舞凯安望请依古礼及贞观礼六成乐止立部伎内破阵乐五十二遍修入雅乐只有两遍名曰七徳立部伎内庆善乐七遍修入雅乐只有一遍名曰九功上元舞二十九遍今入雅乐一无所减每见祭享日三献已终上元舞犹自奏毕令更加破阵乐庆善乐恐酌献已后歌舞更长其雅乐内破阵乐庆善乐及上元舞三曲并望修改通融令长短与礼相称乐望于事为便破阵乐有象武事庆善乐有象文事按古六代舞有云门大咸大夏大韶等是古之文舞殷之大濩周之大武是古之武舞先儒相传国家以揖让得天下则先奏文舞若以征伐得天下则先奏武舞望请应用二舞曰先奏神功破阵乐次奏功成庆善乐先奉勅于圜丘方泽太庙祀享日则用上元舞臣据见行礼欲于天皇酌献降复位已后即作凯安六变乐止其神功破阵乐功成庆善乐上元之舞三曲待修改讫以次通融作之即新旧并行前后有序诏从之开元八年九月瀛州司法㕘军赵慎言论郊庙用乐表曰祭天地宗庙乐合用商音又周礼三处大祭俱舞商调郑𤣥云比舞商调者祭商乐商坚刚也以臣愚智斯义不当但商金声也周家木徳金能尅木作者去之今皇唐土王即殊周室五音损益须逐便宜岂可将木徳之仪施土徳之用又说者以商声配金即作刚柔理解殊不知声无定性音无常主刚柔之体实由其人人和则音柔人怒则声烈故礼称怒心感者其声粗以厉爱心感者其声和以柔祗如宫声为君商声为臣岂以臣位配金金为臣道便为刚乎是知周制无商不为坚刚见阙盖以扶木徳应金行故国祚灵长后业昌盛下代七百八十八年是去金之应也即人神之心可见刚柔之理全乖原夫圣人之情详夫作者之㫖车服器械为易代之通规郊禋声调避徳王之刑尅此不疑之理也其三祭并请加商调去角调又郊庙三舞人不依古制未协人神按周礼以乐舞敎国子舞云门大咸大濩大武是知古之舞者即诸侯之子孙容服鲜丽故得神祇降福灵光烛坛之舞人并容貌蕞陋屠沽之流用以接神欲求降福固亦难矣有隋之祭犹以品子为之号为二舞即逮乎圣朝遂变斯制诚愿章兹近误考复古道其二舞人望取品子年二十已下颜容修正者先令太常博士主之凖国子学给科行事之外习六乐之道学五礼之仪经十周年量文武授散官号曰云门生又按周礼奏太蔟歌应钟以享地祇注云地祇谓神州社稷也太蔟阳也位在寅应钟隂也位在亥故斗建亥则日月㑹于寅斗建寅则日月㑹于亥是知圣人之制取合于隂阳歌奏之仪用扶于交㑹今之祭社即乖古法乃下奏太蔟上歌黄钟俱是阳律上下歌奏不异仍是阳合于阳岂特违其礼经抑亦乖于㑹合其社坛歌黄钟望改为应钟又五郊工人舞人衣服合依方色按周礼以苍璧礼天以黄琮礼地以青圭礼东方以赤璋礼南方以白琥礼西方以𤣥璜礼北方是知五天帝徳色王不同四时文物各随方变盖以同色相感同事相宜隂阳交泰莫不由此今祭器茵褥总随于五方五郊衣服独乖其方色舞者常持皂饰工人恒服给衣以臣愚知深为不便但五行相尅贤愚共悉绛为火色有忌于金方皁为水位则妨于火徳事理乖迕居然可明其工人舞人衣望各依方色其宗庙黄色仍各以所主色様袖又以乐理身心礼移风俗请立乐敎以化兆民周礼曰以乐徳敎国子中和祇庸孝友其国子诸生望敎以乐经同于礼𫝊则人人知礼家家知乐然后风移俗易灾害不生其乐经章目虽详稍乖旨要望委通明博识修撰讫然后颁下二十五年太常卿韦縚令博士韦通直乐季尚冲乐正沈元福郊社令陈庆申懐操等铨叙前后所行用乐章为五卷以付大乐鼓吹两署令工人习之时太常寺相𫝊有䜩乐五调歌词各一卷或云贞观中侍中杨恭仁赵方等所诠集词多郑卫皆近代词人杂诗至是縚又令大乐令孙𤣥成更加釐革编为七卷开元三年诏燕国公张説改定乐章上自定声度説为之词令太常乐工就集贤院敎习数月方毕因定封禅郊庙词曲及舞至今行焉司徒杜佑论曰夫音生于人心心懆则音哀心舒则音和然人心复因音之哀和亦感而舒懆故韩娥曼声哀哭一里愁悲曼声长歌衆皆喜抃斯之谓也是则哀乐喜怒敬爱六者随物感动播于形气叶律吕谐五声舞也者咏歌不足故手之舞之足之蹈之动其容象其事而谓之乐乐者圣人之所乐可以喜人心焉古之诸侯卿大夫无故不撤乐士不去琴瑟以平其心以畅其志则和气不散邪气不干古先哲后立乐之方也周衰政失郑卫是兴秦汉已还古乐沦缺代之所存韶舞而已下不闻振铎上不闻讴谣但更其名示不相袭知音复寡罕能制作而况古雅莫尚俗乐荐臻其声怨思其状迂怪方之郑卫又何逺乎爰自永嘉末年之乱事有先兆其在于兹贞观初作破阵乐舞有发扬蹈厉之容歌有粗和振发之音以表兴王之盛烈比于周之大武岂近古相习所能思拟哉而人间淫滥之乐乆而未革古者因乐以着教其感人深乃移风俗将欲闲其邪正其頽惟乐而已矣太宗文皇帝留心雅正励精文敎命考隋氏所传南北之乐梁陈尽吴楚之声周齐皆杀伐之音乃命太常卿祖孝孙正宫调起居吕才习音韵协律郎张文收考律吕平其散滥为之折衷西汉以来郊祀明堂有夕牲迎神登歌等曲近代加祼地迎牲饮福酒今夕牲祼地不用乐公卿摄事又去饮福酒之乐周享神诸乐多以夏为名宋以永为名梁以雅为名后周以夏为名隋氏因之国朝以和为名旋宫之乐乆丧汉章帝建初二年鲍邺始详之顺帝阳嘉二年复废累代习黄钟一均变极七音则五钟废而不撃谓之哑钟孝孙以旋宫之法造十二和乐合四十曲八十四调至开元中又造三和乐制文舞武舞文舞朝廷谓之九功舞武舞朝廷谓之七徳舞乐用钟磬柷敔晋鼓琴瑟筝竽笙箫笛篪埙铙铎舞拍舂牍等谓之雅乐惟郊庙元㑹冬至及册命大祀则辨其曲度章服而分始终之次二十九年太常寺奏东封泰山日所定雅乐其乐曰元和六变以降天神顺和八变以降地祇皇帝行用太和之乐其封泰山登歌奠玉币用肃和之乐进俎用雍和之乐酌酒饮福用福和之乐送文迎武用舒和之乐亚献终献用凯安之乐送神用夹钟宫元和之乐禅社首送神用林钟顺和之乐享太庙迎神用永和之乐献祖宣皇帝酌献用光大之舞懿祖光皇帝酌献用长发之舞太祖景皇帝酌献用大政之舞世祖元皇帝酌献用大成之舞髙祖神尧皇帝酌献用大明之舞太宗文皇帝酌献用崇徳之舞髙宗天皇大帝酌献用钧天之舞中宗孝和皇帝酌献用太和之舞睿宗大圣真皇帝酌献用景云之舞彻豆用雍和之舞送神用黄钟宫永和之乐臣以乐之残缺积有嵗时自有事东巡亲谒九庙圣情慎礼精祈感通皆祠前累月考音律请编入史册万代施行乃下制曰王公卿士及有司频诣阙上言请以唐乐为名者斯至公之事朕安得辞之焉然则大咸大韶大濩大夏皆以大字表其乐章今之所谓宜曰大唐乐唐㑹要卷三十二唐会要卷三十三钦定四库全书唐㑹要卷三十三宋王溥撰雅乐下干元元年三月十九日上以太常旧钟磬自隋以来所制五声或有差错谓太常少卿于休烈曰古者圣人作乐以应天地之和以合隂阳之序和则人不失礼物不疵疠且金石丝竹乐之器也比亲享郊庙毎聴乐声或宫商不伦或钟声失度可尽将钟磬来朕当于内自定太常进士集乐工考试数日审知差错然后令再造及磨刻二十五日一部先毕召太常乐工上临三殿亲观考撃皆合五音送太常二十八日上又于内造乐章三十章送赴太常郊庙歌之广明初黄巢干纪乐工沦散金奏几亡及昭宗即位将亲谒郊庙有司请造乐悬询于旧工莫知制度时太常博士殷盈孙按周官考工记之文究其栾铣于鼓钲舞甬之法用筭法乗除镈钟之轻重髙低乃定悬下编钟正黄钟九寸五分倍应钟三寸三分半凡四十八等口项之量径衡之围悉图进遣金工依法铸之凢二百四十口修奉使宰臣张濬求知声者令先校定石磬合而击拊之八音克谐观者耸聴时议者论乐悬之架不同濬复奏议曰臣伏凖旧制太庙含元殿并设宫悬三十六架太清宫南北郊社稷及诸殿庭并二十架今修奉乐悬太庙合造三十六架臣今参议请依古礼用二十架伏自兵兴已来雅乐沦缺将为修奉事实重难变通宜务于酌中损益当循于宁俭臣闻诸旧史昔武王定天下至周公相成王始暇制乐魏初无乐器及伶人后稍得登歌㑹举之乐明帝太宁末诏増益之咸和中鸠集遗逸尚未有金石之音至孝武太元中四厢金石始备郊祀犹不举乐宋文帝元嘉九年初调金石二十四年南郊始设登歌庙舞尚阙孝武孝建中有司奏郊庙宜设备乐始为详定故后魏孝文太和初司乐上书陈乐章有阙请集羣官议定广修器数正立名品诏虽行之仍有残缺隋文践阼太常议正雅乐九年之后唯奏黄钟一宫郊庙止用一调其余声律皆不复通髙祖受隋禅军国多务未遑改创乐尚用隋氏旧文武徳九年命太常考正雅乐贞观二年考毕上奏葢其事大故厯代不能速成今俯逼郊天式修雅乐制度之间亦宜撙节伏凖仪礼宫悬之制陈镈钟十二架当十二辰之位甲丙庚壬各设编钟一架乙丁辛癸各设编磬一架合为二十架树建鼓于四隅当干坤艮㢲之位以象二十四气宗庙殿廷皆用此制无间异同汉魏晋宋齐六朝并用二十架隋氏平陈检梁故事乃设三十六架国初因之不改髙宗皇帝初成蓬莱宫充庭七十二架寻仍省之则簨簴架数太多本近于侈止于二十架正协礼经从之太常乐章太清宫荐献大圣祖𤣥元皇帝奏混成之舞天寳元年四月十四日有司奏请降神用混成之乐送神用太一之乐乐章十一飨徳明兴圣皇帝庙酌献并奏长发之舞乐章九献祖宣皇帝室酌献奏光大之舞贞观十四年祕书监颜师古议皇祖𢎞农府君宣简公懿皇三庙之乐请同奏长发之舞至开元十三年封禅定庙乐改用光大之舞乐章阙懿祖光皇帝室酌献奏长发之舞开元十三年定议依旧用长发之舞至贞元十四年四月太常奏与徳明兴圣献祖庙并同用宫悬祭月享之乐章阙太祖景皇帝室酌献奏大政之舞贞观十四年祕书监颜师古定议请奏永钖之舞给事中许敬宗议奏大有之舞至开元十年改定用大成之舞乐章阙世祖元皇帝室酌献奏大成之舞高祖神尧皇帝室酌献奏大明之舞贞观十四年祕书监颜师古议奏大明之舞太宗文武大圣大广孝皇帝室酌献奏崇徳之舞先是文徳皇后庙乐贞观十四年颜师古请奏光大之舞许敬宗议同及太宗祔庙遂停光大之舞髙宗天皇大圣大𢎞孝皇帝室酌献奏钧天之舞中宗孝和大圣大昭孝皇帝室酌献奏太和之舞睿宗𤣥真大圣大兴孝皇帝室酌献奏景云之舞以上庙贞观十四年六月颜师古许敬宗已定乐章庙舞之号至开元二十九年六月太常又奏凖十三年封禅日有司所定九庙酌献用舞之号皆列于次𤣥宗至道大圣大明孝皇帝室酌献奏广运之舞中书令郭子仪撰乐章肃宗文明武徳大圣大宣孝皇帝室酌献奏惟新之舞吏部尚书刘晏撰乐章代宗睿文孝武皇帝室酌献奏保大之舞中书令郭子仪撰乐章徳宗神武孝文皇帝室酌献奏文明之舞尚书左丞平章事郑余庆撰乐章顺宗至徳大圣大安孝皇帝室酌献奏大顺之舞中书侍郎平章事郑絪撰乐章宪宗圣神章武孝皇帝室酌献奏象徳之舞中书侍郎平章事段文昌撰乐章穆宗睿圣文惠孝皇帝室酌献奏和宁之舞中书侍郎平章事牛僧孺撰乐章敬宗睿武昭愍孝皇帝室酌献奏大钧之舞中书侍郎韦处厚撰乐章文宗元圣昭献孝皇帝室酌献奏文成之舞中书侍郎崔琳撰乐章武宗至道昭肃孝皇帝室酌献奏大定之舞中书侍郎李回撰乐章宣宗圣武献文孝皇帝室酌舞号懿宗昭圣恭惠孝皇帝室酌舞号僖宗惠圣恭定孝皇帝室酌舞号昭宗圣穆景文孝皇帝室酌献奏咸宁之舞飨让皇帝庙乐章六吏部侍郎李纾撰飨诸太子庙乐章六仪坤庙乐章十二惠昭太子庙乐章六左散骑常侍徐彦伯及职方郎中知制诰王涯等撰悼怀太子庙乐章六庄恪太子庙乐章六祀五帝乐章十五显庆元年左仆射于志宁撰立春日祀青帝坛降神奏角音之舞六变立夏日祀赤帝坛降神奏徴音之舞六变季夏土王祀黄帝坛降神奏宫音之舞六变立秋日祀白帝坛降神奏商音之舞六变立冬日祀黒帝坛降神奏羽音之舞六变夏至日祭皇地祇乐章三奏顺和之舞六变开元十二年礼部侍郎贺知章撰祭神州地祗乐章三奏顺和之舞八变贞观七年太府卿萧璟撰春分日祀朝日乐章三奏元和之舞六变显庆元年礼部侍郎许敬宗撰祭大社大稷乐章四贞观十七年左仆射于志宁撰祭风师乐四章降神奏元和之舞贞元六年祕书监包佶撰祭雨师雷师乐章奏元和之舞蜡祭百神乐章四降神奏豫和之舞礼部侍郎许敬宗撰祭先农乐章三奏丰和之舞二变显庆三年太子洗马郭瑜撰祭先蚕乐章二奏永和之舞文宣王庙释奠乐章八奏宣和之舞三变显庆三年国子博士范頵等撰武成王庙乐章五奏宣和之舞三变贞元六年原王𫝊于邵撰祀九宫贵神乐章六奏元和之舞祭龙池乐章十开元二年内出编入杂乐十六年筑坛于兴庆宫以仲春之月祭之殿庭元日冬至朝㑹乐章七元日迎送皇帝奏太和开元十三年侍中源干曜撰羣官行奏舒和上公上寿奏休和皇帝受酒登歌奏昭和中宫朝㑹乐章四迎送皇后奏永和东宫朝㑹乐章五迎送皇太子奏永和皇太子受酒登歌奏昭和乡饮酒乐章十七鹿鸣三奏南陔一奏嘉鱼四奏崇丘一奏闗雎五奏鹊巢三奏大射乐章四皇帝射驺虞二奏王公射貍首一奏迎送皇帝入阁奏太和凯乐大和三年八月太常礼院奏谨按凯乐鼓吹之歌曲也周官大司乐王师大献则奏凯乐注云献功之乐也又司马之职师有功则凯乐献于社注引兵乐曰凯司马法曰得意则凯乐所以示喜也左氏传载晋文公胜楚振旅凯以入魏晋以来鼔吹曲章多述当时战功是则厯代献㨗必有凯歌太宗平东都破宋金刚其后苏定方执贺鲁李勣平髙丽皆备军容凯歌入京师今参酌今古备其陈设及奏歌曲之仪如后凡命将征伐有大功献俘馘者其日备神䇿兵卫于东门外如献俘常仪其凯歌用铙吹二部乐工等乗马执乐器次第陈列如卤簿之式鼓吹令丞前导分行于兵马俘馘之前将入都门鼓吹振作迭奏破阵乐应圣期贺朝欢君臣同庆乐等四曲破阵乐词曰受律辞元首相将讨叛臣咸歌破阵乐共赏太平人应圣期词曰圣徳期昌运雍熈万㝢清干坤资化育海岳共休明辟土欣耕稼销戈遂偃兵殊方歌帝泽执贽贺昇平贺朝欢词曰四海皇风被千年徳水清戎衣更不着今日告功成君臣同庆乐词曰主圣开昌厯臣忠奏大猷君看偃革后便是太平秋候行至大社及太庙门工人下马陈列于门外据周礼大司乐注云献于祖大司马云先凯乐献于社谨详礼义则社庙之中似合奏乐伏以尊严之地铙吹讙譁既无明文或乖肃敬今请并各于门外陈设不奏歌曲俟告献礼毕复导引奏曲如仪至皇帝所御楼前兵伏旌门外二十步乐工皆下马徐行前进兵部尚书介胄执钺于旌门内中路前导周礼师有功则大司马左执律右秉钺以先凯乐注云律所以聴军声钺所以示将威今吹律聴声其术乆废惟以秉钺得存礼文次协律郎二人公服执麾亦于门外分导鼓吹令丞引乐工等至位立定太常卿于乐工之前跪具官臣某奏事请奏凯乐协律郎举麾鼓吹大振作徧奏破阵乐等四曲乐阕协律郎偃麾太常卿又跪奏乐毕兵部尚书太常卿退乐工等并出旌门外讫然后引俘馘入献及称贺如别仪如俘囚引出方退伏请宣付所司编入新礼仍令乐工教习依奏䜩乐武徳初未暇改作毎䜩享因隋旧制奏九部乐一䜩乐二清商三西凉四扶南五髙丽六龟兹七安国八踈勒九康国至贞观十六年十二月宴百寮奏十部先是伐髙昌收其乐付太常乃増九部为十部伎今通典所载十部之乐无扶南乐祇以天竺乐转冩其声焉其后分为立坐二部立部伎有八部一安乐周平齐所作周代谓之城舞二太平乐亦谓之五方师子舞三破阵乐四庆善乐五大定乐亦谓之八纮同轨乐太宗平辽时作也六上元乐高宗所作也七圣夀乐武后所作舞时行列成字字有圣超千古道泰百王皇帝万年寳祚弥昌八光圣乐𤣥宗所造自安乐已下毎奏皆擂大鼓杂以龟兹乐并立奏之其大定乐加以金钲唯庆善乐独用西凉乐最为闲雅其破阵上元庆善三舞皆易其衣冠合之钟磬以享郊庙自天后临朝此礼遂废神龙二年八月勅立部伎舞人以后更不得改补入诸色役坐部伎有六部一䜩乐张文收所作也又分为四部有景云庆善破阵承天等乐二长夀乐武太后长夀年所作三天授乐武太后天授年所作四鸟歌万嵗乐武太后所作因养吉了鸟尝称万嵗故为乐以像之五龙池乐𤣥宗所作帝在藩邸时居崇庆坊宅中经雨地忽为池及即位以宅为宫故为乐以表其祥六小破陈乐𤣥宗所作生于立部伎舞用四人被金甲自长夀乐以下皆用龟兹乐人皆着靴唯龙池用雅乐而无钟磬舞人尽蹑履行其乐章又有破陈乐词七首中和乐词五首五方师子词五首南详舞圣乐词五首圣夀荷皇恩乐词四首圣夀乐词四首大定乐词六首上元乐词一十五首文武顺圣乐词九首贞观未有裴神符者妙解琵琶作胜蛮奴火凤倾盃乐三曲声度清羙太宗深爱之髙宗末其伎遂盛于是自天后至神龙之际但増加立坐部伎部诸舞寻亦废焉清乐清乐九代之遗声其始即清商三调是也并汉氏已来旧曲乐器形制并歌章古调与魏三祖所作者皆被史籍自晋氏播迁其音分散不复存于内地苻坚灭凉得之传于前后二秦及宋武定闗中收之入于江南及隋平陈后获之隋文聴之善其节奏曰此华夏正声也因更损益去其哀怨考而补之乃置清商署总谓之清乐至炀帝乃立清乐西凉等为九部隋室丧乱日益沦缺天后朝犹有六十三曲今其词存者有白雪公莫舞巴渝明君明之君铎舞白鸠子夜呉声四时歌前溪阿子欢闻团扇郎懊憹白纻玉树后庭花春江花月夜长史变丁督护读曲乌夜啼石城乐莫愁襄阳栖乌夜飞估客乐杨叛儿雅歌骁壶常林欢三洲採桑度堂堂泛龙舟等三十二曲明之君雅歌各二首四时歌四首合三十七曲又七曲有声无词上林鳯鶵平调清调瑟调平折命啸通前四十四曲存焉当江南之时巾舞白纻巴渝等衣服各异至梁武改省之宋以江左诸曲淫哇然而从容雅缓犹有古士君子之风焉长安以后朝廷不重古曲工伎渐缺能合于管弦者惟明君杨叛骁壶春歌秋歌白雪堂堂春江花月夜等八曲旧乐章多或数百言明君尚能四十言今所传二十六言渐渐讹失与呉音转逺冝取呉人使之传习开元中有歌工李郎子北人也云学声调于江都俞才生郎子亡后清乐唯𫝊一曲词典而音雅自周隋以来多用西凉乐鼓舞曲兼用龟兹乐其曲度皆时俗所知惟弹琴家犹𫝊楚汉旧声清调瑟调蔡邕五弄楚调四弄谓之九弄非朝廷郊庙所用故不载自唐虞迄三代舞用国子乐用瞽师汉魏后皆以贱𨽻为之惟雅乐尚选良家子国家毎嵗阅司农戸容仪端正者归太乐与前代乐戸总名音声人歴代滋多至于万数散乐散乐歴代有之其名不一非部伍之声伶优歌舞杂奏总谓之百戏跳铃吞剑透梯戏绳縁竿弄盌弄珠代面拨头窟子幻伎激水化鱼龙齐王卷衣笮䑕夏育扛鼎巨象行乳神龟负岳挂树白猿画地成川之伎至于断手足剔肠胃之术自汉安帝时幻伎始入中国其后或有或无至国初通西域复有之髙宗恶其惊俗勅西域闗津不令入中国其百戏后魏道武明元二帝増修之毎大设于殿前后周武帝保定初罢之至宣帝复令作于殿庭昼夜不息隋文时并放遣之炀帝大业二年又总追集于东都命太常教习毎嵗正月于建国门内廊八里为戏场百官起棚夹观昏以继晓十五日而罢两都各一亲王主之自弹弦吹管以上万八千人𤣥宗以其非正声置教坊于禁以处之若寻常飨㑹先具其坐立部乐名太常上奏御注其下㑹日先奏坐部伎次奏立部伎次奏蹀马次奏散乐旧制之内散乐一千人其数各系诸州多少轮次随月当畨遇闰月六畨人各徴资钱一百六十七文一补之后除老假轮半次外不得妄有破除贞观二十三年十二月诏诸州散乐太常上者留二百人余并放还神龙三年八月勅太常乐鼓吹散乐音声人并是诸色供奉乃祭祀陈设严警卤簿等用须有矜恤宜免征徭杂科破阵乐贞观三年正月三日宴羣臣奏秦王破阵乐之曲太宗谓侍臣曰朕昔在藩邸屡有征伐世间遂有此歌岂意今日登于雅乐然其发扬蹈厉虽异文容功业由之致有今日所以被于乐章示不忘本也尚书右仆射封徳彜进曰陛下以圣武戡难立极安人功成化定陈乐象徳实𢎞济之盛烈为将来之壮观文容习仪岂得为比太宗曰朕虽以武功定天下终当以文徳绥海内文武之道各随其时公谓文容不如蹈厉斯为过矣七年正月七日上制破阵乐舞左圆右方先偏后伍鱼丽鹅贯箕张翼舒交错屈伸首尾回互以象战阵之形起居郎吕才依图教乐工百二十人被甲执㦸而习之九舞三变毎变为四阵有来往疾徐击刺之象以应歌节数日而就其后令魏徴虞世南禇亮李百药改制歌词更名七徳之舞十五日奏之于庭观者覩其抑扬蹈厉莫不扼腕踊跃懔然震悚武臣列将咸上夀云此舞皆陛下百战百胜之形容于是皆称万嵗永徽二年十一月二日上祀南郊黄门侍郎宇文节奏言依旧仪明日朝羣臣陈乐悬请奏九部乐上曰披甲而舞者情不忍观所司更不宜设言讫惨怆乆之至显庆元年正月一十五日诏改破阵乐舞为神功破阵乐仪凤三年七月八日上在九成宫咸亨殿宴韩王元嘉霍王元轨及南北军将军等乐作太常少卿韦万石奏言破阵乐舞者是皇祚发迹所由宣扬祖宗盛烈传之于后永永无穷自天皇临御四海寝而不作既縁圣情感怆羣臣不敢开言臣忝职乐司废缺是惧依礼祭之日天子亲总干戚以舞先祖之乐与天下同乐也今破阵乐乆废羣下无所称述将何以发孝思之情臣望毎大宴㑹先奏此舞以光祖宗之功烈上瞿然改容俯遂所请乐阕上歔欷乆之顾谓韩王等曰不见此乐垂三十年乍此观聴实深哀感追思往日王业艰难朕今嗣守洪业岂可忘武功也古人云富贵不与骄奢为期而骄奢自至朕谓时见此舞以自诫朂冀无盈满之过非为欢乐陈奏之耳侍臣咸称万嵗先是毎奏神功破阵乐及功成庆善乐二舞上皆立对至永淳元年二月太常博士裴守贞议曰窃惟二舞肇兴讴吟攸属义均韶夏用兼賔祭皆祖宗盛徳而子孙享之详览传记未有皇帝立观之礼况升中大事华夷必集九服仰垂拱之安百蛮怀率舞之庆甄陶化育莫非神化岂于乐府别申严敬臣等议毎奏二舞时天皇不合起立诏从之庆善乐贞观六年九月二十九日幸庆善宫宴从臣于渭滨其宫即太宗降诞之所上赋诗十韵云夀丘唯旧迹酆邑乃前基粤余承累圣悬弧亦在兹弱龄逄运改提剑郁匡时指麾八荒定怀柔万国冝梯山咸入欵驾海亦来思单于陪武帐日逐卫文端扆朝四岳无为任百司霜节明秋景轻氷结水湄芸黄逼原禾颖即京坁共乐还乡宴歌此大风诗赏赐闾里有同汉之宛沛焉于是起居郎吕才播于乐府被之管弦名曰功成庆善乐之曲令童儿八佾皆冠进徳冠紫袴褶为九功之舞毎冬至䜩及国有大庆与七徳之舞皆进于庭诸乐太常梨园别教院法歌乐章曲等王昭君乐章思归乐一章倾盃乐一章破阵乐一章圣明乐一章五更转乐章玉树后庭花乐章从龙舟乐章万嵗长生乐乐章饮酒乐一章鬭百草乐章云韶乐章二十章上云曲自然真仙曲明一曲难思曲平珠曲无为曲有道曲调元曲立政曲献夀曲髙明曲闻大曲仪凤曲同和曲闲雅曲多稼曲金镜曲贞观四年景云见河水清协律郎张文收採古朱雁十天马之义制景云河清歌曰䜩乐奏之管弦为诸乐之首显庆二年以琴中雅曲古人歌之近代以来此声顿絶令所司修习旧曲至三年十月八日太常丞吕才奏按张华博物志白雪是天帝使素女鼓五十絃瑟曲名以其调髙人和遂寡自宋玉以来迄今千祀未有能歌白雪曲者臣今准勅依琴中旧曲定其宫商然后教习并合于歌辄以御制雪诗为白雪歌词又乐府奏正曲之后皆有送声君唱臣和事彰前史辄取侍中许敬宗等奉和雪诗十六首以为送声各十六节上善之仍付太常编于乐府龙朔元年三月一日上召李义府任雅相许圉师张延师苏定方阿史那忠于阗王休阇及上官仪等䜩于城门观屯营新教之舞名曰一戎大定乐皆新征辽东以象用武之势调露二年正月二十一日御洛城南楼赐宴太常奏六合还淳之舞延载元年正月二十三日制越古长年乐一曲大足元年天后幸京师同州刺史苏瓌进圣王还京乐舞御衡宫楼观之赐以束帛令编于乐府天寳十三载七月十日改诸乐名大簇宫时号沙陁调龟兹佛曲改为金华洞真因度王改为归圣曲承天顺天景云君臣相遇九真九仙天册永昌乐永代乐庆云乐冬乐长夀乐紫极万国欢封禅曜日光舍佛儿和歌改为钦明引河东婆改为燕山骑俱伦仆改为寳伦光色俱腾改为紫云腾摩醯首罗改为归真火罗鸧鸽盐改日蛤盐罗利未罗改为合浦明珠怱姜贱改为无疆夀苏莫刺邪改为玉京春阿箇槃陀改为天元昭庆急龟兹佛曲改为急金华洞真苏莫遮改为万宇清舞仙鹤乞婆婆改为仙云昇太簇商时号太食调破阵乐大定乐英雄乐欢心乐山香乐年年乐武城昇平乐兴明乐黄騘䮜人天云倦白云边帝释婆野娑改为九野欢优婆师改为泛金波半射渠沮改为高唐云半射没改为庆惟新邪婆色鸡改为司农寳鸡野鹊盐改为神鹊盐捺利梵改为布阳春苏禅师和歌改为怀思引万嵗乐太簇羽时号般涉调大和万夀乐天统九胜乐元妃贞元妃急元妃太监女采乐贞女采乐山水白鹘郎刺邪改为芳桂林移师都改为大仙都借渠沙鱼改跃泉鱼俱伦朗改为日重轮苏刺邪改为未央年咤钵罗改为芳桂苑达磨支改为泛兰丛悉你都改为琼台花春杨桞天离寳引苏刺邪和歌改为寳廷引太簇角大同乐六合来庭安平乐戎服来宾安公子红蓝花林钟宫时号道调道曲垂拱乐万国欢九仙步虚飞仙景云钦明引玉京寳轮光曜日光紫云腾山刚改为神仙急火凤改为舞林钟商时号小食调天地大寳迎天欢心乐太平乐破阵乐五更转圣明乐卷白云凌波神九成乐汎龙舟月殿蝉曲英雄乐山香㑹罗仙迎祥翊圣司农寳和九野欢讫陵加和歌改来宾引和残改仪鳯苏罗密改昇朝阳须婆栗特改芳苑墟拨洛背陵改为北戎还淳汎金波借席改为金凤厥磨贼改为庆淳风庆惟新林钟羽时号平调火凤真火凤急火凤舞媚娘长命西河三台和行天急行天濮阳女神白马春杨桞无愁改为长欢因地利支和歌改为玉闗引大仙都春台东祇罗改为祥云飞文明新造胜蛮奴改为塞尘清林钟角调红蓝花緑沈杯赤白桃李花大白纻堂堂十二时天下兵改为荷来苏黄钟宫大封山乐黄钟商时号越调破阵乐天授乐无为倾盃乐文武九华急九华大疉瑞蝉曲北雒归淳庆淳风杜兰乌多回改为兰山吹老夀改为天长寳夀春鹦啭吹急兰山髙丽改为来賔引耶婆地和歌改为静边引婆罗门改为霓裳羽衣归思达牟鸡和歌改为金方引昇朝阳三部罗改为三辅安黄钟羽时号黄钟调火凤急火凤春杨桞飞仙大仙都天统思归达菩提梵改为祠洞灵章明凤乐真明凤阿滥堆百舌鸟改为濮阳女中吕商时号双调破阵乐太平乐倾盃乐大辅乐迎天乐蝉曲山香月殿大百嵗老夀改为天长寳夀五更转同昌还城乐庆惟新金风泛金波司农寳鸡金方引俱磨尼佛改紫府洞真神雀盐北洛归淳南吕商时号水调破阵乐九野欢泛金波凌波神昇朝阳苏幙遮欢心乐蝉曲来宾引天地大寳五更转金风调苏幙遮改为感皇恩日天月天风天水天火天五天婆伽儿改为流水芳菲司空国中左相希烈奏中使辅璆琳至奉宣进止令臣将新曲名一本立石刋于太常寺者今既传之乐府勒在坚珉仍望宣付所司颁示中外勅㫖所请依贞元三年四月河东节度使马燧献定难曲御麟徳殿阅试之十二年十二月昭义节度使王䖍休献继天诞圣乐一曲大抵以宫为调表五音之奉君也以土为徳知五运之中也凡二十四遍法二十四气而成一嵗之功也不闻惉懘之声以叶中和之乐其曲谱同进上先是太常人刘玠流落至潞州䖍休因令造此曲以进今中和乐起于此十四年二月上自制中和舞是也又奏九部乐及禁中歌舞妓者十数人布列在庭上制中春麟徳殿㑹百僚观新乐诗仍令太子书示百官序曰朕以中春之望纪为令节聴政之暇韵于诗歌象中和之容作中和之舞聊复成篇以言其志诗曰芳嵗肇嘉节物华当仲春干坤既昭泰烟景含氤氲徳浅荷嘉贶乐成思治人前庭列钟鼓广殿延羣臣八封随舞意五音转曲新顾非咸池奏庶叶南风薫式宴礼所重浃欢情必均同和诗在兹万国希可亲中书门下等称贺谢赐观制中和乐诗请付所司颁示天下仍编入乐府之中可之太和八年十月宣太常寺凖云韶乐旧用人数令于本寺閲集进来者至开成元年十月数成其年太常卿李程进上至三年武徳司奉宣索云韶乐悬图二轴进上光化四年正月宴于保宁殿上制曲名曰赞成功时盐州雄毅军使孙徳昭等杀刘季述帝反正乃制曲以褒之仍作樊哙排君难戏以乐焉四方乐周礼鞮氏掌四夷之乐与其声歌祭祀则和而歌之䜩亦如之国家以周隋之后与陈北齐相近故音声歌舞杂有四方云东夷二国髙丽百济宋朝初得之至后魏太武灭北燕亦得之而未具周武灭齐威振海外二国各献其乐周人列于乐部谓之国伎隋文平陈及文康礼曲俱得之百济贞观中灭二国尽得其乐至天后时髙丽乐犹二十五曲贞元末唯能习一曲衣服亦渐失其本风矣其百济至中宗时工人死散开元中岐王范为太常卿复奏置焉文康礼曲者东晋庾亮殁后伎人所作因以亮谥为乐之名流入乐府至贞观十一年黜去之今亡矣南国诸侯扶南天竺二国乐隋代全用天竺列于乐部不用扶南因炀帝平林邑国获扶南工人及其匏琴因陋不可用但以天竺乐转冩其声南诏乐贞元十六年正月南诏异牟寻作奉圣乐舞因西川押云南八国使韦臯以进时御麟徳殿以閲之骠国乐贞元十八年正月骠国王来献凡有十二曲以乐工三十五人来朝乐曲皆演释氏经论之词骠国在云南西与天竺国相近故乐多演释氏之词毎为曲皆齐声唱各以两手十指齐开齐歛为赴节之状一指一抑未尝不相对有类中国柘枝舞骠一作僄其西别有弥臣国乐舞亦与骠国同多习此伎以乐后制使袁滋都土美至南诏并皆见此乐西戎五国髙昌乐西魏与髙昌通始有此乐至隋开皇六年来献圣明曲至太宗朝讨其国尽得其乐龟兹乐自吕光破龟兹得其声吕氏亡其乐分散至后魏有中原复获之至隋有两国龟兹之号凡三部开元中大盛于时曹婆罗门者累代相承传其业至孙妙达尤为北齐文宣所爱毎弹常自击羯鼔和之及周武帝聘突厥女为后西域诸国皆来贺遂备有龟兹疎勒康国安国之乐北狄三国北狄乐皆马上乐也鼓吹本军旅之音自汉以来总𨽻鼓吹署至后魏始有此歌即魏史所谓真人歌是也周隋之代与西凉乐杂奏今存者五十三章其名目可解者数章而已按今太角即后魏簸逻回是也其曲多可汗之词又吐谷浑亦鲜卑别种之一歌曲皆勾卑勾奴中出也但土音不可晓耳与北歌较之其音异开元中歌工长孙元忠习北歌相传如此虽译者不能通知其词其音既难晓渐乆亦失其真唯琴有胡笳之声太角者金吾所掌工人谓之角手备鼓吹之列唐㑹要卷三十三唐会要卷三十四钦定四库全书唐㑹要卷三十四宋王溥撰论乐武徳元年六月二十四日万年县法曹孙伏伽上书曰百戏散乐本非正声有隋之末大见崇用此谓淫风不可不改近者太常官司于人间借妇女裙襦五百余具以充散乐之服云拟于𤣥武门游戏窃以为非贻厥孙谋为万世法也又论语曰乐则韶舞以此言之散乐定非功成之乐如臣愚见请并废之则天下幸甚至其年十月拜舞人安叱奴为散骑侍郎既在朝列礼部尚书李纲谏曰臣按周礼大乐胥不得参于士伍虽复才如子野妙等师襄皆终身继世必不易其业故魏武帝欲使祢衡击鼓先解朝服露体而击之曰不敢以先王之法服为伶人衣惟齐末髙纬封曹妙达为王授安马驹为开府有国家者以为殷鉴今新定天下之业起义功臣行赏未徧髙才硕学犹滞草莱而先令舞人致位五品鸣玉曵组趋驰廊庙恐非创规模贻子孙之道也四年九月二十九日诏太常乐本因罪谴没入官者艺比伶官前代以来转相承袭或有衣冠继绪公卿子孙一霑此色累世不改婚姻絶于士庶名籍异于编甿大耻深疵良可矜愍其大乐鼓吹诸旧乐人年月已久时代迁移宜并蠲除一同民例但音律之伎积学所成传授之人不可顿阙仍令依旧本司上下若已经仕宦先入班流勿更追补各从品秩自武徳元年配充乐户者不在此例贞观六年监察御史马周上䟽曰臣闻致化之道在于求贤审官为政之本在于扬清激浊故孔子曰惟名与器不可以假人是言慎举之为重也臣见王长通白明达本自乐工舆皂杂类韦槃提斛斯正则更无他材独解调马纵使术踰侪辈伎能可取乍可厚赐金帛以富其家岂得列在士流超授官爵遂使朝㑹之位万国来庭驺子伶人鸣玉曵绶与夫朝贤君子比肩而立同坐而食臣切耻之永徽元年正月有司奏依礼享祀郊庙并奏宫悬比停教习恐致废忘伏寻故实两汉升祔之后庶事如故国之大礼祀典为先今既踰年理冝从吉若不肄习实虑不调诚敬有亏致招罪责并从之上元元年九月髙宗御含元殿东翔鸾阁观大酺时京城四县及大常音乐分为东西两朋帝令雍王贤为东朋周王显为西朋务以角胜为乐中书侍郎郝处俊谏曰臣闻礼所以示童子无诳者恐其欺诈之心生也伏以二王春秋尚少意趣未定当须推多譲美相敬如一今忽分为二朋递相夸竞且俳优小人言辞无度酣乐之后难为禁止恐其各争胜负讥诮失礼非所以导仁义示和睦也上瞿然曰卿之逺识非衆所及也遽令止之调露二年皇太子使乐工于东宫新作寳庆之曲咸命工者奏于太清观始平县令李嗣真谓道士刘槩辅俨曰此乐宫商不和君臣相阻之征也角征失位父子不协之兆也杀声既多哀调又苦若国家无事太子受其咎矣居数月而皇太子废为庶人槩俨奏其事擢嗣真为太常丞使使知三礼仪注嗣真私谓人曰祸犹未已主不亲庶务事无巨细决于中宫将权与人攻之不易宗室虽衆皆在败位居中制外其势不敌我恐诸王藩翰将为中宫所蹂践矣有隋以来乐府有堂堂之曲再言堂者是唐氏再受命也中宫僣擅复归子孙则为再受命矣近日闾里又有侧堂堂挠堂堂之謡侧者不正之辞挠者不安之称我见患难之作不复乆矣神龙元年正月给事中严善思上表曰臣伏见太常奏公除后请习乐以供郊庙享祀奉勅不允臣与衆官详审以为乐主气化所以感天地动鬼神调五行均四序故哲王垂制被之乐章六变而神祗降飨九成而祖考来格今陛下以服未一周乆停六律稽象徳于太庙寝祈福于近郊何以昭永厯于上𤣥绍成功于先圣考之典礼恐或未安臣以汉魏丧礼以日易月者葢为三年不为礼礼必坏三年不为乐乐必崩是也以乐因阳来礼由阴作乐崩则阳伏礼废则隂愆风雨或违粢盛遂阙丰年之祠育养兆庶于是不安所以度谅闇之旧仪遵适时之新礼斯实存至公于天下割巨痛于私情祈社稷之永安庶宗庙之长享孝道之大何以加之使汉魏之礼未然则当自我作古况其得礼之变讵可越而不从伏请准太常所请讦其教习其年正月享西京太庙大乐令裴知古谓万年令元行冲曰金石谐和当有吉庆之事其在唐室子孙乎其月中宗即位复国为唐二年三月并州清源县尉吕元泰上䟽曰比见都邑城市相率为浑脱骏马戎服名为苏幙遮旗鼓相当军阵之势也腾逐喧譟战争之象也锦绣夸竞害女红也徴敛贫弱伤政体也戎服相效非雅乐也浑脱为号非美名也安可以礼仪之朝法彼陋俗军阵之势列庭闱之下窃见诸王亦有此好自家刑国岂若是也诗云京邑翼翼四方是则非先王之礼乐而将则四方者斯实愚臣之所未谕也夫乐者动天地感鬼神移风易俗布徳施化重犬戎之曲不足以移风也非宫商之度不足以施化也四者无一何以教人臣本凡愚不识忌讳忠于国者以臣为谠言佞于朝者以臣为诽谤惟陛下少留意焉先天元年正月皇太子令宫臣就率更署阅女乐太子舍人贾曽諌曰臣闻作乐崇徳以感人神韶夏有容咸英有节妇人媟黩无厠其间者昔鲁用孔子㡬致于覇齐人惧之馈以女乐鲁君既受孔子遂行戎有由余兵强国冨秦人反间遗之女乐戎王躭悦由余乃奔斯则大圣名贤疾之已乆矣良以妇人为乐必务冶容哇姣动心蛊惑丧志上行下效滛俗将成败国乱人实由兹起殿下监抚余闲宴私多豫后庭妓乐古或有之至于所司教习彰示羣僚曼妓淫声实亏睿化伏愿并令禁断至开元二年八月勅天生黎烝区别男女外则导之以礼中则和之以乐茍或不臧孰云致理自有隋頽靡庶政凋缺徴声遍于郑卫衍色矜于燕赵广塲角牴长䄂从风聚而观之寖以成俗所以戎王夺志夫子遂行也朕方大变浇讹用除灾蠧眷兹技乐事切骄滛伤风害政莫斯为甚既违令式尤冝禁断二年正月西僧婆陀请开宫门燃百子灯其夜太上皇御安福楼门观乐凡四日方罢是月又追作先天元年大酺太上皇御诸楼观之以夜继晷尽月不息左拾遗严挺之䟽谏乃止大厯十四年十二月十五日礼仪使部尚书颜真卿奏谨按周礼大司乐职云诸侯薨令去乐大臣死令弛乐郑注云去谓藏之弛谓释之也是知哀轻者则释哀重者则藏又晋元后初崩武帝咸宁元年飨万国不设乐晋博士孔恢议朝廷遏密悬而不乐恢以为宜都去悬设乐为作不作则不宜悬国丧尚近谓金石不可陈于庭伏请三年未毕朝㑹不设悬如有大臣薨殁则量事轻重悬而不作勅付所司永贞元年十月太常奏内外公私声乐奉祠等汉魏已来既𦵏祔庙之后皆复其常朝行之以为故事今徳宗皇帝十一月四日行升祔之礼讫事请皆如旧诏可杂録武徳元年相国参军卢子牟献琵琶万年县法曹孙伏伽上䟽曰陛下贵为天子富有四海动则左史书之言则右史书之既为竹帛所拘恣情不慎卢子牟所献频䝉赏劳但普天之下莫非王土率土之濵莫非王臣陛下必有所欲何求不得陛下少者岂此物哉显庆元年正月御安福门观大酺有伎人欲持刀自刺以为幻戏诏禁之龙朔元年正月禁妇人倡优杂戏皇后所请也二月六日勅太常寺六日停教音乐太宗皇帝文徳皇后忌日故也干封元年五月勅音声人及乐户父母老病应侍者取家内中男及丁壮好手者充若无所取权停其本文乐署博士及别教子弟应充侍者先取户内人及近新充如意元年五月二十八日内教坊改为云韶府内文学馆教坊武徳以来置在禁门内神龙二年三月并州清源县尉吕元泰上䟽曰臣谨按洪范曰谋时寒若君能谋事则燠寒顺之何必祼露形体浇灌衢路鼓舞跳跃而索寒也礼曰立秋之月行夏令则寒暑不节夫阴阳不调政令之失也休咎之意君臣之感也理均影响可不戒哉其年九月勅三品已上聴有女乐一部五品已上女乐不过三人皆不得有钟磬乐令凡教乐淫声过声凶声慢声皆禁之淫声者若郑卫过声者失哀乐之节凶声者亡国之音若桑间濮上慢声者惰慢不恭之声也景云三年左拾遗韩朝宗谏曰传曰辛有适伊川见被髪野祭者曰不及百年此其戎乎其礼先亡矣后秦晋迁陆浑之戎于伊川以其礼乐之乡废俎豆之事一言以贯百代可知今之乞寒滥觞成俗伏乞三思筹其所以至先天二年十月中书令张説谏曰韩宣子适鲁见周礼而叹孔子㑹齐数倡优之罪列国如此况天朝乎今外国请贺选使朝谒所望接以礼乐示以兵威虽曰戎狄不可轻易焉知无驹支之辨由余之贤哉且乞寒之説未闻典故祼体跣足盛徳何观挥水授泥失容斯甚法殊鲁礼䙝比齐优恐非干羽柔逺之义樽俎折冲之道愿择蒭言特罢此戏至开元元年十月七日勅腊月乞寒外蕃所出渐浸成俗因循已久自今已后无问上下即宜禁断开元二年上以天下无事聴政之暇于梨园自教法曲必尽其妙谓之皇帝梨园弟子其年十月六日勅散乐巡村特宜禁断如更有犯者并容止主人及村正决三十所由官附考奏其散乐人仍逓送本贯入重役二十三年勅内教坊博士及弟子须留长教者聴用资钱陪其所留人数本司量定申考为簿音声内教坊博士及曹第一第二博士房悉免杂徭本司不得驱使又音声人得五品已上勲依令应除簿者非因征讨得勲不在除簿之列天寳十载九月二日勅五品已上正员清官诸道节度使及太守等并聴当家畜丝竹以展欢娱行乐盛时覃敷中外大厯十四年五月诏罢梨园伶使及官冗食三百余人留者𨽻太常永贞元年九月诏除教坊乐人授正员官之制元和五年二月宰臣奏请不禁公私乐从之时以用兵权令断乐宰臣以为太过故有是请至六月六日诏减教坊乐官衣粮六年太子少傅兼判太常卿郑余庆奏太常习乐请复用大鼓从之先是徳宗自山南还宫继有怀光吐蕃之虞都下人情惊扰遂诏太常习乐去大鼓至是复用之八年四月诏除借宣徽院乐人官宅制自贞元以来选乐工三十余人出入禁中宣徽院长入供奉皆假以官第毎奏伎乐称㫖辄厚赐之及上即位令分畨上下更无他钖至是收所借其年十月蔡州节度使韩𢎞惟献圣朝万嵗乐曲谱凡三百首十四年正月诏徙仗内教于布政里十五年赐教坊本钱五千贯文长庆四年三月赐教坊乐官绫绡三千五百疋又赐钱一万贯以备行幸乐官十三人并赐紫衣鱼袋其年八月以太常卿赵宗儒为太子少师先是太常有师子五方之色非尝朝聘飨不作焉至是教坊以牒取之宗儒不敢违以状白宰相以事止有司不合闗白而宗儒忧恐不已宰相责以怯懦故换秩焉寳厯二年九月京兆府奏伏见诸道方镇下至州县军镇皆置音乐以为欢娱岂惟夸盛军戎实因接待宾旅伏以府司毎年重阳上已两度诸王及大臣出领藩镇皆须求雇教坊音声以申宴饯今请并于当司钱中毎年方圆三二十千以充前件乐人衣粮伏请不令教坊收管所冀公私永便从之京兆尹刘栖楚所请也栖楚出河北小吏不读书史不知从前非物力不足而阙于制置也盖以京邑四方取则之地务繁权重岂以声乐倡优方镇宴游为事哉属宰臣有党于栖楚者遂可其奏时议惜之太和九年文宗以教坊副使霍朝霞善吹笛新声变律深惬上㫖自左骁卫将军宣授兼率府司马宰臣奏率府司马品髙郎官不可授伶人上亟称朝霞之善左补阙魏謩上䟽论奏乃改授润州司马开成三年四月改法曲名仙韶曲仍以今官所处为仙韶院四年三月勅毎月赐仙韶院乐官料钱二千贯文支用不尽令数内宜停三百贯文㑹昌二年四月二十三日勅节文京畿诸院太常乐及金吾角手今后只免正身一人差使其家丁并不在廕庇限三年十二月京兆府奏近日坊市聚㑹或动音乐皆被台府及军司所由恐动妄有申闻自今已后请皆禁断从之大中六年十二月右巡使卢藩等奏准四年八月宣约教坊音声人于新授观察节度使处求乞自今已后许巡司府州县等捉获如是属诸使有牒送本管仍请宣付教坊司马遵守依奏咸通中伶官李可及善音律尤能转喉为新声及艳辞聴者无倦京师屠沽少年效之谓之拍弹时同昌公主除丧懿宗与郭妃悼之可及为歌百年舞曲舞人皆盛饰珠翠仍画鱼龙地衣以列之曲终乐阕珠翠覆地词语悽恻闻者流涕又常于安国寺作菩萨蛮舞上益怜之唐㑹要卷三十四唐会要卷三十五钦定四库全书唐㑹要卷三十五宋王溥撰学校武徳元年十一月四日诏皇族子孙及功臣子弟于祕书外省别立小学贞观五年以后太宗数幸国学太学遂增筑学舍一千二百间国学太学四门亦增生员其书筭等各置博士凡三千二百六十员其屯营飞骑亦给博士授以经业无何髙丽百济新罗髙昌吐蕃诸国部长亦遣子弟请入国学于是国学之内八千余人国学之盛近古未有光宅二年梓州进士陈子昻上䟽曰臣窃独有私恨者陛下方欲兴崇大化而不知国家太学之废积以嵗月乆矣学堂芜秽畧无以诗书礼乐相闻习者陛下明诏尚未及之愚臣所以私恨也臣闻天子立太学所以聚天下贤英为政之首故君臣上下之礼于是兴焉揖让樽俎之节于此生焉是以天子得贤臣由此也今则荒废委而不论而欲睦人伦兴礼让失之于本而求之于末岂可得哉三年不为礼礼必坏三年不为乐乐必崩奈何天子之政而弃礼乐哉陛下何不诏天下胄子使归太学而习业乎斯亦国家之大务也圣厯二年十月凤阁舍人韦嗣立上䟽曰臣闻礼记曰化人成俗必由乎学学之于人其用葢博故立太学以教于国设庠序以化于邑王之诸子卿大夫士之子及国之俊选皆造焉自天子至于庶人未有不须学而成者国家自永淳以来二十余载国学废散冑子衰缺时轻儒学之官莫存章句之选贵门后进竞以侥倖升班寒族常流复因凌替弛业考试之际秀茂罕登驱之临人何以从政又垂拱以后文明在辰盛典鸿休日书月至因借际㑹入仕尤多陛下诚能下明制发徳音广开庠序大敦学校三馆生徒即令追集王公已下子弟不容别求仕进皆入国学服膺训典崇饰馆庙尊尚师儒盛陈奠菜之仪宏敷讲説之㑹使士庶观聴有所发扬𢎞奖道徳于是乎在则四海之内靡然向风矣神龙二年九月勅学生在学各以长幼为序初入学皆行束脩之礼于师国子本学各绢三疋四门学绢二疋俊士及律书筭学州县各绢一疋皆有酒酺其束脩三分入博士二分助教以毎年国子监所管学生国子监试州县学生当州试并选艺业优长者为试官仍长官监试其试者通计一年所受之业口问大义十条得八已上为上得六已上为中得五以上为下及其学九年不贡举者并解追其从县向州者年数下第并须通计服阕重仕者不在计限不得改业开元二十一年五月勅诸州县学生年二十五已下八品九品子若庶人生年二十一通一经已上及未通经精神超悟有文词吏学者毎年铨量举选所司简试聴入四门学充俊士即诸色人省试不第情愿入学者聴国子监所管学生尚书省补州县学生所在长官补诸州县学生既习正业之外仍令兼习吉凶礼公私有礼事处令示仪式余皆不得辄使许百姓任立私学其欲寄州县受业者亦聴二十六年正月十九日勅古者乡有序党有塾将以𢎞长儒教诱进学徒化人成俗率由于是其天下州县毎乡之内各増置一学仍择师资令其教授贞元三年正月右补阙宇文炫上言请京畿诸县乡村废寺并为乡学并上制书事二十余件䟽奏不报太和七年八月赦节文应公卿士族子弟取来年正月以后不先入国学习业者不在应明经进士之限㑹昌五年正月制公卿百官子弟及京畿内士人寄客修明经进士业者并宜𨽻名太学外州寄土人并𨽻名所在官学褒崇先圣武徳二年六月一日诏曰盛徳必祀义在方册达人命世流庆后昆爰始姬旦赞翊周邦创设礼乐大明典宪启生民之耳目穷法度之本源粤若宣尼天资濬哲四科之数歴代不刋三千之徒风流无歇惟兹二圣卫道生人宗祀不修孰明褒尚宜令有司于国子监立周公孔子庙各一所四时致祭仍博求其后具以名闻详考所宜当加爵土贞观二年十二月尚书左仆射房𤣥龄国子博士朱子奢建议云武徳中诏释奠于太学以周公为先圣孔子配享臣以周公尼父俱是圣人庠序置奠本縁夫子故晋宋梁陈及隋大业故事皆以孔子为先圣颜回为先师厯代所行古人通允伏请停祭周公升夫子为先圣以颜回配享诏从之十一年七月二十四日修宣尼庙于兖州给户二十充享祀焉二十一年二月十五日诏以左丘明卜子夏公羊髙糓梁赤伏胜髙堂生戴圣毛苌孔安国刘向郑衆杜子春马融卢植郑康成服子慎何休王肃王辅嗣杜元凯范寗等二十一人代用其书垂于国胄自今有事于太学并令配享尼父庙堂显庆二年七月十一日大尉长孙无忌等议曰按新礼孔子为先圣颜回为先师崇祀不祧兴朝之良法又准贞观二十一年以孔子为先圣更以左丘明等二十一人与颜回俱配尼父于太学并为先师今据永徽令文改用周公为先圣遂黜孔子为先师颜回左丘明并为从祀谨按礼记云凡学春官释奠于先师郑𤣥注曰官谓诗书礼乐之官也先师者若礼有髙堂生乐有制氏诗有毛公书有伏生可以为师者又礼记曰始立学释奠于先圣郑𤣥注曰若周公孔子也据礼为定昭然自别圣则非周即孔师则偏着一经汉魏以来取舍各异颜回夫子互作先师宣父周公迭为先圣求其节文递有得失所以贞观之末新降纶言依礼记之明文酌康成之奥説正夫子为先圣加衆儒为先师永垂制于后昆革往代之纰缪而今新令不详制㫖辄事刋改遂违明诏但成王幼年周公践极制礼作乐功比帝王所以舜禹汤文武成王周公为六君子又説明王孝道乃述周公严配此即姬旦鸿业合同王者祀之儒官就享实贬其功仲尼生衰周之末极文丧之弊祖述尧舜宪章文武𢎞圣教于六经阐儒风于千禩故孟轲称生灵以来一人而已自汉已降奕叶封侯崇奉其圣迄于今日胡可降兹上哲俯入先师且丘明之徒见行其学贬为从祀亦无故事今请改令从诏于义为允其周公仍依别礼配享武王诏从之三年文宣王庙乐诏用宣和之舞干封元年正月三十日追赠孔子为太师至天授元年封孔子为隆道公总章元年二月一日颜回赠太子少师曾参赠太子少保至太极元年二月十六日追赠颜回为太子太师曾参为太子太保并配享孔子庙至开元二十七年八月二十四日诏曰𢎞我王化在乎师儒能发此道启迪含灵则生人以来未有如夫子者也所谓自天攸纵将圣多能徳配干坤身掲日月故能立天下之大本成天下之大经美政教移风俗君君臣臣父父子子人到于今受其赐不其猗欤呜唿楚王莫封鲁公不用俾夫大圣才列陪臣栖遑旅泊固可叹矣年祀寝逺光灵益彰虽大有褒称而未为崇峻不副于实人其谓何夫子既称先圣可追谥为文宣王令三公持节册命其后嗣褒圣侯改封嗣文宣王昔周公南面夫子西坐今位既有殊岂宜依旧宜补其坠典永作成式其两京国子监及天下诸州夫子南面坐十哲等东西行列且门人三千见称十哲包夫衆美实越等夷畅𤣥圣之风规发人伦之耳目并宜褒赠以宠贤明其颜子既云亚圣须优其秩又夫子格言参也称鲁虽居七十之数不载四科之目顷虽参于十哲终未殊于等伦乆稽先㫖俾循旧位庶乎礼得其序人焉式瞻二十二日命尚书右丞相裴耀卿摄太尉持节就国子庙册命毕所司奠祭亦如释奠之礼又遣太子少保崔琳往东都就庙行册礼二十七日勅两京及兖州旧宅庙像宜改服冕衮其州及县庙宇既小但移南面不须改其衣服两京乐用宫悬春秋二仲上下令三公摄行事七十子并宜追赠制曰圣道可褒岂限今古追赠之典旌徳有焉夫子十哲之外曽参六十七人同升孔门𫝊习经术子之四教尔实行之亲授㣲言式扬大义是称达者不其盛欤钦若古风载崇辅圣至于十哲被宠章而曽子之伦未有谓称宜亚四科之士以流五等之封俾与先师咸膺盛礼神龙元年正月一日赦文诸州孔子庙堂有不向南者改向正南其年五月二十八日制邹鲁之邑百户为太师隆道公采邑用供荐飨太极元年诏给宣尼庙三十户以供洒扫开元八年三月十八日国子司业李元瑾奏两京国子监庙堂先圣孔宣父配坐先师颜子今其像见立侍准礼授坐不立授立不跪况颜子道亚生知才充入室改当配享其像见立请据礼文合从坐侍又四科弟子闵子骞等并服膺儒术亲承圣教虽复列像庙堂不参享祀谨按列祠如何休等二十二贤犹霑从祀岂有升堂入室之子独不霑配享之条望请春秋释奠列享在二十二贤之上七十子者则文翁之壁尚不阙如岂有国庠遂无图绘请令有司图形于壁兼为立赞庶敦劝儒风光崇圣烈曽参孝道可崇独受经于夫子望准二十二贤从享诏曰颜回等十哲宜为坐像悉令从祀曾参大孝徳冠同列特为塑像坐于十哲之次因图画七十弟子及一十二贤于庙壁上以颜子亚圣亲为制赞书于石仍令当朝文士分为之赞题其壁焉苏氏冕曰尝检贞观显庆年勅并称三十二贤又检太极开元年勅即称三十二贤将前勅及学令比类于服䖍之下有十二贤未知何年月附入建中三年閠正月以文宣王三十七代孙齐卿为兖州司马袭文宣王元和四年二月以文宣王三十八代孙惟昉为兖州参军十三年正月以文宣王三十八代孙惟晊袭文宣王㑹昌二年十月以文宣王三十九代孙荣为国子监丞袭文宣一王大中三年十一月国子祭酒冯审奏文宣王庙始太宗立之睿宗书额武后初政之日改篆题大周二字请削去从之大顺元年二月宰臣兼国子祭酒孔纬奏文宣王祠庙经兵火焚毁有司释奠无所请内外之臣各于本官料钱上毎一缗抽千文助修国学从之释奠武徳七年二月十七日幸国子学亲临释奠引道士沙门与博士杂相驳难久之贞观十四年二月十日幸国子监亲临释奠二十年二月诏皇太子于国学释奠于先圣先师皇太子为初献国子祭酒张复𦙍为亚献光州刺史摄司业赵𢎞智为终献既而就讲𢎞智演孝经忠臣孝子之义右庶子许敬宗上四言诗以美其事二十一年中书侍郎许敬宗等奏按礼记文王世子凡学春官释奠于先师郑𤣥注曰官谓诗书礼乐之官也彼谓四时之学将习其道故儒官释奠各于其师既非国家行礼所以不及先圣至于春秋二时合乐之日则天子视学命有司兴秩节总祭先圣先师焉秦汉释奠无文可检至于魏氏则使太常行事自晋宋绍降时有亲行而学官为主全无典实且名国学乐用轩悬罇俎威仪并皆官备在于臣下理不合专况凡在小神犹皆遣使行礼释奠既准中祀据理必须禀命今后国学释奠令国子祭酒为初献祝词称皇帝谨遣仍令司业为亚献国子博士为终献其诸州刺史为初献上佐为亚献博士为终献县学县令为初献丞为亚献博士既无秩请主簿通为终献若缺并以次差摄州县释奠既请遣刺史县令亲为献主望准祭社给明衣修附礼令为永式学令祭以太牢乐用轩悬六佾之舞并登歌一部与大祭祀相遇改用中丁州县常用上丁无乐祭用少牢总章元年二月二十九日皇太子𢎞释奠于国学开耀元年二月十九日皇太子释奠国学永隆二年二月皇太子亲行释奠之礼景龙二年七月皇太子亲释奠于国学有司草仪注令从臣皆乗马着衣冠太子左庶子刘子𤣥进议曰古者自大夫巳上皆乗车马而以马为騑服魏晋已降迄于隋世朝士又驾牛车至如李广北征解鞍憩息马援南伐据鞍盼顾则鞍马之设行于军旅戎服所乗贵于便习者也按江左官尚书郎而辄乗马则为御史所弹又颜延年罢官后好骑马出入闾里当世称其放诞此则专车慿轼可擐朝衣单马御鞍冝从䙝服求之近古灼然之明騐也褒衣博带方履高冠本非马上所施自是车中之服且言长裾广袖襜如翼如鸣佩纡组锵锵奕奕驰骤于风尘之内出入于旌棨之间倘马有惊逸人从颠坠遂使属车之右遗履不收清道之旁絓骖相续因以受嗤行路有损威仪其乗马衣冠窃谓宜从废改皇太子令付外宣行仍编入令以为常式太极元年二月二十八日皇太子亲释奠开讲筵国子司业禇无量执经开元七年十一月十一日以贡举人将谒先师质问疑义勅皇太子及诸子宜行齿胄礼二十一日皇太子谒先圣皇太子初献亚献终献并以胄子充有散骑常侍禇无量讲孝经并礼记文王世子篇初诏侍中宋璟为亚献中书侍郎苏颋为终献及临享上思齿胄之义乃改焉十一年九月七日勅春秋二时释奠诸州府并停牲牢惟用酒脯自今已后永为常式二十六年正月勅诸州乡贡见讫令引就国子监谒先师学官为之开讲质问疑义所司设食𢎞文崇文两馆学生及监内举人亦聴参焉遂为常式毎年行之二十八年二月五日勅文宣王庙春秋释奠宜令三公行礼着之常式二十日国子祭酒刘瑗奏准故事释奠之日羣官道俗皆合赴监观礼依故事着之常式制可建中三年二月国子司业归崇敬奏上丁释奠其日准旧例合集朝官讲论五经文义自大厯五年以前常行不絶其年八月以后权停讲论今既日逼恐须复依旧奏贞元二年二月释奠自宰臣已下毕集于国学学官升讲座陈五经大义及先圣之道九年九月太常奏以十一月举贡人谒先师令与亲享太庙日同准六典上丁释奠若与大祀同日即用中丁谒先师请别择日从之十五年四月归崇敬为膳部郎中奏时议毎年春秋二时释奠祝版御署讫揖北面而立以为礼太重按大戴礼师尚父授周武王丹书武王东面受之请参酌轻重庶得其宜元和九年十一月礼部贡院奏贡举人见谒讫先师准格学官为开讲质定疑义常参及致仕官观礼旧例至时举奏诏宜谒先师余并停自后虽毎年举奏并不复行经籍武徳五年祕书监令狐徳棻奏今乗丧乱之余经籍亡逸请购募遗书重加钱帛増置楷书吏令缮冩数年间羣书毕备至贞观二年祕书监魏徴以丧乱之后典章纷杂奏引学者校定四部书数年之间祕府粲然毕备干封元年十月十四日上以四部羣书传冩讹谬并亦缺少乃诏东台侍郎赵仁本兼兰台侍郎李怀严兼东台舍人张文瓘等集儒学之士刋正然后缮冩文明元年十月勅两京四库书毎年正月据旧书闻奏毎三年比部勾覆具官典及摄官替代之日据数交领如有欠少即徴后人景云三年六月十七日以经籍多缺令京官有学行者分行天下捜捡图籍开元三年右散骑常侍禇无量马怀素侍宴言及内库及祕书坟籍上曰内库书皆是太宗髙宗前代旧书省比日常令宫人主掌所有欠缺未能填补篇卷错乱寻检甚难卿试为朕排比至七年五月降勅于祕书省昭文馆礼部国子监太常寺及诸司许官及百姓等就借冩之及整比四部书成上令百姓官人入干元殿东廊观书无不惊骇七年九月勅比来书籍缺亡及多错乱良由簿厯不明纲维失错或须披阅难可校寻令丽正殿冩四库书各于本库毎部为目录其有与四库书名目不类者依刘歆七畧排为七志其经史子集及人文集以时代为先后以品秩为次第其三教珠英既有缺落宜依旧目随文修补十九年冬车驾发京师集贤院四库书总八万九千卷经库一万三千七百五十二卷史库二万六千八百二十卷子库二万一千五百四十八卷集库一万七千九百六十卷其中杂有梁陈齐周及隋代古书贞观永徽麟徳干封総章咸亨旧奉制勅二十四年十月车驾从东都还京有勅百司从官皆令减省集贤书籍三分留一贮在东都至天寳三年六月四库更造见在库书目经库七千七百七十六卷史库一万四千八百五十九卷子库一万六千二百八十七卷集库一万五千七百二十卷从三年至十四年库续冩又一万六千八百四十三卷天寳三年七月勅先王令范莫越于唐虞上古遗书莫隆于训诰虽百篇奥义前代或亡而六体奇文旧规尤在其冩书应古体文字并依今字缮冩施行其旧本仍藏书府其载十二月勅自今已后宜令天下家藏孝经一本精勤教习学校之中倍加传授州县官长明申劝课焉十一年十月勅祕书省检覆四库书与集贤院计㑹填写贞元七年十二月祕书监包佶奏开元礼所与月令相涉者请选通儒详定从之开成元年七月详定使奏秘书省四库见在新旧书籍共五万六千四百七十六卷并无文集及新写文书自今已后所填补旧书及别写新书并随日校勘并勒创立文案别置纳厯随月申台并观察使毎嵗末计课申数具状闻奏从之太和三年正月祕书省据御史台牒准开成元年七月勅应写书及校勘书籍至嵗末闻奏者今勘楷书等从今年正月后应写书四百一十七卷四年二月集贤院奏大中二年正月一日以后至年终写完贮库及填缺书凡三百六十五卷计用小麻纸一万一千七百七张五年正月祕书省牒报御史台从今年正月已后当司应校勘书四百五十二卷书法太宗尝于晋史右军传后论之曰钟书布纎浓分䟽密霞舒云卷无所间然但其体古而不今字长而逾制献之虽有父风殊少新巧䟽痩如凌冬之枯树虽槎枿而无屈伸拘束若严家之饿𨽻惟羇羸而不放纵萧子云无丈夫之气行行如萦春蚓步步如绾秋蛇卧王蒙于纸中坐徐偃于笔下以兹播美岂滥名耶所以详察古今研精篆素尽善尽美其惟王逸少乎观其㸃曵之工裁成之妙烟霏露结状若断而还连凤翥龙蟠势如斜而反直玩之不觉为倦览之莫识其端心慕力追此人而已贞观六年正月八日命整理御府古今工书钟王等真迹得一千五百一十卷至十年太宗尝谓侍中魏徴曰虞世南死后无人可与论书徴云禇遂良下笔遒劲甚得王逸少体太宗即日召命侍读尝以金帛购求王羲之书迹天下争出其书诣阙以献当时莫能辨其真伪遂良备论所出一无舛误十四年四月二十二日太宗自为真草书屏风以示羣臣笔力遒劲为一时之絶尝谓朝臣曰书学小道初非急务时或留心犹胜玩日凡诸艺业未有学而不得者也病在心力懈惰不能专精耳朕少时为公子喜战阵适义旗之始乃平冦乱执金皷必自指挥观其阵即知强弱毎取我弱对其强以我强对其弱敌犯我弱追奔不踰百数十步我击其弱必突过其阵自背击之无不大溃多用此制胜思得其理深也我今临古人之书殊不学其形势惟在求其骨力及得骨力而形势自生耳然我知所为皆先作意是以果能成也初置𢎞文馆选贵臣子弟有性识者为学生内出书命之习学又人间有善书追徴入官十数年间海内从风至十八年二月十七日召三品已上赐宴于𤣥武门太宗操笔作飞白书羣臣乗酒就太宗手中相竞散骑常侍刘洎登御牀引手然后得之其不得者咸称洎登牀罪当死请付于法太宗笑曰昔闻倢伃辞辇今见常侍登牀贞观十八年五月太宗为飞白书作鸾凤蟠龙等字笔势惊絶谓司徒长孙无忌吏部尚书杨师道曰五日旧俗必用服翫相贺朕今各赐君飞白扇二枚庶动清风以增美徳龙朔二年四月上自为书与辽东诸将者许敬宗曰许圉师常自爱书可于朝堂开示圉师见而惊喜私谓朝官曰圉师见古迹多矣魏晋已后惟有二王然逸少少力而妍子敬妍而少力今见圣迹兼絶二王凤翥鸾回实古今圣书神功元年五月上谓凤阁侍郎王方庆曰卿家多书合有右军遗迹方庆奏曰臣十代再从伯祖羲之书先有四十余卷贞观十二年太宗购求先臣并以进讫惟有一卷见在今亦进讫臣十一代祖导十代祖洽九代祖珣八代祖昙首七代祖僧绰六代祖仲寳五代祖骞髙祖规曾祖褒并九代三从伯祖晋中书令献之已下二十八人书共十卷上之上御武英殿示羣臣仍令中书舍人崔融为寳章集以叙其事复赐方庆当时以为荣开元六年正月三日命整理御府古今工书钟王等真迹得一千五百一十卷十六年五月内出二王真迹及张芝张㫤等古迹总一百六十卷付集贤院依文榻四本进内分赐诸王初贞观中捜访王羲之等真迹人间古本毕集令魏徴虞世南禇遂良等定其真迹及小王张芝等亦各随多少勒为卷帙以贞观字为印印缝及卷之首尾其墨迹又令遂良真书小字贴纸影其古本亦有是梁隋官本者梁则满骞徐増朱异等隋则江总姚察等署记太宗又令魏禇等卷下更书名记其后兰亭一本相传云将入昭陵又一本长安神龙之际太平安乐公主尝奏借出搨冩因此遂失所在开元五年勅陆元悌魏哲刘怀信等检校临模标为两卷总八十卷余并坠失元悌又尝云前代名贤押署之迹惟以已之名氏代焉上自书开元二字为印以印记之王右军凡一百三十卷小王二十卷张芝张㫤书各一卷右军真行书惟有黄庭告誓等四卷存焉元和十四年九月考功郎中萧祐进古今书画二十卷开成三年以谏议大夫桞公权为工部侍郎依前翰林侍书学士公权初学王书徧阅近代笔法体势劲媚自成一家所书西明寺金刚经碑备有钟王欧虞禇之体上尝以夏日与学士聨句上曰人皆苦炎热我爱夏日长公权曰薫风自南来殿阁生㣲凉上吟久之因令题于殿壁字方圆五寸帝曰钟王复生无以加焉帝召升殿御前书三纸军容使西门李𤣥捧砚枢密使崔巨源过笔一纸真书十字曰卫夫人传笔法于王右军一纸行书十一字曰永禅师真草千字文得家法一纸草书八字曰谓语助者焉哉乎也常评砚以青州石为第一言墨则首绛州墨砚次之唐㑹要卷三十五唐会要卷三十六钦定四库全书唐㑹要卷三十六宋王溥撰修撰武徳七年九月十七日给事中欧阳询奉勅撰艺文类聚成上之贞观五年九月二十七日祕书监魏徴撰羣书理要上之十三年十一月三日扬州长史李袭誉撰忠孝图二十卷奏之十四年五月二十一日诏以特进魏徴所撰类礼赐皇太子及诸王并藏本于祕府初徴以礼经遭秦灭学戴圣编之条流不次乃删其所説以类相从为五十篇合二十卷上善之赐物一千段十五年正月三日魏王泰上括地志百五十卷上嘉之赐物一万段其书宣付祕阁初泰好学爱文章司马苏朂劝奉表请修撰诏许之于是大开馆宇广召时俊遂奏引着作郎萧徳言祕书郎顾𦙍记室参军蒋亚卿功曹参军谢偃等人物辐辏门庭若市泰稍怙过盛欲其速成于是分道计州披检䟽録凡四年而成其年四月十六日太常博士吕才及诸阴阳学者十余人撰阴阳书凡五十三卷并旧书行者四十七卷诏颁下之其妄穿作拘忌者才驳之曰易曰上古穴居而野处后世圣人易之以宫室盖取诸大壮逮于殷周之际乃有卜宅之文故诗称相其阴阳书云卜惟洛食此则卜宅吉凶其来尚矣至于近代师巫更加五姓之説言五姓者谓宫商角徴羽等天下万物悉配属之行事吉凶依此为法至于张王等为商武庾等为羽欲以同韵相求及其以栁为宫以赵为角又非四声相管其间亦有同是一姓分属宫商复有复姓数字徴羽不别騐于经典本无斯説即阴阳书亦无此语直是野俗口传竟无所出之处惟按堪舆经云黄帝对于天老乃有五姓之言且黄帝之时不过姬姜数姓暨于后代赐族者多至如管蔡郕霍鲁卫毛𥅆郜雍曹滕毕原酆郇并是姬姓子孙孔殷宋华向萧亳皇甫并是子姓苗裔自余诸国凖例皆然因邑因官分枝分叶未知此等诸姓是谁配属又检春秋以陈卫及秦并同水姓齐郑及宋皆为火姓或承所出之祖或系所属之星或取所居之地亦非宫商角徴共相管摄此则事不稽古义理乖僻者也叙禄命曰谨按史记宋忠贾谊讥司马季主云夫卜筮者髙人禄命以悦人心矫言祸福以尽人财又按王充论衡云见骨体而知命禄见禄命而知骨体此则禄命之书行之久矣言多或中人乃信之今更研寻本非实録但以积善余庆不假建禄之吉积恶余殃岂由刼杀之灾皇天无亲常与善人祸福之应其犹影响故有夏多罪天命勦絶宋景修徳妖孛夜移学也禄在岂待生当建王忧勤损夀不闻月值空亡长平坑卒未闻共犯三刑南阳贵士何必俱当六合厯阳成湖非独河魁之上蜀郡炎燎岂由灾厄之下今时有同建禄而贵贱悬殊共命胎而夭夀更异按春秋鲁桓公六年九月鲁庄公生今检长厯庄公生当乙亥之嵗建申之月以此推之庄公乃当禄之空亡依禄命书法合贫贱又犯勾绞六害背驿马生身刻驿马三刑当此生者并无官爵火命七月生当病乡为人尫弱身合矬陋今按齐诗讥庄公倚嗟昌兮颀若长兮美目扬兮巧趋跄兮惟有向命一条法当长夀依捡春秋庄公薨时计年四十五矣此则禄命不騐一也又按史记秦庄襄王四十八年始皇帝生宋忠注云因正月生为此名政检襄王四十八年嵗在壬寅此年正月生者命当背禄法无官爵假得禄合奴婢寡少始皇又当破驿马生驿马三刑身尅驿马法当望官不到金命正月生当絶下为人无始有终老而弥吉今检史记始皇乃是有始无终老更弥凶唯建命生法合长夀计其崩时不过五十禄命不騐二也检汉武故事武帝以乙酉嵗七月七日平旦时亦当禄空亡下法无官爵虽向驿马尚隔四辰依禄命法少无官荣老而方盛今騐汉书武帝即位年始十六末年以后户口减半禄命不騐三也又检后魏书云髙祖孝文皇帝兴元元年八月生今按长厯其年嵗在丁未以此推之孝文皇帝背禄并驿马三刑身尅驿马依禄命书法无官爵当父死中生法当生不见父今检魏书孝文皇帝身受其父之禅礼云嗣主位定于初丧踰年之后方始正号是以天子无父事三老也独孝文受禅异于常礼躬为天子以事其亲而禄命倒云不合识父禄命不騐四也又按沈约宋书云宋髙祖癸亥三月生依此推禄与命并当空亡依禄命书法无官爵又当子墓中生惟宜嫡子假有次子法当早卒今据宋书髙祖长子先被簒弑次子义隆享国多年髙祖又当禄祖下生法得嫡孙财禄今检宋书其孙刘邵刘濬并为簒逆几失宗祧禄命不騐五也叙葬书曰易曰古之葬者厚衣以薪不封不树丧期无数后世圣人易之以棺椁葢取诸大过礼云葬者藏也欲人之不见也然孝经云卜其宅兆而安厝之以其复土事毕长为感慕之所窀穸礼终永作魂神之宅朝市迁变岂得先测于将来泉石交侵不可先知于地下是以谋及龟筮庶无后艰斯乃备于慎终之礼曽无吉凶之义暨于近世已来加之阴阳葬法或选年月便利或量墓田逺近一事失所祸及死生巫者利其货贿莫不擅加妨害遂令葬书一术乃有百二十家各説吉凶拘而多忌且天覆地载干坤之理备焉一刚一柔消息之义详矣或成昼夜之道感于男女之化三光运于上四气通于下斯乃阴阳之大经不可失于斯须也至于丧葬之吉凶乃附此为妖妄传云王者七日而殡七月而葬诸侯五日而殡五月而葬大夫经时而葬士逾月而葬此贵贱不同礼亦异数欲使同盟助弔有期量事制宜遂为常式法既一定不得违之也故先期而葬谓之不怀后期而不葬讥之非礼此则葬有定期不择年月一也春秋又云丁巳葬定公雨不克葬至戊午襄事礼经善之礼记云卜葬先逺日葢选月终之日所以避不怀也今检葬书以己亥之日用葬最凶谨按春秋之际此日葬者凡有二十余件此则葬日不择日二也礼记云周尚赤大事用平旦殷尚白大事用日中夏尚黒大事用昏时郑𤣥注云大事者何谓丧葬也此则直取当代所尚不择时之早晚春秋又云郑卿子产子太叔葬郑简公于时司墓大夫室当葬路若坏其室即平旦而葬不坏其室即日中而葬子产不欲坏室而待日中子太叔云若至日中而葬恐久劳诸侯大夫来㑹葬者然子产既云博物君子太叔乃为诸侯之选国之大事无过丧葬必是义有吉凶斯等岂得不用今乃不问时之得失惟论人事可否曾子问云葬逄日蚀舍其路左待明而行所以备非常也若依葬书多用干艮二时并在半夜此即文与礼违今检礼传葬不择时三也葬书云富贵官品皆由安葬所致年命延促亦由坟壠所招今按孝经云立身行道扬名于后世以显父母易曰圣人之大寳曰位何以守位曰仁是以日慎一日则泽及于无疆茍徳不建则人无后此则非由安葬吉凶而论福祚延促臧孙有后于鲁不闗葬得吉日若敖絶祀于荆不由迁厝失所此则安葬吉凶不可信用其义四也今之丧葬吉凶皆依五姓便利古之葬者并在国都之北兆域既有常所何取姓墓之义赵氏之葬并在九原汉之山陵散在诸处上利下利蔑尔不论大墓小墓其义安在及其子孙富贵不絶或与三代同风或分六国而王此则五姓之义大无稽考吉凶之理何从而生其义五也且人生名位进退何常亦有初贱而后贵亦有始泰而终否是以子文三巳令尹展禽三黜士师葬期一定更不回改冡墓既成曾不革易何因名位无时暂安故知官爵𢎞之在人不由安葬所致其义六也野俗无识皆信葬书巫者诳其吉凶愚人因此侥倖遂使擗踊之际择葬地而希官品荼毒之秋选葬时以觊财禄或云辰日不宜哭泣遂睆尔而受弔问或云同属忌于临圹乃吉服而不送其亲圣人设教岂其然也葬书败俗一至于斯其义七也苏氏曰今世之人正惑于此故载吕才驳议用矫正之庶乎惑者少悟也贞观十五年十月二十五日尚书左仆射申国公髙士廉撰文思博要成凡一千二百卷诏藏之祕府同撰人特进魏徴中书令杨师道中书侍郎岑文本礼部侍郎颜相时国子司业朱子奢给事中许敬宗国子博士刘伯庄太常博士吕才祕书监房𤣥龄太学博士马嘉运起居舍人禇遂良晋王友姚思㢘太子舍人司马宅相祕书丞李淳风二十三年正月二十日太宗撰帝范十三篇赐皇太子顾谓王公曰禔躬阐政之道备在其中矣永徽三年三月三日符玺郎颜扬庭上其父师古所撰匡谬正俗八卷令付祕阁显庆元年十月诏礼部尚书𢎞文馆学士许敬宗等修东殿新书上曰畧㸔数卷全不如抄撮文书又日月复浅岂不是卿等用意至此因亲制序四百八十字二年六月上制元首前星维城股肱论令敬宗等注释名曰天训至三年正月五日修新礼成一百三十卷颁于天下其年五月九日以西域平遣使分往康国及吐火罗等国访其风俗物产及古今废置画图以进令史官撰西域图志六十卷许敬宗监领之书成学者称其博焉十月二日许敬宗修文馆词林一十卷上之六年正月二十七日右内率府录士参军崇贤马真学士李善上注文选六十卷藏于祕府龙朔元年六月二十六日许敬宗等撰累璧六百三十卷上之三年十月二日皇太子𢎞遣司元太常伯窦徳𤣥进所撰瑶山玉彩五百卷上之诏藏书府仪凤元年十二月二日皇太子贤上所注后汉书初太子右庶子张太安洗马刘讷言洛州司户参军格希𤣥学士许叔牙成𤣥一史藏诸周寳宁等同注范晔后汉书诏付祕书省调露二年二月一日诏故符玺郎李延夀撰政典一部冩两本永隆元年十二月太史李淳风进注释五曹孙子等十部等经分为二十卷垂拱二年四月七日太后譔百寮新诫及兆人本业记颁朝集使大足元年十一月十一日麟台监张昌宗撰三教珠英一千三百卷成上之初圣厯中以上御览及文思博要等书聚事多未周备遂令张昌宗召李峤阎朝隠徐彦伯薛曜李尚隐魏知古于季子王无竞沈佺期王适徐坚尹元凯张説马吉甫元希声李处正高备刘知几房元阳宋之问崔湜常元旦杨齐哲富嘉謩蒋凤等二十六人同撰于旧书外更加佛道二教及亲属姓名方域等部开元七年五月左庶子刘子𤣥上议今之所注老子是河上公注其序云河上公者是汉文帝时人结草菴于河曲因以为号以所注老子授文帝因冲空上天不经之鄙言流俗之虚语汉书艺文志注老子者有三家河上所释后无闻焉王弼诣㫖为优请黜河上公升辅嗣所注司马徽亦注云汉史实无其人然所注以养神为宗以无为为体请河王注令学者俱行从之九年十一月十三日左散骑常侍元行冲上羣书四部录二百卷藏之内府凡二千六百五十五部四万八千一百六十九卷分为经史子集四部经库是殷践猷王恢编史库韦述余钦子库毋照刘彦直集库王湾刘伸其序例韦述撰其后母照又畧为四十卷为古今书录十年六月二日上注孝经颁于天下及国子学至天寳二年五月二十二日上重注亦颁于天下十三年诏康子元等注解东封仪注以进十五年五月一日集贤学士徐坚等纂经史文章之要以类相从上制名曰初学记至是上之十七年九月十一日上令左丞相张説修八阵图十卷及经二卷成十九年二月礼部员外郎徐安正等撰文府二十卷上之其年十二月十一日侍中裴光庭上瑶山往则维城前轨各一卷上以赐皇太子及庆王二十三年正月勅中书令张九龄光禄卿韦縚与礼官就集贤院撰籍田仪注其年三月二十七日上注老子并修䟽义八卷并制开元文字音义三十卷颁示公卿二十七年二月中书令张九龄等撰六典三十卷成上之百官称贺天寳十四年四月内出御撰韵英五卷付集贤院行用其年十月八日颁御注道徳经并䟽义分示十道各令巡内传冩以付宫观干元二年十一月四明山人沈若进广孝经十卷大厯十二年十一月二十五日刑部尚书颜真卿授撰韵海镜原三百六十卷表献之诏付集贤院建中元年十月濠州刺史张鑑撰五经㣲㫖十四卷孟子音义三卷上之贞元十一年八月国子司业裴澄撰乗舆月令十二卷上之十二年二月夏州节度使韩泽进统载四十卷其年十月昭义节度判官贺兰正九进用人权衡辅佐记各十卷举选衡镜三卷十四年十月左仆射平章事贾耽撰郡国别录六卷通录四卷上之十一月西川节度使韦臯进开复西南夷事状十卷十七年七月太常寺进大唐贞元新集开元复礼二十卷其年十月宰臣贾耽撰海内华夷图一轴并序古今郡国县道四夷述四十卷上之耽好地理学四方之使自蕃方来者必问其土地山川之所终始凡三十年问既备因撰海内华夷图广三丈纵三丈二尺率以一寸圻一百里人有披图以问其郡人者皆得其实无虚词焉十九年二月淮南节度使杜佑撰通典二百卷上之其书凡九门食货十二篇选举六篇职官二十二篇礼一百篇乐七篇兵十五篇刑八篇州郡十四篇边防十六篇佑精厯代之要修通典识者知其必登公卿之位书既出遂行于时其后杭州刺史苏弁撰㑹要四十卷弁与兄冕缵国朝故事为是书弁先聚书至二万卷皆手自刋正今言苏氏书次于集贤芸阁焉给事中陆䞇着集注春秋二十卷君臣图翼三十五卷上之元和二年十二月李吉甫等撰元和年国计簿十卷上之总计天下方镇凡四十八道管州府二百九十五镇县一千四百五十三见定户二百四十四万二百五十四其凤翔鄜坊邠宁振武泾原宁夏灵盐河东易定魏镇冀范阳沧州淮西淄青等一十五道合七十一州并不中户口数目四年四月给事中冯伉着三传异同三卷其年七月制君臣事迹十四篇上以天下无事留意典文毎览前代兴亡得失之事皆三复其言又读贞观开元实录见太宗撰金镜书及帝范上下篇𤣥宗撰开元训诫思维前躅遂採尚书春秋后传史记范班汉书三国志晏子春秋吴越春秋新序説苑等书君臣行事可为龟鑑者集成十四篇一曰君臣道二曰辨邪正三曰诫权诤四曰戒㣲行五曰任贤臣六曰纳忠谏七曰慎征伐八曰慎刑法九曰去奢泰十曰崇节俭十一曰奖忠直十二曰修政教十三曰谏田猎十四曰录勲贤分为上下卷上御制其序曰前代君臣事迹至是以其书冩于屏风列之御座之右书屏风六扇于中宣示宰臣李藩裴洎曰朕近撰此屏风亲所观览故令示卿藩等进表称贺八年二月宰臣李吉甫撰元和州县郡国图三十卷百司举要一卷成上之吉甫又常缀录东汉魏晋元魏周隋故事记其成败损益因为六代畧凡三十卷分天下诸镇絶域山川险易故事各冩其图于篇首为五十四卷号为元和郡国图九年四月检校左拾遗李渤撰御戎新录二十卷上之十二年十二月翰林学士沈传师等奏元和辨谤略两部各十卷一部进上一部请付史馆从之其年处州刺史马总进武徳至贞元年奏议二十卷十三年六月宰臣袁滋撰云南纪五卷上之其年八月洛阳尉礼院检讨官王彦威撰元和曲台新礼三十卷上之自开元二十一年至元和十三年正月已前新撰定礼与旧仪不同者谨备集録并礼勒成三十卷其年十二月祕书少监史馆修撰马宇撰凤池録五十卷成上之长庆元年十一月商州刺史王公亮进新撰兵书一十八卷上之二年四月翰林侍讲学士韦处厚路随撰六经法言三十卷成上之寳厯元年三月翰林侍讲学士髙重崔郾进纂要十卷二年五月祕书省着侍郎韦公肃注太宗文皇帝帝范一十二篇上之太和元年六月国子直讲徐郿上周易新义三卷八年四月集贤学士裴潾撰通撰三十卷其年九月宰相李徳裕进御臣要畧次栁氏旧史九年五月御集春秋左氏列国经传三十卷其年宰臣兼集贤大学士李宗闵准宣与校理修撰等撰五常传二十卷并目録一卷进上二年二月户部侍郎王彦威以所撰唐典七十卷上之其年十月勅改天后朝所撰三教珠英为海内珠英开成三年八月右拾遗韦筹上唐书唐史解表共五通㑹昌二年七月宰臣徳裕进异域归忠传两卷大中五年十一月太子詹事姚思廉撰通史三百卷上之其年十二月太子詹事姚思㢘又撰帝王政统十卷上之七年十月尚书左仆射门下侍郎平章事崔𤣥上续㑹要四十卷修撰官杨缀复崔瑑薛逢郑言等赐物有差氏族氏族者古史官所记故官有世胄谱有世官过江则有侨姓王谢袁萧为大东南则有吴姓朱张顾陆为大山东则有郡姓王崔卢郑为大闗中亦有郡姓韦裴桞薛杨杜为大代北则有蕃姓元长孙宇文陆源窦为大各于其地自尚其姓为四姓今流俗相传独以崔卢李郑为四姓加太原王为五姓不经之甚也武徳元年髙祖尝谓内史令窦威曰昔周朝有八柱国之贵吾与公家咸登此职今我已为天子公为内史令本同末异无乃不可乎威曰臣家昔在汉朝再为外戚至于后魏三处外家今陛下龙兴复出皇后臣又阶縁皇戚位忝凤池自惟叨滥晓夕兢惧髙祖笑曰比见关东人与崔卢为婚犹自矜伐公世为帝戚不亦贵乎三年髙祖尝从容谓尚书右仆射裴寂曰我李氏昔在陇西富有龟玉降及祖弥姻娅帝王及举义兵四海云集才涉数月升为天子至如前代皇王多起㣲贱劬劳行阵下不聊生公复世胄名家厝职清要岂若萧何曹参起自刀笔吏也惟我与公千载之后无愧前修矣苏氏议曰创业君臣俱是贵族三代以后无如我唐髙祖八柱国唐公之孙周明懿隋元贞二皇后皆外娶周太师窦毅女毅则周太祖之壻也宰相萧瑀陈叔达梁陈帝王之子裴矩宇文士及齐隋驸马都尉窦威杨恭仁封徳彛窦抗并前朝师保之𦙍其将相裴寂唐俭长孙顺徳屈突通刘政㑹窦轨窦琮柴绍殷开山李靖等并是贵胄子弟比夫汉祖萧曹韩彭门第岂有等级以计言乎武徳中李守素与虞世南论及氏族初言江左世南独相酧对及言北地诸姓次第如流陈其事业皆有援証世南但抚手而已不复能答叹曰肉谱实可畏许敬宗曰肉谱非雅名也世南曰昔任彦升善谈经籍梁代称为五经笥今日号仓曹为人物笥矣贞观十二年正月十五日修氏族志一百卷成上之先是山东士人好自夸矜以婚姻相尚太宗恶之以为甚伤教义乃诏吏部尚书高士㢘御史大夫韦挺中书侍郎岑文本礼部侍郎令狐徳棻及四方士大夫谙练族姓者普收天下谱约诸史传考其真伪以为氏族志以崔干为第一等书成太宗谓曰我与山东崔卢家岂有旧嫌也为其世代衰㣲全无官宦人物贩鬻婚姻是无礼也依托富贵是无耻也我不解人间何为重之我今定氏族者欲崇我唐朝人物冠冕垂之不朽何因崔干为一等合二百九十三姓千六百五十一家分为二等颁于天下显庆四年九月五日诏改氏族志为姓録上亲制序仍自裁其类例凡二百四十五姓二百八十七家以皇后四家酅公介公赠台司太子三师开府仪同三司仆射为第一等文武二品及知政事者三品为第二等各以品位为等第凡为九等并取其身及后𦙍若亲兄弟量计相从自余枝属一不得同谱长安四年凤阁舍人刘知几撰刘氏家史十五卷谱考三卷推汉氏为陆终苖裔非尧之后彭城丛亭里诸刘出自宣帝子楚孝王嚣曾孙司徒居巢侯刘恺之后不承楚元王交皆按据明白正前人所误虽为流俗所讥学者服其该博神龙元年五月十八日左散骑常侍栁冲上表曰臣闻姓氏之初世本着其义昭穆之序周谱列其风汉晋之年应摰明宗系之説齐梁之际王贾述衣冠之源使夫士俗区分惩劝攸寄昭之后世实为盛典臣今愿叙唐朝之崇修氏族之谱使九围仰止百代承风岂不大哉上从之至先天二年三月栁冲奏所备姓族録成上之凡二百卷又于今判定至开元二年七月二十一日毕上之上元二年九月二十一日敕文其氏族并得之乆逺有余俗讳及僻疾同声者宜改与本族望所出大姓任自遂便穏干元元年着作郎贾至撰百家类例十卷永泰二年十月七日宗正卿吴王祇奏修史馆太常博士栁芳撰皇室永泰谱二十卷上之大厯三年正月二十四日太子中允李良佐及诸房谱依旧姓独孤氏从之元和七年七月尚书兵部员外郎知制诰王涯撰姓纂十卷上之开成四年正月勅大理寺少卿李衢修撰王后谱谍其年闰正月勅翰林学士栁璟修续皇家永泰谱大中六年十二月宗正寺奏得当司修国谱官李𢎞简伏以徳明皇帝之后兴圣皇帝以来宗祊有序昭穆无差近日修撰率多紊乱遂使冠履愆仪𤣥黄失位数从之内昭序便乖今请宗子自常参官并诸州府及县官等各俱具始封建诸王及五代祖及见在子孙録一家状送图谱院仍毎房纳于官取高处昭穆取尊即转送至本寺所司磨勘属籍稍获精详依奏蕃国请经史垂拱二年二月十四日新罗王金政明遣使请礼记一部并杂文章令所司冩吉凶要礼并文馆词林採其词涉规诫者勒成五十卷赐之开元十九年正月二十四日命有司冩毛诗礼记文选各一部以赐金城公主从其请也祕书正字于休烈上表申昭谏匦言曰臣闻和戎国之权也经籍国之典也国之利器不可以示人晋东平王求史记诸子汉朝不与葢以史记多兵谋诸子杂诡术夫以东平帝之懿戚尚不欲示征战之书况西戎国之逺藩曷可贻经典之事且鲁秉周礼齐不加兵吴获乗车楚屡奔命故曰惟名与器不可以假人必不得已请去春秋当周徳既衰诸侯强盛则有以臣召君之事取威定霸之谋若与此书国之患也表入勅下中书门下议侍中裴光庭等曰西戎不识礼经心昧徳义频负明约孤背国恩今所请诗书随时给与庶使渐陶声教混一车书文轨大同斯可使也休烈虽见情伪变诈于是乎生而不知忠信节义于是乎在上曰善乃以经书赐与之二十六年六月二十七日渤海遣使求冩唐礼及三国志晋书三十六国春秋许之附学读书神龙元年九月二十一日勅吐蕃王及可汗子孙欲习学经业宜附国子学读书永徽二年正月十四日国子祭酒萧昕上言请从儒学以正风教其月二十九日勅曰顷以戎冦方急虞于经畧太学空设诸生益寡絃诵之地寂寥无声函丈之间殆将不扫念每及此甚用悯焉其诸道节度观察都防御使等朕之腹心各镇方面诫兹子弟各奉义方并宰相朝官及神策六军欲习业者自今已后并令补国学生欲其业重籝金器成琢玉日新厥徳世不乏贤其中身虽有官欲附学读书者聴就学宫委中书门下郎拣择堪为师范者充学生员数多少所习经业考试第等并所供粮及縁修理各委本司作事件开奏开成元年六月勅新罗宿卫生王子金义宗等所请留任学生员仰准旧例留二人衣粮准例支给二年三月渤海国随贺正王子大俊明并入朝学生共一十六人勅渤海所请生徒习学宜令青州观察使放六人到上都余十人勒回又新罗差人朝宿卫王子并准旧例割留习业学生首及先任学生等共二百十六人请时服粮料又请旧住学习业者放还本国勅新罗学生内许七人准去年八月勅处分余时服马畜粮料等既非旧例并勒还唐㑹要卷三十六唐会要卷三十七钦定四库全书唐㑹要卷三十七宋王溥撰五礼篇目武徳初朝廷草创未遑制作郊祀享宴悉用隋代旧制至贞观初诏中书令房𤣥龄祕书监魏徴礼官学士修改旧礼着吉礼六十一篇賔礼四篇军礼十二篇嘉礼四十二篇凶礼六篇国恤礼五篇总一百三十篇分为一百卷初𤣥龄与礼官建议以为月令蜡法惟祭天宗谓日月已下近代蜡五天帝五人帝五地极皆非古典今并除之神州者国之所託余八州则义不相及近代通祭九州今惟祭皇地祇及神州以正祀典又皇太子入学及太常行山陵天子大射告朔陈五兵于太社农隙讲武纳皇后行六礼四孟月读时令天子上陵朝庙养老于辟雍之礼皆周隋所阙凡增二十九件余并依古礼七年正月二十四日献之诏行用焉苏氏曰五礼等威三代沿革葢上圣有作情必备于吉凶后世遵行事岂变于文质源清则流永根正则苗长我唐始基刋定礼乐去亡隋之繁杂备前古之雅正作万代法成四海家光阐皇猷永固帝业而修礼官不达睿㫖坐守拘忌近移凶礼置于末篇斯为佞矣房梁公魏郑公庶务事殷一心有限虽统其事无暇参详为礼官所误不然者白圭无斯玷矣暨乎永徽之初再修典礼遂删去国恤礼以为预凶事非臣子之所宜言此又乖也且礼凡即位后有所谓嵗一漆而藏之者汉则三分租赋而一奉陵寝周汉之制岂谬误耶是正礼也且东园祕器曾不废于有司国恤礼文便谓预于凶事何贵耳而贱目背实而向声有以见敬宗义府之大佞也永徽二年议者以贞观礼未备又诏太尉长孙无忌中书令杜正伦中书侍郎李义府中书侍郎李友益黄门侍郎刘祥道许圉师太子宾客许敬宗太常少卿韦琨太常博士史道𤣥符玺郎孔志约太常博士萧楚材孙自觉贺纪等重加缉定勒成一百三十卷二百二十九篇至显庆三年正月五日奏上之高宗自为之序诏中外颁行焉至上元三年二月勅五礼行用已久并依贞观年礼为定至仪凤二年八月又诏显庆已来新修礼多不师古其五礼悉宜依周礼行事开元十年诏国子司业韦縚为礼仪使专掌五礼十四年通事舍人王嵒疏请撰礼记削去旧文而以今事编之诏付集贤院学士详议右丞相张説奏曰礼记汉朝所编遂为厯代不刋之典今去圣乆逺恐难改易今之五礼仪注贞观显庆两度所修前后颇有不同其中或未折衷望与学士等更讨论古今删改行用制从之初令学士右散骑常侍徐坚左拾遗李鋭太常博士施敬本等捡撰厯年不就说卒后萧嵩代为集贤学士奏起居舍人王仲丘撰成一百五十卷名曰唐开元礼二十九年九月颁所司行用焉元和十三年八月礼官王彦威集开元二十一年已后至元和十三年五礼裁制勅格为曲台新礼上䟽曰臣闻礼之所始及损益之文布于前书不敢悉数开元中命礼官大臣改撰新礼五礼之仪始备又按自开元二十一年已后迄于圣朝垂九十余年矣法通沿革礼有废兴或后勅已更裁成或当司别禀诏命贵从权变以就便宜又国家每有礼仪大事则命礼官博士约旧为之损益修撰仪注以合时变然后宣行即臣今所集开元已后至元和十三年奏定仪制不惟与古礼有异与开元仪礼已自不同矣又捡修礼官故事毎详定仪制讫则约文为之礼科以移责于百司又约之以供备然后礼事毕举礼科者名数之总与仪注相扶而行者也阙一不可臣今所集备礼科之单复具肃给之司存欲使谒者赞引之徒官长辟除之吏开卷尽在按文易徴其他五礼之仪式或旧仪所不载而与新创不同者莫不次第编録窃以圣朝于元和中集録又曲台者实礼之义故名曰元和曲台新礼并目录勒成三十卷谨诣光顺门奉表以闻伏乞裁下从之礼仪使高祖禅代之际温大雅与窦威陈叔达恭定礼仪自后至开元初奏定礼仪者并不入衔无由检叙开元九年正月韦縚除国子司业仍知太常礼仪事至二十三年二月凡四改官至太常卿并带礼仪事又至天寳九载正月除太子少师方罢礼仪事至天寳九载正月置礼仪使以太子左庶子韦述为之至十五载六月更不改易至徳二载闰八月二十九日御史中丞崔器除兼户部侍郎知礼仪事至干元元年四月太常少卿王玙兼知礼仪事其月十八日除中书侍郎同中书门下平章事充礼仪祠祭等使二年九月七日太常少卿于休烈除工部侍郎充礼仪使广徳元年太常卿杜鸿渐充礼仪使永泰二年八月十三日礼部尚书裴士淹除礼仪使大厯五年三月二十六日勅停礼仪使事归太常至七年正月十九日复置使以太常卿杨绾为之十四年五月二十日吏部尚书颜真卿除礼仪使建中元年停自后不置毎有南郊大礼权置使毕日停服纪上贞观十四年太宗尝从容谓礼官曰同㸑尚有缌麻之恩而嫂叔无服又舅之与姨亲踈相似而服纪有殊理未为得宜集学者详议余有亲重而服轻者亦附奏闻祕书监颜师古议曰窃以旧馆脱骖尚云出涕邻里有殡且辍巷歌况乎昆季之亲严亲是奉夫之昆季资业本同遂乃均诸百姓絶于五服当其丧没阖门缟素已独晏然𤣥黄不改静言至理殊匪𢎞通无益防闲实开偷薄相为制服孰谓非宜又外氏之亲俱縁于母姨舅一例等属齐尊姨既小功舅乃缌麻曲生异义兹亦未安愚谓昆季之妻服当五月夫之昆弟咸亦如之为舅小功同于姨服则亲踈中节名数有伦至如舅姑为妇其服太轻冢妇止于大功衆妇小功而已但着代之重事义特崇馈奠之勤诚爱兼极畧其恩礼有亏慈惠犹子之妇普服大功己子之妻翻与减降今请冡妇朞服衆妇大功既表授室之亲又答执笄之养叔仲之后诸妇齐同则周洽平均更无窒碍矣侍中魏徴礼部侍郎令狐徳棻等与礼官定议曰夫亲族有九服纪有六随恩以厚薄称情以立文原夫舅之与姨虽为同气权之于母轻重相悬何则舅为母之本宗姨乃外戚他族考之经文舅诚为重故周王念齐毎称舅甥之国秦伯怀晋实切渭阳之诗今在舅服止一时为姨居丧五月循名䘮实逐末弃本葢古人之情有所未寤今之损益实在兹乎礼记曰嫂叔之无服葢推而逺之也礼继父同居则为之朞未尝同居则不为服从母之夫舅之妻二夫人相为服或曰同㸑缌然则继父之徒并非骨肉之亲服重由乎同㸑恩轻在乎异居故知制服虽系于名葢亦縁恩之厚薄者也或有长年之嫂遇孩童之叔劬劳鞠养情若所生分饥共寒契濶偕老譬同居之继父方他人之同㸑情义之深浅宁可同日而言哉在其生也爱之同于骨肉及其死则曰推而逺之求之本源深所未喻推而逺之为是则不可生而共居生而共居为是则不可死同行路重其生而轻其死厚其始而薄其终称情立义其义安在今谨按曽祖父母旧服齐衰三月请加为齐衰五月嫡子妇旧服大功请加为朞衆妇旧服小功今请与兄弟子妇同为大功九月嫂叔旧无服今请服小功五月其弟妻及夫兄亦小功五月舅旧服缌麻请与从母同服小功制曰可二十三年五月礼部尚书许敬宗奏言伏奉遗诏臣下丧服以日易月皆从三十六日之限但大行在殡皇帝主丧山陵事毕方释衰绖依礼近臣君服斯服敢縁斯义请延至葬毕后除从之显庆二年九月二十九日修礼官长孙无忌等奏曰依古丧服甥为舅缌麻舅报甥亦同此制贞观年中八座议舅服同姨小功五月而今律疏舅报于甥服犹三月谨按傍亲之服礼无不报已非正尊不敢降之也故甥为从母五月从母报甥小功甥为舅缌麻舅亦报甥三月是其义矣今甥为舅使同从母之䘮则舅宜进甥以同从母之报修律䟽人不知礼意舅报甥尚止缌麻于例不通理须改正今请修改律䟽舅报甥亦小功又曰庶母古礼缌麻新礼无服谨按庶母之子即是巳之昆季昆季为之杖朞而已与之无服同气之内吉凶顿殊求之礼情深为非理请依典故为服缌麻制从之龙朔二年八月司文正卿萧嗣业嫡继母改嫁身亡请申心制有司奏称据令继母改嫁及父为长子并不解官乃下勅曰虽云嫡母终是继亲据理縁情须有定制令所司议定奏闻司礼太常伯陇西郡王博乂等奏议曰缅寻丧服母名斯定嫡继慈养皆在其中唯出母之制特言出妻之子明非生已则皆无服是以令着母嫁之服又出妻之子出言其子以明所生嫁则言母通包养嫡俱当解任并合心丧其不解者惟有继母之嫁继母为名止据前妻之子嫡于诸孽礼无继母之文甲令今既见行嗣业理申心制然奉勅议定方垂永则令有不安亦须釐正窃以嫡继慈养皆非所生出之与嫁并同行路嫁虽比出稍轻于父终为义絶继母之嫁既殊亲母慈嫡义絶岂合心丧望请凡非所生父卒而嫁为父后者无服非承重者杖朞并不心丧一同继母有符情礼无玷旧章又心丧之制惟施厌降杖朞之服不悉解官而令文三年齐斩亦入心丧之制杖朞解官又有妻服之舛又依礼庶子为其母缌麻三月既定所生母服准例亦合解官令文漏而不言于事终须修附既以嫡母等嫁同一令条总请改理为允惬者依文武官九品以上议得司卫正卿房仁裕等七百三十六人议请一依司礼状嗣业不合解官得右金吾卫将军薛弧吴仁等二十六人议请解嗣业官不同司理状者母非所生出嫁义絶仍令解职有紊縁情杖朞解官不甄妻服三年齐斩谬曰心丧庶子为母缌麻漏其终制并令文踈舛理难因袭望请依房仁裕等议总加修附垂之不朽其礼及律䟽有相关涉者亦请准此改正嗣业既非嫡母改醮不合解官诏从之上元元年十二月二十七日天后上表曰夫礼縁人情而立制因时事而为范变古者未必是循旧者不足多也至如父在为母止服一朞虽心丧三年服由尊降窃谓子之于母慈养特深生养劳瘁恩斯极矣所以禽兽之情犹知其母三年在怀理宜崇报若父在为母止一朞尊父之敬虽伸报母之慈有缺且齐斩之制是为差减更令同以一朞恐伤人子之志今请父在为母终三年之服遂下诏依行焉当时亦未行用至垂拱年中始编入格至开元五年左补阙卢履氷上言准礼父在为母一周除灵三年心丧则天皇后请同父没之服三年然后始除灵虽则权行有紊彛伦今陛下孝理天下动合礼经请仍旧章庶协通典于是下制令百官详议并舅及嫂叔服不依旧礼亦令议定刑部郎中田再思建议曰干尊坤卑天一地二阴阳之位分矣夫妇之道配焉至若死丧之戚降杀之等礼经五服之制齐斩有殊考妣三年之丧贵贱无隔以报免怀之徳思酬罔极之恩稽之上古丧期无数自周公制礼之后孔父刋经以来方殊厌降之仪以标服纪之节重轻从俗斟酌随时自古以来升降不一三年之制説者纷然郑𤣥以为二十七月王肃以为二十五月又改葬之礼郑𤣥云服缌麻三月王肃云讫葬而除又继母出嫁郑𤣥云皆服王云从子继育乃为之服又无服之殇郑𤣥云子生一月哭之一日王肃云以哭之日易服之月郑王等祖经宗传各有异同荀摰采古求遗互为损益方知去圣转逺残缺弥多也故曰㑹礼之家名为聚讼宁有定哉而父在为母三年行之已踰四纪编之于格服之已乆前王所是䟽而为律后王所是着而为令何必乖先帝之㫖阻人子之情亏仁孝之心背徳义之本而欲服之周年与伯叔母齐焉与姑姊妹同焉夫三年之丧如白驹之过隙君子丧亲有终身之忧何况再周乎服之有制使愚人企及衣以斩衰使见之摧痛以此防人人犹有朝死夕忘者以此制人人犹有释服从吉者方今渐归淳朴须敦孝义抑贤引愚理资宁戚食稻衣锦所不忍闻礼记云父之亲子也亲贤而下无能母之亲子也贤则亲之无能则怜之今据齐斩异数麄细已降何忍节制减至于朞使后代士尽忘枯骨循古未必是依今未必非也又舅及姨之服并太宗之制行之百年矣辄为刋复实则有疑于是纷议不定履氷又上䟽曰礼女在室以父为天出嫁以夫为天又在家从父出嫁从夫夫死从子本无自专抗尊之法即丧服四制云天无二日土无二王国无二君家无二尊以一理之也所以父在为母服朞者避二尊也伏惟陛下正持家国孝理天下而不断于宸衷详正此礼但随末俗顾念儿女之情臣恐后代复有妇夺夫政之败者䟽奏未报履氷又上表曰臣闻夫妇之道人伦之始尊卑法于天地动静合于阴阳阴阳和而天地生成夫妇正而人伦式序自家形国牝鸡无晨四徳之礼不愆三从之义斯在即丧服四制云天无二尊以一理之也故父为母朞者见无二尊也准旧仪父在为母一周立灵再周心丧父必三年而后娶者达子之志焉岂先圣无情于所生固有意于家国者矣原夫上元肇年则天已濳秉政将图僣簒先自光崇请升慈爱之丧以抗尊严之礼虽齐衰之仪不改而几筵之制遂同数年之间尚未通用天皇晏驾中宗䝉尘垂拱之初始编入格垂拱之末果行圣母之伪符载初之元遂启外氏之深衅孝和虽则反正韦氏复效晨鸣孝和非意暴崩韦氏旋即称制不䝉陛下英筭宗庙何由克复且臣所献者葢请正夫妇之纲岂忍忘子母之道诸议所非者大凡只论罔极之恩丧也宁戚禽兽识母而不识父岂得与伯叔母服同岂得与姑姊妹等此并道聴而涂説之言未习先王之㫖又安足以议经邦理俗之礼乎臣前状单畧议者未识臣之恳诚谨重以闻请付中书门下商量处分左散骑常侍元行沖奏议曰古之圣人徴性识本縁情制服则有申有厌天父天夫故斩衰三年情理俱尽者因心立极也生则齐体死则同穴状阴阳而配合同两仪之化成而妻丧杖朞情礼杀者葢逺嫌疑尊干道也父为嫡子三年斩衰而不去职者葢尊祖重嫡崇礼杀情也资于事父以事君孝莫大于严父故父在为母罢职齐周而心丧三年谓之尊厌者则情申而礼杀也斯制也可以异于飞走别于华夷羲农尧舜莫之易也文武周孔所同尊也今若舍尊厌之重亏严父之义畧纯素之嫌贻非圣之责则事不师古有伤名教矣姨兼从母之名又即母之女党加于舅服有理存焉嫂叔不服避嫌疑也若引同㸑之缌以忘推逺之踪既乖前圣亦谓难从谨详三者之仪并请依古为当至七年八月二十六日诏曰周公制礼当厯代不刋况子夏为传乃孔门所受格令之内有父在为母齐衰三年此有为而为非申厌之义与其改作不如师古诸服纪宜一依丧服文至二十年萧嵩与学士改修五礼又议请依上元元年勅父在为母齐衰三年为定及颁礼乃一切依行焉圣厯元年太子左庶子王方庆书问太子文学徐坚曰女子年幼稚而早孤其母贫寠不能守志携以适人为后夫之所鞠养及长出嫁不复同居母后夫亡欲制继父服不知可否世之士庶此例甚衆至于服纪有何等差前代通儒若为议论坚答曰仪礼丧服继父同居齐衰朞谓子无大功之亲与之适人而所适者亦无大功之亲所适者以其货财为之筑宫庙嵗时使之祀焉者也郑𤣥曰大功之亲同财者也筑宫庙于家门之外神不歆非族也以恩服耳未尝同居则不服也小戴礼记继父服并有明文斯礼经之正説也至于马融王肃贺循等并称逹礼更无异文惟傅𤣥着书以为父无可继之理不当制服此礼焚书之后俗儒妄造也袁凖作论亦以为此则自制父也乱名之大者窃以父为天地爱敬斯极岂冝腼貎继以他人哉然而藐尔孤女不能自立既随其母託命他宗本族无鞠养之人因託得存其世嗣在其生也实頼其长育及其死也顿同之行路重其生而轻其死笃其始而薄其终称情立文岂应如是故袁傅之驳不可为同居者施焉昔朋友之死同爨之丧并制缌麻详诸经典比之子此葢亦何嫌继父之服宜依正礼今女子母携重适人寄养他门所适慈流情均膝下长而出嫁始不同居此则笄总之仪无不殚备与筑宫立庙实无异焉葢有继父之道也戴徳丧服注曰女子适人者为继父服齐衰三月不分别同居异居梁氏集説亦云女子适人者为继父服齐衰服继父与不同居者同今为服齐衰三月窃为折衷方庆深善其答其年四门博士王𤣥感云三年之丧合三十六月凤阁侍郎张柬之驳曰三年之丧二十五月不刋之典也春秋鲁僖公三十三年十二月乙巳薨文公二年冬公子遂如齐纳币左传云礼也此则春秋三年之丧二十五月之明騐也尚书伊训云成汤既没太甲元年惟元祀十有二月伊尹祠于先王奉嗣王祇见厥祖孔安国注云汤以元年十一月崩据此二年十一月小祥三年十一月大祥故太甲中篇云惟三祀十有二月朔伊尹以冕服奉嗣王归于亳此尚书三年之丧二十五月之明騐也礼记曾子问曰三年之丧二十五月而毕又小记云再朞之丧三年也九月之丧四时也七月之丧三时也三月之丧一时也此礼记三年之丧二十五月之明騐也仪礼士虞礼云期而小祥又期而大祥中月而禫是月也吉祭此礼周公所制则仪礼三年之丧二十五月之明騐也此四騐并礼经正文或周公所制或仲尼所述吾子岂得以礼记戴圣所修辄欲排毁也议者以柬之所驳颇合于礼典神龙元年五月十八日皇后表请天下士庶出母终者同制服三年至天寳六载正月十二日赦文五服之纪所宜企及三年之数以报免怀齐斩之纪虽存出母之制顾复之慕何申孝子之心其出嫁之母宜终服三年开元二十三年正月十八日赦文服纪之制有所未通宜令礼官学士详议具奏太常卿韦縚奏曰谨案丧服舅缌麻三月从母小功五月传曰何以小功以名加也堂姨舅母恩所不及外祖父母小功五月传曰何以小功以尊加也舅缌麻三月并以亲情而服属踈者外祖至尊同于从母之服姨舅一等服则轻重有殊堂姨舅亲既未踈恩絶不相为服亲舅母来承外族同㸑之礼不如窃以古意犹有所未畅者且以外祖小功此则正尊情甚亲而服属踈者也请加至大功九月姨舅侪类亲既无别服宜齐等请为舅加至小功五月堂姨舅踈降一等亲舅母从服之例先无服制之文并望加至袒免望付尚书省集衆官更详议务从折衷永为典则太子賔客崔沔议曰窃闻大道既隠天下为家圣人因之然后制礼教之所设本于正家家道正而天下定矣正家之道不可以二总一之义理归本宗父以尊崇母以厌降岂忘爱敬宜存伦序是以内有齐斩外服皆缌尊名所加不过一等此先王不易之道也前圣所志后贤所传其来久矣昔辛有过伊川见被髪而祭于野者曰不及百年此其戎乎其礼先亡矣贞观修礼时改旧章渐广渭阳之恩不尊洙泗之典及𢎞道之后唐隆之间国命再移于外族此则礼亡徴兆因斯见矣天人之际可不戒哉开元初补阙卢履氷进状论丧服轻重勅令佥议于时衆议纷挐各安积习太常礼部奏依旧定陛下运稽古之思发独断之明开元八年特降别勅一依古礼事符典故人知向方式固宗盟社稷之福更图异议窃所未详愿守八年明㫖以为万代成法职方郎中韦述议曰上自高祖下至𤣥孙以及其身谓之九族由近以及逺称情以立文差其轻重遂为五服虽则或以义降或以名加教有所存理不踰等百王不易三代可知日月同悬咸所仰也谨按仪礼丧服传曰外亲之服皆缌郑𤣥谓外亲异亲正服不过缌麻外祖父母小功五月以尊加也从母小功五月以名加也舅甥外孙中外昆弟皆依本服缌麻三月若以匹敌外祖则祖也舅则伯叔父也父母之恩不殊而独杀于外氏圣人之心良有以也丧服传曰禽兽知母而不知父野人父母何算焉都邑之士则知尊祢矣大夫及学士则知尊祖矣诸侯及其太祖天子及其始祖圣人究天道而厚于祖祢系姓族而亲其子孙近则别于贤愚逺则异于禽兽由此言之母党比于本族不可同贯明矣且家无二尊丧无二斩人之所奉不可二也特重于大宗者降其小宗为人后者减其父母之服女子出嫁杀其本宗之丧葢所存者逺而所抑者私也今若外祖及舅更加一等堂舅及姨列于服纪之内则中外之制相去几何废礼徇情所务者末且五服有上杀之义必循源本方及条流伯叔父母本服大功九月并以其出于祖其服不得过于祖也从祖祖父母从祖父母从祖昆季皆小功五月以其出于高祖其服不得过于高祖也族祖父母族父母昆季皆缌麻三月以其出于高祖其服不得过于高祖也其堂舅姨既出于外曾祖若为之制服即外曾祖父母及伯叔父母亦宜制服矣外祖加至大功九月则外曽祖合至小功外髙祖合至缌麻若举此而舍彼事则不均弃亲録疎理则不顺推而广之是与本族无异服皆有报则堂外甥外曾孙姪女之子皆须服矣圣人岂薄其骨肉背其恩爱情之亲者制服乃轻葢本于公者薄于私存其大者畧其细义有所断不得不然苟可加也亦可减也往圣可得而非则礼经亦可得而隳矣先王之制谓之彛伦奉以周旋犹恐失坠一紊其叙庸可正乎且旧章沦胥为日已久所存无几又欲弃之虽曰未遑不知其可请依仪礼丧服为定礼部员外郎杨仲昌议曰臣闻仪礼曰外服皆缌又曰外祖父母以尊加从母以名加并为小功五月其为舅缌麻郑文贞公已议同从母例加至小功五月讫今之所加岂异前㫖虽文贞贤也而周孔圣也以贤改圣后学何从堂舅堂姨舅母并升为袒免则何以祖述礼经乎如以外祖父母加至大功则岂无加报于外孙乎如服外孙为报大功则本宗庶孙何同䓁而相浅乎窃恐内外乖序亲踈夺伦况夫丧服之纪先王大猷奉以周旋以匡人道一词宁措千载是遵涉于异端岂曰𢎞教伏望各依正礼以厚儒风太常所请增加愚见以为不可户部郎中杨伯成右监门录事参军刘秩并同是议与沔等畧同议奏上又谓侍臣等曰朕以为亲姨舅服小功则舅母于舅有三年之丧是受我而厚以服制情则舅母之服不得全降于舅宜服缌麻堂姨舅今古未制服朕思敦睦九族引而亲之宜服袒免又郑𤣥注礼记曰同㸑缌麻若比堂姨舅于同㸑亲则厚矣又丧服传云外亲之服皆缌亦是不隔于堂姨舅也若以所服不得过本而复为外曾祖父母外伯叔祖父母服制亦何伤乎是皆亲亲敦本之意卿等更熟详之侍中裴耀卿中书令张九龄礼部尚书李林甫等奏曰外族之亲无厌降外甥既为舅母制服舅母还合报之夫之外甥既合报服则与夫之姨舅以类是同外甥之妻不得无服所增者颇广所引者渐䟱㣲臣愚䝉犹有未达上又手制曰从服有五此其一也降杀之制礼无明文此皆自身率亲用为服数所在抑引尽是推恩朕情未有安故令详议非欲茍求变古以示不同卿等以为外族之亲礼无厌降报服之节所引者䟱且姨舅者属从之至近也以亲言之则亦姑伯之匹敌也岂可所引者䟱而降所亲者服又妇从夫者也夫之姨舅夫既有服从夫而服尤是睦亲实欲令不肖者及贤者俯就卿等宜熟详之耀卿等奏曰陛下体至仁之徳广推恩之道将𢎞引进以示睦亲再发徳音更令详议臣等谨按大唐新礼亲舅加至小功与从母同服此盖当时特令不以轻重递増盖不欲叅于本源慎于变礼者也今圣制亲姨舅小功更制舅母缌麻堂姨舅袒免等服取类新礼垂示将来通于物情自我作古则羣儒夙议徒有稽留并望制施行从之唐㑹要卷三十七唐会要卷三十八钦定四库全书唐㑹要卷三十八宋王溥撰服纪下贞元二年十一月德宗王皇后崩上及百官已释服唯皇太子及舒王谊以下则皆否将及三年之制也初礼官议大行皇后䘮服节摄太常博士桞冕等七人奏请皇太子依魏晋故事为大行皇后䘮服既𦵏而虞虞而卒哭卒哭而除心䘮终制庶存厌降之礼既而事下中书宰臣召问礼官曰今岂可令皇太子衰服侍膳直至于既塟乎博士张荐等请依宋齐皇后为父母䘮三十日公除例为皇太子䘮服之节既及公除诣于正内则服墨缞至本院缞麻如故庻允通变之情宰臣具以闻奏右补阙穆质上䟽曰臣谨按礼经兼征近古皇太子居母后之䘮并无降杀之礼唯西晋杜元凯有既𦵏除服之论葢穿凿诡词以媚时主诚不足为后王法也臣愚以为遵三年之制则太重从三十日之服则太轻唯行古之道以周年乃得礼之中矣诏宰臣更与所司议之宰臣以穆质所奏召问礼官而不言质名礼官桞冕张荐对曰准礼三年之丧无贵贱一也岂有父母贵贱而差降丧服节乎且礼有公门脱齐衰开元亦云皇后为父母服十三月其禀朝㫖则十三日而除又皇太子为外祖父母服五月其从朝㫖则五日而除所以然者恐丧服侍奉有伤至尊之意也故从权制变昭着国章公门脱缞义亦在此岂皆为金革乎皇太子今若抑哀公除墨缞朝觐至本院依旧缞麻酌而变通庶可𫝊继宰臣然其对遂命太常卿郑叔则草议奏曰准礼子为母齐衰杖周更无贵贱降杀之别伏以圣上以大中立教以至孝兴理宪章古道肃慎礼文皇太子禀训睿哲因心孝敬缘情酌礼复古为宜准礼既塟卒哭十一月小祥十三月大祥十五月禫至于昏定晨省问安视膳不可服衰麻宻近宸扆伏请每诣正内觐谒暂服墨缞归至本院依旧缞麻庶适变通允叶情礼上令宰臣召穆质议焉对曰虽不能遂皇太子三年之志且逺依古礼犹愈魏晋之文请降制命宜行于外亦不妨皇太子在内墨缞也制可之其月诏百官及宗室诸亲举哀两仪殿临毕百辟素服视事及大殓成服百官服三日及甲辰之夕释之用晋文明皇后崩天下发哀三日止之义其文武六品已上非常参官及士庶等各于本家素服临外命妇各于本家素缦朝夕临五日六年正月诏百官有私丧公除者聼赴宗庙之祭初御史监察者以开元礼凢有缌麻以上丧不得飨庙移牒吏部告以奏差祭官有私丧者勿预吏部奏曰准礼诸侯絶周大夫缌者所以杀旁亲不敢废大宗之祭事则缌不祭者谓同官未𦵏欲人之吉凶不相凟也魏晋已来降变而从权缌已上丧服内衣缞谓之丧服假满则吉谓之公除凢既𦵏公除则无事不可故江右潭殷仲堪并云既𦵏公除废祭者非也故其时公除者则行公祭盖大夫不敢以家事辞王事春秋之义也今国家行公除之令既以即吉于祭无妨私家之祭则无废者公家之祭则犹禁之是有司限文进退唯谷若以服为禁即惧亏祭礼若以例奏差则惧违令文先王立礼所以进人为善也立法所以禁人为非也彼公除者各思君亲莫不欲祭使子得祭其父孝莫大焉臣得祭其君义莫重焉茍祭而不许是禁人为善也茍私祭不禁则公祭无嫌是则垂之空文不若行其变礼今请申明旧令使行之可守凡有缞服既𦵏公除及闻哀假满者许吉服赴宗庙之祭其尚未塟虽公除者请依前禁之庶轻重有伦以一王法从之八年九月以前太子賔客李愿为太子賔客前卫尉少卿李怤为韶王少傅愿怤皆太尉晟之子居母丧既大祥而除官晟以二子未禫访于诸相赵璟陆贽谓曰故事有大祥授官者皆终禫而后朝请晟乃奏行之贞元十一年河中府仓曹参军萧据状称堂兄姪女子适李氏壻见居丧今时俗妇为舅姑服三年恐为非礼请礼院详定垂下详定判官前太常博士李岩议曰谨按大唐开元礼五服制度妇为舅姑及女子适人为其父母皆齐衰不杖周稽其礼意抑有其由也盖以妇人之道以専一不得自逹必系于人故女子适人服其夫斩而降其父母丧服𫝊曰女子子适人为父母何以周也妇人不二斩妇人从人无専用之道故未嫁从父既嫁从夫夫死从子父者子之天也夫者妻之天也先圣格言歴代不易以此论之父母之丧尚止周歳舅姑之服无容三年且服者报也虽有加降不甚相悬故舅姑为妇大功九月以卑降也妇为舅姑齐衰周年以尊加也其父母舅姑除变之节十二月小祥除服绖十三月大祥除衰寝去绖十五月而禫踰月后吉永贞九年九月礼仪使奏孙为祖母合服齐衰五月汉魏以来时君皆行易月之制皇帝为曽太皇太后沈氏合五日而除内外百寮并令从服以五日为制其在兴庆宫当侍奉太上皇者十三日而除从之开成三年十月中书门下奏皇太子今月十六日薨十六日举哀二十八日公除臣等参详惠昭太子例盖缘在公除内今从举哀日数至二十八日十三日满合公除不合更待辍朝日满臣等商量望令百寮二十九日槩行参假便赴延英奉慰勅㫖宜依㑹昌五年正月兵部尚书归融奏伏覩义安殿皇太后遗令皇帝三日不聼政十三日小祥二十五日大祥二十七日释服者皇帝遵奉遗㫖将欲施行臣等商量事贵得中礼从顺变伏以宣懿皇太后常奉太皇太后之命追尊征召祔配庙室今之议礼合有等差伏请皇帝降服朞行以日易月之制十三日释服其内外臣寮亦请以此除释至于营奉陵寝制度法物即请准旧例更无降制从之大中六年十月诏有司宰臣周亲䘮故欲行宣弔之礼宜令叅酌太常礼院奏曰宰臣周亲如是伯叔及亲兄弟或曽居重任或位列朝行七品已上官则请行宣弔之礼如年齿㓜官位卑及其余周亲事并请不用遣使庶轻重之宜有节降杀之义得中若宣弔例以朞年伏虑有烦圣聴从之夺情武德二年正月四日尚书左丞崔善奏曰欲求忠臣必于孝子比为时多金革颇遵墨缞之义丁忧之士例从起复无识之辈不复戚容如不纠劾恐伤风俗至九月制凡文官遭父母丧聴去职仪鳯二年十一月六日太常少卿韦万石奏太常博士弟子等有遭忧者请百日之后量追赴上奉勅依侍御史刘思立奏曰窃以移风易俗莫善于乐睦亲化人莫先于孝所以三年之礼贵贱咸遵金革之事始有墨缞纵此辈小人先无俯就犹有在其上者朂以企及若遣释服作乐则甚紊礼经带绖理音又全亏国体岂以其居家不能执礼遂欲曺司约为非法万石身居礼乐之官輙昧吉凶之本颁之庶士理恐未安既爽风化之源请举糺绳之典万石请付法司科断音声人请停追至开元十三年车驾将赴东岳太常追孝假音声人从驾华州刺史杨玚奏曰臣窃考经𫝊丧记有文歴代相因损益无替斯事体大人谁敢违国家孝理天下超迹百王焉可以苴绖之人叶钟磬之乐既伤徃教复玷清猷良史见书难为直笔臣职惟宣化期不奉诏上嘉之调露二年中书舍人欧阳通起复本官每入朝必徒跣至城门外始着鞾靺而朝直宿在省则席地借藁非公事不言亦未尝启齿归必衣衰绖号恸无常长安三年正月二十六日勅三年之丧自非从军要籍者不得輙奏请起复至广德二年二月二十一日勅三年之丧谓之逹礼自非金革不可从权其文官自今已后并许终制一切不得輙有奏闻景龙三年以前工部侍郎张说起复为黄门侍郎说乞终丧制三表许之其年十一月以前昭容上官氏起复为媫妤贞元十三年七月张茂宗将尚公主太常博士裴堪上䟽曰伏见驸马都尉张茂宗犹在母丧圣恩念其亡母遗表所许公主今年八月出降仍令茂宗借吉就昏者伏以夫妇之义人伦大端所以关雎冠诗之首者王化之先也天属之亲孝行为本所以齐衰在服之重者人道之厚也圣王知二端为训之本不可变也故制昏礼曰纳采问名纳吉纳征皆主人几筵听命于庙称事立礼通谓之嘉所以上承宗庙下继后嗣也又制丧礼曰创巨者其日久痛甚者其愈迟三年之丧二十五月而毕称情立文通谓之凶所以送死有已复生有节也然后夫义妇聼父慈子孝驯致不失臻于太和歴代寳之以为至教昔鲁侯改服晋襄墨缞事重于夺情义许其权变又兵法凿门而出以丧礼处之以情相因体或有类若茂宗释缞服而衣冠裳去垩室而行亲迎虽云辍哀借吉是亦以凶凟礼岂惟失先王之重典抑亦为国家之爽法傥茂宗留俟免丧则日月非逺今公主指期下嫁又仪注有嫌固不可废重而就轻舍大而取小伏惟皇帝陛下体天抚运綂天立法何尝不守先王之至徳徃圣之明谟下尽羣言上留𤣥鍳寻伦式序懿范昭明所以八表肃清四夷归化方宏礼义之日大敦名教之时于无为之朝有兴议之事衆情未逹疑惧交深伏愿抑茂宗亡母之诚顾典章不易之义待其终制然后赐婚收天情于至难察有司之恳守垂之史册圣徳弥光则天下幸甚大中五年八月宰臣奏伏以通丧三年臣庻一致金革无避军旅从权近日诸使及诸道多奏请与人吏职掌官并进奏官等起复因循既久讹弊转深非唯大启倖门实亦颇紊朝典臣等商量自今已后除持勑及翰林并军职外其诸司诸使人吏职掌官并诸道进奏官并不在更请起复授官限其间或要借驱使官任准旧例暂追署职令勾当公事待服阕日即任依前奏官从之十二年二月以前右金吾将军郑汉璋前鸿胪少卿郑汉卿并起复授本官以国舅光之子也塟旧制铭旌三品已上长九尺五品已上长八尺六品已下七尺皆书云某官封姓名之柩旧制凡治丧大臣一品则鸿胪卿䕶其丧事旧制应给卤簿职事四品已上散官二品已上及京官职事五品已上凡婚塟皆给之旧制碑碣之制五品已上立碑七品已上立碑若隠伦道素孝义着闻虽不仕亦立碣凢石人石兽之类三品已上用六五品已上用四武德六年二月十二日平阳公主𦵏诏加前后皷吹太常奏议以礼妇人无鼓吹髙祖谓曰鼓吹是军乐也徃者公主于司竹举兵以应义军既尝为将执金鼓有克定功是以周之文母列于十乱公主功参佐命非常妇人之匹也何得无皷吹宜特加之以旌殊绩至景龙二年十二月皇后上言自妃主及五品已上母妻并不因夫子封者请自今婚𦵏之日特给鼓吹宫官准此左台侍御史唐绍上䟽谏曰窃闻鼓吹之作本为军容昔黄帝涿鹿有功以为警卫故㭎鼓曲有灵䕫吼鵰鹗争石坠崖壮士怒之类自昔功臣备礼遂得用之丈夫有四方之功所以恩加宠钖假如郊社祀天地诚是重仪唯有宫悬而无案架故知军乐所备尚不给于神祗钲鼓之音岂得接于闺阃准式公主王妃以下𦵏唯有团扇綵帏锦帐之色加之鼓吹歴代无闻又准令主官婚塟先无鼓吹京官五品得借四品鼓吹仪今特给五品已下母妻五品官则不当给限便是班秩本因夫子仪饰乃复过之事非伦次难为定制参详义理不可常行请停前勑各依常典至元年建卯月三日婚𦵏卤簿据散官封至一品事职官正员三品并驸马都尉许随事量给余一切权停太极元年六月右司郎中唐绍上䟽曰臣闻王公已下送终明器等物具标格令品秩髙下各有节文孔子曰明器者备物而不可用以刍灵者善为俑者不仁𫝊曰俑者面目拨发似于生人者也以此而塟殆将于殉故曰不仁比者王公百官竞为厚塟偶人象马雕饰如生徒以炫燿路人本不因心致礼更相扇动破产倾资风俗流行下兼士庶若无禁制奢侈日増望请王公已下送塟明器皆依令式并陈于墓所不得衢路舁行开元二年六月二日勅缘丧塟事非宗旧德别有处分不得輙请官供七年王仁皎卒将葬其子驸马都尉守一请同昭成皇后父窦孝谌故事墻髙五丈一尺侍中宋璟中书侍郎苏颋上表曰臣闻俭德之恭侈恶之大高墻乃昔贤所诫厚塟实君子所非则知奢侈过度故非达识故周孔设齐斩缌免之差衣衾棺椁之度贤者俯就不肖者企及或云窦太尉墻最髙取则不逺者纵令徃日无极言者其事偶行令出一时故非常式岂若韦庶人父追加王位擅作酆陵祸不旋踵为天下笑况令之所设先作于纪纲情既无穷故为之制度不因人以揺动不变法以爱憎所谓金科玉条盖以此也傥中宫情不可夺陛下不能苦违即准令一品合陪陵塟者墻髙三丈已上四丈已下降勅使同陪陵之例即极是髙下得宜臣忝枢近不敢不奏二十九年正月十五日勅古之送终所尚乎俭其明器墓田等令于旧数内递减三品已上明器先是九十事应减至七十事五品已上先是七十事应减至四十事九品已上先是四十事应减至二十事庶人先无文限十五事皆以素瓦为之不得用木及金银铜钖其衣不得用罗绣彩画其下帐不得有珍禽竒兽鱼龙化生其园宅不得广作院宇多列侍从其輀车不得用金银花结綵为龙鳯及垂流苏画云气其别勅优厚官供者准本品数十分加三等不得别为华饰其墓田一品茔地先方九十歩今减至七十歩坟先髙一丈八尺减至一丈六尺二品先方八十歩减至六十歩坟先髙一丈六尺减至一丈四尺三品墓田先方七十歩减至五十歩坟先高一丈四尺减至一丈二尺其四品墓田先方六十歩减至四十歩坟髙一丈二尺减至一丈一尺五品墓田先方五十歩减至三十歩坟先髙一丈减至九尺六品已下墓田先方二十歩减至十五歩坟髙八尺减至七尺其庶人先无歩数宜方七歩坟四尺其送塟祭盘不得作假花菓及楼阁数不得过一牙盘大厯五年五月十五日勅应准勅供百官丧塟人夫幔幕等三品已上给夫一百人四品五品五十人六品已下三十人应给夫须和雇价直委中书门下同义处置其幔幕鸿胪卫尉等供者所须载幔幙张设人并合本司自备如特有处分定人夫数不在此限十四年八月二十六日勅如闻士庶在外身亡将榇还京多被所司不放入城自今已后不须止遏贞元九年十二月故太尉西平郡王太师晟备礼塟于鳯凰原是日废朝上御南望春宫临祭令中使宣弔于柩车文武常参官皆素服送至长乐坡哭拜于路时太常卿裴郁草仪发引令式书隔品致敬之文乃请宰臣及二品已上官者哭而不拜礼官失也十一年十一月勅故司徒兼侍中赠太傅燧今月九日塟七日发引百官不须入朝便于城外送发引十三年五月宗正卿嗣义王巘奏简王府谘议参军嗣寕王子塟请卤簿宰臣议以子官卑不合特给诏令给其年七月勅自今已后嗣王薨塟日宜令所司并供卤簿仍永为常式十四年十一月勅自今已后应缘丧塟俱给卤簿即逐便于街中宿幔元和三年五月京兆尹郑元修奏王公士庶丧塟节制一品二品三品为一等凢命妇各准本品如夫子官髙聼从夫子其无邑号者准夫子品廕子孙未有官者降损有差其凶器悉请以瓦木为之是时厚塟成俗久矣虽诏命颁下事竟不行六年十二月条流文武官及庶人丧塟三品已上明器九十事四神十二时在内园宅方五尺下帐髙方三尺共置五十舁挽三十六人輀车用开辙车油幰朱丝网络两厢画龙幰竿诸末庸流深衣輴车志石车任画云气不得置幰竿额带等方相车除载方相外及魂车除幰网裙帘外不得更别加装饰并用合辙车纛竿九尺不得安火珠帖金银立鸟兽旗幡等五品已上明器六十事四神十二时在内园宅方四尺下帐髙方二尺共置三十舁减至石车輀竿减四尺流苏减二十道带减一重披引铎翣各减二挽歌一十六人并无朱丝络网方相用魌头车纛竿减一尺魂车准前九品已上明器四十事四神十二时在内园宅方三尺下帐共置一十舁减輴车轜车幰竿减三尺流苏减一十五道披引铎翣各减二带减一重挽歌十人纛竿减一尺帏额魌头魂车准前已前明器并用瓦木为之四神不得过一尺余人物等不得过七寸并不得用金银雕镂帖毛髪装饰其散试官但取散官次第如散官品卑者即据试官品第五品已上逓降一等六品已下依本官制度内侍省品秩高各随本族有章服者紫同三品绯同五品已上缘及廕官并用九品已上命妇及文武官母妻无邑号命妇各准本品如夫子髙官聴从夫子无邑号者各准夫子品輀车准令合用缘及紫色有品廕家子孙未有官品者三品已上降三等五品已上降二等九品已上降一等所用品䕃以祖父职为升降庶人明器一十五事共置三舁丧车用合辙车幰竿减三尺流苏减十道带减一重帏额魌头车魂车准前挽歌铎翣四神十二时等并请不置所造明器并令用瓦不得过七寸以前刑部尚书兼京塟给素有章程嵗月滋深名教差异使人知禁须重发明制度可经乆伏以丧塟条件明示所司如作行及工匠之徒有犯者自今准前后勅文科绳所由不得辄据丧孝之家或妄有捉获其作工人亦不得勾留令过时日勅㫖宜依十五年闰正月时宰相公卿佥议宪宗皇帝山陵前勅用十二月二十八日太逺待诏僧惟英请改用五月十九日太常博士王彦威复奏曰臣按礼记天子七月而塟国朝故事髙祖六月而塟太宗四月而塟髙宗九月而𦵏中宗六月而塟睿宗五月而塟顺宗七月而塟𤣥宗肃宗二圣山陵以圣诞吉凶相属有司惧不给故并十二月而塟葢有为而然非常典也今国哀在正月并闰至六月即合礼经七月之数按春秋之义天子告庙不志塟塟必其时也举天下而塟一人其道不疑故过期不塟春秋讥之待诏杨士端逺卜十二月二十八日今计塟讫而虞凡虞用九日虞讫而卒哭卒哭而祔庙并择日行事计至来年正月中旬方毕即改元及朝贺宴赐之礼须发于始自国哀以至虞祔凶毁之仪首尾十四月国朝且无此故事岂惟礼经不合臣谨参详礼文用六月为便长庆三年十二月浙西观察使李徳裕奏应百姓厚塟及于道途盛陈祭奠兼设音乐等闾里编甿罕知报义生无孝飬可纪殁以厚塟相矜器仗僣差祭奠奢靡仍以音乐荣其送终或结社相资或息利自办生业储蓄以之皆空习以为常不敢自废人戸贫破抑此之由今百姓等丧塟祭并不许以金银锦绣为饰及陈设音乐其塟物渉于僭越者并勒毁除结社之类任充死亡丧服粮食等用伏以风俗之弊诚冝改张縁人心好侈莫肯循守才知变革寻则隳违臣今已施行人稍知劝若后人不改清伏请自今已后如有人犯者准法科罪其官吏已下不能纠察请加惩责仍请常委出使郎官御史访察所冀遐逺之俗皆知宪章勅㫖冝依太和元年十月勅故太尉王武俊妻晋太夫人李氏以武俊横流之中致有奔溃属当塟事宜加赠䘏宜令有司特给仪仗事㑹昌元年十一月御史台奏请条流京城文武百寮及庶人丧塟事三品已上輀用濶辙车方相魂车志石车并须合辙油幰流苏等任准令式挽歌三十六人六铎六翣明器并用木为之不得过一百事数内四神不得过一尺五寸余人物等不得过一尺舁止七十舁内外官同五品已上輀车及方相魂车等同三品帷不得置志石车其油幰等任准令式挽歌十六人四铎四翣明器不得过七十事数内四神不得过一尺二寸余人物不得过八寸舁止五十舁内外官同九品已上輀车魂车等并同合辙车其方相魌头并不得用楯车及志石车其輀车除油幰流苏等各准令式外不得用缯綵结络兼银器装饰挽歌一十人一铎二翣明器不得过一尺余人物不得过七寸舁止三十舁内外官同散试官等任于阶官之中取最髙品第五品已上逓降一等六品已下依令式有品䕃家子孙未有官者用三品已上䕃者降三等用五品已上䕃者降二等用八品已上䕃者降一等用九品者不降仍并须是祖父母䕃内外官同工商百姓诸色人吏无官者诸军人无职掌者丧车魌头同用合辙车丧车不用油幰流苏等饰兼不得以缯綵结络银器装饰挽歌铎翣并不得置丧车之前不得以鞍马为仪其明器任以瓦木为之不得过二十五事四神十二时并在内每事不得过七寸舁十舁伏以丧塟之礼素有等差庶士之家近罕遵守踰越既甚糜费实多臣忝职宪司理当禁止虽每令举察亦怨谤随生茍全废糺绳又典章立隳窃以从前令式及制勅皆縁务从俭省减刻过多遂令人情易于踰禁将求不犯实在稍寛臣酌量旧仪创立新制所有高卑得礼置给器物等免令无知之人更懐不足之意伏乞圣恩宣下京兆府令准此条流普示诸色作行人散榜城市及诸城门令知所守如有工作仍违犯先罪供造行人贾之悉按律科断蕲于达情守典永无僣差以前条件臣㝷欲陈论伏候进止本月二十一日已于延英具奏讫勅㫖宜依辰日贞观六年二月御史大夫韦挺论风俗失礼表曰臣闻父母之恩昊天㒺极创巨之痛终身何已丧服之数哭泣之哀圣人作范布在方策世禄之家鲜克由礼今朝廷贵臣缙绅士族衣冠递袭教义是闻而遭遇重哀拘挛俗忌至辰日不哭谓之重丧信隂阳之书惑吉凶之说忽仁孝之至道忘圣哲之丕训浸以成俗为日已久有斁皇风事须惩革至四月茹国公张公谨卒太宗闻之将出次发哀有司奏日在辰不可哭太宗曰君臣之义同于父子情发于哀安避辰日遂哭之杂记圣厯元年十月鳯阁侍郎王方庆奏言准令朞丧大功未塟并不得参朝贺仍终丧不预宴㑹比来朝官不依礼法身有哀惨陪列朝贺手舞足蹈公违宪章名教既亏实玷皇化请申明式更令禁断诏曰可唐㑹要卷三十八唐会要卷三十九钦定四库全书唐㑹要卷三十九宋王溥撰定格令髙祖初入关除苛政约法十二条唯制杀人刼盗背军叛逆余并蠲除之武德元年六月一日诏刘文静与当朝通识之士因隋开皇律令而损益之遂制为五十三条务从寛简取便于时其年十一月四日颁下仍令尚书令左仆射裴寂吏部尚书殷开山大理卿郎楚之司门郎中沈叔安内史舍人崔善为等更撰定律令十二月十二日又加内史令萧瑀礼部尚书李纲国子博士丁孝乌等同脩之至七年三月二十九日成诏颁于天下大略以开皇为准格五十三条凡律五百条并入于新律他无所改正贞观十一年正月十四日颁新格于天下凡律五百条分为十二卷减死罪入徒者七十一条合为三十卷二十七篇一千五百九十条格七百条以为通式至永徽二年闰九月十四日上新删定律令格式太尉长孙无忌开府仪同三司李勣尚书左仆射于志宁尚书右仆射张行成侍中髙季辅黄门侍郎宇文节桞奭尚书右丞叚志𤣥吏部侍郎髙敬言刑部侍郎刘燕容太常少卿令狐德棻给事中赵文中书舍人李友益刑部郎中贾敬行少府监丞张行实大理丞元绍太府丞王文端等同脩勒成律十二卷令三十卷式四十卷颁于天下遂分格为两部曹司常务者为留司格天下所共者为散颁格散颁格下州县留司格本司行用至二年五月诏律学未有定䟽每年所举明经遂无定准宜广召觧律人按义䟽奏闻仍使中书门下监定参撰律䟽成五十卷太尉长孙无忌司空李勣尚书左仆射于志宁刑部尚书唐绍大理卿段志𤣥尚书右丞刘燕容御史中丞贾敬行等同撰四年十一月九日上之诏颁于天下龙朔二年二月改易官名勑司刑太常伯源直心等重定格式唯改曺局之名而不易篇第至麟德二年奏上之至仪鳯二年三月九日又删辑格式毕上之尚书左仆射刘仁轨尚书右仆射戴至德侍中张文瓘中书令李敬𤣥太子左庶子郝处俊黄门侍郎来恒太子右庶子髙智周吏部侍郎裴行俭马戴兵部侍郎萧德裴炎工部侍郎李义琰刑部侍郎张楚金右司郎中卢律师等至垂拱九年三月二十六日删改格式加计帐及勾帐式通旧式成三十卷又以武德以来垂拱已前诏勅便于时者编为新格二卷内史裴居道秋官尚书岑长倩鳯阁侍郎韦方质与删定官袁智宏等十余人同脩则天自制序其二卷之外别编六卷堪为当司行用为垂拱留司格时韦方质详练法理又委其事于咸阳县尉王守慎有法理之才故垂拱格式最为详宻其律唯改二十四条文有不便者大抵仍旧至神龙元年六月二十七日又删定垂拱格及格后勑尚书左仆射唐休璟中书令韦安石散骑常侍李懐逺礼部尚书祝钦明尚书右丞苏瓌兵部郎中姜师度户部郎中狄光嗣等同删定至神龙二年正月二十五日前制勑为散颁格七卷又删补旧式为二十卷表上之制令颁于天下景龙元年十月十九日以神龙元年所删定格式漏畧命刑部尚书张钖集诸明于法理人重加删定至景云元年勑又令删定格令太极元年二月二十五日奏上之名为太极格户部尚书岑义中书侍郎陆象先左散骑常侍徐坚右司郎中唐诏刑部员外郎邵知新大理丞陈义左卫长史张处盛大理评事张名播左卫仓曹参军罗思直刑部左事阎顗等同脩开元三年三月又勅删定格式令上之名为开元格六卷黄门监卢懐慎刑部尚书李义紫㣲侍郎苏颋紫㣲舍人李延祚给事中魏奉古大理评事高智韩静雄县丞侯郢琎瀛州司法参军阎顗等同脩至七年三月十九日脩令格仍旧名曰开元后格吏部尚书宋璟中书侍郎苏颋尚书左丞卢从愿吏部侍郎裴瓘慕容珣户部侍郎杨縚中书舍人刘令植大理司直髙知静陜州司功参军侯郢琎等同脩十九年侍中裴光庭中书令萧嵩又以格后制勅行用之后与格文相违于事非便奏令有司删撰格后长人勑六卷颁于天下二十五年九月一日复删辑旧格式律令中书李林甫侍中牛仙客中丞王敬从前左武卫胄曺参军崔冕卫州司户参军直中书陈承信酸枣县尉直刑部俞元祀等共加删辑总七千九十八条一千三百二十四条于事非要并删除之二千一百八十条随事损益三千五百九十四条仍旧不改总成律十二卷律䟽三十卷式二十卷开元新格十卷又撰格式律令事类四十卷以类相从便于省覧奉勅于尚书都省冩五十本颁于天下二十五年九月三日兵部尚书李林甫奏今年五月三十日已前勅不入新格式者并望不在行用限至元年十月尚书省进贞元定格后勅三十卷留中不出至元和二年七月诏刑部侍郎许孟容大理少卿谢登吏部郎中房式兵部郎中熊执易度支郎中崔光礼部员外郎韦贯之等删定开元格后勅其月刑部奏改律卷第八为制勅至十年十月刑部尚书权德舆奏自开元二十五年脩格式律令事类及奏定处分长行勅等自大厯十四年六月元和二年正月两度制删之并施行伏以诸司所奏茍便一时事非经久或旧章既具徒更烦文狱理重轻系人性命其元和二年准制删定至元和五年删定毕所奏三十卷歳月最近伏望且送臣本司其元和五年已后续有勅文合长行望令诸司録送刑部臣请与本司侍郎郎官参详错综同编入本续具闻奏庶人知守法吏絶舞文从之至十三年八月鳯翔节度使等同详定格后勅三十卷左司郎中崔郾吏部郎中陈讽礼部员外郎庾敬休及着作郎王长文集贤校理元从质国子博士林寳同脩上其年刑部侍郎许孟容等寻又奉诏删定格后勅勒成三十卷刑部尚书刘伯刍等考定脩为二十卷至长庆三年正月刑部奏请户部郎中王贞司门员外郎齐推详正勅格从之其月又请奏本司郎中裴潾司门郎中文格本司员外郎孙革王永大理司直杨倞与本司尚书崔植侍郎景重详正勅格奏可至开成元年三月刑部奏伏准今年正月十日制刑法科条颇闻繁冗主吏纵舍未有所徴宜择刑部大理官即令商量条要害重脩格式务于简当焚去冗长以正刑名者伏以律令格式着自汉初其后经歴代増脩皇朝贞观开元又重删定理例精详难议刋改自开元二十六年删定格令后至今九十余年中外百司皆有奏请各司其局不能守至公其间或恩出一时便为永式前后矛盾是非不同吏缘为姦人受其屈伏见自贞元已来累曽别勑选重臣置院删定前后数四徒渉歴三十嵗卒未堪行今若止令刑部大理官商量重脩格式遽焚冗长伏恐奸吏翻縁此舞文伏请但集萧昕删定建中已来制勅分明比类删去前后矛盾及理例重错者条流编次具卷数闻奏行用所删去者伏请不焚官同封印付库收贮仍慎择法官处置省寺所断刑狱有不当者官吏重加贬黜所冀人知自効吏不敢欺上副陛下哀矜钦恤之意勅㫖宜依至大中五年四月刑部及大理卿等奉勑脩大中刑法律令为六十卷起贞观二年六月二十日至大中五年四月十三日凡二百二十四年杂勑都计六百四十六门二千一百六十五条至十年五月一日左卫率府仓曹参军张戣集録律令格式条件相类者一千一百五十条分为一百二十门号曰刑律统类上之景龙三年八月九日初应酬功赏颁依格式格式无文乃始比例其制勅不言自今以后及永为常式者不得攀引为例文明元年四月十四日勅律令格式为政之本内外官人退食之暇各宜㝷覧仍以当司格令书于在官㕔事之壁俯仰观瞻使免遗忘错误开元十四年九月三日勅如闻用例破勅及令深非道理自今已后宜禁断贞元二年七月二十三日刑部侍郎韩洄奏刑部掌律令定刑名大理申寃滞及诸州应奏之事并无诸司㝷检格式之文比年诸司毎有与夺若出检寻下縁以生奸法乃因之轻重又先明勅当司格令并书于㕔事之壁此则百司皆合自有程式不唯刑部独有典章讹弊日深事须改正勅㫖宜委诸曺司各以本司杂钱置所要律令格式其中要节仍准旧例録在官㕔壁左右丞勾当事毕日闻奏其余诸司于刑部检事待本司冩格令等毕日停寳厯二年十月大理卿裴向进前本司丞卢纾所撰经法要録十卷太和四年七月大理卿裴谊奏当寺格后勑六十卷付丞谢登伏准御史台近奏从今已后刑部大理寺详断刑狱并以最后勅为定㑹昌元年九月库部郎中知制诰淳于敬等奏准刑部奏犯赃官五品已上合抵死刑请准狱官令赐死于家者伏请永为定式勅㫖宜依议刑轻重武德九年八月吏部尚书权检校左武卫大将军长孙无忌被召不觧佩刀入东上阁门尚书右仆射封德彛议以监校尉不觉合死无忌误带入徒三年罚铜二十斤诏从之大理少卿戴胄驳曰校尉不觉与无忌带入同为误耳臣子之于君父不得称误准律云供御汤药食饮舟船误不如法者皆论死陛下若録功舍过非宪司所决若当罪据法罚铜未为得中太宗曰法者非朕一人之法也何得以无忌国亲便欲阿之更令重议德彞执议如初胄又驳曰校尉缘无忌致罪法当轻若论其过误则是其情一也生死顿殊敢以固请乃免校尉死刑其年九月盛开选举或有诈伪资䕃者上令自首不首者死俄有诈䕃者大理少卿戴胄断流上曰朕下勅不首者死今断流示天下以不信卿欲卖狱乎胄曰陛下当即杀之非臣所及今既付所司臣不敢亏法上曰卿自守法而令我失信耶胄曰法者国之所以布大信于天下言者当时怒之所发耳陛下发一朝之忿而曰杀之既知不可寘之于流此乃忍小忿而存大信若顺忿违信臣窃为陛下惜之上曰法有所失公能正之朕何忧也贞观元年三月蜀王府法曺参军裴宏献驳律令不便于时者三十事宏献于是与房𤣥龄建议以为古者五刑刖居其一及肉刑既废制为死流徒杖笞五等以备五刑今复设刖是谓六刑然减死意在于寛刖足又加烦峻乃与八座定议奏闻于是又除断趾法改为加役流三千里作三年又旧条兄弟分后䕃不相及连坐俱死祖死孙配流㑹有同州人房强弟任綂军于岷州以谋反伏诛强从坐太宗尝録囚徒闻其将死令百寮详议𤣥龄等复定议曰按礼孙为王父尸案令祖有䕃孙之义然则祖孙亲重而兄弟属轻应重反流合轻反死据理论情深为未惬请定律祖孙与兄弟缘坐俱配流其以恶言犯法不能为害者情状稍轻兄弟免死配流为允从之十一年五月上问大理寺卿刘德威曰近来刑网稍宻何也对曰诚在君上不由臣下主好寛则寛好急则急律文失入减三等失出减五等今则反是失入则无辜失出则获大罪所以吏各自爱竞执深文畏罪之所致耳太宗然其言由是失入者各依律文十六年七月勅今后自害之人据法加罪仍从赋役十八年九月茂州童子张仲文忽自称天子口署其流辈数人为官司大理以为指斥乗舆虽㑹赦犹斩太常卿摄刑部尚书韦挺奏仲文所犯止当妖言今既㑹赦即当免死上怒挺曰十五年懐州人呉至浪入先置钩陈口称天子大理刑部皆言指斥乗舆咸断处斩今仲文称妖乃同罪异罚卿乃作福于下而归虐于上耶挺拜谢趋退自是宪司不敢以闻数日刑部尚书张亮复奏仲文请依前以妖言论上谓亮曰韦挺不识刑典以重为轻当时怪其所执不为处断卿今日复为执奏不过欲自取删正之名耳屈法要名朕所不尚亮黙然就列上因谓之曰尔无恨色而我有猜心夫人君含容屈在于我可申君所请屈我所见其仲文宜处以妖言二十一年刑部奏言准律谋及大逆父子皆坐死兄弟处流此则轻而不惩望请改重法制遣百寮详议司议郎敬播议曰昆季孔懐天伦虽重比于父子情理已殊生有异室之文死则别宗之义今有髙官重爵本䕃惟逮子孙胙土析圭余光不及昆季岂有不霑其䕃輙受其辜背理违情恐为太甚必其反兹春令踵彼秋荼创刺骨于道德之辰建深文于刑措之日臣将不及物谁谓宜诏从之永徽二年七月二十五日华州刺史萧龄之前任广州都督受左智逺及冯盎妻等金银奴婢等诏付羣臣议奏上怒令于朝堂处尽御史大夫唐临奏曰臣闻国家大典在于刑赏古先哲王惟刑是恤今天下太平合用尧舜之典比来有司多行重法叙勲必湏刻削论罪务从重科非是憎恶前人止欲自为身计今议龄之之事有轻有重重者至流轻者除名以龄之受委大藩赃罪狼借原情取事死有余辜然既遣详终湏近法臣窃以律为八议并依周礼旧文务其异于衆臣所以特制议法礼王族刑于僻处所以议亲刑不上大夫所以议贵明知重其亲贵议欲缓刑非为嫉其贤能谋致深法今议官必于常法之外议令入重正与尧舜相反不可为万代法臣既处法官敢不以闻诏遂配流岭南神龙元年正月赵冬曦上书臣闻夫令之律者昔乃有千余条近者隋之姦臣将弄其法故着律曰犯罪而律无正条者应出罪则举重以明轻应入罪则举轻以明重立夫一条而废其数百条自是迄今竟无刋革遂使死生㒺由乎法律轻重必由乎爱憎受罚者不知其然举事者不知其犯臣恐贾谊见之必为之恸哭矣夫立法者贵乎下人尽知则天下不敢犯耳何必饰其文义简其科条哉夫科条省则下人难知文义深则法吏得便下人难知则暗陷机穽矣安得无犯法之人哉法吏得便则比附而用之矣安得无弄法之臣哉臣请律令格式复更刋定其科条言罪直书其事无假文饰其以准加减比附量情及举轻以明重不应得为而为之类皆勿用之使愚夫愚妇闻之必悟则相率而逺之矣亦安有知而故犯哉茍有犯者虽贵必坐则宇宙之内肃肃然咸服矣故曰法明则人信法一则主尊书曰刑期无刑诚哉是言开元十年十月前广州都督裴伷先下狱中书令张嘉贞奏请决杖兵部尚书张说进曰臣闻刑不上大夫以近于君也故曰士可杀不可辱臣今秋巡遣中途闻姜皎朝堂决杖流皎是三品亦有㣲功不宜决杖廷尉以卒伍待之且律有八议勲贵在焉今伷先既不可轻岂可决罚上然其言天寳六年正月十三日勅自今已后所断绞斩刑者宜削除此条仍令法官约近例详定处分上元二年十二月十四日刑部奏准名律法云狱成谓赃状露验及尚书省断讫未奏䟽曰赃谓所犯之赃见获本物状谓杀人之类得状为验虽在州县并为狱成若尚书省断讫未奏即刑部覆讫未奏亦为狱成今法官啇量若款自承伏已经闻奏及有勅付法刑名更无可移者请狱成臣今与法官审加详议将为稳便如天恩允许仍永为常式勅㫖依二年六月十四日刑部奏谨按五刑笞杖徒流死是也今准勑除削绞死唯有四刑每定罪颁降死刑不免还计斩绞勅律平用法理难明又应决重杖之人今式先无分析京城知是蠧害决者多死外州见流岭南决不至死决有两种法开二门勑㫖斩绞刑宜依格律处分至寳应元年九月八日刑部大理奏准式制勅处分与一顿杖者决四十至别与一顿及重杖一顿并决六十无文至死者望请式处分又制勅或有令决痛杖一顿者式文既不载杖数请准至到与一顿决六十并不至死勅㫖依至建中三年八月二十七日刑部侍郎任宏奏其十恶中恶逆已上四等罪请准律用刑其余犯别罪应合处斩刑自今已后并请决重杖一顿处死以代极法重杖既是死刑诸司使不在奏请决重杖限勅㫖依元和二年十一月斩李锜并男师囬于子城西南隅初诏书削锜属籍宰臣郑絪李吉甫等议其所坐亲䟽未定乃召兵部郎中蒋武问曰诏罪锜一房当是大功内耶武曰大功是锜堂兄弟即淮安王神通之下锜即淮安王五代孙也淮安有大功于国陪陵配飨事着史册今若以锜一人所为获罪而上累淮安非也吉甫又问曰锜亲兄弟当连坐否武曰锜亲兄弟即是若幽之子若幽累着功勲死于王事即使锜之兄弟从坐若幽便当籍没揆于典礼亦所未安宰臣颇以为然五年五月勅李师古尝经任待以始终虽是师道近亲典重宜有差降其妻裴氏及女宜于邓州安置又勅李宗奭比于凶逆自抵诛夷用戒猖狂合从孥戮兹从解网贷以刑章特示令宏载寛缘坐其妻常氏及男女等先收在掖庭并宜放出前数日上谓宰臣曰李师古虽自袭祖父然朝廷待以始终其妻于师道即嫂叔也虽曰逆人亲属量其轻重宜降等又宗奭虽抵严宪其事情比之大逆亦有不同其妻士族也今与其子女俱在掖庭于法皆似过深卿等曽留意否崔羣对曰圣情仁恻罪止凶魁其妻子近属倘获寛恕实合宏覆之道上遂出之准法逆人亲属得原免者唯止一身至是其奴婢资货悉令还付长庆二年四月刑部员外郎孙革奏准京兆府申云阳力人张涖欠羽林官骑康宪钱米惩理之涖乘醉拉宪气息将絶宪男买得年十四将救其父以涖角觝力人不敢挥觧遂将木锸击涖之首见血后三日致死者准律父为人所殴子徃救击其人折伤减比鬬三等至死者依常律即买得合当死刑伏以律令者用防凶暴孝行者以开教化今买得救父难是性孝非暴击张涖是心切非凶以髫丱之嵗正父子之亲若非圣化所加童子安能及此王制称五刑之理必原父子之亲春秋之义原心定罪周书所以训诸罚有权今买得生被皇风㓜符至孝哀矜之宥伏在圣慈职当谳刑合申善恶谨先具事由陈奏伏冀下中书门下商量勅㫖康买得尚在童年能知子道虽杀人当死而为父可哀若从沈命之科恐失原情之义宜付法司减死罪一等处分寳厯三年京兆府有姑鞭妇致死者奏请断以偿死刑部尚书桞公绰议以尊敺卑非鬭也且其子在以妻而戮其母非教也遂减死焉太和四年十二月刑部员外郎张讽大理少卿崔玘等奏议亲议贵事其一议亲曰皇帝至太皇太后皇后亲有内外服同者皆在议条伏以亲踈之序既有等衰即雨露之恩皆宜沾洽此实皇王大猷自家刑国亲九族叶万邦之㫖也近者綘州刺史裴鋭所犯赃罪至深陛下以太皇太后之亲下尚书省集议此乃陛下知刑赏之理重与衆共之伏请今后亲有任刺史监临主守犯赃罪得䝉减死者必重其过直以赃罪为汚累定刑流决外其后子孙并不得任理人官及为监临主守庻得家知其耻人革非心其一议贵曰谨按礼经贵谓近于君也非独髙秩厚俸之为贵今后刺史非在朝文武职事三品官任者于所部犯赃抵死罪并不得以刺史品秩议贵徴司议条免所犯罪如先任在朝三品合在议条者即准议亲条决流外子孙皆不得任理人官及监临主守如有法官及本官推官不详官品妄有引议请科违勅罪其功勤賔故等有犯赃罪同者并请准亲贵之法勅官必任贤亲贵无宜轻授罚不及嗣经训具有明文若坐子孙虑伤事理此一节宜且仍旧余依六年五月兴平县人管兴因醉杀人而亡官捕其父囚之兴自归有司请罪京兆尹杜悰御史中丞宇文鼎以兴自首免父之囚其孝可奖请免死诏两省官参议皆言杀人者死古今共守兴不可免久不决上竟从京兆尹御史中丞等议免死决杖八十配流灵州开成三年五月刑部奏准今年二月八日赦书官典犯罪不在此限者伏以律载赃名其数有六官典有犯并丽刑科其间有入已者罪即悬别今请监主守将官物私自贷用并借贷人及百端欺诈等不在赦限如将官物还充公用文记分明者并请原免勅㫖宜依㑹昌元年十二月都省奏准开成五年十二月十四日中书门下奏准律窃盗五匹已工加徒流今自两河南北建于牧守所在为政寛勐不同或以百钱以下毙踣至数十千不死轻重既违法律多以收禁为名法自専行人皆异政然禁严则盗贼屏息闾里皆安政缓则攘窃盗行平人受弊定其取舍在峻典刑自今已后天下州府窃盗贼计赃几贯须处极法臣等商量望委中书门下五品已上尚书省四品已上御史台五品已上与京兆尹同议奏闻仍编入格令所冀巽懦者政无寛纵刚勐者刑不至残各奉朝章法归画一其强盗贼法律已重不在此限仍委出使郎官御史及度支盐鐡巡院察访务令遵守不得隳违者伏以窃盗本无死刑遂使刑法不一臣等既奉诏㫖敢不尽心臣请自今已后大不应窃盗贼赃至绢三匹即处极法如未满二疋即任节级科处不失罪人其计赃数即请准律以所在上估绢为定其两京及军府浩攘之地或事繁一时制断有异则请许量情定罪务在得中然后法禁不亏刑名可守勑㫖朝廷施令所贵必行合于事情方可经久自今以后窃盗计赃至钱一贯已上处极法抵犯者便准法处分不得以收禁为名其奴婢本主及亲戚同居行盗并许减等任长使酌度轻重处分如再四抵犯及有徒党须重惩不在此例三年十二月泽潞刘稹平欲定其母裴氏罪令百寮议之刑部大理等议曰周礼司㓂之职男子入于罪𨽻女子入于舂槀汉律云妻子殁为奴婢钟繇曰自古帝王罪及妻子又晋朝议在室之女从父母之罚既适之妇从夫家之罚谨按奴婢舂槀罪罚之类名则为重而非罪刑然事出一时法由情断裴氏为恶有素为奸已成分衣固其人心申令安其逆志臣等参议宜从重典从之五年正月三日制节文据律已去任者公罪流已下勿论公罪之条情有轻重茍渉欺诈岂得勿论自后公罪有情状难恕并不在勿论之限大中四年正月勅攘窃之兴起于不足近日刑法颇峻盗窃者刑网一干便处极法轻人性命重彼货财既多杀伤且乖教化况非旧章自应议改其㑹昌元年二月二十六日勅宜令所司重详定条流闻奏时刑部及大理卿同议奏请依建中三年三月十四日勅每有盗贼赃估价自绢三疋已上决设数不充量情科处五年十月勅今后有官典犯赃及诸色取受但是全未发觉已前能经陈首即准律文与减等如知事发已有明兆虽未被追捕勘问亦不许陈首之限干符四年正月五日勅法律有去任勿论之条颇为侥倖今后应删唐㑹要卷三十九唐会要卷四十钦定四库全书唐㑹要卷四十宋王溥撰君上慎恤武德二年二月武功人严甘罗行刼为吏所拘髙祖谓曰汝何为作贼甘罗言饥寒交切所以为盗髙祖曰吾为汝君使汝穷乏吾罪也因命舍之贞观七年十月三日殿中监卢寛持私药入尚食厨所司议当重刑上曰秖是错误遂赦之三年三月五日大理少卿胡演进每月囚帐上覧焉问曰其间罪状亦或情有可矜何用皆以律断对曰原情宥过非臣下所敢上谓侍臣古人曰鬻棺之家欲歳之疫非恶于人而利于棺故今之法司覆理一狱必求深文欲成其考今作何得使平允王珪奏曰但选良善平恕人断狱允当者赏之即姦伪自息上曰古者断狱必讯于三槐九棘之官今三公九卿即其职也自今天下大辟罪皆令中书门下四品已上及尚书议之至三月十七日大理引囚过次到岐州刺史郑善果上谓胡演曰郑善果等官位不卑纵令犯罪不可与诸囚同列自今三品已上犯罪不须将身过朝堂听进十四年十一月十七日制决罪人不得鞭背初太宗以暇日閲明堂见五臓之系咸附于背乃叹曰夫箠五刑之最轻者也岂容以最轻之刑而或致戕之古帝王不悟不亦悲夫即日遂下此诏五年八月二十一日诏死刑虽令即决仍三覆奏在京五覆奏遂以决前一日三覆奏决日三覆奏惟犯恶逆者一覆奏着于令初河内人李好德风疾瞀乱妖妄之言诏大兴丞张藴古按其事藴古奏好徳颠病有徴法不当坐治书侍御史权万纪劾藴古贯属相州好德兄厚为其刺史情在阿纵遂诛好徳既而悔之故有此诏上元元年闰四月十九日赦文自今已后其犯极刑宜令本司依旧三覆其年十一月九日勅前勅在京决死囚日进𬞞食自今已后决外州囚第三日亦进𬞞食因谓三品已上曰今曺司未能奉法在下仍多犯罪数行刑戮使朕数食空饭公等岂不为媿宜各存心以尽匡救六年十二月十日亲録囚徒放死罪三百九十人归于家令明年来秋就刑其后应期毕至诏悉原之七年十二月十二日诏三品已上犯公罪流私罪徒送问毕日须进身总章二年五月十一日上以常法外先决杖一百或致殒毙乃下诏曰别于律外决杖一百者前后应五十九条决杖既多或至于死其五十九条内有盗窃及蠧害尤甚者今后量留一二条自余四十七条并宜停开元十二年四月勅比来犯盗先决一百虽非死刑大半殒毙言念于此良用恻然今后抵罪人合满杖并从寛决杖六十一房家口移𨽻碛西其岭南人移𨽻安南江淮人移𨽻广府劔南人移𨽻姚巂州其碛西姚隽安南人各依常式天寳元年二月二十一日勅官吏准律应枉法赃十五疋合绞者自今已后特宜加至二十匹仍即编诸律着为不刋四年八月十二日勅刑之所设将以闲邪法不在严贵于知禁今后应犯徒罪者并量事宜于诸军効力贞元八年十一月勅比来所司断罪拘守科条或至死刑犹先决杖处之极法更此伤残恻隐之懐实所不忍自今已后罪之死者先决杖宜停十三年四月勅农事方兴时雨犹少言念囚系虑有滞寃京城百司及畿内有禁囚李士政等六人合处极法从寛典宜各决四十配流诸州其余禁系者委御史台与诸司计㑹勅到后五日内清理讫闻奏元和四年二月勅自今已后在京诸司应决死囚不承正勑并不得行决如事迹凶险须速决遣并有别处分者亦令一度覆奏时右街功德使吐突承璀牒京兆府称奏勅令杖死杀人僧惠寂府司都不覆奏故有是诏八年九月诏书减死戍边前代羙政量其逺近宜有便宜自今已后两京及关内河南河东河北淮南山西东西两道州府犯罪系囚除大逆及手杀人外其余应入死罪并免死配流天德五城诸镇有妻儿者亦任自随又缘顷年已来所有配𨽻或非重辟使至逺迁有司上陈又烦年限今后如有轻犯更不得配流五城开成四年五月勅京城百司及府县禁囚动经嵗月推鞫未毕其有絶小事者亦数个月不速竆诘迁延时日由官吏因循致兹留狱炎蒸在候寃滞难堪宜付御史台委裴元裕选强明御史三两人各本司分閲文案清理踈决闻奏如官吏稽慢亦具名衔闻奏其年十月勅自今已后将勅决死囚不令覆奏者有司亦须准故事覆奏太和二年二月刑部奏伏准今年正月三日制刑狱之内官吏用情推断不平因成寃滥者无问有赃无赃并不在原免之限又准律文出入人罪合当坐者不言有赃无赃令请准律科本罪不得原免勅㫖依三年三月勅京畿之内万类聚居触刑章者多于天下加以百役牵应由斯致咎若一一不恕则杀戮滋多应京畿内见禁囚犯死者降一等从流当徙者以逺近节级逓减一等处分四年四月勅法寺用法或持巧诈分律两端遂成其罪既奸吏得计则黎庶何安今后宜令每书罪定刑但直指其事不得舞文妄有援引仍须颁示天下长吏严加觉察不得輙用奸吏如有此色当令停觧八年四月勅朕比属暇日周覧国史伏覩太宗因閲明堂见五臓之系咸附于背乃制决罪人不得鞭背且人之有生託于臓腑针炙失所尚致夭伤鞭扑茍施能无枉横况五刑之内笞最为轻岂可以至轻之刑致重之命朕恭承丕业思奉贻谋言念于兹载懐恻隐其天下州府应犯轻罪人除罪伏巨蠧法所难原者其他过误罪状及寻常公事违犯并宜准贞观四年十一月十七日制勅处分不得用鞭背刑自今年以后每立夏至立秋已前犯罪人就州府常条之中亦宜量与务减仍速为䟽理不得久令禁系仍并委御史台切加纠察永为常式咸通十四年五月勅慎恤刑狱大易格言语云如得其情则哀矜而勿喜而狱吏苛刻务在舞文守臣因循罕闻亲事以此械系之辈溢于狴牢逮捕之徒系于简牍实伤和气用致沴氛况时属熇蒸化先茂育宜覃赦宥以顺生成其诸州府罪人并委本道十日内速理或信任人吏任情系留观察使判官本曺官必加惩谴光化元年八月二十七日勅近日用刑皆隳旧例多黩斧锧鲜行鞭笞今后应天下州县科断罪人切湏明于格律不得以军法戮人臣下守法武德四年王世充窦建徳平大赦天下既而责其党与并令迁配治书侍御史孙伏伽上表谏曰今年十三日发云雨之制既云常赦不免皆赦除之非直赦其有罪亦是于天下断当许以更新因何世充建德部下赦后又欲迁之此是陛下自违本心欲遣下人若何取法如臣愚见经赦合免责诸欲迁配者并请放之则天下幸甚贞观元年太宗欲正奸吏乃遣人以财物试之有司门令史受餽绢一疋上怒将杀之民部尚书裴矩諌曰此人受赂诚合受诛但陛下以物试之即行极法所谓陷人于罪恐非道德齐礼之义上纳其言谓百寮曰矩能廷折不肯面从每事如此天下何忧不理其年温州司户参军桞雄于随资妄加阶级人有言之上令其自首若不首与尔死罪因言是真竟不肯首大理推得其伪处雄死罪少卿戴胄奏据法止合徒上曰我已与之断当合与死罪胄曰陛下既不即杀付臣法司罪不至死不可酷滥上作色遣杀胄言之不已至四五然后赦之仍谓之曰曹司但能为我如此守法岂畏滥有诛夷也七年贝州鄃县令裴仁轨私役门夫上欲斩之殿中侍御史李干佑奏曰法令者陛下制之于上率土遵之于下与天下共之非陛下独有也仁轨犯轻罪而致极刑便乖画一之理臣忝宪司不敢奉制十四年尚书左丞韦悰勾司农木橦七十价百姓者四十价奏其干没上责有司召大理卿孙伏伽亟书司农罪伏伽曰司农无罪上惊问之伏伽曰只为官木橦贵所以百姓者贱倘官木橦贱百姓者无由贱矣但见司农识大体而不知其过上悟谓悰曰卿识用不逮伏伽逺矣遂罢司农罪焉永徽元年正月有洛阳人李𢎞泰诬告太尉长孙无忌谋反上令不待时而斩之侍中于志宁上䟽谏曰陛下情笃功臣恩隆后戚以无忌横遭诬告事并是虚故戮告人以明赏罚窃据左𫝊声子曰赏以春夏刑以秋冬顺天时也又按礼记月令曰孟春之月无杀昆虫省囹圄去桎梏无肆掠止狱讼又汉书董仲舒曰王者欲有所为宜求端于天天道之大者在于隂阳阳为徳隂为刑刑主杀而徳主生阳常居大夏以生育长养为事隂常居大冬而积于虚空不用之处以此见天之任德不任刑也臣伏愿陛下暂回圣虑察古人言傥䝉垂纳则生灵幸甚䟽奏从之上元三年九月七日左威卫将军权善才右监门中郎将范懐义并为斫昭陵栢木大理奏以官减外并除名上特令杀之大理丞狄仁杰执奏称不当死上引入谓曰善才斫陵上栢是我不孝必须杀之仁杰又执奏上作色令出仁杰进曰臣闻逆龙鳞忤人主自古以为难臣愚以为不然居桀纣时则难尧舜时则易臣今幸逢尧舜不惧比干之诛昔汉文时有盗高庙玉环张释之廷诤罪止弃市魏文将斩一人辛毗引𥚑而諌亦见纳用且明主可以理夺忠臣不可以威惧今陛下不纳臣言臣恐瞑目之后羞见释之辛毗于地下也陛下作法县之于象魏徒罪死罪具有等差岂有犯非极刑即令赐死法既无常则万姓何以措手足陛下必欲变法请从今日为始古人云假使盗长陵一坏土陛下何以加之今陛下以昭陵一株栢杀二军将千载之后谓陛下为何主此臣所以不敢奉诏杀善才陷陛下于不道上意乃觧谓仁杰曰既能为善才正我岂不能为我正天下也神龙元年正月韦月将上变告武三思谋逆中宗大怒命斩之大理卿尹思正以发生之月执奏以为不可行刑竟决杖流岭南三思令所由因以非法害之思正又固争之三年节愍之诛武三思事变之后其诖误守门者并配流未行有韦氏党宻奏请尽诛之上令鞫断大理卿郑惟忠奏曰今大狱始决人心未宁若更改推必递相惊恐则反侧之子无由自安遂依旧断开元二年八月监察御史蒋挺有犯勅朝堂杖之黄门侍郎张廷珪执奏曰御史宪司清望耳目之官有犯当杀即杀当流即流不可决杖以士可杀不可辱也十八年四月日冀州武强县令裴景仙犯乞取赃积五千匹事发上大怒令集衆杀之大理卿李朝隐奏曰景仙缘是乞赃罪不至死又景仙曽祖故司空寂徃属缔构即首参元勲载初年中家陷非罪凢其兄弟皆被诛夷唯景仙独存今见承嫡据赃未当死坐准犯犹入议条十世宥贤功实宜録一门絶祀情或可哀愿寛暴市之刑俾就投荒之役则旧勲不弃平典斯允手诏不许朝隐又奏曰有命自天处之极法生杀之柄人主合専轻重有条臣下当守枉法者枉理而取十五匹便抵死刑乞取者因乞为赃数千匹止当流坐若今乞取得罪便处斩刑后有枉法当科欲加何辟所以为国惜法期守律文非敢以法随人曲矜仙命射兎魏苑惊马汉桥初震皇赫竟从廷议岂威不能制而法贵有常又景仙曽祖实为元勲恩倍常数若寂勲都弃仙罪特加则叔向之贤何足称者若敖之鬼不其馁而舍罪念功乞垂天聼遂决杖一百配流元和三年三月御史中丞卢坦奏前山南西道节度使桞晟授任方隅所寄尤重至于敕令理合遵行一意归朝固违明㫖复修贡赋有紊典章伏请付法又奏前浙东观察使阎济羙到城亦有进献当时勘者称离越州后方见敕文道路已遥付纳无处既经恩赦须为商量将诫来者之心必举赎刑之典已书罚讫伏准今年正月制自今已后诸道长吏有离任赴合庭者并不得取本道财物妄称进奉茍有违越必举宪章桞晟等既违新令不敢不奏上曰山南所进与桞晟不相关先释放讫阎济羙制书颁下之时㝷离本道身已在近物须有归以此奏请进纳非敕文所革之意其罚亦宜释放坦既奏晟济美二人皆当罪上召坦等褒慰久之曰晟等所献皆是家财朕已许原不可失信坦奏曰敕令陛下大信也天下皆知之今二臣违令是不畏法陛下奈何受小利而失大信乎上曰朕已受之如何坦曰归之有司不入内蔵使四方知之以昭圣德上嘉纳之六年九月富平县人梁悦为父报仇杀人自投县请罪勅复雠杀人故有彞典以其申寃请罪视死如归自诣公门发于天性志在殉节本无求生宁失不经特减死宜决一百配流循州于是史官职方员外郎韩愈献复雠议曰伏奉今月五日勅复雠据礼经则义不同天徴法令则杀人者死礼法二事皆王教大端有此异同固宜辨论宜令都省集议闻奏者伏以子复父雠见于春秋见于礼记见于周官见于诸子史不可胜数未有非而罪之者也最详于律而律无其条非阙文也盖以为不许复雠则伤孝子之心而乖先王之训许复雠则人将倚法专杀无以禁止其端矣夫律虽本于圣人然执而行之有司也经之所明者制有司者也丁宁其义于经而深没其文于律者其意将使法吏一断于法而经术之士得引经而议也周官曰凢杀人而义者令勿雠雠之则死义宜也明杀人而不得其宜者子得雠也如百姓相雠者也公羊𫝊曰父不受诛子复雠可也不受诛者罪不当诛也诛者上施于下之辞非百姓相杀者也又周官曰凡报雠者书于士杀之无罪言将复雠必言于官则无罪也今陛下垂意典章思立定制惜有司之守怜孝子之心示不自専访议羣下臣愚以为复雠之名虽同而其事各异或百姓相雠如周官所称可议于今者或为官吏所诛如公羊所称不可行于今者又周礼所称将复雠先告于士则无罪者若孤稚羸弱抱㣲志而伺敌人之便恐不能自言于官未可以为断于今也然则杀之与赦不可一例宜定其制曰凡有复父雠者事发具其事由下尚书省集议奏闻酌其宜而处之则经律无失其㫖矣八年二月僧鍳虚付京兆府决重杖一顿处死仍籍其财产鍳虚在贞元中以说丐敛用货利交权贵恣为姦滥事发中外掌权者便欲揺动之有诏复命释其罪时御史中丞师存诚不受诏翌日又宣旨吾要此僧面诘其事非赦之也存诚又奏曰鍳虚陛下欲召之请先贬臣然后取上嘉其有守遂令杖杀之开元二年八月上御紫宸殿召御史中丞狄兼謩问李伯展狱如何兼謩奏曰不知陛下疑何事李伯展卢行简及和州知场官卢元度已结奏讫并合处极法臣是法官只知有法陛下若欲原宥时降恩即得上叹曰卿守法如此吾无忧矣定赃估开元十六年五月三日御史中丞李林甫奏天下定赃估互有髙下如山南绢贱贵不等贱处计赃三百即入死刑贵处至七百已上方至死刑即轻重不侔刑典安寄请天下定赃估绢每匹计五百五十价为限勅依其应征赃入公私依常式至上元二年正月二十八日勅先准格例毎犯五百五十价估当绢一匹自今已后应定赃数宜约当时绢估并准实钱庶叶从寛俾在不易天寳六年四月八日勅节文其赎铜如情愿纳钱毎斤一百二十文若欠官物应徴正赃及赎物无财以备官役折庸其物虽多止限三年一人一日折绢四疋若㑹恩其物合免者停役上元二年正月勅名利律评赃者皆据犯处当时物价及上绢估评功庸者计一人一日为绢三尺牛马驴骡车亦同其船及碾硙邸店各依当时赁直庸虽多不得过其本价自今已后应定赃数宜约当时绢估并准实钱元和三年正月勑今后应坐赃及他罪当赎者诸道委观察判官一人専勾当及时申报如蔽匿不申者节级科贬如罪不应奏官长量情处置者其赃但准前申送御史台充本色给用仍差御史一人専知赃赎不得以赃罚者其观察判官差定后先具名闻奏太和九年十月大理丞周太元奏准㫖条云杂物依工估绢结赃所犯若干匹并无估定计折字者伏以监利物与两税物好恶有殊一例科决虑犹有屈今请盗换两税䌷绫绢等物请依元盗换匹数结罪科断更不估定如盗换监利物杂麻布焦葛匹段丝线纸及诸色进贡物不是两税匹段等请准法式估定数依上绢结赃科断勅㫖依奏大中六年闰七月勅应犯赃人其平赃定估等取所犯处及所犯月上绢之价假有蒲州盗监巂州事发监以价使依令悬覈即蒲州中估之监准蒲州上绢之价于巂州决断之类纵有卖价贵贱不同者亦宜依估为定其年十月中书门下奏其犯赃人平赃定估等其外州府比者虽准律文取当处上估绢或有不出土绢处纵有出处亦虑结狱之时须为勘估因其贵贱便生异端兼以州府绢价除果阆州外无贵于宋亳州上估绢者则外州府不许有土绢及无土绢处并请一例取宋亳州土绢估毎匹九百丈结计如所取得绢已费使及不记得色目即请取犯处市肆见货当处中估绢价平之如不出绢处亦请以当处见货杂用中估绢价平之庶推勘有准断覆无疑从之论赦宥贞观二年七月上谓侍臣曰凡赦唯及不轨之辈古言赦者小人之幸君子不幸一歳再赦善人喑哑凡养稂莠者伤禾稼惠奸宄者贼良人昔文王作罚刑兹无赦夫小仁者大仁之贼故我有天下已来不甚放赦今四海安静礼义兴行数赦即愚人常冀侥倖唯欲犯法不能改过当须慎赦证圣元年获嘉县主簿刘几道上表曰臣闻小不忍乱大谋小仁者大仁之贼窃以赦之为用复何益于国哉若乃皇业权舆天地初辟嗣君即位黎元更始则时借夫非常之庆申以再造之恩必求之政术犹为未允况乃时非变革代属清平而輙降彼恩原兹罪罚者乎是以歴观夐古两汉旧事匡衡儒学之俊才呉汉弼谐之良辅至于谠言规主惟愿勿赦刘先主亦尝谓诸葛亮曰我周旋陈元方郑康成间每见启告理乱之道备矣曽不语赦也若刘景叔季玉父子歳歳赦宥何益于理及后主嗣业蜀赦渐多故孟卿于衆中责费祎曰夫赦者偏枯之物非明世所宜有也今主上仁贤百寮称职有何旦夕之急而数惠奸宄之徒上违天时下违人理岂具瞻之羙所望于明德哉自是蜀政凌迟浸以彫弊自皇家受命赦宥之泽可谓多矣近则一年再降逺则毎歳无遗至若违法悖礼之徒无頼不仁之辈编户则敓攘为业当官则赃贿是求莫不公然故犯了无疑惮设使身婴桎梏迹窘狴牢而元日之朝指其天泽重阳之节伫降皇恩如其忖度或果释免且下愚不移习性难改虽频肆𤯝毎放自新而见利忘义终焉不易用使俗多顽悖时罕亷隅为善者不沐恩光作恶者独承徼倖若乃方正直言之士守善嫉恶之夫每欲揽辔埋轮效鹰鹯而报国褰帷露冕去蝥贼以安人而遇赦无以效其功閲恩无所施其巧古语云小人之幸君子不幸其斯之谓也伏望逺覧匡呉陈郑之说近㝷刘葛费孟之谈望今后颇莭于赦庻使黎民知警奸宄肃清开成元年五月上御紫宸殿问宰臣曰为政之道自古所难宰臣李石曰但朝廷法行即理上曰凡犯罪过人不得赦宥唐㑹要卷四十唐会要卷四十一钦定四库全书唐㑹要卷四十一宋王溥撰㫁屠钓武徳二年正月二十四日诏自今已后毎年正月九日及毎月十斋日并不得行刑所在公私冝㫁屠钓如意元年五月禁天下屠杀圣厯三年㫁屠杀鳯阁舍人崔融议曰春生秋杀天之常道冬狩夏苗国之大事豺祭兽獭祭鱼自然之理也一干豆二賔客不易之义也上自天子下至庶人莫不挥以鸾刀烹之鹤鼎所以充庖厨故能幽明感通人祗辑穆百王千帝殊途同归今若禁屠宰㫁弋猎三驱莫行一切不许便恐违圣人之达训紊明主之善经一不可也且如江南诸州乃以鱼为命河西诸国以肉为斋一朝禁止百姓劳弊富者未革贫者难堪二不可也又如贫贱之流刲割为事家业傥失性命不全虽复日戮一人终虑未能禁絶但益恐吓唯长姦欺外有㫁屠之名内诚鼓刀者衆势利依倚请託纷纭三不可也虽好生恶杀是君子之用心而考古㑹今非国家之大体但使顺月令奉天经造次合礼仪従容中刑典自然人得其性物遂其生何必改革方为尽善景龙元年遣使江淮分道赎生以所在官物充直中书舍人李义府疏曰江南水乡採捕为业鱼鼈之利黎元所资虽云雨之施有沾于末类而生成之惠未洽于平人何则江湖之饶生育无限府库之用支供易殚费之若少则所济何成用之傥多则常支有阙在于拯物岂若优人且生鬻之徒唯斯是视钱刀日至网罟年滋弛之一朝营之百倍未若逥救赎之钱物减贫戸之徭赋治国爱人其福胜彼景龙二年九月八日勅鸟雀昆虫之属不得擒捕以来赎生犯者先决三十冝令金吾及县市司严加禁㫁先天元年十二月勅禁人屠杀鸡犬二年六月勅杀牛马骡等犯者科罪不得官当䕃赎公私贱𨽻犯者先决杖六十然后科罪开元十八年三月二十八日勅诸州有广造簺沪取鱼并宜禁㫁二十二年十月十三日勅毎年正月七月十月三元日起十三日至十五日并宜禁㫁宰杀渔猎二十三年八月十四日勅两京五百里内宜禁捕猎如犯者王公以下录奏余委所司量罪决责天宝五载七月河南道採访使张倚奏诸州府今后应缘春秋二时私社望请不得宰杀如犯者请科违勅罪従之六载正月二十九日诏令属阳和布气蠢物懐生在扵含养必期遂性其荥阳仆射陂陈留篷池自今以后特宜禁㫁採捕仍改仆射陂为广仁陂篷池为福源池七载五月十三日勅文自今已后天下毎月十斋日不得辄有宰杀至徳二年十二月二十九日勅三长斋月并十斋日并宜㫁屠钓永为常式干元元年四月二十二日勅毎月十斋日及忌日并不得採捕屠宰仍永为式建中元年五月勅自今已后毎年五月宜令天下州县禁㫁採捕弋猎仍令所司㫁屠宰永为常式并委州府长吏严加搦捉其应合供陵庙并依常式贞元六年正月二十八日勅毎年中和莭及九月九日自今已后逼节放三日开屠开元二年八月勅庆成莭宜令内外司及天下州府但以素食不用屠杀永为常式会昌四年四月中书门下奏正月五月九月㫁屠伏以斋月㫁屠出扵释氏縁国初风俗犹近梁陈卿相大臣颇遵此教又弛禁不一只㫁屠羊宰杀驴牛其数不少鼓刀者坐获厚利纠察者皆受贿财比来人情共知此弊臣等商量正月一嵗之首万物生育之初诸起元日㫁三日毎遇列圣忌日㫁一日家国崇𤣥祖之道竭严奉之诚既以𢎞阐其风即须参用其教仍望准开元二十二年十月二十日勅正月七月十月三元日各㫁屠三日余望并停縁㫁屠日数既少法令所宜画一望委御史䑓别条流闻奏従之大中二年二月制爰念农耕是资牛力絶其屠宰须峻科条天下诸州屠牛访闻近日都不遵守自今以后切宜禁㫁委所在州府长官并录事叅军等严加捉搦如有牛主自杀牛并盗窃杀者宜准干元元年二月五日勅先决六十然后准法科罪其本界官吏不钤辖即委所在长吏莭级重加科责庶令止絶五年正月勅畿甸及天下州应屠宰牛犊宜起大中五年正月一日后三年内不得屠宰仍切加禁㫁如郊庙飨祀合用牛犊者即以诸畜代之其年五月勅寿昌节天下不得屠杀咸通十一年六月勅文其京城久旱未降雨泽宜权㫁屠宰天祐元年九月勅干和节文武百寮诸道进奏官准故事扵寺观说斋不得宰杀许酒菓脯醢左降官及流人贞观十四年正月二十三日制流罪三等不限以里数量配邉要之州十五年四月勅犯反逆免死配流人六嵗之后仍不听仕垂拱四年十一月一日勅犯罪诸色授以文武逺官年考未满方便解退者宜令依旧重任绩前考满长寿三年五月三日勅贬降官并令扵朝堂谢仍容三五日装束至任日不得别摄余州县官亦不得通计前后劳考开元七年三月十六日勅左降入考未满间重有犯应解免及放归田里者并申奏更据状轻重量贬若是五流及余犯自依常法十年六月十二日勅自今以后准格及勅应合决杖人若有便流移左贬诸色决讫许一月内将息然后发遣其縁恶逆指斥乗舆者临时发遣天寳五载七月六日勅应流贬之人皆负谴罪如闻在路多作逗留郡县阿容许其停滞自今以后左降官量情罪稍重者日驰十驿已上赴任流人押领纲典画时递相分付如是更因循所由官当别有处分十三载二月初九敕文左降官承前遭忧皆不得离任孝行之道郁而未通情礼之间深可哀恤如有此数并宜放还仍申省计至服满日准法处分自今以后编入常式干元元年二月五日勅莭文其左降官非反逆縁坐及犯恶名教枉法强盗贼如有亲年八十以上及患在牀枕不堪扶侍更无兄弟者许停官终养其流移人亦准此建中三年正月勅诸流贬人及左降官身死并许亲属収之本贯殡葬其造蛊毒移乡人不在此限其年四月御史台奏天下㫁狱一切请待谳报以正刑名唯除杀人当罪自徒以上结竟者并徙置邉州京兆尹严郢驳奏曰臣伏以徙置邉州者流之异名流罪者有三等一例移配或恐未当其死罪除杀人之外又有十恶重罪造伪刻印并主典伪用印及强盗光火等若一切免罪徙邉扵法太轻不足惩戒其徒罪条目至多或鬭殴争竞小有伤损或夫妻离异不犯义絶或养男别姓或立嫡违式或私行度关或相冒合户如此之类不可悉数今一切徙邉与十恶造伪同等即轻重悬殊又准刑部格京城殷杂愆犯百端触网陷刑徒罪偏广若皆送覆系滞寔多其徒已下罪非除免官当及勅杖者准外州县例量事处分今若天下徒罪悉申所司皆待谳报法司㫁结准式有程州县禁囚动盈千百计毎月徒配必不啻五六十人此则百姓动揺刑章紊挠又邉州及近边犯死及徒流者复何以处伏请下删定使详覆然后施行从之贞元三年五月诏停省天下州府官员其左降官仍旧十一年五月左降官于邵刘邺并量移授官故事量移六品以下官皆吏部考授至是特授之元和三年閠十二月庐州奏量移官司户参军员外置同正员颜䪻母在扬州十二月二十七日身亡今请奔丧者准贞元十八年五月十九日勅自今已后流人左降官称遭忧奔丧者宜令所司先奏听进止八年正月刑部侍郎王璠奏天徳军五城及诸邉城配流人臣等窃见诸处配流人毎逢恩赦悉得归还唯前件流人皆被本道重奏称要防邉遂令没身终无归日臣又见比年邉城犯流者多是胥徒小吏或是鬭打轻刑据罪可原在邉无益伏请自今已后流人及先流人等准格例满日六年后并许放还冀扺法者足以悛惩满嵗者絶其愁怨従之十二年四月勅应左降官流人不得补职及留连宴赏如擅离州县具名闻奏其年七月勅自今已后左降官及责授正员官等并従到任后经五考满许量移今日以前左降官等及量移未复资官亦宜准此处分考满后委本任处州府具元贬事例及到州县月日申刑部勘责俾吏部量资望位量移者仍毎季具名闻奏并申中书门下其曽任刺史都督郎官御史并五品以上及常叅官刑部检勘其所犯事由闻奏中书门下商量处分其月勅左降官等考满量移先有勑令因循日久都不举行遂使幽遐之中恩泽不及自今已后左降官及责授正员官等宜并従到后经五考满量移今日已后左降谪逺等官量移未复省官亦宜准此处分如是本犯十恶及指斥乗舆妖言不顺假托休咎反逆余累及赃贿数多情状稍重者宜具事由奏闻其曽任刺史督都郎官御史五品以上常参官刑部检勘具元犯事由闻奉并申中书门下商量处分未满五考已前遇恩赦者准当时即处分其复资度数准元和二年六月二十七日勅诸道左降官等经五考满日许量移者具贬降官日授正员官或无责授并请至五考满然后许本任处申阙并余左降官縁任处州府多是遐逺至考满日其有申牒稽迟致留滞者其刺史本判官録事参军等并请准天寳贞元两度勅文依旧支给其本犯十恶等罪已有正名仍请依旧従之其年十月勅自今已后流人不得因事差使离本处十四年十一月吏部奏今请应责授官前制已改转者各勒依今任考数停替日便放东西合选时任自参选不要及更有检辖庶使人无凝滞事有指归勅㫖依奏长庆元年正月三日制应亡官失爵及放还流人如先有荘田已经没官被人请射作主如本主及子孙到并委州府却还务令安业四年四月刑部奏准其年三月三日起请准制以流贬量移轻重相悬贬则降秩而已流为摈死之刑部论理条件闻奏今谨详赦文流为减死贬乃降资量移者却限年数流放者便议归还准今年三月勅文放还人其中有犯赃死及诸色免死配流者如去上都五千里外量移校近处如去上都五千里已下者则约一千里内与量移近处如经一度两度移六年未满者更与量移亦以一千里为限如经三度两度量移如本罪不是减死者请准制放还如左降官来复资遇恩满五考者准元和十二年九月勅与量移又准今年正月徳音诸色流人与减一年除减外满五年即放还収叙其配流在徳音已后者不在减限又天徳五城流人准长庆元年正月三日制以十年为限又限准三月十二日勅纵违恩勅不在放归限今请待十年满即放归仍任取配流日计年数不在援引徳音减年之限制可之开成元年二月勅贬责降资授正员官及曽经悞累停免未经引用者并与进改左降官有事情可恕才用足称者中书门下量才处分四年五月勅诸州府有责授六品以下正员官起今已后宜委吏部许终四考满与替仍先具事由申中书门下取指检不得同寻常员阙使用其年十月五日勅节文今后流人宜准名例律及狱官令有身名者已后听赦无官爵者六年满日放归㑹昌六年五月赦书莭文应徒流人在天徳振武者官中量借粮种佃令耕田以为生业大中三年六月勅先经流贬罪人殁扵贬所有情非恶逆任经刑部陈牒许令归葬絶逺之处仍量事给棺槥四年正月勅徒流人比在天徳者以十年为限既遇鸿恩许量减三年但使循环添换邉不阙人次第放归人无怨苦其秦原威武诸州诸阙先准格徒流人亦量与立限止扵七年如要住者亦听其年十一月勅收复成维扶等三州建立已定条令制置一切合同其已罪配流人宜准秦原威武等州流人例七年放还其年五月御史台奏起请赦书莭文流人该恩例须磨勘文书虽曰放还尚为拘绊其人经三度量移者赦书后委所在长吏子细检勘无可疑者便任东西讫具名闻奏臣今条流其流人毎毎量移之时请委刑部具先流甚处相承牒准赦文当日放东西讫具名闻奏其流人未有处分者请委刑部准此磨勘牒报本道并其事由报台庶免留滞五年十一月中书门下奏今后有配长流及本罪合死遇恩得减等者并勒将妻同去有儿女情愿者亦听如流人所在身死其妻等并许东西州县不任勾留情愿住者亦听干符元年九月十六日勅应残疾笃废犯徒流罪或是连累即许征赎如身犯罪不在免限其年十五以下者准律文处分五年五月二十六日刑部侍郎李景荘奏配州府流人流刑三等流二千里至流三千里毎五百里为一等准律诸犯流应配者二流俱役一年称加役流三千里役三年役满及㑹赦免役者即扵配所従户口例今后望请诸流人应配者依所配里数无要重城镇之处仍逐罪配之唯得就近勅㫖従之酷吏载初元年九月来俊臣主制大狱毎鞫囚不问轻重多以醋灌鼻禁地牢中或盛之扵瓮围炙以火絶其糇粮至有袖衣絮以噉之者又令寝处粪秽备诸苦毒但入新开狱者自非身死絶不得出毎有制书赦宥囚徒俊臣必遣狱吏尽杀之然后宣示公卿入朝黙邅収捕故毎出必与家人诀曰不知重相见否其月于都城丽景门内别置推事院作大枷凡有十号一曰定百脉二曰喘不得三曰突地吼四曰着即承五曰失魂魄六曰实同反七曰反即是八曰死猪愁九曰求即死十曰求破家天授二年正月御史中丞知大夫事李嗣真以来俊臣等用法严酷上疏曰臣闻陈平事汉皇谋疎楚君臣乃用黄金五万斤行反间之术项王果疑臣下陈平反间遂行今告事纷纭虚多实少当有兇慝焉知必无陈平先谋疎陛下君臣后谋国家良善陛下昨语臣云我比来已作此意是愚臣管测先天而天弗违至如罗织之徒即疎开之渐陈平反间其逺乎哉王制曰凡用刑史以狱成告于正正听之以狱成告扵大司冦大司冦听之棘木之下与孤卿大夫公侯伯子男以狱成告于王王命三公参听之三公以狱成又告于王王三宥之然后制刑臣窃见比日狱官一单车使推従万事即定法家随㫁不令重推或有临时使决不待闻奏此权由臣下非审惧之法傥有寃滥何由可知况乎九品之官専命推覆既不在秋官官省审复不由门下事非可久物情骇惧老子云国之利器不可以示人今日假此威权便是窥国家之利器也不可不慎长寿元年有上封事人言岭南流人有隂谋逆者乃遣司刑评事万国俊摄监察御史就案之若得反状便许斩决国俊至广州徧召流人拥之水濵以次加戮三百余人一时併命然后鍜錬曲成反状仍诬奏云岭南道流人咸有怨望若不推究为变不遥则天然其奏又命摄监察御史刘光业王徳寿鲍思恭王大贞屈贞筠等分往劔南黔中安南岭南等六道案鞫流人扵是光业诛七百人徳寿诛五百人其余少者不减数百人时周兴来俊臣相次受制推究大狱又与侯思止王𢎞义郭覇卫遂忠等招集告事者数百人共为罗织以陷良善又造罗织经一卷其意㫖皆网罗前人织成反状海内震惧道路以目麟台正字陈子昂上书曰臣闻之圣人出必有驱除盖天人之符应休命也日者东南㣲孽敢谋乱常陛下顺天行诛罪恶咸服岂非天意欲彰陛下神武之功哉而执事者不察天心以为人意恶其首乱唱祸法合诛屠将息奸源穷其党与遂使陛下大开诏狱重设严刑兾以惩创于天下故大或流血小御魑魅今朝廷惶惶莫有固志海内倾听以相惊恐愚臣昧焉窃恐非五帝三皇伐罪弔人之意也顷年以来伏见诸方告宻牵连至百千辈大抵所告以扬州为名及其穷竟百无一实遂使奸恶之党快意相讐睚眦之嫌即称有宻一人被讼百人满狱使者推捕冠盖如市或谓陛下爱一人而害百人天下唱之莫知宁所伏愿念之即天下幸甚万年县主簿徐坚上疏曰臣闻书有五听之道虑失情实也令着三覆之奏恐致虚枉也比见有勑勘当反逆命使者得实便行决杀人命至重死不可生傥万分之中有一不实欲诉无路懐枉谁明饮恨吞声赤族従戮岂不痛哉此不足肃姦逆而明刑典适所以长威福而生疑惧臣望絶此处分依法覆奏则死者甘伏知泣辜之恩生人欢悦见详刑之意鳯阁舍人韦嗣立上疏曰臣闻尧舜之日画其衣冠文景之世几致刑措厯兹千载以为美谈今四海多衔寃之人九泉有抱痛之鬼并自扬蔡之后刑狱渐兴用法之伍务扵穷竟连坐相牵数年不絶遂使巨姦大猾伺隙乗间内包豺狼之心外示鹰鹯之迹隂图潜结共相影㑹至以似是之言成不赦之罪皆深为巧诋恣行楚毒人不胜痛便乞自诬公卿士庶连颈受戮道路籍籍虽知非辜而锻鍊已成辨占皆合縦皋陶为理于公定刑则谓污宫毁柩犹未塞责虽陛下仁慈哀念恤狱缓死及览辞状便已周宻皆谓勘鞫得情是其实罪虽欲寛舍其如法何扵是小乃身诛大则族灭相縁共坐者不可胜言此岂宿构讐嫌将申报复皆图茍成功效有求官赏当时称赃谓为罗织弄法侮文伤人实甚且如仁杰元忠俱罹枉陷被勘鞫之际亦皆已自诬向非陛下至明无以省察则葅醢之戮已及其身欲望输忠圣世安可复得陛下擢而升之遂名为良辅国之栋干称此二人何乃前非而后是耶诚由枉陷与甄明耳陛下倘録垂拱以来伏法者并追还官爵縁累之徒普霑恩造如此则天下皆知比所陷罪元非陛下之意监察御史魏靖上疏曰夫酷吏者资矫佞以事君行刻薄以临下矫佞似乎用意刻薄类乎无私侮宪害公弄权骩法臣见周兴来俊臣等恣意骋暴縦虐含毒讐疾在位安忍朝臣罪随情加刑随意改当其时也囹圄如市朝廷以目既而神灵不昧寃魂有託窃见来俊臣身处极法者以其罗织良善屠陷忠贤籍没以劝将来明戮以谢天下臣又闻之道路上至圣主傍洎贵臣明知有罗织之事矣使臣既死推者获㓛胡元礼超迁裴谈受荣赏中外称庆朝野载安破其党者既能赏不逾时被其陷者岂可衔寃累嵗且称反之徒须反状唯据片辞即请行刑拷楚妄加疑似何限臣又闻之郭覇自刺而唱快万国俊被伤而遽亡崔献可临终膝拳扵项李仁敬将死舌至扵脐备在人謡不为虚説伯有昼见殆无以过此亦罗织之一据也臣以至愚不识大体倘使平反者数人衆共详覆来俊臣等所推大狱庶邓艾获申扵今日孝妇不滥扵昔时矣后悟乃下诏以来俊臣所推鞫人身死籍没者令三司重检勘有寃滥者并皆雪寃圣厯元年则天谓侍臣曰往者来俊臣等推制狱朝臣递相牵引咸承反逆中间疑有枉滥更遣近臣就狱亲问皆得手状承引不虚近日俊臣死更无闻有反者然则已前受戮者不有寃滥耶夏官侍郎姚元崇对曰比破家者皆是枉酷自诬告者持以为功天下号为罗织甚至陛下令近臣就狱亲问者近臣亦不得自保何敢动揺今日已后臣之一门百口保见在内外官吏无反者乞陛下得告状収掌更不须推则天大恱曰以前宰相皆顺成其事陷朕为淫刑之主万嵗通天二年九月初契丹平命邠宁道大总管河内王懿宗按抚河内诸州懿宗所过残酷有犯法应死者必生取胆然后杀之虽流血盈庭言笑自若先贼帅何阿小攻陷冀州亦多屠害士女故时人号懿宗阿小为两河语曰唯此两河杀人最多嫉之甚矣神龙元年三月二日制故司仆少卿徐有功执事平恕追赠越州都督特授一子官又以刘光业王徳寿王处贞刘景阳屈贞筠丘神勣来子珣周兴来俊臣鱼承晔王景昭索元礼傅游艺王𢎞义张知黙裴籍焦仁亶侯思止郭覇李敬仁皇甫文备鲍史恭等二十三人自垂拱已来枉滥杀人所有官爵并令追夺唐奉一李秦授依前配流至开元二年二月一日勑周利贞裴谈张福正张思敬王承刘晖杨允姜暐封行已鱼承晔张知黙卫遂忠公孙琰钟思㢘等十三人皆为酷吏比周兴来俊臣侯思止等事迹稍轻并宜放归田野终身勿齿至十三年三月十一日勅周酷吏来子珣等身在者冝长流岭南身没子孙亦不许仕刘景阳丘神勣刘晖王景昭李嘉言鱼承晖皇甫文备傅逰艺宜配岭南身没子孙亦不许干仕进宝应元年贬御史中丞敬羽为道州刺史寻有诏杀之贞元二十一年二月贬京兆尹李实为通州长史实为京兆尹目国哀已后残害人吏悉不聊生无辜毙踣者甚衆及谴日市井欢唿争投瓦砾间道乃免元和十四年七月沂海观察使王遂为衆所杀遂初到镇好以污俗诋将卒日肆残贼喜怒不中理其将王弁乗人心不堪率衆为乱遂竟遇害始遂毎有笞挞其杖率过制既遇祸监使封其杖来献上命出示扵朝以作诫焉杂记贞观十一年正月勅在京禁囚毎月奏自立春至秋分不得奏决死刑十三年八月四日勅身体髪肤受之父母不合毁伤比来诉竞之人即自刑害耳目自今以后犯者先决四十然后依法十六年十月二十六日诏盗贼之作为害实㴱州县官人多求虚誉茍言盗发不欲陈告乡村长正知其此情递相劝止十不言一假有被论先拘物主爰及邻伍久婴缧绁有一扵斯实亏正化自今以后勿使更然永徽五年三月制州胥吏犯赃一匹以上先决一百然后准法六年十一月二十七日诏投匿名书国有常禁凡厥寮庶咸应具悉近遂有人向朝堂之侧投书扵地藏其姓名诬人之罪朕察其所陈皆极虚妄此风若扇为蠧方㴱自今已后内外法司及别勅据事宜并依律文勿更别为酷法其匿名书亦宜准律处分永淳二年二月制官人犯法经㫁后得雪者并申尚书省详定若前被枉㫁及有妄雪者具状闻奏延载元年勅盗公私尊像入大逆条盗佛殿内物同乗御物神龙三年八月七日勅反逆縁坐人应没官者年至十六以上并配岭南逺恶州为城奴景云二年九月二十六日勅新授官已上者不得更诉屈开元三年二月勅禁别宅妇人如犯者五品已上贬逺恶州妇人配入掖庭四年正月六日勅除长官以外因公事责决罚不过十下其私事専执当者不得过二十二十二年十月九日勅犯罪逃走者其赃即先征纳后捉获推勘赃数减少不在却还之限天寳五载十一月五日其伪画印宜用伪刻印铸印之例处分永为常式九载十二月二十九日勅责情状専知官有二十减十下自今已后判司县令一人犯夺太守一季禄丞簿尉一人有犯与县令中下考三人已上既量事贬黜建中元年二月十五日勅责情状宜准格式处分至正元六年十一月八日勅自今已后太守县令有犯赃者宜令加常式一等至元年建丑月二十一日京兆尹魏少逰奏令长职在亲人丞簿尉有犯无不委悉比来各相䝉蔽悉狥人情百姓艰辛职由于此今已后丞簿尉有犯赃私连坐县令其罪减所犯官二等冀递相管辖不得为非勅㫖依天下诸州准此干元元年二月五日勅节文州县佐官已下笞杖不得过十下已上须取长官处分广徳元年七月十一日勅节文应天下刑狱大理正㫁刑部详覆下中书门下处分元和六年三月二十七日御史台奏决囚准令以未后者不得申时如州府及诸司已至未后者许至来日仍请勒本司官准制与御史同监引决従之长庆二年九月勅应犯赃罪今后不得以散试官当罪元和三年四月勅应勲官及六品以下阶宜准散试官例不得当罪大中五年四月应勅诸道州府及京诸司所有推勘奏状宜令具小节目状扵大状前同进七年四月六日勅法司㫁罪毎嵴杖一下折法杖十下臀杖一下折笞杖五下则吏无逾制法守常规唐㑹要卷四十一唐会要卷四十二钦定四库全书唐㑹要卷四十二宋王溥撰厯武德元年五月太史令唐俭丞𫝊奕上言东都道士傅仁均能为厯算于是下诏令仁均与俭等议造唐厯是岁九月厯成仁均奏新术七事其一曰昔洛下闳以汉武太初元年岁在丁丑更厯起元元在丁丑今大唐以戊寅年受命甲子日登极所造之厯即上元之歳歳在戊寅命日又起甲子以三元之法一百八十去其积岁武德元年戊寅为上元之首则日月如合璧五星如连珠合于今日其二曰尧典云日短星昴以殷仲冬前代造厯莫能允合臣今创法五十余年冬至輙差一度则却检周汉千载无违其三曰经书日蚀毛诗为先十月之交朔日辛夘臣今立法却推得周幽王六年十月辛夘朔蚀即明其中间并皆符合其四曰春秋命厯序云鲁僖公五年壬子朔旦冬至诸厯莫能符合臣今造厯却推僖公五年春正月壬子朔旦冬至则自斯以降并无差爽其五曰古厯日蚀或在于晦或在二日月蚀或有望前或在望后臣今立法月有三大小则日蚀常在于朔月蚀常在于望却检鲁史并无违爽其六曰前代造厯命辰不从子半命度不起虚中臣今造厯命辰起子半命度起于虚六度命辰得中于子符隂阳之始㑹厯术之宜其七曰前代诸厯月行或有晦犹东见朔以西朓臣今以迟速定朔永无此病疏奏上善之擢拜仁均员外散骑常侍寻改太史令明年遂施行戊寅元厯至武德三年大史奏正日望及二月八日朔当蚀比不效其后中书令封德彛奏言厯诏吏部郎中祖孝孙考其得失孝孙使算学博士王孝通以甲辰厯法驳仁均所缪仁均援引答难孝孙乃畧去尤疏濶者余依仁均旧时武德六年九月诏大理卿崔善为考正厯数善为所改凡三十余条至贞观元年将仕郎李淳风又奏驳太史十有八事诏下善为课二家得失其七改从淳风余一十一条并依旧也十四年十一月甲子朔旦冬至初诏下公卿八座详议公卿已下奏曰伏见李淳风表犹古厯分目于子半勘得今岁十一月甲子朔子初一刻冬至故太史令傅仁均欲茍异张曹𤣥法减余稍多子初为三刻用乖天正又南宫子明薛颐等并云自初及半日月全未相风子午之法推校春秋已来晷度薄蚀事皆符合奏勑付所司集衆详加考定谨与国子祭酒孔颕达等一十一人尚书八座参议得失惟仁均定朔事有微差淳风推校理尤精密请从淳风议至十八年太史丞李淳风与司厯使士通等上言故太史令傅仁均武德初定厯代已来日月薄蚀或差于朔望者此由一月大一月小晦朔或致参错应所制法三大三小日月之蚀必在朔望今依仁均造法一十九年为一章以定朔望之期然次年九月后四月频大即仁均之术于古法有违诏令集诸解厯者详之不能定其后制令所造厯还依𫝊仁均平朔法迄于麟德元年至二年十月二十日以袐阁郎李淳风所撰麟德厯颁于天下诏曰朕仰观九曜傍总五家去其繁衍裁以要密古所未通今即备载而改之初占厯岁推甲子得于天正合朔之夜应以嘉祥五纬若连珠二曜如合璧此授农升平可致昔洛下闳汉厯律云后八百岁当有圣人受之自此以来将年八百矣当仁朕亦何让宜即宣布永为诏范可名曰麟德来年以后行用之又太史瞿昙罗上经纬厯法九卷诏令与麟德厯参行𢎞道元年十二月太史颁厯是月当小尽去八月有勑来年正月宜用朔故加癸未焉三十日癸未神功二年闰十月二十六日制改正月为闰十月腊月二日为正月一日腊月诏曰顷者所司造厯以腊月为闰稽考史籍便紊旧章遂令岁之中晦仍见月重更寻讨果差一日可以本月为闰十月来月为正月是岁得甲子合朔冬至神龙元年太史丞南宫说奏麟德厯加时浸踈乃诏更理乙巳厯至景龙中厯成诏令施用及睿宗即位寝废不行开元十六年八月十六日特进张说进开元太衍厯命有司行用之干元元年六月十七日颁山人韩颕等所造新厯每节后加旧厯四刻代宗用郭献之五纪厯德宗用徐承嗣贞元厯元和二年二月司天造新厯成献之诏名元和观象厯浑仪图贞观初李淳风上言灵台候仪是后魏遗范法制踈略难为占歩上因令淳风改造浑仪铸铜为之至七年三月十六日直太史将仕郎李淳风铸浑天黄道仪成奏之置于凝晖阁其制度以铜为之表里三重下据准基如十字末树鳌足以表四极焉第一仪名六合仪有天经双规金浑规相结于四极之内备二十八宿十干三辰经纬三百五十五度第二仪名三辰仪圜径八尺有璇玑规黄道规月逰规天宿短度七曜所行并备于此转于六合之内第三仪名四逰仪𤣥枢为轴以连玉衡逰筩而贯约拒地轴傍转于内又玉衡在枢之间而南北逰仰以观天之辰宿下以识器之晷度因撰法象志七卷以论前代浑仪得失之差开元八年六月十五日左金吾卫长史南宫説奏浑天图空有其书今臣既脩九曜占书须要量校星象望请造两枚一进内一留曹司占验许之至九年太史频奏日蚀不效诏改新厯沙门一行奏云今欲创厯立元须知黄道进退请更令太史测候星度有司云承前唯依赤道推步官无黄道逰仪无由测候时率府兵曹参军梁令瓒待制于丽正书院因起㳺仪本様甚为精宻一行乃上言曰黄道逰仪古有其术而无其器以黄道随天运动难用常仪格之故昔人潜思皆不能得今梁令瓒创造此图日道月交莫不自然契合既于推步尤要望就书院更以铜为之庶得考验星度无有差舛从之至十二年造成又上疏曰舜典云在璇玑玉衡以齐七政説者以为取其运转者为枢持正者为衡皆以玉为之用齐七政之变知其盈缩进退七政之所在即古太史浑天仪也自周室衰㣲畴人丧职其制度仪象莫有传者汉兴丞相张苍首创律厯之学至武帝诏司马迁等更造汉厯乃定东西立晷仪下漏刻以追二十八宿相距晷度与古不同故唐都分天部洛下闳运算转厯今赤道厯度则其遗法也后汉永元中左中郎将贾逵奏曰臣前上傅安等用黄道度日月弦望多合近太史官一以赤道度之不与天合愿请太史官日月宿簿及星辰晷度与待诏星象考校奏可得典星待诏姚崇等十二人皆曰星图有规法日月实从黄道官无其器不知施行甘露二年大司农中丞耿寿昌奏以图仪度日月行考验天运日月行赤道至牵牛东井日行十五度至娄角日行一度月行十三度此前代所共知也是岁永元四年也明年始诏太史造黄道铜仪冬至日在斗十九度四分度之一与赤道仪定差二度史官以校日月弦望虽密近而不为望日铜仪黄道与度运转难候騐是以少条其事其后刘洪因黄道浑仪以考月行出入迟速而后世理厯者不遵其法更从赤道命之以騐贾逵所言差谬益甚此理之大惑也今灵台铁仪后魏明元时都匠斛兰所造规制朴畧度刻不均赤道不动乃如胶柱不置黄道进退无准此据赤道月行以騐入厯迟速多者或至十七度少者仅出十度不足以上稽天象敬授人时近秘阁郎中李淳风着法象志备载黄道浑仪法以玉衡旋规别带日道傍引二百四十九交以推月逰用法烦杂其术竟寝臣伏承㤙旨更造㳺仪使赤道运行以追列舎之变因二分之中以立黄道交于轸奎之间二至陟降凡二十四度黄道之内又施白道月环用究隂阳朓朒之数动合天运简而易从足以制器垂象永传不朽于是上亲为制铭置之于灵台以考星度二十八宿及中外官与古经不同者凡数十条又诏一行与梁令瓒及诸术士更造浑天仪铸铜为之若圆天之象上具列宿赤道及周天度数注水激轮令其自转一日一夜天转一周又别立二轮络在天外缀以日月令得运行毎天西转一匝日东行一度月行十三度十九分度之七凡二十九转有余而日月㑹三百六十五转而日行匝仍置木柜以为地平令仪半在地上半在地下晦明朔望迟速有准又立二木人于平地之上前置钟鼓以候辰刻每一刻则自然击鼓每一辰则自然撞钟皆于柜中各施轴钩交错关鎻相持既与天道合同当时甚称其妙铸成命之曰水运浑天俯视图置于武成殿前以示百寮无几而铜铁渐澁不能自转遂收置于集贤院不复行测景仪凤四年五月太常博士检校太史令姚𤣥辩奏于阳城测景台依古法立八尺表夏至日中测景有一尺五寸正与古法同调露元年十一月十一日所得圭长一丈二尺七寸开元十二年四月二十三日命太史监南宫说及太史官大相元太等驰传往安南朗蔡蔚等州测候日影回日奏闻数年伺候及还京与一行师一时校之安南景北极髙二十一丈六分冬至日影七尺九寸四分春秋二分影二尺九寸三分夏至影在表南三寸三分蔚州横野军北髙四十度冬至影一丈五尺八寸九分春秋二分影六尺六寸二分夏至影在表北二寸九分此正所为中土南北之极其即兖蔡许河南府滑太原等州各有使往并差不同一行以南北日影校量用勾股法筭之云大约南北极相去才八万余里其诸州测影尺寸如左林邑国北极髙十七度安南都䕶府北极髙二十一度六分朗州武陵县北极髙二十九度五分襄州蔡州武津馆北极高三十度八分许州扶沟北极髙三十四度三分河南府郜城北极髙三十四度七分汴州浚仪大岳台北极髙三十四度八分滑州白马北极髙三十五度三分太原府蔚州横野军北极髙三十度地震贞观十二年正月二十一日松丛二州地震坏人庐舎二十年九月十五日灵州地震有声如雷二十三年八月晋州地震坏人庐舎压死者五千余人三日震十一月五日又震永徽元年四月一日又震六月十二日又震上以晋州屡震谓羣臣曰朕政教不明使晋地屡有震动侍中张行成曰天阳也地阴也阳君象阴臣象君宜转动臣宜安静今晋州地震弥旬不休将恐女谒用事大臣阴谋且晋州陛下本封今地屡震尤彰其应伏愿深思逺虑以杜其萌开元二十二年二月十八日秦州地震令仓部员外郎韦伯阳宣慰又令左丞相萧嵩致祭山川所损之家委随事处置闻奏至徳元年十一月河西地震有声坼裂陷庐舎张掖酒泉尤甚二年三月河西又震大厯四年二月十六日夜京师地震有声如雷建中四年三月甲子京师地震生毛或白或黄有长尺余者其年五月辛巳夜京师地又震贞元二年十一月京师地夕三震巢鸟惊散东都闗辅地并震四年正月庚戌上御丹凤门宣赦是夕京师地震辛亥又震丁夘又震庚午又震诏脩政以答天谴癸酉又震乙亥又震是月金州房州地震尤甚江溢山裂屋宇摧坏至二月辛未又震甲申又震乙酉又震丙申又震己未京师又震庚午又震三月甲寅又震四月丙寅又震八月甲午又震其声如雷上谓宰相曰朕寡徳地数震当修政道以答灾谴甲午又震九年四月辛酉京师地震有声如雷河中闗辅尤甚坏屋壁庐舍或地裂涌出水十年夏四月戊申京师地震癸丑又震十三年七月乙未司天监奏今日午时地震从东来须臾而止元和七年八月京师地震上谓宰臣曰昨者地震草树皆动摇何祥也宰相李綘曰在昔𤣥元皇帝以大圣明睿通于天人之理因周三川之震云天地之气不过其序若过其序人政乱也人政乖错则上感阴阳之气阳伏而不能出阴迫而不能胜于是有地震日蚀盖地载万物日为君象政有感伤天地变异春秋书之示戒用儆后王伏愿陛下勉保䖍恭之诫动以利万物绥万方为虑则变异自销休征可致九年三月丙辰嶲州地震昼夜八十震坏庐舍死伤者百余人十五年闰正月京师地震半刻已下太和九年四月京师地震瓦屋皆堕二年十一月乙丑京师地震大中三年十一月京师地震振武天徳灵武夏州盐州皆奏地大震坏军城庐舍云迦镇使及荆南押防秋兵马小使并压死仪卒死者数十辈十四年五月庚戌京师地震山谷禽兽惊走咸通八年五月丁未河中晋绛上言地大震庐舎压仆伤人干符三年雅州奏自六月地震至七月不止日蚀髙祖朝四武德元年十月壬申朔四年八月丙戌朔六年十二月壬寅朔九年十月丙辰朔太宗朝十五贞观元年闰三月癸丑朔九月庚戌朔二年三月戊申朔七月乙巳朔三年八月己巳朔四年正月丁卯朔六年正月乙卯朔九年闰四月丙寅朔十一年三月丙戌朔十二年闰二月庚辰朔十三年八月辛未朔十七年六月己夘朔十八年十月辛丑朔二十年闰三月癸巳朔二十二年八月己酉朔髙宗朝十二显庆五年六月庚午朔干封二年八月己丑朔总章二年六月戊申朔咸亨元年六月壬寅朔二年十一月甲午朔三年十一月壬申朔上元元年三月辛亥朔调露二年四月乙巳朔十一月壬申朔开耀元年十月丙寅朔永淳元年四月甲子朔十一月庚申朔天后朝十三垂拱二年二月辛未朔四年六月丁亥朔天授二年四月壬寅朔如意元年四月丙申朔长夀二年九月丁亥朔三年九月壬午朔延载元年九月壬午朔证圣元年二月己酉朔圣厯三年五月乙酉朔久视元年五月己酉朔长安二年九月乙丑朔三年三月壬戌朔九月庚寅朔中宗朝二神龙三年六月丁夘朔景龙元年十二月己丑朔睿宗朝一太极元年二月丁夘朔𤣥宗朝十七先天元年九月丁夘朔开元三年七月庚辰朔六年五月乙丑朔七年五月己丑朔九年九月乙巳朔十二年闰十二月丙辰朔十七年十月戊午朔二十年二月癸酉朔八月辛未朔二十一年七月乙丑朔二十二年十二月戊子朔二十三年闰十一月壬午朔二十六年九月丙申朔二十八年三月丁亥朔天寳元年七月癸夘朔五载五月壬子朔十三载六月乙丑朔肃宗朝二上元二年七月己未朔既大星见至德元年十月辛巳朔代宗朝二大厯三年己巳朔四年正月庚午朔德宗朝七贞元三年八月辛巳朔日有蚀之有司准礼将伐鼓于社未许大常卿董晋奏曰伐鼓于社所以责羣隂助阳光也所宣诏命不合经义奏请不报竟不伐鼓六年正月戊戌朔先是有司奏元日太阳亏遂罢朝㑹至时不蚀百寮称贺七年六月庚寅先是司天奏是日太阳亏至时以隂云不见百寮称贺八年十一月壬子朔日有蚀之上不视朝司天监徐承嗣奏据厯数合蚀八分今退蚀三分计减强半准占君盛明则隂匿而潜退请宣示朝廷编诸史册诏付所司十年三月壬寅司天奏四月癸夘朔太阳亏已后五刻食既未后五刻复满者旧例合宣行太常博士姜公复状奏准开元礼太阳亏皇帝不视事其朝㑹合停勑旨依奏至时隂云不见百官表贺十二年八月朔十七年五月壬戌朔宪宗朝五元和三年七月癸巳上谓宰臣曰昨太史奏太阳亏及朔日上瞻如言皆騐其故何也又素服救日之仪有何所凭李吉甫对曰日月运行迟速不齐凢周天三百六十五度有余日行一度月行十二度有余卒二十九日半而与日㑹又月行有南北九道之异或进或退若晦朔之交又南北同道即日为月之所掩故有薄蚀之变虽自然常数可以推歩然日为阳精当人君之象若君行有缓急即日为之迟速稍逾常制为月所掩即隂侵于阳亦犹人君行或失中应感所致故礼记云男教不修阳事不得谪见于天日为之蚀妇顺不修隂事不得谪见于天月为之蚀古者日蚀则天子素服而修六官之职月蚀则后素服而修六宫之职皆所以惧天戒自省惕也君人者居物之上易为骄盈故圣人制礼务干干夕惕以奉顺天道茍徳备则天人合应百福来臻陛下恭已向明日慎一日又顾忧天谴则圣德益固昇平何逺伏望长保睿志以永无疆之休臣等不胜欣感之至因与同列称贺上深然其言谓吉甫等曰书传皆言天之交感妖祥应事盖如卿说且素服救日乃自贬之㫖朕自惟不德实惧有以致谴咎载深兢惕卿等当悉务理匡我不逮也十年八月己亥朔十三年六月壬子朔穆宗朝一长庆二年三月太礼院奏四月一日太阳亏准开元礼其日废务皇帝不视事居数日上谓户部尚书韦绶曰灾可禳福可祷乎对曰可以德禳宋景公善言而妖星为之退舎是也福不可以求致故汉文帝于祠祀命有司敬而不祈用能变已成之灾享自致之福着于史传其理甚明今人或不慎行以祈灾销媚于神而冀福至神茍有知当因致谴上深然其言文宗朝三太和八年二月壬午朔开成元年正月丙辰朔二年十二月庚寅朔司天奏是日太阳亏至时隂雪不见武宗朝四㑹昌三年二月庚申朔四年三月甲寅朔五年七月丙午朔六年十二月戊辰朔宣宗朝一大中二年五月己未朔昭宗朝一天祐元年十月辛夘朔蚀在心宿初度十五分之三哀帝朝一天祐三年四月癸未朔蚀在十三度属赵分太常礼院奏准故事伐皷于社皇帝素服避正殿百官素服各守本局于㕔事前重行每等异位向日端立俟复明而止月蚀髙祖朝八武德元年九月丁巳望二年闰二月己夘望四年十二月丁夘望六年六月庚申望十二月丁巳望七年十一月乙夘望八年四月乙夘望九年十月庚午望太宗朝十八贞观二年二月壬辰望三年二月丁亥望八月甲申望四年七月戊寅望六年六月丁酉望十一月乙未望七年五月辛夘望九年九月戊申望十一年九月丁酉望十三年正月乙未望十四年七月庚戌望十二月丁未望十五年十二月乙酉望十七年十月辛酉望十八年十月乙夘望二十一年八月庚申望二十二年四月乙巳望二十三年十二月乙酉望髙宗朝二十五永徽元年六月壬午望十二月辛巳望二年六月丁丑望十一月甲戌望四年十月癸巳望五年九月戊子望显庆二年闰正月甲辰望七月辛丑望龙朔元年十一月丙午望二年五月甲申望麟德元年九月庚申望干封二年闰十二月辛未望总章元年十二月庚申望咸亨元年六月丁巳望三年四月壬戌望十月癸丑望四年四月庚午望上元二年八月丙戌望仪凤元年二月甲申望二年七月乙亥望永隆元年九月乙酉望十二月丁酉望永淳元年三月戊申望二年九月庚子望天后朝十九文明元年二月丁巳望八月甲午望垂拱二年七月癸丑望三年十月乙巳望四年六月辛巳望永昌元年十月甲子望载初元年四月辛酉望天授二年十月乙酉望长夀二年二月乙亥望证圣元年七月辛酉望通天二年六月乙酉望圣厯二年正月癸未望三年正月丙寅望九月辛夘望大足元年九月乙酉望长安二年九月庚辰望三年八月癸酉望四年正月壬寅望七月戊戌望中宗朝三神龙元年正月丙申望二年十二月甲申望景龙元年十月己丑望睿宗朝二景云二年八月丁巳望太极元年三月乙夘望八月辛未望𤣥宗朝十一开元二年十二月戊辰望三年十二月壬戌望四年六月庚申望五年五月甲寅望六年十月丙子望十年二月丁亥望十一年正月辛巳望七月戊寅望十二年七月癸酉望天寳三年十一月丁未望肃宗朝二干元二年二月癸酉望八月丁夘望代宗朝二寳应元年十二月庚申望永泰三年三月辛未望蘓氏曰载月甚详然仲尼脩春秋二百四十二年日星之变必书而月蚀不纪解之者云月诸侯道也外蕃象也彼有亏则王者中国之政胜矣故不谓为灾或云盖取诗人彼月而蚀则惟其常之义㑹要亦国史之支也学于史宜取法春秋以是皆不书唐㑹要卷四十二唐会要卷四十三钦定四库全书唐㑹要卷四十三宋王溥撰彗孛武德九年二月十三日有星孛于胃昴之间二十八日又有星孛于卷舌贞观八年八月二十三日有星孛于虚危厯𤣥枵凡十一日乃灭太宗问虞世南曰是何妖也对曰齐景公时有彗见晏婴对曰穿池畏不深起䑓榭畏不高行刑畏不重是以彗为公诫耳景公惧而脩德十六日而星㓕臣闻政德不脩虽麟凤数见终无补也茍政教无阙虽有灾变何损于时伏愿陛下勿以功髙古人而自矜大勿以太平而自骄惰慎终如始彗何足忧太宗曰吾十有八举义兵二十四定天下二十九即帝位三代以来拨乱之主莫臻于此颇有自矜之意以轻天下之士此吾之罪也上天见变良有是乎秦始皇平六国隋炀冨有四海既骄且逸一朝而败吾亦何得自骄也言念于此不觉惕惧魏徴进曰自古帝王未有无灾变者但能脩德灾变自销温彦博进曰宋公一言星三徙陛下见变而惧灾其销乎十三年三月二十二日有星孛于毕昴十五年六月十九日有星孛于太微犯郎位七月甲戌灭总章元年四月有彗见于五车之上避正殿减膳令内外五品已上各上封事极言得失许敬宗上言星虽孛而光芒小此非国𤯝不足上劳圣虑请御正殿复常膳不从敬宗又进曰星孛于东北王师问罪此髙丽将灭之徴上曰我为万国之主岂得推过于小藩哉二十一日星灭上元二年十月十三日彗见于角亢之南长五尺三年七月二十一日彗见于东井指北河积薪长三尺余渐向东北光芒益长半天扫中台指文昌宫经五十八日乃灭永隆二年九月一日万年县女子刘静凝乗白马着白衣男子从者八九人入太史局昇令㕔床座问比见有何灾异太史令姚𤣥辨执之以闻是夜彗见天市中长五尺渐小向东行出天市至河皷左旗十七日灭永淳二年三月十八日彗见于五车之北凡二十五日灭文明元年七月二十二日西北方有彗长丈余经四十二日灭光宅元年九月二十九日有星如半月见西方景龙元年十月十八日彗见于西方四十二日灭二年七月七日孛见于胃昴之间三年八月八日有孛于紫㣲宫太极元年七月四日有彗入太㣲宫延和元年六月彗自轩辕入太㣲至大角灭开元十八年六月十一日彗见于五车三十日孛见于毕昴二十六年三月八日有星孛于紫㣲垣厯北斗魁十余日皆隂云不见干元三年四月二十七日彗见于东方在娄角间色白长四尺疾行向东北厯昴毕觜参井鬼桞轩辕宿至太㣲西右执法星西七尺许灭凡经五十余日上元元年閠四月二十一日妖星见于西方长数丈至五月灭大厯元年十二月十七日彗见于匏𤓰侵宦者星长尺余色赤二旬灭五年四月二十七日彗出于五车长五丈余六月二十八日灭元和十二年正月戊子彗见于毕南指西南凢三十日南近参旗灭长庆元年正月二十一日有孛于东南方二十九日又有孛于辰上太和二年七月甲辰彗出右摄提南二尺八年九月辛亥夜彗起太㣲近郎位西北五尺乃灭庚申彗复出艮方张三尺芒耀甚伟开成二年二月丙午夜彗出东方长七尺在危西指辛酉彗复出长丈余直西行稍南指在虚一度半壬戌夜渐长二丈余广三尺在女九度三月乙丑夜彗长丈岐分两尾其一指氐其一掩房至戊申渐长八丈西北行在张十四度三年三月十九日有彗于辰上长二丈余二十日又见于辰上长三丈五尺二十一日又见于辰长三丈余西指轸东南星二十二日又见于辰长三丈五尺余西指轸魁四年正月三十日有彗见于室南厯壁奎娄胃等宿至閠月二十三日又见于卷舌北凡三十有三日后二十四日二十五日隂二十六日晴已灭㑹昌元年十一月六日有彗见于西南室宿之分凡五十六日灭大中十一年九月乙未彗出于房长三尺光启二年五月有孛于箕尾厯北斗摄提天祐二年四月甲辰夜彗起北河贯文昌长三丈在西北方诏特放京畿诸司禁囚常赦不原外罪每递减一等限三月内踈理其年五月乙酉夜西北彗星长六十余尺自轩辕大角及天市西垣光芒甚伟其长竟天五星临犯武德五年十二月甲戌太白犯轩辕七年六月二日荧惑犯左执法八年九月二十二日荧惑入太微九年五月𫝊奕宻奏太白见秦秦国当有天下髙祖以状授太宗及太宗即位召傅奕谓汝前奏事几累于我然今日之后但须悉心尽言无以为虑贞观十三年五月荧惑犯右执法十五年二月十五日荧惑逆行犯太㣲东藩上相十七年三月七日荧惑守心前星十九日退权万纪及齐州平赐祐子宅其月二十二日又犯钩陈九月二十九日荧惑犯太㣲西藩上将十九年九月二十四日太白在太㣲左执法光芒相及永徽三年六月二日荧惑犯左执法三日太白入太㣲犯右执法显庆五年二月三日荧惑入南斗麟德元年七月十四日太白犯太㣲左执法干封三年五月十日荧惑入轩辕咸亨元年十二月荧惑入太㣲上元二年正月九日荧惑犯房星仪凤四年四月九日荧惑入羽林调露二年五月二十四日太白经天长安四年八月及镇星犯天闗神龙元年九月十一日荧惑犯左执法景龙三年六月八日太白昼见于东井景云二年二月二十七日太白入羽林太极元年二月三日荧惑入东井四月十三日荧惑与太白守东井先天元年八月十六日太白袭月开元十年七月二十九日荧惑入南斗天寳十三年五月荧惑守心五十余日至德元年十一月二十六日荧惑与太白同犯昴大厯四年三月三日荧惑守上相经二十一日退入氐房七月十二日荧惑入羽林九年六月十三日荧惑入太㣲贞元三年閠五月戊寅太白昼见四十余日其年六月癸邜荧惑退行入羽林六年五月戊辰太白与月并间容一指戊寅荧惑犯镇星不及者一十八年十月乙酉太白犯太㣲左执法十年夏四月太白昼见贞元十一年八月荧惑太白犯上将星二十一年正月己酉太白犯昴永贞元年十二月己酉嵗星犯太㣲西垣元和十五年七月庚申荧惑退行入羽林长庆元年八月壬辰太白犯太㣲西垣四年二月辛巳太白犯东井北辕三月甲子荧惑犯嵗星壬申太白犯东井八月丁丑荧惑犯镇星癸未犯东井丁亥复入东井己丑太白犯轩辕在角寳厯元年九月癸未太白犯南斗太和六年九月癸邜荧惑入太㣲犯右执法九年八月二日太白犯太㣲其年九月八日荧惑犯氐西南星二十八日又犯钩钤开成元年十月三日荧惑入氐二年五月十二日太白犯毕十月二十五日又犯房三年五月五日又犯舆鬼其年六月一日太白犯荧惑二十八日犯右执法十月七日又犯南斗㑹昌元年九月癸巳荧惑犯舆鬼閠九月丁酉贯鬼宿戊戌在鬼中二年六月乙丑荧惑犯歳星丙寅太白犯东井三年七月癸巳荧惑合赤色动揺于井中至八月十六日犯舆鬼四年五月戊午太白犯镇五年二月五日太白掩昴北侧在昴宿一度五月辛酉太白入毕口巨星东南一尺八月七日太白犯轩辕大星九月二十九日荧惑犯上将星大中十一年八月荧惑犯东井星聚武德二年三月二十七日太白辰镇聚于东井九年六月十一日辰嵗㑹于东井二十三日辰嵗又㑹于东井贞观十八年五月太白辰合于东井十九年九月太白入太㣲二十年七月丁未嵗星守东壁景云二年七月太白镇同在张宿太极元年四月荧惑太白同守东井至德二年四月乙酉太白与荧惑集于东井干元元年四月庚戌荧惑与镇星聚于营室大厯三年七月五星聚于东井九月四星聚于井贞元四年乙亥荧惑嵗镇三星聚营室三十余日六年閠四月庚戌太白辰聚于东井元和十一年五月丁邜辰星与嵗合东井六月己未辰星嵗星合于东井相去一尺十一月戊子镇荧惑合于虚危十三年八月丁丑太白辰星嵗星聚于轸太和九年八月三日太白荧惑合于角五度开元四年正月丙辰荧惑太白辰合于斗流星武德三年十月三十日有流星坠于东都城内殷殷有声髙祖谓侍臣曰此何祥也起居舍人令狐德棻曰司马懿之伐辽东也有流星坠辽东梁水上寻而其主败走晋军追之至其星坠所斩之此即三凶灭亾之兆也贞观十二年五月甲辰有星状如月西南流三丈乃灭十八年五月五日有星大如斗出东壁光照地景龙二年二月十九日天保星坠于西南有声如雷野鸡雊景龙二年八月十七日东方有流星出五车至上台又嵗星犯左执法苏氏议曰吉凶悔吝惟人所召人守中道天不上变岂有位登宰辅名践国公以謟谀为政事用姦妄为身计而欲上无灾异下就乂宁其可得乎先天之诛天道不昧矣其年九月十二日北方有流星出中台至相灭太极元年正月二十一日有流星出太㣲至相而灭天寳三年閠二月十七日有流星如月坠于东南有声元和二年十二月己巳西北角有流星有尾迹散落亘天九年四月辛巳北方有大流星尾迹长五丈光照地至右摄提西三尺灭十一年正月壬辰夜有流星长二丈余出天井之西有尾迹十三年七月庚寅有星色白尾长一丈五尺东南入浊八月未东方一大流星其色赤西流至危灭十五年五月己亥西北有大流星长二丈余出北斗魁南抵轩辕而灭其年七月癸亥有大流星出钩陈南至娄北灭寳厯元年閠七月庚子有流星出北极至南斗柄灭二年七月丙戌日初出有流星向南灭八月丙申北方有大星长四丈余出王良流至北斗柄灭长庆元年正月丙辰南方有大流星色赤尾迹长三丈光明照地出狼星北三尺东北流至七里南三尺灭其年六月己丑东方有大流星色黄有尾迹长六尺光明照地出参西北西流至羽林灭二年八月丙子东方有大星西流至昴灭有声如雷四年七月丙子有大星出大将军东北流入相灭其年十一月甲午夜西北有流星出阁道至北极灭太和四年六月辛未南方有流星尾迹凝着天良乆不灭九年六月二十三日有流星纵横大小约有二十余出没多近天河开成元年十一月十日西方有流星大如一斗器光明照地尾迹凝着天良乆不灭出上台经中台西北灭三年四月二十一日东方有流星尾迹凝着天良乆不灭出天市中帛星经宗人星东南灭其年七月六日未后东北方有流星尾迹光明三丈余灭其声如雷九月五日上方有流星尾迹凝着天光明照地至室宿向南灭四年二月三十六日从四更至五更上方及四方约有流星大小共二百余并西流皆有尾迹长二丈或三丈至五丈三月二十三日一更至五更上方及四方有流星凡百余交横出灭其年八月卒未夜有流星出羽林尾长八十余尺灭后有声如雷十月二十六日南方有流星尾迹凝着天光明照地出参右足近九斿南灭㑹昌元年六月二十九日从一更至五更有小流星五十余于四方交横散流七月二日北方有流星光明照地东北流有声如雷十一月六日有大流星光明照地东北流有声如雷六年二月丁酉东北流星色赤其光烛地尾迹入大角西流穿紫㣲山摧石陨武德六年七月二十日巂州山崩逺水咽流贞观八年七月七日陇右山崩大蛇屡见太宗问秘书监虞世南曰是何灾异对曰春秋时梁山崩晋侯召伯宗而问焉对曰国主山川故山崩水竭君为之不举乐䧏服出次祝币以礼焉晋侯从之故得无害汉文帝九年齐楚地二十九山同日崩文帝出令郡国无来献施惠于天下逺近欢洽亦不为灾后汉灵帝时青虵见御座晋惠帝时大虵长三百歩经市入庙今虵见山泽中深山大泽寔生龙蛇亦不足怪也唯脩德可以销变上然之永徽四年八月二十日陨石十八于同州冯翊光曜有声如雷上问于志宁此何祥也当由朕政之有阙也对曰春秋陨石于宋五内史过曰是隂阳之事非吉凶之生自古灾变竟不可测但恐物之自然未必闗于人事今陛下发书诫惧责躬自省未必不为福也开元十七年四月五日大风震电蓝田山开百余歩大厯十三年十一月桞州黄岑山摧震杀数百人贞元十五年正月桞州蓝山县山摧得古钟四枚水灾贞观十一年七月一日黄气竟天大雨糓水溢入洛阳宫深四尺壊左掖门毁宫寺一十九所损六百余家中书舎人岑文本上䟽曰伏惟陛下览古今之事察安危之机上以社稷为重下以亿兆在念明选举慎刑罚进贤才退不肖闻过即改从諌如流为善在于不疑出令期于必信頥神养性省畋逰之娱去奢从俭减工役之费务静方内而不求辟土载櫜弓矢而无㤀武备凡此数者唯陛下行之不怠当转祸为福变咎为祥况水之为患隂阳常理岂可谓之天谴而系圣心哉特进魏徴諌曰昔贞观之始闻善若惊暨五六年间犹恱以从諌自兹厥后渐恶直言虽或勉强时有所容非复曩时之豁如也謇谔之士稍避龙鳞便佞之徒肆其巧辨谓同心者为朋党谓告讦者为至公谓强直者为擅权谓忠谠者为诽谤谓之朋党虽忠信而可疑谓之至公虽矫伪而无咎强直者畏擅权之议忠谠者虑诽谤之尤至于窃斧生疑投杼致惑正人不得尽其言大臣莫能与之争荧惑视听郁于大道妨理损德其在兹乎而欲无水之灾不可得也其月十三日诏曰暴雨为灾大水汎滥静思厥咎朕甚惧焉文武百寮各上封事极言朕过无有所讳诸司供进悉令减省凡所作役量事停废遭水之处赐帛有差二十日废明德宫及飞山宫之𤣥圃院分给河南洛阳遭水戸九月黄河汎滥溢壊陕州河北县及太原仓毁河阳中潭白马圾以观之永徽五年六月七日滹池河水泛溢损千三百家总章二年七月冀州大雨壊居人屋宇凡一万三千三百九十家害田四千四百九十六顷九月十八日处州海水翻上壊永嘉安固二县百姓庐舎六千八百四十三家溺死人九千七十牛五百头苗四千一百五十顷咸亨四年七月二十七日婺州暴雨山水泛溺死者五千人永淳元年五月十四日连㴻雨二十三日洛水溢壊天津桥损居人千余家文明元年七月温州大水损四千余家如意元年七月一日洛水溢损居人五千余家神龙元年七月洛水暴涨壊百姓庐舎二千余家溺死者数百人八月一日以水灾令文武九品以上直言极諌右卫骑参军宋务光上䟽曰伏见明制令文武九品以上直言极諌大哉德音真尧舜之用心禹汤之罪已也臣尝谓天人相与之际休咎㝠符之兆有感必通其间甚宻是以政失于此变生于彼亦犹影之象形响之赴声动而輙随各以类应故曰天垂象见吉凶圣人象之窃见自夏已来水气勃戾郡国多罹其灾去月二十七日洛水暴涨漂损百姓臣谨案五行𫝊曰简宗庙废祠祀则水不润下夫王者即位必郊祀天地严配祖宗是故鬼神歆飨多获福助自陛下光临寳极绵厯炎凉郊庙迟留不得殷荐山川寂寞未议懐柔水之贻灾殆因此发臣又按水者隂类臣妾之道隂气盛满则水泉迸溢加以虹蜺纷杂㴻雨滞霪虽丁厥时而汨常度亦隂胜之沴也臣恐后庭近习或有离中馈之职干外朝之政伏愿陛下深思天变杜絶其萌以万方为念不以声色为娱以百姓为忧不以犬马为乐蹔劳宵旰用缉明良岂不休哉夫灾变应天寔系人事故日食修德月食修刑若乃雨旸或愆则貌言为咎雩灾禜患之法存乎礼典今暂降霖雨即闭坊门弃先圣之明训遵后来之浅术时偶中者安即神耶葢当屏翳收津丰隆戢响之日也岂有一坊一市遂能感召皇灵暂开蹔闭使欲发挥神道必不然矣何其谬哉至今巷议街谈共唿坊门为宰相谓能节宣风雨爕理隂阳天工人代乃为虚设悠悠苍生复何望哉尚书右仆射唐休璟以水雨为害咎在主司上表曰臣闻天运其工以人代之而理神行其化为政资之以和得其理则隂阳以调失其和则灾沴斯作故举才而授帝惟其难论道于邦官不必备顷者始自中夏及乎首秋郡国水灾屡为人害夫水隂气也臣实主之臣忝职右枢致此隂沴是不能调理其气而乃旷居其官虽运属尧年卒无治水之用位侔殷相且阙济川之功犹负明刑坐逃皇谴皇恩不弃其若天何昔汉家故事丞相以天灾免职臣窃遇圣朝岂敢颜居位乞解所任待罪私门冀移隂咎之徴复免夜行之责二年四月洛水涨壊天津桥损居人庐舎死者数千人唐㑹要卷四十三唐会要卷四十四钦定四库全书唐㑹要卷四十四宋王溥撰水灾下开元八年六月二十一日东都谷洛瀍三水溢损居人九百六十一家溺死八百一十五人许衞等州畨州掌管溺死者一千一百四十八人十四年七月十七日瀍水暴涨入洛损诸州租船数百艘损租米十七万二千八百石十八日懐恵郑汴滑濮大雨人皆巢居死者千计大厯四年京师大雨水斗米直八百他物称是命闭市北门置一十一台台髙五尺上置五方坛坛上立一黄旛以祈晴贞元三年闰五月东都河南江陵大水坏人庐舎汴州尤甚扬州江水泛涨四年八月连雨灞水暴溢溺杀渡者百余人八年八月河北山南江淮凡四十余州大水漂溺死者二万余人又幽州奏七月大雨水深一丈已上鄚涿蓟檀平等五州并平地水深一丈五尺十月徐州奏从五月二十五日雨至七月八日方止平地水深一丈二尺苗田屋宇漂荡倒塌村闾向尽百姓多就髙处及移居邻郡十一年复州竟陵等三县遭郎蜀二水泛涨没溺损户一千六百六十五田四百一十顷十二年福建等州大水六月岚州暴雨大水深二丈余损屋宇田苗十五年郑滑大水十九年蔡申光等州水赐物五万叚米十万石盐三千石以赈贫民永贞元年九月郎州武陵龙阳二县江水暴涨漂万余家十一月京兆府长安等九县山水泛涨害田苗元和元年十二月幽州徐州水损田苗二年蔡州上言大水平地水深八尺三年京师大雨水四年七月渭南县暴水泛溢漂损庐舍二百一十三户秋田十有六顷溺死者千人命京兆府发义仓救命十年正月振武界黄河溢毁东受降城五月饶抚䖍吉信五州山水暴风没毁庐舍䖍州水甚深处四丈余八年许州大水摧大岚山其年六月庚寅京师大水风雨毁屋扬瓦人有压死者水积于城南深数丈余入明徳门犹渐车辐辛卯渭水暴涨絶济者一日时所在霖雨百源皆发川浍多不由故道九年十二月淮南宣州大水十三年五月昭应雨水流溺居人是月衢州山水涌出三丈余荡州郭百姓溺死损田千余顷是月浮梁乐平二县暴雨百姓溺死者一百七十人其为漂泛不知所在者四千七百户阙两税钱三万五千贯十一月润常陈许四州以水害闻田不发者万余顷十二月京兆府水害田苗润常湖衢陈许六州大水十二年六月京师大雨含元殿一柱倾市中水深三尺坏坊民二千家河北水灾邢洛尤甚平地或深二丈十三年六月淮水溢坏人庐舍十二月奉先等十一县水害麦田十五年九月沧景大雨败田三百顷坏屋舍二百九十间又江西奏吉州大水长庆二年七月好畤山水泛涨漂损居人三百余家其月诏陈许两州灾颇甚百姓庐舍漂溺复多言念疲氓岂忘救恤宜赐米粟共五万石充赈给令度支先于管内见收贮米粟充本道观察使审勘责所漂溺贫破人户量家口多少作等第分给闻奏宝厯元年七月乙酉鄜坊大水其年九月蕐州暴水伤稼太和二年六月陈州水害秋稼其年八月京畿奉先等十七县水三年七月宋亳水害秋稼四年九月舒州太湖宿松望江大水灾溺民户六百八十诏本道以义仓斛斗赈贷其年十一月京畿河南江南湖南等道大水害稼诏本道节度观察使出官米赈给五年六月蘓杭湖三州雨水害稼东川奏𤣥武江水涨二丈余坏州城居人庐舍六年二月以去嵗蘓湖大水宜赐米二十二万石以本州常平善仓斛平充给其年十一月滁州奏清流等三县四月雨至六月诸山破洪水漂溺户一万三千八百开成二年八月山南东道诸州大水田稼漂尽丁酉诏大河西南幅千里楚泽之北连亘数州以水潦暴至堤坊溃溢既坏庐舍复损田苗言念黎元罹此灾沴宜令给事中卢允宣刑部郎中崔瑨宣慰火贞观二十三年三月少府监甲弩库火证圣元年正月十六日夜明堂灾至明并为煨烬景龙四年二月东都凌空观殿宇并煨烬唯一真人独存目有泪迹开元十八年二月十一日大雨雪俄又震雷飞龙廐灾天宝二年六月七日应天门观灾延至左右延福门经日火不灭九年三月西庙灾十年正月陜州运船火烧船二百一十五只损米一百万石舟人死者六百人商人船数百只八月六日夜武库灾二十八间十九架烧兵器四十七万事广徳元年十二月二十五日夜鄂州失火烧船三千只延及岸上居人二千余家死者四千余人贞元七年四月苏州大火十三年正月东都尚书省火十九年四月家令寺火二十年四月开业寺火元和四年三月御史台佛舍火当直御史李应罚一季俸七年六月镇州甲仗库火延烧一十三间兵器皆尽王承宗久蓄叛谋至是凶器消息十年四月河隂转运院火盗所为也是日昏暮有盗发于河桥凡数十人纵发弓矢人吏奔骇因坼毁院门又束藳爇火以焚之十一月盗发献陵寝宫永巷十一年十一月元陵火罚守陵官一月俸十二月未央宫及飞龙草场火十二年五月十四年十一月戊寅度支火十五年正月京师西市火焚死者衆太和二年十一月禁中昭徳寺火延烧宣政殿之东垣及门下省至午北风起火势益甚迨暮方息初火发上命神䇿兵士救之公卿内臣聚于日华门外御史中丞温造不到与两巡使崔蠡姚合等各罚一月俸八年五日飞龙神驹中廐火九年六月西市火开成四年十二月干陵火会昌三年六月万年县东市火烧屋货财不知其数又西内神龙寺火大顺二年七月汴州相国寺佛阁灾是日晚微雨震电寺僧见块火在三门藤网中良久火发复飞越前殿延烧佛阁二夕方止木冰仪凤三年十一月十四日雨木冰其月三十日黄门侍郎同三品来瑱卒四年正月十日户部尚书许围师卒二十九日尚书右仆射戴至徳卒开元二十九年十一月二十二日雨木冰凝寒冻裂数日不解宁王宪见而叹曰此俗谓之树架谚曰树架达官怕必有大臣当之而死矣二十四日宁王宪薨大厯二年十一月辛未纷雾如雪草木冰螟蜮贞观二年六月十六日终南等县蝗上至苑中见蝗掇数枚而呪之曰人以谷为命而汝食之是害于百姓也百姓有过在予一人尔其有灵但当蚀我无害百姓将吞之侍臣曰恐致疾遽来谏止上曰所冀移灾朕躬何疾之避遂吞之自是蝗不为灾开元四年五月山东诸州大蝗分遣御史捕而埋之汴州刺史倪若水拒御史执奏曰蝗是天灾自宜修徳刘聪时除既不得为害滋深宰相姚崇牒报之曰刘聪伪主也徳不胜妖今日圣朝也妖不胜徳古之良守蝗虫避境若言修徳可免彼岂无徳致然今坐看食苗忍而不救因此饥馑将何自安卒行焚瘗之法获蝗一十四万石投之汴水流下者不可胜数朝议喧然上复以问崇崇对曰凡事有违经而合道有反道而择权者彼庸儒不足知之纵除之不尽犹胜养以成灾上又曰杀虫太多有伤和气公其思之崇对曰若救人杀虫因縁为祸崇所甘心八月己夘二十四日敕河南河北检校杀蝗虫使狄光嗣康瓘敬昭髙道昌贾彦璇等宜令待虫尽看刈禾有次序即入京奏事谏议大夫韩思复以为蝗是天灾当修徳以禳之恐非人力所能剪灭上疏曰臣闻河南河北蝗虫顷日更益繁炽经厯之处苗稼都损今渐环飞向西游食至洛使命来往不敢昌言山东数州甚为惶惧且天灾流行埋瘗难尽臣望陛下悔过责躬发使宣慰损不急之务召至公之人上下同心君臣一徳持此诚实以答休咎前后驱蝗使等伏望总停上出思复疏以付姚崇崇乃请思复往山东检覈蝗虫所损之处还具实奏贞元元年四月自春大旱麦枯死禾无苗闗中有蝗百姓捕之蒸暴飏去足翅而食之五月有蝗起自东海至西陇坻羣飞蔽天旬日不息所至苗稼无遗八月大旱闗中有蝗百姓捕之蒸暴飏去翅足而食人心大恐开成二年六月魏博淄青河南府并奏蝗害稼七月乙酉京兆尹李绅奏蝗入京畿不食民田诏书褒美仍刻石以纪之三年八月魏博六州蝗食秋苗并尽四年十二月郑滑两州蝗兖海中都等县并蝗五年四月郓州兖海管内并蝗又汝州有虫食苗五月河南府有黒虫生食田苗汝州管内蝗兖海临沂等五县有蝗虫于土中生子食田苗六月淄青登莱四州蝗虫河阳飞虫入境幽州管内有地蝻虫食田苗魏博河南府河阳等九县沂宻两州沧州易定郓州陜府虢州六县蝗会昌元年三月邓州穰县蝗咸通三年五月淮南河南蝗九年江夏飞蝗害稼光启二年二月荆襄仍嵗蝗米斗三十千人相食杂灾变贞观十三年四月二十九日云阳石燃方丈昼如灰夜即光见投草木于其上则焚厯年乃止十七年闰六月司农寺豕生子一首八足自颈分为二体其年七月京师讹言官遣枨枨杀人以祭天狗云其来也身衣狗皮指如铁爪每于暗中捕人道路传闻更相震怖皆彀弓矢以自防太宗恶其妖讹命夜间诸防宣㫖慰之稍定永徽五年七月万年宫有小鸟生大鸟龙朔元年十二月二十八日洛州言猫鼠同居调露元年突厥温𫝊等未叛有鸣鵽羣飞入塞相继蔽野邉人相惊曰此鸟一名雀南飞突厥犯塞之候也至二年正月还复北飞至灵夏已北悉堕地而死视之则无头矣裴行俭问于右史苗神容曰鸟兽之祥乃应人事何也对曰人虽至灵而禀生含气同于万类故吉凶兆于彼而祸福应于此圣人受命龙凤为嘉者和气同也故汉髙斩蛇而验秦之必亡仲尼感麟而知已之将死大鸟飞集昌邑以败是以君子䖍恭寅畏动必思义虽在幽独如承大事知明神之照临惧患难之及已也雉昇鼎耳殷宗侧身以修德鵩止坐隅贾生作赋以叙命卒无患者徳胜妖也垂拱元年九月二十四日扬州地生毛如马鬛长寿三年三月大雪凤阁侍郎蘓味道以为瑞修表将贺左拾遗王求礼止之曰三月降雪此灾也乃诬为瑞若三月雪是瑞雪腊月雷为瑞雷乎乃止神龙二年三月九日洛阳东七里有水影侧近树车马皆厯厯影见水中月余乃灭四月己亥雨毛于越州之鄮县景龙元年九月十八日有赤气竟天其光烛地经三日止唐隆元年六月八日虹蜺竟天开元十五年七月四日雷震兴敎门两鸱吻栏槛及柱灾蘓氏骏曰东海有鱼虬尾似䲭因以为名以喷浪则降雨汉栢梁灾越巫上厌胜之法乃大起建章宫遂设䲭鱼之像于屋嵴画藻井之文于梁上用厌火祥也今唿为䲭吻岂不误矣哉天宝元年十月一日魏郡上言猫鼠同乳经二十六日望编入史册诏从之宝应元年七月西北方有赤光亘天贯紫微渐流于东弥漫北方照耀数十里大厯三年六月二十四日陇右莭度使奏言陇州汧源县赵贵家猫养鼠衆以为瑞中书舍人崔祐甫上议曰中使吴承倩宣进止以猫鼠示百寮者臣闻礼曰迎猫为其食田鼠也然则猫之食鼠载在礼典以除其害则虽㣲必録今猫对鼠而不食仁则仁矣无乃失其性乎猫受人养弃职不修亦何异乎法吏不勤触邪疆吏不勤扞敌又按礼部式具列三瑞无猫不食鼠之目以兹称庆臣所未详建中四年天下地生毛贞元二年正月大雨雪平地深尺余雪上有黄黒色状如浮埃五月日有赤晕自辰及申方散四年正月上御丹凤楼宣赥是日含元殿前阶槛三十余间崩甲士死伤者十余人又陈留雨木皆大如指长寸余每木有孔通中所下其立如植二月太仆郊牛犊生六足卿周浩白宰臣李泌请上闻泌戏答之而不许其时京城民家豕生子两首四足以白御史中丞窦叅亦不许上闻七月自陜州至河隂水尽黒其黑水流入汴河止于汴州城下一宿而复又郑汴二州羣鸟皆去界内入田绪李纳境内衔木为城髙二三尺绪纳令焚之信宿复如之鸟口多流血十年十一月有大鸟飞集宫中食杂物数月获之不食而死十二年十二月大雪平地二尺竹多死环王国所献犀牛甚珍爱之至是冻死十七年二月丁酉京师雨雹己亥雨霜戊申夜震霆雨霜庚戌大雨兼雹元和元年京师大风折树三年四月大风毁含元殿西阙栏干十四间七月六日舒州上言桐城县梅天陂内有青黄白三龙自陂中乘风雷跃起髙二百尺六里入浮塘陂八年三月丙子大风坏崇陵寝殿䲭吻折门㦸六月四日长安西市有豕生子三耳八足自尾分为二长庆二年六月乙丑大风震电坠太庙䲭吻及御史台树皆仆其年十一月频雪后恒燠水不冰冻草木萌发如正二月四年六月庚辰大风吹败延喜景风门宝厯元年十二月乙酉夜有雾起须臾遍天雾上有赤氛或深或浅久而乃散开成元年闰五月有羣鸟万余集唐安寺逾月方散四年四月壬戍有麞出太庙大中十一年十二月舒州奏有鸟人面緑毛喙皆绀色其声曰甘人唿之为甘虫咸通元年七月戊戌白虹横亘西方其年十一月丁酉戌时妖星初出如匹练亘空化为云而没在楚分广明元年四月大雨雹大风抜京两街树十二三东都长夏门内古槐自拔而仆宫殿䲭吻皆堕地中和元年五月大风天雨土二年七月丙午夜西北有赤气如绛竟天其年九月太原上言诸山桃杏有花结实其年十月西北方无云而雷鸣天狗堕光启二年九月白虹见西方光化二年春有白气竟天如练自西南彻东北而旋天祐元年四月东京大风雨跬步不辨物色日晡稍止是年昭宗移洛阳车马以其日入京城而有是变全忠革命之兆也其年十一月辛酉日有黄色白晕旁有青赤纽太史局久视元年五月十九日勅太史局为浑天监不𨽻秘书省天后召尚献辅拜太史令固辞曰臣久从放诞不能屈事官长遂改为浑天监至七月六日又改为浑仪监长安二年八月二十八日献辅卒浑仪监依旧为太史局𨽻秘书省縁进所置官员并废景龙二年六月二十六日改为太史监罢𨽻秘书省景云元年七月二十八日又改为太史局𨽻秘书省八月十日又改为太史监十一月二十一日又改为太史局二年闰九月十日又改为浑仪监开元二年二月二十一日又改为太史监十五年正月二十七日改为太史局𨽻秘书省至天宝元年十月三日改为太史监罢𨽻秘书省至干元元年三月十九日太史监改为司天台仍置五官正五人司天台内别置一院名之曰通𤣥院应有道术人并征辟到京皆于通𤣥院安置司天台总置官六十员大监一名正三品少监二人正四品上丞三人正六品上主簿三人正七品上主事三人正八品下五官正各一人正五品上副正各一人正六品上五官灵台郎各一人正七品下五官保章正各一人从七品上五官挈壶正各一人正八品上五官监候各一人正八品下五官司厯各一人从八品上五官司辰各三人正九品上观生厯生七百二十六人其台宜于永宁坊张守珪宅置制曰建邦设都必稽𤣥象分曺列局皆应物宜灵台二星主观察云物天文正位在太㣲西南今兴庆宫上帝廷也考符所合以致灵台宜令所司量事修理旧置在秘书省南至宝应元年六月九日司天少监瞿昙譔奏司天丞请减三员监候减二员司辰减七员五陵司五员敕旨依至天宝十一年三月十四日敕太史监官除朔望朝外非别有公事一切不须入朝及充保识仍不在㸃检之限大足元年九月十九日敕在史局厯生天文观生等取当局子弟充如不足任于诸色人内简择开元二十三年九月八日敕太史局厯生每畨留两人当上余并七月一日上至十月三十日下干元元年十月一日权知司天监韩颖奏司天台五官正既职配五方上稽五纬臣请每至正冬朔望朝会及诸大礼并奏本方事各依本方正色其冠上加一星珠仍永为恒式从之大厯二年正月二十七日敕艰难已来畴人子弟流散司天监官员多阙其天下诸州官人百姓有觧天文𤣥象者各委本道长吏具名闻奏送赴上都开成五年十二月敕司天台占候灾祥理宜秘宻如闻近日监司官吏及所由等多与朝官并杂色人交游既乖慎守须明制约自今已后监司官吏并不得更与朝官及诸色人等交通往来仍委御史台访察杂録武徳九年八月诏私家辄立妖神妄设淫祀非礼祈祷一切禁㫁龟易五兆之外诸杂占亦皆禁止载初元年六月敕相书及测騐家书多妄论祸福并冝禁断开元十年六月敕百姓不得与卜祝人交游往来唐㑹要卷四十四唐会要卷四十五钦定四库全书唐会要卷四十五宋王溥撰功臣武德元年八月六日诏曰朕起义晋阳遂登皇极经纶天下寔仗宏材尚书令秦王右仆射裴寂等或合契元谋或同心运始并蹈义轻生捐家殉节艰辛备履金石不移论此忠勤理宜优异官爵之荣抑惟旧典勲贤之议宜有别恩其罪非叛逆可聴恕一死及所司进簿尚书右仆射裴寂纳言刘文静加恕二死左骁卫大将军长孙顺德右骁卫大将军刘𢎞基都水监赵文恪右屯卫大将军窦琮衞尉少卿刘政㑹鸿胪卿刘世龙吏部侍郎殷开山左翊卫大将军柴绍内史侍郎唐俭库部郎中武士彟骠骑将军张平髙左骁卫长史许世绪李思行李髙迁等并恕一死三年二月十日诏曰贵爵尚齿列代通规进善优贤有国彞训尚书左仆射魏国公寂太子少保新昌县公纲左武侯大将军陈国公杭太常卿沛国公元夀纳言漠东郡公叔达内史令宋国公瑀兵部尚书蒋国公通户部尚书荥阳郡公善果右武侯大将军罗侯御史大夫滑国公无逸并职司近侍任兼心膂恩礼所加义从隆渥寂已下奏事及侍立并令升殿其年三月隋尚舎奉御郭宏道来归引见帝泣曰臣识龙颜在天下之先今拜阙庭在衆人之后遂拜同州刺史每参见奏事并升殿九年九月二十四日诏曰褒贤昭德昔王令典旌善念功有国彞训吏部尚书上党县公长孙无忌中书令临淄县侯房𤣥龄右武候大将军尉迟敬徳兵部尚书建平县男杜如晦左卫将军全椒县子侯君集等或夙叅谟谋绸缪帷幄竭心倾恳备申忠益或早从任使契阔戎麾诚着艰难绩宣内外义冠终始志坚金石誓以山河寔允朝议无忌封齐国公𤣥龄封邢国公敬德封吴国公如晦封莱国公君集封潞国公邑各三千户遣侍中陈叔达于殿阶下以名唱之上谓曰朕叙公卿勲劳量定封邑恐不能尽当宜各自叙叔父淮安王神通进曰义旗初起臣率兵先至今房𤣥龄杜如晦等刀笔之人功居第一臣窃不服上曰义旗初起人皆有心叔父虽率悍兵未尝身履行阵山东未定受委専征建德南侵全军陷没及刘闼翻动望风而破今计勲行赏𤣥龄等有筹谋帷幄定社稷之功所以汉之萧何虽无汗马指踪推毂故得功居第一叔父于至亲诚无所爱但以不可缘私滥与勲臣共赏耳初将军邱师利等咸自矜其功或攘袂指天以手画地及见淮安王理屈自相谓曰陛下以至公行赏不私其亲吾属何宜妄诉贞观六年九月宴于庆善宫时有班居尉迟敬德上者敬德怒曰汝有何功合坐我上任城王道宗因解谕之敬德拳殴道宗目几眇太宗不怿而罢尝谓敬德曰朕旧覧汉史见汉髙祖功臣获罪者多意常尤之及居大位以来恒欲保全功臣令子孙无絶然卿居官輙犯宪纲方知韩彭为戮非汉祖之薄国家大事唯赏与罚非分之恩不可数行勉自脩饰无贻后悔数年敬德遂飞鍊金石闲居服云毋粉穿筑池台常奏清商乐以自奉养不与外人交通凡十六年至显庆三年十月卒许敬宗请加赠上曰敬德功业谁之俦也对曰武德末年二凶搆乱经纶中兴之业能置宗庙之安者敬德功当第一太尉无忌曰敬德早从征伐勲庸明着贞观之初特効殊绩比诸将帅超越等伦李靖南定荆吴北伐突厥外内之功虽别论其勲効实宜相凖上以为然遂赠司徒并州都督十七年二月二十八日诏曰自古皇王褒崇勲德既勒名于钟鼎又图形于丹青是以甘露良佐麟阁着其美建武功臣云台纪其迹司徒赵国公无忌故司空河间元王孝恭故司空莱国公如晦故太子太师郑文贞公徴司空梁国公𤣥龄开府仪同三司鄂国公敬徳故右仆射宋国公瑀故扬州都督忠壮公志𤣥辅国大将军䕫国公𢎞基故尚书左仆射蒋国公通故陜东道大行台尚书右仆射郧国公开山故荆州都督谯襄公绍故荆州都督邳襄公顺德洛州都督郧国公张亮吏部尚书陈国公侯君集故左骁骑大将军郯襄公公谨左领军大将军卢国公程知节故礼部尚书永兴文懿公虞世南故户部尚书渝襄公刘政会户部尚书莒国公唐俭兵部尚书英国公李世勣故徐州都督胡庄公秦叔寳等二十四人宜酌故实𢎞兹令典可并图画凌烟阁庻念功之怀无谢于前载旌贤之义永贻于后昆永徽三年十二月二十八日勅功臣贞观二十三年已来简退者特宜同致仕例其太原元从及秦府左右仍各加阶先有正四品者不在此例五年二月四日诏屈突通殷开山并赠司空长孙顺德赠开府仪同三司窦琮赠特进史大奈赠辅国大将军温大雅赠尚书右仆射权宏夀赠太子少师刘政㑹武士彟并赠并州都督张公谨赠荆州都督李髙迁赠梁州都督李思行赠洪州都督张平髙赠潭州都督时武昭仪用事赠其父故引功臣以赠之总章元年二月六日诏太原元从西府旧臣今观详覧其为等给赠司徒士彟赠司空开山赠司空淮安王神通并州都督刘宏基幷州都督刘政㑹并州都督唐俭左卫大将军窦琮荆州都督长孙顺德梁州都督史大奈赠幽州都督龎卿恽潭州都督钱九陇赠华州刺史柴绍赠潭州刺史张平髙赠工部尚书裴寂洪州都督李思行洪州都督秦行师灵州都督许世绪凉州都督李髙迁齐州刺史刘义节赠太尉髙士廉赠司空屈突通赠太尉房𤣥龄赠司空杜如晦赠司徒尉迟敬德扬州都督段志𤣥益州都督程知节徐州刺史秦叔寳凉州都督宇文士及荆州都督张公谨荆州都督杜君绰荆州都督公孙武达凉州都督李安逺代州都督郑仁泰荆州都督李孟尝幽州都督独孤彦云始州刺史刘师立并为第一功臣其家见在朝无五品已上官者子孙及曾孙擢一人授五品官若先有四品五品者加授子孙等一人两阶若三品已上加爵三等其第二等功臣见在朝无五品已上官者其子孙及曾孙擢一人授从六品若有五品已上者加一人阶六品官者加两阶三品已上官者加爵一等时皇后欲褒崇其父特在功臣之上故也神龙元年二月制段志𤣥屈突通萧瑀李靖秦叔寳长孙顺德刘宏基宇文士及钱九陇龎卿恽窦琮苑君璋李子和张平髙张公谨梁洛仁安脩仁秦行师独孤彦云苏定方李安逺郑仁㤗杜君绰李孟尝等二十六家所食实封并依旧给其年九月勅自𢎞道以前经任相三年已上及秦府晋府寮佐四品已上并食实封功臣虽经罪责不至破家子孙无任京官者特宜优与一官英府周府旧寮五品已上子孙亦宜凖此至德二年十二月十五日勅扈从剑南缔搆灵武册勲共三十二人太子太师幽国公韦见素加开府仪同三司三百户开府仪同三司齐国公髙力士加封三百户右龙武大将军颍川公陈元礼封蔡国公封三百户左龙武大将军鴈门男田长文封鴈门郡公封三百户左龙武大将军南阳男张崇俊封鴈门郡公封三百户左羽林大将军鳯翔伯杜休祥封冯翊郡公封三百户尚书左仆射裴冕加开府仪同三司封冀国公封三百户殿中监同正判行军李辅国加开封仪同三司行殿中监封五百户宗正卿兼工部侍郎李遵加特进封郑国公封二百户鸿胪卿中军都虞候李鼎加开府仪同三司封保宁郡公封一百户鸿胪卿同正中军都知兵马使管崇嗣封鉅鹿郡公封三百户右武卫大将军王兟加特进太原县侯封一百户尚书左仆射同中书门下平章事朔方军节度使子仪加司徒代国公封一千户鸿胪卿朔方兵马使仆固怀恩封曺国公封二百户右金吾卫大将军四镇伊西北庭行军兵马使李嗣业加兼卫尉卿封虢国公封二百户司徒兼户部尚书太原尹同中书门下平章事蓟郡公光弼加司空兼兵部尚书封蓟国公封八百户御史大夫兼工部尚书招讨两京并定逺武卫兴平等军兼闗内节度使河西陇右伊西四镇行军兵马使王思礼加开府仪同三司封霍国公封五百户太常卿同正兼御史大夫淮南西道节度採访使颍川郡公来瑱加开府仪同三司颍国公封二百户太仆卿南阳太守知襄阳郡事金卿公鲁昊加开府仪同三司岐国公封二百户京兆尹京畿採访计会招讨宣慰使崔光逺加特进礼部尚书郑国公封三百户开府仪同三司李光进封范阳郡公封二百户右相苖晋卿加特进行侍中韩国公封五百户宪郡尚书司中书门下平章事李麟加金紫光禄大夫封褒国公封五百户中书侍郎同中书门下平章事崔圆加特进行中书令赵国公封五百户中书侍郎同中书门下平章事河南节度採访使张镐加银青光禄大夫南阳县公太于少师房琯加金紫光禄大夫河南郡公太子少保虢王巨加光禄大夫御史大夫赵国公李峘加金紫光禄大夫户部尚书吏部尚书郇国公韦陟加光禄大夫礼部尚书李岘加光禄大夫行御史大夫兼京兆尹封梁国公户部侍郎苏震加银青光禄大夫吏部侍郎大厯十四年闰五月诏司徒兼中书令汾阳郡王子仪宜号尚父兼太尉中书今加实封通前二千户月给千五百人粮二百四马刍谷其年六月一日制条武德已来宰相及实封功臣子孙沉翳者量与一人正员官七月二十六日吏部奏请委史馆精加检勘审定名迹至建中元年九月五日史馆奏武德已来寔封陪𦵏配飨功臣名迹崇高者一十一人第一等司空魏国公裴寂纳言鲁国公刘文静太尉赵国公长孙无忌尚书左仆射卫国公李靖司空英国公李勣中书令汉阳王张东之中书令崔元暐侍中平阳王敬晖侍中扶阳王桓彦范中书令南阳王袁恕已尚书左仆射徐国公刘幽求二十四人第二等司空河间王孝恭开府仪同三司鄂国公尉迟敬德特进莒国公唐俭辅国大将军䕫国公刘𢎞基辅国大将军邳国公长孙顺徳行台尚书左仆射蒋国公屈突通行台尚书右仆射郧国公殷开山户部尚书渝国公刘政㑹工部尚书应国公武士彟荆州都督谯国公柴绍扬州都督褒国公段志𤣥右骁骑大将军郯国公张公谨右领军大将军卢国公程知节徐州都督胡国公秦叔寳礼部尚书永兴县公虞世南工部尚书武阳县公李大亮散骑常侍丰城县男姚思㢘左武候大将军邢国公苏定方夏官尚书耿国公王孝杰右武卫大将军韩国公张仁愿光禄卿琅邪郡公王同皎兵部尚书代国公郭元振尚书左丞相燕国公张说兵部尚书中山郡公王晙等三十四人第三等司空淮安王神通特进江夏王道宗中书令郢国公宇文士及行台左仆射鄼国公窦轨太府卿葛国公刘义节左屯卫大将军襄武郡公刘师立右骁卫大将军梁国公安兴贵右武卫大将军申国公安脩仁左卫大将军谯国公窦琮夔州都督息国公张长逊黔州都督呉国公李子和右光禄大夫罗国公张平髙左监门大将军荣国公樊兴左武候大将军郇国公钱九陇右武候大将军沔阳郡公孙武达左武卫大将军怀宁县公杜君绰右骁卫将军安化县公龎卿恽凉州都督广德郡公李安逺凉州都督同安郡公郑仁㤗刑部尚书吴兴郡公沈叔安右领军大将军虢国公张士贵右卫大将军安国阿史那社尔右武卫大将军琅琊郡公牛进达辅国大将军嘉川郡公周䕶仁右武候大将军天水郡公丘行恭尚书左仆射宋国公唐休璟右武卫大将军辽阳王李多祚吏部尚书齐国公崔日用户部尚书越国公钟绍京左武卫将军平阳郡公薛讷右金吾大将军凉国公李延昌光禄卿申国公许干辅中书侍郎赵国公王琚特进邓国公张暐等至德已来将相功效明着已亾殁者八人第一等尚书左仆射冀国公裴冕吏部尚书清河郡公房琯门下侍郎卫国公杜鸿渐开府仪同三司武城郡王李嗣业卫尉卿颜杲卿常山郡太守袁履谦御史中丞张巡将军南霁云八人第二等大尉临淮王李光弼兵部尚书凉国公李抱玉司空霍国公王思礼御史大夫刘正臣范阳长史贾循尚书右仆射信都郡王田神功左羽林大将军薛景仙睢阳太守许逺七人第三等太子太师豳国公韦见素侍中韩国公苗晋卿尚书左仆射赵国公崔圆尚书右仆射辛云京尚书右仆射扶风郡王马璘右散骑常侍太原尹邓景山史馆奏按史𫝊考详事实约为三等具件如前勑㫖宜付尚书省百寮与史官对定奏闻建中元年十二月勅国初以来将相功臣名迹崇髙功效明着者宜差次分为二等其月定武徳以来宰臣以房𤣥龄杜如晦萧瑀髙士㢘魏徴王珪戴冑岑文本马周刘洎禇遂良于志宁张行成髙季辅韩瑗来济张文瓘郝处俊李义琰裴炎蘓良嗣狄仁杰娄师徳王方庆王及善魏元忠姚崇朱敬则苏瓌宋璟魏知古陆象先张嘉贞李元纮韩休张九龄三十七人为上等窦威陈叔达等四十人为次等功臣以裴寂刘文静长孙无忌河间王孝恭李靖李勣尉迟敬徳屈突通殷开山刘𢎞基长孙顺徳唐俭柴绍段志𤣥刘政㑹张公谨程知节秦叔寳虞世南李大亮苏定方王孝杰张柬之崔𤣥暐敬晖桓彦范袁恕已张仁愿刘幽求崔日用郭元振张説王琚王晙三十四人为上等淮安王神通等五十人为次等至徳已来将相既没者以裴冕房琯杜鸿渐李嗣业刘正臣颜杲卿袁履谦张巡许逺卢奕南霁云十一人为上等李光弼等十五人为次等二年六月中书令郭子仪自蒲来朝子仪勲伐居最代宗不名常唿为大臣洎幸陜还赐以铁劵图形凌烟阁及上即位恩礼益厚毎谒见乗肩舆入自光顺门以造内殿崇贵近古无匹及病上御紫宸殿命舒王谟制书省之是日子仪薨上闻伤痛乆之为废朝五日册命曰尊为尚父官协太师虽爵秩则同而礼望尤重歛以衮冕旌我元臣圣祖园陵所宜陪𦵏轼墓重文终之德象山追去病之勲千载如存九原可作可赠太师仍令所司备礼册命赠绢三千匹布千端米麦三千石凶丧所须并令官给及𦵏上御安福门临哭送之百寮陪位特赐谥为忠武配飨代宗庙庭兴元元年正月一日赦文诸军诸使诸道应赴奉天及进收京城将士等宜并赐名奉天定难功臣身有过犯递减罪三等子孙有过犯递减二等四月诏诸军从奉天随从将士并赐名元从奉天定难功臣从谷口已来随从将士赐名元从功臣贞元元年八月诏九庙配飨功臣封爵废絶者宜令绍封以时飨祀三年三月册拜李晟为太尉兼中书令四年诏为晟立五庙赠晟髙祖芝陇州刺史赠曾祖嵩泽州刺史赠祖思恭幽州大都督及令官给牲牢祭器牀帐礼官賛仪以祔焉寻诏晟长子愿为嫡嗣兼监察御史特拜银青光禄大夫太子賔客赐上柱国使其得列棨㦸五年九月晟与侍中马燧召见于延英殿上嘉其有大勲力乃诏曰昔我烈祖乗干坤之涤盪扫隋季之荒屯体元御极作人父母则有熊罴之士不二心之臣左右经纶参翊缔搆昭文德恢武功威不庭康不乂用端命于上帝俾怀柔于四方宇宙既清日月既贞王业既成太阶既平乃图厥容列于斯阁𢡟昭绩效表式仪刑一以无㤀于朝夕一以永垂于来裔君臣之义厚莫重焉贞元己巳嵗孟秋七月我行西宫瞻宏阁崇构见老臣遗像颙然肃然和敬在色想云龙之叶应感致业之艰难覩彼思今取类非逺且功与时并才为代生苟藴其材遇其时尊主庇人何代不有在中宗则桓彦范等着推戴之绩在𤣥宗则刘幽求等申翼奉之勲在肃宗则郭子仪扫殄氛祲今则李晟等保宁朕躬咸尽力肆勤光复宗祏继之前烈夫岂多谢阙而未録孰谓旌贤况念功纪德文祖所为也在予曷其敢怠有司宜叙年代先后各图其像列于旧臣之次仍令皇太子书朕是命纪于壁焉庻永播嘉庸昭示天下俾后之来者知元勲之不朽于是史官考其功绩第其前后以禇遂良苏定方郝䖏俊等二十七人充之复命皇太子书其文以赐晟刻石于门左七年二月诏授张巡男去病泾阳令许逺男岘饶州司马南霁云男承嗣温州别驾颜真卿男羣府河中户曺叅军颜杲卿孙谟左内率府兵曺叅军旌忠烈之后也九年八月太尉兼中书令西平郡王晟薨上闻之震悼出涕比大歛遣使亲致书于柩前曰皇帝遣宫闱令第五守进伸㫖于故前太尉兼中书令西平郡王赠太师之灵曰天祚我邦是生才杰禀隂阳之粹气寔山岳之降灵宏济艰难保祐王室扫盪氛祲廓清上京忠诚感于人神功业施于社稷匡时定乱实頼元勲方将与国同休永为邦翰比婴疾恙虽歴旬时日冀痊除重期相见弼予在位终致和平岂图药饵无徴奄至薨落君臣之义追恸益深循省遗章倍增感切卿一门𦙍嗣朕必终始保持况愿等兄弟承卿教训朕之志义岂㤀平生卿纵不言朕亦存信比者卿在之日却未见朕深心今朕与卿长乖冀知朕诚志无以为念发言涕零是用躬述数行遣申所怀得尽临纸遣使不能饰辞魂而有知当体朕意时初城盐州复盐池上赐宰臣新盐恻然思晟命致盐于灵座又时遣中使至晟第存抚诸子教戒备至每闻其子愿等有一善上喜形于色鸿猷盛业恩宠始终自古及今无与晟比其年十月司徒兼侍中马燧对于延英殿初燧以足疾许不朝谒是日燧以冬首朝请上召命对无拜而坐谓之曰曩故太尉晟常与公俱来今独睹公不觉悲恸欷歔乆之既而燧请退病甚仆于地不能兴上亲起之送于阶命中贵人扶掖燧顿首泣谢而出先是燧自平汴宋魏博河中其功益髙上乃下诏褒美迁光禄大夫兼侍中并赐宸扆台衡二铭并序勒石于起义堂西偏上为题额其恩宠如此十七年三月成德军节度使检校太尉兼中书令王武俊薨废朝五日羣臣诣延英奉慰如浑瑊故事太常谥曰威烈上曰武俊竭忠奉国赐谥忠烈元和二年七月録配飨功臣之后以苏瓌孙系为京兆府司録参军崔𤣥暐孙元方张説孙整并为监察御史狄仁杰孙𤣥范为右拾遗敬晖孙元亮袁恕已孙师德相次録用焉四年三月上览贞观故事嘉魏征諌诤匪躬乃诏令京兆尹访其子孙及故居则质卖已更数姓为九家矣上愍之出内库钱二百万赎之以赐其孙倜及善冯等禁其质卖六年九月勅奉天定难功臣子孙有犯杀人宜令所司凖法其余并凖处分八年勅张茂昭立功河朔举族归朝义烈之风史册攸载尝闻身殁之后家无余财追懐旧勲特越常典宜岁赐绢二千匹春秋二时支给其年八月诏曰君臣运合故狥国以忘家劝赏义明在褒功而显节存则酬其爵禄殁则録其子孙然后忠义不遗典章斯在故礠晋隰等州观察使检校兵部尚书康日知故徐州刺史兼御史大夫李涓等一十家皆有懋功藏于盟府故命捜访后裔光贲前人今志宁等或服式着绪或从官有成或投迹军府之中或滞才州县之职咸皆甄録各茂官荣庶乎有禄者无㤀于聿脩怀忠者使知其必报勉膺光宠无替前劳十五年六月勅以大理正叚文通为殿中侍御史前淮南营田副使为殿中侍御史颜颙为刑部员外郎长安县县丞颜谂权知大理正渭南县尉郭承嘏为监察御史并凖二月五日制勲阀之后可任台省官者故有此命太和二年六月诏曰朕详观列圣遗型祖风盛业昭然在前其或道有汚隆政有善否未始不系乎当时辅弼常因便殿言诸宰臣勉其忠益叶心推戴且以去岁乙巳登应门敷大号俾畴贤相以访遗裔或血食不继宗祊有阙至如遂良之委笏而诤名垂史书仁杰之恢复庙社事形先觉宋璟之文吏骨鲠功叅治平元纮之守规画一持成有裕其胄仅存不絶若髪各授邑吏使其自试其故中书令禇遂良五代孙处可汝州临汝县尉内史狄仁杰曾孙元封怀州脩武县尉侍中宋璟曾孙滶岳州沅江县尉中书侍郎李元纮曾孙伉邓州向城县尉大中二年正月三日勅节文功臣坟墓无子孙者委所在长吏差人巡检其年七月十一日史馆奏续选堪上凌烟阁功臣除所有旧图形并有子孙在中外任官令冩进外三十七人礼部尚书兼门下侍郎平章事李岘侍中永宁郡公王珪吏部尚书戴胄中书令岑文本中书令马周中书令兼修国史韩瑗侍中兼修国史郝处俊纳言娄师德文昌左相王及善同鸾台鳯阁平章事朱敬则侍中梁国公魏知古尚书左丞中书门下同三品陆象先中书令张九龄司空魏国公裴寂纳言鲁国公刘文静中书令汉阳郡王张东之中书令博陵郡王崔𤣥暐侍中扶阳郡王桓彦范尚书左仆射刘幽求兵部尚书郭元振吏部尚书房琯常山郡太守袁履谦北庭行营节度使李嗣业主客郎中河南节度副使张廵睢阳太守许逺御史中丞卢奕右骁卫将军南霁云中书侍郎萧华中书侍郎张镐司徒李勉平章事监脩国史张镒门下侍郎萧复兵部侍郎平章事桞浑检校司空平章事贾耽北平郡王马燧东都留守李憕敕㫖宜令御史台散牒诸州寻访子孙图冩真形进送三年四月宰臣奏伏以勲德之后庆赏所延每有恩制多令访録所以兴废继絶尊贤报功事归劝奖义主沉翳近日诸家自论者衆吏曹官阙合用者稀纵欲比拟亦未详悉应前件两色子孙凖前后制勅令捜访与官者望许于吏部陈状便委磨勘如审是嫡嗣未有官名者具状闻奏非时与一正员解褐官如有出身及已曾任官者选日优与处分如自以才行尝登科第及有诸房子孙不承祭祀并及先因奖録已授正官者并不在此限即冀所加恩例式叶本条勅㫖冝依咸通九年正月五日安南观察使高骈奏爱州日南郡北五里有故中书令河南元忠公禇遂良墓前都䕶崔耿大中六年因访立坟别立碑记云显庆三年殁于海上殡于此地二男一孙祔焉伏乞寻访苗裔䕶丧归葬从之仍勅岭南各委本道捜访如有禇氏事迹相类者寻访闻奏当加优悯干符六年十月京兆府奏故尚父子仪庙因霖雨倒塌勅减赐御膳钱三千贯顾丁匠修筑仍令所司明年仲春以太牢祭于庙时礼部员外郎崔祐甫与谏官俱称过当章疏屡上宰臣亦相次奏之惟中书舎人李拯上䟽请行前诏乃以太牢祀之其月勅以故卫国公李德裕孙延吉起家为集贤校理天祐元年七月中书门下奏西都旧有凌烟阁尽图国初功臣今迁都东京乞委营造一阁图冩梁王全忠勅㫖令于皇城内择地营造仍赐名天祐旌功之阁唐㑹要卷四十五唐会要卷四十六钦定四库全书唐㑹要卷四十六宋王溥撰前代功臣永徽三年九月诏以周司沐大夫裴融赠尚书左丞封孝琰有功前代擢其子孙旌之其年五月诏隋仪同三司豆卢毓御史中丞㳺楚客齐侍中崔季舒给事黄门侍郎裴泽并标忠烈其子孙令所司量材叙用先是有诏追録前代忠鲠子孙周相州总管尉迟迥曽孙文礼诉言迥忠于周室为隋所诛上遣议之太常卿江夏王道宗等议皆以迥死节于周宜有甄録禇遂良进曰窃窥史籍咸以救君难为忠不救则为逆春秋赵穿弑晋灵公赵盾为正卿不讨贼太史书曰赵盾弑其君由此言之尉迟迥受周重寄既闻隋文作相称兵邺下南通于陈北逹突厥顿兵六十余日不赴国难免其罪恶为幸若谓之忠鲠臣所深惑羣议然之封建杂録上崔氏曰苏冕所载封建篇盖以贞观初太宗文皇帝尝欲法周汉故事分圭以王子弟裂地以封功臣诸儒议论纷纭事卒停寝故有表疏可编自后封诸王或王功臣但崇以爵等食其租封而已刘秩所谓设爵无土署官不职者也今子弟功臣封爵者皆列之髙祖受禅以天下未定广封宗室以威天下皇从弟及姪年始孩童者数十人皆封为郡王太宗即位因举属籍问侍臣曰封宗子于天下便乎尚书右仆射封徳彛对曰不便歴观往古封王者今日最多两汉以降惟封帝子及亲兄弟若宗室逺疎者非有大功如周之郇滕如汉之贾泽并不得滥叨名器所以别亲疎也先朝敦睦九族一切分王爵命既崇多给力役盖以天下为私殊非至公驭物之道也太宗曰然朕理天下本为百姓非欲劳百姓以养已之亲于是卒以属疎降爵唯有功者数人得王余并封为县公武徳元年六月立世子建成为皇太子封皇子元吉为齐王封宗室子孝基为永安王道𤣥为淮阳王叔良为长平王神通为永康王神符为襄邑王徳良为长乐王道素为竟陵王博乂为陇西王奉国为渤海王八月凉州贼帅以其地来降封为凉王十月封从弟琛为襄武王琼为庐江王十二月封桂国李孝长为义安王三年六月封皇子元景为赵王元昌为鲁王元亨为酆王皇孙承宗为太原王承道为安陆王承干为恒山王恪为长沙王泰为宜郡王四年二月徒封宜郡王泰为卫王四月封皇子元方为周王元礼为郑王元嘉为宋王元则为荆王元茂为越王十二月徒封宋王元嘉为徐王贞观二年正月徒封汉王恪为蜀王卫王泰为越王楚王祐为燕王五年正月封皇弟元裕为郐王元名为谯王灵䕫为魏王元祥为许王元晓为密王又封皇子愔为梁王贞为汉王恽为郯王慎为申王嚣为江王简为代王十年正月徒封赵王元景为荆王鲁王元昌为汉王郑王元礼为徐王徐王元嘉为韩王荆王元则为彭王滕王元懿为郑王吴王元轨为霍王豳王元凤为虢王陈王元庆为道王魏王灵䕫为燕王蜀王恪为吴王越王泰为魏王燕王祐为齐王梁王愔为蜀王郯王恽为蒋王汉王正为越王申王慎为纪王十一年正月徒封郐王元裕为邓王谯王元名为舒王六月徒封任城王道宗为江夏王赵郡王孝恭为河间王许王元祥为江王十三年六月封皇弟元婴为滕王二十一年八月封皇子明为曹王永徽元年二月封皇子孝为许王上金为把王素节为雍王六年正月封皇子𢎞为代王贤为潞王显庆二年二月徒封雍王素节为郇王文明元年三月徒封把王上金为毕王郇王素节为葛王嗣圣元年改封上金为泽王素节为许王垂拱元年五月封皇子成义为恒王其年十一月改封千金王复为零陵王三年正月封皇子范为卫王业为赵王圣歴三年十二月封皇太子男重润为邵王重福为平恩王重俊为义兴王重茂为北海王景龙元年五月封韩王元嘉男讷为嗣韩王故霍王元轨长子江都王绪男晖为嗣霍王虢王元凤男巨为嗣虢王故纪王慎男安封郡王鐡成为嗣纪王故鲁王灵䕫孙范阳郡王蔼长男道坚为鲁王故曹王明孙𦙍为嗣曹王各赐实封四百户又封皇从兄境为归政郡王睿宗子成器为蔡王千里为夀春郡王禧为天水郡王初侍中敬晖以唐室中兴削武氏诸王封宗姓为王爵故有是命也唐隆元年六月进封皇子衡阳郡王成义为申王巴陵郡王隆范为岐王彭城郡王隆业为薛王景云元年十月以故吴王恪孙祎为嗣江王其年九月封皇太子男嗣直为许昌郡王嗣谦为真定郡王先天元年八月封皇太子男嗣升为陜王嗣直为郯王嗣谦为郢王开元二年十一月封皇第四子嗣真为郐王第五子嗣初为鄂王第六子嗣𤣥为甄王十二年四月封皇再从兄将作大匠祎为广川郡王再从叔太子员外率更令嗣密王彻为濮阳郡王再从兄太子家令嗣越王琚为中山郡王敇曰傍继国王礼有停废以朕绍承休绪永念懿亲列于藩辅其祎等可并封郡王十三年二月封皇第八子琚为光王第十二子潍为仪王第十三子澐为颕王第十六子泽为永王第十八子清为夀王第二十子泗为延王第二十一子沐为盛王第二十二子溢为济王二十一年九月封皇子沔为信王泚为义王灌为陈王澄为丰王潓为恒王淀为梁王滔为利王二十八年九月封皇太子之子僖为南阳郡王倓为建宁郡王佖为西平郡王仅为新城郡王僴为颍川郡王又封庆王子俨为新平郡王伸为平原郡王封棣王子僎为汝南郡王侨为宜都郡王封荣王子俌为济阳郡王偕为北平郡王封仪王子侁为豫章郡王健为广陵郡王封永王子偒为襄城郡王封夀王子伾为河间郡王封延王子倬为彭城郡王封济王子傃为永嘉郡王至徳二年十二月进封南阳王杰为赵王新城王仅为彭城王颍川王僴为兖王第九男侹为襄王第十男倕为兴王第十一男偲为把王第十二男侗为定王元年建丑月封皇太子第二男邈益昌郡王第三男迥延庆郡王越王长男建为武威郡王第二男逌为兴道郡王彭王长男邃为常山郡王大厯十年二月封第四子述为睦王充岭南节度度支营田大使第五子逾为郴王充渭北鄜坊等州节度大使第六子连为恩王充汴宋等州节度大使第八子遘为鄜王第十三子造为忻王充昭义军节度大使第十四子暹为韶王第十五子运为嘉王第十六子遇为昭王苐十七子适为循王苐十八子通为恭王苐十九子逹为原王苐二十子逸为雅王十四年六月封元子诵为宣王次子谟为舒王诵为通王谅为虔王详为肃王又封皇子迺为益王迅为随王又封彭王苐三男适为汤阴郡王襄王长男遥为伊吾郡王把王长男连为同昌郡王颕王苐六男僤为歙国公延王苐八男代为兖国公陈王苐五男佼为潭阳郡王义王苐八男佖为南川郡王恒王长男循为清河郡王又封蜀王长男训为东平郡王徳王长男谓为恭化郡王长男讃为武都郡王谘为冯翊郡王建中元年八月封嗣舒王藻为嗣郢王三年正月封泾王䢔男为延徳郡王四年六月徙封彬王逾为丹王鄜王遘为简王豫章郡王侁为汧阳郡王兴元元年八月合川郡王李晟改封西平郡王楼烦郡王浑瑊改封咸宁郡王晋元元年四月改封晋王谊为舒王四年四月封皇苐七子谅为邕王仍拜开府仪同三司皇太子长子淳开府仪同三司封广陵郡王二子涣为建康郡王三子沔为洋川郡王四子洵殿中监临淮郡王五子浼秘书监𢎞农郡王六子沐汉东郡王七子湜少府监晋陵郡王八子淑国子祭酒髙平郡王九子滋云安郡王十子凖太常卿宣城郡王十一子浚徳阳郡王十五子浥光禄卿河东郡王十六子况卫尉卿洛交郡王舒王第二子涉太仆卿宁塞郡王三子汭太府卿清河郡王睦王子讽太常卿洪源郡王丹王子访宗正卿宁邦郡王恩王子诲大理卿景城郡王简王子証司农卿平恩郡王忻王子诸太常卿武威郡王韶王子诩鸿胪卿晋昌郡王嘉王子䜣太常卿新安郡王端王子诚卫尉卿新兴郡王循王子䕶光禄卿平乐郡王二十一年四月封苐十弟谔为钦王苐十一弟诚为珍王男建康郡王沔为均王改名纬临淮郡王洵为溆王改名纵𢎞农王浼为莒王改名纾汉东郡王泳为密王改名纲晋陵郡王湜为郇王改名总髙平郡王淑为邵王改名约云安郡王滋为宋王改名结宣城郡王淮为集王改名缃徳阳郡王湑为冀王改名綵河东郡王浥为和王改名绮苐十七男绚封卫王十九男纁封㑹王二十男绾封福王二十一男纮封抚王二十三男绲封岳王二十四男绅封袁王二十五男纶封桂王二十七男缮封翼王戌封皇太子长子宁为平原郡王二子寛为同安郡王三子宥为延安郡王四子察为彭城郡王五子寰为髙密郡王六子寮为文安郡王元和元年八月制封皇太子男平原郡王宁为邓王同安郡王寛为沣王延安郡王察为深王髙密郡王寰为洋王文安郡王寮为绛王苐十男审为建王长庆元年三月封弟憬为鄜王悦为琼王恂为沔王怿为婺王㥉为茂王忱为光王恊为淄王憺为衢王㤝为澶王皇子湛为鄂王淄为江王凑为漳王澶为颍王令有司择礼册命鄂王寻改为景王太和八年十月三日敕沣王长子汉可封东阳郡王次男源可封安陆郡王次男潢可封临川郡王故深王长男潭封河内郡王次男淑封吴兴郡王故绛王长男封新安郡王次男滂封髙平郡王故洋王长男沛封颍川郡王淄王长男干封许昌郡王沔王长男瀛封晋陵郡王鄜王长男溥封平阳郡王开成二年八月敬宗皇帝苐二子休复封梁王苐三子执中封襄王苐四子言扬封纪王苐六子成器封陈王五年三月故襄王男寀封乐安郡王故陈王苐十六男俨封宣城郡王㑹昌六年五月敇长男温可封郸王苐二男泾可封雅王苐三男滋可封䕫王苐四男沂可封庆王大中二年二月封苐五男泽为濮王三年十一月封宪宗皇帝苐十七男惕为彭王五年封苐六子润为鄂王六年十一月封宪宗皇帝第十八男惴为棣王八年封苐七子洽为懐王第八子汭为昭王第九子汶为康王十一年封第十子灌为卫王第十一子澭为广王十四年封宪宗子憻为信王咸通三年封长子佾为魏王苐二子侹为凉王第三子佶为蜀王四子偘为威王封宪宗子㥽为荣王八年封顺宗苐二十二子缉为蕲王十三年封第六子保为吉王第八子倚为睦王中和元年九月十六日封长子震为建王光启三年十一月十四日封第二子陛为益王干宁元年十月十八日封第二子祤为棣王第三子禊为䖍王第四子禋为沂王第五子祎为遂王四年正月二十二日封六子祕为景王第七子祺为校王光化二年十一月十九日封第八子祯为雅王第十子祥为琼王封建杂録上贞观二年十二月十六日太宗以宇内晏清思以致理谓公卿曰朕欲使子孙长乆社稷永安其理如何尚书右仆射宋国公萧瑀对曰臣观前代国祚所以长乆者莫不封建诸侯以为磐石之固秦并六国罢侯置守二世而亡汉有天下㕘建藩屏年踰四百魏晋废之不能永乆封建之法实可遵行上然之始议分封裂土之制礼部侍郎李百药议曰周氏以鉴夏殷之长乆遵黄唐之并建维城磐石深根固本虽王纲弛废而枝榦相扶故使逆节不生宗祀不絶秦氏背师古之训弃先王之道翦华持险罢侯置守子弟无尺土之邑兆庶罕共理之忧故一夫号泽七庙隳祀臣以为自古皇王君临宇内莫不受命上𤣥飞名帝箓缔搆遇兴王之运殷忧属启圣之期虽魏武携养之资汉髙徒役之贱非止意有觊觎推之不能去也若其狱讼不归菁华已竭虽帝尧之光被四表大舜之上齐七政非止存情揖让守之亦不可固焉以放勲重华之徳尚不能克昌厥后是知祚之长短必在天时政或盛衰有闗人事宗周卜世三十卜年七百虽沦胥之道斯极而文武之器犹在斯则龟鼎运祚已悬之于杳㝠也至使南征不返东迁避逼禋祀如线郊畿不守此乃陵夷之渐有累于封建焉暴秦运距闰余数钟百六受命之主徳异禹汤继世之君才非启诵借使李斯王绾之辈咸开四履将闾子婴之徒俱启千乗岂能逆帝王之勃兴抗龙颜之祚命者也然则得失成败各有由焉而着述之家多守常辙莫不情忘今古理蔽浇淳欲以百王之季行三代之法天下五服之内尽封诸侯王畿千里之间俱为采地是则以结绳之化行虞夏之朝用象刑之典理刘曹之末锲船求剑未见其可胶柱成文弥所多惑徒知问鼎请隧有惧霸王之师白马素车无复藩篱之援不悟望夷之衅未甚羿浞之灾复思髙贵之殃宁异申鄫之酷此乃钦明昏乱自系安危固非守宰公侯以成兴废且数代之后王室寖微自藩屏化为仇敌家殊俗国异政强凌弱衆暴寡疆场彼此干戈侵伐狐骀之役女子尽髽崤陵之师只轮不返斯盖畧举一隅其余不可胜数陆士衡方规规然云嗣王委其九鼎凶族据其大邑天下晏然以理待乱斯言之谬也而设官分职任贤使能以循良之才膺共理之寄刺符分竹何代无人至使地或呈祥天不爱寳人称父母政比神明昔曹元首方区区然称与人共有其乐者人必忧其忧与人同其安者人必拯其危岂容委以侯伯则同其安危任之牧宰则殊其忧乐何斯言之妄也封君列国借庆门资㤀先业之艰难轻自然之崇贵莫不代増滛虐时益骄侈离宫别馆切汉凌云或刑人力而将尽或召诸侯而共乐陈灵则君臣悖礼共侮徴舒卫宣则父子聚麀终诛夀朔乃云为已思岂若是乎内外羣官选自朝廷者擢士庶以任之澄水镜以鉴之年劳优其阶品考绩明其黜陟爵非代及用贤之路斯广人无定主附下之情不固此乃愚智所辨安可惑哉至如灭国弑君乱常千纪春秋二百年间畧无宁嵗次睢咸秩遂用玉帛之君鲁道有荡每等衣裳之㑹纵使西汉哀平之际东汉桓灵之时下吏淫暴必不至此为政之理可以一言蔽焉陛下独照宸𠂻永懐前古将复五等而修旧制建万国而亲诸侯窃以汉魏以还余风之弊未尽勋华既往至公之道斯革请待琢琱成朴以质代文刑措之教一行登封之礼云毕然后定疆理之制议山河之赏未为晚焉中书侍郎颜师古论封建表曰伏闻前年陛下亲发圣虑特降明敇博问卿士议欲封建既合事宜实惟理要然而议者不一各执异端或欲追法殷周逺遵上古天下之地尽为封国庶姓羣官皆钖茅社或云凋弊之后人稀土广封建之事盖未可行此皆不臻至理两失其衷臣愚以为当今之要莫若量其逺近分置王国均其户邑强弱相济画野分疆不得过大间以州县杂错而居互相维持永无倾夺使各守其境而不能为非协力同心则足扶京室陛下然后分命诸子各就封之为置官僚皆一省选用法令之外不得擅作威刑朝贡礼仪具为条式一定此制万代永乆则狂狡絶暴慢之心本朝无憷惕之虑特进魏徴议曰臣闻三代之利建藩屏保乂皇家两汉之大启山河同奖王室故楚国不恭齐桓有召陵之举诸吕搆难朱虚奋北军之谋九鼎危而复安诸侯傲而还肃比夫秦之孤立子弟为匹夫魏氏虚名藩捍若囹圄岂可同年而语哉至于同忧共乐之谈百足不僵之义曹冏六代陆机五等论之详矣陛下发明诏封五等事虽尽善特时未遑何也自隋氏乱离百殃俱起黎元涂炭十不一存始䝉敷至仁以流𤣥泽沐春风而霑夏雨一朝弃之为诸侯之𨽻衆心未定或致逃亡其未可一也既立诸侯当建社庙礼乐文物仪卫左右顿阙则理必不安粗修则事有未暇其未可二也大夫卿士咸资禄俸薄赋则官府困穷厚歛则人不堪命其未可三也王畿千里地税不多至于贡赋所资在于侯甸之外今若并为国邑京师府藏必虚诸侯朝宗无所取给其未可四也今燕秦赵代俱带蕃夷黠羌旅拒匈奴未灭追兵内地逺赴邉庭不堪其劳将有他变难安易动悔或不追其未可五也夫圣人举事贵在相时时或未可理资通变敢进蒭荛之议唯明主择焉六年监察御史马周上疏曰伏见诏书令宗室勲贤作镇藩部贻厥子孙嗣守其政非有大故则无黜免臣窃惟陛下封之者诚爱之重之欲使其𦙍裔承守而与国无疆也臣以为如诏㫖者陛下思所以安存之富贵之未可使为世官也何则以尧舜之父犹有朱均之子傥有孩童嗣职万一骄愚则兆庶被其殃而国家受其败正欲絶之则子文之理犹在正欲留之而栾黡之恶已彰与其毒害于见存之百姓则宁使割恩于已亡之一臣明矣然则向所爱之者乃适所以伤之也臣谓宜赋以茅土畴其户邑必有材行随器方授则虽其翰翮非强亦可以获免尤累昔汉光武不任功臣以吏事所以终全其代者良得其术也愿陛下深思其宜使夫得奉大恩而子孙终其福禄也十一年六月六日诏曰设百司以制海内建藩屏以辅王室莫不明其典章义存于至理崇其贤戚志在于无疆者也今採按部之嘉名㕘建侯之旧制共理之职重矣分土之实存矣已有诏书陈其至理继世垂范贻厥后昆维城作固同符前列荆州都督荆王元景凉州都督汉王元昌徐州都督徐王元礼潞州都督韩王元嘉遂州都督彭王元则郑州刺史郑王元懿绛州刺史霍王元轨虢州刺史虢王元凤豫州刺史道王元庆夀州刺史舒王元名邓州刺史邓王元裕幽州都督燕王灵䕫苏州刺史许王元祥安州都督吴王恪相州都督魏王恭齐州都督齐王祐益州都督蜀王愔襄州刺史蒋王恽扬州都督越王贞并州都督晋王治秦州都督纪王慎或地居旦奭夙闻诗礼或望拟间平早称才艺并爵崇土宇宠兼车服诚教孝之心无忘于造次报政之誉克着于朞月宜冠藩垣胙以休命其所署刺史咸令子孙世世承袭唐㑹要卷四十六唐会要卷四十七钦定四库全书唐㑹要卷四十七宋王溥撰封建杂録下贞观十一年六月十五日又以司空长孙无忌为赵州刺史改封赵国公尚书右仆射房𤣥龄为宋州刺史改封梁国公故司空杜如晦密州刺史封蔡国公特进李靖为濮州刺史改封卫国公特进髙士亷为申州刺史改封申国公赵郡王孝恭为观州刺史改封河间郡王同州刺史尉迟敬徳为宣州刺史改封鄂国公光禄大夫李勣为苏州刺史改封英国公左骁卫大将军段志𤣥为全州刺史改封褒国公右领军大将军程知节为普州刺史改封卢国公兵部尚书侯君集为陈州刺史改封陈国公任城王道宗为鄂州刺史改封江夏郡王太仆卿刘𢎞基为朗州刺史改封夔国公金紫光禄大夫张亮为礼州刺史改封郧国公诏曰周武定业胙茅土于子弟汉髙受命誓带砺于功臣岂止重亲贤之地崇其典礼抑亦固磐石之基寄以藩翰但今之刺史古之诸侯虽立名不同而监统一也故申命有司斟酌前代宣条委共理之寄象贤存代及之典司空无忌等并策名运始功㕘缔构即令子孙世世承袭非有大故无或黜免余官食邑并如故其后无忌将之国情皆系恋不愿是行辞不获免谬出怨言以激上怒云臣披荆棘以事陛下今海内宁一乃令世牧外州复与迁徙何异因上表固让太宗谓之曰割地以封功臣古今之通义也意欲公之枝叶翼朕子孙长为藩翰𫝊之永乆情在此耳而公等薄山河之誓发言怨望朕亦安可强公以土宇耶太子左庶子于志宁以今古事殊恐非乆安之道上疏争之竟从志宁议刘秩政典曰我皇帝思侔前古永𫝊后裔下无山甫将明之才乃聴百药偏昧之说从羣臣之小议挫为国之大经设爵无土署官不职王泽不布人无承化遂令刑辟未弭国用不殷权柄擅于后氏社稷絶而复存揆致此之由在于取顺而难逆守絶欲夺之原在于单弱而无所惮此即事之明騐也百药不详秦汉晋宋齐隋得失之异谓不足法复忽耽于贾曹刘陆成败之说委之天命天之所命人事而已弃人事舍天理灭圣智任存亡也故建侯者所以正冢嫡安父子之分使不相猜贰岂藩屏王室而已哉夫先王之尚封建也非止贵于永乆贵其从化而省刑故郡建则责督责督则刑生国开则教明教明则从化从化之行因于封建封建诸侯之制与天子备同备同而礼杀礼杀然后可宣化教宣化教则仁义长仁义长则尊卑别尊卑别则祸乱息此封建之所以易为理也郡县之理可以小宁不可以乆安可以责成不可以化俗呜唿上无尧舜犹可也有尧舜之徳欲广其泽舍此何以哉自汉以降虽封建失道然诸侯犹皆就国今封建子弟有其名号而无国邑空封官僚而无莅事聚居京辇食租衣税国用所以不足也二十日敇五等封加开国之称十六年皇子年㓜者多任都督刺史谏议大夫禇遂良上疏曰昔两汉以郡国理人除郡以外分立诸子剖土分疆杂用相制皇唐州县粗依秦法皇子㓜年或授刺史陛下岂不以王之骨肉镇捍四方比之造制道髙前列如臣愚见有小未尽何者刺史州郡之帅民仰以安得一善人部内苏息遇一不善阖州劳弊是以人君爱恤百姓常为择贤或称河润九里京师䝉福或人兴歌咏生为立祠汉宣帝云与我共理者唯良二千石乎如臣愚见陛下皇子之内年齿尚㓜未堪临人者且留京师教以经学一则畏天之威不敢犯禁二则观见朝仪自然成立因此积习渐知为人审堪临州然后遣出谨按汉明章和三帝能友爱子弟自兹以降取为准的封立诸王使各有国土年尚㓜小多留京师训以礼法垂以恩惠讫三帝世诸王数千百人唯二王稍劣自余餐和饮徳皆为善人此则前代事已騐惟陛下详察焉上深纳之大足元年二月冀州人苏安恒上疏曰臣闻自古明王之孝理天下者不见二姓而俱王当今梁定河内建昌诸王等承陛下䕃覆并得封王臣恐千秋万嵗之后于事非便臣请黜为公侯任以闲简又闻陛下有二十余孙今无尺土之封此非乆长之计也臣请四面都督府及要冲州郡分土而王之纵今年尚㓜小未闻养人之术臣请择立师傅成其孝敬之道将以夹辅周室藩屏皇家使累业重光飨祀不辍斯为美矣岂不大哉神龙元年二月十四日追封后父韦𤣥正为上洛郡王左拾遗贾虚已上疏谏曰臣闻孔子曰惟名与器不可以假人且非李氏而王自古盟书所弃今陛下创制谋始垂范将来为皇王令图子孙明镜匡复未几后族有私臣虽庸愚而知不可史官执简必是直书先朝赠太原王殷监不逺如涣汗既行惮改成命臣望请皇后抗表固辞使天下知𢎞让之风彤管着冲谦之徳不纳其年五月十五日侍中敬晖等以唐室中兴武氏诸王宜削其王爵乃率羣臣上表曰臣闻神器者天下之至公必归于有徳王极者域中之大寳必顺乎天命歴考前史详观帝业皆不并兴莫不更王故三皇氏没而五帝氏兴夏殷氏息而周汉氏作何则帝王之歴数必应乎五行水盛则木衰木衰则金盛天地之气运必顺乎四时春往则夏来暑退则寒集则知五行之数帝王不可违违之则宗社不安生人不理四时之序天地不能变变之则霜露不时水旱交错自有隋失徳海内分崩天厯之重诞归于唐室万方乐业荷拨乱之功三圣重光布生成之徳可谓有功于四海有徳于烝人自则天皇后临御帝位明目逹聪躬亲庶政则有谗邪㓙孽诬惑睿哲搆害宗枝诛夷殆尽忠臣义士实所痛心自天授之际时称改革武家子弟咸预封建十余年间实亦荣极于时国家藩屏岂得并封物不两盛时使然也今神器大寳重归陛下百姓讴歌欣复唐业臣又闻之业不两盛事不两大故天无二日土无二王前圣之格言先哲之明诫自皇阶反正天命维新武氏诸王封建依旧生者既加茅土死者仍进赋邑万夫失望卿士寒心何则开辟已来罕有斯理帝王之道实无此法陛下纵欲开恩以行私惠可违五行厯数乎乖四时寒暑乎又海内衆情朝廷窃议为武氏诸王身计适将有损何则处之未得所居之实恐未安陛下虽欲宠之翻乃祸之亦于事未立定分于理不遵古典故也且唐厯有归周命已去爵重则难保禄轻则易全又武氏诸王并居京辇不降旧封天下之心窃将不可陛下纵欲敦崇外戚曲流恩贷奈宗庙社稷之计何奈卿士黎人之议何伏愿陛下为社稷之逺图抑私情之小爱上崇经邦之要外制遐迩之心又故韩鲁霍舒纪泽等诸王并遭非命枉被诛戮今遗孤余绪虽罕有存者继絶兴亡义无或阙伏望谋择近亲继其禋祀更开茅土并列于朝岂不固宗社之本协人灵之愿则陛下巍巍之业贯三光而洞九泉亲亲之义上有伦而下有序臣等并承荣宠固竭丹衷既为唐臣实为唐计伏乞圣慈俯垂矜纳疏奏遂降武三思等为郡王懿宗等为国开元八年五月十八日敇准令王妻为妃文武官及国公妻为国夫人母加太字余人有官及爵者聴从髙叙但王者名器殊恩或颁异姓妻合从夫授秩甲令无别条率循旧章湏依往例自今已后郡嗣及异姓王母妻宜准令为妃封诸岳渎垂拱四年七月一日封洛水神为显圣侯享齐于四渎封嵩山为神岳天中王至万嵗通天元年四月一日神岳天中王可尊为神岳天中皇帝至神龙元年二月复为天中王先天二年八月二十日封华岳为金天王开元十三年二月封泰山神为齐天王礼秩加王公一等天寳五载正月二十三日诏曰五方定位岳镇总其灵万化阜物云雨极其润上帝攸宅寰区是仰且岱宗西岳先已封崇其中岳等三方典礼尊崇未齐名秩永言光被用叶灵心其中岳封为中天王南岳封为司天王北岳封安天王六载正月十二日敕文四渎五岳虽差秩序兴云播润盖同利物崇号载及钖命宜均其五岳既已封王四渎当昇公位逓从加等以荅灵心其河渎宜封为灵源公济渎封为清源公淮渎封为通源公仍令所司择日差使告祭七载十二月九日封昭应山为𤣥徳公八载闰六月五日敕文封太白山为神应公其九州镇山除入诸岳并外宜封公十载正月二十三日封东海为广徳公南海为广利公西海为广润公北海为广泽公对沂山为安东公㑹稽山为永兴公岳山为成徳公霍山为应圣公毉无闾山为广寕公上元二年十月改华山为太山华隂县为太隂县至徳二年十二月十五日吴山宜改为吴岳祠享官属并准五岳故事元和十五年闰正月敇北岳宜改为镇岳避穆宗讳也开成二年四月十一日敇如闻京师旧说以为终南山兴云即必有雨若晴霁虽宻云沱至竟不濡霑况兹山北面阙庭日当顾瞩脩其望祀宠敷宜及今闻都无祀宇炭谷湫却命祀终南山未备礼秩湫为山属舍大从细深所谓阙于兴云致雨之祀也宜令中书门下且差官设奠先告致礼便令择立庙处所向日以闻其命有司即时建立其年九月敇终南山宜封为广恵公三年太常礼院奏准去年十月六日敇终南山封广惠公册命讫宜准四镇例以本府都督刺史充献官者今合每年一祭仍请以季夏土王日祭之应縁祭事并令本州府备其祀文所司祭五日送京兆府干宁五年十月一日敇封少华山为佑顺侯天祐二年六月十六日封洞庭湖君为利涉侯青草湖君为安流侯议释教上武徳七年七月十四太史令傅奕上疏请去释教髙祖付羣官详议太仆卿张道源称奕奏合理尚书右仆射萧瑀与之争论曰佛圣人也弈为此议非圣人无法请置严刑弈曰礼本事亲而终于奉上而佛踰城出家逃背其父以匹夫而抗天子以继体而悖所亲萧瑀非出空桑乃遵无父之教瑀不能荅合掌云地狱所设正谓是人其后上临朝谓弈曰佛道𤣥妙圣迹可师卿独不悟何也奕对曰佛是国中桀黠欺诳夷俗遵尚其道皆是邪僻小人模写庄老𤣥言文饰妖幻之教耳于百姓无补于国家有害上然之至九年二月二十二日以沙门道士亏违教迹留京师寺三所观二所选耆老髙行以实之余皆罢废至六月四日敕文其僧尼道士女冠宜依旧定贞观八年上谓长孙无忌曰在外百姓大似信佛上封事欲令我每日将十箇大徳共逹官同入令我礼拜观此乃是道人教上其事侍中魏徴对曰佛道法本贵清浄以退浮竞昔释道安如此名徳符永固与之同舆权翼以为不可释恵琳非无才俊宋文帝引之升殿颜延之云三台之位岂可使刑余之人居之今陛下纵欲崇信佛教亦不须道人日到㕘议显庆二年诏曰释典冲虚有无兼谢正觉凝寂彼我俱㤀岂自遵崇然后为法圣人之心主于慈孝父子君臣之际长㓜仁义之序与夫周孔之教异教同归弃礼悖徳朕所不取僧尼之徒自云离俗先自遵髙父母之亲人伦以极整容端坐受其礼拜自余尊属莫不皆然有伤名教实斁彛典自今以后僧尼不得受父母及尊者礼拜所司明为法制即宜禁断至开元二年闰三月三日敇自今以后道士女冠僧尼等并令拜父母至于丧祀轻重及尊属礼数一准常仪庶能正此頽弊用明典则开元二年正月中书令姚崇奏言自神龙以来公王及外戚皆奏请度人有出私财造寺者每一出敇则因为姦滥富户强丁皆经营避役逺近充满损汚精蓝且佛不在逺近在于心但发心慈悲行事利益使苍生安乐即是佛身何用妄度姦人令壊正法上乃令有司精加铨择天下僧尼伪滥还俗者三万余人大厯十三年四月劒南东川观察使李叔明奏请澄汰佛道二教下尚书省集议都官员外郎彭偃献议曰王者之政变人心为上因人心次之不变不因循常守故者爲下故非有独见之明不能行非常之事今陛下以维新之政为万代法若不革旧风令归正道者非也当今道士有名无实时俗鲜耻乱政犹轻唯有僧尼颇为秽杂自西方之教被于中国去圣日逺空门不行五浊比丘但行麄法爰自后汉至于陈隋僧之兴灭其亦数四或至坑杀殆无遗余前代帝王岂恶僧道之善如此之深耶盖其乱人亦已甚矣且佛之立教清浄无为若以色见即是形法开示悟入惟有一门所以三乗之人比之外道况今出家者皆是无识下劣之流纵其戒行髙洁在于王者已无用矣今圣明之心甚善然臣恐其奸吏诋欺而去者未必非留者不必是无益于国不能息奸既不变人心亦不因人心强制力持难致逺耳臣闻天生蒸民必将有职㳺行浮食王制所禁故有才者受爵禄不肖者出租税此古之常道也今天下僧尼不耕而食不织而衣广作危言险语以惑愚者一僧衣食嵗计三万有余五丁所出不能致此举一僧以计天下其费可知陛下日旰忧勤将去人害此而不救奚其为政臣伏请僧道未满五十者每年输绢四疋尼及女道士未满五十者输绢二疋其杂色役与百姓同有才智者令入仕还俗为平人者聴但令就役输课为僧何伤臣窃料其所出不下今之租赋三分之一然则陛下之国富矣苍生之害除矣其年五十者请皆免之夫子曰五十而知天命列子曰不斑白不知道人年五十嵗嗜慾已衰纵不出家心已近道况戒律检其性情哉臣以为此令既行僧尼规避还俗者固已大半其年老精脩者必尽为人师斯道释二教益重明矣上深嘉之元和十三年功徳使奏凤翔府法门寺有䕶国真身塔塔内有释迦牟尼佛指骨一节其本𫝊以为当三千年一开开则嵗丰人安至来年合发诏许之命中使领禁兵与僧徒迎䕶至京上开光顺门以纳之留禁中三日乃送京城佛寺王公士庶瞻礼舎施如恐不及百姓有废业竭产烧顶灼臂而云供养者又有开肆恶子不苦焚烙之痛请谲言供养而爇其肌肤繇是佛骨所在往徃盗发既擒获皆向之自灼者农人多废东作奔走京城于是刑部侍郎韩愈上疏极谏曰臣伏以佛者夷狄之一法耳自后汉时始流入中国上古未尝有也黄帝在位百年百一十嵗少昊在位八十年年百嵗颛顼在位七十九年年九十八嵗帝喾在位七十年年百五嵗帝尧在位九十八年年百一十八嵗帝舜及禹年皆百嵗此时天下太平百姓安乐寿考而中国未有佛法也后殷汤亦年百嵗汤孙太戊在位七十五年武丁在位五十九年书史不言其夀年数盖亦不减百嵗周文王年九十七嵗武王年九十三嵗穆王在位百年此时佛法亦未入中国非事佛而致此也汉明帝时始有佛法在位才十八年其后乱亡相继运祚不永宋齐梁陈魏已下事佛渐谨年代尤促唯梁武帝在位四十八年前后三度舍身施佛宗庙之祭不用牲牢昼一餐止于菜菓其后竟为侯景所逼饿死台城国亦寻灭事佛求福乃更得祸由此观之佛不足信事亦可知矣髙祖始受隋禅则议除之当时羣臣材识不能深知先王之道古今之宜推阐圣明以救斯弊其事遂止臣常恨焉伏惟睿圣文武皇帝陛下圣神英武数千百年以来未有伦比即位之初即不许度人为僧尼道士又不许创立寺观臣常以为髙祖之志必行于陛下之手今纵未能即行岂可恣之转令盛也今闻陛下令京都僧于凤翔迎取佛骨御楼以观舁入大内令诸寺递迎供养臣虽至愚必知陛下不惑于佛作此崇奉以祈福祥也直以年丰人乐为京师士庶设诡异之观戯翫之具耳安有圣明若此而肯信此等事哉然百姓愚㝠易惑难晓茍见陛下如此将谓真心信佛皆云天子大圣犹一心敬信百姓贱微于佛岂合更惜身命焚顶烧指百千为羣解衣散钱自朝至暮转相倣效惟恐后时老少奔波弃其生业若不即加禁遏更歴诸寺必有断臂脔身以为供养者伤风败俗𫝊笑四方非细事也夫佛夷狄之人与中国言语不通衣服殊制口不言先王之法言身不服先王之法服不知君臣父子之情假如其身尚在奉其国命来朝京师陛下容而接之不过宣政一见礼賔一设赐衣一袭卫而出之于境不令惑于衆也况其身死已乆枯朽之骨凶秽之余岂宜以入宫禁孔子曰敬鬼神而逺之古诸侯行弔于国尚令巫祝先以桃茢祓除不祥然后进弔今无故取朽秽之物亲临观之巫祝不先桃茢不用羣臣不言其非御史不举其失臣实耻之乞以此骨付有司投诸水火永絶根本㫁天下之疑絶万代之惑使天下知大圣之所作为出于寻常万万也岂不盛哉佛如有灵能作祸祟凡有殃咎请加臣身上天鉴临臣不怨悔疏奏上怒甚间一日出以示宰臣将加重法裴度崔羣对曰韩愈上忤尊聴诚宜得罪然非内懐忠恳不避黜责岂能至此伏乞稍赐寛容以来谏者上曰愈言我奉佛太过我犹为容之至谓东汉奉佛之后帝王咸致天促何乖诞也愈为人臣而敢尔狂忽不可赦于是人情惊惋至于国戚亦以罪愈为人臣戒而给事中崔植洎诸谏官皆上疏论救不纳遂贬潮州刺史㑹昌五年八月制朕闻三代以前未尝言佛汉魏之后象法寖兴是逢季时𫝊此异俗因縁染习滋蔓侈多以至于耗蠧国风而渐不觉以至于诱惑人心而衆益迷洎乎九有山原两京城阙僧徒日广佛寺日崇劳人力于土木之功夺人利为金寳之饰移君亲于师资之际违配偶于戒律之间壊法害人莫过于此且一夫不田有受其馁一妇不织有受其寒者今天下僧尼不胜数皆待蚕而衣待农而食寺宇招提莫知纪极皆云构藻饰僭拟宫殿晋宋齐梁物力凋瘵风俗浇诈莫不由是而致也况髙祖太宗以武定祸乱以文理华夏执此二柄足以经邦而岂可以区区西方之教与我抗衡哉贞观开元亦尝釐革刬除不尽流衍滋多朕博览前言旁求舆议弊之可革㫁在不疑而中外正臣叶予至意条疏至当宜从所请惩千古之蠧源成百王之典法济人利衆予不让焉其天下坼寺四千六百余所还俗僧尼二千六万余人収充两税户坼招提兰若四万余収膏腴上田数千万顷収奴婢为两税户十五万人𨽻僧尼属主客显明外国之教勒大秦穆袄二万余人违俗不杂中华之风于戱前古未行已将有待及今尽去岂谓无时驱逰惰不业之徒已踰千万废丹雘无用之屋何啻亿千自此清浄训人慕无为之理简易为政成一俗之功将使六合黔黎同归皇化傥以革弊之始日用不知下制明廷宜体予志宣布中外咸使闻知唐㑹要卷四十七唐会要卷四十八钦定四库全书唐㑹要卷四十八宋王溥撰议释教下大中六年十二月祠部奏当司伏凖累年赦文及别敇建置佛堂并剃度僧尼等伏以陛下䕶持释教以济羣生自出圣慈孰不知感非欲华饰寺宇广度僧尼兴作劳人匮竭物力近日天下未谕圣心建置渐多剃度弥广相尚以日繋时臣恐黎毗因兹受弊臣职司其局不敢旷官当陛下求理纳谏之时是小臣罄竭肝胆之日伏乞允臣所奏明立新规旧弊永除天下知禁如此见佛法可乆民不告劳时宰臣因是上言伏以西方之教清浄为宗拯济为业国家𢎞阐已乆实助皇风然度僧不精则戒法隳壊造寺无节则损费过多有司举陈实当职分但须酌量中道使可乆行自今后应诸州凖元敇置寺外如有胜地名山古踪灵迹实可留情为衆所知者即任量事修建却依旧名其诸县有户口繁盛商旅辐凑愿依香火以济津梁亦任量事各置院一所于州下抽三五人住其有山谷险难道途危苦羸车重负须暂憇留亦任因依旧基却置兰若并须是有力人自发心营造不得令姦党因此遂抑歛乡闾此外更不得輙有起建如引别敇处分不在此限其僧尼踰滥之源皆縁私度本教遮止条律极严不得輙有建如可容姦必在禁絶犯者凖元敇科㫁讫仍具乡贯姓号申祠部上文歴其官度僧尼数内有阙即仰本州集律僧衆同议拣择聪敏有道性已经修鍊可以𫝊习㕘学者度之贵在教法得人不以年齿为限若惟求长老即难奉律议剃度讫仍具乡贯姓号申祠部请告牒其僧中有志行坚精愿寻师逰但有本州公验即任逺近逰行在所闗防切宜觉察不致真伪相杂藏庇姦人制可咸通二年上以志奉释氏怠于朝政左散骑常侍萧倣上疏论之曰臣闻𤣥柤之道用慈俭为先素王之风以仁义为本如佛者尚外之教非帝王所能慕也昔贞观中髙宗在东宫以长孙皇后疾厉上言度僧以资福事后曰佛者异方之教存而勿论岂以一女子而紊王道乎故谥曰文徳且母后之论尚能若此哲王之心安可反是哉疏奏上甚嘉之六年尚书右丞李尉复上疏谏曰臣闻孔某圣者也言必称周任之言苻融贤者也议必称王勐之谏诚以事求师古辞贵逹诚陛下自纉丕图克崇佛事臣累採本朝名臣启奏之言以证奉佛始终之要天后时曽营大像狄仁杰谏曰功不使鬼必在役人物不天来皆从地出中宗时公主贵戚奏度僧尼姚崇谏曰佛不在外求之于心睿宗为金仙玉真二公主造二道宫辛替否谏曰自夏以来滛雨不觧谷荒于壠麦烂于塲陛下圣人也逺无不知陛下明君也细无不见而造不急之观贾六合之怨又谏造寺曰释教以清浄为基慈悲为主三时之月穿池沼损命也殚府库损人也广殿宇营身也损命则不慈悲营身则不清浄臣观仁杰天后时上公也崇开元时贤相也替否睿宗之直臣也每览斯言未尝不废卷痛惜其言之行也伏望详前事之安危览昔贤之启奏营缮之间稍宜停减疏奏优诏嘉之寺开业寺在丰乐坊本隋仙都宫武徳元年髙祖为尼明照废宫置证果寺贞观九年废寺立为髙祖别庙号静安宫仪凤元年十一月十五日敇废宫立开业寺其宫中人内移就献陵㑹昌寺在金城坊本隋海陵公贺若谊宅义宁元年义师入闗太宗领兵于此武徳元年因置为寺崇义寺在长夀坊本隋延公于铨宅武徳三年桂阳宫主为驸马赵慈景所立楚国寺在晋昌坊本隋废兴道寺髙祖起义太原第五子智云在京为留守隂世师所害后追封楚王因此立寺兴圣寺在通义坊本髙祖龙旧宅武徳元年以为通义宫贞观元年立为尼寺龙兴寺在颁政坊贞观五年太子承干立为并光寺神龙元年二月改名兴福寺在修徳坊本王君廓宅贞观八年太宗为太穆皇后追福立为𢎞福寺神龙元年改名西明寺在延康坊本隋越国公杨素宅武徳初万春公主居住贞观中赐濮王泰泰死乃立为寺慈恩寺在晋昌坊隋无漏废寺贞观二十二年十二月二十四日髙宗在春宫为文徳正后立为寺故以慈恩为名寺内浮图永徽三年沙门𤣥奘所立青龙寺在新昌坊本隋废灵感寺龙朔二年宜城公主奏立为观音寺景云二年改名崇敬寺在静宁坊本隋废寺髙祖为长安公主立为尼髙祖崩后改为宫以为别庙后又为寺资圣寺在崇仁坊本太尉长孙无忌宅龙朔三年为文徳皇后追福立为尼咸亨四年复为僧寺招福寺在崇仪坊本干封二年睿宗在藩所立其地本隋正觉庆寺南北门额并睿宗亲题之崇福寺在休祥坊本侍中杨恭仁宅咸亨二年九月二日以武后外氏宅立太原寺垂拱三年十二月改为魏国寺载初元年五月六日改为崇福寺光宅寺在光宅坊仪凤二年望气者言此坊有异气敇令掘得石留得舎利万粒遂于此地立为寺荐福寺在开化坊半已东隋炀帝在藩旧宅武徳中赐尚书右仆射萧瑀为园后瑀子铣尚襄城公主不欲与姑异居遂于园后地造宅公主卒后官市为英王宅文明元年三月十二日敇为髙宗造太后立为㒺极寺献福寺至六年十一月赐额改为荐福寺也兴唐寺在太宁坊神龙元年三月十二日敇太平公主为天后立为㒺极寺开元二十年六月七日改为兴唐寺永夀寺在永乐坊景龙三年为永夀公主所立安国寺在长乐坊景云元年九月十一日敇舍龙旧宅为寺便以本封安国为名章敬寺在通化门外大厯二年七月十九日内侍鱼朝恩请以城东庄为章敬皇后立为寺因坼哥舒翰宅及曲江百司㸔屋及观风楼造焉寳应寺在道正坊大厯四年正月二十九日门下侍郎王缙舍宅奏为寺以年号为名寺龙兴寺在宁仁坊贞观七年立为衆香寺至神龙元年二月改为中兴寺右补阙张景佚上疏曰伏见天下诸州各置一大唐中兴寺观固以式标昌运光賛鸿名窃有未安刍言是献至如永昌登封创之为县名者是先圣受图勒名之所陛下思而奉之不令更改今圣善报慈题之为阁者是陛下深仁至孝之徳古先帝代未之前闻况唐运自崇周亲抚政母子成业周替唐兴虽有三朝而化侔一统况承顾复非谓中兴夫言中兴者中有阻间不承统厯既奉成周之业实扬先圣之资君亲临之厚莫之重中兴立号未益前规以臣愚见所置大唐中兴寺观及图史并出制诰咸请除中兴之名直以臣愚见所置大唐中兴寺龙兴为名庶望前后君亲俱承正统周唐寳厯共叶神听上纳之因降敇曰文叔之起舂陵少康之因陶正中兴之号理异于兹思革前非以归事实自今以后不得言中兴之号其天下大唐中兴寺观诸如此例并即令改天宫寺在观善坊髙祖龙旧宅贞观六年立为寺天女寺在敦业坊贞观九年置为景福寺武太后改之敬爱寺在懐仁坊显庆二年孝敬在宫为髙宗武太后立之以敬爱寺为名制度与西明寺同天授二年改为佛授记寺其后又改为敬爱寺福先寺在逰艺坊武太后母杨氏宅上元二年立为太原寺垂拱三年二月改为魏国寺天授二年改为福先寺长夀寺在嘉善坊长夀元年武后称齿生发变大赦改元仍置长夀寺崇先寺证圣元年正月十八日以崇先府为寺开元二十四年九月一日改为广福寺圣善寺在章善坊神龙元年二月立为中兴寺二年中宗为武太后追福改为圣善寺寺内报慈阁中宗为韦后所立景龙三年正月二十八日制东都改造圣善寺更开拓五十余歩以广僧房计破百姓数十家监察御史宋务光上疏谏曰陛下孝思㒺极崇建明因土木之功庄严斯毕僧房精舎宴坐有余禅宇道塲经营已足更事开拓夺人便利贫者有颠挤之忧富者无安堵之所行非急切何至于斯以阳和发生播植伊始兴复丁匠废业农功一夫不耕必有饥者三时之务安可夺焉臣闻失鬼神之心可因巫祝而谢失君长之心可因左右而谢失父母之心可因亲戚而谢惟失百姓之心不可解也陛下以万邦为念何用伤一物之心应须拓寺诸俟农隙疏奏上不纳安国寺在宣教坊本节愍太子宅神龙二年立为崇恩寺后改为卫国寺景云元年十二月六日改为安国寺荷泽寺在宜人坊太极元年二月十七日睿宗在藩为武太后追佛所立初名慈泽寺神龙二年改为荷泽寺其时于西京亦立荷恩奉国寺在修行坊本张易之宅未成而易之败后赐太平公主乳母奉国夫人寻奏为寺昭成寺在道光坊本沙苑监之地景龙元年韦庶人立为安乐寺韦氏诛改为景云寺寻为昭成皇后追福改为昭成寺华严寺在景行坊景云三年立为寺开元二十一年改为同徳寺唐兴寺贞观二年十二月一日诏有隋失道九服沸腾朕亲总元戎致兹明伐誓牧登陑曽无宁嵗思所以树立福田济其营魄可于建议以来交兵之处为义士凶徒陨身戎阵者各建寺刹招延胜流望法鼓所振变炎火于青莲清梵所闻易苦海于甘露所司宜量定处所并立寺名支配僧徒及修院宇具为事脩以闻仍命虞世南李百药禇遂良颜师古岑文本许敬宗朱子奢等为碑记铭功业破刘武周于汾州立𢎞济寺宗正卿李百药为碑铭破宋老生于莒州立普济寺着作郎许敬宗为碑铭破宋金刚于晋州立慈云寺起居郎禇遂良为碑铭破王世充于邙山立昭觉寺着作郎虞世南为碑铭破窦建徳于汜水立等慈寺秘书监颜师古为碑铭破刘黒闼于洺州立昭福寺中书侍郎岑文本为碑铭已上并贞观四年五月建造毕慈徳寺在京兆府武功县庆善宫西百歩贞观五年为太穆皇后故并以慈徳名之永徽六年正月三日昭陵侧置一寺尚书右仆射禇遂良谏曰闗中既是陛下所都自长安而制四海其间卫士已上悉是陛下牙爪陛下必欲乗衅勅辽若不役闗中人不能济事由此言之理须爱惜今者昭陵为公造寺惟欲早成其功名虽云知顾皆是催迫发遣豳州已北岐州已西或一百里或二百里皆来赴作遂积时月岂其所愿陛下昔尝语𢎞福寺僧云我义活苍生最为功徳且又今者所造制度凖禅定寺则大𢎞福寺自不可大于𢎞福既有东道征役此寺亦宜渐次脩营三二年得成亦未为迟干封元年正月十七日充州置观寺各三所其观以紫云仙鹤万嵗为称寺以封岳非烟重轮为名各度二十人天授元年十月二十九日两京及天下诸州各置大云寺一所至开元二十六年六月一日并改为开元寺景云二年七月左拾遗辛替否疏谏曰夫释教以清浄为本慈悲为主故恒体道以济物不为利欲以损人故恒去已以全真不为营身以害教三时之月掘山穿池损命也殚府虚帑损人也广殿长廊营身也损命则不慈悲损人则不济物营身则不清浄岂大圣大神乎臣以为非崇教也自像王西下佛教东传青螺不入于周前白马方行于汉后风流雨散千帝百王饰弥盛而国弥空信弥重而祸弥大覆车继轨曽不改图晋臣以奉佛取议梁王以舍身搆隟若以造寺为其理体养人不足以经邦则殷周已往皆暗乱汉魏以降皆圣明殷周已往为不长汉魏已降为不短臣闻夏为天子二十余代而殷受之殷为天子二十余代而周受之周为天子三十余代而汉受之自汉已后歴代可知也何者有道之长无道之短岂因其穷金玉修塔庙方见享祚乎臣以为减雕琢之费以赈贫人是有如来之徳息穿掘之苦以全昆虫是有如来之仁罢营搆之直以给邉陲是有汤武之功回不急之禄以购亷清是有唐虞之理陛下缓其所急急其所缓亲未来而疎见在失真实而冀虚无重俗人之所为轻天子之功业臣窃痛之矣当今出财依势者尽度为沙弥避役姦讹者尽度为沙弥其所未度惟贫与善人尔将何以作范乎将何以租赋乎将何以力役乎臣以为出家者舍尘俗离朋党无私爱是致人以毁道非广道以求人伏见今之宫观台榭惟京师之与洛阳不増修饰犹恐奢丽陛下尝欲填池堑捐苑囿以赡贫人无产业者今天下佛寺盖无其数一寺堂殿倍陛下一宫壮丽甚之矣用度过之矣是十分天下之财而佛有其七八陛下何有之矣百姓何食之矣臣窃痛之景龙二年九月并州清源县尉吕元泰上疏曰陛下六合为家万邦作宗布慈悲于沙界树功业于𤣥穹蜺旌寳盖接影都畿凤刹龙宫相望都邑然释氏真教平等为宗本之以慈悲加之以布施伏愿陛下广平施之徳成养育之恩囬营搆之资充疆场之费则如来布施之法也赐之谷帛惠及饥寒则如来慈悲之化也经纶既行中化胥恱则如来平等之教也臣谨按金刚般若经云若以色见我以音声求我是人行邪道不能见如来是知大乗之宗声色不见岂释迦之意在雕琢之功今之作者臣所未谕三年正月二十七日宴侍臣近亲于梨园因问以时政得失绛州刺史成珏对曰夫释教之设以慈悲为主盖欲饶益万姓济牧羣生若乃邃宇珍台层轩寳塔耗竭府库劳役生人俱非菩萨善利之心或异如来大悲之㫖臣备职方岳叨膺洪运敢陈蒭荛狂妄死罪中书令萧至忠奏曰方今百姓贫乏邉境未宁府藏内空仓廪不实诚宜节财用之费省土木之功务存农事爱惜人力寺观之役实可且停成珏之言伏希採纳兵部尚书同中书门下三品韦嗣立上疏曰臣窃见比者营造寺观其数极多皆务宏博竞崇瓌丽大则费一二十万小则尚用三五万余畧计都用资财动至千万已上运转木石人牛不停废人功害农务事既非急时多怨咨故曰不作无益害有益功乃成不贵异物贱用物人乃足诚哉此言且𤣥象秘妙归于空寂茍非修心定慧诸法皆涉有为至如土木雕刻诸功惟是殚竭人力但学相夸壮丽岂闗降伏身心凢所兴功皆须掘凿蛰虫在土种类最多每日杀伤动即万计连年如此损害可知于至道既有乖在生人极为损陛下岂不深思之贞元十三年四月敇曲江南弥勒阁宜赐名贞元普济寺元和二年九月敇成都府宜置圣夀南平二佛寺十月河中观察使薛平奏中条山兰若营搆之初有两泉涌出请赐额为太和寺从之十二年二月置元和圣夀佛寺于右神策军长庆元年三月刘总请以幽州私第为佛寺诏以报恩名之仍遣中官焦仙晟以寺额赐之㑹昌五年七月中书门下奏天下诸州府寺据令式上州以上并合国忌日集官吏行香臣等商量上州已上合行香州各留寺一所充国忌日行香列圣真容便移入合留寺中其下州寺并合废毁敇㫖所合留寺如舎宇精华者即留如是废壊不堪者亦宜毁除但国忌日当州宫观内行香不必定取寺名余依其月又奏请两街合留寺十所每寺留僧十人敇㫖宜每街各留寺两所每寺各留三十人六年正月左右街功徳使奏准今月五日赦书节文上都两街先各留寺两所依前委功徳使収管其所添寺于废寺中拣择堪修建者臣今左街谨具拣择置寺八所及数内回改名额分析如后两所依前名额兴唐寺保夀寺六所改名旧额僧寺四所寳应寺改为资善寺青龙寺改为䕶国寺菩提寺改为保唐寺清辉寺改为安国寺縁间架数少取华阳寺连接充尼寺二所法云寺改为唐安寺崇敬寺右街置八所二所先准敇留西明寺请改为福祐寺庄严寺八所添置二所请依旧名额僧寺一所千圣寺尼寺一所兴圣寺六所请改名僧寺五所化度寺改为崇福寺永奏寺改为万夀寺清福寺改为崇圣寺经行寺改为龙兴寺奉恩寺改为兴福寺尼寺一所万善寺改为延唐寺谨定拣择添置及改名额分析如前敇㫖宜依大中元年闰三月敇㑹昌季年并省寺宇虽云异方之教无损为政之源中国之人乆行其道釐革过当事体未𢎞其灵山胜境天下州府㑹昌五年四月所废寺如有旧宿名僧复能修创一任住持所由不得禁止二年正月三日敇节文上都除元置寺外每皆更名添置寺五所东都共添置五所二所尼寺仍每寺度五十人益荆杨润汴并蒲襄等八道除元置寺五所外更添置僧寺一所尼寺一所诸道节度刺史州除元置寺外更添置各一所并充僧寺合度三十人诸道管内州未置寺处宜置僧尼寺各一所每寺度三人五台山宜置僧寺四所尼寺一所如有见存者便令修饰每寺度五十人其僧尼年几限约并诸条流并凖㑹昌六年五月五日条例处分五年正月诏京畿及郡县士庶要建寺宇村邑勿禁兼许度僧尼住持营造七月宰臣奏陛下崇奉释教臣子皆愿奔走虑士庶等物力不逮扰人生事望令两畿及州府长吏与审度事宜撙节闻奏不必广为建造驱役黎甿其所请度僧亦须选有道行为州县所称信者不得容隠凶恶之流却非敬道望委长吏精加拣择其村邑佛堂望且待兵罢后建置为便十月十七日宰臣等上言近有敇许罢兵后建置佛堂兰若若今邉事寕息必恐奏请继来若不先议条流临事恐难止约伏以释门之教本贵正真奉之精严则人用加敬今诸州府寺宇新添功悉未毕百姓等若志愿崇奉则宜併力同修自今已后有请置佛堂兰若者望所在长吏分明晓示待一切毕后或有去州府逺处大县即许量事建置一所其余村坊不在更置佛堂兰若限制可唐㑹要卷四十八唐会要卷四十九钦定四库全书唐㑹要卷四十九宋王溥撰像久视元年八月十五日将造大像税天下僧尼人出一钱内史狄仁杰上疏曰今之伽蓝制逾宫阙功不使鬼必役于人物不天来终须地出不损百姓将何以求生之有时用之无度编户所奉恒苦不充痛切肌肤不辞箠楚僧道一説矫陈祸福剪髪解衣仍嫌其少亦有离间骨肉事均路人身自纳妻谓无彼我皆託佛法诖误生人里闬动有经坊阛阓亦有精舎化诱倍急切于官徴法事所须严于制勑逃丁避罪併集法门无知之僧凡有几万且一夫不耕犹受其弊浮食者衆又刼人财臣每思惟实所悲痛今之大像若无官助义无得成若费官财又尽人力一旦有难将谁救之大足元年正月成均祭酒李峤谏曰臣以法王慈敏菩萨䕶持唯拟饶益衆生非要营修土木佛殿处处皆有见在足凭供养无烦更有修营窃见白司马坂欲造大像虽税非户口钱出僧尼不得州县私承必是不能济办终须科率岂免劳扰但天下编户贫弱者衆亦有佣力客作以济糇粮亦有卖舎贴田以供王役伏闻造修之钱见有一十七万余贯若将散施广济贫穷人与一千自然济得一十七万余户拯饥寒之弊省劳役之勤顺诸佛慈悲之心沾圣君亭毒之意人神胥悦功徳无穷方作过后因縁岂如见在果报垂九霄之泽收万姓之心闻此㤙造谁不感悦长安四年十月九日勅大像宜于白司马坂造为定仍令春官尚书建安王攸宁充捡校大像使监察御史张廷珪谏曰夫佛者以觉知为义因心而成不可以诸相窥也故云若以色见我以音声求我是人行邪道不能见如来此眀真如来不外求也陛下信心归依装其塔庙已遍于天下矣盖有住于相而行布施非㝡上第一希有之法何以言之经云若人满三千大千世界七寳以用布施及恒河沙等身命布施其福甚多若人于经中受持及四句偈等为人演説其福胜彼如佛所言则陛下倾四海之财殚万人之力穷山之木以为塔极冶之金以为像虽劳则甚矣费则多矣而所获福縁不逾于殚劳之匹夫沙门之末学受持精进端坐思惟理亦眀矣臣窃为陛下小之今陛下广树薰修又置精舎则经云菩萨所作福徳不应贪着盖有为之法不足尚也况此营造事殷土木或开发磅礴峻筑阶陛或填塞川涧通转採斫碾压虫蚁动盈巨亿岂佛标坐夏之义慜蠢动而不忍害其生哉今陛下何以为之又役鬼不可唯人是营通计工匠率多贫窭朝驱暮役劳筋苦骨箪食瓢饮晨炊星饭饥渴所致疾疫交集岂佛标徒行之义慜畜兽而不忍残其刀哉今陛下何以为之伏惟慎之重之思菩萨之行为利益一切衆生应如是布施则经所谓不作色布施不作声香味触法布施其福徳东西南北四维上下虚空不可思量矣何必勤勤于住相彫苍生之财崇不急之务臣以时政论之则宜先邉境蓄府库养生力以释教言之则宜救苦厄灭诸相崇无为伏惟陛下察臣之愚行佛之意务以理为上不以人废言建中元年四月妃父王景仙驸马髙怡献金铜佛像以为夀上使谓曰有为功徳吾不欲为久矣舁而还之元和五年十月新罗王遣其子献金银佛像勅祠部主客为复合令鸿胪寺收管宜分析奏来者天下僧尼国朝已来并𨽻鸿胪寺至天寳二年𨽻祠部臣等据大唐六典祠部掌天下宗庙大祭与僧事殊不相及当万务根本合归尚书省为鸿胪寺亦未允当又据六典掌朝首之国七十余畨五天竺国并在数内释氏出自天竺国今陛下以其非中国之教已有釐革僧尼名籍便令系主客不𨽻祠部及鸿胪寺至为允当从之六年五月制僧尼依前令两街功徳使收管不要更𨽻主客所度僧尼令祠部给牒杂録贞观二年五月十九日勅章敬寺是先朝创造从今已后每至先朝忌日常令设斋行香仍永为恒式开元二年二月十九日勅天下寺观屋宇先成自今已后更不得创造若有破壊事须条理仍经所司陈牒检騐先后所详七月十三日勅如闻百官家多以僧尼道士等为门徒徃还妻子等无所避忌或诡託禅观祸福妄陈事渉左道深斁大猷自今已后百官家不得輙容僧尼等至家縁吉凶要须斋者皆依州县陈牒牒寺观后依数所云二十九日勅佛教者在乎清净存乎利益今两京城内寺宇相望凡欲归依足申礼敬如闻坊巷之内开铺冩经公然铸佛自今已后村坊市等不得輙更铸佛冩经为业须瞻仰尊颜者任就寺礼拜须经典读诵者勒于寺赎取如经本少僧为冩供诸州寺观亦宜准此十二年六月二十六日勅有司试天下僧尼年六十已下者限诵二百纸经每一年限诵七十三纸三年一试落者还俗不得以坐禅对䇿义试诸寺三阶院宜入寺大院十九年六月二十八日勅朕先知僧徒至弊故先塞其源不度人来向二十余载访闻在外有二十已下小僧尼宜令所司及府县检责处分又㑹昌五年七月中书门下奏以天下废寺铜像及钟磬等委诸道铸其月又奏天下士庶之家所有铜像并限勅到一月内送官如违此限并准盐铁使旧禁铜条件处分其土木等像并不禁所由不得因此扰人其京城及畿内诸县衣冠百姓家有铜像并望送纳京兆府自拆寺已来应有铜像等衣冠百姓家収得亦限一月内陈首送纳如輙有隠藏并准旧条处分勅㫖宜依八月中书门下奏诸道废毁寺铁像望令所在销为农器鍮石之像望令销付度支勅㫖依六年八月勅准今年五月三日赦书节文如缘修饰佛像但用土木足以致敬不得用金银铜铁及寳玉等如有犯衣冠录名闻奏僧道立位贞观十一年正月十五日诏道士女冠宜在僧尼之前至上元元年八月二十四日诏凡有公私斋㑹及参集之处道士女冠在东僧尼在西不须更为先后至天授二年四月二日勅释教宜在道教之上僧尼处道士之前至景云二年四月八日诏自今已后僧尼道士女冠并宜齐行并集僧尼所𨽻延载元年五月十一日勅天下僧尼𨽻祠部不须属司賔开元二十四年七月二十八日中书门下奏臣等商量缘老子至流沙阐化而佛法本西方兴教使同客礼割属鸿胪自尔已久因循积久圣心以𤣥元本系移就宗正诚如天㫖非愚虑所及㐲望过元日后承春令便宣其道僧等既缘改革亦望此时同处分从之至二十五年七月七日制道士女冠宜𨽻宗正寺僧尼令祠部检校至天寳二年三月十三日制僧尼𨽻祠部道士宜令司封检校不须𨽻宗正寺元和二年二月诏僧尼道士同𨽻左街右街功德使自是祠部司封不复闻奏㑹昌五年七月中书门下奏奉宣僧尼不𨽻祠部合系属各有寺观自宜住持如闻逺就山林别为兰若兼亦聚衆公然来往妄说生缘辄在俗家居止即宜一切禁断天寳五载二月二十五日京兆尹萧炅奏私度僧尼等自今已后有犯请委臣府司男夫并一房家口移𨽻碛西唐㑹要卷四十九唐会要卷五十钦定四库全书唐㑹要卷五十宋王溥撰尊崇道教武徳三年五月晋州人吉善行于羊角山见一老叟乘白马朱鬛仪容甚伟曰为吾语唐天子吾汝祖也今年平贼后子孙享国千嵗髙祖异之乃立庙于其地干封元年三月二十日追尊老君为太上𤣥元皇帝至永昌元年却称老君至神龙元年二月四日依旧号太上𤣥元皇帝至天寳二年正月十五日加号太上𤣥元皇帝为大圣祖𤣥元皇帝八载六月十五日加号为大圣祖大道𤣥元皇帝十三年二月七日加号大圣髙上大道金阙𤣥元皇帝开元二十九年正月河南採访使汴州刺史齐澣奏伏以至道冲虗生人宗仰未免鞭挞孰瞻仪型其道士僧尼女冠等有犯望准道格处分所由州县官不得擅行决罚如有违越请依法科罪仍书中下考𠡠㫖宜依五月上梦𤣥元告休期因令冩貌分送天下天寳元年正月七日陈王府参军田同秀上言𤣥元皇帝降于丹鳯门之通衢告赐灵符在尹喜之故宅上遣使就函谷故闗尹喜䑓而得之于是置𤣥元皇帝庙扵大宁坊西南角东都置扵积善坊临淄旧邸其年二月二十日勑曰古今人表𤣥元皇帝升入上圣自今已后每有荐新先献𤣥元庙其縁告享所奏乐宜令所司详定奏闻并差宗正寺官一员及差户洒扫两京崇𤣥学各置博士助教一员学生一百人资䕃正同国子学例每祠享所斋郎便以学生充补其年五月宰臣奏两京及诸郡崇𤣥学生等准开元二年正月二十五日制前件举人合习道徳南华通𤣥冲虗四经又准天寳元年二月二十九日制改庚桑子为洞𤣥真经准请条补崇𤣥学生亦合习读其洞灵真经人间少本臣近令诸观寺寻访道士全无习者夲既未广业实难成并通𤣥沖虗二经亦恐文字不定𤣥教方阙学者宜精其洞灵等三经望付所司各冩千卷较定讫付诸道採访使颁行其首举司及两京崇𤣥学生亦望各付一夲令今各崇𤣥学人望且准开元二十九年正月诏条考试其洞灵真经等请业成后准试从之六月勅大道先于两仪天地生扵万物是以贤哲之后咸竭其诚今后应縁国家制命表䟽簿书及所试制策文章一事已上语指道教之事及天地干坤之字者并一切平阙宜宣示中外九月二十五日勅西京𤣥元庙改为太上𤣥元皇帝宫天下准此至二年三月十二日制圣祖所理夲在诸天将欲降灵固宜取象况惟帝号岂可名言其在京𤣥元宫宜改为太清宫柬都改为太㣲宫天下诸郡改为紫极宫二年二月勅两京𤣥元宫及道院等宜委崇𤣥馆大学士都检校务在精修勿令喧杂仍不更𨽻宗正其道士等名籍任依常式三月十一日勅古之制礼祭用质明义无取于尚幽情实縁于既没我圣祖澹然常在为道之宗既殊有尽之期须展事生之理自今已后每圣祖宫有诏宜改用卯时以前行礼四载四月十七日勅比太清宫行事官皆具冕服及奏乐未易旧名并告献之时仍陈策祝既非事生之礼皆从降神之仪且真俗殊伦幽明异𢾗理有非便亦在从宜自今已后每太清宫行礼官宜改用朝服兼停祝版改为清词于纸上其告献辞及新奏乐章朕当别自修撰仍令所司具议仪注奏闻十三载正月十二日令有司每至春日则修荐献上香之礼仍永为常式上元二年正月置漆园监官生员兴元元年十二月十九日诏以太常卿亚上香光禄卿终上香改三礼拜为再拜贞元元年正月二日勅荐享太清宫亚献太常卿充终献光禄卿充仍永为常式元和九年二月内出道教神仙图像经法九举以赐兴唐观长庆二年五月勅诸色人中有情愿入道者但能暗记老子经及度人经灼然精者即任入道其度人经情愿以黄庭经代之者亦聴宣令所司具令立文状条目限降诞月内投名请试今年十月内试毕寳厯元年上有事于南郊将谒太清宫长安县主簿郑翦时主役于御院忽于县之西隅见一白衣老人云此下有井正道真皇帝过路汝速识之不然罪在不测翦惶惧领役人修之其处已陷𢾗尺命发之则古井存焉惊顾之际已失老人所在始悟神告黙不敢告辗转传布功徳使䕶军中尉刘𢎞规以事上闻上既至宫朝贺毕赴南郊于宫门驻马宰臣及供奉官扵马前蹈舞称贺遂命翰林学士兵部侍郎韦处厚撰记令起居郎桞公权书石于井之上以表神异焉其名曰圣瑞感应记乃赐翦绯鱼袋㑹昌元年二月十五日勅𤣥元皇帝降诞日近覧天寳二年勅我圣祖澹然常在为道之宗既殊有尽之期须展事生之礼今太清宫荐告皆用朝谒之仪即降诞昌辰理难停废宜改为降神圣节休假百官庶表贻谋之庆以申严敬之诚其年六月道士赵归真等八十一人入内于三殿造九天塲便令上食供食驾幸三殿九天坛道塲受箓其月右拾遗王哲进状请度进士明经为道士不从其月右补阙刘彦谋又上䟽求仙事贬河南府士曹叅军二年十一月以道士赵归真为归道门两街都教授博士五年九月勅取东都𢎞圣寺改脩太㣲宫其年十月𠡠传度道门法箓归衡岳道士刘𤣥静可加银青光禄大夫崇𤣥馆学士仍赐号广成先生其年十一月东都留守奏太㣲宫毕𤣥元馆真容即欲移就𤣥宗玉像便合从迁伏以圣祖尊崇严奉须备移动之日宜择良辰伏乞天恩降勅有司择日奉勅宜令所司择日闻奏六年十月中书门下奏东都新置太㣲宫初成𤣥元皇帝玉圣容𤣥宗肃宗玉真容今已就位望差右散骑常侍裴泰章充使荐献从之其年九月衡岳道士赐紫刘𤣥静奏皇帝十月十五日授三洞法箓请禁断屠钓百司不决死刑伏请宣下勑㫖从之十月十一日至十八日禁断大中元年二月道门威仪刘𤣥静赐谥通𤣥先生观京龙兴观在崇教坊贞观五年太子承干有疾勑道士秦英祈祷得愈遂立为西华观垂拱三年改为金䑓观神龙元年又改为中兴观三年三月二十四日复改为龙兴观昊天观在全一坊地贞观初为髙宗宅显庆元年三月二十四日为太宗追褔遂立为观以昊天为名额髙宗题东明观在普宁坊显庆元年孝敬升储后所立𢎞道观在画一坊地夲脩仁坊旧有隋国子学及右屯衞大将军麦鐡道宅显庆二年尽併一坊为雍王第王升储后永隆元年八月立为观崇褔观在颁政坊夲杨士逺宅咸亨元年九月二十三日皇后为母度太平公主为女冠因置观初名太清宫垂拱三年改为魏国观载初元年改为崇福观太平观在大业坊夲徐王元礼宅太平公主出家初以颁政观坊宅为太平观寻移于此公主居之时颁政坊观改为太清观光天观在务夲坊夲司空房𤣥龄宅景龙二年闰九月十三日韦庶人立为观名翊圣观景云二年改为景云女冠观天寳八年改为龙兴道士观至徳三载改为光天观景云观在脩业坊景龙二年韦庶人立为翊圣观景云元年改名景云观景龙三年四月大理少卿卢懐慎上疏曰伏准去年闰九月十三日勑宜扵两京及荆扬益蒲等州各置景龙翊圣等观图样内出候农隙起作者近闻所在已有起作率计一观将𢾗万功併而言之为役凡㡬日计未见其损嵗终或受其弊谨㨿元勑重人遵道式稽老氏无为者飬神亦何在其速就哉又月令云日短至可以伐木今孟夏而採斫林薮夭害昆虫既违顺时之宜且非好生之义夫脩建塔庙不在朝夕务兹稼穑如救水火安可急其所闲有妨农要伏望天恩重申前勑使移此功力咸勤播殖待及有秋式遵揆日又诸州申请欲用当处官钱既违成规亦不可允景龙观在崇仁坊夲申国公髙士亷宅西北方金吾卫神龙元年併为长宁公主宅韦庶人败后遂立为观仍以中宗年号为名福唐观在崇业坊夲新都公主宅景云元年公主子武仙官出家为道士立为观金仙观在辅兴坊景云元年十二月十七日睿宗为第八女西宁公主入道置至至徳元年四月十四日为公主改封金仙所造观便以金仙为名玉真观在辅兴坊与金仙观相对夲工部尚书窦诞宅武后时为崇先府景云元年十二月七日为第九女昌隆公主立为观二年四月十日公主改封玉真所造观便以玉真为名諌议大夫甯悌原曰臣观老尚虗无释崇寂㓕义极幽𤣥之㫖思逰通方之外故入道流者则虚室生白静虑𤣥门该释教者则春池得寳澄心凈域然后法贯羣有道垂兼济过此以往莫非邪教其鬻贩先觉説饰浮言以复殿为经坊用层䑓为道法皆无功于𤣥虑诚有害于生人梁武靡报于前先朝殷鉴非逺咸耳目所接黎元愤咎伏以公主入道京城置观虽昭报之诚有功扵天㫖而社稷之计难踰于安人若使广事脩营假饰图像尽宇内之功力倾万国之资储为邀褔则靡効于先朝树怨则取谤于天下又自隋室以降寺观尤多禅定东明之域足受缁黄之衆更为建立罕见其宜后失请收前弊未逺上览善之陛下为公主造观将树功徳以祈福祐季夏之月兴土功犯时忌欲益反损何功徳之有焉况两观之地皆百姓之宅卒然逼廹令其转移扶老㩦㓜投窜无所剔椽发瓦吁嗟道路乖人事违天时起无用之作崇不急之务羣心揺揺衆口籍籍陛下为人父母何以安之臣愚必以为不可伏愿俯顺人心仰稽天意降徳音下明勑速罢力役收之桑榆则天下幸甚吏部员外郎崔莅上奏曰伏承陛下縁两公主造观可为尊徳敬道矣割慈忍爱上为七圣崇褔下为万邦作因岂不愿神力潜资灵功宻祐社稷永固宗庙长崇者乎无至功夺其成凶与其败宁邦致乱脩福招殃何则季夏事殷时多禁忌斩木发土移石开山非直苦人必是伤物欲益反损求安乃危臣知其否未见其可然则救犯不暇何福助之有焉且季夏者土徳正王之月炎阳方暑之月草木茂盛之月昆虫繁育之月天地郁蒸之月黍稷锄耨之月夫土徳正王之月不可发洩地气恐犯时禁则必有天殃有天殃则人心不附祸乱作矣炎阳方暑之月不可兴动版筑恐致霖潦则必无成功无成功则人力不存怨望结矣草木茂盛之月不可以斩伐山林恐非坚实则速蠧败速蠧败则人劳不衷奖劝阻矣昆虫繁育之月不可以穿凿原隰恐乖恻隠乖恻隠则必生灾变生灾变则人业不安逃亡衆矣天地郁蒸之月不可以徭役丁夫恐为痁疠则必多夭枉多夭枉则人情不乐风俗离矣黍稷锄耨之月不可以妨夺农桑恐伤禾稼则必阙嵗计阙嵗计则食用不足盗贼聚矣行此六者谓之六殃书曰徳惟善政政在飬人传曰新作南门书不时也又曰凡土功龙见而兴务成事也火见而致用水昏正而裁日至而毕此言功作从时者所以顺于天地也诗曰定之方中作于楚宫此言宫室合时也礼曰季夏之月树木方盛无有斩伐无揺飬气不可以兴土功妨农事则有天殃违此四者谓之四犯陛下营两观而降六殃损万人而招四犯欲将致理不亦难乎臣望顺时从人休功罢役候定中以建事占水正而脩裁仰顺天地鬼神降福臣闻汉明帝永平三年夏大旱是时大起室室尚书仆射钟离意免冠上疏曰昔成汤遭旱以六事自责政不节耶使人疾耶宫室营耶女谒盛耶苞苴行耶䜛夫昌耶窃见此宫大作人失农时此所谓宫室营也自古非苦宫室小狭直患人不安宁上感天心请罢劳役帝善而从之诸作减省即日㴻雨今者虽非宫室起功终是观寺兴造伏望俯从臣请待冬初庶得伐木各宜役功无犯矣必以天文应神理须然用厌机祥事资兴建与其积怨伤国孰若施恩飬人往者宋景一言荧惑犹能退舍但令陛下从諌凶咎定不为灾中书舍人裴漼上疏曰臣按礼记春夏月令曰无聚大衆无起大役不可兴土功恐妨农事若号令乖戾役使不时则人加疾疫之危国有水旱之变此五行之必应也今自春将夏时雨愆期下人忧心莫知所出陛下虽降哀矜之㫖两都仍有寺观之作时旱之应实此之由且春令告期东作方始正是丁壮就功之日而土木方兴臣恐所妨尤多所益甚少耕夫蚕妾饥寒之源故春秋庄公三十年冬不雨五行传以为嵗三筑台僖公二十一年夏大旱五行传以为不时作南门劳人兴役伏望陛下䧏明诏发徳音顺天时副人望两京公私营造及诸司市木并请且停则苍生幸甚右补阙辛替否上疏曰臣往见明诏自今已后一依贞观故事且贞观之时岂有今日之造寺营观加僧尼道士益无用之劳行不急之务而乱政者也臣闻出家脩道不参人事专其身心以虗淡为高以无为为妙依两卷老子视一躯天尊无欲无营不损不害何必璇䑓玉榭寳像珍龛使人困穷然后为道哉伏愿陛下以两观之财为公主施贫乏填府库则公主之福徳无穷矣不然臣恐下人怨望不减于前朝矣太极元年二月十七日制为金仙玉真出家造观报先慈也外议不识朕意书奏频烦将谓公主所致其造两观宜停其观使充金仙玉真公主邑司令窦懐贞检校所有财物瓦木一事已上附公主邑司收掌朕别更创造终不劳烦百姓此度脩营公私无损若有干误当寘严刑大理少卿韦凑上表曰臣窃计即时库物如此日常用畧支一嵗殊恐不足而观寺兴功土木所料动至鉅万更空竭乏必不攴一世矣今所造观寺者盖谓为善造福将以禳害延祥也以臣寡闻稽诸史䇿人君脩徳有异于是昔殷太戊时桑糓合生于朝七日大拱太戊问于伊陟陟曰臣闻妖不胜徳帝其脩徳大戊惧早朝晏退务抚百姓三年逺方重译而至者十六国桑糓自枯死殷道中兴此岂由造寺观哉宋景公时荧惑守心公召子罕而问焉子罕曰祸当君虽然可移于宰相曰宰相所与理国家也无宰相谁乃为之理乎曰可移于人公曰人死寡人将为谁君曰可移于嵗曰嵗饥饿人必死为人君而杀其人谁以我为君乎子罕曰君有至徳之言三天必三赏君荧惑必三徙舍行七星一星当一年君延年二十一年矣果如子罕之言此由仁发于𠂻亦非造寺观也且脩徳者行至公于万姓不徇于一已任忠直退谄谀轻其赋省其役也自陛下御极脩徳乆矣何灾不禳何祥不至而欲忽生灵之重命崇栋宇于空祠适足为忧何益圣徳此臣窃为陛下不取也况道徳之宗兴乎𤣥元皇帝其经曰圣人后其身而身先外其身而身存又曰我好静而人自我正我无事而人自冨又曰人之饥以其上食税之多人之难理以其上之有为此皆抱素守真薄已厚物轻税节用清净无为之㫖也今欲困人病国峻宇雕墻思竭班输饰穷壮丽以希至道其可得乎况有驾鹤登天骖龙上汉玉京金阙自建于神功紫府清都不资于人力广为廊庑又何益哉近古修黄老术者汉之文㬌岂造寺观乎寡欲清心爱人省费此得之矣臣伏见勑停两观以救农时可谓为得矣今承使司市木仍旧又太清观内所费不停诸观脩营见将钱物农工所急虽轸皇情国用将空未闻天聴度支一失天下不安臣忝职司敢忘宁寝窦懐贞弟詹事府司直维鍌尝谓懐贞曰兄位极台衮当思献可替否以辅明主柰何校量瓦木厠迹工匠之间欲令海内何所瞻仰懐贞不能对及尹思贞为将作大匠懐贞调发夫匠思贞减之懐贞大怒思贞曰公盛兴土木害及黎元受小人之譛轻辱朝臣今日之事不能茍免请从此辞拂衣而去杜门不出上闻特令视事及懐贞被诛代懐贞为御史大夫咸宜观在亲仁坊夲是睿宗藩国地开元初置昭成肃明皇后庙号仪坤后昭成迁入太庙开元四年九月八日勑肃明皇后前于仪坤庙安置二十一年五月六日肃明皇后祔入太庙遂为道士观寳厯元年五月以咸冝公主入道与太真观换名焉太真观在道徳坊夲隋秦王浩宅都𤣥观在道徳坊夲隋秦王浩宅天后朝置永昌县神龙元年县废遂为长寕公主宅㬌云元年置道士观开元五年金仙公主居之改为女冠观十年七月改为都𤣥观安国观在正平坊夲太平公主宅长安一年睿宗在藩国公主奉焉至景云元年置道士观仍以夲行为名十年玉真公主居之改为女冠观𤣥都观夲名通逹观周大象三年于故城中置隋开皇二年移至安善坊有道士尹崇通三教积儒书万卷开元年卒天寳中道士荆朏亦出道学为时所尚太尉房琯毎报师资之礼当代知名之士无不由荆公之门初宇文恺置都以朱雀门街南北尽郭有六条髙坡象干卦故于九二置宫阙以当帝之居九三立百司以应君子之数九五贵位不欲常人居之故置𤣥都观兴善寺以镇之三洞观在醴泉坊夲灵应道士观开皇七年立贞观二十三年朱崇坊移换于此清虚观在丰邑坊隋开皇七年文帝为道士吕师辟谷鍊气故以清虚为之名天长观在侍贤坊夲名㑹圣观隋开皇七年文帝为秦孝王俊所立开元二十八年改千秋观天寳七载改为天长观五通观在安定坊隋开皇八年为道士焦子顺能役鬼神告隋文受命之符及立隋授子顺开府柱国辞不受常咨谋军国帝恐其往来疲困每遣近宫置观以五通为名旌其神异也号曰焦天师崇真观在新昌坊夲李齐古宅开元初置立兴唐观在长乐坊夲司农园地开元十八年造观其时有勅令速成之遂拆兴庆宫通干殿造天尊殿取大宫乗云阁造门屋楼白莲花殿造精思堂屋拆甘泉殿造老君殿昭成观在颁政坊夲杨士建宅咸亨中为太平公主置太平观寻移于大业坊遂改为魏国观载初元年改为崇福观开元二十七年为昭成皇后追福改立此名九华观在通义坊开元二十八年蔡国公主舍宅置其地夲左光䘵大夫李安逺宅开元初为左羽林大将军李思顺宅玉芝观在延褔坊夲越王贞宅为新都公主宅公主舍宅为新都寺废为郯王府天寳二年立名为玉芝观新昌观在崇业坊天寳六载新昌公主因驸马萧衡亡奏请度为女冠遂立此观华封观在平康坊天寳七载永穆公主出家舍宅置观其地西北隅夲梁公姚元崇宅以东都太平公主宅其后勅赐西都䕶郭䖍曜今悉并为观号华封𤣥真观在崇仁坊半以东左仆射髙士亷宅西北隅左金吾卫神龙中为长平公主宅又吞人数百屋主既承恩盛加雕饰朱楼绮阁惊絶一时韦氏败后公主随夫外住遂奏为景龙观初欲出卖官估木二十万山池仍不为数天寳十三载改为𤣥真观福祥观在布政坊夲开府窦瑊宅天寳十二年置宗道观在永崇坊夲兴信公主宅卖与剑南节度使郭英乂其后入官大厯十二年为华阳公主追福立为观元和八年七月命中尉彭忠献师徒三百人脩兴唐观赐钱十万使壮其旧制其观北距禁城因是开复道为行幸之所是日又命以内库绢千匹茶千觔为兴唐观复道夫役之赐又以庄宅钱五十万杂谷千石充脩斋醮之费杂记永徽四年四月勅道士女冠僧尼等不得为人疗病及卜相文明元年二月十一日金阙亭置一女冠观并度内人奉天宫置一道士观芳桂万全等各为僧寺各以旧官为名其年九月册𤣥元皇帝妻为先天太后尊像于老君庙所先天二年五月十四日勅王公以下不得輙奏请将庄宅置寺观开元九年十二月天䑓山道士司马承祯上言今五岳神祇山林之神非正真之神也五岳皆有洞府有上清真人降任其职山川风雨隂阳气序是所理焉冠冕章服佐从神仙皆有名数请别立斋祠之所上竒其説因勅五岳各置真君祠一所二十二年十月十三日诏道家三元诚有科戒朕尝精意久矣而初未䝉福今月十五日是下元斋日禁都城内屠宰自今已后及天下诸州每年正月七月十月凡三元日起十三日至十五日并宜禁断屠宰二十四年五月十三日勅每年春季镇金龙王殿功徳事毕合献投山水龙璧出日宜差散官给驿送合投州县便取当处送出准式投告二十五年十月二十七日勅诸州𤣥元皇帝庙自今已后每年二月降生日宜凖都福唐观例一设斋二十六年六月一日勅每州各以郭下定形胜观寺改以开元为额至天寳元年四月八日开元观主李昭宗奏夲观先是清都观勅改为开元观属𤣥元降符陛下加号往年改额题开元文字今日崇便合兼天寳之名其额望请改为大唐开元天寳之观勅依其天下诸州开元观并加天寳字二十七年五月二十八日勅祠部奏诸州县行道散斋观寺准式以同华等八十一州郭下僧尼道士女冠等国忌日各就龙兴寺观行道散斋复请改就开元观寺勅㫖京兆河南府宜依旧观寺为定唯千秋节及三元行道设斋宜就开元观寺余依至正元五年八月十三日处州刺史齐黄奏当州不在行香之数伏乞同衢婺等州行香勅㫖依其天下诸上州未有行香处并宜准此仍为恒式二十九年九月七日勅诸道真容近令每州扵开元观安置其当州及京兆河南太原等诸府有观处亦各令夲州府冩貌分送安置至天寳三载三月两京及天下诸郡于开元观开元寺以金铜铸𤣥宗等身天尊及佛各一躯天寳元年二月二十二日勅文追赠庄子南华真人所着书为南华真经文子列子庚桑子宜令中书门下更讨论奏闻至其年三月十九日宰臣李林甫等奏曰庄子既号南华真人文子请号通𤣥真人列子号沖虗真人庚桑子号洞虗真人其庄子文子列子庚桑子并望随号称从之二年三月二十八日上亲祀𤣥元皇帝庙追尊𤣥元皇帝父周上御史大夫敬为先天太上皇母益夀氏号先天太后其年十二月二十日太子賔客贺知章请为道士还乡舍㑹稽宅为千秋观至七年八月十五日勅两京及诸郡所有千秋观寺宜改天长名四载十月二十三日诏其坟籍中有载𤣥元皇帝及南华真人旧号者并宜改正其余编録音义等书宜以道徳经在诸经之首南华等经不宜编子书五载二月十三日太清宫使门下侍郎陈希烈奏大圣祖𤣥元皇帝以二月十五日降生既是吉辰请四月八日佛生日唯令休假一日从之七载五月十三日后汉张天师册赠太师梁贞白先生陶𢎞景册赠太保八载闰五月五日制文宣王与圣祖同时俱为教首虽考言比徳理在难名而问礼序经迹亲授受思广在三之义用崇徳一之尊宜于太清太㣲宫圣祖前更立文宣王道像与四真列侍左右其年八月二十司封奏道士籍每一载一度永为恒式至徳二载十一月二十七日勑道士女冠宜依前属司封贞元七年四月吉州刺史阎上言请为道士从之赐名遗荣元和二年二月诏僧尼道士同𨽻左右街功徳使自是祠部司封不复关委其年三月诏男丁女工耕织之夲雕墻峻宇耗蠧之源天下百姓或冐为僧道士茍避徭役有司宜备为科制脩例闻奏大中五年五月河中节度使郑先奏永乐县道士侯道华上昇诏改所居道净院为昇仙院仍赐绢五百疋以饰廊房八年八月勅改望仙台为文思院始㑹昌中武宗好神仙之事于大明宫筑台号曰望仙及上即位杀赵归真以惩其弊是年复命葺之右补阙陈嘏抗论立罢脩营遂改为文思院十一年九月上命中使赍诏就罗浮山迎道士轩辕集左拾遗王缙右拾遗薛延杰上疏极谏上谓宰相崔慎由曰为朕言于谏臣虽少翁栾大复生不能相惑但闻轩辕生高士欲与之一言尔至十二年正月至京师上召入禁中谓曰长生可致乎对曰彻声色去滋味哀乐如一徳施周洽自然与天地合徳何必别求长生耶上深嘉羙之唐㑹要卷五十唐会要卷五十一钦定四库全书唐会要卷五十一宋王溥撰侍中隋为纳言武徳元年因隋旧制不改至二年三月十日改为侍中龙朔二年四月四日改为东台左相咸亨元年十二月二十三日改为侍中光宅元年九月五日改为纳言神龙元年二月四日改为侍中开元元年十二月一日改为黄门监五年九月六日改为侍中天寳二年二月二十日改为左相至徳二载十二月十五日改为侍中旧是三品大厯二年十一月九日改为正二品与中书令同中书令武徳元年为内史令三年改为中书令龙朔二年改为西台右相至咸亨年改为中书令开元元年为紫微令五年为中书令天寳二年为右相至徳二年为中书令旧制宰相常为门下省议事谓之政事堂至永淳二年七月中书令裴炎以中书执事其政事堂令在中书遂移在中书省至开元十一年张説奏改政事为中书门下其政事印亦改为中书门下之印至徳二载三月宰相分直主政事执笔每一人知十日至贞元十年五月八日又分每日一人执笔名称武徳元年六月裴寂除尚书左仆射知政事贞观元年九月御史大夫杜淹除叅议朝政三年二月魏征除秘书监叅议朝政四年二月萧瑀除御史大夫与宰相叅议朝政戴胄除民部尚书与左右仆射侍中中书令并平章国计七年十二月岑文本兼中书侍郎专典机宻八年十一月诏李靖加特进患若小瘳每三日两日至门下中书平章政事九年十一月萧瑀特进叅议政事十月六日魏征改特进知门下省事朝章国典叅议得失十三年十一月刘洎除黄门侍郎叅知政事十七年正月李勣除太子詹事同中书门下三品其年髙士㢘除开府仪同三司仍同中书门下平章政事二十二年正月崔仁师除中书侍郎叅知机务永淳元年四月郭待举等各守本官并加同中书门下同承受进止平章事初上欲用待举等谓叅知政事崔知温曰待举等厯任尚浅未可与卿等同名称自是外司四品已下知政事者以平章事为名称十二月刘齐贤除黄门侍郎同中书门下平章事神龙元年六月尚书左仆射豆卢钦望加平章军国重事景云三年七月窦懐贞除尚书右仆射军国重事宜共平章唐隆元年六月刘幽求中书舍人㕘议机务蘓氏驳曰同中书门下三品是李勣除太子詹事创有此号原夫立号之意以侍中中书令是中书门下正三品官而令同者以本官品卑恐位及望杂不等故立此号与之同等也勣至二十三年七月迁开府仪同三司八月又改尚书左仆射并同尚书门下三品且开府是从一品仆射是从二品又令同者岂不与立号之意乖乎谨按后汉殇帝以邓隲为车骑将军仪同三司观其创置之意亦可上企三公也可以为证矣永隆二年闰七月崔知温薛元超除中书令并云同中书门下三品又大乖也元和二年正月司徒平章事杜佑告老诏起之令以后每月三度入朝便至中书商量军国事务亦冀延英殿内沃朕虗心太和四年五月制以司空兼门下侍郎同平章事裴度可司徒平章军国事待疾损日每三日一度入中书散官勲封如故度勲望特髙以疾在假淹时上将去相印而又惜之故有是诏以示优宠识量上贞观六年二月二十日御史大夫杜淹奏诸司文卷恐有稽失请令御史就诸司检校上问尚书右仆射封徳彛曰此事何如徳彛曰分理庶务各有司存御史见有愆违乃须弹紏若复搜案求疵则太为烦碎淹黙然而止上谓淹曰何不更执论淹曰臣荷重寄唯思报国至公之理善则从之徳彛所奏亦是大体臣伏详其议更先所论上曰公等各举其事朕甚悦之七年遣使诣西域立叶䕶可汗未还又别遣使多赍金银钱帛将厯诸国市马侍中魏征谏曰今发国使以立可汗为名可汗未立便厯诸国市马彼必谓意在市马不为专立可汗可汗得立则不甚懐恩不得立为深怨诸蕃闻之必不重中国但愿使彼安宁则诸国之马不求自至上纳其言而止八年蜀王妃父杨誉在省竞婢为都官郎中薛仁方留身勘问未及与夺其子为千牛于殿庭陈诉云五品以上不合留身以是国亲故生节目不肯断决淹厯歳年上闻之大怒曰知是我之亲戚故作如此艰难即令杖二百解所任官侍中魏征进曰仁方既是职司能为国家守法岂可横加严罚以成外戚之私乎此源一开万端争起后必悔之将无所及自古能禁断此事唯陛下一人先备不虞国家之常道岂可以水未横流欲自毁隄防臣窃思度未见其可上曰诚如公言向者实不思之十五年太子少师房𤣥龄尚书右仆射髙士廉于路逢少府少监窦徳素问北门近来更有何营造徳素以闻上乃谓𤣥龄等曰卿但知南衙事我北门小小营造何妨君事𤣥龄等拜谢特进魏征进曰臣不解陛下责亦不解𤣥龄士廉拜谢𤣥龄等旣任大臣即陛下股肱耳目有所营造何容不知责其访问官司臣所未解且所为有利害役功有多少陛下所为若是当助陛下所为不是虽营造当奏罢之此君使臣臣事君之道𤣥龄等不识所守但知拜谢臣亦不解上深然之二十年太宗于寝殿侧置一室令太子居之絶不令往东宫黄门侍郎㕘综朝政褚遂良諌曰臣闻文王问安三至必退汉储侍膳五日乃来前贤作法规模𢎞逺礼曰男子十年出就外傅出就于外学书计也然则古之逹者岂无慈心减兹私爱欲使成立凡人尚犹如此况君之世子乎自当春诵夏絃亲近师傅体人间之庶事识君臣之大道况新树太子莫不欣然既云废昏立明须称天下瞻望而教成之道实深乖阙不离膝下常居宫内保傅之説无畅经籍之谈蔑如伏愿逺览殷周近遵汉魏不可顿革事须阶渐但计旬日半遣还宫专学艺以润身布芳声于天下则微臣虽死犹曰生年上从之总章元年十月七日东天竺乌茶国长年婆罗门卢伽逸多受诏合金丹上将饵之东台侍郎郝处俊諌曰脩短有天命未闻万乘之主轻服蕃服之药昔贞观末年先帝令婆罗门僧那罗迩娑寐依其本国僊方合长生神药神僧既有异术征求灵草秘石厯年而成先帝服之竟无异效大渐之际名医莫知所为议者欲归罪于前方将申大戮又恐取笑中外法遂不行龟鑑若是惟陛下深察上纳之遂不服其药仪鳯元年四月上以风疹欲下诏令天后摄理国政与宰臣议之中书令郝处俊曰臣闻礼经云天子理阳道后理隂徳外内和顺国家以理然则帝之与后犹日之与月阳之与隂各有所主不相夺也若失其序上则谪见于天下则祸成于人昔魏文帝着令虽有少主尚不许皇后临朝所以追鉴成败杜其萌也况天下者髙祖太宗之天下陛下正合谨守宗庙传之子孙诚不可持国与人有私于后且旷古以来未有此事伏乞特垂详审中书侍郎李义琰曰处俊所引经典其言至忠圣虑无疑则苍生幸甚上元元年九月上御含元殿东翔鸾阁观大酺时京城四县及太常音乐分为东西两朋帝令雍王贤为东朋周王显为西朋务以角胜为乐中书令郝处俊进諌曰臣闻礼所示童子无诳者恐其欺诈之心生也伏以二王春秋尚少意趣未定当须推功让羙相视如一今忽分为二朋递相夸竞且俳优小人言辞无度酣乐之后难为禁止恐为交争胜负讥诮失礼非所以导仁义示和睦也髙宗瞿然曰卿之逺识非衆人所及也遂命止之天授二年太学生王修之上表以乡有水涝乞假还上临轩曰情有所切特宜许之地官侍郎狄仁杰跪而言曰臣闻君人者当深视髙居黈纩塞耳唯生杀之柄不以假人至于簿书期会之间则有司存之而已故左右丞已下不勾左右丞相流已上方判以其渐贵所致况天子乎且学生假盖一丞簿事耳若特降一勑则效者相寻胄子三千凡须㡬勑为恩不普聚怨方深若圣㫖𢎞慈不欲违愿请降明制以谕之上曰微卿之言何以闻善如意元年七月洛阳人王庆之上表请立武承嗣为皇太子则天命内史李昭徳诘问昭徳遂杖杀之因密奏曰承嗣陛下之姪又为亲王不宜处机衡以惑衆庶且自古帝王父子之间犹有簒夺况姑姪乎臣又闻文武之道布在方册岂有姪为天子而为阿姑立庙者乎皇嗣陛下子也陛下正合传之子孙为万代计天子之子续莫重焉陛下承天皇顾託而有天下若立承嗣臣恐天皇不血食矣则天寤之乃止神功元年则天尝诏天官侍郎陆元方问以外事对曰臣备位宰相有大事即奏人间碎务不敢以烦圣览圣厯二年九月则天内出梨花一枝示宰臣曰是何祥也诸宰臣曰陛下徳及草木故能秋木再花虽周文徳及行苇无以过也鳯阁侍郎杜景俭独曰谨按洪范五行传隂阳不相夺伦凟之即为灾春秋云冬无愆阳夏无伏隂春无凄风秋无苦雨今已秋矣草木黄落而忽生此花凟隂阳也臣恐陛下布教施令有亏礼典又臣等忝为宰臣助天理物理而不和臣之罪也于是再拜谢罪则天曰卿真宰相也三年腊月张易之兄弟贵宠踰戚分惧不全请计于天官侍郎吉顼顼曰公兄弟承恩深矣非有大功于天下罕有全者唯有一䇿苟能行之岂止全家亦当茅土之封耳除此之外非顼敢谋易之兄弟涕泣请之顼曰天下思唐徳乆矣主上春秋已髙武氏诸王殊非所属意公何不从容请相王庐陵以继生人之望易之乃乘间屡言之则天意乃易既知顼之谋乃诏问顼顼曰庐陵相王皆陛下子髙宗初託于陛下当有所主上意乃追悔焉其事密至景云中睿宗乃发明遂追赠顼为御史大夫制云王命中否人谋未辑首陈反正之议克创祈天之本长安二年鸾台侍郎韦安石尝于内殿赐宴张易之引蜀商宋覇子等数人博于上前言辞犯礼安石奏曰商估贱类不合㕘登此筵乃顾左右逐出之时坐者失色陆元方退而告人曰向见韦公叱博徒吾等为之寒心此真宰相四年八月则天卧疾宰相不得召见者累月及疾少间鸾台侍郎知政事崔𤣥暐奏曰皇太子相王仁明孝友足可亲侍汤药至于宫禁事重伏愿不令异姓人入则天谓曰深领卿厚意景龙三年九月蘓瓌除尚书右仆射时公卿大臣初拜官例许献食名曰烧尾瓌因内宴将作大匠宗晋卿谓曰拜仆射竟不烧尾岂不喜耶帝黙然瓌奏曰臣闻宰相者主调隂阳助天理物今粒食踊贵百姓不足臣见宿卫兵至有三日不得食者臣愚不称职所以不敢烧尾至四年中宗遗制韦庶人辅少主知政事安国相王㕘谋辅政中书令宗楚客谓韦温曰今既请皇太后临朝宜停相王辅政且皇太后于相王居嫂叔不通问之地甚难为仪注理全不可瓌独正色拒之谓曰遗制是先帝意若改何名遗制楚客大怒竟削相王辅政而宣行焉景云二年二月睿宗谓侍臣曰有术士言五日内有急兵入宫卿等为朕备之中书侍郎张説进曰此是谗人诡计揺动东宫陛下若使太子监国则君臣分定窥窬望絶姚元之曰如説之言社稷之计上大悦是日下制太子监国其月上召中书令韦安石谓曰闻朝廷倾心东宫卿可察也安石对曰陛下何得亡国之言此必太平之计太子有大功于社稷仁明孝友天下所称愿陛下无信䜛言以致惑也睿宗瞿然曰朕知之矣卿勿言也开元五年令中书门下为皇太子制名及封邑并公主等邑号又令别进一佳名者侍中宋璟中书侍郎蘓颋奏曰七子均养百王至仁今若同等别封或縁母宠子爱骨肉之际人所难言天地之中典有常度昔袁盎降慎夫人之席文帝竟纳之慎夫人亦不以为嫌羙其得乆长之计臣等今并同进更不别封上彰覆载无偏之徳上称叹乆之二十一年范阳节度使张守珪使安禄山奏事中书令张九龄见之谓侍中裴光庭曰乱幽州者必此人也及禄山为平卢将军失利守珪奏请斩之九龄批曰穰苴平军必诛庄贾孙武行令亦斩宫嫔守珪军令若行禄山不宜免死上惜其勇鋭但令免官使白衣展効九龄执请诛之上曰卿岂以王夷甫识石勒便臆断禄山难制耶𤣥宗至蜀追恨不从九龄之言遣中使至曲江祭酹之至建中元年十一月五日上以九龄先覩未萌追赠司徒大厯十四年闰五月中书侍郎平章事崔祐甫以尚父子仪年老乆掌兵权其下禆将皆已崇贵虑子仪一旦谢世而难相统摄遂罢子仪而命怀光等分统其衆论者服焉建中二年六月宰臣崔祐甫在相位神䇿军使王驾鹤掌禁军十余年权倾中外上初即位欲以白琇珪代之惧其生变祐甫召驾鹤与语留连乆之琇珪已赴北军视事矣时淄青节度使李正已畏惧上威徳表请进钱三十万贯上欲纳之复虑以他计逗遛如止之又未有其词顾问祐甫进曰正已多谲诈诚如圣虑臣请因使往淄青便令宣慰将士以所进钖赉军人且遣深荷圣慈又令外方知朝廷不重财货上悦从之正已大惭而心畏服祐甫谋猷启沃多所𢎞益天下以为复贞观开元之太平也三年正月太仆卿赵纵贬循州司马初纵家奴当千发纵隂事纵下御史留当千于内侍省于是宰相张镒上疏谏曰伏见赵纵为奴所告下狱人皆震惧未测圣情贞观二年三月太宗谓侍臣曰比有奴告其主谋逆此极弊法特须禁断假令有谋反者必不独成自有他人论之岂借其奴告也自今以后奴告主者皆不须受尽令斩决由是贱不得干贵下不得凌上教化之本既正悖乱之渐不生为国之经百代难改欲全其体贵在防㣲顷者长安李济得罪因奴万年令崔鶠得罪因婢愚贱之辈悖壊成风主反畏之动遭诬告充溢府县不能断决建中元年五月二十八日诏书曰凖鬭竞律诸奴婢告主非诬叛以上同自首法并准决处分自此奴婢复顺狱讼稍息纵事非叛逆奴实奸凶奴在禁中纵独下狱考之法理或恐未正将相之功莫大乎子仪人臣之位莫髙于尚父身殁未㡬坟土仅干两壻前以当辜赵纵今又下狱设令纵实抵法所告非奴才经数旬连罪三壻録勲念旧或犹可容况在章程本宜宥免陛下方诛羣贼大用武臣虽见宠于当时恐息望于他日太宗之典尚在陛下明诏行之一朝背违不与衆守于教化恐失于刑法恐颇所益悉无所伤至广臣非私赵纵非恶此奴叨居股肱职在匡弼斯是大体敢不极言伏乞圣慈纳臣愚恳于是上以纵所告虽重左贬而已当千杀之镒乃令召子仪家僮数百人以死奴示之兴元元年门下侍郎平章事萧复充宣抚等使囬与诸相对讫独留奏曰陛下自还宫阙勲臣已䝉官赏唯旌善惩恶未有区分陈少㳺将相之寄最崇首贬臣节韦臯名位最卑特建忠义请令韦臯代少㳺则天下昭然知逆顺之理上从之复出诸相李勉卢翰刘从一同归中书中使续至揖从一附耳语退诸相各归合从一诣曰中使宣㫖令与公商量朝来所奏便进拟来勿令李勉卢翰知复曰适来奏对亦闻斯㫖然未谕圣心而已陈论上意尚尔复未敢言所陈事又曰唐虞有佥曰之论朝廷每事上合与公卿同议今李勉卢翰不可在相位即去之既在合同商量何独避之此一节事且与公行之无爽但恐浸以成俗此政之弊也竟不言于从一奏之上寖不悦复之言先是淮南节度使陈少㳺首称臣于李希烈凤翔将李楚琳杀节度使张镒以应朱泚镒判官韦臯先知陇州以陇之判卒数百人拒泚故复请行劝惩之命焉贞元三年正月上命玉工为带有一銙误坠地壊焉工者六人私以钱数万市玉以补壊者既与诸銙相埒矣及献上即指其所补者曰此銙光彩何不相类工人叩头伏罪上震怒令于京兆府各决重杖处死责其欺㒺诏至中书宰相柳浑执奏曰陛下若便赐死则已今事下有司请存详理况玉工之罪或未详审只縁人命至重所以狱谳有疑且方春极刑恐伤和气容臣条奏以正刑典遂案律文但罪先壊玉者以误伤乘舆器服杖一人余五人并释之以闻诏可其奏先韩滉自淛西入觐上虗已待之至于调兵食笼盐铁勾官吏赃罚锄豪强兼幷上委仗焉每奏事或踰日旰他相充位而已公卿救过不暇莫敢枝梧者滉尝于省中榜吏至死浑虽滉所引恶其专权正色谓之曰先相公狷察为相不经年而罢况省闼非刑人之地相公奈何蹈前非行于今日专立威福岂尊主卑臣之道滉感悟媿悔为霁威焉时浑判门下省吏曰当过官浑悄然曰守职宜委有司更纷扰之非贤者用心也士或千里辞家以干㣲禄小邑主办岂虑无能况旌善进贤事不在此其年吏曹拟官无量退者及浑瑊与吐蕃会盟于平凉其日上御便殿谓宰臣曰和戎息师国之大计今日将帅与卿同欢马燧前贺曰此之一盟国家将百年内更无蕃冦之患浑跪对曰五帝无诰誓三王无盟诅是知盟诅之兴在于季末今盛明之朝岂可复行吐蕃不知礼义易以兵制难以信结今日会约臣窃忧之李晟继前曰臣生邉城备知蕃人动先诈伪今日之事诚如柳浑所忧上变色曰柳浑书生未逹邉事大臣智术英果亦有斯言乎浑晟咸顿首俯伏遂令归中书其夜三更邠宁节度使韩逰环遣使叩开苑门奏云盟会不成将士覆没上惊翌日临轩慰勉浑曰卿文儒之士乃知军戎情伪言成先觉有足嗟赏自此骤加礼异八年四月宰臣陆贽奏请台省长官自荐属官有旷败则连坐举主上许之俄㫖曰外议以诸司所举多引用亲党兼通赂遗不得实才今后卿等宜自选择贽曰今之台省长官皆是当朝华选孰有狥私妄举以伤名取利耶所谓台省长官即仆射尚书左右丞侍郎及御史大夫中丞是也陛下比择辅相多亦出于其中今之宰臣即徃日台省长官也今之台省长官即将来之宰相也但是职名暂异固非行业顿殊岂有为长官之时不能择一二属吏居宰相之位则可择千百具僚物议悠悠其惑颇甚上竟不行二十一年三月左仆射平章事贾耽以王叔文用事称疾归第郑珣瑜亦称疾不起二相皆天下重望相次归卧诸宰臣方㑹食于中书故事百僚无敢通见者王叔文召直省令报直省惧入白韦执谊起迎就其舍语时杜佑高郢皆停筯以待报云王嗣使索饭索饭韦相公与之同食佑郢心知不可畏而不敢言玽瑜独叹曰吾岂可复处此乎顾左右索马径归不起叔文亦无所顾忌焉元和元年九月平西蜀初刘辟作乱上不欲用兵羣议未决宰臣杜黄裳坚请讨之以髙崇文为行营节度俱文珍为都监数月无功黄裳奏曰往年讨呉少诚于淮西韩全义兵败縁当时所徴之兵各有主将又制自监军故也今日用兵与贞元时不异臣窃为陛下惜之若独任崇文必济上从之及蜀平诸相入贺上独劳黄裳曰卿之功也黄裳自始经营讨辟至于成功指授崇文素惮保义军节度使刘澭黄裳谓曰若不尽命以刘澭代之由是得崇文之死力时宿将专征者甚衆自谓当选诏出用崇文人人大惊及王师入成都擒刘辟以献诏刻石纪功于鹿头山下二年二月上谓宰相曰朕常覧前史见厯代帝王或怠于聼理或烦于亲政互有得失其理安在杜黄裳对曰帝王之务在于修已简易择贤任之宵衣旰食以求人瘼舍已从人以务厚下固不可怠肆安逸然事有纲领大小当务知其逺者大者至如簿书狱谳官吏能否夲非一人之所自任也秦始皇自程决事见嗤前代诸葛亮伯国之相耳二十罚以上自省之亦下为敌国所诮知不乆堪魏明帝欲案尚书省疑事陈桥称不可隋文帝日昃聴政毎命卫士𫝊餐太宗文皇帝亦笑其烦察则为人上之体固不可代下司职但择人委任责其功效赏罚苟信谁不尽心𫝊称帝舜之徳曰夫何为哉恭已而已能举十六相去四凶岂与劳神疲体自任耳目之主同年而语哉但人主之道患其不能推诚人臣之道患其不能自竭由是上疑下诈礼貌或亏欲求共理自然难致苟去此弊何患不至于理上深然其言十月淮西节度使李锜请朝觐上问宰臣武元衡曰不可且锜先请来朝觐诏既许之即又称疾是可否在锜也今陛下新临寳位天下属耳目焉若使奸臣得遂其私则威令从此去矣上曰然遽命追之锜果诈穷而反三年十一月上问为治之要何先宰臣裴垍对曰先正其心上深然之五年正月上谓宰臣灾祈福之説其事信否李藩对曰臣窃观自古圣贤皆不祷祠故楚昭王有疾卜者谓河为祟昭王以河不在于楚非所获罪孔子以为知天道仲尼疾病门人子路请祷仲尼以为天道助顺系于所行已既全徳无愧屋漏故答子路云丘之祷乆矣书云惠廸吉从逆凶言顺道则吉从逆则凶诗云自求多福则祸福之来感应行事若苟为非道则何福可求是以汉文帝每有祭祀使有司敬而不祈其见超然可谓盛徳若使神明无知则安能降福必其有知则私已求媚之事君子尚不可恱之也况于神明乎由此言之则履信思顺自天祐之茍异扵此实难致福故尧舜之务唯求脩已以安百姓管仲云义于人者知其神盖以人为神主故但务安人而已虢公求神以致危亡王莽妄祈以速汉兵古今明诫书传所纪伏乞陛下以汉文孔子之意为准则百福俱臻矣上深嘉之唐㑹要卷五十一唐会要卷五十二钦定四库全书唐㑹要卷五十二宋王溥撰识量下元和五年八月上谓宰臣曰神仙长生之说可信乎李藩对曰神仙之说出于道家然道之所宗以𤣥元五千言为本按其文皆去华尚朴絶弃健羡以执柔见素为道少思寡欲为贵其言皆于六经符协是故厯代寳之以为理国理心之要未曾有神仙不死之説后代虚诞之徒假託圣贤之言为怪谲之论末流渐广及秦始皇汉武帝志求长生延召方士于是有卢生韩生少君栾大之类售其欺诈以为祷祠神仙可求不死二主溺信之始皇遣方士入海求三山灵药遂外匿不归汉武以女妻方士栾大后亦无验栾大竟坐腰斩此则前代帝皇惑于虚説者着在前史其事甚明贞观末年有西僧自天竺至中国自言能治长生之药文皇帝颇信待之数年药成文皇帝因试服之遂致暴疾及大渐之际羣臣知之遂欲戮此僧虑为中外所笑而止载在国史实为至诫古人云服食求神仙多为药所误诚哉是言也君人者据宇宙之广抚亿兆之衆但当严恭夙夜务为理安则四海乐推无思不服天命所佑自知延长不可聴诱惑之虚説陛下春秋鼎盛方志昇平倘能深鉴流弊斥逺方士则百福自生坐臻永年伏愿详考古今以保至正天下幸甚十月以前河中节度使王锷为检校司徒充太原节度使初锷以钱千万赂中贵求兼相位宰相李藩与权徳舆奉宻㫖曰王锷可兼宰相宜即拟来藩以为不可遂以笔涂兼相字复奏上德舆失色曰纵不可别宜作奏岂可以笔涂诏耶藩曰势迫矣出今日便不可止日且暮何暇别作奏权徳舆又续有疏曰夫平章事非序进而得国朝方镇帯相者盖有大忠大勲大厯已来又有跋扈难制者不得已而与之今王锷无大忠大勲又非姑息之时欲假此名实恐不可从崔氏曰此乃不谙事故者之妄传史官之谬记耳既称奉宻㫖宜拟来则是得拟状中陈论固不假以笔涂诏矣凡欲降白麻若商量于中书门下皆前一日进文书然后付翰林草麻制又称藩曰势迫矣出今日便不可止尤为疏濶盖由史氏以藩有直亮之名欲委曲成其美岂所谓直笔哉六年上谓宰臣曰卜筮之事习者罕精或中或否近日风俗尤更崇尚何也宰相李綘对曰臣闻古先哲王畏天命示不敢専邦有大事可疑者故先谋于卿士庶人次及于卜筮俱协则行之末俗浮伪幸以徼福正行虑危邪谋觊安持疑昬惑谓小数能决之而愚夫愚妇假时日鬼神者欲利欺诈参之见闻用以刺射小近其事神而异之近者夙俗近诬成此弊俗圣㫖所及实辨邪源存而不论弊斯息矣七年五月上谓宰臣曰比者见卿等累言吴越去嵗水旱昨有御史推覆至自江淮乃言不至为灾人非甚困不知竟有此否李绛对曰臣昨见浙西东及淮南奏状云本道水旱稻麦不登至有百姓逐食多去乡井各请设法招携意惧朝廷罪责苟非事实何敢上陈况天灾流行年嵗代有方隅授任皆朝廷信重之臣此固非虚説也御史官卑选择非必能览奏报之间或容希媚此正当奸佞之日近有两辈御史至江淮推鞫今理当请逐不知言者之名伏望眀示典法推诚于人夫本任大臣以事不可以小臣之言问之上曰卿言是也朝廷大体以恤人为本苟一方不稔当即日赈救济其饥寒况可疑之耶向者不思而有此问朕知言之过矣绛等稽首陈命于是命自今凡有被饥馑之境速蠲其赋其年十一月敕王稷家告事奴付京兆府决一顿处死初奴告稷换其父锷遗表隠没所进钱物即令鞫其奴于内仗有发中使就东都检责其家财宰臣裴度奏曰王锷亡殁之后其家进献已多今因奴上告又命检责其家事臣恐天下将帅闻之必有以家为计者于是亟罢其使而杀其奴十四年上谓宰臣曰聴受之间大是难事推诚委任谓所委必尽心及至所行临事无不偏党朕命学士集前代暧昧之事为谤畧每欲披閲以为鉴戒耳崔羣对曰无情曲直辨之至易稍懐欺诈审之实难故孔子衆好衆恶之论浸润肤受之説葢以暧昧难辨也若择贤而任之待之以诚纠之以法则人自归公孰敢行伪陛下详观载籍以广聪眀实天下幸甚十五年十月上谓宰臣曰用兵者必有胜败之道乎萧悦对曰兵者凶器战者危事圣王不得已而用之必以仁讨不仁义讨不义先务招懐不施掩袭古之明王之讨叛不斩祀不杀厉不获二毛不犯田稼安人禁暴如救人于水火之中故曰王者之师有征无战此必胜之道也如或肆小忿轻动衆敌人结怨师出无名非唯不胜乃自危之道固可深戒上深嘉其言长庆元年穆宗谓宰臣曰前史称文帝惜十家之产而罢露台又云身衣弋绨足履革舄集上书嚢以为殿惟何太俭也信有此乎宰臣崔植对曰良史所记必非妄言汉兴承亡秦残酷之后项氏战争之余海内彫弊生人力竭汉文仁明之主起自代邸知稼穑之艰难是以即位之后躬行俭约继以景帝犹遵此风由是海内黔首咸乐其生家给戸足迨至武帝公私殷富用能出师征代威行四方钱至贯朽谷至红腐上务侈靡资用复竭末年税及舟车六畜人不聊生戸口减半乃下哀痛之诏封丞相为富人侯皆汉史明征用为事实且耕𧖟之勤出自人力用既无度何由以致富虽据武帝嗣位之初物力阜殷前代无比固当因文帝勤俭之致也上甚善其言开成三年文宗御延英谓宰臣曰人𫝊符䜟之语自何而来宰相杨嗣复对曰汉光武好以符䜟之书决事近代隋文帝亦信此言自是符䜟日滋只如班彪王命论所引盖矫意以止贼乱非所重也李珏曰丧乱之时佐命者务伸命符理平之代只合推诸人事上又曰天后用人有布衣至宰相者当时还得力否杨嗣复对曰天后重行刑辟轻用官爵皆自圗之计耳凡用人之道厯试方见其能否当艰难之时或须拔置无事之日不如且循资级古人拔卒为将非治平之时葢不获已而用之也上又问新修开元至要叙置何如嗣复对曰臣昔末见陛下若欲𫝊之子孙请付外参详可否𤣥宗好游畋或好声色与贞观之政不同故取舎须当方可流𫝊从之四年文宗谓宰臣曰朕在位十四年属天下无事虽未至理平亦少有如今日也李珏对曰邦国安危如人身四体平和之时长宜调养如恃安自忽则疾患旋生朝廷当无事之时思省阙失而补之则祸乱不作矣㑹昌三年泽潞节度使刘从谏卒军人以其姪稹擅总留后事上令宰臣议可否宰臣李德裕曰泽潞国家内地不同河朔前后命帅皆用儒臣顷者李抱眞成立此军身殁之后德宗尚不许继袭令李缄䕶丧归洛洎刘悟作镇长庆中颇亦自专属敬宗因循遂许从谏继袭今若不加征伐何以号令四方若因循授之则藩镇相效自兹威令去矣上曰卿若用兵必尅否德裕曰刘稹所恃河朔三鎭但得魏镇不与稹同破之必矣请遣重臣一人传逹圣㫖言泽潞命帅不同河朔三镇自艰难以来列圣皆许三镇嗣袭已成故事今国家欲加兵诛稹其山东三州委魏镇出兵攻之至四年果平刘稹徳裕以功兼太尉进封卫国公大中三年以户部侍郎魏謩兼平章事中谢日奏曰臣无夔契之才居夔契之任将何以仰报今邉戍粗安海内宁息臣愚所切者陛下未立东宫俾正人傅导以存储贰之重因泣下宣宗感而听之先是累朝人君不欲人言立储贰若非人主已欲臣下不敢献言宣宗春秋髙嫡嗣未辨謩作相之日率先启奏人士重之天祐元年四月和王傅张廷范善音律求为太常卿汴滑节度使朱全忠以廷范旧将吏荐用宰相裴枢以廷范非乐卿之才不允所荐忠谏贞观元年太宗尝闲居与侍中王珪语时有美人侍侧本庐江王瑗之嫔太宗指示之曰庐江不道贼杀其夫而纳其室暴虐之甚岂有不亡乎珪曰陛下以庐江取此妇人为是耶为非耶上曰杀人而取其妻卿乃问朕是非何耶珪曰臣闻于管仲曰齐桓公之郭问其父老曰郭何故亡父老曰以其善善而恶恶也桓公曰若子之言乃贤君也何至于亡父老曰郭君善善而不能用恶恶而不能去所以亡也今此妇人尚在左右臣窃以圣心为是之耳若以为非所谓知恶不去也太宗虽不出美人而甚重其言六年十二月四日上临朝有诫惧之言中书令温彦愽曰陛下为政若贞观之初则无忧于不理矣上曰朕其怠乎侍中魏徴进曰陛下贞观之初励精思理从谏如流每因一事触类为善志懐节俭无所营求比者造作微多谏者颇忤以此为异耳上拊掌大笑曰良有是夫十五年于益州造绫锦金银等物特进魏徴谏曰金银珠玉妨农事者也锦绣纂组害女工者也一夫不耕天下有受其饥一女不织天下有受其寒古人或投深谷或焚之通衢而陛下好之臣实深耻之永徽五年召长孙无忌李勣于志宁禇遂良等李勣称疾不至皆曰当缘昭仪事或曰长孙太尉当先言之遂良曰太尉上之元舅脱事有不如意使上有怒舅之名不可又曰英公勣上之所重当先言之遂良曰司空国之元勲有不如意使上有罪功臣之名不可遂良躬奉遗诏若不尽其愚诚何以下见先帝及入上谓长孙无忌曰莫大之罪絶嗣为重皇后无𦙍息昭仪有子今欲立为皇后公等以为何如遂良曰皇后出自名家先朝所娶服事先帝无愆妇德先帝疾甚执陛下手以语臣曰我好儿好新妇今将付卿陛下亲承德音言犹在耳皇后未有愆过恐不可废臣今不敢曲从上违先帝之命上不悦翌日又言之遂良曰陛下必别立皇后伏请妙择天下令族何必要在武氏且昭仪经事先帝衆所共知陛下岂可蔽天下耳目使万代之后何以称传此事陛下倘亏人子之道自昭不善之名败乱之端自此始也臣上忤圣颜罪合万死倘得不负先帝则甘从鼎镬遂置笏于殿阶叩头流血曰还陛下此笏乞放归田里上大怒命引出之侍中韩瑗因奏事涕泣谏曰皇后是陛下在藩府时先帝所娶今无愆过即便废出四海之士谁不惕然且国家累有废立非长久之计也愿陛下为社稷大计上不纳及禇遂良贬官瑗复上疏理之曰遂良竭志公家亲承顾託一德无二千古凛然此不待臣言陛下自知之矣无闻罪状斥去朝廷上曰遂良悖戾犯上以此责之朕岂有过耶卿言何若是之深也瑗曰遂良可谓社稷忠臣昔微子去之而殷国以亡张华不死而纲纪不乱国之欲谢善人其衰伏愿违彼覆车救以徃过不纳表请归田里不许瑗又上疏曰臣闻王者立后作配天地比德日月若日月并明则照临四海若日月薄蚀则天地昏矣且匹夫匹妇尚相简择况天子乎夫皇后母仪家国善恶之由故嫫母辅佐于黄帝妲己倾覆于殷王前载之事殷鉴不逺诗云赫赫宗周褒姒灭之每览前古未尝不辍卷太息不谓今日尘黩圣世如今不法后嗣何观伏惟陛下详之无为后人所笑若使杀身以益国家葅醢之戮臣之分也昔呉王不用子胥之言子胥云臣见麋鹿逰于姑苏臣恐海内失望之后有荆棘生于阙庭宗庙不血食期有日矣中书侍郎来济又密表谏曰臣闻王者之立后也将以上合干坤之道象二仪敷育之义主承宗庙母临天下匹配后土执馈皇姑必择礼教名家幽闲淑令副四海之望称神祇之意自古周文造周姒氏兴关雎之化百姓䝉祚汉孝成任心从欲以婢为后遂使皇统中絶社稷沦倾有周之崇既如彼大汉之祸又如此惟陛下详察显庆元年四月二十五日上谓侍臣曰驭下之道前王深以为难稽古先王应有其要公等宜思此术为我且论之中书令来济对曰臣闻齐桓公出游见一饥寒老人命食之老人曰请食天下食公遗之衣老人曰请遗天下衣桓公曰府库有限安能周及老人曰不然春不夺农时人即有食夏不夺𧖟工人即足衣由此言之省其徭役人自安之近者为山东役丁年别有数万人将为烦扰欲取其庸直在京僱人充役复恐非宜臣等商量望长久法依旧役丁为便凡所施令贵在长行令正课外无别徭役足为穏便神龙元年二月侍中桓彦范上疏曰昔孔子论诗以关雎为始言后妃者人伦之本理乱之端也故皇英降而虞道兴任姒归而周宗盛桀奔南巢祸阶妹喜鲁桓灭以齐媛伏见陛下每临朝听政皇后必施帷幔坐于殿上得闻政事臣愚歴选列辟详求往代帝皇有与妇人谋及政事者莫不破国亡身倾辀继路且以隂乘阳违天也以妇凌夫违人也违天不祥违人不义由是古人譬以牝鸡之晨惟家之索易曰无攸遂在中馈言妇人不可参预国政伏愿陛下览古人之言察古人之意上以社稷为重下以苍生为念宜令皇后无往正殿干及外朝专在中宫聿修隂教则坤仪式固鼎命惟永又道路籍籍皆云西僧惠范矫託佛教诡惑后妃出入禁闱挠乱国政陛下微行数幸其私第上下媟黩有亏尊严又闻兴化致理必由进善康国宁人莫大弃恶故孔子曰执左道以乱政者杀假鬼神以疑衆者杀今惠范之罪甚于此也若不急诛必生变乱除恶务本去邪勿疑实赖天聪早加裁贬上不纳景云元年六月睿宗初即位与侍臣议立皇太子中书舍人参知几务刘幽求进曰臣闻除天下之祸者享天下之福拯天下之危者受天下之安伏以平王除社稷之危救君亲之难论功则莫大语德则最贤臣又闻宋王已下以平王有大功咸懐推让上意乃定开元二十一年万年县尉李美玉得罪上令流于岭外黄门侍郎韩休进諌曰今朝廷有大奸尚不能去岂得舍大而取小也臣窃见金吾大将军程伯献恃怙恩宠所在贪冒第宅舆马僭拟过甚臣请先出伯献而后罪美玉上不许休固争曰美玉微细尚犹不容伯献臣猾岂能无罪陛下若不出伯献臣即不敢奉诏流美玉上以其言切直竟从之宋璟闻之曰不谓韩休乃能如此是仁者之勇也二十四年崔希逸代牛仙客为河西节度奉河西军资储蓄万计遂令刑部员外郎张利贞覆之有实上悦将与之尚书中书令张九龄谏曰不可尚书古之纳言若非歴践内外清贵之地妙选有德者不得充之仙客河湟一使典耳㧞升清流齿班常伯此官邪也又将与之封九龄曰邉将积糓帛缮兵器葢将帅之常耳陛下赏之金帛则可必不可裂地而封上怒曰卿以仙客寒士嫌之耶卿岂有门籍九龄顿首谢曰臣荒陬贱类陛下以文学用臣仙客起自胥吏目不知书韩信淮隂一壮士羞与绛灌齐列陛下必大用仙客臣亦耻之元和六年上谓宰臣曰大凡行事恒患不通于理已然之失追悔诚难古人处此复有道否李绛对曰行事过差圣哲之所不免故天子致羣臣以匡其失故主心治于中臣论正于外制理于未乱销患于未萌主或有过则谏以正之故上下同体犹手足之于心膂交相为用以致康寕此亦常理非难遵之事但矜得䕶失常情所蔽古人贵改过不吝从善如流良为此也臣等备位无所发明但陛下不废刍言则端士贤臣必当自效上曰朕擢用卿等所欲兾直言各宜尽心以匡不逮无以䕶失为虑也九年十二月释下邽令裴寰之罪初每嵗冬以鹰犬出近畿习狩谓之外按使领徒数百軰恃恩恣横郡邑惧扰皆厚礼迎犒恣其所便止舍畱邸百姓畏之如冦盗每畱旬日方更其所至是行恣下邽寰为令嫉其强暴扰人但据文供馈使者归乃谮寰有慢言上大怒将以不敬论宰相武元衡等于延英救理之上怒不改及出逄御史中丞裴度入元衡等谓曰裴寰事上意不开恐不可论度唯唯而入抗陈其事谓寰无罪上愈怒曰如卿言罪则当决坊小使如小使无罪则当决寰度曰诚如圣㫖但以裴寰为令长忧惜陛下百姓如此岂可罪之上怒稍解初令书罸翌日释十三年二月上以淮蔡既平将欲内宴因是稍恢宫观广制度诏六军使剏修麟德殿之名廓公费不足至有出家财以助军使张奉国白于执政裴度从容上言曰陛下有将作内作营搆之役有司具存岂可使功臣破产修造上怒奉国軰漏洩令奉国致仕斥李文悦梁希逸归私第俄释不问其年十月杖杀五方使杨朝汶初有贾人张渉负五坊息利钱徴理经时不获朝汶遂取张渉私家簿记有姓名者虽已偿讫悉囚捕重令偿之其间或不伏者即列诸拷捶之具于庭平人恐惧遂称寔负渉钱互相牵引系囚至数十百人中书门下御史台皆为追捕又于渉家得卢载初负钱文记云是卢大夫书迹遂追故东川节度使卢坦家僮促期使纳坦男不敢理尽以偿讫徴其手记乃郑滑节度使卢羣笔也羣字载初既而坦男理其事五坊使曰此钱已上进不可得矣于是御史中丞萧俛洎谏官累上疏陈其暴蠧之状宰臣裴度崔羣因对又极言之上曰且欲与卿等商量东军此小事我自处置裴度进曰用兵小事也五坊使追捕平人大事也兵事不理只忧山东五坊使横暴恐乱辇毂上初不悦及对罢乃大悟召五坊使数人曰向者为尔使吾羞见宰臣遂杖杀之即日原免坐系者其年十二月上尝与宰臣议及人臣事主当力行善事自致公望何乃好树朋党朕甚恶之裴度对曰臣闻方以类聚物以羣分故君子小人未有无徒者但君子为徒则是同心同德小人为徒则是朋党此事外甚相似中实相逺在圣主观其所行事以辨之耳上良久曰他人有言亦与卿等相似岂易辨之度等退相谓曰圣上今日所论君子小人之事可谓诚言是则圣㫖以为难辨则难矣但陛下以为辨之难则君子小人弥久当自区别矣他日宰臣或以当今利病欲有所釐改及陈为臣事君之道上往复诘问既尽理之后则曰凡好事口说则易躬行则难卿等既为朕言之当须行之勿空陈说而已宰臣起而对曰书曰非知之艰行之惟艰陛下今日处分可为至言臣等敢不䇿励以副天心然亦以天下之人从陛下所行不从陛下所言臣亦愿陛下无言之在行之耳十四年九月上谓宰臣曰朕读𤣥宗实录见开元之初锐意求理至十五六年则稍懈至开元末又似不及中年其故何也崔羣对曰𤣥宗生长人间身经屯难故即位之初知人疾苦躬恤庻政有姚崇宋璟卢懐愼辅以道德苏颋张嘉贞李元纮杜暹韩休张九龄皆孜孜守正以故称理其后承平日久安于逸乐渐逺正士而近小人宇文融以聚歛媚上心李林甫以奸邪惑上志而终任杨国忠故及于乱今陛下以开元初为法以天寳末为戒是乃社稷无疆之福也时有以谄刻欺蔽在相位者故羣以是讽焉长庆元年八月上谓宰臣曰国家贞观中致理昇平盖太宗文皇帝躬行至德以启王业及至开元累有内难𤣥宗临御兴复不易而声明最盛厯年最久何以致之也崔植对曰前代创业之君多起自民间知百姓之疾苦初承丕业皆能励精太宗又特禀上圣之资同符尧舜是以贞观一朝四海宁泰又有房𤣥龄杜如晦魏征王珪之比为辅佐动皆直言事无不理𤣥宗守文继体尝经天后朝危惧久遭艰危开元初得宋璟姚崇委之为政此二人皆上材公直动每推公又每进忠言致君于道璟尝自写尚书无逸篇为图以献𤣥宗置之内殿出入观省常记在心故任贤戒慾朝夕孜孜开元末因无逸图壊始以山水图代之自后既无座右箴规又奸臣用事希恩养慾实兆乱萌建中初德宗皇帝尝问先臣开元天寳间事先臣具以此事陈奏臣在童丱即闻其说信知古人以韦弦作戒其益𢎞多伏愿陛下以无逸为元龟天下幸甚上深纳其言四年五月敬宗以富有春秋畋猎之暇好治宫室尝建别殿以新䜩游及庀徒蒇事功用至广宰臣李程谏曰自古圣帝明王率资俭德以化天下况谅隂之内岂宜兴作愿陛下悉以见在瓦木及工役之费囘奉陵寝上嘉纳焉咸通八年懿宗命伶官李可及为左威衞将军中书侍郎监修国史曺确执奏曰臣览贞观故事太宗初官品令文武官共六百四十三员顾谓𤣥龄曰朕设此官员以待贤士商工杂色之流假令术踰侪类止可厚给财物必不可授之官秩太和中文宗欲以伶官尉迟璋为王府率拾遗窦洵直极谏乃改光州长史伏望以两朝故事别授可及之官疏奏不从十一年同昌公主薨懿宗尤所钟爱以翰林医官韩宗邵等用药无效系之狱宗族连引三百余人宰相刘瞻召谏官令上疏皆无敢言之者瞻乃自上章极言帝怒贬为康州刺史唐㑹要卷五十二唐会要卷五十三钦定四库全书唐㑹要卷五十三宋王溥撰举贤贞观元年三月上谓尚书右仆射封徳彞曰比来令卿举贤才未尝有所推荐天下事重宜分朕忧对曰臣愚岂敢不尽心但今所见未有奇才异行上曰前代明王使人如器不借才于异代皆取士于当时何代无贤才但患遗之不知耳徳彛惭而退三年太宗谓宰臣曰朕今孜孜求士欲専心正道闻有好人则抽擢驱使而议者多称皆宰相亲故公等至公行事勿避此言便为形迹古人内举不避雠而为后代称者以其举得贤故也卿等但能举用得才虽是子弟及有雠嫌不能不举十三年桂州都督李𢎞节以清慎闻身殁之后其家卖珠上闻之乃宣言于朝曰此人生时宰相皆言其清白今日既然所举者岂得无罪必当理之不可舍也特进魏征谏曰陛下言此人不清未见受财之所闻其卖珠将罪举者臣不知所谓自圣朝以来为国尽忠清正自守终始不渝者屈突通张道源而已通子三人来选有一疋羸马道源儿子不能存立未见一言及至今𢎞节为国立功前后大䝉赏赉居官终末不言贪残妻子鬻珠未为有罪审其清者无所存问疑其浊者傍罪举人虽云疾恶情深亦实好善未笃臣窃思度未见其可恐有识闻之必生横议伏惟再思上抚掌曰造次不思遂有此语方知谈不容易十五年太宗谓宰臣曰致太平之运者惟在得贤才卿等既不能知朕又不可徧识日复一日无得人之理今欲令人自举于事何如魏徴曰知人者智自知者明知人既以为难自知诚亦不易且矜能伐善恐长浇竞之风上深然之开元四年黄门监卢怀慎上疏曰臣待罪枢宻颇积年序报国之心空知自许推贤之志终未克申臣自染疾疢转益危顿虽凫雁之飞未为乏少而犬马之志终莫上闻其鸣也哀乞垂圣察窃见广州都督宋璟立性公直执心贞固文学可以经务试畧可以佐时动惟直道诣不茍合闻诸朝野之説实为社稷之臣衢州刺史李朝隠操履坚正才识通瞻守文奉法颇懐铁石之心事上竭诚实尽大臣之节豫州刺史卢从愿清正谨慎理识周宻始终若一朝野共知简要之才不可多得并明时重器圣世良臣比经任使有愆然所坐者小所弃者大所累者轻所贬者逺日月虽近谴责伤深望垂矜録渐加进用臣瞑目不遥厚恩未报黜殡之义敢不庻几城郢之言思有闻荐谨令外生监察御史郑齐婴奉表以闻大厯十四年闰五月以河南少尹崔祐甫代常衮为门下侍郎平章事先是永泰之后四方既定而元载秉政公道隘塞官由贿成中书主事卓倩李荣辈用事官爵大者出元载小者出倩荣四方赍金帛者相属于路纲纪大坏及载败后杨绾寻卒常衮当国杜絶其门四方奏请莫有过者虽权与匹夫等非词赋登科者莫得进用贿赂虽絶无所甄异而贤愚同滞及祐甫代衮荐延推举无复凝滞作相未逾年除吏八百员多称允当上尝谓曰有人谤卿所除授人多涉亲故何也对曰频奉圣旨以所任庶官必须谙其才行者臣与相识方可粗谙若平生未相识何由知其言行获谤之由在此上深然之太和元年文宗勤于聴政然无决㫁宰相韦处厚论奏曰陛下不以臣等不肖用为宰相㕘议大政凡有奏请初䝉聴纳寻乃中变若出自宸断即示臣等不信若出于横议臣等何名鼎司且裴度元勲旧徳厯辅四朝陛下固宜亲重窦易直长厚忠事先朝陛下固宜委信上深然之自是宰臣敷奏人不敢横议委任贞观元年尚书右仆射杜如诲奏言监察御史陈师合上状论事兼言人之思虑有限一人不可总知数职以论臣等太宗谓戴胄曰朕以至公理天下今用𤣥龄如诲非为勲旧以其有才故也此人妄事毁谤上欲离间我君臣昔蜀后主昏弱齐文宣狂悖然国称理者以能任诸葛亮杨遵彦不猜之故也朕今用如诲等亦复如此于是流师合于岭外上元二年张文瓘加侍中或时在家朝廷每有大事上必问诸宰臣曰与文瓘议未奏云未者则遣共筹之奏云已议者皆即可奏永隆二年八月髙宗尝谓中书令薛元超曰长得卿在中书不籍多人也建中元年六月中书侍郎平章事崔祐甫薨初祐甫疾舆入中书卧而承旨或休假在私第迁除大事必宻咨以决焉元和三年十一月上锐于为理既相裴垍等且喜得人聴政之暇徧读列圣实録贞观开元故事竦慕不能释卷尝谓垍等曰太宗之创业如此我读国书始知万倍不及当先圣之代犹须宰臣与百官同心辅助岂朕今日独能为理哉事有乖宜望卿尽力匡救垍等蹈舞进贺曰陛下言及于此宗社无疆之福臣等驽劣不副圣心垍亦孜孜奉上每思敷奏伏引太宗躬勤聴覧以讽上上嘉纳之自是延英议政昼漏率下五六刻自贞元十年以后朝廷威柄日削方镇权重徳宗不任宰臣以事人间细务多端临决裴延龄等得以姦进而登台辅者备位而已上在藩累月言事者颇以此为言上亦知其非及永贞监国羣臣谒见宰相杜黄裳首以君臣大义激起上心上既闻黄裳之言耸聴延纳黄裳首建诛刘辟之䇿又李吉甫自翰林学士㕘定平蜀蜀平而吉甫出镇垍又继之故自临御迄于元和军国枢机尽归之宰府由是咸理纲目用张焉十二年八月时以讨元济聚天下之兵四年矣财殚力屈宰相三人唯裴度独言贼可灭上病之因使三相俱以状陈利害唯度独不言利害唯请以身自督战明日延英对宰臣将出上独止度谓曰卿必能行乎度稽首流涕曰臣誓不与此贼偕全上为之动度又言贼已困但以羣帅不一故未降耳上深嘉之即用度为淮西宣慰使但以彰义军节度使韩𢎞故未为都统而度实行元帅事仍以郾城为理所崇奖总章二年诸宰臣以政事堂供馔珍美议减其料东台侍郎张文瓘曰此食天子所以重机务待贤才也吾辈若不任其职当即陈乞以避贤路不可减削公膳以邀求名誉也国家之所以费不在于此苟有益于公道斯亦不为多也圣厯三年四月初三日敕同中书门下平章事赐食并同中书门下三品例开元十年八月有上书者以为国之执政同其休慼若不稍加崇重何以责其尽心至十一月二十八日敕曰侍中源干曜中书令张嘉贞兵部尚书张説等忠诚辅弼以致昇平褒徳赏功先王制也自今已后中书门下冝供食实封三百戸自我礼贤为百代法仍令所司即令支给二十年十二月为宰臣兼官者并两给俸料天宝五载六月三日敕三伏内令宰相辰时还宅天宝十三年正月中书侍郎平章事杨绾居位旬日为风恙所中优诏令就中书摄养每引于延英殿特许扶入及绾疾亟上日发中使就第存问又出内医药一日之中数辈相望于路临终中使在门以凶问驰报本上惊悼久之即日下诏赠司徒发使柩前册授令及未歛宰臣百官就第弔䘮上令宣旨谓百官曰天不使朕致太平何夺我杨绾之速也俯及大歛与卿等悲悼太常初谥曰文正十四年九月二十四日敕自今已后宰臣出守方镇中书门下并百官并许迎送不须闻奏建中四年正月故事每日出内㕑食以赐宰相家其实可食数人常衮特请罢之迄今便为故事又将固让堂㕑食同列以为不可而止议者以为厚禄重赐所以优贤国政也不能辞位不宜辞禄食贞元十三年七月宰相卢迈请告四上表乞避位上命羣臣问疾于私第元和三年杜佑以去年春已乞致政上于旧臣极隆恩礼表再请上许遂减其朝谒居一嵗复令入中书议政事复以不逮为请遂许一月三度朝谒四年二月诏曰司徒兼中书令裴度盛有勲业累践台衡比縁疾恙仍未谢政须加优异用示恩荣其本官俸料所司起今日支给其年宰臣杨嗣复累上表请退优诏不许寻又遣内官弓箭库使张克已就第宣谕曰大臣引退或以年以疾未有尚勇退之名忘君臣大义卿心以为知止朕却以为近名大臣进退须系朕心不可因侪列之一言决然舍朕于理未当卿更思之明日朕开延英即便须㕘假候对卿若不至朕亦不坐及翼日惶遽朝谒上又慰安勉励曰我未放卿焉得舍我其委重如此七年六月以平章事杜佑为光禄大夫守太保致仕朝朔望春日遣中使就宅赐绢五百疋钱五万贯以佑前后恳请休退遂有优赐长庆元年五月敕宰相裴度自今后不用早入以仗下赴中书及候对杂録贞观元年五月二日敕中书令侍中于朝堂受辞衆庶已上有陈事者悉令封上朕将亲覧焉显庆三年七月上谓宰臣曰四海之广唯在任贤卿等用人多作形迹䕶避亲知不能尽意甚为不取昔祁奚举子古人为美谈即使卿等儿姪有材亦须依例进举干封三年八月髙宗引侍臣责以不进贤良司刑少常伯李安朝进曰臣闻圣帝明王莫不劳于求贤逸于任使且十室之邑必有忠信况天下至广非无英彦但比来公卿有所荐引即遭毁谤以为朋党沈屈者未申而在位者已损所以人思苟免竞为缄黙若陛下虚已招纳务于搜访不忌亲雠唯能是用䜛毁亦不能入谁敢不竭忠诚此皆事由陛下非臣等所能致也上深然之神功元年纳言娄师徳宻荐狄仁杰除鸾台侍郎平章事仁杰不知师徳之荐也及为同列颇轻师徳频挤之外使则天觉之尝问仁杰曰师徳贤乎对曰为相谨守贤则臣不知又问师徳知人乎对曰臣尝同官未闻其知人则天曰朕之知卿师徳荐也亦可谓知人矣仁杰既出叹曰娄公盛徳我为其所容莫窥其际也圣厯三年则天曰朕欲卿各举尚书郎一人狄仁杰独荐男光嗣由是拜地官尚书郎莅事有声则天谓仁杰曰祁奚内举果得人也长安二年则天令狄仁杰举贤仁杰举荆州长史张柬之其人虽老真宰相才也日久不遇若用之必尽节于国家矣乃召为洛州司马他日又求贤仁杰曰臣前言张柬之犹未用也则天曰已迁之矣对曰臣荐之请为相也今为洛州司马非用之也又迁秋官侍郎四年夏官尚书灵武道大总管姚崇将赴镇则天命举内外堪为宰相者崇乃对曰秋官侍郎张柬之沉厚有谋能断大事且其人年老惟陛下急用之五年则天尝令宰臣各举为员外郎者凤阁侍郎韦嗣立荐岑义拱元年四月司门员外郎房先敏累左授衞州司马诣宰相陈诉太史骞味道谓曰此是皇太后处分中书侍郎刘袆之谓先敏曰縁坐官列臣下奏请则天闻之以味道善则归已过则推君贬青州刺史加袆之太中大夫因谓待臣曰夫为人臣之体实须扬君之徳君徳发扬岂非臣下美事且君为元首臣作股肱情同休戚义均一体岂闻手足有疾移于腹背而得一体安乎纳言王徳真奏曰昔戴至徳虽有异行殊能为时所服然其每有善事必推于君太后曰先朝每称至徳此事逮其终没有制褒崇为臣之道岂过斯也𫝊名万代可不善欤蘓氏驳曰谨按房先敏通天二年三月自眉州长史除司门员外郎厯二年四月改曹州长史比垂拱元年在后十四年矣骞刘二相昇出年月即同且称皇太后非通天二年之事明矣先敏又不曽任衞州司马恐是别人前史误耳景龙元年中书侍郎萧至忠上疏曰臣伏见贞观永徽故事宰相子弟多居外职近来势要亲识罕有才艺逓相嘱託虚践官荣伏望降明敕令宰臣已下及诸司长官各通当家内外缌麻已上见任京官九品已上者精加简择每家量留一两人在京余并改授外官庶望分职四方其宁百姓开元九年四月侍中源干曜上疏曰臣窃见势要之家併求京职俊乂之士多在外官王道均平不合如此臣三男俱是京官望出二人与外官以叶均平之道上从之十三年正月国子祭酒杨绾拜中书侍郎平章事诏出朝野相贺绾素以徳行显着质性贞亷车服俭朴居庙堂未数日人心自化御史中丞崔寛家富于财别墅在皇城之南池馆台榭当时第一寛即日潜遣毁拆中书令郭子仪在邠宁行营闻绾拜相音乐减散五分之四京兆尹黎干以承恩每出入驺驭百余亦即日减损其余望风变奢从俭者不可胜数建中三年正月诏曰古者天子不修下人罹其祸则内府损服御太常减膳以克责朕徳信不着姦臣逆命致两河之间兵革未戢郡道疲于征敛百姓失业不得农桑朕是以对案辍食私自贬损其供常膳有司宜省之太子诸王已下食物亦各节其数于是宰臣上言堂㕑钱并百官月俸各请三分省一四年常衮为中书侍郎平章政事堂旧有后门葢宰相过中书舍人院咨访政事衮欲自尊大乃塞其门以絶往来贞元九年七月诏宰相以旬秉笔决事初至徳中宰相迭秉笔处㫁每十日一易及贾眈赵憬陆䞇卢迈同平章政事百寮有司闗白相让不言于是奏议请旬秉笔者出应之其后又请每日更秉笔迭以应事十一年二月门下侍郎平章事赵憬进上审官六议憬初为尚书左丞甚有称望时宰相窦参恶其不附已将加黜贬徳宗不从及参逐以憬与陆䞇同为宰相深于理道论议多正时裴延龄倾巧特承恩幸颇欲中伤良善憬每为保䕶而清正守约徳宗尤器重之尝于延英独对开陈大体以任贤尚书为本至是又上审官六议上甚嘉纳之贞元元年八月以尚书左丞郑余庆守本官平章事时滑涣犹干大柄宰臣等漠然不测遂与涣狎及余庆当国复以胥吏畜之时论归重元和二年七月上谓宰臣曰当今之政何者为急李吉甫对曰为政所重非一端自非事举其中固不可致于政理然国以人为本亲人之任莫先牧宰能否实系一方若亷察得人委之临抚列郡承式政化自宣苟或非才为蠧实甚由是而言观察刺史之任为切自昔唐虞三载考绩三考黜陟故得久于其事风化可成而末代命官多轻外任选授之际意谓逺弃藩部自然非才杂处上既非由慎择加以更代匆遽人无安志迎送之费财耗不供此最为弊圣虑所及实穷政本伏望慎守良能以革前失则四海䝉福人无苟且之心矣上深纳之十二年上谓宰臣曰朕覧国书见文皇帝行事少有过差谏臣论诤往复数四况朕之寡昧涉道未明今后事或未当卿等每事十论不可一二而止三年七月以御制前代君臣事迹十四篇书于六扇屏风宣示宰臣李藩等表谢八年六月时以积雨延英不开者十五日至是上使谓宰臣等曰每至三日雨一对来十年宰相裴度奏羣贼未诛宜延接庻士共为筹画乃请就私第见客从之十三年九月宰臣皇甫镈奏旧例平章事判度并中书省借阙官置院臣以为事体非便今请权借外命妇院内舍十数间隔截置官典院又旧例置郎官二人于中书判案人中差定并两量抽官典七人随官勾检文案伏以臣职在中书务兼司计钱谷事重须自躬亲臣今酌量简要并自判抽其余寻常公事各有本判郎官今依条流勾当处置臣仍请每月三度候中书事简入南省从之太和元年五月十一日敕元首股肱君臣象类义深同体理在坦怀然自魏晋已降㕘用霸制虚仪搜索因习尚存朕方推表大信置人心腹今后紫宸坐朝衆寮既退宰臣复进奏事其监搜宜停九年五月敕江西湖南共以缣资一百二十分送上都充宰臣顾召手力宰臣李石坚让乞祗以金吾手力引从上从之大中十二年七月除宰相夏侯孜为剑南节度时值中元假十四日三更三㸃通事舍人无在馆者宣令捧麻皆两省人吏自后令通事舍人虽遇假在馆俟命唐㑹要卷五十三唐会要卷五十四钦定四库全书唐㑹要卷五十四宋王溥撰省号上门下省武徳初因隋旧制为门下省龙朔二年二月四日改为东台咸亨元年十二月二十三日改为门下省光宅元年九月改为鸾台神龙元年二月四日改为门下省开元元年十二月一日改为黄门省五年九月六日改为门下省至今不改中书省武德元年因隋旧制曰内书省三年三月十日改为中书省龙朔年改为鳯阁神龙初年复中书省改元元年改紫㣲省五年复旧为中书省故事凡王言之制有七一曰册书立后建嫡封树藩屏宠命尊贤临轩备礼则用之二曰制行大赏罚授大官爵釐革旧政赦宥降恩则用之三曰慰劳制书褒贤赞能劝勉勤劳则用之四曰发日敕谓御画发敕也増减官员废置州县徴发兵马除免官爵授六品以下官处流以下罪用库物五百段钱二百千仓粮五百石奴婢五十人马五十疋牛五十头羊五百口以上则用之五曰敕㫖谓百司之承㫖而为程式奏事请施行者六曰论事敕书慰谕公卿诫约臣下则用之七曰敕牒随事承㫖而不易旧典则用之也皆宣署申覆而施行焉旧制册书诏敕总名曰诏天授元年避讳改诏曰制凡下之通于上有六一曰奏抄谓祭祀之支度国用授六品以下官断流以下罪及除免当者并为奏抄二曰奏弹谓御史紏劾百司不法之事也三曰露布谓诸军破贼申尚书兵部而闻奏焉四曰议谓朝之用事下公卿议理有异同奏而裁之五曰表六曰日状皆审署申覆而施行焉覆奏画可讫留门下省为案更写一通侍中注制可印署送尚书省施行者武徳三年髙祖尝有敕而中书门下不时宣行髙祖责迟由内史令萧瑀曰臣大业之日见内史宣敕或前后相乖者所司行之不知何所承用所谓易虽在前难必在后臣在中书日久备见其事今皇阶初构事涉安危若逺方有疑恐失机㑹比每授一敕臣必审勘使与前敕不相乖背者始敢宣行迟晚之愆实由于此髙祖曰卿能用心若此我有何忧贞观元年上谓侍臣曰中书门下机要之司擢才而居委任实重诏敕如有不便皆须执论比来唯觉阿旨颐情事即有过遂无言谏诤者岂是道理若惟署敕文书而已人谁不堪何须简择以相委付自今已后诏勅疑有不稳必须执言圣厯三年四月三日敕赐物中书门下省官正三品凖二品四品凖三品其年四月三日敕应赐外国物者宜令中书具録赐物色目附入敕凾内神龙三年二月十九日敕诸色理诉兼抑论内状出付中书应制敕处分者留为商量自余并封本状牒送所司处分景龙三年八月九日敕应酬赏赐须依格式迄无明文随时比例制敕不言自今已后乃永为恒式者不得攀引为例开元七年八月十日敕中书门下㕑杂料破用外有余者宜分取三年十月始用黄麻纸冩诏至上元三年二月诏制勅并用黄麻纸九年四月二十六日勅加阶入三品并授官及勲封甲并诸色阙等进画出至门下省重加详覆有驳正者有便即落下墨涂讫仍于甲上具注事由并牒中书省二十一年闰三月十三日敕每月当畨武官畨满日过中书门下天宝八载七月中书门下奏比来诸司使及诸郡并诸军应縁奏事或有请中书门下商量处分者凡所陈奏皆断自天心在于臣下但宣行制勅奏文内则不合列请商量乃承前因循有此乖越自今已后应奏事一切更不合请付中书门下如有奏达聴进止勅旨从之干元三年四月二十六日勅诸司使诸州府进奏文状应合宣行三纸已上皆自写宣付四本中书省宣过中书省将两本与门下省宝应二年四月二十二日内外六品以下正员自今已后差主事一人令史四人専知至建中三年闰正月十八日中书门下奏准贞观故事京常㕘官及外官五品已上每有除拜中书门下皆立簿书谓之具眞取其年资以为迁授此国之大经也自艰难已来此法遂废垂拱三十载伏望自大厯十四年已来量署具员据前资见任员量与改转从今已后刺史四考郎中起居侍御史各两考余官各三考与转其升进黜退并准故事处分仍下天下州县审勘责前资见任其乡贯厯任官讳同具状中书门下广徳二年三月十四日勅中书门下两省直省今已后所补不得取郎将已上官大厯十三年四月十六日勅中书门下先置法官两人宜停建中三年六月诏中书门下两省各置印一面四年六月中书门下两省状应送诸司文状检勘节限中考文状等并是每年长行之事尚书省各依限録奏旧例经一宿即出如经三日不出请本司更修单状重奏又三日不出即请本司长官面奏取进止其内状到各令本司两日内具省案及宜黄送到中书依前件所定限勘㑹宣下即事免稽滞及准开元十九年四月勅应加阶并授及勲封甲并诸色阙等进画出至门下省重加详覆駮正者宜便注簿落下以墨涂讫仍于申上宜注事由牒中书省敕旨从之二年五月二十八日勅中书门下两省供奉官及尚书省御史台现任郎官御史等自今已后诸司诸使并不得奏请任使仍永为恒式长庆元年正月制自今已后中书门下所有除授宜依元和二年具员勅处分太和三年四月中书门下奏内外文武官除授伏以为官择人寔资进选举能考绩固切旁求必当按实循名聴言观行事合先于询衆道必恶于自媒进退之间风俗所系近日人多争竞迹罕贞修或日诣宰司自陈功状或上凟宸衷曲祈恩授无受爵让能之贤启矜能伐善之弊亦有粗因劳绩以授官荣及居今任别无课効唯引向前所事状祗希更与迁陞凡是此流稍要立制伏望自今后应縁官阙须有除授先选吏迹有闻行已务寔者随才奖用如有志涉浮躁事近激求者量加摈斥所觊官修其方人思励行勅旨宜依其年五月中书门下奏内外常㕘官改转伏以建官莅事曰贤与能古之王者用以致理不闻其积日以取贵践年而迁秩者也况常人自有常选停年限考式是旧规然犹虑拘条格或失茂异遂于其中设博学宏词书判拔萃三礼三𫝊三史等科目以待之令不限选数聴集其实限年考者非择贤能之术也故予违汝弼唯系人才黜幽陟明在课职业今据元和二年五月十八日具敕敕内常㕘官并限年考各与迁转则官修者沈滞职旷者侥倖恐非朝廷循名责实之意奖厉贤劳之道频奉进止数遣商量须令百吏勤职衆官得人举直措枉行于授受之际伏望从今以后内外常㕘官并不论年考议事而迁位位均以才才均以望位望均然后以日月班之而第用之则冀有司竭力尽知务修其职而以赴功唯御史台刑宪是司忧责颇重其三院御史望纳旧敕例比量处分敕旨依奏九年十二月勅中书门下吏部各有甲厯名为三库以防踰滥如闻近日请处奏官不经司检寻未免姦伪日起今已后诸司诸使诸道应奏六品以下诸色人称旧有官及出身请改转并请授官可与商量者除进士及登科衆所闻知外宜令先下吏部及中书门下及三库委给以舎人吏部格式郎中各与甲库官同检勘具有无申报中书门下审无异同者然后依资进拟如诸司诸道奏论不实以有为无者临时各加惩罚务使仕进稽实永絶侥倖开成二年十二月中书门下奏武官舍下郎将等其堪送名者请中书门下准吏部送名例磨勘仍先过堂然后批拟从之三年二月敕中书文状悉在中书断割裁量须归根本如关钱谷刑狱等事有宣付诸司处置者宜更令覆奏候正敕施行门下侍郎龙朔二年改为东台侍郎咸亨二年改为黄门侍郎垂拱元年二月二日改为鸾台侍郎神龙元年复为黄门侍郎天宝元年二月二十日改为门下侍郎干元元年改为黄门侍郎大厯二年十一月四日复为门下侍郎其年月九日陞为正三品中书侍郎同门下之称至今不改武徳二年四月温大雅为黄门侍郎至五年三月弟彦博又为中书侍郎对居近禁髙祖谓曰我起义晋阳为卿一门耳贞观十八年黄门侍郎褚遂良上疏曰即日内外官人诸王僚佐咸云陛下供给皇弟顿少于亲王大臣深知形迹不奏私说窃语殊非光益臣伏事圣主奉若天心岂不恐其多财纵溢或至自败必不得积货骄盈宁使俭急不足虽不比于皇子亦须微允物望臣是以谨访荆韩汉鲁四弟自足资财滕宻霍道四王尤为缺少臣于芳春殿冒死奏闻伏惟天明必记臣语若厚于诸弟人皆闻见六月四日诏便是至公若供给诸弟事皆俭陋即似陛下于昆季情薄臣是以不避斧钺更敢陈闻昔汉明帝每赐子弟必语羣臣云不得使朕子多于先帝子美哉斯言王者徳音终后汉皆以明帝为法臣闻君施敎令谓之风人随上行谓之俗陛下厚于诸弟太子亦厚于诸弟相承恩笃岂不美哉伏愿陛下疑阙短者因而赐之所用不多徳音流布神龙元年五月武三思恃宠尝请託于黄门侍郎宋璟正色谓曰当今复子明辟王宜以侯就第何得尚干朝政王独不见产禄之事乎开元二年八月李峤为黄门侍郎多所校正紫微令姚崇遂荐为紫微侍郎外託荐贤其实引在已下去其糺駮之权建中二年十月门下侍郎卢把宻启中书主事过咎逐之杨炎怒曰中书吾局也吏有过吾自治之奈何相侵耶中书侍郎武徳元年因隋旧制号内史侍郎三年三月十日改为中书侍郎龙朔中改为西台侍郎咸亨中改为中书侍郎垂拱元年二月改为凤阁侍郎神龙元年二月四日又为中书侍郎开元元年十二月一日改为紫微侍郎大厯二年十一月十四日升为正三品五年九月六日复为中书侍郎贞观十九年中书侍郎许敬宗以太子承干官僚多被除削乆未收叙上疏曰窃见废官僚五品以上除名弃斥顿厯寒温但庶人畴昔之年身处不疑之地包藏悖逆隂结宰臣所同奸谋多连宗戚祸生虑表非可防萌宫内官僚迥无关及今乃投䑕及器孰谓无寃焚山毁玉稍同迁怒伏寻先典例有可原昔吴国陪臣则爰丝不坐于刘濞昌邑中尉则王吉免縁于海昏譬诸栾布乃䇿名于彭越比于田叔亦委质于张敖主以凶逆䧟于诛夷臣以忠良荷彼收擢今张𤣥素令孤徳棻赵𢎞智裴宣机萧钧等并砥节励操有望于当朝经明行修播芳名于天下或以直言而遭箠扑或以忤旨而见猜嫌一概雷同并罹天宪恐于王道伤在未𢎞其年四月中书侍郎颜师古以谴免职温彦博言于太宗曰师古谙练政事长于文诰时无逮者冀上复用之太宗曰我自举一人公勿忧也于是以岑文本为中书侍郎専典机宻及迁中书令归家有忧色其母怪而问之岑文本曰非勲非旧滥登宠荣位髙责重古人所以忧耳亲宾有来贺者辄曰今日受弔不受贺及兴辽东之役凡所支度一切委之神用顿竭太宗见而忧之谓左右曰文本今与同行恐不与我同返至幽州遇疾暴卒时年五十一垂拱三年凤阁侍郎刘袆之尝窃谓人曰太后何用临朝称制不如返政以安天下之心则天闻之特令肃州刺史王本立推鞫本立宣敕示袆之袆之曰不经凤阁鸾台宣过何名为敕则天大怒以为拒捍制使特赐死开元元年十二月上诏宰臣谓曰从工部侍郎有得中书侍郎者否对曰任贤用能非臣等所及上曰蘓颋可除中书侍郎仍令宰臣宣旨秘入政事院便供政事食明日加知制诰十一年九月中书令张说荐崔沔为中书侍郎或谓沔曰今日之中书皆是宰相承宣制命侍郎虽是副贰但署位而已甚无谓也沔曰不然设官分职下上相维各申所见方为制理岂可俛然偷安而怀禄仕也自是每有制敕及曺事沔多异同张说颇不恱焉建中元年中书侍郎平章事崔祐甫薨册赠太𫝊故事中书侍郎未尝有三师者上以祐甫謇謇有大节特宠异之左右散骑常侍武徳令以为从三品散官贞观十七年六月四日改为职官置两贠以黄门侍郎刘洎为之隷门下省显庆三年十二月二十八日分左右各两员其左隷门下省右𨽻中书省龙翔年改左右侍极咸亨年改为左右常侍郎广徳二年五月二十二日陞为正三品中书门下省各加置四贠兴元元年正月二十九日各加一员贞元四年正月一日敕元额四员其新贠宜依元数贞观十七年散骑常侍刘洎谏诘难公卿表曰臣闻帝王之与凡庶圣哲之与庸愚上下相悬拟伦斯絶是知以至愚而对至圣以极卑而对极尊徒思自强不可得也陛下降恩旨假慈颜凝旒以聴其言虚襟以纳其说犹恐羣下未敢对扬况动神机纵天辩饰词以折其理援古以排其议欲令凡庸何阶应答臣闻皇天以无言为贵圣人以不言为徳老君称大辨若讷庄生言至道无文此皆不欲烦也是以齐侯读书轮扁窃笑汉皇慕古长孺陈讥此亦不欲劳也且多记则损心多语则损气心气内损形神外劳初虽不觉后必为累须为社稷自爱岂为性好自伤乎窃以今日昇平皆陛下力行所至欲其长久匪由辨愽但当忘彼爱憎慎兹取舍每事敦朴无非至公若贞观之初则可矣至如秦政强辨失人心于自矜魏文宏才亏衆望于虗说此才辨之累较然可知矣伏愿畧兹雄辩浩然养气简披缃图淡焉怡目固万夀于南岳齐百姓于东邱则天下幸甚宝应二年五月一日敕散骑常侍宜各置㕘官两人令自简择闻奏㕘典亦置两人兴元元年二月以奉天解围百僚称贺右常侍贾隐林拜舞因质言曰陛下性多太急不能容忍若旧性不改虽朱泚败亡臣亦恐忧未艾也上虚懐纳之贞元四年二月敕左右散骑常侍是中书门下正三品官谓之侍极宰臣次列除特委方面者余不合兼任使先已授者宜改与别官自今已后更不得注授长庆四年五月谏议大夫李渤奏据六典常侍奉规讽其官久不举职习以成例若设官不责其事不如罢之以省其费苟未能罢臣请特勅令准故事行其职业从之太和五年二月神䇿中尉王守澄诬奏宰相宋申钖谋逆文宗即令追捕左散骑常侍崔𤣥亮极谏上乃改容劳之申钖方免死责授开州司马给事中武徳元年因隋旧制为给事郎三年三月十日改为给事中龙朔中改为东台舍人咸亨改为给事中贞观十五年太宗临轩谓侍臣曰朕所以不能恣情欲取乐当年而励精苦心正为苍生且我为人主兼持将相之事岂不是夺公等名昔汉髙得萧曹韩彭天下宁晏舜禹汤武有稷卨伊吕四海乂安此事朕并兼之给事中张行成谏曰陛下圣徳含光规模宏逺虽文武之烈实兼将相何用临朝对衆与并校量以万乘至尊共臣下争功哉臣闻天何言哉四时行焉臣辄陈狂直伏待葅醢十六年刑部奏请反叛者兄弟并坐给事中崔仁师駮之曰诛其父子足警其心此而不恤何忧兄弟议遂寝开元二十一年二月定安公主初降王皎后降韦濯又降博陵崔铣铣又卒及公主薨皎子驸马王繇请与皎合葬敕旨依给事中夏侯铦驳之曰公主初昔降婚梧桐半死逮乎再醮琴瑟两亾则生存之时已与前夫义絶殂谢之日合从后夫礼葬今若依繇所请却祔旧姻但恐魂若有知王皎不纳于幽壤死而可作崔铣必诉于𤣥天国有典章事难逾越原繇此意虽申㒺极之情本礼而行或致不稽之诮铦谬膺驳正敢旷司存请旁移礼官并求指定下太常寺请议公主令与王皎合葬可否报之贞元十八年二月以前摄浙东团练副使试大理评事兼监察御史齐总为衢州刺史羣议以为超奖过当至门下给事中许孟容上表封还曰臣伏见今恩制除衢州刺史齐总臣愚窃有所虑恐惊物聴不敢闻于陛下若以兵戎之地或有不得已非次擢授者今衢州无他虞齐总无殊绩忽有此超授羣情惊骇又齐总是判官今诏敕擢浙东观察留后摄都团练副使向来未有敕令使用此下诏尤恐不可总若可㧞不假此举致使人疑陛下临御以来凡所选用皆为至公既非圣情所难改移即臣下安得不动有论诤若齐总必有可録陛下必须酬能即明书劳课超一两资与改今臣闻四海举朝之人不知齐总功能衢州浙东大郡自大理评事兼监察授之遐迩不甘凶恶腾口伏乞圣慈少回神理覧臣所奏允臣之请陛下若谓臣不切不恳伏乞陛下试停此诏宻使人察聴必贺圣明闻纳必贺圣朝无私臣授中官谢具日已面奏诏敕有不便者伏请封进今齐总诏谨随状封进时左补阙王武右补阙刘伯刍复上疏言之由是诏书留中不出后数日不得雨不亲事特开延英召孟容对上慰谕开纳曰使百事皆如卿朕何忧也给事中自袁髙俞卢已后未尝有可否时齐总竭浙东进奉超授逾等江淮之间人多困急无不罪总及此四方闻者皆感上圣明虚心之徳嘉孟容之当官不面从其年八月以岭南节度掌书记试大理评事张贞元为邕州经畧使给事中许孟容上疏张贞元次非迁授右补阙张正一刘伯刍继有封章上命中使宣谕孟容诏亦遂止十九年六月给事中孟容上疏曰臣窃闻陛下数勅有司走于羣望祈于百神而宻云不雨首种未入岂觞醪有阙巫祝非诚抑隂阳适然丰歉前定何圣意精至甘泽未答也臣厯观自古天人交感未有不由百姓利病之急者切者邦家教令之大者逺者京师是万国所㑹强干弱枝自古通规其一年税钱及地租出入一百万贯石伏冀陛下即日下令全放免之其次三分放二使旱涸之际免更流亡若播种无望征敛如旧则必愁怨迁徙不顾坟墓矣臣愚以为徳音一发膏泽立应变灾为福期在斯须户部所收掌钱非度支嵗计本防缓急别用今此歉旱直支一百余万贯代京兆百姓一年差科寔陛下巍巍睿谋天下鼓舞歌扬者也复省察庶政之中有流移征防当还而未还者徒罪禁锢当释而未释者逋悬馈送当免而未免者沉滞郁抑当伸而未伸者有一于此则特降明命令有司条晰三日内闻奏其当还当释当免当伸者仍诏下之日所在即时施行臣愚以为如此而天不鍳嵗不稔从古未之有也疏寝不报元和三年以国子司业李藩为给事中时制敕有不可遂于黄敕后批之吏白宜别奏藩曰祗是文状岂曰批敕裴垍言于上以为有宰相器俄而郑絪罢免遂拜藩门下侍郎平章事四年三月以淮南节度判官孔戡为衞尉寺丞分司东都勘尝为左昭义莭度使卢从史数以事争论不从因谢病去从史强以礼遣而隂衔之居东都为淮南节度使李吉甫所辟而从史忿嫉累请贬降始元中姑息节将其从事有不合意或知其邪心欲免去则诬以他罪论奏更不验理或黜或徙讫贞元军府化之至是上虽不许犹授以散员制既下给事中吕元膺封还奏曰孔戡以公正为卢从史所忌且厯职已久吉甫以宰相出镇辟请非涉嫌疑推类言之河阳节度行军司马杨同皎史官崔周正或处禁近或萃戎府皆为吉甫奏在幕庭今从史以嫌忿干黩朝典岂可曲徇其志且孔戡官序虽非黜退但因此改易则长奸邪之心臣恐忠正之士各怀疑惧事不可许上令中使宣谕元膺制书乃下其年十月以同州刺史吕元膺复为给事中初元膺自给事中除同州刺史及入谢上问以时政得失元膺论奏词甚激切上嘉其刚正异日谓宰臣曰吕元膺有谠言直气今欲留左右使言得失卿等以为何如李藩裴垍进贺曰陛下纳谏超冠前王乃宗社无疆之福臣等不能广求直士又不能数进直言孤负圣心合当罪责今请以元膺复给事中以备顾问上恱而从之七年七月琼林库使奏巧儿旧挟名敕外别定一千三百四十六人请宣下内府为定额特免差役时给事中薛存诚以为此皆奸人窜名以避徭役不可以许又咸阳尉袁儋与镇军相竞军人兼理逺肆侵诬儋反受罚一敕继志存诚皆执之上闻甚恱命中使嘉劳由是选拜御史中丞十四年三月以抚州司马正令狐通为右衞将军给事中崔植封诏上言通尝刺夀州用兵失律前罪未塞不宜遂加奖用上命宰相谕植以通父彰有功不忍弃其子诏遂行其年六月判度支皇甫鏄重奏诸道州府监院每年送上两税𣙜酒盐利米价等疋段加估定数又奏近年天下所纳盐酒等利擡估者一切追征诏既可给事中崔植抗论以为用兵嵗久百姓凋残往者虽估踰其实今固不可复追疏奏命宰臣召植宣㫖嘉谕许辍已行之诏物议美之十五年闰正月上曰谏官给事中若除授有司政乖允当各令论驳举其职业时以李逊为浙东道监察使有政能入迁为给事中尝宻论时政以为事君之义有犯无隐陈诫岂必择辰今君臣敷奏乃俟只日是毕嵗臣下睹天颜献可替否能㡬宪宗嘉之迁戸部侍郎长庆初穆宗皇帝观诸军杂乐尝召给事中丁公着问曰比闻外间自公卿至庶士多为酣宴皆极欢娱此葢时和人安有足抚慰公着对曰诚有此事然以臣愚见风俗如此亦不足佳百司所职渐恐烦劳圣虑上曰何故公着对曰宾嘉之礼古人所重皆务达诚展敬不继以淫诗人所以美乐且有仪讥其屡舞前代名士㑹宾客者或清谈赋咏雅歌投壶期以杯觞献酬不至扵乱国家自天宝已后风俗奢靡宴处羣饮以諠譁沉湎为乐而居重位乘大权者优杂倨肆于公吏之前曽无愧耻公私相效渐以成俗由是物务多废独圣心求理安得不劳宸虑乎陛下方𢎞本革弊特降训命禁其过差则天下幸甚上嘉其言太和二年八月敕凡制命须行事有不可给事中职合封进省审既毕宣布百司稽停晷刻皆着律令自今尚书省御史台所有制敕及官属除不当封章上论其有事状分明亦在举按指事据实更言风闻及滞诏㫖并不放上如郎官御史出使访闻按举自凖前后敕文不在此限五年将作监王堪修奉太庙弛慢罚俸仍改官为太子宾客制出给事中李固言封还曰东宫调䕶之地不可令被罚弛慢之人处之乃改均王傅开成三年八月敕给事中封驳制敕冝令季终具所驳闻奏如无亦宜闻奏㑹昌五年十二月给事中韦𢎞景上疏抗论中书权重三司钱谷不合相府兼领宰相李徳裕论奏曰臣等昨于延英候对恭闻圣㫖常欲朝廷尊臣下肃此是陛下深究理本也臣按管子云凡国之重器莫重于令令重则君尊君尊则国安国安在于尊名尊名在于行令君人之理莫要乎出令故曰亏令者死益令者死不行令者死不从令者死又曰行令于上而下论可否是上失其柄下繋于人也自太和以来其风大弊令出于上非之于下昨韦𢎞景所论宰相不合兼领钱谷臣等辄以事体陈闻昔匡衡云所谓大臣者国家之股肱万姓所瞻仰明主所慎择𫝊曰下轻其上贱人图柄则国家揺动𢎞景受人指道辄献封章是贱人图柄矣萧望之汉朝名儒为御史大夫奏云今嵗首日月少光罪在臣等上以望之意轻丞相乃下御史诘责贾谊有云人主如堂羣臣如陛陛髙则堂髙亦由将相重则君上尊其势然也昔东汉处士横议遂有党锢事起此事深要惩絶上然之𢎞景乃坐贬官时李徳裕在相位久朝臣为其所抑者皆怨望之洎崔铉杜悰罢相后中贵人屡言徳裕太尃上不恱故白敏中敎𢎞景有此奏唐会要卷五十四唐会要卷五十五钦定四库全书唐㑹要卷五十五宋王溥撰省号下中书舍人武徳初因隋号为内史舍人三年三月十日改为中书舍人龙朔中改为西台舍人咸亨元年复为中书舍人光宅改为龙阁舍人神龙复改为中书舍人开元元年十二月一日改为紫微舍人五年复为中书舍人贞观九年中书舍人髙季辅上封事曰时已平矣功已成矣然而刑典未措何哉良由谋猷之臣不𢎞简易之政台阁之吏昧于经逺之道执宪者以深刻为奉公当官者以侵下为益国未有坦平恕之懐副圣明之旨伏愿随方训诱使各扬其职敦朴素革浇浮使家识孝慈人知亷耻杜其利欲之心载以清净之化自然家肥国富祸乱何由而作上善之特赐钟乳一剂曰卿进药石之言故以药石相报咸亨元年二月二十一日西台舍人徐齐聃上奏曰齐献公陛下外氏虽子孙有犯不合上延于祖今周忠孝公庙甚修而齐献公庙毁坏不审陛下将何以垂示海内以彰孝理之风上纳之其年三月十九日敕令突厥酋长子弟入事东宫齐聃又上疏曰昔姬诵与伯禽同业晋储以师旷为友匪惟専赖师资故亦详观近习皇太子自可招寻园绮寤寐应刘陛闼小臣必採于端士驱驰所任并归于正人方流好善之风永播崇贤之美今使毡裘之子解辫而事春闱冒顿之苗削袵而陪望苑在于道义臣窃有疑诗云敬慎威仪以近有徳书曰任官惟贤才左右惟其人葢殷勤于防微之至也天授元年夀春郡王成器兄弟五人初出阁同日受册有司授选仪注忘载册文及百僚在列方知阙礼宰相相顾失色中书舍人王勮立召小吏五人各令执笔口授分冩同时须㬰俱毕词理典赡时人叹服大足元年则天常引中书舍人陆余庆入令草诏余庆囘惑至晚竟不能裁一词由是转左司郎中景龙四年六月二日初定内难唯中书舍人蘓颋在太极殿后文诏填委动以万计手操口对无毫釐差误主书韩礼谈子阳职书诏草屡谓颋曰望公稍迟礼等书不及恐手腕将废中书令李峤见之叹曰舍人思若涌泉峤所不测也开元二年十二月二十日紫微令姚崇奏中书舍人六贠每一人商量事诸舍人同押连署状进讫凡事有是非理均与夺人心既异所见或殊抑使雷同情有不尽臣令商量其大事执见不同者望请便作量状连本状同进若状语交诋恐烦圣思臣既是官长望扵两状后畧言二理优劣奏聴进止则人各尽能官无留事敕曰可五年髙仲舒为中书舍人侍中宋璟每询访故事时又有中书舍人崔琳达于政理璟等亦礼焉尝谓人曰古事问髙仲舒今事问崔琳又何疑也十三年行封禅之礼中书令张说自定侍从之官多引两省録事主书及已之亲中书舍人张九龄言于说曰官爵者天下之公器徳望为先劳旧次焉若颠倒衣裳则诅谤起矣今登封霈泽千载一遇清品髙流不沐殊恩胥吏末班先加章但恐制出之后四方失望今进草之际事犹可改唯审筹之不可贻后悔也说曰事已决矣悠悠之谈何足虑也后果为宇文融所劾建中二年六月六日门下侍郎卢把奏六典云中书舍人给事中充监中外考使重其事也今者有知考使无监考使既阙相临难令详练请依旧置监使敕㫖令依其年十月旧制中书舍人分押尚书六曹以慿奏报开元初废其职至是门下侍郎卢把请复之中书侍郎杨炎固以为不可而止贞元初中书舍人五贠皆缺在省唯髙叅一人未㡬亦以病免唯库部郎中张蒙独知制诰宰相张延赏李泌累以才可者上闻皆不许其月蒙以姊䘮给假或须草诏宰相命他官为之中书省案牍不行者十余日四年二月以翰林举士职方郎中吴通微礼部郎中顾少连起居舍人吴通𤣥左拾遗常执谊并知制诰故事舍人六贠通微等与他部郎中张蒙凡五人以他官知制诰而六贠舍人皆缺焉十八年八月中书舍人权徳舆独直禁掖数旬一归家尝上疏请除两省官诏报曰非不知卿劳苦以卿文雅尚未得如卿等比者所以久难其人徳舆居西掖八年其间独掌者数嵗及以本官知礼部贡举事毕仍掌命书元和十五年二月敕旧制刑宪皆大理寺刑部详㫁闻奏然后至中书裁量多不至两司中书便自处置自今后先付法司具轻重闻奏下中书令舍人等叅酌然后据事例裁㫁十五年闰正月上曰中书舍人职事准故事合分押六司以佐宰臣等判按沿革日久顿复稍难宜渐令修举有须慎重者便令叅议知闗机宻者即且依旧长庆二年七月敕自今已后贠外郎知制诰复授本官者通计二周年然后各依本行转郎中亦依二周年与正除如是中行后行郎中仍更转前行一周年即与正除如更是卑官知制诰合转贠外者亦以二周年为限谏议大夫知者同前行郎中给事中并翰林学士别宣并不在此限其年六月武儒衡以谏议大夫知制诰膳部郎中元稹继掌命书稹常通结内官魏宏简约车仆自诣其家不由宰臣而得掌诰时人皆鄙之莫敢言者独儒衡一日㑹食公堂有青蝇入𤓰上忽发怒命掣去之曰适从何所来而遽集于此一座皆愕然儒衡神气自若太和四年七月中书门下奏伏以制诰之选叅用髙卑迁转之时合系劳逸顷者縁无定制其间多有不均长庆二年七月二十七日敕始令自贠外以上及卑官知者同以授职满一年后各从本秩递与转官如至前项正郎即以周嵗为限皆计在职日月以为等差不论本官年考颇叶通理凡是因职转叙皆与此文相当其有本官已是前行年郎中年已深方被奖用即授官数月合正除比类旧制却成侥倖将垂永久须有商量自今以后有从前即行中知者并不许计本官日月但约知制诰满一周年即与正授其从谏议大夫知者亦宜凖此即迟速有据比类可遵并请依长庆二年七月二十七日敕处分敕㫖依奏其年十月二十二日敕令后大理寺结㫁用文不当刑部详覆于事不精即委中书舍人举书其轻重出入所失之事然后出㑹昌四年十一月中书门下奏请复中书舍人故事伏见天宝以前中书舍人六贠除枢宻迁授之后其他政皆得商量宰臣姚崇奏云事有是非理均与夺人心既异所见或殊抑使雷同情有不尽臣既是官长望于状后畧言事理优劣奏进聴旨自兵难以来务从权便政颇去于台阁事多系于军期决遣繁机専在宰弼伏以陛下神武功成昧旦思理精覈庶政在广询谋诗云不愆不忘率由旧章前汉魏相好观故事以为古今异制方今务在奉行而已数条汉兴以来国家便宜行事奏请施行臣等商量今日已后除机宻及诸镇奏请戎事有司支遣钱谷等其他台阁常务关于沿革州县奏请系于典章及刑狱等并令中书舍人依故事商量臣等详其可否奏闻敕㫖从之大中六年六月敕太和中敕㫖条流制诰改转事颇为得中实重官业自后因循不守有紊典章遂便迁转频繁近日却成壅滞自今以后宜举太和四年旧敕便永遵行仍每选知制诰于尚书六行郎中官精择有文学行实公论显着者以备擢用不得偏取前行正郎余凖太和四年七月十三日敕处分景福二年十月以翰林学士礼部尚书李磎为中书侍郎平章事宣制日水部郎中知制诰刘崇鲁抱其麻哭之奏云李磎奸邪协附权倖不合为相乃左授太子少师时宰相崔昭纬与磎不协宻遣崇鲁沮之谏议大夫武徳五年六月一日置四贠龙朔二年二月四日改为正谏议大夫神龙元年二月复为谏议大夫至徳元年九月十日勑谏议大夫论事自今以后不须令宰相先知干元二年四月四日勑两省谏官十日一上封事直论得失无假文言冀成殿最用存董劝大厯七年三月十一日其四贠外内供奉不尊过正贡数贞元四年五月十五日分为左右加置八贠左右各两员其右谏议隷中书省至元和元年闰六月诏却置四员罢左右名贞观元年正月十五日上谓侍臣曰朕虽不明至于大好大恶容或知之幸诸公数相谏正谏议大夫王珪曰臣闻木从绳则正后从谏则圣故古圣王必设谏臣七人言而不用则继以死自是中书门下及三品已上入内平章国计必使谏官随入得闻政事有所开说太宗必虚已以纳之其年上谓侍臣曰为政之道唯在得人须以徳行学识为本谏议大夫王珪对曰人臣若无学业不识前言往行岂堪大任汉昭帝时时有诈称衞太子聚观者数万人莫不致惑京兆尹隽不疑㫁以蒯瞶之事由是衆皆信服昭帝曰大臣当用经术明于古义者此固非刀笔俗吏可以比拟上曰信如卿言十七年太宗问谏议大夫褚遂良曰舜造漆器禹雕綦组当时谏舜禹者十有余人食器之间苦谏何也遂良对曰雕琢害农事綦组伤女工首创奢淫危亡之渐漆器不已必金为之金器不已必玉为之所以诤臣必防其渐及其满盈无所复谏太宗以为然因曰夫为人君不忧万姓而事奢淫危亡之机可反手而待也永徽四年九月一日左武候引驾卢文操踰垣盗左藏库物上以引驾职在紏绳而身行盗窃命有司杀之谏议大夫萧钧进曰文操所犯情实难原然凖诸常法罪未至死今致之极刑将恐天下闻之必谓陛下轻法律贱人命任喜怒贵财物臣之所职以谏为名愚臣所怀不敢不奏上纳之谓钧曰卿职在司谏遂能尽规特为卿免其死顾侍臣曰真谏议也五年八月十七日太常乐工宋四通入内敎因以宫人通𫝊消息上令处斩仍遣附律萧钧曰四通等所犯在未附律前不合至死上曰今喜得萧钧之言特免死配流逺处景龙三年中宗宴侍臣及朝集使酒酣令各为囘波词衆皆为謟佞之文及自邀荣位次至谏议大夫李景伯曰囘波尔时酒巵微臣职在箴规侍宴既过三爵諠譁窃恐非仪上不说中书令萧至忠曰此真谏议大夫大厯十二年四月敕令自今以后谏官所献封事不限旦晚任封状进来所由门司不得辄有停滞如须侧门论事亦任随状面奏即便令引对如有除拜不称于职诏令不便于时法禁乖宜刑赏未当征求无节寃抑在人并宜极论得失无所回避以称朕意其常诏六品以上亦宜准此贞元二年六月以袐书郎阳城为谏议大夫仍遣长安县尉孟宁赍束帛诣城夏县所据致礼城遂以褐衣赴京师且诣阙上表陈让上使中使赍章服衣而召见赐帛五十疋其后陆贽李充等以谗毁受谴朝廷惧上怒未解势不可测满朝无敢言者城闻而起曰吾谏官也不可令天子杀无罪人即率拾遗王仲舒等数人守延英门上疏论延龄奸佞贽等无罪上大怒召宰臣入语将加城等罪良久乃解令宰相谕遣之于是金吾将军张万福武将不识文字亦知感激端笏诣城与诸谏官等泣而且拜曰今日始知圣朝有直臣时议以为延龄朝夕为宰相城独谓同列曰延龄倘入相吾惟抱白麻恸哭后竟坐延龄事改为国子司业十三年八月以左谏议大夫薛之与为国子司业之与少居于海岱之间永泰中淄青莭度使李正已辟为从事因奉使京师之与逗遛不归正已召之再三之与报曰大夫既未入朝之与焉敢归使因逃匿于山险间十余年建中后方复任官上知之故赏慰以为谏议大夫奏谏官所上封章事皆机宻每进一封须门下中书两省印署文牒每有封奏人且先知请别铸谏院印须免漏洩又累上言时事上不恱故改官未㡬以事免元和四年正月先是谏议大夫段平仲充册立南诏及弔祭使谏议大夫吕元膺充河南江西宣慰议者以为谏官尽去恐乖大体于是元膺罢行平仲继止六年十一月左衞上将军知内侍省事吐突承璀出监淮南军时刘希昂与承璀皆久居权任既黜后有李涉者託附承璀邪险求投匦上疏曰承璀公忠才用可辅政化既承恩宠不合斥弃谏议大夫知匦使孔戣覧其副章大怒命逐之涉乃以赂投光顺门达其疏戣闻之因上陈古今之佞倖可为鍳戒者又言涉之奸险欺天请加显戮上悟贬涉而黜承璀焉十二年十月以比部贠外郎张宿为权知谏议大夫初上欲以谏议大夫授宿宰臣崔羣王涯奏曰谏议大夫前时亦有抜自山林及起于卑位者其例则少用皆有由或道徳章明不求闻达或材行卓异出于等伦以此选求实惬公议其或事迹未着恩由一时虽有例超迁皆于时论未允张宿本非文词入用望实稍轻臣等所以累有奏请依资且与郎中事贵适中非于一人有薄厚请授宿职方郎中上命如初羣乃请以权知命之宿为布衣时上在藩邸因军使张茂宗得出入东宫辨谲敢言迨监抚登位之时骤承顾倖擢居谏列以旧恩数诏入禁中寻坐不宻贬郴州郴县尉十余年征入厯賛善补阙比部贠外郎擢为谏议大夫颇恃恩顾掌权者往往因之抟撃宿思逞其志颇害清直之士韦贯之出时人亦以为宿有力焉宿亦隂事左右以固恩宠及为淄青尉使卒于道路正直相贺焉十四年穆宗即位之始频出游晏时吐蕃㓂邉谏议大夫郑覃等进奏曰陛下即位以来游晏过多畋游无度今畨㓂在境缓急奏报不知乘舆所在臣等忝备谏官不胜忧惕伏愿稍减畋游留心正道伏闻陛下晨夜昵狎倡优近习之徒赏赐太厚凡金银货帛皆出自生灵膏血不可使无功之人滥霑赏赐纵内帑有余亦乞用之有节如邉上无急则支用警免令有司重歛百姓寔天下幸甚穆宗初不恱其言顾宰相萧俛曰此辈何人也俛对曰谏官也帝意乃解曰朕之过失臣下尽规忠也召覃谓曰阁中奏事殊不从容今后有事面陈延英相见时久无阁中奏事覃等抗论人皆相贺十五年十月諌议大夫郑覃崔郾右补阙辛丘度左拾遗韦瓘温㑹于阁中奏事谏以上宴乐过度上曰朕有所阙臣下能犯颜直谏岂非忠耶宰臣等皆拜舞贺上又谓覃等曰允卿所请至延英对宰臣又令慰谕焉长庆二年三月以处士李源为谏议大夫诏曰礼着死绥𫝊称握莭殒身守位取重人伦为义甚明其风或替言念于此慨然兴怀而朝之公卿有上言者称天宝之季盗起幽陵振荡生灵吞噬河洛赠司徒忠烈公李憕处难居守正色就屠两河闻风再固危壁首立殊莭至今称之其子源有曽闵之行可贯于神明有巣由之风可希于太古山林以寄其迹爵禄不入于心泊然无营五十余载夫褒忠可以劝臣莭旌孝可以激人伦尚义可以镇浇浮敬老可以厚风俗举兹四者大儆于时是用擢自衡门立于文陛处以谏职冀闻谠言仍加印绶式示光宠可守谏议大夫仍赐鱼袋河南尹差官命所在敦谕发遣初李憕既为禄山所害源方八嵗为贼所虏流浪南北辗转人家凡六七年逮洛阳平父之故吏有识认者以金帛赎之归于亲近代宗闻之授河南府叅军源遂絶酒肉不婚娶不役僮常依洛城北之慧林寺即憕之别墅也寓于一室依僧而食人未尝见其所习之业齐荣辱混是非熙熙而处其中葢自有得也先命穴其野以备终制时往眠其间至是御史中丞李徳裕抗表荐故有是命时源年已八十余四年八月以谏议大夫贾直言为捡校右庶子兼御史丞充昭义军司马仍赐金紫初直言父徳宗时得罪死且饮之以毒药直言在侧为中使手中掣得药一饮而尽中使苍黄复奏徳宗感其事遂不之罪直言饮药迷死一日药溃左股而出却得生活体遂偏枯久之李师道请为从事直言具以逆顺谕师道遂以纸画轞车二枚呈师道师道问是何物答曰此是轞车囚送罪人至京师者今天子神圣公为反逆不悛必当灭公父子同载于此车送都市显戮岂不悲乎因大哭于前师道命杀之左右感其义莫有应者师道惧不敢杀遂牢囚之刘悟破师道得直言于狴狱中而用之郓师输情皆因之以归军士无动摇者后失师亦不变于前宰臣上陈谓宜宠其官秩遂非次除谏议大夫刘沔累表乞留云军中事非直言不可从其请故复有斯授其年三月十九日上坐朝甚晚自即位以来坐朝皆晚此日尤甚羣臣候朝至宣政门已立数刻至紫宸门又絶晚不召羣官有至不任端立欲顿仆者谏议大夫李渤出次白宰相曰昨已有疏论坐晚今又益晚不能囘上意是某之罪遂出阁门赴仗头待罪有顷唤入及朝百官趋出左拾遗刘栖楚独进谏曰厯观前王嗣位之初莫不躬勤庶政坐以待旦陛下即位以来放情嗜寝乐色忘忧安寝宫闱日晏方起西宫宻迩未过山陵皷吹之声日喧于内臣伏见宪宗皇帝皆是长君勤恪庶政四方犹有叛乱陛下运当少主即位未㡬恶徳布闻恐福祚之不久也臣忝位谏官致陛下有此请碎首以谢陛下遂以额叩龙墀辗转振响之声闻于阁外门下侍郎李逢吉惧栖楚致死遂宣言曰栖楚休叩头聴进止栖楚捧首起立又奏宦官中大行时有协比邪人动揺国本事又叩头如前上为之动容以袖连挥栖楚栖楚又奏云可臣奏即退不可臣奏臣即碎首而死叩头中书侍郎牛僧孺遽请宣付栖楚云所奏知门外待进止栖楚乃拜舞而出以袂掩血行至仗头惫不能起矣栖楚出后宰臣于上前更賛其事上心乃白仗下遂降中书宣谕栖楚令归私第是日闻者莫不感异以为耳目所闻见谏官论事未有如今日之盛后一日有进止令中使持绯衫牙笏就宅宣赐栖楚旌拜起居郎坚让不起遂归东洛至十二月又拜谏议大夫以旌直谏也会昌二年十二月检校司徒兼太子太保牛僧孺等奏伏奉十一月二十八日敕中书门下奏谏议大夫巡六典隋氏门下省署谏议大夫七员从四品下正五品上自大厯二年门下中书侍郎为正三品两省遂阙四品建官之制有所未备谨案左氏𫝊衮职有阙惟仲山甫补之能补过也仲山甫即周之大臣汉书汲黯称愿出入禁闼补过拾遗张衡为侍中常居帏幄从容讽议拾遗左右此皆大臣之任其秩峻其任重则君敬其言而用其道况蹇谔之地宜有老成之人秩不优崇则难用耆徳其谏议大夫望升为正四品下分为左右以备两省四品之缺向后为丞郎出入迭用以重其选伏以前代帝王建官设立之制互有沿革升降废置并视一时所宜苟得其宜则为当代之美臣等伏据六典故事谏议大夫官厯代之品制位不常定至于讽议之所赖则古今之任不殊今陛下方启纳谏之门俾崇品秩迭用丞郎葢千年一时之盛美也臣等又㨿故事谏议大夫掌规谏讽谕侍从赞相今分置左右以备两省四品之缺臣等叅详事理衆议佥同伏请着于典章永为定制敕旨依奏匦垂拱二年六月置匦四枚共为一室列于庙堂东方木位主春其色青配仁仁者以亭育为本宜以青匦置之于东有能吿朕以养人及勤农之事者可投书青名之曰延师匦南方火位主夏其色赤配信信者风化之本宜以丹匦置之于南有能正谏论时政之得失者可投书丹匦名之曰招谏匦西方金位主秋其色白配义义者以决㫁为本宜以素匦置之于西有欲自陈抑屈者可投书于素匦名之曰申寃匦北方水位主冬其色𤣥配智智者谋虑之本宜以𤣥匦置之于北有能告朕以谋智者可投书于𤣥匦名之曰通𤣥匦宜令谏议大夫补缺拾遗一人充使于庙堂知匦事每日所有投书至暮并进入又三司授事本防枉滞如有人诉寃屈抑不得与投匦之列后方获申则所由之官节级按罪所冀寰中靡隔天下无寃理匦以御史中丞侍御史一人充使先天元年侍御史徐有功上疏曰陛下所令朝堂受表设匦投状空有其名竟无其实并不能直各自防闲延引嵗时拖曳来去呌阍不达挝鼓不闻抱恨衔寃吁嗟而已至诚所感和气必伤岂不由受任者不副天心是陛下务欲使申其寃而有司务在重増其枉尘埃圣徳掩蔽宸聪者其三司受表及理匦申寃使不速与夺致令壅滞臣谨弹奏天宝九载三月十八日改为献纳使至徳元年十月复改为匦令右补阙阎式请先视其事状然后为投上责壅塞贬式为郎州武陵县至大厯十二年十二月二日有敕理匦使但任投匦人投表状于匦中依进来不须勘责副本并妄有盘问及方便止遏大厯十四年七月理匦使崔造奏亡官失职婚田两竞追理财物等并合先本司本司不理然后省司省司不理然后三司三司不理然后合报投匦进状如进状人未经三处理及事非寃屈辄妄来进状者不在进限如有急切须上闻不在此限其妄进状者臣今后请并状牒送本司及台府处理敕㫖依奏建中二年六月六日敕御史中丞依前充理匦使择谏议大夫一人充知匦使贞元三年十二月知匦使右谏议大夫裴信奏其使典前凖大厯十四年六月十四日敕用四人粮科今依六典置二人请置驱使官二人敕旨依奏长庆三年理匦使谏议大夫李渤奏今后有投匦进状者请事之大者闻奏次申中书门下小者各牒诸司处理不当再来投匦即具事闻奏如无理妄诉本罪外加一等从之四年七月理匦使谏议大夫李渤奏伏凖宝应元年五月敕给事中韩赏中书舍人杨绾同充理匦使其时二人奏大理评事卢翰充判官又凖六典匦使常以御史中丞及侍御史为之台中人吏强干首控百司明敕特并入匦实同创置其官吏手力食料纸笔委本司条流闻奏至其年九月遂罢匦使初渤以故事至重请増置胥吏及添给课料事多不允渤遂请诏罢乃从之开成三年八月谏议大夫知匦事李中敏奏应旧例所有投匦进状及书䇿文章皆先具副本呈匦使其有诡异难行不令进上检寻文案不见降敕处所由等云贞元中奏宣恐特是一时之事臣以为之本置匦函每日从内将出日暮进入意在使寃滥无告有司不为申理或论时政或陈利害宜通其必达之路所以广聪明而虑幽枉若使有司先裁其可否非重其事俾壅遏申于九重之意也臣伏请自今已后所有进状及封章臣等但为状引进取舍可否㫁自宸衷庶使名实在兹明置匦之本意敕旨依奏其月知匦使谏议大夫李中敏奏伏凖今年八月一日敕朝廷本设谏匦将防漏塞若须副本恐不尽言依中敏所奏仍令本司及金吾所由须知进状人姓名住居去处或要召问如过旬日无处分即任东西者伏以旧例诣光顺门进状即有金吾押官责问住处匦院投状即本司收投使状人名便差院子审复家第及主人旋牒报京兆府若又令牒金吾责状恐进状人劳扰又虑烦併今伏请凖前准牒京兆府敕旨依奏敕五年四月敕匦函所投贵达下情近者所投文状颇甚烦碎极言不讳岂假匿名如知朝廷得失军国利害实真寃屈有司不为申明者任投匦进状所由画时引进其余并不在投匦之限宜与匦使准此勾当仍具副本投㑹昌元年四月敕应投匦进封事人等宜自今后并须将所进文书到匦院验卷轴入匦函不得便进如轴稍大入函不得即依前䧏使宣取仍永为常式大中四年七月敕应投匦及诣光顺门进状人其中有曽进状令所司详考无可採取放任东西未经两三个月又潜易姓名依前进扰公廷近日颇甚自今以后冝令知匦使及阁门使如有此色不得收状与进状如故违与进者必重书罚唐会要卷五十五唐会要卷五十六钦定四库全书唐㑹要卷五十六宋王溥撰起居郎起居舍人贞观六年移起居舍人于门下省改为起居郎显庆三年十二月十五日又为中书省起居舍人两贠品同起居郎龙朔年改为左右史神龙元年复为起居舍人焉蘓氏曰贞观中每日仗进退后太宗与宰臣叅议政事即令起居郎一人报简记録由是贞观注记称为毕备及髙宗朝会端拱无言有司唯奏辞见二事其后许敬宗李义府用权多妄论奏恐史官直书其短遂奏令随仗便出不得备闻机务因为故事贞观元年上问中书令房𤣥龄曰往者周隋制敕文案并在否𤣥龄对曰义宁之初官曹草创将充故纸杂用今见并无太宗曰周隋官䕃今并收叙文案既无若为慿据因诘中书侍郎刘林甫曰萧何入闗先收图籍卿多日在内何因许行此事林甫对曰臣当时任起居舍人不知省事上谓公卿曰为长官不可自専自専必败临天下亦尔每事须在下量之至如林甫即推不知也又谓侍臣曰朕每日坐朝欲出一言即思此言于百姓有利益否所以不能多言给事中兼起居杜正伦进曰君举必书言存左史臣职当修起居注不敢不尽愚直陛下若一言乖于道理则千载累于圣徳非直当今有损于百姓陛下慎之上大恱开元十五年礼部尚书蘓颋卒优赠之制不出起居舍人韦述上疏曰臣伏见贞观永徽之时每有公卿大臣薨卒皆辍朝举哀所以成终始之恩厚君臣之义也上有旌贤録旧之徳下有生荣死哀之美列于史册以示将来故礼部尚书蘓颋累叶辅弼世传忠清颋又服事轩陛二十余载入叅谟猷出总藩牧成绩斯着操履无亏天不憗遗奄违圣代伏愿陛下思帷葢之旧念股肱之亲循先朝之盛事鍳晋平之逺迹为之辍朝举哀以明同体之义使没者荷徳于泉壤存者尽莭于周行凡百卿士孰不幸甚上即日举哀洛城南面辍朝两日赠尚书右丞相贞元十二年正月宰相贾躭卢迈皆假故赵憬独对延英上问曰近日起居所注记何事憬奏曰古者左史记事右史记言人君动止有言有事即随记録今起居之职是也国朝自永徽以后起居虽得对仗承旨仗下后谋议皆不得闻其所注记但于制敕内採録更无他事所以长夀中姚璹知政事以为亲承徳旨谟训若不宣自宰相史官无从得书遂请仗下后所言军枢政要専知撰録号为时政每月送史馆无何此事又废上曰君举必书义存劝诫既尝有时政纪宰相宜依故事为之元和十二年九月敕记言记事史官是职昭其法诫着在典常如闻近者难得详实思有釐改用存旧章举而必书朕所深望自今以后每坐日宰臣及诸司对仗如有事可称劝诫合纪述者按其日承旨宰相宣示左右起居令其缀録仍准旧例每季送史馆以为常例自隋氏因前代史官有起居注故置起居舍人以纪君举国朝因之贞观初置中书省舍人显庆中始两置之分侍左右仗下秉笔随相入禁殿命令谟猷皆详録若仗在紫宸阁内则夹香案分立殿下正直第二螭首和墨濡翰皆即螭首之坳处由是谚𫝊谓螭头有水官既宻侍号为清美永徽之后始与百官仗下俱退长夀年中姚璹为相以史官不闻献替表请宰臣一人撰録军国政要号为时政纪随月移之史馆及起居既録自宰臣事同铭述于是推美让善之义行而信史直书之义阙既而嵗月稍久枢务复繁注记渐简未㡬皆废其后执事者时或修缀百无一二而右史所守犹因于制敕时存笔札至于左史职在记言但编集书缮写而已至是起居舍人唐敬休上疏求复故事累请于时宰皆乐复焉既陈奏而制行故事渐复公议称美十四年十月出起居舍人裴潾为江陵令上近年垂意方士及李道古荐桞珌上益信金丹药石之说推心服之无疑焉裴潾抗疏论谏聴用方士故及于贬或有窃知者𫝊言时颇惜之其疏曰臣间除天下之害者受天下之利共天下之乐者飨天下之福故上自黄帝颛顼尧舜禹汤下及文王武王咸以功济生灵徳配天地天皆报之以上夀垂祚于无疆伏惟陛下以大孝安宗庙以至仁育黎元自践阼以来刬积代之妖凶开削平之洪业而又敬礼宰辅待以始终内能大断外寛小故夫此神功圣化皆自古圣主明君所不能及今陛下躬亲行之实光暎千古矣是则天地神祗必报陛下以山岳之夀宗庙圣灵必福陛下以亿万之龄四海苍生咸祈陛下以覆载之永自然万灵保佑圣夀无疆伏自去年以来诸处荐药术之士有韦山甫桞泌等或更相称引迄今荐送渐多臣伏以古真仙有道之士皆匿其名无求于世潜遯山林灭影云壑唯恐人见唯恐人闻岂有干谒公卿自鬻其术今者所奏有夸衒其药术者必非知道之士咸为求利而来自言飞鍊为神以诱权贵贿赂大言怪论惊聴惑时及其假伪败露曽不耻于遯逃如此情状岂可信其术亲饵其药哉礼曰夫人食味别声被色而生者也春秋左氏𫝊曰味以行气气以实志又曰水火醯醢盐梅以烹鱼肉宰夫和之济之以味君子食之以平其心夫三牲五谷禀自五行发为五味葢天地生以奉人是以圣人莭而食之以致康强之福若夫药石者前圣以之疗疾葢非常食之物况金石皆含酷烈热毒之性加之烧治动经嵗月既兼烈火之气必恐难为防制若乃逺征前史则秦汉之君皆信方士至于卢生徐福栾大李少君其后皆姦伪事发药竟无成事着史记汉书皆可验视礼曰君之药臣先尝之亲之药子先尝之臣子一也所有金丹之药伏乞先令鍊药之人及所荐之人皆先服一年以考其真伪则自然验矣伏惟元和圣文神武法天应道皇帝陛下合日月照临之明禀干元利贞之徳崇正若指南受谏如转规是必发精金之刄㫁可疑之网所有药术虚诞之徒伏乞特赐置遣禁其幻惑使浮云尽彻朗日増辉道化侔羲农悠久配天地寔在于此矣伏以贞观以来左右起居有褚遂良杜正伦吕向韦述等咸能竭其忠诚悉心规谏臣谬叅侍从职奉起居侍臣之中最近左右𫝊曰近臣尽规则近侍之臣上达忠欵实其本职也太和九年十二月敕宣令起居郎起居舍人准故事入阁日赍纸笔于螭头下记言记事开成三年魏謩自左补阙授起居舍人紫宸中谢日文宗谓之曰以卿论事忠切有文贞之风故不循月限授此官又谓之曰卿家有何旧书诏謩对曰比多失坠惟簮笏见存上遂令进来时宰相郑覃奏曰在人不在笏文宗曰郑覃殊不会我意此即甘棠之义非在笏也謩将退又召诫之曰事有不当即须论奏对曰臣顷为谏官合伸规讽今居史职职在记言臣不敢辄踰职分文宗曰凡两省官并合论事勿拘此言寻以本官兼值𢎞文馆大中六年九月敕郎官御史遗补皆有月限唯起居未有分明制置自今以后特恩超擢外宜中满二十个月为改转左右补阙拾遗垂拱元年二月十九日敕记言书事每切于旁求补阙拾遗未𢎞于厯选瞻言共理必借衆才寄以登贤期之进善可置左右补阙各二贠从七品左右拾遗各二人从八品命掌供奉讽谏行次立于左右史之下仍附甲令至天授二年二月五日各加置三贠通前五员大厯四年十二月一日补阙拾遗各置内供奉两贠又七年五月十一日补阙拾遗各加置两贠天宝三年左补阙薛谦光上疏曰戎夏不杂自古所诫蕃戎无信易动难安故斥居塞外不入中国前史所称其来已久然而帝徳广被有时朝谒愿受向化之诚请纳梯山之礼贡事毕则归其父母之国导以指南之车此三王之盛典也自汉魏以来遂革其风务饰虚名征求侍子谕令解甲使袭衣冠筑室京师不令归国此又中叶之故事也较其利害则三王是而汉魏非论其得失则拒邉长而征质短殷鉴在乎往世岂可不怀经逺之虑哉昔郭钦献䇿于武皇江统纳简于恵主咸以为夷狄处中夏必为变更二主不纳二臣之逺䇿好慕向化之虚名纵其习史汉等书官之以五部都尉皆失计也窃惟突厥吐蕃契丹等往因入侍并叨殊奖或执㦸丹墀䇿名戎秩或曳裾庠序髙歩黉门服改氊裘语兼中夏明习汉法覩衣冠之仪目击朝章知经国之要窥成败于图史察安危于古今识邉塞之盈虚知山川之险易或委以经畧之功令其展效或矜其首邱之志放使归蕃于国家虽有冠带之名在戎狄广其纵横之智虽有慕化之美苟恱于当时而狼子辜恩旋生于过后及归部落鲜不称兵邉鄙罹灾实由于此故老子曰国家之利器不可以示人在于齐人犹不以示之况于戎㓂乎又按汉桓帝迁五部匃奴于汾晋其后卒有刘石之难向使五部不徙则晋祚犹未可量也鲜卑不迁幽州则慕容无中原之僣又按汉书陈汤云匈奴兵五而当汉兵一何者兵刄朴钝弓弩不利今闻颇得汉工然犹三而当一由是言之利兵尚不当使之得法况处之中国而使其习见哉臣窃计汉初冒顿之强盛乘中国之虚敝髙祖馁厄平城而冒顿不能入中国者何也非兵不足以侵诸夏力不足以破汾晋其所以解围而纵髙祖者为不习中土之风不知中国之美生长碛漠之北以穹庐贤于城邑以氊罽美于章绂既安其所习而乐其所生是以无中国之心者为生不在汉故也岂有心不乐汉而欲深入者乎刘元海五部离散之余而卒能自振于中国者为少居内地明习汉法元海恱汉而汉亦恱之一朝背诞四面响应遂鄙单于之号窃帝王之宝贱沙漠而不居推平阳而鼎峙者为居汉故也向使元海不曾内徙止当刼邉人缯綵趜蘖以归隂山之北安能使王弥崔懿为其用耶当今皇风遐覃含生革面凡有虺性莫不怀驯方使由余効忠日殚尽节以愚臣虑者国家方𫝊丕祚于后脱备守不谨邉防失图则搆衅称兵不在外方非所以肥中国制四方经营万乘之业贻厥孙谋之道也臣愚以为愿充侍子者皆一禁絶必若先在中国者亦不可更使归蕃则夷人保疆边邑无事矣疏奏不纳万嵗通天元年孙万荣等陷河北数州河内王懿宗拥兵不敢进比贼败懿宗奏请族诛沧瀛等州百姓为诖误者左拾遗王求礼廷折之曰此百姓等素无良吏敎习城池又不完固见贼畏惧苟且从之今请杀之是将违背天道而懿宗拥强兵数闻贼将至辄退贼入城池罪当诛戮今乃移祸于草泽诖误之人以求自免岂是为臣之道请先斩懿宗以谢河北百姓羣官愕然谓之切当遂令魏州刺史狄仁杰充使安抚流移长夀二年右补阙朱敬则以冝絶告宻罗织之徒上疏曰臣闻李斯之相秦也行申商之法重刑名之家杜私门强公室弃无用之费损不急之官惜日爱功急耕疾战人繁国富遂幷诸侯此救弊之术也故曰刻薄可施于趋进变诈可陈于攻战兵犹火也不戢自焚况锋镝已销石城又毁谅可易之以寛㤗润之以淳和八风之乐以柔之三代之礼以导之秦既不然淫虐滋甚往而不返卒至土崩此不知变之祸也陆贾叔孙通之事汉王也当荥阳城皋之间粮馈已穷智勇已竭不敢开一说効一奇进豪猾之材荐贪暴之客及区宇适平干戈向戢金鼓之声未歇伤痍之病尚闻二子顾盼雍容绰有余态乃陈诗书说礼乐阐王道谋帝图髙皇帝忿然曰吾以马上得之安事诗书乎对曰陛下马上得之安可马上理之乎髙皇黙然于是陆贾着新语叔孙通定礼仪始知天子之尊方觉帝王之贵此则知变之善也向使髙皇排二子而不顾重攻战之吏尊首级之材复道争功张良已知其变抜剑击柱若属不得无谋即晷漏难逾何十二帝乎亡秦是续何二百年乎故曰仁义者圣人之蘧庐礼乐者先王之陈迹然则祝词向毕刍狗须焚滑稽已流糟粕可弃仁义尚舍况轻于此者乎自文明草昧天地屯䝉三叔流言四凶构难不设钩距无以应天顺人不峻刑名不可摧奸息暴故置神匦以开告端曲直之影必呈包藏之心尽露神道助直无罪不除人心保能无妖不戮以兹妙算穷造化之幽深用此神谋入天人之袐术故能计不下席聴不出闱苍生晏然紫宸易主大哉伟哉无得而称也岂比造攻鸣条大战牧野血变草木头折不周可同年而语乎然而急行无善迹促柱少和声拯溺不规行疗饥非鼎食即向时之妙䇿乃当今之刍狗也伏愿览秦汉之得失考时事之合宜审糟粕之可遗觉蘧庐之须毁见㡬而作岂劳终日乎陛下必不可偃蹇太平徘徊中路伏愿改法制立章程下怡愉之词流旷荡之泽刬萋菲之牙角顿奸险之锋铓杜告讦之源絶罗织之迹使天下苍生坦然大恱岂不乐哉神龙元年二月十四日追赠后父韦𤣥贞为上洛郡王左拾遗贾虚己上疏曰臣闻孔子曰惟名与器不可以假人其非刘氏而王自古盟书所弃今陛下创制谋始垂范将来为皇王之令图子孙之明镜匡复未㡬后父有私臣庸愚尚知不可史官执简必直书今万姓颙然闻一善令莫不歌颂向风忻然慕化日恐不及陛下奈何行私恵使樵夫议之即先朝赠太原王殷鍳不逺同云生于肤寸寻木起于蘖栽诚可惜也如涣汗已行惮改成命臣望皇后抗表固辞使天下知引让之风彤管着谦沖之誉是则巍巍圣徳无得而称疏奏不纳二年八月莭愍太子之乱兵部尚书宗楚客侍御史冉宗雍共劾安国相王及太平公主与太子连谋请收付诏狱右补阙吴兢上疏曰臣闻庶物不可以自生隂阳以之亭育大宝不可以独守子弟成其藩翰武王圣主也成王贤嗣也然封建鲁衞以匡社稷所以龟鼎相𫝊七百余载始皇继昭襄之业承战争之弊忽先王之典制比宗亲于黔首孤立无辅二代而亡汉诸吕用权将倾刘氏朱虚为其心腹绛侯作其牙𤓰刘氏复安岂非宗子之力国之安危在于藩屏故设官分职先亲后疎且安国相王者陛下之同气六合至广亲莫加焉今贼臣同谋欲寘极法此祸乱之渐不可不察伏愿陛下降明㫖晓羣邪下全棠棣之美上慰㒺极之心则羣生幸甚景云元年左补阙辛替否论时政上疏曰臣请以有唐以来理之得失陛下之所眼见者以为言陛下聴之太宗文皇帝陛下之祖得至理之体设简要之方省其官清其吏举天下之职司无一虚设用天下之财帛无一枉费不多造寺观而福徳日至不多度僧尼而殃咎自灭自古帝王未有若斯之神圣也陛下何不取而则之孝和皇帝陛下之兄居先人之业忽先人之化不取贤良之言而恣妻女之意官爵非择虚食禄者数千人封建无功妄食土者百余户造寺不止枉费钱数百亿度人不休免租庸者数千万仓不停卒嵗之储库不停两年之帛夺百姓口中之食以养贪残剥万人体上之衣以涂土木于是人怨神怒水旱不调享国不永受终于凶妇人此陛下之所眼见何不弃而改之今陛下旌阿韦之凶宗而不改阿韦之乱政忍弃太宗文皇之理本不忍弃孝和之乱阶陛下又何以继祖宗而观万国昔陛下在阿韦之时危亡是惧常切齿于羣凶今贵为天子富有四海内不改羣凶之事臣恐复有切齿于陛下者也先朝之时愚智知败人虽有口而不敢言言未发声祸将及矣韦月将受诛于丹徼燕钦融见杀于紫庭此人皆不惜其身而纳忠于主身既死矣主亦危矣是故先朝诛之陛下赏之是陛下知直言之事有禆于国臣今日愚言亦当代之直伏惟察之先天元年正月大酺睿宗御安福门观百司宴酺经月不息右拾遗严挺之上疏曰夫酺者因人所利合醵为欢无相夺伦不至糜弊且臣卜其画史䇿犹存君举必书帝王重慎今乃暴衣冠于路上罗妓乐于中宵杂郑衞之音纵娼优之乐陛下还淳复古宵衣旰食不矜细行恐非圣徳所宜臣以为一不可也谁何警夜伐鼓通晨以备非常古之善敎今陛下不深惟戒慎轻违动息重门弛禁巨猾多徒倘有跃马奔车流言骇叫一尘聴覧有累宸衷臣以为二不可也一人向隅满堂不乐一物失所纳隍増虑倘令有司跛倚下人饥倦陛下近有不恤况于逺乎臣以为三不可也且正元首祚大礼频光百姓喁喁咸谓业盛配天功垂旷代今陛下恩已薄于衆圣酺即过于往年王公大人各承徽旨州县坊曲竞为课税损万民之财营百戯之资臣以为四不可也伏愿昼则欢娱暮令休息若令继夜无益圣明从之广徳二年九月二十一日敕谏官令每月一上封事指陈时政得失永泰元年正月二十三日敕谏官奏事不须限官品次第于每月奏事官数内聴一人奏对大厯十二年四月十二日敕自今以后谏官所献封事不限早晚任封状即时进十二年七月赐右补阙姚南仲绯迁左拾遗何士干为左补阙时葬贞懿皇后代宗恩宠所属令缮陵寝迩章敬寺后为游幸近地左右莫敢言南仲等上疏极谏代宗覧表叹息立从其议因钖南仲绯迁士干官以褒之是日遣常内侍吴承情宣慰百僚令数事元和元年九月以拾遗杜从郁为秘书丞从郁司徒佑之子初自太子司议郎为右补阙左拾遗崔羣韦贯之右拾遗独孤郁等奏以为宰相之子不合为谏诤之官于是降左拾遗羣等又奏云拾遗与补阙虽资品不同而皆是谏官父为宰相而子为谏官若政有得失不可使子论父于是改授十五年八月山陵始复土先是追邠宁节度使李光颜徐泗节度使李愬赴阙或言欲重阳莭与百寮内宴拾遣李珏宇文鼎温会韦瓘冯约等上疏曰臣闻人臣之节本于忠荩苟有所见宜即上陈况臣等为陛下谏官食陛下美禄岂得隐黙孤负恩荣闻诸道路不知信否皆云追光愬及重阳令节欲内宴百寮倘诚有之乃陛下亲羣臣宏徳泽之慈㫖也然伏以元朔未改园陵尚新虽陛下就易月之期俯从人欲而礼经着三年之制犹服心丧遵同轨之㑹适去于中邦告逺夷之使未复其诚命遏宻弛禁盖为齐人合䜩内廷事将未可夫明主行为天下则言为天下法臣恐王言忽降其出如纶苟紊皇猷徒彰直谏臣等是以昧死上闻曲突徙薪义实在此其光颜李愬久统戎旅皆有忠劳今者时当盛秋务切邉冦及是之日陛下降恩召见询访才谋褒其旧勲付以疆事如此则与夫歌钟赐宴酒食邀欢固不同年而语矣臣窃见陛下自临御以来施号发令无非孝理因心屡形于诏敕行已实感于人伦惟在敬慎威仪保全圣徳臣等不敢缄黙辄贡狂言惧不允当伏待刑宪宝厯元年闰七月右拾遗薛延老与同僚入阁奏事曰臣伏见近日除拜往往不由中书进拟多是内中宣出恐纪纲渐坏奸邪恣行上曰更谏何事拾遗舒元褒曰近宫室修造太多延老曰臣等职在谏官凡有所闻即合论奏乞勿罪其言上改容劳之其年十一月以右拾遗内供奉史馆修撰薛延老为河中府临晋令时郑权因交通郑注得岭南莭度权到任后尽以库中所有辇送京师酬遗权幸延老周知上疏请按由是衅结中外人尽危之延老性本强直未㡬又议张权与程昔范不宜居谏官之列事皆不行遂自请假满十旬为宰相李逢吉所出二年九月以新授濠州刺史陈岵为太常少卿岵常好释氏学佛经中尤好维摩自为有得即加注释辄复上献遂有宣令与好官乃追前命列在清贤羣议纷然谏官刘寛夫等七人同疏论奏谓岵由径求事因供奉僧进经上覧疏谓所言不实宣与宰相等云陈岵所进经寔不因僧谏官何处得此语卿等可即勘问并推排头首奏来左补阙刘寛夫上表自言昨论岵之时不记得先后唯执笔草状即是微臣今既论事不当臣合当罪若令寻究根本自相推排恐或遽相诬执有损事体凡所论差误臣尽甘当罪疏奏敕谏官六人各罚一季俸刘寛夫独能当罪释放然岵寻改少府监太和元年十一月敕以右补阙髙允中为侍御史允中自为谏官甚举职业危言直论不避时忌宝厯中常上疏云东头势重于南衙枢宻权倾于宰相敬宗感悟久之虽无明赏而直名昭然人情危惧恐有祸及终至非辜至是稍迁正人相贺三年五月左拾遗舒元褒等奏今年四月左补阙李虞与御史中丞温造街中相逢温造怒李虞不廻避遂提李虞祗承人车从送台中禁身一宿与嵴杖十下者臣等谨按国朝故事供奉官行除宰相外无㢠廻避今温造灭弃朝廷典故陵陛下近官恣行胸臆曽无畏忌伏以事虽小而关分理者不可失也分理失乱由之而生拾遗补阙官秩虽卑乃陛下侍臣也御史中丞官秩虽髙乃陛下法吏也侍臣见凌是不广敬法吏壊法何以持绳臣等又闻元和长庆中御史中丞行李遵从不过半坊今乃逺至两坊谓之笼街喝道唯以尊崇自处不思僣拟之嫌陛下若不因此时特有惩革伏恐从此供奉官辈便须回避中丞累圣制度失自陛下臣等官叅谏列实为陛下惜之敕宪纲之设在指佞触邪不在行李自大侍臣之职在献可替否不在道途相髙其台官与供奉官同道聴先后而行遇途但祗揖而过其叅从各随本官之后少相廻避勿信冲突自今已后应各有遵从官行李𫝊唿前后并不过三百歩会昌四年六月中书门下奏谏官论事臣等商量望令各陈所见不要连状渉于糺杂如有大叚意见及朝廷重事必须连状者即令同商量进状不得辄有代署敕㫖依奏咸通四年十一月以长安县尉令狐滈为左拾遗左拾遗刘蜕起居郎张云奏滈父绹秉权之日广纳赂遗取李琢财物除安南致蛮㓂侵扰不当居谏官之列时绹镇淮南上表论诉乃贬云兴元少尹蜕蕐隂令符宝郎本名符玺郎延载元年五月十一日改为符宝郎神龙元年正月二十二日复改为符玺郎开元元年十一月十日敕𫝊国八玺既改为宝其符玺郎宜改为符宝郎矣旧制天子八宝一曰神宝所以承百王镇万国二曰受命宝所以修封禅礼神祗三曰皇帝行宝答疏于王公则用之六曰天子行宝答四夷书则用之七曰天子之宝慰抚蛮夷则用之八曰天子信宝发畨国兵用之贞观十六年太宗刻受命𤣥玺白玉为螭首其文曰皇天景命有徳者昌天宝五载六月十一日敕玉玺既改为宝其玺书可从之至十载正月后改𫝊国宝为承天宝典仪皇朝置二人隷门下省初用人皆轻至贞观末李义府为之是后常用士人焉唐㑹要卷五十六唐会要卷五十七钦定四库全书唐会要卷五十七宋王溥撰翰林院尚书省诸司上翰林院开元初置已前掌内文书武徳已后有温大雅魏征李百药岑文本褚遂良许敬宗上官仪等时召入草制未有名目干封已后始号北门学士刘懿之祎之兄弟周思茂元万顷范履冰为之则天朝以蘓味道韦承庆等为之后上官昭容至中宗朝独任其事睿宗即位后以薛稷贾膺福崔湜为之其院置左右银台门内驾在兴庆宫制在金明门内驾在大内制在明福门内翰林院者东在银台门内麟徳殿西厢重廊之后葢天下以艺能技术见召者之所处也学士院者开元二十六年之所置在翰林之南别户东向考视前代都无旧名贞观中袐书监虞世南等十八人或秦府故寮或当时才彦皆以𢎞文馆学士会于禁中内叅谋猷延引讲习出侍舆辇入陪宴私十数年间多至公辅当时号为十八学士其后永徽中故黄门侍郎顾悰复有丽正之称开元初故中书令张说等又有集仙之比日用讨论亲侍未有典司𤣥宗以四隩大同万枢委积诏敕文诰悉由中书或虑当剧而不周务速而时滞宜有偏掌列子宫中承遵迩言以通宻命由是始选朝官有词艺学识者入居翰林供奉敕㫖于是以中书舍人吕向谏议大夫尹愔元充焉虽有宻近之殊亦未定名制诏书敕犹或分在集贤时中书舍人张九龄中书侍郎徐安贞等迭居其职皆被恩遇至二十六年始以翰林供奉改称学士由是别建学士院俾掌内制于是太常少卿张垍起居舍人刘光谦等首居之而集贤所掌于是罢息自后给事中张淑中书舍人张渐窦华等相继而入焉其后有丁雄阎伯玙孟匡朝陈兼蒋镇李白等在旧翰林中但假其名而无所职至徳以后军国务殷其入直者并以文词共掌诏敕自此北翰林院始无学士之名其后又置东翰林院于金銮之西随上所在而选用取其便稳大抵召入者一二人或三四人或五六人出于所命葢不定数亦有以鸿生硕学经术优长访问质疑为人主之所礼者颇厠其中初自徳宗建置已来秩序未立延观之际各趋本列暨贞元元年九月始别敕令明预班列与诸司官知制诰例同故事中书以黄白二麻为纶命轻重之辨近者所出犹得用黄麻其白麻皆北院自非国之重事拜授于徳音赦宥者则不得由于斯矣建中四年十月徳宗幸奉天时祠部贠外郎翰林学士陆贽随赴行在天下骚扰逺迩征发书诏一日数十下皆出贽贽操笔持纸成于须臾不复起草初若不经思虑既成无不曲尽事情中于机㑹仓卒填委同职皆拱手嗟叹不能有所助常启徳宗云今书诏宜痛引过罪已以感动人心徳宗从之故行在制诏下始闻者虽武人悍卒无不挥涕感激议者或以为徳宗之克平冦难不惟神武成功爪牙尽力葢亦文徳广被腹心有助焉贞元初李抱真来朝因前贺曰陛下之幸奉天仓卒时敕书至山东士卒无不感泣思奋者臣当时见之即知诸贼不足平也其月上仓黄自苑北便门出翰林学士姜公辅叩马谏曰朱泚常帅泾原素得士昨以朱滔叛命坐夺兵权泚恒忧愤不得志不如使人捕之恐羣凶立之必贻国患上曰已无及矣及泚僭立中外称其先觉兴元元年十二月二十九日敕翰林学士朝服辨序冝凖诸司官知制诰例四年陆贽奏曰学士私臣𤣥宗初待诏内廷主于应和诗赋文章而已诏诰所出本中书舍人之职军兴之际庻务填委权令学士代之今朝野绥宁合归职分其命将相制诏请付中书行遣物议是之贞元八年征衞次公左补阙寻授学士二十一年正月徳宗升遐时顺宗居东宫疾恙方甚仓卒召学士郑絪等于金銮殿时中人或云内间商量所立未定衆人未对次公遽言曰皇太子虽有疾然地居冡嫡内外繋心必不得已当立广陵王若有异图祸难立成絪等随而唱之衆议方定及顺宗在谅闇外有王叔文辈操权树党无复经制次公与郑絪处内廷多所匡正元和二年崔羣为翰林学士为宪宗奖赏尝宣㫖云今后学士进状并取崔羣连署方得进来羣以禁宻之司动为故事自尔学士或恶直丑正其下皆无由上言坚不奉诏三疏论奏方罢其年二月制以浙江西道水旱相承蠲放去年两税上供钱三十四万余贯凡白麻制诰皆朝廷代言命辅臣除节将恤灾患讨不庭则用之宰臣于正衙受付通事舍人若命相之书则通事舍人承㫖皆宣读讫下有司自是内诏既宣便令奉行三年淄青节度李师道进绢为魏征子赎宅翰林学士白居易諌曰征是陛下先朝宰相太宗尝赐殿材成其正室尤与诸家第宅不同官中自可赎之而令师道掠美事实非宜宪宗深然之五年十二月以司勲郎中知制诰李绛为中书舍人依前翰林学士面谕吐突承璀用兵无功合加明责先是承璀于军中立圣政碑绛又以为非旧制不可许上初甚怒色变绛执奏不已辞旨恳切因泣下上徐察其意其色稍和卒大开悟故有是拜亟命军中拽去所立碑曰微卿言不知此为损我翼日又面赐紫衣金鱼上亲为绛择良笏勉之曰尔他时无易此心八月九日以前朔方巡盐节度使王佖为右衞将军佖在镇无智术又召至踰月而授以衞将军凡将相出入皆翰林草制谓之白麻佖始以责罢中书草制自是凡进贤皆用此例也十三年二月上御麟徳殿召对翰林学士张仲素段文昌沈𫝊师杜元颖以仲素等有伐叛奉书诏之勤赐仲素以紫文昌等以绯十五年闰正月翰林院奏学士及书待诏共九人每日各给杂买钱一百文以户部见钱充每月共米四石麫五石令司农供敕旨从之长庆元年翰林学士李徳裕上疏曰伏见国朝故事驸马縁是亲宻不合与朝廷要官往来开元中禁止尤切访闻近日辄至宰相及要官私第此辈无他才技不可延接唯是洩漏禁宻交通中外羣情所知似为甚弊其朝官素是杂流则不妨来往若职在清列岂可知闻伏望宣示宰臣其驸马诸亲今后公事即于中书见宰相不得更诣私第上然之初穆宗在东宫素间李吉甫之名及即位既见徳裕尤重之禁中书诏大手笔多令徳裕草之常与李绅元稹俱在翰林以学识才名深相欵宻四年三月翰林学士韦处厚上疏曰臣闻汲黯在朝淮南不敢谋反干木在魏诸侯不敢加兵夫王霸之理皆以一士而止百亿之师以一贤而制千里之难伏以裴度勲髙中夏声闻外夷廷凑克融皆惮其用吐蕃囘鹘悉服其名今若置之巖廊委其叅决西夷北狄未测中蕐河北山东必禀庙算况幽镇未靖尤资重臣管仲曰人离而聴之则愚合而聴之则圣理乱之本非有他术顺人则治违人则乱伏承陛下当食叹息恨无萧曺今有一裴度尚不留驱䇿此所以冯唐感悟汉文虽有亷颇李牧不能用也大都宰相当委之信之亲之礼之于事不效于国无劳则置之散寮黜之一郡如此则在位者不敢不励将进者不敢苟求陛下存始终之分但不永弃则君臣之厚也今进者皆负四海责望退亦不失六曺尚书不肖者无因而惩贤者无因而劝臣于逢吉素无私嫌臣被裴度无辜贬官今之所陈上答圣明下达羣议披肝感激伏地涕泣伏乞鍳臣爱君矜臣体国则天下幸甚初山南东道莭度使牛元翼家属悉为镇州莭度使王廷凑所害穆宗深叹宰辅之不才致使奸凶久不率化因是处厚疏荐裴度其年四月赐翰林学士髙釴锦綵七十匹以上在左军夜宿直之故也其年七月翰林学士韦处厚于浴堂中因谏游畋及晏起曰臣有大罪愿碎首于陛下前上曰何事处厚对曰臣不以死谏先圣令先圣好畋及色以致不夀合当诛戮所以不死谏者为陛下在春宫年十五今陛下皇子始一嵗臣是以不避死亡之诛上大恱深感其言赐锦綵一百疋银器四事其年十二月翰林院侍讲学士谏议大夫髙重侍讲学士中书舍人崔郾中书舍人髙釴于思政殿中谢崔郾奏陛下授臣职以侍讲已八箇月未尝召问经义臣内慙尸禄外愧羣寮上答曰朕机务稍闲当召卿等请益髙釴对曰意虽求理臣恐万方或未之信若未加躬亲何以示忧勤之至上深纳其言各赐锦綵五十疋银器二事宝厯元年路随为翰林学士有以金帛谢除制者必叱而去之曰吾以公事接私财耶终无所纳二年敬宗以翰林学士崇重不可䙝狎乃别置东头学士以备曲宴赋诗京兆尹刘栖楚荐前进士熊望文艺可充学士事未行而帝崩太和元年四月翰林院奏凖旧例学士每人每日于户部请杂买钱一百文伏以数目至少杂买不充伏请每人每日于户部更加一百文冀免欠阙敕旨依奏开成四年二月敕翰林学士宜凖旧例遇莭假每一人入直大中六年十二月敕翰林学士自今以后官至郎中令知制诰其余并依本官月限及准外制例处分十年党项屡扰河西上召翰林学士问邉计学士毕諴即搜引古今论列破羌之计上恱曰吾方择能帅安河西不期颇牧在吾禁署卿为朕行乎諴欣然从命即日授邠宁节度河西供军安抚等使諴至军遣使告谕叛徒诸羌率化又以邉境御戎兵多积财为上䇿乃召募军士开置屯田嵗收谷三十万斛诏书嘉之十四年三月敕赐翰林院左拾遗刘邺及第中和二年僖宗幸蜀时黄巢犯京畿闗东用兵书诏丛委翰林学士杜让能草制迅速笔无㸃窜动中事机上嘉之迁戸部侍郎承旨及涉陀逼京师僖宗仓皇出幸是夜让能宿直禁中闻难作步出从驾出城十余里得遗马一疋无羁靮以绅络而乘之驾在凤翔朱玫兵遽至僖宗又幸宝鸡县近臣唯让能独从再幸梁洋栈道险阻之间不离左右帝顾之曰朕之失道再致播迁险阻之中卿常在侧古所谓忠于所事卿无负矣让能对曰臣家世厯重任䝉国厚恩陛下不以臣愚擢居近侍临难苟免臣之耻也获扞牧圉臣之幸也帝益嘉之大顺二年十月宣每进书诏书别録小字本留内永为定式干宁二年十月赐渤海王大玮瑎敕书翰林称加官合是中书撰书谘报中书三年二月承旨榜子凡中书覆状奏钱物如赐召征促但畧言色额其数目不在言但云并从别敕处分中书覆状如云中书门下行敕其诏语不得与覆状语同其年七月翰林学士承旨陆扆拜中书侍郎平章事故事三署除拜有光署钱以宴旧僚内署即无例扆入相之日送学士光院钱三百贯特举新例内署荣之仍定例将相各二百千使相五百千观察使三百千度支三百千盐铁二百千户部一百千天复三年七月二十一日学士柳璨准宣于与政殿令到县宣示待诏自今后写敕书后面不得留空纸但奉诏书敕交日便当日示讫尚书省武徳元年因隋旧制为尚书省龙朔二年二月四日改为中台咸亨元年十二月二十三日改为尚书省光宅元年九月五日改为文昌台垂拱元年二月二日改为都台长安三年闰四月十五日改为十台神龙元年二月四日改为尚书省故事内外百司所受之事尚书省皆印其发日为程限京诸司有符移闗牒下诸州必由都省以遣之故事除吏部郎外共用都司印至圣厯二年二月九日初备文昌台二十四司印本司郎官主之归则收于家建中三年左丞赵㳙始令纳于直㕔其假日及不及日即都用当郎官本司印余印弁都不开故事叔父兄弟不许同省为郎官格令不载亦无正敕贞观二十年十一月韦叔谨除刑部贠外郎三年四月韦季武除主爵郎中其年七月韦叔谐除库部郎中太宗谓曰知卿兄弟并在尚书省故授卿此官欲成一家之美无辞稍屈阶资也其后同者甚多近日非特恩除拜者即相回避龙朔三年六月十五日谓左肃机崔余庆曰中台政本衆务所归分列曺僚司存是属事无大小咸借同心至如科料杂物须详出处比来曺司曽不以留意致使科取不详出处不料逺方百姓劳弊特甚当官若此岂无所愧自今以后不得更然上元三年闰三月二十日制尚书省颁下诸州下县并宜用黄纸久视元年九月二十二日敕省诸行既有主事更不须着人帖直开元二年四月五日敕在京有诉寃者并于尚书省陈牒所由司为理若稽延致有屈滞者委左右丞及御史台访察闻奏如未经尚书省不得辄于三司越诉神龙二年九月一日敕门下及都省冝日别録敕目三日一进开元十九年四月二十六日敕尚书省诸司有敕后起请及敕付所司商量事并録所请及商量状送门下及中书省各署于元敕后所申仍于元敕年月前云起请及商量如后永泰二年四月十五日制周有六卿分掌国柄各率其属以宣王化今之尚书省即六官之位也古称㑹府寔曰政源庶务所归比于喉舌犹天之有北斗也朕纂承丕绪遭遇多难典章故事久未克举其尚书冝申明令式一依故事诸司诸使及天下州府事务准令式各申省者先申省司取裁并所奏请敕到省有不便于事者省司详定闻奏然后施行自今以后其郎官有阙选择多识前言备诸故事志业正直文史兼优者勿收虚名务取实用六行之内衆务毕举事无巨细皆中职司灼于故实遵我时宪凡百在位悉朕意焉大厯五年三月二十六日敕西汉以三府分理东京以三公总务至于颁録天下之职练覈万事之要邦国善否出纳之由莫不取正于㑹府也令仆以综详朝政丞郎以弥纶国典法天地而分四叙配星辰而统五行元元之本于是乎在九卿之职亦中台之补大小之政多所闗决自皇室多难内外经费征求调发皆闗于国计切于军期卒以权便裁之新书从事且救当时之急殊非致理之道今外虞既平㒺不率俾将明画一之法大布维新之令甄陶化源去末归本其度支使及诸道转运常平盐铁等使宜停国之安危不独注于将相政之理乱固亦在于庶官尚书侍郎左右丞叅领要重朕所亲倚固当朝夕进见以之裨益也又省寺之务多有所分简而无事旷而不接今大举纲目重颁宪章并宜详校所掌明征典故十四年六月敕天下诸使及州府须有改革处置事一切先申尚书省委仆射以下商量闻奏不得辄自奏请建中三年正月尚书左丞庾凖奏省内诸司文案凖式并合都省发付诸行判讫都省勾检稽失近日以来旧章多废若不由此发勾无以总其条流其有引敕及例不由都省发勾者伏望自今以后不在行用之限庶絶舛缪式正彛伦从之贞元二年正月宰相崔造奏请尚书省六职令宰臣分判乃以宰臣齐暎判兵部承旨及杂事李勉判刑部刘滋判吏部礼部崔造判户部工部三月三日敕尚书郎除休暇宜每日视事自至徳以来诸或以事简或以飡钱不充有间日视事者尚书省皆以间日先是宰相张延赏欲事归省司恐致稽壅准故事令每日视事无何延赏薨复间日矣八年敕令授台省官者各具举名于授官诏书先是郎官缺左右丞举之御史缺大夫中丞举之诏书不具所举官名及赵鼎陆䞇为相建议郎官不宜専于左右丞宜令尚书丞郎各举本司其授官诏书仍具所举官名御史亦如之异日考殿最以校举主能否乃从之十一年十月罢吏部司封司勲冩急书告身官九十一员自天宝以来征伐多事每年以军官功授官十万数皆有司写官告送本道兵部因置写官告六十员给粮经五年后酬以官无何吏部司封司勲兵部各置十员大厯已后诸道多自写官告急书官无事但为诸曺役使故宰臣请罢之元和二年正月尚书左丞郑元祐请取河中羡余三千贯充助都省㕑本钱从之三年五月尚书右仆射判度支裴均奏请取荆南杂钱一万贯修尚书省从之十三年敕应同司官有大功已上亲者非运判及勾检之官长则不在回避改授之限况故事不必明文具存其有官署同职异司虽父子兄弟亦无所嫌起今已后冝准天宝二年七月敕处分时刑部贠外杨嗣复以父于陵新除刑部侍郎遂以近例避嫌请出省宰臣等举令式奏请故有是命焉太和元年六月敕尚书元和长庆中皆因用兵权以济事所下制敕难以通行宜令尚书省取元和以来制敕叅详删定讫送中书门下议定闻奏会昌五年六月敕汉魏以来朝廷大政必下公卿详议博求理道以尽羣情所以政必有经人皆向道比凡事闗礼法羣情有疑者令本司申尚书省下礼官叅议如是刑狱亦先令法官详议然后申刑部叅覆如郎官御史有能驳难或据经史故事议论精当即擢授迁改以奖之如言涉浮华都无经㨿不在申闻六年八月大仆卿浑侃乘马过都堂门敕旨浑侃久在班行合知典故致此论列须示薄惩宜罚俸一月大中四年兵部侍郎令狐绹拜中书门下平章事奏曰故事带尚书省官合先宣旨同列集于少府监先是白敏中崔龟从曾为太常博士至相位欲荣其旧署乃改集于太常礼院今请依旧集少府监从之分行次第武徳令吏礼兵民刑工等部贞观令吏礼民兵刑工等部光宅元年九月五日改为六官准周礼分即今之次第乃是也故事以兵吏及左右司为前行刑户为中行工礼为后行每行各管四司而以本行名为头司余为子司显庆元年七月二十一日改戸部尚书为度支尚书侍郎亦准此遂以度支为头司户部为子司至龙朔二年二月四日复旧次第也尚书令武徳初因隋旧制尚书令置官一员龙朔二年二月七日废尚书令官员贞观元年六月一日除秦王广徳元年七月十一日除雍王十一月三日除郭子仪大厯十四年闰五月十五日除太尉加尚父宝厯元年五月三日李辅国除司空加尚父国朝尚父惟此二人故附于尚书令之下也徳宗既封雍王为天下兵马元帅收复东都至广徳元年遂拜为尚书令自太宗为此官尔后废省至是代宗以徳宗有大勲特拜焉至建中二年十一月除郭子仪寻亦恳让而罢左右仆射龙朔二年二月四日改为左右匡政咸亨元年十二月二十三日改为左右仆射光宅元年九月五日改为文昌左右相神龙元年二月四日又改为左右仆射开元元年十二月一日改为左右丞相天宝元年二月二十日复改为左右仆射尚书左右仆射自武徳至长安四年已前并是正宰相初豆卢钦望自开府仪同三司拜左仆射既不言同中书门下三品不敢叅议政事数日后始有诏加知军国重事至景云二年十月韦安石除左仆射东都留守不带同一品自后空除仆射不是宰相遂为故事贞观三年三月十日太宗谓房𤣥龄杜如晦曰公为仆射当须广开耳目求访贤哲有武艺谋畧才堪抚衆者任以邉事有经明徳修立性悟理者任以侍臣有明干清悫处事公平者任以剧务有学通今古识达政术者任以理人此乃宰相之宏益也比闻聴受词讼日不暇给安能助朕求贤哉因敕尚书细务属于左右丞唯枉屈大事合闻奏者闗于仆射上元二年刘仁轨为左仆射戴至徳为右仆射每遇伸诉寃滞者仁轨辄美言许之至徳即先据理难诘若有理者宻为奏之终不露已之㫁决由是时誉归于仁轨常于仁轨更日受词讼有老母陈词至徳已收牒省视老母前曰本谓是解事仆射所以来诉公乃是不解事仆射却付牒来也至徳笑而还之议者尤称长者或有问至徳不露已㫁决之事者至徳曰夫庆赏刑罚人主之权柄凡为人臣岂得与人主争柄哉建中元年三月于朝堂别置三司以决庶狱争者辄撃登闻鼓右司郎中裴谞上疏曰夫谏鼓谤木之设所以达幽枉延直言轻猾之人援桴鸣鼓遽动天聴因竞纎微若然者安用吏乎上然之悉命归于有司贞元五年正月左司郎中严说奏按公式令应受事据文案大小道路逺近皆有程期如或稽违日多少差加罪今请程式常务计违一月日以上要务违十五日以上不报按典请决二十判官请夺见给一季料钱便牒户部收管符牒再下犹不报常务通违五十日以上要务通计违二十五日已上按典请决四十判官夺料外仍牒考功与下考如符牒至三度固违不报常务通计违八十日以上要务通计违四十日已上按典请决六十判官请吏部用阙长官及勾管既三度不存勾当五品以上请牒上中书门下殿罚六品以下亦请牒吏部用阙其急要文牒请付当道进奏院付送本使委观察使判官一人发遣送州取领具月日先报常务请依常式以前御史台奏伏奉去年二月三日敕宜付御史台商量作条件闻奏者除京兆府州县及城内百司伏读并以符到京兆府日为程如往来累路停滞日月悬逺者请兼勘责縁路所由准令式处分从之左右司贠外郎永昌元年十月五日置各一人以侍御史顾宗为左司员外郎洛州司户叅军元怀正为右司贠外郎神龙元年三月初八日废二年十二月复置开元四年六月十九日敕部以下官令所司补授其贠外郎御史併供奉官宜进名敕授五年四月九日敕尚书省天下政本仍令有司各言职事吏部贠外元和三年四月裴均于尚书省都堂上仆射其送印及呈孔目唱案授案皆尚书郎为之文武三品以上官升阶列坐四品五品郎官侍御史以次谒见拜于㕔下然后召御史中丞左右丞侍郎升阶答拜初开元中张说为右丞相𤣥宗令其选日上因制仪注极其尊大自非中书门下及诸三品已上是日皆坐受其礼时人或征其所从来答曰圣厯中王及善豆卢钦望同日拜文昌左右相亦尝用此仪当时以说方承恩宠不敢复诘因为故事非旧典也六年十月御史中丞窦易直奏臣谨案唐礼诸册拜官与百僚相见无受拜之文又谏议大夫至拾遗御史中丞至殿侍御史并为供奉官不合异礼今仆射初上之日或答拜阶上合拜庭中因循踳驳之制每致沸腾之议伏请下尚书太常礼院详议永为定制使得遵行于是太常卿崔邠召礼官等叅议礼官议曰按开元礼有册拜官上仪初上者咸与卑官答拜今左右仆射皆册拜官也今准此礼为定伏寻今之所行仪注且非典礼之文又无格敕为据斯乃越礼随时之法有司寻合釐正岂待议而后革也伏以开元礼者其源太宗创之髙宗述之𤣥宗纂之曰开元礼后圣于是乎取则其不在礼者则皆不可以𫝊今仆射初上受百寮拜是舍髙宗𤣥宗之祖述而背开元之正文是有司失其𫝊而又云礼得无咎哉今既奉明诏详定宜守礼文以正之议者或云致敬故或有三品拜一品四品拜二品如之何致敬则先拜所以下文云丞相令助敎拜博士即今丞及助敎必先拜之是也非不答拜何者礼记云大夫礼相见贵贱不敌主人敬客则先拜客客敬主人则先拜主人是谓致敬又曰非国君无不答拜者郑𤣥注曰礼尚往来又曰君于士不答拜非其臣则答之郑𤣥注曰不敢臣人之臣今仆射不答拜是臣其百僚不亦重乎又按汉制八座及丞郎初拜官并集都堂交礼仆射八座也本无不答之文伏以左右仆射旧左右丞相也位次三公三公答拜而仆射受之非也宜约三公上仪及开元礼而为仪注庶㡬等威之序允归至当之论太常卿崔邠博士衞中行冯宿等并同所见于是修改旧仪送都省集衆官详议七年二月尚书左丞段平仲奏曰谨按开元礼应受册官初上仪并合与卑官答拜又准令文仆射班品在三公之次公上仪而尝与卑僚答拜仆射上独受侍郎中丞等拜考之国典素无明文因循乖越切在釐革太常所定仪制依据三公上仪其间或有増损事体深宜折衷酌为永制可以施行应同所见各得连署太常礼院仪注及兵部尚书王诏等三十三人叅议所见如前制可十五年时以仆射上事仪注前后不定中丞李汉奏定朝议未允中书门下奏请依元和七年已前仪注左右仆射上日受诸司四品六品丞郎以下拜諌议大夫兼史馆修撰王彦威奏论曰臣谨按开元礼凡受册官并与卑官答拜国朝官品令三师三公正一品尚书令正二品并是册拜授官上日亦无安受朝官再拜之文仆射班次三公又是尚书令副贰之职虽端揆之重有异百僚然与羣臣比肩事主礼非其臣则答之又曰大夫之臣不稽首非尊家臣以避君也即仆射上曰受常叅官拜事颇非仪况元和七年七月已经奏议酌为定制编在国章近年上仪有拜受之礼物论未安请依元和七年敕为定时李程为左仆射宰执难于改革虽不从其议论者称之太和三年四月中书舎人李启奏伏奉敕旨冝令左右常侍谏议大夫给事中中书舍人审同详议仆射与御史中丞以下街衢相遇仪式奏闻者谨按仪制令诸文武官隔品卑者皆拜其准令致敬而非相统属者则不拜致敬之式在途则歛马侧立又按旧仪仆射上日除两省供奉官外尚书省御史台及诸司四品以下皆拜于阶下葢以端揆之重师长百僚虽在别司皆为统属故用隔品拜礼非为无据臣续准元和七年二月七日敕虽停拜礼每至上日台官就仆射㕔事列班送上与尚书省官不异则途遇致敬礼在不疑臣等又按令文属官于街衢相遇隔品者致敬礼絶者下马无回避之文杂令所言转避以重贵者止谓迂直之间各申逊让非令藏匿惟车驾出入警跸行人事闗严上不属臣下但卑僚自后多就他途百姓无知亦皆相效道途回避因此成例就中台官以职在弹紏人情畏奉他官相遇苟务推崇始自私敬渐为公礼相循既久将谓合然笼街専道止絶行旅奔避不及即以为罪征异说于前古访近例于走卒国章明具不复检寻遂于师长亦欲均礼臣等自奉敕详定累牒礼部及太常礼院御史台检详武徳以来礼令制敕各得牒报并无台官于仆射合与司官不同之文臣等详议伏请自今以后御史中丞以下与仆射相遇依令致敬敛马立待仆射过仆射谢官日大夫中丞与三院御史就幕次㕘见其观象门外立班既以后至为重大夫中丞列班后朝堂所由引仆射就立𫝊唿賛导如大夫就列之仪仆射朝退出宣政门朝堂所由賛引至幕次及兴化门待与㕘从相见而退御史大夫与仆射既隔品目合分道而行庶轻重得宜典章不紊敕㫖仆射实百僚师长国初为宰相正国品秩至崇仪制特异近或勲臣居任遂使故事不得卑列上凌旧章僣上昨令㕘议颇为得中冝付有司永为定制四年九月中书门下奏左右仆射伏准仆射上仪故事自御史中丞吏部侍郎以下罗拜阶下准元和七年杂定仪注全无受拜之礼当时葢以仆射非其人所以杀礼臣等以为祗合系官之轻重不合为人而升降受中丞侍郎拜则似太重答郎官以下拜则似太轻臣等商量今诸司四品以下官及御史台六品以下并郎官并望准故事余依元和七年敕处分敕旨宜依其年十一月中书门下奏左右仆射上请受四品六品丞郎以下拜并望准元和七年以前仪注便令所司约此撰仪注从之会昌二年正月宰臣陈夷行崔珙等请改仆射上日受京官四品官拜仪注臣等伏寻礼令并无仆射上日受京四品官拜仪注近年礼变多𫝊旧例诸司四品官自左右丞部侍郎御史中丞皆罗拜阶下以为隔品致敬按诸礼致敬是先拜后拜之仪非受拜之谓又准礼皇太子初见上台羣官即行致敬之礼羣官先拜后答拜葢以尊无二上礼须避嫌仆射与四品官并朝班比肩事主岂宜务修僣越独示优崇况事有应变从权礼有沿革损益受拜既无根据随俗则乱宪章臣等尝见故吏部尚书郑余庆议仆射上日仪制不与隔品官抗礼其时窦易直为御史中丞奏驳郑余庆所议及易直为仆射贪荣近利忘弃前志羣情鄙之在列有拂衣而请告者臣等过蒙宠异擢任师长不愿失礼取诮于时臣等又按礼记云大夫士非见国君无不答拜又曰君于士不答拜今仆射不答拜是臣其百僚𫝊为故事何所取法伏准开元元年改左右仆射为左右丞相位次三公三公答拜而仆射受之固非宜也臣等上日伏请依三公上仪垂为定制如䝉聴允望令所司约此撰仪注从之大中三年正月三日敕节文三公仆射不常除官每至上时须有聚会宜令度支户部准开贡例勾当局席取京兆府本色钱不得令府司差配百姓唐会要卷五十七唐会要卷五十八钦定四库全书唐㑹要卷五十八宋王溥撰尚书省诸司中左右丞武徳元年因隋旧制不改至龙朔二年二月四日改为左右肃机咸亨元年十二月二十三日复为左右丞旧左丞正四品上右丞正四品下永昌元年三月二十四日敕纶阁㑹府枢揆寔繁都省勾稽管辖辎重还依仍旧之职未协惟新之政其文昌左右丞进为从三品阶其卢献李景谌并宜三品依旧任如意元年八月十六日复为四品至今从之贞观元年左仆射萧瑀免官右仆射封徳彛卒太宗谓尚书左丞戴胄曰尚书省天下纲维百司所禀若一事有失必有其弊今无令仆系之于卿当称所望也二年魏征为尚书右丞或有言征阿党亲戚者上使御史大夫温彦博按验无状彦博奏曰征为人臣须存形迹不能逺避嫌疑遂招此谤虽情在无私亦有可责上令彦博让征且曰自今已后不得不存形迹他日征入奏曰臣闻君臣协契义同一体不存公道唯事形迹若君臣上下同遵此路则邦之兴丧或未可知上矍然改容曰吾已悔之征再拜曰愿使臣为良臣勿使臣为忠臣也上曰忠良岂有异乎征曰良臣稷契咎陶是也忠臣龙逢比干是也良臣使身获美名君受嘉号子孙𫝊世福禄无疆忠臣身受诛夷君陷大恶家国并丧空有其名以此而言相去逺矣帝深纳其言其年侍御史张𤣥素奏庆州乐蟠县令叱奴骘盗用官食推逐并实上令决之中书舍人杨文瓘奏据律不合死上曰食粮朕之所重若不加法恐犯者更多尚书右丞魏征对曰陛下设法与天下共之今若改张皆将法外畏罪且后有重者又何以加之其年太宗谓侍臣曰人皆以祖孝孙为知音今其所敎声曲多不谐音韵此由未至精妙人亦以许崇为良医今不识药性尚书右丞魏征对曰陛下生平不爱音声今忽为敎女乐差舛责孝孙臣恐天下怪愕上怒曰卿是朕腹心应须进忠直何乃附下㒺上为孝孙分疏彦博等拜谢征与王珪进曰祖孝孙学问立身乃何如曰明达陛下平生礼遇孝孙复何如曰明达今过聴一言何便谓孝孙可疑明达不可信臣恐羣臣衆庶有以窥陛下者上意乃解三年正月放裴寂还郷表乞住京师乆不肻去上令问稽留所由韦挺奏留一十九日长安县令王文楷又不准敕发遣令决杖三十尚书右丞魏征谏曰裴寂所为事合万死但以陛下念其旧功不致于法惟解其官止削半封今流人尚得装束假况寂放还郷宅古人有言进人以礼退人以礼文楷识陛下恩寛见寂大臣不即蹙迫论其此情未合得罪上曰放寂拜扫岂非礼耶乃释而不问焉十年治书侍御史刘洎上书曰臣闻尚书万㡬实为政本伏寻此选受授诚难是以八座比于文昌二丞方于管辖爰至曺郎上应列宿苟非称职窃位兴讥伏见比来尚书省诏敕稽停文案壅滞臣虽庸劣请述其源贞观之初未有令仆于时省务繁杂倍多于今而左丞戴胄右丞魏征并晓达吏方质性平直事应殚举无所回避陛下又假以恩慈自然率物百司匪懈抑此之由及杜正伦续任右丞颇亦厉下比者纲维不举并勲亲在位不能㫁决故事稽延案难理穷仍更盘下去无程限来不责迟一经出手便涉年载天工人代焉可妄加至于懿戚元勲宜优礼秩久妨贤路殊为不可将欲救兹交弊且宜精简尚书左右丞及左右郎中如并得人自然纲维克举亦当矫正趋竞岂惟息其稽滞哉二十年宇文节为尚书左丞明习法令以干局见称时江夏王道宗以私事见託节奏之太宗大悦劳之曰朕所以不置左右仆射者以卿在省耳龙朔二年有宇文化及子诉理资䕃所司理之至于勾曹右肃机杨昉未详案状诉者自以道理已成无复疑滞劾而逼昉昉谓曰未食食毕详之诉者曰公云未食亦知天下有累年羇旅诉者乎昉遽命案立判之曰父杀隋主子诉䕃资生者永配逺方死者无冝使慰仪凤四年韦仁约除尚书左丞约奏曰陛下为官择人无其人则阙今不惜美锦令臣制之此陛下知臣之深矣微臣尽命之日矣仁约遂整举纲目畧无留事羣臣肃然元和八年六月裴佶为左丞时兵部尚书李巽兼盐铁使将以使局置于本行经理已半会佶拜命坚执以为不可遂令撤之巽恃恩而强时重佶之有守十三年淄青镇李师道平镇州王承宗惧上章请割徳棣二州自赎又令二子入侍宪宗选使臣宣谕以尚书右丞崔从中选议者以承宗罪恶贯盈每多奸谲入朝侍子必非血忱人颇忧之从次魏州节度使田𢎞正以路由㓂境欲以五百骑衞之从辞之以童奴十数骑往至镇州于鞠塲宣敕三军大集乃谕以顺逆辞情慷慨军士无不感动承宗泣下礼貌甚㳟遂按徳棣户符节而还十五年三月吕元膺为左丞时度支使潘孟阳与太府少卿王遂互相奏论孟阳除散骑常侍遂为邓州刺史皆假以美词元膺封还诏书请明示枉直江西观察使裴堪奏䖍州刺史李将顺赃状朝廷不覆按遽贬将顺道州司户元膺曰亷使奏刺史罪不覆验即谪去总堪之词足信而亦不可为天下法又封还诏书请发御史按问宰臣不能夺会昌二年十月左丞孙简奏伏以班位等差本系品秩近者官兼台省立位稍逺已是从权颇乖仪制况据敕例理亦未通今据台司重举元和元年所奏敕常㕘官兼大夫中丞者准检校官在本品同类官之上自后诸行侍郎兼大夫并在左右丞之上者仍前例左侍郎兼大夫者至少唯京兆尹则往往带此官当时讲论非不至当其京兆尹是从三品至今班位列在本品同类官从三品卿监之上左太常宗正卿正三品之下其左丞是正四品上户部侍郎是正四品下今戸部侍郎兼大夫祗合在本品同类正四品下诸曺侍郎之上不合在正四品丞郎之上与京兆尹在正三品卿监之下无异又据右丞是正四品下吏部侍郎是正四品上今吏部侍郎在右丞之下葢以右丞官居省辖职在纠绳吏部侍郎品秩虽髙犹居其下推此言之则左丞品秩既髙又居纲辖之地户部侍郎虽兼大夫岂得骤居其上今据散官自将仕郎上至开府特进每品正从上下名级各异则正从上下又不得谓之同品今又取其于理切近者用以比方今京兆河南司録及诸州府録事㕘军皆操纪律纠正诸曹与尚书省左右丞纪纲六联畧同设使诸曺或有以功劳朝廷就加台省官立位岂得便在司録及録事㕘军之上施于州部尚书为非宜况在朝伦实为倒置且左丞官业至重得弹劾八座主省内业令及宗庙祠祭之事御史纠劾不当得弹奏之岂可不究是非轻为建置今台司所奏但言成例曽不揣摩事若循理虽无往例亦合遵行事若非宜虽有往例便合改正今据元和元年台司所奏敕户部侍郎兼大夫班位合在兵部侍郎之上左右丞吏部侍郎之下若令因循往例不议改正遣戸部侍郎兼大夫在左右丞之上有紊典章实恐重违元敕谨具贞元以后敕旨如前伏乞重赐㕘详庶得尽理敕旨御史台与都省各执所见因此须为定制令两省官详议闻奏者三年三月库部郎中知制诰崔于等言文武常㕘官兼御史大夫中丞班位奉敕縁御史台省各执所见因此须为定制冝令两省官详议闻奏者伏以御史大夫中丞掌邦国宪法朝廷纪纲崇其班位以峻风望兼此官者皆以所领务重特为宠异须敕诸行侍郎兼御史大夫者并在左右丞之上相承不改行之已久况今使下监察御史里行朝谢时列在左右司郎中之上以此㕘彼足可辨明况奉去年十月二十八日敕御史大夫进为正三品中丞进为正四品即官望等差允为重任合崇宪职式协朝章诸准前例诸行侍郎兼御史大夫中丞者列于尚书左右丞之上敕旨班序相循已久故事足可遵行昨者务广询谋理宜从衆依崔于等状便为定制左右司郎中隋朝但称左右司郎本朝加中字武徳元年八月裁省贞观二年正月十三日复置龙朔二年二月四日改为左右丞务咸亨元年十二月二十日复为左右司郎中开元十六年六月十六日敕郎中皆从省正门出入若泥雨聴随便门永泰二年四月二十六日诏自今已后郎中与中州刺史员外郎褚璆等十人案牍稽滞且六官分事四方取则尚书郎皆是上选须称职司焉可尸禄悠悠曽无㫁决昨者试令借问遂有稽逋动即经年是何道理至如行判程限素标令式今日以后各宜惩革再若有犯别当处分吏部尚书武徳元年因隋旧制龙朔二年改为司列太常伯咸亨元年复为吏部尚书光宅元年改为天官尚书神龙二年复为吏部尚书天宝二载三月二十七日改为文部尚书至徳二载十二月十五日复为吏部尚书皇朝因隋旧吏部尚书掌铨六品七品选侍郎掌铨八品九品选至景云元年宋璟为吏部尚书始相通与侍郎分知因为故事者也蘓氏驳曰贞观二十二年二月民部侍郎卢承庆兼检校兵部侍郎仍知五品选事承庆辞曰五品选事职在尚书臣今掌之便是越局太宗不许曰朕今信卿卿何不自信也由此言之即尚书兼知五品选事明矣故事选授之制每嵗集于孟冬去王城五百里之内以上旬千里之内以中旬千里之外以下旬尚书侍郎分为三铨故事注拟必先正其官阶团甲送门下大厯十四年七月十九日敕流外出身人今后勿授刺史县令録事㕘军诸军诸使亦不得奏请仍委所由检勘虽恩制所授并不得与上同㑹缺不成赴集如须要甄録者牒中书门下吏部改与别官元和七年吏部尚书郑余庆请复置吏部考官三人吏部侍郎杨于陵执奏以为不便乃诏考官韦顗等二人只考及第科目人其余吏部侍郎自定十五年十一月有医士崔环自淮南小将为黄州司马敕至南省吏部尚书郑余庆执奏封还以为诸散将无故受正员五品官是开侥倖之路且无阙可供言或过理由是少忤时宰改太子少傅大中六年十一月吏部奏条流诸司流外入流令史等请减下四百五十四员敕旨应属流外铨人所减员额并宜依吏部侍郎武徳初因隋旧制至七年二月省贞观二年正月十日复置龙朔二年改为司列少常伯咸亨元年改为吏部侍郎光宅元年改为天官侍郎神龙二年复为吏部侍郎天宝十一年三月二十七日改为文部侍郎至徳二年十二月十五日复为吏部侍郎本一员总章二年四月一日加一员以裴行俭为之本员为中铨新加员为东铨永昌元年三月二十一日又加一员以李景谌为之通前三员圣厯二年五月八日减一员干元二年八月二十日侍郎崔器以中铨阙承前多贬降遂奏改为西铨仍转㕔居之其侍郎事迹具在选部吏部郎中武徳元年因隋旧号为选部郎三年加中字至五年六月一日又改为吏部郎中七年废侍郎加郎中秩正四品上掌流内选事贞观二年复置侍郎乃䧏依本秩亦罢掌选事龙朔二年改为司列大夫已后并随省改复载初元年加一员以李元素为之通前三员圣厯二年八月却减一员元和八年六月罢吏部郎中张惟素一月俸料惩慢官也吏部素以郎中主印时房启除桂管观察使其本道邸使潜赂印令使得印启官诰飞逓送之及上命中使赐启官诰畏使者邀重赂乃戏曰先五日得之矣中人绐请视之因懐归以进既而令都省覆讯罚郎中而杖令史吏部员外郎官名改复与郎中同一员判废置一员判南曺南曺起于总章二年司列少常伯李敬𤣥奏置己前铨中自勘责故事两转㕔至建中元年侍郎邵说奏各挟阙替南曺郎王鋗已后遂不转㕔贞元十一年闰八月一日侍郎杜黄裳奏当司郎官判南曺废置请准旧例转㕔载初元年加一员以周雉为之圣厯二年八月省开元十二年四月十六日敕兵吏各専定两人判南曺以陈希烈吕豫为之寻却一人判贞元元年九月十六日又以两人判南曺以库部员外郎崔锐比部员外郎刘执经权判事毕日停至十一年闰八月二日又却以一员判也贞元十一年闰八月吏部奏当司郎官判南曺废置准旧例转㕔敕旨依奏长庆元年正月左武衞大将军张克勤奏近准赦文许五品官一子官恩今臣子幼请回授外甥状至中书下吏部员外郎判废置裴夷直执奏曰一子官恩在念功贵于延赏若无己子许及宗男张克勤自有息男妄以外甥奏请苟渉卖官实为乱法所请望宜不许仍永为定例从之司封郎中武徳元年因隋旧号为主爵郎中龙朔二年改为司封大夫咸亨元年改为主爵郎中垂拱元年二月二日改为司封郎中神龙元年九月五日改为主爵郎中开元二十四年九月六日复故司封员外郎开元十五年闰九月十一日敕王公以下子孙应承袭者先申无子辄首正不在承袭之限宝厯元年八月膳部员外郎王惇史上言中外官僚准制封赠多请授祖父母臣谨详古礼及国朝故事追赠出于鸿恩非由臣下之求不繋子孙之便开元新诏唯许宰相回赠于祖葢以宰相位髙封赠崇极故㢠廻授近日常僚率援此例夫推让于祖在父则然改夺于朝于子何忍伏望宣付宰相重依典法详议从之元和十二年十月司封奏文武官五品以上请准式叙母妻邑号乖滥稍多或国叙军功妄㕘勲籍或偶逢庆泽冒引诏条今请应在城诸军衞官未至将军使在外未至都知兵马押衙都虞候纵有散官与敕文相当者并不许叙封其流外官诸司诸吏职务并伎术官等迹涉杂类并请不在封限从之司动郎中隋为司勲郎武徳初加中字龙朔二年二月四日改为司勲大夫咸亨元年复改为司勲郎中司勲员外郎改复与郎中同贠外郎今一员长安二年闰四月十二日文昌丞李峤奏加一员以杨祗令为之永徽五年十二月四日夜司勲大火甲厯并尽矣天宝四年六月十三日敕准制及格式叙勲今复宜令司勲员外郎二人除曺务之外每有勲甲团进后専知磨勘所须主事令史任简择差定如有疎畧委本官奏録考功郎中隋为考功郎武徳初加中字龙朔二年改为司绩大夫咸亨元年复为考功郎中旧郎中知贡举其外官考贞观以后每年定诸司长官一人判校京官即考功郎中自判至贞元二年九月二十日停考使其考课付所司准式授定遂令员外校外官考贞元六年正月以司勲员外郎判考功赵宗儒复行贬考之令自至徳以来考绩之司事多失实常㕘官及诸州刺史未尝分其善恶悉以中上考褒之及是褒贬稍明人知戒惧上善之迁宗儒考功郎中其年六月三日考功奏准天宝七载六月敕内外官初考无赴上日未考不具得替日便注破不在校限其月又奏诸使下兼宪官及检校郎官并诸色官职掌者并仰本使每年具在使功课兼具考第申省七年八月考功奏前时诸司官皆校功过定其考第自至徳后一切悉申中上考今请覆其能否以定升䧏从之自谏议大夫给事郎官有书中考者尚书左丞相赵憬自言荐果州刺史韦正坐赃废请降其考校使吏部尚书刘滋以憬能知其过奏中上考元和十四年十一月十二日考功奏外官应申考解先无限约请自今以后限十一月十五日到省毕如违牒本使罚本判官决本典考功员外郎改复与郎中同贞观以后知贡举至开元二十四年三月十二日以员外郎李昻为举人李权所讼乃移贡举于礼部也开元二十九年十一月十九日礼部侍郎韦陟奏准旧例掌举官亲族皆于本司差郎官一人考试有及第者尚书覆定然后附奏臣本司今阙尚书纵差郎官是臣麾下事在嫌疑所宜釐革伏望天恩许臣移送礼部差考功员外郎试拣侍郎覆定任自闻奏庶几令浮议止息敕㫖依长庆元年五月贬考功员外郎李渤为处州刺史渤既请书宰相等下考时人以宰辅旷官不上疏陈列而越职钓奇非尽事君之道至是杜元颖等奏渤卖直沽名动多狂躁遂出之户部尚书武徳元年因隋为民部尚书贞观二十三年六月二十日改为户部尚书显庆元年七月二十一日改为度支尚书龙朔二年改为司元太常伯咸亨元年复为戸部尚书光宅元年改为地官尚书神龙元年复为戸部尚书武徳元年十月二十九日民部尚书裴矩奏突厥残暴之处户请给绢一疋太宗谓曰朕于天下惟诚与信不欲空有存恤之名而无其实但户大小各须存济给物雷同岂公之至也治书侍御史孙伏伽进曰裴矩受国恩赏未闻陈议救恤百姓则欲苟钓虗名用心若此岂当朝寄请鞫其罪太宗从之令计口为率贫戸赖焉开元六年五月四日敕诸州每年应输庸调资课租及诸色钱物等令尚书省本司豫印纸送部每年分为一处每州作一簿预皆量留空纸有色数并于脚下具书纲典姓名郎官印置如替代其簿递相分付二十四年敕以每年租税杂支轻重不类令戸部修长行㫖条五巻诸州刺史县令替日并合令递相交付省司每年但据应支物数进画班行附驿递送其支配处分并依㫖文为定元和五年二月户部尚书李仁素准元和四年五月敕釐革诸道州府应征留使留州钱物色目并带使州合送省钱便充留州给用等据诸道申报除与敕文相当外或称土宜不同须重颁令起置者诸州府先配供军钱回令送省带使州府先配送省以便留供军即供军见钱尽在带使州府事颇偏併宜令于管内州据都征钱数逐贯均配其元不征见钱州郡不在分配限如坊郭户配见钱须多郷村戸配见钱须少即但都配定见钱一州数任刺史于数内看百姓稳便处置其敕文不加减者即准州数申为定额如于敕额见钱外辄擅配一钱及纳物不依送省中者刺史县令録事㕘军节级科贬焉户部侍郎改复名号与尚书同本员垂拱四年四月十一日加一员以武攸宁为之蘓氏驳曰故事度支案郎中判入员外郎判出侍郎总统押案而已官衔不言専判度支至干元二年十月第五琦改户部侍郎带専判度支自后遂为故事至今不改若别官来判度支即云知度支事或云専判度支贞元四年二月上以度支自有两税及盐铁𣙜酒钱物以充经费遂令收除陌钱及阙官料并外官阙官职禄及减员官诸料令户部侍郎窦㕘専掌以给文武官员料钱及百司纸笔等用至今行之元和六年四月户部奏请置巡官二人从之其年七月户部请减使及判案郎官每月杂给钱从之八月户部侍郎李程奏请诸州府阙官职田禄米及见在任官抽一分职田所在收贮以备水旱从之十二年十二月户部奏淮西以虺蜥攸居厯年贡赋不入有司羞之今则化被齐人便为善地其申光蔡等州今所贡鸂鶒绫金石斛等并同日到其诸道贡物旧例于今月十五日已进纳讫臣今便欲取申光蔡贡物以元日陈于乐悬之南示中外礼毕请准式送纳从之十三年十月中书门下奏户部度支盐铁三司钱物皆系国用至于给纳事合分明比来因循都不剖析嵗终㑹计无以凖绳葢縁根本未有纲条所以名数易为盈缩伏请起自今以后每年终各令具本司每年正月一日至十二月三十日所入钱数及所用数分为两状入来年二月内闻奏併牒中书门下其钱如用不尽须具言用外余若干见在如用尽及侵用来年钱并收阙并须一一具言其盐铁使所收议利具一年都收数并已支用及送到左藏库入钱数其所欠宜具监院额縁某事欠未送到户部出纳亦约此为例条制既定庶絶隐欺如可施行望为常典从之宝厯二年正月户部侍郎崔元畧奏准赋役今内外六品以下官及京司诸色职掌人合免课役请自今以后应诸司见任官及准式合蠲免职掌人等并先于本司陈牒责保待本司牒到然后给符其前资官即请于都省陈状准前勘责事若不实准诈伪律论其孝子顺孙义夫节妇及割股奉亲比来州府免课役不由所司今后请应有此色敕下后亦须牒当司如不承户部文符其课役不在免限从之开成元年湖南观察使卢周仁进羡余钱十万贯户部侍郎归融奏曰天下一家何非君土中外财赋皆陛下府库也周仁辄陈小利妄说异端言南方火灾恐成灰烬进于京国如循私恩臣恐天下倣傚以羡余为名刻剥生人其所进钱请还湖南代贫下租税三年四月敕戸部侍郎两员自今已后先授上者宜令便判钱谷如带度支事及判盐铁度支兼中丞翰林学士即不在此限仍为永例五年三月户部侍郎崔蠡奏天下州府应合管系户部诸色斛斗自今以后刺史观察使除授到任交割后并须分析闻奏敕旨宜依大中二年十一月兵部侍郎判户部魏秩奏下州应管当司诸色钱物斛斗等前件钱物斛斗散在天下州府縁当司无巡院觉察多被官吏専擅破除嵗久之后即推在所腹内徒烦勘诘终无可征今后诸州府钱物斛斗文案委司録事㕘军専判仍与长吏通判每至交替各具申奏并无悬欠至考满日递相交割请准常平义仓斛斗例与减选仍每月量支纸笔钱若盗使官钱及将借贷与人并请准元敕以贜论加征收欠折及违限省条并请量加惩殿如缺司録即请令选诸强正官员専知毋得令假摄官权判从之开成四年六月河南江淮等道分巡院荆襄江西道分巡院并宜敕停唐㑹要卷二十八唐会要卷五十九钦定四库全书唐㑹要卷五十九宋王溥撰尚书省诸司下度支使干元元年第五琦除度支郎中河南五道度支使二年十二月吕諲除兵部侍郎同中书门下平章事充勾当度支使上元元年五月除刘晏户部侍郎勾当度支使元年建子日元载除户部侍郎勾当度支使贞元二年二月韩滉加度支使五年二月窦参中书门下平章事度支使八年三月停建中元年五月十七日度支奏诸色钱物及盐井利等伏縁财赋新有釐革支计阙供在臣职司夙夜忧负今后望指挥诸州若不承度支文牒辄有借使及擅租赁回换本州府録事参军本县令専知官并请同入已枉法赃科罪庶物无蔽隐事有条流其应合征收诸色钱物所由官有违程限致阙军需请停给禄料勅㫖依奏其年八月宰臣杨炎奏曰夫财赋邦国之大本生人之喉命天下治乱轻重皆由焉是以前代歴选重臣主之犹惧不集往往覆败大计一失则天下揺矣先朝权制中臣领其职以五尺宦竖操邦国之本丰俭盈虚虽大臣不得知无以计天下利害臣愚待罪宰辅陛下至徳惟人是恤㕘校蠧弊无斯之甚请出之以归有司然后可以议政上然之诏今后财赋皆归左藏库一用旧式每嵗量进二三十万入太盈而度支先以全数闻奏初国家旧制天下财赋皆纳于左库藏而太府四时以闻尚书比部覆其出入上下相辖无甚欺误及第五琦为度支盐铁使时京师多豪将求取无节琦不能禁乃悉以租赋进入太盈内库以中人主之意天子以取给为便故不复出是以天下公赋为人君私积有司不得窥其多少国用不能计其赢缩迨二十年中官以冗名持簿书领其事者三百人皆奉给其间连结根固不可动及炎作相片言复之中外称美焉贞元初度支杜佑让钱谷之务引李巽自代先是度支以制用惜费渐权百司之职广置吏员繁而难理佑始奏营缮归之将作木炭归之司农染练归之少府纲条颇整公议多之二年十二月度支奏请于京城及畿县行𣙜酒法每予𣙜一百五十文其酒户并蠲免杂役从之永贞元年八月度支使奏当司别贮库往年裴延龄领使务始奏置之只将正库物减充别贮唯是虚言更无实益又创置官典守人等不免加彼料粮伏请併入正库庶事且费省从之长庆二年三月以鸿胪卿判度支张平叔为户部侍郎依前判度支时幽镇行营诸军已出境仰给度支者十五余万人魏博沧景之师皆压贼境而垒亦借兵数征计司所给自河北置供军院其布帛衣赐往往不至供军院遽为诸军强夺悬师前鬭者反无支给其馈饷主吏由此得罪者前后相次平叔知国用空乏遂以邪计得司邦赋至是又宠之地卿然竟无术以救其阙骤尘显级人皆罪之寻又上言度支所管𣙜盐旧法为弊年深臣令官中自粜盐法可以富国强兵劝农积货疏其利害十八件诏下其奏令公卿议之中书舍人韦处厚抗论不可以平叔条制不周经画未尽以为利者反害以为简者至烦乃即其条目随以设难事多不载末云臣窃以古人云利不百不变法功不十不易器改更之事自古所难臣于平叔无雠所陈者非挟情所议者归利害唯圣主独㫁归于至公然强人之所不能事必不立禁人之所必犯法必不行臣尝为开州刺史当时被盐监吏人横扰官政亦欲盐归州县总领其权常试研求事有不可葢设法施行须徇风俗或东州便即西州害欲南州易即北州难且据山南一道明之兴元巡管不用见钱山谷贫人随土交易布帛既少食物随时市盐者或一斤麻或一两丝或蜡或漆或鱼或鸡琐细丛杂皆因所便今逼之布帛则俗且不堪其弊官中货之以易绢劳而无功伏惟圣虑裁择时平叔轻巧恃恩自谓言无不允及处厚驳奏上览之称善令示平叔词屈其法遂罢元和十四年六月判度支皇甫鏄奏诸道州府监院每年送上都两税𣙜酒盐吏料支米价等縀疋价估定数从之给事崔直抗论以为用兵嵗久百姓凋弊往者虽估逾其实不可复追疏奏不从会昌六年十一月刑部尚书判度支崔元式奏诸道所出縀疋绫绢纱等宜禁㫁其旧织并不得行使仍令所在官中收纳如更织造买卖同罪咸通八年十月户部判度支崔彦昭奏当司应收管江淮诸道州府今年已前两𣙜酒诸色属省钱准旧例逐年商人投收便换自南蛮用兵以来置供军使当司在诸州府塲院有商人便换赍省司便换文牒至本州府请领皆被州府称准供军使指挥占留以此商人疑惑乃致当司支用不充乞下诸道州府塲监依限送纳及给还商人不得託示占留从之别官判度支开元二十二年九月萧炅除太府少卿知度支事二十三年八月李元祐除太府少卿知度支事天宝七载杨钊除给事中兼御史中丞权判度支贞元八年三月户部尚书班宏専判度支其年七月司农少卿裴延龄加权判度支十二年三月改为户部尚书判度支其年九月蘓弁除度支郎中兼御史中丞副知度支贞元已前他官来判者甚衆自后多以尚书侍郎主之别官兼者稀矣故事度支按郎中判入员外判出侍郎总统押案而已官行不言専判度支开元以后时事多故遂有他官来判者或尚书侍郎専判乃曰度支使或曰判度支或曰知度支事或曰勾当度支使虽名称不同其事一也建中初欲使天下钱谷皆归金部仓部终亦不行户部郎中隋为民部郎中贞观改户部郎中自后改复名号与侍郎同天宝八载郎中张𫝊济废帐房为户部员外郎㕔次北为户部郎中㕔皆至宏丽又于省街东奏取都水监地以诸州籍帐钱造考常制度又过于省中移都水监于省西北割右武衞园地置之干元以后毁拆并尽今为户部园户部员外郎开元四年五月二十九日敕蠲符每年令当州取𦂳厚纸背上皆书某州某年及纸次第长官勾当同署印记京兆河南六百张上州四百张中州三百张下州二百张南安道桂广容等五府准下州数管内州同蠲此纸不别书题州名并赴朝集使送戸部本判官掌纳依次用之二十九年七月十七日每乡置乡望天下诸州上县不得过二十人中县不得过十五人下县不得过十人其长年万年每县以五十人为限太原上党晋阳三县各以三十人为限并取耆年宿望谙识事宜灼然有景行者充天宝十二载七月十三日勅诸郡父老宜改为耆夀会昌元年二月中书门下奏伏以南省六曺皆有职分若各守官业即不因循比来户部度支两司尚书侍郎多奏请诸行郎官判钱谷文案遂令本司郎吏束手闲居至于㕔事皆为他官所处臣等商量请自今已后其度支户部钱谷文案望悉令本行郎官分判不在更请行郎官限仍委尚书侍郎同诸司例自于行内选择差判不必更一一闻奏其户部行郎官仍望委中书门下皆选择与公务相当除授如本行员数欠少任于诸行稍闲司中选其才识资序相当者奏请専授所冀莅事有常分官无旷庶或可久以革从权勅旨依奏度支郎中隋为度支郎武徳初加中字龙朔二年改为司度大夫咸亨元年复为度支郎中度支员外郎开元二十四年三月六月户部尚书同中书门下三品李林甫奏租庸丁防和籴杂支春綵税户税草诸色旨符承前每年一造据州府及诸司计纸当五十余万张仍差百司抄写事甚劳烦条目既多详检难徧縁无定凖支税不恒因此涉情兼长奸伪臣今与採访使朝集使商量有不稳便于人非当土所出者随事沿革务从允便即望人知定凖政必有恒编成五巻以为常行㫖符省司每年但据应支物数进书领行每州不过一两纸仍附驿送勅㫖依开元十二年九月以仓库郎中判度支案蘓弁授度支郎中副知度支事仍命立于正郎之首有副知之号自弁始也元和三年十月度支使郑元奏当司判案郎官先有六员今请用四员为定从之四年十一月加度支判案郎官一员长庆三年十二月度支奏主客员外郎判度支案白行简当司判案郎官刑部郎中韦词近差使西京勾当和籴遂请白行简判案今韦词却囘其白行简合归本司伏以判案郎官比有六人近或止四员伏请更置郎官一员判案留白行简充敕旨依奏金部郎中隋为金部郎武徳三年加中字龙朔二年改为司珍大夫咸亨元年复旧天宝十一年三月七日改为司金郎中至徳二年十二月十五日复旧金部贠外郎仓部郎中隋为仓部郎武徳三年加中字龙朔二年改为司庾大夫咸亨元年复旧天宝十一载三月七日改为司储郎中至徳二载十二月十五日复旧仓部员外郎天宝三载七月二十三日金仓令史不许转选及充使典建中二年正月诏天下钱谷皆归金部仓部中书门下简两司郎官准格式条理铸钱使开元二十五年二月监察御史罗文信充诸道铸钱使天宝三载九月杨慎矜除御史中丞充铸钱使六载十一月度支郎中杨钊充诸道铸钱使上元元年五月刘晏除户部侍郎充勾当铸钱使其年五月二十五日殿中监李辅国加京畿铸钱使宝应元年六月二十八日刘晏又除户部侍郎充勾当铸钱使广徳二年正月第五琦除户部侍郎充诸道铸钱使其年六月三日礼部尚书除兼御史大夫充江南西道勾当铸钱使永泰元年正月十三日刘晏充东都淮南浙东西湖南山南东道铸钱使第五琦充京圻关内河东剑南山南西道铸钱使大厯四年三月刘晏除吏部尚书充东都河南淮南山南东道铸钱使五年三月二十六日停延资库使㑹昌五年九月敕置备邉库收纳度支户部盐铁三司钱物至大中三年十月敕改延资库初以度支郎中判至四年八月勅以宰相判右仆射平章事白敏中崔铉相继判其钱三司率送初年户部每年二十万贯疋度支盐铁每年三十万贯疋次年以军用足三分减其一诸道进奉助军钱物则收纳焉咸通五年七月延资库使夏侯孜奏盐铁户部先积欠当使咸通四年已前延资钱绢三百六十九万余贯疋从大中十二年至咸通四年九月已前除纳收外欠一百五十万五千七百一十四贯疋当使録户部积欠数多先具奏请于诸道州府塲监院合纳户部所收八十文除陌钱内应割十五文属当使自收管敕命虽行所送稽缓今得户部牒称所收管除陌钱除钱绢外更有诸杂物货延资库称收不便请起今年令纳延资库钱物一时便足其已前积欠候物力稍充积渐填塞其所割十五文钱即当司仍旧收管又縁累嵗已来岭南用兵多支户部钱物当使不欲坚论旧欠请依户部商量合纳今年额色钱绢须足明年即依旧制三月九日两限送纳毕其已前积欠仍令户部自立项纳期限者敇旨依之八年九月延资库使曹确奏户部每年合送当使三月九日两限绢二十一万四千一百疋钱五万贯自大中八年已后至咸通四年积欠一百五十万五千七百余贯疋前使杜悰申奏起请咸通二年正月以后于诸道州府场监院合送户部八十文除陌钱内割十五文当使收管以填积欠续据户部牒称州除陌钱有折色零碎请起咸通五年所合送延资库钱绢逐年两限须足其除陌十五文当司仍旧收管前使夏侯孜具事由申奏且请依户部论请期限其咸通五年钱绢户部已送纳自六年至八年其钱绢依前不全送又积欠三十六万五百七贯文者伏以所置延资库初以备邉为名至大中三年始改今号若财货不充则名额虚设当置之时所令三司逐分减送当使收管元敕只有钱数但令本司减割送库不定目色以此因循渐隳旧制年月既久积欠转多既无计以征收乃指色以取济稍待备邉名号得遵元敕指挥乃割户部除陌八十文内十五文收管及户部请逐年送库须且禀从今既积欠又多终虑不及期限臣今酌量请诸道州府塲监院合送户部钱绢内分配今勒留不合送延资库数目令本处别为纲运与户部直纳延资库则户部免有逋悬不至累年积欠从之出纳使开元二十六年九月侍御史杨眘充太府出纳使天宝二年六月殿中侍御史张瑄充太府出纳使四载八月殿中侍御史杨钊充司农出纳钱物使六载三月杨眘改户部侍郎充两京合嘉仓出纳使其载杨钊替充两京合嘉仓出纳使干元元年度支郎中第五琦充两京司农太府出纳使礼部尚书龙朔二年改为司礼太常伯咸亨元年复旧光宅元年改为春官尚书神龙元年复为礼部尚书太和七年八月敕每年试帖经官以国子监学官充礼部不得别更奏请其𢎞文崇文两馆生斋郎并依令试经仍差都省郎官两人覆试礼部侍郎开元十二年三月十二日以考功贠外郎李昂为举人所讼乃下诏曰每嵗举人顷年以来惟考功郎所职位轻务重名实不伦欲尽委长官又铨选委积但六官之列体国是问况宗伯掌礼冝主宾荐自今以后每年诸色举人及斋郎等简试并于礼部集既衆务烦杂仍委侍郎専知贞元十五年十月髙郢为礼部侍郎时应进士多务朋游以取声名唯务谦柔罕理其业郢性専介尤疾其风既领职拒絶请託虽同列通熟无敢言者志在经义専考试凡三嵗掌贡士进幽独抑声名浮滥之风一变元和九年二月韦贯之为礼部侍郎选士皆抑浮华先行实由是趋竞息焉礼部郎中隋号仪曹郎武徳初因隋旧号不改三年二月改为礼部郎中龙朔二年改为司礼大夫咸亨三年复为礼部郎中光宅元年改为春官郎中神龙元年复为礼部郎中礼部员外郎贞元十二年二月授许孟容礼部贠外郎有公主之子请补两馆生孟容举令式不许主诉于上命中使问状孟容执奏竟不可夺迁本曹郎中元和二年少府监金忠义以机巧进请䕃其子为两馆生礼部员外郎韦贯之上疏论奏曰工商之子不当仕忠义以艺通权倖不冝汚辱朝廷竟罢去之太庙斋郎开元二十四年三月十二日敕斋郎简试并于礼部集至二十五年正月七日敕诸陵庙并宜隷宗正寺其斋郎命司封补奏至天宝十二载五月十一日陵庙依旧隷太常寺斋郎遂属礼部至大厯二年八月二十五日敕陵庙宜令宗正寺检校其斋郎司封又收补闻奏至贞元三年九月二十六日礼部尚书萧昕奏太庙斋郎准式礼部补大厯三年后被司封官称管陵庙便补奏斋郎亦无格敕文准建中元年正月五日制每事并归有司其前件斋郎合于礼部补奏敕㫖依付所司准格式处分至今礼部员外郎补贞元十二年十月朝廷欲以太学生令于郊庙摄事将去斋郎以从省便太常博士裴堪因奏议曰严奉宗庙时享月祭帝王展孝之重典也故致斋清宫设郎执事使夫习肄䖍恪肃恭神人内尽其敬也太学置生徒服勤儒业宏阐敎化发明徳义用严师以训之悬美禄以待之限其课第考其否臧外奖其学也夫如是斋郎官员焉可废也太学生徒焉可乱也若虑不素洁则无以观其敬矣志不宿着则无以成其业矣故提其名而目之表其从事也绩其勤而禄之使其服志也罢斋郎则失重祭之义用学生则挠敬业之道将何以见促数之节肃敬之容强立之成待问之奥知必不能至矣况国家有典崇儒有制岂以斋郎凟易是病而思去之学生冗惰无取而思役之诚宜名分有殊课第自别使俎豆有楚冶弓知训供职有赏勤之利敦学得乐羣之至礼举旧典人知向方庶乎简牍无能代之烦监寺絶往来之弊矣将敦要本在别司存俾不相㕘庶合事体从之元和六年十一月礼部奏准今年九月吏部所奏敕应补太庙斋郎用䕃官并五品已上子六品常㕘官子补者今详节文所用五品六品荫者惟许子并不该孙又节文其应补太庙斋郎郊社斋郎孙用祖荫子用父荫即孙之与子并许收补恐前后文字有所差错今格限已及须守敕文其孙用祖五品以上䕃者恐须准旧例收补敕旨冝令准格收补宝厯元年九月礼部奏准今年四月制当司合釐革条流两馆生斋郎资荫年限等据旧敕应补两馆生所用荫第皆门地清蕐勲贤胄𦙍近者时有源流或属全疎罔冒门资变易昭穆今请如有此色自本司磨勘得实坐其家长所用䕃告身用本司印印官押署更不在行用之限保官具事由申上中书门下请诸司官典捡报不实并请准法科处分其太庙郊社斋郎亦并准此处分若用䕃曽经流贬未复本资或便身亡不曽申雪即用旧荫窃恐非宜请更驳放其太庙斋郎亦准此处分伏縁两馆生员阙不多请补者衆今请一家不得用两䕃许隔二年收补每用䕃补人请明置簿厯具注所补人年名日月用本司印郎官押署至补人数足后给其告身不在用限太庙斋郎准开元六年九月敕取五品已上子孙六品清资常㕘官子补充郊社斋郎用祖䕃官阶并须五品以上用父䕃须六品以上常㕘官及两府司録判司詹事府丞大理司直并有五品阶者所补斋郎皆用互保其保请以六品已上清资官充其一家不得周年保两人仍不得频年用䕃并请准两馆生例处分敕旨依奏祠部郎中隋为祠部郎武徳三年加中字龙朔二年改为司禋大夫咸亨元年复为祠部郎中祠部员外郎延载元年五月十一日敕天下僧尼道士隷祠部不须属司省开元十年正月二十三日敕祠部天下寺观田宜准法据僧尼道士合给数外一切管收给贫下欠田丁其寺观常住田聴以僧尼道士女冠退田充一百人以上不得过十顷五十人已上不得过七顷五十人以下不得过五顷二十五年正月七日道士女道士割隷宗正寺僧尼令祠部检校膳部郎中隋为膳部郎武徳三年加中字龙朔二年改为司膳大夫咸亨元年复为膳部郎中膳部员外郎主客郎中隋为司蕃郎皇朝为主客郎中龙朔二年改为司蕃大夫咸亨元年复为主客郎中主客员外郎景龙二年九月三日敕应差敕册立诸国使并须选择汉官不得差蕃官去祠祭使天宝六载十一月度支郎中杨钊充祠祭使至徳三载五月二十四日中书侍郎王玙兼知祠祭使兵部尚书龙朔二年改为司戎太常伯咸亨元年复为兵部尚书光宅元年改为夏官尚书神龙元年复为兵部尚书天宝十一载二月二十八日改为武部尚书至徳二年二月五日复为兵部尚书旧制凡武举每岁孟冬亦与计偕有二科一曰平射二曰武举开元十七年正月二十日敕兵部两铨令史各与一第一人簿帐共与一人并准吏部铨史第一人官员注拟十九年四月二十六日敕兵部选人请武选者宜取强壮身材六尺以上籍年四十以下堪统领者其吏部选人请文选者宜取材堪理人工于书判并无负犯十二日内定品奏闻一送以后并不在却闗之限广明元年正月敕入仕之门兵部最滥全无根本颇坏纪纲近者武官多转入文官依资除授冝惩僭倖以辨品流今后武官不得辄入文官选改内司不在此限兵部侍郎总章二年四月二日加一员以李处绎为之长夀二年正月二十四日又加一员以侯知一为之通前三员长安四年十二月三日减一员长安二年正月十七日敕天下诸州宜敎武艺每年准明经进士贡举例送开元二十六年十一月十四日敕所设武举以求材实仕进之渐期为根本取舍之间尤宜审慎比来所试但委郎官品位既卑焉称其事自今已后试武举人等宜令侍郎専知天宝元年十月十三日敕自今已后应试选举人长垜宜以十只箭为限并入第一院与两单上八只入第一院两只入第二院与一单上次上十只不出第三院与单上十只不出苐四院与次上余依恒式三载闰二月八日敕习武入官已经精简随畨更试事颇为烦其武官自今已后因畨试及过中门下宜停建中元年四月十七日敕兵部阙送吏部武官自今已后宜停贞元十四年九月敕乡贡武举并应百只箭人等今年宜权停时諌议大夫田敦因䝉召对奏言兵部武举每年常数百人挟持弓矢出入皇城间恐非所宜上闻而矍然故命停之其实武举毎岁不过数十人时议恶敦虚辞辄乱旧章以图称旨自是讫于贞元更不复元和三年五月兵部奏伏准贞元十四年九月敕郷贡举人权停者伏以取士之方文武并用举选之制国朝旧章叅调者既积资劳入仕者必先贡举自经停废今已十年别趋倖门渐絶根本典彞具在可举而行其乡贡举恐须准武选处置敕旨依奏六年八月中书门下奏得兵部侍郎许孟容等状当司准六月二日减省官员及釐革三衞等应管京官及外官共三千三百二十九员京官七百六员武官员数不多俸钱比文官较少又任中书门下两省御史台左右神䇿及诸军诸使挟勅驱使员阙至少难议停省并请仍旧外官二十六万二十三员所管诸府自折冲以下总无料钱例多阙乏空有府额其镇戍官等或有任者不过数员纵使停减并无损益伏请存旧例六畨三衞都四千九百六十三人纵使分畨当上配役处多移牒勘㑹须得详请续商量闻奏勅旨依奏十年六月盗杀宰相武元衡并伤议臣裴度时淮夷逆命凶威方炽王师问罪未有成功言事者继上章䟽请罢及盗贼窃发人情愈惑兵部侍郎许孟容诣中书流涕而言曰昔汉廷有一汲黯耳奸臣尚为寝谋今主上英圣朝廷未有过失而狂贼敢尔无状宁谓国有人乎然转祸为福此其时也莫若上闻起裴中丞为相令主兵柄大索贼党穷其奸源后数日度果为相而下诏行诛时谓孟容议论有大臣风采太和五年三月兵部奏准四年五月起请节文伏以三衞出入禁署子弟期于恪恭近日顽弊皆非正身诸司公言纳资访闻亦不顾召士庶假荫混杂缙绅此隙一开奸滥纷入其资三卫并请停废勅旨宜依其他釐革三衞事条至多故不具载大中五年十月中书门下两省奏应赴兵部武选门官驱使官等今年新格令守选二年得驱使官卢华等状称各在省驱使实縁长官辛苦事力不济所以假此武官若废旧格贫寒不逮即须渐请停解公事交见废阙勅旨两省御史台人吏前例不选数许赴集宜令依旧例放选兵部郎中隋为兵部郎武徳三年加中字龙朔二年改为司戎大夫咸亨元年复为兵部郎中员外郎本两员大定元年更加一员以赵履温为之职方郎中隋为职方郎武徳初加中字龙朔二年改为司城大夫咸亨元年复为职方郎中员外郎建中元年十一月二十九日请州图每三年一送职方今改至五年一造送如州县有创造及山河改移即不在五年之限后复故驾部郎中隋为驾部郎武徳初加中字龙朔中改司舆大夫咸亨元年复为驾部郎中员外郎库部郎中隋为库部郎武徳初加中字龙朔中改为司库大夫咸亨元年复为库部郎中员外郎开元十八年十月四日勅衙内甲仗经行从者三年一换不经行从者四年一换非理欠损者勒陪刑部尚书龙朔二年改为司刑太常伯咸亨元年复为刑部尚书光宅元年改为秋官尚书神龙元年复为刑部尚书天寳十一载改为宪部尚书至徳二载复为刑部尚书刑部侍郎垂拱四年四月十一日加一员以魏尚徳为之长安四年十二月减一员元和十年以御史中丞裴度兼刑部侍郎时度宣慰淮西廻所言军机多合上旨故以兼官宠之自徴兵讨淮西凡十余镇之兵皆环于申蔡未立战功裴度使还且令与诸朝贤详议行人奏曰臣观诸将唯李光颜见义能勇必能立功果首败贼于时曲上尤赏之寳厯元年四月宣中书以諌议大夫刘栖楚为刑部侍郎丞郎宣授自栖楚始也刑部郎中隋为宪部郎唐因之武徳三年改刑部加中字龙朔二年改为司刑大夫咸亨元年复为刑部郎中员外郎元和十年五月信州刺史姚冀举奏员外司马卢南史赃犯鞫按南史准例配得直典一人每月请纸钱一千文南史以官闲冗无职事放典令归纳其纸笔直前后五年计赃六十万贯又云南史私买铅烧黄丹是日令监察御史郑楚相刑部员外郎裴澥大理寺评事陈正谊充三司同往覆按之将行并召于延英上谓曰卿等必须详审推按无令漏罪衔寃三人将退澥独留奏曰臣仔细详览姚冀奏状只如所按南史取直典纸笔计赃六十余万贯文虽公法有违既非巨蠧或可矜恕上曰此事亦应甚有但未知烧铅事如何澥曰烧铅为黄丹格令不禁姚冀所奏准天宝十三载勅铅铜钖并不许私家买卖货易盖防私铸钱本文亦不言不许黄丹然南史违勅买铅不得无罪伏以陛下自登寳位及天寳大厯以来未曽降三司使至江南今忽縁此小事差三司使损耗州县亦恐逺方闻之各懐忧惧臣闻开元中张九龄为五岭按察使有録事参军告其非法朝廷唯令大理评事往按近大厯中鄂岳观察使呉仲儒与转运使判官刘长卿纷竞仲儒奏长卿犯赃二十万贯时监察御史留丕就推今所奏姚冀事既无多臣若堪任此行即请独往恐不要令三司尽行上曰卿言是也可召楚相等两人来及入并赐坐上谓曰朕懵于理道处事未精适裴澥所奏深协事宜亦不用三人总去着一人往按问即得卿可宣付宰臣太和五年四月敕盐铁判官守尚书刑部郎中李石宜守本官自今已后刑部郎中诸司诸使更不得奏请充职都官郎中隋为都官郎置二人皇朝因之置一人武徳三年加中字龙朔二年改为司仆大夫咸亨元年复为都官郎中都官员外郎比部郎中隋为比部郎唐因之武徳三年加中字龙朔二年改为司计大夫咸亨元年复为比部郎中比部员外郎建中元年四月比部状称天下诸州及军府赴勾帐等格每年诸色勾征令所由长官録事㕘军本判官据案状子细勾会其一年勾获数及勾当名品申比部一千里已下正月到二千里已下二月到余尽三月到尽省司捡勘续下州知都至六月内结数闗度支便入其年支用旨下之后限当年十二月三日内纳足者诸军支使亦准此又准大厯十二年六月十五日敕诸州府请委当道观察判官一人每年専按覆讫准限比部者自去年以来诸州多有不到今请其不到州府委黜陟使同观察使计㑹勾当发遣申省庶皆齐一法得必行敕旨依奏贞元八年闰十二月十七日尚书右丞卢迈奏伏详比部所勾诸州不更勾诸县唯京兆府河南府既勾府并勾县伏以县司文案既己申府府县并勾事恐重烦其京兆府河南府请同诸州不勾县案敕旨依奏十一年正月制令比部复旧敕勾京兆留府税租长庆元年六月比部奏准制诸道年终勾帐宜依承前敕例如闻近日刺史留州数内妄有减削非理破使者委观察使风闻按举必重加科贬以诫刻减者其诸州府仍请各委録事㕘军每年据留州定额钱物数破使去处及支使外余剩见在钱物各具色目分明造帐依格眼申比部准常限每限五月三十日都给奏旨下之后更送户部若违限及隐漏不申録事㕘军及本判官并牒吏部科罪敕旨宜从太和四年九月比部奏准太和三年十一月十八日赦文天下州府两税占留支用有定额其残欠羡余钱物并合明立条件散下诸州府者伏以徳泽𢎞深优裕羣国申明旧敕晓示新规使其政有凖绳法无差缪实天下幸甚又诸州应有城郭及公𪠘屋宇器械舟车什物等合建立修理须创制添换又当州或属将校所由有巡检非违追捕盗贼须行赏劝合给程粮者又当州或百姓贫穷纳税不逮须矜放要添货额者又当州遇年谷丰熟要收籴贮备以防灾歉者敕旨宜依司门郎中隋为司门郎武徳三年加中字龙朔二年改司门大夫咸亨元年复为司门郎中司门贠外郎开元二年闰二月十日敕诸司进状奏事并长官封题仍令本司牒所进衙门并差一官送进诸司使奏事亦准此除有告谋反大逆者任自封进工部尚书隋为起部尚书武徳元年因而不改三月改为工部尚书龙朔二年改为司平太常伯咸亨元年复为工部尚书光宅元年改为冬官尚书神龙元年复为工部尚书大厯六年十二月十一日敕京城内诸坊市宅舍辄不得毁拆有犯闻奏十四年六月一日敕诸坊市邸店楼屋皆不得起楼阁临市人家勒百日内毁拆至九月二十日京兆尹严郢奏坊市邸店旧楼请不毁从之工部侍郎工部郎中隋为起部郎武徳三年改工部郎加中字龙朔二年改司平大夫咸亨元年复为工部郎中工部员外郎屯田郎中隋为屯田郎武徳三年加中字龙朔二年改司田大夫咸亨元年复为屯田郎中屯田员外郎长春宫使开元八年六月同州刺史姜师度兼营田长春宫使二十年三月左衞郎将皇甫惟明摄侍御史充长春宫使天宝六载三月御史中丞王鉷兼长春宫使上元元年六月四日殿中监李辅国充长春宫使宝应元年殿中监乐子昻充长春宫使至大厯九年宋诲除同州刺史充长春宫使自后遂令同州刺史充长春宫使至开元九年十二月十七日敕同蒲绛河东西并沙苑内无问新旧注田蒲蔺并冝收入长春宫使检校二十九年十一月十七日敕新丰朝邑屯田令长春宫使检校虞部郎中隋为虞部郎武徳三年加中字龙朔二年改司虞大夫咸亨元年复为虞部郎中虞部员外郎大厯十四年八月虞部奏准式山泽之利公私共之者比来除长春宫所收私占甚多望令闗内州府审勘顷畆先均给贫下百姓据厚薄莭给轻税五分之一征纳讫市轻货送上都如所由辄有隐漏及收管不尽并请准条科罪敕旨依奏水部郎中隋为水部郎武徳三年加中字龙朔二年改司川大夫咸亨元年复为水部郎中水部员外郎开元十一年正月二十一日改丹水为怀水天宝五载正月七日诏天下山水名称或同义且不经多因于里谚事若仍旧何成区别宜令所司各据图籍改定讫闻奏十一载五月潼闗口河壖上有树五株虽水暴长亦不漂没时人谓之女娲墓是日因大风遂失所在至干元二年六月十八日虢州刺史刺史王奇光奏所部阌郷县界女娲墓天寳间失所在今月一日夜河上侧近忽闻雷声晓见其墓涌出上有双柳树下有巨石其柳各髙丈余贞元元年十二月九日敕立春日内外两井纳冰总二千五百段每段长一尺厚一尺五寸宜令府县勾当澄泸浄洁供进开成五年七月河南尹奏皇城内伊洛等四水伏以伊洛四水载在典坟今人所唿其名甚着其第三水字御名同东周之人所以请更其名者臣遂牒所府官司録以下㕘议其名今得司録㕘军韦琼等状谨按尚书周公将营洛邑卜涧水东瀍水西惟洛食孔安国𫝊云初卜黎水上不吉迨卜此二水之间吉伏请改第三水字为吉水者臣窃以周居洛宅卜年惟永今改此水雅叶祥符谨具如前敕旨宜依唐会要卷五十九唐会要卷六十钦定四库全书唐㑹要卷六十宋王溥撰御史台武徳初因隋旧制为御史台龙朔二年四月四日改为宪台咸亨元年十月二十三日复为御史台光宅元年九月五日改为左肃政台専在京管百司及监军族更置右肃政台其职员一准左台令按察京城外文武僚以中宗英王府材石营之殿中御史石抱贞缮造焉神龙元年二月四日改为左右御史台景云三年二月二日废右台先天二年九月一日又置右台诸按察使宜停其年十月二十五日又废右台依旧置按察使初置两台毎年春秋发使春曰风俗秋曰廉察令地官尚书韦方质为条例方质删定为四十八条以察州县载初以后奉勅及巡毎年不出使故事云台门北开者法司主隂取冬杀之义或云隋初移都之时兵部尚书李圆通兼御史大夫欲使向者便近故开北门苏氏驳曰此説或近之矣若取冬杀之义则东都台门亦合北开何故南启况本置台司以察寃滥是有国者好生之德岂创冬杀之意以入人罪者乎故事御史台无受词讼之例有词状在门御史状有可弹者即畧某姓名皆云风闻访知其后御史公方者渐少逓相推倚通状人颇壅滞至开元十四年始定受事御史人知一日收收遂题告事人名乖自古风闻之义至今不改苏氏驳曰御史台正朝廷纲纪举百司紊失有弹邪佞之文无受词讼之例今则重于此而忘于彼矣故事台中无狱须留问寄系于大理寺至贞观二十二年二月李干祐为大夫别置台狱由是大夫以下始各自禁人至开元十四年崔隠甫为大夫引故事奏掘去之以后恐罪人于大理寺隔街来往致有漏洩狱情遂于台中诸院寄禁至今不改西台旧东隣宗正寺后移寺于废右御史台其寺旧地并隶台司故事其百僚有奸非隠伏得専推劾若中书门下五品已上尚书省四品已上诸司三品已上则书而进之并送中书门下故事凡天下之人有称寃而无告者令三司诘之开元二十七年二月二十七日勅御史台宜置主事二人贞元七年六月二十七日勅御史台毎月别给料钱二百贯文充公廨杂费用八年正月御史台奏伏以台司推事多是制狱其中或有准勅便须处分要知法理又缘大理寺刑部断狱亦皆申报䑓司傥或差错事须详定比来却令刑部大理司直较勘必恐自相扶㑹纵有差失无由辨明伏请置司直一员冀断结之际事无阙遗其粮料请取台中诸色钱物量事支给其功优等请凖刑部例处分勅㫖依奏九年二月御史台奏今后府县诸司公事有推问未毕辄搥鼓进状者请却付司推问断讫犹称抑屈便往诣台司按覆若实抑屈所由官录奏推典量决责如告事人所诉不实亦凖法处分元和四年御史台奏诸道州府有违法徴科者诸委盐鐡转运度支巡院察访报台以凭举奏从之五年三月御史中丞王播奏监察御史旧例在任二年五月转凖具员不加今请仍旧殿中侍御史旧例在任十三月转凖具员加至十八月今请减至十五月侍御史旧例在任十月转凖具员加至三月今请减至十月从之十二年九月御史台奏御史同制除官承前以名字髙下为班位先后或名在前身在外及到却在旧人之上后先有紊劳逸不均今请以上日为先后未上不得计月数从之十五年三月御史中丞崔植奏当台新除三院御史受㫖职事先后去元和十二年御史台奏请应除御史职事但据上日为先后未上日不得计月数者其年九月七日勅不逾一箇月不在此限行立班次即以勅内先后为定臣伏以御史除官之时据来处各有逺近若据一月便为惩创恐乖旧制殊未合仪伏缘台司职事各有定分先后次第不可逾越若行立班次既依勅名公事先后须系到日则院长本职翻然在下制置错乱无所遵承行之累年转见其弊伏请自今以后三院御史职事行立一切依勅文先后为定除拜上日便为月数须观积効岂系旬时如有除官以后赴职稽慢量道路逺近令台司别其名闻奏须议惩责岂止颠倒职事而已从之长庆元年十一月御史台奏应十恶及杀人鬭殴官典犯贜并伪造诬良隐盗窃盗及府县推断讫重论诉人等皆是奸恶之徒推鞫之时尽皆伏罪临刑之次即又称寃毎度称寃皆须重推与証平常被其追扰苦无惩革为弊实深伏请今后有此色贼䑓及府县并外州但计三度推问不同人皆有伏欵及三度断讫结更有论诉一切不重推问限其中纵有进状勅下如是己经三度结断者亦请受勅处闻奏执论如本推官典受贿赂推断不平及有寃滥词状言讫便可立验者即请以重推如所告及称寃推勘又虚除本犯是死刑外余罪于本条更加一等如官典取受有寔亦请本罪更加一等如所诉寃屈不虚其第三度推官典请于本法外更加一等贬责其第三度官典亦请节级科处从之二年正月御史中丞牛僧孺奏诸道节度观察等使请在台御史充判官臣伏见贞元二年勅在中书门下两省供奉官及尚书省御史台见任郎官御史诸司诸使并不得奏请任使仍永为常式近日诸道奏请皆不守勅文臣昨十三日已于延英面奏伏蒙允许举前勅不许更有奏请制曰可三年十一月御史台奏伏以台司奏报并无旧条昨因左巡奏踈阙已凖勅科罚闻奏讫臣今检寻条件本不该详事须添改令可遵守请添一节文应诸司科决人致死虽不死而事异于常稍涉非理者并凖前条奏闻禁城内不在此限庶得从今已后免有遗阙勅㫖依奏寳厯元年九月御史台奏常参官及六品以下分司官比来淹延动经累月今后常参官分司勅下后二十日发其六品以下分司官请待台牒到发限若妄称事故不发常参官听进止六品以下官台司举罚两月俸料从之太和元年十二月御史台奏伏以京城囚徒凖勅科决者臣当凖旧例差御史一人监决如囚称寃即收禁闻奏便令监决御史覆勘者伏虑监决之时各懐疑惮务求省便难究寃辞恐至无告屈之人失陛下好生之理且台司本定四推以谳疑狱六察职事以重不合分外领推伏请自今以后有囚称寃者监察御史闻奏勅下便配四推所冀狱无寃滞事得伦理从之四年九月御史奏诸司诸使及诸州府县监院等公事申牒臣当台各令遵守时限并臣当司行牒勘事多缘凖勅勘刑狱或是逺方人事有寃抑凡于闗系尽须勘逐事节不精即虑滞屈比来行牒有累月不申兼频牒不报者遂使刑狱淹恤惧涉慢官其间或有须且禁身动经时月者若无条约弊恐转深臣等今勘责各得逺近程限及往复日数限外经十日不报者其本判官勾官等各罸三十直如两度不报者其本判官勾官各罚五十直如三度不报者其本判官勾官各罸一百直如涉情故违勅限者本判官勾官牒考功书下考如经过所由辄有停滞其所由官等节级别举处分其间如事须转行文牒诸处追寻亦须具事由先报勅㫖依奏九年八月御史台奏京兆尹及少尹两县令合台参官等旧例新除大夫中丞府县官自京兆尹以下并就台参见其新除三院御史并不到台参亦不于廊下参见此为阙礼尤甚伏请自今以后应三院有新除御史等并请勅京兆尹及少尹两县令就廊下参见冀使禀奉之礼不亏临制之仪可守台司令史及驱使官并诸色所由有罪犯须科决等或有罪犯稍重者皆是愚人常态不可奏闻便欲随事科举又缘台杖稍细以细杖而正大罪必凶狡不惩自今后如有情故难容不足上尘圣听者许臣等据所犯判决枤下数勒送京兆府用常行杖科决讫报冀得戒惧之意稍严奸欺之心可革勅㫖依奏大中元年四月御史台奏伏以御史台临制百司紏绳不法若事简则风宪自肃事烦则纲纪转轻至如婚姻两竞息利交闗凡所陈论皆合先陈府县如属诸军诸使亦合于本司投论近日多便诣台论诉烦䙝既甚为弊颇深自今已后伏请应有论理公私债负及婚田两竞且合于本司本州府论理不得即诣台论诉如有先进状及接宰相下状送到台司勘当审知先未经本司论理者亦请送本司如已经本司论理不平即任台司论讯若台司推勘寃屈不虚其本司本州元推官典并请追赴台推勘量事情轻重科断本推官若罪轻即罸直书下考稍重即停任贬降以此惩责庶免旷官臣今月三日已于延英面奏令臣将状来勅㫖依奏三年十一月御史台奏应三院御史新除授月限伏以当司官三十余员朝廷旧例月限守官年劳考绩今监察御史以二十五月为限殿中侍御史十八月侍御史十三月所主公事起自出使推劾诸色监当经厯六察紏绳官司知左右巡使监临仓库四推鞫狱两弹举事皆无败阙方得转迁承前逺地除官或三月五月然始到京所务逗留迁延时月年终考课使系虚月官事劳苦併在旧人侍御史周嵗而迁或到城欲及满嵗监察二年为限或在外有至半年致此依违曾无督责臣请起今已后应当司官除新授者并请以上后系月仍以上日在后者为新人不更数虚月不唯分月直之劳苦抑亦促逺来之道途又三馆奏请御史充职等伏以台司三院御史职在専临如系他曹必有所紊况推鞫公事察视百司无不急急以副期限倘或官留此地志徇异衔固非便宜寔亦乖当如书府或须奏请南宫可辍郎官两馆忽将阙人北省自有遗补事理至便兼不旷官伏乞圣慈察臣当司公事系重特勅中书门下自此更不许三馆奏取御史充职兼见有者亦乞落职放还勅㫖依奏其年十二月御史台奏三院令史凖请刑部大理寺例许七考放选勅首出使及推制狱减二年劳余依四年二月御史台奏应文武常参官本朝及入合退朝不到并连请假故久阙参朝等臣今月二十一日延英面奏进止以班行务在严肃令臣切加提举者臣㐲见元和元年御史中丞武元衡奏止于礼部兵部吏部尚书侍郎郎官等选举限内久废朝参虽事在奉公犹奏请釐革近者以久絶提举稍涉因循应文武常参官多妄请假故不妨人事无废宴逰多务便安有亏诚敬以至上劳圣念俾肃朝行臣忝宪司亲承睿旨茍或避事实虞旷官臣请起今以后文武常参官等除式假及疾病的然为衆所知外有以事故请假者并望许臣举察录奏其所陈假牒请凖常条书罚再不到臣请倍罚频三朝不到便请具名衔奏听进止其进朝入合近例全合赴班一不到凖常条书倍罚频两朝不到便请具名衔奏闻所冀臣僚稍加惕厉班列得以整齐勅旨依奏东都留台旧制中都留台官自中丞已下元额七员中丞一员侍御史一员殿中侍御史二员监察御史三员天寳十四年安禄山陷东都杀留台御史中丞虞奕大厯十年以检校驾部郎中兼侍御史何运出纳使蒋沇兼为御史中丞仍东都留台十四年七月以吏部郎中房宗偃为御史中丞仍东都留台充东都畿汝观察处置使建中二年六月以检校秘书少监永平军节度副使郑升则为御史中丞东都留台充东都畿汝观察处置使贞元十六年十二月以给事中姚齐梧为御史中丞仍东都留台元和二年四月以刑部郎中兼侍御史知杂事卢坦为御史中丞东都留台十三年三月以权知御史中丞崔元畧为东都留台自后但以侍御史殿中侍御史监察御史共主留台之务而三院御史亦不常备焉御史大夫龙朔二年二月十四日改为大司宪咸亨九年十二月二十三日复为御史大夫至今不改故事侍御史以下与大夫抗礼光宅元年九月韦思谦除右肃政大夫遂坐受其拜或以为言思谦曰国家班列自有等差奈何以姑息为事耶其后监察又与之抗礼至开元十八年有勅申明隔品致敬其礼不改至二十四年六月李适之为大夫又坐受拜其后监察又与之抗礼至今不改故事大夫与监察竞为官政畧无承禀至开元十四年崔隐甫为御史大夫一切督责之事无小大悉令资决稍有忤意列上其罪前后贬出者过半羣僚惕然上常谓曰卿为大夫深副朕所委也会昌二年十二月检校司徒兼太子太保牛僧孺等奏状奉十一月二十八日勅中书门下奏御史大夫秦为上卿汉为副相又汉末复为大司空与丞相俱为三公掌邦国刑宪肃政朝廷其任至重品秩殊峻望凖六尚书例升为正三品御史中丞为大夫之贰縁大夫秩崇官不常置中丞为宪台之长今九寺少卿及秘书少监与国子监司业京兆尹并府寺省监之贰皆为四品唯御史中丞官业虽重品秩未崇升为正四品下为大夫之贰令不隔品亦与丞郎出入秩同以重其任縁闗朝廷典制须行之可久必得博尽羣议询谋佥同望令两省御史台五品已上尚书省四品以上太子太保太常卿参议闻奏者伏以前代帝王建官设位之制互有沿革升降废置葢取于一时所宜茍得其宜则为当代之美臣等伏据六典故事御史大夫御史中丞等官厯代之制位不常定至于刑宪之所倚则古今之任不殊今陛下方𢎞约法之道俾増崇品秩同秩丞郎葢千载一时之盛美也臣等又据故事御史大夫总朝廷刑宪掌邦国纪纲峻其秩位亦计所宜御史中丞虽官贰大夫多不并置専席既称独坐隔品岂合迭居今命秩资升迁实为允当臣等参详事理衆议佥同伏请着于典章永为定制勅㫖依奏御史中丞隋以国讳改中丞为治书侍御史武徳初因隋旧制不改贞观二十三年七月三日避髙宗讳改为御史中丞龙朔二年二月四日改为司宪大夫咸亨元年十二月二十三日改为御史中丞西䑓中丞同一㕔至开元二十一年有制以赋余修百司𪠘宇西台中丞裴寛始以旧监察创置中丞东㕔东台二中丞亦同㕔开元二十一年十一月大夫崔琳奏割秘书省东北地回改卜造二中丞遂各别㕔开元二十二年二月置京畿採访处置使以中丞为之自是不改元和四年七月御史中丞李夷简奏京兆尹杨凭前为江西观察使贜罪及他不法事勅付御史台刑部尚书李鄘大理卿赵昌鞫问贬凭贺州临贺县尉又追捕凭前江西判官监察御史杨瑗系在台命大理少卿胡珦左司员外郎胡証侍御史王顗同推初夷简自御史出巡官属凭颇踈纵不顾接之夷简常切齿又凭归朝参修第永宁里广蓄妓妾于永乐里夷简乗衆议举劾前事及下狱置对数日未得其事夷简持之益急上闻且贬焉上即位以法制临下夷简首举凭罪故时议以为宜然绳之太过物论又讥其深切矣二年八月僧鉴虚付京兆尹府决重杖一顿处死仍籍其财产鉴虚在贞元中以讲説为敛用货利交权贵为奸滥事发中外掌权者更欲摇动之有诏初命释其罪时御史中丞薛存诚不受诏翌日又宣㫖曰吾要此僧面诘其事非赦之也存诚又奏曰鉴虚罪状已具陛下将召之请先贬臣然后可取上嘉其有守遂令杖杀之其年洪州监军诬奏信州刺史李位谋大逆追赴京师上勅令伏仗内鞫问御史中丞存诚一日三表请付位于御史台及推按无状位竟得雪未几授存诚给事中数月中丞阙上谓宰相曰宜无如存诚遂复授之九年裴度为御史中丞奏崔从为侍御史知杂事及度作相奏自代为御史中丞从正色立朝弹奏不避权倖事闗台阁或付仗内者必抗章䟽论列请归有司凡所取御史必先质重亷退者时论嘉之开成元年五月上御紫宸殿宰相李固言奏曰御史中丞李珝在台虽无甚过以为人踈易不称此官天下纪纲有司绳凖茍用人非当则紊乱典章上曰李珝官业应不甚举然为人岂不长厚耶固言对曰臣所奏缘与御史中丞不相宜人即长厚弹宪奏司事若至难官要得宜者㑹昌二年十二月中书门下奏诸道诸使奏兼御史中丞伏以御史中丞近升品秩向外兼摄亦宜相重臣等商量今日已后诸道节度使及度支解县权盐铁副使等并须带检校四品官方得奏请其正郎以下不在奏限诸郡刺史亦须地望雄重兵额稍多处方得兼授如在前已兼中丞须再除者不在此例从之大中三年以御史中丞魏謩兼户部侍郎判本司事謩奏曰御史台纪纲之地不宜与泉货吏杂处乞罢中司专综户部公事从之干符三年二月四日御史中丞李造奏外州府有禁系罪人闗连京百司请委本州除合抵极法外踈理讫闗奏从之侍御史四员长安二年始置内供奉在正员之外仍不得过本数庶仆减正员旧有六员奏弹三司西推东推赃赎理匦其三司理事则与给事中中书舍人更直朝堂受表今有四职谓知杂公廨弹事谓之推弹廨杂今知杂侍御史多兼省官以为之武德四年李素立为监察御史丁忧髙祖令所司夺情授一七品清要官所司拟雍州司戸参军上曰此官要而不清又拟秘书郎上曰此官清而不要遂授侍御史贞元六年卢羣入拜侍御史有人诬告故尚父子仪嬖人张氏宅中有寳玉者张氏兄弟又与尚父家子孙相告诉诏促具狱羣上奏言张氏以子仪在时分财子弟不合争夺然张氏宅与亲仁宅皆子仪家素有大勲伏望陛下特赦而勿问使私自退省上从之时人称其知大体二年六月侍御史窦羣奏常参官假满惟三品官至王府傅已上即于正衙参假其余不在此限臣伏见诸司官或位列通班职居要剧其左右丞诸司侍郎御史中丞给事中中书舍人并是四品五品清要官不在参假例或弥旬悬旷皆不上闻或未满一日例不举奏臣今请尚书省四品官御史台五品官中书门下五品官请假并同三品例参假度故必知勤惰无隠臣职当弹奏故辄陈事宜勅㫖依奏太和三年华州刺史宇文鼎户部员外郎卢允中坐贜文宗怒将杀之侍御史卢𢎞正奏曰鼎为近辅刺史以贜汚闻死固恒典但取受之首罪在允中监司之责鼎当连坐帝然之减鼎三等殿中侍御史隋末不置武德五年三月二十二日置四员贞观二十二年十二月九日大夫李干祐奏增两员以李文礼张敬一为之文明元年又制殿中里行以杨启王侍徴为之凖吏部式以三员为定额监仓库本是察院职务近移入院第一人监仓库第三监库龙朔三年五月雍州司户参军韦绚除殿中侍御史或以为非迁中书侍郎上官仪闻而笑曰此田舍翁拟论殿中侍御史赤墀下供奉接武夔龙簉羽鹓鹭奈何以雍州判左相比时以为清议贞元十年四月勅凖六典殿中侍御史两京城分知左右巡察其不法之事谓左降流移停匿不去及妖讹宿宵蒱博盗窃狱讼寃滥纲典货易赋敛违法如此之类方合奏闻比者因循务求细事既甚烦碎颇失大猷宜令自今已后据六典合举之事所司有隠蔽者即具状奏闻其余常务不须更闻太和元年六月御史大夫李固言奏监太仓殿中侍御史一人监左藏库殿中侍御史一人台中旧例取殿中侍御史从上第一人充监太仓使第二人充监左藏库使又各领制狱伏缘推事皆有程限监使遂不専精往往空行文牒不到仓库动经累月莫审盈虚遂使钱谷之司狡吏得计至于出入多有隠欺臣今商量监仓御史若当出纳之时所推制狱稍大者许五日一入仓如非大狱许三日入仓如不是出纳之时则许一月两入仓检校其左藏库公事寻常繁閙监库御史所推制狱大者亦许五日一入库如无大狱常许一旬内计㑹取三月入库勾当庶使当司公事稍振纲条钱谷所由亦知警惧勅㫖依奏监察御史武徳初因隋旧制置八员贞观二年二月九日御史大夫李干祐奏加两员以李义琛韦务静为之龙朔元年八月圻州定襄县尉王本立为监察御史里行里行之名始于此六典云里行始于马周未知孰是初皆带本官禄俸于本官诸如未即真有故停即以本官赴选文明元年自王宾以后不复更衔本官且以里行为名至今不改天后时又有台使八人俸亦于本官请余并同监察时人唿为六指吏部式监察里行及试以七员为定额开元初又置里行使无员数监察御史职知朝堂正门无籍非因奏事不得入至殿庭在栖鳯阁南望殿中侍御史以从观象门出若从天降至开元七年三月勅并令随仗入阁西监察院即今中丞东廨是也中丞裴寛因修廨宇遂移监察院于十道使院置之旧院遂为中丞𪠘宇杜易简御史台杂注云监察御史自永徽以后多是勅授虽有吏部注拟门下过覆大半不成至龙朔中李义府掌选宠任既崇始注得御史李义府败无吏部注者凡左右通事舍人等亦然苏氏驳曰员外郎御史并供奉官进名勅授是开元四年六月十九日勅杜易简着杂注以后犹四十年为吏曹注拟矣兴元元年十月四日勅监察御史六人承前所定皆是从下次旧例从下又合出使若一人出使兼有故则六察御史递相移改今请令监察从上第一人察吏部礼部第二人察兵部工部第三人察戸部刑部毎年终议其殿最贞元二年五月御史中丞窦参奏得监察御史郑襄状凖六典应郊庙祀祭皆御史监之葢职在省其器服閲其牲牢有不修敬则举劾闻奏主者荐献交神明者所务不同凖式斋官有故许通融行事公事数人可得通摄其监察御史唯有一人旧例有故便阙者伏以祀事肃恭国家大典苟无纠察恐亏慎重却请以后监察御史誓戒后有假及改转者许续差御史令沐浴洁服往所冀官次有常礼物严备从之四年八月检校司徒兼太子太保李勉薨至徳初勉从上至灵武拜监察御史属朝廷用勲勉举劾不敬拘之有司肃宗原之而谓左右曰吾有李勉始知朝廷之尊矣十一年二月黔中监察御史崔穆为部人告赃二十七万贯及他犯遣监察御史李直方往黔州覆按近事雨晦无对见者是日雨止重至延英召见直方遣焉十九年十二月监察御史崔逺笞四十配流崖州建中元年勅京城诸军诸使及府县季终命御史分曹廵按系囚省其寃滥以闻近年以北军职在禁宻但移牒而已御史未尝至逺在官近不谙故事至右神䇿军云奉制廵按军使等以为特有制命倾军惊愕奏之上发怒故有此命元和四年五月御史台奉凖旧例监察御史从下第六各察尚书省一司又凖兴元元年十月勅令监察御史从上第一人察吏部礼部第二人察兵部工部第三人察戸部刑部伏以监察第一二人已充监察御史及馆驿等使新人除出使外并无职掌无以观其能否今请守旧制新人分察从之太和二年郊庙告祭差摄三公行事多以杂品监察御史栁璟奏曰凖开元二十三年勅宗庙大祠宜差左右丞相嗣王特进少保少傅尚书賔客御史大夫又凖二十五年勅太庙五享差丞相师傅尚书嗣郡王通摄余司不在差限又元和四年勅太庙告祭摄官太尉以宰相充其摄司徒司空以仆射尚书师傅充余司不在差限比来吏部因循不守前后勅文用人稍轻请自今年冬季勅吏部凖开元元和勅例差官从之八年九月御史台奏当司应六察官伏凖元和四年五月二十日勅监察御史六人分察尚书省从下一人察吏部其次察御部省伏以监察在台职当使役或有出入推按例合差遣新人毎因一人奉使须数员转职既频移易使致因循举察之务难得精审今请除监察馆驿两处以次人便専察吏部其下便依次转差所冀察务有常公事知守勅㫖依奏开成元年正月中书门下奏监察太仓左藏库御史请于新入台监察中择清强干用两人分监仓库全放朝谒毎月除本官俸钱外别给见钱三十千隔日早入勅㫖依奏大中四年九月十六日御史台奏凖旧例京兆府凖勅科决囚徒合差监察御史一人到府门监决御史未至其囚已至科决处纵有寃屈披诉不及今后请许令御史到府引问如囚不称寃然后许行决其河南府准此诸州有囚死仍委长官差官监决并先引问从之唐㑹要卷六十唐会要卷六十一钦定四库全书唐会要卷六十一宋王溥撰馆驿使开元十六年七月十九日勅建𫝊驿宜因御史出使便令校察至二十五年五月监察御史郑审检校两京馆驿犹未称今驿门前十二辰堆即审创焉干元元年三月度支郎中第五琦充诸道馆驿使大厯五年九月杜济除京兆尹充本府馆驿使自后京兆常带使至建中元年停大厯十四年九月门下省奏两京请委御史台各定知驿使御史一人徃来勾当遂称馆驿使谨按六典及御史台记并杂注即并不言台中有馆驿使贞观十九年大宗亲征辽发定州皇太子奏请飞驿递表起居又请递勅垂报并许之大定元年五月六日勅诸军节度大使听将家口八人副大使六人万人已上镇军大使四人副使三人五千人已上大使三人副使二人并给𫝊乗景云二年八月四日勅诸使至京都经一日已上即停乗𫝊驿及供给长安四年五月二日乗𫝊使人事闲缓毎不得过四驿开元七年六月二十八日勅専知𫝊驿官一差定后年限未终所由得不辄回改并别差使及别报当其年七月一日勅诸道按察使家口往过宜给𫝊递十五年四月十日勅两京都亭驿应出使人三品已上及清要官驿马到日不得淹留过时不发余并令就驿进发左右巡御史専知访察十八年六月十三日勅如闻比来给𫝊使人为无𫝊马还使乗驿徒押𫝊递事颇劳烦自今已后应乗𫝊者宜给纸卷二十三年七月十七日新除都督刺史并阙三官州上佐并给驿发遣二十八年六月一日勅曰先置陆驿以通使命茍无阙事雅适其宜如闻江淮河南兼有水驿损人费马甚觉劳烦且使臣受命贵赴程期岂有求安闲故为劳扰其应置水驿宜并停天寳十一载十一月五日自今诸郡太守谢上表并附驿递进大厯十四年二月二十六日郎官请假拜扫宜凖开元天寳中旧例给公乘其年九月十七日门下省奏准公式令诸驿给马职事三品及爵三品已上若王四疋四品已上及国公三品五品及爵三品已上二疋余官爵各一疋伏望今后并约前件马数给券其从人毎马一疋许将一人从之其月勅节文两京宜委御史台各定知驿御史一人来勾当诸委节度观察使各于本道判官中定一人専知差定讫并具名衔闻奏并牒奏建中四年正月十一日馆驿置五等使科及人马数其月诏商州度上津路馆置舍贞元二年三月河南尹充河南水陆运使薛珏奏当州馆驿凖永泰元年三月京兆尹兼御史大夫第五琦奏使人缘路无故不得于馆驿淹留纵然有事经三日已上即于主人安置馆存具供限如有家口相随者自须于村店安置不得令馆驿将什物饭食草料等就彼供给拟者伏以承前格勅非不丁宁嵗月滋深因循久弊今往来使客多是武臣踰越条流广求供给府县少阙悔吝坐至属当凋残实难济办况都城大路耗费倍深伏乞重䧏殊恩申明前勅絶其侥滥俾惧章程庶邮驿获全职司是守勅㫖宜付所司举元勅处分其年六月二十二日勅诸道进奉却回及凖勅发遣官健家口不合给驿券人等承前皆给路次转达牒令州县给熟食程粮草料自今以后宜委门下省检勘凭据分明给𫝊牒发遣加切勘责勿容踰滥仍凖给券例毎月一度具状闻奏其年十二月勅节文从上都至汴州为大路驿从上都至荆南为次路驿知大路驿官毎一周年无败阙与减一选仍任累计次路驿官二周年无败阙与减一选三周年减两选八年门下省奏邮驿条式应给纸券除门下外诸使诸州不得给往还券至所诣州府纳之别给令还其常参官府外除授及分司假宁往来并给劵从之元和四年正月勅凖元和三年诸道给劵道勅文总一百二十七道已上者州府长官宜夺一季俸禄其本州官曹官及录事参军付吏部用阙去任殿一选其年监察御史元稹劾徐州节度使王召𫝊送故监军使孟升还京给劵乗驿仍于邮舍安丧柩有违典例五年正月考功奏诸道节度使观察等使各选清强判官一人専知邮驿知一周年无违犯与上考如有违越书下考者伏以遵守条章才为奉职便与殊考恐涉太优今诸不违勅文者书中上考其违越者依前书下考仍请永为常式勅㫖依奏其年四月御史台奏御史出使及却廻所在馆驿逄中使等旧例御史到馆驿已于上㕔下了有中使后到即就别㕔如有中使先到上㕔御史亦就别㕔因循嵗年积为故实访闻近日多不遵守中使若未谙往例责欲逾越御史若不守故事惧失宪章喧竞道途深乖事体伏请各令遵奉旧例异其守分勅㫖其三品官及中书门下尚书省官或出衔制命或入赴阙庭诸道节度使观察使赴本道或朝觐并前节度使观察使追赴阙庭者亦凖此例九年四月自夏州至天徳复废馆一十一所通缓急十一年十二月门下省奏事非急切者不得乗驿马从之十二年十二月复以中书官为馆驿使六典之制以监察第二御史主邮驿元和初尝以中官曹进玉为使性刚躁遇四方使多倨诘之或至箠辱者内外屡以为言宰臣李吉甫等论罢之至是复置左补阙裴潾上䟽曰伏以馆驿之务毎驿各有専知官主当又有京兆观察使与本管递相监临台中有御史充馆驿使専察过阙伏知近有败事上闻圣聪若明示科条切责官吏据其过犯明加贬黜敢不惕惧日夜励精若令宫闱之臣出参馆驿之务则内臣外务职分各殊窃惟塞侵官之源絶出位之渐事有不便必诫于初令或有妨不必在大当扫静妖氛之日开太平至理之风澄本正名正在今日䟽奏不报十三年库部员外郎李渤为潞州弔祭使上言畿内诸驿马多死上命以飞龙数百疋付之长庆元年九月中使二人充行营粮料馆驿使左补阙蒋防等以非故事恐惊物听上䟽切谏遂罢之其月复置行营粮料馆驿等中使宰臣切论给事中封勅諌官上䟽不报二年四月勅如闻馆驿递马死捐转多欲令提举吏人悉又推法中使驿吏称不见券则随所索尽供既无凭据安有定数自今以后中使乗递宜将券示驿吏据券供马如不见券分外索马辄不得勒供今后从长乐临臯等驿凖勘合如不遵守要闻知仍委所在长官当时具名衔闻奏其常参知官出使及诸道幕府军将等合乗递者并须依格式如有违越当加科贬三年九月特诏命授行营诸司方畧朝令夕改驿使相望京兆尹栁公绰献状诉云自幽镇兵兴使命繁并馆驿贫虚鞍马多阙又勅使专知都无限约驿吏不得视券牒随口即供驿马既尽遂夺鞍乗衣冠士庶惊扰怨嗟于是降勅中使𫝊劵素有定数如闻近日多越劵牒宜令诸司府具元和十四年四月五日勅分明晓示自今以后如更违越在府州县俱当时具名闻奏寳厯二年二月鳯翔龙州观察使上言当管州界縁兴元新通斜谷路创置驿二所岐山县南界置渭阳驿郿县北界置过蜀驿寳鸡县南界置安途驿其月山南西道观察使上言当道新制斜谷其中须置馆驿及创驿右界名者三甘亭馆请改为悬泉驿骆驼馆请改为武兴驿坂下馆请改为右界驿并可之太和四年十月御史台奏伏凖六典故事外官授命皆便道之官葢缘任阙其人则朝廷切于总理近日皆显陈私便不頋京国越理劳人逆行县道或非𫝊置创设供承况毎道馆驿有数使料有条则例常踰文计失素使偏州下吏何以支陪又凖假宁令官五考一给拜扫假令借称幸从便路愿谒枌榆则是展墓足以行私赴官皆枉道臣今月五日已于延英面奏伏幸圣㫖令将伏永状乞起今公私行李勒依纪律敢有违越请委所司论列勅㫖依奏八年八月门下省奏常参官私事请假从来凖例并给券牒今商量或缘家事乞假各申私志须约公费自今后应有此色假官并任私行门下省不得给公券如或事出特恩不在此限勅㫖依奏开成四年二月门下奏常官寒食拜扫今月七日延英面奏进止今凖往例给公劵者臣等谨检旧按常参官应为私事请假外州往来给券牒伏凖太和八年八月十日勅釐革应缘私事并不许给公券今臣等商量唯寒食拜扫着在令式䘖恩乗驿用表哀荣䖍奉圣㫖重颁新令其有拜扫不出府界假内往来者并不在给券限勅㫖依奏㑹昌元年二月御史大夫陈夷行商量条流奏所置馆驿马什物兼作人多少及功价资课毎年破用取何色钱物参拜修文遣其驿马数勘人驿见欠多少具分析奏来者臣今商量请凖勅先牒诸府州勘鞍马什物作人功价粮课并勘毎年缘馆驿马占留钱数诸色破用及使料粟麦递马草料待诸州府报到续具闻奏今具检前后勅文行用相当者参立新格逐急条流除馆驿等事其年三月门下省奏凖今月六日勅中使乗券人马数访闻近日皆守勅文不敢逾越施之久逺须令通济其逺近送诸道春衣使须有大将衣任量加马一疋勅㫖令贵必行理须通济供奉官缘官傔人多宜加递马一疋春衣端午使例外更加一疋冬衣使例外更加两疋余并凖三月六日勅二年四月二十三日勅节文江淮两浙毎驿供使水夫价钱旧例约十五千已来近日相仍取索无度苏常已南毎驿使供四十余千或界内有四五驿往来须破四五百千今后宜依往例不得数外供破如有长吏已下书罪大中五年七月勅如闻江淮之间多有水陆两路近日乗劵牒使命等或使头陆路则随从船行或使头乗舟则随从登陆一道劵牒两处祗供害物扰人为弊颇甚自今已后宜委诸道观察使及出使郎官御史并在巡院切加觉察如有此色具名奏当议惩殿如州县妄有祗候官吏所由节级科议无容贷六年二月汴州观察使崔龟从奏当管三州水陆管驿先凖勅文条流水夫具有定制并不许行转牒供券外捉人嵗月滋深元被过客外干求别索人夫别觉生料臣今欲条流诸道节度观察使刺史及诸道监军别勅判官赴任及归阙庭若有家口及参从人即量事祇供其本官迎送军将官健所由诸色受顾人等本道既有程限兼已受佣直并请不供状如使客曾得馆驿分外祇供忽此遵减必巧言谤讟上闻圣听今欲凖此釐革不敢不奏勅㫖宜依其诸道亦凖此处分弹劾故事御史弹日坐曰仗弹至景云三年已后皆先进状听进止许即奏不许即止仪鳯二年二月十九日勅凡有弹紏皆待大理断招后录入功过至徳元年九月十日诏御史弹事自今以后不须取大夫同置干元二年四月六日勅御史台所欲弹事不须先进状仍服豸冠所被弹劾有称讐嫌者皆冀迁延以求茍免但所举当罪则雠亦无嫌如宪官不举所职降资出台傥涉阿容乃重贬责旧制凡事非大夫中丞劾而合弹奏者则具其事为状大夫中丞押大事则豸冠朱衣纁裳白纱中单以弹之小事常服而已贞观十一年呉王恪好畋猎损居人田苗侍御史栁范奏弹之太宗因谓侍臣曰权万纪事我儿不能斥正其罪合死范进曰房𤣥龄事陛下尚不能谏止畋猎岂可独罪万纪乎永徽元年十一月二十四日中书令褚遂良抑买中书译语人史诃担宅监察御史韦仁约劾之大理丞张山夀断以遂良当徴二十斤少卿张献册以为非当估宜从轻仁约奏曰官市依估私但两和耳园宅及田不存而肆岂用应估献册曲凭估买断为无罪大理之职岂可使斯人处之乃降遂良及献册官显庆元年八月中书侍郎李义府恃宠用事闻妇人淳于氏有美色坐事系大理乃讽大理寺丞毕正义枉法使出之将纳为妾或有宻言其状者上令给事中刘仁轨鞫之义府恐洩其谋遂逼正义自缢于狱中上知而特原义府御史王义方奏义府擅杀寺官陛下虽已释放臣不应更有鞫问然天子置三公九卿二十七大夫八十一元士本欲水火相济盐梅相承然后庶绩咸熙风雨时泰则知人主不得独是独非皆由圣㫖昔唐尧至圣失之于四凶汉祖深仁失之于陈豨光武聪明寛恕失之于逢萌魏武勇畧英雄失之于张邈此并英雄之主莫不失之于前得之于后陛下继圣抚育万方蛮陬夷落犹恐刑网辇毂咫尺奸臣肆虐杀六品寺丞足使忠臣抗愤义士扼腕纵正义自取绞缢此事弥不可容使是畏义府之权势能杀身以灭口此则生杀之威上非主出赏姦説佞臣恐履霜坚冰积小成大请乞重勘正义致死之由雪寃气于幽泉诛姦臣于白日对仗叱义府令下义府頋望不退义方三叱上既无言义府趋出义方乃读弹文曰义府善柔成性佞媚成姿昔事马周分桃见宠后交刘洎割袖承恩生其羽翼长其光价因缘际㑹遂谐通达不能尽忠端节对扬王休䇿蹇励驽祇承皇眷而反凭附城社蔽亏日月请託公行交逰羣小贪冶容之姣好原有罪之淳于恐漏洩其隂谋殒无辜之正义虽挟山超海之力望此稍轻回天转日之威方斯尚劣此而可恕孰不可容金风戒节玉露启寒霜简与秋兴共清忠臣将鹰鹯并击碎首玉阶庶尽臣节以申典宪龙朔二年三月鐡勒道行军大总管郑仁泰薛仁贵杀降九十余万更就碛北讨其余衆遇大雪兵士粮尽冻饿死者十八九御史大夫杨德裔劾奏曰谨按仁泰猥以非才谬荷㧞擢拥旌瀚海问罪天山理应䖍奉庙算恭行天罚而褊心无谋短懐愎諌乃肆凶残恣行杀戮向若大军初到明谕天㫖抚纳前降招来后服则铁勒支善不日斯平仁泰素阙逺图莫晓机事师徒无纪军令不明遂使稽颡屈膝者先被涂炭之诛惧死懐生者因成絶汉之计加以沙塞绵邈风雪严凝不量士马疲疴不度粮食多少乃令班师冻馁征夫殒毙骸胔委积刳剔纵横暴骨交衢下实泉壤可悼成䂓失守明罚所诛自圣朝削平天下以来未有如仁泰此行损威挫鋭之甚岂可并恣诬㒺不寘凖绳抚悼存亡理宜惩肃仁泰等故杀降人饿杀兵士并请付法以申典宪通天元年五月监察御史纪履忠劾奏御史中丞来俊臣犯状有五一擅弄国权二谋害忠善三赃贿贪浊四失义背礼五淫昏狼戾论兹五罪合至万死请下狱理罪大足元年张易之纵恣益横常私相引进李𢎞泰占吉凶言涉不顺御史中丞宋璟请穷究其状则天曰易之等已自上闻璟曰谋反大逆无容首免易之等分外承恩臣知言出祸从义激于心虽死不恨则天不悦内史姚璹恐忤㫖遽宣勅令出璟曰天颜咫尺亲奉徳音不烦宰相擅宣王命则天意解乃收易之等就台俄有勅特原之仍令易之等就宅谢罪璟拒而不见曰公事当公言之若私见法无私也长安四年三月监察御史萧至忠弹鳯阁侍郎同鳯阁鸾台三品苏味道赃汚贬官御史大夫李承嘉尝召诸御史责之曰近日弹事不谘大夫礼乎衆不敢对至忠进曰故事台中无长官御史人君耳目比肩事主各得弹事不相闗白若先白大夫而许弹则可如不许弹则如之何大夫不知曰谁也承嘉黙然而惮其刚直神龙三年吏部尚书苏瓌按问郑普恩其妻有宠于韦庶人特勅令对御辨析上屡抑瓌而理普恩侍御史范献忠歴阶而前曰臣请先罪苏瓌上问其故忠曰苏瓌国之大臣荷荣贵久矣不能斩逆贼而后奏闻令使眩惑天聪摇动刑柄致普恩反状昭露陛下曲为申理此则王者不死令圣躬万福岂有剰天子耶臣请先死终不能事普恩上意乃解狱遂定其年监察御史魏传躬以内常侍辅信义纵暴将奏劾之御史大夫窦懐贞固正之𫝊躬曰今王纲渐壊君子道消正由此軰擅权耳若得今日杀之明日受诛无所恨矣至景龙元年九月十二日又劾奏银青光禄大夫西明寺主惠范奸赃四十万请寘于极法上不省𫝊躬进曰刑赏者国家大事陛下赏已妄加岂刑所不及削惠范官放归于第景龙二年十二月御史中丞姚廷筠奏称律令格式悬之象魏奉而行之事无不理比见诸司僚宷不能遵守章程事无大小皆悉奏闻臣闻为君者任臣为臣者奉法故云汝为君目将司明则知万机务综不可徧览也所以设官分职委任责成百工惟时以成垂拱之化比者修一水牎或砍一枯木并皆上闻旒扆取断宸衷岂代天理物至公之道也自今以后若缘军国大事及条式无文者任奏取进止自余据章程合行者各令凖法处分其故生疑滞致有稽失者望令凖御史随行纠弹上从之三年二月九日娑葛入冦监察御史崔琬劾奏兵部尚书宗楚客侍中纪处讷曰性惟险诐志越溪壑幸以遭逢圣主累忝殊荣承恺悌之恩居弼谐之地不能克意砥操忧国如家遂乃潜通猃狁纳货取资公引顽凶受赂无限且境外之交情状难测今娑葛反叛边鄙不宁此贼臣取怨中国臣忝直指义在触邪请黜巨蠧用答天造并请收禁差三司追鞫其年五月监察御史李懐让同奏吏部侍郎崔湜郑愔有所挟附赃汚狼籍诏监察御史裴漼按其事时安乐公主事讽漼遂对重弹奏愔竟从贬削开元二年崔日知为京兆尹贪暴犯法御史大夫李杰纠劾之反为日知所搆侍御史杨玚廷奏曰劾弹之举若遭恐胁以成奸人之谋御史台固可废却上以其言切直遽令杰依旧视事贬日知为黟县丞其年三月殿中御史郭震劾刑部尚书赵彦昭太子宾客韦安石彦震以女巫赵五娘左道乱常託为诸姑潜相援引既以提挈遂践台阶或驱车造门着妇人之服或携妻就谒申犹子之情同恶相济一至于此又张易之兄弟势倾朝野嗣立之际结为舅甥神龙之初已合诛死天网踈漏腰领误全与安石托附阿韦编诸属籍中宗晏驾削太上皇辅政之制定阿韦临朝之策此时朝野危惧人臣怨愤臣虽才识妄庸忝司清宪熟见奸佞敢不纠弹彦昭并请准法处分于是并罢官建中元年三月监察御史张着冠豸冠弹京兆尹兼御史大夫严郢于紫宸殿以郢奉诏浚陵阳渠匿诏不时行故使奔蹙以归怨于上上即位初侍御朱放请复旧制置朱衣豸冠内郎有犯者御史服以弹又令御史得専弹劾不复白于中丞大夫至是着首行之乃削郢御史大夫着赐鱼袋自是日悬衣冠于宣政之左廊然着希杨炎之意弹郢人颇不直之贞元元年三月宰相召諌官御史宣谕史㫖曰自今上封弹劾宜人自陈论不得羣署章奏若涉朋党九年正月待御史殷永免官初奉诚军节度使康日知朝觐失仪为御史弹奏诏舍之因勅御史有节将始至朝礼小失勿劾及是邠宁节度使张献甫入阁失仪永廷劾之献甫素服待罪阙下召见慰谕以永忘其前命故免元和三年三月御史中丞卢坦举奏前山南西道节度使栁晟授任方隅所寄尤重至于勅令首合遵行一昨归朝固违明㫖复修贡献有紊典章㐲请付法又奏前浙东观察使阎济美到城亦有进献当时勘责称离越州后方见敕书道路已遥付纳无处者既经鸿霈须为商量已书罚乞伏准今年正月敕文自今已后诸道长史有赴阙廷者并不得取本道钱物妄称进奉栁晟等既违新令不敢不奏十五年三月御史中丞崔植奏云元和十二年御史台奏请知弹侍御史被弹即请向下人承次监奏或有不到即殿中侍御史于侍御史下立以备其缺臣伏以朝官入阁失仪知弹侍御史合弹奏错失向下侍御史及中丞大夫递相弹奏事后入本班候监奏出阁然后合待御史罪此乃殿廷旧制于事为宜今若移一殿中放弹御史之下以防向上失错或殿中自错则拟更立何人向下监奏系于瞬息只合知弹侍御史便了不必别差殿中既乖故实终虑驳杂伏请自今已后却依阁内故事纵知弹御史自有错失不被弹奏候班退监奏毕方出待罪冀从易便永可遵行奏可长庆四年六月待御史温造于阁内奏弹左金吾大将军李祐近违勅罢吏请进马以论祐趋出待罪宣放之太和二年义成军节度使李听为魏博所败丧师过半御史中丞温造殿中侍御史崔蠡弹之曰赏罚不立无以示天下李听按甲迁延逗挠以致狼狈而败自图茍免伏请付法司论罪上特原之七年九月侍御史李欵阁内弹奏前邠州行军司马郑注曰内通勅使外连朝官两地往来卜射财货昼伏夜动干窃化权人不敢言道路以目请付法司奏未报欵连上十余䟽由是授注通王府司马九年六月御史大夫李固言奏知弹侍御史自京城百司及天下诸州府等公事应闗文法者皆先申台司旧例配知弹侍御史一人専掌其事至朝日入阙阁又对仗弹奏中外臣僚不如法者事最重自须精详一人当之实恐不逮臣商量请知弹御史一人専掌京城百司公事稽弹侍御史一人分掌诸州府之事庶使官业各修无所遗阙从之唐㑹要卷六十一唐会要卷六十二钦定四库全书唐㑹要卷六十二宋王溥撰谏诤长安四年十一月勅于登莱州置监牧和市牛羊右肃政台监察御史张廷珪谏曰窃见国家于河北和市牛羊及荆益等州市奴婢拟于登莱等州置监牧此必有人为国用不足或将见陶朱公孙𢎞卜式之事而为陛下陈其策耳臣愚以为龌龊小算有损无益非盛明天子所冝行也何以明之彼三人者实为匹夫借空虚之地罄勤苦之功畜牧积嵗增致千金茍以一家言之其计得也今圣朝疆域四海臣妾万方天覆地载莫非所有而必取于人从牧于国何示人之不广而近树私也况和市递送所在骚然公私烦费不可胜计今河南牛疫处十不存二家家保之岂愿辄卖今虽和市甚于抑夺顷者诸州虽定估价既缘併市则难平凖加以简择自须贿求侵刻之端从此而出牛羊踊贵必倍于常百姓私陪即破家产虽官得一牛一羊百姓已费两牛两羊价矣此则有损无利也臣闻君之所恃者人人之所恃者食食之所资者耕耕之所恃者牛失牛则废耕废耕则去食去食则人无以生人无以生君将何恃然则牛者君国字人之本岂有无故宜取之哉假令畜牧能遂繁孶三数嵗间亿万可致陛下岂可鬻之于中土割其命为资乎牛之为损则如彼羊之无益又如此伏愿特加审慎详图赖益诸有所和市及新置监牧等倘回圣虑即日停絶天下苍生不胜幸甚其后数日御史中丞卢懐慎上表曰臣奉使幽州推事途经澶相等州知河北和市莱州监牧牛臣闻官人百姓当土牛少市数又多官估已屈于时价衆户又私相陪贴既印之后却付本主飬饲春暮草青方送牧所竟无蠲折侵削实深且人惟国本食乃人天牛之不存农将安寄河北百姓尤少牛犊贱市抑养夺取无异聚农户之耕牛冀孳牧课夺居人之沃壤将为牧塲益国利人未见其可所和市牛臣望总停为计之上神龙二年京兆韦月将上书讼皇后为乱中宗大怒令扑杀之御史中丞宋璟执奏请按而后刑中宗怒甚谓璟曰朕以为斩讫何故缓之璟曰臣言中宫为乱于武三思陛下不知勘问直言斩论事者臣恐朝野有窃议者中宗转怒璟曰请先斩臣不然臣不敢奉诏上意少解遂配流三年八月节愍太子诛武三思之后安乐公主及宗楚客兄弟并冉祖雍纪处讷共诬搆安国相王镇国太平公主与太子连谋举兵请收制狱上召御史中丞萧至忠令鞫之至忠泣而奏曰陛下富有四海贵为天子岂不容一弟一妹忍受罗织宗社存亡实在于此臣愚窃为陛下不取汉书云一尺布尚可缝一斗粟尚可舂兄弟二人不相容愿陛下详察此言初则天欲立相王累日不食请迎陛下固让之诚天下传説足明冉祖雍等所奏咸是虚诬上深纳之遂停鞫问其时左补阙呉兢上表曰臣闻道路窃议云宗楚客纪处讷诬搆安国相王以为连谋于庶人重俊将请下制狱臣既忝职谏曹安敢不奏且安国相王实陛下同气六合至广亲莫加焉今贼臣等共加罗织此祸乱之渐不可不察又王之仁孝幽明共知顷遭荼毒哀毁过度以陛下为性命亦陛下之手足既孝于父母而恶兄弟者未之有也若信任谗邪寘之于法必伤陛下之恩失天下之望所谓芟刈股肱独任胸臆方涉江汉弃其舟楫可为寒心可为恸泣自昔剪伐枝干假权异族者未有不丧其宗社何以明之秦任赵髙卒致倾覆汉委王莽遂成簒逆晋家以自相鱼肉寰瀛鼎沸隋室以猜忌子弟海内尘飞騐之覆车安可重迹自陛下登极于今四稔一子以弄兵被诛一子以愆失逺任唯此一弟朝夕左右斗粟尺布之刺可不慎乎景云二年监察御史韩琬陈时政上疏曰臣敢以耳目所闻见而陈之伏愿少留省察臣窃闻永淳之初尹元贞任岐州雍县令界内妇人修路御史弹免之顷年妇人夫役修平道途盖其常也调露之际刘宪任懐州河内县尉父思立在京身亡选人有通索关者于时选司以名教所不容顷者以为见机人矣顷年国家和市所由以尅剥为公虽以和市为名而实抑夺其价殊不知百姓足官孰与不足矣往年两京与天下州县学生佐史里正坊正毎一员缺先拟者辄十人顷年差人以充犹致亡逸徃年选司从容安闲而以礼相敬待顷年选司无复曩时引接但如仇敌估道耳往年劾官交替者必储畜什物以待之顷年替人必喧竞为隟手执省符纷然不已往年召募之徒人百其勇争以自効顷年差㸃勒遣逃亡相继若此者臣粗言之不可胜数夫量事置官量官置人使官称其人须人不虚位除此之外使其耕桑任其商贾何为引令入仕废其本业臣愚以为国家开仕进之门广矣皆弃农职工商而争趋之当今一夫耕而供数百人食一妇蚕而供数百人衣遂使公私皆无储蓄矣若不釐革其弊必恐致令风化年年不等也开元二年十二月岭南市舶司右威卫中郎将周庆立波斯僧及烈等广造奇器异巧以进监选司殿中侍御史栁泽上书諌曰臣闻不见可欲使心不乱是知见欲而心乱必矣臣窃见庆立等雕镌诡物置造奇器用浮巧为珍玩以诡怪为异寳乃理国者之巨蠧明王之所严罚紊乱圣谋汨斁彛典昔露台无费明君尚或不忍象箸非多忠臣犹且愤叹王制曰作异服奇器以疑衆者杀令曰无作淫巧以荡上心巧谓奇伎怪好也荡谓惑乱情欲也今庆立等皆欲求媚圣意摇荡上心若陛下信而使之宣奢淫于天下必若庆立矫而为之是禁典之所无赦也陛下即位日近万邦作孚固宜昭宣菲薄广教节俭则万方幸甚元和十五年二月监察御史杨虞卿以上频行幸盘游上疏諌曰臣闻鸢鹊遭害则仁鸟逝诽谤不诛则良言进况诏㫖勉谕许陈愚诚故臣不敢避死窃闻帝尧受命以天下为忧而未闻以位为乐也况北狄犹梗西戎未賔两河之疮痏未平五岭之妖氛未解生人之疾苦尽在朝廷之制度未修边储屡空国用犹缺固未可以髙枕无虞也陛下初御宇宙有忧天下之志宜日延辅臣公卿百寮执事垂听而问造膝以求使四方内外有所观焉今自听政以来六十日矣八开延英独三数大臣仰奉诏诰朝廷之臣偕入而齐出何足以闻政事哉諌臣盈廷忠言未闻于圣听臣实羞之盖由主恩踈而忠正之路未启也公卿大臣宜朝夕见天子论道赐语从容则君臣之情相接而理道备闻矣方今自宰相以下四五人时得顷刻侍坐天威不逺鞠躬陨越随㫖上下无能往来此由君太尊臣太卑故也自公卿以下虽厯践清地曾未祗奉天睠以承顾问况陛下神圣如五帝其臣莫能望清光所宜周遍顾问恵其气色使支体相辅君臣愈明陛下求理于公卿公卿求理于臣辈自上下孜孜相问使进忠若趋利论政若诉寃如此而不闻过失不致昇平者未之有也自古帝王居危思安之心不相殊实居安虑危之心不相及故不得皆为圣帝明王小臣踈贱岂宜及此独不忍冒荣偷禄以负圣朝伏惟陛下深怜之推事显庆五年正月监察御史袁异式受宰臣李义府宻㫖推青州刺史刘仁轨有所凌辱过甚及为侍御史而仁轨入为大司宪式心不自安后因所亲言之刘公谓侍御曰彼人对某卧而无礼自是往事某不介懐式拜谢之龙朔二年十月秦令言新除监察御史推洛州长史许力士子犯法使还将奏诸御史谓曰未经奏事宜习之笑曰由来所便问作手状又都不晓及奏不称上问力士知不对曰许长史不知上曰对朕犹唤许长史岂能推事令法官重推令言官免垂拱元年四月监察御史蘓珦按韩鲁诸王狱珦奏据状无徴则天召见诘问珦执奏不回则天不悦曰卿大雅之士当别有驱使此狱不假卿也遂令珦于河西监军长安三年九月八日魏元忠为张易之所搆配流岭表太子仆射崔贞慎东宫率独狐祎之等送至郊易之大怒复使人诬告同谋则天令监察御史马懐素按问续使中使促迫讽令搆成其事懐素执正不受命则天怒懐素奏曰元忠犯罪配流贞慎等以亲故相送诚为可责若以为谋反臣岂敢诬㒺神明昔彭越以反伏诛栾布奏事于其尸下汉朝不坐况元忠罪非彭越陛下岂加追送之罪则天意解由是获免天寳四年十二月十六日勅东西两推及左右廵使皆台司重务比来转差新人数有改易既不经久颇紊章程宜简择灼然公正精练者令始末专知不得辄替换若无缺失至改转时迟速间以为褒贬兴元元年十月四日勅知东推西推侍御史各一人台司以推鞫为重务请令第一殿中同知东推第二殿中同知西推仍分日受事一人有故同对便知先所置推官二员请停建中三年九月御史台奏其推知御史差使改移其东西两推即须入旧例合有推官今请增置两员与本推御史同推御史纵有改移亦不失根本若非职掌见任官手力外请给十年充粮料等取赃赎钱勅㫖宜依奏元和五年四月命监察御史杨宁往东都按大将令狐运事时杜亚为东都留守恶运㑹盗发洛城之北运适与其部下畋于北邙亚意为盗遂执讯之逮繋者四十余人宁既按其事亚以为不直密表陈之宁遂得罪亚将逞其宿怨且以得贼为功上表指明运为盗之状上信而不疑宰臣以狱大宜审奏请覆之命侍御史李𤣥素就覆焉亚迎路以狱成告𤣥素验之五日尽释其囚以还亚大惊且怒亲追送马上责之𤣥素不答亚遂上䟽又论𤣥素𤣥素还奏言未毕上怒曰出俟命𤣥素曰臣未尽词上又曰且去𤣥素复奏曰臣一出不复得见陛下乞容尽词上意稍缓𤣥素尽言运寃状明白上乃悟曰非卿孰能辨之后数月竟得真贼𤣥素由是为时器重累选给事中毎美官缺必指𤣥素焉八月九日御史中丞薛存诚奏当司应受事推勘等台中旧例及兴元元年十月四日御史大夫崔纵重奏取侍御史殿中侍御史各二人共成四推尤以东西推为名又各分京城诸司及道州府为东西之限只日则台院受事双日则殿院受事其中一人有故则同对便知者伏以所分诸司及府州为限已定事若併至无例均分剧者则推鞠难精闲者则吏能莫试今请不以东西为限亦不以取只日双日受事但请依旧请四推御史令轮环受事周而复始如此则才用俱展劳逸必均其余应缘推事须有约勒若一一闻奏虑烦圣听勅下后请随事条流勅㫖依奏贞元二年闰三月中书门下奏御史台推事纵有特宣亦须正勅应朝官犯罪准狱官令先奏后推格式具存合共遵守臣等请便提举勅㫖依奏太和四年八月御史中丞魏谟奏诸道州府百姓诣台奏事多差御史推劾臣恐烦劳州县先请差度支户部盐铁院官帯宪衔者推勘又各得三司使申称院官人数不多例专掌院务课绩今诸道观察使幕中判官少不下五六人请于其中帯宪衔者委令推劾如累推有劳能雪寃滞若御史台缺官便令闻奏从之出使贞观四年监察御史王凝使至益州刺史髙士亷勲戚自重从衆僚候之昇僊亭凝不为礼呵却之士亷甚耻恚至五年入为吏部尚书㑹凝赴选因出为蘓湖令十七年监察御史汲师廵狱至长安县令李干祐不知御史至廵讫将上马干祐始来师顾见不言而去干祐深憾之二十年四月干祐除御史中丞遂出为新乐令显庆三年七月监察御史胡元范使越巂至益州驸马都尉乔师望为长史出候之先是勅断迎使臣师望托言他行元范引却不与相见师望忿憾按辔专道反驻后尘及元范按劾其枉事师望素与许敬宗善先驿奏之元范及巡免官麟徳二年十月徴刘仁轨次于莱舎驿西㕔夜已乆有御史至驿人白曰西㕔少往有使至矣曰谁曰御史令移却仁轨遽就东㕔既至拜司宪大夫其御史愧不自安他日仁轨谓侍御曰诸公出使当须振举寃滞发明耳目兴行礼义无为烦扰州县而自重其权指行中曰只如某侍御夜半到驿东西㕔所校㡬何苦死遣移乃就东㕔岂忠恕之事耶愿诸公勿为也诸御史莫不翕然自诫干封二年二月韦仁约除侍御史与公卿相见未常行拜礼或勉之约曰鹏鹗鹰鹯岂衆禽之偶奈何设拜以狎之且耳目之官故当特立乃曰御史衔命出使不能动摇山岳震慑州县诚旷职耳开元五年监察御史杜暹往碛西覆屯㑹郭䖍瓘与史献等不协更相执奏诏暹按其事实史献以金遗暹固辞左右曰公逺使絶域不可失蕃人情暹不得已受之埋于幕下既去出境即移牒令収取之十二年四月六日勅御史出使非充按察覆囚不得辄差判官其出使日皆于侧门进状取处分十三年三月十三日勅御史出使举正不法身茍不正焉能正人如闻妙县祇迎相望道路牧宰祇候僮仆不若作此威福其如礼何自今以后宜申明恪不得更尔大厯十四年六日勅郎官御史充使絶本司务者改与校检及内供奉里行元和四年监察御史元稹出使东蜀劾奏故节度使严砺违制擅赋砺虽已死其属郡七州刺史皆坐责罸六年九月以前湖南观察使李衆为恩王傅初衆举按属内刺史罪御史卢则就鞠得实使还而衆以货遗所推令史至京有告者令史决流卢则停官故衆亦坐焉七年闰七月勅前后累降制勅应诸道违法徴科及刑政寃滥皆委出使郎官御史访察闻奏虽有此例未尝举职外地生人之劳朝廷莫得尽知今后应出使郎官御史所歴州县其长吏政俗闾阎疾苦水旱灾伤并一一条録奏闻郎官宜委左右丞勾当并限朝见后五日内闻奏并申中书门下如所奏不实必议惩责知班贞观六年八月唐临为殿中侍御史大夫韦待价责临以朝列不整临曰此亦小事不足介意请今日已后为之明日江夏王道宗共大夫离立私谈临趋进曰王乱班宗道曰共大夫语何至于是临曰大夫亦乱班韦失色而退显庆四年侍御史张由古知班凡乱班多是尚书郎由古毎唱言员外郎小儿难共语唤引驾鼻衡上行朝士侧目鄙之大足元年王无竞为殿中侍御史王班于阁门外宰相团立于班北无竞前曰去上不逺公虽大臣自须肃敬以笏击之请齐班景龙二年左台御史崔涖弹班不肃上表曰臣闻叔孙通覩汉朝多阙尊卑失序所以分别上下申明礼仪于是羣臣知天子之至尊髙祖知皇帝之为贵此皆由班秩不忒威仪容止不差是故作孚万邦用刑四海者也臣窃见在朝百僚多不整肃公门之内讵合论私班列之中尤须致敬或纵观勅目或旁閲制词或交首乱言或越班问事或私申庆弔或公诵诗篇或笑语谊譁或行立怠惰承寛既乆积习如常不増祇惧之容实紊矜庄之典臣谬膺推择叨掌紏弹见无礼于朝者诚是臣之深耻况西戎献欵北漠来賔恐观中国之失仪招外蕃之所诮更若知而故犯不革前非望即停其入内量加贬削开元元年正月殿中侍御史出使尽监察里行翟璋知班及牒中书省勘侍郎王琚及太子左庻子窦希瓘入晚遂为所挤出授岐阳县令七年正月二十一日上御紫宸殿朝入使魏州长史敬让辰州长史周利贞俱欲奏事左台御史翟璋监殿廷揖利贞先进让以父晖为利贞所薨不胜愤遂越次而奏利贞受武三思使枉害臣父璋劾让不待监引请付法上曰让诉寃枉不可不矜朝仪亦不可不肃可夺一季禄而已贬利贞为邕州长史贞元十四年五月侍御史殿中邹儒立以太子詹事蘓弁入朝班位失序对仗弹之弁于金吾仗待罪数刻特放旧制太子詹事班次太常宗正卿元年御史中丞窦参叙定班位移詹事班在河南太原尹之下弁乃引旧制立班台官诘之乃经云已白宰相请依旧制故儒立弹之杂录垂拱元年正月十二日勅两京度人令御史一人检校其年二十六日勅御史紏获罪状未经闻奏不得辄便处分州官府司亦不得承受其年二月制朝堂所置登闻鼓及肺石不须防守其有搥鼓石者令御史受状为奏三年十二月鳯阁侍郎韦方质奏言旧制有御史监军今相承差遣恐亏失节度夫古将军出师君授之鈇钺阃外之事皆使裁之如闻被御史监军乃有控制军中小大之事皆须承禀非所以委专征也以卑制尊于礼不可不许景龙元年九月十九日勅选择御史令本司长官共中书门下商量并録由厯进奏者开元十九年正月二十八日勅左右藏太仓署差御史监知出纳至二十一年三月十九日勅监仓库各定御史一人一年一替左右巡御史亦各定一人一季一替并不得改换及差使天寳二年八月七日勅所置御史职在弹违杂充判官诚非允当其诸道节度使先取御史充判官者并停自今已后更不得奏若切须奏者不得占台中缺其本台长官充使者不在此限四载十一月十六日勅御史宜依旧制黄卷书缺失毎嵗委知杂御史长官比类能否送中书门下改转不日褒贬至徳元年七月十三日勅风宪之地百寮凖絶顷者有司殊非慎择其御史须曽任州县理人官者方得荐用寳应二年二月二十六日御史大夫严武奏应在外新除御史赴台停止店肆事亦非宜仍令所在给公乗发遣以为永例勅㫖依建中三年九月一日勅御史大夫中丞奏授御史便充台中职掌者宜占缺以后并此处分贞元十二年十月御史台奏伏凖贞元二年班序勅诸使下三院御史有本官是常参官兼者即入本官班如内供奉里行即入御史班缘使下御史稍多近例并不在内供奉班内臣等参详㐲请自今已后请使下御史内供奉者入门日并依宣政殿前班位次员外郎之后在正台监察御史之上便为常式庶叶通规勅㫖依奏元和六年三月御史台奏凖令用未后决囚者请不过申时如勅到府及诸司己未后至者伏乞至未时仍请勒本司准旧例与御史同临引决勅㫖依奏长庆三年八月御史台行从印一靣出使二靣比来御史出使推按或用废印或所在取州县印文状伏以使臣衔命推按事须用印无非切要既于所在求印事易漏洩伏请令有司铸造从之太和四年三月御史台奏三院御史尽入到朝堂前无止泊处请置祗候院屋知杂御史元借阁下直省屋后檐权坐知巡御史元借御史直省屋后檐权坐毎日早入至巳时方出前后并本所由自门下直省院西京兆尹院东有官地东西九十尺南北六十尺请凖长庆元年八月于中书南给官地度支给钱置仆射只候院例给此地充三年御史祗候院请度支给钱一千贯文台司自勾当从便起造伏以御史风宪之职行止有常朝堂祗事毎日须入从前假借不遑启居或与吏伍相参或当食无所今伏请前件地名及起舍价伏乞圣慈允臣所请勅㫖依奏㑹昌二年九月御史中丞李回奏文武常叅据品秩令式合置引马臣伏以车服之制并示等威着在典章所宜遵守近者班行之仕官位已髙或以散冗自谦或以简便为意卒相倣傚不置引马街衢之内品秩莫分事涉因循颇乖典故其文武常参官起今已后并据品秩准例置引马其有合置不置许臣司纠举罚一月俸料如违犯不已请具奏闻庶存朝制用表官荣勅㫖依奏唐㑹要卷六十二唐会要卷六十三钦定四库全书唐㑹要卷六十三宋王溥撰史馆移置武德初因隋旧制隶秘书省着作局贞观三年闰十二月移史馆于门下省北宰相监修自是着作局始罢史职及大明宫初成置史馆于门下省之南开元十五年三月一日官臣李林甫监史以中书地切枢宻记事者宜其附近史官谏议大夫尹愔遂奏移于中书省北其地本尚药局内药院诸司应送史馆事例祥瑞天文祥异蕃国朝贡蕃戎入㓂及来降变改音及新造曲调州县废置及孝义旌表法令变改断狱新议有年及饥并水旱虫霜风雹及地震流水泛溢诸色封建京诸司长官及刺史都督都䕶行军大总管副总管除授刺史县令善政异迹硕学异能髙人逸士义夫节妇京诸司长官薨卒刺史都督都䕶及行军副大总管已下薨公主百官定谥诸王来朝已上事并依本条所由有即勘报史馆修入国史如史官访知事有堪入史者虽不与前件色同亦任直牒索承牒之处即依状勘并限一月内报建中元年十一月二十八日史馆奏前件事条虽标格式因循不举日月已深伏请申明旧制各下本司从之大厯十四年正月已后至今年十月已前所有事迹各限勅到一月日报从此已后外州县及诸军诸使毎年一度附考使送纳在京即毎季申便为恒例勅㫖依修前史武徳四年十一月起居舍人令狐德棻尝从容言于髙祖曰宋代已来多无正史梁陈及齐犹有文籍至于周隋多有遗阙当今耳目犹接尚有所凭如更十数年后恐事迹埋没无可纪录至五年十二月二十六日诏司典序言史官纪事考论得失尽究变通所以裁成义类惩恶劝善自有魏至乎陈隋莫不自命正朔悬歴嵗祀各殊徽号删定礼仪然而简牍未编纪𫝊咸阙炎凉已积謡俗迁讹余烈遗风冺焉将坠頋彼湮落用深轸悼有懐撰次实资正直中书令萧瑀给事中书王敬业着作郎殷闻礼可修魏史侍中陈叔达秘书丞令狐徳棻太史令庾俭可修周史中书令封徳彛中书舍人颜师古可修隋史大理崔善为中书舍人孔绍安太子洗马萧德言可修梁史太子詹事裴矩吏部郎中祖孝孙前秘书丞魏徴可修齐史秘书监窦琎给事中欧阳询秦王府文学姚思廉可修陈史绵歴数载竟不就而罢至贞观三年于中书置秘书内省以修五代史贞观十年正月二十日尚书左仆射房𤣥龄侍中魏徴散骑常侍姚思廉太子右庶子李百药孔颕达礼部侍郎令狐徳棻中书侍郎岑文本中书舍人许敬宗等撰成周隋梁陈齐五代史上之进阶颁赐有差二十年闰三月四日诏令修史所更撰晋书铨次旧闻裁成义类其所须可依修五代史故事若少学士量事追取于是司空房𤣥龄中书令褚遂良太子左庶子许敬宗掌其事又中书舍人来济着作郎陆元佐着作郎刘翼太史令李淳风太子舍人李义府薛元超起居郎上官仪主客员外郎刘行功刑部员外郎辛丘驭着作郎刘𦙍之光禄寺主簿杨仁卿御史台主簿李延夀校书郎张文恭并分功撰录又令前雅州刺史令狐德棻太子司议郎敬播主客员外郎李安期屯田员外郎李懐俨详其条例量加考正以臧荣绪书为本及十纪十志七十列𫝊三十载纪其太宗所着宣武二帝及陆机王羲之赞称制焉房𤣥龄已下称史臣凡起例皆播独创焉以其书赐皇太子及新罗使者各一部显庆元年五月四日史官修梁陈齐周隋五代志三十卷太尉无忌进之四年二月太子司更大夫吕才着隋纪二十卷其年符玺郎李延夀撮近代诸史南起自宋终于陈北始自魏卒于隋合一百八十篇号为南北史上自制序景龙三年十二月太常少卿元行冲以本族出于后魏为未有编年之文乃撰魏典三十卷事详文简为学者所称光化三年直史馆栁㻮以刘子𤣥所撰史通议驳经史过当纪子𤣥之失别纂成十卷号栁氏析㣲国史贞观十七年七月十六日司空房𤣥龄给事中许敬宗着作郎敬播等上所撰髙祖太宗实录各二十卷太宗遣諌议大夫褚遂良读之前始读太宗初生祥瑞遂感动流涕曰朕于今日富有四海追思膝下不可复得因悲不自止命收卷仍遣编之秘阁并赐皇太子及诸王各一部京官三品已上欲写者亦听永徽元年闰五月二十三日史官太尉无忌等修贞观实录毕上之起贞观十五年至二十三年五月勒成二十卷显庆元年七月三日史官太尉无忌左仆射于志宁中书令崔敦礼国子祭酒令狐徳棻中书侍郎李义府着作郎刘𦙍之杨仁卿起居郎李延夀秘书郎张文恭等修国史成起义宁尽贞观末凡八十一卷藏其书于内府至四年二月五日中书令许敬宗中书侍郎许圉师太师令李淳风着作郎杨仁卿着作郎顾𦙍受诏撰贞观二十三年以后至显庆三年实录成二十卷添成一百卷上以敬宗所纪多非实录谓仁卿等曰先朝躬擐甲胄亲履兵锋戎衣霑马汗兜鍪生虮蝨削平区宇康济生灵数年之间四海宁晏方始归功上帝临驭下人昨观国史所书多不周悉卿等必须穷微索隠原始要终盛业鸿勲咸使详备至如先朝作威鳯赋意属元舅及士廉敬宗乃移向尉迟敬德𫝊内又尝幸温汤教习长围四合万队俱前忽云雾昼昏部伍错乱先圣既覩斯事恐其挂法者多遂潜隠不出待其整理然后临观顾谓朕曰振旅训兵国之大典此之错失于法不轻我若见之必须行法一亏军政得罪人多我今不出良为于此今乃移向魏徴𫝊内称是徴之谏语此皆乖于实录何以垂之后昆朕尝从幸未央宫辟仗已过忽于草中见一人身帯横刀其人云辟仗至怕不敢出仗家搜索不觉遂不敢动先圣敛辔即还顾谓朕曰此事若发数人合死汝可于后堂伺看早放出之史家唯此一事差似不失其真郝处俊奏曰先圣仁恩触类皆是臣弟处杰往年宿卫之日被差腰轝供奉见有三卫误拂御衣此人怕惧五情无主先圣谓之曰此间无御史我不谓汝作罪过不须怕惧上谓处俊曰此亦须入史至三月诏太子左庶子同中书门下三品刘仁轨吏部侍郎同三品李敬𤣥中书侍郎郝处俊黄门侍郎髙智周等并修史仁轨等于是引左史李仁实専掌其事将加刋改㑹仁实卒官又止长安三年正月一日勅宜令特进梁王三思纳言李峤正谏大夫朱敬则司农少卿徐彦伯鳯阁舍人魏知古崔融司封郎中徐坚左史刘知几直史馆呉兢等修唐史採四方之志成一家之言长县楷则以贻劝诫神龙二年五月九日左散骑常侍武三思中书令魏元忠礼部尚书祝钦明及史官太常少卿徐彦伯秘书少监栁冲国子司业崔融中书舍人岑义徐坚等修则天实录三十卷文集一百二十卷上之赐物各有差开元四年十一月十四日修史官刘子𤣥呉兢撰睿宗实录二十卷则天实录三十卷中宗实录二十卷成以闻又引古义白于执政姚崇奏曰伏见贞观十七年监修国史房𤣥龄与史官给事中许敬宗着作佐郎敬播修髙祖实录二十卷太宗实录二十卷成制封𤣥龄一子为县男赐物一千叚封敬宗南阳男赐物七百段敬播授司议赐物五百段并降玺书褒美又神龙三年五月监修史中书令魏元忠与史官大常少卿徐彦伯国子司业崔融等修则天实录三十卷成封元忠一子为县男物一千段彦伯等各赐爵二等物五百段自余卑官加两阶物段准处分仍并降玺书褒美今史官刘子𤣥呉兢等撰睿宗实录又重修则天中宗实录并成进讫准撰太宗实录例监修官已下加爵及赐今子𤣥援引古今欲臣闻奏臣谨寻故实例有恩赏事属当时不可为凖于𤣥等始末修撰诚亦勤劳叙事纪言所录虽重承恩赐命固不在多子𤣥等请各赐物五百段许之至徳二年十二月二十七日修史官太常少卿于休烈奏曰国史一百六卷开元实录四十七卷起居注并余书三千六百八十二卷在兴庆宫史馆并被逆贼焚烧且国史实录圣朝大典修撰多时今并无本望委御史台推勘史馆所由并令府县搜访有人收得国史实录能送官司重加购赏并舍其罪得一部超授官一卷赏十疋数月准得一两卷前修史官工部侍郎韦还赋䧟城入东京其家先藏国史一百一十三卷送官大厯三年起居舍人兼修史令狐峘修成实录一百卷峘着述虽精属丧乱之后起居注亡失纂开元天寳间事唯得诸家文集编其诏册名臣𫝊记十无三四后人以漏畧称之建中元年七月左拾遗史馆修撰沈既济以呉兢所撰国史则天事为本纪奏议驳之曰史氏之作本乎惩劝以正君臣以维家邦前端千古后法万代使其生不敢差死不忘惧纬人伦而经世道为百王凖的不止属辞比事以日系月而已故善恶之道在乎劝诫劝诫之柄在乎褒贬是以春秋之义尊卑轻重升降几微髣髴一字二字必有微㫖存焉况鸿名大綂其可以贷乎伏以则天皇后初以聪明睿哲内辅时政厥功茂矣及𢎞道之际孝和以长君嗣位而太后以専制临朝俄又废帝或幽或陟既而握图称箓移运革名牝司鷰啄之踪难乎备述其后五王建䇿皇运复兴议名之际得无降损必将义以亲隠礼从国讳茍不损下当如其常安可横絶彛典超居帝籍昔仲尼有言必也正名夏殷二代为帝者三十世矣而周人通名之曰王呉楚越之君为王者百余年而春秋书之为子葢髙下自乎彼而是非稽乎我过者抑之不及者援之不以弱减不为僣夺握中持平不振不倾使其求不可得而葢不可掩斯古君子所以慎其名也夫则天体自坤顺位居干极以柔乗刚天纪倒张进以强有退非德譲今史臣追书当称之为太后不宜曰上孝和虽迫于母后之命降居藩邸而体元继代本吾君也史臣追书宜称曰皇帝不宜曰庐陵王睿宗在景龙已前天命未集徒禀后制假临天室于伦非次于义无名史臣追书宜曰相王未宜曰帝若以得失既往遂而不举则是非褒贬安所辨正载笔执简谓之何哉则天废国家厯数用周正朔废国家太庙立周七庙鼎命革矣徽号易矣旂裳服色已殊矣今安得以周氏年厯而列为唐书帝纪徴诸礼经是谓乱名且孝和继天践祚在太后之前而叙年置纪居太后之下方之跻僖是谓不智详今考古并未为可或曰班马良史也编述汉事立髙后以续帝载岂有非之者乎答曰昔髙后称制因其旷嗣独有分王诸吕负于汉约无迁鼎革命之甚况其时孝惠已没孝文在下后宫之子非刘氏种不纪吕后将谁纪焉虽云其然议者犹为不可况迁鼎革命者乎或曰若天后不纪帝绪缺矣则二十二年行事何所系乎答曰孝和以始年登大位以季年复旧业虽尊名夺而天命未改足以首事足以表年何所拘阂裂为二纪昔鲁昭之出也春秋嵗书其居曰公在干侯且君在虽失位不敢废也今请併天后纪合孝和纪毎于嵗首必书孝和所在以统之书曰某年春正月皇帝在房陵太后行某事改某制云云则纪称孝和而事述太后俾名不失正而礼不违常名礼两得人无间矣其姓氏名讳入宫之由歴位之资才艺智畧年辰崩𦵏别纂录入皇后列𫝊于废后王庶人之下题其篇曰则天顺圣武皇后事虽不行而史氏称之贞元元年九月监修国史宰臣韦执谊奏伏以皇王大典实存简册施于千载𫝊述不轻窃见自顷已来史臣所有修撰皆于私家纪录其本不在馆中褒贬之间恐伤独见编纪之际或虑遗文从前已来有此乖阙自今已后伏望令修撰官各撰日厯凡至月终即于馆中都㑹详定是非使置姓名同共封鏁除已成实录撰进宣下者其余见修日厯并不得私家置本仍请永为常式从之元和二年七月太仆寺丞令狐丕进亡父故史官峘所撰代宗实录四十卷诏付史馆五年十月宰臣裴垍与史官蒋武等撰德宗实录五十卷献之长庆二年十月勅翰林侍读学士谏议大夫路随中书舍人韦处厚兼充史馆修撰宪宗实录仍分日入史馆修实录未毕之前且许不入内署仍放朝参㑹昌元年四月勅宪宗实录宜令史馆再修撰进入其先撰成本不得注破并与新撰本同进来者至三年十月宰臣兼监修国史李绅与修史官郑亚等修毕进上赐银器锦綵有差至大中二年十一月又降勅曰宪宗实录宜施行旧本其新本委天下诸州府察访知有冩得者并送馆不得隠藏大中五年七月宰臣崔龟从等撰续唐厯二十卷八年三月宰臣监修国史魏謩修成文宗实录四十卷上之史官给事中卢躭太常少卿蒋偕司勲员外郎王沨右补阙卢吉颁赐银器锦綵有差大顺二年二月勅吏部侍郎栁玭等修宣宗懿宗僖宗实录始丞相监修国史杜让能三朝实录未修乃奏吏部侍郎栁玭右补阙裴延裕左拾遗孙泰驾部员郎李𦙍太常博士郑光庭等十五人修之踰年竟不能编录一字惟延裕採宣宗朝耳目闻覩撰成三卷目曰东观奏纪纳于史馆又龙纪中有处士沙仲穆纂野史十卷起自太和终于龙纪目曰太和野史在外修史开元八年十二月二十日诏右羽林将军检校并州大都督府长史燕国公张説多识前志学于旧史文成微婉词润金石可以昭振风雅光扬轨训可兼修国史仍赍史本就并州随军修撰十四年七月六日太子左庶子呉兢上奏曰臣往者长安景龙之嵗以左拾遗起居郎兼修国史时有武三思张易之张昌宗纪处讷宗楚客韦温等相次监领其职三思等立性邪佞不循宪章茍饰虚词殊非直笔臣愚以为国史之作在乎善恶必书遂潜心积思别撰唐书九十八卷唐春秋三十卷用藏于私室虽绵歴二十余年尚刋削未就但微臣私门凶衅顷嵗以丁忧去官自此便停知史事窃惟帝载王言所书至重倘有废絶实深忧惧于是弥纶旧纪重加删缉虽文则不工而事皆从实断自隋大业十三年迄于开元十四年春三月即皇家一代之典尽在于斯矣既将撰成此书于私家不敢不奏又卷轴稍广缮写甚难特望给臣楷书手三数人并纸墨等至絶笔之日当送上史馆于是勅兢就集贤院修成其书俄又令就史馆及兢迁荆州司马其书未能就兢所修草本兢亦自将上令中使往荆州取得五十余卷其纪事踈畧不堪行用十五年六月二十六日诏左承相张説在家修史中书侍郎李元纮奏曰国史者记人君善恶国政损益一字褒贬千载称之今张説在家修史呉兢又在集贤院撰录令国之大典散在数所且太宗别置史馆在于禁中所以重其职而秘其事望勒説等就史馆参详撰录则典册旧章不坠矣从之长庆三年六月中书侍郎平章监修国史杜元颕奏臣去年奉诏命各据见在史官分修宪宗实录今缘沈𫝊师改官若更求人选择非易沈𫝊师当分虽搜罗未周条目纪纲已粗有绪窃以班固居乡里而成汉书陈夀处私家而専精国志𤣥宗国史张説在本镇兼修代宗编年令狐峘自外郡奏上逺考前代近参本朝皆可明徴实有成例其沈𫝊师一分伏望勒就湖南修毕先送史馆与诸史官参详然后闻奏庶使官业责成有始终之効𫝊闻摭实无同异之差制可修史官咸亨元年十一月二十一日诏修撰国史义存典实自今已后宜令所司于史官内简择堪修人录名进内自余居史职不得辄闻见所修史及行用国史等事长安一年鳯阁舍人修国史刘允济尝云史官善恶必书言成轨范使骄主贼臣有所知惧此亦权重理合贪而乐道也昔班生受金陈夀求米仆视之如浮云耳但百寮善恶必书足为千载不朽之美谈岂不盛哉三年七月朱敬则请择史官上表曰国之要者在乎记事之官是以五帝𤣥风资其笔削三王盛业借以垂名此才之难其难甚矣何以知其然昔平王东迁厯数六百齐桓之九合天下晋文之一战诸侯秦穆公逺覇西戎楚庄王利尽南海礼乐文物阒尔无闻今之所存独载鲁史向若鲁无君子记𫝊则遗雄覇逺图必坠于地可不惜哉且如齐周小国之主尚能留意于史册齐神武尝谓着作郎魏收曰卿勿见陈元康杨遵彦等在吾目前趋走谓吾以为勤劳我后代声名在于卿手最是要事勿谓我不知及文宣即位又尝勅曰收好直笔勿畏惧我终不作魏太武诛史官又周文帝之为相也纳栁虬之説特命书法不讳隠其志在惩劝如此伏以陛下圣徳鸿业诚可垂范将来倘不遇良史之才则大典无由而就也且董狐南史岂祇生于往代而独无于此时在乎求与不求好与不好耳今若访得其善者伏愿朂之以公忠期之以逺大更超加羙职使得行其道则天下幸甚郑惟忠尝问刘子𤣥曰自古文士多而史才少何也对曰史才须有三长谓才也学也识也夫有学而无才犹有良田百顷黄金满籝而使愚者营求终不能置于货殖矣如有才而无学犹思兼匠石巧若公输而家无楩柟斧斤终不能成其宫室矣犹须好是正直善恶必书使骄主贼臣所以知惧则为虎傅翼矣时人以为知言开元二十五年正月八日以道士尹愔为谏议大夫集贤院学士兼知史馆事特赐朝散阶愔上表恳让优诏许衣道士服视事愔乃受职贞元九年十二月以前河南府王屋县尉蒋武为右拾遗史馆修撰上重难其职制未下前召见于延英殿至是方命官十二年正月以工部郎中史馆修撰如故其年二月又命为左谏议大夫迁秘书少监修撰如故时裴延龄贵欲异同宰府乃言于上曰谏议大夫论朝廷得失之官史臣修撰纪朝廷得失之事其领史职者不宜为谏官从之元和四年六月宰臣集贤殿学士裴垍奏史馆请登朝官入馆者并为修撰非登朝并为直馆修撰中以一人官髙者判馆事其余名目并请不置仍为常式从之太和六年七月以谏议大夫王彦威户部郎中杨汉公祠部员外郎苏涤右补阙裴休并充史馆修撰故事修撰不过三员或至两员今四人并命论者非之天祐二年五月二十九日勅翰林学士职方郎中兼史馆修撰张荣今修撰职名稍卑不称内廷宻重宜充兼修国史杂录上贞元九年十月諌议大夫朱子奢上表曰今月十六日陛下出圣㫖发德音以起居记录书帝王臧否前代但藏之史官人主不见今欲亲自观览用知得失愚以为圣德在躬举无过事所述义归尽善陛下独览之于事无失若以此法𫝊示子孙窃有未喻大唐虽七百之祚天命无改至于曾𤣥之后或非上智但中主庸君饰非䕶短见时史直辞极陈善恶必不省躬罪已唯当致怨史官但君上尊崇臣下卑贱有一于此何地逃刑既不能效朱云廷折董狐无隠排霜触电无顾死亡唯应希风顺㫖全身逺害悠悠千载何所闻乎所以前代不观葢为此也十六年四月二十八日太宗谓谏议大夫褚遂良曰卿知起居记录何事大抵人君得观之否对曰今之起居古之左右史以纪人君言行善恶必书庶几人主不为非法不闻帝王躬自观史太宗曰朕有不善卿必记之耶遂良曰守道不如守官臣职当笔君举必书黄门侍侍郎刘洎曰设令遂良不记天下之人皆记之矣太宗谓房𤣥龄曰国史何因不令帝王观见对曰国史善恶必书恐有忤㫖故不得见也太宗曰朕意不同今欲看国史若善事固不须论若有恶事亦欲以为鉴诫卿可撰录进来房𤣥龄遂删畧国史表上太宗见六月四日事语多㣲文乃谓𤣥龄曰昔周公诛管蔡而周室安季友鸩叔牙而鲁国宁朕之所以安社稷利万人耳史官执笔何烦有隠宜即改削直书其事至七月八日又谓遂良曰尔知起居记何事善恶朕今勤行三事望尔史官不书吾恶一则逺鉴前代败事以为元龟二则进用善人共成政道三则斥弃羣小不听谗言誓能守之终不转也鹰犬平生所好今亦罢之虽有顺时冬狩不踰旬而返亦不曾絶域访奇异逺方求珍羞比日已来馔无兼味自非膏雨有年师行尅捷未尝与公等举杯酒奏管絃朕虽毎日兢惧终借公等匡翊各宜勉之二十二年二月七日太宗以铁勒诸蕃归国谓羣臣曰吾知劳逸不同者有二铁勒输忱归国去危就安边夷无事岂不逸乐而穷髪之地尽为齐人古昔已来书史不载今日起居记朕功业亦为劬劳显庆二年二月已后礼部尚书许敬宗常修国史自掌知国史记事阿曲初虞世南兄与许敬宗父同为宇文化及所害封德彛时为内史舍人备见其事因谓曰虞世基被戮世南则匍匐而请死许善心被杀敬宗则舞蹈以求生敬宗闻而衔之及为徳彛𫝊传咸加其罪恶敬宗嫁女与左监门大将军钱九陇本皇家隶人敬宗利其资而与之婚乃与九陇曲叙门阀妄加功贵并昇与刘文静长孙顺徳同卷敬宗子娶尉迟寳琳孙女多得赂遗及作寳琳父敬徳𫝊乃云太宗作威鳯赋以钖之其威鳯赋本是与长孙无忌又白州人龎孝恭蛮首凡品率乡兵从征高丽贼知其懦袭破之敬宗又纳其寳货称汉将骁徤者唯苏定方龎孝恭耳曹继叔刘伯英皆出其下其虚谬也如此高祖太宗实录敬播所修颇多详直敬宗又辄以己爱憎曲事删改论者尤之长夀二年修时政纪先是永徽已后左右史唯得对仗承㫖仗下后谋议皆不闻文昌左丞姚璹以为帝王谋训不可遂无纪述若不宣自宰相即史官踈逺无得而书之是日遂表请仗下所言军国政要即宰相一人撰录号为时政纪唐㑹要卷六十三唐会要卷六十四钦定四库全书唐㑹要卷六十四宋王溥撰史馆杂录下长安三年张易之昌宗欲作乱将图皇太子遂譛御史大夫知政事魏元忠昌宗奏言可用凤阁舍人张説为証説初不许遂赂以髙官説被逼迫乃伪许之昌乃奏元忠与太平公主所宠司礼丞髙戬交通宻谋搆造飞语曰主上老矣吾属当挟皇太子可谓耐久时则天春秋髙恶闻其语凤阁侍郎宋璟恐説阿意乃谓曰大丈夫当守死善道殿中侍御史张廷珪又谓曰朝闻道夕死可矣起居郎刘知几又谓曰无汚青史为子孙累明日上引皇太子相王及宰相等于殿庭遣昌宗与元忠髙戬对于上前上谓曰具述其事説对曰臣今日对百寮请以实录因厉声言魏元忠实不反总是昌宗令臣诬枉耳是日百寮震惧上闻説此对谓宰相曰张説倾巧翻覆小人且总收禁侍更勘问异日又召依前对问昌宗乃屡诱掖逼促之説视昌宗言曰乞陛下看取天子前尚逼臣如此况元忠实无反语柰何欲令臣空虚加诬其罪今大事去矣伏愿记之易之昌宗必乱社稷天后黙然令所司且収掌諌议大夫知政事朱敬则宻表奏曰魏元忠素称忠正张説又所坐无名俱令抵罪恐失天下之望愿加详察乃贬元忠为髙要尉说流钦州后数年説拜黄门侍郎同中书门下平章事因至史馆读则天实录见论証对元忠事乃谓着作佐郎兼修史呉兢曰刘五修实录论魏齐公事乃不相饶假与説毒手当时説验知是呉兢书之所以假託刘子𤣥兢从容对曰是兢书之非刘公修述草本犹在其人已亡不可诬在于幽魂令相公有怪耳同修史官苏宋等见兢此对深惊异之乃叹曰昔董狐古之良史即今是焉説自后频祈请删削数字兢曰若取人情何名为直笔景龙二年四月二十日侍中纪处讷中书令杨再思兵部侍郎宗楚客中书侍郎萧至忠并监修国史其后史官太子中允刘知几以监修者多甚为国史之弊于是求罢史职奏记于萧至忠曰知几自䇿名仕伍侍罪朝列三为史臣再入东观竟不能勒成国典贻彼后来者何哉静言思之有不可五也何者古之国史皆出自一家如鲁汉之丘明子长晋齐之董狐南史咸能立言不朽藏诸名山未闻借以衆功方云絶笔唯后汉东观大集羣儒着述无序条章靡立由是伯度讥其不实公理以为可焚张蔡二子糺之于当代傅范两家嗤之于后叶今者史司取士有倍东京人自以为荀袁家自称于政骏每欲记一事载一言皆阁笔相视含毫不断故首白可期而汗青无日其不可一也前汉郡国计书先上太史副上丞相后汉公卿所撰始集公府乃上兰台由是史官所修载事为博爰自近古此道不行史臣编录唯自询採而左右二史阙注起居衣冠百家罕通行状求风俗于州县视聴不该讨沿革于台阁簿籍难见其不可二也昔董狐之书法也以示于朝南史之书弑也执简以往近代史局皆通籍禁门幽居九重欲人不见寻其义者葢由杜彼颜面防诸请谒故也然今馆中作者多士如林皆愿长喙无闻䶦舌倘有五始初成一字加贬言未絶口而朝野具知笔不洒毫而缙绅咸诵夫孙盛实录取嫉权门王韶直书见雠贵族人之情也能无畏乎其不可三也今史官注记多取禀监修杨令公则云必须直词宋尚书则曰宜多隠恶十羊九牧其命难行一国三公适从焉在其不可四也窃以史官监修虽无古式寻其名号可得而言夫监者葢总领之义耳如创纪编年则年有断限草𫝊叙事则事有丰约或可畧而不畧或应书而不书此刋削之务也属词比事劳逸宜均挥铅奋墨勤惰须等某帙某篇付之此职某纪某𫝊归之彼官此铨配之理也斯并宜明立科条审定区域倘人思自勉则书可立成监之者既不指授修之者又无遵奉坐变炎凉徒延嵗月其不可五也而时谈物议焉得笑仆编次无闻者哉至忠惜其才不许解史职宗楚客嫉其正直谓诸史官曰此人作书如是欲置我于何地知几又着史通二十卷开元五年十月十八日诏曰王者钦若天道率由时令考六官之化循五纪之法故得灾害不生休征洊委夫正月东郊祈春赏士孟冬北陆迎寒恤孤叅四序之运行稽五材之动用不协所尚或罹于咎自今已后毎八月史官条奏应所行事当斟酌典礼用孚于休宣布朝廷使知朕意至徳二年六月二十三日上谓史官于休烈曰君举必书朕有过卿宜书之休烈对曰臣闻禹汤罪已其兴也勃焉有徳之君不忘书过臣不胜庆永贞元年九月河阳三城节度使元韶卒史臣曰凡功名不足以垂后而善恶不足以为诫者虽富贵人苐书其卒而已陶清刘舍许昌薛泽荘青翟赵周皆为汉相爵则通侯而良史以为龌龊廉谨备员而已无能发明功名者皆不立𫝊伯夷庄周墨翟鲁连王符徐穉郭泰皆终身匹夫或譲国立节或飬徳着书或出奇排难或守道避祸而𫝊与周召管晏同列故富贵者有所屈贫贱者有所伸孔子曰齐景公有马千驷死之日人无得而称焉伯夷叔齐饿于首阳之下人到于今称之然则志士之欲以光辉于后者何待于爵位哉富贵之人排肩而立卒不能自垂于后者徳不修而轻义重利故也自古及今可胜数乎元和四年正月减集贤写御书二十人付史馆收管史馆奏当馆旧制例只有楷书无御书各额请改正楷书从之六年四月史官左拾遗樊绅右拾遗韦处厚太常博士林寳并停修撰守本官以考功员外郎独孤郁充史馆修撰兼判官事又以兵部尚书裴垍为太子賔客垍以疾罢相拜兵部尚书久未任朝请宰相李吉甫自淮南至复监修史与垍有隙又以垍投病方退不宜以贞元实录上进故史官皆罢垍亦更移散秩七年六月上读肃宗实录见大臣𫝊多浮词虚美因宣与史官记事每要从实不得虚饰八年十月宰臣以下候对于延英殿上以时政记问于宰臣监修国史李吉甫对曰是宰相记天子事以授史官之实录也古者左史记言今起居郎是也右史记动今起居舍人是也永徽中宰臣姚璹监修国史虑其造膝之言或不下闻因请随奏对而记于仗下以授史官今时政记是也上曰其间或修或不修者何也吉甫对曰凡面奉徳音未及施行总谓机宻固不可书以送史其间谋议有发自臣下者又不可自书以付史官及事已行者制㫖昭然天下皆得闻知即史官之记不待书以授也且臣观时政记者姚璹修于长夀及璹罢而事废贾躭齐抗修于贞元及躭罢而事废然则闗于政化者不虚美不隠恶谓之良也十二年九月诏记事史官是职昭其法诫着在旧章举而必书朕所深望自今以后毎坐日宰臣及诸司对后如事可备劝诫合在记述者委承㫖宰相宣示左右起居缀录仍准旧例每季送史馆时起居舍人庾敬休上䟽请行故事因有是诏既而宰相以事闗机宻不以告之事竟不行自左右史失职于今几一百五十年中间往往有时政记出焉既录因宰相事同称賛推美让善之道将如信史直书之义阙然于时尚十得其四五今则全废君子惜之十四年四月史官李翺奏臣等谬得秉笔史馆以记录为职夫劝善惩恶正言直笔记圣朝功徳述忠贤事业载姦佞丑行以𫝊无穷者史官之任也凡人之事迹非大善大恶则衆人无由知之旧例皆访问于人又取行状谥议以为一据今之行状者非门生即其故吏莫不虚加仁义礼智妄言忠肃恵和如此不唯处心不实茍欲虗美于所受恩而已也盖亦为文者既非㳺夏迁雄之列务于华而忘其实溺于词而弃其理故为文则失六经之古风纪事则非史迁之实录不然则词句鄙陋不能自成其文矣由是事失其本文害于理而行状不足以取信若使指事书实不饰虚言则必有人知其真伪不然者纵使门生故吏为之亦不可谬作徳善之事而加之矣臣今请作行状者但指事说实直载其词则善恶功迹皆据事足以自见矣假令𫝊魏徴但记其諌诤之词自足以为正直矣如𫝊段秀实但记其倒用司农寺印以追逆兵又以象笏击朱泚自足以为忠烈矣若考功定谥行状之不依此者不得言谥依此者乃下太常及牒史馆太常定谥后亦以谥议牒送史馆则行状之言纵未可以一一皆信与虚加妄言都无事实者犹山泽髙下之不同也史氏记录须得本末茍凭往例皆是虚言则使史官何所为据伏乞下臣所奏使考功守行臣等要知事实辄敢陈论制可其年六月史馆奏当馆楷书准元勅同集贤例五考足放选今选务集贤年数仍旧当馆更加三年同𢎞文馆例八年放选缘当馆一例长上𢎞文馆分畨上下事理实屈请依元勅处分勅㫖依奏长庆元年正月史馆奏写国史楷书元额三十员内十员馆司前后停减五员吏部奏减今只十五员见在伏请却复吏部先减五员勅㫖宜量与三员其年二月史馆奏楷书典书等授官次叙伏请勅吏部同集贤例比拟勅二日宜凖集贤例处分其年四月修圣政纪中书门下奏伏以尧舜之政二典存焉君臣之间吁俞之㫖㒺不备载厥后虽代有史官多才出于追书所以其事或絶其言葢畧太宗文皇帝躬勤庶政朝多良臣论思献替动可纪录故能逺继尧舜焕乎其文章朝廷旧制每正衙奏事史官载笔于玉阶之下所有议论政事悉得闻之及永徽后仗下便退宰臣谋议外莫得闻长夀二年宰相姚璹以为圣王谋训不可阙于纪述史官疎逺无因得书请自今已后所论军国政要委宰相一人撰录号为时政记此事久废史官不复得闻唯写诰词记除授而已臣等常窃悱愤大惧皇猷未有以光扬于天下伏望天恩许臣等毎坐日所有谋议事闗政事者便日撰录号为圣政记书纪缄封至嵗末则付史官永为常式庶得睿谋所载如日月髙悬圣政惟新与天地广运臣等不胜大愿从之太和二年中书侍郎监修国史路随奏曰臣昨面奏圣㫖以顺宗实录颇非详实委臣等重加刋正毕日闻奏伏以史册之作劝诫所存事有当书理宜归实匹夫善恶尚不可诬人君得失无容虗载况贞观已来累朝实录有经重撰不敢固辞缘此书成于韩愈今史官李汉蒋系皆愈之子壻若遣参校或致私嫌臣既职编修合命详正及经奏请事遂施行今庶寮竞言表章交奏既迫羣议辄冒上闻且韩愈所书亦非已出元和之后已是相循纵其宻亲岂害公理使归本职实谓正名其实録伏望取旧记最错误者宣付史馆委之修定诏曰其实录中所书徳宗顺宗朝禁中事起于谬𫝊殊非信史宜令史官详正其他不要更脩初韩愈撰顺宗实录説禁中事颇切直内官恶之于上前言其不实故令刋正也开成三年二月中书门下奏延英对宰相湏纪录伏以陛下躬勤庶政超迈百王毎对宰臣日旰忘倦正衙决事二史在前便殿坐日全无纪录长夀初宰臣姚璹奏置时政纪寝而不行贞元中宰臣赵憬请复故事无何又废恭惟圣政必在发明今请每至延英坐日对宰臣往复之词闗教化政刑之事委中书门下直日纪录月终送史馆所兾政猷不坠国史有伦昨日延英靣奏已䝉允许勅㫖依奏㑹昌三年十月中书门下奏时政纪起居注纪修国史体例等伏以时政纪长夀二年宰臣姚璹以为帝王谟训不可阙于纪述史官疎逺无因得书请自今已后所论军国政要宰臣一人撰录号为时政纪厥后因循多阙纪述臣等商量尔后坐日每闻圣言如有虑及生灵事闗兴替可昭示百代贻谋后昆者宰臣献替谋猷有益风教并请依国朝故事其日知印宰相撰录连名封印至嵗末送史馆起居注纪比者不逐季撰录至有去官三五年后犹未送纳者伏以毎度延英奏事后向外𫝊説三事犹两事虚谬岂有起居注纪皆三数年后摭拾𫝊闻耳目已隔固非实事向后起居注纪事望毎季初即送纳向前一季文书与史馆纳讫具状申中书门下史馆受讫亦申报中书门下其起居改转望已注纪迟速为殿最如有军国大政𫝊闻疑误仍许政事都堂见宰相等临时酌量如事已施行非闗机宻并一一向説所冀书存信实免有疑误修史体例臣等伏见近日实录多云禁中者伏以君上与宰臣及公卿言皆须衆所闻见方合书于史策禁中之语向外何由得知或得于𫝊闻多出邪佞便载史笔实累鸿猷向后日录中如有此类并请刋削更不得以此纪述又宰臣及公卿论事行与不行须有明据或奏议允惬必见褒称或所论乖僻固有惩责在藩镇献表者有答诏居要官启事者亦合着明并当昭然在衆人耳目或取舍在于堂案或与夺形于诏勅前代史书载名目奏议无不由此近见实录多载宻䟽言不彰其明聴事不显于当时得自其家实难取信向后所载羣臣章奏其可否得失须朝廷共知者方可纪述宻疏并请不载如此则书必可法人皆守公爱憎之志不行褒贬之言必信伏见近日实录事多纰缪若详求摭实须举旧章勅㫖宜依大中四年四月史馆奏当馆写国史楷书典书等与集贤院写书人等承前一例并校成五考便勒赴选自太和八年已后被吏部条奏疏五考满后待受散三年今集贤院以其劳役年深不得补入去年三月十三日具事由申奏已蒙勅下并免三年受散讫今当馆未蒙处分伏请依例并勒校成五考便许参选勅㫖依奏八年正月监修国史郑朗奏当馆修撰直馆共四员准故事以未通籍为直馆伏以修史重事合置修撰诸臣秩次或卑笔削不称其直馆伏请停废更添修撰二员从之其旧馆万年尉张范泾阳尉李节勒守本官以户部郎中孟穆驾部员外郎李涣并充修撰通旧为四员分修四季之事天祐元年十月十三日前绛州曲沃县令髙处鲁进史馆亡书三百六十卷授兼监察御史赐绯𢎞文馆武徳四年正月于门下省置修文馆至九年三月改为𢎞文馆至其年九月太宗初即位大阐教于𢎞文殿聚四部羣书二十余万卷于殿侧置𢎞文馆精选天下贤良文学之士虞世南褚亮姚思廉欧阳询蔡允恭萧徳言等以本官兼学士令更宿直聴朝之隙引入内殿讲论文义商量政事或至夜分方罢今褚遂良检校馆务号为馆主因为故事其后得刘祎之范履氷并特勅相次为馆主贞观三年移于纳义门西九年乂移于门省南其后移仗大明宫其馆亦在门下省南仪凤中以馆中多图籍置详正学士校理之神龙元年十月十九日改为昭文馆避孝敬讳故也二年又改为脩文馆至景龙二年四月二十二日脩文馆增置大学士四员学士八员直学士十二员征攻文之士以充之二十三日勅中书令李峤兵部尚书宗楚客并为大学士二十五日勅秘书监刘宪中书侍郎崔湜吏部侍郎岑义太常卿郑愔给事中李适中书舍人卢藏用李文太子中舍刘子𤣥并为学士五月五日勅吏部郎中薛稷考功员外郎马懐素户部员外郎宋之问起居舍人武平一国子主簿杜审言并为直学士十月四日兵部侍郎赵彦昭给事中苏颋起居郎沈佺期并为学士景云元年馆中学士多以罪被贬黜宰臣遂令给事中一人权知馆事二年三月八日复改为昭文馆至开元七年九月四日依旧改为𢎞文馆学生三十八人补𢎞文馆如崇文学生例皇缌麻已上亲皇太后大功已上亲散官一品中书门下三品同中书门下平章事六尚书功臣身食实封者京官职事正品供奉官三品子孙京官职事从三品中书黄门侍郎子并聴预简选性识聪敏者充贞观元年勅见在京官文武职事五品已上子有性爱学书及有书性者聴于馆内学书其书法内出其年有二十四人入馆勅虞世南欧阳询教示楷法黄门侍郎王珪奏学生学书之暇请置愽士兼𨽻业焉勅太学助教侯孝遵授以经典着作郎许敬宗授以史学至二年王珪又奏请为学生置讲经博士考试经业准式贡举兼学书法开元二年正月𢎞文馆学士直学士学生情愿夜读书及写供奉书人榻书人愿在内宿者亦聴之又𢎞文馆令学士一人専判馆事并差给事中一人差知勾当明为簿厯其学生既在官宿博士及直馆毎夜各一人逓直开元七年十二月三日省𢎞文崇文两馆讐校置𢎞文馆校书四员崇文馆校书两员二十二年二月二十五日省𢎞文馆校书两员长庆二年闰十月𢎞文馆奏楷书榻书典书元额三十五员七员先停减今请于先减数内量补五员并见在员数并勒长写书及功课年劳官资请依史官例处分勅㫖宜依三年二月𢎞文馆奏请添修屋宇及造书楼伏以儒学之科政化根本茍或隳废则人何观伏望赐勅所司遂急补修庶使已成之业免坠𢎞阐之义再扬勅㫖依奏其年七月𢎞文馆奏按六典当馆先有学士直学士详正学校理直馆讐校错误讲经博士等虽职事则同名目稍异须有定制使可遵行今请准集贤史馆两司元和中停减杂名目例其登朝五品以上充学士六品已下充直学士未登朝官一切充直𢎞文馆其余并请停减兾得典故不烦职业咸在勅㫖依奏大中四年七月𢎞文馆奏当馆楷书典书等与集贤史馆楷书等承前流例并勒校成五考赴选自太和八年以后被吏部条流更加授散三年今集贤史馆奏劳役年深补召不得已䝉勑下免三年授散讫今当馆请准例处分勑㫖依奏六年六月𢎞文馆奏伏以三馆制置既同事例宜等比来无事未敢申论今缘准勅修续㑹要以来官僚入日稍频因缘费用其数至多纸笔杂物等不敢别有申请其厨料从前欠少伏请准两馆流例増添给用之间庶得济办勅㫖宜事毕日停文学馆武徳四年十月秦王既平天下乃鋭意经籍于宫城之西开文学馆以待四方之士于是以僚属大行台司勲郎中杜如晦记室考功郎中房𤣥龄及于志宁军谘祭酒苏世长天册府记室薛收文学褚亮姚思㢘太学博士陆徳明孔颕达李𤣥道天册仓曹李守素记室参军虞世南蔡允恭颜相时着作佐郎摄天册记室许敬宗薛元敬太学助教盖文达军谘典籖苏朂等并以本官兼文学馆学士及薛收卒徴东虞州录事参军刘孝孙入馆令库直阎立本图其状具题其爵里命褚亮为文賛号曰十八学士冩眞图藏之书府用彰礼贤之重也诸学士食五品珍膳分为三畨更直宿阁下毎日引见讨论文典得入馆者时人谓之登瀛洲崇文馆显庆元年三月十六日皇太子𢎞请于崇贤馆置学士并置生徒诏许之始置二十员其东宫三师三少賔客詹事左右庶子左右卫率及崇贤馆三品学士子孙亦宜通取至上元二年八月二十七日改崇贤馆为崇文馆永隆二年二月六日皇太子亲行释奠之礼礼毕上表请博延耆硕英髦之士为崇文馆学士许之于是薛元超表荐郑祖𤣥邓𤣥挺杨炯崔融等并为崇文学士至贞元八年四月二十八日崇文馆宜令左春坊勾当集贤院西京在光顺门大衢之西命妇院北本命妇院之地开元十一年分置北院全取命妇院旧屋东都在明福门外大街之西本太平公主宅十年三月始移书院于此西向开门院内屋并太平公主所造兴庆宫院在和风门外横街之南二十四年驾在东都张九龄遣直官魏光禄先入京造此院华清宫院在宫北横街之西二十八年勅造书直及写御书一百人开元五年十二月勅于秘书省昭文馆兼广召诸色能书者充皆亲经御简后又取前资常选三卫散官五品已上子孙各有年限依资甄叙各有至十九年勅有官者为直院开元五年十一月题为丽正修书院以秘书监马懐素右散骑常侍褚无量充使初置院经始皆无量处置至八年正月以散骑常侍元行冲充使检校院内修撰官初无量奏前闻喜县尉卢撰前江阳县尉陆𤣥泰前左监门胄曹参军王择从武陵县尉徐楚璧分库检校至六年已后秘书丞殷承业右賛善大夫魏哲通事舍人陆元恺右内率府兵曹参军刘懐信胡履恭陆令言陆绍伯扶风县丞马利贞并别勅收入院八年十月勅学士等入经三年已上为年深若校理精勤纰缪多正及不详覆无所发明委修书使录奏别加褒贬九年冬幸东都时集贤院四库书总八万九十卷经库一万三千七百五十三卷史库二万六千八百二十卷子库二万一千五百四十八卷集库一万九千八百六十九卷至二十四年车驾还西京勅百司行从皆令减省集书籍三分留一贮在库者至天寳三年六月四库更造见在库书籍经库七千七百六卷史库一万四千八百五十九卷子库一万六千二百八十七卷集库一万五千七百二十二卷从天寳三年至十四载四库续写书又一万六千八百三十二卷十三年四月五日因奏封禅仪注勅中书门下及礼官学士等赐宴于集僊殿上曰今与卿等贤才同宴于此宜改集僊殿丽正书院为集贤院乃下诏曰僊者捕影之流朕所不取贤者济理之具当务其实院内五品已上为学士六品已下为直学士中书令张説充学士知院事散骑常侍徐坚为副礼部侍郎贺知章中书舍人陆坚并为学士国子博士康子元为侍讲学士考功员外郎赵东曦监察御史咸廙业左补阙韦述李钊陆𤣥㤗吕向拾遗毋照太学助教余钦四门博士敬㑹黙校书郎孙季良并直学士太学博士侯行果四门博士敬㑹直右补阙冯晖并侍讲学初以张説为大学士辞曰曰学士本无大称中宗欲以崇宠大臣景龙中修文馆有大学士之名如臣岂敢以大为称上从之贞元四年正月勅减集贤写御书一十人付史馆收管其年六月集贤院准六典有学士及直学士准集贤注记外有校理待制留院入院侍讲刋校修撰修书及直院等色类徒多等目无益今请登朝官五品已上准六典为学士六品已下为直学士学士中取一人最髙者判院事阙学士即以直学士中髙者充自余非登朝官不问品秩并为校理其余名一切勒停仍永为常式从之其年五月十一日中书侍郎同中书门下平章事李泌奏伏蒙以臣为集贤殿大学士窃寻故事中书令张説中朝元老硕徳鸿儒恳辞大字衆称达礼其后至徳二年崔圆为相加集贤殿大学士其后因循遂成恒例伏望削去大字崇文馆大学士亦准此勅依八年六月十三日置集贤殿校书四员正字两员仍于秘书省见任校书正字中量减秘书省所减官员便据数置十八年上问神䇿军起置之由相府讨求不知所出乃召集贤学士蒋乂问之又徴引根源事皆详悉宰臣髙郢郑珣瑜曰集贤有人矣翌日制判集贤院事乂集贤院学士蒋明之子其父常以乱兵之后图籍溷杂乃白执政携乂入院编次于是宰相张镒置乂为集贤编录元和二年七月集贤院奏伏准六典集贤院置学士及校理修撰官累圣崇儒不失此制至贞元八年判院事官陈京始奏停校理分秘书郎四员正字两员为集贤殿校理正字今请校书郎正字并却归秘书省当司请依旧置校理官庶循名实且复开元故事又直官请减五人写御书请减十人从之其年闰十二月集贤殿大学士中书侍郎平章事武元衡奏以厨料欠少更请本钱一千贯文收利充用置捉钱四人其所置请用直官及写御书各两员毎员捉钱二百五十贯文为定额即免额外置人勅㫖已配捉钱人宜至年满准旧例处分其阙便停不得更补余依奏太和五年正月集贤殿奏应投勘宣素书籍等伏请凖前年三月十九日勅权抽秘书省及春坊𢎞文馆崇文馆见任校正作畨次就院同校其厨料请凖元勅处分事毕日停从之开成元年四月集贤殿御书院请铸小卬一面以御书为印文从之大中六年正月校理杨收逄侍御史冯缄与三院退朝入台收不为之却乃追捕仆人笞之时宰臣大学士冯植论奏始着令三馆学士不避行台自植始也崇𤣥馆开元二十九年正月三日于𤣥元皇帝庙置崇𤣥博士一员令学生习道徳经荘子文子列子待习业成后每年随贡举人例送至省准明经例考试天寳元年五月中书门下奏两京及诸郡崇𤣥馆学生等准开元二十九年正月十五日制前件举人合习道徳南华通𤣥沖虚等四经又准天寳元年二月十日制改庚桑子为洞灵真经准条补崇𤣥学生亦合习读伏准后制合通五经其洞虚真经人间少本近令诸观寻访道士等全无习者本既未广业实难成并通𤣥沖虚二经亦恐文字不定𤣥教方阐学者宜精其洞灵真经等三经望付所司各写十本校定讫付诸道採访使颁行其贡举司及両京崇𤣥学亦望各付一本今冬崇𤣥学举人望准开元二十九年勅条考试其洞灵真经请待业成然后准式从之二年正月十五日改崇𤣥学为崇𤣥馆博士为学士助教为学士更置大学士二员天下诸郡崇𤣥学改为通道学博士为学士二月四日以门下侍郎陈希烈兼崇𤣥馆学士其年二月十二日勅两京𤣥元宫及道院等并委崇𤣥馆学士都检校贞元六年十二月给事中卢微奏太清宫崇𤣥馆元置楷书二十人写道经已足请不更补置勅㫖依奏唐㑹要卷六十四唐会要卷六十五钦定四库全书唐㑹要卷六十五宋王溥撰秘书省龙朔二年二月四日改为兰台其监为兰台太史少监兰台侍郎丞为兰台大夫咸亨元年十月二十三日各复旧额光宅元年九月五日改为麟台监余并随名改神龙元年二月五日复改为秘书监如旧少监武徳初因隋旧制号秘书少令七年省贞观四年十一月复置一员以虞世南为之太极元年二月加一员以崔琳为之秘书郎本四员开元二十八年减一员校书郎本八员开元二十六年正月二十八日省四员天寳十三年正月十三日却置正字本二员开元二十六年减一员天寳十三年却置贞元八年六月割校书四员正字两员属集贤院着作局龙朔二年改为司文局着作郎咸亨元年却依旧着作郎本四员开元二十六年正月二十八日减两员掌修史贞观二十三年闰十二月置史馆于门下省宰臣监史自是着作罢史任贞观六年三月上幸九成宫宫人还京憩于湋川县官舍俄有右仆射李靖侍中王珪复至官属移宫人别所而舍靖等唯参谒靖等又不敬宫人上闻之怒曰威福之柄岂由靖等何为礼靖而轻我宫人即令按问秘书监魏徴谏曰靖等陛下心膂大臣宫人皇后扫除之隶论其委付事理不同又靖等出外官吏访闻朝廷法式归来陛下问疾苦靖等自当与官吏相见官吏亦不可不谒至于宫人供食之外不合参承若以此罪责县官恐不益徳音徒骇天下耳目七年九月二十三日上谓侍臣曰朕因暇日毎与秘书监虞世南商量今古朕一言之善虞世南未尝不悦有一言之失未尝不怅恨尝戏作艳诗世南进表谏曰圣作虽工体制非雅上之所好下必随之此文一行恐致风靡轻薄成俗非为国之利赐令继和辄申狂简而今之后更有斯文继之以死请不奉诏㫖羣臣皆若世南天下何忧不理因顾谓世南曰朕更有此诗卿能死否世南曰臣闻诗者动天地感鬼神上以风化下下以风应上故季札聴诗而知国之兴废盛衰之道实继于兹臣虽愚诚愿不奉诏大厯十四年九月二十七日勅秘书省书阁内书自今后不得辄供诸司及官人等毎月两衙及两府委秘书郎典书等同检校逓相搜出仍旧封闭贞元二年七月秘书监刘太真上言请择儒者详校九经于秘书省令所司陈设及使食物宰臣录其课効从之三年八月秘书监刘太真奏准贞元元年八月二日勅当司权宜停减诸色粮外纸数内停减四万六千张续准去年八月十四日勅修写经书令诸道供写书功粮钱已有到日见欲就功伏请于停减四万六千张内却供麻纸及书状藤纸一万张添写经籍其纸写书足日即请停又当司准格楷书八年诚优今所补召皆不情愿又准今年正月十八日勅诸道供送当省写经书及校勘五经学士等粮食钱今缘召补楷书未得解书人元写经书其歴代史所有欠阙冩经书毕日余钱请添冩史书从之元和三年三月诏秘书省𢎞文馆崇文馆左春坊司经局校书正字宜委吏部自今以后于平留选人中加功访择取志行贞洁艺学精通者注拟综覈才实惟在得人不须限以登科及判入等第其校书正字限考入畿县尉簿任依常格长庆三年四月秘书少监李随奏当省请置秘书阁图书印一面伏以当省御书正本开元天寳以来前并有小印印缝自兵难以来书印失坠今所写经史都无记騐伏请铸造勅㫖依奏开成元年七月分察使奏秘书省四库见在杂旧书籍共五万六千四百七十六卷并无文案及新冩书文厯自今以后所填补旧书及别写新书并随日校勘并勒创立案别置纳厯随月申台并申分察使每嵗末课数并具状闻奏勅㫖宜依九月勅秘书省集贤院应欠书四万五千二百六十一卷配诸道缮冩殿中省武徳初因隋旧制为殿内省三年改殿中省龙朔二年改为中御府监为中御大监咸亨元年复旧少监本二员上元元年八月加一员以唐修睦为之殿中丞龙朔二年改为中御大夫咸亨元年复旧尚医局奉御二员龙朔二年改为奉医局奉御为大夫诸局准此咸亨元年并复旧天寳元年惟留一员尚膳局准上改为奉膳局尚衣局准上改为奉冕局尚舍局准上改为奉扆局尚辇局准上改为奉轝局尚乗局准上改为奉驾局至开元二年始以尚乗局隶闲廏使设奉御二员髙宗命加至四员分掌六闲一曰飞黄闲二曰吉良闲三曰龙媒闲四曰騊駼闲五曰駃騠闲六曰大宛闲神龙元年八月二十三日勅内宴王公日尚食局进供客食于阁门付品官将入其局官等非别勅唤不得辄自下饮食开元五年十月二日勅尚药局医官王公已下不得辄奏请将外医疗十年五月九日勅尚药局御药库毎月支监门二人守当二十八年四月十三日殿中监奏尚食局无品直司六人并是巧儿曹司要籍一任直司主食十年考满同流外授官仍补额内直驱使比来有阙多被诸色人请射此辈遂无进路今复有阙望请先授妄来请射不在补限勅㫖从之贞元十五年四月勅殿中省尚药局司医宜更置一员医佐加置两员仍并留授翰林医官所司不得注拟十二月殿中省初置郎御尚医四员毎月各给料钱二十五贯文资品同詹事府丞元和三年五月殿中省奏勅当司尚膳尚衣尚舍尚药尚辇等共五局伎术直官聴在外州府官来直本司伏以五局所置官不请课料若不授伎术官即多逃散伏请宣付吏部准旧例处分勅㫖依奏长庆三年三月诏每日供御及供宫内食料等一物已上各委本司商量节减仍具所费用数速分析闻奏当付度支管计添充经费开成三年八月殿中省奏尚药局旧额主膳八百四十人充三畨毎月役使二百八十人今请条流量闲剧分为四畨毎月勅二百一十人当上即每日有主膳七十人粮请回给正额未请粮色巧儿添主膳驱使不得别申请度支粮伏乞圣慈许臣当司自圆融兾得均济又免占破府县人户色役勅㫖依奏进马天寳八载七月二十五日勅自今以后南衙立仗马宜停其进马官亦省十二年杨国忠又奏置立仗马及进马官贞元七年兵部奏进马所用䕃同千牛仍兼取侍御史中丞给事中中书舍人迁除条例及简试并用千牛例太和八年三月殿中省奏千牛元额四十八员左右仗各二十四员准毎仗各减一十四员讫又进马元额一十八员当司六员今准勅减一员仆寺准减一员勅㫖宜依闲廐使万嵗通天元年五月置仗内闲廐令殿中丞袁懐哲检校未置使至圣厯三年二月改殿中少监充闲廐使懐哲改名忠臣后遂设闲廏使袁忠臣再任田归道翟无言又宗晋卿武崇训贺兰爽张涉虢王邕孙佺平王隆基宋王成器新兴王晋崔日知王毛仲皇甫忠姜皎王暐杨崇庆来曜牛仙客李元祐韦章仇兼琼安禄山吕崇贲李辅国彭盈药子昻常谦光常休明崔宣张献恭李齐运大厯十四年七月十日闲廐奏马当使准例毎日于月华门立马两疋仗下归廐去广徳元年蕃宼后使司典使频申论飞龙不支自后未置臣忝职司不敢不奏勅㫖宜付飞龙使依旧支置元和十二年十月勅闲廐使所理岐阳马旧地方三百四十七顷据监察御史范𫝊式奏岐阳马坊地既不妨百姓租佃又不阙官中赋税宜据数交付闲廐使收管开元中以国马尚多自长安至陇右置七马坊为计㑹所都领岐下岐陇间善水草及膏腴田皆属七马坊至徳已后监牧使与七马坊名额尽废其地利因归于闲廐使寳应中鳯翔节度请监牧废田给贫人及军吏已上者相承数十年矣又别有勅赐诸寺观凡千余顷至是闲廐使张茂宗恃藩邸之旧举故事尽收之太和九年十一月闲廐宫苑等使奏京兆府合供当使诸门中当三卫八十人准旧例京兆府取诸县百姓供前件三卫充门仗诸杂役毎月交替者伏以百姓往来费损至多非惟烦与追唿实亦难虞㓂盗伏请从今年十二月起首停供臣于当司召至子弟一百人毎人毎月使于当司方圆与粮六斗亦不要府县资陪取其情愿永絶扰人伏乞允臣管见勅㫖依奏开成四年正月闲廐宫苑使栁正元奏当使东都留后知院官郑镒毎月院司给料钱三十四贯文兼请本官房州司马料钱今请于使计所给料钱数尅减十千添给所由二十人粮课巡官二人请勒全停郢州旧因御马配给苜蓿丁三十人毎月纳资钱二贯文都计七百七百九十二贯文其州司先以百姓凋残阙本额量选三百九十六贯文今请全放当管修武为坊田地去太和二年河阳节度使杨元卿奏请权借耕佃充给闲用今缘安利一军伏请永配主管伏以当司应属东都宫苑闲廐事务管系旧额名数尚多茍存影占之门是启非道之路但系务繁地逺访察尤难况推禁罪人动经旬月因缘流滞移牒用情事务委留守主管曹司烦职官吏冗名俾无尸素之员又去申报之滞其东都院毎年合送宫苑使加给钱一百二十千文亦请停送当司方员羡余自备课料伏乞圣慈允臣所奏勅㫖正元条陈利病实谓推公所请割属留守及停废职员并收粮并宜依其新差知院郑镒亦是冗员宜勒赴任仍委留守于见在职事人中差补勾当郢州毎年送苜蓿丁资钱并请全放实于疲甿有济其修武马坊田地河阳节度近年权借依前勒闲廐宫苑使勘存借名収管内侍省龙朔二年改为内侍监咸亨元年改为内侍省光宅元年改为司宫台神龙元年复为内侍省天寳十三年十一月二十八日置内侍监二员三品贞元四年二月四日内侍省内给事加二员谒者监加四员内侍伯加置四员内坊开元二十七年四月二十八日勅义方之训固在亲承太子既絶外朝中官自通禁省有何殊异别立主司其内坊宜复内侍省为局䕶军中尉贞元十二年六月六日置以监司当左右神䇿军窦文塲霍仙鸣为之中䕶军同前日月置以监右神威军张常进焦希望为之监军自垂拱三年十二月停御史监军事在御史台卷神龙元年以后始用中官为之唐制内侍省其官员内侍四人内常侍六人内谒者监六人内给事十八人谒者十二人典引十八人内寺伯二人寺人六人别有五局掖廷局掌宫人簿籍宫闱局掌内官门禁其属有掌扇给使等员奚官局掌宫人疾病死丧内仆局掌宫中舆辇导从内府局掌宫中供帐灯烛五局有令丞皆内官为之贞观中太宗定制内侍省不置三品官内侍是长官阶四品其职但在合门守御黄衣廪食而已则天称制二十年差增员数神龙中宫官三千人超授七品官以上员外官者千余人𤣥宗朝中官稍稍称㫖者即授三品左右监门将军得门施㦸及李辅国从幸灵武程元振翼卫代宗遂至守三公封王爵干预国政郭子仪北伐遂立观军容宣慰使命鱼朝恩为之然自有统帅亦监领而已贞元之后天子爪牙之士悉命统之于是畜飬假子𫝊袭爵土跋扈之兆萌于兹矣而中外党锢恣为不法虽朝廷之令渐不能制文宗即位以仇士良等威福在已思将除之卒有李训之败公卿辅相赤族受祸暨武宣之际阉人軰尝切齿于南衙官属光化中昭宗方授政柄于宰相崔𦙍尤忌宦官于是左右军容使刘季述王仲先深不自安幽帝于东内册皇太子裕监国崔𦙍乃外协朱氏宻图匡复濳搆䕶驾监州雄毅军使孙徳昭诛季述等昭宗返政改元天复至三年大惩其弊收中官第五可范已下七百余人于内侍省同日诛之诸道监军使亦令勦戮炎炎之势因斯息矣贞观十四年司门员外郎韦元方不过所给使见左右仆射而去给使奏之上大怒出元方为华阴令特进魏徴言曰帝王之怒动若雷霆何可妄发为前给使一言夜出勅书事似军机外人谁不惊骇但宦省之徒古来难近轻为言语易生患害遽行黜陟深非事宜渐不可长所宜深慎上纳之遂停贬黜万嵗登封元年二月十九日勅诸道逆人给使配役送内侍省者不得于州县附贯亦不得共中官给使结义徃来景龙元年酸枣县袁楚客奏记于中书令魏元忠曰内䜿者给宫掖之事供扫除之役上古皆备此职但以仆隶畜之岂及于官次中古以来大道乖丧不重贤哲惟亲近习或委之以军或授之以权遂使竖刁乱齐伊戾败宋君侧之人衆所畏惧葛洪所谓鹰头之蝇庙垣之鼠无拳无勇职为乱阶者也洎乎后汉用事尤甚时君既不知其失大臣又畏罪不言是以害及生灵毒流天下洎于晩节竟乱中朝各相朋党屠害良善当此时也忠臣义士覩斯慷慨不得不权行杀戮至以无须而横死者不可胜言岂非结祻之深自危之速易曰小人用壮斯之谓也自大君受命中兴成务独有阉竖坐升班秩既无正阙多授员外举其全数向满千人茍绾青紫蚕食府藏既非致理之道诚谓长乱之阶此则朝廷之失君侯不正谁正之哉景云二年四月二日勅内侍省令史资劳宜同殿中省令史其五局令史同殿中省诸局开元三年四月二十二日勅内侍省内坊单身给使有品无品并免其准戸例差科五年七月二十二日勅内侍省内坊给使遭忧者准百日满勒上七年十一月二十三日勅内侍省将军中郎内侍内给事五品已上官宜准宿卫官例给与酒料十四年八月二十四日勅内侍省品官遭忧宜待终服还官勒上如有灼然要籍者临时奏寳应元年五月十九日勅诸道州府所承上命须凭正勅然后施行不得悬信中使宣言勅即便遵行又开元七年二月十三日勅内侍省五品已上许养一子仍以同姓者初养日不得过十嵗正元十五年四月诏内侍省内给事加置二员又内侍省所奏应管髙品品官白身共四千六百一十八人数内一千六百九十六人髙品诸司使并内飬诸司判官等余并单贫无屋室须稍优恤宜各加衣粮半分度支据数支给二十年十二月诏加掖廷局令四员寳厯二年十一月诏朝官及方镇之家不得私置白身太和四年八月内侍省奏当省官员从掖廷局令以下至监作并居本品之下或注拟难于区别伏乞请重下有司详定勅㫖宜付所司详定闻奏大中三年九月勅杨施礼纵氏县荘宜赐东都内侍省新配恭陵守当贫穷官正居住贞元十一年正月初铸河东监军印监军有印自兹始也天复三年二月勅诸道监军使副监判官并停其院印当日差人赍纳礼部销毁太常寺龙朔二年改为奉常正卿咸亨元年复旧光宅元年改为司礼寺神龙元年复为太常卿少卿自神龙元年七月三十日加一员徐彦伯为之衣冠署贞观元年省太庙署登封元年正月改为清庙台神龙元年复为太庙署开元二十四年四月四日废以太常寺奉宗庙太公庙署神龙二年始分两京置博士初本四员开元二十七年省一员干元元年二月十五日卿韦陟奏请依旧四员一人分京留守丞皇朝因隋旧制置丞二人大祝初本毎室一人共六人开元十年七月二日加至九员二十七年减六员留三员奉礼初本名治礼贞观二十三年七月二十七日改为奉礼本四员减两员贞元十二年四月勅毎荐新于太庙令太常卿及少卿一人行事景云二年十一月十二日勅太常寺所须粢盛今总计料定毎年所司差纲一人典二人一时部送不得更有零叠亦不得辄差使催开元八年四月一日勅诸陵主衣主辇主药毎色各八员分为四畨季上其考第仍隶太常寺其陵直若更有执掌亦于此三色内通融驱使干元元年七月二十八日太常寺先置礼直五人宜并停废建中元年正月五日大理法官太常博士委吏部择方与本司同商量注拟贞元七年正月二十六日复置礼仪直两员礼院直两员并停礼院修撰官一人检讨官一人孔目官一人院典三人八年四月太常寺奏本置礼生是资賛相东都既无祠祭不合虚备阙员且无功劳妄计考课年满之日一例授官比来因循实长徼幸其东都太庙及郊社斋郎先并准勅停讫惟礼生尚在伏请下吏部自今以后不得更有注拟其先补者并请追赴上都已满者伏望量留四年未满者请折聴或入考如有情渉规避委託事由两月内不赴两都即请牒吏部注申解退收实本色冀循事实永絶姦源勅㫖依奏九年四月勅自今以后太常寺宜署礼院修撰检讨官各一员便为定额十九年勅太常博士其位虽卑所任颇重至于选择不易得人郊祀礼仪朝廷典法举措取则职事实繁所请俸料宜准六品已下常参官例处分元和六年闰十二月以皇太子薨勅国子司业裴权摄太常博士西内勾当通习古今礼仪尝为太常博士及官至郎中毎兼其职至改国子司业方罢兼领久居礼官颇详国典旧无太子薨礼故又命领之其废朝十三日葢用期服易月之制也十年正月赠故太常卿崔邠吏部尚书初邠为太常卿初上大閲四部乐于太乐署观者咸纵观焉自私第去帽亲导母轝公卿逢者为廻骑避之衢路以为荣长庆二年闰十月太常寺奏两院礼生元额三十五人请准元和十二年勅置守阙人即免散阙勅㫖依奏四年七月勅吏部所注太常寺伎术官直殿中既准格未为乖越宜并待考满日停太常寺所论员阙从来年以后并任本寺收管诸司更不得占授大中四年七月御史台奏司农寺文案少卿不通判有乖彛典勅㫖自今已后九寺三监少列宜与大卿通判文案九年八月太常卿髙铢决罸礼院礼生博士李悫引故事见执政以礼院虽系太常寺从来博士自専无闗白者太常三卿始莅事博士无参集之礼今之决罸有违故典十二年十月太常卿封敖左授国子祭酒旧式太常卿上事庭设九部乐时敖拜命后欲便于观閲移就私第视事为御史所举遂有此责光禄寺龙朔元年改为司宰寺卿为正卿咸亨元年复名光禄寺光宅元年改为司膳寺少卿初本一员景龙二年十一月四日加一员以刘正为之珍羞署初本为肴藏署垂拱元年二月二日改景云二年正月勅左右厢南衙廊中食毎日常参官职事五品以上及员外郎供一百盘羊三口余赐中书门下供奉官及监察御史太常博士百官六参日节日加羊一口冬月量造汤饼及黍臛夏月冷淘粉粥枣栗荔支桃梨榴柑柿等择不堪供进者亦供衙前食若御内坐当参日即于外廊设食并给门下中书有余赐供奉官六品以下及在仗三卫立帅漏生漏刻直官等食不须回折就东宫卫前食并准此仍毎坐日职事五品已上赐食供十盘六参日供四十五盘有余赐左右春坊供奉官詹事直若非坐日设三盘有余日应设食者准料即造不须奏闻其断屠日各于衙内设两口羊食其六品已下于光禄食者毎正冬寒食三节皆给饼内作节食三月十八日勅毎御承天门楼朝官应合食藩镇各辞见并合光禄准旧例于朝堂廊下赐食其朝官食回衙内食充开成四年正月光禄寺奏当用伏准大厯八年四月十八日勅令主办百寮廊下赐食仍委御史台勾当至于补置所由计料费用即是当司本事自从台司自置都一人管计今造膳支办尽非有司阙败罪归当寺比于台司论请因循竟未却还今御史中丞丁居晦深知前弊悉还所职其廊下食料钱勅今见于台司交割次又御史台奏伏准大厯八年元勅仍委御史台勾当本虑事有阙违自后因循遂成侵占人吏虽隶光禄寺补置多出台司谨详勅㫖根寻须申归有司方可求理已牒光禄寺自部置若有阙失责在本司仍依前差御史一人充使勾当奏讫可卫尉寺龙朔元年改为司卫寺卿为正卿咸亨元年复旧光宅元年改为司卫寺神龙元年复旧为卫尉寺少卿初本一员景云二年十一月四日加一员以𫝊忠孝为之武库署开元中分两京置武器署贞观年分中分东都置开元二十七年十一月武库置应诸卫行从及冬正等甲仗袍袄旛旗幕等卫府卿李昇奏上件物毎年行幸温汤及冬正陈设两京来徃诸卫将军事毕后多有汚损退限不纳又比年因温汤行幸所由便奏勒留充冬至及元日队仗用以此淹久便长姦源兼恐回换望自今以后毎事了限五日内送纳武库如有违限所由长官及本官望请科违勅罪其量与决杖仍不在奏免之限勅㫖依奏天寳八载十一月勅卫尉幔幕氊褥等所由多借人非理损汚因循日久为弊颇深爰及幕士私将驱使并广配充㕔子马子并放取资近今推问事皆非缪今后其幔幕氊褥等辄将一事借人并同盗三库物料罪并使幕士与人张设及自驱使擅収放资计受赃数以枉法论其借人及借与人等六品已下非请资官决放余听进止仍委左右巡使常加糺察十一年十二月勅幕士供膳掌闲取浮逃无籍人充勅㫖幕士供膳掌闲并杂匠等比来此色缘免征行髙户多下例皆情愿自今已后有阙各令所由先取浮逃及无籍实堪驱使人充使与编附仍委御史中丞都充勾当广徳一年二月二十一日赦文京兆诸司使幕士丁匠总八万四千五百人数内宜毎月支二千九百四十四人仍令河东阙内诸州府拟户口分配不得编出京兆余八万一千一百一十四人一切并停其年卫尉寺奏当寺管幕士总八百六十九人七百八十九人停八十人依旧定四十人长上幕士本司招补不差百姓并请依旧定四十人减外请留其幕士申请停差毎人毎月官别给钱三千五百文付本司通勘处置共据计一年当一千六百八十贯文彍骑先支五人本司既有幕士充勾当彍骑请停勅㫖依奏宗正寺龙朔元年别为司宗寺卿为宗正卿咸亨中改为宗正寺光宅年为司属寺天寳七年五月十一日升同太常寺少卿及丞准此少卿初本一员景云二年十一月四日加一员以姜晞为之丞自开元二十五年二月八日加一员崇𤣥署自开元三十五年二月二日宗正卿鲁王道监奏今年正月七日勅道士女冠并𨽻宗正等其崇𤣥署今既鸿胪不管其署请属宗正寺勅㫖依天寳二年三月十二日道士女冠宜令司封检讨不须更𨽻宗正寺其崇𤣥署并停旧例以太皇太后皇后之亲分为五等皆定于司封宗正受而统焉若皇周亲皇后父母为第一等准三品皇大功亲皇小功亲尊属太皇太后皇太后皇后周亲为第二等准四品皇小功亲皇缌麻尊属太皇太后皇太后皇后大功亲为第三等准五品皇缌麻亲为第四等皇袒免亲太皇太后小功卑属皇太后皇后缌麻亲及舅母姨夫为第五等并准六品其籍如州县之法武徳元年十月二十四日诏太仆少卿安康公袭誉我之同姓𣲖别支分惟厥祖考世敦恭睦特聴合谱宗正恩礼之差同诸服属其年十二月六日义安郡王李孝常赐属籍宗正寺二年二月十六日诏宗绪之情义超常品宜其旌异以明等级天下诸宗姓任宗者宜在同列之上无职任者不在徭役之限毎州置宗师一人以相统摄其年十二月十四日幽州总管燕都王罗艺赐姓李氏属籍宗正寺其年十月三日曹国公徐世勣赐姓李氏属籍宗正寺三年六月一日楚王杜伏威赐姓李氏进封呉王属籍宗正寺九月十九日蔚州总管髙开道赐姓李氏属籍宗正寺四年正月十四日窦建徳行台尚书令胡大恩以安镇来降赐姓李氏属籍宗正寺永徽二年九月二十一日召宗正卿李博乂问曰比闻诸亲何得有除属者对曰以属踈降尽故除总三百余人上曰追逺之感实切于懐诸亲服属虽踈理不可降并宜依旧编入属籍开元十三年四月诏嗣王有傍继者并宜总停一十年七月七日宗正寺官员悉以宗子为之一十五年七月勅其宗正卿丞及主簿择宗室中才行者补授天寳元年七月二十三日诏殿中侍御史李彦允等奏称与朕同源承凉武昭王俊请甄叙者自今以后凉武王王子寳已下綘郡姑臧炖煌武阳等四公子孙并宜隶入宗正寺编入属籍五载一月十三日勅九庙子孙宜并升入五等亲永为常式天寳五载至建中元年正月五日赦文入庙子孙非五等亲任用如始封王䕃不限年代补斋郎三卫至简选日量文武稍优与处分其载十一月宗正寺奏录事先有一员请更置一员从之七载五月二十九日宗正卿褒信王璆奏皇妹及女准礼出嫁后容降本亲一等今后并降为第三等臣以为执礼破亲有亏常典依请一切依服属等第为定不在降服限仍望永为常式勅㫖依大厯十三年正月淄青节度使李正己请附入属籍勅㫖从之贞元八年太常寺奏乃者宗子名衔皆云皇某亲行于文䟽曹署此非避嫌自卑之道也谨按仪礼曰诸侯之子称公子公子不得称先君公子之子称公孙公孙不得称诸侯此自卑别尊者也又礼记曰君有合族之道族人不得以其戚戚君位也郑𤣥注云皆臣也不得以父兄子弟之亲戚于君位谓齿列也所以尊君别嫌今宗子若以皇字为称首从数为序亲诚非别卑于尊不戚君位之意又按仪礼从父昆弟则今三从也圣朝方崇敦叙宜辨等威其三从内伏请仍旧其余各以祖祢本封某为某王公子孙则亲踈有伦名礼归正从之元和四年四月诏故奉天定难功臣太尉兼中书令西平郡王李晟宜编入属籍又成徳军节度使张寳臣依旧赐姓李列于属七年十二月宗正寺奏当司图谱官一人准元勅官满宜减两选其孔目官比类请一槩例处勅㫖宜依奏十一年六月宗正寺奏当司府史元额一十六员内八员先停减更请二人通前十员从之长庆元年三月宗正寺奏贞元二十一年勅宗子陪从放五百七十人出身今年勅放三百人伏缘人数至多不霑恩泽白身之軰将老村闾乞降特恩更放二百人出身许之开成二年六月修玉牒官屯田郎中李衢等奏窃以圣唐玉牒与史册并驱立号建名期于不朽伏乞付宰臣商量于玉牒之上特创嘉名以光帝籍勅㫖宜以皇唐玉牒为名太宗三年正月宗正卿李玭奏宗子诸亲斋郎室长选人准格毎年遣诸陵庙丞等充保识官今请选人自于诸司求覔清资及见任宗子京官充保识以凭给解伏乞编入吏部选格以为久例勅㫖依奏六年正月中书门下奏宗子毎进文䟽及举选文状例皆称皇从髙叔祖叔曽祖既是人臣颇乖礼敬臣等延英已具陈奏伏请令自今已后应宗子文状并令具姓氏不得更言皇从但令名方姓名下称某王房即便可以辨别勅㫖依奏咸通九年勅沙陀首朱邪赤心赐姓李氏名国昌籍系郑王房以讨平徐州叛卒龎勋功也唐㑹要卷六十五唐会要卷六十六钦定四库全书唐㑹要卷六十六宋王溥撰太仆寺龙朔元年改为司驭寺卿为正卿咸亨中复为太仆寺光宅中改为司仆寺神龙元年复为太仆寺少卿自景云元年八月加一员韩思复为之丞自大足元年三月六日加一员开成三年卿赵蕃奏请差少卿一人用随年鐡印印见在牛羊堪祠祭及鸣牛并不印勅㫖从之羣牧使贞观十五年尚乗奉御张万嵗除太仆少卿勾当羣牧不入官衔至麟徳元年十二月免官三年正月太仆少卿鲜于匡裕检校陇右牧监虽入卫未置使上元五年四月右卫中郎将丘义除检校陇右羣牧监仪凤三年十月太仆少卿李思文检校陇右诸牧监使自兹始有使号其后苏干夏侯亮阳道昕张仁徳张思廉宗𤣥爽周履氷魏文忠李道广贺兰爽姚元之宗楚客平王隆基宋王成器王皎王毛仲牛仙客席楚珍薄承姚韦衢章仇兼琼王鉷安禄山王凤翊董唐钦吕崇贲李辅国彭礼盈药子昻相次为之暨至徳后西戎陷陇右国马尽没监牧使与七马坊名额皆废今又有楼烦监牧使龙陂监牧使等开元三年四月八日勅诸道牧监官有阙交要者委本使简择明开牧养者奏付选司勘责补拟如非其材所由科贬经负犯者不在奏补之限牧尉有阙亦委使司差补申牒所由有如不足并申省司速访补拟天宝十二载十一月二十五日勅两京去城五百里内不得置私牧地如有一切官收贞元十二年福建观察使栁冕奏置万安监牧于泉州界悉索部囚马五千七百匹并驴牛三千口以为监牧之资人情大扰经年无所声息诏罢之元和十一年正月楼烦监牧使中官党文楚以供征马羸瘠为诸军所奏夺绯没其家财配𨽻南衙十四年五月于襄州谷城县置临汉监牧兼之至太和二年十一月废其年八月于襄州谷城县置临汉监牧以牧马仍令山南东道节度使兼充监牧使至太和七年正月山南东道节度使裴度奏先置牧养马三千三百匹废百姓田四百余顷诏许定停之太和七年十一月度支盐鐡等使奏以银州是牧放之地水草甚丰国家自艰虞以来制置都阙每西戎东牧于此置顿致外蕃寖骄边备不立臣得银州刺史刘源状计料于河西道侧近市孳生堪牧养马毎匹上不过绢二十疋下至十五疋臣已于盐鐡司方圆收拾羡余绢除正进外排比得五万疋约得三千余疋今于银州置银州监使委刘源充使勾当冀得三数年外蕃息必多勑㫖刘源宜兼充银州监牧余委度支使条流讫闻奏开成二年七月夏绥银宥等州节度使刘源奏伏准大和七年十一月勅委臣于银州监置监城一所收管羣牧自立务以后今计蕃息孶生草父马约七千余匹若雨泽及时水草丰茂即并于当监四逺牧放或遇天时亢阳水草枯竭即湏散将监马直至绥州界内以来就逺水草伏以所管官马其数益多出于逺界须有凭倚今访择得绥州南界有空地周回二百余里堪置马务四面悬险贼路不通纵有突过剽掠临时度其要害只着三五十人防捍即可固守其地是臣当管界内空地并非百姓见佃田畴今请割𨽻永属监司伏乞圣慈允臣所奏勅㫖宜委本道人差人与本州刺史勘騐如实无主便任监司收管大理寺龙朔中改为详刑寺卿为正卿咸亨中复为大理寺光宅元年改为司刑寺至神龙元年复为大理寺少卿自本一员永徽六年八月十二日加一员以侯善业为之正自龙朔年改为详刑大夫咸亨年复旧丞初本八员天册三年十月二十八日省两员司直自武徳初因隋旧制置六员评事自贞观二十二年十二月九日置十员掌出使推事贞观元年二月二十八日上谓封徳彛曰大理之职人命所悬此官极须妙选公宜陈其堪者徳彛未对上曰戴胄忠正清直每事用心即其人也于是除大理少卿咸亨三年十月张文瓘兼大理卿旬日决疑事四百余莫不允当皆无怨言文瓘尝有疾系囚相与设斋愿其视事上元二年改侍中大理诸囚一时恸哭开元八年勅内外官犯赃贿及私罪枉法为人所控及赴阙陈诉合雪及减罪者并令大理审详犯状申刑部详覆如实寃滥仍録名送中书门下其有逺年断雪近请除名亦准此其余具刑部格二十一年七月大理卿袁仁敬暴卒系囚闻之皆恸哭悲歌曰天不恤寃人兮何夺我慈亲兮有理无由申兮痛哉要诉陈兮天寳九年三月十三日勅大理评事今后子弟及至亲中有未厯畿县者不得注授建中元年正月勅大理评事司直授讫三日内于四方馆上表让一人以自代贞元四年十月大理卿于颀奏诸处推事不尽须重勘覆或有诬告等每失程期稽滞既多寃滥难息诸司及诸馆驿多以大理为闲司文牒逓报颇至稽失望今后各令别置文厯切约所由稍涉稽迟许本寺差官累路勘覆如所稽违处州县本判官请书下考诸司使本推官夺一季俸料勅㫖依奏元和四年九月勅刑部大理覆断系囚过为淹滞是长奸倖自今以后大理寺检㫁不得过二十日刑部覆下不得过十日如刑部覆有异同寺司重申不得过十五日省司重覆不得过七日如有牒外州府㸔勘节目及于京城内勘本推即以报牒到后计日数被勘司却报不得过五日仍令刑部大理寺具初授文牒月日及有牒勘者具遣牒及报牒到月日牒报都省及牒分察使各准勑文勾举糺访如有违越奏聴进止其有狱情所疑宜再三详审非限内可毕者即别状分析寺司每月具已断未㫁囚姓名事日闻奏并申报中书门下五年二月大理寺奏当寺狱丞四员准六典合分直守狱承前虽俸料寡薄当寺自有诸色钱物优赏免至虚贫十年以来曹司贫迫无肯任者遂令狱务至重检校絶官今伏请省两员置两员取所省员料钱併以优给见置者庻令吏曹可注职事得人勅㫖依奏十五年六月大理寺奏当司府史许七考入流㫖依奏其年六月勅减大理评事两员以增六丞之俸太和元年十月大理寺奏准吏部起请当司府史二十员减下三员又勒转选请准勅附申及不减员勅㫖依奏开成四年二月刑部奏大理司直张尧年在寺宿直以婢自随合判官一任当徒一年从之其年十一月勅节文刑法之官人命所系顷有诏㫖令择才能每当朔望须备顾问宜令中书门下更加选择㑹昌元年六月大理寺奏当寺司直评事应准勅差出使请废印三面比縁无出使印每经州县及到推院要发文牒追摄等皆是自将白牒取州县印用因兹事状多使先知为弊颇深久未釐革臣今将请前件废印收牒在寺库如有出使官便令赍去庻免刑狱漏泄州县烦劳勅㫖依奏仍付所司其年十一月又奏请创置当寺出使印四面臣于六月二十八日伏縁当寺未有出使印每准勅差官推事皆用州县印恐刑部漏泄遂陈奏权请废印三面伏以废印经用年多字皆刓缺臣再与当司官吏等商量既为久制犹未得宜伏请准御史台例置前件出使印其废印却送礼部勅㫖宜量置出使印三面二年十月中书门下奏大理寺法官伏见卫觊称刑法者国家之所贵重而私议之所轻贱狱吏者百姓之所悬命而选任之所卑下王政之弊未必不由此也臣等商量望委中书门下精择法官选任不得在文学官之后如有缺员兼委大理卿自举所知举不得人显加殿罚向后御史台取御史数至三人以上即须取法官一人所冀刑法之官皆知劝励勅㫖从之大中三年三月大理寺奏当寺司直评事从前不循公理到官便求分司回避出使致令官职失守劳逸不均伏请从今以后待次充使后即往分司如未出使不在分司限勅㫖依奏四年七月大理寺卿刘蒙奏准文明元年四月勅律令格式为政之先有类凖绳不可乖越如闻内外官寮多不习律退食之暇各宜寻览仍以当司格式书于㕔之壁俯仰观瞻免使遗忘今以年代遐旷屋壁改移文字不脩瞻仰无所就中大理寺评断之司尤为要切臣已于本寺㕔粉壁重写今式格后勅㫖尚书省郎官亦委都省检勘依旧抄撮要即写于㕔壁其年十月大理少卿崔把奏当寺官人今后在寺详断或出使推案有犯赃私者请于常式加罪一等余犯即准旧式从之鸿胪寺龙朔中改为司賔寺卿为正卿咸亨元年复为鸿胪寺光宅中改为司賔寺神龙元年复为鸿胪寺少卿初本一员景云二年十一月四日加一员以刘兴为之开元十九年十二月十三日勅鸿胪当司官吏以下各施门籍出入其译语掌客出入客馆者于长官下状牒馆门然后与监门相兼出入天寳八载三月二十七日勅九姓坚昆诸蕃客等因使入朝身死者自今后使给一百贯充𦵏副使及妻数内减三十贯其墓地州县与买官给价直其坟墓所由营造十三年二月二十七日礼賔院自今后宜令鸿胪勾当检校应縁供拟一物已上并令鸿胪大厯四年七月诏罢给客省之廪每嵗一万三千斛永泰已后益多事四方奏讨或连嵗不遣仍于右银台门置客省以居之上书言事者常百余人蕃戎将吏又数十百人其费甚矣至是皆罢建中元年七月以鸿胪寺左右威逺营𨽻金吾元和九年六月置礼賔院于长兴里之北司农寺龙朔二年改为司稼寺咸亨元年改为司农寺少卿武徳之初四员贞观二年减两员木炭使天寳五年九月侍御史杨钊充木炭使永泰元年闰十月京兆尹黎干充木炭使自后京兆尹常带使至大厯五年停贞元十一年八月戸部侍郎裴延龄充京西木炭使採造使十二年九月停景云二年六月十三日勅中书门下御史台尚书省造食戸衣粮令司农每季给付天寳元年六月司农少卿王翼奏应诸司诸禄望准开元二十八年十月十五日勑并令孟月三旬内给了仍望预分请日每司一时分付讫其厯便封送当寺若逢隂雨仓司灼然事故未得给者当日牒上所由待给诸司毕后准前勘㑹分付勅㫖依奏天寳五载三月勅司农钱谷是司其官人等并不在差使限干元元年十月司农寺奏旧规名额仍为中署特望升入上署勅㫖依奏七年十月司农卿李模有罪免官初司农当供三宫各菜二千车以度支给车直稍贱又隂雨不时菜多伤败模以度支为辞上责不先闻奏故免之于是模奏司农菜不足请京兆市之京兆尹薛珏万年令韦彤禁有菜者私卖上令夺珏俸一月彤俸三箇月元和三年八月司农少卿崔酆奏停仓一员监事二员从之太和七年八月九日勅司农寺每年供宫内及诸厨各藏菜并委本寺自供其菜价委京兆府约每年时价支更不得配京兆府和市大仓出给纳贞元五年司农少卿李坚立太仓石柱记云贞元五年四海文明天子唯谷是恤思富国使人之事莫若端本以尊农事故廪庾囷仓尤切圣虑俾少卿一人专领其署葢欲难其任而重其事也太府寺龙朔二年改为外府寺卿为正卿咸亨元年复为太府寺光宅中改为司府寺神龙元年复为太府寺少卿自武徳初置二人贞观元年省两员龙朔二年正月十五日加一员以韦思齐为之太极元年十二月十八日又加一员分为两京检校以崔谔为之丞自武徳初五员贞观元年省一员常平署自显庆三年十月三日置武徳八年九月勅诸州斗称经太府较之开元九年勅格权衡度量并函脚杂令诸度以北方秬黍中者一黍之广为分十分为寸十寸为尺二寸为大尺诸量以秬黍中者容一千二百粒为籥十籥为合十合为升十升为斗三斗为大斗十升为斛诸权衡以秬黍中者百黍之重为铢二十四铢为两三两为大两十六两为斤诸积秬黍为度量权衡者调钟律测晷景合汤药及冕服制用之外官私悉用大者京诸司及诸州各给秤尺及五尺度斗升合等様皆铜为之关市令诸官私斗尺称度每年八月诸金部本府寺平较不在京者诣所在州县平较并即署然后听用十二年九月二十五日勅左右藏官典职在出纳不得判摄外事及帖诸司天寳九载二月十四日勅自今以后面皆以三斤四两为斗盐并勒斗量其车轴长七尺二寸除陌钱每贯二十文余麪等同大厯十年三月二十二日勅自今以后应付行用斗秤尺度准式取太府寺较印然后行用至十一年十月十八日太府少卿韦光辅奏称今以上党羊头山黍依汉书律厯志较两市时用斗毎斗小较八合三勺有余今所用称每斤小较一两八铢每铢六黍今请改造铜斗斛尺秤等行用制曰可至十二年二月二十九日勅公私所用旧斗秤行用已久宜依旧其新较斗秤宜停太和五年八月太府奏斗称旧印本是真书近日已来假伪转甚今诸省寺各撰新印改篆文勅㫖依奏六年四月勅金部所奏条流诸州府斗秤等诸州皆有太府寺先颁下铜升斗及秤见在每年较勘合守成规今若忽重条流又须别有征歛无益于事徒为扰人宜并仍旧但令所在长吏切加㸃检不得致有差殊少府监武徳初以兵革未定置军器监废少府监贞观元年正月分太府中尚方左尚方右尚方织染方掌治方五署置少府监通将作国子为三监龙朔二年改为内府监咸亨二年复为少府监光宅年改为尚方监神龙元年复为少府监其官名随监名改复也少监本一员太极元年二月十八日加一员以孔仲思为之至开元十一年罢军器监𨽻入少府监为中弩坊更置少监一员统之以冯绍正为之十四年八月二十八日省一员中尚省初本中尚方天后时去方字避监号开元已来别置中上使以检校进奉杂作多以少府监及诸司髙品为之永徽六年十一月诏曰少府监非军国所须宗庙之用并不须饰以珠玉显庆六年二月十六日勅南中省诸国舶宜令所司每年四月以前预支应须市物委本道长史舶到十日内依数交付价值市了任百姓交易其官市物送少府监简择进内景龙二年四月十四日勅少府每季先出钱二千贯别库贮每别勅索物库内无者即令市进皆须对主付值不得且令供物于后还钱其钱兼以绢布丝绵充数其祠祭明衣及布亦用此物充将作监龙朔二年改为膳工监咸亨年复为将作监光宅年为营膳监神龙元年复为将作监大监初本为大匠龙朔年为大监咸亨年为大匠天宝十二年为大监依旧少监初本一员大足元年二月六日加一员以杨务廉为之中校署自开元二年置天寳四载四月勅将作监所置且合取当司本色人充直者宜即简择发遣内作使典亦不得辄取外司人充其诸司非本色直及额外直者亦一切并停自今后更不得补置如嵗月深久尚或因人所由长官量事贬降其所应直决一顿配籴边军建中元年九月将作监上言宣政内廊有摧壊者今当脩之准隂阳书谓是嵗孟冬为魁刚不利脩作请卜他时上曰春秋之义启塞从时若脩毁完败何时之择诡妄之书勿征乃脩国子监武徳初为国子学𨽻太常寺贞观元年五月改为监龙朔二年改为司成馆咸亨元年复为国子监光宅元年改为成均监神龙元年复为国子监东都国子监龙朔二年正月十八日置学官学生分于两教授祭酒自龙朔年改为大司成咸亨年复为祭酒光宅年改为成均祭酒神龙年复为祭酒贞观中孔颕达为祭酒准故事上日开讲五经题至天后朝诸武驸马为祭酒乃判祥瑞案王道非旧典也司业自武徳初省贞观六年二月二日置一员龙朔二年改为司成咸亨元年复为司业本一员太极元年二月十八日加一员以萧宪为之国子博士自龙朔中改为司成宣业咸亨中复旧丞自武徳初因隋之旧置一员长安四年四月四日勅国子监宜置侍讲四人四考听选大厯五年八月皇太子于国学行齿胄之礼国子司业归崇敬以国学及官名不称请改之上疏曰礼记王制曰天子学曰辟雍又五经通义云辟雍养老教学之所也以形制言之雍壅也辟璧也壅水环之圜如璧形以义理言之辟明也雍和也言以礼乐明和天下礼记亦谓之泽宫射义云天子将祭必先习射于泽宫故前代文士亦唿为璧池亦曰璧沼亦谓之学省后汉光武立明堂辟雍灵台谓之三雍至明帝躬行养老于其中晋武帝亦作明堂辟雍行乡饮酒之礼又别立国子学以殊士庻永嘉南迁唯有国子学不立辟雍北齐立国子寺隋初亦然至炀帝大业十三年改为国子监今国家富有四海声名文物之盛唯辟雍独阙伏请改国子监为辟雍省又以祭酒之职非学官所宜按周礼师氏掌以媺诏王教国子请改祭酒为大师氏位正三品又司业者义在礼记云乐正司业正长也言乐官之长司主此业尔雅云大板谓之业按诗周颂设业设簴崇牙树羽则业是悬钟磬之簴也今大学既不教乐于义则无所取请改司业一为左师一为右师正四品上又以五经六籍古先哲王致理之式也国家创业取士之法立明经发微言于衆学释回増美选贤与能自艰难以来取人额易考试不求于文艺及第先取于帖经遂使颛门业废请益无从师资礼亏传授义絶今请以礼记左传为大经周礼仪礼毛诗为中经尚书周易为小经各置博士一员其公羊谷梁文疏既少请共准一中经通置博士一员所择博士兼通孝经论语依凭章疏讲解分明注引旁通问十得九兼徳行纯㓗文辞雅正仪刑规范可为师表者令四品已上各举所知在外者给驿年七十已上者备礼征聘其国子四门太学三馆各立五经博士品秩上下生徒之数各有差其旧博士助教直讲直经及律馆筭馆书馆助教请皆罢省其教授之法学生至监谒同业师其所贽脩一束清酒一壶衫布一段其色随师所服师出中门延入与坐割脩酌酒三爵而止乃发箧出经抠衣前请师为依经辨理举一隅然后就室每朝晡二时居讲堂说释道义发明大体兼教以文行忠信之道示以孝悌睦友之义旬省月试时考嵗贡以生徒及第多者为博士考课上下疏奏不从元和元年正月勅自今以后国子祭酒司业及学官并须取有徳望学识人充四月国子祭酒冯伉奏应解学生等国家崇儒本于勤学既居庠序宜在交脩其有艺业不勤逰处非类樗蒲六博酗酒喧争凌慢有司不脩法度有一于此并请解退又有文章帖义不及格限频经五年不堪申送者亦请解退其礼部所补生到日亦请准格帖试然后给厨后每日一度试经一年等第不进者停厨庻以上功示其激劝又准格九年不及第者即出监闻比来多改名却入起今以后如有此类请类送法司准式科处勅㫖依奏二年八月国子监奏准勅今月二十四日诸州府乡贡明经进士见讫宜令就国子学官讲论质定疑义仍令百寮观礼者伏恐学官职位稍卑未足饰扬盛事伏请选择常叅官有儒学者三两人与学官同为讲说庻得圣朝大典辉映古今于是命兵部郎中蒋武考功员外郎刘伯刍着作郎李藩太常博士朱颕郯王府谘议张廷珪同赴国子监论讲其年十二月国子监奏两京诸馆学生縂六百五十员请每馆定额如后两监学生总五百五十员国子馆八十员太学七十员四门馆三百员广文馆六十员律馆二十员书馆十员筭馆十员又奏伏见天寳以前国馆学生其数至多并有员额至永泰后西监置五百五十员东监近置一百员未定每馆员额今谨具定额如后伏请下礼部准额补置勅㫖依奏其年十二月勅东都国子监量置学生一百员国子馆十五员太学馆十五员四门馆五十员广文馆八员律馆五员书馆三员筭馆二员十三年十一月祭酒郑余庆以太学荒坠日乆生徒不振遂请率文官俸禄脩广两京国子监时论美之十四年十二月郑余庆又奏京见任文官一品以下九品以上并外使兼京正员官每月所请料钱请毎贯抽一十文以充国子监脩造文宣王庙及诸屋宇并脩理经营监中公廨杂用有余添充本钱及诸色遂便宜处置勅㫖依奏长庆二年闰十月祭酒韦干度奏当监四馆学生每年有及第阙员其四方有请补学生人并不曽先于监司陈状便自投名礼部计㑹补署监司因循日久官吏都不称举但准礼部关牒收管有乖太学引进之路臣忝守官请起今已后应四馆有阙其每年请补学生者须先经监司陈状请替某人阙监司则先考试通毕然后具姓名申礼部仍称堪充学生如无监司解申请不在收管之限旧例每给付厨房动多喧竞请起今已后当监进士明经等待礼部置阙毕牒到监司则重考试其进士等若重试及格当日便给㕑及房其明经等考试及格后待经监司牒送则给厨房庻使息喧争当监四馆学生有及第出监者便将本住房转与亲故其合得房学生则无房可给请起今已后学生有及第出监者仰馆子先通状纳房待有新补学生公试毕后便给令居住当监承前并无专知馆博士请起今已后毎馆衆定一人知馆事如生徒无故喧竞者仰馆子与业长通状领过知馆博士则准监司条流处分其中事有过误衆可容恕监司自议科决如有悖慢师长强暴鬬打请牒府县锢身逓送乡贯勅㫖冝依大和五年十二月国子祭酒裴通奏当司所授丞簿及诸馆博士助教直讲等谨按六典云丞掌判监事凡六学生毎嵗月业成上于监者以其业与司业祭酒试之明经帖经口试䇿经义进士帖中经试杂文䇿时务征故事注云其试法皆依考功口试明经帖限通八以上明法算皆通九以上主簿掌印勾检凡学生有不率师教者则举而免之其频三年下第九年在学无成者亦如之注云假如违程限及作乐杂戏者亦同惟弹琴习射不禁诸博士助教皆分经教授学者每授一经讲未终不得改业诸博士助教皆计当年讲授多少以为考课等级应补当司诸学生等按学令云诸生先读经文通熟然后按文讲义毎旬放一日休假前一日博士考试其试读每千言内试一帖二三言讲义者每二千言内问大义一条总试三条通二为及第通一及不全通者斟量决罚谨具当司官吏及学生令典条件如前伏望勑下有司允臣所奏勅㫖宜依七年八月国子监起请准今月九日徳音节文令监司于诸道搜访名儒置五经博士一人者伏以劝学专门复古之制博採儒术以备国庠作事之初须有奖进伏请五经博士秩比国子博士今左氏春秋礼记周易尚书毛诗为五经若论语尔雅孝经等编简既少不可特立学官便请依旧附入中经勅㫖依奏其年十二月勅于国子监讲堂两廊创立石壁九经并孝经论语尔雅共一百五十九卷字様四十九卷开成元年宰相兼国子祭酒郑覃奏请置五经博士各一人縁无禄俸请依王府官例给禄粟从之二年八月国子监奏得覆定石经字体官翰林待诏唐𤣥度状伏准太和七年二月五日勅覆九经字体者今所详覆多依司业张叅五经字为准其旧字様嵗月将久画㸃参差传写相依渐致乖误今并依字书与较勘同商较是非取其适中纂録为新加九经字様一卷请附于九经様之末用证纰误勅㫖依奏四年二月中书门下奏伏以朝廷兴复古制置五经博士以奖颛门之学为训胄之资必在得人不限官次今定为五品俸入四方有经术相当而秩卑身贱者不可以超授有官重而通诗达礼者不可以退资从今已后并请勑本色人中选择据资除授令兼博士其见任博士且仍旧勅㫖宜依大中三年十一月国子祭酒冯审奏孔子庙堂碑是太宗皇帝建立睿宗皇帝书额备称唐徳具賛鸿猷文翰显然贞石斯在洎武后权政国号僣窃于篆额中间谬加大周两字今岂可尚存伪号以紊清朝疑误将来流传僣谬其大周两字伏望天恩许令琢去谨録奏闻勅㫖冯审所请刋正讹文颇协事体宜依广文馆天寳九年七月十三日置领国子监进士业者博士助教各一人品秩同太学以郑䖍为博士至今唿郑䖍为郑广文书算学博士贞观十三年十二月二十一日置𨽻国子学律学博士显庆元年十二月十九日尚书左仆射于志宁奏置令习李淳风等注释五曹孙子等各部武经分为二十卷行用显庆三年九月四日诏以书算学业明经事唯小道各擅专门有乖故实并令省废至龙朔二年五月十七日复置律学书算学官一员至三年二月十日以书学𨽻兰台算学𨽻秘书局律学𨽻详刑寺军器监武徳元年置贞观六年三月十日废併入少府监开元三年十二月二十四日以军器使为监领弩甲二坊十年十一月二十五日罢𨽻入少府监为甲弩坊如少监一员以统之天寳六年五月二十八日复置干元元年六月十三日又废却置使其监已下并停北京军器库开元十一年五月五日置二十六年五月十八日废依旧为甲坊干元元年六月勅军器监改为军器使大使一员副使二员判官二员其使以内官为之贞元四年二月自武徳束门筑垣约在藏库之北属于官城东垣于是武库遂废其军式器械𨽻于军器使都水监武徳年置𨽻将作监贞观六年八月六日置监罢将作监龙朔二年改为司津监咸亨元年复置垂拱元年二月改为水衡监神龙元年复为都水监使者自武徳初为都水令贞观八年改为使者龙朔年改为监咸亨年改为使者垂拱年改为都水府神龙年改为使者诸津其在京兆河南府界者𨽻都水监外州者𨽻当界州县大厯六年十一月三日勅应祠祭干鱼宜令都水监依様每年起十月造掌随祭供用其醢鱼肉据用数依限送光禄寺令供造宫苑监武徳九年七月十九日置洛阳宫监显庆二年十二月十日废洛阳总监改青城宫监为东都苑北面监明徳宫监为东都苑南面监洛阳宫农圃监为东都苑东面监食货监为东都苑西面监天寳十年八月二十七日勅白兽日华叡武南辟伏等门宜令宫苑通管捉西京苑总监永淳元年五月十日置东都监管诸囿苑未置已前𨽻司农寺先天元年十月十日勅总监每年支杂物到其抄数于本门进若宫内所须别索供讫每月终宜令监司具破用数进开元七年七月十一日勅总监破用钱物一事已上须南衙勾当宜令总监自勾每月进一本厯来内自勾勘宝厯二年十二月勅总监职掌官员并宜停废一百二十四人先属诸军各归本司余七百三人勒纳牒身放归本管开成五年四月勅总监宜令内官司管仍别置使其管监及丞簿共四员宜并停唐㑹要卷六十六唐会要卷六十七钦定四库全书唐㑹要卷六十七宋王溥撰东宫官太子太师太傅太保隋朝秩二品皇朝因之少师少傅少保显庆元年正月十九日置初无员品选髙名重徳者为之遂以韩琼来济许敬宗兼之开元中始编入令置四员建中四年九月二十五日又加两员兴元元年正月二十九日又加四员贞元四年正月一日勑宜留元额四员余并勒停詹事府龙朔二年改端尹府咸亨元年复为詹事府光宅元年改为宫尹府神龙元年又改为詹事府詹事一人贞观元年置龙朔二年改为端尹咸亨元年复旧天授中改为宫尹神龙元年复为詹事少詹事一人贞观初置龙朔二年改少尹咸亨中复旧天授中又为少尹神龙中复故丞二人龙朔二年改为端尹丞咸亨中复故天授中又改为宫尹丞神龙元年复故司直二人显庆元年置龙朔二年二月九日改𨽻桂坊后罢桂坊却𨽻詹事府贞观十五年魏王泰移居武徳殿院太子太师魏征谏曰此殿在内处所寛闲㕘候往来极为近便但魏王既是爱子陛下常欲其安全每事抑其骄奢不处嫌疑之地今移此殿便在东宫之西海陵昔居时人以为不可虽时移事异犹恐人之多言又王之本心亦不安息既能以宠为惧伏愿成其美十七年十一月二十八日诞皇太子太孙宴宫寮于𢎞教殿太宗幸东宫自殿北门入谓宫臣曰顷来生业稍可非乏酒食而唐突公等宴㑹朕有甲馆之庆故就公为乐耳谓太子曰尔国之储贰府藏是同金玉绮罗不足为赐但先王典籍可鑑诫耳因赐尚书毛诗孝经各部太子太傅萧瑀曰今所赐书请陈其要上许之瑀乃先説孝经次述尚书末叙毛诗咸举其要㫖申明义趣可为深诫者皆委曲言之上大恱以为师傅得人开成二年宰臣郑覃兼太子太师欲于尚书省上事太子詹事冯定奏曰据太子太师𨽻詹事府不合于都省上乃诏于本府上事左春坊本门下坊龙朔中改为左春坊咸亨中复为门下坊景云二年八月二十五日改为左春坊左右庶子龙朔二年改为左右中䕶咸亨元年复为庶子长安二年正月太子左庶子王方庆上言谨按典籍所载人臣与人主言及上表未可称皇太子名者为太子皇储其名尊重不可指斥所以不言晋尚书仆射山涛启事称皇太子而不言名涛中朝名士必稽典故其不称名应有凭准朝臣尚犹如此宫臣讳则不疑今东宫殿及门名皆有触犯临时谕启回避甚难孝敬皇帝为太子改𢎞教门为崇教门沛王为太子改为崇贤馆为崇文馆皆避名讳以尊典礼此则成例并为范模伏望天恩因循旧式付所司改从之贞元元年七月勑左右庶子准天寳三年勑合在左右侍丞郎之下诸司四品官之上今在少卿之下非也宜改正太和四年十一月左庶子孙革奏当司典膳等五局郎伏以青宫列局䕶翼元良必用卿相子弟先择文学端士国朝不忘慎选用得其人或敭厯清资或致位丞相今以年月既久渐至讹替縁其俸禄稍厚近年时有流外出身者侥求授任稽诸故事未尝闻流外得厠此官若不约絶实玷流品当司有司经局校书正字品秩至卑而文学之人趋竞者葢以必取其人无有尘杂故也今五局郎资序本是清品若使流外不已则此司官属渐成芜蔓伏请自今以后吏部不得更注拟流外人其见任官中有流外者许臣具名牒吏部至注官日注替勑㫖宜依其见任官是流外出身授者待终考秩自今后吏部更不得注拟中允武徳初为内允三年三月十日改中允又𨽻门下坊永徽三年八月二十日又避皇太子讳改为内允中舍人改为内舍人显庆元年太子废复为中允龙朔二年改为左賛善大夫咸亨中复改为中允司议郎贞观十八年十月四日皇太子上表曰臣闻汉书曰太子既冠成人乃有纪过之史今所以冒敢陈闻请遵故实愿付史职用为箴诫于是门下坊置司议郎四员正六品上掌侍奉规谏驳正启奏并录东宫记注分别坊事以敬播来济为之马周叹曰所恨资品妄髙不得厯居此职不无恨焉仪凤四年五月皇太子贤颇迩声色司议郎韦承庆上书谏曰臣闻太子者君之贰国之本也所以承宗庙之重系亿兆之心万国以正四海属望况殿下有少阳之位有天挺之姿片善而天下必闻小能而天下咸服岂有不为尽善尽美之事以取可乆可大之名哉伏愿博览羣书以广其徳屏退声色以抑其情为上嗣之称首奉圣人之洪业左右谕徳龙朔二年置左右春坊各一人左右賛善大夫龙朔二年改中允为賛善大夫至咸亨元年复为中允仪凤四年二月十一日别置左右賛善大夫各十员以授诸王之子景云二年二月五日始兼用庻姓开元七年各省五员贞元十六年五月以山崔芉为右賛善大夫充太子侍直新名也司经局龙朔二年二月九日改为桂芳罢𨽻左春坊崇贤馆仍置太子文学两员司直三员咸亨中改为司经局仍依旧𨽻左春坊其崇贤馆及司直并依旧洗马龙朔元年改为司经大夫三年三月九日改为桂坊大夫咸亨元年复旧典设局武徳令为济司局典设郎为太子斋郎干封元年皇太子久在内不出稀与宫臣接见典膳丞邢文伟减膳上启曰窃见礼大戴记曰太子既冠成人免于保傅之严则有司过之史亏膳之宰史之义不得不书过不书则死之宰之义不得不彻膳不彻则死之近者已来未甚延约谈议不接谒见尚稀三朝之后但与内人独居何由发挥圣智使濬哲文明者乎今史虽阙官宰当奉职忝备所司不敢逃死谨守礼经遽申减膳其年右史员阙宰臣进拟数人上曰邢文伟嫌我儿不读书不肯与肉喫此人甚正宜可为右史遂拜之右春坊武徳初因隋旧号典书坊龙朔元年改为右春坊咸亨元年又改为典书坊景龙元年改为右春坊舍人龙朔中改为右司议咸亨元年复旧家令寺龙朔二年改为宫府寺家令为大夫咸亨元年复为家令寺率更令龙朔二年改为司更寺令为司更大夫咸亨元年改为率更令仆寺龙朔二年改为驭仆寺仆为驭仆大夫咸亨元年复旧太子千牛龙朔二年改为左右奉裕咸亨中复旧王府官武徳令师一人景云二年十一月十九日改为傅开元二年九月六日省已后复置武徳年令又有王国常侍郎舍人等官开元初定令并除之宝厯三年六月琼王府长史裴简永状请与诸王共置王府一所伏见诸王府本在宣平坊东西角摧毁多年因循不修至元和十三年七月十三日庄宅使收管其年八月二十五日卖与邠宁节度使髙霞寓伏以在城百官皆有曹局惟王府寮吏独无公署每圣恩除授无处礼上胥徒散居难于管辖遂使下吏因兹弛慢王官为衆所轻虽䝉列在官班皆为偷安散秩伏以府因王制官列府中府既不存官司虚设伏乞赐官宅一区俾诸府合而共局庻寮㑹而同处如此则人吏可令衙集案牍可见存亡都城无废阙之曹道路息是非之论勑㫖宜赐延康坊阎令琬宅一所仍令所司检计与量修改及逐要量约什物二年十月勅诸卫及率府王府等司应与厨饭朝官等自今已后毎放寺观行香及有期集宜令依廊下料各与饭一餐仍令所由与京兆府计㑹行香即就寺观别有期集即于侧近店舍并委京兆府㨿人数使取当处幕次床榻铛釡供借如行香分在两处以上准随中书门下一处即勒廊下所由勾当他处即京兆府使与本料与勾当造食太和六年上以鲁王永年渐长择名儒为其府属用戸部侍郎庾敬休兼王傅戸部郎中李践方兼司马太常少卿郑肃兼长史明年鲁王为太子以郑肃尝侍鲁王言论典正复令为吏部侍郎兼太子賔客东宫授经既而太子母妃失宠上有废斥意肃兼长史因召见深陈邦国大本君臣父子之意上改容嘉之然太子竟以得罪致仕官旧制年七十已上应致仕若齿力未衰亦聴釐务贞观二年九月一日诏内外文武羣官年老致仕抗表去职者㕘朝之班宜在本品见任之上显庆元年正月制文武官五品以上者及病不因罪解并五品已上散官以礼停任者聴同致仕开元五年十月十四日勑致仕官应饬令所由送至宅三品已上并聴朝朔望其年十一月勑致仕官子弟无京官者其在外者聴一人停官侍养六年五月二十四日勑曽任髙品官不缘贬责为卑品官者致仕身亡并聴同髙品例二十年正月七日制曽任五品已上清资官以理去职者所司具录名奏老病不堪釐务者与致仕官天寳九载三月二十三日勑如闻六品已下致仕官四载之后准各并停念其衰老必借安存岂限其髙卑而恩有差降应五品下致仕官并终其余年仍永为常式建中三年九月十二日勑致仕官所请半禄料及赐物等并宜从勑出日于本贯及寄住处州府支给至贞元四年四月二十三日致仕官给半禄料其朝㑹及朔望朝㕘并依式自今已后宜准此贞元四年四月以前左散骑常侍致仕丘为复旧官初为致仕还乡特给禄俸之半既丁母丧苏州疑所给请于观察使韩滉以为授官致仕今不理务特给禄俸惠养老臣也不可以在丧为异命仍旧给之唯春秋二时羊酒之直则不给虽程式无文见称斩衰及是为服除乃复之五年三月以太子少傅兼吏部尚书萧昕为太子少师右武卫上将军鲍防为工部尚书前太子詹事韦建为秘书监并致仕仍给半禄及赐帛其俸料悉絶上念旧老特命赐其半焉致仕官给半禄料自昕等始也九年八月以太子右庶子史馆脩撰孔述睿为太子賔客赐紫金鱼袋致仕述睿年未七十以疾免累表方许赐帛百疋衣一袭故事致仕还乡不给公乘上宠儒者命给公乗遣之长庆三年四月勑尚书左丞孔戣可守礼部尚书致仕仍委所在长吏嵗时亲自存问兼致羊酒如至都其刍米什器之类委河南尹量事供送务从优礼筋力未衰坚请休退故示优礼太和元年四月检校右仆射兼太子少傅杨于陵以左仆射致仕特恩令全给俸料上疏云臣以年力衰退陈乞休间伏䝉圣恩特赐矜免授尚书左仆射致仕全给俸料者臣伏以朝廷致禄本为职劳衰病乞闲自宜家食而半给之俸近古所行义诚属于优贤事亦兼于养老以臣慵耄猥当料程伏惟恩施以为过幸今若入踰常制重启殊恩钖端寮之厚俸为朽质之私费循躬抚事情所不安招损害盈臣所深惧伏乞俯回圣睠再勑有司得从半禄之文斯乃残年之幸勑批云卿早更委任每着声猷累闻告老之辞勉遂悬车之请故优廪禄示以宠劳谦光有终虽君子之贞吉当仁不让亦先哲之格言宜体至懐即断来表明日又固让从之其年九月勑请致仕官近日不限品秩髙卑一例致仕酌法循旧颇越典章自今以后常㕘官五品外官四品者然后许致仕余停三年四月右庻子致仕滕珦奏伏䝉天恩致仕今欲归家乡在浙东道途遥逺官㕘四品伏乞特给婺州已来牒庶使衰羸获安光荣乡里勑㫖滕珦致仕还乡家贫路逺宜假公乗允其请自今后更有此比便为定例员外官员外官及试官等夫设官分职董事置吏得人则天下自理尚书犹云官不必备惟其人则员外官之设可知也员外及检校试官斜封官皆神龙已后有之开元大革前事多已除去唯皇亲战功之外不复除授今则贬责者然后以员外官处之永徽五年八月蒋孝章除尚药局奉御员外特置仍同正员员外官神龙元年五月三日勅内外员外官及检校试官宜令本司长官奏闻饬取资厯请止旧人分判曹事自外并不在判事之限其长官副贰官不在此限景龙二年长庆宜城定安新都咸安等公主及皇后陆氏妹郕国夫人冯氏妺崇国夫人并昭容上官氏与其沛国夫人郑氏尚官柴氏贺娄氏女夫弟五英儿陇西夫人赵氏树朋党咸能降墨勑斜封以授官其年十月侍中苏瓌上封事曰臣闻萧何载其清浄歌以宁一汉文垂拱无为几致刑措光武吏员幷合务在省官此即省事清心实禆政要关辅菽粟非贱又戍役烦数州县先有定科官寮禄俸不加公廨利贱更令分给员外若妻子不赡理即侵渔望请省员以救时弊委巡察使及州正员有犯咸殿勘问伏以所在员外资次相当简公方清干者使即替授讫申闻正员惧替不敢僣违员外希迁自能励勗将停员外渐得省官酸枣县尉袁楚客奏记于中书令魏元忠曰官者将以理人非以乱人将以利人非以害人今天下困穷海内衰耗伏以县牧宰选授多不得人自余寮佐鲜有称职不务公谨专于割剥比之马也必除其害牧况之羊也必去其乱羣此道尚有所关而更员外置员所谓助桀为虐适足以速祸也斯辈自知员外恐人之不畏必峻法以惧之恐财之不积必枉道以夺之以有限之物供无厌之用欲其不用岂可得哉古人有言曰十羊九牧羊既不得食人亦不得息书曰官不必备惟其人孔子讥管仲曰官事不摄焉得称俭据此正员之官犹不欲其备况正员之外更置员外此则朝廷之失君侯不正谁正之哉中书侍郎萧至忠上疏曰臣闻官爵者公器也恩倖者私惠也只可金帛富之梁肉食之以存私也若以公器为私用则公义不行而劳人解体以私惠而妨至公则私谒门开而正言路塞昔汉馆陶公主为子求郎明帝谓曰郎官上应列宿茍非其人则人受其殃赐钱十万而已此则至公之道不亏恩私之情无替当今列位已广冗员倍之祈求无厌日月増数陛下降不赀之泽近戚有无涯之请卖官利己鬻法循私台寺之内朱紫盈满官秩益轻恩赏不贵才者莫用用者不才二事相形十中有五故人不効力而官匪为人欲求其理实亦难遂伏愿审量材识官无虗授私不害公情无挠法天下幸甚兵部尚书韦嗣立上疏曰设官分职量事置吏官得其人天下自理古者取人必先採乡曲之誉然后辟于州郡州郡有声然后辟于五府才着五府然后升之天朝此则用一人所择者甚悉推一士所厯者甚深用得其才则理用非其才则乱理乱所系焉可不深择之哉今之取人有异此道多未甚试效则顿至迁擢夫趋竞者人之常情侥倖者人之常态而今务进不辟侥倖者接踵比肩布于文武之列补授无限员阙不供遂至员外置官数倍正阙官署典史困于祗承府库仓储竭于资俸国家大事岂甚于此古者悬爵待士唯有才者得之若任以无才则有才之路塞贤人君子所以遁迹消名常怀叹恨也御史中丞卢懐慎上疏曰臣闻唐虞稽古建官惟百夏商官倍亦克用又此省官之义也又云官不必备惟其人又云无旷庻官天工人其代之此为官择人之义也臣窃见今诸司员外官委积多者数十倍近古以来未之有也官不必备此则有余人代天工多不釐务广有除拜无所禆益俸禄之费嵗巨亿万空竭府藏而已岂致理之具哉方今仓库空虚百姓凋弊傥炎旱成灾租赋减入水衡无贯朽之蓄京庾阙流衍之储陛下将何以济之乎员外官中或簮裾雅望或台阁旧人或明习宪章或谙娴政要皆一时之良干多不司案牍空尸禄俸滞其才而不展其用尊其位而不尽其力周称多士汉曰得人岂其然与臣望请员外官中有才能器识衆共闻知堪为州牧县宰以上者并请选擢使宣力四方中其智効若有老病及不堪釐务者咸从省废使贤不肖较然殊贯此当今之切务也安可谓之难哉左台殿中侍御史崔莅太子中允薛绍讽上疏曰先朝所授斜封官恩命已布而姚元之宋璟等沮先帝之明归怨陛下道路谤讟天下称寃奈何与万人为仇敌恐致非意之变上以为然乃下诏曰诸縁斜封别勑授官先令停任宜并量材叙用姚元之宋璟并先奏各赐物一百段监察御史栁泽谏曰窃见神龙以来羣邪作孽法网不提纲维大紊实由内宠专命外嬖擅权因贵凭宠卖官鬻爵朱紫之荣出于仆妾之口赏罚之用乖于章程之典妃主之门有同商贾选举之署实均阛阓资贩之子悉由邪而谬官黜斥之人咸因姦而冒进天下愈乱而社稷几危赖陛下聪明神武拯之将坠此陛下耳目之所亲击故可永为鉴诫岂不为宠爱谬误亲习请谒之所致也又如斜封授官皆是仆妾汲引迷谬先帝昧自前朝岂是孝和情之所怜心之所爱陛下初即位之时纳姚元之宋璟之计所以咸令黜退顷日以来又令收之将为斜封之人不忍弃也以为先帝之意不可违也若斜封之人不忍弃也是韦月将燕钦融之流亦不可褒赠也李多祚郑克义之徒亦不可清雪也陛下何独不能忍于彼使善恶不定反覆相攻是陛下政令不一也又斜封之官不求殊泽得免罪戾已沐恩私旬月之中频繁降㫖前教令至冬处分后又令替人却停奈何导人以为非劝人以为僻将何以惩风俗将何以正姦邪今海内咸称太平公主令西僧惠范曲引此辈将有误于陛下故语曰姚宋为相邪不如正太平用事正不如邪陛下岂不惩覆车之诫而欲遵覆车之轨惟陛下熟思之开元元年五月三日勅诸色员外试检校官除皇亲及诸亲五品以上并战阵要籍内侍省已外一切总停至冬放选量状迹书判正员官今以后战功以外非别勑不得辄注拟员外官十九年正月十九日京兆尹裴伷先奏曰神州务剧官僚尤多更置员外试官于事颇为繁冗京县近有此色天恩已令即停犹恐选曹更有注拟望请当府及京畿等县自今以后一切不置员外试官二十二年二月十六日勅应员外官所司注拟上州不得过四人中州三人下州及上县各二人中县下县各一人天寳六年六月二十四日御史中丞萧谅奏近縁有劳人等兼授员外官多分判曹务颇多烦扰前件官伏望一切不许知事如正员官搃阙其长官简清干者权判并本官到日停勅㫖依奏五载正月二十二日勅内外六品已下员外官至考满日一切并停各依选例自今已后更不得注拟其皇亲幼小及诸色承恩授官军功伎术内侍者左右龙武军并诸蕃官等不在此例干元二年九月二十三日诏州县员外并任其所适计考满后各与成资仍于本色内减一两选与留如员外官中有材识干济曾经任使州县所资者亦量留每上州不得过五人中州不得过四人上县不得过三人中县已下不得过一人贞元四年正月一日勅自今已后额内官如有阙中书门下及吏部更不须注拟见任者三考后勒试及斜滥官天授二年二月十五日十道使举人石艾县令王山辉等六十一人并授拾遗补阙懐州录事㕘军霍献可等二十四人并授侍御史并州録事㕘军徐昕等二十四人授着作郎内黄县尉崔宣道等二十三人授卫佐校书葢天后收人望也故当时谚曰补阙连车载拾遗平斗量杷推侍御史腕脱校书郎试官自此始也其年十二月懐州获嘉县主簿刘知几上疏曰昔有唐御厯列职命官国多刓印之讥人有积薪之叹自陛下临朝顿革此风然矫枉过正亦为己甚矣至如六品已下职事清官遂乃方之土芥比之沙砾其有行无闻于十室即厠朝流识不反于三隅俄登仕伍斯固比肩咸是举目皆然罕闻翘楚之歌唯见伐檀之刺尸禄谬官其流非一若遂不加沙汰臣恐有秽皇风神龙元年四月一日太白山人郑普思以方术除秘书监左拾遗李邕上疏諌曰盖闻人有感一餐之惠殒七尺之躯况臣为陛下官受陛下禄岂得目有所见口不言之陛下亲政日近复在九重所以未闻在外羣下窃议道路籍籍皆云普思多行诡惑妄说妖祥唯陛下不知尚见驱使此道若行必挠乱朝政孔子云诗三百一言以蔽之曰思无邪陛下若以普思有竒术可致长生乆视之道则爽鸠氏久应得之永有天下非陛下今日可得而求若以普思可致佛法则汉明梁武久应得之永有天下亦非陛下今日可得而求若以普思即致鬼道墨翟干寳各献于至尊而二王得之永有天下亦非陛下今日可得而求此皆是涉虚妄厯代无効臣愚不愿陛下复行之明时唯尧舜二帝自古称圣臣观所行固在人事敦睦九族平章百姓不闻以鬼神之道聴理天下伏愿陛下察之则天下幸甚其年六月又除方术人蔡静能为国子祭酒侍中桓彦范上疏曰陛下自龙飞寳位遽下制云军国政化皆依贞观故事昔贞观中尝以魏征虞世南颜师古为秘书监孔颖达为国子祭酒至于普思等是方伎庸流岂足比踪前列臣恐物议陛下官不择人滥以天秩加于私爱惟陛下少加慎择左卫骑曹㕘军宋务光上疏曰夫爵赏者君之重柄传曰惟名与器不可以假人自顷官赏颇示乖谬大勲未满于人聴髙秩已越于朝伦贪天之功以为己力秘书监郑普思国子祭酒蔡静能或挟小道以登朱紫或因浅术以取银黄既亏国经寔悖天道书曰制理于未乱保邦于未危此诚理乱安危之秋也伏愿钦祖宗之丕烈畅王业之艰难逺佞人亲有徳乳保之母妃主之家以时接见无令媟凟酸枣县尉袁楚客奏记于中书令魏元忠曰以正道事君者将以安天下也以非道事君者所以危天下也君有危天下之臣不可不逐之今国子祭酒蔡静能及秘书监郑普思等不脩忠正以事君妄引鬼神而惑主然鬼神之事㝠冥难知故左道之人因此自致其诈上惑清聼必据非才之位必食非徳之禄此国蠧也传曰国之将兴聴于人将亡聴于神非细故也此朝廷之失君侯不正谁正之哉太和七年七月勅入蕃使不得与私觌正员官告量别支给以充私觌十二年六月诏以淮西河北用兵募人入粟受官及减选超资十五年二月勅其入回鹘使宜仍旧与私觌正员官十三员入吐蕃使与八员伎术官故事伎术官皆本司定送吏部附申谓秘书殿中太常左春坊太仆等伎术之官唯得本司选转不得外叙若本司无缺聴授散官有缺先授若再经考满者聴外叙神功元年十月三日谓自今已后本色出身解天文者进官不得过太史令音乐者不得过太乐鼓吹署令医术者不得过尚药奉御隂阳卜筮者不得过太卜令解造食者不得过司膳署令有从勲官品子流外国官㕘佐亲品等出身者自今已后不得任京清要着望等官若累阶应至三品者不须阶进每一阶酬勲两转垂拱三年十二月二十五日勅三辅及四大都督并冲要当路及四万户已上州市令并长安等六县録事并宜省补充开元七年八月十五日勅出身非伎术而以能任伎术官者听量与员外官其选叙考劳不须拘伎术例天寳十三年五月吏部奏准格伎术官各于当色本局署员外置不得同正员之数从之太和五年七月勅诸色艺能授官今后如有罪犯停职者委本日牒报吏部不在叙用限留守贞观十七年太宗亲征辽东令太子太傅房𤣥龄充京城留守诏曰公当萧何之任朕无西顾之忧矣军戎器械战士粮廪并委卿处分发遣东都留守以萧瑀为之咸亨二年正月七日髙宗幸洛阳以雍州长史李晦为西京留守犹谓曰关中之事一以付卿但委用武人不可以成官政令式之外有利于人者随即行不须闻奏仪凤元年十一月四日司农卿韦𢎞机为东都留守时有道士朱钦遂为中官所使至都所为横恣𢎞机执而囚之奏曰道士假称中官驱使依倚形势臣恐亏损皇明为祸患之渐髙宗特发中官赐书慰谕仍曰不须漏洩垂拱三年文昌右丞相蘓良嗣为京留守时尚方监裴匪躬检校京苑当春时将鬻苑中果菜以收其利良嗣驳之曰昔公仪相鲁犹能㧞葵去织未闻万乗之主鬻其果菜以与下人争利也神龙二年三月侍中苏瓌充西京留守时秘书监郑普思谋为妖逆雍岐二州妖党大发瓌收普思系狱考讯之普思妻第五氏以鬼道为韦庻人所宠居止禁中由是中宗将慰谕令瓌释普思之罪瓌上言普思幻惑罪当不赦尚书左仆射魏元忠奏曰瓌长者其忠恳如此愿陛下察之遂配流普思于岭外开元十一年正月二十八日勅太原尹为留守少尹为留守七月五日勅三都留守两京每月一日起居北都每季一起居并遣使行幸未有处其三都留守三日一起居暂出行幸发处留守亦准此逓表元和三年五月勅承前东都留守无防御使名往因权宜遂有制置俾从省使以复旧章其东都畿汝州都防御使及副使宜停所管将士六千七百三十八人数内见所管将士都防镇及营苑中营田河隂阳翟偃师等县镇遏使共四千六百三十人委留守收管襄城叶县镇遏使共二千一百人委汝州防御使收管其年七月复置东都留守防御兵士七百人九年十月勑东都留守创立新军所召将士切资精进要得府县共详簿书况分正副留守都惟旧典宜令河南尹裴次元以本官充东都副留守其月以尚书左丞吕元膺为检校工部尚书充东都留守旧例留守必赐旗甲与方镇畧同及元膺受任竟无所赐朝论以东有冦虞特用元膺尤不当削其仪以沮威望谏官上疏援华汝寿三州例赐戎械居守之重固宜宠借上曰此数处并不当与其后遂皆停十年十二月东都防御使吕元膺请募山河子弟以卫宫城东都西南聨邓虢山谷旷逺多麋鹿勐兽人习射猎不务耕稼春夏以其族党迁徙无常俗唿为山棚前留守权徳舆知其可縻而用将请之㑹诏征故元膺继请焉长庆二年七月以前义成军节度使陈楚为东都留守判尚书省事东畿汝州防御使故事东都留守牛僧孺征拜左仆射上令左军副使王元直赍告身宣赐旧例留守入朝无中使赐诏例上特宠异之京兆尹义庆元年五月十五日改隋京兆郡为雍州以别驾领州事以韦让为之贞观二十三年七月三日改别驾为长史领州事以髙履行为之开元元年十二月三日改为京兆府称西京长史以张暐为之少尹武徳元年改隋京兆郡丞为治中以襄邑玉神符为之贞观二十三年改为司马以刘翁孺为之开元元年改为少尹以韦维为之本一员大足元年七月二十日加一员分左右司马旧为左新为右以杨𢎞胄为之元年建寅月勅京尹府县官多避诸司奏请避难就易殊非奉公自今后诸使诸司诸州改官充判官支使使身躯使等准旧勅不得放去广徳三年三月十一日勅中书门下及两省五品已上诸王驸马朞周已上亲及女婿不得任京兆府判司畿令赤县丞簿尉大厯二年李勉为京兆尹宦官鱼朝恩为观军容使仍知国子监事前尹黎干求媚于朝恩毎候其将至监则盛设供具酒馔丰洁为百人之饩倾府之吏以办之及勉莅职旬月朝恩入监府吏莫至先置者请于勉勉曰军容使判国子监事勉候于太学军容固宜具主礼勉官忝京兆尹军容傥恩顾至府岂敢不饬蔬馔乎朝恩深衔之自是不复至太学贞元十四年夏旱谷贵人多流亡京兆尹韩臯以政事不理黜之上召右金吾卫大将军吴凑面授京兆尹即日令视事经宿方下制逾月凑论奏掌内廏彍骑飞龙内园芙蓉园及禁军诸司等使杂供手力资课太多量宜减省从之元和四年九月许孟容为京兆尹有左神䇿军吏李昱假长安富人钱八千贯三嵗不偿孟容遣吏收捕械系克日命还之且曰不及期当死自兴元以后因禁军有功军士益横府县不能制孟容刚正不惧以法绳之一军尽惊寃诉于上立命中使宣㫖令送本军孟容系之不遣中使再至乃执奏云臣诚知不奉诏当诛然臣职司辇毂合为陛下弹抑豪强钱未尽输昱不可得上嘉其意乃许之自此权右歛迹十三年正月京兆少尹知府事崔元略奏诸司诸军诸使追府县人吏所由及百姓等比来府县除贼盗外所有推勘公事相关者皆行公牒近日多不行文牒不有擒捉禁系之后府县方知其中人吏所由亦有姦猾为无凭据妄生推住又难辨明其百姓等所被追捕縁无公牒多加恐动致有逃匿今后望降勅㫖应请诸军诸使要追府县人吏百姓等非盗贼外并令行移文牒所冀官曹免相侵扰从之长庆元年七月勅节文京兆府百姓属诸军诸使者宜令其按名一戸之内除已属诸军诸使其余父兄子弟据令式年几合入色役者明立簿籍同百姓例差遣三年四月勅京兆尹兼御史大夫韩愈特放台㕘以后不得为例时议以为宪司之临府县着自甲令茍害于理自当革之暂使一人不得为例深非立制垂久之道也开成二年崔珙为京兆尹京畿旱奏浐水入内者十分请减九分赐贫民溉田从之三年正月盗发亲仁里欲杀宰相李石其贼出于禁中珙捕之不获坐夺俸㑹昌三年五月京兆府奏两坊市闲行不事家业黥刺身上屠宰猪狗酗酒鬬打及僦卖关节下脱钱物摴蒱赌钱人等伏乞今后如有犯者许臣追捉若是百姓当时处置如属诸军诸使禁司奏闻从之大中三年九月中书门下奏京兆府判司及两县簿尉带诸司职事伏以列官分职各有司存茍或侵踰则乖彛宪近日判府司及两县簿尉多系诸司职掌遂使额外假称一人兼判数曹易为因循难以责办臣等商量自今已后诸司职掌改集贤馆𢎞文馆并不得带府判司及两县簿尉集贤馆𢎞文馆仍毎司不得过一员见在诸司充职者请勒归本司勅㫖依奏唐㑹要卷六十七唐会要卷六十八钦定四库全书唐㑹要卷六十八宋王溥撰河南尹武徳四年平王世充废东都置总管府以淮阳王道𤣥为之其年十一月十一日置洛州大行台改为东都六年九月二十六日改东都为洛州九年六月十三日废行台置都督府以屈突通为之贞观十一年三月十日改为洛阳宫十七年五月十三日废都督府复为洛阳以裴懐节为长史显庆三年六月五日勅洛阳州及河南洛阳二县官同京官以段寳𤣥为长史其年十二月十三日勅宜改洛阳州宫为东都州县官员阶品并准雍州光宅元年九月五日改为神都至神龙元年二月五日复为东都开元元年十二月一日改为河南府以李杰为尹天寳元年二月二十日改为东京上元元年九月二十日停东京之号元年建夘月改为中都少尹自显庆二年置司马以许力士为之大足元年加一员分为左右司马申光为左以孟诜为右开元元年改为少尹以刘岑为之开成五年四月东都奏河南尹髙铢与知台御史卢罕街衢相逢髙铢乗肩舆无所避二人各引所见台府喧竞上乃诏曰尹正官重台宪地髙道路相逢仪制不定各执词理每有纷争胜负取决于一时㕘详未申于久制委有司斟酌典故闻奏都省议台府相避比无明文令按前后例知杂御史与京兆尹相逢京尹回避今东都知台御史即一员兼得行中丞公事若不少加严重即恐人不禀承今㨿东台所由状从前河南尹皆回避请依上都知杂御史例为制其上都御史人数稍衆若令京兆尹悉皆回避事恐难行请自今已后京兆尹若逢御史即下路驻马其随从人亦皆留止待御史过任前进其东都知台御史亦请准此为例其京兆尹若趋朝及遇宣朝不可留滞即任分路前进制可太原尹武徳元年五月二十六日并陜西道置总管府以窦静为长史七年二月十七日改为大都督府以李𢎞节为之龙朔二年二月又加大字长寿元年九月置北都改为太原府都督为长史以崔神庆为之神龙元年二月罢为大都督府以宋璟为之开元十一年正月置北都以韦凑为尹天寳元年正月改为北京上元二年九月停北京之号寻却复为北京少尹自开元已前为司马与诸府同开元十一年正月改为少尹以游子骞为之成都尹武徳三年四月九日置益州行台以魏王泰为之九年六月十三日废置大都督府以窦轨为之贞观二年二月二十日去大字龙朔二年十二月六日又为大都督以丘行恭为之麟徳二年十二月改为成都府称南京以裴冕为尹上元元年九月去南京之号鳯翔府尹武徳元年六月十九日改隋扶风郡为岐州天寳元年正月改为扶风郡刺史为太守至徳元年七月改为凤翔郡二年十二月改为凤翔府称西京李晔为尹元年建夘月改为西都上元二年九月停西都之号兴徳府尹垂拱元年十月七日改为太州华隂县为仙掌县神龙元年二月郄为华州四月又改为太州唐隆元年七月郄复为华州元年建子月肃宗不豫术士复请改为太州华隂县为太隂县寳应二年皆复旧名光化元年六月升为兴徳府刺史为尹以韩建为之左右为少尹河中府尹武徳二年置总管府以襄陵王深为之七年改为都督府以杨福为之九年七月废都督府景云二年六月又置都督府以崔元琮为之十一月废开元九年正月改为河中府号中都以姜师度为尹六月三日停中都却为州干元三年二月二十三日改为河中府以萧华为尹元年建夘月一日号为中都元和三年三月复为河中府开元元年五月扬州功曹㕘军丽正殿学士韩覃上疏曰臣闻礼记月令曰孟夏之月无起土功无聚大衆昔鲁夏城中丘春秋书之垂为后诫今建国都乃长久之大业也祀天地之大义袭春秋之所书夺人盛农之时愚臣窃以为甚不可也至若两都旧制分官衆多费耗用度尚以为损岂可更建中都乎夫河东者国之股肱郡也劲鋭强兵尽出于是其地隘狭今又置都使十万之戸将安投乎一旦陋东都而幸西都又造中都乐一君之欲遗万人之患务在郡国之多不恤危亡之变悦在逰幸之丽不顾兆庶之困非所以建根蔕不㧞之长䇿矣昔汉帝感钟离之言息事徳阳之殿赵主採续咸之諌止造邺都之宫臣愚诚愿下明诏罢中都则福履无疆矣天下幸甚六月三日诏其中都冝停依旧为府江陵尹武徳四年平萧铣始置大总管以赵郡王孝恭为之七年二月十八日改为大都督府以濮阳王瓌为之贞观年三月二十日去大字龙朔二年十二月十八日又改为大都督府以独孤云卿为之上元元年九月七日改为江陵府称南都以吕谨为尹兴元府尹武徳元年六月十九日置总管府以李安逺为之七年二月改为都督府以韩文通为之贞观十七年六月废永徽七年正月置都督府以梁王忠为之兴元元年六月改为兴元府以严震为尹都督府武徳七年二月十二日改大总管府为大都督府管十州已上为上都督府不满十州只为都督府至开元元年着令戸满二万已上为中都督府不满二万为下都督府景云二年六月二十八日制于天下分置都府二十四令都督纪察所管州刺史已下官人善恶汴州管宋蔡曹滑许陈颍等七州齐州管青淄济濮登莱等六州兖州管徐亳沂密海泗郓等七州魏州管卫相洛徳贝博豫等七州冀州管恒邢赵定沧瀛鄚易等八州并州管泽潞汾仪岚忻代朔蔚等九州蒲州管晋绛慈隰沁等五州鄜州管坊延绥丹银等五州泾州管陇宁庆盐原㑹等六州秦州管成武河渭岷兰洮扶文宕叠等十一州益州管彭蜀汉简眉卭嘉雅陵等九州绵州管梓隆始果龙等五州遂州管资荣普渝合等五州荆州管硖郢澧朗岳鄂等六州䕫州管忠万归涪黔施等六州通州管开渠巴蓬壁等五州梁州管利兴凤洋集等五州襄州管邓金商均唐房等六州扬州管舒和滁庐楚寿等六州安州管沔复随黄申蕲光䓁七州润州管苏常宣歙湖等五州越州管杭婺衢温处台等六州洪州管袁吉䖍抚饶江等六州潭州管栁衡道永邵连等六州其扬益并荆为大都督府长史正三品其雍洛州长史亦加至从三品汴兖魏冀蒲绵秦洪润越为中都督府正三品齐鄜泾襄安潭遂通梁夔为下都督府从三品改录事㕘军为司举从事合纠察管内官人每府置两员并同京官资望比侍御史若纠不以实姦不能禁者令左右御史台弹奏畿内州并不𨽻入都督府其年七月诏置都督议者以谓权重难制所授多非精选请罢之诏令九品已上议其事侍御史宋务光议曰汉氏惩周之弊矫秦之失初置刺史十三州任用得贤海内称理国家下明诏发徳音悯黎元脩古法而拘文牵俗之党喧然以为非期破其议或云权归于下或以授非其人遂令方牧拜而未行朝典疑而将寝不其惜欤且授非其才或可详择权归于下未之前闻且率计天下三百余州矣今补二十四都督物议以为未允则良二千石安得三百余人矣茍不贤则百姓怨而和气伤比者雨旱不调未必不由此可建之理一也巡察使人数年一出驰轩按俗徃复如飞夫隠慝潜过朋戚不能知矣况使者车不停轨而能郡县攘讼遏狱乎议者举接多不周悉使车朝返姦吏夕生而讼者亦不全其躯命矣都督则不然久于其职无得茍且嵗时巡按物无窜情行者无逺诣之劳贪者有终身之惧方伯以委之御史以按之至愚之人犹知自勉况朝廷妙选乎可建之理二也秦人以役夫流贼岂监郡之过耶汉室以外氏专宠岂刺举之罪耶古有明征事无深惑可建之理三也今长史贪冒百姓流亡职所以安之者衆矣而多未安近时要一兴古制此又持疑欲乂苍生何可望也所愿率而行之以俟成绩太子右庻子李景伯中书舍人卢补等议曰牧伯之命非古也洎秦罢侯置寄方制万里以绥兆人令出王廷威行郡国至汉初置刺史秩六百石掌察墨绶已下其黄绶已上则不察焉所以全长史之威行不扰之政至汉武帝时改置州牧秩二千石遂以秩髙自守而功业不着于是罢州牧又置刺史及东汉时复置州牧王纲不振寖以凌夷则事之污隆详于典䇿今天下诸州分𨽻都督撡纠举之柄典刑赏之科若委非其人授受有失权柄既重疵衅或生岂所以强干弱枝经邦轨物者也其所置都督事恐不便今巡察御史秩卑任重则汉代刺史之流也委以时巡姦宄自禁伏愿慎考古道率由旧章法干元之简易守前王之令典俾夫化洽昇平务依贞观制度矣吏部员外郎崔莅议曰为政之道尚简也理人之道尚寛也寛则得衆简即易行扇之以淳风施之以惠化务崇清浄之教不贵滋章之法且贤良者在君用与不用邦国者在君理与不理岂宜察察而劳司举孜孜而用督责者哉老子曰理大国者若烹小鲜诚哉是言其可不信往者周武之有天下封建子弟以为藩翰当其初也亲以同忧有磐石之固及其末也疎而相讨成逆命之国强侵弱衆暴寡或诸侯犯境或天子䝉尘王室凌夷终于倾覆者实由枝繁必折尾大不掉之所致也前汉时吴楚大族山东诸豪并令迁徙长安充奉陵邑葢以虚外实内强干弱枝之计也则天分割雍州为四益州为三所以减削其权不使专统葢以防微虑逺杜邪塞姦之䇿也何则惟名与器不可以假人宁容倒持太阿而授其柄始虽委任得人政颇有方后恐未必皆贤弊从此起矣贞观故事足可依行弃而不遵臣所未取刺史上武徳元年六月十九日改郡为州置刺史别驾治中各一人天寳元年正月二十日改州为郡改刺史为太守至徳二年十二月十五日又改郡为州太守为刺史贞观三年上谓侍臣曰朕每夜恒思百姓阅事或至夜半不寐唯思都督刺史堪养百姓所以前代帝王称共理者唯良二千石耳虽文武百僚各有所司然理人之本莫如刺史最重也朕故屏风上録其姓名坐卧恒㸔在官如有善恶事迹具列于名下拟凭黜陟县令甚是亲人要职昔孔宣父以大圣之徳尚为中都宰至于升堂弟子七十二人惟有言偃子路宓子贱始得相继为此官乃诏内外五品已上各举堪为县令十一年八月侍御史马周上疏曰理天下者以人为本欲令百姓安乐惟在刺史县令今县令既不能皆贤若毎州得良刺史则境内蘓息天下刺史悉称圣意则陛下可端拱巖廊之上百姓不虑不安自古郡守县令皆妙选贤徳欲有擢升宰相必先试以临人或有从二千石入为丞相及司徒太尉者今朝廷独重内官刺史县令遂轻其选刺史多是武夫勲人或京官不称职方始外出边逺之处用人更轻所以百姓未安殆由于此太宗因谓侍臣曰刺史朕当自简县令诏京官五品已上各举一人垂拱元年秘书省正字陈子昻上疏曰臣窃惟刺史县令之职实陛下政教之首也得其人则百姓家见而户闻不得其人但委弃有司而挂壁耳陛下欲使家传礼让吏朂清勤不重迁刺史县令将何道以致之也臣比草茅为百姓久矣刺史县令之化臣谓国家兴衰莫不在此职也何者一州得贤明刺史以至公循良为政者则十万家赖其福若得贪暴刺史以循私苛虐为政者则十万家受其祸一州祸福犹且如是况天下之衆岂得胜道哉故臣以为陛下政化之首国家兴衰在此职也伏愿深思妙选以救此弊天授二年获嘉县主簿刘知几上疏曰臣闻汉宣帝云与我共理天下其良二千石乎二千石者今之刺史也移风易俗其寄不轻求瘼字人佥属斯在然则厯观两汉已降迄乎魏晋之年方伯岳牧临州按郡或十年不易或一纪仍留莫不尽其化下之方责以理人之术既而日就月将风加草靡故能化行千里恩渐百城今之牧伯有异于是倐来忽往蓬转萍流近则累月仍迁逺则踰年必徙将听事为逆旅以下车为传舍或云来嵗入朝必应改职或道今兹㑹计必是移藩既懐茍且之谋何假循良之绩用使百城千邑无闻廉杜之歌万国九州罕见赵张之政臣望自今已后刺史非三嵗已上不可迁官仍以明察功过精甄赏罚冀𢎞共理之风以赞垂衣之化长安四年三月则天与宰相议及州县官纳言李峤等奏曰安人之方须择刺史窃见朝廷物议莫不重内官轻外职每除牧伯皆再三披诉比来所遣外任多是贬累之人风俗不澄实由于此今望于台阁寺监妙简贤良分典大州共康庶绩臣等请辍近侍率先具寮则天曰谁为此行凤阁侍郎韦嗣立先对曰㕘知机务非臣所堪承乏外台庻当尽节傥得垂採録臣愿此行于是以本官兼汴州刺史神龙元年正月举人赵冬曦上疏曰臣闻古之择牧宰者皆出于台郎御史以为荣迁何者以为亲人之职人命所系故贵其位而重其人也今则不然京职之不称者乃左为外任大邑之负累者乃降为小邑近官之不能者乃迁为逺官夫常人之心未可卒革此之不称彼焉能理率土之濵莫非王臣何必贵大邑而贱小邑重近人而弃逺人耶夫食君之禄而冒君之荣陛下赐之死可矣流之边可矣于左迁贬降之例恶足为王者之政与夫如是则上下相同而官得其实而天下理矣景龙二年兵部尚书韦嗣立上疏曰刺史县令理人之首近年已来不存简择京官有犯罪声望下者方遣牧州吏部选人暮年无手笔者方拟县令此风久扇上下同知将此理人何以致化今嵗非丰稔戸日流亡国用空虚租调减削陛下不以此留念将以理国乎臣望下明制且论前事使有司改换简择天下刺史县令皆取才能有称望者充自今已后应有迁除诸曹侍郎两省台及五品已上清资望官迁于刺史内取刺史无人然后余官中求其御史员外郎等诸清要六品已上官先于县令中取制中明言如是则人争就刺史县令矣得刺史县令天下大理万姓欣然岂非太平乐事哉其年御史中丞卢懐慎上疏曰臣窃见比来州牧上佐等在任多者一二年少者三五月遂即迁改不论课最争求冒进不顾廉耻亦何暇为陛下宣风布化求瘼恤人哉戸口所以流散仓库所以空虚百姓凋弊日更滋甚职为此也昔汉宣帝时黄霸増秩赐金而不迁于颍川可谓美政也臣请望诸州都督刺史上佐等在任未经四考已上不许迁除察其课効尤异者或钖以车裘或就加禄秩或降使临问并玺书慰勉若公卿有缺则擢以劝能其政绩无闻及犯贪者放归田里则万方之人一变于道致此之美革彼之弊易于反掌陛下何惜而不行之哉其年十月十六日勅内外之职出入须均更递往来始成政理京官中有才干堪理人者量与外官外官中有清慎着称者量与京职至开元六年勅刺史兼于京官中简择厯任有善政者补置其司农太尉府少府等司既掌财物已知次第不在此限景云元年十一月谏议大夫寗原悌上疏曰今天下诸州良牧葢寡何者古难其选今侮其职也然而代所重于京都时见轻于州县者何也古者牧守政成擢登三事郎官特秀先宰一同诚愿尚书旷职则于方伯求才即卿列阙官必须循材擢用兹令若行仁风扇矣开元八年六月二十八日勅自今已后诸司清望官阙先于牧守内精择都督刺史等要人兼向京官简授其台郎下除改亦于上佐县令中通取即宜铨择以副朕懐十二年六月二十四日勅自今已后三省侍郎有缺先求曽任刺史者郎官缺先求曽任县令者十九年七月十四日勅岭南及逺府管内诸州并蕃州检校及摄刺史皆録奏待勅到然后准式其岭南逺府蕃州等刺史在任不得辄请宿卫二十二年八月勅刺史到任不得当年入考县令阙不得差使二十五年五月夷州刺史杨濬犯赃诏令决六十配流左丞相裴耀卿曰臣以为刺史县令与诸吏稍别人之父母风化所瞻一为本州长官即令终身致敬况本州刺史百姓所崇一朝对其吏人皆即加杖恐非敬官长劝风俗之意伏望凡刺史县令本郡决杖特乞停减二十九年正月十五日令百官于亲属之中举牧宰乃下制曰昔祁奚之举祁午谢安之举谢𤣥宁限嫌疑致有拘忌其内外官有亲伯叔及兄弟子姪中有材术异能通嫺政理据资厯可任刺史县令者各以名闻天寳十一载十二月勅牧宰字人所寄尤重至于禄料颇亦优丰自合饬躬励节以肃官吏如闻或犯赃私深紊纲纪今后刺史犯赃宜加常式一等十二载九月勅简择刺史冀令抚字诸使等或奏兼别职掌政理有妨既阙亲人仍乖本意自今已后更不得别奏请干元二年九月勅比来刺史之任皆先奏州县官属今后除带使次判官外一切不得奏改官吏到任之后察有罪累及不称职者任具状奏请然今所由与替其刺史非兼节度但有防御使者副使判官委于本州官中权择亦不得别奏人并委中书门下着为常式永泰二年四月勅郎中得任中州刺史员外郎得任下州刺史用崇岳牧之任兼择台郎之能贞元二十年赠故隋州刺史李惠登洪州都督惠登少为平庐军禆将安禄山反遂从兵马使董泰涉海战收沧棣等州史思明反复陷于贼脱身投山南节度来瑱瑱奏试金吾将军李希烈反授惠登兵令镇隋州贞元初举州归顺随授隋州刺史时遭李希烈殱残后野旷无人惠登朴质不知书率心为政皆与理顺二十年闻田畴加辟人歌謡之时于頔为山南东道节度以其绩上闻加御史大夫升其州为上及卒故有是赠元和二年正月制度支如刺史于留州数内妄有减削及非理破使委观察使风闻按举必当料加量贬以诫列城如刺史不奉制勅不得称有公事请赴本使其録事㕘军亦不得擅离本州三年正月许新除官及刺史等假内于军政门外谢讫进辞便赴任其日授官于朝堂礼谢并不须候假开国朝旧制凡命都督刺史皆临轩册命特示恩礼近嵗虽无册拜而牧守受命之后便殿召对仍赐衣服葢以亲人之官恩礼不可废也时新除河南尹裴复求速之任适遇寒食休假李吉甫复求之甥也特为奏请遂兼刺史有是命非旧典也四年闰三月勅如刺史不承使牒擅于部内科率者先加惩责仍委御史台出使郎官御史察访闻奏其年十二月岭南观察使杨于陵奏贞元中观察使李复奏南方事宜素异地逺职卑上佐多是杂流太平刺史见阙请于判官中拣择材吏令知州事臣伏见近日诸道差判官监领州务朝廷以为非宜臣谓南方州县凋残刺史阙员动经数嵗至僚佐悉是庸人若遣知州必致挠败伏縁李复所奏降勑年月稍逺惧违朝㫖伏乞天恩许臣遵守当道所奏文量才差择以便荒隅勅㫖依奏九年十二月袁州刺史李将顺坐掊歛扰人贬道州司戸㕘军时大潦有诣执政者以为刺史抵禁不经按试遽贬官不可乃追诏遣御史驰往推究十二年四月勑自今已后刺史如有利病可言皆不限时节任自上表闻奏不须申报节度观察使见任得替后遂于当处置百姓庄宅或因替代情弊便破除正额两税不出差科自今已后此色并勒依元额输税寳厯元年正月七日勅节文刺史县令若无犯非满三年不得替如治行尤异但就加赏赉其有才宜他职灼然要籍者中书门下先具事由及授上年月日奏听进止满嵗迁代无阙者即与进改其年九月御史台奏近日新除刺史赴官多违条限请准旧制在途十日如妄称事故不发奏进止勅㫖从之太和三年五月中书门下奏増秩赐金有故事前史所载得者甚希近日方镇所奏人数渐多自今已后刺史在任政绩尤异检勘不虚者观察使具事状及所差检勘判官名衔同奏若他时察勘不实本判官量加削夺观察使奏聴进止所陈善状并须指实而言如增加戸口须云本若干戸在任増加若干戸如称垦辟田畴则云本垦田若干顷在任已来加若干顷并须申所司附入簿籍如荒地及复业戸自有年限未合科配者亦聴申奏明言合至其年并收租赋如称营田课徴所効须云本合得若干万石在任已来加若干万石以明覈实其所加配斛斗便请准数合度支所供本道本军斛斗数如不是供本军本道斛斗则申所司准管支遣以凭考覆不得虚为文饰谬有荐谕勅㫖依奏四年八月御史台奏谨按大厯十二年五月一日勅刺史有故及缺使司不得差摄但令上佐依次知州事其上佐等多非其才亦望委外道使臣精加铨择不胜任者具以状闻昨者宣州观察使于敖所差周墀知池州若据勅㫖便合奏剖今勘其由长史司马并在上都皆职有录事㕘军顾监司之任若不重有条约所在终难守文伏请自今已后刺史未致上佐阙人及别有勾当处许左録事㕘军知州事如録事㕘军又阙则任别差判官仍具阙人事由分析闻奏并申中书门下御史台所冀诏㫖必行绳违有据勑㫖依奏其年九月比部奏准太和三年十一月十日勅文天下州府回残羡余准前后勅文许充诸色公用刺史每被举按即以公坐论赃其应合用羡余钱物并令明立条件散下州府者谨具起请条件如后应有城郭及公廨屋宇器械舟车什物等合建立脩理须创置添换者或有公私使客兼遇征拜朝官送故迎新旧例合有供应宴饯赠贶者或僚属将校所由等有巡检非违追捕盗贼须行赏劝合给程粮者或百姓贫穷纳税不逮湏有矜放要添填元额者或遇年丰谷熟要收籴贮备以防灾敝者右以上并任用当州所有诸色正额数内回残羡余钱物等如不依此色即同赃犯其所费用者钱并须立文案以凭勘验勅㫖宜依仍委御史台准此勾当五年五月御史台奏应诸州刺史谢官后限发赴任日准勅例刺史谢官后不计近逺皆限十日内发伏以刺史理人之官分陛下忧寄受命之后固宜速行或以道途稍遥私室贫乏限内不能办集事须假故淹留虚悬促期多不遵守今请量其逺近次第限日应去京一千里内者限十日二千里内十五日三千里内限二十日三千里以外限二十五日如限内遇延英不开亦请准常例进状候进止便发更有妄託事故逗留伏请当时奏闻量加惩责其贬授刺史即请准旧例发遣不依此限所冀事得中道久而不隳勅㫖宜依七年七月中书门下奏刺史序迁领凭显効若非责赏无以劝人近者受代归朝皆望超擢在郡理绩无由尽知或自陈制置事条固难取信或别求本道荐状多是狥情将明宪章在覈名实伏请自今已后刺史得替代待去任之后且复委知州上佐及録事㕘军各下诸县取耆老百姓等状如有兴利除害惠及生人廉㓗奉公肃清风教者各具事实申本道观察使检勘得实具以事条録奏不得少为文饰其荐状仍与观察使判官连署如事不可称者不在荐限仍望委度支盐鐡分巡院内官同访察各申报本使録奏如除授后访知所举不实观察判官分巡院官及知州上佐等并停见任一二年不得叙用其观察使奏取止勅㫖依奏开成元年二月中书门下奏应诸州刺史诸府少尹次赤县令州府五品已上官并常㕘官等在任之例约是三载命代之后遽即到京人数既多员缺常少稍经时月则诉饥寒伏准汉法免罢郡守自非诏征不得到京师建中初勑常参官及外五品已上替后不得擅至京师者起今已后请据旧章刺史及五品已上常参官在外应受替去任非有征诏不得到京宜委所在州府取其由厯每四月一度附驿申中书门下初状仍具前任政绩受代月日申中书门下准前置具员量人才据缺人才除授其有家在上都因自归止者正衙见后仍令京兆府依外州府例与申勅㫖依奏其年闰五月中书门下奏伏准旧例刺史授官后皆于限内待延英开日候对奏发日详度朝㫖葢重理人之官欲阶下观其去就察其言语亦所以杜塞宰相陈情故除刺史并往往进状便辞葢恐对奏之时错失乖误自今已后除刺史并望延英对了奏发日地近限促不遇坐日亦望许于台司通状待延英开日辞了进发勅㫖依奏八月中书门下奏致治亲人属在守宰朝廷近日命官颇加推择从今已后望令诸观察使毎嵗终具所部刺史县令司牧方䇿政事工拙上奏其有教化具脩人知敬让贼盗逃去贿赂不行刑狱无偏赋税平允抚绥孤弱不虐幼贱姦吏黠胥侵牟止絶田畴垦辟逃戸归复道途平理邮传脩节府无留事狱去系囚糺匿绳违嫉恶树善以公灭私絶去货殖夙兴夜寐宴戏省少人无谤议家有藏葢是谓循良之吏恺悌君子其能备此具美者仰以其尤荐闻朝廷特加褒赏増秩改章征受显重如或数科之中赖有提举勤恪不怠处事无阙者仰以次等荐闻量加宠赏偕留未替以候成绩其有昧此政经所向无取循资待录无补于理散材凡器长在人上亦仰以实奏闻当请移于散秩如有加以贪残黩货枉法受赃寃诉不伸拷笞无罪有一于此具状以闻当加以峻刑投诸荒裔赏善惩恶期于必行掾曹邑佐善恶特异者亦仰闻状请颁示四方专委廉察仍令两都御史台併出使郎官御史及巡院法宪官常加採访具以事状奏申中书门下都比较诸道观察使承制勤怠之状每嵗孟春分析闻奏因议惩奖勅㫖依奏三年三月勅新授刺史如遇入阙中谢者其日各随本班引入候班退刺史便接次对官立候次对官对讫通事舍人引至横阶前通事舍人口奏云新授某州刺史某人等中谢如唤近前即引上龙墀如不唤即各自奏发日讫通事舍人即宣某人等可去如去赞拜讫便引出其年五月中书门下奏旧制刺史已除替人未到依前辈一应务并诸俸料待替到交割便聴东西据山南道所奏刺史得便令牒州停务别差官知州事待到交割方可东西臣以为刺史禄俸固薄留滞可矜又岭南诸管及福建㸃府皆是逺僻须有商量并请除到后未交割以前据俸料杂给之中三分支一以资其停费惟戒黜不在此例制可四年三月中书门下奏岭南小州多是本道奏散试官及州县官充司马知州事不三两考便请正除侥倖之门莫甚于此须作定制令其得中应奏授上佐知州事起今已后一周年在本任无破缺即任奏请充权知刺史官途之内犹甚径㨗仍须俟一周年考不得将两处相续勅㫖依奏唐㑹要卷六十八唐会要卷六十九钦定四库全书唐㑹要卷六十九宋王溥撰刺史下㑹昌元年正月制刺史虽非假日或有賔客须申宴饯者听之四年八月中书门下奏比縁向外除授刺史多经半年已上方至本任或称勅牒不到或假故滞留刺史未到前知州官属惟务因循不急于理百姓受弊罔不由兹臣等商量今日已后勅到南省限两日内牒本道便令进奏院递去到本道复委观察使勾当去任一千里内限十日进发二千里已上限十五日三千里已上限二十日仍并勒取便进发不得託以事故别取他路经过刺史于先三十箇月为限向后并望以任后计日如有前刺史诸道居住未赴阙廷者各委观察使每季应管内有无申台或忧制及疾废者并须一一具言台司待诸处报都申中书门下所冀人皆守法朝免遗才勅㫖依奏六年五月勅诸州刺史委中书门下省选择非奉公洁已素共知者不得妄有除授到官之后理行着称未三周年勿使移改如有才堪拔擢与人地政绩须替换者不在此限又凡刺史交割之时非因灾荒大郡走失七百戸以上小郡走失五百戸以上三年不得録用兼不得更与理人官増加一千戸以上者超与迁改仍令观察使审勘诸实闻奏如涉虚妄本判官重加贬责大中元年正月勑古者郎官出为邑宰公卿外领郡符以重理人之官急为政之才也自浇风兴扇此道稍削颉颃清途便至显贵理人之术未尝经心欲使究百姓之艰危通天下之利病不可得也朕为政之始思厚时风轩墀近臣盖备顾问如不周知病苦何得应朕访求自今以后谏议大夫给事中中书门下舍人未当曽任刺史县令及在任有败累者并不在进拟之列三年二月中书门下奏诸州刺史到郡有条勘须先申观察使与本判官商量利害皎然分明即许施行如幸是前政利物狥公事不得辄诈移改如不存勾当踵前因循判官重加殿责观察使聴进止仍委出使郎官御史常切询访举察勅㫖依奏五年九月中书门下奏诸刺史交割及初到任下担得替后资送下装事应诸州刺史除替后新人在途者动经三四箇月不到任从便送处亦或一两箇月不到旧人在既不理务又须一切州县祗供将吏依旧衙㕘祗候守分者固难自处多端者犹能害人自今已后望令应刺史得替已除官者即勅到后交割了便赴任如未除官者勅到后与知州官分明交割仓库及诸色事并分明交割以便令旧刺史离本任行牒所勘问结前刺史如大段差谬即委具事状奏闻其知州官别议推罢郡刺史未别除官者准㑹昌九年勅文已令所司在州县供给伏恐日月久深不遵旧制望令所在经过州县准旧节文处分勿使羁旅州许供三日县许供二日应诸州刺史初到任准例皆有一担什物离任时亦例有资送成例已久州司各有定额准干元元年及至徳二载并㑹昌元年制勅比禁科率所由抑配人戸至于用州司公解及杂利润天下州郡皆自有矩制縁未曽有明勅处分多被无良人吏百姓便致词告云是赃犯自今已后应刺史下担什物及除替送钱物但不率歛官吏不科配百姓一任各守州郡旧亦不得分外别有添置若辄率科敛故违勅条当以入已赃犯法余望准前后勅处分勅㫖宜依仍编入格令永为常式六年五月中书门下奏岭南桂管容管黔中安南等道刺史自今已后伏请于毎年终荐送各官选择技量资序稍议饶本道或知有才能亦许论荐仍须管资相送厯任分明更不在奏散试官充司马权知州事限勅㫖依奏其年十二月中书门下应诸州刺史并仰到任后一季以来寻访凋瘵之由搜求疾苦之本两季以后可以周知伏以古之报政备在典章后代因循曽无实效今请观察使刺史到任一年即悉釐具革制置诸色公事逐件分析闻奏并申中书门下视其所司真伪自分能可办事有可行者着为令典使久遵守既欲责其洁已须令俸禄少充以厚薄不同等级无制致使俸薄者无人愿去禄厚者终日争先应申下州司马与军事俸料共不满一百千者请添至一百千其上州有不满一百五十千者请添至百五十千其雄望州不满二百千者请添二百千其先过者仍旧并于军事杂钱中方员置本收利充给如别带使额者并依旧不在添限其无明文额外征求或送故迎新广为率歛或因征发顿近横有破除皆是贫戸出钱惟使姦人得计其他侵扰色目至多不问公私一切禁㫁其刺史为政必除其人瘼在官励于公心目限才终即议迁奖其或不出常流全无政绩须知事分合守田园不可得替来求官稍迟即兴怨谤自今已后应诣刺史得替求官者亦准前任年月为限满者即量才除授使免饥寒未满者任其东西使营生计其有课绩殊异亷使荐论校勘不虚诚可优升者不在此限若授任之后声实相乖即是廉使别带私情或因权势论说上罔明主下困齐人所罪并归举主勅旨卿等所条流廉问牧宰等实繋生灵之惨舒化源之切务并依所奏大中九年二月除醴泉县令李君奭为懐州刺史非常例也初上校猎渭上见近县父老于香林寺设斋为君奭祈福恐秩满受代上异之踰年宰相以懐州缺刺史上闻御笔除之都督刺史已下杂録武徳元年六月七日诸州总管加号使持节刺史加号持节显庆元年九月二十六日制督府及上州各置执刀五十人中州下州各置十人令于衙内祇承都督刺史至贞元元年废从福建观察使王雍奏也咸亨五年九月勅诸州都督刺史及上佐见执鱼契者中间迁改须有分付其有选改无三官者且留知州事待摄官及三官内一人至任依常垂拱九年七月诸州置子録事二年正月诸州都督刺史宜准京官带鱼袋三年二月上州置市令先天二年正月勅河北诸州加团兵为本州刺史押当其年七月二十四日勅自今已后都督刺史毎欲赴任皆引面辞朕当与畴咨用观方略至任之后宜待四考满随事褒贬与之改转开元元年十二月三十日勅都督刺史都䕶毎欲赴任皆引面辞讫侧门取候进止八年二月十二日勅都督刺史品卑者借绯鱼袋十七年二月勅诸都督刺史上佐等官员缺非安穏者所授官在京一考已上宜谨与改转干元元年六月六日勅令冬入考刺史自今已后并宜停至大厯十四年六月一日勅诸州刺史上佐并许每年入计至七月四日勅宜起十五年已后已依常式至建中元年三月二十五日勅各委本州定上佐入考寳应二年七月十一日勅文自今已后改转刺史三年为限县令四年为限至贞元元年十一月十一日勅文自今已后刺史县令未经三考不得改移至六年十一月八日勅文自今已后刺史县令以四考为满永泰二年九月二十二日诸府刺史都䕶大都督府长史有犯者自今已后降鱼书停务讫然后推勘闻奏如未降鱼书不在推限至大厯十二年五月十日勅诸州刺史替代及别追皆降鱼书然后离任无事不得辄追赴使及出境刺史有故阙使司不得差摄但令上佐知州事至贞元三年十月勅刺史停务则降鱼书先是此制自广徳已后多不施行又将节帖权刺史悉由其令鱼书皆废至是彰州刺史张逊坐事转鞫之有司请举旧制也贞元四年正月一日勅文自今已后刺史不得辄离本界如是縁司使任以文牒计㑹应縁州事巨细聴闻奏如刺史阙上佐当日闻奏并牒报中书门下省十四年十一月十二日考功奏所在长吏请立徳政碑并须去任后申请仍须有灼然事蹟乃许奏成若无故在任申请者刺史县令委本道观察使勘问太和二年二月宰臣李绛进则天太后删定兆人本业记三卷宜令诸州刺史写本散配乡村别驾武徳元年六月置别驾贞观二十三年七月五日改别驾为长史上元二年十月十日又置别驾其长史如故上州从四品中州五品下州从五品止以诸王子为之至永隆元年又废至永淳元年七月八日复置别驾官至景云元年始用庶姓为之至开元六年二月十二日勅旧例别驾皆是诸亲比年已来颇多诸色先授者未能烦辍已后者自循旧章去冬有因入计不可更令却往宜并量材受用至天寳八载八月二十六日勅诸郡各置三官别驾不烦更置政存省要岂在多员其别驾随缺便停下州置长史一员上元二年九月二十一日勅文其别驾依却置六年四月勅别驾録事㕘军有犯赃者禁身推问疾患者准式不称所职者戸口流散者并委本处闻奏其赃犯者禁身推问疾患者令解所职老耄暗弱才不称职者量资考改与员外官大厯十四年六月勅文诸州刺史上佐自今已后准入计建中元年正月十九日诸州府品已上正员内上佐宜待四考满停左降官不在限太和元年正月宰相常处厚奏请复置六雄十望十𦂳三十四州别驾先是贞元中宰相齐抗奏减冗员罢诸州别驾其京百官合入别驾多处之朝列及元和已后两河用兵偏禆立功者率以储寀王官杂补之处厚乃复请置别驾以处焉七年八月九日勅诸王等今后相次出阁且授𦂳望已上州刺史上佐开成三年十二月勅今后诸道节度团练防御等使不得更奏大将元巡内上佐官大中四年六月勅光州比是中州停废司马员额今以升为上州宜令却置司马判司景云三年八月二日勅诸州置司田㕘军一员唐隆元年七月十九日废上元二年九月二十一日又置并置田正三人开元十五年四月十三日朔方五城各置田曹㕘军一员阶品俸料一事已上同军家判司专知营田干元元年四月十四日勅文録事㕘军自今已后宜升判司一人大厯十四年十二月五日诸州府学博士改为文学品秩同㕘军位在㕘军上县令武徳元年六月八日大兴长安二县令改为正五品雍州诸县令为从五品至天寳元年六月九日勅长安万年县令授任京判职在养人小有不躬甚妨缉理况道路遥逺往来淹滞迟日百姓披陈未免停止至于疏决固在及时自今已后专令在县理事每五日聴一入朝开元四年十一月勅抚字之首在于县令不许出使多不得考每年选补皆不説此官若不优矜何由奖劝其县令在任戸口増益界内丰稔清勤着称赋役均平者先与上考不在当州考额之限二十八年六月淮南道採访使李知柔奏县令考满准格交付户口食粮臣近巡按诸州多有考秩向终替人未到请假便去望每至考满年州司不得给假如有先请假未还考满者勒到百日内却赴任准格交户口食粮违者量殿三数选勑㫖依奏诸道亦宜准此二十九年七月勅诸天下诸州县望乡上县不得过二十人中县不得过十五人下县不得过十人仍委採访使与州县长官相知选申中书门下天寳九载三月十二日勅亲人之官莫过于县令比来选司取人必限书判且文学政事本是异科求备一人百中无一况古来良宰岂必文人自今已后郎官御史先于县令中三考已上有政绩者取仍永为恒式其载十二月勅郡县官僚共为货殖近闻有放债侵人互为征收割剥黎庶自今已后更有此色并遣人影认一匹以上其放债官先解见任物仍纳官有刺利者准发处分上元元年正月勅丞簿等有犯赃私连坐县令其罪减所犯官一等使递相管辖不敢为非干元元年三月五日勅县令録事㕘军自今已后选司所拟宜准故事过中书门下更审详择仍永为恒式广徳二年六月勅诸州府録事㕘军及县令其有带职兼官判试权知检校等官者自今已后吏部不在用缺之限永泰元年正月勅诸州府县今后有才不称职及犯赃私即任夲使及州府奏人请替余并不任奏请其所许奏人仍须灼然公请曽经驱使考课効资厯当者兼具厯任申授年月并所替官合替事由同奏建中元年六月门下省奏録事㕘军县令三考无上考两任共经五考以上无三上考及不带清白陟状者并请不重注令録勅㫖依奏贞元二年二月京兆尹鲍防奏状准广徳二年勅中书门下及两省官五品已上尚书省四品已上诸司正员三品已上官诸王驸马等周亲已上亲及女壻外甥等自今已后不得任京兆府判司及畿县令两京县丞簿尉等者今咸阳县令贾全是臣亲外甥恐须停罢诏曰功劳近臣至亲子弟既取繁剧或招过犯寛容则挠法耻责则亏恩不令守官诚为至当贾全等十人昨縁畿内凋残亲自选择事非常制不合避嫌四年正月勅文户口増加刺史加阶县令减选优与处分诸色中有清白政术堪任刺史县令者常㕘官各举所知朕当亲自䇿试其年十月上召京兆府诸县令对于延英殿以人之疾苦具慰诲之各赐衣一袭八年八月勅荐官今年新授县令宜准前后刺例待人计日四考后赴上元和六年正月勅江淮大县每嵗据阙委三省御史台诸司长官节度观察使各举堪任县令不限选数并许赴集台司省官及刺史赤县令有阙先于县令中採择有能否与元举人赏罚三年三月吏部奏应授三千里外县替年终缺人等准元和二年五月十九日收量抽三千里外县令至元和三年终计日成四考阙其新授三千里外县令等合用待旧人成四考后至十二月二十五日赴请准元和三年三月二十四日勅其新授三千里外官人请从申下后不许程限但至十二月内赴上加出十二月内即连程例处分如授替人续有故事便请放授官人上止不必待至十二月仍请自今已后每年若有替年终缺人亦请准此勅㫖依奏五年四月勅元和三年勅书所举县令皆直言其事不得妄有文饰须吏部举其事状随事检勘者令主兵略勘资厯记未究人材自今已后宜委吏部精加考覈必使详实不同早选人例酬官仍令四时注授其观察使刺史所举人不得授以本州府县令到任后有犯罪其所举主准前勅贬罪四年正月中书门下奏状准元和六年制书举荐县令等前后勅文非一有司难于遵守今请中外所举县令并随表状十月三日到省省司精加磨勘依选人例分入三铨注拟平选人中有资序事迹人才与前举县令相类即先注其四时集望停从之六年十月中书门下奏准建中元年勅毎年授官人令举自代状者又臣闻周之羣寮委于冡宰汉之多士辟于有司故凡称大僚皆得尽善陛下念黎元之困设令长之科羣僚举知天下䝉福惟善荐延相继敦劝大行茍或容私则利害攸伏请所举县令到任刑罸寃滥及有赃犯者其举荐官削阶及停见任书下考并准元和三年勅处分委御史台诸道观察使严加察访不得容贷其诸道所奉官属及有状谕荐人如有赃犯过恶亦请具名闻奏量加殿罚所冀人知所惧不敢妄行为官择人得贤报国从之七年四月勅诸道州府有田戸无桑处每约一畆种桑两根勒县令专勾当每年终委所在长史检察量其功课具殿最闻奏十一年九月中书门下奉每举荐县令字人之官从官所重遂论许荐冀得循良自今已后举人事迹与节文同及检勘无凭据并到任后勅文虽条约比来铨不称职及有负犯事并请量轻重坐其举主如轻则削夺重则贬责伏以前授勅文虽有条约比来铨覆多务因循今重申明所贵画一其所举人到省后所司检勘如节文不同仰具事由并举人名御申中书门下如有司卤莽使与判丞察知事状有所违越则所司亦与举主同坐从之长庆元年五月勅自今已后举县令宜停㑹昌元年三月制节文如闻比者纵情杯酒之间施刑喜怒之际致使薄书停废刑狱滞寃其余县令每月非假日不得辄㑹賔客游宴六月五日勅县令员数至广朝廷难悉知诸吏部注拟只系资考访闻近日多不得人委观察使刺史于前资官及承前摄官曽有课绩人中精加选择具名闻奏中书门下勘资厯记除本道县令如后犯赃违法即连坐所举人及判官重加惩贬其月勅自今已后县令非因灾旱交割之时失走二百戸以上者殿一选三百戸已上者书下考殿两选如増加二百戸以上者减一选五百户以上者书上考减两选已减者优与进改大中元年正月勅守宰亲人职当抚字三载考职着在格言上元之中频诏今县令五考方得改移近者因循都不遵守诸州县令得三考两府畿亦罕及二年以此字人望其成化簿书案牍宁免姦欺道路有迎送之劳乡里无苏息之望自今已后刺史县令除授后一例满三十六箇月方得更换其责授迁擢即不在此限其替后量其课绩作等闻奏其在第一等中书门下及吏部优与处分第二等依资改转第三等量加降黜其授替后委刺史録事㕘军比量等第申观察使便与本判官勘覆请资申奏以后因事考覆有不如所奏观察判官录事㕘军据人数节级惩罚观察使奏取进止二年二月刑部起清节文起今后县令有赃犯录事㕘军不举者请减县令二等给罪其録事㕘军有罪刺史不举刺史有罪观察使不举者并所司奏聴勅㫖三年九月中书门下奏两府畿令及次赤令伏以古者为吏长子孙葢言其在官之久也然后备谙风俗政术可施近日入任门多替稍速近以降手勅续又面奏徳音应选择者不得其人欲居抚字者久安其任臣等商量自今已后其两府判司及县丞尉不带勅额事及不知捕贼不得非时奏请如或政绩尤异与朝廷别有奖㧞及职事不修须议替者不在此限内勅㫖依奏其月勅诸道所举县令宜直言事迹不得妄饰虚词委吏部精加覈实当有惩殿两畿令未成三考不在替限四年正月勅节文应天下县令有利于人而可举行者有害于物而可革去者并委所在县令具别于刺史刺史具列上闻委中书门下据事下刺史下观察使详酌闻奏当与改更或在官因循不举必当重责罚更不得授县令丞簿尉武徳七年正月勅每州置大中正一人掌知州内人物以本州人闻望者兼领无品秩至贞观初废其年三月二十九日改县正为县尉开元十六年五月二十五日勅州府及县仓督府司佐史县録事里正等若有理行明娴案牍任经十年不在解限寳应元年五月十九日制州县官自今已后三考一替其考满皆令待替人不到宜校四考校停至六月九日勅准式凡经四考加年劳一阶今既三考即替其阶特许结叙其年十二月勅吏部侍郎张孚奏今年五月十九日制州县官自今已后宜令三考一替者今数州申解疑三考后为待替到为便勒停今望令校三考官待替到替人不到请待校四考后停至贞元六年十二月二日勅刺史县令以四考为限赤令既是常㕘官不在四考限次赤令既同京官宜以三考为限至九年七月十九日诸州县令既以四考为限如无替者宜至五考后停贞元二年五月十九日勅州县剧务不可缺人自今已后诸司诸使不得差两府判司畿赤官出界勾当事如有籍其才能奏请改官任使者不在此限大中三年九月勅两判司县丞簿尉不带勅额职事者及不知捕贼不得非时奏请如是故非常须行奖黜者不在此限州府及县加减员天寳五载九月勅减剑南琼山郡㕘军两员县丞三员主簿三员八载昭应县更加簿尉各一员寳应元年十月四日凤翔府㕘军六员请减两员县丞两员减一员主簿两员减一员簿尉六员天兴县准此大厯二年八月十三日陇凤两州除刺史外请各置别驾一员録事㕘军一员司功司戸各一员每县令尉各一员四年三月四日长安万年县丞各减一员主簿一员尉两员昭应县丞簿一员尉两员好畤同官奏原各减丞尉一员至五年五月十四日省京兆田功兵士曹各一员㕘军两员至十四年三月五日并复置十一年六月十三日凤翔府加㑹曹㕘军一员普闰县请加尉一员其年七月二十九日商州停司田㕘军上洛商洛两县令外留主簿及尉一员其丞簿请停洛南等三县唯留县令及主簿余并停建中二年四月幽州管内每县置尉两员余并停贞元元年九月御史大夫崔纵奏内外官员臣伏以兵戎未息仕进颇多在官者既合序迁有功者必须褒赏比来每至选集不免据阙留人尝叹遗才仍招怨望况縁频有恩诏甄録功劳诸道叙优人数甚广见须处置不可稽留若令停减吏员实恐未便于事非但承优者无官可授抑又序进者无路可容本冀便人翻成歛怨恐须仍旧以适其宜更待事平复议经制勅㫖依奏二年九月二十五日许州停减正员官五十四员十二月十九日申光管内停正员六十一员三年正月十七日勅东都畿内唐汝邓三州停减官员准许蔡等州例其年五月宰相张延赏奏曰为政之本必先命官旧制官员繁而且费州县残破职此之由也臣在荆南所管州县阙官员者少不下十数年吏部未尝补授但令一官假摄公事亦理以此言之官员可减无可疑也请减官员收其禄俸以资幕士从之闰五月八日勅诸上等州刺史上佐一员録事㕘军司戸司兵司士各一员中州刺史上佐一员録事㕘军司户司兵各一员下州刺史上佐各一员録事㕘军司戸各一员诸州㕘军一半诸县中等已上令一员尉一员下县令一员京兆河南府司録判司及四赤县丞县尉量留一半㕘军全留余并停省其诸赤及畿县每县留令一员丞一员簿一员尉一员余府准上等州县例以诸州戸口减耗三分去二其官员合省今员缺偏併尚未均平宜令所司依前件额即分析州县等第与奏其在降官且仍旧其余一切权停至来年五月三十日续取分其应停减官俸粮禄职田杂料手力粮课等一切已上各宜令度支勘审检收纳送上都左藏库收贮充赏战士所用至七月其先减官员宜仍旧五年六月二十日兴元府少尹司録戸法二曹各两员功仓田兵士曹文学各一员㕘军録事各四员南郑令丞主簿两员尉三员固城襄城县令丞簿各一员尉各三员金牛三泉县令丞簿各两员八年四月容管经略使奏当管今请除刺史留官一百七十三员余并请停减其课料请回充将士资赐从之其年十二月汝州奏七县更量复尉一员依奏十四年八月魏博节度使却置管内州县官都八十一员仓曹㕘军戸曹㕘军兵曹㕘军法曹㕘军已上请依前置双曹田曹㕘军文学市令已上请依前置元城县贵乡县已上请依前置更县尉一员相州贝州博州澶州卫州司法㕘军司士㕘军司田㕘军文学市令已上请依前置魏州昌乐县魏县冠氏县馆陶县朝城县草县相州安阳县邺县内黄县临河县汤隂县尧城县洹水县临漳县城安县临虑县具州宗城县临清县清河县永济县厯亭县径城县武县夏津县漳南县州城县堂邑县清平县博平县武水县髙唐县漕州顿丘县黄县观城县清丰县已上四十一县请依前置尉丞勅㫖依奏十七年三月勅天下州府别驾及司田田曹㕘军除京兆河南太原三府外其诸州府判司双曹者各省其一録事㕘军准判司例元和六年六月宰臣李吉甫奏请减职员量定中外俸粮伏以唐虞建官不过数十夏商官倍方及三百周礼汉志兼具胥吏其职员稍广然约后汉命官数亦不过七八千员自汉至隋十有三代摄其官员皆少于国家所置事具史籍不敢备陈伏惟睿圣文武皇帝陛下禀上圣之姿启中兴之运光宅万方富有天下及兹七年垂日月之明以搜俊乂崇勲华之俗以厚生灵然而人未富者葢由流品尚杂职员尚多存无事之官食至重之税生人转困冗食益繁臣等日夜计此非不至熟臣按晋时荀朂上疏称省吏不如省官省官不如省事汉光武幷合吏员州郡县邑才十分置一此省官也魏大和中曽遣王人四出减吏员之半此省吏也晋武从之于是减州郡一半人吏以赴农务及周太祖于陇坁东败齐用苏绰为相釐改宪度议曰善官人者必先省其官盖官省则事省事省则人清官烦则事烦事烦则人浊清浊之由在于官之烦省由是兼假之员悉皆罢黜国家自天寳以后中原宿兵见在军士可计者已八十余万其余去为商贩度为僧道杂入色役不归农桑者又十有五六是天下以三分劳筋苦骨之人奉七分待衣坐食之辈臣每念至此何尝不中夜辍寝对案忘食幸遇陛下膺期抚运惟新盛业澄源正本孰急于斯臣窃计当今内外官见以两税钱给俸料者不下一万员其间有职出异名事离本局府寺旷废簮组因循者甚衆况歛赋日寡而授禄者渐多设官有限而入色者无数九流安得不杂万务安得不烦况汉初置郡不过六十文景醲化百王莫先郡少则必不政紊郡多则必不事理分明之验也今天下三百郡一千四百余县故有一邑之地虚设羣司一乡之甿徒分县职所费至广所制全轻凡此之流并须釐革伏请勅吏部侍郎一人郎中一人兵部侍郎一人给事中中书舍人各一人错综利病详定废置其吏员可併省者併省之州县可併合者併合之每年入仕之徒可停减者停减之此则利广而易求官省而易理稍减冗食足寛疲甿从之遂命给事中段平仲中书舍人韦贯之兵部侍郎许孟容戸部侍郎李绛同详定减省州县等事其年九月吏部奏准勅併省内外职员诸州府共八百八员其中下判文学中下县丞市令一例停减余官并量减诸王府除五品已上官外録事㕘军一员功曹㕘军二员余并请减至十三年正月省蔡州汝南尉十四年三月吏部奏请用郓曹濮等一十三州县官员其十二州诸各置録事及司局法等㕘军各一员县置令簿尉各一员待给复满日依旧从之五年正月镇州观察使王承宗奏镇冀深随等四州请每州置録事㕘军一员判司三员每县置令録一员主簿一员尉一员又从之太和二年十月西州观察使奏加减管内州官员彭州蒙阳县眉州彭山县卭州安仁县尉各两员今请减一员汉州雒县什邡县尉各一员今请更加一员绵竹县元无县尉今请置尉一员眉州文学㕘军共三员今请减㕘军一员邛州文学㕘军二员今请减一员汉州并无文学㕘军今请各置一员其料课职田禄米等伏望各依元额支给从之九年九月淄青观察使王彦威奏请停管内县丞二十九员人从之㑹昌四年五月中书门下奏应诸州县佐官近今约戸税多少量佐官实欲渐去冗员以惩尸素今诸道所奏戸满五千税满一万不合停减者其类已多又假以当路为词犹务占惜臣等商量当路顿亦不常有若遇大军顿即权勾当余所存例多如此望令吏部郎中栁仲郢据元勅额类㑹停减不得许其破除勅㫖依奏其年六月吏部奏准会昌三年十一月十三日及今年五月十日勅类㑹停减诸州府县佐官冗员今以州府申阙解内戸税多少及州府官员闲剧类会合减官员一千二百一十四员勅㫖依奏大和元年五月邠宁观察使张宁绪奏当道新平三水永寿宜禄等四县请各置主簿一员㑹昌四年六月十九日准勅以税额数少悉减佐官今伏请依前每县各置主簿一员勅㫖依奏诸处有佐官处并不得授引此例其年七月沧济徳等州观察使奏当道于诸旧减员县各置县尉一员从之十二月吏部奏诸州县官准㑹昌四年六月十九日勅停减共一千二百二十四员伏奏今年十一月二十二日勅宜令吏部㨂择县邑有人戸五千税钱一万贯以上与一员官仍天下州县所添不得过四百员者准勅条流诸添置外兼于州官内据税钱额定等第及观察使节度州量各添置共三百八十三员天祐元年五月勅河南府畿县先减尉一员可依京兆府例复置县尉一员唐㑹要卷六十九唐会要卷七十钦定四库全书唐会要卷七十宋王溥撰量戸口定州县等第例武德令三万戸以上为上州永徽令二万戸以上为上州至显庆元年九月十二日勅戸满三万以上为上州二万以上为中州先已定为中州下州者仍旧至开元十八年三月十七日勅太平时久户口日殷宜以四万戸以上为上州二万五千户为中州不满二万户为下州其六雄十望州三辅等及别勅同上州都督及畿内州并同上州縁边州三万戸以上为上州二万戸以上为中州其亲王任中州下州刺史者亦为上州王去任后仍旧武德令户五千以上为上县二千戸以上为中县一千户以上为中下县至开元十八年三月七日以六千户以上为上县三千户以上为中县不满三千户为中下县其赤畿望𦂳等县不限戸数并为上县去京五百里内并缘边州县户五千以上亦为上县二千以上为中县一千以上为下县州县分望道贞观元年三月十日併省州县始因闗河近便分为十道一曰闗内二曰河南道三曰河东道四曰河北道五曰山南道六曰陇右道七曰淮南道八曰江南道九曰剑南道十曰岭南道凡天下三百六十州自后并省迄于天寳凡三百三十一州存焉凡覉縻之州八百京兆府尹有三大都督有五潞扬益荆幽都䕶府有六又有上中下都督府凡天下军有四十府有六百三十四镇有四百五十戍五百九十守捉有三十五景云二年五月出使者以山南控带江山疆界濶远于是分为山南东西两道又自黄河以西分为河西道闗内道新升都督府盐州永泰元年十一月升新升雄州宁州至德元年十月二十九日升原州干元三年正月十一日升新升望州宁州原州并㑹昌四年四月十日升新上州㑹州永泰元年十一月升丹州大厯六年五月升宥州元和九年五月复置夏州新升赤县京兆府云阳县元和二年十月升以崇陵故也奉先县开元十七年十一月十日升以奉陵寝以张愿为县令醴泉县广德元年五月一日升以崔演为县令富平县贞元四年正月十六日升以薛兟为县令三原县同上年月升以王鄫为县令咸阳县天授二年四月二十一日以管武氏陵升以宇文意为县令神龙元年十月二十九日复为畿奉天县兴元元年正月一日升以杜元为县令新升次赤县华州郑县光化元年六月升至天祐四年闰十一月复为一县华州郑县华隂下邽三县开元四年二月二十六日升同州冯翊朝邑蒲城澄城白水等县开元四年二月二十六日升岐州雍县扶风陈仓三县同上年月日升灵州廻乐县至德元年七月十二日升宁州安定县至德元年十二月九日升邠州新平县正元十年十二月升新升𦂳县灵州怀远县至德元年十月三日升宁州彭原县至德元年二月九日升鄜州洛交县正元六年三月三十日升新升上县灵州灵武𢎞静温池鸣沙等县至德元年七月十三日升原州平高县干元三年正月十一日升夏州朔方县贞元四年十二月二十八日升盐州五原白池县永泰二年十月升丹州汾川县大厯六年五月升延州肤施门山县同上年月日升河南道新升都督府登州大厯九年五月升新升雄州汝州㑹昌四年四月升虢州同上年月日升新升望州青州大厯九年五月升新升𦂳州郓州徐州并㑹昌四年五月升蔡州元和十四年四月重定淮西州县及官吏禄俸以蔡州为𦂳其刺史俸钱一百八十千长史以下有差新升上州县海州宻州贞元五年八月六日升泗州贞元二十年正月内升宿州元和四年正月以徐泗符离蕲虹三县置亳州元和三年九月升颍州㑹昌二年十一月升唐州贞元十五年四月升新升赤县河南府缑氏县天祐二年四月四日升以奉昭宗和陵故也新升望县虢州阌乡汴州浚仪尉氏开封等县并开元四年二月二十六日定雍邱县开元十二年九月八日升滑州酸枣县开元四年二月二十五日定白马县大厯五年三月升许州扶沟县开元四年二月二十六日定郑州管城阳武新郑荥泽等县并开元四年二月二十六日升宋州宋城县开元四年二月二十六日升襄邑县㑹昌四年十一月升陜州陜县桃林河北芮城等县开元四年二月二十六日升兖州金乡县开元四年二月二十六日升汝州梁县开元十二年七月八日升仙州襄城县同上年月日升蔡州汝安县贞元七年正月二十二日升徐州彭城县贞元六年十月升郸州须昌鉅野县等贞元二年二月一日升青州益都县大厯五年正月升新升𦂳县虢州𢎞农县干元三年二月一日升郓州郓城东阿寿张卢县贞元二年二月一日升兖州曲阜县㑹昌二年二月升宿州符离县㑹昌四年十二月升宋州括城县同上年月日升颍州汝隂县同上年月日升青州临淄寿光县大厯五年正月升新升上县虢州卢氏朱阳玉城县干元三年四月十四日升汝州临汝县正元八年二月二十六日升蔡州遂平县元和十二年四月内置颍州颍上县元和六年九月升唐州方城县贞元十五年四月升陜州垣县太和三年十一月升河东道新升次赤县河中府河东河西县干元三年三月改新升望县蒲州河东安邑桑泉汾隂虞乡县等并开元四年二月二十六日升猗氏解县开元十二年二月二十六日升绛州正平翼平龙门闻夏县开元同上年月日升汾水孝义隰城介休平遥等县同上年月日升洪洞县等同上年月日升并州太原晋阳祁县等县同上年月日升潞州上党县同上年月日升河北道新升望州贝州大厯七年正月升新升上州妫州贞元七年五月七日升定州元和四年六月改涿州大厯五年十一月升新升望县瀛州河间县开元四年二月二十六日升博野县大厯七年正月升冀州南宫信都县深州饶阳县贝州宗城县俱同上年月日升临清县大厯七年正月升相州滏阳县开元四年二月二十六日升魏州贵乡昌乐魏县顿邱县等同上年月日升馆陶冠氏县大厯七年正月升洺州永年县开元四年二月二十六日升怀州河内武德武陟获嘉县同上年月日升德州安陵县天寳八年五月一日升恒州真定县兴元元年十一月十九日升幽州昌平县贞元十九年九月升蓟县开元三十三年十二月一日升新升𦂳县魏州临黄县大厯七年正月升贝州清阳县同上年月日升恒州石邑藁城县兴元元年十一月十九日升沧州清池县大厯七年正月升莫州鄚县贞观十九年八月升新升上县妫州怀戎县贞元十七年五月七日升幽州潞县贞元十五年九月升山南道新升都督府利州大厯十四年十一月七日升龙州长庆四年十月升新升雄州洋州兴元元年十一月七日升新升望州襄州商州㑹昌四年五月升梁州永泰元年二月升新升上州随州贞元十五年四月复州郢州并元和六年九月升金州㑹昌四年五月升洋州永泰元年二月升新升中州硖州建中二年四月三十日升新升次赤县江陵府江陵县贞元元年九月升为畿县兴元府南郑县兴元元年六月升新升望县荆州江陵县襄州襄阳县并开元四年二月二十六日升商州商潞县梁州南郑县并永泰元年二月升置邓州穰县大厯四年十一月升新升𦂳县商州上路县干元三年四月十四日升梁州固城县洋州兴道县阆中县并永泰元年二月升新升上县硖州夷陵县上元二年六月十五日升复州竟陵沔阳县元和六年九月升随州光化县同上年月日升商州洛南县贞元四年三月二十日升郢州富水京山县元和六年九月升陇右道新升都督府沙州永泰二年五月升新升中州威州大中三年七月収复安县州改为威州淮南道新升𦂳州寿州㑹昌四年五月升新升上州滁州和州舒州濠州蕲州并元和六年九月升光州大中四年六月升新升中州申州元和十四年四月升扬州江都县开元四年二月二十六日升海陵天长县㑹昌四年十一月升扬子县大厯八年五月升新升𦂳县扬州六合县㑹昌四年十二月升楚州盱眙县庐州合肥庐江慎县寿州安丰盛唐霍丘等县舒州桐城县濠州定远钟离县滁州全椒县以上㑹昌四年十二月升新升上县楚州山阳盱眙县贞元四年十二月二十八日升盐城县元和六年九月升寿州霍丘县蕲州蕲水县舒州太湖宿松县同上年月日升江南道新升都督府辰州大厯五年十一月升为中都督新升雄州苏州大厯十三年二月十一日升新升望州润州宣州越州常州并㑹昌五年四月升新升𦂳州鄂州㑹昌四年五月升新升上州州袁州抚州饶州并元和六年九月升池州㑹昌四年五月升信州同上年月升新升中州岳州大厯五年六月升新升望县润州曲阿宁江等县开元四年二月二十六日升丹徒县大厯十二年二月二十六日升句容县㑹昌四年十一月升常州晋陵县开元四年二月二十六日升武进无钖县大厯十二年二月二日升江隂县㑹昌四年十一月升苏州呉县开元四年二月二十六日升长洲县大厯十二年二月二十六日升加陵县大厯六年二月升崐山县㑹昌四年十一月升宣州宣城县天寳十载二月二十五日升南陵县大厯五年三月升杭州余杭县开元四年二月二十六日升钱唐县㑹昌四年十一月升越州㑹稽县开元四年二月二十六日升诸暨剡县并大厯十二年二月九日升婺州金华县开元四年二月二十六日升东阳永康县大厯十二年正月九日升湖州乌程县大厯十二年二月二十一日升长城县㑹昌四年十一月升衢州信安县大厯十二年正月九日升台州临海县㑹昌四年十一月升鄂州江夏县贞元十一年九月升洪州高安县㑹昌四年十一月升潭州长沙县同上年月日升新升𦂳县越州萧山县大厯十二年正月升湖州安吉县㑹昌四年十二月升信州上饶县杭州盐官县并同上年月升衢州龙丘县大厯十二年正月十九日升婺州兰溪县同上年月升海盐县㑹昌四年十二月升宣州南陵溧阳当涂县天寳十载二月二十五日升宁国县㑹昌四年十二月升歙州歙县池州秋浦县俱同上年月日升鄂州武昌永泰等县贞元二年九月升洪州建昌大厯十二年十二月二十四日升潭州长沙县湘乡湘潭衡阳县等大厯四年四月二十四日升吉州庐陵县㑹昌四年十六月升新升上县鄂州唐平蒲圻等县元和六年九月升岳州巴陵县同上年月日升华容县大厯六年五月升澧州石门县元和六年九月升潭州益阳县贞元十二年二月升衡州衡阳来山县大厯四年二月二十四日升洪州武宁新呉县元和六年九月升辰州沅陵叙浦大乡等县大厯五年十一月升江州彭泽县元和六年九月升郴州平阳县䖍州信丰南康县袁州萍乡县杭州新城县抚州南丰县已上俱同上年月日升陵州分水县大厯六年六月升歙州婺源黟县并元和六年九月升新升中县洪州分宁县贞元十五年二月分宁武为宁县剑南道新升都督府遂州大厯二年二月升昌州大厯十三年六月升新升𦂳州梓州㑹昌四年五月升新升望县益州成都蜀县郫县新繁等县并开元四年二月二十六日升蜀州晋原青城县同上年月日升唐兴新津县贞元十年十一月升彭州九陇道江县开元四年二月二十四日升唐昌县贞元十年十二月升汉州雒县开元四年二月二十六日升什邡县贞元二年十二月升新升𦂳县彭州蒙阳县汉州德阳绵竹县眉州通义彭山县嘉州龙逰县邛州临邛县以上并贞元五年十二月升新升上县嘉州夹江峨嵋县邛州依政县陵州籍县并贞元十年十二月升阆州南部奉国县永泰元年十月升绵州罗江县元和六年九月升岭南道新升都督府峯州驩州并贞元七年四月二十日升新升上州达州泉州元和六年五月升新升望县福州闽县贞元元年四月升广州南海县㑹昌四年十月升新升𦂳县泉州彭山县贞元七年四月二十日升黔州彭山县贞元七年四月二十三日升容州晋陵县同上年月日升福州福唐长乐县连山侯官县贞元二年四月泉州晋江莆田县建州建阳县并元和六年六月升巫山龙标县大厯六年五月升新升中县容州北流县贞元七年四月升梧州苍梧县大厯九年七月升州县改置上闗内道京兆府武德以来称京城开元元年十二月三日称西京至德二年十二月十五日改为中京上元二年九月二十一日停中京之号元年建邜月一日改为上都天授二年七月二十八日勅雍州依旧以万年长安干封明堂咸阳鄠县蓝田等七县𨽻焉又以武功为稷州割奉天始平盩厔好畤等五县𨽻焉以云阳为鼎州割三原泾阳醴泉等四县𨽻焉以零口置鸿州以庆山渭南两县十二乡于郭下置鸿门县割庆山高陵栎阳渭南等五县𨽻焉以永安置宜州割同官富平美原等四县𨽻焉令地官员外郎周允元充树置使至乆视元年八月二十四日废鸿鼎二州至大足元年四月四日废宜稷二州并𨽻雍州长安县总章元年十一月二十二日新置干封县以王德真为县令分理京城内至长安二年六月二日废万年县武德元年九月始改大兴为万年县天寳七年八月十四日改为咸宁县至德三年二月五日复为万年县初总章元年新置明堂县以邓郓为县令长安二年六月二日废昭应县垂拱二年二月二日新丰县东南三十里有庆山涌出二十八日改新丰为庆山县荆州人俞文俊上疏曰臣闻天气不和而寒暑併人气不和而疣赘生地气不和而塠阜出今陛下以女处阳位反易刚柔故地气阳塞而山变为灾陛下谓之庆山臣以为非庆也臣愚以为宜厉自修德以答天谴不然祸灾至矣疏奏则天怒流文俊于岭南神龙元年二月四日复为新丰县天寳三载十二月五日析新丰县于㑹昌山令置㑹昌县四载十月二十八日以㑹昌为赤县以薛融为县令七载十二月一日改㑹昌为昭应县仍废新丰𨽻入昭应以薛伯连为县令奉先县开元四年十月二十八日改桐州蒲城为奉先县以奉桥陵𨽻京兆府元和十五年四月以美原县龙原乡栎阳县万年乡𨽻奉先县以奉景陵长庆四年五月以富平县置水乡华州下封县翟公乡同州澄城县抚道乡白水乡㑹賔乡并𨽻奉先县以奉光陵天祐四年闰十二月二十七日却割𨽻同州富平县元和元年六月以先天奉县神泉乡栎阳县大泽乡美原县义林乡族义乡并𨽻富平县以奉丰陵三原县㑹昌元年七月京兆府奉德三原县申当县仁化乡开成五年六月勅割送冨平县光奉章陵讫准承前流例合于陵近县界接近割还当县以奉庄陵今请割高陵县青平乡从之奉天县文明元年八月十五日以干陵置奉天县𨽻京兆府盩厔县天寳元年八月二十四日改为宜寿县至德二年二月十五日改为盩厔县美原县隋置丘门县贞观七年废咸亨元年十二月二十一日于故丘门地置美原县割𨽻京兆府栎阳县天祐四年十月割𨽻华州同官县贞观十七年六月十七日废置宜州来属兴平县景云四年二月一日改始平县为金城县至德五年十月改为兴平县云阳县自武德五年分云阳县为石门仍置泉州移云阳于县南十五里水衡城贞观元年废泉州改石门县为云阳八年併池阳入云阳县雍州天授中置鼎州后废华原县贞观十七年六月十四日废宜州来属垂拱二年九月二十日改为永安县神龙元年二月四日复为华原县好畤县武德二年二月五日置于隋庄陵贞观二十二年七月十四日勅岐阳既非要害好畤又近醴泉二县并废依旧置上宜县其年十一月三日改上冝县为好畤县鳯翔府天兴县至德元年七月二十七日分雍县置雍县至德二年八月二十一日改为鳯翔县寳应元年十二月废併入天兴县扶风县武德元年分岐山县于围川城置四年𨽻入稷州贞观元年废稷州来属八年六月改为扶风县岐阳县贞观七年割扶风岐山并京兆上宜县置焉二十一年废永徽五年十二月又置元和三年三月併入扶风岐山县陈仓县至德二年八月二十一日改为寳鸡县贞观七年废天授二年七月二十八日割岐阳县置普润县贞观十一年正月𨽻陇右经畧使行原县元和三年十二月临泾县改为行原遂命镇将朱泚为刺史始泚为刺史尝以临泾地冝蕃息蕃戎每月㓂屯临泾为休养便地尝白其帅愿以城控之前帅不从其后叚祐为节度使泚复白祐祐多其䇿乃表请城同州河西县武德七年分韩城郃阳置属韩州州废来属干元三年三月二十三日改为夏阳县韩城县天祐年十二月改为韩原县华州下邽县垂拱元年十二月二十四日割同州下邽县𨽻太州潼津县圣厯二年三月二十日割虢州潼津县𨽻入太州神龙三年四月十六日废仙掌县邠州开元十三年二月二十二日改豳字为邠永寿县神龙元年三月二十五日割属雍州唐隆元年七月八日又属豳州三水县元和十五年正月移县于陇堡下旧城先是大厯中吐蕃尝焚其县故移之堡上人不便之及是从节度使郭钊奏也坊州武德七年七月于鄜州南故马坊置坊州冝君县贞观十七年六月十七日废冝州来属寻废二十年闰三月十四日又置永徽二年十二月十四日又省龙朔三年八月二十五日又置昇平县天寳二载十二月一日分宜君县置鄜州直罗县武德二年割三川洛交县置泾州开元八年四月十七日割宁州丰义县𨽻焉鹑觚县天寳元年八月二十四日改为灵台县临泾县贞元十一年正月节度使刘昌奏请于临泾县界堡定城置隂盘县勅改潘原贞元十一年以彭信堡置宁州丰义县武德四年分彭原县置胜州河濵县贞观二年置连谷县贞观八年置丰州贞观二年十二月二十三日分灵州置九原县永徽四年置永丰县永徽元年正月置丰安县麟德元年置延州开元二年升为都督府延水县隋镇武德县初为利州县名安人贞观二年州废安人属北基州八年割属延州二十三年五月改为延水县延川县贞观五年置北基州至八年废罢交县天寳元年八月二十四日改为延昌县金城县本因城县武德二年改为金城县天寳元年八月二十四日改为敷政县绥州上县天寳元年八月二十四日改为龙泉县夏州朔方县本隋岩银县贞观三年改为朔方县宁朔县武德六年置南夏州贞观二年废盐州五原县贞观八年与同州置白池县景龙三年置伏陆县天寳元年八月二十日改为甘泉县庆州怀安县开元十一年十月八日置方渠县神龙三年三月二十五日分乌陵县置结交县天寳元年八月二十四日改合水县白马县同上勅改为延庆县麟州开元十二年闰十二月二十九日置十四年十月九日废干元元年五月一日于新泰县置铁麟县开元十三年六月十三日置陇州定县元和三年𨽻宁州宥州延㤙县元和九年二月勅天寳末年宥州寄理于经畧军寳应以后因循遂废由是昆夷屡扰党项靡依蕃部之人抚怀莫及朕方𢎞远畧思复旧规冝于经畧军置宥州仍为上州于郭下置延恩县为上县仍属夏州元和十五年九月夏州节度使太请置宥州于长泽原州萧闗县神龙三年三月废地楼县置威州大中三年七月灵武节度使朱叔明奏収复安乐州其州即故灵州鸣沙县其年八月遂改为威州河南道河南府河南县垂拱二年改为合宫县以薛充构为县令神龙元年五月却为河南县二年十一月五日又改为合宫县以苏成为县令右补阙权若讷上疏曰臣闻诗人阐教深懐罔极之㤙孔氏立言或崇无改之道今陛下置圣善报恩之阁义贯于终天存合宫永肩之号敬深于如在伏见天地日月君臣等字皆先朝创制已久施行陛下缵承丕绪嗣守洪业母子相传国家如旧此则天能事生人积习何所要切登时除之无益于淳化存之有光于孝理又神龙元年三月三日制书一事以上并依贞观故事者但则天遗训诚曰母仪太宗旧章事称祖德昔永徽之始不闻依武德旧事今陛下膺期乃遵贞观故事如其远依贞观实恐未益先期以臣愚识请更详审唐隆元年七月八日复改为河南县洛阳县垂拱四年七月一日析置永昌县长安二年六月二日废神龙二年十一月二日改洛阳为永昌以王俊为县令唐隆元年七月八日又改为洛阳县来庭县天授三年三月九日置以陆寳绩为县令长安二年六月二日废缑氏县隋置贞观十六年省上元二年七月九日又置以管孝敬陵嵩阳县隋置贞观十七年省永淳元年七月八日复置文明元年四月十三日废光宅元年二月四日又置登封元年腊月十九日改为登封县神龙元年二月五日改嵩阳县二年十一月五日又改为登封县新安县义宁二年置新安郡领新安一县武德元年改为谷州领新安渑池东垣三县四年省东垣入新安贞观元年徙谷州于渑池至显庆二年十二月九日废谷州以福昌新安渑池永宁四县并怀州河阳温县王屋郑州氾水并𨽻洛州告成县武德四年王世充降阳城县令王雄以县归顺乃置嵩州领阳城嵩阳阳翟康成四县以雄为刺史贞观三年省嵩州以阳城属洛州登封元年腊月九日改为告成县神龙元年二月五日改为阳县二年十一月五日又改为告成县天祐二年十二月改为阳邑兴泰县长安四年五月二十九日以兴泰宫城置神龙元年二月四日废河隂县开元二十二年四月侍中裴耀卿奏氾水荥泽武陟三县于河口输塲置焉𨽻河南㑹昌三年九月勅置𨽻孟州仍改为望县颍阳县贞观七年废咸亨四年闰五月一日分河南洛阳伊阙嵩阳等县置武临县开元十五年九月二日改为颍阳县武泰县天授二年七月二十八日分荥阳置焉𨽻洛阳寻废后又改荥阳县为武泰县神龙元年二月四日改为荥州属郑州伊阳县先天元年十二月二十三日洛州长史李杰奏割陆浑置阳翟县武德四年𨽻嵩州贞观二年省州县改𨽻许州龙朔二年十二月十六日割𨽻洛州福昌县义宁元年置宜阳郡领冝阳渑池永宁三县武德元年改熊州故冝阳县为福昌取隋福昌宫为名领福昌寿安永宁三县贞观元年省态州以福昌改𨽻谷州显庆二年十二月十六日废州以县属洛州永宁县义宁二年置治永固城属宜阳郡武德元年属熊州三年改属函州八年省州却属熊州贞观元年改属谷州长水县武德元年属虢州贞观八年改属谷州州废来属济源县武德二年三月王世充将丁伯德以县归顺遂置西济州领源湨阳燕川吕原四县以伯德为刺史四年省县𨽻懐州显庆二年十二月十三日属温县令周仲隠以县归乃于县置平州以仲隠为刺史温县为李城县其年八月省州县复名温属孟州王屋县武德元年改为邵州贞观元年省州县属怀州显庆一年十二月十三日改𨽻洛州光化三年八月割𨽻河阳河阳县武德二年置名大基属懐州四年割属孟州八年省咸亨五年八月河南洛阳新安王屋济源河阳六县置大基县属洛阳先天元年以国讳改为河阳县㑹昌三年九月中书门下奏曰臣闻艰难以后割属河阳三城使令河南河管五县中租赋色役尽属河阳河阳使归一统便为定制既是雄镇足壮三城臣等商量其河阳县望改为孟州仍为望州河氾水温县河河清济源等五县改为望州其县令以下望且令守本官至吏部注官日替诏从之氾水县武德四年置属郑州贞观七年州移理官城县垂拱四年七月一日改为广武县神龙元年复为氾水县宻县武德三年置密县四年废县属郑州龙朔二年十二月二十日自郑州割𨽻河清巩县光宅三年八月割𨽻河阳耿州隋废武德元年复置广德二年二月升为大都督府以皇甫温为长史硖石县隋废武德元年置芮城县武德二年置芮州贞观元年废县来属安邑县贞观十七年六月十七日废虞州及桐乡县以安邑属蒲州至德二年八月二十三日为虞邑县干元三年正月二十一日割𨽻陜州复为安邑县夏县干元三年正月二十一日自绛州来属桃林县天寳元年二月二十一日改灵寳县河北县天寳元年二月二十一日改为平陆县先是陜郡太守李济物䟽凿三门得古铧甚大其上有平陆二字后因改为平陆郑州武德三年改为管州贞观元年复为郑州圃田县武德元年改为中牟县贞观元年属汴州龙朔二年十二月十六日来属豫州寳应元年十二月改为蔡州新息县武德四年置息州贞观元年废吴房县贞观元年置八年废汝南县贞元七年正月二十三日于郭下置元和十三年正月汝南县宜却停省西平县贞观元年废天授二年十一月一日又置遂平县元和十二年四月呉房县改为遂平县仍移于文城栅南新城内置便为上县权为𨽻唐州褒城县天祐三年十二月改为苞孚县汝州武德初从隋旧制为伊州贞观十年以西城置伊州遂改为汝州光化三年八月割去𨽻洛京梁州隋为承林县贞观元年改为梁县鲁山县王世充置鲁州武德四年正月二日废入伊州其年复置鲁州贞观元年三月又废入伊州龙兴县证圣元年四月一日置武兴县神龙元年十月十九日改为龙兴县襄城县天寳七载正月二十四日自许州来属临汝县先天元年十二月二十三日置亳州武德四年改为谯州贞观元年改为亳州临涣县贞观十七年六月十七日废谯州来属太和九年五月亳州临涣县冝割属宿州永城县贞观十七年六月十七日废谯州来属阳谷县麟德二年二月二十八日改为贡源县酇县开元二十六年三月二十四日移汴州南垣县驿置山桑县贞观十七年六月十七日废谯州来属天寳元年八月二十四日改为䝉城县曹州武城县贞观十七年六月十七日废载州来属离狐县天寳元年八月二十四日改为南华县仙州武德二年置莱州五年废贞观八年置鲁州九年废开元四年析许鲁唐三州复置仙州至十一年十二月勅以仙州频丧长史欲废之令公卿议其可否中书侍郎崔沔议曰仙州四面去余州界虽近若据州而言则𤣥远土地饶沃户口稀踈逃亡所归颇成泉薮旧多刼盗兼有宿冦所以往年患之置州镇压今兴役几年主司粗定累年成规一朝废省前功尽弃后弊方深今废州则生患置州则称烦所以武德以来迭为废置足明利害不专一途至于田畴劳损即与许蔡何殊宁为位卑独当废省若以州管新户驿长难得唐许州路僻户多均出傍州非无成例州以镇俗官以利人所在皆然虽惮其废然自创置未盈十年州将员寮屡卒于位天道性命圣人罕言而共理分忧朝寄尤切视死亡而不恤何以得其欢心计不自安政必茍且下承斯弊为伤必多而通之则可永久州东新置舞阳县则汉樊哙之旧国哙丰沛故人又高祖之娅惟勲惟旧且亲且贤亦既受封亦称吉土保全良吏庶在兹邦又南接白羊川口村聚幽僻妖讹宵聚此为根柢自置县来十减七八今若移州镇之亦可杜絶其仙州望且未废至今年十月移向舞阳置仍为樊州刺史司马铨颇闻守法公勤望稍加慰劳使其説以成务庶其益于公家至二十六年十月三日废大厯三年三月二十八日复置仍置仙凫县五年二月初六日又废仙凫县亦停登州隋为牟州武德二年改为登州贞观元年废天授二年闰五月二十一日又置黄县神龙元年四月改为蓬莱县牟平县武德元年置贞观元年废麟德二年又置颍州武德四年置信州六年改为颍州长庆二年八月颍州移颍郑州沈丘县神龙年置淮川县武德八年改为下蔡县齐州元和十五年正月二十三日平卢州军奏当管五州共二十九县内四县録户口凋耗计其本县税钱自供官员不足今请权冝併省各具如后齐州都九县内三县请併省丰齐县与本州长清县相近今请废丰齐县併入长清县全节县与歴城县相近请废全节县併入歴城县亭山县与章丘相近今请废亭山併入章丘丰齐等四县权停废待以后户口滋繁物力殷赡即请仍旧从之行齐州元和十三年冬十月齐州刺史高士荣奏䝉㤙受任其州犹在贼中须置行州及倚郭歴城县行印从之平陵县贞观十七年四月改为全节县祝阿县天寳元年八月二十四日改为禹城县山庄县武德元年置天寳元年七月二十四日改为丰齐县章丘县武德二年置贞观元年废归化县太和四年十二月本州奏废八邑县泗州开元二十五年九月十日移就临淮县临淮县长安二年二月分徐城县置下邳县武德年置邳州贞观元年州废来属虹县本名夏丘属仁州武德六年改名虹县贞观八年州废来属兖州金乡县贞观十七年六月十七日废戴州来属元和十四年正月以兖州金乡县权𨽻属徐州宿豫县寳应元年六月十一日改为宿迁县博城县神龙二年十一月五日改为干封县方兴县寳应元年六月十一日改为鱼县莱芜县贞观元年废入博城县长安四年正月十日又置贞元四年十一月二十三日割属兖州元和十四年六月兖海节度使曹华奏兖州莱芜县在当道边界去县山路三百余里人户絶少年税绢一千官吏名数亦与大县不殊窃以此县最小虚置无取请准淄齐等州章丘临济县例特从併省案图经莱芜贞观三年废入博城县即今当州干封县是也相去接近伏请依前併入干封县从之太和元年九月兖州奏复置县从之平陆县天寳元年八月二十四日割郓县鱼台县元和四年十一月淄青节度使李师道请移兖州鱼台县置于黄台市从之十四年正月权𨽻徐州密州莒县贞观八年废莒州来属安丘县贞元二年九月改为辅唐县淄州武德四年置沂州水县武德二年置莒州贞观二年废承县武德四年于檀丘置县贞观二年废之新泰县武德二年属苢州贞观八年来属济天寳十三年六月一日废所领五县并𨽻郓州陈州南顿县武德二年省入项城县证圣元年改为光武县景龙元年复为顿丘县项城县隋置沈州贞观元年州废来属西华县武德八年改为基城县贞观元年又置名武城神龙元年二月四日改基城县景龙元年又改为西华汴州开封县武德四年自郑州来属贞观元年废元和元年五月十五日分浚仪县又置尉氏县武德四年置洧州贞观元年州废雍丘县武德四年置杞州贞观元年州废唐州方城县武德初置北礼州贞观元年改为鲁州九年废郓州郓城县旧是郭下县贞观八年州移于须昌县天祐二年十二月改为万安县鉅野县贞观十七年六月十七日废戴州来属宿城县景云三年十二月十八日置贞元四年七月改为东平县移郭就下仍是望太和四年五月改为天平县六年七月併入须昌县平隂县太和六年七月併入阿卢县开成二年郓州节度使王源中奏当道先废天平平阳两县并在东境东西一百一十三里南北一百八十里无县邑以理居人兼制贼盗请复置平隂县兼下吏部注县令主簿各一人诏从之青州寿光县武德二年改为乘州至八年废徐州沛县武德五年置符离县武德四年置蕲县贞观十七年六月十七日废谯州来属濮州武德四年置宋州祐城县贞观七年废永淳元年十月二十四日又置谷熟县贞观七年置南谷州四年废单父楚丘县贞观七年六月十七日废戴州来属砀山县光化三年正月建为辉州移理所单父县考城县元和十四年正月权𨽻宋州许州节城县元和十二年二月淮西贼中百姓穷困相率归顺其数甚多冝于许汝营侧近置行郾城县委韩𢎞详议拣择穏便处置其年十一月以郾城县蔡州上蔡西平遂平三县𨽻焉是年十二月溵州冝属许州长庆元年废溵州复为郾城县依前𨽻属许州其先割属溵州上蔡西平遂平等三县依𨽻属蔡州舞阳县开元四年置元和十三年正月陈许观察使李光颜奏许州舞阳县为逆贼呉元济所毁令请移县权请置于呉城镇从之豪州元和三年六月改豪州字为濠失印故也宿州元和四年正月以徐州符离蕲泗州虹三县置遂为上州理符离仍𨽻徐豪泗等州观察使长庆元年三月徐州观察使崔羣奏顷以蔡孽未平遂割前件三县及徐州将士一千四百人权置宿州以阨其奔轶争闗偹御非务便人今寰宇无虞封圻罢警权创支羣理合併除其宿州伏请却废三县各还本州至太和七年二月勅冝准元和四年正月割徐州符离蕲泗州虹县依前置宿州𨽻属徐泗濠等州观察使其州于埇桥置六品以下官便委吏部注拟河东道太原府文水县天授元年十月十四日改为武兴县品秩同赤县以史兼恕为县令神龙元年二月十五日复旧石艾县天寳元年八月二十四日改为广阳县孟武县阳德三年置授州贞观八年省州来属阳曲县武德三年改为邠阳七年又改为阳曲县太谷县武德四年置太州六年又省之河中府元和三年三月改蒲州为河中府两县为赤县余为畿县官吏所置并准京兆府河南府河西县干元三年三月二十日割同州朝邑河西县置焉仍改同州河西县为夏阳县桑泉县天寳十二年十二月一日勅改桑泉县为临晋县汾阳县开元十一年二月十六日改为寳鼎县潞州开元十年七月二十五日置大都督府襄垣陟县铜鞮贞观十七年六月十七日废韩州来属潞城县天祐二年十一月改为潞子县黎城县同上年月改为黎亭县虢州𢎞农县显庆二年改为垣县开元十六年二月二十八日复州𢎞农县湖城县武德二年置干元三年二月一日改为太平县大厯四年七月四日改为湖城县阌乡县贞观元年移鼎邑于屯县八年州移来属绛州翼城县义宁元年改为浍州武德六年废州来属天祐二年十二月改为浍州县万全县武德三年置为太州贞观十七年六月十七日州废来属垣县贞元三年七月以绛州垣县𨽻陜州元和三年二月复𨽻绛州夏县贞观十七年六月太州废来属干元二年正月二十一日割属陜州龙门县武德元年置太州贞观十七年州废来属汾州武德元年改为浩州三年改为汾州介休县武德元年置介州贞观元年却废河西县西河县晋州太和元年十一月二十四日勅晋州置割𨽻河观察使収管汾西县贞观十七年六月十七日废莒州与霍邑赵城来属神山县武德二年九月置浮山三年九月十九日以告善行于羊角老君改焉泽州㑹昌四年九月中书门下奏河阳近虽置制土寺宇犹偏泽州全有太行之险实为固东洛之藩垣将务远图所冝从便望割属河阳晋城县武德三年置建州并置晋城县六年州废来属天祐二年十一月改为高都县获泽县天寳元年八月二十四日改为阳城县武乡县武德初置韩州贞观元年废之壶闗县武德四年置隰州太宁县武德二年置中州贞观元年州废来属蒲城县武德二年置贞观元年废慈州武德元年为汾州贞观八年改为慈州太和元年十一月二十日勅慈州冝割𨽻属河中府观察使収管文城县天祐二年十二月改为屈邑县代州唐林县证圣元年于忻代二州界乃置朔州安边县开元十二年七月置在横野军石州林泉本名太和县武德二年置北和州贞观二年废改为临全县是也岚州冝芳县隋岚城县武德四年改焉合和县隋临泉县武德七年改临津县贞观元年改焉岚谷县长安三年置景云二年废开元十二年又复置之仪州本辽州隋末废武德三年又置辽州贞观八年改为其州先天元年十二月二十三日又改为仪州唐㑹要卷七十唐会要卷七十一钦定四库全书唐㑹要卷七十一宋王溥撰州县改置下河北道幽州开元十三年正月初一日改为大都督府无终县万岁通天元年移就玉田驿改为玉田县渔阳县武德元年置𤣥州贞观元年废来属良乡县圣厯元年闰腊月二十九日改为固节县神龙元年二月复为良乡县雍奴县天寳元年八月二十四日改为武清县三河县武德初改为潞县开元四年三月改为三河县㑹昌县如意元年置武崇县景云三年改为㑹昌县瀛州高阳县武德四年置蒲州贞观元年州废来属博野县武德二年置蠡州贞观元年废来属莫州景云三年六月十四日分瀛州置鄚州开元十三年十二月初二日始单用莫字唐兴县如意元年置武昌县神龙元年二月四日改唐兴县长丰县开元十年置鄚州开元十一年闰六月一日割渔阳玉田三门置妫州武德三年置北燕州贞观三年改妫州长安三年移就清夷军涿州新城县太和六年十一月置古督亢之地恒州兴元六年六月一日升为大都督府元和十五年二月改恒州为镇州恒阳县为曲阳县恒岳为镇岳避穆宗讳也井陉县贞观十七年六月十七日废并州兴鹿泉房山属行唐县长寿二年改为章武县神龙元年二月四日改为行唐县槀城县天祐二年九月改为槀平县信都县同上年月改为尧都县栾城县同上年月改栾氏县阜城县同上年月日改汉阜县临城县同上年月改为房子县冀州龙朔二年十二月十六日改为魏州咸亨三年九月二十五日复为冀州瘿陶县天寳元年八月二十四日改为宁晋县房子县同上年月改临城县大陆县武德四年改为象城县深州贞观十七年六月十七日废先天元年四月十日又复置深州大厯三年八月割恒州行唐县置以恒州灵寿定州恒阳二县属焉寻废博州青平县武德四年置博平县贞观十七年废聊城天授三年更置天祐三年四月割𨽻郓州聊城武阳武水高唐县天祐三年四月并割𨽻郓州昭义县开成四年八月移于固镇驿贝州宗城县武德四年废宗州来属宗州置在径城县天祐三年八月割𨽻魏州鄃县天寳元年八月二十四日改为夏津县永济县大厯七年正月以张店为县天祐三年八月割𨽻魏州易州五廻县开元二十三年三月十六日置遒县天寳元年八月二十四日改为容城县永乐县同年月改为蒲城县沧州胡蘓县天寳元年八月二十四日改为临津县清池县太和五月十日本道移奏于南罗县内南皮县武德初属景州贞观十七年废景州来属魏州龙朔二年十二月二十六日改为冀州仍置大都督府咸亨三年九月二十五日仍旧元城县贞观十二年六月十七日废证圣二年三月二十一日又置开元十三年十二月二日移于郭下也昌乐县武德五年八月置朝城县贞观十七年废永昌县元年又置改名圣武开元七年又改为朝城县华县贞观元年废华州来属顿丘县贞观元年废澶州来属大厯七年废置澶州澶州大厯七年正月析魏州顿丘县之观城店置观城县清丰店置清丰县并割魏州临黄县并𨽻相州汤隂县武德四年置林虑县武德元年置五年废贞观十七年六月又置临河内黄洹水县并天祐三年八月割𨽻郓州棣州武德四年七月十六日置贞观六年十二月九日废十七年六月十七日复置阳信县㑹昌元年十一月淄青观察使韦平奏棣州申请移阳信县并镇于县南七十里八角寺南二里置城从之邢州栢仁县天寳元年八月十四日改为尧山县青山县开成四年八月废洺州曲周县武德四年析洺州置清漳县㑹昌元年三月并省分入肥乡平思州等三县卫州黎阳县贞观十七年六月十七日废黎州来属同日废清淇县至长安四年十二月二十三日于淇门复置县景州长庆二年正月勅沧州弓高县宜依旧为景州仍𨽻沧州观察使至太和四年十二月沧州观察使殷侑奏废为景平县乃从之德州归化县开元十三年横海军节度使郑权奏当道管德州安德县渡黄河南与齐州临邑县隣接有灌家口草市一所顷者成德军于市北十里筑城名福城割管内安德平原平昌三县五都置都知管勾当臣今请于此置前件城缘隔黄河与齐州临邑县对岸又居安德平原平昌三县界疆境濶远易动难安伏请于此置县为上县请以归仁为名从之修县安陵县贞元十七年废观州来属安州安平县贞观十七年六月十七日废深州来属北平县改为徇中县义丰县改为立节县并神功元年十月改至神龙元年二月五日各复本名唐昌县至天寳元年八月二十四日改为陉邑县毋极县通天元年改为无极县安喜望都二县并武德四年置山南道荆州本大都督府上元元年九月改为江陵府荆门县贞元二十一年六月置长元县上元元年七月二十三日析枝江县置为赤县二年六月十四日废枝江县𨽻入长宁县大厯六年十月七日废为枝江襄州率道县天寳七载三月二十七日改为宜城县临沮县武德三年置重州贞观元年废州来属开元十年五月二十八日改为南漳县乐乡县本鄀州贞观元年州废来属邓城县贞元二十一年五月以襄州为襄府改临汉县于古城为邓城县随州开元二十五年六月十五日以客户编成十二乡置城县属焉房州武德元年改为仙州又于竹山置房州贞观八年废州入仙州后郄置贞元元年五月𨽻山南东道天祐元年九月以金州为昭戎军管房州至三年四月却𨽻山南道金州泉石县圣厯三年改为武安县神龙元年改为泉石后废贞元元年十二月刺史姜公辅请复置从之黄丘县天寳二年八月二十四日改为清阳县大厯六年八月併入洵阳县洵阳县武德元年置洵州七年州废来属平利县废入西城县唐州本显州贞观九年改唐州天祐三年四月刺史孙审符奏移理所于泌阳县焉平民县武德三年置荆州五年州废县割入湖州贞元元年废州来属湖阳县武德三年置湖州贞观元年州又废上焉县武德元年置贞观元年废开元十二年七月十七日又置天寳元年八月二十四日又改为泌阳县邓州南阳县圣厯元年五月十一日改为武䑓县神龙元年复为南阳县向城县武德三年𨽻荆州八年废属北沣县贞观六年州废来属圣厯元年五月一日改为武清县神龙元年二月初五日复为向城县新城县天寳元年八月二十四日复改临淄县菊潭县开元二十四年九月一日置浙阳县通天元年七月一日置内乡县隋浙江贞观八年春废来属邓州归州武德二年废归镇置县夔州隋信州武德二年二月改为夔州均州贞观八年浙江置贞元年五月以均州𨽻山南东道观察使天祐二年九月以金州为昭武军割𨽻焉至三年四月又却割𨽻山南东道丰成县武德元年废上津郡贞观八年州废来属商州上津县武德元年置上州八年又州废为上津县来属安业县通天元年置渝州万寿县武德三年置万春县五年又改为万寿县南平县贞观四年置八年置平州十二年州废来属集州通平县武德二年移静州于此贞观十年六月七日州废来属郢县贞观元年废十七年置富水县武德四年置淐州贞观十七年州废来属璧州武德二年置诺水𨽻巴州八年改置璧州太平县开元二十三年六月三日置天寳元年八月二十四日改为巴东县渠州始安县准上天寳元年改为渠江县忠州武德元年改为临州贞观八年改为忠州清水县武德二年置天寳元年八月二十四日改为桂溪县洋州贞符县开元十八年八月二十五日置华阳县天寳八年闰六月四日改为贞符县仍𨽻京兆府十一载五月十日却𨽻洋州万州武德二年置浦州贞观八年改为万州涪州武德元年废涪陵镇置州元和三年七月复以涪州𨽻黔中道涪州案疆理以黔管接近顷年割附荆州至是复旧賔化县贞观十一年置硖州宜都县武德四年置江州贞观八年州废来属利州义清县天寳元年八月二十四日改𦙍山县蓬州固县天寳元年八月二十四日改为良山县宕渠县天寳元年八月以宕渠县合入蓬山县合州巴水县开元二十三年八月二十六日置铜渠县开元四年置兴州鸣水县长庆元年八月废通州巴渠新宁等县太和三年正月兴元府奏通州原管九县寳厯二年停废伏缘本府租税最重开州独称殷羡请割巴渠州见管三县内推配从之兴元府兴元元年六月勅梁州改为兴元府置官一切同京兆河南府也兴元府废金牛县为乡三洋州废洋源县为乡五阆州废岐平县为乡四黎州废景谷县为乡五通州废三㒺县为乡四又废石鼓县为乡五巴州废竒章县为乡四又废盘道县为乡五蓬州废郎池县为乡六又废良山县为乡六集州废通平县为乡十璧州废纳县为乡六渠州废大竹县为乡三又废隣水县为乡三鳯州废黄花县为乡二开州废万歳县为乡六寳厯元年九月山南西道节度使裴度奏准今年二月勅废金牛等十六县为乡令并随便近割𨽻属诸县讫陇右道凉州神乌县证圣元年改为武威县神龙元年二月后为神乌县畨和县天寳三年三月初六日改为天寳县嘉麟县神龙三年三月二十五日置景龙三年废先天二年复置叠州武德二年置至今未改芳州武德元年移于常乐城内贞观三年移于芳州神龙元年废芳州为常芳县𨽻叠州伊州纳职县开元十五年二月九日置沙州武德五年改隋氏为西沙贞观七年去西字为沙州天寳末陷西戎大中五年七月刺史张义潮遣兄义潭将寳道图经户籍来献举州归顺至十一月除义潮检校吏部尚书兼金吾大将军充归义节度河沙甘肃伊西等十一州管内观察使仍许于京中置邸舍鄯州鄯城县仪鳯二年置河南安乡县天寳元年八月二十日改为鳯林县廓州化崇县先天元年改为广威县兰州金城县天寳元年八月二十四日改为五泉县洮州开元二十七年四月十六日以兰州废临州为洮州秦州旧县陷吐蕃大中三年八月收复四年二月割𨽻鳯翔武州大厯二年五月十一日置寻陷吐蕃至大中三年七月邠州节度使张君谙奏収复萧闗复置武州清水县大中三年八月鳯翔节度使李玭収复乃𨽻武州淮南道扬州武德七年改为䢴州九年改扬州大都督府海陵县武德三年置呉州七年州废来属先天二年三月复置江阳县贞观十八年五月十八日分江都县置六合县武德七年置芳州贞观元年州废来属扬子县开耀元年正月十二日废镇来属楚州武德初海州人臧君相据此号东楚州八年乃改为楚州淮阳县武德七年置干封三年又置盱眙县文明元年十月改为建中县寻复本名焉光州元和十三年五月割𨽻淮南殷城县隋义州贞观元年州废来属乐安县天寳元年八月二十四日改为先居县寿州霍丘县武德四年废镇为霍州贞观元年州废来属神功元年九月二十日改武昌县景云元年七月二十日改霍丘县沔州建中元年四月析入黄州四年三月复置寳歴三年武昌节度使牛僧孺奏沔州虢州隔江相去才余一里其州请併省其汉阳仪州两县并割𨽻鄂州从之安州应城孝昌二县元和三年五月并入云梦县后又置吉阳县同上年并入应山县后又置黄州麻城县元和三年三月并入黄冈县又置申州太和十三年五月割𨽻鄂州后却𨽻淮南道滁州永阳县景云三年置和州含山县武德八年废长安四年又置为武寿县神龙元年二月复为含山县舒州宿松县武德四年置严州七年州废来属庐州襄安县武德二年改为禀县鄿州兰溪县武德四年置天寳元年八月二十四日改为蕲水县永宁县天寳元年八月二十四日改为广隂县江南道润州金坛县垂拱四年七月十八日置上元县武德七年置蒋州金陵县八月又废蒋州九年移于白下县属润州贞观七年改为江宁县至德二年正月十六日置江宁郡贞元元年改为昇州寳应元年四月十五日州废上元三年二月六日改为上元县也曲阿县武德二年六月置云州五年四月改为简州以崔顺为刺史八年四月州废属润州天寳元年八月二十四日改为丹阳县常州武进县武德四年置贞观元年废垂拱二年三月三日又置苏州长洲县通天元年七月四日分呉县置嘉兴县武德元年置贞观元年废景云二年又置先天二年又废开元五年七月又置华亭县天寳十载置海盐县贞观元年废景云二年置先天二年废开元五年七月又置之湖州开元七年置又及乌程县临溪县天授二年析置武源县景云元年改临溪县天寳元年改为德清县安吉县武德七年废麟德元年八月五日又置杭州武德六年六月置于潜县武德六年六月置潜州至其年八月以来路不通州废来属新城县永亨元年五月二日分富阳县置临安县垂拱二年置紫溪县圣厯元年正月三十日改为崇德县神龙元年三月改为唐山县大歴三三年八月二十三日废宣州太平县天寳十载三月九日析泾县置之泾县武德元年置南徐州其年改猷州八年州废来属溧阳县干元元年六月十六日割属昇州二年六月十三日割属宣州其年十一月十六日又属昇州上元元年七月十三日𨽻宣州十二月七日又属昇州寳应元年四月五日昇州废属焉旌德县寳应二年二月析太平县置宁国县隋置武德六年废天授三年置婺州乌伤武德七年改为义乌县武义县天授二年置东阳县垂拱二年二月三日分义康县置兰溪县咸亨五年八月十五日割金华县永康县武德八年置衢州武德四年割婺州置八年废垂拱三年三月十三日复置湏江县武徳四年八月分信安县置八年废永昌元年又置玉山县证圣二年置龙丘县贞观八年置婺州垂拱二年废盈川县如意元年分龙丘县置元和七年正月废入龙丘信安县常山县咸亨五年置台州象山县神龙三年六月六日置至德二年十二月九日割属明州始丰县贞观八年置上元二年二月六日改唐兴县宁海县永昌二年二月置永宁县贞元二年四月一日析临海县置天寳元年八月二十四日改为黄岩县明州开元二十六年七月十三日析越州鄮县置以秦昌顺为刺史仍置奉化慈谿翁山等县慈谿以房琯为县令翁山以王叔通为县令大厯六年三月因袁晁贼废长庆元年三月浙东观察使薛戎上言明州北临鄞江山阻隘今请移明州于鄮县置其旧城近南高处置鄮县从之越州山隂县武德四年置贞观元年废垂拱二年三月十三日分㑹稽置大厯二年十二月七日权废七年十二月二十五日刺史陈少逰又奏置元和七年五月𨽻入㑹稽萧山两县十年二月复置之剡县武德四年置嵊州八年废依旧为县永兴县仪鳯二年割㑹稽置天寳元年八月二十四日又改为萧山县余姚县武德年置姚州七年五月州废来属饶州新昌县武德五年析鄱阳置后废开元四年又置天寳元年八月十四日改为浮梁县福州隋泉县武德八年改为丰州都督府贞观元年废为泉州久视元年置武荣州景云二年改为闽州开元十三年复改为福州侯官县长安三年析闽县置元和三年三月并侯官长乐入闽县福唐两县并长乐县入建安邵武两县初观察使陆淮例省之于旧县各置场官一刻木为印徴其租税居人不便至五年四月又复置万安县圣厯二年置天寳八载八月二十四日改为福唐县温麻县长安四年置天寳元年八月二十四日改为长溪县泉州景云二年分武荣州置南安县武德三年置丰州贞观元年州废并来属莆田县武德六年三月置清源县天寳元年八月二十四日改为仙游县汀州大厯十四年正月二十六日移于长县白石乡黄连县改宁化县漳州垂拱二年九月置漳浦县新罗县改为龙岩县并天寳元年八月二十四勅置怀㤙县垂拱二年置潮州潮阳县永徽四年废先天二年置建州武德四年置浦城县武德四年为兴呉县天授二年改宁县神龙元年改为唐兴县天寳元年八月改浦城县邵州武德六年置梁州贞观十年改为邵州邵阳县武德四年置建州贞观元年改为县武冈县隋为武攸武德四年改为武冈郴州义章县武德四年废八年又依旧南平县武德七年改为武县咸亨二年又析置南平县天寳元年八月二十四日改蓝山县高平县长寿二年置安陵县开元十三年置庐阳县天寳元年八月二十四日改为义昌县潭州刘阳县景龙元年置湖潭县天寳八年八月三十日移于路口置岳州昌江县神龙三年置华容县垂拱三年改为容城县神龙元年二月复为华容县衡州衡阳县武德初萧鋭改为临烝县因兹不改至贞观元年复改为衡阳县茶陵县武德七年置贞观七年省圣厯元年复置吉州安福县武德五年置颍州后改为安福县十年州废永新县显庆四年置䖍州南安县永淳元年析南安置天寳元年八月二十四日改为信丰县大庾县神龙元年置安远县贞元四年八月四日置道州贞观元年初置南荣州至七年改为道州十七年六月十七日并入永州上元二年十月八日又置唐兴县萧鋭置梁兴贞观八年改为唐兴县天寳元年八月二十四日复为延唐江华县文明元年改为云谿县神龙元年二月复旧焉𢎞道县天寳二年十月二十五日置大厯县大厯二年七月二十六日置括州括苍县大厯十四年夏五月改括州为处州括苍县为丽水县洪州分宁县贞元十六年二月置鄷城县天祐二年十二月改为呉高县抚州南丰县开元八年三月置之信州贵溪县永泰九年十月分七阳县置永丰县元和七年正月废入上饶县歙州归德县大厯二年二月废入休宁县北野县大歴四年二月废入歙县婺源县开元二十八年正月十日置睦州清溪县旧名上字与宪宗庙讳同永贞元年十二月改清溪县池州永泰元年十月分宣州饶州歙州户口于清秋浦县置以秋浦青阳至德并析置石埭等四县𨽻于温州上元二年四月析括州永嘉安固二县置乐安县永宁县上元二年四月析临海县置剑南道成都府蜀县贞观七年六月十七日分成都县置犀浦县垂拱二年三月二日分成都县置广都县龙朔三年八月十六日分双流县置东阳县久视元年十二月三日置天寳元年八月二十四日改为灵池县温江县隋万春县贞观元年改为温江县汉州垂拱二年三月三日分益州雒县置金唐县咸亨二年三月置彭州垂拱三年三月分隘州九陇县置九陇县武德三年三月置蒙州贞观元年废导江县隋汝山县武德元年改为龙盘县𨽻蒙州寻改为灌宁县二年改为导江县唐昌县仪鳯元年置蜀州垂拱二年三月分益州晋原县置唐安县义宁二年置唐荣县天后改为武崇县神龙元年二月复为唐崇县先天二年改为唐安县绵州西州县开耀二年正月十八日割巴西县置昌明县先天元年置涪城县大厯十三年五月𨽻梓州姚州长安二年置寻废入嶲州垂拱九年又置并长县天寳元年八月二十四日改为南泸县黎州长安二年置神龙三年废开元四年七月二十二日置果州武德四年置邛州大邑县咸享四年析晋原县置雅州百丈县贞观八年置飞越县仪鳯四年置眉州崇山县先天元年改为彭山县巂州先废大厯四年正月割邛州蒲江县临溪县复置之太和六年五月西州奏移于登台城可县天寳元年八月二十四日改为西泸县㑹川县上元二年改邛都置梓州元和元年十月以平刘辟乃割西川所管资简陵荣昌泸等六州𨽻东川至四年正月以东川所部号制太远武元衡论奏复𨽻西川荣州义县泸州合江县元和十三年五月东川节度使李逢吉请各移于旧县界制以便水陆贸迁从之维州恭州武德七年正月开白狗等𦍑置之天寳乱没入吐蕃大中三年九月西川节度使杜悰奏収复蓬州蓬池县开成三十年四月置牢州贞观二十一年二月置𨽻巂州都督府荣州武德二年割资州于公井置贞观六年移于太牢县永徽二年移于地川县威远军贞观六年六月置太牢县天寳元年八月二十四日改为应灵县静州永徽四年十月九日置茂州武德四年五月立为南㑹州贞观八年改为茂州剑州永徽五年正月十五日置为始州先天二年四月十日复旧焉圣门县圣厯二年置遂州唐兴县开耀元年正月十七日置天寳元年八月二十四日改为蓬溪县蓬宁县景龙元年置阆州先天县二年改隆州为阆州简州武德二年置元和四年正月以东川所部复𨽻剑南西川至永徽六年分松州左封县地龙州开元十五年六月十五日分戎州置后停殷州开元十五年六月十五日分戎州置后停昌州朝元二年五月二十一日分资普二州置岭南道广州大宁县垂拱三年置四㑹县武德四年置南缓州贞观八年改为贞州十三年州废来属怀集县武德五年置威州贞观七年废浛洭县武德五年置洭州贞观元年州废来属桞州武德五年置南昆州贞观七年改桞州洛曹县元和十三年正月桂州奏洛村县元置在洛曹山侧请改洛曹县从之韶州浈阳县光宅元年割始兴县置康州武德五年置名南康州贞观十三年除南字桂州长庆二年十二月桂管观察使殷侑奏当管县名与陵号同及与诸州县名同总四县一县与肃宗陵号同桂州建陵县今按图经牒有修仁乡伏请改为修仁县永丰县与信州永丰同按图经县下有丰水请改为丰水县富州开江县唐州平原县与德州平原县同名按图经县下有思和水请改为思和县从之荔浦县贞观三年置十三年复废临源县大厯三年五月改为全义县也邕州滕州元𨽻容州咸亨三年五月割𨽻邕瀼州笼州环州古州贞观十七年置业州大厯五年十一月改为浆州昭州贞观八年置富州元和十年正月桂州奏观察使请移归城乃从之岩州元𨽻容府咸亨三年五月割𨽻邕州安乐县元和十三年十月容管经畧使奏岩州为黄洞贼所陷请置行岩州于安乐县从之林州贞观十一年改为绣州窦州武德五年置南扶州贞观八年改焉静州贞观八年改为富州潘州武德四年置南岩州八年改为潘州贵州武德四年置南伊州贞观七年改为贵州方州武德四年置贞观五年又改为方州横州同上年置为南简州贞观八年又改焉蒙州贞观八年置南㳟州后改焉黔州道费夷二州贞观四年九月开蛮置溱州贞观八年置垂拱二年改焉开元十年复旧大厯五年十一月改为叙州珍州本沆州长安四年置舞州开元十三年又改为鹤州思州贞观八年改势州为思州党州建中二年六月并入平琴州改为党州琼州贞观五年十月岭南道节度使李复奏収复琼州表曰琼州本𨽻广州府管内干封中山洞草贼反叛都督李逸抚驭失所遂致渰䧟已经一百余年臣差判官监察御史姜孟京及崖州刺史张少迁等悉力致讨累经苦战方克旧城便令降人开剪荆榛建立城栅屯集官军臣窃观琼州控压贼洞若移镇军在此必兾永絶姦谋伏望引为下都督府仍加琼崖振担万安等五州招讨逰奕使其崖州使额请停之崖州临高县贞元七年十月割属琼州琼山县贞元七年十一月合琼山容琼为一县南安南定县贞元八年六月复置竒富州尚思州安德州贞元十二年七月析南安置慕化县贞义县以上两县上字与宪宗庙讳同永贞元年十月改为慕化贞义县峦州旧名与宪宗庙讳同永贞元年改为峦州横州从化县名与宪宗庙讳同永贞元年十二月改为从化县焉南宁州咸通六年三月四日黔中经畧使卢潘奏于清溪镇置从之十二卫武德元年诸卫因隋旧并为府至龙朔二年二月四日并去府字为卫贞观衞武德元年二月因隋旧制为左右翊衞五年十月去翊字但为左右卫贞观十六年十月上谓左衞大将军李大亮曰公敦懿其心诚善事主每行夜自当丙夜遣郎将中郎将行甲乙丁戊等夜身先于人真将军也开元六年六月四日勅左右武卫郎将及诸四色官等不在外配杂差之限左右骁卫左右武衞光宅元年改为左右鹰扬衞神龙元年二月四日复改为左右武衞左右威卫光宅元年改为左右豹韬衞神龙九年复左右威卫其年七月又改为左右屯衞景云二年八月二十八日又改为左右威衞左右领军衞龙朔二年改为左右戎衞咸亨元年十二月二十四日复为左右领军衞光宅元年改为左右玉钤衞神龙元年复左右领军衞左右金吾衞武德四年因隋旧制为左右武候府龙朔年改为左右金吾衞贞观十年十二月马周奏诸衞铺并令左右金吾中郎将自延仍各加果毅两人助延队景云二年五月七日勅左右衞将军纵非当上日每日一人押仗其左右金吾衞将军亦一人押仗一人奏平安干元元年二月二十二日勅左右金吾内外廊所缘墻壁廊宇器械等破碎并宜于当色月番人中简择巧儿随事修理如更为创造缘墻宇所须一切以上俱録状奏仍永为恒式寳应元年十月二十八日左金吾将军臧希晏奏诸街铺鼓比来依漏刻发从朝堂发远处每至夜才到伏望今日以后减常式一刻发声度絶违犯勅㫖依奏大厯三年十月三日左右金吾引驾仗自今以后每仗置判官两人左右街使置判官一人并取金吾将军衞佐二军周年放选优与处分至十三年六月八日勅考满后任依常式不在成优放遣至十四年七月勅左右金吾引驾仗三衞等承前以来抽充三畨将军手力及都知判官等处并承㫖省承符区使仍取资课供用禁衞之人不合擅离职掌自今以后宜一切停建中元年七月诏以鸿胪寺所统左右威边营𨽻金吾贞元二年九月勅诸衞上将军自今以后每朝下马致朝堂以来宜令左右金吾作等级差人引接其朝退一送至上马处至二年闰二月人日勅四月一日以后五更二㸃放鼓契九月一日以后五更三㸃放鼓契日出后二刻传㸃三刻进坐碑元和十三年十二月左右金吾引驾仗奏以旧例驱傩侲子等金吾将军以下并具襕笏引入阁门谨案大傩者所以驱除羣厉合资威武其光仪襕笏之制常参朝服旧制未称今后伏请各衣锦绣其中袜带仪刀部引出入则与事合宜从之太和二年三月左右金吾引驾仗奏臣伏以宿卫官建素有名额因循相习渐慢常经自始授仕以来每隐懐忧惧纵寛尸禄犹患败官况臣丙夜自当窃希往䠱酉占亲至徧阅前规据人数才二百以来凖元额不及大半去二月十三日已具陈奏令臣捜求诸头冗剰量减所由资课询谋旧例勘酌事情遂遗抽牧四百四十七人数既足他处驱使亦无欠阙輙具条流伏乞勅臣当司永为叅守勅㫖依奏㑹昌三年十一月中书门下奏金吾左右衞副使近者未一年即以替换皆因请託莫展勤劬后望令三考满即与换非时不得替换勅㫖依奏籍左右监门衞皇朝左右监门府置大将军中郎将等龙朔二年改为监门衞旧置制凡京司应以籍入宫殿门者皆大司具其官爵姓名以移牒其门流外官杂色人等具记年纪颜状门人送于监门者皆勘同然后听入其财物噐用应入官者所由以籍傍取右监门将军判门司检以出之其籍月一换左右千牛衞武德初为左右府显庆元年改为左右千牛卫龙朔年改为左右奉宸衞咸亨年复为左右千牛衞延和元年五月二十八日勅千牛将军中郎将等若自假故每日通融一人挥杖大将军神龙元年二月十九日置以安国相王为之千牛龙朔年改为鳯咸亨年复为千牛龙朔年又改为奉裕神龙元年二月复为千牛至今不改永徽元年尚书左仆射禇遂良请千牛不简嫡庶上表曰臣闻主祭祀之𦙍必贵于嫡长擢文武之才无限于正庶故知求贤之务有异承家前王制礼缘情务极永嘉以来王涂不竞风俗顿乖嫡待庶而若奴妻遇妾而如婢废情亏礼转相因习搆怨于室取笑于朝莫能自悛死而无悔降及隋代斯流遂逺独孤后罕雎鸠之德司牝鸡之晨普禁庶子不得近侍自始及末怨声未弭圣朝御厯深革前弊人以才进不论嫡庶于兹二纪多士如林今者简千牛舍人为此制臣窃思审于理未安何者以父贵子不缘母也今以母非正室令子无贵仕则赵衰孕于越婢遥集产于胡妪田文枚臯皆妾子也文则播美于强齐臯则有声于大汉未闻前载有所间然傥侧室之子负材而不用君弃之于上家轻之于下忠孝莫展友爱无施如此等人岂不懐怨愤虽隔千牛之选仍许二衞之官色类乃复稍殊捍御至竟无别至如昨来检责族人公孙父达及崔仁师等儿多是嫡子故知善恶由乎积习邪正寕限嫡庶必然之理不言可明开元十一年三月二十八日准令千牛二中上考始进一阶既是卫官又须简试全依职事颇亦伤烦今若五考满考折为四考四考折为三二考不在折减其进六考既称第宜倍折贞元七年十二月五日兵部奏事条取门地清华容仪整肃年十一以上十四以下试读一小经兼薄解弓马其䕃取嗣王任常品四品以上清资官宰辅及文武职事正二品以上官御史大夫诸司卿监国子祭酒京兆河南尹子孙主男见任左右丞诸司侍郎及左右庶子应前任并身役䕃者三品以上官仍须兼三品以上阶其见任官䕃兼不须阶庶孽酗酒掖疾等并不应限一䕃之下不得其人应补并周亲有见任千牛亦不在应限所用䕃若是摄试检其外兼管等非正阙釐务者并不在应补限应用赠䕃者须承前废歴任清资事兼门地与格文相当者其赠䕃降品请凖格式处分勅㫖依奏诸卫中郎将永徽三年八月二十日避太子讳改中郎为旅贲郎将改为翊军郎司阶二员中候三员司戈执㦸各五员并天授二年四月五日置胄营旧为铠曹垂拱元年二月改为胄统军兴元元年正月二十九日勅六军宜各置统军一人秩从三品上将军贞元二年九月一日勅六军先已有勅各置统军一人十六衞冝各置上将军一人秩从二品其左右卫及左右金吾衞上将军俸料随军人马等同六军统军其诸衞上将军次于统军支给自今已后内文武官阙于文武班中才望相当者相参叙用仍待以后各故事于本衞量置衞兵所司续商量条件奏聼进止仍举故事置武班朝参其廊下食亦宜加给稍令优厚大厯四年七月勅入阁升殿中郎将等带刀升殿职掌不轻冝委中书门下精加选择仍叙品第于廊下别与置厨其千牛郎将宜准此贞元年九月十二日左右卫左右武衞左右骁衞左右威卫左右领军衞左右监门衞左右千牛衞等上将军大将军宜于入宿至四年二月勅选人南北衞宿衞前任京官等前御带衞者依资并与京官十一年正月勅置四品以下武官以授四夷归附者仍定怀化大将军以下俸钱有差初显庆三年以四夷君长来朝者多乃置懐德归化将军以授之仍𨽻诸衞至是上以降附者名位有差故增置中郎将以下员太和四年五月兵部奏伏以三衞皆出入禁署本署子弟期于恭恪近日顽弊皆非正身诸衞公然纳者访问亦不雇召士庶假䕃混杂搢绅隟院一开姦邪滥入实宜杜絶以序彞伦其资䕃三衞并请停废兾清流品式茂皇猷勅㫖依奏开成元年五月中书门下奏入阁升殿接状中郎准故事合是左右千牛衞中郎比缘用人未精去年一时除县主壻四人臣昨日令勘寻乃仗一人身亡准旧例便是金吾仗司于诸位中郎差替并不申中书门下臣等商量从今以后左右千牛中郎将阙人及在假故遇入阁日望令金吾司申中书门下于南省郎官中擢定择差讫先具名预申中书门下如临日拣择差遣不及则阙而不补兾免乖杂其郎官兼中郎有假故都督便于郎官中权定充替仍先具状申中书门下勅㫖依奏天复三年二月以宰相崔辙守司徒兼侍中判六军十二衞四月崔辙奏六军十二衞名额空存实无兵士京师侍衞亦籍亲请每军召募一千一百共置六千六百人从之乃令六军副使京兆尹郑元规立格召募东宫诸卫左右卫率府龙朔二年二月四日改为典式衞咸亨元年十二月十四日复旧左右司御率府龙朔二年为左右司御衞咸亨元年改宗卫景云二年八月二十八日改复为司御率府左右清道率府龙朔年为左右清道卫咸亨年改为虞武神龙元年复为左右清道率府左右监门率府龙朔年改为崇掖衞垂龙元年二月二日改为左右鹤禁府神龙元年复旧兴元元年十月诏军衞及率府五品以上正员武官得替及以理去任者冝令兵部准五品以上文官例每年作限条件闻奏唐㑹要卷七十一唐会要卷七十二钦定四库全书唐㑹要卷七十二宋王溥撰京城诸军武德三年七月十一日高祖以天下未定将举闗中之衆以临四方乃下诏曰周置六军每习蒐狩汉增八校毕选骁勇故能统临九有威震百蛮况今伊洛犹芜江湖尚梗各因部校序其统属改复钲铎创造徽章取象天官作其名号于是置二十卫将军分闗内诸府𨽻焉毎将军一人副一人取威名素重者为之督以耕战之事万年道为参旗军长安道为鼓旗军富平道为𤣥戈军醴泉道为井钺军同州道为羽林军华州道为官骑军宁州道为折威军岐州道为平道军邠州道为招揺军西麟道为逰奕军经州道为天纪军宜州道为天节军至六年二月二十四日废八年五月以突厥为患复置十二军羽林军贞观十二年十一月三日于𤣥武门置左右屯营以诸衞将军领之其兵名曰飞骑中简才力骁健善骑射者号为百骑上逰幸则依五色袍乗六闲马赐勐兽衣鞯以从之至永昌元年十月二十八日改百骑为千骑至景云元年九月二十七日改千骑为万骑垂拱元年五月十七日置左右羽林军领羽林郎六千人至天授二年三月三十日改为左右羽林衞以武攸宁为大将军神龙元年二月一日又改为左右羽林军张柬之等将诛张易之兄弟引右羽林大将军李多祚筹其事谓曰将军在此间几年曰三十年柬之曰将军击钟鼎食腰悬金紫诚贵宠当代位极武臣岂非大帝之恩将军既感大帝殊泽能有报乎大帝之子见在东宫逆竖张易之兄弟擅权朝夕危逼宗社之重将军诚能报君正在此日多祚曰茍缘王室惟相君所使终不顾妻子性命因即引天地神祗为约誓辞气感激义形于色及平内难封辽东郡王景云元年八月二十五日又改为左右羽林军干元元年十月四日勅左右羽林军左右龙武左右神武军文武官并昇同金吾四卫神龙元年田归道为殿中监押千骑宿卫于武门敬晖之讨张易之昌宗也遣使就索千骑归道以先不预其谋拒而不与及事定晖等欲诛之归道有辞免令归中宗嘉其忠诏拜太仆少卿二年七月二日勅左右羽林飞骑射食准国子监例委军司自定官典押当景龙元年十月停户奴为万骑先天二年正月诏侍者计户充军使二十一人募六丁出军既惮劬劳咸欲避匿不有釐革将何致理应天下衞士取年二十五以上者充十五年即放出频经征镇者十年放出自今后羽林飞骑并于衞士中简补开元十年九月二十七日勅驾在京右右屯营冝于顺义景风门内安置北街亦着两营大明北门安置一营大内北门安置驾在东都左右屯营于賔曜右渡门内安置兼于𤣥武左右厢各据地界绕营城分配宿衞十八年十一月五日勅应补万骑冝待本使挟名録奏勅下然后给食粮者二十六年十一月五日析左右羽林军置龙武军以左右万骑营𨽻焉天寳五载三月十八日勅应阙飞骑请委郡县长官先取长六尺不足即选取五尺九寸以上灼然濶壮膂力申送七载七月二十日勅左右羽林军飞骑请准后加数通旧一万五千人为定额六畨上下至徳二载十月十四日左右神武两军先取元扈从官子弟充如不足任于诸邑中简取二千人为定额其帯品人并同四军例自身准万骑例仍赐名神武天骑永为恒式寳应二年六月以前淮西节度使安州刺史王仲昇为右羽林大将军知军事仍兼御史大夫六军将军兼宪官自此始也广徳二年正月勅左右神武等军各一千五百人为定额左右羽林军各以二千人为定额贞元三年五月左右神武等军各加将军一员上以诸道大将军有功劳者将擢掌禁兵故増其官员以待之仍以浙西大将王栖曜李长荣河东大将军郭定元符璘充之四年八月勅左右羽林军飞骑等兵部照补格勅甚明军师不合擅有违越自今以后不得輙自召补元和二年正月勅左右羽林军应管月畨飞骑总五千六百一十三人冝停其四月勅左右威逺营置来已久着在国章近置英武军及加军额冝从併省以正旧名其英武军额宜停将士及当军一切以上并合入左右威逺营依前置使二人勾当十三年十二月勅左右龙武等六军营威逺营应纳课户共一千八百人所请衣粮冝并勒停仍委本军具名牒送府县收管天祐二年正月二十二日勅威逺军冝停废其所管兵士便𨽻六军其军使张勤宜却守本管归班神䇿军天寳初哥舒翰破吐蕃军于临洮城西二百余里遂请以其地为神䇿军朝廷以成如璆为洮阳太守兼神䇿军使及安禄山反如璆使其将衞伯玉领神䇿军千余人赴难于相州城下官军相州之败伯玉收其兵与观军容使鱼朝恩同保陜州时西边土地已没逐诏伯玉所领军号神䇿军以伯玉为军使与陜州节度郭英乂同镇于陜观军容使鱼朝㤙亦在㑹卫伯玉以其兵东讨有力遂加号神䇿军节度使伯玉归朝郭英乂兼领神䇿军节度使寻追郭英乂为仆射其军遂统于观军容使属广徳初代宗幸陜朝恩率神䇿军以迎兼䕶车驾幸其营焉京师克平朝恩以所统军归于禁中至大厯五年朝恩得罪死以其将刘希暹代之是嵗希暹复得罪以朝恩旧将王驾鹤代之徳宗即位以白琇珪为军使赐名曰志贞及朱泚之乱上幸奉天志贞流贬李晟自山东诏驾神䇿行营兴元克复晟出镇鳯翔始分神䇿为左右厢令内官窦文场王希迁分知两厢兵焉贞元二年九月二日神䇿左右厢冝改为左右神䇿军每军置大将军二人秩正二品将军各二人从三品殿前射生左右厢宜改为殿前左右射生军各置大将军二人秩正二品将军二人秩从三品将军二人从五品其职田俸钱手刀粮料等同六军十二卫至三年四月十七日勅左右射生冝改为左右神威军五月勅左右军各加置将军二员六年八月铸蓝田渭桥等镇遏使印凡三十三颗七年诏武威神䇿六将军自相讼委军司推勘与百姓相讼委府县推勘小事移牒大事奏取处分军司府县不得相侵十年京兆尹杨于陵奏诸军影占编户无以别白请据挟名每五丁者得两人入军四丁三丁者差以条限从之十四年八月诏左右军特为亲近冝署统军以崇禁卫其品秩俸禄料一事以上同六军统军例二十一年三月以检校尚书右仆射右金吾大将军范希朝为兼右军京西诸城镇行营节度使驻于奉天时王叔文欲专兵权借希朝年老旧将使主其名又以其党韩泰兼御史中丞充左右神䇿京西诸城镇行营兵马节度使行军司马且欲因而代之㑹边上诸将各以状辞中尉且言方属希朝中尉始悟兵柄为叔文等所夺仍令其使归告诸将曰无以兵属及希朝至奉天诸将无至者韩泰驰归白之叔文计无所出元和二年正月京兆尹李鄘奏三原髙陵泾阳兴平等四县兵管烽二十八所毎年差烽子计九百七十五人逺近无虞畿内烽燧请停从之三年正月诏普润镇兵马使𨽻左神䇿军良原镇兵马使𨽻右神䇿军其月罢左右神威军额合为一军号曰天威军至八年废天威军以其骑士分属左右神䇿衞穆宗尝欲简选武士复立此军以为心腹谋于宰相裴度以为不便遂止十三年四月内出印二纽赐左右三军辟仗使旧制内官为六军辟仗使盘视刑赏奏察违谬犹外方征镇之监军使初不置印于时监军使张奉国李文悦尝见工徒出入官衙虑外患初息禁中营缮或多因白宰相兾以论諌宰相裴度遂諌之上怒奉国等不自陈而外议禁中事絶其朝请军数日纳度之諌乃释之遂授奉国鸿胪卿文悦左威卫大将军充威逺营使龙武军既阙帅由是命辟仗使主军印代其事其军之佐吏或抗言以论或移疾请告于是特赐辟仗使专事焉其年六月京兆尹李逰奏诸司使诸军所由官徒等共九十四人状名伏检元和二年二月勅委京兆府此后十年更无逃亡补替等处遂使影占文牒散在村坊凡欲差役皆无凭据臣所请诸司案旧名额自元和二年其逃亡补替挟名乡县牒臣府后复移知左右神䇿金吾军伏乞圣恩一例处分度明区画永乆有常勅左右军以后别勅处分余并依长庆二年三月诏曰如闻近日武班之中淹滞颇久又有诸道荐送大将或随节度使归朝自今以后冝令神䇿六军使及南卫常参武官各具由歴并前后功绩牒送中书门下若勲伐素高人才特异者量加奖擢其常参武官准其依月限改转勿令淹滞四年三月制勅应属诸军诸司诸使人等于城市及畿内村乡店舖经纪自今以后冝与百姓一例差科不得妄有影占开成三年九月勅左右神䇿军所奏将吏改转比多行牒中书门下使覆奏处置今后令军司先具奏闻状到中书然后检勘进覆㑹昌元年二月勅左右神䇿军先有奏正员官大将诸授管事起今后已冝依资改转如无正员官者军司欲为奏论须有功绩者冝具事迹奏闻当为甄奨不在注拟之限五年七月勅左右神䇿军定额军各十员判官主员勾覆官支计官表奏计官一员孔目官二员驰改转止于中下州司马并不拟登朝官其驱使官从使挟名勅下各从补后计四年优放选其十员官如官满及用阙本军与奏中书门下依资拟官判以一十员如老弱不任选事须停解者终身不许更有叅选如有殿犯即据官判以下或谪官或覆资或罪轻停解者亦须终身不许更有叅选仍永为常式其元和二年十员定额官勅不在行用之限六年十一月勅左右神䇿军自今以后如有奏判官以下官额十员请转官者冝委中书门下依元和二年流例与覆奏进拟其㑹昌五年七月四日釐革定额转官勅自今以后不要行大中五年十月京兆尹常惊奏京畿户于诸军影占茍免府县差役或有追计军府纷然请准㑹昌五年十二月勅诸军使不得强夺百姓入军从之光启六年四月以右金吾卫将军齐国公田令孜为左右神䇿军使时自蜀中䕶驾令孜诏募将军五十四都每都千人左右神䇿各二十七都分为五军令孜总领之府兵武德元年五月改隋鹰扬郎将为军头六月十九日改军头为骠骑将军副为车骑将军六年五月十六日车骑将军府𨽻骠骑府七年三月六日改骠骑将军为统军车骑为副统军至贞观十年改统军为折冲都尉副为毅果都尉凡府以衞士一千二百人为上府一千人为中府八百人为下府在赤县为赤府在畿为畿府衞士以三百人为团有五千人为队有三千人为大有长修六䭾为驴米粮介胄戎器锅幕贮之府库以偹武事闗内置府三百六十一积兵士十六万举闗中之衆以临四道亦置府嵗十一月以衞士帐上于兵部以俟徴发天下卫士尚六十万初置以成丁而入六十而出役其家不免正徭通计旧府六百三十三河东道府额亚于闗中河北之地人遂渐逃散年月渐久逃死者不补关辅渐寡弱宿衞之数不给永徽三年十一月勅折冲果毅老弱简退者冝同致仕开元六年五月二十七日勅请折冲府兵每年一简黜宜至时所司具奏十一年十一月二十日兵部尚书张説置长从宿衞兵十万人于南衙简京兆蒲同岐等州府兵及白丁准尺八例一年两畨州县更不得杂使役仍令尚书左丞萧嵩与本州长官同拣择以闻至十三年二月二十一日始名彍骑分𨽻十二衞十六年二月二十五日彍骑弓手冝改为左右羽林骑二十六年八月十日勅三衞当畨逢闰併比诸色稍亦艰辛诸军每至闰月以取次畨人循环当上庶免偏併二十九年闰四月勅应简三衞彍骑冝令京畿採访使御史中丞张倚兼知不须更别差使从今以后使有移改亦当令一中丞相知勾当天寳八年五月九日停折冲府上下兼书以无兵可交至末年折冲府但有兵额其军士戎器六䭾锅幕糗粮并发寳应元年四月十七日畿县折冲府阙官本县令摄判其手力每府不过一人军杂録永徽元年四月勅衞士掌闲幕士遭丧合期年上者冝听终制三年景龙二年正月勅诸王驸马不得叅掌禁兵见任官者并令改职元和元年六月十三日勅单身百姓父年七十以上及无支其每年六十以上并不得差征镇开元十三年四月二十一日勅四军枪弰左飞骑用绿纷右飞骑绯纷左万骑红纷右万骑碧纷十五年二月三日勅诸军不得奏置叅谋军事天寳八年五月十八日于闗远门外作振旅亭以待兵回九载七月五日诸衞应队仗所用绯色旗旛等并改为赤黄以符土运其诸节度使亦准此十一载八月十一日改诸衞士为武士十四载十一月二十七日于京师召募十万衆号曰天武健儿天寳末天子以中原太平修文教废武偹销锋镝以弱天下豪杰于是挟军器者有辟蓄图䜟者有诛习弓矢者有罪不肖子弟为武官者父兄摈之不齿惟边州置重兵中原乃包其甲戈示不复用人至老不闻战声六军诸衞之士皆市人白徒富者贩缯綵梁肉壮者角觝抜河翘关扛铁日以寝鬭有事乃股慄不能甲其后盗乗而反非不幸也广德二年三月禁王公百吏家及百姓着皂衫及压耳帽子异诸军官健也大厯二年二月二日勅皇王等以上亲不许与军将婚姻驸马郡主壻不许与军将交㳺十年正月诏诸道军甲每年秋末各首一申春夏不须申其官健逃亡非承正制勅不得辄召募十二年十月禁京畿持兵器捕猎建中四年四月有诏令京师募兵以神䇿使白志贞为之使令故节度观察使武将家出僮马具戎装从军自是京师人心震揺不保家室贞元元年六月诏枪甲之属不蓄私家四年三月自武德东门䇿垣约左藏库之比属于宫城东城垣于是武库入而废焉其器械𨽻于军器使元和元年三月勅京城内无故有人于街衢中带戎仗及聚射委吏执送府县科决其诸军诸使禁身奏取进止六年三月京兆尹王播奏诸县军镇放牧人等不得带弓箭刀剑器仗从太和元年十一月勅如闻京城百戸多于坊曲习射宜令禁断其诸军诸使各仰有司自差人觉察开成元年正月勅坊市百姓其多着绯皂开后褑子假託军司自今以后冝令禁断其年三月皇城留守奏城内诸司衞所管羽仪法物数内有陌刀利器等伏以臣所管地俯近宫阙兼有仓库法驾羽仪分投务繁守捉人少前件司衞皆有刀枪防御所管将健并无寸刃其诸司衞所有陌刀利器等伏请纳在军器使如本司要立仗行事请给仪刀庶无他患勅㫖冝令送纳军器使令别造仪刀等充替大中六年九月勅京兆府奏条流坊市诸车坊客院不许置弓箭长刀如先有者并勒纳官百姓所纳到弓箭长刀等府县不合収贮冝令旋纳弓箭库仍委司府切加觉察所守等不得輙有蔵隠大顺二年四月二十五日勅诸道军人及在京诸司文吏并不得私置器械仍明出文榜晓示马贞观二十一年八月十七日骨利干遣使朝贡献良马百匹其中十匹尤骏太宗竒之各为制名曰十骥其一曰腾云白二曰皎雪骢三曰凝霜白四曰悬光骢五曰决波騟六曰飞霞骠七曰发电赤八曰流金九曰翔麟紫十曰奔虹赤上乃叙其事曰骨利干献马十匹特异常伦观其骨大丛粗鬛高意濶眼如悬镜头若侧塼腿像鹿而差圆颈比鳯而增细后桥之下促骨起而成峯侧鞯之间长筋密而如瓣耳根纎鋭身材雄方尾本高起龙文非拟腹平肷小自劲驱驰之方鼻大喘疏不乏往来之气殊毛共枥状花蕋之交林异色同羣似云霞之间彩仰轮乌而竞逐顺绪气而争追喷沬则千里飞红流汗则三条振血鹿上不及起尘影不假生顾见弯弓逾劲羽而先振遥瞻仗兽感人目而前知骨法异而应图工艺竒而絶象方驰大宛固其驽蹇者欤永隆三年七月十六日夏州羣牧使安元璹奏言从调露九年九月以后至二月五日前失死马一十八万四千九十匹牛一万一千六百头开元二年九月太常少卿姜晦上疏请以空名告身于六湖州市马率三十匹马酬一㳺击将军十三年张説为陇右羣牧使颂云大唐承周隋离乱之后贞观初仅得牝牡三千从赤岸泽徙之陇右仍命太仆卿张万嵗辑其政焉至麟德中四年至七十万六千匹置八使以董之设四十八监以掌之跨陇右金城平凉天水四郡之地幅员千里犹为狭隘更析八监布于河曲丰旷之野乃能容之于斯之时天下以一缣易一马及张氏中废二十年间所残盖寡天寳六载十二月九姓坚昆及室韦献马六十匹令于西受降城使纳之十三年六月一日陇右羣牧都使奏臣差判官殿中侍御史张通儒羣牧副使平原太守郑遵意等就羣牧六人㸃总六十万五千六百三十匹又三十二万五千七百九十二匹又马二十万八千一匹羊七万三千一百一十五头牛一百四十五头牦牛五百六十三头駞二十万四千一百三十四口十五载六月上幸蜀发扶风郡闲廐使任沙门盗廐马十余匹以叛太子至平原郡遂蒐诸监及私羣牧马数万匹军威始振大厯七年八月廻纥使还蕃以国信物一千余乗遣之回纥特功自干元后仍嵗来市以马一匹易绢四十匹动至数万马其使候遣继留于鸿胪寺者非一蕃人欲帛无厌我得马无用朝廷甚苦之时特盈数遣之以广㤙惠使其知愧建中元年五月诏市闗辅牝马三万匹以实内廐贞元元年八月吐蕃率羌浑之衆犯塞分遣中官于潼闗蒲闗武闗禁大马出十四年四月勅铸左右军征马使印各一纽三十年四月罢闽中万安监先是福建观察使栁冕久不迁因事以求㤙俸奏云闽中南朝放牧之地可致牛马蕃息请置监牧许之大収境内畜产牧放其中羊之大者不过十斤马之良者直数十不经时辄死又却牧以充之百姓怨苦之由是监观察使阎济美奏罢之元和四年三月诏内廐之马其数尚多委飞龙使具条流减者闻奏十一年正月以讨呉元济命中使以绢万疋市马于河曲其月廻纥使索槖駞及马以内库缯绢六万疋偿廻纥马直十三年十一月闲廐使理岐阳旧马坊地三百四十七顷尽归之国家自贞观至麟德中国马四十万匹皆出河陇开元中尚有二十七万杂以牛羊等不啻百万置八使四十八监占陇西金城凉平天水四郡幅员千里自长安至陇西置七万坊为㑹计所诸部领岐陇间善水草及膏腴田皆属七万坊名额尽废其地利归于节度使长庆元年正月灵武节度使李听奏请于淮南忠武宁等道防秋兵中取三千人衣粮月赐当道自召募一千五百八马骁勇者以偹兵仍令五十人为社每一马死社人共补之马无阙从之其年三月范阳节度使刘总请进马一万五千匹大中六年六月河东节度使兼太原尹李业奏当管诸军州羊马准贞元三年十二月十三日勅文不许出界又准去年五月十五日司门转牒诸道应有羊马准勅并不命出界今縁近日诸道差人于当管市马不依勅文并无羊马伏乞天㤙诏本道准元勅约勒㫖冝令本道准元勅处分如有违者即与区处闻奏诸监马印凡马驹以小官字印印左膊以年辰印印右髀以监名依右左厢印印尾侧自一嵗至二嵗起酌量强弱俱以飞字印印右䏝细马次马俱以龙形印印项左送尚乘者于尾侧依左右闲印以三花其余杂马幽上乘者以风字印左膊以飞字印左髀经印之后简习别所者各以新人处监名印印左頬官马赐人者以赐字印诸军及充传送者驿以出字印并印右頬景云三年正月十四日勅诸王公主家马印文冝各取本号诸蕃马印骨利干马本俗无印惟割耳鼻为记结骨马与骨利干相似少不如印出悉宻马与结骨相似稍不如印葛逻禄马与悉宻相类在金山西印以上部落燕然及拔曵马因与骨利干马相类由多黑㸃骢如豹文去瀚海南函陵山东拔曳固川同罗马与拔曳固川相类亦出骢马种在洪诺河东南曲越山北函陵山东印延陀马与同罗相似骆马骢马种令部落颇散西出者多今在幽州北印仆固马小于拔曳固与同罗相似住在幽陵山南印阿特马与仆骨马相类在莫贺库寒山东安南置今鸡田州印契马与阿跌马相从在阎洪达并以北独乐永以南榆溪州印康固马康居国也是大宛马种形容极大武德中庸国契丹马其马极曲形小于突厥马能驰走林木间今松漠都督印奚马好筋节胜契丹马余并与契丹同今饶乐都督北印唐会要卷七十二唐会要卷七十三钦定四库全书唐会要卷七十三宋王溥撰单于都䕶府永徽元年九月八日右衞中郎髙偘执卓鼻可汗献于武德殿以其余衆于郁都军山分其地置单于瀚海二都䕶府单于领郎山云中桑干三都督府苏农等十四州瀚海领金㣲新黎七都督府仙蕚贺兰等八都督各以首领为都督刺史麟德元年正月十六日勅改单于大都䕶府官秩同五大都督初阿德上奏望册亲王为可汗德曰单于者天上之天上曰朕儿与卿为天上之天可乎德曰死生足矣遂立单于大都䕶府以殷王为都䕶令与王造宅干封二年殷王改封相王令发向单于王奏曰儿朝去暮归得乎上曰去此二千里卒未得来王曰不能去阿母矜其小竟不遣之垂拱二年改为镇守使圣厯元年五月九日改为安北都䕶开元二年闰正月五日却置单于都䕶府移兵北都䕶于中受降城天寳四载十月单于都䕶府置金河县元和元年十一月以范希朝为振武莭度使就加礼部尚书振武有党项室韦交居川阜凌犯为盗日入慝作谓之刮城门人情惧骇鲜有宁日希朝周视居要害营置堡栅斥堠严宻人乃获其安矣蕃虽䑕窃狗盗必杀无赦蕃人甚惮之蕃落之俗有长帅至必効竒驼名马虽㢘者犹曰当从俗以致其欢希朝一无所受积十四年皆保塞而不为冦单于城中旧少树希朝于他处市桞子命军人种之至今成林居人頼之三受降城景云二年三月一日朔方道大摠管张仁亶筑三受降城于河上先是朔方军北与突厥以河为界河北岸有拂云祠突厥将上冦必先诣祠祭酹求福因牧马料兵而后渡河时出啜尽聚衆西击娑葛仁亶请乘虚夺取汉南之地于河北筑三受降城首尾相应以絶其南冦之路唐休璟以为两汉以来皆以黄河为界今于㓂境筑城恐费人力终为贼冦所有建议以为不能成功睿宗竟从仁亶留兵以助其功时咸阳兵二百余人逃归仁亶尽擒之一时斩于城下军中股慄役者尽力六旬而三城俱就以拂云祠为中城以东西相去各四百里皆据通津遥相应接北拓三万余里于牛头朝那山北置烽一百八十所自是突厥不得度山放牧朔方更无㓂掠减镇兵数万人初建三城不置拥门及曲敌或问之仁亶曰兵法贵在攻取不冝退守㓂若至此即当戮力出战回顾望城犹须斩之何用守备生其退衂之心其后常元楷为朔方总管始作拥门元和十二年九月西受降城为河徙浸毁宰相李吉甫请移兵于天德故地卢坦与李綘恊议以为西城张仁亶所筑得制匈奴上䇿城当碛口居虏要冲美水丰草边防所利今流水之决不过退就二里奈何弃万代永安之䇿狥一时省费之谋况天德故城僻处确瘠其北枕山与河絶远烽候警备不相统摄接虏之奔突势无由知无故蹙国二百里非利也及城使周懐义奏列利病与坦议同事竟不行寳歴元年五月振武节度使张维请奏以东受降城濵于河嵗久雉堞摧壊请移于绥远烽南上赐钱一百万城之至十月功毕安北都䕶府贞观四年三月三日分颉利之地为大州左置定襄都督右置云中都督以统降人五年阿使那阿咄苾败走后其渠豪首领至皆拜将军布列朝廷五品以上有百余人始与朝士相半惟拓拔不至遣使招慰之使者相望于道凉州都督李大亮以为于事无用徒费人力因上疏曰臣闻欲绥远者必先安近中国百姓天下本根四裔之人犹于枝叶扰其根本以厚枝叶而求久安未之有也故自古帝王化中国以信御四裔以权自陛下君临区宇深根固本人逸兵强九州殷盛四裔賔服今者招受突厥虽入提封臣愚稍觉劳费未悟其有益也以臣愚见请停招慰且谓之荒服者故臣而不内近日突厥倾国入朝既不俘之江淮以变其俗乃置之内地去京不远虽则寛仁之义亦非久安之计也以中国之租赋供积恶之穷冦恐无利也其后诸蕃渠长请上尊号为天可汗上曰我为大唐天子又行天可汗事乎是后降玺书赐西域北荒君长皆称皇帝天可汗诸蕃豪长有死亡者必下诏册立其后嗣焉其后下诏议者安边之术多言突厥恃强扰乱边陲今日天丧之穷来归于我本无慕义之心因其归命迁其种落俘之江南散属州县各使耕耘变其风俗百万强冦可得化而为氓则中国有加戸之利塞北可空虚矣中书侍郎颜师古上奏曰突厥部落并已归降东北诸蕃咸受正朔突利入侍庭阙颉利身为俘获沙漠之外瀚海之北莫不屈膝稽颡乞骸请命斯乃上古所不臣者陛下得而臣之矣惟陛下断以神机驭以长筭纲领一定垂拱无为臣闻古先哲王内修徳而后柔逺是以要服之外谓之荒服言其恍惚喜怒来去无常也饱则飞去饥则附人今欲改其常性同此齐氓于事为难理必不可当因其习俗而抚驭之臣愚以为凡是突厥铁勒络须河北居住分置头目统领部落节及髙下地界多少伏听量裁为立条制绥远安迩永永无极夏州都督窦静上表曰臣闻遐荒重译之人圣王所以不争者以其不可以刑法绳不可以仁义敎衣食仰给不务耕桑徒损有为之人以资无知之利得之则无益于理失之则无益于化然彼首丘之情盖未忘也诚恐一朝变生犯我王界愚臣之所深虑如臣计者莫若因其破亡之后加其无妄之福假以贤王之号配以宗室之女分其土地析其部落使权弱势分易为覊制自可永保边塞世为藩臣此实长辔远御之道也给事中杜楚客上议曰匈奴之人秉心无常难以德懐易以威服陛下纳其降附处之河南招㩦服逺闻之前典以臣愚见必为后患存亡继絶列圣通规事不师古难以长久礼部侍郎李百药上议曰臣闻突厥内附尽为臣妾开辟以来所未曽有然种类区分各有统摄窃闻圣算亦欲因其离散随其本部署其君长不相臣属阿使那种纵能树立惟臣其一族而已国小则分其权势势敌则难相吞灭各自保全必无抗衡于我之理此诚安边之上䇿长势之宏谟仍请于定襄城中置都䕶府为其节度此之一䇿必不可不行中书令温彦博议曰惟汉武时置降匈奴城于五原塞下全其部落得为扞蔽又不离其本俗因而抚之一则实空虚之地二则永无猜忌之心若遣向江南则乖物性故非含育之道也秘书监魏徴议曰匈奴自古至今未有如斯之破败盖上天勦絶其命宗庙神武之所致也且世㓂中国百姓寃讐陛下以其归我不能灭之即遣徙河北居其故地夫匃奴之人强必盗冦弱则卑服岂顾恩义天性然也秦汉患其若是故发勐将以击之収河北以为郡县陛下奈何以内地居之且降仅十万数年之间滋息百倍居我肘腋逼迩王畿心腹之疾将为后患尤不可河南处也彦博又奏曰不然天子之于物也天覆地载归我者我必抚之今因破灭余落归降不加怜愍弃而不纳非天地之道阻逺人之意臣愚以为不可遣居河南初无所患谓死而生之亡而存之懐我德惠终无叛逆魏徴又曰不然晋亡有魏时部落分居近邑平呉之后郭钦江统劝武帝逐出塞外不用钦等言数年之后遂倾瀍洛前代覆车殷鉴不远陛下必用彦博之言所谓养畜自贻患也彦博又曰不然圣人之道无所不通古先哲王有敎无类突厥余丑以命归我我爱䕶之収居内地从我指挥敎以礼法数嵗之后选其豪首遣居宿卫畏威懐恵何患之有且光武居南单于于内郡为汉藩翰终乎一世不为叛逆朝士多同彦博议上遂用之封阿史那苏尼失为懐徳郡王阿史那思摩为懐化郡王处其部落于河南朔方之地入居长安者近万家至十三年四月上幸九成宫颉利地中郎将阿史那社尔隂结部落三十人夜犯钩陈踰四重幕引弓乱发卫士王善主力战死之折冲孙武开率府兵奋击良久乃退驰入御马廐盗马二十匹欲奔部落寻皆斩之言事者多言留突厥不便于是悔处之于河南恨不用魏徴之言更议还其部落于河北遂遣之李思摩率所部建牙于河北居碛南令薛延陁居碛北二十一年正月九日以铁勒及回纥等十三部内附置大都督府七州并各以其渠帅为都督刺史给𤣥金鱼黄金为字以为符信于是回纥等请于囘纥以南突厥以北置邮驿总六十人所以通北荒号为参天可汗道每通贡丰貂皮以充赋税至四月十日置燕然都䕶府以扬州司马李素立为都䕶瀚海等六都督臯兰等七州并𨽻焉二十三年二月四日西蕃汝钵罗业䕶卒归附七日以结骨部置坚昆都督𨽻燕然都䕶府至三月九日分瀚海都督府所统俱罗敦部置烛龙州二十年十月三日诸突厥归化以舎利吐利部置舎利州阿史那部置阿史那州绰部置绰州贺部州置逻禄悒恒二部置葛逻州并𨽻云中都督府以苏逻部落置苏州阿史徳部落置阿史德州执失部落置执失州卑失部落置卑失州郁失州部落置郁射州多地艺失州并𨽻定襄都督永徽元年三月三日以臯兰州为都督䕶府署稽落州𨽻焉废髙阙州至十年三月二十日以新移哥逻禄在乌都㨗山者左厢都落置狼山都督右厢部落置浑河州并𨽻燕然都䕶府至三年十一月四日以河时部落置稽落州𨽻燕然都督府显庆二年正月十四日分哥逻禄部落置隂山大漠二都督府龙朔三年二月十五日移燕然都䕶府于囘纥部落仍改名瀚海都䕶府其旧瀚海都督府移置云中古城改名云中都䕶府仍以碛为界碛北诸蕃州悉𨽻瀚海碛南并𨽻云中总章二年八月二十八日改瀚海都䕶府为安北都䕶府开元八年六月二十日勅单于安北等大都䕶亲王遥领者加副大都䕶一人准从三品总知府事其副都䕶准正四品上长史正五品上司马五品下天寳四载十月安北都䕶府置隂山县八载于木剌山置横塞军城及移安北大都䕶府于永清栅北筑城改横山军为天德军郭子仪仍为之使兼九原太守朔方节度陇右兵马使会昌五年七月中书门下奏塞北诸蕃皆去振武是单于故地不可存其名号以启戎心臣详谨国史武德四年平突厥后于振武置云中都督麟德元年改为单于都䕶圣厯元年改为安北都䕶开元八年复为单于都䕶其北都䕶本在天德自贞观二十一年在其州迁徙不定今请改单于都䕶为安北都䕶勅㫖从之灵州都䕶府贞观二十年二月四日西蕃沙钵罗叶率衆归附以阿史德时建俟斤部落置臯兰祁连二州𨽻灵州都督府至永徽元年废调露元年又置鲁丽塞含依契六州长安四年合为匡长二州神龙三年置兰池都督府分为六县开元十年复分为鲁丽契塞四州其年九月朔方廵边使兵部尚书张説擒康愿子于木盘山诏令移河曲六州残卒五万余口于许汝唐邓仙禄等州始空河南州方千里之地十八年又置匡长二州二十六年以淮南人户却囘复置宥州延㤙懐德归仁三县咸亨三年三月八日移吐谷浑部落自凉州徙于鄯州既而不安其居又徙于灵州之境置安州以处之开元元年复以九姓部落置臯兰燕然燕山鸡田奚鹿烛龙等六州并属灵州至德元年七月灵武郡改为灵武大都督府贞元九年七月以杜希金为检校右仆射灵盐等州莭度使将赴镇献体要八章多所规諌上深纳之乃作君臣箴以赐之其词曰惟天惠人惟辟奉天从諌则圣共理惟贤皇建有极骏命不易总万几以成务齐六合之殊致一心不能独鉴一目不能周视敷求哲人式序在位于戯君之任臣必求一德臣之事君咸思正直何启沃之所宜自古合而未得良以谠言者逆耳䜛谀者伺侧故下情未通而上听已惑俾夫忠言败于凶慝譬彼济舟蒸徒檝之亦有和羮宰夫执之孰云理国不自得师覆车之轨予其惩而髙以下升采由白受惟君不君亦臣之咎闻诸辛毗牵𥚑魏后则有禽息竭忠碎首勉思献替其平可否勿谓无伤自㣲而彰勿谓何害积小成大事有隠而必见令既出而焉悔鼔钟在宫声闻于外浩然涉水忧未有艾将负扆以虚心期尽忠而纳诲在昔稷契实佐舜禹逮兹魏徴佐我文祖君臣协德混一区宇肆予寡昧获缵丕绪臣哉隣哉尔辅尔翼高秋始肃我武维扬辍此禁卫奠于大邦恋阙方甚嘉言乃昌是规是谏金玉其相词高理要入德知方总彼千里备于八章宣父有言起予者商殷有盘铭周有欹噐或戒以词或警以事披图演义发于尔志与金镜而髙悬将座右而同置人皆有初鲜慎厥终汝其夙夜明保朕躬无曰尔身在外尔诚不通善言之应千里攸同导彼遐裕逹于四聪八纮仰德时乃之风既徃既来懐贤冲冲唱予和汝式示深衷十二年九月以河东节度行军司马兼御史中丞李景略兼御史大夫充天德军丰州四受降城都防御等使丰州本𨽻芦州至是始析之咸通四年五月勅灵武一道别有六城屯兵不下数千其州城各分主将今并仰割𨽻朔方军其军将委本军署置安东都䕶府总章元年九月十三日辽东道行军总管司空李勣平辽东其髙丽旧有五部一百七十六城六十九万七千户至十二月七日分髙丽地为九都督府四十二州一百县置安东都䕶府于平襄城以统之擢其渠豪为都督及刺史县令与齐人参理以右武卫将军薛仁贵检校安东都䕶总兵二万以镇之至咸亨元年四月高丽余衆有豪长劒牟岑者卒衆叛立高蔵外孙舞为主诏左卫大将军高侃讨平之至三年十一月二十八日移安东都䕶府于辽东故城先有华人任官者悉罢之至仪鳯二年二月二日移安东都䕶府于新城安置仍令特进左卫大将军髙侃充使镇府至圣厯元年六月三十日改安东都䕶府为安东都督府以右武衞大将军高仇须为都督自是高丽旧衆分散多投突厥及韎鞨高氏君长遂絶其地并没于诸蕃二年鸾台侍郎狄仁杰上表请収安东复其君长曰臣闻先王疆理天下以为人极皆是封域之内树之风声于是制井田出兵赋其逆命者因而诛焉罪其君弔其人存其社稷不夺其财非欲土地之广也非贪玉帛之货也至汉孝武皇帝追高祖之宿愤籍四帝之资储于是定朝鲜讨西域平南越击匈奴府库皆空盗贼蜂起百姓嫁妻卖子流离于道路者万计于是𣙜沽市利筭及舟车笼天下财货而财用益屈末年觉悟息兵罢役封丞相为富民侯然而汉室中贫衅由此起不可与覆车同轨岂不戒哉人有四支者所以扞头目也君有四方者所以卫中国也然以腹蛇在手既以㫁节全身狼戾一隅亦宜弃之存国汉元帝罢珠崖之郡宣帝弃车师之田非恶多而好少也知难则止是为爱人今以海中分为两界风波飘荡漫溺至多准兵计粮犹且不足将以分野言之天文自隔辽东所守已是石田靺鞨遐方更为鸡肋弱枝强榦有国通规今欲肥四裔而瘠中国恐非通典且得其地不足以耕织得其人不足以赋税此乃前王之所弃陛下劳师而取之恐非天意臣请罢薛仁贵废安东镇陛下允臣所请即天启其谋非人力也三韩君长高氏为其主诚愿陛下以存亡继絶之义复其故地此之美名高于尧舜远矣神龙元年二月四日改安东都督为安东都䕶府开元二年十月二十四日改平州为安东都䕶府以许钦寂为之营州都督府贞观二十二年十一月二十三日契丹师窟哥奚师可度者并率其部内属以契丹部为松漠都督府拜窟哥为持节六州诸军事松漠都督府又以其别帅师稽部置削落州折讫便部置弹汗州鼻活部置无迟州芬闾部置羽陵州突便部置白莲州苪异奚部置徒川州坠斤部置万丹州出伏部置延黎州赤山州各以豪长辱纥主为刺史俱𨽻松漠焉以奚部置饶乐都督府拜可度者为持节六州诸军事饶乐都督府又以别帅阿㑹部置弱水州处和部置祁黎州奥失部置落还州庆稽部置大鲁州无侯折部置渴野州亦各以其豪长辱纥主为刺史俱𨽻于饶乐焉二十四日于营州兼置东奚都䕶以统松漠饶乐之地置罢䕶东奚校尉官万嵗通天元年五月窟哥孙松漠都督李尽忠来归其年城州刺史孙万荣杀营州都督赵翙举兵反攻陷害营州其后营州都督寄置于幽州渔阳城至开元五年三月奚契州等欵附上欲复营州于旧城宋璟固争以为不可除朱度礼营州都督开屯田八十余所开元十一年三月六日营州玉田渔阳两县𨽻幽州安东都䕶府却归燕郡平州依旧置安南都䕶府调露元年八月七日改交州都督府为安南都䕶府大足元年四月二十六日置武安州南城州并𨽻安南都护府开元二十四年正月广州寳安县新置屯门镇领兵二千人以防海口贞元七年五月置柔远军于安南都䕶府元和四年八月安南都䕶奏破环王伪国号爱州都统三十万余人及获王子五十九人器械战船战象等称之其年九月安南都知兵马使兼押衙安南副都䕶杜英䇿等五人人状举本管经畧招讨处置等使兼安南都䕶张舟到任以来政绩事安南罗城先是经畧使伯夷筑当时百姓犹甚陆梁才髙数尺又甚湫隘自张舟到任因农隙之后奏请新筑今城高二丈二尺都开三门各有楼其东西门各三间其南门五间更置鼓角城内造左右随身十宫前经畧使裴泰时以爱州城被环王崑崙烧并尽自张舟到任后前年筑驩州城去年筑爱州城裴泰时军城不守军中器械却失并尽赵昌到任日近旋除广州自张舟到任诸道求市每月造成噐械八千十四年以来都计造成四十余万事于大㕔左右起甲仗楼四十间收贮安南戎冦难利鬭战先有战棹不过十数只又甚迟钝与贼船不过接张舟自创新意造艨艟舟四百余只每船战手二十五人棹手三十二人车弩一支两弓弩一支棹出船内廻船向背皆疾如飞勅㫖宜付所司寳厯元年五月安南都䕶李元善奏移都䕶府于江北岸开成三年安南都䕶马植奏当管覊縻州首领或居巢穴自固为南蛮所诱不可招谕事有可虞自来晓以逆顺今诸首领愿纳赋税其六县请昇为州以首领为刺史从之四年十一月安南都䕶马植奏当管经畧押衙兼都知兵马使杜存诚管善良四乡请给发印一面前件四乡是獠户杜存诚祖父以来相承管辖其丁口税赋与一郡有殊伏以蛮貊不识书字难凭印文从前徴科刻木权用伏乞发印一面令存诚行用勅㫖宜依咸通六年十二月安南都䕶高骈自海门进军破蛮军収复安南府自李逐失政交趾陷没十年蛮军北冦邑人至不聊生至是始定安西都䕶府贞观十四年九月二十四日侯君集平高昌国于西州置安西都䕶府治交河城二十二年四月二十五日突厥泥伏沙渉钵罗叶䕶阿史都贺鲁率衆内附置于庭州二十三年二月十一日置瑶池都督府安西都䕶府以贺鲁为都督至永徽二年正月二十五日贺鲁以府叛自称钵罗可汗据有西域之地至四年三月十三日废瑶池都督府显庆二年十一月伊西道行军总管苏定方大破贺鲁于金牙山尽収其所据之地西域悉平定方悉命诸部归其所居开通道路别置馆驿埋瘗骸骨所在问疾苦分其疆界复其产业贺鲁所虏掠者悉检还之西域诸国安堵如故擒贺鲁以归十一月分其地置蒙池崑陵二都䕶府以阿史弥财为崑陵都䕶阿史那步真为蒙池都䕶其年十一月十七日分其种落列置州县以处木昆部为匐延都督府以和屋禄索葛莫贺部为盐汩都督以突骑施阿利施部为洁山都督府以和禄屋阙啜部为盐汨都督府摄舍瞰啜部为双河都督府以䑕尼施处半部为鹰沙都督府其所役属诸蕃国皆置州府西尽于波斯并𨽻安西都䕶府又以贺鲁平移安西都䕶府于高昌故地至三年五月二日移安西都䕶府于龟兹国旧安西复为西州都督以麴智湛为之以统高昌故地四年正月西蕃部落所置州府各给印契以为徴发符信龙朔元年六月十七日吐火罗道置州县使王名远进西域图志并请于阗以西波斯以东十六国分置都督府及州八十县一百一十军府一百二十六仍以吐火罗立碑以记圣德诏从之以吐火罗国叶居遏换城置月氐都督府嚈哒部落活路城置大汗都督府阿落罗支国王居伏寳瑟城置条支都督府解苏王居数满城置天马都督府骨咄施国王居沃沙城置高附都督府罽賔国王居遏纥城置修鲜都督府失范延国王居伏戻城置麟鳯都督府石汗那国王居城置悦船州䕶时犍国王居遏宻城置竒沙州但没国王居恒没城置和黙州乌拉喝国王居摩竭城置旅敖州多勒建国王居低保那城置崑㠊州那俱宻国王居禇瑟城置抜州䕶密多国王居模达城置乌飞州久越得建国王居步师城置玉庭州波斯国疾灭城置波斯都督府各置县及折冲府并𨽻安西都督府咸亨元年四月二十二日吐蕃陷我安西罢四镇龟兹于阗焉耆踈勒苏氏记曰咸亨元年四月罢四镇是龟兹于阗焉耆踈勒至长寿二年十一月复四镇勅是龟兹于阗踈勒碎叶两四镇不同未知何故调露元年九月安西都䕶王方翼筑碎叶城四面十二门作屈曲隠㐲出没之状五旬而毕长寿二年十一月十日武威军总管王孝杰克复四镇依前于龟兹置安西都䕶府鸾台侍郎狄仁杰请捐四镇上表曰臣闻古之要荒皆在先王封域之外故东拒沧海西隔流沙北横大漠南阻五岭此天所以限强蕃而隔中外也自典籍所及三代不能致者国家兼之矣此今日之四境已逾于夏殷在昔诗人矜薄伐于太原美化行于江汉是则前代之远裔而国家之域中至前汉时匈奴无歳不犯边杀掠吏人后汉西羌侵佚汉中东寇三辅入河东上党遂至洛阳由此言之则陛下今日之土宇过于周汉前朝远矣若越荒外以为限竭资财以骋欲非但不爱人力亦所以失天心也国家频嵗出师所费滋广西戎四镇东城安东调戍日加百姓虚弊开守西域事等石田费用不支有损无益行役既久怨旷亦多昔诗云王事靡盬不能艺稷黍岂不懐归畏此罪罟念彼离人涕零如雨此则前代怨畏之词皆为远戍方外以竭中国争蛮貊不毛之地乖子育苍生之道昔汉元帝纳贾捐之谋而罢珠崖之市宣帝用魏相之䇿而弃车师之田岂欲慕尚虚名盖惮劳人力也近贞观年中克平九姓册李思摩为可汗使统诸部者盖以诸蕃叛则伐之降则抚之得推亡固存之义无远戍劳人之力此则近日令典绥边之故事窃见阿史那瑟罗隂山贵种世雄沙漠若委之四镇使统诸蕃封为可汗遣其御冦则国家有继絶之美荒外无转输之役如臣所见请捐四镇以肥中国罢东安以实辽西况绥抚况绥抚夷狄盖防其越逸茍无侵侮之患则可矣何必窥其窟穴与蝼蚁计校长短哉伏愿陛下弃之度外无以絶域未平为念但当勅边兵谨守以待其自败然后击之此李牧所以制匈奴也盐铁论云夫蛮貊之人不食之地何以烦思虑而争之哉莫若聚军实畜威武以逸待劳则战士力倍以主御客则我得其便坚壁清野则冦无所得自然贼深入必有顚踬之虑浅入必无虏获之益如此数年可使二冦不击而服左史崔融请不改四镇议曰北地之为中国患者久矣唐虞以上为獯鬻殷周之际曰猃狁西京东国有匈奴冒顿焉当涂典午有乌丸鲜卑焉拓拔世有蠕蠕狂猖宇文朝有突厥睢盱斯皆名号因时而改种落与运而迁五帝不能臣三王不能制兵连祸结无代不有长䇿远筭旷古莫闻夫北狄者部落甚大其地南接燕赵北穷沙漠东连九部西控六戎天性骄傲觇伺便隙鸟飞兽走草转水移自言天地所生日月所置汉高皇以百万衆窘于平城之下逮至武帝赫然发愤肆志远边使张骞始通西域既而立四郡据西闗以断匈奴右臂乃复度河湟筑令居塞以絶南北之道于是障塞亭隧出长城四千里矣于斯时也承文景𤣥黙之后国用富强练兵选将深入穷追倾府库之财殚士马之力行人使者嵗月亭障贰师骠骑首尾闗河饿虎未摧其国已耗橐駞既犍其人亦殄乃至造皮币筭缗钱税舟车𣙜酒酤夫岂不怀深为长久之计然也匈奴于是乎孤特远窜羽檄不行焉始孝武开西域之后为置使者校尉领䕶之宣元哀平此道不替王莽簒位贬易王侯由是西域怨叛与中国隔絶并复投属匃奴光武中与匈奴税重皆遣使求内属至于延光三通三絶至国家太宗方事外讨复修孝武旧迹并南山至于葱岭画为府镇烟火相望至高宗务在安人命有司拔四镇其后吐蕃果骄大入西域焉耆以西所在城堡无不降下遂长驱东而踰高昌壁歴车师庭侵常乐界当莫贺延碛以临我炖煌主上召命右相韦待价为安息道行军大总管安西都䕶阎安古为副问罪焉贼逢有备不一战而走我师追摄至于焉耆粮道不继竟亦无功朝廷以为畏懦有刑流待价于琼州弃安古于义州至王孝杰而四镇复焉今若拔之是弃已成之功忘久长之䇿小慈者大慈之贼前事者后事之师奈何不图也四镇无守则狂益甚必兵加西域西域诸蕃气羸恐不能当长蛇之口西域动自然威临南羌南羌乐祸必以封豕助虐蛇豕交连则河西危河西危则不得救矣方须命将出师兴役动衆向之所得今之所劳向之所劳今之所逸可不谓然乎而议者忧其劳费念其险远曾不知蹙国灭土春秋所讥杜渐防萌安危之计顷者若兵稍迟留贼先要害则河西郡已非国家之有今安得而拔之乎何谓非国家之有莫贺贤碛者延袤二千里中间水草不生焉北有强冦则难以度碛我兵难渡则碛北伊西北庭安西及诸蕃无救而疲兵不能自振必为贼吞之又焉得悬军深入乎有以知通西域艰难也汉时单于上书愿保塞请罢边备郎中侯应习边事以为不可东汉时西羌作乱徴天下兵赋役无已司徒崔烈以为宜弃凉州议郎传燮厉言曰斩司徒天下乃安凉州天下要冲国家藩衞世宗拓境列置四郡议者以为断匈奴右臂烈为宰相不念为国思所以弭兵之具乃欲割弃一方万里之土若使强梁之人得居此地土劲甲坚因以为乱此天下之大虑社禝之深忧竟从燮议今宜日慎一日虽休勿休採侯应不可之言纳传燮深忧之议然后风为号令雷为折冲缮甲兵思将帅上与天合德下与地合明中与人合心善战者不阵如斯而已矣夫拔旧安之四镇委难制之两凶求絶将来之端盍考已然之验臣念此每日至于再三愚下固陋知其不可伏惟察焉建中二年七月加伊西北庭节度使李元忠北庭大都䕶以四镇节度留后郭昕为安西大都䕶四镇节度观察使诏曰二庭四镇统任西夏五十七蕃十姓部落国朝以来相奉率职自闗陇失守东西阻絶忠义之徒泣血相守慎固封畧奉遵礼教皆侯伯守将交修共理之所致也其将士叙官可超七资初贞元兵兴以来安西北庭为诸蕃所隔间者节度李嗣业荔非元礼孙至直马璘軰皆遥领之郭昕者子仪犹子李元忠始曾名令忠后赐改焉自其至任尝发使奉表章于朝数軰皆不达信问不至朝者十余年及是遣使自囘纥歴诸蕃至故有是命贞元六年十二月是嵗吐蕃陷北庭都䕶府初北庭安西既假道回鹘以朝奏因附庸焉其性不常徴求无度人不聊生又有沙陀部落六十余帐与北庭相依属于廻鹘肆其抄夺尤所厌苦其三葛禄部落又白眼突厥素与廻鹘通和亦憾其侵掠因吐蕃厚赂见诱遂附之于吐蕃率葛白眼之衆去嵗冬来冦北庭廻鹘大相颉于迦斯率衆援之频战败绩吐蕃攻鬭颇急北庭之人既苦廻鹘是嵗乃举城降于吐蕃沙陁亦降焉北庭节度杨袭古与麾下二千余人奔西川七年秋颉于迦斯又悉其国丁壮六万人将复北庭仍召袭古偕行寻为吐蕃葛禄所败死者大半颉于迦斯绐之曰与我同至牙帐当逆君归本国袭古从之及牙帐竟杀之姚州都䕶府麟德元年五月八日于昆明之弄栋川置姚州都督府每年差兵募五百人镇守神功二年五月八日蜀州刺史张柬之上表曰姚州者古哀牢之旧国自生人以来不与中国交通前汉唐䝉开夜郎滇笮哀牢不附至光武季年始请内属汉置永昌郡以统理之乃收其盐布毡罽之税以利中土其国西通大秦南通交趾竒珍进贡嵗时不阙及诸葛亮五月渡泸収其金寳盐布以益军储使张伯岐选其劲卒以增武偹前代置郡其利颇深今盐布之税不供珍竒之贡不入而空竭府库驱率平人受役边陲肝脑涂地臣窃为国家惜之汉以得利既多歴博南山涉兰仓水更置博南哀牢二县蜀人愁怨行者歌曰歴博南越兰津渡兰仓为他人盖汉得其利人且怨歌今与国家无丝毫之利在百姓受终身之酷臣窃为国家痛之往者诸葛亮破南中使其渠帅自相统领不置汉官亦不留镇守人问其故亮云置官留兵有三不易大意以置官蛮汉杂居猜嫌易起留兵运粮为患更重忽若反叛劳费更多粗设纪纲自然久定臣窃以亮之斯䇿妙得覊縻蛮人之术今姚府所置之官既无安边靖冦之心又无诸葛亮且纵且擒之术惟知诡谋校算恣情割剥贪功刼掠既积以为常扇动豪渠遣成朋党提挈子弟啸引凶愚逋逃亡命散在彼州专以掠夺为业姚州本龙朔中武陵县主簿石子仁奏立之后长史李孝让辛文协并为羣蛮所杀又使将军李义总往征郎将刘惠基在阵战死其州遂废即诸葛亮称置官留兵有三不易之言遂騐垂拱四年南蛮郎将王善寳昆州刺史爨干福又请置州奏言所有课税出自姚府管内更不劳扰蜀州及置州后録事参军李陵为蛮所杀延载年中马成琛请于泸南置镇七所遣蜀兵防守自此蜀中骚扰至今不絶伏乞罢姚州使𨽻巂州歳时朝觐同之蕃国泸南诸国悉废于泸北置闗百姓非奉使入蕃不许交通来往疏奏不纳开元九年二月二十五日勅姚州官员准中州置禄料阶资依天寳八载六月剑南索磨川许新置都䕶府宜以保宁为名开元四年三月四日勅都䕶府史并令于管内依式简补申所司勘责然后给告身唐㑹要卷七十三唐会要卷七十四钦定四库全书唐会要卷七十四宋王溥撰选部上论选事旧制内外官皆吏部启奏授之大则署置三公小则综覈流品自隋已降职事五品已上官中书门下访择奏然后下制授之唐承隋制初则尚书铨掌六品七品选侍郎铨掌八品选三年一大集每年一小集其后尚书侍郎通掌六品以下选其员外郎监察御史亦吏部谒讫尚书侍郎为之典自贞观以后员外郎乃制授之又至则天朝以吏部权轻监察亦制授之其铨综也南曺综覈之废置与夺之铨曺注拟之尚书仆射兼书之门下详覆之覆成而后与官至肃宗即位灵武强冦在郊始命中书以功状除官非旧制也武德五年太仆卿张道源上表以吏曺文簿繁宻易生姦欺请议减之髙祖下其议百竂佥同者惟太史傅奕言至当迫于衆议事竟不行贞观元年正月侍中摄吏部尚书杜如晦上言曰比者吏部择人惟取言辞刀笔不悉景行数年之后恶迹始彰虽加刑戮而百姓已受其弊上曰如何以得人如晦对曰両汉取人皆行着州闾然后入用今每年选集尚数千人厚貌饰词不可悉知选司但配其阶品而已所以不能得才魏徴亦曰知人之事自古为难故考绩黜陟察其善恶今欲求人必须审访才行兼美始可任用上将依古法令本州辟召会功臣将行世封其事遂止二十年黄门侍郎禇遂良上表曰贞观初杜淹为御史大夫检校选事此人至诚在公实称所使凡所採访七十余人比并闻其嘉声积久研覆一人之身或经百问知其器能以此进举身既染疾伏枕经年将临属纩犹进名不已陛下悉擢用之并有清亷干用衆所服愿大唐得人于斯为羙陛下任一杜淹得七十余人天下称之此则偏委忠良不必衆举之明效也显庆二年黄门侍郎知吏部选事刘祥道上疏曰今选司取士伤多且滥每年入流数过一千四百人是伤多也杂色入流不加铨简是伤滥也古之选者不闻为官择人取人多而官员少也今官员有数而入流无限以有数供无限遂令九流繁总人随嵗积谨约准所须人量支年别入流者令内外文武官一品以下九品以上一万三千六百四十五员举大数当一万四千人壮室而仕耳顺而退取其中数不过支三十年此则一万四千人支三十年而畧尽若年别入流者五百人三十年便得一万五千人定数顷者一万四千四百六十五人足充所须之数况三十年之外在官者犹多此便有余不虑其少今年当入流者遂余一千四百计应须数外恒余両倍又常选者仍停六七千人更复年别新加实非处置之法望请釐革稍清其选中书令杜正伦亦言入流者多为政之弊公卿以下惮于改作事竟不行苏氏议曰冕每读国史未尝不废书叹息况今河西陇右已非我境河北河南闗中上计官员大数比天寳中三分减一入流之人比天寳中三分加一自然须作法造格增选加考设险阻进选司诋才能嗟乎士子二年守官十年待选欲使天下称野无遗贤不可得也若比祥道所述且十倍不更弊乎开耀元年四月十一日勅吏部兵部选人渐多及其铨量十放六七既疲于来往又虚费资粮宜付尚书省集京官九品以上议崇文馆直学士崔融议曰令皇家両曹妙选三官备设拔其杞梓搴其萧稂其有疾状犯赃私罪当惩贬者此等既未合得伏望许同选例録以选劳又选人每年长名常至正月半后伏望速改铨简促以程期因其物情亦何疲于来往顺其人欲亦何费于资粮又所铨简以德行为上功夫次之折衷之方庻几此道尚书右仆射刘仁轨奏曰谨详衆议条目虽广其大畧不越数途多欲使常选之流及负谴之类递立年限如不令赴集便是壅自新之路塞取进之门或请增置其案广授官之数加习艺业峻入仕之途亦恐非劝奨之通规乖省员之茂躅徒云变更实恐纷扰但昇平日久人物滋殖觧巾从事抑有多人顷嵗以来据员多阙临时虽有权摄终是不能总理望请尚书侍郎依员备足髙班卑品准式分铨分铨则留放速了限速则公私无滞应选者暂集远近无聚粮之劳合退者毕归京师无索米之弊既循旧规且顺人情如事有不便随时釐革其殿负及初选及选浅自知未合得官者等色情愿不集即同选部曺司商量望得久长安稳垂拱元年七月鸾䑓侍郎兼天官侍郎魏𤣥同以吏部侍郎选举不得人上表曰汉诸侯得自置吏四百石以下其传相大官则汉为之置州郡掾吏督邮从事悉任之牧守爰自魏晋始归吏部递相祖袭以迄于今用刀笔以量才按簿书而察行法令之弊由来久矣盖君子重因循而惮改作有不得已者亦当运独见之明定卓然之议如今选司所行者非上理之令典乃近代之权道所宜迁革实为至要且天下之大士人之衆而可委之数人之手乎假如平如权衡明如水镜力有所极照有所穷铨综既多紊失斯广又以比居此任时有非人情故既行何所不至悠悠风尘此焉奔竞扰扰游宦同乎市井加以厚貌深衷险如溪壑择言观行犹惧不胜今使考行究能折衷于一面百竂庶职専㫁于一司不亦难乎况今诸色入流嵗有千计羣司列位无复新加官有常员人无定限选集之始雾积云屯擢叙于终十不收一淄渑既混玉石难分用舎去就得失相半周穆王以伯冏为太仆正命之曰慎简乃僚无以巧言乱色便僻侧媚其惟吉士此则命其自择下吏之文也太仆正中大夫耳尚以竂属委之则三公九卿亦必然矣夫委任责成君之体也所委者衆所用者精故能得济济之多士盛芃芃之棫朴裴子野有言曰官人之难先王言之尚矣居家观其孝友乡党取其诚信出入观其志义忧难观其知谋烦之以事以观其能临之以义以察其度始于学校抡于州里告诸六事而后贡之于王庭其在汉家尚犹然矣州郡积其功能乃为五府所辟五府举其掾属而升于朝三公参得除置内尚书奏之天子一人之身所闗者衆一贤之进其课也详故能官得其人鲜有败事晋魏反是所失宏多子野所论盖区区之宋耳犹谓不胜其弊而况于当今乎今不待州县之举直取于书判恐非先德行而后言语之意也臣乂闻汉书张耳陈余之賔客厮役皆天下俊杰彼之蕞尔犹能若斯况以今国家而不建长久之䇿为无穷之根尽得贤取士之术而但顾望魏晋之遗风留意周隋之末事臣窃惑之伏愿依周汉之规以分吏部之选即望所用精详鲜于差失秘书省正字陈子昻上疏曰臣伏见陛下忧勤庻政而未以刺史县令为念臣何以知陛下未以刺史县令为念窃见吏部选人补县令如补一县尉耳但以资求考取从官㳺歴即补之不论贤良德行何以化人而拔擢见补者纵使吏部侍郎时有知此弊而欲超越用人则天下小人已嚣然相谤矣所以然者习于常也所以天下庸流皆任县令庸流一杂贤不肖莫分但以资次为选不复以才能得职所以天下凌迟百姓无由知陛下圣德勤劳夙夜之念但以愁怨以为天子之令使如是也自有国以来此弊最深而未能除也神龙元年李峤韦嗣立同居选部多引用权势求取声望因请置员外官一十余员由是侥倖者趋进其员外官悉行形势与正官争事百司论竞至有相殴击者及峤复入相乃深悟之见朝野喧议乃上疏曰自寳命中兴鸿恩溥被惟以爵为惠不择才能任官授职加阶朝迁夕改正阙不足加以员外非复求实助理多是为人择官接武随肩填曹溢府无益政化虚请俸禄在京则府库为之殚竭在外则黎庶被其侵渔伏愿㣲惜班荣稍减除授使匪服之议不兴于圣朝能官之谣复光于曩载开元三年左拾遗张九龄上疏曰古之选用取其声称或遥闻辟召或一见用之是以士修素行不图侥倖臣以为吏部始造簿书以备人之遗忘今反求精于案牍不急于人才亦何以异遗劒中流而刻舟以纪去之弥远可为伤心凡有称吏部之能者则曰从尉与主簿从主簿与县丞斯选曹执文而善知官次者也惟论合与不合不论贤与不贤大畧如此岂不谬哉臣以为选部之法弊于不变变法之易在陛下涣然行之夫以一诗一判定其是非适使贤人君子从此遗逸而有识者之所叹息也十三年十二月封岳廻以选限渐迫宇文融上表请置十余铨当时榜诗云员外却题铨里牓尚书不得数中分其年太子右庶子呉兢上表諌曰臣闻易称君子思不出其位言各止其所不侵官也此实百王凖的伏见勅㫖令刑部尚书韦杭等十人分掌吏部铨选及试判将毕遽召入禁中决定虽有吏部尚书侍郎皆不得参议其事议者皆以陛下曲受䜛言不信于有司也然则居上临人之道经邦纬俗之规必在推诚方能感物抑又闻欲用天下之智力者莫若使天下信之也故汉光武置赤心于人腹良有㫖哉昔魏明帝尝卒至尚书省尚书陈峤跪问曰陛下欲何之帝曰欲案行省司文簿峤曰此自臣之职分非陛下所宜临若臣不称职则宜黜退陛下宜还宫帝慙廻车而返又陈平丙吉者汉家之宰相尚不问钱谷之数不问鬬死之人故知自天子至于卿士守其职分而不可侵越也况我大唐万乗之君卓絶千古之上岂得下行选人之事顿取怪于朝野乎凡是选人书判并请委之有司仍停此十选铨分选依旧以三铨为定上元元年刘晓上疏曰臣闻论语有曰为政以德譬如北辰诗曰恺悌君子民之父母岂有使父养子而忧不得所者哉今国家以吏部为铨衡以侍郎为藻鑑镜所鑑者貌也妍媸可知衡所平者法也年劳可騐至于心之善恶何以取之取之不精必贻后患今选曺以检勘为公道以书判为得人夫书判者以观其智也智及之仁不能守之可使从政者欤不可使之而或任之是贻患于天下也使有德行侔于甲科书判不能中的其可舎之乎况于书判借人者衆矣求士举于乡闾者可谓至矣且人不孝于其亲者岂有忠于君乎不友于兄弟者岂肯顺于长乎不恤于孤遗者岂肯恤百姓乎不义而取财者岂肯不犯赃乎不直而好伪者岂肯守恒乎强悖而任气者其肯惠和乎博奕而畋逰者其肯正㢘乎不以辱为辱者其肯敬慎乎夫士无此病则可任之以官也天寳十载吏部选才多滥选人刘廼献议于知铨舎人宋昱曰虞书称知人则哲能官人则恵巍巍唐虞举以为难今吏部既始之以抡材终之以授位是则知人官人斯为重任昔在禹稷臯陶之衆圣犹曰载采有九德考绩以九载近代主司独委一二小冢宰察言于一幅之判观行于一揖之内古今迟速何不侔之甚矣夫判者以狭辞短韵语有定规为体犹以一小冶而鼓衆金虽为鼎为镛不可得也故曰判之在文至局促者夫铨者必以崇衣冠自媒耀为贤斯又士之丑行君子所病者引周公尼父于铨庭则虽图书易象之训以判体挫之曾不及徐庾虽有渊黙罕言之至德以喋喋取之曾不若啬夫呜乎彼干霄蔽日诚巨树也当求尺寸之材必后于椽杙龙吟虎啸诚希声也若尚颊舌之感必下于鼃黾观察之际能不悲夫执事虑过龟䇿文含雅诰岂拘拘以琐悉细故曲折因循哉诚能先咨以政事次征以文学退观其理家进察其临节则龎大闳深之士亦可以窥其门戸矣贞元四年八月吏部奏伏以艰难以来年月积久两都士类散在远方三库勅甲又经失坠因此人多冒滥吏或诈欺分见官者谓之擘名承已死者谓之接脚乃至制勅㫖甲皆被改张毁裂如此之色其类颇多比来因循遂使滋长所以选集加衆真伪混然实资检责用甄泾渭谨具由歴状様如前伏望委诸州府县于界内应有出身以上便令依様通状限勅牒到一月内毕令尽出不得遗漏其勅令度支急递送府州司州司待约状毕以州印印状尾表缝相连星夜送观察使司定判官一人専使専勾当都封印差官给驿递驿送省至上都三百里内十二月上旬到千里外中旬到每远校一千里外即加一旬虽五千里外一切正月下旬到尽黔中岭南应不合比选人不纳文状限其状直送吏曹不用都司发到入日所司造姓攒勘合即奸伪必露寃抑可明如须盘问即下所在州府责状其隠漏未尽及在远不及期限者亦任续通依前观察使与送所勘责必有灼然踰滥事迹着明据轻重作条件商量闻奏庶稍澄流品永息踰滥勅㫖依奏至六年十二月诏吏部续流选人新授官者至来年二月之任初吏部侍郎刘滋李纾以去冬选人无缺员乃奏请自贞元五年授官计考成者三百五十员令至今年八月之任议者非之于是谏议大夫韩章抗疏曰窃见去年选授官者多以六月方至任所扶老擕幼不远数千里以就一官到才经年遂见停替又见在留中人多有注贞元四年阙者准格至来年正月赴任其续流人注五年缺者遽以今年八月便任一等用阙一等授官五年阙者授替在前四年阙者仍在后事交非允者理实可矜今制命己行难于改易其所授官人请令至来年二月赴任从之元和元年十二月吏部奏比远州县官请量减选五选六选请减一选七选八选请减両选十选十一选十二选各请减三选伏以比远处都七十五州选人试后惧不及限者即状请注拟虽有例不过一百余人其比远州县皆是开元天寳中仁风乐土今者或以俸钱减少或以地在远方凡是平流因循不注至若劝课耕种归懐逃亡其所择才急于近地有司若不注授所在惟闻假摄编甿益困田土益荒请减前件选勅㫖宜依十一年九月中书门下奏字人之官从古所重遂许闻荐兾得循良其或不依节文虚指事迹既开缪举之路实扇侥求之风望自今以后所举人事迹与节文不同及检勘无据并到官后不称职及有负犯等事并请量轻重坐其举主轻则削夺重则贬谪伏以前后勅文虽有条约比来铨覈多务因循今重申明所期画一其举人到省后所司勘检如与节文不同即具事由并举主名衔申中书门下如所司卤莽便与判成察知事状违越则所司与举主同坐从之寳厯二年十二月吏部奏伏以吏部每年集人及定留放至于注拟皆约阙员近者入仕嵗增员阙日少实由诸道州府聼奏悉行致令选司士子无阙贫弱者冻馁滋甚留滞者喧诉益繁至有待选十余年裹粮千余里累駮之后方敢望官注拟之时别遇勅授私恵行于外府怨谤归于有司特望明立节文令自今以后使天下州府内选限不得奏六品以下官勅㫖依奏太和七年五月勅节文州县録事参军如在任绩效明着兼得上下考及清白状陟状许非时放选仍优与处分其余官见任得上下考语减三选如本官両选以下者同非时人例处分开成二年四月中书门下奏天下之理在能官人古今以选委重吏部自循资授仕衡镜失权立格去留簿书得计比缘今年三月选事方毕四月以后方修来年格文五月颁下及远已届秋期今请起今月与下长安格所在府州牓门晓示其前资官取本任解黄衣本贯解一千里内三月十日解到省二千里三千里递加十日并本州赍送选人发解讫任各归家其年七月十五日齐于所住州府看吏部长牓定留放其得留人并限其年十二月十日齐到省试注唱正月内铨门开永为定例如其年合用阙少选人文书无违犯可较则于本色阙内先集选深人年长久其余既无缺可集南曹但为判成牓示所住州府许次年取本住州府公騐便依限赴集更不重取本住本贯解旧格己久不便更改事遂不行四年勅吏部去冬粟错及长名驳放选人等如闻经冬在京穷悴颇甚街衢接诉有可哀矜宜委吏部检勘条钤辖如非踰滥正身不到欠考欠选大叚瑕病之外即与重収以比远残阙注拟不得用平留阙如员不相当不唱不伏官者便住冬集不在更论诉限如未经中书门下陈状勅下后不得续収今冬以后不得以为例㑹昌六年五月赦书节文吏部三铨选士祗凭资考多非实才许观察使刺史有竒绩异政之士闻荐试用大中六年五月勅大功以上亲连任停解如己得资者依本官选数集如未得资及未上并同非时人例放选天祐二年四月勅应天下府州令录并委吏部三铨注拟自四月十一日以后中书并不除授或诸荐奏量留即度可否施行掌选善恶贞观元年温彦博为吏部郎中知选意在沙汰多所摈抑而退者不伏嚣讼盈廷彦博惟骋辞辨与之相诘终日喧扰颇为识者所嗤四年杜如晦临终请委选举于民部尚书戴胄遂命检校吏部尚书及在铨衡抑文雅而奨法吏不适轮辕之用物议咸以为太刻五年杨纂为吏部侍郎铨叙人伦称为允当然而抑文雅进黠吏观时任数亦为时论所讥八年十一月唐皎除吏部侍郎尝引入铨问何方便稳或云其家在蜀乃注与呉复有云亲老先任江南即唱之陇右论者莫能测其意十七年杨师道为吏部尚书贵公之子四海人物未能委练所署用多非其才而深抑势贵及其亲党将以避嫌时论讥之又其年吏部尚书髙季辅知选凡所铨综时称允惬十八年于东都独知选事太宗赐金背镜一面以表其清鑑焉龙朔二年司列少常伯杨思𤣥恃外戚之贵待选流多不以礼而排斥之为选者夏侯彪所讼而御史中丞郎余庆弹奏免官中书令许敬宗知杨吏部之败或问之敬宗曰一彪一狼共看一羊不败何待总章二年司列少常伯李敬𤣥典选累年铨综有序天下称其能参选者嵗有万人每于街衢见之莫不知其姓名其被放有䜣者即口陈其书判错失及身曾负殿畧无差舛时人服其强记莫之敢欺𢎞道元年十二月吏部侍郎魏克己铨综人毕放长榜遂出得留人名于是衢路諠譁大为冬集人援引指擿贬为太子中允遂以中书舎人邓𤣥挺替焉𤣥挺无藻鑑之目又患消渴选人因号为邓渴如意元年九月天官侍郎李至远知典选时有选人姓刁又有王元忠并被放乃宻与令史相知减其㸃画刁改为丁王元忠改为士元中拟授官后即加文字至远一览便觉曰今年铨覈数万人总记识姓名安有丁士者此刁某王某也遽穷其姦登时首服省中以为神明长寿二年九月许子孺除吏部侍郎性无藻鑑所视铨综皆委令史纵直谓直曰汝平配也久视元年七月顾琮除吏部侍郎时多权幸好行嘱託琮性公方不堪其弊尝因官斋至寺见壁上画地狱图因指示同行曰此亦称君所为何不画天官掌选耶景龙三年郑愔与崔湜同执铨管数外倍留人及授拟不徧即探用三考一百日阙夏不行又用両考一百日阙朝注夕改无复准定选人得官乃有三考不得上者有一人索远得校书郎其或未能处置者即给公騐谓之比冬故选司纲维紊乱以崔郑为口实景云元年以卢从愿为吏部侍郎精心条理大称平允其冒名伪选及虚增状功之类皆能擿发其事典选六年颇有声称时人云前有裴马后有卢李开元十二年十二月吏部侍郎崔琳以旧例有远恶官六七百员恒不用比冬因选深人以此阙铨日对面注各得稳便不入长名用此远阙都尽十八年苏晋为吏部侍郎而侍中裴光庭每选官应批退者但对衆披簿以朱笔㸃头而已晋遂牓选院云门下㸃头者更引注拟光庭以为侮己不悦时有门下主事阎麟之为光庭腹心专知吏部典选每麟之裁定光庭始下笔时人语曰麟之手光庭口天寳元年冬选六十四人判入等时御史中丞张倚男奭判入髙等有下第者尝为蓟令以其事白于安禄山禄山遂奏之至来年正月二十一日遂于勤政楼下上亲自重试惟二十人比类稍优余并下第张奭不措一词时人谓之曵白吏部侍郎宋遥武当郡太守苗晋卿贬安康郡太守考官礼部郎中裴昢起居舎人张炟监察御史宋定昱左拾遗孟国朝并贬官十一年十一月杨国忠为右相兼吏部尚书奏请両京选人铨日便定留放无长名于宅中引注虢国垂帘观之或有老病丑陋者皆指名以笑虽士夫亦遭诟耻故事兵部注官讫于门下过侍中给事中省不过者谓之退量国忠注官唿左相陈希烈于坐隅给事中省于前曰既对注拟即见过门下了希烈等腹非而已侍郎韦见素张倚皆见衣紫与本曹郎官藩屏外排比案牍趋走谘事乃谓帘中杨氏曰両个紫袍主事何如杨乃大笑选人于是争附㑹其㫖焉二千余选人率候于勤政楼设斋兼为国忠立碑于尚书省所注文部三铨选人务专鞅掌不能躬亲皆委与令史及孔目官为之国忠但押一字犹不可遍贞元八年正月御史中丞韦正伯劾奏称吏部贞元七年冬京兆府踰滥解送之人已授官总六百十六人或有不到京城铨试悬授官告又按选格铨状自书试日书迹不同即与选放选殿违格文者皆不覆騐及降资不尽或与注官伏以承前曹选乖误未有如此遂使衣冠以贫乏待缺姦滥以贿赂成名非陛下求才审官之意由是刑部尚书刘滋以前吏部尚书及吏部侍郎杜黄裳皆坐削阶太和二年三月都省奏落下吏部三铨注今春二月申内超资官洪师敏等六七十人勅都省所执是格铨司所司是例互相陈列颇以纷纭所贵清而能通亦犹议事以制令选已满方此争论选人可哀难更停滞其三铨己授官都省落下者并依旧注重与团奏仍限五日内毕其如官超一资半资以令授稍优者至后选日量事降折尚书侍郎注拟不一致令都省以此有词郑絪丁公着宜罚一季俸东铨所落人数较少杨嗣罚両月俸其今年选格仍分明标出近例异絶徼求时尚书左丞崔景以吏部注拟多不守支选人中侥倖者衆糺案其事落下甲选人革已成之官经宰相喧诉故特降此勅吏曹条例总章二年四月一日司列少常伯裴行俭始设长名牓引铨注期限等法又定州县升降官资髙下以为故事仍撰谱十卷其年十一月吏部侍郎李敬𤣥委事于员外郎张仁祎仁祎有识畧吏干始造姓厯改修状様铨歴等程式敬𤣥用仁祎之法铨综式序仁祎感国士见委竟以心劳呕血而死开元十八年十一月侍中兼吏部尚书裴光庭奏用循资格至二十一年光庭薨中书令萧嵩与光庭不协以循资格取士不广因奏事言之六月二十八日诏古者诸侯举士必本于乡曲府庭署吏亦出于行能所以人自检修官无败政及乎魏承汉弊权立九品今之吏部用是因循入仕寖多为法转宻然于济理求才未闻深识持衡处事徒为具文朕寤寐永懐每以怊怅夫琴瑟不调者改而更张法令不便者义复何异顷者有司限数及拘守循资遂令铨衡不得探拔天下贤俊屈滞颇多凡人三十始可出身四十乃得从事更造格限分品为差若如所制之文六十尚不离一尉有材能者始得如此稍敦朴者遂以终身由是言之岂为明恕自今以后选人每年总令赴集依旧以三月三十日为限其中有才优业异操行着明者一委吏部临时擢用贵于取实何限常科虽远郡下寮名迹稍着亦湏甄拔令其劝勉俾人思为善之利俗知进取之途朕所责成实在吏部可举其大畧令有所依比者流外奏申乃引过门下簿书堆盈于璅闼胥吏填委于掖垣岂是合宜过为烦碎自今以后亦宜依旧二十八年八月以考功贡院地置吏部南院以悬选人文选或谓之选院其选院本铨之内至是移出之东都至二十一年七月以太常园置之二十二年七月六日吏部尚书李嵩奏曰伏见告身印与曹印文同行用参杂难以区分望请准司勲兵部印文加告身両字从之二十四年十二月二十四日勅王子未出合者侍讲侍读侍文侍书并取见任官充经三周年放选与处分习艺官诸色内教通取前资及常选人充经二年以上选日各于本色量减両选与处分左右卫三卫及五品以上子弟经七年杂卫经八年勲官经九年并放选与处分贞元二年二月吏部奏伏准今年二月十三日勅除䑓省常参官余六品以下并准旧例都付本司处分者其六品以下选人中有人才书判无阙相当仍前准格皆送中书门下又立功状奏请要有褒扬等令并委本司注拟即才同常格选人若无阙相当一一令待续阙事即停滞必招喧诉应缘功状及非时与官合授正员额并选限内无阙注拟者伏请量事计日用成三考阙如临时人数稍多注拟不足灼然处置发遣即请兼用両考以上得资阙并量人才资序注拟讫准勅送中书门下详定可否其六品以下有官资稍髙合入五品纵非五品亦请依前送各勅㫖両考阙下在用限其三考阙亦非当年准格合用除别授官人外亦不在用限如阙员不足选人事处分者临时奏聼进止余例依其年三月勅旨五品官准式不合选补使注拟冝付吏部检勘讫送中书门下其据资叙却合授六品已下官便任处分其年五月吏部奏伏准贞元元年七年七月二十五日勅诸州府及京五品以上官停使下郎官御史等宜付所司作条件闻奏者缘诸色人功优非时授官阙员稍多请作节限许集上州刺史両府少尹四赤令停替后请许一月日于都省陈牒纳文状毕检勘同具由歴每至月终送名中书门下仍请不试太原河中鳯翔江陵成都兴元府少尹赤令及京兆次赤令中下州刺史诸使下停减郎官御史等停官当年并听集六品以下常参官以理去任者当听集具员官京兆府先申中书门下省检勘未成失文厯者其中先东西在远不及选集并请依后件合集人限所在陈牒随例赴集选人有明经进士道举明法出身人有经制举宏词拔萃及第判入等清白状并曾有上下考校奏成及孝义名制及勅褒奖者或曾任郎官御史起居补阙拾遗太常博士两府判司两府畿赤官使下郎官观察使节度都团练都防御度支水陆团运盐铁使留守等判官支使推官书记等制勅分明贞元元年十二月已前离任者一切聼集并六府少尹雉赤令并在试例应未及一考以下被替丁忧服满废省患觧侍亲并隔絶不上州府县升降等官并聼当年縁未得资望准六品以下选人例所试状入下等望临时据人材定当放其违程不上人经免殿者聼集仍却还本道本色官应准格未合集人其中有文词宏赡学术精通灼然为人所知亦任于所在府州陈状本州长官精加选择堪奨拔者且解申送依例赴集至省审考覈有才实相副别状送名如有踰滥其本州署申解牒本判官量事科拔四品官中有衰疾情愿任致仕官者但是正员不限考数任于所在州府陈牒依合集人状様通由歴准前送本道观察使上省不用身到礼部附学官先及第人黄兰吏部者并所集准例试状定留放应集合试官并望准旧例状一道仍准建中二年格例及大厯十一年六月勅请条委左右仆射兵部尚书侍郎同考试具状考入上等其名所试状依限送中书门下其考入下等者任还十一年十月罢吏部兵部司封司勲冩急获告身凡九十员二十三年二月齐抗以太常卿代郑余庆为中书侍郎平章事先时每嵗吏部选人试判别奏官考覆第其上下既考中书门下覆奏择官覆定以为例抗为相乃奏言吏部尚书已是朝廷精选不宜别考重覆其年他官考判讫俾吏部侍郎自覆明年遂不置考判官盖因抗所论奏也太和三年八月勅㫖凡权知授官皆本资稍优未合便得借不擢用故且权知若通知计五考即便同正授极为侥倖自今以后应谓州府五品长马擢知正授通计六考满停其勒留官如有未满去考停给课料者便准此却与资给四年五月中书门下奏准太和元年九月勅釐革両畿及诸州县官考山劒三川硖内及诸州比远许奏县令録事参军其余停勅下以来诸道并有奏请如沧景德棣已三数员伏以勅令颁行不合违越茍有宜便则须改张自今以后山劒三川硖内及诸道比远州县官出身及前资正员官人中毎道除令録外望各许三数员如河北沧景德棣之类经破荡之后及灵夏邠宁鄜坊等州全无俸料有出身及正员官悉不肯去吏部从前多不注拟如假摄有劳望许于诸人中量事奏三数员其余约及期限并请依太和九年九月二日勅处分从之其年七月吏部应远道州县课料钱元额计料支给不得更欠折当司据料前钱定数牒示选人使知委勅㫖宜依五年六月勅南曹检勘废置详断选人傥有屈事足以往覆辨明近年以来不问有理无理多经中书门下接诉致令有司失职莫知所守选人踰分惟望哀矜若无条约恐更滋甚起今以后其被驳选人若已依期限经废置详断不成自谓有屈任经中书门下陈状状到吏部后铨曹及废置当更为详断审事理可収即収如数至三人以上废置郎官请牒都省罚置如至十人以上其事状申中书门下处分如经废置详断公然越许或有已经详断不错辄更有投论者选人重迟两选当日具格文榜示兾无寃滥亦免侥求八年八月勅吏部踈理诸色入仕人等令勘㑹诸司流外令史府史掌闲礼生楷书画工及诸司流外令史等总一千九百七十二员六百五十七员请权停一千三百七十二员请令请司守缺除见在外以后不得更置委御史䑓察访开成二年六月吏部南曹奏准今年五月勅长安选格加置南曹郎一人别制印一面勅依旨㑹昌五年七月勅应在京百司官典优成授官人等既云趋吏执举簿书优成命官须居散秩近日僣越殊甚颇紊旧规累资或直于登朝班序岂容于杂类自今以后如有改转官宜于中下州长马但不令登朝事贵得体永为常式天祐三年四月十九日吏部奏今后选人如是格式分送员阙任其稳便去处请官不得妄指补诸道假满抛不到任停留官元阙及违程不上月限等阙从之唐㑹要卷七十四唐会要卷七十五钦定四库全书唐会要卷七十五宋王溥撰选部下选限武徳初因隋旧制以十一月起选至春即停至贞观二年刘林甫为吏部侍郎以选限既促多不究悉遂奏四时选随到注拟当时以为便贞观十九年十一月马周为吏部尚书以吏部四时持衡畧无暇休遂奏请取所由文解十月一日赴省三月三十日铨毕按工部侍郎韦述唐书云贞观八年唐皎为吏部侍郎以选集无限随到注拟时渐太平选人稍衆请以冬初一集大集季春而毕至今行用之诸史又云是马周未知孰是两存焉开元二十年正月二十二日吏部尚书裴光庭奏文武选人承前三月三十日始毕比团甲巳至夏末自今以后并正月三十日内团甲至二月内毕六月二十八日萧嵩奏吏部选人请准旧例至三月三十日团甲毕贞元八年春中书侍郎平章事陆䞇始复令吏部每年禁选人旧事吏部常毎年集人其后遂三数年一置选选人併至文书多不可寻勘真伪纷杂吏因得大为奸巧选人一蹉跌或十年不得官而官之阙者或累岁无人䞇令吏部分内外官为三分计阙集人岁以为常其弊十去七八天下称之十五年六月勅六部奏选人依前三月三十日已前团奏毕其流外兵部礼部举人等専委郎官恐不详审共为取舍适表公平毎至留放日皆就尚书侍郎对定既上下检察庻在得人元和四年三月二十五日勅今后宗正寺修撰图谱官知匦使判官至考满日各宜减两选藻鑑武徳七年高祖谓吏部侍郎张鋭曰今年选人之内岂无才用者卿可简试将来欲縻之好爵于是遂以张行成张知运等数人应命时以为知人咸亨中李敬𤣥为吏部侍郎时有杨炯王勃卢照邻骆賔王并以文章见称敬𤣥咸为延誉引以示裴行俭行俭曰才名有之爵禄盖寡杨应至令长余并鲜能令终时苏味道王勮未知名因调选行俭一见深礼异之仍谓曰有晩年子息恨不见其成长二公十数年当居衡石愿识此辈其后果如其言行俭尝所引偏禆有程务挺张䖍朂崔知辩王方翼党金毗刘敬同郭待封李多祚黑齿常之尽为名将证圣元年刘竒为吏部侍郎注张文成司马锽为御史二人因申屠玚以谢之竒正色曰举贤本自无私二君何为见谢圣厯二年吏部侍郎郑杲注韩思复为太常博士元希声为京兆士曺尝谓人曰今年掌选得韩元二人则吏部不负朝廷矣景云二年卢从愿为吏部侍郎杜暹自婺州叅军调集补郑县尉后为戸部尚书从愿自益州长史入朝暹立在卢上谓曰选人定如何卢曰亦由仆之藻鑑遂使明公展千里足也开元八年七月王丘为吏部侍郎拔擢山阴尉孙逖桃林尉张镜微湖城尉张普明进士王泠然李昂等不数年登礼闱掌纶诰焉十年十二月吏部侍郎崔琳掌铨收选人卢怡裴敦复于孺卿等数人无何皆入台省衆以为知人非因铨选藻鑑附武徳初李勣得黎阳仓就食者数十万人魏徴高季辅杜正伦郭孝怡皆客游其所一见于衆人之中即和礼敬平武牢获郑州长史戴冑释放推荐之当时以为有知人之鉴永徽元年中书舍人薛元超好汲引寒微尝表荐任希古高知周郭正一王义方孟利贞十余人时论称美圣厯中狄仁杰为纳言颇以藻鑑自任因举桓彦范敬晖崔𤣥暐张柬之袁恕己等五人后皆有大勲复举姚元崇等数十人悉为公相圣厯中则天令宰相各举尚书郎一人仁杰独荐其子光嗣由是拜地官员外莅事有声则天谓之曰祁奚内举果得人也长安二年则天令雍州长史薛季昶择察吏堪为御史者季昶以问録事叅军卢齐卿举长安县尉卢懐慎季休光万年县主簿崔湜咸阳县丞倪若水盩厔县尉田崇璧新丰县尉崔日用后皆至大官景云二年御史中丞韦抗加京畿按察使举奏奉天县尉梁昇卿新丰县尉王倕金城县尉王氷华原县尉王焘为判官其后皆着名位其年朔方搃管张仁愿奏用监察御史张敬忠何鸾长安县尉寇泚鄠县尉王易从始平县主簿刘体微分判军事义乌县尉赵良正为随军后皆至大官先天元年侍中魏知古尝表荐洹水县令吕太一蒲州司功叅军齐澣右内率府骑曺栁泽及为吏部尚书又擢密县尉宋遥左补阙袁晖封希颜伊阙县尉陈希烈后咸居清要开元元年卢齐卿为幽州刺史时张守珪为果毅特礼接之谓曰十年内当知节度果如其言杂处置干封三年十月勅司戎诸色考满又选司诸色考满入流人并兼试一经一史然后授官咸亨三年正月十八日许雍洛二州人任举郡官天册元年十月二十二日勅品藻人物铨综士流委之选曺责成斯在且人无求备用匪一途理当才地并升轮辕兼授或收其履厯或取其学行煳名考判立格注官既乖委任之方颇异铨衡之术朕厉精思化侧席求贤必使草泽无遗方员曲尽改絃易调革故鼎新载想缉熙之崇式伫宏通之效其常选人自今已后冝委所司依常例铨注其煳名入试及令学上考判宜停神功元年十月勅选司抑塞者不须请不理状任经御史台论告不得輙于选司喧诉有凌突选司非理喧悖者注簿量殿尢甚者仍于省门集选人决三十仍殿立六选其年闰十月二十五日勅八寺丞九寺主簿三监丞簿城门符寳郎通事舍人大理司直评事左右卫千牛卫金吾卫左右率府羽林卫长史太子通事舍人亲王掾属判司叅军京兆河南太原判司赤城簿尉御史主簿校书正字詹事主簿协律郎奉礼太祝等出身入仕既有殊途望秩常班须从甄异其有从流外及视品官出身者不得任前官其中书主书门下録事尚书都事七品官中亦为𦂳要一例不许颇乖劝奖其考词有清干景行吏用文理者选日简择取厯十六考己上者聼量拟左右金吾长史及寺监丞圣厯元年二月二十二日勅选人无故三唱试三注不到者不在铨试重注之例其过门下三引不过者亦不在更注之限三年正月三十日勅监察御史左右拾遗赤县簿尉大理评事两㡬诸县丞簿尉三任已上及内外官经三任下考以上不改旧选品者选叙日各聴量隔品处分余官必须依次授任不得超越大足元年正月十五日勅选人应留不须安论考等若诸事相似即先书上考如书判寥落又无善状者虽带上考亦宜量放开元二年二月十八日勅繁剧司阙官有灼然要籍者聴牒选司于应得官人内据材用资厯相当者先补拟三年六月八日勅吏部铨选委任尤重比虽守职务在循常既限之以选劳或失之于求士宜选日拔擢一二人不须限资次放四年六月十九日勅六品以下官令所司补授其外郎御史并余供奉宜进名勅授其年七月勅如闻黔州管内州县官员多阙吏部补人多不肯去成官已后或假解或从征考满得资更别叅选自余管蛮獠州大率亦皆如此宜令所司于诸色选人内即召补并驰驿发遣至州令都府勘到日申所司如迟违牒管内都督决六十追毁告身更不须与官此其年九月十二日勅诸色选人纳纸保后五日内其保识各于当司具名品并所在人州贯头衔都为一牒报选司若有伪滥先用缺然后准式处分十二年四月十五日勅要官儿子少年未经事者不得作县官亲民十二年初定吏部员外郎专判南曺十四年十一月二十五日勅比来所注拟官多不慎择或以资授或未适才宜令吏部毎年先于选人内精加简试灼然明嫺法理者留拟其评事已上仍令大理长官相加简择不得授非其人十五年九月勅令年勅吏部选人宜依例煳名试判临时考第奏闻十七年二月勅边逺诸州官多有老弱宜令吏部每年选人内简择强干堪边任者随缺补授秩满量减三两选与留仍加优奖八载六月十六日勅㫖授官宜立攒符下诸郡府九载三月十三日勅吏部取人必限书判且文学政事本自异科求备一人百中无一况古来良宰岂必文人又限循资尤难奖擢自今以后简县令但才堪政理即甄取不得限以书判及循资格注拟诸圻望𦂳上中毎等为一申委中书门下察问选择堪者然后奏授大理评事缘朝要子弟中有未厯望圻县使授此官既不守文又未经事自今以后有此色及朝要至亲并不得注拟十一载七月勅吏部选人书判滥及杂犯不合得留者不限选数并放除此之外先后选深人一槩并留其选深被放人选浅得留人名且留放逗留牓示选人各令知委仍以单状奏闻不须更起条目至十二月二日吏部尚书杨国忠奏请两京选人铨目便定当放无长名遂诏文部选人调集者宜审定格限今集铨目各量官资书判状迹功优据阙合留对衆集便定其宏词博学或书判特优超流辈者不须定以选数聴集武部选人集试日校第功优亦对衆留放十三载三月二十八日勅㫖授官取蜀郡大麻纸一张写告身广徳元年二月勅诸州府及县今后毎有阙官宜委本州当日牒报本道观察节度及租庸使司具阙由附便使牒中书门下送吏部依阙准式处分其所阙官有职稍重者委本府长官于见任及比司官中简择权令勾当正官到日停不得更差前资及白身等摄吏部及制勅所授官委中书门下及吏部出后三日内下本州准令式计程外一月不到任本州报中书门下吏部用阙如灼然事故准勅勒留不在此限其限程人六品已下本色内殿一两选许同会阙不成人例五品已上停一二年其选人诸州诸使不得奏用大厯元年十二月勅许吏部选人自相举如任官有犯罪举主十二年五月勅见任中书门下两省五品已上尚书省三品已上子孙各授官者一切拟京官不得拟州县官建中元年正月五日勅大理法官及太常礼官宜委吏部毎选时简择才识相当与本司商量注拟贞元元年正月二十五日勅宜令清资常叅官毎年于吏部选人中各举一人堪任县令录事叅军者所司依资注拟便于甲厯具所举官名衔仍牒御史台如到任政理尤异及有赃犯事迹明着所司録举官姓名闻奏当议褒贬仍长名后二十日举仍永为常式七月吏部奏准今年五月勅节文縁选人淹留多时理且权宜发遣请量取建中四年授官至今计日成三考用阙注拟其受替人皆于常例稍屈亦冝量事优擢委所司选限毕后具所用阙人名衔闻奏至选日各减一选三年七月复置吏部小选九年十二月制自今以后应诸使行军司马判官书记参谋支使推官等使罢者如是检校试五品已上不合于吏部选集并准罢使郎官御史例冬季闻奏十三年三月于吏部选人中简择通事舍人十九年七月勅以闗辅饥罢今岁吏部选集元和三年正月吏部奏准去年六月勅元和元年下文状人但有续阙即便註拟元和二年下文状人切待有两季下续阙至冬末合收用者注拟伏以非时选集见在无多待阙多年艰辛转甚其元年二月十三日已前下文状应未得官人并请依当年平选得选留人例一时注拟其十月以后及今年下文状人如元勅即与处分亦请准前注拟其余并请待註平选人毕有阙相当便与註拟如无阙相当即请许待续阙勅㫖依奏三月勅秘省𢎞文馆崇文馆左右春坊司经局校书郎正字宜委吏部自今平流选人择取志行亷退艺学精通註拟七年十二月魏博奏管内州县官二百五十二员内一百六十三员见差假摄九十员请有司註拟从之八年八月吏部奏请差定文武官告纸轴之色物五品已上用大花异纹绫纸紫罗标檀木轴六品下朝官装写大花绫纸及小花绫标檀木轴命妇邑号许用五色牋小花诸杂色锦标红牙碧牙轴其他团窠绫标金银花牋红牙发镂轴钿等除恩赐外请并禁㫁勅㫖依奏其年九月刑部奏准今年七月二十一日勅诸色左降官等经五考满许量移者其降贬日授正员官或无责词亦是责授并请至五考满然后许本任处申阙并余左降官缘任处多在遐逺至考满日其申牒稽迟致使留滞者其刺史录事叅军等并请与下考如满后虽己申牒未量移间其禄料并准天宝贞元两度勅文依旧支给其本犯十恶等罪已有正名请从旧从之其年十一月勅有司奏申光蔡三州州县官縁给复无税应支俸料今量定员额及课料其六品以下官仍令吏部于选人中选优与註拟毎月课钱委所司量与支给其员外及课料等并额待给复年满一切仍旧十二年诏入粟助边古今通制如闻定州侧近秋稼方登念切効公不同常例有人能于定州纳粟五百石者放同优比出身仍减三选一千石者无官便授解褐官有官者依资授官纳二千石者超两资如先有出身及官情愿减选者毎三百石与减一选十五年二月中书门下奏见任正官员充职掌等比限两考及授官经二周年已上方许奏请然后与依资改转有才在下位者不免留滞请自今后诸道使应奏请正员官充职掌经一年者即依资与改转如未周者即量与类试官如此处分庶将得中勅㫖依奏宝厯二年十一月勅㫖京官百司应合带职事奏正员官者自今已后宜于诸司及府县见任官中选择及府县见令本官充职如见任无相当者即任于其年选人中奏用便据资厯与官不要待铨试仍永为常式三年正月山陵使奏伏以景陵光陵已来诸司诸使所差补押及杂掌官等皆据旧例合得减选其中有无选可减者便放非时选吏曺縁是承优放选例多判成有过格年深名身踰滥赴常选不得者多求减选掌职图得非时赴集因縁优勅成此倖门其吏曺为弊颇甚于今请应差前资官充职掌不得取选数已过格人庶絶奸冒勅㫖依奏太和四年七月吏部奏当司两铨侍郎㕔伏以吏部居文昌首曺侍郎为尚书二职铨庭所宜顺序㕔事固有等差旧以尚书㕔之次为中铨其次为东铨自干元中侍郎崔器以当时休咎为虞奏改中为西铨以久次侍郎居左以新次侍郎居右因循倒置议者非之伏请自今以后以久次侍郎居西铨以新除侍郎居东铨勅㫖依奏其年七月吏部三铨正令史毎铨元置七人今请依太和元年流外铨起请置五人减下两人南曺令史一十五人今请依太和元年流外铨起请节文减下三人奉勅依奏五年二月吏部奏请量抽太和三年终已来至三年三月四月以来得资及计人成三考阙四十五员伏縁去冬诸色黄衣参选者倍多于常年其间十七人皆是勲臣贵戚及常参官子弟不可任逺处州县官三铨以当年合用阙方员发遣之外毎铨各有十余人未得官今请准元和中及长庆初勅例据见在人数量抽前件阙註拟毕具所用阙闻奏勅㫖宜依其年六月勅应选人未试已前南曺驳放后经废置详㫁及准堂判却收比来南曺据给帖人数续到续试铨司更不考判便同平留选人例註拟稍涉侥倖自今已后应有此色并待正月十日准格详㫁限毕都引试判不及格并杂犯及续检勘库并前选文案不同并驳放不在更陈状披诉及重详㫁之限其年五月吏部奏准贞元十八年四月一日勅诸亲註得外官欲赴任自今已后毎年须先奏闻者今请至时准勅检勘闻奏其诸亲薨殁子弟註得外官准先后勅合奏闻起自今已后请更赴集更不在重奏限其给勘处审勘仍于家状一一具奏亲等第如违駮放勅㫖依奏其月五日勅应选人及冬集人案门下省检勘毕后比来更差南曺令史权领却纳门下甲库在于公事颇甚劳扰自今已后诸勒吏部过院本令史便自分付甲库以备他年检勘请门下省勒甲库令史毎过选照勘收拾明立文案据官吏等递相分付不得妄有破除南曺申请之时如有称失落欠少本令史専知官准勘检擅改违除流例处分七年五月二十五日中书门下奏今后请今京兆河南尹及天下刺史各于本府本道当选人中择堪为县令司录录事叅军人具课绩才能闻荐其诸州先申牒观察使都加考覈申送吏部至选集者不要至试塲更试书判吏部尚书引诣铨曺试时务状一道访以理民之术自陈厯任以来课绩数条取其理识优长者以为等第便以大县註拟如刺史所举并两人得上下考者就加爵秩在任年考已深者优与进改其县令录事得上下考兼绩状者许非时放选如犯赃一百贯以下者举主量削阶秩一百贯以上者移守僻逺小郡观察使委中书门下聴奏进止所举人中两人善政一人犯赃亦得赎免其犯赃官永不齿录从之开成元年十月中书门下奏两畿及两京奏六品以下官除勅授外并吏部註拟准太和五年正月二十六日勅中书门下奏近勅隔絶诸司奏六品以下官实免占吏部阙员亦稍絶邪滥其两府司录及尉知捕贼皆借干能敏练用差专任吏部註或虑与事稍乖自今已后京兆尹及河南府司录及尉知捕贼满据官资合入者充其余并准太和元年九月十九日勅及太和四年五月七日勅处分会昌三年四月勅文准太和元年十二月十八日勅进士初合格并令授诸州府叅军及𦂳县尉未经两考不许奏职盖制科之人必𢎞理化黎元之弊欲使谙详近者诸州长史渐不遵承虽注县寮多縻使职茍从知已不念蒸人流例寝成供费不少况去年选格改更新条许本郡奏官便当府充职一人从事两请料钱虚占吏曺正员不亲本任公事其进士宜至合年诸道依资奏授试官充职如奏授州县官即不在兼职之限广明元年勅吏部选人参错长名人駮放者除有身名踰滥及欠选欠考外并以逺残阙註拟东都选贞观元年京师米贵始分于各州置选开耀元年七月𢎞文馆直学士崔融议选事曰闗外诸州道里迢递洛河之邑天地之中伏望诏东西二曺两京都分简留放既毕同赴京师开元元年十二月遣黄门监魏知古黄门侍郎卢怀慎往东都分知选事便令拟宋璟为东都留守摄门监过官元和二年九月诏东都留守赵宗儒权知吏部今年东都选事铨试毕日停太和二年九月勅吏部今年东都选事宜令守河南尹王播权知侍郎铨试毕日停三年四月勅东都选事冝停南选上元三年八月七日勅桂广交黔等州都督府比来所奏拟上人首领任官简择未甚得所自今已后宜准旧制四年一度简择清强正五品已上官充使选补仍令御史同往註拟其有应任五品已上官者委使人共所营督府相知具条景行艺能政术堪称所职之处奏闻大足元年七月二十九日勅桂广泉建贺福韶等州县既是好处所有阙官宜依选例省补开元八年八月勅岭南及黔中参选大曺名文解毎限五月三十日到省八月三十日检勘使了选使及选人限十月三十日到选所正月三十日内铨註使毕其领南选补使盛移桂州安置其年九月勅应南选人岭南每府同一解岭北州及黔府管内州毎州同一解各命所管勘责出身由厯选数考课优劳等给作簿书先申省省勘应选人曺名考第一事以己明造厯子选使兼本司对勘定讫便结阶定品署印牒付选使其毎至选时皆须先使拟官受司团奏后所司覆同即凭进画应给籖告所司为写限使奏勅到六十日写了差専使送付黔桂等州州司各送本州府分付天宝十三载九月勅如闻岭南州县近来颇习文儒自今已后去其岭南五府管内白身有词藻可称者毎至选补时任令应诸色乡贡仍委选使准式考试有堪及第者具状闻奏如有情愿赴京者亦聴其前资官并常选人等有词理兼通才堪理务者亦任北选及授北官大厯十四年十二月二日勅南选已差郎官固宜専达自今已后不须更差御史监临兴元元年勅吏部侍郎刘滋知洪州选事其年十一月岭南选补使右司郎中独孤愐奏状伏准建中四年九月勅选补条件所註拟官便给帖放上至上都赴吏部团奏给告身勅㫖准勅处分贞元二年十一月十日勅岭南黔中选旧例补註讫给票放上其俸除手力纸笔园㕑杂给之外余并待奏申勅到后始据㫖给付其福建选补使宜停其桂广泉建福贺韶等州宜依选例称补三年三月考功员外郎陈归为岭南选补使选人留放註官美恶违背令文唯意出入复供求无厌邮传患之监察御史韩泰奏劾得罪配流恩州元和二年八月命职方员外郎王洁充岭南选补使监察御史崔元方监焉长庆二年正月勅权停岭南黔中今年选补寳厯二年二月容管经畧使严公素奏当州普宁等七州乞准广韶桂贺四州例南选从之太和三年勅岭南选补虽是旧例但逺路行李未免劳人当处若有才能㢘使宜委推择待兵息事简续举旧章其南选使可更停一二年七年正月岭南五管及黔中等道选补使宜更权停一二年开成二年正月又权停三年五年七月潮州刺史林郇苖奏州县官请同漳河广韶桂贺等州吏曺註官勅㫖潮州岭南大郡与韶畧同宜下吏部准韶州例收阙註拟余依其年十一月岭南节度使卢钧奏当道伏以海峤择吏与江淮不同若非谙熟土风即难捜求人瘼且岭中往年弊是南选今之弊是北选臣当管一十五州唯韶广两州寮每年吏部选授道途遥逺瘴疠交侵选人若家事任持身名真实孰不自负无由肯来更以俸入单微每岁号为比逺若非下司贫弱令史即是逺处无能之流比及到官皆有积债十中无一肯识㢘耻臣到任四年备知情状其潮州官吏伏望持循往例不令吏部註拟且委本道求官若摄官㢘慎有闻依前许观察使奏准事堪经久法可施行勅㫖依奏附科甲圣厯元年二月勅文武选人检甲厯不获者宜牒中书门下为检如又不获若在曺有官前后相衔可明者亦聴为叙开元二年二月勅诸色出身人铨试讫应常选者当年当色各为一甲团奏给告牒过百人已上分不满五人附入甲十六年五月勅诸蕃应授内外文武官及留宿卫长上者共一甲其放还蕃者别为一甲仍具形状年履同为一奏十九年四月勅应授官考校叙功累勲有失错者门下省详覆有凭即为改註其年五月十一日勅附甲授官无阙者却牒中书门下改拟天宝二年十一月勅诸州医学生等宜随贡举例申省补署十年与散官恐年深久检勘无凭仍同流外例附甲大厯六年七月宰臣奏请自今已后勅授文武六品以下官勅出后附兵部附甲团奏贞元五年十二月勅除常参官及诸使判官等余并附所司甲其兵部选人亦凖此八年二月户部奏内外官应直京内百司及禁中军并国亲勒留人等戸部侍郎卢徴奏伏以前件直司诸勒留官等若勅出便带职事及勒留京官即合以勅出为上日外官比勅到为上自如本司未经奏闻即合同赴任官例准贞元六年二月二十四日勅待甲出后省符到任日支给俸料者甲出未带勒留官签符先下州府交替理例未免喧争伏请起今以后并须挟多勒留勅到任方为上日支给料钱其附甲官有给甲依前勒留直诸司者待符甲后签到州为上日支给课冀塞倖求庶絶论诉勅㫖宜依冬集大厯十一年五月勅礼部送进士明经明法𢎞文及崇文生道举等准式据书判资荫量定冬集授散其春秋公羊谷梁周礼仪礼业人比縁习者较少开元中勅一例冬集其礼业毎年授散自今已后礼人及道举明法等有试书判稍优并荫高及身是勲官三卫者准往例註冬集余并授散贡举上明经上元元年十二月二十七日天后上表曰伏以圣绪出自𤣥元五千之文实惟圣教望请三公以下内外百官皆习老子道徳经其明经咸令集读一准孝经论所司临时䇿试请施行之至二年正月十四日明经咸试老子䇿二条进士试三条仪鳯三年三月勅自今已后道徳经孝经并为上经贡举皆须兼通其余经及论语任依恒式长夀二年三月则天自制臣范两卷令贡举人习业停老子神龙元年二月二日勅文天下贡举人停习臣范依前习老子开元十六年十二月国子祭酒杨瑞奏今之明习左氏者十无一二恐左氏之学废又仪礼公羊谷梁亦请量加优奖遂下制明经习左氏及通周礼等四经者出身任散官至贞元元年五月二日勅自今已后明经习礼记及三传者许冬集天宝元年四月三日勅自今已后应举除崇𤣥学生外自余所试道徳经宜并停仍令所司更别择一小经代之其年加尔雅以代道徳经至贞元元年四月十一日勅比来所习尔雅多是草木鸟兽之名无益理道自今已后宜令习老子道徳经以代尔雅其进士亦宜同大畧例帖试至十二年三月十七日国子司业裴肃奏尔雅传通诂训纲维六经为文字之楷范作诗人之兴咏备详六亲九族之礼多识鸟兽草木之名今古习传儒林遵范其老子是圣人𤣥微之言非经典通明之㫖为举人所习之书伏恐稍乖本义伏请依前加尔雅奉勅宜凖天宝元年四月三日勅处分二年三月礼月令篇宜冠衆篇之首余依旧次三年七月诏曰尚书古先所制有异他书今抄写渐讹传疑于后学永言刋革必在从宜尚书应是古字体并依今文建中二年十二月中书舍人权知礼部贡举赵賛奏应口问大义明经等举人明经之目义以为先比来相承唯务习帖至于义理少有能通经术寝衰莫不由此今若顿取大义恐全少其人欲且因循又虑无以劝学请约举司旧例稍示考义之难承前问义不形文字落第之后喧竞者多臣今请以所问录于纸上各令直书其义不假文言既与䇿有殊又事堪徴证凭此取舍庶归至公如有义䇿全通者五经举人请准广徳元年七月勅超与处分明经请减两选伏请毎岁甄奖不过数人庶使经术渐兴人知教本勅㫖明经义䇿全通者令所司具名闻奏续商量处分余依贞元二年六月诏其明经有能习律一部以代尔雅者如帖经俱通于本色减两选合集日与官十三年二月尚书左丞权礼部贡举顾少连奏伏以取士之科以明经为首教人之本以义理为先至于帖书及以对䇿皆形文字并易考㝷试义之时独令口问对答之失覆视无凭黜退之中流议遂起伏请准建中二年十二月勅以所问录于纸上各合直书其义不假文言仍请依经疏对奉勅宜依元和二年十二月礼部贡院五经举人请罢试口义准旧试墨义十条五经通五明经通六便放入第从之七年十二月权知礼部侍郎韦贯之奏试明经请停墨义依旧格问口义从之开成四年十月勅毎年明经及第宜更与十人帖经条例贞观九年五月勅自今已后明经兼习周礼并仪礼者于本色者量减一选永隆二年八月勅如闻明经射䇿不读正经抄撮义条才有数卷进士不㝷史籍唯诵文䇿铨综艺能遂无优劣自今已后明经毎经帖十得六已上者进士试杂文两首识文律者然后令试䇿其书算举人亦准此例即为常式永淳一年三月诏举人并诏䇿三道即为永例开元八年七月国子司业李元瓘上言三礼三传及毛诗尚书周易等并圣贤微㫖生人教业必资事经逺则斯文不坠今明经所习务在出身咸以礼记文少人皆竞读周礼经邦之轨则仪礼庄敬之楷模公羊谷梁厯代从之今两监及州县以独学无友四经殆絶事资训诱不可因循其学生望请量配作业并贡人叅试之日习周礼仪礼公羊谷梁并请帖十通五许其入䇿以此闻者或有敦劝仰望四海均集九经该备从之十六年十月准国子祭酒杨玚奏近举明经者主司不详其述作之意毎至帖试必取平头年月孤经絶句自今以后考试者尽帖平文以存大典十七年三月国子祭酒杨玚上言曰伏闻承前之例毎年应举常有千数及第两监不过一二十人臣恐三千学徒虚费官廪两监博士滥縻天禄臣窃见入仕诸色出身毎歳向二千余人方于明经进士多十余倍自然服勤道业之士不及胥吏以之效官岂识先王之礼义陛下设学务以劝进之有司为约务以黜退之微诚实所未晓今监司课十已退其八九考功及第十又不收一二若长以为限恐儒风渐坠小道将兴若以出身人多应诸色都减岂在独抑明经进士也二十一年勅令士庶家藏老子一本毎年贡举人量减论语一两条䇿加老子䇿二十五年二月勅今之明经进士则古之孝㢘秀才近日以来殊乖本意进士以声律为学多昧古今明经以帖诵为功罕穷㫖趣安得为敦本复古经明行修以此登科非选士取贤之道其明经自今已后每经宜帖十取五已上免旧试一帖仍按问大义十条取六已上免试经䇿十条答时务䇿三道取粗有文理者与及第其进士宜停小经准明经帖大经十帖取通四已上乃准例试杂文及䇿考通与及第其明经中有明五经已上试皆通者进士中兼有精通一史能试䇿十条得六已上者委所司奏聴进止其应试进士等唱第讫其所试杂文及䇿送中书门下详覆其所问明经大义仍须对同举考试庶能否共知取舍无愧有功者逹可不勉欤天宝十一载七月举人帖及口试并宜对衆考定更唱通否其载十二月勅礼部举人比来试人颇非允当帖经首尾不出前后复取者也之乎颇相类之帖下为弊已久须有釐革今请毎帖前后各出一行相类之处并不须帖唐会要卷七十五唐会要卷七十六钦定四库全书唐会要卷七十六宋王溥撰贡举中进士贞观八年三月三日诏进士试读一部经史二十二年九月考功员外郎王师旦知举时进士张昌龄王公瑾并有俊才声振京邑而师旦考其大䇿全下举朝不知所以及奏等第太宗怪无昌龄等名因召师旦问之对曰此辈诚有文章然其体性轻薄文章浮艳必不成令器臣若擢之恐后生相效有变陛下风雅帝以为名言后并如其言调露二年四月刘思立除考功员外郎先时进士但试䇿而已思立以其庸浅奏请帖经及试杂文自后因以为常式开元二十四年十月礼部侍郎姚奕请进士帖左氏传礼通五与及第干元初中书舍人李揆兼礼部侍郎揆尝以主司取士多不考实徒峻其隄防索其书䇿殊不知艺不至者居文史之囿亦不能摛其词藻深昧求贤者也及其试进士文章日于中庭设五经及各史一切诏本于牀而引贡士谓之曰国家进士务得才经籍在此务㝷检由是数日之间美声上闻上元中刘晓上疏曰国家以礼部为孝㢘之门考文章于甲乙故天下响应驱于才艺不务于徳行夫徳行者可以化人成俗才艺者可以约法立名故有朝登甲科而夕陷刑制制法守度使之然也陛下焉得不改而张之至如日诵万言何闗礼体文成七步未足化人昔子张学干禄仲尼曰言寡尤行寡悔禄在其中矣又曰行有余力则以学文今舍其本而修其末况古之作文必谐风雅今之末学不近典谟劳心于丹朱之间极笔于烟霞之际以此成俗斯大谬也昔之採诗以观风俗咏卷阿则忠臣喜颂蓼莪而孝子悲温良敦厚诗教也岂有淫文哉夫人之爱名如水之就下上有所好下必甚焉陛下若以徳行为先文艺为末必须励行以伫甲科酆舒俊才摈而没齿陈寔长者拔而用之则多士雷奔四方风动从欲于下圣理于上岂有不变者哉永徽元年始制两都举礼部侍郎官号皆以两都为名毎岁两地别放及第自大厯十二年停东都举是后不置建中二年十月中书舍人权礼部贡举赵赞奏先是进士试诗赋各一篇时务䇿五道明经䇿三道今请以箴论表賛代诗赋仍试䇿二道三年四月勅礼部进士举人等自今已后如有试官及不合选并诸色出身人等应举者先于举司陈状准例考试如才堪及第者送名中书门下重加考覈如实才堪即令所司进纳告身注毁官身准例与及第至选日仍稍与处分其正员官不在举限元和二年十二月勅自今已后州府所送进士如迹涉疎狂兼亏礼教或曾任州府小吏有一事不合清流者虽薄有辞艺并不得申送如举后事发长吏奏停现任如已停替者二年本试官及司功官见任及已停替并量事轻重贬降仍委御史台常加察访长庆元年勅今年钱徽下进士郑朗等一十四人宜令中书舍人王起主客郎中知制诰白居易重试覆落十一人三月丁未诏国设文学之科本求实才茍容侥倖则异至公访闻近日浮薄之徒扇为朋党谓之闗节干扰主司每岁䇿名无不先定永言败俗深用兴怀郑朗等昨令重试意在精覈艺能不于异书之中固求深僻题目贵令所试成就以观学艺浅深孤竹管是祭天之乐出于周礼正经閲其程式之文都不知其本事辞律鄙浅芜累可知其孔温业等三人粗通可与及第其余落下今后礼部举人宜准开元二十五年勅及第人所试杂䇿先送中书门下详覆三年正月礼部侍郎王起奏曰伏以礼部放榜已是成名中书重覆尚未及第重覆之中万一不定则放牓之后逺近误传其于事理实为非便臣伏请今年进士堪及第者本司考试讫其诗赋先送中书门下详覆候勅却下本司然后准旧例大字放榜从之太和七年八月礼部奏进士举人先试帖经并畧问大义取经义精通者次试议论各一首文理髙者便与及第其所试诗赋并停者伏请帖大小经各十帖通五通六为及格所问大义便与习大经内准格明经例问十条仍对衆试口义伏使准新制进士畧问大义縁初釐革今以通三通四为格明年以后并依明经例其所试议论请限五百字以上成勅旨依奏八年正月中书门下奏进士放牓旧例礼部侍郎皆将及第人名先呈宰相然后放牓伏以委在有司固当精慎宰相先知取舍事匪至公今年以后请便令放牓不用先呈人名其及第人所试杂支及乡贡三代名讳并当日送中书门下使令定例勅旨依奏其年十月礼部奏进士举人自国初以来试诗赋帖经时务五道中问或蹔改更旋即仍旧盖以成格可守所取得人故也去年八月勅节文先试帖经义议论等以臣商量取其折𠂻伏请先试帖经数通依新格处分勅㫖依奏九年十二月中书门下奏今月九日阁内面奉进止令条流进士数及减下诸色入仕人等准太和四年格及第不得过二十五人今请加至四十人明经准太和八年正月勅令减下人数外及第不得过一百一十人今请再减下十人开成元年二年三年并髙锴知贡举每年皆恩赐题目放及第并四十人㑹昌三年正月勅礼部所放进士及第人数自今后但据才堪即与不要限人数毎年止于十人五人亦可四年二月权知贡举左仆射太常卿王起下及第二十五人续四人堪放及第杨知至窦缄杨严郑朴源重勅祗放杨严及第余并落下其年十月中书门下奏朝廷设文学之科以求髦俊台阁清选莫不由兹近縁覈实不在于乡闾趋名颇杂于非类致有跋扈之徒请託交通将澄化源在举明宪臣等商量今日以后举人于礼部纳家状后望依前五人自相保其衣冠则以亲姻故旧久同游处者其江湖之士则以封壤接近素所谙知者为保如有缺孝弟之行资朋党之势迹由邪径言涉多端者并不在就试之限如容情故自相隐蔽有人纠举其同举并三年不得赴举仍委礼部明为戒励编入举格勅依奏五年二月諌议大夫权知贡举陈商放及第二十七人其年三月勅户部侍郎翰林学士向敏中重试覆落七人其月中书门下奏贡举人并不许于两府取解仰于两都国子监就试大中元年正月礼部侍郎魏扶放及第二十三人续堪放及第三人封彦卿崔琢郑延休等皆以文艺为衆所知其父皆在重任不敢选取其所进诗赋奉进止令翰林学士户部侍郎知制诰韦琮等考尽合程度其月二十三日奉进止并付所司放及第有司考试祇合在公如涉徇私自有典刑从今以后但依常例取舍不得别有奏闻其年六月中书门下奏贡举人取解宜准旧例于京兆河南府集试从之二年正月中书门下奏从贞元元年太和九年秋冬前皆是及第便从诸侯府奏试官充从事兼史馆集贤𢎞文诸司诸使奏官充职以此取人常多得士由是长不乏材用太和末会昌中通四选诸方得奏州县官充职如未合选并不在申奏限臣等昨已奏论面奉进止自今已后及第后第三年即任奏请勅㫖依奏天祐三年三月勅今年礼部所放进士依去年人数外更放两人缘举杂集长夀二年二月左拾遗刘承庆上疏曰伏见比年以来天下诸州所贡物至元日皆陈在御前惟贡人独于朝堂列拜则金帛羽毛升于玉阶之下贤良文学弃彼金门之外恐所谓贵财而贱义重物而轻人伏请贡人至元日列在方物之前以备充庭之礼制曰可开元五年九月勅诸州乡贡进士见讫宜令引就国子监谒先师学官为之开讲质问疑义仍令所司优厚设食两馆及监内得解举人亦准此其日清官五品已上及朝集使并往观礼为常式十九年六月勅诸州贡举皆于本贯籍分明者然后依例不得于所附贯便求申送如有此色所由州县即使催科不得递相容许二十四年九月二十日礼部以贡举请别置印天宝十二载七月十三日天下举人不得充乡试皆须补国子学士及郡县学生然后聴举至至徳元年已后依前乡贡永泰元年七月以京师米贵遂分两京集举人至大厯十年五月十九日勅今年诸色举人悉赴上都准旧例十月二十五日随考试兴元元年中书省有栁树建中末枯至是再荣人谓之瑞栁礼部侍郎吕渭试进士以瑞栁为题上闻而恶之贞元七年兵部侍郎陆䞇权知贡举时崔元翰梁肃文艺冠时䞇输心于肃与元翰推荐艺实之士升第之日虽衆望不惬然一岁选士才十四五数年之内居台省者十余人十六年十二月勅礼部别头举人宜委礼部考试不须置别头十八年五月勅明经进士自今已后毎年考试所拔人明经不得过一百人进士不得过二十人如无其人不必要补此数十九年勅礼部举人自春已来久愆时雨念其旅食京邑资用屡空其礼部举人今年宜权停元和十三年十月权知礼部侍郎庾承宣奏臣有亲属应明经进士举者请准旧例送考功试从之自贞元十六年高郢掌贡举请权停考功别试识者是之自今始复太和元年二月勅自今已后天下勲臣节将子弟有能修词尚学应进士明经及通史学者委有司务加奖引其年七月勅今年宜权于东都置举其明经进士便在东都赴集其上都国子监举人等合在上都试及节目未尽者条流奏闻八年正月礼部侍郎李洪奏准太和七年八月勅贡举人不要试诗赋䇿且先帖大经小经共二十帖次对正义十道次试议论各一首讫考覈放及第九月勅吏部礼部兵部今年选举并縁伏末虫旱相因恐致灾荒权令停罢及敛藏之后物力且任念彼求名之人必怀觖望之念宁违我令以慰其心宜依常例却置应縁所纳文状及铨试等期限仍准今年格文递延一月大中元年正月勅自今放进士牓后杏园任依旧宴集所司不得禁制先是武宗始游巡曲江亭禁人宴聚故也十年四月礼部侍郎郑颕达诸家科目记十三卷勅付翰林自今放榜后即写及第姓名及所试诗赋题目进入内仍付所司逐年编次以用军之际权停贡举一年咸通十一年四月勅去年属以用军之际权停贡举一年今既偃戈却宜仍旧来年宜别许三十人及第进士十人明经进士二十人已后不得援例制举科显庆三年二月志烈秋霜科韩思彦及第干封元年幽素科苏瑗解琬苗神容格辅元徐昭刘纳言崔谷神及第上元三年正月词殚文律科崔融及第永隆元年岳牧举武涉县尉员半千及第上御武成殿亲问曰兵书云天阵地阵人阵各何谓也半千对曰臣谓载籍多谓天阵谓星孤虚也地阵谓山川向背也人阵谓编伍弥缝也以臣愚见谓不然矣夫师出以义有若时雨得天之时此天阵也兵在足食且耕且战得地之利此地阵也士卒轻利将帅和睦此人阵也使三者去矣其何以战上深赏之垂拱四年十二月辞标文苑科房晋皇甫琼王旦及第永昌元年正月蓄文藻之思科彭景直及第抱儒素之业科李文愿及第长夀三年四月临难不顾徇节宁邦科薛稷寇泚及第证圣元年长才广度沈迹下僚科张漪及第通天元年文艺优长科韩琬及第神功元年九月絶伦科苏颋崔𤣥童袁仁敬何凤孟温礼洪子舆卢从愿赵不欺及第大足元年理选使孟诜试拔萃科崔翘郑少微及第疾恶科冯万石及第长安二年龚黄科马克麾及第神龙二年才膺管乐科张大求魏启心魏愔卢绚张文成禇璆成㢞业郭邻赵不为及第才高位下科冯万石晁良正张敬及第三年才堪经邦科张九龄康元怀及第贤良方正科苏晋宋务光寇泚卢怡吕恂及第景龙二年抱器怀能科夏侯铦及第茂才异等科王敬从卢重𤣥及第景云二年文以经国科袁晖韩朝宗及第藏名负俗科李俊之及第先天二年文经邦国科韩休及第藻思清睿科赵冬曦及第寄以宣化则能兴化变俗科郭璘之及第道侔伊吕科张九龄及第手笔俊拔超越流辈科杜昱张子渐张秀明常无名赵居正贾登邢巨及第开元二年直言极谏科梁昇卿袁楚客及第哲人竒士逸伦屠钓科孙逖及第良才异等科邵闰之崔翘及第文儒异等科崔偘禇庭晦及第文史兼优科李昇期康子元达奚珣及第六年博学通议科郑少微萧诚及第七年文辞雅丽科邢巨苗晋卿禇思光赵良器及第十二年将帅科裴敦复房自谦及第十五年武足安边科郑昉樊衡及第高才沈沦草泽自举科邓景仙及第十七年才高未达沈迹下僚科呉巩及第十九年博学宏词科郑昉陶翰及第二十一年多才科李史鱼及第二十三年王伯科杜绾及第智谋将帅科张重光崔圆李广琛及第天宝元年文辞秀逸科崔明允颜真卿及第六年风雅古调科薛据及第十三年二月辞藻宏丽科杨绾及第大厯二年乐道安贫科杨膺及第六年讽谏主文科郑珣瑜李益及第建中元年贤良方正能直言极谏科姜公辅元友直樊泽吕元膺及第文辞清丽科奚陟梁肃刘公亮郑辕沈封呉通𤣥及第经学优深科孙泚黎逢白季随及第高蹈邱园科张绅魏良儒苏哲及第军谋越衆科夏侯审平知郑儋凌正周渭丁俛及第孝弟力田闻于乡闾科郭黄中崔浩李牧及第贞元元年九月贤良方正能直言极谏科韦执谊郑利用穆质杨鄬裴复桞公绰归登李方崔邠郑敬魏𢎞简沈回元祐徐衮及第博通坟典达于教化科熊执易刘简甫及第识洞韬畧堪任将帅科许䞇及第四年四月贤良方正能直言极谏科崔元翰裴次元李彝崔农史牟陆震栁公绰赵参徐𢎞毅韦彭夀邹儒立王乃杜纶元易王真及第清㢘守节政术可称堪县令科李巽及第孝弟力田闻于乡闾科张皓及第十年十二月贤良方正能直言极谏科裴垍王播朱谏裴度熊执易许尧佐徐𢎞毅崔羣皇甫鏄王仲舒许季同仲子陵郑仕材邱颕及第博通坟典达于教化科朱颕及第详明政术可以理人科张平敬李敬亮及第元和元年四月才识兼茂明于体用科元稹韦惇独孤郁白居易曹景伯韦庆复崔绾罗让崔䕶薛存庆韦珩李蟠元修沈传萧俛柴宿及第达于吏理可使从政科陈岵及第三年四月贤良方正能直言极谏科牛僧孺皇甫湜李宗闵李正封吉𢎞宗徐晦贾餗王起郭球姚衮庾威及第博通坟典达于教化科高苞陆旦及第军谋宏达材任将帅科樊宗师及第达于吏理可使从政科萧睦及第长庆元年十二月贤良方正能直言极谏科龎严任畹吕述姚中立韦曙李回崔龟从韦正贯崔知白陈𤣥钖及第详明政术可以理人科崔郢及第军谋宏达材任将帅科呉思李商卿及第博通坟典达于教化科李思𤣥及第宝厯元年四月贤良方正能直言极谏科唐绅杨俭韦端符舒元褒萧敞杨鲁士来择赵祝裴恽韦繇李昌宝严楚封李涯萧夷中冯球元晦及第详明吏理达于教化科韦正贯及第军谋宏达材任边将科裴俦侯云章及第太和二年闰三月贤良方正能直言极谏科李邵裴休裴素南卓李甘杜牧马植郑亚崔博崔玙王戎罗邵京崔渠韩宾崔慎田愔韦昶崔焕崔谠及第详明吏理达于教化科宋昆及第军谋宏逺堪任将帅科郑冠李式及第载初元年二月十四日试贡举人于洛城殿前数日方毕殿前试人自兹始也天授三年右补阙薛谦光上疏曰国以得贤为宝臣以贡士为忠是以子皮之让国侨鲍叔之推管仲燕昭委兵于乐毅苻坚托政于王勐此由识士之深也若宰我见遇于仲尼逢萌被知于文叔韩信无闻于项氏毛遂不齿于平原此失士之故也何者比来荐举多不以才假誉驰声互相推奖希润身之小计忘臣子之大猷非所以报国求贤副陛下翘翘之望也古之取士有异于今先观名行之源考其乡邑之誉崇礼让以励已扬信义以标声以敦材为先最以雕虫为后科故人崇劝让之风俗去轻浮之行希古者必修确然不拔之操行难进易退之规衆议已定其高下郡将难诬于曲直故计贡贤愚即州将之荣辱秽行彰露亦乡人之厚颜是以李陵降而陇西慙段干隠而西河美故名胜于利则小人之道销利胜于名则贪暴之风扇是知化俗之本须摈轻浮昔冀缺以蹈礼升朝则晋人知礼文翁以儒林奖俗则蜀士从儒未有上之所好而下不从其化者也自七国之计虽杂纵横而汉世求才犹徴百行是以礼节之士道徳自修里闾推高然后为府寺所辟魏氏取人尤爱放达晋宋之后祇重门资奖为人求官之风乖授职惟贤之义有梁荐士雅爱属辞陈氏简贤特珍赋咏故其以诗酒为重不以修身为务逮至隋室余风尚存开皇中李谔疏论之曰魏之三祖雅好文辞世俗以此相高朝廷以兹擢士故文章日烦其政日乱帝纳李谔之䇿由是下制禁㫁文华浮辞其年泗州刺史司马幼之以表不典实得罪于是风俗改励政化大行炀帝嗣兴又变前法置进士等科于是后生之徒复相倣傚缉缀小文名之䇿学不指实为本而以虚浮为贵有唐纂厯虽改革于前非陛下君临治察方于共理树本崇化唯在旌贤今之举人有乖事实议论决小人之笔行修无长者之风第䇿喧竞于州府祈恩不胜于拜伏或明制才出试遣捜驰驱府寺之门出入王公之第察其行而度其才则人品于兹见矣徇已之心切则至公之理乖贪仕之性彰则㢘洁之风薄是知府命虽高异叔度勤勤之让黄门已贵无秦嘉耿耿之辞纵不能挹已推贤亦不肖待于三命祇如才应经邦之流准令试䇿武能制敌之列祇验弯弧若其文擅清竒便充甲第藻思㣲减旋即告归以此牧人恐乖事实且旷代鸿笔则潘岳灵运辞雄百夫矣平津文劣于长卿子建才丽于荀彧或以射䇿为最则司马必居公孙之右若使协賛机猷则安仁灵运亦无禆益之补由此言之不可一槩取也至如武艺则赵云虽勇资诸葛之指撝周勃虽雄乏陈平之计畧若使樊哙居萧何之任必无指纵之机使萧何典戏下之军亦无免主之效是知谋将不取于弓马良相不资于射䇿伏愿降明诏颁峻科断浮虚之余辞取实用之良䇿文则试以効官武则令其守御初既察言观行终则循名责实谨按汉法所举之主终身保之扬雄之坐田仪责其冒荐成子之居魏相酬于得贤赏罚之令行则请谒之心絶退让之义着则贪竞之路销不实免王丹之官得人加翟璜之赏自然举得真才则君子之道长矣景云元年十二月制四方选集羣才辐凑操斧伐柯求之不逺其有能习三经通大义者综一史知本末者通三教宗㫖究精微者善六经文字辨声象者博雅曲度和六律五音者韬畧学孙呉识天时人事者畅于辞气聪于受领善敷奏吐纳者咸令所司博採明试朕亲择焉开元八年三月上亲䇿试应制举人于含元殿谓曰古有三道今减从一道近无甲科朕将存其上䇿务收贤俊仍令有司设食二十六年正月勅孝弟力田风化之本比来将同举人考试辞䇿今后两事兼着状迹殊尤者委所由长官特以名荐更不须随考便例申送天宝十三年十月一日御勤政楼试四科举人其辞藻宏丽问䇿外更试诗各一道元和三年三月勅制举人试讫有逼夜纳䇿计不得归者并于光宅寺止宿应巡检勾当官吏并随从人等待举人纳䇿毕并赴保夀寺止宿仍各仰金吾街使若人监引送至宿所如勾当勿令喧杂其年四月以起居舍人翰林学士王涯为都官员外吏部员外郎韦贯之为果州刺史先是䇿贤良诏杨于陵郑敬李益与贯之同考覈是时牛僧孺皇甫湜李宗闵条对甚直无所畏避考官第其䇿皆居三等权倖或恶其诋已而不中第者乃註解其䇿同为唱诽又言涯居翰林其甥皇甫湜中选考覈之际不先上言故同坐焉居数日贯之再出巴州司马涯虢州司马杨于陵遂出为广州节度使裴垍时为翰林学士居中覆视无所同异乃为贯之泣诉情罪于上上不得已罢垍翰林学士除户部侍郎十五年二月勅先帝所徴贤良方正能直言极谏等科目朕不欲亲试宜令中书门下尚书省四品已上官就尚书省同试吏部尚书赵宗儒奏奉勅以先朝所徴制科举人令与中书门下四品已上官同于尚书省就试者伏以制科所试本在亲临南省䇿试亦非旧典况今山陵日近公务繁迫臣商量且宜停罢从之太和三年以散骑常侍冯宿太常少卿贾餗库部郎中龎严为考官䇿第二十二人而前进士刘蕡䇿果切直不居是选其间指陈时事不避贵近言辞激切士林感动虽贾董无以过也而考官有所畏忌不敢上闻随例摈斥识者议之喧然不平守道正人𫝊其文至有相对而泣者谏官等或将其䇿白于宰臣宰臣怯惮亦不敢为之明白登科人李郃者深有所愧抗表请让官于蕡事竟不行又天复初刘季述败起居郎罗衮上疏请追赠蕡于是下诏赠左谏议大夫仍访子孙叙用初蕡条对制䇿言宦官权盛后必为患及是而果然也四年正月徳音节文天下诸色人中有贤良方正能直言极谏及经术优深可为师法详明吏理达于教化等科委常忝官及方牧郡守各举所知草泽无人举者亦聴自举限来年正月至上都五年正月十七日诏以兵戈未息权停大中元年二月吏部宏辞举人漏洩题目为御史台所劾侍郎裴谂改国子祭酒郎中周敬复罚两月俸料考试官刑部郎中唐扶出为䖍州刺史监察御史冯颛罚一月俸料其登科十人并落下十二年三月中书舍人李藩知举下博学宏词科陈琬等三人及进诗赋论等召藩谓曰所赋诗中重用字何如潘曰钱起湘灵鼓瑟诗有重用字乃是庶几上曰此诗似不及起乃落下孝㢘科贞观十八年二月六日引汴鄜诸州所举孝㢘赐坐于御前上问以皇王政术及皇太子问以曾参孝经并不能答太宗谓曰自楚庄王以羣臣莫逮退而有忧色曰诸侯能自得师者王自谋而莫已若者亡今以不谷之不徳羣臣言莫我逮我国能免于亡乎朕发诏徴天下俊异才以浅近问之咸不能答海内贤哲将无其人耶朕甚忧之宝应二年六月二十日礼部侍郎杨绾奏请毎岁举人依乡举里选察秀才孝㢘勅令公卿以下集议中书舍人贾至议曰杨绾所奏实为正论然衣冠迁徙人多侨寓士居乡土百无一二今依古制恐取士之道未尽今礼部毎岁擢甲乙之科祇足长浮薄之风开侥倖之路矣其国子博士等望加员数十道大郡量置太学令博士出外兼领郡官召致生徒依乎故事保桑梓者乡里举焉在流寓者庠序推焉如此则青青不复兴刺扰扰由其归本焉勅㫖毎州每岁察孝㢘取在乡闾有孝弟㢘耻之行荐焉委有司以礼待之试其所通之学五经之内精通一经兼能对䇿达于理体者并量行业授官其明经进士并停道举亦宜准此定所司作条件处分七月二十六日礼部侍郎杨绾奏贡举条毎州毎嵗察孝㢘各令精通一经共取左氏传公羊谷梁礼记周礼仪礼毛诗尚书周易任通一经毎经问义二十条皆取旁通诸义务穷根本试格䇿三道问古今理体及当时要务取堪行用者仍毎日问一道凡三道毕日经义及䇿全通为上第其上第者望付吏部便与官其问义毎十条通七䇿通二为中第与出身下者罢之又论语孝经皆圣人深㫖孟子亦儒门之达者其学官望兼习此三者共为一经其试如上秀才举望令精通五经问义二十条对䇿五道全通者为上第上第者送名中书门下请超与处分问义十条通七䇿通四为中第中第者送吏部与官下者罢之孝弟力田但能熟读一经言音典切即令所司举送试通使与出身至夲年举人或旧业既成理难速改或逺州所送身已在途事须收奖不可中废其今秋举人中有情愿依旧举业者亦聴今年之后一依新格勅㫖进士明经置来日久今顿令改业恐难其人诸色举人宜与旧法兼行至建中元年六月九日勅孝㢘科宜停开元礼举贞元二年六月十一日勅开元礼国家盛典列圣增修今则不列学科藏在书府使勅官者昧于郊庙之仪理家者不达冠婚之义移风固本合正其源自今已后其诸色举人中有能习开元礼者举人同一经例选人不限选数许习问大义一百条试三道全通者超资与官义通七十条䇿通两道已上者不在放限其有散官能通者亦依正官例处分又奉九年五月二十日勅其习开元礼人问大义一百条试䇿三道全通者为上等大义八十条已上䇿两道已上为次等余一切并准三礼例处分仍永为常式元和八年四月吏部奏应开元礼及学究一经登科人等旧例据等第高下量人才授官近日縁校书正字等名望稍优但霑科第皆求注拟坚待员阙或至踰年若无科条恐长侥倖起今已后等第稍高文学兼优者伏请量注校正其余置开元礼人太常寺官有阙相当通经人国子监官阙相当者并请先授以备讲讨如不情愿即通注他官庶几实有纪律可守其今年以前待阙人亦请依此条限使为常制勅㫖依奏三礼举贞元五年五月二日勅王者设教劝学攸先生徒肄业执礼为本然则礼者务学之本立学之端居安之大猷致理之要道姑务𢎞奖以广儒风自今已后诸色人中有习三礼者前资及出身人科目选吏部考试白身依贡举吏礼部考试毎经问大义三十条试䇿三道所试大义仍委主司于朝官学官中拣选精通经术三五人闻奏主司于同试问义䇿全通为上等特加超奖大义毎经通二十五条以上䇿通两道已上为次等依资与官如先是员外试官者聴依正员例其诸馆学生愿习三礼及开元礼者并聴仍永为常式三传举长庆二年二月谏议大夫殷侑奏谨按春秋二百四十二年行事王道之正人伦之纪备矣故先师仲尼称志在春秋厯代立学莫不崇尚其教焉伏以左传卷轴文字比礼记多较一倍公羊谷梁与尚书周易多较五倍是以国朝旧制明经授散若大经中能通习一传即放冬习然明经为学者犹十不一二今明经一例冬集人之常情趋少就易三传无复学者伏恐周公之微㫖仲尼之新意史官之旧章将坠于地伏请置三传科以劝学者左传问大义五十条公羊谷梁各问大义三十条䇿三道义通七以上䇿通二以上与及第其白身应者请同五经例处分其先有出身及前资官应者请准学究一经例处分又奏厯代史书皆记当时善恶系以褒贬垂示劝戒司马迁史记班固范晔两汉书音义详明惩恶劝善亚于六经堪为世教伏惟国朝故事国子学有文史直者𢎞文馆𢎞文生并试史记两汉书三国志又有一史科近日以来史学都废至于有身处班列朝廷旧章昧而莫知况乎前代之载焉能知之伏请置前件史科毎史问大义一百条䇿三道义通七䇿通二以上为及第能通一史者请同五经三传例处分其有出身及前资官应者请同学究一经例处分有出身及前资官稍优与处分其三史皆通者请录奏闻特加奖擢仍请颁下两都国子监任生徒习读勅㫖宜依仍付所司童子科广徳二年五月二十四日勅孝弟力田科其毎岁贡宜停童子毎岁贡者亦停童子仍限十岁以下者至大厯三年三月二十五日勅童子举人取十岁以下者习一经兼论语孝经毎卷诵文十科全通者与出身仍毎年令本贯申送礼部同明经举人例考试讫闻奏至十年十月二十五日勅童子科宜停开成三年十二月勅诸道应荐万言及朝廷设科取士门目至多有官者合诣吏曹未仕者即归礼部文词学艺各尽其长此外更或招延则为冗长起今以后不得更有支荐俾由正路禁絶倖门虽有是命而以童子为荐者比比有之明法科贞元二年六月勅明法举人有能兼习一小经帖义通者依明法例处分唐会要卷七十六唐会要卷七十七钦定四库全书唐会要卷七十七宋王溥撰贡举下科目杂录太和元年十月中书门下奏凡未有出身未有官如有文学祗合于礼部应举有岀身有官方合于吏部赴科目选近年以来格文差误多有白身及散官并称乡耆者并赴科目选及注拟之时即妄论资次曾无格例有司不知所守其有宏辞拔萃开元礼学究一经则有定制然亦请不用在散试官限其三礼三传一史三史明习律令等如白身并令国学及州府同明经一史三礼三传同进士三史当年阙送吏部使授第二任官如有出身及有正官本是吏部常选人则放于吏部不限选数应科目选仍须检勘出身及授官无踰滥否缘取学艺其余文状错谬则不在駮放限如考试登科并依资注与好官唯三史则超一资授官如制举人暨诸色人皆得选试则无出身无官人并可亦请不用散试官伏以散试偶于诸道甄录处得便第二第三任官既用虚衔及授官则胜进士及诸色及第登科人授官实恐侥倖勅㫖依奏大中十三年二月中书门下奏据礼部贡院见置科目内开元礼三礼三传三史学究道举明算童子等九科近年取人颇滥曾无实艺可採徒添入仕之门须议条流俾精重业臣等已于延英面奏伏奉圣㫖将文字奏来者其前件九科臣等商量望起大中十年权停三年满后至将赴科试者令有司据所司人先进名令中书舍人重覆问过如有本业稍通堪备朝廷顾问即作等第进名候勅处分如事业荒芜不合送名而妄送者考官先议朝责其童子近日诸道所荐送者多年齿已过考其所业又是常流起今后望令天下州荐童子并须实年十一十二已下仍须精择经㫖全通兼自能书写者如违条例本道长史亦宜议惩罚从之咸通四年二月进士皮日休上疏请以孟子为学科曰臣闻圣人之道不过乎经经之降者不过乎史史之降不过乎子子不异乎道者孟子也今国家有业庄列之书者亦登于科其诱善也则深而悬科也未正伏望命有司去庄列之书以孟子为主有能精通其义者其科选视明经同号奏不答𢎞文崇文生举开元二十六年正月八日勅𢎞文崇文学生縁是贵胄子孙多不专经业便与及第深谓不然自今已后一依令式考试天宝十四年二月十日𢎞文馆学生自今已后宜依国子监例帖试明经进士帖经并减半杂文及䇿皆须粗通仍求为恒式广徳元年七月二十六日勅𢎞文崇文两馆生皆以资荫补充所习经业务须精熟楷书字体皆得正样通者与出身不通者罢之贞元四年正月勅应补𢎞文崇文学生员阙至少请补者多就中商量须有先后伏请准建中三年十一月勅先补皇缌麻已上亲次及宰辅子孙仍于同类之内所用荫先尽门地清华履厯要近者其余据官荫高下类例处分六年九月勅本置两馆学生皆选勲贤胄盖欲令其议艺绍袭家风固非开此倖门隳紊典教且令式之内具有条章考试之时理须精覈比闻此色倖冒颇深或假市门资或变易昭穆殊愧教化之本但长侥竞之风未补者务取阙员已补者自然登第用䕃既已乖实试艺又皆假人诱进之方岂当如此自今已后所司宜据式文考试定其升黜如有假贷并准法处分太和七年八月九日勅𢎞文两馆生今后并依式试经毕日仍差都省郎官两人覆试须责保任不得辄许替代九年十二月中书门下奏奉进止令减下诸色入仕人其𢎞文馆学生见定十六人今请减下一人勅㫖依奏开成三年二月两军使状称请准太和元年五月十七日以前勅文官阶至三品便许用䕃与子孙补两馆出身三月勅神䇿大将军用荫补两馆生宜准左右金吾大将军例处分崇𤣥生道举附开元二十五年正月十五日于𤣥元皇帝庙置崇𤣥学令习道徳经庄子文子列子待习成后毎年随举人例送名至省准明经考试通者准及第人处分其博士置一员天宝元年五月中书门下奏两京及诸郡崇𤣥学生等准开元二十九年正月制前件人合习道徳及南华通𤣥沖虚等四经又唯天宝元年二月制改庚桑子为洞灵真经准请条补崇𤣥学亦合习读伏准后制合通五经其洞灵真经人间少本臣近令诸亲㝷访道士全无习者本既未广业实难成并沖虚通𤣥二经亦恐文字不定𤣥教方阐学者宜精其洞灵等三经望付所司各写十本校定讫付诸道採访使颁行其贡举司及两京崇𤣥学生亦望各付一本今冬崇𤣥学人望其准开元二十九年正月制考试其洞灵真经请待业成后准式从之二年三月十六日制崇𤣥生试及帖䇿各减一条三年业成始依常式七载五月十三日诏崇𤣥生出身至选时宜减于常例一选以为留放十三载十月十六日道举停习道徳经加周易命以来年为始至宝应二年六月二十日道举勅停七月二十六日礼部奏道举就停其崇𤣥生望付中书门下商量处分大厯三年七月增置崇𤣥生员一百建中元年二月中书门下奏准制崇𤣥馆学生试日减䇿一道者其崇𤣥馆附学官见任者既同行事例合霑恩惟䇿一道不可更减大义两条从之论经义贞观十二年国子祭酒孔颕达撰五经义疏一百七十卷名曰义賛有诏改为五经正义太学博士马嘉运毎稍摭之有诏更令详定未就而卒永徽二年三月十四日诏太尉赵卫公长孙无忌及中书门下及国子三馆博士𢎞文学士故国子祭酒孔颕达所撰五经正义事有遗谬仰即刋正至四年三月一日太尉无忌左仆射张行成侍中高季辅及国子监官先受诏修改五经正义至是功毕进之诏颁于天下毎年明经依此考试长安三年三月四门博士王元感表上尚书纠谬十卷春秋振滞二十卷礼记绳愆三十卷并所註孝经史记汉书并请官给纸笔写上秘阁制令𢎞文崇𤣥两馆学士及成均博士详其可否𢎞文馆学士祝钦明崇𤣥馆学士李宪赵元亨成均博士郭山恽皆専守先儒章句深讥元感元感掎摭旧义不之屈唯凤阁舍人魏知古司封郎中徐坚左史刘知几右史张思敬雅好异闻毎为元感申理其义由是擢拜太子司议郎开元七年三月一日勅孝经尚书有古文本孔郑註其中㫖趋颇多踳駮精义妙理若无所归作业用心复何所适宜令诸儒并访后进达解者质定奏闻其月六日诏曰孝经者徳教所先自顷已来独宗郑氏孔氏遗㫖今则无闻又子夏易传近无习者辅嗣注老子亦甚甄明诸家所传互有得失独据一説能无短长其令儒官详定所长令明经者习读若得理解亦可并行其作易者并帖子夏易传共写一部亦详其可否奏闻时议以为不可遂停四月七日左庶子刘子𤣥上孝经註议曰谨案今俗所行孝经题曰郑氏註爰自近古皆云郑即康成而魏晋之朝无有此説至晋穆帝永和十一年及孝武帝太和元年再聚羣臣共论经义有荀昶者撰集孝经诸説始以郑氏为宗自宋梁以来多有异论陆澄以为非𤣥所註请不藏于秘省王俭不依其请遂得见传于时魏齐明立于学官着在律令盖由肤俗无识故致斯讹舛然则孝经非𤣥所註其验十有二条据郑自序云遭党锢之事逃难註礼党锢事解註古文尚书毛诗论语为袁潭所逼来至元城乃註周易都无註孝经之文其验一也郑𤣥卒后其子弟追论师註所述及应对时人谓之郑志其言郑所註者惟有毛诗三礼尚书周易都不言郑註孝经其验二也又郑志目录记郑之所註五经之外有中候书博士政论干象厯六艺论毛诗谱荅賔难三礼驳许慎异义发墨守箴膏肓及答甄然子等书寸纸片札莫不悉载若有孝经之註无容匿而不言其騐三也郑之弟子分授门徒各述师言更不问答编录其录谓之郑记唯载诗书礼易论语其言不及孝经其验四也赵商作郑先生碑铭具称其所註笺駮论亦不言着孝经晋中经簿周易尚书中候尚书大传毛诗周礼仪礼礼记论语凡九书皆云郑氏註名𤣥至于孝经则称郑氏解无名𤣥二字其验五也春秋纬演孔图云康成註三礼诗易尚书论语其春秋孝经别有评论宋均于诗谱序云我先师北海郑司农则均是𤣥之传业子弟也师所着无容不知而云春秋孝经唯有评论非𤣥之所註于此特明其验六也又宋均孝经纬註六艺论叙孝经云𤣥又为之着司农论如是而均无闻焉有义无辞令余昏惑举郑而语云无闻其騐七也宋均纬註云𤣥为春秋孝经畧疏非註之谓所言𤣥又为之註者汎辞耳非事实序春秋亦云𤣥又为之註也宁可复责以实註春秋乎其验八也后汉史书存于代者有谢承薛莹司马彪袁崧等具为郑𤣥传者载其所註皆无孝经其验九也王肃孝经传首有司马宣王之奏并奉诏令诸儒註述孝经以肃説为长若先有郑註亦应言及而不言郑其验十也王肃着书发扬郑短凡有小失皆在圣证若孝经此註亦出郑氏被肃攻撃最应烦多而肃无言其验十一也魏晋朝贤辨论时事郑氏诸註无不撮引未有一言引孝经之註其验十二也凡此证验易为考覈而代之学者不觉乘彼谬説竞相推举诸解不立学官此註独行于世观夫言语鄙陋固不可示彼后来𫝊诸不朽至如古文孝经孔传本出孔氏壁中语其详正无俟商确而旷代亡逸不复流行殊不可解至开皇十四年秘书学士王孝逸于京市贾人取置得一本送与着作郎王邵以示河间刘炫仍令按定而此书更无兼本难可依凭炫辄以所见率意刋改因着古文孝经稽疑一篇邵以为此书经文尽在正义甚美而厯代未尝置于学官良可惜也然则孔郑二家云泥致隔今纶㫖发问校其短长愚谓孔行郑废于义为允又今俗所行老子是河上公註其序云河上公者汉文帝时人结草菴于河曲乃以为号所註老子授文帝因沖空上天此乃不经之鄙言流俗之虚语按汉书艺文志註老子者三家河上所释无闻焉尔岂非註者欲神其事故假造其説耶岂如王弼所着义㫖为优必黜河上公升王辅嗣在于学者实得其宜又按汉书艺文志讲易十三家初无子夏作传者至梁阮氏七录始有子夏易六卷或云韩婴作或云丁寛作然据汉书艺文志韩易有二篇丁易有八篇求其符会则事殊隳刺者矣岁越千龄时经百代其所着述沈翳不行岂非后来假凭先哲亦犹石崇谬称阮籍郑琼滥名周宝必欲行用深以为疑窃以郑氏孝经河上公老子二书讹舛不足流行孔王两家实堪师授毎怀此意其愿莫从伏见去月十日勅令所司详定四书得失具状闻奏臣等㝷草议请行王孔二书牒礼部讫如状为允请即颁行国子祭酒司马贞议曰今之孝经是汉河间王所得颜芝本至刘向以此本叅校古文省除烦惑定为此一十八章其註相承云是郑𤣥所着而郑志及目录等不载故往贤共疑焉唯荀昶范晔以为郑注故昶集解孝经具载此註而其序云以郑为主是先达博选以此註为优其註纵非郑氏所作而义㫖敷畅将为得所其数处小有未穏实亦非爽经㫖其古文二十二章先出孔壁先是安国作传縁遭巫蛊世未之行荀昶集註之时尚有孔传中朝遂亡其本近儒欲从古学妄作此传假称孔氏辄穿凿改更又伪作闺门一章刘炫诡随妄称其善且闺门之义近俗之语非宣尼之正説案其文云闺门之内具礼矣乎严亲严兄妻子臣妾繇百姓徒役也是比妻子于徒役文句疵鄙不合典经又分庶人章从故自天子以下别为一章仍加子曰二字然故者连上之辞既是章首不合言故古人既亡后人妄辟此等数以应二十二章之数非但经文不真抑且传习浅伪又注因天之时因地之利其畧曰脱衣就功暴其肌体朝暮从事露发跣足少而习其安焉此语虽傍出诸子而引之为注何言之鄙俚乎与郑氏所云云分别五土视其高下高田宜黍稷下田宜稻麦优劣悬殊曾何等级今议者欲取近儒诸説残经缺传而废郑注理实未可望请准式孝经郑注与孔传依旧俱行又注老子河上公盖凭虚立号汉史实无其人然其註以养人为宗以无为为体其辞近其理𢎞小足以修身絜诚大可以宁人安国且河上公虽曰註书即文立教皆首阐明体用可谓知言矣王辅嗣雅善𤣥谈颇深道要穷神用于槖籥守静黙于机缄其㫖深微在于𤣥学颇是所长至若近人立徴修身𢎞道则河上为得今望请王河二注令学者俱行又按刘向七畧有子夏易𫝊但此书不行已久今所存者多非真本又荀勗中经簿云子夏𫝊四卷或云丁寛所作是先达疑非子夏矣又隋书经籍志云子夏传残缺梁时六卷今三卷是知其书错谬多矣无益后学不可将帖正经五月五日诏曰间者诸儒所𫝊颇乖通议敦孔学者冀郑门之息灭尚今文者指左传为诬伪岂朝廷并列书府以广儒术之心乎其河郑二家可令依旧行用王孔所注𫝊习者稀亦存继絶之典子夏传逸篇令帖易者停十四年八月六日太子宾客元行沖等撰礼记义疏五十卷成奏上之先是右卫长史魏光乘上言今礼记章句踳駮故太师魏徴更编次改注堪立学𫝊授上遽令行沖集学者撰义疏将立学官行沖于是引国子博士范行恭四门助教施敬本检讨刋削及疏成右丞相张説駮奏曰今之礼记是前汉戴徳戴圣所编厯代传习已向千年着为经教不可刋削至魏徴孙炎始改旧本以类相比有同抄书先儒所以竟不行用贞观中魏徴因孙炎所修更加釐改兼为之注虽加赏赐其书竟亦不行今行沖等奉勅撰疏勒成一部欲与先儒义理章句隔絶若欲行用窃恐未可上然其奏遂留其书贮于内府竟不得立学行沖怨诸儒排已退而着论以自释其年八月十四日上读洪范至无颇以声不协韵因改颇为陂诏曰朕思文皆协韵惟颇一字实觉不伦又周易中无平不陂考陂字亦有颇音陂之与颇训诂无别为陂则文亦会意为颇则声不成文应由煨烬之余编简遂缺传授之际差误相沿原始要终须有刋革洪范无颇字宜改为陂庶使先儒之义去彼膏肓后学之徒正其鱼鲁仍宣示国学天宝五载正月二十三日诏曰礼记垂训篇目攸殊或未尽于通体是有乖于大义借如尧命四子所授惟时周分六官曾不繋月先王行令盖取于斯茍分至之可言何弦望之足举其礼记月令宜改为时令其载二月二十四日诏曰朕钦承圣训覃思𤣥经顷改道徳经载字为哉仍隷属上句及乎廷议衆以为然遂错综真诠因成註解又孝经书疏虽粗发明幽赜无遗未能该备今更敷畅以广阙文仍令集贤院具写送付所司颁示中外贞元七年十二月秘书监包佶奏开元删定礼记月令为时令其音及义疏并未刋正其开元礼所与月令相涉者请选通儒详定从之开成二年八月勅新加九经字样一卷国子监奏定得覆定石经字体翰林待诏唐𤣥度状伏准太和七年二月勅覆定九经字体者令所详覆多依司业张参五经字为准其旧字样岁月将久画㸃参差传写相承渐致乖误今并依字样书参详改邪就正讫诸经之中分别疑阙旧字样未载者古今体异隷篆不同如总据説文即古体惊俗若近代之文字或传写乖谬乞令与校勘官同商较是非取其适中纂录为新刋九经字样一卷或经典相承与字义不同者引文以註解今刋削成请附于九经字样之末勅㫖宜依诸使上观风俗使贞观八年正月二十九日诏曰昔者明王之御天下也内列公卿允釐庶绩外廷侯伯司牧黎元惟惧淳化未敷名教或替故有巡狩之典黜陟幽明行人之官存省风俗时雍之化率由兹道宜遣大使分行四方申谕朕心延问疾苦观风俗之淳浇察政刑之苛弊务尽使乎之㫖俾若朕亲觌焉于是分遣萧瑀李靖杨恭仁窦静王珪李大亮刘徳威皇甫无逸韦挺李袭誉张亮杜正伦赵智等巡省天下巡察按察巡抚等使贞观十八年遣十七道巡察谏议大夫禇遂良谏曰臣以为自去年九月不雨经冬无雪至今年二月下泽麦苗始似小可使人今出正是农时普天之下不能无事东州追掩西郡唿集兼复送迎使人供拟饮食道路遑遑废于田种使人今犹未发时节如是小迟望更过今夏至来年正月初发遣书曰万方有罪在于一人国家但得四方整肃何必要须罪罚二十年正月遣大理卿孙伏伽等二十一人以六条巡察四方多所甄别太宗命禇遂良以其类具状以闻及是亲临决牧守以下以能官进擢者二十人罪死者七人流罪以下免黜数百人仪凤二年五月河南河北旱遣御史中丞崔鑑等分道存问赈给侍御史刘思正上疏曰今麦序方秋蚕功未毕三时之务万姓所先勅使廵抚人皆悚忭忘其家业冀此天恩踊跃奉迎必难抑止集衆既广妨废亦多加以逾程徃还兼之晨夕停滞既縁赈给须立簿书本欲安存却成烦扰又无驿之处取马稍难简择公私须先追集雨后农要特切常情暂废须臾即亏岁计毎为一马遂劳数家从此相承恐更滋甚望且委州县赈给待秋后闲时出使褒贬垂拱元年秘书省正字陈子昂上疏曰臣伏见陛下忧劳百姓恐不得其所将降九道大使巡察天下诸州兼申黜陟以求人瘼臣窃以为未尽善也何以言之陛下所以降明使岂非欲天下黎元衆庶知陛下夙兴夜寐忧勤念之陛下必若以此而发使乎则愚臣窃见陛下之使又未尽善也若愚臣所请使者先常雅合时望为衆所推慈爱足以勤恤孤惸贤徳足以振㧞幽滞刚直足以不避强御明智足以照察奸邪然从使天下奸人畏其明而不敢为恶也天下强御惮其直而不为过也天下英杰慕其徳而乐为之用也天下孤寡赖其仁而欣戴其徳也夫如是然后可以论出使故輶轩未动于京师天下翕然皆已知矣今陛下使犹未出朝廷行路市井之人皆以为非在朝廷之有职者亦不称之天子之使未出魏阙朝廷之人皆已轻之何况天下之衆哉而欲黜陟求贤未可得也陛下所以有此失者在不选人亦轻此使非天下之任故陛下遂大失于此茍以出使为名不求任使之实使愈出而天下愈弊使弥多而天下弥不宁其故何哉是朝廷轻其任也徒使天下百姓修饰道路送往迎来无益于圣教耳臣久为百姓实委知之臣愿陛下与宰相更妙选朝廷百官素有威重名节为衆所推者陛下因大朝日亲御正殿集百寮公卿设礼仪以使者之礼见之告以出使之意遂授以旌节而遣之先从京师徧访豺狼然后揽辔登车以清天下若如是臣知陛下圣教不旬月之间天下家见而户闻也此之一使是陛下为政之大端谚曰欲知其人先观其所使不可不慎也若陛下必知不可得其人不如不出使以烦数无益于化但劳天下之人是犹烹小鲜而数挠之耳四月六日尚书左丞狄仁杰充江南安抚使呉楚多淫祠仁杰一切焚之凡除一千七百所天授二年发十道存抚使以右肃政御史中丞知大夫事李嗣真等为之举朝有诗送之名曰存抚集十卷行于世杜审言崔融苏味道等诗尤着焉万岁通天元年凤阁舍人李峤上疏曰陛下创置左右台分巡天下察使人善否观风俗得失斯政途之纲纪礼法之准绳无以加也然犹有未折衷者臣请试论之夫禁网尚疎法令宜简简则事易行而不烦杂疎则所罹寡而无苛碎窃见垂拱二年诸道巡察使科目凡四十四件至于别作格勅令访察者又有三十余条而巡察使率是三月之后出都十一月终奏事时限迫促簿书委积昼夜奔逐以赴限期而每道所察文武官多至二千余人少尚一千已下皆须品量才行褒贬得失欲令曲尽行能则皆所不暇此非敢惰于职而慢于官也实才有限而力不及耳臣望量其功程与其节度使器周于用力济于时然后进退可以责成得失可以精覈矣圣厯元年十月纳言狄仁杰为河北河朔安抚使及回上疏曰臣闻朝廷议者以契丹作梗始明人之顺逆或有迫胁或有愿从或授伪官或为招慰或兼外贼或是土人迹虽不同心实无别诚以山东强勐由来重气一顾之势至死不回近縁军机调发伤重家道悉破或至逃亡剔屋卖田人不为售内顾生计四壁皆空重以官典侵渔因事而起当州役使十倍军机官私不矜期之必取加杖之下痛切肌肤事迫情危不修礼义愁苦之地不乐其生有利则归且图賖死此乃君子之媿辱小人之常行今以负罪之位必不在家露宿草行潜窜山泽赦之则出不赦则逃山东羣盗因縁聚结臣以边尘虽起不足为忧中国不安以此为事臣闻持大国者不可以小道理事广大者不可以苛细分人主恢宏不拘常法罪之则衆情恐惧恕之则反侧自安伏愿曲赦河北诸州一无所问自然人神通畅率土欢心神龙二年二月勅左右台内外五品已上官识理道通明无屈挠者二十人分为十道巡察使二周年一替以㢘按州部景龙二年置十道按察使分察天下至开元八年五月复置十道按察使以陆象先等为之开元元年二月礼部侍郎张庭珪上疏曰天下至大郡邑至多贤牧良宰诚难尽得兼下僚贪暴小吏侵渔黎庶不安穷困衆矣纵其发使㢘问暂往速还假令申寃却招后患各思矢口无敢率心臣窃见国家比置十道按察使不限年月惩恶劝善激浊扬清孤穷获安风俗一变伏望复下明制重选使臣秋冬之后令出巡察自然贪吏望风惩革陛下视聴恒遍于海内矣三年三月勅巡察使出宜察官人善恶其有户口流散籍帐隠没赋役不均者不务农桑仓库减耗者妖讹宿习姦猾盗贼不事生业为公私蠧害者徳行孝弟茂才异等藏器晦迹堪应时用者并访察闻奏兴元元年正月诏令门下平章事肃复充山南东西荆湖淮南江西鄂州浙江东西福建岭南等道宣慰安抚使呜唿往率乃职敬敷朕命慰勉征戍劳来困穷访其所安察其所弊滞淹必达寃滥必申无惮幽逺而不被无忽细微而不恤贞元八年八月诏曰朕以薄徳托于人上励精庶政思致雍熙而诚不动天政或多阙阴气作沴暴风荐臻自江淮而及乎荆湘厯陈宋而施于河朔其间郡邑连有水灾城郭多伤公私为害损坏庐舍浸败田苗或亲戚漂沦或资产沈溺言念于此当食忘餐宜令中书舍人奚陟往江陵及襄郡随复鄂申光蔡等州左庶子姚齐语往陈宋亳颕徐泗濠等州秘书少监雷咸往镇冀徳隷深赵等州京兆少尹常武往扬楚庐润夀滁苏常湖等州宣抚应诸州百姓因水不能自存者委宣抚使赈给死者各加赐物在官为收理埋瘗其田苗所损委宣抚使与所在长吏速具闻奏于戏一夫不获一物失所刑罚不中赋役不均皆可以失阴阳之和致雨旱之沴系囚疑狱诉久不决者委所在长吏即与昭雪务从寛简俾絶寃滞贪官暴吏苛法害公特加惩罚用明典宪灾伤之后切在抚绥咨尔方镇之臣洎乎守宰咸宜悉乃心力以恤凶灾宣布朕怀使各知悉永贞元年八月诏曰理天下者先修其国国命之重寄在方镇方镇共理实准列城为政繋于属县然则一夫之耕匹妇之织积微至着以供国计永为烝庶厥惟难哉顷年以上准租赋徭役𣙜税委在藩服使其均平在太上皇君临之初务从省便遂令今使府归在中朝或恐巡按院既多职因交替新制未立旧纲已紊况河汴而东濒海之右名都奥壤疆理接连如或徭赋不均徴输难济物轻货重法弊人劳又开江淮数道比愆时两深忧黎庶之不足军国之缺供政有所不宣事有所未便牧宰有课绩官吏有臧否爰使使臣申我休命宜令度支及诸道盐铁转运户部侍郎兼御史大夫潘孟阳専往宣谕慰安疲甿询访便益蠲除疾苦安人利国称朕意焉元和四年正月以左司郎中郑敬使湖南宣歙吏部郎中崔芁使浙东司封郎中孟简使山南东道荆南湖南京兆少尹襄武使江西鄂岳等道宣抚将行并召对上告之曰朕宫中用度一匹以上皆有簿厯惟拯救百姓则不计所费焉卿等今者赈恤灾旱当勤于奉职勿如潘孟阳所到务饮酒游山寺而已仍许敬等以便宜行事以孟简独衣緑遣使追赐绯袍银鱼十四年二月东都知兵马使刘悟斩逆贼李师道淄青兖郓等十二州平诏户部侍郎杨于陵以本官充淄青等州宣抚使唐会要卷七十七唐会要卷七十八钦定四库全书唐会要卷七十八宋王溥撰诸使中黜陟使贞观八年将发十六道黜陟大使畿内未有其人上问房𤣥龄此道事最重谁可充使尚书右仆射李靖曰畿内事宜非魏徴莫可上曰朕今欲向九成宫事亦不小朕毎行不欲与其相离者迺为其见朕过必无所隠乃令李靖充使二十年遣大理卿孙伏伽等以六条巡察四方黜陟官吏开元二十二年四月二十一日遣使以崔翘等为之天宝五载七月遣使以席豫等为之至徳二载十二月遣使以虢王等为之建中元年正月制诸道宜分遣黜陟使观风俗问疾苦自艰辛以来徴赋名目繁杂委黜陟使与诸道观察使刺史计资产作两税法比来新旧徴科色目一切停罢两税外辄别配率以枉法论干元元年与採访使并权罢至是复有之自建中己后至今未尝置初司封郎中韦正为山南黜陟使荐兴凤两相团练使严震理行为山南第一特赐上下考封郧国公在凤州十四年能政不替採访取置使开元二十二年二月十九日初置十道採访取置使以御史中丞卢绚等为之至三月二十三日诸道採访取置使华州刺史李尚隠等奏请各使置印许之二十五年十二月二十四日命诸道採访使考课官人善绩三年一奏永为常式至二十七年二月七日赦文三载考绩黜陟幽明允叶大猷以劝天下比来诸道所通善状但优仕进之辈与为选调之资责实循名或乖古义自今已后诸道使更不须善状毎三年朕常自择使臣观察风俗有清白政理着闻者当别擢用二十六年三月勅诸道採访使判官等自今已后并须首末经三年其縁事故停不得满年限者承优节文准开元二十四年二月十九日勅处分二十九年七月勅採访使等所资按部恤隠求瘼巡抚处多事须周细不可怱遽徒有往来宜依刺史例入奏天宝九载三月十二日勅本置採访使令举大纲若大小必由一人岂能兼理自今已后採访使但察访善恶举其大纲自余郡务所有奏请并委郡守不须干及十二载二月河南道採访取置使河东郡太守李憕河南道採访处置使陈留郡大守王濬等奏请依旧通前置两员文使望以周载许依元勅酬功处分勅诸道准此黔中道各一人宜依旧定干元元年四月十一日诏曰近縁狂寇乱常毎道分置节度其管内縁徴遣及文牒兼使命来往州县官非不艰辛若更加採访转益烦扰其採访使置来日久并诸道黜陟使便宜且停待后当有处分大厯十二年五月中书门下奏开元末置诸採访使许其専停刺史务废置由己请自今已后刺史有犯赃等色本道但具状闻奏不得辄追赴使及専擅停务差人权摄其刺史亦不得辄诣使出界有违者皆按常刑五坊宫苑使五坊谓鵰鹘鹰鹞狗共为五坊宫苑旧以一使掌之自寳应二年后五坊使入𨽻内宫苑使近又有闲廏使兼宫苑之职焉开元十九年金吾将军杨崇庆除五坊宫苑使其后来曜牛仙客李元裕韦衢章仇兼琼王鉷吕崇贵綦辅国彭体盈药子昂等为之大厯十四年五月诏鹰隼豹貀獦犬皆放之自永徽以来掸国累贡驯象三十有二皆豢于禁中有善舞者以备元会充庭之饰因是于鹰隼之类同放之元和二年六月初五坊户诸色影占者多宜令府县收管三年七月五坊品官朱超宴王志忠放纵鹰隼入常安富人家旋诣其居广有求取上知之立召二人各笞二十夺其职自是贡鸷鸟畧大者皆斥之贞元末五坊小儿张捕鸟雀于闾里者皆为暴横以取人钱物或有张罗网于门不许人出入者或以张井上使不得汲者近之辄曰汝惊供奉鸟雀即痛殴之出钱物求谢乃或相聚于食市酒肆醉饱而去卖者或不知就索其直多被殴詈或时留虵一囊为质曰此所以致鸟雀而捕之者今留付汝幸善饲之勿令饥渴卖者媿谢求哀乃携挈而去宪宗在春宫时知其弊尝欲奏禁之及即位遂推而行人情大悦十三年十月上怒五坊使杨朝汶追捕平人命杀之皇城使天祐三年闰十二月皇城使奏伏以皇城之内咫尺禁围伏乞准元勅条流鼓声絶后禁㫁人行近日军人百姓更㸃动后尚恣夜行特乞再下六军止絶从之元帅武徳元年六月七日秦王世民加西封元帅上元三年三月相王旦除凉州道元帅周王亨除洮河道元帅昇储后至圣厯元年九月又除河北道行军大元帅亦称大行台元帅大足元年六月相王旦除安北道行军元帅至长安二年九月又除并州道行军元帅自后亲王为衔者甚多其元帅之号自武徳已来唯王始拜至天宝十五载正月哥舒翰除诸道兵马元帅始臣下为之干元二年三月郭子仪除山南东道拜河南道诸道节度防御兵马元帅后上元二年七月李光弼除淮南河南淮西山南东道荆南五节度行营元帅此并副元帅也至徳元年以广平王为天下兵马元帅统大军东征以子仪为副其载九月吏部尚书平章事房琯特请兵一万人自为元帅以收两京诏许之以兵部尚书王思礼为副分为三军使杨希文将南军自宜夀入刘贵悊将中军自武功入李光进将北军自奉天入而琯以中军为元帅次便桥二军先遇贼战于陈涛王师败绩时琯以车二千乘以马步夹之为乘车之战贼顺风扬尘鼓噪牛皆振骇因縳草纵火焚之人畜大乱故败琯自将南军又战不利杨希文刘贵悊降于贼琯幕府偏禆等奔赴行在肉袒请罪诏并宥之四载九月以舒王谟为扬州大都督持节充荆南襄江鄂等道节度诸军行营兵马都元帅仍赐名谊改封晋王大开幕府文武僚属之盛前后出师未见其比天福三年三月以辉王祚为诸道兵马元帅其年十二月十三日勅国史所书元帅之任并以天下为名乃自近年设为诸道宜却复为天下兵马元帅都统干元元年十二月户部尚书李峘除都统淮南江东江西节度宣慰观察处置等使都统之号始于此上元二年八月李若幽除户部尚书充朔方镇西北庭兴平陈郑等九节度行营兵马及河中节度都统处置使建中元年十二月以汴州节度使李勉充河南汴州宋滑亳河阳等道都统使元和四年九月以邠宁夏三州节度高崇文充西京都统大中五年五月以特进守司空兼门下侍郎平章事白敏中充邠宁节度使招讨南山平夏党项兵马都统取置等使元和四年九月以宣武军节度韩𢎞充淮西诸军行营兵马都统干符五年黄巢大掠江淮宰相王铎进奏曰臣忝宰执之长在朝不足分陛下之忧愿自帅诸军盪涤羣寇朝议然之乃拜守司空平章事荆南节度使诸道行营兵马都统其年以镇海军节度使高骈为诸道行营兵马都统中和二年复以宰相王铎为京城四面诸道行营兵马都统以崔安潜副之至大顺元年五月以宰臣张濬为京东北面兵马都统节度使武徳元年因隋旧制唿为大总管其年六月七日诸州总管加号使持节至七年二月十八日改大总管为大都督贞观三年八月李靖除定襄道行军大总管贞观三年已后行军即称总管本道即称都督永徽已后除都督带使持节即是节度使不带节者不是节度使景云二年四月贺拔延嗣除凉州都督充河西节度使此始有节度之号遂至于今不改朔方节度使开元元年十月六日勅朔方行军大总管宜准诸道例改为朔方节度使其定逺丰安军西中城单于丰胜灵夏盐银匡长安乐等州并受节度至十四年七月除王浚带闗内支度营田等使十五年五月除萧嵩又加盐池使二十年四月除牛仙客又加押诸蕃部落使二十九年除王忠嗣又加水运使天宝五载十二月除张齐邱又加管内诸军採访使已后遂为定额丰安军在灵州黄河西去郡一百八十里定逺军在灵州北二百里先天二年正月郭元振置贞观十三年三月十五日置朔使以䕶突厥河东节度使开元十一年以前称天丘军节度其年三月四日改为太原已北诸军节度至十八年十二月宋之悌除河东节度已后遂为定额大同军置在朔方州本大武军调露二年裴行俭改为神武军天授二年改为平狄军大定元年五月十八日改为大武军开元十二年三月四日改为大同军横塞军初置在飞狐复移于薪州开元六年六月二十三日张嘉贞移于右代都大安城南以为九姓之援天宝十三载十二月一日改为大徳军岢岚军武徳中为镇永淳二年改为栅隷平狄军长安三年李回秀改为军张仁亶置移军朔方留一千人充守捉属大武军开元十二年崔隠甫又置军十五年李嵩又废为镇其后又改为军天兴军圣厯二年四月置大足元年五月十八日废长安元年八月又置景云元年又废开元五年六月二十四日张嘉贞又置十一年三月四日改为太原已北诸军节度使清塞军贞元十五年四月以清塞城为军开元九年十一月四日勅河东河北不须别置支度并令节度使自支度陇右节度使开元元年十二月鄯州都督矩除陇右节度自此始有节度之号至十五年十二月除张志亮又兼经畧度支营田等使已后为定额临洮军置在狄道县开元七年移洮州县就此军焉河源军置在遑州东西又云本道充国亭侯也白水军开元五年郭知运张怀亮置安人军置在星宿州鄯州西北界开元七年三月置积石军置在廓州逹化县西界本吐谷浑居地贞观三年吐谷浑叛置静边镇仪凤二年置军额焉英门军置在洮州仪凤二年置军开元十七年洮州移隷临潭百姓隷岷州置临州二十年七月又改为洮州今为临洮军是也振武军置在鄯州鄯城县西界吐蕃铁仭城亦名石堡城开元十八年三月二十四日信安王拔之置四月改为镇武军又二十九年十二月六日盖嘉运不能守遂陷吐蕃天宝八载六月哥舒翰又拔之闰六月三日改为神武军威戎军置在鄯州界开元中杜希望收吐蕃新城置镇西军置在河州开元二十六年八月置神䇿军天宝十三载七月十七日陇右节度哥舒翰以前年收黄河九曲请分其地置洮阳郡内置军焉以成如璆为太守充神䇿军使去临洮军二里宛秀军同前年分九曲置浇河郡内置军焉以臧奉忠为太守充军使保义军元和元年二月改陇右经略使为军河西节度使景云二年四月贺拔廷嗣为凉州都督充河西节度使自此始有节度之号至开元二年四月除杨执一又兼赤水九姓本道度支营田等使十一年四月除张敬忠又加经畧使十二年十月除王君又加长行转运使自后遂为定额也赤水军置在凉州西城本赤乌镇有泉水赤因以为名武徳二年七月安修仁以其地来降遂置军焉军之大者莫过于此新泉军大定元年郭元振奏置开元五年改为守捉使天斗军本是守捉使开元十六年改为天斗军焉建库军置在甘肃二州界证圣元年王孝杰开西镇回以两州界旷逺置此军焉宁寇军旧同在城等守捉天宝元年五月五日遂置焉王门军本废王门县开元六年置军焉墨离军本是月支旧国武徳初置军焉豆卢军置在沙州神龙元年九月置军白亭军天宝十四载正月三日置开元十四年三月二日勅河西长安行转运九姓即隷入节度使宜加度支判官一人安西四镇节度使开元六年三月杨嘉恵除四镇节度经畧使自此始有节度之号十二年已后或称碛西节度或称四镇节度至二十一年十二月王斛斯除安西四镇节度遂为定额又先天元年十一月史献除伊西节度鱼瀚海军使自后不改开元十五年三月又分伊西北庭为两节度至二十九年十月二十九日移隷伊西北庭都属四镇节度使至天宝十二载三月始以安西四镇节度封常清兼伊西北庭节度瀚海军使伊吾军本昆吾国也置在伊州景龙四年五月置天山军置在西州汉车师前王故国地形高敞改名髙昌贞观十四年置瀚海军置在北都䕶府本乌孙王境也贞观十四年置庭州文明元年废州置焉长安十二年二月改为烛龙军三年郭元振奏置瀚海军大军并在碎叶城范阳节度使先天二年甄道一除幽州节度经畧镇守使开元十五年除李尚隐又带河北度支营田使二十七年除李适之加河北海运使天寳元年除裴寛为范阳节度使经畧河北度支营田河北海运使遂为定额经畧军置在范阳城内延载元年置渔阳军在幽州北卢龙右塞开元十九年改为静塞军清夷军垂拱二年嬀州刺史郑崇古奏置威武军大定元年置在檀州北平军在定州西三里恒阳军恒州郭下高阳军本瀛州开元二十年移在易州唐兴军在莫州横海军在沧州并开元十四年四月十二日置各以刺史为使怀柔军在蔚州界先天元年八月八日置镇安军贞元二年四月二十二日于燕城守捉置怀逺军在故辽城天宝二年二月安禄山奏置焉平卢军节度使开元七年闰七月张敬忠除平卢军节度使自此始有节度之号八年四月除许钦琰又带管内诸军诸蕃及度支营田等使二十八年二月除王斛斯又加押两畨及渤海黒水等四府经畧处置使遂为定额平卢军在桞城本古辽西之地卢龙军置有北平郡古孤竹国天宝二年置开元十三年三月二十日勅平卢军幽州太原朔方河西陇右剑南等七道节度使宜各置木契行勘劒南节度使开元五年二月齐景昌除劒南节度使度支营田兼姚巂等州处置兵马使因此使有节度之号至八年除李濬始下兼兵马使二十七年除仇兼琼又兼山南西道採访使其后或兼或不兼无定制至上元二年二月分为西川广徳二年正月八月合为一道大厯二年正月二十日又分为两州至今不改贞元十一年九月韦臯为节度就加统摄近界诸蛮兼西山八国云南安抚等使天宝军置在雍州开元二十九年置洪源军置在黎州汉黎郡地开元三年置军昆明军置在巂州开元十七年十一月置岭南节度使至徳二载正月贺兰进明除岭南五府经畧兼节度使自此始有节度之号已前但称五府经畧自此遂为定额又杜佑为岭南节度使徳宗兴元朝执政往往出为节度故岭南节度常兼五管经畧使佑独不兼盖一时之误后遂不带五管经畧名目至咸通三年五月分为两节度以广州为岭南东道邕州为岭南西道清海军天宝元年置在思州柔逺军贞元七年三月二十三日置淮南河南江东道干元元年三月六日置节度使镇州节度使大厯十四年四月名其军曰成徳至天祐二年九月改为武顺汴宋亳节度使建中三年二月二日名其军曰宣武浙江节度使建中二年六月分浙江东西节度使寻改为镇海军以团练为节度徙理润州元和五年十一月团练使奏丹阳军北因置节度改为镇海今请依前置镇海军从之滑州节度使贞元元年五月罢滑州永平军其年四月名其军曰义成淮西节度使贞元二年二月改淮西节度为淮宁军申光蔡等道节度使贞元十四年正月名其军曰彰义易定节度使贞元十五年三月满城县置永清军建中三年五月名其军曰义武安黄节度使贞元十九年二月名其军曰奉义陈许节度使贞元二十年四月名其军曰忠武徐州节度使贞元二十一年三月名其军曰武宁至咸通四年四月降为支郡隷兖州至十一年十一月改为感化军劒南节度使元和二年二月改天威军荆南节度使元和六年八月勅制荆南是赋税之地与闗右诸镇及河南河北有重兵处体例不同节度使之外不合更置军额因循已久烦弊实深严绶所请停永安军额宜依其合收钱米委严绶于当府诸县蠲除不支济人户均藏讫闻奏天平军节度使元和十四年三月平李师道以所管十二州分三节度使搃为天平军节度其一为兖海沂密节度一为平卢军节度仍加押新罗渤海两蕃使仍旧为平卢军赐两蕃使印一面河阳节度使会昌四年十月平贼以河阳三城镇遏使为孟州号河阳军额怿二州隷焉归义军节度大中五年八月沙州刺史张义潮以瓜沙伊肃等十一州户口来献自河陇陷蕃百余年至是悉获故地乃以沙州为归义军授义潮节度使戎昭军节度使天佑二年九月以金州置军额三年四月复以为州义昌军节度使太和五年正月以沧景徳州号义昌军山南东道节度使干元元年置节度元和十年十月分为两节度以户部侍郎李逊为襄复郢等节度使右羽林大将军高霞寓为唐邓隋节度使景云二年正月二十九日勅诸道节度使除缘兵马外不得别理百姓诉讼事元和六年十月诏曰朕于百执事羣有司方澄源流以责实効其诸都都团练使足修武备以静一方而别置军额因加吏禄亦既虚设颇为浮费思去烦以循本期省事以便人润州镇海军宣州采石军越州义胜军洪州南昌军福州静海军等使额并宜停所收使以下俸科等事以上各委本道充代百姓阙额两税仍具数闻奏庻几爱人之心不至于惜费立制之意必在于正名十三年二月襄阳节度使李愬奏请判官大将已下一百五十员上不悦谓裴度曰李愬诚立竒功然奏请过当遂留中不下其年七月诏曰事闗军旅并属节务系州县悉归察㢘二使所领不同管辖诸道度支营田承前各别置使自艰虞以后事稍因循方镇除授之时或有兼带此职遂领所在各殊今者务修旧章思一法度去烦就理衆心为正唯别置营处其使且令仍旧其忠武凤翔武宁魏博山南东南横海邠宁义成河阳等道度支营田使及淮南度攴近已定省其余诸道并准此处分初景云开元间节度度支营田等使诸道并置又一人兼领者甚少艰难以来优宠节将天下拥旄者常不下三十人例衔节度度支营田观察使其边界藩镇增置名额者又不一前后十余年虽尝增减官员及使额而度支营田以两河诸将兼领故朝廷不议停废至是羣盗渐息宰臣等奏罢之干符三年以宰臣郑从谠为北京留守河东节度使诏许自择宾佐亲王遥领节度使贞观二年正月蜀王恪除使持节大都督益绵卭维眉雅等八州诸军事益州刺史越王泰除使持节大都督扬州常和润楚舒卢濠夀歙苏杭宣东睦南和等十六州诸军事扬州刺史开元四年正月二十九日郯王嗣直除安西大都䕶充安抚河东闗内陇右诸蕃部落大使陜王嗣昇为西都䕶仍充河西道及四领诸蕃部落大使安西大都䕶张知运为副都䕶亲王遥领节度自兹始也其在军节度即称节度副大使知节度事十五年五月以庆王潭为凉州都督兼河西节度大使忠王浚为单于大都䕶朔方节度大使棣王洽为太原已北诸军节度大使鄂王涓为幽州都督河北节度大使营王滉为京北牧陇节度大使光王涺广州都督五府节度大使仪王潍河南牧颖王澐安东都䕶平卢节度大使永王泽荆州大都督夀王法益州都督劒南节度大使延王洄安西大都䕶碛西节度大使盛王沐扬州大都督建中元年八月以舒王諲为泾原节度大使贞元四年七月以䖍王谅为光随蔡节度观察大使七年七月以邕王謜为义武军节度易定等州观察使九年十二月以通王谌为宣武节度使十年七月复以邕王謜为昭义军节度使十一年五月复以通王谌为河东节度大使西都留守十六年九月以开府仪同三司䖍王谅为除州节度大使观察度支营田等使元和二年八月以建王审为郓州大都督平卢节度观察等使陆运海运押新罗两蕃等使九年三月以遂王宥开府仪同三司充彰义军节度管内营田申光蔡等州观察处置等使宝厯元年十二月以晋王普为昭义军节度副大使知节度事以刘悟子前将作监主簿从谏为节度留后太和八年十二月以通王谌为幽州经畧卢龙军节度副大使知节度事以勾当幽州兵马元忠为留后开成五年十二月以福王绾开府仪同三司行魏州大都督充魏博等州节度观察处置等使会昌二年正月以抚王纮开府仪同三司行幽州大都督充幽州卢龙军节度观察处置押奚契丹两蕃经畧卢龙军等四年十一月以皇子谔为开府仪同三司朔方军节度副大使知节度事时以党项叛命故以亲王制之大中十一年以昭王汭为开府仪同成徳军节度副大使知节度事以佐司马王绍知成徳军两使留后咸通十年十二月以蜀王佶为开府仪同三司劒南西川节度副大使知节度使以卢躭知西川事干符四年正月以夀王杰为开府仪同三司幽州经畧卢龙军节度副大使知节度事以李可举知幽州兵马事宰相遥领节度使开元十五年十一月兵部尚书河西节度副大使知节度事萧嵩除同中书门下平章事节度如故宰相遥领节度使自兹始也至二十六年正月中书令李林甫遥领陇右节度天宝十载十一月杨国忠又遥领劒南节度萧嵩以牛仙客为留后李林甫以杜希望为留后杨国忠以崔圆为留后诸使杂录贞观元年四月发诸道检㸃使咸亨三年十二月领下检㸃格其年五月十一日勅中书门下两省供奉官及尚书省御史台见任郎官御史自今已后请便不得奏请保使永为常式二年三月十一日闗内道覆囚使邵师徳等奉辞上谓曰州县诸囚未㫁甚废田作令遣尔等理之非遣杀之无滥刑也至开元十年十月宇文融除殿中侍御充覆囚使仪凤二年十二月二十七日诏宜令闗内河东简练有膂力雄果者即以勐士为名三年正月二十五日遣左金吾将军曹怀舜李知十等分往河南河北以募勐士万岁通天元年九月令山东近境州置武骑团兵至圣厯元年腊月二十五日河南河北置武骑团以备黙啜毎一百五十户共出兵十五人马一匹先天二年正月十五日诏往者计户充兵使二十二人募六人出军既惮劬劳咸欲逃匿不有釐革将何致理天下卫士取年二十五已上充十五年放出频经征镇者十年放出自今已后羽林飞骑先于卫士中简择长夀三年正月许诸州大都督及上州刺史大都督府长史诸军经畧镇守大使一子为宿卫官开元十年六月七日勅度支营田若一使专知宜同为一额共置判官两人十一年二月二十九日勅同华两州精兵所出地资辇毂不合外支自今已后更不得聚同华兵防容其休息二十一年正月二十四日勅令百寮寻胜因置检校寻胜使以厚其事天宝七载十一月给事中杨钊充九成宫使苏氏駮曰九寺三监东宫三寺十二卫及京兆河南府是王者之有司各勤所守以奉职事尚书旧章立程度以颁之御史台按格令採姦滥以绳之中书门下立百司之体要察羣吏之能否善绩着而必进败徳闻而且贬政有恒而易为事归本而难失经逺之理舍此奚据自姦臣广言利以邀恩多立使以示宠尅小民以厚歛张虚数以献状上心荡而益侈人望怨而成祸使天子有司守其位而无其事受厚禄而虚其用宇文融首倡其端杨慎矜王鉷继遵其轨杨国忠成其乱仲尼云宁有盗臣而无聚歛之臣诚哉是言前车既覆后辙未改欲求化本不亦难乎十二载十二月二十二日左相陈希烈充秘书省图书使十四载十一月安禄山叛命诸山当贼冲者始置防御使至宝应元年五月十九日停诸州防御使干元二年七月九日勅宜令御史大夫充彍骑使令御史充判官广徳二年九月以太子詹事李岘为江南东西及福建等道知选事并劝农宣慰使大厯十二年五月十日中书门下状奏诸州团练守捉使请一切并停其勅使日有持节诸军旅司马即同副使之任其判司既带㕘军事望令司兵判兵司按司仓判军粮按司事判甲仗按具兵士量险隘召募谓之健儿给春冬衣并家口粮当上百姓名曰团练春秋归冬夏追集日给一身粮及酱菜其月十一日诸道先置上都留后使宜令并改为上都进奉县官十三日诸道观察都团练使判官各置一人支使一人推官一人余并停十四年二月四日勅诸都诸道上都知进奏院官自今已后并不须与正官六月一日勅郎官御史充使絶本司务者宜改与检校及内供奉里行其月五日勅御史中丞董晋中书舍人薛蕃给事中刘迺宜充三司使仍取右金吾㕔一所充使院并于西朝室置幕屋收词讼建中二年正月二十五日潭开宜依旧置防御使二月十八日却置京畿观察使以长史袁高充使三年九月九日御史中丞杨瑱奏见任官或被诸司使奏使移文牒充判官伏请自今已后应见任州县正官非承制勅差补不得輙离任勅㫖依焉其月二十三日停建中元年四月一日门下侍郎杨炎充删定格式使五月日刑部侍郎蒋况充副使二年七月中书侍郎张镒与卢杞同充格式使贞元三年三月二十三日勅杜亚宜兼充管内营田使其楚州营田使宜停四年二月勅诸道幕府判官及诸军将比奏改官例多超迁应从散慢入清望官并折资处分十三年六月加劒南西山运粮使检校户部员外郎韦肇兼御史大夫十四年六月罢宣歙池三州鄂岳沔三州都团练观察使陜虢西州都防御观察使以其地分隷诸道置东畿观察以留台御史中丞为之十六年十二月勅诸道观察都团练防御及度支营田经畧招讨等使应奏副使行军判官支使㕘谋掌书记推官巡官请改转台省官宜三周年以上与改转其縁军务急功事迹殊常即奏聴进止元和二年正月鄂岳等州观察使吕元膺奏亲妹壻京兆府咸阳尉马缝授试大理评事充京兆观察度支使为宪司所劾密亲佐幕有亏典法勅诸使府㕘佐检校释元膺之罪时咸非之七年七月勅诸使府㕘佐检校应试官员日计如是五品已上官及台省官经三十箇月外任奏与改转余官经三十六箇月奏改如经考试别有事故及停替官本限之外更加十箇月即往申奏从之十三年二月浙东观察使孟简受代诏书到日按故事署留后而行及常州堂牒勒还旧镇待割使事而后行初李修授浙西观察使中谢日请留所替以待交割使事至是因举为例非旧制也十三年七月以宣歙观察使事至重因举王遂为淄清四面行营供军使其年九月诏诸道新授节度观察经畧等使自勅出后使未到以前或前使尚在本镇或已发差知留军务等官其军府职员多停省改易自今以后切令禁止纵先有此色新使道到并令仍旧十四年二月诏诸道节度使团练都防御经畧等使所管诸郡除本州军事外别置镇遏守捉兵马者并令属刺史等本州团练都防御镇遏等使其兵马额便隷此使如无别使即属军事其有边徼溪洞接连蕃蛮之处建城镇不闗州郡者即不在此限其月山南东道观察使孟简举均州郧乡县镇遏兵马使赵絜充本县令有紊条章罚一月俸料其年四月命中官五人为京西和籴使谏议大夫郑覃右补阙高釴等同上疏论上览之即日罢其使其年八月以侍省姚文夀充京西京兆行营宣慰计会使六月制以左金吾卫大将军胡证充京西京北巡边使所经过州镇与节度防御使勅详审商量利害具事实闻奏因程异之请也七月罢晋州防御使八月浙东观察使薛戎奏准勅诸道所管支郡别置镇遏守捉兵马者宜并属刺其边徼溪洞接连蛮夷之处时建城镇者则不在此限合当道望海镇明州去七十里余俯临大海东与新罗日本诸蕃接界诸度支不属明州许之十五年十二月中书门下奏因外六品已下正员官诸道诸使奏充掌职比限两考及授官经二年已上方许奏请然后依资改转有才在下位者不免留滞请今后诸道诸使应奏请正员官充职掌经一周年即与依资改转未一周年与同𩔖试官从之长庆三年三月勅诸道军府大将带监察己上官者三周年与改转如是加勅合非时与改者不在此限其大将未曾奏官者即亦仰奏焉四年二月勅诸道节度使去任日宜准元和十五年七月十五日勅处分其交割状限新使到任后一箇月内分析闻奏并报中书门下据替限委中书门下据报状磨勘闻奏以凭殿最宝厯元年十二月江西观察使殷侑奏管内州县官大半勾当留在京师而当道两税外又有㫖支米见在官税两充细者今请下有司上从之仍勅诸道准此唐会要卷七十八唐会要卷七十九钦定四库全书唐㑹要卷七十九宋王溥撰诸使下诸使杂録太和二年六月中书门下奏诸道观察等使奏请供奉官及见任郎官御史充幕府贞元长庆己有勅文近见因循多不守旧酌时议礼事在变通如或统帅専征特恩开幕戎府初建军幄籍才事关殊私别聼进止此外一切请准前后勅文处分勅㫖宜依三年七月勅诸道进奏官等旧例多是本道差文武职掌官充自后遂有奏帯正官者近日又有请兼检校官及宪官者逓相援引转无章程自今以后更有奏请帯正官不得兼检校官及宪官如凖诸道诸使职掌官例诸检校官及兼宪官充则不得帯正员官其见在进奏官己有检校官兼宪官者且聼仍旧至改转时商量处分其年十二月中书门下奏伏准五月八日勅节文诸道诸使奏判官所奏虽官资相当并请限曽任正官经六考以上者比拟监察侍御史九考以上者与比拟殿中侍御史以上节级各加三考如曽诸色登科超资役官者不得在此限所奏宪官特置考限今防侥倖深合至公然节文之中或有未尽臣等再商量如京六品以上清资官并两府判官及进士出身平判入等诸色登科任官又不在此限其在使府及监察已上者亦任凖元和七年八月二十二日勅节文依月限处分余望准前勅施行依奏四年四月中书门下奏自元年以来频有计代诸道荐送军将其数渐多臣等商量应诸道军将官至常侍大夫职兼知兵马使都押衙功绩显着本道官职可奖者即任荐送其余官职未髙才能可録所在军镇合驱使自今后军官未至常侍及职兼都虞候都知兵马使都押衙者不在荐送限但仰本道节使㸔其功绩显着与改转职已至髙者检校官兼官宜与奏改如有功绩殊尤合不次超擢者即任别具事迹闻奏亦不在便荐送限又应诸方镇或因移易停罢其使随元从军将只合本道量才驱使不情愿住者一任东西不合更来朝廷别求侥倖勅㫖依奏其年五月勅置䟽决囚徒使以清强御史二人为之应京城诸司见禁囚徒宜令䟽决处分具轻重闻奏其月勅西都两京兆惟管一郡分置兼属本因艰难若四方少事则旧制为便其都防御观察使额宜停所管兵马使属本州防御使五年十月勅楼烦监収及造水等使宜共置判官一员廵官一员六年十二月勅陇州防御使宜凖长庆二年九月十八日勅例置判官一员其兵马留后判官勒停九月五日中书门下奏准太和七年七月十四日勅诸道进奏官令拣择清慎人充非因过犯不得停罢如方镇自要腹心委寄任于本道差见任官充又准太和元年九月十九日勅不许授别官今日以后并请凖元和勅处分如边上无俸料处只得授近处官亦不得占江淮好阙其新进奏官仍须守职二年复无败阙方得奏官勅㫖依奏其年十二月左仆射合诸道奏诸节使新授具袙袜帯器仗省中参辞兵部尚书侍郎者伏以军国异容古今定制苟不由旧是谓改常未闻省合之门许入弓刀之器伏请停罢如须参谢任具公服到本县交割兵马指实申奏从之开成元年十一月中书门下奏准太和十一年七月二十六日勅诸道节度使下都押衙都虞候约五年以上方得改转押衙兵马使约七年以上方得改转三万人以上军兵毎年许奏四人其序迁合与宪官者以曽厯两任奏授賔詹者与监察以次迁序止于侍御史其御史中丞以上官并须因战功方得奏请诸道团练下万人以上军所奏不得过殿中侍御史如未有宪官者不在奏限万人以下军因战功并不得奏论请勅㫖依奏二年十二月中书门下奏诸道节度使观察都团练使请朝官任使凖贞元二年勅中书门下有供奉官及尚书省御史台见任郎官御史诸司诸使并不得奏请任使伏以周之列国咸有命卿汉代诸侯皆建傅相盖以崇重五爵施之宠荣贾生为傅于长沙管仲譲王之上礼出其廷彦且命为卿经史垂文古制斯在况贞元之时戒慎之事比于今日颇谓不同圣朝授任惟公贤才是急实惟上介悉欲文行命职稍重而有才人渉厯练达武经出入徃来便堪奨用是朝廷之所利诚方镇之得人希古济今匪宜专执酌于临事可否在兹臣等商量诸节度观察都团练使朝中素有相知者许奏一人军副使章服凖太和三年五月八日勅如素无相知不奏亦聼其方镇帯相及自庙堂平章事出镇者任约旧例奏署庻使藩方益重委任程才其今日以前应奏署勅己行者虽关前勅人数至少或遵成命难又追移请自此已后不得违越勅㫖依奏三年四月中书门下奏宰相帯平章事出镇应朝官充使府职事任约旧例署庶使藩方益重委任程才谨详勅文意在明许亦不定言人数及所请职名臣等商量起今以后宰相自朝廷出镇奏请朝官及刺史佐幕前后更五人数内有迁转停罢者或湏填替任奏来如或辟用他官不奏亦得官至侍御史以上者即许奏章服便为例庶可通行勅㫖依奏四年六月中书门下奏诸道节度使𠫭佐自副使至廵官共七员观察使从事又在数内虽大藩雄镇有借才能而邉部遐方岂易供给况行军之号本系出师𠫭谋之职尤是冗长其行军司马及恭谋望勒停省见任人如本道有相当职员任奏请改转其余官序稍髙者许随表赴京到日量才奨用侍御史下各合举荐节度判官旧额虽有两员近日请诸道亦不尽置起今已后望以一员为定其课料等本是供军数内户部不可更支勅㫖依奏七月勅诸道阙入仕人数转多每年吏曹注拟无阙唯河北诸道河东泽潞剑南三川京兆西员官数多假摄之中实有劳效毎年许奏三两人仍须是元额阙不得替见任人其余并不得奏入㑹昌三年四月勅诸道节度使观察使以后发期悉不得过七日其年五月勅比来节将移改随从将校过多非惟妨夺旧人职员兼亦费用军资钱物节度使移镇军将至随身不过六十人观察使四十人经畧都䕶等三十人宜委监察军使及知留后判官具名奏如违此数知留后判官量加惩罚监军使别有处分自今以后节度使等如罢镇赴阙应将官吏将健随赴上都者并随使停觧纵有帯宪官充职亦勒停其间或有是功勲重臣旧将校人数稍多者离镇后已停觧即须具人数闻奏当与量事宜处分四年二月御史台奏凖㑹昌三年十一月十三日勅诸道奏官或有一人兼知四五道奏进兼并货殖颇是倖门因縁交通为弊日甚向后兼知不得过两道以上者各委本道差替闻奏仍委台司检勘并已各牒本道凖勅差替讫窃虑改名补职不离一家原是本身虚立名姓伏请从今以后如知两道奏进外一家之内父子兄弟更不得知诸道奏进如有违犯台司凖前察防勅㫖依奏五年六月勅诸道所奏幕府及州县官近日多预乡贡进士奏请此事已曽釐革不合因循且无出身何名入仕自今以后不得更许如此仍永为定例其年九月中书门下奏条流诸道判官员额西川审有十二员望留八员莭度副使判官掌书记观察判官支使推官云南判官廵官淮南河东旧额各除向前职额外淮南留营田判官河东留守判官幽州淄青旧各有九员望各留七贠幽州除向前职额外留卢龙军莭度推官淄青除向前职额外留押新罗渤海两藩廵官山南东道郑滑河阳京南汴州昭德镇州易定郓州魏博沧州及陈许徐州兖海鳯翔山南西道东川泾原邠寕河中岭南以上旧各有八贠望各留六员节度副使判官掌书记推官观察判官支使振武灵益夏州鄜坊旧各有八贠縁邉土地贫望各留五员节度副使判官掌书记推官观察判官浙东浙西宣歙湖南江西鄂岳福建以上旧各有六贠望各留五员团练副使判官观察判官支使推官黔中旧有十员望各留六员经畧副使判官招讨判官观察判官度支塩铁判官东都留守陕府旧有五员并望不减天德旧有三员亦望不减司州旧有四贠商州两员并望不减防御副使莘州泗州各有两贠并望不减楚州夀州各有三员夀州望减团练副使一员楚州望减营田廵官一员汝州塩州陇州旧各有一员望不减桂管旧有六员望减防御廵官一员容管旧有五员望减招讨廵官一员延州旧有两员望减防御推官一贠楼烦龙陂旧各有两员望各减廵官一员右奉圣㫖令商量减诸道判官约以六员为额者臣等商量湏据旧额多少难于一例停减今据本镇额量减数亦非少仍望令正职外不得更置摄职仍令御史台及出使郎官御史専加察访勅㫖依奏大中二年七月中书门下奏黔中塩铁使判官开成中已停减不置臣等商量望黔中置经畧推官一员其塩铁判官望令依旧额却置勅㫖依奏其年十月中书门下奏伏以银青借兼检校宾客官及朝散大夫阶并三品资厯白身不合虚竖奏官近年诸司使多虚竖此色头脚奏请授官求中上州司马及上州判司踰滥侥倖莫甚于此臣等商量自今以后诸司诸使应合奏授正官者并不得虚竖前件官阶奏请如节使不守章程依前论请奏聼进止其诸道差知进奏官亦望准此处分勅㫖依奏三年三月中书门下奏伏准太和六年六月御史台奏本置官员借其任守吏曹注拟皆是职司况调选湏有出身合年十五以上比及于选入以十年则二十五足可以为成人矣今则皆称年小奏请勾当所在皆承积习成例若实年小即不合早补身名若补实当年又何虑为官不了合请诸道方镇子孙应选授及奏授官一切勒归本任不得輙有奏留如或恩出殊常赐及一子者年十三以下即任奏聼进止奉勅冝依者臣䓁谨详勑前约勒非不丁宁近日不守勅文例皆请奏臣等商量自今以后诸道节度观察防御经畧等使如或特降恩赐制及一子官年十五以下者即望许奏请勾当留除外其余并望准前勅处分其见在千牛进马并准今年三月三日勅处分其年四月勅如闻朝臣出使外藩皆有遗赂是修敬上之心或多或少号为人事从前如此率为常例今边上受命抚戎类须发使若毎使许循旧例则十方竟至困穷如使前不与编拦又使臣难为辞拒其出使朝廷边上一物以上并不得受领却到京后方镇亦不得輙寄附其年五月勅藩镇改移见在仓库钱谷既已得替使属新人向前曽有勅文更给留别嵗月深久官吏因循茍徇军情不守朝典自今以后莭度观察使除替改更不得给留别限仍勒知后判官及本曹官典功加检举如有违越当重科惩五年十月中书门下奏伏见诸道及州府知县令録事𠫭军有阙及见任官公事阙败切要替换即任各举所知闻奏及湏莅官曽有课绩处已必能清亷如论荐不当举主先议惩殿其判司𠫭军文学县尉丞簿不在奏限其河东潞府邠宁泾原灵武振武鄜坊沧德易定夏州三川等道或道路悬逺或俸料单㣲毎年选人多不肯受若一例不许则都俸不在给留别限仍勒知后判官不许则都无正官今请前件数道除县令録事恭军外其判司县尉丞簿毎年丰许奏三员须是原额阙不得替考深入其阙一年吏部不註即註且差摄二年吏部不註然后许奏请仍资序不得超越如是散职及外身不得奏第二任官其京百司除职事外不在更奏官限勅㫖依奏其月勅㑹昌三年六月八日已有明勅应文武官除授诸道节度观察经畧防御使及就加官爵等起今以后与送官告旌节使人事物不得过三千匹为定制令诸道各有旧例有过三千匹者宜准勅减不得违越六年十二月中书门下奏应诸道节度使观察团练使防御经畧等使所请俸料职田禄粟时服杂给并诸色人事用度等先奉圣㫖令条䟽奏来者伏以藩镇之任寄切分忧一方惨舒系在长吏近者所在军府多称穷空不给因縁増添费用滋广不遵徃例惟狥人情物力既困于公家诛歛终归于百姓稍能釐革禆益实多处置之初必有定额歳月深逺或多更改望令诸道帅臣及长吏各询访事例佥寻簿书其间茍踰旧规及有新置并宜除去务至公于军府州镇经营利纲等项相承既久併絶则难有害于人亦宜禁止奉勅宜依其月中书门下奏观察使职当亷问位重维藩受明王之宠寄同国家之休戚岂可但享荣贵惟务优㳺罗声色以自娱顾凋残而莫问纵逃显责必受隂诛自今以后并请责其成效専其事权使得展意尽心恢张皇化敬事以守法度节用以减征徭有利于国者必行不以近名为虑有害于人者必去不以狥例为辞絶连夜之酣歌务尽心于议谳常推此道方免旷官其廵属州县湏知善恶嵗考校具以闻隠而不言罪归亷帅应有所论荐湏直书事蹟不得虚词有所举闻湏尽録奸赃不得隠漏懦弱不任职者奏免不得狥情清强能立事者上陈不得蔽善如此即上下相制逺近相临同推至公共成致理勅㫖卿等所条䟽亷问牧宰等事实繋生灵惨舒宜依咸通九年十二月二十三日勅司农寺丞薛琼可賛善大夫兖徐庐夀州招召乡兵使十二年七月中书门下奏诸道节度防御使下将校奏转试官及宪御等毎年量许五人都团练防御使量许三人为定不得更于其外奏请其兼御史中丞以下即准勅文条䟽湏有军功方可授任今后若显有战功任其事蹟申奏检勘不虚当以处分此外不得更有奏请其幽镇魏三道宜且准旧例处分其年中书门下奏准今年六月十二日勅釐革诸道及诸司奏官并请章服事其诸道奏州县官録事𠫭军县令或见任公事败阙不理切要替换及前任实有劳效并见有阙员即任各举所知毎道奏请仍不得两人其河东潞府邠宁泾原灵武盐夏振武大德鄜坊沧德易定三州等道观察防御使岭南五管毎年除令録外许量奏簿尉及中下州判司县丞共三人偏州不在奏州县官限其黔中所奏州县官及大将管内官即任准旧例处分在京诸司及诸道帯职奏官或非时受替考限未满并却与移资官天祐元年四月勅令后除留宣徽两院山马坊置徳库御厨客省合门飞庄院九使外余并停废其内园水井公事委河南府勾当至二年二月十六日勅只置宣徽院使以权知枢宻事王殷充副使以赵殷衡充其枢宻使并宣徽南院使并停所司勒归中书宣徽院人吏不得私出本院与人交通诸道勾当事人亦不得到院凡有公事并于中书论请谥法上旧制诸职事官三品以上散官二品以上身亡考佐史録行状申考功考功责厯任勘校下太常寺拟谥讫复申考功于都堂集省内官议是然后奏闻赠官司职事无不称公若藴徳邱园声实明着虽无官爵亦奏赐谥曰先生也文赠中书令楚国公上官仪赠兖州都督沛郡公韦叔夏赠兖州都督扶风县公苏珣赠卫州刺史清河县子崔融赠太子少保彭城县东海县公徐坚赠太子少保彭城县公刘知柔赠幽州都督彭城郡公韦凑赠润州刺史常山县公马懐素赠礼部尚书舒国公禇无量赠益州大都督固安县公卢从愿赠江陵大都督宿预县公王丘赠江陵大都督㐮阳县侯席豫赠礼部尚书贾至赠礼部尚书韩愈赠右仆射潘炅赠太尉令狐楚赠左仆射权德舆故㐮州莭度使李翺赠司徒李路故太子少傅白居易大中三年十二月中书侍郎平章事白敏中上书请行谥典从之下太常谥曰文武赠太尉霍国公王思礼赠司徒扶风郡王马璘太尉李愬献太常卿邠隂男薛收赠礼部尚书常山郡公元行冲赠祕书监卫密赠太子太傅敬括懿赠益州都督安德郡公杨师道赠兵部尚书武阳郡公李大亮赠吏部尚书永宁郡公王珪赠润州刺史来恒赠太子少保张文瓘赠幽州都督郑国公杨崇毅赠兵部尚书正平县公裴漼赠礼部尚书源洧赠秘书监姚子彦赠左散骑常侍赵复赠扬州都督萧昕兼御史大夫郑叔则赠工部尚书蒋乂故礼部尚书许康佐故东川节度使冯宿赠左仆射辛秘赠左仆射马总宣赠太傅盛王琦赠太子太师汉中郡王瑀赠幽州都督广平郡公刘祥道国子祭酒赵𢎞智赠太尉魏王武承嗣赠太尉梁王武三思赠吏部尚书王延昌赠太子少保鲍防赠尚书左仆射归崇敬赠兵部尚书陆贽赠工部尚书薛苹赠右仆射郑澣昭尚平阳公主赠并州都督固安郡公崔敦礼特进金城郡公李珍赠幽州都督赵国公李湛荆州大都督舒国公韦巨源赠吏部尚书齐国公崔日用赠户部尚书韦元甫赠刑部尚书李兼尚书左丞赠太师崔儆赠司空李复赠司空郑纲赠司徒赵宗儒元赠司空河间郡王孝恭赠并州都督毕国公阿史那社尔文昌右相扶风郡公韦待价赠司空苖国公豆卢钦望赠秘书监朱敬则赠邺郡太守赵良器赠尚书左仆射东海郡公于休烈黄门侍郎崔涣赠太子太傅李涵赠工部尚书李建赠太保栁公绰节赠司空郧国公殷开山赠工部尚书范阳郡公张道源赠冬官尚书平昌县男髙瓛赠工部尚书冯昭㤗赠尚书左仆射裴封景礼部尚书黎国公温大雅赠幽州都督潞国公薛万均邠王𫝊固安县侯卢粲赠荆州大都督嗣虢王邕赠黄门监魏县公毕搆赠特进嗣宁王琳故忠武军节度使郗士美赠太保刘澭赠工部尚书冯定成赠司空莱国公杜如晦赠扬州大都督河间郡公李义府赠越州都督天兴县伯姚璹赠侍中平乡县公李德逺大理卿平安县伯崔昇赠户部尚书真源子李璇赠荆州大都督崔翘河南尹博陵县公崔希逸国子祭酒韩洄赠尚书右仆射嗣曺王臯赠工部尚书郭隆赠工部尚书齐抗赠陕州大都督崔琮赠尚书右仆射吴凑扬州大都督赵昌故京兆尹李充赠工部尚书裴次元赠太尉李逢吉赠礼部尚书张侍方故洪州观察使王仲舒烈赠左卫大将军永安郡公王孝恭赠左卫将军东平郡公程务挺赠荆州大都督凉国公契苾何力赠辅国公将军原国公田归道赠太子少傅韦光乘赠礼部尚书张孚赠尚书左仆射孙志直赠尚书右仆射常谦光赠司空张献甫赠鸿胪卿司马逸客故东台侍郎同东台三品荆州大都督府长史李安期孝赠司徒道王元庆赠开府仪同三司虢国公杨仁恭赠户部尚书裴守忠赠兵部尚书逍遥公韦嗣立赠礼部尚书崔沔岐王府长史裴子余赠鲁郡都督赵郡公李瑱赠太子太𫝊郭曜赠礼部尚书郑果赠工部尚书韦温故吏部尚书李景俭康赠司徒邓王元裕太子右庻子安平县侯李百药赠太常卿丰城子姚思亷赠太常卿阳翟县侯禇亮赠吏部尚书大安县男阎立德赠原州都督嘉兴县子陆敦信礼部尚书新野县公张俊赠兵部尚书潘孟阳赠吏部尚书并州都督杨师道定赠司徒应国公武士彟赠荆州大都督吴兴县公沈叔安赠并州大都督芮国公豆卢寛赠幽州都督燕国公于志宁赠㤗州都督髙都郡公李纬赠幽州都督范阳郡公卢承庆洛州长史裴懐节赠并州都督北平县公张行成赠越州都督髙智周陇州刺史㑹稽郡公于德方并州刺史李震赠太子少师徐浩赠太傅何进滔赠左散骑常侍王质穆同州刺史兰陵县公萧德昭幽州刺史韦知正赠礼部尚书唐昭故阆州刺史颜防赠户部尚书潞州都督郄昻赠少保裴向贬授开州司马宋申钖贞赠司徒宻王元晓赠开府仪同三司新昌郡公李纲赠太子少保颍川郡公韩仲良侍中韩瑗赠幽州都督清丘县公崔义𤣥赠洪州都督博陵县子阎立本赠㤗州都督武阳县公韦琨赠右骁卫将军河间郡公李友赠吏部尚书石泉县公王友庆赠幽州都督魏县男崔神庆赠益州大都督邢国公王及善赠幽州大都督谯县子娄师德赠益州大都督邢国公魏元忠赠天官尚书杨执柔赠太子少傅武阳县伯韦抗赠尚书左丞相广平郡公程行谌赠黄门监中山郡公李赠吏部尚书金城县伯李朝隠赠江陵大都督髙邑县伯李尚隠赠扬州大都督南皮县子韦虚心赠户部尚书杨玚赠潞州大都督源复御史大夫崔器故国子祭酒赠秘书监杨顼赠右散骑常侍韦常陕州大都督刘滋赠右仆射姚南仲赠太子太保髙郢赠礼部尚书卢坦赠太子少保裴均太子太保郑余庆故润州莭度使路随赠右仆射钱徽赠兵部尚书孔戣赠右仆射李逊赠司徒李绛赠太保韩臯赠司徒崔从赠司空王徽赠司空崔慎由赠户部尚书韦澳故工部尚书裴佶简赠幽州都督沛国公郑元璹洪州都督平昌县侯于贵宁赠㤗州都督汾隂县公薛元超赠幽州大都督平恩县公许圉师赠太常卿魏县子卢承业赠黄门监天水郡公尹正平阳郡太守栁涣杭州刺史杜济赠陕州大都督张式赠左仆射韦夏卿故洪州观察使薛放故桂州观察使严谟平赠右卫将军黎国公裴行方蒲州刺史李素立赠太子太保徐申赠左散骑常侍颜証安赠司徒江王元洋赠礼部尚书邓国公窦琎太保梁郡公萧造赠工部尚书华国公窦诞赠凉州都督广德郡公李安逺赠岷州都督长道县公姜誉赠工部尚书纪国公段纶赠并州都督乐夀县男长孙操懐卫王元覇惠赠司徒郑王元懿赠侍中赵郡公李懐逺太子右谕德梁郡公孔若思赠洪州刺史崔芄德赠礼部尚书河南王贽赠灵州都督夷国公李子和亳州刺史魏王武元爽赠司空李麟赠太师杜审权赠礼部尚书崔郾忠赠左卫大将军淮阳郡王道𤣥赠礼部尚书嗣鲁王道坚赠司空蒋国公屈突通赠工部尚书江国公陈叔达赠秦州都督开化郡公赵兹景左骁卫大将军新兴郡公马三寳赠刑部尚书清河县公崔善赠尚书右仆射道国公戴胄金紫光禄大夫武昌县公靳孝谟赠尚书左仆射髙康县公马周赠幽州都督河清郡公房仁裕赠太子少师来恒荆州大都督崔知温荆州大都督宋国公唐休璟赠靳州刺史许钦寂赠开府仪同三司鲁王武崇训赠幽州都督梁国公魏知古岐王傅𢎞农县公杨景温赠司空李徳裕赠户部尚书淮安郡国公李琇赠益州大都督清河郡公崔隠甫赠太尉贾循赠扬州大都督药子昻赠太子太傅吴溆赠尚书左仆射孔巢父吏部尚书崔纵故秘书监裴清赠礼部尚书蒋清赠太尉李光颜靖赠司空淮安王神通赠太子少保长平郡王叔良赠尚书右仆射延安郡公窦威魏州刺史辛君昌鸿胪卿懐仁县公郭嗣本赠越州都督渭源县侯顾琮赠太子太师兾国公窦希珍赠左散骑常侍路应赠太子太傅崔损质赠兰州都督清河郡公杨𢎞礼赠太子太傅魏县子崔神庆戴祕书监瑯琊县子颜师古宪国子祭酒彭阳县公令狐徳棻赠广州都督江陵县子岑文本国子祭酒曲阜县子孔颕逹赠司徒蓨县公髙季辅赠太尉闻喜县公裴行俭汾州刺史赠梁王武元庆常州刺史独孤及赠礼部尚书皇甫政赠太子少保归登赠礼部尚书张荐太子少保许孟容赠右仆射王彦威威赠凉州都督懐县公于伯亿赠户部尚书田仁㑹凉州都督太原郡公郭知运赠扬州大都督邺公崔光逺赠司空严砺赠潞州大都督刘昌裔刚右武卫大将军永安郡公姜寳谊赠左武卫大将军戴国公左难当肃赠左卫大将军长平王叔良益州大都督鄼国公窦轨兵部尚书信都男窦静台州刺史㐮武郡公刘师立侍中齐国公敬晖礼部尚书孟温礼赠工部尚书吕谭赠户部尚书栢正节台州刺史崔昭赠右仆射李巽赠太子太保李鄘赠太子少傅杜亚赠太子少保崔俊赠司徒韩充庄赠广州都督建宁县公龎孝恭赠幽州都督瑯琊郡公牛进逹赠邠宁总管鄜城郡公梁礼赠荆州都督东莱郡公公孙武达赠梁州都督顺义郡公云师端赠右武卫大将军新城县侯杨胄赠原州都督博陵郡公贺兰整赠润州刺史卫元贞赠右卫将军王文庆赠凉州都督元礼臣恭赠司空㐮邑郡王神符赠荆州都督陇西郡王博父赠太尉濮王㤗左卫大将军北平王阿史那钵苾赠特进虞国公温彦博礼部尚书魏郡公晋文衍赠扬州大都督髙阳郡公许敬宗赠汴州刺史杨𢎞武赠幽州都督鉅鹿郡公窦德𤣥荆州大都督府长史薛大鼎并州大都督道国公戴至德赠潭州都督外黄县男薛景仙赠并州都督郑国公杨再思赠幽州都督龎承宗赠司空李揆太子賔客卢纶赠扬州都督张伯仪赠太子少保嗣吴王瓛赠吏部尚书韦武赠尚书左仆射程异赠陕州大都督髙固赠右仆射刘沔赠户部尚书韩公武唐㑹要卷七十九唐会要卷八十钦定四库全书唐㑹要卷八十宋王溥撰谥法下敬赠并州都督渤海王奉慈赠㐮州都督武安县公杨䖍盛赠特进长平县男窦琮赠同州刺史安邑县男裴矩赠特进谯国公窦奉节赠荆州大都督范阳郡公张延师赠幽州都督长平县男杨纂赠工部尚书武陵郡公栢季纂赠礼部尚书夀陵县男栁亨懐州刺史孝昌县男许智仁赠工部尚书谯国公周范凉州都督南康郡公韩孝威赠齐州都督武都郡公权万纪赠太常卿济南县男唐皎赠荆州大都督乐安县男任雅相国子祭酒北平县男杨峤赠工部尚书宋庆礼太子少保徐国公刘幽求光禄卿清河县公张宥赠户部尚书邓景山赠礼部尚书程镇之赠尚书左仆射萧国公班宏赠太子太傅刘从一赠刑部尚书周皓赠吏部尚书刘賛赠仆射刘公济故兵部尚书东都留守顾少连赠太子少傅卫次公赠工部尚书刘伯刍故太子宾客李翼赠尚书右仆射杜羔赠左仆射王䖍休故华州刺史崔植故兵部侍郎裴潾赠右仆射王绍赠司空髙承简故宣州观察使穆賛僖左卫将军考城县伯独孤开逺赠工部尚书彭城郡公刘审礼隠太子建成赠刑部尚书韦渠牟赠太尉韩𢎞悼赠司空酆王元亨赠益州大都督蜀王愔赠益州大都督原王孝夏王一㐮赠并州大都督莒国公唐俭赠开府仪同三司邳国公长孙顺德赠荆州都督谯国公柴绍赠辅国大将军夔国公刘𢎞基赠荆州都督平阳县公王长谐赠并州都督渝国公刘政㑹赠礼部尚书彭城郡公刘德威赠左金吾大将郕国公姜行本赠荆州都督郯国公张公谨赠荆州总管谭国公丘和赠吏部尚书安吉郡公杜淹赠工部尚书上原县公贺兰暠赠越州都督谯郡公周道务荆州都督文水郡公邱行恭赠代州都督同安郡公郑仁泰赠荆州都督懐宁县公杜君绰赠工部尚书中山郡公崔日知赠太子少傅王承业太子詹事吴仲孺赠右仆射张镒赠灵州大都督韩逰瓌太子太傅蓟国公李叔明赠刑部尚书任廸简赠司徒张建封胡左监门大将军应国公李粲愍恒山郡王承干赠幽州都督道国公周法明赠工部尚书髙彦昭哀楚王智云懐王敏汴王璥殇江王嚣㐮王重思彭王元则安定公主荒右卫大将军赠归义郡王阿史那咄苾剌巢王元吉丑尚父赠太傅博陵郡王李辅国缪赠司空留国公封德彞赠胜州都督执失思力赠太子太保裴延龄太子太保李程勇赠潭州都督巢国公钱九陇赠左武卫将军彭城郡公吴志意赠代州都督许洛仁赠左监门将军成三郎赠灵州都督拓跋守寂赠司空李懐譲庄赠司徒虢王元鳯赠幽州都督邢国公苏定方赠侍中明崇俨太子詹事广平郡公陆余庆赠司空崔元戎幽州节度使赠太师张仲武温绛州刺史昌武县子孔祯赠礼部尚书扶阳县公韦承庆良赠礼部尚书滑国公皇甫无逸中散大夫守少府监胡珦故太子少傅阎济美赠金紫光禄大夫长孙敬密祕书监武阳县侯萧德言赠司空郑国公窦抗纵赠左卫大将军宇文士及赠工部尚书马畅悫工部尚书杨昉果定州刺史定㐮郡公于匡济勤广州都督谢方叔灵赠尚书右仆射朱忠亮厉赠太子宾客于頔信赠工部尚书浑鍊毅赠尚书右仆射杨朝晟懐赠太尉王锷裕赠太子少保张煦夷赠太子賔客罗珦倾赠左散骑常侍房式复字谥赠太子郡王重润赠太子重俊申王撝岐王范薛王业荣王琬兴王佋睿宗皇后窦氏昭容上官氏孔夫子殷比干太公鲁国夫人杨氏朝臣复谥文献赠司徒申国公髙士亷并州大都督乐城县公刘仁轨赠太子太保梁国公姚崇赠太尉博陵王崔𤣥暐礼部尚书徐国公刘幽求赠司空赵城县公裴耀卿赠荆州大都督始兴县公张九龄赠司徒賛皇县公李栖筠赠尚书右仆射郑珣瑜文贞赠太尉郑国公魏徴赠司空许国公苏瓌赠尚书右丞相兖国公陆象先赠太尉广平郡公宋璟赠太师燕国公张説赠太傅崔祐甫赠太子太师牛僧孺文懿赠礼部尚书永兴县公虞世南赠太师韩国公苖晋卿赠司徒李回赠太尉王超文昭赠太尉梁国公房𤣥龄赠司徒郑畋文忠赠尚书右仆射河南县公禇遂良赠太子少傅清水县公李元纮赠太子少师宜阳县公韩休赠司徒鲁郡公颜真卿文康赠太常卿阳翟县公禇亮文惠赠司空梁国公狄仁杰文宪赠尚书右仆射许国公苏颋赠太尉卫国公杜鸿渐文成赠荆南大都督渔阳县公卢懐慎文孝赠礼部尚书王珣文简赠司徒杨绾赠司空郑肃懿文太子太保薛元超景武赠司徒卫国公李靖贞武赠太尉英国公李勣忠武赠司徒鄂国公尉遅敬徳赠太师汾阳郡王郭子仪赠太师西平郡王李晟荘武赠太傅北平郡王马遂赠太师刘济武烈赠太尉霍国公王忠忠献赠太师魏国公裴光庭忠简赠太尉乐寿王武攸暨忠烈赠中山郡公王晙赠太子少傅薛景仙赠太尉叚秀实赠太师王武俊赠太尉张允伸忠壮赠扬州大都督褒国公段志𤣥赠瀛州刺史平源县公刘𤣥感忠孝赠尚书右仆射郇国公韦陟忠贞赠司空邠国公韦见素忠惠赠户部尚书太原县公王翊忠勇赠武威郡王李嗣业忠肃赠太传韩国公韩滉赠太子太师王处存赠观军容使杨复光贞褊赠司空宋国公萧瑀贞穆赠工部尚书范阳郡公张庭珪赠司空李珪贞肃赠尚书右丞相魏县公杜暹贞简赠太傅汧国公李勉赠司徒李藩贞烈赠侍中颕川县公韩瑗赠兵部尚书卢奕贞宪赠太傅赵憬肃愍赠秦州都督平阳王敬晖昭定赠太常卿河东郡公薛讷恭肃赠益州大都督河东郡公张嘉贞故刑部尚书赠左仆射李逊献穆赠太尉冀国公裴冕㐮愍赠户部尚书史简懐赠开府仪同三司王玙成肃赠太保张延宾赠太傅薛平荘威赠司空李元谅献武赠太师张茂昭威武赠宣武节度使刘𤣥佐赠司徒髙崇文忠穆赠太保严震赠太𫝊王景崇㐮武赠太尉刘悟敬勇赠司空李麟毅勇赠礼部尚书崔无诐忠愍赠司徒武元衡故镇州莭度使赠太师田𢎞正贞惠赠礼部尚书刘通贞孝赠太子太保权臯赠太师崔安潜赠司空杨于陵宣宪赠司空杜黄裳宣简赠吏部尚书崔邠景㐮赠司徒王士贞懿穆赠太尉乌重𦙍元靖赠太傅贾躭恭惠赠太傅董晋赠司徒窦易直缪丑赠尚书右仆射韦绶武烈赠司徒曲环安简赠太傅杜佑灵愍赠兵部尚书卢䖍成纵赠故中书侍郎同中书门下平章事元载平厉故左仆射杨炎壮缪赠太子太保伊慎宣武赠太师范希朝恭懿赠礼部尚书齐映赠司徒李吉甫荘肃赠太师北平王罗𢎞信孝穆赠右仆射杨嗣复昭㐮赠太子太师崔圆贞壮赠尚书令罗绍威杂録贞元十一年司徒马燧塟有司谥曰景武上曰景太宗皇帝谥改荘武可也元和三年镇州王士贞薨其子承宗不顺不加谥太常博士冯宿以为懐柔之义不可遗其忠劳请加美谥从之其年中书门下上言故中书令汉阳郡王张柬之故侍中平阳郡王敬晖故中书令扶阳郡王桓彦范故中书令博陵郡王崔𤣥暐故中书令南阳郡王袁恕巳等五人得史馆报并未有谥诏张柬之等皆书勲国史配享庙庭赐谥易名义光百代宜令所司即与定谥闻奏时柬之曽孙曛以谥事诣中书陈诉宰臣上闻因令有司授曛官其年四月有司奏上功臣五王谥议请谥张柬之为文贞桓彦范为忠烈敬晖为贞烈崔𤣥暐为文忠袁恕已为贞烈从之五年二月考功奏当司三品以上凖格合请谥官凖贞元七年格内所举寳应二年正月十八日勅莭文佐吏録行状陈请考功司覆讫下太常定谥者近日以来撰録行状多非佐吏既乖事实又违格文伏请从今后请谥行状凖勅文须是佐吏勅㫖宜令门下佐吏撰録行状以凭详覆十四年都省奏合请谥家子弟及门生故吏请限未葬以前陈状其家在遐逺及别有事故者任至一年内陈状到考功一月内检勘下太常礼院受牒后一月日内定牒报考功䟽德邱园节行特异无官及位卑者任所在长吏奏请仍许不拘年限未立节限以前合请谥未请者家在城者任六箇月内于所司申请家在外者亦许至一年内申请立节限后如过限久令不请谥其中有善恶尤着可存劝诫请委考功访察行实便请牒下太常礼院定谥庶使善必见称恶无幸免都省奏伏凖太常博士李虞仲奏凡官秩合得请谥者必先塟期请于考功牒送太常寺礼院然后一月内定谥者伏奉三月二十五日勅宜令尚书都省与考功及太常礼院更审条流明立节限闻奏者今与考功郎中萧祐太常博士李虞仲等商议具条流节限如前勅㫖依奏唐㑹要卷八十唐会要卷八十一钦定四库全书唐㑹要卷八十一宋王溥撰勲旧制勲官上柱国已下至武骑尉为十二等有战功者各随髙下以受岑文本谓资髙而勲卑者皆从卑叙至贞观十九年四月九日太宗欲重征辽之赏因下制授以勲级本据有功若不优异无申劝奨今讨髙丽其从驾爰及水陆诸军战阵有功者并可聼从髙品上累加六军大悦显庆元年九月二十二日置骠骑大将军为武官散位从一品五年八月二十四日制郡公出身正六品下县公从六品上侯正七品上伯正七品下子从七品上男从七品下龙朔五年七月诏诸王子承嫡者封郡王出身从四品下衆子封郡王出身从五品下咸亨五年二月以国初勲官名号与今日不同乃下诏申明各以类相比武德初光禄大夫比今日上柱国左光禄大夫比柱国右光禄大夫及上将军比上䕶军金紫光禄大夫及大将军比䕶军银青光禄大夫及上开府比上轻车都尉正议大夫及开府比轻车都尉通议大夫上仪国比上骑都尉朝请大夫及仪同比骑都尉上大都督比骁骑尉大都督比飞骑尉郎都督比云骑尉都督比武骑尉神龙亢年十月三日勑赐爵准式与国公者累至郡公外余爵聼廽授子孙若制勑四阶先是四品已上者每阶廽赐爵一级如及郡公外亦许廽授即计升至正六品上及正四品上准格例未合入五品三品者每一阶廽赐勲一转开元十七年十月诸叙勲应加转者皆于勲官上加若无勲官一品骁骑尉叙三品于飞骑尉叙四品于云骑尉叙五品已下于武骑尉叙其官当及免官免所居官计隆卑于此法者聼从髙叙司勲格加累勲湏具小勲摊衔送中书省及门下省勘㑹并注毁小勲甲然许累加二十四年二月五日勑凡刺史县令与朕共理百姓寄任尤切等数宜加诸州都督刺史五府长史都䕶及县令每有制加勲阶赐物并同京官太和四年五月十五日司勲奏应考少未合叙三品阶人准格请廽阶充勲者每阶聼廽充勲一转如申文解到省检勘差错其勲便请落下㑹昌五年正月制上柱国前代勲谓之八柱国品居第一宜峻宠章自后非特恩不在累叙之限天祐二年六月十六日勅司勲所掌勲及十一月二转上柱国柱国上䕶军䕶军上轻车都尉轻车都尉上骑都尉骑都尉骁骑尉飞骑尉云骑尉武骑尉等勲有迁陟以显勤劳近年以来止叙柱国耻转轻车殊不知一柱国已比二品上轻车已比四品官既叙烈勲颇亦近降今后宜复故事施行庶止侥倖之路阶旧制叙阶之法有以封爵有以亲戚有以勲庸有以资䕃有以秀孝有以劳考应入三品五品者皆待别制而进之不然则否干封元年正月十日勅文内外官九品以下加一阶七品以上宜加一阶八品已下更加勲一转至𢎞通元年十二月四日赦文见任内外官五品已上经四考及守五品经三考六品已下两三考政有清勤状无私犯者各加一阶苏氏记曰干封已前未有泛阶之恩应入三品者以恩旧制特拜入五品者因选叙计阶至朝散大夫已上奏取进止每年量多少进取余并从本品授官若满三计者即一切聼人干封以后始有泛阶入五品三品者永淳元年正月诏曰比来文武官计至五品一计至者多未甄擢再计至者随例必升贤愚一贯深乖奨劝今后一计至已上有在官清愼材堪应务者所司具状録奏当与进阶若公正无闻循然自守及未经任州县官虽已屡经计至亦不在加阶之限万嵗通天元年七月四日制文武官加阶应入五品者并湏出身厯十三考已上进阶之时见居六品及七品已上清官者应入三品取出身二十五考已上进阶之时见居四品者自外纵计阶应入并不在进阶限其奇才异行别効殊功者不拘此例至开元十一年二月五日勅自今以后泛阶应入五品以十六考为定及三品以三十考为定其名贤宿徳及异迹殊状虽不逄泛阶或应改至次年始与节限同者亦以名闻仍永为恒式至其月二十八日内外官承泛阶应入五品者制出日经三十考见任四品官本阶正四品上其考湏先己申考讫阶湏已授告身其新考虽未校成检勘无勾留别犯亦许通计为考其校中侍御史补阙詹事司直京兆河南府判司太常博士应入品并同六品官例证圣元年怀州获嘉县尉刘知几上表曰臣闻君不虚授臣无虚受授受无失是曰能官又曰妄受不为忠妄施不为惠此皆圣贤之通论也准汉世有赐爵一级恩泽封侯此旷古殊逄千载一遇非是频烦渥泽每嵗常行者也今皇家始自文明迄于证圣其间不过十余年耳海内具竂九品已上每嵗逄赦必赐阶勲无功复获赏徼倖实为深矣其釐务当官尸素尤衆无论官途规求仕进不希考第取达唯拟遭遇便迁或言得一品未脱碧衣待一阶方被朱服遂乃早求笏带先办衫𫀆今日御承天门必是加勲一转明日飨賔宣阳宫多应赐给一班既而于愿果谐依期必获得之者自谓已力受之者不以为慙至于野外宴聚公私集㑹绯服衆于青𫀆象板多于木笏望自今后稍节斯恩使士林载清人伦有叙圣厯二年三月制有能通九经者授朝议大夫通三经已上者进两阶并随材擢用神龙元年八月二十一日勅六品以下官缘州县改入上中下阶品与元授不同者宜依旧任考满日依本资选叙不须改动开元三年八月十七日勅官不滥昇才无虚授惟名与器不可以假人左贤右戚岂资于缪赏驸马都尉从五品阶受自光朝颇亏前式迨秾华甫降紫艾先登不循旧章有紊彛典宜遵古训已革踰弊俾九族无私千官有叙自今以后驸马阶宜依令式仍借紫金鱼袋大厯十三年正月特加朝议郎守门下侍郎同平章事常衮九阶为银青光禄大夫贞元二年十月库部郎中知制诰张蒙奏伏准贞元元年十一月制三品已上赐爵一级四品以下加一阶者臣谨详制㫖本以三品已上其阶已贵故赐爵四品以下其阶未贵故加阶伏缘请条不标所限司封据品通取职官其有官是三品已上阶是四品以下者遂以阶叙官又以官叙阶爵比于官阶等者受赐偏优臣欲准状覆成则虑于比滥检条破格复无以依慿官既随用则迁阶乃累考方至泛恩叙爵理合从阶若许参约职官伏恐竞为侥觊臣今谨具赐爵例如前望为永式勅㫖依奏三年正月中书舍人髙参奏准贞元二年一月勅准制三品已上赐爵一级并以三品阶为限者其有以五品受赐者并未标格限所司检勘不备其贞元元年十二月制五品已上赐爵一级亦请以五品为限仍望为常式依奏六年六月吏部奏准格内外官承泛阶应入五品者制出日须经一十六考见任六品官正阶正六品上应入三品者制出日经三十考见任四品官本阶加正四品自建中元年六月初有特勅诸道将士准制加泛阶爵勲等特许不检勘注拟其正员官不在此限日后有司因循以例破格应试官叙阶并不限官品其中或官是九品阶称朝议郎或官是六品阶称正议大夫加一泛阶并入三品五品伏以元勅令或不检勘无不限官阶之文若以例判或即隐违格令请别立条限渐归旧章应将士兼试官叙泛阶奏勅已到令入三品者矜其劳效湏有优奨其官阶相当并请不限考数检当任一衘委实许与结叙其阶髙官卑者请准格处分十年五月勅诸军功状内其判官等既各有年限并诸色文资官不合军行自今以后更不得叙入战功其掌书记及礼目官等亦宜准此如有灼然功効可録任具状奏闻十二年四月裴延龄自朝请大夫特加银青光禄大夫十五年十二月勅内侍省自今以后髙品官白身等官至五品已上合结朝散大夫等阶及准各母妻合得邑号并结阶累勲阶者并宜当司磨勘具状衘奏来元和十三年六月制书云旧例皆云三品以上赐爵三品为银青光禄大夫云麾将军已上若职是官虽是三品散官四品以下并不得叙爵但有三品以上散官虽四品职事官并合叙爵其所叙爵止于郡公其郡公更䝉赐爵即聼廽授其国公及封王并湏特㤙云在叙限其国公及封王准赐爵亦聼廽授其制书中有诸色职掌临时处分其职掌即不限髙卑准制便叙有司更不得妄授湏三品阶例近日有司起请中徃徃有言其效叙爵须限职事三品官此乃深昧典章紊乱纲纪其叙阶据制书旧例四品已下阶四品谓正议大夫征武将军部冗繁职官内外官叙三品者皆须文武散官至四品上叙五品者皆须文武散官至六品上如四品阶幷是通议大夫比武将军以下六品阶承议郎昭武副尉以下虽制书中累加散阶亦在不叙三品五品之限如一制中累加散阶亦不得先叙一阶至正议大夫忠武将军朝议郎昭武校尉因续取制书中所赐皆叙三品五品永宜禁断如两制书日月相近亦准前不得直湏制书出时以正议大夫忠武将军朝议郎昭武校尉已成方得叙三品纵制书中有优劳合加数阶入三品止于银青光禄大夫云麾将军入五品至于朝散大夫游撃将军不在累叙金紫光禄大夫冠军大将军以上阶并湏特㤙不合累叙其外命妇封内外官母妻各视其夫及子散官品今不得约职事官品文武五品阶为县君四品阶为郡君三品以上阶为郡夫人即止其国夫人湏待特㤙不在叙例如至郡夫人又有制书赐封即改为郡夫人受新恩履厯而已十三年六月中书省奏应叙録将士兼试官加泛阶入正三品五品伏准贞元六年六月二十七日吏部所奏具有科条近日因循多不遵守遂名器踰滥昇进无章湏重申明冀絶侥倖自今以后应叙録入五品三品阶者并请准前勅处分其余正三品以上阶准格式湏有特恩不在用考累叙之限从之㑹昌四年正月内侍省奏内侍省叙阶长定格着紫供奉官及衘内有赐紫官叙阶不得过金紫光禄大夫着绯供奉官及衘内有赐绯官叙阶不得过正议大夫着緑供奉官及衘内有赐绯官叙阶不得过朝议郎勅㫖内侍省官叙阶起今以后宜依前件其有㑹昌二年四月准制合与拟阶者便依此处分其衘内无赐绯官先校朝散大夫以上阶者宜令仍旧不得辄与改转以后如有特恩勅别宣与改转者即不在此限永为定规用廕景龙二年七月七日皇后表请诸妇人不因夫子而加邑号者许同见任执事官聼子孙用廕制令施行开元四年十二月勅诸用廕出身者一品子正七品上二品子正七品下正三品子从七品上从三品子从七品下正四品子正八品上从四品子正八品下正五品子从八品上从五品子从八品下三品以上廕曽孙五品以上廕孙孙降子一等曽孙降孙一等赠官降正官廕一等散官同职事若三品带勲者官即依勲官廕四品降一等五品降二等郡县公子准从五品孙县男已上子降一等勲官二品子又降一等即二王后子孙准正三品廕户部格勅应用五品以上官廕者须头衘告身三道若厯任官少据所厯任勘如申送入色有假滥者州县长官上佐判官録事参军并与下考仍聼人糺告每告一家赏钱五十千钱出廕人及与廕家天寳二年九月二十七日诏顷叙功劳累増勲级上柱国外许及周亲是请赏延载荣宗族廽充赐物匪厚朝恩其准格上柱国外有余勲无周亲析给赐物宜停仍永为恒式六年正月十二日赦文内外文武官五品已上官父祖无替廕者其所用廕宜同子孙用廕之例大中十四年十二月郑勲为吏部侍郎时有徳音官阶至朝散大夫许封赠至正议大夫廕一子至光禄大夫门设棨㦸一日内侍省髙品以阶至正议请廕子仍校大厯中鱼朝恩旧例上批曰正议大夫诚宜廕子比同髙品不拘此例考上武徳二年二月上亲閲羣臣考绩以李纲孙伏伽为上第上初受禅以舞人安叱奴为散骑侍郎纲上䟽论諌伏伽亦諌赏献琵琶弓箭者及请择正人为太子诸王师友皆言词激切故皆陟其考第以旌宠之贞观三年尚书右仆射房𤣥龄侍中王珪掌内外官考治书侍御史权万纪奏其不平追按勘问王珪不伏举按上付侯君集推问秘书监魏徴奏称必不可推鞫且𤣥龄王珪国家重臣俱以忠直任使其所考者既多或一人两人不当终非有阿私若即推绳此事便不可信任何以堪当重委假令错谬有实未足亏损国家穷鞫若虚失委大臣之体且万纪比来恒在考堂必有乖违足得论正当鉴见切无陈説身不得考方始糺弹徒发在上瞋怒非是诚心为国无益于上有损于下所惜伤于理体不敢有阿疏奏遂释不问六年监察御史马周上䟽曰臣窃见流内九品已上令有等第而自比年入多者不过中上未有得上下以上考者臣谓今设九等正考当今之官必不施之于异代也纵朝廷实无好人犹应于见在之内比校其犹善者以为上第岂容皇朝之士遂无堪上下之考者朝廷独知贬一恶人可以惩恶不知褒一善人足以劝善臣谓宜每年选天下政术尤最者一二人为上上其次为上中其次为上下则中人以上可以自劝十一年正月十五日勅散仕一切以门廕结阶品然依劳进叙凡入仕之后迁代则以四考为限四考中中进年劳一阶每一考进一阶一考上上进二阶五品已上非特恩刺史无进阶之令上元二年大理寺丞狄仁杰考中正上考使尚书左仆射刘仁轨以新任不録大理卿张文瓘称独知理司之要仁轨大惊问分断几何狱文瓘曰嵗竟凡断一万七千八百人仁轨乃权为上下考高宗时滕王元婴为金州刺史颇纵骄逸动作无度高宗书戒之极为至切又勅之曰朕以王骨肉至亲不能致王于理今书王下下考以媿王心开耀元年十一月二十三日勅县令有声绩可称先宜进考员外郎侍御史京兆河南判司及自余清望官先于县令内简择开元三年正月五日勅内外官考未满所司预备替人名为守阙特宜禁断纵后有阙所由不得令上其年六月八日勅刺史能否郎官御史出日较量殿最定为五等奏闻考集日考使与左右丞戸部长官重详覆类例考限内録奏以凭升黜四年四月七日勅选人既多比铨注过谢了皆不及考遂使每年选人即虚破一年阙在于公私俱不利便自今以后官人初上年宜聴计年终已来满二百日许其成考仍准迁考例至来年考时併较永为恒式十四年御史大夫崔隐甫充校外官考事旧例皆委参问经春未定隐甫召天下朝集使一时集省中一日校考便毕时人伏其敏断十七年三月中书舍人张垍其父左丞相説知京官考时注垍考曰父教子忠古之善训祁奚举午义不务私至润色王言章施帝道载参坟典例絶常功㳟闻前烈尤难委任岂以嫌疑敢挠纲纪考以上下时刑部尚书卢从愿频年充校京官考使中丞宇文融承恩用事以检户口功本司校上下考从愿抑不与之颇以为恨遂宻奏从愿广占良田至有百顷上甞择宰相有荐从愿者以此遂寝十八年勅京官考满带禄选有本司要籍奏留请不用阙者所有选数不湏与成劳二十二年十二月十三日勅诸州考使六品已下朔望日朝宜准例赐食二十八年三月二日勅先是内外六品应补授官四考满待替为满是日制今以嵗为满不待替县令知仓库供奉伎术及权充纲领等不在此限至其年十二月十六日勅内外六品已下官依旧待替其无替者五考满后停天寳二年八月五日考功奏准考课令考前釐事不满二百日不合成考者釐事谓都论在任日至考时有二百日即成考请假停务并不合破日比来多不㑹令文以为不入曹局即不为釐事因此破考臣等参量但请俸禄即同釐事请假不满百日停务不至解免事雪却上其考并令不破若有停务逾年不可更请禄料兼与成考勅㫖从之八年正月二十三日勅所校内外官考准令京官正月二十日进单数二月二十日进挟名外官二月三十进单数三月三十日进挟名自今以后并了日一时挟名奏不须更进单数六月七日吏部侍郎李彭年奏准例出身以来并合检覆中间已叙五品勘责皆有所凭今重检寻恐为烦扰如曾经勘责叙任者请从五品以下勘检其五品已前但勘考数足即为进叙勅㫖依干元二年二月御制郭子仪李光弼苗晋卿李麟李辅国考辞寳应元年十月吏部奏准今年五月勅州县官自今以后宜令三考一替者今数州申解疑三考后为复待替到为复便勒停请处分者今望令已校三考官待替到如替人不到请校四考后停二年正月考功奏请凡京外按察司京察连御史䑓分察使外察连诸道观察使各访察官吏善恶其功过稍大事当奏者使司案成便奏每年九月三十日以前具状报考功其功过虽小理堪惩劝者按成即报考功至校考日参事迹以为殿最閠月考功奏凡内外员外郎官等除合在定数外准勅并任其所适既不入曽无凭检者比来或中者即与见在同奏检勘之时或破不一文案混杂条流未明臣等啇量望请自今以后内外文武员外同正及试官除合在任外一切不在申校之限并聼从授日计考准中中例叙用从之大厯十三年正月勅捉获造伪及光火强盗等贼合上考者本州府当申刑部建中初严震为兴鳯両州团练使治行为山南第一特赐上下考封郧国公其年六月门下侍郎平章事卢躭奏准六典中书舍人给事中充监中外官考使依奏至三年閠正月复置监考使贞元元年九月以刑部尚书闗播吏部侍郎班宠为校内外曹考使其年十二月勅六品已下本州申中上考者纳银钱一千市笔墨朱胶等者元置本五分生利吏部见有余自今以后其外官京官考钱并停二年九月考功奏校京官外官考使准旧例差定闻奏勅其校考使宜停其考课赴所司准式校定三年三月诏以停减天下官员其停官计日成两考者准旧成贯资准常式両考以下至来年三月三十日处分四年正月𠡠文九品已上正员及额内官得省替者委诸长吏闻荐见任者三考勒停七年八月考功奏准考课今诸司官皆据每年功过行能定其考第又准开元天寳以前𠡠朝官每司有中上考亦有中中考自三年来诸司并一同申中上考亦且课绩之义不合雷同事乆因循遂废朝典自今以后诸司朝官皆须据每年功过行能仍比类格文定其升降以书考第不得一例申中上考应诸司官长书考不当三品已上具衘牒上中书门下四品已下依格令各准所失轻重降考是月考功奏准诸司皆据功过三考过自至徳后一切悉申中上考今请覆其能否以定升降过于至徳从之自諌议大夫给事中郎官有书中中考者尚书左丞赵憬言前荐果州刺史韦正坐赃废请降其考校考使吏部尚书刘滋以憬能言过奏中上考其年十二月校外官考使奏准考课今三品以上官及同中书门下平章事考并奏取裁注云亲王及大都督亦同伏详此文则职位崇重考绩褒贬不在有司皆合上奏今缘诸州观察刺史大都督府长史及上中下都督都䕶等有带节度使者方镇既崇名礼当异每嵗考绩亦请奏减其非节度观察等州府长官有带䑓省官者请由吏部八年七月班宠迁刑部侍郎兼京官校考使时右仆射崔宁兵部侍郎刘廼上下考究正议曰今要荒靖难专在节制尺籍伍符不校省司夫上多虚美之名下开趋竞之路上行阿容下必朋党因削去之廼谢之曰廼虽不美敢掠一美以徼二罪乎其年十月以刑部尚书刘滋为校外官考使吏部侍郎杜黄裳为校京官考使给事中李巽宜监京官考中书舍人郑珣瑜宜监外官考九年七月制县令以四考为限无替者宜至五考十年二月刑部奏准建中元年正月十七日勅诸司州五品以上正员及额内上佐宜四考停其佐降官不在此限者五品不降既不许停禄料六品已下未复资已经四考者未量移间其禄料伏望亦许准给勅㫖禄料宜准天寳六载七月十四日勅处分余依常式十四载六月卢迈自司门郎中迁右諌议累上表言时事转给事中属校定考课迈固让以授官日近未有政绩不敢当上考时人重之元和二年五月中书门下举今年正月勅文上言国家故事于中书置具员簿以序内外庻官爰自近年因循遂废清源正本莫急于斯今请京常参官五品已上前资见任起元和二年量定考数置具员簿应诸刺史次赤府少尹次赤令诸陵令五府司马及东宫官除左右庶子王府官四品已下并请五考其䑓官先定月数今请侍御史满十三月殿中侍御史满十八月监察侍御史依前二十五箇月与转三省官并三考外余官并四考外其文武官四品已下并五考商量与改尚书省四品已上余文武官三品已上縁品秩已崇不可限以此例湏有进改并聼特奏取进止其权知官须至両考然后正授未经正授不得权用权知官资改转其中縁官阙要人及縁事须有改移者即不在常格叙迁之限诸道及诸司副使行军司马判官参谋掌书记支使推官廵官等有勅充职掌带检校五品以上官及䑓省官三考与改转余官四考与改转元和七年勅使府参佐检校试官从元授官月日计如是五品已上官及䑓省官经三十箇月外任与改转余官经二十箇月奏改转若是未经考使有故事及停替官本限之外更加十箇月即任申奏十四年十二月考功奏自今以后应注考状但直言某邑行能某邑异政某邑树置某邑劳効推断某邑狱糺举某邑事便言善恶不得更有虚美闲言其中以下考亦各言事状然注考并不得失于褒贬如违据所失轻重准令降书考官考又奏自今以后其有政能卓异清苦絶伦者不在止于上下考限依奏寻又奏据寳应二年勅御史䑓御史䑓分察使及诸道观察使访察官吏善恶功过稍大事当奏闻者每年九月三十日具状报考功至校日参騐事迹以为殿最伏以近日功过都不牒报今后诸司不申报者州府本判官便与下考在京诸司追节级紏处本判官勅课日量事大小黜陟勅㫖从之十五年刑部郎中权判考功冯宿奏宰相及三品已上官故事内校考别封以追翰林学士职居内署事莫能知请依前书上考课官御史亦仍旧并书中上考长庆元年正月考功员外郎李渤书宰相等下考太和六年七月勅今后诸州五品长马权知者权知正授通计六考满停其勒留官未满六考停给课料准此却给唐㑹要卷八十一唐会要卷八十二钦定四库全书唐㑹要卷八十二宋王溥撰考下大中五年吏部奏准今年选格节文经考停罢者一选集准旧格两选集今据格文一选即当年许集其京官及外官如有假故官人等请准旧格前两选集勅㫖宜依如是别勅除替及非因假故者即许一选集六年七月考功奏近年诸州府及百司官长所书考第察属并不得知升黜之间莫辨当否自今以后书考后但请勒名牒于本司本州之门三日其外县官则当日下县如有升黜不当便任披陈其考第便须改正然后申省如勘覆之后事无乖谬则论告之人亦必惩殿又准考课令凡官人申考状不得过两纸三纸刺史县令至于赋税异集判断不滞户口无逃散田亩守常额差科均平廨宇修饬舘驿如法道路开通如此之类皆是寻常职分不合计课自今后但云所勾当常行公事并无败阙即得唯职分乖失及开田招戸辨狱雪寃及新置之事则任録其由申上亦须简要不得繁多又近年以来刺史皆自録课绩申省矜衒者则张皇其事谦退者则缄黙不言自今以后其廵内刺史请并委本道观察使定其考第然后録申本州不得自録课绩申省又州府申官人覆得寃狱书殊考者其元推官人多不惩殿或云书考日当书下考至时又不提举请自今以后书辨狱官人殊考日便须书原推官下考如元推官自以为屈任经亷使及䑓省陈论其官人先有殿犯官长断云至书考日与下考者如之如不举其本判官当书下考其所申到下考省司校其所犯如与令式相符便校定申奏至勅下之后并须各牒府州又近日诸州府所申奏录课绩至两考以后皆重具从前功课申省以冀褒升省司或检勘不精便有侥倖请自今以后不得輙又具从前功绩申上又近日诸州府所申考解皆不指言善最或漫称考秩或广説门资既乖令文实为繁弊自今以后如有此色并请准令降其考第又准考课令在中上以上每进一等加禄一季中中者守本禄中下以下每退一等夺禄一季准令以此劝惩事在必行近年以来与夺几废或有申请之处则言无本色可支徒挂簿书终无给与今按仓库令诸给粮禄皆以当处正仓充无仓之处则申省随近有处支给又无者许以税物及和籴屯収等物充令式昭然不合隳废自今以后每省司校考毕符牒别州后仰当时便具申降与夺事由申请如违令式不举明者其所由官请夺禄一季其已去任官遇夺禄事并请准令式处分又准考课令官人因加戸口及劝田农并缘余功进考者于后事若不实从经恩宥其考皆从追改之事近皆不行自今以后并请准令式处分其因此得官者仍请夺又诸道所申考解从前十一月二十五日到都省开拆郎官押尾至十二月之末方得到本司开拆多时情故可见自今以后伏请准南曹及礼部举选解例直送当司开拆又从前以来应得考之人并给考牒以为凭据近年考事容易给牒不一或一人考牒数处请给或数年之后方始来请自今以后校考勅下后其得殊考及上考人省司便据人数一时与修冩考牒请准吏部告身及礼部处闗牒每人告出钱收赎其得殊考者出一千文上考者出五百文其钱使充冩考牒纸笔杂用以前件事条等或出于今文或附以近勅酌情揣事不至乖张谨并修例进上伏乞宣付中书门下请更参详茍禆至公愿赐收采仍请三年一度准与选格例修定颁下勅考功所条流校考公事颇详悉唯一件难便允从近日俗尚务能人少亷耻若牒关许其论告则自此必长纷争当否之间固有公议其一件宜落下余依奏咸通十四年考功员外郎王徽以旧例考簿上中下字朱书吏缘为奸多有揩改请以墨书从之冬荐贞观五年六月十一日勅准贞观四年正月一日制春秋举荐官中书门下奏常参官八品以上外官五品以上正员及额已得替并停荐其使下郎官御史丁忧废省官在外者望委诸道观察使及州府长史其在京城委中书门下尚书省御史䑓常参清官并诸使三品已上左庻子詹事少卿监司业少尹谕徳国子博士长安万年县令着作郎中允中书秘书太常丞賛善洗马等每年一度闻荐至六年十二月一日勅自今以后王府官宜停荐其见任宰相及勲臣子弟亦不须举人至八年每冬荐官比来所举人数颇多自今以后中书门下内省御史䑓五品已上如尚带职掌授䑓省官两考者不在冬荐限如其中实有故罢免者亦须待授官周嵗然后许冬荐状中具言罢免事故其他据品秩合冬荐者则依元勅七年五月中书门下奏诸使停罢郎官御史望令罢后其所在官经两考已上方得冬荐如文学才行堪奨用者不在此限其诸州上佐罢后经二年方得闻荐其非时替者许一年后闻荐大中五年正月勅右辅阙宋球等奏冬荐状引勅文年月不同各罚一季俸仍委吏部长以元和七年八月二十一日及太和七年七月二十六日勅着为定制甲库开元十九年五月十一日勅尚书省内诸制勅库及兵部吏部考功刑部簿书品迹并甲库每司定员外郎主事各一人中书门下制勅甲库各定主书录事已下各一人专知周年一替中间不得改移建中元年七月八日吏部奏比来冬集申门下省吏部有官甲内库无本今请依官甲例更冩一本进内收贮纵三库断裂即检内库本从之二年十月十一日中书门下奏中书门下及吏部制勅甲库等准式中书舍人给事中吏部员外郎并合专判縁官望清髙兼外有职事不得躬亲所以比来文厯多有罪过今请每库採择一公清勤干专押甲库冀事得精详其经知四周年无负犯仍望依资与改官奉勅依至三年四月三日给事中闗播奏三省甲库官各一人或属假故即中书省四品已上诸司三品已上应合举人冬令每人荐不得过两人余官不得过一人准前勅处分至九年十一月二十九日勅每年冬荐官吏部准式检勘或成者令诸司尚书左右丞本司侍郎引于都堂访以理术兼商量时务状考其理识通者及考第事迹定为上等并举主姓名录奏试日仍令御史一人监试贞元十一年正月勅本置冬荐务在得人自今以后所荐官考试奏闻上等人如无他故者准前勅类例处分其下等人有司使以时罢退任待他年重荐如情愿同吏部六品以下选不合得留大例请授逺慢官者任经都省陈状吏部勘责限等第勅出后一月内送名中书门下商量进拟元和七年八月中书门下奏诸州府五品已上官替后委本道观察使及长史量其才行干能堪奨用者其人才资厯每年冬季一度闻荐其罢使郎官御史委中书门下两省御史尚书省常参官及诸司职事三品已上文官左右庻子詹事诸司少卿监国子司业少尹国子博士长安万年县令太常博士着作郎秘书丞等每年冬准此闻荐从之太和元年八月勅诸道诸军诸使应奏判官并每年冬荐等所奏判官除新开幕府据元额署外其向后奏请如是元阙即云阙某职今奏某人充如已有令更奏即云某职某人缘某事停奏某人替某前下䑓省官合冬荐者除府使罢外既有荐用当具要籍不合便称去职自今以后如废阙请名更置一人其吏部行内考功司封司勲勅库内仍请两人分掌临时事故即勒通知奏勅宜依至贞元八年十一月九日吏部侍郎杜黄裳奏以前资官充专知既无本官俸料颇亦难卒请入库日便依资与官仍许四官年不用阙奉勅前资官未有功劳不合改转既无俸料又虑难卒入库日宜与同类官贞元八年閠十二月给事中徐岱中书舍人奚陟髙郢等奏比来甲勅祗下刑部不纳门下省甲库如有失落无处检覆今请准制勅纳一本入门下甲库以凭检勘勅㫖依奏十年三月八日司封奏当司与司勲考功勅甲库同一专知官先无库印今请铸造仍以封勲考甲库印六字为印从之十三年正月闗播迁给事中旧例请司甲库皆是胥吏掌知为弊颇乆播始建议并士人知之元和八年五月吏部侍郎杨于陵奏臣伏以铨选之司国家重务根本所系在于簿书承前诸色甲勅等縁嵗月滋深文字凋缺假冒踰滥难于辨明因循废阙为弊恐甚若据见在卷数一时修冩计其功直烦费甚多窃以大厯以前嵗序稍逺选人甲厯磨勘渐稀其贞元二十一年以后勅㫖尚新未至讹谬縦须伦理请待他时臣今商量从大厯十年至贞元二十年都三十年其间出身及仕宦之人要检覆者多在此限之内且据数修冩冀得精详今冬选曹便获深益其大厯十年向前甲勅请待此一件修毕续条贯补缉臣内省庸薄文忝选司庻効涓埃以禆朝典谨具量补年月及应须差选官吏并所给用纸笔杂项费用分析如前勅㫖依奏太和三年四月𠡠甲库官旧例初入授同类官考满去职则与依资改转此事参差有扰有屈今宜并同诸色职事带正员官者准寳厯二年十一月九日勅处分其改转亦同前件如已在甲库授官者即宜且依旧𠡠处分五年六月𠡠应选人及冬集人文案门下省检勘异后比来吏差南曹今史收领却纳门下甲库在于公事颇甚劳扰自今以后谨𠡠吏部过选院本令史便自分付甲库以备他年检勘仍请门下省勒甲库令史每过选时常切检㸃收拾明立文案据官吏等递相分付不得妄有破除南曹申诣之时如有妄称失落欠少本令史及专知官请准检报揩抹违越条例处分九年十二月勅中书门下吏部各有甲库厯名为三库以防踰滥如闻近日诸处奏官不经所司检寻未免奸伪起今以后诸司诸使诸道应奏六品以下诸色人称旧有官及出身请改转并请授官可与商量者除进士登科衆所闻知外宜令先下吏部中书门下三库委给事中中书舍人吏部格式郎中各与本库官同检勘具有无申报中书门下审无异同者然后依资进拟如诸司诸使诸道奏论不实以为无有临时各重加惩罚当直故事尚书省官每一日一人宿直都司执直簿转以为次凡内外官日出视事午而退有事则直官省之务繁者不在此限故事左右丞及尚书秘书监九寺卿少府监将作匠御史大夫国子祭酒太子詹事国子司业少监御史中丞大理正外官贰佐已上及县令准开元式并不宿直贞观五年十二月二十日勅文武官兼杂职免宿直天册万嵗元年三月令宰相每日一人宿直其后与中书门下官通直至开元二年姚崇为紫微令紫㣲官直次下让宰相崇以年位已髙时亦违直其次省官多不从所由吏数持直簿诣之崇题其簿曰告直令吏遣去又来必欲取人有同司命老人年事给终不拟当诸官皆欢笑不复逼以直也至十一年停宰相当直景龙三年九月苏瓌拜右仆射同中书门下三品与男中书舍人颋聫事奏请出为外官遂进秘书监御笔批云仆射不绾中书苏颋不必改也明日固让上曰欲得卿长在中书遂与父聫事通直开元二十年九月二十一日是中书舍人梁昇卿私忌二十日晩欲还即令传制报给事中元彦冲令宿卫㑹彦冲已出昇卿至宅令状报彦冲以旬假与亲朋聚宴醉中诟曰汝何不直昇卿又作书报云明晨是先忌比往复日已暮矣其夜有中使赍黄勅至直官不见囘奏上大怒出彦冲为邠州刺史因新昌公主进状申理公主即彦冲甥张垍之妻云元不承报此是中书省之失由是出昇卿为莫州刺史贞元元年正月给事中袁髙既宿直时卢杞由新州司马移吉州长史是月上命为饶州刺史髙既宿直当草杞制遂执以谒宰相卢翰刘从一曰卢杞作相三年矫诬隂贼退弃忠良朋附者咳唾登青云睚眦者顾盼挤沟壑致使銮与播越天下疮痍皆杞之为也幸免族诛已为漏网若更授大郡恐失天下之望惟相公执奏之事尚可救翰从一皆杞所引用不从髙之言遂命舍人草制及诏出髙又执之不下仍上奏卢杞为政极恶穷凶六军将校愿食其肉百辟卿士嫉之若讐䟽未纳明日諌官陈京赵需裴佶宇文炫卢景亮张荐等上䟽上良乆谓曰若与卢杞刺史太优与上佐可皆曰可遂追杞饶州制翌日上遣中使宣慰髙云朕徐思卿言深觉惬当依卿所奏㑹昌四年三月御史䑓奏今月三日左右金吾仗当直将军髙汉贞季邱并不到准㑹昌三年二月四日勅比来当日多归私第近晚方至本仗宿直事颇容易须有提撕今日以后昼日并不得离本仗纵有公事期集当直人亦不得去仍令御史䑓差朝堂驱使官觉察如有违者録名闻奏勅㫖宜各罚一月俸休假贞观元年十月少府监奏丞阎立行妹䘮准令假给二十日立行专知羽仪工作未了请止给三日上曰同气之情义不可夺自䘮乱以来风俗弛坏特敦奨命依次令给假差人代之永徽三年二月十一日上以天下无虞百司务简每至旬假许不视事以便百僚休沐四年五月二十一日勅髙祖太武皇帝既开洪业不可限以常礼忌日特宜废务天授元年四月勅游客官人子弟勒还本贯十日外杖一百居停同罪须觐问即陈牒给假发遣开元二十二年六月十七日勅诸州千秋节多有聚歛颇成縻费自今以后宜聼五日一会尽其欢宴余两日休假而已任用当处公廨不得别有科率至寳应元年八月三日勅八月五日本是千秋节后改为天长节旧给假三日其前后一日假权停至九月一日勅天平地成节准干元元年九月一日勅休假三日望准八月三日勅前后日权停二十四年二月十一日勅寒食清明四月四日为假至大厯十二年二月十五日勅自今以后寒食通清明休假五日至贞元六年三月九日勅寒食清明宜准元日节前后各给三日二十五年正月七日勅许自后百官每旬节假不须入曹司至天寳五年五月九日勅顷自宴赏已放入朝节假常参未闻申命公私协庆千年一时自今已后每至旬假休假中书门下及百官并不须入朝亦不须衙集其年正月内外官五月给游假九月给授衣假分为两畨各十五日其游假若风土异宜各种不等通随便给之天寳四载六月十四日勅顷以乡闾侍丁优给孝假官吏等仍科杂后天寳初已遣优矜如今闻比来乃差征镇岂有务其轻而不恤其重放其役而更苦其身永言及此良用怃然自今后侍丁孝假不须差行五年二月十三日中书奏大圣祖以二月十五日降生请同四月八日佛生之时休假一日大厯三年七月十三日勅七月十五日前后各一日宜准旧例休假贞元五年四月十五日勅四月十九日降诞之辰宜休假一日二十一年五月御史䑓奏伏准承前旧例诸司三品以上长官请假满日正衙参见其余品秩卑自有本司官长不曾于正衙参假去年六月侍御史窦羣奏令尚书省四品中书门下御史䑓五品同三品例正衙参假讫既失旧章又烦圣聼今请准例三品以上假满日正衙见如有违越请准干元元年三月勅每犯夺一月俸依奏元和二年八月御史䑓奏新授常参官在城未上及在外未到假故等准令式职事官假满百日即合停解其未上官等并无正文或满百日无凭举奏自今以后如有在城授官疾病未上者在外授官勅到后计水陆程外满百日者并请停解从之四年四月贬沈逹为泉州参军徐肇为建州参军二人为率府掾各请演州爱州婚姻假御史䑓奏州皆万里之外量其秩满犹有假程请量黜以惩慢易七年十一月勅自今后遇辍朝日中书门下宜同假日不须入长庆二年四月御史䑓奏检校司空兼太子少傅严绶疾病假满百日合停勅严绶年位俱髙须加优异宜依旧秩未要举停又其年六月右金吾卫大将军郭鏦疾假满百日上以忠勇许未停官太和八年九月御史䑓奏三班常参官旧例每月得请两日事故假今许请三日仍不得在尽入衆集并临朝等日一品二品官如合朝不朝及尽入衆集不到临朝时请假等并请假旧例每季终仍具请事故假日録状闻奏兼申中书门下文武常参官每月终比校其中请事故假多人三品六品各罚两人四品五品人数稍多各罚三人请各罚一月俸如合罚人数稍多即从下罚亦不过罚两人及三人如实疾患已连请假十日以上为衆所知不在此限每至次月具状申中书门下文武常参应请朞年䘮假者除准式假满连许请三日事故假仍五箇月内每朔望日各许请事故假一日其大功䘮假者准式假满连许请事故假两日仍三箇月内朔望日各许请事故假一日勅㫖依奏㑹昌元年二月勅二月十五日𤣥元皇帝降诞之日宜为降圣节休假一日二年十二月御史䑓奏应诸司六品以下官请外州婚礼周亲以上侍省等假节目应当司牒诸司诸州府及节度使观察使度支盐铁监院等节目伏以前后勅文非严切致兹轻犯盖未必行臣等今稍重科条庶令知惧勅㫖依奏大中四年正月制设官分局各有主张具于在公责办斯切诸州府及县官到任已后多请逺假或言周亲疾病或言将任婚姻令式假名长吏辄为隠䝉遂使本曹公事併委比㕔手力俸钱尽为已有勤劳责罚则在他人须有条流俾其兼济其诸州府县官请出界假故一月以下即任权差诸㕔通判一月以上即勾当留官例其课料等据数每贯尅二百与见判案官咸通十四年正月御史丞韦蟾奏应诸州刺史除授正衙辞谢后託故陈牒请假实为容易自今后如实有故为衆知者三日外不在陈牒之限应内外䕃官入京合更朝谢如遇假日且合在都亭驿近日多请假便归私家既犯条章颇乖礼敬自今以后望准故事如未朝谢须于都亭驿俟日如违越䑓司糺勘从之医术武德中闗中多骨蒸病得之必死递相染着许𦙍宗每疗皆愈或曰公医若神何不着书以贻将来𦙍宗答曰医乃意也在人思虑有脉候幽㣲若其难别意之所解口莫能宣古之名手唯是别脉既精然后识疾人之于药有正相当者唯须单用一味直攻彼病即可愈今人不能别脉莫识病源以情臆度多寡乐味譬之于猎不知兎处多发人马空地遮围或冀一人偶然逄也如此疗病不亦踈乎脉之深逺既不可言故不能着述甄权贞观中年百余嵗太宗幸其第赐以几杖撰经针方明堂人形图其弟立亦达医术撰本草音义七卷古今録騐方五十卷贞观三年九月十六日诸州治医学至开元十一年七月五日诏曰逺路僻州医学全无下人疾苦将何恃頼宜令天下诸州各置职事医学博士一员阶品同于録事每州本草百一集騐方与经史同贮至二十七年二月七日勅十万户以上州置医生二十人十万户以下置十二人各于当界廵疗二十二年九月十六日右卫率府长史王𤣥䇿奉使天竺得方士那罗迩婆寐自言夀二百嵗云有长生之术上颇信之深加礼敬舘之金飈门内造延年之药竟不放还死于长安显庆二年右监门长史孙敬上言陶𢎞景所撰本草事多乖谬请加删补诏令中书令许敬宗大常寺丞吕才太史令李淳风礼部郎中孔志约尚药奉御许季崇并诸名医等二十人増损旧本徴天下郡县所出药物并书图之仍令司空李勣总监定之并图五十卷成上之至四年正月十七日撰成及奏上问曰本草行来自乆今之改修何所异也于志宁对曰旧本草是陶宏景合神农本经及名医别录而注解之宏景僻在江南不能遍识药物多有纰谬其所谈及录功不尽四百有余种今皆考而正之本草之外新药行用有效者复百余种今附载之此所以为胜也上称善诏藏于秘府三年诏徴太白山人孙思邈至居于鄱阳公主废府时年九十余视聼不衰照隣甞问曰名医愈疾其道何也思邈曰吾闻善言天者必资之于人善言人者亦本之于天天有四时五行日月相推寒暑迭代其转运也和而为雨怒而为风散而为露乱而为雾凝而为霜雪张而为虹蜺此天地之常数也人有四肢五脏一觉一寐唿吸吐纳精气徃来流而为荣卫彰而为气色发而为音声此人之常数也阳用其声隂用其形天人之所同也及其失也蒸则生热否则生寒结而为瘤赘陷而为痈疽奔而为喘乏渴而为焦枯神发乎面变动乎形推及天地则亦如之故五纬盈缩星辰错行日月薄蚀彗孛流飞此天地之危变也寒暑不时此天地之蒸否也石立土踊此天地之瘤赘也山崩地陷天地之痈疽也冲风暴雨天地之奔走也雨泽不降川渎涸竭天地之焦枯也良医𨗳之以针石救之以药剂如圣人和之以良德辅之以人事故身有可愈之疾天地有可消之灾通乎数也照隣曰人事何如思邈曰胆欲大而心欲小智欲圆而行欲方照隣曰何谓也思邈曰心为五脏之君君以恭愼为主故心欲小胆为脏之将将以果决为务故胆欲大智者动象天故欲圆仁者静象地故欲方诗曰如临深渊如履薄氷谓小心也紏紏武夫公侯干城谓大胆也传曰不爲利回不为义疚仁之方也易曰见几而作不俟终日智之圆也照隣又问曰养性之要何也思邈曰天道有盈缺人事多屯厄茍不自愼而能济于屯厄者未之有也故养性之士先知自慎自慎者以忧畏为本经曰人不忧畏大威至矣忧畏者生死之门存亡之由祸福之本吉凶之元也故士无忧畏则仁义不立农无忧畏则稼穑不滋工无忧畏则规矩不设商无忧畏则货殖不盈子无忧畏则孝敬不笃父无忧畏则慈爱不着臣无忧畏则勲庸不成君无忧畏则社稷不安故飬性者失其忧畏则心乱而不理形躁而不宁神散而气越志荡而意昏应生者死应存者亡应成者败应吉者凶夫忧畏者其犹水火不可暂忘也人无忧畏子弟为勍敌妻妾为㓂仇是故太上畏道其次畏天其次畏物其次畏人其次畏身忧于身者不拘于人畏于心者不慑于人畏于已者不制于彼慎于小者不惧于大戒于近者不悔于逺能如此者水行蛟龙不能害陆行虎兕不能伤五兵不能及疫疠不能染䜛贼不能谤毒螫不能加善知此者则人事毕矣开元十一年九月七日亲制广济方颁示天下天寳五年八月勅朕所撰广济方宜令郡县长官选其切要者録于大版上就村坊要路榜示仍委採访使勾当无令脱错干元元年二月五日制自今以后医行入仕者同明经例处分至三年正月十日右金吾长史王淑奏医术请同明法选人自今以后各试医经方术䇿十道本草二道脉经二道素问十道张仲景伤寒论二道诸杂经方义二道七通已上留以下放又尚食药藏局请同典膳局太医院请同太乐署贞元二年九月山人邓思齐献威灵仙草出商州能愈衆疾上于禁中试用有效令编附本草授思齐太医丞八年八月加殿中省侍御医药藏局丞俸钱仍令侍御医及尚药直长药藏郎并留授翰林医官所司不得注拟十二年二月十三日上亲制贞元广利方五卷颁于州府至三月十五日勅贞观初诸州各置医博士开元中兼置助教简试医术之士申明廵疗之法比来有司补拟虽存职员艺非専精少堪施用缅思牧守实为分忧委之採择当悉朕意自今以后诸州应阙医博士宜令长史各自访求选试取艺业优长堪効用者具以名闻已出身入试吏部更不须选集十二年八月勅其见任医术官应非翰林供奉不在加料钱限十七年十二月勅翰林医官及药童自今以后纵考满并不得于所司选其见选人亦宜停二十一年正月罢翰林隂阳士医相射覆碁诸待诏三十二人初王叔文以碁进既用事恶其与已侪类相乱故罢之长庆元年正月处士张臯上䟽曰臣闻神虑淡则血气和嗜欲胜则疾病作和则必臻于夀考作则必致于伤残是以古之贤圣务自頥飬不以外物挠耳目不循声色改性情由是和平自臻福庆斯集故易曰旡妄之疾勿药有喜诗曰自天降康降福穣穣此皆理合天人着在经术然则药以攻疾无疾固不可饵之髙宗时有处士孙思邈者精识髙逺保逹摄生其所着千金方三十卷行之于代序论云此人无故不宜服药偏有所助令人藏气不平思邈此言可谓洞于事理也或寒暑为㓂节宣有乖事资医方尚须重慎故礼云医非三代不服其药施于凡庶犹且如此况在天子岂得自轻先朝暮年颇好方士徴集非一尝试已多累致危疾闻于中外足为殷鍳陛下素所详知必不可更踵前车自贻后悔今朝野之人纷纭窃议直畏忤㫖莫敢献言臣蓬艾㣲生麋鹿同处既非邀宠亦又何求但以曾覧古今粗知忠义有闻而黙于理不安愿陛下无忽刍荛庻禆万一时穆宗颇好金石之药䟽奏上喜欢久之竟访臯不获唐㑹要卷八十二唐会要卷八十三钦定四库全书唐㑹要卷八十三宋王溥撰嫁娶贞观元年二月四日诏曰昔周公治定制礼垂裕后昆命媒氏之职以㑹男女每以仲春之月顺时行令蕃育之理既𢎞邦家之化攸在朕恭承天命为之父母永言亭育用切于懐若不申之以婚姻明之以顾复便恐中馈之礼斯废絶嗣之弊尤深既生怨旷之情或致滛奔之辱宪章典故实所庶几宜令有司所在劝勉其庶人男女无室家者并仰州县官人以礼聘娶皆任其同类相求不得抑取男年二十女年十五之上及妻丧达制之后孀居服纪已除并皆申以婚媾令其好合若贫窭之徒将迎匮乏仰于亲近县里富有之家裒多益寡使得资送其鳏夫年六十寡妇年三十以上及妇虽尚少而有男女及守志贞㓗并任其情无劳抑以嫁娶刺史县令以下官人若能婚姻及时鳏寡数少量准户口増多以进考第如导劝乖方失于配偶准户减少附殿六年御史大夫韦挺上表曰夫妇之道王化所先婚姻之礼人伦攸尚所以承绍家业嗣续祖妣静而思之安可不敬嫁女之室有不息火之悲娶妇之家有不举乐之感今贵族豪家婚姻之始或奏管絃以极欢晏唯竞奢侈不顾礼经非所谓嗣亲之道念别离之意正始之本实在于兹兹若不训以义方将恐此风愈扇十六年六月诏氏族之盛实繁于冠冕婚姻之道莫先于仁义自有魏失御齐氏云亡市朝既迁风俗凌替燕赵右姓多失衣冠之绪齐韩旧俗或乖德义之风名不着于州闾身未免于贫贱自号膏粱之胄不敦匹敌之仪问名惟在于窃赀结䄜必归于富室乃有新官之軰丰财之家慕其祖宗竞结婚媾多纳货贿有如贩鬻或自贬家门受屈辱于姻娅或矜其旧族行无礼于舅姑积习成俗迄今未己既紊人伦实亏名教朕夙夜兢惕忧勤政道往代蠧害咸已惩革惟此敝风未能尽改自今已后明加告示使识嫁娶之序各合典礼知朕意焉其自今年六月禁卖婚永徽二年九月纪王慎等议堂姨母之姑姨及堂姑姨父母之姑姨父母之姑舅姊妹壻姊妹堂外甥虽并外姻无服请不为婚诏可之先是御史大夫李干祐奏言郑州人郑宣道先聘李𤣥乂之妹为妻𤣥乂妹即宣道堂姨𤣥乂情不合请罢婚宣道经省陈诉省以法无禁判许成亲于是纪王慎等因此有议云顕庆三年七月制王女出嫁者称适不得称降取王女者称娶不得称尚四年十月十五日诏后魏陇西李寳太原王琼荥阳郑温范阳卢子选卢浑卢辅清河崔宗伯元孙凡七姓十一家不得自为婚姻仍自今已后天下嫁女受财三品以上之家不得过绢三百匹四品五品不得过二百匹六品七品不得过一百匹八品以下不得过五十匹皆充所嫁女赀粧等用其夫家不得受陪门之财李义府奏也太极元年左司郎中唐绍上表曰士庶亲迎之礼偹诸六礼所以承宗庙事舅姑当须昏以为期诘朝谒见往者下俚庸鄙时有鄣车邀其酒食以为戯乐近日此风转盛上及王公乃广奏音乐多集徒侣遮拥道路留滞淹时邀致财物动踰万计遂使鄣车礼贶过于聘财歌舞喧譁殊非助感既亏名教又蠧风猷违紊礼经湏知节制望请勅令禁断至十一月十二日勅王公已下嫁娶比来时有鄣车既亏风教特冝禁断开元十九年四月四日于京城置一礼㑹院其年九月二十四日勅礼㑹院冝属司农寺其什物合令所司供二十二年二月勅男年十五女年十三以上聴婚嫁诸州县官人在任之日不得共部下百姓交婚违者虽㑹赦仍离之其州上佐以及县令于所统属官亦同其定婚在前居官在后及三辅内官门阀相当情愿者不在禁限建中元年十一月十六日𠡠冝令礼仪使与博士及宗正卿李琬汉中王瑀光禄卿李涵约古今旧仪及开元礼详定公主郡主县主出降觌见之仪条件闻奏将以化行天下用正国风至十二月二日礼仪使颜真卿等奏郡县主见舅姑请于礼㑹院过事明日早舅坐于堂东阶上西向姑南向妇执笄盛以枣栗升自西阶东面再拜跪奠于舅席前舅举之賛者彻以东妇退再拜降于姑阶下受笄盛以暇修升进北面再拜跪奠于姑席前姑举之賛者受以东妇退又再拜降诣东西阶拜婿之伯叔兄弟姊妹讫便赴光顺门谢恩壻之亲族次第奉谢讫旧赴十六王宅观花烛伏以婚礼主敬窃恐非宜并请停障车下壻却扇诗等庻行礼之夕可以感思至于声乐尤恐非礼亦请禁断相见行礼近代设以氊帐埽地而置此乃戎礼穹庐之制合于堂室中置帐请准礼施行今时俗以子卯午酉年谓之当梁年其年娶妇舅姑不相见盖理无所据亦请禁断其年十一月𠡠婚礼皆用诞马在礼经无其文案周礼玉人有璋诸侯以聘女礼云玉以比徳今请驸马加以璋郡主壻加以璧以代用马又其函书出自近代事无经据请皆勿用从之勑会昌元年十一月𠡠婚娶家音乐并公私局㑹花蜡并冝禁断租税上旧制凡赋役之制有四一曰租二曰调三曰役四曰杂徭武徳二年二月十四日制毎丁租二石绢二丈绵三两自兹以外不得横有调歛七年三月二十九日始定均田赋税凡天下丁男给田一顷笃疾废疾给四十畆寡妻妾三十畆若为戸者加二十畆所授之田十分之二分为世业余以为口分世业之田身死则承戸者授之口分则收入官更以给人毎丁嵗入粟二石调则随乡土所差绫绢絁各二丈布加五分之一输绫绢絁者兼调绵三两输布者麻三斤凡丁歳役二旬若不役收其佣毎日三尺有事而加役者旬有五日免其调三旬则租调俱免通正役不过五十日若夷獠之户皆从半税凡水旱虫霜为灾十分损四已上免租损六已上免调损七已上课役俱免贞观十一年侍御史马周上䟽曰自古明王圣主虽因人设教寛勐随时而大要惟以莭俭于身二者是务今百姓承丧乱之后比于隋时才十分之一而供官徭役道路相继兄去弟还首尾不絶春秋冬夏略无休时陛下虽毎有恩诏令其减省而有司作既不废自然湏人徒行文书役之如故臣毎访闻四五年来百姓颇有嗟怨之言以为陛下不存养之今京师及益州诸处营造供奉器物并诸王之服饰议者皆不以为俭陛下少处人间知百姓辛苦前代成败目所亲见尚犹如此而皇太子生长深宫不更外事万嵗之后固圣心所当忧也凡修政教当修之于可修之时若事变一起而后悔之则无益也故人主每见前代之亡则知其政之所由丧而皆不知其身之失是知殷纣笑夏桀之亡而幽厉亦笑殷纣之灭京房云后之视今亦犹今之视古此言不可不诫也往者贞观之初率土霜俭一匹绢才得一㪷米而天下帖然百姓知陛下甚爱怜之故人人自安曽无谤讟自五六年来频嵗丰稔一匹绢得粟十余石百姓皆以为陛下不忧怜之咸有怨言又今所营为者颇多不急之务故也自古已来国之兴亡不由蓄积多少唯在百姓苦乐且以近事验之隋家贮洛口仓而李宻因之东都积布帛而王世充据之西京府库亦为国家之用至今未尽向使洛口东都无粟帛则王世充李宻未能聚大衆但积贮者固是有司之常事要当人有余力而后收之若人劳而强歛之更以资㓂积之无益也然俭以息人贞观之初陛下已躬为之故今行之不难也若人既劳矣而用之不息倘国中被水旱之灾边方有风尘之警狂狡因之以窃发则有不可测之事矣以陛下之明诚欲励精为政不烦逺求上古之术但及贞观之初则天下幸甚永淳元年太常博士裴守真上表曰夫谷帛者非造化不育非人力不成一夫之耕才兼数口一妇之织不赡一家赋调所资军国之急烦徭细役并出其中黠吏因公以贪求豪强恃私而逼掠以此取济人无以堪又以征戍濶逺土木兴作丁匠疲于徃来饷馈劳于转运㣲有水旱道路遑遑岂不以课税殷繁素无储积故也夫太府积天下之财而国用有缺少府聚天下之伎而造作不息司农理天下之粟而仓庾不充太仆掌天下之马而中廏不足此数司者役人有万数费损无限极调广人竭用多献少奸伪由此而生黎庻缘斯而苦此有国之大患也开元八年三月二十日勅顷者以庸调无慿好悪湏准故造作様以颁诸州令其好不得过精恶不得至滥任土作贡防源斯在而诸州送物作巧生端茍欲副于斤两遂则加其丈尺至有五丈为匹者理甚不然濶一尺八寸长四丈同文共轨其事乆行立様之时亦载此数若求两而加尺甚暮四而朝三冝令所司简閲有踰于此比常例丈尺过多闻奏十六年七月勅诸州租及地税等冝令州县长吏专勾当依限徴纳讫具所纳数及徴官名品申省如徴纳违限及检覆不实所由官并先与替仍准法申惩二十二年五月十三日勅定户之时百姓非啇戸郭外居宅及毎丁一牛不得将入货财数其杂匠及幕士并诸色同类有畨役令免征行者一戸之内四丁巳上任此色役不得过两人三丁巳上不得过一人其年七月十八日勅自今已后京兆府关内诸州应徴庸调及资课并限十月三十日毕至天寳三载十一月赦文毎载庸调起八月徴以农功未毕恐难卒办自今已后延至九月三十日二十五年三月三日勅关辅庸调所税非少既寡蚕桑皆资菽粟常贱粜贵买损费逾深又江淮苦变造之劳河路增转输之弊毎计其运脚数倍加钱今嵗属平和庻物穣贱南畆有十千之获京师同水火之饶均其余以减逺费顺其便使农无伤自今已后关内诸州庸调资课并冝准时价变粟取米送至京逐要支用其路逺处不可运送者冝所在收贮便充随近军粮其河南河北有不通水利冝折租造绢以代关中调课所司仍明为条件称朕意焉二十九年二月十二日勅自今已后应缘纳物或有滥恶者更不徴折估但明为殿最责在所由者可准二十七年二月十七日敕文条例处分天寳元年正月一日赦文如闻百姓之内有戸髙丁多者为规避父母现在乃别籍异居冝令州县勘㑹其家之中有十丁巳上者放两丁征行赋役五丁巳上者放一丁即令同籍共居以敦风教其侍丁孝假与免差科九年十二月勅自今已后天下两税其诸色输纳官典受一钱已上并同枉法賍论官人先觧见任典正等先决四十委採访使廵察若不能举按者採访使别有处分广徳二年七月十一日制一戸之中有三丁放一丁庸税地税依旧大厯四年正月十八日勅百姓及王公已下自今已后冝准度支长行㫖条毎年税钱上上戸四千文上中戸三千五百文上下戸三千文中上戸二千五百文中中戸二千中下戸一千五百下上戸一千下中戸七百文下下戸五百文其现任官一品准上上戸税九品准下下戸税余品并准依此戸等税若一戸数处任官亦毎䖏依品纳税其内外官仍㩀正员及占额内阙者税其赋及同正员文武官不在税限其百姓有邸店行舖及炉冶应准式合加本戸二等税者依此税数勘责徴纳其寄庄戸准旧例从八等戸税寄卜住户从九等戸税比类百姓事恐不均冝各逓加一等税其诸色浮客及权时寄住戸等无问有官无官亦所在为两等收税稍殷有者准八等戸税余准九等戸税如数䖏有庒田及每䖏纳税诸道将士庒田既縁防御勤劳不可同百姓例并一切从九等输税八年正月二十五日勅青苖地额钱天下毎畆率十五文以京师烦剧先加至三十文自今已后冝准诸州毎畆十五文十四年五月内庒宅使奏州府没人之田有租万四千余斛官中主之为冗费上令公给行在以为军储建中元年正月五日赦文冝委黜陟使与观察使及刺史转运所由计百姓及客等约丁产定等第均率作年支两税如当䖏土风不便更立一限其比来徴科色目一切停罢至二月十一日起准条请令黜陟观察使及州县长官㩀旧徴税数及人戸土客定等第钱数多少为夏秋两税其鳏寡惸独不支济者准制放免其丁租庸调并入两税州县常存丁额准式申报其应科斛斗准㩀大厯十四年见佃青苖地额均税夏税六月内纳毕秋税十一月内纳毕其黜陟使毎道定税讫具当州应税都数及徴纳期限并支留合送等钱物斛斗分析闻奏并报度支金部仓部比其月水赦天下遣黜陟使观风俗仍与观察使刺史计人产等级为两税法此外歛者以枉法论八月宰相杨炎上䟽奏曰国家初定令式有租赋庸调之法至开元中𤣥宗修道徳以寛仁为理本故不为版籍之书人戸寖溢隄防不禁丁口转死非旧名矣田畆移换非旧额矣贫富升降非旧第矣戸部徒以空文搃其故书盖非得当时之实旧制人丁戌边者蠲其租庸六嵗免归𤣥宗方事夷狄戍者多死不返将怙宠而讳以不死申故其贯籍之名不除至天寳中王鉷为戸口使方务聚歛以丁籍且存则丁身焉往是隐课而不出耳遂按旧籍计除六年之外积徴其家三十年租庸天下之人苦而无告则租庸之法弊矣迨至徳之后天下兵起始以兵役因之饥疠徴求运输百役并作人戸凋耗版圗空虚军国之用仰给于度支转运二使四方征镇又自给于莭度团练使赋歛之司增数而莫相统摄纲目大壊朝廷不能覆诸使诸使不能覆诸州四方贡献悉入库藏权臣猾吏縁以为姦或公託进献私为赃盗者动万计有重兵䖏皆厚自奉养上赋所入无㡬吏职之名随人署置故科敛之名凡数百废者不削重者不去新旧仍积不知其涯百姓受命而供之旬输月送无有休息吏因其苛蚕食于人凡常人多丁率为官为僧以色役免贫人无所入则丁存故课免于上而赋增于下是以天下残瘁荡为流人乡居地着百不四五如是迨三十年今请作两税法以一其名曰凡百役之费一钱之歛度其数而赋于人量出以制入戸无主客以见居为簿人无丁中以贫富为差不居䖏而行商者在所郡县税三十之一度所与居者均使无侥利居人之税秋夏两徴之俗有不便者正之其租庸杂徭悉省而丁额不废申报出入如旧式其田畆之税率以大厯十四年垦田之数为凖而均徴之夏税无过六月秋税无过十一月逾嵗之后有戸增而税减轻及人散而失均者进退长吏而以度支总统焉徳宗善而行之三年五月初加税时淮南莭度使陈少逰请于当道两税钱毎一千加税二百度支因诏诸道悉如之贞元二年正月诏天下两税钱委本州拣择官典上都其应定色目程限脚价钱物委度支条流闻奏四年正月一日赦文其京兆府今年已后准当府毎年勅额应合给用钱物斛斗及草者冝便于两税内比诸州府例尅留免其重叠请受余送纳度支其河南府亦宜准此八年四月剑南西川观察使韦臯奏请加税什二以增给官吏从之十二年十月虢州刺史崔衍奏所部多是山田且当邮传冲要属嵗不稔颇有流离旧额赋租特乞蠲减其略曰伏见比来诸州应缘百姓间事患在典吏因循不为申请不患陛下不优恤患在申请不指实不患朝廷不施仁故有以不言受谴者未有以言得罪者陛下授臣以疲人臣用不敢廽顾茍求自安敢罄狂声上凟聪聴辞理切直为时所称元和四年二月度支奏诸州府应供上都两税匹叚及留使钱物等伏望起元和四年已后据州县官正料钱数内一半依京官例徴纳见钱支给仍先以郭下两税戸合纳见钱充如不足即于当州两税钱内㩀贯均配支给其余留使留州杂给用钱即各委本州府并依送省轻货中估折纳匹叚充如本戸税钱较少不成端疋者任折纳丝绵充数如旧例今徴纳杂物斛斗支用者即任准旧例处分应帯节度观察使州府合送上都两税钱既须差纲发遣其留使钱又配管内诸州供送事颇重叠其诸道留使钱各委节度观察先以本州旧额留使及送上都两税钱充如不足即于管内诸州两税钱内㩀贯均配其诸州旧额供使钱即随夏税日限收送上都度支收入次年㫖符便为定制伏以诸道两税徴歛不常闾井之间颇闻困弊臣今类会如前勅㫖自今已后送省及留使匹叚不得剥徴折估钱其供军醤菜等价直合以留使钱充者亦令见钱匹叚均纳仍具毎州毎使合纳见钱数及州县官俸料内一半见钱数同分析闻奏仍使编入今年㫖条以为恒制余依先是方镇皆以实估歛于人虚估闻于上宰相裴垍俾有司奏请釐革人受其赐六月令京兆府其两税冝以粟麦丝绢等折纳五年正月度支奏诸府州见钱准勅冝于营内州㩀都徴钱数逐贯均配其先不徴见钱州郡不在分配限定一州见钱数任刺史㸔百姓稳便䖏置其勅文不加减者即准州府所申为定额如于勅额见钱外輙擅配一钱及纳物不依送省中估刺史县令录事参军请与莭级科贬六年二月制编戸之征既有艺极字甿之要当恤有无茍徴歛之不时则困弊之无日近缘诸州送使钱物廽充上供合送使司又立程限所以毎至嵗首给用无资不免量抽夏税新陈未接营办尤难观察使且以供军钱方圆借便輙不得量抽百姓夏贡有差先乎任土周币殊等实在便人近日所徴布帛并先定物様一例作中估受纳精麄不等退换者多转将货卖皆致损折其诸道留使留州钱数内绢帛等但得有用处随其髙下约中估物价优饶与纳则私无弃物官靡逋财其所纳见钱仍许五分之中量徴二分余三分兼纳实估匹叚先是天下百姓输赋于府一曰上供二曰留州建中初定税时货重钱轻是后货轻钱重齐人所出固以倍其初征矣其留州送使所在长吏又降省估使仍实估以自封殖而重赋于人及裴垍为相奏请天下留州送使物一切令于省估其所在观察使仍以其涖之郡租赋自给若不足复许徴于支郡其诸州送使额悉变为上供疲人稍苏十一年六月京兆府奏今年诸县夏税折纳绫绢絁䌷丝绵等并请依本县时价祗定上中一等毎疋加饶二百文绵毎两加饶二十文其下等物不在纳限小戸本钱不足任纳丝绵斛㪷湏是本戸如非本户辄合集买成匹叚代纳者所由决十五枷项令衆勅㫖依奏十四年二月勅如闻诸道州府长吏等或有本任得替后遂于当处买百姓庒园舍宅或因替代情弊便破除正额两税不出差科今后有此色并勒依元额为定唐㑹要卷八十三唐会要卷八十四钦定四库全书唐会要卷八十四宋王溥撰租税下元和十五年八月中书门下奏伏凖今年闰正月十七日𠡠令百僚议钱货轻重者今据郡官户部尚书杨于陵等伏请𣙜天下两税酒塩利等悉以布帛丝任土所产物充税并不徴见利则物渐重钱渐轻农人且免贱卖疋帛者伏以郡官所议事皆至当深利公私请商量付度支据诸州府应徴两税供上都及留州留使旧额起元和十年以后并改配端疋斤两之物为税额如大厯以前租庸课调不计钱令其折纳使人知定制供办有常仍约元和十五年徴纳布帛等估价其有旧纳虚与估依虚估逥计如旧纳实估物并见钱即于端疋斤两上量加估价廽计变法在长其物价价长则永利公私虽㣲有加税法行即当就实比旧给用因利而不害仍作条件处置编入旨符其塩利酒利本以𣙜率计钱有殊两税之名不可除去钱额但旧额中有令纳钱者亦请令折纳时估疋叚官既不专以钱为税人得以所产用输则钱货必均其轻重农亩自广于蚕织便时惠下庻得其冝其土乏丝麻或地连边塞风俗既异赋入不同请商量委所司裁酌随便宜处置𠡠旨宜依太和二年二月兴元尹王涯奏兴元府南郑两税钱额素髙每年徴科例多悬欠今请于管内四州均摊代纳二千五百贯文配蓬州七百五十贯巢州七百五十贯通州五百贯巴州五百贯𠡠旨宜付所司四年五月剑南西川宣抚使諌议大夫崔戎奏准诏旨例置西川事条令与郭钊商量两税钱税内三分二分纳见钱一分折纳疋叚每一贯加饶五百文计优饶百姓一十三万四千二百四十三贯文依此晓喻百姓讫经贼州县准诏三分减放一分计减放钱户万七千六百二十贯文不经贼处先徴见钱令三分一分折纳杂物计优饶百姓一十三万旧有税姜芋之类每亩至七八百徴歛不时令併省税名尽依诸处为两限等第戸给户帖余一切名目勒停𠡠旨冝依六年天平军奏请起太和七年嵗供两税𣙜酒等钱十五万贯粟五万石开成二年二月𠡠节度诸州府或遇水旱有欠税额合供钱物斛㪷可即委州县长官设法招携及召户承佃其钱陆续填纳年终后具归复塡补钱物数闻奏并报度支其刺史县令得替须代替人交割仍须分明具见在主客户交付后人不得逓相推注用破税钱其所招之日不得将当处大户擘为小户别有配率四年十月中书门下奏准开成元年三月十日𠡠冝令两税州府各于见任官中拣择清强长定纲徃来送五万至十万为一纲纲官考满本州便与依资奏改通计十年徃来优成与依资选迁当处令钤长焉如本州官资望无相当者许优成奏他处官者伏以诸道有上供两税钱物者大小计百余处旧例差州县官充纲亦不闻过有败阙若依勑以长定纲为名则命官不以才能赋禄难凭僦运况江淮财赋大州每年差纲十余軰若令长定则官员长占于此流若祗取数人纲运当亏其大半臣等商量长定纲起来年已后勒停臣又准开成元年以前旨条州县官充纲送轻货四万已上无欠少不逾程限者书上考十万减一选其于优奨犹似稍轻送二万至五万依旧书上考五万至七万与减一选七万至十万减二选十万至十五万减三选如一度充纲优劳未足考秩之内情愿再差者旨条先有约约絶此后望今开许如年少及材质不当但令准旧例以课料资陪不必一例依次差遣其余并望准前旨条处分𠡠旨宜依其年十二月邕管经畧使唐𢎞实当管上供两税钱一千四百七十三贯文其见钱请毎年附广州纲送纳𠡠邕管两税钱八百余千自令输纳颇甚艰弊宜委岭南西道观察使每年与受领廻易轻货附纲送省其僦运脚钱仍令于放送内抽折会昌元年正月制租歛有常王制斯具徴率无艺齐民何依内外诸州府百姓所种田苗率税斛㪷素有定额如闻近年长吏不守法制分外徴求致使力农之人转加困弊亦有每年差官廵检劳扰颇深自今已后州县每年所徴科斛㪷一切依额为定不得随年检责数外如有荒闲陂泽山原百姓有人力能垦辟耕种州县不得輙问所收苗子五年不在税限五年之外依例收税于一乡之中先塡贫户欠阙如无欠阙即均减衆户合徴斛㪷但令不失元额不得随田加率仍委本道观察使每年秋成之时具管内垦田顷亩及合徴上供留州使斛㪷数分折闻奏如所奏数外有剰纳人戸斛㪷刺史以下并节级重加惩贬观察使奏聼进止仍令出使郎官御史及度支塩铁知院访察闻奏大中二年正月制诸州府县等纳税祗合先差优长户车牛近者多是权要及富豪之家悉请留县输纳致使单贫之人却湏僱脚䭾载从今已后其留县并湏先饶贫下不支济户如有违越节级官吏量加科殿四年正月制其令天下诸州府百姓两税之外辄不许分外更有差率已频申饬尚恐因循宜委御史䑓切加糺察其诸道州府应所徴两税匹叚等物并留州使钱物纳匹叚虚实估价及见钱从前皆有定制如闻近日或有于虚估匹叚数内徴实估物及其间分数亦不尽勅条宜委长吏切加遵守如有违越必议科䋲本判官专知官当重惩责又青苗两税本系田土地既属人税合随去后前教令累有申明豪富之家尚不恭守皆是承其急切私勒契书自今已后勒州县切加觉察如有此色湏议痛惩其地仍便勒还本主更不在论理价直之限六年三月勅先赐郑光鄠县及云阳县庄各一所府县所有两税及差科色役并特宜放者中书门下奏伏以郑光是陛下元舅宠待固合异等然而据地出税天下皆同随户杂徭乆已成例将务致理实为本根近日陛下屡发德音欲使中外画一凡在士庻无不仰戴圣慈今独忽免郑光庄田则似稍乖前意况征赋所入经费有常差使不均怨嗟斯起事虽至㣲系体则多臣等备位台司每承诫励茍有管见合具启陈谨录奏闻伏聼勅㫖奉批答省所奏具悉朕以郑光元舅之尊贵欲优异令免征税初不细思卿等列位股肱每存匡益事无大小必竭公忠况亲戚之间人所难议茍非爱我岂进嘉言庻事能尽如斯天下何忧不理有始有卒当共守之省覧再三良増慰悦所奏依杂税建中元年九月戸部待郎赵賛请置常平轻重本钱从之賛于是条奏诸道津要都会之所皆置吏閲商人财货计钱每千税二十文天下所出竹木茶漆器什一税之充常平本钱时军用稍广常赋不定所税亦随尽竟莫得充本储积焉四年六月判度支戸部待郎赵賛请置大田天下田计其顷亩官収十分之一择其上腴树桑环之曰公桑自王公至于匹庻差借其力得谷丝以给国用诏从其説賛熟计之自以为非便皆寝不下请复常平税茶之法又以军须廹蹙常平利不时集乃请税屋间架除筭陌钱间架法凡屋两间为一间屋有贵贱约价三等上价出钱二千中价一千下价五百所由吏秉笔执筹入人之庐舍而计其数衣冠士族或贫无他财独守故业坐多屋出筭者动数十万人不胜其苦凡没一间杖六十告者赏钱五十贯取于犯家除陌法天下公私给与贸易率一贯旧筭二十益加筭为五十给与他物或两换者约钱为筭率之市牙各给印纸人有买卖随日署记翌日合筭之有自贸易不用市牙者给其私簿无簿者投状自集其有隐钱百者没入三千杖六十告者赏十千出于犯罪人家法既行而主人市牙得专其柄率多隐盗公家所入曽不得半而怨讟之苦嚣然满于天下至兴元元年正月一日赦悉停罢贞元九年正月初税茶先是诸道塩铁使张滂奏曰伏以去嵗水灾诏令减税今之国用湏供储仗请于出茶州县及茶山外商人要路委所由定三等时估每十税一充所放两税其明年已后所得税钱外贮若诸州遭水旱赋税不办以此代之诏曰可仍委张滂区处条目每嵗得四十万贯茶之有税自此始也然税无虚嵗遭水旱处亦未甞以税茶钱拯赡元和三年十月禁採银一两已上者笞二十逓出界州县官更节给科罪长庆元年塩铁使王播奏茶税一百増之五十左拾遗李珏上䟽论之曰设法救弊起自干戈天下无虞即冝蠲省况税茶之事尤出近年在贞元中不得不尔今四海镜净八方砥平厚歛于人殊伤国体其不可一也又茶为食物无异米塩人之所资逺近同俗既祛渴乏难舍斯须田闾之间嗜好尤切今増税既重时估必増流弊于人先及贫弱其不可二也且山泽之饶固无定数量斤论税所兾售多价髙则市者希价贱则市者广岁终上计其利几何未见阜财徒云歛怨其不可三也臣不可逺徴故事直以目前所见陈之伏望暂留聪明少垂念虑时追勅更赐商量陛下即位之初已徴歛外官押贯旋即勅停洋洋徳音千古不朽今若𣙜茶加税颇失人情臣忝諌事不敢缄黙太和七年四月御史台奏伏准太和三年十月十八日赦文天下除两税外不得妄有科配其擅加杂𣙜率一切冝停令御史台严加察访者臣伏以方今天下无事圣政日修务去烦苛与人苏息臣昨因岭南道擅置竹綀场税法至重害人颇深博访诸道乃知自太和三年准赦文两税外停废等事旬月之外内或以督察不严或以长吏更改依前却置重困齐民伏望起今后应诸道自太和三年准勅文所停税外科配杂𣙜率等复有郄置者仰勅到十日内具郄置事由闻奏仍申报台司每有出使郎官御史令严加察访茍有此色本判官重加惩责长史奏聼进止勅㫖宜依开成二年十二月武宁军节度使薛元赏奏泗口税场应是经过衣冠商客金银羊马斛㪷见钱茶塩绫绢等一物已上并税今商量其杂税并请停絶勅㫖淮泗通津向来京国自有杂税颇闻怨讟薛元赏到镇之初首请除去表章适至深惬朕懐泗口税据元赏所奏并停所置当官司所由并罢委元赏当日牓示其泗口税额淮徐泗观察使今年前后两度奏状内监收共得钱一万八千五十五贯文内十驿一万一千三百贯文委户部每年以实钱逐近支付泗口其他未赡委在才臣息怨咨以奉施行大中六年正月䀋铁转运使兵部侍郎裴休奏诸道节度观察使置店停止茶商每斤収搨地钱并税经过商人颇乖法理今请釐革横税以通舟船商旅既安课利自厚又正税茶商多被私贩茶人侵夺厚利今请强干官吏先于出茶山口及庐寿淮南界内布置把晓谕招収量加捉半税给陈首帖子令其所在公行从此通流更无苛夺所兾招怀穷困下絶奸欺使私贩者免犯法之忧正税者无失利之叹寻究根本须举纲条勅㫖冝依其年四月淮南及天平军节度使浙西观察使皆奏军用困竭伏乞且赐依旧税茶勅㫖裴休条流茶法事极精详制置之初理须画一并冝凖今年正月二十六日勅处分租庸使开元十一年十一月宇文融除殿中侍御史勾当租庸地税使天寳三年四月陜郡太守韦坚加兼知勾当租庸使六年十一月杨国忠兼知诸郡租庸使至德元年十月第五琦除监察御史充江淮租庸使中书侍郎房琯谏曰徃者杨国忠厚歛取怨天下陛下即位以来人未见德琦聚歛臣也今复宠之是国家斩一国忠而用一国忠矣将何以示逺方归人心乎上曰天下方急六军之命若倒悬无经费则人散矣卿恶琦可也何所取财琯不能对自此恩减于旧矣广德元年十月代宗居陜考功郎中裴谞迁考功及南曹二任赴行在上将以为御史中丞为元载所排出为河东道租庸塩铁等使时关辅大旱谞请入计召见便殿问谞𣙜酤之利一嵗出入几何乆之不对上复问之对曰臣有所思上曰何思对曰臣自河东来其间所厯三百里见农人愁怀谷菽未种臣谓陛下轸念先问人之疾苦而乃责臣以利孟子曰理国者仁义而何以利为是以未敢即对上前坐曰㣲公言吾不闻此拜左司郎中永贞元年三月京兆尹第五琦奏租庸使请一切并停唯差判官一人廵官二人催遣从之两税使建中三年八月初分置汴东西水陆运两税塩铁使贞元七年六月太常卿崔纵为汴西水陆运两税塩铁等使田悦军败魏州婴城自守河东朔方昭义河阳及神䇿兵围之军乏食乃以纵兼魏城四节度都粮料使军食稍给泾原兵及上居奉天四方握兵未有至者时纵先知乃潜告朔方节度使李怀光説令奔命怀光从之纵乃悉歛军财与怀光俱来调给甚备怀光军士乆战河外及次河中迁延未进纵以货币先渡河谓怀光军士曰若济河悉所赍以分将士衆利之乃肯西济八年四月以东都河南江淮岭南山南东道两税等钱物令户部侍郎转运使张滂主之东渭桥以东道两税诸道廵院悉𨽻滂以关辅河东剑南山南西道财物令户部尚书奏之使班宏主之其后宏滂互有短长宰相赵憬陆贽具以其事上闻由是参用大厯故事如刘晏韩滉所为焉元和四年六月勅两税法搃诸税物极是便人但缘约法之初不定物佑粟帛转贱赋税自加人力不堪国所切湏务冝通济令其便安欲遣使臣廵行国邑邮驿所屇岂免烦劳轺车遽驰曽未周悉度支塩铁泉货是司各有分廵置于都会爰命帖职周视四方简而易从庻恊权便政有所獘事有所宜皆得举闻副我忧寄其塩铁使扬州留后宜兼充淮南浙西浙东宣歙福建等道两税使其江陵留后冝兼充荆南山南东道鄂岳江西湖南岭南等两税使其江陵留后冝兼充荆南山道两税使度支山南西道分廵院官宜兼充剑南东西州山南四道两税使其陜内五监旧属塩铁使宜割属度支使便委山南西道两税使兼知粜货各奉所职期于尽心五年诛李师道收复淄青十二州未定户籍乃命谏议大夫王彦威充十二州勘定两税使朝法振举人不以为烦七年七月荆南两税使崔陵赐紫金鱼袋浙江东道两税使程异赐朝散大夫以入计叙劳也十五年閠正月命度支郎中赵佶使淄青兖海郓曹濮蔡申光等州勘两税户口数永徽三年七月户部尚书髙履行奏计戸三百八十万神龙元年十一月二十五日户部尚书苏瓌奏计户六百一十五万六千一百四十一开元十四年户部进计帐今年管戸七百六万九千五百六十五二十年户部计戸七百八十六万二千二百四十六二十六年计户八百一万八千七百一十天寳元年计户八百五十二万五千七百六十三十三年计戸九百六万九千一百五十四至德元年计戸八百一万八千七百一干元三年计戸一百九十三万一千一百二十五建中元年十二月定天下两税戸凡三百八十万五千七十六元和戸二百四十七万三千九百七十三长庆戸三百九十四万四千九百八十二太和戸四百三十五万七千五百七十五开成四年计戸都管四百九十九万六千七百五十二会昌戸四百九十五万五千一百五十一杂录贞观二十年太宗问民部侍郎卢承庆厯代戸口多少之数承庆叙夏殷之后迄于周隋皆有依据太宗嗟赏乆之永徽三年七月二十二日上问戸部尚书髙履行去年进户多少履行奏言去年进戸搃十五万已上天下进户渐多谓长孙无忌曰比来天下无事户口稍多二三十年足堪殷实因问隋有㡬户今见在几户履行奏隋开皇中有八百七十万即今见户三百八十万上曰自隋末乱离户口减耗迩来虽复苏息犹大少于隋初开元二十四年三月勅朕以百姓为心固非一人独理委之牧宰辑宁兆庻若考论政绩在户口存亡不有甄明何凭赏罚自今以后天下诸州户口或刺史县令有离任者并宜分明交付州县仍每至年终各具存乏及増加实数同申并委採访使重覆报省所司明为课最具条件奏闻随事褒贬以旌善恶贞元三年五月诏曰诸州户口减耗三分去二其官员亦合减省元和二年十二月史官李吉甫等撰元和国计簿十卷搃计天下方镇凡四十八道管州府二百九十三县一千四百五十三见定户二百四十四万二百五十四每嵗县赋入倚办止于浙西浙东宣歙淮南江西鄂岳福建湖南等道合四十州一百四十四万戸比量天寳供税之户四分有一天下兵戎仰给县官八十三万余人比量士马三分加一率以两戸资一兵其他水旱所损徴科妄歛又在常役之外六年二月制自定两税以来刺史以户口増减为其殿最故有析戸以张虚数或分产以系户兼招引浮客用为増益至于税额一无所加徒使人心易揺土着者寡观察使严加访察必令诣实会昌三年八月制朕闻三代已前未甞言佛汉魏之后像教寖兴是遭逄季时传此异俗且一夫不耕有受其馁者一妇不织有受其寒者今天下僧尼不可胜数皆待农而食待蚕而衣贞观开元亦常釐革刬除不尽流衍滋多中外诸臣恊予正意济人利衆予不让焉天下所还俗僧尼二十六万五千余人奴婢为两税戸十五万人移户贞观元年朝廷议戸殷之处聼徙寛乡陜州刺史崔善为上表曰畿内之地是谓户殷丁壮之人悉入军府若聼移转使出关外此则虚近实逺非经通之义其事遽止天授二年七月二十四日徙关外雍同泰等七州户数十万以实洛阳开元十六年十月勅诸州客户有情愿属縁邉州府者至彼给良沃田安置仍给永年优复宜令所司即与所管客户州计会召取情愿者随其所乐具数奏闻寳厯元年五月勅黔首如有愿于所在编附籍帐者宜令州县优恤给与闲地二周年不得差遣唐会要卷八十四唐会要卷八十五钦定四库全书唐会要卷八十五宋王溥撰团貎武德六年三月令以始生为黄四嵗为小十六嵗为中二十一为丁六十为老开耀二年十二月七日勅百姓年五十者皆免课役至神龙元年五月十八日制二十二成丁五十九免役至景云元年七月二十一日勅韦庻人所奏成丁入老宜停天寳三载十二月二十三日赦文比者成童之嵗即挂轻徭既冠之年便当正役悯其劳苦用轸于怀自今以后百姓冝以十八已上为中男二十三已上成丁至广德元年七月十一日赦文天下男子冝二十五嵗成丁五十五入老九载十二月二十九日勅天下郡县虽三年定户每年亦有团貌计其转年合入中男成丁五十九任退团貌杂录武徳九年十一月简㸃使左仆射封徳彛等以中男十八已上简取入军勅三四出给事中魏徴执奏报不可上怒乃召徴作色谓中男若实小自不㸃入军若实大是其诈妄依式㸃入于理何嫌卿遂如此固执徴正色曰臣闻竭泽而渔非不得鱼明年无鱼矣焚林而畋非不获兽明年无兽矣若次男以上并㸃入军租赋杂徭将何取给且比来国家卫士不堪攻战岂为其少但为礼遇失所遂使人无鬭心若多㸃取人遽充其数虽多终是无用若精简壮健遇之以礼人百其勇何必在多陛下每云诚信待物欲使官人百姓并无矫诈之心今之共理所寄惟在县令刺史年常团貎并悉委之至于简㸃即疑诈伪望下诚信不亦难乎上曰初见君固执疑君蔽于此事今论国家不信乃是人情不通所今取中男宜停延载元年八月勅诸户口计年将入丁老疾应免课役及给侍者皆县亲貎形状以为定簿一定以后不得更貎疑有奸滥者聼随时貎定以付手实开元二十九年三月二十六日勅天下诸州每嵗一团貎既以转年为定复有籍书可凭何至劳顿不从简易于人非便事资釐革自今已后每年小团宜停待至三年定户日一时团貎仍令所司作条件处分天寳四载七月二十日勅今年诸郡因团貎宜便定户自今已后任依恒式应縁察问对衆取平准今载三月五日勅处分八年閠六月五日制其天下百姓丈夫七十五已上宜各给中男一人充侍仍任自简择至八十已上依常式处分定户等第武徳六年三月令天下户量其赀产定为三等至九年三月二十四日诏天下户三等未尽升降宜为九等永徽五年二月八日勅天下二年一定户万嵗通天元年七月二十三日勅天下百姓父母另外继别籍者所析之户等第并须与本户同不得降下其应入役者共计本户丁中用为等级不得以析户蠲免其差科各从析户祇承勿容逓相影䕶开元十八年十一月勅天下户等第未平昇降须实比来富商大贾多与官吏徃还逓相凭嘱求居下等自今已后不得更然如有嘱请者所由牧宰录名封进朕当处分京都委御史外州委本道如有隐弊不言随事弹奏天寳四载三月勅朕听政之余精思治本意有所得庻益于人且十一而税前王令典农商异宜旧制犹阙今欲审其户等拯贫乏之人赋彼商贾抑浮惰之业优劣之际有深察之明闾里之间无不均之叹顷以人不欲扰法贵从寛所以比来未全定户今已经数载产业或成适可因兹平于赋税自今已后每至定户之时宜委县令与村乡对定审于衆议察以资财不得容有爱憎以为髙下狥其虚妄令不均平使每等之中皆称允当仍委太守详覆定后明立簿书每有差科先役髙等矜兹不足庶恊彛伦广徳二年二月十一日赦文天下户口委刺史县令据见在实户量贫富作等第差科不得依旧籍帐贞元四年正月赦文下两税更审定等第仍令三年一定以为常式元和六年正月衡州刺史吕温奏当州旧额户一万八千四百七除贫穷死絶老㓜单独不支济等外堪差科户八千二百五十七臣到后团定户税次检清出所由隐藏不输税户一万六千七伏缘圣恩录臣在道州微効擢授大郡令抚伤残臣昨㝷旧案询闾里承前徴税并无等第又二十余年都不定户存亡孰察贫富不均臣不敢因循设法团定检获隐戸数约万余州县虽不徴科所由已私自率歛与其潜资于奸吏岂若均助于疲人臣请作此方员以救凋瘵庶得下免偏枯上不阙供勅旨宜付所司元和十五年正月穆宗即位勅曰天下百姓自属艰难弃于乡井户部版籍虚系姓名建中元年以来改军旧制悉归两税法乆即弊奸滥益生自今已后宜准例三年一定两税无论土着客居但据赀产差率户口使开元十二年八月宇文融除御史中丞充诸色安辑户口使天寳四年二月户部郎中王鉷加勾当户口色役使籍帐旧制凡丁新附于籍帐者春附则课役并徴夏附则免课从役秋冬附则课役俱免武徳六年三月令每嵗一造帐三年一造籍州县留五比尚书省留三比仪鳯二年二月二十四日勅自今已后装潢省籍及州县籍景龙二年閠九月勅诸籍应送省者附当州庸调车送若庸调不入京僱脚运送所须脚直以官物充诸州县籍手实计帐当留五比省籍留九比其逺年依次除皇宗祖庙虽毁其子孙皆于宗正附籍自外悉依百姓例开元十八年十一月勅诸户籍三年一造起正月上旬县司责手实计帐赴州依式勘造乡别为卷总冩三通其缝皆注某州某县某年籍州名用州印县名用县印三月三十日纳讫并装潢一通送尚书省州县各留一通所须纸笔装潢并皆出户内每口一钱其户每以造籍年豫定为九等便注籍脚有析生新附者于旧户后以次编附二十九年二月勅自今已后应造籍宜令州县长官及令录事参军审加勘覆更有踈遗者委所司具本判官及官长等名品录奏其籍仍冩两本送户部天寳元年正月制节文如闻百姓之内或有户髙丁多茍为规避父母见在别籍异居宜令州县仔细勘㑹其一家之中有十丁巳上放两丁征行赋役五丁巳上者放一丁即令同籍共居以敦风教如更犯者准法科罪三年正月十六日勅天寳三年改为载者所论前后年号一切为载具后造籍记嵗月云若千载自余表状文章并准此其年二月二十五日制天下籍造四本京师东京尚书省户部各贮一本五载六月十一日勅自今已后应造籍帐及公私诸文书所言地四至者改为路十二载正月十二日勅送东京籍宜停寳应二年九月勅客户若住经一年已上自贴买得田地有农桑者间有移于荘䕃家住及自造屋舍勒一切编附为百姓差科比居人例量减一半庶免逃散者大厯四年八月勅名籍一家輙请移改诈冐规避多出此流自今已后割贯改名一切禁断逃户证圣元年鳯阁舍人李峤上表曰臣闻黎庶之数户口之衆而条贯不失按此可知者在于各有管统明其簿籍而已今天下流散非一或违背军镇或因縁逐粮茍免嵗时偷避徭役此等浮衣寓食积嵗淹年王役不供簿籍不挂或出入关防或徃来山泽非直课调虚蠲阙于恒赋亦自诱动愚俗堪为患祸不可不虑也或逃亡之户遇有检察即转入他境还行自容所司虽具设科条颁其法禁而相沿为例莫肯遵承纵欲糺其愆违加之刑罚则百州千郡庸可尽科前既依违后仍积习检获者无赏停止者获免浮逃不悛亦由于此今纵使搜检而委之州县则仍袭旧踪卒于无益臣以为宜令御史督察检校设禁令以防之垂恩徳以抚之施权衡以御之为制限以一之然后逃亡得还浮寓可絶所谓禁令者使闾阎为保递相觉察前后规避皆许自新仍有不出輙聼相告每糺一人随事加赏明为科目使知劝沮所谓恩徳者逃亡之徒乆离桑梓粮储空阙田地荒废即当赈其乏少助其修营虽有欠赋悬徭背军离镇亦皆舍而不问寛而勿徴其应还家而贫乏不能致者乃给程粮使达本贯所谓权衡者逃人有絶家去乡离失本业心乐所在情不思还聼于所在𨽻名即编为戸夫顾小利者失大计存近务者忘逺图今之议者或不达于变通以为军府之地户不可移关辅之人贯不可改而越关继踵背府相寻是闻其逃亡而禁其割𨽻也就令逃亡者多不能总许割𨽻犹当计其户口等量为节文殷冨者令还贫弱者令住检责已定计科已明户无失编人无废业然后案前躅申旧章严为防禁与人更始所谓限制者逃亡之人应自首者以符到百日为限限深不出依法科罪迁之邉州如此则戸无遗人无匿矣景云二年监察御史韩琬上䟽曰徃年人乐其业而安其土顷年人多失业流离道路若此者臣粗言之不可胜数然流离之人岂爱羇旅而忘桑梓顾不得已也皆以军戎屡兴赋歛重数上下逼促因为游人游惰既多穷诈乃作既穷而诈犯禁相仍又以严法束之法严而犯者愈衆古人譬之乱绳则已结矣而不务解结乃急牵引之则结逾固矣今刻薄之吏是能为结者强举之吏是能牵引者解结者未见其人开元九年正月二十八日监察御史宇文融请检察免役伪滥并逃户及籍田因令充使于是奏劝农判官数十人华州录事参军慕容𤦺长安县尉王永太原司录张珦大原兵曹宋希玉大理评事宋询长安主簿韦利渉汾州录事参军韦洽汜水县尉薛侃三原县尉乔梦松大理寺丞王诱右拾遗徐楚璧安成县尉徐锷长安县尉裴寛万年县尉崔希逸同州司法邉沖寂大理评事班景倩榆次县尉郄庭倩河南府法曹元将茂洛阳县尉刘日正至十二年又加长安县尉王夀河南县尉于儒卿左拾遗王惠翼奉天县尉何千里伊阙县尉梁勋富平县尉卢怡咸阳县尉库狄履温渭南县尉贾晋长安县尉李证前大理评事萧廙业皆当时名士判官得人于县独盛分道安辑户口检括田畴并客户议者深以为扰人不便阳翟县尉皇甫憬上䟽曰太上务徳以静为本其次务化以安为上但责其疆界严立隄防山水之余即为见地何必聚人阡陌亲遣检量故夺农时遂令受弊又应出使之軰未识大体所由殊不知陛下爱人至深务以勾剥为计州县惧罪据牒即徴逃户之家邻保代出邻保不济又使更输急之则都不谋生缓之则宪法交及臣恐逃逸从此更深至如澄流在源止沸由火不可不愼今之具官尚逾万数蚕食府库侵害黎民户口逃亡莫不由此纵使伊臯申术管晏陈谋岂息兹弊若以此给将何以堪虽东海南山尽为粟帛亦恐不足岂括田税客能周给也上方委任融侍中源干曜中书舍人陆坚賛成其计贬憬为盈州尉于是诸道招得客戸凡八十余万田亦称是州县希㫖务于多获皆虚张其数有以实户为客者嵗终得客戸钱百万一时进入官中由是擢拜御史中丞言事者犹称括客损居人上令集百寮于尚书省议公卿以下惧融恩深皆雷同不敢有异词惟户部侍郎杨玚独建议以为搜客不利居人徴籍外田税使百姓困敝所得不补所失未几玚又出为外职二月二十八日勅检获招诱得户口应合酬者其有课戸皆湏待纳租庸然后论功十八年宣州刺史裴耀卿论时政上䟽曰窃见天下所检客戸除两州计会归本贯已外更合所在编附年月句满须准居人更有扰务即此軰侥倖者令徴课税即目击未堪窃料天下诸州不可一例处置且望从寛以天下大势而言窃计有剩田者不减三四十州取其剩田通融支给其剩地者三分请取一分已下其浮户任其亲戚乡里相就每上户已上合作一坊每户给五亩充宅并为造一两口屋开巷陌立闾伍种桑枣筑园蔬使缓急相助亲邻不失丁别量给五十亩已上为私田任其自营种率其户于近坊更共给一顷以为公田共令营种每丁一月役功三日计十丁一年共得三百六十日营公田一顷不啻得足计平收一年不减一百石便纳随近州县除役功三百六十日外更无租税既是营田户且免征行安乐有余必不流散官司每丁收纳十石其粟更不别支用每至不熟年斗别二十价然后支用计一丁一年还出两石已上亦与正课不殊则官收其役不为务纵人缓其税又得安舒仓廪日殷乆逺为便其狭乡无剩地客户多者虽此法未该准式许移窄就寛不必湏要留住若寛乡安置得所人皆悦慕则三两年后皆可改涂剩地尽作公田狭乡总移寛处仓储既实水旱无忧二十四年七月勅诸州应归首复业者比来每至年终皆当州録奏自今以后宜令牒报本道採访使同勘当归首人每州略单数同一状奏仍挟名报所由天寳八载正月勅朕永念黎元务𢎞爱育所以惠政频及善贷相仍亦将克致和平登于仁夀如闻流庸之軰渐亦归复浮食未还其数未足静言此色盖亦有由皆为牧宰等授任亲人职在安辑稍有逃逸耻言减耗籍帐之间虚存户口调赋之际旁及亲邻此弊因循其事自乆寤寐兴念良用怃然不有釐革孰致殷阜其承前所有虚挂丁户应赋租庸课税令近亲邻保代输者一切并停应令除削各委本道採访使与外州相知审细检覆申牒所由处分其有逃还复业者宜有优恤使得安存纵先为代输租庸不在酬还之限十四年八月制天下诸州逃户有田宅产业妄被人破除并缘欠负租庸先已亲邻买卖及其归复无所依投永言此流须加安辑应有复业者宜并却还纵已代出租税亦不在徴赔之限国之役力合均有无比来应定门夫殊非得所每县中男多者累嵗方始一差中男少者一周遂役数徧既缘编併岂可因循自今以后诸郡所差门夫宜于当郡诸县通率准式纳课分配令得均平至徳二年二月勅诸州百姓多有流亡或官吏侵渔或盗贼驱逼或赋歛不一或徴发过多俾其怨咨何以辑睦自今以后所有科役须使均平本户逃亡不得輙徴近亲其邻保务从减省要在安存干元二年四月勅逃户租庸据帐徴纳或货卖田宅或摊出邻人辗转诛求为弊亦甚自今已后应有逃户田宅并须官为租货取其价直以充课税逃人归复宜并却还所由亦不得称欠租赋别有徴索寳应元年四月勅近日已来百姓逃散至于户口十不半存今色役殷繁不减旧数既无正身可送遣邻保祗承转加流亡日益艰弊其实流亡者且量蠲减见在者节级差科必兾安存庻为均济其月勅百姓田地比者多被殷富之家官吏吞併所以逃散莫不由兹宜委县令切加禁止若累日再有违犯当倍科责其年五月十九日勅逃户不归者当户租赋停徴不得率摊邻亲髙户广徳二年四月勅如有浮客情愿编附请射逃人物业者便准式据丁口给授如二年以上种植家业成者虽本主到不在却还限任别给授大厯元年制逃亡失业萍泛无依时宜招绥使安乡井其逃户复业者宜给复二年不得輙有差遣如有百姓先货卖田宅尽者宜委本州县取逃死户田宅量丁户充给贞元十二年六月赵州刺史皇甫政奏贞元十年进绫縠一千七百匹至汴州值兵逆叛物皆散失请新来客户续补前数上使谓宰臣曰百姓有业则怀土失业则离乡客户者咸以遭罹苛暴变成疮痍之人岂可重伤哉可罢其率特免所失物长庆元年正月赦文应诸道管内百姓或因水旱兵流离死絶见在桑产如无近亲承佃委本道观察使于官健中取无荘有人丁者据多少给付便与公騐任充永业不得令有力职掌人妄为请射其官健仍借种粮放三年租税会昌元年正月制安土重迁黎民之性茍非难窘岂至逃亡将部招绥必在赀产诸道频遭灾沴州县不为申奏百姓输纳不办多有逃亡长吏惧在官之时破失人户或恐务免正税减尅料钱祇于见在户中分外摊配亦有破除逃戸桑地以充税钱逃戸产业已无归还不得见在户每年加配流亡转多自今已后应州县开成五年已前流亡之户宜即令所在观察使刺史差强明官就村乡诣实检会桑田屋宇等仍勒令长加检校租佃悉勿令荒废据所得与纳户内征税有余即官为收贮待归给还付如欠少即与收破至归还日不须徴理自今已后二年不归复者即仰县司召人给付承佃仍给公騐任为永业其逃户钱草斛㪷等计留使钱物合十分中二分已上者并仰于当州当使杂给用钱内方圆权落下不得尅正员官吏料钱及馆驿使料递乘作人课等钱仍任本戸归复日渐复元额大中二年正月制所在逃户见在桑田屋宇等多有暂时东西便被邻人与所由等计会推云代纳税钱悉将斫伐毁折及愿归复多已荡尽因致荒废遂成闲田从今以后如有此色勒令老人与所由并邻近等同检勘分明分析作状送县入案任邻人及无田产人且为佃事与税纳如五年内不来复业者便任佃人为主逃戸不在论理之限其屋宇桑田树木等权佃人逃户未归五年内不得輙有毁除斫伐如有违犯者据粮口量情与科责并科所由等不检校之罪咸通十一年七月十九日勅诸道州府百姓承佃逃亡田地如已经五年须准承赦文可便为佃主不在论理之限仍令所司准此处分唐会要卷八十五唐会要卷八十六钦定四库全书唐㑹要卷八十六宋王溥撰奴婢旧制凡反逆相坐没其家为官奴婢一免为畨户再免为杂户三免为良人皆因赦宥所及则免之武徳五年安州刺史李大亮以破辅公祏功赐奴婢百人大亮谓曰汝辈多衣冠子女破亡至此吾亦何忍以汝为贱𨽻乎一一皆放还髙祖闻而嗟赏更赐奴婢二十人显庆二年十二月勅放还奴婢为良及部曲客女者听之皆由家长手书长子已下连署仍往本属申牒除附诸官奴婢年六十已上及废疾者并免删永昌元年九月越王贞收诸家僮胜衣甲者千余人于是制王公已下奴婢有数如意元年四月十七日勅逆人家奴婢及縁坐等色入官者不须充尚食尚药驱使万歳通天元年九月勅士庶家僮仆有骁勇者官酬主直并令讨击契丹大足元年五月三日勅北方縁边州县不得畜突厥奴婢景龙三年司农卿赵履温奏请以隋代畨户子孙数千家没为官奴婢仍充赐口以给贵倖监察御史裴子余以为官户承恩始为畨户又是子孙不可抑之奏免之天寳八载六月十八日京畿及诸郡百姓有先是给役在私家驱使者限勅到五日内一切送付内侍省其中有自南口及契劵分明者各作限约定数驱使虽王公之家不得过二十人其职事官一品不得过二十人二品不得过十人三品不得过八人四品不得过六人五品不得过四人京文武清官六品七品不得过二人八品九品不得过一人其嗣郡王郡王县主国夫人诸县君等请各依本品同职事及京清资官处分其有别承恩赐不在此限其䕃家父祖先有者各依本䕃职减比见任之主其南口请比蜀蛮及五溪岭南夷僚之类大厯十四年五月诏曰邕府岁贡奴婢使之离父母之乡絶骨肉之恋非仁也宜罢之其年八月都官奏伏凖格式官奴婢诸司每年正月造籍二通一通送尚书一通留本司并每年置簿㸃身团貎然后闗金仓部给衣粮又凖格式官户有受勲及入老者并从良比来因循省司不立文案伏恐日月滋深官户逃散其受勲及入老者无定数便请令诸司凖式造籍送省并孳生及死亡者每季申报庶凭勘㑹勅㫖宜并凖式处分自今已后有处阙者委所司奏闻凖法科罪元和四年闰三月勅岭南黔中福建等道百姓虽处遐俗莫非吾人多罹掠夺之虞岂无亲爱之恋縁公私买卖奴婢宜令所在长吏切加捉搦并审细勘责委知非良人百姓方许文关有违犯者凖法处分八年九月诏自岭南诸道辄不得以良口饷遗及将诸处博易又有求利之徒以良口博马并勅所在长吏严加捉搦如长吏不曾勾当委御史台访察闻奏长庆元年三月平卢军节度使薛平奏应有海贼诱掠新罗良口将到当管登莱州界及缘海诸道卖为奴婢者伏以新罗国虽是外蕃常禀正朔朝贡不絶与内地无殊其百姓良口等常被海贼掠卖于理实难先有制勅禁断縁当营乆蹈域中承前不守法度自收复已来道路无阻逓相贩鬻其獘尤深伏乞特降明勅起今已后缘海诸道应有上件贼诱卖新罗良人等一切禁断请所在观察使严加捉搦如有违犯便凖法断勅旨宜依三年正月新罗国使金柱弼进状先䝉恩勅禁卖良口使任从所适有老弱者栖栖无家多寄傍海村乡愿归无路伏乞牒诸道傍海州县每有船次便赐任归不令州县制约勅旨禁卖新罗寻有正勅所言如有漂寄固合任归宜委所在州县切加勘会责审是本国百姓情愿归者方得放囘寳厯二年十一月勅朝官及节度观察使自今已后并不许更置私自身驱使太和二年十月勅岭南福建桂管容邕管安南等道百姓禁断掠买饷遗良口前后制勅处分重叠非不明卫中行李元志等虽云买致数实至多宜各令本道施行元和四年闰三月五日及五年九月十八日勅文切加约勒仍逐官各差判官奏当司应管诸司所有官户奴婢等处要典及令文有免贱从良条近年虽赦勅诸司皆不为论致有终身不霑恩泽今请诸司诸使各勘官户奴婢有废疾及近年七十者请凖各令处分其新罗奴婢伏凖长庆元年三月十一日勅应有海贼诱掠新罗良口将到縁海诸道卖为奴婢并禁断者虽有明勅尚未止絶伏请申明前勅更下诸道切加禁止旨宜依会昌五年四月中书门下奏天下诸寺奴婢江淮人数至多其间有寺已破废全无僧家奴婢既无衣食皆自营生或闻洪潭管内人数倍一千人已下五百人已上处计必不少臣等商量且望各委本道观察使差清强官与本州刺史县令同㸃检具见在口数及老弱婴孩并须一一分析闻奏如先自营生及已输纳者亦别项分析深恐无良吏及富豪商人百姓纲维潜计会藏隐事须稍峻法令如有犯者便以奴婢计估当二十千已上者并处极法官人及衣冠奏聴进止如有人糺告便以奴婢充赏待勘知人数续具条流其京城委功徳亦凖此条流仍具数奏闻勅旨依奏其年八月中书门下奏应天下废寺放奴婢从良百姓者今闻有细口恐刺史已下官人及富豪衣冠商人百姓计会藏隐及量与钱物索取勅下后如有此色并仰首出却还父母如有依前隐蔽有人糺告官人已下逺贩商人百姓并处极法其告事人每一口赏钱一百千便以官钱充给续徴所犯人令填纳勅旨宜依六年二月勅山南江淮间寺家奴婢比来有勅釐革或有父母赎男女将归歳月既深今却捜检情非违勅事恐扰人如有此色勘验有凭并宜不要进收自会昌元年以后者不在此限大中五年二月勅边上诸州镇送到投来吐蕃回鹘奴婢等今后所司勘问了宜并配岭外不得𨽻内地九年闰四月二十三日勅岭南诸州货卖男女奸人乗之倍射其利今后无问公私上客一切禁断若潜出劵书暗过州县所在捜获以强盗论如以男女佣赁与人责分口食任于当土五年限为满不得将出外界大顺二年四月二十日勅天下州府及在京诸军或因收获百姓男女宜给内库银绢委两军收赎归还父母其诸州府委本道观察使取上供钱充赎不得压良为贱道路贞观十四年七月三十日移五崤道于莎栅复旧路开元二十八年正月十三日令两京道路并种果树令殿中侍御史郑审充使天寳三载五月京兆尹萧昊奏请于要道筑甬道载沙实之至于朝堂从之九月昊又奏广之七年四月河南尹韦济奏于偃师县东山下开驿路通孝义桥北坡义堂路也广徳元年八月勅如闻诸军及诸府皆扵道路开凿营种衢路隘窄行李有妨茍狥所资颇乖法理宜令诸道诸使及州府长吏即差官廵检各依旧路不得辄有耕种并所在桥路亦令随要修葺大厯八年七月勅诸道官路不得令有耕种及斫伐树木其有官处勾当填补贞元七年八月商州刺史李西华请广商山道又别开偏道以避水潦从商州西至蓝田东抵内乡七百余里皆山险行人苦之西华役工十余万脩桥道起官舎旧时秋夏水盛阻山涧行旅不得济者或数日粮絶无所籴西华通山间道谓之偏路人不留滞行者为便太和二年二月郑州刺史杨归厚奏当州郭下官路不置在州城内使命往来出入非便伏请凖汝州例置驿路于城西勅㫖冝依其年定州奏当管白石岭南路管驿险峻请移于易州西紫荆岭路修置从之开成元年四月昭义节度使奏请开夷仪山路通太原晋州从之大中三年十一月山南西道节度使郑渥鳯翔节度使李玭等奏当道先凖勅新开文川谷路从灵泉驿至白云驿共一十所并毎驿侧近置私客舘一所其应縁什物粮料递乘并作夫专知官及桥道等开修制置毕其斜谷路创置驿五所平州驿一所连云驿一所松岭驿一所灵谿驿一所鳯泉驿一所并已毕功讫勅㫖蜀汉道古今欹危自羊膓九曲之盘入鸟道三巴之外虽限戎隔夷诚为要害而人御马匹常困险难郑渥首创厥功李玭继成巨绩校两路之逺近减十驿之途程人不告劳功已大就偃师开路祗为通衢桂阳列亭止于添驿此则通千里之险峻便三川之往来实为良能克当寄任冝依所奏仍付史馆四年六月中书门下奏山南西道新开路访闻颇不便人近有山水摧损桥阁使命停拥馆驿萧条纵遣重修必倍费力臣等今日延英面奏宣㫖却令修斜谷旧路及馆驿者臣等商量望诏宣敖及鳯翔节度使观察使令速㸃检计料修置或縁馆驿未毕使命未可径通其商旅及私行任取稳便往来不得更有约勒勅㫖依奏其年八月山南节度使封敖奏当道先凖诏令臣检讨却修置斜谷路者臣当时差军将领官健人夫併力修置道路桥阁等去七月二十日毕功通过商旅骡马担驮往来七月二十二日已具闻奏讫其馆驿先多摧毁破壊併功修树今并已毕臣已散牒縁路管界州县及牒鳯翔剑南东西两川观察使并令取八月十五日以后于斜谷路过使命谨具如前勅旨冝依仍付所司街巷开元十九年六月勅京洛两都是惟帝宅街衢坊市固须修筑城内不得穿掘为窰烧造砖瓦其有公私修造不得于街巷穿坑取土广徳元年九月勅城内诸街勿令诸使及百姓辄有种植永泰二年正月十四日京兆尹黎干奏京城诸街种植大厯二年五月勅诸坊市街曲有侵街打墻接檐造舎等先处分一切不许并令毁拆冝委李勉常切勾当如有犯者科违勅罪兼须重罚其种树栽植如闻并已滋茂亦委李勉勾当处置不得使有斫伐致令死损并诸桥道亦须勾当贞元四年二月勅京城内庄宅使界诸街坊墻有破壊冝令取两税钱和僱工匠修筑不得科歛人戸十四年官街树缺所司植榆以补之京兆尹呉凑曰榆非九衢之玩亟命易之以槐太和五年七月左右廵使奏伏凖令式及至徳长庆年中前后勅文非三品已上及坊内三絶不合辄向街开门各逐便冝无所拘限因循既乆约勒甚难或鼓未动即先开或夜已深犹未闭致使街司廵检人力难周亦令奸盗之徒易为逃匿伏见诸司所有官宅多是杂赁尤要整齐如非三絶者请勒坊内开门向街门戸悉令闭塞勅㫖除凖令式各合开外一切禁断余依其月左街使奏伏见诸街餔近日多被杂人及百姓诸军诸使官健起造舍屋侵占禁街窃虑停止奸人难为分别今除先有勅文百姓及诸街铺守捉官健等舍屋外余杂人及诸军诸使官健舍屋并令除折所兾禁街整肃以絶奸人勅㫖所折侵街舎冝令二箇月限移拆如不碍勅文者仍委本街使看便冝处分九年八月勅诸街添补树并委左右街使栽种价直于京兆府取仍限八月栽毕其分析闻奏大中三年六月右廵使奏义成军节度使韦让前任宫苑使日固违勅文于懐真坊西南角亭子西侵街造舍九间勅㫖韦让侵街造舍颇越旧章冝令毁拆桥梁显庆五年五月一日修洛水月堰旧都城洛水天津之东有中桥及利渉桥以通行李上元二年司农卿韦机始移中桥自立徳坊西南置于安衆坊之左南当长夏门街都人甚以为便因废利渉桥所省万计然毎年洛水泛溢必漂损桥梁倦于缮葺内使李昭徳始创意令所司改用石脚鋭其前以分水势自是无漂损之患至今先天二年八月勅天津桥除命妇已外余车不得令过开元九年十二月九日增修蒲津桥絙以竹苇引以铁牛命兵部尚书张説刻石为颂十九年六月勅两京城内诸桥及当城门街者并将作修营余州县料理二十年四月二十一日改造天津桥天寳元年二月广东都天津桥中桥石脚两眼以便水势移斗门自承福东南抵毓财坊南百歩八年二月先是东京商人李秀昇于南市北架洛水造石桥南北二百歩募人施财鉅万计自五年创其始至是而毕卜年十一月河南尹裴逈请税本府戸钱自龙门东山扺天津桥东造石堰以御水势从之大厯五年五月勅承前府县并差百姓修理桥梁不逾旬月即被毁折又更差勒修造百姓劳烦常以为弊冝委左右街使勾当捉搦勿令违犯如嵗月深乆桥木烂壊要修理者左右街使与京兆府计㑹其事申报中书门下计料处置其坊市桥令当管修理诸街桥京兆府以当府利钱充修造其年八月勅其坊市内有桥不问大小各仰夲街曲当管共修仍令京兆府各差本管官及当坊市所由勾当毎年限正月十五日内令毕如违百姓决二十仍勒依前令修文武官一切具名闻奏节级科贬如后续有破壊仍令所由时看功用多少计定数修理不得辄剰料率及有隐欺贞元元年正月勅冝令京兆府与金吾计会取城内诸街枯死槐树充修㶚浐等桥板木等用仍栽新树充替闗市武徳九年八月十七日诏梁闗之设襟要斯在义止惩奸无取苛暴近代拘刻禁御滋章非所以绥安百姓懐来万邦者也其潼闗以东縁河诸闗悉冝停其金银绫绢等杂物其依格得出闗者并不须禁天授二年七月九日勅其雍州已西安置潼闗即冝废省洛州南面北面各置闗长安二年正月有司表请税闗市鳯阁舍人崔融上议曰臣伏见有司税闗市事条不限工商但是行人尽税者臣谨按周礼九赋其七曰闗市之赋窃惟市纵繁巧闗通末游欲令此徒止抑所以咸增赋税夫闗市之税者惟敛出入之商贾不税往来之行人今若不论商人通取诸色事不师古法乃任情悠悠末代于何瞻仰又四海之广九州之杂闗必据险路市必凭要津若乃冨商大贾豪宗恶少轻死重气结党连羣喑呜则弯弓睚眦则挺剑小有失意且犹如此一旦变法定是相惊非惟流迸齐人亦自扰乱殊俗求利虽切为害方深而有司上言不识大体徒欲益帑藏助军国殊不知军国益扰帑藏愈空且如天下诸津舟航所聚洪舸巨舰千轴万艘交货往还昧旦永日今若江津河口置铺纳税税则检覆覆则迟留此津才过彼铺复止非惟国家税钱更遭主司僦赂至如闗市之税史籍有文秦政以雄图武力舍之而不用也汉武以覇畧英才去之而勿取也何则闗为诘暴之所市为聚人之地税市则人散税闗则暴兴暴兴则起异图人㪚则懐不轨况浇风乆扇变法为难徒欲禁末逰规小利岂知失𤣥黙乱大伦乎古人有言王者藏于天下诸侯藏于百姓农夫藏于庾商贾藏于箧惟陛下详之必若师兴有费国储多窘即请倍算商贾加敛平人如此则国保冨强人免忧惧天下幸甚天寳二年十月勅如闻闗已西诸国兴贩徃来不絶虽託以求利终交通外蕃因循颇乆殊非穏便自今已后一切禁断仍委四镇节度使及路次所由郡县严加捉搦不得更有往来干元元年八月勅大散闗冝依旧令鳯翔收管者寳应元年九月勅骆谷子午等路往来行客所将随身器仗等今日以后除郎官御史诸州部进奉事官任将器伏随身自余私客等皆须过所上具所将器使色目然后放过如过所上不具所将器使色目数者一切于守捉处勒留元和九年五月丰州奏中受降城与灵州城接界请置闗从之十二年二月时讨淮蔡既乆济师十倍贼知其必屈毎思窃发于中以缓师期故有折陵之㦸爇刍蒿之塲流矢飞书往往不絶盖闗防之罪也及平淄青后簿书获赏蒲潼闗吏文案乃明吏卒取于贼而容其奸也大中三年七月泾州节度使康季荣奏六月二十七日收原州城及诸闗其月邠宁监军小使张文鋭奏本道兵马今月十三日收萧闗六年三月陇州防御使薛逹奏伏奉正月二十六日诏㫖令臣筑故闗讫闻奏者伏以汧源西境切在故闗昔有隄防殊无制置僻在重冈之上苟务髙深令移要㑹之口实堪控扼旧絶泉井逺汲河流今则临水挟山当川限谷危墻深堑克扬营垒之势伏乞改为定戎闗钤辖往来臣当界又有南由路亦是要冲旧水闗亦请凖前把捉去正月二十七日起功今月十七日毕谨画图进上勅㫖薛逹新置闗城得其要害形于图画颇见公忠冝依所奏市贞观元年十月勅五品以上不得入市七年七月二十日废州县市印显庆二年十二月十九日洛州置北市𨽻太府寺垂拱二年十二月勅三辅及四大都督并冲要当路及四万戸已上州市令并赤县录事并冝省天授三年四月十六日神都置西市寻废至长安四年十一月二十二日又置开元十一年六月二十三日又废其口马移入北市长安元年十一月二十八日废京中市至天寳八载十月五日西京成逺营置南市华清宫置北市景龙元年十一月勅诸非州县之所不得置市其市当以午击鼔二百下而衆大会日入前七刻击钲三百下散其州县领务少处不欲设钲鼔聼之车驾行幸处即于顿侧立市官差一人权检校市事其月两京市诸行自有正铺者不得于铺前更造偏铺各聼用㝷常一様偏束诸行以滥物交易者没官诸在市及人衆中相惊动令扰乱者杖八十开元二年闰三月勅诸锦绫罗縠绣织成䌷绢丝牦牛尾真珠金铁并不得与诸蕃互市及将入蕃金铁之物亦不得将度西北诸闗大厯八年七月勅京城内诸坊市门至秋成后冝令所由勾当修补十四年七月令王公百官及天下长吏无得与人争利先于扬州郅肆贸易者罢之先是诸道节度观察使以广陵当南北大街百货所集多以军储货财列置市肆名托军用实私其利息至是乃絶贞元十四年八月右金吾将校赵洽田岩并配流天徳军时屡有中官于京城市肆强买人间率用直百钱物买人数千钱物仍索脚价及进奉门户谓之宫市是时呉凑为京兆尹数上言初为修理无㡬中贵人等奏云百姓䝉官准戸部格式其市吏壁师之徒聼于当州县供宫人市买每至市存养颇获厚利呉凑再论奏者凑之金吾旧吏赵洽等献计也故洽等坐焉凑代宗元舅早承恩顾上即位复宠遇之洁㢘谨慎未尝不以公忠之言匡启于上至是又以宫市事恳论于上前事虽不从时论归美贞元以后京都多中官市物于㕓肆谓之宫市不持文牒口衘勅命皆以监估不中衣服绢帛杂红紫之物倍髙其估尺寸裂以酬价谓之精供冨商皆匿名深居陈列㕓间唯粗厉苦窳市后又强驱入禁中倾车罄辇而去色少不甘有殴致血流者中人之出虽沽浆卖饼之家无不彻担塞门以伺其去苍头女奴轻车名马惴惴衢巷得免捕为幸京师之人嗟愁叫阍诉阙则左右前后皆其人也二十一年二月赦文应縁宫市并出正文帖依时价买卖不得侵扰百姓寳厯二年十月京兆尹刘栖楚奏术者数之妙苟利于时必以救患伏以前度甚雨闭门得晴臣请便令后毎隂雨五日即令坊市闭北门以禳诸隂晴三日便令尽开使启闭有常永为定式从之开成五年十二月勅京夜市宜令禁断㑹昌二年四月勅旧课种桑比有勅命如能増数毎嵗申闻近知并不遵行恣加剪伐列于㕓市卖作薪蒸自今委所由严切禁断六年七月勅如闻十六宅置宫市已来稍苦于百姓成弊既乆须有改移自今已后所出市一物已上并依三宫直市不得损刻百姓大中三年九月勅比有无良之人于街市投匿名文书及于箭上或旗旛纵为奸言以乱国法此后所由潜加捉搦如获此色使即焚瘗不得上闻五年八月州县职员令大都督府市令一人掌市内交易禁察非伪通判市事丞一人掌判事佐一人史一人师三人其月勅中县户满三千以上置市令一人史二人其不满三千戸以上者并不得置市官若要路须置旧来交易系者聴依三千戸法置仍申省诸县在州郭下并置市官城郭永徽五年十一月十一日和僱雍州夫四万一千人修京罗城郭三十日毕九门各施观明徳观五门工部尚书阎立徳为治显庆五年九月改东明门为宾耀门西明门为宣耀门长寿元年九月神都改造文昌台及造定鼎上东等城门修筑外郭并凤阁侍郎李昭徳所制时人以为能开元十八年四月一日筑京城九十日毕二十年都畿採访使御史中丞张倚请整齐都城侵街墻宇二十三年七月勅两京城皇城及诸门并助铺及京城守把捉兵之处有城墻若门楼舎屋破壊须修理者皆与所司相知并量抽当处职掌卫士以渐修营若须登髙临内即闻奏之天寳二年正月二十八日筑神都罗城号曰金城六年十二月二十一日筑会城于汤沐所置百司及公卿邸第十二年十月十七日和僱华隂扶风冯翊三都丁匠及京城人夫一万三千五百人筑兴庆宫城并起楼四十九年毕至徳三年正月二十七日改丹凤门为明凤门通化门为达礼门安上门为先天门及坊名有安者悉改之㝷并却如后建中元年五月筑奉天城四年十月上避难于奉天初术士桑道茂奏请城奉天为王者之居至是方騐贞元元年新作𤣥武门九年二月诏复筑盐州城先是贞元三年城为吐蕃所壊自后塞外无保障西戎入冦既城之后边患顿息元和三年泾原节度使段佑请修临泾城在泾州北八十里以扼西戎之冲诏从之八年河东节度使张𢎞靖奏修古舜城从之长庆四年三月夏州节度使李祐奏于塞外筑乌延宥州临塞隂河陶子等五城以备蕃㓂太和元年四月凤翔府奏筑临汧城于汧阳县西北八十里㑹昌六年正月闲廐宫苑使奏苑内诸面苑子等门共九十四所今伏縁大礼日近凖例銮驾赴郊庙后并请鏁闭匙钥各令进入候还宫日即便请却开应赴郊庙一物已上请宣下事件前并须搬载出尽其留司官健等令併支粮料銮驾赴郊庙后不得出入勅旨依奏咸通六年四月西川节度使牛丛奏扵蛮界筑新安城遏戎州功毕时南诏蛮入冦姚巂陈许大将颜复戍巂州奏筑二城其年秋六姓蛮攻遏戎州为复所败退去唐㑹要卷八十六唐会要卷八十七钦定四库全书唐㑹要卷八十七宋王溥撰转运盐铁总叙皇朝自武徳永徽以后姜行本薛大鼎诸使皆以漕运上言然未能通济其后监察御史王师顺运晋绛之粟于河渭之间増置渭桥仓自师顺始也开元二年河南尹李杰为水运使大兴漕事十八年宣州刺史裴耀卿上言请依旧法敖仓于河口立输塲以受米置河隂县及河阳栢崖集津三门仓议凿崖开山以车运数十里积于太原仓以利漕运上从之拜耀卿江淮转运使仍以郑州刺史崔希逸河南少尹萧炅为之副转运盐鐡之有副使自此始也耀卿主之三年凡运七百万石省陆运之佣四十万旧制东都含嘉仓积江淮之米载以大舆运而西至于陕三百里率两斛计佣钱千此耀卿所省之数也明年耀卿拜侍中而萧炅代焉二十五年运米一百万石二十九年陜郡太守李齐物凿三门山以通运辟三门巅输岩险之地俾负索引舰昇于安流自齐物始也天寳三载韦坚代萧炅以浐水作广运潭于望春楼之东以通河渭是年杨钊以殿中侍御史为水陆运使以代韦坚先是米至京师或砂砾糠粃杂乎其间开元初诏使扬掷而较其虚实扬掷之名自此始也天寳十四载八月诏水陆运宜停一年天寳以来杨国忠王鉷皆兼重使以𣙜天下故转运之事自耀卿以降罕闻肃宗初第五琦始以钱谷得见请于江淮分置租庸使市轻货以救军食遂拜监察御史为之使干元元年加度支郎中㝷兼中丞为盐铁使始立盐铁法就山海井灶收𣙜其盐立盐院官吏其旧业户洎浮人欲以盐为业者免其杂徭𨽻盐铁使盗煮私盐罪有差亭户自租庸以外无得横赋人不益税而国用饶明年琦以户部侍郎同平章事诏兵部侍郎吕諲代之寳应三年元载以中书侍郎代吕諲时淮河阻兵飞輓路絶盐铁租赋皆泝淮而上以侍御史穆宁为河南道转运租庸盐铁使㝷加户部员外迁鄂州刺史以总东南贡赋时议以冦盗未戢闗东漕运宜有倚办遂以通州刺史刘晏为户部侍郎京兆尹度支盐铁转运使盐铁兼漕运自晏始也二年拜吏部尚书同平章事依前充使晏始以盐利为漕佣自江淮至渭桥率十万斛佣七千緍补纲吏督之不发丁男不劳郡县自古未之有也晏以书遗元载曰浮于淮泗达于汴入于河西经底柱硖石楚帆越客直抵建章长乐此安社稷之竒业也晏賔于东朝犹有官谤公终始故旧不信流言贾谊复召宣室𢎞羊重兴功利敢不悉力以答所知驱马陜郊见三门渠津遗迹到河阴巩洛见宇文恺立梁公堰分河入渠及李杰新堤故事饰像河庙凛然如生步步探讨知昔人用心则潭衡桂阳必多积谷可以沦波挂席西指长安三秦待此而饱六军待此而强天子无忧都人胥悦四方旅拒者可以破胆三河流离者于兹请命公匡辅明主为富人侯此今之切务也仆愿湔洗瑕秽一罄愚诚以副公之心且晏勤于官不辞水火然运之利病各有四五焉晏自尹京入为计相共五年矣京师三辅百姓唯苦税亩伤多若毎年得江湖二三十万石即徭赋顿减歌舞皇泽其利一也东都残毁百无一存若米运流通饥人皆附村落邑屋从此滋多命之日引海陵之仓以食巩洛其利二也诸将有在边者诸戎有侵败王略者或闻三江五湖陈陈红粒云㠶桂檝输纳帝乡可以震耀夷夏其利三也自古帝王书同文车同轨日月所照莫不率俾今舟车既通商贾来往百货杂集航海梯山渐及贞观永徽之盛其利四也所可疑者函陜凋残东周尤甚过宜阳熊耳至成臯五百里中编户千余而已人烟萧条舆必脱辐牛必羸角栈车亦不易求今于无人之境兴此劳人之运固难就矣其病一也汴流浑浑不脩则淀顷因冦难曾未疏决泽灭木岸善崩役夫需于沙津吏旋于泞千里洄上罔水行舟其病二也东亘底柱渑池二陵北河运处五六百里戍卒久絶夺攘奸宄窟穴囊槖夹河为薮豺狼狺狺舟行所经冦亦能往其病三也东自淮阴西临蒲坂亘三千里屯戍相望中军皆鼎司元侯贱卒亦仪同青紫每云食半菽又云无挟纩輓漕所至船到便留即非单车使折简书所能制矣其病四也是愿毕其思虑奔走之惟中书评其利病裁成之晏见一水不通愿荷锸先往见一粒不运愿负米先趋焦心苦形期报明主丹诚未贯漕引多虞屏营中流掩泣献状自此每岁运米数十万石自江淮北列置巡院捜择能吏以主之广牢盆以来商贾凡所制置皆自晏始广徳二年正月复以第五琦専判度支铸钱盐铁事而晏以检校户部尚书为河南及江淮以东转运使乃与河南副元帅计㑹开决汴河水永泰二年晏为东道转运常平铸钱盐铁使琦为闗内河东剑南三州转运常平铸钱盐铁使大厯五年诏停闗内河东三州转运常平盐铁使自此晏与户部侍郎韩滉分领闗内河东山南剑南租庸青苗使至十四年天下财赋皆以晏掌之建中元年诏曰朕以征税多门郡邑凋耗聼于羣议思有变更将致时雍宜遵古训其江淮米凖㫖转运入京者及诸军粮储冝令库部郎中崔河图权领之今年夏税以前诸道财赋多输京师者及盐鐡财货委江州刺史包佶权领之天下钱谷皆归金仓部委中书门下简两司郎官凖格式条理寻贬晏为忠州刺史晏既罢黜天下钱谷归尚书省既而出纳无所统乃复置使领之是年三月以韩洄为戸部侍郎判度支金部郎中杜佑权勾当江淮水陆运使行刘晏韩滉旧制先是晏为宰臣杨炎所恶贬忠州刺史寻杀于忠州兵兴以来㓙荒相属京师斗斛万钱官厨无兼时之食百姓在畿甸者拔谷挼穗以供禁军晏既遗元载书陈转税米利病歳入米数十万斛以济闗中代第五𤦺盐务法益精密初年入钱六十万季年则十倍其初大厯末通天下之财而计其所入总一千二百万贯而盐利过半李灵耀之乱河南节度使据土不奉法赋税不上州县益减晏以羡余相补人不加赋所入仍旧议者称之其商榷财用之术者必一时之选故晏没后二十余年韩洄元琇裴腆包佶卢贞李衡相继分掌财赋皆出晏门下属吏在千里外奉教如目前四方水旱及军府纎芥莫不先知焉其年诏曰天下山泽之利当归王者宜总𨽻盐铁使三年以包佶为左庶子汴东水陆运盐鐡租庸使崔纵为右庶子汴西水陆运盐鐡租庸使四年度支侍郎赵賛议常平事竹木茶漆尽税之茶之税肇于此矣贞元元年元琇以御史大夫为盐鐡水陆运使其年七月以尚书右仆射韩滉统之滉殁宰相窦参代之五年十二月度支转运盐鐡奏比年自扬子运米皆分配縁路观察使差长纲发遣运路既逺实为劳人今请当使诸院自差纲节级般运以救边食从之八年诏东南两税财赋自河南江淮岭南山南东道至渭桥以户部侍郎张滂主之河东剑南山南西道以户部尚书度支使班宏主之今户部所领三川盐鐡转运自此始也其后宏滂互有短长宰相赵憬陆贽以其事上闻由是遵大厯故事如刘晏韩滉所分焉九年张滂奏立税茶法郡国有茶山及商贾以茶为利者委院司分置诸塲立三等时常为价为什一之税是歳得缗四十一万茶之有税自滂始也自后裴延龄专判度支与盐鐡益殊涂而理矣十年润州刺史王纬代之理于朱方数年而李𤦺代之盐院津堰攻张侵剥不知纪极私路小堰厚敛行人多自锜始时盐鐡转运有上都留后以副使潘孟阳主之王叔文权倾朝野亦以盐鐡副使兼学士为留后故盐鐡副使之俸至今独优顺宗即位有司重奏盐法以杜佑判度支盐鐡转运使理于扬州元和二年三月以李巽代之先是季锜判使天下榷酷漕运由其操割专事贡献牢其宠渥中朝秉事者悉以利交盐鐡之利积于私室而国用日耗巽既为盐鐡使大正其事其堰埭先𨽻浙西观察使者悉归之因循权置者尽罢之増置河阴敖仓置桂阳监铸平阳铜山为钱又奏江淮河南崃内兖郓岭南盐法盐院去年收盐价缗钱七百二十七万比旧法虚张估一千七百八十余万非实数也今请以其数除为煮盐之外付度支收其数盐鐡使煮盐利系度支自此始也又以程异为扬子留后四月五日巽卒自㩁估之兴唯刘晏得其术而巽次之虽初年之利不如晏季年之利则三倍扵晏矣旧制每嵗运江淮米五十万斛至河隂留十万四十万送渭仓晏殁久不登其数惟巽秉使三载无升斗之缺焉六月以河东节度使李鄘代之五年鄘为淮南节度使以宣州观察使卢坦代之六年坦奏每年江淮运糙米四十万石到渭桥近日欠阙大半请旋收籴逓年贮偹从之坦改户部侍郎以京兆尹王播代之播遂奏元和五年江淮河南岭南峡中兖郓等盐利钱六百九十八万贯比量改法已前盐利时价四倍虚估即此钱当为千七百四十余万贯矣请付度支收管从之其年诏曰两税法悉委郡国初极便人但縁约法之时不定物估今度支盐铁泉货是司各有分廵置于都㑹爰命帖职周视四方简而易从庶叶权便政有所弊事有所宜皆得举闻副我忧寄以扬子盐鐡留后为江淮已南两税使江陵留后为荆衡汉沔东界彭蠡南及日南两税使度支山南西道分廵院官充三川两税使峡内煎盐五监先属盐铁使今宜各属度支便委山南西道两税使兼知粜卖峡内盐属度支自此始也七年王播奏去年盐利除割崃内盐收钱六百八十五万从实估也又奏商人扵户部度支盐鐡三司飞钱谓之便换八年以崔倰为扬子留后淮岭以东两税使崔祝为江陵留后荆南以东两税使十三年播又奏以军兴之时财用是切顷刘晏领使皆自按置租庸至于州县否臧钱谷利病物之虚实皆得而知今臣守务在城不得自往请令臣副使程异出廵江淮具州府上供钱谷一切勘问从之闰五月异至江淮得钱一百八十五万贯以进其年以播守礼部尚书以卫尉卿程异代之明年异以本官兼御史大夫平章事十四年异卒以刑部侍郎栁公绰代之长庆初王播复代公绰四年王涯以戸部侍郎代播敬宗初播复以盐铁使为扬州节度使文宗即位入觐以宰相判使其后王涯复判二使表请使茶山之人移植根旧有贮积皆使焚弃天下怨之九年以事诛而令孤楚以户部尚书右仆射主之以是年茶法大壊奏请付州县而入其租于户部人人悦焉开成元年李石以中书侍郎判收茶法复贞元之制也三年以户部尚书同平章事杨嗣复主之多革前监院之陈事自是年至大中壬申凡十五年多任元臣以集其务崔珙自刑部尚书拜杜悰以淮南节度使领之既而皆践公台薛元赏李执方卢𢎞正马植敬晦五人于九年之中相踵理之植亦自是居相位大中五年二月以户部侍郎裴休为盐鐡转运使明年八月以本官平章事依前判使始者漕米嵗四十万斛其能至渭仓者十不三四漕吏狡蠧败溺百端官舟之沉多者嵗至七十余只縁河奸犯大紊晏法休使寮属按之委河次县令董之自江津达渭以四十万斛之佣计缗二十八万悉使归诸漕吏廵院胥吏无得侵牟举之为法凡十事奏之六年五月又立税茶之法凡二十条陈奏上大悦诏曰裴休兴利除害深见奉公尽可其奏由是三歳漕米至渭滨积一百二十万斛无升合沉弃焉十年裴休出镇泽潞寻以栁仲郢夏侯孜杜悰迭判之皆称其任咸通五年南蛮攻安南府连嵗用兵馈輓不集诏江淮盐鐡廵院和僱舟船运淮南浙西道米至安南干符中又以崔彦昭王凝判之二年凝以所补吏生赋改官复命裴垣判之后髙骈自润州移镇淮南亦就判使务中和元年黄巢犯阙车驾出狩兴元府又以萧遘韦昭度判之及命侍中王铎为行营都统率诸道之兵收复京城虑调发不时乃以昭度兼供军使至光启中所在征镇自擅兵赋皆不供嵗时但贡奉而已由是江淮转运路絶国命所能制者唯河西山南剑南岭西道洎宦官田令孜自蜀中扈从召募新军号左右神䇿共四十四都并南衙官属仅万余三司转无调发之所旧日两池㩁盐税课盐鐡使特置盐官以总其事自乱离之后河中节度王重荣兼领榷务歳出课盐三千车以进至是令孜以军食阙供乃举广明故事请以两池榷务归之盐鐡诏下重荣上章论计竟不能夺天复初朱全忠兼镇河中两池盐课始加至五十车自天顺年后又以孔纬杜让能崔昭纬嗣薛王知柔徐彦若韩建崔𦙍裴枢栁灿相次判之漕运旧制凡陆行之马程日七十里步及驴五十里车三十里水行之程舟之重者泝河日三十里江四十里余水四十五里空舟泝河四十里江五十里余水六十里浩流之舟即轻重同制河口一百五十里江一百里余水七十里其如底柱之类不拘此限若遇风水浅不得行者即于随近官司申牒检记聴拆半印武徳八年十二月十八日水部郎中姜行本请于陇州开五节堰引水通运许之永徽元年薛大鼎为沧州刺史界内有无棣河隋末填塞大鼎奏之引鱼盐于海百姓歌之曰新河得通舟檝利直达沧海鱼盐至当日徒行今骋驷美哉薛公徳滂被显庆元年十月苑西面监禇朗请开砥柱三门凿山架险拟通车陆运于是发卒六千人一月而功毕后水涨引舟竟不能进咸亨三年闗中饥监察御史王师顺奏请发晋绛州仓以赡之上委以漕运河渭之间舟檝相继置仓于渭南东师顺之始也大厯元年六月九日于东都立徳坊南穿新潭安置诸州租船神龙二年沧州刺史姜师度于蓟州之北涨水为沟以偹契丹奚之入㓂毕约旧渠傍海穿漕号为平冦渠以避海难运粮者至今頼焉开元二年河南尹李杰奏汴州东有梁公堰破江淮漕运不通杰奉发汴郑丁夫以濬之省功速就公私深以为利刻石水滨以纪其绩九年五月二十五日勅水运米扬掷四五六七月米一㪷欠五合三八月米一㪷欠四合二九月米一㪷欠三合正十十一月十二月米一㪷欠二合并与纳十五年正月十二日令将作大匠范安友检行郑州河口斗门先是洛阳人刘宗器上言请塞汜水旧汴河于下流荥泽界开梁公堰置斗门以通淮汴擢拜宗器左卫率府胄曹至是新漕填塞行舟不通贬宗器为循州安懐戍主安友遂发河南府懐郑汴滑卫三万人疏决开旧河口旬日毕二十年京师谷价踊起上召京兆尹裴耀卿问以救人之术耀卿奏曰昔贞观永徽之际禄重米广每嵗不过二万石便足今国用渐广漕运数倍犹不能支从都至陕河路艰险既用陆运无由广致能开漕运变陆为水则有所余动盈万计且江南租舡候水始进吴人不便漕輓由是所在停留日月既淹遂生窃盗臣望于河口置一仓纳河东租米便放船归从河口即分入河洛官自僱船载运至三门之东置一仓三门既水险即于河岸用小车运十数里至三门之西又置一仓每运至仓即搬下贮纳水通即运水细便止自大原仓泝河入渭更无留停所省鉅万前汉都闗中年月稍久及隋亦在京师縁河皆有旧仓所以国用常赡上深然其言至二十二年八月十四日置河阴县及河隂仓河西栢崖仓三门东集津仓三门西盐仓开三门山十八里陆路以避湍险自江淮而泝鸿沟悉纳河隂仓自河隂送纳含嘉仓又逓纳太原仓自太原仓浮渭以实闗中上大悦寻以耀卿充江淮转运使以郑州刺史崔希逸河南少尹萧炅为副三年凡运七百万石省脚三十万贯或说耀卿进所省脚钱以表其功答曰此并公事岂宜以小道邀名求宠也河隂上仓天寳后废大厯四年户部尚书刘晏奏置汴口仓二十六年十一月五日润州刺史齐澣奏常州北界隔呉江至𤓰步江为限每船渡绕𤓰歩江沙尾沿縁六十里多为风涛所损臣请于京口埭下直截渡江二千里开伊娄河二十五里即达扬子县无风水灾又减租脚钱歳收利百亿又立伊娄埭皆官收其课迄今用之二十八年九月魏州刺史卢晖开通济渠自石灰窠引流至州城西都注魏博夹州制楼百余间以贮江淮之货二十九年十一月陜郡太守李齐物凿三门上路通流便于漕运开渠得古黎铧三于石下背有文曰平陆遂改河北县为平陆县至天寳元年正月二十五日渠成其年陜郡太守韦坚奏引浐水开广运潭于望春楼东自华阴永丰仓以通河渭潭成至二年三月二十六日勅古之善政贵于足食欲求富国必先利人朕以闗辅之间尤资殷赡比来转输未免艰辛故置此潭以通漕运万代之利一朝而成其潭宜以广运为名其年京兆尹韩朝宗分渭水入自金光门置潭于西市之西街以贮材木永泰二年七月十日凿运水渠自京兆府直东至荐福寺东北街至国子监正东至于城东街正北至景风门逾近喜门入西苑濶八尺深丈余京兆尹黎干奏也贞元二年五月勅漕运通流国之大计其河水毎至春夏之时多被两岸由来盗开斗门舟船停滞职此之由宜委汴宋等州观察使选清强官专知分界勾当其郑州徐州泗州界各仰刺史凖此处分仍令知汴州支遣院官计会勾当十五年二月于頔奏移转运汴州院于河隂以汴州累遇兵乱失散钱帛故也元和三年四月増置河隂仓屋一百五十间十一年十二月始置淮颍水运扬子等诸县米自淮隂泝流至夀州西四十里入颍口又泝流至颍州沈丘界五百里至于陈州项城又泝流五百里入于淀河又三百里输于郾城得米五十万石附之以茭一千五百万束计其功省汴运七万六千贯寳厯二年正月盐铁使王播奏扬州城内旧漕河水浅舟船涩滞转输不及期程今从阊门外古七里港开河南东屈曲取禅智寺桥东通旧官河计长一十九里其功役所费当使自方圆从之咸通三年五月南蛮陷交趾徴诸道兵赴岭南诏湖南水运自湘江入澪渠并江西水运以馈行营诸军湘澪泝运功役艰难军屯广州乏食润州人陈磻石诣阙上书言江西湖南泝流运粮不济军期臣有竒计以馈南军帝召见因奏臣弟聴思昔曽任雷州刺史家人随海船至福建往来大船一只可致千石自福建不一月至广州得船数十艘便可致三五万石又引刘裕海路进军破孙循故事乃以磻石为盐鐡廵官往扬子县专督海运于是军不阙供八年三月安南都䕶髙骈奏安南至小邑管水路湍险已令工人凿去巨石漕船无滞诏褒美之转运使开元二十一年八月侍中裴耀卿充江南淮南转运使二十二年九月太府少卿萧炅充江淮处置转运使天寳二年四月陕郡太守韦坚加兼勾当縁河及江淮转运使四年八月杨钊除殿中侍御史充水陆转运使干元元年三月第五琦除度支郎中充诸色转运使二年十二月兵部侍郎吕諲充勾当转运使元年建子月户部侍郎元载充江淮转运使寳应元年六月二十八日户部侍郎刘晏充勾当转运使广徳二年正月户部侍郎第五琦充诸道转运永泰元年正月刘晏充东畿淮南浙江东西湖南山南东道转运使第五琦充畿闗内河南剑南山南西道转运使大厯四年三月刘晏除吏部尚书兼御史大夫充东都河南江淮山南东道转运使建中二年十一月度支郎中杜佑兼御史中丞江淮水陆运使三年十二月二十日包佶除庶子充汴东水陆运使崔纵除右庶子充汴西水陆运使贞元元年三月元琇加御史大夫充诸道水陆运使其年七月尚书右仆射韩滉江淮转运使五年二月中书侍郎窦参诸道转运使八年三月张滂除侍郎充诸道转运使十年十月润州刺史王纬兼诸道转运使五年十二月以浙西观察使李锜充诸道转运使永贞元年以司空平章事杜佑再兼诸道转运使元和元年四月兵部侍郎李巽充诸道转运使三年六月刑部尚书李鄘充诸道转运使五年十二月卢坦除刑部侍郎充诸道转运使六年四月刑部侍郎王播充诸道转运使长庆元年二月王播复为刑部尚书充诸道转运使四年四月王涯为户部侍郎充诸道转运使寳厯元年正月王播为淮南节度又充诸道转运使太和九年十二月右仆射令狐楚充诸道转运使开成元年四月户部尚书平章事李䂖充诸道转运使三年十月杨嗣复除户部尚书诸道转运使五年二月户部尙书崔珙充诸道转运使会昌四年七月左仆射充平章事杜悰充诸道转运使六年四月以大理卿马植为刑部侍郎充诸道转运使大中五年刑部侍郎裴休充诸道转运使十一年兵部侍郎柳仲郢充诸道转运使十一年二月户部侍郎夏侯孜充诸道转运使十四年尚书左仆射杜悰复充诸道转运使咸通五年十二月户部侍郎刘邺充诸道转运使六年十月兵部侍郎于琮充诸道转运使干符元年二月崔彦昭为兵部侍郎充诸道转运使其年又以兵部尚书王凝充诸道转运使二年二月兵部侍郎裴坦充诸道转运使四年六月以宣歙观察使髙骈为润州刺史充诸道转运使六年移节淮南领使如故中和元年兵部侍郎萧遘充诸道转运使其年中书侍郎平章事韦昭度充诸道转运使光启二年三月刑部尙书孔纬充诸道转运使大顺二年门下侍郎杜让能充诸道转运使景福二年十一月吏部尚书平章事崔昭纬充诸道转运使干宁二年京兆尹嗣薛王知柔为户部尚书充诸道转运使其年九月门下侍郎平章事徐彦若充诸道转运使光化三年八月左仆射平章事崔𦙍充诸道转运使天祐元年右仆射裴枢充诸道转运使其年门下侍郎平章事栁璨充诸道转运使河南水陆运使开元二年闰二月陕郡刺史李杰除河南少尹充水陆运使至三年十二月毕构为河南尹不带水陆运使至天寳三年十一月李齐物除河南尹又带水陆运使贞元十年二月河南尹齐抗充河南水陆运使至元和六年十月勅河南水陆运使宜停陕州水陆运使先天元年十月李杰为刺史充水陆运使自此始也已后刺史常带使天寳十载五月崔无诐除太守不带水陆运使度支使杨国忠奏臣请自勾当遂加国忠陕郡水陆运使至十二年正月二十一日勅陕运使宜令陕郡太守崔无诐充使杨国忠充都使勾当至贞元十三年四月陕虢观察使于頔兼陕州水陆运使至元和六年十月勅陕州水陆运使宜停开元十三年五月二十八日勅陕州水陆运使令别自置印二十五年六月二十三日诏河南陕运两使每年常运一百八十万石米送京近已减八十万石今据太仓米数支计有余其今年所运一百万石亦冝停建中二年十二月停江淮水陆运使转运事委度支处置三年八月分置汴东西水陆运使两税盐鐡使贞元三年正月诸道水陆运使及度支廵院江淮转运使并宜停唐㑹要卷八十七唐会要卷八十八钦定四库全书唐㑹要卷八十八宋王溥撰盐鐡开元元年十二月河中尹姜师度以安邑盐池渐涸开拓疏决水道置为盐屯公私大收其利其年十一月五日右拾遗刘彤论盐鐡上表曰臣闻汉孝武为政廐马三十万后宫数万人外讨不庭内兴宫室殚费之甚实百当今然而古费多而货有余今用少而财不足者何岂非古取山泽而今取贫人哉取山泽则公利厚而人归于农取贫人则公利薄而人去其业故先王之法也山海有官虞衡有职轻重有术禁法有时一则专农二则饶国济人盛事也臣实为当今疑之夫煮海为盐採山铸钱伐木为室丰余之辈也寒而无衣饥而无食佣赁自资者穷苦之流也若能收山海厚利夺丰余之人蠲调敛重徭免穷苦之子所谓损有余而益不足帝王之道可不谓然乎故臣愿陛下诏盐鐡木等官各收其利贸迁于人则不及数年府有余储矣然后下寛贷之令蠲穷独之徭可以惠羣生可以柔荒服虽戎狄降附尧汤水旱无足虞也奉天适变惟在陛下行之上令宰臣议其可否咸以盐鐡之利甚益国用遂令将作大匠姜师度户部侍郎强循俱摄御史中丞与诸道按察使检校海内盐鐡之课至十年八月十日勅诸州所造盐鐡每年合有官课比令使人勾当除此更无别求在外不细委知如闻稍有侵尅宣令本州刺史上佐一人检校依令式收税如有落帐欺没仍委按察糺觉奏闻其姜师度除蒲州盐池以外自余更不须廵检贞元十六年十二月史牟奏泽潞郑等州多食私盐请一切禁断从之二十一年二月停盐鐡使月进旧钱总悉入正库以助经费而主此务者稍以市诸珍玩时新物充进献以求恩泽其后益甚嵗进钱物谓之羡余而经入益少及贞元末遂月献焉谓之月进及是而罢元和二年九月给事中穆賛请州府盐鐡廵院应决私盐死囚请州县同监免有寃滥从之其年十二月御史中丞李夷简奏诸州使有两税外杂𣙜科歛违勅不法事请诸道盐鐡转运度支廵院察访状报台司以凭闻奏从之五年正月度支奏鄜州邠州泾原诸将士请同当处百姓例食乌白两池盐六年闰十二月户部侍郎判度支卢坦奏河中两池课盐勅文祗许于京畿凤翔陕虢河中泽潞河南许郑等二十五州界内粜货比来因循兼越兴元府及洋州兴凤文成等六州臣移牒勘责得山南西道观察使报其果阆两盐本土户人及巴南诸郡市粜又供营军士马尚有悬欠若兼数州自然阙絶又得兴元府诸耆老状申诉臣今商量河中盐请放入六州界粜货从之十年七月度支皇甫镈奏加陕西内四监劒南东西两川山南西道盐估以利供军从之十三年盐鐡使程异奏应诸州府先请置茶盐店收税状凖今年正月一日赦文其诸州府因用兵以来或虑有权置职名及擅加科配事非常制一切禁断者伏以𣙜税茶盐本资财赋赡济军镇盖是从权兵罢自合便停事久实为重敛其诸道先所置店及收诸色钱物等虽非擅加有异常制伏请准赦文勒停从之十四年三月郓青兖三州各置𣙜盐院十五年闰正月盐鐡使栁公绰奏当使诸盐院塲官及专知纳拾并吏人等有罪犯合结罪者比来推问祗罪本犯所由其监临主守都无科处伏请从今后举名例律每有官吏犯赃监临主守同罪及不能觉察者并请准条科处所兾贪吏革心从之其年九月改河北税盐使为𣙜盐使长庆元年三月勅河朔初平人希徳泽且务寛大使之获安其河北𣙜盐法宜权停仍令度支与镇兾魏博等道节度审量如能约计缣利钱数都收管每年据数付𣙜盐院亦在稳便自天寳末兵兴以来河北盐法覊縻而已暨元和中准皇甫镈奏置税盐院同江淮两池𣙜利人苦犯禁当镇亦频上诉故有是命其月盐鐡使王播奏扬州白沙两处纳𣙜场请依旧为院又奏请盐院粜盐付商人请每斗加五十通旧三百文价诸处煎盐场停置小舗粜盐每斗加二十文通旧一百九十文价又奏应管煎盐户及盐商并诸盐院停场官吏所由等前后制勅除两税外不许差役追扰如诸吏有违越者县令奏闻贬黜刺史罚一季俸钱再犯者奏聴进止并从之二年三月王播为淮南节度使兼领盐鐡转运播请携盐鐡印赴镇上都院请别给赐从之其年五月勅兵革初宁实资筦𣙜闾阎重困则在蠲除如闻淄青兖郓三道徃年粜盐价钱近收七十万贯军资给费优赡有余自盐鐡使收管已来军府顿絶其利遂使经行陈者有停粮之怨服陇畎者兴加税之嗟虽官受利而郡益空若人获安宁我能节用盐鐡使先于淄青兖郓等道管内置小铺粜盐及廵院纳𣙜起长庆二年五月一日以后一切并停仍委薛苹马总曹华约比年节度使自收管充军府州县逐急用度支仍均减管内贫下百姓两税钱数兼委节度观察使至年终以来各具粜所得钱并减放贫下税数闻奏四年五月勅东都江陵盐鐡转运留后并改为知院者从盐鐡使王涯请也太和二年七月勅潼闗以东度支分廵院宜併入盐鐡江淮河隂留后院开成元年闰五月七日盐鐡使奏应犯盐人凖贞元十九年太和四年已前勅条一石已上者止于决嵴杖二十徴纳罸钱至于太和四年八月二十已后前盐鐡使奏二石已上者所犯人处死其居停并将船容载以及拒捕等人并凖犯盐条处分近日科决杀人转多𣙜课不加旧今谓却依贞元旧条其犯盐一石已上至一石者请决嵴杖二十补充当据捉盐所由待捉得犯盐人日放如犯三石已上者即是囊橐奸人背违法禁请决讫待疮损锢身牒送西北边诸州府効力仍每季多具人数及所配去处申奏挟持军器与所由捍敌方就擒者即请凖旧条同光火贼例处分从之二年十月勅盐鐡户部度支三使下监院官皆郎官御史为之使虽更改官不得陵替如显有旷败即具事以闻五年九月勅税茶法起来年却付盐鐡使管𣙜酤贞元二年十二月度支奏请于京城及畿县行𣙜酒之法每斗𣙜酒钱百五十文其酒户与免杂差役从之元和六年京兆府奏𣙜酒钱除出正酒户外一切随两税青苗钱据贯均率从之十二年四月十二日户部奏凖勅文如酤户出𣙜酒钱处即不得更置官店𣙜酤其中或恐诸州府先有不酤户出钱者即须𣙜酤请委州府长官据钱额约米麴时价收利应额足即上仍限起酤到后一月商量处分至十四年五月湖州刺史李应奏先是官中酤酒代百姓纳𣙜嵗月既久为弊滋深伏望许令百姓自酤取旧额仍许入两税随贯均出依旧例抑纳轻货送上都许之太和八年二月九日勅节文京邑之内本无酤𣙜自贞元用兵之后费用稍广始定户店等第令其纳𣙜殊非为民今后特宜停废会昌六年九月勅扬州等八道州置𣙜麴并置官店酤酒代百姓纳𣙜酒钱并充资助军用各有𣙜许限扬州陈许汴州襄州河东五处𣙜麴浙西浙东鄂岳三处置官店酤酒如闻禁止私酤过于严酷一人违犯连累数家闾里之间不免咨怨宜从今已后如有人私酤酒及置私麴者但许罪止一身并所由容纵任据罪处分乡井之内如不知情并不得追扰盐池使景云四年三月九日始置闗内盐池使先天二年九月强循除豳州刺史充盐池使此池即盐州池也开元十五年五月兵部尚书萧嵩除闗内盐池使自是朔方节度常带盐池使盐鐡使干元元年度支郎中第五琦充诸道盐鐡使上元元年五月户部侍郎刘晏充盐鐡使元年建子月户部侍郎元载充盐鐡使广徳二年户部侍郎第五𤦺充诸道盐鐡使永泰元年正月刘晏充东都淮南浙江东西湖南山南东道盐鐡使第五𤦺充京畿闗内河东劒南山南西道盐鐡使大厯四年三月刘晏除吏部尚书充东都江南淮东道盐鐡使五年三月二十六日停建中三年十二月二十日包佶充汴东盐鐡使崔纵充汴西盐鐡使贞元二年十二月尚书左仆射韩滉加诸道盐鐡使五年二月中书侍郎窦参充诸道盐鐡使八年三月户部侍郎张滂充诸道盐鐡使十年十月润州刺史王纬充诸道盐鐡使十五年以浙西观察使李锜充诸道盐鐡使永贞元年以司空平章事杜佑兼诸道盐鐡使元和元年四月兵部侍郎李巽充诸道盐鐡使三年六月刑部尚书李鄜充诸道盐鐡使五年十二月卢坦除刑部侍郎充诸道盐鐡使六年四月刑部侍郎王播充诸道盐鐡使十四年五月刑部侍郎栁公绰充诸道盐鐡使长庆元年二月王播复为刑部尚书诸道盐鐡使四年四月王涯除户部侍郎诸道盐铁使寳厯元年王播复以节度使充诸道盐铁使太和九年十一月右仆射令狐楚充诸道盐鐡使开成元年户部尚书李石充诸道盐鐡使三年十月杨嗣复为户部尚书充诸道盐鐡使五年二月户部尚书崔珙充诸道盐鐡使㑹昌元年七月左仆射平章事杜悰充诸道盐鐡使六年四月以大理卿马植为刑部侍郎诸道盐鐡使大中五年刑部侍郎裴休充诸道盐鐡使十二年兵部侍郎栁仲郢充诸道盐鐡使十二年二月户部侍郎夏侯孜充诸道盐鐡使十四年右仆射杜悰复充诸道盐鐡使咸通五年十一月户部侍郎刘邺充诸道盐鐡使六年十月兵部侍郎于琮充诸道盐鐡使干符元年二月崔彦昭为兵部侍郎充诸道盐鐡使其年又以兵部侍郎王凝充诸道盐鐡使二年二月兵部侍郎裴坦充诸道盐鐡使四年六月宣歙观察使髙骈为润州刺史诸道盐鐡使六年移节淮南领使如故中和元年兵部侍郎萧遘充诸道盐鐡使其年中书侍郎平章事韦昭度充诸道盐鐡使光启二年三月刑部尚书孔纬充诸道盐鐡使大顺二年门下侍郎杜让能充诸道盐鐡使景福二年十一月吏部尚书平章事崔昭纬充诸道盐鐡使干元二年京兆尹嗣薛王知柔为户部尚书诸道盐鐡使其年九月门下侍郎平章事徐彦若充诸道盐鐡使光化三年八月左㒒射平章事崔𦙍充诸道盐鐡使天祐元年左仆射裴枢充诸道盐鐡使其年门下侍郎平章事栁璨充诸道盐铁使安邑解县两池置𣙜盐使一员推官一员巡官六员安邑院官一员解县院官一员胥吏七十人防池官健及池户二百八十人先是两池盐务𨽻度支贞元十六年史牟以金部郎中主池务遂奏置使额至二十一年盐铁度支合为一使以杜佑兼领佑以度支既称使其所管不宜更有使名遂与东渭桥使同奏罢之至元和三年七月判度支裴垍以两池职转繁剧复以留后为𣙜盐鐡使盐州境有五池而以乌池所产为最置𣙜税使一员𣙜官一员巡官两员胥吏一百三十人防池官健及池户四百四十人温池置𣙜税使一员𣙜官两员巡官两员胥吏三十九人防池官健及池户百六十五戸大中四年三月因收复河陇勅令度支收管其盐仍差灵州分巡院官専勾当至六年勅𨽻威州以新制置未立课额和落池在河东丰州界𨽻河东供军使毎年盐採至一万四千余石振武天徳两军及营田水运官健自大中四年党项羌叛扰馈运不通供军使请权市河东白池盐供食其白池属河东节度使不繋度支长庆元年三月勅乌池每年粜盐收博𣙜米以一十五万石为定额太和二年三月度支奏京兆府奉化县界卤池侧近百姓取水栢柴烧灰煎盐每石灰得一十二斤一两乱法甚于咸土请行禁絶今后犯据灰计盐一如两池盐法条例科断从之三年四月勅安邑解县两池𣙜课以实钱一百万贯为定额至大中元年正月勅但取疋叚精好不必计旧额钱数及大中六年度支收𣙜利一百二十一万五千余贯安邑池盐在解县朝邑小池在同州卤池在京兆府奉化县并禁断不𣙜义仓及常平仓武徳元年九月四日置社仓其月二十二日诏曰特建农圃用督耕耘思俾齐民既庶且富钟庾之量兾同水火宜置常平仓监官以均天下之货市肆腾踊则减价而出田穯丰美则増价而收庶公私俱济家给人足抑止兼并宣通拥滞至五年十二月废常平监官贞观二年四月三日尚书左丞戴胄上言曰水旱㓙灾前圣之所不免国无九年储蓄礼经之所明戒今丧乱之后户口凋残每岁纳租未实仓廪随即出给才供常年若有凶灾将何赈恤故隋开皇立制天下之人节级输粟多为社仓终文皇一代得无饥馑及大业年中国用不足并取社仓之物以充官费故至末涂无以支给今请自王公已下爰及衆庶计所垦田稼穯顷畆毎至秋熟凖其见在苖以理劝课尽令出粟麦稲之乡亦同此税所在立为义仓年谷不登百姓饥馑当所州县随即取给则有无均平常免匮竭上曰既为百姓先作储贮官为举掌以备㐫年非朕所须横生赋敛利人之事深是可嘉宜下有司议立条制户部尚书韩仲良奏王公已下垦田亩纳二升其粟麦稲之属各依土地贮之州县以备凶年制可之十三年十二月十四日诏于洛相函徐齐并秦蒲等州置常平仓永徽二年闰九月六日勅义仓据地收税实是劳顿宜令率户出粟上下户五石余各有差六年八月二十九日京东西二市置常平仓显庆二年十二月三日京常平仓置常平署官员咸亨元年闰九月六日置河阳仓𨽻司农寺三年六月十七日于洛州栢崖置敖仓容二十万石至开元十年九月十一日废开元二年九月二十五日勅天下诸州今年稍熟谷价全贱或虑伤农常平之法行之自古宜令诸州加时价三钱籴不得抑敛仍交相付领勿许悬久蚕麦时熟谷米必贵即令减价出粜豆谷等堪贮者熟亦凖此以时出入务在利人其常平所须钱物宜令所司支料奏闻四年五月二十一日诏州县义仓本偹饥年赈给近年以来每三年一度以百姓义仓糙米逺送京纳仍勒百姓私出脚钱自今以后更不得以义仓变造七年六月二十八日勅闗内陇右河南河北五道及荆扬襄夔緜益彭蜀汉剑茂等州并置常平仓其本上州三千贯中州二千贯下州一千贯每籴其本利与止仓帐同申十年九月十五日废河阳栢崖坦县等仓十六年十月二日勅自今岁普熟谷价至贱必恐伤农加钱收籴以实仓廪纵逢水旱不虑阻饥公私之间或亦为便宜令所在以常平本钱及当处物各于时价上量加三钱百姓有粜易者收籴事须两和不得限数配籴讫其所用钱物及所收籴得物数具申所司仍令上佐一人専勾当二十二年八月九日勅应给货粮令录奏勅到三口以下给米一石六口以下给两石七口以下给三石如给粟凖米计折二十八年正月勅诸州水旱比待奏报然后赈给道路恐逺往复淹迟宜令给讫奏闻天寳六载三月二十二日太府少卿张瑄奏凖四年五月八日并五年五月十六日勅节文至贵时贱价出粜贱时加价收籴若百姓未办钱物者任凖开元二十年七月九日勅量事賖粜至粟麦熟时征纳臣使司商量且粜旧籴新不仝别用其賖粜者至纳钱日若粟麦杂种等时价甚贱恐更廻易艰辛请加价便与折纳广徳二年正月二十五日第五琦奏每州置常平仓及库使司商量置本钱随当处米物时价贱则加价収籴贵则减价粜卖建中元年七月勅夫常平者常使谷价如一大丰不为之减大俭不为之加虽遇灾荒人无菜色自今已后或米价贵时宜量出官米十万石麦十万石每日量付两市行人下价粜货三年九月户部侍郎赵賛上言曰伏以旧制置仓储粟名曰常平军兴以来此事寖废因循未齐垂三十年其间或因凶荒流散馁死相食者不可胜纪古者平凖之法使万室之邑必有万钟之藏春以奉耕夏以奉耘虽有大贾富家不得豪夺吾人者盖谓能行轻重之法也自陛下登极以来许京城两市置常平官粜盐米虽经频年少雨米价腾贵此乃即日明騐实要推而广之当军兴之时与承平时或异自须兼储布帛以偹时须臣今商量请于两都并江陵成都扬汴蘓洪等州府各置常平轻重本钱上至百万贯下至数十万贯随其所宜量定多少唯贮斛斗疋段丝麻等候物贵减价出卖物贱加价收籴权其轻重以利罢人从之賛于是条奏诸道津要都㑹之所皆置吏閲人财货计钱每贯税二十文天下所出竹木茶漆皆十一税之以充常平本时国用稍广常赋不足所税亦随时而尽终不能为常平本贞元八年十月勅诸军镇和籴贮偹共五十三万石本价之外更量与优饶其粟麻据米数凖折虚价直委度支以停减江淮运脚钱充并支绫绢絁緜勿令折估其所粜粟等委本道节度使监军同勾当别贮非承特诏不得给用十四年六月诏以米价稍贵令度支出官米十万石于两街贱粜其月以久旱谷贵人流出太仓粟量给京畿诸县其年七月诏赈给畿京麦种三万石其年九月以歳饥出太仓粟三十万出粜其年十二月以河南府谷贵人流令以含嘉仓七万石出粜十五年二月以久旱歳饥出太仓粟十八万石于诸县贱粜十九年十月司农奏请依六典置太仓令两员丞六员监事十员支计官驱使官三人典一人府史六人从之元和元年正月制嵗时有丰歉谷价有重轻将偹水旱之虞在权聚歛之术应天下州府每年所税斛㪷以时粜籴务在救乏赈贷所宜速须闻奏六年二月制如闻京畿之内旧谷已尽宿麦未登宜以常平义仓粟二十四万石贷借百姓诸道州府有乏少粮种处亦委所在官长用常平义仓米借贷淮南浙西宣歙等道元和二年四月赈贷并宜停徴容至丰年然后徴纳其年八月司农少卿崔酆奏停太仓丞二员监事二员从之九年四月诏出太仓粟七十万石开六塲粜之并赈贷外县百姓秋熟徴纳便于外县收贮以防水旱十二年四月诏出粟二十五万石分两街降估出粜其年九月诏诸道应遭水州府河南府泽潞河东幽州江陵府等管内及鄚清沧景易定陈许晋隰蘓襄复台越唐随邓等州人户宜令本州厚加优䘏仍各以当处义仓斛斗据所损多少量事赈给讫具数闻奏其人户中有漂溺致死者仍委所在收瘗其屋宇摧倒亦委长吏量事劝课修葺使得安存十三年正月户部侍郎孟简奏天下州府常平义仓等斛㪷请凖旧例减估出粜但以石数奏申有司更不收管内州县得专逹以利百姓从之长庆二年十月诏江淮诸州旱损颇多所在米价不免踊贵委淮南浙西浙东宣歙江西福建等道观察使各于本道有水旱处取常平义仓斛㪷据时估减半价出粜以惠贫民四年二月勅出太仓陈米三十万石于两街出粜其年三月制曰义仓之制其来日久近歳所在盗用没入致使小有水旱生人坐委沟壑永言其弊职此之由宜令诸州录事参军专主勾当茍为长吏廹制许驿表上闻考满之日户部差官交割如无欠负与减一选如欠者少者量加一选欠数过多户部奏闻节级科处太和四年八月勅今年秋稼似熟宜于闗内七州府及凤翔府和籴一百万石开成元年八月户部奏应诸州府所置常平义仓伏请起今后通公私亩田别纳粟一升逐年添置义仓敛之至轻事必通济嵗月稍久自致充盈纵逢水旱之灾永絶流亾之虑勅从之其年十一月忠武军节度使杜悰邠宁军节度使王源奏请当道常平义仓斛㪷除元额外别置十万石以备凶年从之大中六年戸部奏诸州府收管常平仓斛㪷本防水旱赈䘏贫乏其有灾沴州府地逺申报往复已至流亾今后如有灾荒水旱外请委所在长吏差清强官勘审如实便任开仓先从贫下户济给贷讫具数分析申奏并报户部不得妄有给与富豪人户其斛㪷仍仰本州录事参军至当年秋熟専勾当据数追收如州府妄有给使其录事叅军本判官请重加殿罚长吏具名申奏勅㫖宜依其年十一月勅应畿内诸县百姓军户合送纳诸仓及诸使两税送纳斛㪷旧例每斗函头耗物折除皆有数限访闻近日诸仓所由分外邀额利索耗物致使京畿诸县转更凋弊农桑无利职此之由自今以来祗令依官额余并禁断杂录长安元年十一月十三日勅负债出举不得廻利作本并法外生利仍令州县严加禁断开元十五年七月二十七日勅应天下诸州县官寄附部人兴易及部内放债等并宜禁断十六年二月十六日诏比来公私举放取利颇深有损贫下事须釐革自今已后天下举放祗宜四分收利官本五分取利二十年九月二十九日勅绫罗绢布杂货等交易皆合通用如闻市肆必须见钱深非通理自今后与钱货兼用违者凖法罪之元和五年十一月勅应中外官有子弟凶恶出告家长私举公私钱无尊长同署文契者其举钱主并保人各决二十仍均摊货纳应诸色买卖相当后勒买人面付卖人价钱如违牙人重杖二十京兆尹王播所奏也寳厯元年正月七日勅节文应京城内有私债经十年已上曽出利过本两倍本部主及元保人死亡并无家产者宜令台府勿为徴理唐㑹要卷八十八唐会要卷八十九钦定四库全书唐㑹要卷八十九宋王溥撰疏凿利人武徳元年长孙操除陜东道行台金部郎中遂自陜东引水入城以代井汲百姓頼之七年四月九日同州治中云得臣开渠自龙门引黄河溉田六千余顷贞观十一年扬州大都督府长史李袭誉以江都俗好商贾不事农业誉乃引雷陂水又筑句城塘溉田八百余顷百姓获其利大厯四年五月十五日勅注堰监先废宜令却置十二年京兆尹黎干开决郑白二水支渠及稻田硙碾复奏浚水道以就陆田建中三年四月宰相杨炎不习边事请于丰州置屯田发闗辅人开陵阳渠人颇苦之京兆尹严郢尝从事朔方晓其利害乃具五城旧屯及兵募仓储等数奏曰按旧屯沃饶之地今十不畊一若力可垦辟不俟浚渠其诸屯水利可种之田甚广盖功力不及因致荒废今若发两京闗辅人于丰州浚渠营田徒扰兆庶必无其利臣不敢逺引他事请以内园植稻明之且秦地膏腴田称第一其内园丁皆京兆人于当处营田月一替其易可见然毎人月给钱八千粮食在外内园丁犹僦募不给奏令府司集事计一丁一歳当钱九百六十米七斛二㪷计所僦丁三百毎歳合给钱二万八千八百贯米二千一百六十斛不知歳终收获几何臣计所得不补所费况二千余里发人出屯田一歳方替其粮谷从太原转饷糟运价值至多又每人须给钱六百三十米七斛二㪷私出资费数又倍之据其所收必不登本而闗辅之人不免流散是虚扰畿甸而无益军储与天寳以前屯田事殊臣至愚不敢不熟计惟当省察疏奏不报郢又上奏曰伏以五城旧屯之数至广臣前掲名闻奏讫其五城军士若以今日所运开渠之粮贷诸城官田至冬输之又以所送开渠功直布帛先给田者至冬令据时估输谷如此即闗辅免于徴发五城丰厚力农辟田比之浚渠十倍利也郢奏不省卒开陵阳渠而竟弃之贞元四年六月二十六日泾阳县三白渠限口京兆尹郑叔则奏六县分水之处实为要害请凖诸堰例置监及丁夫守之奉勅㫖依八年三月嗣曹王臯为荆南节度使观察先是江陵东北七十里废田旁汉右堤壤决凡二处每夏则为浸溢臯至命塞之广良田五千顷亩收一种又规江南废洲为庐舎架江为二桥流人自占者二千余户自荆至乐乡凡二百余里旅舎乡聚凡千数大者皆数百家楚俗佻薄旧不凿井悉饮陂泽乃令合钱凿井人以为便十三年七月诏曰昆明池俯近都城蒲鱼所产宜令京兆尹韩臯充使修堰十六年十一月以东渭桥纳给使徐班兼白渠漕渠及昇原城国等渠堰使元和八年孟简为常州刺史开漕右孟渎长四十里得沃壤四十余顷观察使举其课遂就赐金紫焉其年四月以神策军士修城南灰渠其年十二月魏博观察使田𢎞正奏凖诏开卫州黎阳县古黄河道从郑滑节度使薛平之请也先是滑州多水灾其城西去黄河二里每夏涨溢则浸壊城郭水及羊马之半平询诸将吏得古河道于卫州黎阳县界遣从事裴𢎞泰以水患告于𢎞正请开古河用分水力𢎞正遂与平皆上闻诏许之乃于郑滑两郡役徒万人凿古河南北长十四里东西阔六十步深二丈七尺决旧河以注新河遂无水患诏并褒美焉十三年湖州刺史于頔复城县方山之西湖西湖南朝䟽凿溉田三千顷歳久堙废至是复之秔稻捕鱼之利頼以济长庆二年温造为朗州刺史奏开复乡渠九十七里溉田二千顷郡人利之名为右史渠至太和五年七月造复为河阳节度使奏浚懐州方渠枋口堰役工四万溉济源河内温武陟旧县田五千顷四年七月诏疏灵州时逐渠置营田六百顷大厯二年二月以昭应令刘仁师充修渠堰副使初仁师为髙陵令上言郑白渠可利者逺而泾阳独有之条理上闻其弊遂革闗中大頼焉其年三月内出水车様令京兆府造水车散给沿郑白渠百姓以溉水田硙碾开元九年正月京兆少尹李元纮奏疏三辅诸渠王公之家沿渠立硙以害水功一切毁之百姓大获其利至广徳二年三月户部侍郎李栖筠奏请刑部侍郎王翊充京兆少尹翊奏拆京城北白渠上王公寺观碾硙七十余所广水田之利计歳收粳稻三百万石大厯十三年正月四日勅白渠下碾有妨废合拆总四十四所自今已后如更置者即宜录奏其年正月壊京畿白渠八十余所先是黎干奏以郑白支渠硙碾壅隔水利人不得溉灌请皆毁废从之时昇平公主上之爱女有硙两轮乞留上曰吾为苍生尔识吾意可为衆先遂即日毁之元和六年正月京城诸僧有以请庄硙免税者宰臣李吉甫奏曰钱米所徴素有定额寛缁徒有余之力配贫下无告之甿必不可许从之八年十二月勅应赐王公郡主并诸色庄宅碾硙等并任典贴货卖其率税夫役委府县收管泉货武徳四年七月十日废五铢钱行开元通寳钱径八分重二铢四絫十文重一两一千文重六斤四两以轻重大小最为折𠂻逺近甚便之其钱文给事中欧阳询制词及书时称其功其字含八分及篆𨽻二体其词先上后下次右后左读之自上及左廻环读之其义亦通流俗谓之开通元寳钱郑䖍㑹稡云询初进䗶模因文徳皇后捻一甲迹故钱上有捻文十八日置钱监于洛并幽益等诸州秦王齐王赐三鑪铸钱裴寂赐一鑪敢有盗铸者身死家口籍没至五年三月二十四日桂州置钱监显庆五年九月以天下恶钱多令为市取五恶钱酬一好钱至十月以好钱一文博恶钱两文至仪凤四年四月以天下恶钱多甚令东都出逺年糙米及粟就市粜斗别纳恶钱百文其恶钱令少府司农相知即令𢷬破其重合斤两者任将行用至先天元年九月二十七日京中用钱恶货物踊贵谏议大夫杨虚受上疏曰伏见市井用钱不胜滥恶有加鐡钖即非公铸亏损正道惑乱平人铜钖乱杂伪钱丰多正刑渐失于科条明罚未加于守长帝京三市人杂五方滛巧竞驰侈伪成俗至于商贾积滞富豪拥镪兼并之人歳増储蓄贫素之士日有空虚公钱未益于时须禁法当求其大要其恶钱臣望官为传取纳铸钱州京城并以好钱为用书奏付中书门下议详以为扰政不行至开元六年正月十八日勅禁断恶钱行三铢四分已上旧钱更收人间恶钱镕破复铸凖様式钱勅禁出之后百姓喧然物价腾起商人不敢交易宰相宋璟苏颋奏请出太府钱万贯分于南北两京平价买百姓问所卖之物堪贮库官须者庶得好钱散行人间从之又降勅近㫁恶钱恐人少钱行用其两京文武官夏季平定物价宜即先给钱待后季任取所配物货卖凖数还官七年二月诏天下恶钱并令禁㫁禁令初下或恐艰辛冝量出米十万石令府县太府寺选交易穏便处所分置依时价粜与百姓收取恶钱便送少府监搥碎干封元年五月二十三日盗铸转多遂改铸新文曰干封泉寳径寸重二铢六分其开元通寳之旧钱并行用其新钱一文当旧钱之十周年之后旧钱并废其后寤钱文之误米帛増价乃议却用旧钱至二年正月二十九日诏比以伪滥斯起所以採干封之号改铸新钱静而思之将为未可髙祖拨乱反正爰创轨模太宗立极承天无所改作今废旧造新恐乖先㫖其开元泉货宜依旧施行为万代法干封新铸钱令所司贮纳更不须铸仍令天下置鑪之处并铸开元通寳钱至干元元年七月十六日诏钱货之兴其来久矣代有㳂革时为重轻故周兴九府实启流泉之利汉造五铢亦𢎞改铸之法必令小大兼适母子相权事有益于公私理宜循于通变御史中丞第五𤦺奏请改钱以一当十别为新铸不废旧钱兾实三官之资用收十倍之利所为于人不扰从古有经宜聴其请别铸一当十钱其文曰干元重宝𤦺又请铸重轮钱一当五十以二十斤成贯仍令铸钱使即勾当起铸至三年十三日诏顷属权臣变法非良遂使货物相沿谷帛腾踊求之舆议弊实由斯今欲仍从旧贯渐罢新钱又虑权行转实艰急如或犹循所务永塞其源实恐物价虚腾黎人失业静言体要用借良图宜令文武百官九品以上并于尚书省集议委中书门下详议闻奏至上元元年六月七日诏其重轮五十价钱宜减作三十文用其开元旧钱宜一钱十文行用干元十当钱宜依前行用仍令京中及畿县依此处分诸州待候进止至七月二十五日勅曰重稜五卜价钱先令畿外减三十价行其天下诸州并宜凖此至十二月二十九日诏应典贴庄宅店铺田地碾硙等先为实钱与贴者令还以实钱赎先少虚钱与贴者令少虚钱赎其余交闗并依前用十当钱由是钱有虚实之称至宝应元年五月十九日赦文应开元干元重稜钱并宜凖一文用不须计以虚数开元二十二年三月二十一日勅布帛不可以尺寸为交易菽粟不可以杪忽货有无古之立制以通货币岂无变通往者汉文之时已有放铸之令虽见非于贾谊亦无废于贤君况古徃今来时异事反且欲不禁私铸其理如何公卿百僚详议可否秘书监崔沔议曰夫国之有钱时所通用若许私铸人必竞为各狥所求小如有利渐忘本业国计斯贫是以贾生之陈七福规于更汉令太公之创九府将以贫殷人况依法则不成违法则有利谨按汉书文帝虽降盗铸钱令而不得杂以鈆钱为他巧者然则虽许私铸不容奸钱铸者无利则私铸自息斯则除之与不除为法正等能谨于法而节其用令行而诈不起事变而奸不生斯所以称贤君也今若听其私铸严断恶钱官必得人人皆知禁诚则汉政可侔犹恐未若皇唐之旧也今若税铜折役则官治可成计估度庸则私钱无利易而可久简而难诬谨守旧章无越制度且夫钱之为物贵以通货利不在多何待私铸然后足用也左监门录事参军刘秩议曰古者以珠玉为上币黄金为中币刀布为下币管子曰夫三币握之则非有补于煖也舍之则非有损于饱也先王以守财物以御人事而平天下也是以命之曰衡衡者使物一髙一下不得有常故与之在君夺之在君富之在君贫之在君是以人戴君如日月亲君如父母用此术也是谓人主之权今之钱即古之下币也陛下若舍之任人则上无以御下下无以事上其不可一也夫物贱则伤农钱轻则伤贾故善为国者观物之贵贱钱之轻重夫物重则钱轻钱轻由乎物多多则作法收之使少则重重则作法布之使轻轻重之本必由乎是奈何而假于人其不可二也夫铸钱不杂以铅钖则无利杂以铅钖则恶恶不重禁之不足以惩息且方今塞其私铸之路人犹冐死以犯之况启其源而欲人之从令乎是设陷穽而诱之入其不可三也夫许人铸钱无利则人不铸有利则人去南亩者衆去南亩者衆则草莱不垦艹莱不垦又隣于寒馁其不可四也夫人富溢则不可以赏劝贫馁则不可以威禁故法令不行人之不理皆由贫富之不齐也若许其铸钱则贫者必不能为臣恐贫者弥贫而服役于富室富室乘之则益恣昔汉文之时吴濞诸侯也冨埒天子邓通大夫也财侔王者此皆铸钱之所致也必欲许其私铸是与人利权而舍其柄其不可五也陛下必以钱重而伤本工费而利寡则臣愿言其失以效愚计夫钱重者由人日滋于前而炉不加于旧又公钱重与铜之价颇等故盗铸者破重为轻钱禁寛则行禁严则止止则弃矣此钱之所以少也夫铸钱用不赡者在乎铜贵铜贵之由在于採用者衆夫铜以为兵则不如鐡以为器则不如漆禁之无害陛下何不禁于人禁于人则铜无所用铜无所用则铜益贱贱则钱之用给矣夫铜不布下则盗铸者无因而铸无因而铸则公钱不破公钱不破则人不犯死刑钱又日増农末均利是一举而四善也伏惟陛下熟察之其年十月六日勅货物兼通将以利用而布帛为本钱刀是末贱本贵末为弊则深富教之间宜有变革自今以后所有庄宅口马交易并先用绢布绫罗丝纬等其余市价至一千以上亦令钱物兼用违者科罪二十六年于宣润等州置钱监干元元年七月户部侍郎第五𤦺以国用未足币重货轻乃先铸干元重寳钱以一当十用及作相请更铸重轮干元钱以当五十与干元钱开元通寳钱三品并行既而物价腾贵饿逃死亡枕借道路又盗铸争起中外皆以为琦变法之弊封闻奏日遂贬忠州长史四年六月判度支侍郎赵賛以常赋不足用乃请採郓州白铜铸大钱以一当十权其轻重建元元年九月户部侍郎韩洄上言江淮钱监嵗出钱四万五十贯输于京师度工用转送之费每贯计钱二千疋夲反倍利也今商州红崖冶出铜益多又有洛源监久废不理请増工凿山以取铜与洛源故监铸钱以嵗计出钱七万二十贯度用转送之费计钱九百则利浮夲矣其江淮七监请皆停罢从之二月八日诸道盐铁使包佶奏江淮百姓近日市肆交易钱文益粗恶博择纳官者三分才有二分饶并铅钖铜盪不敷斤两致使绢价腾贵恶钱并渐多访闻诸州山野地窖皆有私钱转相货易奸隘渐深今委夲道观察使明立赏罚切加禁断贞元九年正月张滂奏诸州府公私诸司邑铸造铜器杂物等伏以国家钱少损失多门兴贩之徒潜将铺钱一千为铜六斤造冩杂用器物则斤直六百余有利饶后销铸遂多江淮之间钱实减耗伏请凖从前勅文除铸镜外一切禁㫁十年六月勅今后天下铸造买卖铜器并不须禁止其器物约每斤价直不得过一百六十文委所在长吏及廵院同勾当访察如有销铸为铜以盗铸钱论罪十四年十二月盐铁使李选奏请诸道州府多以近日泉货数少缯帛价轻禁止见钱不令出界致使课利有缺商贾不通诸指挥见钱其直往来勿使禁止从之元和元年二月禁私钱三年二月诏曰钱贵物贱伤农害工权其轻重须有通变比铜鈆无禁皷铸有妨其江淮诸州府收市铜鈆等先已令诸道知院官勾当縁令初出未各颁下宜委诸道观察使等与知院官严切勾当事毕日仍委盐鐡使据所得数㑹闻奏其年四月禁鈆钖钱三年五月盐鐡使李选上言得湖南院中郴州平阳髙亭两县界有平阳冶及马迹曲水等古铜坑纳二百八十余井差官捡覆寔有铜钖今请郴州旧桂阳监置两炉採铜铸钱每日约二十贯计一年铸成七千贯有益于人从之其年六月诏曰钱货之法义在通流若钱有所壅货当益贱故藏钱者得乘人之急居货者必损己之资今欲着钱令以出滞藏加皷铸以资流布使商贾知禁农桑获安义切救时情非欲利若革之无渐恐人或相惊应天下商贾先畜见钱者委所在长吏令收市货物官中不得輙有程限逼廹商人任其货易以求便利计周歳之后此法遍行朕当别立新规设蓄钱之禁所以先有告示许其方圆意在佗时行法不贷又天下有银之山必有铜鑛铜者可资于皷铸银者无益于民人权其重轻使务专一天下自五岭以北见採银坑并宜禁㫁恐所在坑户不免失业各委本州府长吏课劝令其採铜助官中铸作仍委盐鐡使条疏闻奏四年閠三月勅京城时用钱每贯头除二十文陌内欠钱及有鈆钖钱等贞元九年三月二十六日勅陌内欠钱法当禁㫁虑因捉搦或亦生奸使人易从切于不扰自今以后有因交闗用欠陌钱者宜但令本行头及居停主人牙人等捡察送官如有容隐兼许卖物领钱人糺告其行头主人牙人重加科罪府县所由祗承人等并不须干扰若非因买卖自将于街衢行者一切勿问其年六月勅岭已北所有银坑依前任百姓开採禁见钱出岭六年二月制公私交易十贯钱已上即须监用疋叚委度支盐铁使及京兆尹即具作分数条疏闻奏茶商等公私使换见钱并须禁㫁其年三月河东节度使王锷奏请于当管蔚州界加置炉铸铜钱废管内铜器诏许之仍令加至五炉七年五月兵部尚书判户部事王绍户部侍郎判度支卢坦盐鐡使王播等奏伏以京都时用多重见钱官中支计近日殊少盖縁比来不许商人使换因兹家有滞藏所以物价转高钱多不出臣等今商量伏请许令商人于户部度支盐鐡三司任便换见钱一切依旧禁约伏以比来诸司诸使等或有便商人钱多留城中逐时收贮积藏私室无复流通伏请自今以后严加禁约从之八年四月勅以钱重货轻出内库五十万贯令两市收市布帛毎端疋估加十之一十一年九月勅今后应内外支用钱宜每贯除垫一百外量抽五十文仍委本道本司本使据数逐季收计其诸道钱便差纲部送度支收管以偹军须时以淮西用兵从有司之请也十二年正月勅泉货之设故有常规将使重轻得宜是资敛散有节必通其变以利于人今缯帛转贱公私俱弊宜出见钱五十万贯令京兆府拣择要便处开塲依市价交易选清强官吏切加勾当仍各委本司先作处置条件闻奏必使事堪经久法可通行又勅近日布帛转轻见钱渐少皆縁所在壅塞不得通流宜令京城内自文武寮不问品秩髙下并公郡县主中使等下至士庶商旅寺观坊市所有私贮见钱并不得过五千贯如有过此许从勅出后限一月内任将市别物收贮如钱数校多处置未了其任便于限内于地界州县陈状更请限纵有此色亦不得过两月若一家内必有宅舎店铺等所贮钱并须计同此数其兄弟本来异居曽经分拆者不在此限如限满后有违犯者白身人等宜付所司决痛杖一顿处死其文武官及王公并委府司闻奏当重紏贬戚属中使亦具名衔闻奏其见贮钱不限多少并勒纳官数内五分取一分充赏钱止于五千贯此外察获及有人论告亦重科处分并量给告者时京师里闾区肆所积多方镇钱如王锷韩𢎞李惟简少者不下五十万贯于是竞买第屋以变其钱多者听里巷佣僦以归其直而髙赀大贾者多依倚左右军官钱为名府县不得穷检法竟不行十四年六月勅应属诸军使有犯时用钱每贯除二十文足陌内欠钱及有鈆钖铜者宜令京兆府枷项收禁牒报本军本使府司差人就军及看决二十如情状难容复有违拒者仍令府司闻奏十五年八月中书门下奏伏凖库官所议铸钱或请收市人间铜物令州县铸钱当开元以前未置盐铁使亦令州郡勾当铸造令若两税纳疋段或虑兼要通用见钱欲令诸道公私铜器各纳所在节度团练防御经略使据元勅给与价直并折两税仍令本处军人镕铸其铸本请以留州使年支未用物充所铸钱便充军府州县公用当处军人自有粮赐亦校省本所资衆力并收衆铜天下併功速济时用待一年后铸器物尽则停其州府有出铜鈆可以开炉铸处具申有司便令同诸盐冶例每年与本充铸其收市铜器期限并禁铸造买卖铜物等待议定便令有司条疏闻奏其工部铸钱及收铜器续处分将欲颁行尚资周虑请令中书门下两省御史台并诸司长官商量重议闻奏从之寳厯元年八月勅令销铸见钱为佛像者同盗铸钱论长庆元年九月勅泉货之义所贵流通如闻比来用钱所在除陌不一与其禁人之必犯未若从俗之所宜交易往来务令可守其外内公外给用钱从今以后宜每贯一例除垫八十以九百二十文成贯不得更有加除及陌内欠少太和三年六月中书门下奏凖元和四年閠三月勅应有铅钖钱并合纳官如有人糺得一钱赏百钱者当时勅条贵在峻切今详事实必不可行祗如造一钱赏百钱则有告一百贯钖钱须赏一万贯铜钱执此而行是无畔际昨因任清等犯罪施行不得遂叅酌事理量为给赏或恐已后更有犯者宜立节文令可遵守臣等商量自今已后有用鈆钖钱交易者一贯以下以州府常行杖决嵴杖二十十贯以下决六十徒三年过十贯以上所在集衆决杀其受鈆钖钱交易者亦凖此处分其所用鈆钖钱仍纳官其能糺告者每贯赏钱五千文不满一贯凖此例累赏止于三百千仍取其官钱给付其所犯人罪不至死者仍徴家资充填赏钱其元和四年闰二月勅便望删去勅㫖依奏四年十一月勅应私铸见钱家除合贮数外一万贯至十万贯限一周年内处置毕十万至二十万贯以下者限二周年内处置毕如有不守期限安然蓄积过本限即任人糺告及所由觉察其所犯家钱并凖元和十二年勅纳官据数五分取一分充赏糺告人赏钱数止于五千贯应犯钱法人色目决断科取凖元和十二年勅处分其所由觉察亦量赏一半事竟不行五年二月盐铁使奏湖南管内诸州百姓私铸告到钱伏縁衡道数州连接岭南山洞深邃百姓依模监司钱様竞铸成脆恶奸钱转将贱价博易与好钱相和行用其江西鄂岳桂管岭南等道应有出铜钖之处亦虑私铸监钱并请委本道观察使条疏禁絶勅㫖宜依㑹昌六年二月勅縁诸道鼓铸佛像钟磬等新钱已有次第须令旧钱流布绢价稍増文武百寮俸料宜起三月一日并给见钱其一半先给虚估疋叚对估价支给勅比縁钱重弊轻因令加鼔铸必在流行通变救时莫切于此宜申先甲之令以戒居货之徒京城及诸道起今年十月已后公私行用并取新钱其旧钱权停三数年如有违犯同用铅钖恶钱例科断其旧钱并纳官事竟不行天佑二年四月勅凖向来事例每贯抽除外以八百五文为贯每陌八十五文如闻坊市之中多以八十为陌更有除折今后委河南府指挥市肆交易并须以八十五文为陌不得更改移唐㑹要卷八十九唐会要卷九十钦定四库全书唐㑹要卷九十宋王溥撰闭籴开元二年闰二月十八日勅年歳不稔有无须通所在州县不得闭籴各令当处长吏检校上元元年九月勅先縁诸道闭籴频有处分如闻所在米粟尚未流通宜令诸节度观察使各将管内捉搦不得辄令闭籴大厯十一年六月十三日勅自今已后所在一切不得闭籴及隔絶搉税贞元九年正月诏诸州府不得辄有闭籴太和三年九月勅河南河北诸道频年水患重以兵役农耕多废粒食未丰比令使臣分路赈恤兾其有济得接秋成今诸道谷尚未减贱而徐泗管内又遭水潦如闻江淮诸郡所在丰稔谷因甚贱以致伤农州县长吏茍思自便潜设条约不令出界虽无明牓以避诏条但商旅不通米价异致今水旱之处种植兼资宜令御史台拣择御史一人于河南廵察使每道每州界首物价不等米商不行即是潜有约勒不必更待文牓为騐便具事状及本界刺史县令观察判官名衔闻奏河南通商之后淮南诸郡米价渐起辗转连接之处直至江西湖南荆襄以来并须约勒依此举勘闻奏仍各委观察使审详前后勅降与御史相知切加访察不得容蔽咸通七年十月二十三日御史台奏今后如有所在闻闭籴者长吏必加贬降及判官录事叅军并停见任书下考仍令州县各以版牓冩录此条悬知百姓每道委观察判官每州委录事叅军勾当逐月具不闭籴事由申台从之和籴证圣元年三月二十一日勅州县军司府官等不得辄取和粜物亦不得遣人替名代取兴元元年闰十月诏江淮之间连歳丰稔廹于供赋颇亦伤农收其有余济彼不足宜令度支于淮南浙东西道加价和籴三五十万石差官般运于诸处减价出粜贵从权便以利于人贞元二年九月度支奏京兆河南河中同华陕虢晋绛鄜坊丹延等州府夏秋粮税青苗等钱物悉折籴麦所在储积以偹军食京兆府兼给钱收籴每计于时估外更加钱纳于太仓诏可之其年十一月度支给添成四千万贯令京兆府今年内收籴粟麦五十万石以偹军食诏从之四年八月诏京兆府于时价外加估和籴差清强官先给价直然后贮纳续令所司自般运载太仓并差御史分路访察有违勅文令长以下当重科贬先是京畿和籴多被折配或物估轻于时价或先输而后给直追集停拥百姓苦之及闻是诏莫不欢忭乐输焉元和七年七月户部侍郎判度支卢坦奏今冬诸州和籴贮粟泽潞四十万石郑滑易定各一十五万石夏州八万石河阳一十万石太原二十万石以今秋丰稔必资畜偹其泽潞易定郑滑请委本道差判官和籴各于时价每斗加十文所兾人知劝农国有常偹从之长庆元年二月勅春农方兴种殖是切其京兆京西籴使宜勒停先是度支以边储无偹请置和籴使经年无効徒扰边人故罢之四年八月诏于闗内及闗外折籴和籴一百五十万石用偹饥歉其和籴价以户部钱充收贮寻常不得支用寳厯元年八月勅以两京河西大稔委度支和籴二百万斛以偹灾沴大中六年五月勅自收闗陇便讨党项边上生人皆失活业连属艰食遂不宁居兼军储未得丰殷切在多方赡助今年京畿及西北边稍似时熟即京畿人家竟搬运斛㪷入城收为蓄积致使边塞粟麦依前踊贵兼闻省司和籴亦颇艰难其弊至深须有釐革其京西北今年夏秋斛㪷一切禁断不得令入京畿之界其年六月勅近断京北夏秋斛㪷入京如闻百姓多端以麦造麫入城货易所费亦多切宜所在严加觉察不得容许食实封数旧例凡有功之臣赐实封者皆以课户先凖户数州县与国官邑官执帐供其租调各凖配租调逺近州县官司收其脚直然后国邑官司其数凖此入国邑者收其庸安国相王太平公主各一万户神龙元年十一月六日勅安乐公主四千户长宁公主三千五百户神龙元年十二月二日勅卫王温王各二千五百户同上月勅宁王宪薛王业庆王潭忠王亨棣王洽鄂王清各二千户开元二十一年四月一日勅荣王琬已下各三千户开元二十三年七月二十三日勅楚王豫一千户至徳二年十二月十五日勅雍王适二千户寳应二年七月十一日勅郭子仪二千户大厯十四年闰五月十五日勅浑瑊一千八百户检年月未获裴寂一千五百户贞观二十三年九月八日勅荆王元二千五百户武徳九年十月八日勅武三思一千五百户神龙元年正月五日勅李光弼一千五百户寳徳二年七月十一日勅仆固懐恩一千五百户同上月日勅长孙无忌王君廓尉迟敬徳房𤣥龄杜如晦并武徳九年十月八日勅至永嶶元年十一月二十八日诏房𤣥龄所封不须依例减降新都宜城定安公主各一千三百户并神龙元年十月一日勅长孙顺徳柴绍罗艺赵郡王孝恭各一千二百户同上月日勅王武俊一千二百户捡勅未获刘𢎞基一千一百户显庆元年勅李勣一千一百户总章元年十二月勅韩游瓌一千一百户检勅未获侯君集张公谨刘师立各一千户武徳九年十月八日勅武士彟一千户显庆四年七月勅武攸暨一千户神龙元年正月十八日勅宣城公主一千户神龙元年十二月二日勅薛崇简一千户唐隆元年六月二十五日勅邠王守礼一千户唐隆元年七月四日勅永穆公主一千户开元十年勅乐安王瑗开元二十四年七月十四日勅髙都公主已上各一千户开元二十五年四月二十七日勅鱼朝恩一千户大厯五年三月勅田承嗣一千户大厯八年二月三日勅髙士亷九百户叚志𤣥九百户贞观元年勅魏徴九百户贞观十七年正月勅李晟李元谏各九百户检勅未获李湛八百户神龙元年正月十八日勅李辅国八百户寳应元年三月三日勅宇文士及秦叔寳程知节各百户武徳九年十月八日勅李多祚敬晖桓彦范张东之崔元暐并七百户神龙元年十二月二日勅姜皎七百户先天二年七月十八日勅刘幽求七百户先天二年八月十一日勅马燧七百户唐朝臣五百五十户检勅未获安兴贵安修仁唐俭窦轨屈突通萧瑀封徳彞刘义节各六百户武徳九年十月八日勅温嘉顺六百户检勅未获魏元忠五百五十户神龙元年十二月二日勅李靖五百户贞观四年八月勅永徽二年十月九日诏李靖所食封不须减叚秀实五百户李抱真五百户兴元元年二月勅陈仙竒五百户贞元二年四月勅以杀李希烈功也李愬五百户元和十二年十一月勅刘悟五百户元和十四年二月勅以杀李师道功也田𢎞正三百户张子良田少卿李奉仙各一百五十户元和二年十一月勅以檎李锜功也史奉敬五十户长庆元年二月勅以破吐蕃功也縁封杂记贞观二十三年九月八日勅诸王并宜食一千户封霍王元轨使国令征封令请依诸国赋物贸易取利元轨曰汝为国令当正吾失反説吾以利耶神龙二年四月十四日制功臣段志𤣥屈突通萧瑀李靖秦叔寳长孙顺德刘𢎞基宇文士及钱九陇程知节龎卿博恽窦琮苑君璋李子和张平髙张公谨梁恪仁安脩奏行师独孤卿云苏定方李安逺郑仁泰杜君绰李孟尝等二十五家所食实封并依封给其年十一月一日勅皇太子在藩府日所食衞府封物每年便纳东宫给事中卢灿驳奏曰伏以皇太子处继明之重当主鬯之尊嵗时限用自可有司供拟又据周礼诸司应财器嵗终则㑹凖王及太子不㑹此则储蓄之费咸与王同今与列国诸侯齐衡入封岂所谓宪章古昔垂法将来者也上纳其言十一月五日勅停景龙二年九月勅诸色应食寔封一定已后不得辄有移改三年勅应食封邑者一百四十余家应出封户凡五十四州皆天下膏腴物产其安乐太平公主封又取富户不在蠲免限百姓着封户者甚于征行十一月监察御史宋务光上疏曰臣闻分珪裂土各有方位通邑大都不以封钖前猷未逺古义亦深自顷命侯莫居硗瘠专择雄奥徐州贡土方色已乖寝邱辞封让徳不嗣且滑州者国之近甸密迩帝畿地出缣税人多趋附所以列县惟七分封有五王赋少于侯租入家倍于输国求诸既往寔所未闻每科封丁有甚征戎因而失业莫返其居此土风逃者旧少顷日波散良縁封多伏愿稍减封户散配余州下息疲甿上尊古制则公侯不失于采地流荡得还于故乡诸州封户亦望凖此又徴封使者往来相继既劳传驿甚扰公私请附租庸每年送纳望停封使以静下人仍编入新格庶为永例又闻五等崇荣百王盛典自非若邢茅近属㓂邓鸿勲无以誓彼山河酬其爵土近者封建颇縁恩泽功非横草人已分茅遂使奥壤名区多入侯国邑收家税半于天府经费不足盖亦有由窃见武徳之初建侯故事于时天寳新定王业创开佐命如云谋臣如雨然而封者不过十数人今礼乐承平邦家绥定世家贤旧之裔无野战攻城之勤至于命封不合全广论功谢于前叶食邑踰于往时既减边储寔亏国用伏惟酌宗周之前训咨武徳之旧章地匪宗盟勲殊社稷不宜加于食邑自可宠以虚名如此则庶绩其凝彛伦攸叙臣忝当亷问偹採风謡见此不安岂敢自黙知必被封家所疾頋尝以报国为心乞择愚言访诸朝宰秋毫有益夕死无恨兵部尚书韦嗣立上疏曰臣窃见食封之家其数甚衆昨闻户部云用六十余万丁一丁两支计一百二十万疋已上臣顷在太府知每年庸调绢数多不过百万少则七八十万以外比诸封家所入全少臣闻自古封茅土裂山河皆须业着经纶功申草昧然后配宗庙之享承带砺之恩往者皇运之初功臣共定天下当时食封才祗三二十家今以恩泽受封至百十四家已上国家租赋大半私门私门资用有余国家支计不足有余则或是官典或是奴仆多挟势骋威凌突州县凡是封户不胜侵渔若户必限丁物送太府封家但于左藏请受不得辄自徴催则必免侵渔人兾苏息唐隆元年六月十三日勅安国相王镇国太平公主宜各食一州全封其州公主自简太极元年正月制皇太子妃王氏预闻秘策潜图义举父仁皎食实封三百户开元三年五月勅封家总合送入京其中有别勅许人就领者待州徴足然后一时分付徴未足者封家人不得辄领出封州亦不得因有举放违者禁身闻奏四年三月十八日宰臣奏对诸国请自始封至曽孙者其封户三分减一制可也十年十一月勅中书门下宜共食实封三百户自我礼贤为百代法其年加永穆公主封一千户初永穆等各分五百户左右以为太薄上曰百姓租赋者非吾有也斯乃宗庙社稷苍生是为尔边隅战士出万死不頋一生所赏赐才不过一二十疋此辈何功于人顿食厚封约之使知俭啬不亦可乎左右以长公主皆二千户请与比上曰吾尝读后汉书见明帝曰朕子不敢望先帝子车服皆下之吾未尝不废卷叹息汝柰何欲令此辈望长公主乎左右不敢复言至是公主等车服始不给故加焉令自后公主皆封一千户遂成常例至干元元年三月一日诸公主宜各给五百户郡主县主据元赐户数三分各给二分并以宣越明衢婺等州给之其年五月十日勅诸食实封并以给戸为限不须一分入官其物仍令出封州随庸调送入京其脚以租脚钱充并于太府寺纳然后凖给封家其年九月十二日勅亲王公主等封物宜随官庸调随驾所在送至京都赐坊令封家就坊请受余食封家不在此限仍令御史一人及太府寺官检校分付使给了牒二十二年九月勅诸王公以下食封薨子孙应承袭者除表后十分减二仍具所食户数奏闻无后者百日后除诸名山大川及畿内县并不封天寳六载三月六日户部奏诸道请食封人凖长行二日三百户以下户部给符就郡请受三百户已上附庸使送两京太府寺赐坊给付者今縁就州请受有损于人今三百户以下尚许彼请公私之间未免侵扰望一切送至两京就此给付即公私省便侵扰无由矣又凖户部式节文诸食实封人身没已后所得封物随其男数为分承嫡者加一分至𤣥孙即不在分限其封总入承嫡房一依上为分者有如此则𤣥孙诸物比于嫡男计数之问多支数倍举轻明重理寔未通望请至𤣥孙已下凖𤣥孙直下一房许依令式余并请停唯享祭一分百代不易自然争竞永息勲庸无替永泰二年正月十六日勅自今已后子孙袭实封宜减半永为恒式至三月十八日勅应请封家三分给二分待兵策稍宁即当全给大厯十一年九月二十四日勅诸公主封物公主薨后三年不须停兴元元年正月勅诸军诸道诸使应付奉天及进收京城将士等或百年摧敌或万里勤王扞固金城驱除大憝济危难者其节着复社稷者其业荣我图有功特加彛典钖名畴赋永代无穷宜并赐名奉天定难功臣其有食实封者子孙相继代代不絶贞元二年五月故尚父汾阳王子仪实封二千户宜凖式减半余以分袭暧可袭代国公通前袭三百户晞可袭二百五十户曙可袭二百五十户暎可袭二百二十五户七年三月户部奏伏以周汉故事有功即加地有罪即夺国既明赏罚方申沮劝其犯除名以上罪有实封凖法合除比来因循兼不申降自今以后应实封人或人縁罪犯其堂省及本军本使本贯奏状请令并标食封户数本配州名同奏勅下户部以为凭据其犯徒罪三分望夺一分流罪夺一半除名以上罪即凖法悉除并以本犯条论不在减赎之限其奉特勅贬谪稔制词内所犯无正条者伏请凖流罪夺一半勅㫖依奏其年十一月勅诸公至每年各给封物七百端疋皆依旧例春秋两限支给诸郡主每季各赐钱一百贯文县主每季赐钱七十贯文八年八月户部奏凖贞元七年三月二十日勅节文比来食实封人多不依令式皆身没之后子孙自申请传袭伏请自今以后并今日以前应食实封人并一年内凖式具合袭子孙官品年名并母氏嫡庶于本贯陈牒如无本贯即于食封人本任本使申牒如合袭人有罪疾及身死者亦限一周年内申牒请立以次合袭人仍具家口陈牒请附籍帐本贯勘责当家及近亲如寔是嫡长即与责保准式附贯然后申省到后即取文武职事三品正员一人充保勅旨宜依二十一年七月六日勅应食实封其节度使宜令百户给八百端疋若是绢兼给绵六百两伏以实封本因赏功封之多少视功之厚薄不以官位散要别置等差其节度使兼宰相凖贞元二十年以前旧例处分从之元和四年六月户部侍郎判度支李夷简奏应给食实封官自贞元十三年以后节度使宰相每百户给八百端疋若是绢更给绵六百两节度使下兼宰相每百户给四百疋军使及金吾诸卫将军大将军每百户给二百五十端疋内外官禄武徳元年十二月随制文武官给禄正一品七百石从一品六百石正二品五百石从二品四百六十石正三品四百石从三品三百六十石正四品三百石从四品二百六十石正五品二百石从五品一百十石正六品一百石从六品九十石正七品八十石从七品七十石正八品六十石从八品五十石正九品四十石从九品三十石并每年给贞观二年二月二十日诏官人得上考给一季禄至三年正月十一日官得上下其年六月诏官人出使皆廪其妻子至十二月诏外官新任多有匮乏凖品计日给粮八年中书舎人髙季辅上表曰仕以应务亦以代耕外官卑品犹未得禄既离乡井理必贫匮但妻子之恋贤逹其犹累懐饥寒之切夷恵罕全其行为政之道期于易从若不恤其匮乏唯欲利其清俭凡在末品中庸者多正恐廵察歳出輶轩继轨不能肃其侵渔何以求其政术今户口渐殷廪仓已具斟量给禄使得养亲然后督以严科责其报效则庶官毕力物议斯允永徽元年八月诏文武五品以上觧官充待者宜凖致仕人例给半禄光宅元年十月二十日勅诸内外官禄料赐㑹二事已上皆据上日给新授官未上所司及承勅使差充使者禄料并考第一事已上并不在与限如别勅应差使者京官以勅出日外官以勅符到日为上日若新授外仍直诸司者上日同京官即旧人应替先别勅定名充使未廽两应给而无正课料者以当处官料充职申据新人上日为断不给别旧人因使应别给者经一季虽未了不在给限其制勅授官虽勅符先到未上者旧人无犯不在停限天寳二年十一月十六日勅京官兼太守等官俸料两给者宜停其外官太守兼京官除凖式亲王带京官外任官副大将军副使知军及正事京官兼内外官知政事据文各兼给考余并从一处给任遂稳便十四年八月勅在京文武九品已上正员官既亲于职务可谓勤上自今以后每月给俸食杂用闗防奴仆等宜十分为率加二分其官加一分仍永为常式至徳二年四月勅天下郡府及县官禄侍直品子等卫从今年正月一日已后并量给一半事平之后当续支还贞元七年十二月勅郡主壻授检校四品京官户部每月给料钱三十贯文度支给禄粟一百二十石县主壻检校五品京官户部每月给料钱一十贯文度支给禄米一百石大中三年九月勅秦州刺史禄粟每月给五十一石原州威州刺史禄粟每月各给四十一石唐㑹要卷九十唐会要卷九十一钦定四库全书唐㑹要卷九十一宋王溥撰内外官料钱上武徳已后国家仓库犹虚应京官料钱并给公廨本钱当司令史畨官回易给利计官员多少分给贞观十二年二月谏议大夫褚遂良上疏曰为政之本在于择人不正其源遂差千里汉家以明经拜职或四科辟召必择器任使量才命官然则市井子孙不居官吏大唐制令宪章古昔商贾之人亦不居官位陛下近许诸司令史捉公廨本钱诸司取此色人号为捉钱令史不简性识宁论书艺但令身能估贩家足赀财録牒吏部即依补拟大率人捉五十贯已下四十贯已上任居市肆恣其贩易每月纳利四千一百年凡输五万送利不违年满受职然有国家者尝笑汉代卖官今开此路颇类于彼在京七十余司大率司引九人更三载后年别即有六百余人输利受职伏惟陛下理致升平任贤为政或文学高第或诸州进士皆䇿同片玉经若悬河奉先圣之格言慕昔贤之廉耻拔十取五量能授官然犹犯禁违公輙罹刑法况捉钱令史主于估贩志意分毫之末耳目廛肆之间输钱于官以获品秩荏苒年歳陛下能不使用之乎此人习与性成惯于求利茍得无耻莫蹈廉隅使其居职从何而可将来之弊宜絶本源臣每周游人间为国视听京师寮庶爰及外官异口同词皆言不便伏愿勅朝臣遣其详议上纳之其月二十三日勅并停改署胥士七千人以诸州上户充准防阁例输课二年一替计官员多少分给之二十一年二月七日令在京诸司依旧制公廨给钱充本置令史府史胥士等回易取利以充官人俸永徽元年四月二日废京官诸司捉钱庶士其官俸料以诸州租脚价充麟徳二年八月十九日诏文武五品已上同武职班给仗宜以掌闲募士充之咸亨元年四月十二日停给干封元年八月十二日京文武官应给防阁庶仆俸料始依职事品其课及赐各依本品仪凤三年八月二日诏廪食为费同资于上农岁俸所颁并课于编户因地出赋则沃瘠未均据丁收物则劳逸不等俾之富教其可得乎永念于斯载怀釐剔如文武内外官应给俸料课钱及公廨料度封户租调等逺近不均费钱有异输纳简选于事甚难运送脚钱损费实广公廨出举回易典吏因此侵渔字人之方岂合如此宜令王公已下百姓已上率口出钱以充防阁庶仆邑士白直折冲府仗身并封户内官人俸食等料既依户次贫富有殊载详职务繁简不类率钱给用须有差宜具条例并各逐便光宅元年九月以京官八品九品俸料薄诸八品年年给庶仆三人九品从二人长夀三年三月豆卢钦望请辍京官九品以上两月俸物以助军左拾遗王求礼奏曰陛下富有四海足以储畜军国之用何借贫京官九品俸而令钦望欺夺之臣窃不取钦望执曰秦汉皆有税等以赡求礼不识大体妄有争议求礼曰秦皇汉武税天下使虚空以事边奈何使圣朝倣习也不知钦望此言是识大体耶遂寝不行开元元年七月秘书少监崔沔议州县官月料钱状曰养贤之禄国用尤先税取齐人未为剥下何用立本息利皇运之初法商贾之计託本取利以绳富家国乃一切权宜谅非圣道彞典顷以州县典吏併捉官钱收剰数多破产者衆散诸编户本少利轻其于一时或有所便付本收利患乃及人然则议国事者亦当忧人为谋恤下立计天下州县积数既大抵皆然为害不少且五千之本七分生利一年所输四千二百兼等劳费不过五千在于平人已为重赋富户既免其徭贫户则受其弊伤人刻下俱在其中未若大率羣官通计衆户据官定料均户出资常年发赋之时每丁量加升尺以近及逺损有益无合而筹之所增少而不扰简而易从庶乎流亡渐归仓库稍实则当咸出正赋罢所新加天下坦然十一而税上下各足其不逺乎十年正月二十一日令有司收天下公廨钱其官人料以万户税钱充毎月准旧分利数给至二十二日省王公以下视品官参佐及五品已上㐲身职员十六年十一月十五日勅文武百官俸料所给物宜依时价给十八年九月四日御史大夫李朝隐奏请薄税一年税钱充本依旧令高户典正捉随月收利供官人料钱二十二年四月十四日勅京官兼外州都督刺史大都督府长史俸料并宜两给至天宝二年十一月十六日勅外官兼太守等官俸料两给者宜停其外官太守兼京官准式亲王带京官任外官副大将军副大使知军及知政事京官兼外官知政事据文合兼给者余并从一处给仍任逐穏便二十四年六月二十三日勅百官料钱宜合为一色都以月俸为名各据本官随月给付其贮粟宜令入禄数同申应合减折及申请时限并依常式一品三十一千月俸八千食料一千八百防阁二十千杂用一千二百文二品二十四千月俸六千食料一千五百防阁十五千杂用一千文三品十七千月俸五千食料一千一百防阁十千杂用九百文四品一十一千八百六十七文月俸四千五百食料七百防阁六千六百文杂用六百文五品九千二百月俸三千食料六百防阁五千杂用五百文六品五千三百月俸二千三百食料四百庶仆二千二百杂用四百文七品四千五百月俸一千五百七十食料三百五十庶仆一千六百杂用三百五十文八品二千四百七十五文月俸一千三百食料三百庶仆六百二十五文杂用二百五十文九品一千九百一十七文月俸一千五十食料二百五十庶仆四百一十七文杂用二百文天宝三年十三日勅郡县闗职钱送纳太府等自今已后纳当都充员外官料钱不足即取王官料钱分若无员外官当县分五年三月二十日勅郡县官人及公廨白直天下约计一载破十万丁巳上一丁毎月输钱二百八文毎至月初当处徴纳送县来往数日功程在于百姓尤是重役其郡县白直计数多少请用料钱加税充用其应差丁充白直望请并停一百姓准卒二省国家丁壮十四年八月四日诏文武九品以上官员既亲职务可谓勤心自今已后毎月给俸食料杂防阁庶仆等宜十分加二分其同正官加一分仍永为常式至徳二年已后内外官并不给料钱干元元年外官给半料与职田不给料仍勅度支使量闲剧同给手力课员外官一切无料至二年九月五日诏京兆无俸料桂玉之费将何以堪宜取绛州新钱给冬季料即仰所由申请计㑹支给其艰难之际国家是同顷者给在军戎所以久亏禄俸眷言忧恤恒愧于怀今甫及授衣畧为赒给庶资时要宜悉朕怀大厯十二年四月二十八日度支奏给京百司文武官及京兆府县官毎月料钱等具件如后太师太傅太保太尉司徒司空侍中中书令中书门下侍郎东宫三太左右仆射东宫三少尚书御史大夫太常卿常侍宗正卿太子詹事国子祭酒左右丞及诸司侍郎给事中舍人中丞宾客殿中秘书监司农等卿将作等监太子左右庶子太常少卿谏议诸司少卿少监国子司业内侍东宫三卿郎中侍御史司天监少詹事诸王傅国子博士谕徳中允中舍殿中秘书太常宗正丞侍御史着作郎大理正都水使者总监内常侍内纳事员外郎通事舍人起居王府长史监察御史台主簿补阙王府司马司天少监太子典内太常博士主簿宗正主簿门下录事中书主书拾遗司议太子文学秘书着作佐郎国子太学四门广文等博士大理司直詹事府丞及诸寺监丞谒者监中书门下主事洗马賛善诸寺监主簿詹事府司直评事诸校正诸奉御九成宫总监诸王谘议及诸陵令城门符宝国子助教六局郎三府掾属太常侍医文学录事参军主簿记室诸卫及六军长史两市令诸副总监武库署令太公庙令太子通事舍人东宫寺丞太学广文助教内坊丞诸直长内寺伯千牛卫及诸率府长史诸陵丞诸陵署诸王府判司司行温泉监尚书都士都水及诸总监丞司天台丞太子侍医诸司上局署令王府国令苑四面副监公主邑司令国子四门助教律医学博士协律郎内谒者诸卫六军左右卫率府等卫佐诸王府参军大农都省兵吏礼考功主事春坊录事司行副监诸司中局署令都水主簿诸司上局署令及监庙邑司丞司天台灵台郎保章挈壶正太常针医监尚药局司监太祝奉礼省中诸行主事门下典仪御史台殿中秘书内侍省春坊詹事府主事诸寺监诸卫六军诸司录事诸司中局署丞及大理狱丞诸司监作监事诸率府录事殿中书医佐食医奉辇司库司廪奉乗鸿胪寺掌客司仪太仆寺主乗内坊典百一司天台司辰司厯监内侍府宫教博士东宫三寺主簿太常大乐鼓吹丞医正案摩咒禁卜筮博士及针医卜助教国子书等宴士及助教诸王府国丞尉诸总监主簿武官左右金吾卫大将军六军大将军左右金吾将军诸卫及六军中郎诸率府率副诸卫及六军郎军将诸王府典军副典军诸卫及六军司陛千牛及左右备身诸卫及六军中候太子千牛诸卫及六军司戈太子备身诸卫及六军执㦸及长上京兆及诸府尹少尹两县令奉先昭应醴泉等县令司录畿令判司两县丞两县簿尉奉先等县丞奉先县簿尉诸畿令畿簿尉参军文学博士录事应给百司正员文武官月料钱外官员准式例合支给料钱如后检校官同中书门下平章事殿中省进马仆寺进马内侍省省监度支奏约加一十五万六千贯文准旧给都当二十六万贯文来伏望准数起六月一日给付勅㫖依仍令所司起五月一日支给待丰年无事即准常式处分至六月七日户部侍郎判度支韩滉奏准今年四月二十八日恩勅如京文武官九品已上贞元官月俸其目中书门下平章事不带正官勅内无额应捡校官同中书门下平章事并请同正官例就一高处给勅㫖依建中二年闰正月四日文武百官毎月料钱一百贯以上者三分减八掌辇太仆主乘寺典乘军卫率府亲勲翌府兵曺典膳两令司天台司农司厯监候内坊典直内侍省官教博士太常侍乐正及医卜正九品陵庙丞苑四面监丞王府国丞尉按摩咒禁卜筮博士及针医助教诸总主簿国子书等及律助教八百五十二员武官七十二员四品一百三十六员五品九十六员六品九十八员七品一百三十六员八品五百五十八员九品并杂给校簿每贯加五百文支给一十六员诸卫上将军左右卫本料各六十千加料四等二员左右金吾卫一十二员左右武卫等本料三十五千加粮料等一十六员诸卫大将军左右卫左右金吾卫本料四十千五百续加等左右武卫等杂卫本料三十六千文续加等三十员诸卫将军左右金吾卫本料三十六千续加左右武卫等杂卫本料三十六千续加等六员统军本料各六十五千加续等六员大将军本料六十千文续加六军将军本料三十千续加射生神策大将军本料五十六千文续加射生神䇿将军本料三十千文续加京兆府县官右中书门下准去年十一月二十八日勅京官宜加料钱准勅商量谨条件如前勅㫖依其年五月中书门下奏得苏州刺史兼御史大夫知台事李涵东都河南江淮山南等道转运使兵部兼御史大夫刘晏户部侍郎専判度支韩滉守状釐革诸道观察使团练及判官钱观察使每月除刺史正俸料外毎使每月请给一百贯文杂给准时价不得过五贯文都练使副使毎月料钱八十贯文杂给准时价不得过三十贯文观察判官毎月料钱四十贯文准官毎月料钱三十贯文巡官准观察推官例已上毎员毎月杂给准时估不得过二十贯文如州县见任官充者月给料杂给减半刺史知军事毎月除正俸外请给七十贯文如带别使不在加限杂给准时估不得过二十贯文州县给料刺史八十贯文别驾五十五贯文长史司马各五十贯录事参军四十贯判司三十贯参军博士各一十五贯录事市令各一十三贯县令四十贯丞三十贯尉簿各二十贯右谨具条件如前其旧准令月俸杂料纸笔执衣白直值纳资谏等色并在此数内其七府准四月二十八日勅文不该者并请依京兆例处分其中州中县已下三分减一分其额内釐务比正官减半其州县官除差充推官巡官及司马掌军事外如更别带职亦不加给限勅㫖宜依建中四年正月宰臣常衮与同列杨绾道不同先是百官俸料寡薄绾与衮奏请加之韩滉判度支衮与滉各骋私怀所加俸料厚薄由已旧时诸少列各定月俸料为三十五千滉怒司业张参惟止给三十千衮恶少詹事赵堪给二十五千又太子洗马视司经局长官文学为之贰衮有亲戚任文学者给二十千而给洗马十千其轻重任情不通时政多如此类兴元元年十二月诏京百官及畿内官料俸准元数支给自幸奉天后运路阻絶百官俸料或至阙絶至是全给贞元三年六月中书侍郎同平章事李泌奏加百官俸料各具品秩以定月俸随曹署闲剧加置手力资课杂职等议者称之十年二月诏应文武朝官有薨卒者自今已后其月俸料宜皆全给仍更准本官一月俸钱以为赠若诸三品已上官及尚书省四品官仍令有司举旧令闻奏行弔祭礼务从优备初左庶子雷咸以是月朔卒有司以故事计其月俸以日数给之上闻之故有是命十五年十二月诏今年十月三日权减诸道诸州刺史判军事料及专知别当官加手力课并减州县官手力门仓库狱囚子驿馆廨宇等钱宜一切却仍旧初献计者言收诸道军事钱及手力资课等当得百数十万贯可以助军于頔时判度支賛成之及算计大数止于三十万贯而数中更有耗折杂破才得十余万贯舆议甚以为不便韦皐张建封又相次上言所得甚微所失体大又用此人心颇不安故令复古元和六年闰十二月勅河东河中凤翔易定四道州县残破俸给至微吏曺注官将同北逺在于物体切要均融宜以户部钱五万五千贯充加四道州县官课七年五月加赐泽潞磁邢洺五州府县官料钱二万贯文其年十二月以麟坊邠三州官吏近边俸薄各赐料钱其年中书门下奏国家旧章依品制俸官一品月俸三十千其余职田禄米大约不过千石自一品以下多少可知艰难以来网禁渐弛于是增置使额厚请俸钱故大厯中权臣月俸有至九十贯者列郡刺史无大小给皆千贯常衮为相始立限约至李泌又量其闲剧随事增加时谓通济理难减削然有名存职废额去俸存闲剧之间厚薄顿异将为定式须立常规制从之乃命给事中段平仲中书舍人韦贯之兵部侍郎许孟容户部侍郎李绛等详定减加从之十二年四月勅京百官俸料从五月以后并宜给见钱其数内一半先给元估疋段者即据时估实数回给见钱其年十一月勅工部尚书邢士美以疾未任赴京宜就东都将息疾损日赴任其料钱准上官例令有司支给十三年六月以徳棣沧景四州值遭水潦给复一年遂定四州官吏俸钱料刺史毎月一百五十千望紧上县令毎月四十千余有差十四年四月重定淮西州县俸禄以蔡州为𦂳刺史月俸一百八十千申光州为中刺史月俸一百五十千长史已下有差十五年六月刺曰朕闻帝王所重者国体所切者人情茍得其体必臻于太和如失其情是由于小利况设官求理颁禄责功既有常规宁宜就减近者以每岁经费粮入外官俸料据数抽贯朕再三思度中所未安念彼遐方或从卑官一家所给三载言归在公当甘于㢘洁受禄又苦于减尅待我庻吏岂其然乎虽忧国之诚固须瞻助而恤人之虑将起怨咨必若水旱为虞干戈未戢事非获已亦何辞今则幸遇丰登八方宁谧九州之内永絶妖氛三边之土冀除烽警自宜尅己以足用安可剥下而谋安临轩载图实所增愧其度支所准五月二日勅应给用钱毎贯抽五十文都计一百五十万贯文并宜停初宰相以国用不足故权请抽减谏官及言事者累陈表章以为非便故复下此诏以罢之唐㑹要卷九十一唐会要卷九十二钦定四库全书唐㑹要卷九十二宋王溥撰内外官料钱下长庆二年十月勅司徒兼中书令韩𢎞疾未全平尚须在假将息其俸料宜从勅下日便令所司支给四年五月勅近日访闻京城米价稍贵须有通变以公济私宜令户部应给百官俸料其中一半令给段疋者回给官中所粜粟毎斗折钱五十文其段疋委别贮至冬籴粟填纳太仓时人以为甚便太和四年七月吏部奏应比逺道州县官课料钱请令依元额课料支给不得更有欠折勅㫖依奏是月又勅应外任官帯一品正京官纵不知政事其俸料宜付所司并令兼给七年二月户部侍郎庾敬休奏应文武九品已上毎月料钱一半合给段疋丝绵等伏以自冬涉春久无雨雪米价少贵人心未安自徳音放免逋悬赈恤贫户中外羣庶已感皇慈至于衣冠之家素乏储蓄朝夕取给犹足为忧以臣愚见若令本官料钱内一半停给段疋丝绵等回给太仓粟毎斗计七十文在衆庶必见懽康于公家无所亏减待至麦熟米价稍贱即依前却给段疋等酌于事理庶叶变通勅㫖宜依八年八月剑南东川观察使杨嗣复奏管内普合渝三州刺史元请料钱毎月各四十五贯请各添至六十贯勅㫖依奏九年六月勅宰相俸料宜依元和十四年以前旧例并给见钱开成二年八月户部侍郎李班奏京诸司六品以下官请假往外府违假不到本官停给料钱勅㫖违限停俸料余依凖令式四年三月勅侍讲学士兼太子少师王起宜兼给料钱五年三月中书门下奏准今年二月八日赦节文应京诸司勒留官令本处刻留手力杂给钱与摄官者臣等捡详诸道正官料俸钱絶少杂给手力过多今正官勒留亦管公事俸入多少事未得中臣等商议其料钱杂给等钱望毎贯割留二百文与摄官其职田禄米全还正官从之㑹昌二年中书门下奏河东陇右鄜坊邠等道同北逺官加给课料河东等道或兴王旧邦或陪京近地州县之职人合乐为祇縁俸课寡薄官同北逺伏准元和六年闰十二月十二日及元和七年十二月二十日勅河东凤翔麟坊邠州易定等道令户部加给课料钱共当六万二千五百贯文曹省出得平流官数百员时议以为至当自后访闻户部聴给零碎兼不及时观察使以其虚折皆别将破用徒有加给不及官人近地好官依前北逺臣等商议伏望今日以后令戸部与实物仍及时支遣诸道并委观察判官专判此案随月加给官人不得别将破用如有违越观察判官逺贬观察使奏取进止选人官成后皆于城中举债到任填还致其贪求罔不由此其今年河东陇西麟坊邠州新授北逺官等望许连状相保户部各借两月加给料钱至任内外官职田五品以上田各得十亩四品以上田各得十二亩五品以下各得田八亩四品以下各得田十一亩一品各得田三十亩二品各得田二十五亩三品各得田二十亩六品以下得田七亩六品以上各得田八亩七品各得田五亩七品以下附内阁殿宇勅俸以上俱内官贞观元年秋七月勅刺史颁行天下凡属外任官员田依职授田凡一品各得田四十亩二品各得田三十亩三品各得田二十五亩四品各得田二十亩五品田同四品六品各得田十八亩七品各得田十五亩七品以下附一品内授俸银四两谷十二担景龙四年春三月勅㫖颁行天下凡属文武官员五品以下各加田五亩五品以上各加田四亩长庆元年十月勅司马兼中书令合属内官各依旧外再加田五亩七品以下仍旧唐㑹要卷九十二唐会要卷九十三钦定四库全书唐㑹要卷九十三宋王溥撰北突厥上髙祖初起义兵晋阳刘文静请与突厥相结资其士马以益兵势从之自为手启遗始毕可汗云欲举义兵迎主上若能与我俱南愿勿侵暴百姓若但和亲坐视受寳货亦惟可汗所择始毕得启谓其臣曰隋主为人我所知也若迎以来必害唐公而击我无疑茍唐公自为天子我当以兵马助之即复书将佐皆请从突厥言帝不可裴寂乃请尊隋主为太上皇立代王为帝以安隋室旗帜杂用绛白以示突厥帝曰此掩耳偷铃然逼于时事不得不然乃许之炀帝十三年六月遣使如北突厥突厥遣康鞘利等送马千匹许发兵送帝入闗帝受书命刘文静报突厥以请兵帝私谓文静曰突厥贪利无亲本不足恃我所以欲得之者恐刘武周引之为患又蕃马行牧不费刍粟聊欲借为声援数百人之外无所用之八月帝克临汾绛郡刘文静以突厥兵至遂下韩城帝即位之五月突厥遣使来时突厥强盛自契丹室韦西尽吐谷浑髙昌诸国皆臣之又恃功骄倨毎遣使至多暴横帝亦优容之武徳元年八月遣郑元璹以女妓赂始毕可汗始毕遣使来报帝宴之升引御座以宠之二年二月始毕死其弟处罗可汗立八月梁王师都与突厥合数千骑冦延州总管段徳操击破之十一月师都请为乡导谋大举入冦是月处罗死其弟颉利可汗咄苾立三年五月颉利恃其士马雄盛有凭陵中国之志又王世充説之曰昔启民奔隋赖文帝力有此土宇子孙享之宜奉杨政道伐唐以报文帝之徳颉利然之求请无厌言辞骄慢至是冦汾阳四年三月颉利遣使送郑元璹等还先是处罗与刘武周冦幷州遣元璹往说之不从未㡬处罗死疑璹毒之留不遣又遣汉阳公环使颉利欲令环拜不屈亦留之复遣使赂颉利且许结婚遂遣使送还六月冦定州八月冦幷州遣郑元璹诣颉利责以负约因説以得唐地不能居虏掠所得皆入国人于可汗何有不如还师脩好坐受金币孰与弃昆弟积年之欢结子孙无穷之怨颉利悦引兵还七年闰七月秦王世民引军驻于幽州颉利突利二可汗率万骑奄至城西秦王帅骑驰诣其阵告之曰国家与可汗和亲何为负约深入我地我秦王也能闘独出与我闘若以衆来我直以此百骑相当耳颉利不应又遣骑前告曰尔往与我盟有急相救今乃相攻何无香火之情耶颉利既见秦王轻出又闻香火之言疑突利与王有谋乃遣止之曰王不须渡我但欲申固盟约耳兵少却后雨久其弓筋胶俱解秦王潜师夜进颉利大惊乃请和亲九年秋七月颉利冦边先是与突厥书用敌国礼帝欲改用诏勅突厥遂冦灵相潞沁韩朔等州张瑾全军没温彦博亦为所执灵州都督任城王道宗击破之请和而退贞观二年四月颉利以薛延陀囘纥等叛遣突利讨之败还颉利拘而挞之突利怨表请入朝十一月突厥北边多叛颉利归薛延陀共推其俟斤奚男为可汗奚男不敢当上方图颉利乃遣使间道册奚男为真珠毘可汗奚男建牙于大漠之郁督军山下囘纥援野古阿跌同罗仆骨霫诸部皆属遂遣弟入贡三年十一月颉利因薛延陁之封大惧始遣使称臣请尚公主代州都督张公谨上突厥可取六状乃命李靖为行军总管讨之公谨为副突厥俟斤九人及㧞古仆骨同罗奚渠长并率衆来降复以李靖等分道出击十二月突利入朝太宗喜曰朕治安中国逺人自服岂非上策乎四年二月李靖袭破突厥于隂山颉利遁依沙钵罗设苏尼失部落王道宗引兵逼之使苏尼失孰颉利张寳相取之以献苏尼失举衆降漠南遂空十年正月突厥阿史那社尔降社尔处罗之子年十一以智畧闻处罗以为拓设建牙于碛北颉利亡西突厥亦乱社尔诈之袭取其地㡬半衆十余万乃曰破我国者薛延陁也我当报仇击灭之诸部皆諌不从大败遂率衆降十三年四月突利之弟结社率衆降授为中郎将久不进秩隂结故部落四十余人夜袭御营孙武开等帅衆击之盗马北走追斩之七月自结社之反羣臣皆言留河南不便乃赐懐化郡王阿史那思摩姓李氏立为泥孰俟利苾可汗赐鼓纛使率其种落突厥咸惮薛延陁不肯出塞上赐延陁玺书言前破突厥止为颉利为百姓今册还其故国尔薛延陁受册在前突厥受册在后当以先后为大小如敢抄掠发兵问其罪薛延陁奉诏乃遣王孝恭等赍册立之十八年十一月突厥俟利苾北渡河延陁恶之数相攻击俟利苾有衆十万不能抚御悉南渡河请处胜夏之间许之羣臣言陛下方逺征辽左而置突厥于河南距京师不逺岂得不为后患上曰夷狄亦人以徳治之可使如一家且彼不北走延陁而归我其情可见俟利苾既失衆轻骑入朝二十一年冬十一月突厥车鼻遣使入贡车鼻本颉利同族颉利败诸部欲立之薛延陁方强不敢当率衆归之延陁因其有勇略恐为后患欲杀之车鼻逃建牙金山之北余衆稍归之及延陁败车鼻势益张遣子入贡又请入朝遣使征之卒不至正月遣骁卫郎将击车鼻永徽元年九月遣髙侃击车鼻侃至阿息山车鼻发诸部兵皆不应遂以百骑走侃追获之送京师诸部尽内附置单于瀚海二都䕶府十都督二十二州分綂之自是北边无冦三十余年咸亨元年三月勅突厥豪长子弟给事东宫调露元年十月单于大都䕶府突厥阿史徳温传奉职二部俱反立阿史那泥孰匐为可汗一十四州豪长皆叛衆数十万遣萧嗣业等讨之屡㨗㑹大雪突厥袭其营乃为所败永隆元年三月以裴行俭为定襄道大总管将兵以讨之大破于黑山擒奉职泥孰匐为其下所杀以首来降开耀七年阿史那伏念自立为可汗与阿史徳温传通连兵为冦诏复以行俭为大总管曹懐舜副之引兵讨伏念先遣禆将程务挺掩金牙袭获伏念妻子辎重伏念北走又使务挺等追蹑之伏念遂执温传以降余党悉平归斩伏念温传于都市永淳元年十月突厥余党阿史那骨笃禄阿史徳元珍等招集亡散冦幷州代州都督薛仁贵将兵击之始以仁贵流象州死矣及免胄示之面乃失色下马列拜引去仁贵因奋击大破之𢎞道元年二月突厥寇定州围单于都䕶府五月冦蔚州唐㑹要卷九十三唐会要卷九十四钦定四库全书唐㑹要卷九十四宋王溥撰北突厥下嗣圣三年九月以突厥斛瑟罗为继往絶可汗四年七月骨笃禄冦朔州武后遣黑齿常之等击之骨笃禄走碛北六年九月武后以僧懐义讨之十年九月骨笃禄死弟黙啜五十一年三月复遣僧懐义讨黙啜十二年十月黙啜遣使请降十四年三月黙啜请为其女求昏武后遣严知㣲等册为迁善可汗其先降者处于丰胜灵夏朔代六州至是黙啜求之乃悉驱降户归之幷许其昏由是黙啜益强盛十五年八月太后以武承嗣子延秀入突厥纳其女黙啜谓知㣲等曰我世受李氏恩欲以女嫁李氏安用武氏儿闻李氏惟两儿在我将兵辅立之以知㣲为南面可汗发兵冦妫澶等州移书曰我可汗女当嫁天子儿武小姓罔冐为婚我为此起兵欲取河北耳九月陷赵州武后以帝为皇太子河北道元帅狄仁杰副之将兵讨黙啜北遁追之不及十六年十月黙啜立其弟咄悉匐为右厢察骨笃禄子黙矩为左厢察各主兵二万余其子匐俱为小可汗位在两察上主处木昆等十姓兵四万余又号为拓西可汗十八年七月黙啜冦盐夏遂冦并州遣薛季昶等御之神龙二年十二月黙啜冦鸣沙进冦原㑹等州掠陇右牧马万余匹而去诏访羣臣御冦计䇿景龙二年十一月突厥施乌质勒卒子娑葛自立为可汗故将阙啜忠节不服数相攻击遣冯嘉賔持节安抚忠节吕守素处置四镇以牛师奨为西安副都䕶发甘凉兵兼征吐蕃以讨娑葛忠节逆嘉賔于讨舒河口娑葛遣兵袭之擒忠节杀嘉賔守素牛师奨与娑葛战败遂陷西安断四镇路遂赦娑葛立为可汗三年七月娑葛遣使请降景云二年正月黙啜遣使请和遣和逢尧使突厥逢尧説黙啜曰处宓坚昆闻可汗结昏于唐皆当归附何不袭唐冠带使之闻之黙啜许讷明日幞头紫衫再拜称臣开元三年黙啜既请和称臣于是复围北庭九月遣薛讷讨之四年六月黙啜为㧞曳固斩首来降九年三月突厥毘伽遣使求和帝赐书谕之曰果有诚心则共保遐福不然无烦使者往来若仍侵边亦有以待之其审圗之十五年九月吐蕃冦𤓰州遗突厥毗伽书欲与俱入冦毗伽献其书于朝上嘉之听于西受降互市于是遣使入贡二十二年十二月毗伽为其臣梅录啜毒死子登利立二十九年七月登利从叔二人分典兵马号左右察登利恶其専诱右察斩之左察判阙特勒攻杀登利骨咄叶䕶自立为可汗天寳元年秋七月突厥㧞悉宻囘纥葛逻禄自为左右叶䕶余衆共立判阙特勒之子为乌苏可汗朔方节度使王忠嗣説㧞悉宻等攻之乌苏遁去突厥西叶䕶阿布思等帅余衆千余帐相次来降突厥由是遂㣲弱三载八月㧞悉宻攻杀突厥乌苏可汗国人立其弟为白眉可汗于是勅忠嗣乗乱破其左厢十一部㑹囘纥葛逻禄共攻㧞悉宻颉跌伊施杀之囘纥骨力裴罗自立为骨咄禄毗伽阙可汗上册拜裴罗为懐仁可汗四载正月懐仁为白眉所杀其子摩延啜立自号葛勒可汗西突厥西突厥曷娑那可汗入朝于隋留之国人立其叔父射匮可汗射匮者达头之孙既立拓地东至金山西至海遂与北突厥为敌建庭于龟兹北三弥山射匮卒弟綂叶䕶可汗立勇而有谋北幷铁勒控弦十万据乌孙故地又移庭于石国北千泉西域诸国皆臣之叶护各遣人督征赋武徳元年八月以西突厥曷娑那可汗为归义王曷娑那献大珠帝曰珠诚至寳然朕寳王赤心珠无所用之竟还之二年八月曷娑那在长安北突厥遣使请杀之不许羣臣皆曰保一人而失一国后必为患秦王曰人穷归我杀之不义久之引曷娑那入内殿既而送中书省纵北突厥使者杀之八月西突厥髙曷各遣使入贡八年夏四月统叶䕶遣使请昏帝问裴矩矩对曰今北冦方强国家且当逺交而近攻臣谓宜许其昏以威颉利俟数年之后徐思其宜上从之贞观八年十月西突厥咄陆可汗死其弟沙钵罗咄咥利立十二年十二月西突厥分为十部毎部豪长各赐一箭谓之十箭又分左右厢左厢号五咄亦置五大啜右厢号弩失毕置五大俟斤通谓之十姓至是咥利失失衆心为其臣所逐遂走焉耆寻复得其故地西部遂立欲谷设为乙毘咄陆可汗中分其地十三年十二月西突厥咥利失可汗死子乙毘沙钵罗䕶立号南庭咄陆为北庭十五年五月咄陆可汗杀沙钵罗可汗十六年咄陆既幷沙钵罗之衆自恃强盛遣兵冦伊州安西都䕶郭孝恪击破之是年咄陆击破米国不分所获与其下又斩其将泥孰啜泥孰啜部将胡禄屋袭击之咄陆走保白水湖城所部诣阙请废之上遣使立莫贺咄之子为乙毗射匮可汗率诸部击咄陆败之使人招其故部落皆曰使我千人战死一人独存亦不汝从咄陆自知不为衆附乃奔吐火罗十九年六月乙毘射匮可汗遣使入贡且请昏许之使割龟兹于阗踈勒朱俱波葱岭五国以为聘礼二十二年四月叶䕶贺鲁来降咄陆既奔吐火罗部落亡散其叶䕶阿史那贺鲁帅其余衆数千帐内属诏以为瑶池都督永徽三年七月贺鲁招集离散庐帐渐盛闻太宗崩遂叛击破射匮灭之胜兵数十万与乙毘咄陆连兵处月处宻及西城诸国多附之进冦庭州攻陷金岭城诏梁建方契苾何力发兵及囘纥以讨之四年十二月乙毘咄陆死子颉苾达度设号真珠叶䕶与沙钵罗有隙寻为沙钵罗所倂六年五月屯卫大将军程知节将兵讨沙钵罗不克显庆二年正月遣苏定方等复击沙钵罗定方至曳咥河西沙钵罗帅十万拒战击败之会大雪平地二尺定方曰彼恃雪深谓我不能进亟追之可及也又斩获数万沙钵罗脱走趣石国诸部各归所居乃命萧嗣业追获之遂分其地置崑陵蒙陵二都䕶以弥射为兴昔亡可汗押五咄陆部落步真为继往絶可汗押五弩失毕部落龙朔二年十月勅兴昔亡继往絶二可汗发兵与苏海政讨龟兹继往絶素与兴昔亡有怨密请海政矫勅收斩之其部落亡走海政追讨平之继往絶寻死十姓无主附于吐蕃三年十月西突厥冦庭州刺史来济将兵拒之不能御遂赴敌死永淳元年四月阿史那车簿围弓月安西都䕶王方翼救之三姓咽麫与车簿合兵拒方翼战于热海分遣禆将袭破之擒其豪长三百人西突厥遂平嗣圣七年十月西突厥十姓自垂拱以来为东突厥所侵掠散亡畧尽继往絶可汗斛瑟罗收其余衆入居内地武后以为竭忠事主可汗二十一年正月周以阿史那懐道为西突厥十姓可汗西陁突厥贞观十二年九月上以薛延陁强盛恐后难制分封其二子皆为小可汗各赐鼓纛外示优崇实分其势十五年十一月薛延陁真珠可汗闻将东封竟内已虚我此时取思摩奴如拉朽乃命其子大度设发诸部兵合二十万击突厥思摩不能御率部落入长城保朔州遣使告急诏遣李世勣等分道击之十二月世勣败薛延陁于诺真水捕获五万余大度设脱走十六年十月上谓侍臣曰薛延陁屈强今御之有二䇿茍非发兵殄灭之则与之婚姻以抚之房𤣥龄曰兵凶战危臣以为和亲便即命兵部侍郎崔敦礼持节使薛延陁许以新兴公主妻之十七年真珠使其姪来纳聘献羊马契苾何力上言薛延陁不可与昏上曰我许之矣可食言乎何力曰愿且迁延𠡠奚男使亲迎彼必不敢来则絶之矣上乃召真珠可汗㑹礼真珠欲行其臣不可谓往必不返真珠谓天子圣明逺近朝服今亲幸灵州以爱主妻我我得见天子死亦不恨薛延陁何患无君因多以羊马为聘礼经沙碛耗死过半乃责以聘礼不备絶之褚遂良上䟽曰往者天下咸言陛下欲安百姓不爱一女莫不懐徳今忽有改悔之心得少失多窃为国家惜之嫌隙既生必搆边患彼国蓄见欺之怒此民懐负约之惭恐非所以服逺人训戎士也不听薛延陁本无府库至是厚歛诸部以充聘财诸部怨叛延陁由是衰弱十九年九月真珠二子长曰曳莽次曰㧞灼初分立为小可汗至是真珠死㧞灼杀其兄曳莽而自立是为多弥可汗十二月薛延陁冦夏州二十年正月夏州兵击薛延陁大破之二十一年八月多弥猜褊好杀废父时贵臣専用已所亲眤国人不附囘纥诸部落击之大败上诏王道宗等将兵击之国中惊扰多弥出走囘纥杀之尽据其地余衆西走犹七万共立真珠兄子咄摩支遣使奉表请居郁督军山之北诏遣使安集之铁勒九姓豪长闻其来皆惧朝议亦恐其为碛北之患乃遣李世勣圗之上自幸灵州招抚之世勣至郁督军山咄摩支降道宗兵既渡碛薛延陁拒战道宗击破之遣使招谕铁勒诸部其酋长皆喜请入朝驾至浮阳囘纥等十一姓各遣使归命乞置官司上喜遣使纳之诏曰朕聊命偏师遂擒颉利始𢎞庙畧已灭延陀铁勒百余万户请为州郡混元以降书未前闻宜偹礼告庙仍颁示普天上又为诗曰雪耻酬百姓除凶报千古勒石于灵州吐谷浑初隋炀帝征吐谷浑可汗伏允奔党项炀帝立其质子顺为主不果入㑹中国丧乱伏允还收其故地仍自称为吐谷浑可汗武徳二年二月凉李轨奉书于帝称从弟大凉皇帝臣轨帝怒议讨之遣使与伏允连和使引兵击李轨许以顺还之伏允喜起兵击轨数遣使入贡请其质子顺帝遣还之四年七月吐谷浑冦洮岷二州遣岐州刺史柴绍救之为其所围且乗髙射之天下如雨绍遣军士弹琵琶二女子对舞衆怪之相与聚观绍察其无偹潜遣精骑出其阵后击之衆大溃八年正月吐谷浑突厥各请互市诏皆许之先是中国丧乱民乏耕牛至是资于戎狄杂畜被野贞观八年十月吐谷浑可汗伏允老耄其臣天柱王用事数入塞侵盗诏大举兵讨之上欲以李靖为将因其老不欲重劳之靖闻之请行上大悦以靖为西海道行军大总管节度诸军讨之九年五月李靖悉烧野草轻兵走入碛诸将以为马无草未可深入侯君集曰彼一败之后䑕逃鸟散取之易于拾芥此而不乗后必悔之靖从之分军为两道败吐谷浑于牛心堆又败诸赤水源令君集追伏允于乌海与战大破之靖袭破伏允牙帐伏允子顺斩天柱王来降伏允为左右所杀国人立顺为可汗诏以为西平王后顺为国人所杀上遣侯君集将兵立其子诺曷钵为可汗十年三月吐谷浑请颁厯遣子入侍永徽三年正月吐谷浑遣使入贡咸亨三年二月徙吐谷浑于灵州其故地皆入于吐蕃干宁元年六月李克用大破吐谷浑唐㑹要卷九十四唐会要卷九十五钦定四库全书唐㑹要卷九十五宋王溥撰髙昌髙昌者汉车师前王之庭后汉戊巳校尉之故地汉时兴师西讨军中羸惫者留居焉地形髙敞故因名髙昌垒有八城本皆中国人也后魏时为郡以阙爽为太守寻为且渠无讳所夺居数世髙昌灭之以炖煌人张孟明为国王国人杀之共立马儒又杀之乃立其长史金城麴嘉为王嘉自云河东人世修职贡于中国有文字知书计置官亦採中国之号其王伯雅即嘉之六世孙武徳七年献拂菻狗雌雄各一髙六寸长尺余贞观四年其王文泰来朝妻宇文氏即隋炀帝所赐华容公主也请入宗亲诏赐姓李氏封常乐公主其后与突厥连结诸国朝贡者皆路出髙昌文泰稍壅絶之至十三年太宗谓其使曰髙昌数年来朝贡脱畧无藩臣之礼今兹岁首万国来朝而文泰不至我使人至彼文泰云鹰飞于天雉窜于蒿猫逰于堂䑕安于穴各得其所岂不理耶明年当发兵以击尔也十四年八月十日交河道行运大总管侯君集副总管牛进达平髙昌国下其郡三县五城二十二户八千四十六口万七千七百三十八马四千三百疋太宗欲以其地为州县魏征諌曰未若因抚其人而立其子所谓伐罪弔民威徳被于遐外为国之善者也今若利其土壤以为州县常须千余兵镇守数年一易往来交替死者十有三四遣办衣资离别亲戚十年之后陇右空虚陛下终不得髙昌撮粟尺布以助中国所谓散有用而资无用太宗不从以其地为西昌州又改为西州以交河城为交河县始昌城为天昌县田城为栁中县东镇城为蒲昌县髙昌城为髙昌县倂为部䕶府留军以镇之初西突厥遣其叶䕶屯兵于可汗浮圗城与髙昌为影响至是惧而来降以其地为庭州幷置蒲类县国威既震西域大惧焉耆王诣军门请谒留兵镇守刻石纪功而还毎岁调发千人防边黄门侍郎褚遂良上疏曰臣闻古者哲后必先华夏而后夷狄务广徳化不事遐荒是以周宣薄伐至境而止始皇逺塞中国分离汉武负文景之聚财翫士马之余力始通西域将五十年复得天马于宛城采蒲桃于安息而海内空竭生人物故所以租至六畜算至舟车因之凶年盗贼并起捜粟都尉桑𢎞羊复主意请遣士卒达旧轮台筑城以威西域武帝慨然追悔情发于衷弃轮台之野下哀痛之诏人神咸悦海内乂康向使武帝复用桑𢎞羊之言天下生灵皆尽之矣是以光武中兴不踰葱岭孝章即位都䕶来归陛下诛灭髙昌威加西域收其鲸鲵以为州县然则王师被发之岁河西供役之年飞刍輓粟十室而九数部萧然五年不复陛下岁遣千余人逺事屯戍经年离别万室思归去者资装自须营办既费刍粟停其机杼经途死亡复在言外兼遣罪人增其防䕶彼罪人者生于败肆终朝堕业犯禁违公谓之浮薄徒能扰于边城必无益于行阵所遣之内复有逃亡官司捕捉为国生事设令张掖尘飞酒泉烽举陛下岂能得髙昌一人升粟而及事平终须发陇右诸州星驰电击由斯而言此河西者已之腹心彼髙昌者他人手足岂得縻费中原以事无用书曰不作无益害有益此之谓也陛下平颉利于沙塞灭吐浑于西海突厥余衆为竒浑汗遗氓更树君长复立髙昌非无前例此所谓有罪而诛之既复而立之四海百蛮谁不闻见蠕动懐生畏威慕徳宜择髙昌可立者而立之征给首领兼还本国负戴汉恩长为藩翰中国不扰既富且宁传之子孙以贻永世初平髙昌君集至京师有司劾其私取寳物诏下狱中书侍郎岑文本上䟽曰髙昌昏迷人神共弃在朝议者以其地在遐荒咸欲置之度外惟陛下运独见之明授决胜之略君集奉行圣算刻期平殄陛下谦而不居乃推功于将帅露布初至便降大恩从征之人皆霑涤荡内外文武咸徳陛下赏不踰时不盈数日并付大理虽君集等自挂网罗恐海内疑陛下惟录其过以遗其功古之人君出师命将克敌则获重赏不克则加严刑当其有功也虽贪残淫纵必䝉青紫之宠当其无功虽勤功洁已不免鈇钺之诛故周书曰记人之功忘人之过宜为君也昔汉贰师骏马三十疋虽斩宛王之首而罪恶甚多武帝以为万里征伐不录其过遂封海西侯又校尉陈汤矫诏兴师虽斩郅支单于而汤盗所收康居财物为司𨽻所系汤乃上䟽曰臣与吏人共诛郅支幸得擒灭今司𨽻乃收系按騐是为郅支报雠也元帝赦其罪封汤闗内侯又晋龙骧将军王濬有平呉之功而王浑苛论濬军人得皓寳物濬上表曰今年平呉诚为大庆于臣之身更为咎累武帝赦而不推封襄阳侯近隋新义郡公韩擒虎平陈之日纵士卒暴乱取寳宫内帝亦不问罪加上柱国由斯观之将帅之臣㢘慎者少贪求者衆也古之军势曰使智使勇使贪使愚故智者乐立其功勇者好行其志贪者邀趋其利愚者不计其死是知前王莫不收人之长弃人之短良为此也陛下若降雨露之泽收雷电之威录其㣲劳忘其大过是使立功之士因兹而皆劝负罪之将由斯而改节乃释君集等先是文泰已死国人立其男智盛为王竟为君集执献于观徳殿初其国童謡曰髙昌兵马如霜雪汉家兵马如日月日月照霜雪回首自消灭文泰使人捕其首唱者不能得麴氏有国至智盛凡九代一百四十四年而灭寻拜智盛为左武卫将军封金城郡公弟智湛为右武卫中郎将封天山县公智湛后终于左骁卫将军西州刺史天授初其子崇裕授左武卫大将军交河郡王崇裕卒封袭遂絶髙句丽髙句丽者出自扶余氏其后有䝉孙莫来者灭扶余都平壤即𤣥菟之故地俗颇知书记而恒与中国通武徳七年二月七日遣使内附受正朔请颁厯许之八年三月十一日髙祖谓羣臣曰名实之间理须相副髙丽称臣以自尊大可即诏述朕此懐也裴矩温彦博进曰辽东之地周为箕子之国汉时之𤣥莬郡耳魏晋以前近在提封之内不可许以不臣若与髙丽抗礼四方必当轻汉且天朝之于诸国犹日月之于列星理无降尊俯同藩服乃止贞观十八年太宗谓侍臣曰髙丽莫离支贼杀其主尽诛大臣用刑有同坑穽夫出师弔伐须有其名因其内乱而取之为易諌议大夫禇遂良进曰兵若渡辽事须尅捷万一不获无以威示逺方必更发怒再动兵衆若至于此安危难测太宗然之兵部尚书李勣曰近者延陁犯边陛下必欲追击但为魏征之諌所以遂用其言此之失机亦由征之误讣倘若仰申圣䇿延陀无一人生还可五十年间边境无事至十一月十六日以刑部尚书张亮为平壤道行军大总管自莱州泛海趋平壤又以特进李勣为辽东道行军大总管趋辽东两军合势以其月之三十日征辽之兵集于幽州十九年四月李勣攻㧞盖牟城获口二万以其城置盖州五月上渡辽水诏征桥梁以坚士卒之心上亲率甲骑与李勣攻辽东城㧞之以其城为辽州六月攻拔白岩城以其城为岩州遂引军次安市城进兵以攻之㑹髙丽北部耨萨髙延夀南部髙惠真率靺鞨之衆十五万来援于安市城东南八里依山为阵上令所司张受降幕于朝堂之侧曰明日午时纳降人于此上夜召文武躬自指麾是夜有流星坠贼营中明日及战大破之延夀惠真率三万六千八百人来降上将豪首三千五百人授以军职迁之内地余三万人悉放还平壤城靺鞨三千人并坑之获马五万疋牛五万头甲一万领因名所幸山为驻跸山命许敬宗为文勒石以纪其功遂移军于安市城南久不尅九月遂班师先遣辽盖二州户口渡辽乃召兵马厯其城中而旋城主昇城拜辞太宗嘉其坚守赐缣百疋以劝事君者十一月至幽州初入辽也将十万人各有八䭾两军战马四万疋及还死者一千二百人八䭾及战死者十七八张亮水军七万人沈海溺死者数百人凡渡辽盖二州戸口五日入内地前后七万余人二十年李勣复大破髙丽于南苏班师至颇利城渡白狼黄岩二水皆不胜舟楫勣恠二水浅狭问契丹辽源所在云此二水更行数里即合南流即称辽水更无辽源可得也二十二年七月太子太傅知门下省事房𤣥龄谓诸子曰吾自度危笃以东讨不停岂可使吾衔恨北地遂封表上諌曰臣详观方今为中国患者无过突厥遂能坐运神䇿不下殿堂大小可汗相次束手分典禁卫执㦸行间其后延陀鸱张寻就夷灭铁勒慕义请置州县沙漠已北万里无尘如髙昌叛涣于流沙吐浑首窜于积石偏师薄伐俱从平荡髙丽歴代逋诛莫能讨击陛下责其逆乱杀王虐人亲总六军问罪辽碣未经旬日即灭辽东前后虏获数十万人分配诸州无处不满雪往代之宿耻掩崤陵之枯骨比功校徳万倍前王此圣主之所自知㣲臣安敢备记今臣深为陛下惜之重之爱之寳之周易曰知进退存亡而不失其正者其惟圣人乎由此言之进有退之义存是亡之几得有丧之理老臣所以为陛下惜之盖谓此也陛下威名功徳亦可足矣拓地开疆亦可止矣彼髙丽者边夷之贱类不足待以仁义不可责以常理古来以鱼鳖畜之宜从阙略若必欲絶其种类恐兽动则抟陛下每决死囚必令三覆五奏进素食停音乐盖以人命所重感动圣慈也况今兵士之徒无一罪戾无故驱之于战阵之间委之于锋刄之下使肝脑涂地魂魄无归令其老父孤儿寡妻慈母望辎车而掩泣抱枯骨而椎心足以变动隂阳感伤和气实天下之寃痛也且兵凶器也战危事也不得已而用之向使髙丽违失臣节而陛下诛之可也使失百姓而陛下灭之可也久长能为中国患而陛下除之可也有一于此虽日杀万夫不足为媿今无此三条坐烦中国内为旧主雪怨外为新罗报雠岂非所存者小所损者大愿陛下遵皇祖老子止足之诫保后代巍巍之名发沛然之恩降寛大之诏顺阳春以布泽许髙丽以自新臣老病三公朝夕入地所恨竟无尘露以增海岳谨罄残魂余息先代结草之诚倘䝉录此哀鸣即臣死且不朽八月徐充容上表曰窃见顷年已来力役兼总东有辽海之军西有崐邱之役士马疲于甲胄舟车倦于转输且召募投戎去留懐生死之病因风阻浪存没有漂溺之危一夫力耕卒无数十之获一船致损则倾数万之粮是犹运有尽之农功填无穷之巨浪圗未获之他衆丧已成之我军虽除凶伐暴有国常规然黩武玩兵先哲所戒昔秦王倂吞六国返速危亡之期晋武奄有三方翻成覆败之业是知地广非久安之术人劳乃易乱之原愿陛下布泽流仁矜弊恤乏减行役之烦增湛露之惠龙朔元年四月十六日兵部尚书任雅相为江道行军大总管三十六军水陆分途先观髙丽之衅上将亲率六军以继之蔚州刺史李君球上䟽曰臣闻司马法曰国虽大好战必亡天下虽平忘战必危战者危事兵者凶器故圣主明王重行之也忧人力之尽恐府库之殚惧社禝之危生中国之患故古人云务广徳者昌务广地者亡昔秦始王好战不已至于失国是不爱其内而务其逺故也汉武逺讨朔方始平万里广拓南海入部给符户口减半国用空虚至于末年方垂哀痛之诏自悔其失彼髙丽者僻侧小丑潜蔵山海之间得其人不足以彰圣化弃其地不足以损天威何至疲中国之人倾府库之实使男子不得耕耘女子不得蚕织陛下为人父母不垂恻恤之心倾其有限之赀贪彼无用之地设令髙丽既灭即不得不发兵镇守不多兵威不足多发即人心不安是乃疲于转戍万姓无聊生则天下败矣天下既败即天子何以自安故臣以为征之不如不征灭之不如不灭惟陛下裁断焉干封元年李勣攻㧞无余城遂与诸军相㑹时侍御史贾言忠充支度辽东军粮使还上问以军事言忠画其山川地势且言辽东可平之状上问曰卿何以知其平也对曰昔隋主亲率六军覆于辽东者人事然也炀帝无道军政严酷举国皆役天下离心𤣥感一唱狼狈而返身死国亡自取之也及先帝亲往问罪所以不得志者髙丽未有衅也谚曰贼无隙中道回今髙丽已失其政人心不附男女兄弟相为攻击脱身来奔为我乡导彼之情伪尽知之矣以国家富强陛下明圣将士尽心灭之必矣且臣闻髙丽秘记云不及千年当有八十老将来灭之自前汉之髙丽氏即有国土及今九百年矣李勣年登八十亦与其记符同又髙丽频岁饥荒卖鬻男女无故地裂狼狐入城蚡䑕穴于国门之下其俗信妖迭相惊骇天意如此人事如彼臣窃以为是行不再举矣上曰卿观辽东诸军孰贤对曰李勣先朝旧臣圣鉴所悉龎同善虽非鬭将而持军严整薛仁贵勇冠三军威名逺震髙侃勤俭自处忠果有余契苾何力沈毅持重统御之才虽颇有忌前之癖而临事能断然诸将夙夜小心忘身忧国者莫逮于李勣上深然其言总章元年夏四月彗星见于五章许敬宗以为星孛于东北王师问罪此髙丽将灭之征九月李勣㧞平壤城虏髙蔵男建等十二月至新丰诏取使道俘于昭陵乃备军容奏凯乐献于太庙诏以髙蔵政不由已赦其罪授司平太常伯男产授司宰少卿男建配流黔州分其地置都督府九州三十二县一百镇又置安东都䕶以统之移其户二万八千于内地仪凤中髙宗授髙蔵辽东都督府封朝鲜王居安东与本蕃为主髙蔵至安东潜与靺鞨相通谋叛事觉召还配流卭州以永淳初卒赠卫尉卿圣厯二年又授髙蔵男徳武为安东都督以领本蕃自是髙句丽旧户在安东者渐寡少分投突厥及靺鞨等其旧地尽入于新罗髙氏君长遂絶元和十三年四月其国进乐物两部百济百济者本扶余之别种当马韩之故地其后有髙仇台为髙丽所破以百家济海因号百济焉大海之北小海之南东北至新罗西至越州南渡海至倭国北渡至髙丽其王所居有东西城其所置官有内佐平掌宣纳事内头佐平掌库蔵事内法佐平掌礼仪事卫士佐平掌宿卫兵事朝廷佐平掌刑狱事兵官佐平掌兵马事又外置六方管十郡其用法叛逆者死杀人者以奴婢三人赎罪官人受财及盗者三倍追賍余多与髙丽同武徳四年其王扶余璋遣使献果下马与新罗世为仇雠贞观十六年与髙丽通和以絶新罗入朝之道太宗亲征髙丽百济懐贰数年之间朝贡遂絶至五年八月十三日左卫大将军苏定方讨平之虏其王义慈及太子善将校五十八人送于京师其国分为五部统郡三十七城二百户七十六万至是以其地置熊津马韩东明金涟徳安等五都督各统州县立其酋长为都督刺史县令命左卫郎将王文度为都统总兵以镇之义慈事亲以孝闻友于兄弟时人号为海东曾闵及至京数日病卒𦵏于孙皓陈叔寳墓侧至麟徳三年已后其地为新罗靺鞨所分百济之种遂絶新罗新罗者本弁韩之地其风俗衣服与髙丽百济畧同而朝服尚白好祭山神国人多金朴两姓他姓不为婚姻重元日以其日拜日月诸神发长绕地其先出髙丽魏将毌邱俭之破髙丽也其衆遁保沃泔后归故国其留者号新罗永徽元年新罗王金真徳大破百济遣使金法敏来朝乃织锦作五言太平诗以献帝嘉之拜法敏为太府卿五年真徳卒髙宗为举哀放永光门使太常卿张文收持节弔祭之赠开府仪同三司仍赐绫綵二百段诏其子春秋嗣位显庆元年三月又破百济兵遣使来告龙朔元年春秋卒诏以其子法敏嗣位三年四月诏以新罗国置鸡林大都督仍授法敏鸡林大都督麟徳二年八月法敏与熊津都督扶隆盟于百济之熊津城且盟百济儋罗倭人四国使浮海西还以赴太平之约上元元年二月新罗王金法敏既纳髙句丽叛亡之衆又封百济故地遣兵守之帝大怒诏削法敏官爵遣宰臣刘仁轨讨之仍以法敏弟右骁卫员外大将军临海郡公金仁问为新罗王时仁问在京师诏令归国以代其兄仁问行至中路闻新罗降仁问乃还二年二月鸡林道行军大总管刘仁轨大破新罗之衆于七重城而还新罗于是遣使入朝伏罪幷献方物前后相属意复法敏官爵既尽有百济之地及髙丽南境髙丽东西约九百里南北约一千八百里于界内置上良康熊金武汉朔溟等州所输物产为新罗之最开耀元年法敏卒遣使册立其子政明为王仍袭父官爵长夀二年政明卒册立其子理洪为王三年遣使来朝其年理洪卒册立其弟崇基为王仍令袭兄辅国大将军左豹韬大将军鸡林州都督神龙三年授骠骑大将军先天元年改名兴光开元十年频遣使献方物十二年兴光遣使献果下马二匹牛黄人参头髪朝霞䌷鱼牙䌷细镂鹰铃海豹皮金银等仍上表陈谢至十二年遣其臣金武勲来贺正及武勲回降书赐之又使其弟金嗣宗来朝幷贡方物至二十一年加兴光宁海军使其年命太仆卿员外置金思兰使于新罗思兰本新罗之行人恭而有礼因留宿卫及是委以出疆之任且便之也前年帝赐兴光白鹦鹉雌雄各一及紫罗绣袍金银钿器物瑞文绣绯罗五色罗綵绫共三百余段至兴光遣使从姪志亷奉表陈谢仍奏国内有芝草生画圗而献二十年又遣其大臣金竭丹来贺正又遣姪志亷来献方物授志亷鸿胪少卿员外置赐绢百疋留宿卫二十三年十一月遣从弟大阿食金忠相来朝死于路赠卫尉卿二十五年兴光卒其子承庆嗣位遣使来告帝悼惜之又赠太子太保命賛善大夫邢璹摄鸿胪少卿往其国行弔祭册立之礼至二十八年册承庆妻朴氏为新罗王妃天寳三年承庆卒命弟宪英嗣位仍袭开府仪同三司都督鸡林州刺史兼持节宁波军事是载四月遣使谢恩并献方物十月遣使来贺正授庄清道率府员外长史赐绿袍银带放还蕃自后频来朝七年遣使献金银及六十总布鱼牙䌷朝霞䌷牛黄头髪人参寳应二年宪英遣使朝贡授其使校检礼部尚书放还大厯二年宪英卒册立其子干运为王三年二月命仓部郎中归宗敬兼御史中丞持节册命又册干运母为太妃七年遣使金标石来贺正授卫尉员外少卿放还八年遣使来朝幷献金银牛黄鱼牙䌷朝霞䌷等方物建中四年干运卒无子国人立其上相良相为王贞元元年授良相检校太尉都督鸡林州刺史宁海军使新罗国王仍令户部郎中盖损持节册命其年良相卒立上相敬信为王令袭其官爵信即相之从兄弟也十四年敬信卒其子先敬信亡国人立敬信嫡孙权知国事俊邕为王十六年授俊邕开府仪同三司检校太尉新罗王令司封郎中兼御史中丞韦丹持节册命明年至郸州闻俊邕卒其子重兴立诏丹还永贞元年诏遣兵部郎中李元先持节册兴为王元和元年十一月放宿卫新罗王子金忠献归本国仍加试祕书监二年遣使金力竒来朝其年七月力竒上言奉恩册臣故主俊邕为王母申氏为太妃妻叔氏为王妃册使韦丹至中路知俊邕薨其册即㢠廻在中书省令臣还国伏请授臣以归勅金俊邕等册宜令鸿胪寺于中书省受领至寺宣授与金力竒令奏归国仍赐其叔昇门㦸令本国准例给四年遣使金陆珍等来朝贡五年其王子金宪章来朝贡七年重兴卒其相金彦昇遣使金昌南等来告哀其年授彦昇开府仪同三司检校太尉侍郎大都督鸡林州诸军事兼持节宁海军上柱国新罗王彦昇妻朴氏册命为妃仍赐其宰相金崇斌等三人㦸亦令本国凖给兼命职方员外郎摄御史中丞崔延持节弔祭册立其质子金士臣副之十一年十一月其入朝王子金士臣等遇恶风飘至楚州盐城县界淮南节度使李鄘以闻是岁新罗饥其衆一百七十人求食于浙东十五年遣使朝贡长庆二年十二月遣使金柱弼朝贡寳厯元年其子王金明来朝兼充宿卫太和四年彦昇卒五年四月诏以新罗王金景徽为开府仪同三司检校太尉使持节大都督鸡林州诸军事兼充宁海军使景徽母朴氏冝册为太妃妻朴氏册为妃太子左谕徳兼御史中丞源寂持节弔祭册立焉开成元年遣使金义琮来谢恩兼宿卫二年四月十一日放还蕃赐物有差五年四月鸿胪寺新罗国告哀质子及年合归国学生等共一百五人并放还㑹昌元年七月勅归国新罗前入新罗宣慰副使前充兖州都督府司马赐绯鱼袋金云卿为淄州长史唐㑹要卷九十五唐会要卷九十六钦定四库全书唐㑹要卷九十六宋王溥撰契丹契丹居潢水之南黄龙之北鲜卑之故地君长姓大贺氏胜兵四万三千人分为八部好与奚鬬死无服纪子孙死父母晨夕哭父母死子孙不哭余风俗与突厥同武徳四年二月遣使贡名马丰貂贞观二十二年豪长窟哥等部落咸请内附又契丹有别部长名孙敖曹者武徳四年与靺鞨豪长突地稽俱请内附诏令营州城傍安置至曾孙万荣通天年中与妺壻李尽忠杀营州都督赵翙据营州作乱则天怒改万荣为万斩尽忠为尽㓕寻自称无上可汗以万荣为大将及尽忠死万荣领其衆焉初令曹仁师讨之全军败绩又令王孝杰继之孝杰没于阵攻陷冀州俄为奚及突厥掩击其后张九节设伏以击之遂单马宵遁为其奴斩之开元二年李尽忠从父弟失活请归欵复封失活为松漠都督授左金吾卫大将军仍于其府置静析军五年十二月以永乐公主出降失活亲迎之夜遣诸亲髙品及两蕃大首领观花烛六年失活卒𤣥宗为之举哀赠特进册立其从父弟娑固为松漠郡王至十年十一月娑固与公主来朝宴于内殿及归娑固衙官可突于勇悍得衆娑固欲除之而事泄可突于攻之娑固奔营州可突于立娑固从父弟郁于为主郁于遣使谢罪𤣥宗复册立郁于令袭娑固之位仍赦可突于之罪至十年郁于朝请婚又封余姚县主长女慕容氏为燕郡公主以妻之封郁于为松漠郡王授左金吾员外大将军兼静析军经畧大使郁于死立其弟咄于袭其官爵复以燕郡公主为妻十三年咄于复与可突于相猜阻携公主来奔改封辽阳王国人立其弟邵固其冬邵固诣行在从至东岳拜左羽林员外大将军改封广化郡王仍封宗室外甥陈氏女为东华公主以妻之十八年邵固为可突于所杀以其衆降突厥东华公主走投平卢军诏遣信安王祎幽州长史薛楚平等讨之皆不尅二十二年六月幽州节度使张守珪大破之遣使献㨗勅曰边境为患莫甚于东隅朝廷是虞㡬烦于将帅积年逋诛一朝剪灭则东方将寖以廓清河朔之人差寛征戍此皆上凭九庙之灵下赖羣帅之功今具凯旋敢不以献冝择日告九庙所司准式其年十一月幽州节度使张守珪发兵讨契丹斩其王屈列及其大臣可突于等传首东都余衆及叛奚皆散走山谷立其豪长李遇折为契丹王仍授特进封东平郡王其年遇折又为可突于党泥礼所杀唯一子刺干走投安东获免拜左骁卫将军自后与奚王朝贡岁至蕃礼甚备贞元四年复犯我北鄙幽州以闻九年十二月遣使朝贡十年正月遣使朝贡其年二月勅幽州道入朝契丹大首领梅落拽河等五人并可果毅都尉次首领王下诏活薛儞君等一十六人并可别将放还国十一年十月契丹大首领热苏等二十五人来朝元和八年遣使朝贡九年十一月契丹大首领梅落鹘劣来朝十年十一月契丹遣使梅落饶劣等十九人来朝贡十二年十一月契丹首领介落等朝贡以告身一十九通赐其贵人太和九年十一月契丹大首领二十九人来朝赐物各有差开成元年十一月契丹大首领涅列壊等三十一人来朝四年十二月契丹大首领薛葛等三十人来朝㑹昌二年九月制契丹新立王屈戍可云麾将军守右武卫将军员外同正幽州节度使张仲武奏契丹新立王屈戍等云契丹旧用回鹘印今恳请当道闻奏乞国家赐印伏望圣慈允许勅㫖宜依乃以奉国契丹之印为文奚奚盖匈奴之别种所居亦鲜卑之故地在京师之东北胜兵三万分为五部每部置俟斤风俗与突厥同通天年中契丹叛奚亦臣属突厥两国常为表里号为两蕃景云元年其王李大辅遣使贡方物开元五年大辅入朝封饶乐郡王仍授为左金吾员外大将军诏封外甥女辛氏为固安公主以妻之其年大辅与契丹首领李失活请复置都督府许之大辅卒弟鲁苏立十年诏鲁苏袭其兄官爵又封咸安公主之女韦氏为东光公主以妻之十四年改封鲁苏为奉诚王后为契丹衙官可突于所胁走投榆闗移其部落于幽州界安置五载又封其王娑固为昭信王仍授饶乐都督自大厯后朝贡时至贞元四年七月奚及室韦㓂振武十一年四月幽州奏破奚六万余衆太和元年其王饶乐府都督袭归诚王梅落来朝加检校司空放还蕃三年以奚首领索低为右武威卫将军充檀蓟两州逰奕兵马使仍赐姓李氏八年遣使朝贡十一年遣使献名马是后毎岁至今朝贡不絶或岁中三至故事尝以范阳节度使为押奚契丹两蕃使自至徳后其蕃臣多擅封壤毎优容之彼务自完不生边事故二蕃亦少为冦其毎岁朝贺常各遣数百人至幽州则选其豪长三五十人走阙引见于麟徳殿赐以金帛遣还余皆驻而舘之率以为常室韦室韦者契丹之别种附于突厥用角弓楛矢尤善射时聚弋猎事毕而㪚其人土着无赋税人牵犁以种又按隋书室韦记云室韦有五部落一南室韦二北室韦三钵室韦在北室韦之北四深莫怛室韦在北室韦之西北五大室韦在室建河之南深莫怛室韦之西北隋书曰大室韦之外名字改易不可详悉突厥沙钵可汗常以吐氏潘恎统领之然并契丹之别种也其南者为契丹在北者号室韦南室韦在契丹北三千里其地卑溼至夏则移向西贷勃次对二山多草木饶禽兽又多蚊蚋人皆巢居以避其患后渐分为二十五部其渠帅号余莫不满咄死则子弟代之无嗣则择贤豪而立之盘髪衣服与契丹同乗牛车蘧蒢为室如突厥氊车之状渡水则束薪为栰或有以皮为舟者马则织以草为鞯结绳为辔寝则屈木为室以蘧蒢覆之移则载行以猪皮为服编木借之气候多寒田收甚薄无羊少马多猪牛言语与靺鞨相通婚嫁之法二家相许婿輙盗妇持去然后送牛马为聘妇人不再嫁以为死人之妻难以共居部落共为大棚人死置尸其上居䘮三年其国无铁取给于髙丽南室韦北行十一日至北室韦分为九部落其渠帅号乞引莫贺咄气候最寒冬则入山居穴中牛畜多冻死饶麞以射猎为务或没水中而网取鱼鼈地多积雪惧陷坑穽骑木而行俗皆捕貂为业冠以狐貉衣以鱼皮又北行千里至钵室韦依朔布山而住人衆多于北室韦不知为㡬部落用槿皮盖屋其余同北室韦从钵室韦西四日行至深末怛室韦因水为号也冬月穴居以避太隂之气也又西北数千里至大室韦径路险阻言语不同尤多貂及异䑕北室韦后魏武定隋开皇大业中并遣使贡献大唐有九部焉所谓岭西室韦山北室韦黄头室韦大如者室韦小如者室韦娑葛室韦讷北室韦骆驼室韦并在栁城之郡东北近者三千五百里逺者六千二百里今室韦最西与回鹘接界者有乌素固部落常居俱轮国之西南次东有移塞没部落次东又有塞曷支部落此部落有良马人户亦多居啜河之南其河彼俗谓之燕支河又有和解部落次东又有乌罗䕶部落一名乌罗浑元魏谓之乌落居磨盖独山北啜河之侧此部落自魏太武真君四年厯北齐周隋及武徳已后朝贡不絶又有那礼部落与乌罗䕶犬牙而居又东北有山北室韦又有小如者室韦又北有娑葛室韦东又有岭西室韦又东南至黄头室韦北部落兵强人户亦多东北与达姤接岭西室韦北又有讷北支室韦此部落小乌罗䕶之东北百余里那河之右有古乌丸之遗人今亦自称乌丸国武徳贞观中亦遣使朝贡其国北大山之北亦有大车室韦部落其部落傍室建河居其河源出突厥东北界俱轮国屈曲东流经西室韦界又东经大室韦界又东经䝉兀室韦之北落怛室韦之南又东流与那河忽汗河合又东经南黑水靺鞨之北北黑水靺鞨之南东河注于海乌丸东南三百里又有东室韦部落在峱越河北东南流与那河合武徳八年遣使朝贡开元天寳中每数岁一遣使来朝及贡貂皮等物贞元八年闰十二月室韦都督和解热素等一十人来朝贡太和五年至八年凡三遣使来朝贡九年十二月室韦大都督阿朱等三十人来朝贡开成元年十二月室韦大都督阿朱等三十人来朝进马五十匹四年正月上御麟徳殿对入朝贺王室韦阿朱等十五人其年十二月室韦大都督秩虫等三十人来朝贡㑹昌二年十二月上御麟徳殿引见室韦大首领都督热论等十五人晏赐有差咸通元年正月上御紫宸殿受朝对室韦使靺鞨靺鞨者盖肃慎之地也后魏谓之勿吉凡有数十部落各有豪长而黑水靺鞨最处北方尤称径㨗性凶悍无忧戚无文字其畜宜猪食其肉而衣其皮渤海靺鞨本髙丽别种后徙居营州其王姓大氏名祚荣子武艺贞观十四年黑水靺鞨遣使朝贡以其地为黑水州武徳三年其部豪长突地稽遣使朝贡以其部置燕州拜突地稽为总管贞观初髙开道引突厥来攻幽州突地稽力战有功拜左卫将军赐姓李氏封耆国公寻卒子谨行武力絶人麟徳中累迁营州都督右领军大将军为积石道经畧大使上元三年大破吐蕃衆数万于青海之上降玺书劳仍赐燕国公永淳元年卒赠幽州都督陪𦵏干陵自后或有豪长自来或遣使朝贡每岁不絶其白山部素附于髙丽因收平壤后郡衆多入于中国汨咄安居骨室等部亦因髙丽破后奔散㣲弱今无闻焉纵有遗人并为渤海编户惟黑水部全盛分为十六部落又以南北为栅开元十三年安东都䕶薛泰请于黑水靺鞨内置黑水军续更以最大部落为黑水府仍以其首领为都督诸部刺史𨽻属焉中国置长史就其部落监领之十六年其都督赐姓李氏赐名献诚授献诚云麾将军兼黑水经畧使仍以幽州都督为其押使自此朝贡不絶旧説黑水西北有思慕靺鞨正北㣲东十日程有郡利靺鞨东北十日程有窟説靺鞨亦谓之屈説东南十日程有莫曳皆靺鞨在黑水靺鞨界南近渤海国徳里府北至小海东至大海西至室韦南北约二千里东西约一千里其国少马国人能步战土多貂䑕皮尾骨咄角白兎白鹰等初太宗谓侍臣曰靺鞨逺来葢因突厥朕之所致也昔周宣之时猃狁孔炽出兵驱逐比之蚊蚋议者以为中䇿汉武帝北事匃奴中国虚竭议者以为下䇿秦始皇北筑长城人神怨愤议者以为无䇿然则自古以来其无上䇿乎朕承隋之弊而四夷归伏无为而治得非上䇿乎礼部侍郎李百药进曰陛下以武功定四海以文徳绥万物至道所感格于天地斯盖二仪降福以祚圣人岂与周汉失䇿校其短长哉太宗大悦其拂湼铁利等诸部落自国初至天寳末亦尝朝贡或随渤海使而来唯郡利莫曳皆三两部未至及渤海寖强黑水亦为其所属贞元八年闰十二月渤海押靺鞨使杨吉福等三十五人来朝贡十年二月以来朝渤海王子大清允为右武卫将军同正十一年十二月以靺鞨都督宻阿古等二十二人并拜中郎将放还蕃至十四年三月加渤海郡王兼骁卫大将军忽汗州都督大嵩璘为银青光禄大夫检校司空册为渤海国王依前忽汗州都督初嵩璘父钦茂以开元二十六年袭其父武艺忽汗州都督渤海郡王左金吾大将军天寳中累加特进太子詹事寳应元年进封钦茂为渤海国王大厯中又累拜司空太尉及嵩璘嗣位但授以郡王将军嵩璘遣使叙理故加册命焉至元和四年以渤海国王大嵩璘男元瑜为银青光禄大夫检校秘书监忽汗州都督依前渤海国王七年十二月遣使朝贡八年又遣使朝贡十年二月黑水豪长十一人朝贡十一年三月渤海靺鞨遣使朝贡赐其使二十人官告铁勒铁勒者本匃奴之别种武徳初有薛延陁契苾回纥都播骨利干多览葛仆骨㧞野古同罗浑部思结斛萨奚结阿跌白霫等散在碛北皆铁勒之部内诸郡隋大业中西突厥处罗可汗强铁勒诸部皆臣之后处罗徴税无度铁勒相率而叛归及颉利政乱皆属于薛延陁贞观二年既破延陁太宗幸灵州次泾阳县铁勒回鹘抜野古同罗仆骨多览葛思结阿跌契丹奚浑斛萨等十一姓各遣国归贡献乃称延陁可汗不事大国暴虐无道不能为吾軰主以自死败部落鸟散不知所之吾等各有分地不能逐延陁去也归命天子愿赐哀怜乞置汉官司养育是时太宗以破延陁欲遂空漠庭见其使至甚悦遣黄门侍郎褚遂良引至县厅浮觞积肉以礼之夜分乃散异日召铁勒等并入行宫张乐以宴之拜为郎将及昭武校尉等官乃降玺书劳其豪长及赍绫锦等以将厚意仍遣与乗舆㑹于灵州幷使右领军中郎将安永夀往报焉十一月太宗至灵州铁勒诸部俟斤颉利发等诸姓至灵州数千人咸请列其地为州县又曰愿得天至尊为臣等作可汗可汗子孙尝为天至尊臣属死无恨于是北荒悉平太宗为赋诗以叙其事公卿咸请勒于石从之二十一年正月铁勒回纥俟利兹等诸姓并同诣阙朝见太宗亲赉其绯黄瑞锦及标领袍铁勒等观而惊骇以为未尝闻见捧戴拜谢盘舞于尘埃中及还蕃太宗御天成殿陈十部乐而遣之麟徳中余党复叛干封元年三月铁勒道行军大总管右武卫大将军郑仁泰左武卫大将军薛仁贵破铁勒之衆于天山初泰等将发赐内宴以饯之积甲于殿前令仁贵试之帝曰古之善射能有穿七扎者卿且射五重仁贵射而撤之帝大惊赏取甲以赐之时九姓有衆十余万令骁健数千人逆来挑战仁贵发三矢射杀三人其余一时下马请降仁贵恐为后患并坑杀之更就碛北讨余衆擒其伪叶䕶兄弟三人而还军中歌曰将军三箭定天山战士长歌入汉关是后遂絶薛延陁薛延陁者自云本姓薛氏其先击灭延陁而有其衆因号薛延陁其风俗与突厥同延陁乙失钵之孙曰奚男率其部落七万家附于颉利颉利乱碛北诸姓多归奚男共推为可汗贞观二年太宗使乔师望册为毘伽可汗赐之鼓纛奚男遂建衙于大漠之北郁督军山下三年遣其弟绕特勒来朝上赐以寳刀及寳鞭谓曰汝所部有大罪斩之小罪鞭之及平颉利奚男东反故国建庭于都尉犍山北独逻河之南即古匈奴之故地胜兵二十万仍立其子为南北部太宗恐其太盛册其子皆为小可汗外示优崇实欲分其势也㑹朝廷立李思摩为可汗处其部衆于漠南之北奚男心不悦十五年太宗将有事太山奚男谋于国曰天子东封士马皆集我乗此击思摩若拉朽耳因命其子大度设勒兵二十万冦白道州诏李勣薛万彻讨之大败其衆十六年遣使谢罪请婚许之妻以新兴公主仍令备亲迎之仪太宗欲幸灵武以㑹之奚男竟后期不至乃絶其婚十七年奚男卒其后子㧞灼袭位㧞灼性𥚹其下多不附寻举衆复冦边二十年三月上命夏州都督乔师望右领军大将军执失思力讨延陁大破之斩获二千余人六月铁勒仆骨同罗共击延陁大败之太宗以其数与思摩交兵乃降玺书责让之又谓其使曰语尔可汗我天子能东征髙丽汝若能冦边者但当来也可汗遣使致谢请发兵来助太宗答以优诏而止其兵及太宗㧞辽东诸城破驻跸之阵降髙延夀声震戎狄而莫离支潜令靺鞨诳惑延陁啗以厚利延陁气慑不敢动太宗在安市城谓边臣曰以我量之奚男其死矣闻者莫测俄然真珠毘伽可汗死其少子肆叶䕶杀其兄突利失可汗而自立是谓颉利俱利薛娑多弥可汗而车驾尚在辽东边境阙备遂发兵㓂夏州执失思力击败之多弥可汗轻骑遁走部内骚然矣多弥可汗驭下少恩废其父时贵臣任已亲暱多所杀戮其下不附国中震恐皆不自安时太宗别令校尉宇文法诣乌罗䕶靺鞨部适遇延陁阿波设等于东境法乃率靺鞨进击破之阿波设谓其国人曰唐兵至矣其衆转相惊扰如是二旬诸部大乱多弥可汗与数十骑往投阿史那时健部落寻为回纥所杀宗族殆尽其余尚存五万窜于西域而立真珠毘伽可汗犹子咄摩支为豪帅乃去可汗之号遣使奉表请居郁督军山之北使兵部尚书崔敦礼英国公李勣就安辑之太宗谓曰叛则击之勣等就至咄摩支惶骇不知所为潜谋欲战持两端因纵兵遣击前后斩五千余级获男女二万余人后咄摩支入朝拜为右武卫将军及卒太宗为发哀初延陁请以其庶长子曳莽为突利失可汗居东方所统者杂种嫡子㧞灼为肆叶䕶可汗居西方所统者皆延陁诏许之并礼以册命曳莽自知非正嫡部落又少恩意常不惬徃徃忧悚而轻用兵白道之役即曳莽唱首㧞灼贰之延陁之卒皆来㑹𦵏焚尸卒哭曳莽惧㧞灼圗已先还㧞灼引兵自后袭杀之延陁以贞观初建衙于碛北厯三主凡二十年李勣崔执礼灭之总章二年十二月延陁部落余衆扰乱诏发突厥进袭至乌罗徳健山大破之唐㑹要卷九十六唐会要卷九十七钦定四库全书唐㑹要卷九十七宋王溥撰吐蕃吐蕃者在长安西八千里本汉西羌之种也不知有国之所由国人号其王为賛普以统理国事无文字刻木结绳为约征兵为金箭㓂至举燧与臣下一年一小盟三年一大盟以麦熟为岁首其国都号为逻婆城用法严整议事则自下而起因人所利而行之此其所以强且久也重壮贱老母拜于子重兵死恶病终以累世战没者为甲门临阵奔逃者悬狐尾于其首表其似狐之怯其賛普弄讃雄霸西域贞观八年九月朝贡使至十四年遣其相禄东賛致礼请婚姻献金五千两自余寳数百事十五年以文成公主妻之弄讃至栢海亲迎于河源见王人执子壻之礼甚恭而叹大国礼仪之美俯仰有媿沮之色及与公主归国谓所亲曰我祖父未有通婚上国者今我得尚大唐公主为幸实多当为公主筑一城以夸示后代遂筑城立栋宇以居处之公主恶其赭面弄普遂下令禁之身释氊裘袭䊵绮渐慕华风仍遣渠豪子弟请入国学以习诗书又请中国识文字之人典其表疏上征辽还献大鵞黄金铸成髙七尺可受酒三斛髙宗即位拜驸马都尉封西海郡王致书于长孙无忌云天子初即位若臣下有不忠之心者当勒兵以助并献金银珠寳十五种置太宗灵座之前髙宗进封賨王因请蚕种及造酒碾硙纸笔之匠并许之永徽元年弄讃卒其子早卒立其孙年幼国事皆委禄东賛禄东賛有谋畧初太宗许降文成公主东賛来迎召见顾问进对合㫖乃拜为右卫大将军又以琅邪公主孙女妻之东賛辞曰臣本国有妇父母所聘情不忍乖且賛普未谒公主陪臣安敢妄婚上嘉之东賛有子五人长悉若早卒次钦陵三賛婆四悉多于五渤论及东賛死钦陵兄弟复専其国咸亨元年薛仁贵讨吐蕃败于大非川上元二年李敬𤣥又败于青海自是賛婆则専在东境钦陵主内政三十余年恒为边患仪凤三年上以李敬𤣥初败吐蕃为患转甚召侍臣曰吐蕃小丑屡犯边境置之则疆塲日骇圗之则未闻上䇿宜论其得失各书所懐给事中刘景先曰攻之则兵威不足镇之则国力有余且抚养士卒守御边境中书舍人郭正一曰吐蕃作梗年岁已深兴师不絶非无劳费追讨则徒损兵威深入则未穷巢穴臣望少发兵士且遣备边明立烽候勿令侵掠待国用丰足一举而灭之给事中皇甫文亮曰且令大将镇抚畜养将士仍命良吏营田以收粮储必待足兵足食方可以举而取之上曰宿将旧人多从物故自非投戈俊杰安能克灭凶渠中书舍人刘祎之曰臣观自古圣主明君皆有边戎为梗今吐蕃凭陵未足为耻愿养万乗之威寛百姓之役给事中杨思忠曰圣人御物贵在从时今凶冦不能懐徳未肯畏威和好之谋臣谓非便中书侍郎薛元超曰臣以为敌不可纵纵敌则患生边不可守守边则卒老不如料简士卒一举灭之上顾谓黄门侍郎来恒李勣已后实无好将当今以张䖍朂纪及等差为优耳恒曰昨者洮河兵马足堪制敌但为诸将失于部分遂无成功今无好将诚如圣㫖圣厯二年賛普器弩悉弄年长乃与大臣论巖宻图钦陵召其亲党二千余人杀之钦陵自杀景龙四年来请婚以左卫大将军杨矩为送金城公主使后矩为鄯州都督吐蕃厚赂之因请河西九曲之地以为公主汤沐之邑矩遂奏与之吐蕃既得九曲其地肥良又与唐境接近自后复叛杨矩惧饮药而死先天元年十月二十六日吐蕃遣使来朝吐蕃自汉界出鄯城五百里遇岛海入吐部落弥多弥苏毘及白兰等国风雨雷电隔日有之夏气如中国暮春之月山有积雪地有冷瘴令人气急不甚为害其俗重汉缯而贵瑟瑟男女用为首饰其君长或居抜布州或居逻婆州有小城而不居坐大氊帐张大拂庐其大可容数百人兵卫极严而衙府甚狭俗养牛羊取乳酪供食兼取毛为褐而衣焉不食驴马肉以麦为麫人死杀牛马以殉取牛马头周垒于墓上正方垒石为之状若平头屋焉其臣与君自为友号曰共命人其数不过五人君死之日共命人皆日夜纵酒𦵏日于脚下刺血出尽及死便以殡𦵏又有亲信人用力当脑缝锯亦有将四尺木大如指刺两肋下死者十有四五亦殉𦵏焉设官父死子代絶嗣则近亲袭焉非其种类輙不相代其官章饰有五等一谓瑟瑟二谓金三谓金饰银上四谓银五谓熟铜各以方圎三寸褐上装之安䏝前以辨贵贱其战必下马列行而阵死则逓收之终不肯退枪细而长于汉者弓矢弱而甲坚人皆用剑不战亦负剑而行其驿以铁箭为契其箭长七寸若急驿膊前加一银鹘有草名速古芒叶二寸状若斜蒿有䑕尾长于常䑕其国禁杀䑕杀之者加其罪有可䟦海去赤岭百里方圎七里东南流入蛮与西洱河合流而东号为扑鼻水又南出㑹川为泸水焉自赤岭至逻婆川絶无树木惟有杨栁人以为贵开元二年五月吐蕃宰相坌达延陁献书于宰相曰两国地界事资早定界定之后然后立盟其月吐蕃使其宰相尚钦蔵及御史名悉猎来献盟书𤣥宗御承天门楼命有司引见置酒于内殿宴遣之其月坌达延陁率衆侵我渭源帝下制亲征㑹薛讷遇贼数万衆战于武阶驿大破之乃罢自五年至十年凡八来朝幷贡方物二十一年二月金城公主上言请以今年九月一日树碑于赤岭定蕃汉两界时李暠使于蕃金城度其还期在暮秋故有是请及树之日诏张守珪李行祎与其使莽布支同讫其事是月遣其大臣属卢论莽蔵来朝及献方物自二十二年每岁遣使贺正幷贡献至二十年七月金城公主薨神龙元年其賛普器弩悉弄卒其子弃肆蹜賛嗣位賛时年七岁使来告丧中宗为之举哀废朝一日俄而弃肆祖母遣使献金二千两为弃肆求婚中宗遂养公主为女降嫁之自是频岁贡献然亦时犯西边十三年遣使来贺不许十七年复遣使来朝诏王忠及皇甫惟明及内侍张元方使于吐蕃惟明既见賛普及公主皆欣然请和尽出贞观以来𠡠书以示惟明又遣其重臣名悉猎随惟明入朝賛普既献寳公主又献金鸭盘等物名悉猎知书先是迎公主长安当时朝廷皆称有才辨及引入赐宴与语甚礼之诏御史大夫崔琳充使宣谕于赤岭各树分界之碑约不相侵至是公主薨遣使告哀仍请和不许使到数月始命有司为公主于光顺门发哀辍朝三日天寳中连事西讨进收黄河九曲㧞其石堡城至徳二年三月复遣使请和且助国讨逆诏遣南巨川报之明年二月又遣使来朝复请盟诏从之大厯元年至十年凡七来朝贡十三年正月遣将马重英率衆四万侵灵州夺我水口填汉渠御史渠以弊屯田建中元年正月入蕃使太常少卿韦伦至自大厯已后吐蕃陷我河陇诸州勅使前后数辈皆留之不遣边上每传获其人亦令中官部纪徙之江岭徳宗初即位务以徳绥逺方征其俘囚五百人给衣一袭使韦伦给还其国与之约和仍勑边将无得侵伐吐蕃使归其人不之信及蕃俘入境部落皆畏威懐惠焉又命伦为太常卿复使蕃中其年十二月伦至自蕃中与其宰相论钦明思等五十五人皆至献其方物吐蕃见伦再至甚欢既馆声乐以娱之留九日而旋兼遣其渠帅报命伦一岁再往絶域戎夷奉敎无此之速也二年三月以万年县令崔汉衡为殿中少监持节使西戎初吐蕃遣使求沙门之善讲者至是遣僧良琇文素二人行每人岁一更之其年十二月入蕃使判官监察御史常鲁与吐蕃使论悉罗等至自蕃中奏请改勅书以贡献为进以赐为赏以领取为领之优诏降谕曰前相杨炎不修故事致此误耳并从之三年九月崔汉衡与蕃使区颊賛至自吐蕃乃约灵州以贺兰泾州以弹筝峡西口陇州以清水为汉界皆建碑以志之遂以是年十月十五日相与同盟于境上其年十月以都督员外郎樊泽兼御史中丞充吐蕃计㑹使约以来年正月十日㑹盟于清水四年正月诏陇右节度使张镒与吐蕃使尚结賛盟于清水㑹盟官崔汉衡等七人与结賛及宰相等七人俱昇坛为盟夏四月吐蕃将士僧尼等至自沙州凡八百人报元年之徳贞元元年九月遣左监门卫将军康成使于蕃中且定界是月凤翔节度使李晟遣兵袭吐蕃衆于堆沙堡大破之焚其储积斩渠长扈屈律悉等七人传首京师结賛等闻而大惧累遣使请和仍用永盟皆不许㑹马燧自河东至且保明其诚至乃许之二年九月吐蕃游骑及于好畤京师戒严遂遣左金吾卫将军张献甫等统兵屯于咸阳其月二万余衆又冦凤翔城下李晟出兵御之一夕而退其年十一月吐蕃陷我盐州初贼之来冦也刺史杜彦光使以牛酒犒之吐蕃谓曰我欲州城以居之听尔率其人而去彦光乃率衆归麟州其年十一月吐蕃陷夏州亦令刺史拓跋干曜率衆而复据其城自是又冦银州银州素无城壁居者奔散蕃亦弃之三年二月以前太子右谕徳崔澣为检校左庻子兼御史中丞充入藩使四月至自鸣沙不数日澣复以鸿胪卿兼中丞又充入藩使令澣报蕃宰相尚结賛曰杜希全职在灵州不可出境李观又已改官遣侍中浑瑊充盟㑹使约以五月二十四日复盟于清水又令告尚结賛以盐夏二州归于我然后就盟㑹其年夏吐蕃刼盟于平凉川八年山南西道节度使严农奏击破吐蕃于芳州及黑水堡焚其积聚幷献首获九年剑南西川节度使韦臯攻吐蕃之维州获大将军论賛热以献十年五月剑南西川节度使韦臯又奏西山峨和城击破吐蕃二万余衆攻㧞城栅斩首三千八百余级获其器械牛马其年八月先没蕃中使李朝清归自吐蕃十三年正月賛普遣使农桑昔赍表请和好帝以其豺狼之性数负恩约不受表状放其使归蕃七月韦臯奏去年二月十七日吐蕃于剑山马岭三路分军下营仅往一月进军逼台登城巂州刺史曹髙任率诸将军士幷东蛮子弟合势接战自朝及午大破之生擒大笼官七人阵上杀获甚衆十七年七月吐蕃陷我麟州杀刺史郭锋毁城隍大掠居人驱党项部落而去次盐州西九十里横槽峰顿军有畨卒传唿州僧延素辈七人称徐舍人召其大阵没勒支处引延素等疾超至帐前皆马革梏手麻绳缧颈见一吐蕃年少身长六尺余朱髪大目乃徐舍人也命解縳坐帐中曰师勿惧予本汉人司空英公五代孙也属武后斵丧王室余髙祖建义中冺子孙流播絶域今三代矣虽代居戎职位掌兵要思本之心无涯顾血族无由自㧞耳此畨汉交境也复九十里至安乐州师无由东矣延素曰僧身孤亲老敢祈全活悲不自胜又曰余奉命率师备边因求资食遂渉汉疆展转东进至麟州城下城既无备援兵又絶是以㧞之知郭使君是勲臣子孙必将活之不虞为乱兵所害适有飞鸟使至飞鸟犹中国驿骑也云使者上变召军亟还遂解縳归之时诏命韦臯分遣偏将勒步骑合二万出都城西山南北九道并进逼楼离老翁故维州保州松州诸城以纾北边故也其年九月韦臯又奏大破吐蕃于雅州十八年正月韦臯又破吐蕃生擒大首领论莽熟来献至二十年二月吐蕃请和使其臣论乞再等五十四人来朝贡至二十一年三月以吐蕃賛普卒废朝三日命工部侍郎兼御史大夫张荐予祭之七月賛普使论乞数勃藏奉献徳宗皇帝山陵金银衣服牛马等陈于太极殿庭元和元年七月遣使论勃蔵等来朝幷献方物二年春吐蕃人归日西蕃幷遣后论思邪熟来朝幷归郑叔矩路泌之柩及叔矩男武延等一十三人叔矩贞元初平凉背盟所䧟凡二十余年竟不屈节五年五月命宰臣杜佑等与吐蕃使议事于中书令㕔且言归我秦原安乐州地自六年至十年遣使朝见幷献方物相继不絶十一年西川奏吐蕃賛普卒十二年吐蕃告哀使论乞髯献马十匹玉带金器等十三年宴吐蕃使于中书八月吐蕃使论司热等七人辞于宣政衙已事不退且征国使诏有司谕之方出勅令后入回鹘吐蕃南诏使所奏随从不得过三十人新罗使不得过二十人回鹘吐蕃使下合授正官不得过十人南诏不得过五人其年十月吐蕃围我宥州命夏州兵击退之十四年三月诏蕃使论矩立蔵等幷后般来使并宜放归本国八月冦我盐州及庆州方渠下营大军至河州界其年复遣矩立蔵来朝贡立蔵自称请和好诏纳其请遣还其年十月以太子中允张贾为太府少卿摄御史中丞持节充入蕃答请和好使寻贬贾为抚州司马责其逗留不行也以却同代之至其年十二月灵武奏吐蕃大军营于黄河北烟尘数十里凤翔进吐蕃表函一封西川奏吐蕃入雅州界时方镇邻接蕃界者皆奉诏备御东川节度使王涯上言臣道当出军径入贼腹有两路一路从龙州青州镇入吐蕃界直抵故松州城是吐蕃旧置节度之所一路从绵州威蕃栅入蕃界直抵栖鸡城是吐蕃险要之地涯又陈备御吐蕃要畧曰臣伏愿陛下不爱金帛之费以钓北蕃之心遣信臣与之定约曰西戎为边患者数矣能制而伏者惟有北蕃如能发而深入杀若干人取若干地则投若干之赏开懐以示之厚利以啗之一战之后西戎亦衰矣长庆元年四月遣尚绮力陀思来朝幷献国信其月吐蕃使郭居简朝贡兼遗宰臣马又遣使论约蔵来请盟其年八月吐蕃请盟许之宰相欲重其事请告太庙太常礼院奏谨按肃宗代宗故事与吐蕃㑹盟并不告庙惟徳宗建中末㑹盟于延门欲重其诚信时令告庙至贞元三年㑹于平凉亦无告庙之文伏以事出一时又非经制䇿之典故亦无其文今㕘详不合告从之十月命宰相崔植等十四人与吐蕃使论纳蔵盟于郡城西王㑹寺十一月又遣使论答热等来朝二年五月又遣使论賛等来朝幷进马六十匹羊二百口及银器玉带等七月入蕃㑹盟使刘元鼎奏以五月六日与吐蕃盟于闷惶卢川是川葢普之夏衙也中有臧河流焉满川多紫薇树其月吐蕃使论悉诺息等随元鼎来谢十月命太仆少卿兼御史中丞杜载持节充答吐蕃谢㑹盟使三年正月遣使论答热来贺正幷表进羊六百口四年遣使来求五台山圗寳厯元年三月遣尚绮立热来朝且请和好二年十一月诏遣光禄卿兼御史大夫李铣持节入蕃充答和好使太和五年正月遣使论乞热来朝六年又遣使论董勃蔵来朝九年正月遣使论笼热来朝开成元年遣使论悉立热来朝正幷献国信及马二年遣使论监通等来朝先是遣宗正少卿兼御史中丞李从简入蕃其年五月蕃中遣使进国信金银器玉带獭褐㹈牛尾朝霞㲲杂药幷马牛橐駞等诏以其信物颁赐宰臣已下四年遣使论焦热等来朝㑹昌二年賛普卒至十二月遣论賛等来告丧诏废朝三日仍令文武常㕘官四品已上就鸿胪寺弔其使者诏遣将作少监兼御史中丞李璟持节入西蕃充弔祭使三年正月璟至自吐蕃大中三年春吐蕃宰相尚恐热因东道节度使以秦原安乐等三州幷石门木硖等七闗欵塞泾原节度使康季荣以状闻上命太仆卿陆耽往劳焉其年七月河陇耆老率长幼千余人赴阙下上御延喜殿观之莫不懽唿抃舞更相踊跃就冠带于康衢然后命善地以处之观者咸称万岁八月勅曰古帝王之有国也何尝不文以守成武以集事㕘诸二柄归乎太宁朕猥荷丕圗思𢎞景业忧勤戒惕四载于兹毎念河湟土疆绵亘遐濶天寳末西戎乗我多难无力御奸遂纵侵略不逺京邑事更十叶时近百年进士试能靡不竭其长策朝廷下议亦皆听其直词尽以不生边事为永圗且守旧地为明理荏苒于是收复无由今者天地储祥祖宗垂佑逺人输欵边垒连降创业建功所谋必尅实赖枢衡妙筭将帅雄俊副𤣥元不争之文絶汉武逺征之悔瓯脱顿空于内地斥堠全据于新封莫大之休指期而就况将士等栉风沐雨暴露郊原披荆榛而刁斗夜严逐豺狼而穷庐晓破动皆如意古无与京念此职勲宜加宠赏泾原宜赐绢六万疋并以户部产物充赏仍待康季荣收明等各领征师到本镇度支差脚两司各差人押领送至本道分付令充节级优赏四道牧州牧阙有功劳军将各宜具名衘闻奏当议甄奨原州秦州威州幷七闗侧近访闻土地肥沃水草丰美如有百姓要垦辟耕种五年不加赋税五年已后量定户籍使任为产业溼地有盐颇闻厚利如置𣙜税可赡边陲仍委度支计㑹制置闻奏四道长吏如能各于镇守处遣官健营田度支出牛粮种子毎年量得多少充军粮亦不限约定数原州秦州威州幷七闗镇守官健每人各给衣料两分一分依常年例支给一分分度支加给仍二年一度替换其家口委长吏切加安存官健有庄田户籍者仰州县放免杂差役秦州至陇州已来道路要置堡栅与秦州应接李玭与刘臯即便计度闻奏商贾往来兴贩货物任择利便一切听从闗镇不得邀诘其官健父兄子弟要往通传家信不限多少任去如要垦辟种田依百姓例处分三州七闗如要器仗长吏与量据所要申奏除授刺史闗使后三五月内差人巡检有如修筑部署课绩殊尤幷训练有度者其刺史闗使虽新授官爵亦更与超升其官健节给更予优赏山南西道剑南西川逻界没蕃州县量力复其兵士委本道差遣如要钱物接借亦具闻奏三州七闗创置戍卒且要务静如有羌戎潜来贸易辄不得容受委刺史闗吏切加禁断或有投降吐蕃到逻上收取本道令长吏奏取进止其京城有犯事合流役囚徒从今已后一切配在十处收管呜唿七闗要害三郡膏腴候馆之残址可寻唐人之遗风尚在遡懐往事良用兴嗟夫取不在广贵保其金汤得必有时讵计于迟速今则便务修筑不进干戈必使足食足兵有备无患载洽亭育之道永致生灵之安逺迩臣僚宜体朕意咸通七年十月沙州节度使张义潮奏闻回鹘首领仆固俊与吐蕃大将尚恐热交战大败蕃冦斩尚恐热传首京师唐㑹要卷九十七唐会要卷九十八钦定四库全书唐㑹要卷九十八宋王溥撰回纥回纥在薛延陀北境居近娑陵水去京师六千九百里胜兵五万口十万先属于突厥初有特健俟斤死有子曰菩萨部落以为贤而立之由是大振菩萨劲勇有胆气善筹䇿常以少制衆其母乌罗浑主知诤讼之事平决严明其地沙卤有大羊而足长五寸贞观二十一年正月率衆内附显庆三年十二月以回纥故烛龙州刺史吐迷度子婆闰授右卫大将军龙朔三年二月移燕然都䕶府于回纥都落仍改名瀚海都䕶府其瀚海都䕶府移云中古城改名云中都䕶府仍以碛为界碛以北者为蕃州悉𨽻瀚海碛南并𨽻云中婆闰卒妹比栗毒代立比栗毒卒子独解支立其都督亲属及部落征战有功者并自碛北移居甘州界故天寳末取骁壮以充赤水军骑士在碛北者自则天后并为黙啜所役属仍别立都督以统之独解支卒子伏帝匐立为河西经畧副使兼赤水军使开元七年伏帝匐卒赠特进遣使弔祭子承宗立承宗为凉州都督王君㚟诬奏长流瀼州而死其部落犹存天寳初回纥叶䕶逸标苾袭灭突厥小杀之孙乌苏木施可汗未几自立为九姓可汗由是至今兼九姓之号因而南徙居突厥旧地依乌徳健山嗢昆河居焉虽行逐水草大抵以北山比中国之长安城直南去西城一千七百里北去碛口三百里有十一都督九姓部落一部落置一都督于本族中选有人望者为之破㧞悉蜜及葛逻禄皆收一部落各置都督一人毎行止战鬬以二客部落为锋其九姓一曰回纥二曰仆固三曰浑四曰㧞曳固五曰同罗六曰思结七曰契苾以上七姓部自国初以来着在史传八曰阿布思九曰骨崙屋骨恐此二姓天寳后始与七姓齐列天寳三载三月朝廷以逸标苾有诛乌苏木施功封为奉义王及破㧞悉蜜自称骨咄禄毘伽阙可汗又遣使朝贡四载加授特进五载册为懐仁可汗六年逸标苾卒子磨延啜立国人号为葛勒可汗磨延啜勇悍善用兵十五载回纥吐蕃各使请和亲助国讨逆葛勒可汗弃于叶䕶以精骑三千随朔方节度使郭子仪讨贼至徳元载七月肃宗即位于灵武二载五月朔驾在彭原四月官军为贼将安守忠所败于清渠北乃遣中官窦议使于回纥令发其兵九月回纥遂遣太子叶䕶领蕃兵四千余人来助讨贼叶䕶入见肃宗亲宣慰赐以金帛广平王豫领朔方安西回纥南蛮大食之衆十五万讨安庆绪既战大败逆贼遂收东京十一月回纥至东京勅百官于长乐驿迎上御宣政殿引叶䕶宣慰其余豪长列于阶下赐锦绣缯綵银品物甚多叶䕶辞归帝谓曰能为国家就大事者卿力也何遽去耶叶䕶奏曰回纥战兵留在沙苑欲更为陛下收范阳马少不足以讨除余孽请且归灵夏已北取马用济其事优诏答之仍许和亲干元元年六月遣达亥阿波刺史来迎公主拜开府仪同三司并献马五百匹貂裘白㲲等又遣宰相谛徳领骁将三十人助国讨贼七月册命葛勒可汗为英武威毘伽可汗封幼女为宁国公主以降焉八月遣三子骨啜特勒九月遣大首领盖将军等谢主下降又赐三妇人来朝二年四月威武毘伽可汗卒长子叶䕶先被害小子移地建立是为登里可汗寳应元年四月回纥演者裴罗等十八人来朝八月可汗自将精骑五千南踰太原晋绛屯兵于陕州平陆县遣使奏请助王师讨平残冦是日引其使宴于延英殿赐物有差命左散骑常侍兼御史大夫尚衡使于回纥军宣慰可汗遣弟右杀领精骑三千以行营节度使仆固懐恩破逆贼史朝义于北邙山二年正月可汗辞还蕃六月册命为颉咄登宻于合俱录英义建功毘伽可汗大厯十三年六月河中府朔方将士刼回纥使辎重因大掠河中坊土回纥格战死者数千人十月回纥冦太原河东节度留后鲍防出师与回纥战于曲阳我师败绩死万余人十四年英义建功可汗为其下所杀建中元年六月册回纥合骨咄禄毘伽可汗为武义成功可汗命京兆尹源休持节册立初徳宗遣中官梁文秀告哀于回纥且修旧好可汗移地健不为礼而九姓部落属于回纥者又陈中国便利以诱其心其相顿莫贺达干諌不听思人怒击杀之幷杀其亲信及九姓之所诱来者凡三十人顿莫有立号为合骨咄禄毘伽可汗使其豪长聿达于随文秀来朝故命休册拜焉二年六月以兼光禄卿李涵为散骑常侍充弔册回纥使贞元三年八月回纥使合阙将军归蕃初合阙将使命请婚于我许以咸安公主嫁之命公主见合阙于麟徳殿直令中谒者赍公主画圗赐其可汗四年十一月回纥公主及使至自本藩徳宗御延喜门以观之可汗喜于和亲其礼甚恭乃喜言曰子壻半子也父患西戎我子也当遣兵除之又骂辱吐蕃使乃使其宰相等率衆千余人及妺吐骨禄毘伽公主姨迷叔咄禄公主及职使大首领等妻妾凡五十六妇人来迎可敦聘马三千匹勅令朔州及太原分留回纥七百余人其宰相大首领等至者舘于鸿胪寺召回纥公主及使者对于麟徳殿颁赐有差诏以咸安公主出降回纥可汗仍特置府官属并同亲王府十一月册令骨咄禄武义成功可汗为天亲可汗五年七月公主至衙帐回纥使李义进请因咸安公主下降改纥字为鹘字盖欲夸国俗俊健如鹘也徳宗允其奏自是改为回鹘其年九月天亲可汗卒子多逻斯立国人谓之判官特勒诏册为登里逻没宻施俱禄忠贞毘伽可汗以鸿胪卿兼御史中丞郭锋为弔册回鹘使至六年四月忠贞可汗卒子阿啜立十月郭锋至自回鹘初锋奉使册忠贞可汗是岁忠贞为弟所杀而簒立时回纥大将颉利迦斯西击吐蕃未回及四月其次相率国人杀簒者而立忠贞之子为可汗方年十六七及六月颉子迦斯西讨囘将至牙帐次相等惧其复有废立不欲汉使知之留锋数月回及颉子迦斯之至也可汗等迎于郊野盛陈锋所送国信器币可汗与次相等皆俯伏自言废立之由且请命曰今日惟大相生死之悉以所陈器币赠颉子迦斯以悦之可汗又拜泣曰儿愚幼无知今幸得立惟仰食阿爹国政悉不敢闻也廻鹘谓父曰阿爹七年二月诏册阿啜为奉诚可汗遣鸿胪少卿御史大夫庾挺持节弔祭册命之四月回鹘遣使聿支达于等来朝且告小宁国之丧九月败吐蕃于北庭使来献㨗十一年十一月奉诚可汗卒奉诚无子国人立其相骨咄禄将军诏册命为滕里逻朋禄没宻施合和禄多利邪毘伽懐信可汗五月令秘书少监兼御史中丞史馆修撰张荐持节弔祭册立之其骨咄禄将军本姓跌少孤为回鹘大首领所养及长有武艺辩慧自天亲可汗时已掌兵马衙官诸大首领多敬服之奉诚无嗣国因奉为王其天亲以上诸可汗有子见幼小者并送阙庭至徳后回鹘于中原有功故懐信可汗不敢言奉诚从人望也永贞元年懐信可汗卒遣使来告丧十一月册命可汗为爱登里逻洎徳宻施俱录毘伽可汗以鸿胪少卿兼御史中丞孙杲持节充弔祭册立使至元和元年二月凡三朝贡三年二月回鹘使来告咸安大长公主之丧废朝三日公主徳宗第八女也本降天亲可汗卒子忠正可汗立忠正可汗卒子奉诚可汗立奉诚可汗卒国人立其相是为懐信可汗皆从其国俗尚公主在蕃凡二十一年卒册赠燕国大长公主谥曰襄穆三月御麟徳殿对回鹘使多览将军等赐白綵锦衣服银器有差自回鹘请修蕃臣之礼五年后常遣使朝贡六年回鹘可汗卒遣使掘野居葛勒将军来告丧七年正月册命可汗为军登里逻骨徳宻施合毘伽可汗命检校工部尚书鸿胪卿兼御史大夫张茂宣持节弔祭册立之八年四月回鹘使和亲伊珠难还蕃宴于三殿赠银器缯帛九年仆固昌来朝十一年正月御麟徳殿引对回鹘使赐锦綵银器有差三月又遣使押进橐駞九头马八十匹十一年回鹘可汗卒遣使来告丧十一月册回鹘可汗为爱登里逻骨没宻施合毘保义可汗命宗中正少卿兼御史中丞李孝诚持节弔祭册立之十五年三月御麟徳殿引见回鹘使合达子等许其尚主其月封第九妹为永安长公主降嫁回鹘可汗长庆元年三月保义可汗卒辍朝三日四月册回鹘可汗为君登里逻羽禄宻施勾主禄毘伽可汗五月所遣回鹘宰相都督公主麾尼等至迎所降公主也初保义可汗求婚许降以永安公主保义既卒则宜改定而使人固请永安寻以第五妹封太和公主出降回鹘命中书舍人王起就鸿胪寺宣谕焉上御麟徳殿对回鹘使及公主五十人等赐锦缯银器有差六月勅太和公主宜特置府命宰相杜元颕充五礼使回鹘宰相幷公主献驼褐白锦白练貂鼠裘鸭头子玉腰带等马一千匹驼五十头口七月册太和公主为仁孝端丽明智上夀可敦命左金吾卫大将军兼御史大夫何証为送公主及册可汗使光禄卿兼御史大夫李宪为之副三年回鹘可汗卒其从父弟曷萨可汗立遣使来告丧册曷萨可汗为君登里汨啰没宻施合毘伽可汗命工部尚书兼御史大夫郑权弔祭册立之寳厯中频使朝贡至太和六年为其下所杀其从子和特勒立遣使告丧为之废朝诏册和特勒为君登里逻汨没宻施合毘伽可汗命左骁卫将军兼御史大夫唐𢎞实持节弔祭册立之开成四年其相勿荐公引山北沙陀攻围之可汗自杀国人立勿荐公为署䬃可汗未受册命连年饥疫羊马死者被地又大雪为灾武宗即位遣时泽王溶告丧始知易代其年为黠戛斯所害其国分散有乌希特勒者曷萨之弟和特勒之叔也亦率衆南奔至错子山乃自立为可汗居塞上朝廷遣鸿胪贾耽右将军王㑹往宣谕分边偹以振食之兼就大同川还其马价绢直册为可汗遣将作少监兼御史中丞苗镇持节驻于河东待其底定然后受而可汗违背恩徳侵刼诸部落旋又擅入云州将入振武上以为天亡数尽不可容也乃命河东等道兵讨之㑹昌三年正月诸军大破回鹘于萨唿山就其帐中奉太和公主归于我军其特勒以下大衆数万人尽降获其前后所赐勅书可汗亦被疮与百骑踰山遁走㨗书至宰相率百僚阙中称贺先是回鹘宰相唱没斯特勒将其家属及麾下数千人来降上嘉之降书抚宥仍赐姓李氏封懐化郡王改名思忠赐中第于永乐坊幷家属遣所在给传赴阙其军士分于诸镇收管用壮骑兵西㸑西㸑者南宁之渠帅自云本河东安邑人七代祖事晋人为南宁州太守属中国乱遂王其地梁元帝时南宁州刺史徐文威征诣荆州有㸑瓒者遂据南宁之地延袤二千余里既死其子震玩统其衆髙祖受禅拜翫子𢎞达昆州刺史令持其父䘮归𦵏于祖莹既又遣俞大施至南宁谕之部落归欵武徳七年七月二十四日来贡方物昆弥国昆弥国者一曰昆明西南夷也在㸑之西洱河为界即叶榆河也其俗与突厥畧同去京师九千里胜兵数万人相传云与匈奴本是兄弟国也汉武帝得其地入益州郡而其后复絶诸葛亮定南中亦所不至武徳四年巂州治中吉𢎞伟使南宁因至其国谕之至十二月遣使朝贡因求内附自是每岁不絶其使多由黔南路而至近又封其别帅为滇王代袭其国贞观十九年四月二十日右武卫将军梁建方讨之降其诸屯七十二所户十万九千三百遣使往洱河有数十百部落大者五六百户小者二三百户无大君长有数十姓以杨李赵董为名家各擅一州不相统摄自云其先本汉人有城郭村邑自夜郎滇池以西皆云荘硚之余种也其土五谷与中夏同以十二月为岁首林邑国汉日南象郡之地其先因汉女子征侧之乱是后功曹子区连杀县令自号为王无子其甥熊代立晋宋已来恒通中国其地恒温不识氷雪常多雾雨人能用弩以藤为甲王出则列象千头信佛法以二月为岁首稻岁再熟有结辽鸟能解人语武徳六年二月其王梵志遣使朝贡贞元四年又贡大珠大如鸡卵圎白皎洁状若水晶正午向日以艾承之即火燃八年又献白鹦鹉情识辨慧善于应答太宗悯之并付其使令放归林薮十四年其国献通天犀一十枚诸寳称是永徽总章中有玊钵迦含波摩累献驯象先天开元中其王建多达摩又献驯象沈香琥珀等天寳八载其王卢陀罗使献真珠一百颗沈香三十觔鲜白㲲二十只自至徳后遂改称环王国不以林邑为号贞元九年环王因遣使贡犀牛上令见于太庙元和四年八月安南都䕶张舟奏破环王国伪驩爱州都统杀三万余人获其王子五十九人器械战船战象称之咸通二年十二月攻安南府遣神䇿将军康承训率禁军幷江西湖南之兵赴援真腊国在林邑之西南本扶南之属国也东接车渠西属骠南濵海王姓刘利氏其俗东向开门国以东为上有战象五千头梁大同中始幷扶南而有其国都伊奢那城风俗与林邑同武徳六年十月遣使来朝贞观二年十一月又与林邑国俱来朝贡太宗嘉之赐赉甚厚今南方人谓真腊国为善国自神龙已后真腊分为二半以南近海多陂泽处今谓之水真腊半以北多山阜处今谓之陆真腊亦谓之文单国贞观中累遣使朝贡永徽二年遣使献驯象圣厯元年开元五年天寳九载并遣使朝贡幷献犀牛水真腊国者其境东西南北约皆八百里东至奔陀浪洲西至堕罗钵底国南至小海北至陆真腊国其王所处城号娑罗城提㧞国之东有小城皆谓之国其国甚多象余所出物产及言语与真腊同元和八年遣使李摩那等来朝白狗羌西羌之别名与㑹州连接胜兵一千白兰羌亦西羌之别种风俗并与党项国同武徳六年十二月遣使朝贡贞观五年十二月其渠帅并来朝永徽二年十一月特浪生羌卜楼莫各率衆万余户诣茂州归附其年正月生羌大首领冻就率部落内附以其地置建州显庆中白兰为吐蕃所併收其兵以为军锋开元二十九年春益州刺史仇兼琼奏其国及索摩等诸州笼官三百余来至秦州望准女国等例简择许令入奏余并就秦州宴赏放还从之其年十月白狗国四品笼官苏唐封及狗子川五品笼官薛阿封管至各赐紫金及帛以遣之贞元九年七月其王罗陀葱又与女国等诣剑南西川节度使韦臯内附谒授试太常卿兼保州司马至今子孙承袭其爵曹国理那蜜水古康居之地俗与康国同附于突厥胜兵千余人好淫祠罄资产而无悔去𤓰州六千里武徳七年七月朝贡使至云本国以臣为健儿闻秦王为神武愿在麾下髙祖大悦贞观十一年至开元中朝贡不阙天寳元年其王哥逻仆使献方物三年诏封其主为懐徳王四载哥逻仆罗上表自陈曾祖以来囘天可汗忠赤常受征发望乞恩慈将臣土国同于唐国小子所须驱遣臣身一心为国征讨十一载其王设阿忽与国副王野解及九国王并上表请同心击黑衣大食𤣥宗晏赐慰谕遣之又有中曹国在西曹国之东康国之北其所治谓之迦布底真城在平川其人长大工于战又有西曹国理那蜜水南瑟底痕城东南去康国一百里西北至河国二百里南与史国界接北与波览国界接其城东北四十里有越于底城内有得悉神逺近敬信之有金义金破罗濶一丈五尺每日所祭羊马千人食之不尽幷有金银器其上题云汉天子所赐神器隋大业中始通武徳以后常修蕃礼殊柰国崑崙人也在林邑南去交趾海行三月余日习俗文字与婆罗门同絶逺未常朝中国贞观二年十月使至朝贡㧞野古国在仆骨东境胜兵一万户六万人皆殷富其地东北一千里曰康干河有松木入水一二年而化为石其色青有国人居住其人谓之康干石人皆着木脚上山逐鹿其国东北六日行至鞠国有树无草无羊马有鹿如中国牛马使鹿牵车可胜三四人衣鹿皮鹿食地苔自鞠国东行十五日并俞折国土地广大百姓多风俗与抜野古同地少牛马而多豹鼠鞠国北有大漠国饶羊马其人极长大长者至丈三四其国云北有骨帅国与大漠国相接戸万五千胜兵三万霫国匈奴之别种亦与靺鞨为隣胜兵万人并臣于颉利习俗与突厥畧同其渠帅号为俟斤贞观三年朝贡至二十一年列其地为寳颜州即以其渠长为刺史先是太宗荡平突厥其豪帅多授以侍卫之官沙漠之人素爱锦罽太宗既招来遐域特赐其好者因锦文所用旧缕而错综其色花叶翔走事多殊形毎颁赐其渠长大为荣宠显庆五年以其首领李含珠为居延都督含珠死以其弟厥都为居延都督自后无间焉党项羌在古析支之地汉西羌之别种魏晋已降西羌㣲弱周灭宕昌邓至之后党项始强南杂春桑迷桑等羌北连吐谷浑其种每姓别自为部落一姓之中复分为小部落大者万余骑小者数千骑不相统一有细封氏费聪氏往利氏颇超氏野辞氏旁当氏米贪氏拓㧞氏最为强族俗皆土着有栋宇织牦牛及羊毛覆之俗尚武无法令赋役其人多夀年至百五六十岁不事生产好为窃盗互相凌刼尤重复雠如未可得蓬头垢面洗足蔬食要斩讐人而复故常男女并皆衣裘褐仍被大氊不知耕稼土无五谷气候多风寒以牦牛马骡羊豕为食五月草始生八月霜雪降求大麦于他界醖以为酒妻其庻母及伯叔母嫂子姪之妇淫秽蒸报诸夷中最为甚然不婚同姓老死者则仰天椎胸而悲哭焚之名为火𦵏无文字但俟草木以记岁时贞观三年南㑹州都督郑元璹遣招谕其长细部赖举部内附亦自入朝列其地为轨州拜部赖为之刺史其后诸部相次内附列其地为崌奉巗逺四州各拜首领为刺史五年诏遣使开其河曲地为六十州内附者三十四万口有羌豪拓㧞赤词者甚为浑主伏尤所暱与之结婚屡抗官军后与其从子思头并率衆与诸首领归欵列其地为懿嵯麟可等三十二州以松州为都督府羁縻存抚之拜赤词为西戎州都督赐姓李氏自是从阿首大积石山以来并为中国之境后吐蕃强盛拓㧞氏渐为所逼遂请内徙始移之于庆州因置静边等州以处之故地陷于吐蕃其处者为其役属吐蕃谓之弥事又有黑党项在水之西李靖之西讨也浑主乞伏奔之处以空闲之地及吐谷浑举国内属其黑党项首领号敦善其年因贡方物其雪山党项姓破丑氏居山之下贞观初亦常朝贡又有白狗赤桑白兰等诸羌自龙朔以后并为吐蕃所破而服属焉其在西北边者天授三年内附凡二十万口分其地置朝吴浮归等十州仍散居灵夏等界内自至徳已后常为吐蕃所诱宻以官告授之使为侦导故时或侵叛寻亦底宁至寳应初其首领来朝请助国供灵州军粮优诏賛美其在泾陇州界者至后上元元年率其衆十余万诣凤翔节度使崔光逺请降寳庆元年十二月其归顺州部落干封州部落归义州部落顺化州部落和宁州部落和义州部落寳善州部落宁定州部落罗云州部落朝凤州部落并诣山南西道都防御使梁州刺史臧希让请册印让以闻诏从之贞元三年十二月初禁商贾以口马器械于党项部落货易十二年二月六州党项自石州奔过河西党项有大府部落曰野利越诗龙儿野利厥律儿黄野海野窣等居庆州者号为东山部落居夏州者号为平夏部落永泰大厯以后居石州依水草至永安城镇将阿使那思暕扰其部落求取驼马无厌中使又賛成其事党项不堪其弊遂率部落奔过河元和元年七月宰相杜佑上䟽曰伏见近者党项与西戎潜通屡有降人指陈事蹟而公卿廷议以为宜当谨兵备戒侵轶益发申卒邀其冦暴此盖未达事机匹夫之常论耳夫蛮戎为患自古有之周宣以猃狁为害但命南仲往城朔方驱之太原及是而止诚不欲弊中国怒逺人也秦平六国恃其兵力北筑长城以拒匈奴西逐诸羌出于塞外劳力扰人结怨阶乱中国未静贼徒竞起海内云扰实生谪戍汉武因文景之富命将兴师遂至户口减半竟下哀痛之诏罢役轮台前史书之为嘉其迷而能复盖圣王之理天下也惟务绥静蒸人西至流沙东渐于海在南与北示存声敎不以逺物为珍重求遐方入贡盖疲内而事外终得少而失多故前代纳忠之臣并有諌君之议淮南王请息师于闽越贾捐之愿弃地于珠崖安危利害髙悬前史昔冯奉世矫汉帝之诏击莎车传其王首于京师威振西域宣帝大悦议加爵土之赏萧望之独以为矫制违命虽有功效不可为法恐后之奉使者争遂发兵为国家生事述理明白其言遂行国家自天后以来突厥黙啜兵强气勇屡冦边城为害颇甚开元初边将郝灵筌亲捕斩之传首阙下自以为功伐莫二坐自望宠爵宋璟为相虑武臣邀功为国生事止授以郎将由是讫开元间无人复议开边中国遂宁外藩亦静此皆成败可徴鉴诫非逺其党项小蕃虽处中国本懐我徳当示抚绥间者边将非亷亟有侵刻或利其羊马或取其子女使竭其方物徴为役徒怨苦既多叛亡遂起或与北蕃通使或与西戎冦连有为使然固当惩革传曰逺人不服则修文徳以来之管子曰国家无使勇勐为边境此诚圣哲识㣲知着之逺畧也今戎丑方强边备未实诚慎择良将诫之完辑使知诚信絶其求取用示懐柔来则惩御去则谨偹自然彼懐我徳革其奸谋何必遽圗兴师坐致劳费陛下上圣至仁覆育羣类动必师古谋无不臧伏望坚保永圗置之袵席实天下幸甚上深嘉纳之九年五月复置宥州以䕶党项十五年七月盐州送刼乌自池盐女子拓㧞三娘幷婢二人召入内诘之赦罪送本州其年十一月命太子中允李寮为宣抚党项使以部落繁富至今逺近商贾赍杂缯诸货入其部落货其牛马至太和开成之际其蕃镇统领无绪恣其贪惏不顾危亡或强市其羊马者不时偿其直以是部落苦之遂相率为盗灵盐之路小梗㑹昌初上频命使安抚之兼命宪臣为使分三印以统之在邠宁鄜延者以侍御史内供奉崔彦曾统之唐㑹要卷九十八唐会要卷九十九钦定四库全书唐㑹要卷九十九宋王溥撰东谢蛮在黔州之西数百里南接守宫獠西连夷子北至白蛮土宜五谷无字刻木为契散在山谷依树为居无税赋之事皆自为生业刀剑不离身男女椎髻以绯束之后垂向下其首领谢元深世为豪长谢氏一族法不育女自云髙姓不可下嫁也贞观三年元深入朝冠乌熊皮冠若今之髦头以金络额身披毛帔韦皮行幐而着履以其地为应州拜元深刺史𨽻黔州都督府又有南谢首领谢强与西谢蛮连接共元深俱来朝拜为南夀州刺史后改为荘州贞元十三年正月西南蕃大豪长正议大夫检校蛮州长史继袭蛮州刺史资阳郡开国公赐紫金鱼袋宋鼎左右大首领朝散大夫前检校邛州刺史赐紫金鱼袋谢汕左右大首领继袭摄蛮州巴江县令赐紫金袋宋万传界首子弟大首领朝散大夫䍧州録事参军谢文经黔中经畧招讨观察使王础奏前件刺史建中三年一度朝贺自后更不许随例入朝今年恳诉称州接䍧牱同被声敎独此排摈窃自惭耻谨遣随䍧牱等朝贺伏乞赐优谕兼同䍧牱刺史授官其䍧牱蛮两州户口殷盛人力强大邻侧诸蕃悉皆敬惮请比两州毎三年一度朝贺仍依䍧牱轮环差定幷以才干位望为衆所推者充勅㫖宋鼎等已改官讫余依奏西赵蛮在东谢之南其界东至夷子西至昆明南至西洱河山洞深阻莫知里数南北十八日行东西二十三日行其风俗与东谢同赵氏世为豪长有万余户口贞观三年遣使入朝二十一年以其地为明州以首领赵摩为刺史䍧牱蛮亦姓谢氏西至昆明九百里土气郁热稻再熟无徭役刻木为契风俗物产与东谢同贞观二年首领谢龙羽遣使朝贡授䍧牱州刺史封夜郎郡公四年十二月遣使朝贡开元十年闰五月大豪长谢元齐死诏立其嫡孙嘉艺袭其官封至十五年其大豪长赵君道来朝且献方物大厯中每岁遣使朝贡及贞元初朝献不絶至七年二月授其豪长赵主俗官以其岁初朝贡不絶褒之也自七年后至十八年凡五遣使来朝贡元和二年五月勅自今以后委黔南观察使差本道军将充押领䍧牱昆明等使至四年正月又遣使来朝是月遣中使魏徳和领其使幷赍国信物赴䍧牱仍以玺书赐其王焉七年十二月遣使朝贡九年复遣使谢注二十人朝贡十一年正月遣使来朝拜其豪长等官仍赐告身一十六通遣还十二月又遣使二十五人贺正召对于三殿仍赐宴及银器锦綵等长庆中朝贡不絶寳厯元年十二月遣使谢良震来朝自大和五年至㑹昌二年凡七遣使朝贡幷贺正皆宠以宴赐凡外蕃使将至遣中使郊驿迎劳既至恩礼甚厚将归亦送以懐逺人今悉不书省文也南诏蛮北与邛州接部落四千余户山有毒草沙蝨及蝮蛇人并楼居登梯而上号为干栏其人美髪为椎髻土多女少男为婚者女氏必先买求男族贫人无以为嫁女多卖与富人为婢俗皆妇执役其王姓朱氏号为剑荔王贞观三年遣使内附以其地𨽻渝州大厯十四年十月吐蕃率南蛮二十万衆来冦一入茂州过文川及灌且入扶文过方维白坝一入黎雅过卭郲连陷郡邑乃发禁兵四千人及幽州兵马五千人同讨大破之贞元十年三月剑南节度使韦臯奏云南蛮王异牟寻领部落兵马破吐蕃幷收铁桥等以来城垒等擒吐蕃列土王五人归降百姓一十二万人约计三万余户大小城一十六所勅㫖宣付所司其年七月诏赐南蛮异牟寻铸印一用黄金银为窠其文曰贞元册南诏印先是剑南西川节度使韦臯奏南诏前遣清平官尹求寛献所授吐蕃印五二用黄金今赐印请以黄金从蛮夷所重从之九月南诏又使䝉凑罗栋及清平官尹求寛来献铎槊乐浪人剑及吐蕃印八䝉凑罗栋异牟寻之弟也既朝见于麟徳殿上所赐赉甚厚其年十月以南诏朝贡使尹求寛为检校左散骑常侍其余授官各有差至十一年九月异弁寻遣使献马六十匹至十二年韦臯奏于雅州㑹野路招受得投降蛮首领髙万唐等六十九人蛮约七千户二万口兼万唐等先授吐蕃金字告身五十片至十四年十二月南诏异牟寻遣首望大将军王邱各等贺正兼献方物等至十九年春正月癸丑朔上御含光殿受南诏朝贺以其使杨漠龙武为试太仆少卿授黎州廓清道蛮首领袭恭化郡王刘志宁试太常卿永贞元年南诏遣使赵迦寛来赴徳宗山陵元和二年八月授南诏使者邓傍传试殿中监其年十二月复遣使朝贺三年十一月以南诏异牟寻卒废朝三日辛未以諌议大夫段平仲兼御史中丞持节充册立南诏及弔祭使仍命铸元和册南诏印司封员外郎李逢吉副之至四年正月以太常卿武少仪兼御史中丞充册立及弔祭使先是諌议大夫段平仲充使朝廷以为諌官不合离阙因罢平仲使少仪遂有是行册异牟寻之子骠信苴䝉阁勑为南诏至七年十二月南诏遣使朝贡十年十一月南诏蛮使杨还竒等二十九人来朝至十三年四月剑南西川节度使奏南诏请贡献助军牛羊奴婢等上发诏褒之不进献太和三年宰臣杜元颖镇守西川以文儒自髙不练戎事南蛮乗我无备入冦黎州牧守屡陈皆不信之十月黎州陷十一月犯我西川骚刼玉帛子女而去即日邻境以状闻上大怒贬元颖为邵州刺史不入又贬为循州司马命东川节度使郜钊代焉明年春正月其王䝉嵯颠以表自陈请罪兼䟽元颖过失国家方事柔逺寻宥过自后赋贡不絶开成四年正月上御龙徳殿入对朝贺正南诏酋赵莫三十七人赐官告幷锦綵银器金银带衣服等有差至五年十二月上御三殿对归国等十六人㑹昌二年正月三殿对还蕃南诏酋望张元佐等二十五人大中八年二月南蛮遣进犀牛诏还之咸通十年十一月南蛮骠信坦绰酋龙率衆二十万冦巂州定边军节度都头安再荣守清溪闗为贼所攻再荣退保太度河北去清溪问二百里隔水相射凡九日定边军节度使窦滂勒兵拒之十二月骠信遣清平官十余人来伪和与窦滂语次蛮军船栰竞渡忠武武宁兵士结陈抗之蛮军稍却窦滂惧将自缢于帐中徐州将苗全绪止之滂乃宵遁全绪乃夜入蛮军万弩乱发军中大骇全绪等保军而还蛮军乗胜进攻西川朝廷以颜庆复为大渡河制剑南应接等使将兵数万与忠武武宁之军合势战于汉川之毘桥大㨗蛮军走解西川之围干符元年十二月南蛮复冦西蜀诏河东河西山南西道东川之兵赴援节度使髙骈奏西川新旧军差已衆况蛮小丑必易今已道路﨑岖馆驿穷困更有军顿立见流移其左神䇿长武镇鄜州河东所抽兵中人数不少况备办军食费损尤多又縁三道镇书扼羌戎边鄙未宁望不差发诏除河东路兵士令窦瀚不要差发外余三处兵士委髙骈到日分布驱使三年十一月邕州节度使辛谠奏南诏遣使段琷寳等四人通和诏令答使许之至五年七月谠遣从事徐云叟通和凡水陆四十七程至善阑府遇骠信逰猎尚去云南一十六程叙好而还进南诏录三卷东女国西羌之别种俗以女为王东与茂州党项接隔女罗蛮及白狼夷有十八余城王所别居名康延州中有弱水南流用牛皮为船以渡户口四万女王号为賔就有女官号曰髙霸评议国事在外官寮并男夫为之五日一听政女王若死国中多歛钱动至数万更于王族求令女二人而立之大者为大王小者为小王若大王死则小王继立或姑死而妇继无簒夺所居皆起重屋王至九层国人至六层其王服青毛裙下领衫其袖委地重女而轻丈夫文字同于天竺以十一月为正毎岁至十月令巫者赍酒殽诣山中散糟麦于空大呪唿鸟俄顷有鸟如雉飞入巫者杯中因剖其腹视之有一谷来岁必登若有霜雪必多异灾其俗信之名为鸟卜武徳中女王汤滂氏遣使贡方物永徽七年正月其国遣女使髙霸黎文幷其主男三卢等来朝垂拱五年其王歛臂遣大臣汤劔左来朝仍请官号则天拜歛臂为左卫员外将军仍以瑞锦制蕃服赐之天授三年其主俄琰儿尔来朝万岁通天元年又遣使来朝开元二十九年十二月其王赵曳夫遣子献方物天寳元年五月命有司宴之于曲江令宰臣以下同宴又封曳夫为归昌王授左金吾卫大将军赐其子帛八十匹放还后复以男子为王贞元九年其王汤立悉与哥邻国王董卧庭白狗国王罗陀忽逋租国王弟邓吉知南水国王姪薛尚悉曩弱水国王董辟和悉董国王汤息賛清逺国王苏唐磨咄霸国王董藐蓬各率其种落诣剑南西川内附其哥邻等国皆散居西山弱水王即国初女国之弱水部落其悉董国在弱水之西故亦谓之弱水西悉董王旧皆分𨽻边郡祖父例授将军中郎果毅等官自中原多故皆为吐蕃所役属其部落者大不过二三千各置县令数人理之土有丝絮岁输于吐蕃至是立悉与之同盟相率献欵兼赍天寳中国家所赐官告共三十九通以进节度使韦臯处其衆于维霸保等州给以种粮耕牛咸乐生业立悉等数国王自来朝召见于麟徳殿授立悉银青光禄大夫归化州刺史邓吉知试大府少卿兼丹州长史薛尚悉曩试少府少监兼霸州长史董卧庭行至绵州卒赠武徳州刺史命其子利罗为保宁都督府长史袭哥隣国王立悉妹乞悉漫颇有才智从其兄来朝封和义郡夫人其大首领董卧卿等皆授以官俄又授女国王兄汤厥银青光禄大夫试太府卿清逺王弟苏厯颠银青光禄大夫试卫尉卿南国王薛莫庭及汤息讃董藐蓬女国唱后汤佛庭美王钵南郎唐并授银青光禄大夫试太仆卿其年西山松州羌王等二万余户相率内附其粘信部落主董梦葱龙诺部落主董辟忽皆授试卫尉卿立悉等并赴明年元㑹讫赐以金帛各遣还八月诏加韦臯统押近界诸蛮及西山国使其部落至今犹代袭刺史等官然亦潜通吐蕃故谓之两面羌婆利国婆利国者南荒之国也在林邑东南海行可万里其地延袤数千里暑热恒如国中之盛夏谷一岁再熟王姓刹利邪伽名䕶路那婆世有其位人皆黒色穿耳附珰其王戴花饰以真珠璎珞身坐金牀行则驾象鸣金击鼓吹蠡贞观四年四月使至婆利界有罗刹国其人极陋朱髪黑身兽牙鹰爪特与林邑人作市已夜而自掩其面其国出火珠状如水晶日正午时以珠承影取艾衣之即火出其年林邑国来献云罗刹国得之或云出师子国其国在西海之中出竒寳商人到则不见但署寳物价直置于洲上商人依价货之而去以其多子故以为国名倭国古倭奴国也在新罗东南居大海之中世与中国通其王姓阿每氏设官十二等俗有文字敬佛法椎髻无冠带隋炀帝赐衣冠令以锦綵为冠饰衣服之制颇类新罗腰佩金花长八寸左右各数枚以明贵贱等级贞观十五年十一月使至太宗矜其路逺遣髙表仁持节抚之表仁浮海数月方至表仁无绥逺之才与王子争礼不宣朝命而还由是复絶永徽五年十二月遣使献琥珀玛瑙琥珀大如斗玛瑙大如五升器髙宗降书慰抚之仍云王国与新罗接近新罗数为髙丽百济所侵若有危急王宜遣兵救之倭国东海屿中野人有耶古波耶多尼三国皆附庸于倭北限大海西北接百济正北抵新罗西南与越州相接亦颇有丝绵出玛瑙有黄白二色其琥珀好者云海中涌出咸亨元年三月遣使贺平髙丽尔后继来朝贡则天时自言其国近日所出故号日本国盖恶其名不雅而改之大厯十二年遣大使朝楫宁副使聪逹朝贡建中元年又遣大使真人兴能判官调揖志自明州路奉表献方物真人兴能盖其官名也风调甚髙善书翰其本国纸似蠒而𦂳滑人莫能名贞元十五年其国有二百人浮海至扬州市易而还永贞元年十二月遣使真人逺诚等来朝贡开成四年正月遣使薛原朝常嗣等来朝贡大羊同国东接吐蕃西接小羊同北直于阗东西千里胜兵八九万结髪氊裘畜牧为业地多风雪氷厚丈余物产与吐蕃同无文字但刻木结绳而已豪长死抉去其脑实以珠玉剖其五臓易以黄金鼻银齿以人为殉卜以吉辰蔵诸巖穴他人莫知其所多杀牸牛草马以充祭其王姓姜葛有四大臣分掌国事自古未通中国贞观五年十二月朝贡使至十五年闻中国威仪之盛乃遣使朝贡太宗嘉其逺来以礼答慰焉至贞观末为吐蕃所灭分其部衆散至隟地乌罗浑国盖后魏乌洛侯也今亦谓之乌罗䕶东与靺鞨南与契丹北与乌丸为邻风土与靺鞨同贞观六年朝贡使至女国在葱岭之西以女为王每居层楼侍女数百五日一聴政其王若死无女嗣位国人乃调歛金钱还于死王之族买女而立之其俗贵女子贱丈夫妇人为吏职男子为军士女子贵者则多有侍男男子贵不得有侍女虽贱庻之女尽为家长犹有数夫焉生子皆从母姓男子披髪以青绿涂面妇人辫髪而萦之土宜六畜多骏马贞观八年十二月朝贡使至石国石国其俗善战多良马西北去𤓰州六千里贞观八年十二月朝贡使至显庆三年列其地噉羯城为大宛都督府仍以其王职吐屯摄舍提于屈昭穆为都督开元初其蕃王莫贺咄吐屯有功封为石国王加特进寻又册为顺义王二十九年其王伊吐屯屈勒遣使上表曰臣自干代以来于国忠赤祇如突厥骑施可汗忠赤之中部落安帖后背天可汗脚底大起今突厥属天可汗在于西头为患惟有大石莫踰突厥伏乞天恩不弃突厥部落打得大石诸国自然安帖天寳初累遣朝贡至五年封其王子那俱车鼻施为懐化王幷赐铁劵九载安西节度使髙仙芝奏其王蕃礼有亏请讨之其王约降仙芝使部送去开逺门数十里负约以王为俘献于阙下斩之自后西域皆怨仙芝所擒王之子西走大石引其兵至怛罗欺城仙芝军大为所败自是西附于大石寳应二年及大厯七年并遣使朝贡吐火罗国在葱岭之西数百里与揖怛离居胜兵五万国近吐蕃多男子少妇人故兄弟通室妇人五夫则首戴五角十夫则首戴十角男子无兄弟则与他人结为昆季方始得妻不然则终身无妇矣被服文字与于阗畧同其有屋类颇黎山南岩穴中有神马国人毎牧马于其侧产名驹汗血马北界接西域大宛之地贞观九年五月朝贡使至永徽元年献大鸟髙七尺其色𤣥足如蛇鼓翅而行三百里能噉铁夷俗谓之驼鸟三年其叶䕶那火乌涅波奉表告立髙宗遣置州县使王名逺到其国所以理阿缓大城为月氏都督府仍分其小城为二十四州以乌涅波为都督五年乌涅波遣子伊室达官弩来朝龙朔元年授乌泾波使持节月支等二十五州诸军事月支都督麟徳二年遣其弟祖纥多献玛瑙灯树两具髙三尺余开元七年其叶䕶支汗那帝賖上表献吐火之人暮闇请加试騐八年献名马及䮫至十二年遣使献神药干陀婆罗等二百余品十七年册其首领骨咄禄顿达度为叶䕶其年叶䕶遣使献须那伽帝释麦十八年遣使献红颇梨碧颇梨青玛瑙金精及质汗等药天寳八载其叶䕶失理忙伽罗遣使上表曰臣邻境有一贼号曰鴹师居在深山恃其险逺违背圣化亲附吐蕃于国内置吐蕃城投勃律要路与吐蕃拟将兵入境臣毎忧惧思破凶徒望请安西兵马来助五月到小勃律六月到大勃律伏乞允臣所奏事若不成请斩臣七段縁失蜜王向汉忠赤特望𠡠书宣殿使其感恩𤣥宗览表许之十二年又遣使朝贡干元元年七月与西域九国遣兵助国讨逆诏宗令赴朔方行营昙陵国即吐火罗之属国也居大州中其风俗土宜与吐火罗同贞观十六年遣使朝贡康国本康居之苗裔也其王本姓温氏其人土着役属于突厥先居祁连之北昭武城为匃奴所破南依葱岭遂有其地枝庻强盛分王邻国皆以昭武为姓氏不忘本也俗多蒲萄酒胜兵三千人深目髙鼻多须髯生子必以蜜纳口中以胶置手内欲其成长口常甘言持钱如胶之粘物习书善贾争分铢之利男子二十即送之他国来过中夏利之所在无所不至以十二月为岁首有婆罗门为其占星候气以定吉凶至十一月鼓舞乞寒以水相泼盛为戯乐武徳七年其王屈木支遣使献名马贞观九年七月献狮子太宗嘉其逺来使秘书监虞世南为之赋十一月又献金桃银桃诏令植于苑永徽中其国频遣使告为大石所攻兼征赋税显庆三年髙宗遣果毅董寄生列其所居城为康居都督府仍以其王拂唿缦为都督万岁通天元年则天封其大首领笃沙钵提为王钵提寻卒又册立其子泥涅师师神龙中泥涅师师卒又册立其子突昏开元初屡遣使献鏁子甲水晶珠越诺及侏儒人胡旋女子兼狗豹之类十九年其王乌勒王表请封其子咄曷为曹国王黙啜为永国王许之二十七年乌勒卒遣使册咄曷袭其父位天寳三载又封为钦化王其母可敦封为郡夫人十一载十三载并遣使朝贡盘盘国在林邑东南海曲中与狼牙之修国为隣习俗与扶南畧同以路逺不与中国通梁大同时来朝贡贞观九年朝贡使至朱俱婆国在葱岭之北二百里胜兵三千人其俗崇饰佛法文字同于婆罗门西与盘陀为邻去𤓰州三千八百里贞观十一年十二月朝贡使至甘棠国在大海之南崑崙人也贞观十年与朱俱婆朝贡同日至太宗谓羣臣曰南荒西域自逺而至其故何哉房𤣥龄曰当中国乂安帝徳遐被也太宗曰诚如公言向使中国不安何縁而至朕何以堪之观此蕃使益懐畏惧所望公等匡朕不逮也罽賔国在葱岭之南其地有泾水皆南流注于南海人皆乗象土宜种稻多甘蔗葡萄草木凌寒不死尤信佛法南去舍卫国三千五百里罕通上国闻中夏有圣君故遣使来朝贞观十一年遣使至上谓长孙无忌曰朕即位之初有上书者或言人主必须威权独运不得委羣下或欲耀兵振武摄服四夷维魏征劝朕偃武兴文布徳施惠中国既安逺人自服朕从其语天下大宁絶域君长皆来朝贡九夷重译相望于道路此皆魏征之力也朕之任用岂不得人二十二年其国遣使献俱物头花丹白相问其香逺闻永徽二年献褥特䑕喙尖尾赤能食蛇显庆三年访其国俗云王始祖磬薛今王曰曷襭支父子传位已十二代其年列其城为修鲜都督府龙朔初授其王修鲜等十一州诸军事兼修鲜都督开元七年遣使献天文经及秘要药方八年诏遣册其王为葛罗达支特勒二十七年其王乌散特勒洒以年老上表请嫡子拂䔉罽婆罽嗣位许之仍降使册命天寳四载又册其子㪍匐凖为袭罽賔及乌苌国王仍授右骁卫将军干元元年又遣使朝贡流鬼国去京师一万五千里边北海多温泽有渔盐之利地气沍寒毎坚氷之后以木广六寸长七尺施系于其上以践层氷遂及奔兽俗多狗以其皮毛为裘褐胜兵万人南与万设靺鞨邻接未尝通聘中国贝观十四年三月重译而来朝贡史国居近独莫水北与康国同域中有神祠毎祭羊十口自隋以来国渐强盛乃创置使为城郭都邑二万余家贞观十六年正月朝贡使至显庆三年遣果毅董寄生列其所治为祛沙州以其王昭武失阿曷为刺史开元十五年其王阿忽必多延屯遣使献胡旋女子及豹二十七年多延屯卒册立其子阿忽钵为王二十九年其王斯谨提立首领勃帝未施朝贡天寳中诏使其国为来成国其那色波国亦谓之小史国为史国役属拂菻国一名大秦在西海之国北东南与波斯接地方万里列城四百邑居连属其宫室柱梲多以水晶琉璃为之有贵臣十二共理国正事常使一人将嚢随王车百姓有事者即以事投嚢中王至宫省发理其枉直其王无常人简贤者立之国有灾异及风雨不时即废之有鸟似鹤其毛绿色常在王边倚枕上坐每进食有毒其乌辄鸣户十万余南临大海城东面有一大门髙二十丈饰以黄金凡有大门三重第二大门之楼悬一金秤以金丸十二枚系于衡端以候日之十二时焉为一金人其大如人立于侧毎至一时其金丸辄落铿然发声金人即应声引唱以纪日时毫釐无差其殿以瑟瑟为柱黄金为地象牙为门扇香木为栋梁无瓦以白石末涂屋上如玉石焉盛夏之时引水潜上屋四檐飞熘激气成凉风有羊生于土中其国人候其欲萌乃筑墻以院之防外兽所食然其脐与地连割之则死惟人着甲走马及击铜鼓以骇之其羊惊鸣而脐絶便逐水草诸珍寳多出其国隋焬帝常欲通之竟不能致贞观十七年其王波多力遣使献赤颇璃石绿金精等物后臣大食国干封元年遣使献底陀伽大定二年复遣使朝贡开元十年正月遣吐火罗大首领献狮子二羚羊二四月又遣大徳僧来朝乌苌国在中天竺南一名乌枝那地方千余里百姓殷实人性懦弱颇诡诈尤工禁呪之术笃信佛法与天竺同而天竺不及之自古未通中国焉贞观十六年十一月朝献使至开元八年四月遣使册立其王时大食东与乌苌隣境扇诱为虐其王与骨咄王俱位王皆守节不应亦潜输欵诚𤣥宗深美之故并降册命陀洹国吐火罗西北其王姓察失利字婆那其国海行五月至广州土无蚕桑以白叠朝霞布为衣谷有稻麦俗皆楼居谓之干栏父母死停丧在室辄数日不食燔尸之后男女并剔头临池先浴然后进食贞观十八年遣使来朝贡唐㑹要卷九十九唐会要卷一百钦定四库全书唐㑹要卷一百宋王溥撰瑟匿国北接石国其俗不好商贾风俗与康国畧同贞观二十年三月使至朝贡与役槃国康国同隣出好马悉立国在吐蕃西南户五万胜兵五千人其地有城邑村落咸依溪涧男夫以缯綵纒头衣氊妇人辫髪着短裙婚姻简畧不行财礼以蒸报为俗多水牛宜秔稻丧制以黑为衣一年就吉覊事吐蕃自古未通中国贞观二十年闰三月朝贡使至求㧞国或云章揭㧞本西羌种也在悉立西南居四山之内近西移出山西接东天竺遂改衣服变西羌之国因而附焉胜兵二千无城郭好为冦掠商旅患之贞观二十五年因悉立而朝贡使至俱兰国前亦名俱罗拏国与吐火罗接南抵雪山地险窄物产惟出金精贞观二十年闰三月朝贡使至骨利干国居回纥北方干海之北二俟斤同居胜兵四千五百口万余人草多百合北出名马其国北接溟海昼长夕短日没后天色正曛煮一羊胛才熟而东方已曙盖近日出之所也贞观二十一年正月内附诃陵国在真腊之内海中洲王之所居坚木为城造大屋重阁以象为牀以椰花为酒饮之亦醉有毒人与常人居止宿处即令身上生疮与之交㑹即死苦旋液露着草木即枯贞观二十二年朝贡使至开元十八年诃陵国遣使献僧祗僮及五色鹦鹉频伽鸟幷异香天寳十三载十一月献僧耆女二人及玳瑁盖生犀等婆登国在林邑之南海行一月东与诃陵西与迷棃连接北邻大海风俗与诃陵国同种谷毎月一熟有文字书于贝多叶其死者口实以金又以金钏贯于四肢然后加以婆律膏及沈檀龙脑等香积薪以燔之贞观二十一年六月朝献使至波斯国在京师西一万五千里户数十万其王初嗣位便宻选诸子才堪承统者名字封而蔵之王死后大臣与王之羣子共发封而视之奏所书名为王焉俗事天地日月水火诸神西域诸国事火祅者皆诣波斯受法焉以六月一日为岁首系囚无年限惟王代立则释之地多名马骏者日行七百里又多骏犬今所谓波斯犬也出䮫及大驴贞观二十一年其王伊嗣俟遣使朝贡龙朔元年其国王毕路斯奏频被大食侵扰请兵救援之诏遣陇州南田县令王名逺使西域分置州县因列其地陵城为波斯都督府授毕路斯为都督是后数遣使贡献焉咸亨中毕路斯来朝贡髙宗甚加恩赐拜右武卫将军仪凤三年令吏部侍郎裴行俭将军兵册送毕路斯还波斯国行俭以路逺至安西碎叶而还毕路斯独返不得入其国渐为大食所侵客于吐火罗三十余年部落数千人后渐离散至景龙二年来朝拜为左威卫将军无病卒其国遂灭西部衆犹存自开元七年至天寳六载凡十遣使朝贡献方物夏四月遣使献玛瑙牀九载献大毛绣舞筵长绣舞筵无孔真珠至大厯六年九月遣使献真珠等都播国铁勒之别种也囘纥南十三日行前代未之通也分为三部自祖统摄其俗结草为庐无牛羊不知耕种土多百合取其根以为粮衣豹鹿之皮贫者亦缉鸟羽为服婚姻富者用马贫者用鹿皮为聘礼国无刑罚偷盗者倍徴其赋闻骨利干来通亦遣使朝贡贞观二十一年十一月朝贡使至结骨国在囘纥西北三十里胜兵八万口数十万南阻贪缦山有水从回纥北流踰山经其国人并依水而居身悉长大赤色绿睛朱髪有黑髪以为不祥人皆劲勇隣国惮之其大与突厥同而婚姻无财聘性多淫泆与外人通者不忌其壻死丧刀𠢐其面火𦵏收其骨踰年而葬以木为室覆以木皮天每雨铁收而用之以为刀剑甚铦利若猎兽皆乗木马升降山磴追赴若飞其北有骝马国邻北海畜骝马而不乗但取其酪充飱而已貌类结骨而不敦隣好交相侵伐贞观二十一年二月结骨国君长逺遂身入朝云臣段一心归国望得国家官职执笏而还遂授左卫大将军坚昆都督开元中安西都䕶盖嘉惠撰西域记云坚昆国人皆赤髪绿晴其有黑髪黑晴者则李陵之后故其人称是都尉苗裔亦有由然今有改称纥提斯者亦是当时旧号今按国史叙铁勒种类云伊吾以西焉耆以北旁白山则有契弊乌䕶纥骨子其契弊即契弊苾也乌䕶则乌纥也后为回鹘其纥骨即纥提斯也由是而言盖铁勒之种尝以称回鹘矣其转为黠戞斯者盖夷音有缓急即传译语不同其或称戞戞斯者语急而然耳于史译云黠戞是黄头赤面义即以为回鹘所唿今使者称自有此名未知孰是㑹昌三年其国遣使注吾合索等七人来朝兼献马二疋以其久不修贡且莫详更改之名中㫖访求唯贾耽所撰四夷述具载黠戞斯之号始知耽之通习荒服灼然不误先是回鹘背恩徳侵刼诸部落又擅入灵州上以为天亡不可容也乃命河东等道兵讨之正月命河东兵大破回鹘于杀狐山就帐中奉太和公主归于我军可汗亦与数十骑踰山遁走黠戞斯乗其破亡遂有其国二月遣使注吾合索等七人来朝幷献名马且凭大唐威徳求册命焉四年上命太仆卿兼御史中丞赵蕃持节宣慰五年五月勅我国家光泽四海君临八荒声敎所覃册命咸被况乎族称宗姓地接封疆爰申建立之恩用广懐来之道有加常典得不敬承黠戞斯国王生穷隂之乡禀沍朔之气少卿之后胄裔且异于蕃夷大漠之中英杰自雄于种落日者居于絶徼隔以强隣空驰向化之心莫通事大之礼旋能奋其武勇清彼朔陲万里归诚重译而至时既当于无外义必在于固存是用特降徽章载明深恳加其美号钖以册书贻厥后昆遂荒有北举兹盛典彰示逺戎祗服宠光永孚恩化可册为宗英雄武诚明可汗命右散骑常侍兼御史中丞李叶持节册使仍命有司择日备礼册命六年九月勅去岁先帝册立黠戞斯为可汗虽有成命旋属朝廷变故未果遵行今欲遣使且展封告之仪续行先帝之意又虑深僻小国不足与之抗衡回鹘向残不合遽有建置斯事体大须归至当必询于衆方免有疑宜令中书门下五品已上御史台尚书省四品已上集议闻奏大中元年遂命鸿胪卿御史中丞李叶持节再册命焉天竺国即汉之身毒或云摩伽佗或云婆罗门地在葱岭之南去月氐东南数千里地方三万余里其中分为五南天竺南际大海北天竺北距雪山四周有山为壁南面一谷通为国门东天竺东际大海与扶南连但隔小海而已西天竺与罽賔波斯相接中天竺据四天竺之间国并有王而俱以天竺为名隋炀帝志通西域诸国多至惟天竺不通贞观初年中国沙门𤣥奘至其中国天竺王尸罗逸多谓𤣥奘曰吾闻中国有圣王作出秦王破阵乐试为我説秦王之为人也𤣥奘具言圣徳王曰信如所言我当自朝也至十五年自称摩伽佗王遣使朝贡上乃遣云骑尉梁懐璥往通其国尸罗多大惊问诸国人曰自古亦有摩诃震且使人至吾国乎皆曰未之有也乃遣使随懐璥来朝至二十二年四月遣使右卫长史王𤣥䇿奉使天竺国至尸罗逸多死其国大乱发兵拒𤣥策遂率吐蕃兵犬破之虏其王以归天授三年东天竺王摩罗㧞摩西天竺王尸逻逸南天竺王遮逻其䟦罗婆北天竺王那那中天竺王地婆西那并来朝贡及中宗睿宗两朝并献方物开元三年二月遣使瞿昙惠成来朝八年五月南天竺遣使献豹皮五色鹦鹉又奏请以战象兵马讨大食吐蕃求所以名其军制书嘉焉号为懐徳军九月南天竺王尸利那罗僧伽寳多㧞摩为国造寺上表乞寺额𠡠以归化为寺名十一月遣使册利那罗僧伽寳多为南天竺王遣使朝十七年六月北天竺国王三蔵沙门僧宻多献质汗等药十九年十月中天竺国王伊沙伏摩遣其大徳僧来朝献方物二十九年三月中天竺国王李承恩来朝授逰击将军放还天寳中累遣使朝贡歌逻禄国本突厥之俗也城在金山之西与车鼻部落相接薛延陀破灭之后车鼻人衆渐大歌逻禄率其下以归之及髙騈之经畧车鼻也歌逻禄相继来降仍发兵以讨之后车鼻破灭歌逻禄摸剌婆卜蹈实力三部落并诣朝见天寳初与回鹘㧞悉宻等攻杀突骑他鸟苏采可汗三年与㧞悉宻可汗同着表兼献马至阙下其年冬又与回鹘同击破㧞悉宻部落其可汗阿史那施奔北庭后朝于京师十三年授阿史那施左武卫将军干元中率㧞悉宻可汗南奔后葛禄与九姓部落复立回鹘敦叶䕶可汗焉朝廷寻遣使封为奉义王仍号懐仁可汗自此后葛禄在鸟往犍山左右者别置一都督𨽻属九姓回鹘其在金山及北庭馆内者别立叶䕶毎岁朝贡十一年叶䕶顿畧伽生擒突厥师阿布思送于阙庭授开府仪同三司改封金山郡王至徳后其衆渐盛与回鹘为敌国仍移居十姓可汗之故地而碎叶阻还斯城新城尽为所踞然碍回鹘近岁朝贡不通泥婆罗国在吐蕃之西其俗剪髪与眉齐穿耳揎竹筩缓至肩者以为妙丽食用手其器皆铜多商贾少田作以铜为钱面文为人背文为马牛不穿孔衣服以一幅布蔽身数日一盥浴以板为屋壁皆雕画俗重博戏颇解推测盈虚皆通厯术事五天神镌石为像毎日清水浴神烹羊而祭其王那陵提婆身着真珠诸寳耳垂金钩玉珰佩寳装伏突坐狮子牀堂内散花燃香大臣及左右并坐于地有阿耆婆弥池週回二十余步以物投之即烟熖悬釡而炊须㬰而熟永徽二年其王尸利那连陀罗遣使朝贡大食国波斯之别种也大业中有波斯囘纥合亡命渡恒曷水刼夺商旅其衆渐盛遂割据波斯西境自立为王其王姓大食氏名噉蜜莫末腻自云有国已四十四年厯三主矣俗勇于鬬战土多沙石不堪耕种唯食駞马肉西隣大海常遣人乗船将衣粮入海经八年而未极西岸中有一方石上有树干赤叶青上总生小儿长六寸见人皆笑动其手脚既着树枝若使摘取一枝小儿便死永徽二年八月大食遣使朝贡至龙朔中击破波斯又破拂菻始有麫米之属又南侵婆罗门吞併诸国胜兵四十余万开元初遣使来朝进良马寳钿带其使谒见平立不拜云本国惟拜天神虽见王亦不拜所司屡诘责之其使遂依汉法致拜令康国石国皆臣属十三年遣使苏梨满等十三人献方物授果毅赐绯袍银带遣还其境东西万里东与突骑施相接焉又按贾耽四夷述云隋开皇中大食族中有孤列种代为酋长孤列种中又有两姓一号盆尼奚深一号盘泥末换其奚深后有摩诃末者勇健多智衆立之为王东西征伐开地三千里兼尅夏腊一名钐城摩诃末后十四代至末换末换杀其兄伊疾而自立复残忍其下怨之有唿罗珊木麤人并波悉林举义兵应者悉令着皁旬月间衆盛数万鼓行而西生擒末换杀之遂求得奚深种阿蒲罗㧞立之自末换以前谓之白衣大食自阿蒲罗㧞以后改为黑衣大食阿蒲罗㧞卒立其弟阿蒲恭拂至徳初遣使朝贡代宗之为元帅亦用其国兵以收两都寳应初其使又至恭拂卒子迷地立迷地卒子牟栖立牟栖卒弟阿论立贞元二年遂与吐蕃为劲敌蕃兵大半西御大食故鲜为边患其力不足也至十四年丁夘九月以黑衣大食使含崖乌鸡沙北三人并为中郎将放还蕃大辞弥国与波斯接风俗亦与波斯同贞观十九年三月遣使贡方物驳马国其地近热海在突厥北去京师一万四千里经突厥大部落五所乃至胜兵三万马万匹地寒积雪至冬树木不彫者一二尺雪消以马耕种五谷马色并驳故以为国号其使云去鬼国六十日行其国夜逰昼饮眼鼻牙与中国人同口在顶上土无米粟噉鹿与蛇永徽二年十一月朝贡使至舍利毗迦国在京师西南四万余里行经祇洹国诃陵国摩诃国新国多萨国者埋国婆娄国多郎婆黄国摩罗迦国真腊国林邑国乃至广州东去俱罗国二千里西去赤土国一千五百里南近婆庭舍衣朝霞白㲲毎食先泥上铺而后坐其国王名本多阳牙前有队仗甲鍪甲用贝多树皮风俗物产与真腊国同多摩长国居于南海岛中使云其王先祖骨利龙之子利常得一鸟卵割之得一女子容色殊妙因以为妻今尸罗劬佣即其后地显庆四年二月朝贡使至虾夷国海岛中小国也其使须至长四尺尤善弓矢挿箭于首令人戴瓠而立数十步射之无不中者显庆四年十月随倭国使来朝波罗舍利国在南海之南接吐火罗国其王名蒲越摩伽精兵二万人其使以显庆五年发本国至龙朔二年五月到京日本国倭国之别种以其国在日边故以日本国为名或以倭国自恶其名不雅改为日本或云本旧小国吞併倭国之地其人入朝者多自矜大不以实对故中国疑焉长安三年遣其大臣朝臣真人来朝贡方物朝臣真人者犹中国户部尚书冠进徳冠其项为花分而四散身服紫袍以帛为腰带好读经史解属文容止温雅则天宴之授司善卿而还开元初又遣使来朝因请士授经诏四门助敎赵元黙就鸿胪敎之乃遗元黙濶幅布以为束修之礼题云白龟元年调布人亦疑其伪为题所得赐赉尽市史籍泛海而还其偏使朝臣仲满慕中国之风因留不去改姓名为朝衡厯仕左补阙终右常侍安南都䕶师子国在西南大海中洲来使云其洲中有山名稜伽古佛逰处国中有王以一善化人皆以清净学道为务天寳五载正月使至献钿金寳璎珞及贝叶抄冩大般若经一部细白叠四十张多薎国居大海之北周回可两月行南至海西俱逰国北波剌国东真陀洹国其王姓摩伽名失利户口极衆置四十州又役属佗国有城郭楼橹宫殿并瓦木常侍卫兵可四千人虽有弓箭刀楯甲韒而无战阵有刑典书记及婚聘之礼事佛及神亦以十二月为岁畜有犀象马牛果有槟榔子其桃枣𤓰李及园蔬五谷与中国不殊龙朔元年八月朝贡使至耽罗国在海居山岛上周回并接于海北去百济可五日行其王姓儒李名都罗无城隍分作五部落其屋宇为圎墻以草盖之户口有八千有弓刀楯矟无文记唯事鬼神常役属百济龙朔元年八月朝贡使至拘蒌宻国在林邑之西陆路三月行山居饶象并养之以供用显庆元年闰正月来朝贡在盘盘致物国东南海路一月行南去婆离国十日行东去不述国五日行西北去单国六日行风俗物产与赤土国堕和罗国畧同永徽六年八月遣使献五色鹦鹉骠国贞元十八年春正月南诏使来朝骠国王始遣其弟悉利移来朝华言谓之骠自谓突罗朱阇婆人谓之徒里拙自古来未尝通中国魏晋间有见西南异方志及南中八郡者云永昌古哀牢国也传闻永昌西南三千里有剽国君臣父子长幼有序然向无见史传者其王闻南诏异牟寻归附心慕之乃因南诏重译遣子朝贡东北拒南诏咩苴城六千八百里凡去上都一万四千里在永昌故郡南二千余里其境东西三千里往来通聘者迦罗婆提等二十国役属者道林王等九城食境土者罗君潜等二百九十八部落东隣真腊国西接东天竺国南溟海北通南诏此乐城界其王姓困没长名摩罗惹其国相名摩诃斯那其王近适则舆以金绳牀逺适则乗象嫔御甚衆传御常数百人其罗城环以甎甓周一百六十里壕岸亦用甎相传本是舍利佛城内有居人数万家佛寺百余区其堂宇皆金银渥以丹彩地以紫鑛覆以锦罽其俗好生恶杀其土宜菽粟稻梁无蔴麦其理无刑名桎梏之具犯罪者以竹五本束之复犯者笞其背数止五轻者止三杀人者戮之男女七岁则落髪止寺舍依桑门至二十不悟佛理乃复为居人其衣服悉以白㲲与朝霞绕腰而已不衣缯帛云出于𧖟为伤生也又献其国乐凡二十二曲与乐工三十五人来朝乐曲皆演释氏经论之词意二十一年四月封弥臣国嗣王乐道勿礼为弥臣国王焉咸通三年二月遣使贡方物占卑国大中六年二月占卑国佛邪葛等六人来朝兼献象宰相魏謩以性不安中土请还其使从之咸通十二年二月复遣使朝贡杂录故事西蕃诸国通唐使处悉置铜鱼雄雌相合各十二只皆铭其国名第一至十二雄者留在内雌者付本国如国使正月来者赍第一鱼余月推此闰月赍本月而但校其雌雄今乃依常礼待之差谬则推案闻奏开元一十六年十一月五日鸿胪卿举旧草奏日近縁突骑施背叛蕃国铜鱼多有散失望令所司检校贞观二年六月十六日勅诸蕃使人所娶得汉妇女为妾者并不得将还蕃四年三月诸蕃君长诣阙请太宗为天可汗乃下制今后玺书赐西域北荒之君长皆称皇帝天可汗诸畨渠帅有死亡者必下诏册立其后嗣焉统制四夷自此始也二十一年三月十一日以逺夷各贡方物其草木杂物有异于常者诏所司详录焉叶䕶献马乳葡卜一房长二尺子亦稍大其色紫摩伽献菩提树一名皮罗叶似白杨康国献黄桃大如鵞卵其色如金亦唿金桃伽国献郁金香叶似麦门冬九月花开如芙蓉其色紫碧香闻数十歩华而不实欲种取其根罽賔国献俱物头花其花丹白相间而香逺闻伽失毕国献泥楼钵罗花叶类朶荷圆缺其花色碧而蕊黄芳数十步达国献佛土叶一茎五叶花亦中心正黄而蘂紫色泥婆国献波稜数红蓝花实似蒺藜火熟之能益食味又鲜菜状如菜濶而长味如美鲜苦菜状如苣其叶濶味虽少苦久食益人胡芹状如芹而味香浑提葱其状如葱而白辛嗅药其状如兰凌冬而青收干作末味如桂椒其根能愈气疾薛延陀献凌兰花毛如牛角大如麚西蕃突厥献马蹄羊其蹄似马波斯国献活缛蛇其状如鼠而色青身长七八尺能入穴取䑕西畨咄禄可汗献金卵鸡鷇鸟鷇也雕刻作禽兽而悉涂以金西畨诸国出石蜜中国贵之太宗遣使至摩伽佗国取其法令扬州煎蔗之汁于中厨自造焉色味愈于西域所出者葡萄酒西域有之前世或有贡献及破髙昌收马乳葡萄实于苑中种之幷得其酒法自损益造酒酒成凡有八色芳香酷烈味兼醍醐既颁赐羣臣京中始识其味天寳二年四月二十五日上因问西畨诸国逺近鸿胪卿王中嗣上言曰臣谨按西域圗陀㧞恩单国在踈勒西南二万五千里至勃达国一月程西至溟满国一月程南至罗刹支国十五日程北至海两月程罗刹支国东至都盘国十五日程西至沙兰国二十日程南至大食国二十程北至陀㧞国十五日程都盘国东至大食国十五日程西至罗刹支国十五日程南至大食国二十日程北至渤达国一月程渤达国东至大食国两月余程西北至岐兰国二十日程南至都盘国一月程北至大食国一月程河没国东至南陀㧞国十五日程西北至岐兰国二十日程从南至沙兰国一月程北至海两月程岐兰国东南至河没国二十日程西至大食国两月程南至涅国二十日程北至海五日程涅国东至陀㧞国一月程西至大食国两月程南至大食国一月程北至岐兰国二十日程沙兰国东至罗刹支国二十五日程南至大食国二十五日程北至湼国二十五日程石国东至㧞汗那国一百里西南至东米国五百里罽賔国在踈勒西南四千里东至俱兰佗国七百里西至大食国一千里南至婆罗门国五百里北至吐火罗国二百里东米国在安国西北二千里东至碎叶国五千里西南至石国一千五百里南至㧞汗那国一千五百里文国在苏勒国西四千里东至俱蜜国一千里西至大食国二千里南吐火罗国一百里西北至康国七百里证圣元年九月五日勅畨国使入朝其粮料各配等第给南天竺北天竺波斯大食等国使宜给六个月粮尸利佛誓真腊诃陵等国使给五个月林邑国使给三个月圣厯三年六月六日勅东至髙丽国南至真腊国西至波斯土畨及坚昆都督府北至契丹突厥靺鞨并为八畨以外为绳域其使应给料各依式开元四年正月九日勅靺鞨新国吐蕃先无里数毎遣使给赐宜凖七千里以上给付也大厯十四年七月诏回纥诸蕃在京师者各服其国之服不得与汉相恭归降官位显庆三年八月十四日置懐徳大将军正三品归化将军从三品以授初复首领仍𨽻属诸卫不置员类及俸额总章元年十一月授婆罗门卢加逸多州酬其丹诚也贞元十二年正月十九日置懐化大将军正三品毎月料钱四十五千文杂料三十五千文归徳将军从三品料钱四十千文懐化中郎将正四品料钱三十七千文归徳中郎将从四品料钱三十五千文懐化郎将正五品料钱三十三千文归徳郎将从五品料钱三十千文懐化司阶正六品料钱二十五千文归徳司阶从六品料钱二十三千文懐化中侯正七品料钱十八千文归徳中侯从七品料钱十七千文懐化司戈正八品料钱十五千文归司戈从八品料钱十四千文懐化执㦸长上正九品料钱正十一千文归徳执㦸长上从九品料钱十千文勅凖六典应收募蕃官前承未置今蕃人向化近日渐多名位髙卑须有等级其增置官品及料钱等宜依前件其月以归降吐蕃论乞髯汤没蔵悉诺硉为归将军㑹昌二年八月制归义军使特进检校工部尚书兼右金吾卫大将军同正懐化郡王唱没斯赐姓李名思忠冠军大将军左卫大将军同正宁边郡公厯支赐姓李名思正冠军大将军左卫大将军同正思化郡公习闻啜赐姓李名思义冠军大将军左卫大将军同正宁朔郡公乌罗思赐姓李名思礼守右领军大将军同正宁塞郡公受邪勿可检校右散骑常侍右领军卫大将军国正充归义军副使仍赐姓李名𢎞顺制李思正弟冠军大将军右骑卫大将军同正昌化郡公李思义母可封雁门郡君李思礼男可中散大夫检校殿中少监仍赐紫金鱼袋赐名继美天祐元年六月授福建道佛齐国入朝进奉使都蕃长蒲诃粟宁逺将军唐㑹要卷一百