五灯全书X卍XXX五灯全书卷第一京都圣感禅寺住持僧编辑京都古华严寺住持僧较阅进呈七佛古佛应世绵历无穷不可以周知而悉数也祖灯相传必自佛始故自释迦以上略举七佛长阿含经云七佛精进力放光灭暗冥各各坐树下于中成正觉又曼殊室利为七佛师所以今之撰述槩标七佛毗婆尸佛偈曰身从无相中受生犹如幻出诸形象幻人心识本来无罪福皆空无所住长阿含经云人寿八万岁时此佛出世种剎利姓拘利若父槃头母槃头婆提居般头婆提城坐波波罗树下说法三会度人三十四万八千神足二一名骞茶二名提舍侍者无忧子方膺尸弃佛偈曰起诸善法本是幻造诸恶业亦是幻身如聚沫心如风幻出无根无实性长阿含经云人寿七万岁时此佛出世种剎利姓拘利若父明相母光耀居光相城坐分陀利树下说法三会度人二十五万神足二一名阿毗浮二名婆婆侍者忍行子无量X毗舍浮佛偈曰假借四大以为身心本无生因境有前境若无心亦无罪福如幻起亦灭长阿含经云人寿六万岁时此佛出世种剎利姓拘利若父善灯母称戒居无喻城坐婆罗树下说法二会度人一十三万神足二一扶游二郁多摩侍者寂灭子妙觉拘留孙佛偈曰见身无实是佛身了心如幻是佛幻了得身心本性空斯人与佛何殊别长阿含经云人寿四万岁时此佛出世种婆罗门姓迦叶父礼得母善枝居安和城坐尸利沙树下说法一会度人四万神足二一萨尼二毗楼侍者善觉子上胜拘那含牟尼佛偈曰佛不见身知是佛若实有知别无佛智者能知罪性空坦然不怖于生死长阿含经云人寿三万岁时此佛出世种婆罗门姓迦叶父大德母善胜居清净城坐乌暂婆罗门树下说法一会度人三万神足二一舒槃那二郁多楼侍者安和子导师迦叶佛偈曰一切众生性清净从本无生无可灭即此身心是幻生幻化之中无罪福长阿含经云人寿二万岁时此佛出世种婆罗门姓迦叶父梵德母财主居波罗奈城坐尼拘律树下说法一会度人二万神足二一提舍二婆罗婆侍者善友子集军释迦牟尼佛姓剎利父净饭天母大清净玅位登补处生兜率天上名曰胜善天人亦名护明大X士度诸天众说补处行于十方界中现身说法普曜经云佛初生剎利王家放大智光明照十方世界地涌金莲华自然捧双足东西及南北各行于七步分手指天地作狮子吼声上下及四维无能尊我者即周昭王二十四年甲寅岁四月八日也至四十二年二月八日年十九欲求出家而自念言当复何遇即于四门游观见四等事心有悲喜而作思惟此老病死终可厌离于是夜子时有一天人名曰净居于牕牖中叉手白言出家时至可去矣太子闻巳心生欢喜即逾城而去于檀特山中修道始于阿蓝迦蓝处三年学不用处定知非便舍复至郁头蓝弗处三年学非非想定知非亦舍又至象头山同诸外道日食麻麦经于六年故经云以无心意无受行而悉摧伏诸外道先历试邪法示诸方便发诸异见令至菩提故普集经云菩萨于二月八日明星出时成道号天人师时年三十矣即穆王三年癸未岁也既而于鹿野苑中为憍陈如等五人转四谛法轮而证道果说法住世四十九年后告弟子摩诃迦叶吾以清净法眼涅槃妙心实相无相微妙正法将付于汝汝当护持并勑阿难副贰传化无令断绝而说偈曰法本法无法无法法亦法今付无法时法法何曾法尔时世尊说此偈巳复告迦叶吾将金缕僧伽梨衣传付于汝转授补处至慈氏佛出世勿令朽坏迦叶闻偈头面礼足曰善哉善哉我当依勑恭顺佛故尔时世尊X至拘尸那城告诸大众吾今背痛欲入涅槃即往熈连河侧娑罗双树下右脇累足泊然宴寂复从棺起为母说法特示双足化婆耆并说无常偈曰诸行无常是生灭法生灭灭巳寂灭为乐时诸弟子即以香薪竞茶毗之烬后金棺如故尔时大众即于佛前以偈赞曰凡俗诸勐炽何能致火爇请尊三昧火阇维金色身尔时金棺从座而举高七多罗树往反空中化火三昧须臾灰生得舍利八斛四斗即穆王五十二年壬申岁二月十五日也自世尊灭后一千一十七年教至中夏即后汉永平十年戊辰岁也世尊才生下乃一手指天一手指地周行七步目顾四方曰天上天下唯吾独尊世尊一日陞座大众集定文殊白椎曰谛观法王法法王法如是世尊便下座世尊一日陞座默然而坐阿难白椎曰请世尊说法世尊曰会中有二比丘犯律行我故不说法阿难以他心通观是比丘遂乃遣出世尊还复默然阿难又白适来为二比丘犯律是二比丘巳遣出世尊何不说法世尊曰吾誓不为二乘声闻人说法便下座世尊一日陞座大众集定迦叶白椎曰世尊说法竟世尊便下座世尊九十日在忉利天为母说法及辞天界而下时四众八部俱往空界奉迎有莲花色比丘尼作念云我是尼身必居大僧后见佛不如用神力变作转轮圣王千子围绕最初见佛果满其愿世尊才见乃诃曰莲花色比丘尼汝何得越大僧X见吾汝虽见吾色身且不见吾法身须菩提巖中宴坐却见吾法身世尊昔因文殊至诸佛集处诸佛各还本处唯有一女人近彼佛坐入于三昧文殊乃白佛云何此人得近佛坐而我不得佛告文殊汝但觉此女令从三昧起汝自问之文殊遶女人三匝鸣指一下乃托至梵天尽其神力而不能出世尊曰假使百千文殊亦出此女人定不得下方过四十二恒河沙国土有罔明菩萨能出此女人定须臾罔明大士从地涌出作礼世尊世尊勑罔明出罔明却至女子前鸣指一下女子于是从定而出世尊因波斯匿王问胜义谛中有世俗谛否若言无智不应二若言有智不应一一二之义其义云何佛言大王汝于过去龙光佛法中曾问此义我今无说汝今无听无说无听是名为一义二义世尊一日见文殊在门外立乃曰文殊文殊何不入门来文殊曰我不见一法在门外何以教我入门世尊一日坐次见二人舁猪过乃问这箇是甚么曰佛具一切智猪子也不识世尊曰也须问过世尊因有异学问诸法是常耶世尊不对又问诸法是无常耶亦不对异学曰世尊具一切智何不对我世尊曰汝之所问皆为戏论世尊一日示随色摩尼珠问五方天王此珠而作何色时五方天王互说异色世尊复藏珠入袖却擡手曰此珠作何色天王曰佛手中无珠何处有色世尊叹曰汝何迷倒之甚吾将世珠示之便各彊说有X青黄赤白色吾将真珠示之便总不知时五方天王悉皆悟道世尊因干闼婆王献乐其时山河大地尽作琴声迦叶起作舞王问迦叶岂不是阿罗汉诸漏巳尽何更有余习佛曰实无余习莫谤法也王又抚琴三徧迦叶亦三度作舞王曰迦叶作舞岂不是佛曰实不曾作舞王曰世尊何得妄语佛曰不妄语汝抚琴山河大地木石尽作琴声岂不是王曰是佛曰迦叶亦复如是所以实不曾作舞王乃信受世尊因外道问昨日说何法曰说定法外道曰今日说何法曰不定法外道曰昨日说定法今日何说不定法世尊曰昨日定今日不定世尊因五通仙人问世尊有六通我有五通如何是那一通佛召五通仙人五通应诺佛曰那一通你问我世尊因普眼菩萨欲见普贤不可得见乃至三度入定徧观三千大千世界覔普贤不可得见而来白佛佛曰汝但于静三昧中起一念便见普贤普眼于是才起一念便见普贤向空中乘六牙白象世尊因自恣日文殊三处过夏迦叶欲白椎摈出才拈椎乃见百千万亿文殊迦叶尽其神力椎不能举世尊遂问迦叶汝拟摈那箇文殊迦叶无对世尊因长爪梵志索论义预约曰我义若堕我自斩首世尊曰汝义以何为宗志曰我以一切不受为宗世尊曰是见受否志拂袖而去行至中路乃省谓弟子曰我当回去斩首以谢世尊弟子曰人天众前幸当得胜何以斩首志曰我宁X于有智人前斩首不于无智人前得胜乃叹曰我义两处负堕是见若受负门处麤是见不受负门处细一切人天二乘皆不知我义堕处唯有世尊诸大菩萨知我义堕回至世尊前曰我义两处负堕故当斩首以谢世尊曰我法中无如是事汝当回心向道于是同五百徒众一时投佛出家证阿罗汉世尊昔欲将诸圣众往第六天说大集经勑他方此土人间天上一切狞恶鬼神悉皆辑会受佛付嘱拥护正法设有不赴者四天门王飞热铁轮追之令集既集会巳无有不顺佛勑者各发弘誓拥护正法唯有一魔王谓世尊曰瞿昙我待一切众生成佛尽众生界空无有众生名字我乃发菩提心世尊甞与阿难行次见一古佛墖世尊便作礼阿难曰此是甚么人墖世尊曰此是过去诸佛墖阿难曰过去诸佛是甚么人弟子世尊曰是吾弟子阿难曰应当如是世尊因外道问不问有言不问无言世尊良久外道赞叹曰世尊大慈大悲开我迷云令我得入乃作礼而去阿难白佛外道得何道理称赞而去世尊曰如世良马见鞭影而行世尊一日勑阿难食时将至汝当入城持钵阿难应诺世尊曰汝既持钵须依过去七佛仪式阿难便问如何是过去七佛仪式世尊召阿难阿难应诺世尊曰持钵去世尊因有比丘问我于世尊法中见处即有证处未是世尊当何所示世尊曰比丘某甲当何所示是汝此问世尊成道后X在逝多林中一树下跏趺而坐有二商人以五百乘车经过林畔有二车牛不肯前进商人乃讶见之山神报言林中有圣人成道经逾四十九日未食汝当供养商人入林果见一人端然不动乃问曰为是梵王耶帝释耶山神耶河神耶世尊微笑举袈裟角示之商人顶礼遂陈供养世尊因耆婆善别音响至一冢间见五髑髅乃敲一髑髅问耆婆此生何处曰此生人道世尊又敲一曰此生何处曰此生天道世尊又别敲一问此生何处耆婆罔知生处世尊因黑氏梵志运神力以左右手擎合欢梧桐花两株来供养佛佛召仙人梵志应诺佛曰放下着梵志遂放下左手一株华佛又召仙人放下着梵志又放下右手一株华佛又召仙人放下着梵志曰世尊我今两手皆空更教放下箇甚么佛曰吾非教汝放舍其华汝当放舍外六尘内六根中六识一时舍却无可舍处是汝免生死处梵志于言下悟无生忍世尊因灵山会上五百比丘得四禅定具五神通未得法忍以宿命智通各各自见过去杀父害母及诸重罪于自心内各各怀疑于甚深法不能证入于是文殊承佛神力遂手握利劒持逼如来世尊乃谓文殊曰住住不应作逆勿得害吾吾必被害为善被害文殊师利尔从本巳来无有我人但以内心见有我人内心起时我必被害即名为害于是五百比丘自悟本心如梦如幻于梦幻中无有我人乃至能生所生父母X于是五百比丘同赞叹曰文殊大智士深达法源底自手握利劒持逼如来身如劒佛亦尔一相无有二无相无所生是中云何杀世尊因地布发掩泥献华于然灯然灯见布发处遂约退众乃指地曰此一方地宜建一梵剎时众中有一贤于长者持标于指处插曰建梵剎竟时诸天散华赞曰庶子有大智矣世尊因七贤女游尸陀林一女指尸曰尸在者里人向甚处去一女曰作么作么诸姊谛观各各契悟感帝𤢟散华曰惟愿圣姊有何所须我当终身供给女曰我家四事七珍悉皆具足唯要三般物一要无根树子一株二要无阴阳地一片三要呌不响山谷一所帝释曰一切所须我悉有之若三般物我实无得女曰汝若无此争解济人帝释罔措遂同往白佛佛言憍尸迦我诸弟子大阿罗汉不解此义唯有诸大菩萨乃解此义世尊因调达谤佛生身入地狱遂令阿难问你在地狱中安否曰我虽在地狱如三禅天乐佛又令问你还求出否曰我待世尊来便出阿难曰佛是三界大师岂有入地狱分曰佛既无入地狱分我岂有出地狱分世尊因文殊忽起佛见法见被世尊威神摄向二铁围山城东有一老母与佛同生而不欲见佛每见佛来即便回避虽然如此回顾东西总皆是佛遂以手掩面于十指掌中亦总是佛殃崛摩罗因持钵至一长者门其家妇人正值产难子母未分长者曰瞿昙弟子汝为至圣当X有何法能免产难殃崛语长者曰我乍入道未知此法待我回问世尊却来相报及返具事白佛佛告殃崛汝速去报言我自从贤圣法来未曾杀生殃崛奉佛语疾往告之其妇得闻当时分娩世尊尝在尼俱律树下坐次因二商人问世尊还见车过否曰不见商人曰还闻否曰不闻商人曰莫禅定否曰不禅定曰莫睡眠否曰不睡眠商人乃叹曰善哉善哉世尊觉而不见遂献白㲲两段世尊在灵山会上拈华示众是时众皆罔测唯迦叶尊者破颜微笑世尊曰吾有正法眼藏涅槃妙心实相无相微妙法门不立文字教外别传付嘱摩诃迦叶世尊至多子墖前命摩诃迦叶分座令坐以僧伽梨围之遂告曰吾以正法眼藏密付于汝汝当护持传付将来世尊临入涅槃文殊大士请佛再转法轮世尊咄曰文殊吾四十九年住世未曾说一字汝请吾再转法轮是吾曾转法轮耶世尊于涅槃会上以手摩胸告众曰汝等善观吾紫磨金色之身瞻仰取足勿令后悔若谓吾灭度非吾弟子若谓吾不灭度亦非吾弟子时百万亿众悉皆契悟西天祖师一祖摩诃迦叶尊者摩竭陀国人也姓婆罗门父饮泽母香志昔为锻金师善明金性使其柔伏付法传云甞于久远劫中毗婆尸佛入涅槃后四众起墖墖中像面金色有缺坏时有贫女将金珠往金师所请X饰佛面既而因共发愿愿我二人为无染夫妻由是因缘九十一劫身皆金色后生梵天天寿尽生中天摩竭陀国婆罗门家名曰迦叶波此云饮光胜尊葢以金色为号也繇是志求出家冀度诸有佛言善来比丘须发自除袈裟着体常于众中称叹第一一日于世尊拈华示众处彻见法源因而破颜微笑世尊乃授以金缕伽黎复言吾以清净法眼付嘱于汝汝可流布无令断绝尊者因外道问如何是我我者曰覔我者是汝我外道曰这箇是我我师我何在者曰汝问我覔尊者一日踏泥次有一沙弥见乃问尊者何得自为者曰我若不为谁为我为涅槃经云尔时世尊欲涅槃时迦叶不在众会佛告诸大弟子迦叶来时可合宣扬正法眼藏尔时迦叶在耆阇崛山毕钵罗窟覩胜光明即入三昧以净天眼观见世尊于熈连河侧入般涅槃乃告其徒曰如来涅槃也何其驶哉即至双树间悲恋号泣佛于金棺出示双足尔时迦叶告诸比丘佛巳茶毗金刚舍利非我等事我等宜当结集法眼无令断绝乃说偈曰如来弟子且莫涅槃得神通者当赴结集于是得神通者悉集王舍城耆阇崛山毕钵罗窟时阿难为漏未尽不得入会后证阿罗汉果由是得入迦叶乃白众言此阿难比丘多闻总持有大智慧常随如来梵行清净所闻佛法如水传器无有遗余佛所赞叹聪敏第一宜可请彼集修多罗藏大众默然迦叶告阿难曰X汝今宜宣法眼阿难闻语信受观察众心而宣偈言比丘诸眷属离佛不庄严犹如虗空中众星之无月说是偈巳礼众僧足升法座而宣是言如是我闻一时佛住某处说某经教乃至人天等作礼奉行时迦叶问诸比丘阿难所言不错谬乎皆曰不异世尊所说迦叶乃告阿难言我今年不久留今将正法付嘱于汝汝善守护听吾偈言法法本来法无法无非法何于一法中有法有不法说偈巳乃持僧伽梨衣入鸡足山俟慈氏下生即周孝王五年丙辰岁也二祖阿难尊者王舍城人也姓剎帝利父斛饭王实佛之从弟也梵语阿难陀此云庆喜亦云欢喜如来成道夜生因为之名多闻博达智慧无碍世尊以为总持第一甞所赞叹加以宿世有大功德受持法藏如水传器佛乃命为侍者尊者一日白佛言今日入城见一奇特事佛曰见何奇特事者曰入城时见一攒乐人作舞出城总见无常佛曰我昨日入城亦见一奇特事者曰未审见何奇特事佛曰我入城时见一攒乐人作舞出城时亦见乐人作舞一日问迦叶曰师兄世尊传金襕袈裟外别传箇甚么迦叶召阿难阿难应诺迦叶曰倒却门前剎竿着后阿阇世王白言仁者如来迦叶尊胜二师皆巳涅槃而我多故悉不能覩尊者般涅槃时愿垂告别尊者许之后自念言我身危脆犹如聚沫况复衰老岂堪久长阿阇世王与吾有约乃诣王宫告之曰吾欲入涅X槃来辞耳门者曰王寝不可以闻者曰俟王觉时当为我说时阿阇世王梦中见一宝葢七宝严饰千万亿众围绕瞻仰俄而风雨暴至吹折其柄珍宝璎珞悉坠于地心甚惊异既寤门者具白上事王闻失声号恸哀感天地即至毗舍离城见尊者在恒河中流跏趺而坐王乃作礼而说偈曰稽首三界尊弃我而至此暂凭悲愿力且莫般涅槃时毗舍离王亦在河侧说偈言尊者一何速而归寂灭场愿住须臾间而受于供养尊者见二国王咸来劝请乃说偈言二王善严住勿为苦悲恋涅槃当我净而无诸有故尊者复念我若偏向一国诸国争竞无有是处应以平等度诸有情遂以恒河中流将入寂灭是时山河大地六种震动雪山有五百仙人覩兹瑞应飞空而至礼尊者足胡跪白言我于长老当证佛法愿垂大慈度脱我等尊者默然受请即变殑伽河悉为金地为其仙众说诸大法尊者复念先所度脱弟子应当来集须臾五百罗汉从空而下为诸仙人出家授具其仙众中有二罗汉一名商那和修二名末田底迦尊者知是法器乃告之曰昔如来以正法眼付大迦叶迦叶入定而付于我我今将灭用传于汝汝受吾教当听偈言本来付有法付了言无法各各须自悟悟了无无法尊者付法眼藏竟踊身虗空现十八变入风奋迅三昧分身四分一分奉忉利天一分奉娑竭罗龙宫一分奉毗舍离王一分奉阿阇世王各造X宝墖而供养之乃周厉王十二年癸巳岁也三祖商那和修尊者摩突罗国人也亦名舍那婆斯姓毗舍多父林胜母憍奢邪在胎六年而生梵语商诺迦此云自然服即西域九枝秀草名也若圣人降生则此草生于净洁之地和修生时瑞草斯应昔如来行化至摩突罗国见一青林枝叶茂盛语阿难曰此林地名优留茶吾灭度后一百年有比丘商那和修于此转妙法轮后百岁果诞和修出家证道受庆喜尊者法眼化导有情及止此林降二火龙归顺佛教龙因施其地以建梵宫尊者化缘既久思付正法寻于咤利国得优波毱多以为给侍因问毱多曰汝年几耶答曰我年十七者曰汝身十七性十七耶答曰师发巳白为发白耶心白耶者曰我但发白非心白耳毱多曰我身十七非性十七也尊者知是法器后三载遂为落发授具乃告曰昔如来以无上法眼付嘱迦叶展转相授而至于我我今付汝勿令断绝汝受吾教听吾偈言非法亦非心无心亦无法说是心法时是法非心法说偈巳即隐于罽宾国南象白山中后于三昧中见弟子毱多有五百徒众常多懈慢尊者乃往彼现龙奋迅三昧以调伏之而说偈曰通达非彼此至圣无长短汝除轻慢意疾得阿罗汉五百比丘闻偈巳依教奉行皆获无漏尊者乃现十八变火光三昧用焚其身毱多收舍利葬于梵迦罗山五百比丘各持一幡迎导至彼建墖供养X乃周宣王二十三年乙未岁也四祖优波毱多尊者咤利国人也亦名优波崛多又名邬波毱多姓首陀父善意十七出家二十证果随方行化至摩突罗国得度者甚众由是魔宫震动波旬愁怖遂竭其魔力以害正法尊者即入三昧观其所由波旬复伺便密持璎珞縻之于颈及尊者出定乃取人狗蛇三尸化为华鬘䎡言慰谕波旬曰汝与我璎珞甚是珍妙吾有华鬘以相酬奉波旬大喜引颈受之即变为三种臭尸虫蛆坏烂波旬厌恶大生忧恼尽己神力不能移动乃升六欲天告诸天主又诣梵王求其解免彼各告言十力弟子所作神变我辈凡陋何能去之波旬曰然则奈何梵王曰汝可归心尊者即能除断乃为说偈令其回向曰若因地倒还因地起离地求起终无其理波旬受教巳即下天宫礼尊者足哀露忏悔尊者告曰汝自今去于如来正法更不作娆害否波旬曰我誓回向佛道永断不善尊者曰若然者汝可口自唱言归依三宝魔王合掌三唱华鬘悉除乃欢喜踊跃作礼尊者而说偈曰稽首三昧尊十力圣弟子我今愿回向勿令有劣弱尊者在世化导证果最多每度一人以一筹置于石室其室纵十八肘广十二肘充满其间最后有一长者子名曰香众来礼尊者志求出家尊者问曰汝身出家心出家答曰我来出家非为身心尊者曰不为身心复谁出家答曰夫出家者无我我故无我我X故即心不生灭心不生灭即是常道诸佛亦常心无形相其体亦然尊者曰汝当大悟心自通达宜依佛法僧绍隆圣种即为剃度授具足戒仍告之曰汝父尝梦金日而生汝可名提多迦复谓曰如来以正法眼藏次第传授以至于我今复付汝听吾偈言心自本来心本心非有法有法有本心非心非本法付法巳乃踊身虗空呈十八变却复本座跏趺而逝提多迦以室内筹用焚师躯收舍利建墖供养即周平王三十一年庚子岁也五祖提多迦尊者摩伽陀国人也梵语提多迦此云通真量初生之时父梦金日自屋而出照耀天地前有大山诸宝严饰山顶泉涌滂沱四流后遇毱多尊者为之解言宝山者吾身也泉涌者法无尽也日从屋出者汝今入道之相也照耀天地者汝智慧超越也尊者闻师说巳欢喜踊跃而唱偈言巍巍七宝山常出智慧泉回为真法味能度诸有缘毱多尊者亦说偈曰我法传于汝当现大智慧金日从屋出照耀于天地提多迦闻师妙偈设礼奉持后至中印度彼国有八千大仙弥遮迦为首闻尊者至率众瞻礼谓尊者曰昔与师同生梵天我遇阿私陀仙授我仙法师逢十力弟子修习禅那自此报分殊途巳经六劫者曰支离累劫诚哉不虗今可舍邪归正以入佛乘弥遮迦曰昔阿私陀仙人授我记云汝却后六劫当遇同学获无漏果今也相遇非宿缘耶愿师慈悲X令我解脱者即度出家命诸圣授戒其余仙众始生我慢尊者示大神通于是俱发菩提心一时出家者将示寂日乃告弥遮迦曰昔如来以正法眼藏密付迦叶展转相授而至于我我今付汝当护念之乃说偈曰通达本法心无法无非法悟了同未悟无心亦无法说偈巳踊身虗空作十八变火光三昧自焚其躯弥遮迦与八千比丘同收舍利于班茶山中起墖供养即周庄王七年己丑岁也六祖弥遮迦尊者中印度人也既传法巳游化至北天竺国见雉堞之上有金色祥云叹曰斯道人气也必有大士为吾嗣乃入城于阛阓间有一人手持酒器逆而问曰师何方来欲往何所祖曰从自心来欲往无处曰识我手中物否祖曰此是触器而负净者曰师识我否祖曰我即不识识即非我复谓之曰汝试自称名氏吾当后示本因彼说偈答曰我从无量劫至于生此国本姓颇罗堕名字婆须密祖曰我师提多迦说世尊昔游北印度语阿难言此国中吾灭度后三百年有一圣人姓颇罗堕名婆须密而于禅祖当获第七世尊记汝汝应出家彼乃置器礼师侧立而言我思往劫尝作檀那献一如来宝座彼佛记我汝于贤劫释迦法中宣传至教今符师说愿加度脱祖即与披剃复圆戒相乃告之曰正法眼藏今付于汝勿令断绝乃说偈曰无心无可得说得不名法若了心非心始解心心法祖说偈巳入师子奋迅三X昧踊身虗空高七多罗树却复本座化火自焚婆须密收灵骨贮七宝函建浮图寘于上级即周襄王十七年甲申岁也七祖婆须密尊者北天竺国人也姓颇罗堕常服净衣执酒器游行里闬或吟或啸人谓之狂及遇弥遮迦尊者宣如来往志自省前缘投器出家受法行化至迦摩罗国广兴佛事一日于法座前忽有智者自称我名佛陀难提今与师论义祖曰仁者论即不义义即不论若拟论义终非义论难提知师义胜心即钦服曰我愿求道霑甘露味祖遂与剃度而授具戒复告之曰如来正法眼藏我今付汝汝当护持乃说偈曰心同虗空界示等虗空法证得虗空时无是无非法即入慈心三昧时梵王帝释及诸天众俱来作礼而说偈言贤劫众圣祖而当第七位尊者哀念我请为宣佛地尊者从三昧起示众曰我所得法而非有故若识佛地离有无故语巳还入三昧示涅槃相难提即于本座起七宝墖以葬全身即周定王十九年辛未岁也八祖佛陀难提尊者迦摩罗国人也姓瞿昙氏顶有肉髻辨捷无碍初遇婆须密出家受教既而领徒行化至提伽国毗舍罗家见舍上有白光上腾谓其徒曰此家有圣人口无言说真大乘器不行四衢知触秽耳言讫长者出致礼问何所须祖曰我求侍者长者曰我有一子名伏䭾蜜多年巳五十口未曾言足X未曾履祖曰如汝所说真吾弟子伏䭾闻之遽起礼拜而说偈曰父母非我亲谁是最亲者诸佛非我道谁为最道者祖以偈答曰汝言与心亲父母非可比汝行与道合诸佛心即是外求有相佛与汝不相似欲识汝本心非合亦非离伏䭾闻偈巳便行七步祖曰此子昔曾值佛悲愿广大虑父母爱情难舍故不言不履耳长者遂舍令出家祖寻授具戒复告之曰我今以如来正法眼藏付嘱于汝勿令断绝乃说偈曰虗空无内外心法亦如此若了虗空故是达真如理伏䭾承师付嘱以偈赞曰我师禅祖中当得为第八法化众无量悉获阿罗汉尔时祖即现神变却复本座俨然寂灭众兴宝墖葬其全身即周景王十二年丙寅岁也九祖伏䭾蜜多尊者提伽国人也姓毗舍罗既受八祖付嘱后至中印度行化时有长者香葢携一子而来瞻礼祖曰此子处胎六十岁因号难生尝会一仙者谓此儿非凡当为法器今遇尊者可令出家祖即与落发授戒羯磨之际祥光烛座仍感舍利三七粒现前自此精进忘疲既而祖告之曰如来正法眼藏今付于汝汝护念之乃说偈曰真理本无名因名显真理受得真实法非真亦非伪祖付法巳即入灭尽三昧而般涅槃众以香油旃檀阇维收舍利建墖于那烂陀寺即周敬王三十三年甲寅岁也十祖脇尊者中印度人也本名难生将诞时父梦一X白象背有宝座座上安一明珠从门而入光照四众既觉遂生后值九祖执侍左右未尝睡眠谓其脇不至席遂号脇尊者焉初至华氏国憩一树下右手指地而告众曰此地变金色当有圣人入会言讫即变金色时有长者子富那夜奢合掌前立祖问曰汝从何来答曰我心非往祖曰汝何处住答曰我心非止祖曰汝不定耶曰诸佛亦然祖曰汝非诸佛曰诸佛亦非祖因说偈曰此地变金色预知有圣至当坐菩提树觉华而成巳夜奢复说偈曰师坐金色地常说真实义回光而照我令入三摩谛祖知其意即度出家复具戒品乃告之曰如来正法眼藏今付于汝汝护念之乃说偈曰真体自然真因真说有理领得真真法无行亦无止祖付法巳即现神变而入涅槃化火自焚四众各以衣裓盛舍利随处兴墖而供养之即周贞定王二十八年己亥岁也十一祖富那夜奢尊者华氏国人也姓瞿昙氏父宝身既得法于脇尊者寻诣波罗奈国有马鸣大士迎而作礼问曰我欲识佛何者即是祖曰汝欲识佛不识者是曰佛既不识焉知是乎祖曰既不识佛焉知不是曰此是锯义祖曰彼是木义祖问锯义者何曰与师平出马鸣却问木义者何祖曰汝被我解马鸣豁然省悟稽首归依遂求剃度祖谓众曰此大士者昔为毗舍利国王其国有一类人如马裸露王运神力分身为蚕彼乃得衣王后复生中印度马人感恋X悲鸣因号马鸣焉如来记云吾灭度后六百年当有贤者马鸣于波罗奈国摧伏异道度人无量继吾传化今正是时即告之曰如来正法眼藏今付于汝即说偈曰迷悟如隐显明暗不相离今付隐显法非一亦非二尊者付法巳即现神变湛然圆寂众兴宝墖以閟全身即周安王十九年戊戌岁也十二祖马鸣大士波罗奈国人也亦名功胜以有作无作诸功德最为殊胜故名焉既受法于夜奢尊者后于华氏国转妙法轮忽有老人座前仆地祖谓众曰此非庸流当有异相言讫不见俄从地涌出一金色人复化为女子右手指祖而说偈曰稽首长老尊当受如来记今于此地上宣通第一义说偈巳瞥然不见祖曰将有魔来与吾较力有顷风雨暴至天地晦冥祖曰魔之来信矣吾当除之即指空中现一大金龙奋发威神震动山岳祖俨然于座魔事随灭经七日有一小虫大若蟭螟潜形座下祖以手取之示众曰斯乃魔之所变盗听吾法耳乃放之令去魔不能动祖告之曰汝但归依三宝即得神通遂复本形作礼忏悔祖问曰汝名谁耶眷属多少曰我名迦毗摩罗有三千眷属祖曰尽汝神力变化若何曰我化巨海极为小事祖曰汝化性海得否曰何谓性海我未尝知祖即为说性海曰山河大地皆依建立三味六通由兹发现迦毗摩罗闻言遂发信心与徒众三千俱求剃度祖乃召五百罗汉与授具戒复告之X曰如来正法眼藏今当付汝汝听偈言隐显即本法明暗元不二今付悟了法非取亦非离付嘱巳即入龙奋迅三昧挺身空中如日轮相然后示灭四众以真体藏之龙龛即周显王四十二年甲午岁也十三祖迦毗摩罗尊者华氏国人也初为外道有徒三千通诸异论后于马鸣尊者得法领徒至西印度彼有太子名云自在仰尊者名请于宫中供养祖曰如来有教沙门不得亲近国王大臣权势之家太子云我今国城之北有大山焉山有一石窟可禅寂于此否祖曰诺即入彼山行数里逢一大蟒祖直前不顾盘绕祖身祖因与授三归依蟒听讫而去祖将至石窟复有一老人素服而出合掌问讯祖曰汝何所止答曰我昔尝为比丘多乐寂静有初学比丘数来请益而我烦于应答起嗔恨想命终堕为蟒身住是窟中今巳千载适遇尊者获闻戒法故来谢尔祖问曰此山更有何人居止曰北去十里有大树荫覆五百大龙其树王名龙树常为龙众说法我亦听受耳祖遂与徒众诣彼龙树出迎曰深山孤寂龙蟒所居大德至尊何枉神足祖曰吾非至尊来访贤者龙树默念此师得决定性明道眼否是大圣继真乘否祖曰汝虽心语我巳意知但办出家何虑吾之不圣龙树闻巳悔谢祖即与度脱及五百龙众俱授具戒复告之曰今以如来正法眼藏付嘱于汝谛听偈言非隐非显法说是真实际悟此隐显法非愚亦非智付X法巳即现神变化火焚身龙树收五色舍利建墖焉即周赧王四十六年壬辰岁也十四祖龙树尊者西天竺国人也亦名龙胜始于摩罗尊者得法后至南印度彼国之人多信福业祖为说法递相谓曰人有福业世间第一徒言佛性谁能覩之祖曰汝欲见佛性先须除我慢彼人曰佛性大小祖曰非大非小非广非狭无福无报不死不生彼闻理胜悉回初心祖复于座上现自在身如满月轮一切众唯闻法音不覩祖相彼众中有长者子名迦那提婆谓众曰识此相否众曰目所未覩安能辨识提婆曰此是尊者现佛性体相以示我等何以知之葢以无相三昧形如满月佛性之义廓然虗明言讫轮相即隐复居本座而说偈言身现圆月相以表诸佛体说法无其形用辨非声色彼众闻偈顿悟无生咸愿出家以求解脱祖即为剃发命诸圣授具其国先有外道五千余众作大幻术众皆宗仰祖悉为化之令归三宝复造大智度论中论十二门论垂之于世后告上首弟子迦那提婆曰如来正法眼藏今当付汝听吾偈言为明隐显法方说解脱理于法心不证无瞋亦无喜付法讫入月轮三昧广现神变复就本座凝然禅寂迦那提婆与诸四众共建宝墖以葬焉即秦始皇三十五年己丑岁也十五祖迦那提婆尊者南天竺国人也姓毗舍罗初求福业兼乐辨论后谒龙树大士将及门龙树知是X智人先遣侍者以满钵水置于座前尊者覩之即以一针投之而进欣然契会龙树即为说法不起于座现月轮相唯闻其声不见其形祖语众曰今此瑞者师现佛性表说法非声色也祖既得法后至迦毗罗国彼有长者曰梵摩净德一日园树生耳如菌味甚美唯长者与第二子罗睺罗多取而食之取巳随长尽而复生自余亲属皆不能见祖知其宿因遂至其家长者乃问其故祖曰汝家昔曾供养一比丘然此比丘道眼未明以虗霑信施故报为木菌唯汝与子精诚供养得以享之余即否矣又问长者年多少答曰七十有九祖乃说偈曰入道不通理复身还信施汝年八十一此树不生耳长者闻偈巳弥加叹伏且云弟子衰老不能事师愿舍次子随师出家祖曰昔如来记此子当第二五百年为大教主今之相遇葢符宿因即与剃发执侍后至巴连弗城闻诸外道欲障佛法计之既久祖乃执长旛入彼众中彼问祖曰汝何不前祖曰汝何不后彼曰汝似贱人祖曰汝似良人彼曰汝解何法祖曰汝百不解彼曰我欲得佛祖曰我灼然得佛彼曰汝不合得祖曰元道我得汝实不得彼曰汝既不得云何言得祖曰汝有我故所以不得我无我我故自当得彼辞既屈乃问祖曰汝名何等祖曰我名迦那提婆彼既夙闻祖名乃悔过致谢时众中犹互兴问难祖析以无碍之辨由是归伏乃告上足罗睺罗多而付法眼偈曰本对传法X人为说解脱理于法实无证无终亦无始祖说偈巳入奋迅定身放光而归寂灭学众兴墖而供养之即前汉文帝后元三年庚辰岁也五灯全书卷第一五灯全书X卍XXX五灯全书卷第二京都圣感禅寺住持僧编辑京都古华严寺住持僧较阅进呈西天祖师十六祖罗睺罗多尊者迦毗罗国人也行化至室罗筏城有河名曰金水其味殊美中流复现五佛影祖告众曰此河之源凡五百里有圣者僧伽难提居于彼处佛志一千年后当绍圣位语巳领诸学众泝流而上至彼见僧伽难提安坐入定祖与众伺之经三七日方从定起祖问曰汝身定耶心定耶提曰身心俱定祖曰身心俱定何有出入提曰虽有出入不失定相如金在井金体常寂祖曰若金在井若金出井金无动静何物出入提曰言金动静何物出入言金出入金非动静祖曰若金在井出者何金若金出井在者何物提曰金若出井在者非金金若在井出者X非物祖曰此义不然提曰彼义非着祖曰此义当堕提曰彼义不成祖曰彼义不成我义成矣提曰我义虽成法非我故祖曰我义巳成我无我故提曰我无我故复成何义祖曰我无我故故成汝义提曰仁者师谁得是无我祖曰我师迦那提婆证是无我难提以偈赞曰稽首提婆师而出于仁者仁者无我故我欲师仁者祖以偈答曰我巳无我故汝须见我我汝若师我故知我非我我难提心意豁然即求度脱祖曰汝心自在非我所系语巳即以右手擎金钵举至梵宫取彼香饭将斋大众而大众忽生厌恶之心祖曰非我之咎汝等自业即命难提分座同食众复讶之祖曰汝不得食皆由此故当知与吾分座者即过去娑罗树王如来也愍物降迹汝辈亦庄严劫中巳至三果而未证无漏者也众曰我师神力斯可信矣彼云过去佛者即窃疑焉难提知众生慢乃曰世尊在日世界平正无有丘陵江河沟洫水悉甘美草木滋茂国土丰盈无八苦行十善自双树示灭八百余年世界丘墟树木枯悴人无至信正念轻微不信真如唯爱神力言讫以右手渐展入地至金刚轮际取甘露水以琉璃器持至会所大众见之即时钦慕悔过作礼于是祖命僧伽难提而付法眼偈曰于法实无证不取亦不离法非有无相内外云何起祖付法巳安坐归寂四众建墖当前汉武帝元鼎四年戊辰岁也X十七祖僧伽难提尊者室罗筏城宝庄严王之子也生而能言常赞佛事七岁即厌世乐以偈告其父母曰稽首大慈父和南骨血母我今欲出家幸愿哀愍故父母固止之遂终日不食乃许其在家出家号僧伽难提复命沙门禅利多为之师积十九载未尝退倦每自念言身居王宫胡为出家一夕天光下瞩见一路坦平不觉徐行约十里许至大巖前有石窟焉乃燕寂于中父既失子即摈禅利多出国访寻其子不知所在经十年祖得法受记巳行化至摩提国忽有冷风袭众身心悦适非常而不知其然祖曰此道德之风也当有圣者出世嗣续祖灯乎言讫以神力摄诸大众游历山谷食顷至一峯下谓众曰此峯顶有紫云如葢圣人居此矣即与大众徘徊久之见山舍一童子持圆鑑直造祖前祖问汝几岁耶曰百岁祖曰汝年尚幼何言百岁童曰我不会理正百岁耳祖曰汝善机耶童曰佛言若人生百岁不会诸佛机未若生一日而得决了之祖曰汝手中者当何所表童曰诸佛大圆鑑内外无瑕翳两人同得见心眼皆相似彼父母闻子语即舍令出家祖携至本处授具戒讫命名伽耶舍多他时闻风吹殿铃声祖问曰铃鸣耶风鸣耶舍多曰非风铃鸣我心鸣耳祖曰心复谁乎舍多曰俱寂静故祖曰善哉善哉继吾道者非子而谁即付法眼偈曰心地本无生因地从缘起缘种不相妨华果亦复尔祖付法巳右手攀树而X化大众议曰尊者树下归寂其垂荫后裔乎将奉全身于高原建墖众力不能举即就树下起墖当前汉昭帝元平元年丁未岁也十八祖伽耶舍多尊者摩提国人也姓郁头蓝父天葢母方圣尝梦大神持鑑因而有娠凡七日而诞肌体莹如琉璃未尝洗沐自然香洁幼好闲静语异常童持鑑出游遇难提尊者得度后领徒至大月氏国见一婆罗门舍有异气祖将入彼舍舍主鸠摩罗多问曰是何徒众祖曰是佛弟子彼闻佛号心神竦然即时闭户祖良久扣其门罗多曰此舍无人祖曰答无者谁罗多闻语知是异人遽开门延接祖曰昔世尊记曰吾灭后一千年有大士出现于月氏国绍隆元化今汝值吾应斯嘉运于是鸠摩罗多发宿命智投诚出家授具讫付法偈曰有种有心地因缘能发萌于缘不相碍当生生不生祖付法巳踊身虗空现十八种神变化火光三昧自焚其身众以舍利起墖当前汉成帝永始四年戊申岁也十九祖鸠摩罗多尊者大月氏国婆罗门之子也昔为自在天人见菩萨璎珞忽起爱心堕生忉利闻憍尸迦说般若波罗蜜多以法胜故升子梵天以根利故善说法要诸天尊为导师以继祖时至遂降月氏后至中天竺国有大士名阇夜多问曰我家父母素信三宝而常萦疾瘵凡所营作皆不如意而我邻家久为旃陀罗行而身常勇徤所作X和合彼何幸而我何辜祖曰何足疑乎且善恶之报有三时焉凡人但见仁夭暴寿逆吉义凶便谓亡因果虗罪福殊不知影响相随毫𨤲靡忒纵经百千万劫亦不磨灭时阇夜多闻是语巳顿释所疑祖曰汝虽巳信三业而未明业从惑生惑因识有识依不觉不觉依心心本清净无生灭无造作无报应无胜负寂寂然灵灵然汝若入此法门可与诸佛同矣一切善恶有为无为皆如梦幻阇夜多承言领旨即发宿慧恳求出家既受具祖告曰吾今寂灭时至汝当绍行化迹乃付法眼偈曰性上本无生为对求人说于法既无得何怀决不决又曰此是妙音如来见性清净之句汝宣传布后学言讫即于座上以指爪𠢐面如红莲开出大光明照耀四众而入寂灭阇夜多起墖当汉子婴壬午岁也二十祖阇夜多尊者北天竺国人也智慧渊冲化导无量后至罗阅城敷扬顿教彼有学众唯尚辩论为之首者名婆修盘头常一食不卧六时礼佛清净无欲为众所归祖将欲度之先问彼众曰此徧行头陀能修梵行可得佛道乎众曰我师精进何故不可祖曰汝师与道远矣设苦行历于尘劫皆虗妄之本也众曰尊者蕴何德行而讥我师祖曰我不求道亦不颠倒我不礼佛亦不轻慢我不长坐亦不懈怠我不一食亦不杂食我不知足亦不贪欲心无所希名之曰道时徧行闻已发无漏智欢喜赞叹祖又语X彼众曰会吾语否吾所以然者为其求道心切夫絃急即断故吾不赞令其住安乐地入诸佛智复告徧行曰吾适对众抑挫仁者得无恼于衷乎徧行曰我忆念七劫前生常安乐国师于智者月净记我非久当证斯陀含果时有大光明菩萨出世我以老故策杖礼谒师叱我曰重子轻父一何鄙哉时我自谓无过请师示之师曰汝礼大光明菩萨以杖倚壁画佛面以此过慢遂失二果我责躬悔过以来闻诸恶言如风如响况今获饮无上甘露而反生热恼耶惟愿大慈以妙道垂诲祖曰汝久植众德当继吾宗听吾偈曰言下合无生同于法界性若能如是解通达事理竟祖付法已不起于座奄然归寂阇维收舍利建墖当后汉明帝永平十七年甲戌岁也二十一祖婆修盘头尊者罗阅城人也姓毗舍佉父光葢母严一家富而无子父母祷于佛墖而求嗣焉一夕母梦吞明暗二珠觉而有孕经七日有一罗汉名贤众至其家光葢设礼贤众端坐受之严一出拜贤众避席云回礼法身大士光葢罔测其由遂取一宝珠跪献试其真伪贤众即受之殊无逊谢光葢不能忍问曰我是丈夫致礼不顾我妻何德尊者避之贤众曰我受礼纳珠贵福汝耳汝妇怀圣子生当为世灯慧日故我避之非重女人也贤众又曰汝妇当生二子一名婆修盘头则吾所尊者也二名刍尼昔如来在雪山修道刍尼巢于顶上佛既成道X刍尼受报为那提国王佛记云汝至第二五百年生罗阅城毗舍佉家与圣同胞今无爽矣后一月果产二子尊者婆修盘头年至十五礼光度罗汉出家感毗婆诃菩萨与之授戒行化至那提国彼王名常自在有二子一名摩诃罗次名摩拏罗王问祖曰罗阅城土风与此何异祖曰彼土曾三佛出世今王国有二师化导王曰二师者谁祖曰佛记第二五百年有二神力大士出家继圣即王之次子摩拏罗是其一也吾虽德薄敢当其一王曰诚如尊者所言当舍此子作沙门祖曰善哉大王能遵佛旨即与授具付法偈曰泡幻同无碍如何不了悟达法在其中非今亦非古祖付法巳踊身高半由旬屹然而住四众仰瞻虔请复坐跏趺而逝茶毗得舍利建墖当汉安帝元初四年丁巳岁也二十二祖摩拏罗尊者那提国常自在王之子也年三十遇婆修祖师出家传法至西印度彼国王名得度即瞿昙种族归向佛乘勤行精进一日于行道处现一小墖欲取供养众莫能举王即大会梵行禅观呪术等三众欲问所疑时祖亦赴此会是三众皆莫能辨祖即为王广说墖之所因今之出现王福力之所致也王闻是说乃曰至理难逢世乐非久即传位太子投祖出家七日而证四果祖深加慰诲曰汝居此国善自度人今异域有大法器吾当往化得度曰师应迹十方动念当至宁劳往耶师曰X然于是焚香遥语月氏国鹤勒那比丘曰汝在彼国教导鹤众道果将证宜自知之时鹤勒那为彼国王宝印说修多罗偈忽覩异香成穗王曰是何祥也曰此是西印土传佛心印祖师摩拏罗将至先降信香耳曰此师神力何如曰此师远承佛记当于此土广宣玄化时王与鹤勒那俱遥作礼祖知巳即辞得度比丘往月氏国受王与鹤勒那供养后鹤勒那问祖曰我止林间巳经九白有弟子龙子者幼而聪慧我于三世推穷莫知其本祖曰此子于第五劫中生妙喜国婆罗门家曾以旃檀施于佛宇作槌撞钟受报聪明为众钦仰又问我有何缘而感鹤众祖曰汝第四劫中尝为比丘当赴会龙宫汝诸弟子咸欲随从汝观五百众中无有一人堪任妙供时诸弟子曰师常说法于食等者于法亦等今既不然何圣之有汝即令赴会自汝舍生趣生转化诸国其五百弟子以福微德薄生于羽族今感汝之惠故为鹤众相随鹤勒那问曰以何方便令彼解脱祖曰我有无上法宝汝当听受化未来际而说偈曰心随万境转转处实能幽随流认得性无喜复无忧时鹤众闻偈飞鸣而去祖跏趺寂然奄化鹤勒那与宝印王起墖当后汉桓帝延熹八年乙巳岁也二十三祖鹤勒那尊者月氏国人也姓婆罗门父千胜母金光以无子故祷于七佛金幢即梦须弥山顶一神童持金环云我来也觉而有孕年七岁游行聚X落覩民间淫祀乃入庙叱之曰汝妄兴祸福幻惑于人岁费牲牢伤害斯甚言讫庙貌忽然而坏由是乡党谓之圣子年二十二出家三十遇摩拏罗尊者付法眼藏行化至中印度彼国王名无畏海崇信佛道祖为说正法次王忽见二人绯素服拜祖王问曰此何人也祖曰此是日月天子吾昔曾为说法故来礼拜良久不见唯闻异香王曰日月国土总有多少祖曰千释迦佛所化世界各有百亿弥卢日月我若广说即不能尽王闻忻然时祖演无上道度有缘众以上足龙子早夭有兄师子博通强记事婆罗门厥师既逝弟复云亡乃归依尊者而问曰我欲求道当何用心祖曰汝欲求道无所用心曰既无用心谁作佛事祖曰汝若有用即非功德汝若无作即是佛事经云我所作功德而无我所故师子闻是语巳即入佛慧时祖忽指东北问曰是何气象师子云我见气如白虹贯乎天地复有黑气五道横亘其中祖曰其兆云何曰莫可知矣祖曰吾灭后五十年北天竺国当有难起婴在汝身吾将灭矣今以法眼付嘱于汝善自护持乃说偈曰认得心性时可说不可议了了无可得得时不说知师子比丘闻偈欣惬然未晓将罹何难祖乃密示之言讫现十八变而归寂阇维毕分舍利各欲兴墖祖复现空中而说偈曰一法一切法一切一法摄吾身非有无何分一切墖大众闻偈遂不复分就䭾都场而建墖焉即后汉献帝建安十X四年己丑岁也二十四祖师子尊者中印度人姓婆罗门得法游方至罽宾国有波利迦者本习禅观故有禅定知见执相舍相不语之五众祖诘而化之四众皆默然心服唯禅定师达磨达者闻四众被责愤悱而来祖曰仁者习定何当来此既至于此胡云习定彼曰我虽来此心亦不乱定随人习岂在处所祖曰仁者既来其习亦至既无处所岂在人习彼曰定习人故非人习定我当来此其定常习祖曰人非习定定习人故当自来时其定谁习彼曰如净明珠内外无翳定若通达必当如此祖曰定若通达一似明珠今见仁者非珠之徒彼曰其珠明彻内外悉定我心不乱犹若此净祖曰其珠无内外仁者何能定秽物非动摇此定不是净达磨达蒙祖开悟心地朗然祖即摄五众名闻遐迩方求法嗣遇一长者引其子问祖白此子名斯多当生便拳左手今既长矣终未能舒愿尊者示其宿因祖覩之即以手接曰可还我珠童子遽开手奉珠众皆惊异祖曰吾前报为僧有童子名婆舍吾尝赴西海斋受衬珠付之今还吾珠理固然矣长者遂舍其子出家祖即与娑具以前缘故名婆舍斯多祖即谓之曰吾师密有悬记罹难非久如来正法眼藏今转付汝汝应保护普润来际偈曰正说知见时知见俱是心当心即知见知见即于今祖说偈巳以僧伽梨密付斯多俾之他国随机演化斯多受教直X抵南天祖谓难不可以苟免独留罽宾时本国有外道二人一名摩目多二名都落遮学诸幻法欲共谋乱乃盗为释子形象潜入王宫且念不成即罪归佛子妖既自作祸亦旋踵王果怒曰吾素归心三宝何乃构害一至于斯即命破毁伽蓝袪除释众又自秉劒至尊者所问曰师得蕴空否祖曰巳得蕴空王曰离生死否祖曰巳离生死王曰既离生死可施我头祖曰身非我有何恡于头王即挥刃断尊者首白乳涌高数尺王之右臂旋亦堕地七日而终太子光首叹曰我父何故自取其祸时有象白山仙人者深明因果即为光首广宣宿因解其疑网遂以师子尊者报礼而建墖焉当汉后帝景耀二年已卯岁也二十五祖婆舍斯多尊者罽宾国人也姓婆罗门父寂行母常安乐初母梦得神劒因而有孕既诞拳左手遇师子尊者显发宿因密授心印后适南天至中印度彼国王名迦胜设礼供养时有外道号无我尊先为王礼重嫉祖之至欲与论义幸而胜之以固其事乃于王前请祖曰我解默论不假言说祖曰孰知胜负彼曰不争胜负但取其义祖曰汝以何为义彼曰无心为义祖曰汝既无心岂得义乎彼曰我说无心当名非义祖曰汝说无心当名非义我说非心当义非名彼曰当义非名谁能辨义祖曰汝名非义此名何名彼曰为辨非义是名无名祖曰名既非名义X亦非义辨者是谁当辨何物如是往返四十九番外道杜口信服于时祖忽面北合掌长吁曰我师师子尊者今日遇难斯可伤焉即辞王南迈达于南天潜隐山谷时彼国王名天德迎请供养王有二子一名德胜凶暴而色力充盛一名不如密多和柔而长婴疾苦祖乃为陈因果王即顿释所疑又有呪术师忌祖之道乃潜置毒药于饮食中祖知而食之彼返受祸遂投祖出家祖即与受具后六十载德胜即位复信外道致难于祖不如密多以进谏被囚王遽问祖曰予国素绝妖讹师所传者当是何宗祖曰王国昔来实无邪法我所得者即是佛宗王曰佛灭巳千二百载师从谁得耶师曰饮光大士亲受佛印展转至二十四世师子尊者我从彼得王曰予闻师子比丘不能免于刑戮何能传法后人祖曰我师难未起时密授我信衣法偈以显师承王曰其衣何在祖即于囊中出衣示王王命焚之五色相鲜薪尽如故王即追悔致礼师子真嗣既明乃赦密多密多遂求出家祖问曰汝欲出家当为何事密多曰我若出家不为其事祖曰不为何事密多曰不为俗事师曰当为何事密多曰当为佛事祖曰太子智慧天生必诸圣降迹即许出家六年侍奉后于王宫受具羯磨之际天地震动多着灵异祖乃命之曰吾巳衰朽安可久留汝当善护正法眼藏普济羣有听吾偈曰圣人说知见当境无是非吾今悟真性无道亦无理不如密X多闻偈再启祖曰汝衣宜可传授祖曰此衣为难故假以证明汝身无难何假其衣化被十方人自信向不如密多闻语作礼而退祖现神变化三昧火自焚平地舍利可高一尺德胜王创浮图而祕之当东晋明帝太宁三年乙酉岁也二十六祖不如密多尊者南印度天德王之次子也既受度得法至东印度彼王名坚固奉外道师长爪梵志尊者将至王与梵志同覩白气贯于上下王曰斯何瑞也梵志预知祖入境恐王迁善乃曰此是魔来之兆耳何瑞之有即鸠诸徒众议曰不如密多将入都城谁能挫之弟子曰我等各有呪术可以动天地入水火何患哉祖至先见宫墙有黑气乃曰小难耳直诣王所王曰师来何为祖曰将度众生王曰以何法度祖曰各以其类度之时梵志闻言不胜其怒即以幻泳永夫化大山于祖顶上祖指之忽在彼众头上梵志等怖惧投祖祖愍其愚惑再指之化山随灭乃为王演说法要俾趣真乘谓王曰此国当有圣人而继于我是时有婆罗门子年二十许幼失父母不知名氏或自言缨络故人谓之缨络童子游行闾里丐求度日若常不轻之类人问汝行何急即答曰汝行何缓或问何姓即曰与汝同姓莫知其故后王与尊者同车而出见缨络童子稽首于前祖曰汝忆往事否童曰我念远劫中与师同居师演摩诃般若我转甚深修多罗今日之事葢契昔因祖又谓王曰此童X子非他即大势至菩萨是也此圣之后复出二人一人化南印度一人缘在震旦四五年内却返此方遂以昔因故名般若多罗付法眼藏偈曰真性心地藏无头亦无尾应缘而化物方便唿为智祖付法巳即辞王曰吾化缘巳终当归寂灭愿王于最上乘无忘外护即还本座跏趺而逝化火自焚收舍利墖而󰢍之当东晋孝武帝太元十三年戊子岁也二十七祖般若多罗尊者东印度人也既得法巳东印度国王请祖斋次王乃问诸人尽转经唯师为甚不转祖曰贫道出息不随众缘入息不居蕴界常转如是经百千万亿卷非伹一卷两卷行化至南印度彼王名香至崇奉佛乘尊重供养度越伦等又施无价宝珠时王有三子名月净多罗功德多罗菩提多罗其季开士也祖欲试其所得乃以所施珠问三王子曰此珠圆明有能及否第一王子第二王子皆曰此珠七宝中尊固无踰也非尊者道力孰能受之第三王子曰此是世宝未足为上于诸宝中法宝为上此是世光未足为上于诸光中智光为上此是世明未足为上于诸明中心明为上此珠光明不能自照要假智光光辨于此既辨此巳即知是珠既知是珠即明其宝既明其宝宝不自宝若辨其珠珠不自珠珠不自珠者要假智珠而辨世珠宝不自宝者要假智宝以明法宝然则师有其道其宝即现众生有道心宝亦然祖叹其辩慧乃复问曰于诸物中何物无X相曰于诸物中不起无相又问于诸物中何物最高曰于诸物中人我最高又问于诸物中何物最大曰于诸物中法性最大祖知是法嗣以时尚未至且默而混之及香至王厌世众皆号绝唯第三子菩提多罗于柩前入定经七日而出乃求出家既受具戒祖告曰如来以正法眼付大迦叶如是展转乃至于我我今嘱汝听吾偈曰心地生诸种因事复生理果满菩提圆华开世界起尊者付法巳即于座上起立舒左右手各放光明二十七道五色光耀又踊身虗空高七多罗树化火自焚空中舍利如雨收以建墖当宋孝武帝大明元年丁酉岁也西天应化圣贤文殊菩萨一日令善财採药曰是药者採将来善财徧观大地无不是药却来白曰无有不是药者殊曰是药者採将来善财遂于地上拈一茎草度与文殊文殊接得呈起示众曰此药亦能杀人亦能活人文殊问菴提遮女曰生以何为义女曰生以不生生为生义殊曰如何是生以不生生为生义女曰若能明知地水火风四缘未尝自得有所和合而能随其所宜是为生义殊曰死以何为义女曰死以不死死为死义殊曰如何是死以不死死为死义女曰若能明知地水火风四缘未尝自得有所离散而能随其所宜是为死义菴提遮女问文殊曰明知生是不生之理为甚么却被生死之所流转殊曰其力未充X天亲菩萨从弥勒内宫而下无着菩萨问曰人间四百年彼天为一昼夜弥勒于一时中成就五百亿天子证无生法忍未审说甚么法天亲曰秪说这箇法秪是梵音清雅令人乐闻维摩会上三十二菩萨各说不二法门文殊曰我于一切法无言无说无示无识离诸问答是为菩萨入不二法门于是文殊又问维摩仁者当说何等是菩萨入不二法门维摩默然文殊赞曰乃至无有语言文字是菩萨真入不二法门善财参五十三员善知识末后到弥勒阁前见楼阁门闭瞻仰赞叹见弥勒从别处来善财作礼曰愿楼阁门开令我得入寻时弥勒至善财前弹指一声楼阁门开善财入巳阁门即闭见百千万亿楼阁一一楼阁内有一弥勒领诸眷属并一善财而立其前善财因无着菩萨问曰我欲见文殊何者即是财曰汝发一念心清净即是无着曰我发一念心清净为甚么不见财曰是真见文殊须菩提尊者在巖中宴坐诸天雨华赞叹者曰空中雨华赞叹复是何人云何赞欢天曰我是梵天敬重尊者善说般若者曰我于般若未尝说一字汝云何赞叹天曰如是尊者无说我乃无闻无说无闻是真说般若尊者一日说法次帝释雨华者乃问此华从天得耶从地得耶从人得耶释言弗也者曰从何得耶释乃举手者曰如是如是X舍利弗尊者因入城遥见月上女出城舍利弗心口思惟此姊见佛不知得忍不得忍否我当问之才近便问大姊往甚么处去女曰如舍利弗与么去弗曰我方入城汝方出城何言如我恁么去女曰诸佛弟子当依何住弗曰诸佛弟子依大涅槃而住女曰诸佛弟子既依大涅槃而住而我亦如舍利弗与么去舍利弗问须菩提梦中说六波罗蜜与觉时同异提曰此义深远吾不能说会中有弥勒大士汝往彼问舍利弗问弥勒弥勒云谁名弥勒谁是弥勒舍利弗问天女曰何以不转女身女曰我从十二年来求女人相了不可得当何所转即时天女以神通力变舍利弗令如天女女自化身如舍剎弗乃问言何以不转女身舍利弗以天女像而答曰我今不知云何转而变为女身殃崛摩罗尊者未出家时外道受教为娇尸迦欲登王位用千大拇指为花冠巳得九百九十九唯欠一指遂欲杀母取指时佛在灵山以天眼观之乃作沙门在殃崛前殃崛遂释母欲杀佛佛徐行殃崛急行追之不及乃唤曰瞿昙住住佛告曰我住久矣是汝不住殃崛闻之心忽开悟遂弃刃投佛出家宾头卢尊者因阿育王内宫斋三万大阿罗汉躬自行香见第一座无人王问其故海意尊者曰此是宾头卢位此人近见佛来王曰今在何处者曰且待须臾言讫宾头卢从空而下王请就座礼敬者不顾王X乃问承闻尊者亲见佛来是否者以手䇿起眉曰会么王曰不会者曰阿耨达池龙王曾请佛斋吾是时亦预其数障蔽魔王领诸眷属一千年随金刚齐菩萨覔起处不得忽一日得见乃问曰汝当依何而住我一千年覔汝起处不得齐曰我不依有住而住不依无住而住如是而住那叱太子析肉还母析骨还父然后现本身运大神力为父母说法广额屠儿于涅槃会上放下屠刀立便成佛自云是贤劫千佛一数东土祖师初祖菩提达磨大师者南天竺国香至王第三子也姓剎帝利本名菩提多罗后遇二十七祖般若多罗至本国受王供养知师密迹因试令与二兄辨所施宝珠发明心要既而尊者谓汝于诸法巳得通量夫达磨者通大之义也宜名达磨因改号菩提达磨祖乃告尊者曰我既得法当往何国而作佛事愿垂开示者曰汝虽得法未可远游且止南方待吾灭后六十七载当往震旦设大法药直接上根慎勿速行衰于日下祖又曰彼有大士堪为法器否千载之下有留难否者曰汝所化之方获菩提者不可胜数吾灭后六十余年彼国有难水中文布自善降之汝至时南方勿住彼唯好有为功业不见佛理汝纵到彼亦X不可久留听吾偈曰路逢跨水复逢羊独自栖栖暗渡江日下可怜双象马二株嫰桂久昌昌又问曰此后更有何事者曰从是巳去一百五十年而有小难听吾谶曰心中虽吉外头凶川下增房名不中为遇毒龙生武子忽逢小鼠寂无穷又问此后如何者曰郄后二百二十年林下见一人当得道果听吾谶曰震旦虽濶无别路要假儿孙脚下行金鸡解衔一粒粟供养十方罗汉僧复演诸偈皆预谶佛教隆替祖恭禀教义服勤左右垂四十年未尝废阙迨尊者顺世遂演化本国时有二师一名佛大先二名佛大胜多本与祖同学佛陀䟦陀小乘禅观佛大先既遇般若多罗尊者舍小趣大与祖并化时号二甘露门矣而佛大胜多更分徒而为六宗第一有相宗第二无相宗第三定慧宗第四戒行宗第五无得宗第六寂静宗各封己解别展化源聚落嵘峥徒众甚盛祖喟然叹曰彼之一师巳陷牛迹况复支离繁盛而分六宗我若不除永缠邪见微现神力至有相宗所问曰一切诸法何名实相彼众中有一尊长萨婆罗答曰于诸相中不互诸相是名实相祖曰一切诸相而不互者若名实相当何定耶彼曰于诸相中实无有定若定诸相何名为实祖曰诸相不定便名实相汝今不定当何得之彼曰我言不定不说诸相当说诸相其义亦然祖曰汝言不定当为实相定不安故即非实相彼曰定既不定即非实相知我X非故不定不变祖曰汝今不变何名实相巳变巳往其义亦然彼曰不变当在在不在故故变实相以定其义祖曰实相不变变即非实于有无中何名实相萨婆罗心知圣师悬解潜达即以手指虗空曰此是世间有相亦能空故当我此身得似此否祖曰若解实相即见非相若了非相其色亦然当于色中不失色体于非相中不碍有故若能是解此名实相彼众闻巳心意朗然钦礼信受至无相宗所问曰汝言无相当何证之彼众中有波罗提答曰我明无相心不取舍当于明时亦无当者祖曰于诸有无心不取舍又无当者诸明无故彼曰入佛三昧尚无所得何况无相而欲知之祖曰相既不得谁云有无尚无所得何名三昧彼曰我说不证证无所证非三昧故我说三昧祖曰非三昧者何当名之汝既不证非证何证波罗提闻祖辩析即悟本心礼谢于祖忏悔往谬祖记曰汝当得果不久证之此国有魔在汝降之至定慧宗所问曰汝学定慧为一为二彼众中有婆兰陀者答曰我此定慧非一非二祖曰既非一二何名定慧彼曰在定非定处慧非慧一即非一二亦不二祖曰当一不一当二不二既非定慧约何定慧彼曰不一不二定慧能知非定非慧亦复然矣祖曰慧非定故然何知哉不一不二谁定谁慧婆兰陀闻之疑心冰释至戒行宗所问曰何者名戒云何名行当此戒行为一为二彼众中有一贤者答曰一二二X一皆彼所生依教无染此名戒行祖曰汝言依教即是有染一二俱破何言依教此二违背不及于行内外非明何名为戒彼曰我有内外彼巳知竟既得通达便是戒行若说违背俱是俱非言及清净即戒即行祖曰俱是俱非何言清净既得通故何谈内外贤者闻之即自惭伏至无得宗所问曰汝云无得无得何得既无所得亦无得得彼众中有宝静者答曰我说无得非无得得当说得得无得是得祖曰得既不得得亦非得既云得得得得何得彼曰见得非得非得是得若见不得名为得得祖曰得既非得得得无得既无所得当何得得宝静闻之顿除疑网至寂静宗所问曰何名寂静于此法中谁静谁寂彼众中有尊者答曰此心不动是名为寂于法无染名之为静祖曰本心不寂要假寂静本来寂故何用寂静彼曰诸法本空以空空故于彼空空故名寂静祖曰空空巳空诸法亦尔寂静无相何静何寂彼尊者闻师指诲豁然开悟既而六众咸誓归依由是化被南天声驰五印经六十载度无量众后值异见王轻毁三宝每云我之祖宗皆信佛道陷于邪见寿年不永运祚亦促且我身是佛何更外求善恶报应皆因多智之者妄搆其说至于国内耆旧为前王所奉者悉从废黜祖知巳叹彼德薄当何救之即念无相宗中二首领其一波罗提者与王有缘将证其果其二宗胜者非不博辩而无宿因时六宗徒众亦各念X言佛法有难师何自安祖遥知众意即弹指应之六众闻云此是我师达磨信响我等宜速行以副慈命即至祖所礼拜问讯祖曰一叶翳空孰能翦拂宗胜曰我虽浅薄敢惮其行祖曰汝虽辩慧道力未全宗胜自念我师恐我见王大作佛事名誉显达映夺尊威纵彼福慧为王我是沙门受佛教旨岂难敌也言讫潜去至王所广说法要及世界苦乐人天善恶等事王与之往返征诘无不诣理王曰汝今所解其法何在宗胜曰如王治化当合其道王所有道其道何在王曰我所有道将除邪法汝所有法将伏何人祖不起于座悬知宗胜义堕遽告波罗提曰宗胜不禀吾教潜化于王须臾理屈汝可速救波罗提恭禀祖旨云愿假神力言巳云生足下至大王前默然而住时王正问宗胜忽见波罗提乘云而至愕然忘其所问而顾波罗提曰乘空来者是正是邪提曰我非邪正而来正邪王心若正我无邪正王虽惊异而骄慢方炽即摈宗胜令出波罗提曰王既有道何摈沙门我虽无解愿王致问王怒而问曰何者是佛提曰见性是佛王曰师见性否提曰我见佛性王曰性在何处提曰性在作用王曰是何作用我今不见提曰今现作用王自不见王曰于我有否提曰王若作用无有不是王若不用体亦难见王曰若当用时几处出现提曰若出现时当有其八王曰其八出现当为我说波罗提即说偈曰在胎为身处世为人在眼曰见X在耳曰闻在鼻辨香在口谈论在手执捉在足运奔徧现俱该沙界收摄在一微尘识者知是佛性不识唤作精魂王闻偈巳心即开悟悔谢前非咨询法要朝夕忘倦迄于九旬时宗胜既被斥逐退藏深山念曰我今百岁八十为非二十年来方归佛道性虽愚昧行绝瑕疵不能御难生何如死言讫即自投崖俄有神人以手捧承置于巖上安然无损宗胜曰我忝沙门当与正法为主不能抑绝王非是以捐身自责何神祐助一至于斯愿垂一语以保余年于是神人乃说偈曰师寿于百岁八十而造非为近至尊故熏修而入道虽具少智慧而多有彼我所见诸贤等未甞生珍敬二十年功德其心未恬静聪明轻慢故而获至于此得王不敬者当感果如是自今不疎怠不久成奇智诸圣悉存心如来亦复尔宗胜闻偈欣然即于巖间宴坐王复问波罗提曰仁者智辨当师何人提曰我所出家即娑罗寺乌娑婆三藏为受业师其出世师者即大王叔菩提达磨是也王闻祖名惊骇久之曰鄙薄忝嗣王位而趣邪背正忘我尊叔遽勑近臣特加迎请祖即随使而至为王忏悔往非王闻规诫泣谢于祖又诏宗胜归国大臣奏曰宗胜被谪投崖今巳亡矣王告祖曰宗胜之死皆自于吾如何大慈令免斯罪祖曰宗胜今在巖间宴息但遣使召当即至矣王即遣使入山果见宗胜端居禅寂宗胜蒙召乃曰深愧王意贫道誓处巖泉且王国贤X德如林达磨是王之叔六众所师波罗提法中龙象愿王崇仰二圣以福皇基使者复命未至祖谓王曰知取得宗胜否王曰未知祖曰一请未至再命必来良久使还果如祖语祖遂辞王曰当善修德不久疾作吾且去矣经七曰王乃得疾国医诊治有加无瘳贵戚近臣忆师前记急发使告祖曰王疾殆至弥留愿叔慈悲远来诊救祖即至慰问时宗胜再承王召即别巖间波罗提亦来问疾谓祖曰当何施为令王免苦祖即令太子为王宥罪施恩崇奉三宝复为忏悔愿罪消灭如是者三王疾有间师念震旦缘熟行化时至乃先辞祖墖次别同学后至王所慰而勉之曰当勤修白业护持三宝吾去非晚一九即回王闻师言涕泪交集曰此国何罪彼土何祥叔既有缘非吾所止惟愿不忘父母之国事毕早回王即具大舟实以众宝躬率臣寮送至海壖祖汎重溟凡三周寒暑达于广州府南海县实梁普通元年庚子岁九月二十一日也广州剌史萧昂具主礼迎接表闻武帝帝览奏遣使赍诏迎请十一月至金陵帝问曰朕即位巳来造寺写经度僧不可胜纪有何功德祖曰并无功德帝曰何以无功德祖曰此但人天小果有漏之因如影随形虽有非实帝曰如何是真功德祖曰净智妙圆体自空寂如是功德不以世求帝又问如何是圣谛第一义祖曰廓然无圣帝曰对朕者谁祖曰不识帝不X领悟祖知机不契是月十九日潜回江北十一月二十三日届于洛阳当魏孝明帝正光元年也寓止于嵩山少林寺面壁而坐终日默然人莫之测谓之壁观婆罗门时有僧神光者旷达之士也久居伊洛博覧羣书善谈元理每叹孔老之教礼术风规蒙庄之书未尽妙理近闻达磨大士住止少林至人不遥当造元境乃往彼晨夕参承祖常端坐面壁莫闻诲励光自惟曰昔人求道敲骨取髓刺血济饥布发掩泥投崖饲虎古尚若此我又何人其年十二月九日夜天大雨雪光坚立不动迟明积雪过膝祖悯而问曰汝久立雪中当求何事光悲泪曰惟愿和尚慈悲开甘露门广度羣品祖曰诸佛无上妙道旷劫精勤难行能行非忍而忍岂以小德小智轻心慢心欲冀真乘徒劳勤苦光闻祖诲励潜取利刀自断左臂置于祖前祖知是法器乃曰诸佛最初求道为法忘形汝今断臂吾前求亦可在祖遂因与易名曰慧可可曰诸佛法印可得闻乎祖曰诸佛法印匪从人得可曰我心未宁乞师与安祖曰将心来与汝安可良久曰覔心了不可得祖曰我与汝安心竟越九年欲返天竺命门人曰时将至矣汝等盍各言所得乎时有道副对如我所见不执文字不离文字而为道用祖曰汝得吾皮尼总持曰我今所解如庆喜见阿閦佛国一见更不再见祖曰汝得吾肉道育曰四大本空五阴非有而我见处无一法可得祖曰汝得吾骨X最后慧可礼拜依位而立祖曰汝得吾髓乃顾慧可而告之曰昔如来以正法眼付迦叶大士展转嘱累而至于我我今付汝汝当护持并授汝袈裟以为法信各有所表宜可知矣可曰请师指陈祖曰内传法印以契证心外付袈裟以定宗旨后代浇薄疑虑竞生云吾西天之人言汝此方之子凭何得法以何证之汝今受此衣法却后难生但出此衣并吾法偈用以表明其化无碍至吾灭后二百年衣止不传法周沙界明道者多行道者少说理者多通理者少潜符密证千万有余汝当阐扬勿轻未悟一念回机便同本得听吾偈曰吾本来兹土传法救迷情一花开五叶结果自然成吾自到此凡五度中毒我尝自出而试之置石石裂缘吾本离南印来此东土见赤县神州有大乘气象遂踰海越漠为法求人际会未谐如愚若讷今得汝传授吾意巳终乃与徒众往禹门千圣寺止三日有期城太守杨衒之早慕佛乘问祖曰西天五印师承为祖其道如何祖曰明佛心宗行解相应名之曰祖又问此外如何祖曰须明他心知其今古不厌有无于法无取不贤不愚无迷无悟若能是解故称为祖杨曰弟子归心三宝亦有年矣而智慧昏蒙尚迷X真理适听师言罔知攸措愿师慈悲开示宗旨祖知恳到即说偈曰亦不覩恶而生嫌亦不观善而勤措亦不舍智而近愚亦不抛迷而就悟达大道兮过量通佛心兮出度不与凡圣同躔超然名之曰祖杨闻偈悲喜交并曰愿师久住世间化导羣有祖曰吾即逝矣不可久留根性万差多逢愚难杨曰未审何人弟子为师除得否祖曰吾以传佛密秘利益迷途害彼自安必无此理杨曰师苦不言何表通变观照之力祖不获巳乃为谶曰江槎分玉浪管炬开金锁五口相共行九十无彼我杨闻语莫究其端默记于怀礼辞而去祖之所谶虽当时不测而后皆符验时魏氏奉释禅隽如林光统律师流支三藏者覩师演道斥相指心每与师论义是非蜂起祖遐振元风普施法雨而偏局之量自不堪任竞起害心数加毒药至第六度以化缘巳毕传法得人遂不复救端居而逝即魏庄帝永安元年戊申十月五日也其年十二月二十八日葬熊耳山起墖于定林寺后三岁魏宋云奉使西域回遇祖于葱岭见手携只履翩翩独逝云问师何往祖曰西天去云归具说其事及门人启圹唯空棺只履存焉举朝为之惊叹奉诏取遗履于少林寺供养至唐开元十五年丁卯岁为信道者窃在五台华严寺今不知所在初梁武遇祖因缘未契及闻化行魏邦遂欲自撰师碑而未暇也后闻宋云事乃成之代宗谥圆觉大师墖曰空观河南嵩山二祖慧可大师者武牢姬氏子父寂以无子祷祈既久一夕感异光照室其母因而怀姙及长遂以照室之瑞名之曰光自幼志气不羣博涉诗书尤精玄理而不事家产好游山水后覧佛书超然自得即抵洛阳龙门依香山静出家受具于永穆寺浮游讲肆徧学大小乘义年三十三却返香山终日宴坐又经八载于寂默中倐见一神人谓曰将欲受果何滞此耶大道匪遥汝其南矣祖知神助因改名神光翌日觉头痛如剌其师欲治之空中有声曰此乃换骨非常痛也祖遂以见神事白于师师视其顶骨即如五峯秀出矣乃曰汝相吉祥当有所证神令汝南者斯则少林达磨大士必汝之师也祖于是直造少室亲传衣法事见达磨章自初祖西归师为继席阐化焉东魏孝静帝天平乙卯年有一居士年踰X四十不言名氏聿来设礼而问祖曰弟子身缠风恙请和尚忏罪祀曰将了来与汝忏士良久曰覔罪不可得祖曰与汝忏罪竟宜依佛法僧住士曰今见和尚巳知是僧未审何名佛法祖曰是心是佛是心是法法佛无二僧宝亦然士曰今日始知罪性不在内不在外不在中间如其心然佛法无二也祖深器之即为剃发曰是吾宝也宜名僧灿其年三月十八日于光福寺受具自兹疾渐愈执侍经二载祖乃告曰菩提达磨远自竺干以正法眼藏并信衣密付于吾吾今授汝汝当守护无令断绝听吾偈曰本来缘有地因地种华生本来无有种华亦不曾生祖付衣法巳又曰汝受吾教宜处深山未可行化当有国难璨曰师既预知愿垂示诲祖曰非吾知也斯乃达磨传般若多罗悬记云心中虽吉外头凶是也吾校年代正在于汝汝当谛思前言勿罹世难然吾亦有宿累今要酬之善去善行俟时传付祖付嘱巳即往邺都随宜说法一音演畅四众归依如是积三四十载遂韬光混迹变易仪相或入酒肆或过屠门或习街谈或随厮役人问之曰师是道人何故如是祖曰我自调心何关汝事又于筦城县匡救寺三门下谈无上道听者林集时有辩和法师者于寺中讲涅槃经学徒闻师阐法稍稍引去辩和不胜其愤兴谤于邑宰翟仲侃翟惑其邪说加祖以非法祖怡然委顺识者谓之偿债时年一百七岁即隋文帝开皇癸丑岁X三月十六日也葬磁州滏阳县东北七十里唐德宗谥大祖禅师安庆皖公山三祖僧璨大师不知何许人也初以白衣谒二祖既受度传法隐于舒州之皖公山属后周武帝废佛教祖往来太湖县司空山居无常处积十余载时人无能知者至隋开皇壬子有沙弥道信年始十四来礼祖曰愿和尚慈悲乞与解脱法门祖曰谁缚汝曰无人缚祖曰何更求解脱乎信于言下大悟服劳九载后于吉州受戒侍奉尤谨祖屡试以元微知其缘熟乃付衣法偈曰华种虽因地从地种华生若无人下种华地尽无生祖又曰昔可大师付吾法后往邺都行化三十年方终今吾得汝何滞此乎即适罗浮山优游二载却还旧址逾月士民奔趋大设檀供祖为四众广宣心要讫于法会大树下合掌立终即隋炀帝大业丙寅十月十五日也唐明皇谥鑑智禅师觉寂之墖师甞着信心铭曰至道无难唯嫌拣择但莫憎爱洞然明白毫𨤲有差天地悬隔欲得现前莫存顺逆违顺相争是为心病不识元旨徒劳念静圆同太虗无欠无余良由取舍所以不如莫逐有缘勿住空忍一种平怀泯然自尽止动归止止更弥动唯滞两边宁知一种一种不通两处失功遣有没有从空背空多言多虑转不相应绝言绝虑无处不通归根得旨随照失宗须臾返照胜却前空前空转变皆由妄见不用求真唯须息见二见不X住慎莫追寻才有是非纷然失心二由一有一亦莫守一心不生万法无咎无咎无法不生不心能由境灭境逐能沉境由能境能由境能欲知两段元是一空一空同两齐含万象不见精麤宁有偏党大道体宽无易无难小见狐疑转急转迟执之失度必入邪路放之自然体无去住任性合道逍遥绝恼系念乖真昏沉不好不好劳神何用疎亲欲取一乘勿恶六尘六尘不恶还同正觉智者无为愚人自缚法无异法妄自爱着将心用心岂非大错迷生寂乱悟无好恶一切二边良由斟酌梦幻空华何劳把捉得失是非一时放却眼若不睡诸梦自除心若不异万法一如一如体元兀尔忘缘万法齐观归复自然泯其所以不可方比止动无动动止无止两既不成一何有尔究竟穷极不存轨则契心平等所作俱息狐疑尽净正信调值一切莫留无可记忆虗明自照不劳心力非思量处识情难测真如法界无他无自要急相应唯言不二不二皆同无不包容十方智者皆入此宗宗非促延一念万年无在不在十方目前极小同大忘绝境界极大同小不见边表有即是无无即是有若不如是必不须守一即一切一切即一但能如是何虑不毕信心不二不二信心言语道断非去来今黄州黄梅四祖道信大师者姓司马氏世居河内后徙于蕲州广济县生而超异幼慕空宗诸解脱门宛X如宿习既嗣祖风摄心无寐胁不至席者六十年隋大业丁丑领徒众抵吉州值羣盗围城七旬不解万众惶怖祖愍之教令念摩诃般若时贼众望雉堞间若有神兵乃相谓曰城内必有异人不可攻矣稍稍引去唐武德甲申岁师却返蕲春住破头山学侣云臻一日往黄梅县路逢一小儿骨相奇秀异乎常童祖问曰子何姓答曰姓即有不是常姓祖曰是何姓答曰是佛性祖曰汝无姓耶答曰性空故无祖默识其法器即俾侍者至其母所乞令出家母以宿缘故殊无难色遂舍为弟子以至付法传衣偈曰华种有生性因地华生生大缘与性合当生生不生遂以学徒委之一日告众曰吾武德中游庐山登绝顶望破头山见紫云如葢下有白气横分六道汝等会否众皆默然弘忍曰莫是和尚他后横出一枝佛法否祖曰善贞观癸卯岁太宗向师道味欲瞻风彩诏赴京祖上表逊谢前后三返竟以疾辞第四度命使曰如果不起即取首来使至山谕旨祖乃引颈就刃神色俨然使异之回以状闻帝弥加钦慕就赐珍缯以遂其志高宗永徽辛亥岁闰九月四日忽垂诫门人曰一切诸法悉皆解脱汝等各自护念流化未来言讫安坐而逝寿七十有二墖于本山明年四月八日墖户无故自开仪相如生尔后门人不敢复闭代宗谥大医禅师慈云之墖黄州黄梅五祖弘忍大师蕲州黄梅人先为破头山X中栽松道者甞请于四祖曰法道可得闻乎祖曰汝巳老脱有闻其能广化耶倘若再来吾尚可迟汝廼去行水边见一女子浣衣揖曰寄宿得否女曰我有父兄可往求之曰诺我即敢行女首肯之遂回䇿而去女周氏李子也归輙孕父母大恶逐之女无所归日佣纺里中夕止于众舘之下巳而生一子以为不祥因抛浊港中明日见之泝流而上气体鲜明大惊遂举之成童随母乞食里人唿为无姓儿逢一智者叹曰此子缺七种相不逮如来后遇信大师得法嗣化于破头山唐高宗咸亨中有一居士姓卢名慧能自新州来参谒祖问曰汝自何来卢曰岭南祖曰欲须何事卢曰唯求作佛祖曰岭南人无佛性若为得佛卢曰人即有南北佛性岂然祖知是异人乃诃曰着槽厂去卢礼足而退便入碓房服劳于杵臼之间昼夜不息经八月祖知授付时至遂告众曰正法难解不可徒记吾言持为已任汝等各自随意述一偈若语意冥符则衣法皆付时会下七百余僧上座神秀者学通内外众所宗仰咸推称曰若非尊秀畴敢当之神秀窃聆众誉不复思惟乃于廊壁书一偈曰身是菩提树心如明镜台时时勤拂拭莫使惹尘埃祖因经行忽见此偈知是神秀所述乃赞叹曰后代依此修行亦得胜果其壁本欲令处士卢珍绘楞伽变相及见题偈在壁遂止不画各令念诵卢在碓坊忽聆诵偈乃问同学是何章句同学曰汝不知和X尚求法嗣令各述心偈此则秀上座所述和尚深加叹赏必将付法传衣也卢曰其偈云何同学为诵卢良久曰美则美矣了则未了同学诃曰庸流何知勿发狂言卢曰子不信耶愿以一偈和之同学不答相视而笑卢至夜密告一童子引至廊下卢自秉烛请别驾张日用于秀偈之侧写一偈曰菩提本无树明镜亦非台本来无一物何处惹尘埃祖后见此偈曰此是谁作亦未见性众闻师语遂不之顾逮夜祖潜诣碓坊问曰米白也未卢曰白也未有筛祖以杖三击其碓卢即以三皷入室祖告曰诸佛出世为一大事故随机大小而引导之遂有十地三乘顿渐等旨以为教门然以无上微妙秘密圆明真实正法眼藏付于上首大迦叶尊者展转传授二十八世至达磨届于此土得可大师承袭以至于今今以法宝及所传袈裟用付于汝善自保护无令断绝听吾偈曰有情来下种因地果还生无情既无种无性亦无生卢行者跪受衣法启曰法则既受衣付何人祖曰昔达磨初至人未之信故传衣以明得法今信心巳熟衣乃争端止于汝身不复传也且当远隐俟时行化所谓受衣之人命如悬丝也卢曰当隐何所祖曰逢怀即止遇会且藏卢礼足巳捧衣而出是夜南迈大众莫知五祖自后不复上堂大众疑怪致问祖曰吾道行矣何更询之复问衣法谁得耶祖曰能者得于是众议卢行者名能寻访既失潜知彼得即共奔逐X五祖既付衣法复经四载至上元乙亥忽告众曰我今事毕时可行矣即入室安坐而逝寿七十有四建墖于黄梅之东山代宗谥大满禅师法雨之墖六祖慧能大师姓卢氏其先范阳人父行瑫武德中左官于南海之新州遂占籍焉三岁丧父其母守志鞠养及长家尤贫窭师樵採以给一日负薪至市中闻客读金刚经至应无所住而生其心有所感悟而问客曰此何法也得于何人客曰此名金刚经得于黄梅忍大师祖遽告其母以为法寻师之意直抵韶州遇高行士刘志略结为交友尼无尽藏者即志略之姑也常读涅槃经师暂听之即为解说其义尼遂执卷问字祖曰字即不识义即请问尼曰字尚不识曷能会义祖曰诸佛妙理非关文字尼惊异之告乡里耆艾曰能是有道之人宜请供养于是居人竞来瞻礼近有宝林古寺旧地众议营缉俾祖居之四众雾集俄成宝坊祖一日忽自念曰我求大法岂可中道而止明日遂行至昌乐县西山石室间遇智远祖遂请益远曰观子神姿爽拔殆非常人吾闻西域菩提达磨传心印于黄梅汝当往彼参决祖辞去直造黄梅之东山即唐咸亨二年也忍大师一见默而识之后传衣法令隐于怀集四会之间仪凤丙子正月八日届南海遇印宗法师于法性寺讲涅槃经祖寓止廊庑间暮夜风飏剎幡闻二僧对论一曰幡动一曰风动往复酬答曾未契理祖曰可容俗流輙预X高论否直以风幡非动动自心耳印宗窃聆此语竦然异之明日邀祖入室征风幡之义祖具以理告印宗不觉起而立曰行者定非常人师为是谁祖更无所隐直叙得法因由于是印宗执弟子之礼请授禅要乃告四众曰印宗具足凡夫今遇肉身菩萨乃指座下卢居士曰即此是也因请出所传信衣悉令瞻礼至正月十五日会诸名德为之剃发二月八日就法性寺智光律师授满分戒其戒坛即刘宋时求那跋陀三藏之所置也三藏记云后当有肉身菩萨在此坛受戒又梁末真谛三藏于坛之侧手植二菩提树谓众曰却后一百二十年有大开士于此树下演无上乘度无量众祖具戒巳于此树下开东山法门宛如宿契明年二月八日忽谓众曰吾不愿此居欲归旧隐即印宗与缁白千余人送祖归宝林寺韶州剌史韦据请于大梵寺转妙法轮并受无相心地戒门人纪录目为坛经盛行于世后返曹溪雨大法雨学者不下千数中宗神龙乙巳降诏曰朕请安秀二师宫中供养万几之暇每究一乘二师并推让曰南方有能禅师密受忍大师衣法可就彼问今遣内侍薛简驰诏迎请愿师慈念速赴上京祖上表辞疾愿终林麓简曰京城禅德皆云欲得会道必须坐禅习定若不因禅定而得解脱者未之有也未审师所说法如何祖曰道由心悟岂在坐也经云若见如来若坐若卧是行邪道何故无所从来亦无所去若无X生灭是如来清净禅诸法空寂是如来清净坐究竟无证岂况坐耶简曰弟子回主上必问愿和尚慈悲指示心要祖曰道无明暗明暗是代谢之义明暗无尽亦是有尽相待立名故经云法无有比无相待故简曰明喻智慧暗况烦恼修道之人傥不以智慧照破烦恼无始生死凭何出离祖曰烦恼即是菩提无二无别若以智慧昭烦恼者此是二乘小见羊鹿等机大智上根悉不如是简曰如何是大乘见解祖曰明与无明其性无二无二之性即是实性实性者处凡愚而不灭在圣贤而不增住烦恼而不乱居禅定而不寂不断不常不来不去不在中间及其内外不生不灭性相如如常住不迁名之曰道简曰师说不生不灭何异外道祖曰外道所说不生不灭者将灭止生以生显灭灭犹不灭生说无生我说不生不灭者本自无生今亦无灭所以不同外道汝若欲知心要但一切善恶都莫思量自然得入清净心体湛然常寂妙用恒沙简蒙指教豁然大悟简归阙表奏祖语有诏谢师并赐袈裟绢五百疋宝钵一口十二月十九日勑改古宝林为中兴寺三年十一月十八日勑韶州剌史重加崇饰赐额为法泉寺祖新州旧居为国恩寺一日祖谓众曰诸善知识汝等各各净心听吾说法汝等诸人自心是佛更莫狐疑外无一物而能建立皆是本心生万种法故经云心生种种法生心灭种种法灭若欲成就种智须达一相三X昧一行三昧若于一切处而不住相彼相中不生憎爱亦无取舍不念利益成坏等事安闲恬静虗融澹泊此名一相三昧若于一切处行住坐卧纯一直心不动道场真成净土名一行三昧若人具二三昧如地有种能含藏长养成就其实一相一行亦复如是我今说法犹如时雨溥润大地汝等佛性譬诸种子遇兹霑洽悉得发生承吾旨者决获菩提依吾行者定证妙果明皇先天壬子告诸四众曰吾忝受忍大师衣法今为汝等说法不付其衣葢汝等信根淳熟决定不疑堪任大事听吾偈曰心地含诸种普雨悉皆生顿悟华情巳菩提果自成说偈巳复曰其法无二其心亦然其道清净亦无诸相汝等慎勿观净及空其心此心本净无可取舍各自努力随缘好去有僧举卧轮偈卧轮有伎俩能断百思想对境心不起菩提日日长祖闻之曰此偈未明心地若依而行之是加系缚因示一偈慧能没伎俩不断百思想对境心数起菩提作么长祖说法利生经四十载其年七月六日命弟子住新州国恩寺建报恩墖仍令倍工又有蜀僧名方辩来谒曰善揑塑祖正色曰试塑看方辩不领旨乃塑祖真可高七尺曲尽其妙祖观之曰汝善塑性不善佛性酬以衣物辩礼谢而去明皇开元癸丑年七月一日谓门人曰吾欲归新州汝速理舟檝时大众哀慕乞师且住祖曰诸佛出现犹示涅槃有来必去理亦常然吾此形骸归必X有所众曰师从此去早晚却回祖曰叶落归根来时无口又问师之法眼何人传受祖曰有道者得无心者通又问后莫有难否祖曰吾灭后五六年当有一人来取吾首听吾记曰头上养亲口里须飱遇满之难杨柳为官又曰吾去七十年有二菩萨从东方来一在家一出家同时兴化建立吾宗缔缉伽蓝昌隆法嗣言讫往新州国恩寺沐浴跏趺而化异香袭人白虹属地即其年八月三日也时韶新两郡各修灵墖道俗莫决所之两郡剌史共焚香祝曰香烟引处即师之欲归焉时鑪香腾涌直贯曹溪以十一月十三日入墖寿七十六时韶州勅史韦据撰碑上元庚子肃宗遣使就请师衣钵归内供养至永泰元年五月五日代宗梦六祖大师请衣钵七日勑剌史杨瑊曰朕梦感禅师请传法袈裟却归曹溪今遣镇国大将军刘崇景顶戴而送朕谓之国宝卿可于本寺如法安置专令僧众亲承宗旨者严加守护勿令遗坠后或为人偷窃皆不远而获如是者数四宪宗谥大鉴禅师墖曰元和灵照五灯全书卷第二X五灯全书X卍XXX五灯全书卷第三京都圣感禅寺住持僧编辑京都古华严寺住持僧较阅进呈东土应化圣贤秦跋陀禅师问生法师讲何经论生曰大般若经师曰作么生说色空义曰众微聚曰色众微无自性曰空师曰众微未娶唤作甚么生罔措师又问别讲何经论曰大涅槃经师曰如何说涅槃之义曰涅而不生槃而不灭不生不灭故曰涅槃师曰这箇是如来涅槃那箇是法师涅槃曰涅槃之义岂有二邪某甲祇如此未审禅师如何说涅槃师拈起如意曰还见么曰见师曰见箇甚么曰见禅师手中如意师将如意掷于地曰见么曰见师曰见箇甚么曰见禅师手中如意堕地师斥曰观公见解未出常流何得名喧宇宙拂衣而去其徒怀疑不巳乃追师扣问我师说色空涅槃不契未审禅师如何说色空义师曰不道汝师说得不是汝师祇说得果上色空不会说得因中色空其徒曰如何是因中色空师曰一微空故众微空众微空故一微空一微空中无众微众微空中无一微X宝志禅师初金陵东阳民朱氏之妇上巳曰闻儿啼鹰巢中梯树得之举以为子七岁依钟山大沙门僧俭出家专修禅观宋太始二年发而徒跣着锦袍往来皖山劒水之下以翦尺拂子悬杖头负之而行天鑑二年梁武帝诏问弟子烦惑未除何以治之答曰十二帝问其旨如何答曰在书字时节刻漏中帝益不晓帝甞诏畵工张僧繇写师像僧繇下笔輙不自定师遂以指𠢐面门分披出十二面观音妙相殊丽或慈或威僧繇竟不能写他日与帝临江纵望有物泝流而上师以杖引之随杖而至乃紫旃檀也即以属供奉官俞绍令雕师像顷刻而成神釆如生师问一梵僧承闻尊者唤我作屠儿曾见我杀生么曰见师曰有见见无见见不有不无见若有见见是凡夫见无见见是声闻见不有不无见是外道见未审尊者如何见梵僧曰你有此等见邪师垂语曰终日拈香择火不知身是道场又曰大道祇在目前要且目前难覩欲识大道真体不离声色言语又曰京都邺都浩浩还是菩提大道师着有大乘赞不二颂十二时歌行世天鉴十三年冬将卒忽告众僧令趋寺金刚神像出置于外乃密谓人曰菩萨将去旬日无疾而终举体香耎当十二月六日也寿九十七终时燃一烛付后阁舍人吴庆庆以事闻帝帝叹曰大师不复留矣烛者其以后事嘱我乎因厚礼葬钟山独龙阜勅陆倕制铭王筠立碑于寺门令处X处传遗焉善慧大士者婺州义乌县人也齐建武四年丁丑五月八日降于双林乡传宣慈家本名翕年十六纳刘氏女名妙光生普建普成二子二十四与里人稽亭浦漉鱼获巳沈笼水中祝曰去者适止者留人或谓之愚会有天竺僧嵩头陀曰我与汝毗婆尸佛所发誓今兜率宫衣钵见在何日当还因命临水观影见圆光宝葢大士笑谓之曰鑪鞴之所多钝铁良医之门足病人度生为急何思彼乐乎嵩指松山顶曰此可栖矣大士躬耕而居之有人盗菽麦瓜果大士即与篮笼盛去日常营作夜则行道见释迦金粟定光三如来放光袭其体大士乃曰我得首楞严定天嘉二年感七佛相随释迦引前维摩接后唯释尊数顾共语为我补处也其山顶黄云盘旋若葢因号云黄山梁武帝请讲金刚经土才陞座以尺挥桉一下便下座帝愕然圣师曰陛下还会么帝曰不会圣师曰大士讲经竟又一日讲经次帝至大众皆起唯士端坐不动近臣报曰圣驾在此何不起士曰法地若动一切不安一日披衲顶冠靸履朝见帝问是僧邪士以手指冠帝曰是道邪士以手指靸履帝曰是俗邪士以手指衲衣心王铭曰观心空王元妙难测无形无相有大神力能灭千灾成就万德体性虽空能施法则观之无形唿之有声为大法将心戒传经水中盐味色里胶青决定是有不见其形心王X亦尔身内居停面门出入应物随情自在无碍所作皆成了本识心识心见佛是心是佛是佛是心念念佛心佛心念佛欲得早成戒心自律净律净心心即是佛除此心王更无别佛欲求成佛莫染一物心性虽空贪嗔体实入此法门端坐成佛到彼岸巳得波罗蜜慕道真士自观自心知佛在内不向外寻即心即佛即佛即心心明识佛晓了识心离心非佛离佛非心非佛莫测无所堪任执空滞寂于此漂沉诸佛菩萨非此安心明心大士悟此元音身心性妙用无更改是故智者放心自在莫言心王空无体性能使色身作邪作正非有非无隐显不定心性离空能凡能圣是故相劝好自防慎剎那造作还复漂沉清净心智如世黄金般若法藏竝在身心无为法宝非浅非深诸佛菩萨了此本心有缘遇者非去来今有偈曰夜夜抱佛眠朝朝还共起起坐镇相随语默同居止纤毫不相离如身影相似欲识佛去处祇这语声是又曰空手把锄头步行骑水牛人从桥上过桥流水不流又曰有物先天地无形本寂寥能为万象主不逐四时凋四相偈曰生曰老曰病曰死识託浮泡起生从爱慾来昔时曾长大今日复婴孩星眼随人转朱唇向乳开为怜迷觉性还却受轮回览镜容颜改登阶气力衰咄哉今巳老趋拜复还亏身似临崖树心如念水龟尚犹耽有漏不肯学无为忽染沉痾疾因成卧病身妻儿愁不语朋友厌相亲X楚痛抽千脉呻吟彻四隣不知前路险犹尚恣贪嗔精魄随生路游魂入死关祇闻千万去不见一人还宝马空嘶立庭华永绝攀早求无上道应免四方山大士于陈宣帝大建元年四月告众曰我从第四天来为度众生汝等慎护三业精勤六度行忏悔法免堕三涂至二十四日入于涅槃寿七十三阇维收舍利顶骨葬双林南岳慧思禅师武津李氏子因志公令人传语曰何不下山教化众生目视云汉作甚么师曰三世诸佛被我一口吞尽何处更有众生可化示众曰道源不远性海非遥但向已求莫从他觅觅即不得得亦不真偈曰顿悟心源开宝藏隐显灵通现真相独行独坐常巍巍百亿化身无数量纵令畐塞满虗空看时不见微尘相可笑物兮无比况口吐明珠光晃晃寻常见说不思议一语标名言下当又曰天不能葢地不载无去无来无障碍无长无短无青黄不在中间及内外超羣出众太虗元指物传心人不会天台山修禅寺智者禅师讳智顗荆州华容陈氏子在南岳诵法华经至药王品曰是真精进是名真法供养如来于是悟法华三昧获旋陀罗尼见灵山一会俨然未散泗州僧伽大圣或问师何姓师曰姓何曰何国人师曰何国人天台山丰干禅师因寒山问古镜未磨时如何照烛X师曰冰壶无影像猿猴探水月曰此是不照烛也更请道看师曰万德不将来教我道甚么寒山拾得俱作礼而退师欲游五台问寒山拾得曰汝共我去游五台便是我同流若不共我去游五台不是我同流山曰你去游五台作甚么师曰礼文殊山曰你不是我同流师寻独入五台逢一老人便问莫是文殊么曰岂可有二文殊师作礼未起忽然不见天台山寒山子因众僧炙茄次将茄串向一僧背上打一下僧回首山呈起茄串曰是甚么僧曰这风颠汉山向傍僧曰你道这僧费却我多少盐错因赵州游天台路次相逢山见牛迹问州曰上座还识牛么州曰不识山指牛迹曰此是五百罗汉游山州曰既是罗汉为甚么却作牛去山曰苍天苍天州呵呵大笑山曰作甚么州曰苍天苍天山曰这厮儿宛有大人之作天台山拾得子一日扫地寺主问汝名拾得因丰干拾得汝归汝毕竟姓箇甚么拾得放下扫帚叉手而立主再问拾得拈扫帚扫地而去寒山搥胸曰苍天苍天拾得曰作甚么山曰不见道东家人死西家人助哀二人作舞笑哭而出国清寺半月念戒众集拾得拍手曰聚头作想那事如何维那叱之得曰大德且住无嗔即是戒心净即出家我性与你合一切法无差明州奉化县布袋和尚自称契此形裁腲脮蹙额皤X腹出语无定寝卧随处常以杖荷一布囊并破席凡供身之具尽贮囊中入廛肆聚落见物则乞或醯醢右鱼𦵔才接入口分少许投囊中时号长汀子一日有僧在师前行师乃拊其背僧回首师曰乞我钱曰道得即与汝一文师放下布袋叉手而立白鹿和尚问如何是布袋师便放下布袋曰如何是布袋下事师负之而去先保福和尚问如何是佛法大意师放下布袋叉手福曰为祇如此为更有向上事师负之而去师在街衢立有僧问和尚在这里作甚么师曰等箇人曰来也来也师曰汝不是这箇人曰如何是这箇人师曰乞我一文钱师有歌曰祇箇心心心是佛十方世界最灵物纵横妙用可怜生一切不如心真实腾腾自在无所为闲闲究竟出家儿若覩目前真大道不见纤毫也大奇万法何殊心何异何劳更用寻经义心王本自绝多知智者祇明无学地非圣非凡复若何不强分别圣情孤无价心珠本圆净凡是异相妄空唿人能弘道道分明无量清高称道情擕钖若登故国路莫愁诸处不闻声又有偈曰是非憎爱世偏多子细思量奈我何宽却肚肠须忍辱豁开心地任从他若逢知己须依分纵遇冤家也共和若能了此心头事自然证得六波罗我有一布袋虗空无罣碍展开遍十方入时观自在吾有三宝堂里空无色相不高亦不低无遮亦无障学者体不如来者难得样智慧解安排千中无一匠X四门四果生十方尽供养吾有一躯佛世人皆不识不塑亦不装不雕亦不刻无一滴灰泥无一点彩色人画画不成贼偷偷不得体相本自然清净非拂拭虽然是一躯分身千百亿又有偈曰一钵千家饭孤身万里游青目覩人少问路白云头梁贞明三年丙子三月师将示灭于岳林寺东廊下端坐磐石而说偈曰弥勒真弥勒分身千百亿时时示时人时人自不识偈毕安然而化其后复现于他州亦负布袋而行四众竞图其像法华志言大士寿春许氏子弱冠游东都继得度于七俱胝院留讲肆久之一日读云门录忽契悟未几宿命遂通独语笑口吻嗫嚅日常不辍世传诵法华因以名之丞相吕许公问佛法大意师曰本来无一物一味却成真集仙王质问如何是祖师西来意师曰青山影里泼蓝起宝塔高吟撼晓风又曰请法华烧香师曰未从斋戒觅不向佛边求国子助教徐岳问祖师西来意师曰街头东畔底徐曰某甲未会师曰三般人会不得僧问世有佛不师曰寺里文殊有问师凡耶圣耶遂举手曰我不在此住庆历戊子十一月二十三日将化谓人曰我从无量劫来成就逝多国土分身扬化今南归矣言毕右脇而逝扣冰澡先古佛建宁新丰翁氏子母梦比丘风神炯然荷钖求宿人指谓曰此辟支佛也巳而孕生于武X宗会昌四年香雾满室弥日不散年十三求出家父母许之依乌山兴福寺行全为师咸通乙酉落发受具初以讲说为众所归弃谒雪峰手擕凫茨一包酱一器献之峰曰包中是何物师曰凫茨峰曰何处得来师曰泥中得峰曰泥深多少师曰无丈数峰曰还更有么曰转有转深又问器中何物曰酱峰曰何处得来曰是合得峰曰还熟也未曰不较多峰异之曰子异日必为王者师后自鹅湖归温岭结庵继居将军巖二虎侍侧神人献地为瑞巖院学者争集尝谓众曰古圣修行须凭苦节吾今夏则衣楮冬则扣冰而浴故世人号为扣冰古佛后住灵曜上堂四众云臻教老僧说箇甚么便下座有僧烧炭积成火龛曰请师入此修行曰真玉不随流水化琉璃争夺众星明曰莫祇这便是么曰且莫认奴作郎曰毕竟如何曰梅花腊月开天成戊子应闽主之召延居内堂敬拜曰谢师远降赐茶次师提起石木子曰大王会么曰不会曰人王法王各自照了留十日以疾辞至十二月二日沐浴陞堂告众而逝王与道俗备香薪苏油茶毗之祥曜满山获舍利五色塔于瑞巖正寝谥曰妙应法威慈济禅师千岁宝掌和尚中印度人也周威烈十二年丁卯降神受质左手握拳七岁祝发乃展因名宝掌魏晋间东游此土入蜀礼普贤留大慈常不食日诵般若等经千余卷或赠偈曰劳劳玉齿寒似迸巖泉急有时X中夜坐堦前神鬼泣一日谓众曰吾有愿住世千岁今年六百二十有六故以千岁称之次游五台徙居祝融峰之华严黄梅之双峰庐山之东林寻抵建邺会达磨入梁就而扣请悟无生忍武帝高其道腊延内入庭未几如吴有偈曰梁城遇导师参禅了心地飘零二浙游更尽佳山水顺流东下由千顷至天竺往鄮峰登太白穿凤荡盘礴于翠峰七十二庵回赤城憩云门法华诸暨渔浦赤符大巖等角返飞来栖止石窦有行尽支那四百州此中徧称道人游之句时贞观十五年也后居浦江之宝严与朗禅师友善每通问遣白犬驰往朗亦以青猿为使令故题朗壁曰白犬衔书至青猿洗钵回师所经处后皆成宝坊显庆二年正旦手塑一像至九日像成问其徒慧云曰此肖谁云曰与和尚无异即澡浴易衣趺坐谓云曰吾住世巳一千七十二年今将谢世听吾偈曰本来无生死今亦示生死我得去住心他生复来此又嘱曰吾灭后六十年有僧来取吾骨勿拒言讫而逝入灭五十四年有剌浮长老自云门至塔所礼曰冀塔洞开少选塔户果启其骨连环若黄金浮即持往秦望山建窣堵波奉藏以周威烈丁卯至唐高宗显庆丁巳攷之实一千七十二年其在此土葢历四百余岁开元中慧云门人宗一者甞勒石识之兜率戒阇黎台州临海娄氏子母张氏梦月光入怀觉而有孕生而能言曰善哉父母生我劬劳长度群X生为世沃焦父母惊异遂名以顿吉一日忽谓母曰可备斋七位母问其故曰我同衣来相见父母恠之俟之日晡果有僧七人抚掌打拍徐行至家曰闻君有奇子特来相贺其父遂设斋食罢众僧请儿相见曰仁者有情之轨则切莫被他瞒须要惺惺着儿乃抚掌而笑七僧谢去儿谓父母曰七人皆佛菩萨示现也五岁自称六和大师志慕空寂年十五辞父母出家至杭飞来峰见天医波利多多问曰子何来师曰从缘来曰是何姓曰是佛性曰子身尚俗安识佛性师曰我身虽俗因俗证真真俗圆融洞然无二无二之法即是佛性波利多异之乃为落发受具足戒故名善戒由是锐志参方师到金陵见清源和尚问曰鼻孔辽天时如何源曰朝出东暮落西曰如何是某甲道眼曰佛亦不是师振威一喝源休去师访仁勇和尚勇知师来遂升座竖起拂子师曰腾身捉日月开口望潮来勇掷拂子师作舞打拍而退继参黄牛萨多波宝林支提四明大璋机缘颇多不及备载偶与大璋酬唱同时下喝其徒普明在侧忽然顿悟往五台回至潼川叱五郎邪祠神像俱坏庙宇自焚至洛阳有富人李光弼常信妖巫师愍其愚遂造其家入慈济三昧众魔各现形相乞为开导师为说法受记诸妖殄灭其家遂安师还杭州路宿旅店店主人王伯恭哭而恸师问其故答言先君小祥师曰子知父生处否恭曰不知师即唿其家X犬至前曰汝身虽异本性昭然犬闻师语泫然下泪作人语向恭曰我是你父以罪业故受此报形汝念父子之情哀告求师为我说法恭闻斯语顿足哀恸恳师救度师为说法曰心转境随业花敷茂心空境寂业花自谢罪无定罪业非真业心邪则业风生心正则业风止皆由汝心非他所授犬摇尾若谢至晚不食而死伯恭投师出家遂剃度名道稠师常行随机妙用诱进群迷拯度实多不及悉记师自温州归兜率甞与周婆往来周婆者临海紫巖人也生而神异人皆罔测周婆与师终日握手经行街巷大笑歌曰笑杀愚痴汉营家无歇时四山若来合妻子各分离又歌曰世人都笑我我笑世间人如意摩尼现无人识本真台城西南有龙潭名灵江其龙化为老人每日至寺听法一日师掩门老人立门外良久叩头流血师知其诚恳开门问故老人曰我堕畜身皆是不闻正法今宿有幸遇师在世愿求解脱师曰维缚汝老人曰无人缚师曰既无人缚何求解脱老人曰我心忧乱堕此业身愿师为安脱此躯殻师曰心异千差竞起心平法界坦然心凡三毒萦缠心圣六通自在心空一道清净心有万法纵横心猿意马宜自调伏作佛证圣堕狱受畜皆自能为非天所生非地所出老人听师言心惑未即解悟师曰汝将何听老人曰我将耳听师曰耳听增惑何不心闻所谓心闻洞十方生于大因力此是普贤法门普贤以心X闻成大行愿汝性既灵当知此能闻说法之人是何相状若执作相则堕于有若执作非相又堕于无执着有无生死根本但自返观息听则本有大光明藏悉得现前诸惑自然亡矣老人闻此心地朗然顿首拜谢遂复龙身于西山投身自陨台郡骄阳亢极越五月不雨祷于上下神祇皆不应太守赵邦彦以城隍神像曝于底叱曰我闻行雨汝司其柄不怜万民曝之以警不职是夜神致梦太守曰吾虽行雨非上天勅命岂敢自专兜率戒阇黎文殊示现实司雨事辱我何益太守斋戒率僚属至寺趋谒师室为通情悃师为书疏焚之大雨随澍四境俱足孟秋民始播秧禾稻大稔一日师整衣登殿俾行者击鼓云集寺众遂云大众诸佛世尊从无始来修诸苦行证无上道祇为众生陷溺欲海堕无明堑投愚痴网报诸异相无由出离故我示现化彼六凡到无畏处然众生化无尽期我愿亦无穷尽大众老僧与你同居同衣当知修诸妙道救诸苦难济诸物命行禅定法得涅槃乐汝等不可以强凌弱说人好恶遮他胜事此是业芽渐渐长大除之难也言讫下座涌身虗空现诸神变口吐莲花顶现七佛阐发微妙巳乃曰老僧世缘已毕与汝等作别合掌而逝其徒即报周婆婆曰果然亦于普济桥下瞥然而化口中左右皆生莲花观者众多师阅世七十九尔时茶毗舁之不起稠行人曰我师七佛之师示现非凡火能化宜开胸X襟以俟何如众依所言忽胸中迸裂三昧性火自焚五色祥云围绕异香馥郁舍利无数建塔于寺太守闻于朝睿旨赐徽号曰广惠慈济宁化仁德大师时绍圣五年甲寅冬也越七日有异僧眉须皓白跣足百衲擕钖而歌于市曰戒师文殊周婆普贤随肩搭背万世应传故知为菩萨示现云初祖旁出第一世不列章次二祖慧可禅师旁出嗣法第一世僧那禅师姓马氏少而神隽年二十一讲礼易于东海听者如市一遇二祖遂投出家自是手不执笔尽弃世典奉头陀行后谓门人慧满曰祖师心印非专苦行若契本心发随意真光之用则苦行如握土成金若惟务苦行而不明本心为憎爱所缚则苦行如黑夜履于险道汝欲明本心者当审谛推察遇色遇声未起觉观时心何所之是无耶是有耶既不堕有无处所则心珠独朗常照世间而无一尘许间隔未甞有一剎那顷断续之相满后亦奉头陀行惟蓄二鍼冬则乞补夏则舍之心无怖畏睡而不梦常行乞饮所至伽蓝则破柴制履住无再宿贞观十六年于洛阳善会寺侧宿古墓中遇大雪旦入寺见昙旷法师旷恠所从来满曰法有来耶旷遣寻来处四边雪积五尺许旷曰不可测也甞示人曰诸佛说心令知心相虗妄今乃重加心相深违佛意又增论议殊乖大理后于陶冶中无疾坐化X向居士幽栖林野木食磵饮北齐天保初闻二祖盛化乃致书曰影由形起响逐声来弄影劳形不识形为影本扬声止响不知声是响根除烦恼而趣涅槃喻去形而觅影离众生而求佛果喻默声而求响故知迷悟一涂愚智非别无名作名因其名则是非生矣无理作理因其理则争论起矣幻化非真谁是谁非虗妄无实何空何有将知得无所得失无所失未又造谒聊申此意伏望答之二祖回示曰备观来意皆如实真幽之理竟不殊本迷摩尼谓瓦砾豁然自觉是真珠无明智慧等无异当知万法即皆如愍此二见之徒辈申辞措笔作斯书观身与佛不差别何须更觅彼无余居士捧披祖偈乃申礼觐密承印记二祖下第二世僧那禅师法嗣彰德府隆化寺慧满禅师荥阳张氏子始于本寺遇二祖开示志存俭约自言一生心无怯怖睡不作梦常行乞住无再宿唐太宗贞观壬寅于洛阳会善寺侧宿古墓中遇大雪旦入寺见法师昙旷旷怪所从来师曰法有来耶旷遣寻来处知宿五尺积雪中寻闻有括录事诸僧逃隐师独持钵聚落无所滞碍随得随散索尔虗闲耳又甞示人曰诸佛说心令知心相是虗妄今乃重加心相深违佛意又增论议殊乖大理故常赍楞伽经四卷以为心要如说而行葢遵历世之遗付也后于陶冶中无疾坐化寿七十X二祖下第三世至第八世不列章次四祖大医禅师旁出法嗣第一世牛头山法融禅师者润州延陵人也姓韦氏年十九学通经史寻阅大部般若晓达真空忽一日叹曰儒道世典非究竟法般若正观出世舟航遂隐茅山投师落发后入牛头山幽栖寺北巖之石室有百鸟衔华之异唐贞观中四祖遥观气象知彼山有奇异之人乃躬自寻访问寺僧此间有道人否曰出家儿那箇不是道人祖曰阿那箇是道人僧无对别僧曰此去山中十里许有一懒融见人不起亦不合掌莫是道人么祖遂入山见师端坐自若曾无所顾祖问曰在此作甚么师曰观心祖曰观是何人心是何物师无对便起作礼曰大德高栖何所祖曰贫道不决所止或东或西师曰还识道信禅师否祖曰何以问他师曰向德滋久冀一礼谒祖曰道信禅师贫道是也师曰因何降此祖曰特来相访莫更有宴息之处否师指后面曰别有小庵遂引祖至庵所遶庵唯见虎狼之类祖乃举两手作怖势师曰犹有这箇在祖曰这箇是甚么师无语少选祖却于师宴坐石上书一佛字师覩之竦然祖曰犹有这箇在师未晓乃稽首请说真要祖曰夫百千法门同归方寸河沙妙德总在心源一切戒门定门慧门神通变化悉自具足不离汝心一切烦恼业障本来空寂一切因果皆如梦幻无三界可出无菩提可求人与非人性相平等大X道虗旷绝思绝虑如是之法汝今巳得更无阙少与佛何殊更无别法汝但任心自在莫作观行亦莫澄心莫起贪嗔莫怀愁虑荡荡无碍任意纵横不作诸善不作诸恶行住坐卧触目遇缘总是佛之妙用快乐无忧故名为佛师曰心既具足何者是佛何者是心祖曰非心不问佛问佛非不心师曰既不许作观行于境起时心如何对治祖曰境缘无好丑好丑起于心心若不强名妄情从何起妄情既不起真心任徧知汝但随心自在无复对治即名常住法身无有变异吾受璨大师顿教法门今付于汝汝今谛受吾言只住此山向后当有五人达者绍汝大化祖付法讫遂返双峰终老师自尔法席大盛唐永徽中徒众乏粮师往丹阳缘化去山八十里躬负米一石八斗朝往暮还供僧三百二时不阙邑宰萧元善请于建初寺讲大般若经听者云集至灭静品地为之震动博陵王问师曰境缘色发时不言缘色起云何得知缘乃欲息其起师曰境色初发时色境二性空本无知缘者心量与知同照本发非发尔时起自息抱暗生觉缘心时缘不逐至如未生前色心非养育从空本无念想受言念生起发未曾起岂用佛教令问闭目不见色境虑乃便多色既不关心境从何处发师曰闭目不见色内心动虑多幻识假成用起名终不过知色不关心心亦不关人随行有相转鸟去空中真问境发无处所缘觉了知生境谢觉还X转觉乃变为境若以心曳心还为觉所觉从之随随去不离生灭际师曰色心前后中实无缘起境一念自疑忘谁能计动静此知自无知知知缘不会当自检本形何须求域外前境不变谢后念不来今求月执元影讨迹逐飞禽欲知心本性还如视梦里譬之六月冰处处皆相似避空终不脱求空复不成借问镜中像心从何处生问恰恰用心时若为安隐好师曰恰恰用心时恰恰无心用曲谭名相劳直说无繁重无心恰恰用常用恰恰无今说无心处不与有心殊问智者引妙言与说相会当言与心路别合则万倍乖师曰方便说妙言破病不乘道非关本性谭还从空化造无念为真常终当绝心路离念性不动生灭无乖悞谷响既有声镜像能回顾问曰行者体境有因觉知境亡前觉及后觉并境有三心师曰境用非体觉觉罢不应思因觉知境亡觉时境不起前觉及后觉并境有三迟问住定俱不转将为正三昧诸业不能牵不知细无明徐徐蹑其后师曰复闻别有人虗执起心量三中事不成不转还虗妄心为正受缚为之净业障心尘万分一不了说无明细细习因起徐徐名相生风来波浪转欲静水还平更欲前途说恐畏后心惊无念大兽吼性空下霜雹星散秽草推纵横飞鸟落五道定纷纶四魔不前却既如勐火燎还如利劒斫问赖觉知万法万法本来然若假照用心只得照用心不应心里事师曰赖觉X知万法万法终无赖若假照用心应不在心外问随随无拣择明心不现前复虑心闇昧在心用功行智障复难除师曰有此不可有寻此不可寻无拣即真择得闇出明心虑者心冥昧存心託功行何论智障难至佛方为病问折中消息间实亦难安怗自非用行人此难终难见师曰折中欲消息消息非难易先观心处心次推智中智第三照推者第四通无记第五解脱名第六等真伪第七知法本第八慈无为第九徧空阴第十云雨被最尽被无觉无明生本智镜像现三业幻人化四衢不住空边尽当照有中无不出空有内未将空有俱号之名折中折中非言说安怗无处安用行何能决问别有一种人善解空无相口言定乱一复道有中无同证用常寂知觉寂常用用心会真理复言用无用智慧方便多言乱与理合如如理自如不由识心会既知心会非心心复相泯如是难知法永劫不能知同此用心人法所不能化师曰别有证空者还如前偈论行空守寂灭识见暂时翻会真是心量终知未了原又说息心用多智疑相似良由性不明求空且劳巳永劫住幽识抱相都不知放光便动地于彼欲何为问前件看心者复有罗縠难师曰看心有罗縠幻心何待看况无幻心者从容下口难问久有大基业心路差互间得觉微细障即达于真际自非善巧师无能决此理仰惟我大师当为开要门引导用心者不令失正X道师曰法性本基业梦境成差互实相微细身色心常不悟忽逢混沌士哀怨愍群生託疑广设问抱理内常明生死幽径彻毁誉心不惊野老显分答法相媿来仪蒙发群生药还如色性为显庆丙辰邑宰萧元善请住建初师辞不获遂命入室上首智巖付嘱法印令以次传授将下山谓众曰吾不复践此山矣时鸟兽哀号踰月不止庵前有四大桐树仲夏之月忽自凋落明年正月二十三日不疾而逝窆于鸡笼山四祖下二世金陵牛头山融禅师法嗣牛头山智巖禅师曲阿华氏子弱冠智勇过人身长七尺六寸隋大业中为郎将常以弓挂一泸水囊随行所至汲用累从大将征讨频立战功唐武德中年四十遂乞出家入舒州皖公山从宝月禅师为弟子后一日宴坐覩异僧身长丈余神姿爽拔词气清朗谓师曰卿八十生出家宜加精进言讫不见甞在谷中入定山水暴涨师怡然不动其水自退有猎者遇之因改过修善复有昔同从军者二人闻师隐遁乃共入山寻之既见因谓师曰郎将狂邪何为住此师曰我狂欲醒君狂正发夫嗜色淫声贪荣曰月宠流转生死何由自出二人感悟叹息而去师后谒牛头融发明大事融谓师曰吾受信大师真诀所得都亡设有一法胜过涅槃吾说亦如梦幻夫一尘飞而X翳天一芥堕而覆地汝今巳过此见吾复何云山门化导当付之于汝师禀命为第二世后以正法付方禅师师住白马栖玄两寺又迁石头城于高宗仪凤丁丑正月十日示灭颜色不变屈伸如生室有异香经旬不歇遗言水葬焉金陵钟山昙璀禅师者吴郡人也姓颜氏初谒融禅师融目而奇之乃告之曰色声为无生之鸩毒受想是至人之坑穽子知之乎师默而审之大悟元旨寻晦迹钟山多历年所茅庵瓦缶以终老焉唐则天天授辛卯二月六日恬然入定七日而灭四祖下三世牛头巖禅师法嗣江宁府牛头山第三世慧方禅师润州延陵濮氏子出家开善及进具洞明经论后谒牛头巖巖示以心印师豁然领悟于是不出林薮者十年方学者云集师一旦谓众曰吾他行随机利物汝宜自安也乃以正法付法持自归茅山越数载将欲灭度见有五百许人髻发后垂状如菩萨各持旛华曰诸法师嗣又感山神现大蠎身至庭前如将泣别师谓侍者洪道曰吾去矣汝为吾报诸门人门人奔至师已入灭时唐天册乙未八月一日山林变白溪㵎绝流七日道俗悲慕声动山谷寿六十有七腊四十四祖下四世牛头方禅师法嗣X江宁府牛头山第四世法持禅师润州张氏子幼岁出家年三十游黄梅闻法心开复遇牛头方印可乃继席山门末以法眼付智威唐武后长安壬寅九月五日终于金陵延祚寺嘱令露骸松下饲诸鸟兽迎出日空中有神旛从西而来绕山数匝所居故院竹林变白七日而止寿六十有八腊五十四祖下五世金陵牛头山持禅师法嗣牛头山智威禅师者江宁人也姓陈氏依天宝寺统法师出家谒法持禅师传授正法自尔江左学徒皆奔走门下有慧忠者目为法器师尝有偈示曰时中莫系念念成生死河轮回六趣海无见出长波忠答曰念想由来幻性自无终始若得此中意长波当自止师又示偈曰余本性虗无缘妄生人我如何息妄情还归空处坐忠答曰虗无是实体人我何所存妄情不须息即汎般若船师知其了悟乃付以院事随缘化导唐开元已巳二月十八日终于延祚寺将示灭谓弟子曰将我于林中施诸鸟兽寿七十七四祖下六世金陵牛头山威禅师法嗣牛头山慧忠禅师润州王氏子年二十三受业于庄严寺闻威禅师出世乃往谒之威才见曰山主来也师感悟微旨遂给侍左右后辞诣诸方巡礼威于具戒院见凌霄藤遇夏萎悴人欲伐之因谓曰勿剪慧X忠还时此藤更生及师回果如其言即以山门付嘱讫出居延祚寺师平生一衲不易器用唯一铛甞有供僧谷两廪盗者窥伺虎为守之县令张逊者至山顶谒问师有何徒弟师曰有三五人逊曰如何得见师敲禅牀有三虎哮吼而出逊惊怖而退后众请入城居庄严旧寺师欲于殿东别创法堂先有古木群鹊巢其上工人将伐之师谓鹊曰此地建堂汝等何不速去言讫群鹊乃迁巢他树初筑基有二神人定其四角复潜资夜役遂不日而就繇是四方学徒云集得法者有三十四人各住一方转化多众师有安心偈曰人法双净善恶两忘直心真实菩提道场大历戊申石室前挂铛树挂衣藤忽盛夏枯死四年六月十五日集僧布萨讫命侍者净发浴身至夜有瑞云覆其精舍空中复闻天乐之声诘旦怡然坐化时风雨暴作震折林木复有白虹贯于巖壑庚戌春茶毗获舍利不可胜计寿八十七宣州安国寺玄挺禅师初参威禅师侍立次有讲华严僧问真性缘起其义云何威良久师遽召曰大德正兴一念问时是真性中缘起其僧言下大悟或问南宗自何而立曰心宗非南北舒州天柱山崇慧禅师彭州陈氏子唐干元初往舒州天柱山创寺永泰乙巳代宗赐额僧问如何是天柱境师曰主簿山高难见日玉镜峰前易晓人问达磨未来此土时还有佛法也无师曰未来且置X即今事作么生曰某甲不会乞师指示师曰万古长空一朝风月僧无语师复曰阇梨会么曰不会师曰自巳分上作么生于他达磨来与未来作么他家来大似卖卜汉见汝不会为汝锥破卦文才生吉凶尽在汝分上一切自看僧曰如何是解卜底人师曰汝才出门时便不中也问如何是天柱家风师曰时有白云来闭户更无风月四山流问亡僧迁化向甚么处去也师曰潜岳峰高长积翠舒江明月色光辉问如何是大通智胜佛师曰旷大刧来未曾壅滞不是大通智胜佛是甚么曰为甚么佛法不现前师曰只为汝不会所以不现前汝若会去亦无佛可成问从上诸圣有何言说师曰汝今见吾有何言说问宗门师曰石牛长吼真空外木马嘶时月隐山问如何是和尚利人处师曰一雨普滋千山秀色问如何是天柱山中人师曰独步千峰顶优游九曲泉大历已未七月二十二日归寂塔于山之北润州鹤林玄素禅师延陵马氏子晚参威禅师遂悟性宗后居鹤林一日有屠者礼谒愿就所居办供师欣然而往众皆见讶师曰佛性平等贤愚一致但可度者吾即度之复何差别之有问如何是西来意师曰会即不会疑即不疑又曰不会不疑底不疑不会底僧扣门师问是甚么人曰是僧师曰非但是僧佛来亦不着曰为甚么不着师曰无汝栖泊处天宝壬辰十月十一日中夜无疾而逝寿八十五塔X黄鹤山敕谥大律禅师大和宝航之塔四祖下七世金陵牛头山忠禅师法嗣天台山佛窟巖惟则禅师京兆长孙氏初谒忠大悟元旨乃曰天地无物也物我无物也虽无物也而未甞无物也如此则圣人如影百姓如梦孰为生死哉至人以是能独照能为万物主吾知之矣遂南游天台隐于瀑布之西巖宪宗元和中慕道者日至有弟子可素遂筑室庐渐成法席佛窟之称自师始也僧问如何是那罗延箭师曰中的也忽一日告门人曰汝其勉之阅二日跏趺而寂寿八十腊五十有八后三年塔全身于本山鹤林素禅师法嗣杭州径山道钦禅师苏州崑山朱氏子初服膺儒教年二十八遇素禅师谓之曰观子神气温粹真法宝也师感悟因求为弟子素躬与落发乃戒之曰汝乘流而行逢径即止师遂南迈抵临安见东北一山因问樵者樵曰此径山也乃驻钖焉僧问如何是道师曰山上有鲤鱼海底有蓬尘马祖令人送书到书中作一圆相师发缄于圆相中着一点却封回忠国师闻乃云钦师犹被马师惑问如何是祖师西来意师曰汝问不当曰如何得当师曰待吾灭后即向汝说马祖令智藏来问十二时中以何为境师曰待汝回去时有信藏曰如今便回去师曰传语却X须问取曹溪崔赵公问弟子今欲出家得否师曰出家乃大丈夫事非将相之所能为公于是有省唐大历三年代宗诏至阙下亲加瞻礼一日同忠国师在内庭坐次见帝驾来师起立帝曰师何以起师曰檀越何得向四威仪中见贫道帝悦乃赐号国一后辞归本山于德宗贞元壬申十二月示疾说法而逝谥大觉禅师四祖下八世佛窟则禅师法嗣天台山云居智禅师华严院僧继宗问见性成佛其义云何师曰清净之性本来湛然无有动摇不属有无净秽长短取舍体自翛然如是明见乃名见性性即佛佛即性故曰见性成佛曰性既清净不属有无因何有见师曰见无所见曰既无所见何更有见师曰见处亦无曰如是见时是谁之见师曰无有能见者曰究竟其理如何师曰汝知否妄计为有即有能所乃得名迷随见生解便堕生死明见之人即不然终日见未甞见求名处体相不可得能所俱绝名为见性曰此性徧一切处否师曰无处不徧曰凡夫具否师曰上言无处不徧岂凡夫而不具乎曰因何诸佛菩萨不被生死所拘而凡夫独萦此苦何曾得徧师曰凡夫于清净性中计有能所即堕生死诸佛大士善知清净性中不属有无即能所不立曰若如是说即有能了不了人师曰了尚不可得岂有能了人X乎曰至理如何师曰我以要言之汝即应念清净性中无有凡圣亦无了不了人凡之与圣二俱是名若随名生解即堕生死若知假名不实即无有当名者又曰此是极究竟处若云我能了彼不能了即是大病见有净秽凡圣亦是大病作无凡圣解又属拨无因果见有清净性可栖止亦大病作不栖止解亦大病然清净性中虽无动摇且不坏方便应用及兴慈运悲如是兴运之处即全清净之性可谓见性成佛矣继宗踊跃礼谢而退径山国一钦禅师法嗣杭州鸟窠道林禅师本郡富阳潘氏子母朱氏梦日光入口因而有娠及诞异香满室遂名香光九岁出家二十一于荆州果愿寺受戒后诣长安西明寺复礼法师学华严经起信论礼示以真妄颂俾修禅那属代宗诏国一禅师至阙师乃谒之遂得正法及南归孤山永福寺有辟支佛塔时道俗共为法会师振钖而入有灵隐寺韬光法师问曰此之法会何以作声师曰无声谁知是会后见秦望山有长松枝叶繁茂盘屈如葢遂栖止其上故时人谓之鸟窠禅师复有鹊巢于其侧自然驯狎人亦目为鹊巢和尚侍者会通忽一日欲辞去师问曰汝今何往对曰会通为法出家和尚不垂慈诲今往诸方学佛法去师曰若是佛法吾此间亦有少许曰如何是和尚佛法师于身上拈起布毛吹之通遂领悟元和中白居易X侍郎出守兹郡因入山谒师问曰禅师住处甚危险师曰太守危险尤甚白曰弟子位镇江山何险之有师曰薪火相交识性不停得非险乎又问如何是佛法大意师曰诸恶莫作众善奉行白曰三岁孩儿也解恁么道师曰三岁孩儿虽道得八十老人行不得白作礼而退师于穆宗长庆甲辰二月十日告侍者曰吾今报尽言讫坐亡寿八十四腊六十三塔孤山之西谥圆修四祖下第九世鸟窠林禅师法嗣杭州府招贤寺会通禅师本郡吴氏子本名元卿形相端严幼而聪敏唐德宗时为六宫使王族咸美之一日玩昭阳宫华卉久之倐闻空中声曰虗幻之相开谢不停能坏善根仁者安可嗜之师有省乃极生厌患帝一日游宫问曰卿何不乐对曰臣志愿从释帝不许既而师容益顇诏王宾相之宾奏曰此人当绍隆三宝帝始许寻以母患归省会韬法师勉谒鸟窠启曰弟子七岁蔬食十一受五戒今年二十有二为出家故休官愿和尚授与僧相曰今时为僧鲜有精苦者行多浮滥师曰本净非琢磨元明不随照曰汝若了净智妙圆体白空寂即真出家何假外相汝当为在家菩萨戒施俱修如谢灵运之俦可也师曰然理虽如此于事何益愿垂摄受誓遵师教如是三请皆不诺韬光乃坚白鸟窠曰宫使未甞娶亦不畜X侍女禅师若不拯接谁其度之鸟窠始与披剃具戒师常卯斋昼夜精进诵大乘经而习安般三昧寻固辞游方鸟窠以布毛示之悟旨时谓布毛侍者暨鸟窠归寂垂二十载武宗废其寺师与众僧礼辞灵塔而迈莫知其终五灯全书卷第三五灯全书卷第三补遗东土应化圣贤唐圣师李成眉贤者中天竺人也受般若多罗之后长庆间游化至大理国大弘祖道昭成王礼为师为建崇圣寺基方七里墖高三百余尺后王嵯巅问曰三尊佛那尊大师应声曰中尊是我王不契以师狂流于缅未几灭度冢间常光明复生灵芝大如伞葢有盗盗其骨商人货之乃金锁骨也王闻其事取骨为中脏腹志曰师乃西天三祖商那和修后身也唐禅陀子西域人初随李贤者至大理贤欲建寺命师西天畵祇园精舍图师朝往暮回以图呈贤者贤曰还将得灵鹫山图来么曰将得来贤曰在甚么处师遶贤者一匝而出䆳古之世大理旧为泽国水多陆少有邪龙据之是名罗剎好啖食人居民鲜少有一老僧自西方来託X言欲求片地藏修罗剎问何所欲僧身披袈裟手牵一犬指曰他无所求但欲我袈裟一展犬一跳之地罗剎曰诺僧曰既承许诺合立符劵罗剎又诺遂就洱水岸上画劵石间于是僧展袈裟纵犬一跳巳尽罗剎之地罗剎彷徨失措意欲背盟僧以神力制之不敢背但问何以处我僧曰别有殊胜之居因于苍山之上阳溪神化金屋宝所一区罗剎喜过望尽移其属入焉而山遂闭于是僧乃凿河尾洩水之半是为天生桥今洱水岛上有赤文如古篆籕云是卖地劵僧即观音大士也唐鸡足古和尚不知何许人与二僧同住一庵入城乞食南诏问识何法门古曰我能使死者生极乐世界诏今国中但有死者请古起棺如此十年余有谗于诏曰古妄人也云能超度生魂何所证验臣愿入棺试之诏如言请古起棺将至化骨之所起棺视之诚死矣恳古求生又作法遂甦死者悔曰我巳生在七宝宫殿中如何复来此古遂还旧庵见二僧问食二僧曰汝从城中来却不褁粮至此欲食耶古遂走扣华首石门门訇中开二僧追唿至则石门闭矣二僧悔恨焚身门外焚处生栢二株有泣泪泉袈裟石存焉古即守衣迦叶也汉观音长者不知何许人蒙氏时游大理长髯濶面冠莲冠执杖持珠或隐或显出没不定后汉兵伐滇长者皆负大石可约数丈兵士望见惊退兵中有善X用阴符者尽令中火息长者取石吹之得火民有忧患数处祷之皆应俗乎为观音长者所负之石尚在取火之法今赖焉无言和尚始李氏甞持一铁钵入定欲晴则钵内火光烛天遂霁欲雨则钵中白气上升遂雨南诏封为灌顶国师一日说法有老翁立听毕乘风云而去众惊问之曰洱水龙世祖章皇帝御制传赞碧庵上人法名慧俊本辽之钉窑人也生绝荤茹年方十四即厌俗辞亲薙发于草河之小庵从僧箓也已而行抵盛京卓钖城南保安寺勤修持诵三十余年闭关不出禅定者又二十一年顺治已亥又来京师越明年庚子五月朔三日示寂于广慈禅院行年七十腊五十六茶毗之际光𦦨中结观音大士像巨象莲花种种殊异是葢坚持一念严戒行于玄关示现十方遂朗悬于圆镜所谓炳智慧之火烧烦恼之心者矣嘉此善因是用为赞赞曰如泉有源凿井未诚如火有燄钻木未勤苟其中辍譬彼却行有志者出前无坚深维斯上人具大精进方堕地时而含佛性持律探经行勤业净次第王城栖迟法境紧心则通乃若无识在斗室中布衣一食视三七年如弹指讫偶来京洛示寂僧龛大地浩浩虗空漫漫俨然水月来火光端征其龙象布地青莲有万耳目以广其传臆庵痴道人赞併书藤萝尊者于唐末自海上浮来至温州瑞安山中觅X萝为龛禅定其中历年深四围丛萝环绕一日有猎人带羣犬至山犬入丛萝中竟久不出猎人因以斧开入见羣犬跪伏其前而猎人即投薙染就是地辟建梵剎名曰本寂手凿一掬泉于集云峯下清泉乡之苾从此始诸弟子请问师之行实惟示名曰藤萝后兴一十八剎所遗石刻法语曰释迦老子一大藏教说不出口郄被游山和尚到檀樾主家道破牛载乌鸦过晚村五灯全书X卍XXX五灯全书卷第四京都圣感禅寺住持僧编辑京都古华严寺住持僧较阅进呈五祖大满禅师旁出法嗣第一世北宗神秀禅师开封李氏子少亲儒业博综多闻俄舍爱出家寻师访道至蕲州双峰东山寺遇五祖以坐禅为务乃叹伏曰此真吾师也誓心苦节以樵汲自役而求其道祖深加器重祖既示灭师遂住江陵当阳山唐武后闻之召至都下于内道场供养特加钦礼命于旧山置度门寺以旌其德时王公士庶皆望尘拜伏暨中宗即位尤加礼重大臣张说甞问法要执弟子礼示众曰一切佛法自心本有将心外X求舍父逃走唐中宗神龙丙午年于东都天宫寺入灭谥大通禅师羽仪法物送殡于龙门帝送至桥王公士庶皆至葬所张说及征士卢鸿一各为碑诔门人普寂义福等并为朝野所重嵩岳慧安国师荆州枝江卫氏子隋开皇丁巳括天下私度僧尼勘师师曰本无名遂遁于山谷大业中大发丁夫开通济渠饥殍相枕师乞食以救之获济者众炀帝征师不赴潜入大和山暨帝幸江都海内扰攘乃杖钖登衡岳行头陀行唐贞观中至黄梅谒忍祖遂得心要麟德甲子游终南山石壁因止焉高宗甞召师不奉诏于是徧历名迹至嵩少曰是吾终焉之地也自尔禅者辐凑有坦然怀让二僧来参问曰如何是祖师西来意师曰何不问自巳意曰如何是自巳意师曰当观密作用曰如何是密作用师以目开合示之然于言下知归让乃即谒曹溪武后征至辇下待以师礼与秀禅师同加钦重后甞问师甲子多少师曰不记后曰何不记耶师曰生死之身其若循环环无起尽焉用记为况此心流注中间无间见沤起灭者乃妄想耳从初识至动相灭时亦只如此何年月而可记乎后闻稽颡信受神龙丙午中宗赐紫袈裟度弟子二七人仍延入禁中供养三年又赐摩衲辞归嵩岳是年三月三日嘱门人曰吾死巳将尸向林中待野火焚之俄尔万回公来见师猖狂握手言论傍侍倾耳都不体会至八日闭X户偃身而寂春秋一百二十八门人遵旨舁置林间果野火自然阇维得舍利八十粒内五粒色紫留于宫中至先天二年门人建浮图焉袁州蒙山道明禅师鄱阳人陈宣帝之裔也国亡落于民间以其王孙甞受署因有将军之号少于永昌寺出家慕道颇切往依五祖法会极意研寻初无解悟及闻五祖密付衣法与卢行者即率同志数十人蹑迹追逐至大廋岭师最先见余辈未及卢见师奔至即掷衣钵于磐石曰此衣表信可力争耶任君将去师遂举之如山不动踟蹰悚慄乃曰我来求法非为衣也愿行者开示于我卢曰不思善不思恶正恁么时阿那箇是明上座本来面目师当下大悟徧体汗流泣礼数拜问曰上来密语密意外还更别有意旨否卢曰我今与汝说者即非密也汝若返照自巳面目密却在汝边师曰某甲虽在黄梅随众实未省自巳面目今蒙指授入处如人饮水冷煖自知今行者即是某甲师也卢曰汝若如是则吾与汝同师黄梅善自护持师又问某甲向后宜往何所卢曰逢袁可止遇蒙即居师礼谢遽回至岭下谓众人曰向陟崔嵬远望杳无踪迹当别道寻之皆以为然师既回遂独往庐山布水台经三载后往袁州蒙山大唱元化初名慧明以避六祖上字故名道明弟子等尽遗过岭南参礼六祖X五祖下二世北宗秀禅师法嗣五台山巨方禅师安陆曹氏子幼禀业于明福院朗禅师初讲经论后参禅会及造北宗秀问白白云散处如何师曰不昧秀又问到此间后如何师曰正见一枝生五叶秀默许之入室侍对应机无爽寻至上党寒岭居焉数岁之间众盈千数后于五台山阐化二十余年示寂塔于本山河中府中条山智封禅师姓吴氏初习唯识论滞于名相为知识所诘乃发愤罢讲游方见秀禅师疑心顿释乃辞去居于蒲津安峰不下山十年木食㵎饮州牧卫文昇建安国院居之缁素归依憧憧不绝使君问曰某今日后如何师曰日从蒙汜出照树全无影使君初不能喻拱揖而退少选开晓释然自得师来往中条山二十余年得其道者不可胜纪灭后门人于州城北建塔焉兖州降魔藏禅师赵郡王氏子父为亳掾师七岁出家时属野多妖鬼魅惑于人师孤形制伏曾无少畏故得降魔名焉即依广福院明赞禅师落发后遇北宗盛化便誓抠衣秀问曰汝名降魔此无山精木怪汝翻作魔邪师曰有佛有魔秀曰汝若是魔必住不思议境界师曰是佛亦空何境界之有秀悬记之曰汝与少皡之墟有缘师寻入泰山数稔学者云集一日告门人曰吾今老朽物极有归言讫而逝X寿州三峰道树禅师唐州闻氏子幼探经籍年将五十因遇高僧诱谕遂誓出家礼本部明月山慧文为师师耻年长求法淹迟励志游方后遇秀禅师言下知微乃卜寿州三峰山结茅而居常有野人服色素朴言谭诡异于言笑外化作佛形及菩萨罗汉天仙等形或放神光或呈声响师之学徒覩之皆不能测如此涉十年后寂无形影师告众曰野人作多色伎俩眩惑于人只消老僧不见不闻伊伎俩有穷吾不见不闻无尽唐敬宗实历乙巳年示寂寿九十二塔于本山凤阳府旰𣅿都梁山全植禅师光州芮氏子初结庵居止太守请本州长寿寺开法问将来佛法隆替若何师曰真实之物无古无今亦无轨躅有为之法四相迁流法当陻厄君侯可见师年九十三而终唐会昌甲子九月七日入塔嵩岳安国师法嗣洛京福先寺仁俭禅师自嵩山罢问放旷郊鄽谓之腾腾和尚唐天册万岁中天后诏入殿前仰视天后良久曰会么后曰不会师曰老僧持不语戒言讫而出翌日进短歌一十九首天后覧而嘉之厚加赐赉师皆不受又令写歌辞传布天下其辞竝敷演真理以警时俗唯了元歌一首盛行于世嵩岳破灶堕和尚不称名氏言行叵测隐居嵩岳山坞有庙甚灵殿中唯安一灶远近祭祀不辍烹杀物X命甚多师一日领侍僧入庙以杖敲灶三下曰咄此灶只是泥瓦合成圣从何来灵从何起恁么烹宰物命又打三下灶乃倾破堕落须臾有一人青衣峩冠设拜师前师曰是甚么人曰我本此庙灶神久受业报今日蒙师说无生法得脱此处生在天中特来致谢师曰是汝本有之性非吾彊言神再礼而没少选侍僧问曰某久侍和尚不蒙示诲灶神得甚么径旨便得生天师曰我只向伊道是泥瓦合成别也无道理为伊侍僧无言师曰会么僧曰不会师曰本有之性为甚么不会侍僧乃礼拜师曰堕也堕也破也破也后义丰禅师举似安国师安叹曰此子会尽物我一如可谓如朗月处空无不见者难搆伊语脉丰问曰未审甚么人搆得他语脉安曰不知者时号为破灶堕僧问物物无形时如何师曰礼即唯汝非我不礼即唯我非汝其僧乃礼谢师曰本有之物物非物也所以道心能转物即同如来有僧从牛头处来师问曰来自何人法会僧近前乂手遶师一匝而出师曰牛头会下不可有此人僧乃回师上肩乂手而立师曰果然果然僧却问曰应物不由他时如何师曰争得不由他曰恁么则顺正归元去也师曰归元何顺曰若非和尚几错招愆师曰犹是未见四祖时道理见后道将来僧却遶师一匝而出师曰顺正之道今古如然僧作礼又僧侍立久师乃曰祖祖佛佛只说如人本性本心别无道理会取会取僧礼X谢师乃以拂子打之曰一处如是千处亦然僧乃乂手近前应诺一声师曰更不信更不信僧问如何是大阐提人师曰尊重礼拜曰如何是大精进人师曰毁辱嗔恚后莫知所终嵩岳元珪禅师伊阙李氏子幼岁出家唐永淳二年受具戒𨽻闲居寺习毗尼无懈后谒安国师顿悟元旨遂卜庐于岳之庞坞一日有异人峨冠袴褶而至从者极多轻步舒徐称谒大师师覩其形貌奇伟非常乃谕之曰善来仁者胡为而至彼曰师宁识我邪师曰吾观佛与众生等吾一目之岂分别邪彼曰我此岳神也能生死于人师安得一目我哉师曰吾本不生汝焉能死吾视身与空等视吾与汝等汝能坏空与汝乎苟能坏空及汝吾则不生不灭也汝尚不能如是又焉能生死吾邪神稽首曰我亦聪明正直于余神讵知师有广大之智辩乎愿授以正戒令我度世师曰汝既乞戒即既戒也所以者何戒外无戒又何戒哉神曰此理也我闻茫昧止求师戒我身为门弟子师即为张座秉炉正几曰付汝五戒若能奉持即应曰能不能即曰否曰谨受教师曰汝能不婬乎曰我亦娶也师曰非谓此也谓无罗欲也曰能师曰汝能不盗乎曰何乏我也焉有盗取哉师曰非谓此也谓飨而福淫不供而祸善也曰能师曰汝能不杀乎曰实司其柄焉曰不杀师曰非谓此也谓有滥误疑混也曰能师曰汝能不妄乎曰我正直焉有X妄乎师曰非谓此也谓先后不合天心也曰能师曰汝不遭酒败乎曰能师曰如上是为佛戒也又言以存心奉持而无心拘执以有心为物而无心想身能如是则先天地生不为精后天地死不为老终日变化而不为动毕尽寂默而不为休信此则虽娶非妻也虽飨非取也虽柄非权也虽作非故也虽醉非惛也若能无心于万物则罗欲不为婬福淫祸善不为盗滥误疑混不为杀先后违天不为妄惛荒颠倒不为醉是谓无心也无心则无戒无戒则无心无佛无众生无汝及无我孰为戒哉神曰我神通亚佛师曰汝神通十句五能五不能佛则十句七能三不能神悚然避席跪启曰可得闻乎师曰汝能戾上帝东天行而西七曜乎曰不能师曰汝能夺地祇融五岳而结四海乎曰不能师曰是谓五不能也佛能空一切相成万法智而不能即灭定业佛能知羣有性穷亿劫事而不能化导无缘佛能度无量有情而不能尽众生界是为三不能也定业亦不牢久无缘亦是一期众生界本无增减亘无一人能主其法有法无主是谓无法无法无主是谓无心如我解佛亦无神通也但能以无心通达一切法尔神曰我诚浅昧未闻空义师所授戒我当奉行今愿报慈德効我所能师曰吾观身无物观法无常块然更有何欲邪神曰师必命我为世间事展我小神功使巳发心初发心未发心不信心必信心五等人目我神踪知有佛有神X有能有不能有自然有非自然者师曰无为是无为是神曰佛亦使神护法师宁隳叛佛邪愿随意垂诲师不得巳而言曰东巖寺之障莽然无树北岫有之而背非屏拥汝能移北树于东岭乎神曰巳闻命矣然昏夜必而喧动愿师无骇即作礼辞去师门送而且观之见仪卫逶迤如王者之状岚霭烟霞纷纶间错幢幡环珮凌空隐没焉其夕果有暴风吼雷奔云掣电栋宇摇荡宿鸟声喧师谓众曰无怖无怖神与我契矣诘旦和霁则北巖松栝尽移东岭森然行植师谓其徒曰吾没后无令外知若为口实人将妖我以唐明皇开元丙辰岁嘱门人曰吾始居寺东岭吾灭汝必寘吾骸于彼言讫若委蜕焉春秋七十有二门人尊治建塔五祖下三世嵩山寂禅师法嗣终南山惟政禅师平原周氏子受业于本州延和寺诠澄法师得法于嵩山普寂禅师即入太一山中学者盈室唐文宗好嗜蛤蜊㳂海官吏递进甚劳一日御馔中有擘不张者帝以其异即焚香祷之乃开见菩萨形仪梵相具足帝遂贮以金粟坛香合覆以美锦赐兴善寺令众僧瞻礼因问羣臣期何祥也或奏太一山惟政禅师深明佛法博闻强记乞诏问之帝即颁诏师至帝问其事师曰臣闻物无虗应此乃启陛下之信心耳故契经云应以此身得度者即现此X身而为说法帝曰菩萨身巳现且未闻说法师曰陛下覩此为常邪非常邪信邪非信邪帝曰希奇之事朕深信焉师曰陛下巳闻说法竟皇情悦豫得未曾有诏天下寺院各立观音像以答殊休留师于内道场累辞归山诏令住圣寿寺至武宗即位师忽入终南山隐居人问其故师曰吾避仇矣终后阇维收舍利四十九粒而建塔焉破灶堕和尚法嗣嵩山峻极禅师僧问如何是修善行人师曰担枷带鏁曰如何是作恶行人师曰修禅入定曰某甲浅机请师直指师曰汝问我恶恶不从善汝问我善善不从恶僧良久师曰会么僧曰不会师曰恶人无善念善人无恶心所以道善恶如浮云俱无起灭处僧于言下大悟后破灶堕闻举乃曰此子会尽诸法无生五祖下四世益州无相禅师法嗣益州保唐寺无住禅师初得法于无相大师乃居南阳白崖山专务宴寂经累岁学者渐至勤请不巳自此垂诲虽广演言教而唯以无念为定唐相国杜鸿渐出抚坤维闻师名思一瞻礼遣使到山延请时节度使崔宁亦命诸寺僧徒远出迎引至空慧寺时杜公与戎帅召三学硕德俱会寺中致礼讫公问曰弟子闻今和尚说无忆无念莫妄三句法门是否师曰然公曰此三句是一是三师曰无忆名戒无念名定X莫妄名慧一心不生具戒定慧非一非三也公曰后句妄字莫是从心之忘乎曰从女者是也公曰有据否师曰法句经云若起精进心是妄非精进若能心不妄精进无有涯公闻疑情盪然公又问师还以三句示人否师曰初心学人还令息念澄停识浪水清影现悟无念体寂灭现前无念亦不立也于时庭树鵶鸣公问师闻否师曰闻鵶去巳又问师闻否师曰闻公曰鵶去无声云何言闻师乃普告大众曰佛世难值世法难闻各各谛听闻无有闻非关闻性本来不生何曾有灭有声之时是声尘自生无声之时是声尘自灭而此闻性不随声生不随声灭悟此闻性则免声尘之所转当知间无生灭闻无去来公与僚属大众稽首问何名第一义第一义者从何次第得入师曰第一义无有次第亦无出入世谛一切有第一义即无诸法无性性说名第一义佛言有法名俗谛无性第一义公曰如师开示实不可思议弟子识性微浅昔因公暇撰得起信论章疏两卷可得称佛法否师曰夫造章疏皆用识心思量分别有为有作起心动念然可造成据论文云当知一切法从本以来离言说相离名字相离心缘相毕竟平等无有变异唯有一心故名真如今相公着言说相着名字相着心缘相既着种种相云何是佛法公起作礼曰弟子亦曾问诸供奉大德皆赞弟子不可思议当知彼等但狥人情师今从理解说合心地法实是真理X不可思议公又问云何不生云何不灭如何得解脱师曰见境心不起名不生不生即不灭既无生灭即不被前尘所缚当处解脱不生名无念无念即无灭无念即无缚无念即无脱举要而言识心即离念见性即解脱离识心见性外更有法门证无上菩提者无有是处公曰何名识心见性师曰一切学道人随念流浪葢为不识真心真心者念生亦不顺生念灭亦不依寂不来不去不定不乱不取不舍不沉不浮无为无相活鱍鱍平常自在此心体毕竟不可得无可知觉触目皆如无非见性也公与大众作礼称赞踊跃而去师后居保唐寺而终六祖大鉴禅师旁出法嗣第一世西域崛多三藏天竺人也于六祖言下契悟后游五台见一僧结庵静坐师问曰孤坐奚为曰观静师曰观者何人静者何物其僧作礼问曰此理何如师曰汝何不自观自静彼僧茫然师曰汝出谁门耶曰秀禅师师曰我西域异道最下种者不堕此见兀然空坐于道何益其僧却问师所师者何人师曰我师六祖汝何不速往曹溪决其真要其僧即往参六祖六祖垂诲与师符合僧即悟入师后不知所终韶州法海禅师曲江人也初见六祖问曰即心即佛愿垂指喻祖曰前念不生即心后念不灭即佛成一切相即心离一切相即佛吾若具说穷劫不尽听吾偈曰即心名慧即佛乃定定慧等持意中清净悟此X法门由汝习性用本无生双修是正师信受以偈赞曰即心元是佛不悟而自屈我知定慧因双修离诸物吉州志诚禅师本州太和人也初参秀禅师后因两宗盛化秀之徒众往往讥南宗曰能大师不识一字有何所长秀曰他得无师之智深悟上乘吾不如也且吾师五祖亲付衣法岂徒然哉吾所恨不能远去亲近虗受国恩汝等诸人无滞于此可往曹谿质疑他日回当为吾说师闻此语礼辞至韶阳随众参请不言来处时六祖告众曰今有盗法之人潜在此会师出礼拜具陈其事祖曰汝师若为示众师曰尝指诲大众令住心观静长坐不卧祖曰住心观静是病非禅长坐拘身于理何益听吾偈曰生来坐不卧死去卧不坐一具臭骨头何为立功过师曰未审和尚以何法诲人祖曰吾若言有法与人即为诳汝但且随方解缚假名三昧听吾偈曰心地无非自性戒心地无疑自性慧心地无乱自性定不增不减自金刚身去身来本三昧师闻偈悔谢即誓依归乃呈偈曰五蕴幻身幻何究竟回趣真如法还不净匾担山晓了禅师传记不载唯北宗门人忽雷澄禅师撰塔碑盛行于世其略曰师住匾担山号晓了六祖之嗣也师得无心之心了无相之相无相者森罗眩目无心者分别炽然绝一言一响响莫可传传之行矣言莫可穷穷之非矣师得无无之无不无于无X也吾今以有有之有不有于有也不有之有去来非增不无之无涅槃非灭呜唿师住世兮曹谿明师寂灭兮法舟倾师谭无说兮寰宇盈师示迷徒兮了义乘匾担山色垂兹色空谷犹留晓了名洪州法达禅师洪州丰城人也七岁出家诵法华经进具之后礼拜六祖头不至地祖诃曰礼不投地何如不礼汝心中必有一物蕴习何事邪师曰念法华经巳及三千部祖曰汝若念至万部得其经意不以为胜则与吾偕行汝今负此事业都不知过听吾偈曰礼本折慢幢头奚不至地有我罪即生亡功福无比祖又曰汝名甚么对曰名法达祖曰汝名法达何曾达法复说偈曰汝今名法达勤诵未休歇空诵但循声明心号菩萨汝今有缘故吾今为汝说但信佛无言莲华从口发师闻偈悔过曰而今而后当谦恭一切惟愿和尚大慈略说经中义理祖曰汝念此经以何为宗师曰学人愚钝从来但依文诵念岂知宗趣祖曰汝试为吾念一徧吾当为汝解说师即高声念经至方便品祖曰止此经元来以因缘出世为宗纵说多种譬喻亦无越于此何者因缘唯一大事一大事即佛知见也汝慎勿错解经意见他道开示悟入自是佛之知见我辈无分若作此解乃是谤经毁佛也彼既是佛巳具知见何用更开汝今当信佛知见者只汝自心更无别体葢为一切众生自蔽光明贪爱尘境外缘内扰甘受驱驰便劳他从三昧起种X种苦口劝令寝息莫向外求与佛无二故云开佛知见汝但劳劳执念谓为功课者何异氂牛爱尾也师曰若然者但得解义不劳诵经耶祖曰经有何过岂障汝念只为迷悟在人损益由汝听吾偈曰心迷法华转心悟转法华诵久不明己与义作讐家无念念即正有念念成邪有无俱不计长御白牛车师闻偈再启曰经云诸大声闻乃至菩萨皆尽思度量尚不能测于佛智今令凡夫但悟自心便名佛之知见自非上根未免疑谤又经说三车大牛之车与白牛车如何区别愿和尚再垂宣说祖曰经意分明汝自迷背诸三乘人不能测佛智者患在度量也饶伊尽思共推转加悬远佛本为凡夫说不为佛说此理若不肯信者从他退席殊不知坐却白牛车更于门外觅三车况经文明向汝道无二亦无三汝何不省三车是假为昔时故一乘是实为今时故只教你去假归实归实之后实亦无名应知所有珍财尽属于汝由汝受用更不作父想亦不作子想亦无用想是名持法华经从劫至劫手不释卷从昼至夜无不念时也师既蒙启发踊跃欢喜以偈赞曰经诵三千部曹谿一句亡未明出世旨宁歇累生狂羊鹿牛权设初中后善扬谁知火宅内元是法中王祖曰汝今后方可为念经僧也师从此领旨亦不辍诵持寿州智通禅师者安丰人也初看楞伽经约千余徧而不会三身四智礼拜六祖求解其义祖曰三身者X清净法身汝之性也圆满报身汝之智也千百亿化身汝之行也若离本性别说三身即名有身无智若悟三身无有自性即名四智菩提听吾偈曰自性具三身发明成四智不离见闻缘超然登佛地吾今为汝说谛信永无迷莫学驰求者终日说菩提师曰四智之义可得闻乎祖曰既会三身便明四智何更问邪若离三身别谭四智此名有智无身也即此有智还成无智复说偈曰大圆镜智性清净平等性智心无病妙观察智见非功成所作智同圆镜五八六七果因转但用名言无实性若于转处不留情繁兴永处那伽定师礼谢以偈赞曰三身元我体四智本心明身智融无碍应物任随形起修皆妄动守住匪真精妙旨因师晓终亡污染名江西志彻禅师姓张氏名行昌少任陜自南北分化二宗主虽亡彼我而徒侣竞起爱憎时北宗门人自立秀禅师为第六祖而忌大鑑传衣为天下所闻然祖预知其事即置十一两于方丈时行昌受北宗门人之嘱怀刃入祖室将欲加害祖舒颈而就行昌挥刃者三都无所损祖曰正劒不邪邪劒不正只负汝金不负汝命行昌惊仆久而方苏求哀悔过即愿出家祖遂与金曰汝且去恐徒众翻害于汝汝可他日易形而来吾当摄受行昌禀旨宵遁投僧出家具戒X精进一日忆祖之言远来礼觐祖曰吾久念于汝汝来何晚曰昨蒙和尚舍罪今虽出家苦行终难报于深恩其唯传法度生乎弟子尝覧涅槃经未晓常无常义乞和尚慈悲略为宣说祖曰无常者即佛性也有常者即善恶一切诸法分别心也曰和尚所说大违经文祖曰吾传佛心印安敢违于佛经曰经说佛性是常和尚却言无常善恶诸法乃至菩提心皆是无常和尚却言是常此即相违令学人转加疑惑祖曰涅槃经吾昔者听尼无尽藏读诵一徧便为讲说无一字一义不合经文乃至为汝终无二说曰学人识量浅昧愿和尚委曲开示祖曰汝知否佛性若常更说甚么善恶诸法乃至穷劫无有一人发菩提心者故吾说无常正是佛说真常之道也又一切诸法若无常者即物物皆有自性容受生死而真常性有不徧之处故吾说常者正是佛说真无常义也佛比为凡夫外道执于邪常诸二乘人于常计无常共成八倒故于涅槃了义教中破彼偏见而显说真常真乐真我真净汝今依言背义以断灭无常及确定死常而错解佛之圆妙最后微言纵覧千徧有何所益行昌忽如醉醒乃说偈曰因守无常心佛演有常性不知方便者犹春池拾砾我今不施功佛性而见前非师相授与我亦无所得祖曰汝今彻也宜名志彻师礼谢而去信州智常禅师本州贵谿人也髫年出家志求见性X一日参六祖祖问汝从何来欲求何事师曰学人近礼大通和尚蒙示见性成佛之义未决狐疑至吉州遇人指迷令投和尚伏愿垂慈摄受祖曰彼有何言句汝试举看吾与汝证明师曰初到彼三月未蒙开示以为法切故于中夜独入方丈礼拜哀请大通乃曰汝见虗空否对曰见彼曰汝见虗空有相貌否对曰虗空无形有何相貌彼曰汝之本性犹如虗空返观自性了无一物可见是名正见无一物可知是名真知无有青黄长短但见本源清净觉体圆明即名见性成佛亦名极乐世界亦名如来知见学人虽闻此说犹未决了乞和尚示诲令无凝滞祖曰彼师所说犹存见知故令汝未了吾今示汝一偈曰不见一法存无见大似浮云遮日面不知一法守空知还如太虗生闪电此之知见瞥然兴错认何曾解方便汝当一念自知非自己灵光常显见师闻偈巳心意豁然乃述一偈曰无端起知解着相求菩提情存一念悟宁越昔时迷自性觉源体随照枉迁流不入祖师室茫然趣两头广州志道禅师南海人也初参六祖问曰学人自出家覧涅槃经仅十余载未明大意愿和尚垂诲祖曰汝何处未了对曰诸行无常是生灭法生灭灭巳寂灭为乐于此疑惑祖曰汝作么生疑对曰一切众生皆有二身谓色身法身也色身无常有生有灭法身有常无知无觉经云生灭灭巳寂灭为乐者未审是X何身寂灭何身受乐若色身者色身灭时四大分散全是苦苦不可言乐若法身寂灭即同草木瓦石谁当受乐又法性是生灭之体五蕴是生灭之用一体五用生灭是常生则从体起用灭则摄用归体若听更生即有情之类不断不灭苦不听更生即永归寂灭同于无情之物如是则一切诸法被涅槃之所禁伏尚不得生何乐之有祖曰汝是释子何习外道断常邪见而议最上乘法据汝所解即色身外别有法身离生灭求于寂灭又推涅槃常乐言有身受者斯乃执吝生死耽着世乐汝今当知佛为一切迷人认五蕴和合为自体相分别一切法为外尘相好生恶死念念迁流不知梦幻虗假抂受轮回以常乐涅槃翻为苦相终日驰求佛愍此故乃示涅槃真乐剎那无有生相剎那无有灭相更无生灭可灭是则寂灭见前当见前之时亦无见前之量乃谓常乐此乐无有受者亦无不受者岂有一体五用之名何况更言涅槃禁伏诸法令永不生斯乃谤佛毁法听吾偈曰无上大涅槃圆明常寂照凡愚谓之死外道执为断诸求二乘人目以为无作尽属情所计六十二见本妄立虗假名何为真实义唯有过量人通达无取舍以知五蕴法及以蕴中我外现众色象一一音声相平等如梦幻不起凡圣见不作涅槃解二边三际断常应诸根用而不起用想分别一切法不起分别想劫火烧海底风鼓山相击真常寂灭乐涅槃相如是X吾今强言说令汝舍邪见汝勿随言解许汝知少分师闻偈踊跃作礼而退永嘉真觉禅师讳玄觉本郡戴氏子丱岁出家徧探三藏精天台止观圆妙法门于四威仪中常冥禅观后因左谿朗禅师激励与东阳策禅师同诣曹溪初到振钖绕祖三匝卓然而立祖曰夫沙门者具三千威仪八万细行大德自何方而来生大我慢师曰生死事大无常迅速祖曰何不体取无生了无速乎师曰体即无生了本无速祖曰如是如是于时大众无不愕然师方具威仪参礼须臾告辞祖曰返大速乎师曰本自非动岂有速耶祖曰谁知非动师曰仁者自生分别祖曰汝甚得无生之意师曰无生岂有意邪祖曰无意谁当分别师曰分别亦非意祖叹曰善哉善哉少留一宿时谓一宿觉师翌日下山回温州学者辐凑着证道歌及禅宗悟修圆旨自浅之深庆州剌史魏靖缉而序之目为永嘉集行世慕道志仪第一夫欲修道先须立志及事师仪则彰乎轨训故标第一明慕道仪式戒憍奢意第二初虽立志修道善识轨仪若三业憍奢妄心扰动何能得定故次第二明戒憍奢意也净修三业第三前戒憍奢略标纲要今子细检责令麤过不生故次第三明净修三业戒乎身口意也奢摩他颂第四巳检责身口令麤过不生次须入门修道渐次不出定慧五种起心六种料拣故次第四明奢摩他颂也毗婆舍那颂第五X非戒不禅非禅不慧上既修定定久慧明故次第五明毗婆舍那颂也优毕叉颂第六偏修于定定久则沈偏学于慧慧多心动故次第六明优毕叉颂等于定慧令不沈动使定慧均等舍于二边三乘渐次第七定慧既均则寂而常照三观一心何疑不遣何照不圆自解虽明悲他未悟悟有深浅故次第七明三乘渐次也事理不二第八三乘悟理理无不穷穷理在事了事即理故次第八明事理不二即事而真用袪倒见也劝友人书第九事理既融内心自莹复悲远学虗掷寸阴故次第九明劝友人书也发愿文第十劝友虽是悲他专心在一情犹未普故次第十明发愿文誓度一切也优毕叉颂略曰复次观心十门初则言其法尔次则出其观体三则语其相应四则警其上慢五则诫其疎怠六则重出观体七则明其是非八则简其诠旨九则触途成观十则妙契玄源第一言法尔者夫心性虗通动静之源莫二真如绝虑缘计之念非殊惑见纷驰穷之则唯一寂灵源不状鉴之则以千差千差不同法眼之名自立一寂非异慧眼之号斯存理量双销佛眼之功圆着是以三谛一境法身之理常清三智一心般若之明常照境智冥合解脱之应随机非纵非横圆伊之道玄会故知三德妙性宛尔无乖一心深广难思何出要而非路是以即心为道者可谓寻流而得源矣第二出其观体者只知一念即空不空非空非不空第三语X其相应者心与空相应则讥毁赞誉何忧何喜身与空相应则刀割香涂何苦何乐依报与空相应则施与劫夺何得何失心与空不空相应则爱见都忘慈悲普救身与空不空相应则内同枯木外现威仪依报与空不空相应则永绝贪求资财给济心与空不空非空非不空相应则实相初明开佛知见身与空不空非空非不空相应则一尘入正受诸尘三昧起依报与空不空非空非不空相应则香台宝阁严土化生第四警其上慢者若不尔者则未相应也第五诫其疎怠者然渡海应须上船非船何以能渡修心必须入观非观无以明心心尚未明相应何日思之勿自恃也第六重出观体者只知一念即空不空非有非无不知即念即空不空非非有非非无第七明其是非者心不是有心不是无心不非有心不非无是有是无即堕是非有非无即堕非如是只是是非之非未是非是非非之是今以双非破两是是破非是犹是非又以双非破两非非破非非即是是如是只是非是非非之是未是不非不不非不是不不是是非之惑绵微难见神清虑静细而研之第八简其诠旨者然而至理无言假文言以明其旨旨宗非观借修观以会其宗若旨之未明则言之未的若宗之未会则观之未深深观乃会其宗的言必明其旨旨宗既其明会言观何得复存邪第九触途成观者夫再演言词重标观体欲明宗旨无异言观有逐方移X移言则言理无差改观则观旨不异不异之旨即理无差之理即宗宗旨一而二名言观明其弄引耳第十妙契玄源者夫悟心之士宁执观而迷旨达教之人岂滞言而惑理理明则言语道断何言之能议旨会则心行处灭何观之能思心言不能思议者可谓妙契环中矣唐明皇开元癸丑年十月十七日安坐视灭塔于西山之阳谥无相大师塔曰净光司空山本净禅师绛州张氏子幼岁披缁于曹谿之室受记隷司空山无相寺唐天宝三年玄宗遣中使杨光庭入山採常春藤因造丈室礼问曰弟子慕道斯久愿和尚慈悲略垂开示师曰天下禅宗硕学咸会京师天使归朝足可咨决贫道隈山傍水无所用心光庭泣拜师曰休礼贫道天使为求佛耶问道耶曰弟子智识昏昧未审佛之与道其义云何师曰若欲求佛即心是佛若欲会道无心是道曰云何即心是佛师曰佛因心悟心以佛彰若悟无心佛亦不有曰云何无心是道师曰道本无心无心名道若了无心无心即道光庭作礼信受既回阙庭具以山中所遇奏闻即勅光庭诏师到京勅住白莲亭越明年正月十五日召两街名僧硕学赴内道场与师阐扬佛理时有远禅师者抗声谓师曰今对圣上较量宗旨应须直问直答不假繁辞只如禅师所见以何为道师曰无心是道远曰道因心有何得言无心是道师曰道本无名因心名道心名若有道不虗然穷心X既无道凭何立二俱虗妄总是假名远曰禅师见有身心是道巳否师曰山僧身心本来是道远曰适言无心是道今又言身心本来是道岂不相违师曰无心是道心泯道无心道一如故言无心是道身心本来是道道亦本是身心身心本既是空道亦穷源无有远曰观禅师形质甚小却会此理师曰大德只见山僧相不见山僧无相见相者是大德所见经云凡所有相皆是虗妄若见诸相非相即见其道若以相为实穷劫不能见道远曰今请禅师于相上说于无相师曰净名经云四大无主身亦无我无我所见与道相应大德若以四大有主是我若有我见穷劫不可会道也远闻语失色逡巡避席师有偈曰四大无主复如水遇曲逢直无彼此净秽两处不生心壅决何曾有二意触境但似水无心在世纵横有何事复曰一大如是四大亦然若明四大无主即悟无心若了无心自然契道志明问若言无心是道瓦砾无心亦应是道又曰身心本来是道四生十类皆有身心亦应是道师曰大德若作见闻觉知解会与道悬殊即是求见闻觉知之人非是求道之人经云无眼耳鼻舌身意六根尚无见闻觉知凭何而立穷本不有何处存心焉得不同草木瓦砾明杜口而退师有偈曰见闻觉知无障碍声香味触常三昧如鸟空中只么飞无取无舍无憎爱若会应处本无心始得名为观自在真禅问道既无心佛有心否佛之与道X是一是二师曰不一不二曰佛度众生为有心故道不度人为无心故一度一不度何得无二师曰若言佛度众生道无度者此是大德妄生二见如山僧即不然佛是虗名道亦妄立二俱不实总是假名一假之中如何分二曰佛之与道总是假名当立名时是谁为立若有立者何得言无师曰佛之与道因心而立推穷立心心亦是无心既是无即悟二俱不实知如梦幻即悟本空彊立佛道二名此是二乘人见解师乃说无修无作偈曰见道方修道不见复何修道性如虗空虗空何所修徧观修道者拨火觅浮沤但看弄傀儡线断一时休法空问佛之与道俱是假名十二分教亦应不实何以从前尊宿皆言修道师曰大德错会经意道本无修大德彊修道本无作大德彊作道本无事彊生多事道本无知于中强知如此见解与道相违从前尊宿不应如是自是大德不会请思之师有偈曰道体本无修不修自合道若起修道心此人不会道弃却一真性却入閙浩浩忽逢修道人第一莫向道安禅问道既假名佛云妄立十二分教亦是接物度生一切是妄以何为真师曰为有妄故将真对妄推穷妄性本空真亦何曾有故知真妄总是假名二事对治都无实体穷其根本一切皆空曰既言一切是妄妄亦同真真妄无殊复是何物师曰若言何物何物亦妄经云无相似无比况言语道断如鸟飞空安惭伏不知所措师有偈曰推X真真无相穷妄妄无形返观推穷心知心亦假名会道亦如此到头亦只宁达性问禅师至妙微真真妄双泯佛道两亡修行性空名相不实世界如幻一切假名作此解时不可断绝众生善恶二根师曰善恶二根皆因心有穷心若有根亦非虗推心既无根因何立经云善不善法从心化生善恶业缘本无有实师有偈曰善既从心生恶岂离心有善恶是外缘于心实不有舍恶归何处取善令谁守伤嗟二见人攀缘两头走若悟本无心始悔从前咎又有近臣问曰此身从何而来百年之后复归何处师曰如人梦时从何而来睡觉时从何而去曰梦时不可言无既觉不可言有虽有有无来往无所师曰贫道此身亦如其梦师有偈曰视生如在梦梦里实是闹忽觉万事休还同睡时悟智者会悟梦迷人信梦閙会梦如两般一悟无别悟富贵与贫贱更无分别路唐肃宗上元辛丑年归寂谥大晓禅师玄䇿禅师婺州金华人游方时届于河朔有智隍者曾谒黄梅自谓正受师知隍所得未真往问曰汝坐于此作么隍曰入定师曰汝言入室有心耶无心耶若有心者一切蠢动之类皆应得定若无心者一切草木之流亦合得定曰我正入定时则不见有有无之心师曰既不见有有无之心即是常定何有出入若有出入则非大定隍无语良久问师嗣谁师曰我师曹谿六祖曰六祖以何为禅定师曰我师云夫妙X湛圆寂体用如如五阴本空六尘非有不出不入不定不乱禅性无住离住禅寂禅性无生离生禅想心如虗空亦无虗空之量隍闻此说遂造于曹谿请决疑翳而祖意与师冥符隍始开悟师后却归金华大开法席河北智隍禅师始参五祖虽尝咨决而循乎渐行乃往河北结庵长坐积二十余载不见惰容后遇玄䇿激励遂往参六祖祖愍其远来便垂开决师于言下豁然契悟前二十年所得心都无影响其夜河北檀越士庶忽闻空中有声曰隍禅师今日得道也后回河北开化南阳慧忠国师越州诸暨冉氏子自受心印居南阳白崖山党子谷四十余祀不下山道行闻于帝里唐肃宗上元二年勅中使孙朝进賷诏征赴京待以师礼初居千福寺西禅院及代宗临御复迎止光泽精蓝十有六载时有西天大耳三藏到京云得他心通肃宗命国师试验三藏才见师便礼拜立于右边师问曰汝得他心通耶对曰不敢师曰汝道老僧即今在甚么处曰和尚是一国之师何得却去西川看竞渡良久再问汝道老僧即今在甚么处曰和尚是一国之师何得却在天津桥上看弄猢狲师良久复问汝道老僧只今在甚么处藏罔测师叱曰这野狐精他心通在甚么处藏无对一日唤侍者者应诺如是三召三应师曰将谓吾孤负汝却是汝孤负吾南泉到参师问甚么处来曰江西来师曰还将得马师真来否曰只这是师曰背后底聻南泉便休麻谷到参绕禅床三匝振钖而立师曰汝既如是吾亦如是谷又振钖师叱曰这野狐精出去上堂禅宗学者应遵佛语一乘了义契自心源不了义者互不相许如师子身中虫夫为人师若涉名利别开异端则自他何益如世大匠斤斧不伤其手香象所负非驴能堪僧问若为得成佛去师曰佛与众生一时放却当处解脱曰作么生得相应去师曰善恶不思自见佛性曰若为得证法身师曰越毗卢之境界曰清净法身作么生得师曰不着佛求耳曰阿那箇是佛师曰即心是佛曰心有烦恼否师曰烦恼性自离曰岂不断耶师曰断烦恼者即名二乘烦恼不生名大涅槃问坐禅看静此复若为师曰不垢不净宁用起心而看净相问禅师见十方虗空是法身否师曰以想X心取之是颠倒见问即心是佛可更修万行否师曰诸圣皆具二严岂拨无因果耶又曰我今答汝穷劫不尽言多去道远矣所以道说法有所得斯则野干鸣说法无所得是名师子吼上堂青萝夤缘直上寒松之顶白云淡泞出没太虗之中万法本闲而人自闹师问僧近离甚处曰南方师曰南方知识以何法示人曰南方知识祇道一朝风火散后如蛇退皮如龙换骨本尔真性宛然无坏师曰苦哉苦哉南方知识说法半生半灭曰南方知识即如是未审和尚此间说何法师曰我此间身心一如身外无余曰和尚何得将泡幻之身同于法体师曰你为甚么入于邪道曰甚么处是某甲入于邪道处师曰不见教中道若以色见我以音声求我是人行邪道不能见如来南阳张濆行者问承和尚说无情说法某甲未体其事乞和尚垂示师曰汝若问无情说法解他无情方得闻我说法汝但闻取无情说法去濆曰只约如今有情方便之中如何是无情因缘师曰如今一切动用之中伹凡圣两流都无少分起灭便是出识不属有无炽然见觉只闻无其情识系执所以六祖云六根对境分别非识有僧到参礼师问蕴何事业曰讲金刚经师曰最初两字是甚么曰如是师曰是甚么僧无对问如何是解脱师曰诸法不相到当处解脱曰恁么即断去也师曰向汝道诸法不相到断甚么师见僧来以手作圆相相中书日X字僧无对师问本净汝巳后见奇特言语如何净曰无一念心爱师曰是汝屋里事肃宗帝问师在曹谿得何法师曰陛下还见空中一片云么帝曰见师曰钉钉着悬挂着帝又问如何是十身调御师乃起立曰会么帝曰不会师曰与老僧过净瓶来帝又问如何是无诤三昧师曰檀越蹋毗卢顶上行帝曰此意如何师曰莫认自已清净法身师居常见帝都不视之帝曰朕是大唐天子师何以殊不顾视师曰还见虗空么帝曰见师曰他还眨目视陛下否鱼军容问师住白崖山十二时中如何修道师唤童子来摩顶曰惺惺直言惺惺历历直言历历巳后莫受人谩师与紫璘供奉论议师陞座奉曰请师立义某甲破师曰立义竟奉曰是甚么义师曰果然不见非公境界便下座一日师问紫璘供奉佛是甚么义曰是觉义师曰佛曾迷否曰不曾迷师曰用觉作么奉无对奉问如何是实相师曰把将虗底来曰虗底不可得师曰虗底尚不可得问实相作么师以化缘将毕涅槃时至乃辞代宗帝曰师灭度后弟子将何所记师曰告檀越造取一所无缝塔帝曰就师请取塔样师良久曰会么帝曰不会师曰贫道去后有侍者应真却知此事乞诏问之代宗大历乙卯年十二月十九日右脇长往塔于党子谷谥大证禅师代宗后诏应真问前语真良久曰圣上会么帝曰不会真述偈曰湘之南潭之北中有黄金充一X国无影树下合同船瑠璃殿上无知识西京荷泽神会禅师襄阳高氏子年十四为沙弥谒六祖祖曰知识远来大艰辛将本来否若有本则合识主试说看师曰以无住为本见即是主祖曰这沙弥争合取次语便打师于杖下思惟曰大善知识历劫难逢今既得遇岂惜身命自此给侍他日祖告众曰吾有一物无头无尾无名无字无背无面诸人还识否师乃出曰是诸法之本源乃神会之佛性祖曰向汝道无名无字汝便唤作本源佛性师礼拜而退祖曰此子向后设有把茆葢头也只成得箇知解宗徒师寻往西京受戒唐景龙年中却归曹谿阅大藏经于内六处有疑问于六祖第一问戒定慧曰所用戒何物定从何处修慧因何处起所见不通流祖曰定即定其心将戒戒其行性中常慧照自见自知深第二问本无今有有何物本有今无无何物诵经不见有无义真似骑驴更觅驴祖曰前念恶业本无后念善生今有念念常行善行后代人天不久汝今正听吾言吾即本无今有第三问将生灭却灭将灭灭却生不了生灭义所见似聋盲祖曰将生灭却灭令人不执性将灭灭却生令人心离境未即离二边自除生灭病第四问先顿而后渐先渐而后顿不悟顿渐人心里常迷闷祖曰听法顿中渐悟法渐中顿修行顿中渐证果渐中顿顿渐是常因悟中不迷闷第五问先定后慧先慧后定定慧后初何生为正X祖曰常生清净心定中而有慧于境上无心慧中而有定定慧等无先双修自心正第六问先佛而后法先法而后佛佛法本根源起从何处出祖曰说即先佛而后法听即先法而后佛若论佛法本根源一切众生心里出祖灭后二十年间曹溪顿旨沈废于荆吴嵩狱渐门盛行于秦洛师入京天宝四年方定两宗乃着显宗记盛行于世一日乡信至报二亲亡师入堂白槌曰父母俱丧请大众念摩诃般若众才集师便打槌曰劳烦大众师于肃宗上元庚子年奄然而化塔于龙门五灯全书卷第四五灯全书X卍XXX五灯全书卷第五京都圣感禅寺住持僧编辑京都古华严寺住持僧较阅进呈六祖下二世南阳忠国师法嗣吉州耽源山应真禅师为国师侍者时一日国师在法堂中师入来国师乃放下一足师见便出良久却回国师曰适来意作么生师曰向阿谁说即得国师X曰我问你师曰甚么处见某甲师问百年后有人问极则事如何国师曰幸自可怜生须要覔个护身符子作么一日师𢹂篮子归方丈国师问篮里甚么物师曰青梅国师曰将来何用师曰供养国师曰青在争堪供养师曰以此表献国师曰佛不受供养师曰某甲只恁么和尚如何国师曰我不供养师曰为甚么不供养国师曰我无果子百丈在泐潭牵车师曰车在这里牛在甚么处丈斫额师乃拭目麻谷问十二面观音岂不是圣师曰是麻谷与师一挝师曰想汝未到此境国师讳日设斋有僧问曰国师还来否师曰未具他心曰又用设斋作么师曰不断世谛荷泽会禅师法嗣沂水蒙山光宝禅师并州周氏子初谒荷泽泽谓之曰汝名光宝名以定体宝即己有光非外来纵汝意用而无少乏长夜蒙照而无间歇汝还信否师曰信则信矣未审光之与宝同耶异耶泽曰光即宝宝即光何有同异之名乎师曰眼耳缘声色时为复抗行为有回互泽曰抗互且置汝指何法为声色之体乎师曰如师所说即无有声色可得泽曰汝若了声色体空亦信眼耳诸根及与凡与圣平等如幻抗行回互其理昭然师由是领悟礼辞而去初隐沂水蒙山于唐元和二年圆寂六祖下三世四世X六祖下五世遂州圆禅师法嗣终南山圭峯宗密禅师果州西充何氏子家本豪盛髫齓通儒书冠岁探释典唐元和丁亥将赴贡举偶造遂州圆法席欣然契会遂求披剃当年进具一日随众僧斋于府吏任灌家居下位以次受经得圆觉十二章覧未终轴感悟流涕归以所悟之旨告于圆圆抚之曰汝当大弘圆顿之教此诸佛授汝耳行矣无自滞于一隅也师涕泣奉命礼辞而去因谒南印忠忠曰传教人也当宣导于帝都复见洛阳奉国照照曰菩萨人也谁能识之北游清凉山回住鄠县草堂寺未几复入终南圭峯兰若大和中征入内赐紫衣帝累问法要朝士归慕相国裴公休尤深入堂奥师以禅教学者互相非毁遂着禅源诸诠写录诸家所述诠表禅门根源集为一部以贻后代其序略云禅是天竺之语具云禅那此云思惟修亦云静虑皆定慧之通称也源者是一切众生本觉真性亦名佛性亦名心地悟之名慧修之名定定慧通名为禅此性是禅之本源故云禅源亦名禅那理行者此之本源是禅理忘情契之是禅行故云理行然今所集诸家述作多谭禅理少说禅行故且以禅源题之今时有人但目真性为禅者是不达理行之旨又不辨华竺之音也然非离真性别有禅体但众生迷真合尘即名散乱背尘合真方名禅定若直论本性即非X真非妄无背无合无定无乱谁言禅乎况此真性非唯是禅门之源亦是万法之源故名法性亦是众生迷悟之源故名如来藏藏识亦是诸佛万德之源故名佛性亦是菩萨万行之源故名心地万行不出六波罗蜜禅者但是六中之一当其第五岂可都目真性为一禅行哉然禅定一行最为神妙能发起性上无漏智慧一切妙用万行万德乃至神通光明皆从定发故三乘人欲求圣道必须修禅离此无门离此无路至于念佛求生净土亦修十六观禅及念佛三昧般舟三昧等也又真性即不垢不净凡圣无差禅门则有浅有深阶级殊等谓带异计欣上厌下而修者是外道禅正信因果亦以欣厌而修者是凡夫禅悟我空偏真之理而修者是小乘禅悟我法二空所显真理而修者是大乘禅若顿悟自心本来清净元无烦恼无漏智性本自具足此心即佛毕竟无异依此而修者是最上乘禅亦名如来清净禅亦名一行三昧亦名真如三昧此是一切三昧根本若能念念修习自然渐得百千三昧达磨门下展转相传者是此禅也达磨未到古来诸家所解皆是前四禅八定诸高僧修之皆得功用南岳天台令依三谛之理修三止三观教义虽最圆妙然其趣入门户次第亦只是前之诸禅行相唯达磨所传者顿同佛体迥异诸门故宗习者难得其旨得即成圣疾证菩提失即成邪速入涂炭先祖X革昧防失故且人传一人后代巳有所凭故任千灯千照洎乎法久成弊错谬者多故经论学人疑谤亦众原夫佛说顿教渐教禅开顿门渐门二教二门各相符契今讲者偏彰渐义禅者偏播顿宗禅讲相逢胡越之隔宗密不知宿生何作熏得此心自未解脱欲解他缚为法亡于躯命愍人切于神情每叹人与法差法为人病故别撰经律论疏大开戒定慧门显顿悟资于渐修证师说符于佛意意既本末而委示文乃浩博而难寻汎学虽多秉志者少况迹涉名相谁辨金鍮徒自疲劳未见机感虽佛说悲增是行而自虑爱见难防遂舍众入山习定均慧前后息虑相继十年微细习情起灭彰于静虑差别法义罗列现于空心虗隙日光纤埃扰扰清潭水底影像昭昭岂比夫空守默之痴禅伹寻文之狂慧者也然本因了自心而辨诸教故恳情于心宗又因辨诸教而解修心故䖍诚于教义教也者诸佛菩萨所留经论也禅也者诸善知识所述句偈也但佛经开张罗大千八部之众禅偈撮略就此方一类之机罗众则莽荡难依就机则指的易用今之纂集意在斯焉裴休为之序曰诸宗门下皆有达人然各安所习通少局多故数十年来师法益坏以承禀为户牖各自开张以经论为干戈互相攻击情随函矢而还变法逐人我以高低是非纷拏莫能辨析则向者世尊菩萨诸方教宗适足以起诤后人增烦恼病何利益之有我圭X峯大师久而叹曰吾丁此时不可以默矣于是以如来三种教义印禅宗三种法门镕缾盘钗钏为一金搅酥酪醍醐为一味振纲领而举者皆顺据会要而来者同趣尚恐学者之难明也又复直示宗源之本末真妄之和合空性之隐显法义之差殊顿渐之异同遮表之回互权实之深浅通局之是非若师者捧佛日而委曲回照疑曀尽除顺佛心而横亘大悲穷劫蒙益则世尊为阐教之主师为会教之人本末相符远近相照可谓毕一代时教之能事矣师会昌辛酉正月六日于兴福院诫门人令舁尸施鸟兽焚其骨而散之勿得悲慕以乱禅观每清明上山讲道七日其余住持仪则当合律科违者非吾弟子言讫坐灭道俗等奉全身于圭峯茶毗得舍利明白润大后门人泣而求之皆得于煨烬乃藏之石室暨宣宗再辟真教追谥定慧禅师墖曰青莲世寿六十二僧腊三十四六祖大鉴禅师法嗣衡州南岳怀让禅师金州杜氏子于唐高宗仪凤丁丑四月八日降诞感白气应于玄象在安康之分太史瞻见奏闻帝乃问是何祥瑞太史对曰国之法器不染世荣帝传勑金州太守韩偕亲往存慰其家家有三子唯师最小炳然殊异性唯思让父乃安名怀让年十岁时唯乐佛书时有三藏玄静过舍告其父母曰此子若出家必获上乘广度众生至垂拱丙戌X方十五岁辞亲往荆州玉泉寺依弘景律师出家通天丙申受戒后习毗尼藏一日自叹曰夫出家者为无为法天上人间无有胜者时同学坦然知师志气高迈劝师谒嵩山安安启发之乃直指诣曹溪参六祖祖问甚么处来曰嵩山来祖曰甚么物恁么来师无语遂经八载忽然有省乃白祖曰某甲有箇会处祖曰作么生师曰说似一物即不中祖曰还假修证否师曰修证则不无污染即不得祖曰祗此不污染诸佛之所护念汝既如是吾亦如是西天般若多罗谶汝足下出一马驹踏杀天下人师执侍左右一十五年开元癸丑往衡岳居般若寺开元中有沙门道一在衡岳常习坐禅师知是法器往问曰大德坐禅图甚么一曰图作佛师乃取一甎于彼庵前石上磨一曰磨作甚么师曰磨作镜一曰磨甎岂得成镜耶师曰磨甎既不成镜坐禅岂得作佛一曰如何即是师曰如牛驾车车若不行打牛即是打车即是一无对师又曰汝学坐禅为学坐佛若学坐禅禅非坐卧若学坐佛佛非定相于无住法不应取舍汝若坐佛即是杀佛若执坐相非达其理一闻示诲如饮醍醐礼拜问曰如何用心即合无相三昧师曰汝学心地法门如下种子我说法要譬彼天泽汝缘合故当见其道又问道非色相云何能见师曰心地法眼能见乎道无相三昧亦复然矣一曰有成坏否师曰若以成坏聚散而见道者非见道也听吾偈曰心X地含诸种遇泽悉皆萠三昧华无相何坏复何成一蒙开悟心意超然侍奉十秋日益元奥入室弟子有六人师各印可曰汝等六人同证吾身各契其一一人得吾眉善威仪一人得吾眼善顾盻一人得吾耳善听理一人得吾鼻善知气一人得吾舌善谭说一人得吾心善古今又曰一切法皆从心生心无所生法无所住若达心地所作无碍非遇上根宜慎惜之问如镜铸像像成后未审光向甚么处去师曰如大德为童子时相貌何在曰祇如像成后为甚么不鑑照师曰虽然不鑑照谩他一点不得后马祖阐化于江西师问众曰道一为众说法否众曰巳为众说法师曰总未见人持箇消息来因遣一僧去嘱曰待伊上堂时伹问作么生伊道底言语记将来僧去一如师旨回谓师曰马师曰自从胡乱后三十年不曾少盐酱师然之明皇天宝甲申八月辛丑圆寂墖全身于衡岳谥大慧禅师最胜轮之墖世寿六十八僧腊五十四南岳让禅师法嗣南昌开元马祖道一禅师汉州什邡马氏子本邑罗汉寺出家容貌奇异牛行虎视引舌过鼻足下有二轮文依资州唐和尚落发受具于渝州圆律师唐开元中习禅定于衡岳山中遇让祖密受心印始自建阳佛迹岭迁至临川次至南康龚公山大历中隷名于钟陵开元寺时连帅路嗣恭聆风景慕亲受宗旨由是四方学者云集座下问如何是修道师曰道不属修若言修得修成还坏即同声闻若言不修即同凡夫曰作何见解即得达道祖曰自性本来具足伹于善恶事上不滞唤作修道人取善舍恶观空入定即属造作更若向外驰求转疏转远但尽三界心量一念妄想即是三界生死根本但无一念即除生死根本即得法王无上珍宝无量劫来凡夫妄想谄曲邪伪我慢贡高合为一体故经云但以众法合成此身起时唯法起灭时唯法灭此法起时不言我起灭时不言我灭前念后念中念念念不相待念念寂灭唤作海印三昧摄一切法如百千异流同归大海都名海水住于一味即摄众味住于大海即混诸流如人在大海中浴即用一切水所以声闻悟迷凡夫迷悟声闻不知圣心本无地位因果阶级心量妄想修因证果住其空定八万劫二万劫虽即巳悟却迷诸菩萨观如地狱苦沉空滞寂不见佛性若是上根众生忽遇善知识指示言下领会更不历于阶级地位顿悟本性故经云凡夫有反覆心而声闻无也对迷说悟本既无迷悟亦不立一切众生从无量劫来不出法性三昧长在法性三昧中着衣喫饭言谈抵对六根运用一切施为尽是法性不解返源随名逐X相迷情妄起造种种业若能一念返照全体圣心汝等诸人各达自心莫记吾语纵饶说得河沙道理其心亦不增总说不得其心亦不减说得亦是汝心说不得亦是汝心乃至分身放光现十八变不如还我死灰来淋过死灰无力喻声闻妄修因证果未淋过死灰有力喻菩萨道业纯熟诸恶不染若说如来权教三藏河沙劫说不可尽犹如钩锁亦不断绝若悟圣心总无余事久立珍重庞居士问不与万法为侣者是什么人师曰侍汝一口噏尽西江水即向汝道问离四句绝百非请师直指西来意师曰我今日无心情汝去西堂问取智藏僧至西堂问西堂以手指头曰我今日头痛不能为汝说得汝去问海兄僧去问海兄海曰我到者里却不会僧回举似师师曰藏头白海头黑师令僧驰书与径山钦书中画一圆相径山才开见点笔于中者一点后有僧举似忠国师国师曰钦师犹被马师惑问和尚为甚么说即心即佛师曰为止小儿啼曰啼止时如何师曰非心非佛曰除此二种人来如何指示师曰向伊道不是物曰忽遇其中人来时如何师曰且教伊体会大道问如何是西来意师曰即今是甚么意师问僧什么处来云湖南来师曰东湖水满也未曰未师曰许多时雨水尚未满问如水无筋骨能胜万斛舟此理如何师曰这里无水亦无舟说甚么筋骨洪州廉使问曰喫酒肉即是不喫即是师曰若喫X是中丞禄不喫是中丞福师于德宗贞元戊辰正月中登建昌石门山于林中经行见洞壑平坦谓侍者曰吾之朽质来月当归兹地矣言讫而回既而示疾院主问和尚近日尊候如何师曰日面佛月面佛二月一日沐浴跏趺入灭元和中谥大寂禅师墖名大庄严世寿八十僧腊六十南岳下二世马祖一禅师法嗣洪州百丈山怀海禅师福州长乐王氏子儿时随母入寺拜佛指佛像问母此是何物母曰是佛师曰形容似人无异我后亦当作焉丱岁离尘三学该练属大寂阐化江西乃倾心依附与西堂智藏南泉普愿同号入室时三大士为角立焉师侍马祖行次见一羣野鸭飞过祖曰是甚么师曰野鸭子祖曰甚处去也师曰飞过去也祖遂把师鼻扭负痛失声祖曰又道飞过去也师于言下有省却归侍者寮哀哀大哭同事问曰汝忆父母耶师曰无曰被人骂耶师曰无曰哭作甚么师曰我鼻孔被大师扭得痛不彻同事曰有甚因缘不契师曰汝问取和尚去同事问大师曰海侍者有何因缘不契在寮中哭告和尚为某甲说大师曰是伊会也汝自问取他同事归寮曰和尚道汝会也教我自问汝师乃呵呵大笑同事曰适来哭如今为甚却笑师曰适来哭如今笑同事罔然次日马祖陞堂众才集师出卷却席祖便下座师随X至方丈祖曰我适来未曾说话汝为甚便卷却席师曰昨日被和尚扭得鼻头痛祖曰汝昨日向甚处留心师曰鼻头今日又不痛也祖曰汝深明昨日事师作礼而退师再参侍立次祖目视绳床角拂子师曰即此用离此用祖曰汝向后开两片皮将何为人师取拂子竖起祖曰即此用离此用师挂拂子于旧处祖振威一喝师直得三日耳聋自此雷音将震檀信请于洪州新吴界住大雄山以居处巖峦峻极故号百丈既处之未期月参请之宾四方麇至问抱璞投师请师一决师曰昨夜南山虎咬大虫曰不缪真诠为甚么不垂方便师曰掩耳偷铃汉曰不得中郎鑑还同野舍薪师便打曰苍天苍天师曰得与么多口曰罕遇知音拂袖便出师曰百丈今日输却一半至晚侍者问和尚被这僧不肯了便休师便打曰苍天苍天师曰罕遇知音者作礼师曰一状领过有一僧哭入法堂师曰作什么曰父母俱丧请师拣日师曰明日一时埋却问如何是奇特事师曰独坐大雄峯僧礼拜师便打问师向后作么生开示于人师以手卷舒两边曰更作么生师以手点头三下马祖令人驰书并酱三瓮与师师令排向法堂前乃上堂众才集师以拄杖指酱瓮曰道得即不打破道不得即打破众无语师便打破归方丈上堂众才集师以拄杖趂下却召大众大众回头师曰是甚么师因普请开田回问运阇黎开田不易X檗曰众僧作务师曰有烦道用檗曰争敢辞劳师曰开得多少田檗作锄田势师便喝檗掩耳而出师每上堂有一老人随众听法一日众退唯老人不去师问汝是何人老人曰某于过去迦叶佛时曾住此山因学人问大修行人还落因果也无某对曰不落因果遂致五百生堕野狐身今请和尚代一转语贵脱此身师曰汝试问看老人曰大修行人还落因果也师曰不昧因果老人于言下大悟作礼曰某巳脱野狐身向住山后敢乞依亡僧礼津送师令维那白椎告众食后送亡僧食后师领众至山后巖下果见一死狐乃依法火葬师至晚上堂举前因缘黄檗便问古人错祇对一转语堕五百生野狐身祇如转转不错合作箇甚么师曰近前来向汝道檗近前打师一掌师拍手笑曰将谓胡须赤更有赤须胡司马头陀举野狐话问祐典座曰作么生座撼门扇三下司马曰大麤生座曰佛法不是者箇道理广录曰无始不是佛莫作佛解佛是众生边药无病不要喫药病俱消喻如清水佛似甘草和水亦如蜜和水极是甘美若同清水边数则不着又曰从须陀洹向上直至十地但有语句尽属法尘垢伹有语句尽属烦恼边收但有语句尽属不了义教了义教是持不了义教是犯佛地无持犯了义不了义教尽不许也又曰贪染一切有无境法被一切有无境惑乱自是是魔王照用属魔民祗如今鑑觉但不依住一切有X无诸法世间出世间法亦不作住知解亦不依住无知解自心是佛照用属菩萨心心是主宰照用属客尘又曰说众生有佛性亦谤佛法僧说众生无佛性亦谤佛法僧若言有佛性名执着谤若言无佛性名虗妄谤如云说佛性有则增益谤说佛性无则损减谤说佛性亦有亦无则相违谤说佛非有非无则戏论谤如欲不说众生无解脱之期如欲说之众生又随说生解益少损多故云我宁不说法疾入于涅槃向后返寻过去诸佛皆说三乘法向后假说假立名字本不是佛向渠说是佛本不是菩提向渠说是菩提涅槃解脱等知渠担百石担不起且与渠一升一合担知渠难信了义教且与渠说不了义教且得善法流行亦胜于恶法善果限满恶果便到得佛则有众生到得涅槃则有生死到得明则有暗到伹是有漏因果翻覆无有不相酬献者若欲免见翻覆之事但割断两头句又曰有病不喫药是愚人无病喫药是声闻人定执一法名定性声闻一向多闻名增上慢声闻知他名有学声闻沈空滞寂及自知名无学声闻贪嗔痴等是毒十二分教是药毒未销药不得除无病喫药药变成病又曰沙门持斋持戒忍辱柔和慈悲喜舍寻常是僧家法则会与么会宛然依佛教祇是不许贪着依执若希望得佛得菩提等法者似手触火文殊云若起佛见法见应当害已又曰从人至佛是得从人至地狱是失是非亦然X三祖云得失是非一时放却又曰执自已是佛自已是禅道解者名内见执因缘修证而成者名外见志公云内见外见俱错又曰知佛人见佛人闻佛人说佛人如恒河沙是佛知是佛见是佛闻是佛说万中无一又曰佛入诸类与众生作船筏同渠受苦无限劳极佛入苦处亦同众生受苦佛祇是去住自由不同众生佛不是虗空受苦何得不苦若说不苦此语违负又曰祇如今但无十句浊心贪心爱心染心瞋心执心住心依心着心取心恋心但是一句各有三句箇箇透过三句外但是一切照用任听纵横但是一切举动施为语默啼笑尽是佛慧师有时说法竟大众下堂乃召之大众回首师曰是甚么药山目之为百丈下堂句师凡作务执劳必先于众主者不忍密收作具而请息之师曰吾无德争合劳于人既徧求作具不获而亦忘飡故有一日不作一日不食之语流播寰宇矣唐宪宗元和甲午正月十三日归寂寿九十五岁勑谥大智禅师墖曰大宝胜轮池州南泉普愿禅师郑州新郑王氏子幼慕空宗唐至德丁酉依大隗慧公受业诣嵩岳受具足戒初习相部究毗尼次游讲肆历听楞伽华严入中百门观精练玄义后扣大寂之室顿然忘筌得游戏三味一日为众僧行粥次马祖问桶里是甚么师曰这老汉合取口作恁么语话祖便休自余同参之流无敢诘X问贞元乙亥憩钖于池阳自建禅斋不下南泉二十余载大和初宣城廉使陆公亘向师道风遂与监军同请下山伸弟子之礼大振宗风自此学徒不下数百言满诸方目为郢匠上堂然灯佛道了也若心相所思出生诸法虗假不实何以故心尚无有云何出生诸法犹如形影分别虗空如人取声安置箧中亦如吹网欲令气满故老宿云不是心不是佛不是物且教你兄弟行履据说十地菩萨住首楞严三昧得诸佛秘密法藏自然得一切禅定解脱神通妙用至一切世界普现色身或示现成等正觉转大法轮入涅槃使无量入毛孔演一句经无量劫其义不尽教化无量亿千众生得无生法忍尚唤作所知愚极微细所知愚与道全乖大难大难珍重上堂王老师自小养一头水牯午拟向溪东牧不免食他国王水草拟向溪西牧亦不免食他国王水草不如随分纳些些总不见得师问僧曰夜来好风曰夜来好风师曰吹折门前一枝松曰吹折门前一枝松次问一僧曰夜来好风曰是甚么风师曰吹折门前一枝松曰是甚么松师曰一得一失师有书与茱萸曰理随事变宽廓非外事得理融寂寥非内僧达书了便问萸如何是宽廓非外萸曰问一答百也无妨曰如何是寂寥非内萸曰覩对声色不是好手僧又问长沙沙瞪目视之僧又进后语沙乃闭目示之僧又问赵州州作喫饭势僧又进后语州以手作拭口X势后僧举似师师曰此三人不谬为吾弟子南泉山下有一庵主人谓曰近日南泉和尚出世何不去礼见主曰非伹南泉出世直饶千佛出兴我亦不去师闻乃令赵州去勘州去便设拜主不顾州从西过东又从东过西主亦不顾州曰草贼大败遂拽下帘子便归举似师师曰我从来疑着这汉次日师与沙弥𢹂茶一瓶盏三只到庵掷向地上乃曰昨日底昨日底主曰昨日底是甚么师于沙弥背上拍一下曰赚我来赚我来拂袖便回上堂道箇如如早是变了也今时师僧须向异类中行归宗曰虽行畜生行不得畜生报师曰孟八郎汉又恁么去也上堂文殊普贤昨夜三更相打每人与二十棒趁出院去也赵州曰和尚棒教谁喫师曰且道王老师过在甚处州礼拜而出师因至庄所庄主预备迎奉师曰老僧居常出入不与人知何得排办如此庄主曰昨夜土地报道和尚今日来师曰王老师修行无力被鬼神觑见侍者便问和尚既是善知识为甚么被鬼神觑见师曰土地前更下一分饭师有时曰江西马祖说即心即佛王老师不恁么道不是心不是佛不是物恁么道还有过么赵州礼拜而出时有一僧随问赵州曰上座礼拜便出意作么生州曰汝却问取和尚僧乃问适来谂上座意作么生师曰他却领得老僧意旨黄檗与师为首座一日捧钵向师位上坐师入堂见乃问曰长老甚么年中行道檗曰威音X王巳前师曰犹是王老师儿孙在下去檗便过第二位坐师便休师一日问黄檗黄金为世界白银为壁落此是甚么人居处檗曰是圣人居处师曰更有一人居何国土檗乃叉手立师曰道不得何不问王老师檗却问更有一人居何国土师曰可惜许师问黄檗定慧等学明见佛性此理如何檗曰十二时中不依倚一物师曰莫是长老见处么檗曰不敢师曰浆水钱且置草鞋钱教阿谁还师见僧斫木次师乃击木三下僧放下斧子归僧堂师归法堂良久却入僧堂见僧在衣钵下坐师曰赚杀人问师归丈室将何指南师曰昨夜三更失却牛天明起来失却火师因东西两堂争猫儿师遇之白众曰道得即救取猫儿道不得即斩却也众无对师便斩之赵州自外归师举前语示之州乃脱履安头上而出师曰子若在即救得猫儿也师在方丈与杉山向火次师曰不用指东指西直下本分事道来山插火箸叉手师曰虽然如是犹较王老师一线道有僧问讯叉手而立师曰太俗生其僧便合掌师曰太僧生僧无对一僧洗钵次师乃夺却钵其僧空手而立师曰钵在我手里汝口喃喃作么僧无对师因入菜园见一僧师乃将瓦子打之其僧回顾师乃翘足僧无语师便归方丈僧随后入问讯曰和尚适来掷瓦子打某甲岂不是警觉某甲师曰翘足又作么生僧无对上堂王老师卖身去也还有人买么一僧X出曰某甲买师曰不作贵不作贱汝作么生买僧无对师与归宗麻谷同去参礼南阳国师师于路上画一圆相曰道得即去宗便于圆相中坐谷作女人拜师曰恁么则不去也宗曰是甚么心行师乃相唤便回更不去礼国师师在山上作务僧问南泉路向甚么处去师拈起鎌子曰我这茆鎌子三十钱买得曰不问茆鎌子南泉路向甚么处去师曰我使得正快有一座主辞师师问甚么处去曰山下去师曰第一不得谤王老师曰争敢谤和尚师乃喷嚏曰多少主便出去师一日掩方丈门将灰围却门外曰若有人道得即开或有祇对多未惬师意赵州曰苍天师便开门师翫月次僧问几时得似这箇去师曰王老师二十年前亦曾甚么来曰即今作么生师便归方丈陆亘大夫问弟子从六合来彼中还更有身否师曰分明记取举似作家曰和尚不可思议到处世界成就师曰适来总是大夫分上事陆异日谓师曰弟子亦薄会佛法师便问大夫十二时中作么生曰寸丝不挂师曰犹是堦下汉师又曰不见道有道君王不纳有智之臣上堂次陆大夫曰请和尚为众说法师曰教老僧作么生说曰和尚岂无方便师曰道他欠少甚么曰为甚么有六道四生师曰老僧不教他陆大夫与师见人双陆指骰子曰恁么不恁么正恁么信彩去时如何师拈起骰子曰臭骨头十八又问弟子家中有一片石或时坐或X时卧如今拟䥴作佛还得否师曰得陆曰莫不得否师曰不得赵州问道非物外物外非道如何是物外道师便打州捉住棒曰巳后莫错打人去师曰龙蛇易辨衲子难谩师唤院主主应诺师曰佛九十日在忉利天为母说法时优填王思佛请目连运神通三转摄匠人往彼雕佛像祇雕得三十一相为甚么梵音相雕不得主问如何是梵音相师曰赚杀人师问维那今日普请作甚么对曰拽磨师曰磨从你拽不得动着磨中心树子那无语一日有大德问师曰即心是佛又不得非心非佛又不得师意如何师曰大德且信即心是佛使了更说甚么得与不得祇如大德喫饭了从东廊上西廊下不可总问人得与不得也师住庵时有一僧到庵师向伊道我上山去作务待斋时作饭自喫了送一分上来少时其僧自作饭喫了却一时打破家事就床卧师待不见来便归庵见僧卧师亦就伊边卧僧便起去师住后曰我往前住庵时有箇灵利道者直至如今不见师拈起毬子问僧那箇何似这箇对曰不似师曰甚么处见那箇便道不似曰若问某甲见处和尚放下手中物师曰许你具一只眼陆大夫向师道肇法师也甚奇怪解道天地与我同根万物与我一体师指庭前牡丹花曰大夫时人见此一株花如梦相似陆罔测又问天王居何地位师曰若是天王即非地位曰弟子闻说天王是居初地师曰应以天王身X得度者即现天王身而为说法陆辞归宣城治所师问大夫去彼将何治民曰以智慧治民师曰恁么则彼处生灵尽遭涂炭去也师入宣州陆大夫出迎接指城门曰人人尽唤作雍门未审和尚唤作甚么门师曰老僧若道恐辱大夫风化曰忽然贼来时作么生师曰王老师罪过陆又问大悲菩萨用许多手眼作甚么师曰祇如国家又用大夫作甚么师洗衣次僧问和尚犹有这箇在师拈起衣曰争奈这箇何师问僧良钦空劫中还有佛否对曰有师曰是阿谁曰良钦师曰居何国土钦无语问祖祖相传合传何事师曰一二三四五问如何是古人底师曰待有即道曰和尚为甚么妄语师曰我不妄语卢行者却妄语问十二时中以何为境师曰何不问王老师曰问了也师曰还曾与汝为境么问青莲不随风火散时是甚么师曰无风火不随是甚么僧无对师问不思善不思恶思总不生时还我本来面目来曰无容止可露师问座主你与我讲经得么曰某甲与和尚讲经和尚须与某甲说禅始得师曰不可将金弹子博银弹子去曰某甲不会师曰汝道空中一片云为复钉钉住为复藤缆着问空中有一珠如何取得师曰斫竹布梯空中取曰空中如何布梯师曰汝拟作么生取僧辞曰学人到诸方有人问和尚近日作么生未审如何祇对师曰但向道近日解相扑曰作么生师曰一拍双泯问父X母未生时鼻孔在甚么处师曰父母巳生了鼻孔在甚么处师将顺世第一座问和尚百年后向甚么处去师曰山下作一头水牯牛去座曰某甲随和尚去还得也无师曰汝若随我即须衔取一茎草来师于文宗太和甲寅腊月乃示疾告门人曰星翳灯幻亦久矣勿谓吾有去来也言讫而逝寿八十七腊五十八杭州盐官海昌院齐安国师海门李氏子生时神光照室后有异僧谓之曰建无胜幢使佛日回照者岂非汝乎长依木郡云琮落发受具后闻大寂行化于龚公山乃振钖而造焉师有奇相大寂一见深器之乃令入室密示正法僧问如何是本身卢舍那师曰与老僧过净瓶来僧将净瓶至师曰却安旧处着僧送至本处复来诘问师曰古佛过去久矣有讲僧来参师问座主蕴何事业对曰讲华严经师曰有几种法界曰广说则重重无尽略说有四种师竖起拂子曰这箇是第几种法界主沉吟师曰思而知虑而解是鬼家活计日下孤灯果然失照问大梅如何是西来意梅曰西来无意师闻乃曰一箇棺材两箇死汉师一日唤侍者曰将犀牛扇子来者曰破也师曰扇子既破还我犀牛儿来者无对师一日谓众曰虗空为鼓须弥为椎甚么人打得众无对有法空到请问经中诸义师一一答了却曰自禅师到来贫道总未得作主人法空曰请和尚便作主人X师曰今日夜也且归本位安置明日却来法空下去至明旦师令沙弥屈法空禅师法空至师顾沙弥曰咄这沙弥不了事教屈法空禅师屈得箇守堂家人来法空无语法昕院主来参师问汝是谁对曰法昕师曰我不识汝昕无语师后无疾宴坐示灭谥悟空禅师庐山归宗寺智常禅师上堂促上古德不是无知解他高尚之士不同常流今时不能自成自立虗度时光诸子莫错用心无人替汝亦无汝用心处莫就他覔从前祇是依他解发言皆滞光不透脱祇为目前有物问如何是元旨师曰无人能会曰向者如何师曰有向即乖曰不向者如何师曰谁求元旨又曰去无汝用心处曰岂无方便门令学人得入师曰观音妙智力能救世间苦曰如是何观音妙智力师敲鼎盖三下曰子还闻否曰闻师曰我何不闻僧无语师以棒趂下师尝与南泉同行后忽一日相别煎茶次南泉问曰从来与师兄商量语句彼此巳知此后或有人问毕竟事作么生师曰这一片地大好卓庵泉曰卓庵且置毕竟事作么生师乃打飜茶铫便起泉曰师兄喫茶了普愿未喫茶师曰作这箇语话滴水也难销问此事久远又如何用心师曰牛皮鞔露柱露柱啾啾呌凡耳听不闻诸圣呵呵笑师因官人来乃拈起帽子两带曰还会么曰不会师曰莫怪老僧头风不卸帽子师入园取菜次乃画圆X相围却一株语众曰輙不得动着这箇众不敢动少顷师复来见菜犹在便以棒趂众僧曰这一队汉无一箇有智慧底师问新到甚么处来曰凤翔来师曰还将得那箇来否曰将得来师曰在甚么处僧以手从顶擎棒呈之师即举手作接势抛向背后僧无语师曰这野狐儿师刬草次有讲僧来参忽有一蛇过师以鉏断之僧曰久向归宗元来是箇麤行沙门师曰你麤我麤曰如何是麤师竖起鉏头曰如何是细师作斩蛇势曰与么则依而行之师曰依而行之且置你甚处见我斩蛇僧无对云巖来参师作挽弓势巖良久作拔劒势师曰来太迟生上堂吾今欲说禅诸子总近前大众近前师曰汝听观音行善应诸方所问如何是观音行师乃弹指曰诸人还闻否曰闻师曰一队汉向这里覔甚么以棒趂出大笑归方丈僧辞师问甚么处去曰诸方学五味禅去师曰诸方有五味禅我这里祇有一味禅曰如何是一味禅师便打僧曰会也会也师曰道道僧拟开口师又打僧后到黄檗举前话檗上堂曰马大师出八十四人善知识问着箇箇疴漉漉地祇有归宗较些子江州剌史李㴾问教中所言须弥纳芥子㴾即不疑芥子纳须弥莫是妄谭否师曰人传使君读万卷书籍还是否曰然师曰摩顶至踵如椰子大万卷书向何处着李俛首而巳李异日又问一大藏教明得箇甚么边事师举拳示之曰还会么曰不会X师曰这箇措大拳头也不识曰请师指示师曰遇人即途中授与不遇即世谛流布师以目有重瞳遂将药手按摩以致两目俱赤世号赤眼归宗焉后示灭谥至真禅师明州大梅山法常禅师襄阳郑氏子幼岁从师于荆州玉泉寺初参大寂问如何是佛寂曰即心是佛师即大悟遂之四明梅子真旧隐缚茆燕处唐真元中盐官会下有僧因採拄杖迷路至庵所问和尚在此多少时师曰祇见四山青又黄又问出山路向甚么处去师曰随流去僧归举似盐官官曰我在江西时曾见一僧自后不知消息莫是此僧否遂令僧去招之师答以偈曰摧残枯木倚寒林几度逢春不变心樵客遇之犹不顾郢人那得苦追寻一池荷叶衣无尽数树松花食有余刚被世人知住处又移茅舍入深居大寂闻师住山乃令僧问和尚见马大师得箇甚么便住此山师曰大师向我道即心是佛我便向这里住僧曰大师近日佛法又别师曰作么生曰又道非心非佛师曰这老汉惑乱人未有了日任他非心非佛我祇管即心即佛其僧回举似马祖祖曰梅子熟也庞居士闻之欲验师实特去相访才相见士便问久向大梅未审梅子熟也未师曰熟也你向甚么处下口士曰百杂碎师伸手曰还我核子来士无语自此学者渐臻师道弥着上堂汝等诸人各日回心达本莫逐其末但得其本其末自至若欲识X木唯了自心此心元是一切世间出世间法根本故心生种种法生心灭种种法灭心且不附一切善恶而生万法本自如如问如何是佛法大意师曰蒲花柳絮竹针麻线夹山与定山同行言话次定山曰生死中无佛即无生死夹山曰生死中有佛即不迷生死互相不肯同上山见师夹山便举问未审二人见处那箇较亲师曰一亲一疎夹山复问那箇亲师曰且去明日来夹山明日再上问师曰亲者不问问者不亲新罗僧参师问发足甚处曰欲通来处恐遭怪责师曰不可无来处也曰新罗师曰争怪得汝僧作礼师曰是与不是知与不知祇是新罗国里人忽一日谓其徒曰来莫可抑往莫可追从容间闻鼯鼠声乃曰即此物非他物汝等诸人善自护持吾今逝矣言讫示灭永明寿禅师赞曰师初得道即心是佛最后示徒物非他物穷万法源彻千圣骨真化不移何妨出没洛京佛光如满禅师唐顺宗问佛从何方来灭向何方去既言常住世佛今在何处师答曰佛从无为来灭向无为去法身等虗空常住无心处有念归无念有住归无住来为众生来去为众生去清净真如海湛然体常住智者善思惟更勿生疑虑帝又问佛向王宫生灭向双林灭住世四十九又言无法说山河与大海天地及日月时至皆归尽谁言不生灭疑情犹若斯智者善分别师答曰佛体本无X为迷情妄分别法身等虗空未曾有生灭有缘佛出世无缘佛入灭处处化众生犹如水中月非常亦非断非生亦非灭生亦未曾生灭亦未曾灭了见无心处自然无法说帝闻大悦益尊重焉婺州五洩山灵默禅师毗陵宣氏子初谒马祖遂得披剃受具后远谒石头便问一言相契即住不契即去石头据坐师便行头随后召曰阇黎师回首头曰从生至死祇是这箇回头转脑作么师言下大悟乃抝折拄杖而栖止焉唐贞元初住白沙道场复居五洩僧问何物大于天地师曰无人识得伊曰还可雕琢也无师曰汝试下手看问此箇门中始终事如何师曰汝道目前底成来得多少时也曰学人不会师曰我此间无汝问底曰和尚岂无接人处师曰待汝求接我即接曰便请和尚接师曰汝少欠箇甚么问如何得无心去师曰倾山覆海晏然静地动安眠岂釆伊宪宗元和戊戌三月丙午沐浴焚香端坐告众曰法身圆寂示有去来千圣同源万灵归一吾今沤散胡假兴哀无自劳神须存正念若遵此命真报吾恩倘固违言非吾之子时有僧问和尚向甚么处去师曰无处去曰某甲何不见师曰非眼所覩言毕奄然顺化世寿七十二僧腊四十有一建墖本山栢巖明哲禅师药山看经次师曰和尚休猱人好山置经曰日头早晚也师曰正当午山曰犹有文彩在X师曰某甲无亦无山曰汝太煞聪明师曰某甲祇恁么和尚作么生山曰跛跛挈挈百丑千拙且恁么过五灯全书卷第五五灯全书X卍XXX五灯全书卷第六京都圣感禅寺住持僧编辑京都古华严寺住持僧较阅进呈南岳下第二世马祖一禅师法嗣幽州盘山宝积禅师因于市肆行见一客人买猪肉语屠家曰精底割一斤来屠家放下刀叉手曰长史那箇不是精底师于此有省又一日出门见人舁丧歌即振铃云红轮决定沈西去未委魂灵往那方幕下孝子哭曰哀哀师忽身心踊跃归举似马祖祖印可之住后僧问如何是道师便咄僧曰学人未领旨师曰去上堂心若无事万法不生意绝玄机纤尘何立道本无体因体而立名道无本名因名而得号若言即心即佛今时未入玄微若言非心非佛犹是指踪极则向上一路千圣不传学者劳形如猿捉影上堂夫大道无中复谁先后长空绝际何用称X量空既如斯道复何说上堂夫心月孤圆光含万象光非照境境亦非存光境俱亡复是何物禅德譬如掷劒挥空莫论及之不及斯乃空轮无迹劒刃无亏若能如是心心无知全心即佛全佛即人人佛无异始为道矣上堂禅德可中学道似地擎山不知山之孤峻如石含玉不知玉之无瑕若如此者是名出家故导师云法本不相碍三际亦复然无为无事人犹是金锁难所以灵源独耀道绝无生大智非明真空无迹真如凡圣皆是梦言佛及涅槃并为增语诸禅德直须自看无人替代上堂三界无法何处求心四大本空佛依何住璇玑不动寂尔无言觌面相呈更无余事珍重师将顺世告众曰有人邈得吾真否众将所写真呈皆不契师意普化出曰某甲邈得师曰何不呈似老僧化乃打筋斗而出师曰这汉向后掣风狂去在师乃奄化谥凝寂大师真际之墖蒲州麻谷山宝彻禅师侍马祖行次问如何是大涅槃祖曰急师曰急箇甚么祖曰看水师使扇次僧问风性常住无处不周和尚为甚么却摇扇师曰你祇知风性常住且不知无处不周曰作么生是无处不周底道理师却摇扇僧作礼师曰如此师僧着得一千箇有甚么益问僧甚处来僧不审师又问甚处来僧珍重师下床擒住曰这箇师僧问着便作佛法祇对曰大似无眼师放手曰放汝命通汝气僧作X礼师欲扭住僧拂袖便行师曰休将三岁竹拟比万年松师同南泉二三人去谒径山路逢一婆乃问径山路向甚处去婆曰蓦直去师曰前头水深过得否婆曰不湿脚师又问上岸稻得与么好下岸稻得与么怯婆曰总被螃蠏喫郄也师曰禾好香婆曰没气息师又问婆住在甚处婆曰祇在这里三人至店婆煎茶一瓶携盏三只至谓曰和尚有神通者即喫茶三人相顾问婆曰看老朽自逞神通去也于是拈盏倾茶便行僧问如何是佛法大意师默然僧又问石霜此意如何霜曰主人擎拳带累阇黎拖泥涉水湖南东寺如会禅师始兴曲江人初谒径山后参大寂学徒既众僧堂床榻为之陷折时称折床会自大寂去世师常患门徒以即心即佛之谭诵忆不巳且谓佛于何住而曰即心心如画师而云即佛遂示众曰心不是佛智不是道劒去远矣尔方刻舟时号东寺为禅窟焉相国崔公羣出为湖南观察使见师问曰师以何得师曰见性得师方病眼公讥曰既云见性其奈眼何师曰见性非眼眼病何害公稽首谢之公见鸟雀于佛头上放粪乃问鸟雀还有佛性也无师曰有公曰为甚么向佛头上放粪师曰是伊为甚么不向鹞子头上放仰山参师问汝是甚处人仰曰广南人师曰我闻广南有镇海明珠是否仰曰是师曰此珠如何仰曰黑月即隐白月即现师X曰还将得来也无仰曰将得来师曰何不呈似老僧仰叉手近前曰昨到沩山亦被索此珠直得无言可对无理可伸师曰真狮子儿善能哮吼仰礼拜了却入客位具威仪再上人事师才见乃曰巳相见了也仰曰恁么相见莫不当否师归方丈闭却门仰归举似沩山沩曰寂子是甚么心行仰曰若不恁么争识得他士问师曰某甲拟请和尚开堂得否师曰待将物褁石头煖即得土无语唐长庆癸卯岁归寂谥傅明大师墖曰永际虔州西堂智藏禅师䖍化廖氏子八岁从师二十五具戒有相者覩其殊表谓之曰骨气非凡当为法王之辅佐也师遂参礼大寂与百丈海同为入室皆承印记一日大寂遣师诣长安奉书于忠国师国师问曰汝师说甚么法师从东过西而立国师曰祇这箇更别有师却从西遇东边立国师曰这箇是马师底仁者作么生师曰早箇呈似和尚了也寻又送书上径山属连帅路嗣恭延请大寂居府应期盛化师回郡得大寂付授衲袈裟马祖灭后众请开堂李尚书尝问僧马祖大师有甚么言教僧曰大师或说即心即佛或说非心非佛李曰总过这边李却问师马大师有甚么言教师唿李翱李应诺师曰鼓角动也师普请次曰因果历然争奈何争奈何时有僧出以手托地师曰作甚么曰相救相救师曰大众这箇师僧犹较些子僧拂袖便走师曰师子身X中虫自食师子肉问有问有答宾主历然无问无答时如何师曰怕烂却那有俗士问有天堂地狱否师曰有曰有佛法僧宝否师曰有更有多问尽答言有曰和尚恁么道莫错否师曰汝曾见尊宿来耶曰某甲曾参径山和尚来师曰径山向汝作么生道曰他道一切总无师曰汝有妻否曰有师曰径山有妻否曰无师曰径山和尚道无即得俗士礼谢而去师元和甲午四月八日归寂寿八十腊五十宪宗谥大宣教禅师穆宗重谥大觉禅师墖曰元和京兆府章敬寺怀晖禅师泉州谢氏子初住定州柏巖次住中条山唐元和初宪宗诏住上玄寺上堂至理亡言时人不悉强习他事以为功能不知自性元非尘境是箇微妙大解脱门所有鉴觉不染不碍如是光明未曾休废曩劫至今固无变易犹如日轮远近斯照虽及众色不与一切和合灵烛妙明非假锻鍊为不了故取于物象但如揑目妄起空华徒自疲劳枉经劫数若能返照无第二人举措施为不亏实相问心法双亡指归何所师曰郢人无污徒劳运斤曰请师不返之言师曰即无返句百丈令僧来候师上堂次展坐具礼拜了起来拈师一只靸鞋以衫袖拂却尘了倒覆向下师曰老僧罪过或问祖师传心地法门为是真如心妄想心非真非妄心为是三乘教外别立心师曰汝见目前虗空么曰信知常在目前人自不见师曰汝莫认影像曰和尚作么X生师以手拨空三下曰作么生即是师曰汝向后会去在僧参遶师三匝振钖而立师曰是是其僧又到南泉亦遶南泉三匝振钖而立泉曰不是不是此是风力所转终成败坏僧曰章敬道是和尚为甚么道不是泉曰章敬即是是汝不是小师行脚回师问曰汝离此间多少年耶曰离和尚左右将及八年师曰办得箇甚么小师于地画一圆相师曰祇这箇更别有小师乃画破圆相便礼拜师曰不是不是僧问四大五蕴身中阿那箇是本来佛性师乃唿僧名僧应诺师良久曰汝无佛性唐元和戊戌腊月示灭墖于㶚水谥大觉禅师大宝相之墖越州大珠慧海禅师建州朱氏子依越州大云智受业初参马祖祖问从何处来曰越州大云寺来祖曰来此拟须何事曰来求佛法师曰我这里一物也无求甚么佛法自家宝藏不顾抛家散走作么曰阿那箇是慧海宝藏祖曰即今问我者是汝宝藏一切具足更无欠少使用自在何假外求师于言下自识本心不由知觉踊跃礼谢师事六载后以受业师老遽归奉养乃晦迹藏用外示痴讷自撰顿悟入道要门论一卷法姪玄晏窃出呈马祖祖覧讫告众曰越州有大珠圆明光透自在无遮障处也众中有知师相推来越寻访依附师谓曰禅客我不会禅并无一法可示于人不劳久立且自歇去时学侣渐多日夜叩激事不得巳随问随答其辩无碍时有座X主数人来谒曰拟伸一问师还对否师曰深潭月影在意撮摩问如何是佛师曰清谭对面非佛而谁众皆茫然僧良久又问师说何法度人师曰贫道未曾有一法度人曰禅师家浑如此师却问大德说何法度人曰讲金刚经师曰讲几座来曰二十余座师曰此经是阿谁说僧抗声曰禅师相弄岂不知是佛说耶师曰若言如来有所说法则为谤佛是人不解我所说义若言此经不是佛说则是谤经请大德说看僧无对师少顷又问经云若以色见我以音声求我是人行邪道不能见如来大德且道阿那箇是如来曰某甲到此却迷去师曰从来未悟说甚却迷曰请禅师为说师曰大德讲经二十余座却不识如来僧礼拜曰愿埀开示师曰如来者是诸法如义何得忘却曰是诸法如义师曰大德是亦未是曰经文分明那得未是师曰大德如否曰如师曰木石如否曰如师曰大德如同木石如否曰无二师曰大德与木石何别僧无对良久却问如何得大涅槃师曰不造生死业曰如何是生死业师曰求大涅槃是生死业舍垢取净是生死业有得有证是生死业不脱对治门是生死业曰云何即得解脱师曰本自无缚不用求解直用直行是无等等曰禅师如和尚者实谓希有礼谢而去有行者问即心即佛那箇是佛师曰汝疑那箇不是佛指出看者无对师曰达即徧境是不悟永乖疎律师法明谓师曰禅师家多落空师曰X却是座主家落空明大惊曰何得落空师曰经论是纸墨文字纸墨文字者俱是空设于声上建立名句等法无非是空座主执滞教体岂不落空明曰禅师落空否师曰不落空明曰何得却不落空师曰文字等皆从智慧而生大用现前那得落空明曰故知一法不达不名悉达师曰律师不唯落空兼乃错会名言明作色曰何处是错处师曰未辨华竺之音如何讲说明曰请禅师指出错处师曰岂不知悉达是梵语耶明虽省过而心犹愤然又问夫经律论是佛语读诵依教奉行何故不见性师曰如狂狗趂块师子齩人经律论是性用读诵者是性法明曰阿弥陀佛有父母及姓否师曰阿弥陀姓憍尸迦父名月上母名殊胜妙颜明曰出何教文师曰出鼓音王经法明礼谢赞叹而退三藏法师问真如有变易否师曰有变易藏曰禅师错也师却问三藏有真如否曰有师曰若无变易决定是凡僧也岂不闻善知识者能回三毒为三聚净戒回六识为六神通回烦恼作菩提回无明为大智真如若无变易三藏真是自然外道也藏曰若尔者真如即有变易也师曰若执真如有变易亦是外道曰禅师适来说真如有变易如今又道不变易如何即是的当师曰若了了见性者如摩尼珠现色说变亦得说不变亦得若不见性人闻说真如变易便作变易解会说不变易便作不变易解会藏曰故X知南宗实不可测道流问世间还有法过于自然否师曰有曰何法过得师曰能知自然者曰元气是道不师曰元气是元气道是道曰若如是者则应有二也师曰知无两人又问云何为邪云何为正师曰心逐物为邪物从心为正源律师问和尚修道还用功否师曰用功曰如何用功师曰饥来喫饭困来即眠曰一切人总如是同师用功否师曰不同曰何故不同师曰他喫饭时不肯喫饭百种须索睡时不肯睡千般计较所以不同也律师杜口韫光问禅师自知生处否师曰未曾死何用论生知生即是无生法无离生法无有生祖师曰当生即不生曰不见性人亦得如此否师曰自不见性不是无性何以故见即是性无性不能见识即是性故名识性了即是性唤作了性能生万法唤作法性亦名法身马鸣祖师曰所言法者谓众生心若心生故一切法生若心无生法无从生亦无名字迷人不知法身无象应物现形遂唤青青翠竹总是法身郁郁黄华无非般若黄华若是般若般若即同无情翠竹若是法身法身即同草木如人喫笋应总喫法身也如此之言宁堪齿录对面迷佛长劫希求全体法中迷而外覔是以解道者行住坐卧无非是道悟法者纵横自在无非是法光又问太虗能生灵智否真心缘于善恶否贪欲人是道否执是执非人向后心通否触境生心人有定否住寂寞人有慧否怀傲物人有我否执空执X有人有智否寻文取证人苦行求佛人离心求佛人执心是佛人此智称道否请禅师一一为说师曰太虗不生灵智真心不缘善恶嗜欲深者机浅是非交争者未通触境生心者少定寂寞忘机者慧沉傲物高心者我壮执空执有者皆愚寻文取证者益滞苦行求佛者俱迷离心求佛者外道执心是佛者为魔曰若如是毕竟无所有也师曰毕竟是大德不是毕竟无所有光踊跃礼谢而去问儒释道三教同异如何师曰大量者用之即同小机者执之即异总从一性上起用机见差别成三迷悟由人不在教之同异也洪州百丈山惟政禅师有老宿见日影透窗问师为复窗就日日就窗师曰长老房中有客归去好师问南泉诸方善知识还有不说似人底法也无曰有师曰作么生曰不是心不是佛不是物师曰恁么则说似人了也曰某甲即恁么和尚作么生师曰我又不是善知识争知有说不说底法曰某甲不会请和尚说师曰我太煞与汝说了也僧问如何是佛佛道齐师曰定也师因入京路逢官人喫饭忽见驴鸣官人召曰头陀师举头官人却指驴师却指官人洪州泐潭法会禅师问马祖如何是祖师西来意祖曰低声近前来向汝道师便近前祖打一掴曰六耳不同谋且去来日来师至来日独入法堂曰请和尚道祖曰且去待老汉上堂出来问与汝证明师忽有X省遂曰谢大众证明乃遶法堂一匝便去池州杉山智坚禅师初与归宗南泉行脚时路逢一虎各从虎边过了泉问归宗适来见虎似箇甚么宗曰似箇猫儿宗却问师师曰似箇狗子又问南泉泉曰我见似箇大虫师喫饭次南泉收生饭乃曰生聻师曰无生泉曰无生犹是末泉行数步师召曰长老泉回头曰作么师曰莫道是末普请择蕨次南泉拈起一茎曰这箇大好供养师曰非但这箇百味珍馐他亦不顾泉曰虽然如是箇箇须尝过始得僧问如何是本来身师曰举世无相似洪州泐潭惟建禅师一日在法堂后坐禅马祖见乃吹师耳两吹师起见是祖却复入定祖归方丈令侍者持一椀茶与师师不顾便自归堂澧州苕谿道行禅师尝曰吾有大病非世所医僧问如何修行师曰好箇阿师莫客作曰毕竟如何师曰安置即不堪问如何是正修行路师曰涅槃后有曰如何是涅槃后有师曰不洗面曰学人不会师曰无面得洗抚州石巩慧藏禅师本以弋猎为务恶见沙门因逐鹿从马祖庵前过祖乃逆之师遂问还见鹿过否祖曰汝是何人曰猎者祖曰汝解射否曰解射祖曰汝一箭射几箇曰一箭射一箇祖曰汝不解射曰和尚解射否祖曰解射曰一箭射几箇祖曰一箭射一羣曰彼此生命何用射他一羣祖曰汝既知如是何不X自射曰若教某甲自射直是无下手处祖曰这汉旷劫无明烦恼今日顿息师掷下弓箭投祖出家一日在厨作务次祖问作甚么曰牧牛祖曰作么生牧曰一回入草去蓦鼻拽将回祖曰子真牧牛师便休师住后常以弓箭接机师问西堂汝还解捉得虗空么堂曰捉得师曰作么生捉堂以手撮虗空师曰汝不解捉堂却问师兄作么生捉师把西堂鼻孔拽堂作忍痛声曰太煞拽人鼻孔直欲脱去师曰直须恁么捉虗空始得众参次师曰适来底甚么处去也有僧曰在师曰在甚么处僧弹指一声问如何免得生死师曰用免作甚么曰如何免得师曰这底不生死江西北兰让禅师湖塘亮长老问承闻师兄画得先师真暂请瞻礼师以两手擘胸开示之亮便礼拜师曰莫礼莫礼亮曰师兄错也某甲不礼师兄师曰汝礼先师真那亮曰因甚么教莫礼师曰何曾错袁州南源道明禅师上堂快马一鞭快人一言有事何不出头来无事各自珍重僧问一言作么生师乃吐舌曰待我有广长舌相即向汝道洞山参方上法堂师曰巳相见了也山便下去明日却上问曰昨日巳蒙和尚慈悲不知甚么处是与某甲巳相见处师曰心心无间断流入于性海山曰几合放过山辞师曰多学佛法广作利益山曰多学佛法即不问如何是广作利益师曰一物莫违问如何是佛师X曰不可道你是也忻州郦村自满禅师上堂古今不异法尔如然更复何也虽然如此这箇事大有人罔措在僧问不落古今请师直道师曰情知汝罔措僧欲进语师曰将谓老僧落伊古今曰如何即是师曰鱼腾碧汉阶级难飞曰如何免得此过师曰若是龙形谁论高下僧礼拜师曰苦哉屈哉谁人似我上堂除却日明夜暗更说甚么即得珍重问如何是无诤之句师曰喧天动地朗州中邑洪恩禅师每见僧来拍口作和和声仰山谢戒师亦拍口作和和声仰从西过东师又拍口作和和声仰从东过西师又拍口作和和声仰当中而立然后谢戒师曰甚么处得此三昧仰曰于曹谿印子上脱来师曰汝道曹谿用此三昧接甚么人仰曰接一宿觉随曰和尚甚处得此三昧师曰我于马大师处得此三昧仰问如何得见佛性义师曰我与汝说箇譬喻如一室有六窗内有一猕猴外有猕猴从东边唤猩猩猩猩即应如是六窗俱唤俱应仰山礼谢起曰适蒙和尚譬喻无不了知更有一事祇如内猕猴睡着外猕猴欲与相见又且如何师下绳床执仰山手作舞曰猩猩与汝相见了譬如蟭螟虫在蚊子眼睫上作窠向十字街头呌云土旷人稀相逢者少洪州泐潭常兴禅师僧问如何是曹谿门下客师曰X南来燕曰学人不会师曰养羽候秋风问如何是宗乘极则事师曰秋雨草离披南泉至见师面壁乃拊师背师问汝是阿谁曰普愿师曰如何曰也寻常师曰汝何多事汾州无业禅师商州上洛杜氏子母李氏闻空中言寄居得否乃觉有娠诞生之夕神光满室甫及丱岁行必直视坐即跏趺九岁依开元寺志本受大乘经五行俱下讽诵无遗十二落发二十受具戒于襄州幽律师习四分律疏才终便能敷演每为众僧讲涅槃大部冬夏无废后闻马祖禅门鼎盛特往瞻礼祖覩其状貌奇伟语音如钟乃曰巍巍佛堂其中无佛师礼跪而问曰三乘文学麤穷其旨常闻禅门即心是佛实未能了祖曰祇未了底心即是更无别物师曰如何是祖师西来密传心印祖曰大德正閙在且去别时来师才出祖召曰大德师回首祖曰是甚么师便领悟乃礼拜祖曰这钝汉礼拜作么自得旨后诣曹谿礼祖墖及庐岳天台徧寻圣迹后住开元精舍学者致问多答之曰莫妄想唐宪宗屡召师皆辞疾不赴暨穆宗即位思一瞻礼乃命两街僧录灵阜等赍诏迎请至彼作礼曰皇上此度恩旨不同常时愿和尚且顺天心不可言疾也师微笑曰贫道何德累烦世主且请前行吾从别道去矣乃澡身剃发至中夜告弟子惠愔等曰汝等见闻觉知之性与太虗同寿不生不灭一切境界本自空寂无一法可得X迷者不了即为境惑一为境惑流转不穷汝等当知心性本自有之非因造作犹如金刚不可破坏一切诸法如影如响无有实者经云唯此一事实余二则非真常了一切空无一物当情是诸佛用心处汝等勤而行之言讫跏趺而逝茶毗日祥云五色异香四彻所获舍利璨若珠玉弟子等贮人金缾葬于石墖当长庆癸卯腊月二十一日寿六十二腊四十二勑谥大达国师墖曰灵源澧州大同广澄禅师僧问如何得六根灭去师曰轮劒掷空无伤于物问如何是本来人师曰共坐不相识曰恁么则学人礼谢去也师曰暗写愁膓寄与谁信州鵞湖大义禅师衢州须江徐氏子唐宪宗甞诏入内于麟德殿论义有座主问如何是四谛师曰圣上一帝三帝何在又问欲界无禅禅居色界此土凭何而立禅师曰法师祇知欲界无禅不知禅界无欲曰如何是禅师以手点空法师无对帝曰法师讲无穷经论祗这一点尚不奈何师却问诸硕德曰行住坐卧毕竟以何为道有对知者是道师曰不可以智知不可以识识安得知者是乎有对无分别者是师曰善能分别诸法相于第一义而不动安得无分别是乎有对四禅八定是师曰佛身无为不堕诸数安在四禅八定耶众皆杜口师却举顺宗问尸利禅师大地众生如何得见性成佛利曰佛性犹如水中X月可见不可取因谓帝曰佛性非见必见水中月如何攫取帝乃问何者是佛性师对曰不离陛下所问帝默契真宗益加钦重有一僧乞置墖李翱尚书问曰教中不许将尸墖下过又作么生僧无对僧却问师师曰他得大阐提元和戊戌正月七日归寂寿七十四谥慧觉禅师见性之墖伊阙伏牛山自在禅师吴兴李氏子初依国一受具后参马祖发明心地祖令送书与忠国师国师曰马大师以何法示徒曰即心即佛国师曰是甚么语话良久又问曰此外更有何言教师曰非心非佛或曰不是心不是佛不是物国师曰犹较些子师曰马大师即恁么未审和尚此间如何国师曰三点如流水曲似刈禾鎌师后居伏牛山上堂即心即佛是无病求药句非心非佛是药病对治句僧问如何是脱洒底句师曰伏牛山下古今传示灭于随州开元寺京兆兴善寺惟宽禅师衢州信安祝氏子年十三见杀生者衋然不忍食乃求出家初习毗尼修止观后参大寂乃得心要唐贞元庚午始行化于吴越间八年至鄱阳山神求受八戒丁丑止嵩山少林僧问如何是道师曰大好山曰学人问道师何言好山师曰汝祇识好山何曾达道问狗子还有佛性否师曰有曰和尚还有否师曰我无曰一切众生皆有佛性和尚因何独无师曰我非一切众生曰既非众生莫是佛否师曰不是佛曰究竟是何物师曰亦不是X物曰可见可思否师曰思之不及议之不得故曰不可思议元和己丑宪宗诏至阙下侍郎白居易甞问曰既曰禅师何以说法师曰无上菩提者被于身为律说于口为法行于心为禅应用者三其致一也譬如江湖淮汉在处立名名虽不一水性无二律即是法法不离禅云何于中妄起分别曰既无分别何以修心师曰心本无损伤云何要修理无论垢与净一切勿念起曰垢即不可念净无念可乎师曰如人眼睛上一物不可住金屑虽珍宝在眼亦为病曰无修无念又何异凡夫耶师曰凡夫无明二乘执着离此二病是曰真修真修者不得勤不得忘勤即近执着忘即落无明此为心要云尔问道在何处师曰祇在目前曰我何不见师曰汝有我故所以不见曰我有我故即不见和尚还见否师曰有汝有我展转不见曰无我无汝还见否师曰无我无汝阿谁求见元和丁酉年二月晦日陞堂说法讫就化寿六十三腊三十九墖于灞雨襾陵西原勑谥大彻禅师元和正真之墖鄂州无等禅师尉氏人姓李出家于龚公山密受心要出住随州土门一日谒州牧王常侍辞退将出门故召曰和尚师回顾牧敲柱三下师以手作圆相复三拨之便行后住武昌大寂寺晚参师见人人上来师前道不审迺谓众曰大众适来声向甚么处去也有一僧竖起指头师曰珍重其僧至来朝上参师X乃转身面壁而卧佯作呻吟声曰老僧三两日来不多安乐大德身边有甚么药物与老僧些小僧以手拍净瓶曰这箇净瓶甚么处得来师曰这箇是老僧底大德底在甚么处曰亦是和尚底亦是某甲底师便打唐文宗太和庚戌示寂寿八十二潭州三角山总印禅师僧问如何是三宝师曰禾麦豆曰学人不会师曰大众欣然奉持上堂若论此事眨上眉毛早巳蹉过也麻谷便问眨上眉毛即不问如何是此事师曰蹉过也谷乃掀倒禅床师便打池州鲁祖山宝云禅师僧问如何是诸佛师师曰头上有宝冠者不是曰如何即是师曰头上无宝冠洞山来参礼拜起侍立少顷而出却再入来师曰祇恁么祇恁么所以如此山曰大有人不肯师曰作么取汝口辩山便礼拜僧问如何是不言言师曰汝口在甚么处曰无口师曰将甚么喫饭僧无对师寻常见僧来便面壁南泉闻曰我寻常向师僧道向佛未出世时会取尚不得一箇半箇他恁么驴年去常州芙蓉山太毓禅师金陵范氏子因行食到庞居士前士拟接师乃缩手曰生心受施净名早诃去此一机居士还甘否士曰当时善现岂不作家师曰非关他事士曰食到口边被他夺却师乃下食士曰不消一句士又问马大师着实为人处还分付吾师否师曰某甲尚未见他作么生知他着实处士曰祇此见知也无讨处师曰居士也不得一向言说士曰X一向言说师又失宗若作两向三向师还开得口否师曰直是开口不得可谓实也师抚掌而出宝历中归齐云入灭寿八十腊五十八大和戊申迎谥大宝禅师楞伽之墖唐州紫玉山道通禅师卢江何氏子随父守官泉南因而出家诣建阳谒马祖祖寻迁龚公山师亦随之祖将归寂谓师曰夫玉石润山秀丽益汝道业遇可居之师不晓其言是秋游洛回至唐州西见一山四面悬绝峯峦秀异因询乡人曰紫玉山师乃陟山顶见石方正莹然紫色叹曰此其紫玉也先师之言悬记耳遂剪茅构舍而居焉后学徒四集僧问如何出得三界去师曰汝在里许得多少时也曰如何出离师曰青山不碍白云飞于頔相公问如何是黑风吹其船舫漂堕罗剎鬼国师曰于頔客作汉问恁么事作么于公失色师乃指曰这箇便是漂堕罗剎鬼国公又问如何是佛师唤相公公应诺师曰更莫别求药山闻曰噫可惜于家汉生埋向紫玉山中公闻乃谒见药山山问曰闻相公在紫玉山中大作佛事是否公曰不敢乃曰承闻有语相救今日特来山曰有疑但问公曰如何是佛山唿于頔公应诺山曰是甚么公于此有省元和癸巳弟子金藏参百丈回师曰汝其来矣此山有主也于是嘱付讫策杖径去襄州道俗迎之至七月十五日无疾而终寿八十有三X五台山隐峯禅师邵武军邓氏子幼若不慧父母听其出家初游马祖之门而未能覩奥复来往石头虽两番不捷而后于马祖言下相契师问石头如何得合道去头曰我亦不合道师曰毕竟如何头曰汝被这箇得多少时耶石头刬草次师在左侧叉手而立头飞刬子向师前刬一株草师曰和尚祇刬得这箇不刬得那箇头提起刬子师接得便作刬草势头曰汝祇刬得那箇不解刬得这箇师无对师一日推车次马祖展脚在路上坐师曰请师收足祖曰巳展不缩师曰巳进不退乃推车碾损祖脚祖归法堂执斧子曰适来碾损老僧脚底出来师便出于祖前引颈祖乃置斧师到南泉覩众僧参次泉指净瓶曰铜瓶是境瓶中有水不得动着境与老僧将水来师拈起净瓶向泉面前泻泉便休师到沩山便入堂于上板头解放衣钵沩闻师叔到先具威仪下堂内相看师见来便作卧势沩便归方丈师乃发去少间沩山问侍者师叔在否曰巳去沩曰去时有甚么语曰无语沩曰莫道无语其声如雷师冬居衡岳夏止清凉唐元和中荐登五台路出淮西属吴元济阻兵违拒王命官军与贼军交锋未决胜负师曰吾当去解其患乃掷钖空中飞身而过两军将士仰观事符预梦鬬心顿息师既显神异虑成惑众遂入五台于金刚窟前将示灭先问众曰诸方迁化坐去卧去吾甞见之还有立化也无曰有师曰还有X倒立者否曰未甞见有师乃倒立而化亭亭然其衣顺体时众议舁就茶毗屹然不动远近瞻覩惊叹无巳师有妹为尼时亦在彼乃拊而咄曰老兄畴昔不循法律死更荧惑于人于是以手推之偾然而踣遂就阇维收舍利建墖潭州石霜大善禅师僧问如何是佛法大意师曰春日鸡鸣曰学人不会师曰中秋犬吠上堂大众出来老汉有箇法要百年后不累汝众曰便请和尚说师曰不消一堆火泉州龟洋无了禅师莆田沈氏子年七岁父𢹂入白重院视之如家因而舍爱至十八剃度受具于灵巖寺后参大寂了达祖乘即还本院之北樵釆路绝师一日策杖披榛而行遇六眸巨龟斯须而失乃庵此峯因号龟洋一日有虎逐鹿入庵师以杖格虎遂存鹿命洎将示化乃述偈曰八十年来辨西东如今不要白头翁非长非短非大小还与诸人性相同无来无去兼无住了却本来自性空偈毕俨然告寂󰢍于正堂垂二十载为山泉淹没门人发墖见全身水中而浮闽王闻之遣使舁入府庭供养忽臭气远闻王焚香祝之曰可还龟洋旧址建墖言讫异香普熏倾城瞻礼本道奏谥真寂大师墖曰灵觉后弟子慧忠塟于墖左今龟洋二真身存焉忠得法于草庵义和尚南岳西园兰若昙藏禅师受心印于大寂后谒石头X莹然明彻出住西园禅侣日盛师一日自烧浴次僧问何不使沙弥师抚掌三下师养一犬常夜经行时其犬衔师衣师即归方丈又常于门侧伏守忽一夜频吠奋身作勐噬之势诘旦东厨有一大蟒长数丈张口呀气毒𦦨炽然侍者请避之师曰死可逃乎彼以毒来我以慈受毒无实性激发则强慈苟无缘冤亲一揆言讫其蟒按首徐行倐然不见复一夕有羣盗至犬亦衔衣师语盗曰茅舍有可意物一任将去终无所吝盗感其言皆稽首而散袁州杨岐山甄叔禅师上堂羣灵一源假名为佛体竭形销而不灭金流朴散而常存性海无风金波自涌心灵绝非万象齐照体斯理者不言而徧历沙界不用而功益元化如何背觉反合尘劳于阴界中妄自囚执禅月问如何是祖师西来意师呈起数珠月罔措师曰会么曰不会师曰某甲参见石头来曰见石头得何意旨师指庭前鹿曰会么曰不会师曰渠侬得自由唐元和庚子正月十三归寂茶毗获舍利七百粒于东峯下建墖磁州马头峯神藏禅师上堂知而无知不是无知而说无知便下座潭州华林善觉禅师常持钖杖夜出林麓间七步一振钖一称观音名号夹山问远闻和尚念观音是否师曰然山曰骑却头时如何师曰出头即从汝骑不出头骑甚么山无对僧参方展坐具师曰缓缓曰X和尚见甚么师曰可惜许磕破钟楼其僧从此悟入观察使裴休访之问曰还有侍者否师曰有一两箇祇是不可见客裴曰在甚么处师乃唤大空小空时二虎从庵后而出裴覩之惊悸师语二虎曰有客且去二虎哮吼而去裴问曰师作何行业感得如斯师乃良久曰会么曰不会师曰山僧常念观音汀州水塘和尚问归宗甚么人宗曰陈州人师曰年多少宗曰二十二师曰阇黎未生时老僧去来宗曰和尚几时生师竖起拂子宗曰这箇岂有生耶师曰会得即无生曰未会在师默然蒙谿和尚僧问一念不生时如何师良久僧便礼拜师曰汝作么生会曰某甲终不敢无惭愧师曰汝却信得及问本分事如何体悉师曰汝何不问曰请师答话师曰汝却问得好僧大笑而出师曰祇有这僧灵利有僧从外来师便喝僧曰好箇来由师曰犹要棒在僧珍重便出师曰得能自在温州佛㠗和尚寻常见人来以拄杖卓地曰前佛也恁么后佛也恁么问正恁么时作么生师画一圆相僧作女人拜师便打问如何是佛法大意师曰贼也贼也问如何是异类师敲椀曰花奴花奴喫饭来乌臼和尚玄绍二上座参师乃问二禅客发足甚么处玄曰江西师便打玄曰久知和尚有此机要师曰汝既不会后面箇师僧祇对看绍拟近前师便打曰X信知同坑无异土参堂去问僧近离甚处曰定州师曰定州法道何似这里曰不别师曰若不别更转彼中去便打僧曰棒头有眼不得草草打人师曰今日打着一箇也又打三下僧便出去师曰屈棒元来有人喫在曰争奈杓柄在和尚手里师曰汝若要山僧回与汝僧近前夺棒打师三下师曰屈棒屈棒曰有人喫在师曰草草打着箇汉僧礼拜师曰却与么去也僧大笑而出师曰消得恁么消得恁么古寺和尚丹霞来参经宿明旦粥熟行者祇盛一钵与师又盛一椀自喫殊不顾丹霞霞亦自盛粥喫者曰五更侵早起更有夜行人霞问师何不教训行者得恁么无礼师曰净地上不要点污人家男女霞曰几不问过这老汉石臼和尚初参马祖祖问甚么处来师曰乌臼来祖曰乌臼近日有何言句师曰几人于此茫然祖曰茫然且置悄然一句作么生师乃近前三步祖曰我有七棒寄打乌臼你还甘否师曰和尚先喫某甲后甘本谿和尚因庞居士问丹霞打侍者意在何所师曰大老翁见人长短在士曰为我与师同参方敢借问师曰若恁么从头举来共你商量士曰大老翁不可共你说人是非师曰念翁年老士曰罪过罪过石林和尚见庞居士来乃竖起拂子曰不落丹霞机试道一句子士夺却拂子却自竖起拳师曰正是丹霞机士曰与我不落看师曰丹霞患痖庞公患聋士X曰恰是师无语士曰向道偶尔又一日问士某甲有箇借问居士莫惜言语士曰便请举来师曰元来惜言语士曰这箇问讯不觉落他便宜师乃掩耳士曰作家作家南昌西山亮座主蜀人也颇讲经论因参马祖祖问见说座主大讲得经论是否师曰不敢祖曰将甚么讲师曰将心讲祖曰心如工伎儿意如和伎者争解讲得师抗声曰心既讲不得虗空莫讲得么祖曰却是虗空讲得师不肯便出将下堦祖召曰座主师回首祖曰是甚甚师豁然大悟便礼拜祖曰这钝根阿师礼拜作么师曰某甲所讲经论将谓无人及得今日被大师一问平生功业一时冰释礼谢而退乃隐于洪州西山更无消息黑眼和尚僧问如何是不出世师师曰善财拄杖子问如何是佛法大意师曰十年卖炭汉不知秤畔星米岭和尚僧问如何是衲衣下事师曰丑陋任君嫌不挂云霞色师将示灭遗偈曰祖祖不思议不许常住世大众审思惟毕竟祇这是言讫而寂齐峯和尚庞居士来师曰俗人频频入僧院讨箇甚么士冋顾两边曰谁恁么道师乃咄之士曰在这里师曰莫是当阳道么士曰背后底聻师回首曰看看士曰草贼大败士却问此去峯顶有几里师曰甚么处去来士曰可谓峻硬不得问着师曰是多少士曰X一二三师曰四五六士曰何不道七师曰才道七便有八士曰住得也师曰一任添取士喝便出去师随后亦喝大阳和尚因伊禅相见乃问伊禅近日有一般知识向目前指教人了取目前事作这箇为人还会文彩未兆时也无曰拟向这里致一问不知可否师曰巳答汝了莫道可否曰还识得目前也未师曰若是目前作么生识曰要且遭人检点师曰谁曰某甲师便喝伊退步而立师曰汝祇解瞻前不解顾后曰雪上更加霜师曰彼此无便宜幽州红螺山和尚有颂示门人曰红螺山子近边彝度得之流半是奚共语问酬都不会可怜祇解那斯祁百灵和尚一日与庞居士路次相逢问曰南岳得力句还曾举向人也无士曰曾举来师曰举向甚么人士以手自指曰庞公师曰直是妙德空生也赞叹不及士却问阿师得力句是谁得知师戴笠子便行士曰善为道路师更不回顾镇州金牛和尚每自做饭供养众僧至斋时舁饭桶到堂前作舞呵呵大笑曰菩萨子喫饭来洛京黑㵎和尚僧问如何是密室师曰截耳卧街曰如何是密室中人师乃换手搥胸利山和尚僧问众色归空空归何所师曰舌头不出口曰为甚么不出口师曰内外一如故问不历僧X祇获法身请师直指师曰子承父业曰如何领会师曰贬剥不施曰恁么则大众有赖去也师曰大众且置作么生是法身僧无对师曰汝问我与汝道僧问如何是法身师曰空华阳焰问如何是西来意师曰不见如何曰为甚么如此师曰祇为如此韶州乳源和尚上堂西来的的意不妨难道众中莫有道得者出来试道看时有僧出礼拜师便打曰是甚么时节出头来便归方丈仰山作沙弥时念经声高师咄曰这沙弥念经却似哭曰慧寂祇恁么未审和尚如何师乃顾视仰曰若恁么与哭何异师便休松山和尚同庞居士喫茶士举槖子曰人人尽有分为甚么道不得师曰祇为人人尽有所以道不得士曰阿兄为甚么却道得师曰不可无言也士曰灼然灼然师便喫茶士曰阿兄喫茶为甚么不揖客师曰谁士曰庞公师曰何须更揖后丹霞闻乃曰若不是松山几被箇老翁惑乱一上士闻之乃令人传语霞曰何不会取未举槖子时则川和尚蜀人也庞居士相看次师曰还记得见石头时道理否士曰犹得阿师重举在师曰情知久参事慢士曰阿师老耄不啻庞公师曰二彼同时又争几许士曰庞公鲜徤日胜阿师师曰不是胜我祇欠汝箇幞头士拈下幞头曰却与师相似师大笑而巳师摘茶次士曰法界不容身师还见我否师曰不X是老师洎答公话士曰有问有答葢是寻常师乃摘茶不听士曰莫怪适来容易借问师亦不顾士喝曰这无仪礼老汉待我一一举向明眼人师乃抛却茶篮便归方丈忻州打地和尚自江西领旨常晦其名凡学者致问唯以棒打地示之时谓之打地和尚一日被僧藏却棒然后致问师但张其口僧问门人曰祇如和尚每日有人问便打地意旨如何门人即于灶内取柴一片掷在釜中潭州秀溪和尚谷山问声色纯真如何是道师曰乱道作么山却从东过西立师曰若不恁么即祸事也山又从西过东立师乃下禅床方行两步被谷山捉住曰声色纯真事作么生师便打一掌山曰三十年后要箇人下茶也无在师曰要谷山这汉作甚么山呵呵大笑江西椑树和尚卧次道吾近前牵被覆之师曰作么吾曰葢覆师曰卧底是坐底是吾曰不在这两处师曰争奈葢覆何吾曰莫乱道师向火次吾问作么师曰和合吾曰恁么即当头脱去也师曰隔阔来多少时耶吾便拂袖而去吾一日从外归师问甚么处去来吾曰亲近来师曰用簸这两片皮作么吾曰借师曰他有从汝借无作么生吾曰祇为有所以借僧问如何是佛师曰猫儿上露柱曰学人不会师曰问取露柱去X京兆草堂和尚自罢参大寂至海昌处昌问甚么处来师曰道场来昌曰这里是甚么处师曰贼不打贫人家问未有一法时此身在甚么处师作一圆相于中书身字洞安和尚有僧辞师曰甚么处去曰本无所去师曰善为阇黎曰不敢师曰到诸方分明举似僧侍立次师问今日是几曰不知师曰我却记得曰今日是几师曰今日昏晦京兆兴平和尚洞山来礼拜师曰莫礼老朽山曰礼非老朽师曰非老朽者不受礼山曰他亦不止洞山却问如何是古佛心师曰即汝心是山曰虽然如此犹是某甲疑处师曰若恁么即问取木人去山曰某甲有一句子不借诸圣口师曰汝试道看山曰不是某甲山辞师曰甚么处去山曰㳂流无定止师曰法身㳂流报身㳂流山曰总不作此解师乃拊掌逍遥和尚鹿西问念念攀缘心心永寂师曰昨晚也有人恁么道西曰道箇甚么师曰不知西曰请和尚说师以拂子蓦口打西拂袖便出师召众曰顶门上着眼福谿和尚僧问古镜无瑕时如何师良久僧曰师意如何师曰山僧耳背僧再问师曰犹较些子问如何是自巳师曰你问甚么曰岂无方便师曰你适来问甚么曰得恁么颠倒师曰今日合喫山僧手里棒问缘散归空空归何所师乃召僧僧应诺师曰空X在何处曰却请和尚道师曰波斯喫胡椒洪州水潦和尚初参马祖问曰如何是西来的的意祖曰礼拜着师才礼拜祖乃当胸蹋倒师大悟起来拊掌呵呵大笑曰也大奇也大奇百千三昧无量妙义祇向一毫头上识得根源去礼谢而退住后每告众曰自从一喫马祖蹋直至如今笑不休有僧作一圆相以手撮向师身上师乃三拨亦作一圆相却指其僧僧便礼拜师打曰这虗头汉问如何是沙门行师曰动则影现觉则冰生问如何是佛法大意师乃拊掌呵呵大笑浮盃和尚凌行婆来礼拜师与坐喫茶婆乃问尽力道不得底句分付阿谁师曰浮盃无剩语婆曰未到浮盃不妨疑着师曰别有长处不妨拈出婆歛手哭曰苍天中更添冤苦师无语婆曰语不知偏正理不识倒邪为人即祸生后有僧举似南泉泉曰苦哉浮盃被这老婆摧折一上婆后闻笑曰王老师犹少机关在澄一禅客逢见行婆便问怎生是南泉犹少机关在婆乃哭曰可悲可痛一罔措婆曰会么一合掌而立婆曰伎死禅和如麻似粟一举似赵州州曰我若见这臭老婆问教口痖一曰未审和尚怎生问他州便打一曰为甚么却打某甲州曰似这伎死汉不打更待几时连打数棒婆闻却曰赵州合喫婆手里棒后僧举似赵州州哭曰可悲可痛婆闻此语合掌叹曰赵州眼光烁破四天下州令僧问如何是赵州X眼婆乃竖起拳头僧回举似赵州州作偈曰当机觌面提觌面当机疾报汝凌行婆哭声何得失婆以偈答曰哭声师巳晓巳晓复谁知当时摩竭国几丧目前机潭州龙山和尚问僧甚么处来曰老宿处来师曰老宿有何言句句曰说则千句万句不说则一字也无师曰恁么则蝇子放卵僧礼拜师便打洞山与密师伯经由见溪流菜叶洞曰深山无人因何有菜随流莫有道人居否乃共议拨草溪行五七里间忽见师嬴形异貌放下行李问讯师曰此山无路阇黎从何处来洞曰无路且置和尚从何而入师曰我不从云水来洞曰和尚住此山多少时耶师曰春秋不涉洞曰和尚先住此山先住师曰不知洞曰为甚么不知师曰我不从人天来洞曰和尚得何道理便住此山师曰我见两箇泥牛鬬入海直至于今绝消息洞山始具威仪礼拜便问如何是主中宾师曰青山覆白云曰如何是宾中主师曰长年不出户曰宾主相去几何师曰长江水上波曰宾主相见有何言说师曰清风拂白月洞山辞退师乃述偈曰三间茅屋从来住一道神光万境闲莫把是非来辨我浮生穿凿不相关因兹烧庵入深山不见后人号为隐山和尚襄州居士庞蕴衡州衡阳县人字道玄世本儒业少悟尘劳志求真谛唐贞元初谒石头乃问不与万法为侣者是甚么人头以手掩其口豁然有省后与丹X霞为友一日石头问曰子见老僧以来日用事作么生士曰若问日用事即无开口处乃呈偈曰日用事无别唯吾自偶谐头头非取舍处处没张乖朱紫谁为号丘山绝点埃神通并妙用运水及搬柴头然之问子以缁耶素耶士曰愿从所慕遂不剃染后参马祖问曰不与万法为侣者是甚么人祖曰待汝一口吸尽西江水即向汝道士于言下顿领元旨乃留驻参承二载有偈曰有男不婚有女不嫁大家团圞头共说无生话自尔机辩迅捷诸方向之因辞药山山命十禅客相送至门首士乃指空中雪曰好雪片片不落别处有全禅客曰落在甚处士遂与一掌全曰也不得草草士曰恁么称禅客阎罗老子未放你在全曰居士作么生士又掌曰眼见如盲口说如痖甞游讲肆随喜金刚经至无我无人处致问曰座主既无我无人是谁讲谁听主无对士曰某甲虽是俗人粗知信向主曰祇如居士意作么生士以偈答曰无我复无人作么有疎亲劝君休历座不似直求真金刚般若性外绝一纤尘我闻并信受总是假名陈主闻偈欣然仰叹居士所至之处老宿多往复问酬皆随机应响非格量轨辙之可拘也元和中北游襄汉随处而居有女名灵照常鬻竹漉篱以供朝夕士有偈曰心如境亦如无实亦无虗有亦不管无亦不拘不是贤圣了事凡夫易复易即此五蕴有真智十方世界一乘同无相法身岂有二若舍烦X恼入菩提不知何方有佛地护生须是杀杀尽始安居会得箇中意铁船水上浮士坐次问灵照曰古人道明明百草头明明祖师意如何会照曰老老大大作这箇语话士曰你作么生照曰明明百草头明明祖师意士乃笑士因卖竹漉篱下桥喫扑灵照见亦去爷边倒士曰你作甚么照曰见爷倒地某甲相扶士将入灭谓灵照曰视日早晚及午以报照遽报日巳中矣而有蚀也士出户观次灵照即登父座合掌坐亡士笑曰我女锋捷矣于是更延七日州牧于公頔问疾次士谓之曰但愿空诸所有慎勿实诸所无来去世间皆如影响言讫枕于公膝而化遗命焚弃江湖有诗偈三百余篇传于世五灯全书卷第六五灯全书X卍XXX五灯全书卷第七京都圣感禅寺住持僧编辑京都古华严寺住持僧校阅进呈南岳下三世百丈海禅师法嗣洪州黄檗希运禅师闽人也幼于本州黄檗山出家X额间隆起如珠音辞朗润志意冲澹后游天台逢一僧与之言笑如旧相识熟视之目光射人乃偕行属㵎水暴涨捐笠植杖而止其僧率师同渡师曰兄要渡自渡彼即褰衣蹑波若履平地回顾曰渡来渡来师曰咄这自了汉吾早知当斫汝胫其僧叹曰真大乘法器我所不及言讫不见师后游京师因人启发乃往参百丈丈问巍巍堂堂从何方来师曰巍巍堂堂从岭南来丈曰巍巍堂堂当为何事师曰巍巍堂堂不为别事使礼拜问曰从上宗乘如何指来丈良久师曰不可教后人断绝去也丈曰将谓汝是箇人乃起入方丈师随后入曰某甲特来丈曰若尔则他后不得孤负吾丈一日问师甚么处去来曰大雄山下採菌子来丈曰还见大虫么师便作虎声丈拈斧作斫势师即打丈一掴丈吟吟而笑便归上堂曰大雄山下有一大虫汝等诸人也须好看百丈老汉今日亲遭一口师在南泉普请择菜次泉问甚么处去曰择菜去泉曰将甚么择师竖起刀泉曰祇解作宾不解作主师以刀点三下泉曰大家择菜去泉一日曰老僧有牧牛歌请长老和师曰某甲自有师在师辞南泉泉门送提起师笠曰长老身材没量大笠子大小生师曰虽然如此大千世界总在里许泉曰王老师聻师戴笠便行师在盐官殿上礼佛次时唐宣宗为沙弥问曰不着佛求不着法求不着僧求长老礼拜当何所求师曰不着佛求不着法X求不着僧求常礼如是事弥曰用礼何为师便掌弥曰大麤生师曰这里是甚么所在说麤说细随后又掌裴相国镇宛陵建禅苑请师说法以师酷爱旧山还以黄檗名之公一日拓一尊佛于师前跪曰请师安名师召曰裴休公应诺师曰与汝安名竟公礼拜师因有六人新到五人作礼中一人提起坐具作一圆相师曰我闻有一只猎犬甚恶僧曰寻𦏪羊声来师曰𦏪羊无声到汝寻曰寻𦏪羊迹来师曰𦏪羊无迹到汝寻曰寻𦏪羊踪来师曰𦏪羊无踪到汝寻曰与么则死𦏪羊也师便休去明日陞堂曰昨日寻𦏪羊僧出来僧便出师曰昨日公案未了老僧休去你作么生僧无语师曰将谓是本色衲僧元来祇是义学沙门便打趂出师一日揑拳曰天下老和尚总在这里我若放一线道从汝七纵八横若不放过不消一揑僧问放一线道时如何师曰七纵八横曰不放过不消一揑时如何师曰普裴相国一日请师至郡以所解一编呈师师接置于座略不披阅良久曰会么裴曰未测师曰若便恁么会得犹较些子若也形于纸墨何有吾宗裴乃赠诗一章曰自从大士传心印额有圆珠七尺身挂钖十年栖蜀水浮盃今日渡漳濵一千龙象随高步万里香花结胜因拟欲事师为弟子不知将法付何人师亦无喜色自尔黄檗门风盛于江表矣一日上堂大众云集乃曰汝等诸人欲何所求以拄杖趂之大众不散师却X复坐曰汝等诸人尽是噇酒糟汉恁么行脚取笑于人但见八百一千人处便去不可图他热閙也老汉行脚时或遇草根下有一箇汉便从顶门上一锥看他若知痛痒可以布袋盛米供养他总似汝如此容易何处更有今日事也汝等既称行脚亦须着些精神好还知道大唐国内无禅师么时有僧问诸方尊宿尽聚众开化为甚么却道无禅师师曰不道无禅祇是无师阇黎不见马大师下有八十四人坐道场得马师正法眼者止三两人庐山归宗和尚是其一夫出家人须知有从上来事分始得且如四祖下牛头横说竖说犹未知向上关棙子有此眼目方辨得邪正宗党且当人事宜不能体会得但知学言语念向皮袋里安着到处称我会禅还替得汝生死么轻忽老宿入地狱如箭我才见汝入门来便识得了也还知么急须努力莫容易事持片衣口食空过一生明眼人笑汝久后总被俗汉筭将去在宜自看远近是阿谁面上事若会即便会若不会即散去珍重示裴公美曰诸佛与一切众生唯是一心更无别法此心无始巳来不会生不会灭不青不黄无形无相不属有无不计新旧非长非短非大非小超过一切限量名言踪迹对待当体便是动念即乖犹如虗空无有边际不可测度唯此一心即是佛佛与众生更无别异但是众生着相外求求之转失使佛觅佛将心捉心穷劫尽形终不能得不知息念忘虑佛自现X前此心即是佛更无别佛亦无别心此心明净犹如虗空无一点相貌举心动念即乖法体即为着相无始巳来无着相佛修六度万行欲求成佛即是次第无始巳来无次第佛但悟一心更无少法可得此即真佛此心即无心之心离一切相众生诸佛更无差别但能无心便是究竟学道人若不直下无心累劫修行终不成道被三乘功行拘系不得解脱然证此心有迟疾有闻法一念便得无心者有至十信十住十行十回向乃得无心者有至十地乃得无心者长短得无心乃住更无可修可证实无所得真实不虗一念而得与十地而得者功用恰齐更无深浅只是历劫枉受辛勤耳造恶造善皆是着相着相造恶枉受轮回着相造善枉受劳苦总不如言下便认取本法此法即心心外无法此心即法法外无心心自无心亦无无心者将心无心心却成有默契而巳绝诸思议故曰言语道断心行处灭学道人唯认见闻觉知施为动作空却见闻觉知即心路绝无入处伹于见闻觉知处认本心然本心不属见闻觉知亦不离见闻觉知但莫于见闻觉知上起见解莫于见闻觉知上动念亦莫离见闻觉知觅心亦莫舍见闻觉知取法不即不离不住不着纵横自在无非道场学道人莫疑四大为身四大无我我亦无主故知此身无我亦无主五阴为心五阴无我亦无主故知此心无我亦无主六根六尘六识和合生灭亦复如是X十八界既空一切皆空唯有本心荡然清净有识食有智食四大之身饥疮为患随顺给养不生贪着谓之智食恣情取味妄生分别唯求适口不生厌离谓之识食凡夫取境道人取心心境双忘乃是真法忘境犹易忘心至难人不敢忘心恐落空无捞摸处不知空本无空唯一真法界耳为有贪嗔痴即立戒定慧本无烦恼焉有菩提故祖师曰佛说一切法为除一切心我无一切心何用一切法凡夫不趣道唯恣六情乃持六道觉道人一念计生死即落魔道一念起诸见即落外道见有生趣其灭即落声闻道不见有生唯见有灭即落缘觉道法本不生今亦无灭不起二见不厌不忻一切诸法唯是一心然后乃为佛乘也凡夫皆逐境生心心遂忻厌若欲无境当忘其心心忘即境空境空即心灭若不忘心而伹除境境不可除祇益纷扰故万法唯心心亦不可得复何求哉凡人临欲终时但观五蕴皆空四大无我真心无相不去不来生时性亦不来死时性亦不去湛然圆寂心境一如但能如是直下顿了不为三世所拘系便是出世人也切不得有分毫趣向若见善相诸佛来迎及种种现前亦无心随去若见恶相种种现前亦无心怖畏但自忘心同于法界便得自在此即是要节也言阐提者信不具也一切六道众生乃至一乘不信有佛果皆谓之断善根阐提菩萨者深信有佛法不见有大乘小乘佛与众生同一法X性乃谓之善根阐提凡夫多于境碍心事碍理常欲逃境以安心併事以存理不知乃是心碍境理碍事但令心空境自空但令理寂事自寂勿倒用心也凡人多不肯空心恐落于空不知自心本空愚人除事不除心智者除心不除事菩萨心如虗空一切俱舍所作福德皆不贪着然舍有三等内外身心一切俱舍犹如虗空无所取着然后随方应物能所皆忘是为大舍若一边行道布德一边旋舍无希望心是为中舍若广修众善有所希望闻法知空遂乃不着是为小舍大舍如火烛在前更无迷悟中舍如火烛在傍或明或暗小舍如火烛在后不见坑穽故菩萨心如虗空一切俱舍过去心不可得是过去舍现在心不可得是现在舍未来心不可得是未来舍所谓三世俱舍佛有三身法身说自性虗通法报身说一切清净法化身说六度万行法法身说法不可以言语音声形相文字而求无所说无所证自性虗通而巳故曰无法可说是名说法报身化身皆随机感现所说法亦随事应根以为摄化皆非真法故曰报化非真佛亦非说法者沙门果者从息虑而成不从学得汝如今将心求心傍他家舍只拟学取有什么得时古人心利才闻一言便乃绝学所以唤作绝学无为闲道人今时人只欲得多知多解广求文义唤作修行不知多知多解翻成壅塞唯知多与儿酥乳喫消与不消都总不知三乘学道人皆是此样尽名X食不消者问妄能鄣自心未审而今以何遣妄师曰起妄遣妄亦成妄妄本无根只因分别而有你但于凡圣两处情莫计念自然无妄更拟若为遣他志公云不逢出世明师枉服大乘法药你如今一切时中行住坐卧但学无心久久须实得为你力量小不能顿超但得三年五年或十年须行箇入处自然会去为汝不能如是须要将心学禅学道佛法有什么交涉祖师直指一切众生本心本体本来是佛不假修成不属渐次不是明暗问佛穷得无明否师云无明即是一切诸佛得道之处所以缘起是道场所见一尘一色便合无边理性举足下足不离道场道场者无所得也我向你道祇无所得名为坐道场唐宣宗大中庚午八月终于本山谥断际禅师塔曰广慈福州长庆懒安大安禅师郡之陈氏子受业于黄檗山习律乘甞自念言我虽勤苦而未闻元极之理乃孤钖游方将往洪井路出上元逢一老父谓师曰师往南昌当有所得师即造百丈礼而问曰学人欲求识佛何者即是丈曰大似骑牛觅牛师曰识得后如何丈曰如人骑牛至家师曰未审始终如何保任丈曰如牧牛人执杖视之不令犯人苗稼师自兹领旨更不驰求同参祐创居沩山师躬耕助道及祐归寂众请接踵住持上堂汝诸人总来就安求觅甚么若欲作佛汝自是佛担佛傍家走如渴鹿趂阳𦦨相X似何时得相应去汝欲作佛但无许多颠倒攀缘妄想恶觉垢净众生之心便是初心正觉佛更向何处别讨所以安在沩山三十来年喫沩山饭疴沩山屎不学沩山禅祇看一头水牯牛若落路入草便把鼻孔拽转来才犯人苗稼即鞭挞调伏既久可怜生受人言语如今变作箇露地白牛常在面前终日孤逈逈地趂亦不去汝诸人各自有无价大宝从眼门放光照见山河大地耳门放光领釆一切善恶音响如是六门昼夜常放光明亦名放光三昧汝自不识取影在四大身中内外扶持不教倾侧如人负重担从独木桥上过亦不教失脚且道是甚么物任持便得如是且无丝发可见岂不见志公和尚云内外追寻一总无境上施为浑大有珍重问此阴巳谢彼阴未生时如何师曰此阴未谢那箇是大德曰不会师曰若会此阴便明彼阴问大用现前不存轨则时如何师曰汝用得但用僧乃脱膊遶师三匝师曰向上事何不道取僧拟开口师便打曰这野狐精出去有僧上法堂顾视东西不见师乃曰好箇法堂祇是无人师从门里出曰作么僧无对雪峰因入山採得一枝木其形似蛇于背上题曰本自天然不假雕琢寄与师师曰本色住山人且无刀斧痕僧问佛在何处师曰不离心曰双峰上人有何所得师曰法无所得设有所得得本无得问黄巢军来和尚向甚么处回避师曰五蕴山中曰忽被他捉着时如X何师曰恼乱将军师大化闽城唐僖宗中和癸卯十月二十二日示寂黄檗塔于楞伽山敕谥圆智禅师证真之塔杭州大慈山寰中禅师蒲坂卢氏子顶骨圆耸其声如钟少丁母忧庐于墓所服阕思报罔极乃于并州童子寺出家嵩岳登戒习诸律学后参百丈受心印辞往南岳常乐结茅千山顶一日南泉至问如何是庵中主师曰苍天苍天泉云苍天且置如何是庵中主师曰会即便会莫忉忉泉拂袖而出后住大慈上堂山僧不解答话祗能识病时有僧出师便归方丈赵州问般若以何为体师曰般若以何为体州大笑而出明日州扫地次师曰般若以何为体州置帚拊掌大笑师便归方丈僧辞师问甚么处去曰江西去师曰我劳汝一段事得否曰和尚有甚么事师曰将取老僧去得么曰更有过于和尚者亦不能将去师便休僧后举似洞山山曰阇黎争合恁么道曰和尚作么生山曰得山又问其僧大慈别有甚么言句曰有时示众曰说得一丈不如行取一尺说得一尺不如行取一寸山曰我不恁么道曰和尚作么生山曰说取行不得底行取说不得底后属武宗废教师短褐隐居大中壬申重剃染大扬宗旨咸通壬午二月十五日不疾而逝寿八十三腊五十四僖宗谥性空大师定慧之塔天台平田普岸禅师洪州人于百丈门下得旨后闻X天台胜槩圣贤间出思欲高蹈方外远追遐躅乃结茅薙草宴寂林下日居月诸为四众所知创平田禅院居之上堂神光不昧万古徽猷入此门来莫存知解便下座僧参师打一拄杖其僧近前把住拄杖师曰老僧适来造次僧却打师一拄杖师曰作家作家僧礼拜师把住曰是阇黎造次僧大笑师曰这箇师僧今日大败也临济访师到路口先逢一嫂在田使牛济问嫂平田路向甚么处去嫂打牛一棒曰这畜生到处走到此路也不识济又曰我问你平田路向甚么处去嫂曰这畜生五岁尚使不得济心语曰欲观前人先观所使便有抽钉拔楔之意及见师师问你还曾见我嫂也未济曰巳收下了也师遂问近离甚处济曰江西黄檗师曰情知你见作家来济曰特来礼拜和尚师曰巳相见了也济曰宾主之礼合施三拜师曰既是宾主之礼礼拜着有偈示众曰大道虗旷常一真心善恶莫思神清物表随缘饮啄更复何为终于本院遗塔存焉宋朝重加修饰赐号寿昌瑞州五峯常观禅师僧问如何是五峰境师曰险曰如何是境中人师曰塞僧辞师曰甚么处去曰台山去师竖一指曰若见文殊了却来这里与汝相见僧无语师问僧甚么处来曰庄上来师曰汝还见牛么曰见师曰见左角见右角僧无语师代曰见无左右又僧辞师曰汝诸方去莫谤老僧在这里曰X某甲不道和尚在这里师曰汝道老僧在甚么处僧竖起一指师曰早是谤老僧也潭州石霜山性空禅师僧问如何是祖师西来意师曰如人在千尺井中不假寸绳出得此人即答汝西来意僧曰近日湖南畅和尚出世亦为人东语西话师唤沙弥拽出这死尸着福州古灵神赞禅师本州大中寺受业后行脚遇百丈开悟却回受业本师问曰汝离我在外得何事业曰并无事业遂遣执役一日因澡身命师去垢师乃拊背曰好所佛堂而佛不圣本师回首视之师曰佛虽不圣且能放光本师又一日在牕下看经蜂子投牕纸求出师覩之曰世界如许广濶不肯出钻他故纸驴年去遂有偈曰空门不肯出投窻也大痴百年钻故纸何日出头时本师置经问曰汝行脚遇何人吾前后见汝发言异常师曰某甲蒙百丈和尚指箇歇处今欲报慈德耳本师于是告众致斋请师说法师乃登座举唱百丈门风曰灵光独耀逈脱根尘体灵真常不拘文字心性无染本自圆成但离妄缘即如如佛本师于言下感悟曰何期垂老得闻极则事师后住古灵聚徒数载临迁化剃浴声钟告众曰汝等诸人还识无声三昧否众曰不识师曰汝等静听莫别思惟众皆侧聆师俨然顺寂塔存本山广州和安寺通禅师婺州双林寺受业自幼寡言时人谓之不语通因礼佛次有禅者问座主礼底是甚X么师曰是佛禅者乃指像曰这箇是何物师无对至夜具威仪礼问今日所问某甲未知意旨如何禅者曰座主几夏耶师曰十夏禅者曰还曾出家也未师转茫然禅者曰若也不会百夏奚为乃命同参马祖及至江西祖巳圆寂遂谒百丈顿释疑情有人问师是禅师否师曰贫道不会学禅师良久召其人其人应诺师指椶榈树子其人无对师一日召仰山将牀子来山将到师曰却送本处着山从之师召慧寂山应诺师曰牀子那边是甚么物山曰枕子师曰枕子这边是甚么物山曰无物师复召慧寂山应诺师曰是甚么山无对师曰去江州龙云台禅师僧问如何是祖师西来意师曰昨夜栏中失却牛京兆卫国院道禅师新到参师问何方来曰河南来师曰黄河清也未僧无对师有恙不见客有人来谒曰久聆和尚道德忽承法体违和略请和尚相见师将钵盛饭令侍者擎出示之其人无对镇州万岁和尚僧问大众云集合谈何事师曰序品第一洪州东山慧禅师游山见一巖僧问此巖还有主也无师曰有曰是甚么人师曰三家村里觅甚么曰如何是巖中主师曰汝还气急么小师行脚回师问汝离吾在外多少时耶曰十年师曰不用指东话西直道将来曰对和尚不敢谩语师喝曰这打野榸汉X师同大于南用到茶堂有僧近前不审用曰我既不纳汝汝亦不见我不审阿谁僧无语师曰不得平白地恁么问伊用曰大于亦无语那于把定其僧曰是你恁么累我亦然便打一掴用大笑曰朗月与青天大于侍者到师问金刚正定一切皆然秋去冬来且作么生者曰不妨和尚借问师曰即今即得去后作么生者曰谁敢问着某甲师曰大于还得么者曰犹要别人检点在师曰辅弼宗师不废光彩侍者礼拜清田和尚与瑫上座煎茶次师敲绳牀三下瑫亦敲三下师曰老僧敲有箇善巧上座敲有何道理瑫曰某甲敲有箇方便和尚敲作么生师举起盏子瑫曰善知识眼应须恁么茶罢瑫却问和尚适来举起盏子意作么生师曰不可更别有也百丈山涅槃和尚一日谓众曰汝等与我开田我与汝说大义众开田了归请说大义师乃展两手众罔措南泉愿禅师法嗣赵州观音院真际从谂禅师曹州郝乡郝氏子童稚于本州扈通院从师披剃未纳戒便抵池阳参南泉值泉偃息而问曰近离甚处师曰瑞像泉曰还见瑞X像么师曰不见瑞像祇见卧如来泉便起坐问汝是有主沙弥无主沙弥师曰有主沙弥泉曰那箇是你主师近前躬身曰仲冬严寒伏惟和向尊候万福泉器之许其入室他日问泉曰如何是道泉曰平常心是道师曰还可趣向也无泉曰拟向即乖师曰不拟争知是道泉曰道不属知不属不知知是妄觉不知是无记若真达不疑之道犹如太虗廓然荡豁岂可强是非耶师于言下悟理乃往嵩岳瑠璃坛纳戒仍返南泉师在南泉作炉头大众普请择菜师在堂内呌救火救火大众一时到僧堂前师乃关却僧堂门大众无对泉乃抛锁匙从牕内入堂中师便开门师在南泉井楼上打水次见南泉过便抱柱悬却脚曰相救相救南泉上楼梯曰一二三四五师少时间却去礼谢曰适来谢和尚相救问承闻和尚亲见南泉是否师曰镇州出大萝卜头问和尚生缘什么处师以手指曰西边更向西上堂兄弟莫久立有事商量无事向衣钵下坐穷理好老僧行脚时除二时斋粥是杂用心力处余外更无别用心处也若不如此出家大远在问万物中何物最坚师曰相骂饶汝接觜相唾饶汝泼水问如何是一句师曰若守着一句老却你师又曰若一生不离丛林不语十年五载无人唤你作哑汉巳后佛也不奈你何你若不信截取老僧头去问至道无难唯嫌拣择是时人窠窟师曰曾有问我直得五年分疎不X下有官人问丹霞烧木佛院主为什么眉须堕落师曰官人宅中变生作熟是什么人曰所使师曰却是他好手问如何是道师曰不敢不敢问如何是法师曰勅勅摄摄上堂曰若是久参底人莫非真实莫非亘古亘今若是新入众底人也须究理始得莫趂三百五百丛林称道好箇住持洎乎问着佛法恰似炒砂作饭相似无可施为无可下口却言他非我是面赫赤地良由世间出非法语真寔欲明者意莫辜负老僧问如何是西来意师下禅床曰莫便是否师曰老僧未有语在问佛法久远如何用心师曰你见前汉后汉把揽天下临终时半钱也将不去问如何得不被诸境惑师垂一足僧便出鞋师收起足僧无语问善恶惑不得底人还独脱也无师曰不独脱曰为什么不独脱师曰正在善恶里问孤月当空光从何生师曰月从何生上堂此事如明珠在掌胡来胡现汉来汉现老僧把一枝草作丈六金身用把丈六金身作一枝草用佛即是烦恼烦恼即是佛问佛与谁人为烦恼师曰与一切人为烦恼曰如何免得师曰用免作么示众曰拟心即差僧问不拟心时如何师打二下曰莫是老僧辜负阇黎么示众曰此问佛法道难即易道易即难别处难见易识老僧者里即易见难识若能会得天下横行忽有人问什么处来若向伊道从赵州来又谤赵州若道不从赵州来又埋没自已诸人且作么生X对他僧问触目是谤和尚如何得不谤去师曰若道不谤早是谤了也问如何是衲衣下事师曰莫自瞒问如何是赵州师曰东门西门南门北门示众曰法本不生今则无灭更不要道才语是生不语是默诸人且作么生是不生不灭底道理问草是不生不灭么师曰者汉只认得箇死语上堂良久大众总来也未对曰总来也师曰更待一人来即说话僧曰候无人来即说似和尚师曰大难得人示众曰心生即种种法生心灭即种种法灭你诸人作么生僧乃问只如不生不灭时如何师曰我许你者一问示众曰大道只在目前要且目前难覩僧问目前有何形段令学人覩师曰任你江南江北曰和尚岂无方便为人师曰适来问什么示众曰教化得底人是今生事教化不得底人是第三生冤若不教化恐堕却一切众生教化亦是冤是你还教化也无僧曰教化师曰一切众生还见你也无曰不见师曰为什么不见曰无相师曰即今还见老僧否曰和尚不是众生师曰自知罪过即得示众曰八百箇作佛汉觅一箇道人难得问白云不落时如何师曰老僧不会上象曰岂无宾主师曰老僧是主阇黎是宾白云在什么处马大夫问和尚还修行也无师曰老僧若修行即祸事曰和尚既不修行教什么人修行师曰大夫是修行底人曰某甲何名修行师曰若不修行争得扑在人王位中餧得来赤冻红地X无有解出期大夫乃下泪拜谢示众曰阇黎不是不将来老僧不是不祇对又曰阇黎莫擎拳合掌老僧不将禅牀拂子对问作何方便即得闻于未闻师曰未闻且置你曾闻箇什么来问如何是和尚大意师曰无大无小曰莫便是和尚大意么师曰若有纤毫万劫不如问万法本闲而人自闹是什么人语师曰出来便死问不是佛不是物不是众生这箇是断语如何是不断语师曰天上天下唯我独尊问如何是归根师曰拟即差问承古有言虗明自照如何是自照师曰不称他照曰照不着处如何师曰你话堕也问三身中那箇是本来身师曰阙一不可崔郎中问大善知识还入地狱也无师曰老僧末上入崔曰既是大善知识为什么入地狱师曰老僧若不入争得见郎中问毫𨤲有差时如何师曰天地悬隔曰毫𨤲无差时如何师曰天地悬隔问学人拟作佛时如何师曰大煞费力生曰不费力时如何师曰与么则作佛去也问如何是大阐提底人师曰老僧答你还信否曰和尚重言那敢不信师曰觅箇阐提人难得问如何是目前独脱一路师曰无二亦无三曰目前有路还许学人进前也无师曰与么则千里万里问未审出家誓求无上菩提时如何师曰未出家被菩提使既出家使得菩提师因出外见婆子插田曰忽遇勐虎作么生婆曰无一法可当情师曰唋婆子曰唋师曰犹有者X箇在师到道吾处才入僧堂吾曰南泉一只箭来师曰看箭吾曰过也师曰中也问百骸俱溃散一物镇长灵时如何师曰今朝又风起问还得见文殊也无师曰者蒙瞳汉什么处去来问萌芽未发时如何师曰齅着即脑裂曰不齅时如何师曰无者间工夫问如何数量师曰一二三四五问如何是急师曰老僧与么道你作么生曰不会师曰向你道急急着靴水上立走马到长安靴头犹未湿问四山相逼是如何师曰无路是赵州问寔际理地不受一尘时如何师曰一切总在里许问才有心念落在人天直无心念落在眷属时如何师曰非伹老僧作家亦答你不得问如何是祖师西来意师曰东壁上挂葫芦多少时也问学人拟向南方学些佛法去如何师曰你去南方见有佛处急走过无佛处不得住曰与么即学人无依也师曰柳絮柳絮问牛头未见四祖时如何师曰饱柴饱水曰见后如何师曰饱水饱柴问昼是日光夜是火光如何是神光师曰日光火光问如何是祖师西来意师曰栏中失却牛问栢树子还有佛性也无师曰有曰几时成佛师曰待虗空落地曰虗空几时落地师曰待栢树子成佛问如何是西来意师曰板齿生毛问急切处请师道师曰尿是小事须是老僧自去始得示众曰老僧三十年前在南方火炉头有箇无宾主话直至如今无人举着问大耳三藏第X三度觅国师不见未审国师在什么处师曰在三藏鼻孔里问和尚姓什么师曰常州有曰甲子多少师曰苏州有问如何是道师曰墻外底曰不问者箇师曰问什么道曰大道师曰大道透长安示众曰才有是非纷然失心还有答话分也无有僧出将沙弥打一掌曰何不祇对和尚师便归方丈后侍者请益适来僧是会不会师曰坐底见立底立底见坐底师到云居居曰老老大大何不觅箇住处师曰作么生是某甲住处居曰山前有箇古寺基师曰和尚自住取又到茱萸萸曰老老大大何不觅箇住处师曰甚么处是某甲住处萸曰老老大大住处也不知师曰三十年弄马骑今日却被驴子扑问大众云集合谈何事师曰今日拽木头竖僧堂曰莫只者箇便是接学人也无师曰老僧不解双陆不解长行问如何是七佛师师曰要眠即眠要起即起问一镫然百千灯一灯未审从什么处发师便趯出一只履问灵草未生时如何师曰齅着即脑裂曰不齅时如何师曰如同立死汉曰还许学人和合否师曰人来莫向伊道问三乘教外如何接人师曰有此世界来日月不会换问朗月当空时如何师曰犹是堦下汉曰请师接上堦师曰月落了来相见师因在室坐禅次主事报和尚曰大王来礼拜礼毕师不起左右问大王来为什么不起师曰你不会老僧者里下等人来出三门接中等人来下禅牀接上X等人来禅牀上接不可唤大王作中等下等人也恐屈大王大王欢喜再三请入内供养因僧辞去师曰阇黎出外忽有人问还见赵州否你作么生抵对曰只可道见师曰老僧是一头驴你作么生见僧无对示众曰我此间有出窟狮子亦有在窟师子只是难得师子儿时有僧弹指对之师曰是什么曰师子儿师曰我唤作师子儿早是罪过你行更趯踏问新到离什么处曰离雪峰师曰雪峰有什么言句示人曰和尚寻常道尽十方世界是沙门一只眼你等诸人向什么处疴师曰阇黎若回寄箇锹子去示众曰未有世界早有此性世界坏时此性不怀僧问如何是此性师曰五蕴四大曰此犹是坏如何是此性师曰四大五蕴师一日上堂僧才出礼拜师乃合掌珍重又一日僧礼拜师曰好好曰如何是禅师曰今日天阴不答话师因见僧扫地次遂问与么扫还得净洁也无曰转扫转多师曰岂无拨尘者曰谁是拨尘者师曰会么曰不会师曰问取云居去其僧乃去问云居如何是拨尘者云居曰者瞎汉有僧上参次见师衲被葢头坐次僧便退师曰阇黎莫道老僧不抵对师因到临济方始洗脚临济便问如何是祖师西来意师曰正直洗脚临济近前侧聆师曰若会便会不会更要㗖啄作么临济拂袖去师曰三十年行脚今日为人错下注脚师因到天台国清寺见寒山拾得师曰久响寒山拾得到来只X见两箇水牯牛寒山拾得便作牛鬬师曰叱叱寒山拾得咬齿相看师便归堂二人来堂内问师适来因缘作么生师乃呵呵大笑一日二人问师什么处去来师曰礼拜五百尊者二人曰五百头水牯牛聻师曰为什么作五百头水牯牛去山曰苍天苍天师呵呵大笑师行脚时见二庵主一人作丫角童师问讯二人殊不顾来日早晨丫角童将一铛饭来放地上分作三分庵主将席子近前坐丫角童亦将席近前相对坐亦不唤师师乃亦将席近前坐丫童目顾于师庵主曰莫言侵早起更有夜行人师曰何不教诏这行者庵主曰他是人家男女师曰洎合放过丫角便起顾视庵主曰多口作么丫角从此入山不见师因与文远行次乃以手指一片地曰这里好造一箇巡铺子文远便去彼中立曰把将公验来师便打一掴远曰公验分明过师在南泉时泉牵一头水牯牛入僧堂内巡堂而转首座乃向牛背上三拍泉便休去师后将一束草安向首座面前首座无对问诸佛有难火焰里藏身和尚有难向什么处藏身师乃有颂渠说佛有难我说渠有灾但看我避难何处有相随有无不是说去来非去来为你说难法对面识得未师鱼鼓颂曰四大由来造化功有声全贵里头空莫嫌不与凡夫说祇为宫商调不同师因赵王问师尊年有几箇齿在师曰祇有一箇王曰争喫得物师曰虽然一箇下下齩着师寄拂子X与王曰若问何处得来但说老僧平生用不尽者师之元言布于天下时谓赵州门风皆悚然信伏唐昭宗干宁丁巳十一月二日右脇而寂寿一百二十岁谥真际大师湖南长沙景岑招贤禅师久依南泉有投机偈曰今日还乡入大门南泉亲道遍干坤法法分明皆祖父回头慙愧好儿孙泉答曰今日投机事莫论南泉不道遍干坤还乡尽是儿孙事祖父从来不出门初住鹿苑为第一世其后居无定所但徇缘接物随宜说法时谓之长沙和尚上堂我若一向举扬宗教法堂里须草深一丈事不获不巳向汝诸人道尽十方世界是沙门眼十方世界是沙门全身尽十方世界是自巳光明尽十方世界在自巳光明里尽十方世界无一人不是自巳我常向汝诸人道三世诸佛法界众生是摩诃般若光光未发时汝等诸人向甚么处委悉光未发时尚无佛无众生消息何处得山河国土来时有僧问如何是沙门眼师曰长长出不得又曰成佛成祖出不得六道轮回出不得僧曰未审出箇甚么不得师曰昼见日夜见星曰学人不会师曰妙高山色青又青问教中道而常处此菩提座如何是座师曰老僧正坐大德正立问如何是大道师曰没却汝问诸佛师是谁师曰从无始劫来承谁覆荫曰未有诸佛巳前作么生师曰鲁祖开堂亦与师僧东道西说问学人不据地时如何师X曰汝向甚么处安身立命曰却据地时如何师曰拖出死尸着问如何是异类师曰尺短寸长问如是诸佛师师曰不可更拗直作曲曰请和尚向上说师曰阇黎眼瞎耳聋作么游山归首座问和尚甚处去来师曰游山来座曰到甚么处师曰始从芳草去又逐落花回座曰大似春意师曰也胜秋露滴芙蕖师遣僧问同参会曰和尚见南泉后如何会默然僧曰和尚未见南泉巳前作么生会曰不可更别有也僧回举似师师云偈曰百尺竿头不动人虽然得入未为真百尺竿头须进步十方世界是全身僧便问祇如百尺竿头如何进步师曰朗州山澧州水曰不会师曰四海五湖王化里有客来谒师召尚书其人应诺师曰不是尚书本命曰不可离却即今祇对别有第二主人师曰唤尚书作至尊得么曰恁么总不祇对时莫是弟子主人否师曰非但祇对与不祇对时无始劫来是箇生死根本示偈曰学道之人不识真祇为从来认识神无始劫来生死本痴人唤作本来人有秀才看千佛名经问曰百千诸佛但见其名未审居何国土还化物也无师曰黄鹤楼崔颢题后秀才还曾题也未曰未曾师曰得闲题取一篇好问南泉迁化向什么处去师曰东家作驴西家作马曰学人不会此意如何师曰要骑即骑要下便下皓月供奉问天下善知识证三德涅槃也未师曰大德问果上涅槃因中涅槃曰问果上涅槃X师曰天下善知识未证曰为甚么未证师曰功未齐于诸圣曰功未齐于诸圣何为善知识师曰明见佛性亦得名为善知识曰未审功齐何道名证大涅槃师示偈曰摩诃般若照解脱甚深法法身寂灭体三一理圆常欲识功齐处此名常寂光曰果上三德涅槃巳蒙开示如何是因中涅槃师曰大德是月又问教中说幻意是有耶师曰大德是何言欤曰恁么则幻意是无耶师曰大德是何言欤曰恁么则幻意是不有不无耶师曰大德是何言欤曰如某三问尽不契于幻意未审和尚如何明教中幻意师曰大德信一切法不思议否曰佛之诚言那敢不信师曰大德言信二信之中是何信曰如某所明二信之中是名缘信师曰依何教门得生缘信曰华严曰菩萨摩诃萨以无障无碍智慧信一切世间境界是如来境界又华严曰诸佛世尊悉知世法及诸佛法性无差别决定无二又华严曰佛法世间法若见其真寔一切无差别师曰大德所举缘信教门甚有来处听老僧与大德明教中幻意若人见幻本来真是则名为见佛人圆通法法无生灭无灭无生是佛身月又问蚯蚓断为两段两头俱动未审佛性在阿那头师曰动与不动是何境界曰言不干典非智者之所谈祇如和尚言动与不动是何境界出自何经师曰灼然言不干典非智者之所谈大德岂不闻首楞严曰当知十方无边不动虗空并其动摇地水火风均名X六大性真圆融皆如来藏本无生灭示偈曰最甚深最甚深法界人身便是心迷者迷心为众色悟时剎境是真心身界二尘无实相分明达此号知音月又问如何是陀罗尼师指禅牀右边曰这箇师僧却诵得曰别还有人诵得否师又指禅牀左边曰这箇师僧亦诵得曰某甲为什么不闻师曰大德岂不知道真诵无响真听无闻曰恁么则音声不入法界性也师曰离色求观非正见离声求听是邪闻曰如何是不离色是正见不离声是真闻师示偈曰满眼本非色满耳本非声文殊常触目观音塞耳根会三元一体达四本同真堂堂法界性无佛亦无人问南泉道三世诸佛不知有貍奴白牯却知有为甚么三世诸佛不知有师曰未入鹿苑时犹较些子曰貍奴白牯为甚么却知有师曰汝争怪得伊问和尚继嗣何人师曰我无人得继嗣曰还参学也无师曰我自参学曰师意如何师有偈曰虗空问万象万象答虗空谁人亲得闻木叉丱角童问如何是平常心师曰要眠即眠要坐即坐曰学人不会意旨如何师曰热即取凉寒即向火问向上一路请师道师曰一口鍼三尺线曰如何是领会师曰益州布扬州绢问动是法王苗寂是法王根如何是法王师指露柱曰何不问大士师与仰山玩月次山曰人人尽有这箇祇是用不得师曰却是倩汝用山曰你作么生用师噼胸与一踏山曰㘞直下似箇大虫自此诸X方称岑大虫问本来人还成佛也无师曰汝见大唐天子还自种田割稻么曰未审是何人成佛师曰是汝成佛僧无语师曰会么曰不会师曰如人因地而倒依地而起地道什么三圣令秀上座问曰南泉迁化向什么处去师曰石头作沙弥时参见六祖秀曰不问石头见六祖南泉迁化向什么处去师曰教伊寻思去秀曰和尚虽有千尺寒松且无抽条石笋师默然秀曰谢和尚答话师亦默然秀回举似三圣圣曰若恁么犹胜临济七步然虽如此待我更验看至明日三圣上问承闻和尚昨日答南泉迁化一则语可谓光前绝后今古罕闻师亦默然问如何是文殊师曰墻壁瓦砾是曰如何是观音师曰音声语言是曰如何是普贤师曰众生心是曰如何是佛师曰众生色身是曰河沙诸佛体皆同何故有种种名字师曰从眼根返源名文殊耳根返源名观音从心返源名普贤文殊是佛妙观察智观音是佛无缘大慈普贤是佛无为妙行三圣是佛之妙用佛是三圣之真体用则有河沙假名体则总名一薄伽梵问色即是空空即是色此理如何师曰听老僧偈碍处非墻壁通处没虗空若人如是解心色本来同又问佛性堂堂显现住性有情难见若悟众生无我我面何如佛面第六第七识及第八识毕竟无体云何得名转第八为大圆镜智师示偈曰七生依一灭一灭持七生一灭灭亦灭六七永无迁问蚯蚓断X为两段两头俱动未审佛性在阿那头师曰妄想作么曰其如动何师曰汝岂不知火风未散问如何转得山河国土归自己去师曰如何转得自己成山河国土去曰不会师曰湖南城下好养民米贱柴多足四邻僧无语师示偈曰谁问山河转山河转向谁圆通无两畔法性本无归华严座主问虗空为是定有为是定无师曰言有亦得言无亦得虗空有时伹有假有虗空无时但无假无曰如和尚所说有何教文师曰大德岂不闻首楞严曰十方虗空生汝心内犹如片云点太清里岂不是虗空生时但生假名又曰汝等一人发真归源十方虗空悉皆消殒岂不是虗空灭时伹灭假名老僧所以道有是假有无是假无问如何是上上人行处师曰如死人眼曰上上人相见时如何师曰如死人手曰善财为什么无量劫游普贤身中世界不遍师曰你从无量劫来还游得遍否曰如何是普贤身师曰含元殿里更觅长安问如何是学人心师曰尽十方世界是你心曰恁么则学人无着身处也师曰是你着身处曰如何是着身处师曰大海水深又深曰学人不会师曰鱼龙出入任升沉问有人问和尚即随因缘答无人问和尚时如何师曰困则睡徤则起曰教学人作么生会师曰夏天赤骨力冬寒须得被问亡僧迁化向甚么处去师示偈曰不识金刚体却唤作缘生十方真寂灭谁在复谁行师赞南泉真曰堂堂南泉X三世之源金刚常住十方无边生佛无尽现巳却还劝学偈曰万丈竿头未得休堂堂有路少人游禅师愿达南泉去满目青山万万秋颂临济赤肉团上有一无位真人曰万法一如不用拣一如谁拣谁不拣即今生死本菩提三世如来同箇眼诫斫松竹偈曰千年竹万年松枝枝叶叶尽皆同为报四方玄学者动手无非触祖公鄂州茱萸山和尚初住随州护国上堂擎起一橛竹曰还有人虗空里钉得橛么时有灵虗上座出众曰虗空是橛师便打虗曰莫错打师便下座众僧侍立次师曰祇甚么白立无箇说处一场气闷僧拟问师便打曰为众竭力便入方丈行者参师曰曾去看赵州么曰和尚敢道否师曰非但茱萸一切人道不得曰和尚放某甲过师曰这里从前不通人情曰要且慈悲心在师便打曰醒后来为汝僧参乃问阇黎为游山翫水为问道参禅曰和尚试定夺看师曰雕蚶镂蛤不渗之泥劳君远至曰浑身是铁犹被一鎚师曰降将不斩衢州子湖巖利踪禅师澶州周氏子幽州开元寺出家依年受具后入南泉之室乃抵于衢州之马蹄山结茅宴居唐文宗开成丁巳邑人翁迁贵施山下子湖创院师于门下立牌示众子湖有一只狗上取人头中取人心下取人足拟议则丧身失命临济会下二僧参方揭帘师喝曰看狗僧回顾师便归方丈X与胜光鉏园次蓦按䦆回视光曰事即不无拟心即差光便问如何是事被师拦胸踏倒从此有省尼到参师曰汝莫是刘铁磨否曰不敢师云左转右转曰和尚莫颠倒师便打师一夜于僧堂前呌曰有贼众皆惊动有一僧在堂内出师把住曰维那捉得也捉得也曰不是某甲师曰是即是祇是汝不肯承当有偈示众曰三十年来住子湖二时斋粥气力麤无事上山行一转借问时人会也无师居子湖说法四十余年广明庚子无疾归寂塔于本山寿八十一腊六十一荆南白马昙照禅师常曰快活快活及临终时呌苦苦又曰阎罗王来取我也院主问曰和尚平日说快活如今何得恁么地师举枕子曰汝道当时是如今是院主无对师掷枕而逝终南山云际师祖禅师初参南泉问摩尼珠人不识如来藏里亲收得如何是藏泉曰与汝往来者是师曰不往来者如何泉曰亦是曰如何是珠泉召师祖师应诺泉曰去汝不会我语师从此信入邓州香严下堂义端禅师上堂兄弟彼此未了有甚么事相共商量我三五日即发去也如今学者须了却今时莫爱他向上人无事兄弟纵学得种种差别义路终不代得自己见解毕竟着力始得空记持他巧妙章句即转加烦乱去汝若欲相应但恭恭地尽莫停留纤毫直是虗空方有少分以虗空无锁闭无X壁落无形段无心眼时有僧问古人相见是如何师曰老僧不会见古人曰今时血脉不断处如何仰羡师曰有甚么仰羡处问某甲不问闲事请和尚答话师曰更从我觅甚么曰不为闲事师曰汝教我道乃曰兄弟佛是尘法是尘终日驰求有甚么休歇但时中不用挂情情不挂物无善可取无恶可弃莫教他笼罩着始是学处也问某甲曾辞一老宿宿曰去则亲良朋附善友某今辞和尚未审有何指示师曰礼拜着僧礼拜师曰礼拜一任礼拜不得认奴作郎上堂僧问如何是直截根源师乃掷下拄杖便归方丈上堂语是谤寂是诳语寂向上有路在老僧口门窄不能与汝说得便下座上堂问正因为甚么无事师曰我不会停留乃曰假饶重重剥得净尽无停留权时施设亦是方便接人若是那边事无有是处池州灵鹫闲禅师上堂是汝诸人本分事若教老僧道即是与蛇画足时有僧问与蛇画足即不问如何是本分事师曰阇黎试道看僧拟再问师曰画足作么问如何是顿获法身师曰一透龙门云外望莫作黄河点额鱼仰山问寂寂无言如何视听师曰无缝塔前多雨水问二彼无言时如何师曰是常曰还有过常者无师曰有曰请师唱起师曰玄珠自朗耀何须壁外光洛京嵩山和尚僧问古路坦然时如何师曰不前曰X为甚么不前师曰无遮障处问如何是嵩山境师曰日从东出月向西颓曰学人不会师曰东西也不会问六识俱生时如何师曰异曰为甚么如此师曰同日子和尚因亚谿来参师作起势谿曰这老山鬼犹见某甲在师曰罪过罪过适来失祇对谿欲进语师便喝谿曰大阵当前不妨难御师曰是是谿曰不是不是苏州西禅和尚僧问三乘十二分教则不问如何是祖师西来的的意师举拂子示之其僧不礼拜竟参雪峰峰问甚么处来曰浙中来峰曰今夏甚么处曰西禅峰曰和尚安否曰来时万福峰曰何不且在彼从容曰佛法不明峰曰有什么事僧举前话峰曰汝作么生不肯伊曰是境峰曰汝见苏州城里人家男女否曰见峰曰汝见路上林木池沼否曰见峰曰凡覩人家男女大地林沼总是境汝还肯否曰肯峰曰祇如举拂子汝作么生不肯僧乃礼拜曰学人取次发言乞师慈悲峰曰尽干坤是箇眼汝向什么处蹲坐僧无语宣州剌吏陆亘大夫问南泉古人瓶中养一鹅鹅渐长大出瓶不得如今不得毁瓶不得损鹅和尚作么生出得泉召大夫陆应诺泉曰出也陆从此开解即礼谢暨南泉圆寂院主问曰大夫何不哭先师陆曰院主道得即哭院主无对X池州甘贽行者一日入南泉设斋黄檗为首座行者请施财座曰财法二施等无差别甘曰恁么道争消得某甲䞋便将出去须臾复入曰请施财座曰财法二施等无差别甘乃行䞋又一日入寺设粥仍请南泉念诵泉乃白椎曰请大众为貍奴白牯念摩诃般若波罗蜜甘拂袖便出泉粥后问典座行者在甚处座曰当时便去也泉便打破锅子甘常接待往来有僧问曰行者接待不易甘曰譬如餧驴餧马僧休去有住庵僧缘化什物甘曰有一问若道得即施乃书心字问是什么字曰心字又问妻什么字妻曰心字甘曰某甲山妻亦合住庵其僧无语甘亦无施问一僧什么处来曰沩山来甘曰曾有僧问沩山如何是西来意沩山举起拂子上座作么生会沩山意曰借事明心附物显理甘曰且归沩山去好五灯全书卷第七五灯全书X卍XXX五灯全书卷第八京都圣感禅寺住持僧编辑京都古华严寺住持僧较阅进呈南岳下第三世X盐官安国师法嗣襄州关南道常禅师僧问如何是西来意师举拄杖曰会么曰不会师便打师每见僧来参礼多以拄杖打趂或曰迟一刻或曰打动关南鼓而时辈鲜有唱和者洪州双岭玄真禅师初问道吾无神通菩萨为甚么足迹难寻吾曰同道者方知师曰和尚还知否吾曰不知师曰何故不知吾曰去你不识我语师后于盐官处悟旨杭州径山鉴宗禅师湖州钱氏子依本州开元高闲出家学通净名思益经后往盐官决择疑滞唐咸通中住径山有小师洪諲以谭论自矜师谓之曰佛祖正法直截亡诠汝筭海沙于理何益但能莫存知见泯绝外缘离一切心即汝真性諲茫然遂礼辞游方至沩山方悟玄旨乃嗣沩山师咸通丙戌闰三月五日示灭谥无上大师塔大寂巖下归宗常禅师法嗣福州芙蓉山灵训禅师初参归宗问如何是佛宗曰我向汝道汝还信否曰和尚诚言安敢不信宗曰即汝便是师曰如何保任宗曰一翳在眼空花乱坠师辞宗问甚么处去师曰归岭中去宗曰子在此多年装束了却来为子说一上佛法师结束了上去宗曰近前来师乃近前宗曰时寒途中善为师聆此言顿忘前解归寂谥弘照大师塔曰圆相X襄阳谷城高亭和尚有僧自夹山来礼拜师便打僧曰特来礼拜何得打某甲僧再礼拜师又打趂僧回举似夹山山曰汝会也无曰不会山曰赖汝不会若会即夹山口痖新罗大茅和尚上堂欲识诸佛师向无明心内识取欲识常住不凋性向万物迁变处识取问如何是大茅境师曰不露锋曰为甚么不露锋师曰无当者五台山智通禅师初在归宗会下忽一夜连呌曰我大悟也众骇之明日上堂众集宗曰昨夜大悟底僧出来师出曰某甲宗曰汝见甚么道理便言大悟试说看师曰师姑元是女人作宗异之师便辞去宗门送与提笠子师接得笠子戴头上便行更不回顾后居台山法华寺临终有偈曰举手攀南斗回身倚北辰出头天外看谁是我般人大梅常禅师法嗣新罗国迦智禅师问如何是西来意师曰待汝里头来即与汝道问如何是大梅的旨师曰酪本一时抛杭州天龙和尚上堂大众莫待老僧上来便上来下去便下去各有华藏性海具足功德无碍光明各各参取珍重问如何得出三界去师曰汝即今在甚么处佛光满禅师法嗣杭州剌史白居易字乐天久参佛光得心法兼禀大X乘金刚宝戒元和中造于京兆兴善法堂致四间十五年牧杭州访鸟窠和尚有问答语句甞致书于济法师以佛无上大慧演出教理安有狥机高下应病不同与平等一味之说相反援引维摩及金刚三昧等六经辟二义而难之又以五蕴十二缘说名色前后不类立理而征之竝钩深索隐通幽洞微然未覩法师醻对后来亦鲜有代答者复受东都凝禅师八渐之目各广一言而为一偈释其旨趣自浅之深犹贯珠焉凡守任处多访祖道学无常师后为宾客分司东都罄已俸修龙门香山寺寺成自撰记凡为文动关教化无不赞美佛乘见于本集其历官次第归全代祀即史传存焉五洩默禅师法嗣福州龟山正元禅师宣州蔡氏子甞述偈示徒一曰沧溟几度变桑田惟有虗空独湛然巳到岸人休恋筏未曾度者要须船二曰寻师认得本心源两岸俱元一不全是佛不须更觅佛祇因如此便忘缘咸通已丑终于本山寿七十八腊五十四敕谥性空大师慧观之塔苏溪和尚僧问如何是定光佛师曰鸭吞田螺曰还许学人转身也无师曰眼睛突出盘山积禅师法嗣镇州普化和尚者不知何许人也师事盘山密受真诀而徉狂出言无度暨盘山顺世乃于北地行化或X城市或冢间振一铎曰明头来明头打暗头来暗头打四方八面来旋风打虗空来连架打一日临济令僧捉住曰总不恁么来时如何师拓开曰来日大悲院里有斋僧回举似济济曰我从来疑着这汉凡见人无高下皆振铎一声时号普化和尚或将铎就人耳边振之或附其背有回顾者即展手曰乞我一钱非时遇食亦喫甞暮入临济院喫生菜济曰这汉大似一头驴师便作驴鸣济谓直岁曰细抹草料着师曰少室人不识金陵又再来临济一只眼到处为人开师见马步使出喝道师亦喝道作相扑势马步使令人打五棒师曰似即似是即不是师甞于阛阓间摇铎唱曰觅箇去处不可得时道吾遇之把住问曰汝拟去甚么处师曰汝从甚么处来吾无语师掣手便去临济一日与河阳木塔长老同在僧堂内坐正说师每日在街市掣风掣颠知他是凡是圣师忽入来济便问汝是凡是圣师曰汝且道我是凡是圣济便喝师以手指曰河阳新妇子木塔老婆禅临济小厮儿却具一只眼济曰这贼师曰贼贼便出去唐咸通初将示灭乃入市谓人曰乞我一箇直裰人或与披袄或与布裘皆不受振铎而去临济令人送与一棺师笑曰临济厮儿饶舌便受之乃辞众曰普化明日去东门死也郡人相率送出城师厉声曰今日葬不合青乌乃曰明日南门迁化人亦随之又曰明日出西门方吉人出渐稀出巳还返人X意稍怠第四日自擎棺出北门外振铎入棺而逝郡人奔走出城揭棺视之巳不见唯闻空中铎声渐远莫测其由麻谷彻禅师法嗣寿州良遂禅师参麻谷谷见来便将鉏头去鉏草师到鉏草处谷殊不顾便归方丈闭却门师次日复去谷又闭门师乃敲门谷问阿谁师曰良遂才称名忽然契悟乃曰和尚莫谩良遂良遂若不来礼拜和尚洎被经论赚过一生谷便开门相见及归讲肆谓众曰诸人知处良遂总知良遂知处诸人不知东寺会禅师法嗣吉州薯山慧超禅师洞山来礼拜次师曰汝巳住一方又来这里作么曰良价无奈疑何特来见和尚师召良价价应诺师曰是甚么价无语师曰好箇佛祇是无光𦦨西堂藏禅师法嗣虔州处微禅师僧问三乘十二分教体理得妙与祖意是同是别师曰须向六句外鉴不得随声色转曰如何是六句师曰语底默底不语不默总是总不是汝合作么生僧无对问仰山汝名甚么山曰慧寂师曰那箇是慧那箇是寂山曰祇在目前师曰犹有前后在山曰前后且置和尚见箇甚么师曰喫茶去章敬晖禅师法嗣京兆大荐福寺弘辩禅师唐宣宗召问禅宗何有南X北之名对曰禅门本无南北昔如来以正法眼付大迦叶展转相传至二十八祖菩提达磨来游此方为初祖暨第五祖弘忍大师在蕲州东山开法时有二弟子一名慧能受衣法居岭南为六祖一名神秀在北扬化其后神秀门人普寂者立秀为第六祖而自称七祖其所得法虽一而开导发悟有顿渐之异故曰南顿北渐非禅宗本有南北之号也帝曰云何名戒对曰防非止恶谓之戒帝曰云何为定对曰六根涉境心不随缘名定帝曰云何为慧对曰心境俱空照覧无惑名慧帝曰何为方便对曰方便者隐实覆相权巧之门也被接中下曲施诱廸谓之方便设为上根言舍方便但说无上道者斯亦方便之谭乃至祖师元言忘功绝谓亦无出方便之迹帝曰何为佛心对曰佛者西天之语唐言觉谓人有智慧觉照为佛心心者佛之别名有百千异号体唯其一无形状非青黄赤白男女等相在天非天在人非人而现天现人能男能女非始非终无生无灭故号灵觉之性如陛下日应万机即是陛下佛心假使千佛共传非外心别有所得也帝曰如今有人念佛如何对曰如来出世为人天师善知识随根器而说法为上根者开最上乘顿悟至理中下者未能顿悟是以佛为韦提希权开十六观门令念佛生于极乐故经云是心是佛是心作佛心外无佛佛外无心帝曰有人持经念佛持呪求佛如何对曰如来种种开赞皆为最上X一乘如百川众流莫不朝宗于海如是差别诸数皆归萨婆若海帝曰祖师既契会心印金刚经云无所得法如何对曰佛之一化实无一法与人但示众人各各自性同一法藏当时然灯如来但印释迦本法而无所得方契然灯本意故经云无我无人无众生无寿者是法平等修一切善法不住于相帝曰禅师既会祖意还礼佛转经否对曰沙门释子礼佛转经葢是住持常法有四报焉然依佛戒修身参寻知识渐修梵行履践如来所行之迹帝曰何为顿见何为渐修对曰顿明自性与佛同俦然有无始染习故假渐修对治令顺性起用如人喫饭不一口便饱师是日辩对七刻赐紫方袍号圆智禅师仍勅修天下祖塔各令守护福州龟山智真禅师掦州柳氏子初谒章敬敬问何所而至师曰至无所至来无所来敬虽默然师亦自悟住后上堂动容瞬目无出当人一念净心本来是佛仍说偈曰心本绝尘何用洗身中无病岂求医欲知是佛非身处明鉴高悬未照时后值武宗沙汰有偈示众曰勅命如雷下翠微风前垂泪脱禅衣云中有寺不容住尘里无家何处归明月分形处处新白衣宁坠解空人谁言在俗妨修道金粟曾为居士身忍僊林下坐禅时曾被歌王割截肢况我圣朝无此事祇令休道亦何悲暨宣宗中兴乃不复披缁咸通乙酉终于本山寿八十四腊六十勅谥归寂禅X师塔曰秘真临洮金州操禅师请米和尚斋不排座位米到展坐具礼拜师下禅牀米乃就师位坐师却席地而坐斋讫米便去侍者曰和尚受一切人钦仰今日坐位被人夺却师曰三日后若来即受救在米三日后果来曰前日遭贼朗州古堤和尚寻常见僧来但曰去汝无物性僧无对或有对者莫契其旨仰山到参师曰去汝无佛性山叉手近前三步应诺师笑曰子甚么处得此三昧来山曰我从耽源处得名沩山处得地师曰莫是沩山的子么山曰世谛即不无佛法即不敢山却问和尚从甚处得此三昧师曰我从章敬处得此三昧山叹曰不可思议来者难为凑泊河中府公畿和尚僧问如何是道如何是禅师以偈示之曰有名非大道是非俱不禅欲识箇中意黄叶止啼钱永泰湍禅师法嗣湖南上林戒灵禅师初参沩山山曰大德作甚么来师曰介胃全具山曰尽卸了来与大德相见师曰卸了也山咄曰贼尚未打卸作甚么师无对仰山代曰请和尚屏却左右沩山以手揖曰诺诺师后参永泰方谕其旨五台秘魔巖和尚常持一木叉每见僧来礼拜即叉却颈曰那箇魔魅教汝出家那箇魔魅教汝行脚道X得也叉下死道不得也叉下死速道速道学徒鲜有对者霍山通访师才见不礼拜便撺入怀里师附通背三下通起拍手曰师兄三千里外赚我来三千里外赚我来便回湖南祇林和尚每叱文殊普贤皆为精魅手持木劒自谓降魔才见僧来参便曰魔来也魔来也以劒乱挥归方丈如是十二年后置劒无言僧问十二年前为甚么降魔师曰贼不打贫儿家曰十二年后为甚么不降魔师曰贼不打贫儿家华严藏禅师法嗣黄州齐安禅师上堂言不落句佛祇徒施玄韵不坠谁人知得问如何识得自己佛师曰一叶凋时消不尽松风韵罢怨无人曰如何是自己佛师曰草前骏马实难穷妙尽还须畜生行问师年多少师曰五六四三岂得类不同一二实难穷师有偈曰勐炽𦦨中人有路旋风顶上屹然栖镇常历劫谁差互杲日无言运照齐南岳下四世黄檗运禅师法嗣睦州陈尊宿讳道明江南陈氏之后也生时红光满室祥云葢空旬日方散目有重瞳面列七星形相奇特与众夺伦因往开元寺礼佛见僧如故知归白父母愿求出家父母听许为僧学通三藏旨契黄檗后出世住观音院学者叩激随问遽答词语峻险既非X循辙故浅机之流往往莫窥唯来学性敏者钦伏诸方归慕咸以尊宿称后归开元织蒲鞋以养母故有陈蒲鞋之号巢宼入境师标大草屦于城门巢欲弃之竭力不能举叹曰睦州有大圣人舍城而去遂免扰攘晚参谓众曰汝等诸人还得箇入头处也未若未得箇入头处须觅箇入头处若得箇入头处巳后不得孤负老僧时有僧出曰某甲终不敢孤负和尚师曰早是孤负我了也明明向你道尚自不会何况葢覆将来示众老僧在此住持不会见箇无事人到来汝等何不近前时有一僧方近前师曰维那不在汝自领去三门外与二十棒曰某甲过在甚么处师曰枷上更着杻师寻常见衲僧来即闭门或见讲僧乃召曰座主主应诺师曰担板汉或曰这里有桶与我取水一日在廊阶上立僧问陈尊宿房在何处师脱草屦蓦头打僧便走师召大德僧回首师指曰却从那边去天使问三门俱开从那门入师唤尚书使应诺师曰从信门入使又见画壁问曰二尊者对谭何事师掴露柱曰三身中那箇不说法座主参师问莫是讲唯识论否曰不敢师曰朝去西天暮归唐土会么曰不会师曰吽吽五戒不持师问一长老了即毛端吞巨海始知大地一微尘长老作么生曰问阿谁师曰问长老曰何不领话师曰汝不领话我不领话问座主讲甚么经曰讲涅槃经师曰问一段义得么曰得师以脚踢空吹一吹曰X是甚么义曰经中无此义师曰脱空谩语汉五百力士揭石义却道无师见僧乃曰见成公案放汝三十棒曰某甲如是师曰三门头金刚为甚么举拳曰金刚尚乃如是师便打问如何是向上一路师曰要道有甚么难曰请师道师曰初三十一中九下七问以一重去一重即不问不以一重去一重时如何师曰昨朝栽茄子今日种冬瓜问如何是曹溪的的意师曰老僧爱嗔不爱喜曰为甚么如是师曰路逢劒客须呈劒不是诗人莫说诗问僧甚处来曰浏阳师曰彼中老宿祇对佛法大意道甚么曰徧地无行路师曰老宿实有此语否曰实有师拈柱杖打曰者念言语汉师问一长老若有兄弟来将何祇对曰待他来师曰何不道曰和尚欠少甚么师曰请不烦葛藤僧参师曰汝岂不是行脚僧曰是师曰礼佛也未曰礼那土堆作么师曰自领出去问某甲讲兼行脚不会教意时如何师曰灼然实语当忏悔曰乞师指示师曰汝若不问老僧即缄口无言汝既问老僧不可缄口去也曰请师便道师曰心不负人面无慙色问一句道尽时如何师曰义堕也曰甚么处是学人义堕处师曰三十棒教谁喫问高揖释迦不拜弥勒时如何师曰昨日有人问趂出了也曰和尚恐某甲不实耶师曰拄杖不在苕帚柄聊与三十上堂我见百丈不识好恶大众才集以拄杖一时打下复召大众众回首乃曰是甚么有甚X共语处又黄檗亦然复召大众众回首乃曰月似弯弓少雨多风犹较些子问僧近离甚处僧便喝师曰老僧被你一喝僧又喝师曰三喝四喝后作么生僧无语师便打曰这掠虗汉秀才来访师称会二十四家书师以拄杖空中点一点曰会么秀才罔措师曰又道会二十四家书永字八法也不识上堂裂开也在我揑聚也在我时有僧问如何是裂开师曰三九二十七菩提涅槃真如解脱即心即佛我且与么道你又作么生曰某甲不与么道师曰盏子扑落地碟子成七片曰如何是揑聚师乃敛手而坐问教意祖意是同是别师曰青山自青山白云自白云曰如何是青山师曰还我一滴雨来曰道不得请师道曰法华锋前阵涅槃句后收问僧今夏在甚么处曰待和尚有住处即说师曰狐非狮子类灯非日月明问僧甚处来僧瞪目视之师曰驴前马后汉曰请师鉴师曰驴前马后汉道将一句来僧无对师看经次陈操尚书问和尚看甚么经师曰金刚经曰六朝翻译此当第几师举起经曰一切有为法如梦幻泡影问僧今夏在甚处曰径山师曰这喫夜饭汉曰尊宿丛林何言喫夜饭师连棒趂出师闻一老宿难亲近躬往相访才入方丈宿便喝师侧掌曰两重公案宿曰过在甚么处师曰这野狐精便退问僧近离甚处曰江西师曰踏破多少草鞋僧无对与讲僧喫茶次师曰我救汝不得也曰某甲X不晓乞师垂示师拈油饼曰这箇是甚么曰色法师曰这入镬汤汉紫衣大德到礼拜师拈帽子带问曰这箇唤作甚么曰朝天帽师曰恁么则老僧不卸也复问所习何业曰唯识师曰作么生说曰三界唯心万心唯识师指门扇曰这箇是甚么曰是色法师曰帘前赐紫对御谭经何得不持五戒德无对问某甲乍入丛林乞师指示师曰你不解问曰和尚作么生师曰放汝三十棒自领出去问教意请师提纲师曰但问将来与你道曰请和尚道师曰佛殿里烧香三门头合掌问如何是展演之言师曰量才补职曰如何是不展演之言师曰伏惟尚飨焦山借斧头次师唿童子取斧来童取斧至曰未有绳墨且斫麤师便喝又问童曰作么生是你斧头童遂作斫势师曰斫你老爷头不得师问秀才先辈治甚经曰治易师曰易中道百姓日用而不知且道不知箇甚么曰不知其道师曰作么生是道才无对问一气还转得一大藏教也无师曰有甚饆罗鎚子快下将来问如何是一代时教师曰上大人丘乙巳问如何是禅师曰勐火着油煎僧参师曰汝是新到否曰是师曰且放下葛藤会么曰不会师曰担枷陈状自领出去僧便出师曰来来我实问你甚处来曰江西师曰泐潭和尚在汝背后怕你乱道见么僧无对问寺门前金刚拓即干坤大地不拓即丝发不逢时如何师曰吽吽我不曾见此师却问先跳X三千倒退八百你合作么生曰诺师曰先责一纸罪状好便打其僧拟出师曰来我共你葛藤拓即干坤大地你且道洞庭湖水深多少曰不会量度师曰洞庭湖又作么生曰祇为今时师曰祇这葛藤尚不会便打问如何是触途无滞底句师曰我不恁么道曰师作么生道师曰箭过西天十万里却向大唐国里等候看华严经次僧问看甚么经师曰大光明云青色光明云紫色光明云却指面前曰那边是甚么云曰南边是黑云师曰今日须有雨问以字不成八字不是是何章句师弹指一声曰会么曰不会师曰上来讲赞无限胜因虾蟇𨁝跳上天蚯蚓蓦过东海问僧近离甚处曰河北师曰彼中有赵州你曾到否曰某甲近离彼中师曰赵州有何言句示徒僧举喫茶话师乃呵呵大笑曰惭愧却问赵州意作么生曰祇是一期方便师曰苦哉赵州被你将一杓屎泼了也便打师却问沙弥你作么生会弥便设拜师亦打其僧往沙弥处问适来和尚打你作甚么弥曰若不是我和尚不打某甲新到参方礼拜师叱曰阇黎因何偷常住果子喫曰学人才到和尚为甚么道偷果子师曰赃物见在问僧近离甚处曰仰山师曰五戒也不持曰某甲甚么处是妄语师曰这里不着沙弥师临终召门人曰此处缘息吾当逝矣乃跏趺而寂郡人以香薪焚之舍利如雨乃收灵骨塑像于寺寿九十八腊七十六X杭州千顷山楚南禅师福州张氏子初参芙蓉蓉见曰吾非汝师汝师江外黄檗是也师礼辞遂参黄檗檗问子未现三界影像时如何师曰即今岂是有耶檗曰有无且置即今如何师曰非今古檗曰吾之法眼巳在汝躬住后上堂诸子设使解得三世佛教如瓶注水及得百千三昧不如一念修无漏道免被人天因果系绊时有僧问无漏道如何修师曰未有阇黎时体取曰未有某甲时教谁体师曰体者亦无问如何是易师曰着衣喫饭不用读经看教不用行道礼拜烧身炼顶岂不易耶曰如何是难师曰微有念生便俱五阴三界轮回生死皆从汝一念生所以佛教诸菩萨云佛所护念师虽应机无倦而常寂然处定或逾月或浃旬文德戊申五月迁化寿七十六腊五十六塔于院之西隅昭宗大顺辛亥宣州孙儒寇钱塘发塔覩师全身俨然爪发俱长拜谢而去福州乌石山灵观禅师寻常扄户人罕见之唯一信士每至食时送供方开一日雪峰伺便扣门师开门峰蓦胸搊住曰是凡是圣师唾曰这野狐精便推出闭却门峰曰也祇要识得你刬草次问僧汝何处去曰礼拜西院去时竹上有一青蛇师指蛇曰欲识西院老野狐精祇这便是师问西院此一片地堪着甚么物院曰好着箇无相佛师曰好片地被兄放不净污了也引面次僧参师引面示之僧便去师X至暮问小师适来僧在何处小师曰当时便去也师曰是即是祇得一橛问如何是佛师出舌示之其僧礼谢师曰住住你见甚么便礼拜曰谢和尚慈悲出舌相示师曰老僧近日舌上生疮僧到敲门行者开门便出去僧入礼拜问如何是西来意师曰适来出去者是甚么人僧拟近前师便推出闭却门曹山行脚时问如何是毗卢师法身主师曰我若向你道即别有也曹山举似洞山洞曰好箇话头祇欠进语何不问为甚么不道曹却来进前语师曰若言我不道即痖却我口若言我道即謇却我舌曹山归报洞山洞深肯之杭州罗汉院宗彻禅师湖州吴氏子上堂僧问如何是祖师西来意师曰骨剉也问如是何南宗北宗师曰心为宗曰还看教也无师曰教是心问性地多昏如何了悟师曰烦云风卷太虗廓清曰如何得明去师曰一轮皎洁万里腾光寂后塔于西北隅梁贞明己卯钱王广其院为安国寺移师塔于大慈山今寺塔竝存相国裴休居士字公美河东闻喜人守新安日属运祖初于岭南黄檗山舍众入大安精舍混迹劳侣扫洒殿堂公入寺烧香主事祇接因观壁画乃问是何图相主事对曰高僧真仪公曰真仪可观高僧何在主事无对公曰此间有禅客否曰近有一僧投寺执役颇似禅者公曰可请来询问得否于是遽寻檗至X公覩之欣然曰休适有一问诸德吝辞今请上人代醻一语檗曰请相公垂问公举前话檗朗声曰裴休公应诺檗曰在甚么处公当下知旨如获髻珠曰吾师真善知识也示人尅的若是何故汩设于此乎寺众愕然自此延入府署执弟子礼屡辞不巳复坚请住黄檗山荐兴祖道有暇即躬入山或请入州中唯道是务公既通彻祖意复博综教相诸方咸谓公不浪出黄檗之门也至迁镇宣城思艰瞻礼仍创精蓝迎请居之虽圭峰素为所重未若归心于黄檗尤为服膺者又撰圭峰碑云休与师于法为昆仲于义为交友于恩为善知识于教为内外护斯可见矣圭峰着禅源诠原人论及圆觉经疏注法界观皆公为序仍集黄檗语要亲书序引冠于编首留镇山门又亲书大藏经五百函迄今宝之公笃志内典深入法会有发愿文传于世长庆安禅师法嗣益州大随法真禅师梓州王氏子妙龄夙悟决志寻师于慧义寺出家圆具后南游初见药山道吾云巖洞山次至岭外大沩会下数载食不至充卧不求暖清苦鍊行操履不羣沩深器之一日问曰阇黎在老僧此间不曾问一转话师曰教某甲向甚么处下口沩曰何不道如何是佛师便以手掩沩口沩叹曰子真得其髓从此名传四海尔后还蜀寄钖天彭堋口龙山怀寺于路旁煎茶普施三年因往后山见一古X院号大随羣峰矗秀㵎水清冷中有一树围四丈余南开一门中空无碍不假斤斧自然一菴时目为木禅菴师乃居之十余载影不出山声闻于外四方学者千里趋风蜀主钦尚遣使屡征师皆辞以老病署神照大师上堂此性本来清净具足万德但以染净二缘而有差别故诸圣悟之一向净用而成觉道凡夫迷之一向染用没溺轮回其体不二故不若云无二无二分无别无断故问劫火洞然大千俱坏未审这箇坏不坏师曰坏曰恁么则随他去也师曰随他去僧不肯后到投子举前话子遂装香遥礼曰西川古佛出世谓其僧曰汝速回去忏悔僧回大随师巳殁僧再至投子子亦迁化问如何是大人相师曰肚上不贴榜问僧甚处去曰西山住菴去师曰我向东山头唤汝汝便来得么曰不然师曰汝住菴未得问生死到来时如何师曰遇茶喫茶遇饭喫饭曰谁受供养师曰合取钵盂菴侧有一龟僧问一切众生皮里骨这箇众生为甚骨里皮师拈草履覆龟背上僧无语问如何是诸佛法要师举拂子曰会么曰不会师曰麈尾拂子问如何是学人自己师曰是我自己曰为甚么却是和尚自己师曰是汝自己问如何是大随一面事师曰东西南北问佛法徧在一切处教学人向甚么处驻足师曰大海从鱼跃长空任鸟飞问父子至亲岐路各别时如何师曰为有父子问如何是无缝塔师曰高五X尺曰学人不会师曰鹘崙甎问和尚百年后法付何人师曰露柱火鑪曰还受也无师曰火鑪露柱行者领众参师问参得底人唤东作甚么曰不可唤作东师咄曰臭驴汉不唤作东唤作甚么者无语问如何是和尚家风师曰赤土画簸箕曰未审此理如何师曰簸箕有脣米跳不出问僧讲甚么教法曰百法轮师拈杖曰从何而起曰从缘而起师曰苦哉苦哉问僧甚处去曰哦嵋礼普贤去师举拂子曰文殊普贤总在这里僧作圆相抛向后乃礼拜师唤侍者取一贴茶与这僧众僧参次师以口作患风势曰还有人医得吾口么众僧竞送药以至俗士闻之亦多送药师竝不受七日后师自掴口令正乃曰如许多时鼓这两片皮至今无人医得即端坐而逝韶州灵树如敏禅师闽人广主刘氏奕世钦重署知圣大师僧问佛法至理如何师展手而巳问如何是和尚家风师曰千年田八百主曰如何是千年田八百主师曰郎当屋舍没人修问如何是西来意师曰童子莫傜儿曰乞师指示师曰汝从䖍州来问是甚么得恁么难会师曰火官头上风车子有尼送瓷钵与师师拓起问曰这箇出在甚么曰出在定州师乃扑破尼无语问和尚年多少师曰今日生来朝死又问和尚生缘甚么处师曰日出东月落西师四十余年化被岭表颇有异迹广主将兴兵躬X入院请师决臧否师巳先知怡然坐化主怒问知事曰和尚何时得疾对曰不会有疾适封一函子合呈大王主开函得一帖子曰人天眼目堂中上座主悟师旨遂寝兵乃召第一座开堂说法龛塔葬仪广主具办谥灵树禅师真身塔焉福州灵云志勤禅师本州长谿人也初参沩山因见桃华悟道有偈曰三十年来寻劒客几回落叶又抽枝自从一见桃华后直至如今更不疑沩覧偈诘其所悟与之符契曰从缘悟达永无退失善自护持住后上堂诸仁者所有长短尽是不常且观四时草木叶落华开何况尘劫来天人七趣地水火风成坏轮转因果将尽三恶道苦毛发不会添减唯根蔕神识常存上根者遇善友伸明当处解脱便是道场中下痴愚不能觉照沈迷三界流转生死释尊为伊天上人间设教证明显发智道汝等还会么僧问如何得出离生老病死师曰青山元不动浮云任去来问君王出阵时如何师曰春明门外不问长安曰如何得觐天子师曰盲鹤下清池鱼从脚底过问如何是佛法大意师曰驴事未去马事到来曰学人不会师曰彩气夜常动精灵日少逢雪峰有偈送双峰末句曰雷罢不停声师别曰雷震不闻声峰闻乃曰灵云山头古月现峰后问曰古人道前三三后三三意旨如何师曰水中鱼天上鸟峰曰意X作么生师曰高可射兮深可钓僧问诸方悉皆杂食未审和尚如何师曰独有闽中异雄雄镇海涯问久战沙场为甚么功名不就师曰君王有道三边静何劳万里筑长城曰罢却干戈束手归朝时如何师曰慈云普润无边剎枯树无华争奈何长生问混沌未分时含生何来师曰如露柱怀胎曰分后如何师曰如片云点太清曰未审太清还受点也无师不答曰恁么则含生不来也师亦不答曰直得纯清绝点时如何师曰犹是真常流注曰如何是真常流注师曰似镜长明曰向上更有事也无师曰有曰如何是向上事师曰打破镜来与汝相见僧问如何是西来意师曰井底种林檎曰学人不会师曰今年桃李贵一颗直千金问摩尼珠不随众色未审作何色师曰白色曰恁么则随众色也师曰赵璧本无瑕相如诳秦主问僧甚处去曰雪峰去师曰我有一信寄雪峰得么曰便请师脱只履抛向面前僧便去至雪峰峰问甚处来曰灵云来峰曰灵云安否曰有一信相寄峰曰在那里僧脱只履抛向峰面前峰休去福州寿山师解禅师尝参洞山山问阇黎生缘何处师曰和尚若实问某甲即是闽中人曰汝父名甚么师曰今日蒙和尚致此一问直得忘前失后住后上堂诸上座幸有真实言语相劝诸兄弟合各自体悉凡圣情尽体露真常但一时卸却从前虗妄攀缘X尘垢心如空虗相似他时后日合识得些子好恶闽帅问寿山年多少师曰与虗空齐年曰虗空年多少师曰与寿山齐年饶州嶤山和尚僧问如何是西来意师曰仲冬严寒问如何是和尚深深处师曰待汝舌头落地即向汝道问如何是丈六金身师曰判官断案相公改长庆问从上宗乘此间如何言论师曰有愿不负先圣庆曰不负先圣作么生师曰不露庆曰恁么则请师领话师曰甚么处去来庆曰祇者甚么处去来师嘘一嘘泉州国欢崇福院文矩慧日禅师福州黄氏子生而有异及长为县狱卒每每弃役往神光观及西院安二处吏不能禁后谒万岁塔谭空落发不披袈裟不受具戒唯以杂綵为挂子复谒观观曰我非汝师汝礼西院去师擕一小青竹杖入西院法堂院遥见笑曰入涅槃堂去师应诺轮竹杖而入时有五百许僧染时疾师以杖次第点之各随点而起闽王礼重创院以居之厥后颇多灵迹唐干宁中示灭台州浮江和尚雪峰领众到问即今有二百人寄此过夏得么师将拄杖画一画曰着不得即道峰休去潞州渌水和尚僧问如何是祖师西来意师曰还见庭前华药栏么僧无语广州文殊院圆明禅师福州陈氏子参大沩得旨后造雪峰请益法无异味尝游五台山覩文殊化现乃X随方建院以文殊为额开宝中枢密使李崇矩巡护南方因入院覩地藏菩萨像问僧地藏何以展手僧曰手中珠被贼偷却也李却问师既是地藏为甚么遭贼师曰今日捉下也李礼谢之淳化年示灭寿一百三十有六赵州谂禅师法嗣洪州新兴严阳善信禅师初参赵州问一物不将来时如何州曰放下着师曰既是一物不将来放下箇甚么州曰放不下担取去师于言下大悟住后僧问如何是佛师曰土块曰如何是法师曰地动也曰如何是僧师曰喫粥喫饭问如何是新兴水师曰面前江里问如何是应物现形师曰与我拈牀子过来师尝有一蛇一虎随从手中与食杨州光孝院慧觉禅师僧问觉华才绽遍满娑婆祖印西来合谈何事师曰情生智隔曰此是教意师曰汝披甚么衣服问一棒打破虗空时如何师曰困即歇去师问相国宋齐丘曰还会道么宋曰若是道也着不得师曰是有着不得是无着不得宋曰总不恁么师曰着不得底聻宋无对师领众出见露柱乃合掌曰不审世尊僧曰和尚是露柱师曰啼得血流无用处不如缄口过残春舟次僧问远远投师师意如何师曰官家严切不许安排曰岂无方便师曰且向火仓里一宿师到崇寿法眼问近离甚处师曰赵州眼曰承闻赵州有庭前栢树子话是否X师曰无眼曰往来皆谓僧问如何是祖师西来意州曰庭前栢树子上座何得言无师曰先师实无此语和尚莫谤先师好士问争奈老何师曰年多少曰八十也师曰可谓老矣曰究竟如何师曰直至千岁也未在俗士问某甲平生杀牛还有罪否师曰无罪曰为甚么无罪师曰杀一箇还一箇陇州国清院奉禅师僧问祖意教意是同是别师曰雨滋三草秀春风不褁头曰毕竟是一是二师曰祥云竞起巖洞不亏问如何是和尚家风师曰台盘椅子火炉牕牖问如何是出家人师曰铜头铁额鸟觜鹿身曰如何是出家人本分事师曰早起不审夜间珍重问牛头未见四祖时为甚么百鸟衔花师曰如陜府人送钱财与铁牛曰见后为甚么不衔花师曰木马投明行八百问十二时中如何降伏其心师曰敲氷求火论劫不逢问十二分教是止啼之义离却止啼请师一句师曰孤峰顶上双角女问如何是佛法大意师曰释迦是牛头狱卒祖师是马面阿旁问如何是西来意师曰东壁打西壁问如何是扑不破底句师曰不隔毫氂时人远向婺州木陈从朗禅师僧问放鹤出笼和雪去时如何师曰我道不一色因金刚倒僧问既是金刚不坏身为甚么却倒地师敲禅牀曰行住坐卧师将归寂有偈曰三十年来住木陈时中无一假功成有人问我西来意展似眉毛作么生X婺州新建禅师不度小师有僧问和尚年老何不畜一童子侍奉师曰有瞽聩者为吾讨来僧辞师问甚处去曰府下开元寺去师曰我有一信附与丫寺主汝将去得否曰便请师曰想汝也不奈何杭州多福和尚僧问如何是多福一丛竹师曰一茎雨茎斜曰学人不会师曰三茎四茎曲问如何是衲衣下事师曰大有人疑着在曰为甚么如是师曰月里藏头益州西睦和尚上堂有俗士举手曰和尚便是一头驴师曰老僧被汝骑士无语去后三日再来白言某甲三日前着贼师拈杖趂出长沙岑禅师法嗣明州雪窦常通禅师邢州李氏子参长沙沙问何处人师曰邢州人沙曰我道汝不从彼来师曰和尚还曾住此否沙然之乃容入室住后僧问如何是密室师曰不通风信曰如何是密室中人师曰诸圣求覩不见僧作礼师曰千圣不能思万圣不能议干坤坏不坏虗空包不包一切无比伦三世唱不起问如何是三世诸佛出身处师曰伊不肯知有汝三世僧良久师曰荐否不然者且向着佛不得处体取时中常在识尽功亡瞥然而起即是伤他而况言句乎天祐乙丑七月示寂寿七十二塔于寺西南隅茱萸和尚法嗣石梯和尚因侍者请浴师曰既不洗尘亦不洗体汝X作么生者曰和尚先去某甲将皂角来师呵呵大笑有新到于师前立少顷便出去师曰有甚么辨白处僧再回师曰辨得也曰辨后作么生师曰埋却得也曰苍天苍天师曰适来却恁么如今还不当僧乃出去一日见侍者托钵赴堂乃唤侍者者应诺师曰甚处去者曰上堂斋去师曰我岂不知汝上堂斋去者曰除此外别道箇甚么师曰我祇问汝本分事者曰和尚若问本分事某甲实是上堂斋去师曰汝不谬为吾侍者子湖踪禅师法嗣台州胜光和尚僧问如何是和尚家风师曰福州茘枝泉州剌桐问如何是佛法两字师曰要道即道曰请师道师曰穿耳胡僧笑点头龙华照来师把住曰作么生照曰莫错师乃放手照曰久向胜光师默然照乃辞师门送曰自此一别甚么处相见照呵呵而去漳州浮石和尚上堂山僧开箇卜舖能断人贫富定人生死僧问离却生死贫富不落五行请师直道师曰金木水火土紫桐和尚僧问如何是紫桐境师曰汝眼里着沙得么曰大好紫桐境也不识师曰老僧不讳此事其僧拟出去师下禅牀擒住曰今日好箇公案老僧未得分文入手曰赖遇某甲是僧师拓开曰祸不单行日容远和尚因奯上座参师拊掌三下曰勐虎当轩X谁是敌者奯曰俊鹞冲天阿谁捉得师曰彼此难当奯曰且休未要断这公案师将拄杖舞归方丈奯无语师曰死却这汉也关南常禅师法嗣襄州关南道吾和尚始经村墅闻巫者乐神云识神无忽然省悟后参前关南印其所解复游德山之门法味弥着住后凡上堂戴莲华笠披襕执简系鼓吹笛口称鲁三郎神识神不识神神从空里来却往空里去便下座有时曰打动关南鼓唱起德山歌僧问如何是祖师西来意师以简揖曰诺有时执木劒横肩上作舞僧问手中劒甚处得来师掷于地僧却置师手中师曰甚处得来僧无对师曰容汝三日内下取一转语其僧亦无对师自代拈劒横肩上作舞曰须恁么始得赵州访师师乃着豹皮裩执吉獠棒在三门下翘一足等候才见州便高声唱诺而立州曰小心祇候着师又唱诺一声而去问如何是和尚家风师下禅牀作女人拜曰谢子远来无可祇待问灌溪作么生溪曰无位师曰莫同虗空么溪曰这屠儿师曰有生可杀即不倦漳州罗汉和尚初参关南问如何是大道之源南打师一拳师遂有省乃为歌曰咸通七载初参道到处逢言不识言心里疑团若栲栳三春不乐止林泉忽遇法王毡上坐便陈疑恳向师前师从毡上那伽起袒膊当胸打一拳骇散疑团獦狙落举头看见日初X圆从兹蹬蹬以碣碣直至如今常快活只闻肚里饱膨脝更不东西去持钵又述偈曰宇内为闲客人中作野僧任从他笑我随处自腾腾高安大愚禅师法嗣瑞州末山尼了然禅师因灌谿闲到问曰若相当即住不然即推倒禅牀便入堂内师遣侍者问上座游山来为佛法来谿曰为佛法来师乃升座谿上参师问上座今日离何处曰路口师曰何不葢却溪无对始礼拜问如何是末山师曰不露顶曰如何是末山主师曰非男女相溪乃喝曰何不变去师曰不是神不是鬼变箇甚么溪于是伏膺作园头三载僧到参师曰太褴缕生曰虽然如此且是师子儿师曰既是师子儿为甚么被文殊骑僧无对问如何是古佛心师曰世界倾坏曰世界为甚么倾坏师曰宁无我身杭州天龙和尚法嗣婺州金华山俱胝和尚初住庵时有尼名实际来戴笠子执钖遶师三匝曰道得即下笠子如是三问师皆无对际便去师曰日势稍晚何不且住际曰道得即住师又无对际去后师叹曰我虽处丈夫之形而无丈夫之气不如弃庵往诸方参寻知识去其夜山神告曰不须离此将有肉身菩萨来为和尚说法也逾旬果天龙到庵师乃迎礼具陈前事龙竖一指示之师当下大悟自此凡有学者参问师唯举一指无X别提唱有一供过童子每见人问事亦竖指祇对人谓师曰和尚童子亦会佛法凡有问皆如和尚竖指师一日潜袖刀子问童曰闻你会佛法是否童曰是师曰如何是佛童竖起指头师以刀断其指童呌唤走出师召童子童回首师曰如何是佛童举手不见指头豁然大悟师将顺世谓众曰吾得天龙一指头禅一生用不尽言讫示灭南岳下五世睦州陈尊宿法嗣睦州剌史陈操尚书斋次拈起餬饼问僧江西湖南还有者箇么曰尚书适来喫箇甚么公曰敲钟谢响又斋僧次躬自行饼一僧展手拟接公却缩手僧无语公曰果然果然问僧有箇事与上座商量得么曰合取狗口公自掴口曰某甲罪过曰知过必改公曰恁么则乞上座口喫饭得么又斋僧自行食次乃曰上座施食僧曰三德六味公曰错僧无对又与僚属登楼次见数僧行来有一官人曰来者总是行脚僧公曰不是曰焉知不是公曰待来勘过须臾僧至楼前公蓦唤上座僧皆举首公谓诸官曰不信道又与禅者颂曰禅者有元机机元是复非欲了机前旨咸于句下违光孝觉禅师法嗣昇州长庆道巘禅师庐州人初侍光孝便领悟微言即于湖南大光山剃度既化缘弥盛出住长庆上堂X弥勒朝入伽蓝暮成正觉说偈曰三界上下法我说皆是心离于诸心法更无有可得看他恁么道也太杀惺惺若比吾徒犹是钝汉所以一念见道三世情尽如印印泥更无前后诸子生死事大快须荐取莫为等闲业识茫茫葢为迷己逐物世尊临入涅槃文殊请再转法轮世尊咄曰吾四十九年住世不会说一字汝请吾再转法轮是吾曾转法轮耶然今时众中建立箇宾主问答事不获巳葢为初心耳僧问如何是长庆境师曰阇黎履践看问如何是佛法大意师曰今日三月三日学人不会师曰止止不须说我法妙难思便下座咸平二年示寂五灯全书卷第八五灯全书X卍XXX五灯全书卷第九谿作甚么曰若不到曹谿争知不失迁曰曹谿大师还识和尚否师曰汝今识吾否曰识又争既能得师曰众角虽多一麟足矣迁又问和尚自离曹谿甚么时至此间师曰我却知汝早晚离曹谿曰希迁不从曹谿来师曰我亦知汝去处也曰和尚幸是大人莫造次师休去一日师举拂子曰曹谿还有这箇X么曰非但曹谿西天亦无师曰子莫曾到西天否曰若到即有也师曰未在更道曰和尚也须道取一半莫全靠学人师曰不辞向汝道恐巳后无人承当师令迁持书与南岳且命曰汝达书了速回吾有箇鈯斧子与汝住山迁至彼未呈书便问不慕诸圣不重己灵时如何岳曰子问太高生何不向下问迁曰宁可永劫受沉沦不从诸圣求解脱岳便休迁便回师问子返何速书信达否迁曰书亦不通信亦不达去日蒙和尚许箇鈯斧子祇今便请师垂一足迁便礼拜寻辞往南岳荷泽神会来参师问甚处来曰曹谿师曰曹谿意旨如何会振身而立师曰犹带瓦砾在曰和尚此间莫有真金与人么师曰设有汝向甚么处着问如何是佛法大意师曰庐陵米作么价师既付法石头乃于唐玄宗开元庚辰十二月十三日陞堂告众跏趺而逝全身建塔于本山僖宗证弘济禅师归真之塔青原思禅师法嗣第一世南岳石头希迁禅师端州高要陈氏子母初怀娠不喜茹荤师虽在孩提不烦保母既冠然诺自许士洞獠民畏鬼神多淫祀杀牛酾酒习以为常师辄往毁祠夺牛而归岁恒百计后造曹谿得度属祖圆寂秉遗命谒青原乃摄衣从之一日原问师曰有人道岭南有消息师曰有人不道岭南有消息X曰若恁么大藏小藏从何而来师曰尽从这里去原然之师于唐天宝初至衡山南寺寺之东有石状如台乃结庵其上时号石头和尚师因看肇论至会万物为己者其唯圣人乎师乃拊几曰圣人无己靡所不己法身无象谁云自他圆鑑灵照于其间万象体玄而自现境智非一孰云去来至哉斯语也遂掩卷不觉寝梦自身与六祖同乘一龟游泳深池之内觉而详之灵龟者智也池者性海也吾与祖师同乘灵智游性海矣遂着参同契曰竺土大仙心东西密相付人根有利钝道无南北祖灵源明皎洁枝派暗流注执事元是迷契理亦非悟门门一切境回互不回互回而更相涉不尔依位住色本殊质象声元异乐苦暗合上中言明明清浊句四大性自复如子得其母火热风动摇水湿地坚固眼色耳音声鼻香舌咸醋然依一一法依根叶分布本末须归宗尊卑用共语当明中有暗勿以暗相遇当暗中有明勿以明相覩明暗各相对比如前后步万物自有功当言用及处事存函盖合理应箭锋拄承言须会宗勿自立规短触目不会道运足焉知路进步非近远迷隔山河固谨白参元人光阴莫虗度上堂吾之法门先佛传受不论禅定精进唯达佛之知见即心即佛心佛众生菩提烦恼名异体同汝等当知自己心灵体离断常性非垢净湛然圆满凡圣一如应用无方离心意识三界六道唯自心现水月镜像岂有生灭汝X能知之无所不备道悟问曹谿意旨谁人得师曰会佛法人得曰师还得否师曰不得曰为甚么不得师曰我不会佛法僧问如何是解脱师曰谁缚汝曰如何是净土师曰谁垢汝曰如何是涅槃师曰谁将生死与汝师问新到从甚么处来曰江西来师曰见马大师否曰见师乃指一橛柴曰马师何似这箇僧无对祖回举似马祖祖曰汝见橛柴大小曰没量大祖曰汝甚有力曰何也祖曰汝从南岳负一橛柴来岂不是有力问如何是西来意师曰问取露柱曰学人不会师曰我更不会大颠问古人道道有道无俱是谤请师除师曰一物亦无除箇甚么师却问併却咽喉脣吻道将来颠曰无这箇师曰若恁么汝即得入门道悟问如何是佛法大意师曰不得不知悟曰向上更有转处也无师曰长空不碍白云飞问如何是禅师曰碌甎曰如何是道师曰木头南岳鬼神多显迹听法师皆与授戒唐代宗广德甲辰师愍负米登山送供甚劳乃移庵下梁端德宗贞元庚午腊月二十五日顺寂寿九十一腊六十三塔于东岭穆宗长庆年谥无际大师塔曰见相青原下二世石头迁禅师法嗣澧州药山惟俨禅师绛州韩氏子年十七依朝阳西山慧照出家纳戒于衡岳希操律师博通经论严持戒律一日自叹曰大丈夫当离法自净谁能屑屑事X细行于布巾耶首造石头之室便问三乘十二分教某甲粗知尝闻南方直指人心见性成佛实未明了伏望和尚慈悲指示头曰恁么也不得不恁么也不得恁么不恁么总不得子作么生师罔措头曰子因缘不在此且往马大师处去师禀命恭礼马祖仍伸前问祖曰我有时教伊扬眉瞬目有时不教伊扬眉瞬目有时扬眉瞬目者是有时扬眉瞬目者不是子作么生师于言下契悟便礼拜祖曰你见甚么道理便礼拜师曰某甲在石头处如蚊子上铁牛祖曰汝既如是善自护持侍奉三年一日祖问子近日见处作么生师曰皮肤脱落尽唯有一真实祖曰子之所得可谓协于心体布于四肢既然如是将三条篾束取肚皮随处住山去师曰某甲又是何人敢言住山祖曰不然未有常行而不住未有常住而不行欲益无所益欲为无所为宜作舟航无久住此师乃辞祖返石头一日在石上坐次石头问曰汝在这里作什么曰一物不为头曰恁么即闲坐也曰若闲坐即为也头曰汝道不为不为箇甚么曰千圣亦不识头以偈赞曰从来共住不知名任运相将祇么行自古上贤犹不识造次凡流岂可明后石头垂语曰言语动用没交涉师曰非言语动用亦没交涉头曰我这里针札不久师曰我这里如石上栽华头然之后居澧州药山海众云会师谓道吾曰苕溪上世为节察来吾曰和尚上世曾为甚么师曰我痿痿羸羸X且恁么过时吾曰凭何如此师曰我不曾展他书卷院主报打钟也请和尚上堂师曰汝与我擎钵盂去曰和尚无手来多少时师曰汝祇是枉披袈裟曰某甲祇恁么和尚如何师曰我无这箇眷属谓云巖曰与我唤沙弥来巖曰唤他来作甚么师曰我有箇折脚铛子要他提上挈下巖曰恁么则与和尚出一只手去也师便休园头栽菜次师曰栽即不障汝栽莫教根生曰既不教根生大众喫甚么师曰汝还有口么头无对道吾云巖侍立次师指案上枯荣二树问道吾曰枯者是荣者是吾曰荣者是师曰灼然一切处光明灿烂去又问云巖枯者是荣者是巖曰枯者是师曰灼然一切处放教枯淡去适高沙弥至师曰枯者是荣者是弥曰枯者从他枯荣者从他荣师顾道吾云巖曰不是不是问如何得不被诸境惑师曰听他何碍汝曰不会师曰何境惑汝问如何是道中至宝师曰莫谄曲曰不谄曲时如何师曰倾国不换有僧再来依附师问阿谁曰常坦师呵曰前也是常坦后也是常坦师久不陞堂院主白曰大众久思和尚示诲师曰打钟着众才集师便下座归方丈院主随后问曰和尚既许为大众说话为甚么一言不措师曰经有经师律有律师争怪得老僧师问云巖作甚么巖曰担屎师曰那箇聻巖曰在师曰汝来去为谁曰替他东西师曰何不教并行曰和尚莫谤他师曰不合恁么道曰如何道师X曰还会担么师坐次僧问兀兀地思量甚么师曰思量箇不思量底曰不思量底如何思量师曰非思量问学人拟归乡时如何师曰汝父母徧身红烂卧在荆棘林中汝归何所曰恁么则不归去也师曰汝却须归去汝若归乡我示汝箇休粮方子曰便请师曰二时上堂不得咬破一粒米问如何是涅槃师曰汝未开口时唤作甚么问僧甚处来曰湖南来师曰洞庭湖水满也未曰未师曰许多时雨水为甚么未满僧无语师问僧甚处来曰江西来师以拄杖敲禅牀三下僧曰某甲粗知去处师抛下拄杖僧无语师召侍者点茶与这僧踏州县困师问庞居士一乘中还着得这箇事么士曰某甲祇管日求升合不知还着得么师曰道居士不见石头得么士曰拈一放一未为好手师曰老僧住持事繁士珍重便出师曰拈一放一的是好手士曰好箇一乘问宗今日失却也师曰是是上堂祖师祇教保护若贪嗔痴起来切须防禁莫教掁触是你欲知枯木石头却须担荷实无枝叶可得虽然如此更宜自看不得绝言语我今为你说这箇语显无语底他那箇本来无耳目等貌师与云巖游山腰间刀响巖问甚么物作声师抽刀蓦口作斫势遵布衲浴佛师曰这箇从汝浴还浴得那箇么遵曰把将那箇来师乃休问学人有疑请师决师曰待上堂时来与阇黎决疑至晚上堂众集师曰今日请决疑上座在甚么处其僧出众而立师下禅床把住曰大众这僧有疑便与一推却归方丈师问饭头汝在此多少时也曰三年师曰我总不识汝饭头罔测发愤而去问身命急处如何师曰莫种杂种曰将何供养师曰无物者师令供养主抄化甘行者问甚处来曰药山来甘曰来作么曰教化甘曰将得药来么曰行者有甚么病甘便舍银两锭意山中有人此物却回无人即休主便归纳疏师问曰子归何速主曰问佛法相当得银两锭师令举其语主举巳师曰速送还他子着贼了也主便送还甘曰元来山中有人遂添银施之问僧见说汝解算是否曰不敢师曰汝试算老僧看僧无对师书佛字问道吾是甚么字吾曰佛字师曰多口阿师问己事未明乞和尚指示师良久曰吾今为汝道一句亦不难祇宜汝于言下便见去犹较些子若更入思量却成吾罪过不如且各合口免相累及夜参不点灯师垂语曰我有一句子待特牛生儿即向你道时有僧曰特牛生儿也祇是和尚不道师曰侍者把灯来其僧抽身入众问僧甚处来曰南泉来师曰在彼多少时曰麤经冬夏师曰恁么则成一头X水牯牛去也曰虽在彼中且不会上他食堂师曰口欱东南风那曰和尚莫错自有拈匙把筯人在问达磨未来时此土还有祖师意否师曰有曰既有祖师又来作甚么师曰祇为有所以来看经次僧问和尚寻常不许人看经为甚么却自看师曰我祇图遮眼曰某甲学和尚还得也无师曰汝若看牛皮也须穿问平田浅草麈鹿成羣如何射得麈中主师曰看箭僧放身便倒师曰侍者拖出这死汉僧便走师曰弄泥团汉有甚么限朗州剌史李翱问师何姓师曰正是时翱不委却问院主某甲适来问和尚姓和尚曰正是时未审姓甚么主曰恁么则姓韩也师闻乃曰得恁么不识好恶若是夏时对他便是姓热师一夜登山经行忽云开见月大啸一声应澧阳东九十里许居民明晨迭相推问直至药山徒众曰昨夜和尚山顶大啸翱赠诗曰选得幽居惬野情终年无送亦无迎有时直上孤峯顶月下披云啸一声唐文宗太和甲寅十一月六日临顺世呌曰法堂倒法堂倒众皆持柱撑之师举手曰子不会我意乃告寂寿八十有四腊六十二塔于院东隅敕谥弘道大师塔曰化城邓州丹霞天然禅师本习儒业将入长安应举方宿于逆旅忽梦白光满室占者曰解空之祥也偶禅者问曰仁者何往曰选官去禅者曰选官何如选佛曰选佛当往何所禅者曰今江西马祖大师出世是选X佛之场仁者可往遂直造江西才见祖师以手拓幞头额祖顾视良久曰南岳石头是汝师也师抵石头还以前意投之头曰着糟厂去师礼谢入行者房随次执爨役凡三年忽一日石头告众曰来日刬佛殿前草至来日大众各备锹镬刬草独师以盆盛水汰头于石头前胡跪头见而笑之便与剃发又为说戒师乃掩耳而出再往江西谒马祖未参礼便入僧堂内骑圣僧颈而坐时大众惊愕遽报马祖祖躬入堂视之曰我子天然师即下作礼曰谢师赐法号因名天然祖问从甚处来师曰石头祖曰石头路滑还跶倒汝么师曰若跶倒即不来也乃杖钖观方居天台华顶峯三年次谒径山钦唐元和中至洛京龙门香山与伏牛在为友后于慧林寺遇天寒取木佛烧火向院主诃曰何得烧我木佛师以杖子拨灰曰吾烧取舍利主曰木佛何有舍利师曰既无舍利更取两尊烧主自后眉须堕落谒忠国师问侍者国师在否曰在即在不见客师曰太深远生曰佛眼亦觑不见师曰龙生龙子凤生凤儿国师睡起侍者以告国师乃打侍者二十棒遣出师闻曰不谬为南阳国师明日再往礼拜见国师便展坐具国师曰不用不用师退后国师曰如是如是师却进前国师曰不是不是师遶国师一匝便出国师曰去圣时遥人多懈怠三十年后覔此汉也难得访庞居士见女子灵照洗菜次师曰居士在否照放下菜篮敛手而立X师又曰居士在否照提篮便行师遂回须臾士归照举前话士曰丹霞在么照曰去也士曰赤土涂牛妳又一日访庞居士至门首相见师乃问居士在否士曰饥不择食师曰庞老在否士曰苍天苍天便入宅去师曰苍天苍天便回师因去马祖处路逢一老人𢹂一童子师问公住何处老人曰上是天下是地师曰忽遇天崩地陷又作么生老人曰苍天苍天童子嘘一声师曰非父不生其子老人与童子便去师问庞居士昨日相见何似今日士曰如法举昨日事来作箇宗眼师曰祇如宗眼还着得庞公么士曰我在你眼里师曰某甲眼窄何处安身士曰是眼何窄是身何安师休去士曰更道取一句便得此话圆师亦不对士曰就中这一句无人道得师与庞居士行次见一泓水士以手指曰便与么也还辨不出师曰灼然是辨不出士乃戽水泼师二掬师曰莫与么莫与么士曰须与么须与么师却戽水泼士三掬师曰正与么时堪作甚么士曰无外物师曰得便宜者少士曰谁是落便宜者元和戊子于天津桥横卧会留守郑公出呵之不起吏问其故师徐曰无事僧留守异之奉束素及衣两袭日给米面洛下翕然归信至十五年春告门人曰吾思林泉终老之所时门人齐静下南阳丹霞山结庵三年间学者至盈三百众遂成大剎上堂阿你浑家切须保护一灵之物不是你造作名邈得更说甚荐与不荐吾往日X见石头亦祇教切须自保护此事不是你谈话得阿你浑家各有一坐具地更疑甚么禅可是你解底物岂有佛可成佛之一字永不喜闻阿你自看善巧方便慈悲喜舍不从外得不着方寸善巧是文殊方便是普贤你便拟趁逐甚么物不用经求落空去今时学者纷纷扰扰皆是参禅问道吾此间无道可修无法可证一饮一啄各自有分不用疑虑在在处处有恁么底若识得释迦即者凡夫是阿你须自看取莫一盲引众盲相将入火坑夜里暗双陆赛彩若为生无事珍重有僧来参于山下见师便问丹霞山向甚么处去师指山曰青黯黯处曰莫祇这箇便是么师曰真师子儿一拨便转问僧甚么处宿曰山下宿师曰甚么处喫饭曰山下喫饭师曰将饭与阇黎喫底人还具眼也无僧无对穆宗长庆甲辰六月告门人曰备汤沐浴吾欲行矣乃戴笠䇿杖受屦垂一足未及地而化寿八十六门人建塔本山敕谥智通禅师塔曰妙觉潭州大川禅师江陵僧参师问几时发足江陵僧提起坐具师曰谢子远来下去僧绕禅牀一匝便出师曰若不恁么争知眼目端的僧拊掌曰若杀人洎合错判诸方师曰甚得禅宗道理潮州灵山大颠宝通禅师初参石头头问那箇是汝X心师曰见言语者是头便喝出经旬日师却问前者既不是除此外何者是心头曰除却扬眉瞬目将心来师曰无心可将来头曰元来有心何言无心无心尽同谤师于言下大悟异日侍立次头问汝是参禅僧是州县白蹋僧师曰是参禅僧头曰何者是禅师曰扬眉瞬目头曰除却扬眉瞬目外将你本来面目呈看师曰请和尚除却扬眉瞬目外鉴头曰我除竟师曰将呈了也头曰汝既将呈我心如何师曰不异和尚头曰不关汝事师曰本无物头曰汝亦无物师曰既无物即真物头曰真物不可得汝心见量意旨如此也大须护持师住后学者四集上堂夫学道人须识自家本心将心相示方可见道多见时辈祇认扬眉瞬目一语一默蓦头印可以为心要此实未了吾今为你诸人分明说出各须听受但除却一切妄运想念见量即汝真心此心与尘境及守认静默时全无交涉即心是佛不待修治何以故应机随照泠泠自用穷其用处了不可得唤作妙用乃是本心大须护持不可容易僧问其中人相见时如何师曰早不其中也曰其中者如何师曰不作箇问韩文公一日相访问师春秋多少师提起数珠曰会么公曰不会师曰昼夜一百八公不晓遂回次日再来至门前见首座举前话问意旨如何座扣齿三下及见师理前问师亦扣齿三下公曰原来佛法无两般师曰是何道理公曰适来问首座亦如是师乃召X首座是汝如此对否座曰是师便打趂出院文公又一日白师曰弟子军州事繁佛法省要处乞师一语师良久公罔措时三平为侍者乃敲禅牀三下师曰作么平曰先以定动后以智拔公乃曰和尚门风高峻弟子于侍者边得箇入处僧问苦海波深以何为船筏师曰以木为船筏曰恁么即得度也师曰盲者依前盲痖者依前痖一日将痒和子廊下行逢一僧问讯次师以痒和子蓦口打曰会么曰不会师曰大颠老野狐不曾孤负人潭州长髭旷禅师曹谿礼祖塔回参石头头问甚么处来曰岭南来头曰大庾岭头一舖功德成就也未师曰成就久矣秖欠点眼在头曰莫要点眼么师曰便请头乃垂下一足师礼拜头曰汝见箇甚么道理便礼拜师曰据某甲所见如红炉上一点雪僧参遶禅床一匝卓然而立师曰若是石头法席一点也用不着僧又遶禅床一匝师曰却是恁么时不易道箇来处僧便出去师乃唤僧不顾师曰这汉犹少教诏在僧却回曰有一人不从人得不受教诏不落阶级师还许么师曰逢之不逢逢必有事僧乃退身三步师却遶禅床一匝僧曰不唯宗眼分明亦乃师承有据师乃打三棒问僧甚处来曰九华山控石庵师曰庵主是甚么人曰马祖下尊宿师曰名甚么曰不委他法号师曰他不委你不委曰尊X宿眼在甚处师曰若是庵主亲来今日也须喫棒曰赖遇和尚放过某甲师曰百年后讨箇师僧也难得庞居士到师陞座集众定士出曰各请自检好却于禅床右立时有僧问不触主人翁请师答话师曰识庞公么曰不识士便搊住曰苦哉苦哉僧无对士便拓开师少间郄问适来这僧还喫棒否士曰待伊甘始得师曰居士祇见锥头利不见凿头方士曰恁么说话某甲即得外人闻之要且不好师曰不好箇甚么士曰阿师祇见锥头尖不见凿头利李行婆来师乃问忆得在绛州时事么婆曰非师不委师曰多虗少实在婆曰有甚讳处师曰念你是女人放你拄杖婆曰某甲终不见尊宿过师曰老僧过在甚么处婆曰和尚无过婆岂有过师曰无过的人作么生婆乃竖拳曰与么总成颠倒师曰实无讳处师见僧乃擒住曰师子儿野干属僧以手作拨眉势师曰虽然如此犹欠哮吼在僧擒住师曰偏爱行此一机师与一掴僧拍手三下师曰若见同风汝甘与么否曰终不由别人师作拨眉势僧曰犹欠哮吼在师曰想料不由别人师见僧问讯次师曰步步是汝证明处汝还知么曰某甲不知师曰汝若知我堪作甚么僧礼拜师曰我不堪汝却好荆州天皇道悟禅师婺州东阳张氏子神仪挺异幼而生知年十四恳求出家父母不听遂损减膳日才一食形体羸悴父母不得巳而许之依明州大德披X剃二十五诣杭州竹林寺具戒精修梵行推为勇勐或风雨昏夜宴坐丘冢身心安静离诸怖畏一日游余杭首谒径山国一受心法服勤五载后参马祖重印前解法无异说依止二夏乃谒石头而致问曰离却定慧以何法示人头曰我这里无奴婢离箇甚么曰如何明得头曰汝还撮得虗空么曰恁么则不从今日去也头曰未审汝早晚从那边来曰道悟不是那边人头曰我早知汝来处也曰师何以赃诬于人头曰汝身现在曰虽然如是毕竟如何示于后人头曰汝道谁是后人师从此顿悟罄殚前二哲匠言下有所得心后卜荆州当阳紫陵山学徒驾肩接迹都人士女响风而至时从业寺上首以状闻于连帅迎入城郡之左有天皇寺乃名蓝也因火而废主僧灵鉴将谋修复乃曰苟得悟禅师为化主必能福我乃中宵潜往哀请肩舁而至时江陵尹右仆射斐公稽首问法致礼勤至师素不迎送客无贵贱皆坐而揖之裴公愈加归向由是石头法道盛矣僧问如何是玄妙之说师曰莫道我解佛法好曰争奈学人疑滞何师曰何不问老僧曰即今问了也师曰去不是汝存泊处师于唐宪宗元和丁亥四月示疾命弟子先期告终至晦日大众问疾师蓦召典座座近前师曰会么曰不会师拈枕子抛于地上便告寂寿六十夏腊三十五以其年八月五日塔于东郡京兆府尸利禅师问石头如何是学人本分事头曰X汝何从我覔曰不从师覔如何即得石头曰汝还曾失么师乃契会厥旨潭州招提寺慧朗禅师始兴曲江欧阳氏子初参马祖祖问汝来何求曰求佛知见祖曰佛无知见知见乃魔耳汝自何来曰南岳来祖曰汝从南岳来未识曹谿心要汝速归彼不宜他往师归石头便问如何是佛师曰汝无佛性师曰蠢动含灵又作么生头曰蠢动含灵却有佛性曰慧朗为甚么却无头曰为汝不肯承当师于言下信入住后凡学者至皆曰去去汝无佛性其接机大约如此长沙兴国寺振朗禅师初参石头便问如何是祖师西来意头曰问取露柱曰振朗不会头曰我更不会师俄省悟住后有僧来参师召上座僧应诺师曰孤负去也曰师何不鉴师乃拭目而视之僧无语汾州石楼禅师上堂僧问未识本来性乞师方便指师曰石楼无耳朵曰某甲自知非师曰老僧还有过曰和尚过在甚么处师曰过在汝非处僧礼拜师便打问僧近离甚处曰汉国师曰汉国主人还重佛法么曰苦哉赖遇问着某甲若问别人即祸生师曰作么生曰人尚不见有何佛法可重师曰汝受戒得多少夏曰三十夏师曰大好不见人便打凤翔府法门寺佛陀禅师寻常持一串数珠念三种名号曰一释迦二元和三佛陀自余是甚么椀跶丘X乃过一珠终而复始事迹异常时人莫测水空和尚一日廊下见一僧乃问时中事作么生僧良久师曰祇恁便得么曰头上安头师打曰去去巳后惑乱人家男女在澧州大同济禅师米胡领众来才欲相见师便拽转禅床面壁而坐米于背后立少时欲回客位师曰是即是若不验破巳后遭人贬剥令侍者请米来米却拽转禅床便坐师乃遶禅床一匝便归方丈米却拽倒禅床领众便出师访庞居士士曰忆在母胎时有一则语举似阿师切不得作道理主持师曰犹是隔生也士曰向道不得作道理师曰惊人之句争得不怕士曰如师见解可谓惊人师曰不作道理却成作道理士曰不但隔一生两生师曰粥饭底僧一任检责士鸣指三下师一日见庞居士来便掩却门曰多知老翁莫与相见士曰独坐独语过在阿谁师便开门才出被士把住曰师多知我多知师曰多知且置闭门开门卷之与舒相较几许士曰祇此一问气急杀人师默然士曰弄巧成拙僧问此箇法门如何继绍师曰冬寒夏热人自委知曰恁么则蒙分付去也师曰顽嚣少智勔臔多痴问十二时中如何合道师曰汝还识十二时么曰如何是十二时师曰子丑寅卯僧礼拜师示颂曰十二时中那事别子丑寅卯吾今说若会唯心万法空释迦弥勒从兹决青原下三世X药山俨禅师法嗣潭州道吾山宗智禅师豫章海昬张氏子幼依槃和尚受教登戒预药山法会密契心印一日山问子去何处来师曰游山来山曰不离此室速道将来师曰山上乌儿头似雪㵎底游鱼忙不彻师离药山见南泉泉问阇黎名甚么师曰宗智泉曰智不到处作么生宗师曰切忌道着泉曰灼然道着即头角生三日后师与云巖在后架把针泉见乃问智头陀前日道智不到处切忌道着道着即头角生合作么生行履师便抽身入僧堂泉便归方丈师又来把针巖曰师弟适来为甚不祇对和尚师曰你不妨灵利巖不荐乃问南泉适来智头陀为甚不祇对和尚某甲不会乞师垂示泉曰他却是异类中行巖曰如何是异类中行泉曰不见道智不到处切忌道着道着即头角生直须向异类中行巖亦不会师知云巖不荐乃曰此人因缘不在此却同回药山山问汝回何速巖曰祇为因缘不契山曰有何因缘巖举前话山曰子作么生会他这箇时节便回巖无对山乃大笑巖便问如何是异类中行山曰吾今日困倦且待别时来巖曰某甲特为此事归来山曰且去巖便出师在方丈外闻巖不荐不觉齩得指头血出师却下来问巖师兄去问和尚那因缘作么生巖曰和尚不与某甲说师便低头云巖临迁化遣书辞师师覧书了谓洞山密X师伯曰云巖不知有我悔当时不向伊道虽然如是要且不违药山之子药山上堂曰我有一句子未曾说向人师出曰相随来也僧问药山一句子如何说山曰非言说师曰早言说了也师一日提笠出云巖指笠曰用这箇作甚么师曰有处用巖曰忽遇黑风勐雨来时如何师曰葢覆着巖曰他还受葢覆么师曰然虽如是且无渗漏沩山问云巖菩提以何为座巖曰以无为为座巖却问沩山山曰以诸法空为座又问师作么生师曰坐也听伊坐卧也听伊卧有一人不坐不卧速道速道山休去沩山问师甚么处去来师曰看病来山曰有几人病师曰有病底有不病底山曰不病底莫是智头陀么师曰病与不病总不干他事速道速道山曰道得也与他没交涉问万里无云未是本来天如何是本来天师曰今日好晒麦云巖问师弟家风近日如何师曰教师兄指点堪作甚么巖曰无这箇来多少时也师曰牙根犹带生澁在问如何是今时着力处师曰千人万人唤不回头方有少分相应曰忽然火起时如何师曰能烧大地师却问僧除却星与𦦨那箇是火曰不是火别一僧却问师还见火么师曰见曰见从何起师曰除却行住坐卧别请一问有施主施裩药山提起示众曰法身还具四大也无有人道得与他一腰裩师曰性地非空空非性地此是地大三大亦然山曰X与汝一腰裩师指佛桑花问僧曰这箇何似那箇曰直得寒毛卓竖师曰毕竟如何曰道吾门下底师曰十里大王云巖不安师乃谓曰离此殻漏子向甚么处相见巖曰不生不灭处相见师曰何不道非不生不灭处亦不求相见云巖补鞋次师问作甚么巖曰将败坏补败坏师曰何不道即败坏非败坏师闻僧念维摩经云八千菩萨五百声闻皆欲随从文殊师利师问曰甚么处去其僧无对师便打师到五峯峯问还识药山老宿否师曰不识峯曰为甚么不识师曰不识不识问如何是祖师西来意师曰东土不曾逢因设药山斋僧问未审先师还来也无师曰汝诸人用设斋作甚么石霜问和尚一片骨敲着似铜鸣向甚么处去也师唤侍者者应诺师曰驴年去唐文宗太和乙卯九月示疾有苦僧众慰问体候师曰有受非偿子知之乎众皆愀然越十日将行谓众曰吾当西迈理无东移言讫告寂阇维得灵骨数片建塔道吾后雷迁于石霜山之阳潭州云巖昙晟禅师钟陵建昌王氏子少出家于石门参百丈二十年因缘不契后造药山山问甚处来曰百丈来山曰百丈有何言句示徒师曰寻常道我有一句子百味具足山曰咸则咸味淡则淡味不咸不淡是常味作么生是百味具足底句师无对山曰争奈目前生死何师曰目前无生死山曰在百丈多少时师曰二十年山曰二十年在百丈俗气也不除X他日侍立次山又问百丈更说甚么法师曰有时道三句外省去六句内会取山曰三千里外且喜没交涉山又问更说甚么法师曰有时上堂大众立定以拄杖一时趂散复召大众众回首丈曰是甚么山曰何不早恁么道今日因子得见海兄师于言下顿省便礼拜一日山问汝除在百丈更到甚么处来师曰曾到广南来曰见说广州城东门外有一片石被州主移去是否师曰非伹州主阖国人移亦不动山又问闻汝解弄师子是否师曰是曰弄得几出师曰弄得六出曰我亦弄得师曰和尚弄得几出曰我弄得一出师曰一即六六即一后到沩山沩问承闻长老在药山弄师子是否师曰是曰长弄有置时师曰要弄即弄要置即置曰置时师子在甚么处师曰置也置也问从上诸圣甚么处去师良久曰作么作么问暂时不在如同死人时如何师曰好埋却问大保任底人与那箇是一是二师曰一机之绢是一段是两段师煎茶次道吾问煎与阿谁师曰有一人要曰何不教伊自煎师曰幸有某甲在师问石霜甚么处来曰沩山来师曰在彼中得多少时曰麤经冬夏师曰恁么则成山长也曰虽在彼中却不知师曰他家亦非知非识石霜无对住后上堂示众曰有箇人家儿子问着无有道不得底洞山出问曰他屋里有多少典籍师曰一字也无曰争得恁么多知师曰日夜不X曾眠山曰问一段事还得否师曰道得却不道问僧甚处来曰添香来师曰还见佛否曰见师曰甚么处见曰下界见师曰古佛古佛道吾问大悲千手眼那箇是正眼师曰如人夜间背手摸枕子吾曰我会也师曰作么生会吾曰遍身是手眼师曰道也太煞道祇道得八成吾曰师兄作么生师曰通身是手眼扫地次道吾曰大区区生师曰须知有不区区者吾曰恁么则有第二月也师竖起扫帚曰是第几月吾便行问僧甚处来曰石上语话来师曰石还点头也无僧无对师自代曰未语话时却点头师作草鞋次洞山近前曰乞师眼睛得么师曰汝底与阿谁去也曰良价无师曰设有汝去甚么处着山无语师曰乞眼睛底是眼否山曰非眼师便喝出尼僧礼拜师问汝爷在否曰在师曰年多少曰年八十师曰汝有箇爷不年八十还知否曰莫是恁么来者师曰恁么来者犹是儿孙问一念瞥起便落魔界时如何师曰汝因甚么却从佛界来僧无对师曰会么曰不会师曰莫道体不得设使体得也祇是左之右之院主游石室回师问汝去入到石室里许为祇恁么便回主无对洞山代曰彼中巳有人占了也师曰汝更去作甚么山曰不可人情断绝去也唐武宗会昌辛酉十月二十六日示疾命澡身竟唤主事令备斋来日有上座发去明日晚归寂寿六十茶毗得舍剎一千余X粒󰢍于石塔谥无住大师塔曰净胜秀州华亭船子德诚禅师节操高邈度量不羣自印心于药山与道吾云巖为同道交洎离药山乃谓曰公等应各据一方建立药山宗旨子率性疎野唯好山水乐情自遣无所能也他后知我所止之处若遇灵利座主指一箇来或堪雕琢将授生平所得以报先师之恩遂分𢹂至秀州华亭泛一小舟随缘度日以接四方往来之众时人莫知其高蹈因号船子和尚一日泊船岸边闲坐有官人问如何是和尚日用事师竖桡子曰会么官人曰不会师曰棹拨清波金鳞罕遇甞有偈曰三十年来坐钓台钩头往往得黄能金鳞不遇空劳力收取丝纶归去来千尺丝纶直下垂一波才动万波随夜静水寒鱼不食满船空载月明归三十年来海上游水清鱼现不吞钩钓竿斫尽重栽竹不许功程得便休有一鱼兮伟莫裁混融包纳信奇哉能变化吐风雷下线何曾钓得来别人祇看採芙蓉香气长粘遶指风两岸映一船红何曾解染得虗空问我生涯祇是船子孙各自赌机缘不由地不由天除却簑衣无可传道吾后到京口遇夹山上堂僧问如何是法身山曰法身无相曰如何是法眼山曰法眼无瑕道吾不觉失笑山便下座请问道吾某甲适来祇对这僧话必有不是致令上座失笑望上座不吝慈悲吾曰和尚一等是出世未有师在山曰某甲甚处不是望为说破吾曰某甲终X不说请和尚却往华亭船子处去山曰此人如何吾曰此人上无片瓦下无立锥和尚若去须易服而往山乃散众束装直造华亭师才见便问大德住甚么寺山曰寺即不住住即不似师曰不似似箇甚么山曰不是目前法师曰甚么学得来山曰非耳目之所到师曰一句合头语万劫系驴橛乃云垂丝千尺意在深潭离钩三寸子何不道山拟开口被师一桡打落水中山才上船师又曰道道山拟开口师又打山豁然大悟乃点头三下师曰竿头丝线从君弄不犯清波意自殊山遂问抛纶掷钓师意如何师曰丝悬绿水浮定有无之意山曰语带元而无路舌头谈而不谈师曰钓尽江波金鳞始遇山乃掩耳师曰如是如是遂嘱曰汝向去直须藏身处没踪迹没踪迹处莫藏身吾三十年在药山祇明斯事汝今巳得他后莫住城隍聚落但向深山里䦆头边覔取一箇半箇接续无令断绝山乃辞行频频回顾师遂唤阇黎山乃回首师竖起桡子曰汝将谓别有乃覆船入水而逝宣州椑树慧省禅师洞山参师问来作甚么山曰来亲近和尚师曰若是亲近用动这两片皮作么山无对问如何是佛师曰猫儿上露柱曰学人不会师曰问取露柱去湖广鄂州百颜禅师洞山与密师伯到参师问二上座甚处来山曰湖南师曰观察使姓甚么曰不得姓X师曰名甚么曰不得名师曰还治事也无曰自有郎幕在师曰还出入也无曰不出入师曰岂不出入山拂袖便出师次早入堂召二上座曰昨日老僧对阇黎一转语不相契一夜不安今请阇黎别下一转语若惬老僧意便开粥相伴过夏山曰请和尚问师曰岂不出入山曰太尊贵生师乃开粥同共过夏澧州高沙弥初参药山山问甚处来师曰南岳来山曰何处去师曰江陵受戒去山曰受戒图甚么师曰图免生死山曰有一人不受戒亦无生死可免汝还知否师曰恁么则佛戒何用山曰这沙弥犹挂唇齿在师礼拜而退道吾来侍立山曰适来有箇跛脚沙弥却有些子气息吾曰未可全信更须勘过始得至晚山上堂召曰早来沙弥在甚么处师出众立山问我闻长安甚閙你还知否师曰我国晏然山曰汝从看经得请益得师曰不从看经得亦不从请益得山曰大有人不看经不请益为甚么不得师曰不道他不得祇是不肯承当山顾道吾云巖曰不信道师一日辞药山山问甚么处去师曰某甲在众有妨且往路边卓箇草庵接待往来茶汤去山曰生死事大何不受戒去师曰知是般事便休更唤甚么作戒山曰汝既如是不得离吾左右时复要与子相见师住菴后一日归来值雨山曰你来也师曰是山曰可煞湿师曰不打这箇鼓笛云巖曰皮也无打甚么鼓道吾曰鼓也无打甚么皮山曰今日大好X一场曲调问一句子还有该不得处否师曰不顺世药山斋时自打鼓师捧钵作舞入堂山便掷下鼓槌曰是第几和师曰是第二和山曰如何是第一和师就桶舀一杓饭便出鼎州李翱剌史向药山元化屡请不赴乃躬谒之山执经卷不顾侍者曰太守在此守性褊急乃曰见面不如闻名拂袖便出山曰太守何得贵耳贱目守回拱谢问曰如何是道山以手指上下曰会么守曰不会山曰云在青天水在瓶守忻惬作礼而述偈曰鍊得身形似鹤形千株松下两函经我来问道无余说云在青天水在瓶守又问如何是戒定慧山曰贫道这里无此闲家具守莫测元旨山曰太守欲得保任此事直须向高高山顶立深深海底行闺合中物舍不得便为渗漏守见老宿独坐问曰端居丈室当何所务宿曰法身凝寂无去无来五灯全书卷第九X五灯全书X卍XXX五灯全书卷第十京都圣感禅寺住持僧编辑京都古华严寺住持僧较阅进呈青原下三世丹霞然禅师法嗣京兆府翠微无学禅师初参丹霞问如何是诸佛师霞咄曰幸自可怜生须要执巾帚作么师退身三步霞曰错师进前霞曰错错师翘一足旋身一转而出霞曰得即得孤负他诸佛师由是领旨住后投子问未审二祖初见达磨有何所得师曰汝今见吾复何所得投子顿悟元旨一日师在法堂内行投子进前接礼问曰西来密旨和尚如何示人师驻步少时子曰乞师垂示师曰更要第二杓恶水那子便礼谢师曰莫垛根子曰时至根苗自生师供养罗汉僧问丹霞烧木佛和尚为甚么供养罗汉师曰烧也烧不着供养亦一任供养曰供养罗汉罗汉还来也无师曰汝每日还喫饭么僧无语师曰少有灵利底吉州孝义寺性空禅师僧参师乃展手示之僧近前却退后师曰父母俱丧略不惨颜僧呵呵大笑师曰少间与阇黎举哀僧打筋斗而出师曰苍天苍天X僧参人专毕师曰与么下去还有佛法道理也无曰某甲结舌有分师曰老僧又作么生曰素非好手师便仰身合掌僧亦合掌师乃掌三抚下僧拂袖便出师曰乌不前兔不后几人于此茫然走祇有阇黎达本源结舌何曾着空有米仓和尚新到参遶师三匝敲禅床曰不见主人公终不下参众师曰甚么处情识去来曰果然不在师便打一拄杖僧曰几落情识师曰村草步头逢着一箇有甚么话处丹霞山义安禅师僧问如何是佛师曰如何是上座曰恁么即无异去也师曰谁向汝道本童禅师因僧写师真呈师曰此若是我更呈阿谁曰岂可分外也师曰若不分外汝却收取僧拟收师打曰正是分外强为曰若恁么即须呈于师也师曰收取收取大川禅师法嗣长沙仙天禅师新罗僧参方展坐具拟礼拜师捉住曰未发本国时道取一句僧无语师便推出曰问伊一句便道两句僧参展坐具师曰这里会得孤负平生去也曰不向这里会得又作么生师曰不向这里会更向那里会便打出僧参才展坐具师曰不用通时暄还我文彩未生时道理来曰某甲有口痖却即闲苦死覔箇腊月扇子作么师拈棒作打势僧把住曰还我未拈棒时道理师曰随我者随之南北X不随我者死住东西曰随与不随且置请师拈出东西南北师便打披云来才入方丈师便问未见东越老人时作么生为物曰祇见云生碧嶂焉知月落寒潭师曰祇与么也难得曰莫是未见时么师便喝云展两手师曰错怪人者有甚么限云掩耳而出师曰死却这汉平生也洛瓶参师问甚处来瓶曰南溪师曰还将南溪消息来么曰消即巳消息即未息师曰最苦是未息瓶曰且道未息箇甚么师曰一回见面千载忘名瓶拂袖便出师曰弄死蛇手有甚么限僧参拟礼拜师曰野狐儿见甚么了便礼拜曰老秃奴见甚么了便恁么问师曰苦哉苦哉仙天今日忘前失后曰要且得时终不补失师曰争不如此曰谁甘师呵呵大笑曰远之远矣僧四顾便出福州普光禅师僧侍立次师以手开胸曰还委老僧事么曰犹有这箇在师却掩胸曰不妨太显曰有甚么避处师曰的是无避处曰即今作么生师便打大颠通禅师法嗣漳州三平义忠禅师福州杨氏子初参石巩巩常张弓架箭接机师诣法席巩曰看箭师乃拨开胸曰此是杀人箭活人箭又作么生巩弹弓弦三下师乃礼拜巩曰三十年张弓架箭祇射得半箇圣人遂抝折弓箭后参大颠举前话颠曰既是活人箭为甚么向弓弦上辨平无对颠曰三十年后要人举此话也难得师问大颠不用指东划西便请直指颠曰幽州X江口石人蹲师曰犹是指东划西颠曰若是凤凰儿不向那边讨师作礼颠曰若不得后句前话也难圆上堂今时人出来尽学驰求造作将当自已眼目有甚么相当汝欲学么不要诸余汝等各有本分事何不体取祇么心愤愤口悱悱有甚么利益分明向汝说若要修行路及诸圣建立化门自有大藏教文在若是宗门中事汝切不得错用心僧问宗门中还有学路也无师曰有一路滑如苔曰学人还摄得否师曰不拟心汝自看问黑豆未生芽时如何师曰佛亦不知讲僧问三乘十二分教某甲不疑如何是祖师西来意师曰龟毛拂子兔角拄杖大德藏向甚么处曰龟毛兔角岂是有耶师曰肉重千觔智无铢两上堂诸人若未曾见知识即不可若曾见作者来便合体取些子意度向巖谷间木食草衣恁么去方有少分相应若驰求知解义句即万里望乡关去也珍重问侍者姓甚么者曰与和尚同姓师曰你道三平姓甚么者曰问头何在师曰几时问汝者曰问姓者谁师曰念汝初机放汝三十棒师有偈曰即此见闻非见闻无余声色可呈君箇中若了全无事体用何妨分不分陞座次有道士出众从东过西一僧从西过东师曰适来道士却有见处师僧未在士出礼曰谢师接引师便打僧出作礼曰乞师指示师亦打复谓众曰此两件公案作么生断还有人断得么如是三问众无对师曰既无人断得老僧X自断去也乃掷下拄杖归方丈马颊山本空禅师上堂祇这施为动转还合得本来祖翁么若合得十二时中无虗弃底道理若合不得喫茶说话往往唤作茶话在僧便问如何免得不成茶话去师曰你识得口也未曰如何是口师曰两片皮也不识曰如何是本来祖翁师曰大众前不要牵爷恃娘曰大众欣然去也师曰你试点大众性看僧作礼师曰伊往往道一性一切性在僧欲进语师曰孤负平生行脚眼问去却即今言句请师直指本来性师曰你迷源来得多少时曰即今蒙和尚指示师曰若指示你我即迷源曰如何即是师示颂曰心是性体性是心用心性一如谁别谁共妄外迷源祇者难洞古今凡圣如幻如梦本生禅师拈拄杖示众曰我若拈起你便向未拈起时作道理我若不拈起你便向拈起时作主宰且道老僧为人在甚处时有僧出曰不敢妄生节目师曰也知阇黎不分外曰低低处平之有余高高处观之不足师曰节目上更生节目僧无对师曰掩鼻偷香空招罪犯长髭旷禅师法嗣潭州石室善道禅师作沙弥时长髭遣令受戒谓之曰汝回日须到石头处礼拜师受戒后乃参石头一日随头游山次头曰汝与我斫却面前树子免碍我师曰不将刀来头乃抽刀倒与师曰何不过那头来X头曰你用那头作甚么师即大悟便归长髭髭问汝到石头否师曰到即到祇是不通号髭曰从谁受戒师曰不依他髭曰在彼即恁么来我这里作么生师曰不违背髭曰太忉忉生师曰舌头未曾点着在髭喝曰沙弥出去师便出髭曰争得不遇于人师寻值沙汰乃作行者居于石室每见僧便竖起杖子曰三世诸佛尽由这箇对者少得冥契长沙闻乃曰我若见即令放下拄杖别通箇消息三圣将此语祇对被师认破是长沙语杏山闻三圣失机乃亲到石室师见杏山僧众相随潜入碓坊碓米杏曰行者接待不易贫道难消师曰开心椀子盛将来无葢盘子合取去说甚么难消杏便休仰山问佛之与道相去几何师曰道如展手佛似握拳曰毕竟如何的当可信可依师以手拨空三下曰无恁么事无恁么事曰还假看教否师曰三乘十二分教是分外事若与他作对即是心境两法能所双行便有种种见解亦是狂慧未足为道若不与他作对一事也无所以祖师道本来无一物汝不见小儿出胎时可道我解看教不解看教当恁么时亦不知有佛性义无佛性义及至长大便学种种知解出来便道我能我解不知总是客尘烦恼十六行中婴儿行为最哆哆和和时喻学道之人离分别取舍心故赞叹婴儿可况喻取之若谓婴儿是道今时人错会师一夕与仰山翫月山问这箇月尖时圆相甚么处去圆时尖相又甚么X处去师曰尖时圆相隐圆时尖相在仰山辞师送出门乃召曰阇黎山应诺师曰莫一向去却回这边来问曾到五台否师曰曾到曰还见文殊么师曰见曰文殊向行者道甚么师曰文殊道你生身父母在深草里青原下四世道吾智禅师法嗣潭州石霜山庆诸禅师庐陵新淦陈氏子依洪井四山銮公落发诣洛下学毗尼教虽知听制终为渐宗回抵沩山为米头一日筛米次沩曰施主物莫抛撒师曰不抛撒沩于地上拾得一粒曰汝道不抛撒这箇是甚么师无对沩曰莫轻这一粒百千粒尽从这一粒生师曰百千粒从这一粒生未审这一粒从甚么处生沩呵呵大笑归方丈沩至晚上堂曰大众米里有虫诸人好看后参道吾问如何是触目菩提吾唤沙弥弥应诺吾曰添净瓶水着良久却问师汝适来问甚么师拟举吾便起去师于此有省吾将顺世垂语曰我心中有一物久而为患谁能为我除之师曰心物俱非除之益患吾曰贤哉贤哉师后避世混俗于长沙浏阳陶家坊朝游夕处人莫能识后因僧自洞山来师问和尚有何言句示徒曰解夏上堂云秋初夏末兄弟或东去西去直须向万里无寸草处去良久曰祇如万里无寸草处作么生去师曰有人下语否曰无师曰何不道出门便是草僧回举似洞X山山曰此是一千五百人善知识语因兹囊锥始露果熟香飘众请住持上堂汝等诸人自有本分事不用驰求无你是非处无你咬嚼处一代时教整理时人脚手凡有其由皆落今时直至法身非身此是教家极则我辈沙门全无肯路若分则差不分则坐着泥水但由心意妄说见闻问如何是西来意师曰空中一片石僧礼拜师曰会么曰不会师曰赖汝不会若会即打破汝头问如何是和尚本分事师曰石头还汗出么问到这里为甚么却道不得师曰脚底着口问真身还出世也无师曰不出世曰争奈真身何师曰琉璃缾子口问如何是和尚深深处师曰无须锁子两头摇师在方丈内僧在牕外问咫尺之间为甚么不覩师颜师曰徧界不曾藏僧举似雪峯徧界不曾藏意旨如何峯曰甚么处不是石霜师闻曰这老汉着甚么死急峯闻曰老僧罪过裴相公来师拈起裴笏问在天子手中为珪在官人手中为笏在老僧手中且道唤作甚么裴无对师乃留下笏示众初机未觏大事先须识取头其尾自至疎山仁便问如何是头师曰直须知有曰如何是尾师曰尽却今时曰有头无尾时如何师曰吐得黄金堪作甚么曰有尾无头时如何师曰犹有依倚在曰直得头尾相称时如何师曰渠不作箇解会亦未许渠X在僧辞师问船去陆去曰遇船即船遇陆即陆师曰我道半途稍难僧无对问三千里外远闻石霜有箇不顾师曰是曰祇如万象历然是顾不顾师曰我道不惊众曰不惊众是与万象合如何是不顾师曰徧界不曾藏问如何是祖师西来意师乃咬齿示之僧不会后问九峯曰先师咬齿意旨如何峯曰我宁可截舌不犯国讳又问云葢葢曰我与先师有甚么冤讐问僧近离甚处曰审道师于面前画一画曰汝刺脚与么来还审得这箇么曰审不得师曰汝衲衣与么厚为甚却审这箇不得曰某甲衲衣虽厚争奈审这箇不得师曰与么则七佛出世也救你不得曰说甚七佛千佛出世也救某甲不得师曰太懵懂生曰争奈聻师曰参堂去僧曰喏喏问童子不坐白云床时如何师曰不打水鱼自惊洞山问向前一箇童子甚了事如今向甚处去也师曰火焰上泊不得却归清凉世界去也问佛性如虗空是否师曰卧时即有坐时即无问忘收一足时如何师曰不共汝同盘问风生浪起时如何师曰湖南城里太煞閙有人不肯过江西问如何是佛法大意师曰落花随水去曰意旨如何师曰修竹引风来问如何是尘劫来事师曰冬天则有夏天则无师颂洞山五位王子诞生曰天然贵胤本非功德合干坤育势隆始末一朝无杂种分宫六宅不他宗上和下睦阴阳顺共气连枝器量同欲识诞生王子父鹤X冲霄汉出银笼朝生曰苦学论情世莫羣出来凡事巳超伦诗成五字在冬雪笔落分毫四海云万卷积功彰圣代一心忠孝辅明君盐梅不是生知得金榜何劳显至勋末生曰久栖巖谷用功夫草榻柴扉守志孤十载见闻心自委一身冬夏衣缣无澄凝含笑三秋思清苦高名上哲图业就高科酬志极比来臣相不当途化生曰傍分帝位为传持万里山河布政威红影日轮凝下界碧油风冷暑炎时高低岂废尊卑奉五袴苏途远近知妙印手持烟塞静当阳那肯露纤机内生曰九重密处复何宣挂弊由来显妙传祇奉一人天地贵从他诸道自分权紫罗帐合君臣隔黄阁帘垂禁制全为汝方隅宫属恋遂将黄叶止啼钱师居石霜山二十年间学众有长坐不卧屹若株杌天下谓之枯木众唐僖宗闻师道誉赐紫衣师坚辞不受文德戊申仲春朔告寂寿八十二腊五十九葬于院之西北隅敕谥普会大师塔曰见相潭州渐源仲兴禅师在道吾为侍者因过茶与吾吾提起盏曰是邪是正师叉手近前目视吾吾曰邪则总邪正则总正师曰某甲不恁么道吾曰汝作么生师夺盏子提起曰是邪是正吾曰汝不虗为我侍者师便礼拜一日侍吾往檀越家弔慰师抚棺曰生耶死耶吾曰生也不道死也不道师曰为甚么不道吾曰不道不道归至中路师曰和尚今日须与某甲道若不道打和尚去也吾曰打即任打道即不道师X便打吾归院曰汝宜离此去恐知事得知不便师乃礼辞隐于村院经三年后闻童子念观音经至应以比丘身得度者即现比丘身说法处有省遂焚香遥礼曰信知先师遗言终不虗发自是我不会却怨先师先师既没唯石霜是嫡嗣必为证明乃造石霜霜见便问离道吾后到甚处来师曰祇在村院寄足霜曰前来打先师因缘会也未师起身进前曰却请和尚道一转语霜曰不见道生也不道死也不道师乃述在村院得底因缘遂礼拜石霜设斋忏悔他日持锹复到石霜于法堂上从东过西从西过东霜曰作么师曰覔先师灵骨霜曰洪波浩渺白浪滔天覔甚先师灵骨师曰正好着力霜曰这里针札不入着甚么力源持锹肩上便出师后住渐源一日在纸帐内坐有僧来拨开帐曰不审师以目视之良久曰会么曰不会师曰七佛巳前事为甚么不会僧举似石霜霜曰如人解射箭不虗发一日宝葢约姪来访师便卷起帘子在方丈内坐约一见乃下却帘便归客位师令侍者传语长老远来不易犹隔津在约擒住侍者与一掌者曰不用打某甲有堂头和尚在约曰为有堂头老汉所以打你者回举似师师曰犹隔津在渌清禅师僧问不落道吾机请师道师曰庭前红苋树生叶不生花僧良久师曰会么曰不会师曰正是道吾机因甚么不会僧礼拜师打曰须是老僧打你X始得问如何是无相师曰山青水绿僧参师以目视之僧曰是箇机关于某甲分上用不着师弹指三下僧遶禅床一匝依位立师曰参堂去僧始出师便喝僧却以目视之师曰灼然用不着云巖晟禅师法嗣𣵠州杏山鉴洪禅师临济问如何是露地白牛师曰吽吽济曰痖却杏山口师曰老兄作么生济曰这畜生师便休示灭后茶毗收五色舍利建塔潭州神山僧密禅师师在南泉打罗次泉问作甚么师曰打罗曰手打脚打师曰却请和尚道泉曰分明记取向后遇明眼作家但恁么举似师与洞山渡水山曰莫错下脚师曰错即过不得也山曰不错底事作么生师曰共长老过水一日与洞山鉏茶园山掷下䦆头曰我今日一点气力也无师曰若无气力争解恁么道山曰汝将谓有气力底是那师休去裴大夫问僧供养佛佛还喫否僧曰如大夫祭家神大夫举似云巖巖曰这僧未出家在曰和尚又如何巖曰有几般饭食但一时下来巖却问师一时下来又作么生师曰合取钵盂巖肯之问一地不见二地时如何师曰汝莫错否汝是何地问生死事乞师一言师曰汝何时死去来曰某甲不会请师说师曰不会须死一场始得师与洞山行次忽见白兔跃出师曰俊哉大似白衣拜相洞曰老老大大作这箇话说师曰你作么生洞曰积代簪缨暂时落魄X师把针次洞山问曰作甚么师曰把针洞曰把针事作么生师曰针针相似洞曰二十年同行作这箇语话师曰长老又作么生洞曰如大地火发师问洞山智识所通莫不游践径截处乞师一言洞曰师伯意何得取功师因斯顿觉下语非常后与洞山过独木桥洞先过了拈起木桥曰过来师唤价阇黎洞乃放下桥木幽谿和尚僧问大用现前不存轨则时如何师起身遶禅床一匝而坐僧拟进语师与一蹋僧归位而立师曰汝恁么我不恁么汝不恁么我却恁么僧再拟进语师又与一蹋曰三十年后吾道大行问如何是祖师禅师曰泥牛步步出人前问处处该不得时如何师曰夜半石人无影像纵横不辨往来源船子诚禅师法嗣澧州夹山善会禅师广州廖氏子幼岁出家依年受戒听习经论该练三学出住润州鹤林因道吾劝发往见船子由是师资道契恭禀遗命遁世忘机寻以学者交凑庐室星布晓夕参依咸通庚寅众请开法夹山上堂有祖以来时人错会相承至今以佛祖言句为人师范如此却成狂人无智人去他祇指示汝无法本是道道无一法无佛可成无道可得无法可取无法可舍所以老僧道目前无法意在目前他不是目前法若向佛祖边学此人未具眼在何故皆属所依不得自在本祇为生死茫茫识性无X自由分千里万里求善知识须具正眼求脱虗谬之见定取目前生死为复实有为复实无若有人定得许汝出头上根之人言下明道中下根器波波浪走何不向生死中定当取何处更疑佛疑祖替汝生死有智人笑汝汝若不会更听一颂劳持生死法唯向佛边求目前迷正理拨火覔浮沤僧问从上立祖意教意和尚为甚么却言无师曰三年不喫饭目前无饥人曰既是无饥人某甲为甚么不悟师曰祇为悟迷却阇黎复示偈曰明明无悟法悟法却迷人长舒两脚睡无伪亦无真问十二分教及祖意和尚为甚么不许人问师曰是老僧坐具曰和尚以何法示人师曰虗空无挂针之路子虗徒捻线之功又曰会么曰不会师曰金粟之苗裔舍利之真身罔象之玄谈是野狐之窟宅上堂不知天晓悟不由师龙门跃鳞不堕渔人之手但意不寄私缘舌不亲元旨正好知音此名俱生话若向元旨疑去赚杀阇黎困鱼止泺钝鸟栖芦云水非阇黎阇黎非云水老僧于云水而得自在阇黎又作么生西川座主罢讲徧参到襄州华严处问曰祖意教意是同是别严曰如车两轮如鸟二翼主曰将为禅门别有长处元来无异遂归蜀后闻师道播诸方令小师持此语问师曰雕砂无镂玉之谈结草乖道人之意主闻举遥礼曰元来禅门中别有长处上堂闻中生解意下丹青目前即美久蕴成病青山与白云从来不相到机丝不X挂梭头事文彩纵横意自殊嘉祥一路智者知疏瑞草无根贤者不贵问如何是道师曰太阳溢目万里不挂片云曰不会师曰清清之水游鱼目迷问如何是本师曰饮水不迷源问古人布发掩泥当为何事师曰九乌射尽一翳犹存一箭堕地天下黯黑问祖意教意是同是别师曰风吹荷叶满池青十里行人较一程问拨尘见佛时如何师曰直须挥劒若不挥劒渔父栖巢僧后问石霜拨尘见佛时如何霜曰渠无国土甚处逢渠僧回举似师师上堂举了乃曰门庭施设不如老僧入理深谈犹较石霜百步问两镜相照时如何师曰蚌呈无价宝龙吐腹中珠问如何是寂默中事师曰寝殿无人师喫茶了自烹一椀过与侍者者拟接师乃缩手曰是甚么者无对座主问若是教意某甲即不疑祇如禅门中事如何师曰老僧祇解变生为熟问如何是实际之理师曰石长无根树山含不动云问如何是出窟师子师曰虗空无影像足下野云生师在沩山作典座沩问今日喫甚菜师曰二年同一春沩曰好好修事着师曰龙宿凤巢问如何识得家中宝师曰忙中争得作闲人问如何是相似句师曰荷叶团团团似镜菱角尖尖尖似锥复曰会么曰不会师曰风吹柳絮毛毬走雨打梨花蛱蝶飞问如何是一老一不老师曰青山元不动㵎水镇长流手执夜明符几箇知天晓上堂金乌玉兔互争辉X坐却日头天下黯黑上唇与下唇从来不相识明明向君道莫令眼顾着何也日月未足为明天下未足为大空中不运斤巧匠不遗踪见性不留佛悟道不存师寻常老僧道目睹瞿昙犹如黄叶一大藏教是老僧坐具祖师元旨是破草鞋宁可赤脚不着最好问如何是佛师曰此间无宾主曰寻常与甚么人对谈师曰文殊与吾𢹂水去普贤犹未折花来上堂我二十年住此山未曾举着宗门中事有僧问承和尚有言二十年住此山未曾举着宗门中事是否师曰是僧便掀倒禅床师休去至明日普请掘一坑令侍者请昨日僧至曰老僧二十年说无义语今日请上座打杀老僧埋向坑里便请便请若不打杀老僧上座自着打死埋在坑中始得其僧归堂束装潜去上堂百草头荐取老僧闹市里识取天子虎头上座参师问甚处来曰湖南来师曰曾到石霜么曰要路经过争得不到师曰闻石霜有毬子话是否曰和尚也须急着眼始得师曰作么生是毬子曰跳不出师曰作么生是毬杖曰没手足师曰且去老僧未与阇黎相见明日陞座师曰昨日新到在么头出应诺师曰目前无法意在目前不是目前法非耳目之所到头曰今日虽问要且不是师曰片月难明非关天地头曰莫豕沸便作掀禅床势师曰且缓缓亏着上座甚么处头竖起拳曰目前还着得这箇么师曰作家作家头又作掀禅床势师曰大众看这一员X战将若是门庭布列山僧不如他若据入理之谈也较山僧一级地上堂眼不挂户意不停元直得灵草不生犹是五天之位珠光月魄不是出头时此间无老僧五路头无阇黎问如何是夹山境师曰猿抱子归青嶂里鸟衔花落碧巖前师问僧甚么处来曰洞山来师曰洞山有何言句示徒曰寻常教学人三路学师曰何者三路曰元路鸟道展手师曰实有此语否曰实有师曰轨持千里钞林下道人悲唐僖宗中和辛丑十一月七日召主事曰吾与众僧话道累岁佛法深旨各应自知吾今幻质时尽即去汝等善保护如吾在日勿得雷同世人輙生惆怅言讫奄然而逝塔于本山寿七十七腊五十七敕谥傅明大师塔曰永济翠微学禅师法嗣鄂州清平山安乐院令遵禅师东平王氏子初参翠微便问如何是西来的的意微曰待无人师向汝说师良久曰无人也请和尚说微下禅床引师入竹园师又曰无人也请和尚说微指竹曰这竿得恁么长那竿得恁么短师领旨出住大通上堂举初见翠微机缘谓众曰先师入泥入水为我自是我不识好恶师自此盛弘化导次迁清平上堂诸上座夫出家人须会佛意始得若会佛意不在僧俗男女贵贱但随家丰俭安乐便得诸上座尽是久处丛林徧参X尊宿且作么生会佛意试出来大家商量莫空气高至后一事无成一生空度若未会佛意直饶头上出水足下出火烧身鍊臂聪慧多辩聚徒一千二千说法如云如雨讲得天花乱坠祇成箇邪说争竞是非去佛法大远在诸人幸值色身安徤不值诸难何妨近前着些工夫体取佛意好问如何是大乘师曰井索曰如何是小乘师曰钱贯问如何是清平家风师曰一斗面作三箇蒸饼问如何是禅师曰猢狲上树尾连颠问如何是有漏师曰笊篱曰如何是无漏师曰木杓曰觌面相呈时如何师曰分付与典座自余逗机方便靡狥时情逆顺卷舒语超格量天祐丙寅正月二十五日终于本山寿七十五敕谥法喜禅师塔曰善应舒州投子山大同禅师本州怀宁刘氏子幼岁依洛下保唐满出家初习安般观次阅华严教发明性海复谒翠微顿悟宗旨由是放意周游后旋故土隐投子山结茅而居一日赵州和尚至桐城县师亦出山途中相遇州乃问曰莫是投子山主么师曰茶盐钱布施我州先至庵中坐师后归手𢹂一油缾州曰久向投子及乎到来祇见箇卖油翁师曰汝祇识卖油翁且不识投子州曰如何是投子师提起油缾曰油油州又问大死底人却活时如何师曰不许夜行投明须到州曰我早矦白伊更矦黑上堂汝诸人来这里拟覔新鲜语句攒华四六图口里X有可道我老儿气力稍劣脣舌迟钝亦无闲言语与汝汝若问我便随汝答也无元妙可及于汝亦不教汝垛根终不说向上向下有佛有法有凡有圣亦不存坐系缚汝诸人变现千般总是汝自生见解担带将来自作自受我这里无可与汝也无表无里说似诸人有疑便问僧问表里不收时如何师曰汝拟向这里垛根便下座问大藏教中还有奇特事也无师曰演出大藏教问如何是眼未开时事师曰目净修广如青莲问一切诸佛及诸佛法皆从此经出如何是此经师曰以是名字汝当奉持问枯木中还有龙吟也无师曰我道髑髅里有师子吼问一法普润一切羣生如何是一法师曰雨下也问一尘含法界时如何师曰早是数尘也问学人拟欲修行时如何师曰虗空不曾烂坏巨荣禅客参次师曰老僧未曾有一言半句挂诸方唇齿何用要见老僧荣曰到这里不施三拜要且不甘师曰出家儿得恁么没碑记荣乃遶禅床一匝而去师曰有眼无耳朵六月火边坐问一切声是佛声是不师曰是曰和尚莫𡱰沸盌鸣声师便打问麤言及细语皆归第一义是不师曰是曰唤和尚作头驴得么师便打问如何是十身调御师下禅床立一日师指庵前一片石谓雪峯曰三世诸佛总在里许峯曰须知有不在里许者师曰不快漆桶师与雪峯游龙眠有两路峯问那箇是龙眠路师以杖指之峯曰东X去西去师曰不快漆桶问一槌便就时如何师曰不是性燥汉曰不假一槌时如何师曰不快漆桶峯问此间还有人参也无师将䦆头抛向峯面前峯曰恁么则当处掘去也师曰不快漆桶峯辞师送出门召曰道者峯回首应诺师曰途中善为问故岁巳去新嵗到来还有不渉二途者也无师曰有曰如何是不涉二途者师曰元正启祚万物咸新问依稀似半月彷彿若三星干坤收不得师于何处明师曰道甚么曰想师祇有湛水之波且无滔天之浪师曰闲言语问类中来时如何师曰人类中来马类中来问祖祖相传传箇甚么师曰老僧不解妄语问如何是出门不见佛师曰无所覩曰如何是入室别爷娘师曰无所生问如何是火焰里藏身师曰有甚么掩处曰如何是炭库里藏身师曰我道汝黑似漆问如何是末后一句师曰最初明不得问从苗辨地因语识人未审将何辨识师曰引不着问院中有三百人还有不在数者也无师曰一百年前五十年后看取问僧久向疎山姜头莫便是否僧无对问抱璞投师请师雕琢师曰不为楝梁材曰恁么则卞和无出身处也师曰担带即𥩵竮辛苦曰不担带时如何师曰不教汝抱璞投师更请雕琢问那叱析骨还父析肉还母如何是那叱本来身师放下拂子叉手问佛法二字如何辨得清浊师曰佛法清浊曰学人不会师曰汝适来问X箇甚么问一等是水为甚么海咸河淡师曰天上星地下木问如何是祖师意师曰弥勒覔箇受记处不得问不断烦恼而入涅槃时如何师作色曰这箇师僧好发业杀人问和尚自住此山有何境界师曰乂角女子白头丝问如何是无情说法师曰恶问如何是毗卢师曰巳有名字曰如何是毗卢师师曰未有毗卢时会取问历落一句请师道师曰好问四山相逼时如何师曰五蕴皆空问一念未生时如何师曰真箇谩语问凡圣相去几何师下禅床立问学人一问即和尚答忽若千问万问时如何师曰如鸡抱卵问天上天下唯我独尊如何是我师曰推倒这老胡有甚么罪过问如何是和尚师师曰迎之不见其首随之罔眺其后问铸像未成身在甚么处师曰莫造作曰争奈现不现何师曰隐在甚么处问无目底人如何进步师曰徧十方曰无目为甚么徧十方师曰还更着得目也无问如何是西来意师曰不讳问月未圆时如何师曰吞却三箇四箇曰圆后如何师曰吐却七箇八箇问日月未明佛与众生在甚么处师曰见老僧嗔便道嗔见老僧喜便道喜问僧甚么处来曰东西山礼祖师来师曰祖师不在东西山僧无对问如何是元中的师曰不到汝口里道问牛头未见四祖时如何师曰与人为师曰见后如何师曰不与人为师问诸佛出世为一大事X因缘和尚出世当为何事师曰尹司空请老僧开堂问如何是佛师曰幻不可求问千里投师乞师一接师曰今日老僧腰痛菜头请益师曰且去待无人时来头明日伺得无人又来师曰近前来头近前师曰輙不得举似于人问併却咽喉脣吻请师道师曰汝祇要我道不得问达磨未来时如何师曰徧天徧地曰来后如何师曰葢覆不得问如何是无情说法师曰莫恶口问和尚未见先师时如何师曰通身不奈何曰见后如何师曰通身扑不碎曰还从师得也无师曰终不相孤负曰恁么则从师得也师曰得箇甚么曰恁么则孤负先师也师曰非但孤负先师亦乃孤负老僧问七佛是文殊弟子文殊还有师也无师曰适来恁么道也大似屈己推人问金鸡未鸣时如何师曰无这箇音响曰鸣后如何师曰各自知时问师子是兽中之王为甚么被六尘吞师曰不作大无人我师居投子山三十余载往来激发请益者常盈于室中和中巢宼暴起天下丧乱有狂徒持刃问师曰住此何为师乃随宜说法渠魁闻而拜伏脱身服施之而去干化甲戌四月六日示微疾众请医师曰四大动作聚散常程汝等勿虑吾自保矣言讫跏趺而寂敕谥慈济大师塔曰真寂安吉州道场山如讷禅师僧问如何是教意师曰汝自看僧礼拜师曰明月铺霄汉山川势自分问如X何得闻性不随缘去师曰听汝看僧礼拜师曰聋人也唱胡笳调好恶高低自不闻曰恁么则闻性宛然也师曰石从空里立火向水中焚问虗空还有边际否师曰汝也太多知僧礼拜师曰三尺杖头挑日月一尘飞起任遮天问如何是道人师曰行运无踪迹起坐绝人知曰如何即是师曰三炉力尽无烟𦦨万顷平田水不流问一念不生时如何师曰堪作甚么僧无语师又曰透出龙门云雨合山川大地入无踪师目有重瞳手垂过膝自翠微受诀止于此山薙草卓庵学徒四至广阐法化遂成丛社焉寂后有坏衲三事及开山拄杖木屐今在影堂中建州白云约禅师僧问不坐徧空堂不居无学位此人合向甚么处安置师曰青天无电影韶国师参师问甚么处来韶曰江北来师曰船来陆来曰船来师曰还逢见鱼鳖么曰往往遇之师曰遇时作么生韶曰咄缩头去师大笑孝义性空禅师法嗣歙州茂源禅师因平田参师欲起身田乃把住曰开口即失闭口即丧去此二途请师速道师以手掩耳田放手曰一步易两步难师曰着甚么死急田曰若非此师不免诸方点检师不对枣山光仁禅师上堂众集师于座前谓众曰不负平生行脚眼目致箇问来还有么众无对师曰若无即陞座去也便登座僧出礼拜师曰负我且从争奈大X众何便归方丈翌日有僧请辨前语意旨如何师曰斋时有饭与汝喫夜后有床与汝眠一向煎迫我作甚么僧礼拜师曰苦苦僧曰请师直指师乃垂足曰舒缩一任老僧五灯全书卷第十五灯全书X卍XXX五灯全书卷第十一京都圣感禅寺住持僧编辑京都古华严寺住持僧较阅进呈青原下五世石霜诸禅师法嗣潭州大光山居诲禅师京兆王氏子初造石霜长坐不卧麻衣草履亡身为法霜遂令主性空塔院一日霜知缘熟试其所得问曰国家每年放举人及第朝门还得拜也无师曰有一人不求进霜曰凭何师曰他且不为名霜曰除却今日别更有时也无师曰他亦不道今日是如是酬问往复无滞盘桓二十余祀众请出世僧问祇如达磨是祖否师曰不是祖曰既不是祖又来作甚么师曰祇为汝不荐曰荐后如何师曰方知不是祖问混沌未分时如何师曰时X教阿谁叙上堂一代时教祇是整理时人手脚直饶剥尽到底也祇成得箇了事人不可将当衲衣下事所以道四十九年明不尽标不起到这里合作么生更若忉忉恐成负累珍重唐昭宗天复癸亥九月三日归寂寿六十有七瑞州九峯道䖍禅师福州侯官刘氏子甞为石霜侍者洎霜归寂众请首座继席师曰众曰须明得先师意始可座曰先师有甚么意师曰先师道休去歇去冷湫湫地去一念万年去寒灰枯木去古庙香炉去一条白练去其余则不问如何是一条白练去座曰这箇祇是明一色边事师曰元来未会先师意在座曰你不肯我那但装香来香烟断处若去不得即不会先师意遂焚香香烟未继座巳脱去师拊座背曰坐脱立亡即不无先师意未梦见在住后上堂问无间中人行甚么行师曰畜生行曰畜生复行甚么行师曰无间行曰此犹是长生路上人师曰汝须知有不共命者曰不共甚么命师曰长生气不常乃曰诸兄弟还识得命么欲知命流泉是命湛寂是身千波竞涌是文殊境界一亘晴空是普贤牀榻其次借一句子是指月于中事是话月从上宗门中事如节度使信旗相似且如诸方先德未建许多名目指陈巳前诸兄弟约甚么体格商量到这里不假三寸试话会看不假耳试釆听看不假眼试辩白看所以道声前抛不出句后不藏形尽干坤大地都来是汝当X人箇体向甚么处安眼耳鼻舌莫但向意根下图度作解尽未来际亦未有休歇分所以洞山道拟将心意学元宗大似西行却向束珍重问承古有言向外绍则臣位向内绍则王种是否师曰是曰如何是外绍师曰若不知事极头祇得了事唤作外绍是为臣种曰如何是内绍师曰知向里许承当担荷是为内绍曰如何是王种师曰须见无承当底人无担荷底人始得同一色同一色了所以借为诞生是为王种曰恁么则内绍亦须得转师曰灼然有承当担荷争得不转汝道内绍便是人王种你且道如今还有绍底道理么所以古人道绍是功绍了非是功转功就位了始唤作人王种曰未审外绍还转也无师曰外绍全未知有且教渠知有曰如何是知有师曰天明不觉晓问如何是外绍师曰不借别人家里事曰如何是内绍师曰推爷向里头曰二语之中那语最亲师曰臣在门里王不出门曰恁么则不出门者不落二边师曰渠也不独坐世界里绍王种名外绍王种姓所以道绍是功名臣是偏中正绍了转功名君是正中偏问诞生还更知闻也无师曰更知闻阿谁曰恁么则莫便是否师曰若是古人为甚么道诞生王有父曰既有父为甚么不知闻师曰同时不识祖问古人云直得不恁么来者犹是儿孙意旨如何师曰古人不谩语曰如何是来底儿孙师曰犹守珍御在曰如何是父师曰无家可坐无世可兴问诸X圣间出祇是箇传语底人岂不是和尚语师曰是曰祇如世尊生下一手指天一手指地云天上天下唯我独尊为甚么唤作传语底人师曰为他指天指地所以唤作传语底人僧礼拜而退问九重无信恩赦何来师曰流光虽徧阃内不周曰流光与阃内相去多少师曰绿水腾波青山秀色问人人尽言请益未审师将何拯济师曰汝道巨岳还曾乏寸土也无曰恁么则四海参寻当为何事师曰演若迷头心自狂曰还有不狂者么师曰有曰如何是不狂者师曰突晓途中眼不开问如何是学人自己师曰更问阿谁曰便恁么承当时如何师曰须弥还更戴须弥问祖祖相传复传何事师曰释迦悭迦叶富曰如何是释迦悭师曰无物与人曰如何是迦叶富师曰国内孟甞君曰毕竟传底事作么生师曰百岁老人分夜灯问诸佛非我道如何是我道师曰我非诸佛曰既非诸佛为甚么却立我道师曰适来暂唤来如今却遣出曰为甚么却遣出师曰若不遣出眼里尘生问一切处觅不得岂不是圣师曰是甚么圣曰牛头未见四祖时岂不是圣师曰是圣境未忘曰二圣相去几何师曰尘中虽有隐形术争奈全身入帝乡问古人道因真立妄从妄显真是否师曰是曰如何是真心师曰不杂食是曰如何是妄心师曰攀缘起倒是曰离此二途如何是本体师曰本体不离曰为甚么不离师曰不敬功德天谁嫌黑暗女X问尽干坤都来是箇眼如何是干坤眼师曰干坤在里许曰干坤眼何在师曰正是干坤眼曰还照瞩也无师曰不借三光势曰既不借三光势凭何唤作干坤眼师曰若不如是髑髅前见鬼人无数问一笔丹青为甚么邈志公真不得师曰僧繇却许志公曰未审僧繇得甚么人证旨却许志公师曰乌龟稽首须弥柱问动容沉古路身没乃方知此意如何师曰偷佛钱买佛香曰学人不会师曰不会即烧香供养本爷娘师后住泐潭而终谥大觉禅师塔曰圆寂台州涌泉景欣禅师泉州仙游人自石霜开示而止涌泉一日不披袈裟喫饭有僧问莫成俗否师曰即今岂是僧耶彊德二禅客于路次见师骑牛不识师忽曰蹄角甚分明争奈骑者不鉴师骤牛而去彊德憩于树下煎茶师回却下牛问曰二禅客近离甚么处彊曰那边师曰那边事作么生彊提起茶盏师曰此犹是这边事那边事作么生彊无对师曰莫道骑者不鉴好上堂我四十九年在这里尚目有时走作汝等诸人莫开大口见解人多行解人万中无一箇见解言语总要知通若识不尽敢道轮回去在为何如此葢为识漏未尽汝但尽却今时始得成立亦唤作立中功转功就他去亦唤作就中功亲他去我所以道亲人不得度渠不度亲人恁么譬喻尚不会荐取浑崙底但管取性乱动舌头不见洞山道相续X也大难汝须知有此事若不知有啼哭有日在上堂拍盲不见佛开眼遇途人借问途中事渠无丈六身不从五天来汉地不曾踏不是张家生谁云李家子三人拄一杖卧一牀似伊不似伊拈来搭肩上为他十八儿论不奈伊何潭州云葢山志元圆净禅师游方时问云居曰志元不奈何时如何居曰祇为阇黎功力不到师不礼拜直造石霜亦如前问霜曰非但阇黎老僧亦不奈何师曰和尚为甚么不奈何霜曰老僧若奈何拈过汝不奈何师便礼拜僧问石霜万户俱闭即不问万户俱开时如何霜曰堂中事作么生僧无对经半年方始下一转语曰无人接得渠霜曰道即太煞道祇道得八成曰和尚又且如何霜曰无人识得渠师知乃礼拜乞为举霜不肯师乃挟霜上方丈曰和尚若不道打和尚去在霜曰得在师频礼拜霜曰无人识得渠师于言下顿省住后僧问如何是佛师曰黄面底是曰如何是法师曰藏里是问然灯未出时如何师曰昧不得问蛇为甚么吞却师师曰通身色不同问如何是衲僧师曰参寻访道潭州道正表闻马王乞师论义王请师上殿相见茶罢师就王乞劒师握劒问道正曰你本教中道恍恍惚惚其中有物是何物杳杳冥冥其中有精是何精道得不斩道不得即斩道正茫然便礼拜忏悔师谓王曰还识此人否王曰识师曰是谁王曰道正师曰不是其道X若正合对得臣僧此祇是箇无主孤魂因兹道士更不纷纭潭州谷山藏禅师僧问法尚应舍何况非法如何是法尚应舍师曰空里撒醍醐曰如何是非法师曰嵩山道士诈明头问逼迫出来时如何师曰还曾拶着汝么潭州中云葢禅师僧问和尚开堂当为何事师曰为汝驴汉曰诸佛出世当为何事师曰为汝驴汉问祖佛未出世时如何师曰像不得曰出世后如何师曰阇黎也须侧身始得问如何是向上一句师曰文殊失却口曰如何是门头一句师曰头上插花子曰如何是超百亿师曰超人不得肯河中南际山僧一禅师僧问幸获亲近乞师指示师曰我若指示即屈着汝曰教学人作么生即是师曰切忌是非问如何是衲僧气息师曰还曾薰着汝也无问同类即不问如何是异类师曰要头斫将去问如何是法身主师曰不过来曰如何是毗卢师师曰不超越师终于长庆谥本净大师塔曰无尘庐山栖贤怀祐禅师泉州人僧问如何是五老峰前事师曰万古千秋曰恁么则成绝嗣去也师曰踌躇欲与谁问自远趋风请师激发师曰他不凭时曰请师凭时师曰我亦不换问如何是法法无差师曰雪上更加霜上堂若会此箇事无有下口处问如何是祖师西来意师曰井底寒蟾天中明月师X终于庐山谥元悟大师塔曰传灯福州覆船山洪荐禅师僧问如何是本来面目师闭目吐舌又开目吐舌示之曰本来有许多面目耶师曰适来见甚么僧无语问如何是师子师曰善哮吼僧拊掌曰好手好手师曰青天白日却被鬼迷僧作掀禅牀势师便打曰驴事未去马事到来师曰灼然作家僧拂袖便出师曰将瓯盛水拟比大洋问如何是玄妙师曰未闻巳前道吾问久向和尚会禅是否师曰苍天苍天吾近前掩师口曰低声低声师与一掌吾曰苍天苍天师把住曰得恁么无礼吾却与一掌师曰老僧罪过吾拂袖便行师呵呵大笑曰早知如是不见如是僧参师便作起势僧便出师曰阇黎且来人事僧回作抽坐具势师却归方丈僧曰苍天苍天师曰龙头蛇尾僧近前叉手立师曰败将投王不存性命问抱璞投师师还接否师以手拍香台僧礼拜师曰礼拜则不无其中事作么生僧却拍香台师曰舌头不出口师将示寂三日前令侍者唤第一座来师卧出气一声座唤侍者曰和尚渴要汤水喫师乃面壁而卧临终令集众乃展两手出舌示之时第三座曰诸人和尚舌根硬也师曰苦哉苦哉诚如第三座所言舌根硬去也言讫而寂谥绍隆大师塔曰广济鼎州德山存德慧空禅师僧问如何是一句师曰更请问问如何是和尚先陁婆师曰昨夜三更见月明X吉州崇恩禅师僧问祖意教意是同是别师曰少林虽有月葱岭不穿云问如何是类师曰奈何桥畔嘶声切劒树林中去复来石霜晖禅师僧问世尊出世先度五俱轮和尚出世先度何人师曰总不度曰为甚么不度师曰为伊不是五俱轮郢州芭蕉禅师僧问从上宗乘如何举唱师曰巳被人冷眼觑破了问不落诸缘请师直指师曰有问有答问如何是和尚为人一句师曰祇恐阇黎不问问如何是向去底人师曰董家稚子声声哭曰如何是却来底人师曰枯木骊龙露爪牙潭州肥田慧觉伏禅师僧问如何是未出世边事师曰髻中珠未解石女歛双眉曰出世后如何师曰灵龟呈卦兆失却自家身问此地名甚么师曰肥田曰宜种甚么师便打师有偈曰修多好句枉工夫返本还源是大愚祖佛不从修证得纵行玄路也崎岖潭州鹿苑晖禅师僧问不假诸缘请师道师敲火炉曰会么曰不会师曰瞌睡汉问牛头未见四祖时如何师曰如月在水曰见后如何师曰如水在月问祖祖相传未审传箇甚么师曰汝问我我问汝曰恁么则缁素不分也师曰甚么处去来潭州宝葢约禅师僧问宝葢高高挂其中事若何请师言下旨一句不消多师曰宝葢挂空中有路不曾X通傥求言下旨便是有西东越州云门山拯迷寺海晏禅师僧问如何是衲衣下事师曰如齩硬石头问如何是古寺一炉香师曰历代无人齅曰齅者如何师曰六根俱不到问久向拯迷到来为甚么不见拯迷师曰阇黎不识拯迷湖南文殊禅师僧问僧繇为甚么邈志公真不得师曰非但僧繇志公也邈不得曰志公为甚么邈不得师曰彩绘不将来曰和尚还邈得也无师曰我亦邈不得曰和尚为甚么邈不得师曰渠无颜色教我作么生邈问如何是密室师曰紧不就曰如何是密室中人师曰不坐上色牛凤翔府石柱禅师游方时到洞山时䖍和尚垂语曰有四种人一人说过佛祖一步行不得一人行过佛祖一句说不得一人说得行得一人说不得行不得阿那箇是其人师出众曰一人说过佛祖行不得者祇是无舌不许行一人行过佛祖一句说不得者祇是无足不许说一人说得行得者祇是函葢相称一人说不得行不得者如断命求活此是石女儿披枷带锁山曰阇黎分上作么生师曰该通分上卓卓宁彰山曰祇如海上明公秀又作么生师曰幻人相逢拊掌呵呵河中府栖巖山大通院存寿禅师初讲经论后于石霜之室忘筌住后僧问如何是和尚得力处师曰不居无理位岂坐白牛车问莲华未出水时如何师曰X汝莫问出水后莲华事么僧无语师平居罕言叩之则应寿九十三谥真寂禅师南岳玄泰禅师沉静寡言未甞衣帛时谓之泰布衲始见德山后谒石霜遂许入室掌翰二十年与贯休齐巳为友后居兰若曰金刚台不立门徒四方后进依附皆待以友礼甞以衡山多被山民斩伐烧畬乃作畬山谣曰畬山儿畬山儿无所知年年斫断青山嵋就中最好衡岳色杉松利斧摧贞枝灵禽野鹤无因依白云回避青烟飞猿猱路绝巖崖出芝木失根茆草肥年年斫罢仍再鉏千秋终是难复初又道今年种不多来年更斫当阳坡国家岳域尚如此不知此理如之何远迩传播达于九重有诏禁止故岳中兰若无复延燎师之力也将示灭乃召僧令备薪蒸说偈曰今年六十五四大将离主其道自元元箇中无佛祖不用剃头不须澡浴一堆勐火千足万足端坐垂一足而逝阇维收舍利建塔于迎云亭侧潭州云葢禅师僧问佛未出世时如何师曰月中藏玉兔曰出后如何师曰日里背金乌问不可以情测时如何师曰无舌童儿机智尽风穴参师问石角穿云路擕笻意若何穴曰红霞笼玉象拥嶂照川源师曰相随来也穴曰和尚也须低声师曰且坐喫茶邵武军龙湖普闻禅师唐僖宗太子也幼不茹荤长无经世意僖宗钟爱之然百计陶写终不能回中和X初僖宗幸蜀师断发逸游人无知者造石霜问曰祖师别传事肯以相付乎霜曰莫谤祖师师曰天下宗旨盛大岂妄为之耶霜曰是实事那师曰师意如何霜曰待案山点头即向汝道师于言下顿省辞去至邵武城外见山郁然深秀遂拨草至烟起处有一苦行居焉苦行见师至乃曰上人当兴此长揖而去师居十余年一日有一老人拜谒师问住在何处至此何求老人曰住在此山然非人龙也行雨不职上天有罚当死愿垂救护师曰汝得罪上帝我何能致力虽然可易形来俄失老人所在视坐傍有一小蛇延缘入袖至暮雷电震山风雨交作师危坐不顾达旦晴霁垂袖蛇堕地而去有顷老人拜而泣曰自非大士慈悲为血腥秽此山矣念何以报斯恩即穴巖下为泉曰此泉为他日多众之设今号龙湖邦人闻其事施财施力相与建寺衲子云趋师阐化三十余年临示寂声钟集众说偈曰我逃世难来出家宗师指示箇歇处住山聚众三十年寻常不欲轻分付今日分明说似君我敛目时齐听取安然而逝塔于本山谥圆觉禅师张拙秀才因禅月大师指参石霜霜问秀才何姓曰姓张名拙霜曰觅巧尚不可得拙自何来公忽有省乃呈偈曰光明寂照徧河沙凡圣含灵共我家一念不生全体现六根才动被云遮断除烦恼重增病趣向真如亦是邪随顺世缘无罣碍涅槃生死等空花X妙喜曰驴拣湿处溺夹山会禅师法嗣澧州洛浦山元安禅师凤翔麟游谭氏子丱年出家具戒通经论问道临济为侍者济甞对众美之曰临济门下一只箭谁敢当锋师蒙印可自谓已足后一日侍立次有座主参济济问有一人于三乘十二分教明得有一人不于三乘十二分教明得且道此二人是同是别主曰明得即同明不得即别师曰这里是甚么所在说同说别济顾师曰汝又作么生师便喝济送座主回问师汝岂不是适来喝老僧者师曰是济便打师后辞济济问甚么处去师曰南方去济以拄杖画一画曰过得这箇便去师乃喝济便打师作礼而去济明日陞堂曰临济门下有箇赤稍鲤鱼摇头摆尾向南方去不知向谁家虀瓮里淹杀师游历罢直往夹山卓庵经年不访夹山山乃修书令僧驰往师接得便坐却再展手索僧无对师便打曰归去举似和尚僧回举似山曰这僧若开书三日内必来若不开书斯人救不得也师果三日后至见夹山不礼拜乃当面叉手而立山曰鸡栖凤巢非其同类出去师曰自远趋风请师一接山曰目前无阇黎此间无老僧师便喝山曰住住且莫草草忽忽云月是同谿山各异截断天下人舌头即不无阇黎争教无舌人解语师伫思山便打因兹服膺一日问山佛魔不到处如何体会山曰烛明X千里像闇室老僧迷又问朝阳巳昇夜月不现时如何山曰龙衔海珠游鱼不顾山将示灭垂语曰石头一枝看看即灭矣师曰不然山曰何也师曰他家自有青山在山曰苟如是即吾宗不坠矣暨夹山顺世师抵于涔阳遇故人因话武陵事问曰倐忽数年何处逃难师曰祇在阛阓中曰何不向无人处去师曰无人处有何难曰阛阓中如何逃避师曰虽在阛阓中要人不识故人罔测且又问佛佛相应祖祖相传彼此不垂曲时如何师曰野老门前不话朝堂之事曰合谭何事师曰未逢别者终不开拳曰有人不从朝堂来相逢还话会否师曰量外之机徒劳目击师初居澧阳洛浦山后迁朗州苏谿四方道侣憧憧奔凑上堂末后一句始到牢关锁断要津不通凡圣寻常向诸人道任从天下乐欣欣我独不肯欲知上流之士不将佛祖言教贴在额头上如龟负图自取丧身之兆凤萦金网趋霄汉以何期直须旨外明宗莫向言中取则是以石人机似汝也解唱巴歌汝若似石人雪曲也应和指南一路智者知疏问瞥然便见时如何师曰晓星分曙色争似太阳辉问恁么来不立恁么去不泯时如何师曰鬻薪樵子贵衣锦道人轻问供养百千诸佛不如供养一箇无心道人未审百千诸佛有何过无心道人有何德师曰一片白云横谷口几多归鸟尽迷巢问日未出时如何师曰水竭沧溟龙尚隐云腾碧汉凤犹飞X问如何是本来事师曰一粒在荒田不耘苗自秀曰若也不耘莫被草埋却也无师曰肌骨异蒭荛稊稗终难隐问不伤物命者如何师曰眼花山影转迷者谩彷徨问不谭今古时如何师曰灵龟无卦兆空殻不劳钻曰争奈空殻何师曰见尽无机所邪正不可立曰恁么则无栖泊处也师曰元象始于未形虗劳烦于饰彩问龙机不吐雾滋葢事如何师曰道本无名不存明暗曰不挂明暗底事又作么生师曰言中易举意外难提问不生如来家不坐华王座时如何师曰汝道火炉重多少问祖意教意是同是别师曰师子窟中无异兽象王行处绝狐踪问一时举来时如何师曰献璞不知机徒劳招刖足问僧近离甚处曰荆南师曰有一人与么去还逢么曰不逢师曰为甚不逢曰若逢即头粉碎师曰阇黎三寸甚密云门于江西见其僧乃问还有此语否曰是门曰洛浦倒退三千里问行不思议处如何师曰青山常举足白日不移轮问枯尽荒田独立事如何师曰鹭倚雪巢犹可辩乌投漆立事难分问如何是主中宾师曰逢人常问路足下镇长迷曰如何是宾主双举师曰枯树无横枝鸟来难措足问终日朦胧时如何师曰掷宝混沙中识者天然异曰恁么则展手不逢师也师曰莫将鹤唳悞作莺啼问圆伊三点人皆会洛浦家风事若何师曰雷霆一震布鼓声销问正当亭午时如何师曰亭午X犹亏半乌沈始得圆要会箇中意牛头尾上安问如何是祖师西来意师曰飒飒当轩竹经霜不自寒僧拟进语师曰祇闻风击响知是几千竿上堂孙膑收铺去也有卜者出来僧曰请和尚卜师曰汝家爷死僧无对问如何是西来意师以拂子击禅牀曰会么曰不会师曰天上忽雷惊宇宙井底虾蟇不举头问如何是佛法大意师曰雪覆孤峰峰不白雨滋石笋笋须生问法身无为不堕诸数是否师曰惜取眉毛好曰如何免得斯咎师曰泥龟任你千年终不解随云鹤曰直是孙膑也遭贬剥师曰不穿鼻孔底牛有甚御处僧便作牛吼师曰这畜生僧便喝师曰掩尾露牙终非好手问万丈悬崖撒手去如何免得丧于身时如何师曰须弥系藕丝曰是何境界师曰剎竿头上仰莲心曰恁么则湛湛澄澄去也师曰须弥顶上再翻身曰恁么则兢兢切切去也师曰空随媒鸽走虗丧网罗身曰如何得不随去师曰罂鹅缾项小拟透望天飞问露不垂羣木时如何师曰有虎鸦须噪无人鸟不惊问拨乱干坤底人来师还接否师竖拂子僧曰恁么则得遇明君去也师曰依稀似曲才堪听又被风吹别调中问佛魔不到处如何辨得师曰演若头非失镜中认取乖问如何是救离生死师曰执水苟延生不闻天乐妙问四大从何而有师曰湛水无波沤因风激曰沤灭归水时如何师曰不浑不浊鱼龙任X跃问如何离得生死去师曰一念忘机太虗无玷问如何是道师曰存机犹滞迹去杌却通途问如何是一大藏教收不得者师曰雨滋三草秀片玉本来辉问一毫吞尽巨海于中更复何言师曰家有白泽之图必无如是妖怪问凝然时如何师曰时雷应节震岳惊蛰曰干般运动不异箇凝然时如何师曰灵鹤翥空外钝鸟不离巢曰如何师曰白首拜少年举世人难信问诸圣恁么来将何供养师曰土宿虽持钖不是婆罗门问祖意教意是同是别师曰日月竝轮辉谁家别有路曰恁么则显晦殊途事非一槩师曰但自不亡羊何须泣岐路问学人拟归乡时如何师曰家破人亡子归何处曰恁么则不归去也师曰庭前残雪日轮消室内游尘遣谁扫乃有偈曰决志归乡去乘船渡五湖举篙星月隐停棹日轮孤解缆离邪岸张帆出正途到来家荡尽免作屋中愚问动是法王苗寂是法王根根苗即不问如何是法王师举拂子僧曰此犹是法王苗师曰龙不出洞谁人奈何侍者谓师曰肇法师制得四论甚奇怪师曰肇公甚奇怪要且不见祖师者无对问如何是生机一路师曰敲空有响击木无声唐昭宗光化戊午八月诫主事曰出家之法长物不留播种之时切宜减省缔搆之务悉从废停流光迅速大道元深苟或因循曷X由体悟虽激厉恳切众以为常略不相儆至冬示微疾亦不倦参请十二月一日告众曰吾非明即后也今有一事问汝等若道这箇是即头上安头若道不是即斩头求活第一座对曰青山不举足日下不挑灯师曰是甚么时节作这箇语话时有彦从上座对曰离此二途请和尚不问师曰未在更道曰彦从道不尽师曰我不管汝尽不尽曰彦从无侍者祇对和尚师便休至夜令侍者唤从问曰阇黎今日祇对甚有道理汝合体得先师意先师道目前无法意在目前不是目前法非耳目之所到且道那句是宾那句是主若择得出分付钵袋子曰彦从不会师曰汝合会曰彦从实不会师喝出乃曰苦苦二日午时别僧举前话问师师曰慈舟不棹清波上劒崃徒劳放木鹅便告寂世寿六十有五腊四十六塔于寺西北隅抚州逍遥山怀忠禅师僧问不似之句还有人道得否师曰或即五日斋前或即五日斋后问劒镜明利毫毛何惑师曰不空罥索问洪鑪勐燄烹锻何物师曰烹佛烹祖曰佛祖作么生烹师曰业在其中曰唤作甚么业师曰佛力不如问四十九年不说一句如何是不说底句师曰只履西行道人不顾曰莫便是和尚消停处也无师曰马是官马不用印问如何是一老一不老师曰三从六义曰如何是奇特一句师曰坐佛牀斫佛脚问祖与佛阿那箇最X亲师曰真金不肯博谁肯换泥丸曰恁么则不肯去也师曰汝贵我贱问不敌魔军如何证道师曰海水不劳杓子臽问不住有云山常居无底󳯟时如何师曰果熟自然香曰更请师道师曰门前真佛子曰学人为甚么不见师曰处处王老师袁州蟠龙山可文禅师僧问亡僧迁化向甚么处去也师曰石牛㳂古路日里夜明灯问如何是佛师曰痴儿舍父逃抚州黄山月轮禅师福唐许氏子初谒三峯机缘靡契寻闻夹山盛化乃往叩之山问名甚么师曰月轮山作一圆相曰何似这箇师曰和尚恁么语话诸方大有人不肯在山曰阇黎作么生师曰还见月轮么山曰阇黎恁么道此间大有人不肯诸方师乃服膺参讯一日夹山抗声问曰子是甚么处人师曰闽中人山曰还识老僧么师曰和尚还识学人么山曰不然子且还老僧草鞋钱然后老僧还子庐陵米价师曰恁么则不识和尚也未委庐陵米作么价山曰真师子儿善能哮吼乃入室受印依附七年众请住黄山上堂祖师西来特唱此事自是诸人不荐向外驰求投赤水以寻珠就荆山而觅玉所以道从门入者不是家珍认影迷头岂非大错问如何是祖师西来意师曰梁殿不施功魏邦绝心迹问如何是道师曰石牛频吐三春雾木马嘶声满道途问如何得见本来面目师曰不劳悬石镜天晓自鸡鸣X问宗乘一句请师商量师曰黄峯独脱物外秀年来月往冷飕飕问不辨中言如何指拨师曰劒去远矣尔方刻舟问如何是衲衣下事师曰石牛水上卧东西得自由问如何是目前意师曰秋风有韵片月无方问如何是学人用心处师曰觉户不掩对月莫迷问如何是青霄路师曰鹤栖云外树不倦苦风霜问过去事如何师曰龙呌清潭波澜自肃师于后唐同光甲申腊月二十六日示寂寿七十二腊五十三塔于院之西北隅洛京韶山寰普禅师有僧到参礼拜起立师曰大才藏拙户僧过一边立师曰丧却栋梁材问如何是韶山境师曰古今猿鸟呌翠色薄烟笼曰如何是境中人师曰退后看僧参师问莫是多口白头諲么曰不敢师曰有多少口曰通身是师曰寻常向甚么处疴曰向韶山口里疴师曰有韶山口即得无韶山口向甚么处疴諲无语师便打遵布衲访师在山下相见遵问韶山路向甚么处去师以手指曰鸣那青青黯黯处去遵近前把住曰久向韶山莫便是否师曰是即是阇黎有甚么事遵曰拟伸一问师还答否师曰看君不是金牙作争解弯弓射尉迟遵曰凤凰直入烟霄去谁怕林间野雀儿师曰当轩画鼓从君击试展家风似老僧遵曰一句迥超千圣外松萝不与月轮齐师曰饶君直出威音外犹较韶山半月程遵曰过在甚么处师曰倜傥之辞时人知有遵曰X恁么则真玉泥中异不拨万机尘师曰鲁般门下徒施巧妙遵曰学人即恁么未审师意如何师曰玉女夜抛梭织锦于西舍遵曰莫便是和尚家风也无师曰耕夫制玉漏不是行家作遵曰此犹是文言如何是和尚家风师曰横身当宇宙谁是出头人遵无语师遂同归山才人事了师召近前曰阇黎有冲天之气老僧有入地之谋阇黎横吞巨海老僧背负须弥阇黎按劒上来老僧挜鎗相待向上一路速道速道遵曰明镜当台请师一鉴师曰不鉴遵曰为甚不鉴师曰水浅无鱼徒劳下钓遵无对师便打问如何是一如相师曰鹭飞霄汉白山远色深青问是非不到处还有句也无师曰有曰是甚么句师曰一片白云不露丑终后谥无畏禅师洪州上蓝令超禅师初住瑞州上蓝山唱夹山之道学侣俱会后于洪井创禅苑还以上蓝为名化道益盛问如何是上蓝本分事师曰不从千圣借岂向万机求曰祇如不借不求时如何师曰不可拈放汝手里得么问锋前如何辨的师曰锋前不露影莫向舌头寻问如何是无舌人唱歌师曰韵震青霄宫商不犯问二龙争珠谁是得者师曰其珠徧地目覩如泥问善财见文殊后为甚却往南方师曰学凭入室知乃通方曰为甚么弥勒却遣见文殊师曰道广无涯逢人不尽至唐昭宗大顺庚戌正月初告众曰吾本约住此十年今化事既毕当即行矣X斋毕声钟端坐长往谥元真禅师塔曰本空郓州四禅禅师僧问古人有请不背今请和尚入井还去也无师曰深深无别源饮者消诸患问如何是和尚家风师曰会得底人意须知月色寒问诸佛未出世时如何师曰王宫绝消息曰出世后如何师曰荣枯各不同太原海湖禅师因有人请灌顶三藏供养敷坐讫师乃就彼位坐时有云涉座主问曰和尚甚么年行道师曰座主近前来涉近前师曰祇如憍陈如是甚么年行道涉茫然师喝曰这尿牀鬼问和尚院内人何太少定水院人何太多师曰草深多野鹿巖高獬豸稀问如何是无问而自答师曰松韵琴声响嘉州白水禅师僧问如何是西来意师曰四溟无窟宅一滴润干坤问曹溪一路合谭何事师曰㵎松千载鹤来聚月中香桂凤凰归问如何是此经师曰抛梭石女辽空响海底泥牛夜呌频凤翔府天葢山幽禅师僧问如何是天葢水师曰四海滂沲不犯涓滴问学人拟看经时如何师曰既是大商何求小利问对境不动时如何师曰边方虽有令不是太平年清平遵禅师法嗣蕲州三角山令珪禅师初参清平平问来作么师曰来礼拜平曰礼拜阿谁师曰特来礼拜和尚平咄曰这钝根阿师师乃礼拜平以手斫师颈一下从此领X旨住后僧问如何是佛师曰明日来向汝道如今道不得投子同禅师法嗣投子感温禅师僧问师登宝座接示何人师曰如月赴千溪曰恁么则满地不亏也师曰莫恁么道问父不投为甚么却投子师曰岂是别人屋里事曰父与子还属功也无师曰不属曰不属功底如何师曰父子各自脱曰为甚么如此师曰汝与我会师游山见蝉蜕侍者问曰殻在这里蝉向甚么处去也师拈殻就耳畔摇三五下作蝉声侍者于是开悟福州牛头微禅师上堂三世诸佛用一点伎俩不得天下老师口似匾担诸人作么生大不容易除非知有余莫能知问如何是和尚家风师曰山畬脱粟饭野菜澹黄虀曰忽遇上客来又作么生师曰喫即从君喫不喫任东西问不问骊龙颔下珠如何识得家中宝师曰忙中争得作闲人西川青城香山登照禅师僧问诸佛有难向火𦦨里藏身未审衲僧有难向甚么处藏身师曰水精瓮里着波斯问如何是初生月师曰太半人不见陜府天福禅师僧问如何是佛法大意师曰黄河无滴水华岳总平沈兴元府中梁山遵古禅师僧问空劫无人能问法即今有问法何安师曰大悲菩萨瓮里坐问如何是祖师西来意师曰道士担漏巵X襄州谷隐禅师僧问如何是不触白云机师曰鹤带鵶颜浮生不弃安州九嵕山禅师僧问远闻九嵕及乎到来祇见一嵕师曰阇黎祇见一嵕不见九嵕曰如何是九嵕师曰水急浪花麤幽州盘山二世禅师僧问如何出得三界师曰在里头来多少时耶曰如何出得师曰青山不碍白云飞问承教有言如化人烦恼如石女儿此理如何师曰阇黎直如石女儿去九嵕敬慧禅师僧问解脱深坑如何过得师曰不求过曰如何过得师曰求过亦非东京观音院巖俊禅师邢台廉氏子初参祖席徧历衡庐岷蜀尝经凤林深谷欻覩珍宝发现同侣相顾意将取之师曰古人鉏金若瓦砾况吾辈岂可恋此言讫舍去谒投子子问昨夜宿何处师曰不动道场子曰既言不动曷由至此师曰至此岂是动耶子曰元来宿不着处寻住观音众常数百周高祖世宗二帝潜隐时每登方丈必施礼及即位特赐紫衣署净戒大师宋太祖干德丙寅春示寂垂诫门人讫怡颜合掌而逝寿八十五腊六十五塔于东郊丰台濠州思明禅师在众时僧问如何是上座沙弥章行师曰诺问如何是清净法身师曰屎里蛆儿头出头没凤翔府招福禅师僧问东牙乌牙皆出队和尚为甚X么不出队师曰住持各不同阇黎争得怪五灯全书卷第十一五灯全书X卍XXX五灯全书卷第十二京都圣感禅寺住持僧编辑京都古华严寺住持僧较阅进呈青原下六世大光诲禅师法嗣潭州谷山有缘禅师僧问竛竮之子如何得归向师曰会人路不通曰恁么则无奉重处也师曰我道你钵盂落地拈不起问一拨便转时如何师曰野马走时鞭辔断石人抚掌笑呵呵潭州龙兴禅师僧问一拨便转时如何师曰根不利问得坐披衣时如何师曰不端严曰为甚么不端严师曰不从修证得问如何是道中人师曰终日寂攒眉问文不加点时如何师曰无目童儿不出户问宾主未分时如何师曰双陆盘中不喝彩曰分后如何师曰骰子未曾抛潭州伏龙山第一世禅师僧问搅长河为酥酪变大地作黄金时如何师曰臂长衫袖短问随缘认得X时如何师曰雪内牡丹花问如何是祖师西来意师曰你得恁么不识痛痒京兆白云善藏禅师僧问如何是和尚深深处师曰矮子渡深谿问赤脚时如何师曰何不脱却问如何是法法不生师曰万类千差曰如何是法法不灭师曰纵横满目伏龙山第二世禅师僧问随缘认得时如何师曰汝道兴国门楼高多少问子不谭父德时如何师曰阇黎且低声陜府龙峻山禅师僧问如何是不知善恶底人师曰千圣近不得曰此人还知有向上事也无师曰不知曰为甚么不知师曰不识善恶说甚么向上事曰毕竟如何师曰不见道犴𤞞问如何是佛向上人师曰不带容问凡有展拓尽落今时不展拓时如何师曰不展不展曰毕竟如何师曰不拓不拓伏龙山第三世禅师僧问行尽千山路元机事若何师曰鸟道不曾栖问既是师为甚却无位次师曰古今排不出三际岂能安曰恁么则某甲随手去也师曰春风吹柳絮往复几时休问如何是真际师曰旷劫无异不存阶级九峰䖍禅师法嗣新罗国清院禅师僧问奔马争毬谁是得者师曰谁是不得者曰恁么则不在争也师曰直得不争亦有过在曰如何免得此过师曰要且不曾失曰不失处X如何锻鍊师曰两手捧不起洪州泐潭神党禅师僧问四威仪中如何辨主师曰正遇宝峰不脱鞋问如何是佛法大意师曰虗空驾铁船岳顶浪滔天袁州南源行修慧观禅师僧问如何是南源境师曰几处峰峦猿鸟呌一带平川游子迷问如何是南源深深处师曰众人皆见曰恁么则浅也师曰也是两头摇问有口谈不得无心未见伊时如何师曰古洞有龙吟不出巖前木马喊无形南昌泐潭明禅师一日下到客位众请师归方丈师曰道得即去时牟和尚对曰大众请师乃上法堂僧问非思量处识情难测时如何师曰我不欲违古人曰不违古人意作么生师曰也合消得汝三拜问碓擣磨磨不得忘却此意如何师曰虎口里活雀儿问定慧不生时如何师曰铁牛草上卧昬昬不举头问如何是道者师曰毛𣯶𣯶地曰如何是道者家风师曰佛殿前逢尊者问如何是和尚终日事师曰钵盂里无折筯曰如何是沙门日用事师曰轰轰不借万人机吉州稽山禅师僧问如何是祖师西来意师曰杉树子问文殊以何为师师曰风筝有韵真堪听听得由来曲不成泐潭延茂禅师僧问如何是古佛心师曰终不道土木瓦砾是问日落西山去林中事若何师曰庭前X花盛发室内不知春问如何是闭门造车师曰失却斑猫儿曰如何是出门合辙师曰坐地到长安问如何是和尚正主师曰画鼓连槌响耳畔不闻声洪州凤栖同安院常察禅师僧问如何是凤栖家风师曰凤栖无家风曰既是凤栖为其么无家风师曰不迎宾不待客曰恁么则四海参寻当为何事师曰盘饤自有旁人施问如何是凤栖境师曰千峰连岳秀万嶂不知春曰如何是境中人师曰孤巖倚石坐不下白云心问祖意教意是同是别师曰铁狗吠石牛幻人看月色问如何是披毛戴角底人师曰蓑衣箬笠卖黄金几箇相逢不解唤问学人未晓时机乞师指示师曰参差松竹烟笼薄重叠峰峦月上迟僧拟进语师曰劒甲未施贼身巳露僧曰何也师曰精阳不剪霜前竹水墨徒夸海上龙僧遶禅牀而出师曰闭目食蜗牛一场酸澁苦问返本还源时如何师曰蟭蟟虽脱殻不兔抱寒枝问如何是勐利底人师曰石牛步步吼深潭纸马声声火中呌新到持钖遶师三匝振钖一下曰凡圣不到处请师道师鸣指三下僧曰同安今日吓得忘前失后师曰阇黎发足何处僧珍重便出师曰五湖衲子一钖禅人未到同安不妨疑着僧回首曰远闻不如近见师曰贪他一杯酒失却满船鱼问如何是大没惭愧底人师曰老僧见作这业问如何是祖师西来意师曰犀因玩月纹生角象被雷惊花入牙问X如何是向去底人师曰寒蝉抱枯木泣尽不回头曰如何是却来底人师曰火里芦花秀逢春恰似秋曰如何是不来不去底人师曰石羊遇石虎相看早晚休座主问三乘十二分教某甲麤知未审和尚说何法示人师曰我说一乘法曰如何是一乘法师曰几般云色出峰顶一样泉声落槛前曰不问这箇如何是一乘法师曰你不妨灵利玩月次谓僧曰奇哉奇哉星明月朗足可观瞻岂异道乎曰如何是道师曰汝试道看曰彼自无疮勿伤之也师曰负笈攻文不闲弓矢问僧近离何处曰江西师曰江西法道何似此间曰赖遇问着某甲若问别人则祸生也师曰老僧适来造次曰某甲不是婴儿徒用止啼黄叶师曰伤鼈恕龟杀活由我问僧甚处来曰五台师曰还见文殊么僧展两手师曰手展颇多文殊谁覩曰气急杀人师曰不覩云中鴈焉知沙塞寒问远趋丈室乞师一言师曰孙膑门下徒话钻龟曰名不浪得师曰喫茶去僧便珍重师曰虽得一场荣刖却一双足师看经次有僧来问讯师曰古佛今佛皆无别理曰和尚如何师打一掌僧曰如是如是师曰这风颠汉曰今古皆然师曰拟欲降龙却逢死虎曰同安甚生光彩师曰守株停舶非汝而谁曰和尚聻师曰胡羊往楚抱屈而归问僧眼界无光如何得见曰北斗东转南斗西移师曰夫子入太庙曰与么则同安门下道绝人荒去也师曰横抱孾孩拟彰X皇简师闻鹊声谓众曰喜鹊鸣寒桧心印是渠传僧出问曰何别师曰众中有人在曰同安门下道绝人荒师曰北人饮乳返怪良医曰休休师曰老鹤入枯池不见鱼踪迹洪州泐潭匡悟禅师僧问如何是直截一路师曰恰好消息曰还通向上事也无师曰鱼从下过问幽关未度信息不通时如何师曰客路如天远候门似海深问从上宗乘如何举唱师曰莫错举似人曰恁么则总应如是师曰还是没交涉问六叶芬芳师传何叶师曰六叶不相续花开果不成曰岂无今日事师曰若是今日即有曰今日事如何师曰叶叶连秀枝花开处处芳吉州禾山无殷禅师福州吴氏子七岁从雪峰出家依年受具谒九峰峰问汝远远而来睴睴随众见何境界而可修行由何径路而能出离师曰重昏廓辟盲者自盲峰乃许入室后住禾山学徒济济诸方降叹江南李氏召而问曰和尚何处来师曰禾山来曰山在甚么处师曰人来朝凤阙山岳不曾移国主重之命居杨州祥光院复乞入山以翠巖而栖止焉时上蓝亦虗其室命师来往阐化号澄源禅师问学人乍入丛林乞师指示曰于汝不惜问仰山插锹意旨如何师曰汝问我曰玄沙踏倒锹又作么生师曰我问汝曰未辩其宗如何体悉师曰头大尾尖问咫尺之间为甚么不覩师颜师曰且与阇黎X道一半曰为甚么不全道师曰尽法无民曰不怕无民请师尽法师曰推倒禾山也问习学谓之闻绝学谓之隣过此二者谓之真过如何是真过师曰禾山解打鼓问如何是真谛师曰禾山解打鼓问即心即佛则不问如何是非心非佛师曰禾山解打鼓曰如何是向上事师曰禾山解打鼓问万法齐兴时如何师曰禾山解打鼓问尊者拨眉击目视育王时如何师曰即今也恁么曰学人如何领会师曰莫非摩利支山问摩尼宝殿有四角一角常露如何是露底角师举手曰汝打我复曰汝还会么曰不会师曰汝争解打得我问如何是西来意师曰扑破着问巳在红炉请师烹鍊师曰槌下成器曰恁么则烹鍊去也师曰池州和尚问四壁打禾中间刬草和尚赴阿那头师曰甚么处不赴曰恁么则同于众去也师曰小师弟子宋太祖建隆庚申二月示微疾三月二日辞众乃曰后来学者未识禾山即今识取珍重言讫而寂谥法性禅师塔曰妙相洪州泐潭牟禅师僧问如何是学人着力处师曰正是着力处上堂僧问百丈卷席意旨如何师曰珍重便下座涌泉欣禅师法嗣台州六通院绍禅师一日涌泉问甚么处去来师曰烧畬来泉曰火后事作么生师曰铁蛇钻不入住后僧问不出咽㗋脣吻事如何师曰待汝一䦆斸断X巾子山我亦不向汝道问南山有一毒蛇如何近得师曰非但阇黎千圣亦近不得问承闻南方有一劒话如何是一劒师曰不当锋曰头落又作么生师曰我道不当锋有甚么头其人礼谢而去问父母未生时那人何处立师曰封兆未兴孙膑失筭问如何是大千顶师曰不与众峰齐师休夏入天台山华顶峰晦迹莫知所终云葢元禅师法嗣潭州云葢山志罕禅师僧问如何是须弥顶上浪滔天师曰文殊正作閙曰如何是正位中事师曰不向机前展大悲问如何是那边人师曰锋前不露影句后觅无踪新罗国卧龙禅师僧问如何是大人相师曰紫罗帐里不垂手曰为甚么不垂手师曰不尊贵问十二时中如何用心师曰猢狲喫毛虫问如何是潭中意师曰丝纶垂不到磻溪谩放钩曰如何是潭外事师曰日里金乌呌蟾中玉兔惊彭州天台灯禅师僧问古佛向甚么处去也师曰中央甲第高岁岁出灵苗问古镜未磨时如何师曰不施功曰磨后如何师曰不照烛问如何是佛师曰红莲座上不覩天冠谷山藏禅师法嗣新罗国瑞巖禅师僧问黑白两亡开佛眼时如何师曰恐你守内问如何是诞生王子师曰深宫引不X出曰如何是朝生王子师曰宫中不列位曰如何是末生王子师曰处处无标的不展万人机新罗国百巖禅师僧问如何是禅师曰古冢不为家曰如何是道师曰徒劳车马迹曰如何是教师曰贝叶收不尽新罗国大岭禅师僧问古人道祇到潼关即便休会了便休未会便休师曰祇为迷途中活计曰离却迷途还得其中活计也无师曰体即得当即不得曰既是体得为甚么当不得师曰体是甚么人分上事曰其中事如何师曰不作尊贵问如何是一切处清净师曰截琼枝寸寸是宝析旃檀片片皆香问如何是用中无碍师曰一片白云缭乱飞中云葢禅师法嗣潭州云葢山证觉景禅师僧问国土晏清功归何处师曰银台门下不展贺曰转功无位时如何师曰王家事宛然曰如何是阃外底事师曰画鼓声终后将军不点头吉州禾山师阴禅师僧问王子未登朝谁人当治化师曰阃外不行边塞令将军自致太平年曰恁么则治化之功犹不当师曰亦有当曰如何是当师曰十方国土尽属于王问久久寻源为甚么不见师曰为步数太多曰恁么则不觅去也师曰还同避溺而投火问如何是佛师曰承当者不是好手幽州柘溪从实禅师僧问如何是道师曰箇中无紫X皂曰如何是禅师曰不与白云连师问僧作甚么来曰亲近来师曰任你白云朝岳顶争奈青山不展眉洛浦安禅师法嗣蕲州牙乌山彦宾禅师僧问未作人身巳前作甚么来师曰三脚石牛坡上走一枝瑞草目前分问疋马单鎗直入时如何师曰饶你雄信解拈鎗犹较秦王百步在问久战沙场为甚么功名不就师曰双鵰随箭落李广不当名问百步穿杨中的者谁师曰将军不上便桥金牙徒劳拈筈问螮𧍴饮云根时如何师曰金轮天子下阎浮铁缦头上金花异曰当恁么时如何师曰当今不坐灵明殿画鼓休停八佾音凤翔府青峰传楚禅师泾州人一日洛浦问曰院主去甚么处来师曰扫雪来浦曰雪深多少师曰树上总是浦曰得即得汝向后住箇雪窟定矣后访白水水曰见说洛浦有生机一路是否师曰是水曰止却生路向熟路上来师曰生路上死人无数熟路上不着活汉水曰此是洛涌底你底作么生师曰非但洛浦夹山亦不奈何水曰夹山为甚么不奈何师曰不是道生机一路住后僧问佛魔未现向甚么处应师曰诸上座听祇对问大事巳明为甚么也如丧考妣师曰不得春风花不开及至花开又吹落问如何是一色师曰全无一滴水浪激以银山问如何X是临机一句师曰便道将来曰请和尚道师曰穿过髑髅不知痛痒问如何是明了底人一句师曰骏马寸步不移钝鸟昇腾出路京兆府永安院善静禅师郡之王氏子母梦金像觉而有娠师幼习儒学博通羣言年二十七忽厌浮幻潜诣终南山礼广度披削唐天复中南谒洛浦浦器之容其入室乃典园务力营众事一日有僧辞浦浦曰四面是山阇黎向甚么处去僧无对浦曰限汝十日下语得中即从汝去其僧经行冥搜偶入园中师问曰上座既是辞去今何在此僧具陈所以坚请代语师曰竹密岂妨流水过山高那阻野云飞其僧喜踊师嘱之曰不得道是某甲语僧遂白浦浦曰谁语曰某甲语浦曰非汝语僧具言园头见教浦至晚上堂谓众曰莫轻园头他日座下有五百人在后住永安众余五百果符洛浦之记僧问知有道不得时如何师曰知有箇甚么曰不可无去也师曰恁么则合道得曰道即不无争奈语偏师曰水冻鱼难跃山寒花发迟问如何是和尚家风师曰木马背斜阳入草无踪迹问如何是一色师曰易分雪里粉难辩墨中煤问如何是衲衣向上事师曰龙鱼不出海水月不吞光问不可以智知不可以识识时如何师曰鹤鹭竝头踏雪睡月明惊起两迟疑问牛头未见四祖时如何师曰异境灵松覩者皆羡曰见后如何师曰叶落巳枝摧风来不得韵问如何得X生如来家师曰披衣望晓论劫不明曰明后如何师曰一句不可得曰如何是不坐如来座师曰抱头石女归来晚祇园会里没踪由师住游𤏡道避昭宗蒙尘之乱以后晋开运丙午冬鸣犍槌集僧嘱累入方丈东向右脇而化谥净悟禅师寿八十有九腊六十邓州中度禅师僧问海内不逢师如何是寰中主师曰金鸡当报晓时人自不闻问如何是暗中明镜师曰昧不得曰未审照何物师曰甚么物不照问如何是实际理地不受一尘佛事门中不舍一法师曰真常尘不染海纳百川流曰请和尚离声色外答师曰木人常对语有性不能言嘉州洞谿戒定禅师初问洛浦月树无枝长覆荫请师直指妙元微浦曰森罗秀处事不相依渌水千波孤峰自异师于是领旨住后僧问蛇师为甚么被蛇吞师曰几度扣门招不出将身直入里头看有官人问既是清净伽蓝为甚打鱼鼓师曰直须打出青霄外免见龙门点额人京兆府卧龙禅师僧问杲日符天际珠光照旧都浦津通法海今日意如何师曰实劒挥时岂该明暗逍遥忠禅师法嗣泉州福清院师巍通玄禅师僧问枝分夹岭的绍逍遥宝座既登法雷请震师曰逍遥迥物外物外霞不生问如何是西来的的意师曰立雪未为劳断臂X方为的曰恁么则一华开五叶棼芳直至今师曰因圆三界外果满十方知京兆府白云无休禅师僧问路逢勐虎如何降伏师曰归依佛法僧问如何是白云境师曰月夜楼边海客愁蟠龙文禅师法嗣庐山永安净悟禅师僧问如何是出家底事师曰万丈悬崖撒手去曰如何是不出家底事师曰逈殊雪岭安巢节有异许由挂一瓢问六门不通如何达信师曰阇黎外边与谁相识问脱笼头卸角䭾来时如何师曰换骨洗肠投紫塞鴈门切忌更衔芦问从上诸圣将何以示人师曰有异祖龙行化节逈超栖凤越扬尘问如何是解作客底人师曰宝御珍装犹尚弃谁能历劫傍他门问如何是西来意师曰海底泥牛吼云中木马嘶问众手淘金谁是得者师曰黄帝不曾游赤水神珠罔象也虗然问雪覆芦华时如何师曰虽则沍凝呈瑞色太阳晖后却迷人袁州木平山善道禅师初谒洛浦问一沤未发巳前如何辨其水脉浦曰移舟谙水脉举棹别波澜师不契乃参蟠龙语同前问龙曰移舟不别水举棹即迷源师从此悟入僧问如何是西来意师曰石羊头子向东看问如何是正法眼师曰拄杖孔问如何是不动尊师曰浪浪荡荡问如何是木平一句X师曰畐塞虗空曰畐塞虗空即不问如何是一句师便打凡有新到未许参礼先令运土三担而示偈曰南山路侧东山低新到莫辞三转泥嗟汝在途经日久明明不晓却成迷师肉髻螺纹金陵李氏向其道誉迎请供养待以师礼甞问如何是木平师曰不劳斥斧曰为甚么不劳斤斧师曰木平法眼有偈赠曰木平山里人貌古言复少相看陌路同论心秋月皎坏衲线非蚕助歌声有鸟城阙今日来一沤曾巳晓灭后门人建塔宋真宗敕谥真寂禅师塔曰普慧崇福志禅师僧问供养百千诸佛不如供养一无心道人未审诸佛有何过无心道人有何德师曰雪深宜近火身煖觉春迟问贫子献珠时如何师曰甚么处得来问如何是道师曰回车有分陜府龙溪禅师上堂僧问如何是无缝塔师曰百宝庄严今巳了四门开豁几多时师乃曰直饶说似箇无缝塔也不免老僧下箇橛作么生免得去众无对师曰下去黄山轮禅师法嗣郢州桐泉山禅师参黄山山问天门一合十方无路有人道得摆手出漳江师曰蛰户不开龙无龙句山曰是你恁么道师曰是即直言是不是直言不是山曰摆手出漳江山复问卞和到处荆山秀玉印从他天子传时如何师曰灵鹤不于林下憩野老不X重太平年山深肯之住后僧问如何是相传底事师曰龙吐长生水鱼吞无尽沤曰请师挑剔师曰󳮣鼓转船头棹穿波里月韶山普禅师法嗣潭州文殊禅师僧问如何是祝融峰前事师曰巖前瑞草生问仁王登位万姓霑恩和尚出世有何祥瑞师曰万里长沙驾铁船问如何是本尔庄严师曰菊花原上景行人去路长耀州容行禅师僧问密室之言请师垂示师曰南方水濶北地风多曰不会乞师再指师曰鸟栖林麓易人出是非难思明禅师法嗣襄州鹫岭善本禅师浴次僧问和尚是离垢人为甚么却浴师曰定水湛然满浴此无垢人问祖意教意是同是别师曰鹫岭峰上青草参天鹿野苑中狐兔交横青原下七世藤霞禅师法嗣澧州药山禅师上堂夫学般若菩萨不惧得失有事近前时有僧问药山祖裔请师举唱师曰万机挑不出曰为甚么万机挑不出师曰他缘岸谷问如何是药山家风师曰叶落不如初问法雷哮吼时如何师曰宇宙不曾震曰为甚么不曾震师曰徧地娑婆未甞哮吼曰不哮吼底事如何师曰阖国无人知X云葢景禅师法嗣衡岳南台寺藏禅师僧问远远投师请师一接师曰不隔户问如何是南台境师曰松韵拂时石不点孤峰山下垒难齐曰如何是境中人师曰巖前栽野菓接待往来宾曰恁么则谢师供养师曰怎生滋味问如何是法堂师曰无壁落问不顾诸缘时如何师良久潭州云葢山证觉禅师僧问如何是和尚家风师曰四海不曾通问如何是一尘含法界师曰通身体不圆曰如何是九世剎那分师曰繁兴不布彩问如何是宗门中的的意师曰万里胡僧不入波澜乌牙宾禅师法嗣安州大安山兴古禅师僧问亡僧迁化向甚么处去也师曰昨夜三更拜南郊问维摩默然意旨如何师曰黯黑石牛儿超然不出户问如何是那边事师曰黑漆牧童不展手银笼鹤畔野云飞蕲州乌牙山行朗禅师僧问未作人身巳前作甚么来师曰海上石牛歌三拍一条红线掌间分问迦叶上行衣何人合得披师曰天然无相子不挂出尘衣青峰楚禅师法嗣西川灵龛禅师僧问如何是诸佛出身处师曰出处非干佛春来草自青问碌碌地时如何师曰试进一步看X京兆府紫阁山端己禅师僧问四相俱尽立甚么为真师曰你甚么处去来问渭水正东流时如何师曰从来无间断房州开山怀昼禅师僧问作何行业即得不违于千圣师曰妙行无伦匹情元体自殊问有耳不临清水洗无心谁为白云幽时如何师曰无木挂千金曰挂后如何师曰杳杳人难辩问如何是尘中师师曰荆棘林中随处到旃檀林里任纵横问如何是祖师西来意师曰月隐澄潭金辉正午幽州传法禅师僧问教意祖意是同是别师曰华开金线秀古洞白云深问别人为甚么徒弟多师为甚么无徒弟师曰海岛龙多隐茅茨凤不栖益州净众寺归信禅师僧问莲华未出水时如何师曰菡萏满池流曰出水后如何师曰叶落不知秋问不假浮囊便登巨海时如何师曰红觜飞超三界外绿毛也解道煎茶问如何是自在底人师曰劒树霜林去便行曰如何是不自在底人师曰释迦在阇黎后青峰山清勉禅师僧问久酝蒲萄酒今日为谁开师曰饮者方知问如何是祖师西来意师曰耨池无一滴四海自滔滔五灯全书卷第十二X五灯全书X卍XXX五灯全书卷第十三京都圣感禅寺住持僧编辑京都古华严寺住持僧较阅进呈南岳下二世马祖一禅师法嗣荆州天王道悟禅师渚宫崔氏子玉之后裔也年十五依长沙寺昙翥律师出家二十三诣嵩山受戒三十参石头频沐指示曾未投机次谒忠国师三十四兴国师侍者应真南还谒马祖祖曰识取自心本来是佛不属渐次不假修持体自如如万德圆满师于言下大悟祖嘱曰汝若住持莫离旧处师蒙指巳便返荆门去郭不远结草为庐后因节使顾问左右申其端绪节使亲临访道见其路隘车马难通极目荒榛曾未修削覩兹发怒令人擒师抛于水中旌斾才归乃见徧衙火发内外烘焰莫可近之惟闻空中声曰我是天王神我是天王神节使回心设拜烟𦦨都息宛然如初遂往江边见师在水都不湿衣节使重仰忏悔迎请在衙供养于府西造寺额号天王僧龙潭信问曰从上相承底事如何师曰不是明汝来处不得潭曰这箇眼目几人具得师曰浅草易为X长芦师常曰快活快活及临终时呌苦苦又曰阎罗王来取我也院主问曰和尚当时被节度使抛向水中神色不动如今何得恁么地师举枕子曰汝道当时是如今是院主无对便入灭当唐宪宗元和戊子十月十三日也年八十二坐六十三夏嗣法一人曰崇信南岳下三世天王道悟禅师法嗣澧州龙潭崇信禅师渚宫人也其家卖饼师少而英异初天王悟蒙马祖记莂后居天王寺人莫之测师家于寺巷常日以十饼餽之悟受之每食毕常留一饼曰吾惠汝以荫子孙师一日自念曰饼是我持去何以返遗我耶其别有旨乎遂造而问焉悟曰是汝持来复汝何咎师闻之颇晓元旨因投出家悟曰汝昔崇福善今信吾言可名崇信由是服勤左右一日X问曰某自到来不蒙指示心要悟曰自汝到来吾未当不指汝心要师曰何处指示悟曰汝擎茶来吾为汝接汝行食来吾为汝受汝和南时吾便低首何处不指示心要师低头良久悟曰见则直下便见拟思即差师当下开解复问何如保任悟曰任性逍遥随缘放旷但尽凡心别无圣解师后诣澧阳龙潭栖止焉僧问髻中珠谁人得师曰不赏玩者得曰安着何处师曰有处即道来尼问如何得为僧去师曰作尼来多少时也曰还有为僧时也无师曰汝即今是甚么曰现是尼身何得不识师曰谁识汝李翱剌史问如何是真如般若师曰我无真如般若李曰幸遇和尚师曰此犹是分外之言南岳下四世龙潭信禅师法嗣鼎州德山宣鉴禅师简州周氏子丱岁出家依年受具精究律藏于性相诸经贯通旨趣尝讲金刚般若时谓之周金刚尝谓同学曰一毛吞海海性无亏纤芥投锋锋利不动学与无学唯我知焉后闻南方禅席颇盛师气不平乃曰出家儿千劫学佛威仪万劫学佛细行不得成佛南方魔子敢言直指人心见性成佛我当搂其窟穴灭其种类以报佛恩遂担青龙疏钞出蜀至澧阳路上见一婆子卖饼因息肩买饼点心婆指担曰这箇是甚么文字师曰青龙疏钞婆曰讲何经师曰金刚经婆曰我有一问你若答得施X与点心若答不得且别处去金刚经道过去心不可得现在心不可得未来心不可得未审上座点那箇心师无语遂往龙潭至法堂曰久向龙潭及乎到来潭又不见龙又不现潭引身曰子亲到龙潭师无语遂栖止焉一夕侍立次潭曰更深何不下去师珍重便出却回曰外面黑潭点纸烛度与师师拟接潭复吹灭师于此大悟便礼拜潭曰子见箇甚么师曰从今向去更不疑天下老和尚舌头也至来日龙潭陞座谓众曰可中有箇汉牙如劒树口似血盆一棒打不回头他时向孤峯顶上立吾道去在师将疏钞堆法堂前举火炬曰穷诸玄辩若一毫置于太虗竭世枢机似一滴投于巨壑遂焚之于是礼辞直抵沩山挟复子上法堂从西过东从东过西顾视方丈曰有么有么山座次殊不顾盼师曰无无便出至门首乃曰虽然如此也不得草草遂具威仪再入相见才跨门提起坐具曰和尚山拟取拂子师便喝拂袖而出沩山至晚问首座今日新到在否座曰当时背却法堂着草鞋出去也山曰此子巳后向孤峯顶上盘结草庵呵佛骂祖去在师住澧阳三十年属唐武宗废教避难于独浮山之石室宣宗大中初武陵太守薛廷望再崇德山精舍号古德禅院将访求哲匠住持聆师道行屡请不下山廷望乃设诡计遣吏以茶盐诬之言犯禁法取师入州瞻礼坚请居之大阐宗风上堂若也于己无事则勿妄求妄求而得亦X非得也汝但无事于心无心于事则虗而灵空而妙若毛端许言之本末者皆为自欺何故毫釐系念三涂业因瞥尔情生万劫羁锁圣名凡号尽是虗声殊相劣形皆为幻色汝欲求之得无累乎及其厌之又成大患终而无益示众今夜不答话问话者三十棒时有僧出礼拜师便打僧曰某甲话也未问和尚因甚么打某甲师曰汝是甚么处人曰新罗人师曰未跨船舷好与三十棒僧参师问维那今日几人新到曰八人师曰唤来一时生按着龙牙问学人仗镆鎁劒拟取师头时如何师引颈近前曰㘞牙曰头落也师呵呵大笑牙后到洞山举前话山曰德山道甚么牙曰德山无语洞曰莫道无语且将德山落底头呈似老僧看牙方省便忏谢有僧举似师师曰洞山老人不识好恶这汉死来多少时救得有甚么用处问如何是菩提师打曰出去莫向这里疴问如何是佛师曰佛是西天老比丘雪峯问从上宗乘学人还有分也无师打一棒曰道甚么曰不会至明日请益师曰我宗无语句实无一法与人峯因此有省巖头闻之曰德山老人一条嵴梁骨硬似铁拗不折然虽如此于唱教门中犹较些子示众曰道得也三十棒道不得也三十X棒临济闻得谓洛浦曰汝去问他道得为甚么也三十棒待伊打汝接住棒送一送看伊作么生浦如教而问师便打浦接住送一送师便归方丈浦回举似临济济曰我从来疑着这汉虽然如是你还识德山么浦拟议济便打上堂问即有过不问犹乖有僧出礼拜师便打僧曰某甲始礼拜为甚么便打师曰待汝开口堪作甚么师令侍者唤义存存上来师曰我自唤义存汝又来作甚么存无对示众你诸子从朝至暮有甚么事莫要逞驴唇马觜问德山老汉么近来末法时代多有鬼神羣队傍家走言我是禅师你学得多少禅道说似老汉看你诸方老秃奴教汝修行作佛傍家走成得几箇佛你若无可学又走作甚么若有学你将取学得底来呈似老汉看一句不相当须喫痛棒始得你被他诸方老秃奴魔魅着便道我是修行人打硬作模作样却似得道底人面孔莫取次用心万劫千生轮回三界皆为有心何以故心生则种种法生若能一念不生则永脱生死不被生死缠缚要行即行要坐即坐更有甚么事诸仁者我见你诸人到处发心向老秃奴会下学佛法不惜身命皆被伊钉却诸子眼睛断诸子命根三二百箇婬女相似道我主化建立法幢为后人开眼目自救得么仁者如此说修行你岂不闻道老胡经三大阿僧祇劫修行即X今何在八十年后死去与你何别诸子莫狂劝你不如休歇去无事去你瞥起一念心便是魔家眷属破戒俗人你见德山出世十箇五箇总拟聚头来难问待教结舌无言你是偻儸儿今何不出来破布袋里盛锥子不出头是好手我要问你实底莫错仁者波波地傍家走道我解禅解道点胸点肋称杨称郑到者里须尽吐却始得无事你但外不着声色内无能所知解体无凡圣更学甚么设学得百千妙义只是箇喫疮疣鬼总是精魅我者箇虗空道有且不是有道无且不是无言凡不凡言圣不圣一切处安着他不得与你万法为师者箇老汉不敢谤他所以老胡吐出许多方便涕唾教你无事去莫向外求你更不肯欲得採集殊胜言句蕴在胸襟巧说言辞以舌道取办高着布裙贵图人知道我是禅师要出头处若作如此见解打那鬼骨臀入拔舌地狱有日在到处覔人道我是祖师门下客却被他问着本分事口似木𣔻便却与他说菩提涅槃真如解脱广引三藏言教是禅是道诳他闾阎有甚么交涉谤我先祖德山老汉见处即不然者里佛也无法也无达磨是老臊胡文殊普贤是担粪汉等妙二觉是破戒凡夫菩提涅槃是系驴橛十二分教是鬼神簿拭疮脓纸四果三贤初心十地是守古墓鬼自救得也无佛是老胡屎橛仁者莫错身被疮疣衣学甚么事饱喫饭了说真如涅槃皮下还有血么须是箇丈夫始得汝莫爱X圣圣是空名向三界十方世间若有一尘一法可得与你执取生解保任贵重者尽落天魔外道是有学得底亦是依草附木精魅野狐诸子老汉此间无一法与你诸子作解会自己亦不会禅老汉亦不是善知识百无所解只是疴失放尿吃饭穿衣更有甚么事德山老汉劝你不如本分去早休歇去莫学颠狂每人担箇死尸浩浩地去到处向老秃奴口里爱他涕唾喫便道我是入三界修蕴积行长养圣胎愿成佛果如斯等辈德山老汉见之似毒箭入心花针乱眼辜负先祖带累我宗图他道我是出家儿如此消他十方施主水也消不得莫筭道敢向他国王地上行父母不供甘旨岂为无事莫错用心阎罗王征你草鞵钱有日在穿你鼻孔缆着橛上偿他宿债莫言老汉不道是你诸人大似有福遇着德山出世与你解去绳索脱却笼头卸却背䭾作箇好人去三界六道收摄你不得更无别法是箇烜赫虗空无碍自在不是你庄严得底物从佛从祖皆传此法而得出离一大藏教只是整理你今时人诸子莫向别处求覔乃至达磨小碧眼胡僧到此来也只是教你无事去教你莫造作着衣喫饭疴矢送尿更无生死可怖亦无涅槃可得无菩提可证只是寻常一箇无事人第一莫拱手作禅师覔箇出头处巧言语魔魅后生欲得人唤作长老自己分上都无交涉徒知心识浩浩地日夜揑怪不休称杨称郑我是江西马大师宗徒X德山老汉且不是你羣队人我见石头和尚不识好恶老汉所以骂伊诸子你但莫着声色名言句义境致机关道理善恶凡圣取舍攀缘染净明暗有无诸念可中无一可得方是箇无事人佛亦不如你祖亦不如你仁者莫走蹋汝脚板阔去别无禅道可学若有学得者即是二头三首外道见解亦无神通变现可得汝道神通是圣诸天龙神五通神仙外道修罗亦有神通应可是佛也孤峯独宿一食卯斋长坐不卧六时礼念疑他生死老胡有言诸行无常是生灭法若言入定凝神静虑得者尼干子等诸外道师亦入得八万劫大定莫是佛否明知邪见精魅仁者老胡不是圣佛是老胡矢橛且要仁者办取好恶莫着人我免被诸圣橛菩提橛解脱殊胜名言妙义没溺系缚汝何以故一念妄心不尽即是生死相续仁者时不待人莫因循过日时光可惜老汉不图你田舍奴荷负若肯即信取若不肯每人有箇矢钵担取去老汉亦不求你诸方大有老秃奴取一方处所说禅说道你急去学取抄取我此间终无一法与你诸人仁者问取学取以为知解老汉不能入拔舌地狱若有一尘一法示诸人说言有佛有法有三界可出者皆是野狐精魅诸仁者欲得识么只是箇虗空尚无纤尘可得处处清净光明洞达表里莹彻无事无依无栖泊处有甚么事老汉从生至死只是箇老比丘虽在三界生而无垢染欲得出离何处去设有去处X亦是笼槛魔得其便仁者莫用身心无可得只要一切时中莫用他声色应是从前行履处一时放却顿脱羁锁永离葢缠一念不生即前后际断无思无念无一法可当情仁者作么生拟下口嘴你多知解还曾识渠面孔么出家儿乃至十地满心菩萨覔他踪迹不着所以诸天欢喜地神捧足十方诸佛赞叹魔王啼哭何以故缘此虗空活鱍鱍地无根株无住处若到者里眼孔定动即没交涉仁者莫求佛佛是大杀人贼赚多少人入婬魔坑莫求文殊普贤是田舍奴可惜许堂堂一箇丈夫儿喫他毒药了便拟作禅师面孔见神见鬼向后狂乱傍家走覔师婆打瓦卜去被无知老秃奴便即与卜道教你礼祖师鬼佛鬼菩提涅槃鬼是小婬女子不会便问如何是祖师西来意者老秃奴便打禅床作境致竖拂子曰好晴好雨好灯笼巧述言词强生节目言有玄路鸟道展手若取如是说如将宝器贮于不净如将人粪作栴檀香仁者彼既丈夫我亦尔怯弱于谁竟日就他诸方老秃奴口嘴接他涕唾喫了无惭无愧苦哉苦哉狂却子去因果分明水牯牛牵犂拽耙眼睛突出气力不登大棒打你嵴劫佛衣食道我修行了也若不明大理饶你去佛肚里过来只是箇能行底矢橛不曾遇着好人便即认得六根门头光影向口里说取露布是隐言妙句光彩尖新争奈你自家无分仁者是别人涕唾更有一辈三三两两聚头商量甚么处无X事好经冬过夏快说禅道有知解会义理仁者总作如此见解覔便宜岂有如此道理入地狱有日在莫道不向诸子说到处菜不择一茎柴不搬一束一朝福尽只是喫草去虗消信施滥称参学更作禅师模样无益于人自己分上十二时中行履处心常附物见人只欲妖媚掉尾子指东话西眼里口边果然不见只欲将相似语勘当解处老汉与你诸人何别郎君子莫取一期眼下口快喫他毒药了似贪婬女人不持斋戒瞎秃奴羣羊僧颠却他人入地狱仁者莫取次看册子寻句义覔胜负一递一口何时休歇老汉相劝不是恶事切须自带眼目辨取清浊是佛语是魔语莫受人惑所以殊胜名言皆是老胡一期方便施设切须休歇去莫倚一物领他言语作解会拣择亲疎浮虗诈伪记他闲言长语皆是比量仁者老汉只恐诸子堕坑落堑作薄福业事褫唇嘴得少为足向静处立不肯进前自惑诸境乱走他人由巡万法葢为不信虗空本来无事增减他不得你诸人好似老鵶身在虗空心在粪堆上只覔死物喫诸子莫道德山老汉不曾入丛林商量高声骂取无人情不怕业只为诸子不守分驰骋四方傍他门户恰似女姑鬼传言送语依事作解心迹不忘自犹不立常负死尸担枷带锁五百一千里来到德山面前八字立地如欠伊禅道相似和尚须为我说指示我老汉全体作用大棒铠遮田舍奴骂贼矢孔面不识好恶到X我者里却似遇澧州人煑鱼羹烂臛一顿且图你放下重担去却枷锁作箇好人去还肯么若肯即住不肯一任担去珍重有僧相看乃近前作相扑势师曰与么无礼合喫山僧手里棒僧拂袖便行师曰饶汝如是也祇得一半僧转身便喝师打曰须是我打你始得曰诸方有明眼人在师曰天然有眼僧擘开眼曰猫便出师曰黄河三千年一度清师见僧来乃闭门其僧敲门师曰阿谁曰师子儿师乃开门僧礼拜师骑僧项曰这畜生甚处去来雪峯问南泉斩猫儿意旨如何师乃打趂却唤曰会么峯曰不会师曰我恁么老婆心也不会问凡圣相去多少师便喝师因疾僧问还有不病者也无师曰有曰如何是不病者师曰阿㖿阿㖿师复告众曰扪空追响劳汝心神梦觉觉非竟有何事言讫安坐而化当唐懿宗咸通乙酉十二月三日也寿八十四腊六十五敕谥见性禅师建塔本山洪州泐潭宝峯禅师新到参师问其中事即易道不落其中事始终难道曰某甲在途中时便知有此一问师曰更与二十年行脚也不较多曰莫不契和尚意么师曰苦瓜那堪待客问僧古人有一路接后进初心汝还知否曰请师指出古人一路师曰恁么则阇黎知了也曰头上更安头师曰宝峯不合问仁者曰问又何妨师曰这里不曾有人乱说道理出去巖头僧来参师竖起拂子曰落在此机底人未具X眼在僧拟近前师曰恰落在此机僧回举似巖头头曰我当时若见夺却拂子看他作么生师闻乃曰我竖起拂子从伊夺总不将物时又作么生巖头闻得又曰无星秤子有甚辨处南岳下五世德山鉴禅师法嗣鄂州巖头全奯禅师泉州柯氏子少礼青原谊落发往长安宝寿禀戒习经律优游禅苑与雪峯钦山为友自杭州大慈山逦迤造于临济属济归寂乃谒仰山才入门提起坐具曰和尚仰山取拂子拟举师曰不妨好手后参德山执坐具上法堂瞻视山曰作么师便喝山曰老僧过在甚么处师曰两重公案乃下参堂山曰这箇阿师稍似箇行脚人至来日上问讯山曰阇黎是昨日新到否曰是山曰甚么处学得这虗头来师曰全奯终不自谩山曰他后不得孤负老僧一日参德山方跨门便问是凡是圣山便喝师礼拜有人举似洞山洞曰若不是奯公大难承当师曰洞山老人不识好恶错下名言我当时一手擡一手搦雪峯在德山作饭头一日饭迟德山擎钵下法堂峯晒饭巾次见德山乃曰钟未鸣鼓未响拓钵向甚么处去德山便归方丈峯举似师师曰大小德山未会末后句在山闻令侍者唤师去问汝不肯老僧那师密启其意山乃休明日陞堂果与寻常不同师至僧堂前拊掌大笑曰且喜堂头老汉会末后X句他后天下人不奈伊何虽然也祇得三年活山果三年后示灭一日与雪峯钦山聚话峯蓦指一椀水钦曰水清月现峯曰水清月不现师踢却水椀而去师与雪峯同辞德山山问甚么处去师曰暂辞和尚下山去曰子他后作么生师曰不忘曰子凭何有此说师曰岂不闻智过于师方堪传受智与师齐减师半德曰如是如是当善护持二士礼拜而退师住鄂州巖头值沙汰于湖边作渡子两岸各挂一板有人过渡打板一下师曰阿谁或曰要过那边去师乃舞棹迎之一日因一婆抱一孩儿来乃曰呈桡舞棹即不问且道婆手中儿甚处得来师便打婆曰婆生七子六箇不遇知音祇这一箇也不消得便抛向水中师后庵于洞庭卧龙山徒侣臻萃僧问无师还有出身处也无师曰声前古毳烂问堂堂来时如何师曰剌破眼上堂吾尝究涅槃经七八年覩三两段义似衲僧说话又曰休休时有一僧出礼拜请师举师曰吾教意如∴字三点第一向东方下一点点开诸菩萨眼第二向西方下一点点诸菩萨命根第三向上方下一点点诸菩萨顶此是第一段义又曰吾教意如摩醯首罗臂开面门竖亚一只眼此是第二段义又曰吾教意犹如涂毒鼓击一声远近闻者皆丧此是第三段义时小严上座问如何是涂毒鼓师以两手按膝亚身曰韩信临朝底严无语夹山下一僧到石霜才跨门便道不审霜曰X不必阇黎僧曰恁么则珍重又到师处如前道不审师嘘一嘘僧曰恁么则珍重方回步师曰虽是后生亦能管带其僧归举似夹山山上堂曰前日到巖头石霜底阿师出来如法举似前话其僧举了山曰大众还会么众无对山曰若无人道得山僧不惜两茎眉毛道去也乃曰石霜虽有杀人刀且无活人劒巖头亦有杀人刀亦有活人劒师与罗山卜塔基罗山中路忽曰和尚师回顾曰作么山举手指曰这里好片地师咄曰瓜州卖瓜汉又行数里歇次山礼拜问曰和尚岂不是三十年前在洞山而不肯洞山师曰是又曰和尚岂不是嗣德山又不肯德山师曰是山曰不肯德山即不问祇如洞山有何亏阙师良久曰洞山好佛祇是无光山礼拜问利劒斩天下谁是当头者师曰暗僧拟再问师咄曰这钝汉出去问不历古今时如何师曰卓朔地曰古今事如何师曰任烂问僧甚处来曰西京来师曰黄巢过后还收得劒么曰收得师引颈近前曰㘞曰师头落也师呵呵大笑僧后到雪峯峯问甚处来曰巖头来峯曰巖头有何言句僧举前话峯便打三十棒趂出问二龙争珠谁是得者师曰俱错问雪峯声闻人见性如夜见月菩萨人见性如昼见日未审和尚见性如何峯打拄杖三下僧后举前语问师师与三掴问如何是三界主师曰汝还解喫铁棒么德山一日谓师曰我这里有两僧入山住庵多时汝去看他X怎生师遂将一斧去见两僧在庵内坐师乃拈起斧曰道得也一斧道不得也一斧二僧殊不顾师掷下斧曰作家作家归举似德山山曰汝道他如何师曰洞山门下不道全无若是德山门下未梦见在僧参于左边作一圆相又于右边作一圆相又于中心作一圆相欲成未成被师以手一拨僧无语师便喝出僧欲跨门师却唤回问汝是洪州观音来否曰是师曰祇如适来左边一圆相作么生曰是有句师曰右边圆相聻曰是无句师曰中心圆相作么生曰是不有不无句师曰祇如吾与么又作么生曰如刀画水师便打瑞巖问如何是毗卢师师曰道甚么巖再问师曰汝年十七八未问弓折箭尽时如何师曰去问如何是巖中的的意师曰谢指示曰请和尚答话师曰珍重问三界竞起时如何师曰坐却着曰未审师意如何师曰移取庐山来即向汝道问起灭不停时如何师喝曰是谁起灭问轮中不得转时如何师曰澁问路逢勐虎时如何师曰拶问如何是道师曰破草鞋与抛向湖里着问万丈井中如何到得底师曰吽僧再问师曰脚下过也问古帆未挂时如何师曰小鱼吞大鱼又僧如前问师曰后园驴喫草迩后人或问佛问法问道问禅者师皆作嘘声示众夫大统纲宗要须识句若不识句难为话会甚么是句百不思时唤作正句亦云居顶亦云得住亦云历历亦云惺惺亦云的的X亦云佛未生时亦云得地亦云与么时将与么时等破一切是非才与么便不与么转辘辘地若也看不过才被人剌着眼盵瞪地如杀不死底羊相似古人道沉昏不好须转得始得触着便转才与么便不与么是句亦刬非句亦刬自然转辘辘自然目前露倮倮地饱齁齁地不解却不解咬不见道却物为上逐物为下瞥起微情早落地上若是咬猪狗眼赫赤有人问如何是禅向伊道合取屎孔着却有些子气息便知深浅硬纠纠地汝识取者箇狸奴面孔与么时不要故挅伊不要称量伊于中有一般汉撞着物不解转剌着疴漉漉地者般底椎杀万箇亦无罪过若是本色底拨着便上咬人火急剌猬子相似未触着时自弄毛羽可怜生才有人拨着便嗔斗㖃他无你近傍处若也未得与么荡荡地唤作依句修行有则便须等破与么时一物不存信知从来学得一切言句隘在胸中有甚么用处不见道辟观辟句外不放入内不放出截断两头自然光烯烯地不与一物作对便是无诤三昧兄弟若欲得易会但向根本明取欲出不出便须转一口咬断后不用寻伊去住底远近但放却自然露倮倮地不用思搭着昏昏地才有所重便成窠臼古人唤作贴体衣病最难治是我向前行脚时参着一两处尊宿只教日夜管带坐得骨臀生胝口里水漉漉地初向然灯佛肚里黑黍黍地道我坐禅守取与么时犹有欲在不见道无依无欲X便是能仁古人道置毒药安乳中乃至醍醐亦能杀人者箇不是汝习学得底者箇不是汝去住底不是汝色里底莫错认门头户口赚汝腊月三十日赤闹闹地无益当莫造作揑怪伹知着衣喫饭疴矢送尿随分遣时莫乱统诈称道者一片衣不敢将出晒恐人见怕失道者名图人赞叹作恁么不中心行兄弟切不要信他绳床上老榾檛疴漉漉地将谓好诳諕人别造地狱着汝在信知古风大好不见道有即是无无即是有与么送出来时便知深浅者箇是古格于中有一般汉信彩吐出来有甚么碑记但知唤作禅道但知唤作一句子软嫩嫰地真是无孔铁椎聚得一万箇有甚么用处若是有筋骨底不用多诸处行脚也须带眼始得莫被人谩不见道依法生解犹落魔界夫唱教须一一从自己胸襟中吐得出来与人为榜样今时还有与么汉么第一切须识取左右句者箇是出头处识取去底识取住底者箇是两头句亦是左右句亦唤作是非句才生便咬自然无事兄弟见与么说还会么莫终日閧闹地亦无了期欲得易会但知于声色前不被万境惑乱自然露倮倮地自然无事送向声色前荡荡地却似一团火𦦨相似触着便烧更有甚么事不见道非是尘不侵自是无我心时热珍重师甞谓众曰老汉去时大吼一声了去后中原盗起众皆避地师端居晏如也一日贼大至责以无供馈遂倳刃焉师神色自若大呌一X声而终声闻数十里即唐僖宗光启丁未四月八日也门人后焚之获舍利四十九粒众为起塔敕谥清严禅师塔曰出尘福州雪峯义存禅师泉州南安曾氏子家世奉佛师生恶荤茹于襁褓中闻钟梵之声或见幡花像设必为之动容年十二从其父游莆田玉㵎寺见庆玄律师遽拜曰我师也遂留侍焉十七落发谒芙蓉常照照抚而器之后往幽州宝剎寺受戒久历禅会缘契德山唐咸通中回闽居雪峯创院徒侣翕然懿宗钖号真觉禅师仍赐紫袈裟初与巖头至澧州鳌山镇阻雪头每日祇是打睡师一向坐禅一日唤曰师兄师兄且起来头曰作甚么师曰今生不着便共文邃箇汉行脚到处被他带累今日到此又祇管打睡头喝曰噇眠去每日床上坐恰似七村里土地他时后日魔魅人家男女去在师自点胸曰我这里未稳在不敢自谩头曰我将谓你他日向孤峰顶上盘结草庵播扬大教犹作这箇语话师曰我实未稳在头曰你若实如此据你见处一一通来是处与你证明不是处与你刬却师曰我初到盐官见上堂举色空义得箇入处头曰此去三十年切忌举着又见洞山过水偈曰切忌从他觅迢迢与我疎渠今正是我我今不是渠头曰若与么自救也未彻在师又曰后问德山从上宗乘中事学人还有分也无德山打一棒曰道甚么我当时如桶底脱相似头喝曰你不闻道X从门入者不是家珍师曰他后如何即是头曰他后若欲播扬大教一一从自己胸襟流出将来与我盖天盖地去师于言下大悟便作礼起连声呌曰师兄今日始是鳌山成道师在洞山作饭头淘米次山问淘沙去米淘米去沙师曰沙米一时去山曰大众喫箇甚么师遂覆却米盆山曰据子因缘合在德山洞山一日问师作甚么来师曰斫槽来山曰几斧斫成师曰一斧斫成山曰犹是这边事那边事作么生师曰直得无下手处山曰犹是这边事那边事作么生师休去师辞洞山山曰子甚处去师曰归岭中去山曰当时从甚么路出师曰从飞猿岭出山曰今回向甚么路去师曰从飞猿岭去山曰有一人不从飞猿岭去子还识么师曰不识山曰为甚么不识师曰他无面目山曰子既不识争知无面目师无对住后僧问和尚见德山得箇甚么便休去师曰我空手去空手归问祖意教意是同是别师曰雷声震地室内不闻又曰阇黎行脚为甚么事问我眼本正因师故邪时如何师曰迷逢达磨曰我眼何在师曰得不从师问剃发染衣受佛依荫为甚么不许认佛师曰好事不如无师问座主如是两字尽是科文作么生是本文主无对问如何是佛师曰寐语作么问如何是觌面事师曰千里未是远问如何是大人相师曰瞻仰即有分问文殊与维摩对谈何事师曰义堕也X问寂然无依时如何师曰犹是病曰转后如何师曰船子下扬州问承古有言师便作卧势良久起曰问甚么僧再举师曰虗生浪死汉问箭头露锋时如何师曰好手不中的曰尽眼没标的时如何师曰不妨随分好手问古人道路逢达道人不将语默对未审将甚么对师曰喫茶去问僧甚处来曰神光来师曰昼唤作日光夜唤作火光作么生是神光僧无对师自代曰日光火光栖典座问古人有言知有佛向上事方有语话分如何是语话师把住曰道道栖无对师遂蹋倒栖当下汗流问僧甚处来曰近离浙中师曰船来陆来曰二途俱不涉师曰争得到这里曰有甚么隔碍师便打僧过十年后再来师又问甚处来曰湖南师曰湖南与者里相去多少曰不隔师竖拂子曰还隔者箇么曰若隔怎得到者里师又打趂出僧不肯住后凡见人便骂雪峰一日有同行闻特往访问其故僧举前两段话细为点破者僧乃悲泪尝向中夜焚香望雪峰礼拜问古人道觌面相呈时如何师曰是曰如何是觌面相呈师曰苍天苍天师谓众曰此箇水牯牛年多少众皆无对师自代曰七十九也僧曰和尚为甚么作水牯牛去师曰有甚么罪过问僧甚处去曰礼拜径山和尚去师曰径山若问汝此间佛法如何汝作么生祇对曰待问即道师便打后举问镜清这僧过在甚么处清曰问得径山彻困师曰径山在浙中因甚X么问得彻困清曰不见道远问近对师曰如是如是一日谓长庆曰吾见沩山问仰山从上诸圣向甚么处去他道或在天上或在人间汝道仰山意作么生庆曰若问诸圣出没处恁么道即不可师曰汝浑不肯忽有人问汝作么生道庆曰但道错师曰是汝不错庆曰何异于错问僧甚处来曰江西师曰与此间相去多少曰不遥师竖起拂子曰还隔这箇么曰若隔这箇即遥去也师便打出问学人乍入丛林乞师指箇入路师曰宁自碎身如微尘终不敢瞎却一僧眼问四十九年后事即不问四十九年前事如何师以拂子蓦口打僧辞去参灵云问佛未出世时如何云举拂子曰出世后如何云亦举拂子其僧却回师曰返太速乎曰某甲到彼问佛法不契乃回师曰汝问甚么事僧举前话师曰汝问我为汝道僧便问佛未出世时如何师举起拂子曰出世后如何师放下拂子僧礼拜师便打师举六祖道不是风动不是幡动仁者心动乃曰大小祖师龙头蛇尾好与二十拄杖时太原孚上座侍立不觉齩齿师曰我适来恁么道也好喫二十拄杖师行脚时参乌石观才敲门石问谁师曰凤凰儿石曰来作么师曰来啗老观石便开门搊住曰道道师拟议石拓开闭却门师住后示众曰我当时若入得老观门你这一队噇酒糟汉向甚么处摸索X师问慧全汝得入处作么生全曰共和尚商量了师曰甚么处商量曰甚么处去来师曰汝得入处又作么生全无对师便打全坦问平田浅草麈鹿成羣如何射得麈中主师唤全坦坦应诺师曰喫茶去问僧甚处来曰沩山来师曰沩山有何言句曰某甲曾问如何是祖师西来意沩山据坐师曰汝肯他否曰某甲不肯他师曰沩山古佛汝速去忏悔闽王问拟欲葢一所佛殿去时如何师曰大王何不葢取一所空王殿曰请师样子师展两手问学人道不得处请师道师曰我为法惜人师举拂子示一僧其僧便出去师问长庆古人道前三三后三三意作么生庆便出去问僧甚处来曰蓝田来师曰何不入草上堂南山有一条鳖鼻蛇汝等诸人切须好看长庆出曰今日堂中大有人丧身失命云门以拄杖撺向师前作怕势有僧举似玄沙沙曰须是稜兄始得然虽如是我即不然曰和尚作么生沙曰用南山作么一日有两僧来师以手拓庵门放身出曰是甚么僧亦曰是甚么师低头归庵僧辞去师问甚么处去曰湖南师曰我有箇同行住巖头附汝一书去书曰某书上师兄某一自鳌山成道后迄至于今饱不饥同参某书上僧到巖头问甚么处来曰雪峰来有书达和尚头接了乃问僧别有何言句僧遂举前话头曰他道甚么曰他无语X低头归庵头曰噫我当初悔不向伊道末后句若向伊道天下人不奈雪老何僧至夏末请益前话头曰何不早问曰未敢容易头曰雪峰虽与我同条生不与我同条死要识末后句祇这是上堂尽大地撮来如粟米粒大抛向面前漆桶不会打鼓普请看问僧甚么处去曰识得即知去处师曰你是了事人乱走作么曰和尚莫涂污人好师曰我即不涂污你古人吹布毛作么生与我说来看曰残羹馊饭巳有人喫了师休去有一僧在山下卓庵多年不剃头畜一长柄杓溪边臽水时有僧问如何是祖师西来意答曰溪深杓柄长师闻得乃曰也甚奇怪一日将剃刀同侍者去访才相见便举前话问是庵主语否答曰是师曰若道得即不剃你头主便洗头胡跪师前师即与剃却师领徒南游时黄涅槃预知师至搘䇿前迎抵苏溪邂逅师问近离何处槃曰辟支巖师曰巖中还有主么槃以竹䇿敲师轿师乃出轿相见槃曰曾郎万福师遽展丈夫拜槃作女人拜师曰莫是女人么槃又设两拜遂以竹䇿画地右绕师轿三匝师曰某甲三界内人你三界外人你前去某甲后来槃回师随至止囊山憩数日槃供事随行徒众一无所缺上堂此事如一片田地相似一任诸人耕种无有不承此恩力者玄沙曰且作么生是这田地师曰看沙曰是即是某甲不与么师曰你作么X生沙曰祇是人人底三圣问透网金鳞以何为食师曰待汝出网来向汝道圣曰一千五百人善知识话头也不识师曰老僧住持事繁上堂尽大地是箇解脱门把手拽伊不肯入时一僧出曰和尚怪某甲不得又一僧曰用入作甚么师便打玄沙谓师曰某甲如今大用去和尚作么生师将三箇木毬一时抛出沙作斫牌势师曰你亲在灵山方得如此沙曰也是自家事一日陞座众集定师辊出木毬玄沙遂捉来安旧处师一日在僧堂内烧火闭却前后门乃呌曰救火救火玄沙将一片柴从牕櫺中抛入师便开门问古㵎寒泉时如何师曰瞪目不见底曰饮者如何师曰不从口入僧举似赵州州曰不从口入不可从鼻孔里入僧却问古㵎寒泉时如何州曰苦曰饮者如何州曰死师闻得乃曰赵州古佛遥望作礼自此不答话师因闽王封柑橘各一颗遣使送至柬问既是一般颜色为甚名字不同师遂依旧封回王复驰问玄沙沙将一张纸葢却问僧近离甚处曰覆船师曰生死海未渡为甚么覆却船僧无语乃回举似覆船船曰何不道渠无生死僧再至进此语师曰此不是汝语曰是覆船恁么道师曰我有二十棒寄与覆船二十棒老僧自喫不干阇黎事问大事作么生师执僧手曰上座将此问谁有僧礼拜师打五捧僧曰过在甚么处师又打五棒喝出问僧甚处来曰岭外来师曰还逢达磨也无X曰青天白日师曰自己作么生曰更作么生师便打师送僧出行三五步召曰上座僧回首师曰途中善为问拈槌竖拂不当示乘未审和尚如何师竖起拂子僧乃抱头出去师不顾问三乘十二分教为凡夫开演不为凡夫门演师曰不消一曲杨柳枝上堂举拂子曰这箇为中下僧问上上人来时如何师举拂子僧曰这箇为中下师便打问国师三唤侍者意如何师乃起入方丈问僧今夏在甚么处曰涌泉师曰长时涌暂时涌曰和尚问不着师曰我问不着僧曰是师乃打普请次路逢一猕猴师曰人人有一面古镜这箇猕猴亦有一面古镜三圣曰旷劫无名何以彰为古镜师曰瑕生也圣曰这老汉着甚么死急话头也不识师曰老僧住持事繁闽师施银交床僧问和尚受大王如此供养将何报答师以手拓地曰轻打我轻打我问吞尽毗卢时如何师曰福唐归来还平善否上堂我若东道西道汝则寻言逐句我若羚羊挂角汝向甚么处扪摸师之法席常不灭千五百众梁开平戊辰三月示疾闽帅命医师曰吾非疾也竟不服药遗偈付法五月二日朝游蓝田暮归澡身中夜入灭寿八十七腊五十九塔全身于本院方丈洪州感潭资国禅师白兆问家内停丧请师慰问师X曰苦痛苍天曰死却爷死却孃师打了趂出师凡接机皆如此天台瑞龙慧恭禅师福州罗氏子十七举进士随赴京师因游终南奉日寺覩祖师遗像遂出家二十二秉具首谒德山山问会么曰作么山曰请相见曰识么山大笑遂许入室洎山顺世乃开法焉唐昭宗天复癸亥腊月二日午命众声钟顾左右曰去遂跏趺而化寿八十四腊六十二泉州瓦棺和尚在德山为侍者一日同入山斫木山将一椀水与师师接得便喫却山曰会么师曰不会山又将一椀水与师师又接喫却山曰会么师曰不会山曰何不成褫取不会底师曰不会又成褫箇甚么山曰子大似箇铁橛住后雪峰访师茶话次峰问当时在德山斫木因缘作么生师曰先师当时肯我峰曰和尚离师太早时面前偶有一椀水峰曰将水来师便度与峰峰接得便泼却襄州高亭简禅师参德山隔江才见便曰不审山乃摇扇招之师忽开悟乃横趋而去更不回顾南岳下六世巖头奯禅师法嗣台州瑞巖师彦禅师闽之许氏子自幼披缁秉戒无缺初礼巖头问曰如何是本常理头曰动也曰动时如何头曰不是本常理师良久头曰肯即未脱根尘不肯即永沉生死师遂领悟便礼拜头每与语微醻X无忒后谒夹山山问甚处来曰卧龙山曰来时龙还起也未师乃顾视之山曰炙疮瘢上更着艾燋曰和尚又苦如此作甚么山休去师乃问山与么即易不与么即难与么与么即惺惺不与么不与么即居空界与么不与么请问速道山曰老僧谩阇黎去也师喝曰这老和尚而今是甚时节便出去师寻居丹丘瑞巖坐磐石终日如愚每自唤主人公复应诺乃曰惺惺着他后莫受人谩师统众严整江表称之僧问头上宝葢现足下云生时如何师曰披枷带锁汉曰头上无宝葢足下无云生时如何师曰犹有杻在曰毕竟如何师曰斋后困镜清问天不能覆地不能载岂不是师曰若是即被覆载清曰若不是瑞巖几遭也师自称曰师彦问如何是佛师曰石牛曰如何是法师曰石牛儿曰恁么即不同也师曰合不得曰为甚么合不得师曰无同可同合甚么问作么生商量即得不落阶级师曰排不出曰为甚么排不出师曰他从前无阶级曰未审居何位次师曰不坐普光殿曰还理化也无师曰名闻三界重何处不归朝一日有村媪作礼师曰汝速归救取数千物命媪回舍见儿妇拾田螺归媪遂放之水濵师之异迹颇多兹不繁录逝后塔于本山谥空照禅师X怀州玄泉彦禅师僧问如何是道中人师曰日落投孤店问如何是佛师曰张家三箇儿曰学人不会师曰孟仲季也不会问如何是声前一句师曰吽曰转后如何师曰是甚么福州罗山道闲禅师长溪陈氏子出家于龟山年满受具徧历诸方尝谒石霜问去住不宁时如何霜曰直须尽却师不契乃参巖头亦如前问头曰从他去住管他作么师于是服膺闽帅饮其法味请居罗山署法宝禅师开堂陞座方歛衣便曰珍重时众不散良久师又曰未识底近前来僧出礼拜师抗声曰也大苦哉僧拟伸问师乃喝出问如何是奇特一句师曰道甚么问当锋事如何辨明师举如意僧曰乞和尚垂慈师曰大远也问急急相投请师一接师曰会么曰不会师曰箭过也问九女不𢹂谁是哀提者师曰高声问僧拟再问师曰甚么处去也僧来参师问名甚么曰明教师曰还会教也未曰随分师竖起拳曰灵山会上唤这箇作甚么曰拳教师笑曰若恁么唤作拳教复展两足曰这箇是甚么教僧无语师曰莫唤作脚教么师在禾山送同行矩长老出门次把拄杖向前面一撺矩无对师曰石牛拦古路一马生双驹僧辞保福福问甚处去曰礼拜罗山福曰汝向罗山道保福秋间上府朝觐大王置四十箇问头问和尚忽若一句不相当莫言不道僧举似师师呵呵大笑曰X陈老师自入福建道洪塘桥下一寨未曾见有箇毛头星现汝与我向从展道陈老师无许多问头祇有一口劒一劒下须有分身之意亦有出身之路若不明便须成未僧回举似福福曰我当时也祇是谑伊至秋朝观师特为办茶筵请福福不赴却向僧曰我中间曾有谑语恐和尚问着僧归举似师曰汝向他道勐虎终不食伏肉僧又去福遂来无轸上座问祇如巖头道洞山好佛祇是无光未审洞山有何亏阙便道无光师召轸轸应诺师曰灼然好箇佛祇是无光曰大师为甚么拨无轸话师曰甚么处是陈老师拨你话处快道快道轸无语师打三十棒趂出轸举似招庆庆一夏骂詈至夏末自来问师乃分明举似庆便作礼忏悔曰洎错怪大师僧举寒山诗问白鹤衔苦桃时如何师曰贞女室中吟曰千里作一息时如何师曰送客邮亭外曰欲往蓬莱山时如何师曰欹枕覰猕猴曰将此充粮食时如何师曰古剑髑髅前问如何是百草头上尽是祖师意师曰剌破汝眼问如何是道师曰倚着壁问前是万丈洪崖后是虎狼师子正当恁么时如何师曰自在问三界谁为主师曰还解喫饭么临迁化上堂集众良久展左手主事罔测乃令东边师僧退后又展右手又令西边师僧退后廼曰欲报佛恩无过流通大教归去也归去也珍重言讫莞尔而寂福州香谿从范禅师新到参师曰汝岂不是鼓山僧X么僧曰是师曰额上珠为何不现僧无对僧辞师门送复召上座僧回首师曰满肚是禅曰和尚是甚么心行师大笑而巳师披衲衣次说偈曰迦叶上行衣披来须捷机才分招的箭密露不藏龟福州圣寿严禅师补衲次僧参师提起示之曰山僧一衲衣展似众人见云水两条分莫教露鍼线速道速道僧无对师曰如许多时作甚么来吉州灵巖慧宗禅师福州陈氏子受业于龟山僧问如何是灵巖境师曰松桧森森密密遮曰如何是境中人师曰夜夜有猿啼问如何是学人自己本分事师曰抛却真金拾瓦砾作么雪峰存禅师法嗣福州玄沙师备宗一禅师闽之谢氏子幼好垂钓汎小艇于南台江狎诸渔者唐咸通初年甫三十忽慕出尘乃弃舟投芙蓉训落发往豫章开元寺受具布衲芒屦食才接气常终日宴坐众皆异之与雪峰本法门昆仲而亲近若师资峰以其苦行唿为头陀一日峰问阿那箇是备头陀师曰终不敢诳于人异日峰召曰备头陀何不徧参去师曰达磨不来东土二祖不往西天峰然之暨登象骨山乃与师同力缔搆学徒臻萃师入室咨决罔替晨昏又阅楞严发明心地山是应机敏捷与修多罗冥契诸方元学有所未决必从之请益至与雪峰征诘亦当仁不让峰曰备头陀再来人也雪峰上堂要会此事犹如古镜当X台胡来胡现汉来汉现师出众曰忽遇明镜来时如何峰曰胡汉俱隐师曰老和尚脚跟犹点未地在住后上堂佛道闲旷无有程途无门解脱之门无意道人之意不在三际故不可升沈建立乖真非属造化动则起生死之本静则醉昏沈之乡动静双泯即落空亡动静双收瞒顸佛性必须对尘对镜如枯木寒灰临时应用不失其宜镜照诸像不乱光辉鸟飞空中不杂空色所以十方无影像三界绝行踪不堕往来机不住中间意钟中无鼓响鼓中无钟声钟鼓不相交句句无前后如壮士展臂不借他力师子游行岂求伴侣九霄绝翳何在穿通一段光明未曾昏昧若到这里体寂寂常的的日赫𦦨无边表圆觉空中不动摇吞烁干坤迥然照夫佛出世者元无出入故曰无体道本如如法尔天真不同修证祇要虗闲不昧作用不涉尘泥箇中纤毫道不尽即为魔王眷属句前句后是学人难处所以一句当天八万门永绝生死直饶得似秋潭月影静夜钟声随扣击以无亏触波澜而不散犹是生死岸头事道人行处如火销冰终不却成冰箭既离弦无返回势所以牢笼不肯住唿唤不回头古圣不安排至今无处所若到这里步步登元不属邪正识不能识智不能知动便失宗觉即迷旨二乘胆颤十地魂惊语路处绝心行处灭直得释迦掩室于摩竭净名杜口于毗耶须菩提无说而显道释梵绝听而雨花若与么见前更疑何X事没栖泊处离去来今限约不得心思路绝不因庄严本来真净动用语笑随处明了更无欠少今时人不悟箇中道理妄自涉事涉尘处处染着头头系绊纵悟则尘境纷纭名相不实便拟凝心敛念摄事归空闭目藏睛终有念起旋旋破除细想才生师便遏捺如此见解即是落空亡底外道魂不散底死人冥冥漠漠无觉无知塞耳偷铃徒自欺诳这里分别则不然也不是隈门傍户句句现前不得商量不涉文墨本绝尘境本无位次权名箇出家儿毕竟无踪迹真如凡圣地狱人天祇是疗狂子之方虗空尚无改变大道岂有升沈悟则纵横不离本际若到这里凡圣也无立处若向句中作意则没溺杀人若向外驰求又落魔界如如向上没可安排却似炤炉不藏蚊蚋此理本来平坦何用刬除动静扬眉是真解脱道不彊为意度建立乖真若到这里纤毫不受指意则差便是千圣出头来也安一字不得久立珍重上堂我今问汝诸人且承当得箇甚么事在何世界安身立命还辨得么若辨不得却似揑目生花见自便差知么如今目前见有山河大地色空明暗种种诸物皆是狂劳花相唤作颠倒知见夫出家人识心达本源故号为沙门汝今既巳剃发披衣为沙门相即便有自利利他分如今看着尽黑漫漫地墨汁相似自救尚不得争解为得人仁者佛法因缘事大莫作等闲相似聚头乱说杂话趂謴过时光阴难得可惜X许大丈夫儿何不自省察看是甚么事祇如从上宗乘是诸佛顶族汝既承当不得所以我方便劝汝但从迦叶门接续顿超去此一门超凡圣因果超毗卢妙庄严世界海超他释迦方便门直下永劫不教有一物与汝作眼见何不自急急究取未必道我且待三生两生久积净业仁者宗乘是甚么事不可由汝用工庄严便得去不可他心宿命便得去会么祇如释迦出头来作许多变弄说十二分教如瓶灌水大作一场佛事向此门中用一点不得用一毛头伎俩不得知么如同梦事亦如寐语沙门不应出头来不同梦事葢为识得知么识得即是大出脱大彻头人所以超凡越圣出生离死离因离果超毗卢越释迦不被凡圣因果所谩一切处无人识得汝知么莫祇长恋生死爱网被善恶业拘将去无自由分饶汝鍊得身心同虗空去饶汝到精明湛不摇处不出识阴古人唤作如急流水流急不觉妄为恬静恁么修行尽出他轮回际不得依前被轮回去所以道诸行无常直是三乘功果如是可畏若无道眼亦不究竟何似如今博地凡夫不用一毫工夫便顿超去解省心力么还愿乐么劝汝我如今立地待汝搆去更不教汝加功炼行如今不恁么更待何时还肯么便下座上堂汝诸人如在大海里坐没头浸却了更展手问人乞水喫夫学般若菩萨须具大根器有大智慧始得若有智慧即今便出脱得去若是根机迟钝直X须勤苦耐志日夜忘疲无眠失食如丧考妣相似恁么急切尽一生去更得人荷挟尅骨究实不妨易得搆去且况如今谁是堪任受学底人仁者莫祇是记言记语却似念陀罗尼相似蹋步向前来口里哆哆和和地被人把住诘问着没去处便嗔道和尚不为我答话恁么学事大苦知么有一般坐绳床和尚称善知识问着便摇身动手点眼吐舌瞪视更有一般说昭昭灵灵灵台智性能见能闻向五蕴身田里作主宰恁么为善知识大赚人知么我今问汝汝若认昭昭灵灵是汝真实为甚么瞌睡时又不成昭昭灵灵若瞌睡时不是为甚么有昭昭时汝还会么这箇唤作认贼为子是生死根本妄想缘气汝欲识根由么我向汝道昭昭灵灵祇因前尘色声香等法而有分别便道此是昭昭灵灵若无前尘汝此昭昭灵灵同于龟毛兔角仁者真实在甚么处汝今欲得出他五蕴身田主宰但识取汝秘密金刚体古人向汝道圆成正遍遍周沙界我今少分为汝智者可以譬喻得解汝还见南阎浮提日么世间人所作兴营养身活命种种心行作业莫非皆承日光成立祇如日体还有许多般心行么还有不周遍处么欲识金刚体亦须如是看祇如今山河大地十方国土色空明暗及汝身心莫非尽承汝圆成威光所现直是天人羣生类所作业次受生果报有情无情莫非承汝威光乃至诸佛成道成果接物利生莫非尽承汝威光祇X如金刚体还有凡夫诸佛么有汝心行么不可道无便得当去也知么汝既有如是奇特当阳出身处何不发明取因何却随他向五蕴身田中鬼趣里作活计直下自谩去忽然无常杀鬼到来眼目诪张身见命见恁么时大难支荷如生脱龟殻相似大苦仁者莫把瞌睡见解便当却去未解葢覆得毛头许汝还知么三界无安犹如火宅且汝未是得安乐底人祇大作羣队干他人世这边那边飞走野鹿相似但求衣食若恁么争行他王道知么国王大臣不拘执汝父母放汝出家十方施主供汝衣食土地神龙呵护汝也须具惭愧知恩始得莫孤负人好长连床上排行着地销将去道是安乐未在皆是粥饭将养得汝烂冬瓜相似变将去土里埋将去业识茫茫无本可据沙门应甚么到恁么地祇如大地上蠢蠢者我唤作地狱劫住如今若不了明朝后日入驴胎马肚里牵犂拽耙衔铁负鞍碓捣磨磨水火里烧煑去大不容易受大须恐惧好是汝自累知么若是了去直下永劫不曾教汝有这箇消息若不了此烦恼恶业因缘不是一劫两劫得休直与汝金刚齐寿知么师因参次闻燕子声乃曰深谈实相善说法要便下座时有僧请益曰某甲不会师曰去谁信汝鼓山来师作一圆相示之山曰人人出这箇不得师曰情知汝向驴胎马腹里作活计山曰和尚又作么生师曰人人出这箇不得山曰和尚与么道却得某甲为甚X么道不得师曰我得汝不得上堂众集遂将拄杖一时趂下却回向侍者道我今日作得一解险入地狱如箭射者曰喜得和尚再复人身僧侍立次师以杖指面前地上白点曰还见么曰见如是三问僧亦如是答师曰你也见我也见为甚么道不会师尝访三斗庵主才相见主曰莫怪住山年深无坐具师曰人人尽有庵主为甚么无主曰且坐喫茶师曰庵主元来有在侍雪峰次有二僧从阶下过峰曰此二人堪为种草师曰某甲不与么峰曰汝作么生师曰便好与三十棒因雪峰指火曰三世诸佛在火𦦨里转大法轮师曰近日王令稍严峰曰作么生师曰不许搀夺行市云门曰火𦦨为三世诸佛说法三世诸佛立地听南际到雪峰峰令访师师问古人道此事唯我能知长老作么生际曰须知有不求知者师曰山头和尚喫许多辛苦作么雪峰普请畬田次见一蛇以杖挑起召众曰看看以刀芟为两段师以杖抛于背后更不顾视众愕然峰曰俊哉侍雪峰游山次峰指面前地曰这一片地好造箇无缝塔师曰高多少峰乃顾视上下师曰人天福报即不无和尚若是灵山授记未梦见在峰曰你又作么生师曰七尺八尺雪峰曰世界阔一尺古镜阔一尺世界阔一丈古镜阔一丈师指火炉曰火炉阔多少峰曰如古镜阔师曰老和尚脚跟未点地在师初住普应院迁止玄沙天下丛林皆望风而宾之闽X帅王公待以师礼学徒余八百室户不闭上堂良久曰我为汝得彻困也还会么僧问寂寂无言时如何师曰寐语作么曰本分事请师道师曰瞌睡作么曰学人即瞌睡和尚如何师曰争得恁么不识痛痒又曰可惜如许大师僧千道万里行脚到这里不消箇瞌睡寐语便屈却去问如何是学人自巳师曰用自巳作么问从上宗乘如何理论师曰少人听曰请和尚直道师曰患聋作么示众仁者如今事不获巳教我抑下如是威光苦口相劝百千方便如此如彼共汝相知闻尽成颠倒知见将此咽喉唇吻祇成得箇野狐精业谩汝我还肯么祇如有过无过唯我自知汝争得会若是恁么人出头来甘伏呵责夫为人师匠大不易须是善知识始得知我如今恁么方便助汝犹尚不能搆得可中纯举宗乘是汝向甚么处安措还会么四十九年是方便祇如灵山会上有百万众唯有迦叶一人亲闻余尽不闻汝道迦叶亲闻底事作么生不可道如来无说说迦叶不闻闻便得当去不可是汝修因成果福智庄严底事知么且如道吾有正法眼藏付嘱大迦叶我道犹如话月曹溪竖拂子还如指月所以道大唐国内宗乘中事未曾见有一人举唱设有人举唱尽大地人失却性命如无孔铁鎚相似一时亡锋结舌去汝诸人赖遇我不惜身命共汝颠倒知见随汝狂意方有伸问处我若不共汝恁么知闻去汝向甚么处得见我会X么大难努力珍重师有偈曰万里神光顶后相没顶之时何处望事巳成意亦休此箇来跳兆奈触处周智者撩着便提取莫待须臾失却头又曰玄沙游径别时人切须知三冬阳气盛六月降霜时有语非关舌无言切要词会我最后句出世少人知问四威仪外如何奉王师曰汝是王法罪人争会问事问古人拈槌竖拂还当宗乘也无师曰不当曰古人意作么生师举拂子僧曰宗乘中事如何师曰待汝悟始得问如何是金刚力士师吹一吹闽王送师上船师扣船召曰大王争能出得这里去王曰在里许得多少时也师问文桶头下山几时归曰三五日师曰归时有无底桶子将一担归文无对师垂语曰诸方老宿尽道接物利生祇如三种病人汝作么生接患盲者拈槌竖拂他又不见患聋者语言三昧他又不闻患痖者教伊说又说不得若接不得佛法无灵验时有僧出曰三种病人还许学人商量否师曰许汝作么生商量其僧珍重出师曰不是不是罗汉曰桂琛现有眼耳口和尚作么生接师曰惭愧便归方丈中塔曰三种病人即今在甚么处又一僧曰非唯谩他兼亦自谩有僧请益云门门曰汝礼拜着僧礼拜起门以拄杖挃之僧退后门曰汝不是患盲么复唤近前来僧近前门曰汝不是患聋么门曰会么曰不会X门曰汝不是患痖么僧于是有省长庆来师问除却药忌作么生道庆曰放憨作么师曰雪峰山橡子拾食来这里雀儿放粪师因僧礼拜师曰因我得礼汝普请斫柴次见一虎大龙曰和尚虎师曰是汝虎归院后天龙问适来见虎云是汝未审尊意如何师曰娑婆世界有四种极重事若人透得不妨出得阴界师问长生维摩观佛前际不来后际不去今则无住汝作么生观生曰放皎然过有筒道处师曰放汝过作么生道生良久师曰教阿谁委悉生曰徒劳侧耳师曰情知汝向鬼窟里作活计问古人皆以瞬视接人未审和尚以何接人师曰我不以瞬视接人曰学人为甚道不得师曰畐塞汝口争解道得问凡有言句尽落裷䙌不落裷䙌请和尚商量师曰抝折秤衡来与汝商量问承古有言举足下足无非道场如何是道场师曰没却你曰为甚么得恁么难见师曰祇为太近师在雪峰时光侍者谓师曰师叔若学得禅某甲打铁船下海去师住后问光曰打得铁船也未光无对师一日遣僧送书上雪峰峰开缄见白纸三幅问僧会么曰不会峰曰不见道君子千里同风僧回举似师曰山头老汉蹉过也不知曰和尚如何师曰孟春犹寒也不解道师问镜清教中道不见一法为大过患且道不见甚么法清指X露柱曰莫是不见这箇法么师曰浙中清水白米从汝喫佛法未会在问承和尚有言尽十方世界是一颗明珠学人如何得会师曰尽十方世界是一颗明珠用会作么僧便休师来日却问其僧尽十方世界是一颗明珠汝作么生会曰尽十方世界是一颗明珠用会作么师曰知汝向鬼窟里作活计问如何是无缝塔师曰这一缝大小韦监军来谒乃曰曹山和尚甚奇怪师曰抚州取曹山几里韦指傍僧曰上座曾到曹山否曰曾到韦曰抚州取曹山几里曰百二十里韦曰恁么则上座不到曹山韦却起礼拜师曰监军却须礼此僧此僧却具惭愧问如何是清净法身师曰脓滴滴地问如何是亲切底事师曰我是谢三郎西天有声明三藏至闽帅请师辨验师以铁火筯敲铜炉问是甚么声藏曰铜铁声师曰大王莫受外国人谩藏无对师南游莆田县排百戏迎接来日师问小塘长老昨日许多喧闹向甚么处去也塘提起衲衣角师曰料掉没交涉问僧干闼婆城汝作么生会曰如梦如幻师与地藏在方丈说话夜深侍者闭却门师曰门总闭了汝作么生得出去藏曰唤甚么作门师以杖拄地问长生曰僧见俗见男见女见汝作么生见曰和尚还见皎然见处么师曰相识满天下问承和尚有言闻性遍周沙界雪峰打鼓这里为甚么不闻师曰谁知不闻X问险恶道中以何为津梁师曰以眼为津梁曰未得者如何师曰快救取好师举志公云每日拈香择火不知身是道场乃曰每日拈香择火不知真箇道场师与韦监军喫果子韦问如何是日用而不知师拈起果子曰喫韦喫果子了再问师曰祇这是日用而不知普请搬柴师曰汝诸人尽承吾力一僧曰既承师力何用普请师叱之曰不普请争得柴归师问明真善财参弥勒弥勒指归文殊文殊指归佛处汝道佛指归甚么处曰不知师曰情知汝不知大普玄通到礼觐师曰你在彼住莫诳人家男女女曰玄通祇是开过供养门晚来朝去争敢作恁么事师曰事难曰真情是难师曰甚么处是难处曰为伊不肯承当师便入方丈拄却门问学人乍入丛林乞师指箇入路师曰还闻偃溪水声么曰闻师曰从这里入泉守王公请师登楼先语客司曰待我引大师到楼前便舁却梯客司禀旨公曰请大师登楼师视楼复视其人乃曰佛法不是此道理师与泉守在室中说话有一沙弥揭帘入见却退步而出师曰那沙弥好与二十拄杖守曰恁么即某甲罪过师曰佛法不是恁么梁太祖开平戊辰冬示寂闽帅为之树塔寿七十五腊四十五五灯全书卷第十三X五灯全书X卍XXX五灯全书卷第十四京都圣感禅寺住持僧编辑京都古华严寺住持僧较阅进呈南岳下六世雪峰存禅师法嗣福州长庆慧稜禅师杭州盐官孙氏子禀性淳澹年十三于苏州通玄寺出家登戒历参禅苑后参灵云问如何是佛法大意云曰驴事未去马事到来师如是往来雪峰玄沙二十年间坐破七箇蒲团不明此事一日卷帘忽然大悟乃有颂曰也大差也大差卷起帘来见天下有人问我解何宗拈起拂子噼口打峰举谓玄沙曰此子彻去也沙曰未可此是意识着述更须勘过始得至晚众僧上来问讯峰谓师曰备头陀未肯汝在汝实有正悟对众举来师又有颂曰万象之中独露身唯人自肯乃方亲昔时谬向途中觅今日看来火里冰峰乃顾沙曰不可更是意识着述师问峰曰从上诸圣传受一路请师垂示峰良久师设礼而退峰乃微笑师入方丈参峰曰是甚么师曰今日天晴好普请自此酬问未甞爽于元旨师在西院问诜上座曰这里有象骨山汝曾到么曰不X曾到师曰为甚么不到曰自有本分事在师曰作么生是上座本分事诜乃提起衲衣角师曰为当祇这箇别更有曰上座见过甚么师曰何得龙头蛇尾保福辞归雪峰谓师曰山头和尚或问上座信作么生祇对师曰不避腥羶亦有少许曰信道甚么师曰教我分付阿谁曰从展虽有此语未必有恁么事师曰若然者前程全自阇黎师与保福游山福问古人道妙峰山顶莫祇这过便是也无师曰是即是可惜许师来往雪峰二十九载天祐三年泉州剌史王延彬请住招庆开堂日公朝服趋隅曰请师说法师曰还闻么公设拜师曰虽然如此恐有人不肯问如何是正法眼师曰有愿不撒沙一日王太傅入院见方丈门闭问演侍者曰有人敢道太师在否演曰有人敢道太师不在否闽帅请居长庆号超觉太师上堂良久曰还有人相悉么若不相悉欺谩兄弟可也祇今有甚么事莫有窒差也无复是谁家屋里事不肯担荷更待何时若是和根参学不到这里还会么如今有一般行脚人耳里总满也假饶收拾得底还当得行脚事么僧问行脚事如何学师曰但知就人索取曰如何是独脱一路师曰何烦更问问名言妙义教有所诠不涉三科请师直道师曰珍重师乃曰明明歌咏汝尚不会忽被暗里来底事汝作么生僧问如何是暗来底事师曰喫茶去问如何是不隔毫端底事师曰当不当X问如何得不疑不惑去师乃展两手僧不进语师曰汝更问我与汝道僧再问师露膊而坐僧礼拜师曰汝作么生会曰今日风起师曰恁么道未定人见解汝于今古中有甚么节要齐得长庆若举得许汝作话主其僧但立而巳师却问汝是甚处人曰向北人师曰南北三千里外学妄语作么僧无对上堂良久曰莫道今夜较些子便下座僧问众手淘金谁是得者师曰有伎俩者得曰学人还得也无师曰大远在上堂撞着道伴交肩过一生参学事毕上堂净洁打叠了也却近前问我觅我噼嵴与你一棒有一棒到你你须生惭愧无一棒到你你又向甚么处会问羚羊挂角时如何师曰草里汉曰挂角后如何师曰乱呌唤曰毕竟如何师曰驴事未去马事到来问如何是合圣之言师曰大小长庆被汝一问口似匾担曰何故如此师曰适来问甚么上堂我若举唱宗乘须闭却法堂门所以道尽法无民僧问不怕无民请师尽法师曰还委落处么问如何是西来意师曰香严道底一时坐却上堂总似今日老胡有望保福曰总是今日老胡绝望安国瑫新得师号师去作贺瑫出接师曰师号来耶曰来也师曰是甚么号曰明真师乃展手曰甚么处去来师曰几不问过问僧甚处来曰鼓山来师曰鼓山有不跨石门底句有人借问汝作么生道曰昨夜报慈宿师曰噼嵴棒汝又作么生曰X和尚若行此棒不虗受人天供养师曰几合放过问古人有言相逢不拈出举意便知有时如何师曰知有也未师入僧堂举起疏头曰见即不见还见么众无对师到罗山见制龛子以杖敲龛曰太煞预备山曰拙布置师曰还肯入也无山曰吽吽上堂大众集定师乃拽出一僧曰大众礼拜此僧又曰此僧有甚么长处便教大众礼拜众无对问如何是文彩未生时事师曰汝先举我后举其僧但立而巳师曰汝作么生举曰某甲截舌有分保福迁化僧问保福抛却殻漏子向甚么处去也师曰且道保福在那箇殻漏子里后唐明宗长兴壬辰五月十七日归寂寿七十九腊六十王氏建塔漳州保福院从展禅师福州陈氏子年十五礼雪峰为受业游吴楚间后归执侍峰一日忽召曰还会么师欲近前峰以杖拄之师当下知归尝以古今方便询于长庆一日庆谓师曰宁说阿罗汉有三毒不可说如来有二种语不道如来无语祇是无二种语师曰作么生是如来语祇曰聋人争得闻师曰情知和尚向第二头道庆曰汝又作么生师曰喫茶去问长庆盘山道光境俱亡复是何物洞山道光境未亡复是何物师曰据此二尊宿商量犹未得勦绝乃问长庆如今作么生道得勦绝庆良久师曰情知和尚向鬼窟里作活计庆却问作么X生师曰两手扶犁水过膝长庆问见色便见心还见船子么师曰见曰船子且置作么生是心师却指船子雪峰上堂曰诸上座望州亭与汝相见了也乌石岭与汝相见了也僧堂前与汝相见了也师举问鵞湖僧堂前相见即且置祇如望州亭乌石岭甚么处相见鵞湖骤步归方丈师低头入僧堂后梁真明戊寅漳州剌史王公创保福禅苑迎师居之开堂日王公礼跪三请躬自扶掖陞座师乃曰须起箇笑端作么然虽如此再三不容推免诸仁者还识么若识得便与古佛齐肩时有僧出方礼拜师曰晴干不肯去直待雨淋头问郡守崇建精舍大阐真风便请和尚举扬宗教师曰还会么曰恁么则羣生有赖也师曰莫涂污人好又僧出礼拜师曰大德好与莫覆却船子僧问泯默之时将何为则师曰落在甚么处曰不会师曰瞌睡汉出去上堂此事如击石火似闪电光搆得搆不得未免丧身失命僧问未审搆得底人还免丧身失命也无师曰适来且置阇黎还搆得么曰若搆不得未免大众怪笑师曰作家作家曰是甚么心行师曰一杓屎拦面泼也不知臭师见僧以杖打露柱又扛其僧头僧作忍痛声师曰那箇为甚么不痛僧无对问摩腾入汉一藏分明达磨西来将何指示师曰上座行脚事作么生曰不会师曰不会会取莫傍家取人处分若是久在丛林麤委些子远近可以随处任真其有初心后学未知次序X山僧所以不惜口业向汝道尘劫来事祇在如今还会么然佛法付嘱国王大臣郡守昔同佛会今方如是若是福禄荣贵则且不论祇如当时受佛付嘱底事还记得么若识得便与千圣齐肩傥未识得直须谛信此事不从人得自巳亦非言多去道转远直道言语道断心行处灭犹未是在久立珍重上堂有人从佛殿后过见是张三李四从佛殿前过为甚么不见且道佛法利害在甚么处僧曰为有一分麤境所以不见师乃叱之自代曰若是佛殿即不见曰不是佛殿还可见否师曰不是佛殿见箇甚么问十二时中如何据验师曰却好据验曰学人为甚么不见师曰不可更揑日去也问主伴重重极十方而齐唱如何是极十方而齐唱师曰汝何不教别人问问因言辩意时如何师曰因甚么言僧低头良久师曰掣电之机徒劳伫思师因僧侍立问曰汝得恁么麤心僧曰甚么处是某甲麤心处师拈一块土度与僧曰抛向门前着僧抛了却来曰甚么处是某甲麤心处师曰我见筑着磕着所以道汝麤心师问罗山僧问巖头浩浩尘中如何辨主头曰铜沙锣里满盛油意作么生山召师师应诺山曰猕猴入道场山却问明招忽有人问你又作么生招曰箭穿红日影师问罗山巖头道与么与么不与么不与么意作么生山召师师应诺山曰双明亦双暗师礼谢三日后却问前日蒙和尚垂慈祇为看不破山曰尽X情向汝道了也师曰和尚是把火行山曰若与么据汝疑处问将来师曰如何是双明亦双暗山曰同生亦同死师又礼谢而退别有僧问师同生亦同死时如何师曰彼此合取狗口曰和尚收取口喫饭其僧却问罗山同生亦同死时如何山曰如牛无角曰同生不同死时如何山曰如虎戴角师见僧喫饭乃拓钵曰家常僧曰和尚是甚么心行有尼到参师问阿谁侍者报曰觉师姑师曰既是觉师姑用来作么尼曰仁义道中即不无师别云和尚是甚么心行师闻长生卓庵乃往相访茶话次生曰会有僧问祖师西来意某甲举拂子示之不知得不得师曰某甲争敢道得不得有箇问有人赞叹此事如虎戴角有人轻毁此事分文不直一等是恁么事因甚么毁赞不同生曰适来出自偶尔师问僧殿里底是甚么曰和尚定当看师曰释迦佛曰和尚莫谩人好师曰却是汝谩我闽帅遣使送朱记到师上堂提起印曰去即印住住即印破僧曰不去不住用印奚为师便打僧曰恁么则鬼窟里全因今日也师持印归方丈问僧甚处来曰江西师曰学得底那曰拈不出师曰作么生僧无对师举洞山真赞云徒观纸与墨不是山中人僧问如何是山中人师曰汝试邈掠看曰若不黠儿几成邈掠师曰汝是黠儿曰和尚是甚么心行师曰来言不丰僧数钱次师乃展手曰乞我一钱曰X和尚因何到恁么地师曰我到恁么地曰若到恁么地将取一文去师曰汝因甚到恁么地问僧甚处来曰观音师曰还见观音么曰见师曰左边见右边见曰见时不历左右问如何是入火不烧入水不溺师曰若是水火即被烧溺师问饭头镬阔多少曰和尚试量看师以手作量势曰和尚莫谩某甲师曰却是汝谩我问欲达无生路应须识本源如何是本源师良久却问侍者这僧问甚么其僧再举师乃喝出曰我不患聋问学人近入丛林乞师全示入路师曰若教全示我却礼拜汝师问僧汝作甚么业来得恁么长大曰和尚短多少师却蹲身作短势僧曰和尚莫谩人好师曰却是汝谩我师令侍者屈隆寿长老曰但独自来莫将侍者来寿曰不许将来争解离得师曰太煞恩爱寿无对师代曰更谢和尚上足传示闽帅甞奏命服一日示微疾僧入丈室问讯师曰吾与汝相识年深有何方术相救曰方术甚有闻说和尚不解忌口又谓众曰吾旬日来气力困劣别无他祇是时至也僧问时既至矣师去即是住即是师曰道道曰恁么则某甲不敢造次师曰失钱遭罪言讫而寂当后唐明宗天成戊子三月二十二日也福州鼓山神晏兴圣国师大梁李氏子幼恶荤羶乐闻钟梵年十二时有白气数道腾于所居屋壁师题壁曰白道从兹速改张休来显现作妖祥定袪邪行X归真见必得超凡入圣乡题罢气即随灭年甫志学遘疾甚亟梦神人与药觉而顿愈明年又梦梵僧告曰出家时至矣遂依卫州白鹿规披削嵩岳受具谓同学曰古德曰白四羯磨后全体戒定慧岂准绳而可拘也于是杖钖徧扣禅关而但记语言存乎知解及造雪岭朗然符契一日参雪峰峰知其缘熟忽起搊住曰是甚么师释然了悟亦忘其了心唯举手摇曳而巳峰曰子作道理耶师曰何道理之有峰审其悬解抚而印之后闽帅常询法要创鼓山请举扬宗旨上堂良久曰南泉在日亦有人举要且不识南泉即今莫有识南泉者么试出来对众验看时有僧出礼拜才起师曰作么生僧近前曰咨和尚师曰不才请退乃曰经有经师论有论师律有律师有函有号有部有帙各有人传持且佛法是建立教禅道乃止啼之说他诸圣出兴葢为人心不等巧开方便遂有多门受疾不同处方还异在有破有居空叱空二患既除中道须遣鼓山所以道句不当机言非展事承言者丧滞句者迷不唱言前宁谈句后直至释迦掩室净名杜口大士梁时童子当日一问二问三问尽有人了也诸仁者合作么生时有僧出礼拜师曰高声问曰学人咨和尚师喝曰出去曰巳事未明以何为验师抗声曰似未闻那其僧再问师曰一点随流食咸不重问如何是包尽干坤底句师曰近前来僧近前师曰钝置杀人曰如何绍得师曰犴𤞞无X风徒劳展掌曰如何即是师曰错曰学人便承当时如何师曰汝作么生承当问如何是学人正立处师曰不从诸圣行问千山万山那箇是正山师曰用正山作么师与招庆相遇次庆曰家常师曰太无厌生庆曰且欵欵师却曰家常庆曰今日未有火师曰太鄙悋生庆曰稳便将取去上堂垂语曰鼓山门下不得咳𠻳时有僧咳𠻳一声师曰作甚么曰伤风师曰伤风即得问如何是宗门中事师乃侧掌曰吽吽问如何是向上关棙子师便打问如何是鼓山正主师曰瞎作么师问保福古人道非不非是不是意作么生福拈起茶盏师曰莫是非好问如何是真实人体师曰即今是甚么体曰究竟如何师曰争得到恁么地问如何是佛法大意师曰金乌一点万里无云上堂欲知此事如一口劒僧问学人是死尸如何是劒师曰拽出这死尸着僧应诺便归僧堂结束而去师至晚闻得乃曰好与拄杖问僧鼓山有不跨石门句汝作么生道僧曰请师便打问如何是古人省心力处师曰汝何费力问言满天下无口过如何是无口过师曰有甚么过问如何是教外别传底事师曰喫茶去师与闽帅瞻仰佛像帅问是甚么佛师曰请大王鉴师曰鉴即不是佛师曰是甚么师无对问从上宗乘如何举唱师以拂子蓦口打问如何X是省要处师曰汝还耻么示众今为诸仁者剌头入他诸圣化门里抖擞不出所以向诸人道教排不到祖不西来三世诸佛不能唱十二分教载不起凡圣摄不得古今传不得忽尔是箇汉未通箇消息向他恁么道被他蓦口掴还怪得他么虽然如此也不得乱掴鼓山寻常道更有一人不跨石门须有不跨石门句作么生是不跨石门句鼓山自住三十余年五湖四海来者向高山顶上看山翫水未见一人快利通得箇消息如今还有人通得也未若通得亦不昧诸兄弟若无不如散去珍重师有偈曰直下犹难会寻言转便賖若论佛与祖特地隔天涯师举问僧汝作么生会僧无语乃谓侍者曰某甲不会请代一转语者曰和尚与么道犹隔天涯在僧举似师师唤侍者问汝为这僧代语是否者曰是师便打趂出院杭州龙华寺灵照真觉禅师高丽人也萍游闽越陞雪峰之堂冥符元旨居唯一衲服勤众务闽中谓之照布衲一夕指半月问溥上座曰那一片甚么处去也溥曰莫妄想师曰失却一片也众虽叹美而恬澹自持初住婺州齐云山上堂良久忽舒手顾众曰乞取些子乞取些子又曰一人传虗万人传实僧问草童能歌舞未审今时还有无师下座作舞曰沙弥会么曰不会师曰山僧蹋曲子也不会次迁越州镜清上堂今日尽令去也时有僧出曰请师尽令师X乃曰吽吽问如何是学人本分事师曰镜清不惜口问请师雕琢师曰八成曰为甚么不十成师曰还知镜清生修理么问僧甚处来曰五峰来师曰来作甚么曰礼拜和尚师曰何不自礼曰礼了也师曰镜湖水浅问如何是第一句师曰莫错下名言曰岂无方便师曰乌头养雀儿问古人道见色便见心此即是色阿那箇是心师曰恁么问莫欺山僧么问未剖以前请师断师曰落在甚么处曰失口即不可师曰也是寒山送拾得僧礼拜师曰住住阇黎失口山僧失口曰恶虎不食子师曰驴头出马头回师蓦问一僧记得么曰记得师曰道甚么曰道甚么师曰淮南小儿入寺问是甚么即俊鹰俊鹞趂不及师曰阇黎别问山僧别答曰请师别答师曰十里行人较一程问金屑虽贵眼里着不得时如何师曰只者着不得还着得么僧礼拜师曰深沙神问菩提树下度众生如何是菩提树师曰大似苦练树曰为甚么似苦练树师曰素非良马何劳鞭影师于后汉天福丁未闰七月二十六日示寂塔于杭之大慈山寿七十八明州翠巖令参永明禅师安吉州人也僧问不借三寸请师道师曰茶堂里贬剥去问国师三唤侍者意旨如何师曰抑逼人作么上堂一夏与兄弟东语西话看翠巖眉毛在么问凡有言句尽是点污如何是向上X事师曰凡有言句尽是点污问如何是省要处师曰大众笑汝问还丹一粒点纤成金至理一言转凡成圣学人上来请师一点师曰不点曰为甚么不点师曰恐汝落凡圣曰乞师至理师曰侍者点茶来问古人拈槌竖拂意旨如何师曰邪法难扶问僧繇为甚写志公真不得师曰作么生合杀问险恶道中以何为津梁师曰药山再三叮嘱问不带凡圣当机何示师曰莫向人道翠巖灵利问妙机言句尽皆不当宗乘中事如何师曰礼拜着曰学人不会师曰出家行脚礼拜也不会师后迁龙册而终焉越州镜清寺道怤顺德禅师永嘉陈氏子幼不荤茹亲党强啖以枯鱼随即嗢哕遂求出家于本州开元寺受具游方抵闽谒雪峰峰问甚处人曰温州人峰曰恁么则与一宿觉是乡人也曰祇如一宿觉是甚么处人峰曰好喫一顿棒且放过一日师问祇如古德岂不是以心传心峰曰兼不立文字语句师曰祇如不立文字语句师如何传峰良久师礼谢峰曰更问我一转岂不好师曰就和尚请一转问头峰曰祇恁么为别有商量师曰和尚恁么即得峰曰于汝作么生师曰孤负杀人雪峰谓众曰堂堂密密地师出问是甚么堂堂密密峰起立曰道甚么师退步而立雪峰垂语曰此事得恁么尊贵得恁么绵密师曰道怤自到来数年不闻和尚恁么示诲峰曰我向X前虽无如今巳有莫有所妨么曰不敢此是和尚不巳而巳峰曰致使我如此师从此信入而且随众时谓之小怤布衲普请次雪峰举沩山道见色便见心汝道还有过也无师曰古人为甚么事峰曰虽然如此要共汝商量师曰恁么则不如道怤鉏地去师再参雪峰峰问甚处来师曰岭外来峰曰甚么处逢见达磨师曰更在甚么处峰曰未信汝在师曰和尚莫恁么粘腻好峰便休师后徧历诸方益资权智因访先曹山山问甚么处来师曰昨日离明水山曰甚么时到明水师曰和尚到时到山曰汝道我甚么时到师曰适来犹记得山曰如是如是师初住越州镜清唱雪峰之旨学者奔凑副使皮光业者日休之子辞学宏瞻屡击难之退谓人曰怤师之高论人莫窥其极也新到参师拈起拂子僧曰久向镜清犹有这箇在师曰镜清今日失利问学人啐请师啄师曰还得活也无曰若不活遭人怪笑师曰也是草里汉问僧近离甚处曰三峰师曰夏在甚处曰五峰师曰放你三十棒曰过在甚么处师曰为汝出一丛林入一丛林师一日于僧堂自击钟曰玄沙道底玄沙道底僧问玄沙道甚么师乃画一圆相僧曰若不久参争知与么师曰失钱遭罪师住庵时有行者至徐徐近绳床取拂子提起问某甲唤这箇作拂子庵主唤作甚么师曰不可更安名立字也行者乃掷却拂子曰着甚死急问僧外面是甚么X声曰蛇咬虾蟇声师曰将谓众生苦更有苦众生问如何是灵源一直道师曰镜湖水可煞深问如何是清净法身师曰红日照青山曰如何是法身向上事师曰风吹雪不寒问僧赵州喫茶话汝作么生会僧便出去师曰邯郸学唐步问学人未达其源请师方便师曰是甚么源曰其源师曰若是其源争受方便僧礼拜退侍者问和尚适来莫是成褫伊么师曰无曰莫是不成褫伊么师曰无曰未审意旨如何师曰一点水墨两处成龙师在帐中坐有僧问讯师拨开曰当断不断反招其乱曰既是当断为甚么不断师曰我若尽法直恐无民曰不怕无民请师尽法师曰维那拽出此僧着又曰休休我在南方识伊和尚来普请鉏草次浴头请师浴师不顾如是三请师举䦆作打势头便走师召曰来来头回首师曰向后遇作家分明举似头后到保福举前语未了福以手掩其口头却回举似师师曰饶你恁么也未作家师问僧甚处来曰天台来师曰阿谁问汝天台曰和尚何得龙头蛇尾师曰镜清今日失利师看经次僧问和尚看甚么经师曰我与古人鬬百草师却问汝会么曰少年也曾恁么来师曰如今作么生僧举拳师曰我输汝也问辨不得提不起时如何师曰争得到这里曰恁么则礼拜去也师曰镜清今日失利师见僧学书廼问学甚么书曰请和尚鉴师曰一点未分三分着地曰今日又似遇人又X似不遇人师曰镜清今日失利问声前绝妙请师指归师曰许由不洗耳曰为甚么如此师曰犹系脚在曰某甲祇如此师意又如何师曰无端夜来鴈惊起后池秋钱王命居天龙寺后创龙册寺延请居焉上堂如今事不得巳向汝道各自验看实箇亲切既恁么亲切到汝分上因何特地生疎祇为抛家日久流浪年深一向缘尘致见如此所以唤作背觉合尘亦名舍父逃逝今劝兄弟未歇歇去好未彻彻去好大丈夫儿得恁么无气槩还惆怅么终日茫茫地且觅取箇管带路好也无人问我管带一路僧问如何是管带一路师嘘嘘曰要棒喫即道曰恁么则学人罪过也师曰几被汝打破蔡州问僧近离甚处曰石桥师曰本分事作么生曰近离石桥师曰我岂不知你近离石桥本分事作么生曰和尚何不领话师便打曰某甲话在师曰你但喫棒我要这话行问一等明机双扣为甚么却遭违贬师曰打水鱼头痛惊林鸟散忙问十二时中以何为验师曰得力即向我道曰诺师曰十万八千犹可近问如何是方便门速易成就师曰速易成就曰争奈学人领览禾的师曰代得也代却问如何是人无心合道师曰何不问道无心合人曰如何是道无心合人师曰白云乍可来青嶂明月那教下碧天问新年头还有佛法也无师曰有曰如何是新年头佛法师曰元正启祚万物咸新曰谢师答话师曰镜清今日失利X问学人问不到处请师不答和尚答不到处学人即不问师乃搊住曰是我道理是汝道理曰和尚若打学人学人也打和尚师曰得对相耕去问承师有言诸方若不是走人便是笼人罩人未审和尚如何师曰被汝致此一问直得当门齿落上堂众集定师抛下拄杖曰大众动着也二十棒不动着也二十棒时有僧出拈得头上戴出去师曰镜清今日失利问僧门外甚么声曰雨滴声师曰众生颠倒迷巳逐物曰和尚作么生师曰洎不迷巳曰洎不迷巳意旨如何师曰出身犹可易脱体道应难问如何是同相师将火筯插向炉中曰如何是别相师又将火筯插向一边有僧引一童子到曰此童子常爱问人佛法请和尚验看师乃令点茶童子点茶来师啜了过盏槖与童子子近前接师却缩手曰还道得么子曰问将来僧曰此童子见解如何师曰也祇是一两生持戒僧晋天福丁酉八月示灭塔于龙册山漳州报恩院怀岳禅师泉州人少依本州圣受寿业继参雪峰僧问十二时中如何行履师曰动即死曰不动时如何师曰犹是守古冢鬼问如何是学人出身处师曰有甚么缠缚汝曰争奈出身不得何师曰过在阿谁问如何是报恩一灵物师曰喫如许多酒糟作么曰还露脚手也无师曰这里是甚么处所问牛头未见四祖时如何师曰万里一片云曰X见后如何师曰廓落地问黑云陡暗谁当两者师曰峻处先倾问宗乘不却如何举唱师曰山不自称水无间断问佛未出世时如何师曰汝争得知问拨尘见佛时如何师曰甚么年中得见来问师子在窟时如何师曰师子是甚么家具曰师子出窟时如何师曰师子在甚么处问如何是目前佛师曰快礼拜临迁化上堂山僧十二年来举扬宗教诸人怪我甚么处若要听三经五论此去开元寺咫尺言讫而寂福州安国院弘瑫明真禅师泉州陈氏子参雪峰峰问甚么处来曰江西来峰曰甚么处见达磨曰分明向和尚道峰曰道甚么曰甚么处去来一日雪峰见师忽搊住曰尽干坤是箇解脱门把手拽伊不肯人曰和尚怪弘瑫不得峰拓开曰虽然如此争奈背后许多师僧何师举国师碑文曰得之于心猗兰作旃檀之树失之于旨甘露乃蒺藜之园问僧曰一语须具得失两意汝作么生道僧举拳曰不可唤作拳头也师不肯亦举拳别曰祇为唤这箇作拳头出世囷山后闽帅命居安国大阐元风僧问如何是西来意师曰是即是莫错会问如何是第一句师曰问问问学人上来未尽其机请师尽机师良久僧礼拜师曰忽到别处人问汝作么生举曰终不敢错举师曰未出门巳见笑具问如何是达磨传底心师曰素非后躅问不落有无之机请师全道师X曰汝试断看问如何是一毛头事师拈起袈裟曰乞师指示师曰抱璞不须频下泪来朝更献楚王看问寂寂无言时如何师曰更进一步问凡有言句皆落因缘方便不落因缘方便事如何师曰桔槹之士频逢抱瓮之流罕遇问向上一路千圣不传未审和尚如何传师曰且留口喫饭着问如何是高尚底人师曰河濵无洗耳之叟磻溪绝垂钓之人问十二时中如何救得生死师曰执钵不须窥众乐履冰何得步参差问学人拟问宗乘师还许也无师曰但问僧拟问师便喝出问目前生死如何免得师曰把将生死来问知有底人为甚么道不得师曰汝爷名甚么问如何是活人劒师曰不敢瞎却汝曰如何是杀人刀师曰祇这箇是问不犯锋铓如何知音师曰驴年去问苦澁处乞师一言师曰可煞沈吟曰为甚么如此师曰也须相悉好问常居正位底人还消得人天供养否师曰消不得曰为甚么消不得师曰是甚么心行曰甚么人消得师曰着衣喫饭底消得师举稜住招庆时在法堂东角立谓僧曰这里好致一问僧便问和尚为何不居正位稜曰为汝恁么来曰即今作么生稜曰用汝眼作么师乃曰他家恁么问别是箇道理汝今作么生道后安国曰恁么则大众一时散去得也师自代曰恁么即大众一时礼拜泉州睡龙山道溥弘教禅师福唐郑氏子初住五峰X上堂莫道空山无祇待便归方丈僧问凡有言句不出大千顶未审顶外事如何师曰凡有言句不是大千顶曰如何是大千顶师曰摩醯首罗天犹是小千界问初心后学近入丛林方便门中乞师指示师敲门枋僧曰向上还有事也无师曰有曰如何是向上事师再敲门枋南岳金轮可观禅师福唐薛氏子参雪峰峰曰近前来师方近前作礼峰与一蹋师忽契悟师事十二载复历丛林住后上堂我在雪峰遭他一蹋直至如今眼不开不知是何境界僧问如何是西来意师曰不是大众夜参后下堂师召大众众回首师曰看月众乃看师曰月似弯弓少雨多风众无对问古人道毗卢有师法身有主如何是毗卢师法身主师曰不可床上安床问如何是日用事师拊掌三下僧曰学人未领此意师曰更待甚么问从上宗乘如何为人师曰我今日未喫茶曰请师旨示师曰过也问正则不问请师傍指师曰抱取猫儿去问僧甚处来曰华光师便推出闭却门僧无对问路逢达道人不将语默对未审将何对师咄曰出去问僧作么生是觌面事曰请师鉴师曰恁么道还当么曰故为即不可师曰别是一着问如何是灵源一路师曰蹋过作么雪峰院主有书来招曰山头和尚年尊也长老何不再入岭一转师回书曰待山头和尚别有见解即再入岭僧问如何是雪峰见解X师曰我也惊福州大普山玄通禅师本郡人僧问骊龙颔下珠如何取得师乃拊掌瞬视问方便以前事如何师便推出其僧问如何是祖师西来意师曰齩骨头汉出去问拨尘见佛时如何师曰脱枷来商量问急急相投请师投师曰钝汉福州长生山皎然禅师本郡人久依雪峰一日与僧斫树次峰曰斫到心且住师曰斫却着峰曰古人以心传心汝为甚么道斫却师掷下斧曰传峰打一拄杖而去僧问雪峰如何是第一句峰良久僧举似师师曰此是第二句峰再令其僧来问如何是第一句师曰苍天苍天普请次雪峰问古人道谁知席帽下元是昔愁人古人意作么生师侧戴笠子曰这箇是甚么人语峰问师持经者能荷担如来作么主是荷担如来师乃捧雪峰向禅床上普请次雪峰负一束藤路逢一僧便抛下僧拟取峰便蹋倒归谓师曰我今日蹋这僧快师曰和尚却替这僧入涅槃堂始得峰便休去雪峰问光境俱亡复是何物师曰放皎然过有道处峰曰放汝过作么生道曰皎然亦放和尚过峰曰放汝二十棒师便礼拜住后僧问古人有言无明即佛性烦恼不须除如何是无明即佛性师忿然作色举拳呵曰今日打这师僧去也曰如何是烦恼不须除师以手拏头曰这师僧得恁么发人业问路逢达道人不将语默对未审将X甚么对师曰上纸墨堪作甚么闽帅署禅主大师莫知所终信州鵞湖智孚禅师福州人僧问万法归一一归何所师曰非但阇黎一人忙问虗空讲经以何为宗师曰阇黎不是听众出去问五逆之子还受父约也无师曰虽有自裁未免伤己问如何是佛向上人师曰情知阇黎不奈何曰为甚么不奈何师曰未必小人得见君子问在前一句请师道师曰脚跟下探取甚么曰即今见问师曰看阇黎变身不得问雪峰抛下拄杖意作么生师以香匙抛下地僧曰未审此意如何师曰不是好种出去问如何是鵞湖第一句师曰道甚么曰如何即是师曰妨我打睡问不问不答时如何师曰问人焉知问迷子未归家时如何师曰不在途曰归后如何师曰正在迷问如何是源头事师曰途中觅甚么问如何是一句师曰会么曰恁么莫便是否师曰苍天苍天镜清问如何是即今底师曰何更即今清曰几就支荷师曰语逆言顺师一日不赴堂侍者来请赴堂师曰我今日在庄喫油糍饱者曰和尚不曾出入师曰你伹去问取庄主者方出门忽见庄主归谢和尚到庄喫油糍杭州西兴化度院师郁悟真禅师泉州人僧问如何是西来意师举拂子僧曰不会师曰喫茶去问如何是一尘师曰九世剎那分曰如何含得法界师曰X法界在甚么处问谿谷各异师何明一师曰汝喘作么问学人初机乞师指示入路师曰汝怪化度甚么处问如何是随色摩尼珠师曰青黄赤白曰如何是不随色摩尼珠师曰青黄亦白问如何是西来意师曰是东来是西来问牛头未见四祖时如何师曰鸟兽俱迷曰见后如何师曰山深水冷问维摩与文殊对谈何事师曰唯有门前镜湖水清风不改旧时波漳州隆寿绍卿兴法禅师泉州陈氏子因侍雪峰山行见芋叶动峰指动叶示之师曰绍卿甚生怕怖峰曰是汝屋里底怕怖甚么师于此有省寻居龙谿僧问古人道摩尼殿有四角一角常露如何是常露底角师举拂子问粮不畜一粒如何济得万人饥师曰侠客面前如夺劒看君不是黠儿郎问耳目不到处如何师曰汝无此作曰恁么即闻也师曰真箇聋汉福州迁宗院行瑫仁慧禅师泉州王氏子上堂我与释迦同参汝道参甚么人时有僧出礼拜拟伸问师曰错便下座问如何是西来意师曰熊耳不曾藏问直下事乞师方便师曰不因汝问我亦不道问如何是西来意师曰白日无闲人福州莲华永福院从弇超证禅师僧问儒门以五常为极则未审宗门以何为极则师良久僧曰恁么则学人造次也师曰好与拄杖问教中道唯有一乘X法如何是一乘法师曰汝道我在这里作甚么曰恁么则不知教意也师曰虽然如此却不孤负汝问不向问处领犹是学人问处和尚如此师曰喫茶去上堂长庆道尽法无民永福即不然若不尽法又争得民时有僧曰请师尽法师曰我不要汝纳税问诸余即不问聊径处乞师垂慈师曰不快礼三拜问大众云集请师说法师曰闻么曰若更伫思应难得及师曰实即得师一日上堂于座边立谓众曰二尊不竝化便归方丈襄州云葢双泉院归本禅师京兆人初谒雪峰礼拜次峰下禅床跨背而坐师于此有省住后僧问如何是双泉师曰可惜一双眉曰学人不会师曰不曾烦禹力湍流事不知问如何是西来的的意师乃搊住其僧变色师曰我这里无这箇师手指纤长特异于人号手相大师韶州林泉和尚僧问如何是一尘师曰不觉成丘山洛京南院和尚僧问如何是法法不生师曰生也有儒者博览古今时唿为张百会谒师师问莫是张百会么曰不敢师以手于空画一画曰会么曰不会师曰一尚不会甚么处得百会来越州洞巖可休禅师僧问如何是洞巖正主师曰开着问如何是和尚亲切为人处师曰大海不宿死尸问如何是向上一路师举衣领示之问学人远来请师方便师曰方便了也X定州法海院行周禅师僧问风恬浪静时如何师曰吹倒南墻问如何是道中宝师曰不露光曰莫便是否师曰是即露也杭州龙井通禅师僧问如何是龙井龙师曰意气天然别神工画不成曰为甚么画不成师曰出羣不带角不与类中同曰还解行雨也无师曰普润无边际处处皆结粒曰还有宗门中事也无师曰有曰如何是宗门中事师曰从来无形段应物不曾亏杭州龙兴宗靖禅师台州人初参雪峰誓充饭头劳逾十载甞于众堂中袒一膊钉帘峰覩而记曰汝向后住持有千僧其中无一人衲子也师悔过回浙住六通院钱王命居龙兴寺有众千余唯三学讲诵之徒果如雪峰所志僧问如何是六通奇特之唱师曰天下举将去问如何是六通家风师曰一条布衲一斤有余问如何是学人进前一路师曰谁敢谩汝曰岂无方便师曰早是屈抑也问如何是和尚家风师曰早朝粥斋时饭曰更请和尚道师曰老僧困曰毕竟作么生师大笑而巳钱王屡延入府署六通大师后周世宗显德元年甲寅冬示灭寿八十四塔于大慈山福州南禅契璠禅师上堂若是名言妙句诸方总道了也今日众中还有超第一义者致将一问来若有即不孤负于人僧问如何是第一义师曰何不问第一义曰见问师曰巳落第二义也问古佛曲调请X师和师曰我不和汝杂乱底曰未审为甚么人和师曰甚么处去来越州越山师鼐鉴真禅师初参雪峰而染指后因闽王请于清风楼斋坐久举目忽覩日光豁然顿晓而有偈曰清风楼上赴官斋此日平生眼豁开方信普通年远事不从葸十夕岭带将来归呈雪峰峰然之住后僧问如何是佛身师曰你问阿那箇佛身曰释迦佛身师曰舌覆三千界师临终示偈曰眼光随色尽耳识逐声消还源无别旨今日与明朝乃跏趺而逝泉州福清院玄讷禅师高丽人泉守王公问如何是宗乘中事师叱之僧问如何是触目菩提师曰阇黎失却半年粮曰为甚么如此师曰祇为图他一斗米问如何是清净法身师曰虾蟇曲善问教云唯一坚密身一切尘中现如何是坚密身师曰驴马猫儿曰乞师指示师曰驴马也不会问如何是物物上辨明师展一足示之衢州南台仁禅师僧问如何是南台境师曰不知贵曰毕竟如何师曰阇黎即今在甚么处泉州东禅禅师初开堂僧问人王迎请法王出世如何提唱宗乘即得不谬于祖风师曰还奈得么曰若不下水焉知有鱼师曰莫闲言语问如何是佛法最亲切处师曰过也问学人末后来请师最先句师曰甚处去来问如何是学人巳分事师曰苦X问如何是佛法大意师曰幸自可怜生刚要异乡邑杭州大钱山从袭禅师雪峰之上足也自本师印解洞晓宗要常曰击关南鼓唱雪峰歌后入浙中谒钱王王钦服道化命居此山而阐法焉僧问不因王请不因众聚请师直道西来的的意师曰那边师僧过这边着曰学人不会乞师再指师曰争得恁么不识好恶问闭门造车出门合辙如何是闭门造车师曰造车即不问作么生是辙曰学人不会乞师指示师曰巧匠施工不露斤斧福州永泰禅师僧问承闻和尚见虎是否师作虎声僧作打势师曰这死汉问如何是天真佛师乃拊掌曰不会不会池州和龙寿昌院守讷妙空禅师福州林氏子僧问未到龙门如何凑泊师曰立命难存新到参师问近离甚处曰不离方寸师曰不易来僧亦曰不易来师与一掌问如何是传底心师曰再三嘱汝莫向人说问如何是从上宗乘师曰向阇黎口里着得么问省要处请师一接师曰甚是省要建州梦笔禅师僧问如何是佛师曰不诳汝曰莫便是否师曰汝诳他闽王请斋问师还将得笔来也无师曰不是稽山绣管慙非月里兔毫大王既垂顾问山僧敢不通呈又问如何是法王师曰不是梦笔家风福州极乐元俨禅师僧问如何是极乐家风师曰满X目看不尽问万法本无根未审教学人承当甚么师曰莫寐语问久处暗室未达其源今日上来乞师一接师曰莫闭眼作夜好曰恁么即优昙华折曲为今时向上宗风如何垂示师曰汝还识也无曰恁么即息疑去也师曰莫向大众前寐语问摩腾入汉即不问达磨来梁时如何师曰如今岂谬曰恁么即理出三乘华开五叶师曰说甚么三乘五叶出去福州芙蓉山如体禅师僧问如何是古人曲调师良久曰闻么曰不闻师示颂曰古曲发声雄今时韵亦同若教第一指祖佛尽迷踪洛京憩鹤山和尚僧问如何是憩鹤师以两手鬬曰鹁鸠鸠问骏马不入西秦时如何师曰向甚么处去潭州沩山栖禅师僧问正恁么时如何亲近师曰汝拟作么生亲近曰岂无方便师曰开元龙兴大藏小藏问如何是速疾神通师曰新衣成弊帛问如何是黄寻桥师曰赚却多少人问不假忉忉如何是和尚家风师曰莫作野干声吉州潮山延宗禅师因资福来谒师下禅床相接福问和尚住此山得几年也师曰钝鸟栖芦困鱼止泺曰恁么则真道人也师曰且坐喫茶问如何是潮山师曰不宿死尸曰如何是山中人师曰石上种红莲问如何是和尚家风师曰切忌犯朝仪益州普通山普明禅师僧问如何是佛性师曰汝无X佛性曰蠢动含灵皆有佛性学人为何却无师曰为汝向外求问如何是元元之珠师曰这箇不是曰如何是元元珠师曰失却也随州双泉山梁家庵永禅师僧问达磨九年面壁意旨如何师曰睡不着师问护国长老随阳一境是男是女各伸一问问问各别长老将何祇对国以手空中画一圆相师曰谢长老慈悲国曰不敢师低头不顾问如何是顿息诸缘去师曰雪上更加霜漳州保福院超悟禅师僧问鱼未透龙门时如何师曰养性深潭曰透出时如何师曰才昇霄汉众类难追曰昇后如何师曰垂云普覆润及大千曰还有不受润者也无师曰有曰如何是不受润者师曰直杌撑大阳太原孚上座初在扬州光孝寺讲涅槃经有禅者阻雪因往听讲至三因佛性三德法身广谈法身妙理禅者失笑师讲罢请禅者喫茶白曰某甲素志狭劣依文解义适蒙见笑且望见教禅者曰实笑座主不识法身师曰如此解说何处不是曰请座主更说一遍师曰法身之理犹若太虗竖穷三际横亘十方弥纶八极包括二仪随缘赴感靡不周徧曰不道座主说不是祇是说得法身量边事实未识法身在师曰既然如此禅德当为我说曰座主还信否师曰焉敢不信曰若如是座主辍讲旬日于室内端然静虑收心摄念善恶诸缘一时放却师一依所教从初夜至X五更闻鼓角声忽然契悟便去扣门禅者曰阿谁师曰某甲禅者咄曰教汝传持大教代佛说法夜来为甚么醉酒卧街师曰禅德自来讲经将生身父母鼻孔扭揑从今巳去更不敢如是禅者曰且去来日相见师遂罢讲徧历诸方名闻宇内甞游浙中登径山法会一日于大佛殿前有僧问上座曾到五台否师曰曾到曰还见文殊么师曰见曰甚么处见师曰径山佛殿前见其僧后适闽川举似雪峰峰曰何不教伊入岭来师闻乃趣雪峰廨院憩钖因分柑子与僧长庆问甚么处将来师曰岭外将来曰远涉不易担负得来师曰柑子柑子次日上山雪峰闻乃集众师到法堂上顾视雪峰便下看知事明日却上礼拜曰某甲昨日触忤和尚峰曰知是般事便休峰一日见师乃指日示之师摇手而出峰曰汝不肯我那师曰和尚摇头某甲摆尾甚么处是不肯峰曰到处也须讳却一日众僧晚参峰在中庭卧师曰五州管内祇有这老汉较些子峰便起去峰甞问师见说临济有三句是否师曰是曰作么生是第一句师举目视之峰曰此犹是第二句如何是第一句师叉手而退自此雪峰深器之室中印解师资道契更不他游而掌浴焉一日玄沙上问讯雪峰峰曰此间有箇老鼠子今在浴室里沙曰待与和尚勘过言讫到浴室遇师打水沙曰相看上座师曰巳相见了沙曰甚么劫中曾相见师曰瞌睡作么沙却入方丈白X雪峰曰巳勘破了峰曰作么生勘伊沙举前话峰曰汝着贼也鼓山问师父母未生时鼻孔在甚么处师曰老兄先道山曰如今生也汝道在甚么处师不肯山却问作么生师曰将手中扇子来山与扇子再征前话师摇扇不对山罔测乃敺师一拳鼓山赴大王请雪峰门送回至法堂乃曰一只圣箭直射九重城里去也师曰是伊未在峰曰渠是彻底人师曰若不信待某甲去勘过遂趂至中路便问师兄向甚么处去山曰九重城里去师曰忽遇三军围绕时如何山曰他家自有通霄路师曰恁么则离宫失殿去也山曰何处不称尊师拂袖便回峰问如何师曰好只圣箭中路折却了也遂举前话峰乃曰奴渠语在师曰这老冻脓犹有乡情在师在库前立有僧问如何是触目菩提师踢狗子作声走僧无对师曰小狗子不消一踢保福签瓜次师至福曰道得与汝瓜喫师曰把将来福度与一片师接得便去师不出世诸方目为太原孚上座后归维扬陈尚书留在宅供养一日谓尚书曰来日讲一遍大涅槃经报答尚书书致斋茶毕师遂陞座良久挥尺一下曰如是我闻乃召尚书书应诺师曰一时佛在便乃脱去南岳般若惟劲宝闻禅师福州人师雪峰而友玄沙深入元奥一日问鑑上座闻汝註楞严是否鑑曰不敢师曰二文殊作么生註曰请师鑑师乃扬袂而去师甞续宝林传四卷纪贞元之后宗门继踵之X源流者又别着南岳高僧传皆行于世感潭资国禅师法嗣安州白兆志圆显教禅师僧问诸佛心印甚么人传师曰达磨大师曰达磨争能传得师曰汝道甚么人传得问如何是直截一路师曰截问如何是佛法大意师曰苦问如何是道师曰普问如何是学人自巳师曰失问如何是得无山河大地去师曰不起见问如何是毕钵罗窟迦叶道场中人师曰释迦牟尼佛问如何是朱顶王菩萨师曰问那箇赤头汉作么正灯全书卷第十四五灯全书X卍XXX五灯全书卷第十五京都圣感禅寺住持僧编辑京都古华严寺住持僧较阅进呈南岳下七世瑞巖彦禅师法嗣南岳横龙禅师初住金轮僧问如何是金轮第一句师曰钝汉问如何是金轮一只箭师曰过也问如何是祖师灯师曰八风吹不灭曰恁么则暗冥不X生也师曰白日没闲人温州瑞峰院神禄禅师福州人久为瑞巖侍者后开山创院学侣依附示众萧然独处意沉吟谁信无絃发妙音终日法堂唯静坐更无人问本来心时有朋彦上座问曰如何是本来心师召朋彦彦应诺师曰与老僧点茶来彦于是信入宋太宗太平兴国丙子冬示寂世寿一百零五岁玄泉彦禅师法嗣鄂州黄龙山晦机超慧禅师清河张氏子初参巖头问如何是祖师西来意头曰你还解救糍么师曰解头曰且救糍去后到玄泉问如何是祖师西来意泉拈起一茎皂角曰会么师曰不会泉放下皂角作洗衣势师便礼拜曰信知佛法无别泉曰你见甚么道理师曰某甲曾问巖头头曰你还解救糍么救糍也祇是解粘和尚提起皂角亦是解粘所以道无别泉呵呵大笑师遂有省唐昭宗天祐中游鄂州节帅建院奏赐紫衣法号慧超法席大张僧问不问祖佛边事如何是平常之事师曰我住山得十五年也问如何是和尚家风师曰琉璃钵盂无底问如何是君王劒师曰不伤万类曰佩者如何师曰血溅梵天曰大好不伤万类师便打问佛在日为众生说法佛灭后有人说法否师曰惭愧佛问毛吞巨海芥纳须弥不是学人本分事如何是学人本分事师曰对了合盘市里揭问急切相投请师通信师曰X火烧裙带香问如何是大疑底人师曰对坐盘中弓落盏曰如何是不疑底人师曰再坐盘中弓落盏问风恬浪静时如何师曰百尺竿头五两垂师将顺世僧问百年后钵囊子甚么人将去师曰一任将去曰里面事如何师曰线绽方知曰甚么人得师曰待海鷰雷声即向汝道言讫而寂洛京栢谷禅师僧问普济法雨时如何师曰有道传天位不汲凤凰池问九旬禁足三月事如何师曰不坠蜡人机怀州玄泉二世禅师僧问辞穷理尽时如何师曰不入理岂同尽问妙有元珠如何取得师曰不似摩尼绝影艶碧眼胡人岂能见曰有口道不得时如何师曰三寸不能齐鼓韵痖人解唱木人歌潞府妙胜玄密禅师僧问四山相逼时如何师曰红日不垂影暗地莫知音曰学人不会师曰鹤透羣峰何伸向背问雪峰一曲千人唱月里挑灯谁最明师曰无音和不齐明暗岂能收罗山闲禅师法嗣婺州明招德谦禅师受罗山印记激扬元旨诸老宿皆畏其敏捷后学鲜敢当其锋者尝到招庆指壁画问僧那箇是甚么神曰护法善神师曰会昌沙汰时向甚么处去来僧无对师令僧问演侍者演曰汝甚么劫中遭此难来僧回举似师师曰直饶演上座他后聚一千众有甚么用处僧礼拜请别语师曰甚么X处去也次到坦长老处坦曰夫参学一人所在亦须到半人所在亦须到师便问一人所在即不问作么生是半人所在坦无对后令小师问师师曰汝欲识半人所在么也祇是弄泥团汉清上座举仰山插锹话问师古人意在叉手处插锹处师召清清应诺师曰还梦见仰山么清曰不要上座下语祇要商量师曰若要商量堂头自有一千五百人老师在师到双巖巖请喫茶次曰某甲致一问若道得便舍院与阇黎住若道不得即不舍院遂举金刚经云一切诸佛及诸佛阿耨多罗三藐三菩提法皆从此经出且道此经是何人说师曰说与不说拈向这边着祇如和尚决定唤甚么作此经巖无对师又曰一切贤圣皆以无为法而有差别则以无为法为极则凭何而有差别祇如差别是过不是过若是过一切贤圣悉皆是过若不是过决定唤甚么作差别巖亦无语师曰噫雪峰道底师访保宁于中路相遇便问兄是道伴中人乃点鼻头曰这箇碍塞我不彻与我拈却少时得么宁曰和尚有来多少时师曰噫洎赚我踏破一緉草鞋便回国泰代曰非但某甲诸佛亦不奈何师曰因甚么以巳方人师在婺州智者寺居第一座寻常不受净水主事嗔曰上座不识触净为甚么不受净水师跳下牀提起净瓶曰这箇是触是净事无语师乃扑破自尔道声遐播众请居明招山开法上堂全锋敌胜罕遇知音同死同生万中X无一寻言逐句其数河沙向上一路啐啄犹乖儒士相逢握鞭回首沙门所见诚实苦哉抛却真金随队撮土报诸稚子莫谩波波解得他元犹兼瓦砾不如一掷腾过太虗祇者灵峰阿谁敢近任君来箭方称丈夫拟欲吞声不消一攫僧问师子未出窟时如何师曰俊鹞趂不及曰出窟后如何师曰万里正纷纷曰欲出不出时如何师曰崄曰向去事如何师曰札问如何是透法身外一句子师曰北斗后翻身问十二时中如何趣向师曰抛向金刚地上着问文殊与维摩对谈何事师曰葛巾纱帽巳拈向这边着也问如何是和尚家风师曰齩得着是好手问放鹤出笼和烟去时如何师曰争奈头上一点何问无烟之火是甚么人向得师曰不惜眉毛底曰和尚还向得么师曰汝道我有多少茎眉毛在新到参才上法堂师举拂子却掷下其僧珍重便下去师曰作家作家问全身佩劒时如何师曰忽遇正恁么时又作么生僧无对一日天寒上堂众才集师曰风头稍硬不是汝安身立命处且归暖室商量便归方丈大众随至立定师又曰才到暖室便见瞌睡以拄杖一时趂下师问国泰古人道俱胝祇念三行呪便得名超一切人作么生与他拈却三行呪便得名超一切人泰竖起一指师曰不因今日争识得瓜州客师有师叔在廨院不安附书来问曰某甲有此大病如今正受疼痛一切处安置伊不得X还有人救得么师回信曰顶门上中此金刚箭透过那边去也会下有僧去住庵一年后却来礼拜曰古人道三日不相见莫作旧时看师拨开胸曰汝道我有几茎葢胆毛僧无对师却问汝甚么时离庵曰今朝师曰来时折脚铛子分付与阿谁僧又无语师乃喝出问承师有言我住明招顶兴传古佛心如何是明招顶师曰换却眼曰如何是古佛心师曰汝还气急么问学人拏云攫浪上来请师展钵师曰拶破汝顶曰也须仙陀去师便打趂出师有颂示众曰明招一拍和人稀此是真宗上妙机石火瞥然何处去朝生之子合应知临迁化上堂告众嘱付讫僧问和尚百年后向甚么处去师擡起一足曰足下看取中夜问侍者昔日灵山会上释迦如来展开双足放百宝光遂展足曰吾今放多少者曰昔日世尊今宵和尚师以手拨眉曰莫孤负么乃说偈曰蓦刀丛里逞全威汝等诸人善护持火里铁牛生犊子临岐谁解凑吾机偈毕端坐而逝塔院存焉洪州大宁院隐微觉寂禅师豫章新淦杨氏子诞夕有光明贯室七岁依本邑石头院道坚出家受具历参宗匠至罗山山导以师子在窟出窟之要因而省悟后回江表会龙泉宰季孟俊请居十善道场上堂还有腾空底么出来众无出者师乃曰腾空正是时应须眨上眉从兹出伦去莫待白头儿僧问如何是十善桥师曰险曰过者如何师曰丧问资福X和尚迁化向甚么处去师曰草鞋破问如何是黄梅一句师曰即今作么生曰如何通信师曰九江路绝问初心后学如何是学师曰头戴天曰毕竟如何师曰脚踏地问如何是法王劒师曰露曰还杀人也无师曰作么问如何是龙泉劒师曰不出匣曰便请出匣师曰星辰失位问国界安宁为甚么珠不现师曰落在甚么处后周广顺辛亥金陵李氏请居龙光署觉寂禅师至宋建隆辛酉随李氏住龙井大宁其年十月示寂寿七十有六腊五十六谥玄寂禅师塔曰常寂衡州华光范禅师僧问灵台不立还有出身处也无师曰有曰如何是出身处师曰出问如何是西来意师曰道问如何是佛法大意师曰验问牛头未见四祖时如何师曰自由自在曰见后如何师曰自由自在问如何是佛法中事师曰了福州罗山绍孜禅师上堂有数僧争出问话师曰但一齐出来问待老僧一齐与汝答僧便问学人一齐问请师一齐答师曰得问学人乍入丛林祖师的的意请师直指师曰好西川定慧禅师初参罗山山问甚么处来师曰远离西蜀近发开元却近前问即今事作么生山揖曰喫茶去师拟议山曰秋气稍热去师出至法堂叹曰我在西蜀峨嵋山脚下拾得一只蓬蒿箭拟拨乱天下今日打罗山寨弓折箭尽也休休乃下参众山来日X上堂师出问割开户牖当轩者谁山便喝师无语山曰毛羽未备且去师因而抠衣久承印记后谒台州胜光光坐次师直入身边叉手而立光问甚处来师曰犹待答话在便出光拈得拂子趂至僧堂前见师乃提起拂子曰阇黎唤这箇作甚么师曰敢死喘气光低头归方丈建州白云令弇禅师上堂遣往先生门谁云对丧主珍重僧问巳事未明以何为验师曰木镜照素容曰验后如何师曰不争多问三台有请四众临筵既处当仁请师一唱师曰要唱也不难曰便请师曰夜静水寒鱼不食满船空载月明归䖍州天竺义证常真禅师在罗山数载后因山示疾师问百年后忽有人问和尚以何指示山乃放身便倒师从此契悟即礼谢住后僧问如何是佛法大意师曰寒暑相催吉州清平惟旷真寂禅师上堂不动神情便有输赢之意还有么时有僧出礼拜师曰不是作家便归方丈问如何是第一句师曰要头将取去问如何是活人劒师曰会么曰如何是杀人刀师叱之问如何是师子儿师曰毛头排宇宙婺州金柱山义昭照禅师僧问如何是和尚家风师曰开门作活计曰忽遇贼来又作么生师曰然新到参师揭帘以手作除帽势僧拟欲近前师曰赚杀人因事有偈曰虎头生角人难措石火电光须密X布假饶烈士也应难懵底那能解回互潭州谷山禅师僧问省要处乞师一言师便起去问𦏪羊挂角时如何师曰你向甚么处觅曰挂角后如何师曰走湖南道吾从盛禅师初住龙回僧问如何是觌面事师曰新罗国去也问如何是龙回家风师曰纵横射直问穷子投师乞师极济师曰莫是屈着汝么曰争奈穷何师曰大有人见福州罗山义因禅师上堂良久曰若是宗师门下客必不怪于罗山珍重僧问承古有言自从认得曹谿路了知生死不相关曹谿路即不问如何是罗山路师展两手僧曰恁么则一路得通诸路亦然师曰甚么诸路僧近前叉手师曰灵鹤烟霄外钝鸟不离窠问教中道顺法身万象俱寂随智用万象齐生如何是万象俱寂师曰有甚么曰如何是万象齐生师曰绳牀倚子灌州灵巖禅师僧问如何是道中宝师曰地倾东南天高西北曰学人不会师曰落照机前异师颂石巩接三平曰解擘当胸箭因何祇半人为从途路晓所以不全身吉安府匡山禅师示众匡山路匡山路巖崖崄峻人难措游人拟议隔千山一句分明超佛祖白牛颂曰我有古坛真白牛父子藏来经几秋出门直往孤峰顶回来暂跨虎溪头X福州与圣重满禅师上堂觌面分付不待文宣对眼投机唤作参元上士若能如此所以宗风不坠僧问如何是宗风不坠底句师曰老僧不忍问昔日灵山会里今朝兴圣筵中和尚亲传如何举唱师曰欠汝一问潭州宝应清进禅师僧问如何是实相师曰没却汝问至理无言如何通信师曰千差万别曰得力处乞师指示师曰瞌睡汉玄沙备禅师法嗣漳州罗汉院桂琛禅师常山李氏子为童儿时日一素食出言有异既冠于本府万岁寺投无相披削登戒学毗尼一日为众宣戒本布萨巳乃曰持戒但律身而巳非真解脱也依文作解岂发圣智乎于是访南宗初谒云居雪峰参讯勤恪然犹未有所见后造玄沙一言启发廓尔无惑沙问三界唯心汝作么生会师指椅子曰和尚唤这箇作甚么曰椅子师曰和尚不会三界唯心曰我唤这箇作竹木汝唤作甚么师曰桂琛亦唤作竹木曰尽大地觅一箇会佛法底人不可得师自尔愈加激励沙每诱迪学者命师助发师虽处众韬晦然声誉甚远时漳牧王公建精舍曰地藏请师开法因插田次见僧乃问从甚处来曰南州师曰彼中佛法如何曰商量浩浩地师曰争如我这里栽田博饭喫曰争奈三界何师曰唤甚么作三界问僧甚处来曰南方来师曰南方知识有X何言句示徒曰彼中道金屑虽贵眼里着不得师曰我道须弥在汝眼里一日同中塔侍玄沙沙打中塔一棒曰就名就体中塔不对沙乃问师作么生会师曰这僧着一棒不知来处僧报保福迁化师曰保福迁化地藏入塔后迁罗汉上堂宗门元妙为当祇恁么耶更别有奇特若别有奇特汝且举将来看若无去不可将两箇字便当却宗乘也何者两箇字谓宗乘教乘也汝才道着宗乘便是宗乘道着教乘便是教乘禅德佛法宗乘元来由汝口里安立名字作取说取便是也斯须向这里说平说实说圆说常禅德汝唤甚么作平实把甚么作圆常傍家行脚理须甄别莫相埋没得些子声色名字贮在心头道我会解善能拣辨汝且会箇甚么拣箇甚么记持得底是名字拣辨得底是声色若不是声色名字汝又作么生记持拣辨风吹松树也是声虾蟇老鵶呌也是声何不那里听取拣择去若那里有箇意度模样祇如老师口里又有多少意度与上座莫错即今声色摐摐地为当相及不相及若相及即汝灵性金刚秘密应有坏灭去也何以如此为声贯破汝耳色穿破汝眼因缘即塞却汝幻妄走杀汝声色体尔不可容也若不相及又甚么处得声色来会么相及不相及试裁辨看少间又道是圆常平实甚么人恁么道未是黄夷村里汉解恁么说是他古圣乖些子相助显发今时不识好恶便安圆实道X我别有宗风元妙释迦佛言舌头不如汝些子便恁么点胸若论杀盗婬罪虽重犹轻尚有歇时此箇谤般若瞎却众生眼入阿鼻地狱吞铁丸莫将为等闲所以古人道过在化主不干汝事珍重问如何是罗汉一句师曰我若向汝道便成两句也问不会底人来师还接否师曰谁是不会者曰适来道了也师曰莫自屈么保福僧到师问彼中佛法如何曰有时示众道塞却你眼教你觑不见塞却你耳教你听不闻坐却你意教你分别不得师曰吾问你不塞你眼见箇甚么不塞你耳闻箇甚么不坐你意作么生分别问以字不成八字不是未审是甚么字师曰汝实不会那曰学人实不会师曰看取下头註脚问如何是沙门正命食师曰喫得么曰欲喫此食作何方便师曰塞却你口问如何是罗汉家风师曰不向你道曰为甚么不道师曰是我家风问如何是法王身师曰汝今是甚么身曰恁么即无身也师曰苦痛深上堂才坐有二僧一时礼拜师曰俱错问如何是扑不破底句师曰扑问一佛出世普为羣生和尚今日为箇甚么师曰甚么处遇一佛曰恁么即学人罪过师曰谨退问如何是诸圣元旨师曰四楞塌地问大事未肯时如何师曰由汝问如何是十方眼师曰贬上眉毛着请保福斋令人传语曰请和尚慈悲降重福曰慈悲为阿谁师曰和尚恁么X道浑是不慈悲玩月次乃曰云动有雨去有僧曰不是云动是风动师曰我道云亦不动风亦不动曰和尚适来又道云动师曰阿谁罪过师见僧举拂子曰还会么曰谢和尚慈悲示学人师曰见我竖拂子便道示学人汝每日见山见水可不示汝又见僧来举拂子其僧赞叹礼拜师曰见我竖拂子便礼拜赞叹那里扫地竖起扫帚为甚么不赞叹问承教有言若见诸相非相即见如来如何是非相师曰灯笼子问如何是出家师曰唤甚么作家问僧甚处来曰秦州师曰将得甚么物来曰不将得物来师曰汝为甚么对众谩语其僧无对师却问秦州岂不是出鹦鹉曰鹦鹉出在陇西师曰也不较多问僧甚处来曰报恩师曰何不且在彼中曰僧家不定师曰既是僧家为甚么不定僧无对王太傅上雪峰施众僧衣时从弇上座不在师弟代上名受衣弇归弟曰某甲为师兄上名了弇曰汝道我名甚么弟无对师代曰师兄得恁么贪又曰甚么处是贪处又代曰两度上名师与长庆保福入州见牡丹障子保福曰好一朵牡丹花长庆曰莫眼花师曰可惜许一朵花问僧汝在招庆有甚么异闻底事试举看曰不敢错举师曰真实底事作么生举曰和尚因甚么如此师曰汝话堕也晚参闻角声师曰罗汉三日一度上堂王太傅二时相助问如X何是学人本来心师曰是你本来心问师居宝座说法度人未审度甚么人师曰汝也居宝座度甚么人问镜里看形见不难如何是镜师曰还见形么问但得本莫愁末如何是末师曰总有也师因疾僧问和尚尊候较否师以杖拄地曰汝道这箇还痛否曰和尚问阿谁师曰问汝曰还痛否师曰元来共我作道理后唐天成戊子秋复届闽城旧止遍游近城梵宇己乃示寂寿六十二腊四十茶毗收舍利建塔于院之西隅谥真应禅师杭州天龙寺重机明真禅师台州人得法玄沙复回浙中钱武肃王请出世开法上堂若直举宗风独唱本分事便同于顽石若言绝凡圣消息无大地山河尽十方世界都是一只眼此乃事不获巳恁么道还会么盲聋瘖痖是仙陀满眼时人不奈何祇向目前须体妙身心万象与森罗僧问如何是璇玑不动师曰青山数重曰如何是寂尔无垠师曰白云一带问如何是归根得旨师曰兔角生也曰如何是随照失宗师曰龟毛落也福州僊宗院契符清法禅师开堂日僧问师登宝座合谈何事师曰剔开耳孔着曰古人为甚么却道非耳目之所到师曰金樱树上不生梨曰古今不到处请师道师曰汝作么生问问众手淘金谁是得者师曰举手隔千里休功任意看问飞岫巖边华子秀仙境台前事若何师曰无价大宝光中现暗客惛X惛争奈何曰优昙华拆人皆覩向上宗乘意若何师曰阇黎若问宗乘意不如静处萨婆诃问如何是闽中诸佛境界师曰造化终难测春风徒自轻问如何是道中宝师曰云孙泪亦垂问诸圣收光归源后如何师曰三声猿屡断万里客愁听曰未审今时人如何凑得古人机师曰好心向子道切忌未生时婺州国泰院瑫禅师上堂不离当处咸是妙明真心所以玄沙道会我最后句出世少人知争似国泰有末头一句僧问如何是国泰末头一句师曰阇黎问太迟生便归方丈问如何是毗卢师曰某甲与老兄是弟子问达磨来时即不问如何是未来时事师曰亲遇梁王问古镜未磨时如何师曰古镜曰磨后如何师曰古镜福州升山白龙院道希禅师本郡人上堂不要举足是谁威光还会么若道自家去处本自如是且喜没交涉问如何是西来意师曰汝从甚处来问如何是佛法大意师曰汝早礼三拜问不责上来请师直道师曰得问如何是正真道师曰骑驴觅驴问请师答无宾主话师曰昔年曾记得曰即今如何师曰非但耳聋亦兼眼暗问情忘体合时如何师曰别更梦见箇甚么问学人拟伸一问请师裁师曰不裁曰为甚么不裁师曰须知好手问大众云集请师举扬师曰少遇听者问不涉唇锋乞师X指示师曰不涉唇锋问将来曰恁么即羣生有赖师曰莫闲言语问请和尚生机答话师曰把纸笔来录将去问如何是思大口师曰出来向你道曰学人即今见出师曰曾赚几人来福州安国院慧球寂照禅师泉州莆田人玄沙室中参讯居首因问如何是第一月沙曰用汝箇月作么师从此悟入后梁开平戊辰玄沙将示灭闽帅王氏遣子至问疾仍请密示继踵说法者谁沙曰球子得王默记遗旨乃问鼓山卧龙法席孰当其任鼓山举城下宿德具道眼者十有二人皆堪出世王亦默之至开堂日官僚与僧侣俱会法筵王忽问众曰谁是球上座于是众人指出师王氏便请陞座师良久曰莫嫌寂寞莫道不堪未详涯际作么生论量所以寻常用其音响聊拨一两下助他发机若论来十方世界觅一切为伴侣不可得僧问佛法大意从何方便顿入师曰入是方便问云自何山起风从何㵎生师曰尽力施为不离中塔上堂我此间粥饭因缘为兄弟举唱终是不常欲得省要却是山河大地与汝发明其道既常亦能究竟若从文殊门入者一切无为土木瓦砾助汝发机若从观音门入者一切音响虾蟇蚯蚓助汝发机若从普贤门入者不动步而到以此三门方便示汝如将一只折箸搅大海水令彼鱼龙知水为命会么若无智眼而审谛之任汝百般巧妙不为究竟问学人近入丛林不明己事乞师X指示师以杖指曰会么曰不会师曰我恁么为汝却成抑屈人还知么若约当人分上从来底事不论初入丛林及过去诸佛不曾乏少如大海水一切鱼龙初生及至老死所受用水悉皆平等问不谬正宗请师真实师曰汝替汝道曰或有不辨者作么生师曰待不辨者来问诸佛还有师否师曰有曰如何是诸佛师师曰一切人识不得上堂良久有僧出礼拜师曰莫教髑髅拶损问从上宗乘事如何师良久僧再问师便喝出问如何是大庾岭头事师曰料汝承当不得曰重多少师曰这般底论劫不奈何师问了院主祇如先师道尽十方世界是真实人体你还见僧堂么了曰和尚莫眼花师曰先师迁化肉犹煖在师于梁干化癸酉八月十七日午时无疾而逝衡岳南台诚禅师僧问玄沙宗旨请师举扬师曰甚么处得此消息曰垂接者何师曰得人不迷巳问潭清月现是何境界师曰不干你事曰借问又何妨师曰觅潭月不可得问离地四指为甚么却有鱼纹师曰有圣量在曰此量为甚么人施师曰不为圣人福州螺峰冲奥明法禅师上堂人人具足人人成现争怪得山僧珍重僧问诸法寂灭相不可以言宣如何是寂灭相师曰问答俱备曰恁么则真如法界无自无他师曰特地令人愁问牛头未见四祖时X如何师曰德重鬼神钦曰见后如何师曰通身圣莫测问如何是螺峰一句师曰苦问如何是本来人师曰惆怅松萝境界危泉州睡龙山禅师僧问如何是触目菩提师以杖趂之僧乃走师曰住住向后遇作家举看上堂举拄杖曰三十年住山得他气力时有僧问和尚得他甚么气力师曰过谿过岭东拄西拄天台山云峰光绪至德禅师上堂但以众生日用而不知譬如三千大千世界日用星辰江河淮济一切含灵从一毛孔入一毛孔毛孔不小世界不大其中众生不觉不知若要易会上座日用亦复不知时有僧问日里僧駄像夜里像駄僧未审此意如何师曰阇黎岂不是从茶堂里来福州大章山契如庵主本郡人素蕴孤操志探祖道预玄沙之室颕悟幽旨玄沙记曰子禅巳逸格他后要一人待立也无师自此不务聚徒不畜童侍隐于小界山剖大朽杉若小庵但容身而巳凡经游僧至随叩而应无定开示僧问生死到来如何回避师曰符到奉行曰恁么则被生死拘将去也师曰阿㖿㖿问西天持钖意作么生师拈钖杖卓地振之僧曰未审此是甚么义师曰这箇是张家打僧拟进语师以钖撺之僧问云台钦如何是真言钦曰南无佛陀耶师别曰作么作么清豁冲煦二长老向师名一旦同访之直师採粟豁问道者如庵主在何所师X曰从甚么处来曰山下来师曰因甚么得到这里曰这里是甚么处所师揖曰那下喫茶去二公方省是师遂诣菴所颇味高论晤坐于左右不觉及夜覩豺虎奔至庵前自然驯遶豁因有诗曰行不等闲行谁知去住情一餐犹未饱万户勿聊生非道应难伏空拳莫与争龙吟云起处闲啸两三声二公寻于大章山创庵请师居之两处孤坐垂五十二载而卒福州莲华山永兴神禄禅师闽王请开堂日未陞座先于座前立曰大王大众听己有真正举扬也此一会总是得闻岂有不闻者若有不闻彼此相谩去也方乃登座僧问大王请师出世未委今日一会何以灵山师曰彻古传今问如何是和尚家风师曰毛头显沙界日月现其中天台国清寺师静上座始遇玄沙示众曰汝诸人但能一生如丧考妣吾保汝究得彻去师蹑前语问曰祇如教中道不得以所知心测度如来无上知见又作么生沙曰汝道究得彻底所知心还测度得及否师从此信入后居天台二十余载不下山博综三学操行孤立禅寂之余常阅龙藏遐迩钦重时谓大静上座甞有人问弟子每当夜坐心念纷飞未明摄伏之方愿垂示诲师曰如或夜闲安坐心念纷飞却将纷飞之心以究纷飞之处究之无处则纷飞之念何存反究究心则能究之心安在又能照之智本空所缘之境亦寂寂而非寂者葢无能寂之人也照而X非照者葢无所照之境也境智俱寂心虑安然外不寻枝内不住定二途俱泯一性怡然此乃还源之要道也师因覩教中幻义乃述一偈问诸学流曰若道法皆如幻有造诸过恶应无咎云何所作业不忘而借佛慈兴接诱时有小静上座答曰幻人兴幻幻轮围幻业能招幻所治不了幻生诸幻苦觉知如幻幻无为二静上座竝终于本山长庆稜禅师法嗣泉州招庆院道匡禅师潮州人长庆始居招庆师乃入室参侍遂作桶头常与众僧语话一日庆见曰尔每日口唠唠底作么师曰一日不作一日不食庆曰与么则磨弓错箭去也师曰专待尉迟来庆曰尉迟来后如何师曰教伊筋骨遍地眼睛突出庆便出去洎庆被召师继踵住持上堂声前荐得孤负平生句后投机殊乖道体为甚么如此大众且道从来合作么生又曰招庆与诸人一时道却还委落处么时有僧出曰大众一时散去还称师意也无师曰好与二十拄杖僧礼拜师曰虽有盲龟之意且无晓月之程曰如何是晓月之程师曰此是盲龟之意问如何是沙门行师曰非行不行问如何是西来意师曰蚊子上铁牛问如何是在匣劒师良久僧罔措师曰也须感荷招庆始得问如何是提宗一句师曰不得昧着招庆其僧礼拜起师又曰不得昧着招庆嘱汝作么生是提宗一句僧无对问文殊劒下X不承当时如何师曰未是好手人曰如何是好手人师曰是汝话堕也问如何是招庆家风师曰宁可清贫自乐不作浊当多忧问如何是南泉一线道师曰不辞向汝道恐较中更较去问如何是佛法大意师曰七颠八倒问僧甚处去来曰噼柴来师曰还有噼不破底也无曰有师曰作么生是噼不破底僧无语师曰汝若道不得问我我与汝道曰作么生是噼不破底师曰赚杀人师拈钵囊问僧你道直几钱僧无对因地动僧问还有不动者也无师曰有曰如何是不动者师曰动从东来却归西去问法雨普霑还有不润处否师曰有曰如何是不润处师曰水洒不着问如何是招庆深深处师曰和汝没却问如何是九重城里人师曰还共汝知闻么上堂次大众拥法座而立师曰这里无物诸人苦恁么相促相拶作么拟心早没交涉更上门上户千里万里今既上来各着精彩招庆一时抛与诸人好么乃曰还接得也无众无对师曰劳而无功便陞座复曰汝诸人得恁么钝看他古人一两箇得恁么快才见便负将去也较些子若有此箇人非但四事供养便以琉璃为地白银为壁亦未为贵帝释引前梵王随后搅长河为酥酪变大地作黄金亦未为足直得如是犹更有一级在还委得么珍重婺州报恩院宝资晓悟禅师僧问学人初心请师示X箇入路师遂侧掌示之曰还会么曰不会师曰独掌不浪鸣问如何是报恩家风师曰也知阇黎入众日浅问古人拈槌竖拂意旨如何师曰报恩截舌有分僧曰为甚么如此师曰屈着作么问如何是文殊劒师曰不知曰祇如一劒下活得底人作么生师曰山僧祇管二时斋粥问如何是触目菩提师曰背后是甚么立地曰学人不会乞师再示师提拄杖曰汝不会合喫多少拄杖问如何是具大慙愧底人师曰开口取合不得曰此人行履如何师曰逢茶即茶逢饭即饭问如何是金刚一只箭师曰道甚么僧再问师曰过新罗国去也问波腾鼎沸起必全真未审古人意如何师乃叱之曰恁么则非次也师曰你话堕我话亦堕汝作么生僧无对问去却赏罚如何是吹毛劒师曰延平属劒州曰恁么则丧身失命去也师曰钱塘江里潮处州翠峰从欣禅师上堂曰更不展席也珍重便归方丈却问侍者还会么曰不会师曰将谓汝到百丈来襄州鹫岭明远禅师初参长庆庆问汝名甚么师曰明远庆曰那边事作么生师曰明远退两步庆曰汝无端退两步作么师无语庆曰若不退步争知明远师乃谕旨住后向火次僧问无一法当前应用无亏时如何师以手卓火其僧于此有省杭州龙华寺彦球实相得一禅师开堂日谓众曰今X日既陞法座又争解讳得祇如不讳底事此众还有人与作证明么若有即出来相共作箇牓样僧问此座为从天降下为从地涌出师曰是甚么曰此座高广如何陞得师曰今日几被汝安顿着问灵山一会迦叶亲闻今日一会何人得闻师曰同我者击其大节曰灼然俊哉师曰去搬水浆茶堂里用去师复曰从前佛法付嘱国王大臣及有力檀越今日郡尊及诸官僚特垂相请不胜荷愧山僧更有末后一句子贱卖与诸人师乃起身立曰还有人买么若有人买即出来若无人买即贱货自收去也久立珍重僧问如何是学人自巳师曰雪上更加霜杭州保安连禅师僧问如何是保安家风师曰问有甚么难问如何是吹毛劒师曰豫章铁拄坚曰学人不会师曰漳江亲到来问如何是沙门行师曰师僧头上戴冠子问如何是西来意师曰死虎足人看问一问一答彼此兴来如何是保安不惊人之句师曰汝到别处作么生举福州报慈院光云慧觉禅师上堂瘥病之药不假驴駞若据如今各自归堂去珍重问僧近离甚处曰卧龙师曰在彼多少时曰经冬过夏师曰龙门无宿客为甚在彼许多时曰师子窟中无异兽师曰汝试作师子吼看曰若作师子吼即无和尚师曰念汝新到放汝三十棒问兼闻超觉有锁口诀如何示人师曰赖我拄杖不在手曰恁么则深领尊慈也师曰X待我肯汝即得闽王问报慈与神泉相去近远师曰若说近远不如亲到师却问大王日应千差是甚么心王曰甚么处得心来师曰岂有无心者王曰那边事作么生师曰请向那边问王曰大师谩别人即得问大众臻凑请师举扬师曰更有几人未闻曰恁么则不假上来也师曰不上来且从汝向甚么处会曰若有处所即孤负和尚去也师曰祇恐不辨精麤问夫说法者当如法说此意如何师曰有甚么疑讹问古人面壁意旨如何师便打问不假言诠请师径直师曰何必更待商量庐山开先寺绍宗圆智禅师姑苏人江南李主巡幸洪井入山瞻谒请上堂令僧问如何是开先境师曰最好是一条界破青山色曰如何是镜中人师曰拾枯柴煑布水国主益加钦重后终于本山灵塔存焉杭州倾心寺法瑫宗一禅师上堂良久曰大众不待一句语便归堂去还有绍继宗风分也无还有人酬得此问么若有人酬得这里与诸人为怪笑若酬不得诸人与这里为怪笑珍重僧问如何朴实免见虗头师曰汝问若当众人尽鉴曰有恁么来皆不丈夫祇如不恁么来还有绍继宗风分也无师曰出两头致一问来曰甚么人辨得师曰波斯养儿问佛法去处乞师全示师曰汝伹全致一问来曰为甚么却拈此问去师曰汝适来问甚么曰若不遇于师几成走作师曰贼去后关门问别传一句如何分付X师曰可惜许曰恁么则别酬亦不当去也师曰也是闲辞问如何是不朝天子不羡王侯底人师曰每日三条线长年一衲衣曰未审此人还绍宗风也无师曰鹊来头上语云向眼前飞问承古有言不断烦恼此意如何师曰又是发人业曰如何得不发业师曰你话堕也问请去赏罚如何是吹毛劒师曰如法礼三拜师后住龙册寺归寂福州水陆院洪俨禅师上堂大众集定师下座棒香鑪巡行大众前曰供养十方诸佛便归方丈僧问离却百非兼四句请师尽力与提纲师曰落在甚么处曰恁么则人天有赖去也师曰莫将恶水泼人好杭州灵隐山广严院咸泽禅师初参保福福问汝名甚么师曰咸泽福曰忽遇枯涸者如何师曰谁是枯涸者福曰我是师曰和尚莫谩人好福曰却是汝谩我师后承长庆印记住广严僧问如何是觌面相呈事师下禅牀曰伏惟尊体起居万福问不与万法为侣者是甚么人师曰城中青史楼云外高峰塔问如何是佛法大意师曰幽㵎泉清高峰月白问如何是广严家风师曰一坞白云三间茆屋曰毕竟如何师曰既无维那兼少典座问如何是广严家风师曰师子石前灵水响鸡笼山上白猿啼福州报慈院慧朗禅师上堂从上诸圣为一大事因缘故出现于世递相告报是汝诸人还会么若不会大不容易僧问如何是一大事师曰莫错相告报么X曰恁么则学人不疑也师曰争奈一翳在目问三世诸佛尽是传语人未审传甚么人语师曰听曰未审是甚么语师曰你不是钟期问如何是学人眼师曰不可更撒沙福州长庆常慧禅师僧问王侯请命法嗣怡山锁口之言请师不谬师曰得曰恁么则深领尊慈师曰莫钝置人好问不犯宗风不伤物义请师满口道师曰今日岂不是开堂曰𦦨续雪峰印传超觉不违于物不负于人不在当头即今何道师曰违负即道曰恁么则善副来言浅深巳辨师曰也须识好恶福州石佛院静禅师上堂若道素面相呈犹添脂粉纵离添过犹有负𠎝诸人且作么生体悉僧问学人欲见和尚本来面目师曰洞上有言亲体取曰恁么则不得见去也师曰客路如天远侯门似海深福州枕峰观音院清换禅师上堂诸禅德若要论禅说道举唱宗风祇如当人分上以一毛端上有无量诸佛转大法轮于一尘中现宝王剎佛说众生说山河大地一时说未甞间断如毗沙门王始终不求外宝既各有如是家风阿谁欠少不可更就别人处觅也僧问如何是法界性师曰汝身中有万像曰如何体得师曰虗谷寻声更求本末福州东禅契讷禅师上堂未曾暂失全体现前恁么道亦是分外既恁么道不得向兄弟前合作么生道莫是无道处不受道么莫错会好僧问如何是现X前三昧师曰何必更待道问己事未明乞师指示师曰何不礼谢问如何是东禅家风师曰一人传虗万人传实福州长庆院弘辩妙果禅师上堂于座前侧立曰大众各归堂得也未还会得么若也未会山僧谩诸人去也遂陞座僧问海众云臻请师开方便门示真实相师曰这箇是方便门曰恁么则大众侧聆去也师曰空侧聆作么福州东禅院可隆了空禅师僧问如何是道师曰正是道曰如何是道中人师曰分明向汝道上堂大好省要自不仙陀若是听响之流不如归堂向火珍重问如何是普贤第一句师曰落第二句也福州仙宗院守玭禅师久不上堂大众入方丈参师曰今夜与大众同请假未审还给假也无若未闻给假即先言者负珍重僧问十二时中常在底人还消得人天供养也无师曰消不得曰为甚么消不得师曰为汝常在曰祇如常不在底人还消得也无师曰驴年问请师答无宾主话师曰向无宾主处问将来抚州永安院怀烈净悟禅师上堂顾视左右曰患謇作么便归方丈上堂良久曰幸自可怜生又被污却也上堂大众正是着力处切莫容易僧问怡山亲闻一句请师为学人道师曰向后莫错举似人福州闽山令含禅师上堂还恩恩满赛愿愿圆便归X方丈僧问既到妙峰顶谁人为伴侣师曰到曰甚么人为伴侣师曰喫茶去问明明不会乞师指示师曰指示且置作么生是你明明底事曰学人不会再乞师指师曰八棒十三新罗国龟山禅师有人举裴相国启建法会问僧看甚么经曰无言童子经公曰有几卷曰两卷公曰既是无言为甚么却有两卷僧无对师代曰若论无言非唯两卷吉州资国院道殷禅师僧问如何是祖师西来意师曰普通八年遭梁怪直至如今不得雪问千山万山如何是龙须山师曰千山万山曰如何是山中人师曰对面千里问不落有无请师道师曰汝作么生问福州祥光院澄静禅师僧问如何是道师曰长安路上曰向上事如何师曰谷声万籁起松老五云披问如何是和尚家风师曰门下平章事宫闱较几重杭州报慈院从瓌禅师福州陈氏子僧问承古有言今人看古教未免心中闹欲免心中闹应须看古教如何是古教师曰如是我闻曰如何是心中闹师曰那畔雀儿声宋太祖开宝癸酉六月十四日辰刻沐浴易衣告门人付嘱讫右脇而逝杭州龙华寺契盈广辩周智禅师僧问如何是龙华境师曰翠竹摇风寒松锁月曰如何是境中人师曰切莫唐突问如何是三世诸佛道场师曰莫别瞻X礼曰恁么则亘古亘今师曰是甚么年中太傅王延彬居士一日入招庆佛殿指钵盂问殿主这箇是甚么钵主曰药师钵公曰祇闻有降龙钵主曰待有龙即降公曰忽遇挐云攫浪来时作么生主曰他亦不顾公曰话堕也长庆谓太傅曰雪峰竖拂子示僧其僧便出去若据此僧合唤转痛与一顿公曰是甚么心行庆曰洎合放过公到招庆煎茶朗上座与明招把铫忽翻茶铫公问茶炉下是甚么朗曰捧炉神公曰既是捧炉神为甚么翻却茶朗曰事官千日失在一朝公拂袖便出明招曰朗上座喫却招庆饭了却向外边打野榸朗曰上座作么生招曰非人得其便保福展禅师法嗣潭州延寿寺慧轮禅师僧问宝劒未出匣时如何师曰不在外曰出匣后如何师曰不在内问如何是一色师曰青黄赤白曰大好一色师曰将谓无人也有一箇半箇漳州保福可俦禅师僧问如何是和尚家风师曰云在青天水在瓶问如何是吹毛劒师曰瞥落也曰还用也无师曰莫鬼语舒州海会院如新禅师上堂良久曰礼繁即乱便下座僧问从上宗乘如何举唱师曰转见孤独曰亲切处乞师一言师曰不得雪也听他问如何是迦X叶顿领底事师曰汝若领得我即不悋曰恁么则不烦于师去也师曰又须着棒争得不烦问牛头横说竖说犹未知向上关捩子如何是向上关捩师曰赖遇娘生臂短问如何是祖师意师曰要道何难曰便请师道师曰将谓灵利又不仙陀洪州漳江慧廉禅师僧问师登宝座曲为今时四众攀瞻请师接引师曰甚么处屈汝曰恁么则垂慈方便路直下不孤人也师曰也须收取好问如何是漳江境师曰地藏皱眉曰如何是境中人师曰普贤歛袂问如何是漳江水师曰苦问如何是漳江第一句师曰到别处不得错举福州报慈院文钦禅师僧问如何是诸佛境师曰雨来云雾暗晴干日月明问如何是妙觉明心师曰今冬好晚稻出自秋雨成问如何是妙用河沙师曰云生碧岫雨降青天问如何是平常心合道师曰喫茶喫饭随时过看山看水实畅情泉州万安院清运资化禅师僧问诸佛出世震动干坤和尚出世未审如何师曰向汝道甚么曰恁么则不异诸圣去也师曰莫乱道问如何是万安家风师曰苔羹仓米饭曰忽遇上客来将何祇待师曰饭后一巡茶问如何是万安境师曰一塔松萝望海青漳州报恩院道熙禅师初与保福送书上泉州王太尉尉问漳南和尚近日还为人也无师曰若道为人X即屈着和尚若道不为人又屈着太尉来问太尉道取一句尉曰待铁牛能啮草木马解含烟师曰某甲惜口喫饭尉良久又问驴来马来师曰驴马不同途尉曰争得到这里师曰特谢太尉领话住后僧问明言妙句即不问请师真实道将来师曰不阻来意泉州凤凰山从琛洪忍禅师僧问如何是和尚家风师曰门风相似即无阻矣汝不是其人曰忽遇其人时又如何师曰不可预搔待痒问学人根思迟回方便门中乞师傍瞥师曰傍瞥曰深领师旨安敢言乎师曰太多也上堂有僧出礼拜起退身立师曰我不如汝僧应诺师曰无人处放下着问如何是学人自己事师曰暗筭流年事可知问如何是凤凰境师曰雪梦观明月问如何是西来意师曰作人丑差曰为人何在师曰莫屈着汝么福州永隆院明慧瀛禅师上堂谁言侵早起更有夜行人似则似是即不是珍重问无为无事人为甚么却是全锁难师曰为断麤纤贵重难留曰为甚么道无为无事人逍遥实快乐师曰为闹乱且要断送僧参师曰不要得许多般数速道速道僧无对上堂日出卯用处不须生善巧便下座问如何是进向得达本源师曰依而行之洪州清泉山守清禅师福州人僧问如何是佛师曰问曰如何是祖师曰答问和尚见古人得箇甚么便住此山师曰情知汝不肯曰争知某甲不肯师曰X鉴貌辨色问亲切处乞师一言师曰莫过于此问古人面壁为何事师曰屈曰恁么则省心力去也师曰何处有恁么人问诸余即不问如何是向上事师曰消汝三拜不消汝三拜漳州报恩院行崇禅师僧问如何是佛法大意师曰碓捣磨磨问曹谿一路请师举扬师曰莫屈着曹谿么曰恁么则羣生有赖师曰也是老鼠喫盐问不涉公私如何言论师曰喫茶去问丹霞烧木佛意作么生师曰时寒烧火向曰翠微迎罗汉意作么生师曰别是一家春潭州岳麓山禅师上堂良久曰昔日毗卢今朝岳麓珍重僧问如何是声色外句师曰猿啼鸟呌问师唱谁家曲宗风嗣阿谁师曰五音六律问截舌之句请师举扬师曰日能热月能凉朗州德山德海禅师僧问灵山一会何人得闻师曰阇黎得闻曰未审灵山说箇甚么师曰即阇黎会问如何是该天括地句师曰十界摇动问从上宗乘以何为验师曰从上且置即今作么生曰大众总见师曰话堕也问如何是祖师西来意师曰擘泉州后招庆禅师僧问末后一句请师商量师曰尘中人自老天际月常明问如何是和尚家风师曰一缾兼一钵到处是生涯问如何是佛法大意师曰扰扰怱怱晨鸡暮钟鼎州梁山简禅师问僧甚处来曰药山来师曰还将X得药来否曰和尚住山也不错师便休洪州建山澄禅师僧问如何是法王劒师曰可惜许曰如何是人王劒师曰尘埋牀下履风动架头巾问一代时教接引今时未审祖宗如何示人师曰一代时教巳有人问了也曰和尚如何示人师曰惆怅庭前红苋树年年生叶不生花问故岁巳去新岁到来还有不受岁者也无师曰作么生曰恁么则不受岁也师曰城上巳吹新岁角牕前犹点旧年灯曰如何是旧年灯师曰腊月三十日泉州招庆院省僜净修禅师初参保福福一日入大殿覩佛像乃举手问师曰佛恁么意作么生师曰和尚也是横身福曰一撅我自收取师曰和尚非唯横身福然之后住招庆开堂陞座良久曰大众向后到处遇道伴作么生举似他若有人举得试对众举看若举得免孤负上祖亦免埋没后来古人道通心君子文外相见还有这箇人么况是曹谿门下子孙合作么生理论合作么生提唱僧问如何得不伤于己不负于人师曰莫屈着汝这问么曰恁么上来巳蒙师指也师曰汝又屈着我作么问当锋一句请师道师曰嗄僧再问师曰瞌睡汉问僧近离甚处曰报恩师曰僧堂大小曰和尚试道看师曰何不待问问学人全身不会请师指示师曰还解笑得么乃曰丛林先达者不敢相触忤若是初心后学未信直须信取未省直须省取不用掠虗诸人本分去处未有一X时不显露未有一物解葢覆得如今若要知不用移丝发地不用少许工夫但向博地凡夫位中承当取岂不省心力既能省得便与诸佛齐肩依而行之缘此事是箇白净去处今日须得白净身心合他始得自然合古合今脱生离死古人云识心达本解无为法方号沙门如今诸官大众各须体取好莫全推过师僧分上佛法平等上至诸佛下至一切共同此事既然如此谁有谁无王事之外亦须努力适来说如许多般葢不得巳而巳莫道从上宗门合恁么语话祇如从上宗门合作么生还相悉么若有人相悉山僧今日雪得去也久立大众珍重示坐禅颂曰四威仪内坐为先澄泸身心渐坦然瞥尔有缘随浊界当须莫续是天年修持祇学从功路至理宁论在那边一切时中常管带因缘相凑豁通元又曰大道分明绝点尘何须长坐始相亲遇缘傥解无非是处愦那能有故新散诞肯齐支遁侣逍遥曷与慧休隣或游泉石或阛阓可谓烟霞物外人福州康山契稳法宝禅师初开堂僧问威音王佛巳后次第相承未审师今一会法嗣何方师曰象骨举手龙谿点头问圆明湛寂非师意学人因底却无明师曰辨得也未曰恁么则识性无根去也师曰隔靴搔痒泉州西明院琛禅师僧问如何是和尚家风师曰竹箸瓦碗曰忽遇上客来时如何祇待师曰黄虀仓米X饭问如何是祖师西来意师曰问取露柱看五灯全书卷第十五五灯全书X卍XXX五灯全书卷第十六京都圣感禅寺住持僧编辑京都古华严寺住持僧较阅进呈南岳下七世鼓山晏国师法嗣杭州天竺子仪心印水月禅师温州乐清陈氏子初游方谒鼓山问曰子仪三千里外远投法席今日非时上来乞师非时答话山曰不可钝置仁者师曰省力处如何山曰汝何费力师于此有省后回浙中钱忠懿王命开法于罗汉光福二道场上堂久立大众更待甚么不辞展拓却恐悞于禅德转迷归路时寒珍重僧问如何是从上来事师曰住曰如何荐师曰可惜龙头翻成蛇尾有僧礼拜起将问话师曰如何且置僧乃问祇如圣兴之子还有相亲分也无师曰祇待局终不知柯烂问如何是维摩默师曰谤曰文殊因何赞师曰同案领过曰维摩又如何师曰头上三尺巾手里一枝拂问如何是诸佛出X身处师曰大洋海里一星火曰学人不会师曰烧尽鱼龙问丹露烧木佛意旨如何师曰寒即围炉向勐火曰还有过也无师曰热即行林溪畔坐问如何是法界义宗师曰九月九日浙江潮问诸余即不问如何是光福门下超毗卢越释迦底人师曰诸余奉纳曰恁么则平生庆幸去也师曰庆幸事作么生僧罔措师便喝将下堂僧问下堂一句乞师分付师曰擕履巳归西国去此山空有老猿啼问鼓山有掣鼓夺旗之说师且如何师曰败将不忍诛曰或遇良将又如何师曰念子狐魂赐汝三奠问世尊入灭当归何所师曰鹤林空变色真归无所归曰未审必定何之师曰朱实殒劲风繁英落素秋曰我师将来复归何所师曰子今欲识吾归处东西南北柳成纟系问如何修行即得与道相应师曰高卷吟中箔浓煎睡后茶师回故里宋壅熈丙戌示灭建州白云智作真寂禅师永真朱氏子容若梵僧礼鼓山披剃一日鼓山上堂召大众众皆回眸山披襟示之众罔措唯师朗悟厥旨入室印证又参次山召曰近前来师近前山曰南泉唤院主意作么生师歛手端容退身而立山奇之住后上堂还有人向宗乘中致得一问来么待山僧向宗乘中答时有僧出礼拜师便归方丈问如何是枯木里龙吟师曰火里莲生曰如何是髑髅里眼睛师曰泥牛入海问如何是主中主师曰汝还具眼么曰恁么则学人归X堂去也师曰猢狲入布袋问如何是延平津师曰万古水溶溶曰如何是延平劒师曰速须退步曰未审津与劒是同是异师曰可惜许次迁奉先僧问如何是奉先境师曰一任观看曰如何是境中人师曰莫无礼问如何是奉先家风师曰即今在甚么处曰恁么则大众有赖也师曰干汝甚么事问如何是为人一句师曰不是奉先道不得鼓山智严了觉禅师上堂多言复多语由来反相悞珍重僧问石门之句即不问请师方便示来机师曰问取露柱问国王出世三边静法王出世有何恩师曰还会么曰幸遇明朝輙伸呈献师曰吐却着曰若不礼拜几成无孔铁鎚师曰何异无孔铁鎚福州龙山智嵩妙虗禅师上堂幸自分明须作这箇节目作么到这里便成节目便成增语便成尘玷未有如许多事时作么生僧问古佛化导今祖重兴人天辐辏于禅庭至理若为于开示师曰亦不敢孤负大众曰恁么则人天不谬殷勤请顿使凡心作佛心师曰仁者作么生曰退身礼拜随众上下师曰我识得汝也泉州凤凰山彊禅师僧问灯传鼓峤道化温陵不跨石门请师通信师曰若不是今日拦胸撞出曰恁么则今日亲闻师子吼他时终作凤凰儿师曰又向这里涂污人问白浪滔天境何人住太虗师曰静夜思尧鼓回头闻舜琴X福州龙山文义禅师上堂若举宗乘即院寂径荒若留委问更待箇甚么还有人委悉么出来验看若无人委悉且莫掠虗好便下座问如何是人王师曰威风人尽惧曰如何是法王师曰一句令当行曰二王还分不分师曰适来道甚么福州鼓山智岳了宗禅师本郡人初参鄂州黄龙问久向黄龙及乎到来祇见赤班蛇龙曰汝祇见赤班蛇且不识黄龙师曰如何是黄龙龙曰滔滔地师曰忽遇金翅鸟来又作么生龙曰性命难存师曰恁么则被他吞却去也龙曰谢阇黎供养师便礼拜住后上堂我若全举宗乘汝向甚么处领会所以道古今常露体用无妨不劳久立珍重问虗空还解作用也无师拈起拄杖曰这箇师僧好打襄州定慧禅师僧问如何是佛向上事师曰无人不惊曰学人未委在师曰不妨难向问不借时机用如何话祖宗师曰阇黎还具慙愧么僧便喝师休去福州鼓山清谔宗晓禅师僧问亡僧迁化向甚么处去也师曰时寒不出手金陵净德院冲煦慧悟禅师福州和氏子僧问如何是大道师曰我无小径曰如何是小径师曰我不知大道金陵报恩院清护崇因妙行禅师福州长乐陈氏子六岁礼鼓山披削于国师言下发明开堂日僧问诸佛出世天花乱坠和尚出世有何祥瑞师曰昨日新X雷发今朝细雨飞问如何是诸佛元旨师曰草鞋木履师于宋太祖开宝庚午示寂茶毗收舍利三百余粒并灵骨归于建州鸡足山卧云院建塔寿五十五腊四十龙华照禅师法嗣台州瑞巖师进禅师僧问如何是瑞巖境师曰重重叠嶂南来远北向皇都咫尺间曰如何是境中人师曰万里白云朝瑞岳微微细雨洒帘前曰未审如何亲近此人师曰将谓阇黎亲入室元来犹隔万重关台州六通院志球禅师僧问全身佩劒时如何师曰落曰当者如何师曰熏天炙地问如何是六通境师曰满目江山一任看曰如何是境中人师曰古今自去来曰离此二途还有向上事也无师曰有曰如何是向上事师曰云水千途与万途问拥毳元徒请师指示师曰红炉不坠鴈门关曰如何是红炉不坠鴈门关师曰青霄岂恡众人攀曰还有不知者也无师曰有曰如何是不知者师曰金牓上无名问如何是和尚家风师曰万家明月朗问如何是第二月师曰山河大地杭州云龙院归禅师僧问久战沙场为甚么功名不就师曰过在这边曰还有昇进处也无师曰氷消瓦解杭州功臣院道闲禅师僧问如何是功臣家风师曰俗人东畔立僧众在西边问如何是学人自己师X曰如汝与我曰恁么则无二去也师曰十万八千福州报国院照禅师上堂我若全机汝向甚么处摸索葢为根器不等便成不具惭愧还委得么如今与诸仁者作箇入底门路乃敲绳牀两下曰还见么还闻么若见便见若闻便闻莫向意识里卜度却成妄想颠倒无有出期珍重佛塔被雷霹有问佛塔庙为甚么却被雷霹师曰通天作用曰既是通天作用为甚么却霹佛师曰作用何处见有佛曰争奈狼籍何师曰见甚么台州白云廼禅师僧问荆山有玉非为宝囊里真金赐一言师曰我家本贫曰慈悲何在师曰空慙道者名翠巖参禅师法嗣杭州龙册寺子兴明悟禅师僧问正位中还有人成佛否师曰谁是众生曰若恁么则总成佛去也师曰还我正位来曰如何是正位师曰汝是众生问如何是无价珍师曰下和空抱璞曰忽遇楚王还进也无师曰凡圣相继续问古人拈布毛意作么生师曰阇黎举不全曰如何举得全师乃拈起袈裟温州云山佛㠗院知默禅师僧问如何是佛㠗家风师曰送客不离三步内邀宾祇在草堂前上堂山僧如今看见诸上座恁么行脚喫辛喫苦盘山涉㵎终不为观看州县参尽名山胜迹莫非为此一大事如今且要诸人于本分参问中通箇消息来云山敢X与证明非但云山证明乃至禅林佛剎亦与证明还有么若无不如散去便下座镜清怤禅师法嗣越州清化师讷禅师僧问十二时中如何得不疑惑去师曰好曰恁么则得遇于师去也师曰珍重僧来礼拜师曰子亦善问吾亦善答曰恁么则大众久立师曰抑逼大众作甚么问去却赏罚如何是吹毛劒师曰钱塘江里好渡船问如何是西来意师曰可煞新鲜衢州南禅遇缘禅师因有俗士谓之铁脚忽骑马至僧问师既是铁脚为甚么却骑马师曰腰蔕不因遮腹痛幞头岂是御天寒官人问师和尚恁么后生为甚么却为尊宿师曰千岁祇言朱顶鹤朝生便是凤凰儿上堂此箇事得恁么难道时有僧出曰请师道师曰睦州溪苔锦军石耳问众手淘金谁是得者师曰谿畔披砂徒自困家中有宝速须还曰恁么即始终不从人得去也师曰饶君便有擎山力未免肩头有担胝福州资福院智远禅师福州连江人参镜清问如何是诸佛出身处清曰大家要知师曰如斯则众眼难瞒去也清曰理能伏豹师因此发悟住后上堂僧问师唱谁家曲宗风嗣阿谁师曰雪岭峰前月镜湖波里明问诸佛出世天雨四华地摇六动和尚今日有何祥瑞师曰一物不生全体露目前光彩阿谁知X问如何是直示二句师曰是甚么乃曰还会么会去即今便了不会尘沙筭劫祇据诸贤分上古佛心源明露现前匝天徧地森罗万象自己家风佛与众生本无差别涅槃生死幻化所为性地真常不劳修证珍重示众要知此事当阳显露竝无寸草葢覆便承当取最省心力师于宋太宗太平兴国丁丑九月十六日声钟辞众二十七辰刻坐化寿八十三腊六十三衢州乌巨山仪晏开明禅师吴兴许氏子于唐干符初将诞之夕异香满室红光如昼光启中随父镇信安强为聚师不愿遂游历诸方机契镜清归省父母乃于郭南剏别舍以遂师志舍旁陈司徒庙有凛禅师像师往瞻礼失师所之后郡守展祀祠下见师入定于庙后丛竹间蚁蠧其衣败叶没䏶或者云是许镇将之子也自此三昧或出或入子湖讷未知师所造浅深问曰子所住定葢小乘定耳时方啜茶师呈起槖曰是大是小讷骇然寻谒栝苍唐山严严问汝何姓曰姓许严曰谁许汝曰不别严默识之遂与剃染尝令摘桃浃旬不归往寻见师攀桃椅石泊然在定严鸣指出之开运中游江郎巖覩石龛谓弟子慧兴曰予入定此中汝当垒石塞门勿以吾为念兴如所戒明年兴意师长往启龛视师素发被肩胸臆尚暖徐自定起了无异容复回乌巨侍郎慎公镇信安馥师之道命义学僧守荣诘其定相师不与之辩荣X意轻之时信安人竞图师像而尊事皆获舍利荣因媿服礼像谢𠎝亦获舍利叹曰此后不敢以浅解测度矣钱忠懿王感师见梦遣使图像至适王患目疾展像作礼如梦所见随雨舍利目疾顿瘳因钖号开明及述偈赞宝器供具千计端拱初太宗皇帝闻师定力诏本州加礼津发赴阙师力辞僧再至谕旨特令肩舆入对便殿命坐赐茗咨问禅定奏对简尽深契上旨丐归复诏入对得请还山送车塞途师于宋太宗淳化庚寅示寂寿一百十五阇维白光属天舍利五色邦人以骨塑像至今州郡雨旸祷之如向报恩岳禅师法嗣潭州妙济院师浩传心禅师僧问拟即第二头不拟即第三头如何是第一头师曰收问古人断臂当为何事师曰我宁可断臂问如何是学人眼师曰须知我好心问如何是香山劒师曰异曰还露也无师曰不忍见问如何是松门第一句师曰切不得错举问如何是妙济家风师曰左右人太多问如何是佛法大意师曰两口一无舌问如何是香山一路师曰滔滔地曰到者如何师曰息汝平生问如何是世尊密语师曰阿难亦不知曰为甚么不知师曰莫非仙陀问如何是香山宝师曰碧眼胡人不敢定曰露者如何师曰龙王捧不起僧举圣僧塑像被虎齩问师既是圣僧为甚么被大虫齩师曰疑杀天下人问如何是无惭愧底人师曰阇X黎合喫棒安国韬禅师法嗣福州白鹿师贵禅师开堂日僧问西崃一派不异马头白鹿千峰何似鸡足师曰大众验看问如何是白鹿家风师曰向汝道甚么曰恁么则便知时去也师曰知时底人合到甚么田地曰不可更口喃喃也师曰放过即不可便打问牛头未见四祖时百鸟衔花供养见后为甚么不来师曰曙色未分人尽望及乎天晓也如常福州罗山义聪禅师上堂僧问如何是出窟师子师曰甚么处不震裂曰作何音响师曰聋者不闻问手指天地唯我独尊为甚么却被傍观者责师曰谓言胡须赤曰祇如傍观者有甚么长处师曰路见不平所以按劒师乃曰若有分付处罗山即不具眼若无分付处即劳而无功所以维摩昔日对文殊且问如今会也无久立珍重福州安国院从贵禅师僧问禅宫大敞法侣云臻向上一路请师决择师曰素非时流上堂禅之与道拈向一边着佛之与祖是甚么破草鞋恁么告报莫屈着诸人么若道屈着即且行脚若道不屈着也须合取口始得珍重上堂直是不遇梁朝安国也谩人不过珍重僧问请师举唱宗乘师曰今日打禾明日搬柴问牛头未见四祖时如何师曰香炉对绳牀曰见后如何师曰门扇对露柱问如何是和X尚家风师曰若问家风即答家风曰学人不问家风时作么生师曰胡来汉去问诸余即不问省要处乞师一言师曰还得省要也未复曰纯陀献供珍重福州怡山长庆藏用禅师上堂众集以扇子抛向地上曰愚人谓金是土智者作么生后生可畏不可总守愚去也还有人道得么出来道看时有僧出礼拜退后而立师曰别更作么生曰请和尚明鑑师曰千年桃核问如何是伽蓝师曰长溪莆田曰如何是伽蓝中人师曰新罗白水问如何是灵泉正主师曰南山北山问如何是和尚家风师曰斋前厨蒸南国饭午后炉煎北苑茶问法身还受苦也无师曰地狱岂是天堂曰恁么则受苦去也师曰有甚么罪过福州永隆院彦端禅师上堂大众云集师从座起作舞谓众曰会么对曰不会师曰山僧不舍道法而现凡夫事作么生不会问本自圆成为甚么却分明晦师曰汝自捡责看福州林阳瑞峰院志端禅师本州人初参安国见僧问如何是万象之中独露身国举一指其僧不荐师于是冥契元旨乃入室白曰适来见那僧问话志端有箇省处国曰汝见甚么道理师亦举一指曰这箇是甚么国然之住后上堂举拂子曰曹溪用不尽底时人唤作头角生山僧拈来拂蚊子荐得干坤陷落僧问如何是西来意师曰木马走似烟石人趂X不及问如何是禅师曰今年旱去年曰如何是道师曰冬田半折耗问如何是学人自己师与一踏僧作接势师便与一掴僧无语师曰赚杀人问如何是逈绝人烟处佛法师曰巅山峭峙碧芬芳曰恁么则一真之理华野不殊师曰不是这箇道理问如何是佛法大意师曰竹箸一文一双有僧夜参师曰阿谁曰某甲师曰泉州砂糖舶上槟榔僧良久师曰会么曰不会师曰你若会即廓清五蕴吞尽十方宋太祖开宝戊辰八月遗偈曰来年二月二别汝暂相弃烧灰散四林免占檀那地明年正月二十八日州民竞入山瞻礼师尚无恙参问如常至二月一日州牧率诸官同至山诘伺经宵二日斋罢上堂辞众时圆应长老出问云愁露惨大众呜唿请师一言未当告别师垂一足应曰法镜不临于此土宝月又照于何方师曰非君境界应曰恁么则沤生沤灭还归水师去师来是本常师长嘘一声下座归方丈安坐至亥时问众曰世尊灭度是何时节众曰二月十五日子时师曰吾今日前时前言讫长往寿七十八腊六十福州仙宗院明禅师上堂幸有如是门风何不烜赫地绍续取去若也绍得不在三界若出三界即坏三界若在三界即碍三界不碍不坏是出三界是不出三界恁么彻去堪为佛法种子人天有赖时有僧问拏云不假风雷便迅浪如何透得身师曰何得弃本X逐末福州安国院祥禅师上堂良久失声曰大是无端虽然如此事不得巳于中若有未觏者更开方便还会么时有僧问不涉方便乞师垂慈师曰汝问我答即是方便问应物现形如水中月如何是月师提起拂子僧曰古人为甚么道水月无形师曰见甚么问如何是宗乘中事师曰淮军散后问如何是和尚家风师曰众眼难谩睡龙溥禅师法嗣漳州保福院清豁禅师福州人少而聪敏礼鼓山韶落发禀具后谒大章如后参睡龙龙问豁阇黎见何尊宿来还悟也未曰清豁尝访大章得箇信处龙于是上堂集众召曰豁阇黎出来对众烧香说悟处老僧与汝证明师出众乃拈香曰香巳拈了悟即不悟龙大悦而许之上堂山僧今与诸人作箇和头和者默然不和者说良久曰和与不和切在如今山僧带些子事珍重僧问家贫遭劫时如何师曰不能尽底去曰为甚么不能尽底去师曰贼是家亲曰既是家亲为甚么翻成家贼师曰内既无应外不能为曰忽然捉败时如何师曰内外绝消息曰捉败后功归何所师曰赏亦未曾闻曰恁么则劳而无功也师曰功即不无成而不处曰既是成功为甚么不处师曰不见道太平本是将军致不使将军见太平问如何是西来意师曰北人泣南人悲师忽舍众欲X入山待灭乃遗偈曰世人休说路行难乌道羊肠咫尺间珍重苎谿谿畔水汝归沧海我归山即往贵湖卓庵未几谓门人曰吾灭后将遗骸施诸虫蚁勿置坟塔言讫入湖头山坐盘石俨然长往门人禀遗命延留七日竟无虫蚁侵食遂就阇维散于林野今泉州净土院影堂存焉金轮观禅师法嗣南岳金轮和尚僧问如何是金轮第一句师曰钝汉曰如何是金轮一只箭师曰过也曰临机一箭谁是当者师曰倒也白兆圆禅师法嗣鼎州大龙山智洪弘济禅师僧问如何是佛师曰即汝便是曰如何领会师曰更嫌钵盂无柄那问如何是微妙师曰风送水声来枕畔月移山影到牀前问如何是极则处师曰懊恼三春月不及九秋光问色身败坏如何是坚固法身师曰山花开似锦㵎水湛如蓝襄州白马山行霭禅师僧问如何是清净法身师曰井底虾蟇吞却月问如何是白马正眼师曰面南看北斗安州白兆竺干院怀楚禅师僧问如何是句句须行元路师曰㳂路直到湖南问如何是师子儿师曰德山嗣龙潭问如何是和尚为人一句师曰与汝素无冤雠一句元在这里曰未审在甚么方所师曰X这钝汉蕲州四祖山清皎禅师福州王氏子僧问师唱谁家曲宗风嗣阿谁师曰楷师巖畔祥云起宝寿峰前震法雷临终遗偈曰吾年八十八满头垂白发颙颙镇双峰明明千江月黄梅扬祖教白兆承宗诀日日告儿孙勿令有断绝宋太宗淳化癸巳八月二十三日蕲州三角山志操禅师僧问教法甚多宗归一贯和尚为甚么说得许多周由者也师曰为你周由者也曰请和尚既古既今师敲绳牀三下晋州兴教师普禅师僧问盈龙宫溢海藏真诠即不问如何是教外别传底法师曰眼里耳里鼻里曰祇此便是否师曰是甚么僧便喝师亦喝问僧近离甚处曰下寨师曰还逢着贼么曰今日捉下师曰放汝三十棒蕲州三角山真鑑禅师僧问师唱谁家曲宗风嗣阿谁师曰忽然行正令便见下堂堦郢州太阳山行冲禅师僧问如何是无尽藏师良久僧无语师曰近前来僧才近前师曰去南岳下八世黄龙机禅师法嗣洛京紫葢善沼禅师僧问死中得活时如何师曰抱鎌刮骨熏天地炮烈棺中求託生问才生便死时如何师曰赖得觉疾X眉州黄龙继达禅师僧问如何是衲师曰针去线不回曰如何是帔师曰横铺四世界竖葢一干坤曰道满到来时如何师曰要羹与羹要饭与饭问黄龙出世金翅飞空时如何师曰问汝金翅鸟还得饱也无枣树第二世禅师问僧发足甚处曰闽中师曰俊哉曰谢师指示师曰屈哉僧作礼师曰我与么道落在甚么处僧无语师曰彼自无疮勿伤之也僧参师乃问未到这里时在甚处安身立命僧叉手近前师亦叉手近前相竝而立僧曰某甲未到此时和尚与谁竝立师指背后曰莫是伊么僧无对师曰不独自谩兼谩老僧僧作礼师曰正是自谩僧鉏地次见师来乃不审师曰见阿谁了便不审曰见师不问讯礼式不全师曰却是孤负老僧其僧归举似首座曰和尚近日可畏座曰作么生僧举前语座曰和尚近日可谓为人切师闻乃打首座七棒座曰某甲恁么道未有过在乱打作么师曰枉喫我多少盐酱又打七棒僧辞师乃问若到诸方有人问你老僧此间法道作么生祇对曰待问即道师曰何处有无口底佛曰祇这也还难师竖拂子曰还见么曰何处有无眼底佛师曰祇这也还难僧遶禅牀一匝而出师曰善能祇对僧便喝师曰老僧不识子曰用识作么师敲禅牀三下兴元府玄都山澄禅师僧问喜得趋方丈家风事若X何师曰西风开晓露明月正当天曰如何拯济师曰金鸡楼上一下鼓问如何是沙门行师曰一切不如嘉州黑水禅师初参黄龙便问雪覆芦花时如何龙曰勐烈师曰不勐烈龙又曰勐烈师又曰不勐烈龙便打师于此有省即便礼拜鄂州黄龙智颙禅师僧问如何是诸佛之本源师曰即此一问是何源曰恁么则诸佛无异去也师曰延平劒巳成龙去犹有刻舟求底人眉州昌福达禅师僧问学人来问师则对不问时师意如何师曰谢上座指示问本来则不问如何是今日事师曰上座这问大好曰学人不会时如何师曰谩我即得问国有宝刀谁人得见师曰上座远来不易曰此刀作何形状师曰要也道不要也道曰请师道师曰难逢难遇问石牛水上卧时如何师曰异中还有异妄计不浮沉曰便恁么去时如何师曰翅天日落把土成金吕巖真人字洞宾京兆人也唐末三举不第偶于长安酒肆遇钟离权授以延命术自尔人莫之究尝游庐山归宗书钟楼壁曰一日清闲一日仙六神和合体安然丹田有宝休寻道对境无心莫问禅未几道经黄龙山覩紫云成葢疑有异人乃入谒值龙击鼓陞堂龙见意必吕巖欲诱而进厉声曰座傍有窃法者巖毅然出问一粒粟中藏世界半升铛内煑山川X且道此意如何龙指曰这守尸鬼巖曰争奈囊有长生不死药龙曰饶经八万劫终是落空亡巖薄讶飞劒胁之劒不能入遂再拜求指归龙诘曰半升铛内煑山川即不问如何是一粒粟中藏世界巖于言下顿契作偈曰弃却瓢囊摵碎琴如今不恋汞中金自从一见黄龙后始觉从前错用心龙嘱令加护后谒潭州智度觉有自序曰余游韶郴东下湘江今见觉公观其禅学精明性源淳洁促膝静坐收光内照一衲之外无余衣一钵之外无余食达生死岸破烦恼殻方今佛衣寂寂兮无传禅理悬悬兮几绝扶而兴者其在吾师乎聊作一绝奉记达者推心方济物圣贤传法不离真请师开说西来意七祖如今未有人明招谦禅师法嗣处州报恩契从禅师开堂陞座烈士锋前少人陪云雷击鼓劒轮开谁是大雄师子种满身锋刀出头来时有僧出师曰好着精彩僧拟伸问师曰甚么处去也僧乃问师子未出窟时如何师曰锋铓难击曰出窟后如何师曰藏身无路曰欲出不出时如何师曰命似悬丝曰向去事如何师曰拶问如何是和尚家风师曰还奈何么问十二时中如何即是师曰金刚顶上看曰恁么则人天有赖师曰汝又诳謼人天作么婺州普照瑜禅师上堂三十年后大有人向这里亡锋结舌去在良久曰还会么灼然若不是真师子儿X争识得上上之机时有僧问师子未出窟时如何师曰众兽徒然曰出窟后如何师曰狐绝万里曰欲出不出时如何师曰当冲者丧曰向去事如何师曰决在临锋僧礼拜师有颂曰决在临锋处天然师子机嚬呻出三界非祖莫能知婺州双溪保初禅师上堂未透彻不须呈十方世界廓然明孤峰顶上通机照不用看他北斗星僧问九夏灵峰劒请师不露锋师曰未拍金锁前何不问曰千般徒设用难出髑髅前师曰背后碍杀人处州涌泉究禅师上堂良久曰还有虎狼禅客么有则放出一箇来僧才出师曰还知丧命处么曰学人咨和尚师曰甚么处去也曰师子未出窟时如何师曰抖㖃地曰出窟后如何师曰葢天葢地曰欲出不出时如何师曰一切人辨不得曰向去事如何师曰俊鹞亦迷踪衢州罗汉义禅师上堂众集僧才出师曰不是好底僧礼拜起问龙泉宝劒请师挥师曰甚么处去也曰恁么则龙谿南面尽铓锋师曰收取问不落古今请师道师曰还怪得么曰犹落古今师曰莫错罗汉琛禅师法嗣襄州清谿山洪进禅师在地藏时居第一座一日地藏上堂二僧出礼拜藏曰俱错二僧无语下堂请益修山主修曰汝自巍巍堂堂却礼拜拟问他人岂不是错师闻之不肯修乃问未审上座又作么生师曰X汝自迷暗焉可为人修愤然上方丈请益藏指廊下曰典座入库头去也修乃省过一日师问修曰明知生是不生之理为甚么被生死之所流转修曰笋毕竟成竹去如今作篦使还得么师曰汝向后自悟去在修曰某所见祇如此上座意旨又如何师指曰这箇是监院房那箇是典座房修即礼谢住后僧问众盲摸象各说异端忽遇明眼人又作么生师曰汝但举似诸方师经行次众僧随从乃谓众曰古人有甚么言句大家商量时有从漪上座出众拟问次师曰这没毛驴漪涣然省悟昇州清凉院休复悟空禅师北海王氐子幼出家十九纳戒甞自谓曰苟尚能诠则为滞筏将趣凝寂复患堕空既进退莫决舍二何之乃参寻宗匠依地藏经年不契直得成病入涅槃堂一夜藏去看乃问复上座安乐么师曰某甲为和尚因缘背藏指灯笼曰见么师曰见藏曰祇这箇也不背师于言下有省后修山主问讯地藏曰某甲百劫千生曾与和尚违背来此又值和尚不安藏遂竖起拄杖曰祇这箇也不背师忽然契悟后继法眼住崇寿江南国主创清凉道场延请居之上堂古圣才生下便周行七步目顾四方云天上天下唯我独尊他便有这箇方便奇特祇如诸上座初生下时有甚么奇特试举看若道无即对面讳却若道有又作么生通得箇消息还会么上座幸然有奇特事因甚么不知去珍重僧X问如何是佛师曰汝是众生曰还肯也无师曰虗施此问问如何是西来意师曰汝道此土还有么问省要处乞师一言师曰珍重问如何是道师曰本来无一物何处有尘埃僧礼拜师曰莫错会问如何是一尘入正受师曰色即空曰如何是诸尘三昧起师曰空即色问诸余即不问如何是悟空一句师曰两句也问牛头未见四祖时为甚么百鸟衔华师曰未见四祖曰见后为甚么不衔华师曰见四祖问如何是自己事师曰几处问人来问古人得箇甚么即便休歇去师曰汝得箇甚么即不休歇去问如何是学人出身处师曰千般比不得曰请和尚道师曰古亦有今亦有问如何是亡僧面前触目菩提师曰问取髑髅后问毒龙奋迅万象同然时如何师曰你甚么处得这箇问头问忠座主讲甚么经曰法华经师曰若有说法华经处我现宝塔当为证明大德讲甚么人证明忠无对后晋天福癸卯十月朔日遣僧报法眼至嘱付讫又致书辞国主取三日夜子时入灭国主令本院至时击钟及期大众普集师端坐警众曰无弃光影语绝告寂时国主闻钟登高台遥礼深加哀慕仍致祭茶毗收舍利建塔抚州龙济绍修禅师初与法眼同参地藏所得谓巳臻极暨同辞至建阳途中谭次眼忽问古人道万象之中独露身是拨万象不拨万象师曰不拨眼曰说X甚么拨不拨师懵然不知却回地藏藏问子去未久何以却来师曰有事未决岂惮䟦涉山川藏曰汝跋涉许多山川也还不恶师未喻旨乃问古人道万象之中独露身意旨如何藏曰汝道古人拨万象不拨万象师曰不拨藏曰两箇也师骇然沈思而却问未审古人拨万象不拨万象藏曰汝唤甚么作万象师方省悟再辞地藏觐于法眼眼语意与地藏开示前后如一师后居龙济山不务聚徒而学者奔至上堂具足凡夫法凡夫不知具足圣人法圣人不会圣人若会即是凡夫凡夫若知即是圣人此两语一理三义若人辨得不妨于佛法中有箇入处若辨不得莫道不疑好珍重僧问见色便见心露柱是色如何是心师曰幸然未会且莫诈明头问如何得出三界师曰是三界则一任出曰不是三界又如何师曰甚么处不是三界问当扬举唱谁是委者师曰非汝不委问如何是万法主师曰把将万法来问承古有言须弥纳芥子芥子纳须弥如何是须弥师曰穿破汝心曰如何是芥子师曰塞却汝眼曰如何纳得师曰把将须弥与芥子来曰前言何在师曰前有甚么言问僧甚处来曰翠巖师曰翠巖有何言句示徒曰寻常道出门逢弥勒入门见释迦师曰与么道又争得曰和尚又如何师曰出门逢阿谁入门见甚么僧于言下有省上堂声色不到处病在见闻言诠不及处过在唇吻僧问离却声色请和尚X道师曰声色里问将来问如何是学人心师曰阿谁恁么问问劫火洞然大千俱坏未审这箇还坏也无师曰不坏曰为甚么不坏师曰为同大千上堂卷帘除却障闭户生窒碍祇这障与碍古今无人会会得是障碍不会不自在问巨夜之中以何为眼师曰暗问纤毫不隔为甚么觑之不见师曰作家弄影汉问古镜未磨时如何师曰照破天地曰磨后如何师曰黑漆漆地问如何是普眼师曰纤毫觑不见曰为甚么觑不见师曰为伊眼太大问如何是大败坏底人师曰劫坏不曾迁曰此人还知有佛法也无师曰若知有佛法浑成颠倒曰如何得不颠倒去师曰直须知有佛法曰如何是佛法师曰大败坏问如何是学人常在底心师曰还曾问荷玉么曰学人不会师曰若不会夏末了问取曹山去师有颂曰风动心摇树云生性起尘若明今日事昧却本来人又欲识解脱道诸法不相到眼耳绝见闻声色閙浩浩又初心未入道不得閙浩浩钟声里荐取钟声里颠倒又诸佛不出世四十九年说祖师不西来少林有妙诀又万法是心光诸缘唯性晓本无迷悟人祇要今日了潞府延庆院傅殷禅师僧问见色便见心灯笼是色那箇是心师曰汝不会古人意曰如何是古人意师曰灯笼是心问若能转物即同如来未审转甚么物师曰道甚么僧拟进语师曰这漆桶X衡岳南台守安禅师僧问人人尽有长安路如何得到师曰即今在甚么处问寂寂无依时如何师曰寂寂底聻因示颂曰南台静坐一炉香终日凝然万虑亡不是息心除妄想都缘无事可思量杭州天龙寺清慧秀禅师上堂诸上座多少无事十二时中在何世界安身立命且子细点检看何不觅箇歇处因甚么却与别人点检若恁么去早落第二头也时有僧问承师有言恁么去早落第二头学人总不恁么上来如何辩白师曰汝却作家曰恁么则今日得遇于师也师曰且莫诈明头天龙机禅师法嗣高丽雪岳令光禅师僧问如何是和尚家风师曰分明记取问如何是诸法之根源师曰谢指示僊宗符禅师法嗣福州僊宗洞明真觉禅师僧问拏云不假风雷便濬浪如何透得身师曰何得弃本逐末泉州福清行钦广法禅师上堂还有人鑑得么若有人鑑得是甚么湖里破草鞋若也鑑不出落地作金声无事久立僧问如何是佛法大意师曰诸上座大家道取问如何是谈真逆俗师曰客作汉问甚么曰如何是顺俗违真师曰喫茶去问如何是然灯前师曰然灯后曰如何是然灯后师曰然灯前曰如何是正然灯师曰喫茶去问如何是第二月师曰汝问我答X国泰啗口王禅师法嗣婺州齐云宝胜禅师僧问如何是齐云水师曰龙潭常彻底拟问即波澜曰莫祇这箇便是么师曰古殿无香烟谁人辩清浊曰未审深深处如何师曰阇黎欲识深深处直须脚下绝云生白龙希禅师法嗣福州广平玄旨禅师上堂还有人证明么若有人证明亦免孤负上祖埋没后来若是寻言数句大藏公明若是祖宗门中怪及甚么处恁么道亦是傍瞥之辞僧问如何是广平境师曰地负名山秀谿连海水清曰如何是境中人师曰汝问我答问如何是法身体师曰廓落虗空绝玷瑕曰如何是体中物师曰一轮明月散秋江曰未审体与物分不分师曰适来道甚么曰恁么则不分也师曰穿耳胡僧笑点头福州昇山白龙清慕禅师僧问如何是白龙密用一机师曰汝每日用甚么曰恁么则徒劳侧聆师喝曰出去问一切众生日用而不知如何是日用底师曰别祇对你争得问不责上来声前一句请师道师曰莫是不便么福州灵峰志恩禅师僧问如何是吹毛劒师曰我进前汝退后曰恁么则学人丧身命去也师曰不打水鱼自惊问如何是佛师曰更是阿谁曰既然如此为甚么迷妄有差殊师曰但自不亡羊何须泣岐路问如何是灵峰境师曰万叠青山如饤出两条绿X水若图成曰如何是境中人师曰明明密密密密明明福州东禅玄亮禅师僧问本无迷悟为甚么却有佛有众生师曰话堕也问祖祖相传传法印师今继席嗣何人师曰特谢证明曰恁么则白龙当时亲授记今日应圣度迷津师曰汝莫错认定盘星漳州报劬院玄应定慧禅师泉州晋江吴氏子漳州剌史陈文颢创院请师开法僧问如何是第一义师曰如何是第一义曰学人请益师何以倒问学人师曰汝适来请益甚么曰第一义师曰汝谓之倒问耶问如何是古佛道场师曰今夏堂中千五百僧宋太祖开宝乙亥将顺世先七日书辞陈公仍示偈曰今年六十六世寿有延促无生火炽然有为薪不续出谷与归源一时俱备足及期诫门人曰吾灭后不得以丧服哭泣言讫而寂塔于后山招庆匡禅师法嗣泉州报恩院宗显明慧禅师僧问昔日灵山一会迦叶亲闻未审今日谁是闻者师曰却忆七叶巖中尊问昔日觉城东际象王回旋五众咸臻今日太守临筵如何提接师曰眨上眉毛着曰恁么则一机显处万缘丧尽师曰何必繁辞问如何是西来意师曰日里看鸱毛问学人都致一问请师道师曰不是创住这箇师僧也难容问离四句绝百非请师道师曰青红花满庭问不涉思量处从上宗乘请X师直道师良久僧曰恁么则听响之流徒劳侧耳师曰早是粘泥问如何是人王师曰奉对不敢造次曰如何是法王师曰莫孤负好曰未审人王与法王对谈何事师曰非汝所聆金陵龙光院澄怡台巳禅师广州人新到参师问甚处来曰江南来师曰汝还礼拜渡江船子么曰和尚为甚么教某礼拜渡江船子师曰是汝善知识永兴北院可休禅师僧问如何是西来意师曰徧满天下曰莫便是也无师曰是即牢收取问大作业底人来师还接否师曰不接曰为甚么不接师曰幸是好人家男女郴州太平院清海禅师僧问古人道不从请益得祖师为甚么道谁得作佛师曰悟了方知问从上宗乘次第指授未审今日如何举唱师曰透出白云深洞里名华异草岭头生连州慈云慧深普广禅师僧问匿王请佛既奉法于当时我后延师葢兴宗于此日幸施方便无恡举扬师曰不烦再问问如何是大圆镜师曰着问如何是向上事师曰分明听取郢州兴阳山道钦禅师僧问如何是兴阳境师曰松竹乍栽山影绿水流穿过院庭中问如何是佛师曰更是甚么报恩资禅师法嗣处州福林澄禅师僧问如何是伽蓝师曰没幡帧曰X如何是伽蓝中人师曰瞻礼有分问下堂一句请师不吝师曰闲吟唯忆庞居士天上人间不可陪翠峰欣禅师法嗣处州报恩守真禅师僧问如何是佛法大意师曰闪烁乌飞急奔腾兔走频鹫岭远禅师法嗣襄州鹫岭通禅师僧问世尊得道地神报虗空神和尚得道未审甚么人报师曰谢汝报来龙华球禅师法嗣杭州仁王院俊禅师僧问古人道向上一路千圣不传如何是不传底事师曰向上问将来曰恁么则上来不当去也师曰既知如是踏步上来作甚么酒仙遇贤禅师姑苏长洲林氏子母梦吞大珠而孕生多异祥貌伟怪口容双拳七岁尝沉大渊而衣不润遂去家师嘉禾永安可依三十剃染圆具往参龙华发明心印回居明觉院唯事饮酒醉则成歌颂警道俗因号酒仙偈曰绿水红桃华前街后巷走百余遭张三也识我李四也识我识我不识我两箇拳头那箇大两箇之中一箇大曾把虗空一翟支破摩娑令教却恁么拈取须弥枕头卧杨子江头浪最深行人到此尽沈吟他时若到无波处还似有波时用心金斝又闻泛玉山还报颓莫教更漏促趂取月明回贵买朱砂画月筭来枉用工夫醉卧绿杨阴下起来强说真如泥人再三叮嘱莫教失却衣珠一六二六X其事巳足一九二九我要喫酒长伸两脚眼一窹起来天地还依旧门前绿树无啼鸟庭下苍苔有落花聊与东风论箇事十分春色属谁家秋至山寒水冷春来柳绿花红一点动随万变江村烟雨蒙蒙有不有空不空笊篱捞取西北风生在阎浮世界人情几多爱恶祇要喫些酒子所以倒街卧路死后却产娑婆不愿超生净土何以故西方净土且无酒酤师于宋真宗祥符己酉上元凌晨浴罢就室合拳右举左张其口而化延寿轮禅师法嗣庐山归宗道诠禅师吉州刘氏子闻慧轮化被长沙曰月险往参路次被王逵兵执将沉江师怡然无怖逵异之令放得参延寿经十载寿寂归开先次住九峰隆济院僧问承闻和尚亲见延寿来是否师曰山前麦熟也未问九峰山中还有佛法也无师曰有曰如何是九峰山中佛法师曰石头大底大小底小时僧徒例试经业师之众竝习禅观乃述一偈闻于州牧曰比拟忘言合太虗免教和气有亲疎谁知道德全无用今日为僧贵识书州牧阅之与僚佐议曰旃檀林中必无杂树唯师一院特奏免试南康知军张南金具疏集道俗迎请坐归宗道场僧问如何是归宗境师曰千邪不如一直问如何是佛师曰待得雪消后自然春到来问深山巖谷中还有佛法也无师曰无曰佛法徧在一切处为甚么却无师X曰无人到问古人道不是风动不是幡动时如何师曰来日路口有市问如何是学人自己师曰牀窄先卧粥稀后坐师于宋太宗雍熈乙酉顺寂塔于牛首庵寿五十六腊三十七潭州龙兴裕禅师僧问如何是学人自己师曰张三李四曰比来问自己为甚么却道张三李四师曰汝且莫草草问诸余即不问如何是和尚家风师曰家风即且置阿那箇是汝不问底诸余保福俦禅师法嗣漳州隆寿无逸禅师开堂陞座良久曰诸上座若是上根之士早巳掩耳中下之流竞头侧听虽然如此犹是不得巳而言诸上座他时后日到处有人问着今日事且作么生举似他若也举得舌头鼓论若也举不得如无三寸且作么生举大龙洪禅师法嗣鼎州大龙山景如禅师僧问如何是佛法大意师便喝僧曰尊意如何师曰会么曰不会师又喝问太阳一显人皆羡鼓声绝罢意如何师曰季秋凝后好晴天鼎州大龙山楚勋禅师上堂良久曰大众祇恁么各自散去巳是重宣此义了也久立又奚为然久立有久立底道理知了经一小劫如一食顷不知便见茫然还知么有知者出来大家相共商量僧出提坐具曰展即偏周沙界缩即丝发不存展即是不展即是X师曰你从甚么处得来曰恁么则展去也师曰没交涉问如何是大龙境师曰诸方举似人曰如何是境中人师曰你为甚么谩我问亡僧迁化向甚么处去师曰阿弥陀佛问善法堂中师子吼未审法嗣嗣何人师曰犹自恁么问兴元府普通院从善禅师僧问法轮再转时如何师曰助上座喜曰合谭何事师曰异人掩耳曰便恁么领会时如何师曰错问佩劒叩松关时如何师曰莫乱作曰谁不知有师曰出白马霭禅师法嗣襄州白马智伦禅师僧问如何是佛师曰真金也须失色问如何是和尚出身处师曰牛觝墻曰学人不会意旨如何师曰巳成八字白兆楚禅师法嗣唐州保寿匡祐禅师僧问如何是佛法大意师曰近前来僧近前师曰会么曰不会师曰石火电光巳经尘劫问如何是为人底一句师曰开口入耳曰如何理会师曰逢人告人南岳下九世黄龙达禅师法嗣眉州黄龙禅师僧问如何是密室师曰斫不开曰如何是密室中人师曰非男女相问国内按劒者是谁师曰昌福曰忽遇尊贵时如何师曰不遗清谿进禅师法嗣X相州天平山从漪禅师僧问如何得出三界师曰将三界来与汝出问如何是和尚家风师曰显露地问如何是佛师曰不指天地曰为甚么不指天地师曰唯我独尊问如何是太平师曰八凹九凸问洞深杳杳清谿水饮者如何不升坠师曰更梦见甚么问大众云集合谭何事师曰香烟起处森罗见庐山圆通缘德禅师临安黄氏子事本邑东山勤剃染徧参诸方得旨清谿江南国主于庐山建院请师开法上堂诸上座明取道眼好是行脚本分事道眼若未明有甚么用处祇是移盘喫饭汉道眼若明有何障碍若未明得强说多端也无用处无事切须寻究僧问如何是四不迁师曰地水火风问如何是古佛心师曰水鸟树林曰学人不会师曰会取学人问久负没絃琴请师弹一曲师曰负来多少时也曰未审作何音调师曰话堕也珍重问如何是佛法大意师曰过去灯明佛本光瑞如是宋太宗遣帅问罪江南后主纳土矣而胡则者据守九江不降大将军曹翰部曲渡江入寺禅者惊走师淡坐如平日翰至不起不揖翰怒诃曰长老不闻杀人不眨眼将军乎师熟视曰汝安知有不惧生死和尚耶翰因警悚增叹复曰禅者何为而散师曰击鼓自集翰遣裨校击之禅无至者翰曰不至何也师曰公有杀心故尔师自起击之禅者乃集翰拜问决胜之䇿师X曰非禅者所知也师每领诸剎无所事去留頺然默坐而学者自成规矩平生着一衲裙以绳贯其褶处夜则伸以当被太平兴国丁丑十月七日陞堂曰脱离世缘乃在今日嘱令门人垒青石为塔乃曰他日塔作红色吾再至也言讫泊然而逝阅世八十坐六十三夏谥道济禅师清凉复禅师法嗣昇州奉先寺慧同净照禅师魏府张氏子出家于北禅性直秉具希操律师住后僧问教中道唯一坚密身一切尘中见又道佛身充满于法界普见一切羣生前于此二途请师说师曰唯一坚密身一切尘中见问如何是古佛心师曰汝拟阿那箇不是问如何是常在底人师曰更问阿谁龙济修禅师法嗣河东广原禅师僧问如何是佛法大意师曰听取一偈剎剎现形仪尘尘具觉知性源常鼓浪不悟未曾移南台安禅师法嗣襄州鹫岭善美禅师僧问如何是鹫岭境师曰岘山对碧玉江水往南流曰如何是境中人师曰有甚么事问百川异流还归大海未审大海有几滴师曰汝还到海也未曰到海后如何师曰明日来向汝道归宗诠禅师法嗣瑞州九峰义诠禅师僧问如何是祖师西来意师曰X有力者负之而趋隆寿逸禅师法嗣隆寿法骞禅师泉州施氏子漳州剌史陈洪铦请开法上堂今日隆寿出世三世诸佛森罗万象同时出世同时转法轮诸人还见么僧问如何是隆寿境师曰无汝插足处曰如何是境中人师曰未识境在有僧参次日请问心要师曰昨日相逢序起居今朝相见事还如如何却觅呈心要心要如何特地疎五灯全书卷第十六五灯全书X卍XXX五灯全书卷第十七京都圣感禅寺住持僧编辑京都古华严寺住持僧较阅进呈沩仰宗南岳下三世百丈海禅师法嗣潭州沩山灵祐禅师福州长谿赵氏子年十五出家依本郡建善寺法常律师剃发于杭州龙兴寺究大小乘教二十三游江西参百丈丈一见许之入室遂居参学之首侍立次丈问谁师曰某甲丈曰汝拨炉X中有火否师拨之曰无火丈躬起深拨得少火举以示之曰汝道无这箇聻师由是发悟礼谢陈所解丈曰此暂时岐路耳欲识佛性义当观时节因缘时节既至如迷忽悟如忘忽忆方省己物不从他得故祖师云悟了同未悟无心亦无法祇是无虗妄凡圣等心本来心法元自备足汝今既尔善自护持次日同百丈入山作务丈曰将得火来么师曰将得来丈曰在甚处师乃拈一枝柴吹两吹度与百丈丈曰如虫御木司马头陀自湖南来谓丈曰顷在湖南寻得一山名大沩是一千五百人善知识所居之处丈曰老僧住得否陀曰非和尚所居丈曰何也陀曰和尚是骨人彼是肉山设居徒不盈千丈曰吾众中莫有人住得否陀曰待历观之时华林觉为第一座丈令侍者请至问曰此人如何陀请謦欬一声行数步陀曰不可丈又令唤师师时为典座陀一见乃曰此正是沩山主人也丈是夜召师入室嘱曰吾化缘在此沩山胜境汝当居之嗣续吾宗广度后学时华林觉为首座闻之曰某甲忝居上首典座何得住持丈曰若能对众下得一语出格当与住持即指净瓶问曰不得唤作净瓶汝唤作甚么林曰不可唤作木揬也丈乃问师师踢倒净瓶便出去丈笑曰第一座轮却山子也师遂往焉是山峭绝敻无人烟猿猱为伍橡栗充食经五七载绝无来者师自念言我本住持为利益于人既绝往还自善何济即舍庵而欲他往行至X山口见蛇虎交横在路师曰汝等诸兽不用拦吾行路吾若于此山有缘汝等各自散去吾若无缘汝等不用动吾从路过一任汝喫言讫虫虎四散而去师乃回庵未及一载懒安向数僧从百丈来辅佐于师安曰某与和尚作典座待僧及五百人不论时节即不造粥便放某甲下山自后山下居民稍稍知之率众共营梵宇连帅李景让奏号同庆寺相国裴公休甞咨元奥由是天下禅学辐辏焉上堂夫道人之心质直无伪无背无面无诈妄心一切时中视听寻常更无委曲亦不闭眼塞耳但情不附物即得从上诸圣祇说浊边过患若无如许多恶觉情见想习之事譬如秋水澄渟清净无为澹泞无碍唤他作道人亦名无事人时有僧问顿悟之人更有修否师曰若真悟得本他自知时修与不修是两头语如今初心虽从缘得一念顿悟自理犹有无始旷劫习气未能顿净须教渠净除现业流识即是修也不可别有法教渠修行趣向从闻入理闻理深妙心自圆明不居惑地纵有百千妙义抑扬当时此乃得坐披衣自解作活计始得以要言之则实际理地不受一尘万行门中不舍一法若也单刀直入则凡圣情尽体露真常理事不二即如如佛仰山问如何是祖师西来意师指灯笼曰大好灯笼仰曰莫祇这便是么师曰这箇是甚么仰曰大好灯笼师曰果然不见一日师谓众曰如许多人祇得大机不得大用仰山举此X语问山下庵主曰和尚恁么道意旨如何主曰更举看仰拟再举被庵主踏倒仰归举似师师呵呵大笑师在法堂坐库头系木鱼火头掷却火抄拊掌大笑师曰众中也有恁么人遂唤来问你作么生火头曰某甲不喫粥肚饥所以欢喜师乃点头师摘茶次谓仰山曰终日摘茶祇闻子声不见子形仰撼茶树师曰子祇得其用不得其体仰曰未审和尚如何师良久仰曰和尚祇得其体不得其用师曰放子三十棒仰曰和尚棒某甲喫某甲棒教谁喫师曰放子三十棒上堂僧出曰请和尚为众说法师曰我为汝得彻困也僧礼拜师坐次仰山入来师曰寂子速道莫入阴界仰曰慧寂信亦不立师曰子信了不立不信不立仰曰祇是慧寂更信阿谁师曰若恁么即是定性声闻仰曰慧寂佛亦不立师问仰山涅槃经四十卷多少是佛说多少是魔说仰曰总是魔说师曰巳后无人奈子何仰曰慧寂即一期之事行履在甚么处师曰祇贵子眼正不说子行履仰山蹋衣次提起问师曰正恁么时和尚作么生师曰正恁么时我这里无作么生仰曰和尚有身而无用师良久却拈起问曰汝正恁么时作么生仰曰正恁么时和尚还见伊否师曰汝有用而无身师后忽问仰山汝春间有话未圆X今试道看仰曰正恁么时切忌勃诉师曰停囚长智师一日唤院主主便来师曰我唤院主汝来作甚么主无对又令侍者唤第一座座便至师曰我唤第一座汝来作甚么座亦无对师问云巖闻汝久在药山是否巖曰是师曰如何是药山大人相巖曰涅槃后有师曰如何是涅槃后有巖曰水洒不着巖却问师百丈大人相如何师曰巍巍堂堂炜炜煌煌声前非声色后非色蚊子上铁牛无汝下觜处师过净瓶与仰山山拟接师却缩手曰是甚么仰曰和尚还见箇甚么师曰若恁么何用更就吾觅仰曰虽然如此仁义道中与和尚提瓶挈水亦是本分事师乃过净瓶与仰山师与仰山行次指柏树子问曰前面是甚么仰曰柏树子师却问耘田翁翁亦曰柏树子师曰这耘田翁向后亦有五百众师问仰山何处来仰曰田中来师曰禾好刈也未仰作刈禾势师曰汝适来作青见作黄见作不青不黄见仰曰和尚背后是甚么师曰子还见么仰拈禾穗曰和尚何曾问这箇师曰此是鵞王择乳师问仰山天寒人寒仰曰大家在这里师曰何不直说仰曰适来也不曲和尚如何师曰直须随流上堂仲冬严寒年年事晷运推移事若何仰山进前叉手而立师曰我情知汝答这话不得香严曰某甲偏答得这话师蹑前问严亦进前叉手而立师曰赖遇寂子不会师一日见刘铁磨X来师曰老牸牛汝来也磨曰来日台山大会斋和尚还去么师乃放身作卧势磨便出去有僧来礼拜师作起势僧曰请和尚不用起师曰老僧未曾坐僧曰某甲未曾礼师曰何故无礼僧无对问如何是道师曰无心是道曰某甲不会师曰会取不会底好曰如何是不会底师曰祇汝是不是别人复曰今时人但直下体取不会底正是汝心正是汝佛若向外得一知一解将为禅道且没交涉名运粪入不名运粪出污汝心田所以道不是道问如何是百丈真师下禅床叉手立曰如何是和尚真师却坐师坐次仰山从方丈前过师曰若是百丈先师见子须喫痛棒始得仰曰即今事作么生师曰合取两片皮仰曰此恩难报师曰非子不才迺老僧年迈仰曰今日亲见百丈师翁来师曰子在甚么处见仰曰不道见祇是无别师曰始终作家师问仰山即今事且置古来事作么生仰叉手近前师曰犹是即今事古来事作么生仰退后立师曰汝屈我我屈汝仰便礼拜仰山香严侍立次师举手曰如今恁么者少不恁么者多严从东过西立仰从西过东立师曰这箇因缘三十年后如金掷地相似仰曰亦须是和尚提唱始得严曰即今亦不少师曰合取口师坐次仰山入来师以两手相交示之仰作女人拜师曰如是如是师方丈内坐次仰山入来师曰寂子近日宗X门令嗣作么生仰曰大有人疑着此事师曰寂子作么生仰曰慧寂祇管困来合眼倦即坐禅所以未曾说着在师曰到这田地也难得仰曰据慧寂所见祇如此一句也着不得师曰汝为一人也不得仰曰自古圣人尽皆如此师曰大有人笑汝恁么祇对仰曰解笑者是慧寂同参师曰出头事作么生仰绕禅床一匝师曰裂破古今仰山香严侍立次师曰过去现在未来佛佛道同人人得箇解脱路仰曰如何是人人解脱路师回顾香严曰寂子借问何不答伊严曰若道过去未来现在某甲却有箇祇对处师曰子作么生祇对严珍重便出师却问仰山曰智闲恁么祇对还契寂子也无仰曰不契师曰子又作么生仰亦珍重出去师呵呵大笑曰如水乳合一日师翘起一足谓仰山曰我每日得他负载感伊不彻仰曰当时给孤园中与此无别师曰更须道始得仰曰寒时与他袜着也不为分外师曰不负当初子今巳彻仰曰恁么更要答话在师曰道看仰曰诚如是言师曰如是如是师问仰山生住异灭汝作么生会仰曰一念起时不见有生住异灭师曰子何得遣法仰曰和尚适来问甚么师曰生住异灭仰曰却唤作遣法师问仰山妙净明心汝作么生会仰曰山河大地日月星辰师曰汝祇得其事仰曰和尚适来问甚么师曰妙净明心仰曰唤作事得么师曰如是如是石霜会下有二禅客到云此间无一人会禅后普X请搬柴仰山见二禅客歇将一橛柴问曰还道得么俱无对仰曰莫道无人会禅好仰归举似师曰今日二禅客被慧寂勘破师曰甚么处被子勘破仰举前话师曰寂子又被吾勘破师睡次仰山问讯师便回而向壁仰曰和尚何得如此师起曰我适来得一梦你试为我原看仰取一盆水与师洗面少顷香严亦来问讯师曰我适来得一梦寂子为我原了汝更与我原看严乃点一椀茶来师曰二子见解过于鹙子师因泥壁次李军容来具公裳直至师背后端笏而立师回首见便侧泥盘作接泥势李便转笏作进泥势师便抛下泥盘同归方丈问不作沩山一顶笠无由得到莫傜村如何是沩山一顶笠师唤曰近前来僧近前师与一踏上堂老僧百年后向山下作一头水牯牛左脇下书五字曰沩山僧某甲当恁么时唤作沩山僧又是水牯牛唤作水牯牛又是沩山僧毕竟唤作甚么即得仰山出礼拜而退师敷扬宗教凡四十余年达者不可胜数唐宣宗大中癸酉正月九日盥潄敷坐怡然而寂寿八十三腊六十四塔于本山敕谥大圆禅师塔曰清净南岳下四世沩山祐禅师法嗣X袁州仰山慧寂通智禅师韶州怀化叶氏子年九岁于广州投和安通出家十四岁父母取归欲与婚媾师不从遂断二指跪致父母前誓求正法以答劬劳父母乃许再诣通处得披剃未登具即游方初谒耽源巳悟元旨后参沩山遂升堂奥耽源谓师曰国师当时传得六代祖师圆相共九十七箇授与老僧乃曰吾灭后三十年南方有一沙弥到来大兴此教次第传受无令断绝我今付汝汝当奉持遂将其本过与师师接得一覧便将火烧却耽源一日问前来诸相甚宜秘惜师曰当时看了便烧却也源曰吾此法门无人能会惟先师及诸祖师诸大圣人方可委悉子何得焚之师曰慧寂一覧巳知其意但用得不可执本也源曰然虽如此于子即得后人信之不及师曰和尚若要重录不难即重集一本呈上更无遗失源然之耽源上堂师出众作此相以手拓呈了却叉手立源以两手相交作拳示之师进前三步作女人拜源点头师便礼拜师浣衲次耽源曰正恁么时作么生师曰正恁么时向甚么处见参沩山沩问汝是有主沙弥无主沙弥师曰有主曰主在甚么处师从西过东立沩异之师问如何是真佛住处沩曰以思无思之妙返思灵𦦨之无穷思尽还源性相常住事理不二真佛如如师于言下顿悟自此执侍一十五载参巖头头举起拂子师展坐具巖拈拂子置背后师将坐具搭肩上而出巖曰我不肯汝X放祇肯汝收扫地次沩问尘非扫得空不自生如何是尘非扫得师扫地一下沩曰如何是空不自生师指自身又指沩沩曰尘非扫得空不自生离此二途又作么生师又扫地一下又指自身并指沩沩一日指田问师这丘田那头高这头低师曰却是这头高那头低沩曰你若不信向中间立看两头师曰不必立中间亦莫住两头沩曰若如是着水看水能平物师曰水亦无定但高处高平低处低平沩便休有施主送绢与沩山师问和尚受施主如是供养将何报答沩敲禅床示之师曰和尚何得将众人物作自己用师在沩山为直岁作务归沩问甚么处去来师曰田中来沩曰田中多少人师插锹叉手沩曰今日南山大有人刈茅师拔锹便行师在沩山牧牛时踢天泰问一毛头师子现即不问百亿毛头百亿师子现又作么生师便骑牛归侍立沩山次举前话方了却见泰来师曰便是这箇上座沩遂问百亿毛头百亿师子现岂不是上座道泰曰是师曰正当现时毛前现毛后现泰曰现时不说前后沩山大笑师曰师子腰折也便下去一日第一座举起拂子曰若人作得道理即与之师曰某甲作得道理还得否座曰但作得道理便得乃乃掣将拂子去一日雨下天性谓师曰好雨师X曰好在甚么处性无语师曰某甲却道得性曰好在甚么处师指雨性又无语师曰何得大智而默师随沩山游山到磐陀石上坐师侍立次忽鵶衔一红柿落在面前沩拾与师师接得洗了度与沩沩曰子甚处得来师曰此是和尚道德所感沩曰汝也不得无分即分半与师沩山问师忽有人问汝汝作么生祇对师曰东寺师叔若在某甲不致寂寞沩曰放汝一箇不祇对罪师曰生之与杀祇在一言沩曰不负汝见别有人不肯师曰阿谁沩指露柱曰这箇师曰道甚么沩曰道甚么师曰白鼠推迁银台不变师问沩山大用现前请师辨白沩山下座归方丈师随后入沩问子适来问甚么话师再举沩曰还记得吾答语否师曰记得沩曰你试举看师便珍重出去沩曰错师回首曰闲师弟若来莫道某甲无语好师问东寺曰借一路过那边还得否寺曰大凡沙门不可祇一路也别更有么师良久寺却问借一路过那边得否师曰大凡沙门不可祇一路也别更有么寺曰祇有此师曰大唐天子决定姓金师在沩山前坡牧牛次见一僧上山不久便下来师乃问上座何不且留山中僧曰祗为因缘不契师曰有何因缘试举看曰和尚问某名甚么某答归真和尚曰归真何在某甲无对师曰上座却回向和尚道某甲道得也和尚问作么生道伹曰眼里耳里鼻里僧回一如所教沩曰脱空谩语汉此是X五百人善知识语师卧次梦入弥勒内院众堂中诸位皆足惟第二位空师遂就座有一尊者白槌曰今当第二座说法师起白槌曰摩诃衍法离四句绝百非谛听谛听众皆散去及觉举似沩沩曰子巳入圣位师便礼拜师侍沩行次忽见前面尘起沩曰面前是甚么师近前看了却作此相沩点头沩山示众曰一切众生皆无佛性盐官示众曰一切众生皆有佛性盐官有二僧往探问既到沩山闻沩山举扬莫测其涯若生轻慢因一日与师言话次乃劝曰师兄须是勤学佛法不得容易师乃作此相以手拓呈了却抛向背后遂展两手就二僧索二僧罔措师曰吾兄直须勤学佛法不得容易便起去时二僧却回盐官行三十里一僧忽燃有省乃曰当知沩山道一切众生皆无佛性信之不错便回沩山一僧更前行数里因过水忽然有省自叹曰沩山道一切众生皆无佛性灼然有他恁么道亦回沩山久依法席沩山同师牧牛吹沩曰此中还有菩萨也无师曰有沩曰汝见那箇是试指出看师曰和尚疑那箇不是试指出看沩便休师送果子上沩山沩接得问子甚么处得来师曰家园底沩曰堪喫也未师曰未敢尝先献和尚沩曰是阿谁底师曰慧寂底沩曰既是子底因甚么教我先甞师曰和尚甞千甞万沩便喫曰犹带酸涩在师曰酸涩莫非自知沩不答赤千行者闻钟声乃问有耳打钟无耳打钟师曰汝X但问莫愁我答不得千曰早箇问了也师喝曰去师夏末问讯沩山次沩曰子一夏不见上来在下面作何所务师曰某甲在下面鉏得一片畬下得一箩种沩曰子今夏不虗过师却问未审和尚一夏之中作何所务沩曰日中一食夜后一寝师曰和尚今夏亦不虗过道了乃吐舌沩曰寂子何得自伤己命沩山一日见师来即以两手相交过各拨三下却竖一指师亦以两手相交过各拨三下却向胸前仰一手覆一手以目瞻视沩山休去沩山餧鵶生饭回头见师曰今日为伊上堂一上师曰某甲随例得闻沩曰闻底事作么生师曰鵶作鵶鸣鹊作鹊噪沩曰争奈声色何师曰和尚适来道甚么沩曰我祇道为伊上堂一上师曰为甚么唤作声色沩曰虽然如此验过也无妨师曰大事因缘又作么生验沩竖起拳师曰终是指东画西沩曰子适来问甚么师曰问和尚大事因缘沩曰为甚么唤作指东画西师曰为着声色故某甲所以问过沩曰竝未晓了此事师曰如何得晓了此事沩曰寂子声色老僧东西师曰一月千江体不分水沩曰应须与么始得师曰如金与金终无异色岂有异名沩曰作么生是无异名底道理师曰瓶盘钗钏券盂盆沩曰寂子说禅如师子吼惊散狐狼野干之属师后开法王莽山问僧近离甚处曰庐山师曰曾到五老峰么曰不曾到师曰阇黎不曾游山上堂汝等诸人各X自回光返照莫记吾言汝无始劫来背明投暗妄想根深卒难顿拔所以假设方便夺汝麤识如将黄叶止啼有甚么是处亦如人将百种货物与金宝作一铺货卖祇拟轻重来机所以道石头是真金铺我这里是杂货铺有人来觅鼠粪我亦拈与他来觅真金我亦拈与他时有僧问鼠粪即不要请和尚真金师曰囓镞拟开口驴年亦不会僧无对师曰索唤则有交易不索唤则无我若说禅宗身边要一人相伴亦无岂况有五百七百众耶我若东说西说则争头向前釆拾如将空拳诳小儿都无实处我今分明向汝说圣边事且莫将心凑泊但向自己性海如实而修不要三明六通何以故此是圣末边事如今且要识心达本但得其本不愁其末他时后日自具去在若未得本纵饶将情学他亦不得汝岂不见沩山和尚云凡圣情尽体露真常事理不二即如如佛问如何是祖师意师以手于空作此佛相示之僧无语师谓第一座曰不思善不思恶正恁么时作么生座曰正恁么时是某甲放身命处师曰何不问老僧座曰正恁么时不见有和尚师曰扶我教不起师因归沩山省觐沩问子既称善知识争辨得诸方来者知有不知有有师承无师承是义学是元学子试说看师曰慧寂有验处伹见僧来便竖起拂子问伊诸方还说这箇不说又曰这箇且置诸方老宿意作么生沩叹曰此是从上宗门中牙爪沩问大地众生X业识茫茫无本可据子作么生知他有之与无师曰慧寂有验处时有一僧从面前过师召曰阇黎僧回首师曰和尚这箇便是业识茫茫无本可据沩曰此是师子一滴乳迸散六斛驴乳师问僧甚处来曰幽州师曰我恰要箇幽州信米作么价曰某甲来时无端从市中过踏折他桥梁师便休师见僧来竖起拂子僧便喝师曰喝即不无且道老僧过在甚么处曰和尚不合将境示人师便打有梵僧从空而至师曰近离甚处曰西天师曰几时离彼曰今早师曰何太迟生曰游山翫水师曰神通游戏则不无阇黎佛法须还老僧始得曰特来东土礼文殊却遇小释迦遂出梵书贝多叶与师作礼乘空而去自此号小释迦师住东平时沩山令僧送书并镜与师师上堂提起示众曰且道是沩山镜东平镜若道是东平镜又是沩山送来若道是沩山镜又在东平手里道得则留取道不得则扑破去也众无语师遂扑破僧参问和尚还识字否师曰随分僧以手画此相拓呈师以衣袖拂之僧又作此相拓呈师以两手作背抛势僧以目视之师低头僧遶师一匝师便打僧遂出去师坐次有僧来作礼师不顾其僧乃问师识字否师曰随分僧乃右旋一匝曰是甚么字师于地上书十字酬之僧又左旋一匝曰是甚字师改十字作卍字僧画此相以两手拓如修罗掌日月势曰是甚么字师乃画此卍相对之僧乃作娄至X德势师曰如是如是此是诸佛之所护念汝亦如是吾亦如是善自护持其僧礼谢腾空而去时有一道者见经五日后遂问师师曰汝还见否道者曰某甲见出门腾空而去师曰此是西天罗汉故来探吾道道者曰某虽覩种种三昧不辨其理师曰吾以义为汝解释此是八种三昧是觉海变为义海体则同然此义合有因有果即时异时总别不离隐身三昧也师问僧近离甚处曰南方师举拄杖曰彼中老宿还说这箇么曰不说师曰既不说这箇还说那箇否曰不说师召大德僧应诺师曰参堂去僧便出师复召曰大德僧回首师曰近前来僧近前师以拄杖头上点一下曰去刘侍御问了心之旨可得闻乎师曰若要了心无心可了无了之心是名真了师一日在法堂上坐见一僧从外来便问讯了向东边叉手立以目视师师乃垂下左足僧却过西边叉手立师垂下右足僧向中间叉手立师收双足僧礼拜师曰老僧自住此未曾打着一人拈拄杖便打僧便腾空而去希声陆公欲谒师先作此相对呈师开封于相下而书曰不思而知落第二头思而知之落第三首遂封回公见即入山师乃门迎公才见便问三门俱开从何门入师曰从信门入公至法堂又问不出魔界便入佛界时如何师以拂子倒点三下公便设礼又问和尚还持戒否师曰不持戒曰还坐禅否师曰不坐禅公良久师曰会么X曰不会师曰听老僧一颂滔滔不持戒兀兀不坐禅酽茶三两椀意在䦆头边师却问承闻相公看经得悟是否曰弟子因看涅槃经有云不断烦恼而入涅槃得箇安乐处师竖起拂子曰祇如这箇作么生入曰入之一字也消不得师曰入之一字不为相公公便起去庞居士问久向仰山到来为甚么却覆师竖起拂子士曰恰是师曰是仰是覆士乃打露柱曰虽然无人也要露柱证明师掷拂子曰若到诸方一任举似师指雪师子问众有过得此色者么众无对师问双峰近日见处如何曰据某见处实无一法可当情师曰汝解犹在境曰某祇如此师兄又如何师曰汝岂不知无一法可当情者沩山闻曰寂子一句疑杀天下人师卧次僧问曰身还解说法也无师曰我说不得别有一人说得曰说得底人在甚么处师推出枕子沩山问曰寂子用劒刃上事师闭目坐次有僧潜来身边立师开目于地上作此水相顾视其僧僧无语师𢹂拄杖行次僧问和尚手中是甚么师便拈向背后曰见么僧无对师问一僧汝会甚么曰会卜师提起拂子曰这箇六十四卦中阿那卦收僧无对师自代曰适来是雷天大壮如今变为地火明彝问僧名甚么曰灵通师曰便请入灯笼曰早箇入了也问古人道见色便X见心禅床是色请和尚离却色指学人心师曰那箇是禅床指出来看僧无语问如何是毗卢师师乃叱之僧曰如何是和尚师师曰莫无礼师共一僧语旁有僧曰语底是文殊默底是维摩师曰不语不默底莫是汝否僧默然师曰何不现神通曰不辞现神通祇恐和尚收作教师曰鉴汝来处未有教外底眼问天堂地狱相去几何师将拄杖画地一画师住观音时出牓曰看经次不得问事有僧来问讯见师看经旁立而待师卷却经问会么曰某甲不看经争得会师曰汝巳后会去在其僧到巖头头问甚处来曰江西观音来头曰和尚有何言句僧举前话头曰这箇老师我将谓被故纸埋却元来犹在僧思𨜶问禅宗顿悟毕竟入门的意如何师曰此意极难若是祖宗门下上根上智一闻千悟得大总持其有根微智劣若不安禅静虑到这里总须茫然曰除此一路别更有入处否师曰有曰如何即是师曰汝是甚处人曰幽州人师曰汝还思彼处否曰常思师曰能思者是心所思者是境彼处楼台林苑人马骈阗汝反思底还有许多般也无曰某甲到这里总不见有师曰汝解犹在心信位即得人位未在曰除却这箇别更有意也无师曰别有别无即不堪也曰到这里作么生即是师曰据汝所解祇得一元得坐披衣向后自看𨜶礼谢之师接机利物为宗门标准再迁东平X将顺寂数僧侍立师以偈示之曰一二二三子平目复仰视两口一无舌即是吾宗旨至日午陞座辞众复说偈曰年满七十七无常在今日日轮正当午两手攀屈膝言讫以两手抱膝而终阅明年南塔涌公迁灵骨归仰山塔于集云峰下勅谥智通禅师妙光之塔邓州香严智闲禅师青州人厌俗辞亲观方慕道在百丈时性识聪敏参禅不得洎丈迁化遂参沩山山问我闻汝在百丈先师处问一答十问十答百此是汝聪明灵利意解识想生死根本父母未生时试道一句看师被一问直得茫然归寮将平日看过底文字从头要寻一句酬对竟不能得乃自叹曰畵饼不可充饥屡乞沩山说破山曰我若说似汝汝巳后骂我去我说底是我底终不干汝事师遂将平昔所看文字烧却曰此生不学佛法也且作箇长行粥饭僧免役心神乃泣辞沩山直过南阳覩忠国师遗迹遂憩止焉一日芟除草木偶抛瓦砾击竹作声忽然省悟遽归沐浴焚香遥礼沩山赞曰和尚大慈恩逾父母当时若为我说破何有今日之事乃有颂曰一击忘所知更不假修持动容扬古路不堕悄然机处处无踪迹声色外威仪诸方达道者咸言上上机沩山闻得谓仰山曰此子彻也仰曰此是心机意识着述得成待某甲亲自勘过仰后见师曰和尚赞叹师弟发明大事你试说看师举前颂仰曰此是夙习记持X而成若有正悟别更说看师又成颂曰去年贫未是贫今年贫始是贫去年贫犹有卓锥之地今年贫锥也无仰曰如来禅许师弟会祖师禅未梦见在师复有颂曰我有一机瞬目视伊若人不会别唤沙弥仰乃报沩山曰且喜闲师弟会祖师禅也师初开堂沩山令僧送书并拄杖至师接得便哭苍天苍天僧曰和尚为甚么如此师曰祇为春行秋令上堂道由悟达不在语言况是密密堂堂曾无间隔不劳心意暂借回光日用全功迷徒自背僧问如何是香严境师曰华木不滋问如何是僊陀婆师敲禅床曰过这里来问如何是现在学师以扇子旋转示之曰见么僧无语问如何是正命食师以手撮而示之问如何是无表戒师曰待阇黎作俗即说问如何是声色外相见一句师曰如某甲未住香严时且道在甚么处曰恁么则亦不敢道有所在师曰如幻人心心所法问如何是直截根源佛所印师抛下拄杖散手而去问如何是佛法大意师曰今年霜降早荞麦总不收问如何是西来意师以手入怀作拳展开与之僧乃跪膝以两手作受势师曰是甚么僧无对问离四句绝百非请和尚道师曰猎师前不得说本师戒上堂若论此事如人上树口衔树枝脚不踏枝手不攀枝树下忽有人问如何是祖师西来意不对他又违他所问若对他又丧身失命当恁么时作么X生即得时有虎头招上座出众曰树上即不问未上树时请和尚道师乃呵呵大笑师问僧甚处来曰沩山来师曰和尚近日有何言句曰有僧问如何是西来意和尚竖起拂子师曰彼中兄弟作么生会曰彼中商量道即色明心附物显理师曰会即便会着甚死急僧却问师意如何师亦竖起拂子师有偈曰子啐母啄子觉母殻子母俱亡应缘不错同道唱和妙元独脚师凡示学徒语多简直有偈颂二百余篇随缘对机不拘声律诸方盛行后谥袭灯禅师杭州径山洪諲禅师吴兴吴氏子十九投本郡无上出家二十二受戒回以讲论自矜上以入海算沙于理无益语激之无以对初参云巖次参沩山遂机契而得法焉僧问掩息如灰时如何师曰犹是时人功干曰干后如何师曰耕人田不种曰毕竟如何师曰禾熟不临场问龙门不假风雷势便透得者如何师曰犹是一品二品曰此既是阶级向上事如何师曰吾不知有汝龙门问如霜如雪时如何师曰犹是污染曰不污染时如何师曰不同色许州全明先问石霜一毫穿众穴时如何霜曰直须万年去曰万年后如何霜曰登科任汝登科拔萃任汝拔萃后问师曰一毫穿众穴时如何师曰光靴任汝光靴结果任汝结果问如何是长师曰千圣不能量曰如何是短师曰蟭螟眼里着不满其僧不肯便去举X似石霜霜曰祇为太近实头僧却问霜如何是长霜曰不屈曲曰如何是短霜曰双陆盘中不喝彩佛日长老访师师问伏承长老独化一方何以荐游峰顶日曰朗月当空挂冰霜不自寒师曰莫是长老家风也无日曰峭峙万重关于中含宝月师曰此犹是文言作么生是长老家风日曰今日赖遇佛日却问隐密全真时人知有道不得太省无辜时人知有道得于此二途犹是时人升降处未审和尚亲道自道如何道师曰我家道处无可道日曰如来路上无私曲便请元音和一场师曰任汝二轮更互照碧潭云外不相关日曰为报白头无限客此回年少莫归乡师曰老少同轮无向背我家元路勿参差日曰一言定天下四句为谁宣师曰汝言有三四我道其中一也无师因有偈曰东西不相顾南北与谁留汝言有三四我道一也无唐昭宗光化辛酉九月二十八日白众而化滁州定山神英禅师因椑树省和尚行脚时参问不落数量请师道师提起数珠曰是落不落树曰圆珠三窍时人知有请师圆前话师便打树拂袖便出师曰三十年后搥胸大哭去在树住后示众曰老僧二十年前至定山被他热谩一上不同小小师见首座洗衣遂问作甚么座提起衣示之师曰洗底是甚衣座曰关中使铁钱师唤维那移下座挂搭着襄州延庆山法端禅师僧问蚯蚓斩为两段两头俱X动佛性在阿那头师展两手师灭后勅谥绍真禅师塔曰明金益州应天和尚僧问人人尽有佛性如何是和尚佛性师曰汝唤甚么作佛性曰恁么则和尚无佛性也师乃呌快活快活福州九峰慈慧禅师初在沩山山上堂曰汝等诸人祇得大机不得大用师便抽身出去沩召之师更不回顾沩曰此子堪为法器一日辞沩山曰某甲辞违和尚千里之外不离左右沩动容曰善为京兆府米和尚参学后归受业寺有老宿问月中断井索时人唤作蛇未审七师见佛唤作甚么师曰若有佛见即同众生老宿曰千年桃核师令僧去问仰山曰今时还假悟也无仰曰悟即不无争奈落在第二头师深肯之又令僧问洞山曰那箇究竟作么生洞曰却须问他始得师亦肯之僧问自古上贤还达真正理也无师曰达曰祇如真正理作么生达师曰当时霍光卖假银城与单于契书是甚么人做曰某甲直得杜口无言师曰平地教人作保问如何是衲衣下事师曰丑陋任君嫌不挂云霞色晋州霍山和尚因仰山一僧到自称集云峰下四藤条天下大禅佛参师乃唤维那打钟着大禅佛骤步而去元康和尚因访石楼楼才见便收足坐师曰得恁么X威仪周足楼曰汝适来见箇甚么师曰无端被人领过楼曰须是与么始为真见师曰苦哉赚杀几人来楼便起身师曰见则见矣动则不动楼曰尽力道不出定也师拊掌三下后有僧举似南泉泉曰天下人断这两箇汉是非不得若断得与他同参蕲州三角山法遇庵主因荒乱宼帅入山执刃而问和尚有甚财宝师曰僧家之宝非君所宜宼曰是何宝师震声一喝宼不悟以刃加之襄州王敬初常侍视事次米和尚至公乃举笔示之米曰还判得虗空否公掷笔入宅更不复出米致疑明日凭鼓山供养主入探其意米亦随至潜在屏蔽间侦伺供养主才坐问曰昨日米和尚有甚么言句便不相见公曰师子齩人韩獹逐块米闻此语即省前谬遽出朗笑曰我会也我会也公曰会即不无你试道看米曰请常侍举公乃竖起一只筯米曰这野狐精公曰这汉彻也问僧一切众生还有佛性也无曰有公指壁上画狗子曰这箇还有也无僧无对公自代曰看齩着汝南岳下五世仰山寂禅师法嗣袁州仰山西塔光穆禅师僧问如何是正闻师曰不从耳入曰作么生师曰还闻么问祖意教意是同是别师曰同别且置汝道瓶觜里甚么物出来入去问如何是西来意师曰汝无佛性问如何是顿X师作圆相示之曰如何是渐师以手空中拨三下袁州仰山南塔光涌禅师豫章丰城章氏子母乳之夕神光照庭廐马皆惊因以光涌名之少甚俊敏依仰山剃度北游谒临济复归侍山山曰汝来作甚么师曰礼觐和尚山曰还见和尚么师曰见山曰和尚何似驴师曰某甲见和尚亦不似佛山曰若不似佛似箇甚么师曰若有所似与驴何别山大惊曰凡圣两忘情尽体露吾以此验人二十年无决了者子保任之山每指谓人曰此子肉身佛也问文殊是七佛之师文殊还有师否师曰遇缘即有曰如何是文殊师师竖起拂子僧曰莫祇这便是么师放下拂子叉手问如何是妙用一句师曰水到渠成问真佛在何处师曰言下无相也不在别处晋州霍山景通禅师初参仰山山闭目坐师乃翘起右足曰如是如是西天二十八祖亦如是中华六祖亦如是和尚亦如是景通亦如是仰山起来打四藤条师因此自称集云峯下四藤条天下大禅佛住后有行者问如何是佛法大意师乃礼拜者曰和尚为甚么礼俗人师曰汝不见道尊重弟子师问僧甚么处来僧提起坐具师曰龙头蛇尾问如何是佛师便打僧亦打师曰汝打我有道理我打汝无道理僧无语师又打趂出师化缘将毕先备薪于郊野徧辞檀信食讫至薪所谓弟子曰日午当来报至日午师自执炬登积薪上以笠置顶X后作圆光相手执拄杖作降魔杵势立终于红焰中杭州无着文喜禅师嘉禾语溪朱氏子七岁依本邑常乐寺国清出家剃染后习律听教属会昌沙汰反服韩晦大中初例重忏度于盐官齐峯寺后谒大慈空空曰子何不徧参师直往五台山华严寺至金刚窟礼谒遇一老翁牵牛而行邀师入寺翁唿均提有童子应声出迎翁纵牛引师陞堂堂宇皆耀金色翁踞床指绣墩命坐翁曰近自何来师曰南方翁曰南方佛法如何住持师曰末法比丘少奉戒律翁曰多少众师曰或三百或五百师却问此间佛法如何住持翁曰龙蛇混杂凡圣同居师曰多少众翁曰前三三后三三翁唿童子致茶并进酥酪师纳其味心意豁然翁拈起玻瓈盏问曰南方还有这箇否师曰无翁曰寻常将甚么喫茶师无对师覩日色稍晚遂问翁拟投一宿得否翁曰汝有执心在不得宿师曰某甲无执心翁曰汝曾受戒否师曰受戒久矣翁曰汝若无执心何用受戒师辞退翁令童子相送师问童子前三三后三三是多少童召大德师应诺童曰是多少师复问曰此为何处童曰此金刚窟般若寺也师悽然悟彼翁者即文殊也不可再见即稽首童子愿乞一言为别童说偈曰面上无嗔供养具口里无嗔吐妙香心里无嗔是珍宝无垢无染是真常言讫均提与寺俱隐但见五色云中文殊乘金毛师子往来忽有白云白东方来覆之不见时有沧州菩提寺X僧修政等至尚闻山石震吼之声师因驻钖五台咸通三年至洪州观音参仰山顿了心契令充典座文殊甞现于粥镬上师以搅粥篦便打曰文殊自文殊文喜自文喜殊乃说偈曰苦瓠连根苦甜瓜彻蔕甜修行三大劫却被老僧嫌一日有异僧来求斋食师减己分馈之仰山预知问曰适来果位人至汝给食否师曰辍己回施仰曰汝大利益后旋浙钱王请主龙泉僧问如何是涅槃相师曰香烟尽处验问如何是佛法大意师曰唤院主来这师僧患颠问如何是自己师默然僧罔措再问师曰青天蒙昧夜不向月边飞唐僖宗大顺庚戌钱王奏赐紫衣署无着禅师师于光化庚申十月三日子夜告众曰三界心尽即是涅槃言讫跏趺而终白光照室竹树同色寿八十六腊十塔于灵隐山之西坞天福壬戌宣城帅田頵应杭将许思叛纵兵大掠发师塔覩肉身不坏爪发俱长武肃钱王异之遣裨将邵志重加封瘗至宋宁宗嘉定庚辰迁于净慈山智觉寿禅师塔左皇朝世祖顺治庚寅又迁于胜果山右陇新罗国五观山顺支了悟禅师僧问如何是西来意师竖拂子僧曰莫这箇便是师放下拂子问以字不成八字不是是甚么字师作圆相示之有僧于师前作五花圆相师画破作一圆相袁州仰山东塔和尚僧问如何是君王劒师曰落缆不釆功曰用者如何师曰不落人手问法王与君X王相见时如何师曰两掌无私曰见后如何师曰中间绝像香严闲禅师法嗣吉州止观和尚僧问如何是毗卢师师拦胸与一拓问如何是顿师曰非梁陈寿州绍宗禅师僧问如何是西来意师曰好事不出门恶事行千里有官人谓师曰见说江西不立宗师曰遇缘即立曰遇缘立箇甚么师曰江西不立宗益州南禅无染禅师僧问无句之句师还答也无师曰从来祇明恁么事曰毕竟如何师曰且问看益州平长山和尚僧问视瞬不及处如何师曰我眨眼也没工夫问如何是祖师意师曰西天来唐土去益州崇福演教禅师僧问如何是宽廓之言师曰无口得道问如何是西来意师曰今日明日安州大安山清干禅师僧问从上诸圣从何而证师乃斫额问如何是祖师西来意师曰羊头车子推明月终南山丰德寺和尚僧问如何是和尚家风师曰触事面墙问如何是本来事师曰终不更问人均州武当山佛巖晖禅师僧问某甲项年有疾又中毒药请师医师曰二宜汤一椀问如何是佛向上事曰螺髻子曰如何是佛向下事师曰莲华座江州庐山双谿田道者僧问如何是啐啄之机师以手作啄势问如何是西来意师曰甚么处得箇问X头来径山諲禅师法嗣洪州米岭和尚常语曰莫过于此僧问未审是甚么莫过于此师曰不出是僧后问长庆为甚么不出是庆曰汝拟唤作甚么双峰和尚法嗣福州双峰古禅师本业讲经因参先双峰峰问大德甚么处住曰城里峰曰寻常还思老僧否曰常思和尚无由礼觐峰曰祇这思底便是大德师从此领旨即罢讲席侍奉数年后到石霜但随众而巳更不参请众谓古侍者尝受双峰印记往往闻于石霜霜欲诘其所悟而未得其便因师辞去霜将拂子送出门首召曰古侍者师回首霜曰拟着即差是者即乖不拟不是亦莫作箇会除非知有莫能知之好去好去师应喏喏即前迈寻属双蜂示寂师乃继续住持僧问和尚当时辞石霜石霜恁么道意作么生师曰祇教意不着是非南岳下六世西塔穆禅师法嗣吉州资福如宝禅师僧问如何是应机之句师默然问如何是元旨师曰汝与我掩却门问鲁祖面壁意作么生师曰没交涉问如何是从上真正眼师槌胸曰苍天苍天曰借问有何妨师曰困问这箇还受学也无师曰未曾䦆地栽虗空问如何是X衲僧急切处师曰不过此问曰学人未问巳前请师道师曰噫问如何是一尘入正受师作入定势曰如何是诸尘三昧起师曰汝问阿谁问如何是一路涅槃门师弹指一声又展开两手曰如何领会师曰不是秋月明子自横行八九问如何是和尚家风师曰饭后三椀茶师一日拈起蒲团示众曰诸佛菩萨入理圣人皆从这里出便掷下擘开胸曰作么生众无对问学人自入丛林一夏将末未蒙和尚指教愿垂提拯师拓开曰老僧住持巳来未曾瞎却一人眼师有时坐良久周视左右曰会么众曰不会师曰不会即谩汝去也师一日将蒲团于头上曰汝诸人恁么时难共语众无对乃将坐却曰犹较些子南塔涌禅师法嗣郢州芭蕉山慧清禅师新罗国人上堂拈拄杖曰你有拄杖子我与你拄杖子你无拄杖子我夺却你拄杖子靠拄杖下座僧问如何是芭蕉水师曰冬温夏凉问如何是吹毛劒师曰进前三步曰用者如何师曰退后三步问如何是和尚为人一句师曰祇恐阇黎不问上堂会么相悉者少珍重问不语有问时如何师曰未出三门千里程问如何是自巳师曰望南看北斗问光境俱亡复是何物师曰知曰知箇甚么师曰建州九郎上堂如人行次忽遇前面万丈深坑背后野火来逼两岸是荆棘丛X林若也向前则堕在坑壍若也退后则野火烧身若也转侧则被荆棘林碍当与么时作么生免得若也免得合有出身之路若免不得堕身死汉问如何是提婆宗师曰赤幡在左问僧近离甚处僧曰请师试道看师曰将谓是舶上商人元来是当州小客问不问二头三首请师直指本来面目师默然正坐问贼来须打客来须看忽遇客贼俱来时如何师曰屋里有一緉破草鞋曰祇如破草鞋还堪受用也无师曰汝若将去前凶后不吉问北斗藏身意旨如何师曰九九八十一乃曰会么曰不会师曰一二三四五师谓众曰我年二十八到仰山参见南塔见上堂曰汝等诸人若是箇汉从孃肚里出来便作师子吼好么我于言下歇得身心便住五载问古佛未出兴时如何师曰千年茄子根曰出兴后如何师曰金刚努出眼上堂良久曰也大相辱珍重问如何是祖师意师曰汝问那箇祖师意曰达磨西来意师曰独自栖栖暗渡江问牛头未见四祖时如何师曰知曰见后如何师曰知问甚么物无两头甚么物无背面师曰我身无两头我语无背面问如何是透法身句师曰一不得问二不得休曰学人不会师曰第三度来与汝相见越州清化全怤禅师吴郡崑山人也初参南塔塔问从何而来师曰鄂州塔曰鄂州使君名甚么师曰化下不敢相触忤曰此地道不畏师曰大丈夫何必相X试塔冁然而笑遂乃印可时庐陵安福县宰建应国禅苑迎师聚徒本道上闻赐名清化僧问如何是和尚急切为人处师曰朝看东南暮看西北曰不会师曰徒访东阳客不识西阳珍问如何是正法眼师曰我却不知曰和尚为甚么不知师曰不可青天白日尿床也师后还故国钱氏文穆王特加礼重晋天福丁酉岁钱氏戍将辟云峰山建院亦以清化为名延师开堂僧问如何是佛法大意师曰华表柱头木鹤飞问路逢达道人不将语默对未审将甚么对师曰眼里瞳人吹呌子问和尚年多少师曰始见去年九月九如今又见秋叶黄曰恁么则无数也师曰问取黄叶曰毕竟事如何师曰六只骰子满盆红问亡僧迁化向甚么处去师曰长江无间断聚沫任风飘曰还受祭祀也无师曰祭祀即不无曰如何祭祀师曰渔歌举櫂谷里闻声忠献王赐紫方袍师不受王改以衲衣仍号纯一禅师师曰吾非饰让也虑后人倣吾而逞欲耳师于后晋开运丁未秋示寂时大风摧震竹木寿六十六腊四十五韶州黄连山义初明微禅师僧问三乘十二分教即不问请师开口不答话师曰宝华台上定古今曰如何是宝华台上定古今师曰一点墨子轮流不移曰学人全体不会请师指示师曰灵觉虽转空华不坠问古路无踪如何进步师曰金乌遶须弥元与劫同时曰恁么则得达于彼岸也师曰黄河三千年一X度清广主刘氏向师道化请入府内说法僧问人王与法王相见时如何师曰两镜相照万象历然曰法王心要达磨西来五祖付与曹谿自此不传衣钵未审碧玉阶前将何付嘱师曰石羊水上行木马夜翻驹曰恁么则我王有感万国归朝师曰时人尽唱太平歌问如何是佛师曰胸题卍字背负圆光曰如何是道师展两手示之僧曰佛之与道相去几何师曰如水如波韶州慧林鸿究妙济禅师僧问千圣常行此路如何是此路师曰果然不见问鲁祖面壁意旨如何师曰有甚么雪处问如何是急切事师曰钝汉问如何是和尚家风师曰诸方大例问定慧等学明见佛性此理如何师曰新修梵宇南岳下七世资福宝禅师法嗣吉州资福贞邃禅师僧问和尚见古人得何意旨便歇去师作此鱼相示之问如何是古人歌师作此相示之问如何是最初一句师曰未具世界时阇黎亦在此问百丈卷席意旨如何师良久问古人道前三三后三三意旨如何师曰汝名甚么曰某甲师曰喫茶去上堂隔江见资福剎竿便回去脚跟下好与三十棒况过江来时有僧才出师曰不堪共语问如何是古佛心师曰山河大地吉州福寿和尚僧问祖意教意是同是别师展手X问文殊骑师子普贤骑象王未审释迦骑甚么师举手曰㖿㖿潭州鹿苑和尚僧问余国作佛还有异名也无师作此相示之问如何是鹿苑一路师曰吉獠舌头问将来问如何是闭门造车师曰南岳石桥曰如何是出门合辙师曰拄杖头鞋上堂展两手曰天下老和尚诸上座命根总在这里有僧出曰还收得也无师曰天台石桥侧曰某甲不恁么师曰伏惟尚飨问如何是世尊不说说师曰须弥山倒曰如何是迦叶不闻闻师曰大海枯竭芭蕉清禅师法嗣郢州芭蕉山继彻禅师初参风穴穴问如何是正法眼师曰泥弹子穴异之次谒先芭蕉值上堂举仰山道两口一无舌此是吾宗旨师豁然有省住后僧问如何是林溪境师曰有山有水曰如何是境中人师曰三门前佛殿后问如何是深深处师曰石人开石户石锁两头摇上堂昔日如来于波罗奈国梵王请转法轮如来不巳而巳有屈宗风随机逗教遂有三乘名字流传于天上人间至今光扬不坠若据祖宗门下天地悬殊上上根机顿超不异作么生是混融一句还有人道得么若道得有参学眼若道不得天宽地窄便下座上堂眼中无翳空里无花水长船高泥多佛大莫将问来我也无答会么问在答处答在问处便下座问三乘十二分教即不问如X何是宗门一句师曰七纵八横曰如何领会师曰泥里倒泥里起问如何是祖师西来意师曰着体汗衫问有一人不舍生死不证涅槃师还提𢹂也无师曰不提𢹂曰为甚么不提𢹂师曰林溪麤识好恶问如何是吹毛劒师曰透曰用者如何师曰钝问寂寂无依时如何师曰未是衲僧分上事曰如何是衲僧分上事师曰要行即行要坐即坐师有偈曰芭蕉的旨不挂唇齿木童唱和石人侧耳郢州兴阳山清让禅师僧问大通智胜佛十劫坐道场佛法不现前不得成佛道时如何师曰其问甚谛当曰既是坐道场为甚么不得成佛道师曰为伊不成佛洪州幽谷山法满禅师僧问如何是道师良久曰会么曰学人不会师曰听取一偈话道语下无声举掦奥旨丁宁禅要如今会取不须退后消停郢州芭蕉山遇禅师僧问如何是祖师西来意师曰是星皆拱北无水不朝东曰争奈学人未会何师曰逢人但恁么举郢州芭蕉山圆禅师僧问如何是和尚接人一句师曰要头截取去曰岂无方便师曰心不负人面无惭色上堂三千大千世界夜来被老僧都合成一块辊向须弥项上帝释大怒拈得扑成粉碎诸上座还觉头痛也无良久曰莫不识痛痒好珍重彭州承天院辞确禅师僧问学人有一只箭射即是X不射即是师曰作么生是阇黎箭僧便喝师曰这箇是草箭子曰如何是和尚箭师曰禁忌须屈指祷祈便扣牙问心随万境转阿那箇是转万境底心师曰嘉州大像古人镌问众罪如霜露慧日能消除时如何师曰亭台深夜雨楼阁静时钟曰为甚么因缘会遇时果报还自受师曰管笔能书片舌解语开法上堂正令提纲犹是揑窠造伪佛法祇对特地谩昧上流问着即参差答着即交互大德拟向甚么处下口然则如是事无一向权柄在手纵夺临机有疑请问僧问如何是第一义师曰羣峰穿海去滴水下巖来问师唱谁家曲宗风嗣阿谁师曰道头会尾举意知心兴元府牛头山精禅师僧问如何是古佛心师曰东海浮沤曰如何领会师曰秤鎚落井问不居凡圣是甚么人师曰梁朝傅大士曰此理如何师曰齐国孟甞君益州觉城院信禅师僧问如何是出身一路师曰三门前曰如何领会师曰紧峭草鞋郢州芭蕉山闲禅师僧问十语九不中时如何师曰闭门屋里坐抱首哭苍天郢州芭蕉山令遵禅师僧问直得无下口处时如何师曰便须进一步曰向甚么处下脚师曰东山西岭上慧林究禅师法嗣X韶州灵瑞和尚俗士问如何是佛师喝曰汝是村里人问如何是西来意师曰十万八千里问如何是本来心师曰坐却毗卢顶出没太虗中问如何是教外别传底事师曰两箇灵龟泥里鬬直至如今困未休曰不会师曰木鸡衔卵走燕雀乘虎飞潭中鱼不现石女却生儿南岳下八世报慈韶禅师法嗣蕲州三角山志谦禅师僧问如何是佛师曰速礼三拜僧礼拜师曰一拨便转郢州兴阳词铎禅师僧问佛界与众生界相去多少师曰道不得真箇那师曰有些子五灯全书卷第十七五灯全书X卍XXX五灯全书卷第十八京都圣感禅寺住持僧编辑京都古华严寺住持僧较阅进呈法眼宗南岳下八世罗汉琛禅师法嗣X金陵清凉院文益禅师余杭鲁氏子七岁依新定智通伟落发弱龄禀具于越州开元属律匠希觉盛化于明州鄮山育王师往预听习究其微旨复傍探儒典为文雅之场觉目为我门之游夏也师以元机一发杂务俱捐振钖南迈抵福州参长庆不大发明后同绍修法进三人欲出岭过地藏院阻雪少憩附炉次藏问此行何之师曰行脚去藏曰作么生是行脚事师曰不知藏曰不知最亲切又同三人举肇论至天地与我同根处藏曰山河大地与上座自巳是同是别师曰别藏竖起两指师曰同藏又竖起两指便起去雪霁辞去藏门送之问曰上座寻常说三界唯心万法唯识乃指庭下片石曰且道此石在心内在心外师曰在心内藏曰行脚人着甚么来由安片石在心头师窘无以对即放包依席下求决择近一月余日呈见解说道理藏曰佛法不恁么师曰某甲词穷理绝也藏曰若论佛法一切见成师于言下大悟因议留止修进二人以江表丛林欲期历覧拉师同往至临川州牧请住崇寿院开堂日中坐茶未起时僧正白师曰四众巳园绕和尚法座了也师曰众人却参真善知识少顷陞座僧问大众云集请师举唱师曰大众久立乃曰众人既尽在此山僧不可无言与大众举一古人方便珍重下座子方上座自长庆来师举长庆偈问曰作么生是万象之中独露身子万举拂子师曰恁么会又争得曰和尚尊意如何X师曰唤甚么作万象曰古人不拨万象师曰万象之中独露身说甚么拨不拨子方豁然悟解述偈投诚自是诸方会下有存知解者翕然而至始则行行如也师微以激发皆渐而服膺海参之众常不减千计上堂大众立久乃谓之曰祇恁么便散去还有佛法道理也无试说看若无又来这里作么若有大市里人丛处亦有何须到这里诸人各曾看还源观百门义海华严论涅槃经诸多䇿子阿那箇教中有这箇时节若有试举看莫是恁么经里有恁么语是此时节么有甚么交涉所以道微言滞于心首甞为缘虑之场实际居于目前翻为名相之境又作么生得翻去若也翻去又作么生得正去还会么莫祇恁么念䇿子有甚么用处僧问如何披露即得与道相应师曰汝几时披露即与道不相应问六处不知音时如何师曰汝家眷属一羣子师又曰作么生会莫道恁么来问便是不得汝道六处不知音眼处不知音耳处不知音若也根本是有争解无得古人道离声色着声色离名字着名字所以无想天修得经八万大劫一朝退堕诸事俨然葢为不知根本真实次地修行三生六十劫四生一百劫如是直到三祇果满他古人犹道不如一念缘起无生超彼三乘权学等见又道弹指圆成八万门剎那灭却三祇劫也须体究若如此用多少气力僧问指即不问如何是月师曰阿那箇是汝不问底指又僧问月即不问如何是X指师曰月曰学人问指和尚为甚么对月师曰为汝问指江南国主重师之道迎住报恩禅院署净慧禅师僧问洪钟才击大众云臻请师如是师曰大众会何似汝会问如何是古佛家风师曰甚么处看不足问十二时中如何行履即得与道相应师曰取舍之心成巧伪问古人传衣当记何人师曰汝甚么处见古人传衣问十方贤圣皆入此宗如何是此宗师曰十方贤圣皆入问如何是佛向上人师曰方便唿为佛问如何是学人一卷经师曰题目甚分明问声色两字甚么人透得师召众曰诸上座且道这箇僧还透得也未若会此僧问处透声色也不难问求佛知见何路最径师曰无过此问瑞草不凋时如何师曰谩语问大众云集请师顿决疑网师曰寮舍内商量茶堂内商量问云开见日时如何师曰谩语真箇问如何是沙门所重处师曰若有纤毫所重即不名沙门问千百亿化身于中如何是清净法身师曰总是问簇簇上来师意如何师曰是眼不是眼问全身是义请师一决师曰汝义自破问如何是古佛心师曰流出慈悲喜舍问百年暗室一灯能破如何是一灯师曰论甚么百年问如何是正真之道师曰一愿也教汝行二愿也教汝行问如何是一真之地师曰地则无一真曰如何卓立师曰转无交涉问如何是古佛师曰即今也无嫌疑问十二时中如何行履X师曰步步蹋着问古镜未开如何显照师曰何必再三问如何是诸佛元旨师曰是汝也有问承教有言从无住本立一切法如何是无住本师曰形兴未质名起未名问亡僧衣众人唱祖师衣甚么人唱师曰汝唱得亡僧甚么衣问荡子还乡时如何师曰将甚么奉献曰无有一物师曰日给作么生师后住清凉上堂出家人但随时及节便得寒即寒热即热欲知佛性义当观时节因缘古今方便不少不见石头和尚因看肇论云会万物为巳者其唯圣人乎他家便道圣人无己靡所不己有一片言语唤作参同契末上云竺土大僊心无过此语也中间也祇随时说话上座今欲会万物为自己去葢为大地无一法可见他又嘱云光阴莫虗度适来向上座道但随时及节便得若也移时失候便是虗度光阴于非色中作色解上座于非色中作色解即是移时失候且道色作非色解还当不当上座若恁么会便是没交涉正是痴狂两头走有甚么用处上座伹守分随时过好珍重问如何是清凉家风师曰汝到别处但道到清凉来问如何得诸法无当去师曰甚么法当着上产曰争奈日夕何师曰闲言语问观身如幻化观内亦复然时如何师曰还得恁么也无问要急相应唯言不二如何是不二之言师曰更添些子得么问如何是法身师曰这箇是应身问如何是第一义师曰我向你道是第二义师X问修山主毫𨤲有差天地悬隔山主作么生会修曰毫𨤲有差天地悬隔师曰恁么会又争得修曰和尚如何师曰毫𨤲有差天地悬隔修便礼拜师与悟空向火拈起香匙问曰不得唤作香匙你唤作甚么空曰香匙师不肯空后二十余日方明此语僧参次师指帘时有二僧同去卷师曰一得一失云门问僧甚处来曰江西来门曰江西一队老宿寱语住也未僧无对后僧问师不知云门意作么生师曰大小云门被这僧勘破问僧甚处来曰道场来师曰明合暗合僧无语师令僧取土添莲盆僧取土到师曰桥东取桥西取曰桥东取师曰是真实是虗妄问僧甚处来曰泗州礼拜大圣来师曰今年大圣出塔否曰出师却问傍僧曰汝道伊到泗州不到师问实资长老古人道山河无隔碍光明处处透且作么生是处处透底光明资曰东畔打罗声师指竹问僧还见么曰见师曰竹来眼里眼到竹边曰总不恁么有俗士献畵障子师看了问曰汝是手巧心巧曰心巧师曰那箇是汝心士无对问如何是第二月师曰森罗万象曰如何是第一月师曰万象森罗上堂尽十方世界皎皎地无一丝头若有一丝头即X是一丝头师指凳子曰识得凳子周匝有余问如何是尘劫来事师曰尽在于今师因患脚僧问讯次师曰非人来时不能动及至人来动不得且道佛法中下得甚么语曰和尚且喜得较师不肯自别云和尚今日似减因开井被沙塞却泉眼师曰泉眼不通被沙碍道眼不通被甚么碍僧无对师代曰被眼碍师见僧搬土次乃以一块土放僧担上曰吾助汝僧曰谢和尚慈悲师不肯一僧别云和尚是甚么心行师便休去师谓小儿子曰因子识得你爷你爷名甚么儿无对师却问僧若是孝顺之子合下得一转语且道合下得甚么语僧无对师代曰他是孝顺之子师问讲百法论僧曰百法是体用双陈明门是能所兼举座主是能法座是所作么生是兼举师一日与李王论道罢同观牡丹花王命作偈师即赋曰拥毳对芳丛由来趣不同发从今日白花是去年红艶冶随朝露馨香逐晚风何须待零落然后始知空王顿悟其旨师颂三界唯心曰三界唯心万法唯识唯识唯心眼声耳色色不到耳声何触眼眼色耳声万法成办万法匪缘岂观如幻山河大地谁坚谁变颂华严六相义曰华严六相义同中还有异异有异于同全非诸佛意诸佛意总别何曾X有同异男子身中入定时女子身中不留意不留意绝名字万象明明无理事师缘被于金陵三坐大道场朝夕演旨时诸方丛林咸遵风化异域有慕其法者涉远而至玄沙正宗中兴于江表师调机顺物斥滞磨昏凡举诸方三昧或入室呈解或叩激请益皆应病与药随根悟入者不可胜纪后周显德戊午七月十七日示疾国主亲加礼问闰月五日剃发澡身告众讫跏趺而逝颜貌如生寿七十有四腊五十四城下诸寺院具威仪迎引公卿李建勋以下素服奉全身于丹阳起塔谥大法眼禅师塔曰无相后李主剏报慈院命师门人玄觉言导师开法再谥师大智藏大导师南岳下九世清凉益禅师法嗣天台山德韶国师处州龙泉陈氏子母叶氏梦白光触体因而有娠及诞尤多奇异年十五有梵僧勉令出家十七依本州龙归寺受业十八纳戒于信州开元寺后唐同光中游方首诣投子同次谒龙牙遁乃问雄雄之尊为甚么近之不得遁曰如火与火师曰忽遇水来又作么生遁曰去汝不会我语师又问天不葢地不载此理如何遁曰道者合如是师经十七次问遁祇如此答师竟不谕旨再请垂诲遁曰道者汝巳后自会去师后于通玄峰澡浴次忽省前话遂具威仪焚香遥望龙牙礼拜曰当时若向我说今日X决定骂也又问疎山百匝千重是何人境界山曰左搓芒绳缚鬼子师曰不落古今请师说曰不说师曰为甚么不说曰箇中不辩有无师曰师今善说山骇之如是历参五十四员善知识皆法缘未契最后至临川谒法眼眼一见深器之师以徧涉丛林亦倦于参问但随众而巳一日法眼上堂僧问如何是曹源一滴水眼曰是曹源一滴水僧惘然而退师于坐侧豁然开悟平生凝滞涣若氷释遂以所悟闻于法眼眼曰汝向后当为国王所师致祖道光大吾不如也自是诸方异唱古今元键与之决择不留微迹寻回本道游天台山覩智者顗遗踪有若旧居师复与智者同姓时谓之后身也初止白沙时忠懿王为王子时剌台州向师之名延请问道师谓曰他日为覇主无忘佛恩汉干祐戊申王嗣国位遣使迎之伸弟子之礼有传天台智者教羲寂者屡言于师曰智者之教年祀浸远虑多散落今新罗国其本甚备自非和尚慈力其孰能致之乎师于是闻于王王遣使及赍师之书往彼国缮写备足而回迄今盛行于世住后上堂古圣方便犹如河沙祖师道非风幡动仁者心动斯乃无上心印法门我辈是祖师门下客合作么生会祖师意莫道风幡不动汝心妄动莫道不拨风幡就风幡通取莫道风幡动处是甚么有云附物明心不须认物有云色即是空有云非风幡动应须妙会如是解会与祖师意旨有何交涉既不许X如是会诸上座便合知悉若于这里彻底悟去何法门而不明百千诸佛方便一时洞了更有甚么疑情所以古人道一了千明一迷万惑上座岂是今日会得一则明日又不会也莫是有一分向上事难会有一分下劣凡夫不会如此见解设经尘劫祇自劳神乏思无有是处僧问诸法寂灭相不可以言宣和尚如何为人师曰汝到诸方更问一徧曰恁么则绝于言句去也师曰梦里惺惺问艣棹俱停如何得到彼岸师曰庆汝平生问如何是三种病人师曰恰问着问如何是古佛心师曰此问不弱问如何是六相师曰即汝是问如何是方便师曰此问甚当问亡僧迁化向甚么处去也师曰终不向汝道曰为甚么不向某甲道师曰恐汝不会问一华开五叶结果自然成如何是一华开五叶师曰日出月明曰如何是结果自然成师曰天地皎然问如何是无忧佛师曰愁杀人问一切山河大地从何而起师曰此问从何而来问如何是数起底心师曰争讳得问如何是沙门眼师曰黑如漆问绝消息时如何师曰谢指示问如何是转物即同如来师曰汝唤甚么作物曰恁么则同如来也师曰莫作野干鸣问那咤太子析肉还母析骨还父然后于莲华上为父母说法未审如何是太子身师曰大家见上座问曰恁么则大千同一真性也师曰依俙似曲才堪听又被风吹别调中问六根俱泯为甚X么理事不明师曰何处不明曰恁么则理事俱如也师曰前言何在上堂大凡言句应须绝渗漏始得时有僧问如何是绝渗漏底句师曰汝口似鼻孔问如何是不证一法师曰待言语在曰如何是证诸法师曰醉作么乃曰祇如山僧恁么对他诸上座作么生体会莫是真实相为么莫是正恁么时无一法可证么莫是识伊来处么莫是全体显露么莫错会好如此见解唤作依草附木与佛法天地悬隔假饶答话拣辨如悬河祇成得箇颠倒知见若祇贵答话拣辨有甚么难但恐无益于人翻成赚悞如上座从前所学拣辨问答记持说道理极多为甚么疑心不息闻古圣方便特地不会祇为多虗少实上座不如从脚跟下一时觑破看是甚么道理有多少法门与上座作疑求解始知从前所学底事祇是生死根源阴界里活计所以古人道见闻不脱如水里月无事珍重师有偈曰通玄峰顶不是人间心外无法满眼青山法眼闻曰即此一偈可起吾宗师后于般若寺开法上堂毛吞巨海海性无亏纤芥投锋锋利无动见与不见会与不会唯我知焉乃有颂曰暂下高峰巳显扬般若圜通遍十方人天浩浩无差别法界纵横处处彰珍重上堂僧问承古有言若人见般若即被般若缚若人不见般若亦被般若缚既见般若为甚么却被缚师曰你道般若见甚么曰不见般若为甚么亦被缚师曰你道般若甚么处不见乃曰X若见般若不名般若不见般若亦不名般若且作么生说见不见所以古人道若欠一法不成法身若剩一法不成法身若有一法不成法身若无一法不成法身此是般若之真宗也僧问乍离凝峰丈室来坐般若道场今日家风请师一句师曰亏汝甚么处曰恁么则雷音震动干坤界人人无不尽霑恩师曰幸然未会且莫探头僧礼拜师曰探头即不中诸上座相共证明令法久住国土安宁珍重上堂僧问承教有言归源性无二于便有多门如何是归源性师曰你问我答曰如何是方便门师曰你答我问曰如何趣向师曰颠倒作么问一身即无量身无量身即一身如何是无量身师曰一身曰恁么则昔日灵山今日亲覩师曰理当即行乃曰三世诸佛一时证明上座上座且作么生会若会时不迁无丝毫可得移易何以故为过去未来见在三际是上座上座且非三际泽霖大海滴滴皆满一尘空性法界全收珍重上堂僧问四众云集人天恭敬目覩尊颜愿宣般若师曰分明记取曰师宣妙法国王万岁人民安乐师曰谁向你道曰法尔如然师曰你却灵利问三世诸佛不知有狸奴白牯却知有既是三世诸佛为甚么却不知有师曰却是你知有曰狸奴白牯为甚么却知有师曰你甚么处见三世诸佛问承教有言眼不见色尘意不知诸法如何是眼不见色尘师曰却是耳见曰如何是意不知诸法师曰眼知曰恁么则X见闻路绝声色喧然师曰谁向汝道乃曰夫一切问答如针锋相投无纤毫参差事无不通理无不备良由一切言语一切三昧横竖深浅隐显去来是诸佛实相门祇据如今一时验取珍重上堂古者道如何是禅三界绵绵如何是道十方浩浩因甚么道三界绵绵何处是十方浩浩底道理要会么塞却眼塞却耳塞却舌身意无空阙处无转动处上座作么生会横亦不得竖亦不得纵亦不得夺亦不得无用心处亦无施设处若如是会得始会法门绝拣择一切言语绝渗漏曾有僧问作么生是绝渗漏底语向他道口似鼻孔甚好上座如此会自然不通风去如识得尽十方世界是金刚眼睛无事珍重上堂僧问天下太平大王长寿如何是王师曰日晓月明曰如何领会师曰谁是学人乃曰天下太平大王长寿国土丰乐无诸患难此是佛语古不易今不迁一言可以定古定今会取好诸上座又僧问承古有言有物先天地无形本寂寥如何是有物先天地师曰非同非合曰如何是无形本寂寥师曰谁问先天地曰恁么则境静林闲独自游去也师曰乱道作么乃曰佛法不是这箇道理要会么言发非声色前不物始会天下太平大王长寿久立珍重上堂佛法现成一切具足岂不见道圆同太虗无欠无余若如是也且谁欠谁剩谁是谁非谁是会者谁是不会者所以道东去亦是上座西去亦是上座南去亦是上座北去X亦是上座因甚么得成东西南北若会得自然见闻觉知路绝一切诸法现前何故如此为法身无相触目皆形般若无知对缘而照一时彻底会取好诸上座出家儿合作么生此是本有之理未为分外识心达本源故名为沙门若识心皎皎地实无丝毫障碍久立珍重上堂僧问欲入无为海先乘般若船如何是般若船师曰常无所住曰如何是无为海师曰且会般若船问古德道登天不借梯徧地无行路如何是登天不借梯师曰不遗丝发地曰如何是徧地无行路师曰适来向你道甚么乃曰百千三昧门百千神通门百千妙用门尽不出得般若海中何以故为于无住本建立诸法所以道生灭去来邪正动静千变万化是诸佛大定门无过于此诸上座大家究取增于佛法寿命珍重上堂僧问世尊以正法眼付嘱摩呵迦叶祇如迦叶在毕钵罗窟未审付嘱何人师曰教我向谁说曰恁么则灵山付嘱不异今日师曰你甚么处见灵山问法眼宝印和尚亲传未审今日当付何人师曰冬冬鼓一头打两头鸣曰恁么则千圣同俦古今不异师曰禅河浪静寻水迷源僧清遇问帝王请命师赴王恩般若会中请师举唱师曰分明记取曰恁么则云台宝网同演妙音师曰清遇何在曰法王法如是师曰阿谁证明乃曰灵山付嘱分明诸上座一时验取若验得更无别理祇是如今譬如太虗日明云暗山河大地一切有为世界悉X皆明现乃至无为亦复如是世尊付嘱迄至于今并无丝毫差别更付阿谁所以祖师道心自本来心本心非有法有法有本心非心非本法此是灵山付嘱榜样诸上座彻底会取好莫虗度时光国王恩难报诸佛恩难报父母师长恩难报十方施主恩难报况建置如是次第佛法兴隆若非国王恩力焉得如此若要报恩应须明彻道眼入般若性海始得久位珍重上堂僧问古德道人空法亦空二相本来同师曰山河大地曰学人不会乞师方便师曰甚么处不是方便问名假法假人空法空向去诸缘请师直指师曰谢此一问曰不覩王居壮焉知天子尊师曰贪观天上月失却手中桡问教中道心清净故法界清净如何是清净心师曰迦陵频伽共命之鸟曰与法界是一是二师曰你自问别人乃曰大道廓然讵齐今古无名无相是法是修良由法界无边心亦无际无事不彰无言不显如是会得唤作般若现前理同真际一切山河大地森罗万象墻壁瓦砾并无丝毫可得亏阙无事久立珍重上堂僧问承师有言九天擎玉印七佛兆前心如何是印师曰不露文曰如何是心师曰你名安嗣乃曰法界性海如函如葢如钩如锁如金与金位位皆齐无纤毫参差不相混滥非一非异非同非别若归实地去法法皆到底不是上来问箇如何若何便是不问时便非在长连床上坐时是有不坐时是无祇如诸方老宿言教在世如X恒河沙如来一大藏经卷卷皆说佛理句句尽言佛心因甚么得不会去若一向织络言教意识解会饶上座经尘沙劫亦不能得彻此唤作颠倒知见识心活计竝无得力处此葢为根脚下不明若究尽诸佛法源河沙大藏一时现前不欠丝毫不剩丝毫诸佛时常出世时常说法度人未曾间歇乃至猿啼鸟呌草木丛林常助上座发机未有一时不为上座有如是奇特处可惜许诸上座大家究取令法久住世间增益人天寿命国王安乐无事珍重上堂举古者道吾有一言天下人间若人不会绿水青山且作么生是一言底道理古人语须是晓达始得若是将言而名于言未有箇会处良由究尽诸法根蔕始会一言不是一言半句思量解会唤作一言若会言语道断心行处灭始到古人境界亦不是闭目藏睛暗中无所见唤作言语道断且莫赚会佛法不是这箇道理要会么假饶经尘沙劫说亦未曾有半句到诸上座经尘沙劫不说亦未曾欠少半句须应彻底会去始得若如是斟酌名言空劳心力并无用处与诸上座共相证明后学初心速须究取久立珍重上堂僧问髑髅常干世界鼻孔摩触家风如何是髑髅常干世界师曰更待答话在曰如何是鼻孔摩触家风师曰时复举一徧问一人执炬自烬其身一人抱冰横尸于路此二人阿谁辨道师曰不遗者曰不会乞师指示师曰你名敬新曰未审还有人证明也无师X曰有曰甚么人证明师曰敬新问牛头未见四祖时如何师曰异境灵踪覩者皆羡曰见后如何师曰适来向你道甚么问古者道敲打虗空鸣觳觳石人木人齐应诺六月降雪落纷纷此是如来大圆觉如何是敲打虗空底师曰崑崙奴着铁袴打一棒行一步曰恁么则木人石人齐应诺也师曰你还闻么乃曰诸佛法门时常如是譬如大海千波万浪未甞暂住未甞暂有未甞暂无浩浩地光明自在示三世于毛端圆古今于一念应进彻底明达始得不是问一则话记一转话巧作道理风云水月四六八对便当佛法莫自赚诸上座究竟无益若彻底会去实无可隐藏无剎不彰无尘不现直下凡夫位齐诸佛不用纤毫气力一时会取好无事珍重师因兴教明问饮光持释迦丈六之衣在鸡足山候弥勒下生将丈六之衣披在千尺之身应量恰好祇如释迦身长丈六弥勒身长千尺为复是身解短耶衣解长耶师曰汝却会明拂袖便出去师曰小儿子山僧若答汝不是当有因果汝若不是吾当见之明归七日吐血浮光和尚劝曰汝速去忏悔明乃至师方丈悲泣曰愿和尚慈悲许某忏悔师曰如人倒地因地而起不曾教汝起倒明又曰若许忏悔某常终身给侍师为出语曰佛佛道齐宛尔高低释迦弥勒如印印泥宋太祖开宝辛未华顶西峰忽摧声震一山师曰吾非久矣明年六月大星殒于华顶林木变白师乃示疾于X莲华峰参问如常二十八日集众言别跏趺而逝寿八十二腊六十五金陵清凉泰钦法灯禅师魏府人生而知道辩才无碍入法眼之室海众归之佥曰敏匠初住洪州双林开堂日指法座曰此山先代尊宿曾说法来此座高广不才何陞古昔有言作礼须弥灯王如来乃可得坐且道须弥灯王如来今在何处大众要见么一时礼拜便陞座良久曰大众祇如此也还有会处么僧问如何是双林境师曰画也画不成曰如何是境中人师曰且去境也未识且讨人又僧问一佛出世震动干坤和尚出世震动何方师曰甚么处见震动曰争奈即今何师曰今日有甚么事有僧出礼拜师曰道者前时谢汝谓我将甚么与汝好僧拟问次师曰将谓相悉却成不委问如何是西来密密意师曰苦问一佛出世普润羣生和尚出世当为何人师曰不徒然曰恁么则大众有赖也师曰何必乃曰且住得也久立尊官及诸大众今日相请勤重此箇殊功比喻何及所以道未了之人听一言祇这如今谁动口便下座立倚拄杖而告众曰还会么天龙寂听而雨华莫作须菩提󳮅子画将去且恁么信受奉行问新到近离甚处曰庐山师拈起香合曰庐山还有这箇也无僧无对师自代云寻香来礼拜和尚问百骸俱溃散一物镇长灵未审百骸一物相去多少师曰百骸一物一物百骸次住上蓝护国院僧问十X方俱击皷十处一时闻如何是闻师曰汝从那方来问善行菩萨道不染诸法相如何是菩萨道师曰诸法相曰如何得不染去师曰染着甚么处问不久开选场还许学人选也无师曰汝是点额人又曰汝是甚么科目问如何是演大法义师曰我演何似汝演次住金陵龙光院上堂维那白椎曰法筵龙象众当观第一义师曰维那早是第二义长老即今是第几义乃举衣袖曰会么大众此是手舞是蹈莫道五百生前曾为乐主来或有疑情请垂见示问上蓝一曲师亲唱今日龙光事若何师曰汝甚么时到上蓝来曰谛当事如何师曰不谛当即别处觅问如何是佛法大意师曰且问小意却来与汝大意师后住清凉上堂僧出礼拜师曰这僧最先出为大众答国主深恩僧便问国主请命祖席重开学人上来请师直指心源师曰上来却下去问法眼一灯分照天下和尚一灯分照何人师曰法眼甚么处分照来师乃曰某甲本欲居山藏拙养病过时奈缘先师有未了底公案出来与他了却时有僧问如何是先师未了底公案师便打曰祖祢不了殃及儿孙曰过在甚么处师曰过在我殃及你江南国主问先师有甚么不了底公案师曰见分㭊次异日又问曰承闻长老于先师有异闻底事师作起身势国主曰且坐师谓众曰先师法席五百众今祇有十数人在诸方为导首你道莫有错指人路底么若错指教他X入水入火落坑落壍然古人又道我若向刀山刀山自摧折我若向镬汤镬汤自消灭且作么生商量言语即熟及问着便生疎去何也祇为隔濶多时上座但会我甚么处去不得有去不得者为眼等诸根色等诸法诸法且置上座开眼见甚么所以道不见一法即如来方得名为观自在珍重师于宋太祖开宝甲戌六月示疾告众曰老僧卧疾强牵拖与汝相见如今随处道场宛然化城且道作么生是化城不见古导师云宝所非遥须且前进及至城所又道我所化作今汝诸人试说箇道理看是如来禅祖师禅还定得么汝等虽是晚生须知侥忝我国主凡所胜地建一道场所须不阙祇要汝开口如今不知阿那箇是汝口争答効他四恩三有欲得会么伹识口必无咎纵有咎因汝有我今火风相逼去住是常道老僧住持将逾一纪每承国主助发至于檀越十方道侣主事小师皆赤心为我默而难言或披麻带布此即顺俗我道违真且道顺好违好然但顺我道即无颠倒我之遗骸必于南山大智藏和尚左右乞一坟冢升沉皎然不沦化也努力珍重二十四日安坐而终杭州灵隐清耸禅师福州人初参法眼眼指雨谓师曰滴滴落在上座眼里师初不喻旨后因阅华严感悟承眼印可回止明州四明山卓庵节度使钱亿执事师之礼忠懿王命于临安两处开法后居灵隐上X寺署了悟禅师上堂十方诸佛常在汝前还见么若言见将心见将眼见所以道一切法不生一切法不灭若能如是解诸佛常现前又曰见色便见心且唤甚么作心山河大地万象森罗青黄赤白男女等相是心不是心若是心为甚么却成物象去若不是心又道见色便见心还会么祇为迷此而成颠倒种种不同于无同异中强生同异且如今直下当承顿豁本心皎然无一物可作见闻若离心别求解脱者古人唤作迷波讨源卒难晓悟僧问根尘俱泯为甚么事理不明师曰事理且从唤甚么作俱泯底根尘问如何是观音第一义师曰错问无明实性即佛性如何是佛性师曰唤甚么作无明问如何是和尚家风师曰亘古亘今问不问不答时如何师曰寐语作么师问僧汝会佛法么曰不会师曰汝端的不会曰是师曰且去待别时来其僧珍重师曰不是这箇道理问如何是摩诃般若师曰雪茫茫茫僧无语师曰会么曰不会师示偈曰摩诃般若非取非舍若人不会风寒雪下庐山归宗义柔禅师开堂陞座维那白槌曰法筵龙象众当观第一义师曰若是第一义且作么生观恁么道落在甚么处为复是观为复不许人观先德上座共相证明后学初心莫唤作返问语倒靠语有疑请问僧问诸佛出世说法度人感天动地和尚出世有何祥瑞师曰人天大众前寐语作么问优昙华折X人皆覩达本无心事若何师曰谩语曰恁么则南能别有深深旨不是苦心人不知师曰事须饱丛林问昔日金峰今日归宗未审是一是二师曰谢汝证明问法眼一箭直射归宗归宗一箭当射何人师曰莫谤我法眼问此日知军亲证法师于何处答深恩师曰教我道甚么即得乃曰一问一答也无了期佛法也不是恁么道理大众此日之事故非本心实谓祇箇住山宁有意向来成佛亦无心葢缘是知军请命寺众诚心既到这里且说箇甚么即得还相悉么若信不及古人便道相逢欲相唤脉脉不能语作么生会若会堪报不报之恩足助无为之化若也不会莫道长老开堂祇举古人语此之盛事天高海深况喻不及更不敢赞祝皇风回向清列何以故古人道吾祷久矣岂况当今圣明者哉珍重僧问如何是空王庙师曰莫少神曰如何是庙中人师曰适来不谩道问灵龟未兆时如何师曰是吉是凶问未达其源乞师方便师曰达也曰达后如何师曰终不恁么问问僧看甚么经曰宝积经师曰既是沙门为甚么看宝积经僧无语师代云古今用无极洪州百丈道恒禅师参法眼因请益外道问佛不问有言不问无言叙语未终眼曰住住汝拟向世尊良久处会那师从此悟入住后上堂乘此宝乘直至道场每日劳诸上座访及无可祇延时寒不用久立却请回车珍重僧问如何人学人行脚事师曰抝X折拄杖得也未问古人有言释迦与我同参未审参见何人师曰唯有同参方知曰未审此人如何亲近师曰恁么则你不解参也问如何是祖师西来意师曰往往问不着问还乡曲子作么生唱师曰设使唱落汝后问如何是百丈境师曰何似云居问如何是百丈为人一句师曰若到诸方总须问过乃曰实是无事诸人各各是佛更有何疑得到这里古人道十方同聚会箇箇学无为此是选佛场心空及第归且作么生是心空不是那里闭目冷坐是心空此正是意识想解上座要会心空么但且识心便见心空所以道过去巳过去未来更莫算兀然无事坐何曾有人唤设有唤上座应他好不应他好若应他阿谁唤上座若不应他又不患聋也三世体空且不是木头也所以古人道心空得见法王还见法王么也祇是老病僧又莫道渠自伐好珍重问如何是佛师曰汝有多少事不问僧举人问玄沙三乘十二分教即不问如何是祖师西来意沙曰三乘十二分教不要某甲不会请师为说师曰汝实不会曰实不会师示偈曰不要三乘要祖宗三乘不要与君同君今欲会通宗旨后夜猿啼在乱峰上堂诸上座适来从僧堂里出来脚朱跨门限便回去巳是重说偈言了也更来这里不可重重下切脚也古人云参他不如自参所以道森罗万象是善财之宗师业惑尘劳乃普贤之境界若恁么参得与善财同X参若不肯与么参却归堂向火参取胜热婆罗门珍重上堂众才集便曰喫茶去或时众集便曰珍重或时众集便曰歇后有颂曰百丈有三诀喫茶珍重歇直下便承当敢报君未彻师宋太宗淳化辛卯终于本山塔寺右坞五灯全书卷第十八五灯全书X卍XXX五灯全书卷第十九京都圣感禅寺住持僧编辑京都古华严寺住持僧较阅进呈法眼宗南岳下九世清凉益禅师法嗣杭州永明寺道潜禅师河中府武氏子初谒法眼眼问曰子于参请外看甚么经师曰华严经眼曰总别同异成坏六相是何门摄属师曰文在十地品中据理则世出世间一切法皆具六相也眼曰空还具六相也无师懵然无对眼曰汝问我我向汝道师乃问空还具六相也无眼曰空师于是开悟踊跃礼谢眼曰子作么生会师曰空眼然之异日因四众士女入X院眼问师曰律中道隔壁闻钗钏声即名破戒见覩金银合杂朱紫骈阗是破戒不是破戒师曰好箇入路眼曰子向后有五百毳徒为王侯所重在师寻礼辞驻钖于衢州古寺阅大藏经忠懿王命入府受菩萨戒署慈化定慧禅师建大伽蓝号慧日永明请居之师欲请塔下罗汉铜像过新寺供养王曰善矣予昨夜梦十六尊者乞随禅师入寺何昭应之若是仍于师号加应真二字师坐永明常五百众上堂佛法显然因甚么却不会诸上座欲会佛法伹问取张三李四欲会世法则参取古佛丛林无事久立僧问如何是永明的的意师曰今日十五明朝十六曰览师的的意师曰何处览问如何是永明家风师曰早被上座答了也问三种病人如何接师曰汝是聋人曰请师方便师曰是方便问牛头未见四祖时为甚么百鸟衔华师曰见东见西曰见后为甚么不衔华师曰见南见北曰昔日作么生师曰且会今日问达磨西来传箇甚么师曰传箇册子曰恁么则心外有法去也师曰心内无法问如何是第二月师曰月问如何是觌面事师曰背后是甚么问文殊仗劒拟杀何人师曰止止曰如何是劒师曰眼是问诸余即不问向上宗乘亦且置请师不答师曰好箇师僧子曰恁么则礼拜去也师曰不要三拜尽汝一生去众参次师指香炉曰汝诸人还见么若见一时礼拜各自归堂问至道无言借言X显道如何是显道之言师曰切忌拣择曰如何是不拣择师曰元帅大王太保令公问如何是慧日祥光师曰此去报慈不远曰恁么则亲蒙照烛师曰且喜没交涉师于宋太祖建隆辛酉九月十八日示寂白光昼发举众皆见阇维舍利不可胜纪有屠者展襟就火聚求获七颗开宝庚午韶请建塔天台杭州报恩慧明禅师姓蒋氏幼岁出家三学精练志探元旨乃南游于闽越间历诸禅会莫契本心后至临川谒法眼师资道合寻回鄞水大梅山庵居吴越部内禅学者虽盛而以玄沙正宗置之阃外师欲整而导之新到参师问近离甚处曰都城师曰上座离都城到此山则都城少上座此间剩上座剩则心外有法少则心法不周说得道理即住不会即去僧无对问如何是大梅主师曰阇黎今日离甚么处僧无对师寻迁天台山白沙卓庵有朋彦者博学强记来访师敌论宗乘师曰言多去道转远今有事借问祇如从上诸圣及诸先德还有不悟者也无彦曰若是诸圣先德岂有不悟者哉师曰一人发真归源十方虗空悉皆消殒今天台山嶷然如何得消殒去彦不知所措自是他宗泛学来者皆服膺矣汉干祐中忠懿王延入府中问法命住资崇院师盛谈玄沙及地藏法眼宗旨臻极王因命翠巖令参等诸禅匠及城下名公定其胜负天龙长老问曰一切诸佛及诸佛法皆从此经出未审此经从何而出师曰X道甚么天龙拟进语师曰过也资严长老问如何是现前三昧师曰还闻么严曰某甲不患聋师曰果然患聋师复举雪峰塔铭问诸老宿夫从缘有者始终而成坏非从缘有者历劫而长坚坚之与坏即且置雪峰即今在甚么处宿无对设有对者亦不能当其征诘时羣彦弭伏王大喜悦署圆通普照禅师上堂诸人还委悉么莫道语默动静无非佛事好且莫错会问如何是祖师西来意师曰汝还见香台么曰某甲未会乞师指示师曰香台也不识问离却目前机如何是西来意师曰汝何不问曰恁么则委是去也师曰也是虗施问如何是佛法大意师曰我见灯明佛本光瑞如此问如何是学人自己师曰特地伸问是甚么意问如何是西来意师曰十万八千真跋涉直下西来不到东问如何是第二月师曰揑目看花花数朵见精明树几枝枝金陵报慈行言玄觉导师泉州人也上堂凡行脚人参善知识到一丛林放下瓶钵可谓行菩萨道能事毕矣何用更来这里举论真如涅槃此是非时之说然古人有言譬如披沙识宝沙砾若除真金自现便唤作常住世间具足僧宝亦如一味之雨一般之地生长万物大小不同甘辛有异不可道地与雨有大小之名也所以道方即现方圆即现圆何以故尔法无偏正随相应现唤作对现色身还见么若不见也X莫闲坐地僧问如何是祖师西来意师曰此问不当问坐却是非如何合得本来人师曰汝作么生坐师闻鸠子呌问僧甚么声曰鸠子声师曰欲得不招无间业莫谤如来正法轮江南国主建报慈院命师大阐宗猷海会二千余众别署导师之号上堂此日英贤共会海众同臻谅惟佛法之趣无不备矣若是英鉴之者不须待言也然言之本无何以默矣是以森罗万象诸佛洪源显明则海印光澄冥昧则情迷自惑苟非通心上士逸格高人则何以于诸尘中发扬妙极卷舒物象纵夺森罗示生非生应灭非灭生灭洞巳乃曰真常言假则影散千途论真则一空绝迹岂可以有无生灭而计之者哉问国王再请特荐先朝和尚今日如何举唱师曰汝不是问再唱人曰恁么则天上人间无过此也师曰没交涉问远远投师请垂一接师曰却依旧处去抚州崇寿院契稠禅师泉州人上堂僧问四众谛观第一义如何是第一义师曰何劳更问乃曰大众欲知佛性义当观时节因缘作么生是时节因缘上座如今便散去且道有也未若无因甚么便散去若有作么生是第一义上座第一义现成何劳更观恁么显明得佛性常照一切法常住若见有法常住犹未是法之真源作么生是法之真源上座不见古人道一人发真归源十方虗空悉皆消殒还有一法为意解么古人有如是大事因缘依而行之即是何劳长X老多说众中有未知者便请相示僧问法眼之灯亲然汝水今日王侯请命如何是法眼之灯师曰更请一问问古人见不齐处请师方便师曰古人见甚么处不齐问如何是佛师曰如何是佛曰如何领解师曰领解即不是问的的西来意师当第几人师曰年年八月半中秋问如何是和尚为人一句师曰观音举上蓝举金陵报恩院法安慧济禅师太和人初住曹山上堂知幻即离不作方便离幻即觉亦无渐次诸上座且作么生会不作方便又无渐次古人意在甚么处若会得诸佛常现前若未会莫向圆觉经里讨夫佛法亘古亘今未甞不现前诸上座一切时中咸承此威光须具大信根荷担得起始得不见佛赞勐利底人堪为器用亦不赏他向善久修净业者要似他广额兇屠抛下操刀便证直须恁么始得所以长者道如将梵位直授凡庸僧问大众既临于法会请师不吝句中元师曰谩得大众么曰恁么则全因此问也师曰不用得问古人有言一切法以不生为宗如何是不生宗师曰好箇问处问佛法中请师方便师曰方便了也问如何是古佛心师曰何待问江南国主请居报恩署号摄众上堂谓众曰此日奉命令住持当院为众演法适来见维那白槌了多少好令教当观第一义且作么生是第一义若这里参得多少省要如今别更说箇甚么即得然承恩旨不可X杜默去也夫禅宗示要法尔常规圆明显露亘古亘今至于达磨西来也祇与诸人证明亦无法可得与人祇道直下是便教立地搆取古人虽则道立地搆取如今坐地还搆得也无有疑请问僧问三德奥枢从佛演一音元露请师明师曰汝道有也未问如何是报恩境师曰大家见汝问开宝中示灭于本院庐州长安院延规禅师僧问如何是庵中主师曰汝到诸方但道从长安来南康军云居山清钖禅师泉州人僧问如何是云居境师曰汝唤甚么作境曰如何是境中人师曰适来向汝道甚么后住泉州西明有廖天使入院见供养法眼真乃问曰真前是甚么果子师曰假果子天使曰既是假果子为甚么将供养真师曰也祇要天使识假问如何是佛师曰容颜甚奇妙常州正勤院希奉禅师苏州谢氏子上堂古圣道圆同太虗无欠无余又道一一法一一宗众多法一法宗又道起唯法起灭唯法灭又道起时不言我起灭时不言我灭据此说话屈滞久在丛林上座若是初心兄弟且须体究人身难得正法难闻莫同等闲施主衣食不易消遣若不明道箇箇尽须还他上座要会道么珍重僧问如何是祖师西来意师曰甚么处得这箇消息问如何是诸法空相师曰山河大地问僧众云集请师举唱宗乘师曰举来久矣X问佛法付嘱国王大臣今日正勤将何付嘱师曰万岁万岁问古人有言山河大地是汝真善知识如何得山河大地为善知识去师曰汝唤甚么作山河大地问如何是合道之言师汝问我答问灵山会上迦叶亲闻未审今日谁人得闻师曰迦叶亲闻箇甚么问古佛道场学人如何得到师曰汝今在甚么处问如何是和尚圆通师敲禅牀三下问如何是脱却根尘师曰莫妄想问人王法王是一是二师曰人王法王问如何是诸法寂灭相师曰起唯法起灭唯法灭问如何是未曾生底法师曰汝争得知问无着见文殊为甚么不识师曰汝道文殊还识无着么问得意谁家新曲妙正勤一句请师宣师曰道甚么曰岂无方便也师曰汝不会我语漳州罗汉智依宣法禅师上堂尽十方世界无一微尘许法与汝作见闻觉知还信么然虽如此也须悟始得莫将为等闲不见道单明自己不悟目前此人祇具一只眼还会么僧问纤尘不立为甚么好丑现前师曰分明记取别处问人问大众云集谁是得者师曰还曾失么问如何是佛师曰汝是行脚问如何是宝寿家风师曰一任观看曰恁么则大众有赖师曰汝作么生曰终不敢谩大众师曰嫌少作么问僧受业在甚么处曰在佛迹师曰佛在甚么处曰甚么处不是师举起拳曰作么生曰和尚收取X师曰放阇黎七棒问僧今夏在甚么处僧曰在无言上座处师曰还曾问讯也否僧曰也曾问讯师曰无言作么生问得僧曰若得无言甚么处不问得师喝曰恰似问你师与彦端长老喫饼餤端曰百种千般其体不二师曰作么生是不二体端拈起饼餤师曰祇守百种千般端曰也是和尚见处师曰汝也是罗公咏梳头样师将示灭乃谓众曰今晚四大不和畅云腾鸟飞风动尘起浩浩地还有人治得么若治得永劫不相识若治不得时时常见我言讫告寂金陵钟山章义院道钦禅师太原人初住庐山栖贤上堂道远乎哉触事而真圣远乎哉体之则神我寻常示汝何不向衣钵下座地直下参取须要上来讨箇甚么既上来我即事不获巳便举古德少许方便抖擞些子龟毛兔角解落向汝诸上座欲得省要僧堂里三门下寮舍里参取好还有会处也未若有会处试说看与上座证明僧问如何是栖贤境师曰栖贤有甚么境问古人拈椎竖拂还当宗乘中事也无师曰古人道了也问学人乍入丛林乞和尚指示师曰一手指天一手指地后江南国主请居章义上堂总来这里立作甚么善知识如河沙数常与汝为伴行住坐卧不相舍离但长连牀上稳坐地十方善知识自来参上座何不信取作得如许多难易他古圣嗟见今时人不奈何乃曰伤夫人情之惑X久矣目对真而不觉此乃嗟汝诸人看却不知且道看却甚么不知何不体祭古人方便祇为信之不及致得如此诸上座但于佛法中留心无不得者无事体道去便下座僧问百年暗室一灯能破时如何师曰莫谩语问佛法还受变异也无师曰上座是僧问大众云集请师举扬宗旨师曰久矣问如何是元旨师曰元有甚么旨金陵报恩匡逸禅师明州人江南国主请居上院署凝密禅师上堂顾视大众曰依而行之即无累矣还信么如太阳赫奕皎然地更莫思量思量不及设尔思量得及唤作分限智慧不见先德云人无心合道道无心合人人道既合是名无事人且自何而凡自何而圣于此若未会可谓为迷情所覆便去离不得迷时即有窒碍为对为待种种不同忽然惺去亦无所得譬如演若达多认影迷头岂不担头觅头然正迷之时头且不失及乎悟去亦不为得何以故人迷谓之失人悟谓之得得失在于人何关于动静僧问诸佛说法普润群机和尚说法甚么人得闻师曰祇有汝不闻问如何是报恩一句师曰道不是得么问十二时中思量不到处如何行履师曰汝如今在甚么处问祖嗣西来如何举唱师曰不违所请问如何是一句师曰我答争似汝举问佛为一大事因缘出世未审和尚出世如何师曰恰好曰恁么则大众有赖师曰莫错会X金陵报慈文遂导师杭州陆氏子尝究首楞严甄分真妄缘起本末精博于是节科注释文句交络厥功既就谒于法眼述己所业深符经旨眼曰楞严岂不是有八还义师曰是曰明还甚么师曰明还日轮曰日还甚么师懵然无对眼诫令焚其所注之文师自此服膺请益始忘知解金陵国主署雷音觉海大导师上堂天人羣生类皆承此恩力威权三界德被四方共禀灵光咸称妙义十方诸佛常顶戴汝谁敢是非及乎向这里唤作开方便门对根设教便有如此如彼流出无穷若能依而奉行有何不可所以清凉先师道佛是无事人且如今觅箇无事人也不可得僧问巅山巖崖还有佛法也无师曰汝唤甚么作巅山巖崖曰如何是道师曰妄想颠倒上堂老僧平生百无所解日日一般虽住此间随缘任运今日诸上座与本无异珍重僧问如何是无异底事师曰千差万别僧再问师曰止止不须说且会取千差万别问如何是和尚家风师曰方丈板门扇问如何是无相道场师曰四郎五郎庙问如何是吹毛劒师曰簳面杖问如何是正直一路师曰远远近近曰便恁么去时如何师曰咄哉痴人此是险路问僧从甚么处来曰曹山来师曰几程到此曰七程师曰行却许多山林谿㵎何者是汝自己曰总是师曰众生颠倒认物为己曰如何是学人自己师曰总是上堂诸上座各在此经冬过夏还有人悟自X己也无山僧与汝证明令汝真见不被邪魔所惑问如何是学人自己师曰好箇师僧眼目甚分明漳州罗汉院守仁禅师泉州人上堂祇据如今谁欠谁剩然虽如此犹是第二义门上座若明达得去也且是一是二更须子细看僧问如何是祖师西来的的意师曰即今是甚么意问如何是涅槃师曰生死曰如何是生死师曰适来道甚么晚参物物本来无处所一轮明月印心池便归方丈次住报恩上堂报恩这里不曾与人拣话今日与诸上座拣一两则话还愿乐么诸上座鹤胫长凫胫短甘草甜黄蘗苦恁么拣辨还惬雅意么诸上座莫是血脉不通泥水有隔么且莫错会珍重僧问如何是西来意师曰唤甚么作西来意曰恁么则无西来也师曰由汝口头道问如何是报恩家风师曰无汝着眼处问学人未委禀承请师方便师曰莫相孤负么曰恁么则有师资之分也师曰丛林见多问如何是佛法大意师曰向汝道甚么问如何是无生之相师曰舍身受身曰恁么则生死无过也师曰料汝恁么会示众人人皆备理一一尽圆常僧便问如何是圆常之理师曰无事不参差曰恁么则纵横法界也师曰巧道有何难问如何是不到三寸师曰你问我答问僧甚么处来曰福州来师曰䟦涉如许多山岭阿那箇是上座自己曰某甲亲离福州师曰祇恁么别更有商量曰更作甚么商量师曰汝话堕X也问不昧缘尘请师一接师曰唤甚么作缘尘曰若不伸问焉息疑情师曰若不是今日便作官方抚州黄山良匡禅师吉州人僧问如何是黄山家风师曰筑着汝鼻孔问如何是不迁义师曰春夏秋冬问如何是一路涅槃门师曰汝问宗乘中一句岂不是曰恁么则不哆哆师曰莫哆哆好问众星攒月时如何师曰唤甚么作月曰莫祇这箇便是也无师曰这箇是甚么问明镜当台森罗为甚么不现师曰那里当台曰争奈即今何师曰又道不现金陵报恩院玄则禅师滑州卫南人初问青峰如何是学人自己峰曰丙丁童子来求火后谒法眼眼问甚处来师曰青峰眼曰青峰有何言句师举前话眼曰上座作么生会师曰丙丁属火而更求火如将自己求自己眼曰与么会又争得师曰某甲祇与么未审和尚如何眼曰你问我我与你道师问如何是学人自己眼曰丙丁童子来求火师于言下顿悟开堂日李王与法眼俱在会僧问龙吟雾起虎啸风生学人知是出世边事到此为甚么不会师曰会取好僧举头看师又看法眼乃抽身入众法眼与李王当时失色眼归方丈令侍者唤问话僧至眼曰上座适来问底话许你具眼人天众前何不礼拜葢覆却乃摵一坐具其僧三日后吐光而终僧问了了见佛性如何是佛性师曰不欲便道问如何是金刚大士师披胸曰见也未问如何是诸圣密密处师曰却X须会取自己曰如何是和尚密密处师曰待汝会始得上堂诸上座尽有常圆之月各怀无价之珍所以月在云中虽明而不照智隐惑内虽真而不通无事珍重问如何是不动尊师曰飞飞飏飏问如何是了然一句师曰对汝又何难曰恁么道莫便是也无师曰不对又何难曰深领和尚恁么道师曰汝道我道甚么问亡僧迁化向甚么处去也师曰待汝生即道曰宾主历然师曰汝立地见亡僧问如何是学人本来心师曰汝还曾道着也未曰祗如道着如何体会师曰待汝问始得问教中道树能生果作玻瓈色未审此果何人得喫师曰树从何来曰学人有分师曰去果八万四千问如何是不迁义师曰江河竞注日月旋流问宗乘中元要处请师一言师曰汝行脚来多少时也曰不曾逢伴侣师曰少瞌睡金陵净德院智筠达观禅师河中府王氏子初住栖贤上堂从上诸圣方便门不少大抵祇要诸仁者有箇见处然虽未见且不参差一丝发许诸仁者亦未尝违背一丝发许何以故烜赫地显露如今便会取更不费一毫气力还省要么设道毗卢有师法身有主斯乃抑扬对机施说诸仁者作么生会对底道理若也会且莫嫌他佛语莫重祖师直下是自己眼明始得僧问如何是的的之言师曰道甚么问纷然觅不得时如何师曰觅箇甚么不得问如何是X祖师意师曰用祖师意作甚么问今朝呈远瑞正意为谁来师曰大众尽见汝恁么问江南国主创净德院延请居之署达观禅师上堂夫欲慕道也须上上根器始得造次中下不易承当何以故佛法非心意识境界上座莫恁么怡台戍猰地他古人道沙门眼把定世界函葢干坤绵绵不漏丝发所以诸佛赞叹赞叹不及比喻比喻不及道上座威光赫奕亘古亘今幸有如是家风何不绍续取为甚么自生卑劣枉受辛勤不能晓悟祇为如此所以诸佛出兴于世祇为如此所以诸佛唱入涅槃祇为如此所以祖师特地西来问诸圣皆入不二法门如何是不二法门师曰伹恁么入曰恁么则今古同然去也师曰汝道甚么处是同问如何是佛法大意师曰恰问着曰恁么则学人礼拜也师曰汝作么生会问如何是佛师曰如何不是师尝曰吾不能投身巖谷灭迹市廛而出入禁庭以重烦世主吾之过也遂屡辞归故山国主钖以五峰栖玄兰若宋太祖开宝己巳八月十七日告寂寿六十四腊四十四高丽国道峰山慧炬国师始发机于法眼之室本国主思慕遣使来请遂回故地国主受心诀礼待弥厚一日请入王府上堂师指威凤楼示众曰威凤楼为诸上座举扬了也还会么傥若会且作么生会若道不会威凤楼作么生不会珍重杭州真身宝塔寺绍巖禅师雍州刘氏子吴越王命X师开法署了空大智常照禅师上堂山僧素寡知见本期闲放以了余年岂谓今日大王勤重苦勉山僧効诸方宿德施张法筵然大王致请也祇图诸仁者明心此外别无道理诸仁者还明心也未莫不是语言谭笑时凝然杜默时参寻知识时道伴商略时观山玩水时耳目绝对时是汝心否如上所解尽为魔魅所摄岂曰明心更有一类人离身中妄想外别认徧十方世界含日月包太虗谓是本来真心斯亦外道所计非明心也诸仁者要会么心无是者亦无不是者汝拟执认其可得乎僧问六合澄清时如何师曰大众谁信汝师于宋太祖开宝辛未七月示疾谓门弟子曰诸行无常即常住相言讫跏趺而逝寿七十三腊五十五台州般若寺敬遵通慧禅师上堂皎皎烜赫地亘古亘今也未曾有纤毫间断相无时无节长时拶定上座无通气处所以道山河大地是上座善知识放光动地触处露现实无丝头许法可作隔碍如今因甚么却不会特地生疑去无事不用久立僧问优昙花折人皆覩般若家风赐一言师曰不因上座问不曾举似人曰恁么则般若雄峯讵齐今古师曰也莫错会问牛头未见四祖时为甚么百鸟衔华师曰汝甚么处见曰见后为甚么不衔华师曰且领话好问灵山一会迦叶亲闻未审今日一会何人得闻师曰试举迦叶闻底看曰恁么则迦叶亲闻去也师X曰乱道作么师自述真赞曰真兮寥廓郢人图雘岳耸云空澄潭月跃庐山归宗䇿真法施禅师曹州魏氏子初名慧超谒法眼问曰如何是佛眼曰汝是慧超师从此悟入住后上堂诸上座见闻觉知祇可一度祇如会了是见闻觉知不是见闻觉知要会么与诸上座说破了也待汝悟始得久立珍重僧问如何是佛师曰我向汝道即别有也问如何是归宗境师曰是汝见甚么曰如何是境中人师曰出去问国王请命大启法筵不落见闻请师速道师曰闲言语曰师意如何师曰又乱说问承教有言将此深心奉尘剎是则名为报佛恩尘剎即不问如何是报佛恩师曰汝若是则报佛恩问无情说法大地得闻师子吼时如何师曰汝还闻么曰恁么则同无情也师曰汝不妨会得好问古人以不离见闻为宗未审和尚以何为宗师曰此问甚好曰犹是三缘四缘师曰莫乱道师次住金陵奉先复迁报恩宋太宗太平兴国庚辰示寂洪州同安院绍显禅师僧问王恩降旨师亲受熊耳家风乞一言师曰巳道了也问千里投师请师一接师曰好入处云葢山乞瓦造殿有官人问既是云葢何用乞瓦僧无对师代曰罕遇其人庐山栖贤慧圆禅师上堂出得僧堂门见五老峯一生参学事毕何用更到这里来虽然如此也劳上座X一转了也珍重僧问不是风动不是幡动未审古人意旨如何师曰大众一时会取上堂有僧拟问师乃指其僧曰住住其僧进步问从上宗乘请师举唱师曰前言不搆后语难追曰未审今日事如何师曰不会人言语问如何是佛法大意师曰好问如何是栖贤境师曰入得三门便合知问如何是祖师西来意师曰此土不欠少洪州观音院从显禅师泉州人上堂众集良久曰文殊深赞维摩未审维摩受赞也无若受赞何处有居士耶若不受赞文殊不可虗发言也大众作么生会若会真箇衲僧僧问维摩默然文殊深赞此意如何师曰汝问我答曰忽遇恁么人出头来又作么生师曰行到水穷处坐看云起时问如何是观音家风师曰眼前看取曰忽遇作者来作么生见待师曰贫家祇如此未必便言归问久负没絃琴请师弹一曲师曰作么生听其僧侧耳师曰赚杀人乃曰卢行者当时大庾岭头谓明上座言莫思善莫思恶还我明上座本来面目来观音今日不恁么道还我明上座恁么道是曹溪子孙也无若是曹溪子孙又争除却四字若不是又过在甚么处试出来商量看良久曰此一众真行脚人也便下座宋太宗太平兴国癸未九月中师谓檀那袁长史曰老僧三两日间归乡去袁曰和尚年尊何更思乡师曰归乡图得好盐喫袁不测其言翌日师不疾坐亡寿七十有八袁建塔于X西山洛京兴善栖伦禅师僧问如何是佛师曰向汝道甚么即得问如何是西来意师曰适来犹记得洪州严阳新兴院齐禅师僧问如何得出三界去师曰汝还信么曰信则深信乞和尚慈悲师曰祇此信心亘古亘今快须究取何必沉吟要出三界三界唯心师因雪示众诸上座还见雪么见即有眼不见无眼有眼即常无眼即断恁么会得佛身充满问学人辞去泐潭乞和尚示箇入路师曰好箇入路道心坚固随众参请随众作务要去便去要住便住去之与住更无他故若到泐潭不审马祖润州慈云匡达禅师僧问佛以一大事因缘故出现于世未审和尚出世如何师曰恰好曰作么生师曰不好苏州荐福院绍明禅师州将钱仁奉请住持乃问如何是和尚家风师曰一切处看取泽州古贤院谨禅师侍立法眼次眼问一僧曰自离此间甚么处去来曰入岭来眼曰不易曰虗涉他如许多山水眼曰如许多山水也不恶其僧无语师于此有省住后僧问如何是佛师曰筑着你鼻孔问僧曰唯一坚密身一切尘中现如何是坚密身僧竖指师曰现则现你作么生会僧无语宣州兴福院可勋禅师建州朱氏子僧问如何是兴福正主师曰阇黎不识曰莫祇这便是么师曰纵未X歇狂头亦何失问如何是道师曰勤而行之问何云法空师曰不空有偈示众曰秋江烟岛晴鸥鹭行行立不念观世音争知普门入洪州上蓝院守讷禅师上堂尽令提纲无人扫地丛林兄弟相共证明晚进之流有疑请问僧问愿开甘露门当观第一义不落有无中请师垂指示师曰大众证明曰恁么则莫相屈去也师曰闲言语问如何是佛师曰更问阿谁抚州覆船和尚僧问如何是佛师曰不识问如何是祖师西来意师曰莫谤祖师好杭州奉先寺法瓌法明普照禅师僧问释迦出世天雨四华地摇六动未审今日有何祥瑞师曰大众尽见曰法王法如是师曰人王见在问法眼宝印和尚亲传今日一会当付何人师曰谁人无分曰恁么则雷音普震无边剎去也师曰也须善听庐山化城寺慧朗禅师江南相国宋齐丘请开堂师陞座曰今日令公请山僧为众莫非承佛付嘱不忘佛恩众中有问话者出来为令公结缘僧问令公亲降大众云臻从上宗乘请师举唱师曰莫是孤负令公么问师常苦口为甚么学人已事不明师曰阇黎甚么处不明曰不明处请师决断师曰适来向汝道甚么曰恁么则全因今日去也师曰退后礼三拜杭州慧日永明寺道鸿通辩禅师上堂僧问远离天台境来登慧日峰久闻师子吼今日请师通师曰闻X么曰恁么则昔日崇寿今日永明也师曰幸自灵利何须乱道乃曰大道廓然古今常尔真心周徧如量之智皎然万象森罗咸真实相该天括地亘古亘今大众还会么还辩白得么僧问国王嘉命公贵临筵未审今日当为何事师曰验取曰此意如何师曰甚么处去来曰恁么则成造次也师曰休乱道高丽国灵鉴禅师僧问如何是清净伽蓝师曰牛栏马廐问如何是佛师曰拽出癫汉着荆门上泉和尚僧问二龙争珠谁是得者师曰我得问远远投师如何一接师按杖视之其僧礼拜师便喝问尺璧无瑕时如何师曰我不重曰不重后如何师曰火里蝍蟟飞上天庐山大林寺僧遁禅师初住圆通有僧举僧问玄沙向上宗乘此间如何言论沙曰少人听未审玄沙意旨如何师曰待汝移却石耳峰我即向汝道池州仁王院缘胜禅师僧问农家击壤时如何师曰僧家自有本分事曰不问僧家本分事农家击壤时如何师曰话头何在五灯全书卷第十九X五灯全书X卍XXX五灯全书卷第二十京都圣感禅寺住持僧编辑京都古华严寺住持僧较阅进呈法眼宗南岳下十世天台韶国师法嗣杭州慧日永明延寿智觉禅师余杭王氏子总角之岁归心佛乘既冠不茹荤日唯一食持法华经七行俱下才六旬悉能诵之感群羊跪听年二十八为华亭镇将属翠巖参迁止龙册寺大阐元化时吴越文穆王知师慕道乃从其志遂礼翠巖为师执劳供众都忘身宰衣不缯纩食无重味野蔬布襦以遣朝夕寻往天台山天柱峰九旬习定有乌类斥鷃巢于衣襵中暨谒韶国师一见而深器之密授元旨仍谓师曰汝与元帅有缘他日大兴佛事初住雪窦上堂雪窦这里迅瀑千寻不停纤粟奇巖万仞无立足处汝等诸人向甚么处进步僧问雪窦一径如何履践师曰步步寒华结言言彻底冰师有偈曰孤猿呌落中巖月野客吟残半夜灯此境此时谁得意白云深处坐禅僧忠懿王请开山灵隐新寺明年迁永明X道场众盈二千僧问如何是永明妙旨师曰更添香着曰谢师指示师曰且喜没交涉僧礼拜师曰听取一偈欲识永明旨门前一湖水日照光明生风来波浪起问学人久在永明为甚么不会永明家风师曰不会处会取曰不会处如何会师曰牛胎生象子碧海起红尘问成佛成祖亦出不得六道轮回亦出不得未审出甚么处不得师曰出汝问处不得问教中道一切诸佛及诸佛法皆从此经出如何是此经师曰长时转不停非义亦非声曰如何受持师曰若欲受持者应须着眼听问如何是大圆镜师曰破砂盆师居永明十五载度弟子一千七百人宋太祖开宝甲戌入天台山度戒约万余人常与七众授菩萨戒夜施鬼神食朝放诸生类不可称筭六时散华行道余力念法华经计万三千部着宗镜录一百卷诗偈赋咏凡千万言播于海外高丽国王览师言教遣使赍书叙弟子之礼奉金线织成袈裟紫水精珠金澡罐等彼国僧三十六人皆承印记前后归本国各化一方开宝乙亥十二月二十四日示疾越二日焚香告众跏趺而寂寿七十二腊四十二塔于大慈山明万历庚戌迁南屏山宗镜堂后苏州长寿院朋彦广法禅师永嘉秦氏子僧问如何是元旨师曰四稜塌地问如何是绝丝毫底法师曰山河大地曰恁么则即相而无相也师曰也是狂言问如何是径直之言师曰千迃万曲曰恁么则X无不总是也师曰是何言欤问如何是道师曰䟦涉不易宋太祖建隆辛酉以住持付门人法齐四月六日示灭寿四十九腊三十五温州大宁院可弘禅师僧问如何是正真一路师曰七颠八倒曰恁么则法门无别去也师曰我知汝错会去问皎皎地无一丝头时如何师曰话头巳堕曰乞师指示师曰适来亦不虗设问向上宗乘请师举扬师曰汝问太迟生曰恁么则不仙陀去也师曰深知汝恁么去杭州五云山华严院志逢禅师余杭人生恶荤血肤体香洁幼岁出家于临安东山朗瞻院依年受具通贯三学了达性相甞梦陞须弥山覩三佛列坐初释迦次弥勒皆礼其足唯不识第三尊但仰视而巳释尊谓之曰此是补弥勒处师子月佛师方作礼觉后因阅大藏经乃符所梦后晋天福中游方抵天台云居参国师宾主缘契顿发玄祕一日入普贤殿中宴坐倐有一神人跪膝于前师问汝其谁乎曰护戒神也师曰吾患有宿愆未殄汝知之乎曰师有何罪唯一小过耳师曰何也曰凡折钵水亦施主物师每倾弃非所宜也言讫而隐师自此洗钵水尽饮之积久因致脾疾十载方愈吴越国王向师道风召赐紫衣署普觉禅师命住临安功臣院上堂诸上座舍一知识参一知识尽学善财南游之式样且问上座祇如善财礼辞文殊X拟登妙峰谒德云比丘及到彼所何以德云却于别峰相见夫教意祖意同一方便终无别理彼若明得此亦昭然诸上座即今簇着老僧是相见是不相见此处是妙峰是别峰脱或从此省去可谓不孤负老僧亦常见德云比丘未甞剎那相舍离还信得及么僧问丛林举唱曲为今时如何是功臣的的意师曰见么曰恁么则大众咸欣也师曰将谓师子儿问佛佛授手祖祖传心未审和尚传箇甚么师曰汝承当得么曰学人承当不得还别有人承当得否师曰大众笑汝问如何是如来藏师曰恰问着问如何是诸佛机师曰道是得么上堂良久曰大众看看便下座上堂古德为法行脚不惮勤劳如雪峰三到投子九上洞山盘桓往返尚求箇入路不得看汝近世参学人才跨门来便要老僧接引指示说禅且汝欲造元极之道岂同等闲而况此事亦有时节躁求焉得汝等要知悟时么如今各且下去堂中静坐直待仰家峰点头老僧即为汝说时有僧出曰仰家峰点头也请师说师曰大众且道此僧会老僧语不会老僧语僧礼拜师曰今日偶然失鉴问无为无事人为甚么却有金锁难僧无对师代曰祇为无为无事问教中道文殊忽起佛见法见被佛威神摄向二铁围山意旨如何师曰甚么处是二铁围山僧无语师曰还会么如今若有人起佛法之见吾与烹茶两瓯且道赏伊罚伊同教意不同教意宋太X祖开宝辛未大将凌超于五云山创院奉师为终老之所师每擕大扇乞钱买肉饲虎虎每迎之载以还山太宗雍熈乙酉示寂塔于本院寿七十七腊五十八塔曰宝峰常照杭州报恩法端慧月禅师上堂数夜与诸上座东语西话犹未尽其源今日与诸上座大开方便一时说却还愿乐也无久立珍重僧问学人恁么上来请师接师曰不接曰为甚么不接师曰为汝太灵利杭州报恩绍安通辩明达禅师上堂僧问大众侧聆请师不吝师曰奇怪曰恁么则今日得遇于师也师曰是何言欤乃曰一句归真万劫不朽今日为诸人举一句子良久曰分明记取便下座上堂幸有楼台匝地常提祖印不妨诸上座参取久立珍重僧问如何是和尚风家师曰一切处见成曰恁么则亘古亘今也师曰莫闲言语福州广平院守威宗一禅师本州人参国师得旨乃付衣法时有僧问大庾岭头提不起如何今日付于师师提起曰有人敢道天台得么上堂达磨大师云吾法三千年后不移丝发山僧今日不移达磨丝发先达之者共相证明若未达者不移丝发僧问洪钟韵绝大众临筵祖意西来请师提唱师曰洪钟韵绝大众临筵问古人云任汝千圣见我有天真佛如何是天真佛师曰千圣是问如何是广平家风师曰谁不受用上堂不用开经作梵不用展钞牒X科还有理论处也无设有理论处亦是方便之谈宗乘事合作么生问如何是西来意师曰未曾有人答得曰请师方便师曰何不更问杭州报恩永安禅师温州翁氏子幼依本郡彚征出家后唐天成中随本师入国忠懿王命征为僧正师尤不喜俗务拟潜往闽川投访禅会属路岐艰阻遂回天台山结茅寻遇国师开示顿悟本心乃辞出山征闻于王王命住越州清泰次召居上寺署正觉空慧禅师上堂十方诸佛一时云集与诸上座证明诸上座与佛一时证明还信么切忌卜度僧问四众云臻如何举唱师曰若到诸方切莫错举曰非但学人大众有赖师曰礼拜着问五乘三藏委者颇多祖意西来乞师指示师曰五乘三藏曰向上还有事也无师曰汝却灵利问如何大作佛事师曰嫌甚么曰恁么则亲承摩顶去也师曰何处见世尊问如何是西来意师曰过这边立僧才移步师召曰会么曰不会师曰听取一偈汝问西来意且过这边立昨夜三更时雨打虗空湿电影忽然明不似岫蜒急宋太祖开宝甲戌示疾告众言别时有僧问昔日如来正法眼迦叶亲传未审和尚宗风百年后如何体会师曰汝甚么处见迦叶来曰恁么则信受奉行不忘斯旨去向师曰佛法不是这箇道理言讫跏趺而寂阇维舌根不坏柔輭如红莲华藏于普贤道场师以李长者华严释论逐一合经成一百二十卷X今尚流通广州光圣院师护禅师闽人自天台得法化行岭表国主刘氏创大伽蓝请师居焉署大义禅师僧问昔日梵王请佛今日国主临筵祖意西来如何举唱师曰不要西来山僧巳举唱了也曰岂无方便师曰适来岂不是方便问学人乍入丛林西来妙诀乞师指示师曰汝未入丛林我巳示汝了也曰如何领会师曰不要领会杭州奉先寺清昱禅师永嘉人忠懿王召入问道创奉先居之署圆通妙觉禅师僧问如何是西来意师曰高声举似大众宋开宝中示灭本寺台州紫凝普闻寺智勤禅师僧问如何是空手把鉏头师曰但恁么谛信曰如何是步行骑水牛师曰汝自何来有偈示众曰今年五十五脚未蹋寸土山河是眼睛大海是我肚宋太宗太平兴国庚辰有旨试僧经业山门老宿各写法名唯师不娴书札时通判李宪问世尊还解书也无师曰天下人知淳化初不疾命侍僧开浴浴讫垂诫徒众安坐而逝塔于本山三年后门人迁塔发龛覩师容仪俨若髭发仍长遂迎入新塔温州鴈荡山愿齐禅师钱塘江氏子上堂僧问夜月舒光为甚么碧潭无影师曰作家弄影汉其僧从东过西立师曰不唯弄影兼乃怖头杭州普门寺希辩禅师苏州人忠懿王命主越州清X泰署慧智后迁上寺上堂山僧素乏知见复寡闻持顷虽侍立于国师不蒙一句开示以致今日与诸仁者聚会更无一法可相助发何况能为诸仁者区别缁素商量古今还怪得山僧么若有怪者且道此人具眼不具眼有宾主义无宾主义晚学初机必须审细僧问如何是普门示现神通事师曰恁么则阇黎怪老僧去也曰不怪时如何师曰汝且下堂里思惟去宋太宗太平兴国己卯吴越王入觐师随宝塔至见于滋福殿赐紫衣号慧明禅师端拱中乞还故里诏从之赐御制诗忠懿王施金于常熟本山院创浮图七级高二百尺功既就至道丁酉八月示寂寿七十七夏六十三塔于院之西北隅杭州光庆寺遇安禅师钱塘沈氏子上堂僧问无价宝珠请师分付师曰善能吐露曰恁么则人人具足去也师曰珠在甚么处僧礼拜师曰也是虗言问提纲举领尽立主宾如何是主师曰深委此问曰如何是宾师曰适来向汝道甚么曰宾主道合时如何师曰其令不行问心月孤圆光吞万象如何是吞万象底光师曰大众总见汝恁么问曰光吞万象从师道心月孤圆意若何师曰抖擞精神着曰鹭倚雪巢犹可辩光吞万象事难明师曰谨退问青山绿水处处分明和尚家风乞垂一句师曰尽被汝道了也曰未必如斯请师答话师曰不用闲言一僧方礼拜师曰问答俱备僧拟问师乃叱之上堂欲识X曹溪旨云飞前面山分明真实箇不用别追攀僧问古德有言井底红尘生山头波浪起未审此意如何师曰若到诸方但恁么问曰和尚意旨如何师曰适来向汝道甚么乃曰古今相承皆云尘生井底浪起山头结子空华生儿石女且作么生会莫是和声送事就物呈心句里藏锋声前全露么莫是有名无体异唱元谭么上座自会即得古人意旨即不然既恁么会不得合作么生会上座欲得会么但看泥牛行处阳𦦨翻波木马嘶时空华坠影圣凡如此道理分明何须久立珍重师与希辩同入觐见滋福殿赐号明智淳化初还光庆壬辰九月二十一日归寂台州般若寺友蟾禅师钱塘人初住云居普贤忠懿王署慈悟禅师迁止上寺众盈五百僧问鼓声才罢大众云臻向上宗乘请师举唱师曰亏汝甚么曰恁么则人人尽霑恩去也师曰莫乱道宋太宗雍熈丙戌以院事委隆一于淳化初示灭归葬本山婺州智者寺全肯禅师初参国师国师问汝名甚么师曰全肯国师曰肯箇甚么师于言下有省乃礼拜住后僧问有人不肯还甘也无师曰若人问我即向伊道福州玉泉义隆禅师上堂山河大地尽在诸人眼睛里因甚么说会与不会时有僧问山河大地眼睛里师今欲更指归谁师曰祇为上座去处分明曰若不上来伸此问焉知方便不虗施师曰依俙似曲才堪X听又被风吹别调中杭州龙册寺晓荣禅师温州邓氏子僧问祖祖相传未审和尚传阿谁师曰汝还识得祖也未僧慧文问如何是真实沙门师曰汝是慧文问如何是般若大神珠师曰般若大神珠分形万亿躯尘尘彰妙体剎剎尽毗卢问如何是日用事师曰一念周沙界日用万般通湛然常寂灭常展自家风小参僧问向上事即不问如何是妙善台中的的意师曰若到诸方分明举似曰恁么则云有出山势水无投㵎声师乃叱之宋太宗淳化庚寅八月二十九日归寂于秀州灵光寺寿七十二腊五十六杭州功臣庆肃禅师僧问如何是功臣家风师曰明暗色空曰恁么则诸法无生去也师曰汝唤甚么作诸法僧礼拜师曰听取一偈功臣家风明暗色空法法非异心心自通恁么会得诸佛真宗越州称心敬琎禅师僧问结束囊装请师分付师曰莫讳却曰甚么处孤负和尚师曰却是汝孤负我福州严峰师术禅师开堂极乐和尚问曰大众颙望请震法雷师曰大众还会么还辨得么今日不异灵山乃至诸佛国土天上人间总皆如是亘古亘今常无变异作么生会无变异底道理若会得无边剎境自他不隔于毫端十世古今始终不离于当念僧问灵山一会迦叶亲闻严峰一会谁是闻者师曰问者不弱问如何是文殊师曰来处甚分明X潞府华严慧达禅师僧问如何是古佛心师曰山河大地问如何是华严境师曰满目无形影越州清泰院道圆禅师僧问亡僧迁化向甚么处去也师曰今日迁化岭中上座问如何是祖师西来意师曰不可向汝道庭前栢树子杭州九曲观音院庆祥禅师余杭人辩才冠众多闻强记时天台门下推为杰出僧问湛湛圆明请师一决师曰十里平湖一轮秋月问险恶道中以何为津梁师曰以此为津梁曰如何是此师曰筑着汝鼻孔问无根树子向甚么处栽师曰汝甚处得来杭州六和塔开化寺行明传法禅师本州于氏子礼雪窦觉为师及觉迁永明遂入天台国师之室蒙授记莂复归永明翊赞廼师海众倾仰忠懿王建寺延请住持聚徒说法僧问如何是开化门中流出方便师曰日日潮音两度闻问如何是无尽灯师曰谢阇黎照烛宋太宗赐紫赐号至真宗咸平辛丑四月六日示灭越州渔浦开善寺义圆禅师僧问一年去一年来方便门中请师开师曰分明记取曰恁么则昔时师子吼今日象王回也师曰且喜没交涉温州瑞鹿寺上方遇安禅师福州人得法于天台又常阅首楞严经到知见立知即无明本知见无见斯即涅槃师乃破句读曰知见立知即无明本知见无见斯即涅槃于此有省有人语师曰破句了X也师曰此是我悟处毕生不易时谓之安楞严宋太宗至道乙未春将示寂有嗣子蕴仁侍立师乃说偈示之不是岭头擕得事岂从鸡足付将来自古圣贤皆若此非吾今日为君裁付嘱巳澡身易衣安坐令舁棺至室良久自入棺经三日门人启棺覩师右脇吉祥而卧四众哀恸师乃再起陞堂说法诃责垂诫此度更启吾棺者非吾之子言讫复入棺长往杭州龙华寺慧居禅师闽人自天台领旨忠懿王命住上寺开堂示众从上宗乘到这里如何举唱祇如释迦如来说一代时教如瓶注水古德尚云犹如梦事寱语一般且道据甚么道理便恁么道还会么大施门开何曾壅塞生凡育圣不漏纤尘言凡则全凡举圣则全圣凡圣不相待箇箇独称尊所以道山河大地长时说法长时放光地水火风一一如是时有僧出礼拜师曰好箇问头如法问着僧拟进前师曰又没交涉也问诸佛出世放光动地和尚出世有何祥瑞师曰话头自破上堂龙华这里也祇是拈柴择菜上来下去晨朝一粥斋时一饭睡后喫茶但恁么参取珍重问学人未明自已如何辨得浅深师曰识取自已眼曰如何是自已眼师曰向汝道甚么婺州齐云山遇臻禅师越州杨氏子僧问如何是无缝塔师曰五六尺其僧礼拜师曰塔倒也问圆明了知为甚么不因心念师曰圆明了知曰何异心念X师曰汝唤甚么作心念秋夕闲坐有偈曰秋庭肃肃风台台台台寒星列空蟾魄高搘颐静坐神不劳鸟窠无端吹布毛至道中卒于大善寺温州瑞鹿寺本先禅师本州郑氏子参天台导以非风幡动仁者心动之语师即悟解住后示众曰吾初学天台法门语下便荐然千日之内四仪之中似物碍膺如讐同所千日之后一日之中物不碍膺讐不同所当下安乐顿觉前咎乃述颂三首一非风幡动仁者心动曰非风幡动唯心动自古相传直至今今后水云人欲晓祖师真是好知音二见色便见心曰若是见色便见心人来问着方难答更求道理说多般孤负平生三事衲三明自已曰旷大劫来祇如是如是同天亦同地同地同天作么形作么形分无不是师自尔足不历城邑手不度财货不设卧具不衣茧丝日唯一食终日宴坐申旦诲诱踰三十载其志弥厉上堂你诸人还见竹林兰若山水院舍人众么若道见则心外有法若道不见争奈竹林兰若山水院舍人众现在摐然地何还会么若会不妨灵利无事莫立上堂大凡参学未必学问话是参学未必学拣话是参学未必学代语是参学未必学别语是参学未必学捻破经论中奇特言语是参学未必捻破祖师奇特言语是参学若于如是等参学任你七通八达于佛法中傥无见处唤作干慧之徒岂不闻古德道聪明不敌生死干慧岂免苦轮诸人若也X参学应须真实参学始得行时行时参取立时立时参取坐时坐时参取眠时眠时参取语时语时参取默时默时参取一切作务时一切作务时参取既向如是等时参且道参箇甚人参箇甚么语到这里须自有箇明白处始得若不如是唤作造次之流则无究了之旨上堂幽林鸟呌碧㵎鱼跳云片展张瀑声呜咽你等还知得如是多景象示你等箇入处么若也知得不妨参取好上堂天台教中说文殊观音普贤三门文殊门者一切色观音门者一切声普贤门者不动步而到我道文殊门者不是一切色观音门者不是一切声普贤门者是箇甚么莫道别却天台教说话无事且退上堂举僧问长沙南泉迁化向甚么处去沙曰东家作驴西家作马僧曰学人不会沙曰要骑便骑要下即下师曰若是求出三界修行底人闻这箇言语不妨狐疑不妨惊怛南泉迁化向甚处去东家作驴西家作马或有会云千变万化不出真常或有会云须会异类中行始会得这箇言语或有会云东家是南泉西家是南泉或有会云东家郎君子西家郎君子或有会云东家是甚么西家是甚么或有会云便作驴呌又作马嘶或有会云唤甚么作东家驴唤甚么作西家马或有会云既问迁化答在问处或有会云作露柱处去也或有会曰东家作驴西家作马亏南泉甚处如是诸家会也总于佛法有安乐处南泉迁化向甚处去东家作驴西X家作马学人不会要骑便骑要下即下这箇话不消得多道理而会若见法界性去也没多事珍重上堂鑑中形影唯凭鑑光显现你等诸人所作一切事且道唯凭箇甚么显现还知得么若也知得于参学中千足万足无事莫立上堂你等诸人夜间眠熟不知一切既不知一切且问你等那时有本来性无本来性若道那时有本来性又不知一切与死无异若道那时无本来性睡眠忽省觉知如故还会么不知一切与死无异睡眠忽省觉知如故如是等时是箇甚么若也不会各体究取无事莫立上堂诸法所生唯心所现如是言语好箇入底门户且问你等诸人眼见一切色耳闻一切声鼻嚊一切香舌了一切味身触一切耎滑意分别一切诸法祇如眼耳鼻舌身意所对之物为复唯是你等心为复非是你等心若道唯是你等心何不与你等身都作一块了休为甚么所对之物却在你等眼耳鼻舌身意外你等若道眼耳鼻舌身意所对之物非是你等心又争奈诸法所生唯心所现言语留在世间何人不举着你等见这箇说话还会么若也不会大家用心商量教会去幸在其中莫令厌学无事且退宋真宗大中祥符戊申二月谓上足如昼曰可造石龛中秋望日吾将顺化昼禀命即成及期远近士庶奔趋瞻仰是日参问如常至午坐方丈手结宝印谓昼曰古人云骑虎头打虎尾中央事作么生昼曰也祇是如昼师X曰你问我昼乃问骑虎头打虎尾中中事和尚作么生师曰我也弄不出言讫奄然开一目微视而逝寿六十七腊四十二所着有竹林集十卷行世杭州兴教洪寿禅师同国师普请次闻堕薪有省作偈曰扑落非他物纵横不是尘山河及大地全露法王身苏州承天永安道原禅师僧问如何是佛师曰咄这旃陀罗曰学人初机乞师方便师曰汝问甚么曰问佛师曰咄这旃陀罗清凉钦禅师法嗣洪州云居道齐禅师本州金氏子徧历禅会学心未息后于上蓝院主经藏法灯一日谓师曰有人问我西来意答他曰不东不西藏主作么生会师对曰不东不西灯曰与么会又争得曰道齐祇恁么未审和尚尊意如何灯曰他家自有儿孙在师于是顿明厥旨有颂曰接物利生绝妙外生终是不肖他家自有儿孙将来用得恰好住后僧问如何是佛师曰汝是阿谁问荆棘林中无出路请师方便为余开师曰汝拟去甚么处曰几不到此师曰闲言语问不免轮回不求解脱时如何师曰还曾问建山么曰学人不会乞师方便师曰放放三十棒问如何是三宝师曰汝是甚么宝曰不识师曰土木瓦砾师着语要搜元拈古代别等盛行丛林宋太宗至道丁酉九月示疾声钟集众乃曰老僧三处住持三十余年X十方兄弟相聚话道主事头首勤心赞助老僧今日火风相逼特与诸人相见诸人还见么今日若见是末后方便诸人向甚么处见为向四大五阴处见六入十二处见这里若见可谓云居山二十年间后学有赖吾去后山门大众分付契瓌开堂住持凡事勤而行之各自努力珍重大众才散师归西挟而逝塔于本山寿六十九腊四十八灵隐耸禅师法嗣杭州功臣院道慈禅师僧问师登宝座大众咸臻便请举扬宗教师曰大众证明曰恁么则亘古亘今也师曰也须领话秀州罗汉院愿昭禅师钱塘人上堂山河大地是真善知识时常说法时时度人不妨诸上座参取僧问罗汉家风请师一句师曰喜禾合穗上国传芳曰此犹是喜禾家风如何是罗汉家风师曰或到诸方分明举似后住杭州香严寺僧问不立纤尘请师直道师曰众人笑汝曰如何领会师曰还我话头来处州报恩院师智禅师僧问如何是和尚家风师曰谁人不见问如何是一相三昧师曰青黄赤白曰一相何在师曰汝却灵利问祖祖相传传祖印师今法嗣嗣何人师曰灵鹫峰前月轮皎皎衢州瀫宁可先禅师僧问如何是瀫宁家风师曰谢指示问如何是西来意师曰怪老僧甚么处曰学人不会乞师方便师曰适来岂不是问西来意X杭州光孝院道端禅师僧问如何是佛师曰高声问着曰莫便是也无师曰没交涉后住灵隐示灭杭州西山保清院遇宁禅师开堂陞座有二僧一时礼拜师曰二人俱错僧拟进语师便下座福宁州支提壅熙辩隆禅师明州人上堂巍巍实相畐塞虗空金刚之体无有破坏大众还见不见若言见也且实相之体本非青黄赤白长短方圆亦非见闻觉知之法且作么生说箇见底道理若言不见又道巍巍实相畐塞虗空为甚么不见僧问如何是向上一路师曰脚下底曰恁么则寻常履践师曰莫错认问如何是坚密身师曰倮倮地曰恁么则不密也师曰见箇甚么杭州瑞龙院希圆禅师僧问如何是和尚家风师曰特谢阇黎借问曰借问则不无家风作么生师曰瞌睡汉归宗柔禅师法嗣南康军罗汉行林祖印禅师僧问天垂甘露地涌七珍是甚么人分上事师曰谢汝相报曰恁么则佛子住此地即是佛受用去也师曰更须子细上堂才坐忽有猫儿跳上身师提起示众曰昔日南泉亲斩却今朝耶舍示元徒而今卖与诸禅客文契分明要也无良久抛下猫儿便下座明州天童新禅师僧问如何是密作用师曰何曾密问心径未通时如何师曰甚么物碍汝问求之X不得时如何师曰用求作么曰如何即是师曰何曾失却问如何是天童境师曰云无人种生何极水有谁教去不回杭州功臣觉轲心印禅师僧问祖师不在东西山未审在甚么处师曰且讨问如何是天真佛师曰争敢装点明州天童清简禅师钱塘张氏子师为事孤洁时谓之简浙客僧问如何是祖师西来意师曰不欲向汝道曰请和尚道师曰达磨不可再来也师晚居雪窦而终塔于寺之东隅百丈恒禅师法嗣庐山栖贤澄湜禅师建宁人僧问赵州石桥度驴度马三崃石桥当度何人师曰虾蟇蚯蚓曰恁么则物物尽沾恩师曰踏不着问仙洞昨朝师罢唱栖贤今日请师宣师曰来日又作么生曰未审如何领会师曰箭过新罗问如何是佛师曰张三李四问古人斩蛇意旨如何师曰犹未知痛痒问此是选佛场心空及第归学人如何得及第归师曰不才谨退晚参众集师曰早晨不与诸人相见今晚不可无言便下座问毗目仙人执善财手见微尘诸佛祇如未执手时见箇甚么师曰如今又见箇甚么上堂良久曰幸好一盘饭不可糁椒姜虽然如此试唼噉看便下座师性高简律身精严动不违法度暮年三终藏经以坐阅为未敬则立诵行披之黄龙X南初游方从之屡年故其平生所为多取法焉苏州万寿德兴禅师上堂僧问如何是佛师曰大众一时瞻仰问如何是和尚为人一句师曰汝且自为乃曰问答俱备其谁得意若向他求还成特地老僧久处深山比为藏拙何期今日入到万寿门下可谓藏之不得既藏不得分明露现未审诸人阿谁先见如有见处出来对众吐露箇消息良久曰久立珍重越州云门雍熈永禅师僧问师子未出窟时如何师曰且莫哮吼曰出窟后如何师曰退后着问如何是古佛径路师曰谁不履践问如何是学人休心息意处师曰拗折拄杖得也未问心王出勅时如何师曰更宣一徧看问如何是决定义师曰不可执着问如何是佛法大意师曰此意不小永明潜禅师法嗣杭州千光王寺瓌省禅师温州郑氏子幼岁出家精究律部栖心于圆顿止观后阅楞严文理宏濬未能洞晓一夕就案假寐梦中见日轮自空而降开口吞之自是发悟差别义门涣然无滞后参永明永明唯印前解无别指喻以忠懿王所遗衲衣授之表信住后上堂诸上座佛法无别昔之日月今之日月昔日风雨今日风雨昔日上座今日上座举亦了说亦了一切成现好珍重宋太祖开宝壬申七月宝树浴池忽现其前师曰凡所有相皆是虗妄越三日示疾集众言别安坐而逝阇维收舍利建塔寿六十七X衢州镇境志澄禅师僧问如何是定干坤底劒师曰不漏纟系发曰用者如何师曰不知因普请次僧问锄头损伤虾蟇蚯蚓还有罪也无师曰阿谁下手曰恁么则无罪过师曰因果历然后迁杭州西山宝云寺上赐紫署积善大师明州崇福院尘祥禅师上堂诸禅德见性周徧闻性亦然洞彻十方无内无外所以古人道随缘无作动寂常真如此施为全真智用僧问如何是本来人师曰堂堂六尺甚分明曰祇如本来人还依如此相貌也无师曰汝唤甚么作本来人曰乞师方便师曰教谁方便报恩明禅师法嗣福州保明院道诚通法禅师上堂如为一人众多亦然珍重僧问圆音普震三等齐闻竺土僊心请师密付师良久僧曰恁么则意马巳成于宝马心牛顿作于白牛去也师曰七颠八倒曰若然者几昭哂笑师曰礼拜了退问如何是和尚西来意师曰我不曾到西天曰如何是学人西来意师曰汝在东土多少时报慈言导师法嗣南康军云居义能禅师上堂不用上来堂中憍陈如上座为诸上座转第一义法轮还得么若信得及各自归堂参取下座后却问一僧祇如山僧适来教上座参取圣僧圣僧还道箇甚么僧曰特谢和尚再举X问如何是佛师曰即心是佛曰学人不会乞师方便师曰方便唿为佛回光返照看身心是何物崇寿稠禅师法嗣泉州云台山令岑禅师僧问如何是云台境师曰前山后山曰如何是境中人师曰瞌睡汉杭州资国圆进山主僧问丹霞烧木佛意旨如何师曰招因带果问庭前栢树子意旨如何师曰碧眼胡僧笑点头问古人道东家作驴西家作马意旨如何师曰相识满天下报恩安禅师法嗣庐山栖贤道坚禅师有官人问某甲收金陵布阵杀人无数还有罪也无师曰老僧祇管看问如何是祖师西来意师曰洋澜左蠡无风浪起庐山归宗慧诚禅师杨州崔氏子开堂日于法堂前谓众曰天人得道以此为证恁么便散去巳是周遮其如未晓即为重说遂陞座僧问知郡临筵请师演法师曰我不及汝问如何是佛师曰如何不是问如何是祖师西来意师曰不知乃曰问话且住直饶问到穷劫问也不着答到穷劫答也不及何以故祇为诸人各有本分事圆满十方亘古亘今乃至诸佛也不敢错悞诸人便谓之顶族祇是助发上座所以道十方法界诸有情念念以证善逝果彼既丈夫我亦尔何得自轻而退屈诸上座不要退屈信取便休祖师西来祇道见性成佛其余所说不及此说更有箇X奇特方便举似诸人良久曰分明记取若到诸方不得错举久立珍重僧问不通风处如何过得师曰汝从甚么处来僧举南泉问邓隐峰曰铜缾是境缾中有水不得动着境与老僧将水来峰便拈缾泻水未审此意如何师曰邓隐峰甚奇怪要且乱泻师住持十四年常五百众宋真宗景德丁未三月十八上堂辞众安然而化寿六十七腊五十二全身塔于本山长安规禅师法嗣庐州长安院辩实禅师僧问如何是祖师西来意师曰少室灵峰住九霄潭州云葢用清禅师河州赵氏子僧问有一人在万丈井底如何出得师曰且喜得相见曰恁么则穿云透月去也师曰三十三天事作么生僧无对师曰谩语作么问如何是云葢境师曰门外三泉井曰如何是境中人师曰童行作子示众云葢锁口诀拟议皆脑裂拍手趂虗空云露西山月僧问如何是锁口诀师曰徧天徧地曰恁么则石人点头露柱拍手去也师曰一缾净水一炉香曰此犹是井底虾蟇师曰劳烦大众师常节饮食随众二时但展钵而巳或逾年月亦不调练服饵无妨作务有请必开即便饱食而亡拘执宋太宗至道丙申四月二日示寂建塔本山云居钖禅师法嗣X台州般若从进禅师僧问古㵎寒泉时如何师曰切忌饮着曰饮着又如何师曰丧却汝性命越州清化志超禅师僧问如何是佛师曰汝是甚么人曰莫便是也无师曰是即没交涉南岳下十一世长寿彦禅师法嗣苏州长寿法齐禅师婺州丁氏子始讲明门因明二论寻置游方受心印于广法节使钱仁奉礼请继广法住持开堂日有百法座主问令公请命四众云臻向上宗乘请师举唱师曰百法明门论曰毕竟作么生师曰一切法无我问城东老母与佛同生为甚么却不见佛师曰不见即道曰恁么则见去也师曰城东老母与佛同生宋真宗咸平庚子十二月十一日示灭寿八十九腊七十二云居齐禅师法嗣南康云居契坏禅师僧问路逢死蛇莫打杀无底篮子盛将归未审师还受也无师曰你甚么处得来曰恁么则不虗施也师曰却且提取去问如何是佛师曰赞叹不及曰莫祇这箇便是么师曰不令人赞叹杭州灵隐文胜慈济禅师僧问古鑑未磨时如何师曰古鑑曰磨后如何师曰古鑑曰未审分不分师曰更照看问如何是和尚家风师曰莫讶荒疎曰忽遇客来作么生师曰喫茶去X明州瑞巖义海禅师霅川胡氏子造云居法席居问甚么物恁么来师于言下大悟有颂呈曰云居甚么物问着头恍惚直下便承当犹是生埋没出世住报本僧问如何是祖师西来意师曰若到诸方但道报本不解答话问如何是和尚家风师曰无忌讳曰忽遇触忤又且如何师曰不解作客劳烦主人问释迦掩室于摩竭净名杜口于毗耶未审如何示众师曰汝不欲我开谈曰未晓师机师曰且退问如何是无位真人师曰这里无安排你处明州广慧志全禅师杭州卫氏子上堂僧问如何是衲僧本分事师曰你莫钝置我僧礼拜师曰却是大众钝置阇黎便下座问贼不打贫儿家时如何师曰说向人也不信僧曰恁么则礼拜而退师曰得箇甚么明州大梅保福居煦禅师僧问古人面壁意旨如何师曰但恁么会曰未审如何领会师曰礼拜着处州南明惟宿禅师僧问法法不隐藏古今常显露如何是显露底法师曰见示大众曰恁么则学人谨退也师曰知过必改问如何是南明境师曰雾卷莲峰碧巖开石镜明南康府庐山万杉广智禅师上堂僧问如何是西来的的意师曰大众总闻问如何是最初句师曰此问在后问如何是文殊门师曰千圣皆从此入曰入后如何师曰想你不识僧礼拜师曰灼然乃曰世尊良X久迦叶起来白椎马祖才坐百尺出来卷席可谓摩竭陀令巳行不可更教山僧重下註脚然虽久参高士莫讶周遮后学上座也须着些精彩更若繁词愈恐不及珍重四明金鹅虗白禅师僧问如何是直截一路师曰鸟道羊肠曰如何是一体师曰驴骡猪狗曰恁么则四生六道去也师曰痖姑苏翠峰山洪禅师僧问如何是翠峰境师曰祇闻莺鸟语不见报春来问如何是祖师西来意师曰堪嗟立雪僧荆门军清溪清禅师僧问古路坦然如何履践曰你是行脚僧支提隆禅师法嗣杭州灵隐玄本禅师僧问蚌含未剖时如何师曰光从何来问临济入门便喝德山入门便棒此意如何师曰天晴不肯去师见僧看经乃问看甚么经僧无语乃示颂曰看经不识经徒劳损眼睛欲得不损眼分明识取经罗汉林禅师法嗣临江军慧力院绍珍禅师僧问金鸡未鸣时如何师曰是何时节曰鸣后如何师曰却不知时问师子未出窟时如何师曰在那里曰出窟后如何师曰且走洪州大宁院庆𤧚禅师僧问道泰不传天子令时人X尽唱太平歌未审师今意旨如何师曰山僧罪过问如何是佛师曰须弥山上堂生死涅槃犹如昨梦且道三世诸佛释迦老子有甚么长处虽然如是莫错会好拍手一下便下座问承古有言东山西岭青未审意旨如何师曰东山西岭青雨下却天晴更问箇中意鹁鸠生鹞鹰掦州仪真长芦赞禅师上堂僧问拈椎举拂即不问如何是喝散白云的意气师曰且喫棒曰争奈人天大众何师曰罪不重科问如何是佛法大意师曰老僧奉圣旨开堂曰恁么则天人群生类皆承此恩力师曰知恩方解报恩问一棒打破虗空时如何师曰太费力生曰恁么则百杂碎师曰祇为终日区区乃曰起动大众若于佛法中也无可伸剖诸人尽是久参先德达佛知见更教这里谭禅说道实为举足动步不离道场乃至林间宴坐经行无非佛事良久曰参福州支提昭爱禅师僧问如何是佛师曰牛儿不识虎问如何是和尚家风师曰臂长衫袖短曰忽遇客来如何师曰离中虗坎中满福州灵峰道诚禅师僧问祖祖相传传祖印师今得法嗣何人师曰那箇恁么道曰秪如道吾有正法眼藏付瞩迦叶又作么生师曰不妨具眼曰千圣不传方是的一言合道未为真师曰早是不合也袁州仰山择和禅师僧问如何是祖师西来意师曰X君子不废游问如来藏中以何为佛事师曰香风吹萎花曰皆因今日也师曰更雨新好者问如何是佛师曰真书梵字示众法本不生今则无灭无灭无生眼中金屑古佛家风青天明月袁州崇胜道珍禅师僧问如何是佛师曰更向什么处觅曰莫秪者便是么师曰没交涉成都绵州富乐智静禅师僧问如何是佛法大意师曰六耳不同谋曰意旨如何师曰逢人但恁么举功臣轲禅师法嗣苏州尧峰颢暹禅师僧问学人乍入丛林乞师一接师曰去问承教有言是法平等无有高下如何是平等法师曰尧峰高宝华低曰恁么则却成高下去也师曰情知你恁么会闻雷声示众还闻雷声么还知起处么若知起处便知身命落处若也不知所以古人道不知天地者刚道有干坤不如喫茶去问如何是道师曰夕死可矣问如何是金刚力士师曰这里用不着问亡僧迁化向甚么处去也师曰苍天苍天乃曰祇如末后僧问亡僧迁化向甚么处去也山僧向他道苍天苍天且道意落在甚么处莫是悲伤迁逝痛忆道人么若乃恁么评论实谓罔知去处要知去处么更不用久立歇去上堂冬去春来楼阁门开若也入得不用徘徊诸上座还向这里入得也未若也入得所以古人道是处是弥勒无门无善财若也入之未得自是诸上座狂走更不忉忉久立X珍重苏州吴江圣寿志昇禅师上堂若论佛法更有甚么事所以道古今山河古今日月古今人伦古今城郭唤作平等法门绝前后际诸人还信得及么若信得及依而行之久立珍重杭州功臣开化守如禅师上堂召大众曰还知道圣僧同诸人到这里么既劳尊降焉敢稽留久立珍重栖贤湜禅师法嗣杭州南山兴教院惟一禅师僧问佛未出世时如何师曰白云数重曰出世后如何师曰青山一朵问如何是道师曰剌头入荒草曰如何是道中人师曰干屎橛曰大耳三藏第三度为甚么不见国师师曰脚跟下看曰如何得见师曰草鞋跟断安吉州西余体柔禅师上堂一人把火自烬其身一人抱冰横尸于路进前即触途成滞退后即噎气填胸直得上天无路入地无门如今已不奈何也良久曰待得雪消去自然春到来真州定山惟素禅师上堂僧问如何是不迁义师曰暑往寒来曰恁么则迁去也师曰啼得血流无用处问达磨心印师己晓试举家风对众看师曰门前有箇长松树夜半子规来上啼问知师洞达诸方旨临机不答旧时禅如何是新奇师曰若到诸方不得错举曰学人慇懃于座右莫不祇此是新奇师曰折草量天问如何是定山境师曰清风满院曰忽遇客来X如何祇待师曰莫嫌冷淡乃曰若论家风与境不易酬对多见指定处所教他不得自在曾有僧问大随如何是和尚家风随曰赤土画簸箕又曰肚上不贴榜且问诸人作么生会更有夹山云门临济风穴皆有此话播于诸方各各施设不同又作么生会法无毕辙殊途同归若要省力易会但识取自家桑梓便能绍得家业随处解脱应用现前天地同根万物一体唤作衲僧眼睛绵绵不漏丝发苟或于此不明徒自竛竮辛苦僧问如何是佛师曰含齿戴发曰恁么则人人具足师曰远之又远问牛头未见四祖时如何师曰成家立业曰见后如何师曰立业成家问如何是定山路师曰峭曰履践者如何师曰崄问无上法王有大陀罗尼名为圆觉流出一切清净真如菩提涅槃未审圆觉从甚么处流出师曰山僧顶戴有分曰恁么则信受奉行师曰依俙似曲才堪听问十二时中如何得与道相应师曰皇天无亲唯德是辅曰恁么则不假修证也师曰三生六十劫衡州南岳福严省贤禅师僧问如何是福严境师曰画也画不及曰如何是境中人师曰且仔细问师唱谁家曲宗风嗣阿谁师曰不因汝问我也不说曰恁么则宝觉分枝去也师曰莫乱道襄州仰山智齐禅师初参栖贤贤问汝是甚处人师曰安州人贤曰汝为甚却不安师曰今日转见病源X贤曰且莫强惺惺师遂礼拜有颂曰有口不能言无舌能解语惺惺犹是梦何处有佛祖净土素禅师法嗣杭州净土院惟正禅师秀州华亭黄氏子幼从钱塘资圣如隷业且将较艺于有司如使祷观音像以求阴相师谢曰岂忍独私于己哉郡人朱绍安闻而嘉叹欲启帑度之师慨然曰古之度人以清机密旨今反是去古远矣吾堕三宝数当有其时巳而遇祥符覃恩得谐素志独拥毳袍且弊同列慢之师曰佛乎佛乎仪相云乎哉僧乎僧乎盛服云乎哉厥后有愿输奉岁时用度俾继如之院务亦复谢曰闻拓钵乞食未闻安坐以享闻历谒诸祖未闻废学自任况我齿茂气完正在筋力为礼非从事屋庐之秋也于是提䇿东引学三观于天台复旋径山咨单传之旨于老宿惟素素董临安功臣山净土院师辅相之久而继席焉然为人高简律身精严名卿巨公多所推尊叶内翰清臣牧金陵迎师语道一日叶曰明日府有燕饮师固奉律能为我少留一日欵清话否师诺之翌日遣使邀师留一偈而返曰昨日曾将今日期出门倚杖又思惟为僧祇合居巖谷国士筵中甚不宜坐客皆仰其标致师识虑洒然不牵世累雅爱跨黄犊出入军持巾钵悉挂角上市人争观之师自若也杭守蒋侍郎甞与师为方外友每往谒至郡庭下犊谭笑终日而去蒋有诗曰禅客寻常入旧都黄X牛角上挂缾盂有时带雪穿云去便好和云画作图师尝作山中偈曰桥上山万层桥下水千里唯有白鹭鸶见我常来此平生制作三十卷号锦溪集又工书笔法胜绝秦少游珍藏之冬不拥炉以荻花作毬纳足其中客至共之夏秋好玩月盘膝大盆中浮池上自旋其盆吟笑达旦率以为常九峰韶尝客于院一夕将卧师邀之曰月色如此劳生扰扰对之者能几人峰唯唯而巳久之唿童子使熟炙峰方饥意作药石顷乃橘皮汤一盃峰匿笑曰无乃太清乎有问师以禅师名乃不谈禅何也师曰徒费言语吾懒宁假曲折但日夜烦万象为敷演耳言语有间而此法无尽所谓造物无尽藏也宋仁宗皇祐己丑孟夏八日语众曰夫动以对静未始有极吾一动历年六十有四今静矣然动静本何有哉于是泊然而逝南岳下十二世灵隐胜禅师法嗣杭州灵隐延珊慧明禅师僧问如何是道师曰道远乎哉问如何是正真一路师曰丝发不通曰恁么则依而行之师曰莫乱走上堂与上座一线道且作么生持论佛法若也水洩不通便教上座无安身立命处当此之时祖佛出头来也有二十棒分恁么道山僧还有过也无不见世尊生下周行七步目顾四方一手指天一手指地云天上天下唯吾独尊云门云我当初若见一棒打杀与狗子喫却何以如此X贵图天下太平且道云门恁么说话有佛法道理也无虽然如此云门祇具一只眼久立珍重常州荐福院归则禅师僧问如何是祖师西来意师曰耳畔打钟声杭州露隐蕴聪禅师僧问如何是和尚家风师曰索唤即有曰未审有箇甚么师曰天台楖栗问古路重修时如何师曰平高就低杭州古南清禅师僧问西祖传来请师通信师曰汝道什么来曰恁么则不通信去也师曰你不妨伶利江宁保宁宗禅师僧问如何是佛师曰更问什么曰莫只者便是也无师曰且莫虗头绍兴石佛有邦禅师僧问祖祖相传传祖印师今得法嗣何人师曰布发掩泥人尽委曰恁么则灵隐一枝南明独秀也师曰杓卜听虗声江宁清凉慈化内举禅师僧问一法本无万法何有未审和尚说箇甚么师曰汝记得甚分明曰恁么则一切不存去也师曰也不信汝瑞巖海禅师法嗣明州翠巖嗣元禅师僧问如何是祖师西来意师曰见钱买卖不曾赊曰向上更有事也无师曰好不信人直四明大梅文慧禅师僧问祖祖相传传祖令师今得法嗣何人师曰少人停当得曰报本嫡了师曰适来向汝道什么问如何是大梅境师曰看曰如何是X境中人师曰喫茶去大梅煦禅师法嗣金华智者寺嗣如禅师僧问如何是佛师曰量才补职曰补后如何师曰天台杖子问如何是真实之体师曰今日好寒天曰意旨如何师曰千山万山雪漳江远禅师法嗣苏州万寿法印守坚禅师僧问如何是道师曰谁不履践曰如何是道中人师曰来千去万龙华乘禅师法嗣温州灵巖宣密禅师僧问优昙花折人皆委祖令亲行事若何师曰识法者惧曰与么则施行有据去也师曰人小胆大南岳下十三世智者如禅师法嗣金华承天澄月禅师僧问如何是道师曰残阳恋幽草问如何是佛法大意师曰今年柴米贵临示寂有偈曰去也何之住兮何所去住何从超然绝侣临岐一句向谁举银潢夜白孤蟾吐言毕趺坐而逝金华华藏虗外禅师僧问知师久蕴囊中宝今日当筵欲借看师曰剔起眉毛曰见后如何师曰多少分明金华净土可嵩禅师有遗世偈曰灵木无根北斗有柄大海波澜是余寿命八尺丈六谁凡谁圣若问去住春行秋令珍重诸贤形端表正X南岳下十四世承天月禅师法嗣金华承天仲颜禅师僧问梵王请佛葢为群生今日使君请和尚当为何事师曰大众知恩有分曰恁么则人天交接去也师曰阇黎不妨具眼五灯全书卷第二十五灯全书X卍XXX五灯全书卷第二十一京都圣感禅寺住持僧编辑京都古华严寺住持僧较阅进呈临济宗南岳下四世黄檗运禅师法嗣镇州临济义玄禅师曹州南华邢氏子幼负出尘之志及落发进具便慕禅宗初在黄檗会中行业纯一时睦州为第一座乃问上座在此多少时师曰三年州曰曾参问否师曰不会参问不知问箇甚么州曰何不问堂头和尚如何是佛法的的大意师便去问声未绝檗便打师下来州曰问话作么生师曰某甲问声未绝和尚便打某甲不会州曰但更去问师又X问檗又打如是三度问三度被打师白州曰早承激劝问法累蒙和尚赐棒自恨障缘不领深旨今且辞去州曰汝若去须辞和尚了去师礼拜退州先到黄檗处曰问话上座虽是后生却甚奇特若来辞方便接伊巳后为一株大树覆荫天下人去在师来日辞黄檗檗曰不须他去祇往高安滩头参大愚必为汝说师到大愚愚曰甚处来师曰黄檗来愚曰黄檗有何言句师曰某甲三度问佛法的的大意三度被打不知某甲有过无过愚曰黄檗与么老婆心切为汝得彻困更来这里问有过无过师于言下大悟乃曰元来黄檗佛法无多子愚搊住曰这尿床鬼子适来道有过无过如今却道黄檗佛法无多子你见箇甚么道理速道速道师于大愚肋下筑三拳愚拓开曰汝师黄檗非干我事师辞大愚却回黄檗檗见便问这汉来来去去有甚了期师曰祇为老婆心切便人事了侍立檗问甚处去来师曰昨蒙和尚慈旨令参大愚去来檗曰大愚有何言句师举前话檗曰大愚老汉饶舌待来痛与一顿师曰说甚待来即今便打随后便掌檗曰这风颠汉来这里捋虎须师便喝檗唤侍者曰引遮风颠汉参堂去黄檗一日普请次师随后行檗回头见师空手乃问䦆在何处师曰有一人将去了也檗曰近前来共汝商量箇事师便近前檗竖起䦆曰祗这箇天下人拈掇不起师就手掣得竖起曰为X甚么却在某甲手里檗曰今日自有人普请便回师普请鉏地次见黄檗来拄䦆而立檗曰这汉困那师曰󰑁也未举困箇甚么檗便打师接住棒一送送倒檗唿维那扶起我来维那扶起曰和尚争容得这风颠汉无礼檗才起便打维那师䦆地曰诸方火葬我这里活埋师一日在僧堂里睡檗入堂见以拄杖打板头一下师举首见是檗却又睡檗又打板头一下却往上间见首座坐禅乃曰下间后生却坐禅汝在这里安想作么座曰这老汉作甚么檗又打板头一下便出去师栽松次檗曰深山里栽许多松作甚么师曰一与山门作境致二与后人作标牓道了将䦆头𡎺地三下檗曰虽然如是子巳喫吾三十棒了也师又𡎺地三下嘘一嘘檗曰吾宗到汝大兴于世黄檗因入厨下问饭头作甚么头曰拣众僧饭米檗曰一顿喫多少头曰二石五檗曰莫太多么头曰犹恐少在檗便打头举似师师曰我与汝勘这老汉才到侍立檗举前话师曰饭头不会请和尚代一转语檗曰汝但举师曰莫太多么檗曰来日更喫一顿师曰说甚么来日即今便喫随后打一掌檗曰这风颠汉又来这里捋虎须师喝一喝便出师半夏上黄檗见黄檗看经师曰我将谓是箇人元来是揞黑豆老和尚住数日乃辞檗曰汝破夏来何不终夏去师曰某甲暂来礼拜和尚檗便打趂令去师行数里疑此事却回终夏后又辞檗檗曰甚处去师曰不是河南便归河北檗便打师约住与一掌檗大笑乃唤侍者将百丈先师禅板几案来师曰侍者将火来檗曰不然子但将去巳后坐断天下人舌头去在师到达磨塔头塔主问先礼佛先礼祖师曰祖佛俱不礼主曰祖佛与长老有甚冤家师拂袖便出师为黄檗驰书至沩山与仰山语次仰曰老兄向后北去有箇住处师曰岂有与么事仰曰但去巳后有一人佐辅汝此人祇是有头无尾有始无终师后住镇州临济学侣云集一日谓普化克符二上座曰我欲于此建立黄檗宗旨汝且成褫我二人珍重下去三日后普化却上来问和尚三日前说甚么师便打三日后克符上来问和尚前日打普化作甚么师亦打至晚小参曰有时夺人不夺境有时夺境不夺人有时人境两俱夺有时人境俱不夺克符问如何是夺人不夺境师曰煦日发生铺地锦婴儿垂发白如丝曰如何是夺境不夺人师曰王令巳行天下遍将军塞外绝烟尘曰如何是人境俱夺师曰并汾绝信独处一方曰如何是人境俱不夺师曰王登宝殿野老讴歌僧问如何是真佛真法真道X乞师开示师曰佛者心清净是法者心光明是道者处处无碍净光是三即一皆是空名而无实有如真正作道人念念心不间断自达磨大师从西土来祇是觅箇不受人惑底人后遇二祖一言便了始知从前虗用工夫山僧今日见处与祖佛不别若第一句中荐得堪与祖佛为师若第二句中荐得堪与人天为师若第三句中荐得自救不了僧便问如何是第一句师曰三要印开朱点窄未容拟议主宾分曰如何是第二句师曰妙解岂容无着问沤和争负截流机曰如何是第三句师曰但看栅头弄傀儡抽牵全借里头人乃曰大凡演唱宗乘一句中须具三元门一元门须具三要有权有实有照有用汝等诸人作么生会师谓僧曰有时一喝如金刚王宝劒有时一喝如踞地师子有时一喝如探竿影草有时一喝不作一喝用汝作么生会僧拟议师便喝示众参学之人大须子细如宾主相见便有言论往来或应物现形或全体作用或把机权喜怒或现半身或乘师子或乘象王如有真正学人便喝先拈出一箇胶盆子善知识不辩是境便上他境上作模作样便被学人又喝前人不肯放下此是膏肓之病不堪医治唤作宾看主或是善知识不拈出物祇随学人问处即夺学人被夺抵死不肯放此是主看宾或有学人应一箇清净境出善知识前知识辩得是境把得抛向坑里学人言大好善知识知识即曰咄哉不识好X恶学人便礼拜此唤作主看主或有学人披枷带锁出善知识前知识更与安一重枷锁学人欢喜彼此不辩唤作宾看宾大德山僧所举皆是辩魔拣异知其邪正师问洛浦从上来一人行棒一人行喝阿那箇亲曰总不亲师曰亲处作么生浦便喝师便打上堂有一人论劫在途中不离家舍有一人离家舍不在途中那箇合受人天供养师问院主甚处去来曰州中粜黄米来师曰粜得尽么主曰粜得尽师以拄杖画一画曰还粜得这箇么主便喝师便打典座至师举前话座曰院主不会和尚意师曰你又作么生座礼拜师亦打上堂一人在孤峰顶上无出身路一人在十字街头亦无向背且道那箇在前那箇在后不作维摩诰不作傅大士珍重有一老宿参便问礼拜即是不礼拜即是师便喝宿便拜师曰好箇草贼宿曰贼贼便出去师曰莫道无事好时首座侍立师曰还有过也无座曰有师曰宾家有过主家有过曰二俱有过师曰过在甚么处座便出去师曰莫道无事好师到京行化至一家门首曰家常添钵有婆曰太无厌生师曰饭也未曾得何言太无厌生婆便闭却门师陞堂有僧出师便喝僧亦喝复礼拜师便打赵州游方到院在后架洗脚次师便问如何是祖师西来意州曰恰遇山僧洗脚师近前作听势州曰会即便会啗啄作什么师便归方丈州曰三十年行脚今日错为人下註脚X问僧甚处来曰定州来师拈棒僧拟议师便打僧不肯师曰巳后遇明眼人去在僧后参三圣才举前话三圣便打僧拟议圣又打师应机多用喝会下参徒亦学师喝师曰汝等总学我喝我今问汝有一人从东堂出一人从西堂出两人齐喝一声这里分得宾主么汝且作么生分若分不得巳后不得学老僧喝示众我有时先照后用有时先用后照有时照用同时有时照用不同时先照后用有人在先用后照有法在照用同时駈耕夫之牛夺饥人之食敲骨取髓痛下针锥照用不同时有问有答立宾立主合水和泥应机接物若是过量人向未举巳前撩起便行犹较些子师到龙光值上堂师出问不展锋铓如何得胜光据坐师曰大善知识岂无方便光瞪目曰嗄师以手指曰这老汉今日败缼也次到三峰平处平问甚处来师曰黄檗来平曰黄檗有何言句师曰金牛昨夜遭涂炭直至如今不见踪平曰金风吹玉管那箇是知音师曰直透万里关不住青霄内平曰子这一问太高生师曰龙生金凤子冲破碧琉璃平曰且坐喫茶又问近离甚处师曰龙光平曰龙光近日如何师便出去往凤林路逢一婆子婆问甚处去师曰凤林去婆曰恰值凤林不在师曰甚处去婆便行师召婆婆回首师便行到凤林曰有事相借问得么师曰何得剜肉作疮林曰海月澄无影游鱼独自迷师曰海月既无影游鱼何得迷林曰X观风知浪起翫水野帆飘师曰孤蟾独耀江山静长啸一声天地秋林曰任张三寸挥天地一句临机试道看师曰路逢劒客须呈劒不是诗人不献诗林便休师乃有颂曰大道绝同任向西东石火莫及电光罔通麻谷问十二面观音那箇是正面师下禅床擒住曰十二面观音甚处去也速道速道谷转身拟坐师便打谷接住棒相捉归方丈师问一尼善来恶来尼便喝师拈棒曰更道更道尼又喝师便打师一日拈餬饼示洛浦曰万种千般不离这箇其理不二浦曰如何是不二之理师再拈起饼示之浦曰与么则万种千般也师曰疴屎见解浦曰罗公照镜师见僧来举起拂子僧礼拜师便打又有僧来师亦举拂子僧不顾师亦打又有僧来参师举拂子僧曰谢和尚指示师亦打麻谷问大悲千手眼那箇是正眼师搊住曰大悲千手眼作么生是正眼速道速道谷拽师下禅床却坐师问讯曰不审谷拟议师便喝拽谷下禅床却坐谷便出上堂僧问如何是佛法大意师竖起拂子僧便喝师便打又僧问如何是佛法大意师亦竖拂子僧便喝师亦喝僧拟议师便打乃曰大众夫为法者不避丧身失命我于黄檗先师处三度问佛法的的大意三度被打如蒿枝拂相似如今更思一顿谁为下手时有僧出曰某甲X下手师度与拄杖僧拟接师便打同普化赴施主斋次师问毛吞巨海芥纳须弥为复是神通妙用为复是法尔如然化趯倒饭床师曰太麤生曰这里是甚么所在说麤说细次日又同赴斋师复问今日供养何似昨日化又趯倒饭床师曰得即得太麤生化喝曰瞎汉佛法说甚么麤细师乃吐舌师与王常侍到僧堂王问这一堂僧还看经么师曰不看经曰还习禅么师曰不习禅曰既不看经又不习禅毕竟作箇甚么师曰总教伊成佛作祖去曰金屑虽贵落眼成翳师曰我将谓你是箇俗汉师上堂次两堂首座相见同时下喝僧问师还有宾主也无师曰宾主历然师召众曰要会临济宾主句问取堂中二首座师后居大名府兴化寺东堂唐懿宗咸通八年丁亥四月十日将示灭说传法偈曰沿流不止问如何真照无边说似他离相离名人不禀吹毛用了急须磨复谓众曰吾灭后不得灭却吾正法眼藏三圣出曰争敢灭却和尚正法眼藏师曰巳后有人问你向他道甚么圣便喝师曰谁知吾正法眼藏向这瞎驴边灭却言讫端坐而逝塔全身于府西北隅敕谥慧照禅师塔曰澄灵今皇朝世祖顺治间有三十三世孙断指超觉兴复祖塔走告江南北诸孙共襄得成灵巖弘储铭曰更七百年还旧观斯文不泯终古传河流岳立同永绵南岳下五世X临济玄禅师法嗣魏府兴化存奖禅师姓孔家本邹鲁阙里裔孙祖父官于蓟门入籍焉师降世不同凡伦妙龄蓄志启白父母依止盘山甘泉院晓方剃落精通教乘飞声义林未久弃讲依临济祖为侍者声吞诸方洛浦来参济问甚处来曰銮城来济曰有事相借问得么曰新戒不会济曰打破大唐国觅箇不会的人也无参堂去师随后请问曰适来新到是成褫他不成褫他济曰我谁管你成褫不成褫师曰和尚祇解将死雀就地弹不解将一转语葢覆却济曰你又作么生师曰请和尚作新到济遂曰新戒不会师曰却是老僧罪过济曰你语藏锋师拟议济便打至晚济又曰我今日问新到是将死雀就地弹就窠子里打及至你出得语又喝起了向青云里打师曰草贼大败济便打在三圣会里为首座常曰我向南方行脚一遭拄杖头不会拨着一箇会佛法底人三圣闻得问曰你具箇甚么眼便恁么道师便喝圣曰须是你始得后大觉闻举遂曰作么生得风吹到大觉门里来师后到大觉为院主一日觉唤院主我闻你道向南方行脚一遭拄杖头不曾拨着一箇会佛法底你凭箇甚么道理与么道师便喝觉便打师又喝觉又打师来日从法堂过觉召院主我直下疑你昨日这两喝师又喝觉又打师再喝觉又打师曰某甲于三圣师兄处学得箇宾主句总被师兄折倒了也愿与某甲箇安X乐法门觉曰这瞎汉来这里纳败缺脱下衲衣痛打一顿师于言下荐得临济先师于黄檗处喫棒底道理师后开堂日拈香曰此一炷香本为三圣师兄三圣与我太孤本为大觉师兄大觉于我太賖不如供养临济先师僧问多子塔前共谈何事师曰一人传虗万人传实师有时唤僧僧应诺师曰点即不到又唤一僧僧应诺师曰到即不点问四方八面来时如何师曰打中间底僧便礼拜师曰昨日赴箇村斋中途遇一阵卒风暴雨却向古庙里軃避得过问僧甚处来曰崔禅处来师曰将得崔禅喝来否曰不将得来师曰恁么则不从崔禅处来僧便喝师便打示众我闻前廊下也喝后架里也喝诸子汝莫肓喝乱喝直饶喝得兴化向虗空里却扑下来一点气也无待我苏息起来向汝道未在何故我未曾向紫罗帐里撒真珠与汝诸人去在胡喝乱喝作么云居住三峰庵时师问权借一问以为影草时如何居无对师曰想和尚答这话不得不如礼拜了退二十年后居曰如今思量当时不消道箇何必后有化主到师处师问和尚住三峰庵时老僧问伊话对不得如今道得也未主举前话师曰云居二十年祇道得箇何必兴化即不然争如道箇不必师谓克宾维那曰汝不久为唱导之师宾曰不入这保社师曰会了不入不会了不入曰总不与么师便打曰克宾维那法战不胜罚钱五贯设饡饭一堂次日师自X白椎曰克宾维那法战不胜不得喫饭即便出院问国师唤侍者意作么生师曰一盲引众盲师见同参来才上法堂师便喝僧亦喝师又喝僧亦喝师近前拈棒僧又喝师曰你看这瞎汉犹作主在僧拟议师直打下法堂侍者请问适来那僧有甚触忤和尚师曰他适来也有权也有实也有照也有用及乎我将手向伊面前横两横到这里却去不得似这般瞎汉不打更待何时侍者礼拜问宝劒知师藏巳久今日当场略借看师曰不借曰为甚么不借师曰不是张华眼徒窥射斗光曰用者如何师曰横身当宇宙谁是出头人僧便作引颈势师曰嗄僧曰喏便归众唐庄宗车驾幸河北回至魏府召师问曰朕收中原获得一宝未曾有人酬价师曰请陛下宝看帝以两手舒幞头脚师曰君王之宝谁敢酬价帝大悦署师号师不受乃送马乘骑马惊师坠伤足师一日唤院主与我做箇木柺子主做了将来师接得遶院行问僧曰汝等还识老僧么曰争得不识和X尚师曰𨁸脚法师说得行不得又至法堂令维那声钟集众师曰还识老僧么众无对师掷下柺子端然而逝实唐僖宗文德元年戊申七月十二日也寿五十九腊四十一昭宗龙纪元年己酉八月二十二日茶毗于香烬中得舍利一千余粒建塔于府南贵乡县薰风里敕谥广济禅师塔曰通寂公乘亿志铭镇州宝寿沼禅师僧问万境来侵时如何师曰莫管他僧礼拜师曰不要动着动着即打折汝腰师在方丈坐因僧问讯次师曰百千诸圣尽不出此方丈内曰祇如古人道大千沙界海中沤未审此方丈向甚么处着师曰千圣现在曰阿谁证明师便掷下拂子僧从西过东立师便打僧曰若不久参焉知端的师曰三十年后此话大行赵州来师在禅床背面而坐州展坐具礼拜师起入方丈州收坐具而出师问僧甚处来曰西山来师曰见猕猴么曰见师曰作甚么伎俩曰见某甲一箇伎俩也作不得师便打胡钉铰参师问汝莫是胡钉铰么曰不敢师曰还钉得虗空么曰请和尚打破师便打胡曰和尚莫错打某甲师曰向后有多口阿师与你点破在胡后到赵州举前话州曰汝因甚么被他打胡曰不知过在甚么处州曰祇这一缝尚不奈何胡于此有省赵州曰且钉这一缝问万里无云时如何师曰青天也须喫棒曰未审青天有甚么过师便打问如何是祖师西来意师曰面黑眼睛白西院来参问X踏倒化城来时如何师曰不斩死汉院曰斩师便打院连道斩斩师又随声打师却回方丈曰适来这僧将赤肉抵他干棒有甚死急镇州三圣院慧然禅师自临济记莂后遍历丛林至仰山山问汝名甚么师曰慧寂山曰慧寂是我名师曰我名慧然山大笑而巳仰山因有官人相访山问官居何位曰推官山竖起拂子曰还推得这箇么官人无对山令众下语皆不契时师不安在涅槃堂内将息山令侍者去请下语师曰但道和尚今日有事山又令侍者问未审有甚么事师曰再犯不容到香严严问甚处来师曰临济严曰将得临济喝来么师以坐具蓦口打到德山才展坐具山曰莫展炊巾这里无残羹馊饭师曰纵有也无着处山便打师接住棒推向禅床上山大笑师哭苍天便下参堂堂中首座号踢天泰问行脚高士须得本道公验作么生是本道公验师曰道甚么座再问师打一坐具曰这漆桶前后触忤多少贤良座拟人事师便过第二座人事到道吾吾预知以绯抹额持神杖于门下立师曰小心祇候吾应喏师参堂了再上人事吾具威仪方丈内坐师才近前吾曰有事相借问得么师曰也是适来野狐精便出去住后上堂我逢人即出出则不为人便下座问如何是祖师西来意师曰臭肉来蝇问僧近离甚处僧便喝师亦喝僧又喝师又喝僧曰行棒即瞎便喝X师拈棒僧乃转身作受棒势师曰下坡不走快便难逢便棒僧曰这贼便出去师遂抛下棒次有僧问适来争容得这僧师曰是伊见先师来魏府大觉和尚参临济济才见竖起拂子师展坐具济掷下拂子师收坐具参堂去时僧众曰此僧莫是和尚亲故不礼拜又不喫棒济闻说令侍者唤适来新到上来师随侍者到方丈济曰大众道汝来参长老又不礼拜又不喫棒莫是长老亲故师乃珍重下去师住后僧问如何是本来身师曰头枕衡山脚踏北岳问如何是佛法大意师曰良马不窥鞭侧耳知人意问如何是镇国宝师曰穿耳卖不售问香草未生时如何师曰齅着脑裂曰生后如何师曰脑裂问如何是祖师西来意师曰十字街头望空启告问如何是大觉师曰恶觉曰乖极师便打问忽来忽去时如何师曰风吹柳絮毛毬走曰不来不去时如何师曰华岳三峰头指天问一饱忘百饥时如何师曰纵遇临岐食随分纳些些临终时谓众曰我有一只箭要付与人时有一僧出曰请和尚箭师曰汝唤甚么作箭僧喝师打数下便归方丈却唤其僧入来问曰汝适来会么曰不会师又打数下掷却拄杖曰巳后遇明眼人分明举似便乃告寂长沙灌谿志闲禅师魏府馆陶史氏子幼从柏巖披剃受具后见临济济蓦胸搊住师曰领领济拓开曰X且放汝一顿师离临济至末山住后上堂曰我在临济爷爷处得半杓末山孃孃处得半杓共成一杓唤了直至如今饱不饥僧问请师不借借师曰满口道不得师又曰大廋岭头佛不会黄梅路上没众生师会下一僧去参石霜霜问甚处来曰灌谿来霜曰我南山不如他北山僧无对僧回举似师师曰何不道灌谿修涅槃堂了也问久向灌谿到来祇见沤麻池师曰汝祇见沤麻池且不见灌谿曰如何是灌谿师曰噼箭急问如何是古人骨师曰安置不得曰为甚么安置不得师曰金乌那教下碧天问金锁断后如何师曰正是法汝处问如何是祖师西来意师曰钵里盛饭鐼里盛羹曰学人不会师曰饥则食饱则休上堂十方无壁落四畔亦无门露裸裸赤洒洒无可把便下座问如何是一色师曰不随曰一色后如何师曰有阇黎承当分也无问今日一会祗敌何人师曰不为凡圣问一句如何师曰不落千圣机问如何是洞中水师曰不洗人唐昭宗干宁乙卯五月二十九日问侍者曰坐死者谁曰僧伽师曰立死者谁曰僧会师乃行七步垂手而逝𣵠州纸衣克符禅师初问临济四料简语师于言下领旨后有颂曰夺人不夺境缘自带誵讹拟欲求玄旨思量反责么骊珠光灿烂蟾桂影婆娑觌面无差互还应滞网罗夺境不夺人寻言何处真问禅禅是X妄究理理非亲日照寒光澹山摇翠色新直饶元会得也是眼中尘人境两俱夺从来正令行不论佛与祖那说圣凡情拟犯吹毛劒还如值木盲进前求妙会特地斩精灵人境俱不夺思量意不偏主宾言少异问答理俱全踏破澄潭月穿开碧落天不能明妙用沦溺在无缘僧问如何是宾中宾师曰倚门傍户犹如醉出言吐气不惭惶曰如何是宾中主师曰口念弥陀双拄杖目瞽瞳人不出头曰如何是主中宾师曰高提祖印当机用利物应知语带悲曰如何是主中主师曰横按镆鎁全正令太平寰宇斩痴顽曰既是太平寰宇为甚么却斩痴顽师曰不许夜行刚把火直须当道与人看定州善崔禅师州将王令公于衙署张座请师说法师陞座拈拄杖曰出来也打不出来也打僧出曰崔禅聻师掷下拄杖曰久立令公伏惟珍重僧问如何是祖师西来意师曰定州瓷器似钟鸣曰学人不会意旨如何师曰口口分明没㖞斜镇州万寿和尚僧问如何是迦叶上行衣师曰鹤飞千点雪云锁万重山问如何是丈六金身师曰袖头打领腋下剜襟曰学人不会师曰不会请人裁师访宝寿寿坐不起师展坐具寿下禅床师却坐寿骤入方丈闭却门知事见师坐不起曰请和尚库下喫茶师乃归院翌日宝寿来复谒师踞禅床寿展坐具师亦下禅床寿却坐师归方丈闭却门寿入侍者X寮取灰围却方丈门便归去师遂开门见曰我不恁么他却恁么幽州谭空和尚镇州牧有姑为尼行脚回欲开堂为人牧令师勘过师问曰见说汝欲开堂为人是否尼曰是师曰尼是五障之身汝作么生为人尼曰龙女八岁南方无垢世界成等正觉又作么生师曰龙女有十八变你试一变看尼曰设使变得也祇是箇野狐精师便打牧闻举乃曰和尚棒折那僧问德山棒临济喝未审那箇最亲师曰巳前在众里老僧也曾商量来僧便喝师曰却是汝会僧曰错师便打上堂众集有僧出曰拟问不问时如何师曰嗄僧便喝师曰㘞僧又喝师拈拄杖僧曰瞎师抛下拄杖曰今日失利僧曰草贼大败便归众师以手向空点一点曰大众还有人辩得么若有辩得者出来对众道看师良久曰顶门上眼也鉴不破便下座宝寿问除却中上二根人来时师兄作么生师曰汝适来举旱错也寿曰师兄也不得无过师曰汝却与我作师兄寿侧掌曰这老贼襄州历村和尚僧问如何是观其音声而得解脱师将火筯敲柴曰汝还闻么曰闻师曰谁不解脱师煎茶次僧问如何是祖师西来意师举起茶匙僧曰莫祇这便当否师掷向火中沧州米仓和尚州牧请师与宝寿入厅供养令人传语请二长老谭论佛法寿曰请师兄答话师便喝寿X曰某甲话也未问喝作么师曰犹嫌少在寿却与一喝新罗国智异山和尚一日示众曰冬不寒腊后看便下座常州善权山彻禅师僧问祖意教意是同是别师曰冬寒夏热曰此意如何师曰炎天宜散袒冬后更深藏金沙和尚僧问如何是祖师西来意师曰听曰恁么则大众侧聆师曰十万八千齐耸禅师僧问如何是佛师曰老僧并不知曰和尚是大善知识为甚么不知师曰老僧不曾接下机问如何是道师曰往来无障碍复曰忽遇大海作么生过僧拟议师便打云山和尚有僧从西京来师问还将得西京主人书来否曰不敢妄通消息师曰作家师僧天然有在曰残羹馊饭谁喫师曰独有阇黎不敢喫其僧乃作吐势师唤侍者曰扶出这病僧着僧便出去师见僧来便作起势僧便出去师曰得恁么灵利僧便喝曰作这箇眼目承嗣临济也太屈哉师曰且望阇黎善传僧回首师喝曰作这箇眼目错判诸方名言随后便打虎谿庵主僧问庵主在这里多少年也师曰祇见冬凋夏长年代总不记得曰大好不记得师曰汝道我在这里得多少年也曰冬凋夏长聻师曰闹市里虎X僧到相看师不顾僧曰知道庵主有此机锋师鸣指一下僧曰是何宗旨师便打僧曰知道今日落人便宜师曰犹要棒喫在有僧才入门师便喝僧默然师便打僧却喝师曰好箇草贼有僧到近前曰不审庵主师曰阿谁僧便喝师曰得恁么无宾主曰犹要第二喝在师便喝有僧问和尚何处人氏师曰陇西人曰承闻陇西出鹦鹉是否师曰是曰和尚莫不是否师便作鹦鹉声僧曰好箇鹦鹉师便打覆盆庵主问僧甚处来僧曰覆盆山下来师曰还见庵主么僧便喝师便打僧曰作甚么师靠棒僧拟议师又打一日有僧从山下哭上师闭却门僧于门上画一圆相门外立地师从庵后出却从山下哭上僧喝曰犹作这箇去就在师便换手搥胸曰可惜先师一场埋没僧曰苦苦师曰庵主被谩桐峰庵主僧问和尚这里忽遇大虫作么生师便作大虫吼僧作怖势师大笑僧曰这老贼师曰争奈老僧何有僧到庵前便去师召阇黎僧回首便喝师良久僧曰死却这老汉师便打僧无语师呵呵大笑有僧入庵便把住师师呌杀人杀人僧拓开曰呌唤作甚么师曰谁僧便喝师便打僧出外回首曰且待且待师大笑有老人入山参师曰住在甚处老人不语师曰善能对机老人地上拈一枝草示师师便喝老人礼拜师便归庵老人曰与么疑杀一切人在X杉洋庵主有僧到参师问阿谁曰杉洋庵主师曰是我僧便喝师作嘘声僧曰犹要棒喫在师便打僧问庵主得甚么道理便住此山师曰也欲通箇来由又恐遭人点检僧曰又争免得师便喝僧曰恰是师便打僧大笑而出师曰今日大败定上座初参临济问如何是佛法大意济下禅床擒住师拟议济与一掌师伫思傍僧曰定上座何不礼拜师方作礼忽然大悟后南游路逢巖头雪峰钦山三人巖头问上座甚处来师曰临济来巖曰和尚万福师曰和尚巳顺世也巖曰某甲三人特去礼拜薄福不遇不知和尚在日有何言句请上座举一两则师遂举临济上堂曰赤肉团上有一无位真人常在汝等诸人面门出入未证据者看看时有僧问如何是无位真人济下禅床搊住曰道道僧拟议济拓开曰无位真人是甚么干屎橛巖头不觉吐舌雪峰曰临济大似白拈贼钦山曰何不道赤肉团上非无位真人师便擒住曰无位真人与非无位真人相去多少速道速道钦山被擒直得面黄面青语之不得巖头雪峰曰这新戒不识好恶触忤上座且望慈悲师曰若不是这两箇老汉𡎺杀这尿床鬼子师在镇府斋回到桥上坐次逢三座主一人问如何是禅河深处须穷到底师擒住拟抛向桥下二座主近前谏曰莫怪触忤上座且望慈悲师曰若不是这两箇座主直教他穷到底X奯上座离临济参德山山才见下禅床作抽坐具势师曰这箇且置或遇心境一如底人来向伊道箇甚么免被诸方检责山曰犹较昔日三步在别作箇主人公来师便喝山默然师曰塞却这老汉咽喉也拂袖便出到百丈茶罢丈曰有事相借问得么师曰幸自非言何须瓯茶丈曰与么则许借问丈曰收得安南又忧塞北师擘开胸曰与么不与么丈曰要且难搆要且难搆师曰知即得知即得南岳下六世兴化奖禅师法嗣汝州南院慧颙禅师上堂诸方只具啐啄同时眼不具啐啄同时用僧问如何是啐啄同时用师曰作家不啐啄啐啄同时失僧曰犹是学人问处师曰你问处作么生僧曰失师便打其僧不肯后到云门会里举前因缘说不肯其时有傍僧曰当时南院棒折那僧闻此语言下大悟方见南院答话处僧却来汝州省觐值南院巳迁化却上风穴礼拜风穴认得便问上座是当时问南院啐啄同时话者否僧曰是穴曰会也未僧曰会也穴曰当时作么生僧曰当时如在灯影里行相似穴曰你会也问大用不逢人时如何师曰鸡鵞舞道引入千峰问十方通畅时如何师曰八极连门祸问龙跃江河时如何师曰瞥嗔瞥喜问倾湫倒岳时如何师曰老鵶无觜X问从上古人见不尽处师还见也无师曰握发吐飡人不顾满朝尽道好周公僧向口上打师曰道者大煞瞎曰有恁么瞎老汉恁么道师便打问从上诸圣向什么处去也师曰不上天堂即入地狱曰和尚作么生师曰你还知宝应老落处也无僧拟议师便打一拂曰你还知喫拂子底么僧曰不会师曰正令却是你行又打一拂子问如何是第一句师曰你试道看僧便喝师拍手曰大众好喝僧又喝师便打问回旋空中时如何师曰四面连架打问龙兽相交时如何师曰狗嵴坡头问丹霄独步时如何师曰日驰五百问金榜题名请师印可师曰日下拽脚问大震虹霓请师引验师曰日下三刻问黄巢过后何处回避师曰六纛旗下问忽遇捉着时如何师曰贼首头犯问宝劒未出匣时如何师曰泥干跌宕曰出匣后如何师曰天魔唱快问杨朱泣岐时如何师曰白狗临刑莫怨天问人逢碧眼时如何师曰鬼争漆桶问独步青霄时如何师曰四众围绕曰四众围绕时如何师曰梵音绝处行问寂寂无声时如何师曰打了拖声势问凤栖不到处时如何师曰忽闻庭前老扑煞鸱枭问如何是归宗理事绝师曰纳孺处错问如何是日轮正当午师曰理事甚分明便打问如何是独步四山顶师曰深深海底行问如何是自在如师子师曰金鎚勒咽索白棒拥将行上堂是你诸人尽曾X向诸方去来不是不知不见还知老僧这里有讳么僧便问请和尚讳师曰推算决疑问如何是薝卜林师曰鬼厌箭问如何是不动尊师曰邂逅到崖州问拟蓦要津时如何师曰灰粪堆问百了千当时如何师曰未是好手问大义争权时如何支拟师曰光漆交社曰将何奉献师曰切以生蒭祭惟驴粪问麟阁图形请师怜念师曰缨拂面尘问如何是解脱浆师曰苞茆渗血簋物不多问如何是金刚不坏身师曰老僧在你脚底僧便喝师曰未在僧又喝师便打问日出扶桑时如何师曰阎浮树下过问凡圣同居时如何师曰两箇猫儿一箇狞问栴檀郁密时如何师曰独柳树下坐问近不得时如何师曰冤家难解脱问万仞龙门今朝透过时如何师曰全存霹雳声曰恁么则全承布雨去也师曰泥人眼赤问如何是道师曰鹰过长空无一物问独游沧海时如何师曰雷震青空畜生烧尾问运足不知路时如何师曰鸟道盲人遇上堂诸方尽是把𧉮头求歇终不敢向第二头答宾家话若是本色衲僧便莫共语作么生是本色衲僧良久曰有输有羸有防御使问长老还具见闻觉知也无师与一踏踏倒问园头匏子开花也未曰开花巳久师曰还着子也无曰昨日遭霜了也师曰大众喫箇什么僧拟议师便打问风穴南方一棒作么商量穴曰作奇特商量穴却问和尚此间一棒X作么商量师拈拄杖曰棒下无生忍临机不让师有时见僧来参便把住参头曰是什么僧无语师曰三十年弄马骑今日被驴扑又自曰大众莫道闲处语问僧近离甚处曰襄州师曰什么物恁么来曰和尚试道看师曰适来礼拜底曰错师曰错箇什么曰再犯不容师曰三十年弄马骑今日被驴子扑瞎汉参堂去守廓侍者问德山曰从上诸圣向甚么处去山曰作么作么师曰勑点飞龙马跛鼈出头来山便休去来日浴出师过茶与山山于背上拊一下曰昨日公案作么生师曰这老汉今日方始瞥地山又休去师行脚到襄州华严和尚会下一日严上堂曰大众今日若是临济德山高亭大愚鸟窠船子儿孙不用如何若何便请单刀直入华严与汝证据师出礼拜起便喝严亦喝师又喝严亦喝师礼拜起曰大众看这老汉一场败缺又喝一喝拍手归众严下座归方丈时风穴作维那上去问讯严曰维那汝来也叵耐守廓适来把老僧扭揑一上待集众打一顿趂出穴曰趂他迟了也自是和尚言过他是临济下儿孙本分恁么严方息怒穴下来举似师师曰你着甚来由劝这汉我未问前早要棒喫得我话行如今不打搭却我这话也穴曰虽然如是巳遍天下也宝寿沼禅师法嗣汝州西院思明禅师僧问如何是伽蓝师曰荆棘丛X林曰如何是伽蓝中人师曰貛儿貉子问如何是不变易底物师曰打帛石问如何是临济一喝师曰千钧之弩不为鼷鼠而发机曰和尚慈悲何在师便打从漪到法席旬日常自曰莫道会佛法人觅箇举话底人也无师闻而默之漪异日上法堂次师召从漪漪举目师曰错漪进三两步师又曰错漪近前师曰适来两错是上座错是思明老汉错曰是从漪错师曰错错乃曰上座且在这里过夏共汝商量这两错漪不肯便去后住相州天平山每举前话曰我行脚时被恶风吹到汝州有西院长老勘我连下两错更留我过夏待共我商量我不道恁么时错我发足向南方去时早知错了也宝寿和尚在先宝寿为供养主寿问父母未生前还我本来面目来师立至夜深下话不契翌日辞去寿曰汝何往师曰昨日蒙和尚设问某甲不契往南方参知识去寿曰南方禁夏不禁冬我此间禁冬不禁夏汝且作街坊过夏若是佛法阛阓之中浩浩红尘常说正法师不敢违一日街头见两人交争挥一拳曰你得恁么无面目师当下大悟走见宝寿未及出语寿便曰汝会也不用说师便礼拜寿临迁化时嘱三圣请师开堂师开堂日三圣推出一僧师便打圣曰与么为人非但瞎却这僧眼瞎却镇州一城人眼去在师掷下拄杖便归方丈X僧问不占阃域请师不谤师曰莫问种种庄严慇懃奉献时如何师曰莫污我心田师将顺寂谓门人曰汝还知吾行履处否曰知和尚长坐不卧师又召僧近前来僧近前师曰去非吾眷属言讫而化三圣然禅师法嗣镇州大悲和尚僧问除上去下请师别道师曰开口即错曰真是学人师也师曰今日向弟子手里死问如何是和尚密作用师拈棒僧转身受棒师抛下棒曰不打这死汉问如何是谛实之言师曰舌拄上腭曰为甚么如此师便打问如何是大悲境师曰千眼都来一只收曰如何是境中人师曰手忙脚乱问不着圣凡请师答话师曰好僧拟议师便喝淄州水陆和尚僧问如何是学人用心处师曰用心即错曰不起一念时如何师曰没用处汉问此事如何保任师曰切忌问如何是最初一句师便喝僧礼拜师以拂子点曰且放过问狭路相逢时如何师便拦胸拓一拓魏府大觉和尚法嗣庐州大觉和尚僧问牛头未见四祖时为甚么鸟兽衔华师曰有恁么畜生无所知曰见后为甚么不衔华师曰恁么畜生有所知庐州澄心院旻德禅师在兴化遇示众曰若是作家战将便请单刀直入更莫如何若何师出礼拜起便喝化亦喝师又喝化亦喝师礼拜归众化曰适来若X是别人三十棒一棒也较不得何故为他旻德会一喝不作一喝用住后僧问如何是澄心师曰我不作这活计曰未审作么生师便喝僧曰大好不作这活计师便打问如何是道师曰老僧久住澄心院曰如何是道中人师曰破衲长披经岁年问露地不通风时如何师曰漆问既是澄心为甚么出来入去师曰鼻孔上着灸僧礼拜师便打荆南府竹园山和尚僧问久向和尚会禅是否师曰是僧曰苍天苍天师近前以手掩僧口曰低声低声僧打一掌便拓开师曰山僧招得僧拂袖出去师笑曰早知如是悔不如是问既是竹园还生笋也无师曰千株万株曰恁么则学人有分也师曰汝作么生僧拟议师便打宋州法华院和尚僧问如何是佛师曰独坐五峰前问如何是初生月师曰不高不低曰还许学人瞻敬也无师曰三日后看问如何是法华家风师曰寒时寒杀热时热杀曰如何是寒时寒杀师曰三三两两抱头行曰如何是热时热杀师曰东西南北见者嗤问学人手持白刃直进化门时如何师曰你试用看僧便喝师擒住僧随手打一掌师拓开曰老僧今日失利僧作舞而僧师曰贼首头犯灌谿闲禅师法嗣池州鲁祖山教禅师僧问如何是祖师西来意师曰今日不答话曰大好不答话师便打问如何是双X林树师曰有相身中无相身曰如何是有相身中无相身师曰金香炉下铁崑崙问如何是孤峰独宿底人师曰半夜日头明日午打三更问如何是格外事师曰化道缘终后虗空更那边问进向无门时如何师曰太钝生曰不是钝生直下进向无门时如何师曰灵机未曾论边际执法无门在暗中问如何是学人着力处师曰春来草自青月上巳天明曰如何是不着力处师曰崩山石头落平川烧火行纸衣和尚法嗣镇州谭空和尚僧问如何是佛师曰麻缠纸裹问百了千当时如何师和声便打问格外之谭请师举唱师曰隘路不通风曰莫祇这便是也无师乃嘘一嘘际上座行脚到洛京南禅时有朱行军设斋入僧堂顾视曰直下是遂行香口不住道至师面前师便问直下是箇甚么行军便喝师曰行军幸是会佛法底人又恶发作甚么行军曰唤作恶发即不得师便喝行军曰钩在不疑之地师又喝行军便休斋退令客司请适来下喝僧来师至便共行军言论并不顾诸人僧录曰行军适来争容得这僧无礼行军曰若是你诸人喝下官有劒僧录曰某等固是不会须是他晖长老始得行军曰若是南禅长老也未梦见在僧问如何是佛法的的大意师曰龙腾沧海鱼跃深潭曰毕竟如何师曰夜闻祭鬼鼓朝听上滩歌问X如何是上座家风师曰三脚虾蟇背大象五灯全书卷第二十一五灯全书X卍XXX五灯全书卷第二十二京都圣感禅寺住持僧编辑京都古华严寺住持僧较阅进呈临济宗南岳下七世南院颙禅师法嗣汝州风穴延沼禅师余杭刘氏子幼不茹荤习儒典应道士一举不遂乃出家依本州开元寺智恭披削受具习天台止观年二十五谒镜清清问近离甚处师曰自离东来清曰还过小江也无师曰大舸独飘空小江无可济清曰镜水泰山鸟飞不度子莫道听途言师曰沧溟尚怯艨䑳势列汉飞帆渡五湖清竖拂子曰争奈这箇何师曰这箇是甚么清曰果然不识师曰出没卷舒与师同用清曰杓卜听虗声熟睡饶讇语师曰泽广藏山理能伏豹清曰舍罪放愆速须出去师曰出去即失便出到法堂乃曰夫行脚人因缘未尽其善不可便休去却回曰某甲适来輙陈X小騃冒凟尊颜伏蒙慈悲未赐罪责清曰适来言从东来岂不是翠巖来师曰雪窦亲栖宝葢东清曰不逐忘羊狂解息却来这里念篇章师曰路逢劒客须呈劒不是诗人莫献诗清曰诗速秘却略借劒看师曰枭首甑人𢹂劒去清曰不独触风化亦自显颟顸师曰若不触风化争知古佛心清曰如何是古佛心师曰再许允容师今何有清曰东来衲子菽麦不分祇闻不巳而巳何得抑己而巳师曰巨浪涌千寻澄波不离水清曰一句截流万机寝削师便礼拜清曰衲子俊哉师到华严严问我有牧牛歌輙请阇黎和师曰羯鼓掉鞭牛豹跳远村梅树觜卢都师参南院入门不礼拜院曰入门须辩主师曰端的请师分院于左膝拍一拍师便喝院于右膝拍一拈师又喝院曰左边一拍且置右边一拍作么生师曰瞎院便拈棒师曰莫盲枷瞎棒夺打和尚莫言不道院掷下棒曰今日被黄面浙子钝置一场师曰和尚大似持钵不得诈道不饥院曰阇黎曾到此间么师曰是何言欤院曰老僧好好相借问师曰也不得放过便下参众了却上礼谢院曰阇黎曾见甚么人来师曰在襄州华严与廓侍者同夏院曰亲见作家来院问南方一棒作么商量师曰作奇特商量师却问和尚此间一棒作么商量院拈拄杖曰棒下无生忍临机不见师师于言下大彻元旨遂依止六年后唐长兴二年至汝州风穴寺时寺巳摧残惟草屋数椽师入X驻钖日乞村落夜燃松脂单丁者七年檀信新之成丛林伪晋天福二年李使君与阖城士庶请开法上堂夫参学眼目临机直须大用现前勿自拘于小节设使言前荐得犹是滞殻迷封纵然句下精通未免触途狂见应是从前依他作解明珠两岐与你一时扫却直教箇箇如师子儿咤呀地哮吼一声壁立千仞谁敢正眼覩着觑着即瞎却渠眼时有僧问如何是正法眼师曰即便翟支瞎曰翟支瞎后如何师曰捞天摸地后因兵乱李使君留于衙内度夏请上堂祖师心印状似铁牛之机去即印住住即印破祇如不去不住印即是不印即是还有人道得么时有卢陂长老出问学人有铁牛之机请师不搭印师曰惯钓鲸鲵澄巨浸却嗟蛙步𩥇泥沙陂伫思师喝曰长老何不进语陂拟议师便打一拂子曰还记得话头么试举看陂拟开口师又打一拂子牧主曰信知佛法与王法一般师曰见甚么道理牧主曰当断不断反招其乱师便下座汝州宋侯舍宅为寺复来郢州请师归新寺住持至周广顺辛亥赐额广慧师住二十二年当余百众僧问如何是佛师曰如何不是佛曰未晓元言请师直指师曰家住海门洲扶桑最先照问朗月当空时如何师曰不从天上辊任向地中埋问古曲无音韵如何和得齐师曰木鸡啼子夜刍狗吠天明上堂举寒山诗曰梵志死去来魂识见阎老读尽百王书未免受棰栲一称南无X佛皆以成佛道僧问如何是一称南无佛师曰灯连凤翅当堂照月映娥眉𩔅面看问如何是佛师曰嘶风木马缘无绊背角泥牛痛下鞭问如何是广慧劒师曰不斩死汉问古镜未磨时如何师曰天魔胆裂曰磨后如何师曰轩辕无道问矛盾本成双翳病帝网明珠事若何师曰为山登九仞捻土定千钧问干木奉文矦知心有几人师曰少年曾决龙虵阵老倒还听稚子歌问如何是清凉山中主师曰一句不逞无着问迄今犹作野盘僧问如何是和尚家风师曰鹤有九皐难翥翼马无千里谩追风问未有之言请师试道师曰入市能长啸归家着短衣问夏终今日师意如何师曰不怜鵞护雪且喜蜡人冰问归乡无路时如何师曰平窥红烂处畅杀子平生问满目荒郊翠瑞草却滋荣时如何师曰新出红炉金弹子簉破阇黎铁面皮问如何是互换之机师曰和盲愂愬瞎问真性不随缘如何得证悟师曰猪肉案上滴乳香问如何是清净法身师曰金沙滩头马郎妇问一色难分请师显示师曰满炉添炭犹嫌冷路上行人祇守寒问如何是学人立身处师曰井底泥牛吼林间玉兔惊问如何是道师曰五凤楼前曰如何是道中人师曰问取皇城使问不伤物义请师便道师曰噼腹开心犹未性燥问未定浑浊如何得照师曰下坡不走快便难逢问如何是衲僧行履处师曰头上X喫棒口里喃喃问灵山话月曹溪指月去此二途请师直指师曰无言不当痖曰请师定当师曰先度汨罗江问任性浮沈时如何师曰牵牛不入栏问凝然便会时如何师曰截耳卧街问狼烟永息时如何师曰两脚捎空问祖令当行时如何师曰点问不施寸刃便登九五时如何师曰鞭尸屈项上堂举古云我有一只箭曾经久磨炼射时徧十方落处无人见师曰山僧即不然我有一只箭未甞经磨炼射不徧十方要且无人见僧便问如何是和尚箭师作弯弓势僧礼拜师曰拖出这死汉问牛头未见四祖时如何师曰披席把盌曰见后如何师曰披席把盌问未达其源时如何师曰鹤冷移巢易龙寒出洞难问不露锋铓句如何辩主宾师曰口衔羊角骠胶粘问将身御险时如何师曰露布长书写罪原问学人解问誵讹句请师举起讶人机师曰心里分明眼睛黑问生死到来时如何师曰青布裁衫招犬吠曰如何得不吠去师曰自宜軃避寂无声问如何是真道人师曰竹竿头上礼西方问鱼隐深潭时如何师曰盪盪火烧问如何是诸佛行履处师曰青松绿竹下问如何是大善知识师曰杀人不眨眼曰既是大善知识为甚么杀人不眨眼师曰尘埃影里不拂袖畵戟门前磨寸金问一即六六即一一六俱亡时如何师曰一箭落双鵰曰意旨如何师曰身亡迹谢问摘叶寻枝即X不问直截根源事若何师曰赴供凌晨去开塘带雨归问正当恁么时如何师曰盲龟值木虽优稳枯木生华物外春问宝塔元无缝金门即日开时如何师曰智积佐来空合掌天王捧出不知音曰如何是塔中人师曰萎花风扫去香水雨飘来问随缘不变者忽遇知音时如何师曰披蓑侧立千峰外引水浇蔬五老前问刻舟求不得常用事如何师曰大勋不立赏柴扉草自深问从上古人印印相契如何是相契底眼师曰轻嚣道者知机变拈却招魂拭泪巾问九夏赏劳请师言荐师曰出袖拂开龙洞雨泛杯波涌钵囊华问最初自恣合对何人师曰一把香刍拈未暇六环金钖响遥空问西祖传来请师端的师曰一犬吠虗千猱啀实问王道与佛道相去几何师曰刍狗吠时天地合木鸡啼后祖灯辉问祖师心印请师拂拭师曰祖月凌空圆圣智何山松桧不青青上堂若立一尘家国兴盛野老颦蹙不立一尘家国坦荡野老安帖于此明得阇黎无分全是老僧于此不明老僧却是阇黎阇黎与老僧亦能悟却天下人亦能瞎却天下人欲识阇黎么右边一拍曰这里是欲识老僧么左边一拍曰这里是问大众云集请师说法师曰赤脚人趂兔着靴人喫肉问不曾博覧空王教略借玄机试道看师曰白玉无瑕卞和刖足问如X何是无为之句师曰宝烛常轩显红光烁太虗问如何是临机一句师曰因风吹火用力不多问素面相呈时如何师曰拈却盖面帛问紫菊半开秋巳老月圆当户意如何师曰月生蓬岛人皆见昨夜遭霜子不知问如何是直截一路师曰直截是迃曲问如何是师子吼师曰阿谁要汝野干鸣问如何是谛实之言师曰口悬壁上上堂若是上上之流各有证据略赴箇程限中下之机各须英俊当处出生随处灭尽如爆龟纹爆即成兆不爆成钝欲爆不爆直下便揑问心不能缘口不能言时如何师曰逢人但恁么举问龙透清潭时如何师曰印𩦲捺尾问有无俱去处时如何师曰三月懒游花下路一家愁闭雨中门问语默涉离微如何通不犯师曰常忆江南三月里鹧鸪啼处百花香问百了千当时如何师曰不许夜行投明须到上堂三千劒客耻见庄周赤眉横肩得无讹谬他时变豹后五日看珍重问心印未明时如何师曰虽闻敌帅投归欵未见牵羊纳璧来问如何是临济下事师曰桀犬吠尧问如何是啮镞事师曰孟浪借辞论马角上堂大众集定师曰不是无言各须英鉴问大众云集师意如何师曰景谢祁寒骨肉疎冷问不修禅定为甚么成佛无疑师曰金鸡专报晓漆桶夜生光问一念万年时如何师曰佛石仙衣破问洪钟未击时如何师曰充塞大千无不韵妙含幽X致岂能分曰击后如何师曰石壁山河无障碍翳消开后好咨闻问古今才分请师密要师曰截却重舌问如何是大人相师曰赫赤穷汉曰未审将何受用师曰𢹂箩挈杖问如是何宾中主师曰入市双瞳瞽曰如何是主中宾师曰回銮两曜新曰如何是宾中宾师曰攒眉坐白云曰如何是主中主师曰磨砻三尺劒待斩不平人问如何是䦆头边意师曰山前一片青问如何是佛师曰杖林山下竹筋鞭以宋太祖开宝癸酉八月旦日登座说偈曰道在乘时须济物远方来慕自腾腾他年有叟情相似日日香烟夜夜灯至十五日跏趺而化前一日手书别檀越阅世七十有八坐五十有九夏颕桥铁胡安禅师与钟司徒向火次钟忽问三界焚烧时如何出得师以香匙拨开火钟拟义师曰司徒司徒钟忽有省西院明禅师法嗣郢州兴阳归静禅师初参西院便问拟问不问时如何院便打师良久院曰若唤作棒眉须堕落师于言下大悟住后僧问师唱谁家曲宗风嗣阿谁师曰少室山前无异路南岳下八世风穴沼禅师法嗣襄城首山省念禅师莱州狄氏子受业于本郡南禅寺才具尸罗徧游丛席常密诵法华经众目为念法X华也晚于风穴会中充知客一日侍立次穴乃垂涕告之曰不幸临济之道至吾将坠于地矣师曰观此一众岂无人耶穴曰聪明者多见性者少师曰如某者如何穴曰吾虽望子之久犹恐耽着此经不能放下师曰此亦可事愿闻其要穴遂上堂举世尊以青莲目顾视大众乃曰正当恁么时且道说箇甚么若道不说而说又是埋没先圣且道说箇甚么师乃拂袖下去穴掷下拄杖归方丈侍者随后请益曰念法华因甚不祇对和尚穴曰念法华会也次日师与真园头同上问讯次穴问真曰作么生是世尊不说说真曰鹁鸠树头鸣穴曰汝作许多痴福作么何不体究言句又问师曰汝作么生师曰动容扬古路不堕悄然机穴谓真曰汝何不看念法华下语师受风穴印可之后泯迹韬光人莫知其所以因白兆楚至汝州宣化风穴令师往传语才相见提起坐具便问展即是不展即是楚曰自家看取师便喝楚曰我曾亲近知识来未甞輙敢恁么造次师曰草贼大败楚曰来日若见风穴待一一举似师曰一任一任不得忘却师乃先回举似风穴穴曰今日又被你收下一员草贼师曰好手不张名楚次日才到相见便举前话穴曰非但昨日今日和赃捉败师于是名振四方学者望风而靡开法首山为第一世也入院上堂佛法付与国王大臣有力檀越令其佛法不断绝灯灯相续至于今日大众且道续箇甚么良久曰须是迦叶X师兄始得时有僧问灵山一会何异今朝师曰堕坑落壍曰为甚么如此师曰瞎问师唱谁家曲宗风嗣阿谁师曰少室巖前亲掌示曰便请洪音和一声师曰如今也要大家知问如何是截径一路师曰或在山间或在树下问如何是学人亲切处师曰五九尽日又逢春曰毕竟事如何师曰冬到寒食一百五问如何是和尚家风师曰一言截断千江口万仞峰前始得元问如何是首山境师曰一任众人看曰如何是境中人师曰喫棒得也未僧礼拜师曰喫棒且待别时问如何是祖师西来意师曰风吹日炙问从上诸圣向甚么处行履师曰牵犂拽把问古人拈槌竖拂意旨如何师曰孤峰无宿客曰未审意旨如何师曰不是守株人问如何是菩提路师曰此去襄县五里曰向上事如何师曰往来不易问诸圣说不到处请师举唱师曰万里神光都一照谁人敢竝日轮齐问临济喝德山棒未审明甚么边事师曰汝试道看僧便喝师曰瞎僧又喝师曰这瞎汉乱喝作么僧礼拜师便打问和尚是大善知识为甚么却守山师曰不坐孤峰顶常伴白云闲问四众围绕师说何法师曰打草蛇惊曰未审作么生下手师曰适来几合丧身失命问二龙争珠谁是得者师曰得者失曰不得者又如何师曰珠在甚么处问一切诸佛皆从此经出如何是此经师曰低声低声曰如何受持师曰切不得污染X问世尊灭后法付何人师曰好箇问头无人答得曰如何是世尊不说说师曰任从沧海变终不为君通曰如何是迦叶不闻闻师曰聩人徒侧耳问古人道见色便见心诸法无形将何所见师曰一家有事百家忙曰学人不会乞师再指师曰三日后看取问菩萨未成佛时如何师曰众生曰成佛后如何师曰众生众生问路逢达道人不将语默对未审将甚么对师曰瞥尔三千界曰与么则目视不劳也师曰天恩未遇后悔难追上堂第一句荐得堪与祖佛为师第二句荐得堪与人天为师第三句荐得自救不了时有僧问如何是第一句师曰大用不扬眉棒下须见血曰慈悲何在师曰送出三门外曰如何是第二句师曰不打恁么驴汉曰将接何人师曰如斯争奈何曰如何是第三句师曰解问无人答曰即今祇对者是谁师曰莫使外人知曰和尚是第几句荐得师曰月落三更穿市过问维摩默然文殊赞善未审此意如何师曰当时听众必不如是曰既不如是维摩默然又且如何师曰知恩者少负恩者多乃曰若论此事实不挂一箇元字脚便下座问如何是古佛心师曰镇州萝卜重三斤问如何是玄中的师曰有言须道却曰此意如何师曰无言鬼也瞋问如何是衲僧眼师曰此问不当曰当后如何师曰堪作甚么问如何得离众缘去师曰千年一遇曰不离时如何师曰立在众人前问如何是大安X乐底人师曰不见有一法曰将何为人师曰谢阇黎领话问如何是常在底人师曰乱走作么问如何是首山师曰东山高西山低曰如何是山中人师曰恰遇棒不在问如何是道师曰炉中有火无心拨处处纵横任意游曰如何是道中人师曰坐看烟霞秀不与白云齐问一毫未发时如何师曰路逢穿耳客曰发后如何师曰不用更迟疑问无絃一曲请师音韵师良久曰还闻么曰不闻师曰何不高声问着问学人久处沈迷请师一接师曰老僧无这闲工夫曰和尚岂无方便师曰要行即行要坐即坐问如何是离凡圣底句师曰嵩山安和尚曰莫便是和尚极则处否师曰南岳让禅师问学人乍入丛林乞师指示师曰阇黎到此多少时也曰巳经冬夏师曰莫错举似人问有一人荡尽来时师还接否师曰荡尽即置那一人是谁曰风高月冷师曰僧堂内几人坐卧僧无对师曰赚杀老僧问如何是梵音相师曰驴鸣狗吠乃曰要得亲切第一莫将问来问还会么问在答处答在问处汝若将问来问老僧在汝脚底汝若拟议即没交涉时有僧出礼拜师便打僧便问挂钖幽巖时如何师曰错僧曰错师又打问如何是佛师曰新妇骑驴阿家牵曰未审此语甚么句中收师曰三元收不得四句岂能该曰此意如何师曰天长地久日月齐明问曹谿一句天下人闻未审和尚一句甚么人得闻师曰不出三X门外曰为甚么不出三门外师曰举似天下人问如何是和尚不欺人底眼师曰看看冬到来曰究竟如何师曰即便春风至问远闻和尚无丝可挂及至到来为甚么有山可守师曰道甚么僧便喝师亦喝僧礼拜师曰放汝三十棒次住广教及宝应三处法席宋太宗淳化壬辰十二月四日午时上堂说偈曰今年六十七老病随缘且遣日今年记却来年事来年记着今朝日至四年月日无爽前记上堂辞众仍说偈曰诸子漫波波过却几恒河观音指弥勒文殊不奈何良久曰白银世界金色身情与非情共一真明暗尽时俱不照日轮午后示全身日午后泊然而逝茶毗收舍利建塔汝州广慧真禅师甞在风穴作园头穴问曰会昌沙汰时护法善禅向甚么处去师曰常在阛阓中要且无人识穴曰汝彻也师礼拜出世开堂日僧问如何是广慧境师曰小寺前资庆后问如何是和尚家风师曰杴爬䦆子凤翔府长兴院满禅师僧问如何是古佛道场师曰行便踏着曰踏着后如何师曰冰消瓦解曰为甚如此师曰城内君子郭外小儿问大用现前时如何师曰閙市里辊潭州灵泉院和尚僧问如何是和尚活计师曰一物也无曰未审日用何物师便喝僧礼拜师便打问先师道金沙滩上马郎妇意旨如何师曰上东门外X人无数曰便恁么会时如何师曰天津桥上往来多南岳下九世首山念禅师法嗣汾州太子院善昭禅师太原俞氏子剃发受具杖䇿游方所至少留随机叩发历参知识七十一员后到首山问百丈卷席意旨如何山曰龙袖拂开全体现曰师意如何山曰象王行处绝狐纵师于言下大悟拜起而曰万古碧潭空界月再三捞摝始应知有问者曰见何道理便尔自肯师曰正是我放身命处后游衡湘及襄沔间每为郡守以名剎力致前后八请坚卧不答洎首山殁西河道俗遣僧契聪迎请住持师闭关高枕聪排闼而入让之曰佛法大事靖退小节风穴惧应谶忧宗旨坠灭幸而有先师先师巳弃世汝有力荷担如来大法者今何时而欲安眠哉师矍起握聪手曰非公不闻此语趣办严吾行矣既至宴坐一榻足不越阃者三十年上堂汾阳门下有西河师子当门踞坐但有来者即便齩杀有何方便入得汾阳门见得汾阳人若见汾阳人者堪与祖佛为师不见汾阳人尽是立地死汉如今还有人入得么快须入取免得孤负平生不见龙门客切忌遭点额那箇是龙门客一齐点下举起拄杖曰速退速退珍重上堂先圣道一句语须具三元门一元门须具三要阿那箇是三元三要底句快会取好各自思量还得稳当也未古德巳前行脚闻一箇因缘未明X中间直下饮食无味睡卧不安火急决择莫将为小事所以大觉老人为一大事因缘出现于世想计他从上来行脚不为游山翫水看州府奢华片衣口食皆为圣心未通所以驱驰行脚决择深奥传唱敷扬博问先知亲近高德葢为续佛心灯绍隆祖代兴崇圣种接引后机自利利他不忘先迹如今还有商量者么有即出来大家商量僧问如何是接初机底句师曰汝是行脚僧曰如何是辩衲僧底句师曰西方日出卯曰如何是正令行底句师曰千里持来呈旧面曰如何是立干坤底句师曰北俱卢洲长粳米食者无贪亦无瞋乃曰将此四转语验天下衲僧才见你出来验得了也问如何是学人着力处师曰嘉州打大像曰如何是学人转身处师曰陜府灌铁牛曰如何是学人亲切处师曰西河弄师子乃曰若人会得此三句巳辩三元更有三要语在切须荐取不是等闲与大众颂出三元三要事难分得意忘言道易亲一句明明该万象重阳九日菊花新师为并汾苦寒乃罢夜参有异比丘振钖而至谓师曰会中有大士六人奈何不说法言讫而去师密记以偈曰胡僧金钖光为法到汾阳六人成大器劝请为敷扬上堂凡一句语须具三元门每一元门须具三要有照有用或先照后用或先用后照或照用同时或照用不同时先照后用且要共你商量先用后照你也须是箇人始得照用同时你作么生当抵照用不同X时你又作么生凑泊问如何是大道之源师曰掘地觅天曰何得如此师曰不识幽元问如何是宾中宾师曰合掌菴前问世尊曰如何是宾中主师曰对面无俦侣曰如何是主中宾师曰阵云横海上拔劒搅龙门曰如何是主中主师曰三头六臂擎天地忿怒那咤扑帝钟上堂汾阳有三诀衲僧难辩别更拟问如何拄杖蓦头楔时有僧问如何是三诀师便打僧礼拜师曰为汝一时颂出第一诀接引无时节巧语不能诠云绽青天月第二诀舒光辩贤哲问答利生心拔却眼中楔第三诀西国人能说济水过新罗北地用镔铁复曰还有人会么会底出来通箇消息要知远近莫祇恁么记言记语以当平生有甚么利益不用久立珍重问如何是祖师西来意师曰青绢扇子足风凉问布鼓当轩挂谁是知音者师曰停鉏倾麦饭卧草不擡头问如何是道场师曰下脚不得问如何是祖师西来意师曰彻骨彻髓曰此意如何师曰徧天徧地问真正修道人不见世间过未审不见箇甚么过师曰雪埋夜月深三尺陆地行舟万里程曰和尚是何心行师曰却是你心行问大悲千手眼如何是正眼师曰瞎曰恁么则一条拄杖两人舁师曰三家村里唱巴歌曰恁么则和尚同在里头师曰谢汝慇懃问如何是和尚家风师曰三玄开正道一句破邪宗曰如何是和尚活计师曰寻常不掌握供养五湖僧曰未审喫箇甚X么师曰天酥陀饭非珍馔一味良羹饱即休问牛头未见四祖时如何师曰新神更着师婆赛曰见后如何师曰古庙重遭措大题上堂夫说法者须具十智同真若不具十智同真邪正不辩缁素不分不能与人天为眼目决断是非如鸟飞空而折翼如箭射的而断弦弦断故射的不中翼折故空不可飞弦壮翼牢空的俱彻作么生是十智同真与诸上座点出一同一质二同大事三总同参四同真志五同徧普六同具足七同得失八同生杀九同音吼十同得入又曰与甚么人同得入与阿谁同音吼作么生是同生杀甚么物同得失阿那箇同具足是甚么同徧普何人同真志孰能总同参那箇同大事何物同一质有点得出底么点得出者不悋慈悲点不出来未有参学眼在切须辩取要识是非面目见在不可久立珍重龙德府尹李侯与师有旧虗承天寺致之使三反不赴使者受罚复至曰必欲得师俱往不然有死而巳师笑曰老病业巳不出山借往当先后之何必俱耶使曰师诺则先后唯所择师令馔设俶装告众曰老僧去也谁人随得一僧出曰某甲随得师曰汝日行几里曰五十里师曰汝随我不得又一僧出曰某甲日行七十里师曰汝亦随我不得侍者出曰某甲随得但和尚到处即到师曰汝乃随得复顾使者曰吾先行矣停箸而化侍者即立化于侧阇维收舍利建塔当宋真宗干兴壬戌寿七十八腊五十X六汝州叶县广教院归省禅师冀州贾氏子弱冠依易州保寿院出家受具后游方参首山山一日举竹篦问曰唤作竹篦即触不唤作竹篦即背唤作甚么师掣得掷地上曰是甚么山曰瞎师于言下豁然顿悟师上堂曰闻钟声即寻声而来如无钟声向甚处去即得若是上来下去是何面目不来不去又湿地上坐了也作么生是衲僧出气底鼻孔道得底出来道看直饶道得也是勿交涉若是道不得也即堕坑落壍便下座问承古有言良田取舍舍即是不舍即是师曰大洋海底钻龟卜曰恁么即取舍俱忘也师曰遇明眼人举似问如何是佛法大意师曰杏熟来年麦曰不会师曰枣收当年禾僧礼拜师曰彭祖寿年八百岁莫忘却稀禾稹麦问如何是衲僧活计师曰城东太山庙曰意旨如何师曰判官手里笔问如何是露地白牛师曰破盆子曰未审其意师曰堪作甚么问不落言诠请师便道师曰西方极乐世界曰恁么即满口道不得也师曰东土树子大问如何是和尚受用处师曰长三尺问如何是毗卢体师曰寒时寒煞热时热煞曰不会师曰冬天着火向夏月取凉行问学人心病请师一服妙药师曰破皮厚三寸曰是何意旨师曰杖头挑取问如何是清净法身师曰厕坑头筹子问如何是戒定慧师曰破家具师一日陞座僧问才上法堂来X时如何师拍禅床一下僧曰此意如何师曰无人过价打与三百问忽遇大阐提人来还相为也无师曰法久成弊曰慈悲何在师曰年老成魔上堂宗师血脉或凡或圣龙树马鸣天堂地狱镬汤炉炭牛头狱卒森罗万象日月星辰他方此士有情无情以手画一画曰俱入此宗此宗门中亦能杀人亦能活人杀人须得杀人刀活人须得活人句作么生是杀人刀活人句道得底出来对众道看若道不得即孤负平生珍重问不在内不在外不在中间未审在甚么处师曰南斗六北斗七问如何是毗卢师法身主师曰僧排夏腊俗列耆年曰向上更有事也无师曰万里崖州君自去临行惆怅怨他谁上堂夫行脚禅流直须着忖参学须具参学眼见地须得见地句方有相亲分始得不被诸境惑亦不落于恶道毕竟如何委悉有时句到意不到妄缘前尘分别影事有时意到句不到如盲摸象各说异端有时意句俱到打破虗空界光明照十方有时意句俱不到无目之人纵横走忽然不觉落深坑问如何是古今无异路师曰俗人尽褁头曰不会师曰阇黎无席帽问已事未明以何为验师曰閙市里打静槌曰意旨如何师曰日午点金灯问布皷当轩击谁是知音者师曰眼中有澁钉曰未审此意师曰乔翁赛南神僧请益柏树子话师曰我不辞与汝说还信么曰和尚重言争敢不信师曰汝还闻檐头水滴声么X其僧豁然不觉失声曰㖿师曰你见箇甚么道理僧便以颂对曰檐头水滴分明历历打破干坤当下心息师乃忻然问僧日暮投林朝离何处曰新戒不曾学禅师曰生身入地狱下去后有僧到智门宽处举前话门曰何不道锁匙在和尚手里师因去将息寮看病僧僧问和尚四大本空病从何来师曰从阇黎问处来僧喘气又问曰不问时如何师曰撒手卧长空僧曰㖿便脱去潭洲神鼎洪諲禅师襄水扈氏子自游方寒暑一衲甞与数耆宿至襄沔间一僧举论宗乘颇敏捷会野饭山店中供办而僧论说不巳师曰三界唯心万法唯识唯识唯心眼声耳色是甚么人语僧曰法眼语师曰其义如何曰唯心故根境不相到唯识故声色摐然师曰舌味是根境否曰是师以筯筴菜置口中含胡而语曰何谓相入耶坐者骇然僧不能答师曰途路之乐终未到家见解入微不名见道参须实参悟须实悟阎罗大王不拍多语僧拱而退后返长沙隐于衡岳三生藏有湘阴豪贵来游福严即师之室见其气貌闲静一钵挂壁余无长物倾爱之遂拜跪请曰神鼎乃我家植福之地久乏宗匠愿师俱往何如师笑而诺之即以已马负师至十年始成丛席一朽床为说法座其甘枯淡无比又以德腊俱高诸方尊之如古赵州僧问诸法未闻时如何师曰风萧萧雨飒飒曰闻后如何师曰领话好问鱼鼓未鸣X时如何师曰看天看地曰鸣后如何师曰棒钵上堂问古寒㵎泉时如何师曰不是衲僧行履处曰如何是衲僧行履处师曰不见古㵎寒泉问两手献尊堂时如何师曰是甚么问学人到宝山空手回时如何师曰腊月三十日问如何是和尚家风师曰饥不择食问如何是和尚为人句师曰拈柴择菜曰莫祇这便是也无师曰更须仔细问拨尘见佛时如何师曰佛亦是尘问如何是道人活计师曰山僧自小不曾入学堂官人指木鱼问这箇是甚么师曰惊回多少瞌睡人官曰洎不到此间师曰无心打无心问如何是清净法身师曰灰头土面曰为甚么如此师曰争怪得山僧曰未审法身向上还有事也无师曰有曰如何是向上事师曰毗卢顶上金冠子问菩提本无树何处得子来师曰唤作无得么问持地菩萨修路等佛和尚修桥等何人师曰近后问和尚未见先德未如何师曰东行西行曰见后如何师曰横担拄杖上堂举洞山曰贪瞋痴太无知赖我今朝识得伊行便打坐便槌分付心王仔细推无量劫来不解脱问汝三人知不知师曰古人与么道神鼎则不然贪瞋痴实无知十二时中任从伊行即往坐即随分付心王拟何为无量劫来元解脱何须更问知不知襄州谷隐山蕴聪慈照禅师广州张氏子初参百丈恒恒因结夏上堂举中观论曰正觉无名相随缘即X道场师便出问如何是正觉无名相丈曰汝还见露柱么师曰如何是随缘即道场丈曰今日结夏次参首山问学人亲到宝山空手回时如何山曰家家门前火把子师于言下大悟呈偈曰我今二十七访道曾寻觅今朝喜得逢要且不相识后参大阳玄玄问近离甚处师曰襄州阳曰作么生是不隔底句师曰和尚住持不易阳曰且坐喫茶师便下堂参众侍者问适来新到祇对住持不易和尚为甚么教坐喫茶阳曰我献他新罗附子他酬我舶上茴香你去问他有语在侍者请师喫茶问适来祇对和尚道住持不易意旨如何师曰真鍮不博金住后僧问如何是佛师曰卭州多出九节杖曰谢师指示师曰且莫作答佛话会却问来时无物去时空二路俱迷如何得不迷去师曰秤头半斤秤尾八两问如何是古佛心师曰踏着秤锤硬似铁曰意旨如何师曰明日向汝道问青山绿水即不问急切一句作么生道师曰手过膝耳垂肩问如何是道师曰车碾马踏曰如何是道中人师曰横眼竖坐问日往月来迁不觉年衰老还有不老者么师曰有曰如何是不老者师曰虬龙筋力高声呌晚后精灵转更多问如何是学人深深处师曰乌龟水底深藏六曰未审其中事若何师曰路上行人莫与知问古人索火意旨如何师曰任他灭曰灭后如何师曰初三十一因作清凉河堰僧问忽遇洪水滔天还堰得也无师X曰上拄天下拄地曰劫火洞然又作么生师曰横出竖没问深山巖崖中还有佛法也无师曰有曰如何是深山巖崖中佛法师曰奇怪石头形似虎火烧松树势如龙问古人道见色便见心露柱是色那箇是心师曰昼见簸箕星曰意旨如何师曰柳营节级横阶上问如何是道师曰善犬带牌曰为甚如此师曰令人惧见上堂十五日巳前诸佛生十五日巳后诸佛灭十五日巳前诸佛生你不得离我这里若离我这里我有钩子钩你十五日巳后诸佛灭你不得住我这里若住我这里我有锥子锥你且道正当十五日用钩即是用锥即是遂有偈曰正当十五日钩锥一时息更拟问如何回头日又出问如何是无缝塔师曰直下看曰如何是塔中人师曰退后退后问承古有言祇这如今谁动口意旨如何师曰莫认驴鞍桥作阿爷下颔太保张茂崇问摩腾入汉巳涉繁词达磨单传请师直指师曰冬不寒腊后看问若能转物即同如来万象是物如何转得师曰喫了饭无些子意智问寸丝不挂法网无边为甚么却有迷悟师曰两桶一担问有情有用无情无用如何是无情应用师曰独扇门子尽夜开上堂春景温和春雨普润万物生芽甚么处不沾恩且道承恩力一句作么生道良久曰春雨一滴滑如油问如何是学人自己法身师曰每日搬柴不易曰此是大众底如何是学人底师曰三生六十劫X问逐日开单展钵以何报答施主之恩师曰被这一问和我愁杀曰恁么则谢供养也师曰得甚么人气力僧礼拜师曰明日更喫一顿问古人急水滩头毛毬子意旨如何师曰云开月朗问急水滩头连底石意旨如何师曰屋破见青天曰如何委悉师曰通上彻下问一处火发任从你救八方齐发时如何师曰快曰还求出也无师曰若求出即烧杀你僧礼拜师曰直饶你不求出也烧杀你示众第一句道得石里迸出第二句道得挨拶将来第三句道得自救不了上堂五白猫儿爪距狞养来堂上绝虫行分明上树安身法切忌遗言许外生作么生是许外生底句莫错举僧入室问正当与么时还有师也无师曰灯明连夜照甚处不分明曰毕竟如何师曰来日是寒食汝州广慧院元琏禅师泉州陈氏子参首山山问近离甚处师曰汉上山竖起拳曰汉上还有这箇么师曰这箇是甚么盌鸣声山曰瞎师曰恰是拍一拍便出他日又问学人亲到宝山空手回时如何山曰家家门前火把子师当下大悟曰某甲不疑天下老和尚舌头也山曰汝会处作么生与我说来看师曰祇是地上水碙砂也山曰汝会也师便礼拜住后僧问如何是祖师西来意师曰竹竿头上曜红旗侍郎杨亿问天上无弥勒地下无弥勒未审在甚么处师曰敲甎打瓦曰风穴道金沙滩头马郎妇意旨如X何师曰更道也不及问如何是无位真人师曰上木下铁曰恁么则罪归有处也师曰判官掷下笔僧礼拜师曰拖出问如何是佛师曰两箇不是多上堂临济两堂首座相见同时下喝诸人且道还有宾主也无若道有祇是箇瞎汉若道无亦是箇瞎汉不有不无万里崖州若向这里道得也好与三十棒若道不得亦与三十棒衲僧家到这里作么生出得山僧圈䙌去良久曰苦哉虾蟇蚯蚓𨁝跳上三十三天撞着须弥顶百杂碎拈拄杖曰一队无孔铁鎚速退速退许郎中式漕西蜀经由谒师适接见于佛前许曰先拜佛先拜长老师曰虾蟇吞大虫许曰恁么则不拜去也师曰运使话堕许曰许长老具一只眼师以衣袖便拂许曰今日看破便礼拜宋仁宗景祐丙子正月二十六日示四圆相自书虎狗鼠牛字于中揭方丈门遂至九月二十六日示寂并州天承院三交智嵩禅师范阳人参首山问如何是佛法的的大意山曰楚王城畔汝水东流师于此有省乃作三元偈曰须用直须用心意莫定动三岁师子吼十方没狐种我有真如性如同幕里隐打破六门关显出毗卢印真骨金刚体可夸六尘一拂永无遮廓落世界空为体体上无为真到家山闻乃请喫茶问这三颂是汝作耶师曰是山曰或有人教汝现三十二相时如何师曰某甲不是野狐精山曰惜取眉毛师曰和尚落了多少山以竹篦头上打曰这X汉向后乱作去在住后上堂文殊仗劒五台横行唐明一路把断妖讹三世诸佛未出教乘网底游鱼龙门难渡垂钩四海祇钓狞龙格外玄谈为求知识若也举扬宗旨须弥直须粉碎若也说佛说祖海水便须枯竭宝劒挥时毫光万里放汝一路通方说话把断咽喉诸人甚处出气僧问钝根乐小法不自信作佛作佛后如何师曰水里捉麒麟曰与么则便登高座也师曰骑牛上三十三天问古人拈槌竖拂意旨如何师曰骑驴不着靴问如何是夺人不夺境师曰家乡有路无人到曰如何是夺境不夺人师曰暗传天子勅陪行一百程曰如何是人境两俱夺师曰无头虾蟇脚指天曰如何是人境俱不夺师曰晋祠南畔长柳巷问古人东山西岭青意作么生师曰波斯鼻孔大曰与么则西天迦叶东土我师师曰金刚手板阔问大悲千手眼那箇是正眼师曰开化石佛拍手笑晋祠娘子解讴歌问临济推倒黄檗因甚维那喫棒师曰正狗不偷油鸡衔灯盏走问如何是截人之机师曰要用便用曰请和尚用师曰拖出这死汉郑工部问百尺竿头独打毬万丈悬崖丝系腰时如何师曰幽州着脚广南厮扑郑无语师曰勘破这汉郑曰二十年江南界里这回却见禅师师曰瞎老婆吹火问二边纯莫立中道不须安未审意旨如何师曰广南出象牙曰不会请师直指师曰番国皮毬八百价上堂寒温冷暖着衣X喫饭自不欠少波波地觅箇甚么祇是诸人不肯承当如今还有承当底么有则不得孤负山河大地珍重问祖师西来三藏东去当明何事师曰佛殿部署修僧堂老僧葢曰与么则全明今日事也师曰今日事作么生僧便喝师便打问如何是学人用心处师曰光剃头净洗钵曰如何是学人行履处师曰僧堂前佛殿后上堂举法眼偈曰见山不是山见水何曾别山河与大地都是一轮月大小法眼未出涅槃堂三交即不然山河与大地锥刀各自用久立珍重忻州铁佛院智嵩禅师有同参到师见便问还记得相识么参头拟议第二僧打参头一坐具曰何不快祇对和尚师曰一箭两垛师问僧甚处来曰台山来师曰还见龙王么曰和尚试道看师曰我若道即瓦解冰消僧拟议师曰不信道问亡僧迁化向甚么处去也师曰丁坡不走快便难逢汝州首山怀志禅师僧问如何是祖师西来意师曰三尺杖子破瓦盆问如何是佛师曰桶底脱问从上诸圣有何言句师曰如是我闻曰不会师曰信受奉行池州仁王院处评禅师问首山如何是佛法大意山便喝师礼拜山拈棒师曰老和尚没世界那山抛下拄杖曰明眼人难谩师曰草贼大败随州智门迥罕禅师为北塔僧使点茶次师起揖曰X僧使近上坐使曰鹞子头上争敢安巢师曰棒上不成龙随后打一坐具使茶罢起曰适来却成触忤和尚师曰江南杜禅客觅甚么第二盌襄州鹿门慧照山主杨亿侍郎问曰入山不畏虎当路却防人时如何师曰君子坦荡荡僧问如何是鹿门山师曰石头大底大小底小曰如何是山中人师曰横眼竖卧丞相王随居士谒首山得言外之旨自尔履践深明大法临终书偈曰畵堂灯巳灭弹指向谁说去住本寻常春风扫残雪五灯全书卷第二十二五灯全书X卍XXX五灯全书卷第二十三京都圣感禅寺住持僧编辑京都古华严寺住持僧较阅进呈临济宗南岳下十世汾阳昭禅师法嗣潭州石霜楚圆慈明禅师全州李氏子生宋太宗雍熙丁亥少为书生年二十二依湘山隐静寺出家其X母有贤行使之游方师连眉秀目颀然丰硕然忽绳墨所至为老宿所诃以为少丛林师崖柴而笑曰龙象蹴踏非驴所堪常以竹杖负骨董箱游襄沔间与守芝谷泉结伴入洛闻汾阳道望遂往谒焉阳顾而默器之经二年未许入室每见必骂诟或毁诋诸方及有所训皆流俗鄙事一夕诉曰自至法席巳再夏不蒙指示但增世俗尘劳念岁月飘忽巳事不明失出家之利语未卒阳熟视骂曰是恶知识敢裨贩我怒举杖逐之师拟伸救阳掩师口师乃大悟曰是知临济道出常情服役七年辞去依唐明嵩嵩甞谓师曰杨大年内翰知见高入道稳实子不可不见师乃往见之年问曰对面不相识千里却同风师曰近奉山门请年曰真箇脱空师曰前月离唐明年曰适来悔相问师曰作家年便喝师曰恰是年复喝师以手划一划年吐舌曰真是龙象师曰是何言欤年唤客司点茶来元来是屋里人师曰也不消得茶罢又问如何是上座为人一句师曰切年曰与么则长裙新妇拖泥走师曰谁得似内翰年曰作家作家师曰放你二十棒年拊膝曰这里是甚么所在师拍掌曰也不得放过年大笑又问记得唐明当时悟底因缘么师曰唐明问首山如何是佛法的的大意山曰楚王城畔汝水东流年曰祇如此语意旨如何师曰水上挂灯毬年曰与么则孤负古人去也师曰内翰疑则别参年曰三脚虾蟇跳上天师曰一任𨁝跳年乃大X笑馆于斋中日夕质疑智证因闻前言往行恨见之晚朝中见驸马都尉李公遵勗曰近得一道人真西河师子李曰我以拘文不能就谒奈何年默然归语师曰李公佛法中人闻道风远至有愿见之心政以法不得与侍从过从师于是邌明谒李公公阅谒使童子问曰道得即与上座相见师曰今日特来相看又令童子曰碑文刊白字当道种青松师曰不因今日节余日定难逢童又出曰都尉言与么则与上座相见去也师曰脚头脚底公乃出坐定问曰戒闻西河有金毛狮子是否师曰甚么处得者消息公便喝师曰野干鸣公又喝师曰恰是公大笑师辞公问如何是上座临行一句师曰好将息公曰何异诸方师曰都尉又作么生公曰放上座二十棒师曰专为流通公又喝师曰瞎公曰好去师应诺诺自是往来杨李之门以法为友久之辞还河东年曰有一语寄与唐明得么师曰明月照见夜行人年曰却不相当师曰更深犹自可午后更愁人年曰开宝寺前金刚近日因甚么汗出师曰知年曰上座临行岂无为人底句师曰重叠关山路年曰与么则随上座去也师嘘一声年曰真师子儿大师子吼师曰放去又收来年曰适来失脚踏倒又得家童扶起师曰有甚么了期年大笑师还唐明李公遣两僧讯师师于书尾画双足写来僧名以复之公作偈曰黑毫千里余金椁示双趺人天浑莫测珍重赤须胡师以母老南归至瑞X州首众于洞山时聪禅师居焉先是汾阳谓师曰我徧参云门儿孙特以未见聪为恨故师依止三年乃游仰山杨大年以书抵宜春太守黄宗且使请师出世说法守以南源致师住后上堂竖起拄杖曰过去诸佛现在诸佛未来诸佛西天二十八祖唐土六祖天下老和尚总变成南源拄杖子去也汝诸人向什么处安身立命看看拄杖子穿过你诸人髑髅去也还有识痛痒者么有即出来对众𨁝跳看若无南源今日失利喝一喝卓拄杖下座上堂一尘才举大地全放一毛头师子百亿毛头现百亿毛头师子一毛头现千头万头但识取一头乃竖起拄杖子曰者箇是南源拄杖子那箇是一头喝一喝卓拄杖下座问如何是佛师曰人老病生问如何是接初机底句师曰一刀两段曰如何是验衲僧底句师曰寒山拾得曰如何是正令行底句师曰来千去万曰如何是立干坤句师曰天高海濶问与师竝坐时如何师曰线穿黄叶上堂天地与我同根万法与我一体乃竖起拄杖子曰者箇是南源拄杖子那箇是体良久曰渡河须用筏到岸不须船喝一喝卓拄杖下座上堂竖起拄杖曰河沙诸佛河沙国土总被南源拄杖子一口吞却其中众生不觉不知你衲僧鼻孔在什么处若知去处横担拄杖目视云霄若也不知长连牀上有粥有饭喝一喝官人问如何是南源境师曰凿池秋待月种竹夏遮阳曰如何是境X中人师曰城中公子般般贵林下道人事事贫问久昧衣珠请师指示师曰草贼大败曰透走无路师曰脚踏不动座主问承教有言因缘自然即不问如何是因缘师曰记来多少时也曰如何是自然师曰速退速退妨他别人问师住三年弃去谒神鼎諲諲首山高第望尊一时衲子非人类精奇无敢登其门者住山三十年门弟子气吞诸方师发长不剪弊衣楚音通谒称法姪一众大笑諲遣童子问长老谁之嗣师仰视屋曰亲见汾阳来諲杖而出顾见颀然问曰汾州有西河师子是否师指其后绝呌曰屋倒矣童子返走諲回顾相矍铄师地坐脱只履而视之諲老忘所问又失师所在师徐起整衣且行且语曰见面不如闻名遂去諲遣人追之不可叹曰汾州乃有此儿耶师自是名重丛林定林沙门本延有道行雅为士大夫所信敬諲见延称师知见可兴临济会道吾虗席延白郡请以师主之法令整肃亡躯为法者集焉上堂佛以一音演说法众生随类各得解且道昼行夜卧一句作么生道良久以拄杖卓一下曰德山证明问𧴛豸当轩学人拟议如何得入师曰还觉头痛么上堂心随万境转转处实能幽随流认得性无喜复无忧拈起拄杖曰者个是道吾拄杖子那个是诸人心河沙国土河沙诸佛西天二十八祖唐土六祖尽在道吾拄杖子上转大法轮诸人还见么若见朝游西天暮归东土若也不见晨朝X有粥斋时有饭卓拄杖一下上堂有物先天地无形本寂寥能为万象主不逐四时凋拈拄杖曰者个是道吾拄杖那个是万象主良久曰若见诸相非相即见如来喝一喝卓拄杖下座上堂有时先照后用有时先用后照有时照用同时有时照用不同时所以道有明有暗有起有倒乃喝一喝曰且道是照是用缁素辨得么试出来呈丑拙看若无道吾今日失利喝一喝上堂僧出礼拜起便喝师曰作么生僧又喝师曰瞎僧礼拜师曰三十棒且待别时来与你喫问古人面壁意旨如何师曰有年无德师次住石霜开堂日僧问维摩一默未称师宗棒喝齐施中流罔措今日一会请师方便师曰石笋逢春长霜花向日开曰与么则阳鸟喃喃语雨过百花新师曰不因渔父引焉知水浅深曰峻水随流急云开照碧天师曰我行荒草里你又入深村僧应诺曰官不容鍼更借一问师曰放你三十棒问古镜未磨时如何师曰新罗打鼓曰磨后如何师曰西天作舞上堂青莲视瞬巳多繁迦叶微微笑自谩少室坐羞痴截臂黄梅呈解颂多般入门棒喝重重错向上宗乘肉自剜公案现成谁懡㦬鉴咦啐啄哂傍观一宿觉来知是误不言师范更无端丈夫皆有冲天志北斗南星背面看示徒偈曰黑黑黑道道道明明明得得得师室中插劒一口以草鞋一对水一盆置在劒边每见入室即曰看看有至劒边拟议者师曰X险丧身失命了也便喝出师冬日牓僧堂作此字二二三几水其下注曰若人识得不离四威仪中首座见曰和尚今日放参师闻而笑之仁宗宝元戊寅李都尉遣使邀师曰海内法友唯师与杨大年耳大年弃我而先仆年来颠觉衰落忍死以一见公仍以书抵潭帅敦遣之师恻然与侍者舟而东下舟中作偈曰长江行不尽帝里到何时既得凉风便休将艣棹施至京师与李公会月余而李公果殁临终画一圆相又作偈献师曰世界无依山河匪碍大海微尘须弥纳芥拈起幞头解下腰带若觅死生问取皮袋师曰如何是本来佛性公曰今日热如昨日随声便问师临行一句作么生师曰本来无罣碍随处任方圆公曰晚来困倦更不答话师曰无佛处作佛公于是泊然而逝仁宗皇帝尤留神空宗闻李公之化与师问答加叹久之师哭之恸临圹而别有旨赐官舟南归中途谓侍者曰我忽得风痺疾视之口吻巳㖞斜侍者以足顿地曰当奈何平生呵佛骂祖今乃尔师曰无忧为汝正之以手整之如故曰而今而后不钝置汝康定庚辰正月五日示寂寿五十四腊三十二铭行实于兴化塔全身于石霜滁州琅琊山慧觉广照禅师西洛人父为衡阳太守因疾倾丧师扶榇归洛过澧阳药山宛若夙居缘此X出家游方参问得法汾阳应缘滁水与雪窦明觉同时唱道四方皆谓二甘露门逮今淮南遗化如在上堂有僧出打一圆相师便打曰道道曰不道不道师又打僧曰三世诸佛不出于此师又打乃曰大众教中道以手指比丘犯波逸提山僧今日入地狱如箭射上堂彼我无差色心不二遂拈杖曰你若唤作拄杖子有眼如盲若不唤作拄杖子还同避溺而投火你若脱体会去但知唤作拄杖子卓拄杖一下便下座上堂拈起拄杖曰山僧有时一棒诸佛降生有时一棒转大法轮有时一棒入般涅槃你且道诸佛降生转大法轮入般涅槃相去多少良久曰莫谤如来正法轮珍重小参僧问放过一着满目光生把断要津万木凋弊学人上来请师垂示师曰老僧退后曰放过总由和尚去也师曰阇黎进前三步曰不入虎口争见虎牙师曰十字路头望空启告问十年磨一劒霜刃未曾试时如何师曰本分作家僧便喝师曰老僧失利曰恰是师呵呵大笑乃举先梁山曰南来者与三十棒北来者与三十棒然虽如是不当宗乘师曰梁山好一片真金将作顽铁卖却琅琊即不然南来者与三十棒北来者与三十棒从教天下衲僧贬驳珍重上堂有句无句如藤倚树树倒藤枯恰好喫棒你且道过在什么处良久曰不是僧繇手徒说会丹青上堂举汾阳先师颂曰三元三要事难分得旨忘言一喝曰是第几元良久曰你X也没量罪过我也没量罪过卓拄杖下座上堂春风䬃䬃古佛嘉猷渌水潺潺道人活计若与么会贬向崖州本色衲僧如何理论良久曰果闻猿呌断肠声珍重上堂山僧常向诸人道拟心即差动念即错不拟不错一任你诸人贬剥你且道贬剥什么处良久曰想君不是金牙作争解弯弓射尉迟上堂拈起拄杖曰先佛世尊道观法性空是无上智山僧唤者个作拄杖子汝诸人作么生观有智不假年高无智徒劳百岁卓拄杖下座上堂拈起拄杖曰十方诸佛降生也在拄杖头上转汝诸人作么生委悉良久曰不可待缘木求鱼见危致命卓拄杖下座上堂拈起拄杖曰盘山道向上一路滑南院道壁立千仞险临济道石火电光钝琅琊有定干底句各各高着眼高着眼卓拄杖下座问承教有言法不在内不在外不在中间未审在什么处师曰逢人莫错举曰还许学人请益也无师曰啼得血流无用处僧礼拜师曰犹较些子问九夏赏劳谁人得荐师曰周秦汉魏曰与么则昨夜一声鴈西风万里秋师曰静处萨婆诃上堂千说万说不如一决诸仁者且道决个什么良久曰点铁化为金玉易劝人除却是非难上堂举永嘉和尚道但得本莫愁末如净瑠璃含宝月遂拈起拄杖曰者个是拄杖子阿那个是本曰任是深山更深处也应无计避王徭珍重上堂尽大地是个餬饼从他江南两浙河北关西咬者X咬嚼者嚼蒙𥋾禅和被山僧擗头打一棒走入露柱里藏身且道露柱里明得什么边事若也不会拄杖子为汝念个揭谛真言以拄杖卓一下上堂拈起拄杖作靠山勐虎放下拄杖如入水蛟龙靠山勐虎作么生商量入水蛟龙如何话会若也不知者一窍拄杖子笑汝去也卓拄杖一下上堂若论此事如洪钟待扣声应长空如宝镜当轩影临万象天不能葢地不能载贤愚共处其间圣凡即之不得山僧与么道大有人笑去在他也笑我也笑谁人知此窍三十年更笑去在珍重上堂击水鱼头痛穿林宿鸟惊黄昏不击鼓日午打三更诸禅德既是日午为甚却打三更良久曰昨见垂杨绿今逢落叶黄上堂色即是空非色灭空我唤者个作拄杖子你等诸人唤作什么卓拄杖曰欲知瀚海路须是去来人瑞州大愚山守芝禅师太原王氏子上堂僧问如何是道师曰八斛四斗曰如何是道中人师曰煑粥煠饭问宝劒未出匣时如何师曰切忌道着曰出匣后如何师曰天魔脑裂乃曰举一步须弥岌峇海水腾波不举一步放微尘国土助一切诸佛出兴于世转大法轮还信得么若信得西瞿耶尼喫饭去上堂樵妇担柴医王辨价药多病甚便下座上堂槌钟击鼓聚集诸上座上来下去子承父业赚杀多少人上堂有句无句如藤倚树树倒藤枯恰认得个倒根处上堂雾卷云收江山逈秀不伤物义波斯去X帽上堂麤言及细语皆归第一义诸上座每日上来老僧说梦诳吓诸人虽然如是子承父业赚杀多少人上堂十地惊心二乘罔测铜头铁额击禅牀下座上堂端然据坐度脚卖靴左视右顾不准一钱上堂三世诸佛不知有狸奴白牯却知有乃拈起拂子曰狸奴白牯总在这里放光动地何谓如此两段不同上堂德山入门便棒临济入门便喝翠巖这里即不然三门前好与三十棒何谓如此棒喝齐施早巳賖古今皆赞绝周遮二途不涉凭何说南海波斯献象牙潭州石霜法永禅师久参汾阳以未尽透膺不无碍一夕与石霜圆围炉次圆以火筯敲炭曰永首座永首座师咄曰野狐精圆指师曰讶郎当汉又恁么去也师乃豁然住后僧问如何是佛师曰臂长衫袖短问如何是祖师西来意师曰布袴膝头穿舒州法华院全举禅师到公安远处安问作么生是伽蓝师曰深山藏独虎浅草露羣蛇曰作么生是伽蓝中人师曰青松葢不得黄叶岂能遮曰道甚么师曰少年玩尽天边月潦倒扶桑没日头曰一句两句云开月露作么生师曰照破佛祖到大愚芝处愚问古人见桃花意作么生师曰曲不藏直曰那个且从这个作么生师曰大街拾得金四隣争得知曰上座还知么师曰路逢劒客须呈劒不是诗人不献诗曰作家诗客师曰一条红线两人牵曰玄沙道谛当X甚谛当敢保老兄未彻在又作么生师曰海枯终见底人死不知心曰却是师曰楼阁凌云势峰峦叠翠层到琅琊觉处琊问近离甚处师曰两浙曰船来陆来师曰船来曰船在甚处师曰步下曰不涉程途一句作么生道师以坐具摵一摵曰杜撰长老如麻似粟拂袖而出琊问侍者此是甚么人者曰举上座琊曰莫是举师叔么先师教我寻覔伊遂下旦过问上座莫是举师叔么莫怪适来相触忤师便喝复问长老何时到汾阳琊曰某时到师曰我在浙江早闻你名元来见解祇如此何得名播寰宇琊遂作礼曰某甲罪过上堂菩提离言说从来无得人虽然如是不免口过上堂心不是佛智不是道且道是什么刻舟求劒胶柱调絃上堂三乘十二分教只是个药方且道治什么病乃曰父母缘生口上堂古人有一转不了底因缘举示大众分明记取上堂诸高德丛林规矩朝晚二时上来相见一回即不可若约佛法事尘劫来未曾昧虽然如是败种且不发芽上堂大众会么师子一滴乳能破八斛驴乳记得僧问老宿如何是佛对曰不封不树大众会么若不会重下注脚去也不封不树以棘栾上堂举古人道一尘起大地收师曰一叶落天下秋上堂举南泉曰道个如如早是变也今时师僧须向异类中行始得且道作么生是异类中行师曰石牛长卧三春雾木马嘶时秋后泉上堂语渐也返常合道论X顿也不留朕迹直饶论其顿返其常也是抑而为之问宝劒未出匣时如何师曰住曰出匣后如何师曰点僧礼拜师曰三三问如何是佛师曰波斯倚夜台问古人道承言者丧滞句者迷学人总不恁么时如何师曰点检舌头看曰官不容针私通车马师曰伶俐人难得问明月海云遮不得舒光直透水晶宫时如何师曰打破了来相见问佛身充满于法界未审向什么处行履师曰眉毛重多少曰不离当处常湛然师曰滞殻迷封问不落言诠请师端的师曰铁门路崄问如何是佛师曰老僧当门无齿曰为什么如此师曰只为老僧谤佛南岳芭蕉菴大道谷泉禅师泉州人受法汾阳放荡湖湘后省同参慈明明问白云横谷口道人何处来师左右顾视曰夜来何处火烧出古人坟明曰未在更道师作虎声明以坐具便摵师接住推明置禅牀上明却作虎声师大笑曰我见七十余员善知识今日始遇作家法昌遇来参问菴主在么师曰谁曰行脚僧师曰作甚么曰礼拜菴主师曰恰值菴主不在曰你聻师曰向道不在说甚么你我拽棒趂出遇次日再来师又趂出遇一日又来问菴主在么师曰谁曰行脚僧揭帘便入师拦胸搊住曰我这里狼虎纵横尿牀鬼子三回两度来讨甚么曰人言菴主亲见汾阳来师解衣抖擞曰你道我见汾阳有多少奇特曰如何是菴中主师曰入门须辨取曰莫祇这便X是么师曰赚却几多人曰前言何在师曰听事不真唤钟作瓮曰万法泯时全体现君臣合处正中邪去也师曰驴汉不会便休乱统作么曰未审客来将何祇待师曰云门餬饼赵州茶曰恁么则谢师供养去也师叱曰我这里火种也未有早言谢供养师因大雪作偈曰今朝甚好雪纷纷如秋月文殊不出头普贤呈丑拙慈明迁住福严师又往省之少留而还作偈寄之曰相别而今又半年不知谁共对谈禅一般秀色湘山里汝自匡徒我自眠明览笑而巳又尝作偈曰我又谁管你天谁管你地着个破纸袄一味工打睡任地金乌东上玉兔西坠荣辱何预我兴亡不相关一条拄杖一葫芦闲走南山与北山宋仁宗嘉祐中被妖言误配郴州牢城盛暑负土经通衢弛担说偈曰今朝六月六谷泉受罪足不是上天堂便是入地狱言讫微笑泊然如蝉蜕阇维舍利不可胜数郴人塔之至今祠焉蕲州黄梅龙华寺晓愚禅师到五祖戒处祖问不落唇吻一句作么生道师曰老老大大话头也不照顾祖便喝师亦喝祖拈棒师拍手便出祖召曰阇黎且住话在师将坐具搭在肩上更不回首上堂摩腾入汉巳涉繁词达磨西来不守己分山僧今日与么道也是为他闲事长无明安吉州天圣皓泰禅师到琅琊琊问埋兵掉鬬未是作家匹马单鎗便请相见师指琊曰将头不勐带累X三军琊打师一坐具师亦打琊一坐具琊接住曰适来一坐具是山僧令行上座一坐具落在甚么处师曰伏惟尚飨琊拓开曰五更侵早起更有夜行人师曰贼过后张弓琊曰且坐喫茶住后僧问如何是佛师曰黑漆圣僧曰如何是佛法大意师曰看墻似土色唐州龙潭智圆禅师辞汾阳阳曰别无送路与子一枝拄杖一条手巾师曰手巾和尚受用拄杖即不消得阳曰汝但将去有用处在师便收阳曰又道不用师便喝阳曰巳后不让临济师曰正令巳行阳来日送出三门乃问汝介山逢尉迟时如何师曰一刀两段阳曰彼现那叱又作么生师拽杖便行阳喝曰这回全体分付住后僧问承教有言是真精进是名真法供养如来如何是真法师曰夜聚晓散问如何是龙潭劒师曰触不得曰用者如何师曰白骨连山问昔日穷经今日参禅此理如何师曰两彩一赛曰作么生领会师曰去后不留踪问如何是佛师曰火烧不燃问古殿无佛时如何师曰三门前合掌舒州投子圆修禅师僧问达磨未来时如何师曰出口入耳曰来后如何师曰叉手竝足汾州太子院道一禅师僧问如何是佛师曰卖扇老婆手遮日问红轮未出时如何师曰照烛分明曰出后如何师曰捞天摸地问如何是学人亲切处X师曰慈母抱婴儿曰如何是学人转身处师曰街头巷尾曰如何是学人着力处师曰千斥担子两头摇问古曲无音韵如何和得齐师曰三九二十七篱头吹觱栗曰宫商角征非关妙石人拊掌笑呵呵师曰同道方知叶县省禅师法嗣舒州浮山法远圆鉴禅师郑州王氏子年十九游并州投三交嵩出家为沙弥时见僧入室问赵州庭栢因缘嵩诘其僧师在傍有省进具后谒汾阳叶县皆蒙印可尝与达观颕薛大头七八辈游蜀几遭横逆师以智脱之众以师晓吏事故号远录公开堂日僧问师唱谁家曲宗风嗣阿谁师曰八十翁翁辊绣毬曰恁么则一句逈然开祖胄三元戈甲振丛林师曰李陵元是汉朝臣问如何是佛师曰大者如兄小者如弟问如何是祖师西来意师曰平地起骨堆问祖师门下壁立千仞正令当行十方坐断和尚将何表示师曰寒猫不捉鼠曰莫便是为人处也无师曰波斯不系腰问新岁巳临旧岁何往师曰目前无异怪不用贴钟󳯔曰毕竟如何师曰将谓目前无僧以手画曰争奈这个何师便打师与王质待制论道画一圆相曰一不得匹马单鎗二不得衣锦还乡鹊不得喜鸦不得殃速道速道王罔措师曰勘破了也上堂更莫论古话今祇据目前事与你诸人定夺区分僧便问如何是目前事师曰鼻孔曰如X何是向上事师曰眼睛欧阳文忠公闻师奇逸造其室未有以异之与客碁师坐其旁文忠遽收局请因碁说法师即令挝鼓陞座曰若论此事如两家着碁相似何谓也敌手知音当机不让者是缀五饶三又通一路始得有一般底祇解闭门作活不会夺角冲关硬节与虎口齐彰局破后徒劳绰斡所以道肥边易得廋肚难求思行则往往失粘心麤而时时头撞休夸国手谩说神仙赢局轮筹即不问且道黑白未分时一着落在甚么处良久曰从来十九路迷悟几多人文忠嘉叹从容谓同僚曰修初疑禅语为虗诞今日见此老机缘所得所造非悟明于心地安能有此妙旨哉上堂天得一以清地得一以宁君王得一以治天下衲僧得一祸患临身击禅牀下座上堂诸佛出世建立化门不离三身智眼亦如摩醯首罗三目何故一只水泄不通缁素难辩一只大地全开十方通畅一只高低一顾万类齐瞻虽然若是本分衲僧陌路相逢别具通天正眼始得所以道三世诸佛不知有狸奴白牯却知有且道狸奴白牯知有个甚么事要会么深秋帘幙千家雨落日楼台一笛风师暮年休于会圣巖叙佛祖奥义作九带曰佛正法眼带佛法藏带理贯带事贯带理事纵横带屈曲垂带妙叶兼带金针双锁带平怀常实带学者既己传诵师曰若据圆极法门本具十数今此九带己为诸人说了更有一带还见得么若也见得亲切X分明却请出来对众说看说得分明许汝通前九带圆明道眼若见不亲切说不相应唯依吾语而为巳解则名谤法诸人到此如何众无语师叱之而去汝州宝应院法昭演教禅师僧问一言合道时如何师曰七颠八倒曰学人礼拜师曰教休不肯休直待雨淋头问大通智胜佛十劫坐道场佛法不现前不得成佛道为甚么不得成佛道师曰赤脚骑铁驴直至海南居上堂十二时中许你一时绝学即是学佛法不见阿难多闻第一却被迦叶摈出不得结集方知聪明博学记持忆想向外驰求与灵觉心转没交涉五蕴殻中透脱不过顺情生喜违情生怒葢覆深厚自缠自缚无有解脱流浪生死六根为患众苦所逼无自由分而被妄心于中主宰大丈夫儿早搆取好喝一喝曰参上堂宝应门风险入者丧全身作么生是出身一句若道不得三十年后唐州大乘山慧果禅师僧问如何是从上来传底意师曰金盘拓出众人看问拨尘见佛时如何师曰拨尘即乖见佛即错曰总不如是时如何师曰错问如何是道师曰宽处宽窄处窄曰如何是道中人师曰苦处苦乐处乐曰道与道中人相去多少师曰十万八千问如何是祖师西来意师曰天晴日出曰学人不会师曰雨下泥生禅鼎諲禅师法嗣荆南府开圣宝情山主僧问如何是开圣境师曰三X乌引路曰如何是境中人师曰二虎巡山天台山妙智寺光云禅师僧问如何是祖师西来意师曰东篱黄菊曰意旨如何师曰九日重阳谷隐聪禅师法嗣润州金山昙颍达观禅师杭州丘氏子首谒大阳玄问洞山特设偏正君臣意明何事阳曰父母未生时事师曰如何体会阳曰夜半正明天晓不露师罔然遂谒谷隐举前话隐曰大阳不道不是祇是口门窄满口说未尽老僧即不然师问如何是父母未生时事隐曰粪墼子师曰如何是夜半正明天晓不露隐曰牡丹花下睡猫儿师愈疑骇一日普请隐问今日运薪耶师曰然隐曰云门问僧人般柴柴般人如何会师无对隐曰此事如人学书点画可効者工否者拙葢未能忘法耳当笔忘手手忘心乃可也师于是默契良久曰如石头云执事元是迷契理亦非悟隐曰汝以为药语为病语师曰是药语隐呵曰汝以病为药又安可哉师曰事如函得葢理如箭直锋妙宁有加者而犹以为病实未喻旨隐曰妙至是亦祇名理事祖师意旨智识所不能到矧事理能尽乎故世尊云理障碍正见知事障续诸生死师恍如梦觉曰如何受用隐曰语不离窠臼安能出葢缠师叹曰才涉唇吻便落意思尽是死门终非活路住后示众才涉唇吻便落意思尽是死门俱非活路直饶透脱犹在沉沦莫教孤负平生虗度此世要得不孤负平X生么拈拄杖卓一下曰须是莫被拄杖瞒始得看看拄杖子穿过你诸人髑髅𨁝跳入你鼻孔里去也又卓一下僧问经文最初两字是甚么字师曰以字曰有甚么交涉师曰八字曰好赚人师曰谤此经故获罪如是问一百二十斤铁枷教阿谁担师曰老僧曰自作自受师曰苦苦问和尚还曾念佛也无师曰不曾念佛曰为甚么不念佛师曰怕污人口上堂众集定首座出礼拜师曰好好问着座低头问话次师曰今日不答话便归方丈上堂山僧门庭别巳改诸方辙为文殊拔出眼里楔教普贤休嚼口中铁劝人放开髂蛇手与汝斫却系驴橛驻意拟思量喝曰揑揑参上堂山僧平生意好相扑祇是无人搭对今日且共首座搭对卷起袈裟下座索首座相扑座才出师曰平地上喫交便归方丈上堂三世诸佛是奴婢一大藏教是涕唾良久曰且道三世诸佛是谁奴婢乃将拂子画一画曰三世诸佛过这边且道一大藏教是谁涕唾师乃自唾一唾上堂称锤井底忽然浮老鼠多年变作牛慧空见了拍手笑三脚猢狲差异猴上堂五千教典诸佛常谈八万尘劳众生妙用犹未是金刚眼睛在如何是金刚眼睛良久曰瞎上堂大众集定有僧才出礼拜师曰欲识佛性义当观时节因缘僧便问如何是时节因缘师便下座问如何是向去底人师曰从归青嶂里不出白云来曰如何是却来底人师曰自从游X紫陌谁肯隐青山问如何是夺人不夺境师曰家里巳无回日信路遥空有望乡碑曰如何是夺境不夺人师曰沧海尽教枯到底青山直得碾为尘曰如何是人境两俱夺师曰天地尚空秦日月山河不见汉君臣曰如何是人境俱不夺师曰莺啭千林花满地客游三月草侵天问如何是和尚家风师曰伸手不见掌曰忽遇仙陀客来又作么生师曰对面千里问师唱谁家曲宗风嗣阿谁师曰临济曰恁么则谷隐的子也师曰德山问如何是长法身师曰拄杖六尺曰如何是短法身师曰筭子三寸曰恁么则法身有二也师曰更有方圆在上堂诸方钩又曲饵又香奔凑犹如蜂抱王因圣这里钩又直饵又无犹如水底捺葫芦举拄杖作钓鱼势曰深水取鱼长信命不曾将酒祭江神掷拄杖下座宋仁宗嘉祐四年巳亥除夕遗书别扬州学士刁景纯中夜候吏报扬州驰书船将及岸师欣然遣挝鼓陞堂叙谢劝修勿怠下座读刁书毕跏趺而化实庚子元日也寿七十有二腊五十有三苏州洞庭翠峰慧月禅师僧问一花开五叶结果自然成时如何师曰脱却笼头卸却角䭾曰拶出虗空去处处尽闻香师曰云愁闻鬼哭雪压髑髅吟问和尚未见谷隐时一句作么生道师曰步步登山远曰见后如何师曰区区信马啼明州仗钖山修巳禅师与浮山远游尝卓庵庐山佛X手巖后至四明山心独居十余载虎豹为隣尝曰羊肠鸟道无人到寂寞云中一箇人尔后道俗闻风而至遂成禅林僧问如何是无缝塔师曰四稜着地曰如何是塔中人师曰高枕无忧问如何是祖师西来意师曰舶船过海赤脚回乡唐州大乘山德遵禅师问谷隐曰古人索火意旨如何曰任他灭师曰灭后如何曰初三十一师曰恁么则好时节也曰汝见甚么道理师曰今日一场困隐便打师乃有颂曰索火之机实快哉藏锋妙用少人猜要会我师亲的旨红炉火尽不添柴僧问世界圆融一句请师道师曰团团七尺余问如何是祖师西来意师曰鼻大眼深上堂上来又不问下去又不疑不知是不是是即也大奇便下座荆南府竹园法显禅师僧问如何是佛师曰好手画不成问如何是道师曰交横十字曰如何是道中人师曰往往不相识彭州永福院延照禅师僧问如何是彭州境师曰人马合杂僧以手作拽弓势师拈棒僧拟议师便打安吉州景清院居素禅师僧问即此见闻非见闻为甚么法身有三种病二种光师曰填凹就缺问承和尚有言寰中天子勅塞外将军令如何是塞外将军令师曰揭曰其中事如何师曰蹴曰莫便是和尚为人处也无师弹指一下问远远投师乞师一接师曰新罗人打鼓曰如何领会师曰舶主未曾逢X问如何是末上一句师曰金刚树下曰如何是末后一句师曰拘尸城边曰向上更有事也无师曰有曰如何是向上事师曰波旬拊掌呵呵笑迦叶擡头不识人处州仁寿嗣珍禅师僧问知师巳得禅中旨当阳一句为谁宣师曰土鸡瓦犬曰如何领会师曰门前不与山童扫任意松钗满路岐上堂明明无悟有法即迷日上无云丽天普照眼中无翳空本无花无智人前不得错举参赵州云门显钦禅师上堂良久曰好个话头若到诸方不得错举便下座果州永庆光普禅师初问谷隐古人道来日大悲院里有斋意旨如何曰日出隈阳坐天寒不举头师入室次隐曰适来因缘汝作么生会师曰会则途中受用不会则世谛流布曰未在更道师拂袖便出住后僧问如何是佛法大意师曰蜀地用镔铁驸马都尉李遵勗居士谒谷隐问出家事隐以崔赵公问径山公案答之公于言下大悟作偈曰学道须是铁汉着手心头便判直趣无上菩提一切是非莫管公一日与坚上座送别公问近离上党得届中都方接尘谈遽回虎钖指云屏之翠峤访雪岭之清流未审此处彼处的的事作么生坚曰利劒拂开天地静霜刀才举斗牛寒公曰恰直今日耳瞶坚曰一箭落双鵰公曰上座为甚么着草鞋睡坚以衣袖一X拂公低头曰今日可谓降伏也坚曰普化出僧堂公临终时膈胃躁热有尼道坚谓曰众生见劫尽大火所烧时都尉切宜照管主人公公曰大师与我煎一服药来尼无语公曰这师姑药也不会煎得公与慈明问答罢泊然而终语见慈明传中英公夏竦居士字子乔自契机于谷隐日与老衲游偶上蓝溥至公问百骸溃散时那个是长老自家底蓝曰前月二十离蕲阳公休去蓝却问百骸溃散时那个是相公自家底公便喝蓝曰喝则不无毕竟那个是相公自家底公对以偈曰休认风前第一机太虗何处着思惟山僧若要通消息万里无云月上时蓝曰也是弄精魂广慧琏禅师法嗣东京华严道隆禅师初参石门彻问古者道但得随处安闲自然合他古辙虽有此语疑心未歇时如何门曰知有乃可随处安闲如人在州县住或闻或见千奇百怪他总将作寻常不知有而安闲如人在村落住有少声色则惊怪传说师于言下有省门尽授其洞上厥旨后为广慧嗣一日福严承问禅师亲见石门如何却嗣广慧师曰我见广慧渠欲剃发使我擎凳子来且曰道者我有凳子诗听取乃曰放下便平稳我时便肯伊因叙在石门处所得广慧曰石门所示如百味珍羞祇是饱人不得师至和初游京客景德寺日纵观都市归常二鼓一夕不得入卧于门X之下仁宗皇帝梦至寺门见龙蟠地惊觉中夜遗中使视之覩师热睡鼻鼾撼之惊矍问名归奏帝闻名道隆乃喜曰吉征也明日召至便殿问宗旨师奏对详允帝大悦后以偈句相酬唱络绎于道或入对留宿禁中礼遇特厚赐号应制明悟禅师皇祐间诏大觉琏禅师于化成殿演法召师问话机锋迅捷帝大悦侍卫皆山唿师即奏疏举琏自代乞归庐山帝览表不允有旨于曹门外建精舍延师赐号华严禅院开堂僧问如何是道师曰高高低低曰如何是道中人师曰脚瘦草鞋宽师年八十余示寂于盛暑安坐七日手足柔和全身塔于寺之东临江军慧力慧南禅师僧问师唱谁家曲宗风嗣阿谁师曰铁牛不喫阑边草直上须弥顶上眠曰恁么则昔日汝阳亲得旨临江今日大敷扬师曰礼拜了退问如何是佛师曰头大尾小曰未晓元言乞师再指师曰眉长三尺二曰恁么则人人皆顶戴见者尽攒眉师长嘘一声僧拍一拍便礼拜师曰一任𨁝跳汝州广慧德宣禅师僧问祖祖相传传祖印师今得法嗣何人师曰仲氏吹埙伯氏吹篪曰恁么则广慧的子首山亲孙也师曰椽塠里坐地不打阇黎文公杨亿居士字大年幼举神婴及壮负才名而未知有佛一日过同僚见读金刚经笑且罪之彼读自若公疑之曰是岂出孔孟之右乎何侫甚因阅数叶X懵然始少敬信后会翰林李公维勉令参问及由秘书监出守汝州首谒广慧慧接见公便问布鼓当轩击谁是知音者慧曰来风深辩公曰恁么则禅客相逢祇弹指也慧曰君子可入公应诺诺慧曰草贼大败夜语次慧曰秘监曾与甚人道话来公曰某曾问云巖谅监寺两个大虫相齩时如何谅曰一合相某曰我祇管看未审恁么道还得么慧曰这里即不然公曰请和尚别一转语慧以手作拽鼻势曰这畜生更𨁝跳在公于言下脱然无疑有偈曰八脚磨盘空里走金毛狮子变作狗拟欲将身北斗藏应须合掌南辰后复杼其师承密证寄李翰林曰病夫夙以顽憃获受奖顾预闻南宗之旨久陪上国之游动静咨询周旋䇿发俾其刳心之有诣墻面之无慙者诚出于席间牀下矣矧又故安公大师每垂诱道自双林灭影只履西归中心浩然罔知所止仍岁沉疴神虑迷恍殆及小间再辩方位又得云门谅公大士见顾蓬蒿谅之旨趣正与安公同辙竝自庐山云居归宗而来皆自法眼之流裔去年假守兹郡适会广慧禅伯实承嗣南院念念嗣风穴穴嗣先南院南院嗣兴化兴化嗣临济临济嗣黄檗黄檗嗣百丈丈嗣马祖祖出让和尚让即曹溪之长嫡也斋中务简退食之暇或坐邀而至或命驾从之请扣无方蒙滞顿释半岁之后旷然弗疑如忘忽记如睡忽觉平昔碍膺之物嚗然自落积劫未明之事廓尔现前固亦决择X之洞分应接之无蹇矣重念先德率多参寻如雪峰九上洞山三到投子遂嗣德山临济得法于大愚终承黄檗云巖多蒙道吾训诱乃为药山之子丹霞亲承马祖印可而终作石头之裔在古多有于理无嫌病夫今继绍之缘实属于广慧而提激之自良出于鳌峰也欣幸欣幸公问广慧曰承和尚有言一切罪业皆因财宝所生劝人疎于财利况南阎浮提众生以财为命邦国以财聚人教中有财法二施何得劝人疎财乎慧曰幡竿尖上铁笼头公曰海坛马子似驴大慧曰楚鸡不是丹山凤公曰佛灭二千岁比丘少惭愧公置一百问请广慧答慧一一答回公问李都尉曰释迦六年苦行成得甚么事尉曰担折知柴重公因微恙问环大师曰某今日忽违和大师慈悲如何医疗环曰丁香汤一盌公便作吐势环曰恩爱成烦恼环为煎药次公呌曰有贼环下药于公前叉手侧立公瞠目眎之曰少丛林汉环拂袖而出又一日问曰某四大将欲离散大师如何相救环乃槌胸三下公曰赖遇作家环曰几年学佛法俗气犹未除公曰祸不单行环作嘘嘘声公书偈遗李都尉曰沤生与沤灭二法本来齐欲识真归处赵州东院西尉见遂曰泰山庙里卖纸钱尉至公巳逝矣X五灯全书X卍XXX五灯全书卷第二十四京都圣感禅寺住持僧编辑京都古华严寺住持僧较阅进呈临济宗南岳下十一世石霜圆禅师法嗣洪州翠巖可真禅师福州人甞参慈明因之金銮同善侍者坐夏善乃慈明高第道吾真杨岐会皆推伏之师自负亲见慈明天下无可意者善与语知其未彻笑之一日山行举论锋发善拈一片瓦砾置磐石上曰若向这里下得一转语许你亲见慈明师左右视拟对之善叱曰竚思停机情识未透何曾梦见师自愧悚即还石霜慈明见来叱曰本色行脚人必知时节有甚急事夏未了早巳至此师泣曰被善兄毒心终碍塞人故来见和尚明遽问如何是佛法大意师曰无云生岭上有月落波心明嗔目喝曰头白齿豁犹作这个见解如何脱离生死师悚然求指示明曰汝问我师理前语问之明震声曰无云生岭上有月落波心师于言下大悟师爽气逸出机辩迅捷丛林惮之出住翠巖僧问如何是佛师曰同坑无异X土问如何是祖师西来意师曰深耕浅种问如何是学人转身处师曰一堵墻百堵调曰如何是学人着力处师曰千日斫柴一日烧曰如何是学人亲切处师曰浑家送上渡头船问利人一句请师垂示师曰三脚虾蟇飞上天曰前村霜雪里昨夜一枝开师曰饥逢王饍不能餐问如何是道师曰出门便见曰如何是道中人师曰担枷过状上堂先德道此事如爆龟文爆即成兆不爆成钝爆与不爆直下便揑上蓝即不然无因无必虗空走马旱地行船南山起云北山下雨遂拈拄杖曰拄杖子变作天大将军巡历四天下有守节不守节有戒行不戒行一时奏与天帝释乃喝一喝曰丈夫自有冲天志莫向如来行处行卓一下上堂举龙牙颂曰学道如钻火逢烟未可休直待金星现归家始到头神鼎曰学道如钻火逢烟即便休莫待金星现烧脚又烧头师曰若论顿也龙牙正在半途若论渐也神鼎犹少悟在于此复且如何诸仁者今年多落叶几处扫归家上堂临阵抗敌不惧生死者将军之勇也入山不惧虎兕者猎人之勇也入水不惧蛟龙者渔人之勇也作么生是衲僧之勇拈拄杖曰这个是拄杖子拈得把得动得三千大千世界一时摇动若拈不得把不得动不得文殊自文殊解脱自解脱参上堂举僧问巴陵如何是道陵曰明眼人落井又问宝应如何是道应曰五凤楼前又问首山如何是道山曰脚X下深三尺此三转语一句壁立千仞一句陆地行船一句宾主交参诸人莫有拣得者么出来道看如无且行罗汉慈破结贼故行菩萨慈安众生故行如来慈得如相故问如何是佛法大意师曰五通贤圣曰学人不会师曰舌至梵天师将入灭示疾甚劳苦席藁于地转侧不少休喆侍者垂泣曰平生诃佛骂祖今何为乃尔师熟视诃曰汝亦作此见解耶即起趺坐唿侍者烧香烟起遂示寂蒋山赞元觉海禅师婺州义乌傅氏子乃大士之裔也夙修种智随愿示生父母感祥闾里称异三岁出家七岁为僧十五游方远造石霜陞于丈室慈明一见曰好好着槽厂师遂作驴鸣明曰真法器耳俾为侍者二十年中运水搬柴不惮寒暑悉巳躬亲求道后出世苏台天峰龙华白云府帅请居志公道场提纲宗要机锋迅敏解行相应诸方推服丞相王公安石重师德望特奏章服师号公又坚辞鼎席结庐定林山中与师萧散林下清谈终日赠师偈曰不与物违真道广每随缘起自禅深舌根巳净谁能坏足迹如空我得寻僧问如何是和尚家风师曰东壁打西壁曰客来如何祇待师曰山上樵井中水问如何是诸佛出身处师曰驴胎马腹问鲁祖面壁意旨如何师曰住持事繁问如何是大善知识师曰屠牛剥羊曰为甚么如此师曰业在其中上堂这个若是如虎戴角这个若不是唤作甚么良久曰餧X驴餧马珍重宋哲宗元祐丙寅师乃迁化丞相王公恸哭于塔赞师真曰贤哉人也行厉而容寂知言而能默誉荣弗喜辱毁弗戚弗矜弗克人自称德有缁有白来自南北弗颜弗逆弗抗弗抑弗观汝华唯食巳实孰其嗣之我有遗则瑞州武泉山政禅师僧问如何是佛法大意师曰衣成人水成田上堂黄梅席上海众千人付法传衣碓坊行者是则红日西昇非则月轮东上参南岳双峰寺省回禅师上堂南番人汎船塞北人摇艣波斯入大唐须弥山作舞是甚么说话师于宋神宗元丰癸亥九月十七日净发沐浴辞众偈曰九十二光阴分明对众说远洞散寒云幽牕度残月言讫坐逝茶毗齿顶不坏上有五色异光洪州大宁道宽禅师僧问饮光正见为甚么见拈花却微笑师曰忍俊不禁问丹霞烧木佛院主为甚么眉须堕落师曰贼不打贫儿家问既是一真法界为甚么却有千差万别师曰根深叶茂僧打圆相曰还出得这个也无师曰弄巧成拙问如何是前三三后三三师曰数九不到九问如何是佛法大意师曰点茶须是百沸汤曰意旨如何师曰喫尽莫留滓问如何是露地白牛师以火筯插火炉中曰会么曰不会师曰头不欠尾不剩师在同安日有僧问既是同安为甚么却有病僧化去师曰布施不如还却债上堂少林妙诀古佛家风应用随机卷X舒自在如拳作掌开合有时似水成沤起灭无定动静俱显语默全彰万用自然不劳心力到这里唤作顺水放船且道逆风举棹谁是好手良久曰弄潮须是弄潮人喝一喝上堂无念为宗无住为本真空为体妙有为用所以道尽大地是真空徧法界是妙有且道是甚么人用得四时运用日月长明法本不迁道无方所随缘自在逐物昇沈此土他方入凡入圣虽然如是且道入乡随俗一句作么生道良久曰西天梵语东土唐言潭州道吾悟真禅师上堂青山峭峻白日如梭龙门无客闹市人多诸人且道即今下菜行头有几人纳税百姓时有僧出礼拜师曰北禅寺里却有一个僧问不落二三请师速道师曰前三点后三点僧便喝师亦喝僧礼拜师曰有恁么瞎汉上堂拗折秤衡将什么定斤两拈却钵盂匙筯将什么喫粥饭不如向三家村里东卜西卜忽然卜着脱却鼻孔上堂直上直下如何指南十字纵横作么生提纲良久曰风散乱云长空静夜深明月照窻前上堂乃唤维那令昨日四人新到人事新到才出师乃曰虽是小过令人大怒新到才展坐具师曰当为空王如来作礼便归方丈上堂拈拄杖卓一卓喝一喝乃曰一喝一卓眼生八角鼻孔咤沙眉毛卓朔若也会得西山月落若也不会胡饼䬪饦问如何是第一句师曰直下冲云际东山绝往来曰如何是第二句师X曰面前渠不见背后称冤苦曰如何是第三句师曰头上一堆尘脚下三尺土问如何是佛师曰洞庭无葢问古人道来时不将丝头来去时不将丝头去意旨如何师曰三生六十劫未是长期上堂开心椀子盛将来无缝合盘合取去拟思量何劫悟看取眉毛有几许去上堂夜来雷声震地今朝细雨霏霏干枯滋润万物萌芽且道嘉州大象髭须长得多少还有道得者么若也道得陜府铁牛是常不轻菩萨若道不得土宿拽脱你鼻孔上堂若据祖令到这里总须茫然放老僧一线且向眉睫里东觑西觑上堂如天普葢似地普擎三世诸佛总在你鼻孔里三十年后不得辜负老僧上堂锋刃上踣跳微尘里走马劳劳去复来个是知音者三人新到出来人事才出礼拜师曰不落平常卦筮直述来情僧曰和尚休得也师曰此犹是落平常僧曰恰是便归众师曰龙蛇易辨衲子难瞒蒋山保心禅师僧问月未圆时如何师曰顺数将去曰圆后如何师曰倒数将来问如何是吹毛劒师曰黑漆露柱问声色两字如何透得师曰一手吹一手拍洪州百丈惟政禅师上堂巖头和尚用三文钱索得个妻祇解捞鰕摝蚬要且不解生男育女直至如今门风断绝大众要识奯公妻么百丈今日不惜唇吻与你诸人注破蓬𩯭荆钗世所稀布裙犹是嫁时衣X僧问牛头未见四祖时为甚么百鸟衔花献师曰有钱千里通曰见后为甚么不衔花师曰无钱隔壁聋问达磨未来时如何师曰六六三十六曰来后如何师曰九九八十一问如何是祖师西来意师曰木耳树头生问一切法是佛法意旨如何师曰一重山下一重人问上行下斆未是作家背楚投吴方为达士岂不是和尚语师曰是曰父财子用也师曰汝试用看僧拟议师便打上堂天台普请人人知有南岳游山又作么生会则灯笼笑你不会有眼如盲明州香山蕴良禅师僧问如何是透法身句师曰剎竿头上舞三台曰如何是接初机句师曰上大人曰如何是末后句师曰双林树下问如何是学人转身处师曰磨坊里上堂良久呵呵大笑曰笑个甚么笑他鸿鹄冲天飞乌龟水底逐鱼儿三个老婆六只嬭金刚背上烂如泥阿呵呵知不知东村陈大耆参苏州南峰惟广禅师上堂一问一答如钟含响似谷应声葢为事不获巳且于建化门中放一线道若据衲僧门下天地悬殊且道衲僧有甚么长处良久曰尽日觅不得有时还自来咄潭州大沩德干禅师上堂僧问如何是祖师西来意师曰水从山上出曰意旨如何师曰溪㵎岂能留乃曰山花似锦文殊撞着眼睛幽鸟绵蛮观音塞却耳X际诸仁者更思量个甚么昨夜三更睡不着翻身捉得普贤贬向无生国里一觉直至天明今朝又得与诸人相见说梦噫是甚么说话卓拄杖下座全州灵山本言禅师僧问如何是佛师曰谁教汝恁么问曰今日起动和尚也师曰谢访及安吉州广法院源禅师僧问如何是祖师西来意师曰甎头瓦片问闹中取静时如何师曰冤不可结问如何是正法眼师曰眉毛下曰便与么会时如何师曰瞳儿笑点头问如何是向上事师曰日月星辰曰如何是向下事师曰地狱镬汤问万里无云时如何师曰猢狲忍饿曰乞师拯济师曰甚么火色问古人拈槌举拂意旨如何师曰白日无闲人曰如何承当师曰如风过耳问握劒当胸时如何师曰老鸦成队曰正是和尚见处师曰蛇穿鼻孔僧拂袖便出师曰大众相逢问从上诸圣向甚么处行履师曰十字街头曰恁么则败缺也师曰知你不到这田地曰到后如何师曰家常茶饭问祖意教意是同是别师曰干姜附子曰与么则不同也师曰冰片雪团上堂春雨微微檐头水滴闻声不悟归堂面壁上堂若论大道直教杼山无开口处你诸人试开口看僧便问如何是大道师曰担不起曰为甚么担不起师曰大道上堂若论此事切莫道着道着即头角生有僧问曰头角生也师曰祸事曰某甲罪过师曰龙头蛇尾伏惟珍重师于宋宋宗元X丰乙丑十月十二晚忽书偈曰雪鬓霜髭九九年半肩毳衲尽诸缘廓然笑指浮云散玉兔流光照大千掷笔而寂灵隐德章禅师初住大相国寺西经藏院庆历戊子九月一日仁宗皇帝诏师于延春阁下斋宣普照问如何是当机一句师曰一言逈出青霄外万仞峰前崄处行曰作么生是崄处行师便喝曰皇帝面前何得如此师曰也不得放过明年又宣入内斋复宣普照问如何是夺人不夺境师曰雷惊细草萌芽发高山进步莫迟迟曰如何是夺境不夺人师曰戴角披毛异来往任纵横曰如何是人境两俱夺师曰出门天外逈流光影不真曰如何是人境俱不夺师曰寒林无宿客大海听龙吟再宣入化成殿斋宣守贤问斋筵大启如何报答圣君师曰空中求鸟迹曰意旨如何师曰水内觅鱼踪师进心珠歌曰心如意心如意任运随缘不相离但知莫向外边求外边求终不是枉用工夫隐真理识心珠光耀日秘藏深密无形质拈来掌内众人惊二乘精进争能测碧眼胡须指山临机妙用何曾失寻常切忌与人看大地山河动岌岌师皇祐庚寅乞归山林养老御批杭州灵隐寺住持赐号明觉荆州金銮善禅师福州古田人为慈明侍者与翠巖真坐夏金銮真自负亲慈明天下无可意者师与语知其未彻山行举论次以应对稍涉拟议被师直叱X真愧悚即还石霜师至大愚入室愚趯出只履示之师退身而立愚俯取履师輙踏倒愚起面壁以手点津连画其壁三师瞠立其后愚旋转以厦打至法堂师曰与么为人瞎却一城人眼在初出世继席金銮后还闽自凤林迁资福不知所终瑯琊觉禅师法嗣苏州定慧院超信海印禅师桂府人僧问如何是佛法的的大意师曰湘源斑竹杖曰意旨如何师曰枝枝带泪痕问如何是第一句师曰那咤忿怒曰如何是第二句师曰衲僧罔措曰如何是第三句师曰西天此土上堂泥蛇齩石鼈露柱󳪰󳪰呌须弥打一棒阎老呵呵笑参上堂若识般若即被般若缚若不识般若亦被般若缚识与不识拈放一边却问诸人如何是般若体参堂去上堂莺声阑蝉声急入水乌龟头不湿鹭鸶飞入芦花丛雪月交辉俱不及吽洪州泐潭晓月禅师本州章氏子僧问修多罗教如标月指未审指个甚么师曰请高着眼曰曙色未分人尽望及乎天晓也寻常师曰年衰鬼弄人越州姜山方禅师僧问如何是不动尊师曰单着布衫穿市过曰学人未晓师曰骑驴踏破洞庭波曰透过三级浪专听一声雷师曰伸手不见掌曰还许学人进向也无师曰踏地告虗空曰雷门之下布鼓难鸣师曰八花毬子上不用绣红旗曰三十年后此话X大行师便打问莲花未出水时如何师曰穿针嫌眼小曰出水后如何师曰尽日展愁眉问如何是一尘入正受师曰蛇衔老鼠尾曰如何是诸尘三昧起师曰鼈齩钓鱼竿曰恁么则东西不辩南北不分去也师曰堂前一盌夜明灯帘外数茎青瘦竹问诸佛未出世时如何师曰不识酒望子曰出世后如何师曰钓鱼船上赠三椎问如何是佛师曰留髭表丈夫问奔流度刃疾𦦨过风未审姜山门下还许借借也无师曰天寒日短夜更长曰锦帐绣鸳鸯行人难得见师曰髑髅里面气冲天僧召和尚师曰鸡头凤尾曰诸方泥里洗姜山画将来师曰姜山今日为客且望阇黎善传虽然如是不得放过便打上堂穿云不渡水渡水不穿云干坤把定不把定虗空放行不放行横三竖四乍离乍合将长补短即不问汝诸人饭是米做一句要且难道良久曰私事不得官酬上堂不是道得道不得诸方尽把为奇特寒山烧火满头灰笑骂丰干这老贼福州白鹿山显端禅师僧问如何是道师曰九州百粤曰如何是道中人师曰乘肥衣锦问如何是大善知识师曰持刀按劒曰为甚么如此师曰礼防君子问如何是异类师曰鸦巢生凤上堂摩腾入汉肉上剜疮僧会来吴眼中添屑达磨九年面壁鬼魅之由二祖立雪求心翻成不肖汝等诸人到这里如何吐露若也道得海上横行若道不得林间独卧X以拄杖击禅牀一下问如何是无相佛师曰滩头石师子曰意旨如何师曰有心江上住不怕浪淘沙问凝然湛寂时如何师曰不是阇黎安身立命处曰如何是学人安身立命处师曰云有出山势水无投㵎声问如何是教意师曰楞伽会上曰如何是祖意师曰熊耳山前曰祖意教意相去几何师曰寒松连翠竹秋水对红莲滁州瑘琊山智迁禅师僧问如何是瑯琊境师曰松因有限萧疎老花为无情取次开曰如何是境中人师曰发长僧貌丑问如何是和尚为人句师曰眼前三尺雪曰莫便是也无师曰脑后一枝花泉州凉峰洞渊禅师僧问如何是涅槃师曰刀斫斧噼曰如何是解脱师曰衫长袴短问诸圣不到处师还知也无师曰老来无力下禅牀问离四句绝百非时如何师曰柴门草自深问狗子还有佛性也无师曰松直棘曲问如何是佛师曰金沙照影曰如何是道师曰玉女抛梭曰佛与道相去几何师曰龟毛长二丈兔角长八尺真州真如院方禅师参瑯琊唯看栢树子话每入室陈其所见不容措词常被喝出忽一日大悟直入方丈曰我会也琊曰汝作么生会师曰夜来牀荐暖一觉到天明琊可之宣州兴教院坦禅师永嘉牛氏子业打银因淬砺瓶器有省即出家参瑯琊机语顿契后依天衣怀于兴X教擢为第一座衣受他请欲闻州乞师继之时刁景纯学士守宛陵衣恐刁涉外议乃于观音前祝曰若坦首座道眼明白堪任住持愿示梦于刁学士刁夜梦牛在兴教法座上衣凌晨辞州刁举所梦衣大笑刁问其故衣曰坦首座姓牛又属牛刁就座出帖请之师受请陞座有雪窦化主省宗出问诸佛未出世人人鼻孔辽天出世后为甚么杳无消息师曰鸡足峰前风悄然宗曰未在更道师曰大雪满长安宗曰谁人知此意令我忆南泉拂袖归众更不礼拜师曰新兴教今日失利便归方丈令人请宗至师曰适来错祇对一转语人天众前何不礼拜葢覆却宗曰大丈夫膝下有黄金争肯礼拜无眼长老师曰我别有语在宗乃理前语至未在更道处师曰我有三十棒寄你打雪窦宗乃礼拜江州归宗可宣禅师汉州人壮为僧即出崃依瑯琊一语忽投群疑顿息琊可之未几令分座郭功甫过门问道与厚及师领归宗时功甫任南昌尉俄郡守恚师不为礼捃甚遂作书寄功甫曰某世缘尚有六年奈州主抑逼当弃余喘託生公家愿无见阻功甫阅书惊喜且颔之中夜其妻梦间见师入其寝失声曰此不是和尚来处功甫撼而问之妻详以告唿灯取书示之相笑不已遂孕及生乃名宣老期年记问如昔至三岁白云端抵其家始见之曰吾姪来也云曰与和尚相别几年宣倒指曰四年矣云X曰甚处相别曰白莲庄上云曰以何为验曰爹爹妈妈明日请和尚斋忽闻推车声云问门外是甚么声宣以手作推车势云曰过后如何曰平地两条沟果六周无疾而逝秀州长水子璇讲师郡之嘉兴人自落发诵楞严不辍从洪敏讲至动静二相了然不生有省谓敏曰敲空击木尚落筌蹄举目扬眉巳成拟议去此二途方契斯旨敏拊而证之然欲探禅源罔知攸往闻瑯琊道重当世即趋其席值上堂次出问清净本然云何忽生山河大地琊凭陵答曰清净本然云何忽生山河大地师领悟礼谢曰愿侍巾瓶琊谓曰汝宗不振久矣宜厉志扶持报佛恩德勿以殊宗为介也乃如教再拜以辞后住长水承禀日顾众曰道非言象得禅非拟议知会意通宗曾无别致由是二宗仰之甞疏楞严等经盛行于世大愚芝禅师法嗣南岳云峰文悦禅师南昌徐氏子七岁出家十九游方初造大愚闻示众曰大家相聚喫茎韲若唤作一茎韲入地狱如箭射便下座师大骇夜造方丈愚问来何所求师曰求心法愚曰法轮未转食轮先转后生趂色力徤何不为众乞食我忍饥不暇何暇为汝说禅乎师不敢违未几愚移翠巖师纳疏罢复过翠巖求指示巖曰佛法未到烂却雪寒宜为众乞炭师亦奉命能事罢复造方丈巖曰堂司阙人今以烦汝X师受之不乐恨巖不去心一日地坐后架桶篐忽散自架堕落师忽然开悟顿见巖用处走搭伽黎上寝堂巖迎笑曰维那且喜大事了毕师再拜不及吐一辞而去服勤八年后出世翠巖时首座领众出迎问曰德山宗乘即不问如何是临济大用师曰你甚处去来座拟议师便掌座拟对师喝曰领众归去自是一众畏服上堂诸佛出世平地陷人祖师西来承虗接响一大藏教诳謼闾阎明眼衲僧自救不了诸人到者里凭何话会良久曰为众竭力祸出私门击禅牀下座上堂宝劒巳失虗舟徒刻买帽相头江南江北击禅牀下座上堂僧问如何是道师曰路不拾遗曰如何是道中人师曰草贼大败僧礼拜师嘘一声乃曰临济先锋放过一着德山后令且在一边独露无私一句作么生道良久曰翠巖今日失利上堂髑髅常于世界鼻孔摩触家风蓦拈起拄杖曰玄沙老子穿过了也会么复曰无人过价打与三百击禅牀下座上堂僧问学人心眼未通乞师方便师曰十字街头石幢子僧无语师曰会么曰不会师曰你岂不是洪州人问达磨未来时如何师曰流沙浪濶曰来后如何师曰熊耳山高问如何是禅师曰军期急速曰有什么交涉师曰日驰五百乃曰云从龙风从虎水流湿火就燥且道衲僧就箇什么竖起拂子曰总在这里裂开也在我揑聚也在我良久喝一喝曰王令稍严上堂诸上座还会么冬至寒X食一百五家家冢上添新土翻思拾得与寒山南北东西太莽卤南泉不打盐官鼓上堂问教中有言唯此一事实余二即非真如何是此一事师曰鼻孔大头向下曰与么则晨朝有粥斋时有饭也师曰惜取眉毛好问如何是衲衣下事师曰皮里骨问牛头未见四祖时如何师曰庵内人不知庵外事见后如何师曰水流㵎下任纵横问丹霞烧木佛意旨如何师曰横三竖四曰院主为什么眉须堕落师曰七通八达乃曰始从鹿野苑终至跋提河四十九年间都来说一梦你等诸人还曾梦见么所以道眼若不睡诸梦自除且作么生是不睡底眼还验得么若也验得尘沙诸佛天下祖师总向上座眼里百杂碎若验不得翠巖今日死中得活上堂门里出身易身里出门难冬行春令即且置不涉程途一句作么生道良久曰浑家送上钓鱼船上堂叮咛损君德无言最有功任从沧海变终不与君通诸禅德还会么口是祸门上堂拈起拄杖曰掌钵盂向香积世界为什么出身无路挑日月于拄杖头上为什么有眼如盲直得风行草偃响顺声和无纤芥可留犹是交争底法作么是不交争底法上堂僧问不涉廉纤请师速道师曰须弥山僧拟议师便打问如何是第一要师曰蛇穿鼠穴曰如何是第二要师曰猢狲上树曰如何是第三要师曰村里草鞋问如何是般若体师曰箭穿杨叶曰如何是般若用师曰李广陷番问X如何是清净法身师曰紫枝荻树曰向上更有事也无师曰有曰如何是向上事师曰风吹日炙乃顾视左右曰放憨作什么便下座上堂拂子吞却须弥山寻常言论德山卓牌闹市里作么生商量良久曰官不容针私通车马上堂举不顾即差悞拟思量何劫悟乃竖起拂子曰如今举了也你作么生顾良久曰拟思量何劫悟上堂声色不到处病在见闻言诠不及处过在唇吻离却咽喉一句作么生道还有人道得么若道得坐却天下人舌头若道不得法轮门下有粥有饭上堂便与么会也是雪上加霜更待鼓两片皮白云千里万里上堂临济先锋放过一着德山后令且在一边独露无私一句作么道良久曰堪嗟楚下钟离末上堂古人道动容扬古路不堕悄然机还会么古人与么和底翻了也有般汉闻之如风过树有什么救处上堂举兴化问克宾维那汝不久为唱道之师克宾曰我不入这保社化曰你会了不入不会了不入克宾曰我总不恁么化便打遂罚钱五贯设饡饭出院后来却法嗣兴化师曰还会么路遥知马力岁久见人心上堂古人道言多去道转远祇如未言道在什么处乃曰欲得不招无间业莫谤如来正法轮上堂声色不到处病在见闻言诠不及处过在唇吻离却咽喉唇吻一句作么生道还有人道得么若也道得坐却天下老师三世诸佛舌头若道不得伹知随例餐鎚子也得X三文买草鞋宋仁宗嘉祐壬寅七月八日陞座辞众说偈曰住世六十六年为僧五十九夏禅流若问旨归鼻孔大头向下遂泊然而化阇维得五色舍利塔于禹谿之北苏州瑞光月禅师僧问俱胝一指意旨如何师曰月落三更穿市过瑞州洞山子圆禅师上堂有僧出抛下坐具师曰一钓便上僧提起坐具师曰弄巧成拙僧曰自古无生死须是遇知音师曰波斯入唐土僧大笑归众石霜永禅师法嗣南岳福严保宗禅师上堂世尊周行七步举足全乖目顾四方触途成滞金襕授去殃及儿孙玉偈传来挂人唇吻风幡悟性未离色尘钵水投针全成管见祖师九年面壁不见纤毫卢公六代传衣图他小利江西一喝不解慎初德峤全施未知护末南山鼈鼻谩指踪由北院枯松徒彰风彩云门顾鉴落二落三临济全提错七错八若说君臣五位直如纸马过江更推宾主交参恰似泥人澡洗独超象外且非捉兔走鹰混迹尘中未是齩猪之狗何异跳坑堕壍却是避溺投罝如斯之解正在常途出格道人如何话会岂不见陶潜俗子尚自覩事见机而今祖室子孙不可皮下无血喝一喝郢州大阳如汉禅师僧问如何是敲磕底句师曰槛外竹摇风惊起幽人睡曰观音门大启也师曰师子X齩人廼曰闻声悟道失却观音眼睛见色明心昧了文殊巴鼻一出一入半开半合泥牛昨夜游沧海直至如今不见回咄浮山远禅师法嗣东京净因院道臻净照禅师福州古田戴氏子十九为大僧得旨浮山后北谒净因宋英宗赐衣号神宗诏至庆寿宫说法生平奉身至约所居衲子四十余辈颓然不出户三十年如一日开堂日僧问师唱谁家曲宗风嗣阿谁师曰有钱使钱无钱使贫曰恁么则月华𡣪子临济儿孙师曰放你三十棒问如何是佛师曰朝装香暮换水曰如何是观音妙智力师曰河南犬吠河北驴鸣上堂拈拄杖曰楖栗木杖子善能谈佛祖聋人既闻痖人亦解语指白石为玉点黄金为土便恁么会去他家未相许不相许莫莽卤南街打鼓北街舞师于哲宗元祐癸酉八月十七日语门人净圆曰吾更三日行矣及期浴毕更衣说偈而化寿八十腊六十一庐州兴化仁岳禅师南泉人僧问如何是佛法大意师曰临济问黄檗曰学人不会师曰三回喫棒来问如何是和尚家风师曰曲彔禅牀曰客来如何祇待师曰拄杖子问一大藏教尽是名言离此名言如何指示师曰癞马揩枯柳曰学人不会师曰骆驼好喫盐曰毕竟如何师曰铁鞭指处马空嘶荆门军玉泉谓芳禅师僧问从上诸圣以何法示人X师拈起拄杖曰学人不会师曰两手分付僧拟议师便打宿州定林惠琛禅师僧问如何是道师曰祇在目前曰为甚么不见师曰瞎嘉典本觉若珠禅师僧问如何是道师举起拳僧曰学人不会师曰拳头也不识上堂说佛说祖埋没宗乘举古谈今淹留衲子拨开上路谁敢当头齐立下风不劳拈出无星秤子如何辩得斤两若也辩得须弥祇重半铢若辩不得拗折称衡向日本国与诸人相见东京华严普孜禅师建州建阳谢氏子举进士有声触宿因出家受具入浮山室出住舒之甘露太平二剎上堂僧问如何是宾中宾师曰客路如天远曰如何是宾中主师曰侯门似海深曰如何是主中主师曰寰中天子勅曰如何是主中宾师曰塞外将军令乃曰宾中问主互换机锋主中问宾同生同死主中辩主饮气吞声宾中觅宾白云万里故句中于意意在句中于斯明得一双孤鴈扑地高飞于斯未明一对鸳鸯池边独立知音禅客相共证明影响异流切须仔细良久曰若是陶渊明攒眉便归去师后退净因宋神宗元丰壬戌居华严乙丑四月十日赴诏入禁中说法归十四日令鸣鼓陞座辞众而逝南康军清隐院惟湜禅师僧问如何是道师曰斜街曲巷曰如何是道中人师曰百艺百穷X潭州衡岳寺奉能禅师上堂宗风才举万里云收法令若行千峰寒色须弥顶上白浪滔天大海波中红尘满地应思黄梅昔日少室当年不能退巳让人遂使舂糠答志断臂酬心何似衡岳这里山畬粟米饭一桶没盐羹苦乐共住随高就低且不是南头买贵北头卖贱直教文殊稽首迦叶攒眉龙树马鸣吞声饮气目连鹙子且不能为为甚如此谛观法王法法王法如是五灯全书卷第二十四五灯全书X卍XXX五灯全书卷第二十五京都圣感禅寺住持僧编辑京都古华严寺住持僧较阅进呈临济宗南岳下十一世宝应昭禅师法嗣滁州瑯琊方锐禅师上堂造化无生物之心而物物自成雨露非润物之意而灵苗自荣所以药剂不食而病自损良师不亲而心自明故知妙慧灵光不从缘得到这里方许你进步瑯琊与你别作个相见还X有么若无不可压良为贱郢州兴阳山希隐禅师僧问如何是悬崖撒手底句师曰明月照幽谷曰如何是绝后再苏底句师曰白云生太虗曰恁么则樵夫出林丘处处歌春色师曰是人道得上堂了见不见见了未了路上行人林间宿鸟月里塔高十二层天外星躔五百杪要会么手执夜明符几个知天晓石门进禅师法嗣明州瑞巖智才禅师僧问如何是截断众流句师曰好曰如何是随波逐浪句师曰随曰如何是函葢干坤句师曰合曰三句蒙师指如何辩古今师曰向后不得错举上堂天平等故常覆地平等故常载日月平等故四时常明涅槃平等故圣凡不二人心平等故高低无诤拈拄杖卓一下曰诸禅者这拄杖子昼夜为诸人说平等法门还闻么若闻去敢保诸人行脚事毕若言不闻亦许诸人顶门眼正何故是法平等无有高下是名阿耨多罗三藐三菩提良久笑曰向下文长金山颕禅师法嗣润州普慈院崇珍禅师僧问如何是普慈境师曰出门便见鹤林山曰如何是境中人师曰入门便见珍长老太平州瑞竹仲和禅师僧问得坐披衣人尽委向上宗乘事若何师曰但知冰是水曰更有事也无师曰X休问水成氷曰弄潮须是弄潮人师曰这僧从浙中来润州金山怀贤圆通禅师永嘉何氏子四岁出家后参颕于因圣有得开法太平隐静次主金山退隐金牛起应庐山圆通明州雪窦僧问师扬宗旨得法何人师拈起拂子僧曰铁瓮城头曾印证碧溪崖畔祖灯辉师拂一拂曰听事不真唤钟作瓮师于宋神宗元丰壬戌示灭金牛塔全身于西陇寿六十七腊六十三越州石佛寺显忠祖印禅师僧问如何是不动尊师曰热鏊上猢狲曰如何是千百亿化身师曰添香换水点灯扫地曰如何是毗卢师法身主师曰系马柱曰有甚么交涉师曰缚杀这汉问会杀佛祖底始是作家如何是杀佛祖底劒师曰不斩死汉曰如何是和尚劒师曰令不重行问如何是相生师曰山河大地曰如何是想生师曰兔子望月曰如何是流注生师曰无间断曰如何是色空师曰五彩屏风上堂咄咄咄海底鱼龙尽枯竭三脚虾蟇飞上天脱殻乌龟火中活上堂点时不到皂白未分到时不点和泥合水露柱𨁝跳入灯笼里即且从他汝眉毛因甚么却拖在脚跟下直饶于此明得也是猢狲戴席帽于此未明何异曲善穿靴然虽如此笑我者多知我者少杭州净住院居说真净禅师参金山遂问某甲经论X麤明禅直不信愿师决疑山曰既不信禅岂可明经禅是经纲经是禅网提纲正网了禅见经师曰为某甲说禅看山曰向下文长师曰若恁么经与禅乃一体山曰佛及祖非二心如手搦拳如拳搦手师因而有省乃成偈曰二十余年用意猜几番曾把此心灰而今潦倒逢知已李白元来是秀才安吉州西余山拱辰禅师上堂灵云见华眼中着翳玄沙蹙指体上遭迍不知且恁么过时自然身心安乐上堂理因事有心逐境生事境俱忘千山万水作么生得恰好去良久曰且莫剜肉成疮师有祖源通要三十卷行于世苏州崑山般若寺善端禅师僧问有生有灭尽是常仪无生无灭时如何师曰崑崙着靴空中立曰莫便是为人处也无师曰石女簪花火里眠曰大众证明师曰更看泥牛鬬入海宁国广教文鑑继真禅师上堂夫欲为宗师须了明暗句半夜里眨眼浑成空露布多事释迦文生时强四顾点胸独称尊又周行七步明复阿谁知暗使何人悟自后百千年屈指河沙数一盲引众盲盲盲相扶举他日见阎老努力空相覰是时休呌道镬汤无冷处休空腹高心但高盘转筯寄语后世人莫被徐六误节使李端愿居士儿时在馆舍常阅禅书长虽婚宦然笃志祖道遂于后圃筑室类兰若邀金山颕处之X朝夕咨参至忘寝食颕一日视公曰非示现力岂致尔哉奈无个所入何公问曰天堂地狱毕竟是有是无请师明说颕曰诸佛向无中说有眼见空花太尉就有里寻无手揸水月堪笑眼前见牢狱不避心外闻天堂欲生殊不知忻怖在心善恶成境太尉伹了自心自然无惑公曰心如何了颕曰善恶都莫思量公曰不思量后心归何所颕曰且请太尉归宅公曰祇如人死后心归何所颕曰未知生焉知死公曰生则某己知之颕曰生从何来公罔措颕起揕其胸曰祇在这里更拟思量个甚么公曰会得也颖曰作么生会公曰祇知贪程不觉蹉路颕拓开曰百年一梦今朝方醒既而说偈曰三十八岁懵然无知及其有知何异无知滔滔汴水隐隐隋堤师其归矣箭浪东驰洞庭月禅师法嗣苏州荐福亮禅师僧问不假言诠请师示诲师曰大众总见汝恁么问曰莫祇这便是也无师曰罕逢穿耳客仗钖巳禅师法嗣台州黄巖保轩禅师僧问不欲无言略凭施设时如何师曰知而故犯僧礼拜师便打龙华岳禅师法嗣安吉州西余师子净端禅师本郡丘氏子始见弄师子发明心要往见龙华蒙印可遂旋里合綵为师子X皮时被之因号端师子丞相章公慕其道躬请开法吴山化风盛播开堂日僧官宣疏至推倒回头趯翻不托七轴之莲经未诵一声之渔父先闻师止之遂登座拈香祝圣罢引声吟曰本是潇湘一钓客自西自东自南北大众杂然称善师顾笑曰谛观法王法法王法如是便下座上堂端禅老端禅老住持落魄无烦恼朝参僧众数十人夜观一轮明月皎劝诸人勤学道识取衣中无价宝山光堂上雪初消洗出峰峦尤更好广教长老至上堂浮云散尽天凝碧春色消融山更清我爱禅翁淡如水时来相伴度残龄师到华亭祇园众请上堂本是霅川师子却来云间哮吼佛法无可商量不如打个筋斗遂打筋斗下座师抵鄣南访上方超有一尼来参师曰待来日五更三点入来师侵早红粉搽面而坐尼入见惊而遂悟超有颂曰堪笑吴山老秃奴巧粧红粉接师姑茫茫宇宙人无数那个男儿是丈夫师凡四住小剎破落荒凉人不堪其忧而师独得其乐始住长兴时有号回头者眩惑愚俗施予山积适遇师师击其首回头罔测师顾谓曰龙头蛇尾回头无语慙汗而奔尝于品大尉座遇妖人众咸以为神异师一言折之即知其妄寻伏诛众始服师高鉴远识名公鉅卿乐与师游师尝戏为偈颂初若谐谑详味之极有深旨圆炤本应召在京慧林寺时师往谒炤迎见谓曰非端师子耶师作狮子势炤以俚语探之师X应声答以伽陀炤笑而肯之丞相章公时典机政欲留住都城师闻之不告而返晚号安闲和尚自置二陶器曰死则此埋之素无病恼宋徽宗崇宁癸未十二月五日忽谓寺众曰吾缘今日谢矣索浴书偈辞众歌渔父词数声一笑而化众以陶器󰢍于归云菴下世寿七十四僧腊四十九南岳下十二世翠巖真禅师法嗣潭州大沩慕喆真如禅师抚州临川闻氏子僧问赵州庭栢意旨如何师曰夜来风色紧孤客巳先寒曰先师无此语又作么生师曰行人始知苦曰十载走红尘今朝独露身师曰雪上加霜问如何是城里佛师曰万人丛里不插标曰如何是村里佛师曰泥猪疥狗曰如何是山里佛师曰绝人往还曰如何是教外别传底一句师曰翻译不出问牛头未见四祖时如何师曰寒毛卓竖曰见后如何师曰额头汗出上堂月生一天地茫茫谁受屈月生二东西南北没巴鼻月生三善财特地向南参所以道放行也怛萨舒光把住也泥沙匿曜且道放行是把住是良久曰圆伊三点水万物自尖新上堂古佛道昔于沙罗奈转四谛法轮堕坑落壍今复转最妙无上大法轮土上加泥如今还有不历阶梯独超物外者么良久曰出头天外看谁是个中人上堂阿剌剌是甚么翻思当年破灶堕杖子忽击着方知孤负我以X拄杖击香台一下曰堕堕上堂扪空追响劳汝精神梦觉觉非复有何事德山老人在汝诸人眉毛眼睫上诸人还觉磨若也觉去梦觉觉非若也未觉扪空追响终无了期直饶向这里倜傥分明犹是梯山入贡还有独超物外者么良久曰且莫诈明头问大通智胜佛十劫坐道场为甚么不得成佛道师曰苦杀人上堂白云澹泞水注沧溟万法本闲复有何事所以道也有权也有实也有照也有用诸人到这里如何履践良久曰但有路可上更高人也行上堂山僧本无积畜且得粥足饭足困来即便打眠一任东卜西卜上堂古者道一释迦二元和三佛陀自余是甚么椀脱丘慧光即不然一释迦二元和三佛陀总是椀脱丘诸人还知慧光落处么若也知去许你具铁眼铜睛若也不知莫谓几惊风浪险扁舟曾向五湖游上堂拈起拄杖曰一尘才起大地全收卓一下曰妙喜世界百杂碎且道不动如来即今在甚么处若人识得可谓不动步而登妙觉若也未识向诸人眉毛眼睫里涅槃去也又卓一下上堂不用思而知不用虑而解庐陵米价高镇州萝卜大上堂拈起挂杖曰智海拄杖或作金刚王宝劒或作踞地师子或作探竿影草或不作拄杖用诸人还相委悉么若也委悉去如龙得水似虎靠山出没卷舒纵横应用如未相委大似日中逃影上堂十方同聚会个个学无为此是选佛场心空及第归慧X光门下直拔超升不历科目诸人既到这里风云布地牙爪巳成但欠雷声烧尾如今为你诸人震忽雷去也以拄杖击禅牀下座师于宋哲宗绍圣乙亥十月八日无疾说偈曰昨夜三更风雷忽作云散长空前溪月落良久别众趋寂阇维设利㪷许大如豆目睛齿爪不坏门弟子分塔于京潭南岳西林崇奥禅师僧问一问一答宾主历然不问不答如何辩别师曰坐底坐立底立曰便恁么会时如何师曰舌拄上腭僧礼拜师曰不得讳却蕲州石鼓洞珠禅师上堂问答转多去道转远何也道不属知知是妄觉道不属见见是妄根知见不明触事峥嵘联环不断为生死根若能掷向太虗之外自然尘念顿忘真心直露如斯说话俯为下根道侣相逢无可不可坐则十方俱隐行则六趣随缘虽然更须知有转身一路始得众中莫有转身者么出来山僧为你证据若无山僧今日失利蒋山元禅师法嗣明州雪窦法雅禅师僧问学人不问西来意乞师方便指迷情师曰霹雳过头犹瞌睡曰谢师答话师曰再三启口问何人曰争奈学人未礼拜何师曰休钝置邵州丞熙应悦禅师抚之宜黄戴氏子上堂我宗无语句徒劳寻露布现成公案巳多端那堪更涉他门户觌面当机直下提何用波咤受辛苦X衢州石门雅禅师僧问佛未出世时如何师曰东宫玉殿无遗影曰出世后如何师曰毗蓝园畔雨天花曰威音以前又作么生师曰且待别时问如何是祖师西来意师曰熊耳塔开空寂寂惟留只履曰月轻埃示众茱萸鲜嫰菊花香畅杀陶家沉醉郎我辈泛觞虽绝分东篱闲玩正无妨大众闲玩即不无且道眼在什么处知有的眉毛分八字未谙者红黄里乱走阿呵呵今日元来九月九喝一喝广信龟峰瑞相子琼禅师僧问如何是博山境师曰㵎流渌水路出松门曰如何是境中人师曰身横宇宙眼葢干坤曰向上宗乘事若何师曰剎竿头指天问青春巳过夏景暄繁时节因缘请师为说师曰腊月二十五未是拜年时曰学人未晓乞师再指师曰石人身上不生毛双峰回禅师法嗣阆州光国文赞禅师僧问不二之法请师速道师曰领曰恁么则人人有分也师曰了曰锦屏天下少光国世间稀师曰退兖州金乡灵山彦文禅师上堂僧问如何是祖师西来意师曰缺齿胡僧笑不言曰学人不会师曰只履返西天问如何是佛师曰问得最亲乃曰山何青水何绿风吹南岭云露滴东篱菊更添松竹岁寒心尽是无絃琴上曲碧眼胡僧拍不足拍不足一二三四五六咦拍一拍下座X定慧信禅师法嗣苏州穹窿智圆禅师上堂福臻不说禅无事日高眠有问祖师意连擉两三拳大众且道为甚么如此不合恼乱山僧睡云峰悦禅师法嗣桂州寿宁齐晓禅师上堂触目不会道犹较些子运足焉知路错下名言诸仁者山僧今日将错就错汝等诸人见有眼闻有耳嗅有鼻味有舌因甚么却不会良久曰武帝求仙不得仙王乔端坐却昇天咄僧问大众云臻合谈何事师曰波斯入閙市曰恁么则草偃风行去也师曰万里望乡关庐州澄慧咸诩禅师僧问德山入门便棒临济入门便喝去此二途请师提掇师曰总不恁么曰一言启口别是家门师曰赖遇拄杖不在手乃曰如来秘旨岂涉辞锋祖师心印宁容穿凿若也向上举扬直得海水逆流须弥倒卓向下商确何妨枯木生花寒灰发𦦨虽然在衲僧门下白云万里且道衲僧有甚么长处良久曰更有一般堪羡处长连牀上带刀眠净因臻禅师法嗣福州长庆惠暹文慧禅师僧问离上生之宝剎登延圣之道场如何是不动尊师曰孤舟载明月曰忽遇艣棹俱停又作么生师曰渔人偏爱宿芦花问长期进道西天以蜡人为验未审此间以何为验师曰铁弹子曰意旨如何师曰大底大小底小X福州栖胜继超禅师上堂拈拄杖良久曰三世诸佛尽在这里𨁝跳大众还会么过去诸佛说了未来诸佛未说现在诸佛今说敢问诸人作么生是说底事卓一下曰苏嚧苏嚧南阳香严慧照洞敷禅师福州范氏子气韵清敏依东京景德明出家遍参江淮丛席末后见净因一言顿契如以学问该博名动京师被旨出住香严十载返故里住龟山寿山神光三剎上堂西干四七道绝语言东土二三法无文字惟传一印直指人心心了则天地全该印定则丝毫不漏尘尘绝待法法融虗方乃契圣根源始曰入佛知见如斯荐得落二落三本色衲僧如何话会还道得么良久曰个中消息若为传凤阙龙楼峭倚天要会觉城东际事寥寥千古尚依然上堂僧问远辞香严近入龟山如何是不动尊师曰千手大悲提不起曰如何是动中尊师曰玉殿会游历金门屡往还问如何是龟山境师曰千峰来有路八极净无尘曰如何是境中人师曰有时开眼有时合问如何是佛法的的大意师曰山寒骨露水浅见沙乃曰窃经穷论正如入海筭沙觅法觅心大似扪空求响释尊出世为一大事因缘诸佛传衣亦乃广开方便发挥教外正法指示涅槃妙心作筏渡人应病与药其实说无所说传无所传纵饶一棒一条痕一掴一手血未免拖泥带水岂能点瓦成金大众今日只如为国开堂还有奇特事也无良X久曰叠叠青山与流水旧时颜色旧时声示众春无三日晴风雨时时作巖下见蟠桃自开还自落翻忆灵云得处真迄今底事何萧索非萧索春山春水四寥廓鹧鸪啼处百花香好荐声前第一着兴化岳禅师法嗣兴化绍清禅师荐母上堂祖师门下佛法不存善法堂前仁义休说然虽如是事无一向窃闻哀哀父母生我劬劳欲报深恩昊天罔极发肤身体弗敢毁伤此鲁仲尼之孝也轮转三界中恩爱不能舍弃恩入无为真实报恩者故我大觉世尊雪山苦行摩竭成道往忉利天为母说法此释迦之孝也得大解脱运大神通手擎金钖掌拓龙盂诣地狱门卓然寻省见其慈母悲泣无量此目连之孝也作么生是兴化之孝良久曰兴化今日不上天堂不入地狱于善法堂中灯王座上为母说法以报劬劳且道我母即今在甚么处乃曰我母生前足善缘无劳问佛定生天人间上寿古今少九十春秋减一年下座敢烦大众烧一炷香以助山僧报孝既是山僧之母为甚么却烦诸人烧香不见道东家人死西家人助哀以手搥胸曰苍天苍天长沙智度山定林景芳禅师僧问七十二峰即不问如何是法轮境师曰岣嵝峰尖神禹碑曰还许学人识也无师曰石青字赤形模奇曰今日得遇去也师曰吏部当时尚莫窥曰端的在甚么处师曰何得汝X不狐疑开封襄城首山处珪禅师僧问如何是首山境师曰白云片片时来往汝水潺潺流向东曰如何是境中人师曰寒山逢拾得拍手笑呵呵曰向上宗乘事若何师曰虗空藏鸟迹风过树头鸣曰莫便是为人处也无师曰曹溪水急玉泉芳禅师法嗣临江军慧力善周禅师上堂辽天鹘万重云祇一突是甚么咄师于宋哲宗元祐丙寅十二月望日沐浴净发说偈曰山僧住端筠未甞形言句七十三年来七十三年去言毕而逝五日后须发再生福州圣泉绍灯禅师本郡古田陈氏子生时异香满室紫帽覆首七岁观诸经论如宿习十岁辞亲出家礼潭州开福琎为师得度受具后造玉泉泉一见鍼芥相投嗣还里深自韬晦郡守丁公延住陀岭塔院忽一日索浴更衣鸣鼓陞座众集乃说偈曰吾年五十三去住本无贪临行事若何不用口喃喃俨然示寂瞑目两宵偶闻钟声忽复醒四大轻安后身常出舍利元丰中本郡大旱太守请令祈雨次日甘泽大霈迁住圣泉上堂僧问如何是圣泉境师曰目前无异草曰如何是境中人师曰往来无罣碍曰人境巳蒙师指示向上宗乘事若何师曰驴事未去马事到来乃曰般若门中纵说百千妙义不增一毫直饶结舌亡唇岂减少分若论元中又元终非妙门鸟道X鱼踪早伤途辙去也葢为出此入彼去者不至其方来者不到其所举一明三莫穷幽趣更不续𠒎截鹤彝岳盈壑霄壤相望去道转远正当与么时衲僧门下作么生商量良久曰昨夜三更月到窻韶州南华重辩禅师上堂僧问祖意西来即不问最初一句请师宣师曰龙衔黑宝离沧海鹤侧霜翎下玉堦曰一轮明月照四海尽分明师曰夜半折开无缝塔天明智积抱头回乃曰会么五大未明二仪无迹威音王觑不见大悲手摸无踪是神通妙用是法尔如然于斯明得便乃高步毗卢顶上坐断报化佛头于斯未明祇知事逐眼前过不觉老从头上来德安延福智兴禅师西川人造玉泉发明心地初住渐源次迁黄梅龙华晚住延福师语不谭元行不修洁身不禀仪众不喜见逝后灵异不测缁素追仰塑像事之尤能报应如响道吾真禅师法嗣燕山等觉祖印智灯禅师金华人嗣道吾始立之年遂开法弘道从者如云说法三十载晚退老燕山等觉有语录二卷邹正言曾序之曰顷余在中陶甞与李涛师渊论天下之名僧师渊曰吾所见有祖印真有道者也望其容貌如秋际木听其解说如夜半潮云云语惜灯录不载仅存正言序数行亦可想见其人耳菩提用禅师法嗣X杭州临安净土善思禅师上堂咄咄咄临济德山尽该抹棒头荐得不作家喝下承当未奇绝山僧宗旨不恁么觌面相呈辨贤哲声前一句早迟疑语后持来欠时节劝禅人休饶舌神龙尚自不知源岂说盲龟敌跛鼈喝一喝天童遂禅师法嗣福州大中立志禅师上堂僧问远趋丈室仰慕宗风学人上来请师一接师曰高挂钵囊曰便是为人处也无师曰盲人摸象曰莫压良为贱好师曰短贩樵人徒夸书劒问马祖陞堂百丈卷席未审意旨如何师曰官马相踏曰学人今日小出大遇师曰拄杖未曾拈着乃曰虎啸乌山畔众兽潜藏云生螺渚间群峰失色大阿宝劒耀日争辉樵父搬柴医王辨价还有不顾宾主者么出来道看良久曰水冻鱼难跃天寒艹发迟以拄杖打香台一下上堂法不见法法不行法法不知法大众这个是香炉子如何是不见不行不知的法百亿恒沙世界诸佛尽在香炉上放光动地说法度人诸人还见么直饶见得也涉踟蹰喝一喝师于宋哲宗绍圣甲戌三月十一日集众沐浴净发说偈曰麒麟掣断黄金锁玉兔冲开白玉关好是无云中夜后一轮明月照钟山偈毕趺坐而逝茶毗获舍利塔于本山福州干元了觉圆禅师上堂直饶阿那律天眼未解谛观便是千手大悲焉能提掇众中莫有不甘者么X出来掀倒禅牀喝散大众然虽如是未是作家且于第二门中与衲僧出气僧问少林九年垂一语直至如今赚师举欲得不赚请师别道师曰唵曰摩哒哩伽摩达哩智又作么生师曰放你三十棒问未离兜率降王宫未审是什么人师曰牛头出马头回曰未审是法身报身师曰牵犁拽杷乃曰还相委悉么山僧今日指鹿为马唱九作十瞒诸人去也摩竭正令水泄不通少室真规风吹不入圣凡情尽体露真常迥绝见知辉腾今古良由情存圣量堕在见知所以听不出声见不超色若能回光返照有何佛道可成有何众生可度向火𦦨里藏身东涌西没南涌北没于微尘上走马坐大道场虽然切忌认驴鞍桥作阿爷下领衡州南岳万寿应城禅师初参天童童问上人何来师曰毗陵童曰我闻毗陵出好艹虫扇子带得来否师作一圆相曰大善知识要者个作么童曰祇这个此间亦要得师于言下大悟后住应天万寿示众山花狼籍孤负空生山艹离披拈提室利惊得岳神稽首土地和南陜府铁牛无放处嘉州石像露全身如斯说话错会者多敢问诸人不涉春秋一句作么生道良久曰不得春风花不开花开又被风吹落喝一喝玉泉本禅师法嗣荆州护国齐月禅师上堂僧问壁立千仞水泄不通X还许学人请益也无师曰汝问什么曰向上事师曰维那不在曰莫怪触忤和尚师曰正令巳行乃曰穷外无方究内非里应用万般无可比拟分明向汝诸人道佛性精魂总不是福严宗禅师法嗣衡州花药宗胜义然禅师僧问临济血脉请师直道师曰虗空里扬眉默地里点头曰莫只者便是么师曰是即是作么生会僧却点首师曰者贼好喫棒曰贼贼便归众师曰三十棒一棒也较不得示众心心心青山绿水高且深若人识得无他旨相对事法总平沉是你诸人总识得为什么七十二峰俨然依旧试说看衡州南岳承天智昱禅师僧问如何是佛师曰发长僧貌丑曰意旨如何师曰脑门后合掌问如何是祖师西来意师曰石廪峰高曰意旨如何师曰游人罕到问如何是和尚家风师曰纸帐绳牀曰客来如何祇待师曰山中石耳宋神宗元丰乙丑四月沐浴净发趺坐而逝茶毗齿舌眼睛不坏太子广禅师法嗣太原龙门山胜善清照禅师僧问变凡作圣即不问点铁成金事若何师曰直下无私处触目尽光辉曰恁么则清光生掌上喜气发眉间也师曰既能知自理何用苦忉忉问天高地厚万物皆从未审和尚从与不从师曰春来花烂熳曰金鸡回碧落玉兔上X长空师曰同道方知曰学人今日承恩师曰且莫错认南岳下十三世大沩喆禅师法嗣东凉智海普融道平禅师上堂山僧不会佛法为人总没来由或时半开半合或时全放全收还如万人丛里冷地掉个石头忽然打着一个方知触处周流上堂赵州有四门门门通大道玉泉有四路路路透长安门门通大道毕竟谁亲到路路透长安分明进步看拍膝一下曰岁晚未归客西风门外寒上堂举盘山示众曰似地擎山不知山之孤峻如石含玉不知玉之无瑕古人恁么说话大似抱赃呌屈智海门下人人慷慨生擒虎兕活捉狞龙眼里着得须弥山耳里着得大海水遂拈拄杖曰不是向人夸伎俩丈夫标致合如斯卓拄杖下座洪州泐潭景祥禅师建昌南城傅氏子僧问如何是祖师西来意师曰十个指头八个了问我手何似佛手师曰金鍮难辩曰我脚何似驴脚师曰黄龙路险曰人人有个生缘如何是和尚生缘师曰把定要津不通凡圣中秋上堂灵山话曹溪指放过初生斫额底未问龙眠老古锥昨夜三更转向西正当恁么时有人问如何是月向明暗未分处道得一句便与古人共出一只手如或未然宝峰不免依模画样应个时节乃打一圆相曰清光万古复千古岂止人X间一夜看问僧达磨西归手擕只履当时何不两只都将去曰此土也要留个消息师曰一只脚在西天一只脚在东土着甚来由僧无语问僧唯一坚密身一切尘中现如何是尘中现底身僧指香炉曰这个是香炉师曰带累三世诸佛生陷地狱僧罔措师便打师不安次有僧问和尚近日尊候如何师曰土地前烧二陌纸着师常叉手夜坐如对大宾初坐手与趺缀至五鼓必齐膺因号祥叉手和州光孝慧兰禅师不知何许人自号碧落道人尝以触衣书七佛名丛林称为兰布裩有拟草庵歌具载普灯建炎末金人犯淮执师见营长长曰闻我名否师曰我所闻者唯大宋天子之名长恚令左右以鎚击之鎚至輙断坏长惊异延麾下敬事之经旬师索薪自焚无敢供者亲拾薪成龛怡然端坐烟焰一起流光四腾众跪伏灼肤者多火绝得五色舍利并其骨而北归所执僧尼悉得自便和人至今咏之潭州东明智海仁仙禅师吉安泰和万氏子幼事静工无适俗韵出家为金公弟子受具游方依东林玉磵最久晚抵仰山陆沉众中佛印独异之师方锐志于学书翰墨印呵曰子本学道为了生死反从事语言笔墨于道何益师于是弃去依大沩者十年真如门墻壁立师独受印可及真如赴诏住上都相国师乃首众衡阳花药分座说法开法城东之东明俄迁湘西岳麓无何麓厄于火道俗惊嗟师缚屋而居十X年间成梵释龙天宫矣开堂日僧问世尊出世梵王前引帝释后随和尚出世有何祥瑞师曰任是百千诸佛一时赶向水牯栏里曰有何祥瑞师曰山僧不曾眼花问进前三步时如何师曰撞头磕额曰退后三步时如何师曰堕坑落壍曰不进不退时如何师曰立地死汉师于宋徽宗宣和己亥七月九日以平生道具付侍者使集众估唱黎明漱盥罢坐丈室叙出世本末嘱以行道说偈为别有善暹请少留师约退右脇而逝寿六十二腊四十二塔于西崦舜塘之阴泗州普照晓钦明悟禅师僧问师唱谁家曲宗风嗣阿谁师曰东边更近东曰沩山的子智海亲孙也师曰却笑傍人把钓竿上堂引手撮空展转莫及翻身掷影徒自劳形当面拈来却成蹉过毕竟如何拍禅牀曰洎合错商量庐山东林自遵正觉禅师上堂十五日巳前放过一着十五日巳后未可商量正当十五日试道一句看良久曰山色翠秾春雨歇栢庭香拥木兰开潭州福严真禅师上堂福严山上云舒卷任朝昏忽尔平地客来难讨门潭州东明迁禅师久侍真如晚居沩山真如菴忠道者高其风每叩之一日阅首楞严次忠问如我按指海印发光佛意如何师曰释迦老子好与二十棒曰为甚么如此师曰用按指作么曰汝暂举心尘劳先X起又作么生师曰亦是海印发光雪窦雅禅师法嗣衢州光孝普印慈觉禅师泉州许氏子室中尝问僧父母未生巳前在甚么处行履僧拟对即打出或曰达磨在你脚下僧拟看亦打出或曰道道僧拟开口复打出庆善震禅师法嗣杭州庆善院普能禅师上堂事不获巳与诸人葛藤一切众生祇为心尘未脱情量不除见色闻声随波逐浪流转三界汩没四生致使正见不明触途成滞若也是非齐泯善恶都忘坐断报化佛头截却圣凡途路到者里方有少许相应直饶如是衲僧分上未为奇特何故如此才有是非纷然失心上堂拈拄杖曰未入山僧手中万法宛然既入山僧手中复有何事良久曰有意气时添意气不风流处也风流卓拄杖一下净土思禅师法嗣杭州灵凤山万寿法诠禅师僧问如何是佛师曰抱桩打拍浮曰如何是法师曰黄泥弹子曰如何是僧师曰剃除须发曰三宝外还别有为人处也无师举起一指僧曰不会师曰指在唯观月风来不动幡上堂德山棒临济喝尽是无风波帀帀灯笼𨁝跳过青天露柱魂惊头脑裂虽然如是大似食盐加得渴喝一喝X杭州庆善守隆禅师开堂日僧问知师久蕴囊中宝今日当筵略借看师曰多少分明曰师子吼时全露现文殊仗劒又如何师曰惊杀老僧问千佛出世各有奇祥和尚今日以何为验师曰木人把板云中拍曰意旨如何师曰石女拈笙水底吹上堂花簇簇锦簇簇盐酱年来事事足留得南泉打破锅分付沙弥煑晨粥晨粥一任诸人喫洗钵盂一句作么生会良久曰多少人疑着护国月禅师法嗣江陵府护国慧本禅师僧问有物先天地无形本寂寥未审是甚么物师曰一铤墨曰恁么则耀古照今去也师曰作么生是耀古照今底僧便喝师便打上堂好个时节谁肯承当苟或无人不如惜取良久曰弹雀夜明珠南岳下十四世智海平禅师法嗣东京净因蹒菴继成禅师袁之宜春刘氏子上堂拈拄杖曰清净本然云何忽生山河大地看看富楼那穿过释迦老子鼻孔释迦老子钻破虗空肚皮且道山河大地在甚么处掷下拄杖召大众曰虗空翻筋斗向新罗国里去也是你诸人切忌认叶止啼刻舟寻劒上堂茫茫尽是觅佛汉举世难寻闲道人棒喝交驰成药忌了亡药忌未天真上堂崑崙奴着铁袴打一棒行一步争似火中钓鼈日里藏冰阴影X门翻魍魉虗空缚杀麻绳上堂狭路相逢且莫疑电光石光巳迟迟若教直下三心彻祇在如今一饷时到这里直使问来答去火迸星飞互换主宾照用得失波翻岳立玉转珠回衲僧面前了无交涉岂不见拈花鹫岭独许饮光问疾毗耶谁当金粟那知微笑巳成途辙纵使默然未免风波要须格外相逢始解就中颕契还会么一曲寥寥动今古洛阳三十六峰西上堂举不顾即差互拟思量何劫悟大众枯桑知天风是顾不顾海水知天寒是思不思且唤甚么作悟底道理兔角杖头挑法界龟毛拂子舞三台上堂鼻里音声耳里香眼中咸淡舌元黄意能觉触身分别冰室如春九夏凉如斯见得方知男子身中入定时女子身中从定出葵花观日转犀纹玩月生香枫化老人螟𧖜成蜾虫若也不知苦哉佛陀耶许你具只眼上堂一念心清净佛居魔王殿一念恶心生魔王居佛殿天衣怀曰但恁么信去唤作脚踏实地而行终无别法亦无别道理老僧恁么举了祇恐你诸人见兔放鹰刻舟求劒何故功德天黑暗女有智主人二俱不受上堂举汾阳拈拄杖示众曰三世诸佛在这里为汝诸人无孔窍遂走向山僧拄杖里去强生节目师曰汾阳与么示徒大似担雪填井傍若无人山僧今日为汝诸人出气拈起拄杖曰三世诸佛不敢强生节目却从山僧拄杖里走出向诸人道我不敢轻于汝等汝等皆当作佛说是语X巳翻筋斗向拘夕罗城里去也掷下拄杖曰若到诸方分明举似师同圆悟法真慈受并十大法师禅讲千僧赴太尉陈良弼府中斋时徽宗皇帝私幸观之太师鲁国公亦与焉有善华严者称贤首宗之义虎对众问诸禅曰吾佛设教自小乘至于圆顿扫除空有独证真常然后万德庄严方名为佛常闻禅宗一喝能转凡成圣则与诸经论似相违背今一喝若能入吾宗五教是为正说若不能入是为邪说诸禅视师师曰如法师所问不足三大禅师之酧净因小长老可以使法师无惑也师召善善应诺师曰法师所谓愚法小乘教者乃有义也大乘始教者乃空义也大乘终教者乃不有不空义也大乘顿教者乃即有即空义也一乘圆教者乃不有而有不空而空义也如我一喝非唯能入五教至于工巧技艺诸子百家悉皆能入师震声喝一喝问善曰闻么曰闻师曰汝既闻此一喝是有能入小乘教须臾又问善曰闻么曰不闻师曰汝既不闻适来一喝是无能入始教遂顾善曰我初一喝汝既道有喝久声销汝复道无道无则元初实有道有则而今实无不有不无能入终教我有一喝之时有非是有因无故有无一喝之时无非是无因有故无即有即无能入顿教须知我此一喝不作一喝用有无不及情解俱忘道有之时纤尘不立道无之时横徧虗空即此一喝入百千万亿喝百千万亿喝入此一喝是故能入圆教善乃起X再拜师复谓曰非唯一喝为然乃至一语一默一动一静从古至今十方虗空万象森罗六趣四生三世诸佛一切圣贤八万四千法门百千三昧无量妙善契理契机与天地万物一体谓之法身三界唯心万法唯识四时八节阴阳一致谓之法性是故华严经云法性徧在一切处有相无相一声一色全在一尘中含四义事理无边周徧无余参而不杂混而不一于此一喝中皆悉具足犹是建化门庭随机方便谓之小歇场未至宝所殊不知我祖师门下以心传心以法印法不立文字见性成佛有千圣不传底向上一路在善又问曰如何是向上一路师曰汝且向下会取善曰如何是宝所师曰非汝境界善曰望禅师慈悲师曰任从沧海变终不为君通善胶口而退闻者靡不叹仰皇帝顾谓近臣曰禅宗元妙深极如此净因才辩亦罕有也近臣奏曰此宗师之绪余也南岳法轮彦孜禅师处之龙泉陈氏子上堂若是谛当汉通身无隔碍举措绝毫釐把手出红尘拨开向上窍当头札定不犯锋稜转握将来应用恰好丝毫不漏函葢相应任是诸佛诸祖覰着寒毛卓竖会么喫茶去僧问如何是不涉烟波底句师曰皎皎寒松月飘飘谷口风曰万差俱扫荡一句截流机师曰点僧曰到师曰借人面具舞三台问如何是佛师曰白额大虫曰祇如洞山道麻三斤又作么生师曰毒虵钻露柱曰学人不晓师曰踏着始惊人X衡州开福崇哲禅师邵州刘氏子上堂妙体堂堂触处彰快须回首便承当今朝对众全分付莫道侬家有覆藏掷拂子召侍者曰因甚打下老僧拂子问一水吞空远三峰峭壁危掜台重拂拭共喜主人归未审到家如何施设师曰空手捻双拳曰意旨如何师曰突出难辩上堂山僧有三印更无增减剩觌面便相呈能转凡成圣诸人还知么若也未知不免重重註破一印印空日月星辰列下风一印印泥头头物物显真机一印印水捩转鱼龙头作尾三印分明体一同看来非赤又非红互换高低如不荐青山依旧白云中泐潭祥禅师法嗣台州鸿福德昇禅师衡阳人上堂诸人恁么上来堕在见闻觉知恁么下去落在动静施为若也不去不来正是鬼窟活计如何道得出身底句若也道得则分付拄杖子若道不得依而行之卓拄杖下座建宁府万寿慧素禅师上堂僧问劫火洞然大千俱坏未审这个还坏也无大随曰坏修山主曰不坏未审孰是孰非师曰一坏一不坏笑杀观自在师子蓦齩人狂狗尽逐块复曰会么曰不会师曰漆桶不快便下座一日有僧来作礼师问甚处来曰和尚合知某来处师曰湖南担屎汉江西刈禾客曰和尚真人天眼目某在大沩充园头东林作藏主师打三棒喝出师于宋高宗绍兴癸酉六月朔沐浴趺坐书X偈曰昨夜风雷忽尔露柱生出两指天明笑倒灯笼拄杖依前扶起拂子𨁝跳过流沙夺转胡僧一只履于是俨然而逝明州香山道渊禅师本郡人上堂酒市鱼行头头宝所鵶鸣鹊噪一一妙音卓拄杖曰且道这个是何佛事狼籍不少上堂香山有个话头弥满四大神洲若以佛法批判还如认马作牛诸人既不作佛法批判毕竟是甚么道理击拂曰无鑐鏁子不厌动摇半夜枕头要须摸着建宁府开善木菴道琼首座信之上饶人丛林以耆德尊之泐潭亦谓其饱参分座日尝举只履西归语谓众曰坐脱立亡倒化即不无要且未有逝而复出遗履者为复后代儿孙不及祖师为复祖师剩有这一着子乃大笑曰老野狐绍兴庚申冬信守以超化革律为禅迎为第一祖师语专使曰吾初无意人间欲为山于正为宗派耳然恐多不能往受请巳取所藏泐潭绘像与木菴二字仍书偈嘱清泉亨老寄得法弟子慧山曰口觜不中祥老子爱向丛林鼓是非分付雪峰山首座为吾痛骂莫饶伊顾专使曰为我传语侍郎行计迫甚不及修答声绝而化南昌宝峯景淳知藏梅州人于化度寺得度往依泐潭入室次潭问陜府铁牛重多少师叉手近前曰且道重多少潭曰尾在黄河北头枕黄河南善财无鼻孔依旧向南参师拟议潭便打忽顿彻巾侍有年竟X隐居林壑甞作山居诗曰怕寒懒剃髼松发爱暖频添榾柮柴破衲伽黎撩乱搭详能劳力强安排潭见论之曰此诗不减灌溪恐世以伎取子而道不信于人也晚居潭州岳麓偶一失跌平生所学俱忘而法道亦不甚振悠悠以终老卒中潭言信州怀玉用宣首座四明彭氏子幼为僧径趋丛席侍泐潭于黄檗一日自临川持钵归值潭晚参有曰一叶飘空便见秋法身须透闹啾啾师闻领旨潭为证据后依大慧慧亦谓其类己以是名卿鉅公列剎迎礼不就尝有颂大愚答佛话曰锯解秤鎚出老杜诗红稻啄光孝印禅师法嗣明州芦山无相法真禅师江南李主之裔上堂欲明向上事须具顶门眼若具顶门眼始契出家心既契出家心常具顶门眼要会顶门眼么四京人着衣喫饭两浙人饱暖自如通玄峯顶香风清花发蟠桃三四株南岳下十五世净因成禅师法嗣台州瑞巖如胜佛灯禅师上堂人人领略释迦个个平欺达磨及乎问着宗纲束手尽曰放过放过即不无祇如女子出定赵州洗钵盂又作么生话会鹤有九臯难翥翼马无千里谩追风庐州无为军冶父实际道川禅师崑山狄氏子初为X县之弓级闻东斋谦首座为道俗演法往从之习坐不倦一日因不职遭笞忽于杖下大悟遂辞职依谦谦为改名道川且曰汝旧唿狄三今名道川川即三耳汝能竖起嵴梁了办个事其道如川之增若放倒则依旧狄三也师铭于心建炎初圆顶游方至天封蹒菴与语锋投菴称善归憩东斋道俗愈敬有以金刚般若经请问者师为颂之今盛行于世隆兴改元殿撰郑公乔年漕淮西适冶父虗席迎开法上堂羣阴剥尽一阳生草木园林尽发萌唯有衲僧无底钵依前盛饭又盛羹上堂举雪峰一日登座拈拄杖东覰曰东边底又西覰曰西边底诸人还知么掷下拄杖曰向这里会取师曰东边覰了复西观拄杖重重话岁寒带雨一枝花落尽不烦公子倚阑干五灯全书卷第二十五五灯全书X卍XXX五灯全书卷第二十六京都圣感禅寺住持僧编辑京都古华严寺住持僧较阅进呈曹洞宗青原下四世X云巖晟禅师法嗣瑞州洞山良价悟本禅师会稽俞氏子幼岁从师念般若心经至无眼耳鼻舌身意处忽以手扪面问师曰某甲有眼耳鼻舌等何故经言无其师骇然异之曰吾非汝师即指往礼默禅师披剃年二十一诣嵩山具戒游方首谒南泉值马祖讳辰修斋泉问众曰来日设马祖斋未审马祖还来否众皆无对师出对曰待有伴即来泉曰此子虽后生甚堪雕琢师曰和尚莫压良为贱次参沩山问曰顷闻南阳忠国师有无情说法话某甲未究其微沩曰阇黎莫记得么师曰记得沩曰汝试举一徧看师遂举僧问如何是古佛心国师曰墻壁瓦砾是僧曰墻壁瓦砾岂不是无情国师曰是僧曰还解说法否国师曰常说炽然说无间歇僧曰某甲为甚么不闻国师曰汝自不闻不可妨他闻者也僧曰未审甚么人得闻国师曰诸圣得闻僧曰和尚还闻否国师曰我不闻僧曰和尚既不闻争知无情解说法国师曰赖我不闻我若闻即齐于诸圣汝即不闻我说法也僧曰恁么则众生无分去也国师曰我为众生说不为诸圣说僧曰众生闻后如何国师曰即非众生僧曰无情说法据何典教国师曰灼然言不该典非君子之所谈汝岂不见华严经云剎说众生说三世一切说师举了沩曰我这里亦有祇是罕遇其人师曰某甲未明乞师指示沩竖起拂子曰会么师曰不会请和尚说沩曰父X母所生口终不为子说师曰还有与师同时慕道者否沩曰此去澧陵攸县石室相连有云巖道人若能拨草瞻风必为子之所重师曰未审此人如何沩曰他曾问老僧学人欲奉师去时如何老僧对他道直须绝渗漏始得他道还得不违师旨也无老僧道第一不得道老僧在这里师遂辞沩山径造云巖举前因缘了便问无情说法甚么人得闻巖曰无情得闻师曰和尚闻否巖曰我若闻汝即不闻吾说法也师曰某甲为甚么不闻巖竖起拂子曰还闻么师曰不问巖曰我说法汝尚不闻岂况无情说法乎师曰无情说法该何典教巖曰岂不见弥陀经云水鸟树林悉皆念佛念法师于此有省乃述偈曰也大奇也大奇无情说法不思议若将耳听终难会眼处闻时方得知师问云巖某甲有余习未尽巖曰汝曾作甚么来师曰圣谛亦不为巖曰还欢喜也未师曰欢喜则不无如粪扫堆头拾得一颗明珠师辞云巖巖曰甚么处去师曰虽离和尚未卜所止巖曰莫湖南去师曰无巖曰莫归乡去师曰无巖曰早晚却回师曰待和尚有住处即来巖曰自此一别难得相见师曰难得不相见临行又问曰百年后忽有人问还邈得师真否如何祇对巖良久曰祇这是师沈吟巖曰价阇黎承当箇事大须审细师犹涉疑后因过水睹影大悟前旨有偈曰切忌从他觅迢迢与我踈我今独自往处处得逢渠渠今正是我我今不是渠应须恁X么会方得契如如因供养云巖真次僧问先师道祇这是莫便是否师曰是曰意旨如何师曰当时几错会先师意曰未审先师还知有也无师曰若不知有争解恁么道若知有争肯恁么道师在泐潭见初首座有语曰也大奇也大奇佛界道界不思议师遂问曰佛界道界即不问祇如说佛界道界底是甚么人初良久无对师曰何不速道初曰争即不得师曰道也未曾道说甚么争即不得初无对师曰佛之与道俱是名言何不引教初曰教道甚么师曰得意忘言初曰犹将教意向心头作病在师曰说佛界道界底病大小初又无对次日忽迁化时称师为问杀首座师自唐宣宗大中末于新丰山接诱学徒厥后盛化豫章高安之洞山权开五位善接三根大阐一音广弘万品横抽宝劒剪诸见之稠林妙叶弘通截万端之穿凿又得曹山深明的旨妙唱嘉猷道合君臣偏正回互由是洞上元风播于天下故诸方宗匠咸共推尊之曰曹洞宗师曰云巖讳日营斋僧问和尚于云巖处得何指示师曰虽在彼中不蒙指示曰既不蒙指示又用设斋作甚么师曰争敢违背他曰和尚初见南泉为甚么却与云巖设斋师曰我不重先师道德佛法祇重他不为我说破曰和尚为先师设斋还肯先师也无师曰半肯半不肯曰为甚么不全肯师曰若全肯即孤负先师问欲见和尚本来师如何得见师曰年X牙相似即无阻矣僧拟进语师曰不蹑前踪别请一问僧无对问寒暑到来如何回避师曰何不向无寒暑处去曰如何是无寒暑处师曰寒时寒杀阇黎热时热杀阇黎上堂还有不报四恩三有者么众无对又曰若不体此意何超始终之患直须心心不触物步步无处所常无间断始得相应直须努力莫闲过日问僧甚处来曰游山来师曰还到顶么曰到师曰顶上有人么曰无人师曰恁么则不到顶也曰若不到顶争知无人师曰何不且住曰某甲不辞住西天有人不肯师曰我从来疑着这汉师与泰首座冬节喫果子次乃问有一物上拄天下拄地黑似漆常在动用中动用中收不得且道过在甚么处泰曰过在动用中师唤侍者掇退果桌问雪峰从甚处来曰天台来师曰见智者否曰义存喫铁棒有分问如何是西来意师曰大似骇鸡犀问蛇吞虾蟇救则是不救则是师曰救则双目不睹不救则形影不彰有僧不安要见师师遂往僧曰和尚何不救取人家男女师曰你是甚么人家男女曰某甲是大阐提人家男女师良久僧曰四山相逼时如何师曰老僧日前也向人家屋檐下过来曰回互不回互师曰不回互曰教某甲向甚处去师曰粟畬里去僧嘘一声曰珍重便坐脱师以拄杖敲头三下曰汝祇解与么去不解与么来因夜参X不点灯有僧出问话退后师令侍者点灯乃召适来问话僧出来其僧近前师曰将取三两粉来与这箇上座其僧拂袖而退自此省发遂罄舍衣资设斋得三年后辞师师曰善为时雪峰侍立问曰祇如这僧辞去几时却来师曰他祇知一去不解再来其僧归堂就衣钵下坐化峰上报师师曰虽然如此犹较老僧三生在问僧甚处来曰三祖塔头来师曰既从祖师处来又要见老僧作甚么曰祖师即别学人与和尚不别师曰老僧欲见阇黎本来师还得否曰亦须待和尚自出头来始得师曰老僧适来暂时不在官人问有人修行否师曰待公作男子即修行僧问相逢不拈出举意便知有时如何师乃合掌顶戴问僧作甚么来曰孝顺和尚来师曰世间甚么物最孝顺僧无对上堂有一人在千人万人中不背一人不向一人你道此人具何面目云居出曰某甲参堂去师有时曰体得佛向上事方有些子语话分僧问如何是语话师曰语话时阇黎不闻曰和尚还闻否师曰不语话时即闻问如何是正问正答师曰不从口里道曰若有人问师还答否师曰也未曾问问如何是从门入者非宝师曰便好休问和尚出世几人肯师曰并无一人肯曰为甚么并无一人肯师曰为他箇箇气宇如王师问讲维摩经僧曰不可以智知不可以识识唤作甚么语曰赞法身语师曰唤作法身早是赞也问时时勤拂拭X为甚么不得他衣钵未审甚么人合得师曰不入门者曰祇如不入门者还得也无师曰虽然如此不得不与他却又曰直道本来无一物犹未合得他衣钵汝道甚么人合得这里合下得一转语且道下得甚么语时有一僧下九十六转语并不契末后一转始惬师意师曰阇黎何不早恁么道别有一僧密听祇不闻末后一转遂请益其僧僧不肯说如是三年相从终不为举一日因疾其僧曰某三年请举前话不蒙慈悲善取不得恶取去遂持刀白曰若不为某举即杀上座去也其僧悚然曰阇黎且待我为你举乃曰直饶将来亦无处着其僧礼谢有庵主不安凡见僧便曰相救相救多下语不契师乃去访之主亦曰相救师曰甚么相救主曰莫是药山之孙云巖嫡子么师曰不敢主合掌曰大家相送便迁化僧问亡僧迁化向甚么处去师曰火后一茎茆问师寻常教学人行鸟道未审如何是鸟道师曰不逢一人曰如何行师曰直须足下无私去曰祇如行鸟道莫便是本来面目否师曰阇黎因甚颠倒曰甚么处是学人颠倒师曰若不颠倒因甚么却认奴作郎曰如何是本来面目师曰不行鸟道师谓众曰知有佛向上人方有语话分僧问如何是佛向上人师曰非佛师与密师伯过水乃问过水事作么生伯曰不湿脚师曰老老大大作这箇语话伯曰你又作么生师曰脚不湿问僧甚处去来曰X制鞋来师曰自解依他曰依他师曰他还指教汝也无曰允即不违僧问茱萸如何是沙门行萸曰行则不无有觉即乖别有僧举似师师曰他何不道未审是甚么行僧遂进此语萸曰佛行佛行僧回举似师师曰幽州犹似可最苦是新罗僧却问如何是沙门行师曰头长三尺颈长二寸师令侍者持此语问三圣然和尚圣于侍者手上掐一掐侍者回举似师师肯之师见幽上座来遽起向禅床后立幽曰和尚为甚么回避学人师曰将谓阇黎不见老僧问如何是玄中又玄师曰如死人舌师洗钵次见两鸟争虾蟇有僧便问这箇因甚么到恁么地师曰祇为阇黎问如何是毗卢师法身主师曰禾茎粟𠏉问三身之中阿那身不堕众数师曰吾常于此切会下有老宿去云巖回师问汝去云巖作甚么宿曰不会师代曰堆堆地师行脚时会一官人曰三祖信心铭弟子拟註师曰才有是非纷然失心作么生註师看稻次见朗上座牵牛师曰这箇牛须好看恐伤人苗稼朗曰若见好牛应不伤人苗稼问如何是青山白云父师曰不森森者是曰如何是白云青山儿师曰不辩东西者是曰如何是白云终日倚师曰去离不得曰如何是青山总不知师曰不顾视者是X问清河彼岸是甚么草师曰是不萌之草师作五位正偏颂曰正中偏三更初夜月明前莫怪相逢不相识隐隐犹怀旧日嫌偏中正失晓老婆逢古镜分明觌面别无真休更迷头犹认影正中来无中有路隔尘埃伹能不触当今讳也胜前朝断舌才兼中至两刃交锋不须避好手犹如火里莲宛然自有沖天志兼中到不落有无谁敢和人人尽欲出常流折合还归炭里坐上堂向时作么生奉时作么生功时作么生共功时作么生功功时作么生僧问如何是向师曰喫饭时作么生曰如何是奉师曰背时作么生曰如何是功师曰放下󰑁头时作么生曰如何是共功师曰不得色曰如何是功功师曰不共乃示颂曰圣主由来法帝尧御人以礼曲龙腰有时閙市头边过到处文明贺圣朝净洗浓粧为阿谁子规声里劝人归百花落尽啼无尽更向乱峰深处啼枯木花开劫外春倒骑玉象趂麒麟而今高隐千峰外月皎风清好日辰众生诸佛不相侵山自高兮水自深万别千差明底事鹧鸪啼处百花新头角才生巳不堪拟心求佛好羞惭迢迢空劫无人识肯向南询五十三师因曹山辞遂嘱曰吾在云巖先师处亲印宝镜三昧事穷的要今付于汝词曰如是之法佛祖密付汝今得之宜善保护银盌盛雪明月藏鹭类之弗齐混则知处意不在言来机亦赴动成窠臼差落顾伫背触俱非如大火聚但形文彩即属染污夜半X正明天晓不露为物作则用拔诸苦虽非有为不是无语如临宝镜形影相覩汝不是渠渠正是汝如世婴儿五相完具不去不来不起不住婆婆和和有句无句终不得物语未正故重离六爻偏正回互叠而为三变尽成五如荎草味如金刚杵正中妙挟敲唱双举通宗通涂挟带挟路错然则吉不可犯忤天真而妙不属迷悟因缘时节寂然昭着细入无间大绝方所毫忽之差不应律吕今有顿渐缘立宗趣宗趣分矣即是规矩宗通趣极真常流注外寂中摇系驹伏鼠先圣悲之为法檀度随其颠倒以缁为素颠倒想灭肯心自许要合古輙请观前古佛道垂成十劫观树如虎之缺如马之馵以有下劣宝几珍御以有惊异貍奴白牯羿以巧力射中百步箭锋相直巧力何预木人方歌石女起舞非情识到宁容思虑臣奉于君子顺于父不顺非孝不奉非辅潜行密用如愚若鲁伹能相续名主中主师又曰末法时代人多干慧若要辩验真伪有三种渗漏一曰见渗漏机不离位堕在毒海二曰情渗漏滞在向背见处偏枯三曰语渗漏究妙失宗机昧终始浊智流转于此三种子宜知之纲要偈三首一敲唱俱行偈曰金针双锁备叶路隐全该宝印当风妙重重锦缝开二金锁元路偈曰交互明中暗功齐转觉难力穷忘进退金锁网鞔鞔三不堕凡圣偈曰事理俱不涉回照绝幽微背风无巧拙电火烁难追上堂道无心合人人X无心合道欲识箇中意一老一不老问僧世间何物最苦曰地狱最苦师曰不然在此衣线下不明大事是名最苦师与密师伯行次指路傍院曰里面有人说心说性伯曰是谁师曰被师伯一问直得去死十分伯曰说心说性底谁师曰死中得活问僧名甚么曰某甲师曰阿那箇是阇黎主人公曰见祇对次师曰苦哉苦哉今时人例皆如此祇认得驴前马后底将为自己佛法平沈此之是也宾中主尚未分如何辩得主中主僧便问如何是主中主师曰阇黎自道取曰某甲道得即是宾中主如何是主中主师曰恁么道即易相续也大难遂示颂曰嗟见今时学道流千千万万认门头恰似入京朝圣主祇到潼关便即休师不安令沙弥传语云居乃嘱曰他或问和尚安乐否但道云巖路相次绝也汝下此语须远立恐他打汝沙弥领旨去传语声未绝早被云居打一棒沙弥无语师将圆寂谓众曰吾有闲名在世谁人为吾除得众皆无对时沙弥出曰请和尚法号师曰吾闲名巳谢问和尚违和还有不病者也无师曰有曰不病者还看和尚否师曰老僧看他有分曰未审和尚如何看他师曰老僧看时不见有病师乃问僧离此殻漏子X向甚么处与吾相见僧无对师示颂曰学者恒沙无一悟过在寻他舌头路欲得忘形泯踪迹努力殷勤空里步乃命剃发澡身披衣声钟辞众俨然坐化时大众号恸移晷不止师忽开目谓众曰出家人心不附物是真修行劳生惜死哀悲何益复令三事办愚痴斋众犹慕恋不巳延七日食具方备师亦随众斋毕乃曰僧家无事大率临行之际勿须喧动遂归丈室端坐长往当唐懿宗咸通己丑三月八日寿六十三腊四十二谥悟本禅师塔曰慧觉青原下五世洞山价禅师法嗣抚州曹山元证本寂禅师泉州莆田黄氏子少业儒年十九往福州灵石出家二十五登戒寻谒洞山山问阇黎名甚么师曰本寂山曰那箇聻师曰不名本寂山深器之自此入室盘桓数载乃辞去山遂密授洞山宗旨复问曰子向甚么处去师曰不变异处去山曰不变异处岂有去耶师曰去亦不变异遂往曹溪礼祖塔回吉水众向师名乃请开法宜黄荷玉山师志慕六祖遂改名曹山由是法席大兴学者云萃洞山之宗至师为盛师因僧问五位君臣旨诀师曰正位即空界本来无物偏位即色界有万象形正中偏者背理就事偏中正者舍事入理兼带者冥应众缘不堕诸有非染非净非正非偏故曰虗元大道无着真宗从上先德推此一位最妙最元当详审辩X明君为正位臣为偏位臣向君是偏中正君视臣是正中偏君臣道合是兼带语僧问如何是君师曰妙德尊寰宇高明朗太虗曰如何是臣师曰灵机弘圣道真智利羣生曰如何是臣向君师曰不堕诸异趣凝情望圣容曰如何是君视臣师曰妙容虽不动光烛本无偏曰如何是君臣道合师曰混然无内外和融上下平师又曰以君臣偏正言者不欲犯中故臣称君不敢斥言是也此吾法宗要乃作偈曰学者先须识自宗莫将真际杂顽空妙用体尽知伤触力在逢缘不借中出语直教烧不着潜行须与古人同无身有事超岐路无事无身落始终复作五相偈曰白衣须拜相此事不为奇积代簪缨者休言落魄时偈曰子时当正位明正在君臣未离兜率界乌鸡雪上行偈曰𦦨里寒冰结杨花九月飞泥牛吼水面木马逐风嘶偈曰王宫初降日玉兔不能离未得无功旨人天何太迟偈曰浑然藏理事朕兆卒难明威音王未晓弥勒岂惺惺稠布衲问披毛带角是甚么堕师曰是类堕曰不断声色是甚么堕师曰是随堕曰不受食是甚么堕师曰是尊贵堕乃曰食者即是本分事知有不取故曰尊贵堕若执初心知有自已及圣位故曰类堕若初心知有已事回光之时摈却色声香味触法得宁谧即成功勋后却不执六尘等事随分而昧任之则碍所以外道六师是汝之师被师所堕汝亦随堕乃可取食食者即是X正命食也亦是就六根门头见闻觉知祇是不被他染污将为堕且不是同向前均他本分事尚不取岂况其余事耶师凡言堕谓混不得类不齐凡言初心者所谓悟了同未悟耳师作四禁偈曰莫行心处路不挂本来衣何须正恁么切忌未生时僧问学人通身是病请师医师曰不医曰为甚么不医师曰教汝求生不得求死不得问沙门岂不是具大慈悲底人师曰是曰忽遇六贼来时如何师曰亦须具大慈悲曰如何具大慈悲师曰一劒挥尽曰尽后如何师曰始得和同问五位对宾时如何师曰汝即今问那箇位曰某甲从偏位中来请师向正位中接师曰不接曰为甚么不接师曰恐落偏位中去师却问僧祇如不接是对宾是不对宾曰早是对宾了也师曰如是如是问万法从何而生师曰从颠倒生曰不颠倒时万法何在师曰在曰在甚么处师曰颠倒作么问不萌之草为甚么能藏香象师曰阇黎幸是作家又问曹山作么问三界扰扰六趣昏昏如何辨色师曰不辨色曰为甚么不辨色师曰若辨色即昏也师闻钟声乃曰阿㖿阿㖿僧问和尚作甚么师曰打着我心僧无对问维那甚处来曰牵醋槽去来师曰或到险处又作么生牵那无对问金峰志曰作甚么来曰葢屋来师曰了也未曰这边则了师曰那边事作么生曰候下工日白和尚师曰如是如是师一日入僧堂向火有僧曰今日好寒X师曰须知有不寒者曰谁是不寒者师筴火示之僧曰莫道无人好师抛下火僧曰某甲到这里却不会师曰日照寒潭明更明问不与万法为侣者是甚么人师曰汝道洪州城里如许多人甚么处去问眉与目还相识也无师曰不相识曰为甚么不相识师曰为同在一处曰恁么则不分去也师曰眉且不是目曰如何是目师曰端的去曰如何是眉师曰曹山却疑曰和尚为甚么却疑师曰若不疑即端的去也问如何是无刃劒师曰非淬鍊所成曰用者如何师曰逢者皆丧曰不逢者如何师曰亦须头落曰逢者皆丧则固是不逢者为甚么头落师曰不见道能尽一切曰尽后如何师曰方知有此劒问于相何真师曰即相即真曰当何显示师竖起拂子问幻本何真师曰幻本元真曰当幻何显师曰即幻即显曰恁么则始终不离于幻也师曰觅幻相不可得问即心即佛即不问如何是非心非佛师曰兔角不用无牛角不用有问如何是常在底人师曰恰遇曹山暂出曰如何是常不在底人师曰难得问清税孤贫乞师赈济师召税阇黎税应诺师曰清原白家酒三盏喫了犹道未沾唇问拟岂不是类师曰直是不拟亦是类曰如何是异师曰莫不识痛痒好镜清问清虗之理毕竟无身时如何师曰理即如此事作么生曰如理如事师曰谩曹山一人即得争奈诸圣眼何X曰若无诸圣眼争鑑得箇不恁么师曰官不容针私通车马云门问不改易底人来师还接否师曰曹山无恁么闲工夫问人人尽有弟子在尘中师还有否师曰过手来其僧过手师点曰一二三四五六足问鲁祖面壁用表何事师以手掩耳问承古有言未有一人倒地不因地而起如何是倒师曰肯即是曰如何是起师曰起也问子归就父为甚么父全不顾师曰理合如是曰父子之恩何在师曰始成父子之恩曰如何是父子之恩师曰刀斧斫不开问灵衣不挂时如何师曰曹山孝满曰孝满后如何师曰曹山好颠酒问教中道大海不宿死尸如何是大海师曰包含万有者曰既是包含万有为甚么不宿死尸师曰绝气息者不着曰既是包含万有为甚么绝气息者不着师曰万有非其功绝气息者有其德曰向上还有事也无师曰道有道无即得争奈龙王按劒何问具何知解善能问难师曰不呈句曰问难箇甚么师曰刀斧斫不入曰恁么问难还有不肯者么师曰有曰是谁师曰曹山问世间甚么物最贵师曰死猫儿头最贵曰为甚么死猫儿头最贵师曰无人着价问无言如何显师曰莫向这里显曰甚么处显师曰昨夜床头失却三文钱问日未出时如何师曰曹山也曾恁么来曰出后如何师曰犹较曹山半月程问僧作甚么曰扫地师曰佛前扫佛后扫曰前后一时扫师曰与曹山过靸鞋X来僧问抱璞投师请师雕琢师曰不雕琢曰为甚么不雕琢师曰须知曹山好手问如何是曹山眷属师曰白发连头戴顶上一枝花问古德道尽大地唯有此人未审是甚么人师曰不可有第二月也曰如何是第二月师曰也要老兄定当曰作么生是第一月师曰险师问德上座菩萨在定闻香象渡河出甚么经曰出涅槃经师曰定前闻定后闻曰和尚流也师曰道也太煞道祇道得一半曰和尚如何师曰滩下接取问学人十二时中如何保任师曰如经蛊毒之乡水也不得沾着一滴问如何是法身主师曰谓秦无人曰这箇莫便是否师曰斩问亲何道伴即得常闻于未闻师曰同共一被盖曰此犹是和尚得闻如何是常闻于未闻师曰不同于木石曰何者在先何者在后师曰不见道常闻于未闻问一牛饮水五马不嘶时如何师曰曹山解忌口问常在生死海中沈没者是甚么人师曰第二月曰还求出也无师曰也求出祇是无路曰未审甚么人接得伊师曰担銕枷者问雪覆千山为甚么孤峰不白师曰须知有异中异曰如何是异中异师曰不堕诸山色纸衣道者来参师问莫是纸衣道者否者曰不敢师曰如何是纸衣下事者曰一裘才挂体万法悉皆如师曰如何是纸衣下用者近前应诺便立脱师曰汝祇解恁么去何不解恁么来者忽开眼问曰一灵真性不假胞胎时如何师曰未是妙者X曰如何是妙师曰不借借者珍重便化师示颂曰觉性圆明无相身莫将知见妄踈觉念异便于玄体昧心差不与道为邻情分万法沈前境识鉴多端丧本真如是句中全晓会了然无事昔时人问强上座曰佛真法身犹若虗空应物现形如水中月作么生说箇应底道理曰如驴觑井师曰道则太煞道祇道得八成曰和尚又如何师曰如井觑驴僧举药山问僧年多少曰七十二山曰是七十二那曰是山便打此意如何师曰前箭犹似可后箭射人深曰如何免得此棒师曰王勅既行诸候避道问如何是佛法大意师曰填沟塞壑云门问如何是沙门行师曰喫常住苗稼者是曰便恁么去时如何师曰你还畜得么曰畜得师曰你作么生畜曰着衣喫饭有甚么难师曰何不道披毛戴角门便礼拜陆亘大夫问南泉姓甚么泉曰姓王曰王还有眷属也无泉曰四臣不昧曰王居何位泉曰王殿苔生后僧举问师玉殿苔生意旨如何师曰不居正位曰八方来朝时如何师曰他不受礼曰何用来朝师曰违则斩曰违是臣分上未审君意如何师曰枢密不得旨曰恁么则爕理之功全归臣相也师曰你还知君意么曰外方不敢论量师曰如是如是问才有是非纷然失心时如何师曰斩僧问香严如何是道严曰枯木里龙吟曰如何是道中人严曰髑髅里眼睛僧不领乃问石霜如何是枯木里龙吟霜曰犹带喜在曰如X何是髑髅里眼睛霜曰犹带识在又不领乃问师如何是枯木里龙吟师曰血脉不断曰如何是髑髅里眼睛师曰干不尽曰未审还有得闻者么师曰尽大地未有一人不闻曰未审枯木里龙吟是何章句师曰不知是何章句闻者皆丧遂示偈曰枯木龙吟真见道髑髅无识眼初明喜识尽时消息尽当人那辨浊中清问朗月当空时如何师曰犹是堦下汉曰请师接上堦师曰月落后来相见师寻常应机曾无轨辙于唐昭宗天复辛酉夏夜问知事曰今日是几何日月曰六月十五师曰曹山平生行脚到处祇管九十日为一夏明日辰时行脚去及时焚香宴坐而化阅世六十二腊三十七葬全身于山之西阿谥元证禅师塔曰福圆南康云居道膺禅师幽州玉田王氏子童丱出家于范阳延寿寺二十五成大僧其师令习声闻篇聚非其好弃之游方至翠微问道会有僧自豫章来盛称洞山法席师遂造焉山问甚处来师曰翠微来山曰翠微有何言句示徒师曰翠微供养罗汉某甲问供养罗汉罗汉还来否微曰你每日噇箇甚么山曰实有此语否师曰有山曰不虗参见作家来山问汝名甚么师曰道膺山曰向上更道师曰向上即不名道膺山曰与老僧祗对道吾底语一般师问如何是祖师意山曰阇黎他后有把茅盖头忽有人问如何祗对师曰道膺罪过山谓师曰吾闻思大和尚生X餧国作王是否师曰若是思大佛亦不作山然之山问师甚处去来师曰蹋山来山曰那箇山堪住师曰那箇山不堪住山曰恁么则国内总被阇黎占却师曰不然山曰恁么则子得箇入路师曰无路山曰若无路争得与老僧相见师曰若有路即与和尚隔山去也山乃曰此子巳后千人万人把不住去在师随洞山渡水次山问水深多少师曰不湿山曰麤人师曰请师道山曰不干师举南泉问僧讲甚么经曰弥勒下生经泉曰弥勒几时下生曰见在天宫当来下生泉曰天上无弥勒地下无弥勒师问洞山天上无弥勒地下无弥勒未审谁与安名山被问直得禅床震动乃曰膺阇黎吾在云巖曾问老人直得火炉震动今日被子一问直得通身汗流师后结庵于三峰经旬不赴堂山问子近日何不赴斋师曰每日自有天神送食山曰我将谓汝是箇人犹作这箇见解在汝晚间来师晚至山召膺庵主师应诺山曰不思善不思恶是甚么师回庵寂然宴坐天神自此竟寻不见如是三日乃绝山问师作甚么师曰合酱山曰用多少盐师曰旋入山曰作何滋味师曰得山问大阐提人作五逆罪孝养何在师曰始成孝养自尔洞山许为室中领袖初止三峰其化未广后开法云居四众臻萃上堂举先师道地狱未是苦向此衣线下不明大事却是最苦师曰汝等既在这箇行流十分去九不较多也更着些子精彩便X是上座不屈平生行脚不孤负丛林古人道欲得保任此事须向高高山顶立深深海底行方有些子气息汝若大事未办且须履践玄途上堂得者不轻微明者不贱用识者不咨嗟解者无厌恶从天降下则贫穷从地涌出则富贵门里出身易身里出门难动则埋身千丈不动则当处生苗一言逈脱独拔当时言语不要多多则无用处僧问如何是从天降下则贫穷师曰不贵得曰如何是从地涌出则富贵师曰无中忽有刘禹端公问雨从何来师曰从端公问处来公叹喜赞叹师却问公问从何来公无语问如何是沙门所重师曰心识不到处问佛与祖还有阶级否师曰俱在阶级问如何是西来意师曰古路不逢人问如何是一法师曰如何是万法曰未审如何领会师曰一法是你本心万法是你本性且道心与性是一是二僧礼拜师示颂曰一法诸法宗万法一法通唯心与唯性不说异兼同问如何是口诀师曰近前来僧近前师掷拂子曰会么曰不会师曰趂雀儿也不会问有人衣锦绣入来见和尚后为甚寸丝不挂师曰直得琉璃殿上行扑倒也须粉碎问马祖出八十四人善知识未审和尚出多少人师展手示之问如何是向上人行履处师曰天下太平问游子归家时如何师曰且喜归来曰将何奉献师曰朝打三千暮打八百问如何是诸佛师师喝曰这田库X儿僧礼拜师曰你作么生会僧喝曰这老和尚师曰元来不会僧作舞出去师曰㳂台盘乞儿师曾令侍者送袴与一住庵道者道者曰自有孃生袴竟不受师再令侍者问孃未生时着箇甚么道者无语后迁化有舍利持似于师师曰直饶得八斛四斗不如当时下得一转语好师在洞山作务悞刬杀蚯蚓山曰这箇聻师曰他不死山曰二祖往邺都又作么生师不对后有僧问和尚在洞山刬杀蚯蚓因缘和尚岂不是无语师曰当时有语祇是无人证明问山河大地从何而有师曰从忘想有曰与某甲想出一铤金得么师便休去僧不肯师问雪峰门外雪消也未曰一片也无消箇甚么师曰消也问一时包裹时如何师曰施风千匝上堂如人将三贯钱买箇猎狗祇解寻得有踪迹底忽遇羚羊挂角莫道踪迹气息也无僧问羚羊挂角时如何师曰六六三十六曰挂角后如何师曰六六三十六僧礼拜师曰会么曰不会师曰不见道无踪迹其僧举似赵州州曰云居师兄犹在僧便问羚羊挂角时如何州曰九九八十一曰挂角后如何州曰九九八十一曰得恁么难会州曰有甚么难会曰请和尚指示州曰新罗新罗又问长庆羚羊挂角时如何庆曰草里汉曰挂后如何庆曰乱呌唤曰毕竟如何庆曰驴事未去马事到来问学人拟欲归乡时如何师曰祇这是新罗僧问佛陀波利见文殊为甚却回去师曰祇为X不将来所以却回去问如何是佛师曰赞叹不及曰莫祇这便是否师曰不劳赞叹问教中道是人先世罪业应堕恶道以今世人轻贱故此意如何师曰动则应堕恶道静则为人轻贱问香积饭甚么人得喫师曰须知得喫底人入口也须抉出有僧在房内念经师隔窻问阇黎念者是甚么经僧曰维摩经师曰不问维摩经念者是甚么经其僧从此得入上堂孤迥迥峭巍巍僧出问曰某甲不会师曰面前案山子也不会新罗僧问是甚么得恁么难道师曰有甚么难道曰便请和尚道师曰新罗新罗问明眼人为甚么黑如漆师曰何怪荆南节度使成汭入山设供问曰世尊有密语迦叶不覆藏如何是世尊密语师召尚书书应诺师曰会么书曰不会师曰汝若不会世尊有密语汝若会迦叶不覆藏问才生为甚么不知有师曰不同生曰未生时如何师曰不曾灭曰未生时在甚么处师曰有处不收曰甚么人不受灭师曰是灭不得者上堂僧家发言吐气须有来由莫将等闲这里是甚么所在争受容易凡问箇事也须识些子好恶若不识尊卑良贱不知触犯信口乱道也无利益傍家行脚到处觅相似语所以寻常向兄弟道莫怪不相似恐同学太多去第一莫将来将来不相似言语也须看前头八十老人入场屋不是小儿嬉不是因循事一言参差即千里万里难为取摄盖X为学处不着力敲骨打髓须有来由言语如钳如夹如钩如锁须教相续不断始得头头上具物物上明岂不是得妙底事一种学大须子细研穷直须谛当的的无差到这里有甚么䠄跣处有甚么拟议处向去底人常须惨悚戢翼始得若是知有底人自解护惜终不取次十度发言九度休去为甚么如此恐怕无利益体得底人心如腊月扇子直得口边醭出不是强为任运如此欲得恁么事须是恁么人既是恁么人不愁恁么事恁么事即难得上堂汝等诸人直饶学得佛边事早是错用心不见古人讲得天花落石点头亦不干自己事自余是甚么闲拟将有限身心向无限中用如将方木逗圆孔多少誵讹若无恁么事饶你攒花簇锦亦无用处未离情识在一切事须向这里及尽若有一毫去不尽即被尘累岂况更多差之毫𨤲过犯山岳不见古人道学处不玄尽是流俗闺阁中物舍不得俱为渗漏直须向这里及取及去及来併尽一切事始得无过如人头头上了物物上通祇唤作了事人终不唤作尊贵将知尊贵一路自别不见道从门入者非宝棒上不成龙知么师住持三十年道徧天下众至千五百人为南昌钟王尊之愿为世世师唐昭宗天复辛酉秋示微疾十二月二十八日为大众开最后方便叙出世始末之意众皆怆然越明年正月三日问侍者曰今日是几曰初三师曰三十年后伹道祇这是乃告寂敕谥X弘觉禅师塔曰圆寂五灯全书卷第二十六五灯全书X卍XXX五灯全书卷第二十七京都圣感禅寺住持僧编辑京都古华严寺住持僧较阅进呈曹洞宗青原下五世洞山价禅师法嗣抚州疎山匡仁禅师吉州新淦人投本州元证出家一日告其师往东都听习未经岁月忽曰寻行数墨语不如默舍已求人假不如真遂造洞山值山早参出问未有之言请师示诲山曰不诺无人肯师曰还可功也无山曰你即今还功得么师曰功不得即无讳处山他日上堂曰欲知此事直须如枯木生花方与他合师问一切处不乖时如何山曰阇黎此是功勋边事幸有无功之功子何不问师曰无功之功岂不是那边人山曰大有人笑子恁么问师曰恁么则迢然去也山曰迢然非迢然非不迢然师曰如何是迢然山曰唤作那边人即不得师曰如何是非迢X然山曰无辨处山问师空劫无人家是甚么人住处师曰不识山曰人还有意旨也无师曰和尚何不问他山曰现问次师曰是何意旨山不对洎洞山顺世弟子礼终乃到潭州大沩值沩示众曰行脚高士直须向声色里睡眠声色里坐卧始得师出问如何是不落声色句沩竖起拂子师曰此是落声色句沩放下拂子归方丈师不契便辞香严严曰何不且住师曰某甲与和尚无缘严曰有何因缘试举看师遂举前话严曰某甲有箇语师曰道甚么严曰言发非声色前不物师曰元来此中有人遂嘱香严曰向后有住处某甲却来相见乃去沩问严曰问声色话底矮阇黎在么严曰巳去也沩曰曾举向子么严曰某甲亦曾对他来沩曰试举看严举前语沩曰他道甚么严曰深肯某甲沩失笑曰我将谓这矮子有长处元来祇在这里此子向去若有箇住处近山无柴烧近水无水喫师闻福州大沩安和尚示众曰有句无句如藤倚树师特入岭到彼值沩泥壁便问承闻和尚道有句无句如藤倚树是否沩曰是师曰忽遇树倒藤枯句归何处沩放下泥盘呵呵大笑归方丈师曰某甲三千里卖却布单特为此事而来和尚何得相弄沩唤侍者取二百钱与这上座去遂嘱曰向后有独眼龙为子点破在沩山次日上堂师出问法身之理理绝元微不夺是非之境犹是法身边事如何是法身向上事沩举起拂子师曰此犹是法身X边事沩曰如何是法身向上事师夺拂子折折掷向地上便归众沩曰龙蛇易辨衲子难瞒后闻󱨊州明招谦和尚出世径往礼拜招问甚处来师曰闽中来招曰曾到大沩否师曰到招曰有何言句师举前话招曰沩山可谓头正尾正祇是不遇知音师亦不省复问忽遇树倒藤枯句归何处招曰却使沩山笑转新师于言下大悟乃曰沩山元来笑里有刀遥望礼拜悔过招一日问虎生七子那箇无尾巴师曰第七箇无尾巴香严出世师不爽前约遂往访之严上堂僧问不求诸圣不事已灵时如何严曰万机休罢千圣不𢹂师在众作呕声曰是何言欤严闻便下座曰适对此僧语必有不是致招师叔如是未审过在甚么处师曰万机休罢犹有物在千圣不𢹂亦从人得如何无过严曰却请师叔道师曰若教某甲道须还师资礼始得严乃礼拜蹑前问师曰何不道肯诺不得全严曰肯又肯箇甚么诺又诺于阿谁师曰肯即肯他千圣诺即诺于己灵严曰师叔恁么道向去倒疴三十年在师到夹山山上堂师问承师有言目前无法意在目前如何是非目前法山曰夜月流辉澄潭无影师作掀禅床势山曰阇黎作么生师曰目前无法了不可得山曰大众看取这一员战将师参巖头头见来乃低头佯睡师近前而立头不顾师拍禅床一下头回首曰作甚么师曰和尚且瞌睡拂袖便行头呵呵大笑曰三十年弄马骑今日被X驴扑回谒石霜遂归故里出主蓝田信士张霸迁问和尚有何言句师示偈曰吾有一宝琴寄之在旷野不是不解弹未遇知音者后迁疎山上堂病僧咸通年前会得法身边事咸通年后会得法身向上事云门出问如何是法身边事师曰枯桩曰如何是法身向上事师曰非枯桩曰还许某甲说道理也无师曰许曰枯桩岂不是明法身边事师曰是曰非枯桩岂不是明法身向上事师曰是曰祇如法身还该一切也无师曰法身周徧岂得不该门指净瓶曰祇如净瓶还该法身么师曰阇黎莫向净瓶边觅门便礼拜师问镜清肯诺不得全子作么生会清曰全归肯诺师曰不得全又作么生清曰箇中无肯路师曰始惬病僧意问僧甚处来曰雪峰来师曰我巳前到时事事不足如今足也未曰如今足也师曰粥足饭足僧无对有僧为师造寿塔毕白师师曰将多少钱与匠人曰一切在和尚师曰为将三钱与匠人为将两钱与匠人为将一钱与匠人若道得与吾亲造塔来僧无语后僧举似大岭庵闲闲曰还有人道得么僧曰未有人道得闲曰汝归与疎山道若将三钱与匠人和尚此生决定不得塔若将两钱与匠人和尚与匠人共出一只手若将一钱与匠人累他匠人眉须堕落僧回如教而说师具威仪望大岭作礼叹曰将谓无人大岭有古佛放光射到此问虽然如是也是腊月莲花大岭后闻此X语曰我恁么道早是龟毛长三尺问如何是诸佛师师曰何不问疎山老汉僧无对师常握木蛇有僧问手中是甚么师提起曰曹家女问如何是和尚家风师曰尺五头巾曰如何是尺五头巾师曰圆中取不得因鼓山举威音王佛师师乃问作么生是威音王佛师山曰莫无惭愧好师曰阇黎恁么道即得若约病僧即不然山曰作么生是威音王佛师师曰不坐无贵位问灵机未运时如何师曰夜半放白牛问如何是一句师曰不道曰为甚么不道师曰少时辈问久负不逢时如何师曰饶你雄信解拈鎗比逐秦王较百步曰正当恁么时如何师曰将军不上便桥金牙徒劳拈筈问如何是直指师曰珠中有水君不信拟向天边问太阳冬至上堂僧问如何是冬来意师曰京师出大黄问和尚百年后向甚么处去师曰背抵芒丛四脚指天师临迁化有偈示众曰我路碧空外白云无处闲世有无根树黄叶风送还偈终而逝塔于本山青林师虔禅师初参洞山山问近离甚处师曰武陵曰武陵法道何似此间师曰胡地冬抽笋山曰别甑炊香饭供养此人师拂袖便出山曰此子向后走杀天下人在师在洞山栽松次有刘翁者求偈师作偈曰长长三尺余郁郁覆青草不知何代人得见此松老刘得偈呈洞山山谓曰此是第三代洞山主人师辞洞山山曰子向甚么处去师曰金轮不隐的X徧界绝红尘山曰善自保任师珍重而出洞山门送谓师曰恁么去一句作么生道师曰步步踏红尘通身无影像山良久师曰老和尚何不速道山曰子得恁么性急师曰某甲罪过便礼辞师至山南府青锉山住庵经十年忽记洞山遗言乃曰当利羣蒙岂拘小节耶遂往随州众请住青林后迁洞山凡有新到先令般柴三转然后参堂有一僧不肯问师曰三转内即不问三转外如何师曰铁轮天子寰中旨僧无对师便打趂出问昔年病苦又中毒药请师医师曰金錍拨破脑顶上灌醍醐曰恁么则谢师医师便打上堂祖师门下鸟道元微功穷皆转不究难明汝等诸人直须离心意识参出凡圣路学方可保任若不如是非吾子息问久负不逢时如何师曰古皇尺一寸问请师答话师曰修罗掌于日月上堂祖师宗旨今日施行法令巳彰复有何事僧问正法眼藏祖祖相传未审和尚传付何人师曰灵苗生有地大悟不存师问如何是道师曰回头寻远㵎曰如何是道中人师曰拥雪首扬眉问千差路别如何顿晓师曰足下背骊珠空怨长天月问学人径往时如何师曰死蛇当大路劝子莫当头曰当头者如何师曰丧子命根曰不当头者如何师曰亦无回避处曰正当恁么时如何师曰失却也曰向甚么处去师曰草深无觅处曰和尚也须隄防始得师拊掌曰一等是箇毒气X高安白水本仁禅师因设先洞山忌斋僧问供养先师先师还来也无师曰更下一分供养着上堂老僧寻常不欲向声前色后鼓弄人家男女何故且声不是声色不是色僧问如何是声不是声师曰唤作色得么曰如何是色不是色师曰唤作声得么僧作礼师曰且道为汝说答汝话若向这里会得有箇入处上堂眼里着沙不得耳里着水不得僧问如何是眼里着沙不得师曰应真无比曰如何是耳里着水不得师曰白净无垢问文殊与普贤万法悉同源文殊普贤即不问如何是同源底法师曰却问取文殊普贤曰如何是文殊普贤师曰一钓便上师因镜清参曰时寒道者清曰不敢师曰还有卧单也无曰设有亦无展底工夫师曰直饶道者滴水冰生亦不干他事曰滴水冰生事不相涉师曰是曰此人意作么生师曰此人不落意曰不落意此人聻师曰高山顶上无可与道者啗啄长生然问如何是西来意师曰还见庭前杉樧树否曰恁么则和尚今日因学人致得是非师曰多口座主然去后师方知是雪峰禅客乃曰盗法之人终不成器问如何是不迁义师曰落花随流水明月上孤岑师将顺世焚香白众曰香烟绝处是吾涅槃时也言讫跏趺而坐息随烟灭洛京白马遁儒禅师僧问如何是衲僧本分事师曰X十道不通风痖子传来信曰传甚么信师乃合掌顶戴问如何是密室中人师曰才生不可得不贵未生时曰是箇甚么不贵未生时师曰是汝阿爷问三千里外向白马及乎到来为甚么不见师曰是汝不见不干老僧事曰请和尚指示师曰指即没交涉问如何是学人本分事师曰昨夜三更月正午问如何是法身向上事师曰井底虾蟇吞却月问如何是学人急切处师曰俊鸟犹嫌钝瞥然早巳迟问如何是西来意师曰点额猢狲探月波潭州龙牙山居遁证空禅师建昌南城郭氏子十四出家于吉州满田秉具嵩岳首参翠微乃问学人自到和尚法席一箇余月不蒙一法示诲意在于何微曰嫌甚么师又问洞山山曰争怪得老僧师问翠微如何是祖师意微曰与我将禅板来师遂过禅板微接得便打师曰打即任打要且无祖师意又问临济如何是祖师意济曰与我将蒲团来师乃过蒲团济接得便打师曰打即任打要且无祖师意后有僧问和尚行脚时问二尊宿祖师意未审二尊宿明也未师曰明即明也要且无祖师意师复举德山头落底语因自省过遂止于洞山随众参请一日问如何是祖师西来意山曰待洞水逆流即向汝道师始悟厥X旨服勤八稔湖南马氏请住龙牙上堂夫参元人须透过祖佛始得新丰和尚道祖佛言教似生冤家始有参学分若透不得即被祖佛谩去僧问祖佛还有谩人之心也无师曰汝道江湖还有碍人之心也无乃曰江湖虽无碍人之心为时人过不得江湖成碍人去不得道江湖不碍人祖佛虽无谩人之心为时人透不得祖佛成谩人去不得道祖佛不谩人若透得祖佛过此人过却祖佛若也如是始体得佛祖意方与向上人同如未透得但学佛学祖则万劫无有出期僧曰如何得不被祖佛谩去师曰道者直须自悟去始得问十二时中如何着力师曰如无手人欲行拳始得问终日区区如何顿息师曰如孝子丧却父母始得示众问如何是道师曰无异人心是乃曰若人体得道无异人心始是道人若是言说则没交涉道者汝知行底道人否十二时中除却着衣喫饭无丝发异于人心无诳人心此箇始是道人若道我得我会则没交涉大不容易问如何是祖师西来意师曰待石乌龟解语即向汝道曰石乌龟语也师曰向汝道甚么问古人得箇甚么便休去师曰如贼入空室问无边身菩萨为甚么不见如来项相师曰汝道如来还有顶相么问大庾岭头提不起时如何师曰六祖为甚么将得去问二鼠侵藤时如何师曰须有隐身处始得曰如何是隐身处X师曰还见侬家么问维摩掌擎世界未审维摩向甚么处立师曰道者汝道维摩掌擎世界问知有底人为甚么却有生死师曰恰似道者未悟时问如何是西来意师曰此一问最苦问祖意教意是同是别师曰祖师在后来问如何是无事沙门师曰若是沙门不得无事曰为甚么不得无事师曰觅一箇也难得问蟾蜍无反照之功玉兔无伴月之意时如何师曰尧舜之君犹有化在问如何得此身安去师曰不被别身谩始得报慈屿赞师真曰日出连山月圆当户不是无身不欲全露师一日在帐中坐僧问不是无身不欲全露请师全露师拨开帐子曰还见么曰不见师曰不将眼来师于后唐庄宗同光癸未九月十三夜有大星陨于方丈前诘旦端坐而逝寿八十九腊七十五京兆华严寺休静禅师在洛浦典维那时一日白槌普请曰上间般柴下间锄地第一座问圣僧作甚么师曰当堂不正坐不赴两头机师参洞山问学人无箇理路未免情识运为山曰汝还见有理路也无师曰见无理路山曰甚处得情识来师曰学人实问山曰恁么则直须向万里无寸草处去师曰万里无寸草处还许某甲去也无山曰直须恁么去师般柴次洞山把住曰狭路相逢时如何师曰反侧反侧山曰汝记吾言向南住有一千人向北住止三百而X巳初住福州东山之华严众满一千未几属后唐庄宗征入辇下大阐玄风其徒果止三百庄宗问祖意教意是同是别师曰探尽龙宫藏众义不能诠问大悟底人为甚么却迷师曰破镜不重照落花难上枝问大军设天王斋求胜贼军亦设天王斋求胜未审天王赴阿谁愿师曰天垂雨露不拣荣枯庄宗请入内斋见大师大德总转经唯师与徒众默坐帝问师为甚么不看经师曰道泰不传天子令时清休唱太平歌帝曰师一人即得徒众为甚么也不看经师曰师子窟中无异兽象王行处绝狐踪帝曰大师大德为甚么总看经师曰水母元无眼求食须赖鰕帝曰既是后生为甚么却称长老师曰三岁国家龙凤子百年殿下老朝臣师后游河朔于平阳示灭茶毗获舍利建四浮图一晋州一房州一终南山逍遥园一华严寺敕谥宝智禅师无为之塔瑞州九峰普满禅师僧问如何是不迁义师曰东生明月西落金乌曰非师不委师曰理当则行僧礼拜师便打僧曰仁义道中礼拜何咎师曰来处不明须行严令问眼不到色尘时如何师指香台曰面前是甚么曰请师子细师曰不妨遭人检点问人人尽道请益未审师还拯济也无师曰汝道巨岳还乏寸土么曰四海参寻当为何事师曰演若迷头心自狂曰还有不狂者也无师曰有曰如何是不狂者师曰突皢途中眼不开问僧近离甚处曰闽中师曰X远涉不易曰不难动步便到师曰有不动步者么曰有师曰争得到此间僧无对师以拄杖趂下问对镜心不动时如何师曰汝无大人力曰如何是大人力师曰对镜心不动曰适来为甚么道无大人力师曰在舍祇言为客易临川方觉取鱼难问如何是道师曰见通车马曰如何是道中人师便打僧作礼师便喝问十二时中如何合道师曰与心合道曰毕竟如何师曰土上加泥犹自可离波求水实堪悲问如何是不坏身师曰正是曰学人不会请师直指师曰适来曲多少问古人道真因妄立从妄显真是否师曰是曰如何是真师曰不杂食曰如何是妄师曰起倒攀缘曰去此二途如何合得圆常师曰不敬功德天谁嫌黑暗女问九峰一路今古咸知向上宗乘请师提唱师竖起拂子僧曰大众侧聆愿垂方便师曰清波不覩鱼龙现迅浪风高下底钩曰若不久参那知今日师曰人生无定止像没镜中圆问如何是祖师西来意师曰更问阿谁曰恁么则学人全体是也师曰须弥顶上戴须弥益州北院通禅师初参夹山问曰目前无法意在目前不是目前法非耳目之所到岂不是和尚语山曰是师乃掀倒禅床义手而立山起来打一拄杖师便下去次参洞山山上堂曰坐断主人公不落第二见师出众曰须知有一人不合伴山曰犹是第二见师便掀倒禅床山曰上座作么生师曰待某甲舌头X烂即向和尚道后辞洞山拟入岭山曰善为飞猿岭峻好看师良久山召通阇黎师应诺山曰何不入岭去师因有省更不入岭住后上堂诸上座有甚么事出来论量取若上上根机不假如斯若是中下之流直须刬削门头户底教索索地莫教入泥水第一速须省事直须无心去学得千般万般祇成知解与衲僧门下有甚么交涉僧问直须无心学时如何师曰不管系问如何是佛师曰峭壁本无苔洒墨图斑駮问二龙争珠谁是得者师曰得者失曰不得者如何师曰还我珠来问如何是清净法身师曰无点污问转不得时如何师曰功不到问如何是大富贵底人师曰如轮王宝藏曰如何是赤穷底人师曰如酒店腰带问水洒不着时如何师曰干剥剥地问一槌便成时如何师曰不是偶然问如何是祖师西来意师曰壁上畵枯松游蜂竞釆蘂示灭后敕谥证真禅师洞山道全禅师问先洞山如何是出离之要山曰阇黎足下烟生师当下契悟更不他游云居进语曰终不敢孤负和尚足下烟生山曰步步元者即是功到暨洞山圆寂众请踵迹住持僧问佛入王宫岂不是大圣再来师曰护明不下生曰争奈六年苦行何师曰幻人呈幻事曰非幻者如何师曰王宫觅不得问清净行者不入涅槃破戒比丘不入地狱时如何师曰度尽无遗影还他越涅槃问极目千里是X甚么风范师曰是阇黎风范曰未审和尚风范如何师曰不布婆娑眼京兆蚬子和尚不知何许人事迹颇异居无定所自印心于洞山混俗闽川不畜道具不循律仪冬夏唯披一衲逐日沿江岸採掇鰕蚬以充其腹暮即宿东山白马庙纸钱中居民目为蚬子和尚华严静闻之欲决真假先潜入纸钱中深夜师归严把住曰如何是祖师西来意师遽答曰神前酒台盘严放手曰不虗与我同根生严后赴庄宗诏入长安师亦先至每日歌唱自拍或乃佯狂泥雪去来俱无踪迹厥后不知所终台州幽栖道幽禅师镜清问如何是少父师曰无标的曰无标的以为少父耶师曰有甚么过曰祇如少父作么生师曰道者是甚么心行问如何是佛师曰汝不信是众生曰学人大信师曰若作胜解即受羣邪问如何是道师曰但有路可上更高人也行曰如何是道中人师曰解驱云里信师一日斋时入堂白槌曰白大众众举头师曰且喫饭师将示灭僧问和尚百年后向甚么处去师曰迢然迢然言讫坐亡越州干峰和尚上堂法身有三种病二种光须是一一透得始解归家稳坐须知更有向上一窍在云门出问庵内人为甚么不知庵外事师呵呵大笑门曰犹是学人疑处师曰子是甚么心行门曰也要和尚X相委师曰直须与么始解稳坐门应喏喏上堂举一不得举二放过一着落在第二云门出众曰昨日有人从天台来却往径山去师曰典座来日不得普请便下座问僧甚处来曰天台师曰见说石桥作两段是否曰和尚甚处得这消息来师曰将谓华顶峰前客元是平田庄里人问如何得出三界去师曰唤院主来趂出这僧着师问众僧轮回六趣具甚么眼众无对问如何是超佛越祖之谈师曰老僧问聻曰和尚问则且置师曰老僧问尚不奈何说甚么超佛越祖之谈问十方薄伽梵一路涅槃门未审路头在甚么处师以拄杖画曰在这里吉州禾山和尚僧问学人欲伸一问师还答否师曰禾山答汝了也问如何是西来意师曰禾山大顶问如何是和尚家风师曰满目青山起白云曰或遇客来如何祇待师曰满盘无味醍醐果问无言童子居何国土师曰当轩木马嘶风切明州天童咸启禅师问伏龙甚处来曰伏龙来师曰还伏得龙么曰不曾伏这畜生师曰且坐喫茶简大德问学人卓卓上来请师的的师曰我这里一疴便了有甚么卓卓的的曰和尚恁么答话更买草鞋行脚好师曰近前来简近前师曰祇如老僧恁么答过在甚么处简无对师便打问如何是本来无物师曰石润元含玉鑛异自生金问如何是真常流X注师曰涓滴无移潭州宝盖山和尚僧问一间无漏舍合是何人居师曰无名不挂体曰还有位也无师曰不处问如何是宝盖师曰不从人天得曰如何是宝盖中人师曰不与时人知曰佛来时如何师曰觅他路不得问世界坏时此物何处去师曰千圣寻不得曰时人如何归向师曰直须似他去曰还有的当也无师曰不立标则问不居正位底人如何行履师曰红焰丛中骏马嘶澧州钦山文邃禅师福州人少依杭州大慈中受业时巖头雪峰在众覩师吐论知是法器相率游方二大士各承德山印记师虽屡激扬而终然凝滞一日问德山曰天王也恁么道龙潭也恁么道未审和尚作么生道山曰汝试举天王龙潭道底看师拟进语山便打师被打归延寿堂曰是则是打我太煞巖头曰汝恁么道他后不得道见德山来后于洞山言下发解乃为之嗣年二十七止于钦山大众前尝举参洞山时语山问甚么处来师曰大慈来曰还见大慈么师曰见曰色前见色后见师曰非色前后见洞山默置师乃曰此吾离师太早不尽师意僧问如何是祖师西来意师曰梁公曲尺志公剪刀问一切诸佛及诸佛法皆从此经出如何是此经师曰常转曰未审经中说甚么师曰有疑请问问如何是和尚家风师曰锦绣银香囊风吹满路香巖头闻令X僧去曰传语十八子好好事潘郎有僧写师真呈师曰还似我也无僧无对师自代曰众僧看取德山侍者来参才礼拜师把住曰还甘钦山与么也无者曰某甲却悔久住德山今日无言可对师乃放手曰一任祇对者拨开胸曰且听某通气一上师曰德山门下即得这里一点用不着者曰久闻钦山不通人情师曰累他德山眼目参堂去师与巖头雪峰坐次洞山行茶来师乃闭眼洞曰甚么处去来曰入定来洞曰定本无门从何而入师入浴院见僧踏水轮僧乃问讯师曰幸自辘辘地转何须恁么曰不恁么又争得师曰若不恁么钦山眼堪作甚么曰作么生是师眼师以手作拨眉势曰和尚又何得恁么师曰是我恁么你便不恁么僧无对师曰索战无功一场气闷良久乃问曰会么曰不会师曰钦山为汝担取一半师与巖头雪峰过江西到一茶店喫茶次师曰不会转身通气者不得茶喫头曰若恁么我定不得茶喫峯曰某甲亦然师曰这两箇老汉话头也不识头曰甚处去也师曰布袋里老鸦虽活如死头退后曰看看师曰奯公且置存公作么生峰以手画一圆相师曰不得不问头呵呵曰太远生师曰有口不得茶喫者多巨良禅客参礼拜了便问一镞破三关时如何师曰放出关中主看良曰恁么则知过必改师曰更待何时良曰好只箭放不着所在便出去师曰且来阇黎良回首师下禅床擒住曰一镞X破三关即且置试为钦山发箭看良拟议师打七棒曰且听箇乱统汉疑三十年有僧举似同安察安曰良公虽解发箭要且未中的僧便问未审如何得中的去安曰关中主是甚么人僧回举似师师曰良公若解恁么也免得钦山口然虽如此同安不是好心亦须看过始得僧参师竖起拳曰开即成掌五指参差如今为拳必无高下汝道钦山还通商量也无僧近前却竖起拳师曰你恁么祇是箇无开合汉曰未审和尚如何接人师曰我若接人共汝一般去也曰特来参师也须吐露箇消息师曰汝若特来我须吐露曰便请师便打僧无语师曰守株待兔枉用心神上堂横按拄杖顾视大众曰有么有么如无钦山唱菩萨蛮去也啰啰哩哩便下座师与道士论义士立义曰麤言及细语皆归第一义师曰道士是佛家奴士曰太麤生师曰第一义何在士无语瑞州九峯通玄禅师郢州程氏子初参德山后于洞山言下有省住后僧问自心他心得相见否师曰自巳尚不见他人何可观问罪福之性如何了达得无同异师曰絺绤不御寒问僧近自何来曰闽岭师曰远涉不易曰不难动步便到师曰有不动步者么曰有师曰争得到此间僧无对师便打师于唐昭宗干宁丙辰二月十七日晨兴诫门人曰无虗度光阴无虗消信施既巳出家唯道是履名大丈夫于是寂然在定至三月二十日乃化寿六十有三坐四十X有二夏青原下六世曹山寂禅师法嗣瑞州洞山道延禅师因曹山垂语曰有一人向万丈崖头腾身直下此是甚么人众无对师出曰不存山曰不存箇甚么师曰始得扑不碎山深肯之后有僧问请和尚密付真心师曰欺这里无人作么抚州金峰从志玄明禅师僧问如何是金峰正主师曰此去镇县不遥阇黎莫造次曰何不道取师曰口如磉盘问千峰万峰那箇是金峰师乃斫额问千山无云万里绝霞时如何师曰飞猿岭那边何不吐却问如何是西来意师曰壁边有鼠耳问如何是和尚家风师曰金峰门前无五里牌新到参师曰不用通时暄第一句道将来曰孟春犹寒伏惟和尚师曰犹有这箇在曰不可要人点检去也师曰谁僧指自身师曰不妨遭人点检拈起枕子示僧曰一切人唤作枕子金峰道不是僧曰未审和尚唤作甚么师拈起枕子僧曰恁么则依而行之师曰你唤作甚么僧曰枕子师曰落在金峰窠里僧扫地次师问作甚么僧竖超苕帚师曰犹有这箇在曰和尚适来见箇甚么师竖起拄杖僧参才入方丈师便打僧曰是是师又打僧曰不是不是师作礼拜势僧作拓势师曰老僧眼暗阇黎耳聋曰将饭餧鱼还须克己师曰施食得长寿报曰和尚年多少师曰不X落数量曰长寿者谁师曰金峰曰果然眼昏师曰是是问僧甚处来僧近前良久师曰阇黎参见甚么人曰参甚么椀师曰金峰有过曰是是师良久师问僧甚处来曰东国来师曰作么生过得金峰关曰公验分明师曰试呈似金峰看僧展两手师曰金峰关从来无人过得曰和尚还过得么师曰波斯喫胡椒问僧姓甚么曰姓何师曰至今不脱俗曰因师致得师曰若恁么过在金峰曰不敢师曰灼然金峰有过僧问讯次师把住曰輙不得向人道我有一则因缘举似你僧作听势师与一掌僧曰为甚么打某甲师曰我要这话行看经次骈道者来师擎起经作揽衣势以目视之骈提起坐具以目视师师曰一切人道你会禅骈曰和尚作么生师笑曰草贼大败问是身无知如土木瓦石此意如何师下禅床扭僧耳朵僧负痛作声师曰今日始捉着箇无知汉僧作礼出去师召阇黎僧回首师曰若到堂中不可举着曰何故师曰大有人笑金峰老婆心上堂老僧二十年前有老婆心二十年后无老婆心僧问如何是二十年前有老婆心师曰问凡答凡问圣答圣曰如何是二十年后无老婆心师曰问凡不答凡问圣不答圣师见僧来乃举手曰此是大人分上事你试通箇消息看曰某甲不欲瞒和尚师曰知孝养人也还稀有曰莫是大人分上事么师曰老僧瞒阇黎曰到这里不易辨白师曰灼然灼然僧礼拜师曰X发足何处曰祇这里师曰不唯自瞒兼瞒老僧上堂我若举来又恐遭人唇吻不举又遭人笑怪于其中间如何即是有僧才出师便归方丈至晚别僧请益曰和尚今日为甚不答这僧话师曰大似失钱遭罪问僧你还知金峰一句子么曰知来久矣师曰作么生僧便喝师良久僧曰金峰一句今日粉碎师曰老僧大曾问人唯有阇黎门风峭峻曰不可须要人点检师曰真鍮不博金问如何是非言之言师曰不加文彩问四海晏清时如何师曰犹是堦下汉上堂事存函葢合理应箭锋拄还有人道得么如有人道得金峰分半院与他住时有僧出作礼师曰相见易得好共住难为人便下座僧辞师问何处去曰不敢妄通消息师曰若到诸方切忌道着金峰为人处曰巳领尊旨师曰忽有人问你作么生僧提起袈裟角师曰捷弱于阇黎后住金陵报国院示灭敕谥广圆禅师塔曰归寂襄州鹿门山处真禅师僧问如何是和尚家风师曰有盐无醋曰忽遇客来如何祇待师曰柴门草户谢子远来问如何是道人师曰口似鼻孔问祖祖相传传甚么物师曰金襕袈裟问如何是函中般若师曰佛殿挟头六百卷问和尚百年后向甚么处去师曰山下李家使牛去曰还许学人相随也无师曰汝若相随莫同头角曰诺师曰合到甚么处曰佛眼辨不得师曰若不放过亦是茫茫问如何是X鹿门高峻处师曰汝还曾上主山也无问如何是禅师曰鸾凤入鸡笼曰如何是道师曰藕丝牵大象问劫火洞然大千俱坏未审此箇还坏也无师曰临崖看浒眼特地一场愁问如何是和尚转身处师曰昨夜三更失却枕子问一句下豁然时如何师曰汝是谁家子上堂一片凝然光灿烂拟意追寻卒难见瞥然撞着豁人情大事分明总成办实快活无系绊万两黄金终不换任他千圣出头来总是向渠影中现抚州曹山慧霞了悟禅师僧问佛未出世时如何师曰曹山不如曰出世后如何师曰不如曹山问四山相逼时如何师曰曹山在里许曰还求出也无师曰在里许即求出僧侍立师曰道者可煞热曰是师曰祇如热向甚处回避曰向镬汤鑪炭里回避师曰祇如镬汤鑪炭又作么生回避曰众苦不能到华州草庵法义禅师僧问如何是祖师西来意师曰烂炒浮沤饱满喫问拟心即差如何进道师曰有人常拟为甚么不差曰此犹是和尚分上事师曰红焰莲花朵朵开问如何是和尚得力处师曰如盲似聋曰不会师曰恰与老僧同参抚州曹山光慧玄悟禅师上堂良久曰雪峰和尚为人如金翅鸟入海取龙相似僧出问未审和尚此间如何师曰甚处去来问如何是西来的的意师曰不礼拜更待何时问如何是密传底心师良久僧X曰恁么则徒劳侧耳也师唤侍者来烧香着问古人云如红鑪上一点雪意旨如何师曰惜取眉毛好问如何指示即得不昧去师曰不可雪上更加霜曰恁么则全因和尚去也师曰因箇甚么问如何是妙明真性师曰款款莫磕损上堂良久僧出曰为众竭力祸出私门未审放过不放过师默然问古人道生也不道死也不道意旨如何师良久僧礼拜师曰会么曰不会师曰也是厨寒甑足尘上堂举拄杖曰从上皆留此一路方便接人有僧出曰和尚又是从头起也师曰谢相委悉问机关不转请师商量师曰痖得我口么问路逢勐虎时如何师曰放憨作么抚州曹山羗慧智炬禅师初问先曹山曰古人提持那边人学人如何体悉山曰退步就巳万不失一师于言下顿忘玄解乃辞去徧参至三祖因看经次僧问禅僧心不挂元字脚何得多学师曰文字性异法法体空迷则句句疮疣悟则文文般若苟无取舍何害圆伊后离三祖到瑞州众请住龙泉僧问如何是文殊师曰不可有第二月也曰即今事如何师曰正是第二月问如何是如来语师曰勐风可绳缚问如何履践即得不昧宗风师曰须知龙泉好手曰请和尚好手师曰却忆钟子期问古人道若记一句论劫作野狐精未审古人意旨如何师曰龙泉僧堂未曾锁曰和尚如何师曰风吹耳朵问如X何是一句师曰无闻问如何是声前一句师曰恰似不道问如何是和尚为人一句师曰汝是九色鹿问抱璞投师时如何师曰不是自家珍曰如何是自家珍师曰不啄不成器衡州育王山弘通禅师僧问混沌未分时如何师曰混沌曰分后如何师曰混沌上堂释迦如来四十九年说不到底句今夜山僧不避羞耻与诸尊者共谭良久曰莫道错珍重问学人有病请师医师曰将病来与汝医曰便请师曰还老僧药价钱来问曹源一路即不问衡阳江畔事如何师曰红鑪焰上无根草碧潭深处不逢鱼问心法双亡时如何师曰三脚虾蟇背大象问如何是西来意师曰老僧毛竖问如何是佛法大意师曰直待文殊过即向你道曰文殊过也请和尚道师便打问如何是和尚家风师曰浑身不直五文钱曰太贫寒生师曰古代如是曰如何施设师曰随家丰俭问如何是急切处师曰鍼眼里打筋斗问如何是本来身师曰回光影里见方亲衡州华光范禅师僧问如何是无缝塔师指僧堂曰此间僧堂无门户问僧曾到紫陵么曰曾到师曰曾到鹿门么曰曾到师曰嗣紫陵即是嗣鹿门即是曰即今嗣和尚得么师曰人情不打即不可便打问非隐显处是和尚那箇是某甲师曰尽干坤无一不是曰此犹是和尚那箇是某甲师曰木人石女笑X分明处州广利容禅师初住贞溪僧参师举拂子曰贞溪老僧还具眼么曰某甲不敢见和尚过师曰老僧死在阇黎手里也问如何是和尚家风师曰谢阇黎道破问西院拍手笑呵呵意作么生师曰卷上帘子着问自巳不明如何明得师曰不明曰为甚么不明师曰不见道自己事问鲁祖面壁意作么生师良久曰还会么曰不会师曰鲁祖面壁因郡守受代归师出送接话次守问和尚远出山门将甚么物来师曰无尽之宝呈献守无对后有人进语曰便请师曰太守尊严上堂问千途路绝思语不通时如何师曰犹是堦下汉曰如何是堦上汉师曰龙楼不举手乃曰作么生是尊贵底人试道看莫祇向长连床上座地见他人不肯忽被明眼人拶着便向铁围山里藏身若到广利门下须道得第一句即开一线道与兄弟商量时有僧出礼拜师曰将谓是异国舶主元来是此土商人泉州庐山小谿院行传禅师青原周氏子僧问久向庐山石门为甚么入不得师曰钝汉僧曰忽遇勐利者还许也无师曰喫茶去益州布水巖和尚僧问如何是西来意师曰一回思着一伤心问宝劒未磨时如何师曰用不得曰磨后如何师曰触不得蜀川西禅和尚僧问佛是摩耶降生未审和尚是谁X家子师曰水上卓红旗问三十六路阿那路最妙师曰不出第一手曰忽遇出时如何师曰嵴着地也不难韶州华严和尚僧问既是华严还将得华来么师曰孤峰顶上千枝秀一句当机对圣明僧录问法身无相不可言宣皇帝诏师将何接引师曰金钟迥出云中响万里归朝贺圣君问如何是佛法大意师曰惊天动地曰还当也无师曰灵机永布千家月祇这如今万世传五灯全书卷第二十七五灯全书X卍XXX五灯全书卷第二十八京都圣感禅寺住持僧编辑京都古华严寺住持僧较阅进呈曹宗洞青原下六世云居膺禅师法嗣洪州凤栖山同安丕禅师僧问如何是无缝塔师曰吽吽曰如何是塔中人师曰今日大有人从建昌来问一见便休去时如何师曰是也更来这里作么X问如何是点额鱼师曰不透波澜曰惭耻时如何师曰终不仰面曰恁么则不变其身也师曰是也青云事作么生问如何是和尚家风师曰金鸡抱子归霄汉玉兔怀胎入紫微曰忽遇客来将何祇待师曰金果朝来猿摘去玉花晚后凤衔归问无情还解说法也无师曰玉犬夜行不知天晓问路逢达道人不将语默对未审将甚么对师曰要踢要拳问才有言诠尽落今时不落言诠请师直说师曰木人解语非千古石女抛梭岂乱丝问依经解义三世佛冤离经一字即同魔说此理如何师曰孤峰逈秀不挂烟萝片月行空白云自在新到参师问甚处来曰湖南师曰还知同安这里风云体道花槛璇玑么曰知师曰非公境界僧便喝师曰短贩樵人徒夸书劒僧拟进语师曰劒甲未施贼身巳露问佛未出世时如何师曰藕丝系大象曰出世后如何师曰铁锁锁石牛问玉印开时何人受信师曰不是恁么人曰亲宫事如何师曰道甚么问如何是毗卢师师曰阇黎在甚么处出家问如何是触目菩提师曰面前佛殿问片玉无瑕请师不触师曰落汝后问玉印开时何人受信师曰不是小小问迷头认影如何止师曰告阿谁曰如何即是师曰从人觅即转远也曰不从人觅时如何师曰头在甚么处问如何是同安一只箭师曰脑后看曰脑后事如何师曰过也问亡僧衣众人唱祖师衣甚么人X唱师曰打问将来不相似不将来时如何师曰甚么处着问未有这个时作么生行履师曰寻常又作么生曰恁么则不改旧时人也师曰作何行履问如何是异类中人师曰露地藏白牛壶中明日月师看经次见僧来参遂以衣袖葢却头僧近前作弔慰势师放下衣袖提起经曰会么僧却以衣袖葢头师曰苍天苍天庐山归宗寺怀恽禅师僧问无佛无众生时如何师曰甚么人如此问水清鱼现时如何师曰把一个来僧无对问如何是五老峰师曰突兀地问截水停轮时如何师曰磨不转曰如何是磨不转师曰不停轮问如何是尘中弟子师曰灰头土面问如何是世尊不说说师曰正恁么曰如何是迦叶不闻闻师曰不附物问不佛不众生时如何师曰是甚么人如此问学人不到处请师说师曰汝不到甚么处来池州嵆山章禅师在投子作柴头投子同喫茶次谓师曰森罗万象总在里许师泼却茶曰森罗万象在甚么处子曰可惜一椀茶师后谒雪峰峰问莫是章柴头么师乃作轮椎势峰肯之南康军云居怀岳禅师僧问如何是一丸疗万病底药师曰汝患甚么问如何是本来瑞草师曰好手拈不出曰如何是无根树师曰处处着不得杭州佛日本空禅师初游天台山甞曰如有人夺得X我机者即吾师矣寻谒云居作礼问曰二龙争珠谁是得者居曰卸却业身来与子相见师曰业身己卸居曰珠在甚么处师无对遂投诚入室时始年十三后四年参夹山才入门见维那那曰此间不着后生师曰某甲不求挂搭暂来礼谒和尚维那白夹山山许相见师未陞堦山便问甚处来师曰云居来曰即今在甚么处师曰在夹山顶𩕳上山曰老僧行年在坎五鬼临身师拟上堦山曰三道宝堦从何而上师曰三道宝堦曲为今时向上一路请师直指山便揖师乃上堦礼拜山问阇黎与甚么人同行师曰木上座山曰何不来相看老僧师曰和尚看他有分山曰在甚处师曰在堂中山便同师下到堂中师遂取拄杖掷在山面前山曰莫从天台得否师曰非五岳之所生山曰莫从须弥得否师曰月宫亦不逢山曰恁么则从人得也师曰自己尚是冤家从人得堪作甚么山曰冷灰里有一粒豆爆乃唤维那明窻下安排着师曰未审明窻还解语也无山曰待明窻解语即向汝道夹山来日上堂问昨日新到在甚么处师出应诺山曰子未到云居巳前在甚么处师曰天台国清山曰吾闻天台有潺潺之瀑渌渌之波谢子远来此意如何师曰久居巖谷不挂松萝山曰此犹是春意秋意作么生师良久山曰看君祇是撑船汉终归不是弄潮人来日普请维那令师送茶师曰某甲为佛法来不为送茶来那曰奉和尚X处分师曰和尚尊命即得乃将茶去作务处摇茶瓯作声山回顾师曰酽茶三五盌意在䦆头边山曰瓶有倾茶势篮中几个瓯师曰瓶有倾茶势篮中无一瓯便行茶时众皆举目师曰大众鹤望请师一言山曰路逢死蛇莫打杀无底篮子盛将归师曰手执夜明符几个知天皢山曰大众有人也归去来归去来遂住普请归院众皆仰叹师终于佛日卵塔存焉苏州永光院真禅师上堂言锋若差乡关万里直须悬崖撒手自肯承当绝后再苏欺君不得非常之旨人焉廋哉问道无横径立者皆危如何得不被横径所侵去师以杖拄僧口僧曰此犹是横径师曰合取口问如何是常在底人师曰来往不易问如何是祖师西来意师曰铁山夜锁千家月金乌常照不当门庐山归宗澹权禅师僧问金鸡未鸣时如何师曰失却威音王曰鸣后如何师曰三界平沉问尽身供养时如何师曰将甚么来曰所有不惜师曰供养甚么人僧无语问学人为佛法来如何是佛法师曰正空闲曰便请商量师曰周匝有余问大众云集合谭何事师曰三三两两问路逢达道人不将语默对未审将甚么对师曰争能肯得人僧良久师曰会么曰不会师曰长安路上厕坑子问如何是佛法大意师曰三枷五棒问通彻底人如何语道师曰汝祇今作么生曰任性随流师曰不随流争得息X蕲州广济禅师僧问疋马单枪时如何师曰头落也问如何是方外之谭师曰汝道甚么问如何是广济水师曰饮者绝饥渴曰恁么则学人不虗到也师曰情知你受人安排问远远来投乞师指示师曰有口祗解喫饭问温伯雪与仲尼相见时如何师曰此间无恁么人问不识不见请师道出师曰不昧曰不昧时作么生师曰汝唤作甚么问如何是奇特事师曰焰里牡丹花问如何是无心道人师曰丹霞放火烧潭州水西南台和尚僧问如何是此间一滴水师曰入口即抉出问如何是西来意师曰靴头线绽问祖祖相传未审传个甚么师曰不因阇黎问老僧亦不知歙州朱谿谦禅师韶国师到参次闻犬齩灵鼠声国师便问是甚么声师曰犬齩灵鼠声国师曰既是灵鼠为甚么却被犬齩师曰齩杀也国师曰好个犬师便打国师曰莫打某甲话在师休去因造佛殿毕一僧同看师曰此殿着得甚么佛曰着即不无有人不肯师曰我不问那个人曰恁么则某甲亦未曾祇对和尚扬州丰化和尚僧问上无片瓦下无卓锥时如何师曰莫飘露么问不具得失时如何师曰道甚么南康军云居道简禅师范阳人久入先云居之室密受真印而分掌寺务典司樵㸑以腊高堂中为第一X座属先云居将顺寂主事请问谁堪继嗣居曰堂中简主事虽承言而意不在师谓令拣择可当说法者佥曰第二座可然且备礼先请第一座若谦让即坚请第二座师既密承授记略不辞免即自持道具入方丈摄众演法主事等不惬素志罔循规式师察其情乃潜弃去其夜安乐树神号泣诘旦主事大众奔至麦庄悔过哀请归院众闻空中连声唱曰和尚来也一众钦服僧问如何是和尚家风师曰随处得自在问维摩岂不是金粟如来师曰是曰为甚么却在释迦会下听法师曰他不担人我问横身葢覆时如何师曰还葢覆得么问蛇子为甚么吞却蛇师师曰在里不伤问诸圣道不得处和尚还道得么师曰汝道甚么处诸圣道不得问路逢勐虎时如何师曰千人万人不逢为甚么阇黎偏逢问孤峰独宿时如何师曰闲却七间僧堂不宿阿谁教汝孤峰独宿师寿八十余后无疾而寂庐州帅张崇建塔于本山至今存焉洪州大善慧海禅师僧问不坐青山顶时如何师曰且道是甚么人问如何是解作客底人师曰不占上问灵泉忽逢时如何师曰从甚么处来问如何道即不违于师师曰莫惜口曰道后如何师曰道甚么问如何道得相亲去师曰快道曰恁么则不道也师曰用口作甚么问如何是西来意师曰三界平沉X鼎州德山和尚僧问路逢达道人不将语默对未审将甚么对师曰祇恁么僧良久师曰汝更问僧再问师乃喝出南岳南台和尚僧问直上融峰时如何师曰见么南康军云居昌禅师僧问相逢不相识时如何师曰既相逢为甚么不相识问红炉勐焰时如何师曰里头是甚么问不受商量时如何师曰来作甚么曰来亦不商量师曰空来何益问方丈前容身时如何师曰汝身大小晋州大梵和尚僧问如何是学人顾望处师曰井底架高楼曰恁么则超然去也师曰何不摆手新罗国云住和尚僧问诸佛道不得甚么人道得师曰老僧道得曰诸佛道不得和尚作么生道师曰诸佛是我弟子曰请和尚道师曰不是对君王好与二十棒问达磨未来时如何师曰夜半石牛吼曰来后如何师曰特地使人愁问既是普眼为甚不见普贤师曰祇为贪程太速岭珏和尚僧问学人不负师机还免披毛带角也无师曰阇黎何得对面不相识曰恁么则吞尽百川水方明一点心师曰虽脱毛衣犹披鳞甲曰好来和尚具大慈悲师曰尽力道也出老僧格不得疎山仁禅师法嗣随州护国院守澄净果禅师上堂诸方老宿尽在曲彔木牀上为人及有人问着祖师西来意未曾有一X人当头道着时有僧问请和尚当头道师曰河北驴鸣河南犬吠问如何是佛师咄曰这驴汉问尽大地是一只眼底人来时如何师曰堦下汉问诸佛不到处是甚么人行履师曰聃耳鬅头曰何人通得彼中信师曰驴面兽腮问随缘认得时如何师曰错问如何是西来意师曰一人传虗万人传实问不落干将手如何是太阿师曰七星光彩耀六国罢烟尘问鹤立枯松时如何师曰地下底一场懡㦬问会昌沙汰时护法善神向甚么处去师曰三门前两个问滴水滴冻时如何师曰日出后一场懡㦬洛京灵泉归仁禅师初问疎山枯木生花始与他合是这边句是那边句山曰亦是这边句师曰如何是那边句山曰石牛吐出三春雾灵雀不栖无影林住后僧问如何是灵泉家风师曰十日作活九日病曰此病如何师曰回避不得曰还疗得也无师曰耆婆稽首医王皱眉问祖意教意是同是别师曰牛马同羣放曰还分不分师曰夜半崑崙穿市过午后乌鸡带雪飞问急切相投时如何师曰见佛似冤家问如何是灵泉竹师曰不从栽种得曰还变动也无师曰三冬瑞雪应难改九夏凝霜色转鲜问如何是灵泉心印师曰不传不受曰或遇交代时如何师曰淮南船子看洛阳问如何是祖师西来意师曰仰面独扬眉回头自拍手问如何是和尚家风X师曰骑牛戴席帽过水着靴衫问如何是无问而自说师曰死人口里活人舌曰未审是何人领会师曰无角水牯牛问如何是灵泉活计师曰东壁打倒西壁曰凭个甚么过朝夕师曰折腰铛子无烟火曰二时将何奉献师曰野老共炊无米饭溪边大会不来人问如何是灵泉境师曰枯桩花烂熳曰如何是境中人师曰子规啼断后花落布堦前问如何是沙门行师曰恰似个屠儿曰如何行履师曰破斋犯戒曰究竟作么生师曰因不收果不入士问俗人还许会佛法否师曰那个台无月谁家树不春瑞州五峰遇禅师僧问佛未出世时如何师曰一堆泥土问如何是不拨不触底人师曰闭目藏三寸翻眉葢眼睛抚州疎山证禅师初参先疎山得旨后历诸方谒投子子问近离甚处曰延平子曰还将得劒来么曰将得来子曰呈似老僧看师乃指面前地子便休至晚问侍者新到在么者曰当时去也子曰三十年弄马骑今日被驴扑住后僧问如何是就事学师曰着衣喫饭曰如何是就理学师曰骑牛去秽曰如何是向上事师曰溥际不收问如何是声色混融句师曰不辨消不及曰如何是声色外别行底句师曰难逢不可得问亲切处乞一言师以拄杖敲之僧曰为甚么不道师曰得恁么不识好恶洪州百丈明照安禅师新罗人僧问一藏圆光如何X是体师曰劳汝远来曰莫便是一藏圆光么师曰更喫一椀茶问如何是和尚家风师曰手巾寸半布问万法归一一归何处师曰未有一个人不问问如何是极则处师曰空王殿里登九五野老门前不立人问随缘认得时如何师曰未认得时作么生问如何是毗卢师师曰人天收不得曰如何是一代时教师曰义例分明瑞州黄檗山慧禅师洛阳人少出家业经论因增受菩萨戒而叹曰大士摄律仪与吾本受声闻戒俱止持作犯也然于篇聚增减支本通别制意且殊既微细难防复于摄善中未甞行于少分况饶益有情乎且世间泡幻身命何可留恋哉由是置讲课欲以身捐于水中饲鳞甲之类念巳将行偶二禅者接之欵话说南方颇多知识何滞于一隅师从此回志参寻属关津严紧乃谓守吏曰吾非玩山水誓求祖道他日必不忘恩也吏者察其志遂不苛留且谓之曰师既为法忘身回时愿无吝所闻师欣谢直造疎山时仁坐法堂受参师先顾视大众然后致问曰剎那便去时如何山曰畐塞虗空汝作么生去师曰畐塞虗空不如不去山便休师下堂参第一座座曰适来祇对甚奇特师曰此乃率尔敢望慈悲开示愚昧座曰一剎那间还有拟议否师于言下顿省礼谢住后僧问黄檗一路荒来久今日当阳事若何师曰虗空不假金鎚鍊日月何曾待照人师示灭塔于本山肉身X至今如生延州伏龙山奉璘禅师僧问如何是和尚家风师曰横身卧海日里挑灯问如何是伏龙境师曰山峻水流急三冬发异华问和尚还爱财色也无师曰爱曰既是善知识为甚么却爱财色师曰知恩者少师问火头培火了也未曰低声师曰甚么处得这消息来曰不假多言师曰省钱易饱喫了还饥问如何是和尚家风师曰长虀冷饭曰太寂寞生师曰僧家合如是安州大安山省禅师僧问失路迷人请师直指师曰三门前去问举步临危请师指月师曰不指月曰为甚么不指月师曰临坑不推人问离四句绝百非请和尚道师曰我王库内无如是刀问重重关锁信息不通时如何师曰争得到这里曰到后如何师曰彼中事作么生问如何是真中真师曰十字路头泥佛子问无为无事人犹是金锁难金锁牵不住是甚么人师曰向阇黎道即得不可荒却大安山去也洪州百丈超禅师海东人僧问祖意教意是同是别师曰金鸡玉兔听遶须弥问日落西山去林中事若何师曰洞深云出晚㵎曲水流迟问某甲今日辞去或有人问和尚说甚么法向他道甚么师曰但道大雄山顶上虎生师子儿洪州天王院和尚僧问国内按劒者是谁师曰天王X问百骸俱溃散一物镇长灵时如何师曰不堕无坏烂问如何是佛师曰错问如何是无相道场师曰门外列金刚常州正勤院蕴禅师魏府韩氏子幼而出家老有童颜僧问师唱谁家曲宗风事若何师曰迥出箫韶外六律岂能过曰不过底事作么生师曰声前拍不散句后觅无踪问如何是正勤一路师曰泥深三尺曰如何到得师曰阇黎从甚么处来问如何是禅师曰石上莲花火里泉曰如何是道师曰楞伽峰顶一茎草曰禅道相去几何师曰泥人落水木人捞后晋天福中顺寂葬于院侧经二稔门人发塔覩全身俨然发爪俱长乃阇维收舍利真骨重建塔焉襄州洞山瑞禅师僧问道有又无时如何师曰龙头蛇尾腰间一劒问如何是无生曲师曰未问巳前京兆府三相和尚僧问如何是无缝塔师曰觅缝不得曰如何是塔中人师曰对面不相见问如何是西来意师曰雪覆孤峰白残照露瑕痕青林虔禅师法嗣襄州万铜山广德义禅师僧问如何是和尚家风师曰山前人不住山后人更忙问如何是透法身句师曰无力登山水茅户绝知音问如何是佛法大意师曰始嗟黄叶落又见柳条青问尽大地是个死尸向甚么处葬师曰北邙山下千丘万丘师不安僧问和尚患个甚么师曰无思不坠的曰恁么则X巳知和尚病源也师曰你道老僧患甚么曰和尚忌口好师便打问如何是佛师曰画戟门开见坠仙僧后问悟空画戟门开见坠仙意旨如何空曰直饶亲见释迦来智者咸言不是佛襄州石门献蕴禅师京兆人初问青林如何用心得齐于诸圣林仰面良久曰会么师曰不会林曰去无子用心处师礼拜乃契悟更不他游遂作园头一日归侍立次林曰子今日作甚么来师曰种菜来林曰徧界是佛身子向甚么处种师曰金鉏不动土灵苗在处生林欣然来日入园唤蕴阇黎师应诺林曰剩栽无影树留与后人看师曰若是无影树岂受栽耶林曰不受栽且止你曾见他枝叶么师曰不曾见林曰既不曾见争知不受栽师曰祇为不曾见所以不受栽林曰如是如是林将顺寂召师师应诺林曰日转西山后不须取次安师曰雪满金檀树灵枝万古春林曰或有人问你金针线囊事子道甚么师曰若是毛羽相似者某甲终不敢造次初住南岳兰若未几迁夹山道由潭州时楚王马氏出城延接便问如何是祖师西来大道师曰好大哥御驾六龙千古秀玉街排仗出金门王大喜延入天册府供养数日方至夹山开堂僧问今日一会何异灵山师曰天垂宝葢重重异地涌金莲叶叶新曰未审将何法示人师曰无絃琴韵流沙界清音普应大千机问师唱谁家曲宗风嗣阿谁师曰一曲宫商才品弄辨宝X还他碧眼胡曰恁么则清流分洞下满月照青林去也师曰多子塔前分的意至今异世度洪音问如何是夹山正主师曰好手须知栾布作韩光虗妄立功勋问如何是西来意师曰玉玺不离天子手金箱岂许外人知问不落机关请师便道师曰湛月迅机无可比君今曾问几人来曰即今问和尚师曰好大哥云绽不须藏九尾恕君残寿速归丘师因乱离夹山至襄州创石门寺再振元风上堂瑠璃殿上光辉而日日无私七宝山中晃耀而头头有据泥牛运步木马嘶声野老讴歌樵人舞袖太阳路上古曲元音林下相逢更有何事僧问月生云际时如何师曰三个孩儿抱华鼓好大哥莫来拦我毬门路问如何是和尚家风师曰常骑骏马骤高楼铁鞭指尽征人路问如何是石门境师曰徧界黄金无异色往来游子罢追寻曰如何是境中人师曰无相不居凡圣位经行鸟道没踪由问勐虎当轩时如何师曰性命不存曰恁么则遭他毒手师曰一任齩嚼问如何是净土中人师曰披毛游火聚戴角混尘泥问道界无穷际通身绝点痕时如何师曰渺渺白云漫雪岳转身玄路莫迟迟曰未审转身路在甚么处师曰石人举手分明记万年枯骨笑时看问如如不动时如何师曰有甚么了日曰如何即是师曰石户非关锁般若寺遭焚有人问曰既是般若为甚么被火烧师曰万里一条铁师应机多曰好X时称大哥和尚韶州龙光諲禅师僧问人王与法王相见时如何师曰越国君王曾按劒龙光一句不曾亏上堂良久曰不烦珍重便下座问拨尘见佛时如何师拊掌顾视问如何是龙光一句师曰不空罥索曰学人不会师曰唵问如何是极则为人处师曰殷勤嘱付后来人问宾头卢一身为甚么赴四天下供师曰千江同一月万户尽逢春遂有偈曰龙光山顶宝月轮照耀干坤烁暗云尊者不移元一质千家影现万家春郢州芭蕉和尚僧问十二时中如何用心师曰拢总一木盆问如何是道师曰或横三或竖五曰如何是道中人师曰罢举云中信半夜太阳辉定州石藏慧炬禅师僧问如何是西来意师曰树带沧浪色山横一抹青问如何是伽蓝师曰祇这是曰如何是伽蓝中人师曰作么作么曰忽遇客来将何祇待师曰喫茶去白水仁禅师法嗣京兆府重云智晖禅师咸宁高氏子总角时好游佛宇誓志出家父母不能止礼圭峰温剃度后谒白水独领微言潜通秘键寻回洛卜于中滩创温室院常施水给药为事有比丘患白癞众恶之唯师与之摩洗如常俄有神光异香既而讶之遂失所在遗疮痂馨香酷烈遂聚而塑观音像以藏之师后忽欲归终X南圭峰旧居一日闲步巖岫间如常寝处倐覩摩衲数珠铜瓶㯶笠触之即坏谓侍者曰此吾前身道具耳就兹建寺以酬宿因当薙草间有祥云蔽日屯于峰顶久而不散因目为重云山勐兽皆自引去及塞龙潭以通径龙亦他徙后唐明宗赐额曰长兴学侣臻萃僧问如何是归根得旨师曰早是忘却不忆尘生曰如何是随照失宗师曰家遭劫贼曰不忆尘生如何是进身一路师曰足下巳生草前程万丈坑问要路坦然如何践履师曰我若指汝则东西南北去也问如何是重云秤师曰任将天下勘问如何是截铁之言师曰宁死不犯问如何是迦叶亲闻底事师曰重云记不得问如何是重云境师曰四时花蔟蔟三冬异草青师阐法四十余年节度使王彦超微时常从师游欲为沙门师熟视曰汝世缘深当为我家垣墻王公后果镇永兴申弟子礼师将顺世先与王公言别嘱护法门王公泣曰师忍弃弟子乎师笑曰借千年亦一别耳及归书偈示众曰我有一间舍父母为修葢住来八十年近来觉损坏早拟移别处事涉有憎爱待他摧毁时彼此无妨碍乃跏趺而逝当后周世宗显德丙辰七月廿四日也寿八十四腊六十四塔于本山杭州瑞龙院幼璋禅师唐相国夏侯孜之犹子也大中初伯父司空出镇广陵师方七岁游慧照寺闻诵法华志求出家伯父初不允因师绝饮食不得巳而X许之礼慧远为师后游诸禅会薯山白水咸受心诀咸通壬辰至江陵腾腾和尚嘱之曰汝往天台寻静而栖遇安即止巳而又值憨憨和尚抚而记曰汝却后四十年有巾子山下菩萨王于江南当此时吾道昌矣寻抵天台山于静安乡创福唐院乃契腾腾之言又住隐龙院中和甲辰浙东饥疫师于温台明三郡收瘗遗骸时谓悲增大士雪峰甞往见之遗椶榈拂子而去天祐丙寅钱尚父遣使童建賷衣服香药入山致请至府庭署志德大师馆于功臣堂日亲问法师请每年于天台山建金光明道场诸郡黑白大会逾月而散将辞归山王加恋慕于府城建瑞龙院延请开法时禅门兴盛斯则憨憨悬记应矣上堂老僧顷年游历江外岭南荆湖伹有知识丛林无不参问来葢为今日与诸人聚会各要知个去处然诸方终无异说祇教当人歇却狂心休从他觅伹随方任真亦无真可任随时受用亦无时可用设垂慈苦口且不可唿昼作夜更饶善巧终不能指东为西脱或能尔自是神通作怪非干我事若是学语之流不自省己知非直欲向空里採花波中取月还着得心力么汝今各且退思忽然肯去始知瑞龙老汉事不获巳迂回太甚还肯么时有僧问如何是瑞龙境师曰道汝不见得么曰如何是境中人师曰后生可畏问廓然无云如何是中秋月师曰最好是无云曰恁么则一轮高挂万国同观去X也师曰揑目之子难与言后唐明宗天成丁亥四月乞塔基于尚父父命陆仁璋于西关选胜地建塔创院改天台隐龙为隐迹塔毕师入府庭辞尚父嘱以护法尅期顺寂尚父悲悼遣僧正集在城宿德迎引入塔寿八十有七腊七十白马儒禅师法嗣兴元府青剉山如观禅师僧问如何是和尚家风师曰无底篮子拾生菜问如何是青剉境师曰三冬华木秀九夏雪霜飞龙牙遁禅师法嗣潭州报慈藏屿匡化禅师僧问心眼相见时如何师曰向汝道甚么问如何是实见处师曰丝毫不隔曰恁么则见也师曰南泉甚好去处问如何是西来意师曰昨夜三更送过江问临机便用时如何师曰海东有果树头心问如何是真如佛性师曰阿谁无问如何是向上一路师曰郴连道永问和尚年多少师曰秋来黄叶落春到便开花问僧甚处来曰卧龙来师曰在彼多少时曰经冬过夏师曰龙门无宿客为甚么在彼许多时曰师子窟中无异兽师曰汝试作师子吼看曰某甲若作师子吼即无和尚师曰念汝新到放汝三十棒问如何是湖南境师曰艛船战棹曰还许学人游玩也无师曰一任阇黎打僜问和尚百年后有人问如何祇对师曰分明记取问情生智隔想变体殊祇如情未生X时如何师曰隔曰情未生时隔个甚么师曰这个梢郎子未遇人在问如何是龙牙山师曰益阳那边曰如何即是师曰不拟曰如何是不拟去师曰恁么则不是问古人面壁意旨如何师良久却召僧僧应诺师曰你去别时来上堂一句徧大地一句才问便道一句问亦不道僧问如何是徧大地句师曰无空阙曰如何是才问便道句师曰低声低声曰如何是问亦不道句师曰便合知时襄州含珠山审哲禅师僧问如何是和尚深深处师曰寸钉才入木九牛拽不出问如何是正法眼师曰门前神树子问如何是佛法大意师曰贫儿抱子渡恩爱竞随流问僧有亦不是无亦不是不有不无亦不是汝本来名个甚么曰学人巳具名了师曰具名即不无毕竟名个甚么曰祇这莫便是否师曰且喜没交涉曰如何即是师曰亲切处更请一问曰学人道不得请和尚道师曰别日来与汝道曰即今为甚么不道师曰觅个领话人不可得问僧张王李赵不是汝本来姓汝本来姓个甚么曰与和尚同姓师曰同姓即且从汝本来姓个甚么曰待汉水逆流却向和尚道师曰即今为甚么不道曰汉水逆流也未师休去问随缘认得时如何师曰是甚么问如何是无位真人师曰别安排又争得曰不安排时如何师曰无位真人问如何是真经师曰阿弥陀X西川存禅师僧问学人解问誵讹句请师举起讶人机师曰巢父不牵牛许由不洗耳问具足底人来师还接否师便打华严静禅师法嗣凤翔府紫陵匡一定觉禅师初到蟠龙见僧问碧潭清似镜蟠龙何处安龙曰沈沙不见底浮浪足巑岏师不肯龙请师道师曰金龙逈透青霄外潭中岂滞玉轮机龙肯之住后僧问未作人身巳前作甚么来师曰石牛步步火中行返顾休衔日中草问智识路绝思议併忘时如何师曰停囚长智养病丧躯九峯满禅师法嗣洪州同安院威禅师僧问牛头未见四祖时如何师曰路边神树子见者尽擎拳曰见后如何师曰室内无灵牀浑家不着孝问祖意教意是同是别师曰玉兔不曾知晓意金乌争肯夜头明问如何是同安一曲师曰灵琴不别人间韵知音岂度百牙门曰未审何人和得师曰木马嘶时从彼听石人拊掌阿谁闻曰或遇知音时如何师曰知音不度耳达者岂同闻师一日游山大众随后师曰堦前翠竹砌下黄花古人道真如般若同安即不然有僧曰古人也好和尚师曰不贪香饵味可谓碧潭龙曰诸方眼目不怪渊明师曰阇黎闭目中秋坐却笑月无光曰堦前翠竹砌下黄花又作么生师曰安南未伏塞北那降僧礼拜师曰名称普闻师问僧寅晡饮啄无处X藏身你道有此道理么曰和尚作么生师打一拂子僧曰扑手征人徒夸好手师曰握鞭侧帽岂是阇黎曰今古之道何处藏身师曰阇黎作么生僧珍重便出师曰未在北院通禅师法嗣京兆府香城和尚初参北院问曰一似两个时如何院曰一个赚汝师乃有省僧问三光景色谢照烛事如何师曰朝邑峰前卓五彩曰不涉文彩事作么生师曰如今特地过江来问向上一路请师举唱师曰钓丝钩不出问牛头还得四祖意否师曰沙书下点落千字曰下点后如何师曰别将一撮表人天曰恁么则人人有也师曰汝又作么生问囊无系蚁之丝厨绝聚蝇之糁时如何师曰日舍不求思从妄得青原下七世洞山延禅师法嗣瑞州上蓝院庆禅师初游方问雪峰如何是雪峰的的意峰以杖子敲师头师应诺峰大笑师后承洞山印解开法上蓝僧问如何是上蓝无刃劒师曰无曰为甚么无师曰阇黎诸方自有洪州同安慧敏禅师初参洞山问诸圣以何为命山曰以不间断师曰还有向上事也无山曰有师曰如何是向上事山曰不从间断师于言下有省住后僧问请师一句师曰好记取X金峰志禅师法嗣庐山天池智隆禅师在金峰普请般柴次峰问般柴人过水否师曰有一人不过水曰不过水还般柴否师曰虽不般柴也不得动着他鹿门真禅师法嗣襄州谷隐智静悟空禅师僧问如何是和尚转身处师曰卧单子下问如何是道师曰凤林关曰学人不会师曰直至荆南问如何是指归之路师曰莫用伊曰还使学人到也无师曰甚么处着得汝问灵山一会何异今时师曰不异如今曰不异底事作么生师曰如来密旨迦叶不闻问古㵎寒泉甚么人得饮师曰绝饥渴者曰绝饥渴者如何得饮师曰东畎东流西畎西流益州崇真禅师僧问如何是禅师曰澄潭钓玉兔曰如何是道师曰拍手笑清风问如何是大人相师曰泥揑三官土地堂襄州鹿门志行谭禅师僧问如何是实际理地师曰南赡部洲北郁单越曰恁么则事同一家也师曰隔须弥在问远远投师请师一接师曰从甚么处来曰江北来师曰南堂里安下问如何是清净法身师曰戊亥年生庐山佛手巖行因禅师鴈门人首谒鹿门师资契会寻抵庐山之北有巖如五指下有石窟可三丈余师宴处其中因号佛手巖和尚江南李主三召不起坚X请就栖贤开堂不逾月潜归巖室僧问如何是对现色身师竖一指后示微疾谓侍僧曰日午吾去矣及期僧报日午也师下牀行数步屹然立化李主备香薪茶毗塔于巖之阴寿七十余曹山霞禅师法嗣嘉州东汀和尚僧问如何是向去底人师曰石女纺麻缕曰如何是却来底人师曰扇车关棙断问徧界是佛身教某甲甚么处立师曰孤峰顶上木人呌红焰辉中石马嘶草庵义禅师法嗣泉州龟洋慧忠禅师本州陈氏子谒草庵庵问何方来师曰六眸峰庵曰还见六眸否师曰患非重瞳庵然之师寻回故山属唐武宗废教例民其衣暨宣宗中兴师曰古人有言上昇道士不受箓成佛沙弥不具戒祇为白衣过中不食不宇而禅迹不出山者三十年述三偈以自见曰雪后始知松栢橾云收方见济河分不因世王教还俗那辨鸡羣与鹤羣多年尘事谩腾腾虽着方袍未是僧今日修行依善慧满头留发候然灯形仪虽变道常存混俗心源亦不昏试读善财巡礼偈当时岂例作沙门谓门弟子曰众生不能解脱者情累尔悟道易明道难僧问如何得明道去师曰但脱情见其道自明矣夫明之为言信也如禁蛇人信其呪力药力以蛇绾弄揣怀袖中无难未知呪药等力者怖骇弃去但谛见自心情见便X破今千疑万虑不得用者未见自心者也忽索香焚罢安然而化全身葬于无了禅师塔之东后数年塔忽坼裂连阶丈余主僧将发视之是夜宴寂中见无了曰不必更发也今为沈陈二真身无了姓沈见马祖同安丕禅师法嗣洪州同安志禅师先同安将示寂上堂曰多子塔前宗子秀五老峰前事若何如是三举未有对者末后师出曰夜明帘外排班立万里歌谣道太平丕曰须是这驴汉始得住后僧问二机不到处如何举唱师曰徧处不逢玄中不失问凡有言句尽落今时学人上来请师直指师曰目前不现句后不迷曰向上事如何师曰迥然不换标的即乖袁州仰山和尚僧问如何是仰山境师曰白雪峰下猿啼早碧嶂巖前虎起迟僧曰如何是境中人师曰寒来火畔坐热向㵎边行归宗恽禅师法嗣庐山归宗弘章禅师僧问学人有疑时如何师曰疑来多少时也问小船渡大海时如何师曰较些子曰如何得渡师曰不过来问枯木生华时如何师曰把一朵来问混然觅不得时如何师曰是甚么嵆山章禅师法嗣随州双泉山道虔禅师僧问洪钟未击时如何师曰绝音响曰击后如何师曰绝音响问如何是在道X底人师曰无异念问如何是希有底事师曰白莲华向半天开云居岳禅师法嗣扬州丰化院令崇禅师舒州人也僧问如何是敌国一着碁师曰下将来问一棒打破虗空时如何师曰把将一片来看澧州药山忠彦禅师僧问教中道诸佛放光明助发实相义光明即不问如何是实相义师曰会么曰莫便是否师曰是甚么问师唱谁家曲宗风嗣阿谁师曰云岭龙昌月神风洞上泉梓州龙泉和尚僧问如何是祖师西来意师曰不在阇黎分上问学人欲跳万丈洪崖时如何师曰扑杀护国澄禅师法嗣随州护国知远演化禅师僧问举子入门时如何师曰情体物事作么生问干坤休驻意宇宙不留心时如何师曰总是战争收拾得却因歌舞破除休随州智门寺守钦圆照禅师僧问两境相照为甚么中间无像师曰自已亦须隐曰镜破台亡时如何师竖起拳问如何是和尚家风师曰额上不贴牓问如何是祖师西来意师曰把火烧天徒自疲安州大安山崇教能禅师僧问师唱谁家曲宗风嗣阿谁师曰打动南山鼓唱起北山歌问如何是三冬境师曰千山添翠色万树锁银华X颕州荐福院思禅师僧问古殿无佛时如何师曰梵音何来曰不假修证如何得成师曰修证即不成随州护国志朗圆明禅师僧问如何是万法之源师曰空中收不得护国岂能该潭州延寿禅师僧问师唱谁家曲宗风嗣阿谁师曰炀帝以汴水为荣老僧以书湖作伴五灯全书卷第二十八五灯全书X卍XXX五灯全书卷第二十九京都圣感禅寺住持僧编辑京都古华严寺住持僧较阅进呈曹洞宗青原下七世灵泉仁禅师法嗣郢州大阳慧坚禅师初在灵泉入室次泉问甚么处来师曰僧堂里来泉曰为甚么不筑着露柱师于言下有省住后僧问如何是元旨师曰壁上挂钱财问如何是法王劒师曰脑后看问如何是无相道场师曰佛殿里悬幡问不借时机用如何话祖宗师曰老鼠齩腰带僧请益法身师示偈曰扶桑X出日头黄河辊底流六六三十六陜府灌铁牛五峰遇禅师法嗣瑞州五峰绍禅师僧问如何是第一义师拍禅牀曰若不是仙陀千里万里问如何是祖师西来意师曰迢迢十万余广德义禅师法嗣襄州广德延禅师谒先广德作礼问曰如何是和尚密密处义曰隐身不必须巖谷阛阓堆堆覩者稀师曰恁么则酌水献华去也义曰忽然云雾霭阇黎作么生师曰採汲不虗施义忻然曰大众看取第二代住持住后僧问如何是佛师曰披蓑倒骑牛草深不露角问如何是祖师西来意师曰鱼跃无源水鹦啼枯木花问如何是常在底人师曰腊月死蛇当大路触着伤人不奈何问如何是学人相契处师曰方木逗圆孔问如何是大寂灭海师曰閙市走马不触一人曰如何是大通智胜佛师曰孤轮罢照妙峰顶汝报巴猿莫断肠问如何是作无间业底人师曰勐火然铛惯煑佛师因事示偈曰才到洪山便跺根四方八面不言论他家自有眼云志芦管横吹宇宙喧问如何是古佛心师曰多年历日虽无用犯着应须总灭门曰或遇新历日又作么生师曰运动修营无滞碍何劳入市问孙膑问时人有病医王医医王有病甚人医师展手曰与我诊候看曰不会师曰须弥徒作药四海谩为汤问向上X一路千圣不传和尚还传也无师曰铁丸蓦口塞难得解吞人问如何是佛法大意师曰雪寒向火日暖隈阳问如何是不落堦级底人师曰胎中童子眉如雪问如何是不睡底眼师曰昨夜三更壁不开问谛信底人信个甚么师曰莫道冰无火斯须红焰生问如何是密室师曰茅茨当大道历劫没人敲问如何是异日巳前人师曰万年枯木鸟衔来问悬崖峭峻还具得失也无师曰忻逢良便好与一推问牛头未见四祖时如何师曰鲊瓮乍开蝇𠯗𠯗曰见后如何师曰底穿荡尽冷湫湫襄州广德周禅师僧问鱼向深潭难避网龙居浅水却难寻时如何师曰徧体崐崙黑通身一点霜问贫子归家时如何师曰入门不见面处处故园春问命尽禄绝时如何师曰死曰此人落归何道师曰薰薰弥宇宙烂坏莫能拈问闻话不觉时如何师曰徧界没聋人谁是知音者曰如何是知音者师曰断絃续不得历劫响泠泠问教中道阿逸多不断烦恼不修禅定佛记此人成佛无疑此理如何师曰盐又尽炭又无曰盐尽炭无时如何师曰愁人莫向愁人说说向愁人愁杀人问如何得念念相应去师曰惊水鱼龙散曰念念相应后如何师曰海北天南各自行不劳鱼鴈通消息石门蕴禅师法嗣襄州石门慧彻禅师僧问从上诸圣向甚么处去也X师曰露柱挂灯笼问如何是和尚家风师曰解接无根树能挑海底灯问如何是祖师西来意师曰少林澄九鼎浪动百花新问如何是佛法大意师曰三门外松树子见生见长问三身中那身是正师曰报化路头横鸟道石人眼里不栽花问云光作牛意旨如何师曰陋巷不骑金色马回途却着破襕衫问年穷岁尽时如何师曰东村王老夜烧钱问一毫未发时如何师曰后羿不调弓箭透三江口问如何是佛师曰樵子度荒郊骑牛草不露曰如何是骑牛草不露师曰遮掩不得问如何是灵利底物师曰古墓毒蛇头戴角又有如前问师曰维摩不离方丈室文殊未到却先知复有如前问师曰垢腻汗衫皂角洗因令初领众来参师问万仞峰头石牛吼穿云渡水意如何初无对师曰山僧住持事大参堂去师后令僧下语或曰久向和尚或曰访道寻师明的旨觉了根源显异机师曰当时初上座若下得这语不将他作参学人上堂一切众生本源佛性譬如朗月当空祇为浮云翳障不得显现为明为照为道为路为舟为楫为依为止一切众生本源佛性亦复如是时汾阳昭在众出问朗月海云遮不得舒光直透水晶宫时如何师曰石壁山河非障碍阎浮界外任昇腾昭曰恁么则千圣共传无底钵时人皆唱太平歌师曰太平曲子如何唱昭曰不堕五音非关六律师曰道有人和得么昭曰请和尚不X悋慈悲师曰仁者善自保任含珠哲禅师法嗣洋州龙穴山和尚僧问如何是西来意师曰骑虎唱巴歌问既是善知识为甚么却与土地烧钱师曰彼上人者难为酬对唐州大乘山和尚僧问枯树逢春时如何师曰世间希有问如何是四方八面事师曰升子里𨁝跳斗子内转身襄州延庆院归晓慧广禅师僧问言语道断时如何师曰两重公案曰如何领会师曰分明举似问如何是凤山境师曰好生看取曰如何是境中人师曰识么襄州含珠山真禅师僧问师唱谁家曲宗风嗣阿谁师曰含珠密意同道者知曰恁么则不假羽翼便登霄汉去也师曰钝问古镜未磨时如何师曰昧不得曰磨后如何师曰黑如漆紫陵一禅师法嗣并州广福道隐禅师僧问如何是指南一路师曰妙引灵机事澄波显异轮问三家同到请未审赴谁家师曰月印千江水门门尽有僧凤翔紫陵微禅师初到夹山山问近离甚处师曰向北山曰是何宗徒师曰昔日老胡师子吼顶门一裂至如今住后僧问如何是紫陵境师曰寂照灯光夜巳深曰如何是境中人师曰猿啼虎啸问宝劒X未出匣时如何师曰磐陀石上栽松栢问如何是大勐烈底人师曰石牛步步火中行返顾休衔日中草曰如何是五逆底人师曰放火夜烧无相宅天明戴帽入长安曰如何是孝顺底人师曰步步手提无米饭敛手堂前不举头问如何是祖师西来意师曰红炉焰上碧波流兴元府大浪和尚僧问既是喝河神为甚么被水推却师曰随流始得妙住岸却成迷洪州东禅和尚僧问如何是密室师曰江求深七尺曰如何是密室中人师曰此去江南三十步问如何是新吴劒师作拔劒势同安威禅师法嗣陈州石镜和尚僧问石镜未磨还鉴照否师曰前生是因今生是果青原下八世谷隐静禅师法嗣襄州谷隐知俨宗教禅师登州人僧问师唱谁家曲宗风嗣阿谁师曰白云南伞葢北问如何是迦叶亲闻底事师曰速须吐却问如何是诸佛照不着处师曰问这山鬼窟作么曰照着后如何师曰咄精怪问千山万水如何登涉师曰举步便千里万里曰不举步时如何师曰亦千里万里襄州普宁院法显禅师僧问曩劫共住为甚么不识亲疎师曰谁曰更待某甲道师曰将谓不领话问X千山万水如何登陟师曰青霄无间路到者不迷机同安志禅师法嗣鼎州梁山缘观禅师僧问如何是和尚家风师曰益阳水急鱼行涩白鹿松高鸟泊难问家贼难防时如何师曰识得不为冤曰识得后如何师曰贬向无生国里曰莫是他安身立命处也无师曰死水不藏龙曰如何是活水龙师曰兴波不作浪曰忽然倾湫倒岳时如何师下座把住曰莫教湿却老僧袈裟角问师唱谁家曲宗风嗣阿谁师曰龙生龙子凤生凤儿问如何是从上传来底事师曰渡水西僧无膝袴背驼梵夹不持经问如何是正法眼师曰南华里曰为甚在南华里师曰为汝问正法眼问如何是学人自己师曰寰中天子塞外将军曰便恁么去时如何师曰朗月悬空室中暗坐问如何是衲衣下事师曰密师与瑞长老坐次僧问二尊不竝化为甚两人居方丈师曰一亦非有偈曰梁山一曲歌挌外人难和十载访知音未甞逢一个问亡僧迁化向甚么处去师曰亡僧几时迁化曰争奈相送何师曰红炉燄上绦丝缕叆叇云中不点头上堂垂钩四海祇钩狞龙挌外玄机为寻知己上堂垂丝千尺意在深潭一句横空白云自异孤舟独棹不犯清波海上横行罕逢明鉴问如何是衲衣下事师曰众圣莫显师临寂示偈曰红燄藏吾身何须塔用新有人相肯重灰里邈全真X归宗章禅师法嗣东京普净院常觉禅师陈留李氏子幼业儒无干禄意志乐山水初访归宗闻法省悟遂求出家未几归宗将顺寂召师抚之曰汝于法有缘他后济众人莫测其量也仍以披剃事嘱诸门人师至后梁干化壬申落发明年纳戒于东林寺甘露坛寻游五台山还都于丽景门外独居二载间有北邻信士张生者请师供养张素探元理因叩师垂诲师乃随宜开诱张生于言下悟入设榻留宿至深夜与妻窃窥之见师体徧一榻头足俱出及令婢仆视之即如常倍加钦慕曰弟子夫妇垂老今愿割宅之前堂以裨丈室师欣然受之至后唐天成戊子遂成大院赐额曰普净师以时机浅昧难任极旨苟启之非器令彼招谤讟之咎我宁不务开法每月三八施浴僧道万计师尝谓诸徒曰但得慧门无壅则福何滞哉一日给事中陶谷入院致礼而问经云离一切相则名诸佛今目前诸相纷然如何离得师曰给事见个甚么陶欣然仰重自是王公大人屡荐章服师号皆却而不受宋太祖开宝辛未十二月二日示疾十一日告众嘱付讫右脇而化寿七十六腊五十六护国远禅师法嗣怀安军云顶德敷禅师初参护国问曰直截根源佛所印摘叶导枝我不能时如何国曰罢攀云树三秋果休弄碧潭孤月轮师乃顿释所疑成都帅请就X衙陞座有乐营将出礼拜起回顾下马台曰一口吸尽西江水即不问请师吞却堦前下马台师展两手唱曰细抹将来营将勐省大阳坚禅师法嗣襄州石门聪禅师僧问大阳迁化向甚么处去师曰骑牛不戴帽正坐不偏行潭州北禅契念禅师僧问如何是大道之源师曰众流混不得曰独脱事如何师曰穿云透石问如何是不坠古今句师曰十五十六日月相逐石门彻禅师法嗣襄州石门绍远禅师初在石门作田头门问如何是田头水牯牛师曰角转轰天地朝阳处处春他日门又问水牯牛安乐否师曰水草不曾亏曰田中事作么生师曰深耕浅种曰如法着师曰某甲不曾取次住后僧问师唱谁家曲宗风嗣阿谁师曰十方无异路揭觉凤林前问先师巳归鴈塔去当阳一句请师宣师曰修罗掌内擎日月夜义足下蹋泥龙问金龙不吐凡间雾请师举唱凤凰机师曰白眉不展手长安路坦平问如何是西来意师曰布袋盛乌龟问如何是石门境师曰孤峰对凤岭曰如何是境中人师曰巖中残雪处处分辉问如何是和尚密作用师曰滴沥非旨趣千山不露身问四方八面来时如何师曰赤脚波斯鼻嗅天问亡僧迁化向甚么处去师曰灰飞烟灭白骨连天师与病X僧灸次僧问正当与么时如何师曰通元一脉大似流星问如何是古佛心师曰白牛露地卧青溪问生死之河如何过得师曰风吹荷叶浮萍草问如何是教外别传一句师曰羊头车子入长安问生死浪前如何话道师曰手袋横身绝青啄清溪常卧太阳春问如何是道师曰山深水冷曰如何是道中人师曰金槌击金鼓问天阴日不出光辉何处去师曰铁蛇横大路通身黑似烟问如何是宗乘中一句师曰石火夜烧山大地齐合掌问如何是祖师西来意师曰石牛拦古路木马骤高楼潭州北禅怀感禅师僧问如何是诸圣为人底句师曰红轮当万户光烛本无心问师唱谁家曲师曰石户不留心洞元通妙的问如何是佛师曰尺短寸长鄂州灵竹守珍禅师僧问如何是西来意师曰钖带连天雪瓶添大地泉问迷悟不入诸境时如何师曰境从何来曰恁么则无诸境去也师曰龙头蛇尾汉舒州四面山津禅师僧问如何是佛师曰王字不着点曰学人不会师曰点问如何是祖师西来意师曰山寒水冷师有拄杖颂曰四面一条杖当机验龙象头角稍低昂电光临背上嘉州承天义懃禅师僧问如何是承天境师曰两江夹却青盲汉一带山藏赤脚蛮问如何是谛实之X言师曰措大巾子黑凤翔府青峰义诚禅师僧问三际不生是何人境界师曰白云连雪岳明月混鱼钩曰未审向上更有事也无师曰有曰如何是向上事师曰灵光烁破瑠璃色大地明来绝点痕问如何是青峰家风师曰向火喫甜瓜襄州广德山智端禅师僧问牛头未见四祖时如何师曰着衣喫饭曰见后如何师曰着衣喫饭问如何是广德山师曰当阳花易发背阴雪难消曰如何是山中人师曰朝霞不出门暮霞行千里襄阳石门筠首座太原人自至石门逾三十年丛林慕之有僧请喫茶次问如何是首座为人一着子师曰适来犹记得曰即今又如何师曰好生点茶来一日荷鉏入园僧问三身中那一身去作务师拄鉏而立僧曰莫便当也无师擕鉏便行青原下九世谷隐俨禅师法嗣襄州谷隐契崇禅师僧问如何是祖师西来意师曰北人皮裘南人着曰学人不会此理如何师曰聋人侧耳痖人歌梁山观禅师法嗣郢州大阳山警玄禅师江夏张氏子依智通出家十九为大僧听圆觉了义讲席无能及者遂游方初到梁山问如何是无相道场山指观音曰这个是吴处X士画师拟进语山急索曰这个是有相底那个是无相底师遂有省便礼拜山曰何不道取一句师曰道即不辞恐上纸笔山笑曰此语上碑去在师献偈曰我昔初机学道迷万水千山觅见知明今辨古终难会直说无心转更疑蒙师点出秦时镜照见父母未生时如今觉了何所得夜放乌鸡带雪飞山谓洞上之宗可倚一时声价籍籍山殁辞塔谒大阳坚坚让席使主之僧问如何是大阳境师曰羸鹤老猿啼谷韵瘦松寒竹锁青烟曰如何是境中人师曰作么作么曰如何是和尚家风师曰满瓶倾不出大地没机人上堂嵯峨万仞鸟道难通劒刃轻冰谁当履践宗乘妙句语路难陈不二法门净名杜口所以达磨西来九年面壁始遇知音大阳今日也大无端珍重问如何是透法身句师曰大洋海底红尘起须弥顶上水横流师问僧甚处来曰洪山师曰先师在么曰在师曰在即不无请渠出来我要相见僧曰聻师曰这个犹是侍者僧无对师曰喫茶去上堂诸禅德须明平常无生句妙玄无私句体明无尽句第一句通一路第二句无宾主第三句兼带去一句道得师子嚬呻二句道得师子返掷三句道得师子踞地纵也周徧十方擒也一时坐断正当恁么时作么生通得个消息若不通得个消息来朝更献楚王看问如何是平常无生句师曰白云覆青山青山顶不露曰如何是妙元无私句师曰宝殿无人不侍立X不种梧桐免凤来曰如何是体明无尽句师曰手指空时天地转回途石马出纱笼曰如何是师子嚬呻师曰终无回顾意争肯落平常曰如何是师子返掷师曰周旋往返全归父繁兴大用体无亏曰如何是师子踞地师曰迥绝去来机古今无变异问如何是大达底人师曰虗空类不得曰如何是清净法身师曰白牛吐雪彩黑马上乌鸡上堂撒手那边千圣外祖堂少室长根芽鹭倚雪巢犹自可更看白马入芦花上堂夜半乌鸡抱鹄卵天明起来生老鹳鹤毛鹰觜鹭鸶身却共乌鵶为侣伴高入烟霄低飞柳岸向晚归来子细看依俙恰似云中鴈师尝释曹山三种堕曰此三语须明得转位始得一作水牯牛是类堕师曰是沙门转身语是异类中事若不晓此意即有所滞直是要伊一念无私即有出身之路二不受食是尊贵堕师曰须知那边了却来这边行履若不虗此位即坐在尊贵三不断声色是随堕师曰以不明声色故随处堕须向声色里有出身之路作么生是声色外一句乃曰声不自声色不自色故云不断指掌当指何掌也五位颂曰正中偏一轮皎洁正当天宛转虗元事不彰明暗祇在影中圆偏中正休观朗月秦时镜隐隐犹如日下灯明暗混融谁辨影正中来脉路元元绝迂𢌞静照无私随处现如行鸟道入廛开兼中至法法无依即智智横身物外两不伤妙用元元善周备兼中到叶路当风无中X道莫守寒巖异草青坐却白云宗不妙师神观奇伟有威重从儿稚中日祇一食自以先德付授之重足不越限脇不至席年八十叹无可以继者遂作偈并皮履布直裰寄浮山远使代为求法器偈曰杨广山头草凭君待价焞异苗翻茂处深密固灵根偈尾曰得法者潜众十年方可阐扬远拜而受之遂赞师像曰黑狗烂银蹄白象崑崙骑于斯二无碍木马火中嘶师于宋仁宗天圣丁卯七月十九陞座辞众又以偈寄侍郎王睹其略曰吾年八十五修因至于北问我归何处顶相终难覩停笔而化寿八十五腊六十六塔本山鼎州梁山巖禅师僧问如何是祖师西来意师曰新罗附子蜀地当归澧州药山利昱禅师上堂山河大地日月星辰与诸上座同生三世诸佛与诸上座同参三藏圣教与诸上座同时还信得及么若也信得及陜府铁牛吞却干呻虽然如是被法身碍却转身不得须知有出身之路作么生是诸上座出身之路道道良久曰若道不得永沉苦海珍重僧问挌外之谈乞师垂示师曰要道也不难曰恁么则万仞碧潭许垂一线也师曰大众笑你鼎州罗纹得珍山主僧问亲切处乞师指示师曰老僧元是广南人石门远禅师法嗣X潭州道吾契诠禅师僧问师唱谁家曲宗风嗣阿谁师曰凤岭无私曲如今天下传曰如何是道吾境师曰溪花含玉露庭果落金台曰如何是境中人师曰拥炉被古衲曝日枕山根问牛头未见四祖时如何师曰玉上青绳曰见后如何师曰红炉焰里冰怀安军云预山鉴禅师僧问雪点红炉请师验的师曰玉婆煑䭔曰争奈即今何师曰犹嫌少在邓州广济方禅师僧问如何是佛师曰骑牛趂春草背却少年爷问宝劒未磨时如何师曰乌龟㗖黑豆曰磨后如何师曰庭拄挂灯笼曰如何是修行师曰庭柱伤寒果州青居浩昇禅师僧问师唱谁家曲宗风嗣阿谁师曰金鸡啼石户得意逐波清曰未审是谁之子师曰谢汝就门骂詈北禅感禅师法嗣濠州南禅聪禅师僧问如何是西来意师曰冬月深林雨三春平地风问如何是大道根源师曰云兴当午夜石虎呌连霄青原下十世太阳玄禅师法嗣郢州兴阳清剖禅师在太阳作园头种瓜次阳问甜瓜何时得熟师曰即今熟烂了也曰拣甜底摘来师曰与甚么人喫曰不入园者师曰未审不入园者还喫也无曰汝还识伊么师曰虽然不识不得不与阳X笑而去住后上堂西来大道理绝百非句里投机全乖妙旨不巳而巳有屈祖宗岂况忉忉有何所益虽然如是事无一向且于唱教门中通一线道大家商量僧问娑竭出海干坤震觌面相呈事若何师曰金翅鸟王当宇宙个中谁是出头人曰忽遇出头时又作么生师曰似鹘提鸠君不信髑髅前验始知真曰恁么则叉手当胸退身三步也师曰须弥坐下乌龟子莫待重遭点额回问从上诸圣向甚么处去师曰月照千江静孤灯海底明郑金部问和尚甚么时开堂师曰不历僧祇数日月未生前师卧疾次大阳问是身如泡幻泡幻中成办若无个泡幻大事无由办若要大事办识取个泡幻作么生师曰犹是这边事阳曰那边事作么生师曰匝地红轮秀海底不栽花阳笑曰乃尔惺惺耶师喝曰将谓我忘却竟尔趋寂南岳福严审承禅师侍立太阳次阳曰有一人徧身红烂卧在荆棘林中周匝火围若亲近得此人大敞鄽开若亲近不得时中以何为据师曰六根不具七识不全阳曰你教伊出来我要见伊师曰适来别无左右祇对和尚阳曰官不容针师便礼拜李相公特上山问如何是祖师西来意师指庭前栢树公如是三问师如是三答公欣然乃有颂曰出没云闲满太虗元来真相一尘无重重请问西来意唯指庭前栢一株X惠州罗浮山显如禅师初到太阳阳问汝是甚处人师曰益州阳曰此去几里师曰五千里阳曰你与么来还会踏着么师曰不曾踏着阳曰汝解腾空那师曰不解腾空阳曰争得到这里师曰步步不迷方通身无辨处阳曰汝得超方三昧耶师曰圣心不可得三昧岂彰名阳曰如是如是汝应信此即本体全彰理事不二善自护持住后僧问如何是罗浮境师曰突兀侵天际巍峨镇海涯曰如何是境中人师曰顶上白云散足下黑烟生襄州白马归喜禅师初问太阳学人蒙昧乞指个入路阳良久乃召师师应诺阳曰与你个入路师于言下有省住后僧问如何是佛法大意师曰善犬带牌问如龟藏六时如何师曰布袋里弓箭问不着佛求不着法求当于何求师曰村人跪拜石师子曰意旨如何师曰社树下设斋上堂急走即蹉过慢行趂不上没量大衲僧无计奈何有多口饶舌底出来僧问一句即不问如何是半句师曰投身掷下曰这个是一句也师曰半句也摸不着问如何是閴寂之门师曰莫閙莫閙郢州大阳慧禅师僧问汉君七十二阵大霸寰中和尚临筵不施寸刃承谁恩力师曰杲日当轩际森罗一样观曰恁么则金乌凝秀色玉兔瑞云深师曰滴沥无私旨通方一念元问如何是和尚家风师曰麤布直裰重重补日用鉏头旋旋揩曰向上客来如X何祇待师曰要用便用问如何是西来意师曰日出东方月落西户复示颂曰朝朝日出东方夜夜月落西户如今大宋官家尽是金枝玉树越州云门山灵运宝印禅师上堂夜来云雨散长空月在森罗万象中万象灵光无内外当明一句若为通不见僧问大哥和尚月生云际时如何大哥曰三个孩儿抱花鼓莫来拦我毬门路月生云际是明甚么边事三个孩儿抱花鼓拟思即隔莫来拦我毬门路须有出身处始得若无出身处也似黑牛卧死水出身一句作么生道不劳久立怀安军云顶海鹏禅师僧问如何是大疑底人师曰毕钵巖中面面相覰曰如何是不疑底人师曰如是我闻须弥粉碎问祖意教意是同是别师曰达磨逢梁武摩腾遇汉明复州干明机聪禅师僧问如何是佛法大意师曰此问不虗问如何是东禅境师曰定水不曾离旧岸红尘争敢入波来舒州投子义青禅师青社李氏子七龄颕异往妙相寺出家试经得度习百法论未几叹曰三祇涂远自困何益乃入洛听华严义若贯珠尝读诸林菩萨偈至即心自性勐省曰法离文字宁可讲乎即弃游宗席时圆鑑居会圣巖一夕梦畜青色鹰为吉征届旦师来鑑礼延之令看外道问佛不问有言不问无言因缘经三载一日问曰汝记得话头么试举看师拟X对鑑掩其口师了然开悟遂礼拜鑑曰汝妙悟玄机耶师曰设有也须吐却时资侍者在旁曰青华严今日如病得汗师回顾曰合取拘口若更忉忉我即便呕自此复经三年鑑时出洞下宗旨示之悉皆妙契付以大阳顶相皮履直裰嘱曰吾代太阳付汝续其宗风无久滞此善宜护持遂书偈送曰须弥立太虗日月辅而转羣峰渐倚他白云方改变少林风起丛曹溪洞帘卷金凤宿龙巢宸苔岂车碾令依圆通秀师至彼无所参问唯嗜睡而巳执事白秀曰堂中有僧日睡当行规法秀曰是谁曰青上座秀曰未可待与按过秀即曳杖入堂见师正睡乃击牀呵曰我这里无闲饭与上座喫了打眠师曰和尚教某何为秀曰何不参禅去师曰美食不中饱人喫秀曰争奈大有人不肯上座师曰待肯堪作甚么秀曰上座曾见甚么人来师曰浮山秀曰怪得恁么顽赖遂握手相笑归方丈由是道声籍甚初住白云次迁投子上堂召大众曰若论此事如鸾凤冲霄不留其迹羚羊挂角那觅乎踪金龙不守于寒潭玉兔岂栖于蟾影其或主宾若立须威音世外摇头问答言陈仍元路旁提为唱若能如是犹在半途更若凝眸不劳相见上堂宗乘若举凡圣绝踪楼阁门开别户相见设使卷帘悟去岂免旁观春遇桃花重增眼病所以古人道向上一路千圣不传诸仁者既是不传为甚铁牛走过新罗国里遂喝曰达者须知暗里惊僧问师X唱谁家曲宗风嗣阿谁师曰威音前一箭射透两重山曰如何是相传底事师曰全因淮地月得照郢阳春曰恁么则入水见长人也师曰祇知荆玉异那辨楚王心僧礼拜师以拂子击之复曰更有问话者么如无彼此着便问和尚适来拈香祝延圣寿且道当今年多少师曰月笼丹桂远星拱北辰高曰南山直耸齐天寿东海洪波比福源师曰双凤朝金阙青松古韵高曰圣寿巳蒙师指示治化干坤事若何师曰不如缄口退却是报皇恩上堂默沉阴界语落深坑拟着则天地悬殊弃之则千生万劫洪波浩渺白浪滔天镇海明珠在谁收掌良久卓拄杖曰百杂碎上堂孤村陋店莫挂瓶盂祖佛玄关横身直过早是苏秦触塞求路难回项主临江何逃困命诸禅德到这里进则落于天魔退则沈于鬼趣不进不退正在死水中诸仁者作么生得平稳去良久曰任从三尺雪难压寸灵松师作五位颂并序夫长天一色星月何分大地无偏枯荣自异是以法无异法何迷悟而可及心不自心假言象而提唱其言也偏圆正到兼带叶通其法也不落是非岂关万象幽旨既融于水月宗源派混于金河不坠虗凝回途复妙颂曰正中偏星河横转月明前彩气夜交天未晓隐里俱彰暗里圆偏中正夜半天明羞自影朦朦雾色辨何分混然不落秦时镜正中来火里金鸡坐凤台元路倚空通脉上披云鸟道出尘埃兼中至雪仞笼身不X回避天然勐将两不伤暗里全施善周备兼中到解走之人不触道一般拈掇与君殊不落是非方始妙师于宋神宗元丰癸亥四月末示微疾以书辞郡官檀越五月四日陞座别众罢示偈曰两处住持无可助道珍重诸人不须寻讨投笔奄息阇维获设利五色同灵骨塔于寺北三峰庵之后梁山巖禅师法嗣鼎州梁山善冀禅师僧问拨尘见佛时如何师曰莫眼华问和尚几时成佛师曰且莫压良为贱曰为甚么不肯承当师曰好事不如无师颂鲁祖面壁曰鲁祖三昧最省力才见僧来便面壁若是知心达道人不在扬眉便相悉道吾诠禅师法嗣相州天平山契愚禅师僧问师唱谁家曲宗风嗣阿谁师曰杖鼓两头打问如何是祖师西来意师曰镇州萝卜石含茶士问法无动动时如何师曰你从潞府来士曰一步也不曾蓦师曰因甚得到这里士曰和尚睡语作么师曰放汝二十棒官人问无邻可隔为甚么不相见师曰怨阿谁师廊下行次见僧以拄杖示之僧便近前接师便打青原下十一世投子青禅师法嗣东京天宁芙蓉道楷禅师沂州崔氏子自幼学辟谷隐伊阳山后游京师籍名术台寺试法华得度谒投X子于海会乃问佛祖言句如家常茶饭离此之外别有为人处也无子曰汝道寰中天子敕还假尧舜禹汤也无师欲进语子以拂子𢷾师口曰汝发意来早有三十棒也师即开悟再拜便行子曰且来阇黎师不顾子曰汝到不疑之地耶师即以手掩耳后作典座子曰厨务勾当不易师曰不敢子曰煑粥耶蒸饭耶师曰人工淘米着火行者煑粥蒸饭子曰汝作甚么师曰和尚慈悲放他闲去一日侍投子游菜园子度拄杖与师师接得便随行子曰理合恁么师曰与和尚提鞋挈杖也不为分外子曰有同行在师曰那一人不受教子休去至晚问师早来说话未尽师曰请和尚举子曰卯生日戌生月师即点灯来子曰汝上来下去总不徒然师曰在和尚左右理合如此子曰奴儿婢子谁家屋里无师曰和尚年尊阙他不可子曰得恁么殷勤师曰报恩有分住后僧问无腔曲子不堕五音韵出青霄请师吹唱师曰木鸡啼夜半铁凤呌天明曰恁么则一句曲含千古韵满堂云水尽知音师曰无舌童儿能继和曰作家宗师人天眼目师曰禁取两片皮问夜半正明天晓不露如何是不露底事师曰满船空载月渔父宿芦花问如何是曹洞家风师曰绳牀风雨烂方丈草来侵问如何是直截根源师曰足下巳生草举步落危坡上堂昼入祇陀之苑皓月当天夜登灵鹫之山太阳溢目乌鵶似雪孤鴈成羣铁狗吠而凌霄泥X牛鬬而入海正当恁么时十方共聚彼我何分古佛场中祖师门下大家出一只手接待往来知识诸仁者且道成得个甚么事良久曰剩栽无影树留与后人看上堂才陞此座巳涉尘劳更乃凝眸自彰瑕玷别传一句勾贼破家不失本宗狐狸恋窟所以真如凡圣皆是梦言佛及众生竝为增语到这里回光返照撒手承当未免寒蝉抱枯木泣尽不回头上堂唤作一句巳是埋没宗风曲为今时通途消耗所以借功明位用在体处借位明功体在用处若也体用双明如门扇两开不得向两扇上着意不见新丰老子道峰峦秀异鹤不停机灵木迢然凤无依倚直得功成不处电火难追拟议之问长途万里上堂腊月三十日巳前即不问腊月三十日事作么生诸仁者到这里佛也为你不得法也为你不得祖师也为你不得天下老和尚也为你不得山僧也为你不得阎罗老子也为你不得直须尽却今时去若也尽却今时佛也不奈他何法也不奈他何祖师也不奈他何天下老和尚也不奈他何山僧也不奈他何阎罗老子也不奈他何诸人且道如何是尽却今时底道理还会么明年更有新条在恼乱春风卒未休问如何是道师曰无角泥牛犇夜栏上堂钟鼓喧喧报未闻一声惊起梦中人圆常静应无余事谁道观音别有门良久曰还会么休问补陀巖上客莺声啼断海山云上堂拈拄杖曰这里荐得尽是诸佛X建立事边直饶东涌西没卷舒自在也未梦见七佛巳前消息须知有一人不从人得不受教诏不落阶级若识此人一生参学事毕蓦召大众曰更若凝眸不劳相见上堂良久曰青山常运步石女夜生儿便下座上堂假言唱道落在今时设使无舌人解语无脚人能行要且未能与那一人相应还会么龙吟徒侧耳虎啸谩沉吟问如何是兼带之语师曰妙用全施该世界木人闲步火中来曰如何是和尚家风师曰众人皆见曰未审见个甚么师曰东壁打西壁宋徽宗大观初开封尹李孝寿奏师道行卓冠丛林宜有褒显即赐紫方袍号定照禅师内臣持勅命至师谢恩竟乃陈己志出家时尝有重誓不为利名专诚学道用资九族苟渝愿心当弃身命父母以此听许今若不守本志窃冐宠光则佛法亲盟背矣于是修表具辞复降旨京尹坚俾受之师确守不回以拒命坐罪奉旨下棘寺与从轻寺吏闻有司议徒淄州有司知师忠诚欲宽之乃问曰长老枯悴有疾乎师曰无疾曰何有灸瘢耶师曰昔者疾今日愈吏令思之师曰巳悉厚意但妄非所安乃恬然就刑而行从之者如归市及抵淄川僦居学者愈亲明年冬勅令自便庵于芙蓉湖心道俗川凑示众夫出家者为厌尘劳求脱生死休心息念断绝攀缘故名出家岂可以等闲利养埋没平生直须两顿撒开中间放下遇声遇色如石上栽花见利见名似眼中着X屑况从无始以来不是不曾经历又不是不知次第不过翻头作尾止于如此何须苦苦贪恋如今不歇更待何时所以先圣教人祇要尽却今时能尽今时更有何事若得心中无事佛祖犹是冤家一切世事自然冷淡方始那边相应你不见隐山至死不肯见人赵州至死不肯告人匾担拾橡栗为食大梅以荷叶为衣纸衣道者祇披纸玄泰上座祇着布石霜置枯木堂与人坐卧祇要死了你心投子使人办米同煑共䬸要得省取你事且从上诸圣有如此榜样若无长处如何甘得诸仁者若也于斯体究的不亏人若也不肯承当向后深恐费力山僧行业无取忝主山门岂可坐费常住顿忘先圣付嘱今者輙斆古人为住持体例与诸人议定更不下山不赴斋不发化主唯将本院庄课一岁所得均作三百六十分日取一分用之更不随人添减可以备饭则作饭作饭不足则作粥作粥不足则作米汤新到相见茶汤而巳更不煎点唯置一茶堂自去取用务要省缘专一办道又况活计具足风景不疎华解笑鸟解啼木马长鸣石牛善走天外之青山寡色耳畔之鸣泉无声岭上猿啼露湿中宵之月林间鹤唳风回清晓之松春风起时枯木龙吟秋叶凋而寒林华散玉堦铺苔藓之纹人面带烟霞之色音尘寂尔消息宛然一味萧条无可趣向山僧今日向诸人面前说家门巳是不着便岂可更去陞堂入室拈槌竖拂东喝西棒张眉X努目如癎病发相似不唯屈沈上座况亦辜负先圣你不见达磨西来少室山下面壁九年二祖至于立雪断臂可谓受尽艰辛然而达磨不曾措了一词二祖不曾问着一句还唤达磨作不为人得么二祖做不求师得么山僧每至说着古圣做处便觉无地容身惭愧后人软弱又况百味珍羞递相供养道我四事具足方可发心祇恐做手脚不迭便是隔生隔世去也时光似箭深为可惜虽然如是更在他人从长相度山僧也强教你不得诸仁者还见古人偈么山田脱粟饭野菜淡黄虀喫则从君喫不喫任东西伏维同道各自努力珍重政和丁酉徽宗赐额曰华严禅寺次年重和戊戌五月十四日索笔书偈付侍僧曰吾年七十六世缘今巳足生不爱天堂死不怕地狱撒手横身三界外腾腾任运何拘束移时乃逝随州大洪山报恩禅师卫之黎阳刘氏子世皆硕儒师未冠举方略擢上第后厌尘境请于朝乞谢簪绂为僧上从其请遂游心祖道至投子未久即悟心要子曰汝再来人也宜自护持辞谒诸名宿皆蒙印可丞相韩公缜请开法于西京少林未几大洪革律为禅诏师居之上堂五五二十五案山雷主山雨明眼衲僧莫教错举僧问九鼎澄波即不问为祥为瑞事如何师曰古今不坠曰这个且拈放一边向上还有事也无师曰太无厌生曰作家宗师师曰也不消得上堂如斯话会谁是知音直饶向一句下千X眼顿开端的有几个是迷逢达磨诸人要识达磨祖师么乃举手作揑势曰达磨鼻孔在少林手里若放开去也从教此土西天说黄道黑若不放过不消一揑有人要与祖师作主便请出来与少林相见还有么良久曰果然上堂拈起拄杖曰昔日德山临济信手拈来便能坐断十方壁立千仞直得冰河焰起枯木花芳诸人若也善能横檐竖夯徧问诸方苟或不终少林倒行此令去也击禅牀一下问一箭一羣即不问一箭一个事如何师曰中也曰还端的也无师曰同声相应同气相求曰恁么则石巩犹在师曰非但一个两个曰好事不如无师曰穿却了也问三元三要即不问五位君臣事若何师曰非公境界曰恁么则石人拊掌木女呵呵师曰杓卜听虗声熟睡饶谵语曰若不上来伸此问焉能得见少林机师曰放过即不可随后便打上堂横按拄杖曰便与么休去巳落二三更若忉忉终成异见既到这里又不可弓折箭尽去也且衲僧家远则能照近则能明乃拈起拄杖曰穿却德山鼻孔换却临济眼睛掀翻大海拨转虗空且道三千里外谁是知音于斯明得大似杲日照天苟或未明不免云腾致雨卓一下问祖师西来九年面壁最后一句请师举唱师曰而黑眼睛白师甞设百问以问学者其略曰假使百千劫所作业不忘为甚么一称南无佛罪灭河沙劫又作此相曰森罗万象总在其中具眼禅人试X请甄别上堂拈拄杖曰看看大地雪漫漫春来特地寒灵峰与少室料掉不相干休论佛意祖意谩谓言端语端铁牛放去无踪迹明月芦花君自看卓拄杖下座师素与无尽居士张公商英友善无尽甞以书问三教大要曰清凉疏第三卷西域邪见不出四见此方儒道亦不出此四见如庄老计自然为因能生万物即是邪因易曰太极生两仪太极为因亦是邪因若谓一阴一阳之谓道能生万物亦是邪因若计一为虗无则是无因今疑老子自然与西天外道自然不同何以言之老子曰常无欲以观其妙常有欲以观其徼无欲则常有徼则巳入其道矣谓之邪因岂有说乎易曰一阴一阳之谓道阴阳不测之谓神神也者妙万物而为言寂然不动感而遂通天下之故今乃破阴阳变易之道为邪因拨去不测之神岂有说乎望纸后批示以断疑网故也师答曰西域外道宗多途要其会归不出有无四见而巳谓有见无见亦有亦无见非有非无见也葢不即一心为道则道非我有故名外道不即诸法是心则法随见异故名邪见如谓之有有则有无如谓之无无则无有有无则有见竞生无有则无见斯起若亦有亦无见非有非无见亦犹是也夫不能离诸见则无以明自心无以明自心则不能知正道矣故经云言词所说法小智妄分别不能了自心云何知正道又曰有见即为垢此则未为见远离于诸见如是乃见佛以X此论之邪正异途正由见悟殊致故也故清凉以庄老计道法自然能生万物易谓太极生两仪一阴一阳之谓道以自然太极为因一阴一阳为道能生万物则是邪因计一为虗无则是无因甞试论之夫三界唯心万缘一致心生故法生心灭故法灭推而广之弥纶万有而非有统而会之究竟寂灭而非无非无亦非非无非有亦非非有四执既亡百非斯遣则自然因缘皆为戏论虗无真实俱是假名矣至若谓太极阴阳能生万物常无常有斯为众妙之门阴阳不测是谓无方之神虽圣人设教示悟多方然既异一心宁非四见何以明之葢虗无为道道则是无若自然若太极若一阴一阳为道道则是有常无常有则是亦无亦有阴阳不测则是非有非无先儒或谓妙万物谓之神则非物物物则亦是无故西天诸大论师皆以心外有法为外道万法唯心为正宗葢以心为宗则诸见自亡言虽或异未足以为异也心外有法则诸见竞生言虽或同未足以为同也虽然儒道圣人固非不知之乃存而不论耳良以未即明指一心为万法之宗虽或言之犹不论也如西天外道皆大权菩萨示化之所施为横生诸见曲尽异端以明佛法是为正道此其所以为圣人之道顺逆皆宗非思议之所能知矣故古人有言缘昔真宗未至孔子且以系心今知理有所归不应犹执权教然知权之为权未必知权也知权之为实斯知权矣是亦周X孔老庄设教立言之本意一大事因缘之所成始所成终也然则三教一心同途异辙究竟道宗本无言说非维摩大士孰能知此意也沂州洞山云禅师上堂秋风卷地夜雨翻空可中别有清凉个里更无热恼是谁活计到者方知才落见闻即居途路且道到家后如何任运独行无伴侣不居正位不居偏长安福应文禅师上堂明明百草头明明祖师意直下便承当错认弓为矢惺惺底筑着磕着懵懂底和泥合水龟毛拂逼塞虗空兔角杖撑天拄地日射珊瑚林知心能几几击禅牀下座滁州龙蟠圣寿昙广禅师僧问师唱谁家曲宗风嗣阿谁师曰杨广山头云霭霭月华庵畔栢青青曰恁么则投子嫡嗣大阳亲孙也师曰未跨铁牛棒如雨点曰今日巳知端的师曰一任敲甎打瓦五灯全书卷第二十九五灯全书X卍XXX五灯全书卷第三十京都圣感禅寺住持僧编辑京都古华严寺住持僧较阅进呈X曹洞宗青原下十二世芙蓉楷禅师法嗣邓州丹霞子淳禅师劒州贾氏子弱冠为僧彻证于芙蓉之室上堂干坤之内宇宙之间中有一宝秘在形山肇法师恁么道祇解指踪话迹且不能拈示于人丹霞今日擘开宇宙打破形山为诸人拈出具眼者辨取以拄杖卓一下曰还见么鹭鹚立雪非同色明月芦花不似他上堂举德山示众曰我宗无语句实无一法与人德山恁么说话可谓是祇知入草求人不觉通身泥水子细观来祇具一只眼若是丹霞则不然我宗有语句金刀剪不开深深元妙旨玉女夜怀胎上堂亭亭日午犹亏半寂寂三更尚未圆六户不曾知暖意往来常在月明前上堂宝月流辉澄潭布影水无蘸月之意月无分照之心水月两忘方可称断所以道昇天底事直须飏却十成底事直须去却掷地金声不须回顾若能如是始解向异类中行诸人到这里还相委悉么良久曰常行不举人间步披毛戴角混尘泥僧问牛头未见四祖时如何师曰金菊乍开蜂竞採曰见后如何师曰苗枯华谢了无依宋徽宗宣和己亥春示寂塔全身于洪山之南东京净因枯木法成禅师嘉兴崇德人上堂灯笼忽尔笑咍咍如何露柱亦怀胎天明生得白头女至今X游荡不归来这冤家好归来黄花与翠竹蚤晚为谁栽上堂知有佛祖向上事方有说话分诸禅德且道那箇是佛祖向上事有箇人家儿子六根不具七识不全是大阐提无佛种性逢佛杀佛逢祖杀祖天堂收不得地狱摄无门大众还识此人么良久曰对面不仙陀睡多饶寐语上堂归元性无二方便有多门但了归元性何愁方便门诸人要会归元性么露柱将来作木杓旁人不肯任从伊要会方便门么木杓将来作露柱撑天拄地也相宜且道不落方便门一句作么生道三十年后莫教错举洪州宝峰阐提惟照禅师简州李氏子幼超迈而恶俗一日授书至性相近也习相远也遽曰凡圣本一体以习故差别我知之矣即趋成都师鹿苑清泰年十九剃染登具泰令听起信于大慈师輙归卧泰诘之师曰既称正信大乘岂言说所能了乃虗心游方谒芙蓉于大洪尝夜坐阁道适风雪震薄闻警盗者传唿过之随有所得辞去大观中芙蓉婴难师自三吴欲趋沂水仆夫述道师举杖击之忽大悟叹曰是地非鳌山也耶比至沂芙蓉望而喜曰绍隆吾宗必子数辈矣因留躬耕湖上累年智证成就出领招提迁甘露三祖宣和壬寅诏补圆通弃去复居泐潭上堂古佛道我初成正觉亲见大地众生悉皆成正觉后来又道深固幽远无人能到㘞没见识汉好龙头蛇尾便下座上堂过去诸佛巳入涅槃了也汝X等诸人不应追念未来诸佛未出于世汝等诸人不要妄想正当今日你是何人参上堂伯夷隘柳下惠不恭君子不由也二边不立中道不安时作么生拈拄杖曰鸳鸯绣出从君看不把金针度与人上堂太阳门下妙唱弥高明月堂前知音葢寡不免舟横江渚棹举清波唱庆尧年和清平乐如斯告报普请承当拟议之间白云万里上堂本自不生今亦无灭是死不得底样子当处出生随处灭尽是活生受底规模大丈夫汉直须处生死流卧荆棘林俯仰屈伸随机施设能如是也无量方便庄严三昧大解脱门荡然顿开其或未然无量烦恼一切尘劳岳立面前塞却古路上堂古人道堕肢体黜聪明离形去智同于大道正当恁么时且道是甚么人删诗书定礼乐还委悉么礼云礼云玉帛云乎哉乐云乐云钟鼓云乎哉问承师有言云黯黯处独秀峰挺出月朦朦里泐潭水光生岂不是宝峰境师曰若是宝峰境凭君子细看曰如何是境中人师曰看取令行时曰祇如承言须会宗勿自立规矩如何是和尚宗师曰须知云外千峰上别有灵松带露寒雪下僧问祖师西来即不问时节因缘事若何师曰一片两片三四片落在眼中犹不荐宋高宗建炎戊申正月七日示寂阇维得舍利如珠琲舌齿不坏塔于寺之西峰襄州石门元易禅师潼川税氏子上堂十方同聚会X箇箇学无为此是选佛场心空及第归大众祇如闻见觉知未甞有间作么生说箇心空底道理莫是见而不见闻而不闻为之心空耶错莫是忘机息虑万法俱捐销能所以入玄宗泯性相而归法界为之心空耶错恁么也不得不恁么也不得恁么不恁么总不得未审毕竟作么生还会么良久曰若实无为无不为天堂地狱长相随三尺杖子搅黄河八臂那咤冷眼窥无限鱼龙尽奔走捉得循河三脚龟脱取殻铁锥锥吉凶之兆便分辉借问东村白头老吉凶未兆若何为休休休古往今来春夏秋白日腾腾随分过更嫌何处不风流咄上堂皓月当空澄潭无影紫微转处夕阳辉彩凤归时天欲晓碧霄云外石笋横空绿水波中泥牛驾浪怀胎玉兔晓过西岑抱子金鸡夜栖东岭于斯明得始知夜明帘外别是家风空王殿中圣凡绝迹且道作么生是夜明帘外事还委悉么正值秋风来入户一声砧杵落谁家僧问古镜未磨时如何师曰精灵皱眉曰磨后如何师曰波斯弹指曰为甚么如此师曰好事不出门宋高宗绍兴丁丑七月二十五日坐寂火后收舍利塔于学射山东京净因自觉禅师青州王氏子幼以儒业见知于司马温公然事高尚而无意功名一旦落发从芙蓉游履践精密契悟超绝出世住大乘崇德间诏居净因上堂祖师西来特唱此事自是诸人不肯委悉X向外驰求投赤水以寻珠诣荆山而觅玉殊不知从门入者不是家珍认影迷头岂非大错直得宗门提唱体寂无依念异不生古今无间森罗万象触目家风鸟道辽空不妨举步金鸡报晓丹凤翱翔玉树花开枯枝结子祇有太阳门下日日三秋明月堂前时时九夏要会么无影树垂寒㵎月海潮东注斗移西西京天宁禧誧禅师蔡州宋氏子初住韶山次迁天宁丹霞上堂韶山近日没巴鼻眼里闻声鼻甞味有时一觉到天明不在床上不落地大众且道在甚么处诸人于斯下得一转语非唯救得韶山亦乃不孤行脚其或未然三级浪高鱼化龙痴人犹戽夜塘水问如何是君师曰宇宙无双日干坤祇一人曰如何是臣师曰德分明主化道契物情机曰如何是臣向君师曰赤心归舜日尽节报尧天曰如何是君视臣师曰元眸凝不瞬妙体鉴旁来曰如何是君臣道合师曰帐符尊贱隔潜信往来通宋徽宗政和乙未九月四日忽召主事令以楮囊分而为四众僧童行常住津迷各一既而复曰丹霞有箇公案从来推倒扶起今朝普示诸人且道是箇甚底顾视左右曰会么曰不会师曰伟哉大丈夫不会末后句遂就寝右脇而化长安崇宁大用齐琏禅师潼川中江牟氏子十三落发踰岁游成都依讲席顷叹曰弃家为大事兹纸上语尔畵日月岂有光明耶弃之访断臂道者复谒五X祖演真如喆百丈肃晦堂心有自太阳来者举芙蓉示众语遂往从之一日闻板声大悟后命分座说法蓉谓人曰琏首座牛行虎视异日弘吾道决矣后居崇宁上堂清虗之理佛祖同归毕竟无身圣凡一体理则如是满目森罗事作么生纤尘绝际渠侬有眼岂在旁窥官不容针私通车马若到恁么田地始可随机受用信手拈来妙应无方当风元路直得金针锦缝线脚不彰玉殿宝阶珠帘未卷正当此时且道是甚么人境界古渡秋风寒飒飒芦花红蓼满江湾师俄示疾语主事僧为我置一篮舆吾将有所适迟明起趺坐书偈泊然而寂当宋高宗绍兴乙丑十一月四日也后六日火浴得舍利百余粒皆具五色寿七十三腊六十潼川府梅山己禅师僧问如何是法身边事师曰枯木糁花不犯春曰如何是法身向上事师曰石女不粧眉福州普贤善秀禅师僧问如何是正中偏师曰龙吟初夜后虎啸五更前曰如何是偏中正师曰轻烟笼皓月薄雾锁寒巖曰如何是正中来师曰松瘁何曾老花开满未萌曰如何是兼中至师曰猿啼音莫辨鹤唳响难明曰如何是兼中到师曰拨开云外路脱去月明前襄州鹿门法灯禅师成都刘氏子依大慈宝范为僧俾听华严得其要弃谒芙蓉楷楷问如何是空劫巳X前自己师于言下心迹泯然从容进曰灵然一句超羣象迥出三乘不假修楷抚而印之开法鹿门僧问虗元不犯宝鑑光寒时如何师曰掘地深埋问如何是逍遥物外底人师曰徧身红烂不可扶持大观初楷谪淄州师随之道俗高其义太守举太平兴国院以居之楷还止太湖师犹从之楷令其还七年解院名闻天子诏住鹿门政和寺会改为观师以庐山东林寺言寺得以全既至汉上郡将讽诸山办金帛诣京师作千道斋师笑曰童牙事佛有死无二苟非风狂失心輙以十方信物干媚道士耶郡将媿其言而止天下诸山闻而壮之靖康年金人复入宼师谢遣学徒杜门而巳或曰朝廷军旅何预林下人师熟视曰河润九里渐洳者三百步木仆千仞蹂践者一寸草岂有中原失守而吾辈独得宁逸耶中夜安坐诫弟子皆宗门大事泊然而逝寿五十三腊三十塔全身于山口别墅慧定塔之东建昌军资圣南禅师圣节上堂顾视左右曰诸人还知么夜明帘外之主万化不渝琉璃殿上之尊四臣不昧端拱而治不令而行寿逾百亿须弥化洽大千沙界且道正恁么时如何行履野老不知黄屋贵六街慵听静鞭声瑞州洞山微禅师上堂日暖风和柳眼青冰消鱼跃浪花生当锋妙得空王印半夜崑崙戴雪行僧问如何是默默相应底事师曰痖子喫苦瓜X太傅高世则居士字仲贻号无功初参芙蓉楷求指心要楷令去其所重扣己而参一日忽造微密呈偈曰悬崖撒手任纵横大地虗空自坦平照壑辉巖不借月庵前别有一帘明大洪恩禅师法嗣随州大洪守遂禅师遂宁章氏子二十七得度遂南游参玉泉懃次参大洪才展具忽一小虫飞堕于地引手拂之豁然大悟后继席宋重和戊戌徽宗赐号净严俄迁水南建炎丁未退止德安𡾇山绍兴乙卯还大洪上堂召众曰一拳拳倒黄鹤楼一踏踏翻鹦鹉洲惯向高楼骤玉马曾于急水打金毬然虽恁么争奈有五色丝绦系手脚三鑐金锁锁咽喉直饶鎚碎金锁割断丝绦须知更有一重碍汝在且道如何是那一重还会么善吉维摩谈不到目莲鹙子看如盲上堂举李剌史问药山何姓山曰正是时李罔测乃问院主某甲适来问长老何姓答道正是时的当是姓甚么主曰祇是姓韩山闻曰若六月对他便道姓热也又巖头问讲僧见说大德会教是否曰不敢巖头举拳曰是甚么教曰是权教头曰苦哉我若展脚问你不可道是脚教也师曰奇怪二老宿有杀人刀有活人劒一转语似石上栽花一转语似空中挂劒当时若无后语达磨一宗扫土而尽诸人要见二老宿么宁可截舌不犯国讳师于绍兴丁卯三月示疾而化塔于本山X青原下十三世丹霞淳禅师法嗣真州长芦真歇清了禅师左绵雍氏子襁褓入寺见佛喜动眉睫咸异之年十八试法华得度往成都大慈习经论领大意出蜀至沔汉扣丹霞淳之室淳问如何是空劫巳前自己师拟对淳曰你闹在且去一日登钵盂峰豁然契悟径归侍立淳掌曰将谓你知有师欣然拜之翌日淳上堂曰日照孤峰翠月临溪水寒祖师元妙诀莫向寸心安便下座师直前曰今日陞座更瞒某不得也淳曰你试举我今日陞座看师良久淳曰将谓你瞥地师便出后游五台之京师浮汴直抵长芦谒祖照一语契投命为侍者踰年分座未几照称疾退闲命师继席学者如归宋高宗建炎末游四明主补陀台之天封闽之雪峰诏住育王徙温州龙翔杭之径山慈宁皇太后命开山臯亭崇先上堂我于先师一掌下伎俩俱尽觅箇开口处不可得如今还有恁么快活不彻底汉么若无衔铁负鞍各自着便上堂久默斯要不务速说释迦老子待要款曲卖弄争奈未出母胎巳被人觑破且道觑破箇甚么瞒雪峰不得上堂上孤峰顶过独木桥蓦直恁么行犹是时人脚高脚低处若见得彻不出户身徧十方未入门常在屋里其或未然趂凉般取一转柴上堂道得第一句不被拄杖子瞒识得拄杖子犹是途路中事作么生是到地头一句上X堂处处觅不得祇有一处不觅自得且道是那一处良久曰贼身巳露上堂口边白醭去始得入门通身红烂去方知有门里事更须知有不出门底乃曰唤甚么作门僧问三世诸佛向火焰里转大法轮还端的也无师大笑曰我却疑着曰和尚为甚么却疑着师曰野花香满路幽鸟不知春问不落风彩还许转身也无师曰石人行处不同功曰向上事作么生师曰妙在一沤前岂容千圣眼僧礼拜师曰祇恐不恁么师一日入厨看煑面次忽桶底脱众皆失声曰可惜许师曰桶底脱自合欢喜因甚么却烦恼僧曰和尚即得师曰灼然可惜许一桶摇问僧你死后烧作灰撒却了向甚么处去僧便喝师曰好一喝祇是不得飜款僧又喝师曰公案未圆更喝始得僧无语师打曰这死汉上堂苔封古径不堕虗凝雾锁寒林肯彰风要钩针稳密孰云渔父栖巢祇么承当自是平常快活还有具透关眼底么良久曰直饶闻早便归去争似从来不出门上堂乍雨乍晴乍寒乍热山僧底箇山僧自知诸人底箇诸人自说且道雪峰口除喫饭外要作甚么问僧琉璃殿上玉女撺梭明甚么边事曰回互不当机师曰还有断续也无曰古今不曾间师曰正当不曾间时如何僧珍重便出上堂撼拄杖曰看看三千大千世界一时摇动云门大师即得雪峰则不然卓拄杖曰三千大千世界向甚么处去还会么不得重梅雨秧苗X争见青上堂幻化空身即法身遂作舞曰见么见么恁么见得过桥村酒美又作舞曰见么见么恁么不见隔岸野花香上堂还有不被元妙污染底么良久曰这一点倾四海水巳是洗脚不下问如何是空劫巳前自己师曰白马入芦花上堂穷微丧本体妙失宗一句截流渊元及尽是以金针密处不露光铓玉线通时潜舒异彩虽然如是犹是交互双明且道巧拙不到作么生相委良久曰云萝秀处青阴合巖树高低翠锁深上堂转功就位是向去底人玉韫荆山贵转位就功是却来底人红鑪片雪春功位俱转通身不滞撒手无依石女夜登机密室无人扫正恁么时绝气息一句作么生相委良久曰归根风堕叶照尽月潭空师于绍兴辛未十月朔旦慈宁太后遣中使候问从容而别须臾唿首座曰吾行矣跏趺而逝塔于崇先华桐嶋谥悟空禅师寿六十三腊四十五塔曰静照明州天童宏智正觉禅师隰州李氏子母梦五台一僧解环与环其右臂乃孕遂斋戒及生右臂特起若环状七岁日诵数千言祖寂父宗道久参佛陀逊甞指师谓其父曰此子道韵胜甚非尘埃中人苟出家必为法器十一得度于净明本宗十四具戒十八游方诀其祖曰若不发明大事誓不归矣及至汝州香山成枯木一见深所器重一日闻僧诵莲经至父母所生眼悉见三千界瞥然有省即诣丈室陈所悟山X指台上香合曰里面是甚么物师曰是甚么心行山曰汝悟处又作么生师以手畵一圆相呈之复抛向后山曰弄泥团汉有甚么限师曰错山曰别见人始得师应喏喏即造丹霞霞问如何是空劫巳前自己师曰井底虾蟇吞却月三更不借夜明帘霞曰未在更道师拟议霞打一拂子曰又道不借师言下释然遂作礼霞曰何不道取一句师曰某甲今日失钱遭罪霞曰未暇打得你且去霞领大洪师掌牋记后命首众宋徽宗宣和壬寅过圆通时真歇初住长芦遣僧邀至众出迎见其衣舄穿弊且歇之真歇俾侍者易以新履师却曰吾为鞋来耶众闻心服恳求说法居第一座甲辰出住泗州普照次补太平圆通能仁及长芦天童所至屋庐湫隘师皆创辟一新衲子争集上堂举参同契曰回互不回互僧问云门如何是回互门指板头曰不可唤作板头僧曰如何是不回互门曰者箇是板头师曰石头舌头无骨云门眼里有筯千古之下声光赫奕如今要把手共行直须恁么始解不恁么然后没交涉还相委悉么少年曾决龙蛇阵潦倒还听稚子歌上堂举僧问曹山子归就父为什么父全不顾山曰理合如斯僧曰父子之恩何在山曰始成父子之恩僧曰如何是父子之恩山曰刀斧斫不开师曰翡翠帘垂丝纶未降紫罗帐合视听难通犯动毫头月昇夜户密移一步鹤出银笼还知么脱身一色无遗影不坐同风落大功X上堂举僧问赵州学人乍入丛林乞师指示州曰喫粥了也未僧曰喫粥了州曰洗钵去师曰粥罢令教洗钵盂豁然心地自相符而今参饱丛林客且道其间有悟无上堂举仰山梦往弥勒内院居第二座有一尊者白椎曰今日当第二座说法仰乃起白椎曰摩诃衍法离四句绝百非谛听谛听次日举似沩山沩曰子巳登圣位师曰玉女依稀夜动机锦丝历历吐梭脐水天湛碧全功堕雪月寒清一色迷诸禅德全功负堕一色犹迷作么生体悉得相应去权挂垢衣云是佛却披珍御覆名谁上堂举干峰示众曰举一不得举二放过一着落在第二云门出众曰昨日有人从天台来却往径山去峰曰来日不得普请师曰坐断十方千差路绝放开一线万派朝宗二尊宿开拓家风方见衲僧去就还端的么太平天子寰中旨汗血将军塞外心上堂一点环中照极微智无功处却存知缘思净尽无余事半夜星河斗柄垂僧问如何是正中偏师曰云散长空后虗堂夜月明曰如何是偏中正师曰白发老婆羞看镜曰如何是正中来师曰霜眉雪鬂火中出堂堂终不落今时曰如何是兼中至师曰大用现前不存轨则曰如何是兼中到师曰夜明帘外排班早空王殿上绝知音问如何是君师曰日月光天德山河壮帝居曰如何是臣师曰腰悬三尺劒䇿佐一人安曰如何是臣向君师曰葵藿有时终向日江河无水不朝东曰X如何是君视臣师曰凤辇离天阙殷勤访子陵曰如何是君臣道合师曰万民歌圣德千载印凌烟师住持以来受无贪而施无厌岁艰食竭己有及赡众之余赖全活者数万日常过午不食高宗绍兴丁丑九月谒郡僚及檀度次谒越帅赵公令詪与之言别十月七日还山翌日辰巳间沐浴更衣端坐告众顾侍僧索笔作书遗育王杲请主后事仍书偈曰梦幻空花六十七年白鸟烟没秋水连天掷笔而逝龛留七日颜貌如生奉全躯塔于东谷谥宏智塔名妙光寿六十七腊五十三随州大洪慧照庆预禅师郢州胡氏子上堂进一步践他国王水草退一步踏他祖父田园不进不退正在死水中还有出身之路也无萧骚晚籁松钗短游漾春风柳线长上堂举船子嘱夹山曰直须藏身处无踪迹无踪迹处莫藏身吾在药山三十年祇明此事今时人为甚么却造次丹山无彩凤宝殿不留冠有时憨有时痴非我途中争得知后徙水南兴国随守以道行闻高宗赐号慧照绍兴中退隐雪峰临寂书偈曰末后一句最难明转步回头千万程除却我家亲嫡子更谁敢向里头行掷笔含笑而化处州治平湡禅师上堂优游实际妙明家转步移身指落霞无限白云犹不见夜乘明月出芦花净因成禅师法嗣台州天封子归禅师上堂卓拄杖一下召大众曰八X万四千法门八字打开了也见得么金凤夜栖无影树峰峦才露海云遮太平州吉祥法宣禅师僧问如何是祖师西来意师曰久旱无甘雨田中稻穗枯曰意旨如何师曰今年米价贵容易莫嫌麤台州护国守昌禅师上堂拈拄杖卓曰三十六旬之开始七十二候之起元万邦迎和气之时东帝布生成之令直得天垂瑞彩地拥贞祥微微细雨洗寒空淡淡春光笼野色可谓应时纳祐庆无不宜尽大地人皆添一岁敢问诸人且道那一人年多少良久曰千岁老儿颜似玉万年童子髻如丝邓州丹霞普月禅师上堂威音巳前谁当辨的然灯巳后熟是知音直饶那畔承当未免打作两橛纵向这边行履也应未得十全良由杜口毗耶巳是天机漏洩任使掩室摩竭终须缝罅离披休云体露真常直是纯清绝点说甚皮肤脱落自然独运孤明虽然似此新鲜未称衲僧意气直得五眼齐开三光洞启从此竿头丝线自然不犯波澜须明转位回机方解入鄽垂手所以道任使板齿生毛莫教眼睛顾着认着则空花缭乱言之则语路参差既然如是敢问诸人不犯锋𨦵一句作么生道良久曰半夜乌龟眼豁开万象晓来都一色东京妙慧尼慧光净智禅师上堂举赵州勘婆话乃曰赵州舌头连天老婆眉光覆地分明勘破归来无X限平人瞌睡宝峰照禅师法嗣江州圆通青谷真际德止禅师金紫徐闳中之季子也世居历阳师双瞳绀碧神光射人十岁未知书多喜睡其父目为懵然子暨成童强记过人学文有奇语弱冠梦异僧授四句偈巳而有以南安巖主像遗之者即傍所载聪明偈自是持念不忘后五年随金紫将漕西洛一夕忽大悟连作数偈一曰不因言句不因人不因物色不因声夜半吹灯方就枕忽然这里巳天明每啸歌自若众莫测之乃力求出家父弗许欲以官授之师曰某方将脱世网不着三界岂复剌头于利名中耶请移授从兄珏遂祝发受具未数载名振京师宣和二年春徽宗皇帝赐号真际俾居圆通上堂山僧二十年前两目皆盲了无所覩唯是闻人说道青天之上有大日轮照三千大千世界无有不徧之处筹䇿万端终不能见二十年后眼光渐开又值天色连阴浓云乱涌四方观察上下推穷见云行时便于行处作计较见云住时便于住处立箇窠臼正如是间忽遇着箇多知汉问道莫是要见日轮么何不向高山顶上去山僧却征他道那里是高山顶上他道红尘不到处是诸仁者好箇端的消息还会么长连床上佛陀耶上堂昨夜黄面瞿昙将三千大千世界来一口吞尽如人饮汤水踪迹不留应时消散当尔时诸大菩萨声闻罗汉及与一切X生众尽皆不觉不知唯有文殊普贤瞥然覰见虽然得见渺渺茫茫恰似向大洋海里头出头没诸人且道是甚么消息若也检点得破许他顶门上具一只眼示寂阇维烟气所及悉成设利塔于司空山分窆叠石原台州真如道会禅师上堂空劫中事自肯承当日用全彰有何渗漏正好归家稳坐任他雪覆青山不留元字挂怀谁覆波飜水面且道正不立元偏不附物一句如何举似机丝不挂梭头事文彩纵横意自殊兴国军智通大死翁景深禅师台州王氏子自幼不羣年十八依广度芝披剃始谒净慈象一日闻象曰思而知虑而解皆鬼家活计兴不自遏遂往宝峰求入室峰曰直须断起灭念向空劫巳前扫除玄路不涉正偏尽却今时全身放下放尽还放方有自由分师闻顿领厥旨峰击鼓告众曰深得阐提大死之道后学宜依之因号大死翁建炎改元开法智通上堂来不入门去不出户来去无痕如何提唱直得古路苔封𦏪羊绝迹苍梧月锁丹凤不栖所以道藏身处没踪迹没踪迹处莫藏身若能如是去住无依了无向背还委悉么而今分散如云鹤你我相忘触处元僧问如何是正中偏师曰黑面老婆拔白练曰如何是偏中正师曰白头翁子着皂衫曰如何是正中来师曰屎里飜筋斗曰如何是兼中至师曰雪刃笼身不自伤曰如何是兼中到师曰崑崙夜里行曰向X上还有事也无师曰捉得乌龟唤作鼈曰乞师再垂方便师曰入山逢虎卧出谷鬼来牵曰何得干戈相待师曰三两线一斤麻宋高宗绍兴初归住宝藏巖以事民其服壬申二月示微恙乃曰世缘尽矣三月十三为众小参仍说偈曰不用剃头何须澡浴一堆红焰千足万足虽然如是且道向上还有事也无遂歛目而逝衡州华药智朋禅师四明黄氏子依宝峰有年无省因为众持钵峰自题其像曰雨洗淡红桃萼嫩风摇浅碧柳丝轻白云影里怪石露绿水光中古木清噫你是何人至焦山枯木成见之叹曰今日方知此老亲见先师来师遂请益其赞成曰岂不见法眼拈夹山境话曰我二十年祇作境会师即契悟乃曰元来恁么地成曰汝作么生会师曰春生夏长秋收冬藏成曰直须保任师应喏绍兴初出住华药婺之天宁后迁清凉上堂海风吹梦岭猿啼月敢问诸人是何时节恁么会得无影树下任遨游其或未然三条椽下直须打彻后退居明之瑞巖建康再以清凉挽之明守亦勉其行师不从作偈送使者曰相烦专使入烟霞灰冷无汤不点茶寄语甬东贤太守难教枯木再生花未几而终石门易禅师法嗣吉安青原齐禅师福州陈氏子二十八辞父兄从云X葢智出家执事首座座一日秉拂罢师问曰某闻首座所说莫晓其义伏望慈悲指示座谆谆诱之使究无着说这箇法踰两日有省以偈呈曰说法无如这箇亲十方剎海一微尘若能于此明真理大地何曾见一人座骇然因语智得度徧扣诸方后至石门深蒙器可出住青原仅一纪示寂日说偈遗众曰昨夜三更过急滩滩头云雾黑漫漫一条拄杖为知己击碎千关与万关越州天衣法聪禅师上堂幽室寒灯不假挑虗空明月彻云霄要知日用常无间烈焰光中发异苗因装普贤大士开光明次师登梯秉笔顾大众曰道得即为下笔众无对师召侍者与老僧牢扶梯子遂点之遂宁府香山尼佛通禅师因诵莲经有省往见石门乃曰成都喫不得也遂宁喫不得也门拈拄杖打出师忽悟曰荣者自荣谢者自谢秋露春风好不着便门拂袖归方丈师亦不顾而出由此道俗景从得法者众净因觉禅师法嗣东京华严真懿慧兰禅师上堂达磨大师九年面壁未开口巳前不妨令人疑着却被禅光座主一覰脚手忙乱便道吾本来兹土传法救迷情一华开五叶结果自然成当时若有箇汉脑后具照破古今底眼目手中有截断虗空底钳鎚才见恁么道便与蓦胸搊住问他道一华五叶且拈放一边作么生是你传X底法待伊开口便与掀倒禅床直饶达磨全机也倒退三千里免见千古之下负累儿孙华严今日岂可徒然非唯重整頺纲且要为诸人雪屈遂拈拄杖横按召大众曰达磨大师向甚处去也掷拄杖下座上堂拈拄杖曰灵山会上唤作拈花少室峰前名为得髓从上古德祇可傍观末代宗师尽皆拱手华严今日不可逐浪随波拟向万仞峰前点出普天春色会么髑髅无喜识枯木有龙吟天宁誧禅师法嗣西京熊耳慈禅师上堂般若无知应缘而照山僧今日撒屎撒尿这边放那边疴东山西岭笑呵呵幸然一片清凉地刚被熊峰染污他染污他莫啾唧泥牛木马尽呵叱过犯弥天且莫论再得清明又何日还会么来年更有新条在恼乱春风卒未休大洪遂禅师法嗣随州大洪庆显禅师蜀广安杨氏子诵宝公十二歌有省寻参佛性宏智皆有启发西京帅列师道行于朝旨令继席开法大洪赐号觉照慧空佛智明悟大师僧问须菩提巖中宴坐帝释雨华和尚新据洪峰有何祥瑞师曰铁牛耕破扶桑国迸出金乌照海门曰未审是何宗旨师曰熨斗煎茶铫不同大同智禅师法嗣越州天章枢禅师上堂召大众曰春将至岁巳暮思量古往今来祇是箇般调度凝眸昔日家风下足旧X时岐路劝君休莫莽卤眨上眉毛须荐取东村王老笑呵呵此道今人弃如土青原下十四世长芦了禅师法嗣明州天童宗珏禅师僧问如何是道师曰十字街头休斫额上堂劫前运步世外横身妙契不可以意到真证不可以言传直得虗静歛氛白云向寒巖而断灵光破暗明月随夜船而来正恁么时作么生履践偏正不曾离本位纵横那涉语因缘真州长芦妙觉慧悟禅师上堂尽大地是箇解脱门把手拽不肯入雪蜂老汉抑逼人作么既到这里为甚么鼻孔在别人手里良久曰贪观天上月失却手中桡僧问鴈过长空影沈寒水鴈无遗踪之意水无沈影之心还端的也无师曰芦花两岸雪江水一天秋曰便恁么去时如何师曰鴈过长空聻僧拟议师曰灵利衲子福州龟山义初禅师上堂久默斯要不务速说释迦老子寐语作么我今为汝保任斯事终不虗也大似压良为贱既不恁么毕竟如何白云笼岳顶翠色转崔嵬建康保宁兴誉禅师上堂步入道场影涵宗鑑粲粲星罗霁夜英英花吐春时木人密运化机丝毫不爽石女全捉空印文彩未彰且道不一不异无去无来合作么生体悉的的纵横皆妙用阿侬元不异中来X真州北山法通禅师上堂吞尽三世底为甚么开口不得照破四天下底为甚么开眼不得作么生得十成通畅去金针双锁备叶露隐全该僧问断言语绝思惟处乞师指示师曰滴水不入石杭州皐亭崇先竹筒德朋禅师盐官顾氏子为邑名僧守璋弟子绍兴戊辰参真歇于径山夜歇山下真歇梦双月入寺诘朝师至歇异之参究凡四载一日闻通水笕节声豁然大悟歇可之因号竹筒及歇被旨住崇先师随行歇化师奉旨继其席当绍兴癸酉两诏入慈宁殿说法以璋年老谢事归省越二年复奉旨再住崇先孝宗干道丁亥无疾而逝天童觉禅师法嗣明州雪窦闻庵嗣宗禅师徽州陈氏子幼业经圆具依妙湛慧诘问次释然契悟慧颔之后谒宏智蒙印可其道愈尊出住普照善权翠巖雪窦上堂人人有箇鼻孔唯有善权无鼻孔为甚么无二十年前破人掣洛了也人人有两箇眼睛唯有善权无眼睛为甚么无被人木槵子换了也人人有箇髑髅唯有善权无髑髅为甚么无借人作屎杓了也遂召大众曰鼻孔又无眼睛又无髑髅又无诸人还识善权么若也不识是诸人埋没善权其或未然更听一颂㵎底泥牛金贴面山头石女着真红系驴橛上生芝草不是云霭香炉峰上堂翠巖不是不说祇为无箇时节今朝快便难逢一句为君剖决露柱本是木头秤X鎚祇是生铁诸人若到诸方莫道山僧饶舌僧问莲花未出水时如何师曰没却你鼻孔曰出水后如何师曰穿着你眼睛曰如何是正法眼师曰乌豆问如何是君师曰磨砻三尺劒待斩不平人曰如何是臣师曰白云闲不彻流水太忙生曰如何是君臣道合师曰云行雨施月皎星辉问如何是正中偏师曰菱花未照前曰如何是偏中正师曰团圞无少剩曰如何是正中来师曰徧界绝尘埃曰如何是兼中至师曰啮镞功前戏曰如何是兼中到师曰十道不通耗问如何是转功就位师曰撒手无依全体现扁舟渔父宿芦花曰如何是转位就功师曰半夜岭头风月静一声高树老猿啼曰如何是功位齐彰师曰出门不踏来时路满目飞尘绝点埃曰如何是功位俱隐师曰泥牛饮尽澄潭月石马加鞭不转头师终于本山塔全身寺之西南隅常州善权法智禅师陜府柏氏子壮于西京圣果寺祝发习华严弃谒南阳谨次参大洪智踰十年无所证后于宏智言下豁然出居善权次迁金粟上堂明月高悬未照前雪眉人倚玉栏干夜深雨过风雷息客散云楼酒椀干上堂三界无法何处求心惊蛇入草飞鸟出林雨过山堂秋夜静市声终不到孤岑杭州净慈自得慧晖禅师会稽张氏子幼依澄照道凝染削进具甫二十扣真歇于长芦微有所证旋里X谒宏智智举当明中有暗不以暗相遇当暗中有明不以明相覩问之语不契初夜坐起往圣僧前烧香而宏智适至师见之顿明前话次日入室智举堪嗟去日颜如玉却叹回时鬂似霜诘之师曰其入离其出微自尔问答无滞智许为室中真子宋高宗绍兴丁巳开法补陀徙万寿及吉祥雪窦孝宗淳熈丙申𢽬补净慈上堂朔风凛凛扫寒林叶落归根露赤心万派朝宗船到岸六窻虗映芥投针本成现莫他寻性地闲闲耀古今户外冻消春色动四山浑作木龙吟上堂释迦老子穷理尽性金口敷宣一代时教珠回玉转被人唤作拭不净故纸达磨祖师以一乘法直指单传面壁九年不立文字被人唤作壁观婆罗门且道作么生行履免被傍人指注去衲帔蒙头万事休此时山僧都不会上堂巢知风穴知雨甜者甜兮苦者苦不须计较作思量五五从来二十五万般施设到平常此是丛林饱参句诸人还委悉么野老不知尧舜力冬冬打皷祭江神上堂谷之神枢之要里许旁参回途得妙云虽动而常闲月虽晦而弥照宾主交参正偏兼到十洲春尽花凋残珊瑚树林日杲杲僧问如何是正中偏师曰昨夜三更星满天曰如何是偏中正师曰白云笼岳顶终不露崔嵬曰如何是正中来师曰莫谓鲲鲸无羽翼今日亲从鸟道来曰如何是兼中至师曰应无迹用无痕曰如何是兼中到师曰石人衫子破大地没人缝X上堂皮肤脱落绝方隅明了身心一物无妙入道寰深静处玉人端驭白牛车妙明田地达者还稀识情不到唯证方知白云儿灵灵自照青山父卓卓常存机分顶后光智契劫前眼所以道新丰路兮峻仍皾新丰洞兮湛然沃登者登兮不动摇游者游兮莫忽速亭堂虽有到人稀林泉不长寻常木诸禅德向上一着尊贵难明琉璃殿上不称尊翡翠帘前还合伴正与么时针线贯通真宗不坠合作么生施设满头白发离巖谷半夜穿云入市廛上堂举傅大士法身颂曰空手把锄头步行骑水牛人从桥上过桥流水不流云门大师道诸人东来西来南来北来各各骑一头水牯牛来然虽如是千头万头祇要识取这一头师曰云门寻常干爆爆地锥札不入到这里也解拖泥带水诸人祇今要见这一头么天色稍寒各自归堂上堂举风幡话师曰风幡动处着得箇眼却是上座风幡动处失却箇眼即是风幡其或未然不是风幡不是心衲僧徒自强锥针巖房雨过昏烟静卧听凉风生竹林庚子秋退归雪窦癸卯仲冬二十九日中夜沐浴而逝窆全身于明觉塔右明州瑞巖石窻法恭禅师郡之奉化林氏子于栖真薙染受具后往延庆听讲一夕诵法华至父母所生眼悉见三千界时闻风剌椶榈叶声忽然有省弃依天童始明大旨凡当世弘法者悉往咨决出住能仁光孝瑞巖上堂春风杨柳眉春禽弄百舌一片祖X师心两处俱漏泄不动步还家习漏顿消灭暗投玉线芒晓贯金针穴深固实幽远无人孰辨别慙愧可怜生头头皆合辙不念阿弥陀南无干屎橛无智痴人前第一不得说上堂见得彻用时亲相逢尽是箇中人望空雨宝休夸富无地容锥未是贫踏着秤鎚硬似铁八两元来是半斤上堂举世尊生下指天指地公案颂曰五天一只蓬蒿箭搅动支那百万兵不得云门行正令几乎错认定盘星宋孝宗淳熈辛丑八月示微疾以书招自得来相见如平时付以后事迟明陞座说偈而逝寿八十腊五十九襄州石门清凉法真禅师劒门人上堂柳色含烟春光迥秀一峰孤峻万卉争芳白云淡泞巳无心满目青山元不动渔翁垂钓一溪寒雪未曾消野渡无人万古碧潭清似镜宾中有主拄杖横挑日月轮主中有宾踏破草鞋赤脚走直得宾主互显杀活自由理事浑融正偏不滞入荒田不拣信手拈来草且道如何委悉尘中虽有隐身术争似全身入帝乡明州光孝了堂思彻禅师上堂羊头车子推明月没底船儿载晓风一句顿超情量外道无南北与西东所以劫前消息非口耳之所传格外真规岂思量之能解须知佛佛祖祖了无一法为人子子孙孙直下全身荷负既巳万机寝削自然一糁不留湛湛之波碧水冷涵于秋色灵灵之照霁天净洗于冰轮宛转旁参叶通兼带梦手推开玉户飜身拨动机轮正令X才行又见一阳萠动化工密运俄惊三世变迁虽则默尔无言争奈炽然常说无迁无变今朝拈置一边有故有新且道如何话会诸人还委悉么羣阴消剥尽来日是书云随州大洪法为禅师天台鲍氏子上堂法身无相不可以音声求妙道亡言岂可以文字会纵使超佛越祖犹落阶梯直饶说妙谈元终挂唇齿须是功勋不犯形迹不留枯木寒巖更无津润幻人木马情识皆空方能垂手入廛转身异类不见道无漏国中留不住却来烟坞卧寒沙真州长芦道琳禅师上堂拈拄杖曰其宗也离心意识其旨也超去来今离心意识故品万类不见差殊超去来今故尽十方更无渗漏当头不犯彻底无依悟向朕兆未生巳前用在功勋不犯之处平常活计不用踌躇拟议之间即没交涉大洪预禅师法嗣临江军慧力悟禅师上堂一切声是佛声檐前雨滴响冷冷一切色是佛色觌面相呈讳不得便恁么若为明碧天云外月华清福州雪峰慧深首座示众未得入头应切切入头巳得须教彻虽然得入本无无莫守无无无间歇大洪闻之乃曰深兄说禅若此惜福缘不胜耳一日普说罢挥偈辞众以笔一拍而化天封归禅师法嗣X江州东林通理禅师上堂峰头驾铁船三更日轮杲心闲不自明落叶知谁扫等闲摘箇郑州棃放手元是青州枣天衣聪禅师法嗣苏州慧日法安禅师本郡人僧问如何是和尚为人一句师曰狗走抖擞口曰意旨如何师曰猴愁搂摗头温州护国钦禅师上堂有句无句明来暗去活捉生擒捷书露布如藤倚树物以类聚海外人参蜀中绵附树倒藤枯切忌名模句归何处苏嚧苏嚧呵呵大笑破镜不照大地茫茫一任𨁝跳无为军吉祥元实禅师高邮人自到天衣蚤夜精勤胁不至席一日偶失笑喧众衣摈之中夜宿田里覩星月粲然有省晓归趋方丈衣见乃问洞山五位君臣如何话会师曰我这里一位也无衣令参堂谓侍僧曰这汉却有箇见处奈不识宗旨何入室次衣预令行者五人分序而立师至俱召实上座师于是密契奥旨述偈曰一位才彰五位分君臣叶处紫云屯夜明帘卷无私照金殿重重显至尊衣称善后住吉祥舒州投子道宣禅师久侍天衣无所契衣叱之师忘寝食者月余一夕闻巡更铃声忽勐省曰住住一声直透青霄路寒潭月皎有谁知泥牛触折珊瑚树衣闻命职藏司住后凡有所问以拂子作摇铃势X青原下十五世天童珏禅师法嗣明州雪窦智鉴禅师滁州吴氏子儿时母与洗手疡因曰是甚么对曰我手似佛手长失恃怙依真歇于长芦大休首众即器之后遯象山百怪不能惑深夜开悟求证于延寿然曰日来肚大无物可餐庵小无床可卧若能与食展庵则住否则去然曰这汉从甚处见神见鬼来者里纳败师便喝于是反覆征诘不能屈然乃曰鉴公彻人也复走见大休于岳林机辨逸出休曰今后佛祖不奈尔何矣因令为众行丐师荷二囊随得即受备历艰勤翠山宗白头谓师曰为众竭力得无劳耶师曰须知有不劳者曰尊贵位中收不得时如何师曰触处相逢不相识曰者犹是途中宾主如何是主中主师曰丙丁吹灭火宗以手掩师口师拂袖而退宗迁雪窦挽师偕行时法堂新饬命师普说宗窃听之叹曰吾生有耳未甞闻也出世继其席上堂世尊有密语迦叶不覆藏一夜落花雨满城流水香宋光宗绍熈辛亥谢事退居雪窦之东庵明年七月示恙诫众曰吾行矣送终须务简约勿素服哀恸言讫而逝寿八十有八腊五十三塔全身于本山之左雪窦宗禅师法嗣泰州广福微庵道勤禅师本郡俞氏子上堂举僧问同安如何是和尚家风同安曰金鸡抱子归霄汉玉X兔怀胎入紫微曰忽遇客来将何祇待同安曰金果早朝猿摘去玉华晚后凤衔来师曰广福即不然有问如何是和尚家风祇向他道翠竹丛边歇款士止乃碧巖深处卧烟萝忽遇客来将何祇待没底篮儿盛皓月无心盆子贮清风善权智禅师法嗣越州超化藻禅师开炉上堂雪满寒窻烧尽丹霞木佛冰交野渡冻杀陜府铁牛直得寒灰发𦦨片雪不留任运纵横现成受用诸禅德要会么衲帔蒙头坐冷煖了无知净慈晖禅师法嗣甞州华藏寺明极慧祚禅师颂洞山喫果子话曰洞山果子谁无分掇退台盘妙转机今夜为君轻点破牡丹花下睡猫儿青原下十六世雪窦鉴禅师法嗣明州天童长翁如净禅师久依雪窦足庵会下庵令看柏树子话有省颂曰西来祖意庭前柏鼻孔寥寥对眼睛落地枯枝才𨁝跳松萝亮鬲笑掀腾庵颔之后出世列主名剎居杭之净慈未几奉敕黄复迁明州天童寺上堂外不放入内不放出痛下一槌万事了毕且道如何太白峰前令斩新内外纪纲俱委悉结夏上堂结却衲僧布袋头天童拈来作气毬脚尖趯出佛无数付与丛林作马牛谢监收上堂X金刚王宝劒在匣有望风不犯之威天童喝下飞出变作无孔铁槌辊入荒田乱草任教日炙风吹因甚如此拈匙把箸知多少不是知音不易知谢造桥上堂去那边去来者里来中间绝壑断崖且道如何相接以拂子作弯桥势曰看依稀金磴阔彷彿彩红弯人从桥上过又作么生松萝景里开天巧汗墨光中入畵看上堂眼见黄叶落耳闻孤鴈鸣且道是甚么物得与么灵咦谿上秋光分外清淛翁遗书至上堂八月十八钱塘潮淛翁声价泼天高尽教四海弄潮手彻底穷渊辊一遭重拣择不辞劳要透龙门继凤毛忽然收卷还源去万古曹谿风怒号上堂陆修静陶渊明文殊普贤打圆相曰咦一款具呈且道凭谁批判若是孔夫子吾无隐乎尔开炉上堂召众打圆相曰箇是天童火炉近前则烧杀退后则冻杀忽有箇汉出来道合作么生㘞火炉动也上堂举世尊道一人发真归源十方虗空悉皆消殒师拈曰既是世尊所说未免尽作奇特商量天童即不然一人发真归源乞儿打破饭盌上堂举五祖演和尚道有一人向虗空里写得祖师西来意五箇字老僧大展坐具拜他师拈曰当时天童若有祇对他道款出囚口今则莫有同款者么既无依稀斜去雁惊破海天秋上堂霜风号肃杀霜叶堕萧骚举拂子曰看唯有玲珑崔嵬望转高所谓天童滞货今朝短贩一遭莫有酬价底么下座巡堂师凡六坐X道场未云禀授众有请师曰我待涅槃堂里拈出果临终时拈香曰如净行脚四十余年首到乳峰失脚堕于陷阱此香今不免钝置我雪窦足庵大和尚并书辞世偈曰六十六年罪犯弥天打箇𨁝跳󳯻陷黄泉咦从来生死不相干竟而趋寂塔全身于本山华藏祚禅师法嗣东谷光禅师上堂藏身处没踪迹无影树头灵鸟宅没踪迹处莫藏身不萌枝上春花圻有来由谁辨的天晓西风拂拂吹松钗一径争抛掷青原下十七世天童净禅师法嗣襄州鹿门觉禅师参长翁值翁上堂一箇乌梅似本形蜘蛛结网打蜻蜓蜻蜒落了两片翼堪笑乌梅齩铁钉师不觉失笑曰早知灯是火饭熟几多时后承印记出住鹿门示众尽大地是学人一卷经尽干坤是学人一只眼以者箇眼读如是经千万亿劫常无间断师作五位颂曰正中偏月黑云笼午夜天佛祖无踪凡圣尽箇中谁辨往来源偏中正金井玉盘秋水冷海天红日巳生东余辉不照毗卢顶正中来戴角披毛知几回应物转身全得妙云收终不露崔嵬兼中至觌面谁能容拟议手提妙印不当风大用繁兴岂凝滞兼中到无舌童儿方会道拨尘何处得逢源撒手回途还复妙雪庵从瑾禅师僧请益倩女离魂话师示以颂曰南X枝向煖北枝寒何事春风有两般凭仗高楼莫吹笛大家留取倚䦨看五灯全书卷第三十五灯全书X卍XXX五灯全书卷第三十一京都圣感禅寺住持僧编辑京都古华严寺住持僧较阅进呈云门宗南岳下六世雪峰存禅师法嗣韶州云门山光奉院文偃禅师嘉兴张氏子幼依空王澄律师出家敏质生知慧辩天纵及长落发禀具于毗陵坛侍澄数年探穷律部以己事未明往参睦州州才见来便闭却门师乃扣门州曰谁师曰某甲州曰作甚么师曰己事未明乞师指示州开门一见便闭却师如是连三日扣门至第三日州开门师乃拶入州便擒住曰道道师拟议州便推出曰秦时𨍏轹钻遂掩门损师一足师从此悟入州指见雪峰师到雪峰庄见一僧廼问上座今日上山去那僧曰是师曰寄一则因缘问堂头和尚祇是不得道是别人X语僧曰得师曰上座到山中见和尚上堂众才集便出握腕立地曰这老汉顶上铁枷何不脱却其僧一依师教雪峰见这僧与么道便下座拦胸把住曰速道速道僧无对峰拓开曰不是汝语僧曰是某甲语峰曰侍者将绳棒来僧曰不是某语是庄上一浙中上座教某甲来道峰曰大众去庄上迎取五百人善知识来师次日上雪峰峰才见便曰因甚么得到与么地师乃低头从兹契合温研积稔密以宗印授焉师出岭徧谒诸方覈穷殊轨锋辩险绝世所盛闻后抵灵树冥符知圣接首座之说初知圣住灵树二十年不请首座常曰我首座生也我首座牧牛也我首座行脚也一日令击钟三门外接首座众出迓师果至直请入首座寮解包后广主命师出世灵树开堂日主亲临曰弟子请益师曰目前无异路上堂良久曰祇这箇带累杀人便下座上堂道即道了也时有僧出礼拜欲伸问次师拈拄杖便打曰识什么好恶这一般打野榸汉总似这箇僧争消得施主信施恶业众生总在这里觅什么干屎橛咬以拄杖一时趂下问牛头未见四祖时如何师曰家家观世音曰见后如何师曰火里蝍蟟吞大虫问如何是禅师曰拈却一字得么问扶桑柯畔日轮未出时如何师曰知问背楚投吴时如何师曰面南看北斗问如何是本源师曰受什么人供养问如何是直截一路师曰主山后曰谢师指示X师曰合取皮袋问曹溪的旨请师垂示师曰三十年后问密室玄官时如何师曰倒曰宫中事作么生师曰重问万机吐不出时如何师曰大众不匿曰犹是学人疑处在师曰语覆前机去问要急相应唯言不二时如何师曰对众举大众可不知曰如何承当师曰驴年问一生积恶者不知善一生积善者不知恶此意如何师曰烛问远远投师师意如何师曰七九六十三曰学人近离衡州师喝曰是你草鞋跟断曰珍重师喝曰静处萨婆诃问如何是学人自己师曰一佛一菩萨上堂汝等诸人皆是河南海北来各各尽有生缘所在还自知得么试出来举看老汉与汝证明有么有么汝若不知老汉瞒汝去也汝欲得识么生缘若在向北北有赵州和尚五台文殊总在这里生缘若在向南南有灵峰卧龙西院鼓山总在这里汝欲得识么向这里识取若不见莫掠虗见么见么若不见且看老汉骑佛殿出去也珍重问六国未宁时如何师曰云擎雨色问上无攀仰下无己躬时如何师曰藏身一句作么生道僧便礼拜师曰放过一着置将一问来僧无语师曰这死虾蟇问如何是色即是空师曰拄杖敲汝鼻孔问如何是和尚非时为人一句师曰早朝牵犂晚间拽杷问三乘五性即不问如何是衲僧门下事师曰日势稍晚速礼三拜问久值为什么不识师曰测问如何是心师曰心曰不会师曰不X会曰究竟如何师咄曰静处东行西行问三界唯心万法唯识时如何师曰舌根里藏身曰藏身后如何师曰苏噜苏噜问如何是途中受用师曰七九六十三曰如何是世谛流布师曰江西湖南新罗渤海问密室不通风时如何师曰响露鸣风曰如何是密室中人师曰再陈难辨问直与么来时如何师曰照从何立曰不去不来时如何师曰前语道什么问进向无门时如何师曰三千八百上堂放你横说竖说从朝至暮无人塞你口不放你说又作么生上堂大众集良久蓦拈拄杖曰看看北郁单越人见汝般柴不易在中庭里相扑供养你更为你念般若经云一切智智清净无二无二分无别无断故僧便问如何是一切智智清净师曰西天斩头截臂这里自领出去问挂钖幽巖时如何师曰在什么处问如何是深中浅师曰山河大地曰如何是浅中深师曰大地山河曰如何是深师曰朝到西天暮归唐土问迦叶入定时如何师曰匿得么曰还见十方不师曰好手透不出问真如湛寂妙绝无门时如何师曰自机回照曰祇这里如何师曰莫错问千般方便诱引归源未审源中事如何师曰有问有答速道将来僧应诺师曰迢遥也问如何是云劒门师曰揭曰用者如何师曰苏噜苏噜问如何是祖师西来意师曰没即道曰不会师曰壮一问问能诠表里时如何师曰风不入曰表里事如何X师曰错问万机俱罢时如何师曰冢上生芝草问观身无己观外亦然时如何师曰热发作么曰与么则冰消瓦解去也师便打问龙门有意进水无能时如何师曰来机即易再举还难曰正与么时如何师曰快上堂天亲菩萨无端变作一条楖𣗖柱杖乃划地一下曰尘沙诸佛尽在这里说葛藤去便下座上堂我共汝平展遇人识人与么老婆说话尚自不会每日饱饭喫子上来下去觅什么椀这野狐队仗向这里作什么以拄杖一时趂下问初秋夏末前程忽有人问如何祇对师曰大众退后曰过在什么处师曰还我九十日饭钱来问学人近到法席未审家风事如何师曰不历一问作么生道问十方国土中唯有一乖法如何是一乘法师曰何不别问曰谢师指示师便喝问承古有言一尘徧含一切尘如何是一尘师曰犵獠舌头更将一问来问学人不问师还答也无师曰将汝口挂壁上不得问一切寻常时如何师曰虽然屎臭气熏我我且问你昼行三千夜行八百你钵盂里什么处着僧无对师曰脱空妄语汉问如何是教眼师曰速礼三拜问承古有言牛头横说竖说不知有向上关棙子如何是向上关棙子师曰东山西岭青问如何是露地白牛师曰归依佛归依法归依僧曰白牛何在师乃咄之问树凋叶落时如何师曰体露金风问如何是布袋里真珠师曰说得么问如何X是祖宗的子师曰言中有响上堂夫学般若菩萨须识得众生病即识得学般若菩萨病还有人拣得么出来对众拣看众无语乃曰若拣不得莫妨我东行西行上堂我今日共汝说葛藤屎灰尿火泥猪疥狗不识好恶屎坑里作活计所以道尽干坤大地三乘十二分教三世诸佛天下老师言教一时向汝眼睫上会取去饶汝便向这里一时明得亦是不着便汉无端跳入屎坑可中于我衲僧门下过打脚折时有三僧出一时礼拜师曰一状领过问如何得速超三界去师曰如何得速超三界去曰是师曰是即休问终日忙忙时如何师曰觌机无响路曰作么生师曰说不得问一摆净尽时如何师曰争奈老僧何曰此是和尚分上师曰这掠虗汉问如何是道师曰透出一字曰透出后如何师曰千里同风问古人道知有极则事如何是极则事师曰争奈在老僧手里何曰某甲问极则事师便棒曰吽吽上堂正当拨破便道请益这般底到处但知乱统近前来我问你寻常在长连床上商量向上向下超佛越祖你道水牯牛还有超佛越祖的道理么僧曰适来巳有人问了也师曰这箇是长连床上学得底不要有便言有无便言无僧曰若有更披毛戴角作么师曰将知你祇是学语之流又曰来来我更问你诸人横担拄杖道我参禅学道免觅箇超佛越祖底道理我且问你十二时中行住坐卧疴屎送尿至于茅X坑里虫子市肆卖买羊肉案头还有超佛越祖底道理么道得底出来若无莫妨我东行西行便下座师见僧入来便曰瓦解冰消僧曰学人有什么过师曰七棒对十三问如何是西来意师曰长连床上有粥有饭问承古有言道无横径立者皆危如何是道师曰普请看问如何是三乘教外一句师曰阇黎一问老僧𨁝跳三千里曰谢师指示师曰住住你道老僧话作么生僧无对师曰三十年后来与汝三十棒问大众云集合谈何事师曰諕汝屋里老爷问曹谿一句阖国知闻未审云门一句什么人得闻师曰阇黎不闻曰学人亲近得不师曰仔细踟蹰看上堂如来明星现时成道有僧问如何是明星现时成道师曰近前来近前来僧近前师以拄杖打趂上堂有僧出礼拜曰请师答话师召大众大众举头师便下座上堂良久有僧出礼拜师曰太迟生僧应诺师曰这漆桶上堂有解问话者置将一问来僧出礼拜曰请师鉴师曰抛钩钓鲲鲸钓得箇虾蟇曰和尚莫错师曰朝走三千暮走八百作么生僧无语师便打上堂僧问如何是本源师拈起拄杖曰若是提起即向上去也僧又问如何是本源师曰南赡部洲北郁单越问普贤为什么骑象文殊为什么骑师子师曰我也无象也无师子且骑佛殿出三门去也问如何是教意师曰山河大地又曰正好辨犹是曲说教意若约提纲即未在问一切智通X无障碍时如何师曰扫地泼水相公来问随流认得性时如何师曰东堂月朗西堂闇问如何是三乘教外别传底事师曰你若不问我即不答你若问我即朝到西天暮归唐土僧曰乞师指示师曰一不成二不是问如何是祖师西来意师曰青天白日寱语作么问如何是佛法大意师曰日里麒麟看北斗问学人到这里为什么道不得师曰野狐窟里坐问不落古人是何曲调师拽拄杖便下座问如何是佛法大意师曰面南看北斗问古人斩蛇意旨如何师便打问如何是和尚家风师曰阇黎受戒太早问如何是宾中主师曰骑一问曰如何是主中主师曰叉手着曰宾主相去多少师曰如眼如目曰合谈何事师曰三九二十七问自到和尚法席不会乞师指示师曰截却你头得么问乞师指示令学人顿息昏迷师曰襄州米作么价问二尊相见时如何师曰不是偶然上堂天帝释与释迦老子在中庭里相争佛法甚閙便下座问如何是曹溪的的意师曰老僧爱瞋不爱喜曰为什么如此师曰路逢劒客须呈劒不是诗人不献诗问二尊相见共谈何事师曰不决即道问人天交接其意如何师曰对众呈机上堂和尚子且须明取衲僧鼻孔且作么生是衲僧鼻孔乃曰摩诃般若波罗蜜今日大普请便下座问如何是西来意师曰山河大地曰向上更有事也无师曰有曰如何是向上事师曰释迦X老子在西天文殊菩萨居东土问父母俱丧时如何师曰俱丧且置那箇是你父母曰苦痛深师曰灼然灼然问如何是大施主师曰对机不辨问彻底冥蒙底人来师如何拯济师曰两重公案一状领过问说教当为何人师曰近前来高声问僧近前问师便打问和尚年多少师曰七九六十八曰为什么七九六十八师曰我为你减却五年上堂和尚子直饶你道有什么事犹是头上安头雪上加霜棺木里眨眼灸瘢上更着艾爝这箇是一场狼籍不少也你合作么生各自觅箇託生处好莫空游州猎县祇欲揑搦闲言语待老和尚口动便问禅问道向上向下如何若何大卷抄将去𡎺向皮袋里卜度到处火炉边三箇五箇聚头举口喃喃地便道这箇是公才语这箇是就处打出语这箇是事上道底语这箇是体语体汝屋里老爷老孃噇却饭了祇管说梦便道我会佛法了也将知与么行脚驴年得休歇么更有一般底才闻说箇休歇处便向阴界里闭目合眼老鼠孔里作活计黑山下坐鬼趣里体当便道我得箇入路也还梦见么这般底打杀万箇有什么罪过唤作打底不遇作家至竟祇是箇掠虗汉你若实有箇见处拈将来共汝商量莫空过不识好恶謥謥詷詷地聚头说葛藤莫教老僧见捉来勘不相当槌折腰莫言不道汝皮下还有血么到处自欲受屈作么这尽是野狐羣队总在这里作么以拄杖一时趂X下问十方薄伽梵一路涅槃门如何是一路涅槃门师曰我道不得曰和尚为什么道不得师曰是你举话即得问如何是说法师曰大众久立速礼三拜曰如何是随意说师曰晨时有粥斋时有饭曰如何是随宜说师曰三德六味施佛及僧曰如何是方便说师曰是汝鼻孔重三斤半曰如何是大悲说师曰归依佛法僧问生死根源即不问如何是目前三昧师曰犵獠舌头三千里曰今日得遇和尚也师曰放你三十棒问乞师指示师曰上大人丘乙巳曰学人不会师曰化三千七十士问不离三德六味还有佛法也无师曰祇怕你不问曰请师道师曰三德六味施佛及僧上堂眼睫横亘十方眉毛上透干坤下透黄泉须弥山塞却汝咽喉还有会处么若会得拽取占波国共新罗国鬬额上堂江西即说君臣父子湖南即说他不与么我此间即不如此良久曰汝还见壁么上堂去去递相钝置有什么了时却问众曰我与么道还有过么问如何是祖师西来意师曰一不得问曰诺师咄曰话也不领问今日供养罗汉罗汉还来也无师曰汝若不问我即不道曰请师道师曰三门头合掌佛殿里装香问如何是衲僧本分事师曰南有雪峰北有赵州曰请和尚不繁辞师曰不得失却问头曰诺师便打问承古有言会即事同一家不会即离牙擘齿如何得事同一家师曰乱走作么上堂从上来且是箇X什么事如今抑不得巳且向汝诸人道尽大地有什么物与汝为对为缘若有针锋与汝为隔为碍与我拈将来唤什么作佛作祖唤什么作山河大地日月星辰将什么为四大五蕴我与么道唤作三家村里老婆说话忽然遇着本色行脚汉闻与么道把脚拽向堦下有什么罪过虽然如此据箇什么道理便与么莫趂口快向这里乱道须是箇汉始得忽然被老汉脚跟下寻着勿去处打脚折有什么罪过既与么如今还有问宗乘中话么待老汉答一转了东行西行有僧拟问次师以拄杖噼口打便下座问师子嚬呻时如何师曰嚬呻且置试哮吼看僧应诺师曰这箇是老鼠啼上堂我有一句语不敢望你会还有人举得么良久曰将谓胡须亦更有赤须胡便下座上堂不得巳且作死马医向汝道是箇什么是东是西是南是北是有是无是见是闻是向上是向下是与么是不与么这箇唤作三家村里老婆说话是你有几箇到此境界相当即相当不相当静处萨婆诃便下座上堂诸方老和尚道须知有声色外一段事似这箇语话诳諕人家男女三间法堂里独自妄想未曾梦见我本师宗旨在作么生消得他信施腊月三十日箇箇须偿他始得任汝𨁝跳去是你诸人各自努力珍重问目前无一法还免得生死不师曰你驴年未免得在问如何是道师曰去曰学人不会乞师道师曰阇黎公验分明何在重判X问维摩一默还同说也无师曰痛领一问曰与么则同说也师曰适来道什么问如何是清净法身师曰花药栏曰便与么会时如何师曰金毛师子上堂因闻钟鸣乃曰世界与么广阔为什么钟声披七条上堂不可雪上加霜去也珍重便下座上堂诸方老秃奴曲木禅床上坐地求名求利问佛答佛问祖答祖疴屎送尿也三家村里老婆传口令相似识箇什么好恶总似这般底水也难消上堂人人自有光明在看时不见暗昏昏便下座师入京在受春殿圣上问如何是禅师曰皇帝有敕臣僧对师在文德殿赴斋有鞠常侍问灵树果子熟也未师曰什么年中得信道生上堂你诸人无端走来这里觅什么老僧祇解喫饭疴屎别解作什么你诸方行脚参禅问道我且问你诸方参得底事作么生试举看又曰中间諕汝屋里老爷得么向老汉𦜇臀后觅得些子㖒唾嚼将为自己便道我解禅解道饶你念得一大藏教拟作么生去古人事不得己见你乱走向汝道菩提涅槃是埋没你是钉橛系却你又见你不会向汝道非菩提涅槃知是般事早是不着便也又更觅他注解这般底从上来总似这般何处到今日我向前行脚时有一般人与我注解他是不恶心被我一日觑见是一场笑具是我三五年不死这般底一斧打折脚如今诸方大有出世纽揑你何不去彼中在这里觅什么干屎橛师便下地以拄杖一X时打趂下去问如何万法一决师曰莫教失却问问死中得活时如何师曰朝行三千夜行八百问大众云集合谈何事师曰今日放下令行去也僧礼拜师便打问如何是学人自己师曰怕我不知问如何是透法身句师曰海晏河清道士问视听无声无形老君说了也云门一句请师指示师曰迢然西天路士无语师拟下座士曰再请师举扬宗旨师曰道得底出来众无对师曰与么则辜负请主去也便下座上堂大众集定师乃拈起拄杖曰不得巳且向这里会取看看三门在露柱上便下座示众任你横说竖说未是宗门苗裔若据宗门苗裔是甚热椀鸣三乘十二分教说梦达磨西来说梦若有老宿开堂为人说法将利刀杀却百千万箇有什么过又曰将谓合有与么说话底道理示众拈槌竖拂弹指扬眉一问一答并不当向上宗乘僧便问如何是向上宗乘师曰地下阎浮大家总道得祇如閙市里坐朝时猪肉案头茅坑里虫子还有超佛越祖之谈么僧曰有底不肯师曰有底不肯不可商量时便有不商量时便无也若约那箇语话体上会事直言未到见解偏枯示众我寻常道一切声是佛声一切色是佛色尽大地是法身枉作箇佛法中见如今见拄杖但唤作拄杖见屋但唤作屋示众作而无作用而无用乃拈起拄杖曰不是用而无用唤什么作拄杖示众举丹霞曰百骸俱溃散一物镇X长灵师曰拄杖不可不灵也唤什么作百骸甚处得来示众举一切贤圣皆以无为法而有差别师曰拄杖不是无为法一切不是无为法示众举志公云鸡鸣丑一颗圆光明巳久师曰脑后即不问你三千里外道将一句来示众举睦州唤僧赵州喫茶入水之义雪峰辊毬归宗拽石经头米木八字国师水椀罗汉书字诸佛出身处东山水上行总是向上时节示众直得触目无滞达得名身句身一切法空山河大地是名名亦不可得唤作三昧性海俱备犹是无风匝匝之波直得忘知于觉觉即佛性矣唤作无事人更须知有向上一窍在示众一切处无不是说法打钟打鼓时不可不是若与么一切处亦不是有一切处亦不是无示众不可说时即有不说时便无也若约提唱即未在为人门中即得示众举生死涅槃合成一块乃拈起扇子曰是什么不是合成一块得与么不灵利直饶与么也是鬼窟里作活计示众举僧问南泉牛头未见四祖时为什么百鸟衔花献泉曰步步蹋佛阶梯僧曰见后为什么不衔花献泉曰直饶不来犹较王老师一线道师曰南泉祇解步步登高不解从空放下僧曰如何是步步登高师曰香积世界僧曰如何是从空放下师曰填沟塞壑示众若问佛法两字东西南北七纵八横朝到西天暮归唐土虽然如此向后不得错举示众举祖师偈曰心随万境转转处实能幽僧问如何X是转处实能幽师曰犵獠舌头老僧倒走三千里曰如何是随流认得性师曰馒头䭔子摩诃般若波罗蜜示众举玄沙与韦监军茶话次军曰占波国人语话稍难辨何况五天梵语还有人辨得么玄沙提起托子曰识得这箇即辨得师曰玄沙何用繁辞又曰适来道什么又曰有什么难辨示众举古人曰以空名召空色师曰拄杖不是空示众举南泉曰自小养一头水牯牛拟向溪东放不免食他国王水草拟向溪西放不免食他国王水草不如随处纳些些他总不见师曰南泉水牯牛随处纳些些你道在牛内纳牛外纳直饶你向这里说得纳处分明我更问你索牛在示众举王大王向雪峰道拟盖一所佛殿去如何峰曰大王何不盖取一所空王殿大王曰请师样子峰展两手师曰一举四十九示众举报慈赞龙牙偈曰日出连山月圆当户不是无身不欲全露有僧问请师全露龙牙拨开帐子曰还见么僧曰不见牙曰将眼来后报慈闻举曰龙牙祇道得一半师令僧举我与你道其僧便举师曰我不妨与你道示众诸方尽向绳墨里脱出我者里即不然僧问未审和尚如何师曰草鞋三十文买举揽真成立色相宛然一切法不迁僧便问作么生是不迁师曰还见灯笼么僧曰见师曰静处萨婆诃师唱道灵树云门凡三十载机缘语句备载广录以后汉隐帝干祐己酉四月十日顺寂塔X全身于方丈后十八载宋太祖干德丙寅示梦阮绍庄曰与吾寄语秀华宫使特进李托奏请开塔遂致奉敕迎请内庭供养逾月方还因改寺为大觉谥大慈云匡真弘明禅师南岳下七世云门偃禅师法嗣韶州白云子祥实性禅师初住慈光院广主召入府说法时有僧问觉华才绽正遇明时不昧宗风乞师方便师曰我王有令问祖意教意是同是别师曰不别曰恁么则同也师曰不妨领话问诸佛出世普徧大千白云一会如何举扬师曰赚却几人来曰恁么则四众何依师曰没交涉问即心即佛示诲之辞不涉前言如何指教师曰东西且置南北作么生问如何是和尚家风师曰石桥那畔有这边无会么曰不会师曰且作丁公吟问衣到六祖为甚么不传师曰海晏河清问从上宗乘如何举扬师曰今日未喫茶上堂诸人会么但向街头市尾屠儿魁刽地狱镬汤处会取若恁么会得堪与人天为师若向衲僧门下天地悬殊更有一般底祇向长连床上作好人去汝道此两般人那箇有长处无事珍重问僧甚么处来曰云门来师曰里许有多少水牛曰一箇两箇师曰好水牛问僧不坏假名而谈实相作么生僧指椅子曰这箇是椅子师以手拨椅曰与我将鞋袋来僧无对师曰这虗头汉师将示灭白众曰某甲虽提祖印未尽其中事诸仁者且道其中事作么生莫是无边中间内外是否若如是会即大地如铺沙良久曰去此即他方相见言讫而寂鼎州德山缘密圆明禅师上堂僧堂前事时人知有佛殿后事作么生上堂我有三句语示汝诸人一句函葢干坤一句截断众流一句随波逐浪作么生辩若辩得出有参学分若辩不出长安路上辊辊地僧问如何是透法身句师曰三尺杖子搅黄河问百花未发时如何师曰黄河浑底流曰发后如何师曰幡竿头指天问不犯辞锋时如何师曰天台南岳曰便恁么去时如何师曰江西湖南问佛未出世时如何师曰河里尽是木头船曰出世后如何师曰这头蹋着那头掀上堂与么来者现成公案不与么来者垛生招箭总不与么来者徐六担板迅速锋铓犹是钝汉万里无云青天犹在上堂但参活句莫参死句活句下荐得永劫无滞一尘一佛国一叶一释迦是死句扬眉瞬目举指竖拂是死句山河大地更无誵讹是死句时有僧问如何是活句师自波斯仰面看曰恁么则不谬去也师便打上堂举临济示众曰恁么来者恰似失却不恁么来者无绳自缚十二时中莫乱斟酌会与不会都卢是错分明与么道一任天下人贬剥师曰古镜阔一丈屋梁长三尺是汝钵盂鐼子阔多少上堂俱胝和尚凡X有扣问祇竖一指寒则普天寒热则普天热问己事未明如何辩得师曰须弥山顶上曰便恁么去时如何师曰脚下水浅深问达磨未来时如何师曰千年松倒挂曰来后如何师曰金刚努起拳问师未出世时如何师曰佛殿正南开曰出世后如何师曰白云山上起曰出与未出还分不分师曰静处萨婆诃问如何是和尚家风师曰南山起云北山下雨问如何是应用之机师喝僧曰祇这箇为复别有师便打问大用现前不存轨则时如何师曰黑地打破瓮僧退步师便打问佛未出世时如何师曰猢狲系露柱曰出世后如何师曰猢狲入布袋问文殊与维摩对谈何事师曰并汝三人无绳自缚问如何是佛师曰满目荒榛曰学人不会师曰劳而无功问尽大地致一问不得时如何师曰话堕也曰大众总见师便打问无踪无迹是甚么人行履师曰偷牛贼问羚羊未挂角时如何师曰猎屎狗曰挂后如何师曰猎屎狗问牛头未见四祖时如何师曰秋来黄叶落曰见后如何师曰春来草自青岳州巴陵新开院颢鉴禅师初到云门门曰雪峰和尚道开却门达磨来也我问你作么生师曰筑着和尚鼻孔门曰地神恶发把须弥山一掴𨁝跳上梵天拶破帝释鼻孔你为甚么向日本国里藏身师曰和尚莫瞒人好门曰筑着老僧鼻孔又作么生师无语X门曰将知你祇是学语之流师住后更不作法嗣书祇将三转语上云门僧问如何是道师曰明眼人落井问如何是吹毛劒师曰珊瑚枝枝撑着月问如何是提婆宗师曰银椀里盛雪门曰他后老僧忌日祇消举此三转语足以报恩自后忌辰果如所嘱僧问祖意教意是同是别师曰鸡寒上树鸭寒下水问三乘十二分教即不疑如何是宗门中事师曰不是衲僧分上事曰如何是衲僧分上事师曰贪观白浪失却手挠问僧游山来为佛法来曰清平世界说甚么佛法师曰好箇无事禅客曰蚤是多事了也师曰上座去年在此过夏了曰不曾师曰与么则先来不相识下去师将拂子遗僧僧曰本来清净用拂子作甚么师曰既知清净切勿忘却随州双泉山师宽明教禅师上堂举拂子曰这箇接中下之人时有僧问上上人来时如何师曰打鼓为三军问向上宗乘如何举唱师曰不敢曰恁么则含生有望师曰脚下水深浅问凡有言句尽落有无不落有无时如何师曰东弗于逮曰这箇犹落有无师曰支过雪山西僧问洞山初和尚如何是佛山曰麻三斤师闻之乃曰向南有竹向北有木问不可以智知不可以识识时如何师曰不入这箇野狐群队问如何是定师曰鰕跳不出斗曰如何出得去师曰南山起云北山下雨问北斗里藏身意X旨如何师曰鸡寒上树鸭寒下水问竖起杖子意旨如何师曰一叶落知天下秋师游山回首座同众出接座曰和尚游山𡾟崄不易师提起拄杖曰全得这箇力座乃夺却师放身便倒大众皆进前扶起师拈拄杖一时趂散回顾侍者曰向道全得这箇力师一日访白兆兆曰老僧有箇木鱼颂师曰请举看兆曰伏惟烂木一橛佛与众生不别若以杖子击着直得圣凡路绝师曰此颂有成褫无成褫兆曰无承褫师曰佛与众生不别聻侍僧救曰有成褫师曰直得圣凡路绝聻当时一众失色问新年头还有佛法也无师曰无曰日日是好日年年是好年为甚却无师曰张公喫酒李公醉僧曰老老大大龙头蛇尾师曰明教今日失利益州青城香林院澄远禅师汉州绵竹上官氏子在众日普请鉏草次有一僧曰看俗家失火师曰那里火曰不见那师曰不见曰这瞎汉是时一众皆言远上座败阙后明教宽闻举叹曰须是我远兄始得住后僧问美味醍醐为甚么变成毒药师曰导江纸贵问见色便见心时如何师曰适来甚么处去来曰心境俱忘时如何师曰开眼坐睡问北斗里藏身意旨如何师曰月似弯弓少雨多风问如何是诸佛心师曰清则始终清曰如何领会师曰莫受人谩好问如何是祖师西来意师曰踏步者谁问如何是和尚妙药师曰不离众味曰喫者如何师曰X唼啗看问如何是室内一盌灯师曰三人证龟成鼈问如何是衲衣下事师曰腊月火烧山问大众云集请师施设师曰三不待两问如何是学人时中事师曰恰恰问如何是元师曰今日来明日去曰如何是元中元师曰长连床上问如何是香林一脉泉师曰念无间断曰饮者如何师曰随方斗秤问如何是衲僧正眼师曰不分别曰照用事如何师曰行路人失脚问万机俱泯迹方识本来人时如何师曰清机自显曰恁么则不别也师曰方见本来人问鱼游陆地时如何师曰发言必有后救曰却下碧潭时如何师曰头重尾轻问但有言句尽是宾如何是主师曰长安城里曰如何领会师曰千家万户问如何是西来的的意师曰坐久成劳曰便回转时如何师曰堕落深坑问如何是无缝塔师曰合掌当胸曰如何是塔中人师曰露也问教法未来时如何师曰阎罗天子曰来后如何师曰大宋国里问一子出家九族解脱目连为甚么母入地狱师曰确问如何是平常心师曰早朝不审晚后珍重上堂是汝诸人尽是担钵囊向外行脚还识得性也未若识得试出来道看若识不得祇是被人熟谩将去且问汝诸人是汝参学日久用心扫地煎茶游山翫水汝且钉钉唤甚么作自性诸人且道始终不变不异无高无下无好无丑不生不灭究竟归于何处诸人还知得下落所在也未若于这里X知得所在是诸佛解脱法门悟道见性始终不凝不虑一任横行一切人不奈汝何出言吐气实有来处如人买田须是收得元本契书若不得他元本契书终是不稳遮莫经宫判状亦是不得其奈不收得元本契书终是被人夺却汝等诸人参禅学道亦复如是还有人收得元本契书么试拈出看汝且唤甚么作元本契书诸人试道看若是灵利底才闻与么说着便知去处若不知去处向外边学得千般巧妙记持解会口似倾河终不究竟与汝自己天地差殊且去衣钵下体当寻觅看若有箇见处上来这里道看老僧与汝证明若觅不得且依行队去将示寂辞知府宋公珰曰老僧行脚去通判曰这僧风狂八十岁行脚去那里宋曰大善知识去住自由师谓众曰老僧四十年方打成一片言讫而逝塔于本山襄州洞山守初宗慧禅师凤翔良原傅氏子儿时闻钟梵声輙不食危坐终日年十六跪求母吕氏出家吕许之依渭州崆峒志谂剃发诣泾州舍利律师净圆受具始游律讲旋弃去首参云门门问近离甚处师曰查渡门曰夏在甚处师曰湖南报慈曰几时离彼师曰八月二十五门曰放汝三顿棒师至明日却上问讯昨日蒙和尚放三顿棒不知过在甚么处门曰饭袋子江西湖南便恁么去师于言下大悟遂曰他后向无人烟处不蓄一粒米不种一茎菜接待十方往来尽与伊抽钉拔楔拈却炙脂帽子脱却鹘臭X布衫教伊洒洒地作箇无事衲僧岂不快哉门曰你身如椰子大开得如许大口师便礼拜住后上堂楚山北面汉水南江击法鼓而会禅徒举宗风而明祖道若以扬眉瞬目竖拳竖指謦欬咳嗽是厨中拭钵帛道什么会也无也是衲僧破草鞋者瞎汉者漆桶是箇弄精魂鬼总与么总不与么是东司头厕筹子以此称提从上来事尽是邪魔所作谤大乘与你天地悬殊且道衲僧据什么道理出来对众道看折脚铛子各出一只手贵得宗乘不断亦表丛林有人有么若无洞山不惜眉毛打葛藤去也葛藤之事只在目前万象森罗干坤大地百千诸佛日月星辰地狱三途起心动念每日经历皆是诸德自己何不向这里体当寻觅看蓦然覰得倜傥分明不虗行脚也自得箇安乐田地洞山此语且作死马医若据明眼衲僧将草鞋蓦口𡎺还怪得他也无怪即不怪你道凭箇什么捉得将来脚跟下推寻毫末参差搥折你脚莫麤心好便下座问列祖陞堂人天坚请不昧宗乘乞师指示师曰头鬅鬠耳卓朔曰一句流通人天耸耳师曰墨黪襕衫日里晒曰师唱谁家曲宗风嗣阿谁师曰重言不当吃问赤水求珠犹是人间之宝和云唱出犹非格外之谈未审今日将何示人师曰夜闻祭鬼鼓朝听上滩歌问言超象表青霄外出语幽玄事若何师曰岸上行人声有韵船中渔父和不齐曰幽玄事若何师曰钩长线短问从上X来事未有人当头道得请师当头道师曰八十翁翁不拄杖问闻师引出潭中意直透青霄事若何师曰甲己之年丙作首曰今日事若何师曰大好雪晴问如何是佛师曰麻三斤问海竭人亡时如何师曰大难得曰便与么去时如何师曰云在青天水在瓶问道本无言如何理论师曰十里鼓问如何是古佛心师曰巢知风穴知雨问牛头未见四祖时如何师曰楖𣗖木拄杖曰见后如何师曰窦八布衫问佛法两字即不问如何是从上来事师曰眼里瞳人吹木笛问百尺竿头须进步如何是进底步师曰炎里放木鵞问如何是诸佛出身处师曰寒山不语拾得笑问才生便死时如何师曰钟馗解舞十八拍问如何是正法眼师曰纸捻无油问智不落千差请即通不犯师曰蒸饼搵饧问心未生时法在什么处师曰池中荷叶动决定有鱼行问不当之言请师不发师曰水流雾下曰诚如是言师曰人无远虑必有近忧曰与么则因地而倒因地而起师曰不当之言不发问佛及涅槃并为增语理既如此事又作么生师曰释迦老子诚实之言问如何是禅不禅师曰猢狲摘仙果问诸上善人皆说不二法门维摩默然意旨如何师曰无目不畵眉问如何是学人入理之门师曰阳乌啼时西岭上问如何是学人本源师曰山高云峻问心非意想道绝功勋如何是心师曰燕子不入楚曰如X何是道师曰还我话头来问幻与非幻未是学人极则处如何是入理之谈师曰八十翁翁牙不动问见境不动时如何师曰眉长三尺二曰如何是见境不动底事师曰鼻孔占却三亩地上堂法鼓才动大地全收诸德在鼓声里来往还知也无对众道看若道不得被洞山热瞒上堂即心即佛破执二疑非心非佛止宿草庵且居门外向上一路千圣不传葛藤言语作么生是衲僧分上事良久曰拈得出来也是破草鞋问天堂地狱是什么人居止师曰洞山问如何是法身师曰穿靴水上行曰莫便是否师曰水上乌龟头赫赤问作止任灭犹是禅那之病如何免得师曰梵僧不袒肩问未问未答如何商量师曰持钵不得扑破钵孟问金乌出海耀天地与此光阴事若何师曰崑崙渡海夸珍宝波斯门下骋须多上堂无边剎境自他不隔于毫端洞山鱼鼓声动延庆白马鹫岭谷隐师僧尽队队入僧堂里喫饭诸德识得几箇对众道看若向这里道得即有可良善不无行脚若道不得阎老征你草鞋钱有日在问超佛越祖人难得请师一句显根源师曰裁衫错却领问古寺清幽如何辩主师曰责曰有何方便得覩慈悲师曰焚香胡跪问不断佛种请师一言师曰犯着太白星问遍地黄金便与么用时如何师曰满天列宿白日下雨上堂诸德提将钵囊拄杖千乡万里行脚葢为生死不明要得达X法悟道到处岂无亲觐尊宿善知识若为你解粘去缚道眼分明甄别是非堪为师匠即便抝折拄杖高挂钵囊取箇彻头莫愁不成办或若开口动舌说向上向下这边那边玄会妙会道出道入君臣父子明体明用尽是谤般若埋没宗风不识好恶尿床鬼子带累后人无有了日拽下绳床落嵴棒趂出三门再教行脚与伊为增上缘也与示门出得气更向其中叉手竝脚唱诺撮他野狐涎唾自肯自重云得和尚为我拣为我说得箇安乐处还睡觉也未还洒洒也未唤作病不遇良医悞服他毒药认得箇驴鞍桥唤作阿爷下颔与你本分事有什么交涉将知你一生行脚只是踏破草鞋始终成得箇不唧𠺕汉下去问尅己求真是修行人之大错能辩邪正犹乖道体未审如何修证师曰六只骰子一时赤问不在内不在外不在中间未审在什么处师曰偏衫不葢体问如何是学人自己师曰亲人不着便问万缘俱罢六户齐宁时如何师曰天晴不肯去曰便与么去时如何师曰须待雨淋头问尽大地人来如何指示师曰舌头拄上腭问请师出榍师曰七颠八倒问心境未明时如何师曰吐舌至顶相问大藏教是一场是非学人亲切请师道师曰有手不弹指问天皇打典座意如何师曰喫酒不谢座问如何是学人究竟事师曰说曰未审说箇什么师曰泥里撼桩问如何趣向即得至理无差师曰垂钩水X上曰与么则谬向途中枉施功师曰自知较一半问但得本莫愁末如何是学人本师曰草鞋无底问如何是尘劫不昧底事师曰脱衣不渡水问添一减一理归何所师曰三年一闰问真修道人不见世间过未审世间有什么过师曰两非着绯一人着皂问烟云不到处唤作什么师曰烧钱不及时曰与么则划地作佛像去也师曰自屎不觉臭问三身中阿那身说法师曰亲言出亲口问如何是说底口师曰还我话头来问如何是拨尘见佛底句师曰楚山头上播红旗问心不是佛智不是道还有过也无师曰知他大小问生死根源请师指箇入路师曰头破额裂曰学人不会乞师指示师曰天上天下问承古有言天得一以清地得一以宁君王得一以治天下衲僧得一时如何师曰五九四十五太阳来入户问佛法禅道是同是别师曰梳头不洗面问明月当空如何鉴照师曰量之不足问诸方尽在绳墨里未审和尚此间如何师曰篙箭射须弥问扶篱摸壁时人尽知诸佛正法眼请师直指师曰梦里打三更问十二时中行住坐卧自省觉时如何师曰看人喫饭曰争奈树影不斜何师曰亲言出亲口问一法若有毗卢堕在凡夫万法若无普贤失其境界未审如何即是师曰眼里瞳人筑气毬问森罗及万象皆从一法所印如何是一法师曰要你眼作什么曰还许学人受用也无师X曰可惜许问金鍮现前请师辩师曰两脚虾蟇吞却月问的言无证时如何师曰牙疼灸左耳曰甘苦常言师曰听事不真唤钟作瓮问如何是不历巨海获骊珠底人师曰四手八臂问久昧衣珠请师指示师曰磁石不摄针问弯弯似月廓落三星西土即无此间事如何师曰东南西北问十二时中如何得与道相应去师曰拈东摸西问从上宗乘请师垂示师曰老鸦线断问一念未生为什么不见自己师曰划地成牢问尽未来际遍法界中尽此一句时如何师曰有钱千里通无钱隔壁聋上堂还丹一颗点銕成金至理一言转凡成圣世间法亦复如是洞山且问诸德作么生是转凡成圣底道理试对众道看虽然不出头肚里道了也作么生是转凡成圣底道理且道转箇什么莫瞌睡作么生莫是一喝一棒么如此见解是街头巷尾打銕磬轮木槵数珠念喝啰怛那行者辈见解在你衲僧家合作么生须是具眼方能辩邪正莫只与么过诸德时不待人切须努力睡一觉起来看取是什么道理久立珍重问不与万法为侣底人还有向上事也无师曰道士头戴冠问如何是佛师曰灼然谛当问如何是三宝师曰商量不下问如何是清净法身师曰酱瓮里蛆儿问一箭便中时如何师曰过曰过在什么处师曰着宋太宗太平兴国辛巳赐徽号紫伽黎特旌异之住山四十年道徧天下淳化X庚寅七月无疾跏趺而化阅世八十有一坐夏六十有五塔于本山之左陇洪州泐潭道谦禅师僧问如何是泐潭家风师曰阇黎到来几日也问但有纤毫即是尘不有时作么生师以手掩两目问当阳举唱谁是闻者师曰老僧不患耳聋问悟本无门如何得入师曰阿谁教汝恁么问金陵奉先深禅师江南国主请开堂才升座维那白槌曰法筵龙象众当观第一义师便曰果然不识钝置杀人时有僧出问如何是第一义师曰赖遇适来道了也曰如何领会师曰速礼三拜复曰大众且道钝置落在阿谁分上师同清凉明在众时闻僧问法眼如何是色眼竖起拂子或曰鸡冠花或曰贴肉汗衫三人特往请益问曰承闻和尚有三种色语是否眼曰是师曰鹞子过新罗便归众时李王在座下不肯乃白法眼曰寡人来日致茶筵请二人重新问话明日茶罢备綵一箱劒一口谓二师曰上座若问话得是奉赏杂綵一箱若问不是祇赐一劒法眼陞座师复出问今日奉敕问话师还许也无眼曰许师曰鹞子过新罗捧綵便行大众一时散去时法灯作维那乃鸣钟集众僧堂前勘师众集灯问承闻二上座久在云门有甚奇特因缘举一两则来商量看师曰古人道白鹭下田千点雪黄鸎上树一枝花维那作么生商量灯拟议师打一座具便归众师同清X凉明到淮河见人牵网有鱼从网透出师曰明兄俊哉一似箇衲僧相似明曰虽然如此争如当初不撞入网罗好师曰明兄你欠悟在明至中夜方省随州双泉郁禅师僧问如何是第一句师曰回头终不顾曰如何是第二句师曰未语先分付曰如何是第三句师曰连根犹带苦上堂初祖不虗传二祖不虗受彼彼大丈夫因甚么到恁么地便下座后住舒州海会僧问如何是舒州境师曰浣水逆流山露骨曰如何是境中人师曰地有毒蛇沙有虱韶州披云智寂禅师僧问如何是披云境师曰白日没闲人问如何是不迁义师曰山高不碍白云飞问以字不成八字不是未审是甚么字师曰听老僧一偈以字不是八不成森罗万象此中明直饶巧说千般妙不是讴阿不是经问如何是色空师曰拾取落花生旧枝问如何是一尘师曰满目是青山问如何是毗卢藏中有大经卷师曰拈不得曰为甚拈不得师曰特地却成愁韶州舜峰义韶禅师僧问正法无言时如何师曰言曰学人不会乞师端的师曰两重公案曰岂无方便师曰无礼难容问祖意教意是同是别师曰日出东方月落西僧正到方丈曰方丈得恁么黑师曰老鼠窟正曰放猫儿入好师曰试放看正无对师拊掌笑师与老宿渡江次师取钱与渡子宿曰囊中若有青铜片师揖曰长老莫笑X南岳般若寺启柔禅师僧问西天以蜡人为验此土如何师曰新罗人草鞋问如何是千圣同归底道理师曰未达苦空境无人不叹嗟上堂众闻板声集师因示偈曰妙哉三下板知识尽来参既善分时节吾今不再三便下座潞府妙胜臻禅师僧问金粟如来为甚么却降释迦会里师曰香山南雪山北曰南赡部洲事又作么生师曰黄河水急浪花麤问如何是向上一路师曰一条济水贯新罗清凉智明禅师江南主请上堂僧问凡有言句尽落方便不落方便请师速道师曰国主在此不敢无礼潭州南台道遵法云禅师上堂从上宗乘合作么生提纲合作么生言论佛法两字当得么真如解脱当得么虽然如是细不通风大通车马若约理化门中一言才起震动干坤山河大地海晏河清三世诸佛说法现前于此明得古佛殿前同登彼岸无事珍重问如何是祖师西来意师曰下坡不走问牛头未见四祖时如何师曰着衣喫饭曰见后如何师曰钵盂挂壁上问如何是真如舍一切师曰分明曰为甚么有利钝师曰四天打鼓楼上击钟问如何是南台境师曰金刚手指天问如何是色空师曰道士着真红问十二时中时时不离时如何师曰谛五灯全书卷第三十一X五灯全书X卍XXX五灯全书卷第三十二京都圣感禅寺住持僧编辑京都古华严寺住持僧较阅进呈云门宗南岳下七世云门偃禅师法嗣韶州双峰竟钦禅师益州人开堂日云门躬临证明僧问如何是佛法大意师曰日出方知天下朗无油那点佛前灯问如何是双峰境师曰夜听水流庵后竹昼看云起面前山问如何是和尚为人一句师曰因风吹火上堂进一步则迷理退一步则失事饶你一向兀然去又同无情僧问如何得不同无情去师曰动转施为曰如何得不迷理失事去师曰进一步退一步僧作礼师曰向来有人恁么会老僧不肯伊曰请师直指师便打出问如何是正法眼师曰山河大地问如何是法王劒师曰铅刀徒逞不若龙泉曰用者如何师曰藏锋犹不许露刃更何堪问宾头卢应供四天下还得徧也无师曰如月入水问如何是用而不杂师曰明月堂前垂玉露水晶殿里璨真珠有行者问某甲遇贼来时若杀X即违佛教不杀又违王敕未审师意如何师曰官不容针私通车马广主刘氏尝亲问法要钖慧真广悟号宋太宗太平兴国丁丑三月告门人曰吾不久去世汝可就山顶预修坟塔五月十三日告工毕师曰后日子时行矣及期会云门爽温门舜峰等七人夜话侍者报三更也师索香焚之合掌而逝阅世六十有八夏四十八韶州资福诠禅师僧问不问宗乘请师心印师曰不答这话曰为甚么不答师曰不副前言问觌面难逢处如何顾鉴咦乞师垂半偈免使后人疑师曰锋前一句超调御拟问如何历劫违曰恁么则东山西岭时人知有未审资福庭前谁家风月师曰且领前话广州黄云元禅师初开堂日以手拊绳牀曰诸人还识广大须弥之座也无若不识老僧陞座去也师便坐僧问如何是大汉国境师曰歌谣满路乃曰古人道触目未曾无临机何不道山僧即不然触目未曾无临机道甚么珍重广州龙境伦禅师开堂陞座提起拂子曰还会么若会头上更增头若不会断头取活僧问如何是龙境家风师曰豺狼虎豹问如何是佛师曰勤耕田曰学人不会师曰早收禾问僧甚么处来曰黄云来师曰作么生是黄云郎当媚痴扶跶为人一句僧无对示众曰作么生是长连牀上取性一句道将X来韶州云门山爽禅师上堂僧问如何是佛师曰圣躬万岁问如何是透法身句师曰银香台上生萝卜韶州白云闻禅师上堂良久僧出问白云一路全因今日师曰不是不是曰和尚又如何师曰白云一路草深一丈便下座问拟伸一问师还答否师曰皂荚树头悬风吹曲不成问受施主供养将何报答师曰作牛作马韶州净法禅想章禅师广主问如何是禅师乃良久主罔测因署其号僧问日月重明时如何师曰日月虽明不鉴覆盆之下问既是金山为甚么凿石师曰金山凿石问如何是道师曰迢迢十万余韶州温门山满禅师僧问如何是佛师曰胸题卍字曰如何是祖师曰不游西去有人指壁上画问既是千尺松为甚么却在屋下师曰芥子纳须弥作么生问隔墻见角便知是牛时如何师便打问如何是和尚家风师曰汝曾读书么问太子初生为甚么不识父母师曰迥然尊贵英州大容諲禅师僧问如何是大容水师曰还我一滴来问当来弥勒下生时如何师曰慈氏宫中三春草问如何是真空师曰拈却拒阳着曰如何是妙用师乃握拳僧曰真空妙用相去几何师以手拨之问长蛇偃月即不问匹马单枪时如何师曰麻江桥下会么曰不会师曰圣寿寺前问既是大容X为甚么趂出僧师曰大海不容尘小溪多搕𢶍问如何是古佛一路师指地曰不问这个师曰去师与一老宿相期他往偶因事不去宿曰佛无二言师曰法无一向广州罗山崇禅师僧问如何是大汉国境师曰玉狗吠时天未晓金鸡啼处五更初问丹霞访居士女子不擕篮时如何师曰也要到这里一转问如何是罗山境师曰布水千寻韶州云门常宝禅师上堂至道无难唯嫌拣择还有拣择者么时有僧问十方国土中唯有一乘法如何是一乘法师曰日月分明曰学人不会师曰清风满路郢州林谿竟脱禅师僧问如何是法身师曰四海五湖宾曰如何是透法身句师曰明眼人笑汝问如何是本来人师曰风吹满面尘问牛头未见四祖时如何师曰富贵多宾客曰见后如何师曰贫穷绝往还问如何是佛师曰十字路头曰如何是法师曰三家村里曰佛之与法是一是二师曰露柱渡三江犹怀感恨长问如何是无缝塔师曰复州城曰如是塔中人师曰龙兴寺韶州广悟禅师僧问如何是和尚为人一句师曰因风吹火广州华严慧禅师僧问承古有言妄心无处即菩提正当妄时还有菩提也无师曰来音巳照曰不会师X曰妄心无处即菩提韶州长乐山政禅师僧问祖师心印何人提掇师曰石人妙手在曰学人还有分也无师曰木人整不齐英州观音和尚因穿井次僧问井深多少师曰没汝鼻孔问牛头未见四祖时如何师曰英州观音曰见后如何师曰英州观音问如何是观音妙智力师曰风射破牕鸣韶州林泉和尚僧问如何是林泉主师曰巖下白石曰如何是林泉家风师曰迎宾待客问如何是道师曰迢迢曰便恁么领会时如何师曰久久忘缘者宁怀去住情韶州云门煦禅师僧问如何是祖师西来意师曰即今是甚么意僧曰恰是师便喝瑞州黄檗法济禅师僧问如何是和尚家风师曰与天下人作牓样问如何是佛师曰眉麤眼大上堂良久曰若识得黄檗帐子平生行脚事毕珍重唐州康国耀禅师僧问文殊与维摩对谈何事师曰汝向髑髅后会始得曰古人道髑髅里荐取又如何师曰汝还荐得么曰恁么则远人得遇于师去也师曰莫谩语潭州谷山丰禅师僧问师唱谁家曲宗风嗣阿谁师曰雪岭梅花绽云洞老僧惊上堂骏马机前异游人肘后悬既参云外客试为老僧看时有僧才出师便打曰何不早出头来便下座X颕州罗汉匡果禅师僧问如何是吹毛劒师曰了问和尚百年后忽有人问向甚么处去如何詶对师曰久后遇作家分明举似曰谁是知音者师曰知音者即不恁么问问凿壁偷光时如何师曰错曰争奈苦志专心师曰错错鼎州沧溪璘禅师僧问是法住法位世间相常住云门和尚向甚么处去也师曰见么曰错师曰错错问如何是西来意师曰不错师因事示颂曰天地之前径时人莫彊移个中生解会眉上更安眉瑞州洞山清禀禅师泉州李氏子参云门门问今日离甚处曰慧林门举拄杖曰慧林大师恁么去汝见么曰深领此问门顾左右微笑而巳师自此入室印悟金陵国主请居光睦未几命入澄心堂集诸方语要经十稔迎住洞山开堂日维那白槌曰法筵龙象众当观第一义师曰好个消息祇恐错会时有僧问云门一曲师亲唱今日新丰事若何师曰也要道却蕲州北禅悟通寂禅师上堂拈拄杖曰过去未来现在三世诸佛微尘菩萨一时在拄杖头上转大法轮尽向诸人鼻孔里过还见么若见与我拈将来若不见大似立地死汉良久曰风恬浪静不如归堂问僧甚处来曰黄州师曰夏在甚处曰资福师曰福将何资曰两重公案师曰争奈在北禅手里曰在手里即收取师便打僧不甘师随后趂出问如何是佛师曰对面千里X庐州南天王永平禅师僧问如何是西来意师曰不撒沙问如何是南天王境师曰一任观看曰如何是境中人师曰且领前话问久战沙场为甚么功名不就师曰祇为眠霜卧雪深曰恁么则罢息干戈束手归朝去也师曰指挥使未到你在湖南永安朗禅师僧问如何是洞阳家风师曰入门便见曰如何是入门便见师曰客是主人相师问如何是至极之谈师曰爱别离苦湖南湘潭明照禅师僧问如何是湘潭境师曰山连大岳水接潇湘曰如何是境中人师曰便合知时问如何是佛法大意师曰百惑谩劳神西川青城大面山乘禅师僧问如何是相轮峰师曰直耸烟岚际曰向上事如何师曰入地三尺五问如何是佛法大意师曰兴义门前冬冬鼓曰学人不会师曰朝打三千暮打八百兴元府普通封禅师僧问今日一会何似灵山师曰震动干坤问如何是普通境师曰庭前有竹三冬秀户内无灯午夜明韶州灯峰净源真禅师上堂古人道山河大地普真如大众若得真如即隐却山河大地若不得即违古人至言众中道得者出来道看若道不得不如各自归堂珍重僧问达磨未来时如何师曰三家村里两两三三曰来后如何师曰千斜不如一直问诸法寂灭相即不问如何是世间相师曰真不掩伪X问如何是和尚为人一句师曰不着力韶州大梵圆禅师因见圣僧乃问僧此个圣僧年多少僧曰恰共和尚同年师喝曰这竭斗不易道得澧州药山圆光禅师僧问药峤灯联师当第几师曰相逢尽道休官去林下何曾见一人问水陆不涉者师还接否师曰苏噜苏噜师问新到南来北来曰北来师曰不落言诠速道速道曰某甲是福建道人善会乡谈师曰参众去僧曰灼然师曰更𨁝跳便打问如何是祖师西来意师曰道甚么信州鹅湖云震禅师僧问如何是佛师曰阇黎不是问僧近离甚处曰两浙师曰还将得吹毛劒来否僧展两手师曰将谓是个澜柯仙元来却是樗蒲汉问如何是鹅湖家风师曰客是主人相师曰恁么则谢师周旋去也师曰难下陈蕃之榻庐山开先清耀禅师僧问如何是灯灯不绝师曰青杨翻递植曰学人不会师曰无根树下唱虗名问披云一句师亲唱长庆今朝事若何师曰家家观世音问如何是披云境师曰一缾渌水安牕下便当生涯度几秋曰如何是长庆境师曰堂里老僧头雪白曰二境同归应当别理师曰在处得人疑问古㵎寒泉谁人能到师曰干曰恁么则到也师曰深多少襄州奉国清海禅师僧问青青翠竹尽是真如如何是真如师曰点铁成金客闻名不见形曰恁么则礼X谢去也师曰昔时妄想至今犹存问承古有云见月休观指归家罢问程如何是家师曰试举话头看问放过即东道西说不放过怎生道师曰二年同一春韶州慈光禅师僧问即心即佛诱诲之言不涉前踪如何指教师曰东西且置南北事作么生曰恁么则学人罔测去也师曰龙头蛇尾韶州双峰慧真禅师僧问如何是和尚非时为人一句师曰喫棒得也未僧礼拜师便打潭州保安师密禅师僧问辊芥投针时如何师曰落在甚么处问不犯词锋时如何师曰天台南岳曰便恁么去时如何师曰江西湖南韶州云门法球禅师僧问如何是西来大道师曰当时妄想至今不绝问如何是云门劒师曰长空不匣锋铓色曰用者又如何师曰四海唯清日月明问如何是道师曰头上脚下曰如何是道中人师曰一任东西问如何是随色摩尼珠师曰色即不无作么生是珠曰学人不会特伸请益师曰云有出山势水无投㵎声问牛头未见四祖时如何师曰香风吹萎花曰见后如何师曰更雨新好者韶州佛陀山远禅师僧问如何是佛师曰铜头铁额曰意旨如何师曰簸土飏尘连州慈云山深禅师僧问宝镜当轩时如何师曰天地皆失色问如何是教外别传一句师曰扣牙恐X惊齿庐山化城鉴禅师僧问如何是和尚正法眼师曰新罗人迷路上堂十方薄伽梵一路涅乐门诸禅德且作么生是涅槃门莫是山僧这里聚会少时便为涅槃门么莫错会好诸禅德总不恁么会莫别有商量底么山僧这里早是事不获巳向诸人恁么道巳是相钝置了也更拟踏步向前有何所益诸禅德但自无事自然安乐任运天真随缘自在莫用巡他门户求觅解会记忆在心被他系缚不得自在便被生死之所拘何时得出头可惜光阴倐忽便是来生速须努力时有僧问生死到来如何免得师曰柴鸣竹爆惊人耳曰学人不会请师直指师曰家犬声狞夜不休问如何是菩提路师曰月照旧房深问如何是和尚家风师曰不欲说似人曰为甚么却如此师曰家丑不外扬问如何是和尚寻常为人底句师曰量才补职曰恁么则学人无分也师曰心不负人问佛法毕竟成得甚么边事师曰好个问头无人答得曰和尚岂无方便师曰云有出山势水无投㵎声问如何是向上关棙子师曰拔劒搅龙门南康庐山护国禅师上堂有解问话者么出来对众问看时有僧出礼拜师曰来朝更献楚王看便归方丈上堂实际理地不受一尘佛事门中不舍一法又曰一法若有毗卢堕在凡夫万法若无普贤失其境界诸上座作么生理论朝夕恁么上来向诸上座X说个甚么即得若说三乘十二分教自有座主律师若说世谛因缘又非僧家之所议若论佛法从上祖宗多少佛法可与评量总不如是须知各各当人分上事作么生是诸上座分上事知有底对众吐露个消息以表平生行脚参善知识具烁迦罗目不被人谩岂不快哉还有么良久曰若无人出头买卖不当价徒劳更商量珍重僧问佛未出世时如何师曰云遮海门树曰出世后如何师曰擘破铁围山庐州天王徽禅师上堂僧问如何是一大藏教师曰高座不曾登曰登后如何师乃曰三段不同今当第一向下文长付在来日东家篱西家壁自己分上又作么生僧无对师便打问如何是从天降下师曰风雨顺时曰如何是从地涌出师曰稻麻竹苇庐州庆云真和尚僧问三乘十二分教即不问如何是直截根源师曰十进九退曰如何即是师曰何日得休时问一言道断时如何师曰未是极则处曰如何是极则处师曰冬后一阳生问诸法实相义和尚如何说师曰口挂东壁下问佛令祖令今己委向上机锋事若何师曰令曰学人不晓如何指示师曰收岳州永福院朗禅师问僧汝是甚处人曰荆南人师曰还过公安渡也无曰过公安渡师曰汝何不判公验曰和尚何得特地师曰争奈岳阳关头何僧无语师便打X郢州芭蕉山弘义禅师僧问如何是最初一句师曰举起分明曰如何受持师曰苏噜悉哩问学人非时上来乞师一接师曰汝是甚处人曰河北人师曰不易过黄河郢州赵横山和尚僧问十二时中如何用心师曰长连牀上喫粥喫饭问如何是诸佛师师曰平地看高信州西禅钦禅师僧问如何是函葢干坤句师曰天上有星皆拱北曰如何是截断众流句师曰大地坦然平曰如何是随波逐浪句师曰春生夏长问古殿重兴时如何师曰一回春到一回新庐州南天王海禅师僧问如何是一体真如师曰五郎手里铁弹子问十度发言九度休时如何师曰口边生荆棘曰如何免得此过师曰半路好抽身桂州觉华普照禅师僧问大千世界为甚么转身不得师曰谁碍阇黎曰争奈转不得师曰无用处问声色二字如何透得师曰虗空无变易日月自纷拏问如何是真如涅槃师曰秋风声飒飒㵎水响潺潺上堂总似今日老胡有望然灯佛不如阇黎总似今日老胡绝望阇黎不如然灯佛于此明得大地微尘诸佛西天二十八祖唐土六祖天下老宿一时拈来山僧拄杖头上转妙法轮于此明不得百千诸佛穿你鼻孔西天二十八祖透过你髑髅还知么若不知山僧与你指出良久曰山河大地有甚么过久X立珍重益州铁幢觉禅师僧问十二时中如何履践师曰光剃头净洗钵问如何是道师曰踏着曰如何是道中人师曰退后三步问诸佛出世当为何事师曰截耳卧街新州延长山和尚僧问如何是和尚家风师曰丑拙不可当曰客来如何祇待师曰瓦盌竹筯问从上古圣向甚么处去师曰不在山间即居树下曰未审成得个甚么师曰汝还知落处么僧无语师便打眉州福化充禅师僧问如何是大人相师曰山僧这里不曾容易对阇黎曰如何得相承去师曰白云虽有影绿竹且无阴问天皇也恁么道龙潭也恁么道未审和尚作么生道师曰汝试道看曰比来请益岂无方便师曰将谓是海东舶主元来是北地游人问如何是佛法大意师曰十字路头华表柱曰学人不会乞师再指师曰君自行东我向西眉州黄龙赞禅师僧问如何是和尚关棙子师曰少人踏得着曰忽踏得着时如何师曰汝试进前看僧便喝师便打问僧近离甚处曰香林师曰在彼多少时曰六年师曰世尊在雪山六年证无上菩提汝在香林六年成得个甚么僧无语师曰移厨喫饭汉衡州大圣院守贤禅师僧问如何是古佛道场师曰五通庙里没香炉问如何是佛法大意师曰南斗X七北斗八舒州天柱山和尚上堂莫有作家战将么试出来与山僧相见时有僧出礼拜师曰山僧打退鼓曰和尚是甚么心行师曰败将不战问北斗藏身意旨如何师曰阇黎岂不是荆南人曰是师曰祇见波澜起不测洞庭深韶州云门山朗上座自幼肄业讲肆闻僧问云门如何是透法身句门曰北斗里藏身师罔测微旨遂造云门门才见便把住曰道道师拟议门拓开乃示颂曰云门耸峻白云低水急游鱼不敢栖入户巳知来见解何劳再举轹中泥师因斯大悟即便礼拜自此依云门为上座僧问如何是解脱师曰穿靴水上行问如何是透脱一路师曰南赡部洲北郁单越曰学人不会意旨如何师曰朝游罗浮暮归檀特郢州纂子山菴主僧问如何是透法身句师曰朝看东南暮看西北广州地藏院慧慈明识禅师僧问既是地藏院为甚塑炽盛光佛师曰过在甚么处问如何是地藏境师曰无人得敢游庐州东天王广慈禅师僧问如何是天王境师曰明远台曰如何是境中人师曰包希仁南岳下八世白云祥禅师法嗣韶州大历和尚初参白云云举拳曰我近来不恁么X也师领旨礼拜自此入室住后僧问如何是西来意师曰破草鞋问如何是无为师乃摆手问施主供养将何报答师以手捻髭曰有髭即捻曰无髭又如何师曰非公境界连州宝华和尚上堂看天看地新罗国里和南不审日销万两黄金虽然如此犹是少分上堂尽十方世界是个木罗汉幡竿头上道将一句来上堂天上龙飞凤走山间虎啸猿啼拈向鼻孔道将一句来问僧甚么来曰大容来师曰大容近日作么生曰近来合得一瓮酱师唤沙弥将一椀水来与这僧照影因有僧问大容曰天赐六铢披挂后将何报答我皇恩容曰来披三事衲归挂六铢衣师闻之乃曰这老冻齈作恁么语话容闻令人传语曰何似奴缘不断师曰此为抛甎祇图引玉师见一僧从法堂堦下过师乃敲绳牀僧曰若是这个不请拈出师喜下地诘之僧无语师便打师有时戴冠子谓众曰若道是俗且身披袈裟若道是僧又头戴冠子众无对韶州月华山月禅师初谒白云云问业个甚么曰念孔雀经云曰好个人家男女随鸟雀后走师闻语惊异遂依附久之乃契旨寻住月华僧问如何是月华家风师曰若问家风即答家风曰学人问家风师曰金铜罗汉上堂举一句语徧大千界还有人会得这个时节么试出来道看要知亲切良久曰不出头X是好手久立珍重问如何是祖师西来意师曰梁王不识曰意旨如何师曰只履西归师入京上堂有一官人出礼拜起低头良久师曰掣电之机徒劳伫思有一老宿上法堂东西顾视曰好个法堂要且无主师闻乃召曰且坐喫茶宿问曰元中最的犹是龟毛兔角不向二谛中修如何密用师曰测宿曰恁么则抝折拄杖割断草鞋去也师曰细而详之南雄州地藏和尚上堂僧问今日供养地藏地藏还来否师曰打开佛殿门装香换水师与大容在白云开火路容曰三道宝堦何似个火路师曰甚么处不是英州乐净含匡禅师上堂良久曰摩竭提国亲行此令去却担簦截流相见僧问如何是西来意师曰侧耳无功问如何是乐净家风师曰天地养人问如何是乐净境师曰有工贪种竹无暇不杖松曰忽遇客来将何供养师曰满园秋果熟要者近前甞问龙门有意透者如何师曰滩下接取曰学人不会师曰唤行头来问但得本莫愁末如何是本师曰不要问人曰如何是末师乃竖指问如何是乐净境师曰满月团圆菩萨面庭前㯶树夜叉头僧辞师问甚处去曰大容去师曰大容若问乐净有何言教汝作么生祇对僧无语师代曰但道乐净近日不肯大容因普请打篱次僧问古人种种开方便门和尚为甚么却拦截师曰牢下撅着X韶州后白云和尚僧问古琴绝韵请师弹师曰伯牙虽妙手时人听者希曰恁么则再遇子期也师曰笑发惊絃断宁知调不同问昔日灵山一会梵王为主未审白云甚么人为主师曰有常侍在曰恁么则法雨霶𩃱群生有赖师曰汝莫这里卖栀子韶州白云福禅师僧问如何是佛法的的之意师曰直曰学人不会师曰崖州路上问知音德山密禅师法嗣鼎州文殊应真禅师上堂直钩钓狞龙曲钩钓虾蟆蚯蚓还有龙么良久曰劳而无功僧问宝劒未出匣时如何师曰在甚么处曰出匣后如何师曰臂长衫袖短问古人拊掌意旨如何师曰家无小使不成君子南岳南台勤禅师僧问如何是祖师西来意师曰一寸龟毛重七斤鼎州德山绍晏禅师僧问如何是祖师西来意师曰桃源水遶白云亭上堂一尘才起大地全收一毛头上师子全身且道一尘才起大地全收须弥山重多少一毛头上师子全身大海水有几滴有人道得与汝拄杖子天下横行若道不得须弥山葢却汝头大海水溺却汝身潭州鹿苑文袭禅师僧问远远投师请师一接师曰五门巷里无消息僧良久师曰会么曰不会师曰长乐坡头信不通X澧州药山可琼禅师上堂僧出曰请师答话师曰好曰还当得也无师曰更问问巨岳不曾乏寸土师今苦口为何人师曰延寿也要道过曰不伸此问焉辩我师师便喝僧礼拜师便打巴陵干明院普禅师僧问万行齐修古人不许不落功勋还许也无师曰一曰学人未晓乞师再指师曰三十年后兴元府中梁山崇禅师僧问垂丝千尺意在深潭时如何师曰红鳞掌上跃鄂州黄龙志愿禅师僧问迦叶上行衣何人合得披师曰一片烧痕地春入又逢青益州东禅秀禅师僧问既是善神为甚么却被雷打师曰世乱奴欺主年衰鬼弄人问如何是一代时教师曰多年故纸鼎州普安道禅师三句颂函葢干坤曰干坤并万象地狱及天堂物物皆真见头头用不伤截断众流曰堆山积岳来一一尽尘埃更拟论玄妙冰消瓦解摧随波逐浪曰辩口利舌问高低总不亏还汝应病药诊候在临时三句外曰当人如举唱三句岂能该有问如何事南岳与天台擡荐商量曰相见不扬眉君东我亦西红霞穿碧落白日绕须弥巴陵鉴禅师法嗣南昌泐潭灵澄禅师以脱洒不覊人故目为散圣因智门宽问曰甚处来师曰水清月现门曰好好借问X师曰褊衫不染皂门曰喫茶去师甞有颂曰因僧问我西来意我话居山七八年草履祇栽三个耳麻衣曾补两番肩东菴每见西菴雪下㵎长流上㵎泉半夜白云消散后一轮明月到牀前襄州兴化院兴顺禅师僧问如何是和尚深深处师曰举即易答即难曰为甚么如此师曰过去问如何是百千妙门同归方寸师曰水底看夜市问如何是向上事师曰楚山头指天双泉宽禅师法嗣蕲州五祖师戒禅师僧问如何是佛师曰鼻孔长三尺曰学人不会师曰真不掩伪曲不藏直问如何是道师曰点曰点后如何师曰荆三汴四问宝劒未出匣时如何师曰看曰出匣后如何师曰收问如何是随色摩尼珠师曰随曰随后如何师曰一个婆婆两个瘿问得船便渡时如何师曰棹在谁人手僧拟议师曰云有出山势水无投㵎声上堂佛病祖病一时与诸禅德拈向三门外诸禅德还拈得山僧病也无若拈得山僧病不妨见得佛病祖病珍重问如何是祖师西来意师曰担不起曰为甚么担不起师曰祖师西来意问牛头未见四祖时如何师曰高问低对曰见后如何师曰风萧萧雨飒飒上堂僧问名喧宇宙知师久雪岭家风略借看师曰未在更道僧展两手师便打僧礼拜师竖起拄杖曰大众会么言不再举令不重行便下座问僧近X离甚处曰东京师曰还见天子也无曰常年一度出金明池师曰有礼可恕无礼难容出去智门问曰暑往寒来即不问林下相逢事若何师曰五凤楼前听玉漏门曰争奈主山高案山低师曰须弥顶上击金钟上方岳少与雪窦显结伴游淮山闻师住五祖喜勘验显未欲前岳乃先往径造丈室师曰上人名甚么对曰齐岳师曰何似泰山岳无语师即打赶翌日复谒师曰汝作甚么岳回首作圆相呈之师曰趁炉灶热更搭一个岳拟议师拽杖赶出门数日后岳再诣乃提起坐具曰展则大千沙界不展则毫发不存为复展即是不展即是师遽下绳牀把住曰既是熟人何须如此岳又无语师又打出师暮年至大愚倚杖谈笑而化江陵府福昌院重善禅师僧问如何是正法眼师曰夜观干象曰学人不会师曰日里看山问如何是佛法的的大意师曰东方甲乙木曰恁么则粉骨碎身也师曰易开终始口难保岁寒心问浩浩尘中如何辩主师曰长安天子塞外将军曰恁么则权握在手师曰不斩无罪人问如何是不迁底法师曰死人不坐禅曰学人不会师曰那伽常在定问离却咽㗋唇吻请师速道师曰福昌口门窄曰和尚为甚么口门窄师曰还我话来问如何是离筌蹄底句师曰头大帽子小曰意旨如何师曰侧脚反穿靴问金乌东涌玉兔西沉时如何师曰措大不骑驴X曰恁么则谢师指南师曰更须子细问牛头未见四祖时如何师曰槵子数珠曰见后如何师曰铁磬行者问未施武艺便入战场时如何师曰老僧打退鼓曰恁么则展阵开旗去也师曰伏惟尚飨上堂尽干坤大地微尘诸佛总在福昌这里拈拄杖画一画曰说佛说法诸禅德若也会得出来与汝证据若也不会花须连夜发莫待晓风吹便下座蕲州四祖志諲禅师僧问如何是透法身句师曰多年松树老𥻘皴问叶落归根时如何师曰一岁一枯荣襄州兴化奉能禅师僧问如何是佛师曰发长僧貌丑唐州天睦山慧满禅师僧问如何是佛师曰多年桃核曰意旨如何师曰打破里头人问如何是祖师西来意师曰三年逢一闰曰合谈何事师曰九日是重阳鄂州建福智同禅师僧问如何是透法身句师曰鹦鹉慕西秦僧礼拜师曰听取一颂云门透法身法身何许人鴈回沙塞北鹦鹉慕西秦襄州延庆宗本禅师僧问鱼未跳龙门时如何师曰摆手入长安曰跳过后如何师曰长安虽乐鼎州大龙山炳贤禅师僧问昔日先师语如何透法身师曰万仞峰前句不与白云齐问如何是动干坤句师曰透出龙宫翻大海掌开日月倒须弥问X如何是出家人师曰深曰如何是出家法师曰苦自巖上座僧问如何是无缝塔师曰甎瓦泥土曰如何是塔中人师曰含齿戴发问如何是大人相师曰不曾作模样曰如何是老人相师曰无力把拄杖问洞山麻三斤意旨如何师曰八十婆婆不梳粧香林远禅师法嗣随州智门光祚禅师上堂德山入门便棒临济入门便喝你且道山僧者里用个什么还有人委悉么不如归堂向火珍重上堂三两日来好春雨可谓霶𩃰凡夫人见水是水天人见水是琉璃鱼龙见水是窟宅饿鬼见水是火你衲僧家唤作什么你若唤作水又同凡夫见若唤作琉璃又同天人见若唤作窟宅又同鱼龙见若唤作火又同饿鬼见是你寻常还作么生所以道若是得底人道火不烧口道水不溺身你每日喫饭还少得一粒么又古人云终日着衣喫饭未曾咬着一粒米未曾挂着一缕线虽然如此又须实到者里始得若未到者田地且莫掠虗问诸法寂灭相不可以言宣时如何师曰好个问头曰漝么则帀地普天师曰更是一堆问如何是无缝塔师曰四楞着地曰如何是塔中人师曰鼻孔三斤称不起问威音王以前是什么人先悟师曰何不问露柱曰便漝么会时如何师曰二头三手问威音一响妙色巳彰时如何师曰两重公案问既是普眼为什么不见普贤师曰弄巧成拙师学人有X龟毛拂子将奉师时如何师曰老僧有兔角拄杖与阇黎曰与么则进贡得赏也师曰三十年后此话大行上堂诸上座且得秋凉正好进道决择还有疑情出来对众大家共你商量理长则就所以赵州八十尚自行脚祇是要饱丛林又且不担板若有作者但请对众施呈忽有骑墻察辨呈中藏锋忽棒忽喝或施圆相忽象王回施忽师子返踯忽作大师子吼忽抝折拄杖忽掀倒禅牀但请施设还有么众无对又曰若是宗门中儿孙须瞻祖师机方可是祖师苗裔不可喫却祖师饭着却祖师衣趂謴过日便道我是行脚僧者个祇唤作名字比丘徒消信施阎罗王久后征你草鞋钱有日在莫道我得便宜忽然一日眼光落地入地狱如箭射又图个什么各自着便宜又不是憨汉也久立上堂若欲多求恐妨于道祇如诸上座还得道业成办也未若也未办千般巧说不益其心万种思量是何道理所以古人道你若无心我也休晴干不肯去须待雨淋头问如何是般若体师曰蚌含明月曰如何是般若用师曰兔子怀胎问三春巳去九夏又临学人未明乞师直指师曰打你头破作七分曰也知师为迷徒切争奈学人未晓何师曰非日月咎问未有世界时还有佛法也无师曰少一时不生剩一时不死问拈槌竖拂掦眉瞬目即不问向上一路请师举唱师曰你为什么担枷过状曰与么则谢师方便师曰罪不重科X问师唱谁家曲宗风嗣阿谁师曰重叠关山路曰今日一会又奚为师曰对牛弹琴问真源无朕兆如何语祖宗师曰句里明人曰漝么则南山起云北山下雨师曰杨花得暖风问如何是透法身句师曰猢狲系露柱上堂千人排门不如一人拔关僧便问如何是千人排门师曰守株待兔曰如何是一人拔关师曰你不是者手脚问如何是禅师曰最苦是黄连曰如何是道师曰甜底是甘草上堂鼓声才罢罕遇作家僧出礼拜师曰打鼓为三军曰长蛇偃月休施展匹马单鎗谩立功师曰冰消瓦解曰诺师曰苏噜苏噜问空王殿中以何为侍者师曰楼至佛上堂南泉道自小养一头水牯牛拟向溪东放不免食他国王水草拟向溪西放不免食他国王水草不如随处纳些些他总不见所以云门大师道平地上死人无数过得荆棘林是好手只饶你截断凡圣及尽有无也祇是老鼠入饭瓮未知有向上一窍在便有僧问如何是向上一窍师便打曰我早是将一块屎蓦口抹了你更来咬我手作么僧拟议师便趂上堂神方祕术子父不传山僧有个药方黑豆好合酱便下座问如何是清净法身师曰满眼是埃尘问如何是色空师曰薤园里卖葱问应化非真佛亦非说法者未审是什么人说师曰露柱口脣缺问如何是无底钵盂师曰挂向壁上曰未审将何斋粥师曰瓦椀竹筯问如何是佛师曰抱X赃呌屈问如何是祖师西来意师曰山云野雉问如何是然灯前师曰空劫无闲人曰如何是正然灯师曰火星入牛斗曰如何是然灯后师曰衲僧天下走问古镜未磨时如何师曰也祇是个铜片曰磨后如何师曰且收取问学人有一问未审师还答也无师曰南地鹄北地狐曰意旨如何师曰三月里看问善财入楼阁是何时节师曰末后殷勤曰毕竟如何折倒师曰不如退后三步曰恁么则古人不先今人不后师曰秦王击缶问终日切切祇为庭前残雪如何得雪消去师曰相次春来曰恁么则红轮起处底穿盪尽师曰雪上更加霜问闭门造车时如何师曰还得成就也未曰出门合辙时如何师曰鲁般门下问承教有言一人发真归源十方虗空悉皆销殒既是虗空云何销殒师曰归源者合知曰恁么则一沤生处众波同师曰细看前话灌州罗汉和尚僧问如何是佛师曰牛头阿旁曰如何是法师曰劒树刀山问如何是佛法大意师曰井中红燄日里浮沤曰如何领会师曰遥指扶桑日那边问如何是本来心师曰蹉过了也灌州青城香林信禅师僧问觌面相呈时如何师曰筑着鼻孔洞山初禅师法嗣潭州福严良雅禅师居洞山第一座山小参次僧出问如何是佛山答曰麻三斤参罢山至寮谓师曰我X今日答这僧话得么师曰恰值某净发山曰你元来作这去就拂袖便出师曰这老汉将谓我明他这话头不得因作偈呈曰五彩画牛头黄金为点额春晴二月初农人皆取则寒食贺新正铁钱三五百山见深肯之住福严日僧问如何是和尚家风师曰入门便见荆南府开福德贤禅师僧问去离不得时如何师曰子承父业问如何是衲僧活计师曰耳里种田上堂不用思而知不用虑而解知解俱泯合谈何事良久曰一叶落天下秋问承和尚有言隔江招手意旨如何师曰被里张帆曰恁么则南山起云北山下雨去也师曰踏不着潭州报慈嵩禅师僧问北斗藏身意旨如何师曰百岁老人入漆瓮岳州干明睦禅师问洞山停机罢赏时如何山曰水底弄傀儡师曰谁是看玩家山曰停机罢赏者师曰恁么则知音不和也山曰知音底事作么生师曰大尽三十日山曰未在更道师曰某甲合喫和尚手中痛棒山休去问昔日灵山记今朝嗣阿谁师曰楚山突兀汉水东流曰恁么则洞山的嗣也师曰听事不真唤钟作瓮邓州广济院同禅师僧问万缘息尽时如何师曰三脚虾蟇飞上天问如何是透法身句师曰华岳三峰小曰此意如何师曰青河辊底流X韶州东平山洪教禅师僧问如何是向上关师竖起拂子曰学人未晓乞师再指师曰非公境界曰和尚岂无方便师曰再犯不容泐潭谦禅师法嗣䖍州了山宗盛禅师上堂钟声清鼓声响早晚相闻休妄想荐得徒劳别问津莫道山僧无伎俩咄奉先深禅师法嗣天台莲华峰祥菴主僧问如何是雪岭泥牛吼师曰听曰如何是云门木马嘶师曰响示寂日拈拄杖示众曰古人到这里为甚么不肯住众无对师乃曰为他途路不得力复曰毕竟如何以杖横肩曰楖栗横担不顾人直入千峰万峰去言毕而逝江州崇圣御禅师僧问如何是学人受用三昧师曰横担拄杖曰意旨如何师曰步步踏实双泉郁禅师法嗣鼎州德山慧远禅师开堂示众无量法门悉巳具足然虽如是且须委悉始得其余方便昔时圣人互出乃曰传灯尔后贤者差肩故云继祖是以心心相传法法相印且作么生传作么生印举起拂子曰此乃人天同证若如是也递相证明其或未晓之徒请垂下问僧问如何是祖师西来意师曰铁门路险解夏上堂僧问九旬禁足今巳满自恣之仪事若何师曰猢狲趂蛱蝶九步作一歇曰意旨如何师示颂曰两个童儿舁木鼓左边打了右边舞剎那变现百千X般分明示君君记取问亡僧迁化向甚么处去师曰乌龟钻破壁上堂枕石漱流任运天真不见古者道拨霞扫雪和云母掘石移松得茯苓当恁么时复何言哉诸禅德要会么听取一颂雪霁长空迥野飞鸿段云片片向西向东襄州含珠山彬禅师僧问如何是正法眼师曰瞎问如何是和尚关棙子师竖起拂子僧便喝师便打问如何是三乘教师曰上大人曰意旨如何师曰化三千披云寂禅师法嗣庐山开先照禅师僧问向上宗乘乞师垂示师曰白云断处见明月曰犹是学人疑处师曰黄叶落时闻擣衣问如何是和尚家风师曰一条寒㵎木得力胜儿孙曰用者如何师曰百杂碎上堂丛林规矩古佛家风一参一请一粥一饭且道明得个甚么祇如诸人心心不停念念不住若能不停处停念处无念自合无生之理与么说话笑破他人口金陵天宝和尚僧问白云抱幽石时如何师曰非公境界问如何是和尚家风师曰列半作三曰学人未晓师曰鼻孔针筒舜峰韶禅师法嗣磁州桃园山曦朗禅师僧问如何是祖师西来意师曰西来若有意斩下老僧头曰为甚却如此师曰不见道为法丧躯X安州法云智善禅师僧问如何是古佛道场师曰山青水绿般若柔禅师法嗣蓝田县真禅师僧问如何是大定门师曰拈柴择菜上堂成山假就于始篑修途託至于初步上座适来从地炉边来还与初步同别若言同即不会不迁若言别亦不会不迁上座作么生会还会么这里不是那里那里不是这里且道是一处两处是迁不迁是来去不是来去若于此显明得便乃古今一如初终自尔念念无常心心永灭所以道观方知彼去去者不至方上座适来恁么来却请恁么去参妙胜臻禅师法嗣西川雪峰钦山主上堂昨日一今日二不用思量快须瞥地蹉过平生没巴鼻咄清凉明禅师法嗣吉州西峰云豁禅师郡之曾氏子早扣诸方晚见清凉问佛未出世时如何凉曰云遮海门树曰出世后如何凉曰擘破铁围山师于言下大悟凉印可之归住宝龙云侣骈集宋真宗遣使召至访问宗要留上苑经时冥坐不食上嘉异赐号圆净辞归珍钖甚隆皆不受以诗宠其行改宝号曰祥符旌师之居也甞有问易中要旨者师曰夫神生于无形而成于有形从有以至于无然后能合乎妙圆正觉之道故自四十九衍以至于万有一千五百二十以穷天下X之理以尽天下之性不异吾圣人之教也示寂日为众曰天不高地不厚自是时人觑不透但看腊月二十五依旧面南看北斗瞑然而逝茶毗获设利建塔五灯全书卷第三十二五灯全书X卍XXX五灯全书卷第三十三京都圣感禅寺住持僧编辑京都古华严寺住持僧较阅进呈云门宗南岳下九世文殊真禅师法嗣瑞州洞山晓聪禅师韶州杜氏子游方时在云居作灯头见僧说泗州大圣近在扬州出现有说问曰既是泗州大圣为甚么却向扬州出现师曰君子爱财取之以道后僧举似莲华峰祥庵主主大惊曰云门儿孙犹在中夜望云居拜之住后上堂僧问达磨未传心地印释迦未解髻中珠此时若问西来意还有西来意也无师曰六月雨淋淋宽其万姓心曰恁么则云散家家月春来处处花师曰脚跟下到金刚X水际是多少僧无语师乃曰祖师西来特唱此事自是上座不荐所以从门入者不是家珍认影迷头岂非大错既是祖师西来特唱此事又何必更对众忉忉珍重问无根树子向甚么处栽师曰千年常住一朝僧问如何是离声色句师曰南赡部洲北郁单越曰恁么则学人知恩不昧也师曰四大海深多少问如何是佛师曰理长即就上堂教山僧道甚么即得古即是今今即是古所以楞严经道松直棘曲鹄白乌玄还知得么虽然如是未必是松一向直棘一向曲鹄便白乌便玄洞山道这里也有曲底松也有直底棘也有玄底鹄也有白底乌久立上堂僧问学人进又不得退又不得时如何师曰抱首哭苍天僧无语师曰汝还知钵盂鐼子落处么汝若知得落处也从汝问三十年后蓦然问着也不定上堂举寒山曰并底生红尘高峰起白浪石女生石儿龟毛寸寸长若要学菩提但看此模样良久曰还知落处也无若也不知落处看看菩提入僧堂里去也久立上堂春寒凝沍夜来好雪还见么大地雪漫漫春风依旧寒说禅说道易成佛成祖难珍重上堂晨鸡报晓灵粥后便天明灯笼犹瞌睡露柱却惺惺复曰惺惺直言惺惺历历直言历历明朝后日莫认奴作郎珍重因事示众天晴葢却屋乘干刈却禾早输王税了鼓腹唱巴歌问德山入门便棒犹是起模画样临济入门便喝未免捏目生花离此X二途未审洞山如何为人师曰天晴久无雨近日有云腾曰他日若有人问洞山宗旨教学人如何举似师曰园蔬枯藁甚担水泼菠稜师于宋仁宗天圣庚午六月八日示疾持不食七日上堂辞众述法身偈曰参禅学道莫茫茫问透法身北斗藏余今老倒尫羸甚见人无力得商量唯有󰑁头知我意栽松时复上金刚言讫而寂又七日阇维得五色舍利塔于金刚岭南台勤禅师法嗣汝州高阳法广禅师僧问如何是大悲千手眼师曰堕坑落壍潭州石霜节诚禅师僧问古者道卷帘当白昼移榻对青山如何是卷帘当白画师曰过净瓶来曰如何是移榻对青山师曰却安旧处着上堂心外无法法外无心随缘荡荡更莫沉吟你等诸人才上堦道便好回去更要待第二杓恶水泼作甚么德山晏禅师法嗣鼎州德山志先禅师僧问见色便见心时如何师曰角弓弯似月宝劒利如霜曰如何领会师曰金甲似鱼鳞朱旗如火𦦨问远远投师乞师一接师曰不接曰恁么则虗伸一问师曰少逢穿耳客多遇刻舟人问大通智胜佛十劫坐道场为甚么不得成佛道师曰贪观天上月失却掌中珠问军期急速时如何师曰十字街头满面尘曰为甚么如此师曰知X而故犯问如何是无为之谈师曰石羊石虎喃喃语曰是何言教师曰长行书不尽短偈绝人闻问如何是一称南无佛师曰皆以成佛道黑水璟禅师法嗣峩嵋黑水义钦禅师上堂僧出礼拜师曰大地百杂碎便下座五祖戒禅师法嗣洪州泐潭怀澄禅师僧问见者是色闻者是声离此二途请师别道师曰古寺新牌额问不与万法为侣者是甚么人师曰观世音菩萨师一日见僧披衲师曰得恁么好针线曰祇要牢固师曰打草惊蛇作甚么曰客来须看师曰祇有这个更别有曰云生岭上师曰未在更道曰水滴巖间问如何是佛法大意师曰文殊自文殊解脱自解脱瑞州洞山自宝禅师庐州合肥吴氏子生有奇相弱龄出家普宁甞在五祖主寺事一日方丈要生姜制药必以钱回乃与戒心重之后依聪公于洞山会聪没遗言令师继席焉上堂总恁么风恬浪静那里得来忽遇洪波浩渺白浪滔天当恁么时觅个水手也难得众中莫有把柂者么众无对师曰赚杀一船人僧问如何是佛师曰腰长脚短移迁归宗一日扶杖出门见县尉喝道来师避道左尉马跪不行师曰者畜生却识人尉知作礼于师马乃行复州北塔思广禅师僧问如何是衲僧变通之事师X曰东涌西没曰变通后如何师曰地肥茄子嫩问如何是和尚家风师曰左手书右字曰学人不会师曰欧头柳脚蕲州四祖端禅师法身颂曰灯心剌着石人脚火急去请周医博路逢庞公相借问六月日头干晒却潭州云葢志颙禅师僧问如何是祖师西来意师曰古寺碑难读曰意旨如何师曰读者尽攒眉问如何是云葢境师曰山角金屏掩松萝玉帐垂曰如何是境中人师曰紫袍公子少雪顶老僧多上堂师顾大众喝一喝曰诸禅德莫是宾主历然么莫是先照后用么莫是照用同时么若恁么会临济宗风平沉苦海既不恁么会且作么生会良久喝一喝复拍禅牀一下上堂昨日三今日四把断要津放开揑聚无限禅徒特罔措喝一喝舒州海会通禅师僧问如何是佛法大意师曰柿桶葢㯶笠曰学人不晓师曰行时头顶戴坐则挂高壁瑞州洞山妙圆禅师僧问如何是佛师曰头脑相似蕲州义台子祥禅师僧问如何是义台境师曰路不拾遗曰如何是境中人师曰桀犬吠尧明州天童怀清禅师僧问如何是祖师西来意师曰眼里不着沙曰如何领会师曰耳里不着水曰恁么则礼拜也师曰东家点灯西家暗坐越州宝严叔芝禅师僧问如何是佛师曰土身木骨曰意旨如何师曰五彩金装曰恁么则顶礼去也师X曰天台楖栗蕲州五祖山秀禅师僧问无法可说是名说法既是无法可说又将何说师曰霜寒地冻曰空生不解巖中坐惹得天花动地来师曰日出冰消僧拟议师曰何不进语僧又无语师曰车不横推理无曲断襄州白马辩禅师僧门如何是佛师曰水来河涨曰如何是法师曰风来树动随州水南智昱禅师上堂欲识解脱道鸡鸣天巳晓赵州庭前栢打落青州枣咄福昌善禅师法嗣安吉州上方齐岳禅师僧问如何是菩提师曰甎头瓦子曰意旨如何师曰苦上堂旋收黄叶烧青烟竹榻和衣半夜眠粥后放参三下堂孰能更话祖师禅便下座明州育王常坦禅师僧问如何是有中有师曰金河峰上曰如何是无中无师曰般若堂前上堂千花竞发百鸟啼春是向上句诸佛出世知识兴慈是向下句作么生是不涉二途句若识得顶门上出气若识不得土牛耕石田击禅牀下座润州金山瑞新禅师僧问吾有大患为吾有身父母未生未审此身在甚么处师曰旷大劫来无处所若论生灭尽成非曰恁么则周徧十方心不在一切处师曰泥里撼椿上堂世间所贵者和氏之璧隋侯之珠金山唤作驴屎马粪出世间所贵者真如解脱X菩提涅槃金山唤作𡱰沸碗鸣且道恁么说话落在甚么处故不是取舍心重信邪倒见诸人要知么勐虎不顾几上肉洪炉岂铸囊中锥干明信禅师法嗣澧州药山彝肃禅师僧问佛未出世时如何师曰大树大皮裹曰出世后如何师曰小树小皮缠问如何是不动尊师曰四王擡不起智门祚禅师法嗣明州雪窦重显禅师遂宁李氏子依普安铣出家受具之后横经讲席究理穷元诘问锋驰机辩无敌咸知法器佥指南游首造智门即伸问曰不起一念云何有过门召师近前师才近前门以拂子蓦口打师拟开口门又打师豁然开悟出住翠峰后迁雪窦开堂日于法座前顾视大众曰若论本分相见不必高陞法座遂以手画一昼曰诸人随山僧手看无量诸佛国土一时现前各各子细观瞻其或涯际未知不免拖泥带水便陞座上首白椎罢有僧方出师约住曰如来正法眼藏委在今日放行则瓦砾生光把住则真金失色权柄在手杀活临时其有作者共相证据僧出问远离翠峰祖席巳临雪窦道场未审是一是二师曰马无千里谩追风曰恁么则云散家家月师曰龙头蛇尾汉问德山临济棒喝巳彰和尚如何为人师曰放过一着僧拟议师便喝曰未审祇恁么别有在师曰射虎不真徒劳没羽问吹大法螺击X大法鼓朝宰临筵如何即是师曰清风来未休曰恁么则得遇于师也师曰一言巳出驷马难追僧礼拜师曰放过一着乃普观大众曰人天普集合发明个甚么事焉可互分宾主驰骋问答便当宗乘去广大门风威德自在辉腾今古把定干坤千圣祇言自知五乘莫能建立所以声前悟旨犹迷顾鉴之端言下知宗尚昧识情之表诸人要知真实相为么但以上无攀仰下绝巳躬自然常光现前个个壁立千仞还辩明得也无未辩辩取未明明取既辩明得能截生死流同据佛祖位妙圆超悟正在此时堪报不报之恩以助无为之化问如何是佛法大意师曰祥云五色曰学人不会师曰头上漫漫问达磨未来时如何师曰猿啼古木曰来后如何师曰鹤唳青霄曰即今事作么生师曰一不成二不是问和尚未见智门时如何师曰尔鼻孔在我手里曰见后如何师曰穿过髑髅有僧出礼拜起曰请师答话师便棒僧曰岂无方便师曰罪不重科复有一僧出礼拜起曰请师答话师曰两重公案曰请师不答话师亦棒问古人道北斗里藏身意旨如何师曰千闻不如一见曰此话大行师曰老鼠衔铁问古人道皎皎地绝一丝头祇如山河大地又且如何师曰面赤不如语直曰学人未晓师曰徧问诸方问如何是学人自己师曰乘槎斫额曰莫祇这便是师曰浪死虗生问如何是缘生义师曰金刚铸铁劵曰学人不X会师曰闹市里牌曰恁么则行到水穷处坐看云起时师曰列下问四十九年说不尽底请师说师曰争之不足曰谢师答话师曰铁棒自看问如何是把定干坤眼师曰拈却鼻孔曰学人不会师曰一喜一悲僧拟议师曰苦问如何是脱珍御服着弊垢衣师曰垂手不垂手曰乞师方便师曰左眼挑筋右眼抉肉问龙门争进举那个是登科师曰重遭点额曰学人不会师曰退水藏鳞问寂寂忘言谁是得者师曰衔帽穿云去曰如何领会师曰披簑带雨归曰三十年后此话大行师曰一场酸澁问坐断毗卢底人师还接否师曰殷勤送别潇湘岸曰恁么则学人罪过也师曰天宽地窄太愁人僧礼拜师曰苦屈之词不妨难吐问生死到来如何回避师曰定花板上曰莫便是他安身立命处也无师曰符到奉行上堂僧问如何是吹毛劒师曰苦曰还许学人用也无师嘘一嘘乃曰大众前共相酬唱也须是个汉始得若也未有奔流度刃底眼不劳拈出所以道如大火聚近着即燎却面门亦如按太阿宝劒冲前即丧身失命复曰大阿横按祖堂寒千里应须息万端莫待冷光轻闪烁良久曰看看便下座上堂僧问如何是维摩一默师曰寒山访拾得曰恁么则入不二之门师嘘一嘘乃曰维摩大士去何从千古令人望莫穷不二法门休更问夜来明月上孤峰上堂春山叠乱青春水漾虗碧寥寥天地间独立望X何极便下座却顾谓侍者曰适来有人看方丈么者曰有师曰作贼人心虗上堂十方无壁落四面亦无门古人向甚么处见客若道得接手句许你天上天下上堂田地稳密底佛祖不敢近为甚么擡脚不起神通游戏底鬼神不能测为甚么下脚不得直饶十字纵横朝打三千暮打八百上堂大众这一片田地分付来多时也尔诸人四至界畔犹未识在若要中心树子我也不惜问如何是诸佛本源师曰千峰寒色曰未委向上更有也无师曰雨滴巖花上堂僧问雪覆芦花时如何师曰点曰恁么则为祥为瑞去也师曰两重公案乃曰雪覆芦花欲暮天谢家人不在渔船白牛放却无寻处空把山童赠铁鞭师一日游山四顾周览谓侍者曰何日复来于此侍者哀乞遗偈师曰平生唯患语之多矣翌日出杖屦衣盂散及徒众乃曰七月七日复相见耳至期盥沐摄衣北首而逝当宋仁宗皇祐壬辰六月十日也七月七日塔全身于寺之西䲧赐明觉大师寿七十三坐五十夏襄州延庆山子荣禅师僧问如何是随色摩尼珠师曰三个童儿弄花毬曰恁么则终朝尽日也师曰头自齿落上堂僧问灵光隐隐月照寒聪善法堂前请师举唱师曰听曰此犹是这边事那边事作么生师曰脚下毛生问如何是佛师曰横身彰十号入椁示双趺曰将何供养师曰合掌当胸问如何是X祖师西来意师曰穿耳胡僧不着鞋洪州百丈智映宝月禅师僧问师唱谁家曲宗风嗣阿谁师曰窣堵那咤掌上擎曰恁么则北塔的子韶石儿孙也师曰斫额望新罗韶州南华宝缘慈济禅师僧问如何是祖师西来意师曰青山绿水曰未来时还有意也无师曰高者高低者低黄州护国院寿禅师僧问如何是一路涅槃门师曰寒松青有千年色一径风飘四季香问如何是灵山一会师曰如来才一顾迦叶便低眉瑞州九峰勤禅师僧问方便门中请师垂示师曰佛不夺众生愿曰恁么则谢师方便师曰却须喫棒上堂口罗舌沸千唤万唤露柱因甚么不回顾良久曰美食不中饱人喫便下座潭州云葢继鹏禅师初谒双泉雅雅令充侍者示以芭蕉拄杖话经久无省发一日雅向火次师侍立雅忽问拄杖子话试举来与子商量师拟举雅拈火筯便𢷾师豁然大悟住后僧问如何是佛法大意师曰舌头无骨问如何是祖师西来意师曰汤瓶火里煨问佛未出世时如何师曰天曰出世后如何师曰地上堂高不在绝顶富不在福严乐不在天堂苦不在地狱良久曰相识满天下知心能几人鄂州黄龙海禅师僧问如何是黄龙家风师曰看曰忽遇客来如何祇待师以拄杖点之问如何是最X初一句师曰掘地讨天鼎州彰法澄泗禅师僧问如何是佛法大意师曰多少人摸索不着曰忽然摸着又作么生师曰堪作甚么泉州云台因禅师僧问如何是和尚家风师曰嗔拳不打笑面曰如何施设师曰天台则有南岳则无问如何是佛师曰月不破五曰意旨如何师曰初三十一问如何是佛法大意师曰今日好晒麦曰意旨如何师曰问取磨头上堂菩萨子不在内不在外不在中间且道落在甚么处良久曰南赡部洲北郁单越福严雅禅师法嗣潭州北禅智贤禅师僧问如何是佛师曰匙挑不上曰如何是道师曰险路架桥岁夜小参年穷岁尽无可与诸人分岁老僧烹一头露地白牛炊黍米饭煑野菜羹烧榾柮火大家喫了唱村田乐何故免见倚他门户傍他墻刚被时人唤作郎便下座归方丈至夜深维那入方丈问讯曰县里有公人到勾和尚师曰作甚么那曰道和尚宰牛不纳皮角师遂捋下头帽掷在地上那便拾去师跳下禅牀拦胸擒住呌曰贼贼那将帽子覆师顶曰天寒且还和尚师呵呵大笑那便出去时法昌为侍者师顾昌曰这公案作么生昌曰潭州纸贵一状领过上堂良久曰冤苦冤苦作什么百丈不在老僧今日困便下座上堂X良久呵呵大笑曰怎怪得老僧便下座南岳衡岳寺振禅师示众阿呵呵瘦松寒竹锁清波有时独坐磐陀上无人共唱太平歌朝看白云生洞口暮观明月照娑婆有人问我居山事三尺杖子搅黄河开福贤禅师法嗣日芳上座僧问如何是函葢干坤句师竖起拄杖曰如何是截断众流句师横按住杖曰如何是随波逐浪句师掷下拄杖曰三句外请师道师便起去师赞开福真曰清仪瘦兮可瞻可仰仰之非亲妙笔图兮可拟可像像之非真非亲非真秋月盈轮有言无味兮的中的既往如在兮觅焉觅当机隐显兮丝发誵讹金乌卓午兮迅风霹雳报慈嵩禅师法嗣郢州兴阳山逊禅师僧问如何是佛师曰发白面皱曰如何是法师曰暑往寒来问如何是三界外事师曰洛阳千里余不得时旧书德山远禅师法嗣庐山开先善暹禅师临江军人操行清苦徧游师席以明悟为志参德山见山上堂顾视大众曰师子嚬呻象王回顾师忽有省入室陈所解山曰子作么生会师回顾曰后园驴喫草山然之后至雪窦窦与语喜其超迈目曰海上横行暹道者遂命分座四方英衲敬畏之他日窦举师出世金鹅师闻潜书二偈千X壁而去曰不是无心继祖灯道慙未厕岭南能三更月下离巖窦眷眷无言恋碧层二十余年四海间寻师择友未甞闲今朝得到无心地却被无心趂出山晚年众请滋甚遂开法开先以慰道俗之望开堂日上首白椎罢师曰千圣出来也祇是稽首赞叹诸代祖师提挈不起是故始从迦叶迄至山僧二千余年月烛慧灯星排道树人天普照凡圣齐荣且道承甚么人恩力老胡也祇道明星出现时我与大地有情同时成道如是则彼既丈夫我亦尔孰为不可良由诸人不肯承当自生退屈所以便推排一人半个先达出来递相开发也祇是与诸人作个证明今日人天会上莫有久游赤水夙在荆山怀袖有珍顶门有眼到处践踏觉场底衲僧么却请为新出世长老作个证明还有么时有僧出师曰象驾峥嵘谩进途谁信螳螂能拒辙问一棒一喝犹是葛藤瞬目扬眉拖泥带水如何是直截根源师曰速曰恁么则祖师正宗和尚把定师曰野渡无人舟自横问如何是露地白牛师曰瞎问妙峰顶上即不问半山相见事如何师曰把手过江来曰高步出长安师曰脚下一句作么生道僧便喝师曰山腰里走问一雨所润为甚么万木不同师曰羊羹虽美众口难调问年穷岁尽时如何师曰依旧孟春犹寒问更深夜静时如何师曰老鼠入灯笼问瞥瞋瞥喜时如何师曰适来菩萨面如今夜义头上堂一若是二X即非东西南北人不知休话指天并指地青山白云徒尔为以拄杖击香台下座问雨雪连天为甚么孤峰露顶师曰有甚遮掩处上堂僧问如何是祖师西来意师曰洛阳城古曰学人不会师曰少室山高僧礼拜师廼曰佛种从缘起遂举拄杖曰拄杖子是缘且作么生说个起底道理良久曰金屑虽贵落眼成翳卓拄杖下座吉州禾山楚材禅智禅师临江军人僧问佛令祖令诸方竝行未审和尚如何师曰山僧退后曰恁么则诸方不别也师曰伏惟伏惟问如何是离凡圣底句师曰山河安掌上曰恁么则迥超今古外师曰展缩在当人问一毫未发时如何师曰海晏河清曰发后如何师曰徧界无知己问如何是和尚说法底口师曰放一线道问抱璞投师请师雕琢师曰不雕琢曰为甚么不雕琢师曰弄巧翻成拙秀州资圣院盛勤禅师僧问如何是正法眼师曰山青水绿问四威仪中如何履践师曰鹭鸶立雪曰恁么则闻钟持钵日上栏干师曰鱼跃千江水龙腾万里云曰毕竟如何师曰山中逢勐虎天下见文星上堂多生觉悟非千衲一点分明不在灯拈拄杖曰拄杖头上祖师灯笼脚下弥勒须弥山腰鼓细即不问你作么生是分明一点你若道得无边剎境总在你眉毛上你若道不得作么生过得罗剎桥良久曰水流千派月山锁一溪云卓拄杖下座X潭州鹿苑圭禅师桂州人僧问如何是道师曰吴头楚尾曰如何是道中人师曰骑马踏镫不如步行上堂凡有因缘须晓其宗若晓其宗无是无不是用则波腾海沸全真体以运行体则镜净水沉举随缘而会寂且道兜率天宫几人行几人坐若向这里辩得缁素许你诸人东西南北如云似鹤于此不明踏破草鞋未有了日在参西峰豁禅师法嗣汀州南安巖自严禅师泉州同安郑氏子年十一依卧像寺契缘出家十七受具游方至庐陵谒西峰豁依止五年密契心印辞去抵武平南黄石巖巖多蛇虎师住而蛇虎皆便令四远闻之咸敬事之后师以邻僧亡遵教茶毗未闻官迕吏遂白衣适游南康盘古山乐而栖息三年竟成丛林初西竺波利尊者曰后当有白衣菩萨来兴此山至是符应有沙弥无多闻性而事师谨愿师怜之作偈使诵久当聪明偈曰大智发于心于心何处寻成就一切义无古亦无今于是世间文字语言诵无所遗示人多以偈每书赠以之中四字于其后莫有识其旨者师驱妖杜怪灵应颇多具如本传宋太宗淳化辛卯正月初六日集众曰吾此日生今正是时遂右脇而化寿八十二腊六十五谥曰定光圆应禅师南岳下十世上洞山聪禅师法嗣X南康军云居晓舞禅师瑞州人少年麤勐忽悟浮幻投师出家乃修细行参洞山一日如武昌行乞首谒刘公公高行为时所敬意所与夺莫不从之师时年少不知其饱参颇易之公曰老汉有一问若相契即开疏如不契即请还山遂问古镜未磨时如何师曰黑似漆公曰磨后如何师曰照天照地公长揖曰且请上人还山拂袖入宅师懡㦬即还洞山山问其故师具言其事山曰你问我我与你道师理前问山曰此去汉阳不远师进后语山曰黄鹤楼前鹦鹉洲师于言下大悟机锋不可触住后僧问承师有言不谈元不谈妙去此二途如何指示师曰虾蟇赶鹞子曰全因此问也师曰老鼠弄猢狲上堂唯一坚密身一切尘中现虾蟇蚯蚓各有窟穴乌鹊鸠鸽亦有窠巢正当与么时为甚么人说法良久曰方以类聚物以群分上堂三崃道无别朝朝祇么说僧繇会写真镇府出镔銕上堂不长不短不小不大此个道理是谁境界咄上堂闻说佛法两字早是污我耳目诸人未跨云居门脚跟下好与三十棒虽然如是也是为众竭力上堂举夹山道閙市门头识取天子百草头上荐取老僧云居即不然妇摇机轧轧儿弄口㗻㗻上堂诸方有弄蛇头拨虎尾跳大海劒刃里藏身云居这里寒天热水洗脚夜间脱韈打睡早朝旋打行缠风吹篱倒唤人夫噼篾缚起翠巖真常骂师说无事禅石霜永令人传语曰舜在洞X山悟古镜因缘岂是说无事禅者汝骂他自失一只眼师闻之乃作颂曰云居不会禅洗脚上牀眠冬瓜直儱侗瓠子曲弯弯潭州大沩怀宥禅师僧问人将语试金将火试未审衲僧将甚么试师曰拄杖子曰毕竟如何师曰退后着僧应诺师便打曰教休不肯休直待雨淋头杭州佛日契嵩禅师藤州镡津李氏子七岁出家十三得度十九游方徧参知识得法于洞山师夜则顶戴观音像而诵其号必满十万乃寝以为常自是世间经书章句不学而能作原教论十余万言明儒释之道一贯以抗宗韩排佛之说读之者畏服后居永安兰若着禅门定祖图传法正宗记辅教编上进宋仁宗皇帝覧之加叹付传法院编次入藏下诏褒宠赐号明教宰相韩琦大参欧阳修皆延见而尊礼之洎东还神宗熙宁辛亥六月四日晨兴写偈曰后夜月初明吾今喜独行不学大梅老贪随鼯鼠声至中夜而化阇维不坏者五曰顶曰耳曰舌曰童真曰数珠其顶骨出舍利红白晶洁道俗合诸不坏葬于故居永安之左后住净慈北磵居简甞着五种不坏赞师有文集二十卷目曰镡津盛行于世寿六十有六腊五十有三洪州太守许式参洞山得正法眼一日与泐潭澄上蓝溥坐次潭问闻郎中道夜坐连云石春栽带雨松当时答洞山甚么话公曰今日放衙早潭曰闻答泗X州大圣在扬州出现底是否公曰别点茶来潭曰名不虗传公曰和尚早晚回山潭曰今日被上蓝覰破蓝便喝潭曰须是你始得公曰不奈船何打破戽斗公入上蓝僧堂问首座年多少曰六十八公曰僧腊多少曰四十七夏公曰圣僧得几夏曰与虗空齐受戒公拍板头曰下官喫饭不似首座喫盐多泐潭澄禅师法嗣明州育王山怀琏大觉禅师漳州龙溪陈氏子诞生之夕梦僧伽降室因字泗州既有异兆佥知祥应龆齓出家丱角圆顶笃志道学寝食无废一日洗面泼水于地微有省发即慕参寻远造泐潭法席投机印可师事之十余年去游庐山掌记于圆通讷所宋皇祐中仁庙有诏住净因禅院召对化成殿问佛法大意奏对称旨赐号大觉禅师后遣中使问曰才去竖拂人立难当师即以颂回进曰有节非千竹三星偃月宫一人居日下弗与众人同帝覧大悦又诏入对便殿赐罗扇一把题元寂颂于其上与师问答诗颂书以赐之凡十有七篇至和中乞归老山中乃进颂曰六载皇都唱祖机两曾金殿奉天威青山隐去欣何得满箧唯将御颂归帝和颂不允仍宣谕曰山即如如体也将安归乎再住京国且兴佛法师再进颂谢曰中使宣传出禁围再令臣住此禅扉青山未许藏千拙白发将何补万几霄露恩辉方湛湛林泉情味苦依依尧仁况是如天濶应任孤云自在飞既而X遣使赐龙脑钵师谢恩罢捧钵曰吾法以坏色衣以瓦铁食此钵非法遂焚之中使回奏上加叹不巳治平中上疏丐归仍进颂曰千簇云山万壑流闲身归老此峰头余生愿祝无疆寿一炷清香满石楼英庙依所乞赐手诏曰大觉禅师怀琏受先帝圣眷累钖宸章屡贡诚恳乞归林下今从所请俾遂闲心凡经过小可菴院任性住持或十方禅林不得抑逼坚请师既渡江少留金山西湖四明郡守以育王虗席迎致九峰韶公作疏劝请四明之人相与出力建大阁藏所赐诗颂榜之曰宸奎翰林苏公轼知杭时以书问师曰承要作宸奎阁碑谨巳撰成衰朽废学不知堪上石否见参寥说禅师出京日英庙赐手诏其略云任性住持者不知果有否如有切请录示全文欲添入此一节师终藏而不出逮委顺后获于箧笥开堂日僧问诸佛出世利济群生猊座师登将何拯济师曰山高水濶曰华发无根树鱼跳万仞峰师曰新罗国里曰慈舟不棹清波上劒崃徒劳放木鹅师曰脱却衣裳卧荆棘曰人将语试师曰惯得其便僧拊掌师曰更𨁝跳问圣君御颂亲颁赐和尚将何报此恩师曰两手拓地曰恁么则一人有庆兆民赖之师曰半寻拄杖搅黄河问艣棹不停时如何师曰清波箭急曰恁么则移舟谙水势举棹别波澜师曰济水过新罗曰古佛位中留不住夜来依旧宿芦花师曰儿童不识十字街问坐断毗卢顶不禀释迦文犹X未是学人行业如何是学人行业师曰斫额望明月僧以手便拂师曰作甚么僧茫然师曰赚却一船人乃曰若论佛法两字是加增之辞廉纤之说诸人向这里承当得尽是二头三首譬如金屑虽贵眼里着不得若是本分衲僧才闻举着一摆摆断不受纤尘独脱自在最为亲的然后便能在天同天在人同人在僧同僧在俗同俗在凡同凡在圣同圣一切处出没自在竝拘检他不得名邈他不得何也为渠能建立一切法故一切法要且不是渠渠既无背面第一不用妄与安排但知十二时中平常饮啄快乐无忧祗此相期更无别事所以古人云放旷长如痴兀人他家自有通人爱上堂文殊宝劒得者为尊乃拈拄杖曰净因今日恁么直得千圣路绝虽然如是犹是矛盾相攻不犯锋铓如何运用良久曰野蒿自发空临水江燕初归不见人上堂太阳东昇烁破大千之暗诸人若向明中立犹是影响相驰若向暗中立也是藏头露影汉到这里作么生吐露良久曰逢人祇可三分语未可全抛一片心上堂世法里面迷却多少人佛法里面醉却多少人祇如不迷不醉是甚么人分上事上堂言锋才击义海交深若用径截一路各请归堂上堂应物现形如水中月遂拈起拄杖曰这个不是物即今现形也且道月在甚么处良久曰长空有路还须透潭底无踪不用寻击香台下座上堂白日东上白日西落急如投壶闪X寥廓神龙一举透无边纤鳞犹向泥中跃灵𦦨中休凑洎三岁孩童髽四角参上堂良久举起拳头曰握拳则五岳倒卓展手则五指参差有时把定佛祖关有时拓开千圣宅今日这里相呈且道作何使用拍禅牀曰向下文长付在来日师年八十二无疾而化临安府灵隐云知慈觉禅师僧问一佛出世各坐一华和尚出世有何祥瑞师曰白云横谷口曰光前绝后去也师曰错曰大众证明学人礼谢师曰点问如何是道师曰甚么道曰大道师曰欲行千里一步为初曰如何是道中人师曰西天驻泊此地都监僧礼拜师曰吽吽上堂日月云霞为天标山川草木为地标招贤纳士为德标闲居趣妙为道标拈拄杖曰且道这个是甚么标会么拈起则有文有彩放下则粝粝磕磕直得不拈不放又作么生良久曰扶过断桥水伴归无月村卓一下下座上堂秋风起庭梧坠衲子纷纷看祥瑞张三李四卖嚣虗拾得寒山争贱贵觌面相逢更无难易四衢道中棚栏瓦市畐塞虗空普天帀地任是临济赤肉团上雪峰南山鼈鼻玄沙见虎俱胝举指一时拈来当面布施更若拟议千山万水复曰过婺州承天惟简禅师僧问佛与众生是一是二师曰花开满树红花落万枝空曰毕竟是一是二师曰唯余一朵在明日恐随风问如何是吹毛劒师曰星X多不当月曰用者如何师曰落曰落后如何师曰观世音菩萨问如何是和尚家风师曰理长即就曰如何领会师曰绘雉不成鸡问开口即失闭口即丧未审如何说师曰舌头无骨僧曰不会师曰对牛弹琴上堂夫遮那之境界众妙之元门知识说之而莫穷善财酌之而不竭文殊体之而寂寂普贤证之以重重若也随其法性如云收碧汉本无一物若也随其智用如花开春谷应用无边虽说徧恒沙乃同遵一道且问诸人作么生是一道良久曰白云断处见明月黄叶落时闻擣衣参上堂莫离葢缠莫求佛祖去此二途以何依怙江淹梦笔天龙见虎古老相传月不跨五上堂一刀两段埋没宗风师子翻身拖泥带水直饶坐断十方不通凡圣脚跟下好与三十上堂拈一放一妙用纵横去解除元收凡破圣若望本分草料大似磨甎作镜衲僧家合作磨生良久曰寔明州九峰鉴韶禅师僧问承闻和尚是泐潭嫡子是否师曰是曰还记得当时得力句否师曰记得曰请举看师曰左手握拳右手把笔上堂山僧说禅如蚝蜢吐油揑着便出若不揑着一点也无何故祇为不曾看读古今因缘及预先排叠胜妙见知等候陞堂便磨唇捋嘴将粥饭气熏炙诸人凡有一问一答葢不得巳岂独山僧看他大通智胜如来默坐十劫无开口处后因诸天梵天及十六王子再三劝请方X始说之却不是秘惜祇为不敢埋没诸人山僧既不埋没诸人不得道山僧曾陞座参婺州西塔显殊禅师上堂黄梅席上数如麻句里呈机事可嗟直是本来无一物青天白日被云遮参天台崇善寺用良禅师僧问三门与自巳是同是别师曰八两移来作半斤曰恁么则秋水泛渔舟去也师曰东家点灯西家为甚么却觅油曰山高月上迟师曰道甚么曰莫瞌睡师曰入水见长人临江军慧力有文禅师上堂建山寂寞坐倚城郭无味之谈七零八落以拄杖敲香台下座福州雪峰象敦禅师僧问如何是佛师曰把火照鱼行曰如何是法师曰唐人译不出曰佛法巳蒙师指示未审毕竟事如何师曰腊月三十日南康军云居守亿禅师上堂马祖才陞堂雄峰便卷席春风一阵来满地花狼籍便下座瑞州洞山永孚禅师上堂棒头挑日月木马夜嘶鸣拈拄杖曰云门大师来也卓一下曰炊沙作饭看井作袴参令滔首座久参泐潭潭因问祖师西来单传心印直指人心见性成佛子作么生会师曰某甲不会潭曰子未出家时作个甚么师曰牧牛潭曰作么生牧师曰早朝骑出去晚后复骑归潭曰子大好不会师于言下大悟遂成颂曰放却牛绳便出家剃除𩯭发着袈裟有人问我西来意拄杖横挑啰哩啰X洞山宝禅师法嗣瑞州洞山清辩禅师僧问百丈得大机黄檗得大用未审和尚得个甚么师便喝僧亦喝师便打僧曰争奈大众眼何便归众师嘘两嘘韶州月华山海琳禅师本州曲江都渚邓氏子少业儒巳而学佛以诗自雄徐知非参自宝于洞山山器之遂嘱以大任南还结庵旧山之白莲四众奔赴者所得良深晚退居西堂诏择名德居宝林坚辞之乃即庵自甓寿藏曰吾归骨于此矣地为月华山招提朗弘法处也师至大兴人咸以为朗后身云北塔广禅师法嗣荆门军玉泉承皓禅师眉州丹稜王氏子依大力院出家登具后游方参北塔发明心要得大自在三昧制犊鼻裩书历代祖师名字乃曰唯有文殊普贤较些子且书于带上故丛林目为皓布裩宋神宗元丰间首众于襄阳谷隐有乡僧亦効之师见而诟曰汝具何道理敢以为戏事耶呕血无及耳寻于鹿门如所言而逝张无尽奉使京西南路就谒之致开法于郢州大阳时谷隐主者私为之喜师受清陞座曰某在谷隐十年不曾饮谷隐一滴水嚼谷隐一粒米汝若不会来大阳为汝说破擕拄杖下座傲然而去寻迁玉泉示众一夜雨霶烹打倒蒲萄棚知事头首行者人力拄底拄撑底撑撑撑拄拄到天明依旧可怜生自赞粥稀后坐牀窄先卧耳聩爱高声眼昏X宜字大冬至示众晷运推移布裩赫赤莫怪不洗无来换替僧入室次狗子在室中师叱一声狗便出去师曰狗却会你却不会师示寂门人围绕师笑曰吾年八十一老死舁尸出儿郎齐着力一年三百六十日言毕而逝四祖瑞禅师法嗣福州广明常委禅师僧问知师久蕴囊中宝今日当场略借看师曰看曰恁么则谢师指示师曰等闲垂一钓容易上钩来云葢颙禅师法嗣南康军云居文庆海印禅师僧问如何是函葢干坤句师曰合曰如何是随波逐浪句师曰濶曰如何是截断众流句师曰窄上堂道本无为法非延促一念万年千古在目月白风恬山青水绿法法现前头头具足祖意教意非直非曲要识庐陵米价会取山前麦熟以拂子击禅牀下座上方岳禅师法嗣越州东山国庆顺宗禅师上堂心生则种种法生心灭则种种法灭拈起拄杖曰此个是法那个是灭底心若人道得许你顶门上具眼其或未然云暗不知天早晚雪深难辩路高低参金山新禅师法嗣安吉州天圣守道禅师上堂日月遶须弥人间分昼夜南阎浮提人祇被明暗色空留碍且道不落明暗X一句作么生道良久曰柳色黄金嫰梨花白雪香参上堂不从一地至一地寂灭性中宁有位释迦稽首问然灯仁者何名为受记便下座五灯全书卷第三十三五灯全书X卍XXX五灯全书卷第三十四京都圣感禅寺住持僧编辑京都古华严寺住持僧较阅进呈云门宗南岳下十世下雪窦显禅师法嗣越州天衣义怀禅师永嘉乐清陈氏子世以渔为业母梦星殒于屋乃孕及产尤多吉祥儿时坐船尾父得鱼付师贯之师不忍乃私投江中父怒笞之师恬然如故长游京师依景德寺为童行宋仁宗天圣中试经得度谒金銮善叶县省皆蒙印可遂由洛抵龙门复至都下欲继宗风意有未决忽遇言法华于市井中拊师背曰云门临济去及至姑苏礼明觉于翠峰觉问汝名甚么师曰义怀觉曰何不名怀义师曰当时致得觉曰谁为汝立名师曰受戒来十年矣觉曰汝行脚费却多少草鞋师曰和尚莫瞒人好觉曰我也没量罪过汝也没量罪过你作么生师无语觉打曰脱空谩语汉出去入室次觉曰恁么也不得不X恁么也不得恁么不恁么总不得师拟议觉又打出如是者数四寻为水头因汲水折担忽悟作投机偈曰一二三四五六七万仞峰头独足立骊龙颔下夺明珠一言勘破维摩诘觉闻拊几称善后七坐道场化行海内嗣法者甚众住后僧问如何是佛师曰布发掩泥横身卧地曰意旨如何师曰任是波旬也皱眉曰恁么则谢师指示师曰西天此土问学人上来请师说法师曰林间鸟噪水底鱼行上堂须弥顶上不扣金钟毕钵巖中无人聚会山僧倒骑佛殿诸人反着草鞋朝游檀特暮到罗浮拄杖针筒自家收取上堂衲僧横说竖说未知有顶门上眼时有僧问如何是顶门上眼师曰衣穿瘦骨露屋破看星眠上堂大众集定乃曰上来道箇不审能销万两黄金下去道箇珍重亦销得四天下供养若作佛法话会滴水难消若作无事商量眼中着屑且作么生即是良久曰还会么珍重上堂夫为宗师须是驱耕夫之牛夺饥人之食遇贱即贵遇贵即贱驱耕夫之牛令他苗稼丰登夺饥人之食令他永绝饥渴遇贱即贵握土成金遇贵即贱变金成土老僧亦不驱耕夫之牛亦不夺饥人之食何谓耕夫之牛我复何用饥人之食我复何餐我也不握土成金也不变金作上何也金是金土是土玉是玉石是石僧是僧俗是俗古今天地古今日月古今山河古今人伦虽然如此打破大散关几箇迷逢达磨上堂雁过长X空影沈寒水雁无遗踪之意水无留影之心若能如是方解向异类中行不用续凫截鹤彝岳盈壑放行也百丑千拙收来也挛挛拳拳用之则敢与八大龙王鬬富不用都来不直半分钱参上堂髑髅甞干世界鼻孔摩触家风芭蕉闻雷开葵花随日转诸仁者芭蕉闻雷开还有耳么葵花随日转还有眼么若也会得西天即是此土若也不会七九六十三收上堂灵源绝朕普现色身法离断常有无堪示所以道尘尘不见佛剎剎不闻经要会灵山亲授记昼见日夜见星良久曰若到诸方不得错举参上堂夜来寒霜凛冽黄河冻结陜府銕牛腰折尽道女娲炼石补天争奈西北一缺如今欲与他补却又恐大地人无出气处且留这一窍与大地人出气参上堂虗明自照不劳心力上士见之鬼神茶饭中下得之狂心顿息更有一人切忌道着上堂光透日月明暗不收智出圣凡贤愚不历所以道不用低头思量难得良久曰是甚么上堂青萝夤缘直上寒松之顶白云淡泞出没太虗之中何似南山起云北山下雨若也会得甜瓜彻蔕甜若也不会苦瓠连根苦上堂无边剎境自他不隔于毫端且道妙喜世界不动如来说甚么法十世古今始终不离于当念祇如威音王佛最初一会度多少人若是通方作者试为道看良久曰行路难行路难万仞峰头君自看上堂枯桑知天风海水知天寒金色头陀见处不真鸡X足山中与他看守衣钵三千大喻八百小喻大似泥里洗土块四十九年三百六十余会摩竭提国犹较些子德山临济虽然丈夫争似罽宾国王一刀两段如今若有箇人鼻孔辽天山僧性命何在良久曰太平本是将军致不许将军见太平喝一喝下座问天不能葢地不能载未审是甚么人师曰掘地深埋曰此人还受安排也无师曰土上更加泥问牛头未见四祖时如何师曰长江无六月曰见后如何师曰一年一度春室中问僧无手人能行拳无舌人解言语忽然无手人打无舌人无舌人道箇甚么又曰蜀魄连宵呌鵽鳭终夜啼圆通门大启何事隔云泥晚年以疾居池阳杉山菴门弟子智才住临平之佛日迎归侍奉才如苏城未还师速其归及踵门师告之曰时至吾行矣才曰师有何语示徒乃说偈曰红日照扶桑寒云封华岳三更过铁围拶折骊龙角才问卵塔巳成如何是毕竟事师举拳示之遂就寝推枕而寂塔全身寺东之原徽宗崇宁中敕谥振宗禅师越州称心省倧禅师僧问如何是祖师西来意师曰行人念路僧曰不会师曰紧峭草鞋上堂佛种从缘起是故说一乘拈拄杖曰拄杖是缘那箇是佛种拄杖是一乘法那箇是缘这里参见释迦老子了却买草鞋行脚不得向衲僧门下过打折汝腰且道衲僧据箇甚么良久曰三十年后莫孤负人卓拄杖下X座泉州承天传宗禅师僧问大用现前不存轨则时如何师曰承天今日高竖降旗僧便喝师曰临济儿孙僧又喝师便打问如何是般若体师曰云笼碧峤曰如何是般若用师曰月在清池处州南明日慎禅师僧问祖意教意是同是别师曰水天影交碧曰毕竟是同是别师曰松竹声相寒舒州投子法宗禅师僧问如何是道者家风师曰袈裟裹草鞋曰意旨如何师曰赤脚下桐城天台实相蕴观禅师僧问如何是佛师曰堂堂八尺余岳州君山显昇禅师上堂大方无外含裹十虗至理不形圆融三际高超名相妙体全彰迥出古今真机独露握骊珠而鑑物物物流辉掷宝以劒挥空空空绝迹把定则摩竭掩室净名杜词放行则拾得摇头寒山拊掌且道是何人境界拈拄杖卓一下曰瞬目扬眉处凭君子细看平江府水月寺惠金典座依明觉于雪窦闻举须弥山话默有契一日欲往讯遇之殿轩觉问汝名甚么曰惠金觉曰阿谁惠汝金曰容少间去方丈致谢觉曰即今聻曰这里容和尚不得扬州仪真长芦祖印智福禅师江州夏氏子参雪窦顿明祖意道行才智洒然超迈出世长芦上堂僧问宝劒未出匣时如何师曰澁曰出后如何师曰利问X如何是第一机师曰不为鼷鼠而发曰岂无方便师曰静处萨婆诃乃曰问在答处答在问处一任诸人点头忽若问不在答处答不在问处作么生摸索乃展两手曰无遗丝发一时分付瑞州洞山慧圆禅师幼参雪窦便得旨一时声名籍甚后依开先暹会洞山阙人暹举之以应遂出世上堂学非稽古道愧当时俛仰无门乃随众意古人道无事上山行一转借问时人会也无祇如山僧与诸人从庐阜来遇夜便宿逢晓便行直至此间一脚在前一脚在后如今箇箇高挂钵囊阁却拄杖更有什么事然虽如是若不登楼望焉知沧海深凤阳凤栖仲卿禅师上堂僧问古佛出世为一大事因缘和尚出世所为何事师张口吐舌示之曰祇者箇别更有师曰朝三千暮八百乃曰巍巍堂堂三界无双磊磊落落十方寥廓拟议则丧身失命思量则千差万错喝一喝下座长沙龙兴智传禅师僧问久处湖湘拟伸一问师还答否师曰何得拖泥带水僧便喝师曰一阵雨一阵凉僧礼拜师曰有头无尾宋英宗治平中示寂平生行住坐卧之处悉涌舍利禅徒唱得衣物者舍利日生有于真前至诚求者随念示应汝宁干明则禅师僧问如何是海印三昧师曰但向已求曰学人不会师曰莫从他觅问如何是祖师西来意师曰清风生碧落曰意旨如何师曰明月映X长江常德干明知应禅师上堂僧问莲花未出水时如何师曰撑天拄地曰出水后如何师曰塞壑填沟乃曰马祖陞堂百丈卷席火动烟生云擎雨色觌面相呈一何轻掷重赏三千轻酬八百衡州南岳云峰元益禅师李林宗问意欲出尘今未出请师今日决疑情师曰作么生是出尘底事李惘然师曰还会么李忽有省呈偈曰心镜从来莹洪河本是深祇因师问后沙石化为金师曰正趣地狱李曰人我无相何为地狱师曰汝今何在李曰觌面不识师曰祇此是黄金修撰曾会居士幼与明觉同舍及冠异途天禧间公守池州一日会于景德寺公遂引中庸大学参以楞严符宗门语句质明觉觉曰这箇尚不与教乘合况中庸大学耶学士要径捷理会此事乃弹指一下曰但恁么荐取公于言下领旨天圣初公守四明以书币迎师补雪窦既至公曰某近与清长老商量赵州勘婆子话未审端的有勘破处也无觉曰清长老道箇甚么公曰又与么去也觉曰清长老且放过一着学士还知天下衲僧出这婆子圈䙌不得么公曰这里别有箇道处赵州若不勘破婆子一生受屈觉曰勘破了也公大笑延庆荣禅师法嗣庐山圆通居讷祖印禅师梓州蹇氏子生而英特读X书过目成诵十一出家十七试法华得度受具后肄业讲肆耆年多下之会禅者南游回力勉其行于是徧参荆楚间迄无所得至襄州洞山留止十年因读华严论有省后游庐山道价日起由归宗而迁圆通宋仁宗闻其名皇祐初诏住十方净因禅院师称目疾不能奉诏有旨合举自代遂举大觉琏应诏及引对问佛法大意称旨天下贤师知人也僧问祖剎重兴时如何师曰人在破头山曰一朝权在手师便打一日忽往辞江州牧刘公归沐浴端坐示寂当神宗熈宁辛亥三月十六日也寿六十二腊四十五茶毗火燄中白气上贯太阳欧阳文忠公尤独尊重百丈映禅师法嗣临安府慧因怀祥禅师上堂南山高北山低日出东方夜落西白牛上树觅不得乌鸡入水大家知且道觅得后又如何良久曰堪作甚么临安府慧因义宁禅师僧问佛未出世时如何师曰摩耶夫人曰出世后如何师曰悉达太子南华缘禅师法嗣齐州兴化延庆禅师上堂言前荐得孤负平生句后投机全乖道体离此二途祖宗门下又且如何良久曰眼里瞳儿吹木笛韶州宝寿行德禅师冬日在南华受请示众曰新冬新宝寿言是旧时言若会西来意波斯上舶船韶州白虎山守昇禅师僧问如何是佛师曰有眼无X鼻孔韶州佛陀山崇钦禅师僧问如何是直截为人一句师打一拂子曰会么曰不会师曰逢人莫错举韶州延祥法宁禅师僧问牛头未见四祖时如何师曰拄杖子曰见后如何师便打曰今日亲见和尚师曰再犯不容韶州舜峰慧宝禅师僧问步步登高时如何师曰险曰不进不退时如何师曰丧曰如何即是师曰苏噜苏噜北禅贤禅师法嗣潭州兴化绍铣禅师上堂拈拄杖曰一大藏教是拭不净故纸超佛越祖之谈是诳諕闾阎汉若论衲僧门下一点也用不得作么生是衲僧门下事良久曰多虗不如少实击香台下座洪州法昌倚遇禅师漳州林氏子幼弃家依郡之崇福得度有大志自受具游方名着丛席浮山远甞谓人曰此后学行脚样子也参北禅禅问近离甚处师曰福严禅曰思大鼻孔长多少师曰与和尚当时见底一般禅曰汝道我见时长多少师曰和尚大似不曾到福严禅曰学语之流又问来时马大师安乐否师曰安乐禅曰向汝道甚么师曰教和尚莫乱统禅曰念汝新到不能打得你师曰某甲亦放和尚过茶罢禅问乡里甚处师曰漳州禅曰三平在彼作甚么师曰说禅说道禅曰年多少师曰与露柱齐年禅曰X有露柱且从无露柱年多少师曰无露柱一年也不少禅曰夜半放乌鸡师留北禅最久于是师资敲唱妙出一时晚至西山睠双岭深邃栖息三年始应法昌之请师在双岭受请于英胜二首座相别曰三年聚首无事不知检点将来不无渗漏以拄杖画一画曰这箇即且止宗门事作么生英曰须弥安鼻孔师曰恁么则临崖看浒眼特地一场愁英曰深沙努眼睛师曰争奈圣凡无异路方便有多门英曰銕蛇钻不入师曰这般汉有甚共语处英曰自缘根力浅莫怨太阳春却画一画曰宗门事且止这箇事作么生师便掌英曰这漳州子莫无去就师曰你这般见解不打更待何时又打英曰也是我招得上堂祖师西来特唱此事祇要时人知有如贫子衣珠不从人得三世诸佛祇是弄珠底人十地菩萨祇是求珠底人汝等正是竛竮乞丐怀宝迷邦灵利汉才闻举着眨上眉毛便知落处若更踏步向前不如䇿杖归山去长啸一声烟雾深示众我要一箇不会禅底作国师上堂汝若退身千尺我便当处生芽汝若觌面相呈我便藏身露影汝若春池拾砾我便撒下明珠直得水洒不着风吹不入如箇无孔铁鎚相似且道法昌还有为人处也无良久曰利刀割肉疮犹合恶语伤人恨不销上堂春山青春水绿一觉南柯梦初足擕笻纵步出松门是处桃英香馥郁因思昔日灵云老三十年来无处讨如今竞爱摘杨花红X香满地无人扫上堂拈起拄杖曰我若拈起你便唤作先照后用我若放下你便唤作先用后照我若掷下你便唤作照用同时忽然不拈不放你向甚么处卜度直饶会得倜傥分明若遇临济德山便须脑门着地且道伊有甚么长处良久曰曾经大海休夸水除却须弥不是山上堂夜半乌鸡谁捉去石女无端遭指注空王令下急搜求唯心便作军中主云门长驱沩山队伍列五位枪旗布三元戈弩药山持刀青原荷斧石巩弯弓禾山打鼓阵排雪岭长蛇兵屯黄檗飞虎木马带毛烹泥牛和角煑赏三军犒师旅打葛藤分露布截海飏尘横山簸土击元关除徼路多少平人受辛苦无边剎海竞纷纷三界圣凡无觅处无觅处还知否昨夜云收天宇宽依然带月啼高树上堂闲来祇么坐拍手谁赓和回头忽见簸箕星水墨观音解推磨拍手一下曰还会么八十翁翁虽皓首看看不见老人容法昌在分宁之北千峰万壑老屋数间师力耕火种殊安乐之衲子不堪枯淡多弃去开炉日以一力挝鼓陞座曰法昌今日开炉行脚僧无一箇唯有十八高人缄口围炉打坐不是规矩严难免见诸人话堕直饶硬似秤鎚未免灯笼勘破不知道绝功勋妄自修因证果喝曰伹能一念回光即脱二乘羁锁黄龙南至上堂拏云攫浪数如麻点着铜睛眼便花除却黄龙头角外自余浑是赤斑蛇法昌小剎路远山遥景物萧疎游人罕X到敢谓黄龙禅师曲赐光临不唯泉石生辉亦乃人天欣悦然云行雨施自古自今其奈炉鞴之所钝銕尤多良医之门病者愈甚瘥病须求灵药销顽必借金锤法昌这里有几箇垛根阿师病者病在膏肓顽者顽入骨随若非黄龙老汉到来总是虗生浪死拈拄杖曰要会么打面还他州土麦唱歌须是帝乡人问古镜未磨时如何师曰却须磨取曰未审如何下手师曰镜在甚么处僧遂作一圆相师便打曰这漆桶碌甎也不识师与感首座岁夜喫汤次座曰昔日北禅师分岁曾烹露地白牛和尚今分岁有何施设师曰腊雪连山白春风透户寒座曰大众喫箇甚么师曰莫嫌冷淡无滋味一饱能消万劫饥座曰未审是甚么人置办师曰无慙愧汉来处也不知英胜二首座到山相访英曰和尚寻常爱点检诸方今日因甚么却来古庙里作活计师曰打草祇要蛇惊英曰莫涂煳人好师曰你又刺头入胶盆作甚么英曰古人道我见两箇泥牛鬬入海所以住此山未审和尚见箇甚么师曰你他时异日有把茆葢头人或问你作么生祇对英曰山头不如岭尾师曰你且道还当得住山事也无英曰使䦆不及拖犁师曰还曾梦见古人么英曰和尚作么生师展两手英曰鰕跳不出斗师曰休将三寸烛拟比太阳辉英曰争奈公案见在师曰乱统禅和如麻似粟龙图徐公禧布衣时与师往来为法喜之游师将化前一日作偈X遗之曰今年七十七出行须择日昨夜问龟哥报道明朝吉徐覧偈耸然邀灵源清同往师方坐寝室以院务诫知事曰吾住此山二十三年护惜常住每自莅之今行矣汝辈着精彩言毕举拄杖曰且道这箇分付阿谁徐与灵源皆屏息遂掷杖投床枕臂而化福州广因择要禅师上堂王临宝位大地同风纽半破三佛殿倒卓藏身句即不问你透出一字作么生道拈拄杖曰春风开竹户夜雨滴花心上堂古者道祇恐为僧心不了为僧心了总输僧且如何是诸上座了底心良久曰渔翁睡重春潭阔白鸟不飞舟自横僧问如何是祖师西来意师曰长安东洛阳西问如何是佛师曰福州橄榄两头尖问佛未出世时如何师曰隈巖傍壑曰出世后如何师曰前山后山开先暹禅师法嗣南康军云居山了元佛印禅师饶州浮梁林氏子诞生之时祥光上烛须发爪齿宛然具体风骨爽拔孩孺异常发言成章语合经史闾里先生称曰神童年将顶角博覧典坟卷不再舒洞明今古才思俊迈风韵飘然志慕空宗出家圆具感悟夙习即徧参寻投机于开先出为宗匠九坐道场四众倾向名动朝野宋神宗赐高丽磨衲金钵以旌师德上堂僧问如何是佛师曰木头雕不就曰恁么则皆是虗妄也师曰梵音深远令人乐闻问如何是诸佛说不到底法X师曰蚁子解寻腥处走苍蝇偏向臭边飞曰学人未晓请师再指师曰九万里鹏从海出一千年鹤远天归问达磨面壁意旨如何师曰闭口深藏舌曰学人未晓师曰一言巳出驷马难追问大修行人还入地狱也无师曰在里许曰大作业人还上天堂也无师曰鰕跳不出斗曰恁么则镬汤炉炭吹教灭劒树刀山喝使摧师曰自作自受乃曰适来禅客出众礼拜各以无量珍宝布施大众又于面门上放大光明照耀干坤令诸人普得相见于此明得可谓十方诸佛各坐其前常为劳生演说大法岂假山僧重重註破如或未然不免横身徇物乃横按拄杖曰万般草木根苗异一得春风便放花上堂寒寒风撼竹声干水冻鱼行涩林疎鸟宿难早是严霜威重那堪行客衣单休思紫陌山千朵且拥红炉火一攒放下茱萸空中竹橛倒却迦叶门前剎竿直下更云不会算来也太无端参师一日与学徒入室次适东坡居士到师曰此间无坐榻居士来此作甚么士曰暂借佛印四大为坐榻师曰山僧有一问居士若道得即请坐道不得即输腰下玉带子士欣然曰便请师曰居士适来道暂借山僧四大为坐榻祇如山僧四大本空五阴非有居士向甚么处坐士不能答遂留玉带师却赠以云山衲衣士乃作偈曰百千灯作一灯光尽是恒沙妙法王是故东坡不敢惜借君四大作禅床病骨难堪玉带围钝根仍落箭锋机会当乞食歌X姬院夺得云山旧衲衣此带阅人如传舍流传到我亦悠哉锦袍错落犹相称乞与佯狂老万回李公麟为师写照师令作笑容自为赞曰李公天上石麒麟传得云居道者真不为拈花传大事等闲开口笑何人泥牛漫向风前齅木马无端雪里春现对堂堂俱不识太平时代自由身哲宗元符戊寅正月四日与客语有会其心轩渠一笑而化其令写笑状而赞之非苟然也东京智海本逸正觉禅师福州彭氏子僧问古镜未磨时如何师曰青青河畔草曰磨后如何师曰郁郁园中柳曰磨与未磨是同是别师曰同别且置还我镜来僧拟议师便喝上堂开口是合口是眼下无妨更着鼻开口错合口错眼与鼻孔都拈却佛也打祖也打真人面前不说假佛也安祖也安衲僧肚皮似海宽此乃一出一入半含半开是山僧寻常用底敢问诸禅德剎竿因甚么头指天力士何故揎起拳良久曰参上堂拈拄杖曰这拄杖在天也与日月并明在地也与山河同固在王侯也以代蒲鞭在百姓也防身御恶在衲僧也昼横肩上渡水穿云夜宿旅亭撑门拄户且道在山僧手里用作何为要会么有时放步东湖上与僧遥指远山青击禅床下座上堂忆得老僧年七岁时于村校书处得一法门超情离见绝妙绝玄爰自染神逾六十载今日輙出普告大众若欲传持宜当谛听遂曰寒原耕种罢牵犊X负薪归此夜一炉火浑家身上衣诸禅德逢人不得错举上堂古者道接物利生绝妙外甥终是不肖他家自有儿孙将来应用恰好诸禅德还会么菜园墻倒晴方筑房店篱穿雨过修院宇漏时随分整儿孙大小尽风流上堂举暹和尚道寒寒地炉火暖闲坐蒲团说迦叶不是谈达磨无端此也彼也必然一般师召大众曰迦叶甚处不是达磨那里无端若检点得出彼之二老一场懡㦬若点检不出三十年后莫道不被人瞒好上堂我有这一着人人口里嚼嚼得破者速须吐却嚼不破者翻成毒药乃召诸禅德作甚么滋味试请道看良久曰医王不是无方义千里苏香象不回道士问如何是道师曰龙吟金鼎虎啸丹田曰如何是道中人师曰吐故纳新曰道与道中人相去多少师曰罥鹤颠崖上冲天昧米民越州天章元楚宝月禅师僧问如何是佛法大意师曰一年三百六十日曰便恁么会时如何师曰迢迢十万不是远上堂鼓声错落山色崔嵬本既不有甚处得来良久曰高着眼南康庐山万杉善爽禅师上堂僧问如何是万杉境师曰万株杉下千寻竹曰如何是境中人师曰老僧义手对阇黎曰如何是佛法大意师曰崑崙头戴华山尖乃曰古即今今即古家家窗下有诸祖文殊示现满山川自是时人不解悟大众且道悟箇什么喝X一喝钦山勤禅师法嗣鼎州梁山圆应禅师僧问如何是超佛越祖之谈师曰喫粥喫饭云葢鹏禅师法嗣绍兴诸暨钟山报恩谭禅师上堂法身无像应物现形诸禅德作么生说箇应物现形底道理拈拄杖示众曰世尊身长丈六这箇拄杖子亦长丈六弥勒身长千尺这箇拄杖子亦长千尺方圆任器隐显从他大包天地细入微尘如驴觑井如井觑驴得之者运筹帷幄把断要津失之者杳杳忽忽虗生浪死得失二途一时放却敢问诸人且道山僧拄杖子毕竟长多少良久曰笑指客从何处来击香几一下雁宕吉禅师法嗣温州净光为觉禅师上堂净光绀宇古佛祇园闻名者尘心顿息目覩者宛若昇天面临郛郭背靠林泉处处尽歌皇化何须演妙谭元向上一窍又且如何蓦拈拄杖卓一卓曰鸳鸯绣出从君看不把金鍼度与人下座禾山材禅师法嗣抚州曹山宝积雄禅师上堂僧问如何是佛师曰寒猫不捉鼠问一尘一佛国一叶一释迦学人如何下足师曰大地草漫漫曰谢师答话师曰明眼人难暪曰大众一时记取师曰曹山今日失利问法雷一震X龙象四来和尚如何行令师曰清风不会侬家意吹散白云撩乱飞曰学人还有安身立命处也无师曰脚踏实地乃曰善应羣方万机丛凑相逢相见即不问你拈匙把筯为甚么道不得良久曰曹山今日失利上堂山不青水不绿南北东西无下足白云片片岭头飞夜来却入芦花宿上堂千江竞凑万派同源宝月腾辉光分沙界山河大地明暗自殊坐卧经行何人分上其中莫有语言道断函葢相应底衲僧么出来与曹山相见时有僧出方礼拜师曰大众分明记取这僧话头南岳下十一世云居舜禅师法嗣金陵蒋山法泉佛慧禅师随州时氏子僧问古人说不到处请师说师曰夫子入太庙曰学人未晓师曰春暖柳条青问如何是急切一句师曰火烧眉毛问祖师面壁意旨如何师曰撑天拄地曰便恁么去时如何师曰落七落八问二祖立雪齐腰意旨如何师曰三年逢一闰曰为甚么付法传衣师曰村酒足人酤问莲华未出水时如何师曰西瞿耶尼曰出水后如何师曰泗州大圣问如何是祖师西来意师曰发长僧貌丑曰未审意旨如何师曰闭户怕天寒问南禅结夏为甚么却在蒋山解师曰众流逢海尽曰恁么则事同一家师曰梦里到家乡上堂来不来去不去脚下须弥山脑后擎天柱大藏X不能宣佛眼不能覰诸禅德渐老逢春解惜春昨夜飞花落无数上堂画一圆相以手拓起曰诸仁者还见么团团离海峤渐渐出云衢诸人若也未见莫道南明长老措大相却于宝华王座上念中秋月诗若也见得此夜一轮满清光何处无上堂要去不得去要住不得住打破大散关脱却孃生袴诸仁者若到腊月三十日且道用箇甚么良久曰柳絮随风自西自东上堂古人恁么南禅不恁么古人不恁么南禅却恁么大众还委悉么王婆衫子短李四帽檐长圣节上堂拈拄杖击法座一下曰以此功德祝延圣寿便下座上堂时人欲识南禅路门前有箇长松树脚下分明不较多无奈行人恁么去莫恁去急回顾楼台烟锁钟鸣处因雪上堂召大众曰还有过得此色者么良久曰文殊笑普贤嗔眼里无筋一世贫相逢尽道休官去林下何曾见一人上堂快人一言快马一鞭若更眼睛定动未免纸裹麻缠脚下是地头上是天不信但看八九月纷纷黄叶满山川师晚奉诏住大相国智海禅寺问众曰赴智海留蒋山去就孰是众皆无对师索笔书偈曰非佛非心徒拟议得皮得髓谩商量临行珍重诸禅侣门外千山正夕阳书毕坐逝明州天童澹交禅师僧问临云阁耸太白峯高到这里如何进步师曰但寻荒草际莫问白云深曰未审如何话会师曰寒山逢拾得两箇一时痴曰向上宗X乘又且如何举唱师曰前言不及后语上堂也大奇也大差十箇指头八箇罅由来多少分明不用钻龟打瓦便下座建州崇梵余禅师僧问临济喝少遇知音德山棒难逢作者和尚今日作么生师曰山僧被你一问直得退身三步嵴背汗流曰作家宗师今日遭遇师曰一语伤人千刀搅腹僧以手画一画曰争奈这箇何师曰草贼大败问恁么来底人师还接否师曰孤峰无宿客曰不恁么来底人师还接否师曰滩峻不留船曰恁么不恁么则且置穿过髑髅一句作么生师曰堪笑亦堪悲上堂直须向黑豆未生芽时搆取良久召大众曰劒去远矣处州慈云院修慧圆照禅师上堂片月浸寒潭微云满空碧若于达道人好箇真消息还有达道人么微云穿过你髑髅片月触着你鼻孔珍重杭州南山长耳相子良禅师僧问六月休歇时如何师曰在家致仕曰忽遇客来如何祇待师曰烂嚼清风饱餐明月曰学人有分也无师曰无下口处乃曰莺啼绿柳鹊噪花枝于斯荐得触处光辉更有一般道理防萌杜渐居安虑危是何言欤建宁开元莹禅师上堂有一面镜到处悬挂凡圣不来谁上谁下遂拈拄杖曰这箇是拄杖那箇是镜良久曰万古碧潭空界月再三捞摝始应知上堂倐忽倐忽东涌西没无害无伤穿皮透骨平等应用非X心非佛拶破面门箇是何物古人无端谓辽天鹘无眼者看取力口希咄咄咄以拂子击禅床下座大沩宥禅师法嗣庐山归宗慧通禅师僧问如何是函葢干坤句师曰口出东方夜落西曰如何是截断众流句师曰铁山横在路曰如何是随波逐浪句师曰船子下扬州问如何是尘尘三昧师曰灰飞火乱问如何是佛法大意师曰黄河水出崑崙觜问十二时中如何履践师曰铁牛步春草问只履西归当为何事师曰为缘生处乐不是厌他乡曰如何是当面事师曰眼下鼻头垂上堂心随相起见自尘生了见本心知心无相即十方剎海念念圆明无量法门心心周匝夫如是者何假觉城东际参见文殊楼阁门开方亲弥勒所以道一切法门无尽海同会一法道场中拈起拄杖曰这箇是一法那箇是道场这箇是道场那箇是一法良久曰看看拄杖子穿过诸人髑髅须弥山拶破诸人鼻孔击香台一下曰且向这里会取上堂从无入有易从有入无难有无俱尽处且莫自颟顸举来看寒山拾得礼丰干安州大安兴教慧宪禅师上堂我有一条拄杖寻常将何比况釆来不在南山亦非崑崙西嶂拈起满目光生放下骊龙缩项同徒若也借看卓出人中之上击香台下座饶州崇福清雅禅师僧问如何是崇福境师曰磬敲X寒夜月香炷白云朝曰如何是境中人师曰僧是僧俗是俗曰向上更有奇特事也无师曰卢毗顶上金冠子曰重重蒙指示千古为流通师曰笑杀旁观者育王琏禅师法嗣临安府佛日净慧戒弼禅师僧问如何是毗卢印师曰草鞋踏雪曰学人不会师曰步步成踪福州天宫慎徽禅师上堂八万四千波罗蜜门门门长开三千大千微尘诸佛佛佛说法不说有不说无不说非有非无不说亦有亦无何也离四句绝百非相逢举目少人知昨夜霜风漏消息梅花依旧缀寒枝杭州径山无畏维琳禅师僧问师唱谁家曲宗风嗣阿谁师曰不在燃灯前亦非释迦后曰莫便是育王儿孙也无师曰神岳峰高尾间水急问如何是和尚家风师曰神鸾顶上轩眉坐黄鹄岫中昂首行曰未审意旨如何师曰会即便会觅甚意旨僧珍重便行师曰听取一偈榾柮火残飞白灰老僧身上白如雪地炉冥坐人不知苍狖山西呌明月杭州临平胜因资禅师上堂僧问菩提不可以心得和尚从何而得师曰龊汉乃曰若论此事如日月丽天八方普照盲者不见盆下不知非日月不明乃当人障隔若据祖师在令拟议千差直须打透金锁元关一任纵横妙用温州弥陀正彦庵主一日谒雪窦良良问汝是有主X沙弥无主沙弥师曰有无且置和尚是有主禅师无主禅师良曰却葫芦倒缠藤师曰道什么良拟对师拂袖便出曰见面不如闻名良呵呵大笑灵隐知禅师法嗣临安府灵隐正童圆明禅师僧问如何是道师曰夜行莫踏白曰如何是道中人师曰黄张三黑李四承天简禅师法嗣婺州智者山利元禅师上堂拈拄杖曰大用现前不存轨则东方一指干坤肃静西方一指瓦解冰消南方一指南斗作窜北方一指北斗潜藏上方一指筑着帝释鼻孔下方一指穿过金刚水际诸人面前一指成得甚么边事良久卓一下曰路上指奔鹿门前打犬儿温州瑞安僧印禅师上堂僧问如何是法身体师曰头大耳小曰如何是法身用师曰南源耕罢者牵犊负樵归曰恁么则三身不分也师曰大虫看水磨乃曰将心问佛如天远以佛求心道转赊若遇云门行正令管教棒下辨龙虵良久曰具眼者看取宋神宗熙宁丁巳九月十三日沐浴更衣说偈曰倚空灵劒冷光浮佛祖魔军一刃收带月吼风归宝匣銕牛惊散曲江头言讫而逝茶毗歛骨获舍利五色九峰韶禅师法嗣明州大梅法英祖镜禅师本郡张氏子弃儒试经得度肄讲延庆凡义学有困于宿德輙以诘师师纵辞X辨之为众所敬忽曰名相迂曲岂吾所宗哉乃参九峰峰见器之与语若久在丛席因痛札之师领旨自尔得誉住后上堂三十六旬之始七十二候之初末后句则且置祇如当头一句又作么生道拈拄杖曰岁朝把笔万事皆吉急急如律令大众山僧恁么举唱且道还有祖师意也无良久曰记得东村黑李四年年亲写在门前卓拄杖下座宋徽宗宣和初敕天下僧尼为德士虽主法聚议无一言以回上意师肆笔解老子诣进上覧谓近臣曰法英道德经解言简理诣于古未有宜赐入道藏流行仍就赐冠珮坛诰不知师意者往往以其为佞谀明年秋诏复天下僧尼师独无改志至高宗绍兴初晨起戴桦皮冠披鹤氅执象简穿朱履使击鼓集众陞座召大众曰兰芳春谷菊秋篱物必荣枯各有时昔毁僧尼专奉道后平道佞复僧尼且道僧尼形相作么生复取冠示众曰吾顶从来似月圆虽冠其发不成仙今朝抛下无遮障放出神光透碧天掷之于地随易僧服提鹤氅曰如来昔日贸皮衣数较慙将鹤氅披还我丈夫调御服须知此物不相宜掷之举象简曰为嫌禅板太无端岂料遭他象简瞒今日因何忽放下普天致仕老仙官掷之提朱履曰达磨𢹂将一只归儿孙从此赤脚走借他朱履代麻鞋休道时难事掣肘化鹏未遇不如鵾畵虎不成反类狗掷之横拄杖曰今朝拄杖化为龙分破华山千万重复倚肩曰珍重佛X心真圣主好将尧德振吾宗掷下拄杖敛目而逝玉泉皓禅师法嗣郢州林溪兴教文庆禅师上堂六六三十六东方甲乙木嘉州大像出关来陜府铁牛入西蜀参夹山遵禅师法嗣江陵福昌信禅师闽县萧氏子年十二便能行头陀行二十六得僧服入夹山室住后僧问一花开五叶如何是第一叶师提起坐具僧曰云生片片雨点霏霏师曰不痛不知伤僧曰这箇犹是风生雨意如何是第一叶师将坐具𢷾一𢷾僧拍掌师曰一任𨁝跳问如何是佛师曰东家儿郎西家织女僧曰学人不会师曰掷笔抛梭上堂召大众举头师曰南山风色紧便下座宋哲宗元祐戊辰又十二月示寂寿五十九塔于善塔之左天衣怀禅师法嗣之一东京慧林宗本圆照禅师常州无钖管氏子体貌厖硕所事淳厚年十九依姑苏承天永安昇出家巾侍十载剃度受具又三年礼辞游方至池阳谒振宗宗举天亲从弥勒内宫而下无着问曰人间四百年彼天为一昼夜弥勒于一时中成就五百亿天子证无生法忍未审说甚么法天亲曰祇说这箇法如何是这箇法师久而开悟于是名播寰宇漕使李复圭命师开法瑞光法席日盛武林守陈襄以承天兴教二剎命师择居苏人拥道遮留又以净慈坚请移文谕X道俗曰借师三年为此邦值福不敢久占道俗始从元丰壬戌神宗诏辟相国寺六十四院为八禅二律召师为慧林第一祖既至上遣使问劳阅三日传旨就寺之三门为士民演法翌日召对延和殿问道赐坐师即跏趺帝问卿受业何寺奏曰苏州承天永安帝大悦赐茶师即举盏长吸又荡而撼之帝曰禅宗方兴宜善开导师奏曰陛下知有此道如日照临臣岂敢自怠即辞退帝目送之谓左右曰真福慧僧也后帝登遐命入福宁殿说法以老乞归林下得旨任便云游州郡不得抑令住持击鼓辞众说偈曰本是无家客那堪任意游顺风加艣棹船子下扬州既出都城王公贵人送者车骑相属师临别诲之曰岁月不可把玩老病不与人期唯勤修勿怠是真相为闻者莫不感涕晚居灵巖其嗣法传道者不可胜纪僧问如何是祖师西来意师曰韩信临朝曰中下之流如何领会师曰伏尸万里曰早知今日事悔不慎当初师曰三皇冢上草离离问上是天下是地未审中间是甚么物师曰山河大地曰恁么则谢师答话师曰大地山河曰和尚何得瞒人师曰却是老僧罪过上元日僧问千灯互照丝竹交音正恁么时佛法在甚么处师曰谢布施曰莫便是和尚为人处也无师曰大似不斋来上堂于一毫端现宝王剎坐微尘里转大法轮拈起拄杖曰这箇是尘作么生说箇转法轮底道理山僧今日不惜眉毛与汝诸人X说破拈起也海水腾波须弥岌峇放下也四海晏清干坤肃静敢问诸人且道拈起即是放下即是当断不断两重公案击禅床下座上堂看看烁烁瑞光照大千界百亿微尘国土百亿大海水百亿须弥山百亿日月百亿四天下乃至微尘剎土皆于光中一时发现诸仁者还见么若也见得许汝亲在瑞光若也不见莫道瑞光不照好参上堂头圆像天足方似地古貌稜层丈夫意气趯倒须弥踏翻海水帝释与龙王无着身处乃拈拄杖曰却来拄杖上回避咄任汝神通变化究竟须归这里以拄杖卓一下哲宗元符十二月酣卧而寂全身塔于苏之灵巖寿八十腊五十有二东京法云寺法秀圆通禅师秦州陇城辛氏子母梦老僧託宿觉而有娠先是麦积山老僧与应干鲁者善甞欲从鲁游方鲁老之既去绪语曰他日当寻我竹铺坡前铁场岭下鲁后闻其所俄见儿生即往观焉儿为一笑三岁愿随鲁归遂从鲁姓十九试经圆具励志讲肆习圆觉华严妙入精义因闻无为军铁佛怀法席之盛径往参谒怀问曰座主讲甚么经师曰华严曰华严以何为宗师曰法界为宗曰法界以何为宗师曰以心为宗曰心以何为宗师无对怀曰毫𨤲有差天地悬隔汝当自看必有发明后闻僧举白兆参报慈情未生时如何慈曰隔师忽大悟直诣方丈陈其所证怀曰汝真法器吾宗异日在汝行矣X初住龙舒四面后诏居长芦法云为鼻祖宋神宗上仙宣就神御前说法赐圆通号僧问不离生死而得涅槃不出魔界而入佛界此理如何师曰赤土涂牛嬭曰谢师答话师曰你话头道甚么僧拟议师便喝问阳春二三月万物尽生芽未审道芽还增长也无师曰自家看取曰莫便是指示处么师曰芭蕉高多少曰野火烧不尽春风吹又生师曰这箇是白公底你底作么生曰且待别时师曰看你道不出上堂看风使帆正是随波逐浪截断众流未免依前渗漏量才补职宁越短长买帽相头难得恰好直饶上不见天下不见地东西不辩南北不分有甚么用处任是纯纲打就生铁铸成也须额头汗出总不恁么如何商量良久曰赤心片片谁知得笑杀黄梅石女儿上堂山僧不会巧说大都应箇时节相唤喫椀茶汤亦无祖师妙诀禅人若也未相谙踏着秤鎚硬似铁上堂秋云秋水青山满目这里明得千足万足其或未然道士倒骑牛参上堂寒雨细朔风高吹沙走石拔木鸣条诸人尽知有且道风作何色若识得去许你具眼若也不识莫怪相瞒参上堂少林九年冷坐却被神光覰破如今玉石难分祇得麻缠纸裹还会么笑我者多知我者少上堂衲僧家高揖释迦不拜弥勒未为分外祇如半偈亡躯一句投火又图箇甚么良久曰彼彼住山人何须更说破师示疾谓众曰老僧六处住持有烦知事首座X大众今来四大不坚火风将散各宜以道自安无违吾嘱遂曰来时无物去时空南北东西事一同六处住持无所补师良久监寺惠当进曰和尚何不道末后句师曰珍重珍重言讫而逝当哲宗元祐庚午八月也寿六十四坐四十五夏东京相国慧林院若冲觉海禅师江宁府钟氏子上堂碧落静无云秋空明有月长江莹如练清风来不歇林下道人幽相看情共悦诸仁者适来道箇清风明月犹是建化门中事作么生是道人分上事良久曰闲来石上观流水欲洗禅衣未有尘上堂无边义海咸归顾盼之中万象形容尽入照临之内你诸人筑着磕着因甚么却不知良久曰莫怪山僧太多事光阴如箭急相催珍重真州长芦应夫广照禅师滁州蒋氏子僧问古者道如来禅即许你会祖师禅未梦见在未审如来禅与祖师禅是同是别师曰一箭过新罗僧拟议师便喝问识得衣中宝时如何师曰你试拈出看僧展一手师曰不用指东画西宝在甚么处曰争奈学人用得师曰你试用看僧拂坐具一下师曰众人笑你上堂召众曰江山遶槛宛如水墨屏风殿阁凌空丽若神仙洞府森罗万象海印交参一道神光更无遮障诸人还会么良久曰寥寥天地间独立望何极参上堂顾大众曰这箇为甚么拥不聚拨不散风吹不入水洒不着火烧不得刀斫不断是箇甚么众中X莫有钉觜铁舌底衲僧试为山僧定当看还有么良久曰若无山僧今日失利久立临安府佛日智才禅师台州金氏子僧问如何是道师曰水冷生冰曰如何是道中人师曰春雪易消曰如何谈论师鸣指一下问东西密相付为甚么众人皆知师曰春无三日晴曰特伸请益师曰拖泥带水曰学人到这里却不会师曰贼身巳露上堂城里喧繁空山寂静然虽如此动静一如死生不二四时轮转物理湛然夏不去而秋自来风不凉而人自爽今也古也不改丝毫谁少谁多身无二用诸禅德既身无二用为甚么龙女现十八变君不见弄潮须是弄潮人珍重上堂风雨萧骚塞汝耳根落叶交加塞汝眼根香臭丛杂塞汝鼻根冷热甘甜塞汝舌根衣绵温冷塞汝身根颠倒妄想塞汝意根诸禅德直饶汝翻得转也是平地骨堆参上堂严风刮地大野清寒万里草离衰千山树黯黪苍鹰得势俊鹘横飞颇称衲僧钵囊高挂独步遐方似勐将出荒郊临机须扣敌今日还有么良久曰匣中宝劒袖里金鎚幸遇大平挂向壁上参上堂诸禅德还知么山僧去身父母一时丧了直是无依倚处以手搥胸曰苍天苍天复顾大众良久曰你等诸人也是铁打心肝便下座上堂举柏树子话师曰赵州庭柏说与禅客黑漆屏风松椤亮隔问如何是无为师曰山前雪半消曰请师方便师曰水声转呜咽X北京天钵寺重元文慧禅师青州千乘孙氏子母梦于佛前吞一金果后乃诞师相仪殊特迥异羣童十七出家冠岁圆具初游讲肆颇达教乘甞晏坐古室忽闻空中有告师学上乘者无滞于此惊骇出视杳无人迹翌日客至出寒山集师一覧之即慕参元至天衣法席遇众请益豁然大悟衣印可曰此吾家千里驹也出世后僧问如何是禅师曰入笼入槛僧拊掌师曰跳得出是好手僧拟议师曰了问如何是透法身句师曰上是天下是地上堂冬不受寒夏不受热身上衣口中食应时应节既非天然自然尽是人人膏血诸禅德山僧恁么说话为是世法为是佛法若也择得分明万两黄金亦消得喝一喝上堂福胜一片地行也任你行住也任你住步步踏着始知落处若未然者直须退步脚下看取咄上堂古今天地万象森然岁岁秋收冬藏人人道我总会还端的也无直饶端的比他鸡足峰前是甚么闲事良久曰今朝十月初旬天寒不得普请参师四易名蓝缁白仰重示寂正盛暑中清风透室异香馥郁茶毗烟燄到处获舍利五色太师文彦博以上赐白瑠璃瓶贮之借以锦褥躬葬于塔何震所获额骨齿牙舍利别剏浮图台州瑞巖子鸿禅师本郡吴氏子僧问如何是道师曰开眼觑不见问法尔不尔如何指南师曰话堕也曰乞师指示师呵呵大笑上堂一不守二不向X上下四维无等量大洋海里汎铁船须弥顶上翻鲸浪临济缩却舌头德山阁却拄杖千古万古独巍巍留与人间作榜样五灯全书卷第三十四五灯全书X卍XXX五灯全书卷第三十五京都圣感禅寺住持僧编辑京都古华严寺住持僧较阅进呈云门宗南岳下十一世天衣怀禅师法嗣之二庐山栖贤智迁禅师僧问一问一答尽是建化门庭未审向上更有事也无师曰有曰如何是向上事师曰云从龙风从虎曰恁么则龙得水时添意气虎逢山势长威狞师曰兴云致雨又作么生僧便喝师曰莫更有在僧拟议师咄曰念话杜家问如何是本来心师曰拆东篱补西壁曰恁么则今日斋宴师曰退后着上堂闻佛法二字早是污我耳目诸人未跨法堂门脚跟下好与三十棒虽然如是山僧今日也是为众竭力珍重上堂是甚么物得恁顽顽嚚X嚚𥈅𥈅睍睍拊掌呵呵大笑曰今朝巴鼻直是黄面瞿昙通身是口也分疎不下久立越州净众梵言首座示众南阳国师道说法有所得斯则野干鸣说法无所得是名师子吼师曰国师恁么道大似掩耳偷铃何故说有说无尽是野干鸣诸人要识师子吼么咄舒州山谷三祖冲会圆智禅师临安人初开堂日僧问如何是第一义谛师曰百杂碎曰恁么则褒禅一会不异灵山师曰将粪箕扫帚来问师登宝座壁立千仞正令当行十方坐断未审将何为人师曰千钧之弩曰大众承恩师曰量才补职问理虽顿悟事假渐除除即不问如何是顿悟底道理师曰言中有响曰便恁么又且如何师曰金毛师子问生也犹如着衫死也还同脱袴未审意旨如何师曰譬如闲曰为甚么如此师曰因行不妨掉臂问如何是天堂师曰太远在曰如何是地狱师曰放你不得曰天堂地狱相去多少师曰七零八落问白云绽处楼阁门开善财为甚么从外而入师曰开眼即瞎曰未审落在甚么处师曰填沟塞壑问如何是不动尊师曰寸步千里泉州资寿院捷禅师僧问如何是佛法大意师曰铁牛生石卵曰如何是接人句师曰三门前合掌曰如何是大用句师曰脑门着地曰如何是无事句师曰横眠大道曰如何是奇特句师曰的X洪州观音启禅师僧问如何是祖师西来意师曰松长柏短曰意旨如何师曰叶落归根越州天章元善禅师僧问大无外小无内既无内外毕竟是甚么物师曰开口见胆曰学人未晓师曰苦中苦曰为众竭力祸出私门师打曰教休不肯休须待雨淋头问如何是最初句师曰末后问将来曰为甚如此师曰先行不到曰入水见长人也师曰秦皇击缶上堂君问西来意马师踏水潦若认一毛头何曾知起倒劫火才洞然愚夫觅干草宁知明眼人为君长懊恼真州长芦体明圆鑑禅师上堂顾视左边曰师子之牀岂免嚬呻顾右边曰象王之仪宁忘回顾取此逃彼上士奚堪识变知机野狐窠窟到这里须知有凡圣不历处古今不到处旦道是甚么人行履良久曰丈夫自有冲天志莫向如来行处来汀州开元智孜禅师上堂衲僧家向针眼里藏身稍宽大海中走马甚窄将军不上便桥勇士徒劳挂甲昼行三千夜行八百即不问不动步一句作么生道若也道得观音势至文殊普贤祇在目前若道不得直须撩起布裙紧峭草鞋参上堂寒空落落大地漫漫云生洞口水出高原若也把定则十方世界恍然若也放行则东西南北坦然茫茫宇宙人无数一箇箇鼻孔辽天且问诸人把定即是放行即是还有人断得么若无人断得三门外有两箇大汉一箇张X眉握劒一箇努目挥拳参平江府澄照慧慈禅师僧问了然无所得为甚么天高地阔师曰窄上堂若论此事贬上眉毛早是蹉过那堪进步向前更要山僧说破而今说破了也还会么昨日雨今日晴临安府法雨慧源禅师僧问如何是最初一句师曰梁王不识曰如何是末后一句师曰达磨渡江秀州石门智澄禅师上堂觌面相呈更无余事若也如此岂不俊哉山僧葢不得巳曲为诸人若向衲僧面前一点也着不得诸禅德且道衲僧面前说箇甚么即得良久曰深秋帘幕千家雨落日楼台一笛风泉州栖隐有评禅师僧问如何是平常道师曰和尚合掌道士擎拳问十二时中如何趣向师曰着衣喫饭曰别还有事也无师曰有曰如何即是师曰斋余更请一瓯茶平江府定慧云禅师僧问如何是为人一句师曰见之不取曰学人未晓师曰思之千里建宁府干符大同院旺禅师僧问如何是祖师西来意师曰入市乌龟曰意旨如何师曰得缩头时且缩头无为军铁佛因禅师僧问如何是和尚家风师曰一寻寒木自为隣三事秋云更谁识曰和尚家风蒙指示为人消息又如何师曰新月有圆夜人心无满时安吉州报本法存禅师钱塘陆氏子僧问无咏之谈X塞断人口作么生是塞断人口底句师便打曰恁么则一句流通天人耸耳师曰祇恐不是玉是玉也大奇曰专为流通师曰一任乱道在天衣受请上堂吴江圣寿见召住持进退不遑且随缘分此皆堂头和尚提耳训育终始奖谕若据今日正令当行便好一棒打杀那堪更容立在座前虽然如是养子方见父慈和州开圣院栖禅师开堂垂语曰选佛场开人天普会莫有久历觉场罢参禅客出来相见时有僧出师曰作家作家僧曰莫着忙师曰元来不是作家僧提起坐具曰看看摩竭陀国亲行此令师曰祇今作么生僧礼拜师曰龙头蛇尾问东西不辩南北不分学人上来乞师一接师曰不接曰为甚么不接师曰为你东西不辩南北不分曰将谓胡须赤更有赤须胡师曰苏嚧苏嚧问如何是道师曰放汝三十棒曰为甚么如此师曰杀人可恕无礼难容上堂拈拄杖曰大众急着眼看须弥山画一画百杂碎南赡部洲打一棒东倾西侧不免且收在开圣手中教伊出气不得卓一下福州衡山惟礼禅师上堂若论此事直下难明三贤罔测十圣不知到这里须高提祖令横按镆鎁佛向不存纤尘何立直教须弥粉碎大海焦枯放一线道与诸人商量且道商量箇甚么良久曰盐贵米贱临安府北山显明善孜禅师僧问如何是祖师西来X意师曰九年空面壁懡㦬又西归曰为甚么如此师曰美食不中饱人餐问如何是无情说法师曰灯笼挂露柱曰甚么人得闻师曰墙壁有耳明州启霞思安禅师僧问诸佛出世葢为羣生和尚出世当为何人师曰不为阇黎曰恁么则潭深波浪静学广语声低师曰棒上不成龙越州云门灵侃禅师僧问十二时中如何用心师曰佛殿里烧香曰学人不会师曰三门头合掌上堂尘劳未破触境千差心鑑圆明丝毫不立灵光皎皎独露现前今古两忘圣凡路绝到这里始能卷舒自在应用无亏出没往还人间天上大众虽然如是忽被人把住问你道拄杖子向甚么处着又如何祇对还有人道得么出来道看众无对乃拍禅床下座天台太平元坦禅师上堂是法无宗随缘建立声色动静不昧见闻举用千差如钟待扣于此荐得且随时着衣喫饭若是德山临济更须打草鞋行脚参临安府佛日文祖禅师僧问峭峻之机请师垂示师曰十字街头八字立曰祇如大洋海底行船须弥山上走马又作么生师曰乌龟向火曰恁么则能骑虎头善把虎尾师以拄杖点一下曰礼拜着沂州望仙山宗禅师僧问四时八节即不问平常一句事如何师曰禾山打鼓曰莫是学人着力处也无师曰归宗拽石僧无语师曰真箇衲僧上堂南台乌药北海天麻新罗附子辰锦朱砂良久曰大众会X么久立上堂你等诸人还肯放下么若不放下且担取去便下座瑞州五峰净觉院用机禅师僧问如何是道师曰十字街头踏不着曰便恁么去时如何师曰且缓缓上堂清平过水投子卖油一年三百六十日不须频向数中求以拂击禅床下座无为军佛足处祥禅师僧问如何是般若体师曰瑠璃殿里隐寒灯曰如何是般若用师曰活卓卓地问一色无变异唤作露地白牛还端的也无师曰头角生也曰头角未生时如何师曰不要犯人苗稼平江府明因慧赟禅师上堂横按拄杖曰若恁么去直得天无二日国无二王释迦老子饮气吞声一大藏教如虫蚀木设使钻仰不及正是无孔铁鎚假饶信手拈来也是残羹馊饭一时吐却方有少分相应便乃堕在空亡依旧是鬼家活计要会么雨后始知山色翠事难方见丈夫心卓拄杖下座兴化军西台其辩禅师上堂举临济无位真人语乃召大众曰临济老汉寻常一条嵴梁硬似铁及乎到这里大似日中迷路眼见空花直饶道无位真人是干屎橛正是泥龟曳尾其僧祇知季夏极热不知仲冬严寒若据当时合着得甚么语塞断天下人舌头西台祇恁么休去又乃眼不见为净不免出一只手狼籍去也临济一担西台一堆一担一堆分付阿谁从教撒向诸方去笑杀当年老古锥X处州永泰自仁禅师上堂金风乍扇松竹交阴水月分明衲僧罔措还会么若有会得出来通箇消息山僧与你证据良久曰布袋里锥子不出头者是好手南昌武宁延恩法安禅师临川许氏子少事本郡承天慕闲出家年二十以通经得度游方谒雪窦显显殁依天衣怀复遍历诸方称饱参归临川住黄山如意院未十年殿阁如化城乃弃去杖笠于南昌上蓝后住武宁延恩寺草屋数楹败床破篑师乐之县令纠豪右谋为一新师笑曰檀法本以度人今非其发心而强之是名作业不名佛事也固止之栖迟十年而丛林成师与法云秀为昆弟秀甞以书招师师读之一笑而巳或问其故师曰吾始见秀有英气谓可以语道乃今而后知其痴痴人正不可与语也问者曰何哉师曰比丘法当一钵行四方秀既不能尔又于八达衢头架大屋从人乞饭养数百闲汉非痴乎师每谓人曰万事随缘是安乐法宋神宗元丰甲子八月旦示灭阅世六十有一坐四十有一夏礼部杨杰居士字次公号无为历参诸名宿晚从天衣游衣每引老庞机语令研究深造后奉祠泰山一日鸡一鸣睹日如盘涌忽大悟乃别有男不婚有女不嫁之偈曰男大须婚女大须嫁讨甚闲工夫更说无生话书以寄衣衣称善后会芙蓉楷公曰与师相别几年蓉曰七年公曰学道来参禅来蓉曰不打这鼓笛公曰恁么则空游山水百无所能也蓉曰别X来未久善能高鉴公大笑公有辞世偈曰无一可恋无一可舍大虗空中之乎者也将错就错西方极乐称心倧禅师法嗣彭州慧日尧禅师僧问古者道我有一句待无舌人解语却向汝道未审意旨如何师曰无影树下好商量僧礼拜师曰瓦解冰消报本兰禅师法嗣福州中际可遵禅师上堂咄咄咄井底啾啾是何物直饶三千大千也祇是箇鬼窟咄上堂昨夜四更起来呵呵大笑不歇幸然好一觉睡霜钟撞作两橛上堂禾山普化忽颠狂打鼓摇铃戏一场劫火洞然宜煑茗岚风大作好乘凉四蛇同箧看他弄二鼠侵藤不自量沧海月明何处去广寒宫殿白银床咄上堂八万四千深法门门门有路起干坤如何箇箇踏不着祇为蜈蚣太多脚不唯多脚亦多口钉觜铁舌徒增丑拈椎竖拂泥洗泥扬眉瞬目笼中鸡要知佛祖不到处门掩落花春鸟啼邢州开元法明上座依报本未久深得法忍后归里事落魄多嗜酒唿卢每大醉唱柳词数阕日以为常乡民侮之召斋则拒召饮则从如是者十余年咸指曰醉和尚一日谓寺众曰吾明旦当行汝等无他往众窃笑之翌晨摄衣就座大唿曰吾去矣听吾一偈众闻奔视师乃曰平生醉里颠蹶醉里却有分别今X宵酒醒何处杨柳岸晓风残月言讫寂然撼之巳委蜕矣称心明禅师法嗣洪州上蓝院光寂禅师上堂横按拄杖召大众曰还识上蓝老汉么眼似木𣔻口如匾担无问精粗不知醎淡与么住持百千过犯诸禅德还有为山僧忏悔底么良久曰气急杀人卓拄杖下座广因要禅师法嗣福州妙峰如璨禅师上堂今朝是如来降生之节天下缁流莫不以香汤灌沐共报洪恩为甚么教中却道如来者无所从来既是无所从来不知降生底是谁试请道看若道得其恩自报若道不得明年四月八还是蓦头浇云居元禅师法嗣临安府百丈庆善院净悟禅师僧问如何是佛师曰问谁曰特问和尚师曰鹞子过新罗上堂说则摇脣行则动脚直饶不说不行时错错拍禅床下座常州善权慧泰禅师上堂诸佛出世广演三乘达磨西来密传大事上根之者言下顿超中下之流须当渐次发明心地或一言唱道或三句敷扬或善巧应机遂成多义撮其枢要总是空花一句穷源沈埋祖道敢问诸人作么生是依时及节底句良久曰微云淡河汉疎雨滴梧桐参饶州崇福德基禅师上堂若于这里会得便能入一X佛国坐一道场水鸟树林共谈斯要楼台殿阁同演真乘续千圣不尽之灯照八面无私之𦦨所以道在天同天在人同人还有知音者么良久曰水底金乌天上日眼中瞳子面前人婺州宝林怀吉真觉禅师上堂善慧遗风五百年云黄山色祇依然而今祖令重行也一句流通徧大千大众且道是甚么句莫是函葢干坤截断众流随波逐浪底么吽有甚交涉自从有佛祖巳来未曾动着今日不可漏泄真机去也顾视大众曰若到诸方不得错举洪州资福宗诱禅师上堂龙泉今日与诸人说些葛藤良久曰枝蔓上更生枝蔓南昌翠巖广化慧空禅师上堂僧问如何是道师曰荒田不拣曰莫便是和尚为人处么师曰量才补职乃曰昨日雨霖霖今朝日杲杲文殊与普贤全身入荒草赖得王老师夜来眠起早拈起拄杖曰来也不见道春无三日晴广信鵞湖仁寿德延禅师上堂僧问如何是鵞湖境师曰一泓湖水春来渌数只仙鵞天外归曰如何是境中人师曰松声来客座山翠上人衣乃曰众口咸来发问端当空一点尽酬完未须大义重宣也剔起眉毛子细看久立珍重智海逸禅师法嗣瑞州黄檗志因禅师僧问如何是得力句师曰脚曰X学人不会师曰一步进一步上堂四十九年说恩润禽鱼十万途程来警悟人天这二老汉各人好与三十棒何故一箇说长说短一箇谵言寐语虽然如是且放过一着福州大中德隆海印禅师上堂法无异法道无别道时时逢见释迦处处撞着达磨放步即交肩开口即齩破不齩破大小大上堂夫欲智拔先须定动卓拄杖曰唵苏嚧㗭唎娑婆诃归堂喫茶上堂触境无滞底为什么擡头不起田地稳密底为什么下脚不得譬如天王赐与华屋虽获大宅要因门入良久曰门聻樊哙踏开真主出巨灵擡手锦鳞喷参上堂平旦寅晓何人处处弥陀佛家家观世音月里麒麟看北斗向阳楒心廾子一边青福州白鹿山仲豫禅师上堂言中辨的句里藏锋独步丹霄临机大用把住则涓滴不漏放行则浪涌千寻踞地全威壁立千仞直饶恁么衲僧门下犹未许在且道衲僧有甚么奇特良久曰深秋帘幕千家雨落日楼台一笛风佥判刘经臣居士字兴朝少以逸才登仕版于佛法未之信年三十二会东林总与语启廸之乃敬服因醉心祖道既而抵京师谒慧林冲冲举僧问雪窦如何是诸佛本源答曰千峰寒色公于语下有省岁余官雒幕就参韶山杲将去任辞山山嘱曰公如此用心何愁不悟尔后或有非常境界无量欢喜宜急收X拾若收拾得去便成法器若收拾不得则有不宁之疾成失心之患矣未几复至京师趋智海依正觉逸请问因缘海曰古人道平常心是道你十二时中放光动地不自觉知向外驰求转疎转远公益疑不解一夕入室海举传灯所载香至国王问波罗提尊者何者是佛尊者曰见性是佛之语问之公不能对疑甚遂归就寝熟睡至五鼓觉来方追念间见种种异相表里通彻六根震动天地回旋如云开月现喜不自胜忽忆韶山临别所嘱之言姑抑之逗明趋智海悉以所得告海为证据且曰更须用得始得公曰莫要践履否海厉声曰这箇是甚么事却说践履公默契乃作发明心地颂八首及着明道谕儒篇以警世词曰明道在乎见性余之所悟者见性而巳孟子曰口之于味也目之于色也耳之于声也鼻之于臭也四肢之于安佚也性也杨子曰视听言貌思性所有也有见于此则能明乎道矣当知道不远人人之于道犹鱼之于水未甞须臾离也唯其迷巳逐物故终身由之而不知佛曰大觉儒曰先觉葢觉此耳昔人有言曰今古应无坠分明在目前又曰大道祇在目前要且目前难睹欲识大道真体不离声色言语又曰夜夜抱佛眠朝朝还共起起倒镇相随语默同居止欲识佛去处祇这语声是此佛者之语道为最亲者立则见其参于前也在舆则见其倚于衡也瞻之在前也忽焉在后也取之左右逢其原也此儒者之X语道最迩者奈何此道唯可心传不立文字故世尊拈花而妙心传于迦叶达磨面壁而宗旨付于神光六叶既敷千花竞秀分宗列派各有门庭故或瞬目扬眉擎拳举指或行棒行喝竖拂拈槌或持叉张弓辊毬舞笏或拽石般土打鼓吹毛或一默一言一吁一笑乃至种种方便皆是亲切为人然祇为太亲故人多罔措瞥然见者不隔丝毫其或沈吟迢迢万里欲明道者宜无忽焉祖祖相传至今不绝真得吾儒所谓忿而不发开而弗违者矣余之有得实在此门反思吾儒自有其道良哉孔子之言默而识之一以贯之故目击而道存指掌而意喻凡若此者皆合宗门之妙旨得教外之真机然而孔子之道传之子思子思传之孟子孟子既没不得其传而所以传于世者特文字耳故余之学必求自得而后巳幸余一夕开悟凡目之所见耳之所闻心之所思口之所谈手足之所运动无非妙者得之既久日益见前每以与人人不能受然后知其妙道果不可以文字传也呜唿是道也有其人则传无其人则绝余既得之矣谁其似之乎终余之身而有其人耶无其人耶所不可得而知也故为记颂歌语以流播其事而又着此篇以谕吾徒云承天宗禅师法嗣德安大龙山德全禅师僧问如何是法身师曰声前扑不散曰学人便恁么时如何师曰句后觅无踪僧X踊跃而退长芦福禅师法嗣江宁清凉广慧和禅师上堂达磨祖师无端将一杓恶水泼在支那直得尽大地南北纷纭亘今亘古山僧昔年在长芦亲遭一杓至今摆脱无门良久曰看看山僧今日将一杓恶水泼向诸人头上去也诸人还觉也无如或不知更与一杓祖佛家风孰与知西来的意若何为叮咛四海未归客月满秋天霜冷时上堂一日复一日日日催人老寒则且围炉困乃和衣倒奉报往来人家中元有宝家内不曾寻拄棒沿门讨任使讨过半辛苦徒烦恼不如归去来去却门前草诸禅德尽十方世界是草作么生去归堂喫茶上堂多日天晴今朝下雨大地山河无不皆普三时打钟二时打鼓处处分明急须荐取复拈拄杖曰三世诸佛尽在里许拍禅床一下天衣和禅师法嗣杭州护国菩提志专禅师上堂僧问远离嘉禾胜境巳届海昌道场如何是不动尊师曰此去禾中不远曰恁么则往来无际师曰灵利衲僧僧便喝师曰棒上不成龙乃曰说即天地悬殊不说即眉毛厮结说与不说拈放一边举拄杖曰且道这箇是什么良久曰昼见日夜见星遂以杖卓两下南岳下十二世蒋山泉禅师法嗣X清献公赵抃居士字悦道衢州西安人年四十余摈去声色系心宗教会佛慧来居衢之南禅公曰亲之慧未尝容措一词后典青州政事之余多宴坐忽大雷震惊即契悟作偈曰默坐公堂虗隐几心源不动湛如水一声霹雳顶门开唤起从前自家底慧闻笑曰赵悦道撞彩耳富郑公初于宗门未有所趣公勉之书曰伏惟执事富贵如是之极道德如是之盛福寿康宁如是之备退休闲逸如是之高其所未甚留意者如来一大事因缘而巳能专诚求所证悟则他日为门下贺也公年七十有二以太子少保致仕而归亲旧里民遇之如故作高斋以自适题偈见意曰腰佩黄金巳退藏箇中消息也寻常世人欲识高斋老祇是柯村赵四郎复曰切忌错认临薨遗佛慧书曰非师平日警诲至此必不得力矣慧悼以偈曰仕也邦为瑞归欤世作程人间金粟去天上玉楼成慧劒无纤缺冰壶彻底清春风瀫水路孤月照云明慧林本禅师法嗣东京法云善本大通禅师族董氏汉仲舒之裔也大父琪父温皆官于颍遂为颍人母无子祷白衣大士乃得师及长博极羣书然清修无仕宦意宋仁宗嘉祐癸卯与弟善思往京师地藏院选经得度习毗尼东游至姑苏礼圆照于瑞光照特顾之于是契旨经五稔益跻微奥照令依圆通秀师去又尽其要神宗元丰甲子渡淮留太守巖久之出住双林迁净慈寻X被旨徙法云居凡八载乃得旨东还庵龙山崇德杜门却扫与世相忘又十年师平居作止直视不瞬临众三十年未尝见笑容或问其故师曰不庄敬无以莅众见畵佛菩萨立像则不敢坐馔果以鱼胾名者则不食其真诚敬事防心离过类如此及陞堂则左右顾如象王僧问宝塔元无缝如何指示人师曰烟霞生背面星月遶檐楹曰如何是塔中人师曰竟日不知清世事长年占断白云乡曰向上更有事也无师曰太无厌生问若论此事譬如两家着棋学人上来请师一着师曰早见输了也僧曰错师曰是僧曰进前无路也师卓拄杖一下曰争奈这箇何僧曰祇如黑白未分时又作么生师曰且饶一着问百尺竿头如何进步师曰险曰便恁么去又作么生师曰百杂碎问九夏赏劳即不问从今向去事如何师曰光剃头净洗钵曰谢师指示师曰滴水难消上堂上不见天下不见地畐塞虗空无处回避为君明破即不中且向南山看鼈鼻掷拄杖下座徽宗大观己丑腊月甲子屈三指谓众曰止有三日巳而果逝其夜有越僧数人梦师归兜率天有异禽翔鸣于庭塔全身于上方寿七十五腊四十五镇江府金山善宁法印禅师僧问天王也恁么道龙潭也恁么道未审和尚作么生道师曰手握白玉鞭骊珠尽击碎曰退身有分师曰知过必改上堂顾视大众曰古人道在眼曰见在耳曰闻在鼻嗅香在X舌谈论在身觉触在意攀缘虽然如是祇见锥头利不见凿头方若是金山即不然有眼覰不见有耳听不闻有鼻不知香有舌不谈论有身不觉触有意绝攀缘一念相应六根解脱敢问诸禅德且道与前来是同是别莫有具眼底衲僧出来通箇消息若无复为诸人重重注破放开则私通车马揑聚则毫末不存若是饱战作家一任是非贬剥上堂若也谈禅说道便见有生有灭更乃举古扬今大似不观时节昨夜风雨萧萧今朝顿除烦热到此善能参详达磨迷逢不别寿州资寿院圆澄巖禅师僧问大藏经中还有奇特事也无师曰祇恐汝不信曰如何即是师曰黑底是墨黄底是纸曰谢师答话师曰领取钩头意莫认定盘星上堂云生谷口月满长川樵父斫深云渔翁钓沙岛到这里便是吴道子张僧繇无你下手处良久曰归堂问取圣僧参上堂干坤肃静海晏河清风不鸣条雨不破块春生夏长秋收冬藏这箇是世间法作么生是佛法良久曰欲得不招无间业莫谤如来正法轮秀州本觉寺守一法真禅师江阴沈氏子僧问如何是句中元师曰崑崙骑象藕丝牵曰如何是体中元师曰影浸寒潭月在天曰如何是元中元师曰长连床上带刀眠曰向上还有事也无师曰放下着上堂举拂子曰三世诸佛六代祖师总在这里还见么X见汝不相当又为说法云无二无二分无别无断故还闻么汝又不惺惺一时却往上方香积世界去也撼拂子曰退后退后突着你眼睛上堂折半列三人人道得去一拈七亦要商量正当今日云门道底不要别作么生露得箇消息良久曰日月易流舒州投子修颙证悟禅师晋州赵城梁氏子参圆照因举无着问天亲弥勒说什么法曰这箇法忽有省出住寿州资福西京少林舒州投子道誉震诸方因号颙华严僧问是法平等无有高下为甚么赵州三等接人师曰入水见长人曰争奈学人未会师曰唤不回头争奈何上堂楞伽峰顶谁能措足少室巖前水泄不通正当恁么时黄头老子张得口碧眼胡僧开得眼虽然如是事无一向先圣幸有第二义门足可共诸人东说西说所以道春生夏长秋落冬枯四时迁改轮转长途愚者心生彼此达者一味无殊良久曰陜府铁牛吞大象嘉州佛向藕丝藏上堂巍巍少室永镇羣峰有时云中捧出有时雾罩无踪有时突在目前有口道不得被人唤作壁观胡僧诸仁者作么生免得此过休休不如且持课良久曰一元和二佛陀三释迦自余是甚椀跶丘参福州地藏守恩禅师本州丘氏子僧问如何是佛师曰昼眠无益曰意旨如何师曰早起甚长问如何是西来祖意师曰风吹满面尘上堂竖起拳曰或时为拳复开曰或时为掌若遇衲僧有功者赏遂放X下曰直是土旷人稀相逢者少上堂雨后鸠鸣山前麦熟何处牧童儿骑牛笑相逐更把短笛横吹风前一曲两曲参上堂山僧今日略通一线不用狐疑麦中有面上堂拈拄杖击禅床一下曰有智若闻则能信解无智疑悔则为永失三十年后不得道山僧今日上堂祇念法华经参上堂衲僧现前三昧释迦老子不会住世四十九年说得天花乱坠争似饥餮渴饮展脚堂中打睡上堂诸人知处山僧尽知山僧知处诸人不知今日不免布施诸人良久曰头上是天脚下是地参衢州灵曜寺辩良佛慈禅师饶州吴氏子清献赵公命开法于越州福果衢州超化海会灵曜四剎僧问三变禅林四回出世于和尚分上成得甚么边事师曰钵盂口向天曰三十年来关棙子而今流落五湖传师曰那箇是山僧关棙子曰一言超影象不坠古人风师曰惜取眉毛上堂不知时分之延促不知日月之大小灰头土面且与么过山僧每遇月朔特地鬬钉家风抑扬问答一场笑具虽然如是因风撒土借水献花有箇葛藤露布与诸人共相解摘看蓦拈拄杖击香台曰参堂去明州香山延泳正觉禅师上堂心随境现境逐心生心境两忘是箇甚么拈起拄杖曰且道这箇甚处得来若道是拄杖瞎却汝眼若道不是拄杖眼在甚么处是与不是一时拈却且骑拄杖出三门去也遂曳X杖下座安吉州道场慧印禅师上堂韶石渡头舟横野水汾阳浪里棹拨孤烟云月无私谿山岂异一言合辙千里同风敢问诸人作么生是同风底句良久曰八千子弟今何在万里山河属帝家临安府西湖妙慧文义禅师上堂会么巳被热谩了也今早起来无窖可说下床着鞋后架洗面堂内展钵喫粥粥后打睡睡起喫茶见客相唤斋时喫饭日日相似有甚么过然虽如是更有一般令我笑金刚倒地一堆泥拍礼床下座处州灵泉山宗一禅师上堂美玉藏顽石莲华出淤泥须知烦恼处悟得即菩提咄泗州普照寺处辉真寂禅师滁州赵氏子开堂日僧问世尊出世地涌金莲和尚出世有何祥瑞师曰扫却门前雪常州南禅宁禅师僧问庐陵米价作么生詶师曰款士止出囚口越州石佛晓通禅师上堂冷似秋潭月无心合太虗山高流水急何处驻游鱼僧问如何是顿教师曰月落寒潭曰如何是渐教师曰云生碧汉曰不渐不顿时如何师曰八十老婆不言嫁开封净因佛日惟岳禅师福州长磎陈氏子七岁投西林出家参圆照因侍立次闻举刧火洞然因缘豁然有省出世常州承天迁东京华严复迁净因开堂X日宋哲宗遣中使降香师登座曰此箇法门不在筌蹄岂干问答直饶尽十方剎土抹为微尘一一微尘尽为衲僧各如满慈鹙子穷诸元辩竭世机枢到者里一点用不着何故为他人人鼻孔辽天各各壁立一仞葢不知真随妄转法逐缘迁自昧灵光枉投异趣所以破有法王运无缘慈驾三乘舟楫渡五姓波澜翻恋澄潭月影静夜钟声故使怀州牛喫禾庐陵米价长又不免劳初祖达磨逗器支那教外菱花不磨甎镜衣中骊颔不数他珍未挂古帆现成公案由是悟取无悟底面目迷是不迷底乡关三际无私十方通畅自家田地枯木生枝古庙香炉寒灰再𦦨一切语言文字资生产业莫不皆与实相不相违背若然者无影树下合同船渔翁鼓舞中有黄金充一国野老讴歌共乐昇平同跻寿域自是天长地久海晏河清且道共乐昇平一句作么生道良久曰罗浮打鼓韶州舞久立珍重开封慧林慈寿法昼禅师杭州徐氏子圆具后习经论久之参圆照于瑞光得旨出住燕山天钵次迁香山乃被诏住东京慧林上堂乃顾大众曰皇帝禅剎慧林道场今日宏开炉鞴全提向上一机直饶说得天雨四花地摇六震到这里一点也用不着为什么葢为他各各威光动地人人不欠丝毫虽然更须知有向上一窍三世诸佛不能宣六代祖师拈不起且道是什么物得恁么奇怪还荐得么良久曰曹溪路X坦平莫强生荆棘久立珍重瑞州逍遥聪禅师绵州盐泉王氏子幼投劒门慈云亮出家年二十二试经得度游讲成都南参尊宿见圆照本于净慈本曰吾昔梦汝甚异汝不勉则死师茫然不知所以常念南岳思口吞三世诸佛语一为僧伽作禅忽洒然有悟遽上方丈陈所得本曰吾昔梦汝吞一世界一鬀刀汝自今始真出家也即为陞座告众师服勤久之游江西高安住真如开善圣寿三剎后退圣寿安居十年弊衣粝食与住山时如一日素善东坡宋元丰中坡谪高安与师颇相得元祐末再谪高安师出见之曰老僧此梦与公游山中知公当复来去与来宿缘也无足怪者高安山旧有逍遥寺赐田甚广经五代乱民盗畊几尽后真净文诉于县十得一二于是众请师住焉师从之哲宗绍圣乙亥十二月策杖入山山久废不治僧不至师方治其缺𡉏以延众明年丙子夏师示疾至九月戊甲入灭世寿五十五塔本山安庆投子普聪禅师中秋上堂寂住峰头叶落归根明月堂前风摇玉露且道深秋一句作么生道良久曰古往不知何处去后夜依前月到窗师晚年道望益显着后于本山示寂寿九十余开封褒亲慈济祥禅师上堂梅花新绽柳眼初开雪散长空风恬浪静文殊性海普贤行门直下分明更无余事良久曰莫错认X法云秀禅师法嗣东京法云惟白佛国禅师靖江人上堂离娄有意白浪徒以滔天罔象无心明珠忽然在掌以手打一圆相召大众曰还见么良久曰看即有分上堂拈拄杖曰山僧住持七十余日未曾拈动这箇而今不免现些小神通供养诸人遂卓拄杖下座上堂过去巳过去未来且莫算正当现在事今朝正月半明月正团圆打鼓普请看大众看即不无毕竟唤甚么作月休于天上觅莫向水中寻师有续灯录三十卷入藏建宁府保宁子英禅师钱塘人上堂拈拄杖曰日月不能竝明河海不能竞深须弥不能同高干坤不能同固圣凡智慧不及且道这箇有甚么长处良久曰节目分明生来条直冰雪敲开片片分白云点破承伊力击禅牀下座温州僊巖景纯禅师僧问德山棒临济喝和尚如何作用师曰老僧今日困僧便喝师曰却是你惺惺宁国府广教守讷禅师僧问如何是古今常存底句师曰铁牛横海岸曰如何是衲僧正眼师曰针札不入兴元府慈济聪禅师僧问如何是道师曰此去长安三十七程曰如何是道中人师曰撞头磕额问不是风动不是幡动未审是甚么动师曰低声低声问如何是随色摩尼珠师曰青青翠竹郁郁黄花曰X如何是正色师曰退后退后问释迦巳灭弥勒未生未审谁为导首师曰铁牛也须汗出曰莫便是为人处也无师曰细看前话问如何是超佛越祖之谈师曰陜府铁牛上堂三乘教典不是真诠直指本心未为极则若是通心上士脱洒高流出来相见乃顾视大众曰休上堂终日孜孜相为恰似牵牛上壁大众何故如此贪生逐日区区去唤不回头争奈何上堂一即一二即二把定要津何处出气拈拄杖曰彼自无疮勿伤之也卓一下下座安州白兆山通慧珪禅师上堂幸逢嘉会须釆异闻既遇宝山莫令空手不可他时后日门扇后壁角头自说大话也穷天地亘古今即是当人一箇自性于是中间更无他物诸人每日行时行着卧时卧着坐时坐着祇对语言时满口道着以至扬眉瞬目嗔喜爱憎寂默游戏未始间断因甚么不肯承当自家歇去良由无量劫来爱欲情重生死路长背觉合尘自生疑惑譬如空中飞鸟不知空是家乡水里游鱼忘却水为性命何得自抑却问旁人大似捧饭称饥临河呌渴诸人要得休去么各请立地定着精神一念回光豁然自照何异空中红日独运无私盘里明珠不拨自转然虽如是祇为初机向上机关未曾踏着且道作么生是向上机关良久曰仰面看天不见天庐州长安净名法因禅师上堂天上月圆人间月半七八是数事却难算隐显不辨即且置黑白未分一X句作么生道良久曰相逢秋色里共话月明中上堂祖师妙诀别无可说直饶钉觜铁舌未免弄巧成拙净名巳把天机泄庐州浮槎山福严守初禅师上堂僧问如何是受用三昧师曰拈匙放筋问如何是正直一路师曰踏不着曰踏着后如何师曰四方八面乃曰若论此事放行则曹溪路上月白风清把定则少室峰前云收雾卷如斯语论已涉多途但由一念相应方信不从人得大众且道从甚么处得良久曰水流元在海月落不离天上堂即性之相一亘晴空即相之性千波竞起若彻来源清流无阻所以举一念而尘沙法门顿显拈一毫而无边剎境齐彰且道文殊普贤在甚么处下坡不走快便难逢便下座鼎州德山仁绘禅师僧问如何是不动尊师曰来千去万曰恁么则脚跟不点地也师曰却是汝会上堂至道无难唯嫌拣择但莫憎爱洞然明白山僧即不然至道最难须是拣择若无憎爱争见明白澧州圣寿香积用旻禅师上堂木马冲开千骑路铁牛透过万重关木马铁牛即今在甚么处良久曰惊起暮天沙上雁海门斜去两三行瑞州瑞相子来禅师上堂顾视众曰夫为宗匠随处提纲应机问答杀活临时心眼精明那容妖怪若也棒头取证喝下承当埋没宗风耻他先作转身一路不在迟疑一息不来还同死汉大众直饶到这田地X犹是句语埋藏未有透脱一路敢问诸人作么生是透脱一路还有人道得么若无山僧不免与诸人说破良久曰玉离荆岫寒光动劒出丰城紫气横庐州真空从一禅师上堂心镜明鑑无碍遂拈起拄杖曰唤这箇作拄杖即是碍不唤作拄杖亦是碍离此之外毕竟如何要会么碍不碍谁为对大地山河廓然粉碎襄州凤凰山干明广禅师上堂日头东畔出月向西边没来去急如梭催人成白骨山僧有一法堪为保命术生死不相干打破精魂窟咄咄是何物不是众生不是佛参长沙道林广慧宝琳禅师苏州人少习经论叩圆通发明祖意王荆公请出世广德兴教次迁池阳景德庐山万杉潭州道林上堂云收岳面日上扶桑飒飒寒风纷纷败叶满湘江内白浪滔天广慧门前地平如掌若是知有底衲僧稳坐太平其或未然不免捞天摸地上堂今朝五月五百草灵苗谁不覩善财採药与文殊杀活临机互为主禅家流莫莽卤眨上眉毛好看取信手拈来知不知甜者甜兮苦者苦凤阳寿州霍丘归才禅师僧问如何祖师密密底意师曰佛眼觑不见曰为甚么觑不见师曰密密意问一言相契时如何师曰丹霄显露曰不假一言时如何师曰带水拖泥问拨尘见佛时如何师曰眉长三尺X南康庐山开先心印智珣禅师饶州人参圆通发悟初住延昌次迁开先佛国白回奏紫方袍张都尉奏以心印师号上堂僧问赵州三等接人未审和尚几等接人师曰随家丰俭曰上上大机今巳晓中下之根事若何师曰领取钩头意莫认定盘星问须菩提唱无说而显道未审和尚以何显道师曰山僧祇似铁乃曰极目青天无片云万象森罗全体露若也拟议更商量特地翻成箇露布久立归堂喫茶去上堂平旦寅扶桑日出照何人箇中未了奔南北孰知大地一微尘虽然如是会得甚奇特不会亦最亲上堂击鼓上来大家觑见法法现前不劳锻鍊诸禅德为什么如此彼彼大丈夫为君通一线庐州北天王崇胜益禅师上堂宗门祖令徒自缄口坐断妙峰横宇宙到这里却须有出身路始得良久曰玉马嘶时星斗转金鸡啼处日光生南康栖贤智柔庵主参圆通有省乃献投机颂曰二十年来行脚走尽东京西洛如今却到栖贤一步不曾移着金陵天禧慧严宗永禅师僧问九年面壁图箇甚么师曰天葢地载曰昔日达磨今日天禧师曰多年历日曰正当恁么时佛法在什么处师曰在你鼻孔里曰恁么则气急杀人师曰也有些子尝赐紫方袍师号天禧旧葬释迦佛真身舍利坐乙向辛以越王台为案宋真宗祥符中僧可政所与复也旨以宗永为X第一代住持慧林冲禅师法嗣东京永兴华严寺智明佛慧禅师常州史氏子上堂若论此事在天则列万象而齐现在地则运四时而发生在人则出没卷舒六根互用且道在山僧拄杖头上又作么生良久卓一下曰高也着低也着镇州永泰智航禅师上堂散为气者乃道之漓适于变者为法之弊灵机不昧亘古亘今大用现前何得何失虽然如是忽遇无孔铁槌作么生话会拈拄杖曰穿过了也上堂龙腾碧汉变化无方凤翥清霄谁知踪迹可行则行不出百千三昧可止则止宁忘万象森罗所以道取不得舍不得不可得中祇么得且道得箇甚么良久曰莫妄想江阴军寿圣子邦圆觉禅师僧问祖意教意拈放一边如何得速成佛去师曰有成终不是是佛亦非真僧拟议师叱曰话头道甚么常州广福法照昙章禅师僧问如何是祖师西来意师曰春来花自发曰学人未晓师曰秋至叶先凋问如何是和尚为人一句师曰一二三四五六七曰意旨如何师曰万物皆从者里出扬州石塔戒禅师自慧林得旨出住杭州湖上再住扬州石塔东坡赴登州师往迎之坡曰吾欲一见石塔以行速不及也师起立曰只这是砖浮图耶坡曰有缝奈何师曰若无缝争解容得法界蝼蚁及坡镇X维掦师遣侍者投牒解院归西湖旧隐坡与僚佐同至石塔击鼓集众袖中出疏使晁无咎读之其词曰戒公长老开不二门施无尽藏念西湖之久别亦是偶然为东坡而少留无不可者一时稽首重听白椎渡口船回依旧云山之色秋来雨过一新钟鼓之音师于此名重一时长芦夫禅师法嗣明州雪窦道荣觉印禅师郡之陈氏子僧问寒山逢拾得时如何师曰掦眉飞闪电曰更有何事师曰开口放毫光曰如何是向上一路师曰七六八真州长芦宗𧷤慈觉禅师洛州孙氏子遇元丰满勉令出家投长芦圆通秀落发秀去广照继之遂参照一日蹑阶有悟述偈曰举足上甎阶分明无别法黄杨木畔笑呵呵万里青天一轮月照可之杨公畏请出世上堂僧问达磨面壁此理如何师良久僧礼拜师曰今日被这僧一问直得口痖乃曰冬去寒食一百单五活人路上死人无数头钻荆棘林将谓众生苦拜扫事如何骨堆上添土唯有出家人不踏无生路大众且道向甚么处去还会么南天台北五台参上堂新罗别无妙诀当言不避截舌但能心口相应一生受用不彻且道如何是心口相应底句良久曰焦甎打着连底冻参问六门未息时如何师曰鼻孔里烧香曰学人不会师曰耳朵里打鼓问如何是无功之功师曰泥牛不运步天下没荒田曰恁X么则功不浪施也师曰虽然广大神通未免遭他通棒上堂金屑虽贵落眼成翳金屑既除眼在甚么处若如此者未出荆棘林中棒头取证喝下承当正在金峰窠里上堂楼外紫金山色秀门前甘露水声寒古槐阴下清风里试为诸人再指看拈拄杖曰还见么击香几曰还闻么靠却柱杖曰眼耳若通随处足水声山色自悠悠平江府慧日智觉广灯禅师本郡梅氏子上堂良久曰休休休徒悠悠钓竿长在手鱼冷不吞钩喝一喝下座滁州瑯琊山宗初禅师僧问如何是瑯琊境师曰红日照成金色界秋烟染出碧瑠璃曰如何是境中人师曰擡头山万朵伴手一枝笻滁州蟠龙山道成禅师僧问闻师巳得黄梅旨大法如何指示人师曰花开千朵秀风动一江寒曰瘦竹有高节闲云无定踪师曰一曲楚歌悲杀人上堂信手拈来无然妙用灵知自性历劫常如动静随缘犹谷答响分身百亿曲狥羣生咸归至道今古湛然更须打办精神分明看取诸仁者还见么良久曰秋水一泓常见底㵎松千尺不生枝佛日才禅师法嗣澧州夹山灵泉自龄禅师常州周氏子僧问金鸡啄破琉璃殻玉兔挨开碧海门此是人间光影如何是祖师机师曰针札不入曰祇如朕兆未生巳前作么X生道师举起拂子僧曰如何领会师曰斫额望扶桑问混沌未分时如何师曰春风𩖼𩖼曰分后如何师曰春日迟迟曰向上更有事也无师曰一年三百六十日上堂良久顾大众曰月里走金乌谁云一物无赵州东壁上挂箇大葫芦参上堂良久打一圆相曰大众五千余卷诠不尽三世诸佛赞不及令人却忆卖油翁仓忙走下绳床立参上堂仍乃忘机守默巳被金粟占先拟欲展演词锋落在瞿昙之后离此二途作么生是衲僧透脱一路良久曰好笑南泉提起处刈茆镰子曲弯弯参天钵元禅师法嗣卫州元丰院清满禅师沧州田氏子幼以孝闻首入青州元室山行取叶净手忽有悟住后僧问如何是佛师曰天寒地冷曰如何是道师曰不道曰为甚么不道师曰道是闲名字上堂无异思惟谛听谛听昨日寒今日寒抖擞精神着力看着力看看来看去转颟顸要得不颟顸看参上堂堪作梁底作梁堪作柱底作柱灵利衲僧便知落处蓦拈拄杖曰还知这箇堪作甚么打香台一下曰莫道无用处复打一下曰参上堂看看堂里木师伯被圣僧打一掴走去见维那被维那打两掴露柱呵呵笑打着这师伯元丰路见不平与你雪屈拈拄杖曰来来然是圣僧也须喫棒击香台下座岁旦上堂饥飡松柏叶渴饮㵎中泉看罢青青竹和衣自在眠大众更有山怀X为君说今年年是去年年上堂此劒刃上事须劒刃上汉始得有般名利之徒为人天师悬羊头卖狗肉坏后进初机灭先圣洪范你等诸人闻恁么事岂不寒心由是疑悞众生堕无间狱苦哉苦哉取一期快意受万劫余殃有甚么死急来为释子喝曰聩人徒侧耳便下座上堂喝一喝曰不是道不是禅每逢三五夜晧月十分圆参师凡见僧乃曰佛法世法眼病空花有僧曰翳消花灭时如何师曰将谓汝灵利青州定慧院法本禅师僧问古人到这里为甚么拱手归降师曰理合如是曰毕竟如何师曰夜眠日走西京善胜真悟禅师上堂扬声止响不知声是响根弄影逃形不知形为影本以法问法不知法本非法以心传心不知心本无心心本无心知心如幻了法非法知法如梦心法不实莫谩追求梦幻空花何劳把捉到这里三世诸佛一大藏教祖师言句天下老和尚露布葛藤尽使不着何故太平本是将军致不许将军见太平东昌恩县祖印善不禅师上堂僧问如何是佛师曰通上彻下曰如何是法师曰彻下通上乃曰通上彻下彻下通上迷有千差悟无两样喝一喝下座上堂千家门万家户贫者贫富者富其或未瞥地三途未是苦击拂子一下上堂人人独耀箇箇极则如斯说话有损有益乃拊掌一下曰噫又复引人入荆X棘喝一喝上堂潭中皓月岭上白云达磨西来无如此说拈拄杖曰也大奇拄杖解说不思议击香台下座瑞巖鸿禅师法嗣明州育王昙振真戒禅师上堂今日布袋头开还有买卖者么时有僧出曰有师曰不作贵不作贱作么生酬价僧无语师曰老僧失利乃曰若论此事不论僧俗男女贤愚贵贱悉皆具足曾无欠少良由根有利钝见有差殊尽向声色里转却名言滞于心首恒为缘虑之场实际居于目前翻成名相之境大众且作么生是目前的此事还知么良久曰眼里无筋一世贫台州佛窟昌国可英禅师僧问如何是佛法大意师曰一轮才出海万国尽流辉曰学人不会师曰祇为分明极翻令所得迟问如何是佛窟境师曰春归一径苔花秀雪尽数峰云气寒曰如何是境中人师曰钖杖夜敲霜峤月铜瓶晨漱碧潭烟栖贤迁禅师法嗣舒州王屋山崇福灯禅师上堂天不能葢地不能载一室无私何处不在大众直饶恁么会去也是鬼弄精魂怎生说箇常在底道理良久曰金风昨夜起徧地是黄花杭州南山法雨惟镇禅师上堂僧问如何是法雨境师曰竹寺门相竝湖山路接连曰如何是境中人师X曰芳草和花种修篁带雨移遂顾视大众曰还知么南山岭头白云冉冉西湖岸上绿柳依依一时验取不用鍼锥喝一喝下座长沙东明慧迁禅师初住南源上堂僧问如何是南源境师曰五岭侵霄汉三株锁碧烟曰如何是境中人师曰焚香开卷云生砌卷箔栖心月在池乃曰不可以智知不可以识识大众且道识箇什么良久曰露柱木头作秤锤铁铸成净众言首座法嗣西京招提惟湛广灯禅师嘉禾人僧问如何是和尚家风师曰秋风黄叶乱远岫白云归曰专为流通也师曰即今作么生举僧便喝师便打上堂偏不偏正不正那事从来难比并满天风雨骨毛寒何须更入那伽定卓拄杖下座上堂六尘不恶还同正觉马上谁家白面郎穿花折柳垂巾角夜来一醉明月楼唿卢输却黄金宅臂鹰走犬归不归娥眉皓齿嗔无力此心能有几人知黄头碧眼非相识啰啰哩拍手一下下座三祖会禅师法嗣杭州临安居润禅师上堂从上古圣挑囊负钵出一丛林入一保社若不得箇入处昼夜不舍穷参力究忽然筑着嗑着始知刀是铁做便乃天台普请南岳游山左之右之不居惑地诸仁者古人既恁么会今日欠少箇什么良久曰多虗不如少实X开元谭禅师法嗣汀州开元宗祐禅师上堂僧问如何是祖师西来意师曰扁舟冲雪浪曰意旨如何师曰一苇渡金陵乃曰祖师门下水泄不通佛事门中风行草偃于斯见得畅快平生拟议思量千山万水五灯全书卷第三十五五灯全书X卍XXX五灯全书卷第三十六京都圣感禅寺住持僧编辑京都古华严寺住持僧较阅进呈云门宗南岳下十三世法云本禅师法嗣临安府净慈楚明宝印禅师万粤张氏上堂祖师心印非长非短非方非圆非内非外亦非中间且问大众决定是何形貌拈拄杖曰还见么古篆不成文飞帛难同体从本自分明何须重特地击禅牀下座上堂出门见山水入门见佛殿灵光触处通诸人何不荐若不荐净慈今日不着便上堂祖师道吾本来兹土传法救迷情一花开五叶结果自然成净慈X当时若见恁么道用黑漆拄杖子一棒打杀埋向无阴阳地上令他出气不得何故尀耐他瞒我唐土人众中莫有为祖师出气底么出来和你一时埋却上堂若论此事如散铺宝贝乱堆金玉昧巳者自甘穷困有眼底信手拈来所以道阎浮有大宝见少得还稀若人将献我成佛一饷时乃拈拄杖曰如今一时呈似普请大众高着眼掷拄杖下座真州长芦道和祖照禅师兴化潘氏子僧问无遮圣会还有不到者么师曰有曰谁是不到者师曰金刚脚下铁崑崙问不许夜行投明须到意旨如何师曰羊头车子推明月曰便恁么去时如何师曰铁门路崄问一槌两当时如何师曰踏藕得鱼归问教外别传未审传个甚么师曰铁弹子问百城游罢时如何师曰前头更有赵州关上堂一二三四五六碧眼胡僧数不足泥牛入海过新罗木马追风到天竺天竺茫茫何处寻补陀巖上问观音普贤拍手呵呵笑归去来兮秋水深福州雪峰思慧妙湛禅师钱塘俞氏子僧问古殿无灯时如何师曰东壁打西壁曰恁么则撞着露柱也师曰未敢相许上堂一法若通万缘方透拈拄杖曰这里悟了提起拄杖海上横行若到云居山头为我传语雪峰和尚咄上堂布大教网摝人天鱼护圣不似老胡拖泥带水祇是见兔放鹰遇獐发箭乃高声召众曰中上堂昔日药山早晚不参动经旬X月一日大众才集药山便归方丈诸禅德彼时佛法早自淡薄论来犹较些子如今每日鸣鼓陞堂忉忉怛怛地问者口似纺车答者舌如霹雳总似今日灵山慧命殆若悬丝少室家风危如累卵又安得个慨然有志扶竖宗乘底衲子出来喝散大众非唯耳边静办当使正法久住岂不伟哉如或棒上不成龙山僧倒行此令以拄杖一时趂散上堂眼睫横亘十方眉毛上透青天下彻黄泉且道鼻孔在甚么处良久曰札上堂妙高山顶云海茫茫少室巖前雪霜凛凛齐腰独立徒自苦疲七日不逢一场懡㦬别峰相见落在半途只履西归远之远矣卓拄杖下座上堂大道祇在目前要且目前难睹欲识大道真体今朝三月十五不劳久立建炎改元上堂天地之大德曰生圣人之大宝曰位今上皇帝践登宝位万国归仁草木禽鱼咸被其德此犹是圣主应世边事王宫降诞巳前一句天下人摸索不着上堂一切法无差云门胡饼赵州茶黄鹤楼中吹玉笛江城五月落梅花惭愧太原孚上座五更闻鼓角天晓弄琵琶喝一喝上堂南询诸友踏破草鞋绝学无为坐消日月凡情易脱圣解难忘但有纤毫皆成渗漏可中为道似地擎山应物现形如驴覰井纵无计较途辙巳成若论相应转没交涉勉诸仁者莫错用心各自归堂更求何事婺州宝林果昌宝觉禅师安州时氏子师与提刑杨X次公同游山次杨拈起大士饭石问既是饭石为甚么齩不破师曰祇为太硬杨曰犹涉繁词师曰未审提刑作么生杨曰硬师曰也是第二月杨为写七佛殿额乃问七佛重出世时如何师曰一回相见一回新上堂一即一二即二齅着直是无香气蓦拈拄杖卓一下曰识得山僧楖栗条莫向南山寻鼈鼻郑州资福法明宝月禅师上堂资福别无所补五日一参击鼓何曾说妙谈元祇是麤言直语甘草自来甜黄连依旧苦忽若鼻孔辽天逢人切忌错举参上堂若论此事譬如伐树得根炙病得穴若也得根岂在千枝徧斫若也得穴不假六分全烧以拄杖卓一下曰这个是根那个是穴掷下拄杖曰这个是穴又唤甚么作根咄是何言欤潭州云峰志璇祖灯禅师南粤陈氏子上堂休去歇去一念万年去寒灰枯木去古庙香炉去一条白练去大众古人见处如日晖空不着二边岂堕阴界堪嗟后代儿孙多作一色边会山僧即不然不休去不歇去业识茫茫去七颠八倒去十字街头闹浩浩地声色里坐卧去三家村里盈衢塞路荆棘里游戏去刀山劒树噼腹剜心镬汤炉炭皮穿骨烂去如斯举唱大似三岁孩儿辊绣毬上堂一切声是佛声涂毒鼓透入耳朵里一切色是佛色铁蒺藜穿过眼睛中好事不如无便下座上堂尽干坤大地是个热铁团汝等诸人向甚么处下口良久曰吞不进吐不X出上堂瘦竹长松滴翠香流风疏月度炎凉不知谁住原西寺每日钟声送夕阳上堂声色堆头睡眠虎狼羣里安禅荆棘林内翻身雪刃丛中游戏竹影扫堦尘不动月穿潭底水无痕上堂不是风动不是幡动衲僧失却鼻孔是风动是幡动分明是个漆桶两段不同眼暗耳聋㵎水如蓝碧山花似火红上堂僧问如何是西来意师曰筑着额头磕着鼻曰意旨如何师曰驴駞马载曰向上还有事也无师曰朝到西天暮归唐土曰谢师答话师曰大乘砑郎当僧退师乃曰僧问西来意筑着额头磕着鼻意旨又如何驴駞并马载朝到西天暮归唐大乘恰似砑郎当何故没量大人被语脉里转却遂拊掌大笑下座僧问丹霞烧木佛院主为甚么眉须堕落师曰一人传虗万人传实曰恁么则不落也师曰两重公案曰学人未晓特伸请益师曰筠袁虔吉头上插笔问德山入门便棒意旨如何师曰束杖理民曰临济入门便喝又作么生师曰不言而化曰未审和尚如何为人师曰一刀两段问无缝铁门请师一启师曰进前三步曰向上无关请师一闭师曰退后一寻曰不开不闭又作么生师曰吽吽便打东京慧林常悟禅师僧问若不传法度众生举世无由报恩者未审传个甚么法师曰开宗明义章第一问达磨未来时如何师曰省得草鞋钱曰来后如何师曰重叠关山路X安吉州道场有规禅师婺州姜氏子上堂拈拄杖曰还见么穷诸玄辩若一毫置于大虗竭世枢机似一滴投于巨壑德山老人虽则焚其疏钞也是贼过后张弓且道文彩未彰以前又作么生理论三千劒客今何在独许庄周致太平上堂种田博饭地藏家风客来喫茶赵州礼度且道护圣门下别有甚么长处良久曰寻常不放山泉出屋底清池冷照人化士出问促装巳办乞师一言师曰好看前路事莫比在家时曰恁么则三家村里十字街头等个人去也师曰照顾打失布袋越州延庆可复禅师上堂番来番现汉来汉现忽然番汉俱来时如何祇准良久曰落霞与孤鹜齐飞秋水共长天一色上堂蓦拈拄杖横按膝上曰苦痛深苦痛深碧潭千万丈那个是知音卓一下下座安吉州道场慧颜禅师上堂世尊按指海印发光拈拄杖曰莫妄想便下座温州双峰普寂宗达佛海禅师僧问如何是永嘉境师曰华葢峰曰如何是境中人师曰一宿觉上堂众集定喝一喝曰冤有头债有主珍重越州五峰子琪禅师僧问学人上来乞师垂示师曰花开千朵秀曰学人不会师曰雨后万山青曰谢指示师曰你作么生会僧便喝师曰未在僧又喝师曰一喝两喝后作么生曰也知和尚有此机要师曰适来道甚么僧无语师便喝X西京韶山云门道信禅师僧问如何是祖师西来意师曰千年古墓蛇今日头生角曰莫便是和尚家风也无师曰卜度则丧身失命问如何是学人自己师曰无人识者曰如何得脱洒去师曰你问我答临安府上天竺从谏慈辩讲师处州松阳人具大知见声播讲席于止观深有所契每与禅衲游甞以道力扣大通通一日作书寄之师发缄睹黑白二圆相乃悟答偈曰黑相白相担枷过状了不了兮无风起浪若问究竟事如何洞庭山在太湖上绍兴承天滋须禅师单州黄氏子受业东京常兴寺深穷经论律行精持参大通言下契悟出住承天上堂拈起拄杖曰见么明如镜平如秤四七二三亲行此令有眼底辩取击禅牀一下苏州吴江圣寿法晏禅师上堂山头浪起水底尘飞果结空花儿生石女如今即不恁么三年一闰九月重阳冬天日短春天渐长寒即向火热即取凉且道佛法在甚么处不离当处常湛然觅即知君不可见喝一喝绍兴天衣慧通禅师上堂僧问师子未出窟时如何师曰藏牙伏爪曰出窟后如何师曰群狐屏亦问如何是祖师西来意师曰青松倒影垂幽径曰学人不会师曰绿竹寒声夹乱流曰从此更无疑也师曰且缓缓乃曰金钟一扣响振妙峰玉烛腾辉大千普照观音菩萨到这里无处藏身更问如何若何铁围山X畔更过三千湖州天圣齐月禅师僧问如何是祖师西来意师曰南地冬生笋曰乞师再指师曰波斯不系腰问师唱谁家曲宗风嗣阿谁师曰鱼行水浊曰恁么则净慈一箭直射翠峰也师曰卦是天门筭来五兆曰騐人端的处下口便知音师曰一任摸索柳州宜章圆明希古禅师上堂天地无四壁日月无四时暑往寒来风恬浪静古今天地古今山河情与无情皆承恩力不用南询诸祖北见文殊古佛堂前此时参毕见个什么良久曰是迷逢达磨江南通州狼山文慧禅师僧问和尚未见净慈时如何师曰铁牛生角曰见后如何师曰石马怀胎问如何是祖师西来意师曰海云生岳顶曰学人不会师曰扬子水朝东金山宁禅师法嗣婺州普济子淳圆济禅师僧问摩尼珠人不识如来藏里亲收得如何是珠师曰不拨自转曰如何是藏师曰一拨便转曰转后如何师曰把不住上堂雨过山青云开月白带雪寒松摇风庭栢山僧恁么说话还有祖师意也无其或未然良久曰看看吉州禾山用安禅师僧问莲华未出水时如何师曰鱼挨鳖倚曰出水后如何师曰水仙头上戴好手绝跻攀曰出与未出时如何师曰应是干坤措不教容易看X嘉典禅悦知相禅师上堂或住城隍或住山任缘无事可相关有时默坐令人笑道是闲时又不闲且问诸人为什么却成不闲良久曰昨朝秋令尽今日孟冬初嘉兴鹿苑道齐禅师上堂若论此事直下无私辉腾今古不离当处应现无亏更逞词锋徒劳侧耳门庭敲磕万别千差到者里维摩老汉祇可傍观达磨九年看即有分良久曰参本觉一禅师法嗣福州越峰粹珪妙觉禅师本郡林氏子僧问如何是祖师西来意师曰瘦田损种曰未审如何领会师曰刈禾鎌子曲如钩问机关不到时如何师曰抱瓮灌园曰此犹是机关边事师曰须要雨淋头台州天台如庵主久依法真因看云门东山水上行语发明巳见归隐故山猿鹿为伍郡守闻其风遣使逼令住持师作偈曰三十年来住此山郡符何事到林间休将琐琐尘寰事换我一生闲又闲遂焚其庐竟不知所止福州寿山本明禅师僧问如何是寿山境师曰三山长在目一径是松杉曰如何是境中人师曰闲持楖栗木笑问往来人问如何是向上宗乘师曰龙吟雾起虎啸风生曰作么生是吹毛劒师曰清风八面曰中下之机如何晓解师曰切忌当锋平江府西竺寺尼法海禅师宝文吕嘉姑也首参法X云秀和尚后领旨于法真言下诸名儒屡挽应世坚不从殂日说偈曰霜天云雾结山月冷涵辉夜接故乡信晓行人不知届明坐脱投子颙禅师法嗣寿州资寿灌禅师上堂良久曰便恁么散去巳是葛藤更若喃喃有何所益以拂子击禅牀下座西京白马崇寿江禅师僧问知师久蕴囊中宝今日开堂略借看师曰不借曰为甚么不借师曰卖金须是买金人邓州香严智月海印禅师上堂僧问法雷巳震选佛场开不昧宗乘请师直指师曰三月三日时千花万花拆曰普天匝地承恩力觉苑仙葩一夜开师曰切忌随他去乃曰判府吏部此日命山僧开堂祝圣绍续祖灯祇如祖灯作么生续不见古者道六街钟鼓响冬冬即处铺金世界中池长芰荷庭长栢更将何法演真宗恁么说话也是事不获巳有旁不肯底出来把山僧拽下禅牀痛打一顿许伊是个本分衲僧若未有这箇作家手脚切不得草草匇匇勘得脚跟下不实头没去处却须倒喫香严手中䦆柄莫言不道上堂吾家宝藏不悭惜觌面相呈人罕识辉今耀古体圆时照地照天光赫赤荆山美玉奚为贵合浦明珠比不得借问谁人敢酧价波斯鼻孔长三尺咄丞相富弼居士字彦国由清献公警励之后不舍昼X夜力进此道闻投子颙法席冠淮甸往质所疑会颙为众登座见其顾视如象王回旋公微有得因执弟子礼趋函丈命侍者请为入室颙见即曰相公巳入来富弼犹在外公闻汗流浃背即大悟寻以偈寄圆照本曰一见颙公悟入深夤缘传得老师心东南谩说江山远目对灵光与妙音后奏署颙师号颙上堂谢语有曰彼一期之悞我亦将错而就错公作偈赞曰万木千花欲向荣卧龙犹未出沧溟彤云彩雾呈嘉瑞依旧南山一色青甘露宣禅师法嗣平江府妙湛寺尼文照禅师温陵人上堂灵源不动妙体何依历历孤明是谁光彩若道真如实际大似好肉剜疮更作祖意商量正是迷头认影老胡四十九年说梦即且止僧堂里憍陈如上座为你诸人举觉底还记得么良久曰惜取眉毛好瑞巖居禅师法嗣台州万年处幽禅师上堂先圣行不到处凡流恰到凡流既到先圣莫知到与不到知与不知总置一壁祇如僧问干峰十方薄伽梵一路涅槃门未审路头在甚么处峰以拄杖画一画曰在这里且道此老与他先圣凡流相去几何南山虎齩石羊儿须向其中识生死广灵祖禅师法嗣处州缙云仙巖怀义禅师僧问如何是佛师曰自屈X作么曰如何是道师曰你道了曰向上更有事也无师曰无曰恁么则小出大遇也师曰祇恐不恁么曰也是师曰却恁么去也严州乌龙山广坚禅师上堂明珠在掌别者还稀宝镜当台何人委悉锋前一路截断众流言下千差随波逐浪所以道棒头取证喝下承当拟议之间新罗国里如斯举唱曲为初机若是明眼高流不在钻龟打瓦严州清溪西禅智诚禅师示众庭凋一叶之悟普天秋色云过数行之鴈匝地寒声忽荐西风顿清野水头头显露物物全彰有眼底总见有耳底总闻且道佛法在甚么处良久曰多少分明净因岳禅师法嗣福州鼓山体淳禅鉴禅师上堂由基弓矢不射田蛙任氏丝纶要投溟渤发则穿杨破的得则修鲸巨鳌只箭既入重城长竿岂钓浅水而今莫有吞钩啮镞底么若无山僧卷起丝纶抝折弓箭去也掷拄杖下座干明觉禅师法嗣岳州平江长庆应圆禅师上堂寒气将残春日到无索泥牛皆𨁝跳筑着崑崙鼻孔头触倒须弥成粪扫牧童儿鞭弃了懒吹无孔笛拍手呵呵笑归去来兮归去来烟霞深处和衣倒良久曰切忌睡着长芦信禅师法嗣X东京慧林怀深慈受禅师寿春府夏氏子生而祥光现舍文殊坚遥见疑火诘旦知师始生往访之师见坚輙笑母许出家十四割爱冠祝发后四年访道方外依净照于嘉禾资圣照举良遂见麻谷因缘问曰如何是良遂知处师即洞明出住资福屦满户外蒋山佛鑑懃行化至茶退师引巡寮至千人街坊鑑问既是千人街坊为甚么祇有一人师曰多虗不如少实懃曰恁么那师赧然偶朝廷改资福为神霄宫因弃往蒋山留西庵陈请益懃曰资福知是般事便休师曰某实未稳望和尚不外懃举倩女离魂话反覆穷之大豁疑碍呈偈曰祇是旧时行履处等闲举着便誵讹夜来一阵狂风起吹落桃花知几多懃拊几曰这底岂不是活祖师意未几被旨住焦山僧问如何是佛师曰面黄不是真金贴曰如何是佛向上事师曰一箭一莲华僧作礼师弹指三下问知有道不得时如何师曰痖子喫蜜曰道得不知有时如何师曰鹦鹉唤人僧礼拜师叱曰这传语汉问甚么人不被无常吞师曰祇恐他无下口处曰恁么则一念通元箭三尸鬼失奸也师曰汝有一念定被他吞了曰无一念时如何师曰捉着阇黎上堂古者道忍忍三世如来从此尽饶饶万祸千殃从此消默默无上菩提从此得师曰会得此三种语了好个不快活汉山僧祇是得人一牛还人一马泼水相唾插觜厮骂卓拄杖曰平出平出上堂云自何山起风X从甚㵎生好个入头处官路少人行上堂不是境亦非心唤作佛时也陆沈个中本自无阶级切忌无阶级处寻总不寻过犹深打破云门饭袋子方知赤土是黄金咄平江府万寿如璝证悟禅师建宁魏氏子开堂日僧问如何是苏台境师曰山横师子秀水接太湖清曰如何是境中人师曰衣冠皇宋后礼乐大周前师凡见僧必问近日如何僧拟对即拊其背曰不可思议将示寂众集复曰不可思议乃合掌而终越州天衣如哲禅师族里未详自退席寓平江之万寿饮啖无择人多侮之有以瑞巖唤主人公话问者师答以偈曰瑞巖长唤主人公突出须弥最上峰大地掀翻无觅处笙歌一曲画楼中一日曰吾行矣令拂拭所乘笋舆乃书偈告众曰道在用处用在死处时人祇管贪欢乐不肯学无为叙平昔参问勉众进修巳忽竖起拳曰诸人且道这个落在甚么处众无对师挥案一下曰一齐分付与秋风遂入舆端坐而逝婺州智者法铨禅师上堂要扣玄关须是有节操极慷慨斩得钉截得铁硬剥剥地汉始得若是隈刀避箭碌碌之徒看即有分以拂子击禅牀下座临安府径山智讷妙空禅师秀州夏氏子初住淮之天宁建炎初灵隐慈圣皇后赐号佛海韩世忠表请灵巖为功德院命师主之凡五踞法席僧问牛头未X见四祖时如何师曰坐久成劳曰见后如何师曰不妨我东行西行宋高宗绍兴丁丑师至华亭有朱宅请师斋以十一月二十六至其家据坐说法缁白毕集有僧出问如何是生死根本师酬对语未卒举拂扣牀一击而逝寿八十僧腊六十七葬于寺之白云庵金山慧禅师法嗣常州报恩觉然宝月禅师越州郑氏子上堂学者无事空言须求妙悟去妙悟而事空言其犹逐臭耳然虽如是罕逢穿耳客多遇刻舟人一日与众曰世缘易染道业难办汝等勉之语卒而逝法云白禅师法嗣婺州智者绍先禅师潭州人上堂根尘同源缚脱无二动动丝毫十方游戏子湖犬子虽狞争似南山鼈鼻遂高声曰大众看脚下上堂团不聚拨不散日晒不干水浸不烂等闲挂在大虗中一任旁人冷眼看沂州马鞍山福圣院仲易禅师上堂一二三四五陞堂击法鼓簇簇齐上来一一面相睹秋色满虗庭秋风动寰宇更问祖师禅雪峰到投子咄东京慧林慧海月印禅师僧问师唱谁家曲宗风嗣阿谁师曰黄金地上玉楼台曰如何是祖师西来意师曰三月洛阳人戴花上堂黄金地上具眼者未肯安居荆棘林中本分底留伊不得祇如去此二途X作么生是衲僧行履处良久曰举头烟霭里依约见家山上堂顾视大众拍禅牀一下曰聊表不空便下座扬州建隆原禅师姑苏夏氏子上堂拈拄杖曰买帽相头依模画样从他野老自颦眉志公不是闲和尚卓拄杖下座镇江金山佛鑑惟仲禅师汀州人游庐山历淮浙徧扣宗师至龟山参佛国入室次闻举栢树子话豁然契悟出世磁州慧果后佛国奉诏住东京法云师典第一座宋元符庚辰哲宗上僊五七命师入内说法赐师法号佛鑑徽宗建中靖国辛巳住持金山皇后遣中使降香为国祝延上堂僧问选佛场开当此日师将何法答皇恩师曰万年松在祝融峰曰祇如大监临筵如何补报师曰渔樵千里乐昇平曰飘来新雨露洗出旧楼台师曰说得道理好乃曰法本无说随事应机心本绝形遇缘即现古今如是凡圣同途葢众生迷妄不知遂成流转故能仁顿忘情见了达根源不从外求亦非内得所以佛佛授手祖祖相传建立门风各张舖席包含万象该括大千冥冥不混于色声荡荡岂妨于语嘿把定则十方坐断虎踞龙蟠放行则千圣出兴风行草偃助尧仁政化祝睿筭延鸿降伏众魔普利群有虽然犹涉程途且正令当行如何理论乃击拂子曰一气不言含有象万灵何处谢无私X汉中褒城中梁山干明永因禅师僧问改律为禅非无所以学人上来乞师便道师曰分明一句作者犹迷曰汉水祇应流到海月轮直上最高峰师曰且得领话问世尊出世地涌金莲和尚出世有何祥瑞师曰昨日雨今日晴曰向上更有事也无师曰东西南北上下四维淮安胜因崇恺禅师上堂僧问菩萨人见性如昼见日声闻人见性如夜见月未审和尚见性如何师曰一笔勾下曰是何意旨师曰万里无云千峰壁立乃曰祖师正令今古全提函葢干坤把定世界直得天轮左转地轴右旋夜月流光朝曦曜彩四方炳焕八顾恢张不隐微毫无遗纤芥山青水碧鹄白乌玄雾起郊原龙吟城际风生槛外虎啸亭前木童揭出幽关石女擘开金锁石巩弓秘魔叉直须放下德山棒临济喝无地施呈何须击鼓搬泥不用辊毬拽石个中道理俱尽巴鼻全无虽然祇如超宗越格底事又作么生良久曰大地载不起干坤藏亦难开封大觉法庆禅师初住泗州普照后迁嵩少次居东京因侍者读洞山录作愚痴斋处者曰古人甚奇怪师曰吾他日化后汝可唤之若能回来是我道力也后临寂时至作偈曰今年五月初五四大将离本主白骨当风飏却莫占檀那地土乃尽出衣物饭僧闻初夜钟声竟坐逝侍者如约唤之师应曰作么者曰和尚何裸跣而去师曰来时何有者欲强穿衣师X曰休留与后人者曰正恁么时如何师曰也只恁么复书一偈曰七十三年如掣电临行为君通一线铁牛𨁝跳过新罗撞破虗空七八片俨然而化当宋高宗绍兴癸亥五月五日也保宁英禅师法嗣临安府广福院惟尚禅师初参觉印问曰南泉斩猫儿意旨如何印曰须是南泉始得印以前语诘之师不能对至僧堂忽大悟曰古人道从今日去更不疑天下老和尚舌头信有之矣述偈呈印曰须是南泉第一机不知不觉蓦头锥觌面若无青白眼还如感鸟感鸟守空池举未绝印竖拳曰正当恁么时作么生师掀倒禅牀印遂喝师曰贼过后张弓便出住广福日室中问僧提起来作么生会又曰且道是个甚么要人提起明州雪窦法宁禅师衢州杜氏子上堂百川异流以海为极森罗万象以空为极四圣六凡以佛为极明眼衲子以拄杖子为极且道拄杖子以何为极有人道得山僧两手分付傥或未然不如闲倚禅牀畔留与儿孙指路头庐州罗汉勤禅师上堂罗汉有一句拟议成露布直下便承当归堂喫茶去上堂月生一三世如来跳不出月生二直下分明绝拟议月生三凛凛霜风彻骨寒遂拈拄杖曰山僧拄杖子过去不可得见在不可得诸人作么生会向这里辨得罗纹十字一任横X行苟或未然切忌乱走击禅牀下座庐州罗汉善修禅师上堂一气不言群芳竞吐烟羃羃兮水绿山青日迟迟兮莺吟燕语桃花依旧笑春风灵云别后知何许蓦拈柱杖曰见么鼻孔眼睛一时穿却开先珣禅师法嗣庐州延昌熈咏禅师僧问少陵面壁意旨如何师曰惭惶杀人庐州开先宗禅师上堂一不做二不休捩转鼻孔捺下云头禾山解打盐官鼓僧繇不写戴嵩牛庐陵米投子油雪峰依旧辊双毬夜来风送衡阳信寒鴈一声霜月幽甘露颙禅师法嗣扬州光孝元禅师僧问如何是和尚家风师曰七颠八倒曰忽遇客来如何祇待师曰生铁蒺藜噼口𡎺雪窦荣禅师法嗣福州雪峰大智禅师僧问如何是祖师西来意师衔拂柄示之僧曰此是香严底和尚又作么生师便喝僧大笑师叱曰这野狐精元丰满禅师法嗣福州雪峰宗演圆觉禅师恩州崔氏子法貌修整持守严密宣和中徽宗诏入内庭说法赐紫方袍住院凡十有三僧问不慕诸圣不重已灵时如何师曰欵出囚口曰便恁么会去时如何师曰换手搥胸问如X何是大善知识心师曰十字街头片瓦子辞众曰僧问如何是临岐一句师曰有马骑马无马步行曰途中事作么生师曰贱避贵上堂遣迷求悟不知迷是悟之钳鎚爱圣憎凡不知凡是圣之鑪鞴祇如圣凡双泯迷悟俱忘一句作么生道半夜彩霞笼玉像天明峰顶五云遮卫州王大夫遗其名以丧偶厌世相遂参元丰于言下知归丰一日谓曰子乃今之陆亘也公便掩耳既而回坛山之阳缚茅自处者三载偶歌曰坛山里日何长青松岭白云乡吟鸟啼猿作道场散发釆薇歌又笑从教人道野夫狂育王振禅师法嗣明州岳林真禅师上堂古人道初秋夏末合有责情三十棒岳林则不然灵山会上世尊拈华迦叶微笑正当恁么时好与三十棒何故如此太平时节强起干戈教人吹大法螺击大法鼓举步则金莲𨇾蹀端居则宝座巍峩梵王引之于前香花缭绕帝释随之于后龙象骈罗致令后代儿孙递相倣斆三三两两皆言出格风标劫劫波波未肯归家稳坐鼓唇摇舌宛如钟磬笙竽奋臂点胸何啻稻麻竹苇更逞游山玩水拨草瞻风人前说得石点头天上飞来花扑地也好与三十棒且道坐夏赏劳如何酬奖良久曰万宝功成何厚薄千钧价重自低昂招提湛禅师法嗣X秀州华亭观音和尚僧问如何是佛师曰半夜乌龟火里行曰意作么生师曰虗空无背面僧礼拜师便打南岳下十四世净慈明禅师法嗣临安府净慈象禅师越州山阴人上堂古者道一翳在眼空花乱坠拈拄杖曰净慈拈起拄杖岂不是一翳在眼百千诸佛总在拄杖头现丈六紫磨金色之身乘其国土游历十方说一切法度一切众岂不是空花乱坠即今莫有向拄杖未拈巳前坐断得么出来与净慈相见如无切忌向空本无花眼本无翳处着倒乃掷拄杖下座福州雪峰隆禅师上堂一不成二不是口喫饭鼻出气休云北斗藏身说甚南山鼈鼻家财运出任交关劝君莫竞锥头利长芦和禅师法嗣镇江府甘露达珠禅师福州人上堂圣贤不分古今惟一可谓火就燥水流湿凿井而饮耕田而食大众东村王老去不归纷纷黄叶空狼籍临安府灵隐惠淳圆智禅师上堂吾心似秋月碧潭清皎洁乃喝曰寒山子话堕了也诸禅德皎洁无尘岂中秋之月可比虗明绝待非照世之珠可伦独露干坤光吞万象普天匝地耀古腾今且道是个甚么良久曰此夜一轮满清光何处无X雪峰慧禅师法嗣临安府净慈月堂道昌佛行禅师湖州宝溪吴氏子僧问大用现前不存轨则时如何师曰张家兄弟太无良曰恁么则一切处皆是去也师曰莫唐突人好问心生则法生心灭则法灭祇如心法双忘时生灭在甚么处师曰左手得来右手用问如何是从上宗门中事师曰一亩地曰便恁么会时如何师曰埋没不少问如何是诸佛本源师曰屋头问路曰向上还有事也无师曰月下抛甎上堂未透祖师关千难与万难既透祖师关千难与万难未透时难即且置既透了因甚么却难放下笊篱虽得价动他杓柄也无端上堂与我相似共你无缘打翻茶铫倾出炉烟还丹一粒分明在流落人间是几年咄上堂鴈过长空影沉寒水鴈无遗踪之意水无留影之心若能如是正好买草鞋行脚所以道动则影现觉则冰生不动不觉正在死水里荐福老人出头不得即且置育王今日又作么生向道莫行山下路果闻猿呌断肠声岁旦上堂举拂子曰岁朝把笔万事皆吉忽有个汉出来道和尚这个是三家村里保正书门底为甚么将来华王座上当作宗乘祇向他道牛进千头马入百疋师为人高古法嗣无闻或谓和尚无意嘱託得不辜妙湛乎师曰种瓜而爱盛者夏日方中而灌之瓜不旋踵而死其爱之非不勤灌之非不以时也诸方提挈衲子不观其道业内充X才器宏远只欲速其为人逮审其道德则淫污察其言行则乖戾谓其公正邪侫得非爱过其分乎正犹日中灌瓜予深恐识者笑故不为耳临安府径山照堂了一禅师明州徐氏子初住石泉次迁黄檗宋高宗绍兴甲戌被旨住径山上堂参元之士触境遇缘不能直下透脱者葢为业识深重情妄胶固六门未息一处不通绝点纯清含生难到直须入林不动草入水不动波始可顺生死流入人间世诸人要会么以拄杖画曰祇向这里荐取一旦指芝巖遗址曰吾将筑室居焉乙亥三月示微疾退处明月堂唱衣供众翌日书偈而逝寿六十四腊五十遵治命塔所指遗址镇江府金山了心禅师上堂佛之一字孰云无木马泥牛满道途倚遍栏干春色晚海风吹断碧珊瑚还有同声相应同气相求者么百鸟不来楼阁闭祇闻夜雨滴芭蕉香严月禅师法嗣邓州香严倚松如壁禅师抚州饶氏子上堂变化密移何太急剎那念念一唿吸八万四千方便门且道何门不可入入不入晓来雨打芭蕉湿殷勤更问个中人门外堂堂相对立闻啄木鸟鸣说偈曰剥剥剥里面有虫外面啄多少茫茫瞌睡人顶后一锥犹未觉若不觉更听山僧剥剥剥慧林深禅师法嗣X临安府灵隐寂室慧光禅师钱塘夏侯氏子僧问飞来山色示清净法身合㵎溪声演广长舌相正当恁么时如何是云门一曲师曰芭蕉叶上三更雨曰一句全提超佛祖满筵朱紫尽知音师曰逢人不得错举上堂不用求真何须息见倒骑牛兮入佛殿羗笛一声天地空不知谁识瞿昙面台州国清愚谷妙印禅师上堂满口道得底为甚么不知有十分知有底为甚么满口道不得且道誵讹在甚么处若也知得许你照用同时明闇俱了其或未然道得道不得知有不知有南山石大虫解作师子吼台州国清垂慈普绍禅师上堂灵云悟桃花元沙傍不肯多少痴禅和担雪去填井今春花又开此意谁能领端的少人知花落春风静泉州九座慧䆳禅师上堂九座今日向孤峰绝顶驾一只铁船截断天下人要津教他挥篙动掉不得有个锦标子且道在甚么人手里拈拄杖曰看看向道是龙刚不信等闲夺得始惊人报恩然禅师法嗣秀州资圣元祖禅师僧问紫金莲捧千轮足白玉毫辉万德身如何是佛师曰拖枪带甲曰贯花千偈虽殊品标月还归理一如如何是法师曰元丰条绍兴令曰林下雅为方外客人间堪作火中莲如何是僧师曰披席把椀X慧林海禅师法嗣庐州万杉寿坚禅师相州人岁旦上堂有一人不拜岁不迎新寒暑不能侵其体圣凡不能混其迹从来鼻孔辽天谁管多年历日大众且道此人即今在甚么处卓拄杖曰咄咄咄没处去开先宗禅师法嗣瑞州黄檗惟初禅师常州蔡氏子上堂我见宗大哥平生藁默危坐所谓朽木形骸未尝口角譊譊将佛祖言教以当门庭祇要当人歇得十成自然不向这殻漏子上着倒有僧问既不向这殻漏子上着倒未审如何保任师曰无你用心处曰和尚岂无方便师曰𨫼饼既无汁压沙那有油潭州岳麓海禅师僧问进前三步时如何师曰撞头磕额曰退后三步时如何师曰堕坑落壍曰不进不退时如何师曰立地死汉雪峰演禅师法嗣福州西禅慧舜禅师真定府人上堂五日一参三八普说千说万说横说竖说忽有个汉出来道说即不无争奈三门头两个不肯山僧即向他道瞎汉若不得他两个西禅大似不遇知音南岳下十五世雪窦明禅师法嗣密州𡺸山宁禅师上堂有时孤峰顶上啸月眠云有时大洋海中翻波走浪有时十字街头七穿八穴诸X人还相委悉么樟树花开盛芭蕉叶最多后朱谔迎主畲山昭庆而逝塔于寺之东净慈昌禅师法嗣临安府五云悟禅师苕溪人上堂月堂老汉道行不见行是个甚么坐不见坐是个甚么着衣时不见着衣是个甚么喫饭时不见喫饭是个甚么山僧虽与他同牀打睡要且各自做梦何故行见行坐见坐着衣时见着衣喫饭时见喫饭无有不见底道理亦无个是甚么诸人且道老汉底是五云底是拈拄杖卓一下曰桃红李白蔷薇紫问着春风总不知灵隐光禅师法嗣临安府中竺痴禅元妙禅师婺州王氏子僧问如何是截断众流句师曰佛祖开口无分曰如何是函葢干坤句师曰匝地普天曰如何是随波逐浪句师曰有时入荒草有时上孤峰上堂黄昏鸡报晓半夜日头明惊起雪师子瞠开红眼睛上堂去年梅今岁柳颜色馨香喝一喝良久曰若不得这一喝几乎道着依旧且道道着后如何眼睛突出圆觉昙禅师法嗣抚州灵巖圆日禅师上堂悟无不悟得无不得九年面壁空劳力三脚驴儿跳上天泥牛入海无踪迹为甚如此九九八十一揑跳岳麓海禅师法嗣荆门军玉泉思达磨师僧问如何是一印印空师曰X万象收归古鑑中曰如何是一印印水师曰秋蟾影落千江里曰如何是一印印泥师曰细观文彩未生时南岳下十六世中竺妙禅师法嗣温州光孝己菴深禅师本郡人上堂龙生龙凤生凤老鼠养儿㳂达磨大师不会禅历魏游梁干打闹上堂一九二九相逢不出手三九二十七篱头吹觱栗翻忆小释迦双子抱屈膝知不知实不实摩诃般若波罗蜜上堂维摩默然普贤广说历代圣人互呈丑拙君不见落花三月子规啼一声声是一点血上堂风萧萧叶飘飘云片片水茫茫江干独立向谁说天外飞鸿三两行五灯全书卷第三十六五灯全书X卍XXX五灯全书卷第三十七京都圣感禅寺住持僧编辑京都古华严寺住持僧较阅进呈临济宗南岳下十一世X石霜圆禅师法嗣隆兴府黄龙慧南禅师信州章氏子依泐潭澄分座接物名振诸方偶同云峰悦游西山夜话云门法道峰曰澄公虽是云门之后法道异矣师诘其所以异峰曰云门如九转丹砂点铁成金澄公药汞银徒可玩入煅则流去师怒以枕投之明日峰谢过又曰云门气宇如王甘死语下乎澄公有法授人死语也死语其能活人乎即背去师挽之曰若如是则谁可汝意峰曰石霜圆手段出诸方子宜见之不可后也师默计之曰悦师翠巖使我见石霜于悦何有哉即造石霜中途闻慈明不事事忽丛林遂登衡岳乃谒福严贤贤命掌书记俄贤卒郡守以慈明补之既至目其贬剥诸方件件数为邪解师为之气索遂造其室明曰书记领徒游方借使有疑可坐而商略师哀恳愈切明曰公学云门禅必善其旨如云放洞山三顿棒是有喫棒分无喫棒分师曰有喫棒分明色庄曰从朝至暮鹊噪鸦鸣皆应喫棒明则端坐受师炷香作礼明复问赵州道台山婆子我为汝勘破了也且那里是他勘破婆子处师汗下不能加答次日又诣明诟骂不巳师曰骂岂慈悲法施耶明曰你作骂会那师于言下大悟作颂曰杰出丛林是赵州老婆勘破没来由而今四海清如镜行人莫与路为讐呈慈明明颔之后开法同安初受请日泐潭遣僧来审师提唱之语有曰智海无性因觉妄而成凡觉妄元虗X即凡心而见佛便尔休去将谓同安无折合随汝颠倒所欲南斗七北斗八僧归举似澄澄不怿自是泐潭旧好绝矣僧问侬家自有同风事如何是同风事师良久僧曰恁么则起动和尚去也师曰灵利人难得僧礼拜示众江南之地春寒秋热近日巳来滴水滴冻僧问滴水滴冻时如何师曰未是衲僧分上事曰如何是衲僧分上事师曰滴水滴冻问牛头未见四祖时为甚么百鸟衔花献师曰钉根桑树濶角水牛曰见后为甚么不衔花师曰裩无裆袴无口问无为无事人犹是金锁难未审过在甚么处师曰一字入公门九牛车不出曰学人未晓乞师方便师曰大庾岭头笑却成哭问一不去二不住请师道师曰高祖殿前樊哙怒曰恁么则今日得遇和尚也师曰仰面看天不见天问德山棒临济喝直至如今少人拈掇请师拈掇师曰千钧之弩不为鼷鼠而发机曰作家宗师今朝有在师便喝僧礼拜师曰五湖衲子一钖禅人未到同安不妨疑着上堂横吞巨海倒卓须弥衲僧面前也是寻常茶饭行脚人须是荆棘林内坐大道场向和泥合水处认取本来面目且作么生见得遂拈拄杖曰直饶见得未免山僧拄杖上堂圣凡情尽体露真常拈起拂子曰拂子𨁝跳上三十三天搊脱帝释鼻孔驴脣先生拊掌大笑道尽十方世界觅个识好恶底人万中无一击禅牀下座上堂说妙谈玄乃太平之姦贼行棒X行喝为乱世之英雄英雄姦贼棒喝妙玄皆为长物黄檗门下总用不着且道黄檗门下寻常用个甚么喝一喝上堂撞钟钟鸣击鼓鼓响大众殷勤问讯同安端然合掌这个是世法那个是佛法咄上堂有一人朝看华严暮观般若昼夜精勤无有暂暇有一人不参禅不论义把个破蓆日里睡于是二人同到黄龙一人有为一人无为安下那一个即是良久曰功德天黑暗女有智主人二俱不受上堂心王不妄动六国一时通罢拈三尺劒休弄一张弓击禅牀下座上堂道远乎哉触事而真圣远乎哉体之即神乃拈拄杖曰道之与圣总在归宗拄杖头上汝等诸人何不识取若也识得十方剎土不行而至百千三昧无作而成若也未识有寒暑兮促君寿有鬼神兮妬君福上堂半夜促乌鸡惊起梵王睡毗岚风忽起吹倒须弥山官路无人行私酒多人喫当此之时临济德山开得口张得眼有棒有喝用不得汝等诸人各自寻取祖业契书莫认驴鞍桥作阿爷下颔上堂举大珠和尚道身口意清净是名佛出世身口意不净是名佛灭度也好个消息古人一期方便与你诸人计个入路既得个入路又须得个出路登山须到顶入海须到底登山不到顶不知宇宙之宽广入海不到底不知沧溟之浅深既知宽广又知浅深一踏踏翻四大海一掴掴倒须弥山散手到家人不识鹊噪鸦鸣栢树间上堂千般说万般喻祇X要教君早回去去何处良久曰夜来风起满庭香吹落桃花三五树因化主归上堂世间有五种不易一化者不易二施者不易三变生为熟者不易四端坐喫者不易更有一种不易是甚么人良久曰聻便下座上堂拈拄杖曰横拈倒用拨开弥勒眼睛明去暗来敲落祖师鼻孔当是时也目连鹙子饮气吞声临济德山呵呵大笑且道笑个甚么咄师室中常问僧曰人人尽有生缘上座生缘在何处正当问答交锋却复伸手曰我手何似佛手又问诸方参请宗师所得却复垂脚曰我脚何似驴脚三十余年示此三问学者莫有契其旨脱有酬者师未尝可否丛林目之为黄龙三关师自颂曰生缘有语人皆识水母何曾离得鰕但见日头东畔上谁能更喫赵州茶我手佛手兼举禅人直下荐取不动干戈道出当处超佛越祖我脚驴脚竝行步步踏着无生会得云收日卷方知此道纵横总颂曰生缘断处伸驴脚驴脚伸时佛手开为报五湖参学者三关一一透将来宋神宗熈宁己酉三月十六日四祖演通嗣法书至上堂山僧才轻德薄岂堪人师葢不昧本心不欺诸圣未免生死今免生死未出轮回今出轮回未得解脱今得解脱未得自在今得自在所以大觉世尊于然灯佛所无一法可得六祖夜半于黄梅又传个甚么乃说偈曰得不得传不传归根得旨复何言忆得首山X曾漏泄新妇骑驴阿家牵翌日午时端坐示寂阇维得五色舍利塔于前山寿六十八腊五十徽宗大观庚寅敕谥普觉禅师南岳下十二世黄龙南禅师法嗣隆兴府黄龙祖心宝觉禅师南雄邬氏子参云峰悦三年无所得辞去悦曰必往依黄檗南师至黄檗四年不大发明又辞再上云峰会悦谢世就止石霜因阅传灯至僧问多福如何是多福一丛竹福曰一茎两茎斜曰不会福曰三茎四茎曲师于此开悟彻见二师用处径回黄檗方展坐具南曰子巳入吾室矣师踊跃曰大事本来如是和尚何得教人看话百计搜寻南曰若不教你如此究寻到无用心处自见自肯即吾埋没汝也住后僧问达磨九年面壁意旨如何师曰身贫无被葢曰莫孤负他先圣也无师曰阇黎见处又作么生僧画一圆相师曰燕雀不离窠僧礼拜师曰更深犹自可午后始愁人问未登此座时如何师曰一事全无曰登后如何师曰仰面观天不见天上堂愚人除境不忘心智者忘心不除境不知心境本如如触目遇缘无障碍遂举拂子曰看拂子走过西天却来新罗国里知我者谓我拖泥带水不知我者赢得一场怪诞上堂击禅牀曰一尘才举大地全收诸人耳在一声中一声徧在诸人耳若是摩霄俊鹘便合乘时止泺困鱼徒劳激浪X上堂不与万法为侣即是无诤三昧便恁么去争奈絃急则声促若能向紫罗帐里撤真珠未必善因而招恶果上堂有句无句如藤倚树且任诸人点头及乎树倒藤枯上无冲天之计下无入地之谋灵利汉这里着得一只眼便见七纵八横举拂子曰看太阳溢目万里不挂片云若是覆盆之下又争怪得老僧上堂若也单明自己不悟目前此人有眼无足若悟目前不明自己此人有足无眼据此二人十二时中常有一物蕴在胸中物既在胸不安之相常在目前既在目前触途成滞作么生得平稳去祖不言乎执之失度必入邪路放之自然体无去住上堂良工未出玉石不分巧冶无人金沙混杂还有无师自悟底么出来辨别看乃举拂子曰且道是金是沙良久曰见之不取思之千里上堂有时开门待知识知识不来过有时把手上高山高山人不顾或作败军之将向阇黎手里拱手归降或为忿怒那叱敲骨打髓正当恁么时还有同声相应同气相求底么有则向百尺竿头进取一步如无少室峰前一场笑具上堂心同虗空界示等虗空法证得虗空时无是无非法便恁么休去停桡把缆且向湾里泊船若据衲僧门下天地悬隔且道衲僧门下有甚长处楖栗横担不顾人直入千峰万峰去上堂一不向二不开翻思南岳与天台堪笑白云无定止被风吹去又吹来上堂不是风动不是幡动明眼汉谩他一X点也不得仁者心动且煖缓你向甚处见祖师乃掷下拂子曰看上堂过去诸佛巳灭未来诸佛未生正当现在佛法委付黄龙放行则恍恍惚惚其中有物把住则杳杳冥冥其中有精且道放行即是把住即是竿头丝线从君弄不犯清波意自殊上堂虎头生角人难措石火电光须密布假饶烈士也应难懵底那能善回互手擎日月背负须弥掷向他方其中众生不觉不知其中众生骑驴入诸人眼里诸人亦不觉不知会么将此身心奉尘剎是则名为报佛恩上堂一沤未发古帆未征风信不来无人举櫂正当恁么时水脉如何辨的君不见云门老垂手处落落清波无透路又不见华亭叟泄天机夜深空载月明归莫怪相逢不相识从教万古漫漫黑上堂马祖陞堂百丈卷席后人不善来风尽道不留朕迹殊不知桃花浪里正好张帆七里滩头更堪垂钓如今必有辩浮沉识深浅底汉试出来定当水脉看如无且将渔父笛闲向海边吹上堂风潇潇兮木叶飞鸿鴈不来音信稀还乡一曲无人唱令余拍手空迟疑上堂镜像或谓有揽之不盈手镜像或谓无分明如俨图所以取不得舍不得不可得中祇么得还会么不作维摩诘又似傅大士上堂夫元道者不可以设功得圣智者不可以有心知真谛者不可以存我会至功者不可以营事为古人一期应病与药则不无若是丈夫汉出则经济天下不出则卷而X怀之尔若一向声和响顺我则排斥诸方尔若示现酒肆婬坊我则孤峰独宿且道甚处是黄龙为人眼师室中常举拳问僧曰唤作拳头则触不唤作拳头则背唤作甚么师于宋哲宗元符庚辰十一月十六中夜入灭遗命门人黄太史庭坚主后事茶毗日隣峰为秉炬火不续黄顾师之得法上首死心新曰此老师有待于吾兄也新以丧拒黄强之新执炬召众曰不是余殃累及我弥天罪过不容诛而今两脚捎空去不作牛兮定作驴以火炬打一圆相曰祇向这里雪屈掷炬应手而爇灵骨窆于普觉塔之东谥宝觉禅师寿七十有六坐五十有五夏江州东林兴龙寺常总照觉禅师延平施氏子久依黄龙密授大法出住泐潭次迁东林上堂僧问干坤之内宇宙之间中有一宝秘在形山如何是宝师曰白月现黑月隐曰非但闻名今日亲见师曰且道宝在甚么处曰古殿户开光灿烂白莲池畔社中人师曰别宝还他碧眼胡又僧出众提起坐具曰请师答话师曰放下着僧又作展势师曰收曰昔年寻劒客今朝遇作家师曰这里是甚么所在僧便喝师曰喝老僧那僧又喝师曰放过又争得便打乃曰干坤大地常演圆音日月星辰每谈实相翻忆先黄龙道秋雨淋漓连宵彻曙点点无私不落别处复云滴穿汝眼睛浸澜汝鼻孔东林则不然终归大海作波涛击禅牀下座上堂老卢不识字顿明佛意佛意离文X墨故白兆不识书圆悟宗乘宗乘非言诠故如此老婆心分明入泥水今时人犹尚抱桥柱澡洗把缆放船良久曰争怪得老僧宋哲宗元祐辛未九月二十九日示寂寿六十七腊四十九隆兴府宝峰克文云庵真净禅师陜府郑氏子坐夏大沩闻僧举僧问云门佛法如水中月是否门曰清波无透路师乃领解往见黄龙不契却曰我有好处这老汉不识我遂往见香城顺顺问甚处来师曰黄龙来曰黄龙近日有何言句师曰黄龙近日州府委请黄檗长老龙垂语曰钟楼上念赞牀脚下种菜有人下得语契便往住持胜上座曰勐虎当路坐龙遂令去住黄檗顺不觉曰胜首座祇下得一转语便得黄檗住佛法未梦见在师于言下大悟方知黄龙用处遂回见黄龙龙问甚处来师曰特来礼拜和尚龙曰恰值老僧不在师曰向甚么处去龙曰天台普请南岳游山师曰恁么则学人得自在去也龙曰脚下鞋甚处得来师曰庐山七百五十文唱来龙曰何曾得自在师指鞋曰何尝不自在龙骇之及龙入灭首众仰山熙宁壬子至高安太守钱弋先候师师复谒有獒逸出屏间师方少避弋曰禅者固能伏虎蛇乃畏狗乎师曰易伏隈巖虎难降护宅龙弋喜请住洞山上堂热恼既尽清凉现前分不生虗明自照然后我当按指海印发光汝暂举心尘劳先起乃喝曰三世诸佛一棒打杀填沟塞壑抛东掷西一任诸人X看蓦拈拄杖曰过去诸佛亦如是现在诸佛亦如是未来诸佛亦如是遂掷下曰看上堂方经七月十五巳是八月中秋徒知暑往寒来人老区区未休休休看看便是结交头大众丹霞老道底百骸俱溃散一物镇长灵乃喝曰无端骑圣僧上堂东西南北四维上下观机设教应病与药蓦拈拄杖曰马大师来也看看日面佛月面佛一一为君重拈出若善服者病瘥药除举足下足无非道场不善服者药病相治尽大地是药触途成滞遂掷下曰祇在诸人面前上堂有时灰头土面横身荒草众生处处着引之令得出其奈饥逢王饍不能飱又争怪得老僧上堂德山呵佛骂祖承其言者多见德山者少黄龙佛手驴脚见黄龙者众善其机者稀蓦拈拄杖曰欲得见德山么遂左边卓曰看要知佛手驴脚么复右边卓曰看乃横曰佛手驴脚我宗恢廓德山披毛黄龙戴角万化目前磊磊落落乃喝曰眼孔定动总是着缚上堂十月十五迎寒送暑唯有这个不来不去该天括地亘今亘古虽则全彰要且不露喝一喝上堂圣寿有时壁立千仞欲发人人之大机我与么来你拟心早是蹉过了也何故此事非汝思心注意常情之所能诸禅德尽情说了也合作么生上堂十月二十五临济太莽卤开却云门门德山骂佛祖上堂以字不成八字不是有利无利不离行市蓦拈拄杖曰寰中天子塞外将军击禅牀上堂十月X二十三天寒下暖帘黄昏一觉睡南海出榆甘上堂圣寿长老不会禅不会道祇会解粘去缚应病与药诸佛子无禅可参无法可学弃本逐末区区客作不如归去来识取自家城郭城中自有法王尊一唿百诺髻晃明月珠手振黄金铎还要一切群生自家省觉来来应是从前佛法知见一时放却乃得自已毗卢心印明廓乃喝曰大丈夫儿莫错莫错上堂真不掩伪曲不藏直雪后始知松栢操夜深方见把针人参问有一人欲出长安有一人欲入长安未审那个在先师曰多少人疑着曰不许夜行师曰蚊子锥铁牛曰山顶老猿啼古木渡头新鴈下平沙师曰长安人巳入你合作么生曰春日华山青师曰者僧虽然后生却可与商量问久晴无雨时如何师曰点曰学人有赖也师曰赫日烁破阇黎面门僧回首召曰大众高着眼师曰三十年后有人笑你上堂九日无白醪饱餐黄栗餻十日有黄菊催人打禾谷五更钟未鸣隣鸡巳数声相逢不下马各自奔前程上堂昨日风气暖今朝天色寒干坤共着力衲子眼皮宽上堂古德道从门入者不是家珍又作么生是家珍蓦拈拄杖召大众曰还见么遂敲香台复乃嘘嘘释迦老子棒打不杀文殊普贤唤不回头休休虗费力且随流待伊时节至一叶落天下秋上堂洞山门下要行便行要坐便坐钵盂里疴屎净瓶中吐唾执法修行如牛拽磨参上堂洞山门下X要道便道要用便用救得眉毛失却鼻孔乃喝曰久雨不晴参出县回上堂三日不相见不得故眼相看是何言欤洞山数日不相见相见祇是旧时人乃合掌曰不审过去诸佛现在诸佛未来诸佛参退喫茶上堂洞山深幽且固千年林木生烟雾林间多少葛藤枝右攀右惹难回互回而更相涉不尔依位住阿呵呵将谓洞山多葛藤元来却是参同契乃喝曰明眼衲僧莫容易上堂但知随例餐䭔子也得三文买草鞋祇如新妇骑驴阿家牵又作么生直饶道得更问祖师鼻孔长多少在上堂举云门曰札久雨不晴师曰云门虽善临时变豹东札西札未免和泥合水和泥合水即且止祇如云门道札是那个札字莫有明眼衲僧识么若识云门有甚气息若不识衲僧有甚气息祇者气息有鼻孔者辨上堂世尊拈花迦叶微笑乃拈起拄杖曰洞山拈起拄杖子你诸人合作么生遂击香卓上堂此事如明珠在盘不拨自转有底拨不转按不活又争怪得老僧要识明珠么各自归堂喫茶上堂圣僧每日入骨入髓为诸人说适来重为宣扬更待长老开口动舌又堪作什么老僧恁么道也是为蛇画足结夏日上堂十方聚会三月一结息狂妄心除烦恼热获胜清凉证大寂灭到波罗岸出生死辙以此圣制故不虗设声闻缘觉不见不闻三世诸佛祇可自知衲僧跳不出打在绻缋里动即开眼尿牀梦中说梦且向洞X山门下九十日讨个活路上堂僧问如何是佛师呵呵大笑曰何哂之有师曰我笑你随语生解曰偶然失利师遂高声曰不要礼拜僧便归众师复笑曰随语生解复曰好大众也无禅也无道也无元也无妙快活当明者一窍一窍不明愁杀人动即依他和屎合尿参上堂僧问学人一面琴不是凡间木今朝捧上来请师弹一曲师曰大众侧耳曰得闻于未闻去也师曰是何指法僧提起坐具师曰哀哉哀哉汝命何太短曰且喜勿交涉师曰不是知音曰不如归去来葱岭有人忆师曰何得忘却焦桐曰在者里师曰放下着复曰适来一曲诸人罔措再为一弹快须听取蓦拈拄杖横按良久曰一曲两曲闻不闻悲风流水何方去卓拄杖下座上堂长安甚閙我国晏然蓦拈拄杖曰云门大师来也札久雨不晴以拄杖敲香几曰新罗在海东临济小厮儿祇具一只眼普化贼汉佯狂诈题尀耐丰干饶舌指出文殊普贤问云门大师欲一棒打杀释迦老子和尚又欲粪扫堆头窨杀云门未审和尚罪过还许学人点捡也无师曰且莫造次曰和尚坐断庐山为什么不识某甲这话师曰三十棒曰关师曰点曰札师曰念汝做街坊因双林下生长老来上堂宝山不易到既到莫空回莫有不空回者么遂掷下拄杖曰是什么良久曰不见双林释迦老又闻弥勒下生来喝一喝开马祖塔日上堂放过一着落在第二有利无利不X离行市家家门外绿柳垂不独春风折桃李马祖堂开二月初二触目遇缘法门大启不如归去来良久曰向什么处去马祖堂中烧香罢僧堂里喫茶出外归上堂归来闰二月閴寂宝山中城隍耳目尽尘劳万事空春水绿野花红须信禅家道不穷信手拈来一枝草临机生杀任西东师晚年退居云庵以宋徽宗崇宁改元壬午十月旦示疾望日乃愈尽出道具散诸徒翌日中夜沐浴更衣趺坐众请说法示偈及遗诫宗门大略言卒而逝火葬𦦨成五色白光上腾烟所至处皆设利分骨塔于泐潭新丰南康军云居真如院元祐禅师信州王氏子僧问如何是道林的旨师曰札曰随流认得性无喜亦无忧师曰汝皮袋重多少曰高着眼看师曰自领出去问如何是祖师西来意师曰霜天雪压玉麒麟问如龟藏六时如何师曰文彩巳彰曰争奈处处无踪迹师曰一任拖泥带水曰便与么去时如何师曰果然上堂过去诸如来更不再勘现在诸菩萨放过即不可未来修学人谩他一点不得所以教中道若人欲了知三世一切佛应观法界性一切惟心造虽然如是云居门下正是金屑落眼上堂凡见圣见春云掣电真说妄说空华水月翻忆长髭见石头解道红罏一点雪击禅牀上堂龟毛为箭兔角为弓那叱忿怒射破虗空虗空扑落倾湫倒岳墻壁瓦砾放光明归依如来大圆觉击禅牀上堂月色和云X白松声带露寒好个真消息凭君子细看黄龙先师和身放倒还有人扶得起么祖祢不了殃及儿孙击禅牀上堂一切声是佛声以拂子击禅牀曰梵音深远令人乐闻又曰一切色是佛色乃拈起拂子曰今佛放光明助发实相义巳到之者顶戴奉行未到之者应如是知应如是信击禅牀下座宋哲宗元祐壬申七月七日夜子时为众曰三处住持不传一法火风聚散物理常情吾灭后不得循世俗情当依法火葬归骨于塔乃说偈曰今年六十六三处因缘足夜半火烧山跳入火中浴言毕示寂阇维得五色舍利塔于云居潭州大沩怀秀禅师信州应氏子僧问昔日沩山水牯牛自从放去绝踪由今朝幸遇师登座未审时人何处求师曰不得犯人苗稼曰恁么则头角巳分明师曰空把山童赠铁鞭瑞州黄檗惟胜真觉禅师潼川罗氏子居讲聚时偶以扇勒窗棂有声忽忆教中道十方俱击鼓十处一时闻因大悟白本讲讲令参问师径往黄龙后因瑞州太守委龙遴选黄檗主人龙集众垂语曰钟楼上念赞牀脚下种菜若人道得乃往住持师出答曰勐虎当路坐龙大悦遂令师往由是诸方宗仰之上堂临济喝德山棒留与禅人作模范归宗磨雪峰毬此个门庭接上流若是黄檗即不然也无喝也无棒亦不推磨亦不辊毬前面是案山背后是主山塞却X你眼睛拶破你面门于此见得得不退转地尽未来际不向他求若一不得醍醐上味翻成毒药上堂寂兮寥兮蟾蜍皎皎下空谷宽兮廓兮曦光赫赫流四海曹谿路上勦绝人行多子塔前骈阗如市直饶这里荐得倜傥分明未是衲僧活计大丈夫汉须是向黑暗狱中敲枷打锁饿鬼队里放火夺浆推倒慈氏楼拆却空王殿灵苗瑞草和根拔满地从教荆棘生隆兴府祐圣法𡨢禅师潮阳郑氏子晚见黄龙深蒙印可上堂此事如医家验病方且杂毒满腹未易攻治必瞑眩之药而后可瘳就令狗意投之适足狂惑增其沈痼求其己病不亦左乎法堂前草深于心无媿蕲州开元子琦禅师泉州许氏子依开元讷试经得度精楞严圆觉弃谒翠巖真问佛法大意真唾地曰这一滴落在甚么处师扪膺曰学人今日脾疼真解颜辞参积翠岁余尽得其道乘间侍翠商搉古今适大雪翠指曰斯可以一致苕帚否师曰不能然则天霁日出云物解駮岂复有哉知有底人于一切言句如破竹虽百节当迎刃而解讵容声于拟议乎一日翠遣僧逆问老和尚三关语如何师厉声曰你理会久远时事作么翠闻益奇之于是名着丛席翠殁四祖演命分座室中垂语曰一人有口道不得姓字为谁后传至东林总总叹曰琦首座如铁山万仞卒X难逗他语脉未几以开元为禅林请师为第一世上堂虗空无内外事理有短长顺则成菩提逆则成烦恼灯笼常瞌睡露柱亦懊恼大道在目前更于何处讨以拂子击禅牀上堂四面亦无门十方无壁落头髼松耳卓朔个个男儿大丈夫何得无绳而自缚且道透脱一句作么生道良久曰踏破草鞋赤脚走僧问须弥纳芥子即不问微尘里转大法轮时如何师曰一步进一步曰恁么则朝到西天暮归唐土师曰作客不如归家曰久向道风请师相见师曰云月是同谿山各异袁州仰山行伟禅师河朔人东京大佛寺受具戒听习圆觉微有所疑挈囊游方专扣祖意至黄龙六迁星序一日扣请寻被喝出足拟跨门顿省元旨出世仰山道风大着上堂大众会么古今事掩不得日用事藏不得既藏掩不得则日用现前且问诸人现前事作么生参上堂大众见么开眼则普观十方合眼则包含万有不开不合是何模样还见模样么久参高德举处便晓后进初机识取模样莫祇管贪睡睡时眼见个甚么若道不见与死人何别直饶丹青处士笔头上画出青山绿水夹竹桃花祗是相似模样设使石匠锥头钻出群羊走兽也祇是相似模样若是真模样任是处士石匠无你下手处诸人要见须是着眼始得良久曰广则一线道狭则一寸半以拂子击禅牀上堂鼓声才动大众云臻诸人上X观山僧下覰上观观个甚么下覰覰个甚么良久曰对面不相识上堂道不在声色而不离声色凡一语一点一动一静隐显纵横无非佛事日用现前古今凝然理何差互师自题其像曰吾真难邈斑斑駮駮拟欲安排下笔便错师立身甚严坐忘夜旦有过师者虗己座以延之躬起叉手而立南闻之以为太绝物非和光同尘义而诫之师曰道业未办岁月如流大根器如云门赵州犹曰我唯粥饭二时是杂用心矧伟根器日劫相倍者乎宋神宗元丰庚申十二月二十六日说偈而化阇维获五色舍利骨石栓索勾连塔于寺之东寿六十三腊三十三南岳福严慈感禅师潼川杜氏子上堂古佛心祇如今若不会苦沈吟秋雨微微秋风飒飒乍此乍彼若为酧答沙岸芦花青黄交杂禅者何依良久曰札潭州云葢守智禅师劒州陈氏子游方至豫章大宁时法昌遇韬藏西山师闻其饱参即之昌问汝何所来师曰大宁昌曰三门夜来倒汝知么师愕然曰不知昌曰吴中石佛大有人不曾得见师惘然即展拜昌使谒翠巖真久之无省且不舍寸阴及谒黄龙于积翠始尽所疑后首众石霜遂开法道吾徙云葢僧问有一无絃琴不是世间木今朝负上来请师弹一曲师拊膝一下僧曰金风飒飒和清韵请师方便再垂音师曰陜府灌铁牛上堂紧捎离水靴踏破湖湘月手把铁蒺藜打破龙虎穴翻身倒上树始见X无生灭却笑老瞿昙弹指超弥勒上堂昨日高山看钓鱼步行骑马失却驴有人拾得骆驼去重赏千金一也无若向这里荐得不着还草鞋钱上堂举赵州问僧向甚么处去曰摘茶去州曰闲师曰道着不着何处摸索背后龙鳞面前驴脚翻身筋斗孤云野鹤阿呵呵示众不离当处常湛然觅即知君不可见虽然先圣恁么道且作个模子搭却若也出不得祇抱得古人底若也出得方有少分相应云葢则不然骑骏马绕须弥过山寻蚁迹能有几人知师居院之东堂宋徽宗政和辛卯死心谢事黄龙由湖南入山奉觐日已夕矣侍僧通谒师曳履且行且语曰将烛来看其面目何似生而致名喧宇宙死心亦绝呌把近前来我要照是真师叔是假师叔师即当胸敺一拳死心曰却是真个遂作礼宾主相得欢甚及死心复领黄龙至示寂时师住开福得讣上堂法门不幸法幢摧五蕴山中化作灰昨夜泥牛通一线黄龙从此入轮回师于政和乙未三月七日陞座说偈曰未出世头如马杓出世后口如驴觜百年终须自坏一任天下卜度归方丈安坐而化寿九十一腊六十六福州玄沙合文明慧禅师僧问如何是道师曰私通车马僧进一步师曰官不容鍼杨州建隆院昭庆禅师泉州晋江林氏子出家开元参黄龙龙示以三关语久之尽得其道出住高邮之X干明乌江之慧济后住建隆上堂始见新岁倐忽早是二月初一天气和融拟举个时节因缘与诸人商量却被帝释梵王在门外柳眼中努出头来先说偈言褭褭飏轻絮且逐风来去相次走绵毬休言道我絮当时撞着阿修罗把住曰任你絮忽逢西风吹渭水落叶满长安一句作么生道于是帝释缩头入柳眼中良久曰参师于宋哲宗元祐己巳八月十六说偈而化塔于建隆安吉州报本慧元禅师潮州倪氏子十九为大僧徧历丛席于黄龙三关语下悟入住后僧问诸佛不出世达磨不西来正当恁么时未审来不来师曰撞着你鼻孔上堂白云消散红曰东昇仰面看天低头覰地东西南北一任观光达磨眼睛斗量不尽演若何曾认影善财不往南方衲僧鼻孔辽天到此一时穿却僧出礼拜曰学人有一问和尚还答否师曰昨日答汝了也曰今日作么生师曰明日来上堂僧问诸佛所说法种种皆方便是否师曰是曰为甚么诸法寂灭相不可以言宣师曰且莫错会僧以坐具一画师喝曰诸法寂灭相不可以言宣今之学者方见道不可以言宣便拟绝虑忘缘杜塞视听如斯见解未有自在分诸人要会寂灭相么出门不见一纤毫满目白云与青嶂师坐而不卧余三十年于宋哲宗元祐辛未十一月十六日陞座说偈曰五十五年梦幻身东西南北孰为亲白云散尽青山外万里X秋空片月新言讫而化塔全身于岘山之阳后三十年赐谥证悟禅师塔曰定应旨下建显化寺岁度僧以奉香火吉州仁山隆庆院庆闲禅师福州卓氏子母梦西僧授以明珠吞之而娠及生白光照室幼不近酒胾年十一弃俗十七得度二十徧参后谒黄龙于黄檗龙问甚处来师曰百丈曰几时离彼师曰正月十三龙曰脚跟好痛与三十棒师曰非但三十棒龙喝曰许多时行脚无点气息师曰百千诸佛亦乃如是曰汝与么来何曾有纤毫到诸佛境界师曰诸佛未必到庆闲境界龙问如何是汝生缘处师曰早晨喫白粥如今又觉饥曰我手何似佛手师曰月下弄琵琶曰我脚何似驴脚师曰鹭鸶立雪非同色龙嗟咨而视曰汝剃除须发当为何事师曰祇要无事曰与么则数声清磬是非外一个闲人天地间也师曰是何言欤曰灵利衲子师曰也不消得龙曰此间有辩上座者汝着精彩师曰他有甚长处曰他拊汝背二下又如何师曰作甚么曰他展两手师曰甚处学这虗头来龙大笑师却展两手龙喝之又问𢤱𢤱松松两人共一椀作么生会师曰百杂碎曰尽大地是个须弥山撮来掌中汝又作么生会师曰两重公案曰这里从汝胡言汉语若到同安如何过得师曰渠也须到这个田地始得曰忽被渠指火炉曰这个是黑漆火炉那个是黑漆香卓甚处是不X到处师曰庆闲面前且从恁么说话若是别人笑和尚去龙拍一拍师便喝明日同看僧堂曰好僧堂师曰极好工夫曰好在甚处师曰一梁拄一柱曰此未是好处师曰和尚又作么生龙以手指曰这柱得与么圆那枋得与么匾师曰人天大善知识须是和尚始得即趋去明日侍立龙问得坐披衣向后如何施设师曰遇方即方遇圆即圆曰汝与么说话犹带脣齿在师曰庆闲即与么和尚作么生曰近前来为汝说师拊掌曰三十年用底今朝捉败龙大笑曰一等是精灵师拂袖而去由是学者争归之庐陵太守张公鉴请居隆庆僧问铺席新开不可放过师曰记取话头曰请师高着眼师曰蹉过了也室中垂问曰祖师心印篆作何文诸佛本源深之多少又曰十二时中上来下去开单展钵此是五蕴败坏之身那个是清净法身又曰不用指东画西实地上道将一句来又曰十二时中着衣喫饭承甚么人恩力又曰鱼行水浊鸟飞毛落亮座主一入西山为甚么杳无消息师居隆庆未朞年钟陵太守王公诏请居龙泉不逾年以病求去庐陵道俗舟载而归居隆庆之东堂事之益笃宋神宗元豊辛酉三月七日将示寂遗偈曰露质浮世奄质浮灭五十三岁六七八月南岳天台松风㵎云珍重知音红炉优钵泊然坐逝俾画工就写其真首忽自举次日仍平视阇维日云起风作飞瓦折木烟气所至东西南北四十里凡草木X沙砾之间皆得舍利如金色计其所获几数斛阅世五十五坐夏三十六初苏子由欲为作记而疑其事方卧痁梦有呵者曰闲师事何疑哉疑即病矣子由梦中作数百言其铭略曰稽首三界尊闲师不止此愍世狭劣故聊示其小者子由其知言哉舒州三祖山法宗禅师僧问如何是佛师曰喫盐添得渴问如何是道师曰十里双牌五里单堠曰如何是道中人师曰少避长贱避贵问如何是善知识所为底心师曰十字街头一片甎曰如何是十字街头一片甎师曰不知曰既不知却恁么说师曰无人踏着上堂五五二十五时人尽解数倒拈第二筹茫茫者无据为甚么无据爱他一缕失却一端上堂明晃晃活鱍鱍十方世界一毫未抛向面前知不知莫向意根上拈掇拍一拍上堂架梯可以攀高虽升而不能达河汉铸锹可以掘凿虽利而不能到风轮其器者费功其谋者益妄不如归家坐免使走尘壤大众那个是尘壤祖佛禅道隆兴府泐潭洪英禅师邵武陈氏子幼㯋迈一目五行长弃儒得度依曹山雅久之辞登云居睠其胜绝殆终于此山因阅华严十明论乃证宗要即诣黄檗南席檗与语达旦曰荷担大法尽在尔躬厚自爱所至议论夺席晚游西山与胜首座栖双岭后开法石门久之迁泐潭上堂僧问逢场作戏时如何师曰红炉爆出铁乌龟曰当轩布鼓师亲击百尺竿头事X若何师曰山僧不作这活计僧拟议师曰不唧𠺕汉又僧礼拜起便垂下袈裟角曰脱衣衔甲时如何师曰喜得狼烟息弓弰壁上悬僧却揽上袈裟曰重整衣甲时如何师曰不到乌江畔知君未肯休僧便喝师曰惊杀我僧拍一拍师曰也是死中得活僧礼拜师曰将谓是收燕破赵之才元来是贩私盐贼问临济栽松即不问百丈开田事若何师曰深着鉏头曰古人犹在师曰更添鉏头僧礼拜师扣禅牀一下乃曰问也无穷答也无尽问答去来于道转远何故况为此事直饶棒头荐得不是丈夫喝下承当未为达士那堪更向言中取则句里驰求语路尖新机峰捷疾如斯见解尽是埋没宗旨玷污先贤于吾祖道何曾梦见祇如我佛如来临般涅槃曰吾有正法眼藏涅槃妙心付嘱摩诃大迦叶迦叶遂付阿难暨商那和修优波毱多诸祖相继至于达磨西来直指人心见性成佛不立文字语言岂不是先圣方便之道自是当人不信却自迷头认影奔逐狂途致使竛竮流浪生死诸禅德若能一念回光返照到自己脚跟下褫剥究竟将来可谓洞门豁开楼阁重重十方普现海会齐彰便乃凡圣贤愚山河大地以海印三昧一印印定更无纤毫透漏山僧如是举唱若是众中有本色衲僧闻之实谓掩耳而回笑破他口大众且道本色衲僧门下一句作么生道良久曰天际雪埋千尺石洞门冻折数株松上堂释迦老子当时一手X指天一手指地曰天上天下唯我独尊释迦老子旁若无人当时若遇个明眼衲僧直教他上天无路入地无门然虽如是也须是铜沙锣里满盛油始得上堂顾视大众曰青山重叠叠绿水响潺潺遂拈拄杖曰未到悬崖处擡头子细看卓一下上堂宝峰高士罕会到巖前雪压枯松倒岭前岭后野猨啼一条古路清风扫禅德虽然如是且道山僧拄杖长多少遂拈起曰长者随长使短者随短用卓一下上堂顾视大众曰石门巇崄铁关牢举目重重万仞高无角铁牛冲得破毗卢海内作波涛且道不涉波涛一句作么生道良久曰一句不遑无着问迄今犹作野盘僧师于宋神宗熙宁辛亥六月因知事粉争止之不可乃谓众曰领众不肃正坐无德吾有愧黄龙叙行脚始末曰吾灭后火化以骨石藏普同塔明生死不离清众也言卒而逝世寿五十九僧腊四十三茶毗收骨入塔别收舍利供养金陵保宁寺圆玑禅师福州林氏子僧问生死到来如何回避师曰堂中瞌睡寮里抽解曰便恁么时如何师曰须知有转身一路曰如何是转身一路师曰倾出你脑髓拽脱你鼻孔曰便从今日无疑去也师曰作么生会曰但知行好事不用问前程师曰须是恁么上堂道源不远性海非遥但向己求莫从他觅古人与么说话大似认奴作郎指鹿为马若是翠巖即不然也不向己求亦不从他觅何故双眉本来X自横鼻孔本来自直直饶说得天花乱坠顽石点头筭来多虗不如少实且道如何是少实底事良久曰冬瓜直儱侗瓠子曲弯弯上堂春雨微微百事皆宜禾苗发秀蔬菜得时阿难如合掌迦叶亦攒眉直饶灵山会上拈花微笑筭来犹涉离微争似三家村里老翁深耕浅种各知其时有时当面便说谁管瞬目掦眉更有一般奇特事末后一着更须知击拂子上堂广寻文义镜里求形息念观空水中捉月单传心印特地多端德山临济枉用工夫石巩子湖翻成特地若是保宁总不恁么但自随缘饮啄一切寻常深遯白云甘为无学之者敢问诸人保宁毕竟将何报答四恩三有良久曰愁人莫向愁人说说向愁人愁杀人师示寂阇维有终不坏者二糁以五色舍利塔于雨花台之左南安军雪峰道圆禅师南雄人依积翠日宴坐下板时二僧论野狐话一曰不昧因果也未脱得野狐身一曰不落因果又何曾堕野狐来师闻之悚然因诣积翠庵渡㵎勐省述偈曰不落不昧僧俗本无忌讳丈夫气宇如王争受囊藏被葢一条楖栗任纵横野狐跳入金毛队翠见为助喜住后上堂举风幡话颂曰不是风兮不是幡白云依旧覆青山年来老大浑无力偷得忙中些子闲蕲州四祖山法演禅师桂州人僧问如何是心相师曰山河大地曰如何是心体师曰汝唤甚么作山河X大地上堂叶辞柯秋巳暮参元人须警悟莫谓来年更有春等闲蹉了巖前路且道作么生是巖前路良久曰崄上堂主山吞却案山寻常言论拄杖子普该尘剎未足为奇光境两亡复是何物良久曰劫火洞然毫未尽青山依旧白云中上堂佛祖之道壁立千仞拟议驰求还同点额识不能识智不能知古圣到这里垂一言半句要你诸人有个入处所以道低头不见地仰面不见天欲识白牛处但看髑髅前如今头上是屋脚下是地面前是佛殿且道白牛在甚么处乃召大众众举头师叱之南康军清隐潜庵清源禅师豫章邓氏子上堂寒风激水成冰杲日照冰成水冰水本自无情各各应时而至世间万物皆然不用强生拟议上堂先师初事栖贤諟泐潭清历二十年宗门奇奥经论元要莫不贯穿及因云峰指见慈明则一字无用遂设三关语以验学者而学者如叶公画龙龙现即怖安州兴国院契雅禅师僧问请师不于语默里答话师以拄杖卓一下僧曰和尚莫草草怱怱师曰西天斩头截臂僧礼拜师曰堕也堕也上堂心如朗月连天静遂打一圆相曰寒山子聻性似寒潭彻底清是何境界良久曰无价夜光人不识识得又堪作甚么凡夫虗度几千春乃呵呵大笑曰争如独坐明窗下花落花开自有时下座齐州灵巖山重确正觉禅师上堂祖师心印状似铁X牛之机鍼挑不出匙挑不上过在阿谁绿虽千种草香祇一株兰上堂不方不圆不上不下驴鸣狗吠十方无价拍禅牀下座䖍州廉泉院昙秀禅师僧问满口道不得时如何师曰话堕也问不与万法为侣时如何师曰自家肚皮自家画问如何是学人转身处师曰扫地浇花曰如何是学人亲切处师曰高枕枕头曰总不恁么时如何师曰莺啼岭上花发巖前问如何是衲僧口师曰杀人不用刀南岳高台寺宣明佛印禅师僧问正法眼藏涅槃妙心便请拈出师直上觑僧曰恁么则人天有赖师曰金屑虽贵蕲州三角山慧泽禅师僧问师登宝座大众侧聆师卓拄杖一下僧曰答即便答又卓个甚么师曰百杂碎南岳法轮文昱禅师上堂以拄杖卓一卓喝一喝曰雪上加霜眼中添屑若也不会北郁单越信州灵鹫慧觉禅师上堂大众百千三昧无量妙义尽在诸人脚跟下各请自家回互取会么回互不回互认取归家路智慧为桥梁柔和作依怙居安则虑危在乐须知苦君不见庞居士黄金抛却如粪土父子团圞头共说无生语无生语仍记取九夏雪花飞三冬汗如雨黄檗积翠永庵主示众山僧住庵来无禅可说无法X可传亦无差珍异宝祇收得续火柴头一个留与后人令他烟𦦨不绝火光长明遂掷下拂子时有僧就地拈起吹一吹师便喝曰谁知续火柴头从这汉边烟消火灭去乃拂袖归庵僧吐舌而去师问僧审奇汝久不见何所为奇曰见伟藏主有个安乐处师曰试举似我看奇因叙其所得师曰汝是伟未是奇莫测归以语伟大笑曰汝非永不非奇走积翠质之慧南南亦大笑师乃作偈曰明暗相参杀活机大人境界普贤知同条生不同条死笑倒庵中老古锥庐山归宗志芝庵主临江人壮为苾蒭依黄龙于归宗遂领深旨有偈曰未到应须到到了令人笑眉毛本无用无渠底波俏未几龙引退芝陆沈于众一日普请罢书偈曰茶芽蔍蔌初离焙笋角狼忙又吐泥山舍一年春事办得闲谁管板头低由是衲子亲之师不怿结茆绝顶作偈曰千峰顶上一间屋老僧半间云半间昨夜云随风雨去到头不及老僧闲隆兴百丈元肃禅师上堂僧问祖意西来愿垂开示师曰泥牛吞巨浪曰中下之机如何体究师曰木马践红尘曰恁么则法轮再转祖道重光师曰土上加泥乃曰文殊在诸人眼睫上放光普贤在诸人脚跟下走过且道观音大士在什么处行履夜闻风水响日听岭猿啼示众春去秋来始复冬花开花落几时穷唯余林下探元者了得无常性自通示众动则应用无穷静则虗明寥廓动静无二物我如如诸X人在这里阿谁无分虽然如是苦瓠连根苦甜瓜彻蔕甜长沙石霜琳禅师行脚时与夹山龄同依佛日才自负罢参因同游黄檗闻檗小参不喻其旨师遂求入室龄大怒痛敺而去师独留未几得悟黄龙宗旨机锋颕脱名振丛林与文关西英邵武齐名开法石霜示众霜花一境极目萧然枯木堂前风行艹偃渌水滔滔无尽白云合而还开往来禅客饱足观光林下相逢呵呵大笑且道笑个什么良久曰烟村三四月别是一家春上堂或谭元或说妙德山临济拍手笑更言无说是菩提多年梁上生芝艹僧问法王出世请施号令师曰一二三四五曰恁么则法令齐行也师曰潇湘船子问石霜枯木重生时如何师曰海底金龟走天边玉兔明曰恁么则觉花开有地果熟自然香师曰须弥顶上面南行师说法类真净然于真净不相识而心敬之在石霜时真净住洞山师以偈送僧有憧憧四海求禅者不到新丰也是痴之句葢见之也宋神宗元丰甲子三月八日净发沐浴至晚小参遗偈辞世夜半端然示寂阇维得舍利葬于本山隆兴上蓝顺禅师西蜀人有远识为人勤渠纯至丛林后进皆敬爱之初出蜀与圜通讷偕行巳而又与大觉琏游甚久又善东坡故黄门后赞其像曰与讷偕行与琏偕处得法于南为长子然缘薄所居皆远X方小剎又住景福香城双峰学者过其门莫肯留师亦超然自得寿八十余坐脱香城山平生与潘延之善将终使邀叙别延之至而师巳化矣其示众多为偈皆德言也偈曰夏日人人把扇摇冬来以炭满炉烧若能如此全知晓尘劫无明当下消赵州勘婆子颂曰赵州问路婆子答云直恁么去皆言勘破老婆婆子无你雪处黄龙三关颂曰长江雪散水滔滔忽尔狂风浪便高不识渔家元妙意偏于浪里觇风涛又曰南海波斯入大唐有人别宝便商量或时遇贱或时贵日到西峰影渐长又曰黄龙老和尚有个生缘语山僧承嗣伊今日为君举为君举猫儿偏解捉老鼠福州延庆洪准禅师桂州人久从黄龙游天资纯谨未尝忤物暮年谢院事寓迹寒溪寺寿八十日夕惟吟梵音赞观世音而巳临终时大众皆远赴檀供惟一仆夫在师擕磬坐土地祠诵孔雀经一遍归卧室安坐而逝乡民观者如堵师忽开目而笑使坐于地有顷大众还师唿立其右握手如炊熟久视之寂然去矣三日不倾神色如生道俗塑其像龛供之安庆宿松灵隐德滋山主蜀人住院二十年每独自陞座曰朝朝相似日日一般只者便是更莫别参宋神宗元丰癸亥十月四日陞堂集众良久曰会么众无语师俨然而逝吉安禾山德普禅师緜州蒲氏子少尚气节有卓识X礼富乐静为师静与语奇之事众为务十八得度受具秀出讲席解唯识起信论两川无敢难诘者号义虎罪圭峰疏义多臆说摘其失处诫学者不可信老宿皆数之云圭峰清凉国师所印可汝敢雌黄蚍蜉撼树汝今是矣师叹曰学者以名位惑久矣清凉圭峰非有四目八臂也奈何甘自退屈乎乃出蜀至荆州金銮得老衲激励指参黄龙便问迦叶答阿难倒却门前剎竿着意旨如何龙曰上人出蜀曾到玉泉否师曰曾到曰曾挂搭否师曰一夕便发曰智者道场关将军打供与结缘几时何妨师嘿然良久理前问龙俛首师趋出豁然有省大惊曰两川义虎不消此老一唾游螺川侍制刘公请住慧云次迁禾山宋哲宗元祐庚午十二月十五日谓左右曰诸方尊宿死丛林必祭吾以为徒虗设吾若死汝曹当先祭乃令从今办祭众问和尚几时迁化师曰汝辈祭绝即行于是帏寝堂坐师中致祭读文跪揖上食师饫餐自如自门弟子下及庄力日次为之明年元日祭绝曰明日雪晴乃行至时晴忽雪雪止师坐焚香而化阅世六十有七坐四十九夏全身塔于寺之左开封慧林佛陀德逊禅师福州侯官杨氏子依东京天宁照出家造黄龙久为侍者初出世汾阳之净土次迁太原之白云常坐不卧奉诏住慧林开堂日宋哲宗遣中使降香师陞座问答罢乃曰传持此事岂以摇唇鼓舌驰骋言锋而可议然于方便门中事无X一向是故文殊以无住为本曹溪以无念为宗无念之宗为万法之宗无住之本为万法之本众生弃本逐末背觉合尘一失其源迷而不复故祖师西来不立文字特唱宗乘只教诸人明见自性与佛同寿歇即菩提不从人得佛言我于燃灯佛所无一法可得若有一法可得燃灯佛即不与我授记如是举唱犹是化门且道不落化门一句作么生道冬不寒腊下看哲宗升遐百日入内赐号佛陀禅师未几太后上僊师又被诏入内陞座举扬般若赐赉甚厚黄龙法道至是始盛京都后于大观间示寂五灯全书卷第三十七五灯全书X卍XXX五灯全书卷第三十八京都圣感禅寺住持僧编辑京都古华严寺住持僧较阅进呈临济宗南岳下十三世黄龙心禅师法嗣隆兴府黄龙死心悟新禅师韶州黄氏子生有紫肉幕左肩右袒如僧伽棃状壮依佛陀院德修祝发进X具后游方至黄龙谒晦堂堂竖拳问曰唤作拳头则触不唤作拳头则背汝唤作甚么师罔措经二年方领解然尚谈辩无所抵捂堂患之偶与语至其锐堂遽曰住住说食岂能饱人师窘乃曰某到此弓折箭尽望和尚慈悲指个安乐处堂曰一尘飞而翳天一芥堕而覆地安乐处政忌上座许多骨董直须死却无量劫来全心乃可耳师趋出一日闻知事捶行者而迅雷忽震即大悟趋见晦堂忘纳其屦即自誉曰天下人总是参得底禅某是悟得底堂笑曰选佛得甲科何可当也因号死心叟初出住云巖次迁翠巖晚住黄龙僧问如何是黄龙接人句师曰开口要骂人曰骂底是接人句验人一句又作么生师曰伹识取骂的问弓箭在手智刃当锋龙虎阵圆请师相见师曰败将不斩曰恁么则铜柱近标修水侧铁关高鏁凤凰峰师曰不到乌江未肯休曰若然者七擒七纵正令全提师曰棺木里瞠眼僧礼拜师曰苦苦问承师有言老僧今夏向黄龙潭内下三百六十个钓筒未曾遇着个锦鳞红尾为复是钩头不妙为复是香饵难寻师曰雨过竹风清云开山岳露曰恁么则巳得真人好消息人间天上更无疑师曰是钩头不妙是香饵难寻曰出身犹可易脱体道应难师曰乱统禅和如麻似粟上堂深固幽远无人能到释迦老子到不到若到因甚么无人若不到谁道幽远上堂祖师心印状似铁牛之机去即印住住X即印破祇如不去不住印即是不印即是金果早朝猿摘去玉华晚后凤衔归上堂行脚高人解开布袋放下钵囊去却药忌一人所在须到半人所在须到无人所在也须亲到上堂抝折拄杖将甚么登山渡水拈却钵盂匙箸将甚么喫粥喫饭不如向十字街头东卜西卜忽然卜着是你诸人有彩若卜不着也怪云巖不得上堂文殊骑师子普贤骑象王释迦老子足蹑红莲且道黄龙骑个甚么良久曰近来年老一步是一步上堂清珠下于浊水浊水不得不清念佛投于乱心乱心不得不佛佛既不乱浊水自清浊水既清功归何所良久曰几度黑风翻大海未曾闻道钓舟倾上堂有时破二作三有时会三归一有时三一混同有时不落数量且道甚么处是黄龙为人处良久曰珍重问如何是四大毒蛇师曰地水火风曰如何是地水火风师曰四大毒蛇曰学人未晓乞师方便师曰一大既尔四大亦同室中问僧月晦之阴以五色彩着于瞑中令百千万人夜视其色宁有辩其青黄赤白者么僧无语师代曰个个是盲人师因王正言问尝闻三缘和合而生又闻即死即生何故有夺胎而生者某甚疑之师曰如正言作漕使随所在处即居其位还疑否王曰不疑师曰复何疑也王于言下领解宋徽宗政和甲午十二月十三晚小参示偈曰说时七颠八倒默时落二落三为报五湖禅客心王自在休参泊然坐X逝茶毗设利五色后有过其区所者获之尤甚塔于晦堂丈室之北寿七十二坐四十五夏隆兴府黄龙灵源惟清禅师本州陈氏子印心于晦堂每谓人曰今之学者未脱生死病在甚么处病在偷心未死耳然非其罪为师者之罪也如汉高帝绐韩信而杀之信虽死其心果死乎古之学者言下脱生死效在甚么处在偷心巳死然非学者自能尔实为师者钳鎚妙密也如梁武帝御大殿见侯景不动声气而景之心已枯竭无余矣诸方所说非不美丽要之如赵昌画华华虽逼真而非真华也上堂鼓声才动大众云臻无限天机一时漏泄不孤正眼便合归堂更待繁词沈理宗旨纵谓释迦不出世四十九年说达磨不西来少林有妙诀修山主也似万里望乡关又道若人识祖佛当处便超越直饶恁么悟入亲切去更有转身一路勘过了打以拂子击禅牀下座上堂江月照松风吹永夜清宵更是谁雾露云霞遮不得个中犹道不如归复何归荷叶团团团似镜菱角尖尖尖似锥上堂三世诸佛不知有恩无重报狸奴白牯却知有功不浪施明大用晓全机绝踪迹不思议归去好无人知冲开碧落松千尺截断红尘水一溪上堂至道无难唯嫌拣择但莫憎爱洞然明白祖师恁么说话瞎却天下人眼识是非别缁素底衲僧到这里如何辨明未能行到水穷处难解坐看云起时宋徽宗丁酉九月十八日食罢X唿以栖首座决别乃起浴更衣净发讫安坐而寂门弟子遵师遗诫藏骨石于海会示生死不与众隔也隆兴府泐潭草堂善清禅师南雄何氏子初谒大沩喆无所得后谒黄龙龙示以风幡话久而不契一日龙问风幡话子作么生会师曰逈无入处乞师方便龙曰子见猫儿捕鼠乎目睛不瞬四足锯地诸根顺向首尾一直拟无不中子诚能如是心无异缘六根自静默然而究万无失一也师从是屏去闲缘岁余豁然契悟以偈告龙曰随随随昔昔昔随随随后无人识夜来明月上高峰元来祇是这个贼龙颔之复告之曰得道非难弘道为难弘道犹在己说法为人难既明之后在力行之大凡宗师说法一句中具三元一元中具三要子入处真实得坐披衣向后自看自然七通八达去师复依止七年乃辞徧访丛林后出世黄龙终于泐潭僧问牛头未见四祖时如何师曰京三卞四曰见后如何师曰灰头土面曰毕竟如何师曰一场懡㦬开堂上堂举浮山远曰欲得英俊么仍须四事俱备方显宗师蹊径何谓也一者祖师巴鼻二具金刚眼睛三有师子爪牙四得衲僧杀活拄杖得此四事方可纵横变态任运卷舒高耸人天壁立千仞傥不如是守死善道者败军之兆何故棒打石人贵论实事是以到这里得不修江耿耿大野云凝绿竹含烟青山锁翠风云一致水月齐观一句该通巳彰残朽师曰黄龙今日出世时当末季X佛法浇漓不用祖师巴鼻不用金刚眼睛不用师子爪牙不用杀活拄杖祇有一枝拂子以为蹊径亦能纵横变态任运卷舒亦能高耸人天壁立千仞有时逢强即弱有时遇贵即贱拈起则群魔屏迹佛祖潜踪放下则合水和泥圣凡同辙且道拈起好放下好竿头丝线从君弄不犯清波意自殊上堂色心不异彼我无差竖起拂子曰若唤作拂子入地狱如箭不唤作拂子有眼如盲直饶透脱两头也是黑牛卧死水吉州青原惟信禅师上堂老僧三十年前未参禅时见山是山见水是水及至后来亲见知识有个入处见山不是山见水不是水而今得个休歇处依前见山祇是山见水祇是水大众这三般见解是同是别有人缁素得出许汝亲见老僧澧州夹山灵泉院晓纯禅师尝以木刻作一兽师子头牛足马身每陞堂时持出示众曰唤作师子又是马身唤作马身又是牛足且道毕竟唤作甚么令僧下语莫有契者师示颂曰轩昂轩子首牛足马身材三道如能入元门叠叠开上堂有个汉自从旷大劫无住亦无依上无片瓦葢头下无寸土立足且道十二时中在甚处安身立命若也知得朝到西天暮归东土汉州三圣继昌禅师彭州黎氏子上堂木佛不度火甘露台前逢达磨惆怅洛阳人未来面壁九年空冷X坐金佛不度炉坐叹劳生走道途不向华山图上看岂知潘阆倒骑驴泥佛不度水一道灵光照天地堪羡玄沙老古锥不要南山要鼈鼻上堂举赵州访二庵主师曰五陵公子争夸富百衲高僧不厌贫近来世俗多颠倒祇重衣衫不重人隆兴府双岭化禅师上堂翠竹黄华非外境白云明月露全真头头尽是吾家物信手拈来不是尘遂举拂子曰会么认着依前还不是击禅牀下座泗州龟山水陆院晓津禅师僧问如何是宾中宾师曰巢父饮牛曰如何是宾中主师曰许由洗耳曰如何是主中宾师便喝曰如何是主中主师曰礼拜了退上堂田地稳密过犯弥天灼然擡脚不起神通游戏无疮自伤特地下脚不得且道过在甚么处具参学眼底出来共相理论要见本分家山不支岐路莫祇管自家点头蹉过岁月他时异日顶上一推莫言不道漳州保福本权禅师临漳人性质直而勇于道乃于晦堂举拳处彻证根源机辩捷出黄山谷初有所入问晦堂此中谁可与语堂曰漳州权师方督役开田山谷同晦堂往致问曰直岁还知露柱生儿么师曰是男是女黄拟议师挥之堂谓曰不得无礼师曰这木头不打更待何时黄大笑上堂举寒山偈曰吾心似秋月碧潭清皎洁无物堪比伦教我如何说老僧即不然吾心似灯笼点火内外红有物堪比伦来X朝日出东传者以为笑死心见之叹曰权兄提唱若此诚不负先师所付嘱也潭州南岳双峰景齐禅师上堂拈拄杖曰横拈倒用诸方虎步龙行打狗撑门双峰掉在无事甲里因风吹火别是一家以拄杖靠肩顾视大众曰唤作无事得么良久曰刀尺高悬着眼看志公不是闲和尚卓拄杖一下温州护国寄堂景新禅师郡之陈氏子上堂三界无法何处求心欲知护国当阳句且看门前竹一林鄂州黄龙智明禅师一日上堂众才集师乃曰不可更开眼说梦去也便下座上堂南北一诀斩钉截铁切忌思量翻成途辙师同胡巡检到公安二圣胡问达磨对梁武帝云廓然无圣公安为甚么却有二圣师曰一点水墨两处成龙潭州道吾仲圆禅师上堂不是心不是佛不是物古人恁么道譬如管中窥豹但见一斑设或入林不动草入水不动波亦如骑马向冰凌上行者是射鵰手何不向蛇头上揩痒具正眼者试辨看良久曰鸳鸯绣出自金鍼临安慈云道清禅师尝垂语四则一曰箭锋相拄底应机乃丝毫无差边方人语不相谙如何辨他子细二曰格外明机的问南以北为酬饥馁人急切相投未审将何赈济三曰妙用纵横底临机辨若悬河毗耶城彼上人来未审若为酬对四曰寒灰枯木底到X这里无言家中给侍之人日用如何指授隆兴黄龙如晓禅师僧问如何是黄龙境师曰山连幕阜水泻洞庭曰如何是境中人师曰形容虽丑陋出语便成章上堂烟云绽处楼殿撑天水月松萝交光相映人和境照柳眼乍青佛法人事无欠无少虽然祇如不落时机一句作么生道良久曰少林虽面壁年老也心孤太史山谷居士黄庭坚字鲁直以般若夙习虽膴仕澹如也出入宗门未有所向好作艶词尝谒圆通秀秀呵曰大丈夫翰墨之妙甘施于此乎秀方戒李伯时画马事公诮之曰无乃复置我于马腹中耶秀曰汝以艶语动天下人婬心不止马腹中正恐生泥犂耳公悚然悔谢由是绝笔惟孳孳于道着发愿文痛戒酒色但朝粥午饭而巳往依晦堂乞指径捷处堂曰祇如仲尼道二三子以我为隐乎吾无隐乎尔者太史居常如何理论公拟对堂曰不是不是公迷闷不巳一日侍堂山行次时巖桂盛放堂曰闻木穉花香么公曰闻堂曰吾无隐乎尔公释然即拜之曰和尚得恁么老婆心切堂笑曰祇要公到家耳久之谒云巖死心新随众入室心见张目问曰新长老死学士死烧作两堆灰向甚么处相见公无语心约出曰晦堂处参得底使未着在后左官黔南道力愈胜于无思念中顿明死心所问报以书曰往年尝蒙苦苦提撕长如醉梦依稀在光影中葢疑情不尽命根不X断故望崖而退耳谪官在黔南道中昼卧觉来忽尔寻思被天下老和尚谩了多少惟有死心道人不肯乃是第一相为也不胜万幸后作晦堂塔铭曰某风承记莂堪任大法道眼未圆而来瞻窣堵实深宗仰之叹乃勒坚珉敬颂遗美公复设苹蘩之供祭之以文弔之以偈曰海风吹落楞伽山四海禅徒着眼看一把柳丝收不得和烟搭在玉栏干观文王韶居士字子淳出剌洪州乃延晦堂问道默有所契因述投机颂曰昼曾忘食夜忘眠捧得骊珠欲上天却向自身都放下四稜场地恰团圆呈堂堂深肯之秘书吴恂居士字德夫居晦堂入室次堂谓曰平生学解记忆多闻即不问你父母未生巳前道将一句来公拟议堂以拂子击之即领深旨连呈三偈其后曰咄这多知俗汉齩尽古今公案忽于狼借推头拾得𧏙蜋粪弹明明不直分文万两黄金不换等闲拈出示人祇为走盘难看咦堂答曰水中得火世还稀看着令人特地疑自古不存师弟子如今却许老胡知东林总禅师法嗣隆兴府泐潭应干禅师袁州彭氏子久依照觉参吹布毛机缘一日忽顿释所疑乃呈颂曰潦倒忘机是鸟窠西湖湖上控烟萝布毛拈示无多子銕眼铜睛不奈何照可之俾继其席上堂灵光洞耀逈脱根尘X体露真常不拘文字心性无染本自圆成但离妄缘即如如佛古人恁么道殊不知是个坑穽贴肉汗衫脱不去过不得直须如师子儿壁立千仞方能勦绝去然虽如是也是布袋里老鵶拍禅牀下座宋哲宗绍圣丙子示疾临逝说偈曰锋铓点滴休相许目病空花徒指注六十三年浮世人踏翻海岳重归去言毕而化南康庐山开先行瑛广鑑禅师桂州毛氏子僧问如何是道师曰良田万顷曰学人不会师曰春不耕秋无望问如何是祖师西来意师曰君山点破洞庭湖曰意旨如何师曰白浪四边绕红尘何处来上堂谈元说妙譬如画饼充饥入圣超凡太似飞蛾赴火一向无事败种焦芽更若驰求水中捉月以拂子一拂曰适来许多见解拂却了也作么生是诸人透脱一句良久曰铁牛不喫栏边草直向须弥顶上眠以拂子击禅牀上堂弯石巩弓架兴化箭运那罗延力定烁迦罗眼不射大雄虎不射药山鹿不射云巖师子不射象骨狝猴且道射个甚么良久曰放过一着上堂登山须到顶入海须到底学人须到佛祖道不得处若不如是尽是依草附木底精灵喫野狐涕唾底鬼子华严恁么道譬如良药然则苦口且要治疾阿㖿㖿师才器广大果于立事任人役物如转石于千仞之溪无不如意鲁直黄公谓师为如来藏中之说客菩提扬中之游侠葢实录也X庐山圆通可迁法镜禅师严州陈氏子僧问如何是佛法大意师曰寸钉牛力曰学人不会师曰参取不会底上堂良久曰便恁么散去早是不着便那堪待长老鼓两片皮说青道黄指南作北祖师门下转没交涉这里忽有个杰出丛林为众竭力的汉出来掀倒禅牀喝散大众将长老推向阶下也许他有些气息有么有么既无老僧倒行此令去也拈棒下座一齐打散绍兴府象田梵卿禅师嘉兴人姓钱氏僧问大悲菩萨用许多手眼作甚么师曰富嫌千口少曰毕竟如何是正眼师曰从来共住不知名问寒风乍起衲子开炉忽忆丹霞烧木佛因何院主堕眉须师曰张公喫酒李公醉曰为复是逢强即弱为复是妙用神通师曰堂中圣僧却谙此事问象田有屠龙之劒欲借一观时如何师横按拄杖僧便喝师掷下拄杖僧无语师曰这死虾蟇上堂春巳暮落华纷纷下红雨南北行人归不归千林万林鸣杜宇我无家兮何处归十方剎土奚相依老夫有个真消息昨夜三更月在池上堂佛法到此命若悬丝异目超宗亦难承绍竖起拂子曰赖有这个堪作流通于此覰得便见三世诸佛向灯笼露柱里转大法轮六趣众生于铁围山得闻法要闻声非声见色非色随异类四生各得解脱如斯举唱非但埋没宗风亦乃平沈自已且道如何不犯令去拍禅牀下座X东京褒亲旌德院有瑞佛海禅师兴化仙游陈氏子初参黄龙南龙问汝为人事来为佛法来师曰为佛法来龙曰若为佛法来即今便分付遂打一拂子师曰和尚也不得恼乱人龙即器之后依照觉深悟元奥出世安州太平被诏住褒亲宋哲宗赐名大觉号佛海上堂有佛世界以一尘一毛而作佛事令见一法者而具足一切法故权为架阁有佛化内以忘言寂默为大佛事使其学者离一切相即名诸佛故好与三下火抄有佛土中以黄华翠竹而为佛事令覩相者见色即空故且付与弥勒有佛宝剎以法空为座而示佛事裨其行人不着佛求故勘破了勾下有佛道场以四事供养而成佛事使知足者断异念故可与下载有佛妙域以一切语言三昧作其佛事令随机入者不舍动静故为渠装载大众且道于中还有优劣也无良久曰到者须知是作家参临江军慧力院可昌禅师僧问佛力法力即不问如何是慧力师曰踏倒人我山扶起菩提树曰菩提本无树向甚么处下手师曰无下手处正好着力曰今日得闻于未闻师曰莫把真金唤作鍮石上堂佛法根源非正信妙智不能悟入祖师关键非大悲重愿何以开通具信智则权实双行如金在鑛全悲愿则善恶可辨似月离云大众祇如父母未生时许多譬喻向甚么处吐露良久曰十语九中不如一点黄州柏子山栖真院德嵩禅师上堂天地一指绝诤X竞之心万物一马无是非之论由是魔罗潜迹佛祖兴隆寒山拊掌欣欣拾得呵呵大笑大众二古圣笑个甚么良久呵呵大笑曰昙华一朵再逢春庐山万杉院绍慈禅师桂州赵氏子参照觉问世尊付金襕外别传何物觉举拂子师曰毕竟作么生觉以拂子蓦口打师拟开口觉又打师于是有省遂夺拂子便礼拜觉曰汝见何道理便礼拜师曰拂子属某甲了也觉曰三十年老将今日被小卒折倒自此推为东林上首上堂先行不到若须弥立乎巨川末后太过犹勐士发乎狂矢或高或下未有准绳以是还非遭人点检且道如何得相应去良久曰红炉𦦨里重添火烜赫金刚眼自开咄上堂我祖别行最上机纵横生杀绝猜疑虽然塞断群狐路返掷须还师子儿众中还有金毛烜赫牙爪生狞者么试出哮孔一声看良久曰直饶有也不免玉溪寨主撩钩搭索参南岳衡岳寺道辩禅师僧问拈槌举拂即且置和尚如何为大师曰客来须接曰便是为人处也师曰麤茶澹饭僧礼拜师曰须知滋味始得吉州禾山甘露志传禅师僧问一等没絃琴请师弹一曲师曰山僧耳聋曰学人请益师曰去曰慈悲何在师曰自有诸方眼上堂牛头没马头回劒轮飞处绝纤埃南北东西无异路谩言南岳与天台东京褒亲旌德宗谕禅师上堂新罗打鼓大宋上堂X庭前柏子问话灯笼露柱着忙香台拄杖起作舞卧病维摩犹在牀这老汉我也识得你病休讶郎当咄隆兴府西山龙泉夔禅师上堂众集师乃曰祇恁么便散去不妨要妙虽然如是早是无风起浪钉橛空中岂况牵枝引蔓说妙谭元正是金屑眼中翳衣珠法上尘且道拂尘出屑是甚么人卓拄杖下座南康军兜率志恩禅师上堂落落魄魄居村居郭莽莽卤卤何今何古不重己灵休话佛祖搊定释迦鼻孔揭却观音耳朵任他雪岭辊毬休管禾山打鼓若是本色衲僧终不守株待兔参福州兴福院康源禅师上堂山僧有一诀寻常不漏泄今日不囊藏分明为君说良久曰寒时寒热时热慧圆上座开封酸枣于氏子世业农少依邑之建福德光为师性椎鲁然勤渠祖道坚坐不卧居数岁得度南游抵庐山至东林每以已事请问朋辈曰如何是禅朋辈曰能鸣者乃蝉也以其貌陋举止乖疎皆戏侮之师遂疑至面壁深思骨立者数月一日行殿庭中忽足颠而仆了然开悟作偈俾行者书于壁曰这一交这一交万两黄金也合消头上笠腰下包清风明月杖头挑即日离东林众传至照觉觉大喜曰衲子参究若此善不可加令人迹其所往竟无知者泉州开元真觉志添禅师本州陈氏子依东林一日室中示吹布毛因缘师当下开悟呈颂曰老师曾把X布毛吹举处分明第一机欲识个中端的处岭头日日白云飞宋元祐初游京师徐国大王遣使召入宫小参毗卢遮那实性与汝等诸人本性无别从旷劫来转轮法界于受生中无本无末无去无来无性无相无古无今纤尘不立毫发难存然虽如是据衲僧门下天地悬殊直饶三世诸佛六代祖师天下老和尚神通过于鹙子辩智胜于满慈到这里也须结舌良久曰国令巳传清宇宙人人齐贺太平年宣仁皇太后赐师真觉禅师号并赐磨衲袈裟御笔题金环绦𨨠曰赐真觉道者当来同成佛果诸宫屡赐紫衣四十余道回奏徧赐诸方禅律哲宗上僊复于福宁殿陞座内翰东坡居士苏轼字子瞻因宿东林与照觉论无情话有省黎明献偈曰溪声便是广长舌山色岂非清净身夜来八万四千偈他日如何举似人未几抵荆南闻玉泉皓机锋不可触公拟抑之即微服往见泉问尊官高姓公曰姓秤乃秤天下长老底秤泉喝曰且道这一喝重多少公无对于是尊礼之后过金山有写公照容者公戏题曰心似巳灰之木身如不系之舟问汝平生功业黄州惠州琼州宝峰文禅师法嗣隆兴府兜率真寂从悦禅师赣州熊氏子初首众道吾眼高无人一日领数衲谒云葢智智与语未数句尽知所蕴乃笑曰观首座气质不凡奈何出言吐气X如醉人耶师面热汗下智复与锥札之师茫然遂求入室智曰曾见法昌遇否师曰曾看他语录自了可也不愿见之智曰曾见洞山文否师曰关西子没头脑拖一条布裙作尿臭气有甚长处智曰你但向尿臭气处参取师依教即谒洞山深领奥旨复谒智智曰见关西子后大事如何师曰若不得和尚指示洎乎蹉过一生遂礼谢出世鹿苑有清素者久参慈明寓居一室未始与人交师因食蜜渍茘枝偶素过门师唿曰此老人乡果也可同食之素曰自先师亡后不得此食久矣师曰先师为谁素曰慈明也某忝执侍一十三年师乃疑骇曰十三年堪忍执侍之役非得其道而何遂馈以余果稍稍亲之素问师所见者何人曰洞山文素曰文见何人师曰黄龙南素曰南匾头见先师不久法道大振如此师益疑骇遂袖香诣素作礼素起避之曰吾以福薄先师授记不许为人师益恭素乃曰怜子之诚违先师之记子平生所得试语我师具通所见素曰可以入佛而不能入魔师曰何谓也素曰岂不见古人道末后一句始到牢关如是累月素乃印可仍戒之曰文示子者皆正知正见然子离文太早不能尽其妙吾今为子点破使子受用得大自在他日切勿嗣吾也僧问提兵统将须凭帝主虎符领众匡徒密佩祖师心印如何是祖师心印师曰满口道不得曰祇这个别更有师曰莫将支遯鹤唤作右军鹅问如何是兜率境师X曰一水㮃蓝色千峰削玉青曰如何是境中人师曰七凹八凸无人见百手千头祇自知上堂耳目一何清端居幽谷里秋风入古松秋月生寒水衲僧于此更求真两个猢狲垂四尾喝一喝上堂兜率都无辨别却唤乌龟作鼈不能说妙谈真祇解摇脣鼓舌遂令天下衲僧觑见眼中滴血莫有翻瞋作喜笑傲烟霞者么良久曰笛中一曲昇平乐筭得生平未解愁上堂始见新春又逢初夏四时若箭两曜如梭不觉红颜翻成白首直须努力别着精神耕取自已田园莫犯他人苗稼既然如是牵犂拽杷须是雪山白牛始得且道鼻孔在甚么处良久曰叱叱上堂常居物外度清时牛上横将竹笛吹一曲自幽山自绿此情不与白云知庆快诸禅德翻思范蠡谩泛沧波因念陈抟空眠太华何曾梦见浪得高名实未神游闲漂野迹既然如此具眼衲僧莫道龙安非他是已好上堂无法亦无心无心复何舍要真尽属真要假全归假平地上行船虗空里走马九年面壁人有目还如哑参上堂夜夜抱佛眠朝朝还共起起坐镇相随语默同居止欲识佛去处祇这语声是诸禅德大小傅大士祇会抱桥柱澡洗把缆放船印板上打将来模子里脱将去岂知道本色衲僧塞除佛祖窟打破元妙门跳出断常坑不依清净界都无一物独奋双拳海上横行建家立国有一般汉也要向百尺竿头凝然端坐洎乎翻身之际舍命不得岂X不见云门大师道知是般事拈放一边直须摆动精神着些筋骨向混沌未剖巳前荐得犹是钝汉那堪更于他人舌头上咂啖滋味终无了日诸禅客要会么剔起眉毛有甚难分明不见一毫端风吹碧落浮云尽月上青山玉一团喝一喝下座一日漕使无尽张公商英按部过分宁请五院长老就云巖说法师最后登座横拄杖曰适来诸善知识横拈竖放直立斜抛换步移身藏头露角既于学士面前各纳败阙未免喫兜率手中痛棒到这里不由甘与不甘何故见事不平争忍得衲僧正令目当行卓拄杖下座室中设三语以验学者一曰拨草瞻风祇图见性即今上人性在甚么处二曰识得自性方脱生死眼光落地时作么生脱三曰脱得生死便知去处四大分离向甚么处去宋哲宗元祐辛未冬忽一日浴讫集众说偈曰四十有八圣凡尽杀不是英雄龙安路滑奄然而化其徒遵师遗诫欲火葬捐骨江中无尽遣使持祭且曰老师于祖宗门下有大道力不可使来者无所起敬俾塔于龙安之乳峰谥真寂禅师东京法云佛照杲禅师自妙年游方谒圆通玑入室次玑举僧问投子大死底人却活时如何子曰不许夜行投明须到意作么生师曰恩大难酬玑大喜遂命首众至晚为众秉拂机迟而讷众笑之师有𧹞色次日于僧堂点茶因触茶瓢坠地见瓢跳乃得应机三昧后依真净因读西天七祖婆须密偈曰心同虗X空界示等虗空法证得虗空时无是无非法豁然大悟每谓人曰我于绍圣三年十一月二十一曰悟得方寸禅出住归宗诏居净因僧问达磨西来传个甚么师曰周秦汉魏问昔日僧问云门如何是透法身句门曰北斗里藏身意旨如何师曰赤心片片曰若是学人即不然师曰汝又作么生曰昨夜擡头看北斗依稀却似点糖糕师曰但念水草余无所知上堂西来祖意教外别传非大根器不能证入其证入者不被文字语言所转声色是非所迷亦无云门临济之殊赵州德山之异所以唱道须明有语中无语无语中有语若向这里荐得可谓终日着衣未甞挂一缕丝终日喫饭未甞齩一粒米直是呵佛骂祖有甚么过虽然如是欲得不招无间业莫谤如来正法轮喝一喝下座上堂拈拄杖曰归宗会斩蛇禾山解打鼓万象与森罗皆从这里去掷下拄杖曰归堂喫茶师以力参深到语不入时每示众常举老僧熈宁八年文帐在凤翔府供申当年崩了华山四十里压倒八十村人家汝辈后生茄子瓠子几时知得或问曰宝华王座上因甚么一向世谛师曰痴人佛性岂有二种耶隆兴府泐潭湛堂文准禅师兴元府梁氏子初谒真净净问近离甚处师曰大仰净曰在夏甚处师曰大沩净曰甚处人师曰兴元府净展手曰我手何似佛手师罔措净曰适来祇对一一灵明一一天真及乎X道个我手何似佛手便成窒碍且道病在甚处师曰某甲不会净曰一切见成更教谁会师当下释然服勤十载所往必随绍圣丙子真净移石门众益盛凡衲僧扣问但瞑目危坐无所示见来学则往治蔬圃率以为常师谓同行恭上座曰老汉无意于法道乎一日举杖决渠水溅衣忽大悟净诟曰此乃敢尔藞苴耶自此迹愈晦而名益着显谟李公景直守豫章请开法云巖未几移居泐潭僧问教意即且置未审如何是祖意师曰烟村三月里别是一家春问寒食因悲郭外春墅田无处不伤神林间垒垒添新冢半是去年来哭人这事且拈放一边如何是道师曰苍天苍天曰学人特伸请问师曰十字街头吹尺八村酸冷酒两三巡问一法若有毗芦堕在凡夫万法若无普贤失其境界去此二途请师一决师曰大黄甘草曰此犹是学人疑处师曰放待冷来看问向上一路千圣不传未审如何是向上一路师曰行到山穷处坐看云起时曰为甚不传师曰家家有路透长安曰祇如衲僧门下毕竟作么生师曰放你三十棒上堂五九四十五圣人作而万物覩秦时𨍏轹钻头尖汉祖殿前樊哙怒曾闻黄鹤楼崔颢题诗在上头晴川历历汉阳树芳草萋萋鹦鹉洲可知礼也君子务本本立而道生道生一一生二二生三三生万物蓦拈拄杖起身曰大众宝峰何似孔夫子良久曰酒逢知已饮诗向会人吟卓拄杖下座上X堂札久雨不晴直得五老峰头黑云叆叇洞庭湖里白浪滔天云门大师忍俊不禁向佛殿里烧香三门头合掌祷祝呪愿愿黄梅石女生儿子母团圆少室无角铁牛常甘水草喝一喝有甚么交涉顾众曰不因杨得意争见马相如上堂混元未判一气岑寂不闻有天地元黄宇宙洪荒日月盈昃秋收冬藏正当恁么时也好个时节尀耐雪峰老汉却向虗空里钉橛辊三个木毬直至后人搆占不上便见沩山水牯牛一向胆大心麤长沙大虫到处齩人家猪狗虽然无礼难容而今放过一着孝经序云朕闻上古其风朴略山前华尧民解元且喜尊候安乐参上堂今朝腊月十夜来天落雪群峰极目高低白绿竹青松难辨别必是来年蚕麦熟张公李公皆忻悦皆忻悦鼓腹讴歌笑不彻把得云箫缭乱吹依稀有如杨柳杖又不觉手之舞之足之蹈之左之右之喝曰禅客相逢祇弹指此心能有几人知上堂太阳门下日日三秋明月堂前时时九夏洞山和尚祗解夜半捉乌鸡殊不知惊起隣家睡宝峰相席打令告诸禅德也好冷处着把火咄上堂古人道不看经不念佛看经念佛是何物自从识得转经人举拂子曰龙藏圣贤都一拂以拂子拂一拂曰诸禅德正当恁么时且道云巖土地向甚么处安身立命掷下拂子以两手握拳叩齿曰万灵千圣千圣万灵上堂僧问教中道若有一人发真归源十方虗空悉皆消殒未X审此理如何师遂展掌点指曰子丑寅卯辰巳午未一罗二土三水四金五太阳六太阴七计都今日计都星入巨蟹宫宝峰不打这鼓笛便下座上堂大道纵横触事现成云开日出水绿山青拈拄杖卓一下曰云门大师来也说道观音菩萨将钱买胡饼放下手元来却是馒头大众云门祇见锥头利不见凿头方宝峰即不然掷下拄杖曰勿于中路事空王䇿杖须还达本乡昨日有人从淮南来不得福建信却道嘉州大像吞却陜府铁牛喝一喝曰是甚说话笑倒云居土地上堂祖师关捩子幽隐少人知不是悟心者如何举似伊喝一喝曰是何言欤若一向恁么达磨一宗扫土而尽所以大觉世尊初悟此事便开方便门示真实相普令南北东西西维上下郭大李二邓四张三同明斯事云巖今日不免傚古去也击拂子曰方便门开也作么生是真实相良久曰十八十九痴人夜走示众拈拄杖曰衲僧家竿木随身逢场作戏倒把横拈自有意思所以昔日药山问云巖曰闻汝解弄师子是否巖曰是山曰弄得几出巖曰弄得六出山曰老僧亦解弄巖曰和尚弄得几出山曰老僧祇弄得一出巖曰一即六六即一山便休大众药山云巖钝置杀人两子父弄一个师子也弄不出若是准上座祇消得自弄拽得来拈头作尾拈尾作头转两个金睛攫几钩铁爪吼一声直令百里内勐兽潜踪满空里飞禽乱坠准上座未弄师子X请大众高着眼先做一个定场掷下拄杖曰个中消息子能有几人知师自浙回泐潭谒深深寻命分座闻有悟侍者见所掷爨余有省诣方丈通所悟深喝出因丧志自经于延寿堂厕后出没无时众惮之师闻半夜特往登溷方脱衣悟即提净水至师曰待我脱衣脱罢悟复到未几悟供筹子师涤净巳召接净桶去悟才接师执其手问曰汝是悟侍者那悟曰诺师曰是当时在知客寮见掉火柴头有个悟处底么参禅学道祇要知个本命元辰下落处汝刬地作此去就汝在藏殿移首座鞋岂不是汝当时悟得底又在知客寮移他枕子岂不是汝当时悟得底汝每夜在此提水度筹岂不是汝当时悟得底因甚么不知下落却在这里恼乱大众师勐推之索然如倒垒甓由是无复见者当宋徽宗政和乙未夏师卧病进药者令忌毒物师不从有问其故师曰病有自性乎曰病无自性师曰既无自性则毒物宁有心哉以空纳空吾未甞颠倒汝辈一何昏迷十月二十日更衣说偈而化阇维得设利晶圆光洁睛齿数珠不坏塔于南山之阳寿五十五腊三十五径山杲请丞相张商英撰行业碑庐山慧日文雅禅师受请日僧问向上宗乘乞师不吝师曰拄杖正开封曰小出大遇也师曰放过即不可便打瑞州洞山梵言禅师太平州人上堂有二僧齐出一X僧礼拜一僧便问得用便用时如何师曰伊兰作旃檀之树曰有意气时添意气不风流处也风流师曰甘露乃蒺蔾之园上堂吾心似秋月碧潭清皎洁无物堪比伦教我如何说寒山子劳而无功更有个拾得道不识这个意修行徒苦辛恁么说话自救不了寻常拈粪箕把扫帚掣风掣颠犹较些子直饶是文殊普贤再出若到洞山门下一时分付与直岁烧火底烧火扫地底扫地前廊后架切忌搀匙乱箸丰于老人更不饶舌参退喫茶上堂一生二二生三遏捺不住廓周沙界德云直上妙峰善财却入楼阁新妇骑驴阿家牵山青水绿桃华红李华白一尘一佛土一叶一释迦乃合掌曰不审诸佛子今晨改日季春极暄起居轻利安乐行否少间专到上寮问讯不劳久立上堂腊月二十日一年将欲尽万里未归人大众总是他乡之客还有返本还源者么击拂子曰门前残雪日轮消室内红尘遣谁扫德安府文殊宣能禅师僧问如何是祖师灯师曰四生无不照一点任君看上堂石巩箭秘魔叉直下会得眼里空华堪悲堪笑少林客暗擕只履度流沙桂州寿宁善资禅师上堂若论此事如鵶啄铁牛无下口处无用心处更向言中取觅句下寻思纵饶卜度将来翻成戏论边事殊不知本来具足直下分明佛及众生纤毫不立寻常向诸人道凡夫具足圣人法凡夫不知圣人具足凡夫法圣人不会圣人若会X即同凡夫凡夫若知即是圣人然则凡圣一致名相互陈不识本源迷其真觉所以逐境生心狥情附物苟能一念情忘自然真常体露良久曰便请荐取上堂诸方五日一参寿宁日日陞座莫怪重说偈言过在西来达磨上士处处逢渠后学时时蹉过且道蹉过一着落在甚么处举起拂子曰一片月生海几家人上楼衡州南岳祝融上封慧和禅师上堂未陞此座巳前尽大地人成佛巳毕更有何法可说更有何生可利况菩提烦恼本自寂然生死涅槃犹如昨梦门庭施设诳謼小儿方便门开罗纹结角于衲僧面前皆成幻惑且道衲僧有甚么长处拈起拄杖曰孤根自有擎天势不比寻常曲彔枝卓拄杖下座瑞州五峰净觉本禅师僧问同声相应时如何师曰鹁鸠树上啼曰同气相求时如何师曰勐虎巖前啸问一进一退时如何师曰脚在肚下曰如何是不动尊师曰行住坐卧上堂僧问宝座既陞愿闻举唱师曰雪里梅花火里开曰莫便是为人处也无师曰井底红尘巳涨天乃曰恁么也不得不恁么也不得恁么不恁么总不得诸人作么生会直下会得不妨奇特更或针锥西天此土上堂五峰家风南北西东要用便用以橛钉空咄永州太平安禅师上堂有利无利莫离行市镇州萝卜极贵庐陵米价甚贱争似太平这里时丰道泰商X贾骈阗白米四文一升萝卜一文一束不用北头买贱西头卖贵自然物及四生自然利资王化又怎生说个佛法道理良久曰劝君不用镌顽石路上行人口似碑潭州报慈进英禅师吉州太和罗氏子十八得度事母丧终见云庵庵以黄檗接临济云门接洞山机缘启师师恍然大悟甞为佛印唿为銕喙初开法报慈上堂僧问远涉长途即不问到家一句事如何师曰雪满长空曰此犹是时人知有转身一路又作么生师便喝乃曰报慈有一公案诸方未曾结断幸遇改旦拈出各请高着眼看遂趯下一只鞋曰还知这个消息也无达磨西归时提擕在身畔上堂与么上来勐虎出林与么下去惊蛇入草不上不下日轮杲杲喝一喝曰潇湘江水碧溶溶出门便是长安道上堂掷下拄杖却召大众曰拄杖吞却祖师了也教甚么人说禅还有人救得也无喝一喝上堂蓦拈拄杖曰三世一切佛同入这窠窟衲僧唤作辽天鹘卓拄杖一下后游台南还结庵梁山宋徽宗政和甲午住花药之天宁宣和辛丑冬复庵梁山明年腊月示寂瑞州洞山至干禅师上堂洞山不会谈禅不会说道祇是饥来喫饭困来打睡你诸人必然别有长处试出来尽力道一句看有么有么良久曰睦州道底平江府宝华佛慈普鑑禅师本郡周氏子幼不茹荤X依景德寺清智下发十七游方初谒觉印英不契遂扣真净之室净一日举石霜䖍侍者话问之释然契悟作偈曰枯木无华几度秋断云犹挂树梢头自从鬬折泥牛角直至如今水逆流净肯之命侍巾钵晚狥众开法宝华次移高峰上堂参禅别无奇特祇要当人命根断疑情脱千眼顿开如大洋海底辊一轮赫日上昇天门照破四天之下万别千差一时明了便能握金刚王宝劒七纵八横受用自在岂不快哉其或见谛不真影像彷彿寻言逐句受人指唿驴年得快活去不如屏净尘缘竖起嵴梁骨着些精彩究教七穿八穴百了千当向水边林下长养圣胎亦不枉受人天供养虽然如是卧云门下有个铁门限更须勐着气力跳过始得拟议之间堕坑落壍以拂子击禅牀下座上堂月圆伏惟三世诸佛狸奴白牯各各起居万福时中淡薄无可相延切希宽抱老水牯牛近日亦自多病多恼不甘水草遇着暖日和风当下和身便倒教渠拽杷牵犂直是摇头摆脑可怜万顷良田一时变为荒草瑞州九峰希广禅师游方日谒云葢智乃问兴化打克宾意旨如何智下禅牀展两手吐舌示之师打一坐具智曰此是风力所转又问石霜琳琳曰你意作么生师亦打一坐具琳曰好一坐具秪是不知落处又问真净净曰你意作么生师复打一坐具净曰他打你也打师于言下大悟净因有颂曰丈夫当断不X自断兴化为人彻底汉巳后从教眼自开棒了罚钱趂出院后住九峰衲子宗仰有戒药王者请上堂戒出问如何是九峰境师曰滔滔双㵎水落落九重山曰如何是境中人师曰长者自长短者自短曰人境巳蒙师指向上宗乘事若何师曰喫得棒也未戒退师顾问侍者曰适来陞座为何事对曰戒药王启请师曰金毛师子子出窟便哮吼且道金毛师子子是阿谁良久曰即是今晨戒药王便下座师晚佐同门福深于泐潭雪夜同福围炉谭久福潜使人撤师卧具及就寝置而不问须臾睡熟鼻息如雷其忘物忘我有如此瑞州黄檗道全禅师洛阳王氏子初业讲董君劝发弃从甘露复从栖贤秀凡七年后事真净五年一日以所悟告净曰吾一槌打透无尽藏一切珍宝皆吾有净可之出住石台清凉次徙黄檗上堂以拂子击禅牀曰一槌打透无尽藏一切珍宝吾皆有拈来普济贫乏人免使波咤路边走遂喝曰谁是贫乏者宋神宗元丰甲子十二月乙丑与众诀别坐化体香软茶毗舍利无数塔于断际塔右苏辙铭之寿四十九腊三十瑞州清凉觉范慧洪禅师郡之彭氏子年十四父母俱亡乃依三峰靘为童子日记数千言览群书殆尽靘器之十九试经于东京天王寺得度从宣秘讲成实唯识论逾四年弃谒真净于归宗净迁石门师随X至净患其深闻之獘每举玄沙未彻之语发其疑凡有所对净曰你又说道理耶一日顿脱所疑述偈曰灵云一见不再见红白枝枝不着花尀耐钓鱼船上客却来平地摝鱼鰕净见为助喜命掌记未久去谒诸老皆蒙赏音由是名振丛林显谟朱公彦请开法抚州北景德后住清凉示众举首楞严如来语阿难曰汝应齅此炉中栴檀此香若复然于一珠室罗筏城四十里内同时闻气于意云何此香为复生旃檀木生于汝鼻为生于空阿难若复此香生于汝鼻称鼻所生当从鼻出鼻非旃檀云何鼻中有旃檀气称汝闻香当于鼻入鼻中出香说闻非义若生于空空性常恒香应常在何籍炉中爇此枯木若生于木则此香质因爇成烟若鼻得闻合蒙烟气其烟腾空未及遥远四十里内云何巳闻是故当知香鼻与闻俱无处所即齅与香二处虗妄本非因缘非自然性师曰入此鼻观亲证无生又大智度论问曰闻者云何闻用耳根闻耶朋耳识闻耶用意识闻耶若耳根闻耳根无觉识知故不能闻若耳识闻耳识一念故不能分别不应闻若意识闻意识亦不能闻何以故先五识识五尘然后意识识意识不能识现在五尘唯识过去未来五尘若意识能识现在五尘者盲聋人亦应识声也何以故意识不破故师曰究此闻尘则合本妙既证无生又合本妙毕竟是何境界良久曰白猿巳呌千巖晚碧缕初横万字鑪住景德日X僧问南有景德北有景德德即不问如何是景师曰颈左项上宋徽宗崇宁癸未会张无尽于崃之善溪张甞自谓得龙安悦末后句丛林畏与语因夜话及之曰可惜云庵不知此事师问何以张曰商英顷自金陵酒官移知豫章过归宗见之欲为点破方叙悦末后句未卒此老大怒骂曰此吐血秃丁脱空妄语不得信既见其盛怒更不欲叙之师笑曰相公但识龙安口传末后句而真药现前不能辨也张大惊起执师手曰老师真有此意耶曰疑则别参乃取家藏云庵顶相展拜赞之书以授师其词曰云庵纲宗能用能照天鼓希声不落凡调冷面严眸神光独耀孰传其真觌面为肖前悦后洪如融如肇大慧处众日甞亲依之每叹其妙悟辩慧高宗建炎戊申五月示寂于同安太尉郭公天民奏赐宝觉圆明之号师着有林间录僧宝传高僧传智证传志林冷斋夜话天厨禁脔石门文字禅竝行于世衢州超化静禅师上堂声前认得巳涉廉纤句下承当犹为钝汉电光石火尚在迟疑点着不来横尸万里良久曰有甚用处咄南岳石头怀志庵主婺州吴氏子年十四依智慧偁二十二试所习落发肆讲十二年宿学敬慕尝欲会通诸宗正一代时教有禅者问曰杜顺乃贤首宗祖师也谈法身则曰怀州牛喫禾益州马腹胀此偈合归天台何义耶师无对即出游方晚至洞山谒真净X问古人一喝不作一喝用意旨如何净叱之师趋出净笑唿曰浙子斋后游山好师忽领悟久之辞去净曰子所造虽逸格惜缘不胜耳因识其意自尔诸方力命出世师却之庵居二十年不与世接士夫踵门略不顾有偈曰万机休罢付痴憨踪迹时容野鹿参不脱麻衣拳作枕几生梦在缘萝庵或问住山多年有何旨趣师曰山中住独掩柴门无别趣三个柴头品字煨不用援毫文彩露宋徽宗崇宁改元壬子冬曳杖造龙安人莫之留明年六月晦问侍僧曰早暮曰巳夕矣遂笑曰梦境相逢我睡巳觉汝但莫负丛林即是报佛恩德言讫示寂于最乐堂茶毗收骨塔于乳峰之下婺州双溪印首座自见真净彻证宗猷归遯双溪一日偶书曰折脚铛儿谩自煨饭余长是坐堆堆一从近日生涯拙百鸟衔花去不来以触衣碎甚作偈曰不挂寸丝方免寒何须特地袅长竿而今落落零零也七佛之名甚处安隆兴奉新慧安慧渊禅师北人孤硬自立久参晦堂有契证次参真净陆沉众中人无知者慧安院临道左衲子往来于泐潭黄龙洞山黄檗者无不经由偶法席虗时真净在宝峰太守移书命择人居之众皆惮其行师白真净曰慧渊去得否真净喜曰汝可去遂复书举师首座湛堂问师曰公去如何住持师曰慧渊无福当为一切人结缘自肩一栲栳打街供众X湛堂曰须是老兄始得遂作颂饯之及师既至逐日打化遇暂到即延归院中宿泊且曰容某甲归修供养如此三十五年风雨不易院宇鼎新凡丛林所宜有者咸皆备焉死心初住黄龙访之师曰新长老汝尝爱使没意智一着子该抹人今夜且宿此待与理会些细大法门死心惮之语侍者曰者汉是真个理会底不能与他剺牙噼齿得不若去休不宿便行师后终于慧安阇维六根不坏者三获舍利无数异香满室累月不绝奉新后遭兵火残破无孑遗独慧安诸殿嶷然独存葢愿力成就神物护持所致云五灯全书卷第三十八五灯全书X卍XXX五灯全书卷第三十九京都圣感禅寺住持僧编辑京都古华严寺住持僧较阅进呈临济宗南岳下十三世云居祐禅师法嗣庐山罗汉院系南禅师汀州张氏子初参祐于道林获记莂随迁罗汉掌堂司即分座接衲及祐移云居X以师继席学者归之准世系以黄龙是大父名同而道望逼亚故人目为小南上堂禅不禅道不道三寸舌头胡乱扫昨夜日轮飘桂华今朝月窟生芝草阿呵呵万两黄金无处讨一向绝思量诸法不相别师临示寂陞座告众曰罗汉今日倒骑铁马逆上须弥踏破虗空不留朕迹乃归方丈跏趺而逝住世四十有五潭州慈云彦隆禅师上堂举玄沙示众曰尽大地都来是一颗明珠时有僧问既是一颗明珠学人为甚不识沙曰全体是珠更教谁识曰虽然全体是争奈学人不识沙曰问取你眼师曰诸禅德这个公案唤作嚼饭餧小儿把手更与杖还会么若未会须是扣巳而参直要真实不得信口掠虗徒自虗生浪死郢州子陵山自瑜禅师僧问如何是古佛心师曰赤脚䟕泥冷似冰曰未审意旨如何师曰休要拖泥带水问泗洲大圣为甚么杨州出现师曰业在其中曰意旨如何师曰降尊就卑曰谢和尚答话师曰贼是小人智过君子隆兴府东山景福省悦禅师上堂十二时中跛跛挈挈且与么过大众利害在甚么处良久曰听诸方断看击禅牀下座毫州白藻清俨禅师信州人僧问杨广失槖驼到处无人见未审是甚么人得见师以拂子约曰退后退后莫妨他别人问曰毕竟落在甚么处师曰可煞不X识好恶便打台州宝相元禅师僧问一切诸佛及诸佛阿耨多罗三藐三菩提皆从此经出如何是此经师曰长时诵不停非义亦非声曰如何受持师曰若欲受持者应须用眼听信州永丰慧日庵主本郡丘氏子丱岁出家于明心寺得度自机契云居熟游湘汉暨归里或处巖谷或居鄽市令乡民以丘师伯称凡有所问以莫晓答之忽语邑人曰吾明日行脚去汝等可来相送于是賮路者毕集师笑不巳众问其故即书偈曰丘师伯莫晓寂寂明皎皎日午打三更谁人打得了投笔而逝泉州南峰永程禅师示众始自鸡峰续燄少室流芳大布慈云宏开慧日教分三藏直指一心或全提而棒喝齐施或纵夺而宾主互设或金刚按劒或师子翻身或照用雷奔或机锋电掣无非剪除邪妄开廓元微直下明宗到真实地诸仁者到此方许一线道与你商量苟或未然尽是依师作解无有是处东京智海佛印智清禅师泉州同安叶氏子依鹿苑惠儒出家徧参至沩山始明心地初出世五祖嗣奉诏住智海开堂日宋哲宗遣中使降香师登座问答罢乃拈拂子召众曰还见么层层为诸人放百种宝光复击禅牀曰还闻么句句为诸人演一乘了义诸人向者里悟得便见灵山正法眼藏昭昭溢目全彰少室涅槃妙心晃晃通身独露演若悟鑑中面目元X来只是巳头力士获额上圆珠到了不从他得如斯则无量神通三味尘尘本尔圆成恒沙诸佛法门念念一时具足诸仁者有能便恁么搆去者么良久曰一气不言含有象万灵何处谢无私元符庚辰哲宗上僊百日宣师入内赐佛印禅师号明年二月太后上僊五七被旨演法于慈德殿安庆白云海会守从禅师僧问药山一句人皆姿白云演唱事如何师曰逼塞虗空曰谁知今日里明月锁舒城师曰斫额望扶桑问曹溪一滴普洽大千白云出山如何利物师曰云横洞口归鸟迷巢曰指南一路又如何师曰铁蛇当大道通身黑似烟大沩秀禅师法嗣潭州大沩祖瑃禅师福州吴氏子僧问如何是沩山家风师曰竹有上下节松无今古青曰未审其中饮噉何物师曰饥餐相公玉粒饭渴点神运仓前茶上堂道无定乱法离见知言句相投都无定义自古龙门无宿客至今鸟道绝行踪欲会个中端的意火里蝍蟟吞大虫咄上堂雨下堦头湿晴干水不流鸟巢沧海底鱼跃石山头众中大有商量前头两句是平实语后头两句是格外谈若如是会祇见石磊磊不见玉落落若见玉落落方知道宽廓咦南岳福严文演禅师僧问如何是佛师当面便唾上堂野华飘尽古城根渐次蝉鸣湘水渡霏霏梅雨洒高空帀帀薰风满庭户三十三兮老古锥象转龙X蟠曾显露才显露成点污谨白参玄人光阴莫虗度南岳南台允恭禅师开堂日上堂稀逢难遇正在此时何谓释迦巳灭弥勒未生拈拂子曰正当今日佛法尽在这个拂子头上放行把住一切临时放行也风行草偃瓦砾生光拾得寒山点头拊掌把住也水洩不通精金失色德山临济饮气吞声当恁么时放行即是把住即是良久曰后五日看衡州南岳后洞方广有达禅师上堂拈拄杖曰诸禅德展无碍手和云折取带雪将来对众拈出瞻之不足玩之有余遂画一画曰早晚散为霖草木滋天下上堂离四句绝百非便恁么息狂机不恁么转狐疑离此凭何旨赵州东院西还委悉么镇州萝卜有滋味喝一喝黄檗胜禅师法嗣成都府昭觉绍觉纯白禅师梓州飞乌支氏子有宿根因过溪有省遂依峨嵋山出家受具首谒太平俊次参黄檗住岁余檗未始一顾师奉事益勤一日檗擡眸熟视之师咄曰者老汉把不定作么檗大笑乃为印可宋神宗元丰末南康郡王邀檗诣辇下师侍行未几会太学生上书讼博士者语连檗有旨故归蜀门人星散师独从侍会成都府帅改昭觉为十方师应之既领院变律而居上堂寒便向火热即摇扇饥时喫饭困来打眠所以赵州庭前柏香严岭后松栽来无别用祇要引清风且道毕竟事作么生甲X子乙丑海中金丙寅丁卯炉中火示寂以偈付小师宗显曰风高月冷水远天长出门无影四面八方怡然而逝寿五十九腊三十四塔于本山开元琦禅师法嗣饶州荐福道英禅师僧问佛未出世时如何师曰瑠璃缾贮花曰出世后如何师曰玛瑙钵盛果曰未审和尚今日是同是别师曰趯倒缾较倒钵上堂据实而论语也不得默也不得直饶语默两忘亦没交涉何故句中无路意在句中无意无不意非计较之所及若是噼头点一点顶门豁然眼开者于此却有疾速分若低头向意根下寻思卒摸索不着是知万法无根欲穷者错一源绝迹欲返者迷看他古佛光明先德风彩一一从无欲无依中发现或时孤峻峭拔竟不可搆或睦含融混会了无所睹终不椿定一处亦不系系两头无是无不是无非无不非得亦无所得失亦无所失不曾隔越纤毫不曾移易丝发明明古路不属元微觌而擎来瞥然便过不居正位岂落邪途不蹈大方那趋小径腾腾兀兀何住何为回首不逢触目无对一念普观廓然空寂此之宗要千圣不传直下了知当处超越是知赤洒洒处恁么即易明历历处恁么还难不用沾黏点染直须剥脱屏除若是本分手脚放去无收不来底一一放光现瑞一一削迹绝踪机上了不停语中无可露彻底搅不浑通身扑不碎且道毕竟是个甚么得恁么灵通得X恁么奇特得恁么坚确诸仁者休要识渠面孔不用安渠名字亦勿觅渠所在何故渠无所在渠无名字渠无面孔才起一念追求如微尘许便隔十生五生更拟管带思惟益见纷纷丛杂不如长时放教自由自在要发便发要住便住即天然非天然即如如非如如即湛寂非湛寂即败坏非败坏无生恋无死畏无佛求无魔怖不与菩提会不与烦恼俱不受一法不嫌一法无在无不在非离非不离若能如是见得释迦自释迦达磨自达磨干我甚磨椀恁么说话衲僧门下推勘将来布裙芒鞋不免撩他些些泥水岂况汝等诸人更道信个是平实语句这个是差别门庭这个是关棙巴鼻这个是道眼根尘递相教习如七家村里传口令相似有甚交涉无事珍重泉州尊胜有朋讲师本郡蒋氏子丱岁试经中选下发多历教肆尝疏楞严维摩等经学者宗之每疑祖师直指之道故多与禅衲游一日谒开元迹未及阃心忽领悟元出遂问座主来作甚么师曰不敢贵耳贱目元曰老老大大何必如是师曰自是者不长元曰朝看华严夜读般若则不问如何是当今一句师曰日轮正当午元曰闲言语更道来师曰平生仗忠信今日任风波然虽如是祇如和尚恁么道有甚交涉须要新戒草鞋穿元曰这里且放你过忽遇达磨问你作么生道师便喝元曰这座主今日见老僧气冲牛斗师曰再犯不容元拊掌大笑X南康庐山双溪宝严允光禅师上堂阿呵呵也大诧不卷帘兮见天下神光得髓是谁云达磨不曾来东夏西江一口吸易干中原至宝难酬价也大诧令人转忆老兴化喝一喝仰山伟禅师法嗣潭州龙王山善随禅师僧问如何是龙王境师曰水晶宫殿曰如何是龙王如意宝珠师曰顶上髻中僧礼拜师曰莫道不如意好瑞州黄檗山祇园永泰禅师僧问如何是祖师西来意师曰铁铸就僧拟议师打曰会么僧礼拜师曰何不早如此庐山慧日明禅师上堂不用求真唯须息见三祖大师虽然回避金钩殊不知己吞红线慧日又且不然不用求真并息见倒骑牛兮入佛殿牧笛一声天地宽稽首瞿昙真个黄面襄阳谷隐静显禅师僧问一镞破三关即不问道人相见时如何师曰贼身已露上堂今朝正月五大众明看取火上更加热苦中更加苦堪笑谷隐太无端空谷巖前流谜语喝一喝福严感禅师法嗣庆元府育王宝鑑法达禅师饶州余氏子僧问不落阶级处请师道师曰蜡人向火曰毕竟如何师曰薄处先穿上堂拈花示众空自点胸微笑破颜落第二月少林面壁旁若无人半夜渡江贪程太速更乃X说佛说祖头上安头演妙谈真泥中洗土攒花簇锦口是祸门寂而无作守株待兔总不如是无孔铁鎚行道之人如何即是还会么白云虽是无心物毕竟青山恋到头云葢智禅师法嗣安吉州道场法如禅师衢州徐氏子参云葢悟汾阳十智同真话寻常多说十智同真故丛林号为如十同也水庵圆极皆依之极尝赞之曰生铁面皮难凑泊等闲举步动干坤戏拈十智同真话不负黄龙嫡骨孙上堂知见立知即无明本知见无见斯即涅槃无漏真净云何是中更容他物释迦老子和身放倒后代儿孙如何接续要会么通玄不是人间世满目青山何处寻福州宝寿最乐禅师古田人上堂诸佛不真实说法度群生菩萨有智慧见性不分明白云无心意洒为世间雨大地不含情能长诸草木若也会得犹存知解若也不会堕在无记去此二途如何即是海濶难藏月山深分外寒绍兴府石佛解空慧明禅师僧问如何是宝相境师曰三生凿成曰如何是境中人师曰一佛二菩萨玄沙文禅师法嗣福州广慧达杲禅师上堂佛为无心悟心因有佛迷佛心清净处云外野猿啼建隆庆禅师法嗣X平江府泗洲用元禅师一日问建隆临济在黄檗三回问佛法大意三回被打意旨如何语犹未了被打一拂子师顿领宗旨开堂日僧问四众云臻请师说法师曰有眼无耳朵六月火边坐曰一句截流万机顿息师曰听事不真唤钟作瓮问朝参暮请成得甚么边事师曰祇要你歇去曰早知灯是火饭熟己多时师曰你鼻孔因甚么着拄杖子穿却曰抝曲作直又争得师曰且教出气上堂一二三四五火里蝍蟟吞却虎六七八九十水底泥牛波上立一日一夜雨霖霖无孔铁鎚洒不入洒不入着底急百川汹涌须弥岌八臂那咤撞出来稽首赞叹道难及咦上堂横按拄杖顾视大众曰今日平地上喫交便下座荆州玉泉善超禅师僧问不用拄杖子离却语默动诤未审如何为人师画一圆相曰此犹是葛藤师曰了报本元禅师法嗣平江府承天永安元正传灯禅师郓州郑氏子看栢树子话有省乃述偈曰赵州栢树子去住少人知抛却甜桃树寻山摘醋梨呈元元可之后令住此寺僧问木人石女共谈真谈即不问如何是真师曰岭上梅花白溪边杨柳青上堂天人群生类皆承此恩力大众有一人道我不承佛恩力不居三界不属五行祖师不敢定当先佛不敢安名你且道是个甚么X人良久曰倚石巖前烧铁钵就松枝上挂铜缾隆庆闲禅师法嗣潭州安化启宁闻一禅师上堂拈花微笑虗劳力立雪齐腰枉用功争似老卢无用处却传衣钵振真风大众且道那个是老卢传底衣钵莫是大廋击头提不起底么且道错认定盘星以拂子击禅牀下座三祖宗禅师法嗣宁国府光孝惟爽禅师上堂今朝六月旦一年己过半奉报参元人识取娘生面娘生面荐不荐鹭鸶飞人碧波中抖擞一团银绣线泐潭英禅师法嗣南岳法轮齐添禅师僧问学人上来乞师指示师曰汝适来闻鼓声么曰闻师曰还我话头来僧禅拜师曰令人疑着上堂喝一喝曰师子哮吼又喝一喝曰象王嚬呻又喝一喝曰狂狗趂块又喝一喝曰鰕跳不出斗乃曰此四喝有一喝堪与祖佛为师明眼衲僧试请拣看若拣不出大似日中迷路上堂良久曰性静情逸乃喝一喝曰心动神疲遂顾左右曰守真志满拈拄杖曰逐物意移蓦召大众曰见怪不怪其怪自坏靠拄杖便下座泉州慧明云禅师僧问般若海中如何为人师曰云开银汉逈曰毕竟如何师曰棒头见血问毗婆尸佛早留心直至如今不得妙意旨如何师曰丑拙不堪当X袁州仰山友恩禅师上堂以拄杖击禅牀曰佛令祖令瓦解冰消半字满字千山万水衲僧门下草偃风行虽然官不容鍼私通车马有一则奇特因缘举似大众良久卓一卓曰达磨九年空面壁西归羞见洛阳人长沙大沩齐恂禅师上堂头角未生时荐得早犯人苗稼更待擎头带角异类中来生儿养犊其何以堪不见仰山道一回入草去一回把鼻牵虽然如是不免犯人苗稼且道如何得不犯良久曰铁牛不喫栏边草直上须弥顶上眠上堂青山叠叠水茫茫𤠔爱巖前果熟香更有一般堪羡处夜深明月照山堂保宁玑禅师法嗣庆元府育王无竭净昙禅师嘉禾人晚归钱塘之法慧一日上堂本自深山卧白云偶然来此寄闲身莫来问我禅兼道我是喫饭疴屎人宋高宗绍兴丙寅夏辞人贵归付院事四众拥眎挥扇久之书偈曰这汉从来没缝罅五十六年成话霸今朝死去见阎王劒树刀山得人怕遂打一圆相曰嗄一任诸方钻龟打瓦收足而化火后设利如霰门人持骨归阿育王山建塔台州真如戒香禅师兴化林氏子上堂孟冬改旦晓天寒叶落归根露远山不是见闻生灭法当头莫作见闻看五祖常禅师法嗣X蕲州南乌崖寿圣楚清禅师僧问亡僧迁化向甚么处去师曰灵峰水急曰恁么则不生也师曰苍天苍天蕲州月顶延福道轮禅师九日上堂重阳何物欵僧家篱菊枝枝尽发花不学故侯将伴饮为君满泛赵州茶只此一盃醒大梦卢仝七椀谩矜夸良久曰便请卓杖一下上堂时雨频过北屋凉野田昆甲尽舒光禅家高卧无余事赢得林梢磬韵长正当恁么时谁是知音者良久曰子期别后空千载月上苍崖流水寒黄龙肃禅师法嗣瑞州百丈维古禅师上堂大众集定拈拄杖示众曰多虗不如少实卓一下便起嘉定府月珠祖鑑禅师僧请笔师语要师曰达磨西来单传心印曹溪六祖不识一字今日诸方出世语句如山重增绳索乃拍禅牀曰于斯荐得犹是钝根若也未然白云深处从君卧切忌寒猿中夜啼袁州仰山清简禅师上堂僧问集云峰下分明事请师分付四藤条师曰赵州八十方行脚曰得恁么不知时节师曰行到南泉即便休乃曰乍临胜席实慰灵襟群峰列岫常露自己家风夹道青松直透长安大路烟云横野殿阁凌空不移跬步之间顿入华藏世界顾左右曰大众入则不无还见善财么遂垂下一足曰久参上士巳自知归乍到禅人不妨搆取X石霜琳禅师法嗣鼎州德山静照庵宗什庵主僧问如何是庵中主师曰从来不相许僧拟议师曰会即便会不得安名着字僧拟开口师便打出师室中常以拂子示众曰唤作拂子依前不是不唤作拂子特地不识汝唤作甚么因僧请益师颂答之曰我有一柄拂子用处别无调度有时挂在松枝任他头垂角露华药恭禅师法嗣郴州万寿念禅师僧问龙华胜会肇启兹晨未审弥勒世尊现居何处师曰猪肉案头曰既是弥勒世尊为甚么却在猪肉案头师曰不是弄潮人休入洪波里曰毕竟事又且如何师曰番人不系腰岁旦上堂往复无际动静一源含有德以还空越无私而逈出昔日日今日日照无两明昔日风今日风鼓无两动昔日雨今日雨泽无两润于其中间觅去来相而不可得何故自他心起起处无踪自我心忘忘无灭迹大众若向这里会去与天地而同根共万物为一体若也未明山僧为你重重颂出元正一古佛家风从此出不劳向上用工夫历劫何曾异今日元正二寂寥冷淡无滋味赵州相唤喫茶来剔起眉毛须瞥地元正三上来稽首各和南若问香山山里事灵源一派碧如蓝遂喝一喝下座上蓝顺禅师法嗣参政苏辙居士字子由元丰三年以睢阳从事左迁X瑞州搉筦之任是时洪州上蓝顺与其父文安洵公有契因往访焉相得欢甚公咨以心法顺示搐鼻因缘巳而有省作偈呈曰中年闻道觉前非邂逅相逢老顺师搐鼻径参真面目掉头不受别钳鎚枯藤破衲公何事白酒青盐我是谁惭愧东轩残月上一杯甘露滑如饴积翠永庵主法嗣吉安庐陵清平楚金禅师上堂以拄杖卓一下曰钟乍歇鼓冬冬特地陞堂话祖风千说万喻翻成伪分缁别素与谁通山僧拄杖子细推穷三十年后几多白头翁靠却拄杖曰珍重佛印明禅师法嗣长沙龙兴师定禅师僧问如何是潇湘境师曰𤠔到夜深啼岳麓曰如何是境中人师曰相逢不下马各自奔前程上堂秋风数夜渐寒衲僧早觉身抖通宵不睡思量尀耐祖师乱走不知念释迦出世蹉过步步弥勒下生可惜自巳神光竟日昏昏到酉诸昆仲且作么生说个自巳神光良久曰一轮明月照潇湘喝一喝南岳下十四世黄龙新禅师法嗣吉州禾山超宗慧方禅师临江龚氏子上堂举拂子曰看看祇这个在临济则照用齐行在云门则理事俱备在曹洞则偏正叶通在沩山则暗机圆合在法X眼则何止唯心然五家宗派门庭施设则不无直饶辩得倜傥分明去犹是光影边事若要抵敌生死则霄壤有隔且超越生死一句作么生道良久曰洎合错下注脚临安府崇觉法空禅师姑孰人上堂十方无壁落四面亦无门净躶躶赤洒洒没可把遂举拂子曰灌溪老汉向十字街头逞风流卖惺惺道我解穿真珠解玉版濄乱丝卷筒绢婬坊酒肆瓦合舆台虎穴魔宫那咤忿怒遇文王兴礼乐逢桀纣逞干戈今日被崇觉觑见一场懡㦬师颂野狐话曰含血噀人先污其口百丈野狐失头狂走蓦地唤回打个筋斗师为人强项久侍死心一日辞去心曰汝福薄只宜以道自养清艹堂亦以偈送曰十年聚首龙峰寺一悟真空万境闲此去随缘且高隐莫将名字落人间后出世崇觉不踰月而院受火灾师叹曰吾违先师之言故致此耳有富人欲独迎斋为造三门师曰公施财邀福非长老受赐若教我背众而食所不愿也艹堂清甞遣僧賷衣访之衲子闻风而至师亦老矣竟终于本山潭州上封祖秀禅师常德府何氏子上堂枯木巖前夜放华铁牛依旧卧烟沙侬家鞭影重拈出击拂子曰一念回心便到家遂喝一喝下座嘉定府九顶寂惺惠泉禅师成都张氏子僧问心迷法华转心悟转法华未审意旨如何师曰风暖鸟声X碎日高华影重上堂昔日云门有三句谓函葢干坤句截断众流句随波逐浪句九顶今日亦有三句所谓饥来喫饭句寒即向火句困来打睡句若以佛法而论则九顶望云门直立下风若以世谛而论则云门望九顶直立下风二语相违且如何是九顶为人处秀州华亭性空妙普庵主汉州人久依死心获证乃抵秀水追船子遗风结茅青龙之野吹铁笛以自娱多赋咏得之者必珍藏其山居曰心法双忘犹隔妄色空不二尚余尘百鸟不来春又过不知谁是住庵人又警众曰学道犹如守禁城昼防六贼夜惺惺中军主将能行令不动干戈治太平又曰不耕而食不蚕衣物外清闲适圣时未透祖师关棙子也须存意着便宜又曰十二时中莫住工穷来穷去到无穷直须洞彻无穷底踏倒须弥第一峰宋高宗建炎初徐明叛道经乌镇肆杀戮民多逃亡师独荷䇿而往贼见其伟异疑必诡伏者问其来师曰吾禅者欲抵密印寺贼怒欲斩之师曰大丈夫要头便斫取奚以怒为吾死必矣愿得一饭以为送终贼奉肉食师如常斋出生毕乃曰孰当为我文之以祭贼笑而不答师索笔大书曰鸣唿惟灵劳我以生则大块之过役我以寿则阴阳之失乏我以贫则五行不正困我以命则时日不吉吁哉至哉赖有出尘之道悟我之性与其妙心则其妙心孰与为隣上同诸佛之真化X下合凡夫之无明纤尘不动本自圆成妙矣哉妙矣哉日月未足以为明干坤未足以为大磊磊落落无罣无碍六十余年和光混俗四十二腊逍遥自在逢人则喜见佛不拜笑矣乎笑矣乎可惜少年郎风流太光彩坦然归去付春风体似虗空终不坏尚飨遂举箸饫餐贼徒大笑食罢复曰劫数既遭离乱我是快活烈汉如今正好乘时便请一刀两段乃大唿斩斩贼方骇异稽首谢过令卫而出乌镇之庐舍免焚实师之惠也道俗闻之愈敬有僧睹师见佛不拜歌逆问曰既见佛为甚么不拜师掌之曰会么云不会师又掌曰家无二主绍兴庚申冬造大盆穴而塞之修书寄雪窦持曰吾将水葬矣壬戌岁持至见其尚存作偈嘲之曰咄哉老性空刚要餧鱼鼈去不索性去祇管向人说师读偈笑曰待兄来证明耳令徧告四众众集师为说法要仍说偈曰坐脱立亡不若水葬一省柴烧二省开圹撒手便行不妨快畅谁是知音船子和尚高风难继百千年一曲渔歌少人唱遂盘坐盆中顺潮而下众皆随至海濵望欲断目师取塞戽水而回众拥观水无所入复乘流而往唱曰船子当年返故乡没踪迹处妙难量真风徧寄知音者铁笛横吹作散场其笛声呜咽顷于苍茫间见以笛掷空而没众号慕图像事之后三日于沙上趺坐如生道俗争往迎归留五日阇维设利大如菽者莫计二鹤徘徊空中火尽始去众奉设利灵骨建塔X于青龙严州钟山道隆首座桐庐董氏子于钟山寺得度自游方所至耆衲皆推重晚抵黄龙死心延为座元心顺世遂归隐钟山慕陈尊宿高世之风掩关不事事日鬻数籰自适人无识者手常穿一袜凡有禅者至提以示之曰老僧这袜着三十年了也有寺僧戏问如何是无诤三昧师便掌扬州齐谧首座本郡人死心称为饱参诸儒屡以名山致之不可后示化于潭之谷山异迹颇众门人甞绘其像请赞为书云个汉灰头土面寻常不欲露现而今写出人前大似虗空着箭怨怨可惜人间三尺绢苏州西竺尼智通惟久禅师亦曰空室道人龙图范珣女也幼聪慧长归丞相苏颂之孙悌未几厌世相还家求祝发父难之遂清修因看法界观顿有省连作二偈见意一曰浩浩尘中体一如纵横交互印毗卢全波是水波非水全水成波水自殊次曰物我元无异森罗境像同明明超主伴了了彻真空一体含多法交参帝网中重重无尽处动静悉圆通后父母俱亡兄涓领分宁尉通偕行闻死心名重往谒之心见知其所得便问常啼菩萨卖却心肝教谁学般若通曰你若无心我也休又问一雨所滋根苗有异无阴阳地上生个甚么通曰一花五叶复问十二时中向甚么处安身立命通曰和尚惜取眉毛好心打曰X这妇女乱作次第通礼拜心然之于是道声籍甚宋徽宗政和间居金陵甞设浴于保宁揭榜于门曰一物也无洗个甚么纤尘若有起自何来道取一句子了乃可大家入浴古灵祇解揩背开士何曾明心欲证离垢地时须是通身汗出尽道水能洗垢焉知水亦是尘直饶水垢顿除到此亦须洗却后为尼名惟久挂钖姑苏之西竺缁白日夕参问得其道者颇众俄示疾书偈趺坐而终有明心录行于世黄龙清禅师法嗣潭州上封佛心本才禅师福州姚氏子幼得度受具游方至大中依海印隆见老宿达道者看经至一毛头师子百亿毛头一时现师指问曰一毛头师子作么生得百亿毛头一时现达曰汝乍入丛林岂可便理会许事师因疑之遂发心领净头职一夕汛扫次印适夜参至则遇结座掷拄杖曰了即毛端吞巨海始知大地一微尘师豁然有省及出闽造豫章参黄龙新机不契乃参灵源凡入室出必挥泪自讼曰此事我见得甚分明祇是临机吐不出若为奈何灵源知师勤笃告以须是大彻方得自在未几窃观邻案僧读曹洞广录至药山採薪归有僧问甚么处来山曰讨柴来僧指腰下刀曰鸣剥剥是个甚么山拔刀作斫势师忽欣然掴邻案僧一掌揭帘趋出冲口说偈曰彻彻大海干枯虗空迸裂四方八面绝遮拦万象森罗齐漏泄后分座于真乘出应上封屡迁名剎X住干元日上堂百千三昧门无量福德藏放行也如开武库错落交辉把住也似雪覆芦花通身莫辨使见之者撩起便行闻之者单刀直入个个具顶门正眼人人悬肘后灵符扫佛祖见知作丛林殃害忆得宝寿开堂日三圣推出一僧宝寿便打三圣曰与么为人瞎却镇州一城人眼去在且如干元今日开堂或有僧出来山僧亦打不唯此话大行且要开却福州一城人眼去何也劒为不平离宝匣药因救病出金缾上堂达磨未来东土巳前人人怀媚水之珠个个抱荆山之璞可谓壁立千仞及乎二祖礼却三拜之后一一南询诸友北礼文殊好不丈夫或有一个半个不求诸圣不重巳灵匹马单鎗投虗置刃不妨庆快平生如今有么自是不归归便得五湖烟景有谁争上堂宗乘提唱妙绝名言一句该通干坤函葢直似首罗正眼竖亚面门又如圆∴三点横该法界乃卓拄杖曰向这一点下明得出身犹可易脱体道应难又卓拄杖曰向第二点下明得纵横三界外隐显十方身又卓拄杖曰向第三点下明得鱼龙锁户佛祖潜踪不然放过一着随分有春色一枝三四花上堂一法有形该动植百川湍激竞朝宗昭琴不鼓云天淡想像毗耶老病翁维摩病则上封病上封病则拄杖子病拄杖子病则森罗万象病森罗万象病则凡之与圣病诸人还觉病本起处么若也觉去情与无情同一体处处皆同真法界其或未X然甜瓜彻蒂甜苦瓠连根苦隆兴府黄龙通照德逢禅师郡之靖安胡氏子生有庞眉年十七从上蓝晋落发往依灵源即明深旨上堂举夹山境话师曰法眼徒有此语殊不知夹山老汉被这僧轻轻拶着直得脚前脚后设使不作境话会未免犹在半途潭州法轮应端禅师南昌徐氏子少依化度善月圆颅登具谒真净文机不谐至云居会灵源分座为众激昂师扣其旨然以妙入诸经自负源甞痛札之师乃援马祖百丈机语及华严宗旨为表源笑曰马祖百丈固错矣而华严宗旨与个事喜没交涉师愤然欲他往因请辞及揭帘忽大悟汗流浃背源见曰端子识好恶矣马祖百丈文殊普贤几被汝带累由此誉望四驰士夫争挽应世皆不就政和末太师张司成以百丈坚命开法师不得巳始从之上堂举大隋劫火洞然话毕乃曰六合倾翻噼面来暂披麻缕混尘埃因风吹火浑闲事引得游人不肯回坏不坏随不随徒将闻见强鍼锥太湖三万六千顷月在波心说向谁僧问如何是宾中宾师曰芒鞋竹杖走红尘曰如何是宾中主师曰十字街头逢上祖曰如何是主中宾师曰御马金鞭混四民曰如何是主中主师曰金门谁敢擡眸觑曰宾主巳蒙师指示向上宗乘又若何师曰昨夜霜风刮地寒老猿岭上啼残月X东京天宁长灵守卓禅师泉州庄氏子上堂三千劒客独许庄周为甚么跳不出良医之门多病人因甚么不消一札巳透关者更请辩看上堂譬如眼根不自见眼性自平等无平等者便恁么去无孔铁鎚聊且安置直得入林不动草入水不动波也是一期方便若也篱内竹抽篱外笋㵎东华发㵎西红更待勘过了打僧问丹霞烧木佛院主为甚么眉须堕落师曰猫儿会上树曰早知如是终不如是师曰惜取眉毛问如何是衲衣下事师曰天旱为民愁问佛未出世时如何师曰绝毫绝釐曰出世后如何师曰填沟塞壑曰出与未出相去几何师曰人平不语水平不流上堂平高就下勾贼破家截铁斩钉狐狸恋窟总不恁么合作么生所以道万仞崖头亲撒手须是其人祇如香积国中持钵一句作么生道良久曰切忌风吹别调中上堂释迦掩室过犯弥天毗耶杜词自救不了如何如何口门太小宋宣和癸卯十二月二十七日奄然示寂阇维日徽宗遣中使赐香持金盘求设利爇香罢盘中铿然视之五色者数颗大如豆使者持还上见大悦信州博山无隐子经禅师岁旦上堂和气生枯枿寒云散远郊木人占吉兆夜半露龟爻诸禅德龟爻露处文彩巳彰便见一年十二月月月如然一日十二时时时相似到这里直似黄金之黄白玉之白自从旷大劫来未尝异色还见么其或未然且狥张三通X节序从教李四𩯭苍浪隆兴府百丈以栖禅师兴化人上堂摩腾入汉达磨来梁途辙既成后代儿孙开眼迷路若是个惺惺底终不向空里採花波中捉月谩劳心力毕竟何为山僧今日巳是平地起骨堆诸人行时各自着精彩看温州光孝德週禅师信州璩氏子于景德尊胜院染削问道有年后至黄龙闻举少林面壁顿悟述二偈以呈龙许之住后上堂举体露堂堂十方无罣碍千圣不能传万灵成顶戴拟欲共商量开口百杂碎祇如未开口巳前作么生咄上堂回互不回互覰见没可覩透出祖师关踏断人天路阿呵呵悟不悟落花流水知何处寺丞戴道纯居士字孚中咨扣灵源一日有省乃呈偈曰杳冥源底全机处一片心华露印纹知是几生曾供养时时微笑动香云泐潭清禅师法嗣隆兴府黄龙山堂道震禅师金陵赵氏子少依觉印英为童子英移居泗之普照适淑妃择度童行师得圆具久之辞谒丹霞淳一日与论洞上宗旨师呈偈曰白云深覆古寒巖异草灵花彩凤衔夜半天明日当午骑牛背面着靴衫淳器之师自以为碍弃依草堂见便契合一夕闻晚参鼓步出经堂举头见月遂大悟亟趋方丈堂望见即为印可初住曹山次迁广寿黄龙上堂举个古人因缘问阇黎阇黎不得作X古会若作古会失却当面眼举个即今因缘问阇黎阇黎不得作今会若作今会障却阇黎本来眼假饶不失不障非古非今犹是药病相治止啼之说祇如透脱一句阇黎还道得也无若道不得直待罗汉峰点首即向汝道上堂少林冷坐门人各说异端大似众盲摸象神光礼三拜依位而立达磨云汝得吾髓这黑面婆罗门脚跟也未点地在上堂石人问枯桩何时汝发华枯桩怒石人何得口吧吧石人呵呵笑枯桩吐异葩红霞辉玉象白玉碾金沙借问通玄士何人不到家台州万年雪巢法一禅师太师襄阳郡王李用和遵勉玄孙也世居开封祥符县母梦一老僧至而产年十七试上庠从祖仕淮南欲官之不就将弃家事长芦慈觉赜祖弗许母曰此必宿世沙门愿勿夺其志未几慈觉没宋徽宗大观改元礼灵巖愿祝发登具依愿十年迷闷不能入谒圆悟于蒋山悟奉诏徙京师天宁师侍行靖康求谒草堂于疎山一语之及大法顿明高宗绍兴丁巳泉守刘彦修请居延福后四迁巨剎上堂拈拄杖曰拄杖子有时作出水蛟龙万里云烟不断有时作踞地师子百年妖怪潜踪有时心法两忘照体独立有时照用同时主宾互用以拄杖画曰延福门下总用不着且道延福寻常用个甚么卓拄杖喝一喝下座上堂仰面不见天低头不见地古劒髑髅前大海波涛沸退长芦归天台X万年观音院忽示微疾书偈曰今年七十五归作庵中主珍重观世音泥蛇吞石虎人龛趺坐而逝福州雪峰东山慧空禅师本郡陈氏子十四圆顶即游诸方徧谒诸老晚契悟于草堂宋高宗绍兴癸酉开法雪峰受请日上堂俄快底点着便行痴钝底推挽不动便行则人人欢喜不动则个个生嫌山僧而今转此痴钝为俊快去也弹指一下曰从前推挽不出而今出从前有院不住而今住从前嫌佛不做而今做从前嫌法不说而今说出不出住不住即且置敢问诸人做底是甚么佛空王佛耶然灯佛耶释迦佛耶弥勒佛耶说底又是甚么法根本法耶无生法耶世间法耶出世间法耶众中莫有道得底么若道得山僧出世事毕如或未然逢人不得错举喝一喝下座上堂举云门示众曰祇这个带累杀人师曰云门寻常气宇如王作恁么说话大似贫恨一身多山僧即不然祇这个快活杀人何故大雨方归屋里坐业风吹又遶山行然虽如是也是乞儿见小利且不伤物义一句作么生道上堂一拳拳倒黄鹤楼一趯趯翻鹦鹉洲有意气时添意气不风流处也风流俊哉俊哉快活快活一似十七八岁状元相似谁管你天谁管你地心王不妄动六国一时通罢拈三尺劒休弄一张弓自在自在快活快活恰似七八十老人作宰相相似风以时雨以时五谷植万民安竖起拄杖曰大众这两个并山僧拄杖子共作得一X个衲僧到雪峰门下但知随例餐䭔子也得三文买草鞋喝一喝卓拄杖下座僧问和尚未见草堂时如何师曰江南有曰见后如何师曰江北无庆元府育王野堂普崇禅师本郡人示众举巴陵道不是风动不是幡动不是风幡又向甚么处着有人为祖师出气出来与巴陵相见雪窦道风动幡动既是风幡又向甚么处着有人为巴陵出气出来与雪窦相见师曰非风非幡无处着是幡是风无着处辽天俊鹘悉迷踪踞地金毛还失措阿呵呵悟不悟令大转忆谢三郎一丝独钓寒江雨青原信禅师法嗣潭州梁山懽禅师僧问大众云臻请师开示师曰又静不知云去处地寒留得雪多时曰学人未晓元言乞师再垂方便师曰一重山后一重人成都府正法希明禅师汉州人解制上堂林叶纷纷落干坤报早秋分明西祖意何用更驰求若恁么会得始信佛祖之道本自平夷大解脱门元无关钥弥纶宇宙偪塞虗空量不可穷智不能测若也未明此旨不达其源任是百劫熏功千生鍊行徒自疲苦了无交涉若深明此旨洞达其源乃知动静施为经行坐卧头头合道念念朝宗祖不云乎迷生寂乱悟无好恶得失是非一时放却如是则谁迷谁悟谁是谁非自是诸人独生异见观大观小执有执无巳灵独耀不肯承当心月孤圆自生违背何异家中舍父衣X内忘珠致使菩提路上荆棘成林解脱空中迷云蔽日山僧今日幸值众僧自恣化主还山诸上善人得得光访不可缄默随分葛藤曲为今时少开方便也须是诸人着眼各自谛观若更拟让寻思岂止白云万里衡州南岳祖庵主见青原之后缚屋衡岳间三十余年人无知者偶遣兴作偈曰小锅煑菜上蒸饭菜熟饭香人正饥一补饥疮了无事明朝依样画猫儿由是衲子披榛扣之无尽张公力挽其开法不从竟终于此山夹山纯禅师法嗣澧州钦山干明普初禅师上堂举扬宗旨上祝皇基伏愿祥云与景星俱现醴泉与甘露双呈君乃尧舜之君俗乃成康之俗使林下野夫不觉成太平曲且作么生是太平曲无为而为神而化之洒德雨以霶霈鼓仁风而雍熈民如野鹿上如标枝十八子知不知哩哩啰哩拍一拍下座泐潭干禅师法嗣楚州胜因戏鱼咸静禅师本郡高氏子上堂游徧天下当知寸步不曾移历尽门庭家家灶底少烟不得所以肩笻捎履乘兴而行掣钓沉丝任性而住不为故乡田地好因缘熟处便为家今日信手拈来从前几曾计较不离旧时科段一回举着一回新明眼底瞥地便回未悟者识取面目且道如何是本来面目X良久曰前台华发后台见上界钟声下界闻以拂子击禅牀下座上堂举世尊在摩竭陀国为众说法是时将欲白夏乃谓阿难曰诸大弟子人天四众我常说法不生敬仰我今入因沙臼室中坐夏九旬忽有人来问法之时汝代为我说一切法不生一切法不灭言讫掩室而坐师召众曰释迦老子初成佛道之时大都事不获巳才方成个保社便生退倦之心胜因当时若见将钉钉却室门教他一生无出身之路免得后代儿孙递相做斆不见道若不传法度众生是不名为报恩者击拂子下座后晦处涟漪之天宁示微疾书偈曰弄罢影戏七十一载更问如何回来别赛置笔而逝潭州龙牙宗密禅师豫章人僧问如何是佛师曰莫寤语问如何是一切法师曰早落第二上堂大众集定师曰巳是团圞不劳雕琢归堂喫茶上堂休把庭华类此身庭华落后更逢春此身一往知何处三界茫茫愁杀人福州东禅祖鑑从密禅师汀州人上堂开口不是禅合口不是道踏步拟进前全身落荒草庆元府天童普交禅师郡之万龄毕氏子幼颕悟未冠得度往南屏听台教因为檀越修忏摩有问曰公之所忏罪为自忏耶为他忏耶若自忏罪罪性何来若忏他罪他罪非汝乌能忏之师不能对遂改服游方造泐潭足才踵门潭即呵叱师拟问潭即曳杖逐X出一日忽唿师至丈室曰我有古人公案要与你商量师拟进语潭遂喝师豁然领悟乃大笑潭下绳牀执师手曰汝会佛法耶师便喝复拓开潭大笑于是名闻四驰学者宗仰后归桑梓留天童掩关却扫者八年寺偶虗席郡僚命师开法恐其遯预遣吏候于道故不得力辞受请日上堂咄哉黄面老佛法付王臣林下无情客官差逼杀人莫有知心底为我免得么若无不免将错就错便下座师凡见僧来必叱曰楖栗未担时为汝说了也且道说个甚么招手洗钵拈扇张弓赵州栢树子灵云见桃花且掷放一边山僧无恁么闲脣吻与汝打葛藤何不休歇去拈拄杖逐之宋徽宗宣和甲辰三月二十日沐浴陞堂说偈脱然示寂偈曰宝杖敲空触处春个中消息特弥纶昨宵风动寒巖冷惊起泥牛耕白云寿七十七腊五十八江州圆通圆机道旻禅师世称古佛兴化蔡氏子母梦吞摩尼宝珠有孕生五岁足不履口不言母抱游西明寺见佛像遽履地合爪称南无佛仍作礼人大异之及宦学大梁依景德寺德祥出家试经得度徧往参激皆染指依沩山喆最久晚慕泐潭往谒潭见默器之师陈历参所得不蒙印可潭举世尊拈华迦叶微笑语以问复不契后侍潭行次潭以拄杖架肩长嘘曰会么师拟对潭便打有顷复拈草示之曰是甚么师亦拟对潭遂喝于是顿明大法作拈花势乃X曰这回瞒旻上座不得也潭挽曰更道更道师曰南山起云北山下雨即礼拜潭首肯后开法灌溪次居圆通以符道济之记学者向臻朝廷钖以命服与圆机号上堂诸佛出世无法与人祇是抽钉拔楔除疑断惑学道之士不可自谩若有一疑如芥子许是汝真善知识喝一喝曰是甚么切莫剌脑入胶盆庆元府二灵知和庵主苏台玉峰张氏子儿时甞习坐垂堂堂倾父母意其必死师瞑目自若因使出家年满得度趋谒泐潭潭见乃问作甚么师拟对潭便打复喝曰你唤甚么作禅师蓦领旨即曰禅无后无先波澄大海月印青天又问如何是道师曰道红尘浩浩不用安排本无欠少潭然之次谒衡岳辩辩尤器重元符间抵雪窦之中峰栖云两庵逾二十年甞有偈曰竹笕二三升野水松窗五七片闲云道人活计祇如此留与人间作见闻有志于道者多往见之僧参师曰近离甚处曰天童师曰太白峰高多少僧以手斫额作望势师曰犹有这个在曰却请庵主道师却作斫额势僧拟议师便打师初偕天童交问道盟曰他日吾二人宜踞孤峰绝顶目视霄汉为世外之人不可作今时借名官府屈节下气于人者后交爽盟至则师竟不接陈正言以计诱师出山住二灵三十年间居无长物唯二虎侍其右一日威于人以偈遣之宋徽宗宣和乙巳四月十二日趺坐而逝正言状师行实及示疾异迹甚详仍塑其像X二虎侍之至今存焉庐州西天王兴化可都禅师上堂真源湛寂了无生灭设使千圣出来亦乃难寻缝罅兴云吐雾普徧河沙纵横有准妙应无疑把定放行卷舒自得起人天眼目扩佛祖心源诸法见前更无欠少所谓人人具足个个圆成不用纤毫心力自然壁立千仞喝一喝长沙道吾楚方禅师上堂僧问前道吾云生也不道死也不道和尚今日为什么却道师曰言不容鍼私通车马曰真个泐潭无异水清风宛尔不同常师曰伶俐衲僧点一知二乃曰诸人十二时中莫错用心好头上是天脚下是地朝明夕晦水绿山青物像分明亘古亘今便恁么承当去早是无事生事那更言中求元句里寻妙正是埋没自己大众不如归堂喫茶去福州雪峰有需禅师莆田陈氏子得法后隐何巖南湖恳田自食郡使陈觉民延至鼓山继住雪峰后别众结庵石门作歌见志其词典雅有披云入草不辞劳逢人打破修行窟之句传诵亦广初陈聘君易在京师谒干时问及乡里尊宿何人可亲干曰子归见需足矣于是归与师偕隐石门开先瑛禅师法嗣绍兴府慈氏瑞仙禅师本郡人年二十去家以试经披削习毗尼因覩戒性如虗空持者为迷倒师谓戒者束身之法也何自缚乎遂探台教阅诸法不自生X亦不从他生不共不无因是故说无生疑曰又不自他不共不无因生毕竟从何而生即省曰因缘所生空假三观抑扬性海心佛众生名异体同十境十乘转识成智不思议境智照方明非言诠所及弃谒诸方后至投子鑑问乡里甚处师曰两浙东越鑑曰东越事作么生师曰秦望峰高鑑湖水濶鑑曰秦望峰与你自己是同是别师曰西天梵语此土唐言鑑曰此犹是丛林祇对毕竟是同是别师便喝鑑便打师曰恩大难酬便礼拜后归里开法慈氏室中尝问僧三个槖驰两只脚日行万里趂不着而今收在玉泉山不许时人乱斟酌诸人向甚么处与仙上座相见潭州大沩海评禅师幼与小南同师受学将出游同住僧梦二大黑蛇各一角长数丈遶院三匝腾跃而去黎明师行梦者曰此二人必法门龙象也住后上堂灯笼上作舞露柱里藏身深沙神恶发崑崙奴生嗔喝一喝曰一句合头语万劫堕迷津圆通僊禅师法嗣温州净光佛日了威禅师僧问如何是祖师西来意师曰一宿二宿程千山万山月曰意旨如何师曰朝看东南暮看西北曰向上更有事也无师曰人心难满溪壑易填问时节因缘即不问惠超佛话事如何师曰波斯弯弓面转黑曰意旨如何师曰穿过髑髅笑未休曰学人好好借问师曰黄泉无邸店今夜X宿谁家金华武义明招文慧禅师上堂便与么散去早是落七落八俯为初机不免重重话会今朝五月五为汝诸人举个父母未生底句光明烜赫耀干坤且是无今亦无古三世诸佛强诠量六代祖师徒指注殿上迦叶谩擎拳门外金刚肩卓竖遂拊掌呵呵大笑曰笑个甚么笑灯笼入露柱象田卿禅师法嗣庆元府雪窦持禅师郡之卢氏子僧问中秋不见月时如何师曰更待夜深看曰忽若黑云未散又且如何师曰争怪得老僧上堂悟心容易息心难息得心源到处闲斗转星移天欲晓白云依旧覆青山绍兴府石佛益禅师上堂一叶落天下秋一尘起大地收一法透万法周且道透那一法遂喝曰切忌错认驴鞍桥作阿爷下颔便下座褒亲瑞禅师法嗣安州应城寿宁道完禅师僧问云从龙风从虎未审和尚从个甚么师曰一字空中画曰得恁么奇特师曰千手大悲提不起问十方国土中唯有一乘法如何是一乘法师曰斗量不尽曰恁么则动容扬古路不堕悄然机师曰作么生是悄然机僧举头看师举起拂子僧喝一喝师曰大好悄然上堂古人见此月今人见此月此月镇常存古今人还别若人心似月碧潭光皎洁决定是心源此说更无说咄上X堂诸禅德三冬告尽腊月将临三十夜作么生抵准良久曰衣穿瘦骨露屋破看星眠五灯全书卷第三十九五灯全书X卍XXX五灯全书卷第四十京都圣感禅寺住持僧编辑京都古华严寺住持僧较阅进呈临济宗南岳下第十四世兜率悦禅师法嗣抚州疎山了常禅师僧问如何是疎山为人底句师曰怀中玉尺未轻掷袖里金鎚噼面来上堂等闲放下佛手掩不住特地收来大地绝纤埃向君道莫疑猜处处头头见善财鎚下分明如得旨无限劳生眼自开隆兴府兜率慧照禅师南安郭氏子上堂龙安山下道路纵横兜率宫中楼阁重叠虽非天下不是人间到者安心全忘诸念善行者不移双足善入者不动双扉自能笑傲烟萝谁管坐消岁月既然如是且道向上还有事也无良久曰莫教推落巖前石打破下X方遮日云上堂举拂子曰端午龙安亦鼓桡青山云里得逍遥饥餐渴饮无穷乐谁爱争先夺锦标却向干坤上划船高山头起浪明椎玉鼓暗展铁旗一盏菖蒲茶数箇沙糖粽且移取北郁单越来与南阎浮提鬬额看击禅床下座上堂兜率都无伎俩也效诸方榜样五日一度陞堂起动许多龙象禅道佛法又无到此将何供养须知达磨西来分付一条拄杖乃拈起曰所以道你有拄杖子我与你拄杖子你无拄杖子我夺你拄杖子且道那箇是宾句那箇是主句若断得去即途中受用若断不得且世谛流布乃抛下拄杖丞相张商英居士字天觉号无尽年十九应举入京道由向氏家向预梦神人报曰明日接相公凌晨公至向异之劳问勤腆乃曰秀才未娶当以女奉洒扫公谦辞再三向曰此行若不了当吾亦不爽前约后果及第乃娶之初任主簿因入僧寺见藏经梵夹金字齐整乃怫然曰吾孔圣之书不如西方之教人所仰重夜坐书院中研墨吮笔凭纸长吟中夜不眠向氏唿曰官人夜深何不睡去公以前意白之正此着无佛论向应声曰既是无佛何论之有当须着有佛论始得公疑其言遂巳之后访一同列见佛龛前经卷乃问曰此何书也同列曰维摩诘所说经公信手开卷阅到此病非地大亦不离地大处叹曰西方之语此能尔耶问此经几卷曰三卷乃借归阅次向氏X问看何书公曰维摩诘所说经向曰可熟读此经然后着无佛论公悚然异其言由是深信佛乘留心祖道后为江西漕首谒东林总总诘其所见处与巳符合乃印可总曰吾有得法弟子住玉谿乃慈古镜也亦可与语公复因按部过分宁诸禅迓之公到先致敬玉谿慈次及诸山最后问兜率悦悦为人短小公曾见龚德庄说其聪明可人乃曰闻公善文章悦大笑曰运使失却一只眼了也从悦临济九世孙对运使论文章政如运使对从悦论禅也公不然其语乃强屈指曰是九世也问玉谿去此多少曰三十里曰兜率聻曰五里公是夜乃至兜率悦先一夜梦日轮昇天被悦以手搏取乃说与首座曰日轮转运之义闻张运使非久过此吾当深锥痛札若肯回头则吾门幸事座曰今之士大夫受人取奉惯恐其恶发别生事也悦曰正使烦恼祇退得我院也别无事公与悦语次称赏东林悦未肯其说公乃题寺后拟瀑轩诗其略曰不向庐山寻落处象王鼻孔谩辽天意讥其不肯东林也公与悦语至更深论及宗门事悦曰东林既印可运使运使于佛祖言教有少疑否公曰有悦曰疑何等语公曰疑香严独脚颂德山托钵话悦曰既于此有疑其余安得无耶祇如巖头言末后句是有耶是无耶公曰有悦大笑便归方丈闭却门公一夜睡不稳至五更下床触翻溺器乃大彻勐省前话遂有颂曰鼓寂钟沈托钵回巖头一拶语如雷X果然祇得三年活莫是遭他授记来遂扣方丈门曰某巳捉得贼了悦曰赃在甚处公无语悦曰都运且去来日相见翌日公遂举前颂悦乃谓曰参禅祇为命根不断依语生解如是之说公巳深悟然至极微细处使人不觉不知堕在区宇乃作颂证之曰等闲行处步步皆如虽居声色宁滞有无一心靡异万法非殊休分体用莫择精麤临机不碍应物无拘是非情尽凡圣皆除谁得谁失何亲何疎拈头作尾指实为虗翻身魔界转脚邪涂了无逆顺不犯工夫公邀悦至建昌遂中一一伺察有十颂叙其事悦亦有十颂酬之时宋元祐辛未八月也公谓大慧曰余阅雪窦拈古至百丈再参马祖因缘曰大冶精金应无变色投卷叹曰审如是岂得有临济今日耶遂作一颂曰马师一喝大雄峰深入髑髅三日聋黄檗闻之惊吐舌江西从此立宗风后智海平致书云去夏读临济宗派乃知居士得大机大用且求颂本余作颂寄之曰吐舌耳聋师巳晓搥胸祇得哭苍天盘山会里翻筋斗到此方知普化颠诸方往往以余聪明博记少知余者师自江西法窟来必辨优劣试为老夫言之大慧曰居士见处与真净死心合公曰何谓也大慧举真净颂曰客情步步随人转有大威光不能现突然一喝双耳聋那咤眼开黄檗面死心拈曰云巖要问雪窦既是大冶精金应无变色为甚么却三曰耳聋诸人要知么从前汗马无人识祇要重论葢X代功公拊几曰不因公论争见真净死心用处若非二大老难显雪窦马师尔公于徽宗宣和辛丑十一月二十二日黎明口占遗表命子弟书之俄取枕掷门窗上声如雷震众视之巳薨矣公有颂古及护法录行世法云杲禅师法嗣随州洞山辩禅师上堂不是心不是佛不是物钻天鹞子辽天鹘不度火不度水不度炉离弦箭发不回途直饶会得十分去笑倒西来碧眼儿东京慧海仪禅师上堂无相如来示现身破魔兵众绝纤尘七星斜映风生处四海还归旧主人诸仁者大迦叶灵山会上见佛拈华投机微笑须菩提闻佛说法深解义趣涕泪悲泣且道笑者是哭者是不见道万派横流总向东超然八面自玲珑万人胆破沙场上一箭双雕落碧空上堂举沩山坐次仰山问和尚百年后有人问先师法道如何祇对沩曰一粥一饭仰曰前面有人不肯又作么生沩曰作家师僧仰便礼拜沩曰逢人不得错举师曰自古及今多少人下语道严而不威恭而无礼横按拄杖竖起拳头若祇恁么却如何知得他父子相契处山僧今日也要诸人共知莫分彼我彼我无殊困鱼止泺病鸟栖芦逡巡不进泥中履争得先生一卷书西蜀銮法师通大小乘佛照谢事居景德师问照曰禅家言多不根何也照曰汝习何经论曰诸经麤知X颇通百法照曰祇如昨日雨今日晴是甚么法中收师懵然照举痒和子击曰莫道禅家所言不根好师愤曰昨日雨今日晴毕竟是甚么法中收照曰第二十四时分不相应法中收师恍悟即礼谢后归蜀居讲会以直道示徒不泥名相而众多引去遂说偈罢讲曰众卖花兮独卖松青青颜色不如红算来终不与时合归去来兮翠霭中由是隐居二十年道俗追慕复命演法笑答偈曰遯迹隐高峰高峰又不容不如归锦里依旧卖青松众列拜悔过两川讲者争依之泐潭准禅师法嗣隆兴府云巖典牛天游禅师成都郑氏子初试郡痒复往梓州试二处皆与贡籍师不敢承窜名出关适会山谷道人西还丙见其风骨不凡议论超卓乃同舟而下竟往庐山投师剃发不改旧名首参死心不契遂依湛堂于泐潭一日潭普说曰诸人苦苦就准上座觅佛法遂拊膝曰会么雪上加霜又拊膝曰若也不会岂不见干峰示众曰举一不得举二放过一着落在第二师闻脱然颕悟出世云葢次迁云巖甞和忠道者牧牛颂曰两角指天四足踏地拽断鼻绳牧甚屎屁张无尽见之甚击节后退云巖过庐山栖贤主翁意不欲纳乃曰老老大大正是质库中典牛也师闻之述一偈而去曰质库何曾解典牛祇缘价重实难酬想君本领无多子毕竟难禁这一头因庵X于武宁扁曰典牛终身不出涂毒见之巳九十三矣上堂卓拄杖曰久雨不晴札金乌飞在钟楼角又卓一下曰犹在㲉复卓曰一任衲僧名邈上堂马祖一喝百丈蹉过临济小厮儿向粪扫堆头拾得一只破草鞋胡喝乱喝师震声喝曰唤作胡喝乱喝得么上堂象骨辊毬能巳尽玄沙斫牌伎亦穷还知么火星入袴口事出急家门上堂三百五百铜头铁额木笛横吹谁来接拍时有僧出师曰也是贼过后张弓上堂宝峰有一诀对众分明说昨夜三更前乌龟吞却鼈至节上堂晷运推移日南长至布裩不洗无来换替大小玉泉无风浪起云巖路见不平直下一鎚粉碎遂高声曰看脚下上堂举梁山曰南来者与你三十棒北来者与你三十棒然虽与么未当宗乘后来瑯琊和尚道梁山好一片真金将作顽铁卖却瑯琊则不然南来者与你三十棒北来者与你三十棒从教天下贬剥师拈曰一人能舒不能卷一人能卷不能舒云巖门下一任南来北来且恁么过蓦然洗面摸着鼻头却来与你三十上堂日可冷月可热众魔不能坏真说作么生是真说初三十一中九下七若信不及云巖与汝道破万人齐指处一雁落寒空病起上堂举东山颂马祖日面佛月面佛话曰丫鬟如子畵蛾眉鸾镜台前语似痴自说玉颜难比竝却来架上着罗衣师曰东山老翁满口赞叹则故是点检将来未免有乡情在云巖又X且不然打起黄莺儿莫教枝上啼几回惊妾梦不得到辽西潭州三角智尧禅师上堂揑土定十钧称头不立绳箇中些子事走杀岭南能还有荐得底么直饶荐得也是第二月慧日雅禅师法嗣隆兴府九僊法清祖鑑禅师严陵人甞于池州天宁以伽黎覆顶而坐侍郎曾开问曰上座仙乡甚处曰严州曰与此间是同是别师拽伽黎下地揖曰官人曾到严州否曾罔措师曰待官人到严州时却向官人道住后上堂万柳千华暖日开一华端有一如来妙谈不二虗空藏动着微言徧九垓笑咍咍且道笑箇甚么笑觉苑脚跟不点地上堂举睦州示众曰汝等诸人未得箇入头处须得箇入头处既得箇入头处不得忘却老僧明明向汝道尚自不会何况葢覆将来师曰睦州恁么道意在甚么处其或未然听觉苑下箇注脚张僧见王伴王伴呌张僧昨夜放牛处岭上及前村溪西水不饮溪东草不吞教觉苑如何即得会么不免与么去遂以两手按空下座僧问如何是夺人不夺境师曰惺惺寂寂曰如何是夺境不夺人师曰寂寂惺惺曰如何是人境两俱夺师曰惺惺惺惺曰如何是人境俱不夺师曰寂寂寂寂曰学人今日买铁得金去也师曰甚么处得这话头来X平江府觉海法因庵主郡之嵎山朱氏子年二十四披缁服进具游方至东林谒慧日日举灵云悟道机语问之师拟对日曰不是不是师忽有所契占偈曰巖上桃花开花从何处来灵云才一见回首舞三台日曰子所见虽巳入微然更着鞭当明大法师承教居庐阜三十年不与世接丛林尊之宋高宗建炎中盗起江左顺流东归邑人结庵命居缁白继踵问道甞谓众曰汝等饱持定力无忧晨炊而事干求也晚年放浪自若称五松散人龙牙言禅师法嗣瑞州洞山择言禅师僧问如何是十身调御投子下禅床立未审意旨如何师曰脚跟下七穿八穴文殊能禅师法嗣常德府德山琼禅师受请日上堂作家捞笼不肯住唿唤不回头为甚么从东过西自代曰后五日看智海清禅师法嗣蕲州四祖仲宣禅师上堂诸佛出世为一大事因缘祖师西来直指人心是佛凡圣本来不二迷悟岂有殊途非涅槃之可欣非死生之可厌但能一言了悟不起坐而即证无生一念回光不举步而徧周沙界如斯要径引曰宗门山僧既到这里不可徒然乃举拂子曰看看山河大地日月星辰若凡若圣是人是物尽在拂子头上一毛端里出入游戏诸人还见么设或便向这里见得倜傥分明更须知有向上一路X试问诸人作么生是向上一路良久曰六月长天降大雪三冬岭上火云飞泉州干峰圆慧禅师上堂达磨正宗衲僧巴鼻堪嗟迷者成羣开眼瞌睡头上是天脚下是地耳朵闻声鼻孔出气敢问云堂之徒时中甚处安置还见么可怜双林傅大士却言祇这语声是咄大沩瑃禅师法嗣眉州中巖慧目蕴能禅师本郡吕氏子年二十二为校书偶游山寺见禅册阅之似有得即裂冠圆具一钵游方首参宝胜甫所趣颇异至荆湖谒永安喜真如喆德山绘造诣益高迨抵大沩沩问上座桑梓何处师曰西川曰我闻西川有普贤菩萨示现是否师曰今日得瞻慈相曰白象何在师曰爪牙巳具曰还会转身么师提坐具绕禅床一帀沩曰不是这箇道理师趋出一日沩为众入室问僧黄巢过后还有人收得劒么僧竖起拳沩曰菜刀子僧曰争奈受用不尽沩喝出次问师黄巢过后还有人收得劒么师亦竖起拳沩曰也祇是菜刀子师曰杀得人即休遂近前拦胸筑之沩曰三十年弄马骑今日被驴子扑后还蜀庵于旧址应四众之请出住报恩上堂龙济道万法是心光诸缘唯性晓本无迷悟人祇要今日了师曰既无迷悟了箇甚么咄上堂举雪峰一日普请搬柴中路见一僧遂掷下一段柴曰一大藏教祇说这箇后来真如喆道一大藏教不说这箇据此X二尊宿说话是同是别山僧则不然竖起拂子曰提起则如是我闻放下则信受奉行室中问崇真毡头如何是你空劫巳前父母真领悟曰和尚且低声遂献投机颂曰万年仓里曾饥馑大海中住尽长渴当初寻时寻不见如今避时避不得师为印可与黄提刑弈棊次黄问数局之中无一局同千着万着则故是如何是那一着师提起棊子示之黄伫思师曰不见道从前十九路迷杀几多人师住持三十余载凡说法不许记录临终书偈趺坐而化阇维时暴风忽起烟所至处皆雨设利道俗斤其地皆得之心舌不坏塔于本山中巖乃诺距罗尊者道场也怀安军云顶宝觉宗印禅师上堂古者道识得凳子周帀有余又道识得凳子天地悬殊山僧总不恁么识得凳子是恁么闲家具师普说罢复曰诸子未要散去更听一颂乃曰四十九年一场热閧八十七春老汉独弄谁少谁多一般作梦归去来兮梅梢雪重言讫下座倚杖而逝塔本山照觉白禅师法嗣成都府信相正觉宗显禅师潼川王氏子少登科第有声甞昼掬溪水为戏至夜思之遂见水冷然盈室欲汲之不可而尘境自空曰吾世网裂矣往依昭觉得度随众咨参觉一日问师高高峰顶立深深海底行汝作么生会师于言下顿悟曰钉杀脚跟也觉拈起拂子曰这箇又作么生师一笑而出服勤七祀南X游至京师历淮浙晚见五祖演于海会出问未知关棙子难过赵州桥赵州桥即不问如是是关棙子祖曰汝且在门外立师进步一踏而退祖曰许多时茶饭元来也有人知滋味明日入室祖曰你便是昨日问话底僧否我固知你见处祇是未过得白云关在师珍重便出时圆悟为侍者师以白云关意扣之悟曰你但直下会取师笑曰我不是不会祇是未谙待见这老汉共伊理会一上明日祖往舒城师与悟继往适会于兴化祖问师记得曾在郡里相见来师曰全火祇候祖顾悟曰这汉饶舌自是机缘相契游庐阜回师以高高峰顶立深深海底行所得之语告五祖祖曰吾甞以此事诘先师先师曰我曾问远和尚远曰猫有歃血之功虎有起尸之德非素达本源不能到也师给侍之久祖钟爱之后辞归西蜀为小参复以颂送曰离乡四十余年一时忘却蜀语禅人回到成都切须记取鲁语时觉尚无恙师再侍之名声蔼着遂出住长松迁保福信相僧问三世诸佛六代祖师总出这圈䙌不得如何是这圈䙌师曰井栏脣上堂举仰山问中邑如何是佛性义邑曰我与你说箇譬喻汝便会也譬如一室有六窗内有一猕猴外有猕猴从东边唤狌狌猕猴即应如是六窗俱唤俱应仰乃礼拜适蒙和尚指示某有箇疑处邑曰你有甚么疑仰曰祇如内猕猴睡时外猕猴欲与相见又作么生邑下禅床执仰山手曰狌狌与你相见X了师曰诸人要见二老么我也与你说箇譬喻中邑大似箇金师仰山将一块金来使金师酬价金师亦尽价相酬临成交易卖金底更与贴秤金师虽然闇喜心中未免偷疑何故若非细作定是贼赃便下座栖真嵩禅师法嗣黄州东禅惟资禅师上堂信手拈来无非佛事头头显理物物皆宗念念释迦出世步步弥勒下生若信得及把得住便请坐断报化佛头高步毗卢顶上拈拄杖曰且道拄杖子有何长处良久画一画曰能杀能活能从能夺更有一般堪羡处不风流处也风流卓拄杖一下慧力昌禅师法嗣临江慧力洞源禅师上堂佛祖不立雨落街头自湿凡圣何依晴干自是无泥方知头头皆是道法法本圆成休说赵州七觔衫曹溪一滴水须弥顶上浪滔天大洋海底红尘起喝一喝曰是何道理参罗汉南禅师法嗣衡州南岳云峰景德慧昌禅师上堂非不非是不是达磨西来惑众显异梁王勘破渡江入魏九年面壁向嵩丘接得神光转失利大众欲不失利么廉纤梅雨蔽千家潇洒薰风吹万类若作佛法商量堕在野狐羣队上堂至道无难唯嫌拣择但莫爱憎洞然明白雪峰辊毬赵州庭柏不落见闻亦非声色拟问如何拦腮一掴X安庆桐城浮山德宣禅师上堂僧问如何是佛师曰天长地久曰学人未晓师曰年老病生曰同生同死又作么生师曰唤阇黎作佛得么乃曰双井峰锦绣谷南北东西难图录纵尔僧繇巧笔端争如一到心中足竖拂子曰还见么良久曰云居罗汉击禅床下座荐福英禅师法嗣福州等觉普明禅师开堂日白椎罢顾大众曰奇哉妙哉诸人还观得么若实于此观得尽十方世界净躶躶赤洒洒更无微毫许法可与为见为闻亦无纤芥许法可与为对为待若观不得定是根尘结缚未解凡圣情量不脱终日只在是非得失里着倒有什么用处众中莫有超然独脱洒落底衲僧么出来与你证明僧问如何是夺人不夺境师曰风清月白曰如何夺境不夺人师曰灰头土面曰如何是人境俱不夺师曰海晏河清曰如何是人境两俱夺师曰水泄不通问如何是宾中宾师曰竛竮更苦辛曰如何是宾中主师曰问处甚分明曰如何是主中宾师曰垂手入红尘曰如何是主中主师曰宝劒当胸拔曰宾主巳蒙师指示向上宗乘事若何师曰且待别时来乃曰休休直饶问若云兴答如瓶泻于道转远何也葢为此事一大藏教所不能诠三世诸佛唯是自得辉今耀古忘见绝知弥满十虗宁有方所祇为情生智隔相变体殊于日用间不能自觉所以劳他先X德回首尘劳开方便门示真实相竖拂子曰方便门开也还有入得底么者里入得便能持实相印建大法幢出没纵横卷舒自在虽然犹落建化门庭未是衲僧家径要一路且作么生是径要一路良久曰肯重不得全卸却方为妙乃掷下拂子道林一禅师法嗣潭州大沩大圆智禅师四明人上堂举南泉道三世诸佛不知有狸奴白牯却知有师曰三世诸佛既不知有狸奴白牯又何曾梦见灼然须知向上有知有底人始得且作么生是知有底人喫官酒卧官街当处死当处埋沙场无限英灵汉堆山积岳露尸骸南岳下十五世上封秀禅师法嗣文定公胡安国字康候道号艹菴公久依上封得言外之旨崇宁中过药山有禅人举南泉斩猫话问公公以偈答曰手握干坤杀活机纵横施设在临时玉堂兔马非龙象大用堂堂总不知寄上封偈曰祝融峰似杜城天万古江山在目前须信死心元不死夜来秋月又同圆上封才禅师法嗣福州普贤元素禅师建宁人上堂兵随印转三千里外绝烟尘将逐符行二六时中净躶躶不用铁旗铁鼓自然草偃风行何须七纵七擒直得无思不服所谓大丈夫秉慧劒般若锋兮金刚𦦨非但能摧外道X心早曾落却天魔胆正恁么时且道主将是甚么人喝一喝上堂南泉道我十八上便解作活计囊无系蚁之丝厨乏聚绳之糁赵州道我十八上便解破家散宅南头买贱北头卖贵点检将来好与三十棒且放过一着何故曾为荡子偏怜客自爱贪杯惜醉人上堂未开口时先分付拟思量处隔千山莫言佛法无多子未透元关也大难祇如元关作么生透喝一喝福州皷山山堂僧洵禅师本郡阮氏子上堂黄檗手中六十棒不会佛法的的大意却较些子大愚肋下筑三拳便道黄檗佛法无多子钝置杀人须知有一人大棒蓦头打他不回头老拳噼面槌他亦不顾且道是谁上堂朔风扫地卷黄叶门外千峰凛寒色夜半乌龟带雪飞石女谿边皱两眉卓拄杖曰大家在这里且道天寒人寒喝一喝曰归堂去福州皷山别峰祖珍禅师兴化林氏子母陈氏梦僧遗以明珠因询何来僧曰余黄涅槃也觉而有姙生有奇相通身毛长二寸甞谒鼓山鉴淳寻参佛心于东山及心移鼓山师典第一座心去师为继席又迁泉之法石僧问赵州遶禅床一帀转藏巳竟此理如何师曰畵龙看头畵蛇看尾曰婆子道比来请转全藏为甚么祇转得半藏此意又且如何师曰人无远虑必有近忧曰未审甚么处是转半藏处师曰不是知音者徒劳话岁寒上堂寻牛须访迹学道贵X无心迹在牛还在无心道易寻竖起拂子曰这箇是迹牛在甚么处直饶见得头角分明鼻孔也在法石手里上堂向上一路千圣不传卓拄杖曰恁么会得十万八千毕竟如何桃红李白蔷薇紫问着春风总不知示众大道祇在目前要且目前难覩欲识大道真体不离声色言语卓拄杖曰这箇是声竖起拄杖曰这箇是色唤甚么作大道真体直饶向这里见得也是郑州出曹门示众若论此事如人喫饭饱则便休若也不饱必有思食之心若也过饱又有伤心之患到这里作么生得恰好去良久曰且归巖下宿同看月明时师甞造七佛塔于法石工毕遂去隐夹岭白水巖将寂说偈曰生本无生死本无死生死二途无彼无此茶毗舍利不可以数计葬法石焉黄龙逢禅师法嗣饶州荐福常庵择崇禅师宁国人上堂举僧问古德生死到来如何免得德曰柴鸣竹爆惊人耳曰不会德曰家犬声狞夜不休师曰诸人要会么柴鸣竹爆惊人耳大洋海底红尘起家犬声狞夜不休陆地行船三万里坚牢地神笑呵呵须弥山王眼觑鼻把手东行却向西南山声应北山里千手大悲开眼看无量慈悲是谁底良久曰头长脚短少喜多瞋上堂问侍者曰还记得昨日因缘么曰记不得复顾大众曰还记得么众无对竖起拂子曰还记得么良久曰X也忘却了也三处不成一亦非有诸人不会方言露柱且莫开口以拂子击禅床下座天宁卓禅师法嗣庆元府育王无示介谌禅师温州张氏子谢知事上堂尺头有寸鑑者犹稀秤尾无星且莫错认若欲定古今轻重较佛祖短长伹请于中着一只眼果能一尺还他十寸八两元是半斤自然内外和平家国无事山僧今日巳是两手分付汝等诸人还肯信受奉行也无尺量刀剪徧世间志公不是闲和尚上堂文殊智普贤行多年历日德山棒临济喝乱世英雄汝等诸人穿僧堂入佛殿还知崄过铁围关么忽然踏着释迦顶𩕳磕着圣僧额头不免一场祸事上堂我若说有你为有碍我若说无你为无碍我若横说你又跨不过我若竖说你又跳不出若欲丛林平帖大家无事不如推倒育王且道育王如何推得倒去召大众曰着力着力复曰苦哉苦哉育王被人推倒了也还有路见不平拔劒相为底么若无山僧不免自倒自起击拂子下座师性刚毅莅众有古法时以谌铁面称之安吉州道场慧琳普明禅师福州人上堂有漏笊篱无漏木杓庭白牡丹槛红芍药因思九年面壁人到头不识这一着且道作么生是这一着以拄杖击禅床下座上堂一即多多即一毗卢顶上明如日也无一也无多现成公案没誵譌拈起旧来毡拍板明X时共唱太平歌湖州道场无传居慧禅师本郡吴氏子上堂钟馗醉里唱凉州小妹门前祇点头巡海夜叉相见后大家拍手上高楼大众若会得去锁却天下人舌头若会不得将谓老僧别有奇特上堂百尺竿头弄影戏不唯瞒你又瞒天自笑平生岐路上投老归来没一钱上堂举临济示众曰一人在高高峰顶无出身之路一人在十字街头亦无向背且道那箇在前那箇在后师曰更有一人不在高高峰顶亦不在十字街头临济老汉因甚不知便下座临安府显宁松堂圆智禅师上堂芦花白蓼花红溪边修竹碧烟笼闲云抱幽石玉露滴巖丛昨夜乌龟变作鼈今朝水牯悟圆通咄安吉州乌回唯庵良范禅师上堂尘劫巳前事堂堂无背面动静莫能该舒卷快如电莫道凡不知佛也觑不见决定在何处合取这两片荐不荐更为诸人通一线良久曰天下太平皇风永扇上堂举僧问赵州至道无难唯嫌拣择是时人窠窟否州曰曾有人问老僧直得五年分疎不下师召众曰赵州具顶门眼向击石火里分缁素闪电光中明纵夺为甚么却五年分疎不下还委悉么易分雪里粉难辨墨中煤温州本寂灵光文观禅师本郡叶氏子上堂过去诸如来斯门巳成就好事不如无现在诸菩萨今各人X圆明好事不如无未来修学人当依如是法好事不如无还知么除却华山陈处士何人不带是非行参黄龙震禅师法嗣常德府德山无诤慧初禅师静江人上堂顾视大众曰见么在天成象在地成形在日月为晦为朔在四时为寒为暑鼓之以雷霆润之以风雨且道在衲僧分上又作么生一趯趯飜四大海一拳拳倒须弥山佛祖位中留不住又吹渔笛汨罗湾上堂九月二十五聚头相共举瞎却正法眼拈却云门普德山不会说禅赢得村歌社舞阿呵呵逻啰哩遂作舞下座万年一禅师法嗣嘉兴府报恩法常首座开封人丞相薛居正之裔宋徽宗政和丁酉依长沙益阳华严元轼下发徧依丛林于首楞严经深入义海自湖湘至万年谒雪巢机契命掌牋翰后首众报恩室中唯一矮榻余无长物宣和庚子九月中语寺僧曰一月后不复留此十月二十一往方丈谒饭将晓书渔父词于室门就榻收足而逝词曰此事楞严甞露布梅花雪月交光处一笑寥寥空万古风瓯语逈然银汉横天宇蝶梦南华方栩栩班班谁跨丰干虎而今忘却来时路江山暮天涯目送鸿飞去南岳祖禅师法嗣庐山延庆叔禅师僧问多子塔前共谈何事师曰一回相见一回老能得几时为弟兄僧礼拜师曰唐兴X今日失利胜因静禅师法嗣涟水军万寿梦庵普信禅师上堂残雪既消尽春风日渐多若将时节会佛法又如何且道时节因缘与佛法道理是同是别良久曰无影树栽人不见开花结果自馨香平江府慧日默庵兴道禅师上堂同云欲雪未雪爱日似晖不晖寒雀啾啾閙篱落朔风冽冽舞帘帷要会韶阳亲切句今朝觌面为提撕卓拄杖下座广德军光孝果慜禅师常德桃源人上堂举南泉斩猫儿话乃曰南泉提起下刀诛六臂修罗救得无设使两堂俱道得也应流血满街衢雪峰需禅师法嗣福州雪峰毬堂慧忠禅师上堂终日忙忙那事无妨作么生是那事良久曰心不负人面无慙色天童交禅师法嗣庆元府蓬莱圆禅师住山三十年足不越阃道俗尊仰之师有偈曰新缝纸被烘来煖一觉安眠到五更闻得上方钟鼓动又添一日在浮生圆通旻禅师法嗣江州庐山圆通守慧禅师兴化陈氏子上堂但知今日复明日不觉前秋与后秋平步坦然归故里却乘好月过沧洲咦不是苦心人不知宋政和中三入内庭说法徽宗喜甚赐冲真密印通慧六字号X隆兴府黄龙道观禅师上堂古人道眼色耳声万法成办你诸人为甚么从朝至暮诸法不相到遂喝一喝曰牵牛入你鼻孔祸不入慎家之门左丞范沖居士字致虗由翰苑守豫章过谒圆通旻茶罢曰某行将老矣堕在金紫行中去此事稍远通唿内翰公应喏通曰何远之有公跃然曰乞师再垂指诲通曰此去洪都有四程公伫思通曰见即便见拟思即差公乃豁然有省枢密吴居厚居士拥节归钟陵谒圆通旻曰某顷赴省试过此过赵州关因问前住讷老透关底事如何讷曰且去做官今不觉五十余年旻曰曾明得透关底事么公曰八次经过常存此念然未甚脱洒在旻度扇与之曰请使扇公即挥扇旻曰有甚不脱洒处公忽有省曰便请末后句旻乃挥扇两下公曰亲切亲切旻曰吉獠舌头三千里谏议彭汝霖居士手写观音经施圆通通拈起曰这箇是观音经那箇是谏议经公曰此是某亲写通曰写底是字那箇是经公笑曰却了不得也通曰即现宰官身而为说法公曰人人有分通曰莫谤经好公曰如何即是通举经示之公拊掌大笑曰嗄通曰又道了不得公礼拜中丞卢航居士与圆通拥炉次公问诸家因缘不劳拈出直截一句请师指示通厉声指曰看火公急拨衣忽大悟谢曰灼然佛法无多子通喝曰放下着公X应喏喏左司都贶居士问圆通曰是法非思量分别之所能解当如何凑泊通曰全身入火聚公曰毕竟如何晓会通曰蓦直去公沈吟通曰可更喫茶么公曰不必通曰何不恁么会公契旨曰元来太近通曰十万八千公占偈曰不可思议是大火聚便恁么去不离当处通曰咦犹有这箇在公曰乞师再垂指示通曰便恁么去铛是铁铸公顿首谢之明招慧禅师法嗣扬州石塔宣秘礼禅师僧问山河大地与自己是同是别师曰长亭凉夜月多为客铺舒曰谢师答话师曰网大难为鸟纶稠始得鱼僧作舞归众师曰长江为砚墨频写断交书上堂举百丈野狐话乃曰不是翻涛手徒夸跨海鲸由基方捻镞枝上众猿惊上堂至座前师搊一僧上法座僧慞惶欲走师遂指座曰这棚子若牵一头驴上去他亦须就上疴在汝诸人因甚么却不肯以拄杖一时赶散顾侍者曰崄浮山真禅师法嗣峨嵋灵巖徽禅师僧问文殊是七佛之师未审谁是文殊之师师曰金沙滩上马郎妇祥符立禅师法嗣湖南报慈淳禅师上堂青眸一瞬金色知归授手而来如王宝劒而今开张门户各说异端可谓古路坦而荆棘生法眼正而还自翳孤负先圣埋没已灵且X道不埋没不孤负正法眼藏如何吐露还有吐露得底么出来吐露看如无担取诗书归旧隐野花啼鸟一般春云巖游禅师法嗣临安府径山涂毒智䇿禅师天台陈氏子幼依护国楚光落发十九造国清谒寂室光洒然有省次谒大圆于明州万寿圆问曰甚处来师曰天台来曰见智者大师么师曰即今亦不少曰因甚在汝脚跟下师曰当面蹉过圆曰上人不耘而秀不扶而直一日辞去圆送之门拊师背曰宝所在近此城非实师颔之往豫章谒典牛道由云居风雪塞路坐阅四十二日午初板声铿然忽尔大悟及造门典牛独指师曰甚处见神见鬼来师曰云居闻板声来牛曰是甚么师曰打破虗空全无柄靶牛曰向上事未在师曰东家暗坐西家厮骂牛曰崭然超出佛祖他日起家一鳞足矣住后上堂举教中道若以色见我以音声求我是人行邪道不能见如来虽然恁么正是捕得老鼠打被油瓮天衣道你眼在甚么处虽则识破释迦老子争奈拈䭔䑛指若是涂毒即不然色见声求也不妨百花影里绣鸳鸯自从识得金鍼后一任风吹满袖香师将示寂陞座别众嘱门人以文祭之师危坐倾听至尚飨为之一笑越两日沐浴更衣集众说偈曰四大既分飞烟云任意归秋天霜夜月万里转光辉俄顷泊然而逝寿七十六夏六十塔全身于X东冈之麓信相显禅师法嗣成都府金绳文禅师僧问如何是大道之源师曰黄河九曲曰如何是不犯之令师曰铁蛇钻不入僧拟议师便打南岳下十六世育王谌禅师法嗣台州万年心闻昙贲禅师永嘉人住江心病起上堂维摩病说尽道理龙翔病咳𠻳不巳咳𠻳不巳说尽道理说尽道理咳𠻳不巳汝等诸人还识得其中意旨也未本是长江凑风冷却教露柱患头风上堂一见便见八角磨盘空里转一得永得辰锦朱砂如墨黑秋风吹渭水巳落云门三句里落叶满长安几箇而今被眼瞒竖拂子曰瞒得瞒不得总在万年手里还见么华顶月笼招手石断桥水落舍身巖僧问百丈卷席意旨如何师曰贼过后张弓四明太守以雪窦请师师辞以偈曰闹篮方喜得抽头退鼓而今打未休莫把乳峰千丈雪重来换我一双眸庆元府天童慈航了朴禅师福州人上堂酷暑如焚不易禁炎炎赫赫欲流金夜明帘外无人到灵木迢然转绿阴上堂久雨不晴半睡半醒可谓天地合其德日月合其明四时合其序鬼神合其吉凶遂喝曰住住内卦巳成更求外象卓拄杖曰适来掷得雷天大壮如今变作地火明夷上堂牛皮鞔露柱露X柱啾啾呌灯笼佯不知虗明还自照殿嵴老螭吻闻得呵呵笑三门侧耳听就上打之遶譬如十日菊开得阿谁要阿呵呵未必秋香一夜衰熨斗煎茶不同铫室中问僧贼来须打客来须看祇如三更夜半人面似贼贼面似人作么生辨上堂观音巖玲玲珑珑太白石丁丁东东西园菜蟥似不堪食东谷华发却无赖红且道是祖意教意途中受用世谛流布若辨不出雪峰覆却饭桶若便得出甘贽礼拜蒸笼参上堂德山入门便棒临济入门便喝临济喝处德山棒头耳聋德山棒时临济喝下眼瞎虽然一搦一擡就中全生全杀遂喝一喝卓拄杖一下曰敢问诸人是生是杀良久曰君子可入南劒州西巖宗回禅师婺州人久依无示深得法忍因寺僧以茶禁闻有司吏捕知事师谓众曰此事不直之则罪坐于我若自直彼复得罪不忍为也令击鼓陞座说偈曰县吏追唿不暂停争如长往事分明从前有箇无生曲且喜今朝调巳成言讫而逝高丽国坦然国师少嗣王位钦慕宗乘因海商方景仁抵四明录无示语归师阅之启悟即弃位圆颅作书以语要及四威仪偈令景仁呈无示示答曰佛祖出兴于世无一法与人实使其自信自悟自证自到具大知见如所见而说如所说而行山河大地草木丛林相与证明其来久矣后复通嗣法其书略曰生死海中旷劫难渡得遇本分宗师以三要印子验定X其法实谓盲龟值浮木孔耳临安府龙华无住本禅师广德人上堂举云门拈起胡饼曰我祇供养两浙人不供养向北人众无语门自代曰天寒日短两人共一椀师曰韶阳老汉言中有向痛处着锥检点将来翻成毒药诸人要会么半在河南半河北一片虗凝似墨黑冷地思量愁杀人叵耐云门这老贼贼贼下座更不巡堂道场明禅师法嗣临江军东山吉禅师因李朝请与甥芗林向居士子諲过谒问家贼恼人时如何师曰谁是家贼李竖起拳师曰贼身巳露李曰莫涂煳人好师曰赃证见在李无语师示以偈曰家贼恼人孰奈何千圣回机祇为他徧界徧空无影迹无依无住绝笼罗贼贼勐将雄兵收不得疑杀天下老禅和笑倒閙市古弥勒休休不用将心向外求回头瞥尔贼身露和赃捉获世无俦世无俦真可仰从兹不复夸伎俩怗怗安家乐业时万象森罗齐拊掌道场慧禅师法嗣临安府灵隐懒庵道枢禅师吴兴四安徐氏子初住何山次移华藏隆兴初诏居灵隐宋孝宗召至内殿问禅道之要师答以此事在陛下堂堂日用应机处本无知见起灭之分圣凡迷悟之别第护正念则与道相应情却物则业不能系尽去沉掉之病自忘问答之意矧今补处见在佛般若光明中何事不成现X耶上为之首肯示众仙人张果老骑驴穿耳过但闻蹄拨剌谁知是纸做后退居明教永安兰若逍遥自适有偈题于壁曰雪里梅花春信息池中月色夜精神年来不是无佳趣莫把家风举似人淳熙丙申八月示微疾书偈而逝塔于永安光孝慜禅师法嗣广德军光孝悟初首座分座日示众举风幡话至仁者心动处乃曰祖师恁么道赚杀一船人今时衲僧也不可恁么会既不恁么会毕竟作么生良久曰六月好合酱切忌着盐多南岳下十七世万年贲禅师法嗣温州龙鸣在庵贤禅师上堂举法眼道识得凳子周帀有余云门道识得凳子天地悬殊师曰法眼老汉坐杀天下人云门大师走杀天下人龙鸣则不然识得凳子四脚着地要坐便坐要起便起上堂举赵州勘婆话颂曰冰雪佳人貌最奇常将玉笛向人吹曲中无限伤心事独许东君第一枝潭州大沩咦庵鑑禅师会稽人上堂木落霜空天寒水冷释迦老子无处藏拆东篱补西壁撞着不空见菩萨请示念佛三昧也甚奇怪却向道金色光明云参退喫茶去上堂老胡开一条路甚生径直祇曰歇即菩提性净明心不从人得后人不得其门一向奔驰南北往复东西极岁穷年无箇歇处诸人还歇X得么休休上堂举晦堂一日问僧甚处来曰南雄州堂曰出来作甚么曰寻访尊宿堂曰不如归乡好曰未审和尚令某归乡意旨如何堂曰乡里三钱买一片鱼鲊如手掌大师曰宁可碎身如微尘终不瞎箇师僧眼晦堂较些子有般汉便道熟处难忘有甚共语处上堂举罽宾国王问师子尊者蕴空公案师颂曰尊者何曾得蕴空罽宾徒自斩春风桃花雨后巳零落染得一溪流水红明州天童雪庵从瑾禅师永嘉楠溪郑氏子礼普安子回落发谒心闻于瑞巖一日入室闻举红炉片雪话问师拟答忽领旨留侍三年入闽见佛智于西禅智问甚处来师曰四明智曰曾见憨布袋么师便喝智便打师接住拳曰和尚不得草草智曰瞎汉过者边立时心闻主江心师归省命充维那一日问师一喝分宾主照用一时行如何是一喝分宾主师便喝闻曰者一喝是宾是主师曰宾则始终宾主则始终主闻笑曰汝又眼花了师即呈偈曰一喝分宾主依然又眼华倒翻筋斗去踏杀死虾蟇初住仪真灵巖迁天童僧问如何是灵巖境师曰鹿跑泉冷浸明月龙鬬港深藏白云问如何是祖师西来意师曰夜半须弥安鼻孔曰如何是禅师曰仰面不见天曰如何是道师曰全身入荒草上堂金槌运动三世诸佛不敢当头法令施行外道天魔悉皆拱手峭巍巍本无攀仰净躶躶不用安排行住坐卧不用猜疑好X恶是非一时放下然后和泥合水拽把牵犂任运纵横总无妨碍正恁么时且道太平一曲作么生唱良久曰銕船横古渡重整旧家风上堂金刚圈里翻身筑着帝释鼻孔悬崖头上撒手突出达磨眼睛往复三回兴犹未尽机轮一转势不可停倒拈蝎尾婢使声闻顺捋虎须奴唿菩萨释迦巳灭弥勒未生佛法祖令总属新天童手里且把住放行如何施设良久曰无孔铁槌当面掷普天匝地起清风宋宁宗庆元庚申七月廿三索浴更衣书偈投笔而寂寿八十四腊七十全身葬心闻塔右温州府智门谷庵景蒙禅师温之平阳邵氏子幼喜闻钟梵十三披缁习台教以名相学不足了大事弃之参佛智于育王王问贵乡师曰永嘉王曰还识永嘉大师否师拟答王喝出遂兀然如痴不知寝食者累月一日闻钟声忽有悟上方丈王曰还识永嘉大师否师曰即日伏惟和尚起居万福王曰向上事又作么生师拟对王连棒趂出次日又上方丈王方发问师抗声曰老汉今日败阙也一喝而出因归里省亲见龙翔翔问言无展事语不投机承言者丧滞句者迷试向言诠不及处通箇消息师以左手画翔以拂左击师以右手画翔以拂右击师又画于中两手托呈翔以拂画两画师拜起而立翔笑曰三十年拣猫猫今日得此乌喙寻还鹿园翔以谷名师庵又甞谒显宁志初出住智门次迁瑞巖师孤高绝X俗弱不胜衣而严冷峻峭不可挹酌卷第四十五灯全书X卍XXX五灯全书卷第四十一京都圣感禅寺住持僧编辑京都古华严寺住持僧较阅进呈临济宗南岳下十一世石霜圆禅师法嗣袁州杨歧方会禅师郡之宜春冷氏子少警敏及冠不事笔砚窜名商税务掌课最坐不职当罚乃宵遯入瑞州九峰恍若旧游眷不忍去遂落发每阅经心融神会能折节扣参老宿慈明自南源徙道吾石霜师皆佐之总院事依之虽久然未有省发每咨参明曰库司事繁且去他日又问明曰监寺异时儿孙徧天下在何用忙为一日明适出雨忽作师侦之小径既见遂搊住曰这老汉今日须与我说不说打去在明曰监寺知是般事便休语未卒师大悟即拜于泥途问曰狭路相逢时如何明曰你且軃避我要去那里去师归来日具威仪诣方丈礼谢明呵曰未在自X是明每山行师輙瞰其出虽晚必击鼓集众明遽还怒曰少丛林暮而陞座何从得此规绳师曰汾阳晚参也何谓非规绳乎一日明上堂师出问幽鸟语喃喃辞云入乱峰时如何明曰我行荒草里汝又入深村师曰官不容鍼更借一问明便喝师曰好喝明又喝师亦喝明连喝两喝师礼拜明曰此事是箇人方能担荷师拂袖便行明移兴化师辞归九峰后道俗迎居杨歧次迁云葢受请日拈法衣示众曰会么山僧今日无端走入水牯牛队里去也知么云阳九岫萍实杨岐遂陞座时有僧出师曰渔翁未掷钓跃鳞冲浪来僧便喝师曰不信道僧抚掌归众师曰消得龙王多少风问师唱谁家曲宗风嗣阿谁师曰有马骑马无马步行曰少年长老足有机筹师曰念汝年老放汝三十棒问如何是佛师曰三脚驴子弄蹄行曰莫祇便是么师曰湖南长老乃曰更有问话者试出来相见杨岐今日性命在汝诸人手里一任横拖倒拽为甚么如此大丈夫儿须当众决择看如无杨岐今日失利师便下座九峰勤把住曰今日喜得箇同参师曰作么生是同参事勤曰九峰牵犂杨岐拽耙师曰正恁么时杨岐在前九峰在前勤拟议师拓开曰将谓是箇同参元来不是上堂百丈把火开田说大义是何言欤杨岐两日种禾亦有箇奇特语乃曰达磨大师无当门齿上堂杨岐一言随方就圆若也拟议十万八千上堂秋雨洗秋林秋林咸X翠色伤嗟傅大士何处寻弥勒上堂凡圣不落佛祖何立大众清平世界不许人搀夺行市上堂杨岐乍住屋壁疎满床皆布雪真珠缩却项暗嗟吁良久曰翻忆古人树下居上堂春雨普润一滴滴不落别处拈拄杖卓一下曰会么九年空面壁年老转心孤上堂身心清净诸境清净诸境清净身心清净还知云葢老人落地处么乃曰河里失钱河里摝上堂三春将杪四海廓清风恬浪静是人知有且道将长就短一句作么生道良久曰几度黑风翻大海未曾闻道钓舟倾参上堂拈拄杖卓一下曰大众达磨纵有真消息也落诸人第二机参上堂有句无句如藤倚树文殊维摩撒手归去云葢与么道也是看锢鏴更有后语不得错举上堂阿呵呵是什么僧堂里喫茶去下座上堂掷下拄杖曰释迦老子着跌偷笑云葢乱说虽然世界坦平也是将勤补拙参上堂雪雪处处光辉明皎洁黄河冻锁绝纤流赫日光中须迸烈须迸烈那咤顶上喫蒺藜金刚脚下流出血参上堂踏着秤鎚硬似铁哑子得梦向谁说须弥顶上浪滔天大洋海底遭火爇参上堂云葢不会禅只是爱噇眠打动震天雷不直半分钱上堂举古人一转公案布施大众良久曰口只好喫饭榻岐提刑山下过师出接提刑乃问和尚法嗣何人曰慈明大师掦曰见箇什么道理便法嗣他曰共钵盂喫饭掦曰与么则不见也师捺膝曰X什么处是不见杨大笑师曰须是提刑始得师曰请入院烧香杨曰却待回来师乃献茶信掦曰者箇却不消得有甚干嚗嚗底禅希见示些子师指茶信曰者箇尚自不要岂况干嚗嚗底禅杨拟议师乃有颂示作王臣佛祖罔措为指迷源杀人无数杨曰和尚为什么就身打劫师曰元来却是我家里人杨大笑师曰山僧罪过万寿先驰书至师问万寿峰前师子吼当人返掷事如何僧曰𨁝跳上三十三天师曰与么则云葢直下覰也僧曰草贼大败师曰更不再勘且坐喫茶龙兴孜迁化僧驰书至师问世尊入灭椁示双趺和尚归真何有相示僧无语师搥胸曰苍天苍天慈明迁化僧驰书至师集众挂真举哀师至真前提起坐具曰大众会么遂指真曰我昔日行脚时被者老和尚将一百二十斤担子放在我身上如今且得天下太平却顾视大众曰会么众无语师搥胸曰呜唿哀哉伏惟尚飨一日道吾供养主驰书至师问春雨霖霖无暂息不触波澜试道看主曰适来巳通信了师曰者箇是道吾底那箇是化主底主指曰春雨霖霖师抚掌大笑曰不直半分钱主便喝师曰者瞎汉向道不直半分钱又恶发作什么主抚掌一下师曰且坐喫茶一日石霜供养主至师问征行战将假道经过札塞既圆何不与杨岐草战主曰昔时谬向途中觅今日亲逢老作家师曰杨岐且输小捷去也主便喝师曰乱做作什么主将坐X具划一划师曰斋后钟主曰嘘师曰只者箇别更有在主无语师曰败将不斩且坐喫茶一日八人新到师问一字阵圆作家战将何不出阵与杨岐相见僧曰和尚照顾话头师曰杨岐今日抱马拖旗去也僧曰新戒打退鼓师曰道僧拟议师曰道僧抚掌一下师曰谢上座答话僧无语师曰将头不勐累及三军且坐喫茶宋仁宗皇祐改元己丑示寂塔于云葢南岳下十二世杨岐会禅师法嗣舒州白云守端禅师衡阳葛氏子幼事翰墨长依茶陵郁披剃往参杨岐岐一日忽问受业师为谁师曰茶陵郁和尚岐曰吾闻伊过桥遭攧有省作偈甚奇能记否师诵曰我有明珠一颗久被尘劳关锁今朝尘尽光生照破山河万朵岐笑而趋起师愕然通夕不寐黎明咨询之适岁暮岐曰汝见昨日打敺傩者么师曰见歧曰汝一筹不及渠师复骇曰意旨如何岐曰渠爱人笑汝怕人笑师大悟巾侍久之辞游庐阜圆通讷举住承天声名籍甚又逊居圆通次徙法华龙门兴化海会所至众如云集上堂若常似今日承天谩得诸上座若不似今日承天谩诸上座不得何谓如此党理不党亲上堂卓拄杖曰一沤生波澜始又卓曰一沤生文殊起又卓三下曰者箇又作么生良久曰谁知远烟浪别有好思量上堂佛X身无为不堕诸数且道六入十二缘十八界乃至八万四千法门从甚处来以手怕禅床曰好女不着嫁时衣上堂叶落归根来时无口大众祖师可谓善解借手行拳有般汉往往便道言犹在耳不见道子期去不返浩浩良可悲不知天地间知音复是谁合肥请师不赴上堂不住城隍果所期山花山鸟又同嬉石泉昨夜窗前过何似清声胜旧时卓拄杖三下上堂日消万两黄金法华门下不着直饶不直半分钱正入得法华门未升得法华堂入得法华室且道什么人升得法华堂入得法华室眼生三角头峭五岳上堂法华收得三般希奇之宝寻常少曾拈出今生麻头谷头进发不免将出奉送诸人拈拄杖卓三下曰前头第一不得擘破又须分教两平纵遇南番舶主也须换却眼睛上堂闻声悟道见色明心展两手曰有么有么又摇手曰无也无也乃曰曾经大海休夸浪除却巫山总是烟拍禅床一下上堂此事如在万丈崖头相似总知道放手着便扑到底祇是舍命不得法华今日不动着一毫头教诸人到底去乃掷下拄杖下座上堂法尚应舍何况非法拈拄杖曰者箇拄杖且作么生舍又作么生说箇非法良久曰敲落鼻孔露出眼睛击禅床上堂一法不明翳汝眼睛拈起拄杖曰者箇岂不是眼睛八万四千法门无一点影子八万四千法门门门解脱作么生翳得伊祇如每日见山见水分别青黄赤X白不是伊又作么生见乃卓拄杖一下曰瞎上堂贼来须打客来须看客来须看礼之常道且道贼来作么生打人面是贼贼面是人半夜三更有甚么辩处然虽如是也不得放过以拄杖击一下上堂佛法二字掉去他方世界未为分外一日两度钵盂湿少一点不得不见道常闻一饱忘百饥今日山僧身便是又曰不审不审上堂寻常向汝道未在也无别意祇是要诸人喫粥喫饭须是自家拈匙把筯便得饱若取别人办祇是虗饱腊月三十日赢得一场干嚥唾然虽如是莫教忘却口郭功甫入山上堂夜来枕上作得箇山颂谢功甫大儒庐山二十年故旧今日远访白云举似大众请巳后分明举似诸方此颂岂唯谢功甫大儒直要与天下有鼻孔衲僧脱却着肉汗衫莫言不道乃曰上大人丘乙巳化三千七十士尔小生八九子隹作仁可知礼也上堂此事有人担得起价值三千大千世界有人担不得不值半分钱且道三千大千世界底是不值半分钱底是知恩方解报恩上堂扬眉瞬目拈鎚竖拂弹指謦欬尽是抓钩搭索海会今日还免过也无家家观世音处处弥陀佛上堂开口有时道得着开口有时道不着着与不着争几何祥麟祇有一只角上堂一二三四五剩得太多六七八九十又却少些子且道作么生向定盘星上秤得恰好去乃曰到头霜夜月任运落前溪上堂叮咛损君德无言真有功X任从沧海变终不为君通者箇是黄泥那箇是白石上堂悟了更须遇人始得若不遇人祇是一箇无尾猢狲才弄出人便笑兴道者开田回上堂三载区区弄水泥捎裙擗裤又扶犂满仓收稻方归院一任禅和韗肚皮且道韗底是禅是饭乃曰因风吹火用力不多上堂少一滴不得剩一滴不得且道是甚么人分上事良久曰日日日东上夜夜月西流示众大象不游于兔径大悟不拘于小节是何言欤承天道针眼里跃出狞龙藕丝中开张世界何谓如此功多业就水到渠成师初受讷让住圆通时年始二十八自以前辈让善丛林责巳甚重故敬严临众以公灭私于是宗风大振未几讷厌闲寂郡守至自陈客情大守恻然目师师笑唯唯而巳明日陞座曰昔法眼有偈曰难难难是遣情难情尽圆明一颗寒方便遣情犹不是更除方便太无端大众且道情作么生遣喝一喝下座负包而去一众大惊挽之不可遂渡江夏止于五祖之闲房及舒州法华小剎依栖学者如笼鸟不忍飞去舒守闻师高风移文以白云海会请居师欣然杖䇿而来衲子云集至无所容僧问如何是佛法大意师曰水底按葫芦问不慕诸圣不重己灵未是衲僧分上事如何是衲僧分上事师曰死水不藏龙曰便恁么去时如何师曰赚杀汝宋神宗熙宁壬子示寂世寿四十八塔于本山金陵保宁仁勇禅师四明竺氏子容止渊秀龆为大X僧通天台教更衣谒雪窦觉觉意其可任大法诮之曰央庠座主师愤悱下山望雪窦拜曰我此生行脚参禅道不过雪窦誓不归乡即往泐潭踰纪疑情未泮闻杨岐移云葢能钤键学者直造其室一语未及顿明心印岐没从同参白云端游研极玄奥后出世两住保宁上堂拍禅床曰心外无法万法唯心心既不生法从何立山河大地甚处得来三十年后忽有人问转身句作么生道良久曰潼关须易度劒阁转难行参上堂一法有形翳汝眼睛眼睛不明世界峥嵘拈拄杖曰见么若见则遮却眼光若不见则失却拄杖且作么生道得不受人瞒底句良久曰平地未为险远山焉足高卓拄杖上堂拍禅床曰不是心亦非佛问君毕竟是何物昨夜金刚努目瞋一拳打破精灵窟喝一喝上堂快马一鞭快人一言直饶与么犹是钝汉乃召众曰喫茶去上堂立春日打泥牛一棒两棒千头百头雪华深覆辨不得顶门有眼徒悠悠拍手曰啰啰哩恼乱春风卒未休上堂金毛师子一哮吼惊起法身藏北斗文殊普贤无处走碧眼也徒夸好手喝一喝上堂横按杖曰云从龙风从虎甘草甜黄连苦洪波浩渺浪滔天须弥顶上日卓午卓拄杖上堂至道无难唯嫌拣择拈杖曰保宁拄杖子一时穿却天下衲僧鼻孔了也卓一下上堂春雨如膏春风如刀填沟塞壑拔树鸣条会么鱼行水浊鸟飞毛落上堂祖师门下绝X人行深险过于万丈坑垂手不能空费力任他堂上绿苔生上堂拈拄杖曰宫商角征羽金木水火土卓一下曰卦上吉凶分三日后看取上堂保宁寻常为人直下是无面目若也敲骨出髓直得神号鬼哭拍手笑曰仁义尽从贫处断世情偏向有钱家上堂横按杖曰汝等大丈夫汉须是一刀两段直下七纵八横掷杖曰且待天下人判断问寒风凋败叶犹喜故人归未审谁是故人师曰杨岐迁化久矣曰更有什么人知音师曰无眼村公暗点头曰死柴头有无烟火独向应无人得知师曰今日未开炉曰忽遇七纵八横时如何师曰不如缩却手曰谁知烟霭里犹有钓鱼翁师曰莫乱道师与李太博举三句颂次博曰祇是不了底公案师曰试请大博断看博曰七棒对十三师曰保宁有什么过博无语师曰正是箇不了底公案上堂众集定良久曰堪作箇什么便下座上堂众集定良久曰犹较些子便下座上堂森罗及万象皆于镜中现以杖指曰北面是厨库南面是僧堂中间是佛殿直下指曰者里是什么乃曰踏床子也不识上堂百川异流同归于海万涂差别皆入此宗卓拄杖曰医得眼下疮剜却心头肉上堂时时举处处说绝忌讳无间歇横按杖曰会么一夜落花雨满城流水香卓一下上堂万物滋一雨生芽不离土甜瓜彻蒂甜苦瓠边根苦上堂从朝至暮横说竖说其奈未甞动着他一毫X毛拈杖曰委悉么初三十一中九下七休问天罡河魁说甚大吉小吉划一划上堂召众以手指上指下曰者箇是释迦擎拳曰者箇是迦叶合掌曰者箇是阿难展两手曰者箇是什么羞慙杀人上堂日可冷月可热众魔不能坏真说保宁即不然月可冷日可热众魔亦能坏真说作么生是真说潮田种稻重收谷村路逢人半是僧上堂大凡作与么事开与么口说与么话须是与么人始得祇如与么人还甘与么道也无摇手曰低声低声上堂或是或非人不识逆行顺行天莫测大众是箇什么良久曰有金有玉同欢笑无米无柴各皱眉上堂是箇什么得与么难会是箇什么得与么易晓委悉么不是怨家不聚头上堂赤肉团上无位真人左眼八两右眼半斤贵买贱卖黄金白银上堂我有一张口内含三寸舌牙齿总完全是非无不说赵州木佛放光明少室铁牛双角折拍禅床上堂业镜当台贼身巳露既是赃物现在为什不肯招伏会么朝打三千暮打八百出归上堂霜风浩浩叶纷纷晓入深村野老门相见伹知俱默坐更无一事可谈论良久曰入山擒虎易开口向人难潭州石霜守孙禅师僧问生也不道死也不道为甚么不道师曰一言巳出曰从东过西又作么生师曰驷马难追曰学人总不与么师曰易开始终口难保岁寒心X长沙茶陵定林寺郁山主本州人少落发惟以应供为事院居诸剎往来之冲一日杨岐化主至师间以禅宗主举僧问法灯百尺竿头如何进步灯曰恶师从参究未甞离念偶一日赴外请骑蹇驴过溪桥驴陷足师坠驴不觉口中曰恶忽然契悟有颂曰我有神珠一颗久被尘劳羁锁今朝尘净光生照见山河万朵走谒杨岐为印可比部孙居士因杨岐会来谒值视断次公曰某为王事所牵何由免离岐指曰委悉得么公曰望师点破岐曰此是比部弘愿深广利济羣生公曰未审如何岐示以偈曰应现宰官身广弘悲愿深为人重指处棒下血淋淋公于此有省南岳下十三世白云端禅师法嗣蕲州五祖法演禅师绵州邓氏子三十五始弃家祝发受具往成都习唯识百法论因闻菩萨入见道时智与理冥境与神会不分能证所证西天外道甞难比丘曰既不分能证所证却以何为证无能对者外道贬之令不鸣钟鼓反披袈裟玄奘法师至彼救此义曰如人饮水冷煖自知乃通其难师曰冷煖则可知矣作么生是自知底事遂质本讲曰不知自知之理如何讲莫疑其问但诱曰汝欲明此当往南方扣传佛心宗者师即负笈出关所见尊宿无不以此咨决所疑终不破洎谒圆照本古今因缘会尽唯不会X僧问兴化四方八面来时如何化曰打中间底僧作礼化曰我昨日赴箇村斋中途遇一阵卒风暴雨却向古庙里避得过请益本本曰此是临济下因缘须是问他家儿孙始得师遂谒浮山远请益前话远曰我有箇譬喻说似你你一似箇三家村里卖柴汉子把箇匾担向十字街头立地问人中书堂今日商量甚么事师默计曰若如此大故未在远一日语师曰吾老矣恐虗度子光阴可往依白云此老虽后生吾未识面但见其颂临济三顿棒话有过人处必能了子大事师潸然礼辞至白云遂举僧问南泉摩尼珠话请问云叱之师领悟献投机偈曰山前一片闲田地叉手叮咛问祖翁几度卖来还自买为怜松竹引清风云特印可令掌磨事未几云至语师曰有数禅客自庐山来皆有悟入处教伊说亦说得有来由举因缘问伊亦明得教伊下语亦下得祇是未在师于是大疑私自计曰既悟了说亦说得明亦明得如何却未在遂参究累日忽然省悟从前宝惜一时放下走见白云云为手舞足蹈师亦一笑而巳师后曰吾因兹出一身白汗便明得下载清风一日云示众曰古人道如镜铸像像成后光在甚么处众下语不契举以问师师近前问讯曰也不较多云笑曰须是道者始得乃命分座开示方来初住四面迁白云晚居东山上堂三世诸佛遥望顶礼六代祖师开口不得四面今日且权为指使且道是箇什么一二三四X五雷门夸布鼓谩说李将军蓝田射石虎上堂真如凡圣皆是梦言佛及众生并为增语或有人出来道盘山老妳女口但向伊道不因紫陌花开早争得黄莺下柳条若更问四面老妳女口自曰诺惺惺着上堂仲冬严寒伏惟首座大众尊体起居万福两彩一赛便下座上堂有一则语举似诸人第一不得错举便下座上堂昨宵年暮夜今朝是岁旦大都寻尝日世人生异见不解逐根源只管寻枝蔓新旧只如今仔细分明看若也更商量秦时𨍏轹钻诸院长老入山上堂临济入门便喝是甚盌鸣声德山入门便棒抝曲作直云门三句曹洞五位大开眼了作梦何故如此国清才子贵家富小儿娇到龙门上堂有古何利无口非哑七出八没风流儒雅便下座到海会上堂白云山里白云人把定封疆无缝罅无缝罅知几价莫有知价底么乃曰一二三四五到兴化上堂世事冗如麻空门路转賖青松林下客几箇得归家共唱胡笳曲分开五叶花幸逢诸道友同上白牛车大众车在这里牛在什么处芳草渡头寻不见夜来依旧宿芦花甘露资长老把住师曰舒州管界元来有箇草贼师曰和尚也须隄防资拟议师便拓开上堂叶落归根来时无口祖师恁么道犹欠悟在上堂僧问祖意教意是同是别师曰人贫智短马瘦毛长乃曰祖师说不着佛眼看不见四面老婆心为君通一线上堂春气乍寒乍暖春云或卷X或舒引得韶阳老子放出针眼里鱼乃曰错谢知事上堂僧问王索仙陀婆时如何师曰七孔八窍曰如何是王索仙陀婆师曰鸾驾未排齐号令曰如何是仙陀婆师曰眼润耳热僧礼拜师曰点乃曰文殊张帆普贤把柁势至观音共相唱和赢得双泉閙中打坐打坐即不无且道下水船一曲作么生唱啰逻哩啰逻哩俗气不除上堂今宵正月半干坤都一片普贤门大开相逢不相见乃曰过在阿谁上堂默默默无上菩提从此得赚杀人便下座上堂上是天下是地南北东西依旧位释迦老子弄精魂达磨西来多忌讳忽有箇汉出来道和尚低声但向伊道祇要抛砖引玉上堂山僧今日将山河大地尽作黄金该有情无情总令成佛去然后太平不入这保社何故争之不足让之有余上堂太平不会禅一向外边走腊月三十日赢得一张口且道那箇是太平口自曰两片皮也不识上堂举保寿作街坊时见两人相诤一人以手打一拳曰你得恁么无面目宝寿因而得入若人于此知落处可谓公辨私辨大众听取一颂甚妙也甚妙于此知性命擗鼻与一拳当时便打正上堂太平淈𣸩汉事事尽经徧如是三千年也有人赞叹且道赞叹箇什么好箇淈𣸩汉上堂教中道假使满世间皆如舍利弗尽思共度量不能测佛智寻甞衲僧家高揖释迦不拜弥勒是会佛智不会佛智众中有则有只是藏牙伏爪太X平有箇见处不惜眉毛举似诸人待有人问随口便答上堂有盐曰咸无盐曰淡太平闻说口似匾担便下座上堂神通妙用不欠丝毫通人分上不用忉忉泥多佛大水长船高上堂一月普现一切水一切水月一月摄诚哉是言也可谓塑不成畵不就昨夜三更月如昼谢典座上堂变生为熟虽然易众口调和转见难咸淡若知真箇味自然饥饱不相干上堂拈起拄杖曰昨夜三更梦见拄杖子教我一片禅向我道和尚明日早起上堂举似大众昨日锦上铺花今日脚蹋实地但看今日明朝说甚祖师来意翻思黄面老人谩道灵山授记直饶大地山河借我鼻孔出气不如放下身心自然仁义礼智上堂今朝正月半与诸人相见嫰麦长新苗粒粒皆成面荐不荐全借春风扇上堂举起拳头曰若唤作拳头一似不曾行脚若不唤作拳头对面相谩除此之外也少一拳不得出队归上堂出队半箇月眼不见鼻孔忘却祖师禅拾得箇骨董且道向什么处着一分奉释迦牟尼佛一分奉多宝佛塔谢首座上堂弥勒看不见释迦说不得恁么尊贵生日用无差忒得不得识不识三德六味味逾多千古万古为规则上堂僧问如何是燃灯前师曰令人疑着如何是正燃灯师曰错认定盘星如何是燃灯后师曰一场懡㦬乃曰每月有箇十五无始劫来尽数数到弥勒下生未免有甜有苦且道毕竟如何南山白额X大虫元是西山勐虎上堂日可冷月可热众魔不能坏真说大众作么生是真说泼狼泼赖若信不及白云为汝道一要众人会二要龙神知乃拈起法衣曰这箇真红色刚然道是绯上堂风和日暖古佛家风柳绿桃红祖师巴鼻手亲眼辨未是惺惺口辩舌端与道转远从门入者不是家珍且道毕竟如何相见又无事不来还忆君上堂卓拄杖一下乃举起曰拄杖子敢问你还说得如来禅么自曰说不得还说得祖师禅么自曰说不得既说不得白云今日出自己意去也出自己意小儿子戏人天众前讨甚巴鼻上堂僧问始何是白云一滴水师曰打碓打磨曰饮者如何师曰教你无着面处乃曰恁么恁么虾跳不出斗不恁么不恁么弄巧成拙软似铁硬如泥金刚眼睛十二两衲僧手里秤头低有价数没商量无鼻孔底将什么闻香邑中上堂白云相送出山来满眼红尘拨不开莫谓城中无好事一尘一剎一楼台上堂举马大师不安院主问曰和尚近日尊候如何大师曰日面佛月面佛师曰会么如不会白云与你颂出丫鬟女子畵娥眉鸾镜台前语似痴自说玉颜难比并却来架上着罗衣上堂前回底今日使不着今日底后次使不着使不着说不着重遭扑自古至如今谁错谁不错忽有箇出来道白云不是今日错也自曰错错上堂有一则奇特因缘举似诸人欲说又被说碍不说又被不说碍欲举山X河大地又被山河大地碍从教头上且安头真金不博鍮丈夫意如此快乐百无忧上堂举僧问曹山佛未出世时如何山曰曹山不如曰出世后如何山曰不如曹山师曰若以世谛观之曹山合喫二十棒若以祖道观之白云合喫二十棒然虽如是棒头有眼两人中一人全肯一人全不肯若人简点得出许汝具半只眼上堂汝等诸人见老和尚鼓动唇吻竖起拂子便作胜解及乎山禽聚集牛动尾巴却将作等闲殊不知檐声不断前旬雨电影还连后夜雷上堂释迦巳灭弥勒未生森罗万象推向一边且作么生是你诸人甞住法身良久曰有功无功莫使腹空请供头修造上堂白云今日权将大宋世界作一面碁盘先将东岳泰山南岳衡山西岳华山北岳恒山中岳嵩山定却五方次将五台峨嵋支提罗浮以为相助左畔则斜飞雁阵右边则虎口双关遂举手曰且道这一着落在什么处若知落处便为敌手若也未然白云试通箇消息十九条平路争功势未休莫教一着错败子卒难收上堂若要天下横行见老和尚打鼓陞堂七十三八十四将拄杖蓦口便筑然虽如是拈却门前上马台剪断五色索方始得安乐上堂平生百了千当底正好喫棒且道过在什么处打你百了千当上堂去圣时遥人多懈怠逆则生嗔顺则生爱且道作么生是不嗔不爱东海剪刀西番皮袋上堂僧问承师有言山前一片X闲田地祇如威音王巳前未审什么人为主师曰问取写契书人曰和尚为甚倩人来答师曰祇为你教别人问曰与和尚平出去也师曰太远在乃曰五目莫覩其容二听绝闻其向有功者罚无功者赏拈须弥山秤来二两忽有箇道一方知识为什么大秤秤人物事自曰官不容针私通车马谢街坊上堂街坊昨日将一把沙到方丈前一见老僧噼面便撒赖遇老僧见衫袖一遮并不妨事今朝举似大众不敢隐藏何故赏伊胆大下得这箇手脚忽有人问白云为什么只恁休去不见道老不以筋力为能然虽如是宾主历然上堂僧问如何是佛师曰许多时向什么处去来乃曰达磨未来时冬寒夏热达磨来后夜暗昼明诸人若下得一转平实语喫盐闻咸喫醋闻酸若道不得迦叶门前底郭朝奉祥正请上堂朝奉于法座前烧香曰此一瓣香爇向炉中为光明云遍满法界供养我堂头师兄禅师伏愿于此云中方广座上擘开面门放出先师形相与诸人描邈何以如此白云岩畔旧相逢往日今朝事不同夜静水寒鱼不食一炉香散白莲峰师遂曰曩谟萨怛哆钵啰野恁么恁么几度白云溪上望黄梅花向雪中开不恁么不恁么嫩柳条金线且要应时来不见庞居士问马大师不与万法为侣者是什么人马大师曰待汝一口吸尽西江水即向汝道大众一口吸尽西江水万丈深潭穷到底掠彴不是赵州桥明月清风X安可比上堂春雨洒无涯干坤巳具知东君行正令梅柳一枝枝祖师门下客相见在今时相见即不无说什么事便下座上堂举唐肃宗帝问忠国师曰和尚百年后所师何物国师曰与老僧造箇无缝塔帝曰请师塔样国师良久曰会么帝曰不会国师曰吾有付法弟子躭源却谙此事请诏问之师曰前面是真珠玛瑙后面是玛瑙真珠东边是观音势至西边是普贤文殊中间有一首幡被风吹着道胡卢胡卢上堂顾视禅床左右遂拈拄杖在手中曰只长一尺下座上堂世有一物亦不属凡亦不属圣亦不属邪亦不属正万事临时自然号令抵死要知换却性命上堂担水河头卖诸人尽笑怪滞货没人猜一似欠他倩昨夜三更半石人鬬礼拜这箇说话莫道你理会不得我也理会不得师曰譬如水牯牛过窗櫺头角四蹄都过了因甚尾巴过不得师一日持钖遶廊曰莫有属牛人问命么众皆无语师乃曰孙膑今日开铺更无一人垂顾可怜三尺龙须唤作寻常破布宋徽宗崇宁甲申六月二十五日上堂辞众曰赵州和尚有末后句你作么生会试出来道看若会得去不妨自在快活如或未然这好事作么说良久曰说即说了也祇是诸人不知要会么富嫌千口少贫恨一身多珍重时山门有土木之役躬往督之且曰汝等勉力吾不复来矣归丈室净发澡身迄旦吉祥而化是夕山摧石陨四十里内巖谷X震吼阇维设利如雨塔于东山之南潭州云盖山智本禅师瑞州郭氏子开堂日僧问诸佛出世天雨四华和尚出世有何祥瑞师曰千闻不如一见曰见后如何师曰瞎问如何是清净法身师曰家无小使不成君子问将心觅心如何觅得师曰波斯学汉语问如何是学人出身处师曰雪峰元是岭南人问素面呈相时如何师曰一场丑拙问人人尽有一面古镜如何是学人古镜师曰打破来向你道曰打破了也师曰北地冬抽笋问古人道说取行不得底行取说不得底未审行不得底作么生说师曰口在脚下曰说不得底作么生行师曰踏着舌头问知师久蕴囊中宝今日当场略借看师曰适来恰被人借去上堂去者鼻孔辽天来者脚踏实地且道祖师意向甚么处着良久曰长恨春归无觅处不知流入此中来上堂高台巴鼻开口便是若也便是有甚巴鼻月冷风高水清山翠上堂以楔出楔有甚休歇次得休歇以楔出楔喝一喝上堂高声唤侍者侍者应诺师曰大众集也未侍者曰大众巳集师曰那一箇为甚么不来赴参侍者无语师曰到即不点上堂满口道不出句句甚分明满目觑不见山山叠乱青鼓声犹不会何况是钟鸣喝一喝上堂祖翁卓卓荦荦儿孙龌龌龊龊有处藏头没处露角借问衲僧如何摸索上堂横按拄杖曰牙如刀劒面如铁眼放电光光不歇手X把蒺蔾一万斤等闲敲落天边月卓一下僧问如何是齩人狮子师曰五老峰前曰这箇岂会齩人师曰今日拾得性命上堂头戴须弥山脚踏四大海唿吸起风雷动用生五彩若能识得渠一任岁月改且道谁人识得渠喝一喝曰田厍奴滁州瑯琊永起禅师襄阳人上堂僧问庵内人为甚么不见庵外事师曰东家点灯西家暗坐曰如何是庵内事师曰眼在甚么处曰三门头合掌师曰有甚交涉乃曰五更残月落天晓白云飞分明目前事不是目前机既是目前事为甚么不是目前机良久曰此去西天路迢迢十万余上堂良久抚掌一下曰阿呵呵阿呵呵还会么法法本来法遂拈拄杖曰这箇是山僧拄杖那箇是本来法还定当得么卓一下英州保福殊禅师僧问诸佛未出世时如何师曰山河大地曰出世后如何师曰大地山河曰恁么则一般也师曰敲甎打瓦问如何是和尚家风师曰椀大椀小曰客来将何祇待师曰一杓两杓曰未饱者作么生师曰少喫少喫问如何是大道师曰闹市里曰如何是道中人师曰一任人看问如何是禅师曰秋风临古渡落日不堪闻曰不问这箇禅师曰你问那箇禅曰祖师禅师曰南华塔外松阴里饮露吟风又更多问如何是真正路师曰出门看堠子上堂释迦何处灭俱尸弥勒几曾在兜率西觅普贤好慙愧北讨文殊生受屈坐压毗卢额汗流行筑X观音鼻血出回头摸着箇匾担却道好箇木牙笏喝一喝袁州崇胜院珙禅师上堂举石巩张弓架箭话颂曰三十年来握箭弓三平才到擘开胸半箇圣人终不得大颠弦外几时逢提刑郭祥正字功甫号净空居士志乐泉石不羡纷华因谒白云云上堂曰夜来枕上作得箇山颂谢功甫大儒庐山二十年之旧今日远访白云之勤当须举与大众请巳后分明举似诸方此颂岂唯谢功甫大儒直要与天下有鼻孔衲僧脱却着肉汗衫莫言不道乃曰上大人丘乙巳化三千七十士尔小生八九子隹作仁可知礼也公切疑后闻小儿颂之忽有省以书报云云以偈答曰藏身不用缩头歛迹何须收脚金乌半夜辽天玉兔赶他不着宋元祐中往衢之南禅谒泉万卷请陞座公趋前拈香曰海边枯木叉手成香爇向炉中横穿香积如来鼻孔作此大事须是对众白过始得云居老人有箇无缝布衫分付南禅着得不长不短进前诸佛让位退步则海水澄波今日嚬呻六种震动遂召曰大众还委悉么有意气时添意气不风流处也风流泉曰递相钝置公曰因谁致得到保宁请勇陞座公拈香曰法鼓既鸣宝香初爇杨岐顶𩕳门请师重着楔保宁卓拄杖一下曰着楔巳竟大众证明又卓一下下座到云居请佛印陞座公拈香曰觉地相逢一何早鹘臭布衫X今脱了要识云居一句元珍重后园驴喫草召大众曰此一瓣香薰天炙地去也印曰今日不着便被这汉当面涂煳便打乃曰谢公千里来相访共话东山竹径深借与一龙骑出洞若逢天旱便为霖掷拄杖下座公拜起印曰收得龙么公曰巳在这里印曰作么生骑公摆手作舞便行印拊掌曰祇有这汉犹较些子保宁勇禅师法嗣郢州月掌山寿圣智渊禅师上堂僧问祖意西来即不问如何是一色师曰目前无阇黎此间无老僧曰既不如是如何晓会师曰领取钩头意莫认定盘星乃曰凡有问答一似击石迸火流出无尽法财三草二木普霑其润放行也云生谷口雾罩长空把定也碧眼胡僧亦须罔措寿圣如斯举唱犹是化门要且未有衲僧巴鼻敢问诸人作么生是衲僧巴鼻良久曰布针开两眼君向那头看安吉州乌镇寿圣院楚文禅师上堂拈拄杖曰华藏木楖𣗖等闲乱拈出不是不惜手山家无固必点山山动摇搅水水波溢忽然把定时事事执法律要横不得横要屈不得屈蓦召大众曰莫谓棒头有眼明如日上面光生尽是漆随声敲一下上堂一叉一札着骨连皮一搦一擡粘手缀脚电光石火头垂尾垂噼箭追风半生半死撞着磕着讨甚眉毛明头暗头是何眼目总不恁么正在半途设使全机未至涯X岸直饶净躶躶赤洒洒没可把尚有廉纤山僧恁么道且道口好作甚么良久曰嘻留取喫饭信州灵鹫山宝积宗映禅师开堂日乃横按拄杖曰大众到这里无亲无疎自然不孤无内无外纵横自在自在不孤清净毗卢释迦举令弥勒分疎观根逗教更相回互看取宝积拄杖子黑漆光生两头相副阿呵呵是何言欤良久曰世事但将公道断人心难与月轮齐卓一下下座隆兴府景福日余禅师上堂僧问如何是道师曰天共白云晓水和明月流曰如何是道中人师曰先行不到末后太过又僧出众画一圆相师以手画一画僧作舞归众师曰家有白泽之图必无如是妖怪乃拈拄杖曰无量诸佛向此转大法轮今古祖师向此演大法义若信得及法法本白圆成念念悉皆具足若信不及山僧今日因行不妨掉臂更为重说偈言卓一下下座安吉州上方日益禅师开堂日上首白槌罢师曰白槌前观一又不成白槌后观二又不是到这里任是铁眼铜睛也须百杂碎莫有不避危亡底衲僧试出来看时有两僧齐出师曰一箭落双鵰曰某甲话犹未问何得着忙师曰莫是新罗僧么僧拟议师曰撞露柱汉便打问如何是未出世边事师曰井底虾蟇吞却月曰如何是出世边事师曰鹭鸶踏折枯芦枝曰去此二途如何是和尚为人处师曰十成好箇金X刚钻摊向街头卖与谁问如何是多年水牯牛师曰齿疎眼暗问闹市相逢事若何师曰东行买贱西行卖贵曰忽若不作贵不作贱又作么生师曰镇州萝卜问一切含灵具有佛性既有佛性为甚么却撞入驴胎马腹师曰知而故犯曰未审向甚么处忏悔师打曰且作死马医问觌面相呈时如何师曰左眼半斤右眼八两僧提起坐具曰这箇聻师曰不劳拈出乃左右顾视曰黄面老周行七步脚跟下正好一锥碧眼胡兀坐九年顶门上可惜一札当时若有箇为众竭力底衲僧下得这毒手也免得拈花微笑空破面颜立雪齐腰翻成辙迹自此将错就错相楼打篓遂有五叶芬芳千灯续𦦨向曲彔木上唱二作三于楖栗杖头指南为北直得进前退后有问法问心之徒倚门傍墻有觅佛觅祖底汉庭前指柏便唤作祖意西来日里看山更错认学人自己殊不知此一大事本自灵明尽未来际未甞间断不假修证岂在思惟虽鹙子有所不知非满慈之所能辩不见马祖一喝百丈三日耳聋宝寿令行镇州一城眼瞎大机大用如迅雷不可停一唱一提似断崖不可履正当恁么时三世诸佛祇可傍观六代祖师证明有分大众且道今日还有证明底么良久曰札上堂拾得搬柴寒山烧火唯有丰干巖中冷坐且道丰干有恁么长处良久曰家无小使不成君子赣州西堂显首座赋性高逸机辩自将保宁示以神X劒颂曰提得神锋胜太阿万年妖孽尽消磨直饶埋向尘泥里怎奈灵光透匣何师曰漫效颦亦提得一箇宁曰何不呈似老僧师便曰凛凛寒光出匣时干坤闪烁耀潜辉当锋截断毗卢顶更有何妖作是非宁曰忽遇天魔外道来时如何师以坐具便摵宁作倒势师拂袖而行宁曰且来师曰且去掘窟宁笑而巳五灯全书卷第四十一五灯全书X卍XXX五灯全书卷第四十二京都圣感禅寺住持僧编辑京都古华严寺住持僧较阅进呈临济宗南岳下十四世五祖演禅师法嗣成都府昭觉寺佛果克勤禅师彭州骆氏子世业儒师儿时日记千言偶游妙寂寺见佛书三复怅然如获旧物乃喜曰予殆过去沙门也即去家依自省祝发从文照通讲说又从敏行授楞严俄得病濒死叹曰诸佛涅槃正路不在文句中吾欲以声求色见宜X其无以死也遂弃去参真觉胜胜方创臂出血指示师曰此曹谿一滴也师矍然良久曰道固如是乎即徒步出蜀首谒玉泉皓次依金銮信大沩喆黄龙心东林度诸老佥指为法器而晦堂称他日临济一派属子矣最后见五祖尽其机用祖皆不诺乃谓祖强移换人出不逊语忿然而去祖曰待你着一顿热病打时方思量我在师到金山染伤寒困极以平日见处试之无得力者追绎五祖之言乃自誓曰我病稍间即归五祖病痊寻归祖一见而喜令即参堂便入侍者寮方半月会部使者解印还蜀诣祖问道祖曰提刑少年曾读小艶诗否有两句颇相近频唿小玉元无事祇要檀郎认得声提刑应诺诺祖曰且子细师适归侍立次问曰闻和尚举小艶诗提刑会否祖曰他祇认得声师曰祇要檀郎认得声他既认得声为甚么却不是祖曰如何是祖师西来意庭前栢树子聻师忽有省遽出见鸡飞上栏干鼓翅而鸣复自谓曰此岂不是声遂袖香入室通所得呈偈曰金鸭香销锦绣帏笙歌丛里醉扶归少年一段风流事祇许佳人独自知祖曰佛祖大事非小根劣器所能造诣吾助汝喜祖徧谓山中耆旧曰我侍者参得禅也由此所至推为上首宋崇宁中还里省亲四众迓拜成都帅翰林郭知章请开法六祖更昭觉政和间谢事复出崃南游时张无尽寓荆南以道学自居少见推许师舣舟谒之剧谈华严旨要曰华严现量境界X理事全真初无假法所以即一而万了万为一一复一万复万浩然莫穷心佛众生三无差别卷舒自在无碍圆融此虽极则终是无风帀帀之波公于是不觉促榻师遂问曰到此与祖师西来意为同为别公曰同矣师曰且得没交涉公色为之愠师曰不见云门道山河大地无丝毫过患犹是转句直得不见一色始是半提更须知有向上全提时节彼德山临济岂非全提乎公乃首肯翌日复举事法界理法界至理事无碍法界师又问此可说禅乎公曰正好说禅也师笑曰不然正是法界量里在葢法界量未灭若到事事无碍法界法界量灭始好说禅如何是佛干屎橛如何是佛麻三斤是故真净偈曰事事无碍如意自在手把猪头口诵净戒趂出婬坊未还酒债十字街头解开布袋公曰美哉之论岂易得闻乎于是以师礼留居碧巖复徙道林枢密邓公子常奏赐紫服师号诏住金陵蒋山学者无地以容勅补天宁万寿徽宗召见褒宠甚渥高宗建炎初又迁金山适驾幸维扬入对赐圆悟禅师改云居久之复领昭觉僧问云门道须弥山意旨如何师曰推不向前约不退后曰未审还有过也无师曰坐却舌头问法不孤起仗境方生提坐具曰这个是境那个是法师曰却被阇黎夺却鎗问古人道楖栗横担不顾人直入千峰万峰去未审那里是他住处师曰腾蛇缠足路布绕身曰朝看云片片暮听水潺潺师曰却须截X断始得曰此回不是梦真个到庐山师曰高着眼问猿抱子归青嶂后鸟衔花落碧巖前此是和尚旧时安身立命处如何是道林境师曰寺门高开洞庭野殿脚插入赤沙湖曰如何是境中人师曰僧宝人人沧海珠曰此是杜工部底作么生是和尚底师曰且莫乱道问如何是夺人不夺境师曰山僧有眼不曾见曰如何是夺境不夺人师曰阇黎问得自然亲曰如何是人境俱夺师曰收曰如何是人境俱不夺师曰放问有句无句如藤倚树如何得透脱师曰倚天长劒逼人寒曰祇如树倒藤枯沩山为甚么呵呵大笑师曰爱他底着他底曰忽被学人掀倒禅牀抝折拄杖又作个甚么伎俩师曰也是贼过后张弓问明历历露堂堂因甚么干坤收不得师曰金刚手里八稜棒曰忽然一唤便回还当得活也无师曰鹙子目连无奈何曰不落照不落用如何商量师曰放下云头曰忽遇其中人时如何师曰骑佛殿出山门曰万象不来渠独语教谁招手上高峰师曰错下名言上堂通身是眼见不及通身是耳闻不彻通身是口说不着通身是心鉴不出直饶尽大地明得无丝毫透漏犹在半途据令全提且道如何展演域中日月纵横挂一亘晴空万古春上堂山头鼓浪井底扬尘眼听似震雷霆耳观如张锦绣三百六十骨节一一现无边妙身八万四千毛端头头彰宝王剎海不是神通妙用亦非法尔如然苟能千眼顿X开直是十方坐断且超然独脱一句作么生道试玉须经火求珠不离泥上堂本来无形段那复有脣觜特地广称扬替他说道理且道他是阿谁上堂十五日巳前千牛拽不回十五日巳后俊鹘趂不及正当十五日天平地平同明同暗大千沙界不出当处可以含吐十虗进一步超越不可说香水海退一步坐断千里万里白云不进不退莫道阇黎老僧也无开口处举拂子曰正当恁么时如何有时拈在千峰上划断秋云不放高上堂十方同聚会本来身不昧个个学无为顶上用钳鎚此是选佛场深广莫能量心空及第归利劒不如锥庞居士舌拄梵天口包四海有时将一茎草作丈六金身有时将丈六金身作一茎草甚是奇特虽然如此要且不曾动着向上关且如何是上关铸印筑高坛上堂有句无句超宗越格如藤倚树银山铁壁及至树倒藤枯多少人失却鼻孔直饶收拾得来巳是千里万里祇如未有恁么消息时如何还透得么风暖鸟声碎日高华影重上堂第一句荐得祖师乞命第二句荐得人天胆落第三句荐得虎口横身不是循途守彻亦非革辙移途透得则六臂三头未透亦人间天上且三句外一句作么生道生涯祇在丝纶上明月扁舟泛五湖示众一言截断千圣消声一劒当头横尸万里所以道有时句到意不到有时意到句不到句能刬意意能刬句意句交驰衲僧巴鼻若能恁么转去X青天也须喫棒且道凭个甚么可怜无限弄潮人毕竟还落潮中死示众万仞崖头撒手须要其人千钧之弩发机岂为鼷鼠云门睦州当面蹉过德山临济诳謼闾阎自余立境立机作窠作窟故是鬼家活计且独脱一句作么生道万缘迁变浑闲事五月山房冷似冰绍兴乙卯八月己酉示微恙趺坐书偈遗众投笔而逝茶毗舌齿不坏设利五色无数塔于昭觉寺之侧谥真觉禅师阅世七十有三坐夏五十有五舒州太平佛鑑慧懃禅师本郡汪氏子丱岁师广教圆深试所习得度每以唯此一事实余二则非真味之有省乃徧参名宿往来五祖之门有年恚祖不为印据与圆悟相继而去及悟归五祖方丈彻证而师忽至意欲他迈悟勉令挂搭且曰某与兄相别如月余比旧相见时如何师曰我所疑者此也遂参堂一日闻祖举僧问赵州如何是和尚家风州曰老僧耳聋高声问将来僧再问州曰你问我家风我却识你家风了也师即大豁所疑曰乞和尚指示极则祖曰森罗及万象一法之所印师展拜祖令主翰墨后同圆悟语话次举东寺问仰山镇海明珠因缘至无理可伸处圆悟征曰既云收得逮索此珠为甚又道无言可对无理可伸师不能加答明日谓悟曰东寺祇索一颗珠仰山当下倾出一栲栳悟深肯之乃告之曰老兄更宜亲近老和尚去师一日造方丈未及语X被祖诟骂懡㦬而退归寮闭门打睡恨祖不巳悟巳密知即往扣门师曰谁悟曰我师即开门悟问你见老和尚如何师曰我本不去被你赚累我遭这老汉诟骂悟呵呵大笑曰你记得前日下底语么师曰是甚么语悟曰你又道东寺祇索一颗仰山倾出一栲栳师当下释然悟遂领师同上方丈祖才见遽曰且喜大事了毕明年命师为第一座会太平灵源赴黄龙其席既虗源荐师于舒守孙鼎臣遂命补处五祖付法衣师受而捧以示众昔释迦文佛以丈六金襕袈裟披千尺弥勒佛身佛身不长袈裟不短会么即此样无他样自是法道大播宋徽宗政和初诏住东都智海乙未乞归得旨居蒋山枢密邓公子常奏赐徽号椹服僧问如何是祖师西来意师曰喫醋知酸喫盐知咸曰弓折箭尽时如何师曰一场懡㦬问不与万法为侣者是甚么人师曰拶破露柱曰归乡无路时如何师曰王程有限曰前三三后三三又作么生师曰六六三十六问如何是主中宾师曰进前退后愁杀人曰如何是宾中主师曰真实之言成妄语如何是宾中宾师曰夫子游行厄在陈曰如何是主中主师曰终日同行非伴侣曰宾主巳蒙师指示向上宗乘事若何师曰大斧斫了手摩挲问即心即佛即不问非心非佛事如何师曰昨日有僧问老僧不对曰未审与即心即佛相去多少师曰近则千里万里远则不隔丝毫曰忽被学人截断两X头归家稳坐又作么生师曰你家在甚么处曰大千沙界内一个自由身师曰未到家在更道曰学人到这里直得东西不辨南北不分去也师曰未为分外上堂至道无难唯嫌拣择桃花红李花白谁道融融只一色燕子语黄鹦鸣谁道关关祇一声不透祖师关棙子空认山河作眼睛上堂日日日西沉日日日东上若欲学菩提掷下拄杖曰伹看此模样五祖周祥上堂去年今日时红炉片雪飞今日去年时曹娥读夜碑末后一句子佛眼莫能窥白莲峰顶上红日绕须弥鸟啄珊瑚树鲸吞离水犀太平家业在千古袭杨岐上堂横拄杖曰先照后用竖起曰先用后照倒转曰照用同时卓一下曰照用不同时汝等诸人被拄杖一口吞尽了也自是你不觉若向这里道得转身句免见一场气闷其或未然老僧今日失利上堂金乌急玉兔速急急流光七月十无穷游子不归家纵归祇在门前立门前立把手牵伊不肯入万里看看寸草无残花落地无人拾无人拾一回雨一回滋上堂世尊有密语迦叶不覆藏你寻常说黄道黑评品古今岂不是密语你寻常折旋俯仰拈匙把箸祇揖万福是覆藏不覆藏忽然瞥地去也不可知要会么世尊有密语冬到寒食一百五迦叶不覆藏水泄不通巳露赃灵利衲僧如会得一重雪上一重霜上堂十五日巳前事锦上铺花十五日巳后事如海一沤发正当十五日大似一尺镜X照千里之像虽则真空绝迹其奈海印发光任他露柱开花说甚佛面百丑何故到头霜夜月任运落前溪上堂举僧问赵州如何是不迁义州以手作流水势其僧有省又僧问法眼不取于相如如不动如何是不取于相见于如如不动眼曰日出东方夜落西其僧亦有省若也于此见得方知道旋岚偃岳本来常静江河竞注元自不流其或未然不免更为饶舌天左旋地右转古往今来经几徧金乌飞玉兔走才方出海门又落青山后江河波渺渺淮济浪悠悠直入沧溟昼夜流遂高声曰诸禅德还见如如不动么师室中以水骰子六只面面皆书么字僧才入师掷曰会么僧拟不拟师即打出政和丁酉九月八日上堂祖师心印状似铁牛之机去即印住住即印破直饶不去不住亦未是衲僧行履处且作么生是衲僧行履处待十月前后为诸人注破至后月八日沐浴更衣端坐手写数书别故旧停笔而化阇维收灵骨设利塔于本山舒州龙门佛眼清远禅师临卭李氏子严正寡言十四圆具依毗尼究其说因读法华至是法非思量分别之所能解持以问讲师讲师莫能答师叹曰义学名相非所以了生死大事遂卷衣南游造舒州太平演法席因行丐于庐州偶雨足跌仆他烦懑间闻二人交相恶骂谏者曰你犹自烦恼在师于言下有省及归凡有所问演即曰我不如你你自会得好或曰X我不会我不如你师愈疑遂咨决于礼首座礼乃以手引师之耳绕围炉数帀且行且语曰你自会得好师曰有冀开发乃尔相戏耶礼曰你他后悟去方知今日曲折耳太平将迁海会师慨然曰吾持钵方归复参随往一荒院安能究决已事耶遂作偈告辞之蒋山坐夏邂逅灵源日益厚善从容言话间师曰比见都下一尊宿语句似有缘灵源曰演公天下第一等宗师何故舍而事远游所谓有缘者葢知解之师与公初心相应耳师从所勉径趋海会后命典谒适寒夜孤坐拨炉见火一豆许恍然自喜曰深深拨有些子平生事只如此遽起阅几上传灯录至破灶堕因缘忽大悟作偈曰刁刁林鸟啼披衣终夜坐拨火悟平生穷神归破堕事皎人自迷曲淡谁能和念之永不忘门开少人过圆悟因诣其寮举青林般土话验之且谓古今无人出得你如何会师曰也有甚难悟曰祇如他道铁轮天子寰中旨意作么生师曰我道帝释宫中放赦书悟退语人曰且喜远兄便有活人句也自是隐居四面大中庵属天下一新崇宁万寿寺舒守王公涣之命师开法次补龙门道望尤振后迁和之褒禅枢密邓公洵武奏赐师号紫衣上堂卓拄杖曰还搆得么莫道今日犹较些子直须向无摸索处倾湫倒岳搆得始得山僧恁么道可杀不识好恶虽然如是直饶你搆得我更问你从前杀盗婬妄罪饮酒食肉罪教什么人还又卓拄杖曰金刚X作丑佛受香油东山和尚忌辰上堂先师当年末后句与人皮下挑出剌譬如六月日中冰销镕处处皆相似后来听警各流传更加一二与三四个中孰是无耳人明见去来不生死先师老和尚某奉侍日久多蒙苦口提撕追远之诚何可忘也聊设小供诸人且道先师还来也无若道来入灭十余年如何见得来底道理若道不来又用设斋作什么道来也有詨讹道不来也有詨讹若为得无詨讹去还知得么三个浑崙铁馂饀一双无缝木馒头久立上堂大众或有人唤上座上座便应设使不应心中也须领览今时学人便道应底是也领览底是也若如此会便是入地狱汉子是即且置且道面前是阿难唤你是有人唤耶是无人唤耶还裁断得么若是有人唤山精鬼魅唤你时天魔外道唤你时如何辨白若道无人唤你又不聋不騃如何得无人唤者个是十二时中生死路头事诸人明得么有人唤生迷乱无人唤遭击绊若能行生死断万两金终不换上堂毗目仙人执善财手顿见过去微尘诸佛及其放手宛然依旧龙门长老领诸大众爰于此地结足安居及其解夏宛然依旧善财依旧处微尘诸佛舍摄有归大众依旧处三月九旬歛收无迹还会么毛端藏剎海芥子纳须弥不离见闻缘超然登十地四生六道即心自性三涂八难普现色身居华藏海之中住不思议之内如斯之旨乃吾辈之常分耳还信得及么X上堂今日七月二十解夏来又是五日也你禅僧家尽道我会也且道今日是七月二十不是七月二十或若当此一问于佛法中如何祇对有底师僧道你何不问本分事者个是世间日月大众那个是世间日月又岂有不管底法又有师僧道不动世间一星子就上便明取恁么事今日七月二十也大众那里是不动底一星子得安乐底人终不作者般去就山僧问你今日是七月二十不是七月二十有人明得么古人曰世间事明不得佛法大远在者里若分疎不下一切处碍塞杀人还知么大火聚中难着手清凉地内易安身久立上堂举问云居如何是道中人对曰如死人手道中人相见时如何对曰如死人眼大众作么生是如死人手师拈拄杖曰不执捉怎生是如死人眼师擘开眼曰不照烛你诸人好会取祇如前日送亡僧山僧道一队死汉送个活汉有人会恁么说话么怎生是一队死汉移身不移步怎生是一个活汉万机俱不到后生兄弟初秋夏末何不哮吼一声壁立千仞令我知道你是个人向活中明取死句死中明取活句若不然者求生不得生求死不得死喫辛苦也直须哮吼一声上堂僧问道在慵开口诗成自点头时如何师点头数下僧曰今日得遇也师曰莫乱开口乃曰诸人每日行千行万不是不到何故却不分晓祇为信之不及若信得及则不得而到也十方世界事不待思量一时晓了得X诸人每日说千说万不是说不到何故却不分晓亦是信之不及若也信得及则实无所说也三世如来所说之法不待思量一时晓了得大众还得恁么田地也未我此宗门祇论证悟不论解会若是为生死底人须求亲证若是人我参学之人耻为不会须求觅解会到处觅相似语句递相印证巳后胡乱教坏人家男女我此法中都无是事还知么聋人也唱边笳曲好恶高低自不闻上堂世人尽道路行难未分真金入火看炼去炼来金体净一槌打作玉栏干请化主上堂一竿一笠一蓑衣急水滩头下钓丝钩上锦鳞容易得芦花深处月明归举古人问三尊宿二龙争珠谁是得者一曰得即失一曰老僧祇管看一曰谁是不得者师曰得即失着忙作什么老僧祇管看看济什么事末后一则语谁是不得者若人会得祖师言句一大藏教自然不疑去还明得么谁是不得者非取亦非舍马载驴䭾时便是归来也上堂打动龙门鼓唤起铁骏馅请君一咬破山僧岂相赚先师曾得力滋味今不减若也不奈何好个铁骏馅上堂若论此事如人买田地相似四至界畔一时分明结契了也唯有中间树子犹属我存大众既是四至分明结契了也为什么中间树子犹属他不见道千年田八百主若识得中间树子耕锄任你耕锄布种任你布种开花任你开花结子任你结子若无中间树子争唤作常住良久曰作么生自曰高X处高平低处低平上堂龙门别无奇妙刚谓单传心要岂惟浅水无鱼拨剔全无孔窍二时展钵开单逐日疴屎送尿万事与人一般子细看来好笑既是万事与人一般为什么称善知识良久曰我也理会不出上堂不动龙门内行参古佛机亲逢渠面目肯话自容仪凡圣心平等高低路坦夷丹霞烧木佛院主落须眉何故下座上堂腊月扇子功勋绝浩浩凉风动寥泬岂上炎蒸六月天暂时与君解烦热五祖忌辰上堂赵州不见南泉山僧不识五祖甜瓜彻蒂甜自苦瓠连根自苦上堂达磨大师入中国至今几千年得其道者甚众领其旨者实多大似一人传虗万人传实大众流言止于智者诸人三十年后莫道见龙门来上堂举僧问德山如何是宗门奇特事山曰我宗无语句实无一法与人师曰漏逗了也僧问雪峰和尚见德山得个什么便归来峰曰我当时空手去空手回师曰漏逗了也睦州唤僧僧回头州曰担板汉师曰漏逗了也一漏逗二漏逗三漏逗用意搀前先在后莫于佛祖结冤亲好看衣珠常离垢家中人鬬头走淮南笑杀龙门叟有人若会笑因由眼似铜铃大如斗阿呵呵归堂去上堂虑而解思而知孤灯难竝太阳辉不是心不是佛为君扫荡精灵窟摩天鹞子入云飞千里万里祇一突阿剌剌上堂道可学耶实不可学心可悟耶实不可悟不学不悟真机全露明日娑婆浮生旦暮眼X若不睡诸梦除古今出入无门户遂召大众曰是什么上堂海门山长安道茫茫烟水连芳草楼头客马上郎一听落梅悲故乡春风过眼花飞尽蝴蝶翩翩过短墻君更听是何章会不得参堂去上堂褒禅乍住太干枯月白风清入画图人间纵有千般乐不及今朝事事无乃呵呵大笑好大哥上堂云中石塔摩星斗定明禅师大张口是你之言若解参不必腰包天下走遂卓拄杖一下曰鸟对初阳自在啼犬逢生汉连声吼又卓拄杖一下师尝题语于龙门延寿壁间曰佛许有病者当疗治容有将息所也禅林凡有数名或曰涅槃见法身常住了法不生也或曰省行知此违缘皆从行苦也或曰延寿欲得慧命扶持色身也其实使人了生死处也多见少觉微恙便入此堂不强支吾便有补益及唿久病思念乡闾不善退思灭除苦本先圣云病者众生之良药若善服食无不瘥者也宣和初以病辞归蒋山之东堂庚子书云前一日饭食讫趺坐谓其徒曰诸方老宿临终必留偈辞世世可辞耶且将安往乃合掌怡然趋寂门人函骨归龙门塔于灵光台侧潭州开福道宁禅师歙溪汪氏子壮为道人于崇果寺执浴一日将濯足偶诵金刚经至于此章句能生信心以此为实遂忘所知忽垂足沸汤中发明己见后祝发蒋山依雪窦老良一年徧参名宿晚至白莲闻五祖小参举忠国师古佛净瓶赵州狗子无佛性X话顿彻法源宋大观中潭帅席公震请住开福衲子景从浴佛上堂未离兜率巳降王宫未出母胎度人巳毕诸禅德日日日从东畔出朝朝鸡向五更啼虽然不是桃花洞春至桃花亦满溪又道毗蓝园内右脇降生七步周行四方目顾天上天下唯我独尊大似贪观天上月失却手中珠还知落处么若知落处方为孝子顺孙苟或未然不免重下註脚良久曰天生伎俩能奇怪末上输他弄一场示众秋日耀长空秋光浸虗碧伤嗟门外人处处寻弥勒蓦路忽擡头相逢不相识诸禅德既是相逢为甚么却不相识剪尽霜前竹临溪不化龙上堂徧界不曾藏通身无影像相逢莫讶太愚痴旷劫至今无伎俩无伎俩少人知大抵还他肌骨好何须临镜画蛾眉上堂摩竭正令未免崎岖少室垂慈早伤风骨腰囊挈钖孤负平生炼行灰心递相钝置争似春雨晴春山青白云三片四片黄鸟一声两声千眼大悲看不足王维虽巧画难成直饶便恁么犹自涉途程且不涉途程一句作么生道人从汴州来不得东京信僧问莲华未出水时如何师曰人天合掌曰出水后如何师曰不碍往来看问如何是句到意不到师曰瑞草本无根信手拈来用曰如何是意到句不到师曰领取钩头意莫认定盘星曰如何是意句俱到师曰大悲不展手通身是眼睛曰如何是意句俱不到师曰君向潇湘我向秦徽宗政和癸巳十一月四X日净发沐浴次日斋罢小参举世尊临涅槃曰汝等善观吾紫磨金色之身今日即有明日即无若道吾入涅槃非吾弟子道吾不入涅槃亦非吾弟子师曰诸人于此倜傥分明便知开福落处其或未然开福与么来满世无相识水月与空花谁虗复谁实住院经五年都卢如顷刻瑞云散尽春风生失却文殊与弥勒下座勉众行道辞语诚切期初七示寂至日酉时跏趺而逝阇维获设利五色归藏于塔彭州大随南堂元静禅师䦘之玉山大儒赵约仲之子也十岁病甚每祷之感异梦舍令出家师成都大慈宝生院宗裔宋元祐戊辰通经得度留讲聚有年而南下首参永安恩于临济三顿棒话发明次依诸名宿无有当意者闻五祖机峻欲抑之遂谒祖祖乃曰我此间不比诸方凡于室中不要汝进前退后竖指擎拳绕禅牀作女人拜提起坐具千般伎俩祇要你一言下谛当便是汝见处师茫然退参三载一日入室罢祖谓曰子所下语巳得十分试更与我说看师即剖而陈之祖曰说亦说得十分更与我断看师随所问而判之祖曰好即好祇是未曾得老僧说话在斋后可来祖师塔所与汝一一按过始得及至彼祖便以即心即佛非心非佛睦州担板汉南泉斩猫儿赵州狗子无佛性有佛性之语编辟之其所对了无凝滞至子胡狗话祖遽转面曰不是师曰不是却如何祖曰此不是则和前面皆不是师曰望和尚慈X悲指示祖曰看他道子胡有一狗上取人头中取人腰下取人脚入门者好看才见僧入门便道看狗向子胡道看狗处下一转语教子胡结舌老僧钤口便是你了当处次日入室师默启其说祖笑曰不道你不是千了百当底人此语祇似先师下底语师曰某何人得似端和尚祖曰不然老僧虽承嗣他谓他语拙葢祇用远录公手段接人故也如老僧共远录公便与百丈黄檗南泉赵州辈把手共行才见语拙即不堪师以为不然乃曳杖渡江适大水泛涨因留四祖侪辈挽其归又二年祖方许可尝商略古今次执师手曰得汝说须是吾举得汝举须是吾说而今而后佛祖祕要诸方关键无逃子掌握矣遂创南堂以居之于是名冠寰海成都帅席公旦请开法嘉祐未几徙昭觉迁能仁及大随上堂君王了了将帅惺惺一回得胜六国平宁上堂举白云端颂临济参黄檗话曰一拳拳倒黄鹤楼一趯趯翻鹦鹉洲有意气时添意气不风流处也风流师曰大随即不然行年七十老躘蹱眼目精明耳不聋忽地有人欺负我一拳打倒过关东上堂问答巳乃曰有祖巳来时人错会祇将言句以为禅道殊不知道本无体因体而得名道本无名因名而立号祇如适来上座才恁么出来便恁么归众且道具眼不具眼若道具眼才恁么出来眼在甚么处若道不具眼争合便恁么去诸仁者于此见得倜傥分明则知二祖礼拜依位而X立真得其髓祇这些子是三世诸佛命根六代祖师命脉天下老和尚安身立命处虽然如是须是亲到始得上堂自己田园任运耕祖宗基业力须争悟须千圣头边立用向三涂底下行僧问祖师心印请师直指师曰你闻热么曰闻师曰且不闻寒曰和尚还闻热否师曰不闻曰为甚么不闻师摇扇曰为我有这个问如何是夺人不夺境师曰活捉魔王鼻孔穿曰如何是夺境不夺人师曰中心树子属吾曹曰如何是人境两俱夺师曰一钓三山连六鳌曰如何是人境俱不夺师曰白日骑牛穿市过问莲花未出水时如何师曰好曰出水后如何师曰好曰如何是莲花师曰好僧礼拜师曰与他三个好万事一时林问藏天下于天下即不问乃举拳曰祇如这个作么生藏师曰有甚么难曰且作么生藏师曰衫袖里曰未审如何是纪刚佛法底人师曰不可是鬼曰忽遇杀佛杀祖底来又作么生支遣师曰老僧有眼不曾见问学人乍入丛林乞师指示师曰喫粥喫饭莫教放在脑后曰终日喫时未尝喫师曰负心衲子不识好恶问劫火洞然大千俱坏未审这个坏也无师曰阿谁教你恁么问僧进前鞠躬曰不审师曰是坏不坏僧无语问如何是山里禅师曰庭前嫰竹先生笋㵎下枯松长老枝曰如何是市里禅师曰六街钟鼓韵冬冬即处铺金世界中曰如何是村里禅师曰贼盗消亡蚕麦熟讴歌鼓舞乐昇平X问如何是诸佛出身处师曰问得甚当曰便恁么去时如何师曰答得更奇问因山见水见水忘山山水俱忘理归何所师曰山僧坐却舌头天地黯黑有一老宿垂语曰十字街头起一间茅厕祇是不许人疴僧举以扣师师曰是你先疴了更教甚么人疴宿闻焚香遥望大随再拜谢之高宗绍兴乙卯秋七月大雨雪山中有异象师曰吾期至矣十七日别郡守以次越三日示少恙于天彭二十四夜谓侍僧曰天晓无月时如何僧无对师曰倒教我与汝下火始得翌日还堋口廨院留遗诫蜕然示寂门弟子奉全身归烟雾四合猿鸟悲鸣茶毗异香徧野舌本如故设利五色者不可计瘗于定光塔之西天童文礼作师像赞曰东山一会人唯他不唧𠺕别处着闲房丛林难讲究邡水潭虵出惊人钝铁锅鸡啼白昼杂剧打来全火祇候晚岁放疏慵却与俗和同勤巴子使人勘验掷香贴便显家风定光无佛枉费罗笼临行摇铎向虗空那知丧尽白云宗汉州无为宗泰禅师涪城人自出关徧游丛社至五祖告香日祖举赵州洗钵盂话俾参洎入室举此话问师你道赵州向伊道甚么这僧便悟去师曰洗钵盂去聻祖曰你祇知路上事不知路上滋味师曰既知路上事路上有甚滋味祖曰你不知耶又问你会游浙否师曰未也祖曰你未悟在师自此凡五年不能对祖一日陞堂顾众曰八十翁翁辊绣毬便下座X师欣然出众曰和尚试辊一辊看祖以手作打仗鼓势操蜀音唱绵州巴歌曰豆子山打瓦鼓杨平山撒白雨白雨下取龙女织得绢二丈五一半属罗江一半属玄武师闻大悟掩祖口曰祇消唱到这里祖大笑而归师后还蜀四众请开法无为迁正法上堂此一大事因缘自从世尊拈华迦叶微笑世尊曰吾有正法眼藏分付摩诃大迦叶以后灯灯相续祖祖相传迄至于今绵绵不坠直得徧地生花故号涅槃妙心亦曰本心亦曰本性亦曰本来面目亦曰第一义谛亦曰烁迦罗眼亦曰摩诃大般若在男曰男在女曰女汝等诸人但自悟去这般尽是闲言语遂拈起拂子曰会了唤作禅未悟果然难难难目前隔个须弥山悟了易易易信口道来无不是僧问如何是佛师曰阿谁教你恁么问僧拟议师曰了蕲州五祖表自禅师怀安人初依五祖最久未有省时圆悟为座元师往请益悟曰见有疑处试语我师遂举德山小参不答话问话者三十棒悟曰礼拜着我作得你师举话尚不会师作礼竟悟令再举前话师曰德山小参不答话悟掩其口曰但恁么看师出扬声曰屈屈岂有公案祇教人看一句底道理有僧谓师曰兄不可如此说首座须有方便因静坐体究及旬顿释所疑诣悟礼谢悟曰兄始知吾不汝欺又诣方丈祖迎笑自尔日深玄奥祖将归寂遗言郡守守命嗣其席衲子四至不可遏师榜侍者门曰东山X有三句若人道得即挂搭衲子皆披靡一日有僧擕坐具径造丈室谓师曰某甲道不得祇要挂搭师大喜唿维那于明窗下安排上堂世尊拈华迦叶微笑时人祇知拈华微笑要且不识世尊僧问如何是祖师西来意师曰荆棘林中舞柘枝曰如何是佛师曰新生孩子掷金盆蕲州龙华道初禅师梓州马氏子为五祖待者有年出住龙华上堂鸡见便鬬犬见便齩殿上鸱吻终日相对为甚么却不瞋师机辩峻捷门人罔知造诣一日谓众曰昨日离城市白云空往还松风清耳目端的胜人间召众曰此是先师末后句有顷脱然而逝嘉州九顶清素禅师本郡郭氏子于干明寺剃染徧扣禅扃晚谒五祖闻举首山答西来意语倐然契悟述偈曰颠倒颠颠倒颠新妇骑驴阿家牵便恁么太无端回头不觉布衫穿祖见乃问百丈野狐话又作么生师曰来说是非者便是是非人祖大悦久之辞归住清溪次迁九顶吕太守来瞻大像问曰既是大像因甚么肩负两楹师曰船上无散工至阁下覩观音像又问弥勒化境观音何来师曰家富小儿娇守乃礼敬勤老宿至师问舞劒当咽时如何曰伏惟尚飨师诟曰老贼死去你问我勤理前语问之师叉手揖曰拽破宋高宗绍兴乙卯四月二十四日得微疾书偈遗众曰木人备舟铁人备马丙丁童子X稳稳登喝散白云归去也竟尔趋寂元礼首座闽人也受业焦山初参演于白云凡入室必谓曰衲僧家明取缁素好师疑之不巳一日演陞堂举首山新妇骑驴阿家牵语乃曰诸人要会么莫问新妇阿家免烦路上波咤遇饭即饭遇茶即茶同门出入宿世冤家师于言下豁如且曰今日缁素明矣宋元符已卯演迁席祖山命分座不就演归寂即他往崇宁间再到五祖僧问五祖迁化向甚么处去师曰有眼无耳朵六月火边坐曰意旨如何师曰家贫犹自可路贫愁杀人或问金刚经云一切善法如何是法师曰上是天下是地中间坐底坐立底立唤甚么作善法僧无对师便打后终于四明之瑞巖普融知藏福州人五祖入室次祖举倩女离魂话问之有契呈偈曰二女合为一媳妇机轮截断难回互从来往返绝踪由行人莫问来时路凡有乡僧来谒则发闽音诵俚语曰书头教娘勤作息书尾教娘莫瞌睡且道中间说个甚么僧拟对师即推出法閦上座久依五祖未有所入一日造室祖问不与万法为侣者是甚么人曰法閦即不然祖以手指曰住住法閦即不然作么生师于是启悟后至东林宣密座席下见其得平实之旨一日拈华绕度禅牀一帀背手插香炉中曰和尚且道意作么生度屡下语皆不契踰两月遂问师令试说之师曰某祇将华插香炉中和尚自疑有甚么事来X云葢本禅师法嗣潭州南岳承天院自贤禅师僧问大众巳集仰听雷音猊座既登请师剖露师曰剎竿头上翻筋斗曰恁么则岳麓山前祥雾起祝融峰下瑞云生师曰紫罗帐里璨真珠上堂拈拄杖曰不是心不是佛不是物击禅牀一下曰与君打破精灵窟簸土扬尘无处寻千山万山空突兀复击一下曰归堂去参上堂一身高隐惟南岳自笑孤云未是闲松下水边端坐者也应随例说居山咄上堂五更残月落天晓白云飞分明目前事不是目前机既是目前事为甚么不是目前机良久曰欲言言不及林下却商量长沙南岳承天慧连禅师上堂僧问如何是承天境师拈起拂子曰如何是境中人师以拂击禅牀一下曰人境巳蒙师指示向上宗乘事若何师挂拂子于旧处乃曰湖南近日稍别小雪应时及节但管积岳堆山弗论春寒秋热阿呵呵真可悦庭下黄柑香不彻上堂闹市里识取古佛百艹头上荐取老僧闹市里古佛且置百艹头上老僧作么生荐良久曰不是逢人夸好手大都品格合风流吉安庐陵香山惟德禅师上堂僧问登师子座作师子吼师曰退后三步曰忽遇文殊来又作么生师曰列在下风乃曰独坐草庵中空生直未委天龙殊不知华雨从何坠摩竭徒掩室毗耶空口闭睡起一杯茶别是个滋味喝一喝上堂难难丝毫犹隔万重X山易易剎那便到无生地堪羡文殊与维摩两个纷纷谭不二山僧即不然难难拣择明白君自看衡州南岳丱衣巖治平庆禅师上堂僧问如何是治平境师曰石室夜深霜月白艹衣岁久败蒲寒曰如何是境中人师曰擕笻迎远水洗钵趂朝斋曰向上还有事也无师曰木马嘶风泥牛渡海乃曰不是心不是佛不是物放出辽天鹘还见么清风月下守株人凉兔渐遥春丱绿喝一喝上堂终日茫茫那事无妨且道如何是那事良久曰落叶知流水归云识旧峰琅琊起禅师法嗣俞道婆金陵人也市油餈为业常随众参问琅琊琊以临济无位真人话示之一日闻丐者唱莲花乐云不因柳毅传书信何缘得到洞庭湖忽大悟以餈盘投地夫傍睨曰你颠耶婆掌曰非汝境界往见琅琊琊望之知其造诣问那个是无位真人婆应声曰有一无位人六臂三头努力瞋一擘华山分两路万年流水不知春由是声名蔼着圆悟蒋山开堂方至法座前婆于众中跃出以身一拶便归众悟曰见恠不恠其恠自坏悟次日至其家婆不出厉声曰者般黄口小儿也道出来开堂说法悟曰婆子少卖弄我识得你了也婆乃大笑出相见凡有僧至则曰儿儿僧拟议即掩门佛灯珣往勘之婆见如前所问珣曰爷在甚么处婆转身拜露柱珣即踏倒曰将谓有多X小奇特便出婆蹶起曰儿儿来识你则个珣竟不顾安首座至婆问甚处来安曰德山婆曰德山泰乃老婆儿子安曰婆是甚人儿子婆曰被上座一问直得立地放尿婆尝颂马祖不安因缘曰日面月面虗空闪电虽然截断天下衲僧舌头分明祇道得一半五灯全书卷第四十二五灯全书X卍XXX五灯全书卷第四十三京都圣感禅寺住持僧编辑京都古华严寺住持僧较阅进呈临济宗南岳下十五世昭觉勤禅师法嗣平江府虎丘绍隆禅师和州含山人九岁谢亲依佛慧院踰六年得度受具又五年荷包谒长芦信得其大略有传圆悟语至者师读之叹曰想酢生液虽未浇肠沃胃要且使人庆快第恨未聆謦欬耳遂由宝峰依湛堂客黄龙叩死心次谒圆悟一日入室悟问见见之时见非是见见犹离见见不能及举拳曰还见么师曰见悟曰头上安头师闻脱然契证悟叱曰X见个甚么师曰竹密不妨流水过悟肯之寻俾掌藏教有问悟曰隆藏主柔易若此何能为哉悟曰瞌睡虎耳后归邑住城西开圣宋建炎之扰乃结庐铜峰之下郡守李光延居彰教次徙虎丘道大显着因追绎白云端立祖堂故事乃曰为人之后不能躬行遗训于义安乎遂图其像以奉安之上堂僧问以一重去一重时如何师曰钝鸟离巢曰不以一重去一重时如何师曰噼箭急曰只如睦州道昨日栽茄子今日种冬瓜又作么生师曰眼观东南意在西北曰谢师答话师曰老僧今日失利乃曰者僧恁么问老僧恁么答且道见睦州意不见睦州意若道见睦州意且道睦州是什么意若道不见睦州意适来一问一答不可徒然彰教今日更开一路与汝诸人东行西行蓦拈拄杖卓一卓喝一喝上堂僧问古人道尽干坤大地撮来如粟米粒大撒向诸人面前漆桶不会打鼓普请看未审此意如何师曰一亩之地三蛇九鼠曰未晓师意乞师再垂指示师曰海口难宣曰尽大地既如粟米粒大只如森罗万象人畜草芥着在什么处师曰此问不恶曰岂无方便师曰棒打不死僧礼拜师曰救得一半乃曰寰中天子勅塞外将军令一句定干坤一劒平天下便见时康道泰四海晏清向我衲僧门下又且不然拄杖子吞却干坤了也绵绵不漏丝毫何处更有一物与诸人为缘为对还会么良久曰各请归堂喫茶去上堂牛头没X马头回渠无国土无位真人突出难辩甚处逢渠击石火闪电光得不得未免丧身失命且道风恬浪静一句作么生道善财别后谁相识楼阁门开竟日闲上堂僧问如何是大道真源师曰和泥合水曰便恁么去时如何师曰截断草鞋跟乃曰大道只在目前要且目前难覩欲识大道真体不离声色言语风吹不入处和没合水和泥合水处风吹不入如今不免又向头上安头乃竖起拂子曰还见么者个是色复呵呵大笑曰者个是声大道真体在什么处绣出鸳鸯无背面不知谁解觅金针上堂眼里不着沙耳里不着水堪笑老俱胝无端竖一指诸禅德且道是谁解笑者还会么闹市拶出憍尸迦吃嘹舌头三千里上堂大智圆明体无向背凝然湛寂弥满大虗覆葢干坤常光独露削踪灭迹离相绝名正当恁么时本地不动一句作么生道一切水月一月摄上堂僧问请师答话师曰火云烧空曰且道虗空还有变易也无师曰饱粥饱饭曰恁么则有变易去也师曰客作汉有什么变易乃曰炎暑蒸人汗似汤盐官用底岂寻常轻摇休问犀牛在拈出清风宇宙凉诸禅德向甚么处见盐官老子若也见得恩大难酬其或未然汗流浃背曾施力一到中秋便负心上堂举深明二上座同行见一鱼跳出网中明曰俊哉恰似个衲僧相似深曰何似当时不入网好明曰深兄你犹欠悟在深行数里方悟师曰明上座钩头有X饵深禅老一钓便上虎丘当时若见待他道深兄你犹欠悟在只对道今日网得一个不独塞断明上座口且要千古之下免人怪笑山僧一有个缦天网子遂举起拂子曰还见么山僧唤作拂子了也诸人且唤作什么若唤作拂子未出山僧网子在若不唤作拂子行脚眼在什么处是汝诸人还见虎丘为人处么三汲浪高轰霹雳一声透过禹龙门上堂光非照境境亦非存光境俱忘复是何物百草头上罢郄干戈则且置忽若嘉州大象倒骑陜府铁牛把须弥山一掴百杂碎新罗国里走马南赡部州说禅又作么生五台山上云蒸饭佛殿堦前狗尿天上堂日日日东出日日日西没人命在唿吸百年轻倐忽蓦地得逢渠掀翻生死窟放出辽天鹘万重云一突上堂大地撮来粟米粒一毛头上现干坤居家不离途中事常在途中不出门喝一喝僧问雪峰示众道尽大地是个解脱门把手牵不入未审在门外者是什么人师曰胡张三黑李四曰为什么不肯入师曰他具行脚眼曰恁么则穿过从上祖师鼻孔去也师曰阇黎还跳得出么曰若然者三步虽活五步须死师曰犹欠一问在曰和尚岂不是为学人着灸师曰错认定盘星上堂摩竭陀国亲行此令蓦拈拄杖卓一卓曰大尽三十日小尽二十九上堂当阳正体露堂堂休谓当年付饮光彼既丈夫我亦尔莫将好肉更剜疮上堂举陈操尚书到资福资福见X来便划一圆相操曰弟子恁么来早是不着便更画圆相福便掩却门师曰资福买铁得金一场富贵是则是争奈公案未了今日诸大士入山相见山僧不画圆相亦不掩却方丈门且道与资福老人是一是二还知落处么竹院相逢无一事大家同喫赵州茶上堂百鸟不来春又暄凭栏溢目水如天无心还似今宵月照见三千及大千参假上堂病起云山草木秋浮华世事谩悠悠从来万法不为侣何似韶阳六不收喝一喝上堂叶落归根本时无口不留朕迹腾身北斗火里蝍蟟吞却嘉州大象益州马腹不觉膨胀灯笼露柱大笑拾得寒山抚掌还会么莫待是非来入耳从前知巳返为讐上堂脱身巳晓南柯梦始觉人间万事空吹起还乡无孔笛夕阳斜照碧云红宋高宗绍兴丙辰夏感微疾于五月八日白众曰当以第一座宗达承院事众请于郡从之事巳索笔大书伽陀曰无法可说是名说法所以佛法无有剩语珍重掷笔而逝建塔于本山之阳寿六十腊四十五临安府径山宗杲大慧普觉禅师宣城奚氏子年十三入乡校一日叹曰大丈夫读世间书曷若究出世法即诣东山慧云院事慧齐年十七薙发具毗尼偶阅古云门录恍若旧习往依广教珵甞请益雪窦颂古及古宿因缘不契嗣见太阳元洞山微诸老既得其说去登宝峰谒湛堂准堂见异之俾侍巾裓一日X堂问曰汝鼻孔因甚无半边师曰宝峰门下堂曰杜撰禅和又塑十王次堂指问者官人姓什么师曰姓梁堂摸头曰争奈姓梁的少个幞头师曰幞头虽少鼻孔彷彿堂一日谓师曰杲上座我者些子禅你能一一理会得否师曰理会得堂曰教你说也说得做也做得拈古颂古小参普说总得只是有一件不是你还知么师曰未审是什么事堂曰你只欠㘞地一声所以说时有不说时便无入方丈时有出方丈时便无惺惺时有睡着时便无如何敌得生死师曰正是宗杲疑处堂疾革嘱师曰吾去后当见川勤必能尽子机用堂卒师趋谒无尽居士求堂塔铭无尽门庭高少许可与师一言相契下榻延之名师庵曰妙喜洎后再谒且嘱令见圆悟师至天宁一日闻悟陞堂举僧问云门如何是诸佛出身处门曰东山水上行若是天宁即不然忽有人问如何是诸佛出身处只向他道薰风自南来殿阁生微凉师于言下忽然前后际断虽然动相不生却坐在净躶躶处悟谓曰也不易你得到这田地可惜死了不能得活不疑言句是为大病不见道悬崖撒手自肯承当绝后再苏欺君不得须信有这个道理遂令居择木堂典不釐务侍者日同士大夫入室悟每举有句无句如藤倚树问之师才开口悟便曰不是不是经半载遂问悟曰闻和尚当时在五祖曾问这话不知五祖道甚么悟笑而不答师曰和尚当时须对众问如今说亦何X妨悟不得巳谓曰我问有句无句如藤倚树意旨如何祖曰描也描不成画也画不就又问树倒藤枯时如何祖曰相随来也师当下释然曰我会也悟遂举数因缘诘之师酬对无滞悟曰始知吾不汝欺遂着临济正宗记付之俾掌记室未几令分座室中握竹篦以验学者丛林浩然归重名振京师右丞相吕公舜徒奏赐紫衣佛日之号会女真难作其长欲取禅僧十数人师在选得免趋吴虎丘度夏因阅华严至菩萨登第七地证无生法忍洞晓向所请问湛堂殃崛摩罗持钵至产妇家因缘时悟诏住云居师往省觐至山次日即请为第一座时会中多龙象以悟久虗座元俟师之来颇有不平之心及冬至秉拂昭觉元出问眉间挂劒时如何师曰血溅梵天悟于座下以手约曰住住问得极好答得更奇元乃归众丛林由是改观悟归蜀师于云居山后古云门旧址创庵以居学者云集久之入闽结茅于长乐洋屿从之得法者十有三人又徙小溪云门庵后应张丞相魏公浚径山之命道法之盛冠于一时众二千余皆诸方俊乂侍郎张公九成亦从之游洒然契悟一日因议及朝政与师连祸宋高宗绍兴辛酉五月毁衣牒屏居衡阳乃裒先德机语间与拈提离为三帙目曰正法眼藏凡十年移居梅阳又五年特恩放还明年春复僧伽黎四方虗席以邀率不就后奉朝命居育王逾年有旨改径山道俗歆慕如初孝宗为普安郡王X时遣内都监入山谒师师作偈为献及在建邸复遣内知客诣山供五百应真请师说法祝延圣寿亲书妙喜庵三字并制赞宠寄之上堂拈拄杖卓一下喝一喝曰幸自可怜生特地胡打乱喝作甚么掷下曰冷处着把火上堂今朝八月十有五顾兔天边谁不覩若非东土小释迦放过长沙这老虎上堂举僧问长沙如何转得山河大地归自己去沙曰如何转得自已归山河大地去师曰转山河大地归自已则易转自己归山河大地则难有人道得不难不易句却来径山手里请棒喫上堂二月仲春久雨不晴云门一札德非有邻乃顾视大众曰札复曰惭惶杀人不动居士至上堂僧问径山布龙蛇阵居土匹马单枪当恁么时如何相见师曰老僧打退鼓曰一个老大虫撞着重牙虎师曰你还闻雷声么曰只为学人闻得惯师曰且莫诈明头曰郄请和尚道师曰我若道你须百杂碎曰庆快平生去也师嘘嘘乃曰眼空宇宙浑无物大坐当轩孰敢窥选佛选官俱巳了同途把手不同归敢问大众既同途又把手为甚么不同归莫将鹤唳误作莺啼上堂径山无寸土庄田今夏随宜结众缘慵论道嬾谈禅拄杖挑来个个圆不用息心除妄想大家喫饭了噇眠噇眠则不无或若梦中有人索饭钱又作么生依稀似曲才堪听又被风吹别调中上堂僧问法身有三种病二种光光即不问未审法身还具四大也无师曰X具曰如何是法身师曰地水火风曰如何是四大师曰漆桶不快曰法身向上还更有事也无师曰但向下会取乃举僧问赵州如何是出来底人州曰诸佛菩萨师曰大小赵州元来胆小或有人问径山如何是出来底人向他道泥猪疥狗佗若道径山舌头得恁么自在我也知你是个漆桶上堂僧问万机休罢独坐大方犹是向下事如何是向上事师曰痴人面前不得说梦曰老和尚三寸甚密师曰众眼难谩曰只如僧问洞山如何是佛曰麻三斤又作么生师曰大鹏展翅葢十洲篱边之物空啾啾乃曰昨日晴今日雨时分不相应三日后看取拍禅牀下座上堂月生一铁轮天子寰中勅月生二丰干骑虎入闹市月生三蟭螟眼里巨鳌翻蓦拈拄杖曰莫有同生同死底么出来与径山拄杖子相见良久曰见义不为何勇之有掷下拄杖上堂心生法灭性起情亡这里悟去揑怪有甚么难举起拂子曰看看观音弥勒普贤文殊尽向径山拂子头上聚头打葛藤若也放开从教口劳舌沸若也把住不消一击以拂子击禅牀上堂举云门道既知来处且道甚么劫中无祖师自代曰某甲今日不着便师曰云门也是作贼人心虗径山即不然既知来处且道甚么劫中无祖师不图打草且要蛇惊上堂今朝九月初五天色半晴半雨衲僧鼻孔眼睛切忌和泥合土乃顾视大众曰惺惺直是惺惺灵利不妨灵利等闲问着十人X五双不知落处既惺惺又灵利为甚么不知落处不见道事因叮嘱起上堂僧问不与万法为侣者是甚么人师曰是个天上天下奈何不得底人曰为甚么却在径山座下师曰家无小使不成君子乃曰尘尘剎剎没一丝毫日用堂堂现成活计三世诸佛立在下风历代祖师魂飞胆丧且道据个甚么道理便得恁么奇特还委悉么若委悉去一念万年万年一念如未委悉东者东边坐西者西边坐上堂才方改岁贺新年今朝又是二月一入所证处没商量摩诃般若波罗蜜上堂金佛不度炉木佛不度火泥佛不度水真佛屋里坐赵州和尚吐心吐胆恁么告报了也还有知恩报恩者么上堂以拂子击禅牀一下曰摩竭提国亲行此令三世诸佛眼似鼻孔衲僧分上成得个甚么边事莫有道得底么若有四楞塌地道将一句来若道不得径山自道去也便下座上堂僧问怀州牛喫禾益州马腹胀天下觅医人灸猪左膊上为复神通妙用为复法尔如然师曰也不是神通妙用也不是法尔如然曰毕竟如何师曰八尺眉毛颔下生乃曰大道只在目前要且目前难覩欲识大道真体不离声色言语若即声色言语求道真体正是拨火觅浮沤若离声色言语求道真体大似含元殿里更觅长安总不恁么毕竟如何翡翠蹋翻荷叶雨鹭鸶冲破竹林烟浴佛上堂毗蓝园里不曾生双林树下何曾灭不生不灭见瞿昙眼中X又是重添屑上堂折去东篱补起西壁径山门下全无准的有准的谁委悉僧堂覰破香积厨鸱吻咬杀佛殿嵴上堂僧问翠微供养罗汉丹霞烧却木佛未审这二尊宿阿那个是师曰阿那个不是曰中间底分付阿谁师曰且尽摸索曰为甚么都在拄杖头上横来竖去师曰眼花作甚么曰只这便是和尚为人处也无师曰是乃曰丹霞烧木佛不顺人情翠微供罗汉随方毗尼若到径山门下总用不着且道径山门下用个甚么秋江清浅时白露和烟岛良哉观世音全身入荒草上堂山僧未出乡八十日巳前早为诸人道破今日事了也作么生是今日事喝一喝上堂僧礼拜起便喝师亦喝僧归众师曰犹欠一着在乃曰一喝分宾主照用一时行要会个中意日午打三更且道适来这僧一喝与山僧一喝那个是宾那个是主那个是照那个是用于此辩得许你大千独步其或未然钵盂里切忌失却匙箸复喝一喝上堂僧问明头来时如何师曰头大尾廉纤曰暗头来时如何师曰野马嘶风蹄拨剌曰明日大悲院里有斋又作么生师曰雪峰道底乃曰明头来明头打开眼着暗头来暗头打闭眼着四方八面来旋风打漏逗不少虗空里来连架打着甚来由总不恁么来却较些子明日大悲院里有斋特地一场愁复曰古人恁么道今人恁么提于宗乘中成得甚么边事喝一喝上堂举云门问直岁今日作甚来岁X曰刈茅来门曰刈得几个祖师岁曰三百个门曰朝打三千暮打八百东家杓柄长西家杓柄短作么生岁无语门拈拄杖便打师曰直岁无语自有三百个祖师证明云门令虽行要且棒头无眼上堂僧问具足凡夫法凡夫不知时如何师曰好个消息曰具足圣人法圣不会时如何师曰也好个消息曰未审是甚么消息师曰见人空解笑弄物不知名曰若不得流水还应过别山师曰修山主来也问一人在孤峰顶上无出身之路时如何师曰好个消息曰和尚为甚么一向壁立万仞师曰你试向壁立万仞处道一句看曰搅长河为酥酪变大地作黄金师曰且缓缓乃曰一人在孤峰顶上无出身路一人在十字街头亦无向背不是释迦文亦非维摩诘若向这里识得渠面目方识得修山主道具足凡夫法凡夫不知具足圣人法圣人不会圣人若会即是凡夫凡夫若知即是圣人还有识得者么若识得去凡夫圣人孤峰顶上十字街头只在这里若未识得放待冷来看上堂僧问空手把锄头步行骑水牛时如何师曰鱓鱼走入油瓮里曰将谓胡须赤更有赤须胡师曰人从桥上过桥流水不流曰只如傅大士向鱼行酒肆里接人未审和尚向甚么处接人师曰向一切处接人曰未审接得几个师曰只你一个漆桶不会乃曰空手把锄头饭里有巴豆步行骑水牛蹴着脚指头人从桥上过赚杀多少人桥流水不流却较些子X若甚么提得去方信道弥勒真弥勒分身千百亿时时示时人时人俱不识拍禅牀上堂僧问祖师心印状似铁牛之机则且置只如九年面壁明甚么边事师曰横身当宇宙谁是出头人曰只履西归还端的也无师曰不端的曰也知和尚惯用此机师曰是僧便喝师亦喝乃曰适来善修一喝惊天动地径山随后一喝全无巴鼻若向无巴鼻处会得便解将一条断贯索穿却天下人鼻孔若向惊天动地处承当自己鼻孔却被别人将一条断贯索穿却正当恁么时如何免得此过咄咄咄没处去没处去上堂僧问举一不得举二放过一着落在第二学人上来请师举一师曰六六依前三十六曰未审还真实也无师曰唯此一事实余二则非真僧礼拜师乃曰举一不得举二放过一着落在第二只如镇州萝卜头未审灵照篮中还着得也无若向这里下得一转语昨日有人从天台来却往南岳去若下不得雪峰道底上堂僧问仰山道神通游戏即不无尊者佛法须还老僧始得未审佗据个甚么道理师曰只知开口笑不学舌头长曰恁么则今日却被和尚笑也师曰扬声止响作么曰神通游戏则不无尊者佛法须还径山始得师曰还见径山么曰少卖弄师曰有眼如盲乃曰神通游戏仰山灼然不会佛法要妙罗汉灼然不知虽然彼此不相知要且各各无欠少既无欠少长者长法身短者短法身圆者圆法身方者方法X身便恁么悟去方知长者不是长短者不是短圆者不是圆方者不是方既总不是却唤甚么作法身喝一喝曰洎合停囚长智上堂举普化一日在临济僧堂前喫生菜济见曰大似一头驴化便作驴鸣济曰这贼化曰贼贼便出去师曰一个驴鸣两个贼堪与诸方为轨则正贼草贼不须论大施门开无壅塞上堂巳着槽厰将错就错骑却圣僧不妨快乐龙象蹴蹋非驴所作堪笑诸方妄生穿凿祥麟只有一只角上堂今朝七月五打鼓普请看万里无片云犹欠一大半且作么生是那一半良久曰无人过价打与一贯中秋上堂人有心看月月无心照人有无成一片方始得惺惺蓦拈拄杖卓一下曰这个不可不惺惺掷下曰若知扑落非佗物始信纵横不是尘上堂才方八月中秋又是九月十五拈起拄杖卓一下曰唯有这个不迁掷下曰一众耳闻目覩上堂一二三四五五四三二一返覆数千回总不出今日且道今日事作么生良久曰霜风刮地来法身赤骨𩪸上堂举盘山道向上一路千圣不传慈明道向上一路千圣不然师曰不传不然海口难宣须弥顶上驾起铁船示众拈拄杖卓一下曰细不通风大通车马突出当阳孰辨真假虗空有杷柄无手人能把跛驴蹋倒摘茶轮草庵衔下瑠璃瓦又卓一下解夏示众洞山万里一条铁浏阳一击百杂碎云门关字常现前翠巖眉毛在不在乃举拂子曰云X门大师来也还见么击禅牀曰一彩两赛示众入水不避蛟龙渔父之勇也陆行不避虎兕猎夫之勇也白刃临前视死若生者将军之勇也作么生是衲僧之勇良久曰大胆驾头冲突过小胆哀鸣告所由喝一喝僧请益曰不知某甲死后向甚么处去师曰你只今是生是死曰生也不道死也不道师曰这渐源奴僧拟议师便打出复问一僧适来这僧纳一场败阙你还知么曰知师亦打出师才见僧入便曰不是出去僧便出师曰没量大人被语脉里转却次一僧入师亦曰不是出去僧却近前师曰向你道不是更近前觅个甚么便打出复一僧入曰适来两僧不会和尚意师低头嘘一声僧罔措师便打曰却是你会老僧意师才见僧入便曰诸佛菩萨畜生驴马庭前栢树子麻三斤干屎橛你是一枚无状贼汉曰久知和尚有此机要师曰我巳无端入荒草是你屎臭气也不知僧拂袖便出师曰苦哉佛佗耶师才见僧入便曰你不会出去僧便出次一僧入师亦曰你不会出去僧亦出复一僧入师曰适来两个上座一人解收不解放一人解放不解收你还辩得么僧曰一状领过师曰领过后别有甚么好消息僧拍手一下便出师曰三十年后悟去在师才见僧入便曰释迦老子来也僧近前师曰元来不是便打次一僧入师亦曰释迦老子来也僧当面问讯便出师曰却似真个问侍者曰许多人入室几人道得X者几人道不着侍者曰某甲只管看师展手曰我手何似佛手侍者曰天寒且请和尚通袖便行师随后打一竹篦曰且道是赏你罚你问教中道尘尘说剎剎说无间歇未审以何为舌师拍禅牀右角一下曰世尊不说说迦叶不闻闻也师拍禅牀左角一下曰也知今日令不虗行师曰识甚好恶圆悟忌拈香曰者个尊慈平昔强项逞过头的颟顸用格外的儱侗自言我以木槵子换天下人眼睛殊不知被不孝之子将断贯索穿却鼻孔索头既在径山手里要教伊生也由径山要教伊死也由径山且道以何为騐遂烧香曰以此为騐师室中多问衲子唤作竹篦则触不唤竹篦则背不得有语不得无语不得思量不得拟议不得于意根下卜度不得于举起处承当速道速道僧拟进语师便打出于时罕有善其机者有舟峰长老曰某甲看此话如借没却人家财产了更要人纳物事师曰你譬得极妙我真个要你纳物事你无所从出便须讨死路去也或投河或赴火𢬵得命方始死得死了却缓缓地再活起来唤你作菩萨便欢喜唤你作贼汉便恶发依前只是旧时人所以古人道悬崖撒手自肯承当绝后再甦欺君不得到这里始契竹篦子话师年迈求解辛巳春得旨退居明月堂隆兴癸未一夕星殒于寺西流光赫然寻示微恙八月九日学徒问安师勉以弘道徐曰吾翌日始行至五鼓亲书遗奏又遗书辞紫巖居士X侍者了贤请偈复大书曰生也祇恁么死也祇恁么有偈与无偈是甚么热大掷笔委然而逝平明有𧉮尺许腰首白色伏于龙王井栏如义服者乃龙王示现也四众哀号皇帝闻而叹息御制师真赞曰生灭不灭常住不住圆觉空明随物现处丞相以次致祭者沓来门弟子塔全身于明月堂之侧寿七十有五夏五十有八诏以明月堂为妙喜庵谥曰普觉塔名宝光淳熈初赐其全录八十卷随大藏流通庆元府育王山佛智端裕禅师绍兴钱氏子吴越王之裔也六世祖守会稽因家焉师生而岐嶷眉目渊秀十四驱乌大善寺十八得度受具往依净慈一未几闻僧击露柱曰你何不说禅师忽有省去谒龙门远甘露卓泐潭祥皆以颕迈见推晚见圆悟于钟阜悟问谁知正法眼藏向这瞎驴边灭却即今是灭不灭曰请和尚合取口好悟曰此犹未出常情师拟对悟击之师顿去所滞侍居天宁命掌记室寻分座道声蔼着京西宪请开法丹霞次迁虎丘径山谢事徇平江道俗之请庵于西华阅数稔勅居建康保宁后移苏城万寿及闽中玄沙寿山西禅复被旨补灵隐宋慈宁皇太后幸韦王第召师演法赐金襕袈裟乞归西华旧隐高宗绍兴戊辰秋赴育王之命上堂德山入门便棒多向皮袋里埋踪临济入门便喝总在声尘中出没若是英灵衲子直须足下风生超越古今途辙拈拄杖卓一下喝一喝曰祇这个何似生X若唤作棒喝瞌睡未惺不唤作棒喝未识德山临济毕竟如何复卓一下曰总不得动着上堂尽大地是沙门眼徧十方是自己光为甚么东弗于逮打鼓西瞿耶尼不闻南赡部州点灯北郁单越暗坐直饶向个里道得十全犹是光影里活计𢷾拂子曰百杂碎了也作么生是出身一路掷下拂子曰参上堂动则影现觉则冰生直饶不动不觉犹是秦时𨍏轹钻到这里便须千差密照万户俱开毫端拨转机轮命脉不沈毒海有时觉如湛水有时动若星飞有时动觉俱忘有时照用自在且道正恁么时是动是觉是照是用还有区分得出底么铁牛横古路触着骨毛寒上堂行时绝行迹说时无说踪行说若到则垛生招箭行说未明则神锋划断就使说无渗漏行不迷方犹滞殻漏在若是大鹏金翅奋迅百千由旬十影神驹驰骤四方八极不取次啗啄不随处埋身且总不依倚还有履践分也无剎剎尘尘是要津上堂易填巨海壑难满漏巵若有操持了无难易拈却大地宽绰有余放出纤毫碍塞无路忽若不拈不放向甚么处履践同诚共休戚饮水亦须肥僧问如何是宾中宾师曰你是田厍奴曰如何是宾中主师曰相逢犹莽卤曰如何是主中宾师曰劒气烁愁云曰如何是主中主师曰敲骨打髓师莅众色必凛然寝食不背众唱道无倦绍兴庚午十月初示微疾至十八日首座法全请遗训师曰尽此心意以道X相资语绝而逝火后目睛齿舌不坏其地发光终夕得设利者无计踰月不绝黄冠罗肇常平日问道于师适外归独无所获道念勤切方与客食咀噍间若有物吐哺则设利也大如菽色若琥珀好事者持去遂再拜于阇维所闻香匳有声亟开所获如前而差红润门人奉遗骨分塔于鄮峰西华谥大悟禅师潭州大沩佛性法泰禅师汉州李氏子僧问理随事变该万有而一片虗凝事逐理融等千差而咸归实际如何是理法界师曰山河大地曰如何是事法界师曰万象森罗曰如何是理事无碍法界师曰东西南北曰如何是事事无碍法界师曰上下四维上堂推真真无有相穷妄妄无有形真妄两无所有廓然露出眼睛眼睛既露见个甚么晓日烁开巖畔雪朔风吹绽腊梅花上堂宝劒拈来便用岂有迟疑眉毛剔起便行更无回互一切处腾今焕古一切处截断罗笼不犯锋铓亦非顾鑑独超物外则且置万机丧尽时如何八月秋何处热上堂涅槃无异路方便有多门拈起拄杖曰看看山僧拄杖子一口吸尽西江水东海鲤鱼𨁝跳上三十三天帝释忿怒把须弥山一掴粉碎坚牢地神合掌赞叹曰谛观法王法法王法如是以拄杖击禅牀下座上堂达得人空法空未称祖佛家风体得全用全照亦非衲僧要妙直须打破牢关识取向上一窍如何是向上一窍春寒料峭冻杀年少上堂今朝正月巳半是处灯X火缭乱满城罗绮骈阗交互往来游玩文殊走入闹篮中普贤端坐高楼看且道观音在甚么处震天椎画鼓聒地奏笙歌上堂渺渺邈邈十方该括坦坦荡荡绝形绝相目欲眎而睛枯口欲谈而词丧文殊普贤全无伎俩临济德山不妨提唱龟吞陜府铁牛蛇咬嘉州大像吓得东海鲤鱼直至如今肚胀嘻上堂火云烧田苗泉源绝流注婆竭大龙王不知在何处以拄杖击禅牀曰在这里看看南山起云北山下雨老僧便为震雷声助发威光令远布乃高声曰閧弄閧弄上堂开口有时非开口有时是麤言及细语皆归第一义释迦老子碗鸣声达磨西来屎臭气唯有山前水牯牛身放毫光照天地上堂得念失念无非解脱是甚么语话成法破法皆名涅槃料掉没交涉智慧愚痴通为般若颟顸佛性菩萨外道所成就法皆是菩提犹较些子然虽如是也是杨广失骆驼上堂欲识佛去处祇这语声是咄傅大士不识好恶以昭昭灵灵教坏人家男女被志公一喝白大士莫作是说别更道看大士复说偈曰空手把鉏头步行骑水牛人从桥上过桥流水不流志公呵呵大笑曰前头犹似可末后更愁人上堂忆昔游方日获得二种物一是金刚鎚一是千圣骨持行宇宙中气岸高突兀如是三十年用之为准则而今年老矣一物知何物掷下金刚鎚击碎千圣骨抛向四衢道不能更惜得任意过浮生指南将作北唿龟以X为鼈唤豆以为粟从他明眼人笑我无绳墨台州护国此庵景元禅师永嘉楠溪张氏子年十八依灵山希拱圆具后习台教三祀弃谒圆悟于钟阜因僧读死心小参语曰既迷须得个悟既悟须识悟中迷迷中悟迷悟双忘却从无迷悟处建立一切法师闻而疑即趋佛殿以手托开门扉豁然大彻继而执侍机辩逸发圆悟目为聱头元侍者遂自题肖像付之曰生平只说聱头禅撞着聱头如铁壁脱却罗笼截脚跟大地撮来墨漆黑晚年转复没刀刀奋金刚椎碎窠窟他时要识圆悟面一为渠侬併拈出圆悟归蜀师还浙东铲彩埋光不求闻达括苍守耿公延禧尝问道于圆悟因阅其语录至题肖像得师为人乃至开法南明山遣使物色至台之报恩获于众寮迫其受命方丈古公乃灵源高第闻其提唱亦深骇异僧问三圣道我逢人即出出则不为人意旨如何师曰八十翁翁嚼生铁曰兴化道我逢人则不出出即便为人又作么生师曰须弥顶上浪翻空问天不能葢地不能载是甚么物师曰无孔铁鎚曰天人羣生类皆承此恩力也师曰莫妄想问三世诸佛说不尽底句请师速道师曰眨上眉毛问昔年三平道场重兴是日圆悟高提祖印始自师传如何是临济宗师曰杀人活人不眨眼曰目前抽顾鑑领略者还稀如何是云门宗师曰顶门三眼耀干坤曰未举先知未言先见如何是沩仰宗师曰推不向X前约不退后曰三界唯心万法唯识如何是法眼宗师曰箭锋相直不相饶曰建化何妨行鸟道回途复妙显家风如何是曹洞宗师曰手执夜明符几个知天晓曰向上还有路也无师曰有曰如何是向上路师曰黑漫漫地僧便喝师曰贪他一粘粟失却半年粮上堂威音王巳前这一队汉错七错八威音王巳后这一队汉落二落三而今这一队汉座立俨然且道是错七错八落二落三还定当得出么举拂子曰吽吽浴佛上堂这释迦老子初生下来便作个笑具一手指天一手指地曰天上天下唯我独尊后来云门大师道我当时若见一棒打杀与狗子喫贵图天下太平尚有人不肯放过却道赞祖须是云门始得且道那里是赞他处莫是一棒打杀处是么且喜没交涉今日南明乍此住持祇得放过若不放过尽大地人竝皆乞命始得如今事不获巳且同大众向佛殿上每人与他一杓何故岂不见道乍可违条不可越例以拂子击禅牀下座上堂野干鸣师子吼张得眼开得口动南星蹉北斗大众还知落处么金刚堦下蹲神龟火里走师退居西山耿龙学请就净光陞座灵峰古举白云见杨岐岐令举茶陵悟道颂公案请师批判师乃曰诸禅德杨岐大笑眼观东南意在西北白云悟去听事不真唤钟作瓮检点将来和杨岐老汉都在架子上将错就错若是南明即不然我有明珠一颗切忌当头蹉过虽然觌面相X呈也须一鎚打破举拂子曰还会么棊逢敌手难藏隐诗到重吟始见工师示疾请西堂应庵华为座元付嘱院事示训如常俄握拳而逝茶毗得五色舍利齿舌右拳无少损塔于寺东刘阮洞前寿五十三福州玄沙僧昭禅师上堂天上无弥勒地下无弥勒且道弥勒在甚么处良久曰夜行莫踏白不是水便是石平江府南峰云辩禅师本郡人依闽之瑞峰章得度旋里谒穹窿圆忽有得遂通所见圆曰子虽得入未至当也切宜着鞭乃辞扣诸席后参圆悟值入室才踵门悟曰看脚下师打露柱一下悟曰何不着实道取一句师曰师若摇头弟子摆尾悟曰你试摆尾看师翻筋斗而出悟大笑由是知名住后僧问如何是夺人不夺境师曰覇主到乌江曰如何是夺境不夺人师曰筑坛拜将曰如何是人境两俱夺师曰万里山河获太平曰如何是人境俱不夺师曰龙吟雾起虎啸风生同向上还有事也无师曰当面蹉过曰真个作家师曰白日鬼迷人一日入城与道俗行至十郎巷有问巷在这里十郎在甚处师奋臂曰随我来临安府灵隐瞎堂慧远佛海禅师眉山彭氏子年十三从药师院宗辩为僧诣大慈听习弃依灵巖徽微有省会圆悟复领昭觉师即之闻悟普说举庞居士问马祖不与万法为侣因缘师忽顿悟仆于众众掖X之师乃曰吾梦觉矣至夜小参师出问净躶躶空无一物赤骨力贫无一钱户破家亡乞师赈济悟曰七珍八宝一时拏师曰祸不入谨家之门悟曰机不离位堕在毒海师随声便喝悟以拄杖击禅牀曰喫得棒也未师又喝悟连喝两喝师便礼拜自此机锋峻发无所抵捂悟顺寂师即东下由虎丘奉诏住皐亭崇先复被旨补灵隐宋孝宗召对赐佛海禅师上堂新岁有来由烹茶上酒楼一双为两脚半个有三头突出神难辨相逢鬼见愁倒吹无孔笛促拍舞凉州咄上堂好是仲春渐暖那堪寒食清明万叠云山耸翠一天风月良隣在处花红柳绿湖天浪稳风平山禽枝上语谆谆再三琐琐碎碎嘱付叮叮咛咛你且道他叮咛嘱付个甚么卓拄杖曰记取明年今日依旧寒食清明上堂举僧问睦州以一重去一重即不问不以一重去一重时如何州曰昨日栽茄子今朝种冬瓜师曰问者善问不解答答者善答不解问山僧今日向饥鹰爪下夺肉勐虎口里横身为你诸人说个样子登坛道土羽衣轻呪力虽穷法转新拇指破开天地闇虵头攧落鬼神惊僧问十二时中教学人如何用心师曰蘸雪喫冬瓜问浩浩尘中如何辨主师曰木杓头边镰切菜曰莫便是和尚为人处也无师曰研槌撩䬪饦问即心即佛时如何师曰顶分丫角曰非心非佛时如何师曰耳坠金镮曰不是心不是佛不是物又作么生师曰秃顶X修罗舞柘枝问东山水上行意旨如何师曰初三十一不用择日问文殊是七佛之师为甚么出女子定不得师曰担头不挂针问昔有一秀才作无鬼论论成有一鬼叱曰争奈我何意作么生师以手斫额曰何似生曰祇如五祖以手作鹁鸠觜曰谷哌哌又且如何师曰自领出去问庵内人为甚么不知庵外事师曰拄杖横挑铁蒺䔧问不与万法为侣者是甚么人师曰脚踏辘轳一日鸣鼓陞堂师潜坐帐中侍僧寻之师忽拨开帐曰祗在这里因甚么不见僧无对师曰大斧斫三门问僧一大藏教是恶口如何是本身卢舍那僧曰天台普请南岳游山师别曰阿耨达池深四十丈濶四十丈淳熙乙未秋示众曰淳熙二年闰季秋九月旦闹处莫出头泠地着眼看明暗不相干彼此分一半一种作贵人教谁卖柴炭向你道不可毁不可赞体若虗空没涯岸相唤相唿归去来上元定是正月半都下喧传而疑之明年忽感微疾果以上元挥偈安坐而化偈曰拗折秤鎚掀翻露布突出机先鵶飞不度留七日颜色不异塔全身于寺之乌峰寿七十四坐五十九夏台州鸿福子文禅师上堂不昧不落作么会会得依前堕野狐一夜凉风生画角满船明月泛江湖成都府正法建禅师上堂兔马有角牛羊无角绝毫绝𨤲如山如岳针锋上师子翻身藕窍中大鹏展翼等闲突过北俱卢日月星辰一时黑X建康府华藏密印安民禅师嘉定朱氏子初讲楞严于成都为义学所归时圆悟居昭觉师与奉胜为友因造焉闻悟小参举国师三唤侍者因缘赵州拈曰如人暗中书字字虽不成文彩巳彰那里是文彩巳彰处师心疑之告香入室悟问座主讲何经师曰楞严悟曰楞严有七处征心八还辨见毕竟心在甚么处师多呈艺解悟皆不肯师复请益悟令一切处作文彩巳彰会偶僧请益十玄谈万举问君心印作何颜悟厉声曰文彩巳彰师闻而有省遂求印证悟示以本色钳鎚师则罔措一日白悟曰和尚休举话待某说看悟诺师曰寻常拈槌竖拂岂不是经中道一切世界诸所有相皆即菩提妙明真心悟笑曰你元来在这里作活计师又曰下喝敲牀时岂不是返闻闻自性性成无上道悟曰你岂不见经中道妙性圆明离诸名相师于言下释然悟出蜀居夹山师罢讲侍行悟为众夜参举古帆未挂因缘师闻未领遂求决悟曰你问我师举前话悟曰庭前栢树子师即洞明谓悟曰古人道如一滴投于巨壑殊不知大海投于一滴悟笑曰奈这汉何未几令分座悟说偈曰休夸四分罢楞严按下云头彻底参莫学亮公亲马祖还如德峤访龙潭七年往返游昭觉三载翱翔上碧巖今日烦克第一座百花丛里现优昙后谒佛鑑于蒋山鑑问佛果有不曾乱为人说底句曾与你说么师曰合取狗口鑑震声曰不是这个道理师曰无X人夺你盐茶袋呌作甚么鑑曰佛果若不为你说我为你说师曰和尚疑时退院别参去鑑呵呵大笑师未几开法保宁迁华藏旋里领中峰上堂众卖花兮独卖松青青颜色不如红筭来终不与时合归去来兮翠蔼中可笑古人恁么道大似逃峰赴壑避溺投火争如随分到尺八五分䦆头边讨一个半个虽然如是保宁半个也不要何故富嫌千口少贫恨一身多冬至上堂举玉泉皓曰雪雪片片不别下到腊月再从来年正月二月三月四月五月六月七月八月九月十月依前不歇冻杀饿杀免教胡说乱说师曰不是骂人亦非赞叹高出临济德山不似云居罗汉且道玉泉意作么生良久曰但得雪消去自然春到来师后示寂于本山阇维设利颇賸细民穴地尺许皆得之尤光明莹洁心舌亦不坏成都府昭觉彻庵道元禅师绵州邓氏子幼于降寂寺圆具东游谒大别道因看廓然无圣语忽尔失笑曰达磨元来在这里道誉之往参佛鑑佛眼蒙赏识依圆悟于金山以所见告悟弗之许悟被诏住云居师从之虽有信入终以鲠胸之物未去为疑会悟问参徒生死到来时如何僧曰香台子笑和尚次问师汝作么生师曰草贼大败悟曰有人问你时如何师拟答悟凭陵曰草贼大败师即彻证悟以拳击之师拊掌大笑悟曰汝见甚么便如此师曰毒拳未报永劫不忘悟归昭觉命首众悟将顺世以师继席焉X临安府中天竺仁二幻堂中仁禅师洛阳人少依东京奉先院出家宋宣和初赐牒于庆基殿落发进具后往来三藏译经所谛穷经论特于宗门未之信时圆悟居天宁凌晨谒之悟方为众入室师见敬服奋然造前悟曰依经解义三世佛冤离经一字即同魔说速道速道师拟对悟噼口击之因坠一齿即大悟留天宁由是师资契合请问无间后开法大觉迁中天竺次徙灵峰上堂九十春光巳过半养华天气正融和海棠枝上莺声好道与时流见得么虽然如是且透声透色一句作么生道金勒马嘶芳草地玉楼人醉杏花天上堂举狗子无佛性话乃曰二八佳人剌绣迟紫荆花下啭黄鹂可怜无限伤春意尽在停鍼不语时宋淳熙甲午四月八日孝宗诏入赐座说法帝举不与万法为侣因缘俾拈提师拈罢颂曰秤鎚搦出油闲言长语休腰缠十万贯骑鹤上扬州巳亥中陞堂告众而逝眉州象耳山袁觉禅师郡之袁氏子出家传灯试经得度本名圆觉郡守填祠牒误作袁字疑师慊然戏谓之曰一字名可乎师笑曰一字巳多郡守异之既受具出蜀徧谒有道尊宿后往大沩依佛性顷之入室陈所见性曰汝忒煞远在然知其为法器俾充侍者掌宾客师每侍性性必举法华开示悟入四字令下语又曰直待我竖点头时汝方是也偶不职被斥制中无依寓俗士家一日诵法华至亦复不知何者X是火何者为舍乃豁然制罢归省性见首肯之圆悟再得旨住云居师诣以所得白悟悟呵曰本是净地疴屎作么师所疑顿释宋绍兴丁巳眉之象耳虗席郡守谓此道场久为蟊螣囊槖非名流胜士莫能起废诸禅举师应聘尝语客曰东坡曰我持此石归袖中有东海山谷曰惠崇烟雨芦鴈坐我潇湘洞庭欲唤扁舟归去傍人谓是丹青此禅髓也又曰我敲牀竖拂时释迦老子孔夫子都齐立在下风有举此语似佛海远者远曰此觉老语也我此间即不恁么眉州中巖华严祖觉禅师嘉州杨氏子幼聪慧书史过目成诵着书排释氏恶境忽现悔过出家依慧目能未几疽发膝上五年医莫愈因书华严合论毕夜感异梦旦即舍杖步趋一日诵至现相品曰佛身无有生而能示出生法性如虗空诸佛于中住无住亦无去处处皆见佛遂悟华严宗旨洎登僧籍府帅请讲于千部堂词辩宏放众所叹服适南堂静过门谓师曰观公讲说独步西南惜未解离文字相耳傥问道方外即今之周金刚也师欣然罢讲南游依圆悟于钟阜一日入室悟举罗山道有言时踞虎头收虎尾第一句下明宗旨无言时觌露机锋如同电拂作么生会师莫能对夙夜参究忽然有省作偈呈悟曰家住孤峰顶长年半掩门自嗟身巳老活计付儿孙悟见许可次日入室悟又问昨日公案作么生师拟对悟便喝曰佛法不是这个道理师复留五年愈更X迷闷后于庐山栖贤阅浮山远削执论曰若道悟有亲疎岂有栴檀林中却生臭草豁然契悟作偈寄圆悟曰出林依旧入蓬蒿天网恢恢不可逃谁信业缘无避处归来不怕语声高悟大喜持以示众曰觉华严彻矣住后僧问最初威音王末后娄至佛未审参见甚么人师曰家住大梁城更问长安路曰只如德山担疏钞行脚意在甚么处师曰拶破你眼睛曰与和尚悟华严宗旨相去几何师曰同途不同辙曰昔日德山今朝和尚师曰夕阳西去水东流上堂举石霜和尚迁化众请首座继种住持虔侍者所问公案师曰宗师行处如火消冰透过是非关全机亡得丧尽道首座滞在一色侍者知见超师可谓体妙失宗全迷向背殊不知首座如鹭鸶立雪品类不齐侍者似凤翥丹霄不萦金网一人高高山顶立一人深深海底行客自随方而来同会九重城里而今要识此二人么竖起拂子曰龙卧碧潭风凛凛垂下拂子曰鹤归霄汉背摩天僧问如何是一喝如金刚王宝劒师曰血溅梵天曰如何是一喝如踞地师子师曰惊杀野狐狸曰如何是一喝如探竿影草师曰验得你骨出曰如何是一喝不作一喝用师曰直须识取把鍼人莫道鸳鸯好毛羽潭州福严文演禅师成都府杨氏子僧问如何是定林正主师曰坐断天下人舌头曰未审如何亲近师曰觑着则瞎上堂当阳坐断凡圣迹绝随手放开X天回地转直得日月交互虎啸龙吟头头物物耳闻目睍安立谛上是甚么还委悉么阿斯咤咄平江府西山明因昙玩禅师温州黄氏子徧参丛席宋宣和庚子回抵钟阜适朝廷改僧为德士师与同志数人入头陀巖食松自处久之圆悟被旨居是山亲至巖所令去须发及悟诏补京师天宁与师俱往命掌香水海未几因举枹击鼓顿明大法凡有所问皆对曰莫理会故流辈咸以莫理会称之住后上堂汝有一对眼我也有一对眼汝若瞒还自瞒汝若成佛作祖老僧无汝底分汝若做驴做马老僧救汝不得众檀越入山请上堂说偈曰我无长处名虗出谢汝殷勤特地来明因无法堪分付谩把山门为汝开平江府虎丘雪庭元净禅师双溪人上堂知有底人过万年如同一日不知有者过一日如同万年不见死心道山僧行脚三十余年以九十日为一夏增一日也不得减一日也不得取不得舍不得不可得中祇么得翠云见处又且不然山僧行脚三十年来谁管他一日九十日也无得也无不得处处当来见弥勒且道弥勒在甚么处金风吹渭水落叶满长安上堂说得须是见得见得又须说得见得说不得落在阴界见解偏枯说得见不得落在时机堕在毒海若是翠云门下直饶说得见得好与三十棒说不得见不得也好与三十棒翠云恁么道也好与三十棒X遂高声召众曰崄上堂日日日东出日日日西没是时人知有自古自今如麻如粟忽然捩转话头亦不从东出亦不从西没且道从甚处出没若是透关底人闻恁么道定知五里牌在郭门外若是透不过者往往道半山热瞒人僧问如何是到家一句师曰坐观成败问不与万法为侣者是甚么人师曰远亲不如近隣曰待汝一口吸尽西江水即向汝道又作么生师曰近隣不如远亲问亡僧迁化向甚么处去师曰粪堆头曰意旨如何师曰筑着磕着衢州天宁讷堂梵思禅师苏台朱氏子上堂趯翻生死海踏倒涅槃岸世上无活人黄泉无死汉遂拈拄杖曰讷堂今日拄杖子有分付处也还有承当得者么试出来担荷看有么有么良久掷拄杖下座上堂知有底也喫粥喫饭不知有底也喫粥喫饭如何直下验得他有之与无是之与非邪之与正若验不出参学事大远在喝一喝上堂山僧是杨岐四世孙这老汉有个三脚驴子弄蹄行公案虽人人举得祇是不知落处山僧不惜眉毛为诸人下个注脚乃曰八角磨盘空里走岳州君山佛照觉禅师上堂古者道仰之弥高钻之弥坚瞻之在前忽焉在后诸人还识得么若也不识为你註破仰之弥高不隔丝毫要津把断佛祖难逃钻之弥坚真体自然鸟啼花笑在碧巖前瞻之在前非正非偏十方坐断威镇大千忽焉在后一场漏逗X堪笑云门藏身北斗咄平江府宝华显禅师本郡人上堂喫粥了也头上安头洗钵盂去为虵画足更问如何日纳败阙良久高声召大众众举首师曰归堂喫茶上堂禅莫参道休学歇意忘机常廓落现成公案早周遮祇个无心巳穿凿直饶坐断未生前难透山僧错错错绍兴府东山觉禅师后住因圣上堂三通鼓罢诸人各各上来拟待理会祖师西来意还知劒法久矣么设使直下悟去也是斩头觅活东山事不获巳且向第二头鞠拶看以手拍禅牀下座上堂花烂熳景暄妍休说壶中别有天百草头边如荐得东高三丈西濶八寸上堂广额屠儿一日至佛所飏下屠刀曰我是千佛一数世尊曰如是如是今时丛林将谓广额过去是一佛权现屠儿如此见广额且喜没交涉又曰广额是个杀人不眨眼底汉飏下屠刀立地成佛且喜没交涉又道广额飏下屠刀曰我是千佛一数这一佛多少分明且喜没交涉要识广额么夹路桃花风雨后马蹄何处避残红台州天封觉禅师上堂无生国里未是安居万仞崖头岂容驻足且望空撒手直下翻身一句作么生道人逢好事精神爽入火真金色转鲜成都府昭觉道祖首座初见圆悟于即心是佛语下发明久之悟命分座一日为众入室余二十许人师忽问曰生死到来如何回避僧无对师掷下拂子奄X然而逝众皆愕眙亟以闻悟悟至召曰祖首座师张目睍之悟曰抖擞精神透关去师点头竟尔趋寂南康军云居宗振首座丹丘人依圜悟于云居一日仰瞻钟阁倐然契证有诘之者座酬以三偈其后曰我有一机直下示伊青天霹雳电卷星驰德山临济棒喝徒施不传之妙于汝何亏悟见大悦竟以节操自高道望愈重尝书壁曰住在千峰最上层年将耳顺任腾腾免教名字挂人齿甘作今朝百拙僧枢密徐俯字师川号东湖居士每侍先龙图谒法昌及灵源语论终日公闻之藐如也及法昌归寂在笑谈间公异之始笃信此道后下父忧念无以报罔极命灵源归孝址说法源登座问答巳乃曰诸仁者祇如龙图平日读万卷书如水传器涓滴不遗且道寻常着在甚么处而今舍识之后这着万卷书底又却向甚么处着公闻洒然有得遂曰吾无憾矣源下座问曰学士适来见个甚么便恁么道公曰若有所见则钝置和尚去也源曰恁么则老僧不如公曰和尚走何心行源大笑宋钦宗靖康年为尚书外郎与朝士同志者挂钵于天宁寺之择木堂力参圆悟悟亦喜其见地超迈一日至书记寮指悟顶相曰这老汉脚跟犹未点地在悟廾页面曰瓮里何曾走却鼈公曰且喜老汉脚跟点地悟曰莫谤他好公休去郡王赵令矜字表之号超然居士任南康政成事简多与禅衲游公堂间为摩诘丈室适圆悟居瓯阜公X欣然就其鑪锤悟不少假公固请悟曰此事要得相应直须是死一回始得公默契尝自疏之其略曰家贫遭劫谁知尽底不存空屋无人几度贼来亦打悟见嘱令加护宋高宗绍兴庚申冬公与汪内翰藻李参政邴曾侍郎开诣径山谒大慧慧闻至乃令击鼓入室公欣然袖香趋之慧曰赵州洗钵盂话居士作么生会公曰讨甚么碗拂袖便出慧起搊住曰古人向这里悟去你因甚么却不悟公拟对慧𢮁之曰讨甚么碗公曰还这老汉始得侍郎李弥逊号普现居士少时读书五行俱下年十八中乡举登第京师旋历华要至二十八为中书舍人常入圆悟室一日早朝回至天津桥马跃忽有省通身汗流直造天宁适悟出门遥见便唤曰居士且喜大事了毕公厉声曰和尚眼华作甚么悟便喝公亦喝于是机锋迅捷凡与悟问答当机不让公后迁吏部乞祠禄归闽连江筑庵自娱忽一日示微恙遽索汤沐浴毕遂趺坐作偈曰谩说从来牧护今日分明呈露虗空拶倒须弥说甚向上一路掷笔而逝觉庵道人祖氏建宁游察院姪女也幼志不出适留心祖道于圆悟示众语下了然明白悟曰更须飏却所见始得自由祖答偈曰露柱抽横骨虗空弄爪牙直饶元会得犹是眼中沙令人本明号明室自机契圆悟徧参名宿皆蒙印可宋高宗绍兴庚申二月望亲书三偈寄呈草堂清微X露谢世之意至旬末别亲里而终草堂䟦其偈后为刊行大慧亦尝垂语发扬其偈曰不识烦恼是菩提若随烦恼是愚痴起灭之时须要会鹞过新罗人不知不识烦恼是菩提净华生淤泥人来问我若何为喫粥喫饭了洗钵盂莫管他莫管他终日痴憨弄海沙要识本来真面目便是祖师一木叉道不得底叉下死道得底也叉下死毕竟如何不许夜行投明须到成都府范县君者𡠉居岁久常坐而不卧闻圆悟住昭觉往礼拜请示入道因缘悟令看不是心不是佛不是物是个甚么久无所契范泣告悟曰和尚有何方便令某易会悟曰却有个方便遂令祇看是个甚么后有省曰元来恁么地近那太平懃禅师法嗣常德府文殊心道禅师眉州徐氏子年十三得度诣成都习唯识自以为至同舍诘之曰三界唯心万法唯识今目前万象摐然心识安在师茫然不知对遂出关周流江淮既抵舒之太平闻佛鑑夜参举赵州栢树子话至觉铁觜曰先师无此语莫谤先师好因大疑提撕既久一夕豁然即趋丈室拟叙所悟鑑见来便闭门师曰和尚莫谩某甲鑑曰十方无壁落何不入门来师以拳擉破窗纸鑑即开门搊住曰道道师以两手捧鑑头作口啐而出遂呈偈曰赵州有个栢树话禅客相传徧天下多是摘叶与寻枝不能直X向根源会觉公说道无此语正是恶言当面骂禅人若具通方眼好向此中辨真假鑑深然之每对客称赏后命分座襄守请开法天宁未几擢大别之文殊上堂师子嚬呻象王哮吼云门北斗里藏身白云因何唤作手三世诸佛不能知狸奴白牯却知有且道作么生是他知有底事雨打梨花蛱蝶飞风吹柳絮毛毬走上堂拈拄杖直上指曰恁么时剌破憍尸迦脚跟卓一下曰恁么时卓碎阎罗王顶骨乃指东畔曰恁么时穿过东海鲤鱼眼睛指西畔曰恁么时塞却西王母鼻孔且道总不恁么时如何今年雨水多各宜频晒㫰宋徽宗宣和己亥下诏改僧为德士上堂祖意西来事今朝特地新昔为比丘相今作老君形鹤氅披银褐头包蕉叶巾林泉无事客两度受君恩所以道欲识佛性义当观时节因缘且道即今是甚么时节毗卢遮那顶戴宝冠为显真中有俗文殊老叟身披鹤氅且要俯顺时宜一人既尔众人亦然大家成立丛林喜得群仙聚会共酌迷仙酎同唱步虗词或看灵宝度人经或说长生不死药琴弹月下指端发太古之音棊布轩前妙着出神机之外进一步便到大罗天上退一步却入九幽城中祇如不进不退一句又作么生道直饶羽化三清路终是轮回一幻身庚子九月复僧上堂不挂田衣着羽衣老君形相颇相宜一年半内闲思想大底兴衰各有时我佛如来预谶法之有难教中明载无不委X知较量年代正在于兹魔得其便惑乱正宗僧改俗形佛更名字妄生邪解删削经文铙钹停音钵盂添足多般矫诈欺罔圣君赖我皇圣德圣明不忘付嘱特赐宸章颁行天下仍许僧尼重新披削实谓寒灰再焰枯木重荣不离俗形而作僧形不出魔界而入佛界重鸣法鼓再整颓纲迷僊酎变为甘露琼浆步虗词翻作还乡曲子放下银木简拈起尼师坛昨朝稽首擎拳今日和南不审祇改旧时相不改旧时人敢问大众旧时人是一个是两个良久曰秋风也解嫌狼籍吹尽当年道教灰高宗建炎己酉春示众举临济入灭嘱三圣因缘曰正法眼藏瞎驴灭临济何曾有是说今古时人皆妄传不信伹看后三月至闰三月贼钟相叛其徒欲举师南奔者师曰学道所以了生死何避之有贼至师曰速见杀以快汝心师竟被害血皆白乳贼骇悔引席覆之而去韶州南华知昺禅师蜀之永康人初行脚离乡未久闻受业歹遗火成灰烬师得书掷之于地曰徒乱人意耳其为人严冷诸方谓之昺铁面上堂此事最希奇不碍当头说东邻田舍翁随例得一橛非唯贯声色亦乃应时节若问是何宗八字不着必心击禅牀下座上堂日日说时时举似地擎山争几许陇西鹦鹉得人怜大都祇为能言语休思惟带伴侣智者聊闻勐提取更有一般也大奇猫儿偏解捉老鼠上堂以拄杖向空中搅曰搅长河为酥酪鰕蟹犹自眼X搭眵卓一下曰变大地作黄金穷汉依前赤骨力为复自家无分为复不肯承当可中有个汉荷负得行多少人失钱遭罪再卓一下曰还会么宝山到也须开眼勿使忙忙空手回上堂春光烂熳华争发子规啼落西山月憍梵钵提长吐舌底事分明向谁说嗄上堂迷不自迷对悟立迷悟不自悟因迷说悟所以悟为迷之体迷为悟之用迷悟两无从个中无别共无别共拨不动祖师不将来鼻孔千斤重潭州龙牙智才禅师舒州施氏子服勤佛鑑局务不辞难名巳闻于丛林及游方迫暮至黄龙适死心在三门问其所从来既称名则知为舒州太平才庄主矣翌日入室死心问曰会得最初句便会末后句会得末后句便会最初句最初末后拈放一边百丈野狐话作么生会师曰入户己知来见解何须更举轹中泥心曰新长老死在上座手里也师曰语言虽有异至理且无差心曰如何是无差底事师曰不扣黄龙角焉知颔下珠心便打初住岳麓开堂日僧问德山棒临济喝今日请师为拈掇师曰苏噜苏噜曰苏噜苏噜还有西来意也无师曰苏噜苏噜由是丛林唿为才苏噜后迁龙牙因宋钦宗登位众官请上堂祝圣己就座拈拄杖卓一下曰朝奉疏中道本来奥境诸佛妙场适来拄杖子巳为诸人说了也于斯悟去理无不显事无不周如或未然不免别通个消息舜日重明四海清满天和气乐昇平延祥拄杖X生欢喜掷地山唿万岁声掷拄杖下座上堂弹指一下曰弹指圆成八万门剎那灭却三祇劫若也见得行得健即经行困即歇若也不会两个鸬鹚扛个鼈上堂举死心道若论此事如人家有三子第一子聪明智慧孝养父母接待往来主掌家业第二子兇顽狡猾贪婬嗜酒倒街卧巷破坏家业第三子盲聋瘖痖菽麦不分是事不能祇会喫饭三人中黄龙要选一人用更有四句死中有活活中有死死中常死活中常活将此四句验天下衲僧师曰唤甚么作四句三人姓甚名谁若也识得与黄龙把手竝行更无纤毫间隔如或未然不免借水献华去也三人共体用非用四句同音空不空欲识三人并四句金乌初出一团红师居龙牙十三载以清苦莅众衲子敬畏大帅席公震迁住云溪经四稔高宗绍兴戊午八月望俄集众付寺事仍书偈曰戊午中秋之日出家住持事毕临行自己尚无有甚虗空可觅其垂训如常二十三日再集众示问曰涅槃生死尽是空华佛及众生竝为增语汝等诸人合作么生众皆下语不契师喝曰苦苦复曰白云涌地明月当天言讫冁然而逝火浴获设利五色併灵骨塔于寺之西北隅明州蓬莱卿禅师上堂有句无句如藤倚树且任诸方点头及乎树倒藤枯上无冲天之计下无入地之谋灵利汉这里着得一只眼便见七纵八横举拂子曰看看一曲两曲无人会雨过夜塘秋水深上堂X杜䳌声里春光暮满地落华留不住瑠璃殿上绝行踪谁人解插无根树举拄杖曰这个是无根底且道解开华也无良久曰祇因连夜雨又过一年春上堂举法眼道识得凳子周帀有余云门道识得凳子天地悬殊师曰此二老人一人向高高山顶立一人向深深海底行然虽如是一不是二不成落华流水里啼鹦闲亭雨歇夜将半片月还从海底生安吉州何山佛灯守珣禅师郡之施氏子参广鑑瑛不契遂造太平随众咨请邈无所入乃封其衾曰此生若不彻去誓不展此于是昼坐宵立如丧考妣逾七七日忽佛鑑上堂森罗及万象一法之所印师闻顿悟往见鑑鑑曰可惜一颗明珠被这风颠汉拾得乃诘之曰灵云道自从一见桃花后直至如今更不疑如何是他不疑处师曰莫道灵云不疑只今觅个疑处了不可得鑑曰玄沙道谛当甚谛当敢保老兄未彻在那里是他未彻处师曰深知和尚老婆心切鑑然之师拜起呈偈曰终日看天不举头桃花烂熳始擡眸饶君更有遮天网透得牢关即便休鑑属令护持是夕厉声谓众曰这回珣上座稳睡去也圆悟闻得疑其未然乃曰我须勘过始得遂令人召至因与游山偶到一水潭悟推师入水遽问曰牛头未见四祖时如何师曰潭深鱼聚悟曰见后如何师曰树高招风悟曰见与未见时如何师曰伸脚在缩脚里悟大称之鑑移蒋山命分座说法出住庐陵之禾山X退藏故里道俗迎居天圣后徙何山及天宁上堂𨍏轹钻住山斧佛祖出头未经与纵使醍醐满世间你无宝器如何取阿阿阿神山打锣道吾作舞甜瓜彻蒂甜苦瓠连根苦上堂举婆子烧庵话师曰大凡扶宗立教须是其人你看他婆子虽是个女人宛有丈夫作略二十年簁油费酱固是可知一日向百尺竿头做个失落直得用尽平生腕头气力自非个俗汉知机洎乎巧尽拙出然虽如是诸人要会么雪后始知松栢操事难方见丈夫心上堂如来禅祖师道切忌将心外边讨从门所得即非珍特地埋藏衣里宝禅家流须及早拨动祖师关棙抖擞多年布袄是非毁誉付之空竖濶横长浑恰好君不见寒山老终日嬉嬉长年把扫人问其中事若何入荒田不拣信手拈来草参僧问如何是宾中宾师曰客路如天远侯门似海深曰如何是宾中主师曰长因送客处忆得别家时曰如何是主中宾师曰相逢不必问前程曰如何是主中主师曰一朝权祖令谁是出头人曰宾主巳蒙师指示向上宗乘事若何师曰大海若知足百川应倒流师尝谓众曰兄弟如有省悟处不拘时节请来露个消息雪夜有僧扣方丈门师起秉烛震威喝曰雪深夜半求决疑情因甚么威仪不具僧顾眎衣裓师逐出院宋高宗绍兴甲寅解制退天宁之席谓双槐居士郑绩曰十月八日是佛鑑忌则吾时至矣乞还鄣南十月四日郑遣弟僧X道如讯之师曰汝来正其时也先一日不着便后一日蹉过了吾虽与佛鑑同条生终不同条死明早可为我寻一只小船子来高五尺足矣越三既鸡鸣端坐如平时侍者请遗偈师曰不曾作得言讫而逝阇维舌根不坏郡人陈师颜以宝函藏其家门弟子奉灵骨塔于普应院之侧隆兴府泐潭择明禅师上堂举赵州访茱莄探水因缘师曰赵老云收山岳露茱莄雨过竹风清谁家别馆池塘里一对鸳鸯画不成上堂举德山托钵话师曰从来家富小儿娇偏向江头弄画桡引得老爷把不住又来船上助歌谣上堂永嘉道一月普现一切水一切水月一月摄竖起拂子曰看看千江竞注万派争流若也素善行舟便谙水脉可以优游性海笑傲烟波其或未然且归林下坐便待月明时台州宝藏本禅师上堂清明巳过十余日华雨阑珊方寸深春色恼人眠不得黄鹂飞过绿杨阴遂大笑下座吉安大中祥符清海禅师初见佛鑑鑑问三世诸佛一口吞尽何处更有众生可教化此理如何师拟进语鑑喝之师忽领旨述偈曰实际从来不受尘个中无旧亦无新青山况是吾家物不用寻家别问津鑑曰放下着师礼拜而出漳州净众佛真了灿禅师泉南罗氏子上堂重阳九日菊花新一句明明亘古今杨广槖驼无觅处夜来X足迹在松阴隆兴府谷山海禅师上堂一举不再说巳落二三相见不扬眉翻成造作设使动絃别曲告往知来见鞭影便行望剎竿回去脚跟下好与三十棒那堪更向这里撮摩石火收捉电光工夫枉用浑闲事笑倒西来碧眼胡卓拄杖下座五灯全书卷第四十三五灯全书X卍XXX五灯全书卷第四十四京都圣感禅寺住持僧编辑京都古华严寺住持僧较阅进呈临济宗南岳下十五世龙门远禅师法嗣温州龙翔竹庵士珪禅师成都史氏子初依大慈雅心醉楞严逾五秋南游谒诸尊宿始登龙门即以平时所得白佛眼眼曰汝解心巳极但欠开眼耳遂俾职堂司一日侍立次问曰绝对待时如何眼曰如汝僧堂中白椎相似师罔措眼至晚抵堂司寮师理前话眼曰闲言语师于言下大悟宋政和末出世和之X天宁屡迁名剎绍兴间奉诏开山鴈荡能仁时真歇居江心闻师至恐缘未熟特过江迎归方丈大展九拜以诱温人由是翕然归敬未视篆旧住僧惧行规法深夜放火鞠为瓦砾之墟师竟就树缚屋陞座示众曰爱闲不打鼓山鼓投老来看鴈荡山杰阁危楼浑不见谿边茆屋两三间还有共相出手者么喝一喝下座听法檀施併力营建未几复成宝坊次补江心上堂万年一念一念万年和衣泥里辊洗脚上床眠历劫来事祇在如今大海波涛涌小人方寸深拈起拄杖曰汝等诸人未得箇入头须得箇入头既得箇入头须有出身一路始得大众且作么生是出身一路良久曰雪压难摧㵎底松风吹不动天边月卓拄杖下座上堂万机不到眼见色耳闻声一句当堂头戴天脚踏地你诸人祇知今日是五月初一殊不知金乌半夜忙忙去玉兔天明上海东以拂子击禅床下座上堂明明无悟有法即迷诸人向这里立不得诸人向这里住不得若立则危若住则瞎直须意不停元句不停意用不停机此三者既明一切处不须管带自然现前不须照顾自然明白虽然如是更须知有向上事久雨不晴咄上堂一叶落天下秋欲穷千里目更上一层楼一尘起大地收嘉州打大像陜府灌铁牛明眼汉合作么生良久曰久旱檐头句桥流水不流卓拄杖下座上堂见见之时见非是见见犹离见见不能及落花有意随流水X流水无情恋落花诸可还者自然非汝不汝还者非汝而谁长恨春归无觅处不知转入此中来喝一喝曰三十年后莫道能仁教坏人家男女上堂僧问如何是祖师西来意师曰东家点灯西家暗坐曰未审意旨如何师曰马便搭鞍驴便推磨僧礼拜师曰灵利衲僧祇消一箇遂曰马搭鞍驴推磨灵利衲僧祇消一箇纵使东家明点灯未必西家暗中坐西来意旨问如何多口阿师自招祸僧问如何是第一义师曰你问底是第二义问狗子还有佛性也无赵州道无意旨如何师曰一度着蛇齩怕见断井索问燕子深谈实相善说法要此理如何师曰不及鴈衔芦问如何是佛师曰华阳洞口石乌龟问鲁祖面壁意旨如何师曰金木水火土罗目候计都星问有句无句如藤倚树时如何师曰作贼人心虗曰国师三唤侍者又作么生师曰打鼓弄猢狲鼓破猢狲走高宗绍兴丙寅七月十八日召法属长老宗范付后事次日沐浴声钟集众就座泊然而逝茶毗日送者均获设利奉灵骨塔于鼓山南康军云居高庵善悟禅师洋州李氏子年十一去家业经得度有夙慧闻僧冲举武帝问达磨因缘如获旧物遽曰我既廓然何圣之有冲异其语勉之南询蒙授记于龙门一日有僧被蛇伤足佛眼问曰既是龙门为甚么却被蛇齩师即应曰果然现大人相眼益器之后传此语到昭觉圆悟曰龙门有此僧耶X东山法道未至寂寥住后上堂少林面壁怀藏东土西天欧阜陞堂充塞四维上下致使山巍巍而砥掌平水昏昏而常自清华非艶而结空果风不摇而片叶零人无法而得咨问佛无心而更可成野蔬淡饭延时日任运随缘道自灵毕竟如何日午打三更遂宁府西禅文琏禅师郡之张氏子上堂一向恁么去直得凡圣路绝水泄不通铁蛇钻不入铁鎚打不破至于千里万里鸟飞不度一向恁么来未免灰头土面带水拖泥唱九作十指鹿为马非唯孤负先圣亦乃埋没己灵敢问大众且道恁么去底是恁么来底是芍药花开菩萨面椶榈叶散夜叉头上堂诸方浩浩谈元每日撞钟打鼓西禅无法可说勘破灯笼露柱门前不置下马台免被傍人来借路若借路须照顾脚下若参差邯郸学唐步上堂心生种种法生森罗万象纵横信手拈来便用日轮午后三更心灭种种法灭四句百非路绝直饶达磨出头也是眼中着屑心生心灭是谁木人擕手同归归到故乡田地犹遭顶上一鎚上堂正月孟春犹寒直下言端语端拈起衲僧鼻孔穿开祖佛心肝知有者达磨不来东土二祖不往西天不知有者谁知当面蹉过迢迢十万八千山僧为你重说偈言大众莫教孤负盂春犹寒僧问师子未出窟时如何师曰瓜牙巳露曰出窟后如何师曰龙头蛇尾曰出与未出时如何师曰正好喫棒问以一重去一重即不问不以X一重去一重时如何师曰阇黎有许多工夫隆兴府黄龙牧庵法忠禅师四明姚氏子十九试经得度习台教悟一心三观之旨未能泯迹徧参名宿至龙门观水磨旋转发明心要乃述偈曰转大法轮目前包褁更问如何水推石磨呈佛眼眼曰其中事作么生师曰㵎下水长流眼曰我有末后一句待分付汝师即掩耳而去后至庐山于同安枯树中绝食清坐宋宣和间湘潭大旱祷而不应师跃入龙渊唿曰业畜当雨一尺雨随至居南岳每夸虎出游儒释望尘而拜住后上堂张公喫酒李公醉子细思量不思议李公醉醒问张公恰使张公无好气无好气不如归家且打睡上堂今朝正月半有事为君断切忌两眼睛被他灯火换上堂我有一句子不借诸圣口不动自己舌非声气唿吸非情识分别假使净名杜口于毗耶释迦掩室于摩竭大似掩耳偷铃未免天机漏泄直饶德山入门便棒临济入门便喝若向牧庵门下捡点将来祇得一橛千种言万般说祇要教君自家歇一任大地虗空七凹八凸僧问如何是佛师曰莫向外边觅曰如何是心师曰莫向外边寻曰如何是道师曰莫向外边讨曰如何是禅师曰莫向外边传曰毕竟如何师曰静处萨婆诃问大众临筵请师举唱师竖起拂子僧曰乞师再垂方便师击禅床一下后示寂塔于香原洞衢州乌巨雪堂道行禅师处州叶氏子依泗州普照X英得度参佛眼闻举玄沙筑着脚指话遂大悟出世住南明迁荐福末领乌巨上堂会即便会玉本无瑕若言不会碓觜生华试问九年面壁何如大会拈花南明恁么商确也是顺风撒沙参上堂云笼岳顶百鸟无声月隐寒潭龙珠自耀正当恁么时直得石梁忽然大悟石洞顿尔心休虗空开口作证溪北石僧点头诸人总在这里瞌睡笑杀陜府铁牛上堂佛说三乘十二分顿渐偏圆痴人面前不得说梦祖师西来直指人心见性成佛痴人面前不得说梦临济三元云门三句洞山五位痴人面前不得说梦南明恁么道还免得遭人捡责也无所以古人道石人机似汝也解唱巴歌汝若似石人雪曲也应和还有和雪曲底么若有唤来与老僧洗脚上堂通身是口说得一半通身是眼用得一橛用不到处说有余说不到处用无尽所以道当用无说当说无用用说同时用说不同时诸人若也拟议西峰在你脚底到国清请上堂句亦刬意亦刬绝毫绝氂处如山如岳句亦到意亦到如山如岳处绝毫绝氂忽若拶通一线意句俱到俱不到俱刬俱不刬直得三句外绝牢笼六句外无标的正当恁么时一句作么生道倾葢同途不同辙相将𢹂手上高台上堂举赵州示众曰老僧除却二时斋粥是杂用心处师曰今朝六月旦行者击鼓长老陞堂你诸人总来这里杂用心上堂举僧问云门如何是惊人句门曰响师曰云X门答这僧话不得便休却鼓粥饭气以当平生上堂黄梅雨麦秋寒恁么会太无端时节因缘佛性义大都须是髑髅干示众举玑先辈问僧禅以何为义众下语皆不契玑自代曰以谤为义师曰三世诸佛是谤西天二十八祖是谤唐土六祖是谤天下老和尚是谤诸人是谤山僧是谤于中还有不谤者也无谈元说妙河沙数争似双峰谤得亲师示疾门弟子教授汪乔年至省候师以后事委之示以偈曰识则识自本心见则见自本性识得本心本性正是宗门大病註曰烂泥中有刺莫道不疑好黎明沐浴更服跏趺而逝阇维五色设利烟所至处累然齿舌不坏塔于寺之西抚州白杨法顺禅师绵州文氏子依止佛眼闻眼普说举傅大士心王铭曰水中盐味色里胶青决定是有不见其形师于言下有省后观宝藏迅转顿明大法趋丈室作礼呈偈曰顶有异峰云冉冉源无别派水冷泠游山未到山穷处终被青山碍眼睛眼笑而可之住后上堂好事堆堆叠叠来不须造作与安排落林黄叶推水去横谷白云风卷回寒鴈一声情念断霜钟才动我山摧白杨更有过人处尽夜寒炉拨死灰忽有箇衲僧出来道长老少卖弄得恁么穷乞相山僧祇向他道却被你道着上堂我手何似佛手天上南星北斗我脚何似驴脚往事都来忘却人人尽有生缘箇箇足方顶圆大愚滩头立处孤月X影射深湾会不得见还难一曲渔歌过远滩示众染缘易就净业难成不了目前万缘差别祇见境风浩浩凋残功德之林心火炎炎烧尽菩提之树道念若同情念成佛多时为众一似为己彼此事办不见他非我是自然上敬下恭佛法时时现前烦恼尘尘解脱上堂鸡啼晓月狗吹枯桩只可默会难入思量看不见处动地放光说不到处天地元黄抚城尺六状纸元来出在清江大众分明话出人难见昨夜三更月到窗上堂风吹茆茨屋嵴漏雨打阇黎眼睛湿恁么分明却不知却来这里低头立因病示众久病未尝推木枕人来多是问如何山僧据问随缘对窗外黄鹂口更多只如七尺之躯甚处受病众中具眼者试为山僧指出病源众下语皆不契师自拊掌一下作呕吐声又曰好箇木枕子师律身清苦出入唯杖笠独行后示寂阇维收舍利目睛齿舌数珠同灵骨塔于寺西南康军云居法如禅师丹丘胡氏子依护国瑞祝发登具徧参浙右诸宗匠晚至龙门以平日所证白佛眼眼曰此皆学解非究竟事欲了生死当求妙悟师骇然谛信一日命主香积以道业未办固辞眼勉曰姑就职其中大有人为汝说法未几晨兴开厨门望见圣僧契所未证即白佛眼眼曰这里还见圣僧么师诣前问讯叉手而立眼曰向汝道大有人为汝说法住后上堂一法若有毗卢堕在凡夫万法若无X普贤失其境界向这里有无俱遣得失两亡直得十方世界三世诸佛总不可得现前诸人且道十二时中向甚么处安身立命披蓑侧立千峰外引水浇蔬五老前上堂干坤之内宇宙之间中有一宝秘在形山云居又且不然干坤之内宇宙之间中有一宝掷下拄杖曰大众也须识取南康军归宗真牧正贤禅师潼川陈氏子世为名儒幼从三圣澄为苾蒭具满分戒游成都依大慈秀习经论凡典借过目成诵义亦顿晓秀称为经藏子出蜀谒诸尊宿后扣佛眼一日入室眼举殷勤抱得旃檀树语声未绝师顿悟眼曰经藏子漏逗了也自是与师商确渊奥亹亹无尽眼称善因手书真牧二字授之宋高宗绍兴己巳归宗虗席郡侯以礼请坚卧不应宝文李公懋尝问道于师同属官强之乃就上堂且第一句如何道汝等若向世界未成时父母未生时佛未出世时祖师未西来时道得巳是第二句且第一句如何道直饶你十成道得未免左之右之卓拄杖下座上堂良久召大众曰作么生若也拟议贤上座谩你诸人去也打地和尚瞋他秘魔巖主擎箇叉儿胡说乱道遂将一掴成虀粉散在十方世界还知么举拂子曰而今却在拂子头上说一切智智清净无二无二分无别无断故还闻么阎老子知得乃曰贤上座你若相当去不妨奇特或不相当总在我手里祇向他道阎老子你也退步摸索鼻孔X看击禅床下座僧问久默斯要巳泄真机学人上来请师开示师曰耳朵在甚么处曰一句分明该万象师曰分明底事作么生曰台星照临枯木回春师曰换却你眼睛安吉州道场正堂明辩禅师本郡俞氏子幼事报本蕴圆颅受具后谒诸名宿至西京少林闻僧举佛眼以古诗发明罽宾王斩师子尊者话曰杨子江头杨柳春杨花愁杀渡江人一声羗笛离亭晚君向潇湘我向秦师默有所契即趋龙门求入室佛眼问从上祖师方册因缘许你会得忽举拳曰这箇因何唤作拳师拟对眼筑其口曰不得作道理于是顿去知见住后下堂勐虎口边拾得毒蛇头上安排更不钉椿摇艣回头别有生涯婆子被我勘破了大悲院里有村斋上堂净五眼涌金春色晚得五力吹落碧桃花唯证乃知难可测卓拄杖曰一片何人得流经十万家上堂三祖道但莫憎爱洞然明白当时老僧若见便与一掴且道是憎耶是爱耶近来经界稍严不许诡名挟佃解夏上堂十五日巳前不得去少林只履无藏处十五日巳后不得住桂子天香和雨露正当十五日又且如何阿呵呵风流不在着衣多上堂举僧问投子大死底人却活时如何子曰不许夜行投明须到师曰我疑千年苍玉精化为一片秋水骨海神欲护护不得一旦鳌头忽擎出上堂华开陇上柳绽提边黄莺调叔夜之琴芳草入谢X公之句何必闻声悟道见色明心非唯水上觅沤巳是眼中着屑擘开胸曰汝等当观吾紫磨金色之身今日则有明日则无大似无风起浪全不知羞且道今日事作么生好箇迷逢达磨不知谁解承当僧问如何是佛师乃鸣指三下问语默涉离微如何通不犯师曰横身三界外独脱万机前曰祇如风穴道长忆江南三月里鹧鸪啼处百花香又作么生师曰说这箇不唧𠺕汉作么曰嫩竹摇金风细细百花铺地日迟迟师曰你向甚么处见风穴曰眼里耳里绝潇洒师曰料掉无交涉问莲花未出水是如何师曰未过冬至莫道寒曰出水后如何师曰未过夏至莫道热曰出与未出时如何师曰三十年后不要错举问如何是佛师曰无柴勐烧火曰如何是法师曰贫做富装裹曰如何是僧师曰卖扇老婆手遮日曰如何是和尚栗棘蓬师曰不答此话曰为甚么不答师大笑曰吞不进吐不出问如何是一喝如金刚王宝劒师曰古墓毒蛇头戴角曰如何是一喝如踞地师子师曰虗空笑点头曰如何是一喝如探竿影草师曰石人拍手笑呵呵曰如何是一喝不作一喝用师曰布袋里猪头曰四喝巳蒙师指示向上还有事也无师曰有曰如何是向上事师曰锯解秤鎚随声便喝佛眼忌拈香龙门和尚阐提潦倒不信佛法灭除禅道拶破毗卢向上关猫儿洗面自道好一炷沈香炉上然换手搥胸空懊恼遂摇手曰休X懊恼以坐具搭肩上作女人拜曰莫怪下房媳妇触忤大人好室中垂问曰猫儿无甚么爱捉老鼠又曰板鸣因甚么狗吠师家风严冷初机多惮之因赞达磨曰昇元阁前懡㦬洛阳峰畔乖张皮髓传成话霸只履无处埋藏不是一番寒彻骨争得梅花扑鼻香雪堂行一见大称赏曰先师犹有此人在只消此赞可以坐断天下人舌头由是衲子奔凑临终登座拈拄杖于左边卓一下曰三十二相无此相于右边卓一下曰八十种好无此好僧繇一笔画成志公露出草藁又卓一下顾大众曰莫懊恼直下承当休更讨下座归方丈俨然趺坐而逝火后收灵骨设利藏所建之塔曰僊人山潭州方广深禅师僧问一法若有毗卢堕在凡夫万法若无普贤失其境界未审意旨如何师曰富嫌千口少贫恨一身多世奇首座者成都人徧依师席晚造龙门一日燕坐瞌睡间羣蛙忽鸣误听为净发版响亟趋往有晓之者曰蛙鸣非版也师恍然诣方丈剖露佛眼曰岂不见罗睺罗师遽止曰和尚不必举待去自看未几有省乃占偈曰梦中闻版响觉后虾蟇啼虾蟇与版响山岳一时齐由是益加参究洞臻元奥眼命分座师固辞曰此非细事也如金针剌眼毫发若差睛则破矣愿生生居学地而自煅炼眼因以偈美之曰有道只因频退步谦和元自惯回光不知巳在青云上犹X更将身入众藏暮年学者力请不容辞后因说偈曰诸法空故我心空我心空故诸法同诸法我心无别体祇在而今一念中且道是那一念众罔措师喝一喝而终温州净居尼慧温禅师上堂举法眼示众曰三通鼓罢簇簇上来佛法人事一时周毕师曰山僧道三通鼓罢簇簇上来拄杖不在苕帚柄聊与三十给事冯楫济川居士自壮扣诸名宿最后居龙门从佛眼远再岁一日同远经行法堂偶童子趋庭吟曰万象之中独露身远拊公背曰好聻公于是契入宋高宗绍兴丁巳除给事会大慧就明庆开堂慧下座公挽之曰和尚尝言不作这虫豸今日因甚却纳败缺慧曰尽大地是箇杲上座你向甚处见他公拟对慧便掌公曰是我招得越月特丐祠坐夏径山榜其室曰不动轩一日慧陞座举药山问石头曰三乘十二分教某甲麤知承闻南方直指人心见性成佛实未明了伏望慈悲示诲头曰恁么也不得不恁么也不得恁么不恁么总不得你作么生山罔措头曰子缘不在此可往江西见马大师去山至马祖处亦如前问祖曰有时教伊扬眉瞬目有时不教伊扬眉瞬目有时教伊扬眉瞬目者是有时教伊扬眉瞬目者不是山大悟慧拈罢公随至方丈曰适来和尚所举底因缘某理会得了慧曰你如何会公曰恁么也不得苏嚧娑婆诃不恁么也不得㗭唎娑婆诃恁么X不恁么总不得苏嚧㗭唎娑婆诃慧印之以偈曰梵语唐言打成一块咄哉俗人得此三昧公后知卭州所至宴晦无倦甞自咏曰公事之余喜坐禅少曾将脇到床眠虽然现出宰官相长老之名四海传至绍与癸酉秋乞休致预报亲知期以十月三日报终至日令后厅置高座见客如平时至辰巳间降堦望阙肃拜请漕使摄卭事着僧衣履踞高座嘱诸官吏及道俗各宜向道扶持教门建立法幢遂拈拄杖按膝蜕然而化漕使请曰安抚去住如此自由何不留一颂以表罕闻公张目索笔书曰初三十一中九下七老人言尽龟哥眼赤竟尔长往先是建炎后名山巨剎教藏多不存公累以己俸印施凡一百二十八藏用祝君寿以康兆民门人蒲大聘甞志其事有语录颂古行于世开福宁禅师法嗣潭州大沩月庵善果禅师信州余氏子上堂奚仲造车一百辐拈却两头除却轴以拄杖打一圆相曰且莫错认定盘星卓一卓下座谢供头上堂解勐虎颔下金铃惊羣动众取苍龙穴里明珠光天照地山僧今日到此赞叹不及汝等诸人合作么生竖起拂子曰眨上眉毛速须荐取掷拂子下座上堂心生法亦生心灭法亦灭心法两俱忘乌龟唤作鳖诸禅德道得也未若道得道林与你拄杖子其或未然归堂喫茶去僧问达磨九年面壁时如何师曰鱼行X水浊曰二祖礼三拜为甚么却得其髓师曰地肥茄子大曰祇如一华开五叶结果自然成明甚么边事师曰贼以贼为验曰有时乘好月不觉过沧洲师曰阇黎无分问有句无句如藤倚树时如何师曰验尽当行家曰树倒藤枯句归何处又作么生师曰风吹日炙曰沩山呵呵大笑聻师曰波斯读梵字曰道吾推倒泥里沩山不管此意又且如何师曰有理不用高声曰罗山道道吾是撮马粪汉又作么生师曰多口阿师曰今日足见老师七通八达师曰仰面哭苍天僧礼拜师曰过问莲华未出水时如何师曰干坤无异色曰出水后如何师曰徧界有清香大随静禅师法嗣东川合州钓鱼台石头自回禅师本郡人世为石工虽不识字志慕空宗每求人口授法华能诵之弃家投大随供扫洒寺中令取崖石师手不释鎚凿而诵经不辍口随见而语曰今日腔磕明日硿磕死生到来作甚折合师愕然释其器设礼愿闻究竟法因随至方丈随令且罢诵经看赵州勘婆因缘师念念不去心久之因凿石石稍坚尽力一鎚瞥见火光忽然省彻走至方丈礼拜呈颂曰用尽工夫浑无巴鼻火光迸散元在这里随忻然曰子彻也复献赵州勘婆颂曰三军不动旗闪烁老婆正是魔王脚赵州无柄铁扫帚扫荡烟尘空索索随可之遂授以僧服人以其为石工故X有回石头之称有颂曰石头和尚咬嚼不入打破虗空露些子迹既归钓鱼山建护国禅林化导弥着上堂参禅学道大似井底呌渴相似殊不知塞耳塞眼回避不及且如十二时中行住坐卧动转施为是甚么人使作眼见耳闻何处不是路头若识得路头便是大解脱场方知老汉与你证明山河大地与你证明所以道十方薄伽梵一路涅槃门诸仁者大凡有一物当途要见一物之根源见得根源源无所源所源既非何处不圆诸禅德你看老汉有甚么胜你处诸人有甚么不如老汉处还会么太湖三万六千顷月在波心说向谁尝自甃石二十四片为龛一日别众自入掩门而逝潼川府护圣愚丘居静禅师成都杨氏子年十四礼白马安慧为师闻南堂道望遂往依焉堂举香严枯木里龙吟话往返酬诘师于言下大悟一日堂问曰莫守寒巖异草青坐却白云宗不妙汝作么生师曰直须挥劒若不挥劒渔父栖巢堂矍然曰这小厮儿师珍重便行出住东巖上堂月生一东巖乍住增愁寂红尘世路有多端米面仓储无颗粒崖为伴泉为匹飒飒清风来入室山王土地暗中忙云版钟鱼偷泪滴世人莫道守空巖亦有东篱打西壁尝谓众曰参学至要不出先南堂道最初句及末后句透得过者一生事毕傥或未然更与你分作十门各各印证自心还得稳当也未一须信有教外别传二须X知有教外别传三须会无情说法与有情说法无二四须见性如观掌中之物了了分明一一田地稳密五须具择法眼六须行鸟道元路七须文武兼济八须摧邪显正九须大机大用十须向异类中行凡欲绍隆法种须尽此纲要方坐得这曲彔床子受得天下人礼拜敢与佛祖为师若不到恁么田地祇一向虗头他时异日阎老子未放你在间有学者各门颂出呈师师以颂示曰十门纲要掌中施机会来时自有为作者不须排位次大都首末是根基简州南巖胜禅师上堂召众曰护生须是杀杀尽始安居会得箇中意分明在半途且道到家一句又作么生释迦弥勒没量大看来犹祇是他奴僧问放行五位即不问把定三关事若何师曰横按镆鎁全正令曰把定三关蒙指示放行五位事如何师曰太平寰字斩痴顽曰恁么则南巖门下土旷人稀师曰灵利衲僧祇消一点问自古自今同生同死时如何师曰家贼难防曰今日学人小出大遇去也师便打曰须是老僧打你始得僧礼拜师曰切忌诈明头常德府梁山廓庵师远禅师合州鲁氏子上堂举扬岐三脚驴子话乃召大众曰掦其汤者莫若扑其火壅其流者莫若杜其源此乃智人之明鉴佛法之至论正在斯焉这因缘如今丛林中提唱者甚多商量者不少有般底祇道宗师家无固必凡有所问随口便答似则也似是即未是若甚么祇作箇干无事会X不见杨岐用处乃至祖师千差万别方便门庭如何消遣又有般底祇向佛边会却与自己没交涉古人道凡有言句须是一一消归自己又作么生又有般底一向祇作自己会弃却古人用处唯知道明自己事古人方便却如何消遣既消遣不下却似抱桥柱澡洗要且放手不得此亦是一病又有般底却去脚多少处会若恁么会此病最难医也所以他语有巧妙处参学人卒难摸索才拟心则差了也前辈谓之杨岐宗旨须是他屋里人到恁么田地方堪传授若不然者则守定枯桩之谓也这公案直须还他透顶彻底汉方能了得此非止禅和子会不得而今天下丛林中出世为人底亦少有会得者若要会去直须向威音那畔空劫巳前轻轻覰着提起便行捺着便转却向万仞峰前进一步可以笼罩古今坐断天下人舌头如今还有恁么者么有则出来道看如无更听一颂三脚驴子弄蹄行直透威音万丈坑云在岭头闲不彻水流㵎下太忙生湖南长老谁解会行人更在青山外上堂天得一以清地得一以宁君王得一以治天下这箇说语是家常茶饭须知衲僧家别有奇特处始得且道衲僧门下有甚奇特处天得一斗牛女虗危室壁地得一万象森罗及瓦砾君王得一上下四维无等匹且道衲僧得一时如何要见客从何处来闲持经卷倚松立浴佛上堂举药山彭州土溪智陀子言庵主绵州人初至大随闻举石X头和尚示众偈倐然领旨归隐土溪悬崖绝壑间有石若蹲异兽师凿以为室中发异泉无涸溢四众讶之居三十年化风盛播室成日作偈曰一击石庵全纵横得自然清凉无暑气涓洁有甘泉宽廓含沙界寂寥绝众缘箇中无限意风月一床眠劒门南修道者淳厚之士自大随一语契投服勤不怠归谒崇化赟坐次赟以宗门三印问之南曰印空印泥印水平地寒涛竞起假饶去就十分也是灵龟曳尾莫将尚书字少虗家世豫章分宁因官西蜀谒南堂静咨决心要堂使其向好处提撕适如厕俄闻秽气急以手掩鼻遂有省即呈偈曰从来姿韵爱风流几笑时人向外求万别千差无觅处得来元在鼻尖头堂答曰一法才通法法周纵横妙用更何求青蛇出匣魔军伏碧眼胡僧笑点头龙图王萧居士字观复留昭觉日闻开静板声有省问南堂曰某有箇见处才被人问却开口不得未审过在甚处堂曰过在有箇见处堂却问朝斾几时到任公曰去年八月四日堂曰自按察几时离衙公曰前月二十堂曰为甚么道开口不得公乃契悟五祖自禅师法嗣蕲州龙华高禅师上堂象王行师子住赤脚崑崙眉卓竖寒山拾得笑呵呵指点门前老松树且道他指点箇甚么忽然风吹倒时好一堆柴X五灯全书卷第四十四五灯全书X卍XXX五灯全书卷第四十五京都圣感禅寺住持僧编辑京都古华严寺住持僧较阅进呈临济宗南岳下十六世虎丘隆禅师法嗣明州天童应庵昙华禅师蕲州江氏子生而奇杰年十七于东禅去发首依水南遂染指法味因徧历江湖与诸老激扬无不契者至云居礼圆悟悟一见痛与提䇿及入蜀指见彰教教移虎丘师侍行未半载顿明大事去谒此庵分座连云开法妙严后迁诸巨剎住归宗日大慧在梅阳有僧传师垂示语慧见之极口称叹以偈寄曰坐断金轮第一峰千妖百怪尽潜踪年来又得真消息报道杨岐正脉通其归重如此上堂黄檗老婆大愚饶舌佛法无多子正眼瞎驴灭蓦拈拄杖曰妙严突出拄杖三人证龟成鼈以拄杖卓一卓曰拄杖子善甄别硬却嵴梁莫教漏泄观音菩萨将钱买煳饼放下却是一块生铁掷拄杖下座上堂荆棘林中红烂破驴嵴上苍蝇韩信临X朝底洞山佛无光者一队汉朝打三千暮打八百有甚么罪过只如铜沙锣里满盛油汝诸人又作么生良久曰大尽三十日小尽二十九上堂百草头上罢却干戈万仞峰前纵横游戏暗嗟鲁祖面壁一味祇贪瞌睡翻笑睦州见僧与我提一桶水当恁么时临济喝若雷奔也拈放一边德山棒如撒星亦置之一处妙严有一条活路与汝诸人共行遂画一圆相曰东山下左边底上堂拈拄杖曰白云师翁道古人留下一言半句未透时撞着铁壁相似忽然一日覰透后方知自己便是铁壁且道如今作么生透乃曰铁壁铁壁师以拄杖卓一卓曰铁壁铁壁急急如律令敕上堂万里无寸草青天轰霹雳十字街头痴汉棒打不死钓鱼船上谢三郎一向卖俏有句无句如藤倚树树倒藤枯沩山呵呵大笑且道明什么边事禹力不到处河声流向西上堂山河大地草木丛林尽是恒沙劫千佛数直饶信得及去大似掉棒打月东头买贵西头卖贱三十年后破草鞋向什么处着漆桶参堂去上堂僧问临济有四宾主话如何是宾中宾师曰满眼是尘埃曰如何是主中宾师曰脑后荐取曰如何是宾中主师曰东行不见西行利曰如何是主中主师曰脚下泥深三尺乃曰大通智胜佛十劫坐道场佛法不现前不得成佛道衲僧门下却较些子且和泥合水一句作么生道一朝权在手看取令行时上堂尽大地不是自己你诸X人二六时中向什么处措足直饶滴水冰生要且事不相涉岂不见大梅悟心于马祖言下临济契证于黄檗棒头虽然衲僧门下又且不然何也家无小使不成君子上堂见闻觉知无障碍声香味触常三昧眼见如盲口说如哑苏州人打爷大宋国里只有两箇僧川僧浙僧其他尽是子淮南子江西子广南子福建子岂不见道父慈子孝道在其中矣元旦日上堂问昔有僧问云门如何是清净法身云门曰花药栏此意如何师曰深沙努眼睛乃曰古今天地古今日月古今人伦古今山河释迦弥勒坐筹帷幄耶舍拭眼罢战沙场且道功成名遂一句作么生道万人遐仰处红日到中天上堂从上佛祖道不得底拈不出底归宗今日尽情与你诸人拈出有般漆桶见拄杖便唤作拄杖有般漆桶见拄杖不唤作拄杖似者般底向归宗门下总是担枷带锁漠五十年前一百年后拳趯相副箭锋相拄且道为什么人发机毗婆尸佛早留心直至如今不得妙上堂举兴化见同参来才上法堂化便喝僧亦喝化又喝僧复喝化近前拈棒僧又喝化曰你着者瞎汉犹作主在僧拟议化直打出法堂侍僧问适来僧有何相触忤化曰是他适来也有权也有实也有照也有用我将手向伊面前横两横到者里去不得似者般瞎汉不打更待何时师曰兴化门墻千仞从来家法森严者僧暗透重关要看洞中春色好则好未免二俱失利X祇如兴化道我将手向伊面前横两遭又作么生天堂未就地狱先成上堂道不得底句不在天台定在南岳蓦拈拄杖曰是汝诸人还见蒋山拄杖么卓一卓曰人贫智短马瘦毛长上堂赵州喫茶我也怕他若非债主便是冤家倚墻靠壁成羣队不知谁解辨龙蛇上堂泥多佛大水长船高直饶说得道理分明也须亲到一遭敢问诸人且道亲到后如何有理不在高声上堂千说万说不如亲见把手共行略通一线打破漆桶何曾见面阿耨多罗三藐三菩提也是灵验蒋山恁么做颂驴年未梦见上堂金佛不度炉木佛不度火泥佛不度水真佛屋里坐万牛挽不回千箇与万箇好事积如山祇缘轻放过不放过今日钟山甘话堕传法寺僧正请师鸣钟示众顽铜钝铁美玉精金大冶红炉一模铸就不假毗沙门天王神力岂从须弥顶𩕳上持来器重千钧楼高百尺启圆通三昧发清净妙音直须眼处承当莫向耳边领略镬汤炉炭不用吹而自灭刀山劒树何待喝而后摧昏梦顿除沉迷了悟万象森罗俱作舞大千沙界一时闻大众且道末上槌落在什么处劫石有消日洪音无尽时虎丘忌日拈香平生没兴撞着这无意智老和尚做尽伎俩凑泊不得从此卸却干戈随分着衣喫饭二十年来坐曲彔木悬羊头卖狗肉知他有甚凭据虽然一年一度烧香日千古令人恨转深上堂五百力士揭石义万仞崖头X撒手行十方世界一团铁虗空背上白毛生直饶拈却炙脂帽子脱却鹘臭布衫向报恩门下正好喫棒何故半夜起来屈膝坐毛头星现衲僧前上堂三世诸佛眼里无筋六代祖师皮下无血明果咬定牙关𨁝跳也出他圈䙌不得何故南泉斩猫儿师于室中能锻鍊耆艾故世称大慧与师居处为二甘露门宋孝宗隆兴癸未六月十三日将示寂犹挂牌入室至夜分区处院事纤悉不遗门人以辞世偈请师曰吾甞笑诸方所为而自为之耶奄然跏趺而化塔全身于本山太白峰径山杲禅师法嗣泉州教忠晦庵弥光禅师闽之李氏子儿时寡言笑闻梵呗则喜十五依幽巖慧圆顶犹喜阅羣书一日曰既剃发染衣当期悟彻岂醉于杂典耶遂出岭谒圆悟于云居次参黄檗祥高庵悟机语皆契以淮楚盗起归谒佛心会大慧寓广因往从之慧曰汝在佛心处所得者试举一二看师举佛心上堂拈普化公案曰佛心即不然总不恁么来时如何噼嵴便打从教徧界分身慧曰汝意如何师曰某不肯他后头下箇注脚慧曰此正是以病为法师毅然无信可意慧曰汝但揣摩看师竟以为不然经旬因记海印信拈曰雷声浩大雨点全无始无滞趋告慧慧以举道者见琅琊并玄沙未彻语诘之师对巳慧笑曰虽进得一步祇是不着所在如人斫树根下一刀则命根断X矣汝向枝上斫其能断命根乎今诸方浩浩说禅者见处总如此何益于事其杨岐正传三四人而巳师愠而去翌日慧问汝还疑否师曰无可疑者慧曰祇如古人相见未开口时巳知虗实或闻其语便识深浅此理如何师悚然汗下莫知所诣慧令究有句无句慧过云门庵师侍行一日问曰某到这里不能得彻病在甚处慧曰汝病最癖世医拱手何也别人死了活不得汝今活了未曾死要到大安乐田地须是死一回始得师疑情愈深后入室慧问喫粥了也洗钵盂了也去却药忌道将一句来师曰裂破慧震威喝曰你又说禅也师即大悟慧挝鼓告众曰龟毛拈得笑咍咍一击万重关锁开庆快平生在今日孰云千里赚吾来师亦以颂呈之曰一拶当机怒雷吼惊起须弥藏北斗洪波浩渺浪滔天拈得鼻孔失却口住后上堂有句无句如藤倚树放憨作么及乎树倒藤枯句归何处情知汝等诸人卒讨头鼻不着为甚如此祇为分明极翻令所得迟上堂梦幻空花何劳把捉得失是非一时放却掷拂子曰山僧今日巳是放下了也汝等诸人又作么生复曰侍者收取拂子僧问文殊为甚么出女子定不得师曰山僧今日困曰罔明为甚么却出得师曰令人疑着曰恁么则擘开华岳千峰秀放出黄河一派清师曰一任卜度江州东林卍庵道颜禅师潼川鲜于氏子久参圆悟X微有省发洎悟还蜀嘱依妙喜仍以书致喜曰颜川彩绘巳毕但欠点眼耳他日嗣其后未可量也喜居云门及洋屿师皆在焉朝夕质疑方大悟住后上堂一叶落天下秋一尘起大地收鸟窠吹布毛便有人悟去今时学者为甚么却不识自己良久曰莫错怪人好上堂欲识诸佛心但向众生心行中识取欲识常住不凋性但向万物迁变处会取还识得么欲得不招无间业莫谤如来正法轮上堂诸人知处良遂总知良遂知处诸人不知作么生是良遂知处乃曰鸬鹚语鹤上堂仲冬严寒三界无安富者快乐贫者饥寒不识元旨错认定盘何也牛头安尾上北斗面南看上堂一滴滴水一滴滴冻天寒人寒风动幡动云门扇子𨁝跳上三十三天筑着帝释鼻孔东海鲤鱼打一棒雨似盆倾不出诸人十二时中寻常受用上堂圆通门户八字打开若是从门入得不堪其语须是入得无门之门方可坐登堂奥所以道过去诸如来斯门巳成就现在诸菩萨今各入圆明未来参学人当依如是法从上诸圣幸有如此广大门风不能继绍甘自鄙弃穿窬墻壁好不丈夫敢问大众无门之门作么生入良久曰非唯观世音我亦从中证上堂元宵巳过化主出门六羣比丘各从其类此众无复枝叶纯有贞实如是增上慢人退亦佳矣麒麟不为瑞鸑鷟不为荣麦秀两岐禾登九穗总不消得但愿官中无事林下栖禅水牯牛X饱卧斜阳担板汉清贫长乐粥足饭足俯仰随时箸笼不乱欃匙老鼠不咬甑箄山家活计淡泊长情不敬功德天谁嫌黑暗女有智主人二俱不受良久曰君子爱财取之以道上堂去年寒食后今年寒食前日日是好日不是正中偏上堂客舍久留连家乡夕照边檐悬三月雨水没两湖莲镬漏烧灯盏柴生满灶烟巳忘南北念入望尽平川上堂旃檀林无杂树郁密深坑师子住所以旃檀丛林旃檀围绕荆棘丛林荆棘围绕一人为主两人为伴成就万亿国土士农工商若夜叉若罗剎见行魔业优哉游哉聊以卒岁僧问香严上树话意旨如何师曰描不成畵不就曰李陵须好手争奈陷番何师曰甚么处去来问如何是佛师曰汝是元固僧近前曰喏喏裩无裆袴无口问如何是佛师曰志公和尚曰学人问佛何故答志公和尚师曰志公不是闲和尚曰如何是法师曰黄绢幼妇外孙韲臼曰是甚么章句师曰绝妙好辞曰如何是僧师曰钓鱼船上谢三郎曰何不直说师曰玄沙和尚曰三宝巳蒙师指示向上宗乘事若何师曰王乔诈仙得仙僧呵呵大笑师乃叩齿福州西禅懒庵鼎需禅师本郡林氏子幼举进士有声年二十五因读遗教经忽曰几为儒冠误欲去家母难之以亲迎在期师乃绝之曰夭桃红杏一时分付春风翠竹黄花此去永为道伴竟依保寿乐为比X丘一钖湖湘徧参名宿法无异味归里结庵于羗峰绝顶不下山者三年佛心才挽出首众于大乘甞问学者即心即佛因缘时妙喜庵洋屿师之友弥光与师书曰庵主手段与诸方别可来少欵如何师不答光以计邀师饭师往赴之会妙喜为诸徒入室师随喜焉妙喜举僧问马祖如何是佛祖曰即心是佛作么生师下语妙喜诟之曰你见解如此敢妄为人师耶鸣鼓普说讦其平生珍重得力处排为邪解师泪交颐不敢仰视默计曰我之所得既为所排西来不传之旨岂止此耶遂归心弟子之列一日喜问曰内不放出外不放入正恁么时如何师拟开口喜拈竹篦噼嵴连打三下师于此大悟厉声曰和尚巳多了也喜又打一下师礼拜喜笑曰今日方知我不汝欺也遂印以偈曰顶门竖亚摩醯眼肘后斜悬夺命符瞎却眼卸却符赵州东壁挂葫芦于是声名喧动丛林住后上堂句中意意中句须弥耸于巨川句刬意意刬句烈士发乎狂矢任待牙如劒树口似血盆徒逞词锋虗张意气所以净名杜口早涉繁词摩竭掩关巳扬家丑自余瓦棺老汉巖头大师向羗峰顶上拏风鼓浪翫弄神变脚跟下好与三十且道过在甚么处良久曰机关不是韩光作莫把胸襟当等闲至节上堂二十五日巳前羣阴消伏泥龙闭户二十五日巳后一阳来复铁树开花正当二十五日尘中醉客骑驴骑马前街后街递相庆贺物外闲人衲X帔蒙头围炉打坐风萧萧雨萧萧冷湫湫谁管你张先生李道士胡达摩上堂懒翁懒中懒最懒懒说禅亦不重自己亦不重先贤又谁管你地又谁管你天物外翛然无箇事日上三竿犹更眠上堂举僧问赵州如何是古人言州曰谛听谛听师曰谛听即不无切忌唤钟作瓮室中问僧万法归一一归何处曰新罗国里师曰我在青州作一领布衫重七斤聻曰今日亲见赵州师曰前头见后头见僧乃作斫额势师曰上座甚处人曰江西师曰因甚么却来这里纳败缺僧拟议师便打出福州东福蒙庵思岳禅师江州人上堂蛾羊蚁子说一切法墻壁瓦砾现无边身见处既精明闻中必透脱所以雪峰凡见僧来辊出三箇木毬如弄杂剧相似玄沙便作斫牌势卑末谩道将来普贤今日谤古人千佛出世不通忏悔这里有人谤普贤定入拔舌地狱且道谤与不谤者是谁心不负人面无慙色上堂达摩来时此土皆知梵语及乎去后西天悉会唐言若论直指人心见性成佛大似羚羊挂角猎犬寻踪一意乖疎万言无用可谓来时他笑我不知去后我笑他唐言梵语亲分付自古斋僧怕夜茶上堂腊月初岁云徂黄河冻巳合深处有嘉鱼活鱍鱍跳不脱又不能相煦以湿相濡以沫慙愧菩萨摩诃萨春风几时来解此黄河冷令鱼化作龙直透桃花浪会即便会痴人面前且莫说梦上堂僧问如何X是初日分以恒河沙等身布施师曰从苗辨地因语识人曰如何是中日分复以恒河沙等身布施师曰筑着磕着曰如何是后日分亦以恒河沙等身布施师曰向下文长付在来日复曰一转语如天普葢似地普擎一转语舌头不出口一转语且喜没交涉要会么慙愧世尊面赤不如语直大小岳上座口似磉盘今日为这问话僧讲经不觉和注脚一时说破便下座上堂哑却我口直须要道塞却你耳切忌蹉过昨日有人从天台来却道泗洲大圣在洪州打坐十字街头卖行货是甚么断跟草鞋尖檐席帽福州西禅此庵守净禅师上堂谈元说妙撒屎撒尿行棒行喝将盐止渴立主立宾华擘宗乘设或总不恁么又是鬼窟里坐到这里山僧巳是打退鼓且道诸人寻常心愤愤口悱悱合作么生莫将闲学解埋没祖师心上堂若也单明自己不悟目前此人有眼无足若也祇悟目前不明自己此人有足无眼直得眼足相资如车二轮如鸟二翼正好勘过了打上堂九夏炎炎大热木人污流不辍夜来一雨便凉莫道山僧不说以拂子击禅床下座上堂若欲正提纲直须大地荒欲来冲雪刃未免露锋铓当恁么时释迦老子出头不得即不问你诸人祇如马镫里藏身又作么生话会上堂道是常道心是常心汝等诸人闻山僧恁么道便道我会也大尽三十日小尽二十九头上是天脚下是地耳里闻声鼻里出气X忽若四大海水在汝头上毒蛇穿你眼睛虾蟇入你鼻孔又作么生上堂文殊普贤谈理事临济德山行棒喝东禅一觉到天明偏爱风从凉处发咄上堂善鬬者不顾其首善战者必获其功其功既获坐致太平太平既致高枕无忧罢拈三尺劒休弄一张弓归马于华山之阳放牛于桃林之野风以时而雨以时渔父歌而樵人舞虽然如是尧舜之君犹有化在争似干坤收不得尧舜不知名浑家不管兴亡事偏爱和云占洞庭上堂祖佛顶𩕳上有泼天大路未透生死关如何敢进步不进步大千没遮护一句绝言诠那咤擎鍼柱上堂僧问阿难问迦叶世尊传金襕外别传何物迦叶唤阿难阿难应诺未审此意如何师曰切忌动着曰祇如迦叶道倒却门前剎竿着又作么生师曰石牛横古路曰祇如和尚于佛日处还有这箇消息也无师曰无这箇消息曰争奈定光金地遥招手智者江陵暗点头师曰莫将庭际柏轻比路傍蒿僧礼拜师乃曰定光金地遥招手智者江陵暗点头巳是白云千万里那堪于此未知休设或于此便休去一场狼籍不少还有检点得出者么如无山僧今日失利僧问佛佛授手祖祖相传未审传箇甚么师曰速礼三拜问不施寸刃请师相见师曰逢强即弱曰何得埋兵掉鬬师曰祇为阇黎寸刃不施曰未审向上还有事也无师曰有曰如何是向上事师曰败将不斩问古佛堂前甚么人X先到师曰无眼村翁曰未审如何趣向师曰楖栗横担建宁府开善道谦禅师本郡游氏子世业儒早失怙恃愿出家以报亲恩初之京师依圆悟无所省发后随妙喜居泉南及喜领径山师亦侍行未几令师往长沙通张紫巖书师自谓我参禅二十年无入头处更此行决定荒废意欲无行友人宗元者叱曰不可在路便参禅不得也去吾与汝俱往师不得巳而行在路泣语元曰我一生参禅殊无得力处今又途路奔波如何得相应去元告之曰你但将诸方参得底悟得底圆悟妙喜为你说得底都不要理会途中可替底事我尽替你只有五件事替你不得你须自家支当师曰五件者何事愿闻其要元曰着衣喫饭疴屎放尿䭾箇死尸路上行师于言下领旨不觉手舞足蹈元曰你此回方可通书宜前进吾先归矣元即回径山师半载方返妙喜一见而喜曰建州子你这回别也住后上堂竺土大僊心东西密相付如何是密付底心良久曰八月秋何处热上堂壁立千仞三世诸佛措足无门是则是太杀不近人情放一线道十方剎海放光动地是则是争奈和泥合水须知通一线道处壁立千仞壁立千仞处通一线道横拈倒用正按傍提电激雷奔崖頺石裂是则是犹落化门到这里壁立千仞也没交涉通一线道也没交涉不近人情和泥合水总没交涉只这没交涉也则X没交涉是则是又无佛法道理若也出得这四路头管取干坤独步且独步一句作么生道莫怪从前多意气他家曾踏上头关上堂去年也有箇六月十五今年也有箇六月十五去年六月十五少却今年六月十五今年六月十五多却去年六月十五多处不用减少处不用添既不用添又不用减则多处多用少处少用乃喝一喝曰是多是少良久曰箇中消息子能有几人知上堂洞山麻三斤将去无星秤子上定过每一斤恰有一十六两二百钱重更不少一𣯛正与赵州殿里底一般祇不合被大愚锯解秤鎚却教人理会不得如今若要理会得但问取云门干屎橛上堂有句无句如藤倚树撞倒灯笼打破露柱佛殿奔忙僧堂回顾子细看来是甚家具咄祇堪打老鼠上堂诸人从僧堂里恁么上来少间从法堂头恁么下去并不曾差了一步因甚么却不会良久曰祇为分明极翻令所得迟庆元府育王佛照德光禅师临江彭氏子志学之年依本郡东山光化吉落发一日入室吉问不是心不是佛不是物是甚么师罔措遂致疑通夕不寐次日诣方丈请益昨日蒙和尚垂问既不是心又不是佛又不是物毕竟是甚么望和尚慈悲指示吉震威一喝曰这沙弥更要我与你下注脚在拈棒噼嵴打出师于是有省后谒月庵杲应庵华百丈震终不自肯适大慧领育王四海英材鳞集师亦与焉大慧室中X问师唤作竹篦则触不唤作竹篦则背不得下语不得无语师拟对慧便棒师豁然大悟从前所得瓦解氷消初住台之光孝僧问浩浩尘中如何辨主师曰中峰顶上塔心尖上堂临济三遭痛棒大愚言下知归兴化于大觉棒头明得黄檗意旨若作棒会入地狱如箭射若不作棒会入地狱如箭射众中商量者尽道赤心片片恩大难酬总是识情卜度未出阴界且如临济悟去是得黄檗力是得大愚力若也见得许你顶门眼正肘后符灵其或未然鸿福更为诸人通箇消息丈夫气宇冲牛斗一踏鸿门两扇开上堂七手八脚三头两面耳听不闻眼觑不见苦乐逆顺打成一片且道是甚么路逢死蛇莫打杀无底蓝子盛将归上堂闻声悟道落二落三见色明心错七错八生机一路犹在半途且道透金刚圈吞栗棘蓬底是甚么人披蓑侧立千峰外引水浇蔬五老前宋淳熙丙申被旨住灵隐入对选德殿孝宗问朕心佛心是同是别师曰直下无第二人曰若是则佛即是心心即是佛耶师曰成一切性即心离一切相即佛又问释迦佛入山修道六年而成所成者何事师曰将谓陛下忘却上悦赐佛照禅师号自是召见无时尝留内观堂五宿而出宁宗嘉泰癸亥三月十五作遗书集众叙别大书曰八十三年弥天罪过末后殷勤尽情说破泊然而逝僧腊六十塔全身于鄮峰东庵谥普慧宗觉大师塔曰圆鑑X常州华藏遯菴宗演禅师福州郑氏子上堂拈起拄杖曰识得这箇一生参学事毕古人恁么道华藏则不然识得这箇更须买草鞋行脚何也到江吴地尽隔岸越山多腊旦上堂一九与二九相逢不出手世间出世间无剩亦无少遂出手曰华藏不惜性命为诸人出手去也噼面三拳拦腮一掌灵利衲僧自知痛痒且转身一句作么生道巡堂喫茶去上堂举南泉道我十八上便解作活计赵州道我十八上便解破家散宅师曰南泉赵州也是徐六担板祇见一边华藏也无活计可作亦无家宅可破逢人突出老拳要伊直下便到且道到后如何三十六峰观不足却来平地倒骑驴庆元府天童无用净全禅师越州翁氏子初谒妙喜于径山山问有何能师曰能打坐山曰打坐何为师曰若问何为直是无下口处一日採椒师作颂曰含烟带露巳经秋颗颗通红气味周突出眼睛开口笑者回不恋旧枝头自是乃祝发受戒山举灵云见桃花悟道话师颂曰灵云一见两眉横引得渔翁良计生白浪起时抛一钓任教鱼鳖竞头争住后上堂学佛止言真不立参禅多与道相违忘机忘境急回首无地无锥转步归佛不是心亦非觌体承当绝所依万古碧潭空界月再三捞摝始应知上堂良久召众曰还知么复曰败缺不少上堂长沙道百尺竿头坐底人虽然得入未为真百尺竿头重进步十方X世界现全身大慧先师道要见长沙么更进一步保宁则不然要见长沙么更退一步毕竟如何换骨洗膓重整顿通身是眼更须参师到灵隐请上堂灵山正派达者犹迷明来暗来谁当辨的双收双放孰辨端倪直饶千圣出来也祇结舌有分何故人归大国方为贵水到潇湘始是清复曰适来松源和尚举竹篦话令天童纳败缺诸人要知么听取一颂黑漆竹篦握起迅雷不及掩耳德山临济茫然懵底如何插觜师自赞曰匙挑不上箇村夫文墨胸中一点无曾把虗空揣出骨恶声嬴得满江湖宋宁宗开禧丁卯示寂寿七十一腊四十五塔于本山大沩法宝禅师福州人上堂唤作竹篦则触不唤作竹篦则背直须师子咬人莫学韩獹逐块阿呵呵会不会金刚脚下铁崑崙捉得明州憨布袋上堂千般言万种喻祇要教君早回去夜来一片黑云生莫教错却山前路咄福州玉泉昙懿禅师久依圆悟自谓不疑宋绍兴初出住兴化祥云法席颇盛大慧入闽知其所见未谛致书令来师迟迟慧小参且痛斥仍榜告四众师不得巳破夏谒之慧鞫其所证既而曰汝恁么见解敢嗣圆悟老人耶师退院亲之一日入室慧问我要箇不会禅底做国师师曰我做得国师去也慧喝出居无何语之曰香严悟处不在击竹边俱胝得处不在指头上师乃顿明后住玉泉为慧拈香继省慧于X小溪慧陞座举云门一日拈拄杖示众曰凡夫实谓之有二乘析谓之无缘觉谓之幻有菩萨当体即空衲僧见拄杖子但唤作拄杖子行但行坐但坐总不得动着慧曰我不似云门老人将虗空剜窟宠蓦拈拄杖曰拄杖子不属有不属无不属幻不属空卓一下曰凡夫二乘缘觉菩萨尽向这里各随根性悉得受用唯于衲僧分上为害为冤要行不得行要坐不得坐进一步则被拄杖子迷却路头退一步则被拄杖子穿却鼻孔即今莫有不甘底么试出来与拄杖子相见如无来年更有新条在恼乱春风卒未休正恁么时合作么生下座烦玉泉为众拈出师登座叙谢毕遂举前话曰适来堂头和尚恁么批判大似困鱼止泺病鸟栖芦若是玉泉则不然拈拄杖曰拄杖子能有能无能幻能空凡夫二乘缘觉菩萨卓一下曰向这里百杂碎唯于衲僧分上如龙得水似虎靠山要行即行要坐便坐进一步则干坤震动退一步则草偃风行且道不进不退一句作么生道良久曰闲持经卷倚松立笑问客从何处来饶州荐福悟本禅师江州人自江西云门参侍妙喜至泉南小谿于时英俊毕集受印可者多矣师私谓其弃己且欲发去妙喜知而语之曰汝但专意参究如有所得不侍开口吾巳识也既而有闻师入室者故谓师曰本侍者参禅许多年逐日只道得箇不会师诟之曰这小鬼你未生时我巳三度霍山庙里退X牙了好教你知由是益锐志以狗子无佛性话举无字而提撕一夕将三鼓倚殿柱昏寐间不觉无字出口吻忽尔顿悟后三日妙喜归自郡城师趋丈室足才越阃未及吐词妙喜曰本胡子这回方是彻头也初住信州博山规模法道最为严整次移荐福上堂高揖释迦不拜弥勒者好与三十拄杖何故为他祇会步步登高不会从空放下东家牵犂西家拽耙者好与三十拄杖何故为他祇会从空放下不会步步登高山僧恁么道还有过也无众中莫有点检得出者么若点检得出须弥南畔把手共行若点检不出布袋里老鵶虽活如死上堂释迦掩室于摩竭净名杜口于毗耶须菩提唱无说而显道释梵绝眎听而雨华大众这一队不唧𠺕汉无端将祖父田园私地结契各据四至界分方圆长短一时花擘了也致令后代儿孙千载之下上无片瓦葢头下无卓锥之地博山当时若见十字路头掘箇无底深坑唤来一时埋却免见递相钝置何谓如此不见道家肥生孝子国霸有谋臣上堂干闼婆王曾奏乐山河大地皆作赏争如跛脚老云门解道腊月二十五博山今日有条攀条无条攀例也要应箇时节蓦拈拄杖横按膝上作抚琴势曰还有闻絃赏音者么良久曰直饶便作凤凰鸣毕竟有谁知指法卓一下下座庆元府育王大圆遵璞禅师福州人幼同玉泉懿问道圆悟数载后还里佐懿于莆中祥云宋绍兴甲寅X大慧居洋屿师往讯之入室次慧问三圣兴化出不出为人不为人话你道这两箇老汉还有出身处也无师于慧膝上打一拳慧曰祇你这一拳为三圣出气为兴化出气速道速道师拟议慧便打复谓曰你第一不得忘了这一棒后因慧室中问僧曰德山见僧入门便棒临济见僧入门便喝雪峰见僧入门便道是甚么睦州见僧便道现成公案放你三十棒你道这四箇老汉还有为人处也无僧曰有慧曰札僧拟议慧便喝师闻遽领微旨慧欣然许之温州雁山能仁枯木祖元禅师闽中林氏子初谒雪峰预次依佛心才皆巳机契及依大慧于云门庵夜坐次睹僧剔灯始彻证有偈曰剔起灯来是火历劫无明照破归堂撞见圣僧几乎当面蹉过不蹉过是甚么十五年前奇特依前祇是这箇慧以偈赠之曰万仞崖头解放身起来依旧却惺惺饥餐渴饮浑无事那论昔人非昔人初居连江福严庵食指甚众日不暇给揭偈于伽蓝祠曰小庵小舍小丛林土地何须八九人若解轮流来打供免教碎作一堆尘是夕致梦山前檀越愿如所戒宋绍兴己巳春出住能仁上堂有佛处不得住踏着秤鎚硬似铁无佛处急走过脚下草深三尺三千里外逢人不得错举北斗挂须弥恁么则不去也棒头挑日月摘杨花摘杨花眼里瞳人着绣鞋卓拄杖下座上堂雁山枯木实头禅不在尖新语句边背手忽然摸得着长鲸吞月X浪滔天真州灵崖东庵了性禅师上堂勘破了也放过一着是衲僧破草鞋现修罗相女人拜是野狐精魅打箇圆相虗空里下一点是小儿伎俩拦腮赠掌拂袖便行正是业识茫茫无本可据直饶向黑豆未生巳前一时坐断未有喫灵巖拄杖分敢问大众且道为人节文在甚么处还相委悉么自从春色来嵩少三十六峰青至今上堂一苇江头杨柳春波心不见昔时人雪庭要识安心士鼻孔依然搭上脣竖起拂子曰祖师来也还见么若也见得即今荐取其或未然此去西天路迢迢十万余僧问人天交接如何开示师曰金刚手里八稜棒曰忽被学人横穿凡圣击透元关时又作么生师曰海门横铁柱问如何是独露身师曰牡丹花下睡猫儿建康府蒋山一庵善直禅师德安云泽人初参妙喜于回雁峰下一日喜问上座甚处人师曰安州人喜曰我闻你安州人会厮扑是否师便作相扑势喜曰湖南人喫鱼因甚湖北人着鲠师打筋斗而出喜曰谁知冷灰里有粒豆爆出住保宁上堂诸佛不曾出世人人鼻孔辽天祖师不曾西来箇箇壁立千仞高揖释迦不拜弥勒理合如斯坐断千圣路头独步大千沙界不为分外若向诸佛出世处会得祖师西来处承当自救不了一生受屈莫有大丈夫承当大丈夫事者么出来与保宁争交其或未然不如拽破X好便下座一日留守陈丞相俊卿会诸山茶话举有句无句如藤倚树公案令诸山批判皆以奇语取奉师最后曰张打油李打油不打浑身只打头陈大喜劒州万寿自护禅师上堂古者道若人识得心大地无寸土万寿即不然若人识得心未是究竟处且那里是究竟处拈拄杖卓一下曰甜瓜彻蒂甜苦匏连根苦潭州大沩了庵景晕禅师上堂云门一曲腊月二十五瑞雪飘空积满江山坞峻岭寒梅花正吐手把须弥槌笑打虗空鼓惊起憍梵钵提冷汗透身如雨忿怒阿修罗王握拳当胸问曰毕竟是何宗旨咄少室峰前亦曾错举临安府灵隐谁庵了演禅师上堂面前拶破天地悬殊打透牢关白云万里饶伊两头坐断别有转身三生六十劫也未梦见在喝一喝下座泰州光孝寺致远禅师上堂举女子出定话乃曰从来打鼓弄琵琶须是相逢两会家佩玉鸣鸾歌舞罢门前依旧夕阳斜福州雪峰崇圣普慈蕴闻禅师洪州沈氏子示众旃檀丛林旃檀围绕师子丛林师子围绕虎狼丛林虎狼围绕荆棘丛林荆棘围绕大众四种丛林合向那一种丛林安居好若也明得九十日内管取箇箇成佛作祖其或未然般若丛林岁岁凋无明荒草年年X长处州连云道能禅师汉州何氏子僧问镜清六刮意旨如何师曰穿却你鼻孔曰学人有鼻孔即穿无鼻孔又穿箇甚么师曰抱赃呌屈曰如何是就毛刮尘师曰筠袁䖍吉头上插笔曰如何是就皮刮毛师曰石城䖍化说话厮骂曰如何是就肉刮皮师曰嘉眉果阆怀里有状曰如何是就骨刮肉师曰漳泉福建头匾如扇曰如何是就髓刮骨师曰洋澜左蠡无风浪起曰髓又如何刮师曰十八十九痴人夜走曰六刮巳蒙师指示一言直截意如何师曰结舌有分临安府灵隐最庵道印禅师汉州人上堂大雄山下虎南山鼈鼻蛇等闲撞着抱赏归家若也不惜好手便与拔出重牙有么有么上堂五五二十五击碎虗空鼓大地不容针十方无寸土春生夏长复何云甜者甜兮苦者苦中秋上堂举马大师与西堂百丈南泉翫月公案师曰马大师垂丝千尺意在深潭西堂振鬣百丈摆尾虽则冲波激浪未免上他钩线南泉自谓跃过禹门谁知依前落在巨网即今莫有绝罗笼出窠臼底么也好出来露箇消息贵知华藏门下不致寂寥其或未然此夜一轮满清光何处无建宁府竹原宗元庵主本郡连氏子久依大慧分座西禅丞相张浚帅三山以数院迎之不就归旧里结茆号众妙园宿衲士夫交请开法示众若究此事如失却锁匙相似祇管寻常寻来寻去忽然撞着恶X在这里开箇锁了便见自家库藏一切受用无不俱足不假他求别有甚么事示众诸方为人抽钉拔楔解黏去缚我这里为人添钉着楔加绳加缚了送向深潭里待他自去理会示众主法之人气吞宇宙为大法王若是释迦老子达磨大师出来也教伊叉手向我背后立地直得寒毛卓竖亦未为分外一日举世尊初生天上天下唯我独尊话师曰见怪不怪其怪自坏垂语曰这一些子恰如撞着杀人汉相似你若不杀了他他杀了你近礼侍者三山人久侍大慧尝默究竹篦话无所入一日入室罢求指示慧曰你是福州人我说箇喻向你如将名品茘枝和皮殻一时剥了以手送在你口里祇是你不解吞师不觉失笑曰和尚吞却即祸事慧后问师曰前日吞了底茘枝祇是你不知滋味师曰若知滋味转见祸事杭州径山了明禅师秀州陆氏子身长八尺腹大数围所至人必聚观之始妙喜谪梅阳州县防送甚严师为荷枷以行间关辛苦未尝少怠既至贬所衲子追随问者以数百计杲以食不给且虑祸勉之令去师輙不肯以身任斋粥每自肩栲栳行乞至晚食用之属成列以归如是者十七年如一日及被旨复僧衣住育王皆未尝离妙喜室中不许衲子下喝师入室必振声一喝而退妙喜榜曰下喝者罚一贯钱师乃密具千钱于袖至室中先顿于地高声一喝便出X如是者数矣妙喜无如之何再榜曰下喝者罚当日堂供一中师乃往库司语曰和尚要十两金主事不疑即与之师袖入方丈复顿于地高声一喝喜大骇入室罢徐问知其然喜为一笑且曰你者肥汉如是会禅驴年亦未梦见在久之举令出世舒州投子先是投子诸庄牛遭疫死毙几尽师以愿力化牛二百只以实之连岁大稔倍常颇有异迹迁住长芦衲子辐凑及妙喜住径山师来省觐洎归长芦送以偈曰人言棒头出孝子我道怜儿不觉丑长芦长老恁么来妙喜空费一张口从教四海妄流传野干能作师子吼孰云无物赠伊行喝下铁围山倒走后奉诏住径山先是杨和王梦一异僧长大皤腹缓行言欲化苏州一庄觉而异之翌旦师至和王出见与梦无异遽唿其眷属出观之眷属并炷香作礼茶罢师首言大王庄田至多可施苏州一庄以为供佛斋僧王未有可否因令办斋师饭罢便出更无他语时内外传言和王以苏州庄施径山孝宗闻会和王入朝上曰闻卿以苏州一庄施径山朕当为蠲免税赋和王谢恩归次日以书请师而师前二日巳迁化矣自是和王燕居寤寐之际或少倦交睫则见师在前曰六度之大施度为先善始善终斯为究竟和王即以庄隶本山师有大因缘所在衲子臻萃佛事殊胜江浙两湖因号布袋和尚再来云温州净居尼妙道禅师延平尚书黄公裳之女开堂X日问答毕乃曰问话且止直饶有倾湫之辨倒岳之机衲僧门下一点用不着且佛未出世时一事全无我祖西来便有许多建立列剎相望星分派列以至今日累及儿孙遂使山僧于人天众前无风起浪向第二义门通箇消息语默该不尽底弥亘大方言诠说不及处徧周沙界通身是眼觌面当机电卷星驰如何凑泊有时一喝生杀全威有时一喝佛祖莫辨有时一喝八面受敌有时一喝自救不了且道那一喝是生杀全威那一喝是佛祖莫辨那一喝是八面受敌那一喝是自救不了若向这里荐得堪报不报之恩脱或不然山僧无梦说梦去也拈起拂子曰还见么若见被见剌所障击禅床曰还闻么若闻被声尘所惑直饶离见绝闻正是二乘小果跳出一步葢色骑声全放全收主宾互换所以道欲知佛性义当观时节因缘敢问诸人即今是甚么时节荡荡仁风扶圣化熙熙和气助昇平掷拂子下座问如何是佛师曰非佛曰如何是佛法大意师曰骨底骨董问言无展事语不投机时如何师曰未疴巳前堕坑落壍平江府资寿尼无着妙总禅师丞相苏公颂之孙女也年三十许厌世浮休脱去缘饰咨参诸老巳入正信结夏径山大慧陞堂举药山初参石头后见马祖因缘师闻豁然省悟慧下座冯给事檝着语曰恁么也不得苏嚧娑婆诃不恁么也不得㗭哩娑婆诃恁X么不恁么总不得苏嚧㗭哩娑婆诃慧举似师师曰曾见郭象註庄子识者曰却是庄子註郭象慧见其语异复举巖头婆子话问之师答偈曰一叶扁舟泛渺茫呈桡舞棹别宫商云山海月都抛却羸得庄周蝶梦长慧休去冯疑其所悟不根后过无钖招至舟中问曰婆生七子六箇不遇知音祇这一箇也不消得便弃水中大慧老师言道人理会得且如何会师曰巳上供通并是诣实冯公大惊慧挂牌次师入室慧问古人不出方丈为甚么却去庄上喫油餈师曰和尚放妙总过妙总方敢通箇消息慧曰我放你过你试道看师曰妙总亦放和尚过慧曰争奈油餈何师喝一喝而出于是声闻四方宋孝宗隆兴癸未舍人张孝祥来守是郡以资寿挽开法入院上堂宗乘一唱三藏绝诠祖令当行十方坐断二乘闻之怖走十地到此犹疑若是俊流未言而喻设使用移星换斗底手段施搀旗夺鼓底机关犹是空拳岂有实义向上一路千圣不传学者劳形如猿捉影灵山付嘱俯狥时机演唱三乘各随根器始于鹿野苑转四谛法轮度百千万众山僧今日与此界他方乃佛乃祖山河大地草木丛林现前四众各转大法轮交光相罗如宝丝网若一草一木不转法轮则不得名为转大法轮所以道于一毫端现宝王剎坐微尘里转大法轮乘时于其中间作无量无边广大佛事周遍法界一为无量无量无一小中现大大中现小不X动步游弥勒楼阁不返闻入观音普门情与无情性相平等不是神通妙用亦非法尔如然于此倜傥分明皇恩佛恩一时报足且道如何是报恩一句天高羣象正海阔百川朝上堂举云门示众十五日巳前则不问十五日巳后道将一句来自代曰日日是好日师曰日日是好日佛法世法尽周毕不须特地觅幽玄祇管钵盂两度湿上堂黄面老人横说竖说权说实说法说喻说建法幢立宗旨与后人作榜样为甚么却道始从鹿野苑终至䟦提河于是二中间未尝说一字点检将来大似抱赃呌屈山僧今日人事忙冗且放过一着便下座问如何是夺人不夺境师曰野花开满路遍地是清香曰如何是夺境不夺人师曰茫茫宇宙人无数几箇男儿是丈夫曰如何是人境俱不夺师曰处处绿杨堪系马家家门首透长安曰如何是人境两俱夺师曰雪覆芦花舟横断岸曰人境巳蒙师指示向上宗乘事若何师便打侍郎无垢居士张九成未第时因客谈杨文公吕微仲诸名儒所造精妙皆由禅学而至也于是心慕之闻宝印明道传大通居净慈即之请问入道之要明曰此事惟念念不舍久久纯熟时节到来自然证入复举赵州柏树子话令时时提撕公久之无省辞谒善权清问此事人人有分箇箇圆成是否清曰然公曰为甚么某无箇入处清于袖中出数珠示之曰此X是谁底公俛仰无对清复袖之曰是汝底则拈取去才涉思惟即不是汝底公悚然一夕如厕以柏树子话究之闻蛙鸣释然契入有偈曰春天月夜一声蛙撞破干坤共一家正恁么时谁会得岭头脚痛有玄沙届明谒法印一机语颇契适私忌就明静庵供云水主僧惟尚才见乃展手公便喝尚批公颊公趋前尚曰张学录何得谤大般若公曰某见处祇如此和尚又作么生尚举马祖陞堂百丈卷席话诘之叙语未终公推倒桌子尚大唿张学录杀人公跃起问傍僧曰汝又作么生僧罔措公殴之顾尚曰祖祢不了殃及儿孙尚大笑公献偈曰卷席因缘也大奇诸方闻举尽攒眉台盘趯倒人星散直汉从来不受欺尚答曰从来高价不饶伊百战场中奋两眉夺角冲关君会也丛林谁敢更相欺宋高宗绍兴癸丑魁多士复谒尚于东庵尚曰浮山圆鑑曰饶你入得汾阳室始到浮山门亦未见老僧在公作么生公叱侍僧曰何不祇对僧罔措公打僧一掌曰虾蟇窟里果没蛟龙丁巳秋大慧董径山学者仰如星斗公阅其语要叹曰是知宗门有人持以语尚恨未一见及为礼部侍郎偶参政刘公请慧说法于天竺公三往不值暨慧报谒公见但寒暄而巳慧亦默识之寻奉祠还里至径山与冯给事诸公议格物慧曰公祇知有格物而不知有物格公茫然慧大笑公曰师能开谕乎慧曰不见小说载唐人有与安禄山谋叛者其人X先为阆守有𦘕僧在焉明皇幸蜀见之怒令侍臣以劒击其像首时阆守居陜西首忽堕地公闻顿领深旨题不动轩壁曰子韶格物妙喜物格欲识一贯两箇五百慧始许可后守邵阳丁父难过径山饭僧秉钧者意慧议及朝政遂窜慧于衡阳令公居家守服服除安置南安丙子春蒙恩北还道次新淦而慧适至与联舟剧谈宗要未尝语往事于氏心传录曰宪自岭下侍舅氏归新淦因会大慧舅氏令拜之宪曰素不拜僧舅氏曰汝姑扣之宪知其尝执卷遂举子思中庸天命之谓性率性之谓道修道之谓教三句以问慧曰凡人既不知本命元辰下落处又要牵好人入火坑如何圣贤于打头一着不凿破宪曰吾师能为圣贤凿破否慧曰天命之谓性便是清净法身率性之谓道便是圆满报身修道之谓教便是千百亿化身宪得以告舅氏曰子拜何辞继镇永嘉丁丑秋丐祠枉道访慧于育王越明年慧得旨复领径山谒公于庆善院公曰某每于梦中必诵语孟何如慧举圆觉曰由寂静故十方世界诸如来心于中显现如镜中像公曰非老师莫闻此论也其颂黄龙三关曰我手何似佛手天下衲僧无口纵饶撩起便行也是鬼窟里走我脚何似驴脚又被黐胶粘着翻身直上兜率天巳是遭他老鼠药人人有箇生缘处铁围山下几千年三灾直到四禅天这驴犹自在旁边公设心六度不为子系计因X取华严善知识日供其二回食以饭缁流又尝供十六大天而诸位茶杯悉变为乳书偈曰稽首十方佛法僧稽首一切护法天我今供养三宝天如海一滴牛一毛有何妙术能感格试借意识为汝说我心与佛天无异一尘才起大地隔傥或尘销觉圆净是故佛天来降临我欲供佛佛即现我欲供天天亦现佛子若或生狐疑试问此乳何处来狐疑即尘尘即疑终与佛天不相似我今为汝扫狐疑如汤沃雪火销冰汝今微有疑与惑鹞子便到新罗国参政李邴居士字汉老醉心祖道有年闻大慧排默照为邪禅疑怒相半及见寿示众举赵州庭相垂语曰庭前柏树子今日重新举打破赵州关特地寻言语敢问大众既是打破赵州关为甚么却特地寻言语良久曰当初祇道茅长短烧了方知地不平公领悟谓慧曰无老师后语几蹉过后以书咨决曰某近扣筹室承击发蒙滞忽有省入顾惟根识暗钝生平学解尽落情见一取一舍如衣坏絮行草棘中适自缠绕今一笑顿释所疑欣幸可量非大宗匠委曲垂慈何以致此自到城中着衣喫饭抱子弄孙色色仍旧既无拘执之情亦不作奇特之想其余夙习旧障亦稍轻微临行叮咛之语不敢忘也重念始得入门而大法未明应机接物触事未能无碍更望有以提诲使卒有所至庶无玷于法席矣又书曰某比蒙诲答备悉深旨某自验者三一事无逆顺随缘即应不X留胸中二宿习浓厚不加排遣自尔轻微三古人公案旧所茫然时复瞥地此非自昧者前书大法未明之语葢恐得少为足当扩而充之岂别求胜解耶净胜现流理则不无敢不铭佩宝学刘彦修居士字子羽出知永嘉问道于大慧慧曰僧问赵州狗子还有佛性也无赵州道无但恁么看公后乃于柏树子上发明有颂曰赵州柏树太无端境上追寻也太难处处绿杨堪系马家家门底透长安提刑吴明伟居士字昭元久参真歇了得自受用三昧为极致后访大慧于洋屿庵随众入室慧举狗子无佛性话问之公拟答慧以竹篦便打公无对遂留咨参一日慧谓曰不须呈伎俩直须啐地折嚗地断方敌得生死若祇呈伎俩有甚了期即辞去道次延平倐然契悟连书数颂寄慧皆室中所问者有曰不是心不是佛不是物通身一具金锁骨赵州亲见老南泉解道镇州出萝卜慧即说偈证之曰通身一具金锁骨堪与人天为轨则要识临济小厮儿便是当年曰拈贼门司黄彦节居士字节夫号妙德于大慧一喝下疑情顿脱慧以衣付之甞举首山竹篦话至叶县近前夺得抝折掷向堦下曰是甚么山曰瞎公曰妙德到这里百色无能但记得曾作蜡梅诗有曰拟嚼枝头蜡惊香却肖兰前村深雪里莫作岭梅看X秦国夫人计氏法真自寡处屏去纷华常蔬食习有为法因大慧遣谦禅者致问其子魏公公留谦以祖道诱之真一日问谦曰径山和尚寻常如何为人谦曰和尚祇教人看狗子无佛性及竹篦子话祇是不得下语不得思量不得向举起处会不得向开口处承当狗子还有佛性也无无祇恁么教人看真遂谛信于是夜坐力究前话忽尔洞然无滞谦辞归真亲书入道槩略作数偈呈慧其后曰逐日看经文如逢旧识人莫言频有碍一举一回新五灯全书卷第四十五五灯全书X卍XXX五灯全书卷第四十六京都圣感禅寺住持僧编辑京都古华严寺住持僧较阅进呈临济宗南岳下十六世育王裕禅师法嗣福州清凉坦禅师有僧举大慧竹篦话请益师示以偈曰径山有箇竹篦直下则无道理佛殿厨库山门穿过衲僧眼耳其僧言下有省X临安府净慈水庵师一禅师婺州马氏子十六披削首参雪峰照照举藏身无迹话问之师数日方明呈偈曰藏身无迹更无藏脱体无依便厮当古镜不劳还自照澹烟和雾识秋光照质之曰毕竟那里是藏身无迹处师曰嗄照曰无踪迹处因甚么莫藏身师曰石虎吞却木羊儿照深肯之住后上堂举圆悟师翁道参禅参到无参处参到无参始彻头水庵则不然参禅参到无参处参到无参未彻头若也要穷千里目直须更上一层楼下座上堂冻云欲雪未雪普贤象驾峥嵘岭梅半合半开少室风光漏泄便恁么去犹是半提作么生是全提无智人前莫说打你头破脑裂上堂寂然不动感而遂通古人恁么话大似预抓待痒若教踏着衲僧关棙管取别有生涯宋孝宗淳熈戊戌退净慈有偈曰六年洒扫皇都寺瓦烁翻成释梵宫今日功成归去也杖头八面起清风己亥浴佛日入内观堂投老嘉禾为终焉计未几示寂作书别郡官端坐而逝茶毗得五色舍利齿拳不坏其辞世偈曰平生要用便用死𧉮偏解活弄一拳粉碎虗空佛祖难窥罅缝安吉州道场无庵法全禅师姑苏陈氏子投东斋川落发久依佛智每入室智以狗子无佛性话问之师罔对一日闻僧举五祖颂曰赵州露刃劒忽大悟有偈曰鼓吹轰轰袒半肩龙楼香喷益州船有时赤脚弄明月踏破五湖波底天住后上堂欲得现前莫X存顺逆卓拄杖曰三祖大师变作马面夜叉向东弗于逮西瞿耶尼南赡部洲北郁单越却来山僧手里首身元来只是一条黑漆拄杖还见么直饶见得入地狱如箭射卓拄杖下座上堂拈拄杖曰汝等诸人箇箇顶天立地肩横楖栗到处行脚勘验诸方更来这里觅箇甚么才轻轻拶着便言天台普请南岳游山我且问你还会收得大食国里宝刀么卓拄杖曰切忌口衔羊角僧问牛头未见四祖时如何师曰天下无贫人曰见后如何师曰四海无富汉宋孝宗干道己丑七月二十五日将入寂众求偈师瞪目下视众请益坚遂书无无二字弃笔而逝火后设利五色塔于金斗峰泉州延福寒巖慧升禅师建安吴氏子十九披削参佛智有悟侍智居座元还里结菴曰寒巖闽帅问诸山佛智之嗣杰出为谁佥以师对遂出住支提次迁承天黄龙泐潭后主鼓山上堂喝一喝曰尽十方世界会十世古今都卢在里许畐畐塞塞了也若乃放开一鍼锋许则大海西流巨岳倒卓鼋鼍鱼龙虾蠏蚯蚓尽向平地上涌出波澜游泳鼓舞然虽如是更须向百尺竿头自进一步则步步踏转无尽藏轮方知道鼻孔搭在上脣眉毛不在眼下还有委悉么复喝一喝曰切忌转喉触讳结夏后一日忽问侍者今日何日曰十六日又问是何日辰曰辛卯即入室坐脱寿六十九塔香炉峰下X大沩泰禅师法嗣潭州慧通清旦禅师蓬州严氏子初出关至德山值泰上堂举赵州道台山婆子巳为汝勘破了也且道意在甚么处良久曰就地撮将黄叶去入山推出白云来师闻释然翌日入室山问前百丈不落因果因甚么堕野狐后百丈不昧因果因甚么脱野狐师曰好与一坑埋却住后上堂说佛说祖正如好肉剜疮举古举今犹若残羹馊饭一闻便悟巳落第二头一举便行早是不着便须知箇事如天普葢似地普擎师子游行不求伴侣壮士展臂不借他力佛祖拈掇不起衲僧愿见无门迷悟双忘圣凡路绝且道从上诸圣以何法示人喝一喝曰莫妄想佛性忌日上堂三脚驴子弄蹄行步步相随不相到树头惊起双双鱼拈来一老一不老为怜松竹引清风其奈出门便是草因唤檀郎识得渠大机大用都推倒烧香勘证见根源粪埽堆头拾得宝丛林浩浩谩商量劝君莫谤先师好澧州灵巖仲安禅师幼为比丘壮游讲肆后谒圆悟于蒋山时佛性为座元师扣之即领旨逮性住德山遣师至钟阜通嗣书圆悟问千里驰来不辱宗风公案现成如何通信师曰觌面相呈更无回互曰此是德山底那箇是上座底师曰岂有第二人曰背后底聻师投书悟笑曰作家禅客天然有在师曰付与蒋山次至僧堂前师捧书问讯首座座曰元沙白纸此X自何来师曰久默斯要不务速说今日拜呈幸希一覧座便喝师曰作家首座座又喝师以书便打座拟议师曰未明三八九不免自沉吟师以书复打一下曰接时圆悟与佛眼见悟曰打我首座死了也佛眼曰官马厮踢有甚凭据师曰说甚官马厮踢正是龙象蹴踏悟唤师至曰我五百人首座你为甚么打他曰和尚也须喫一顿始得悟顾佛眼吐舌眼曰未在却顾师问曰空手把鉏头步行骑水牛人从桥上过桥流水不流意作么生师鞠躬曰所供并是诣实眼笑曰元来是屋里人又往见五祖自通法眷书祖曰书里说箇甚么师曰文彩巳彰曰毕竟说箇甚么师曰当阳挥宝劒曰近前来这里不识几箇字师曰莫诈败祖顾侍者曰是那里僧曰此上座向曾在和尚会下去祖曰怪得恁么滑头师曰被和尚钝置来祖乃将书于香炉上熏曰南无三曼多没陀南师近前弹指而巳祖便开书回德山日佛果佛眼皆有偈送之未几灵巖虗席衲子投牒乞师住持遂嗣大沩焉上堂参禅不究渊源触途尽为留碍所以守其静默澄寂虗闲堕在毒海以弱胜强自是非他立人我量见处偏枯遂致优劣不分照不构用用不离窠此乃学处不元尽为流俗到这里须知有杀中透脱活处藏机佛不可知祖莫能测所以古人道有时先照后用且要共你商量有时先用后照你须是箇汉始得有时照用同时你又作么生抵当有时照用不同X时你又向甚么处凑泊还知么穿杨箭与惊人句不是临时学得来成都府正法灏禅师上堂举永嘉到曹谿因缘乃曰要识永嘉么掀翻海岳求知巳要识祖师么拨动干坤建太平二老不知何处去卓拄杖曰宗风千古振嘉声成都府昭觉辨禅师上堂毫釐有差天地悬隔隔江人唱鹧鸪词错认胡笳十八拍要会么欲得现前莫存顺逆五湖烟浪有谁争自是不归归便得护国元禅师法嗣台州国清简堂行机禅师本郡杨氏子风姿挺异才压儒林年二十五弃妻拏学出世法晚见此菴密有契证出应筦山刀耕火种单丁者一十七年甞有偈曰地炉无火客囊空雪似杨花落岁穷拾得断蔴穿坏衲不知身在寂寥中每谓人曰某犹未稳在岂以住山乐吾事耶一日偶看斫树倒地忽大悟平昔碍膺之物泮然氷释未几有江州圆通之命乃曰吾道将行即欣然曳杖而去登座说法曰圆通不开生药舖单单只卖死猫头不知那箇无思筭喫着通身冷汗流上堂单明自己乐是苦因趣向宗乘地狱劫住五日一参三八普说自扬家丑更若问理问事问心问性克由叵耐若是英灵汉窥藩不入据鼎不甞便于未有生佛己前转得身却于今时大官路上捷行阔步终不向老鼠窟草窠里头出头没若也根X性陋劣要去有滋味处咬嚼遇着义学阿师递相锢鏴直饶说得云兴雨现也是虾蟇化龙下梢依旧喫泥喫土堪作甚么上堂仲秋八月旦庭户入新凉不露风骨句愁人知夜长上堂无隔宿恩可参临济禅有肯诺意难续杨岐派穷厮煎饿厮炒大海祗将折箸搅你死我活勐火然铛煑沸喋恁么作用方可撑门拄户更说声和响顺形直影端驴年也未梦见僧问三圣问雪峰透网金鳞未审以何为食峰曰待汝出网来即向汝道意旨如何师曰同途不同辙曰三圣道一千五百人善知识话头也不识峰曰老僧住持事繁又作么生师曰前箭犹轻后箭深曰祇如雪窦道可惜放过好与三十棒这棒一棒也较不得直是罕遇作家意又作么生师曰陈败说兵书曰这棒是三圣合喫云峰合喫师以拂子击禅床曰这里荐取示众衲僧拄杖子不用则巳用则如鸩鸟落水鱼鼈皆死正按傍提风飒飒地独步大方杀活在我所以道千人排门不如一人拔关若一人拔关千人万人得到安乐田地还知么鸳鸯绣出从君看不把金鍼度与人示众观色即空成大智故不住生死观空即色成大悲故不证涅槃生死不住涅槃不证汉地不收秦地不管且道在甚么处安身立命莫是昭昭于心目之间而相不可覩晃晃于色尘之内而理不可分么莫是起坐镇相随语默同居止么若恁么总是髑髅前敲磕须知过量人自有过量X用且作么生是过量用北斗藏身虽有语出羣消息少人知镇江府焦山或菴师体禅师台州罗氏子初参此菴举十方同聚会箇箇学无为此是选佛场菴遽震威一喝师大悟有以天封勉师出世者师摇手曰我不解悬羊卖狗也即遯去瞎堂住国清于江心稠人中得请师为第一座后出住平江觉报晚移焦山上堂举临济示众四喝公案乃召众曰这箇公案天下老宿拈掇甚多第恐皆未尽善焦山不免四稜着地与诸人分明注解一徧如何是踞地师子咄如何是金刚王宝劒咄如何是探竿影草咄如何是一喝不作一喝用咄若也未会拄杖子与焦山吐露看卓一下曰笑里有刀又卓一下曰毒蛇无眼又卓一下曰忍俊不禁又卓一下曰出门是路更有一机举话长老也理会不得上堂年年浴佛在今朝目击迦维路不遥果是当时曾示现宜乎恶水蓦头浇上堂热月须摇扇寒来旋着衣若言空过日大似不知时上堂道生一无角铁牛眠小室一生二祖父开田说大义二生三梁间紫燕语呢喃三生万物男儿活计离窠窟多处添少处减大虫怕喫生人胆有若无实若虗争掩骊龙明月珠是则是祇如焦山坐断诸方舌头一句作么生道肚无偏僻病不怕冷油虀拍禅床下座僧问如何是即心即佛师曰鼎州出狞争神曰如何是非心非佛师曰闽蜀同风曰如何是X不是心不是佛不是物师曰穷坑难满问起灭不停时如何师曰谢供养问我有没絃琴久居在旷野不是不会弹未遇知音者知音既遇未审如何品弄师曰钟作钟鸣鼓作鼓响曰云门放洞山三顿棒意旨如何师曰和身倒和身攂曰饭袋子江西湖南便恁么去又作么生师曰泪出痛膓曰真金须是红炉煅白玉还他妙手磨师曰添一点也难为室中常举苕帚柄问学者曰依稀苕帚柄髣髴赤斑蛇众皆下语不契有僧请益师示以颂曰依稀苕帚柄髣髴赤斑蛇棒下无生忍临机不识爷宋孝宗淳熈已亥八月朔示微疾染翰别郡守夜半书偈辞众曰铁树开花雄鸡生卵七十二年摇篮绳断掷笔示寂常州华藏湛堂智深禅师武林人佛涅槃日上堂兜率降生双林示灭掘地讨天虗空钉橛四十九年播土扬尘三百余会纳尽败缺尽力布网张罗未免唤龟作鼈末后拘尸城畔椁示双趺旁人冷眼看来大似弄巧成拙卓拄杖曰若无这箇道理千古之下谁把口说且道是恁么道理痴人面前切忌漏洩临安上竺证悟智圆禅师台州林氏子依白莲僊问具变之道莲指行灯曰如此灯者离性绝非本自空寂理则具矣六凡四圣所见不同变则在焉师不契后因扫地诵法华经至知法常无性佛种从缘起始谕旨告僊僊然之师领徒以来甞本宗学者囿名相胶笔录至以天台之传为文字学南宗鄙之乃谒此X庵元夜语次师举东坡宿东林偈且曰也不易到此田地元曰尚未见路径何言到耶师曰祇如他道溪声便是广长舌山色岂非清净身若不到此田地如何有者箇消息元曰是门外汉耳师曰和尚不吝可为说破元曰却祇从者里勐着精彩觑捕看若覰捕得他破则亦知本命元辰着落处师通夕不寐及晓钟鸣去其秘畜以前偈别曰东坡居士太饶舌声色关中欲透身溪若是声山是色无山无水好愁人持以告元元曰向汝道是门外汉师礼谢有化马祖殿瓦者求语发扬师书曰寄语江西老古锥从教日炙与风吹儿孙不是无料理要见冰消瓦解时此菴见之笑曰须是者阇黎始得参政钱端礼居士字处和号松窗从此庵发明巳事宋孝宗淳熙丙申冬简堂归住平田遂与往来丁酉秋微恙修书召堂及国清瑞巖主僧有诀别之语堂与二禅诣榻次公起趺坐言笑移时即书曰浮世虗幻本无去来四大五蕴必归终尽虽佛祖具大威德力亦不能免这一着子天下老和尚一切善知识还有跳得过者无葢为地水火风因缘和合暂时凑泊不可错认为己有大丈夫磊磊落落当用处把定立处皆真顺山使帆上下水皆可因斋庆赞去留自在此是上来诸圣开大解脱一路涅槃门本来清净空寂境界无为之大道也今吾如是岂不快哉尘劳外缘一时扫尽荷诸山垂顾咸愿证明伏惟珍重置笔X顾简堂曰某坐去好卧去好堂曰相公去便了理会甚坐与卧耶公笑曰法兄当为祖道自爱遂歛目而逝灵隐远禅师法嗣庆元府东山全菴齐巳禅师卭州谢氏子上堂举修山主偈曰是柱不见柱非柱不见柱是非巳去了是非里荐取召大众曰荐得是移华兼蝶至荐得非担泉带月归是也好郑州棃胜青州枣非亦好象山路入蓬莱岛是亦没交涉踏着秤锤硬似铁非亦没交涉金刚宝劒当头截呵呵呵会也么知事少时烦恼少识人多处是非多莲社会上堂渐渐鸡皮鹤发父少而子老看看行步躘蹱疑杀木上座直饶金玉满堂照顾白拈贼岂免衰残老病正好着精彩任汝千般快乐渠侬合自由无常终是到来归堂喫茶去惟有径路修行依旧打之遶但念阿弥陀佛念得不济事复曰恶这条活路巳被善导和尚直截指出了也是你诸人朝夕在径路中往来因甚么当面蹉过阿弥陀佛这里荐得便可除迷倒障拔犹豫箭截疑惑网断痴爱河伐心稠林浣心垢浊正心谄曲绝心生死然后转入那边擡起脚向佛祖履践不到处进一步开却口向佛祖言诠不到处说一句唤回善导和尚别求径路修行其或准前舍父逃走流落他乡撞东磕西苦哉阿弥陀佛抚州疎山归云如本禅师台城人上堂久雨不晴戊X在丙丁通身泥水露出眼睛且道是甚么眼睛卓拄杖曰林间泥滑滑时呌两三声日本叡山觉阿上人本国藤氏子十四得度受具习大小乘有声二十九属商者自中都回言禅宗之盛阿奋然拉法弟金庆航海而来袖香谒灵隐海海问其来阿輙书而对复书曰我国无禅宗惟讲五宗经论国主无姓氏号金轮王以嘉应改元舍位出家名行真年四十四王子七岁令受位今巳五载度僧无进纳而讲义高者赐之某等仰服圣朝禅师之名特远投诚愿传心印以度迷津且如心佛及众生是三无差别离相离言假言显之禅师如何开示海曰众生虗妄见见佛见世界阿书曰无明因何而有海便打阿即乞海陞座决疑明年秋辞游金陵抵长芦江岸闻鼓声忽大悟始知佛海垂手旨趣旋灵隐述五偈叙所见辞海东归偈曰航海来探教外传要离知见脱蹄筌诸方参徧草鞋破水在澄潭月在天扫尽葛藤与知见信手拈来全体现脑后圆光彻太虗千机万机一时转妙处如何说向人倒地便起自分明蓦然踏着故田地倒裹幞头孤路行求真灭妄元非妙即妄明真都是错堪笑灵山老古锥当阳抛下破木杓竖拳下喝少卖弄说是说非入泥水截断千差休指注一声归笛啰啰哩海称善书偈赠行归本国住叡山寺洎通嗣法书海巳入寂矣杭州净慈济颠道济禅师出家灵隐性不稽甞与市X井浮沈喜打筋斗不着裈形媟露人姗笑自视夷然与明颠同时师为尤甚饮酒居常为守僧唾骂笞逐走居净慈为人诵经下火得酒食便赴有诗曰何须林景胜潇湘只愿西湖化为酒和身倒卧西湖边一浪来时吞一口时从市喜息人之诤救人之死戏谑笑谈神出鬼没人罕有能测之者年七十三而没一日与明颠偶识于朱泾明目之曰咦济颠乃赠以诗诗曰青箬笠前天地阔碧蓑衣底水云宽不言不语知何事只把人心不自瞒内翰曾开居士字天游久参圆悟暨往来大慧之门有日矣绍兴辛未佛海补三衢光孝公与赵超然访之问曰如何是善知识海曰灯笼露柱猫儿狗子公曰为甚么赞即欢喜毁即烦恼海曰侍郎曾见善知识否公曰某三十年参问何言不见海曰向欢喜处见烦恼处见公拟议海震声便喝公拟对海曰开口底不是公罔然海召曰侍郎向甚么处去也公勐省遂点头说偈曰咄哉瞎驴丛林妖孽震地一声天机漏洩有人更问意如何拈起拂子噼口截海曰也祇得一橛知府葛郯居士字谦问号信斋少擢上第玩意禅悦首谒无菴令究即心即佛久无所契请曰师有何方便使某得入菴曰居士太无厌生巳而佛海来居劒池公因从游乃举无菴所示之语请为众普说海发挥之曰即心即佛眉拖地非心非佛双眼横蝴蝶梦X中家万里子规枝上月三更留旬日而返一日举不是心不是佛不是犹话豁然顿明颂曰非心非佛亦非物五凤楼前山突兀艶阳影里倒翻身野狐跳入金毛窟无菴肯之即遣书颂呈佛海海报曰此事非纸笔可既居士能过我当有所闻矣遂复至虎丘海迎之曰居士见处止可入佛境界入魔境界犹未得在公加礼不巳海正容曰何不道金毛跳入野狐窟公乃脱然甞问诸禅曰夫妇二人相打通儿子作证且道证父即是证母即是或菴体着语曰小出大遇宋孝宗淳熈己亥守临川辛丑感疾一夕忽索笔书偈曰大洋海里打鼓须弥山上闻钟业镜忽然扑破翻身透出虗空召僚属示之曰生之与死如昼与夜无足怪者若以道论安得生死若作生死会则去道远矣语毕端坐而化华藏民禅师法嗣临安府径山别峰宝印禅师嘉州李氏子世居峨嵋之麓幼通六经而厌俗务乃从德山清素得度具戒后听华严起信既尽其说弃依密印于中峰一日印举僧问巖头起灭不停时如何巖叱曰是谁起灭师启悟即首肯会圆悟归昭觉印遣师往省因随众入室悟问从上诸圣以何接人师竖拳悟曰此是老僧用底作么生是从上诸圣用底师以拳挥之悟亦举拳相交大笑而止后至径山谒大慧慧问甚处来师曰西川慧曰未出劒门关与汝三十棒了也师曰X不合起动和尚慧忻然扫室延之慧南迁师乃西还运主数剎后再出崃住保宁金山雪窦径山开堂陞座曰世尊初成正觉于鹿野苑中转四谛法轮憍陈如比丘最初悟道后来真净曰今日新丰洞里祇转箇拄杖子遂拈拄杖着左边曰还有最初悟道者么若无丈夫自有冲天志莫向如来行处行遂喝一喝下座若是印上座则不然今日向凤凰山里初无工夫转四谛法轮亦无气力转拄杖子祇教诸人行须缓步语要低声何故欲得不招无间业莫谤如来正法轮上堂三世诸佛以一句演千百万亿句收百千万亿句祇在一句祖师门下半句也无祇甚么合喫多少痛棒诸仁者且道诸佛是祖师是若道佛是祖不是祖是佛不是取舍不忘若是佛祖一时是佛祖一时不是颟顸不少且截断葛藤一句作么生道大虫裹纸帽好笑又惊人复举僧问巖头浩浩尘中如何辩主头曰铜沙锣里满盛油师曰大小巖头打失鼻孔忽有人问保宁浩浩尘中如何辩主祇对他道天寒不及卸帽上堂六月初一烧空赤日十字街头雪深一尺扫除不暇回避不及冻得东村廖胡子半夜着靴水上立上堂将心除妄妄难除即妄明心道转迂桶底趯穿无忌讳等闲一步一芙蕖师至径山宋孝宗召对选德殿称旨入对日赐肩舆于东华门内淳熈癸卯二月上注圆觉经遣使驰赐命作序师年迈益厌住持戊申冬奏乞菴居得请X绍兴庚戌十一月往见交承策言别䇿问行日师曰水到渠成归索纸书十二月初七夜鸡鸣时九字如期而化奉蜕质返寺之法堂留七日颜色明润发长顶温越七日葬于庵之西冈谥慈辨禅师塔曰智光寿八十二腊六十四昭觉元禅师法嗣凤栖慧观禅师上堂前村落叶尽深院桂花残此夜初冬节从兹特地寒所以道欲识佛性义当观时节因缘时节若至其理自彰喝一喝曰恁么说话成人者少败人者多文殊道禅师法嗣潭州楚安慧方禅师本郡许氏子参文殊于大别未几改寺为神霄宫附商舟过湘南舟中闻岸人操乡音厉声曰呌那由是有省即说偈曰沔水江心唤一声此时方得契生平多年相别重相见千圣同归一路行住后上堂临老方称住持全无些子元机开口十字九乖问东便乃答西如斯出世讨甚元微有时拈三放两有时就令而施虽然如是同道方知且道知底事作么生直须打翻鼻孔始得上堂达磨祖师在脚底踏不着兮提不起子细当头放下看病在当时谁手里张公会看脉李公会使药两箇竞头医一时用不着药不相投错错喫茶去常德府文殊思业禅师世为屠宰一日戮猪次忽洞彻心源即弃业为比丘述偈曰昨日夜叉心今朝菩X萨面菩萨与夜叉不隔一条线往见文殊殊曰你正杀猪时见箇甚么便乃剃头行脚师遂作鼓刀势殊喝曰这屠儿参堂去师便下参堂后继席文殊上堂举赵州勘婆话乃曰勘破婆子面青眼黑赵州老汉瞒我不得何山珣禅师法嗣婺州义乌稠巖了赟禅师上堂举赵州狗子无佛性话头曰赵州狗子无佛性万叠青山藏古镜赤脚波斯入大唐八臂那咤行正令咄待制潘良贵居士字义荣年四十回心祖闱所至随众参扣后依佛灯久之不契因诉曰某祇欲死去时如何灯曰好箇封皮且留着使用而今不了不当后去忽被他换却封皮卒无整理处公曰南泉斩猫儿话某看此甚久终未透彻奈何灯曰你祇管理会别人家猫儿不知走却自家狗子公于言下如醉得醒即呈颂曰自巳猫儿久矣走失别人家猫问之可惜落花流水任他唐突灯曰不易公进此一步更须知有向上事始得如今士大夫说禅说道祇依着义理便快活大率似将钱买油餈喫了便不饥其余便道是瞒他亦可笑也公唯唯泐潭明禅师法嗣汉州无为随菴守缘禅师本郡史氏子年十三病目去依栖禅能圆具出崃至宝峰值峰上堂举永嘉曰一月普现一切水一切水月一月摄师闻释然领悟X住后上堂以一统万一月普现一切水会万归一一切水月一月摄展则弥纶法界收来毫发不存虽然收展殊途此事本无异致但能于根本上着得一只眼去方见三世诸佛历代祖师尽从此中示现三藏十二部一切修多罗尽从此中流出天地日月万象森罗尽从此中建立三界九地七趣四生尽从此中出没百千法身无量妙义乃至世间工巧诸伎艺尽现行此事所以世尊拈华迦叶便乃微笑达磨面壁二祖于是安心桃华盛开灵云疑情尽净击竹作响香严顿忘所知以至盘山于肉案头悟道弥勒向鱼市中接人诚谓造次颠沛必于是经行坐卧在其中既有如是奇特更有如是光辉既有如是广大又有如是周徧你辈诸人因甚么却有迷有悟要知么幸无偏照处刚有不明时龙翔珪禅师法嗣南康军云居顽菴德昇禅师汉州何氏子二十得度习讲久之弃谒文殊道问佛法省要殊示偈曰契丹打破波斯寨夺得宝珠村里卖十字街头穷乞儿腰间挂箇风流袋师拟对殊曰莫错师退参三年方得旨趣往见佛性机不投入闽谒竹菴于鼓山便问国师不跨石门句意旨如何菴应声喝曰闲言语师即领悟住后僧问应真不借三界高超即不问如何是无位真人师曰闻时富贵见后贫穷曰擡头须掩耳侧掌便翻身师曰无位真人在甚么处曰老大宗X师话头也不识师曰放你三十棒通州狼山萝庵慧温禅师福州郑氏子徧参诸老晚依竹庵于东林未几庵谢事复谒高庵悟南华昺草堂清皆蒙赏识会竹庵徙闽之干元师归省次庵问情生智隔想变体殊不用停囚长智道将一句来师乃释然述偈曰拶出通身是口何妨骂雨诃风昨夜前村勐虎咬杀南山大虫庵首肯住后上堂释迦老子四十九年坐筹帷幄弥勒大士九十一劫带水拖泥凡情圣量不能刬除理照觉知犹存露布佛意祖意如将鱼目作明珠大乘小乘似认橘皮为勐火诸人须是豁开胸襟宝藏运出自巳家珍向十字街头普施贫乏众中忽有箇灵利汉出来道美食不中饱人喫山僧只向他道幽州犹自可最苦是新罗云居悟禅师法嗣婺州双林德用禅师本郡戴氏子上堂拈槌竖拂祖师门下将黄叶以止啼说妙谈元衲僧面前望梅林而止渴际山今日去却之乎者也更不指东畵西向三世诸佛命脉中六代祖师骨髓里尽情倾倒为诸人说破良久曰啼得血流无用处不如缄口过残春台州万年无着道闲禅师本郡洪氏子上堂全机敌胜犹在半途啐啄同时白云万里才生朕兆巳落二三不露锋铓成何道理且道从上来事合作么生诬人之罪以罪加之上堂举干峰示众曰举一不得举二放过一着落在第二云门出众曰昨日有人从X天台来却往径山去峰曰典座来日不得普请师曰相见不须瞋君穷我亦贫谓言侵早起更有夜行人福州中际善能禅师严陵人往来龙门云居有年未有所证一日普请择菜次高庵忽以猫儿掷师怀中师拟议庵拦胸踏倒于是大事洞明上堂万古长空一朝风月不可以一朝风月昧却万古长空不可以万古长空不明一朝风月且如何是一朝风月人皆畏炎热我爱夏日长薰风自南来殿阁生微凉会与不会切忌承当南康军云居普云自圆禅师绵州雍氏子年十九试经得度留教苑五祀出关南下历扣诸大尊宿始诣龙门一日于廊庑间覩绘西人有省夜白高庵庵举法眼偈曰头戴貂鼠帽腰悬羊角锥语不令人会须得人译之复筴火示之曰我为汝译了也于是大彻呈偈曰外国言音不可穷起云亭下一时通口门广大无边际吞尽杨岐栗棘蓬庵遣师依佛眼眼谓曰吾道东矣上堂举僧问云门如何是透法身句门曰斗北里藏身师曰南北东西万万千干坤上下两无边相逢相见呵呵笑屈指擡头月半天乌巨行禅师法嗣饶州荐福退庵休禅师上堂结夏时左眼半觔解夏时右眼八两谩云九十日安居嬴得一肚皮妄想直饶七穴八穿未免山僧拄杖虽然如是千钧之弩不为鼷鼠而发机上堂先师寻常用脑后一鎚卸却X学者胸中许多屈曲当年克宾维那曾中兴化此毒往往天下丛林唤作超宗异目非惟孤负兴化亦乃克宾受辱若是临济儿孙终不依草附木资福喜见同参今日倾膓倒腹遂卓拄杖喝一喝曰还知先师落处么伎死禅和如麻似粟上堂言发非声是箇甚么色前不物莫乱针锥透过禹门风波更险咄信州龟峰晦庵慧光禅师建宁人上堂数日暑气如焚一箇浑身无处安着思量得也是烦恼人这箇未是烦恼更有己躬下事不明便是烦恼所以达磨大师烦恼要为诸人吞却又被咽喉小要为诸人吐却又被牙齿碍取不得舍不得烦恼九年若不得二祖不惜性命往往转身无路烦恼教死所谓祖祢不了殃及儿孙后来莲花峰庵主到这里烦恼不肯住南岳思大到这里烦恼不肯下山更有临济德山用尽自己查棃烦恼钵盂无柄龟峰今日为他闲事长无明为你诸人从头点破卓拄杖一下曰一人脑后露腮一人当门无齿更有数人鼻孔没半边不劳再勘你诸人休向这里立地瞌睡殊不知家中饭箩锅子一时失却了也你若不信但归家检点看真州长芦且庵仁禅师上虞人依雪堂于乌巨闻普说曰今之兄弟做工夫正如习射先安其足后习其法后虽无心以习故箭发皆中喝一喝曰只今箭发也看看师不觉倒身作避箭势忽大悟上堂百千三昧无量妙门今日且庵不惜穷性命祇做一句子X说与诸人卓拄杖颂台山婆话曰开箇灯心皁角舖日求升合度朝昏只因风雨连绵久本利一空愁倚门白杨顺禅师法嗣吉州青原殊禅师僧问远磨未来时如何师曰生铁铸崑崙曰来后如何师曰五彩畵门神云居如禅师法嗣太平隐静圆极彦岑禅师台州黄巖人上堂今朝八月初五好事分明为举岭头漠漠秋云树底鸣鸠唤雨昨夜东海鲤鱼吞却南山勐虎虽然有照有用毕竟无宾无主唯有文殊普贤住住我识得你上堂举正堂辩和尚室中问学者蚯蚓为甚么化为百合师曰客舍并州巳十霜归心日夜忆咸阳无端更度桑干水却望并州是故乡鄂州报恩成禅师上堂秋雨乍寒汝等诸人青州布衫成就也未良久喝曰云溪今日冷处着一把火便下座道场辩禅师法嗣平江府觉报清禅师上堂举僧问云门如何是诸佛出身处门曰东山水上行师曰诸佛出身处东山水上行石压笋斜出岸悬花倒生安吉州何山然首座姑苏人久侍正堂入室次堂问猫儿为甚么偏爱捉老鼠曰物见主眼卓竖堂欣然因命分座X黄龙忠禅师法嗣成都府信相戒修禅师上堂举马祖不安公案乃曰两轮举处烟尘起电急星驰拟何止目前不碍往来机正令全施无表里丈夫意气自冲天我是我兮你是你袁州慈化寺普庵印肃禅师宜春余氏子生时祥光烛天年十五往师寿隆贤授以法华师曰诸佛元旨贵悟于心数墨循行何益于道继谒牧庵问曰万法归一一归何处庵竖拂示之有省归诵华严论至达本情亡知心体合大悟曰我今亲契华严法界矣说偈曰捏不成团拨不开何须南岳又天台六根门首无人用惹得胡僧特地来后主慈化上堂三界惟心惟佛解万法惟识更谁知迷悟本无权立化恰如黄叶止儿啼涅槃生死犹如梦十圣三贤是阿谁有物先天无相貌言诠不及礼阿弥祇者阿弥是汝心不劳逐相外边寻三僧祇劫随时立心心心即是如若人不了心非相执境迷真着色声了色通声无二体山河大地说真经敢问诸人真经作么生说良久曰今古妙音无间歇除非迦叶不闻闻师之广津梁崇塔庙御灾患异迹不可胜纪有问修何行业而得此师向空画一画曰会么曰不会师曰止止不须说自赞曰苍天苍天悟无生法谈不说禅开两片皮括地该天如何是佛十万八千宋孝宗干道己丑七月二十一日书偈曰乍雨乍晴宝象明东西南X北乱云横失珠无限人遭劫幻应权机为汝清掷笔而逝世寿五十五僧腊三十五奉全身塔于本山西禅琏禅师法嗣遂宁府西禅第二代希秀禅师上堂秋光将半暑气渐消鸿鴈横空点破碧天似水猿猱挂树撼翻玉露如珠直饶对此明机未免认龟作鼈且道应时应节一句作么生道野色併来三岛月溪光分破五湖秋净居尼温禅师法嗣温州净居尼无相法灯禅师上堂卓拄杖曰观音出普贤入文殊水上穿靴立擡头鹞子过新罗石火电光追不及咄大沩果禅师法嗣荆门军玉泉穷谷宗琏禅师合州董氏子开堂日问答巳乃曰衲僧向人天众前一问一答一擒一纵一卷一舒一挨一拶须是具金刚眼睛始得若是念话之流君向西秦我之东鲁于宗门中殊无所益这一段事不在有言不在无言不碍有言不碍无言古人垂一言半句正如国家兵器不得己而用之横说竖说祇要控人入处其实不在言句上今时人不能一径彻证根源祇以语言文字而为至道一句来一句去唤作禅道唤作向上向下谓之菩提涅槃谓之祖师巴鼻正似郑州出曹门从上宗师会中往往真箇以行脚为事底才有疑处便对众决择祇一句下见谛明白造佛祖直指不传之宗与诸有情尽未来际X同得同证犹未是泊头处岂是空开脣皮胡言汉语来所以南院道诸方祇具啐啄同时眼不具啐啄同时用时有僧问如何是啐啄同时用院曰作家不啐啄啐啄同时失僧曰犹是学人问处院曰如何是你问处僧曰失院便打其僧不契后至云门会中曰二僧举此话一僧曰当时南院棒折那其僧忽悟即回南院院巳迁化时风穴作维那问曰你是问先师啐啄同时话底僧那僧曰是穴曰你当时如何曰我当时如在灯影里行穴曰你会也师乃召大众曰暗穿玉线密度金针如水入水似金博金敢问大众啐啄同时是亲切处因甚却失若也会得堪报不报之恩共助无为之化便可横身宇宙独步大方若跳不出依前祇在架子下上堂拈拄杖曰破无明暗截生死流度三有城泛无为海须是识这箇始得乃召大众曰唤作拄杖则触不唤作拄杖则背若也识得荆棘林中撤手是非海里横身脱或未然普贤乘白象土宿跨泥牛参上堂一切数句非数句与吾灵觉何交涉师曰永嘉恁么道大似含元殿上更觅长安殊不知有水皆含月无山不带云虽然如是三十年后赵婆酤醋上堂宗乘一唱殊途绝万别千差俱泯灭通身是口难分说金刚脑后三斤铁好大哥僧问保寿开堂三圣推出一僧保寿便打意旨如何师曰利动君子曰为复棒头有眼为复见机而作师曰猕猴系露柱曰祇如三圣道你恁么为人瞎却镇X州一城人眼又作么生师曰锦上铺华又一重问行脚逢人时如何师曰一不成二不是曰行脚不逢人时如何师曰虎咬大虫曰祇如慈明道钓丝绞水意作么生师曰水浸钢石卵问三圣道我逢人即出出则不为人意旨如何师曰兵行诡道曰兴化道我逢人则不出出则便为人又作么生师曰绵裹秤鎚问不落因果为甚么堕野狐身师曰庐山五老峰曰不昧因果为甚么脱野狐身师曰南岳三生藏曰祇如不落不昧未审是同是别师曰倚天长劒逼人寒问初生孩子还具六识也无赵州道急水上打毬子意旨如何师曰两手扶犂水过膝曰祇如僧问投子急水上打毬子意旨如何曰念念不停流又作么生师曰水晶瓮里浸波斯问杨岐道三脚驴子弄蹄行意旨如何师曰过蓬州了便到巴州潭州大沩行禅师上堂横拄杖曰你等诸人若向这里会去如纪信登九龙之辇不向这里会去似项羽失千里乌骓饶你总不恁么落在无事甲里若向这里拨得一路转得身吐得气山僧与你拄杖子遂靠拄杖下座上堂不是心不是佛不是物且道是箇甚么不在内不在外不在中间毕竟在甚么处苦苦有口说不得无家何处归潭州道林渊禅师僧问钟未鸣鼓未响托钵向甚么处去德山便低头归方丈意旨如何师曰奔电迸火曰巖头道这老汉未会末后句在又作么生师曰相X随来也曰巖头密启其意未审那里是他密启处师曰万年松在祝融峰曰虽然如是祇得三年三年后果迁化还端的也无师曰嚤呢哒唎吽㗶咤临示寂上堂拈拄杖曰离却声色言语道将一句来众无对师曰动静色声外时人不肯对世间出世间毕竟使谁会言讫倚杖而逝随州大洪老衲祖证禅师潭州潘氏子上堂万象之中独露身如何说箇独露底道理竖起拂子曰到江吴地尽隔岸越山多僧问云门问僧光明寂照徧河沙岂不是张拙秀才语僧曰是门曰话堕也未审那里是这僧话堕处师曰鲇鱼上竹竿问离却言句请师直指师竖拂子僧曰还有向上事也无师曰有曰如何是向上事师曰速礼三拜隆兴府泐潭山堂德淳禅师上堂俱胝一指头一毛拔九牛华岳连天碧黄河彻底流截却指急回眸青箬笠前无限事绿蓑衣底一时休常州宜兴保安复菴可封禅师福州林氏子上堂天宽地大风清月白此是海宇清平底时节衲僧家等闲问着十箇有五双知有祇如夜半华严池吞却杨子江开明桥撞倒平山塔是汝诸人还知么若也知去试向非非想天道将一句来其或未知掷下拂子曰须是山僧拂子始得隆兴府石亭野菴祖璇禅师上堂喫粥了也未赵州无忌讳更令洗钵盂太煞没巴鼻悟去由来不丈夫X这僧那免受涂煳有指示无指示韶石四楞浑塌地入地狱如箭射云岫清风生大厦相逢𢹂手上高山作者应须辨真假真假分若为论午夜寒蟾出海门潭州石霜宗鑑禅师上堂送旧年迎新岁动用不离光影内澄辉湛湛夜堂寒借问诸人会不会若也会增瑕颣若不会依前昧与君指箇截流机白云更在青山外赣州报恩文尔禅师福州长溪李氏子十六为僧十八参月庵至忘寝食每闻更漏钟鼓輙叹曰又过一日也后有省典侍司数年去游庐陵众请出住吉水清凉徙兴国梵山宁都桃林宋高宗绍兴辛未郡守李子杨迎住报恩居十年引疾求去移庆云孝宗干道丙戌冬示寂寿四十六腊三十葬庆云之西园石头回禅师法嗣南康军云居蓬庵德会禅师重庆何氏子上堂举教中道若见诸相非相即见如来作么生是非相底道理佯走诈羞偷眼觑竹门斜掩半枝花五灯全书卷第四十六X五灯全书X卍XXX五灯全书卷第四十七京都圣感禅寺住持僧编辑京都古华严寺住持僧较阅进呈临济宗南岳下十七世天童华禅师法嗣庆元府天童密菴咸杰禅师福州郑氏子母梦庐山老僧入舍而生自幼颖悟出家不惮游行徧参知识后谒应菴于明果菴孤硬难入屡遭呵一日入室菴问如何是正法眼师遽答曰破沙盆菴颔之及辞回省亲菴送以偈曰大彻投机句当阳廓顶门相从今四载征诘洞无痕虽未付钵袋气宇吞干坤却把正法眼唤作破沙盆此行将省觐切忌便跺跟吾有末后句待归要汝遵出世衢之乌巨次迁祥符蒋山华藏未几诏住径山复迁灵隐晚居太白上堂佛说一切法为度一切心我无一切心何用一切法既无心又无法山河大地甚处得来见闻觉知复是何物乃喝一喝曰临崖看浒眼特地一场愁上堂一进一退一动一静须信那伽常在定一擒一纵一杀一活四方八面活鱍鱍嘉州大象喫盐多陜府铁牛添X得渴若作佛法商量喫铁棒有日在僧问德山托钵意旨如何师曰无意旨曰因什么托钵下僧堂师曰要行便行要坐便坐问大龙老倒放痴憨㵎水山花错指南坚固法身无觅处千峰盘屈色如蓝正与么时如何师曰剔起眉毛直下荐取曰直得上无攀仰下绝己躬师曰毕竟向甚处安身立命曰平生心胆向人倾师曰犹在半途问和尚色身败坏如何是坚固法身未审如何对他师曰破草鞋上堂问有句无句如藤倚树树倒藤枯句归何处师竖起拂子曰还见么曰鹞子过新罗师曰不如礼拜好乃曰有句无句如藤倚树石裂崖崩毒蛇当路树倒藤枯悉哩苏嚧沩山呵呵大笑和赃捉败了也且水不洗水一句作么生道皇天无亲唯德是辅上堂少室单传衲僧巴鼻碓觜生花驴鸣狗吠厕坑筹子念摩诃惊起法身无处避无处避若为论蓦拈拄杖卓一卓曰我行荒草里汝又入深村上堂举盘山道向上一路千圣不传慈明道向上一路千圣不然二尊宿与么大似灵龟曳尾祥符道向上一路掘地觅天上堂月生一无角铁牛眠少室月生二赤脚波斯入閙市月生三冰生于水青出于蓝蓦拈拄杖横按顾视曰文殊堂里万菩萨夜来尽向此中参谢知事头首上堂一新一旧跳出窠臼一出一入胡饼里呷汁一擒一纵开眼作梦一照一用鳝鱼走入麻油瓮所以道若论此事直须挥劒若不挥劒渔父栖X巢古人与么大似将钱买李子只从赤边咬且道结角在什么处蓦拈拄杖卓一卓下座冬至上堂日南长至庆无不利石笋暗抽条寒巖增暖气东村王老半醉半醒林下道人没巴没鼻蓦拈拄杖曰若人于此彻根源胜似燃灯亲授记郑拄杖下座上堂不求诸圣不重己灵折折德山棒哑除临济喝终日泥猪疥狗哆哆和和不记月之大小岁之余𨳝知他是凡耶是圣耶祥符若放过三十年后遭人检点若不放过如何道得转身句喝一喝曰上士游山水中人坐竹林上堂正令全提十方坐断千差万别一句该通佛与众生皆为剩法恁么会得全宾是主全主是宾且超越一句作么生道良久曰蛊毒之家水莫尝上堂高高处无物堪比伦低低处犹难拟议一毫端上立宝王剎宽廓非外百草头上突出妙喜世界寂寥非内权实照用并行敲碎髑髅里眼睛揑出虗空里骨髓且听诸人东卜西卜忽若把断要津如何通信八月秋何处热上堂一叶落天下秋风高云淡水碧空浮达磨不会接手句少林空坐冷啾啾叵耐云门垛根汉复于头上更安头记得僧问云门达磨九年面壁意旨如何门曰念七师喝曰果然只在遮里良久复曰勘破了也上堂十五日巳前无绳自缚十五日巳后脚瘦草鞋宽正当十五日天无私葢地无私载风不鸣条雨不破块大家抚掌乐昇平一任东倒及西攂喝一喝上堂拨转天关掀X翻地轴冰稜上走马劒刃上翻身未是衲僧行履处万年一念一念万年罗笼不肯住唿唤不回头亦未是衲僧行履处透脱两重窠臼别有生机一路向百草头上罢却干戈山僧甘心生陷无间地狱是汝诸人还自简责么喝一喝曰漆桶参堂去上堂今朝正月半普请大家看过去灯明如来在汝诸人脚跟下放光动地还见么若也见得神头鬼面里元来有人在若见不得切忌撞墻撞壁灵隐佛海遗书至上堂僧问昨夜春风十分恶掀倒飞来峰倒卓嘉州大象喫一拳陜府铁牛攧折角正与么时佛海禅师迁化向甚么处去师曰大众证明曰恁么则烦恼海中为雨露无明山下起云雷师曰川僧得与么藞苴乃曰唿猿洞口虗空迸裂鸦飞不度如行如说三十三天扑帝钟打刀须是镔州铁喝一喝下座上堂拈拄杖卓一下曰迷时只迷者箇复卓一下曰悟时只悟者箇迷悟两忘粪扫堆头重添搕𢶍莫有向东涌西没全机独脱处道得一句么若道不得华藏自道去也郑拄杖上堂平白地上拈起一丝毫头尽大地人亡锋结舌远过恒沙国近在口皮边会则碓觜生花不会则铁牛衔草去却两头机如何通信良久曰久雨不晴脚下泥深三尺上堂举僧问投子月未圆时如何子曰吞却三箇四箇僧曰圆后如何子曰吐却七箇八箇师曰吞却与吐却算来无处着要见滑稽人便是王番绰无门无傍四达皇皇吾不X知其名字故强名之曰道厕坑筹子𨁝跳入诸人八万四千毛窍里触着五脏神恶发连兜两掌直得血溅梵天山僧闻得袖手熙熙如登春台如享大牢是汝诸人还觉脑门重么喝一喝问宝山既到莫空归如何是径山宝师曰有眼者见曰圆陀陀光铄铄遮边那边无不着师曰海人知贵不知价留与人间光照夜曰和尚还知么师曰老僧若知即说似上座上堂僧问放行特地隔千山把住无端亦自瞒千手大悲难摸𢱢铁牛撞破赵州关如何是赵州关师曰天上天下人透不过曰有佛处不得住时如何师曰头上漫漫曰无佛处急走过又作么生师曰三千里外逢人不得错举曰恁么则不去也师曰札曰摘杨花摘杨花又作么生师曰丁一卓二曰金毛狮子尾咤沙师呵呵大笑僧礼拜师乃曰有佛处不得住陜府铁牛双角露无佛处急走过南海波斯鼻孔大三千里外摘杨花种荳由来生稻麻拈拄杖曰赵州来也遂卓一卓下座解夏上堂四月十五日结七月十五日解六只骰子满盆红大都只是看头釆喝一喝上堂五日一参诸方常例不说少室单传不说灵山受记会则目前包褁不会则三头六臂忽有箇不受人瞒底出来道遮里是什么所在说会与不会只对他道作贼人心虗上堂今朝三月十五天色半晴半雨十分春色在枝头满眼覰见没可覩报诸人莫莾卤甜瓜彻蒂甜苦瓠连根苦上堂平白X地拈起一丝毫头尽大地人亡锋结舌百尺竿头进得一步妙喜世界百杂碎达磨大师九年面壁知他是真耶是伪耶灵隐咬交牙关力尽神疲也检点他不出何故彼彼丈夫三十年前五十年后拳踢相应忽然悟去未免撞入漆桶队里到箇里如何铁卵生儿上堂达磨不来东土二祖不往西天石室行者踏碓忘却移步玄沙讨鱼卖峭踏翻钓船且道者一队汉还有衲僧巴鼻也无良久曰当门不用栽荆棘后代儿孙惹着衣解夏上堂一箇葫芦才倒地满地葫芦尽倾倒欲识单传直指禅今日鬬凑得恰好上堂举僧问巖头路逢勐虗时如何头曰拶师曰巖头眼观东南意在西北好一拶性命落在别人手里上堂说到行不到好肉剜疮行到说不到扶篱摸壁行说俱到石笋抽条行说俱不到担雪填井离四句绝百非即不问诸人且道文殊问不二法门维摩因什么默然喝一喝曰贪他一粒粟失却半年粮上堂举僧问云门不起一念还有过也无云门对他道须弥山师曰大小云门话头也不识僧问虗空消殒事如何师曰罪不重科师晚年退居天童钳锤训诲学者云集后无疾坐逝门人建塔于山之中峰衢州光孝百拙善灯禅师和州乌江闽氏子僧问世尊初生意旨如何师曰一人传虗万人传实曰有意气时添意气不风流处也风流师曰赞叹也赞叹不X及曰只如云门大师道我当时若见一棒打杀与狗子喫贵图天下太平毕竟具什么眼目师曰脑后荐取上堂白日闹浩浩夜后静悄悄长廊走波波步步无欠少不识主人翁全身入荒草撞着傅大士问讯维摩老卧疾毗耶城几箇知天晓若是过量人不向那边讨为什么如此喝一喝曰下坡不走快便难逢南书记福州人久依应菴于赵州狗子无佛性话豁然契悟有偈曰狗子无佛性罗睺星入命不是打杀人被人打杀定菴称其脱略绍兴末终于归宗侍郎李浩居士字德远号正信幼阅首楞严如游旧国志而不忘后造明果投诚入室应菴揕其胸曰侍郎死后向什么处去公骇然汗下菴喝出公退参不旬日竟跻堂奥以偈寄同参严朝康曰门有孙膑舖家存甘贽妻夜眠还早起谁悟复谁迷菴见称善有鬻胭脂者亦久参应菴颇自负公赠之偈曰不涂红粉自风流往往禅徒到此休透过古今圈䙌后却来这里喫拳头教授严朝康居士湖州长兴人甞问道于荐福雪堂及见应菴于报恩得旨有颂曰赵州狗子无佛性我道狗子佛性有蓦然言下自知归从兹不信赵州口着精神自抖擞随人背后无好手骑牛觅牛笑杀人如今始觉从前谬时大慧在梅阳严以此颂寄呈慧答书略曰随人背后无好手此八万四千皆公活路X教忠光禅师法嗣泉州法石中菴慧空禅师赣州蔡氏子春日上堂拈拄杖卓一下曰先打春牛头又卓一下曰后打春牛尾惊起虗空入藕丝孔里释迦无路潜踪弥勒急走千里文殊却知落处抚掌大笑欢喜且道欢喜箇什么春风昨夜入门来便见千花生碓觜上堂千家楼阁一霎秋风祇知襟袖凉生不觉园林叶落于斯荐得触处全真其或未然且作寒温相见上堂举金刚经曰佛告须菩提尔所国土中所有众生若干种心如来悉如何以故如来说诸心皆为非心是名为心要会么春风得意马蹄疾一日看尽长安花僧问先佛垂范禁足安居未审是何宗旨师曰瑠璃钵内拓须弥僧便喝师便打临安府净慈混源昙密禅师天台卢氏子依资福道荣出家十六圆具习台教便觉廉纤遂弃参大慧于径山再谒雪巢一此菴元入闽留东西禅无省发之泉南参教忠光光俾悦众解职归前资偶举香严击竹因缘豁然契悟述偈呈忠忠举玄沙未彻语诘之无滞忠曰子方可见妙喜即辞往梅阳服勤四载住后上堂德山小参不答语千古丛林成话杷问话者三十棒惯能说诃说夯时有僧出的能破的德山便打风流儒雅某甲话也未问头上着枷脚下着扭你是那里人一回相见一伤神新罗人把手笑欣欣未跨船舷好与三十棒依前相厮诳混源今日恁么X批判责情好与三十棒且道是赏是罚具参学眼者试辨看上堂举云门问僧光明寂照徧河沙因缘师曰平地摝鱼虾辽天射飞鹗跛脚老云门千错与万错后示寂塔于本山吉州青原信菴唯禋禅师福之长乐李氏子年十一岁出闽依盱江禅悦广为童子阅五白始获僧服一日广以佛国白五十三知识颂授诸维那师侍其旁闻止住林有时要见十方佛无事闲观一片心之句便得要领广异其根利俾还闽谒鼓山佛心才及东禅月菴果西禅嬾菴需诸老时晦住龟山师往叩一日夜半摸索净巾次恍然大彻黎明趋方丈通其所证呈偈曰业识茫茫本无所据昨夜三更回头一觑一段灵光本来独露菴颔之复出岭见颜万菴于荐福入室次应对敏捷颜厉声曰者福州子被人教坏了也一众骇愕未几复往梅阳见大慧慧曰如何是佛师曰觌面相逢更无别法慧曰如何保任师曰饥来喫饭困来打眠既而随大慧北还慧一日问曰许多人入室几人道得着几人道不着师曰唯禋只管看慧忽展手曰我手何似佛手师曰天寒且请和尚通袖慧遽打一竹篦曰且道是赏你罚你师遂以颂发挥佛祖机缘十数则呈慧其世尊初生曰撞出头来早自错那堪开口便称尊当时若解深藏舌免得闲愁到子孙慧为之击节后开法天台真如迁报恩豫章上蓝吉州青原僧问三圣道我逢人则出出X则不为人意旨如何师曰移华兼蝶至曰兴化道我逢人则不出出则便为人又作么生师曰买石得云饶上堂举僧问云门树凋叶落时如何门曰体露金风师曰云门袖头打领腋下剜襟不妨好手子细看来未免牵丝带线或问报恩树凋叶落时如何只向他道来年更有新条在恼乱春风卒未休上堂拈拄杖曰十方国土中唯有一乘法者箇是横泉拄杖子那箇是一乘法卓一下曰千峰势倒岳边止万派声归海上消宋光宗绍熙壬子五月十九日示寂书偈曰末后一句觌面分付拟议思量世谛流布遂跏趺而逝罗湖莹仲温状其行东林颜禅师法嗣荆南府公安遯菴祖珠禅师南平人上堂不是心不是佛不是物沥尽野狐涎趯翻山鬼窟平田浅草里露出焦尾大虫太虗寥廓中放出辽天俊鹘呵呵呵露风骨等闲拈出众人前毕竟分明是何物咄咄上堂玉露垂青草金风动白苹一声寒雁呌唤起未惺人汀州报恩法演禅师果州人上堂举俱胝竖指因缘颂曰佳人睡起懒梳头把得金钗插便休大抵还他饥骨好不涂红粉也风流临安府净慈肯堂彦充禅师于潜盛氏子幼依明堂院义堪为师首参大愚宏智正堂大圆诸老后闻东林谓众曰我此间别无元妙祇有木札羹鉄钉饭任X汝咬嚼师窃喜之直造谒陈所见林曰据汝见处正坐在鑑觉中师疑不巳将从前所得底一时飏下一日闻僧举南泉道时人见此一株华如梦相似默有所觉曰打草祇要蛇惊次日入室林问那里是巖头密启其意处师曰今日捉败这老贼林曰达磨大师性命在汝手里师拟开口蓦被拦胸一拳忽大悟直得汗流浃背点首自谓曰临济道黄檗佛法无多子岂虗语耶遂呈偈曰为人须为彻杀人须见血德山与巖头万里一条铁林然之住后上堂世尊不说说迦叶不闻闻卓拄杖曰水流黄叶来何处牛带寒鸦过远村上堂举雪峰示众曰尽大地是箇解脱门因甚把手拽不入师曰大小雪峰话作两橛既尽大地是箇解脱门用拽作么上堂一向与么去法堂前草深一丈一向与么来脚下泥深三尺且道如何即是三年逢一闰鸡向五更啼上堂举卍菴先师道坐佛床斫佛脚不敬东家孔夫子却向他乡习礼乐师曰入泥入水即不无先师争奈寒蝉抱枯木泣尽不回头卓拄杖曰灼然有不回头底净慈向升子里礼汝三拜上堂三世诸佛无中说有阆𦿆拾华鍼六代祖师有里寻无猿猴探水月去此二途如何话会侬家不管兴亡事尽日和云占洞庭元菴受智者请引座曰南山有箇老魔王烱烱双眸放电光口似血盆呵佛祖牙如劒树骂诸方几度业风吹不动吹得动云黄山畔与嵩头陀傅大士一火破落X户依旧孟八郎赚他无限痴男女开眼堂堂入镬汤忽有箇衲僧出来道既是善知识为甚赚人入镬汤只向他道非公境界后示寂塔于寺之南菴婺州智者元菴真慈禅师潼州李氏子初依成都正法出家具戒后游讲肆听讲圆觉至四大各离今者妄身当在何处毕竟无体实同幻化因而有省作颂曰一颗明珠在我这里拨着动着放光动地归以呈其师师举狗子无佛性话诘之师曰虽百千万亿公案不出此颂也其师以为不逊乃叱出师因南游至庐山圆通挂搭时卍菴为西堂为众入室举僧问云门拨尘见佛时如何门曰佛亦是尘师随声便喝以手指胸曰佛亦是尘师复颂曰拨尘见佛佛亦是尘问了答了直下翻身劝君更尽一杯酒西出阳关无故人又颂尘尘三昧曰钵里饭桶里水别宝崑崙坐潭底一尘尘上走须弥明眼波斯笑弹指笑弹指珊瑚枝上清风起卍菴深肯之成都府昭觉绍渊禅师上堂镕瓶盘钗钏作一金搅酥酪醍醐成一味如是主宾道合内外安和五位君臣齐透四种料拣一串放行则细雨蒙蒙秋风飒飒把住则空空如也谁敢正眼覰着且道放行为人好把住为人好等闲一似秋风至无意凉人人自凉上堂举僧问云门树凋叶落时如何门曰体露金风师曰要明陷虎之机须是本色衲僧始得云门大师具逸羣三昧击节扣关于闪电光中出一只手与人X解粘去缚拔楔抽钉不妨好手子细点检将来大似与贼过梯昭觉即不然忽有人问树凋叶落时如何只向他道落霞与孤鹜齐飞秋水共长天一色上堂举赵州初见南泉问如何是道泉曰平常心是道州曰还假趋向也无泉曰拟向即乖州曰不拟争知是道泉曰道不属知不属不知知是妄觉不知是无记若真达不疑之道廓然如太虗空岂可强是非耶师曰奇怪诸禅德虽是沙弥初入道一拨便转岂不是伶俐人南泉如善射者发箭箭箭中红心若不是赵州大难承当便向平常心是道处动着关棙子去却胸中物丧却目前机头头上明物物上显便能信脚行信口道等闲拈出着着有出身之路且道以何为验岂不见僧问如何是祖师西来意答曰庭前栢树子问万法归一一归何处答曰我在青州作一领布衫重七斤问如何是赵州答曰东门西门南门北门与人解粘去缚抽钉拔楔坐断天下人舌头穿过天下人鼻孔岂不是平常心是道底关棙子且不是饤饾底言语排叠底章句推人在死水里者箇便是沙弥底样子应当学欲行千里一步为初白日青天快着精衫徽州简上座参大慧于径山时卍菴为首座一日为众入室问师曰一二三四五六七明眼衲僧数不出你试数看师便喝菴曰七六五四三二一你又作么生师拟对菴便打出曰你且莫乱道师于言下有省X遽说偈曰你且莫乱道皮毛卓竖寒只知梅子熟不觉鼻头酸颂狗子无佛性话曰赵州老汉浑无面目言下乖宗神号鬼哭平江崑山资福遂翁处良禅师山阴刘氏子十三游方初为妙喜侍者长从卍菴颜为书记能善文词人咸以良书记称尝居秀州法喜院拈香为卍菴嗣再岁庐会稽海上尤太常守临海起师领紫櫜次领崑山荐福资福宋孝宗淳熙丁未六月戊寅以疾逝遗言藏骨庐山智林寺寺为卍菴与师所同建也西禅需禅师法嗣福州鼓山木菴安永禅师闽县吴氏子弱冠为僧未几谒懒菴于云门一日入室菴曰不问有言不问无言世尊良久不得向世尊良久处会随后便喝倏然契悟作礼曰不因今日问争丧目前机菴许之住后上堂要明箇事须是具击石火闪电光底手段方能崄峻巖头全身放舍白云深处得大安居如其覰地觅金针直下脑门须迸裂到这里假饶见机而变不犯锋铓全身独脱犹涉泥水祇如本分全提一句又作么生道击拂子曰淬出七星光灿烂解拈天下任横行上堂举睦州示众曰诸人未得箇入处须得箇入处既得箇入处不得忘却老僧师曰恁么说话面皮厚多少木菴则不然诸人未得箇入处须得箇入处既得箇入处直须飏下入处始得上堂拈拄杖曰临济小厮儿未曾当头道着今日全身放憨X也要诸人知有掷拄杖下座僧问须弥顶上翻身倒卓时如何师曰未曾见毛头星现曰恁么则倾湫倒岳去也师曰莫乱做僧便喝师曰雷声浩大雨点全无温州龙翔柏堂南雅禅师上堂瑞峰顶上栖凤亭边一杯淡粥相依百衲蒙头打坐二祖礼三拜依位而立已是周遮达磨老躁胡分尽髓皮一场狼籍其余之辈何足道哉柏堂恁么道还免诸方检责也无拍绳床曰洎合停囚长智上堂大机贵直截大用贵顿发纵有啮镞机一鎚须打杀何故我王库内无如是刀上堂紫蕨伸拳笋破梢杨花落尽绿阴交分明西祖单传句黄栗留鸣燕语巢这里见得谛信得及若约诸方决定明窗下安排龙翔门下直是一鎚鎚杀何故不是与人难共住大都缁素要分明福州天王志清禅师上堂竖起拂子曰只这箇天不能葢地不能载徧界徧空成团成块到这里三世诸佛向甚么处摸索六代祖师向甚么处提持天下衲僧向甚么处名邈除非自得自证便乃敲唱双行虽然如是未是衲僧行履处作么生是衲僧行履处是非海里横身入豺虎丛中纵步行南劒州劒门安分菴主少与木菴同隶业安国后依懒菴未有深证辞谒径山大慧行次江千仰瞻宫阙闻街司喝侍郎来释然大悟作偈曰几年箇事挂胸怀问尽诸方眼不开肝胆此时俱裂破一声江上侍X郎来遂径回西禅懒菴付以伽黎自尔不规所寓后菴居劒门化被岭表学者从之所作偈颂走笔而成凡千余首盛行于世示众这一片田地汝等诸人且道天地未分巳前在甚么处直下彻去巳是钝置分上座不少了也更若拟议思量何啻白云万里蓦拈拄杖打散示众上至诸佛下及众生性命总在山僧手里检点将来有没量罪过还有检点得出者么卓拄杖一下曰冤有头债有主遂左右顾视曰自出洞来无敌手得饶人处且饶人示众十五日巳前天上有星皆拱北十五日巳后人间无水不朝东巳前巳后总拈却到处乡谈各不同乃屈指曰一二三四五六七八九十十一十二十三十四诸兄弟今日是几良久曰本店买卖分文不賖东禅岳禅师法嗣福州鼓山宗逮禅师上堂世尊道应如是知如是见如是信解不生法相遂喝曰玉本无瑕却有瑕福州鼓山石菴知玿禅师谢李深卿陈仲龄上堂昔在东溪日花开叶落时几拟以黄金铸作钟子期古人恁么道大似焦桐挂壁罕遇知音白云今日幸遇二士到来正值六合风清万籁俱息不免再理朱絃试弹一曲横按拄杖曰诸人还闻么闻即不无且道是何曲调卓拄杖曰太古希声无限意知音知后更谁知上堂语是谤默是诳不语不默转增虗妄喝一喝曰春风吹落桃李花淡烟疎雨笼青嶂X杭州径山寓菴德灊禅师兴化人初住径山至山门弹指一下便入西禅净禅师法嗣福州干元钝菴宗颖禅师上堂卓拄杖曰性燥汉祇在一槌靠拄杖曰灵俐人不劳再举而今莫有灵俐底么良久曰比拟张麟兔亦不遇兴化府华严别峰云禅师初住福州支提迁福泉华严上堂千种言万般解只要教君长不昧且道不昧箇什么唤作竹篦则触不唤作竹篦则背上堂弥勒大士朝入伽蓝暮成正觉总似者般钝汉有甚用处直饶隔山望见支提双童峰便回去脚跟下好与三十上堂举真净道也无禅也无道也无元也无妙快活须明者一窍师曰既无禅道又无元妙甚处得者一窍若有一窍可明如何得快活去诸人即今要得快活么便下座上堂过去诸如来斯门巳成就是甚语话现在诸菩萨今各入圆明诬人之罪未来修学人当依如是法莫钝置他好其奈茫茫宇宙人无数几箇男儿是丈夫福州中济无禅立才禅师上堂举雪窦道三分光阴二早过灵台一点不揩磨贪生逐日区区去唤不回头争奈何雪窦老汉颟颟顸顸儱儱侗侗更参三十年也未会禅在然虽如是土旷人稀试听下箇註脚瞎却摩醯三只眼南北东西路不分上堂举赵州喫茶去话师曰赵州逢人喫茶谁知事出急家翻手X作云作雨顺风撒土撒沙引得洞山无意智问佛也道三斤麻读此菴语录偈曰南海波斯持密呪千言万语少人知春风一阵来何处吹落桃花三四枝开善谦禅师法嗣建宁府仙州山吴十三道人每以己事扣诸禅宿无所入及开善归结茅于其左遂往给侍参请宋绍兴庚申三月八日夜释然启悟占偈呈善曰元来无缝罅髑着便光辉既是千金宝何须弹雀儿善答曰啐地折时真庆快死生凡圣尽平沉仙州山下呵呵笑不负相期宿昔心育王光禅师法嗣临安府灵隐妙峰之善禅师湖州刘氏子世居彭城上世皆登膴仕师生资性高洁年十三辞家受业于德清齐政院凡经论一见輙了大意参佛照于鄮山因风幡话契旨照印以偈曰今日与君通一线斩钉截铁起吾宗遂入匡庐卓钖妙高峰下十年出住台州慧因晚居灵隐灵隐密迩行阙轮蹄凑集师掩户无所将迎公卿贵人或见但寒温而巳会天童虗席时郑清之秉钧轴具疏劝请勉师必赴师曰老僧年踰耄矣尚夜行不休乎辞弗就上堂应物现形如水中月信手拈来一时漏泄以拂子击禅床左边曰这里是镬汤炉炭击右边曰这里是劒树刀山前面是观音势至后面是文殊普贤中间一着还知落处么又击一击曰毗婆尸佛早留心直至如今不得妙X上堂久参高士眼空四海鼻孔辽天见也见得亲说也说得亲行也行得亲用也用得亲只是未识老僧拄杖子在何故将成九仞之山不进一篑之土示众汾阳道识得拄杖子行脚事毕错三角道识得拄杖子入地狱如箭错老僧则不然识得拄杖子错妙峰三箇错不是无病药庞公卖笊篱清平道木杓师将示寂澡身趺坐书偈曰来也如是去也如是来去一如清风万里书毕而逝宋理宗端平乙未九月二十八日也寿八十四腊七十一火浴获舍利无数痊于灵隐之西冈临安府净慈北㵎居简禅师潼川龙氏子世业儒依邑之广福院得度参别峰涂毒沉默自究一日阅卍菴语有省再参佛照机契自是往来其门者十五年走江西访仲温于罗湖与师议论温大奇之遂以大慧竹篦付之出世台之报恩光孝大参真西山时为江东部使者以东林力致不可乃退隐飞来峰北磵十年故称北磵起应霅之铁佛西余常之显庆碧云苏之慧日湖之道场后奉旨迁净慈寺上堂识得一万事毕了事衲僧一字不识直饶恁么未称全提禹力不到处河声流向西上堂举密师伯与洞山在饼店密于地上畵一圆相谓洞山曰把将去山曰拈将来保宁勇曰非但二老提不起尽大地人亦提不起师曰北㵎敢道保宁计穷力尽上堂举赵州入僧堂曰有贼有贼见一僧便捉曰贼在这里僧曰X不是某甲州托开曰是即是不肯承当师曰赵州收处太宽放去太急净慈则不然家贼难防家财必丧卓拄杖曰只可错捉不可错放上堂以大圆觉为我伽蓝身心安居平等性智喫官酒卧官街当处死当处埋本来无位次何用强安排上堂云巖二十年在药山只明此事澄潭不许苍龙蟠赵州四十年不杂用心除二时粥饭是杂用心兔子何曾离得窟宋理宗淳祐丙午春示疾索笔书偈于纸尾复书曰四月一日珍重六字至期假寐而逝寿八十三腊六十二葬全身于月堂昌塔侧遵遗命也有北磵集十九卷行世临安府径山淅翁如琰禅师台州周氏子上堂拈拄杖曰蒋山唤这箇作拄杖子诸人亦唤这箇作拄杖子还有缁素也无阑干虽共倚山色不同观维摩赞曰毗耶示疾放憨痴添得时人满肚疑不是文殊亲勘破者些毛病有谁知湖州上方朴翁铦禅师天资奇逸辩博无碍上堂举僧问赵州狗子还有佛性也无州曰无师曰狗子佛性无还他大丈夫是非虽入耳壁上挂葫芦赞达磨像曰一言巳出驷难追赖得君王放过伊杨子江心航折苇浪头何似问头危福州东禅性空观禅师上堂举僧问盐官如何是本身卢舍那官曰与老僧过净瓶来僧将净瓶至官曰却安旧处着僧复问官曰古佛过去久矣师曰盲者X难以与乎文彩聩者难以与乎音声这僧既不荐来机盐官只成虗设云门道无朕迹扶盐官不起以拂子画一画曰前来葛藤一时划断且道毕竟如何是本身卢舍那掷拂子下座庆元府育王孤云权禅师上堂举僧问雪峰古磵寒泉时如何峰曰瞪目不见底曰饮者如何峰曰不从口入又问赵州古磵寒泉时如何州曰苦曰饮者如何州曰死师曰一人随波逐浪一人截断众流检点将来总欠会在今日有问育王古磵寒泉时如何只对他道须是亲见雪峰饮者如何问取赵州有送僧归凤山偈曰凤凰山下凤凰儿文彩才彰羽翼齐铁网拦天缦不得归心巳在碧梧枝庆元府育王秀巖师瑞禅师上堂举演化问报慈曰如何是真如佛性慈曰谁无化不契遂请益护国国曰谁有化于言下契悟师曰谁无谁有全机道言下翻身不唧𠺕直饶未举巳先行错认簸箕作熨斗呵呵呵若人便解倒骑驴一生不着随人后上堂举灌溪参临济济下禅床搊住溪曰领领济乃托开师曰雨散云收后崔嵬十数峰倚阑频顾圣回首与谁同临安府净慈退谷义云禅师福州闽清黄氏子幼业儒既冠游国学因读论语中庸有所悟入从山堂淳祝发至吴首谒铁菴菴留入侍司一日室中问国师三唤侍者话师亟举手掩其口又问侍者三应又作X么生师拂袖径出菴大喜时佛照唱道灵隐师往依之及佛照移育王命师分座照闻其说法叹曰此子提唱宛如雪堂吾钵袋有所託矣出住香山育王诸大剎而朝命又起莅净慈僧问三圣道我逢人则出出则不为人意旨如何师曰东斗西移曰兴化道我逢人则不出出则更为人又作么生师曰南斗北转上堂奔流度刃疾燄过风啐啄同时崖州万里有底道如人学射久习则巧殊不知未彀巳前中的早涉迂回了也赵州到茱萸靠却拄杖即且置只如孚上座道圣箭折也意作么生喝一喝曰若不同床睡焉知被底穿宋宁宗开禧丙寅五月师示微疾作偈别众曰意乌猝猝万人气索佛法向上何曾蹋着临行业识茫茫一任诸方卜度遂寂寿五十八腊三十五塔于寺之东北隅庆元府育王空叟宗印禅师上堂举僧问长沙如何是上上人行履处沙曰如死人眼僧曰上上人相见时如何沙曰如死人手师曰死人眼死人手金乌飞玉兔走直截根源取之左右张翁醉倒卧官街元是是李翁喫私酒僧问如何是本来身师曰风吹日炙曰意旨如何师曰钉钉胶粘上堂二由一有一亦莫守平地上死人无数一心不生万法无咎屎窖里头出头没孤迥迥峭巍巍华须连夜发莫待晓风吹上堂铁崑崙儿喫一攧南海波斯舞不辍夜半失却拦腰帛笑倒东村王大伯拍禅床下座X金陵钟山铁牛印禅师示众若是大丈夫汉兴决烈之志屏浮滥之行从脚跟下一刀两段向佛祖外一覰便透身心俱了亦不为难亦不患护身符子不入手良久曰还会么高山流水深深意自有知音笑点头颂南泉水牯牛话曰不如随分纳些些唤作平常事巳差绿草溪边头角露一蓑烟雨属谁家明州天童无际了派禅师上堂三五十五月圆当户虽然匝地普天耍且秋毫不露对景凭谁话此心令人翻忆寒山子上堂诸人十二时中上来下去折旋俯仰起居问讯瞒崇恩一点不得只今坐立俨然宾主交参面面相覩崇恩亦瞒诸人一点不得既然彼此不相瞒为什么自作障碍喝一喝曰因风吹火用力不多上堂昨夜安排一段禅天明起来都忘却而今打鼓众云臻对面临时旋揑合乃回顾侍者曰记取者一着佛涅槃上堂释迦老子昔向今辰入大寂定堪笑天下丛林刻舟求劒二千余年区区不巳崇恩今日不动神机捩转瞿昙鼻孔不图打草惊蛇只要大家相见汝等诸人各宜子细观瞻莫教错过遂合掌曰不审不审上堂佛法在你日用处在你着衣喫饭处在你语言酬酢处在你行住坐卧处在你疴屎送尿处拟心思量便不是了也咄啼得血流无用处不如缄口过残春题郁山主像赞曰䇿蹇溪桥蹉跌时悞将豌豆作真珠儿曹不解藏家丑笑倒杨岐老古锥X石菴正玸禅师归湖上偈曰鸟不惊飞水不流碧潭空阔冷涵秋一丝头上无香饵风辊芦花落钓舟明州天童海门师齐禅师初住台州瑞巖奉旨迁天童每晨起童行捧香盒随师口诵华严诣各殿堂行香及回方丈巳毕全部行者告众众皆不信师乃令八十一人各执经一卷师陞座诵一卷毕其八十一人各闻诵自所执经始知师为华严菩萨应世者也江州云居率菴梵琮禅师上堂举百丈野狐话颂曰百丈野狐石女无夫一回泪出沧海干枯浴佛上堂且喜今朝降独尊率菴无物庆生辰只将一霎蔷薇露洗出湖山净法身华藏演禅师法嗣湖州何山月窟慧清禅师上堂举天台韶国师初参法眼因僧问法眼如何是曹源一滴水眼曰是曹源一滴水韶闻豁然开悟师曰曹源一滴水相骂饶接此束鷃雀空啾啾骅骝巳千里天童全禅师法嗣庆元府育王笑翁妙堪禅师慈谿毛氏子广颡平顶骨气清豪从野菴钦受业依息菴观于金山参松源岳于灵隐皆不契时无用全居天童径造其室用问行脚僧游山僧师曰行脚僧用曰如何是行脚事师以坐具便摵用曰此僧敢来者里捋虎须俾参堂一日用举狗子无佛性话问师师拟开口用以竹篦噼口便翟支师应声呈偈曰大涂毒鼓轰天震地转脑回X头横尸万里用颔之即命侍香巳而报恩约致师分座太守程公请出世妙胜次迁金文光孝忠献史卫王以堂牒除台之报恩天台旧无律宗师与大卿齐公议合十寺为大剎筑坛场命负毗尼学者倡开遮持犯之法风励新学闽帅王公复请居雪峰未几诏住灵隐卫王以大慈完美请师开山及王薨师菴居上柏台州使君陈公以瑞巖邀师无何江心牒至监丞史公强之乃起净慈诏下丐辞不允大参余公书来不可重违君命明年荆湖总臣奏令僧道买紫衣师号俾以师号住持师谓曰若是则千金之子皆可主法我道殆矣奏疏殿陛上书庙堂其议遂寝诏徙天童力辞东归翠巖筑室奉先世香火育王虗席复有旨起师再辞不许乃奉诏上堂膏雨及时江山如洗幽鸟语乔林残红随远水可怜盲聋瘖痖人不识此方真教体上堂举保寿开堂三圣推出僧话颂曰一人客路如天远一箇归心似箭轻彼此征途虽有异须知同日到天庭上堂举汾阳示众曰识得拄杖子行脚事毕颂曰平地无因立话端揭天声撼怒涛寒直饶识得拄杖子也是封皮作信看天童除昼再至大参赵公复请主净慈悉谢之示疾书遗表作寺丞张公书请主后事通守永嘉曹公来问疾从容叙世契移顷书偈曰业镜高悬七十二年一槌击碎大道坦然置笔泊然而逝杭州灵隐石鼓希夷禅师上堂举瑯琊觉法华举相X见公案颂曰闻名不如见面见面不如闻名此地无金二两俗人沽酒三升上堂举南泉曰文殊普贤昨夜三更起佛见法见每人与二十棒趂出院也赵州曰和尚棒教谁喫南泉曰且道王老师过在甚么处赵州礼拜而出颂曰春风吹落碧桃花一片流经十万家谁在畵楼沽酒处相邀来喫赵州茶和梁山远禅师十牛图颂寻牛只管区区向外寻不知脚底巳泥深几回芳草斜阳里一曲新丰空自吟见迹枯木崖前差路多草窠里辊觉非么脚跟若也随他去未免当头蹉过他见牛识得形容认得声戴嵩从此妙丹青彻头彻尾浑相似子细看来未十成得牛牢把绳头莫放渠几多毛病未曾除徐徐蓦鼻牵将去且要回头识旧居牧牛甘分山林寄此身有时亦踏马蹄尘不从犯着人苗稼来往空劳背上人骑牛还家指点前坡即是家旋吹筒角出烟霞忽然变作还乡曲未必知音是伯牙忘牛存人栏内无牛趂出山烟蓑雨笠亦空闲行歌坐乐无拘系赢得一身天地间人牛俱忘慙愧众生界巳空箇中消息若为通后无来者前无去未审凭谁继此宗返本还源灵机不堕有无功见色闻声不用聋昨夜金乌飞入海晓来依旧一轮红入鄽垂手者汉亲从异类来分明马颔与驴腮一挥銕棒如风疾万户千门尽豁开明州雪窦野云处南禅师上堂百计推寻永不见面一时休去在处逢渠长连床上喫粥喫饭取饱为期X我且问你常住一粒米是几番过手上堂斩钉截铁特地乖张就下平高衲僧笑具皇觉到此有理难伸未审诸公如何理论上堂摩醯正眼熙然赫然一处该通万机顿赴缚虎擒龙惊天动地且平常一句又作么生莫把是非来辨我浮生穿凿不相关福州雪峰灭堂了宗禅师上堂空索索冷冰冰清虗之理毕竟无身为什么却有许多烟雨会得么若会得七种供养诸人若会不得滴水难消幽州盘山思卓禅师上堂拈拄杖曰登山渡水全借这人掷拄杖曰相见易得好共住难为情上堂寂寂惺惺有气死人惺惺寂寂无用顽石嘻下载清风付与谁丞相钱象祖居士初守金陵甞游保宁问道于无用全公有所契入后于乡里建接待十所皆以净土极乐名之创止菴为栖息之所自左相辞归精修净业于宋宁宗嘉定己巳闰二月得微疾有问起居者则曰不贪生不怖死不生天上不生人中惟当往生净土耳言讫趺坐而化雪峰然禅师法嗣如如颜丙居士颂赵州有主沙弥话曰解把一茎野草唤作丈六金身会得头头皆是道眼中瞳子面前人颂子湖狗话曰贫家无所有只养一只狗便是佛出来也须遭一口育王璞禅师法嗣X宁波育王妙智廓禅师长溪林氏子幼颖悟年十五薙染依大圆璞有省服勤数载及璞继席径山师典第一座丞相沈公以庐山请出世次迁育王孝宗诏舍利宝塔安奉禁中召师对问舍利从何发现师曰从陛下圣心发现上大悦赐师妙智禅师号日本国王阅师偈语自言有所发明岁修弟子礼且送财建舍利殿师晚投老于乌石山立笑月菴作终焉计宋孝宗淳熈庚子示微恙说偈而逝寿六十二腊四十七塔于菴之寝室净慈一禅师法嗣庆元府天童息菴达观禅师义乌赵氏子初参应菴于天童次见无菴于道场后于净慈水菴室中明得二老垂手处一语破的而返至龙翔柏堂分第一座后开法严州灵巖阅四剎被旨陞灵隐上堂举二祖问达磨安心公案颂曰长安深夜雪漫漫欲觅心安转不安总使言前开活眼那知巳被老胡瞒示众举南泉曰江西马师说即心即佛王老师不恁么道不是心不是佛不是物恁么有过么赵州礼拜而出僧随问州曰上座礼拜便出意作么生州曰你却问取和尚僧乃问适来谂上座意作么生泉曰他却领得老僧意旨师颂曰惯弄瑶琴与琵琶清音历历遍天涯堪嗟不入聋人耳空使西山日又斜袁州仰山简菴嗣清禅师上堂举达磨大师一日谓门人曰时将至矣汝等盍各言所得乎最后慧可出X礼三拜依位而立磨曰汝得吾髓师颂曰揑目生华立问端得他皮髓被他谩者般瞎汉能多事六月无霜也道寒道场全禅师法嗣常州华藏伊菴有权禅师临安昌化祁氏子年十四得度十八岁礼佛智裕于露隐时无菴为第一座室中以从无住本建一切法问之师久而有省答曰暗里穿针耳中出气菴可之遂密付心印甞夜坐达旦行粥者至忘展钵邻僧以手触之师感悟说偈曰黑漆崑崙把钓竿古帆高挂下惊湍芦花影里弄明月引得盲龟上钓船佛智甞问心包太虗量廓沙界时如何师曰大海不宿死尸智抚其座曰此子他日当据此座呵佛骂祖去在师益自韬晦游历湖湘江淛几十年依应菴于归宗参大慧于径山无菴住道场招师分座于是声名赫然住后上堂今朝结却布袋口明眼衲僧莫乱走心行灭处解翻身喷嚏也成狮子吼栴檀林任驰骤剔起眉毛顶上生剜肉成疮露家丑上堂禅禅无党无偏迷时千里隔悟在口边所以僧问石霜如何是禅霜曰㼾甎又僧问睦州如何是禅州曰勐火着油煎又僧问首山如何是禅山曰猢狲上树尾连颠大众道无横径立处孤危此三大老行声前活路用劫外灵机若以衲僧正眼检点将来不无优劣一人如张良入阵一人如项羽用兵一人如孔明料敌若人辨白得可与佛祖齐肩虽X然如是忽有箇衲僧出来道长老话作两橛也适来道道无横径无党无偏而今又却分许多优劣且作么生祗对还委么把手上山齐着力咽喉出气自家知宋孝宗淳熙庚子秋示微疾书偈趺坐而逝茶毗齿舌不坏获五色舍利无数󰢍于横山之塔分骨归塟万年寺左径山印禅师法嗣润州金山道奇禅师僧问雪峰道望州亭与汝相见了也意旨如何师曰左眼半觔曰乌石岭与汝相见了也作么生师曰右眼八两曰僧堂前与汝相见了也又且如何师曰鼻孔大头向下曰只如鵞湖骤步入方丈保福入僧堂此意又作么生师曰水向石边流出冷风从花里过来香上堂此段大事无处不周新焦山未离东霞时巳与诸人相见了也且道相见底事作么生几多头角成龙去虾蟹依前努眼睛上堂至道本乎一心心法本乎无住无住心体灵知不味性相寂然所以道吾打鼓四大部洲同参拄杖横也挑干干坤大地钵盂展也覆却恒河沙界到这里象王行处狐兔绝踪水月现时风云自异古今收不得历劫不知名千圣立下风谁敢当头道咄我王库内无如是刀镇江府金山蓬菴自闻永聪禅师杭于潜徐氏子幼依本邑东资福出家十五从父游径山慕别峰机辩警拔白父愿学焉峰器之育王天童当䂐菴密菴全X盛时师往来两公间十余年后游闽越江东西湖南北凡遇名流反覆博约雍容尽底蕴乃巳出世台州净慧徙金陵保宁蒋山转金山终焉寿六十五腊五十七焦山体禅师法嗣庆元府天童痴钝智颖禅师颂达磨见武帝因缘曰提起须弥第一槌玉关金锁击难开重放背踏空劳力应悔迢迢万里来双林用禅师法嗣婺州三峰印禅师上堂举野狐话颂曰不落不昧诬人之罪不昧不落无绳自缚可怜柳絮随春风有时自西还自东龟峰光禅师法嗣杭州径山蒙菴元聪禅师福州朱氏子于晦菴会中得心要众椎为高弟庆元丁巳自福之雪峰被旨迁径山上堂举药山首造石头次参马祖有悟乃曰某甲在石头如蚊子上铁牛机缘颂曰倒腹倾膓说向伊不知何故尚迟疑只今便好勐提取莫待天明失却鸡上堂举赵州一日在东司上见文远过蓦召文远远应诺州曰东司上不可与汝说佛法颂曰明明道不说此理凭谁识春风一阵来满地花狼借送行者求僧偈曰山前麦熟雨初晴桑拓青连柳色新毫发不存风骨露头头总是比丘身大沩行禅师法嗣X常德府德山子涓禅师潼川人上堂见见之时见非是见见犹离见见不能及喝一喝曰鲸吞海水尽露出珊瑚枝众中忽有箇衲僧出来道长老休寐语却许伊具一只眼上堂横按拄杖曰一二三四五六七七六五四三二一循环逆顺数将来数到未来无尽日因七见一见一忘七踏破虗空铁牛汗出绝气息无踪迹掷下拄杖曰更须放下这箇始是参学事毕上堂拈拄杖曰有时夺人不夺境拄杖子七纵八横有时夺境不夺人山僧七颠八倒有时人境两俱夺拄杖子与山僧削迹吞声有时人境俱不夺卓拄杖曰伴我行千里携君过万山忽然撞着临济时又且如何喝一喝曰未明心地印难透祖师关大洪证禅师法嗣苏州府万寿月林师观禅师福州侯官黄氏子僧问三圣道逢人则出出则不为人意作么生师曰错曰兴化道逢人则不出出则便为人又作么生师曰错曰兴化旗鎗倒卓三圣肝胆齐倾师曰引不着曰只如今日和尚作么生为人师曰一棒一条痕举玄沙三种病话颂曰盲聋瘖痖捉败了也更问如何盲聋瘖痖云居会禅师法嗣万松坏衲大琏禅师赞释迦出山像曰行满功圆彻骨穷不胜羸瘦发鬔松弥天罪过今无数毗舍耶中一款供X五灯全书卷第四十七五灯全书X卍XXX五灯全书卷第四十八京都圣感禅寺住持僧编辑京都古华严寺住持僧较阅进呈临济宗南岳下十八世天童杰禅师法嗣夔州卧龙山破庵祖先禅师蜀广安王氏子闻缘老宿住昭觉往参扣语契令奉圜悟香火一日从方丈前过缘问庵头有人么师曰无人缘噼胸一拳曰你聻师忽有省出崃依德山涓落发寻受具至苏之万寿值雪夜坐自念行脚数年尚不能彻正闷闷间忽闻钟动趋后架举头见照堂二字疑情顿释既而见水庵一于双林水问师子尊者被罽宾斩却头且置你道西天胡子为什么无须师曰非双林不举此话水曰今日撞着个作家师曰心不负人面无惭色水遂拓开师曰勘破了也逮水庵谢事遂往见密庵于乌巨庵命师典客一日庵室中对旁僧举不是风动不是幡动师闻豁然大悟次日庵遇师于寮前谓师曰总不得作伎俩你试露个消息看师应声曰方丈X里有客庵呵呵大笑庵迁蒋山师侍行亲炙凡五载辞归蜀庵送以偈曰万里南来川䖃苴奔流度刃扣元关顶门戳瞎金刚眼去住还同珠走盘至夔门尚书杨公辅以卧龙请师出世未几辞去徧游于吴华藏遯庵演金山退庵奇灵隐笑庵悟径山蒙庵聪皆分第一座命说法历住常州荐福真州灵巖平江秀峰穹窿湖州资福最后约斋张公镃请为广寿慧云开山凡六坐道场皆王公鉅卿之所请惜全录淹没兹存者大鼎一脔耳上堂杨岐乍住屋壁疎满牀尽布雪珍珠缩却项暗嗟嘘翻忆古人树下居杨岐鬬胜不鬬劣秀峰鬬劣不鬬胜秀峰乍住没亲疎个个尽怀沧海珠满眼湖山看不足释迦弥勒是他奴上堂举密庵先师道有问冬来事京师山大黄贪他一粒米失却半年粮秀峰不恁么有问冬来事京师出大黄只图一粒米却得百年粮或被知事道长老长老莫道百年粮半年不少也得只向他道但办肯心必不相赚上堂举东山道如何是禅阎浮树在海南边近则不离方寸远则十万八千毕竟如何禅禅师曰穹窿也有个道处如何是禅阎浮树在海南边撑天拄地拄地撑天巧说不得只要心传毕竟如何禅禅上堂十五日巳前明似镜十五日巳后黑如漆正当十五日又且如何莺迁乔木频频语蝶恋芳丛对对飞师退资福赴径山蒙庵委以立僧有宝上座者具大知见遇知识开堂必横机捷出迎X锋取胜一日师开室宝至师垂语曰干坤之内宇宙之间中有一宝秘在形山语未竟宝拟开口师即打出宝欲师举话竟乃进语既于语半又被打出谓师故为摧折归衣单下脱去火后乡人收舍利呈师师拈起曰宝上座饶有舍利八斛四斗置之一壁还我生前一转语来掷地唯见脓血有道者问猢狲子捉不住时如何师曰用捉作么如风吹水自然成文示座主偈曰见犹离见非真见还尽八还无可还木落秋空山骨露不知谁识老瞿昙暮年侨寓径山将终时作书别所厚复书偈曰末后一句巳成忉怛写出人前千错万错掷笔端然而逝宋宁宗嘉定辛未六月九日也遗命散骨林间住持石桥收骨建塔于别峰塔之右寿七十六腊四十九临安府灵隐松源崇岳禅师处州龙泉吴氏子自幼卓荦不凡早岁慕出世法年二十三弃家首造灵石妙继见大慧杲于径山慧陞堂称蒋山应庵为人俓捷师闻之不待旦而行既至入室朝夕咨请一日庵问世尊有密语迦叶不覆藏汝作么生师曰钝置和尚庵励声一喝师有省庵大喜以为法器说偈劝使祝发宋隆兴初得度于临安白莲自是徧参诸大老罕当其意者廼入闽见木庵永永举有句无句如藤倚树问师师曰裂破永曰瑯琊道好一堆烂柴聻师曰矢上加尖永曰观公下语老僧不能过其如未在他日拂柄在手为人不得騐人不得师曰为人者使X博地凡夫一超入圣域固难矣验人者打向面前过不待开口巳知渠骨髓何难之有永举手曰明明向汝道开口不在舌头上后当自知逾年见密庵于衢之西山随问即答密庵微笑而巳师切于究竟至忘寝食密庵移蒋山华严径山师皆从之一日密庵挂牌为众入室次问僧不是心不是佛不是物师侍侧豁然大悟乃曰今日方会木庵道开口不在舌头上自是机辩纵横密庵迁灵隐师遂分座旋出世于平江澄照徙江阴之光孝无为之冶父饶之荐福明之香山平江之虎丘庆元丁巳被旨补灵隐上堂大凡扶竖宗乘须具顶门正眼悬肘后灵符只如保寿开堂三圣推出一僧保寿便打三圣道与么为人瞎却镇州一城人眼去在保寿掷下拄杖便归方丈二尊宿等闲一挨一拶便乃发明临济心髓殊不知性命总在者僧手里还有捡点得出者么昔年觅火和烟得今日担泉带月归岁旦示众元正改旦万事成现有时放行有时坐断不惜两茎眉和盘掇转佛法世法都卢一片既是佛法世法如何得成一片但办肯心必不相赚示众古者道拈起也天回地转放下也草偃风行冶父则不然拈起也干坤黯黑放下也瓦砾生光忽有一个半个蓦然翟支瞎顶门眼达磨一宗未至寂寥在示众举临济大师如蒿枝拂公案雪窦拈曰临济放处太危收来太速师拈拄杖曰临济据令而行不知孤负黄蘗雪窦尽力担荷也X只见得一边且道荐福节文在甚么处掷下拄杖示众举汾阳道识得拄杖子行脚事毕师曰汾阳虽则开口见胆争奈落在第二头蓦拈拄杖曰者个不得唤作拄杖子漆桶参上堂举保宁勇上堂大方无外大圆无内无内无外圣凡普会瓦砾生光须弥粉碎无量法门百千三昧拈拄杖曰总向者里会去苏噜苏噜悉利悉利师曰大小保宁业识茫茫不奈船何打破戽斗示众明眼衲僧因甚打失鼻孔有贼无赃僧问如何是一同一质师曰裂破曰如何是二同大事师曰一毛头上定干坤曰如何是三总同参师曰虾蟇蚯蚓跛鳖盲龟曰如何是四同真智师曰一不成二不是曰如何是五同徧普师曰大地撮来无寸土曰如何是六同具足师曰犹欠一着曰如何是七同得失师曰入泥入水曰如何是八同生杀师曰自救不了曰如何是九同音吼师曰八角磨盘空里走曰如何是十同得入师曰寒山逢拾得曰与什么人同得入师曰胡张三黑李四曰与谁同音吼师曰狸奴白牯曰作么生同生杀师曰德山棒临济喝曰甚么物同得失师曰草里辊曰阿那个同具足师曰信手拈来着着亲曰是甚么同徧普师曰鍼锋影里骑大鹏等闲挨落天边月曰何人同真智师曰黑山鬼窟曰孰与总同参师曰灯笼入露柱曰那个同大事师曰嘉州大象陜府铁牛曰何物同一质师曰盌脱丘居灵隐六年法道益盛得法者众X晚退居东庵示微疾作手书别诸公卿且垂二语以验来学曰有力量人因甚擡脚不起开口不在舌头上辞世日示众久聚正路行者有则不能用黑豆法难以荷负正宗临济佛法到此平沉痛哉痛哉及遗书嗣法香山光睦云居善开嘱以珍重大法复书偈曰来无所来去无所去瞥转元关佛祖罔措跏趺而寂嘉泰壬戌八月四日也得年七十有一坐夏四十奉全身塔于北高峰之原待制陆游放翁铭其塔饶州荐福曹源道生禅师南劒人分座云居出世妙果徙龟峰上堂佛法二字人人知有狼毒砒霜如何下口直饶透过威音前也是痴狂外边走山僧巳是拖泥带水诸人合作么生喝一喝上堂今朝八月十五天色半晴半雨几多门外游人不覩月圆当户也好笑又堪嗟争似西湖寺里一队古佛参退归堂喫茶上堂春风东扇西扇春雨似晴不晴浅碧深红烂铺锦绣莺啼燕语互奏笙簧一一揭示圆通妙门头头流通正法眼藏拟心凑泊依前万水千山直下知归便见七穿八穴上堂雨雪落纷纷檐头水滴滴良哉观世音草里跳不出也大屈水底乌龟钻铁壁咄上堂月生一拶倒银山并铁壁月生二土宿骑牛穿闹市月生三屋头幽鸟语喃喃不是葛藤露布亦非入理深谈正恁么时宾主交参一句作么生道万仞悬崖垂只手百花丛里现优昙上堂平旦清晨三月朝南山苍翠插云霄不须更觅西来意X门外数声婆饼焦拍膝一下曰好大哥咏灵云石偈曰云去云来非有意云来云去亦无心有无截断灵何在突兀一峰青到今后住荐福逾月而示寂明州天童枯禅自镜禅师福州高氏子首参木菴永水菴一或菴体诸尊宿后谒密菴于灵隐鍼芥相契遂荷印记开法隆兴上蓝迁建康旌忠抚州白杨福州太平西禅宋理宗宝庆乙酉被旨陞灵隐复移天童上堂有句无句如藤倚树树倒藤枯句归何处良久曰长忆江南三月里鹧鸪啼处百花香上堂一拽石二搬土夜半日轮正卓午老安曾牧沩山牛南泉不打盐官鼓报君知莫莽卤火里蝍蟟吞却虎上堂举鹤林因僧扣门林曰阿谁曰行脚僧林曰非但行脚僧我者里佛来也不着曰因甚佛来也不着林曰无他栖泊处师曰天童若有人扣门即大开了待他入来便拦胸搊住曰道道若拟开口便与噼胸一拳曰者里转得身吐得气便请明窗下安排上钟偈曰一模脱就转风流平地教他不肯休要得洪音暄宇宙直须更上一层楼杭州净慈潜菴慧光禅师上堂举赵州因僧问狗子还有佛性也无州曰无颂曰狗子无佛性全提摩竭令才拟犯锋铓丧却穷性命化盐偈合水和泥一处烹水干泥尽雪华生乘时索起辽天价公验分明孰敢争太平府隐静万菴致柔禅师潮州陈氏子母黄妙喜X南迁道经于潮师祖父暹延礼甚谨其母梦僧入舍遂怀妊及诞父母誓不以俗累羁师甫十岁俾从寿公受业越九载芟染初见木菴永于鼓山庵陞座曰国师再来也师有省次参密菴于蒋山一日入室菴举释迦弥勒犹是他奴且道他是阿谁师曰无地头汉菴曰千闻不如一见师便殴一拳菴擒住厉声曰者小鬼子见个什么胡打乱打师曰更要喫一拳在菴连挥两拳曰打者无地头汉师豁然大悟无何以母老归省郡守吏部朱江请师于广法出世后移太平隐静上堂起道树诣鹿苑不是向上机传少室续曹溪未为性澡汉直得无依无欲无一法当情犹落第二见放过一着卷舒在我纵夺临时于把住处放行露柱灯笼活鱍鱍于放行处把住释迦弥勒是他奴卓拄杖曰且道是放行耶是把住耶一气不言含有象万灵何处谢无私上堂举天衣怀鴈过长空影沉寒水话颂曰长空孤鴈一声秋献宝波斯鼻似钩风卷白云归别嶂黄昏月挂柳梢头上堂毗卢师法身主若要动地放光且来搬柴运土嗄将谓忘却上堂百丈不再参马祖争得三日耳聋临济不到大愚焉知老婆心切仰山将得镇海明珠为甚到东寺面前叉手当胸却道无理可伸无言可对咄直饶倾下一栲栳敢保老兄犹未彻上堂饥荒老鼠齩葫芦巧计胡孙倒上树要透报恩向上关直须一步低一步既是向上关因甚却要一步低一步待X你踏着却向你道上堂东山道空门有路人皆到到者方知旨趣长心地不生闲草木自然身放白毫光师曰东山只解无中觅有不解有里寻无隐静则不然空门有路人皆到到者方知碍处通石上栽花还结果到头元不假春风师临终集众嘱曰老僧生平无长物只依海众常例安寝堂两日足矣复书偈端坐而化越三日寺燬众悟遗言若有旨也世寿七十腊五十二杭州灵隐笑菴了悟禅师姑苏人上堂举睦州因僧问以一重去一重即不问不以一重去一重时如何州曰昨日栽茄子今日种冬瓜颂曰昨日栽茄子今日种东瓜一声河满子和月落谁家金陵蒋山一翁庆如禅师福州长乐范氏子上堂春雨如膏春云似鹤春鸟关关春泉濯濯揭开观音脑葢踢倒慈氏楼阁切莫将错就错拍禅牀曰参上堂过去诸如来斯门巳成就一盲引众盲现在诸菩萨今各入圆明鰕跳不出斗未来修学人当依如是法赚杀一船人上堂意能刬句句能刬意意句交驰讨甚巴鼻尽力道不得底句不是河南便是河北衲僧闻得与么告报十个有五双鼻孔里冷笑拈拄杖曰云居拄杖子党理不党亲卓一下曰雪巢初冷夜云𩯭未梳时上堂霜明万壑月皎千家达磨不会却返流沙拍膝一下曰好大哥归堂喫茶上堂天地造化有阴有阳有晦有朔圣人治世有礼有乐X有刑有政衲僧门下有杀有活有擒有纵其擒也纵也杀也活也总在黄龙指甲缝里汝若拟议不消一搯然虽如是笑我者多知我者少上堂一句截流万机寝削且道是那一句良久卓拄杖曰归堂喫茶上堂久雨忽晴天清地宁云收岳面月落波心拈拄杖卓一下曰恁么会去达磨一宗扫土而尽上堂诸佛不出世人人举足踏着祖师不西来人人满口道着既踏着又道着毕竟是个什么有般汉东西不辨南北不分便道明明不覆藏切忌从他觅殊不知抛却真金随群撮土上堂豁开户牖当轩无人挝动雷门凭谁侧耳裴相国印心于老黄檗温伯雪目击于鲁仲尼衲僧门下捡点将来犹在半途知县学士今日到来云居如何与伊相见拈拄杖画一画曰万重关锁尽一劒倚天寒晚年退隐南昌西山示寂塔于定林寿六十八夏四十九苏州承天銕鞭允韶禅师上堂一五二五机轮无阻南山起云北山下雨有底却道锦上铺花有底又道泥里洗土有底又道离此二途便见丹霄独步若总如斯论量山僧未敢相许毕竟如何良久曰逢人不得错举师住泉州光孝判府请开堂祝圣白槌毕师曰唤什么作第一义莫有旁不甘者么出来道看时有僧出问话语未竟师拈拄杖卓一卓曰住住今日开堂不比寻常佛事设问答到弥勒下生勾锁连环盛水不漏也祇是空鼓粥饭气于自己了没交涉X所以道问不在答处答不在问处问答交驰如青天轰霹雳看者不容眨眼那堪更向言中定旨句下明宗大似缘木求鱼守株待兔殊不知我宗无语句亦无一法与人者里彻去皇恩佛恩一时报毕其或未然更为锦上铺花复卓拄杖一下下座佛涅槃日上堂老汉当年腊月八三更半夜颠狂发刚把长钉钉眼睛直至如今未能拔山僧今日下毒手为他拔一拔看便下座直祕阁学士张镃居士字功甫别号约斋闻钟声得悟述偈曰钟一击耳根塞赤肉团边去个贼有人问我解何宗舜若多神面目黑后舍宅建寺曰慧云请破菴先开山疏曰舍林居为阿兰若夫岂小缘请宗师据曲彔牀只因大事几度徧参遭密菴打失鼻孔一朝拈出向冷泉将下面皮不谓馨香奚烦郑重辞青松于北㵎穿几重出岫之云对绿水于南湖祝万岁如山之寿宋宁宗嘉定壬申公复请灭翁礼相继阐法今专祠尚在南岳下十九世卧龙先禅师法嗣临安府径山无准师范禅师蜀之梓潼雍氏子九岁依阴平山道钦出家经书过目成诵宋光宗绍熙甲寅冬登具戒明年出游至成都坐夏正法有老尧首座瞎堂高弟师请益坐禅法尧曰禅是何物坐底是谁师受其语昼夜体究一日如厕提前话有省明年X辞去谒佛照光于育王光问曰何处人师曰劒州人光曰带得劒来么师随声便喝光笑曰者乌头子也乱做贫甚无资剃发故人以乌头子目之未几闻破菴先住苏之西华秀峰往见焉有纯颠者入室次横机不让先打至法堂且欲逐出师解之曰禅和家争禅亦常事何止如此先曰岂不知道我肚饥闻版声要喫饭去聻师闻其语不觉白汗浃背逮先居灵隐第一座复往从之侍游石笋菴菴之道者请益曰猢孙子捉不住乞师方便先曰用捉他作什么如风吹水自然成纹师侍旁平生碍膺之物顿释巖云巢居吴郡穹窿迁瑞光及台州瑞巖皆延师分座师在瑞巖忽梦伟衣冠者持把茅见授翌日明州清凉专使至师受请入院见伽蓝神姓茅衣冠形貌与畴昔梦无异陞堂开法一香供破菴三年迁焦山升雪窦被旨移育王又三年嵩山少林散席复诏住径山师居径山二十年储峙丰积有众如海号法席全盛僧问赵州道三十年前火炉头有个无宾主话未曾有人举着此意如何师曰舌头拖地曰毕竟如何是无宾主话师曰言满天下曰只如玄沙闻得曰者老汉脚跟未点地在又作么生师曰一坑埋着曰可谓焦砖打着连底冻赤眼撞着火柴头师曰一画画断上堂灵山指月曹溪话月递代相传证龟成鳖范上座寻常有一张口挂在壁上未曾动着今日无端入者行户事到如今只得东簸西簸未免拈起多年历X日于中点出些子悞赚处说似诸人且要郭大李二邓四张三知得江南两浙春寒秋热虽然如是黄河三千年一度清上堂若论个事直是省要易会多是诸人自作艰难自作障碍所以有时东廊西廊见诸人和南问讯山僧便乃低头相接其实无他只要诸人识得长老是西川隆庆府人氏若识得去便与诸人打些乡谈说些乡话如今且未说你识得长老且各自知得自家乡贯也得还知么明州六县奉化八乡上堂五峰门下百种全无僧牀迫窄堂供萧疎脚下踏着低破砖头碎瓦砾面前撞见底王獦獠李麻胡恁么薄福住山真个孤负老胡虽然如是更点分明上堂一夏巳满无事不办遂府钵盂卭州磁碗示众面面相看眼眼厮覰衣外别传有甚凭据倒却门前剎竿着凤栖不在梧桐树示众兀兀地思量无可得思量无可思量处真个好思量大庾岭头逢六祖鳌山店上见曾郎示众贼火相逢恰五更现成赃物不须争暗中多少都分了天晓依然各自行示众日面月面突出难辨拟欲擡眸空中两片理宗尝召师见于修政殿奏对详明上为之动色赐金襕僧伽黎仍宣诣慈明殿陞座上垂帘而听师举宾头卢尊者赴阿育王宫因缘乃曰君王一语出如纶尊者眉毛八字分四海风清烟浪静碧天无际水无垠上大悦以师所说法要示参政陈公贵谊陈公奏曰简明直截有补圣治乃赐佛鑑禅师号X并缣帛金银等物先是师住山之明年寺燬师逆知其数不动容经意三年寺成阅六年复燬燬之夕风雨暴作师端坐别舍漠然不问且笑且吟曰雨散云收后崔嵬数百峰王维虽妙手难落笔头踪仍结茅安众不数年寺复成又去寺四十里筑室数百楹接待云水赐额万年正续又西数百武结菴一区为归藏所上建重阁秘藏后先所赐御翰敞室东西徧奉祖师与先世香火遇始生日为饭僧佛事以荐冥福葢蜀乱师之先祀遂绝故兹祠奉以旌孝慕上闻而嘉叹淳祐戊申秋筑室明月池上榜曰退畊乞老于朝而旧疾适作己酉三月旦日陞堂示众曰山僧既老且病无力得与诸人东语西话今日勉强出来从前所说不到底尽情向诸人面前抖擞去也遂起身抖衣曰是多少十八日集两序区画后事亲书遗表及遗书十数封言笑谐谑如平时医者诊视次师谓曰你未识者一脉在其徒请遗偈乃执笔书曰来时空索索去也赤条条更要问端的天台有石桥移顷而逝遗表上闻上遣中使降香赐币奉全身葬于正续之侧塔曰圆照南康府云居即菴慈觉禅师蜀人上堂举雪峰因闽王问拟欲葢一所佛殿去时如何峰曰大王何不葢取一所空王殿王曰请师样子峰展两手云门曰一举四十九师颂曰空王殿样子雪峰展两手添得老韶阳一举四十九总是面南看北斗赞船子道影X曰三十余年在药山鬼家活计岂能传当时不得夹山老你且奈烦撑破船示众举叶县省因僧问如何是密用心处县曰閙市里辊毬子曰意旨如何县曰普请大家看话颂曰辊毬闹市大家看一阵清风吹面寒定乱不须双刃劒活人何必九还丹师尝游云居夜宿瑶田庄梦安乐神告曰师于此山只有一粥之缘明日午后到山晚参罢会旦过有二僧相殴新到例遭摈逐师窃讶之后数年云居虗席州符起师补处师忻然承命且征前梦至瑶田庄而寂明州大慈独菴道俦禅师赠制鞋匠偈曰透底工夫做巳圆须知密处自心传脚跟着地随他转踏到驴年也未穿杭州灵隐石田法薰禅师眉山彭氏子生而慧敏稚龄见佛僧即知礼敬年十六往从丹稜石龙山法宝院智明出家二十二薙发受具戒游方至石霜礼雷迁塔述偈曰一念慈容元不隔何须特地肆乖张平高就下婆心切恼得雷公一夜忙师名由是大着闻穹窿先道望遂往依焉先一见知为法器室中举世尊拈花迦叶微笑话师曰焦砖打着连底冻赤眼撞着大柴头先异之每于日用语默不少假借师于是决志依栖与无准范日相激砺久乃辞去复徧游诸老门庭灵隐松源岳净慈肯堂充华藏遯菴演咸称赏之后出世苏之高峰次迁寒山会蒋山虗席庙堂奏师补之宝庆初迁净慈宋理宗端平乙未复迁灵X隐上堂一径直二周遮衲僧会得万别千差庭前闲纵目春尽尚余华老胡不合过流沙拍膝一下上堂大道体宽无易无难相头买帽此土西天上堂识得心山岳沉握金成土握土成金脚前脚后现成行货少室峰前交点不过上堂石中有玉沙里无油德山临济未出常流却忆寒山子时临古渡头上堂见闻觉知行住坐卧眨上眉毛早巳蹉过赤脚唱山歌路上无人和上堂把定重关诸人性命在山僧手里放开一线山僧性命在诸人手里而今也不把定也不放开山僧即是诸人诸人即是山僧三十年后莫道蒋山和泥合水示众劒刃翻身犹是钝屋头问路太无端楚鸡不是丹山凤何必临风刷羽翰淳祐甲辰三月望示众但得本莫愁末唤什么作本唤什么作末松栢千年青不入时人意牡丹一日红满城公子醉山僧恁么道若有不肯底是我同参弟子师俊绘师像求赞有曰末后一句分付厨山众讶之先是师尝建接待院于西溪曰宝寿明日忽示疾又明日退归宝寿趣办终焉计诀众而逝窆全身于院后寿七十五腊五十三师五迁望剎阅三十有二年撙节而足用审量而计功虽有大兴建一毫不以干人而土木金碧在处成就云灵隐岳禅师法嗣宁波府天童灭翁天目文礼禅师临安阮氏子家天目之麓故号天目幼𢹂篮随母採桑俄而寤念𢹂之X者谁遂有离尘志十六依乡真相寺智月剃落走净慈参混源源举现成公案放汝三十棒话不契谒育王佛照光光问恁么来者那个是汝主人公师豁然领旨一日光问是风动是幡动这僧如何师曰物见主眼卓竖光曰不是风动不是幡动甚处见祖师师曰揭却脑葢光然之命典书记时松源唱天童法道于荐福室中问僧不是风动不是幡动拟议即打出师闻顿忘知解往参蒙印可辞去巡礼江淮间祖塔时浙翁琰主蒋山举师立僧宋宁宗嘉定壬申张约斋请师开法慧云次迁温之能仁未几退归钱塘之西丘赵节斋微服过访师与语终日而去翌日奏请师住持净慈室中每举南山筀笋东海乌赋话学者拟议师便打莫有凑泊之者后迁福泉晚居天童上堂召大众曰若起纷飞之心直究纷飞之处究之无处纷飞现前正恁么时如何关羽斩颜良上堂涅槃心差别智似空噇空如水入水有般汉闻道便道我会也我会也我且问你因甚布袋街头等人拾得松根扫地击拂子下座上堂久雨不止滴烂虗空会与不会南北西东上堂佛真法身犹若虗空应物现形如水中月拈拄杖曰者个是物那个是法身青山只解磨今古流水何曾洗是非靠拄杖下座上堂竖拂子曰天下衲僧参不透从上祖师穷不到且如何得恰好去击拂子曰寒食禁烟端午竞渡上堂一牛饮水五马不嘶眼如木𣔻口似鼓椎全X身巳是陷泥犁上堂季冬极寒万木摧残惟有梅花十分清韵野桥流水外茅舍短篱旁山僧不会东皇意三嗅寒香立晚阳师到灵隐松源塔头拈香破沙盆提不起眼瞎耳聋门风委地昔年撞到东湖褫剥家私到底后来各自西东我又谁能管你一瓣兜楼拜塔前毕竟无人是的传上堂一不成二不是达磨大师无当门齿上堂氷生草枯霜重木落便与么去知君大错不与么去知君大错因甚如此庞公卖笊篱普化摇铃铎洪中书入山上堂月坠金茎香飘丹桂以我为隐乎吾无隐乎尔老晦堂与么提撕黄山谷打失鼻孔简点将来不是不是结夏上堂众生诸佛大地山河往古来今他方此土拈拄杖曰尽在拄杖头上禁足护生独有一大阐提人不入者保社何故黄河三千年一度清上堂五更梦寐方浓楼上钟声撞断起来无处追寻不免一场惊悍有人收拾得呈似老僧看上堂事事无碍青山掩映斜阳外法法无差櫩前古木闹群鸦君不见太原孚上座走天涯杨州五更闻画角吹断落梅花直至如今未到家上堂诸方今日旦过堂开尽皆谷受福泉深山牢关把定一迹难登且道放开即是把住即是王郎衫袖濶郑老帽檐高径山书记至上堂一字不着画才看眼便枯三千门弟子无处下上夫上堂头陀石被莓苔裹掷笔峰遭薜茘缠真净老人四稜蹋地了也还有委得者么更有轮囷高X栢树枯枝攧落断崖边上堂众生本不曾迷夜阑鸡向五更啼诸佛本不曾悟秋清雁度长空去拍膝一下曰西窗昨夜月华明凉飇巳到梧桐树上堂投子道迎之不见其首随之罔眺其后大似徐六担板天童则不然仰之弥高俯察非遥横塘宿鹭斜飞起几只眼瓶挂树腰上堂东西两序左右十人同建法幢共扶丛社且道文殊维摩还来证明也无月明照见夜行人击拂子一下谢知事上堂担荷山门非止一事官府庄司山园田地呷醋咬姜量茶数米金不博金水不洗水因甚如此杨岐驴玄沙虎宏智禅师忌上堂夜明帘外宝鑑台前元无兼带岂有偏圆正恁么时毕竟谁居正位古渡无人霜月冷芦花风静鹭丝眠翠巖真长老嗣书至上堂洪崖井边翠巖寺里山遮半月江碍斜阳不是诸佛眼睛亦非祖师己鼻召专使曰会么归去滕王阁上卷起珠帘看取十八滩头烟波鼎沸退院上堂七十三八十四蓦直示汝也是抑而为之何如静处萨婆诃倚杖看云度绿萝师学问渊博尤精易理朱晦庵杨慈湖两先生与之游师直示以心法不为世语狥悦也晦庵问毋不敬师叉手示之慈湖问不欺之力师答偈曰此力分明在不欺不欺能有几人知要明象兔全提句看取升阶正笏时师历主五大剎归终于梁渚西丘婴微恙谓侍者曰谁与我造个无缝塔者曰请师塔样师良久曰尽力画不出怡然脱去X茶毗顶骨牙齿不坏舍利如璨珠祔天童应菴塔之东寿八十四腊六十八温州龙翔石巖希琏禅师潮阳马氏子上堂举广慧琏与杨大年夜话次慧曰祕监曾与甚人道话来公曰某曾问云巖谅监寺两个大虫相齩时如何谅曰一合相某曰我祇管看未审恁么道还得么慧曰者里则不然公曰请和尚别一转语慧以手作拽鼻势曰者畜生更𨁝跳在公于言下脱然述偈曰八角磨盘空里走金毛师子变作狗拟欲将身北斗藏应须会取南辰后师曰内翰攀南辰倚北斗广慧转天关翻地轴寥寥千古许谁知断絃须是鸾胶续僧问昔日佛照光因宋孝宗宣问释迦佛入山六年所成何事光曰将谓陛下忘却此意如何师答以颂曰大根大器大熏修瞥转机轮向上头万亿斯年惟一佛雪山元不隔龙楼台州瑞巖云巢巖禅师作经题八字偈曰以字不成八字非当阳拈起大家知释迦老子舌无骨黄叶将来吓小儿颂灵云见桃花话曰三月桃花烂熳红灵云打失主人翁随邪逐恶玄沙老半是真情半脱空华藏无碍觉通禅师青苗会上堂破一微尘出大经鸢飞鱼跃更分明不将眼看将心看巳是重敲火里氷淹黑豆昧平生直须劫外话丰登缲成白雪桑重绿割尽黄云稻正青X杭州净慈谷源道禅师举丹霞然初参石头刬佛殿前草公案颂曰石头刬草验英豪懵懂丹霞眼不高若解转身行活路至今应不累儿曹湖州道场北海悟心禅师示众举黄檗在盐官殿上礼佛次时唐宣宗为沙弥问曰不着佛求不着法求不着僧求长老礼拜当何所求檗曰不着佛求不着法求不着僧求常礼如是事弥曰用礼何为檗便掌弥曰太麤生檗曰者里是什么所在说麤说细随后又掌颂曰曾施三掌触君王佛法何曾有寸长麤行沙门封断际至今无地着惭惶示众举唐文宗蛤蜊因缘颂曰合水和泥底事忙被渠点破大乖张虽然契得君王意争奈全身入镬汤明州雪窦大歇仲谦禅师义乌应氏子幼见传大士心王铭矢志出家初参息菴菴器而抑之曰汝儒者习气不除焉能学道要到大休大歇田地如木偶人去师蒙激发益自奋励朝夕孳孳不懈一日忽然有省遂以大歇自名后依松源岳一日室中举祕魔擎叉话师豁然大悟上堂举应菴和尚问密菴如何是正法眼密曰破沙盆颂曰白玉琢成泥弹子黄金铸就铁崑崙千年滞货无人买未免如今累子孙送维那偈曰兴化当年打克宾丛林千载话犹存云黄有棒且高阁只么煎茶送出门诺菴若肇禅师举松源示众曰明眼衲僧因甚打失鼻孔有贼无赃颂曰杀人一万损三千独弄单提X机不全万顷沧波明月夜一声短笛钓鱼船题二祖赞曰觅心无处自欺谩甘受齐腰深雪寒三拜起来依位立谁知徧界是波澜华亭怀古偈曰活计都卢一钓舟锦鳞入手便抽头我来不覩师亲训柳岸依依蘸碧流湖州道场运菴普巖禅师题赵州像赞曰无端提起七斤衫多少禅人着意参尽向青州做窠窟不知春色在江南示众举洞山冬夜喫果子公案颂曰洞子玷辱家风首座埋没自己双双绣出鸳鸯千古扶持不起苏州虎丘蒺藜昙禅师初住四明延庆迁苏之穹窿震泽普济镇江甘露真州长芦后住虎丘上堂举僧问香林如何是衲衣下事林曰腊月火烧山师曰兔子何曾离得窟若有人问延庆如何是衲衣下事只对他道就船买得鱼偏美踏雪沽来酒倍香上堂念念释迦出世时时弥勒下生顿超天地未分之前不历阶梯掀翻宝所便恁么去可以开无量法门可以演百千妙义蓦拈拄杖卓一下曰无量法门百千妙义尽向者里百杂碎了也还知虎丘落处么靠拄杖曰祖祢不了殃及儿孙颂灵云见桃花话曰三月桃花是处开灵云双眼尽尘埃谢郎重整钓鳌手未免将身一处埋台州瑞巖少室光睦禅师上堂举曹山霞因僧侍立次山曰道者可煞热曰是山曰祇如热向甚么处回X避曰向镬汤炉炭里回避山曰祇如镬汤炉炭里又作么生回避曰众苦不能到师颂曰瞎却顶门三只眼镬汤炉炭里优游若言众苦不能到端的何曾有地头题四祖像赞曰破头峰顶紫云飞三却天书老翠微滞货虽然无用处不应分付小孩儿镇江府金山掩室善开禅师上堂举密菴破沙盆话颂曰法眼拈来早自谩无端错对破沙盆而今徧界难遮掩殃害丛林及子孙明州雪窦无相范禅师上堂举赵州道才有是非纷然失心还有答话分也无僧举似洛浦浦扣齿又举似云居居曰何必僧回举似赵州州曰南方大有人丧身失命曰请和尚举赵州方举前话僧指旁僧曰者个师僧喫却饭了作恁么话话师颂曰坐底见立底立底见坐底咄哉老赵州白日眼见鬼祕监陆游居士字务观号放翁山阴人尝谒松源于灵隐问心传之学可得闻乎源曰既是心传岂从闻得士点首默契呈偈曰几度驱车入帝京逢僧一例眼双青今朝始见宗门别说有言无要眼听天童镜禅师法嗣杭州净慈清溪沅禅师上堂达磨西来一坐具地被他神光礼了三拜一时占了致令后代儿孙自分彊别界衲僧家拨草瞻风朝吴暮越南天台北五台拄杖头草鞋底还曾踏着也未良久曰切忌踏着荆州公安虎溪钖禅师上堂心心浅处实甚深道道X幽远无人到急行踏不着缓行成错过少林几坐华木春却忆西来胡达磨福州西禅月潭圆禅师开炉上堂人人尽守瓮中天地覆天翻我不然直下一槌星火迸螺江烧却谢郎船赞猪头和尚像曰血淋淋古佛心几回提起谁是知音明州育王寂窗有照禅师福之闽县邓氏子从九峰榕菴慧得度时枯禅镜唱道怡山师往见之一日镜问自从一见桃花后直至如今更不疑那里是他不疑处师大笑趋出镜深肯之镜迁灵隐师掌内记巳而复见大梅石巖虎丘蒺藜鄮峰无准径山大歇诸老皆深器重以母老归省雪峰痴绝留掌记室闽帅赵公汝愚饫师名请开法东山大乘移福之黄檗时左史竹溪林希逸从师论心法拳拳服膺有老来得友如师少别去伊谁伴我闲之句朝命补江心后迁玉几适灾变竭力兴复朝廷降金帛鼎建舍利宝塔僧问如何是佛师曰八吉祥曰如何是法师曰六殊胜曰如何是僧师曰面目现在上堂六尘不恶还同正觉鵶鸣鵶鵶鹊噪鹊鹊江北江南潮生潮落春风三月花草香善财何处寻楼阁喝上堂如何是道木头如何是禅碌砖古德与么垂示十个五双恬不为事殊不知正抓着鄮峰痒处何故建造殿宇恰用得着泉州法石愚谷元智禅师长溪薛氏子参天童有省X呈山居偈曰栗色伽黎千百结倚松扪腹看云飞有人问我居山趣向道春深笋蕨肥宋度宗咸淳丙寅正月趺坐书偈而逝塔全身于鼓山南院报恩太古先禅师上堂若论此事不涉心思意想非干默照忘怀要得洞然明白须是汗下一回且道汗下后如何蓦唤侍者将扇子来上堂夜冷清霜重风来寒更多因循时节过自已事如何拍禅牀曰不是知音者如何举向他上堂衲僧家游方行脚拨草瞻风第一须识路径始得路径不错东西南北到处为家稍涉污回五里单牌十里双堠那里更在那里掷下拄杖曰看脚下绍兴岊翁淳禅师佛诞偈曰毗岚毒种毒花开添得云门醉后盃今日柯桥风色恶淡烟疎雨洗黄梅高峰崇禅师颂初祖见梁武帝话曰开旗展阵入梁邦未覩天颜早巳降纵有神通难展欵翩翩一苇渡长江荐福生禅师法嗣临安府径山痴绝道冲禅师武信荀氏子资性绝群长应诏进士不第遂受学于梓州妙音院寻游成都讲肆习经论宋光宗绍熈壬子出崃时曹源生出世妙果师往谒听其提唱有省参堂俾侍香朝夕老拳痛棒不少贷平生知见至是多无影响生徙龟峰师侍行又三年以偈辞游浙有尚余穷相一双手要向X诸方痒处爬之句后参松源于灵隐源门庭峻绝笠栖八月不获入室或以失士告源曰我巳八字打开挂搭渠自是渠当面蹉过耳师闻之口耳俱丧彻见曹源于妙果龟峰时嬉笑怒骂皆为人善巧方便自是不疑天下老和尚舌头初住嘉兴天宁道闻于朝忠献卫王以堂帖除蒋山居十有三载嘉熈已亥鼓山来聘未行雪峰牒至颂事方半载诏迁天童育王虗席兼摄住持上堂天童用底来育王用不着育王用底来天童用不着虽然如是用不着处用有余一箭双鵰随手落腊八上堂举世尊覩明星悟道因缘曰正觉山前失眼睛是凡是圣尽生盲至今夜夜明星现谁肯向伊行处行未几被旨迁径山一日忽手书龛记遗书且曰无准忌在三月十八吾十五行矣不能拈香修供令挝鼓陞座辞众上堂举世尊临入涅槃告众曰汝等善观吾紫磨金色之身瞻仰取足无令后悔今日则有明日即无师曰世尊平生用尽伎俩临行之际求生不得生求死不得死山僧则不然要行便行要去便去八臂那咤拦不住夜分起坐侍者请偈师曰末后一句无可商量只要个人直下承当移顷而逝茶毗舍利五色者无数奉遗命归葬金陵玉山庵学者分其半塔于菖蒲田寿八十二腊六十一隐静柔禅师法嗣平江虎丘双杉元禅师示众举宋太宗梦神人劝发X菩提心话颂曰万里讴歌圣化成条风块雨乐樵耕不因嵩岳三唿后无象谁知真太平举密庵破沙盆话颂曰五陵公子少年时得意春风跃马蹄不惜黄金为弹子海棠花下打黄鹂书冷泉两廊画壁曰一一尘中坚密身改头换面转精神谁知东壁打西壁总是灵山会上人五灯全书卷第四十八五灯全书X卍XXX五灯全书卷第四十九京都圣感禅寺住持僧编辑京都古华严寺住持僧较阅进呈临济宗南岳下二十世径山范禅师法嗣袁州仰山雪巖祖钦禅师浙之婺州人五岁出家十六薙染十八行脚初参双林远妙峰善诸老无所发明闻灭翁礼住净慈怀香请益礼示临济三顿棒话亦无所入遂上径山谒无准范依范最久锐志咨参封被脇不至蓆者数载一日上蒲团忽然面前豁开如地陷一般净躶地地半月余动相不生自兹坐定X碍膺十年后同忠石梁过浙西天目一日佛殿前行擡眸见古栢触着向来所得境界和底一时飏下碍膺之物爆然而散如在暗室出白日之下从此不疑生不疑死不疑佛不疑祖方始见无准老人立地处因径山铸钟令作疏语师率笔成偈曰通身只是一张口百鍊炉中辊出来断送夕阳归去后又催明月上楼台自是声动丛林出世初住潭之龙兴继迁湘西道林处州南明仙居护圣及湖州光孝宋度宗咸淳已巳住袁州仰山师悯纲宗失据因提挈拈颂激扬敲唱见谛超卓一时宗风为之振起后元世祖赐赉尊礼亦极隆上堂昨夜日从西没旧年巳去今朝日自东升新岁又来新岁既来有何奇特风前铁树花开别是一般春色谢首座维那上堂人天眼目佛祖纲维千差万别一以贯之如何见得克宾法战不胜南泉斩却猫儿上堂春日晴烧痕青布谷催耕处处鸣虽然底事最分明只是不得将眼看并耳听何故才有一丝头便有一丝头腊八上堂黄面老子六载辛勤寻得鼻孔打失眼睛且道落在甚么处雪山午夜一天星上堂豆好合酱盐好煑羹饭能疗饥茶可止渴从上来的的相承逗到理极情忘处无越乎此因甚杨岐老汉却道弄蹄驴子三只脚开眼也着合眼也着上堂石门巇崄玉崃潺湲未到此间不妨疑着到则到矣平展一句又作么生古路铁蛇横上堂天不能葢地不能载即之本无X弃之则在无本不无在即不在金刚与泥神揩背一擦粉碎上堂方便门解脱门毗卢宝阁门以拄杖一击曰八字俱开然虽如是只许向者里蹔时止宿一息一食而巳若欲直指大休大歇大安乐田地前头大有活路在上堂杜䳌啼血满花枝底事匇匇苦劝归归到故乡还似客村村绿暗与红稀函葢干坤句随波逐浪句截断众流句向者里荐得一串穿却杨岐驴子三只脚上堂竟日窗开坐寂寥巖前笋稚欲齐腰幽禽忽起藤花落磵瀑吹声度石桥于此见得南明三十年只作境会若是眼瞎耳聋百尺竿头欠一步在中夏上堂前四十五日知进不知退后四十五日知退不知进正当今日进退两忘季夏极热薰风自凉卓拄杖曰时闻一阵藕花香追严上堂雷声断梅阴雾豁开突出先佛未形之相生住异灭难该洞庭山子青崔嵬上堂是亦刬非亦刬令下无私棒头有眼因思黄蘗大师道汝等诸人与么行脚何处有今日也是睦州担板开炉上堂死柴头上又无烟火水晶宫里烈焰烧空舜若多神眉须自堕拈拄杖曰拄杖子闻与么道是信耶是不信耶卓拄杖曰双破佛涅槃上堂岸柳摇金溪桃吐玉波旬无端起舞阿难平地悲哭因甚如此亲见如来面目上堂春日迟迟绿暗红稀尀耐深山百舌也学江南杜宇声声报道不如归仰山恁么说话毕竟是宾家语主家语逢人不得错举上堂千说X万说不如亲见一面千讨万讨不如只在手头寒风萧萧黄叶飘飘鹤眠松顶云卧山腰几番今日又明朝上堂道在日用日用不知饥只喫饭寒只添衣晴天爱日拄枯藜点捡溪头梅树向阳偷放南枝上堂进则撞头磕额退则堕坑落壍动则犯手伤锋佛法何曾见面咄莫道仰山今日无为人方便上堂父母未生前毕竟是什么当体没踪由求之即错过不错过南北东西岂非我开炉上堂不冷不热炉鞴半真半假金鍮铸作瓶盘钗钏却成品字柴头且道与赵州无宾主话相去多少疑则别参上堂好雨知时节当春乃发生倒栽石上无根树枝叶通身一夜萌竖拂子曰情尘未脱有眼如盲上堂心是根法是尘两种犹如镜上痕镜巳破法不存疎影横斜水清浅暗香浮动月黄昏上堂南薰入奏殿阁生凉西来祖意切忌商量何故向下文长无准和尚忌拈香巴陵三转语大仰一瓯茶有恩成怨恨无事是讐家杜䳌啼血染山花上堂闰月月望月即寻常云埋即暗云散即光竖拂子曰且道是云耶是月耶切忌眼花小释迦忌拈香插锹而立死去十分拔锹便去弄鬼精魂山鸟山花笑杀人惭惶炷此一炉熏上堂集云一关似乎等闲看时容易透时即难森罗万象从教侧目三世诸佛逈绝跻攀一径古松苔藓斑上堂唿六为五破二作三眼观东北意在西南仰山门下却不用者般荼饭何故佛法X不怕烂上堂我法妙难思亦复离言说百丈再参马祖一喝三日耳聋直得黄檗吐舌竖拂子曰有甚交涉中秋上堂好供养好修行拂袖便去也不多争何故此夜一轮满清光何处无上堂至化无方至德有光迟日江山丽春风花草香玉壶影里劫春长干坤独立露堂堂上堂春山重重夜雨蒙蒙长连牀上闭眉合眼睡到晓钟心也空法也空不起第二念坐断主人翁好安乐也弟兄上堂进无前退无后毫发参差便成窠臼八月二十五洞山离查渡云门道放子三十棒却作么生无端无端生受生受至元丁亥寄竹篦麈拂及绿水青山一同受记并书真赞与高峰原妙曰上大今巳无人雪巖可知礼也虗名塞破干坤分付原妙侍者寿七十余示寂杭州净慈断桥妙伦禅师台州黄巖徐氏子母刘梦月而孕年十八落发于永嘉广慈院初见谷源道于瑞巖闻举麻三斤话疑之徧叩诸方一日于云居见山堂阅楞严至蚊虫蝼蚁无有言说而能办事释然有省曰赵州栢树子话可煞直截旋谒无准范于雪窦范问从何处来师曰天台曰还过得石梁桥么师曰一脚踏断了也自是人唿为断桥一日范以狗子因何有业识令师下语凡三十转不契师曰可无方便乎范以真净所颂示之师竦然良久忽闻板声通身汗下于是脱然无疑范移育王双径师皆分座出世祗园迁瑞巖国清后主净慈上堂荆山有玉获X得者不在荆山赤水有珠拾得者不在赤水衲僧有无位真人证得者出入不在面门蓦拈拄杖横按曰会么幽州江口石人蹲上堂举慈明室中安一盆水盆上横一柄劒劒上安一緉草鞋凡见僧来便指拟议便打师颂曰百花丛里跃鞭过俊逸风流有许多未第儒生偷眼覰满怀无奈旧愁何上堂德山低头夹山点头俱胝竖起手指头玄沙筑破脚指头拈拄杖曰都来不出山僧拄杖头何以见得卓拄杖曰一叶落天下秋上堂举达观颕曰七佛是性𨽻万法是心奴且道主人翁在甚么处自喝曰七佛巳下出头又自诺曰各自祗候师曰唤七佛为性隷指万法是心奴达观自谓有出身路及乎自喝自诺又是奴隷边事主人翁何曾梦见大众要见么以拂子拂一拂曰晓来一阵春风动开徧园林百样花将终与众入室罢作手书辞诸山及魏国公公馈药不受又使人问曰师生天台因甚死净慈师答曰日出东方夜落西遂书偈而化世寿六十二僧腊四十四台州国清灵叟源禅师上堂举僧问赵州真如凡圣皆是梦言如何是真言州曰唵部临㗶师曰赵州禅只在口皮边看他与么也是唤钟作瓮忽有问灵叟却向他道饥时但喫饭且道与古人是同是别西天梵语此土唐言上堂炎自炎凉自凉法无二法不用商量只如人人鼻孔在面上则固是知有我更问你别沼荷香何似深村稻香防意如城偈曰六门X长锁旧封彊巳是攀缘万虑忘昨夜贫家忽遭劫元来祸起是萧墻守口如瓶偈曰明明只在鼻孔下动着无非是祸门直下放教如木𣔻青天白日怒雷奔明州天童别山祖智禅师蜀之顺庆杨氏子年十四得度初闻僧诵华严经弥勒楼阁入巳还闭恍如梦觉遂颂灵云见桃花颂有万绿丛中红一点几人欢喜几人愁之句徧叩淅翁琰无际派高原泉淳菴净妙峰善诸老宿最后见无准范于雪窦范知是法器待之弥峻时或棒喝交下一语不少贷师拟对輙噤不能发繇是知解都丧久之作而言曰吾生平伎俩皆死法也今见此翁始行活路既而范移径山命师分座宋理宗嘉熙戊戌洞庭天王虗席迎师主之宝祐丙辰天童燬州帅吴公潜奏师道行师被旨擕一囊一钵至缚茅以居宁郡久不雨师祷之輙应繇是人情奔凑不三年百废具举天童始还旧观上堂举世尊将入涅槃文殊请再转法轮世尊咄曰文殊吾四十九年未尝说一字汝请吾再转法轮是吾曾转法轮耶颂曰老汉平生大脱空将无作有诳盲聋临行一句方真实又是阇黎饭后钟景定庚申九月旦忽示众曰云澹月华新木脱山露骨有天有地来几个眼睛活有省问者师曰不及相见各自努力越十日夜分唿侍者嘱后事叉手而寂寿六十有八坐五十四夏塔全身于中峰密菴窣堵波之右福州雪峰环溪一禅师举大通智胜佛十劫坐道场X佛法不现前不得成佛道颂曰劫初铸就毗卢印古篆雕虫尚宛然堪笑堪悲人不识却嫌字画不完全题布袋和尚赞曰逢人乞一文袋里敌国富不是下生迟嫌佛不肯做举即心即佛颂曰即心即佛砒礵狼毒起死回生不消一服明州天童月坡明禅师举僧问云门久雨不晴时如何门曰札师颂曰云门者一札吹毛光透匣若不是张华徒劳眼眨眨举良遂参麻谷因缘颂曰擕锄不顾便好回去谁人敢道你是座主举离四句绝百非话颂曰离四句绝百非递相推过几曾知者僧担一担懵懂换得两头淈𣸩归举薰风自南来殿阁生微凉公案颂曰卖扇老婆手遮日一种风流出当家说与途中未归客何须向外喫波楂庐山东林指南直禅师送僧还成都偈曰智不到处道一句一句当机便到家宿鹭亭前风摆柳锦官城畔雨催花明州雪窦希叟绍昙禅师西蜀人出世佛陇上堂僧问向上宗乘事若何师曰檐头滴滴分明历历乃曰西子湖边泛渺茫一堤寒绿看垂杨谁知业债难逃避开眼堂堂入镬汤到者里如何即得拟欲烂煨黄独不顾紫泥未免蹈古人脚迹拟欲关空锁梦塞路断桥又恐坐在葛藤窠里不如随分纳些些俯顺时宜去拈拄杖曰竖穷三际横亘十方靠拄杖曰碧眼黄头会不得野梅风定暗浮香上堂三月春云暮X韶华似酒浓莺啼杨柳雨蝶弄海棠风若作境会过山寻蚁迹不作境会度水觅鱼踪毕竟如何故乡归路远日暮泣途穷住雪窦上堂一宿觉三担土脚未跨门丰骨巳露等闲举一步危迳结寒花信彩示一机断崖飞瀑布虽然要跨乳峰门即易要入乳峰室即难何故鸿飞冥冥弋人何慕上堂发得一机活出得一言当万里无片云青天合喫棒不待春风着意开暗香巳在梅花上举僧问南泉师居方丈将何指南泉曰昨夜三更失却牛天明起来失却火颂曰奴颜婢膝走人间羞见羊裘七里滩文叔虽为天子贵子陵元作故人看寄天童偈曰翁翁八十再生牙烂嚼虗空吐出查撒向玲珑巖畔树枝枝叶叶是昙花杭州灵隐退耕宁禅师初住嘉兴崇圣次迁苏之报恩慧日承天万寿后迁灵隐上堂目前无法意在目前雨余山色翠风暖鸟声喧拍禅牀曰堪笑老胡无转智少室峰前坐九年上堂举香林因僧问年穷岁尽时如何林曰东村王老夜烧钱师曰王老烧钱言端语端绵包特石铁裹泥团上堂极目千峰锁翠满空柳絮飞绵可怜无位真人一向草宿露眠哑三春看又过何日是归年举巖头问钦山如何是真言钦曰南无佛陀耶颂曰随机有问随机答不是禅兮不是元后代无端翻译出却将梵语作唐言举僧问赵州和尚姓甚么州曰常州有曰甲子多少X州曰苏州有颂曰苏州有常州有三月江南啼鹧鸪堪笑有年无德汉被人拶着强分疎福州雪峰绝岸可湘禅师台州宁海葛氏子举僧问曹山雪覆千山为甚孤峰不白山曰须知有异中异曰如何是异中异山曰不堕诸山色颂曰言中彼此带幽元尽向言中辨正徧孤负一条官驿路茫茫况在月明前举僧问归宗如何是元旨归曰无人能会曰向者如何归曰有向即乖曰不向者如何归曰谁求元旨又曰去无汝用心处曰岂无方便门令学人得入归曰观音妙智力能救世间苦曰如何是观音妙智力归敲鼎葢三下曰子还闻么曰闻归曰我何不闻僧无语归以棒趂下颂曰三声鼎葢普门开苦海劳生唤不回九十春光今巳半空飞花片点莓苔渔浦接待偈曰吴山那畔越山前有饭充饥有榻眠到此便能休歇去帝乡犹隔一潮船明州天童西巖了慧禅师蓬州罗氏子垂髫与群儿戏必抟泥沙为佛塔像一日玉掌山祖灯至其舍师向之合掌父母以师资宿契遂令出家灯授以般舟三昧非其志辞往成都谒瓌菴照于昭觉器之属令南询乃参浙翁琰于径山闻高原泉为人径直心慕之往叩适泉赴台之瑞巖师与俱一日泉问山河大地是有是无师拟开口泉即喝出复以偈呈泉曰没交涉师一日偶书白杨示众语泉阅之笑曰写字与做言句尽得争奈没交涉何师愤然泉曰汝缘不在X此可往见雪窦范和尚师秉命造谒自陈来历范呵曰熟睡去既而令充不釐务侍者一日谓师曰覰不透处只在鼻尖头道不着处不离唇皮上讨之则千里万里师抗声曰将谓有多少范迁育王师侍行从容承禀乃尽其要逮范移径山师居第二座自是声动丛林节斋赵观文作牧苏州举师开法定慧迁永嘉能仁江州东林后住天童佛涅槃上堂拈拄杖召众曰黄面瞿昙乃竺干勐将以慈悲为弓矢以智慧为戈矛统百万雄兵勇不可当布三百余阵势不可敌如是四十九年演出五千余卷兵书虽流落人间而未尝有一字漏泄因与生死魔军为冤为对遂于跋提河边筑一巨城名为涅槃于其城中先以紫磨金躯犒赏诸兵令其瞻仰取足再三抚谕而又散以八斛四斗珍珠其谋意无他必欲打破生死牢关普与尽大地众生共行通天活路得到大安隐大解脱之场而后巳岂谓二千余载犹未遂其志未奏其功山僧既知其力尽计穷不免拔劒相助去也以拄杖画一画曰四海浪平龙睡稳九天云净鹤飞高芙蓉长老至上堂举唐芙蓉训访实性大师实性上堂右边拈拄杖向左边曰若不是芙蓉师兄也大难委悉颂曰陪尽老精神杯盘越样新谁知村店酒难劝玉楼人举泐潭常面壁坐南泉至乃抚常背常曰阿谁泉曰普愿常曰如何泉曰也寻常常曰汝何多事因缘颂曰面壁堆危引客过问谁那更问如何X道寻常巳成多事简点侬家事更多师在众日为亡僧讷侍者起龛至龛前连唿讷侍者三乃曰三唤不譍果然是讷顶门放出辽天鹘师先依妙峰于灵隐尝题两廊画壁曰幸是十方无壁落谁将五彩画虗空善财眼里生花瞖去却一重又一重晚年退居幻智菴将终诫执事巳问曰今何时对曰二鼓矣遂放身而逝实宋理宗景定壬戌三月十一日也寿六十五夏四十七越州光孝石室辉禅师上堂举城东老姥与佛同生不欲见佛每见佛来即便回避虽然如此回顾东西总皆是佛遂以手掩面十指掌中亦总是佛公案颂曰平生不愿佛相逢十指尖头现绀容来路桃花风雨后马蹄何处避残红灵隐薰禅师法嗣杭州净慈愚极慧禅师参石田薰于灵隐一日室中举云门念七话连举十数转无人下语忽有一僧才跨门薰遽曰雪峰辊毬师侍傍耸耳而听豁然领悟冲口说偈曰云门念七雪峰辊毬白苹红蓼明月孤舟薰颔之住北禅曰谢劒南儒藏主云谷庆藏主无则珍藏主上堂举白云师祖开堂拈香有曰众中衣钵道友有一言半句利益我者同伸报谢山僧乍住二三故人远来相访又非一言半句者比岂无片香以为供养烧枫香是着菩提边事烧黄熟是着说佛说祖边事而今勐𤋲一炉也要尽大地人知道浙X西管内嘉兴府川原道地且道烧底是甚么香良久曰不下合送宁禅人偈曰心未宁时为汝安落花小雨酿春寒断桥流水孤山路杨柳丝丝拂画栏杭州中竺雪屋珂禅师上堂枯桑知天风海水知天寒且道衲僧知个甚么知道饭是米做直饶恁么阎罗老子索饭钱有日在题初祖赞曰一苇截流深心叵测梁土太平魏邦着贼师以宋鼎既迁即谢寺事金山默菴觉雅知师且尊其道行时元兵下江南觉被丞相伯颜协置幕中从至武林觉言于伯颜请师住灵隐亲持请疏扣门师抽关露半面问曰汝为谁觉曰故人某甲师落关曰我不识汝葢师虽处世外而以忠节自持故不屑灵隐之命后断江恩赞师曰雪屋今亡四十年高风凛凛尚依然伯颜丞相拜牀下不肯为渠来冷泉天童礼禅师法嗣明州育王横川如珙禅师永嘉林氏父崇夫有处士名师其季子也孩时即不肉食年十五从季父沙门正则祝发受具戒于广慈初参石田薰痴绝冲无所入继登太白谒天目礼咨决所疑礼举南山筀笋东海乌贼话师拟对礼便打豁然有省亲炙久之后为断桥所重请师分座复举出世鴈山之灵巖次迁能仁瑞光元世祖至元癸未被旨住育王僧问如何是教外别传底句师曰不落元妙曰恁么则一超直入如来地师曰且缓缓问如何是学人行履处师X曰你适才从甚处上来曰如何报得四恩去师曰你且从适才路下去问如何是闻复瞖根除师曰一不成二不是曰如何是尘消觉圆净师曰漏木杓破笊篱问僧问赵州如何是祖师西来意曰庭前栢树子问庆云曰庭前无栢树一等是问西来意为甚所答不同师曰不是阇黎问老僧也不知上堂地大水大火大风大若一念无疑地不能碍若一念无爱水不能溺若一念无瞋火不能烧若一念无喜风不能飘如此即是无依道人佛从无依生若悟无依佛亦无得中秋上堂马祖与百丈智藏南泉三人玩月各呈自己见解于月有甚交涉月轮有圆有缺孤光透彻谓之月光菩萨照破山河大地昏暗开一切众生心地昏暗老僧出母胎时正当今夜拈却门前大案山放你诸人东去西去上堂鲁祖三昧最省力才见僧来便面壁育王三昧更省力才见僧来便合掌南山北山如牛拽磨脚瘦草鞋宽地肥茄子大上堂妙明心印印佛则一手指天一手指地印法则狗衔赦书诸候避道印僧则个个钵盂口向天还有自印者么若能自印则行住坐卧一一明了上堂本无纤尘法碍你眼睛何得自昧东西不辨南北不分千圣不传底事只在你面前不可错过上堂先佛有顶𩕳一机祖师有末后一句总向诸人面前拈出破知解窠窟截生死根株正体独露妙用全真一尘中现宝王剎毛端上转大法轮开炉上堂X僧出曰丙丁童子来求火师曰归去生柴带叶烧乃曰古镜濶一丈火炉濶一丈火焰为三世诸佛说法三世诸佛立地听你诸人长连牀上垩地听上堂百千三昧门百千神通门百千妙用门你总入不得你为三昧碍神通碍妙用碍直饶不碍也入不得示众举唐肃宗问忠国师百年后所须何物国师曰与老僧造个无缝塔曰就师请塔样国师良久曰会么曰不会国师曰吾有付法弟子躭源却谙此事请问之后诏问躭源源有颂曰湘之南潭之北中有黄金充一国无影树下合同船瑠璃殿上无知识师曰无缝塔实难会若去国师良久处会瞎却自己眼若去国师道吾有付法弟子耽源却谙此事请问之处会瞎却自己眼若去肃宗道就师请塔样处会瞎却自己眼若去耽源四句偈里会瞎却自己眼夜参少室无门户如何便得通夜深宁耐立听我话西东尝室中垂语曰南山筀笋东海乌贼有僧遽掩师口曰请和尚更道师以手托开曰朝看东南暮看西北举黄龙三关颂曰佛手驴脚容易见最难道处是生缘黄梅不是周家子七岁传衣便会禅举南泉斩猫话颂曰一刀成两段释得二僧争草鞋头戴出猫儿无再生举鲁祖面壁颂曰人来面壁成何事争得心开现本源空劫巳前诸佛子话头不举自然圆师痛宗教滥觞古响瘖郁引宗据祖屏遏今学崖耸标立不随俗好恶其住育王能仁皆自公选X不依阿苟荣一日谓众曰病叟今年六十六死日将至火化好土化好西堂唯菴曰山前有片荒地师即命叠石为塔复自铭曰天生一穴藏吾枯骨骨朽成土土能生物结个葫芦挂赵州壁永脱轮回超三世佛将示寂书诀众语而化世寿六十八僧腊五十三时至元己丑三月十八日也奉全身󰢍焉所着有三会语录行世杭州净慈石林行巩禅师初住安吉上方迁思溪法宝隆兴黄龙吴郡承天后住净慈上堂横眸碧汉万国风清垂手红尘千峰日出才恁么便不恁么所以道我此法印为欲利益世间故说在所游方勿妄宣传横按拄杖曰佛灭二千二百单六载沙门行巩今于苕霅尽头鼓钟清处显示此印丝毫无有妄者卓拄杖曰谨白上堂山静课花蜂股重林空含箨笋肌明倚阑不觉成痴兀又得黄鹂唤一声思溪恁么道好喫拄杖六十何故为他不合随声逐色上堂水乡水濶地多溼六月花蚊此束如铁夜半起来笑不辍烦恼不辍作什么牀头一柄扇无端又打折上堂三家村里牛动尾巴摇拂子曰与者个相去多少掷拂子曰洎合停四长智上堂雪峰辊毬禾山打鼓祕魔擎叉道吾作舞一切圣贤皆以无为法而有差别喝一喝下座室中垂示尽大地是个金刚正体向甚处着上座芭蕉闻雷而抽且道是有情是无情南屏山下壁立三关透不过者一错百错透得过X者千难万难忽有不甘底出来道既透得过因甚么也难去明日来与你仔细相看问僧如何是你自已僧拟对师便推出举黄龙见慈明因缘颂曰错错戏海骊龙冲霄俊体老慈明无着莫笑里重重露栓索佛手一展日月昏大江从此风涛恶嘉兴府天宁冰谷衍禅师上堂朔风何萧萧吹彼巖下衣家业久荒芜游天胡不归人生百岁岂长保昨日少年今巳老翻忆寒山子十年归不得忘却来时道上堂劫石可消恩情难断拍膝一下曰蒿打丁冢青松下年年挂纸钱上堂冷风疎雨做新年寂寞寒冰古㵎边暖阁地炉煨榾柮送穷不用更烧钱圣节上堂心王安六国通天地濶车书同风从虎云从龙深惟海高惟嵩万灵无处参化工但知一气复鸿蒙苏州虎丘云畊靖禅师上堂我若不说破恐汝不回头我若说破又恐诸人日后骂我去上堂山僧若真正举扬河步亭无汝着脚分且抑下威光随汝根器未说超宗异目若知得虎丘山高一百三十尺舍利塔是隋朝建立也许汝有个入处甘心下劣又争怪得老僧上堂龙门无宿客个个无退步底道理矮疎山三千里外卖布单跛云门被拶脚折汝辈只管悠悠过日浴佛上堂我观如来前际不来后际不去今亦不住且道大殿里香汤沐浴个什么若也会得手中杓子拈放自由其或未然明年今日依旧X胡泼乱泼上堂冷如冰霜细如米末水不能漂火不能热王母昼下云旗翻子规夜啼山竹裂上堂古人道依经解义三世佛冤离经一字还同魔说依与离既不可得毕竟如何卓拄杖曰渔人只看丝纶上不见芦花对蓼红上堂拈拄杖曰云巖看山玩水拄杖子亦乃看山玩水云巖浑身病苦拄杖子亦乃浑身病苦云巖脱体轻安拄杖子亦乃脱体轻安卓拄杖曰擘开华岳易除却爱憎难华藏通禅师法嗣杭州径山虗舟普度禅师维杨江都史氏子稍长无处俗意母识其志俾依郡之天宁出家会与毕将军舟遇共语毕大奇之曰此儿短小精悍音吐如钟他日法门爪牙也擕归武林从东堂院祖信受业师奋志参方初见铁牛印于灵隐巳而江东西湖南北悉徧历焉时无碍通唱道荐福师特往叩入室次通问不与万法为侣者是甚么人师曰金香炉下铁崑崙通曰将谓者矮子有长处师曲躬作礼曰谢和尚证明天童晦巖光大慈石巖琏虎丘石室廸一见皆器异宋理宗淳祐初制府赵信菴以金陵半山请师出世次迁润之金山潭之鹿苑抚之疎山苏之承天景定间补中天竺旨陞灵隐元世祖至元丁丑诏住径山上堂邪人说正法正法悉皆邪正人说邪法邪法悉皆正卓拄杖一下曰邪耶正耶又卓一下曰说耶不说耶向者里拣辨得出黄金为屋未为贵玉X食锦衣何足荣上堂万法是心光诸缘惟性晓本无迷悟人只要今日了既无迷悟了个什么卓拄杖一下曰千言万语无人会又逐流莺过短墻上堂举云门示众曰汝等诸人在此过夏山僧深不欲向你道惜取眉毛好师曰云门灵龟曳尾拂迹迹生灵隐即不然汝等诸人在此过夏山僧直截向你道口是祸门上堂举临济道有一人论劫在途中不离家舍有一人离家舍不在途中那个合受人天供养师颂曰兔马有角牛羊无角寸毫尺釐天地寥廓潘阆倒骑驴攧杀黄番绰师住径山值火余志图恢复将有绪俄示微疾索笔大书曰八十二年驾无底船踏翻归去明月一天掷笔而逝时元贞乙未四月二十四日也全身塔寺东十里罘罳坞之阳雪窦谦禅师法嗣平江府承天觉菴梦真禅师宣州人八岁为僧十九受具二十行脚所见尊宿不能了决慕无准范道风遂登径山叩见每到室中战怖忘却话头自此不去入室昼夜只是坐禅一日廊下行闻火板鸣有省私自懽喜知得本命元辰落处于是入室范问你是喫粥喫饭僧参禅学道僧师抗声曰喫粥喫饭僧范曰更须饱喫始得师曰谢和尚供养目此只是看狗子无佛性话无入处乃过雪窦见大歇谦问作么生是生死底事师曰眉毛安眼上谦曰眉毛因甚安眼上师曰说着令人转不堪谦又问汝甚处来师曰径山X来谦曰火后事作么生师曰五峰依旧插天高谦曰那事还曾坏么师叉手向前曰幸喜不曾动着遂挂搭归堂师自知未稳心下常热闹闹地一夜更深举首见瑠璃灯豁然大悟从前所得一时氷消瓦解次日入室谦举如何是佛三脚驴子弄蹄行声未绝师曰一任𨁝跳谦曰甚处与杨岐相见师曰当面蹉过复执侍久之开法永庆迁连云陞何山主承天上堂将心学佛摄入魔宫拟心参禅堕在阴界直饶嫌佛不肯做被拄杖子穿过髑髅若恁么看来直是无用心处卓拄杖曰擕取诗书归旧隐野花啼鸟一般春上堂庭前翠竹青青砌下黄花郁郁唤作真如体又是般若用唤作般若用又是真如体忽有个出来道我见从上佛祖说了万千体用不似承天者样蹊跷莫是智过佛祖耶杜撰臆说耶卓拄杖曰好向暮天沙上望西风惊起鴈行斜上堂举韶国师曰通玄峰顶不是人间心外无法满目青山师召大众曰韶国师好个颂子只是打成两橛承天亦有个颂双峨峰顶上是青天夜半捉乌鸡伸手不见掌喝一喝上堂三伏热不似人心热行路险不似人心险万斛清风碧玉盘不知谁共倚阑干忽有个出来道长老正恁么时如何是祖师西来意向他道作贼人心虗举世尊才生下一手指天一手指地周行七步目顾四方曰天上天下唯吾独尊云门曰我当时若见一棒打杀与狗子喫贵图天下太平话颂曰生X来自恨错同条铁铸心肝也合消还你独尊三界内奈何今日又明朝元世祖至元间有贤首宗讲主奏请江南两浙名剎易为华严教寺奉旨南来抵承天次日师陞座博引华严旨要纵横放肆问析诸师论解纤微若指诸掌讲主闻所未闻大沾法益且谓承天长老尚如是矧杭之鉅剎大宗师耶因回奏遂寝前旨宁波雪窦霍山昭禅师上堂即心即佛嘉眉果阆怀里有状非心非佛筠袁虔吉头上插笔不是心不是佛不是物漳泉福建头匾似扇只可闻名不可见面慧巖象潭泳禅师上堂举无着和尚至五台与老翁喫茶次翁拈起玻瓈盏问曰南方还有者个么着曰无翁曰寻常将甚么喫茶着无对因缘颂曰五台凝望思迟迟白日青天被鬼迷最苦一般难理会玻瓈盏子喫茶时一关溥禅师举马祖令僧问大梅曰和尚见马大师得个甚么便住此山梅曰大师道即心即佛我便向者里住因缘颂曰只将马祖铅刀子裂破漫天铁网罗碧沼夜敲荷叶雨至今贫恨一身多台州国清溪西泽禅师普说其略曰参元上士行脚高流拨草瞻风到一处所便乃供下入门口欵谓之生死事大无常迅速众兄弟生死若是有从古至今无有一人能免生死若是无争奈目前生死何生死亦有亦无不有不无当恁么时还有漏网底么既是X走透无门腊月三十日撞到面前毕竟如何支准等是踏破草鞋岁月飘忽不可把玩要须穷教去处分明与前来入门口欵相应始得又曰便只恁么歇去则适来说出许多络索甚处安着直饶诸人一时不受打叠得净尽山僧却有个古话举似诸人记得长庆示众曰净洁打叠了却须近前来就我觅有一棒到你当生惭愧无一棒到你又作么生雪窦曰净洁打叠了却须近前来就我觅有一棒到你则屈着你无一棒到你与你平出二大老好一棒未免作得失论量天封则不然净洁打叠了却须近前来就我觅有一棒到你花铺锦上无一棒到你霜加雪上且道前头为人后头为人辨明得出后次挂牌时却来通吐道场巖禅师法嗣杭州径山虗堂智愚禅师四明人出世嘉禾兴圣迁光孝明之显孝延福瑞巖婺之宝林四明育王栢巖杭之净慈宋延淳末被旨住径山历住十剎室中垂语曰己眼未明底因甚将虗空作布袴着画地为牢因甚透者个不过入海筭沙底因甚向鍼锋头上翘足僧问声前一句不堕常机转位就功如何相见师曰问讯不出手曰且道天子万年又作么生师曰瑞草生嘉运灵花结早春曰直得九州四海雷动风飞师曰出门惟恐不先到上堂春风如刀春雨如膏衲僧门下何用叨叨上堂言而足终日言而X尽道言而不足终日言而尽物且道道与物是一是二若道是一为甚么客山高主山低若道是二为甚么天地一指万物一马个里缁素得出还你草鞋钱其或不然但愿来年蚕麦熟罗睺罗儿与一文结夏上堂有一人日消万两黄金同此圣制只是无人识得若有人识得许伊日消万两黄金上堂宝林初无门户与人近傍亦不置之于无何有之乡只要诸人如铁入土与土俱化然后可以发越其如运粪入者吾末如之何上堂举松源临寂告众曰久参兄弟正路上行者有只不能用黑豆法临济之道将泯绝无闻伤哉师曰鹫峰老人大似倚杖骑马虽无僵仆之患未免傍观者丑师晚住净慈入院日参徒问答次忽天使传旨问赵州因甚八十行脚虗堂因甚八十住山师乃举赵州行脚到临济话颂曰赵州八十方行脚虗堂八十再住山别有一机恢佛祖九重城里动龙颜天使以颂回奏上大悦特赐米五百硕绢百匹后住育王径山亦赐赉优渥尝举东寺示众曰心不是佛智不是道劒去久矣尔方刻舟颂曰昨日因过竹院西邻家穉子隔溪啼山寒水肃半黄落无数归鸦卜树栖举大慈上堂曰山僧不解答话祇解识病时有僧出慈便归方丈颂曰轻如毫末重如山地角天涯去复还黄叶陨时山骨露水边依旧石生斑至元癸亥十月初八日示寂塔于径山直岭下高丽国尝请师供养八载问法弟子常随X千指明嘉靖间王遣法嗣到山扫塔明州天童石帆衍禅师举陆亘大夫问南泉姓甚么泉曰姓王曰还有眷属么泉曰四臣不昧曰王居何位泉曰玉殿苔生曰玉殿苔生时如何泉曰不居正位话颂曰金鸭香销更漏深沉沉玉殿紫苔生高空有月千门照大道无人独自行举大颠摈首座因缘颂曰一串摩尼觌面当机赚杀首座疑杀昌黎弄尽许多穷伎俩春秋元自不曾知金山开禅师法嗣杭州径山石溪心月禅师西蜀眉州人上堂举僧问九峰如何是学人自己峰曰更问阿谁曰便恁么承当时如何峰曰须弥还更戴须弥话颂曰自家冷煖自家知祖意西来更问谁全体承当全体是须弥顶上戴须弥举晦堂因黄山谷问捷径处乞师指示堂曰祇如仲尼道二三子以我为隐乎吾无隐乎尔太史居常如何理论谷拟对堂曰不是不是谷迷闷不巳一日侍堂山行时方巖桂盛放堂曰大史闻木穉香么谷曰闻堂曰吾无隐乎尔谷释然即礼拜曰和尚恁么老婆心切堂笑曰祇要公到家耳颂曰渠侬家住白云乡南北东西路渺茫几度欲归归未得忽闻巖桂送幽香举庞居士曰有男不婚有女不嫁话颂曰收拾山云海月情团圞鼻直眼眉横龟毛拂子兔角杖敲得虗空嚗嚗声举庞公访大同提笊篱因缘拈曰普济把定被庞公痛处一锥直得左X转右侧前依后随笊篱提起处相唿作舞时若言依样画猫儿定把黄金铸子期僧问如何是佛师曰矮子看戏送僧还双林偈曰未到双林见旧游眉横新月眼横秋寒暄未举宜先问因甚桥流水不流六月初九日示寂径山沖禅师法嗣福州神光北山隆禅师示众即心即佛有水有竹屋便好非心非佛不袜不冠身自繇不是心不是佛不是物闲倚阑干立清晓红芭蕉引碧牵牛礼镜清塔偈曰惯问门前什么声池蛙笑汝自蛙鸣年来荒却天华寺正令方才一半行高台此山应禅师上堂举大随菴侧有一龟僧问一切众生皮裹骨者个众生因甚骨裹皮随拈草履覆龟背上僧无语师颂曰休将皮骨强分张得六藏时且六藏只履尽情都葢了者僧无事可思量明州天童简翁敬禅师上堂举大梅即心即佛话颂曰郎心叶薄妾冰清郎说黄金妾不应假使偶然通一笑半生谁信守孤灯举文殊问菴提遮女生以何为义话颂曰问处分明答处端当机觌面不相谩死生生死元无际月上青山玉一团举云门示众曰闻声悟道见色明心遂举手曰观世音菩萨将钱买餬饼放下手曰元来祇是馒头话颂曰一曲风前信是谁调高争肯落今时见无人会曲中意又把云箫特地吹X云巢巖禅师法嗣苏州万寿讷堂辩禅师上堂释迦老子降诞王宫好个初生孩子不妨令人疑着及乎道天上天下唯吾独尊败阙了也后来冷地羞惭四十九年三百余会救搭也救搭不来收拾也收拾不上诸仁者要见释迦老子败阙处么是非只为多开口烦恼皆因强出头上堂你也在者里我也在者里人天交接两得相见时清休唱太平歌一贯文籴三斗半米二贯五百文买一个大绢好诸禅德虽然如此厨中有剩饭路上有饥人上堂举僧问古德万境来侵时如何德曰坐恠着古德有障断狂澜底手段未免劳心费力或有人问金山万境来侵时如何只向他道我既无心于万物何妨万物常围绕上堂我若与你说破将后必须骂我我若不与你说破又恐你因循蹉过忽有个汉出来道长老话堕了也只向他道老僧罪过悼云巢偈曰人传师死巳多时我独踌蹰未决疑既是巢空云又散春深犹有子规啼寄铁鞭偈曰思量四句寄承天凑得完全缺半边颂又不成诗不是如何拈出向人前寄无准偈曰鼈与猿交割不开兄唿弟应似忘怀及乎说到誵讹处又却心肝不带来苏州虎丘清溪义禅师送僧偈曰台山万叠入眉青途路同行各奔程清晓鸡啼茅店月是谁先起唤师兄X净慈道禅师法嗣苏州万寿高峰岳禅师赞初祖像曰开旗展阵入梁邦未覩天颜早巳降纵有神通难展欵翩翩一苇渡长江育王照禅师法嗣湖州道场龙源介清禅师福州长溪王氏子得度于义兴法藏齐往育王谒寂窗照入室契旨典侍司复掌藏钥出世四明寿国迁开寿道场上堂三春云暮绿暗红稀动为境转静为法迷不以色葢不以声骑风前闲听杜䳌啼上堂终日忙忙那事无妨显而不露隐而不藏大众且道如何是隐而不藏底道理玉梅结子浮青树石笋抽条上绿窗五灯全书卷第四十九五灯全书X卍XXX五灯全书卷第五十京都圣感禅寺住持僧编辑京都古华严寺住持僧较阅进呈临济宗南岳下二十一世仰山钦禅师法嗣X杭州西天目高峰原妙禅师吴江徐氏子母梦僧乘舟投宿而孕宋理宗嘉熈戊戌三月二十三日申时生才离襁褓即喜趺坐遇僧入门輙爱恋欲从之年十五恳请父母投嘉禾密印寺法住为师十六薙发十七受具十八习天台教二十更衣入净慈立三年死限二十二请益断桥伦令参生从何来死从何去话于是脇不至蓆口体俱忘雪巖钦寓北磵师怀香往谒方问讯即被打出闭却门再往始得亲近令看赵州无字自此参叩无虗曰后凡入门钦便问阿谁与你拖箇死尸来声未绝便打如是者不知其几后值钦赴南明师上双径参堂方半月偶梦中忽忆断桥室中所举万法归一一归何处话疑情顿发三昼夜目不交睫值少林忌随众诣三塔讽经次擡头忽覩五祖真赞曰百年三万六千朝返覆元来是者汉蓦然打破拖死尸之疑时年二十四矣解夏诣南明钦一见便问阿谁与你拖箇死尸到者里师便喝钦拈棒师把住曰今日打某甲不得钦曰为甚打不得师拂袖便出翌日钦问万法归一一归何处师曰狗䑛热油铛钦曰你那里学者虗头来师曰正要和尚疑着钦休去自是机锋不让次年江心度夏过雪窦见希叟昙寓旦过昙问那里来师抛下蒲团昙曰狗子无佛性上座作么生师曰抛出大家看昙乃自送归堂及钦挂牌道场开法天宁师皆随侍一日钦问日间浩浩时还作得主么师曰作得主钦曰睡梦中X作得主么师曰作得主钦曰正睡着时无梦无想无见无闻主在甚么处师无语钦嘱曰从今日去也不要你学佛学法也不要你穷古穷今但只饥来喫饭困来打眠才眠觉来却抖擞精神我者一觉主人公毕竟在甚么处安身立命师遂奋志入龙须自誓曰拚此一生做箇痴獃汉决要者一着子明白越五载因同宿僧推枕堕地作声廓然大彻自谓如泗洲见大圣远客还故乡元来只是旧时人不改旧时行履处住龙须九年缚柴为龛风穿日炙冬夏一衲不扇不炉日捣松和糜延息而巳咸淳甲戌迁武康双髻德祐丙子春大兵至师掩关危坐自若事定户履纷至师腰包宵遁直入西天目之师子巖巖拔地千仞崖石林立师即洞营小室丈许榜曰死关悉屏给侍服用破瓮为铛併日一食洞梯山以升虽弟子亦罕得见共筑师子院请师开堂适雪巖于大仰寄师竹篦拂子元世祖至元丁亥怀中瓣香遂为拈出上堂僧问十方同聚会箇箇学无为此是选佛场心空及第归庞居士恁么道还有为人处也无师曰有曰毕竟在那一句师曰从头问将来曰如何是十方同聚会师曰龙蛇混杂凡圣交参曰如何是箇箇学无为师曰口吞佛祖眼葢干坤曰如何是选佛场师曰东西十万南北八千曰如何是心空及第归师曰动容扬古路不堕悄然机曰恁么则言言见谛句句朝宗师曰你甚处见得僧喝师曰也是掉棒打月曰此X事且止只如西峰今日十方聚会选佛场开毕竟有何祥瑞师曰山河大地万象森罗情与无情悉皆成佛曰既皆成佛因甚学人不成佛师曰你若成佛争教大地成佛曰毕竟学人过在甚么处师曰湘之南潭之北曰还许学人忏悔也无师曰礼拜着僧便礼拜师曰师子咬人韩驴逐块乃曰百千诸佛历代祖师乃至天下老和尚以拂子击禅床一下曰总向者里堕坑落堑还有跳得出底么又击一下曰三生六十劫上堂无边剎境自他不隔于毫端十世古今始终不离于当念只如山僧每日在张公洞里横眠竖眠或歌或咏诸人还知么诸人每日在选佛场中东行西行或瞋或喜山僧还知么若也彼此知得不免分身碓捣拔舌犂耕若也彼此不知管取释迦拱手猕勒归依因甚如此不见道知之一字众祸之门上堂万法归一一归何处乃顾视左右下座上堂尽十方世界是箇钵盂汝等诸人喫粥喫饭也在里许疴屎放尿也在里许行住坐卧乃至一动一静总在里许若也识得达磨大师只与你做得箇洗脚奴子若也不识二时粥饭将甚么喫参结制上堂大限九旬小限七日麤中有细细中有密密密无间纤尘不立正恁么时银山銕壁进则无门退之则失如堕万丈深坑四面悬崖荆棘切须勐烈英雄直下翻身跳出若还一念迟疑佛亦救你不得此是最上元门普请大家着力山僧虽则不管闲非越例与诸X人通箇消息∴示众海底泥牛衔月走巖前石虎抱儿眠铁蛇钻入金刚眼崑崙骑象鹭鸶牵此四句内有一句能纵能夺能杀能活若人检辨得出一生参学事毕雪巖和尚忌拈香昔年瞎却我眼今朝穿却你鼻冤冤相报无休莫若克己复礼遂插香以袖掩面作哭声复以坐具搭左肩上作女人拜曰非惟和光同尘免得递相钝置师甞室中垂语曰大彻底人本脱生死因甚命根不断佛祖公案只是一箇道理因甚有明与不明大修行人当遵佛行因甚不守毗尼杲日当空无所不照因甚被片云遮却人人有箇影子寸步不离因甚踏不着尽大地是火坑得何三昧不被烧却倘下语不契闭门弗接自非具透关眼者鲜不望崖而退辛卯鹤沙瞿提举到山瞻礼施巨庄赡众师固辞不受瞿请于官乃于莲花峰别营禅剎曰大觉议以岁入给常住请嗣法祖雍领寺事成宗元贞乙未冬师患胃疾适雍来省师嘱以后事于十二月初一日黎明陞座辞众曰西峰三十年妄谈般若罪犯弥天末后有一句子不敢累及诸人自领去也众中还有知落处者么良久曰毫釐有差天地悬隔辰巳间复说偈曰来不入死关去不出死关銕蛇钻入海撞倒须弥山泊然而寂遗命塔全身于死关寿五十八腊四十三衡州灵云銕牛持定禅师太和磻溪王氏子故宋尚书贽九世孙也自幼清苦刚介有尘外志年三十谒X西峰肯菴剪发得闻别传之旨寻往依雪巖钦居槽厂服杜多行一日钦示众曰兄弟家做工夫若也七昼夜一念无间无箇入处斫取老僧头做臽屎杓师默领励精奋发因患痢药石浆饮皆禁绝单持正念目不交睫者七日至夜半忽觉山河大地偏界如雪堂堂一身干坤包不得有顷闻击木声豁然开悟徧体汗流其疾亦愈旦诣方丈举似钦反覆诘之遂命为僧一日钦上堂举亡僧死了烧了向甚么处去自代曰山河及大地全露法王身师于言下疑情荡尽即出众作礼曰适来和尚举扬般若惊得法堂前石狮子笑舞不巳钦曰试道看师曰劫外春回万物枯山河大地一尘无法身超出如何举笑倒西天碧眼胡钦敲桌子曰山河大地一尘无者箇是什么师作掀倒势钦笑曰一彩两赛一日入室次钦曰亲切处道将一句来师曰不道钦曰为什么不道师拈起香盒曰者箇不值半文钱钦曰多口汉钦巡堂次师以楮被裹身而卧钦召至方丈励声曰我巡堂汝打睡若道得即放过道不得即趂下山师随口答曰銕牛无力懒耕田带索和犂就雪眠大地白银都葢覆德山无处下金鞭钦曰好箇銕牛也因以为号一时行辈靡不推服元世祖至元戊子至酃县桃源山爱其幽深乃有栖遯意未几县尹陈公及僚属等入山问道相率执弟子礼遂大唱雪巖之宗至成宗大德癸卯正月十五日示寂寿六十四腊二十六全身塔X于寺北三十里沙潭其徒别流泾走浙江谒虞文靖公集求师塔铭虞问先有铁耶先有牛耶泾曰先师觌见仰山来虞笑曰吾试为汝模画之杭州径山西白虗谷希陵禅师婺之义乌何氏子年十九薙发于东阳资寿院受具戒即谒虗舟远于双林又依东叟颖于净慈掌内记石林补处师职侍者一日往叩雪巖钦于北磵钦举黄龙见慈明因缘问之称师颖利及钦迁大仰遣书招师居第一座一日钦问临济在黄檗三度喫六十拄杖因甚向大愚脇下筑拳师曰钝置杀人钦便打师拂袖而出元世祖至元丙戌钦将示寂抚师肩曰吾以此担累汝师曰终不向者里活埋却未几钦化去众遂请师继席甞垂三语以验来学曰三乘十二分教拈向一边虾蟇口里道将一句来狗子闻哇声因甚咬破库堂前露柱獭径桥吞却集云峰是第几机答者罕契一坐三十夏规范森严毫不假借銕关枢行脚时甞叩师值冬至小参师举云门餬饼因缘枢呈四偈以进师问你是谁曰枢上座师曰从那里来曰云门师曰你是颠是狂曰和尚眼在甚么处师便喝枢亦喝师挥一拳枢进前迎住曰打即且置云门餬饼意作么生师奋手掠去枢帽曰错师连挥数拳曰拳头无眼向后遭人检点在师不顾去枢七条踏翻在地拦腰九棒曰教你知我手段曰此手段胜似临济德山底师唤直岁锁枢手送库司至夜不释次日上堂师令侍X者谓枢曰今日和尚上堂对人天众前勘辨你曰侍者与我传语和尚少间人天众前将古人公案一一问将来我当一一答去须臾鼓响枢伺久而侍者不至岁饥师每食必与众共一日与客语过夜半饥不自胜侍者请取勺粟为饭师曰不可常住岂住持人得私仁宗延祐丙辰行省禀旨迎师主径山僧问过去心不可得现在心不可得未来心不可得此意如何师曰亲不相赠师早年甞梦游净慈罗汉堂至东南隅忽见一尊者指楣梁间有诗曰一室寥寥绝顶开数峰如畵碧于苔等闲翻罢贝多叶百衲袈裟自剪裁师初不解及自仰山迁双径始验仰山有贝多叶经径山有杨岐衣师之出处巳前定之矣先是世祖召对说法称旨赐号佛鑑禅师大德中加赐大圆迨主径山加号慧照英宗至治壬戌四月十二日手书嘱外护戒饬弟子说偈诀众示寂于不动轩全身󰢍菖蒲田谥大辨塔曰宝华世寿七十六腊五十七有瀑巖集及语录行世建昌府能仁天隐牧潜圆至禅师高安姚氏子父兄皆前进士师志慕空宗年十九投慧朗芟染服勤数载与高峰同秉仰山记莂元成宗元贞间出世能仁所着牧潜集有送妙智上人入淅序其略曰昔龙安悦公既首众于洞山犹以己道为未至更匿其名潜出求之于饮食笑谈之间闻素公一言之异则虗己自降踽踽为咨询礼不以贬名为嫌卒能于立谈之X顷获其终身之所欲岂独云菴之道恃以不坠使素公不赖悦以见于世世亦不识其为何类人矣葢名者道之表也古之人有其表则求其实以应之而今之士及以表害实一居其名则崇高之势傲然不可复屈虽内揆其不慊亦安肯降心以求其所未至耶噫此古今所以异道之所以衰欤云云大德戊戌示寂于庐山世寿四十有二僧腊二十三安吉州道场山及菴信禅师初住建阳西峰石屋珙参师问何在珙曰天目师曰有何指示曰万法归一师曰汝作么生会珙无语师曰此是死句甚么害热病底教汝与么珙拜求指的师曰有佛处不得住无佛处急走过意旨如何珙答不契师曰者箇亦是死句珙不觉汗下后入室再理前话诘之曰上马见路师呵曰在此六年犹作者箇见解珙发愤弃去途中忽举首见风亭豁然有省回语师曰有佛处不得住也是死句无佛处急走过也是死句某甲今日会得活句也师曰汝作么生会曰清明时节雨初晴黄莺枝上分明语师颔之净慈伦禅师法嗣竹屋简禅师举孚上座圣箭因缘颂曰青丝双勒玉骢嘶淡白春衫绿带围夜半归来花底过金鞭敲落乱红飞又曰九重城里本非遥射折重重箭倍饶忽遇三军围绕处分明有路直通霄举临济访平田公案颂曰目前条路平如砥何不堂堂掉臂行撩拨X老婆牛性发赤身挨棒可怜生绝象鉴禅师示众举洞山不安令沙弥到云居处传语乃嘱曰他或问和尚安乐否汝但道云巖路相次绝也汝下此语须远避立恐他打汝沙弥领旨去传语声未绝早被云居打一棒颂曰洞山有路透云巖绝处通教到者难拄杖头边开活眼方知不隔一毫端示众举投子问僧连日好雨且道雨从何处来僧无对后阅华严经有省颂曰陌路游人竞採芳不知眼底度春光夜来一阵落花雨一百十城流水香台州瑞巖方山宝禅师一日为众挂牌入室垂语曰南泉斩却猫儿时如何众下语皆不契适有一仆在旁曰老鼠做大师笑曰好一转语只是不合从你口里出示无见偈曰道人得得出山来尽把胸襟对我开坦坦平平如镜面澄澄湛湛绝纤埃忽然得箇转身句衲卷寒云便归去万八千丈华顶峰一笑裂开铁面具家山到后绝思惟抝折枯藤拄竹扉粪火堆中消息好芋香便是道香时永宗本禅师上堂举夹山参船子公案颂曰笑中弃却竹林寺将谓华亭有许多穷性命于桡下丧看来成败自萧何西巖慧禅师法嗣宁波天童东巖净日禅师南康都昌廖氏子幼绝荤十五祝发庐山之香林首参仰山石霜次入浙叩痴绝不契登径山见无准范深器之后谒西巖慧于天X童其提示一秉于范遂密契其旨俾守藏后为开先无文灿第一座由是誉闻日彰宋理宗景定中出主圆通继领东林元至元壬辰迁育王未几归隐雪窦大德庚子主天童师生宋嘉定辛巳终于元至大戊申将示寂书偈曰天为葢兮地为函吾奚为乎塔与庵灰吾骨兮山河言巳矢矣勿鑱越二日沐浴端坐而逝就化齿根不坏塔于西巖之清风坞寿八十八腊七十一无学元禅师法嗣金陵蒋山月庭忠禅师举僧问白云旧岁巳去新岁到来如何是不迁义云曰眉毛在眼上颂曰罢钓归来不系船江村月落正堪眠纵饶一夜风吹去只在芦花浅水边落叶巳随流水去春风未放百花开青山面目依然在尽日横陈对落晖举文殊三处度夏迦叶白椎欲摈因缘颂曰锦衣公子游春惯白首佳人恼恨多彼富尚嫌一口少自贫无奈一身何举慈明冬日揭榜示众话颂曰画上画下画短画长明明揭露浩浩商量何似京师出大黄育王珙禅师法嗣苏州崑山荐严竺元妙道禅师宁海陈氏子幼患右目母擕祷于观音像师仰见像之右目有小蛛窠乃为揭去目患遂愈父母以为于佛有缘俾投杭之六和正严得度严令学百法论师曰一法不学学百法乎遂谒育王横川珙一日闻举干屎橛话豁然大悟X即呈偈曰云门干屎橛光明照十方鄮峰才发足五曰到钱塘珙惊异顾谓众曰此子再来人也元世祖至元乙丑出主邑之慈源迁崑山荐严一晚与众会茶举东坡居士访蒋山泉山问大儒高姓士曰姓秤山曰是甚么秤士曰称天下长老底秤山便喝一喝曰且道者一喝重多少士无语师命众代语时别源源遽起剪烛了堂一咳𠻳一声师笑曰源藏主剪烛一侍者咳𠻳一僧请师自代师曰洎不过此又一晚新古帆上方丈请益赵州无字话师厉声曰夜深下去古帆归堂恶发曰不与我说便休何用见瞋或以告师师曰他向后自悟去在古帆闻之当下廓然仁宗诏住黄巖鸿福赐号定慧圆明延祐丙辰净慈灵隐两剎争欲致之俱不就年逾七十怀紫箨之幽绝乃往终焉金陵保宁古林清茂禅师年十三为大僧聆老宿举高菴励僧语不觉涕泪交下乃知有出生死超圣凡一着子淬志参访徧历门庭横川居育王师往叩鎚拂之下始知触净得法后出世吴之开元迁鄱阳永福后主金陵保宁上堂僧问毛吞巨海芥纳须弥是衲僧分上事不是衲僧分上事师曰拈却门前大案山曰鲸吞海水尽露出珊瑚枝师曰金刚脑后銕蒺藜曰只如教中道我得无诤三昧人中最为第一如何是无诤三昧师曰放你三十棒曰仁义尽从贫处断世情偏向有钱家师曰知恩者少负恩者多X问记得昔日举上座到瑯琊问近离甚处举曰两浙琊曰船来陆来举曰船来琊曰船在甚处举曰埠下意旨如何师曰开口见胆曰瑯琊道不涉程途一句作么生道如何是不涉程途底句师曰前不构村后不迭店曰只如举上座以坐具摵曰杜撰长老如麻似粟又作么生师曰焦甎打着连底冻曰后来瑯琊问侍者此是什么人者曰举上座瑯琊遂亲下旦过问曰莫是举师叔么莫怪适来相触忤处师曰烂泥里有剌曰举喝曰长老何年到汾阳我在浙中早闻你名见解如此何得名喧宇宙瑯琊遂作礼曰某甲罪过那里是他罪过处师曰若不登楼望焉知沧海深曰后来大慧道二大老相见如日月丽天龙象蹴踏未审还端的也无师曰泥上加泥又一重曰瑯琊后遇慈明举此话明曰举见处才能自了而汝负堕如何为人为复肯伊不肯伊师曰一点水墨两处成龙曰可谓龙得水时添意气虎逢山色长威狞师曰无人处斫额望汝问如何是佛师曰钉钉胶黏曰如何是祖师西来意师曰蚁子不食銕曰如何是正中偏师曰草满法堂曰如何是偏中正师曰苔封古殿曰如何是正中来师曰猕猴带席帽曰如何是兼中至师曰日上月下曰如何是兼中到师曰截水停轮曰五位君臣蒙指示夜明帘外事如何师曰趂晓不归家黄昏候日出上堂若说佛法供养大众未免须眉堕落若说世法供养大众入地狱如箭射去X此二途毕竟说箇什么三寸舌头无用处一双空手不成拳小参举僧问灵云如何是佛法大意云曰临鸩砧井底种林檎僧曰学人不会云曰今年桃李贵一颗值千金大慧曰者箇公案从古至今无人拈出山僧不惜口业更为诸人註破临鸩砧临鸩砧井底种林檎今年桃李贵一颗值千金师曰大众灵云答者僧话且道与临济在黄檗问佛法的的大意三度喫六十拄杖是同是别若道是同法无同相若道是别佛法岂有两般常爱大慧道我者里说蚌蛤子禅开着口便见心肝五脏只者便是虽然也是大都城里撮马粪汉小参古人道九旬禁足鱼游网三月安居鸟入笼生杀尽时蚕作茧如何透得者三重卓拄杖曰将成九仞之山不进一篑之土开元入寺小参举雪峰问德山从上诸圣以何法示人山曰我宗无语句亦无一法为人后有僧问雪峰和尚见德山得箇甚么便休去峰曰我当时空手去空手归五祖拈曰如今说向透未过者有两人从东京来问伊近离何处却曰苏州便问苏州事如何伊曰一切寻常虽然谩山僧不过何故只为语音不同毕竟如何苏州菱邵伯蕅师曰从门入者不是家珍自己流来还同瓦砾老东山依模脱墼殊不知二大老正是食饱伤心虽然既是东京来因甚却说苏州话上堂举洞山冬夜喫菓子次问泰首座曰有一物上拄天下拄地黑似漆常在动用中动用中收不得过在X什么处泰曰过在动用中山遂唤侍者掇退菓桌师曰者箇说话在今诸方每至冬夜未甞不拈出註脚一上然于正文未曾道着一句有底道洞山只见锥头利不见凿头方抑屈人作么有底道泰首座不得菓子喫要且尽大地人皆不得喫成人者少败人者多殊不知洞山有偏正回互不犯底手脚直饶泰首座道不在动用中也不得他窠子喫在良久曰水流黄叶来何处牛带寒鸦过别村除夕小参今夜年尽月尽日尽世事悠悠何时是尽明朝年新月新日新千变万化又见重新所以道穷则变变则通垂钩四海只钩狞龙三千威仪八万细行诸人固是不知若得声和响顺各守祖父田园知道饭是米做免向瞎驴边灭却吾宗卓拄杖曰从前汗马无人识只要重论葢代功永福入寺小参红尘闹市十字街头百草头边孤峰顶上若作佛法商量入地狱如箭射直得万机休罢千圣不𢹂声前非声色后非色简点将来正是髑髅前妄想设使打破髑髅揭却脑葢趯倒须弥踏翻大海脚跟下推勘得出也是落七落八通方上士出格高人除非自作生涯终不守他窠窟现前大众冀善参详山僧二千里水陆间关来此聚头不为别事冬至重建寝堂小参豁开户牗重新旧日规模当轩者谁坐断圣凡途辙碧眼胡僧罔措释迦弥勒犹是他奴灯笼露柱掀眉文殊普贤权作走使描不成畵不就扑落非他物花簇簇锦簇簇纵X横不是尘逴得便去山河并大地踏着便瞋全露法王身自古自今说元说妙缁素不分者如稻麻竹苇就理就事变通逸格者能有几人伶俐汉没窠臼知是般事便休且道知底是甚么事寒来暑往阴极阳生庭前玉树花开早也胜东山水上行卓拄杖喝一喝上堂举育王夜参曰少室无门户如何便得通夜深宁耐立听我话西东师召大众曰也有权也有实也有照也有用只是不得恁么会珍重除夕小参一年三百六十日今夜方始到头是汝诸人于自己分上事亦须知有到头时节若未得到头直须向前决择岂不见大随参七十余员善知识具大眼目者只有一二且如何是具大眼目者五祖海上参寻数十员尊宿洎至浮山圆鑑会中直是开口不得后到白云咬破一箇銕酸馅方得百味具足遂曰花发鸡冠媚早秋谁人解染紫丝头有时风动频相倚似向阶前鬬不休喝一喝曰修心未到无心地万种千般逐水流小参举死心示众曰行脚高人解开钵囊卸却包笠去却药忌一人所在也须到半人所在也须到无人所在也须亲到师曰者般说话如黑石蜜中边皆甜虽然不因夜来雁争见海门秋除夕小参今宵岁尽何曾尽明日年来实不来三十六旬如转毂几番潮去又潮回机轮转处掣电犹迷大用现前谁当辨的廓情尘于未兆忘至理于言诠人人鼻孔撩天箇箇安家乐业文殊普贤起佛见法见贬X向二銕围山灯笼露柱突出金刚眼睛呵呵大笑麻三斤干矢橛诸人若作佛法商量入地狱如箭射到者里言思道断心行处灭一种平怀泯然自尽正与么时如何东风昨夜消残雪枯树枝头又着花结制小参明日结夏来临只管悠悠过日及乎打鼓陞堂直是思量不出诸人簇簇上来未免将南作北七佛以前初无者箇消息七佛以后虽有者箇消息终是不能圆悟如来无上菩提不能证入圆觉伽蓝身心安居平等性智以致诸人九十日内惟务口体不务修持背觉合尘虗延岁月五祖道达磨大师信脚来信口道后代儿孙翻成计较计较得成天清地宁云门扇子𨁝跳上三十三天筑着帝释鼻孔东海鲤鱼打一棒雨似盆倾楚鸡不是丹山凤爱向梧桐树上鸣师甞垂示曰向上更有事在露出狮子爪牙其间别有商量未免当门按劒只者灵锋阿谁敢拟师辞锋峻拔手眼卓越应菴而后师殆第一人矣甞续宗门统要后示寂于保宁越州天衣断江觉恩禅师慈谿顾氏子形仪脩瘠清操刚立幼依云门广孝祝发从明之延庆闻习四教仪七日贯通闻惊讶叹异往参育王横川室中机契掌内记德业日彰一时贤士大夫皆乐与之游出世苏之天平后迁开元及明之保福越之天衣一日室中众侍立次忽扶杖而言曰老僧嵌空倚杖藜分明畵出须菩提顾左右曰会么良久掷下拄杖倚蒲团X而逝净慈巩禅师法嗣杭州灵隐东屿德海禅师台州临海陈氏子年十四从蜀僧安石出家参石林巩于承天巩问如何是汝自己师拟议巩便推出师即怀疑一日入室次巩问尽大地是金刚正体何处着上座师拟对巩便打从此彻证巩迁净慈命居侍司一日室中举国师三唤侍者话师曰不是失却猫儿定是失却狗子巩曰是孤负是不孤负师曰瞒人自瞒巩以竹篦击之曰亢吾宗者海子也元世祖至元庚寅出世天台寒巖大德乙巳迁姑苏寒山至大己酉再迁崑山东禅辛亥敕赐金襕法衣皇庆癸丑复迁中竺延祐乙卯诏主净慈至山门曰清净慈门一湖秋水入得不入得虎咬大虫蛇吞鼈鼻喝一喝众盈万指室中垂语曰手握利刃劒因甚猢狲子不死啮破銕銕馅因甚路上有饥人波斯去帽蔗咬甜头鱼以水为命因甚死在水中众答皆不契泰定乙丑复迁灵隐丁卯九月示微疾召弟子付嘱讫跏趺而化寿七十二腊五十八赐号明宗慧忍禅师有六会语录行世塔于育王后山之麓嘉兴府天宁竺云景昙禅师浦江严氏子久依石林后住婺之治平苏之北禅禾之天宁上堂金乌东上玉兔西沈伶俐衲子东讨西寻忽然撞破虗空旷劫只在如今卓拄杖下座僧问三贤未达十圣难X知如何是此宗师曰无孔笛毡拍板问如何是涅槃心师曰须弥山曰如何是差别智师曰四大海苏州虎丘东州寿永禅师送僧偈曰动静何曾涉葢缠何须更透未生前故园千里今归去陆有征途水有船举约斋居士张镃入道话颂曰一棒钟声到耳根三千剎海一时昏贼从赤肉团边去明日依然不离门径山度禅师法嗣杭州径山虎巖净伏禅师淮安人至元间元世祖甞召见有偈进上其略曰过去诸如来安住秘密藏现在十方佛成道转法轮未来诸世尊一切众生是由妄想执着结烦恼葢缠迷成六道身枉受三涂苦惟念过现佛不敬未来尊与佛结冤雠或烹宰杀害不了众生相全是法性身昔有常不轻礼拜于一切言我不轻汝汝等当作佛若能念自他同是未来佛现世增福寿生生生佛国上覧毕大悦问从上帝王有戒杀者否师曰昔宋仁宗一日语羣臣曰朕夜来饥甚思欲烧羊因虑后来遂为常例宁耐一时之饥不忍启无穷之杀羣臣皆唿万岁上嘉纳即受帝师戒明州天童竺西坦禅师僧参师问从何方来曰金峩师曰金峩山高多少曰不见顶师呵斥之一日陞座举世尊拈花公案其僧言下有省径山愚禅师法嗣越州定水宝叶源禅师象山陈氏子秉具观方遇僧X流逐物遗道者忧见于色虗堂以不肯下吴潜潜怒系之狱以辱之师奉事惟谨有疑輙问随问而解久之廓然一日虗堂曰源乎汝今太平矣及堂领径山俾师首众出主平江荐严迁泉州水陆次迁定水举世尊五通仙人因缘颂曰那一通你问我口是祸门招因带果慙愧慈悲大法王丙丁离壬不属火上堂举张拙秀才参石霜霜问秀才高姓拙曰姓张名拙霜曰者里觅巧了不可得拙自何来拙言下大悟话颂曰进前峭壁三千丈退后悬崖十万重珍重大唐张拙老銕鎚无缝舞春风后居云顶以元世祖至元辛丑示寂塔云顶世寿七十五苏州虎丘闲极云禅师久依虗堂于径山居第一座一日宝叶源请益虗堂德山末后句若谓之有德山焉得不会若谓之无巖头又道德山未会乞和尚慈悲指示堂曰我不会汝去问首座源诣师值师游山归索水濯足源亟进水复委身为师摩捋因仰面举前话叩之师乃掇水浇泼曰有甚么末后句源不契复上见堂堂曰首座如何向汝道源举似前话堂曰那那我向你道他会得源于是释然领旨举兴化酬价因缘颂曰王家之宝自难酬价兴化何曾敢借看天地既无私葢载至今留得镇中原举陆亘大夫问南泉弟子家中一片石也曾坐也曾卧拟䥴作佛得么泉曰得亘曰莫不得么泉曰不得因缘颂曰坐卧曾经几度春半封苔藓半笼云无稜无缝难提X掇空把肝膓说向人径山月禅师法嗣南叟茂禅师举巖头摆渡婆子抛儿话颂曰鄂渚渡边穷鬼子全机错在扣舷时如何别下一转语救取婆婆第七儿举夹山参船子话颂曰无相无瑕便倒戈只因轻信智头陀若还不到华亭上銕铸船桡奈汝何举庞居士下桥喫扑灵照相扶话颂曰孝顺藏忤逆人前丑莫遮今生亲骨肉宿世恶冤家育王弥禅师法嗣明州育王东生德明禅师甬东刘氏子年十六依仗钖月潭澄祝发受具戒首谒希叟昙于雪窦复参顽极弥弥举文殊是七佛之师因甚出女子定不得罔明因甚出得师曰春色无高下花枝自短长弥器之命掌藏钥出世育王钖号佛日普光师颂船子覆舟公案曰清世悠悠据要津一桡活计重千钧朱泾路上行人少沧海难同方寸深后示寂󰢍洞云塔寿八十四腊六十八翰林学士袁桷撰铭五灯全书卷第五十X五灯全书X卍XXX五灯全书卷第五十一京都圣感禅寺住持僧编辑京都古华严寺住持僧较阅进呈临济宗南岳下二十二世高峰妙禅师法嗣杭州天目中峰明本禅师钱塘孙氏子母梦无门开道者持灯笼至家而生神仪挺异才离襁褓便好结跏歌梵呗凡嬉笑必为佛事九岁丧母十五决志出家甫冠阅传灯至菴摩罗女问曼殊明知生是不生之理为甚么却被生死之所流转有疑往参高峰妙于死关峰孤峻严冷不假人辞色一见师驩然欲为祝发一日诵金刚经至荷担如来处恍然开解时年二十四当元世祖至元丙戌明年遂薙发受具未几观流泉有省即诣妙求证妙打趂出既而民间讹传官选童男女师问忽有人来问和尚讨童男女时如何妙曰我但度竹篦子与他师言下洞然彻法源底妙乃书真赞付师曰我相不思议佛祖莫能视独许不肖儿窥得半边鼻有问妙诸弟子优劣妙曰如义首座固是一根老竹其如七曲八曲唯本维那却是X竿上林新篁他日成林未易量也迨妙迁化师领院事以王臣问道为烦因谢事遨游江湖或船或菴居无定处咸榜曰幻住仁宗聘召不至赐金襕袈裟并佛慈圆照广慧禅师号复敕师子禅院为师子正宗禅寺时宣政院虗灵隐径山待师师皆不就英宗继御宠赉亦如先朝驸马太尉沈王王璋奏奉圣旨御香请师陞座示众大道无为大功不宰大善无迹大名不居一切处海印发光千万古金枝挺秀访圆通大士于潮音洞里买石得云饶修如意轮期于明庆寺中移花兼蝶至香风奏四天之乐梵音轰大地之雷二千载巳现国王五百劫常为世主一大藏教随机运转百千善行任意发挥祝万岁于九重保三韩于上国此是太尉沈王海印居士寻常行履处且佛法相应一句如何指陈匝天匝地祥云起无古无今瑞气腾高峰忌日师拈香曰顺心菴里太湖中央俄然逢愍忌世相未能忘大众高峰老和尚来也雨蒸苗叶绿风撼稻花香云众春入寒巖不可加枯株巧榦尽萌芽化工无处藏形迹红白都开一样花大众一年岁事巳过一月了也蒲团禅板还知觉也无钵盂匙筯还休歇也无芒鞋竹杖还放得下也无灯笼露柱还忘境智也无如其未委你还知前一月如此虗度若不痛以生死无常为己重任精勤勇勐别立生涯则后一月未免又成虗丧不消打几箇瞌睡十二箇月特不过展转唐捐剃发染衣超方越俗X所图何事你还知命存唿吸么壮色不停犹如奔马么或不趂此唿吸未断之顷壮色可玩之时拚性命提起话头与之挨拶讨箇分晓其落汤螃蠏之喻咎将谁归不见石巩居马祖会下在厨作务次祖问子在此作么巩曰牧牛祖曰牛作么生牧巩曰一回入草去蓦鼻拽将回祖曰子真牧牛也看他前辈于作务之顷未甞斯须忘此道岂似今人横草不拈竖草不踏二时粥饭百般受用指顾如意闻首座打板声厌嫌顿起嗟讶藂生不得巳走上蒲团情猿意马驰骤不息或不昏沉便成散乱间有箇不忘出家本志者强把箇所参话头提撕作主方举未完则又被风吹别调矣似如此唤作参元上士不啻郑州出曹门较他古德造次不离者岂止霄壤相间哉诸禅德本色道流面前不容停思岂许商量逴得便行元都观里桃千树提得便走李花枝上月三更燕声寻王谢堂上之巢马蹄踏刘阮溪边之路无一草不含芳洁无一花不带春容锦云腾第一义天玉浪涨真三昧海且不涉化工底句如何指陈鹭鸶滩上翘双足蝴蝶园中呌一声雪朝示众冻云四合雪漫漫孰解当机作水看只为眼中花未瞥启窗犹看玉琅玕小参大道在目前山是山水是水元机超物表圣非圣凡非凡一念洞然万缘廓尔水精宫秋容淡淡森罗万象吞吐明月珠松雪斋浩气沈沈屏几六窗交彻宝丝网无一物不彰至体无一事不演真乘庄周X虽蝶悟枕边敢保其当机罔措子韶固蛙闻月下未许其觌面施呈这一着子名不得状不得即其知处巳陷情围事亦然理亦然与么会时早沉识海所以道神光独耀万古徽猷入此门来莫存知解且不存知解底句如何指陈玉宇秋高无界限金园春事政敷腴师每斥学者但尚言通不求实悟示众曰今之参禅不灵騐者第一无古人真实志气第二不把生死无常做一件大事第三拚舍积劫以来所习所重不下又不具久远不退转身心毕竟病在于何其宝不识生死根本故也凡见学者輙问曰汝唤什么作生死或茫然无所对輙激励开示之与大觉长老书曰初六日分袂不及拜送悬情依依未能暂忘昨者坐语未及他论而首以住院承嗣叩之者惟恐足下苟徇世谛故也某与足下纳交一十六年彼此心怀洞然明白岂意足下不谅愚情反欲相及何临事翻覆若此耶古人于法嗣嫡传所以深明宗系者大法源委不可诬也世漓俗薄奉金请拂以院易嗣者有之某甞痛心于此夫大觉虽先师开山然十方丛林尽有尊宿舍彼不取而必欲某尸之何识量之不广也某非畏住持实畏嗣法于开山也故退避力辞而举足下为之主政以足下自师一山禅师岂可苟徇世俗而易其所师哉由此言之某犹不欲以先师座下人迭尸大觉而况牵枝引蔓欲为某之嗣乎闻命骇然专浼逆流塔主预此拜闻望以玉崃之音X直与拈出或欲徇俗易嗣则某断然不敢与足下一日相聚也至扣至扣至治癸亥秋示疾有来省者师曰幻住菴上漏旁穿篱坍壁侧不可久住也语笑如平昔复有告归吴门者师曰何不过了中秋去八月十四早写偈辞众曰我有一句分付大众更问如何无本可据置笔安坐而逝是日白虹贯山寿六十一腊三十七塔全身于寺西望江石天历己巳文宗敕谥智觉塔曰法云元统甲戌复赐号普应国师仍以师所着书三十卷名曰广录赐入大藏流行杭州西天目山断崖了义禅师德清汤氏子六岁始能言世事懵无所知年十七有僧过门诵高峰妙上堂语曰欲穷千里目更上一层楼师忽曰此大善知识也我宜往见母惊异之即上死关为行童妙令提一归何处话因授名曰从一他日妙为众举牛过窗櫺话师闻有疑日夕体究偶过钵盂塘见松梢雪坠有省诣妙呈颂曰不问南北与东西大地山河一片雪声未绝妙痛棒打退不觉陨身崖下人意其必死同学扪萝救之无所损师若不知复坚誓以七日取证未及期豁然大悟驰见妙曰老和尚今日谩我不得也再呈颂曰大地山河一片雪太阳一照便无踪自此不疑诸佛祖更无南北与西东妙乃上堂曰我布缦天大网打凤罗龙不曾遇得一虾一蟹今日有X蟭螟虫撞入三十年后向孤峰绝顶扬声大呌且道呌箇什么举拂子曰大地山河一片雪师便夺拂子为众举扬曰尽大地有一人发真归源从一皆知之妙叹其俊快后归德清省亲乃奉母入武康结茅以居人见其混俗罔测其意越五载还山见妙妙曰大有人道你拖泥带水师曰两眼对两眼遂求薙落更名曰了义暨妙委席本雍二公亦相继而化师乃勉徇众请继席示众若要超凡入圣永脱尘劳直须去皮换骨绝后再甦如寒灰发𦦨枯木重荣岂可作容易想我在老和尚处多年每被大棒打彻骨髓不曾有一念远离心直至今日才触着痛处不觉泪流岂似汝欢喜踊跃咬着些子苦味便乃掉头不顾殊不知苦味能除百病示众除却语默动静道将一句来又曰一息不来向何处安身立命师说法应机颇多觕言秽语人所不堪元顺帝元统甲戌除夕谓众曰有一件事天来大你还委悉么良久曰明日是年朝越六日诣法塔西指空地曰更好立箇无缝塔其夕与僧笑谈如平时至夜分乃曰老僧明日天台去也僧曰某甲随去师曰你走马也趂我不及翌午跏趺而寂寿七十二腊四十九初中峰示寂会塟斋次师笑谓众曰后十二年更为老僧一会至是十二年矣全身藏于狮子巖化之日雷砰雨射白昼晦暝及塟雪花缤纷林木缟素送塟者数千人至元丙子七月朝廷钦师道行敕谥佛慧圆明正觉普度大X师杭州天目山大觉寺布衲祖雍禅师明州宁海人得旨于高峰妙躬春㸑樵貌甚瘠黑戆而少文初为院主后首众提唱超卓寉沙瞿提举为妙施巨庄赡众妙力辞瞿乃别营大觉请师领寺事及妙临寂乃嘱师以后事焉甞和永明山居偈曰我要心灰即便灰何须更去觅良媒千差路口齐关断万别机头尽截摧就树缚茅成屋住拾荆编户傍溪开是他嬾瓒无灵验惹得天书三度来又曰寻常冷解自知非退步沈踪住翠微扫荡百年荣辱梦倒回多劫本根机蚁因寻穴沿堦走蝶为寻花徧圃飞须信先天并后地洞然物物有真归后住中天竺桂子堂书偈安坐而逝处州白云空中以假禅师得法高峰妙后栖迟白云山室四方禅侣闻风屦满户外至元丙子夏一日援笔书偈曰地水火风先佛记掘地深埋第一义一免檀那几片柴二免人言无舍利书毕趺坐而化灵云定禅师法嗣南昌般若绝学世诚禅师示众有志之士趂众中柴干水便僧堂温暖发愿三年不出门决定有大受用有等才作工夫觉得胸次轻安目前清净便一时放下作偈作颂口快舌便将谓是大了当悞了一生可惜前来许多心机中途而废三寸气断将何保任众兄弟若欲出离生死参须实参悟须实悟始得X径山陵禅师法嗣杭州径山竺远正源禅师欧阳文忠公之裔世居南康年二十七弃家薙染受具参方首谒虗谷陵陵举龙潭吹灭纸烛话问师师曰焦石可破层冰陵曰破后如何师曰探索乃知陵曰所知者何事师拟对陵噼嵴便棒师悚然俞旨后出世观音兴圣次补道场灵隐后迁径山赐号佛慧慈照普应禅师以元顺帝至正辛丑六月示寂全身塔于径山弟子分爪发舍利藏于道场世寿七十二腊四十五婺州宝林桐江绍大禅师严州吴氏子世居桐江因以为号幼入里之凤山寺出家剃染受具戒参虗谷于径山佩服心印徧游江湖凡名匠所在咸往踄历一日慨然叹曰吾今而后乃知法之无异味也遂罢参手翻大藏凡三过内外学咸通其旨东屿居净慈请典藏钥元文宗至顺壬申出世郡之乌龙后迁云黄宝林一时法会号称极盛一日示微疾鸣鼓集众叙谢众请偈师接笔掷地曰纵书到弥勒下生宁复离此翛然而化世寿七十四腊五十八阇维舍利如绀珠齿牙不坏所着有三会语录道场信禅师法嗣湖州福源石屋清珙禅师苏之常熟温氏子生于宋咸淳初幼依兴教崇福寺薙染受具戒首参高峰妙示万法归一一归何处话令参服勤三年无所发明辞妙妙曰温有瞎驴淮有及菴宜往见之因至建阳X参及菴信信痛加征诘师发愤深究豁然省彻因复亲炙数载辞去信门送之曰他日与汝同龛未几信迁道场师复依之典藏钥悦堂誾主灵隐请师居第二座罢参后卓菴湖之霞雾山凡樵蔬之役皆躬为之喜吟咏有山居诸偈流播丛林元文宗至顺辛未四月出住当湖福源入院上堂把住也锋铓不露放行也十字纵横水云深处相逢却在千峰顶上千峰顶上相逢却在水云深处今朝福源寺里开堂演法昨日天湖菴畔垦土耕烟所以道法无定相遇缘即宗可传真寂之风仰助无为之化正与么时如何拈拄杖卓一下曰九万里鹏才展翼三千年鹤便翱翔谢专使并三塔和尚首座都寺上堂睦州唆临济喫棒不是好心杨岐逼慈明𣆶参不是好心赵州访道吾不是好心福源专使逼人住院且道是好心不是好心珊瑚枕上两行泪半是思君半恨君谢殿主净头上堂一身清净则多身清净一世界清净则多世界清净东司头臭气佛殿里蓬尘且道从什么处得来以手掩鼻曰又是一点也中秋谢藏主上堂天上月正圆人间月方半诸人恐未知打鼓普请看道是如来藏里摩尼珠又似宾头卢尊者手中瑠璃盌比也不可比辩也不可辩天风吹露溼桂花香浸云边广寒殿上堂我有一句子欲与诸人说破又恐诸人骂我不与诸人说破又恐诸人疑我且道如今说即是不说即是抚膝曰知我罪我吾无辞X焉上堂黄梅俾老卢踏碓石头讥药山不为有一丈蓬可以使八面风无三尺鞭难以控千里马伊兰园里不生栴檀黄檗树头讨甚蜜果上堂动若行云止犹谷神水中醎味色里胶青细雨溼衣看不见闲花落地听无声上堂所闻不可闻所见不可见昨夜五更风吹落桃花苍苔面上生红霞百鸟不来春烂熳上堂喫饭要止饥饮水要止渴着衣要免寒归乡要到家学道要到三世诸佛开口不得处参禅要到历代祖师插脚不入处若不如此倚他门户傍他墙壁听人指挥喫人涕唾总不丈夫福源与么说话良药苦口忠言逆耳上堂是圣是凡入门便见波斯鼻孔开眼便见蚌蛤心肝开口便见诸人两茎眉毛横在眼在因甚看他不见明眼人前三尺暗上堂达磨居少林九年面壁墻壍不牢疎山卖布单千里见人路头繁杂福源这里墻壍坚牢路头平直诸人每日行在正路上行住在稳密处住中间一片田地因甚踏不着上堂知见立知即无明本知见无见斯即涅槃春山叠乱青春水漾虗碧寥寥天地间独立望何极拈拄杖曰放过释迦老子卓拄杖曰穿却雪窦鼻孔良久曰劒为不平离宝匣药因救病出金瓶及菴忌师拈香曰没兴相逢处西峰与建阳不平多少事尽在一炉香除夜小参北禅分岁三代礼乐全该王老烧钱一种杯盘狼籍珙上座固守清贫兼逢歉岁难与诸方鬬富从年头直至X年尾共诸人同家共活丰俭随宜终不陪笑面去借地栽花虗粧好汉且就自家屋里量水打碓免见求人但每日二时牵补得过便可塞住持之责古人有言时挑野菜和根煑旋斫青柴带叶烧不是爷贫连子苦免教家富小儿娇上堂腊月一水生骨虗明自照不劳心力白鸥寒雁芦花无处寻他踪迹待得日暖冰融水面宽依旧飞来照破湖光碧平山至上堂即心即佛也不是非心非佛也不是不是心不是佛不是物也不是恁么也不是不恁么也不是恁么不恁么总不是仔细看来直教你无用心处正好用心卓拄杖曰藕穿平地为荷叶笋过东家作竹林一住七年后以老引退复归天湖顺帝降香币皇后赐金襕法衣闻天湖之风者莫不心爽神慕以为真得古先德遗型至正壬辰七月二十四示微疾中夜集众诀别众请后事师索笔书偈曰青山不着臭尸骸死了何须掘土埋顾我也无三昧火光前绝后一堆柴书毕掷笔而逝阇维舍利五色塔于天湖之原以及菴之塔配之示不忘同龛意也寿八十一腊五十四高丽国师太古愚甞侍师得旨王闻钦渴表达朝廷敕谥佛慈慧照禅师仍乞移文江浙请净慈平山林入天湖分师舍利归国供养杭州净慈平子处林禅师本郡仁和王氏子生时有异征年十二父母命投邑之广严寺出家十七受具辞母参方母为治装使行越数日复还母壁语诫之X曰大凡学道当持不退转心何趦趄乃尔耶师遂痛自警䇿遡涛江谒及菴信于金华信一见器之留居侍司一夕信捻纸沁膏以代烛举示师曰龙潭吹灭汝作么生师方拟答信遽以手掩其口从此悟入信迁道场命典藏钥未几秉拂陞座机如缾泻众咸折伏洎信示寂往依虗谷陵于仰山一日僧持茶瓢请颂陵见之惊叹宗门有人以第二座处之元仁宗皇庆癸丑出世大慈定慧瓣香所归为及菴嗣复住当湖福源再迁中竺顺帝至正癸未行宣政院使请王净慈一住十有八年殿堂钟鼓为之一新丞相达识铁睦尔请移灵隐正谋起废值张吴自苏入杭兵燹迭至殿材悉燬师谓众曰吾缘尽矣乃还净慈更衣沐浴集众说偈而化当辛丑五月一日世寿八十三僧腊六十六敕谥普慧性悟禅师塔净居菴右婺州罗山正觉石门至刚禅师世居山麓得法于及菴信游历罢归里中道旧即其地营建宝坊文其楣曰正觉岁除日谢道德首座顺侍者看病上堂岁事除年华毕尊莫尊于道贵莫贵子德觉即般若因顺即菩提佛当知种豆不生麻因果自然明历历然虽如是且道如何见得八福田中看病第一小参踏翻生死海涓滴不留推倒涅槃城纤尘不立且是不劳余力如壮士挥戈锋铓不犯如人善射毫发无差自然处处逢源头头合辙不假修证本自圆成尽大地是胜妙觉场徧法界是真如实地悟取人人有X分了知箇箇无亏一念不生入三摩地一尘不动转大法轮自利利他俱登彼岸全身放下总得自由到者里说甚涅槃生死真如佛性了无一法当情直得十方坐断今日举扬般若端为追荐上峰最菴主不动脚跟高超乐土不劳举念即证无生击拂子曰见彻本来无隐蔽纷纷桂子散天香临终诀众偈曰七十六年了然宽廓拶破虗空须弥倒卓匡庐源禅师法嗣杭州海门天真惟则禅师别号冰檗老人吴兴费氏子母梦异僧分卫到门觉而有娠及诞异香袭人髫年礼杭之祐福高林寿为师年十六受具戒二十三游方谒楚石千巖无见无闻等一十八员尊宿四缘不契后之匡庐遇无极源亲炙之极终日不语无所启发一日值源如厕师急趋前问曰如何是祖师西来意源擒住曰道道师豁然顿悟于是遨游江湖平山居灵隐招致典藏后因受业老病遂归省侍四方学者麇至固请开法开堂日僧问作么生是佛祖为人处师曰狗䑛热油铛曰和尚今日开堂还有为人处么师曰勐虎当途坐曰岂无方便师震威一喝问如何是日面佛师曰今日云生曰如何是月面佛师曰夜来再看上堂举明果道十五日巳前提水放火十五日巳后鹊噪鸦鸣正当十五日风恬浪静国泰民安有一句到你哑却我口无一句到你瞎却你眼三文钱娶箇黑老婆头不梳面不洗知他是X凡是圣师曰应菴老汉大似倚富欺贫卖弄不少海门即不然十五日巳前明不离暗十五日巳后暗不离明正当十五日明暗顿忘古今绝待你诸人向甚么处体究击拂子曰闲中不契林泉乐坐久但闻风雨声腊八上堂威音王以前未晓一法一字时早是超佛越祖了也黄面老子因甚腊月八夜方始成道者噇酒糟汉惑乱世间何有了期海门今日点破了也汝诸人即今成道也未卓拄杖曰将谓胡须赤更有赤须胡上堂顾视左右曰看来也着甚死急虽然如是到者里也不得放过喝一喝下座上堂道火被火烧说水被水溺会禅被禅缚以手指左边曰却被者僧勘破腊八上堂昼见日夜见星登舟疑岸动揑目便花生老瞿昙昔年到而不点则上座今日点而不到诸人要见明星么以拂子打圆相喝一喝上堂我若向上举扬如下弋箭相似佛来祖来俱中汝等向何处逃避若能具此眼目堪为人天之师若或未然自救不了倘有人问我西来祖意只向他道今日输了一转语也还有人免得此箭么卓拄杖上堂我坐汝立谁得谁失总然佛祖到来亦难辩的以拂子打圆曰咄天下衲僧跳不出上堂向上事向下事截断两头休执滞蓦然放出鼈鼻蛇咬杀方知难躲避吽吽吽海门今日忍俊不禁越例为诸人通箇消息汝等诸人还委悉么以拂子点一点曰等闲抛下活人丹浩浩清风动天地上堂菊X绽东篱香正浮海天空阔月华秋当阳拈出吹毛劒剿绝纵横六不收上堂风头峭急寒毛卓竖诸人若也打熬不过只得向煖处商量且道商量箇甚么商量道观音菩萨将钱买胡饼放下手却是馒头大家喫得饱煖睡来但觉鼻息齁齁忽然冷灰里火爆拶却面门到这里莫怪海门说梦好喝一喝上堂蟋蟀鸣晓庭芙蓉照秋水遥望海天晴鸥鹭多如雨眠热则乘凉寒则向火一一天真一一明妙何得踏步向前论禅论道将鱼目为珠认橘皮作火不见道大机须透彻大用须直截不识东家孔圣人却向他邦寻礼乐卓拄杖元顺帝元统甲戌五月望日遗书谢道侣说偈跏趺而逝阇维白乳如注舍利凝结成五色彩󰢍于所居之西钖号真觉塔曰寂光寿七十腊五十明州松巖秋江元湛禅师久从龙象游后参方山宝得旨偶游明之松巖爱其清胜不忍去遂趺坐石上俄有二虎踞坐其侧若护卫状师命之伏枕其背熟睡山民异之即其处剏精蓝以居之师不涉世事法施之外澹如也将化别众就龛说偈曰洗浴着衣生祭了跏趺宴坐入龛藏花开銕树泥牛吼一月长辉天地光复谓众曰十五年后寺当火启龛则火可止至期果然众亟开龛师神色如生爪发俱长杭州凤山一源灵禅师宁海人从径山云蜂芟染参方山宝于瑞巖充堂司一日入室请益赵州勘婆子X话宝曰维那你试下一语看师曰尽大地人无奈者婆子何宝曰山僧则不然尽大地人无奈赵州何师当下如病得汗后住凤山上堂举世尊陞座文殊白椎公案师曰世尊巳是错说文殊巳是错传新凤山今日巳是错举会么字经三写乌焉成马一日见僧掷选佛图示偈曰百千诸佛及众生休向图中强较量心印当阳轻掷出堂堂安坐寂光场复曰古人无剪爪之工汝辈后生忍唐丧光阴且掷图选佛到极合煞时掷得一箇印出便懽喜道我成佛了殊不知一切时一切处皆是汝成佛处汝却不知鍼工丁生者久依方山宝冀明本分一日剔琉璃有省述偈呈宝曰提起提起放下放下者点光明照天照地宝喜其行业淳素乃印许之天童日禅师法嗣明州天童平石砥禅师送愠藏主省径山元叟偈曰山头老汉八十一如此东南大法城双鬂作添新岁白片言能使古风清为人不用击虎术养子宁忘䑛犊情明月堂前坐深夜余光分得到长庚高峰日禅师法嗣日本国南禅梦窗智曜国师姓源氏本国势州人宇多天王九世孙也九岁出家十八为大僧每梦游中国疎山石头二剎一老僧授以达磨像遂名疎石乃决志参方初见一山宁备陈求法之诚宁曰我宗无语句亦无一法与人师曰岂无方便乎宁曰本来廓X然是大方便师疑闷不辍复谒高峰日日曰一山有何指示师述前语日厉声喝曰何不道和尚漏逗不少师于言下有省益自奋励一夕坐久忽倚壁身踣豁然大悟作偈有等闲击破虗空骨之句呈似日日为印可乃出无学元渊源以𢌿之后于本国大弘宗教赐号普济国师师志在烟霞出世非所愿聘至皆力辞之其国主起师主南禅入见引坐求退王曰吾非有他欲期朝夕问道耳复强入天龙钖师号手书后于兜率内院示寂寿七十九腊六十全身塔于院之后存日所剪爪发瘗云居者发中累累生舍利荐严道禅师法嗣台州瑞巖空室恕中无愠禅师本郡临海陈氏子从径山寂照薙落参方首谒灵石于净慈后参一元灵逾年归觐照命居择木寮复游四明见太白砥典藏一日偕木菴聪大宗兴往台州紫箨山谒竺元道才拟开口问无字话被道一喝师豁然大悟直得通身汗下遂呈颂曰狗子佛性无春色满皇都赵州东院里壁上挂葫芦道笑曰恁么会又争得师拂袖便出由兹感激间语同参曰此事如人饮水冷暖自知决不在言语文字上我辈若不过者老和尚几被知解埋没一生他日设有把茅葢头当不忘所自后古鼎铭主径山招师归蒙堂日涉元奥且为学者矜式无何以避兵还四明不喜出仅两住山皆甫及三载而退初住象山之灵巖复主黄巖之瑞巖时梦堂噩居X瑞龙觊师为寂照嗣师曰素志有在不可夺也开堂日拈香曰古人出世拈香酬法乳也今人出世拈香酬世恩也愠上座总不然昔年行脚到紫箨山中参箇老布衲彼亦无法可授我亦无法可受只向无授受中拈出供养前住崑山荐严禅寺竺元道和尚不图报德酬恩只要大家知委僧问如何是瑞巖境师曰风吹不入曰如何是境中人师曰水洒不着曰人境巳蒙师指示向上宗乘事若何师曰真不掩伪曰诸法寂灭相因甚舟行岸移云驶月运师曰好箇消息只恐错会曰两重公案师曰海水不生冰问如何是函葢干坤旬师曰勐虎口里活雀儿曰如何是截断众流句师曰金刚手中八楞棒曰如何是随波逐浪句师曰李白捉月张骞乘槎问维摩丈室不以日月为明和尚丈室以何为明师曰物见主眼卓竖曰摩竭掩室毗耶杜词相去多少师曰一坑埋却曰德山入门便棒临济入门便喝毕竟明什么边事师曰塞北千人帐江南万斛船小参灵巖峭绝到者应难巳到者享用安然未到者竛竮孤露孤露底正好踏步向前享用底直须退步就巳所以道事无一向有时拈头作尾有时拈尾作头收放纵横宁存轨辙摩竭掩室毗耶杜词虽曰正令全提要且未臻其极山僧今夜入门之始聚首之初与汝诸人约法三章第一不得起佛见第二不得起法见第三不得道不起佛见法见若也依而行之管取眉毛厮结蓦X拈拄杖曰明眼汉没窠臼高高处观之不足低低处平之有余卓拄杖曰銕牛不喫栏边草直向须弥顶上眠谢专使上堂达磨大师十万里西来要作箇驰书达信汉及乎面对梁王尽力只道得箇不识拈拄杖曰有宾有主有礼有乐手面分开白玉团顶门撼动黄金铎上堂明月照高巖悬水响前岭耳目一何清冥然了心境咄哉观世音担雪来填井上堂风不来树不动心不生境不到僧问云门如何是佛门曰干屎橛僧问杨岐如何是佛岐曰三脚驴子弄蹄行好大众向道是龙刚不信果然夺得锦标回上堂禅和家道我无有不知无有不会忽有人问如何是行脚事便口如匾担病在于何病在多知多解恁么参学不如三家村里种田汉忽有人问今岁稼穑如何一一道出如瓶泻水葢其无知解故无拣择故秋气向寒各自归堂珍重上堂辞亲割爱剃发染衣入此门来合为何事若也知慙识愧是真出家一出尘俗恩爱家二出三界火宅家三出麤惑烦恼家四出细惑无明家出得四家始称衲僧家且道如何是衲僧家撞着冤家恶口小家上堂心如工伎儿意如和伎者五识为伴侣妄想观众伎大众还识得心也未若识得心便识得意识得意便识得诸识识得诸识便识得妄想妄想灭则诸识灭诸识灭则意灭意灭则心灭心灭则一切灭所以道心生种种法生心灭种种法灭喝一喝曰山河大地日月星X辰有什么过上堂惟一坚密身一切尘中现拈拄杖曰释迦老子来也三百六十骨节八万四千毫窍一一放大光明照彻恒沙国土于其中间若圣若凡有情无情被其光者无不证大涅槃获大安乐得大受用靠拄杖曰此时若不究根源直待当来问弥勒示众巖寺春深草树肥几回特地启柴扉行人只在青山外杜宇声声唤不归上堂赤肉团上有一物昭昭灵灵恍恍惚惚随事变通了无拘束要知来处分明不离举足下足今时丛林中闻与么道便道说老婆禅殊不知云无心而出岫水盈科而或流遇高山而必止至大海而方休拍禅床下座上堂诸佛出世是第二头祖师西来是第三首饶你向威音那畔别立生涯百草头边全明杀活布袋里老鸦未知有出身一路在且道作么生是出身一路拈拄杖曰祝融峰顶上露滴万年松开山忌拈香未见巖头口似磉盘既见巖头眼如木揬本然理拄地撑天何劳置问主人翁唿来唤去犹欠惺惺插香曰相逢不下马各自奔前程散忌上堂法不孤起仗境方生今日是开山空照祖师大涅槃之辰山僧将不可说不可说恒河沙世界作一筵席百亿须弥卢山作一盌饭百亿香水海作一盌羹聊陈供养正恁么时且道将此筵席向什么处铺设若向世界上铺设世界巳成筵席若向虗空舖设虗空又如何铺设不得颟顸儱侗只与么休去众中莫有出手措置者么如X无山僧自出手去也竖拂子曰恒河沙世界百亿须弥山百亿香水海花簇簇锦簇簇总在拂子头上不宽不隘无欠无余大众且道空照祖师还来受此供养也无受与不受且置你道他即今在什么处安身立命击拂子曰家家门前赫日月太平不用将军威结夏小参圆觉伽蓝人人具足在天同天在地同地自是诸人探头太过不能搆得故劳释迦调御曲开方便之门立期立限如逼生蛇化龙要汝亲证亲悟庞居士道十方同聚会箇箇学无为此是选佛场心空及第归好大众箭不虗发发必中的语不虗发发必全真鍼眼鱼吞却嘉州大象即不问且道可大师三拜得髓还端的也无拍禅床曰一年春又过台榭绿阴多上堂相逢不拈出举意便知有打失双眼睛留得一张口孤峰顶上呵佛骂祖窍凿顶门十字街头掣风掣颠符悬肘后长沙虎子胡狗拈起麤辣藜好与噼嵴搂请侍者上堂赵州与文远鬬劣不鬬胜老大不识羞相席还打令致使明眼人无由辩邪正邪正既不辩展转成毛病瑞巖百不能受用无星秤称起太虗空锱铢无欠剩以此为瑞为祥以此为坑为穽断衲僧之咽喉续佛祖之慧命上堂坐深井者不知太虗之宽广忘偏见者方明至理之圆融与么说话譬如以大地作射垛挽弓所向无不中的众中忽有人出来道如斯举唱今古罕闻山僧唤侍者点一盌茶供养他更有出来道如斯举唱未X获全提亦唤侍者点一盌茶供养他且道还有为人处也无雪压难摧㵎底松风吹不动天边月师甞室中垂语曰稳坐家堂主人翁因甚不识掀翻大海掴碎须弥平地上因甚擡脚不起眼光烁破四天下自家眉毛落尽因甚不见前后下语多不契其机峰峻拔学者莫能拟议师谢事入松巖巖为秋江湛隐处万山之巅人迹罕至师悉遣徒御崭然独处众涕泣哀请坚拒不出明太祖洪武甲寅夏日本国遣使入贡向师道风奏请师化其国以水晶数珠峩山石砚为贽上召至阙师以老病辞上悯而不遣留处天界全室泐延致丈室时宋公景濂方在翰林诣师剧谈道妙一时朝士靡不敬慕是年冬奉诏东还甲子弟子居顶住鄞之翠山迎师就养四方叩谒者无虗日金齿大理僧至京特入翠山五十余人拜床下各求偈语而去一日示微疾谆谆勉众以祖道自重索笔书偈曰七十八年无法可说末后一句露柱饶舌咄书毕端坐而逝时洪武丙寅七月十日也寿七十有八腊五十有九遗命阇维煅骨散水竹间居顶不敢遵乃于唐岙之原奉骨󰢍焉师天性纯粹待衲子如慈母遇法门有叛教背义者必面折之不少贷奉师惟谨甞侍寂照立至三鼓不命不敢退所着有二会录重拈雪窦拈古一百则续颂大慧竹菴颂古一百一十则山菴杂录净土诗四明乌斯道撰行业碑X明州天童了堂一禅师元至正壬午住台之紫箨次迁天宁天童上堂僧问昔日保寿开堂三圣横身相为临济住院普化尽力扶持毕竟明什么边事师曰两头俱坐断一劒倚天寒曰与么则五位君臣齐列下三元戈甲一时收师曰错下名言僧喝师曰乱统禅和如麻似粟乃曰拈一茎草作丈六金身将丈六金身作一茎草好大众不是苦心人不知便下座上堂最初一句末后一机直下搆得灯笼露柱动地放光其或未然竹山今日失利示众樵歌来叠嶂帆影落汀洲猢狲戴纸帽直上树梢头七星劒五云楼毬打人兮人打毬万事难把玩鱼吞水面沤上堂长此束鸟芳树不栖摩斯迦沧溟不入龙泉与鈯斧同銕利钝悬殊良骥与驽骀同途迟速有异以拂子画一画曰花须连夜发莫待晓风吹小参灵光不昧万古徽猷智鑑洞明十虗普应时临亚岁节届书云击动法鼓大众云集一一天真一一明妙更说箇甚么若说有法又被有碍若说无法又被无碍若说不有不无法又被不有不无法碍若说不不有不不无法又被不不有不不无碍云从龙风从虎圣人作而万物覩日可冷月可热众魔不能坏真说以拂子画一画曰黄檗树头悬蜜果无言童子唱巴歌问文殊与普贤万法悉同源如何是同源底法师曰胡张三黑李四曰一毛吞巨海于中更何言师曰不劳悬古镜天晓自鸡鸣曰是非不到处还有句也无师X曰情知你乱会问名假法假人空法空请师直指师曰曾问几人来曰无根树子向什么处栽师曰更深犹自可午后更愁人曰只在目前为什么再三不覩师曰千年常住一朝僧径山大宗兴禅师台州人甞与恕中木菴三人结伴参方罢游紫箨累历名剎后迁径山临终忽叹曰夫三十妇六龄毕竟偶不成遂坐脱去五灯全书卷第五十一五灯全书X卍XXX五灯全书卷第五十二京都圣感禅寺住持僧编辑京都古华严寺住持僧较阅进呈临济宗南岳下二十二世保宁茂禅师法嗣苏州灵巖南堂了菴清欲禅师族台州临海朱氏子得法于古林初出世中山之开福继迁本觉三主灵巖开堂日僧问丹山鸾凤九苞文地位清高隔五云四海具瞻时一见愿闻真唱答明君师曰千峰朝华岳万派肃沧溟曰万方有道归明主一句无私利有X情师曰黄河九曲水出崑崙曰祝赞巳蒙师指示向上宗乘事若何师曰眼不见鼻孔问曹溪流非止水一滴忽来千波竞起时如何师曰退后退后曰平生不解藏人善到处逢人说项斯师曰莫谤山僧好问天不言四时行地不言万物生学人有疑愿闻开示师曰万人遐仰处红日到天心曰野老不知尧舜力冬冬打鼓祭江神师曰眼见如盲口说如哑曰千古华山山下路又添潘阆倒骑驴师便喝问仲冬严寒年年事晷运推移事若何师曰昨夜日轮飘桂花今朝月窟生芝草曰仰山近前叉手意旨如何师曰奴见婢殷勤曰香严叉手近前又作么生师曰大家厮淈𣸩曰去此二途请师别道师曰无人处斫额望汝问单传直指巳涉离微坐断千差请师答话师曰破镜不重照落花难上枝曰便恁么去时如何师曰乌龟钻败壁曰即色明心附物显理时如何师曰癞马系枯桩曰三九二十七牛头南马头北如何是接手句师曰百花深处鹧鸪啼问一不做二不休时如何师曰水底捞明月曰退一步又作么生师曰相逢尽道休官去林下何曾见一人问如何是佛师曰面前案山子曰法即不问如何是僧师曰三头两面得人憎僧礼拜师却问曰如何是法曰明年更有新条在恼乱春风卒未休师曰洎不问过问阴极阳生则不问祖师门下事如何师曰石笋抽条长丈二曰牛头未见四祖时如何师曰华阴山前X百尺井曰见后如何师曰祝融峰顶万年松曰去此二途愿闻法要师曰休将闲学解埋没祖师心问举一不得举二放过一着落在第二时如何师曰怀州牛喫禾益州马腹胀曰云门扇子𨁝跳上三十三天筑着帝释鼻孔东海鲤鱼打一棒雨似盆倾又作么生师曰西川斩画像陜府人头落问牛头未见四祖时如何师曰处处绿杨堪系马曰见后如何师曰家家门首透长安曰见与未见时如何师曰鲇鱼上竹竿俊鹘趂不及问说法不应机总是非时语作么生得应机去师曰夜半起来失却牛天明起来失却火问如何是通宗通途师曰东去西去曰如何是叶带叶路师曰南来北来问蟭螟虫吞却虎时如何师曰赏你大胆曰恁么则退身三步师曰漳泉福建头匾如扇僧拟议师便打曰一任举似诸方问如何是德山棒师曰义出丰年曰如何是临济喝师曰俭生不孝问佛未出世时如何师曰释迦自释迦曰出世后时如何师曰弥勒自弥勒曰承师有言释迦不受燃灯记毕竟受什么人记师曰自家肚皮自家画问腊人冰銕弹子即且置如何是金刚圈棘栗蓬师曰我早知你吞透不下曰岂无方便师喝曰棒上不成龙问以字不成八字不是是什么字师曰一大藏教里寻取曰恁么则辉天鑑地去也师曰烁破阇黎面门问云门放洞山三顿棒意旨如何师曰沙里无油曰鸟窠吹起布毛又作么生X师曰石中有髓问离四句绝百非请师直指西来意师曰拈灯笼来佛殿里将山门安灯笼上曰还有为人处也无师曰若无举鼎拔山力千里乌骓不易骑上堂夜来州中琴堂上般杂剧也有端严奇特也有丑陋不堪鬼面神头亦自好笑且道笑个什么我观世间人是个大杂剧所谓文武医卜士农工商各逞已能互相欺诳逗到腊月尽头不觉一场败阙具眼旁观掩口不暇喝一喝曰元正启祚万物咸新岸柳摇金梅破玉万邦一气转洪钧下座巡堂喫茶上堂绝罗笼脱羁锁虽是善因而招恶果咄老松源与么说话于唱教门中足可观光要作临济儿孙未得在开福莫有长处么击拂子曰星河秋一鴈砧杵夜千家上堂举松源示众古者道拈起也天回地转放下也草偃风行冶父则不然拈起也干坤黯黑放下也瓦砾生光忽有一个半个蓦然翟支瞎顶门达磨一宗未至寂寥在松源只见锥头利不见凿头方寿山即不然拈起也南山起云放下也北山下雨不拈不放时如何三级浪高鱼化龙痴人犹戽夜塘水上堂南泉斩猫赵州戴草鞋而出兴化法战克宾设饡饭便行是皆发挥本有灵光要且不借别人鼻孔出气所以前日首座说法高耸人天今朝道伴相过光扬宗眼且道山僧鼓两片皮成得什么边事拍禅牀曰从前汗马无人识只要重论葢代功清明上堂冬至寒食一百五今朝正是三月六山又青X水又绿一声欵乃渔家曲山僧昨日偶尔郊行作得一偈举似大众华冠不整舍那衣秃帚还随破畚箕五个老婆三个丑一双红杏换消梨上堂举五祖演道诸庄旱涝不以为忧一堂兄弟不会狗子无佛性话深为可忧师曰重处偏坠松源曰久聚兄弟正路行者有只是不能用黑豆法难以荷负正宗佛法到此平沉苦屈苦屈师曰同坑无异土克由尀耐二大老把他诸人埋向万仞坑里若据山僧见处黑豆法有甚难用僧问洞山如何是佛山曰麻三斤岂不是黑豆法僧问云门杀父杀母佛前忏悔杀佛杀祖向什么处忏悔门曰露岂不是黑豆法干峰示众曰举一不得举二放过一着落在第二云门出众曰昨日有人从径山来却往天台去峰曰典座明日不得普请岂不是黑豆法者里悟去山僧性命在诸人手里若也蹉过诸人性命却在山僧手里卓拄杖曰路遥知马力岁久见人心上堂药山久不上堂院主椎钟击鼓分明尽底掀翻犹道一词不措本觉据令提纲不作者般调度今朝月旦拈香拨开向上一路谁言射虎不真枉发千钧之弩元宵上堂释迦老子道一人发真归元十方虗空悉皆消殒五祖和尚道一人发真归元十方虗空筑着磕着若向筑着磕着处会得只会得祖师禅不会如来禅若向悉皆消殒处会得只会得如来禅要且未会祖师禅山僧道一人发真归元十方虗空性相平等且道是如来禅X是祖师禅喝一喝曰一释迦二元和三佛陀自余是什么盌脱丘满散青苗上堂佛以一音演说法众生随类各得解灵山会上退席五千逝多林中半聋半哑眼空四海必有商量心洞十方孰辨真假卓拄杖曰绿杨阴里戴嵩牛芳草渡头韩干马喝一喝上堂春日晴黄莺鸣大藏小藏鼻孔眼睛木马嘶泥牛舞寿山不打者破鼓便下座上堂一大藏教束之高阁长期短期无绳自缚莫更纷纷纭纭直须洒洒落落杨岐一头驴只有三只脚潘阆倒骑归攧杀黄番绰五味拈来饡枰锤别有香风满寥廓喝一喝上堂八月秋何处热达磨老臊胡有语非千舌啮镞破关斩钉截銕父子虽亲不传未是神仙妙诀喝一喝上堂九九九释迦老子不知有翻转面皮伸出毛手握金刚椎碎窠臼突出无位真人一一面南看北斗应菴老人一时逞俊未免以己方人本觉则不然九九九狸奴白牯却知有展开驴脚伸出佛手把住黄绢幼妇放行外孙虀臼銕鞭击碎珊瑚枝惊起土星犯牛斗喝一喝上堂正觉山前明星现时释迦世尊与大地众生一时成佛祖师门下蹉口道着佛字𠻳口三日前行不到末后太过各与二十拄杖忽有一个不顾危亡底汉出来道本觉与么判断也合喫二十拄杖山僧却须分付明窗下安排何故佛灭二千岁比丘少惭愧上堂如来不出世亦无有涅槃以本大愿力示现自在法拈拄杖曰不是大X愿力卓拄杖曰不是自在法举起也千身弥勒放下也随处释迦只为诸人眨上眉毛却入娑罗双树间去也靠拄杖曰见之不取千载难忘元顺帝至正丁未八月二十五日示寂于秀之南堂寿七十三会录二十二卷行世苏州定慧大方因禅师元至正丙申春出世定慧时方丘兴占住佛屋缁徒戚戚师曰何不休去歇去语嘿跌宕不可测识一日谢院事侨居灵巖华首座寮盛称总管周侯义卿之贤且曰我将火化须侯作证明戊戌九月八日侯以郡事登灵巖时苏录判善长贾典史天瑞从侯至山师闻欣然出迎陪侯夜话曰某将此月十四日即此山火化侯其为我证明兼吾教下衰侯念世尊付嘱国王大臣为法外护慎无忘此言至十三日复以偈寄侯曰昨日巖前拾得薪明朝幻质化为尘慇勤寄语贤侯道碧落云收月一痕侯未深信师复以偈别众曰前身元是石桥僧故向人间供爱憎憎爱尽时全体现铁蛇火里嚼寒冰是夜请于华乞以燥薪叠高棚仍借一龛坐去华谓薪当从命龛则无有师指其牀曰此亦足矣翌晨登殿与众僧别即升柴棚两袖皆析燥薪得火即烈焰炽然于大火聚中祝香曰灵苗不属阴阳种根本元从劫外来不是休居亲说破如何移向火中栽于烈焰中度数珠与华曰聊当记忆于是四众始惊信拜礼烟焰所至多得舍利且闻异香薪尽火灭不坏者二X舌根齿牙侯闻惊怛不巳作诗悼之建塔于灵巖郑明德为之铭明州瑞云清凉实菴松隐茂禅师奉化郑氏子幼喜习禅趺坐輙达旦年十八投杭之传法寺希颜出家既剃落禀戒于昭庆惠奋志参方见南㵎泉于云居一夕松下经行闻巖泉声微有所触泉命往永福谒古林茂茂问来作什么师曰生死事大特求出离茂曰明知四大五蕴是生死根本何缘入此革囊师拟对茂便打师豁然悟入茂器之命居第一座逾年回浙中月江印主道场延师分座说法元至正壬午行宣政院请主明之瑞云山清凉寺一日有僧问答未竟以手拍地而笑师曰滞货何烦拈出僧嘘一声师厉声便喝一住十五年后退隐东堂影不出山元明良师之犹子也迎归天童之此轩一日示微疾集众诀别众请偈师举手自指曰此中廓然何偈之为端坐凭几握右手为拳枕额而逝火葬有天花之祥舍利无数塔于瑞云西冈世寿八十五僧腊六十七谥佛光普照大师温州仙巖仲谋猷禅师腊八上堂百亿须弥悬日月三千剎海现优昙虗空昨夜翻觔斗白牯狸奴解放憨元宵上堂东西南北四维上下大智洞明大机圆应竖起拂子曰然灯佛来也向拂子头上与诸人说偈曰一灯百千灯眼里要闻声识取钩头意莫认定盘星喝一喝客至上堂举瑯琊曰若论此事如X鸣钟待扣应声长空宝鑑当轩影临万象又曰若论此事说甚龙树马鸣提婆鹙子辨似悬河智如流水莫能知之师曰古人赤心片片说亦说了也诸人闻亦闻了也且毕竟作么生是此事人天眼目覰不破一大藏教诠不及人生相识贵知音水入水兮金博金喝一喝上堂今朝三月旦百花开烂熳陌上游人多不知谁解看家家门首含元殿喝一喝曰几乎错下註脚复举云门道札久雨不晴师曰札字分明见最难千重銕壁万重关藏身北斗面南看雾歛云收虎有斑上堂仙巖结夏全无柄杷八两半斤自有定价上堂棒打石人头嚗嚗论实事因甚么拶破虗空底人却无形段良久曰知恩者少恕中藏主洎明瑞二侍者至上堂一默相酬雷轰电激三唿领旨玉转珠回七十三八十四𡎺着磕着碍塞煞人卓拄杖曰昨夜西风枕簟秋无限蝉声噪高树上堂打鼓陞堂说底是何言义大众簇簇上来听者如风过树既然天地无物须知我亦无巳祖师背负肩挑是甚闲家泼具喝一喝佛涅槃日上堂涅槃后有最初句开口分明道却难啼彻子规春雨过万重烟水万重山开炉上堂向无烟火说无生话不分宾不分主可谓得大自在憍陈如尊者闻钟鼓声喫粥了跳入汝诸人眼睛里打坐因什么不觉喝一喝上堂举五祖病起示众曰病来又病皮粘骨抖擞起来无一物行不成步语声低鼻孔依然高突兀师X曰古人恁么只能自病不能病人仙巖即不然众生有病我有病众生病除我病除昨日溪头照清泚又添霜雪上须眉上堂披毛戴角拽耙拖犂耕荆棘木种无明果二千年前消息话头只在今时拈拄杖曰崑崙奴着铁袴打一棒行一步卓一下上堂有亦不拘无亦不管圣亦不收凡亦不立九十日内行住坐卧但与么去正因二字自然现前不用东卜西卜蓦拈拄杖卓一下曰我不轻于汝等汝等皆当作佛上堂丁一卓二放去收来神头鬼面马额驴腮搥不碎擘不开大家齐歛念拍手舞三台喝一喝谢秉拂并斋上堂口似匾担者辨泻悬河眼似铜铃底堕坑落堑西天四七东土二三天下老和尚个个匙挑不上以手约曰过者边着仙巖与么也是食饱伤心上堂行住坐卧但与么到底不曾离者个一番举起一番新谁道年深成滞货顾视左右曰无人估价打与五百上堂休与么莫乱做且与么又用做仔细看来是什么人尽道达磨西来九年只传者个遂呵呵大笑曰且道笑个什么我笑他开口即错上堂摩竭陀亲行此令东震旦触处流通九旬期满今朝也试问渠侬有底功拈拄杖曰拄杖子谩忿忿祖机元不在西东复卓拄杖曰清秋帘幙千家雨落日楼台一笛风上堂中秋对月清光皎洁照彻大地山河凡圣了无途辙西天四七东土二三一棒一条痕一掴一掌血因忆任公钓巨鳌解把三山连X一掣拍禅牀下座九日上堂九日不登高东篱看黄菊悠悠见南山六六三十六至日上堂昨夜家教小参今朝祝赞陞座横说竖说直说到底不离者个太史台上书云来岁丰登定个一语报汝诸人留取口吞饭颗遂展两手曰那那越州龙华会翁海禅师台之临海人年三十弃家投径山虎巖祝发初诣栴檀林挂搭或见其举止山野讥诮之师发愤即往天目参中峰求开示于是寝食皆废久之无所入时东州居虎丘古林居开元东屿居寒山师出入三老之门有年后住龙华嗣古林年九十三往育王守横川祖塔偶损左足艰于步履日牀坐每至清夜朗吟古人偈语其徒文涣曰和尚一生参学至此不能受用託吟咏自遣师笑曰不见大慧祖因病呻吟左右曰生平呵佛骂祖今乃尔大慧道痴子呻吟便不是耶涣便礼拜既寂火化异香袭人灵隐海禅师法嗣明州育王大千慧照禅师永嘉麻氏子年十五出家于邑之瑞光礼了定落发受具后首谒晦机于净慈一日阅真净语头陀石被莓苔裹掷笔峰遭薜荔缠默识悬解遂谒东屿海于荐严海问东奔西走将欲何为师曰特来参礼海曰天无四壁地绝八荒汝向什么处措足师拍案而退海复召至返覆勘辨遂留执侍元天历戊辰出世乐清之明庆示众佛法欲X得现前莫存知解参禅看教皆为障碍何如一法不立而起居自在乎德山棒临济喝亦有大不得巳尔至正乙未迁宝陀未几宣政院署师主育王室中垂三关语以騐来学一曰山中勐虎以肉为命何故不食其子二曰虗空无背向何缘有东西南北三曰饮乳等四大海水积骨如毗富罗山何者是汝最初父母一时罕有契其机者居九年退居妙喜泉上筑室曰梦菴掩关独处凝尘满案泊如也明高帝洪武癸丑沐浴更衣索纸书偈恬然坐逝世寿八十五僧腊七十茶毗牙齿目睛不坏设利五色塔于梦菴之后杭州径山悦堂颜禅师出家于婺之宝林得法东屿初住崑山之东禅次迁万寿陞净慈后主径山上堂世尊不说说迦叶不闻闻今日人天众前山僧举扬个事汝等闻么若是闻山僧毕竟不曾说若是说汝等毕竟不曾闻各自参取毋劳耳目玺书钖金襕法衣明州育王雪窗悟光禅师蜀新都杨氏子初出世白马继迁开元育王复领天童虞文靖公集尝尝问道至山中师曰老僧这里无道可谭若欲求道须自往参取公退而叹曰佛果一枝师其凤毛麟角乎有四会语录宋文宪公濂序之杭州径山月林镜禅师本郡人受业于无传久依东屿因参本来人有省述偈曰本来人本来人无脑无X头作么寻蓦然揪着个鼻孔试看元来是白丁时有老宿睨视曰可是师与一掴由是名振丛林后主径山元顺帝至正已卯示寂寿八十六塔凌霄东崖建宁府斗峰大圭正璋禅师福州福清人礼湖南绝听祝发参东屿海闻海颂俱胝竖指话言顿悟遂上方丈呈所得海曰作么师曰古今现成事何必涉思惟海曰既不涉思惟汝来者里作么师曰请和尚证明海曰证明个什么师便喝海俾颂狗子无佛性话师遽曰狗子佛性无覰着眼睛枯瞥尔翻身转唵悉哩苏嚧海抚而印之后结茅斗峰渐成丛席上堂顾视左右良久曰黄金虽贵入眼成尘便下座上堂玉宇霜清琼林叶落一句全提万机寝削作者好求无病药上堂举青州布衫话颂曰昨夜三更里雨打虗空溼狸奴知不知倒上树梢立元旦上堂元正启祚万物咸亨唤作新年头佛法瞎却你眼不唤作新年头佛法结却我舌毕竟作么生便下座临终偈曰生本不生灭亦无灭幻化去来何用分别大众珍重不在言说合掌而逝椔塘明因天渊湛禅师得法于东屿尝依凤山一源分座说法一日呈秉拂语曰翔凤山前行看白云乍舒乍卷禺泉亭畔坐听流水或抑或扬眼处作耳处佛事耳处作眼处佛事便见非唯观世音我亦从中证凤山指便见两字曰有此二字便是别人说话师不觉解颜点首礼谢而退出语人曰还丹一粒点銕X成金堂头老汉之谓也天宁昙禅师法嗣三空道人自幼具丈夫志不为富贵所夺见竺云昙示赵州无字话阅数年一日复见昙问生死到来时如何昙曰生是谁耶死是谁耶空乃低头问讯昙觉其异于常时再以前话征之空又低头问讯昙呵之曰切忌死在者里空拈起槵子曰数珠一百八不数日示微疾说偈而化火后得舍利无筭天童坦禅师法嗣金陵天界孚中怀信禅师明奉化姜氏子年十五出家参竺西坦由华藏迁天童一日室中举兴化打克宾因缘师曰俊哉狮子儿坦颔之俾掌维那职后出世明之观音迁补陀诏赐广慧妙悟智宝弘教禅师元至正间陞中竺继住天童御史台奉疏命主大龙翔集庆寺明兵下金陵僧徒窜散师宴坐一室明太祖亲幸嘉之敕改龙翔为大天界寺一日晨兴沐浴更衣趺坐谓左右曰吾归去矣遂瞑目侍僧撼之请说偈师瞋目叱之遂握笔书曰平生为人列挈七十八年漏洩今朝撒手便行万里晴空片雪书毕复瞑丁酉八月二十四日也时帝统兵江阴梦师谒见问师来何为对曰将西归告别耳帝还闻师迁化与梦符异之诏出内府帛币助丧且命卜藏龛之地于伏牛举龛之日帝亲致奠送出都门茶毗舍利如菽贮以宝瓶光发瓶外世寿七十八僧腊六十九宋文X宪公濂为之铭天宁舜田明牧禅师台之黄巖人出家仙居三学寺闻天童坦道望往见之坦问达磨不来东土二祖不往西天意旨如何师曰金不博金水不洗水坦异之谓左右曰此法门爪牙也复徧参名宿古林茂竺元道东州永元叟端东屿海咸器重之时日溪泳居天宁师相与激扬元泰定初出世天台净慧次迁仙居广度处州连山寻隐居鴈山丞相列怯里不华强起主天宁钖号佛智普慧禅师并赐金襕法衣师气肃如秋尝即中峰辟室以居蓄一鹤自号鹤松主人一日鹤忽死师以诗悼之踰年师亦示寂玉山珍禅师法嗣金陵蒋山昙芳忠禅师南康人因寺菑翌日梁王登山谓师曰兴复若何师曰赖有大檀越在王曰寺既燬矣佛依何住师曰古佛过去今佛再来王大喜复笑而言曰衲子所谓蒋薄粥者何也师曰将谓殿下忘却赐号广慧圆悟大师径山伏禅师法嗣明州育王月江正印禅师郡之慈水刘氏子年十三礼月溪受业后参虎巖伏机缘相契蒙印可初住苕之道场继迁育王僧问如何是千尺舍那之身师曰肥不露肉瘦不露骨曰如何是丈六紫磨金色之身师曰切忌认奴作郎曰和尚且莫压良为贱师曰山僧从来柳下惠问有句无句如藤倚树此意如何X师曰无齿大虫当路坐曰疎山曰忽若树倒藤枯句归何处沩山呵呵大笑又作么生师曰曹娥读夜碑曰后来明招为他点破还端的也无师曰临崖看浒眼特地一场愁曰今日学人问和尚树倒藤枯句归何处未审如何指示师喝一喝僧礼拜问朝离东土暮往西天是甚么人师曰十字街头石敢当曰昨日有人从天台来因甚向南岳去师曰鲇鱼上竹竿曰有一人常在途中不离家舍有一人离家舍不在途中且道孰优孰劣师曰兔马有角牛羊无角曰恁么则庭前一叶落天下尽知秋师曰知时别宜堪作阇黎问达磨面壁意旨如何师曰馊饭泥茶炉曰六祖踏碓又作么生师曰兔子喫牛奶曰一人道不识一人道不会意在甚么处师曰凤林叱之问师唱谁家曲宗风嗣阿谁师曰风吹石臼念摩诃曰恁么则巳得真人好消息人间天上更无疑师曰水底捉麒麟曰如何是夺人不夺境师曰西天人不会唐言曰如何是夺境不夺人师曰有马骑马无马步行曰如何是人境两俱夺师曰新罗打鼓大唐斋曰如何是人境俱不夺师曰闹市里抛碌甎曰人境巳蒙师指示向上宗乘事若何师曰有水皆含月无山不带云曰只如杨岐祖师道踏着枰锤硬似銕哑子得梦向谁说须弥顶上浪滔天大洋海底遭火热明甚么边事师曰如驴覰井如井覰驴问如何是金佛不度炉师曰苏嚧苏嚧曰如何是木佛不度火师曰X㗭唎㗭唎曰如何是泥佛不度水师曰赵州东院西曰如何是真佛内里坐师曰嵩山破灶堕问如何是一生二师曰元首明股肱良曰如何是二生三师曰黄河三千年一度清曰如何是三生万物师曰山河无隔碍光明处处通曰只如新年头佛法还有者个消息也无师曰樊哙踏鸿门都寺办斋上堂云门喫餬饼齩着帝释鼻孔云峰喫䬪饦齩着憍梵钵提舌头诸人二时过堂喫粥喫饭合作么生忽然齩破一个銕酸饀方知帝释鼻孔即是憍梵钵提舌头憍梵钵提舌头即是帝释鼻孔不见道一切智智清净无二无二分无别无断故喝一喝请头首上堂善哉三下板知识尽来参既善知时节吾今不再三古人与么道大似按牛头喫草云峰则不然善哉三下板收足上蒲团嵴梁生銕铸透过祖师关一气转一大藏教背手拈却须弥山七处征心无心可觅八还辨见无见可还梦入天台犹未醒金鸡啼上玉阑干行化归上堂有佛处不得住无佛处急走过三千里外逢人不得错举赵州老人大似抱桥柱澡洗把缆放船山僧一出四十余日有佛处与他锥破卦文无佛处也曾勘过历了三州五县逢人也曾错举来只是土旷人稀知音者少摘杨花摘杨花青山忽忆便归去尘世要看还下来上堂性觉妙明本觉明妙截断衲僧命根拨开向上一窍牛皮鞔露柱露柱啾啾呌凡耳听不闻诸圣呵呵笑虗空𨁝跳舞三台X熨斗煎茶不同铫上堂麻三斤干屎橛蜡人冰鹅护雪猫有歃血之功虎有起尸之德赵州亲见老南泉临济未是白拈贼青苗会上堂常啼菩萨卖却心肝学般若则易破一微尘出大经卷则难破一微尘出大经卷则易摄大千经卷入一微尘则难一掬之水可以涨滔天之浪一篑之土可以成九仞之山也不易也不难青山长伴白云闲赴育王上堂拕犂拽耙几经年鼻孔撩天不受穿业债依然逃不得又吹銕笛过鄞川腊八上堂我观大地众生具有如来智慧德相但以妄想执着而不能证得释迦老子与么道大似蟭螟虫向蚊子眼睫上作窠向十字街头扬声大呌道土旷人稀相逢者少简点将来也是噇酒糟汉上堂不着佛求不着法求不着僧求灯笼发笑露柱点头云门拈出胡饼投子道个油油腰缠十万贯骑鹤上扬州上堂熏风自南来殿阁生微凉老妙喜错认驴鞍桥作阿爷下颔带累多少人向者里卜度还知诸佛出身处么黄河三千年一度清卓拄杖下座上堂朝忽忽暮忽忽钵盂开口只要噇空南泉打破锅子甘贽礼拜烝笼击拂子曰万里八九月一身西北风结夏小参瑯琊点出五病西院商量两错井蛙不足以语东海夏虫不可以语冰霜若是捎空俊鹘便合乘时止泺困鱼徒劳激浪是故从上若佛若祖天下老和尚莫不向刀山劒树上镬汤炉炭中成等正觉拔济有情若约山僧看X来也是秤锤蘸酢喝一喝解夏上堂秋初夏末兄弟家东去西去如壮士展臂不假他力狮子游行不求伴侣葢为人人脚跟下有条通天活路三世诸佛六代祖师天下老和尚与你把手共行岂不见云门大师问洞山近离甚处查渡夏在甚处湖南报慈几时离彼八月二十五门曰放你三顿棒洞山次日上方丈问昨蒙和尚放三顿棒不知过在甚么处门曰饭袋子江西湖南便恁么去山于言下大悟云门提出倚天长劒凛凛神锋不易洞山敢将赤身冲他白刃正与么时如何金乌啄破琉璃殻玉兔挨开碧海门昔汾阳有辨验学人十条古林拟十偈师从古林和之其辨正邪曰上门上户数如麻来者须教验正邪石火光中擒虎兕电光影里辨龙蛇恐颟顸曰烦恼真如休儱侗无明佛性恐颟顸巨灵擡手无多子分破千重太华山巧辨不真曰八还辨见元非妄七处征心错认真惠我岂无三昧力阿难谩自说天伦得用全曰西河狮子坐当门拟议教伊丧胆魂一陌纸钱并酒肉闲神野鬼兢头奔拟将来曰荆山所得非良玉赤水求来不是珠索性一槌俱击碎西天胡子没髭胡辨作家曰疾雷震地难回避赫日当空照大千劒客相逢无别事磨礲三尺古龙泉识机锋曰德山棒下全生杀临济喝中分主宾拟议白云千万里蓝田疑杀李将军句内明真曰当阳突出囫囵句按下云头仔细参无足仙人噼胸踢无言童子口X喃喃显宗用曰宗说俱通体用全抛来栗棘与金圈看他吞透不得底空作杨岐直下孙赞师机曰白拈手段少人知板齿生毛老古锥臂膊几曾从外曲倒拈秃帚画峨眉总颂曰衲僧须透祖师机大道堂堂达九衢十圣三贤明此旨森罗万象转灵枢夺将石像手中笏抉取骊龙颔下珠捉败汾阳与浮佛禹门三级化龙鱼元至正间奉旨金山建水陆大会命师陞座说法特降御香綵縀晚年菴居榜曰松月自号松月翁杭州径山南楚悦禅师隆兴人上堂闻声悟道见色明心蓦拈拄杖曰者个是色卓一下曰者个是声诸人总见总闻且道那个是明底心那个是悟底道喝一喝曰贪他一粒米失却半年粮师将寂上疏辞世如期坐逝敕谥佛慈法喜禅师五灯全书卷第五十二X五灯全书X卍XXX五灯全书卷第五十三京都圣感禅寺住持僧编辑京都古华严寺住持僧较阅进呈临济宗南岳下十八世青原禋禅师法嗣吉州青原净居正菴宗广禅师僧问不在内不在外不在中间且道在什么处师曰逢人不得错举曰还有请益分也无师曰弄巧成拙僧礼拜师曰却较些子上堂父子相继住此山丛林轨则没多般主宾色色皆仍旧蓦召大众且道仍旧后如何一炷清香尽日闲下座上堂不用爱圣圣是假名不用厌凡凡是妄立伹得圣凡情尽自然物我双忘正恁么时凭谁委悉石女穿鍼山色秀木人牵线海云生鼓山永禅师法嗣杭州净慈晦翁悟明禅师福州人上堂举夹山会下一僧到高亭才礼拜亭便打曰特来礼拜师何打又拜亭又打趂出僧回举似夹山山曰会么曰不会山曰赖汝不会汝若会即夹山口哑去应菴曰高亭一期忍俊不禁争奈拄杖放行太速者僧当时若是个X汉莫道高亭夹山便是达磨大师出来也斩为三段何故家肥生孝子国霸有谋臣师曰高亭夹山门庭施设各得其宜但中间一人较些子明果与么道也是巩县茶瓶师甞纂修联灯会要行世灵隐善禅师法嗣杭州径山藏叟善珍禅师泉州南安吕氏子年十三依郡之崇福南落䰂十六游方至杭受具谒妙峰于灵隐入室悟旨后出世住里之光孝升承天次迁安吉之思溪圆觉福之雪峰复以朝命移四明育王临安径山据室者里是问讯烧香了来老僧身边立地底所在么獃子你自钝置犹可莫来钝置老僧示众古者道知之一字众妙之门又有道知之一字众祸之门只者二门入得更须出得三世诸佛出不得六代祖师出不得天下老和尚出不得何故变铁成金易变金成铁难上堂尽大地是紫磨金色身诸人每日开眼覰见释迦老子心肝举步踏着释迦老子鼻孔说有说无是诳说生说灭是谤说即心非心是妄不诳不谤不妄春风吹落桃李花澹烟疎雨笼青嶂上堂春雪寒春宵短古佛心破灯盏正法眼干纸捻抖擞精神只管看看到北斗西移南斗东转上元依旧正月半上堂灵云见桃花悟去玄沙道敢保老兄未彻香严闻击竹悟去仰山道祖师禅未会禅和家十个五双道我此一门全无肯路与么亦未知玄沙仰山舌头落处在要见二大老么醉我X落花天借他管絃里除夕小参举僧问古德年穷岁尽时如何德曰依旧孟春犹寒师曰古德恁么答话只恐诸人忘却今日忽有人问年穷岁尽时如何拈棒便打待他道因甚么打某甲即向他道你更要我道孟春犹寒那甞自题其像曰参禅无悟识字有数眼三角似燕山愁胡面百折如赵婆呷酢一着高出诸方敢道饭是米做送忍书记偈曰𩯭丝不可织寒衣煑字那能疗得饥别欲与君安乐法正忙却未有闲时师生于宋高宗绍兴甲寅十月十二日示寂于宁宗嘉定丁丑五月二十一日寿八十三葬全身于南塔院杭州净慈东叟仲颕禅师上堂切忌随他覔无劳向己求纵横活泼泼有放还有收是什么一叶落天下秋上堂迷生寂乱悟无好恶奉化县里契此翁凸个肚矮双足拖个布袋十字街头憨憨痴痴落落魄魄何似老龙牙手里把柄破木杓上堂拈拂子画一画曰伏义发天地之祕未明者消息又点三点曰瞿昙示圆伊之形未明者消息者消息如何辨的不见道冬至乃书云节击拂子上堂上不在天下不在地中不在人喝一喝曰且道者一喝落在甚么处若也知得也有宾也有主也有照也有用若也不知参退巡堂喫茶上堂挝动鼓众斯聚耳同闻目同覩超干坤越今古夫何故五月五是端午上堂行者行坐者坐左之右之无可不可甘露园中蒺藜黄X蘗树头蜜果才与么不与么不与么却与么善贾之家不停滞货吉州龙济友云宗鍪禅师庐陵王氏子幼喜趺坐年十二从海室淙出家十九薙发受具二十二参方首谒妙峰值佛涅槃日峰上堂拈拄杖曰释迦老子来也诸人还见么微妙净法身具相三十二放下拄杖曰见你诸人不会入涅槃去也师于言下豁然契悟寻登吉水之东山佛顶得修山主故址木食㵎饮影不出山甞自咏曰山僧有分住烟萝无米无钱莫管他水似琉璃山似玉眼前尽有许来多后峰以法衣竹篦并自题肖像寄师曰妙峰孤顶草离离横按竹篦三尺铁只许佛顶龙济知父子不传真祕诀师甞门榜以示来学曰除却眼耳鼻舌身意那个是你自己若也道得许你亲见龙济来其或未然且居门外雪巖甞对曰和尚曾接得几人师曰山僧从来不曾按牛头喫草岁暮僧问腊月三十日到来时如何师曰门前无索债人元世祖至元丁亥七月二十七日忽示疾集众嘱后事弹指一声曰只此是别众语也众请偈师不答将二鼓复索笔书曰一灯在望更无言说大地平沉虗空迸裂书毕泊然而寂世寿八十腊六十一全身塔于峰颠北磵简禅师法嗣明州育王物初大观禅师鄞县横溪陆氏子参北磵于净慈悟旨命典文翰后住育王上堂一冬二冬你X侬我侬暗中偷笑当面脱空虽是寻常茶饭谁知米里有虫夜来好风吹折门前一株松上堂用黑豆法换人眼睛如恒河沙会火炉头话能有几个九九九三世诸佛不知有翻身踢倒五须弥何用法身藏北斗藏北斗分明向外扬家丑上堂达磨正宗衲僧巴鼻充塞虗空无处回避堪笑迷流白日青天开却眼只管瞌睡更有黄面老人不识好恶入泥入水却道我于然灯佛所无一法可得而为我授记何异好肉剜疮空花求蒂毕竟如何悉唎悉唎既顺世塔于寺之西菴径山琰禅师法嗣杭州径山偃溪广闻禅师侯官林氏子母陈世业儒疎眉秀目广额丰颐从季父沙门智隆于宛陵光孝十八得度受具初见铁牛印少室睦无际派诸老后参浙翁于天童鍼芥虽投自知未稳及再参于双径翁笑而问曰汝来耶一夕坐檐间闻更三转入堂曳履而蹶如梦忽醒翌朝造室翁举赵州洗钵盂话师将启吻翁遽以拳止之疑情当下冰释宋理宗绍定戊子四明制阃胡公以小净慈致之历住香山万寿雪窦育王净慈灵隐径坞八山开炉上堂举赵州示众老僧三十年前在南方火炉头有个无宾主话直至如今无人举着师曰森罗万象明暗色空日夜举扬赵州古佛不是不知只为贪程太速上堂杨岐眼里睛临济顶中髓一不成二不是点着不来白X云万里佛成道上堂错错六载草绳空自缚了了开得眼来天大晓古今天地古今日月古今星辰拍膝一下曰劒去久矣切忌刻舟上堂云门放洞山三顿棒嚼饭餧婴儿黄蘗打临济三顿棒按牛头喫草只今不犯丝毫有个方便良久曰大事为你不得小事自家担当上堂非风幡动仁者心动浣盆浣盆非风铃鸣我心鸣耳漆桶漆桶尽古往今来和坭脱墼有什么限还知万寿落处么劫石有销日虗空无尽时上堂十字街头石幢子无你遮护处一声江上侍郎来无你回避处衲僧家朝出暮人脚前脚后也须仔细忽然筑着磕着净慈拄杖别有分付上堂一升三合拄杖头边万水千山草鞋跟底未言先领谁家灶里无烟撩起便行是处井中有水莫道空来又空去许多途路不相孤上堂一句绝离微囫囵无缝罅善财七日寻觅不得赵州五年分疎不下灵山今日快便难逢为通一线六月卖松风人间恐无价上堂绕禅牀一匝挥香案一下转藏巳竟讲经巳竟若具看经眼目方知落处其或未然依经解义三世佛冤离经一字还同魔说上堂赵州喫茶去金牛喫饭来龙门多上客有人续得末后句许你入阿字法门宋理宗景定癸亥六月十四日示寂世寿七十五僧腊五十八杭州灵隐大川普济禅师明州奉化人上堂举僧问睦州如何是祖师西来意州曰一队衲僧来一队衲X僧去师颂曰一队衲僧来一队衲僧去打破睦州关大地无寸土题世尊出山相曰龙章凤质出王宫肘露衣穿下雪峰智愿必空诸有界不知诸有几时空送僧偈曰云遮劒阁三千里水隔瞿塘十二峰抖擞屎膓都说了莫教错认瓮为钟蜘蛛颂曰一丝挂得虗空住百亿丝头杀气生上下四围罗织了待无漏网话方行师纂修五灯会元行世杭州径山淮海原肇禅师通州静海潘氏子母陈幼从邑之利和妙观出家年十九薙染受具参浙翁于径山翁问汝何处人师曰淮东翁曰泗洲大圣为什么在扬州出现师曰今日又在杭州撞着翁曰且喜没交涉师徐曰自远趋风翁以师警敏欲大激发未许参堂才见便曰下一转语来拟开口即喝出师以书上又以颂呈末句曰空教回首望长安翁曰者里是什么所在师曰谢和尚挂搭于是密就入室之列命掌记室翁既寂师出世里之光孝迁吴城双塔金陵清凉天台万年苏之万寿永嘉江心而四明育王虗席庙堂奏师补处复迁杭之净慈灵隐径山其住径山值歉余逋劵山积僧残屋老未几楼阁矗霄云衲踵至不减浙翁全盛气象俄示疾嘱其徒曰为吾祔一穴于东㵎见生死不忘奉师之意六月初十日浴讫书偈而逝甞赞达磨像曰踏翻地轴与天关合国人追不再还去去一身轻似叶长江千古浪如山X婺州双林介石朋禅师上堂举明招谦一日天寒上堂众才集招曰风头稍硬且归煖处商量便归方丈众随至立定招曰才到暖室便见瞌睡以拄杖一时趂下师颂曰稍硬风头早巳乖更将暖处自沉埋反令千古成踪迹枉喫罗山白饭来因见郁山主画像旁僧索赞师信笔书曰拾得明珠笑眼开为言尘净转生埃若无直下承当者孤负阇黎一扑来佛成道日示众六载将身草里埋当时有眼几曾开果然见得明星现未到门庭冷似灰明州天童弁山阡禅师举李大夫翱参药山因缘颂曰贵耳而贱目背手抽金锤仰面看青天箭过新罗国送僧归乡偈曰奋志南方问正因正因一字不曾闻七零八落袈裟角惹得凌霄几片云赞观音大士偈曰螺髻屈蟠春岛碧绿衣零乱晓云寒寻声只么随流去说甚真观清净观苏州虎丘枯椿昙禅师上堂举大梅常问马祖如何是佛祖曰即心是佛师曰要知马祖落处么水向石边流出冷风从花里过来香龙溪文禅师示众无相无形本寂寥拟擡眸处转迢遥蒲团静倚无余事窗外一声婆饼焦苏州虎丘东山道源禅师福建连江黄氏子肄业郡之白云游历两浙见知识二十余员末后到蒋山见浙翁室中举即心即佛话有省出世奉化清凉迁苏州虎丘上堂拈拄杖曰德山棒临济喝总是用过X了底闲家泼具且道虎丘将什么为人卓拄杖曰不假钳鎚烹佛祖惯将折筯搅沧溟掷拄杖下座题蚬子像曰纸钱堆里可怜生臭口才开便葛藤荡尽鬼家穷活计至今古庙绝人行建安徐直翁帅三山以雪峰起师至建宁光孝寺遗偈而化宋理宗淳祐己酉九月二十九日也寿五十九明州大慈芝嵒慧洪禅师越州新昌朱氏子诞时母梦前石佛入卧内而生师年十六从石佛净因薙染谒径山浙翁翁问曰汝何处人师曰越州翁曰近离甚处师曰净慈翁曰如何是行脚事师拟议翁色庄曰汝前来答我一一分晓问着行脚事则茫然为何所碍师曰今日来见和尚翁曰念汝新到参堂去翁迁天童师再参室中举不是心不是佛不是物师曰毒龙行处草不生翁曰且喜没交涉师曰入水见长人翁便喝后应丞相忠献越王之命出世崇报上堂住山懒慢百事无成教为剩语禅亦强名击拂子曰夜来春睡重一觉到天明住石佛上堂红尘堆里四经秋验尽诸方盌脱丘忽地船头轻拨转却来屋里贩掦州襕衫翻着曲唱还乡坐断千差壁立万仞直得韶光溢目故园桃李争妍瑞气腾空本地风光显现若也顿开千眼何妨把手同归其或未然善财一去无消息楼阁门开竟日闲上堂若论此事如春行大地物物皆春若是焦芽败种又争怪得临终书偈曰六十三年前六十三年后腊月火烧山虗X空俱出丑跏趺而逝明州寿国梦窗嗣清禅师山阴于氏子出家于郡之天章佛涅槃日上堂佛真法身犹若虗空因甚二月十五日却向双林树下做尽死模样良久曰竹影埽堦尘不动月轮穿沼水无痕上堂举白云端示众若端的得一回汗出一茎草上现琼楼玉殿若未端的得一回汗出总有琼楼玉殿却被一茎草葢却师曰要知白云老人落处么自从塞北经鏖战敢向江南说阵图上堂德山入门便棒临济入门便喝逼龟成兆终不能灵宝陀这里寂然不动感而遂通良久曰马无千里谩追风上堂举曹山辞洞山洞山曰子向甚么处去曹山曰不变异处去洞山曰不变异处岂有去耶曹山曰去亦不变异师曰云藏无缝袄鸟宿不萌枝上堂春风如刀春雨如膏裁剪不得处桃花色转娇灵云一见不疑去谢郎舞棹更呈桡上堂归宗斩蛇祕魔擎叉禾山打鼓赵州喫茶十字街头开铺席见钱买卖且无赊上堂三十年来寻劒客几回叶落又抽枝自从一见桃花后直至如今更不疑师曰寻常春梦无奇特独有灵云说向人只如玄沙道谛当甚谛当敢保老兄未彻在又作么生若不同牀睡焉知被底穿上堂万里无寸草头上漫漫出门便是草脚下漫漫夜行只管贪明月不觉和衣渡水寒育王印禅师法嗣X湖州道场别浦法舟禅师甞有鱼篮观音赞曰月眉斜印海门孤逐浪随波不丈夫双手向人提掇处却将鱼目换明珠无极观禅师题世尊出山像曰王宫不住个痴獃半夜逾城真怪哉苦行六年谁釆你计穷只得出山来育王瑞禅师法嗣明州瑞巖无量崇寿禅师上堂举鸟窠因白侍郎问如何是佛法大意窠曰诸恶莫作众善奉行侍郎曰三岁孩儿也解与么道窠曰三岁孩儿虽道得八十老人行不得颂曰恶无相貌善无形皆自心田长养成不露锋铓轻点破菩提烦恼等空平示众举世尊夜覩明星悟道因缘颂曰明星现处眼皮穿汉语胡言万万千暴富乞儿休说梦谁家灶里火无烟天童派禅师法嗣明州天宁无镜彻禅师上堂举僧问巖头浩浩尘中如何辨主头曰铜沙锣里满盛油话颂曰百万雄兵入汉关威如勐虎阵如山单刀直取颜良首不是关公也大难福州鳌峰定禅师赞玄沙像曰青蓑不肯换金章千古风流属谢郎钓得锦鳞人不荐夜寒沙上听鸣榔育王堪禅师法嗣饶州荐福无文灿禅师吉安泰和人从育王得法于宋理宗宝庆丁亥六月住荐福次迁开先绍定己丑复还荐福据室山僧今日开地狱门普请尽大地人X造地狱业证地狱果若有一人成佛作祖我誓不成正觉上堂拈香毕乃曰天高地厚曰盈月昃全提半提天地悬隔灿上座平生只会着衣喫饭闻人说佛法二字如风过树头如水浇顽石今日裂破面门唤作长老也欲与诸人论说一上无端冐五六月大热行二千里修途一时打失了也虽然赖有拄杖子在拈拄杖曰拄杖子试说看卓一下曰清平世界切忌譌言当晚小参鼓棹掦帆驾没底船横行海上神头鬼面用无文印勘验诸方二千里远来住山单单地提持此事举拂子曰看看印文巳露划一划曰锦缝巳开若佛若祖若圣若凡尽向者里一印印定直得尽干坤大地风飒飒地众中忽有个犯众出来道长老你且莫大惊小怪我在威音王佛世巳证是三昧又作么生以拂子击禅牀下座上堂云门放洞山三顿棒黄檗打临济三顿棒减灶添兵伤盐费酱一不成单二不成两多少芦花对蓼红时人只看丝纶上上堂诸佛法门祖师要妙夜来四檐雨说得盛水不漏汝等诸人若向者里承当者里保任以手摇曳曰料掉料掉开炉併谢耆旧踏田上堂赵州无宾主话田地稳密底开口便道着信脚便踏着若是东西不辨南北不分未免被人侵疆越界荐福门下总是田地稳密底人拈起香匙放下火筯一一天真因甚如此公验分明上堂临济处半杓末山处半杓玉本无瑕妄自雕琢有年无德老睦州无端X拶折云门脚端午上堂符不书药不採起死禁不祥拈拄杖曰幸有者个在卓一下曰满院薰风夏日长人在藕花香世界开先结夏小参大华藏海渺无边际江河溪㵎流入其中咸失本名鱼龙虾蟹游泳其中咸失本性三世诸佛于中成等正觉一切众生于中流浪生死现前大众于中成就无功用学拈拄杖卓一下曰开先拄杖子一口吸干了也三世诸佛一切众生现前大众毕竟向甚么处行履良久曰曹溪波浪如相似无限平人被陆沉冬至小参滴水冰生未可歇去崖崩石裂正好进程直饶会得一线长要且未会长一线直饶会得长一线要且未会一线长所以乡谈相似州县不同开先则不然扰扰匇匇晨鸡暮钟唤冬作夏唤夏作冬一线短长谁管得雪霜尽处是春风再住荐福当晚小参去去实不去是法住法位来来实不来世间相常住山僧屈指五载重到东湖荷尽巳无擎雨葢春风犹在柳梢头无一丝毫去来相无一丝毫新旧相见则与诸人共见闻则与诸人共闻个中忽有个出来道无文将常住物作自已用固有之你也忒煞忒煞嗄元来众中有人在复举德山小参不答话钩在不疑之地时有僧出着了也山便打果然僧曰某甲话也未问因甚便打不识痛痒汉山曰你是甚处人第二下铁鎚来也僧曰新罗人和声送出山曰未跲口ㄎ船舷好与三十棒雷声浩大雨点全无大众大小德山龙头蛇尾X却引者僧向草窠里头出头没当时待他道某甲话也未问因甚打某甲脚跟下痛与三十何故为人须为彻上堂风萧萧雨萧萧天高地厚水濶山遥达磨大师无端游梁历魏二祖大师平白失了一臂水潦和尚不合喫马大师一踏天下大禅佛枉自喫了四藤条说着令人恨不消上堂佛祖未兴时天然一句子不东不西不横不竖衲僧家东齩西嚼从朝至暮横也无奈何竖也无奈何拍膝一下曰若向者里进得一步自然和声送出两手分付若祇向册子上学得来印板上脱将去山无重数水无重数结夏上堂百不知百不会饱喫饭熟打睡要得尅期取证须证如是三昧师甞与其友知无闻书曰住院何足道哉近年敕差堂除者何限可挂齿牙者能几人使吾有口可以吞三世诸佛则曲彔牀终身不坐又何慊无闻以为何如某昔者入众见识字人多不修细行遂决意不作书记诸老据位称师者又多看不上眼遂无意出世今皆不遂其初矣住院十年名为长老只是旧时灿上座饮食起居与堂僧无异相从衲子岁不下百数十人遇五日挝鼓陞堂以平时在诸老间所得细大法门随分东语西话断不敢以脱空语笼罩学者亦不敢以过头语欺谩学者说到无巴鼻无滋味处欣然自笑听者不必解笑也士大夫多相知然所知者不过谓其读书也能文也解起废也硬嵴梁也葢胆毛几茎则知者鲜矣X何山清禅师法嗣福州雪峰北山信禅师示众举世尊覩明星悟道机缘颂曰六年冻得眼无光一见明星雪后霜担水出山频唤卖不知江海白茫茫天童观禅师法嗣苏州虎丘㑃堂善济禅师题鱼篮观音像赞曰云𩯭浓粧苦强颜为他闲事入尘寰𢹂来活底无人买只作寻常死货看越州天衣啸巖文蔚禅师上堂举云门示众人人尽有光明在看时不见暗昏昏作么生是诸人自已光明自代曰厨库山门又曰好事不如无颂曰人人尽有光明在看时不见暗昏昏踢倒山门与厨库此时明暗自然分柏巖凝禅师破衲颂曰零零落落几经年信手拈来搭半肩午夜定回和束倒个中消息许谁传华藏纯菴善净禅师上堂举六祖风旛话颂曰不是风兮不是幡白云尽处见青山可怜无限英灵汉开眼堂堂入死关天童颕禅师法嗣杭州径山荆叟如珏禅师婺州人初见痴钝一日室中垂语如何是佛师遽曰烂东瓜复呈颂曰如何是佛烂东瓜齩着氷霜透齿牙根蔕虽然无窖子一年一度一开花又甞作偈寄呈痴钝曰钟山白刃赤身挨几度曾经被活埋一自人亡家破后了知无位可X安排住后岁旦上堂新岁击新鼓普施新法雨万物尽从新一一就规矩普贤大士忻欢乘时打开门户放出白象王徧地无寻处拈拄杖曰惟有者个不属故新等闲开口吞却法身掷下拄杖曰是什么千年桃核里元是旧时仁结夏小参我此一宗正令全提如暴风卒雨鼓荡无前石火电光追奔不及举意即迷源擡眸巳错过不是目前法莫生种种心纵汝三种互修尅期取证第二头第三首万拄千撑转见气急殊不知髑骸未具已眼先明哌地一声千了万当然虽如是亲证者万无一二错会者数有河沙佛成道颂曰六年雪岭方成道打失从前鬼眼睛满面惭惶无着处至今生怕见明星福州雪峰大梦德因禅师作布袋和尚赞曰杖挑布袋走红尘底事何曾见得亲业识茫茫无本据不知开口笑何人金山奇禅师法嗣杭州灵隐高原祖泉禅师举镜清在雪峰一日普请次峰曰沩山道见色便见心还有过也无清曰古人为什么事峰曰虽然如是我要共你商量清曰若与么不如某甲䦆地去师拈曰雪峰探竿在手影草随身若不是镜清普请几乎狼借举九祖伏䭾密多问八祖佛䭾难提父母非我亲谁是最亲者诸佛非我道谁是最道者话颂曰父母分明非我亲祖师肝胆向人倾直下若能亲荐得优昙花发火中春赠X黄汉岭开接待偈曰路绕悬崖万仞头行人到此一场愁蓦然得个休歇处重叠关山信脚游万寿观禅师法嗣隆兴府黄龙无门慧开禅师杭州梁渚梁氏子母宋氏礼天龙肱受业参月林于万寿林令看无字话经六年逈无入处乃奋志自誓曰若去睡眠烂却我身每至困时绕廊而行昏则以头磕柱一日闻斋鼓声有省述偈曰青天白日一声雷大地群生眼豁开万象森罗齐稽首须弥𨁝跳舞三台次日入室欲通所得林遽曰何处见神见鬼了也师便喝林亦喝师又喝自此机用脗合宋宁宗嘉定戊寅出世安吉报国次迁隆兴天宁黄龙翠巖苏之开元灵巖镇江焦山金陵保宁理宗淳祐丙午奉旨开山护国仁皇寺上堂若人识得心大地无寸土古人恁么道黄龙即不然若人识得心大地尽是土上堂是非长短耳边风切莫于中觅异同要得八风吹不动放教心地等虗空慈受老人只解顺水张帆不能逆风把柁黄龙又且不然是非都去了是非里荐取何故聻几度黑风翻大浪未曾闻道钓舟倾上堂三分光阴二早过怀州牛喫禾灵台一点不揩磨益州马腹胀贪生逐日区区去天下觅医人唤不回头争奈何灸猪左膊上于斯荐得参学事毕其或未然拈拄杖曰请木上座与诸人说破卓拄杖下座上堂赵州道南来者与他下载北来者与他上载大似世情看冷暖X人面逐高低慈受道南来者与他一面笑北来者与他一面笑大似欢喜厮杀笑里有刀若是焦山又且不然南来者以平常待之北来者以平常待之也不瞋也不笑也无下也无高何故清平世界不用干戈朝阳偈曰寒时急用底物趂暖着些鍼线忽然腊月到来免致脚忙手乱对月偈曰始见些儿光影要了末后一段若是无门拳头不打者般钝汉师晚年倦于槌拂菴居西湖之上学者犹众理宗召入选德殿说法祈雨感应敕赐金襕法衣佛眼之号兴化府囊山孤峰德秀禅师福州连江陈氏子于苏之寒山祝发上堂举僧问雪峰如何是第一句峰良久僧举似长生生曰此是第二句雪峰令僧问生如何是第一句生曰苍天苍天师曰二大老与么泪出痛膓若是第一句要且未梦见在忽有人问怡山如何是第一句只向他道劒去久矣上堂举真净道头陀石被莓苔裹掷笔峰遭薜茘缠罗汉寺里一年度三个行者归宗寺里参退喫茶大众要会么听取一颂天晴日头出雨落地下湿尽情都说了只恐信不及潭州石霜竹巖妙印禅师进贤万氏子受业于龙塘绍昙徧叩诸方后抵苏州万寿谒月林一日入室次林问如何是祖师西来意师曰老鼠齩破灯盏林颔之历住数剎后移石霜对月看经偈曰未动舌头文彩露五千余卷一时周若言待月重开卷敢保驴X年未彻头师晚年筑菴曰紫霞丞相赵公葵燕居里第尝延师问道宋理宗宝祐乙卯八月二十三日示疾书偈曰六十九年一场大梦归去来兮珍重珍重书毕泊然而逝塔于紫霞干元颕禅师法嗣鼓山桧堂祖鉴禅师徐氏子礼钟山真薙度往依瞎堂远服勤五载及归闽参干元颕始得大事了毕出世滁之瑯琊无何徙真之北山复主资福泉守程公延至承天迁光孝帅府叶公请住鼓山凡七载开禧乙丑谢事明年五月师将顺世乃说偈曰平生患语多临终更何说尽力举似人红炉一片雪育王廓禅师法嗣徽州黄山正因禅师仁和俞氏子参育王一夕闻霹雳声通身汗下拊掌大笑曰如是如是元世祖请说法称旨授圆明通应之号一日谓弟子曰吾二十七日去矣至期而逝南岳下十九世径山珍禅师法嗣杭州径山元叟行端禅师台之临海何氏子母陈世业儒生而秀拔过目成诵十二从族叔茂于余杭化成院得度十八受具闻藏叟珍唱道径山乃往依之珍问何处人师曰台州珍便喝师展坐具珍又喝师收坐具珍曰放汝三十棒参堂去师于言下顿悟一日侍次珍曰我泉南无僧师曰和尚聻珍便棒师接X住曰莫道无僧好珍颔之命入侍司洎珍告寂师至净慈依石林巩巩命掌记室复参雪巖钦于仰山巖问何处来师曰两浙钦曰因甚语言不同师曰合取臭口钦曰獭径桥高集云峰峻未识书记在师拍手曰鸭吞螺蛳眼睛突出钦笑顾谓侍者曰点好茶来师曰也不消得居三岁而钦逝乃还浙典第一座于径山元成宗大德庚子出世湖之资福特旨赐号慧文正辨禅师次迁天竺仁宗皇庆壬子迁灵隐有旨设水陆会于金山命师说法事竣入觐便殿加赐佛日普照陛辞南归养高于良渚之西丘英宗至治壬戌复补径山凡三被金襕之赐声光蔼着上堂达磨是老臊胡释迦是干屎橛文殊普贤是担粪汉等妙二觉是破戒凡夫菩提涅槃是系驴橛十二分教是鬼神簿四果三贤初心十地是守古冢鬼直饶与么见得也是错认定盘星上堂薙发着袈裟宜应行圣道自余闲杂事俱为生死因着衣喫饭是闲杂事观山玩水是闲杂事菩提涅槃真如解脱是闲杂事毕竟唤甚么作圣道击拂子曰姹女巳归霄汉去獃郎犹向火边蹲元宵上堂并谢监收浴主维那千粒万粒从一粒生只者一粒从甚处生千灯万灯从一灯起只者一灯从甚处起识得一灯千灯万灯灯灯不疑识得一粒千粒万粒粒粒无疑三脚驴子弄蹄行踏破无边香水海拈柱杖卓一卓曰顶门也少者一槌不得上堂今朝三月初一一春之事将X毕菜麦青黄满川四野和风袭袭历劫直至如今丝毫何曾走失可怜懵懂痴流刚自啾啾唧唧上堂心不是佛兔马有角智不是道牛羊无角蓦拈拄杖画一画曰一夜落花雨满城流水香浴佛上堂指天指地称第一胞胎曾出向今朝云门打杀与狗喫翔凤山僧恶水浇结夏上堂二千二百五十年前光明藏中金口亲曾付嘱二千二百五十年后比丘行端其当显示护生须是杀杀尽始安居会得个中意铁船水上浮上堂谢夏斋秉拂雪峰道演一句则千句万句流通拈向一边饮一昧则千味百味具足置之一壁雪峰低头归菴巖头闻曰雪峰与我同条生不与我同条死且作么生临朕碪井底种林檎今年桃李一颗直千金上堂谢首座维那金槌未动巳前大地山河百杂碎玉麈未挥之际森罗万象尽交参殷人以柏周人以栗家住海门东黄昏候日山结夏上堂四月十五日结拈拄杖左卓一卓曰诸方向者里禁足安居七月十五日解拈拄杖右卓一卓曰诸方向者里休夏自恣空劫前无佛名无众生名结又结个甚么解又解个甚么靠拄杖下座上堂月湛云澄觉海秋鱼龙虾蟹任沉浮千寻铁网高悬者应笑禺山祇直钩开炉上堂众才集乃顾视左右曰幸自太平无象何用好肉剜疮便下座受杭州路中天竺寺请别众上堂我昔在禺泉四年八个月打鼓弄猢狲日夜不知歇朝廷公道开分条X遇明哲拯弊除贪婪蒐贤选英杰何为天竺峰而乃付愚拙官差逼杀人不容更分说束包登前途聊与众人别千岁禅巖跳上天六月火云飞瑞雪上堂金佛不度炉木佛不度火泥佛不度水真佛内里坐金佛木佛泥佛诸人总识且如何是真佛有般龊汉便道长者长法身短者短法身殊不知我王库内无如是刀午节上堂中峰今朝五月五且无桃符并艾虎当阳直截便知机妙用纵横绝方所衲僧家休莽卤甜瓜彻蒂甜苦瓠连根苦解夏上堂秋山削玉秋水磨铜南北东西活路通两只草鞋徤如虎一条钖杖狞如龙忽然撞着定上座道无位真人与非无位真人相去多少切忌无言满面红上堂从本无心无可传何须掘地觅青天无心恰似中秋月照见三千与大千上堂谢首座藏主侍者开口道着鹞子过新维举步蹋着猢狲入布袋赵州会下二僧相推不肯作第一座义出丰年南泉道王老师与汝往来者是藏俭生不孝忠国师曰将谓吾孤负汝元来汝孤负吾烂泥里有剌中天竺快便难逢一时掀翻了也会则天高东南不会则地倾西北上堂大光明藏绝遮拦八面玲珑透胆寒十二时中不知处通身多是黑漫漫上堂举僧问赵州万法归一一归何处州曰我在青州作一领布衫重七斤师曰赵州好语要且不赴来机中峰则不然万法归一一归何处至大四年西山洪水汎涨一夜冲倒三座石桥X山门头石师子作大哮吼山河大地悉皆震动你辈贪眠汉子知甚东西南北上堂举古德曰心随万境转转处实能幽随流认得性无喜亦无忧师曰一十二面千百亿身牛头狱卒马面夜叉泥猪疥狗罗汉圣僧是一是二挥劒斫开人我易劝人除却是非难上堂猫有歃血之功虎有起尸之德二乘即色明心十地当体即空灯笼跳入露柱佛殿走出山门上堂仰之弥高钻之弥坚随之不见其后迎之不见其首且道是个甚么乃曰三年一闰上堂执之失度必入邪路放之自然体无去住黄面瞿昙三百余会说不出缺齿老胡十万里传不到临济德山用尽自己心笑破他人口端上座百无所长也要诸方共相委悉以拂子画一画曰人穷不到金刚际未见区区役路岐上堂一叶落天下秋一尘起大地收隔山见烟便知是火隔墻见角便知是牛上堂八月秋何处热万里长空明皎洁通途八面任纵横今古何曾有途辙别别藕丝窍里骑大鹏等闲挨落天边月击拂子下座冬至上堂问如何是祖师西来意师曰草鞋无跟乃曰开口道着举步踏着十个有五双因甚不知落处冬至月头卖被买牛冬至月尾卖牛买被不觉日又夜争教人少年上堂古戍朝鸣角空山夜答钟时人皆共听何处不圆通上堂问如何是实头一句师曰刀斫不入曰如何是虗头一句师曰火烧不着曰如何是不虗不实一句师曰X切忌从他觅迢迢与我疎乃曰祖师道心心如木石又有道终日忙忙那事无妨与么说话总无交涉拈杖曰救得老卢头失却少林齿上堂放下屠刀我是千佛一数无位真人是甚么干屎橛主人翁惺惺着菩萨子喫饭来者一队汉悬羊头卖狗肉指鹿为马认奴作郎有甚凭据中天竺别开一路与汝东行西行拈拄杖掷下曰看脚下上堂举僧问赵州狗子还有佛性也无州曰无又僧问赵州狗子还有佛性也无州曰有师曰若以无为究竟后来因甚道有若以有为谛当前面因甚道无者里捉败赵州许你天上天下开炉上堂举雪峰示众曰世界濶一丈古镜濶一丈玄沙问曰火炉濶多少峰曰如古镜濶沙曰者老汉脚跟未点地在师曰古镜即是火炉火炉即是古镜不是雪峰老汉争得头正尾正鹫峰今日忽有人问火炉濶多少只向道随家丰俭至节上堂群阴剥尽一阳复生千卉万彚无不发生拈拄杖曰拄杖多年挂屋壁夜来头角也峥嵘上堂问大通智胜佛十劫坐道场佛法不现前不得成佛道西天广额旃陀罗放下屠刀因甚便道我是千佛一数师曰水流江汉去云向帝乡归曰文殊是七佛之师出女子定不得罔明是初地菩萨为什么却出得师曰一对无孔铁鎚乃曰不是心不是佛不是物着衣喫饭有什么难恁么也不得不恁么也不得恁么不恁么总不得着衣喫饭莫道不难拈拄杖曰无事X晚来江上望三三两两钓鱼船上堂问如何是正法眼藏师曰十字街头石敢当曰莫只者便是么师曰月似弯弓少雨多风乃曰月似弯弓少雨多风狞龙戏海孤鹤翘松正法眼藏瞎驴边灭却黄梅衣钵付与卢公拈起簸箕别处春慰斗煎茶铫不同上堂拈拄杖卓一卓曰德山在你顶门上耀大法眼临济在你耳门里轰大法雷靠拄杖曰只为诸人当面蹉过走入露柱里去也上堂僧出提起坐具曰过去诸佛亦如是现在诸佛亦如是未来诸佛亦如是师曰三脚虾蟆着锦裆僧礼拜曰谢师答话师曰有人笑你乃曰病在一师一友处病在多知多解处病在求禅求道求菩提处病在泯默无闻冷水浸石头处只如着衣喫饭疴屎送尿还得不病也无无为无事人犹是金锁难上堂问门门一切境回互不回互如何是不回互师曰阇黎自阇黎老僧自老僧曰如何是回互师曰阇黎即是老僧老僧即是阇黎乃曰南泉斩猫儿赵州头戴草鞋出去鸟窠吹布毛通侍者当下悟去咄咄咄力口希禅子讶中眉垂上堂穷千仞之巅则必与之俱错极九渊之底则必与之俱错一种平怀泯然自尽错达磨曰但有心分别计较自心现量者悉皆是梦错错错何曾错祥麟只有一只角上堂舜若多神无身觉触䟦难陀龙无耳觉闻棋盘石雨过苔生钵盂池春来水满若作佛法商量入地狱如箭射不作佛法商量入地狱如箭X射上堂风吹不入水洒不着迈古超今光明烜赫昨夜杨岐三脚驴翻身踏倒黄番绰今朝仔细辩踪由却是西川李八伯上堂即心即佛唤起牕全曙非心非佛催归日未西不是心不是佛不是物无心花里鸟更与尽情啼拈拄杖卓一卓上堂入水不避蛟龙渔父之勇也入山不畏虎兕猎人之勇也见佛杀佛见祖杀祖衲僧之勇也拈拄杖曰出头天外看谁是我般人上堂尽大地是金刚正体二时粥饭向甚处疴尽大地是涅槃妙心六道轮回因甚处得良久曰啼得血流无用处不如缄口过残春请监收上堂山乡每忧旱水乡常畏涝付託既得人安用挂怀抱古人曰千粒万粒一粒生只者一粒甚处生归堂喫茶上堂半明半暗半合半开无向无背无去无来旷大劫来觅不得四天下人空獃獃上堂人间五月汗滂流山雨连朝冷似秋直下便明心地法铁鞭三百未轻酬师尝勘一新到曰何方圣者甚处灵祇僧曰临朕碪师曰杜撰禅和如麻似粟参堂去又勘一僧曰棋盘石斫破你脑门钵盂池浸烂汝脚板僧拟议师便喝又勘一僧曰噼开华岳连天秀放出黄河彻底清即且置平实地上道将一句来僧拟开口师便打师以呵叱怒骂为慈诱之诲以不近人情行大公之道凡有利物皆阴为之没齿不言生宋理宗宝祐乙卯以元顺帝至正辛巳秋示微疾问侍僧曰唿之曾巳休吸之尚未舍寄X同诸苦源来者不来者如何是来者不来者侍僧无语师良久曰后五日看至期夜分书偈曰本无生灭焉有去来冰河发𦦨铁树花开投笔垂一足而化八月初四日也留龛七日颜色如生世寿八十七腊七十六以是月十一日奉全身窆于寂炤塔院分爪发建塔化城五灯全书卷第五十三五灯全书X卍XXX五灯全书卷第五十四京都圣感禅寺住持僧编辑京都古华严寺住持僧较阅进呈临济宗南岳下十九世净慈颖禅师法嗣温州江心一山了万禅师临川金氏子貌瘠而弱年十五业文有声然素志出家弱冠从金谿常乐院思仁祝发俄有灵芝产户枢及游方谒偃溪闻荆叟珏简翁敬诸老皆相脗合东叟领南屏命师掌记偶经神祠见纸灰旋起脱然忘所证亟以白叟叟诘之遂蒙印可游天台众请开法寒巖瓣香嗣东叟踰三年X迁仙居紫箨又十年迁疎山当道议不合即挝退未几江淮总统会诸山以开先迎师师涖事丛林鼎新又十年请住江心少不适意又輙弃去寺众数百恳留随至冯公岭各涕泣而去会庐山月㵎明遣舟迎师归东溪明示寂开先之众复以请师力却之众哀恳不以寺事累师勉应之上堂静悄悄闹浩浩浑不涉阶梯巳踏向上道万里无寸草出门便是草撞着卖柴翁便是栽松老瑠璃殿上月团团珊瑚枝头日杲杲上堂逢尧舜则陈典谟要立生涯遇桀纣则用杀伐尽扫窠臼吾辈人干嚗嚗硬纠纠净躶躶赤洒洒何曾有许多事可怪睦州老汉见僧入门便道现成公案放汝三十棒仔细看来也是穷急计生上堂拈拄杖曰此拄杖子西天四七东土二三天下老和尚拈弄不出今日落在开先手里无头无尾能放能收离相离名能纵能夺虽然如是也只为中下之机忽遇上上人来时如何以拄杖画一画曰放过一着元仁宗皇庆壬子十一月二十六日遘疾危坐不近医药阅七日命具浴更衣书诀众语泊然而逝阇维收五色舍利如菽不可数计目睛不烬镕以烈焰益晶莹齿牙顶骨铮然有声时改作豫章乌遮塔江西行省丞相干赤命以旧藏世尊舍利奉于中而遣使分师之目睛舍利贮之银盒陪葬焉其余分葬东溪明州奉化岳林栯堂益禅师温州人开法婺之天宁X迁荐福后主明之太平复陞彰圣晚住岳林上堂古者道我者里无法与人只是据款结案彰圣者里亦无法与人亦不据款约案拈拄杖曰如何是佛赤脚踏莲花如何是佛向上事雕梁畵栋掷下拄杖便归方丈二月十五日上堂击拂子一下曰彰圣今日将三十年前冷灰里爆出底乌豆换老胡眼睛去也喝一喝曰设有一法过于涅槃我此一喝不作一喝用上堂鲁祖面壁麻谷闭门二大老虽与天宁相去数百年今日不免各与二十拄杖何故譬如油蜡作灯烛不以火点终不明示众诸上座出息不保入息二六时中切莫将身心别处杂用饶你掉臂也是祖师西来意脚尖头也踢出一尊古佛来不如无事好上堂举黄龙三关话师曰黄龙老汉头匾所以说漳泉福建话逼真谩得天下人过谩漳泉福建人不过上堂手指左边曰者是香炉指右边曰者是花瓶能以一义作无量义以无量义为一义陈尊宿织蒲鞋邓师伯打瓦鼓上堂步步是诸人证明处须是自肯方可归家稳坐若不然者𧑀蛣腹蟹水母目虾上堂五千四十八卷只作一句道却遂起身曰立地待诸人搆取便下座临终偈曰八十三年什么巴鼻柏树成佛虗空落地茶毗舍利莹然齿牙数珠不坏婺州双林云居自闲禅师括苍叶氏子乌巨行九世孙也初参荆叟珏于灵隐次谒东叟颖于净慈掌记X室一日因撰佛成道疏曰发见精于午夜颖曰何不道泯见精于午夜师不觉股栗汗下如发蒙蔀彻见颖垂手为人处后出世双林迁智者元仁宗皇庆壬子十月二十五日与客语笑次忽命侍僧取笔书偈而逝育王观禅师法嗣洪州仰山晦机元熙禅师豫章唐氏子师与兄元龄俱习进士业元龄既登第师从西山明祝发将游方其母具白金为装师谓财足丧志即善言辞之闻物初观阐化玉几往依之初与语惊异留侍左右后谒东叟颖于南屏命掌记至元间总统杨琏真加奉旨取育王舍利躬诣师求记述舍利始末因招与俱师曰我有老母兵后存亡不可知遂辞归江西元龄先以临江通判从文丞相起兵死难独母在堂师奉之以孝闻元成宗元贞丙申出世百丈居十有二载至大初应净慈请入院日行中书省行宣政院官属悉迎请发扬宗旨四方英衲一时辐辏上堂云门道箇普字尽大地人不奈何殊不知云门四稜蹋地当时若与震威一喝待他恶发徐徐打箇问讯道莫怪触忤好非伹扶起此老管取话行天下上堂举太原孚上座闻角声悟道话颂曰琴生入沧海太史游名山从此杨州城外路令严不许早开关上堂三界无法何处求心白云为葢流水作琴古今无间谁是知音击拂子曰一曲两曲无人会雨过夜塘秋水X深上堂独坐大雄峰寒灰拨不红一星萤火出孤鹤过辽东结制上堂以手作结布袋势曰南山今日结却布袋口了也汝等诸人各各于其中身心安居平等性智忽有箇冲开碧落撞倒须弥底莫道结子不坚密良久曰漫天网子百千重居七载复迁径山巳而杖䇿归南屏山下百丈大仰之徒闻师退闲争来迎请师不获巳遂返仰山居三年将示寂手书辞所与游者复书偈诀众掷笔而化时元仁宗延祐己未闰八月十有七日也世寿八十二奉全身󰢍于金鸡石下弟子在杭者分爪发塔于净慈西隐净慈闻禅师法嗣杭州径山云峰妙高禅师福之长溪人世业儒母阮梦池上婴儿合爪坐莲花心手捧得之觉而生师因名梦池神彩秀彻嗜书力学尤耽释典固请学出世法依云梦泽薙染受具戒首参痴绝次见无准准尤器爱复之育王见偃溪闻命掌藏钥一日闻举譬如牛过窗櫺头角四蹄都过了因甚尾巴过不得师划然有省乃曰鲸吞海水尽露出珊瑚枝闻许可之会闻迁南屏师与俱后出世住宜兴大芦继迁江阴劝忠霅川何山蒋山虗席奉朝命居历十有三载众踰五千指宋恭宗德祐乙亥寺被兵军士以刃拟师师延颈曰欲杀即杀吾头非汝砺刃石辞色了无怖畏军士感化弃刀而去元世祖至元庚辰迁径山寺罹回禄草剏才什一不数年遂还旧观示众前念是X凡后念是圣一刀两段更莫迟疑是以涅槃会上广额屠儿放下屠刀便言我是千佛一数然虽如是若无举鼎拔山力千里乌骓不易骑示众言前辨旨句下明宗东计山炽然说法湛渎水专为流通者里搆得未免递相钝置若或尚存观听扰扰怱怱晨鸡暮钟上堂声色为无生之鸠毒受想乃至人之坑穽者般说话阿谁不知然麤飡易饱细嚼难饥上堂世界未形干坤泰定生佛未具觌体全真无端镜容大士向鹰巢跃出擘破面皮早是遭人描邈那更缺齿老胡不依本分遥望东震旦国有大乘根器迢迢十万里来意在搀行夺市直得凤楼鼓响阿阁钟鸣转喉触讳插足无门合国难追重遭揭露新蒋山迫不得巳跨他船舷入他界分新官不理旧事毕竟如何拍禅床一下曰戍楼静贮千峰月塞草闲铺万里秋上堂五峰峭峙到者须是其人一镜当空无物不蒙其照祖师基业依然犹在衲僧活计何曾变迁着手不得处正好提撕措足无门时方堪履践直得山云淡泞㵎水潺湲一曲无私万邦乐业正恁么时功归何所车书自古同文轨四海如今共一家戊子春僧录杨辇真加奉旨集江南禅教诸德朝觐论道上问禅以何为宗师进前奏曰禅也者净智妙圆体本空寂非见闻觉知思虑分别所能到宣问再三师历举西天东土诸祖以至德山临济棒喝因缘又宣进榻前与谮者反复论难谮者辞屈世祖大悦X赐食而退师陛辞南归示众我本深藏巖窦隐遯过时不谓日照天临难逃至化又曰衲被蒙头万事休此时山僧都不会径山复灾师谓众曰吾宿负此山债耳复竭力营建汇殿坡为池他屋以次落成癸巳六月十七日书偈而逝师生于宋宁宗嘉定己卯二月十七日世寿七十五僧腊五十九塔于寺之西麓湖州何山铁镜至明禅师福唐长溪王氏子首谒尧叟蓂于嘉禾天宁虽蒙䇿励未有省发复见偃溪闻于净慈久之始获印证又谒清溪沅藏叟珍元世祖至元辛巳出世何山移大梅成宗大德庚子复归何山上堂着意驰求驴年见面尽情放下瞥尔现前香严闻击竹声彻见本来面目即不问且道恁么热向甚么处回避归堂喫茶去上堂原野秋阴寒螀悉吟枫林落叶片片赤心达磨顶门无骨儿孙海底摸鍼忽然摸着时如何谁道龙王宫殿深上堂达磨不来东土官路少人行二祖不往西天私酒多人喫何山门前一条大路南来北往知是几多只是中间一块石头未曾有人踏着众中莫有踏着者么掷下拄杖曰看脚下上堂今朝八月二十五记得洞山离查渡落在云门网子中有屈至今无处诉竖起拂子曰云门大师来也合喫何山手中棒且道过在什么处不合鼓弄人家男女仁宗延祐乙卯十一月初五日唿其徒嘱后事索纸大书曰绝罗笼没回互大海波澄虗空独露掷笔翛然而逝寿八十六X明州天童止泓鉴禅师初住信州真如移天童上堂诸佛不真实说法度羣生菩萨有智慧见性不分明白云无心意洒为世间雨大地不含情能长诸草木古德与么提唱于四谛法中开凿人天不妨善巧若据衲僧分上何啻白云万里上堂拈拄杖曰一有多种二无两般枯桑知天风海水知天寒拄杖子闻与么道不觉忻忻笑曰出身犹可易脱体道应难掷下拄杖下座上堂举大阳玄问梁山如何是无相道场山指大士帧子曰者是吴处士画底玄拟进语山急索曰者是有相底那箇是无相底玄遂有省便作礼山曰何不道取一句玄曰道即不辞恐上纸笔山笑曰此语上碑去在颂曰真空无相绝名模空底精兮画底麤道即不辞难上纸西天胡子没髭须双林朋禅师法嗣杭州灵隐悦堂祖誾禅师南康周氏子年十三依郡之嘉瑞僧偃薙发受具一日阅华严至惟一坚密身一切尘中现忽有省往见别山智于蒋山问近离何处师曰江西智曰马大师安乐否师叉手进前曰起动和尚未几参断桥伦于净慈问临济三遭黄檗痛棒是否师曰是伦曰因甚大愚脇下筑三拳师曰得人一牛还人一马伦颔之暨伦逝世介石朋补其处一日室中举柏树子话师拟议朋杭声曰何不道黄鹤楼前鹦鹉洲师于言下大悟即命侍香久之归庐山东巖日住圆通延师分座九江守聘师出世西林X元世祖至元甲午迁开先又迁东林元贞初奉诏入对称旨赐玺书通慧禅师号并金襕法衣大德乙巳迁住灵隐甞勘一僧曰微尘诸佛在你舌上三藏圣教在你脚底何不瞥地僧罔措师便喝又勘一僧曰释迦弥勒是他奴他是阿谁僧拟对师便打武宗至大己酉一日集众诀别说偈曰缘会而来缘散而去撞倒须弥虗空独露乃泊然而逝世寿七十六僧腊五十三灵隐济禅师法嗣明州天童石门来禅师甞作剪刀颂曰浑钢打就冷光浮两刃交锋未肯休直截当机为人处何曾动着一丝头明州雪窦野翁炳同禅师新昌张氏子参大川济一日入室次济举腊月火烧山话师拟开口济遽拈竹篦拄之师豁然悟旨后缚茅仗钖峰日扃户书法华有老来非厌客静里欲书经之句晚应雪窦送僧之华顶见溪西偈曰高高峰顶屹云中八十溪翁也眼空相见莫言行脚事累他双耳又添聋元成宗大德壬寅中秋日陞座辞众而逝荐福灿禅师法嗣福宁州支提山愚叟澄鑑禅师宁德张氏子初住白云元至元辛卯世祖敕赐住持支提号通悟明印大师后示寂日沐浴更衣书偈曰八十二年落赚世缘跃翻筋斗应迹西干掷笔危坐而逝X雪峰信禅师法嗣绍兴大庆尼了菴智悟禅师福州王氏女幼孤年十一白母愿出家因诵维摩经至诸佛国土亦复皆空豁然顿悟往参云峰信信问曰上座什么处住师曰不住南台江边信曰毕竟住在什么处师不审便行信叱曰走作什么合喫山僧手中棒师面热汗下次日复往请益曰某甲昨日祗对和尚有什么过信厉声曰更来者里觅过往师释然曰月明照见夜行人信顾旁僧曰看渠根器不凡遂印以偈有相逢若问其中事风搅螺江浪拍天之句上堂拈拄杖曰天乘十二阑干角风满三千世界中热恼变成清净境禅心顿觉悟真空靠拄杖曰有甚共语处上堂大阳门下日日三秋明月堂前时时九夏古人甚么道未免坐在者里大庆即不然山转疑无路溪回别有村上堂柳絮飘风杏花沐雨好箇生机快须荐取以拂子击禅床曰咄三十年后不得错举华藏净禅师法嗣庆元府天童西江谋禅师被敕住天童历四十年貌枯色瘁莅众孤峻机语峭拔音如洪钟宋理宗朝三被宠钖其示众曰春日晴黄鹂鸣最亲切谁解听痴绝主玉几甞寄偈曰千丈飞流气象新巖前一吼净无尘将入灭顾侍僧曰一笑翻身日面月面阁笔而逝福州雪峰石翁玉禅师礼雪峰塔偈曰入闽早是四X旬余象骨崖前缚屋居谁道开平年代后春畴烟雨几锄犂径山珏禅师法嗣杭州中天竺空巖有禅师室中垂语曰黄金铸就銕真人东海涌颂曰锦衣公子醉田家熟睡柴床日未斜热客唿浆无所得便将玉带换瓯茶杭州净慈千濑善庆禅师严陵彭氏子丱岁而孤萍踪无寄就舅氏业儒往见怀楚楚知为法器问能出家否师曰固本愿耳楚遂度之爰具戒品律身甚严徧历诸方咸无所证后闻荆叟珏主净慈遂往亲依一日闻举洞山麻三斤话悟旨出世宜兴之保安次迁嘉禾之天宁后陞净慈甞着扶宗显正论进覧上嘉之赐金襕袈裟徽号慧光普照文明通辩及谢事筑室曰归休宴息其间泊如也元世祖至元戊寅八月三日化去寿七十九黄龙开禅师法嗣杭州护国臭菴宗禅师上堂举岳林振示众布袋口开还有买得底么僧曰有林曰不作贵不作贱作么生买僧无语林曰老僧失利师曰岳林说箇问端也甚奇特及至被人道箇有字直得东遮西掩囊藏不迭护国今日布袋口开还有买得底么良久曰阑干虽共倚山色不同观上堂举丰干谓寒山拾得曰你与我去游五台便是我同流寒山曰你去游五台作么干曰礼拜文殊山曰你不是我同流师曰丰干X开口不在舌头上寒山同坑无异土检点将来两箇驼子厮撞着世上由来无直人温州华藏瞎驴无见禅师颂兴化打克宾曰兴化打克宾言亲语不亲棒头如雨点敲出玉麒麟杭州慧云无传祖禅师上堂佛佛广说大智莫能知祖祖相传凡情讵能测先天后地成坏长存入死出生去来不变于斯荐得巳涉支离其或未然山僧更为下箇註脚以拂子击禅床曰啼得血流无用处不如缄口过残春放牛余居士古杭人参无门凡有所问被门噼面截住曰不是不是及见臭菴曰吾师甚么见解敢对人天颠倒是非耶菴曰我在无门座下无法可得无道可传只得两箇字士曰是甚两字菴曰不是不是士于言下始知无门为人处甞设是非关其言曰直指人心见性成佛回光返照迥绝遮拦才拟思量白云万里逢人品藻遇物雌黄重古轻今贵耳贱目任伊卜度沉吟未梦见是非关在作么生透且看如何是第一义对答不得打折齿却逞神通暗渡江有分奔波不近贵将心来与汝安大痛无声彻骨寒摘叶寻枝非好手西天依旧黑漫漫有佛处不得住燕子衔将春色去杜宇鸣时雪满天落红万点相思雨无佛处急走过觉王宝殿不肯坐脩行六载出山来方知斧头是銕做安吉州沈道婆问是非关有几句士曰有四句婆曰四句作么生举士曰第一句有是X有非则不可第二句无是无非又不可第三句是是非非也不可第四句非是是非亦不可若离得此四句始见本地风光婆曰我离得否士曰汝离不得婆曰人人有分我为何离不得士曰嫁鸡逐鸡飞嫁狗逐狗走婆曰如何是本地风光士曰月子弯弯照几洲几人欢乐几人愁婆曰不问者箇风光士曰问那箇本地风光婆曰无男女相底士曰既无男女相问甚是非关婆曰别有向上事也无士曰有婆曰如何是向上事士曰马蝗丁住鹭鸶脚你上天时我上天孤峰秀禅师法嗣福州鼓山皖山正凝禅师舒州大湖李氏子年十七二亲俱丧投黄州双泉道瑛剃落鄂渚受具于开元首参三祖环菴琏次参钟山痴绝沖长芦南山哲皆不契后参双塔无明性明问达磨九年面壁时如何师曰有理难伸明噼胸一拳师忽然有省叹曰我生平用的遭者老汉一拳瓦解冰消了也复入闽礼孤峰秀峰举狗子无佛性话师不能答踰半载得臻阃奥乃颂曰赵州道无箭不虗发筑着磕着全活全杀峰曰你也得只是未在一日峰举德山见龙潭话问那里是德山亲到处师以手掩峰口即说颂曰潭不见龙不现全身巳在空王殿梦回忽听晓莺啼春风落尽桃花片峰曰汝今日方知泗洲大圣不在扬州出现善自护持遂俾侍香洎峰迁西禅囊山师皆随侍峰归寂往依雪峰霜林果请居板首宋理宗宝祐X丁巳出世福州钓台迁万岁久之大傅贾平章请住鼓山槌拂之下众盈四千指士大夫抠衣问道恨识师之晚上堂入院方三日追陪人事忙灯笼与露柱密密细商量且道商量箇什么拍禅床曰昨夜碧天风浪静一轮明月映螺江上堂六月旦夏巳中荷花开水面茘子映山红无位真人处处相逢拟议云山千万重鼓山入院上堂拈拄杖曰飏下住山鈯斧拈起国师圣箭卓拄杖曰一镞破三关机锋如掣电左右逢源全机杀活直得大顶峰小顶峰望空斫额白云亭涌泉亭笑里点头正与么时且道功归何所靠拄杖曰雕弓巳挂狼烟息万国来朝贺太平示众万机不到千圣攒眉正令当行阿谁敢拟便恁么会巳落第二义谛大似望梅林止渴有甚快活处衲僧家将黑豆子换人眼睛把断贯索穿人鼻孔未为分外且道衲僧见箇甚么道理卓拄杖一下曰选佛若无如是眼宗风那得到于今举雪峰示众曰此事不从唇吻得不从黄卷上得不从诸方老宿得合从什么处得也须仔细颂曰一滴真珠红泼醅殷勤相劝两三回到头欲尽东君意吞却临行马上杯将终集两序示遗诚索笔书偈曰八十四年一梦相似梦破还空也无些事端坐而逝婺州双林一衲介禅师颂傅大士披衲道冠儒履因缘曰非儒非道亦非禅杜撰修行忒可怜担阁一身三不了至今八百有余年X容菴海禅师法嗣燕京庆寿中和璋禅师师室中示徒或握木劒或执锦虵一夕梦异僧䇿杖趋方丈踞师子座天明谓知客曰今日但有僧过当令来见及晚海云至师笑曰此乃夜来所梦者云曰某不来而来作么生相见师曰参须实参悟须实悟莫打野榸云曰某甲因击火迸散乃知眉横鼻直师曰吾此处别云曰如何表信师曰牙是一具骨耳是两片皮云曰将谓别有师曰错云喝曰草贼大败师休去次日师举临济两堂首座齐下喝僧问还有宾主也无济曰宾主历然汝作么生会云曰打破秦时镜磨尖上古锥龙飞霄汉外何劳更下椎师曰你只得其机不得其用云便掀倒禅床师曰路途之乐终未到家云与一掌曰精灵千载野狐魅看破如今不值钱师打一拂子曰汝只得其用不得其体云进前曰青山耸寒色月照一溪云师曰汝只得其体不得其智云曰流水自西东落花无向背师曰汝虽善语言三昧要且没交涉云竖起拳复拍一拍当时丈室为之振动师曰如是如是云拂袖便出一日授以偈曰天地同根无异殊家山何处不逢渠吾今付你空王印万法光辉总一如葛庐覃禅师举僧问石溪如何是佛溪曰矮子看戏颂曰巍巍丈六紫金容百戏场中有变通矮子看来眉卓竖铁鎚无孔舞春风无方安禅师法嗣X枯木荣禅师赞三祖偈曰夙恙缠身世莫医家贫遭劫更堪悲谁知觅罪了无处正是贼归空屋时弁山阡禅师法嗣庐山圆通雪溪逸禅师赞兴化像曰中原一宝有来由拶得君王引幞头到此若无青白眼当机谁敢谩轻酬无镜彻禅师法嗣岳州灌溪昌禅师山居偈曰闲来石上翫长松百衲禅衣破又缝今日不忧明日事生涯只在盋盂中灵隐泉禅师法嗣婺州宝林无机禅师上堂举妙喜颂圆觉居一切时不起妄念于诸妄心亦不息灭住妄想境不加了知于无了知不辨真实曰荷叶团团团似镜菱角尖尖尖似锥风吹柳絮毛毬走雨打棃花蛱蝶飞师曰妙喜可谓桃花李花总成一家双林则不然客舍并州巳十霜归心日夜忆咸阳无端更度桑干水却望并州是故乡上堂芦花对蓼红木落山露骨彷彿扬州依稀越国拈拄杖卓一下曰为君卓破精灵窟无位真人赤骨律南岳下二十世径山端禅师法嗣杭州灵隐性原慧朗禅师别号幻隐台州黄巖项氏子母陈依乐清宝冠寺鲁山出家首参竺元道于紫箨继诣径山谒元叟端端问东岭来西岭来师指脚X下草鞋曰者是三文钱买得端曰未在更道师曰某甲只恁么未审和尚作么生端曰念汝远来放汝三十棒师乃悟旨久之尽其底蕴曰才涉思惟皆为剩法出世鄞之五峰迁金峨明太祖洪武壬子召天下高僧建会于钟山师与季潭泐与焉泐奉旨住天界师居第一座提纲举要表率丛林时称得体明年举师主金山戊午陞灵隐浴佛日上堂举药山俨因遵布衲作殿主浴佛次山问汝祇浴得者箇还浴得那箇么遵曰把将那箇来山便休去师曰者一箇那一箇一一从头都浴过药山布衲谩商量仔细看来成话堕成话堕转誵讹拍禅床曰武林春巳老台榭绿阴多佛诞上堂世尊才生下一手指天一手指地周行七步目顾四方曰天上天下唯吾独尊真成大人相不是小儿嬉云门曰我当时若见一棒打杀与狗子喫贵图天下太平要作瞿昙种族直须恁么始得法昌曰好一棒太迟生未离兜率脚跟下好与一锥岂到今日虽然如是大似贼过后张弓将谓胡须赤更有赤须胡黄面老子固是末上卖俏似乎旁若无人云门法昌虽则见义勇为争奈劒去久矣尔方刻舟以拄杖画一画召众曰还会么一把柳丝收不得和烟搭在玉阑干上堂今朝闰五月初一依旧日从东畔出衲僧箇箇解知音短咏长吟皆中律梅雨晴树阴密林下优游何得失无位真人赤肉团等闲靠倒维摩诘佛涅槃日上堂涅槃生死等是X空花佛及众生皆为剩语诸人到者里作么生会良久拍禅床曰伹见落花随水去不知流出洞中春浴佛上堂香严道去年贫未是贫今年贫始是贫去年贫有卓锥之地今年贫锥也无众中若有箇汉出来道长老错了也今朝四月八是佛生日如何举此公案山僧只对他道住持事繁下座为碧峰和尚阇维奠茶曰五台山拾得来诚非凡种关西子没头脑却是灵根惟兹一盏清茶荡涤众生热恼只如则川抛下茶蓝仰山撼动茶树毕竟明甚么边事度盏曰踏翻生死海靠倒涅槃城师以学者泥于知解甞室中垂语曰昨夜莲花峰被蜉蝣食却半边你因甚么不知又曰冷泉亭吞却壑雷亭即不问南高峰与北高峰鬬额是第几机众莫有契者无何遭诬罔之灾被逮或劝师早自为计师不顾怡然诣所司未鞫即庑下说偈端坐而逝时洪武丙寅六月二十三日也寿六十九坐夏五十八嘉兴府天宁楚石梵琦禅师明州象山朱氏子元成宗元贞丙申六月丁巳母梦日堕怀而生方襁褓有神僧摩师顶曰此儿佛日也他日必当振扬佛法烛照昏衢因以昙曜字之早失怙恃鞠于祖母七岁能属句远近号为奇童九岁入永祚寺受业于讷翁寻依从族祖晋翁洵于湖之崇恩赵魏公见而器之为鬻僧牒得度年十六即受具戒晋翁迁道场师为侍者继典藏钥一日阅楞严至缘见因明暗成无见不X明自发则诸暗相永不能昏处有省历覧羣籍恍如宿契时元叟端唱道双径师往参叩问如何是言发非声色前不物端遽曰言发非声色前不物速道速道师拟进语端震威一喝师错愕而退会英宗召高僧金书大藏师应诏入京一夕睡起闻鼓声豁然大悟汗下如雨拊几笑曰径山鼻孔今日入吾手矣因成偈曰崇天门外鼓腾腾蓦札虗空就地崩拾得红炉一点雪却是黄河六月冰后归径山端为助喜处以第二座参叩者多令就师决择未几行宣政院稔师名命出世海盐福臻天历戊辰迁州之天宁至元乙亥迁杭报国开堂日僧问天垂宝葢地涌金莲一句无私如何祝赞师曰吾甞于此切曰常将日月为天眼指出须弥作寿山师曰三千年黄河一度清曰我本无心有所希求今此法王大宝自然而至且如何是法王大宝师曰有眼者见有耳者闻曰莫祇者便是么师曰击碎髑髅拽脱鼻孔曰如何受用师曰直待雨淋头僧礼拜问不愁念起惟恐觉迟如何是觉师曰牛角马角曰如何是念师曰四五二十也不识问一大藏教是箇切脚未审切箇什么字师曰切箇不字曰只如不字又切箇什么字师曰莫错举似人曰谢师指示师曰石羊头子向东看问佛祖因缘即不问君臣庆会事如何师曰瑞草生嘉运灵花结早春曰如何是君师曰莫触龙颜曰如何是臣师曰量材补职曰如何是臣向君师曰赤心片X片曰如何是君视臣师曰如月入水曰如何是君臣道合师曰俱问万丈寒潭彻底冰时如何师曰阳气发来无硬地问晷运推移日南长至阿那箇是常住法师曰冬不寒腊底看曰教学人如何履践师曰独木桥子问西天以蜡人为验未审此间以何为验师曰验什么盌曰和尚岂无方便师曰鹞子过新罗问一年将尽夜万里未归人还许归去也无师曰十里长亭五里短亭曰与么则不归去也师曰直须归去曰作么生是到家一句师曰天寒日短两人共一盌问观山翫水访道寻师离此二途请师指示师曰乱走作么曰和尚恐某甲不实师曰草贼大败曰汉地不收秦不管夜来明月上高峰师曰引着曰四月十五日结为什么人结师曰癞马系枯桩曰七月十五日解又为什么人解师曰达磨来也曰还有不在里许者么师曰漫天网子百千重曰本来无罣碍随处任方圆师曰放过一着问日从东上月向西没作么生是不迁义师曰柳絮随风自西自东曰年年是好年日日是好日师曰瞎老婆吹火问护明大士未降王宫释迦老子在什么处师曰眨上眉毛曰谢师答话师曰恰值拄杖不在问尽大地是箇佛身向什么处安居禁足师曰锦上铺花又一重曰竹密不妨流水过山高岂碍白云飞师曰随语生解问如何是先照后用师曰噼开华岳连天色放出黄河到海声曰如何是先用后照师曰劒为X不平离宝匣药因救病出金瓶曰如何是照用同时师曰定光金地遥招手智者江陵暗点头曰如何是照用不同时师曰三月懒游花下路一家愁闭雨中门僧礼拜师曰更问一转岂不好问大悲菩萨用许多手眼作什么师曰春风不裹头问如何是在窟师子师曰头顶天曰如何是出窟师子师曰脚踏地曰如何是哮吼师子师曰还闻么曰即今闻也作么生师曰伏惟尚飨师一日出门迎接次僧问开门待知识如识不来过不来过者是什么知识师便不审曰和尚见箇什么师曰好心不得好报修佛殿次师问掌事僧者殿是什么年中葢造僧掴露柱曰何不抵对和尚师曰克繇尀耐倒来者里捋虎须三十棒一棒也不恕曰容某甲申说便礼拜师曰且放过一着师芟草次僧问有根草任和尚芟无根草作么生芟师锄地一下僧便放身倒师曰诸方火葬我者里活埋僧起走师呵呵大笑师在凤山一日入省次高右丞问禅分五派教列三乘教则不问如何是禅师曰正值岁朝公䜩丞曰达磨西来不立文字直指人心见性成佛佛在什么处师曰管絃杂沓朱紫荧煌丞曰莫便是和尚见处么师曰不敢丞曰容在别日说话师诺诺一日座主参师问讲甚么经曰法华师曰经中道是真精进是名真法供养如来是否曰是师曰供养即不无如何是真法曰具在药王品师曰将谓是金毛师子元来是野犴眷属X主却问如何是真法师曰汝岂不从天台来曰是师曰天台山高一万八千丈顶上着得几人主无语师曰喫茶去师一日入园问园头瓜熟也未头曰熟来久矣师曰甜瓜摘一颗来头取瓜呈曰大刀三十刀师曰饱丛林上堂未离兜率巳降皇宫未出母胎度人巳毕三世诸佛历代祖师天下老和尚说心说性举古举今总是无风匝匝之波实情好与二十拄杖新福臻今日不是尽法无民打头不遇作家到底翻成骨董若相委悉拈却炙脂帽子脱却鹘臭布衫其或未然明朝后日大有事在上堂巖头道须是一一从自己胸中流出与我葢天葢地去恁么道被他掘窖深埋了也茫茫宇宙人无数那箇男儿是丈夫男儿丈夫相去多少待你出窖来却向你道上堂弥勒真弥勒分身千百亿时时示时人时人自不识拈拄杖曰冲开碧落松千尺截断红尘水一谿上堂米里有虫麦里有面厨库僧堂山门佛殿盏子扑落地楪子成七片上堂若论生佛未具以前一段大事只在诸人脚跟下动便踏着只是不知起处你道从甚么处起掀翻四大海踢倒五须弥正觅起处不得岂不见东山演祖道山僧昨日入城见一棚傀儡不免近前看或见端严奇特或见丑陋不堪动转行坐青黄赤白一一见了仔细看来元来青布幕里有人山僧忍俊不禁乃问长史高姓他道老和尚看便了问什么姓师曰谁家别舘池塘里一对鸳X鸯畵不成上堂眉毛虽长不碍眼鼻孔虽高不碍面诸佛虽悟无二心众生虽迷无二见见不见倒骑牛兮入佛殿上堂兔角不用无牛角不用有两两不成双三三亦非九夜来空手把锄头天明面南看北斗上堂大树大皮裹小树小皮缠若不同床睡焉知被底穿上堂驴事未去马事到来猫儿上露柱铁锯舞三台大唐天子呵呵笑移取眉毛眼上裁上堂举祖师道在胎名身处世名人在眼曰见在耳曰闻在鼻齅香在舌谈论在手执捉在足运奔徧现俱该法界收摄在一微尘识者知是佛性不识唤作精魂师曰书头教孃勤作息书尾教孃莫瞌睡还识孃面㭰么玉容寂寞泪阑干梨花一枝春带雨喝一喝上堂一道圆光阿谁家无分猫儿若无分为甚么捉老鼠若有分为甚么做猫儿千年田八百主浴佛上堂清净法身簸土扬尘圆满报身倚富欺贫千百亿化身弄假像真三身中浴那一身谢三孃秤银上堂头上是天脚下是地青山是青山白云是白云你会也有马骑马无马步行你若不会夜行莫踏白不是水便是石上堂无手人行拳无舌人解语忽若无手人打无舌人无舌人连忙道箇不必复曰只箇不必天下衲僧跳不出上堂箇箇抱荆山之璧人人怀沧海之珠干旋佛祖枢机提掇衲僧巴鼻尽谓顶门眼正咸言肘后符灵殊不知灵龟负图自取丧身之兆出格一句作么生朝霞不出市暮X霞行千里上堂黄檗手中棒剜肉作疮大愚肋下拳喫盐救渴速则易改久则难追选佛若无如是眼假晓千载亦奚为喝一喝上堂拈却钵盂匙箸喫饭不得屏却咽喉唇吻出气不得色身安法身不可不安法身色身是一是二华须连夜发莫待晓风吹上堂俱胝竖一箇指头雪峰辊三箇木毬石巩张弓架箭华亭短棹孤舟凤山无法可说不妨坐断杭州就中却有箇好处好在什么处四五百条花柳巷二三千所管絃楼上堂大事未明如丧考妣大事巳明如丧考妣你道有成褫无成褫常因送客处忆得别家时上堂闻声悟道塞却你耳根见色明心换却你眼睛蒲团上端坐鍼眼里穿线西风一阵来落叶两三片师自顺帝至正甲申迁禾之本觉丁亥帝师钖号佛日普照慧辨禅师适符昔日神僧之言会光孝虗席众复勉师就焉寻退归天宁上堂一毫吞却山河大地则易山河大地吞却一毫则难也不难也不易铺箇破席日里睡料想上方兜率宫也无如此日炙背筑西斋为终老计自号西斋老人明太祖洪武戊申秋九月诏江南大浮屠十余人于蒋山建大法会命师陞座说法上大悦己酉春复召师说法赐斋文楼下亲承顾问暨行出内府白金以赐庚戌秋上以鬼神情状幽微难测意遗经当有明文召僧中博通三藏者问焉于是师与梦堂噩行中仁等应诏至京馆于大天界寺上命礼部劳问又X命膳部颁赐薪米旋命以所问条晣入告师援据经论成书将进忽示微疾越四日沐浴更衣索笔书偈曰真性圆明本无生灭木马夜鸣西方日出书毕谓梦堂曰我去矣堂曰何处去师曰西方去堂曰西方有佛东方无佛耶师乃震声一喝而逝时辛亥七月二十六日也上闻嗟悼久之时禁火葬以师故特从阇维例火余齿舌数珠不坏舍利五色纷缀遗骼弟子文晟奉骼及诸不坏者归西斋塔焉师世寿七十五僧腊六十三行中仁公状其行文宪宋公濂为之铭所着有六会语净土诗慈氏上生偈北游集凤山集西斋集和三圣诗永明山居诗陶潜诗林逋诗总若干卷并行于世五灯全书卷第五十四五灯全书X卍XXX五灯全书卷第五十五京都圣感禅寺住持僧编辑京都古华严寺住持僧较阅进呈临济宗南岳下二十世径山端禅师法嗣X杭州径山愚菴以中智及禅师苏之吴县顾氏子自幼出家穹窿海云院祝发受具听贤首法师讲华严法界观未终篇輙笑曰一真法界圆同太虗但涉言词即成賸法纵获天雨宝华于我奚益哉遂谒笑隐于建业隐文章道德倾动一世师微露文彩一时交相延誉有同参屿见师诃曰子才若此不思担荷正法乃甘作骚坛奴𨽻乎无尽灯偈所谓黄叶飘飘者不知作何见解师舌噤不能答旋归海云胸襟碍塞目不交睫者踰月一日忽见秋叶坠庭豁然有省走双径谒寂照端呈所证端可之命居侍司未几迁主藏室元顺帝至正壬午江南行宣政院举师出世昌国之隆教寻领普慈戊戌迁净慈江浙行省丞相达识帖穆儿复请住持径山僧问不与万法为侣者是什么人师曰十字街头石敢当僧拟再问师曰更要第二杓恶水在问马祖陞堂百丈卷席意旨如何师曰不是苦心人不知曰龙袖拂开全体现象王行处绝狐踪还得相应也未师曰万里望崖州问如何是宾中宾师曰君向潇湘我向秦曰如何是宾中主师曰常在途中不离家舍曰如何是主中宾师曰常在家舍不离途中曰如何是主中主师曰横按镆鎁全正令太平寰宇斩痴顽曰宾主巳蒙师指示向上宗乘事若何师曰三年一闰九月重阳问众生为解碍菩萨未离觉和尚作么生师曰天寒日短两人共一盌问如何是清净法身师曰月色和云X白松声带雨寒问释迦巳灭弥勒未生正当今日佛法委付何人师曰老僧打退鼓曰前无释迦后无弥勒还有参学分也无师曰风不来树不动问佛法禅道相去多少师举手曰展则成掌握则成拳僧礼拜师曰狂狗趂块问竺土大仙心东西密相付如何是密付底心师曰九秋黄叶乱飘金曰和尚莫将境示人师曰老僧罪过问拟心即差动念即乖不拟不动还有过也无师曰有曰毕竟如何则是师曰莫认自己清净法身问如何是毗卢师师曰断跟草鞋曰如何是法身主师曰尖檐席帽曰学人不会师曰现成行货有什么不会僧拟议师便喝问至道无难唯嫌拣择不拣择时如何师曰遇饭即饭遇茶即茶僧礼拜师曰放汝三十棒问莲花未出水时如何师曰寒则普天普地寒曰出水后如何师曰热则普天普地热曰如何是佛法大意师曰门前一湖水问净法界身本无出没因甚释迦老子今日降生师曰知而故犯曰遵布衲浴佛次药山问你只浴得者箇还浴得那箇么遵曰把将那箇来如何是那箇师曰担枷过状问心佛及众生是三无差别还端的也无师曰的曰不是心不是佛不是物是箇甚么师曰不识问佛身无为不堕诸数因甚有千百亿化身师竖拂子曰你道者箇是第几身僧拟进语师便喝问元正启祚万物咸新如何是新年头佛法师曰日日香花夜夜灯曰蒲团静倚无余事X永日寥寥谢太平师曰知恩方解报恩问如何是本身卢舍那师曰不离阇黎所问曰如何保任师曰彼自无疮勿伤之也问不起一念时如何师曰道者合如是曰与么则依而行之师曰虗生浪死汉问临济大师道一句中具三元一元中具三要如何是一句中具三元师曰万仞峰头驾铁船曰如何是一元中具三要师曰眼里瞳人吹木呌曰如何是和尚家风师曰吹折门前一株松曰学人不问者箇风师曰汝问什么风曰家风师曰我者里大功不竖赏问牛头未见四祖时如何师曰深山藏毒虎曰见后如何师曰浅草露羣蛇曰见与未见时如何师曰日出东方夜落西问三世诸佛不知有狸奴白牯却知有未审知有箇什么师曰师姑元是女人做问声闻见性如夜见月菩萨见性如昼见日和尚见性时如何师曰黄河九出水崑崙曰直指人心见性成佛还端的也无师曰问取达磨大师僧拟议师曰鹞子过新罗问达磨未来时如何师曰眼在鼻上曰来后如何师曰脚在肚下问如何是学人自己师曰脚板大如手掌曰如何是衲僧行脚事师曰紧捎草鞋问如何是先照后用师曰拈起少林无孔笛等闲吹出万年欢曰如何是先用后照师曰彫弓巳挂狼烟息万里謌谣贺太平曰如何是照用同时师曰泥牛吼处天关转木马嘶时地轴摇曰如何是照用不同时师曰犹握金鞭问归客夜深谁共御街X行一日观海次师问鱼以水为命因甚死在海中师自代曰怕烂却那又曰性海无风金波自涌忽遇旋岚偃岳时如何师自代曰湛湛地一日供罗汉达识帖穆儿丞相到问师曰今日供罗汉五百尊者俱来应供也无师曰活佛降临罗汉安得不到曰施主设斋得何果报师曰种谷不生豆曰恁么则功不浪施也师曰赖遇丞相证明曰三轮空寂毕竟如何师曰空曰功归何所师曰且请方丈喫茶到方丈丞相又问净名丈室容受三万二千师子座净慈丈室容多少师曰一尘不立曰得与么觌体相违师揭起帘曰请丞相鑑相呵呵大笑曰作家宗师师便揖茶上堂冬至月头卖被买牛冬至月尾卖牛买被一年三十六旬有六日以闰月定四时成岁移易一丝毫不得东头买贵西头卖贱三十年后破草鞋向甚处着上堂时维三月节届清明不寒不暖半阴半晴落花啼鸟一声声蓦拈拄杖曰穿却解空鼻孔翟支瞎达磨眼睛踏破草鞋赤脚走好山犹在最高层佛成道日上堂举赵州问南泉如何是道泉曰平常心是道州曰还假趋向否泉曰拟向即乖州曰不拟争知是道泉曰道不属知不属不知知是妄觉不知是无记若真达不疑之地廓如太虗岂可强是非耶师曰王老师过犯弥天将释迦世尊六年雪山千苦万辛所得无上大道等闲华噼殆尽合与二十拄杖当时赵州眼光烁破四天下面被热瞒则且置今日X众中莫有为世尊拔本底么如无隆教不是为他闲事长无明忝为遗教远孙未免出只手去也拽拄杖下座一时打散上堂拈拄杖曰十地惊心二乘罔测卓拄杖曰子承父业赚杀多少人靠拄杖下座上堂赵州道箇洗钵去其僧豁尔知归鸟窠吹起布毛侍者当下领旨阿呵呵啰啰哩达磨老臊胡打落当门齿上堂世尊三昧迦叶不知迦叶三昧阿难不知阿难三昧商那和修不知普慈三昧诸人不知诸人三昧各各不知所以道譬如河中水川流竞奔逝各各不相知诸法亦如是又如大火聚勐焰同时发各各不相知诸法亦如是喝一喝曰将谓合有与么说话上堂举雪峰问德山从上诸圣以何法示人山曰我宗无语句亦无一法与人雪峰从此有省后有僧问雪峰见德山得箇甚么便休去峰曰我当时空手去空手回东山演拈曰白云今日说向透未过者有两箇人从东京来问他甚处来他却道苏州来问伊苏州事如何他道一切寻常虽然如是瞒白云不过何故只为语音不同毕竟如何苏州菱邵白藕师曰老东山可谓长于譬喻词不迫切虽然如是要且只说得德山雪峰影子边事若是齐眉共䠱竝驾齐驱未敢相许何故闽蜀同风肚里有虫佛涅槃上堂湖光潋灔晴偏好山色空蒙雨亦奇净法界身无出没不须惆怅怨芳时上堂举东山演示众祖师说不着诸佛看不见四面老婆心为君通一线X师曰若教频下泪沧海也须干上堂今朝又是八月一万壑千巖俨秋色牛带寒鸦过别村善财何处寻弥勒师住后有亡赖男子诬师以事诣部使者不满意文致其罪师竟不与之辩亦毫无愠色踰年省宪白师冤复札请再住径山师入院拈札曰前佛性命后佛纪纲总在者里凛然如朽索之驭六马危乎犹一发之引千钧若非大丞相赤手提持全肩担荷何处更有今日诸人还委悉么车不横推理无曲断陞座酬唱毕复曰去日应须偿宿债回时宿债本来空山上鲤鱼打𨁝跳一国之师展笑容帝师钖号明辨正宗广慧禅师明太祖洪武癸丑诏有道沙门十人集大天界寺师居首以病不及召对赐还穹窿戊午九月索笔书偈而逝茶毗火焰五色香气袭人齿牙数珠皆不坏遗骨绀泽如青瑠璃舍利交缀塔于所居之阴复分爪发归径山葬于无等才塔右世寿六十八僧腊五十一杭州灵隐朴隐天境元瀞禅师会稽倪氏子状貌魁伟性度坦夷世间机穽不识为何物礼弘教立祝发从昭庆濡受具戒嶷然有远志又从天崖济习台衡止观台宗诸老竞以书聘师奋志参方谒无见于华顶复游玉几叩石室室令参元叟端师遂见端于不动轩甫入门端厉声一喝声若雷霆师黏缚尽脱遽稽首作礼遂命居侍司寻掌记室追随久之元顺帝至正丙申出世里之长庆陞天衣明太祖洪武壬子X诏天下名桑门建会钟阜师应召入内从容问道赐食而退丙辰会灵隐虗席诸山交致坚请师不得巳应焉上堂声不是声观音三昧色不是色文殊法门声色无碍普贤境界拈拄杖画一画曰大鹏展翅葢十洲篱边燕雀空啾啾上堂即心即佛嘉州牛喫禾非心非佛益州马腹胀不是心不是佛天下觅医人灸猪左膊上良久曰啼得血流无用处不如缄口过残春未浃旬左右请理崇德庄田举都寺德现掌职寺僧有闻者以私忿列现过失诣县严行迅鞫以师为寺长失于检举法当缘坐或谓此三年前事师实不知且素不识闻何不自辩师笑曰此定业也其可逃乎逮师至部大小司宼覧状大惊咸谓师当今名德不宜有是洎审师初无异词遂谪隶陜西闻大悔泣告师曰初意若此虽万死不为也师勿顾行至宝应谓从者曰吾报身颇异常时殆将尽乎夜宿宁国寺其住持总虗了者与师有旧相见甚欢师曰我骨有所託矣是夜聚谈饮食如常翌旦忽合爪端坐泊然而逝时洪武戊午正月十九日也法孙梵译𢹂骨以还骨间舍利丛布如珠于浴佛日结竁于祖陇之侧󰢍焉寿六十七腊五十五苏州万寿行中至仁禅师自号澹居子又号熈怡叟番阳吴氏子父仲华为江州广文师生五岁俾从州之报恩寺真牧纯受业七岁得度自幼识见超颖迥异常儿会西土指空赴英宗召憩报恩见师异之授X以毗尼属令参元叟端端视师轩渠一笑师罔措遂失展尼师坛端叱曰参堂去次日端问何处人师曰番阳端曰番阳湖阔多小师展手作量势端曰不是不是师曰合取臭口遂命侍香寻掌记室端甞谓众曰仁书记虎而翼者也后出世蕲之德章迁越之云顶崇报吴之虎丘万寿师甞室中拈木枕子问僧曰者箇是什么僧曰也知和尚老婆心切师掷枕于地僧拟议师便喝出示众幻躯将逼从心年松下经行石上眠珍重北山龙象众普通年话几时圆上堂叠叠远山青迢迢江水绿尽日小吴轩倚阑看不足蓦唤侍者收取拂子便下座上堂禅性无生离生禅想禅性无住离住禅想五台山上云蒸饭佛殿堦前狗尿天剎竿头上煎䭔子三箇猢狲夜簸钱明洪武初上以鬼神之事召师师以佛旨撰书而对上大悦癸丑蒲圻魏公观为苏郡守见万寿废址戚然有意兴复闻师寓虎丘遣使致书币凡三往返而应晚岁养闲于松林兰若洪武壬戌三月望示疾十九日同参如愚仲讯候曰师行矣诸子在旁盍赐一言为末后训乎师曰十方薄伽梵一路涅槃门曰与师缔交五十秋矣此别直诣净土相见师厉声曰尽大千界是箇净土何处不相见良久索笔书偈泊然而逝世寿七十四僧腊六十七明州象山瑞龙梦堂昙噩禅师慈溪王氏子祖父皆名宦母周师自幼有远志稍长博通经史藻思濬发X年二十三白母出家往从雪庭传于长芦薙发受具教相诸宗靡不研究久之雪庭迁住灵隐师复往依侍踰年雪庭示寂寂照端来补其处一见脗契即命掌内记后出世庆元之保圣迁慈谿之开寿天台之国清最后住象山之瑞龙上堂竖拂子曰只者箇在临济则大机大用卷舒擒纵杀活自由在云门则孤危耸峻格外提持言前定夺在曹洞则家风绵密金鍼玉线明投暗合在沩仰则父慈子孝用劒刃事施陷虎机在法眼则箭锋相拄心空法了情尽见除五家提唱虽则金声玉振迈古超今然而总是门庭施设直截一句不曾道着且道作么生是直截一句高声曰看脚下上堂一二三四五六七七六五四三二一黄河九曲出崑崙摩诃般若波罗蜜师每诫诸徒曰研究空宗当外形骸忘寝食以消累劫宿习然后心地光明耳自是日惟一食终夜凝坐达旦明洪武庚戌征江南有道僧舘于天界师居首奏对罢上悯师老赐令还山癸丑二月甲申无疾忽戒浴易衣出器物分遗知交集众说偈曰吾有一物无背无面要得分明涅槃后看言毕危坐而逝世寿八十有九门人智巖等茶毗塔于国清续修历代高僧传行世杭州径山复原福报禅师台之宁海方氏子母张出家杭之梁渚崇福时石湖美主净慈师往见美器之遂为祝发受具戒参径山元叟端端问近离甚处师X曰净慈端曰来作什么师曰久慕道风特来礼拜端曰赵州见南泉作么生师曰头顶天脚踏地端曰见后如何师曰饥来喫饭困来打眠端曰何处学得者虗头来师曰今日亲见和尚端颔之出世慈谿芦山次迁越州东山再迁四明智门明太祖洪武初驿召道行沙门师赴京舘天界寺屡入内庭应对称旨留三年仍赐还智门后两主径山上堂举一不得举二放过一着落在第二古人恁么说话正见抱赃呌屈东山即不然举二不得举一放过一着落在第七到者里更须知有向上一路始得如何是向上一路良久曰莫恋寒巖异草青坐却白云宗不妙上堂一叶落天下秋一尘起大地收谁谓北郁单越不是南赡部洲刚自骑牛更觅牛上堂语是谤默是诳还有二俱不涉者么拍禅床曰洎合停囚长智上堂一语一默一作一止何似水银落地僧问赵州曰乞师指示州曰喫粥也未僧曰喫粥了也州曰洗钵盂去上堂终日着衣未甞挂一缕丝终日喫饭未甞齩一粒米似地擎山不知山之孤峻如石含玉不知玉之无瑕不着佛求不着法求不着僧求拈拄杖曰有时乘好月特地过沧洲一日疾革侍者请偈师叱曰吾世寿尚有三年巳而果然及化之日忽拍手曰阿呵呵大众是什么看取竟寂寿八十四腊六十四门人奉全身󰢍寂照之右冈杭州灵隐竹泉了幻法林禅师台之宁海黄氏子依X法安太虗同出家因看睦州语有省白虗曰从生至死只是者箇不由别人也虗默器往参元叟端于中竺端问何处来师曰天台端曰曾见寒山拾得么师叉手向前曰今日亲见和尚端曰脱空谩语汉参堂去寻俾侍香复掌藏钥一日看经次端曰看经那师曰是端曰将甚么看师曰将眼看端竖起拳曰何不道将者箇看师曰放下拳头将什么看端微笑东屿住净慈招师分座时竺原居浮山得师提唱语称誉不置寻美以偈有五百众中居上首妙解堪作人天师之句嗣居净慈蒙堂不出户者九年行省左丞相脱欢公请主万寿迁中竺至佛殿曰拨尘见佛谁知佛亦是尘罕逢穿耳客多见刻舟人上堂法是常法道是常道拶破面门点即不到雪峰一千七百人善知识朝夕只辊三箇木毬赵州七百甲子老禅和见人只道喫茶去中峰居常见兄弟相访只是叙通寒温烧香叉手若是金毛师子子三千里外定誵譌元至元戊寅迁灵隐上堂举僧问赵州万法归一一归何处州曰我在青州做一领布衫重七斤师曰赵州虽则善用太阿截断者僧舌头未免自扬家丑灵隐则不然忽有僧问万法归一一归何处只向他道今日热如昨日上堂古杭管内灵隐名山肇建于东晋咸和年间慧理法师为第一代今日上元令节诸处放灯知事直岁各各照管风烛便下座为森监寺火森罗及万象一法之所印即今为汝拈却X金刚圈栗棘蓬了也唤什么作一法二由一有一亦莫守火里乌龟作师子吼大龙翔虗席星吉大夫遣币聘师辞不赴使者三往返师避于会稽山中行院知不可强具疏请师仍领灵隐又三年退处了幻菴至正乙未春感微疾二月二日集众叙平生行脚本末且诫之曰佛法下衰无甚于今宜各努力吾世缘止于斯矣索笔书偈曰七十二年虗空钉橛末后一句不说不说遂奄然而化留龛十日颜色不变葬全身于松源塔西学士普卿黄公铭其塔杭州径山古鼎祖铭禅师四明奉化应氏子受业金峩得度会竺西坦主天童往依之典内记复走闽归浙适元叟住灵隐师往参谒一日入室叩黄龙见慈明因缘叟诘曰只如赵州道台山婆子被我勘破慈明笑曰是骂耶你道二老汉用处是同是别师曰一对无孔铁鎚叟曰黄龙直下悟去又如何师曰也是病眼见空华叟曰不是不是师拟进语叟便喝师当下廓然命居记室年五十四始出世主隆教次宝陀次中天竺元顺帝至正丁亥奉旨迁径山钖号慧性文敏宏觉普济禅师僧问祖意教意是同是别师曰破畚箕生苕帚僧礼拜曰谢师指示师曰昨夜三更失却牛天明起来失却火问如何是佛师曰秤鎚蘸酢曰如何是向上事师曰仰面不见天曰记得僧问云门如何是佛门曰干屎橛又作么生师曰云门不是好心曰干屎橛与秤鎚蘸酢相去多少师曰X镬汤无冷处僧拟进语师便喝上堂将十方世界安向诸人眼睫上丝毫不动把四大海水倾向诸人脚跟底涓滴不流会医还少病知分不多愁上堂举大愚芝示众大家相聚喫茎虀若唤作一茎虀入地狱如箭射师曰宗师为人如蛊毒之家置毒于饮食之中与人未甞不欲断其命根虽然是冤对者能有几人丞相康里公每诣师叩宗门元旨一日看经次问师何不看经师曰寻行数墨为看经耶公无语师翻经曰老僧看经去也公以手掩经曰请师为说破师曰伊尹周公是阿谁做至正戊戌将迁寂遗书嘱丞相外护复书偈曰生死纯真太虗纯满七十九年摇篮绳断掷笔而逝茶毗舌根数珠皆不坏舍利无算于径山隆教宝陀分而塔焉世寿七十九僧腊五十五有四会语录暨外集行世明州天宁归菴仲猷祖阐禅师鄞县陈氏子从佛智匡剃染参寂照于径山得旨出世庐山迁香山陞郡之天宁上堂若论第一句三世诸佛道不得六代祖师道不得天下老和尚道不得山僧道不得大众道不得拈拄杖曰拄杖子道得么道得也是第二句上堂即心即佛非心非佛不是心不是佛五台山上云蒸饭佛殿堦前狗尿天剎竿头上煎鎚子三箇猢狲夜簸钱元宵上堂十五日巳前脚头脚尾黄金莲十五日巳后白牯狸奴成队走正当十五日楼台上下火照火车马往来人看人好大众且道好在什X么处众眼难瞒便下座苏州开元愚仲善如禅师吴江人上堂佛身充满于法界普现一切羣生前为甚么沪渎居民黄老之流迎之而风涛骇吐像即沉没吴县朱膺东灵帛尼请之而灵相峩峩双泛试就提捧忽尔升舟今山中所奉维卫迦叶二石相是也岂非随缘赴感靡不周而恒处此菩提座然虽如是若作恁么会大虫看水磨不作恁么会真州望长芦恁么不恁么总拈却又作么生清平世界不用譌言示艹菴僧偈曰国师万代善知识鴈宕艹菴天下闻得在其中居住者生难遭想报深恩度牒亲从天上降得来何翅万黄金时中若不修僧行孤负皇王一片心师晚年因法门从子瓛莹中住万寿辟一室廷之养老及相本空继席待之尤至故得优游以乐其道甞居葑门直指菴人因称之曰直指和尚将终唿诸子诀别泊然而逝苏州万寿佛初智淳禅师送忠侍者偈曰鸟窠吹起布毛侍者当下悟去一对无孔铁鎚卖弄鬼家活计若是灵利阿师别有天然气宇恢张本地风光显出衲僧巴鼻以大千摄入毫端将须弥纳向芥子直踏毗卢顶上行千手大悲拦不住杭州上竺我菴本无禅师黄巖人从净慈方山落发依寂照于中竺掌纲维有舅氏教庠老成挽之更宗于是见湛堂澄于演福研精教部寂照惜其去作偈寄之曰从教入禅今古有从禅入教古今无一心三X观门虽别水满千江月自孤后出世弘教既为湛堂嗣仍爇一香报寂照不以迹异而二其心也寂照示寂时师住四明延庆照特遗书嘱其力弘大苏少林二家宗趣余无他言师于祭筵拈香乃曰妙喜五传最光焰寂照一代甘露门等闲触着肝脑裂冻霜忽作阳春温我思打失鼻孔日是何气息今犹存天风北来岁云暮掣电讨甚空中痕后临终无疾坐脱于白云台台州府护圣迪原启禅师临海人为书生时拜叔父坚上人于里之宝藏寺偶阅首楞严经至山河大地皆是妙明心中所现物处置卷䌷绎良久豁然有省白父母求出家礼寂照为师服头陀行久而益勤出世护圣后退居东堂七年着有书曰大普幻海曰法运通略曰赘谭曰疣说曰儒释精华总若干卷又作佛祖纲统赋终时寿四十三江心万禅师法嗣报恩无方智普禅师桂阳龙氏子住后上堂六月行人口吐烟区区只为利名牵争如林下无心客一觉和衣到晓眠拍禅床曰干明不惜口业为你说破腊月三十日阎老子要问你索饭钱在上堂春色浓春日融园林暖野桃红昔日灵云一见透脱色空而今诸人总见因甚不悟若也不悟眼被色笼击拂子曰错教人恨五更风南康府云居小隐师大禅师终日方丈危坐澹如也X剃余须发侍者镊生争取藏之信宿即生舍利甞有示信禅人偈曰信是道元功德母药如有验不消多上人直下承当得佛祖安能奈尔何径山熈禅师法嗣金陵大龙翔集庆寺笑隐大诉禅师九江义门陈氏子从郡之水陆院芟染自幼开爽绝伦初见一山万既而遣诣百丈参晦机熈熈一见器重命掌记室一日问黄龙既得旨于泐潭领徒游方及见慈明气索汗下过在什么处师抗声曰千年桃核里觅甚旧时仁又室中侍立次熈举百丈野狐话诘曰不落因果便堕野狐身不昧因果便脱野狐身且道利害在甚么处师拟答熈震威一喝师当下涣然冰释因同参苦问师答颂曰百丈野狐野狐百丈埋作一坑伏惟尚享后出世湖之乌回迁杭之报国中竺元天历己巳文宗以潜邸为大龙翔集庆寺妙简名德开山师首膺其选赐号广智全悟大禅师复驿召赴阙见上奎章阁赐坐咨问法要及顺帝御极待遇益隆后以老病求退优诏不许勅外台护视使安居终老上堂安养国中水鸟树林悉皆念佛知足天上树相撑触演说苦空竖拂子曰山僧拂子穿却汝诸人鼻孔诸人向甚处出气聻入新寺上堂第一义谛明如杲日宽若太虗万彚森然纤毫不立明今举古无非节外生枝立主立宾何异虗空钉橛然圣旨建寺诸官临筵不可只恁么休去还有共相激扬底么问答X不录乃曰释迦世尊舍金轮而登佛位今上皇帝从佛位而御金轮收摄三千剎海于一印中具足八万法门于一毫上如华严会上菩萨得无尽福德藏解脱门于一器中出生种种美味饮食又于众会仰观空中而雨种种珍宝随众生心悉令满足然后得其宝者尽证法门食其味者咸成妙道无一尘而不具足佛事无一法而不圆满正宗即今崇建宝坊阐扬法施诸天音乐不鼓自鸣梵呗咏歌自然敷奏十方菩萨咸集道场八部天龙同伸庆赞还有不历化城径登宝所者么击拂子曰四海巳归皇化里时清休唱太平歌上堂孤峰顶上目视云霄无乃埋没己灵十字街头和泥合水且贵流通正眼拈拄杖曰释迦巳灭弥勒未生正当今日千圣命脉列祖钳鎚总在新报国手里拈起也七穿八穴头头现无边妙身放下也鑑地辉天处处彰宝王剎海说甚么谿山各异云月是同至化无为功不宰荡然一片古皇风复举志公令人传语思大曰何不下山教化众生去一向目视云汉作什么思大曰三世诸佛被我一口吞尽何处更有众生可度师曰思大被志公一拶直得倒退三千进退两度上堂心空及第选佛何必选官荷负丛林为众一似为己报国为法择人量材授职如乐奏九成左右进退无不合度只如一喝分宾主照用一时行诸人作么生甄别喝一喝曰九万里鹏才奋迅三千年鹤便翱翔上堂言发非声色前X不物着甚来由声色里睡眠声色里坐卧却较些子所以道即此见闻非见闻无余声色可呈君箇中若了全无事体用何须分不分蓦拈拄杖曰水流黄叶来何处牛带寒鸦过远村卓拄杖下座上堂举黄龙南室中垂语曰我手何似佛手我脚何似驴脚人人有箇生缘那箇是上座生缘师曰黄龙三关如商君立法法虽立而废先王之道故当时出其门者甚多得其传者益寡使其恪守慈明家法子孙未致断绝僧侍立次师展两手曰八字打开了也为什么不肯承当僧曰休来钝置师曰许多时没一点气息便打师问众曰青州布衫重七斤古人巳道得了也毕竟万法归一一归何处一僧出曰东廊头西廊下师曰什么处见赵州僧拟议师曰棒下不成龙僧参师曰竖拂拈槌古人榜样擎叉舞劒列祖条章衲僧门下合作么生僧珍重便行师曰不消一札师问僧甚处来曰游山来师曰笠子下拶破洛浦徧参底作么生曰未入门时巳呈似和尚了也师曰即今为什么不拈出僧拟议师便打顺帝至正甲申五月示微疾作手书别交游嘱其徒以两朝所赐金币作万佛阁上报国恩二十二日书偈趺坐而寂其年秋八月十有六日葬于石头城塔院之后冈寿六十一腊四十六黄文献公溍撰碑铭虞文靖公集着行道纪明洪武甲寅迁葬于拨云山与康僧会古塔相邻所着有禅林清规及四会语录蒲室集行世X嘉兴府祥符梅屋念常禅师华亭黄氏子父文祐母杨梦老僧託宿而有娠元世祖至元壬午三月十二日诞生是夜神光烛室异香袭人师幼喜孤坐年十二依平江圆明院体志出家十四薙发受具至大戊申佛智晦机自江西百丈迁杭之净慈师往参承值佛智上堂举太原孚上座闻角声悟道因缘颂曰琴生入沧海太史游名山从此扬州城外路令严不许早开关师于言下豁然有省投丈室呈所解佛智颔之俾掌记室迨智迁径山师职后版表率一众丙辰奉朝廷遴选出世祥符至治癸亥赴京出入金门讨论坟典自帝师以下皆尊爱之南还主姑苏万寿所着有佛祖通载二十二卷行世明州雪窦石室祖瑛禅师吴江陈氏子髫年出家于普向寺年十五祝发受具戒即䇿杖游方初从虗谷陵于仰山闻径山晦机道望亟往投之一见契合遂留掌记后出世明之隆教迁杭之万寿明之雪窦育王谢天童平石砥问疾偈曰是身无我病根深慙愧文殊远访临自有巖华谈不二青灯相对笑吟吟法身徧在一切处噇饭噇空得自由太白鄮峰烟雨里笋与来往亦风流晚年得痿痺疾造一龛曰木裰日坐其中不涉世事元顺帝至正癸未三月见一蓑衣妇人扣头请师应身为国王师曰吾不愿生天王家逾十七日趺坐而化临终偈曰五十三年弄巧成拙踏破虗空赤脚行万象森罗笑不辍阇维遵治X命以遗骨煅之炭尽益以香薪百炼不回镕作金铜色扣之有声祔葬于三藏道法师塔右杭州中竺一关正逵禅师番阳方氏子参晦机熈于净慈熈问甚处人师曰番阳熈曰番阳湖水深多少师曰瞪目不见底熈曰恁么则浸烂衲僧鼻孔也师曰终不借和尚鼻孔出气熈曰毕竟借谁鼻孔出气师曰恭惟和尚万福熈肯之命充侍者逾二年参中峰于天目复谒径山元叟命掌记笑隐主中竺俾师分座出世金陵崇因帝师授以佛日普照之号迁凤山资福陞主报国再迁中竺示众心不是佛智不是道一念涉思惟全身入荒草所以道目前无法意在目前不是目前法非耳目之所到古今天地古今日月古今山河古今人伦头头显露物物全彰不从千圣借不向万机求内外绝承当古今无处所恁么解会犹是错认驴鞍桥作阿爷下颔虽然既是泗洲大圣因甚在扬州出现良久曰参后示寂世寿五十七僧腊四十四明州佛巖仲方天伦禅师象山张氏子幼而岐嶷投广德天宁竺源剃落源曰汝志宏远堪任大法无为我滞遂往见虎丘东州永偶过旃檀林同一僧看传灯录僧谓师曰千七百则公案浑如生銕锁子一般只要锁匙入手师言下点首默契乃参晦机熈于净慈才入门熈曰湖山霭霭湖水漾漾浸烂你鼻孔塞破你眼睛因甚不知师曰通身无影象步步绝形踪X熈曰未在更道师拂袖便出熈俾居侍司复掌藏钥师惮其繁叹曰世降道衰人根浮薄宿师硕德具大知见犹不为学者信服无他葢表里不纯故也自是必欲剷踪削蹟闻吴兴桃华坞僻䆳乃往缚茆一日灌园次忽四山云暝骤雨疾风摧折林木霹雳一声胸中疑碍顿释乃曰大奇大奇也大奇掇转虗空颠倒骑蟭螟吞却五须弥曩于南屏室中屡叩老和尚终不肯为我说使当时说破安有今日耶元泰定丁卯出主广德东泉迁明之佛巖笑隐居龙翔招师分座说法南台治书吐鲁数来问道与师泛论契合举师主保宁僧参师曰好箇师僧恁么行脚僧曰拨草瞻风岂图别事师曰喫得棒也未僧拟议师便喝问如何是和尚家风师曰谁人看不见问如何是一相三昧师曰青黄赤白问如何是凤台境师曰凤台有什么境上堂初三十一中九下七七九六十三九九八十一朝往西天暮归唐土一马生三寅石牛栏古路腊八上堂昨夜覩明星悟道后园风打篱笆倒晓来无蹟可追寻雪山依旧生青草上堂言无展事语不投机承言者丧滞句者迷与么也不得不与么也不得与么不与么总不得你有拄杖子我与你拄杖子你无拄杖子我夺却你拄杖子上堂举云门因僧问久雨不晴时如何门曰札师曰云门一札猿啼巴崃熊耳峰高石头路滑师晚年卜筑于凤台之西曰新菴将终谓净觉昙曰欲以X后事相凂今日何日觉曰二十九日师曰月穷日不宜去明日五月一吾行矣至期召门人付嘱举手作别端坐而逝寿六十六腊五十一越州天衣业海子清禅师上堂三岁孩儿抱华鼓八十翁翁辊绣毬娇羞老丑多呈露直得诸人笑不休山僧昔在南屏山下粪扫堆头拾得一领破襕衫子抖擞将呈天目不为顾釆又过崇德撞着恶辣汉被渠撦破七孔八穿收拾归南屏深藏四十余年不将轻与外人无端今日来天衣比看破旧相似颜色一般着来嫌袖大起舞觉天宽直得十峰齐起舞双㵎共鸣湍尽看当场鲍老不知笑倒傍观遂大笑拈拄杖画一画曰更把一枝无孔笛等闲吹出万年欢复举三圣逢人则出话师曰二大老窃得临济些子家私各自卖弄检点将来好与一坑埋却同参至上堂飒飒凉风景同人访寂寥煑茶山下水烧鼎洞中樵慈祖将常住物作自己人情天衣则不然供佛嬾拈华延宾不煑茶莫嫌无礼数冷淡是僧家师出世天衣时年巳八十六矣杭州净慈元菴会藏主临安人参晦机于净慈居蒙堂因修涅槃堂有偈曰涅槃一路尽掀翻触处工夫见不难洗面蓦然摸着鼻绣鍼眼里好藏山晦机称赏之松江南禅宝洲觉岸禅师吴兴吴氏子从独孤明落发受具与梅屋同出佛智之门一日偶为众演楞严X至七征心处忽净瓶水腾涌注师怀听众惊愕师笑曰此偶然耳径山高禅师法嗣杭州中竺一溪自如禅师闽人幼值元兵下江南遭游卒挟至临安遗之而去富民胡氏收养令伴子读书师隅立默识无所失胡氏因子之既长俾师𨽻里中无相寺为僧参云峰于径山得旨初住万寿元天历初中竺笑隐䜣奉诏开山龙翔因举代往者三人御笔点师名宣政院具疏请师居焉有大家黄氏者重师道行甞供伊蒲塞馔一日请归其家进供愈勤乃开私帑所藏金玉示师师怫然归语徒众曰彼黄氏以帑中宝示我将欲诱我死去为其子耶出家儿视金玉当如瓦砾古来堕此辙者颇多非但为其子为其牛马者有之遂与黄氏绝后迁化茶毗灵异颇多江州东林古智喆禅师都昌巢氏子初住兴国兴圣迁东林上堂过去诸佛巳说未来诸佛当说现在诸佛今说且道毕竟说箇甚么卓拄杖下座上堂明来暗谢智起惑亡黑牛卧死水癞马系枯椿何似东村黑王老黄昏伸脚睡一觉到天光山僧与么道切忌错承当上堂尽令提纲圣凡罔测放开线道普请同参薰风自南来殿阁生微凉上堂祖师道圆同太虗无欠无余三条椽下七尺单前切忌依他作解莫有向天外出头底么乃曰巡堂喫茶礼暹道X者塔偈曰髑髅元自有灵光雪窦何曾抖尿肠截断婆婆三寸舌至今双劒倚天长送万禅人参径山虗谷偈曰万辙千途同一车参方眼正不曾差一千七百人中主元是仰山小释迦明州天童怪石奇禅师示众参禅本无难易只要具大信根有决烈志万机休罢千圣不𢹂坐断诸缘不存一法如太虗空了无朕迹如须弥卢屹然不动无上真乘方可希冀示众此事如人饥渴相似说饮说食岂能救疗直须自饮水自喫饭方有实効处示众因举从上先德痛切为人语要开示倘能向者里虗却心不即法相不离法相一闻顿悟便是涅槃会上广頟屠儿放下屠刀立地成佛底时节是即是不得恁么会言多去道转远且截断葛藤喝一喝下座杭州径山本源善达禅师仙居柴氏子早年同及菴信行脚誓不历职初见雪巖于仰山寻还浙西参径山云峰高入室有省高印可之适慧云虗席命师补处后迁保宁净慈径山皆有成绩可纪师居常不设卧榻夜则焚香燃烛端坐达旦率以为常又体所禀与人异遇严寒则衣絺绤大热则衣缯絮甞以钵资建大圆院于东路半山接待云侣一日自知时至会众叙平生行脚事毕端坐而逝龙巖真首座诸方屡聘高卧不起甞作乐闲歌其略曰即心是佛无心是道万事但随缘自觉身心好院X子从来不要住便是佛也不要做律亦不曾持戒亦不曾破放行把住总由人执法修行驴拽磨要行便行要坐便坐也不精进也不懒惰一卷三字经逐日为工课有时深深海底行有时高高山顶卧几生修得做闲人肯为虗名被覊锁我不轻汝等从他当面唾百年能得几光阴何必强分人与我贫也不须忧富也休粧大阎王相请无亲疎尽付一堆红焰火自家作得主宰终不随风倒柁补破遮寒暖即休淡饭麤茶随分过我作乐闲歌自歌还自和不是闲人不肯闲世上闲人得几箇何山明禅师法嗣明州恭都侍者廉介自持日诵法华因聆銕镜上堂语遂得心要甞夜坐有偈曰点尽山窗一盏油地炉无火冷啾啾话头留向明朝举道者敲钟又上楼銕镜因陞堂特称赏之临终无疾坐逝阇维舌根不坏五灯全书卷第五十五X五灯全书X卍XXX五灯全书卷第五十六京都圣感禅寺住持僧编辑京都古华严寺住持僧较阅进呈临济宗南岳下二十世天童鉴禅师法嗣明州雪窦竺田汝霖禅师昌国王氏子从梅㵎福祝发受具闻天童止泓鉴道化往参命为侍者一日室中举赵州狗子无佛性话师豁然有省巳而见悦堂誾于灵隐堂器之命典记室会其受业师祖方巖会赴隆兴上蓝以师侍行因游百丈谒晦机遂命分座出世上蓝陞明之雪窦阅三载松江淀山虗席屈师俄寺燬师为新之晚主万寿仅一载示微疾更衣书偈诀众而逝时至正乙酉五月二十五日也茶毗设利五色如菽粟者不可胜数寿六十六腊五十湖州道场玉溪思珉禅师象山张氏子首参云峰古于径山次谒止泓鉴于天童鉴问近自何来师曰径山鉴曰未离径山一句作么生道师曰平如镜面险似悬崖鉴曰昨夜山前因甚虎齩大虫师拟进语鉴便掌师忽有省一日侍次鉴举世尊因外道问不问X有言不问无言世尊良久意旨如何师叉手进前鉴曰外道赞叹曰世尊大慈开我迷云令我得入又作么生师曰君子爱财取之有道鉴喜其类己令典藏元大德庚子出世郡之吉祥迁金文大梅保福帝师赐佛心明妙之号至顺壬申广教府聘主双林元统甲戌行省选住道场示众此事如銕壁银山如大火聚凑泊不得回避不得你辈合作么生直饶脚不点地别有通霄活路也是不快漆桶上堂依经解义三世佛冤离经一字即同广说拈拄杖卓一下曰六月不热五谷不结顺帝至元丁丑四月示微疾至二十八日书偈而逝灵隐誾禅师法嗣江州东林无外宗廓禅师南昌魏氏子久依悦堂一日室中举溪声尽是广长舌因缘机契遂授记莂出世云居晚迁东林送僧之东吴偈曰佛是西天老毗丘何缘卧倒在苏州凭君此去轻扶起问取三千年话头临终集众说偈曰吾年七十一世缘今巳毕挨倒五须弥夜半日头出语毕而逝中竺有禅师法嗣嘉兴府石门真觉元翁信禅师真觉开山上堂向上一机末后一诀佛祖不传千圣结舌莫有转身吹气者么出来通箇消息看僧问鈯斧开山从古有师今新启石门关借路经过不妨一问师曰公验快将来僧曰如何是关中主师曰镆鎁横在手未肯斩痴顽X僧拟议师便喝僧禅拜师曰痴顽汉乃曰满目溪山绝点埃无边剎海自周围毗卢楼阁重重现谁覩门门有善财卓拄杖曰石门关启真觉场开一任南来与北来小参建法幢立宗旨明明佛勅曹溪是大众建法幢则固然如何是立宗旨莫是三转五转竖拳下喝么莫是默然据坐拂袖便行么莫是语言文字确古论今么莫是灰头土面长坐不卧么切须仔细若是正眼不明尽堕偏邪执滞所以道醍醐上味为世所珍遇斯等人翻成毒药据我祖师门下尽十方世界是箇无缝銕壁达磨不识尽十方世界是箇无孔銕鎚迦叶不知无汝拟议处无汝承当处旋天转地换斗移星双放双收透顶透底还会么龙袖拂开全体现象王行处绝狐踪僧问毕竟如何是立的宗旨师曰少间向你道风旛中禅师法嗣吕銕船居士母秦国夫人梦公安二圣住持福嵒佑至舍而生弱冠时参空山一日山问曰曾见赵州么士厉声曰无山休去每称于人曰某再来人也士甞任江淮都总管于苏之嘉定建永寿寺以延云水赓和永明山居诗及他偈言皆超伦迈俗达磨忌拈香曰西来不称梁王旨西去空𢹂一只履若言妙用与神通真正衲僧谁数你九年面壁寻出场接得一人又无臂衣盂连累到卢能从此葛藤生不巳罪过有弥天源流无滴水今朝七百八十六年逢忌辰那X箇儿孙不痛彻骨髓一炉香篆一瓯茶报恩却是孤恩底欲把拳头举似伊怜渠巳没当门齿华藏见禅师法嗣苏州阳山金芝岭銕此束念禅师示众灵山付嘱天下葛藤椿少室单传诸方是非窟安心忏罪破漆桶又要重光付法传衣滞行货徒劳索价临济棒头开正眼拳下示生涯曹洞锦帐绣鸳鸯行人难得见云门三句可辨一镞辽空法眼大地山河俱为妙用沩仰团圞无缝罅壁立绝中边看来世界清平何用强生节目金芝今日为诸人断者公案去也看看以拄杖画一画曰四海浪平龙睡稳九天云净鹤飞高举三圣道我逢人则出出则不为人兴化道我逢人则不出出则便为人颂曰谁谓家风分两边一条拄杖两人牵休观千嶂凌云势好看银河落九天举舍利弗入城月上女出城话颂曰出城入郭两相逢来去谁云路不同回首涅槃台上望九州四海一家风皖山凝禅师法嗣松江府淀山蒙山德异禅师高安卢氏子初参承天孤蟾莹命看赵州无字话一日蟾问亡僧迁化向甚处去师罔措悱发参究因首座入堂坠香盒作声豁然有省述偈曰没兴路途穷踏翻波是水超羣老赵州面目只如此寻谒雪巖退耕虗舟诸老舟问不是心不是佛不是佛是什么师曰所供并是诣实又问南泉斩猫意旨如何师曰剖腹倾心舟曰赵州戴草X鞋出去又作么生师曰手脚俱露一日室中舟问雪覆千山为什么孤峰不白师曰别是一干坤舟大称赏劝谒皖山凝凝问光明寂照徧河沙岂不是张拙秀才语师拟答凝震威一喝师当下释然一日凝举卧云深处不朝天因甚到者里师曰邦有道则见凝深肯之承天觉菴处以第一座后隐居莲湖桥休休菴出世淀山僧问保寿开堂三圣推出一僧意旨如何师曰两彩一赛曰保寿便打又作么生师曰为人须为彻曰三圣道恁么为人非但瞎却者僧眼瞎却镇州一城人眼去在是肯他不肯他师曰兜率陀天一昼夜人间四百年上堂昨日十四今日十五灵利衲僧吞却佛祖从教谢三郎月下自摇艣阿呵呵莫莽卤甜瓜彻蒂甜苦瓠连根苦示众苏州有常州有八角磨盘空里走日面佛月面佛觌面和盘都托出便与么掀倒禅床拂袖散去法门幸甚或有犹豫之者只得把手牵汝归家闻声悟道见色明心竖拂子曰见么见底是色那箇是心喝一喝曰闻么闻底是声那箇是道直下正眼豁开方得入门犹是脱白沙弥要与衲僧齐驱并驾更进竿头一步金牛真禅师法嗣舒州太湖普明无用宽禅师结夏上堂诸方结制有甚把鼻太湖梁山冷冰冰地二百箇銕额铜头无用分作两处提起放下吞声饮气拟议之间顶门着地卓拄杖下座佛成道日上堂六年雪山错忽覩明X星错走下山来错错错假使九州之銕也难铸此一错卓拄杖曰大地含灵同成正觉中峰和尚至上堂明明百草头明明祖师意天目山古佛辉天并鉴地虎咬大虫蛇吞瞥鼻掷拄杖曰直下来也急着眼覰大众怀香拜请幻住大和尚慈悲开示便下座直翁圆禅师法嗣无为州天宁无能教禅师于门首悬一牌曰谨防恶犬竺源盛参才跨门便曰老和尚为我赶狗师便入去智首座出迎同坐须臾师从面前过智起白曰此上人得得来见和尚师曰巳相见了也庆寿璋禅师法嗣北京大庆寿海云印简禅师宁远宋氏子生而神悟七岁父授以孝经开宗明义章师曰开者何宗明者何义父惊异于是俾从中观沼受业年十一纳具戒十二沼听参问一日侍沼行沼曰法灯道看他家事忙且道承谁力汝作么生会师将沼手一掣沼曰者野狐精师喏喏沼曰更须别参始得年十八元兵破宁远四众逃散师侍沼如故沼曰吾迫桑榆汝方富有春秋何当玉石俱焚宜自远遁师泣曰因果无差生死有命安可离师苟免乎沼察其诚嘱曰子向去朔漠有大因缘吾将与子北渡后遇元帅史天泽载于黄犊车经年至赤城元世祖至元庚辰五月沼将迁寂书偈曰七十三年如掣电临行为君通一线泥牛飞过海东来天上人间寻不见无疾而逝阇维收X顶骨舍利师为乞缘造塔供奉一夕闻空中唿师名师瞥然有省复闻人告曰大事将成毋滞于此黎明遂䇿杖之燕过松舖值雨宿崖下因击火大悟曰今日始知眉横鼻直信道天下老和尚不寐语明日至景州见本无玄玄问从何所来师曰云收幽谷玄曰何处去师曰月照长松玄曰孟八郎汉便恁么去也师诺诺趋出初沼临终师问某甲当依何人了此大事沼曰贺八十去迨入燕至大庆寿寺乃省前谶于是谒璋璋先一夕梦异僧䇿杖径趋方丈踞座天明璋谓知客曰今日伹有旦过当令来见老僧及晚师至璋笑曰此夜来所梦者师问不来而来作么生相见璋曰参须实参悟须实悟莫打野榸师曰某甲因击火迸散乃知眉横鼻直璋曰吾此处别师曰如何表信璋曰牙是一口骨耳是两片皮师曰将谓别有璋曰错师喝曰草贼大败璋休去次日璋举临济两堂首座齐下喝僧问还有宾主也无济曰宾主历然汝作么生会师曰打破秦时镜磨尖上古锥龙飞霄汉外何劳更下槌璋曰途路之乐终未到家师曰精灵千载野狐魅看破如今不值钱璋曰如是如是师拂袖便出遂命掌记一日璋谓师曰汝今巳到大安乐田地宜善护持吾有如来正法眼藏涅槃妙心密付于汝毋令湮没师掩耳而出及开法后两主庆寿世祖以师道事之有孔子之裔元措者渡河谒师请复曲阜庙祀师为言于忽都护曰孔子以大中至正X之道三纲五常之礼正心诚意之本教人自孔子至今袭封五十一代继承祀事未甞有缺忽都护遂奏命复袭封爵师年五十六忽患风痺仁宗延祐丁巳闰四月一日集众说偈毕遂泊然而逝茶毗获舍利无算谥佛日圆明大师南岳下二十一世径山及禅师法嗣杭州灵隐空叟忻悟禅师苏之吴县钮氏子九岁入龙兴寺依白云闲祝发元至正戊戌参愚菴及于净慈及诘曰如何是永明旨师曰某甲新到只见一湖水及可之遂容入室壬寅命居第二座癸卯中竺懒菴请分座说法帝师钖圆慈正济号明高帝洪武庚戌住浙江崇宁阅八年迁中竺会灵隐虗席僧录以师名预选补焉一时学者咸裹粮相从居无何以前住持旧事逮至京卒于途临终书偈曰我年五十五甞把虗空补踏断死生关夜半日卓午门人道净等依法茶毗舌根数珠不坏奉骨归瘗灵隐东冈复分余骼葬于西溪九曲之原时洪武辛未五月三日也有三会语录行世杭州府天龙斯道道衍禅师长洲姚氏子名广孝自号逃虗子年十四出家于妙智菴元季兵乱遨游江湖深自韬晦参径山愚菴及咨叩禅要尽得心髓掌内记三年出世普庆迁天龙甞自题肖像曰看破芭蕉拄杖子等闲彻骨露风流有时摇动龟毛拂直得X虗空笑点头洪武中以高僧应选侍文皇于燕邸永乐中以佐命功上欲官之不可一日召见上潜令人以冠服被体进爵太子少师亟命宣谢不得巳拜命终不蓄发戒行尤谨甞赐二宫人不受乃召还之畜一大鸡鸡一鸣即起朗然诵经虽日理国事不间也后病笃上幸其第抚劳备至赐金唾盂问有何言对曰出家人复何所道遂泊然而化世寿八十有五赠荣国公谥恭靖后配享大宗庙庭迁供大隆兴寺所着有道余录一卷行世万寿仁禅师法嗣杭州径山南石文琇禅师崑山李氏子出家于绍隆菴礼智兴为师行中仁住云顶师往从之鍼芥相契初住苏州普门次迁灵巖三主万寿永乐初诏天下儒释道流之精通文义者纂脩永乐大典师应诏书成陛辞南还主席径山上堂僧问法筵巳启法鼓巳鸣四众云临请师祝圣师曰日月为天眼须弥作寿山曰世尊出世天雨四花和尚出世有何祥瑞师曰一牛饮水五马不嘶曰恁么则熙怡的旨传千古寂照宗风播四方师曰好事不如无乃曰如来出世是担屎汉祖师西来是卖卜人自余德山临济云门沩山雪峰玄沙南泉赵州各逞机锋互分照用尽是贩私盐贼新普门者里一时与他扫荡何故幸逢尧舜世自合乐无为复举僧问杨岐如何是佛岐曰三脚驴子弄蹄行曰莫只者便是么岐曰湖南长老师X曰大小杨岐被者僧一问未免手脚俱露上堂十方无异路为甚么南寻天台北寻五台目前无异草为甚么桃花红李花白良久曰打破祖师关都是自家底灵巖上堂尽大地是自己森罗万象从何而有会不得底三十拄杖会得底亦与三十拄杖诸方尽是粥罢上堂云巖寺里参退喫茶上堂今朝七月初一门前金风浙浙特地打鼓陞堂一字也道不出露柱礼拜释迦灯笼问讯智积独有无事衲僧依然眼横鼻直敢问大众那箇是无事衲僧良久曰嘴长三尺万寿谢头首兼祈雨上堂伶俐衲僧转辘辘地对宾客侧身而立结众缘化炭化粮听阑鸡鼓翅而鸣看茶瓢从地𨁝跳卓拄杖曰夜来江上雨分作万家流解夏上堂圆觉能出一切法一切法未甞离圆觉蝼蚁知雨而封穴石𧉧应节而扬葩粘手粘脚底有甚数十字纵横底有甚数解制上堂举翠巖夏末示众曰一夏巳来为众兄弟东语西话看翠巖眉毛在也无师曰和麸粜面上堂举古德曰日出心光耀天阴性地昏不知天地者刚道有干坤与么说话古今彻悟者如稻麻竹苇错会者如稻麻竹苇以拂子画一画曰阿耨达池深四十丈阔四十丈除夜小参龙树满盛钵水迦提掷下绣鍼德山隔江招手高亭横趋而去朝鸣钟暮击鼓风动尘起鹊噪鸦鸣无一处不是者箇时节今当腊月三十夜敢问诸人还会得么有际天之涛方可容吞舟之鱼X有九万里风乃可负垂天之翼佛涅槃上堂释迦老子从兜率天託生大术胎中早是染却生死重病及乎降生便乃一手指天一手指地可见是攒簇不得底迨见明星出现豁然悟道正是病眼见空华四十九年三百余会广说略说直说曲说显说密说岂非熟睡饶谵语至于临末稍头摩胸告众曰汝等善观吾紫磨金色之身瞻仰取足毋令后悔若谓吾灭度非吾弟子若谓吾不灭度亦非吾弟子病入膏肓莫能疗治非但世医拱手便是耆婆神医只得倒退三舍北山远孙今日却要为他疗治若疗治不得后代儿孙永失恃怙若疗治得便见紫磨金色之身巍巍堂堂炜炜煌煌触处显现击拂子曰柳色黄金嫩棃花白雪香上堂伹参活句莫参死句头头上显物物上明是死句举步踏着南辰转身触翻北斗是死句作么生是活句苏州街雨过着绣鞵众拟议掷拂子下座径山上堂森罗及万象一法之所印前面是钵盂峰后面是凌霄峰中间是佛殿唤甚么作一法良久曰国一祖师元是崑山人上堂马大师道自从胡乱后三十年不少盐酱此地无金二两俗人沽酒三升上塔目前无法意在目前不是目前法非耳目之所到洗砚池头云冉冉埋鸡冢上草离离师甞室中垂语曰道源不远在甚么处祖师西来为甚么事菩提无树谁为立名僧问如何是宾中宾师曰扶杖傍人门曰如何是宾中主师曰堂前X倚露柱曰如何是主中宾师曰性命属他人曰如何是主中主师曰手握金刚杵一日见僧庭中过师厉声曰屋檐㘱下来也僧仰望师曰鹞子过新罗师才见僧入门便曰你者踏州县汉脚跟下好与三十棒曰某甲话也未问便蒙赐棒师曰待你开口堪作甚么僧拟议师便喝出僧参展坐具师曰我者里无残羹馊饭不用使破炊巾曰和尚慈悲师曰笑倒门前青石幢师凡四坐道场皆有成绩可观晚年引退卜地寂照塔左结庐以居寿七十余示寂着有增集续传灯四卷行世径山铭禅师法嗣嘉兴府天宁西白力金禅师苏之姚氏子幼依宝积院出家见古鼎铭举德山见龙潭因缘示师久而有契元至正丁酉出世瑞光值天宁灾师复为起废帝师授圆通普济号师以母老无依乃筑室城东奉养焉明高帝洪武初迁净慈辛亥春诏住天界壬子冬敕建无遮大会命师陞座车驾幸临自公侯以下听者万众人人得其欢心一日忽谓侍僧曰我有宿因未了当偿之遂示微疾别众而逝塔于嘉兴城西杭州径山象源仁淑禅师台州人一日趋入门大呌曰杀来了杀来了作么生回避遂坐脱龙翔䜣禅师法嗣金陵天界觉原慧昙禅师天台杨氏子母梦明月堕怀吞之有娠生而状貌嶷如稍长不与羣儿狎依越X之法果大均出家年十六为大僧受具戒闻笑隐䜣主中竺师往参叩备陈求道之切䜣斥曰从门入者即非家珍道在自己奚向人求耶师退而有省一日闻举百丈野狐话豁然大悟曰佛法落吾手矣只为分明极翻令所得迟䜣曰汝见何道理师展两手曰不值半文钱䜣颔之一日师入门䜣问何处来师曰游山来䜣曰笠子下拶破洛浦遍参底作么生师曰未入门时呈似和尚了也䜣曰即今因甚不拈出师拟议䜣便喝师从此脱然又一日䜣展两手示师曰八字打开了也因甚不肯承当师曰休来钝置䜣曰近前来为汝说师掩耳而出后䜣主龙翔俾师分座元顺帝至正壬辰出世牛首祖堂三年迁清凉广慧上堂一句子墨漆黑无把柄有准则良久曰会么碓捣东南磨推西北上堂经有经师论有论师龙河今日放一线道分科列段去也拈拄杖卓一下曰且道是何章句上堂者箇现成公案众中领解者极多错会者亦不少所以金鍮不辨玉石不分龙河者里直下分辨去也张上座李上座一箇手臂长一箇眼睛大总似今日达磨一宗教甚么人担荷良久嘘一声下座示众春风浩浩春日迟迟黄莺啼在百花枝箇中无限意消息许谁知语未竟遽有僧问心意识遏捺不住时如何师厉声喝曰是谁遏捺室中谓僧曰二六时中无你啄㗖分无你趣向分会么僧罔措师曰未明三八九难免自沉吟帝师授X净觉妙辨禅师号乙未迁保宁丙申明高帝定建业师谒于辕门上一见叹曰真福德僧也命主蒋山踰年改龙翔为大天界寺诏师主之设广荐法会命师陞座说法车驾幸临恩数优洽御书天下第一禅林洪武戊申赐紫衣及金襕方袍御制诰命授演梵善世利国崇教大禅师住持大天界寺统诸山释教事当是时遴选有序诠衡至公宗社有志之流山林抱道之士联镳而起庚戌夏六月廷议西域未臣伏上以彼国敦尚佛乘特诏师往师承命即日登途自闽之洋凡历国邑莫不闻风来归辛亥秋七月至合剌国布宣天子威德舘于佛山寺其王待以师礼寅夜参承阖国士民悉皆瞻仰九月师示微疾王臣咸来相慰须臾沐浴更衣谓左右曰某幻缘巳尽不能复命矣跏趺端坐夜参半师问曰日将出否曰未也巳而复问至再四曰日出矣怡然而逝世寿六十八僧腊五十三踰五日颜色如生王大敬叹刘香为龛筑坛而茶毗之王与百僚亲送坛下薪火灭尽舍利无算舌根齿牙不坏收舍利灵骨及不坏者祔葬其国世尊舍利塔中甲寅九月同行还朝奏陈其事上嗟悼之敕天界蒋山二寺住持宗泐等以师之遗衣藏于雨华台之左有五会法语行世金陵天界善世全室宗泐禅师台之临海周氏子八岁从中竺笑隐诉受业经典寓目成诵十四薙发二十具戒一日䜣问国师三唤侍者侍者三应汝意如X何师曰何得剜肉作疮䜣曰将谓汝奇特元来无所得师喝一喝诉拟拈棒师拂袖便出寻复出游诸方遍参尊宿元叟居径山留掌记室后出世宣之水西明高帝洪武戊申迁中竺四月十五日入寺上堂金刚王劒横挥千妖屏迹烁迦罗眼洞照万物潜形到者里卷舒在我杀活临时直得千岁巖中天𨁝跳钱塘水东海逆流诸人还知有也无举拂子曰庭前石笋抽条也会见高枝宿凤凰复举南泉初入院大众送进方丈僧问端居丈室将何指示于人泉曰昨夜三更失却牛天明起来失却火师曰大小南泉不唯瞒人亦且自瞒新天竺用处也要大家知忽有人问端居丈室将何指示于人噼嵴便棒且道与古人是同是别卓拄杖下座辛亥迁双径是年冬诏征江南有道浮屠十人诣京就太平兴国寺建广荐法会列师居首上斋戒御制章疏车驾亲临服皮弁服搢玉珪北面礼佛羣臣各衣法服以从先是上命师撰献佛乐曲进呈御署曲九八章曰善世昭信延慈法喜禅悦徧应妙济善成敕太常歌舞以节奏之复命师陞座说法穷理尽性彻果该因显密浅深无机不被上大悦未几总持西白金以母老告退举师自代上命师遂主天界甞欲命师蓄须发以官之师再恳得免后以胡党坐罪着做散僧执役至凤阳槎峰建寺徐察其非三年召还上赐诗有泐翁去此问谁禅朝夕常思在目前之句高皇后薨临葬忽风雨雷X电暴作帝不乐召师至曰今皇后将就圹为朕宣偈送之师应声曰雨落天垂泪雷鸣地举哀西天诸佛子同送马如来上意稍解赐白金百两上以天界混杂民居不戒于火欲另选幽胜师启奏今地凡营度规制悉出指画仍命师领寺事后以老求退赐归槎峰渡江示寂于江浦石佛寺谓左右曰人之生灭如水一沤沤生沤灭复归于水何处非寂灭之地耶言讫复顾侍者曰者箇聻者茫然师曰苦遂寂时洪武庚午九月十四日也春秋七十四阇维舍利无算塔于笑隐诉窣堵波之右杭州中竺用彰嬾翁庭俊禅师久依笑隐出世明之龙峰次迁瑞巖后主中竺据室拈拄杖曰室中若无棒头取证底我拄杖子誓不唤作拄杖子有么僧出师曰敕点飞龙马跛鼈出头来佛涅槃日上堂古德道涅槃后有大人相释迦老子涅槃了也大人相在什么处以拂子打圆相曰还见么容颜甚奇妙光明照十方我适曾供养今复还亲觐上堂近来众中兄弟聪敏者多彻到者亦不少莫不自谓得之于心应之于手临机见境踢将出来活鱍鱍地不费纤毫气力到龙峰门下正好从头按过拈拄杖卓一下曰譬如油蜡作灯烛不以火点终不明上堂真净道天心得自在盛夏复清凉衲僧如荐得珍重法中王即今孟秋改旦盛夏巳退清凉复住且问诸人天心还得自在也未直饶自在更须识取法中王始得X其或未然吽吽前头大有热在谢首座知客侍者直岁上堂索犀牛扇子无风起浪问眉间挂劒平地干戈二俱莫涉别有条章扑碎玻璃盏子拈起无柄䦆头浅锄明月深种白云时时歌尧舜之风日日乐义皇之化且知恩报恩一句作么生道九万里鹏才展翼一千年鹤便翱翔上堂函葢干坤天光回照截断众流伏惟尚飨随波逐浪放汝一线道如此着语还契得云门大师意么拈拄杖曰一即三三即一火向水中焚石从空里立以拄杖卓一下喝一喝上堂释迦世尊未离兜率巳自七错人错何况达磨航海东来其错犹甚俊上座既是他家儿孙只得将错就错拈拄杖曰提向上机指其中事只要诸人明自本心证自本法蓦忽一箇半箇心法双忘解道穿山波口虎咬大虫剪月亭前蛇吞鼈鼻如是则三世诸佛历代祖师总在新瑞巖拄杖头上乞命虽然祇如广额屠儿放下屠刀道我是千佛一数且道是从本心中发现耶从本法中发现耶以拄杖画一画曰天上有星皆拱北人间无水不朝东腊八上堂昼见日夜见星大地众生阿谁不晓释迦老子揑目生华刚道于中有箇悟处二十一日杜口不言幸自可怜生四十九载脱空谩语着甚死急嘘一声下座上堂拈拄杖卓一下曰大众会么良久曰欲得不招无间业莫谤如来正法轮便下座上堂春山叠乱青春水漾虗碧寥寥天地间独立望何极好诸禅德X不经一事不长一智结夏小参结却布袋口三世诸佛六代祖师天下老和尚眼不得妄视耳不得妄听口不得妄言足不得妄举一禁禁住无丝毫走作谓之圆觉伽蓝九旬禁制酢瓮中虫子有什么出头分殊不知此道如净日轮昇太虗空无幽不烛如涂毒鼓轻轻一挝闻者皆丧虽然只如道居有破有居空破空二幻既空中亦不立毕竟唤什么作涂毒鼓唤什么作净日轮喝一喝曰大丈夫儿合自山信脚踏翻知见窟解夏小参秋江清浅时白露和烟袅本无迷悟人只要今日了既是本无迷悟又要了箇什么好诸禅德顶门正眼照古照今脑后神光无内无外虽则人人本具各各现成其奈妄想执着不能了此兹值圣制将圆僧欲自恣便从今日了将去不妨七穿八穴十字纵横若了不去三十年后换手搥胸莫言不道除夕小参一年将尽夜万里未归人咄寐语作么即今簇簇上来兀兀立地面面相看眼眼相对阿那箇是未归人楼上巳吹新岁角听不出声底分明听取窗前犹点旧年灯见不超色底端的见来是箇皮下有血谁家灶里无烟说什么到与未到归与未归虽然否极泰来结交头一句子也要诸人共委拈拄杖卓一下曰梅蕚香传春谷暖松风声度夜堂寒举五通仙人问佛公案拈曰那一通既不识者五通敢保未彻不见道射人先射马擒贼须擒王举外道问佛不问有言不问无言话拈曰外X道饥求王饍世尊和盘托出阿难索短不搆深泉却向鞭影里着倒举傅大士讲经公案拈曰大士讲经挥尺一下百千三昧无量妙义巳自昭彰志公道讲经竟言多去道转远举盘山作街坊公案拈曰歌声哭声在在有之因甚盘山听得便解悟去开池不待月池成月自来明高帝洪武建元寓钟山端坐而逝茶毗舍利无数塔于杭之南屏杭州灵隐介菴用真辅良禅师苏州吴县范文正公十叶孙也自幼聪㯋经书若素习年十五从迎福院寿弥薙发受具戒慨然参方天平白云杓指见笑隐遂诣龙翔问答之顷情解顿忘石室英主育王令掌藏钥极推誉之元至正壬午出世嘉禾资圣历十有三载迁越之天章寻移杭之中竺最后补灵隐甞示众达磨一宗陵彝殆尽汝等努力如救头然百千法门无量妙义于一毫端可以周知如知之变大地为黄金受之当无所让否则素餐之愧咎将谁归岁月流电向上事请各急着眼明高帝洪武辛亥正月十五日亲理后事谓左右曰翌日巳时吾逝矣及期澡浴端坐书偈而寂世寿五十五僧腊四十阇维齿牙舌根不坏设利无算󰢍归云塔中庐山圆通约之崇裕禅师毗陵陈氏子参笑隐诉举无位真人话诘之师不觉释然下拜诉曰汝何所见而作礼师曰更无第二人诉曰从门入者不是家珍师曰和尚慎毋压良为贱留侍十余年尽得其要后X住南禅次迁圆通育王明高帝洪武壬子秋召高僧建大会于钟山师应诏至便殿上问佛法大意师以偈酬之上大悦赐食上前师或假寐鼻息作声邻座引裾觉之上笑曰此老人无机心真善知识也后示寂塔于石耳峰生于元成宗大德甲辰绍兴府宝相寺清远怀渭禅师南昌魏氏子笑隐䜣之甥也生时有灵芝产于庭长而英发诵书攻文不待师授时诉住龙翔闻而喜曰此吾家千里驹也挽致座下不数年其学大进一日诉警励诸徒众未有对师直前肆言诉震威一喝师气不少沮往返诘难诉笑曰吾四十年接人非不伙能弘大慧之道唯尔与宗泐可入吾室矣遂命为记室时有陈氏妇求师开示其妇恍若有语师行未百步而妇与家人别坐脱而去诉既寂虞文靖欧阳玄雅重师文行佥曰是无忝于舅氏也师曰佛法与世法不相违背吾故以余力及之将光润其宗教耳苟用此相夸岂知我哉元至正末避地匡庐悍兵来索金帛师瞋目呵之曰僧家何有是物耶兵怒欲害之师引颈就刃兵不敢叹息而去师出世四坐道场住净慈预明高帝钟山之会名德咸集后退居良渚问道益至洪武乙卯十二月示微恙召弟子嘱以后事怡然而逝寿五十九茶毗不坏者三法语有四会录诗文有集行世嘉兴资圣克新仲铭禅师鄱阳卢里余氏子久依笑隐诉于大龙翔掌内记元至正间住嘉禾资圣时了X菴退居南堂与师雅相契合洎菴示寂师为文祭之略曰哲人云亡宗教凌替余来醉李惟师宿契或住或来于今五岁论覈道真穷根极底又曰矧彼妄庸傲然高位利鬻豪争善类丧气老成虽萎弛焉何恃师甞却宣让王之命有偈曰数椽茅屋万株松蒲榻高眠海日红不是贤王招不起山人只合住山中所着有雪庐稿万寿霖禅师法嗣安吉州道场孤峰明德禅师朱氏子家世明之昌国父与普陀玠交玠闻鸡声入道凡说法必鼓翅为鸡鸣玠亡母梦玠来託宿觉而有娠十四月而生幼好趺坐有问之曰童子不读书痴坐安求师曰求作佛耳诸父明上座奇之挟至金鵞俾侍洒扫年十七得度圆具谒竺西坦坦问何方来师曰金鵞来曰金鵞山高多少师曰不见顶坦斥之次见晦机机问什么人恁么来师曰胡张三黑李四又问汝从朝至暮着衣喫饭还认自己否师如前对机拈棒师拂袖而出后参竺田值田上堂举隐山泥牛入海公案音声如雷师不觉庆快羣疑顿释述偈呈田叹曰人天眼目俨然犹在自是名称普闻提唱宗乘称性而说甞与仲方伦结菴桃华坞相与激扬足不踰户者五年后出住松江东禅再迁集庆保宁湖之道场杭之净慈帝师授圆明定慧之号明高帝洪武壬子退居竹林菴一日示微疾戒饬其徒曰汝等一真圆性与如来X等世相起灭无异石火电光昼夜勤行毋生退转吾没后当遵佛制依法茶毗勿令衣麻而哭言毕书偈泊然而逝世寿七十九僧腊六十二茶毗顶骨不坏舍利丛布灰烬中建塔痊于东冈天池信禅师法嗣建宁府天宝铁关法枢禅师温之平阳林氏子年十七往常州华藏寺礼竺西坦受业十九得度二十受具初参中峰次谒及菴皆不契闻元翁信主秀之石门造而谘叩信示以南泉三不是话经三年一日大悟述偈曰不是心佛物拶出虗空骨金毛师子儿岂恋野狐窟喝一喝咄咄咄即诣方丈信问作甚么师曰南泉被我捉败了也信曰不是心不是佛不是物是箇什么师曰牙齿一具骨耳朵两片皮信曰不是不是别道将来师曰莺啼燕语鹊噪鸦鸣信曰错师亦曰错信曰南泉即今在什么处师便喝信曰离却者一喝南泉毕竟在什么处师拂袖便出由是徧谒诸方见虗谷陵于大仰复谒海印如于饶之荐福才上方丈如问谁师曰暂到相看如曰什么处来师曰江西如曰江西近日有什么事师曰集云峰下藤条被人抝折了也如曰莫乱统师曰不因乱统争得到者里如曰且道者里事作么生师叉手进前曰即日恭惟堂头和尚尊候起居万福如曰不涉泥水一句作么生师喝一喝曰风从虎云从龙如曰一喝不作一喝用是如何师曰两箇泥牛鬪入海直至如今无X消息如曰错师亦曰错如唤侍者点茶来师曰不受者供养如曰不受者供养受那箇供养师曰谢和尚供养如曰曾见甚么人来师曰不曾见人如曰既不曾见人那里得者箇消息来师曰若见人即无者箇消息于是服勤为净头如甞谓众曰永嘉枢侍者是煅了底金嗣游东林参泽山咸值咸开室为众举竹篦因缘声未绝师夺却竹篦过左边立曰唤作甚么即得咸曰掠虗汉师以竹篦打一下抝折而出次日咸复开室师问泗洲大圣因甚在杨州出现咸曰南山起云北山下雨师又捉住竹篦曰南山起云北山下雨意旨如何咸喝一喝师曰者是鬼窟里活计毕竟意旨如何咸曰掠虗汉师以竹篦一送曰见说洛阳华似锦拂袖而出后复归石门信才见便曰南泉向什么处去也师曰说甚南泉释迦老子来也信曰不是心不是佛不是物是什么师曰劒去久矣信曰赵州无聻师曰龙生金凤子冲破碧瑠璃信曰古人与么道过的你别道看师喝一喝信曰错师又喝信曰错错师遂礼拜信曰放汝三十棒乃嘱曰善自护持师于是潜众十五年元仁宗延祐戊午出世闽之天宝帝师钖寺额加号妙觉真空大师复迁松溪普载上堂当阳一句截断根源把住放行全机历落坐断千圣顶𩕳凿开衲僧眼睛疾照过风奔流度刃直得妙峰𨁝跳慧海波腾正当恁么时且道开堂祝圣一句作么生道击拂子曰龙袖拂开全体现象王X行处绝狐踪小参金刚正印率土咸归佛祖钳鎚人天罔措阶梯不立知解不存德山棒通上彻下临济喝绝后光前一明一切明一月一切用大丈夫秉吹毛劒悬肘后符双放双收全杀全活拈拄杖曰鹤有九臯才翥翼马无千里谩追风佛诞上堂毗蓝园降生八十种随好行作象王行吼作狮子吼拈拄杖曰云门大师来也复卓一卓曰阿爷阿爷上堂举三圣问雪峰透网金鳞以何为食峰曰待汝出网来即向汝道圣曰千五百人善知识话头也不识峰曰老僧住持事繁师曰三圣大似毒龙搅海白浪滔天若不是雪峰惯入洪波争得骊珠在握击拂子谢殿主上堂如何是佛殿里底悉哩苏卢苏卢悉哩江国春风吹不起鹧鸪啼在深花里击拂子举香严上树话颂曰上树未上树銕蛇横古路觌面笑呵呵苦瓠连根苦举临济无位真人是什么干屎橛话颂曰无位真人干屎橛临济未是白拈贼千古长如白练飞一条界破青山色举牛过窗櫺头角四蹄都过了因甚尾巴过不得颂曰浪静风恬意转殊满天星斗月轮孤时人休恋一泓水来上扁舟泛五湖居三载谢归天宝以嗣法善俦主寺事顺帝至元庚辰八月示微疾作手书邀诸所与游者入山如期毕至求法施者随其所欲了无倦色正午沐浴端坐书偈曰本无来去一句全提红霞穿碧落白日遶须弥掷笔而逝寿六十三腊四十五全身塔于瑞云X院杭州大慈止巖成禅师杰峰参师曰那里见神见鬼来峰曰捉得贼了也师曰赃在甚么处峰一喝师曰开口合口都不是向上道将一句来峰曰徧界明明不覆藏师举竹篦曰唤作竹篦则触不唤作竹篦则背汝唤作甚么峰便掀倒禅床师打竹篦三下曰瞎汉敢来者里捋虎须峰便礼拜随侍三载一日师曰古人寻师择友不可唐丧光阴子虽得佛祖之道犹未能向上翻身岂不闻汾阳见首山曰万古碧潭空界月再三捞摝始应知乎峰乃豁然蒙山异禅师法嗣孤舟济禅师时月庭忠居蒋山师为第一座竺源参月庭至首座寮师问源曰蒙山尝言栽松道者不具二缘而生达磨葬熊耳后只履西归为复是神通妙用是法尔如然源曰形神俱妙师叱曰不然子他日当自知之源后参无能举师语能曰为汝不解故也源释然大悟袁州慈化铁山琼禅师十八岁出家首参雪巖一日偶头痛欲煎药手提瓶子遇觉赤鼻曰你须是那咤太子析骨还父析肉还母然后为父母说法始得师有省述偈曰一茎草上现琼楼识破古今闲话头拈起集云峰顶月人前抛作百花毬无何巖示寂谒东巖不契复参蒙山异屡入室呈解异曰只是欠在一日忽触着欠字身心豁然彻骨彻髓乃跳下禅床擒X住异曰我欠箇甚么异打三掌师礼拜异然之冬节小参冬至月头卖被买牛冬至月尾卖牛买被卓拄杖曰者里无尾无头中道齐休睡眼豁开五云现瑞光风霁月无处不周梅绽枯枝古渡头风前时复暗香浮虽然向上一路万里崖州何以见得靠拄杖曰休休后示寂塔于观音阁后太湖宽禅师法嗣常州宜兴龙池一源永宁禅师别号虗幻子淮东通州朱氏子世为宦族六七岁时闻佛号遽注耳耸听九岁恳求离俗父母弗许师輙不食师渊模于广慧寺寺故淮海肇说法处前一夕寺众梦迎肇次日师至识者异之十二岁河南王属僧录给牒薙发寻受具戒徧历诸方参中峰海于苏之万寿复入穹窿谒克翁绍绍察师志不凡俾掌藏时始年十九省觐至毗陵复约明极昶于焦子山习定五年昶曰藏主见解且如此宜亟往见人无滞于此师点首应之遂至淮西大湖谒无用宽宽门庭严峻师方入门厉声叱之师作礼于门外久之乃许入见问曰何处人师曰通州曰淮海近日盈虗若何师曰沃日滔天不存涓滴宽便喝出师退彻夜不寐一日闻宽举云门须弥山话声未绝忽有省急趋前宽便打曰赵州无字作么生师遽曰赵州狗子无佛性万象森罗齐乞命无底蓝儿盛死蛇多添少减无虗剩宽嗒然由是执侍左右者三年宽始以断崖义所赞己像亲署书授师X曰汝缘在南逢龙即住遇池便居师遂受命南还时虗谷陵元叟端濑翁庆幻住本诸尊宿各据名山大展化机师皆叩击无不脗合元延祐庚申住广德大洞洞左有实相寺马祖弟子澄公道场师为起废时有宿衲无一全者遯迹石溪溪与洞相望人谓广德二甘露门云至治癸亥宜兴龙池疏请师以名符悬记欣然赴之命曰禹门先是山巅有池其深叵测龙出每大水居民苦之师授龙三皈戒遂不复出居久复至绝巘筑室壁立如削斵木为栈栖板空中足不越限者三年帝师稔师道行降号弘教普济禅师天定乙丑迁九里寺至顺庚午再迁李山元统甲戌浙西江东道总管疏主常之天宁万寿州守敦请方应八年钖号本觉妙明真净至正壬午复归龙池寻召入京宣命龙光殿陞座说法上大悦赐金襕法衣加号佛心了悟庚子出领善权癸卯广德亢旱师至大雨如注众恳住麻蕻山慈慧菴明高帝洪武己酉夏六月示微疾嘱弟子裁纸制内外衣且曰吾将逝矣命移龛至绝巘索笔书偈曰七十八年守拙明明一场败阙泥牛海底翻身六月炎天飞雪书毕吉祥而逝先一月池水忽竭及师顺寂喷涌异常时缁白恋慕至有然顶灼臂以供养者茶毗现五色光齿牙舌轮皆不坏设利无算门人分余骨与不坏者就龙池太平齐山紫云麻蕻五所建塔藏焉世寿七十八僧腊六十五有四会语录行世X重庆府缙云山如海真禅师碧峰来参师于地上画一圆相峰以袖拂去师复画一圆相峰于中增一画又拂去师再画如前峰又增一画成十字又拂去师复画如前峰于十字加四隅成卍文又拂去师乃总画三十圆相峰一一具答师曰汝今方知佛法宏胜如此宜往朔方大行吾道天宁教禅师法嗣杭州妙果竺源水盛禅师别号无住翁饶州乐平范氏子十七依罗山常出家寻谒月庭于蒋山时孤舟居第一座谆谆诲师不置师每自奋且发愿曰吾此生不作佛当入无间狱过匡庐止东林一日夜半不觉如出荆棘林洎归罗山默举公案如镜照镜师自以为开悟及掌藏钥东林阅妙喜语有明心见性非桑门事则又复致疑不能自释越五载重会孤舟于蒋山其后谒无能教始得脱尽元妙知解回观从前所悟宛如一梦教抚之曰子后当大弘吾宗也于是东游至荐福分座说法久之居南巢元天历己巳出世西湖之妙果寺示众凡学道人当洞明诸佛心宗行解相应岁久月深具大无畏如透水月华万浪千波触之不散方始不被生死阴魔所惑未几复还南巢至正丁亥戒饬徒众且曰世尊有言我今背痛将入涅槃吾其时矣侍僧捧纸求偈师挥叱曰何以偈为端坐而逝世寿七十三僧腊五十三五灯全书卷第五十六X五灯全书X卍XXX五灯全书卷第五十七京都圣感禅寺住持僧编辑京都古华严寺住持僧较阅进呈临济宗南岳下二十二世双林誾禅师法嗣杭州径山月江宗净禅师兰溪倪氏子十七从正觉院文译受业诵楞严至如人以手指月示人是人因指应当见处豁然有省往参双林正菴誾誾问黄檗打临济你作么生会师曰按牛头喫草誾奇之命典维那后出世径山示众坐断凌霄巳十年拖犂拽杷饱苍烟如今休去便休去啸月吟风乐自然晚退居东堂元元统甲戌十月三日示寂书偈曰祖师门下客开口论无生老我百不会日午打三更泊然而逝寿六十七腊五十全身塔于圆照菴西白金禅师法嗣金陵保宁敏机觉慧禅师吴兴人得法西白金出世嘉禾之祥符复分座天界寻主保宁与宋文宪公濂友善甞为师作沖默斋记师着弥勒颂曰弥勒真弥勒人人苦不识倒转布袋来有无一时悉X时菴敷禅师法嗣杭州净慈佛鑑简菴希古师颐禅师嘉禾李氏子年十七依万寿天宇净受业后宇住临江西华师侍行室中因缘不契愤然走灵隐谒时菴敷敷问那里来师曰江西敷曰曾见马大师顶相否师曰千年桃核里觅甚旧时仁敷颔之命居择木寮后因狗子无佛性话有疑请益敷曰待冷泉逆流即向汝道忽一日有省诣方丈曰冷泉逆流也敷曰见什么来师曰千峰势倒岳边止万派声归海上消敷喝曰脱空谩语汉三十年后落节去在师拂袖便出后住杭之崇福徙万寿明成祖永乐中征脩大典师应诏事竣敕主净慈宣宗宣德壬子忽语众曰吾行矣命浴更衣书偈曰须弥一拳大海一口海竭山崩乌飞兔走危坐而寂塔雷峰之阳天界昙禅师法嗣金陵灵谷定巖净戒禅师吴兴人参觉原昙于天界昙举桶箍爆因缘问之师拟议昙厉声曰早迟八刻了也师言下大悟明高帝洪武初诏住灵谷示众举长庆道总似今日老胡有望保福道总似今日老胡绝望师颂曰平展机筹不用夸抑扬元属当行家曹溪波浪如相似那得儿孙若稻麻有续刻联珠颂古行世天界泐禅师法嗣明州天童佛朗湛然自性禅师云阳韩氏子出家礼X慧海智为师一日智问父母未生前那箇是你本来面目自此怀疑者七年时与旌川草菴一幻生福二友受切磨之力一举有句无句如藤倚树话问师师拟议一噼嵴便打师愤然彻夜不睡天明忽闻敲火筯作声豁然洞彻乃谓一曰夜来公案今日要与汝决断一握拄杖问句归何处语未绝师噼手夺却抝作两橛撺向窗外曰别处烧径入堂卧福闻特问曰且喜性兄大事了毕也师喝曰贼不打贫儿家一日问一祖意教意是同是别一曰秋树飘黄叶寒天掘地炉师曰我且不问他后谒天界全室泐举此话问曰某昔年曾问一师友祖意教意是同是别他道秋树飘黄叶寒天掘地炉今日请和尚决断泐曰病翁年来腕无力拄杖床头且靠壁师曰有人不肯和尚与么道泐拈拄杖打曰待他露柱眼自开銕蒺藜槌当面掷师便礼拜后出世里之普光明高帝洪武丁巳迁常州永庆公选住抚州疎山复被旨住持天童僧问牛过窗櫺头角四蹄都过了因甚尾巴过不得师曰盌脱丘曰恁么则昔时大慧今朝佛朗也师曰莫认六龙城作舅家曰的旨师分付回程事若何师曰急须吐却上堂一即三三即一是圣是凡分不出木人着锦衣石女风流急惯操没絃琴能吹无孔笛深深海底行高高峰顶立露柱来稽首虗空齐应拍万象侧耳听大家笑一掷且道笑箇什么饭箩里饿死人不肯自家开口喫饶你到三十三天本来X饥苦争消得卓拄杖曰吽吽便下座上堂今朝十月旦衲子修冬办拨开炉焰火更莫问柴炭渴饮铜汁羹饥飡銕钉饭大众还知囊无系蚁之丝厨乏聚蝇之糁么到与么地不可躲懒卓拄杖下座谢头首上堂布毛才吹化现无边华藏世界金槌在握纵擒一切诸佛如来扑碎茶瓯遍地金声玉振挈漏灯盏触处耀古腾今兔角杖挑大千日月龟毛拂转尘劫法轮还见佛国山𨁝跳撞破汝诸人鼻孔戳瞎汝诸人眼睛么喝一喝曰春风夏雨应时来李白桃红次第开上堂去年今日居楞伽山彼四众喜此处少一人今年此日居佛国山此四众喜彼处少一人击拂子曰一身为无量身无量身为一身行则普天普地行坐则徧一切处坐说甚么东西南北他方此界检点将来犹在化城且道宝所一句作么生便下座上堂贪瞋痴戒定慧戒定慧贪瞋痴无明解脱知见解脱知见无明一切众生诸佛诸佛一切众生月落山无影风来树有声大千无对待露柱閙纵横喝一喝下座上堂今朝十月初一衲子备炭开炉汝善知时识节吾不者也之乎生佛巳前茅草令清风自在满皇都一日有一峰宁会下数僧到师问汝等是宁和尚弟子否曰是师曰借问汝家事得么曰得师曰错复问崃富山前三草二木昼夜作师子吼是一峰语否曰是师复曰错僧无语师曰汝等何得五戒也不持晚年退归普光作终焉计X成都大隋无初德始禅师日本信州神氏子幼聪颖遇羣儿嬉戏輙引去见僧则喜动颜色从州之天宁出家受具博极羣书巳而念觉阿之为人得请命其王随国使宣闻溪诣阙使还师愿留华夏上许首参全室泐掌内记久之尽得其道会泐有西域之行师游古幽都憩庆寿时当明洪武壬戌适独庵衍寺莅寺事衍视师为犹子相与激扬临济宗旨甚相得庚午师告去礼峨嵋献王命出世彭州大隋瓣香为泐拈出矣一住七年法席甚盛永乐壬辰特旨𢍂领龙泉寺师高提祖印勘辩方来一出言象之表平昔喜赈恤贫困薄己厚人善于诱物宣德戊申九月无病端坐寂于退处之金刚室茶毗获舍利百余弟子辈建塔󰢍焉净慈德禅师法嗣杭州灵隐无文本褧禅师四明定海谢氏子年十四出家于郡之五台寺剃染受具严习毗尼闻孤峰德旺化保宁往叩一日德问曰闻汝和梁山十牛颂试举看师拟对德遽掩其口曰牛在甚么处师曰巳犯和尚苗稼了也德曰未在更道师掩耳而出德异之命为侍者时仲芳伦退居寺右新菴师往来决择元至正丙午开法姑苏觉严瓣香为孤峰嗣明高帝洪武中宜兴静乐院请师易讲为禅未几诏徙蒋山于孝陵之东赐额灵谷敕物外羲住持命师居第一座为众表率洪武乙亥补灵隐居五载建文已卯春X示微疾蒙室范堂洪候问值师气喘洪曰赵州道诸人被十二时使老僧使得十二时和尚作么生师竦身曰唤甚么作十二时洪曰争奈气急何师震声一喝问左右今朝是几曰二月二十七日乃索笔书偈曰吾年七十有五涅槃生死不堕虗空背上翻身靠倒飞来小朵掷笔泊然而化阇维顶骨不坏舍利无算门人宗衍等敛诸不坏塔于双桂菴分爪发葬于静乐止巖成禅师法嗣衢州乌石杰峰世愚禅师郡之西安余氏子自幼好礼佛塔弱冠弃家投兰谿显教寺薙染受具足戒谒古崖石门断崖中峰诸大老佩受法训栖止南屏三年不踰户限时止巖成倡道大慈师复往谒成举南泉不是心不是佛不是物是甚么师茫然于是仍返南屏一夕闻邻僧诵证道歌至不除妄想不求真豁然如释重负乃曰佛法元在目前人自远之耳即述偈曰时时觌面不相逢喫尽孃生气力穷夜半忽然忘月指虗空迸出日轮红走见成成才见便喝曰何处见神见鬼来师曰今日捉了贼也成曰赃在何处师便喝成曰开口合口都不是向上道将一句来师曰徧界明明不覆藏成拈竹篦师便掀倒禅床成曰敢来者里捋虎须连打三下因命为侍者元至顺出世里之乌石迁广德石谿开堂日僧问远离乌石岭来赴石谿山开示人天路如何透祖关师曰龙生X金凤子冲破碧瑠璃曰与么则觌面不相识千里可同风师曰重叠关山路曰达磨西来不立文字直指人心见性成佛既然不立文字何得流传至今师曰官不容鍼私通车马曰直指人心指那箇心师曰开口不在舌头上曰见性成佛性在甚么处师曰太湖三万六千顷夜夜波心月色明曰记得傅大士道空手把锄头步行骑水牛人从桥上过桥流水不流此意如何师曰切忌当面蹉过曰与么则有意气时添意气不风流处也风流师曰毫𨤲有差天地悬隔曰此事且止记得经中道大富长者即是如来为复是累劫中来为复是今生契证师曰㵎深花落远山高树影长曰今日直心居士捐舍家赀营建石谿道场请和尚居住是同耶是别耶师曰师子吼时芳草绿象王行处百花红曰既然如是得何果报师曰生生归佛地世世乐人天上堂大道无形离名绝相不劳修证岂涉言诠一千七百祖师关仔细看来只者是依他作解障自悟门若欲扫去葛藤截断露布直须向黄面老子方欲拈花之际金色头陀未曾微笑之时便与掀倒禅床喝散大众免使后代儿孙行棒行喝竖指擎拳现出万种形仪千般伎俩山僧今日更不指东画西直截与诸人通箇消息良久曰天高羣象正海阔百川朝明高帝洪武庚戌十二月示微疾书偈曰生本不生灭本不灭撒手便行一天明月掷笔而逝塔全身于乌石慈云寿七十腊五十X天宝枢禅师法嗣杭州净慈逆川智顺禅师温之瑞安陈氏子母奉智者大师像甚谨一夕梦僧项有圆光遡江流而上曰我当为汝子寤而有娠师生而美质宿成翛然有尘外志年七岁从仲父沙门慧光于崇兴及长受具徧历义海忽弃去入闽参天宝銕关枢求依住枢叱曰丈夫汉不于大丛林相颉颃乃思局此耶抽身便入师下旦过悲泣枢闻乃命参堂师由是壁立万仞昼夜不辨踰月因如厕覩园中匏瓜触发顿觉大地平沈见枢求证枢曰此才入门耳向上一着则千里万里又踰半载一日忽厉声告枢曰南泉败阙今巳见矣枢曰不是心不是佛不是物是甚么师曰地上甎铺屋上瓦覆枢曰南泉即今在甚么处师曰鹞子过新罗枢曰错师亦曰错枢曰错错师礼拜而退俾典藏钥寻命分座说法枢趋寂师继领院事未几弃去抵百丈上迦叶峰渡江入淮礼诸祖塔由建业回浙旋返永嘉报恩迁主江心复开归原于平阳朝廷赐院额及金襕袈裟号佛性圆辨禅师平章燕只不花镇闽请住东禅雪峰明高帝洪武初诏征有道高僧十人于钟山建会师应诏命陞座说法上幸临慰劳备至南还陞主净慈六年复召入京俄示微疾沐浴说偈坐逝缙云真禅师法嗣太原五台山灵鹫碧峰宝金禅师干州永寿石氏子X为邑名胄父母崇善有桑门授以观音像未几生师诞时白光盈室父母异之甫六岁即命出家薙染后徧历讲肆忽叹曰三藏之学皆标月指耳遂更衣谒如海真于缙云昼夜精勤偶𢹂筐撷蔬忽凝坐不动历三时方寤真曰入定耶师曰然真曰何所见师曰有所悟真曰悟处如何师举筐示之真曰不是师置筐于地拱手而立真又曰不是师便喝真拦胸擒住曰道道师揑拳便筑真曰未在此尘劳暂息耳必使心路绝祖关透然后大法可明师由是脇不沾席者三年一日闻伐木声汗下如雨乃曰古人道大悟一十八遍小悟无数岂欺我哉未生前事今日方知亟见真求证真不诺师掀倒禅床而出翌日复见真真画三十圆相师一一具答真大笑曰参学悟者世岂无之能明大机用宁复几人遂授记莂命往朔方道当大行先是师甞于定中见一山秀丽重楼杰阁金碧绚烂诸菩萨行道其中有招师者曰此秘魔巖也尔修道其中何遽忘之后师游台山道逢蓬首女子身被五彩弊衣赤足徐行一黑獒随后师问何之答曰入山师曰入山何为答曰一切不为言讫而没叩同行者皆不见或谓文殊化身云师因就山建灵鹫菴以待方来僧俗闻风千里趋赴常至万指元至正戊子冬召入内廷值大雪夜有红光自师室中直透霄汉上惊叹赐金襕伽黎明年祷雨輙应敕赐寂照圆明大禅师号诏住海印寺明洪武初高帝诏X师至京住天界问法称旨辛亥设普济会于钟山命师莅其事赐伊蒲馔上亲幸临御翰赐诗宠赉优渥壬子六月沐浴更衣集众言别弟子请偈师曰三藏十二部尚为故纸吾言何为端坐遂瞑目世寿六十五僧腊五十茶毗舍利成五色齿舌皆不坏荐严义禅师法嗣杭州净慈祖方道禅师四明鄞县陆氏子年十四礼崑山荐严悦堂颜得度秉戒于鄞之五台还侍物先羲于荐严有所造诣明洪武丙辰侍佛心住灵谷天戒昙延居记室穆菴康恕中愠木菴聪咸作忘年交后出世台之光孝迁紫箨及麻峪景山明之补陀越之能仁末主净慈壬申净慈厄荧惑师为一新蜀王赐衲衣钵盂永乐丙戌朝廷征师为释教总裁嗣还筑室湖濵曰藕花居丁亥以事赴召至京上令住五台祐国寺未几陞陛忽语左右曰吾世缘殆尽后三日沐浴更衣跏趺而化当已丑七月三日也归葬藕花居之阴世寿六十四僧腊五十有䂐逸语录行世慈化琼禅师法嗣汝州香严无闻思聪禅师鲁山人初参独峰令看不是心不是佛不是物话同云峰月山等六人立盟互相究竟次见淮西无能教教示无字话令参一日晤同参敬上座敬问你六七年来有甚见处师曰每日只是目前无一物敬曰你这一络索从甚处来师罔然乃问毕竟明此大事应作么生敬曰不见道要知X端的意北斗面南看说了便去师被一拶直得不知行坐者七日偶到净头寮疑情不解食顷乃觉胸次轻清目前人物一切不见直得通身汗流遂见敬敬举扇曰速道速道师遽曰举起分明也妙哉清风匝匝透人怀箇中消息无多子直得通身欢喜来自此下语作颂都无滞碍及至日用中又不得洒落乃入香严山过夏复谒无方普普问万法归一一归何处师曰鼻竖眼横普曰者是学得底师曰鸡寒上树鸭寒下水普曰不问者箇如何是你父母未生前面目师竖起拳曰看普曰好与三十拄杖师拂袖便出适值铁山从高丽回至石霜师往见山问仙府何处师曰汝州山曰风穴面目如何师将二十年工夫通说一遍山把定咽喉问如何是无字师曰近从潭州来不得湖北信山曰未在更道师曰和尚几时离高丽山曰未在更道师便喝拂袖便出山曰者兄弟都好只一件大病道我发明了师闻而感激复入光州山中十七年方得颕脱示众法无定相遇缘即宗秉金刚劒吞棘栗蓬截断衲僧舌头坐却毗卢顶𩕳拈一茎草作丈六金身将丈六金身作一茎草直教寸丝不挂月冷秋空寒灰发𦦨到这里唤作佛法入地狱如箭射不唤作佛法入地狱如箭射诸仁者毕竟作么生会不见船子道藏身处没踪迹没踪迹处莫藏身虽然恁么正眼观来尽是闲家具衲僧分上料掉没交涉X常州宜兴玉峰寂照无极导禅师吴兴赵氏子生时白光盈室者三夕值元兵下江南母计氏为游兵俘去师长以求母持大士名至切徧寻十余年得之河间于是偕礼普陀从铁山琼落发次谒及菴信于道场无隐元于净慈因汎湖闻渔歌脱然有省呈元元曰此间无你栖泊处师拂衣去寻筑菴弁山之阳母终葬毕一夕空中有白衣人语曰缘在宜兴于是得玉峰山建寂照禅院邑人翕然宗之元文宗至顺壬申正月六日无疾趺坐而逝世寿六十五僧腊三十阇维舍利无数分塔于寂照中隐二处中隐在邑之东北亦师所创也南岳下二十三世祖芳联禅师法嗣杭州普明立中成禅师钱塘孙氏子年十三投慈光若山出家首谒祖芳联室中举腊月火烧山话师呈颂曰白云迷却旧行踪腊月烧山火正红忽地慈风来扇发冷冰冰处煖烘烘联器之后于北郭建普明以接方来明英宗正统辛酉六月十三日上堂今年八十一老病随缘且遣日今年记着后年事后年记着今朝日至癸酉如期坐化寿八十三茶毗舍利无算建塔于普明杭州净慈照菴宗静禅师号恬轩叟郡之高氏子自幼薙落本山适祖芳联领院事师依之久乃得旨旋典藏钥明成祖永乐辛卯应选出主护国寻迁雪窦X英宗正统乙丑僧录以净慈虗席举师补之丁卯朝廷颁赐大藏师诣阙谢恩止于弥陀寺示微疾谓左右曰吾缘止矣沐浴更衣危坐而寂世寿七十六僧腊六十塔于藕花之祖丘有三会语录行世乌石愚禅师法嗣温州瑞安护龙太初启原禅师日本国源氏子父官方宰九岁送入建长寺出家十八请旨南询历三年抵福州时元至正之丙午二月进京朝贡引师见上上喜勅见季潭泐指令徧参后谒乌石杰峰愚一日愚上堂曰雪覆千山因甚么孤峰不白师出众曰雷声隐隐雨点全无愚曰草菴上葢瑠璃瓦石室中藏玛瑙瓶师曰大虫骑却南山虎愚曰虎生七子阿那箇无尾巴师曰第七箇愚曰且放汝三十棒由是许师入室后辞出山结茅庐阜复移石龙出世广度迁罗阳三峰再迁护龙甞垂三关语一曰舜若多神因甚么向平地上拖泥带水二曰金翅鸟王噼海取龙吞因甚么被泥鳅吞却三曰三世诸佛说不得因甚么狸奴白牯念摩诃明成祖永乐丁亥三月朔集众说偈曰生也銕面皮死也銕面皮一击百杂碎曰日绕须弥掷笔坐逝塔于南院金陵灵谷非幻无涯道永禅师衢之西安吴氏子父梦明果至门诞之投乌石杰峰愚出家愚问何处来师应声曰虗空无向背愚指钟示师师信口成颂曰百鍊炉中滚出来虗空元不惹尘埃如今挂在人头X上触着洪音徧九垓时年始十二愚大奇之旋为祝发居下版服勤积久疑滞尽释得无碍辩愚为印可明成祖永乐间擢为僧录右阐教敕住灵谷会朝廷建大斋会礼官董事甚严师若不经意者左右怪问之师曰自家有一大事甚紧无暇他及沐浴更衣趺坐书偈曰生死悠悠绝世缘蒙恩永乐太平年者回撒手归空去雪霁云消月正圆投笔而逝上闻遣中官致祭茶毗舍利徧布如雨门人建塔于本寺之西坞南岳下二十五世牧菴谦禅师法嗣江西袁州慈化普菴禅师受牧菴记莂应机说法殆若严阳华林辈得法自在超放绝伦乃世往往以神通僧目之不知师乃古圣乘愿而起现人间世绍隆佛种摄化羣品实如来使也近之继灯而作者亦以师为神僧删而不收今查覈补入并附绿萝钝叟际礼塔偈曰师乘悲愿力起作世灯幢神运因机感灵通为法彰钟声缘禁寂柏老落寒香窣堵飘花雨应知摄受长五灯全书卷第五十七X五灯全书X卍XXX五灯全书卷第五十八京都圣感禅寺住持僧编辑京都古华严寺住持僧较阅进呈临济宗南岳下二十三世天目本禅师法嗣婺州乌伤伏龙无明千巖元长禅师越之萧山董氏子七岁从诸父比丘昙芳于富阳法门院十九薙发受具戒学律于灵芝会行丞相府饭僧师随众入中峰本适在座见师唿而问曰汝日用如何师曰念佛本曰佛今何在师拟议本厉声叱之师作礼求示法要本以狗子无佛性话授之缚茅灵隐脇不沾席者三年一日往望亭闻雀声有省亟往见本具陈悟由本复叱之师愤然归夜静忽鼠翻猫食器堕地作声恍然开悟复往质本本曰赵州何故云无师曰鼠餐猫饭本曰未也师曰饭器破矣本曰破后如何师曰筑破方甓本乃微笑嘱曰善自护持师受嘱隐天龙之东菴笑隐主中竺力荐起之丞相脱欢公领宣政院事亦遣使迫师出世师皆不诺诸山争相劝请师度不为时所容遂杖钖至乌伤伏龙山乃卓钖巖际X誓曰山有水吾将止焉俄山泉溢出作白乳色师遂依大树以居时元天定丁卯十月也初山有禅寺名圣寿荒废巳久当师入山乡民咸梦异僧来遂相率披蒙茸以访见师晏坐不动各献饮食大姓楼如浚楼一得共为伐木构精庐寻因旧号成大伽蓝朝廷三遣重臣降香钖号佛慧圆鉴普济大禅师并赐金襕法衣僧问如何是祖师西来意师曰野马入牛栏问达磨未来时如何师曰在西天曰来后如何师曰在东土问如何是佛师曰今日好雨曰如何是道师曰此去义乌不远问如何是宾中宾师曰当胸叉手问他人曰如何是宾中主师曰堂上坐来日正午曰如何是主中宾师曰有时欢喜有时瞋曰如何是主中主师曰横按镆鎁无佛祖问如何是露地白牛师曰草里卧曰甚么人骑得师曰无髭须胡子曰三身中那身说法师曰卖油婆子水梳头曰德山棒临济喝意旨如何师曰恶人先做大问如何是和尚家风师曰无力竖拳头问达磨面壁意旨如何师曰有口开不得曰人天交接两得相见如何是相见底事师曰烟薰黑漆桶问浩浩尘中如何辨主师举拳示之曰辨后如何师曰你主在甚么处问释迦弥勒犹是他奴未审他是阿谁师曰粪扫堆头生苕帚曰学人不会师曰问取净头学士宋景濂谒次师问闻公读尽一大藏教有诸士曰然师曰公耳阅乎目观耶士曰亦目观耳师曰使目之X能观者公为谁耶士扬眉向之师于是相视一笑上堂僧问如何是第一句师曰有口如哑曰如何是第二句师曰有眼如盲曰如何是第三句师曰棒折也未放你在乃掷下拂子曰此是老僧第二句如何是第一句便下座上堂僧问如何是夺人不夺境师曰日照山河影动摇曰如何是夺境不夺人师曰背水阵圆增勇健曰如何是人境俱夺师曰任是锋刀常坦坦假饶毒药也闲闲曰如何是人境俱不夺师曰野老不知尧舜力冬冬打鼓祭江神僧礼拜师曰有麝自然香何用当风立乃曰转山河国土归自己则易转自己归山河国土则难拈了也父母未生前道将一句来示众今朝初一上殿巳毕喝啰怛那西方日出示众举德山托钵因缘拈曰末后句子德山巖头雪峰总跳不出乃喝一喝曰大丈夫当为真王何以假为示众良久曰大众会么会则事同一家不会则万别千差临济道我在黄檗喫六十痛棒如蒿枝拂相似如今更思量一顿喫不知谁为下手时有僧出曰某甲下手济度杖与僧僧拟接济便打看他的的显示者些子无你诸人近傍处岂常情之所能测老僧寻常痛口骂你痛棒打你你不作无明会便作佛法会又何曾梦见我先祖门风所以古人云临济之道将坠于地痛哉正与么时合作么生超羣须是英灵汉敌胜还他师子儿示众举傅大士曰夜夜抱佛眠朝朝还共起起坐镇相随语默X同居止分毫不相离如形影相似欲识佛去处只者语声是玄沙曰大小傅大士祇认得箇昭昭灵灵洞山聪曰且道衲僧家日里还会睡也无保宁勇曰要眠时即眠要起时即起水洗面皮光啜茶溼却此束大海红尘生平地波涛起呵呵阿呵呵哩哩哩啰哩师曰三尊宿大似徐六担板傅大士又俗气不除若论向上宗乘总欠悟在且道无明具甚么眼目不见道直须挥劒若不挥劒渔父栖巢示众今朝腊月二十五云门一曲曾无谱争似无明调转高等闲唱出千山舞大地为琴虗空为鼓拍拍相随声声相助汝诸人须听取白雪阳春何足数箇中端的孰知音寥寥永夜松风度示众举瑯琊觉曰有句无句如藤倚树树倒藤枯好一堆烂柴大慧拈曰作贼人心虗虽然如是恩大难酬师曰一人作佛法商量一人作世谛流布简点将来总欠悟在无明见处也要诸人共知有句无句如藤倚树树倒藤枯响示众举文殊普贤起佛见法见世尊威神贬向二銕围山师曰大众不起佛见法见还免得贬向二銕围山么世尊也是怜儿不觉丑示众江月照松风吹面面青山展笑眉经有经师论有论师莫怪老僧无法说劳汝诸人立片时示众一喝分宾主照用一时行要会箇中意日午打三更诸禅德临济大师四稜塌地了也乃喝一喝曰且道那箇是宾那箇是主那箇是照那箇是用又喝曰只者是宾只者是主只者是照只X者是用又喝曰且不是宾且不是主且不是照且不是用是箇甚么又喝曰进前求解会特地斩精灵示众龙门水急一句截流茅屋风高千山起浪三世诸佛望风结舌六代祖师斫额有分天下老和尚仰羡仰羡是汝诸人既到者里作么生与无明相见蓦拈拄杖曰与么与么人境俱夺不与么不与么照用同时卓一下曰龙生金凤子冲破碧瑠璃喝一喝示众举调达谤佛生身陷入地狱佛令阿难传旨汝在狱中安否达曰我虽在狱中如受三禅天乐阿难曰汝还求出否达曰我待世尊来便出阿难曰世尊是三界大师岂有入地狱分达曰我岂有出地狱分师曰临危不悚真大丈夫示众世尊拈花眼里撒沙迦叶微笑全身落草达磨面壁皇天苦屈二祖安心老鼠居金德山行棒莽莾荡荡临济下喝喫盐止渴沩山水牯泥里洗土仰山插锹性命难逃俱胝竖指是何道理雪峰辊毬老不知羞石巩张弓诳謼盲聋赵州勘婆大有誵譌玄沙未彻话作两橛者一队不唧𠺕老冻侬生前卤莽死后颟顸罪犯弥天髑髅徧野无明忍俊不禁与渠一坑埋却拈拄杖卓一下曰直得十方世界风凛凛地法堂前何止草深一丈汝诸人且道向甚么处出气良久曰拟心凑泊二銕围山放之自然七穿八穴复卓一下客至上堂披衣登法座道者是高僧将谓多奇特元来百不能西风吹细雨落叶满空庭有客来相访青山自送迎X日本国请法衣上堂举石门聪曰西天二十八祖尽得传衣付法东土六祖之后得道者多只传其法不传其衣无明则不然衣以表法故谓之法衣人能弘道故谓之法身无处不徧无处不明故谓之法眼高峰老祖法衣一顶今春对众请与高丽国金刚山供养去也幻住先师法衣一顶我得来三十年矣如今大拙首座又要请归供养虽然如是从上诸祖各各有三十棒分无明亦有三十棒分众中莫有下得者般毒手者么有则出来下手看如无他时后日不得向背地里呌苦呌屈击拂子下座元顺帝至正丁酉六月十四日示微疾沐浴更衣集众说偈曰平生饶舌今日败阙一句轰天正法眼灭投笔而逝世寿七十四僧腊五十六弟子用陶龛奉全身瘗于青松菴谥佛慧鑑禅师苏州师子林天如惟则禅师吉安府庐陵谭氏子受业禾山得法中峰住后僧问佛佛授手祖祖相传毕竟传箇甚么师曰脚未跨门与你三十棒了也问达磨不来东土二祖不往西天还有为人处也无师曰有曰如何是和尚为人处师曰浴院里灯笼笑破半边口曰莫便是学人转身处么师曰上天无路入地无门曰今日多幸得闻师子吼也师便喝僧礼拜师曰拜则任你拜者一喝不曾倒地在问如来一音说法众生随类各得解未审和尚如何为人师曰虾蟇𨁝跳上天蚯蚓蓦过东海曰恁么则超佛越祖X去也师曰你向那里见得曰今古应无坠分明在目前师曰杜撰禅和华严会僧问无边剎境自他不隔于毫端既有自他如何不隔师曰怀州牛喫禾益州马腹胀曰十世古今始终不离于当念既有始终如何不离师曰天下觅医人灸猪左膊上曰此会翻宣教典毋劳说禅且望和尚直谭教文师曰山僧无两箇舌头曰一真法界十种元门还有自他终始也无师喝曰那得许多骨董来曰既无许多骨董毕竟华严所说何义师曰说华严曰离却法界元门华严经在甚处师曰在你诸人手里曰与么则信受奉行去也师曰赠你三文买草鞋问德山小参不答话问话者三十棒意作么生师曰我者里不打有问即答曰无法可说是名说法又作么生师拈棒僧便走师曰作贼人心虗问禅门一派分为五宗其间还有优劣也无师曰五五二十五曰临济一宗儿孙徧地他有何长处师曰细鱼咬断鸬鹚脚白鹭惊飞上树梢曰涅槃心易晓差别智难明五宗异同请师开示师曰退身三步示众赵州道箇无字开口见心肝因甚诸人自生障碍有僧请益曰蠢动含灵皆有佛性为甚狗子独无师曰莫说狗子直饶你问他释迦弥勒还有佛性也无他也道无僧曰赵州禅在口唇边因甚只会道箇无字师曰赵州见处只到者里僧曰和尚不肯赵州那师曰是僧曰赵州古佛和尚因甚不肯他师曰赵州在那里随后便喝示众诸X方有海蠡禅海蚌禅銕刬禅老僧者里却是水上葫芦禅触着便动捺着便转活鱍鱍地无你奈何处昨日一阳来复见说生根了也诸人为我提起看示众有时伸出佛手有时放出驴脚错有时拍禅床有时击香桌错有时舌生毛唇生醭拄杖长年靠壁角临济德山鼻孔一时穿却错诸禅德向者三箇错处认得老僧请你喫无面䬪饦示众佛祖行不到处行取一步佛祖说不到处说取一句召众曰一舖是九里三舖廿七里者箇是佛祖行不到处老僧行到今日初三明日初四后日初五者箇是佛祖说不到处老僧说到喝一喝曰宁与有智人厮骂莫与无智人说话示众临济大师道我者里是活祖师西来意一切临时要用便用师拈拂子摇曳曰我者里也是活底要用便用一切临时且道与临济底是同是别击一击掷下曰临济大师犹欠者一着在示众举譬如牛过牕櫺头角四蹄都过了惟有尾巴过不得师曰者箇是东山演祖不了事处老汉参方三十年也有两件不了底事是甚么两件事饥来要喫饭困来要打眠示众跛者命在杖济者命在舟有来由没来由一身还有一身愁衲僧门下夺食驱牛拟着眼看便与闭却户牖拟开口道便与塞却咽喉夜廊无月不点火露柱从教撞破头示众慈悲不是佛忿怒不是魔明州布袋横拕竖拕人人自屎不觉臭净洁地上正好放疴金窠草窠相去几何岁寒落X叶无人扫一任门前堆积多示众天如老汉一箇獃僧争奈诸人认他不着道他卓卓巍巍他却䖃䖃䕢䕢道他䖃䖃䕢䕢他又卓卓巍巍或时做善知识模样谈元说妙或时现三头六臂发瞋发恶如是等处一一认他不着殊不知老汉不在诸人眼睛里却在诸人鼻孔里诸人不信伸手摸看总饶摸他不着也摸着自家鼻孔示众举临济大师道我在黄檗先师处喫六十痛棒如蒿枝拂相似师曰好箇顽皮癞骨不知痛痒底麤汉何似近代儿孙箇箇皮下有血动着他丝毫不得也奇哉示众举百丈野狐因缘师曰前云不落后云不昧引得野狐随羣逐队喝当时若下得者一喝前后五百生一时粉碎示众释迦老子推不开达磨大师赶不出引得一晦之田三蛇九鼠尽道唿蛇易遣蛇难拍膝曰有甚么难家有白泽之图必无如是妖怪示众女子临出嫁时治家作活之法一一请教父母惟有生子养子不待教而自能所以儒书曰未有学养子而后嫁者也诚哉近代宗门衲子则不然先学说法然后学做佛宁可不做得佛不可不会说法怪哉师不领院事居恒随机开导行省平章咸稽颡执弟子礼屡起江浙诸名山坚却不赴遁迹吴淞间弟子就吴中构地结屋如丛林规制名师子林居十有三年道价日振元至正甲午帝师钖以佛心普济文慧大辨禅师号兼赐金襕法衣示寂后塔于水西原X日本国建长古先印原禅师本国相州藤氏子藤为国中贵族师生有异征年十三父母顿舍出家剃染受具戒慨然航海南询初谒无见于天台见指往天目参中峰本本命给侍师屡呈见解本呵之曰根尘不断如缠缚何师退而悲泣食寝俱废本怜其诚因语之曰此心包罗万象迷则生死悟则涅槃生死之迷固是未易驱斥涅槃之悟犹是入眼金尘常知般若如大火聚近之则焦首烂额惟存不退转一念生与同生死与同死自然与道相符脱使未悟之际千释迦万慈氏倾出四大海水入汝耳根总是虗妄尘劳皆非究竟师闻不觉悚然汗下一日有省趋告本曰印原撞入银山銕壁去也本曰既入银山銕壁来此何为师释然领解本因嘱曰善自护持复参虗谷陵古林茂东屿海月江印诸老咸以师子儿称之会清拙澄归国载师同返遐迩钦敬初出主甲州之慧林历迁八剎后住相州之建长一日示疾谓侍者曰时至矣可持觚翰来乃曰吾塔巳成未书额耳大书心印二字端坐而逝初门人欲畵师像预索赞语师作一圆相题其上曰妙相圆明如如不动触处相逢是何面孔世寿八十僧腊六十七云南苍山念菴圆护禅师大理人因读证道歌契入叚氏称为弘辨大师参中峰本师初号无念本以罗什捧钵永嘉无念无生之旨扣之师曰我之无念异平其所闻什师过在绝念不起永嘉过在任念自起X二皆有念也我无念者心体灵之湛寂不动如镜鑑像如灯显物未甞毫发隐也惟洞彻法源者颇测未易与缠情缚识者语也本深肯之为作无念字说后受印记而归广录称为护藏主焉师梦神授书法凡书字时右腕洞如水晶人号为玉腕禅师所着有磨镜法并手书证道謌行世安宁太华无照玄鑑首座初为座主善讲经论名着诸方遍游天下广涉两宗之门深有悟入参高峰妙为首座妙示寂再见中峰本复为第一座本有曰云南鑑讲主越万八千里路来两浙自相见至相别恰三年一日寻我客中夜话湖山间因举宗门下数段陈烂葛藤不觉咬断拇指临别匇匇不欲征其罪犯且放过一着有积劫尘劳忽吹尽黑龙潭下五更风之句师归滇为梁王所重开太华山大弘祖道门弟子数百得师心印者五人及灭度王亲至葬所奉全身塔于本山本闻师讣亲制文遣侍者往祭之其略曰我阅人之既多兮如无照者非惟今少于古亦稀我不哀无照之亡兮哀祖道之既坠而今而后孰与扶颠而持危对鑪薰于今夕兮与山川草木同怀绝世之悲也晋宁盘龙莲峰崇照禅师本州段氏子年十八礼云峰祝发峰示与狗子佛性话每以七日断绝思想疑之一日闻伐木声忽大悟遂游大方见空菴等一十八员善知识最后见天目本印可回滇建盘龙寺居X焉元至正壬午八月望诏众书偈跏趺而逝身体温软七日如生有彩虹贯天者三日至今肉身现在所建有六梵剎最崇丽焉般若诚禅师法嗣建宁府高仰山古梅正友禅师贵溪丁氏子依末山本受业后参绝学诚发明宗旨流寓江淮垂三十年思得佳山水结茅归隐慕武夷幽胜遂入闽初主南浦之天心元泰定天宝甲子建阳簿蒋德懋洎长者陈益宗舍园作菴迎师开山勅额大觉妙智室中每举狗子无佛性话钳锤勘验不少假借结制上堂仰山结制寻常活计眼里放光鼻孔黈气遇饥而餐遇困即睡诸方撒土扬沙高仰心空及第上堂九旬禁足又过一半心地未明如牵火钻光阴莫虗度了却闲公案平地无端捉得贼老僧出来为汝断解夏上堂九旬禁足特地成错三月安居无绳自缚布袋解开干坤寥廓放去若龟毛收来悬兔角试将两眼挂虗空一阵凉风生殿角小参月落山头惨云横谷口阴欲明生死事直见本来人还有会得本来人底么良久曰夜静不劳重借月玉蟾常住太虗中师生于元世祖至元乙酉寂于顺帝至正壬辰说法二十九夏住世六十八秋全身塔于本山智者义禅师法嗣杭州净慈德隐普仁禅师婺之兰谿赵氏子年十岁依宝石演说院秋潭受业十四祝发二十参方时了X然义弘大辨之道于智者寺师往叩机锋触发旋命侍香东阳主道场招师掌记复见南楚于双径分座说法元至正乙未出世西峰净土戊戌明高帝亲帅大师至婺州幸智者寺诏师主之甲辰迁净慈一日示微疾屈指计曰今夏五月矣左右曰然师曰八月八日最良吾将逝矣至期整衣端坐而逝世寿六十四僧腊五十有三会语录行世净慈林禅师法嗣杭州止菴德祥禅师本郡人与同菴俱为平山嗣德业风雅为时贤所重一日将涅槃众请说偈师忽倚座曰者一队噇酒糟汉我争如你何竟趋寂金陵天界同菴易道夷简禅师明洪武戊午主南屏净慈兵燹之余殿堂钟鼓为之一新父子继席传为盛事二十五年奉旨陞主大天界寺进院上堂毗卢遮那佛愿力周沙界一切国土中恒转无上轮者无上轮如何转去卓拄杖曰转也转也遂下座海门则禅师法嗣湖州弁山白莲南极懒云智安禅师嘉兴沈氏子出家海宁净妙谒天真发明别传之旨韬光晦迹交聘不赴晚居弁山之白莲示众万法归一无孔銕鎚当面掷一归何处抹过西天并州土青州布衫重七斤寒巖古木璚华春仁者殷勤问端的孃生鼻孔从来直倘然言下解知归九九方明八十一后退归净妙示寂塔于弁山所着有南极语要X华顶覩禅师法嗣处州福林白云智度禅师丽水吴氏子年十五从禅智空中假薙发习定楞伽菴越数夏出游七闽徧历诸方无可其意者旋还里筑室以居名福林后参灵石芝于净慈谒断崖义于西峰俱不契闻无见覩说法华顶往叩之曰西来密意未审如何覩曰待娑罗峰点首却向汝道师拟进语覩便喝师曰娑罗峰顶白浪滔天花开芒种后叶落立秋前覩曰我者里无残羹馊饭师曰此非残羹馊饭而何覩颔之遂服勤数载辞去覩嘱曰昔南岳受大鑑记莂后得马祖授以心法鍼芥相契不在多言弗掉三寸舌诳人须真正见解着于行履方为报佛深恩耳师佩服之复往长沙见无方普云居谒小隐元至正甲午还福林寻主龙泉普慈移茅山迁武峰明高帝洪武己酉诏征天下高僧建法会于蒋山师应诏会事戒严还至杭州居虎跑明年示微疾仍回福林沐浴更衣索笔书偈曰无世可辞有众可别大虗空中何必钉镢掷笔而逝寿六十七腊五十三阇维舍利五色齿牙数珠皆不坏建塔于院西天童一禅师法嗣杭州径山呆菴敬中普庄禅师台之仙居袁氏子依天童左菴芟染久之不契出游参了堂一于天宁一问何来师曰天童一曰冐雨冲寒着甚死急师曰正为生死事急一曰如何是生死事师以坐具作摵势X一曰敢来这里捋虎须参堂去一日室中举庭前柏树子话师拟开口一噼口便掌从此悟入初出世抚州北禅后迁云居明高帝洪武癸酉诏征天下高行沙门师应诏对扬称旨是年秋衔命祀庐山礼成诏主径山僧问如何是云居境师曰路转溪回空院静曰如何是境中人师曰太平时代自由身曰人境巳蒙师指示愿闻一句接初机师曰无毛鹞子贴天飞问路逢达道人不将语默对时如何师曰达道者方知曰和尚何得干戈相待师曰捉贼不如吓贼曰明眼人瞒他一点不得师曰情知你不是好心师甞勘僧曰近奉公文务要打点上座曰某甲不是奸细师曰也须勘过始得曰和尚莫倚势欺人师展手曰把将公验来僧拟议师便掌一僧曰久闻和尚有此机要师曰山僧失利一僧问承闻和尚有打点之机是否师熟视曰汝来自首那曰学人掀倒禅床去也师曰汝是甚处人曰高着眼师曰这依草附木底精灵师一日问新到我这里虎狼塞路荆棘参天上人到来有何忙事曰特来礼拜和尚师曰入门一句则不问脚跟下草鞋甚处得来僧拟议师便喝又问昨离何处曰庐山师曰不劳再勘师铲草次僧问者片田地几时刬得干净师举起锄头曰未审上座唤作甚么僧无语师抛下锄头曰这片田地几时刬得干净问骑虎头收虎尾中间事作么生师曰渠侬得自由曰只如古人道我也弄不出意旨如何X师曰入水见长人问九重天上承恩泽五髻峰头据祖关四海禅流齐侧耳愿闻一曲万年欢学人上来请师举唱师曰须弥顶上击金钟曰与么则过量人明过量事太平时唱太平歌师曰毫𨤲有差天地悬隔曰和尚远辞京国近到径山如何是不动尊师曰待钵盂峰𨁝跳即向汝道曰适闻疏中道千年枯木逢春一代昙华现瑞可谓诚实之言师曰汝用许多心识计较作么曰龙象筵开当此日等闲掣取锦标归师曰不是龙门客切忌遭点额僧请益师曰汝自己分上少箇甚么却来请益僧拟对师曰只知贪程不觉蹉路问如何是祖师西来意师曰钵盂口向天曰此是古人底师曰老僧用得恰好曰如何是奇特事师曰千年田八百主曰学人不会师曰至今将不去留与老农耕问如何是道师曰水落崖石出曰只如先德云山上有鲤鱼井底有蓬尘意作么生师曰见之不取思之千里上堂举云门曰平地上死人无数出得荆棘林是好手时有僧曰恁么则堂中上座有长处门曰苏嚧苏嚧师曰云门与么道云居则不然平地上活人无数入得荆棘林是好手忽有人出来说长说短拈拄杖噼嵴便打何故水流溼火就燥祸福无门惟人自召示众夫为宗师者不得巳垂示一言半句无非为学者抽钉拔楔解粘去缚譬如善舞太阿自然不伤其手近代据师位训学徒记持文字崇饬语言夸耀后世增长恶习不X知有自己出身之路如衣坏絮行棘林中不能自由少林直指之宗于此坠地良可痛伤汝辈行脚各须带眼莫教堕他网中出头不得只如古人道入此门来莫存知解若约山僧见处直饶知解顿忘犹是门外汉到这里须辨缁素始得珍重上堂触目不曾道运足安知路古人与么道大似劳而无功山僧见处也要诸人共知蓦拈拄杖卓一下曰但得雪消去自然春到来浴佛上堂真佛无形浴箇什么毗蓝园里妄见空华云门令行不到今日蓦拈拄杖召大众曰今日事作么生昆明池里失却劒曲江江上捞得锯卓拄杖下座上堂老僧开荒时于法堂基上掘得一箇鈯斧子久聚兄弟若有用得着者两手分付若是荷负不去老僧收得来着甚死急不如飏向擸𢶍堆头从他日炙风吹去也蓦拈拄杖卓一下曰鞭起銕牛耕大地谁能井底种林檎上堂举盘山示众心月孤圆光吞万象光非照境境亦非存光境俱忘复是何物洞山白光境未忘复是何物师曰二尊宿弄物不知名各与二十拄杖不见道见义不为何勇之有冬至上堂举洞山冬夜与泰首座喫果子次问曰有一物明如日黑如漆常在动用中动用中收不得过在什么处座曰过在动用中洞山令侍者掇退果桌师曰当断不断反招其乱若是径山见他道过在什么处便与掀翻果桌亦使洞山知有宗门上向爪牙今日儿孙不致寂寥虽然也须脚踏实X地始得拈拄杖曰不向蓝田射石虎何人知是李将军卓拄杖下座上堂一迷一切迷一悟一切悟一暗一切暗一明一切明所以道具足凡夫法凡夫不知具足圣人法圣人不会圣人若会即同凡夫凡夫若知即同圣人到这里尘劳烦恼菩提解脱缚作一块且道非非想天即今有几人修因证果拈拄杖曰一年三百六十日一日日从今日始拄杖子亦从今日始卓拄杖曰击碎三元三要门普天匝地清风起上堂举玄沙因鼓山至画一圆相山曰人人出者箇不得沙曰情知你向驴胎马腹里作活计山曰和尚又作么生沙曰人人出者箇不得山曰和尚为甚恁么道得某甲恁么道不得沙曰我得你不得师曰玄沙与鼓山难兄亦难弟若要出得者箇总欠悟在雪窦曰只知贪观白浪不知失却手桡缁素眼何在蓦拈拄杖画一画曰一把柳丝收不得和烟搭在玉阑干浴佛上堂举药山因遵布衲作殿主浴佛次乃问曰汝只浴得者箇还浴得那箇么遵曰把将那箇来山休去师曰药山能纵不能夺布衲能夺不能纵总未具超宗眼在黄龙南曰二尊宿一出一入未见轮赢三十年后不得错举早是错下名言径山见处也要诸人共知今日殿中普请浴佛者箇那箇不得动着杓柄到手更莫颟顸击拂子曰将此深心奉尘剎是则名为报佛恩成祖永乐癸未十月二十三日示寂于不动轩世寿五十八僧腊四十五阇维X烟焰所至舍利如贯珠塔于凌霄之阳寿昌源禅师法嗣明州天童元明原良禅师宁海周氏子初住瑞巖后迁天童有侑宏智辞塔曰呜唿山不让尘故能成其高海不让流故能成其深师非宿备六度万行之愿轮则曷由树斯大法之功于古今圣人出兴作百世师千载一时惟师得之巍巍窣堵镇兹东谷洞上一宗真规始复昭告菲词深勒崖谷愿师再来为法作则天界信禅师法嗣温州江心觉初慧恩禅师久依孚中信信居护龙河上师甞分座说法后信示寂师出世建业之圣泉次迁永嘉雅山未几江心虗席郡守疏请师主之凡见人参叩便高声示之曰休去歇去有再问则以棒趂出所着有三会语录径山悦禅师法嗣越州慈谿定水见心来复禅师南昌丰城王氏子生而颕异自幼有脱尘志元至正壬午祝发于邑之西方寺走双径谒南楚久之乃得证入命掌内记无何避兵会稽遂主慈谿定水焕然起废以干戈间阻不能省母作室于㵎东名蒲菴取陈尊宿义后迁鄞之天宁杭之灵隐示众举城东老姥不欲见佛因缘颂曰佛身光现紫磨金大地羣灵悉共钦两眼生来不愿见老婆真有丈夫心举文殊维摩各说不二X法门颂曰妙喜天中问疾过机先勘破老维摩剎尘常说虗空听一默相酬早是多举文殊令善财採药颂曰是药拈来会得么神方不必问耆婆若言杀活全工巧大地羣生病转多举马祖遣人送圆相上径山颂曰缄回特地谢殷勤海月山云见处亲莫怪南阳太饶舌干坤谁是不疑人举僧问马祖离四句绝百非颂曰一幅冰绡五色新玉梭巧织凤池春鸳鸯绣出从君看不把金鍼度与人举百丈侍马祖游山野鸭子飞过颂曰野鸭羣飞过去忙马祖见处只寻常直饶扭得鼻头破也是丧车后药囊举石巩张弓接三平颂曰石巩何曾解挽弓还他有力获全功蒿枝不用施金镞射透须弥百万重一弓两箭了平生未发机先毒巳萌杀活要须亲破的扣弦三下是虗声举灵云见桃花玄沙未彻颂曰尽向长安踏早春紫骝随处逐芳尘年年歌管东风里解识桃花有几人明高帝洪武戊申以高僧征召至京赐食内庭慰劳优渥适建钟山大会勅师陞座说法复命蜀王椿从师问道师答蜀王问参禅法要曰禅宗正脉以心传心单提径示直接上根不涉言诠不存知解如击石火似闪电光见即便见了即便了得即永得一闻千悟获大总持用而无尽体不可穷若乃展转思量取舍分别悉属邪禅邪道非菩提智生死到来总用不着是则参须实参悟须实悟良由自证非假他求所以达磨西来不立文字直指人X心见性成佛谓之教外别传其接二祖可大师祇是点示心体使之自悟及征所得乃曰了了常知言不可及达磨方与印证曰即此是自性清净心更勿疑也当时二祖所言知字正是亲证心体葢心是名以知为体此知乃灵知之知具含众妙性自神解不借缘生不因境起不是作意运想思虑而知直是真净明妙虗彻灵通徧应无穷了然常知众生由迷此知即起我相若了此知剎那成佛大抵互古互今通凡彻圣别无异法惟是一心此心即法法外无心此法即心心外无法岂不见文殊师利告妙德菩萨言三界之中以心为主能观心者究竟解脱不能观者究竟沈沦首楞严经亦曰众生迷闷背觉合尘故发尘劳有世间相我以妙明不生不灭合如来藏而如来藏惟妙觉明圆照法界是故于中一为无量无量为一小中现大大中现小不动道场徧十方界身含十方无尽虗空于一毫端现宝王剎坐微尘里转大法轮是知欲证菩提即心而巳离心无佛离佛无心了了识心惺惺见佛此实妙明真觉圆照无碍非智可测惟证乃知大凡参学日用心体不明为境所转妄生颠倒心体若明如昼见色分明无惑故先德曰若心驰散即当摄来令住正念其正念者当知惟心无外境界即便此心亦无自相念念不可得故又曰迷时人逐法悟了法由人葢迷时是执心为境被境所夺法有千差悟时是了即境即心尘尘合道法法全X真出没卷舒一切由我为是从上巳来禅门相传单提直指总无许多言解但了即心是佛顿绍祖位便坐觉场如迦陵鸟在殻而声压羣禽似好坚树出地而高升众木且如大乘顿教顿修之人一念不生即名为佛岂论积功累德劫号次第而后为证果哉葢一切众生心本是佛以妄念起故乃为众生若一念妄心不生何为不得佛又如华严经曰佛子无一众生不具如来智慧但以妄想执着而不证得若离妄想则一切智自然智无碍智即得现前此吾祖所谓圆解圆修一超直入而功高累劫者岂诳语耶但今时人多信不及见不亲行不到若信得及见得亲行得到昼夜心无间断寤寐一如返照灵源直性显现无法不达无理不融自然应用普周纵横任运到者田地不愁佛不解语虽在生死常入涅槃虽处尘劳当居净剎念念释迦出世步步弥勒下生菩提不修而自成烦恼不断而自除境智双泯情谓俱忘当体即真一心不动今殿下宿具正信佛法缘熟识诣见超心体巳明有大力量不用堆堆兀兀竟日穷年但只圆解圆修于出入起居语默动静乃至应事接物发号施令一切处一切时念起即觉常觉不昧澄虑忘情久而自契此三祖所谓虗明自照不劳心力又曰不离当处常湛然觅即知君不可见于此直下荐得彻去则是无为而为无修而修无得之得无功之功无证之证最为切当最为省要昔闽王请罗山闲X开堂演法山陞座方收敛僧伽黎乃曰珍重便下座闽王近前执山手曰灵山一会何异今日看他罗山作家不假言说而闽王天鉴自出常情后来洞山聪曰罗山忍俊不能禁大展家风吼一音纸墨如山书莫尽衲僧休向义中寻此古人直捷指示处宗眼明白与众不同正所谓相逢不拈出举意便知有岂在扬眉瞬目鼓唇动舌耶贫僧恁么忉怛早是畵蛇添足曰月凟睿听然蒙赐问不容缄默冀国政之暇大圆照中少加垂覧亦见灵山宿愿不忘祖道不胜至幸也复答晋王问禅要曰二月二十日敬奉令旨示谕佛法自心所得者敢不披露愚衷僭陈万一殿下以菩萨应身乘愿再来弘护佛法善世利生于统理国务之暇常切究竟佛祖一大事因缘此实不忘本愿故也但于日用放舍诸缘休息万念念起即觉常觉不昧行住坐卧饮食起居应事接物看得力不得力勿随事物转涉他机境葢世间万事万理皆出于心心若了时无法不了所以曰心生则种种法生心灭则种种法灭故知心无自性缘起即空不用多工最为省要法华经曰治世语言资生业等皆与实相不相违背华严经曰不坏世间相而成出世间法先德曰一切善恶都莫思量自然得入清净心体此乃佛祖直指示人处若日用工夫目前事物莫管他是善是恶是逆是顺是净是秽譬如宝鑑当台洞照研丑物来即应物去不留不要起一念分别拣择心亦X不要问他静时闹时苦时乐时尽与尽力真实做去若到无理会处却是好消息便与一时放下忽然知解两忘人法双泯即是大休歇大自在大安乐时节也昔有国王问波罗提尊者曰何者是佛尊者曰见性是佛王曰师见性否尊者曰我见佛性曰性在何所尊者曰性在作用王曰若当用时几处出现尊者曰若出现时当有其八王曰其八出现当为我说尊者即曰在胎曰身处世名人在眼曰见在耳曰闻在鼻齅香在舌谈论在手执捉在足运奔徧现俱该沙界收摄在一微尘识者知是佛性不识唤作精魂此便是究明自性底榜样殿下宿具般若种智必能照了奚俟鄙言惟大圆镜中以心印心羣生幸甚佛法幸甚后坐党被逮受刑时年七十余矣物论哀其无辜呜唿其定业若是耶所着有蒲菴集及蒲菴外集行世灵隐明禅师法嗣杭州净慈休菴无旨可授禅师台之临海李氏子年十二从季父沙门仲智于石门寺十九得度为大僧参普觉于灵隐问答之顷疑情顿释元至正丙戌出世台州安圣阅五年迁隆恩又二年补真如明年行宣政院选主龙华一坐十三夏明洪武癸丑杭之中竺以府侯之命请师主之至则净慈诸耆旧相与力争屡却不听不得巳强居二载挝鼓告退一日示疾召左右曰吾逝矣左右进觚翰师麾去曰吾宗本无X言说泊然而寂世寿六十九僧腊五十火浴齿牙贯珠不坏设利光莹色如金晶其徒敛诸不坏并遗骼归龙华塔而藏焉南岳下二十四世伏龙长禅师法嗣苏州邓尉万峰时蔚禅师温州乐清金氏子襁褓中见僧即微笑合掌年十三从演庆昇受业便知有向上宗乘十六得度十九至杭受具戒参虎跑止岩岩令参不是心不是佛不是物话遂往明州达蓬山佛趾寺侧卓菴昼夜力参一日闻寺主举沩山踢倒净瓶公案蓦地触发说偈曰颠颠倒倒老南泉累我工夫却半年当下若还亲荐得如何不进噼胸拳遂往谒无见覩于华顶覩嘱师住山仍返达蓬单丁十载后闻伏龙长提唱直造叩见长曰将什么来与老僧相见师竖起拳曰者里与和尚相见长曰死了烧了向何处安身立命师曰沤生沤灭水还在风息波平月印潭长曰莫要请益受戒么师掩耳而出明日普请砍松次师拈圆石作献珠状曰请和尚酬价长曰不值半文钱师曰瞎长曰我也瞎你也瞎师曰瞎瞎即呈偈曰龙宫女子将珠献价值三千与大千却被旁观人抉破谁知不值半文钱长谓左右曰蔚山主颇有衲僧气息遂命居第一座一日长陞座举无风荷叶动决定有鱼行师出众震声一喝拂袖便出乃卓菴于兰溪之嵩山凡九载长尝寄偈曰郁郁黄华X满目秋白云端坐碧峰头无宾主句轻拈出一喝千江水逆流三为手书招之爱重弥至旋𢌿以法衣顶相僧问如何是嵩山境师曰四面好山擎日月一湖秋水浸青天曰如何是境中人师曰三仙描不就终不与君传问如何是目前事师曰眉毛眼上横曰莫是他安身立命处也无师曰错认定盘星二僧参师问那里来僧曰陇西师曰我闻陇西有鹦鹉是否僧曰是师曰还会吟诗作赋么僧曰会师曰会吟什么诗试道看僧无对师便打曰妄语汉汝不从陇西来复问第二位道看僧作舞势师曰是即是争奈口口不同自代曰上大人丘乙己开堂拈香毕乃曰千圣难明不了因递代相传古到今今日嵩山重举似銕树花开别是春向无影树下打眠宏开饭店于虗空背上经行大阐宗乘尘尘剎剎全彰物物头头合辙击碎魔王窠臼断送衲子命根不作奇特商量不作元妙解会直得净名杜口共赞昇平巖头密启咸宣至化正与么时祝圣报恩一句作么生道一片定光辉宇宙直教万国奉君恩上堂舒两手曰大开方便门便从这里入复握拳曰闭却牢关说家里话且道不开不闭一句又作么生良久敛僧伽黎下座上堂三世诸佛如是说历代祖师如是说天下老和尚如是说嵩山亦如是说若有不如是说者与他三十棒若有如是说者亦与他三十棒何故卓拄杖曰嵩山门下令不虗行上堂月头是初一X光明渐渐出月尾是三十光明何处觅假饶老释迦也道拈不出拈得出万事毕有人道得出来道看如无嵩山与诸人露箇消息展两手曰我见灯明佛本光瑞如此后游姑苏邓尉喜其山水盘结遂驻钖焉未几四众咸集成大伽蓝名曰圣恩明高帝洪武辛酉正月二十九日集众曰老僧时节至矣即说偈曰七十九年一味杜田悬崖撒手杲日当天语毕泊然而寂奉全身󰢍于院西塔曰永光世寿七十九僧腊六十杭州天龙水菴无用守贵禅师婺之甄氏子十八岁往投里之康侯山芟染泰定间游浙西适值千巖长居龙华师叩之默有所契龙华去天龙密迩大道平力图起废挽师与长主之会长去乌伤师与俱焉元至正丙戌复谒中峰羣疑顿释旋退居嘉禾一夕梦大道曰我巳弃人间世师惊疑拏舟访之由是复主天龙辛丑八月一日忽索笔书偈曰一蜗臭殻内外秽恶撒手便行虗空振铎天龙一指今犹昨掷笔而逝行省丞相达识銕木尔为主后事筑慈济塔院于天龙西冈奉全身󰢍焉师生平不畜长物寒暑一衲律身甚严尝堕一齿弟子函椟中生舍利五色世寿七十有二僧腊五十有五松江府华亭松隐唯菴德然禅师里之张氏子幼从无用贵祝发徧叩诸方未有所契后于千岩会中闻上堂语豁然悟入甞见石屋珙谓师曰子缘当在华X亭因书松隐二字授之师遵悬记归里筑室于郭滙之阳遂名松隐足不踰阃者三载甞剌血书华严有天花满庭之异感居民为建宝坊洎千岩迁化众请师继席开堂日僧问远离松水来据龙峰海众临筵请师祝圣师曰万年松在祝融峰曰祝圣巳蒙师指示列祖家风事如何师曰冬到寒食一百五曰莫便是和尚为人处也无师曰斧头是銕作曰恁么则龙门无宿客也师曰早巳点额曰若不登楼望焉知沧海深师曰你道老僧眉毛有几茎曰一堂风冷澹千古意分明师曰蹉过不少问承师有言向上一路千圣不传还端的也无师曰那里得这消息来曰卖金须遇买金人师便喝曰金屑虽贵落眼成翳又作么生师曰好向绣湖湖上看月明夜夜散金波曰三十年后此话大行师曰杜撰禅和如麻似粟曰大众证明学人礼拜师乃曰第一义谛巳被东白和尚一槌击碎了也未免向第二义门露箇消息山僧数年搓得一条龟毛索子今日拈来将三世诸佛西天四七东土二三天下老和尚鼻孔一串穿却了也且道山河大地草木丛林森罗万象有情无情甚处得来良久曰莫将闲学解埋没祖师心复举三圣道我逢人则不出出则便为人兴化道我逢人则出出则不为人师曰这两箇老汉同门出入宿世冤家一人向孤峰顶上卧月眠云一人向十字街头扬尘簸土点检将来二俱漏逗各与三十拄杖且道新龙峰与么X提持是赏渠是罚渠蓦拈拄杖卓一卓曰天上有星皆拱北人间无水不朝东上堂日可冷月可热众魔不能坏真说有来由无途辙六月炎炎撒冰雪文殊无处着浑身普贤特地呈丑拙是真说非真说若无闲事挂心头便是人间好时节喝一喝谢藏主维那上堂天无门地无户俊快衲僧一任来去藏里摩尼照彻十方洞里桃花千葩竞吐假劫外之春风应今时之律吕海神夜半看鲛珠眼光挂在扶桑树喝一喝结制上堂煖气相接正在斯时深深冷灰里拨着星儿之火向死柴头上发机燎起互天烈焰烧却舜若多神面皮敢问诸人作么生回避掷拄杖下座上堂今朝是初一龙象如稻麻有事与无事归堂去喫茶上堂达磨西来不立文字直指人心见性成佛大众作么生说箇见性成佛底道理良久曰幸无是疮勿伤之也结制上堂蜡人为验始于今日九十日中推功辨的黄面老瞿昙结住布袋头百万人天咸皆受屈松隐结制总不恁么以手作摇橹势曰山僧即今驾无底銕船普请大众同入大圆觉海游戏去也喝一喝曰看取定南鍼岁旦上堂元正启祚万物咸亨蓦拈拄杖曰拄杖子昨夜抽条今朝吐蕊华开五叶香徧大千且道还当得新年头佛法也无卓拄杖一下喝一喝腊八上堂明星一见出山来刚道孃生两眼开不是髑髅干得尽争知春色上桃腮上堂德山棒临济喝拈放一边诸人X脚跟下道将一句来以拄杖画一画曰毗婆尸佛早留心直至如今不得妙示众佛是众生界中了事汉众生是佛界中不了事人若欲决了此事但向十二时中四威仪内折旋俯仰与人酬酢处看是什么道理忽尔妄想灭知见忘突出自家一段光明洞彻十虗无丝毫隔碍始知佛与众生本性平等一身清净多身清净一世界清净多世界清净无一尘不是真如境界无一剎不是解脱道场所以永嘉道一月普现一切水一切水月一月摄诸佛法身入我性我性同共如来合斯言岂欺我哉示医士话头一则耆婆药大藏诸经和剂方抹过二途开口笑不劳鍼砭起膏肓化灯油劫初一点光明种勐烈工夫拶出来泻入碧瑠璃里去三千诸佛笑颜开坐禅铭参禅的的非细事贵在当人发真志真志不发愿不坚决定茫茫堕生死古德垂慈何大切教人参元要直截话头一则重千钧尽力提持须勐烈进前退后知几回恰似冰炉炼生銕冰炉炼銕真箇难竭尽精神岂容歇蓦然一拶火星飞面门簉破通身热钳鎚妙密始见真手兮眼兮用处亲就中炼出吹毛利干将镆鎁争比伦耿耿寒光耀空碧在在处处兴家国外道天魔尽丧魂銕额铜头俱失色古今库藏无此珍天上人间何处觅殷勤为报参元人趂此后生须努力明高帝洪武以有道征未几以病还尝曰学佛法人无徒恃见地一知半解济得何事顾力行何X如耳戊辰四月十四日示寂塔全身于松隐婺州清隐兰室德馨禅师义乌方氏子年二十四投伏龙祝发执侍数载复徧参诸方久之归觐会千严迁化元至正壬辰乃结茅城西榜曰清隐后圣寿虗席四众请师主之苏平仲甞过访寒温之外不措一辞苏曰千巖老师见客口如悬河娓娓不倦师今默然何也师曰道无隐显焉有语默昔吾先师未甞不言然而未甞言今吾未甞言然而未甞不言也苏乃击节称赏明高帝洪武壬子十一月十四日示微疾集众诀别端坐而逝留龛七日颜色如生茶毗五色舍利无数世寿七十僧腊四十有六金华华山明叟昌菴主本郡浦江人缚茅于里之华山往谒千巖示以入道旨要旋归昼夜孳孳不怠一日忽辞众说偈曰生本无生灭亦无灭撒手便行虗空片月语毕端坐而逝时明高帝洪武丙辰十月三日也江宁天王山般若法秀禅师甞居婺之圣寿为第一座元大德末栖迟此山至正甲午明高帝渡江单骑入山与话相契时遣缪总制者送供焉师久之游庐山莫知所之而所居佛龛亦无矣洪武丁卯上忆其事诏工部侍郎黄立恭谕之曰朕渡江来曾谒法秀禅师与语卓有识见今其亡矣尔可选一办道僧即旧地重新创见一菴以见朕意立恭乃举僧绍义引见受命而去于其山莲菂上立菴赐名般若禅院左X春坊趋济作般若禅院记纪其事甚详古梅友禅师法嗣润州金山慈舟济禅师西竺作礼曰某甲拏得贼来请和尚决断师曰赃在什么处竺拍案一下师复往征诘复曰诸佛不说列祖不传除却摇唇鼓舌瞬目扬眉还我到家一句来竺默然师曰去圣时遥尚有此子善自护持一峰宁禅师西竺呈见解师为勘验示偈曰青山叠叠雨蒙蒙师子金毛拨不通我也自知时未至十回放箭九回空弁山安禅师法嗣杭州正传院祖庭空谷景隆禅师姑苏洞庭鼋山陈氏子初见嬾云安开示法要后于虎丘礼石菴祝发会菴迁灵隐师相随七载因往天目礼高峰祖塔憩钖岁余忽有省入复造安求证安为助喜后住碧岩僧问如何是佛法的的大意师曰此问最亲切曰觌露堂堂时如何师曰途路未为真曰南人如问雪我道是杨花师曰唤钟作瓮又争得晚年于西湖修吉山卜地为生圹筑室以居名曰正传塔院复自制塔铭其略曰呜唿死生一梦骨塔奚为葢表佛法流芳灵踪不断即幻明真以致佛祖命脉源远流长矣幻身虽灭佛性不迁后之来者见窣堵崚嶒峰峦苍翠鸟鸣乔木泉泻幽巖不驰外境不执内心尽忘爱恶陶然泰和始知法界为身虗空为口万象为舌X昼夜说法未甞间断于此见得明透得彻如醉忽醒廓然领悟便见佛祖不曾涅槃老僧不曾圆寂大圆镜中觌面相见西来祖意两手分付大千沙界自他不隔于毫端十世古今始终不离于当念嬾云和尚是景隆受业师之受业师景隆心法受印可于嬾云即南极安禅师也得临济正传二十世上泝天真则无极源雪巖钦前后嗣法亦无定规前嗣后者阿难嗣迦叶后嗣前者兴化嗣临济理贯古今诣实为至铭曰廓周法界空荡无涯羣灵昇坠恒无巳时佛祖垂应为导为师宿膺微幸值斯化仪不善弘道随力所宜卒于武林骨窆山崖窣堵奠安山同寿期以幻归幻有为无为成住坏空斯道坦夷正统癸亥春景隆五十二岁着师所着有空谷集尚直尚理编福林度禅师法嗣金陵天界古拙俊禅师姑苏松陵人年十三往越州日铸寺出家十五岁祝发受具戒首谒石屋珙次见三衢嬾牧得禅定工夫复往叩古梅于高仰礼拜起即依实供通梅打趂出如是三度被打遂结伴归里立限壁观九年每三年燃一指历燃三指一日忽然瞥地乃往参福林法战相契遂留首众时年二十八矣众推出世师遁迹出山留偈曰半载相依唱祖机几番谈道奉严威出山便说归时路又是重添眼上眉韬光巖壑三十余年有平生最爱隈岩谷三十年来嬾送迎之句明高帝洪武间奉旨剃度千僧至X繁昌众请东庐山开堂普说示众禅之一字亦是强名云何曰参在信而巳拟议即乖开口即错若是发心不真志不勐利者边经冬那边经夏今日进前明日退后久久摸索不着便道佛法无灵验却向外边记一肚抄一部如臭糟瓮相似是这般野狐精直饶到弥勒下生有甚交涉真正道流若要脱生死须透祖师关祖关透生死脱不是说了便休要将从上诸祖做箇样子赵州四十余年不杂用心为什么事长庆坐破蒲团七箇为什么事香林四十年方成一片为什么事乃至历代真实践履尅苦励志为什么事山僧今日口喃喃地引古验今为什么事诸禅德既有从上不惜身命积功累德妙悟亲证底样子何不发大勇勐起大精进对三宝前深发重愿若生死不明祖关不透誓不下山如是发愿之后截断千差路头不与万法为侣向长连床上七尺单前高挂钵囊壁立千仞宽立限期急下手脚尽此一生做教彻去若办此心决不相赚我今为汝保任此事终不虗也成祖永乐丁亥复奉旨于天界终老焉南岳下二十五世万峰蔚禅师法嗣苏州邓尉宝藏普持禅师继席圣恩为第二代万峰付偈曰大愚肋下痛还拳三要三元绝正偏临济窟中师子子灯灯续焰古今传后示寂塔于万峰之侧武昌九峰无念胜学禅师随州应山陈氏子年九岁X从宝林无极受业初谒无闻示万法归一一归何处话遂入嵩山苦心研究一日有省述偈曰数载东山昏雾蒙凭栏终日待晴空夜来忽起霜天月万象全彰一镜中由是奋志徧参后抵姑苏见邓尉蔚于喝下领旨蔚付偈曰五派传来临济宗入门一喝露全锋老婆心切能容易试看泥蛇化作龙后回宝林道风遐着继住九峰明高帝洪武壬戌孝慈皇后宾天楚王延聘诸山名衲集于洪山见师道容惊异特留邸舘请问法要高帝闻之召见便殿赐坐应对称旨礼遇优渥欲留主京剎师力辞命中官送还九峰丙子御制怀僧无念诗文一轴并缄松实松华命中官賷送山中谕慰淳切敕曰前者僧无念戒行精于皎月定慧稳若巍山暂来一见此去常怀怀之不巳兹特遣人就见賷有松实松华之供兼以诗文劳之师亦以偈进曰万机之暇究真元百草头边佛祖禅毛孔徧含尘剎土毫端现出性中天定回坐看云横谷行乐闲观石涌泉林下衲僧何以报祝延圣寿万斯年中官回奏上大悦成祖永乐甲申三月二十九日集众说偈曰世尊七十九无念八十年踏翻华藏海依旧水连天泊然而逝奉全身塔于师子岩谥清福广慧禅师遣官致帛命词臣撰塔铭海舟普慈禅师苏州甞熟钱氏子幼出家破山听楞严至但有言说都无实义处有疑往参万峰问伹有言说都无实义如何是实义峰噼头两棒拦胸一踏X曰只者是师起四是即是太费和尚心力峰然之付以偈曰龟毛付嘱与儿孙兔角拈来要问津一喝耳聋三日去箇中消息许谁亲居士沈贯问修多罗教如标月指若复见月了知所标毕竟非月此理如何师举手曰指耶月耶士罔措师拍案一下士释然有省果林首座僧参次师掷下蒲团曰汝试道看僧曰只此消息本无言说破蒲团上地迸天裂师曰且道裂箇什么僧拟议师便打金山济禅师法嗣建昌黄龙寿昌西竺本来禅师崇仁裴氏子七岁出家十三参一峰宁执侍七载一日忽有省偈曰几年外走丧真魂今日相逢迥不同身伴金毛石师子回头吞却銕崑崙峰寂走见慈舟于金山礼拜起便问某甲拏得贼来请和尚断舟曰赃在何处师拍案一下舟便喝复举香严上树话反覆征诘遂承印可初住劒江寿圣宁藩致书聘师三往返不赴仅答问道书授慧光普照顿悟圆通之号明成祖永乐乙酉众请开法寿昌上堂天日高明暑渐隆榴花喷火耀庭中衲僧眼里真机露无位真人觌面逢直下知端的拟议隔千重要达己躬事黄龙最上峰小参了了了一片长空光皎皎休休休云自高飞水自流豁眼通身无向背十方沙界任遨游后住闽之杉关重开福田壬寅十月八日忽索笔书偈曰这箇老乞X儿教化何时了颠颠倒倒只随流是圣是凡人莫晓咄来来来去去去海湛空澄风清月皎书毕趺坐而逝世寿六十八僧腊五十五奉全身于法堂供养天界俊禅师法嗣东普道林无际明悟禅师蜀之安岳通贤镇莫氏子年十二弃家初未遇人习禅定工夫后参楼山清清举赵州无字话师当下有省自此靠箇无字如一座须弥山相似行住坐卧常在定中一日坐次忽然光明洞照无一毫可得占偈有虗空包不住大地载不起之句西江悟首座指见无念会念谢世遂参古拙俊礼拜次俊谓侍者曰这僧有福德相拈拄杖靠椅坐命师供说行脚师为直叙俊曰你且去我不知你者样工夫一日复上方丈俊震声一喝拈拄杖作打势师呈身就棒俊曰我棒头有眼不打这般死汉拽拄杖便出师拱立不动俊复还坐蓦札问曰大地平沉你在什么处师曰全露法王身俊曰万法归一一归何处速道速道师曰不道俊曰因甚不道师曰亘古亘今俊曰亘古亘今即且置你在西州什么物恁么来师不语良久俊曰哑子得梦向谁说一日俊为更号无际师曰恁么则无际亦未在天下老和尚尽向这里成道历代祖师尽向这里成佛即今有说佛说祖底出来尽教遣出门去不如某甲这里齁齁打睡俊笑曰这汉此后不受人瞒去也师甞有走马灯偈曰团团驰走不停留无箇明人指路头灭却心X中些子火刀鎗人马一齐休门下法嗣七人有付法偈曰我无法可付汝无心可受无付无受心何人不成就杭州虎跑性天如皎禅师四明周氏子七岁患膓痈医剥生蟾蜍以治师见惕然曰物我皆命奈何害之夺而纵去父母奇之曰此佛种也乃命出家从正菴中芟染后谒古拙俊一夕推帘见月有省乃曰元来恁么翌旦趋见俊便震声一喝俊曰如贫得宝耶师曰宝即不得得即非宝俊曰凭何如是师趋前问讯叉手而立俊曰还我向上一句来师便掩耳而出复呈偈曰午夜推帘月一湾轻轻踏破上头关不须向外从他觅只么怡怡展笑颜俊为助喜度岭至西坑筑菴影不出山者二十年明宣宗壬子赴武林虎跑请临终示众曰文章佛法空中色名相身心柳上烟惟有死生真大事殷勤办了莫迁延大众且道如何了办良久曰吾今无暇为君说听取松风㵎水声语毕而逝奉全身塔于菴左寿七十河南伏牛物外无念圆信禅师金台高氏子出家受具首见无际于隆恩有省归牛山结茅三载复诣繁昌参古拙俊俊问何处来师曰牛山俊曰人在者里牛聻师曰觌面不相识全体露堂堂俊曰虽然怎奈头角不全在师曰某甲今日山行困俊复拈起竹篦曰唤作竹篦则触不唤作竹篦则背上座作么生师曰有劳神用俊曰未在更道师便进前夺竹篦掷于X地俊轩渠大笑师曰某甲罪过便作礼俊乃抚而印之师菴居三十载开法伏牛示众僧问如何是即心即佛师曰富儿易娇曰非心非佛又作么生师曰穷坑难满僧沈吟师乃曰若道即心即佛大似好肉剜疮若言非心非佛何异灸疮加艾直饶道不是心不是佛不是物也是平地喫交且道毕竟如何良久曰坐来拭几添香火粥罢唿童洗钵盂何密菴居士法嗣杨州素菴田大士世为江都名族以弟子员屡试不第遂一意空宗勐力参究时何密菴太守唱道东南士为入室高弟钳锤久之顿付心印士乃手握竹篦勘验僧徒四方来学无不仰素菴为现在古佛通国称田大士而不名僧问补陀路向什么门出士曰上座即今从什么门入僧曰抑勒人作么士曰看脚下僧擡头进前三步士曰错僧便退后三步士曰且道是你错是我错僧曰未举巳前早知错了也士曰正好喫棒僧无语士曰若到诸方分明举似示众近来笃志参禅者少才提箇话头便被昏散二魔缠缚殊不知昏散与疑情正相对治信心重则疑情必重疑情重则昏散自无示众大海不宿死尸虗空不着五色火聚不藏蚊蚋无住法中不立迷悟如今参禅的将光影门头自相覆却入地狱如箭射示众举张九成居士谒善权清禅师问曰此事人人本具箇箇圆成是否清曰然士曰因甚某甲无箇入处清X出袖中素珠示之士俯仰无对清复袖之曰是汝底拈取去才涉思惟即不是汝底士悚然一夕如厕究柏树子话忽闻蛙声即有契入今日举扬箇事汝诸参学人切莫作谈元说妙会亦莫作思惟卜度会到那及时及节去处自然㘞地去也且道时节一句又作么道僧诵经次士问诵什么经曰法华士曰法华经六万字那箇字有眼僧罔措士便打僧入门便拜士喝快走僧再拜士曰你讨什么碗僧喝士便掌士居城之田家巷以宅为菴四方参扣之士日拥座下一日与众禅人茶话忽然掷盏合掌别众而逝松隐然禅师法嗣道安禅师矢志砺行有乃父风常行般若三昧明永乐丙申示寂遗偈曰不会掘地讨天也解虗空打橛惊起须弥倒舞海底虾蟇吞月踏翻生死大洋说甚沤生沤灭世寿七十七五灯全书卷第五十八X五灯全书X卍XXX五灯全书卷第五十九京都圣感禅寺住持僧编辑京都古华严寺住持僧较阅进呈临济宗南岳下第二十六世邓尉持禅师法嗣杭州东明虗白慧旵禅师湖广王氏子父为丹阳税课司遂家焉幼颕悟不类常儿年十四往从妙觉湛然受业一日怍务次然问汝在此作什么师曰切萝卜然曰你只会切萝卜师曰也会杀人然引颈师曰降将不斩然异之会然迁抚之疎山师闻唯菴唱道松隐将往见至一小菴自誓曰此行若不彻证决不复回一定六日忽举首睹松豁然有省遂返昼夜危坐端如銕幢诸方因号旵銕嵴后抵姑苏邓尉谒果林指令参宝藏持具述悟由持曰佛法如大海相似转入转深那里泊在者里一日室中侍立次持问心不是佛智不是道汝云何会师向前问讯叉手而立持呵曰汝在此许多时犹作者般见解师遂发愤寝食俱废至第二夜蓦然彻证述偈曰一拳打破太虗空百亿须弥不露踪借问个中谁是主扶桑涌出一X轮红持笑曰然虽如是也须善自护持时节若至其理自彰师受嘱辞去于天目之平山堂结侣坐千日长期期满至昭庆受具后游安溪古道山峯峦秀拔遂有终焉之志一住三十载影不出山道风远播宿衲争趋座下拓基营缮成大精蓝明宣宗宣德乙卯敕额东明禅寺复命度僧以奉香火檀施委积师复捐余赀重修净慈大殿英宗正统辛酉六月一日忽集众叙谢诀别众请偈师曰一大藏教无人看着争用得者几句闲言语跏趺而逝茶毗舍利无筭塔于本山东坞世寿七十腊五十有五国子监祭酒胡公濙为之铭寿昌来禅师法嗣建宁府天界雪骨会中禅师大阐通参次师问从何处来曰逼塞虗空都无来去师曰既无来去阿谁拕皮袋到者里曰内外俱空皮袋何有师曰如何是祖师西来意曰西来岂有意耶师曰腊月三十日到来向何处安身立命曰信脚踏翻干坤独露师乃示以偈曰的是金毛亲出窟法轮掉转入廛来一声蓦地遥空吼野犴闻之脑裂开东普悟禅师法嗣舒州投子楚山幻叟荆壁绍琦禅师蜀之安唐雷氏子年九岁从玄极通受业首参无际悟一日闻板声有省复徧叩月溪海舟诸老咸称赏之明英宗正统癸亥再参悟悟问数年以来在什么处住师曰廓然X无定悟曰有何所得师曰本自无失何得之有悟曰者是学得来底师曰一法不有学自何来悟曰莫落空耶师曰我尚非我谁落谁空悟曰毕竟事作么生师曰水落石出雨霁云收悟曰莫乱道只如佛祖来也不许纵尔横吞藏海现百千神通到者里更是不许师曰和尚虽则把住要津其奈劳神不少悟拍膝一下师便喝悟曰克家须是破家儿恁么干蛊也省力师掩耳而出至晚复召师诘曰汝将平昔次第发明处说来看师从实具对悟曰还我无字义来师呈偈曰者僧问处偏多事赵老何曾涉所思信口一言都吐露翻成特地使人疑悟曰如何是汝不疑处师曰青山绿水燕语莺啼历历分明更疑何事悟曰未在更道师曰头顶虗空脚踏实地悟即鸣钟集众乃记莂焉壬申抵金陵访月溪海舟出住天柱僧问如何是天柱境师曰㵎濶云归晚山高日出迟曰如何是境中人师曰额下眉遮眼腮边耳搭眉曰如何是天柱家风师曰云甑炊松粉冰铛煑月团问如何是祖师西来意师曰海神撒出夜明珠曰学人不会师曰文殊失却玻璃盏问如何是佛师曰生銕秤鎚曰如何是法师曰石头土块曰如何是僧师曰黑漆拄杖景泰乙亥迁投子上堂僧问远离皖山来据投子海众临筵请师祝圣师曰鼎内长生篆峯头不老松曰祝圣巳蒙师的旨投子家风事若何师曰提瓶穿市过不是卖油翁曰只如祖师道不许夜X行投明须到还端的也无师曰虽然眼里有筋争奈舌头无骨曰赵州道我早猴白渠更猴黑意作么生师曰不因弓矢尽未肯竖降旗问和尚今日陞座说法未审有何祥瑞师曰麒麟步骤丹霄外优钵华开烈焰中曰如何是祖师西来意师曰雪消山顶露风过树头摇问宝劒未出匣时如何师曰神号鬼哭曰出匣后如何师曰佛祖吞声曰出与未出时如何师曰无须锁子两头摇僧提起坐具师便喝僧拟议师便打乃曰毒蛇头上揩痒勐虎口里横身也须是恁般人始得适来者僧大似一员战将敢来者里夺鼓搀旗惜乎龙头蛇尾死在棒下若解转身活路自然不犯锋铓所以道弄蛇须是弄蛇手不会弄蛇蛇齩杀复举法灯开堂日葢为清凉老人有未了公案话毕师曰大凡宗师出世先要拈出己见然后方可定断古今看他法灯如此作略美则美矣了则未了幻叟今日亦为蚕骨老人有未了公案出来为渠了却若有问蚕骨老人有甚不了公案应声便喝眼目定动连棒打出大众山僧恁么提持且道与法灯用处还有优劣也无若缁素得出许他是个同参上堂拈拄杖曰只者些子誵譌多少师僧到者里开口不得思量不及举扬不出即今落在山僧手里横也由我竖也由我提起放下卷舒杀活总由我以拄杖空中点一点曰正当恁么时从上佛祖天下老和尚到者里只得乞命有分众中莫有为佛祖出气者么良X久卓拄杖一下曰翟支瞎金刚正眼靠倒空王宝座汝等诸人讨什么盌便下座上堂众集师敛衣就座良久曰大众分明记取便下座示众选佛场开定祖机辨明邪正在钳鎚禹门浪暖风雷动正是鱼龙变化时众中莫有冲波激浪者么良久以拂子打圆相曰机先一着觌面全提击禅牀一下曰句外一言和声揭露不许停思顾伫那容拟议分疎眨得眼来劒去久矣纵饶佛祖到来也只攒眉有分何故葢为非言路可通非心识可测若是英俊衲僧向未举以前便当点首一笑犹较些子近世人心不古学者不务真参实悟惟是接响承虗以学识依通为悟明穿凿机缘为参究破坏律仪为解脱夤缘据位为出世以致祖风彫弊魔说炽然塞佛祖之坦途瞽人天之正眼使吾祖教外别传之道于斯委地大觉世尊于二千年外早巳识得众生心病预设多方曲垂规则故曰末世众生希望成道无令求悟惟益多闻增长我见又曰众生未悟作何方便普令开悟所以结制安居尅期取证过三期日随往无碍故知解结之有时也诸大德于九十日中还曾证悟也无巳悟者且置勿论如或未悟则此一期又是虗丧了也若是真正道流以十方法界为圆觉期场无论百日千日结制解制但以举起话头为始一年不悟参一年十年不悟参十年乃至二十年三十年尽平生不悟决定不移此志直要见个彻头彻尾真实究竟处方是放X参之曰所谓一念万年岂虗语哉竖起拂子曰诸大德还知落处么幻叟今日不辞饶舌更为诸人下个註脚勐火铸成金弹子当机揑碎又浑囵等闲得失俱拈却风送潮音出海门师到菜园见冬瓜问园头者个无口因甚长得如许大头曰某甲不曾怠惰一时师曰主人公还替你出些力气也无头曰全承渠力师曰请来与老僧相见头便礼拜师曰者犹是奴儿婢子在头转身拈篾缚架师乃呵呵大笑回顾侍者曰菜园里有虫性空首座请益蒙山三关语曰蟭螟虫吸干沧海鱼龙虾蟹向何处安身立命师曰长安路上金毛卧曰水母飞上色究竟天入摩醯眼里作舞因甚不见师曰五凤楼前銕马嘶曰莲湖桥为一切人直指明眼人因甚落井师曰明月照见夜行人曰请师颂出师曰好与痛棒曰棒则甘领颂则乞师不吝师乃大笑颂曰当机把断圣凡津拟议知渠屈未伸欲识蒙山端的旨垂钩意在钓金鳞天顺丁丑由匡庐归蜀韩都侯于方山建云峯寺迎师住持宪宗成化癸巳三月望示微疾众请末后句师展两手曰会么复曰今年今日推车撞壁撞破虗空青天霹雳阿呵呵泥牛吞却老龙珠澄澄性海沤华息泊然而逝世寿七十僧腊六十一建塔天成云南府古庭善坚禅师本郡昆明丁氏子十九参栢巖明宣宗宣德庚戌走金陵参无隐道道示万法归一一归何处话苦心穷究未有所入乙卯抵贵州雍X萝山入蜀脇不至席者十载方得透脱后于正统间走谒隆恩求无际悟印证悟曰子见处因甚与老僧不同师展两手曰者个非别悟颔之一日辞悟悟曰甚处去师曰十字街头诃佛骂祖去悟曰子还来否师曰不违和尚尊颜礼拜便行初游金台止大容山复南还住金陵天界迁皖桐浮山示众举汾阳无业道古德道人得意后茅茨石室向折脚铛煑饭喫过二三十年名利不干怀财宝不为念大忘人世隐迹巖丛君王召而不来诸侯请而不赴岂同吾辈贪利爱名汩没世途如短贩人有少希求而忘大果师曰诚哉是言我等惟掠虗头妄自尊大无明三毒潜结于心逆恶境缘知无解脱据实而论且莫管你是知识非知识除却一切施为动静语默文字生死到来毕竟作么生脱去不得认着个死搭搭向良久处妄想不得执着个转辘辘向活脱处狂荡但有丝毫差别见觉直饶嵴梁生銕铸就机辩悬河泻水未免阎老子打入阿波波阿咤咤八寒八热万死万生灼然灼然击拂子曰昨夜蟭螟吞六合虗空扑碎落巖前复召大众曰珍重示众若论向上一着了无别说惟当人本自具足文字经论且无放处近来诸方学者尽被古人舌根埋没不能决志透脱开口处情尘知见学解聪明于自受用中确无的实似这等岂非自丧己灵尔若不信有日病来将所学所抱抵将不去那时方悔错用心力学者既是实生死行脚岂X可高心执见闻恁么说便愤志决透去乃思前算后便拌此生大舍身命做大休歇工夫当知此非小因缘必勐利方能入札且诸方诸宿说做工夫于自究竟处或一年半月一月或三年五载有些见解或闻师家举似或看册子便认着业识做模样生大我慢便効古人行棒下喝瞬目扬眉学者不知被他惑了此个样子正是生死无明若或真参实证却不恁么要向本分绵绵密密下死志做将去莫论年久岁深一念子拨之不开荡之不散时节到来荳爆冷灰天翻地转打破疑团虗空粉碎方是自己大光明宝藏大受用处自然头头无碍物物全彰了无一法可当情说这边那畔通明透彻凡情圣解宛尔一如尽十方世界森罗万象总诸佛清净无碍三昧到恁么田地说甚么文字情解根根尘尘悉是大光明宝所有时摄十方诸佛光明入一微尘光明一微尘光明现十方世界诸佛诸佛非来我亦非动具不思议种种三昧乃至不可说微尘剎数具足诸佛定慧三昧于一毫末从外来有山云水石集行世太平府八峯山广善宝月潭禅师付大慧华偈曰干坤虽大不能藏日月虽明难逾光绍续慧灯常不灭流传千古继诸方南京太岗月溪澄禅师付法偈曰心即能知心法即能知法今所付法心非心亦非法重庆府西禅雪峯瑞禅师天奇瑞参师问无字话瑞X移时方觉答曰㵎底顽冰吞宇宙性湖明月匝天寒师大喝曰汝还有嫌凡爱圣底心扫妄求真底见瑞曰是师曰汝若嫌凡爱圣断般若之善根你若扫妄求真绝诸佛之命脉震声又喝曰真又是谁妄又是谁凡又是谁圣又是谁瑞豁然素菴田大士法嗣佛迹颐菴真禅师游历诸方多所契入后参田素菴居士为入室上首得获付嘱示众青山叠叠绿水滔滔于斯会得独步高超虽然也是寻常茶饭古人道欲穷千里目更上一层楼机不离位堕在毒海语不惊群陷于流俗若向击石火里辨缁素掣电光中明杀活可以坐断千差壁立万仞诸兄弟还知有恁么时节也无今时诸方说禅浩浩尽是脚跟点地鼻孔撩天究竟具正眼者落落罕闻所以偏正不一各立异端坚执己解勿通实理所谓正法难扶邪说竞兴古人道信有十分则疑有十分疑有十分则悟有十分可将尽平生眼里所见耳里所闻恶知恶解寄言妙句禅道佛法贡高我慢等心彻底倾泻莫存毫末只就未明未了公案上踞定脚跟竖起嵴梁无分昼夜无参处参无疑处疑直得东西不辨南北不分獃桩桩地却如个有气底死人相似心随境化触着还知打破髑髅不从他得岂不庆快平生者哉南岳下第二十七世东明旵禅师法嗣X金陵东山翼善海舟永慈禅师成都余氏子生于明高帝洪武甲戌赋性慈蔼幼孤见僧輙喜一日闻生死事大发心出家奋志趋彭县大随山景德寺礼独照月薙染后月示寂师入西山庵居八载弃去寻访知识首谒太初原问父母未生前那个是汝本来面目师即从东过西叉手而立初曰不是不是师曰两眼对两眼原颔之宣德丁未出崃游燕京南还至武林谒东明旵问无相福田衣何人合得披旵便掌师曰四大本空五蕴非有作么生掌明又掌师曰一掌不作一掌用又如何旵复掌师神色不变曰老和尚名不虗传遂展具三拜而立旵曰我居古道山三十载今日只见得这僧大众弗得轻慢自此声誉丛席未几复游金陵牛首挂搭请师前堂领众三载复隐全椒焦山三载后至天界憩隐山居于正统丁巳太监袁诚钦师道德请师开法翼善庚申夏东明专僧送衣拂至有偈曰分付慈海舟访我我无酬明年之明日西风笑点头明年东明如期果寂成化丙戌师示寂寿七十二腊五十塔于本山苏州水心月江觉净禅师本郡沈氏子年十五往从古拙芟染明永乐壬寅参岘山宗后见东明旵亲依最久一日问如何是祖师西来意旵曰你那里去来师进前曲躬曰那里去来旵便喝师亦喝旵便打后菴居天目天顺间迁里之水心成化己亥正月十九日戒饬徒众说偈而逝寿七十九腊五十一X天界中禅师法嗣邵武府君峯大阐慧通禅师建宁邵氏子从斗峯祝发往参雪骨中一夕有省说偈曰手把清风斧毗卢顶豁开三千诸佛祖一串穿将来旦诣丈室见中中曰还我话头来师复说偈曰坐断恒沙界全心一物无浮云都散尽独耀一轮孤中印可之后住君峯二十余年清远之风从化者众弘治辛酉二月十七日集众说偈曰人生七十古来稀更添一岁也希奇若问老僧何处去虗空独露笑嘻嘻沐浴更衣趺坐而逝投子琦禅师法嗣襄阳府大云兴禅师久侍楚山琦一日琦出郡回至途中性空本洁毒庵三人来迎琦曰你道我甚么处去来空曰知和尚去处也洁曰今朝天色晴暖庵曰和尚登山不易琦顾师曰汝作么生师曰大众久立请师回寺琦曰那里是寺师曰钟声响得好琦笑曰头角髣髴鼻孔一般到家各与三十拄杖众同礼一拜琦转身便行后琦付偈曰躬自西州定宗旨亲从投子付袈裟他年出世提纲要不立孤危是作家𣵠州金山宝禅师参楚山琦琦问面南观北斗低回看青天此语明甚么边事师曰和尚合却口好琦曰未在师曰瞒别人即得琦曰差别用处非智眼不能无惑子欲洞明佛祖真宗须透关正眼未审如何是透关正眼师振威一喝琦曰向上一机又如何师X曰青天日卓午琦曰未梦见在师曰木人拈玉线石女度金鍼琦曰转身一句速道将来师曰雨天山色秀风来草影移琦拈拄杖师一喝拂袖而出琦曰放子三十棒师复回近前合掌曰谢和尚垂慈琦曰子虽有滔天之浪且无湛水之波师叉手默然琦曰如是如是唐安湛渊奫禅师参楚山琦最久一日入室琦问如何是至理一言师曰有口说不得琦曰松风流水为甚么却说得师曰为渠无口琦曰你道他说个甚么师曰和尚适来问甚么琦曰绝音响处还有说也无师曰有则灼然有只是闻不及琦曰闻则且置你道说个甚么师乃竖起拳头琦曰还有闻得及者么师指香炉曰是渠却闻得琦曰渠为甚却闻得师曰为渠有耳琦曰汝亦有耳为甚闻不得师曰虽然闻不得瞒他一点不过琦曰放汝二十棒师便礼拜古渝济川洪禅师问楚山琦曰蟭螟虫吸干沧海鱼龙虾蠏向何处安身立命琦曰识海若空鱼龙自有变化师曰未审蟭螟虫即今何在琦曰在汝眉毛下师曰水母飞上色究竟天入摩醯眼里作舞因甚不见琦曰多少人向者不见处打失鼻孔师曰未审如何是摩醯正眼琦喝曰会么师曰不会琦曰面前两眼浑无事顶中一点耀干坤师曰莲湖桥为人直指因甚明眼人落井琦曰高山无险路平地有深坑师曰如何是直指的事琦曰玉栏干上石狮子红藕花X边白鹭鸶师曰谢师答话琦曰切忌随语生解师礼拜太原府海云深禅师因钟声楚山琦便问子还闻么师曰闻琦曰你道说个甚么师作钟声琦曰只如钟声未发巳前响在何处师曰未发巳前琦曰钟声绝后响归何处师曰钟声绝后琦曰耳是根响是尘知响者是甚么师曰非心不响非响不心琦曰心岂有响乎师曰心虽非响响处分明琦曰无响之时心在何处师曰心体湛然不逐响生不随响灭葢繇两耳虗通是以应用无碍琦曰子说道理耶师曰不说可乎琦便打师礼拜顺天石经海珠祖意禅师掩关次楚山琦抚关门一下曰请关中主相见师敛手鞠躬而立琦曰日用事作么生师曰看取无字琦曰如何是无字意师曰无孔銕鎚当面掷琦曰赵州意作么生师曰只为婆心切肝胆向人倾琦曰不涉有无如何体会师曰某甲到这里无用心处琦曰早是用心了也师曰某亦不知琦曰谁道不知师曰道者亦非琦曰待出关来与汝一顿师曰某即今亦不在关内琦拍关门一下曰这里聻师一喝琦曰未在更道师曰灵机无隔碍墻壁绝周遮琦亦喝师近前问讯曰谢指教琦曰天时酷暑善加保爱长松大心真源禅师三池张氏子参楚山琦师问从上佛祖言行不到处请师直指琦拈拄杖曰聻师便X喝琦便打师又喝琦又打师乃捉住拄杖曰打甚么琦与一喝师作礼少顷琦问那里来师曰本无动静琦曰因甚到此师曰来处亦非琦曰与甚么人同途师曰野鹤独翔云汉表清蟾孤照宇寰中琦曰途中忽遇勐虎时如何𢌞避师曰虎在甚么处琦作虎声师作伯势琦曰恁么子亲见虎来耶师却作虎声琦呵呵大笑复问曰子于二六时中何所用心师曰独开双眼睁长伸两脚眠琦曰向上还有事也无师曰晴霄月囇梅花冷寒夜霜敲木叶疎琦曰只此便是别更有么师曰古木枝头飞赤鸟琦曰末后一句始到牢关把断要津不通凡圣子又如何领会师曰泥牛走入海吞却老龙珠琦曰未在师进前叉手默然而立琦曰如是如是顺天房山石经豁堂祖裕禅师成都巨氏子参楚山琦值琦阅经次师进前举起经曰这个是什么琦一喝曰你道是什么师亦喝琦指经曰百千三昧无量妙义皆从此经流出子还知此经出处么师弹指一下琦曰般若智用子今得矣更须一字一句从头觑破再来商童师作礼而出中溪隐山昌云禅师参楚山琦琦问汝名甚么师曰昌云琦曰号甚么师曰隐山琦曰云在山中隐如何又出山师曰只因夜来鹤带过上头关琦曰或为霖雨时如何师曰徧布寰区琦曰忽被勐风吹散时如何师曰依旧青天白昼琦乃笑X松藩大悲寺崇善一天智中国师彭县人生有异相年十二即礼月光为师后住松藩时番夷叛服不常师为抚化莫不投伏天顺间累封国师楚山琦过访其庐师呈悟繇琦曰如何是无字意师曰出匣吹毛劒寒光射斗牛琦曰赵州因甚道无师曰波斯嚼冰雪不觉齿牙寒琦曰拈过有无如何凑泊师曰夜深谁把手同共御街游琦曰向上还有奇特事也无师曰秋夜家家月春来处处花一双明白眼何处撒尘沙琦印可之三池月光常慧禅师简州李氏子谒楚山琦琦问二六时中如何用工师曰看取无字琦曰如何是无字师曰适来上山恁么发困琦曰意旨如何师曰风吹秋月冷雪压老梅寒琦曰还我无字颂来师曰无无无处亦非无云散长空月正孤亘古亘今浑不昧要将名列祖师图山颔之天成古音韶禅师掩关次楚山琦过访以拄杖扣门三下曰关主在么师曰他不曾出入即开门礼拜琦曰此犹是奴儿婢子事请关中主相见师叉手默然琦曰恁么则寂默去也师曰师适来问甚么琦曰问汝关中主师曰唤作寂默得么遂呈偈曰只此寂默非寂默非寂默中亦非绝渠侬面目巳呈师动静何曾有区别琦曰若然则子不在关内耶师曰某甲见和尚亦不在关外琦以手拍关门曰争奈者个何师拟对琦便行X翠薇悟空真空禅师关西人久依楚山琦一日入室次琦问踏翻大地彻底穷源子作么生领会师曰有星皆拱北无水不朝东琦曰此中还假履践功用也无师曰履践则不无功用不可得琦曰只个不可得处亦不可得子又作么生师拟开口琦振声一喝师曰恩大难酬山弹指曰宜加保任南京香巖古溪觉澄禅师高阳张氏子从云中天晖昶芟染阅大藏历五寒暑于无字话染指乃叩月溪复往投子参楚山琦琦问心外无法满目青山作么生会师曰法外无心青山满目巳而鍼芥投随众入室亲炙久之得尽其旨隐固始之南山有年明英宗天顺辛巳出住金陵高座寺结制小参三根椽下坐堆堆把定身心若死灰拨出炉中些子火惊天动地一声雷我此堂中都是伶俐衲僧本分禅和个中有不惜眉毛者么良久乃曰十五日以前不许动着十五日以后道将一句日日好日太煞分明有时三世诸佛与露柱说法觅火和烟得有时火炉说法三世诸佛谛听担泉带月归如斯会得芥子纳须弥极小同大须弥纳芥子极大同小大小相合一多无碍树凋叶落体露金风太阳门下日日三秋明月堂前时时九夏正眼观来两个火炉三世诸佛结住于青州布袗不放出头一粒芥子百亿须弥收之于云门胡饼不容开口教你两堂云水穿又穿不得咬又咬不破正当恁么时毕竟作么生还会么眉间拶出X金刚焰露柱灯笼尽放光宪宗成化癸巳八月九日集众诀别端坐而逝少顷众泣师复开目曰不须如是瞑目长往陜府玉峯如琳禅师楚山琦问子在甚处用心师曰无用心处琦曰与么则虗丧光阴耶师曰虗空百杂碎廓彻太分明琦曰如何是分明的事师曰识得东君面干坤总是春琦曰未在师曰面门鼻孔大头垂琦曰子恁么到不疑之地耶师曰某甲亦不向者里住着琦曰子向甚么处住着师曰有无俱不滞脱体绝思量琦曰只者绝思量处子今正好思量师乃诺诺琦曰且道绝思量处如何思量师曰非思量非思量琦为点首珪菴祖玠侍者因病革作痛苦声楚山琦问曰子平日得力句到此还用得着么师曰用得着琦曰既用得着呌苦作么师曰痛则呌痒则笑琦曰笑与呌者复是阿谁师曰四大无我呌者亦非真寂体中实无受者琦曰主人公即今在什么处师曰秋风不扇桂蕊飘香琦曰恁么则徧界绝遮藏也师曰有眼觑不见琦曰只如三寸气消时子向何处安身立命师曰雨过天晴青山依旧琦曰从今别后再得相见否师曰旷劫不违今何有间琦曰恁么则子不曾病耶师曰病与不病总不相干琦遂执其手曰者是甚么师曰是祖玠手琦曰祖玠是谁师曰玠固非我亦不离我琦叹曰善哉只个不即不离妙契无生子今既明X虽则年茂死亦何憾师乃告琦曰快与某甲趱龛来琦命舁龛至师便合掌曰某当行矣遂振身端坐歛日而逝云南坚禅师法嗣太原五台山显通大巍净伦禅师云南康氏子生于明宣德丁未正统间从无极泰芟染古庭居浮山师往叩室中机契后住显通上堂无孔銕鎚当面掷黑漆崑崙拦路坐莫有挨拶得入拈弄得出底出来道看僧问如何是台山境师曰不是天晴便是下雨曰如何是境中人师曰金刚窟里万菩萨曰未审寻常所说何法师曰清风吹幽松近听声愈好问如何是佛法的的大意师曰今年调雨水农家好春麦问如何是祖师西来意师曰待饭僊山转身即向汝道乃曰拈砒霜作醍醐亦曾有也撒珍珠如瓦砾谁个不然开眼上树特地丧全身梦昇兜率也是扬家丑未动情思转魔女尽成菩提宝器不劳腕力指娑婆便为妙喜净邦长水濬岳积而来瑯瑘觉冰消而去信脚踏翻琉璃穽等闲击碎珊瑚枝上堂三圣震威一喝正法眼里撒沙南泉白刃高挥古佛家风扫土何必不必探竿岂在人手湘南潭北塔样脱体持来不萌枝上放春回烈焰堆中飞片雪有斯作略可谓其人谁家井底无天到处波心有月上堂体相用三大齐彰尘尘摄入因果智五周顿证法法圆融百城烟水不出一毫十世古今匪移当念红藕花开X闻水香触着蟭螟虫半边鼻青山低处见天濶展开瘦蚊子一茎眉百川竞注而水体不流万窍共号而风本自寂金师子不劳踞地水牯牛随分衲些动容满目家山依旧青天白日冬至示众五顶琼瑶堆千松珠玉枝尽台山泉石烟云飞楼涌殿总是文殊一只智眼真光是汝诸人常在于其中经行及坐卧还知从不曾动着渠一茎眉毛么若也与么见得便尔摄大千于毫端广尘沙于法界其或未然切忌东卜西卜老僧为汝诸人真实告报今朝冬至一阳生珍重示众山高海濶月朗风清松苍石白夏暑冬寒如是历历分明一一成现且道衲僧分上成得个甚么边事莫有道得者么不妨出来道看若无老僧自道去也拈拄杖便下座示众演祖道有则奇特因缘举似诸人欲说又被说碍不说又被不说碍大小演祖大似灵龟曳尾一言既落人耳如何讳得老僧也有一则奇特因缘索性举似大方令他倚门傍户者一个个壁立千仞示众老僧者里也不说东村李大郎太俭也不说西社王二姊太奢也不会安角唿兔也不会添足画蛇早起一盂白粥午后一碗清茶谁管他陈年烂葛藤冷地开花展两手曰汝等诸人来者里讨甚么干木查师有山居吟曰无事山房门不开土堦春雨绿生苔此心将谓无人委幽鸟一声何处来后示寂于本山年六十六所着有竹室集行世X大理苍山明波罗禅师本郡赵氏子初居苍山悬巖礼佛洞明心地后谒大方印心于古庭坚复归仍礼佛一日经行巖上屹然立化七日不踣乡人以香烛之仪祷之轻如一叶遂就茶毗得舍利七粒痊于浮图后人名其壁曰波罗巖山势𡾟崄登者凛然风吹草木皆作礼佛声至令不息所礼之石手足印纹怳然如生塔于荡山兰若洱水道庵居士久参古庭坚示以万法归一筑室于水目九峯之间因闻水声大悟再见坚坚一见便曰可喜居士这回稳坐家邦也士曰某甲自来不出外坚曰家中事若何士曰倒却四壁坚肯之士礼拜坚有铁壁银山都放倒叮咛珍重莫狐疑之句寄之年七十临终说偈曰惯用龟毛频拈兔角今日分明赵州略彴大冈澄禅师法嗣杭州天真毒峯本善禅师祖贯凤阳吴氏父宦游广东雷阳而生年十七出家初遇源明明示无字话师当下便能领解举似明明曰我二十年看个无字如蚊子上銕牛子才学做工夫便有许多知见复曰观子根器有异于人切莫被人哄去作长老悞汝大事师蒙诲即发愿自誓此生以悟为期慕无际道风入川参访会际蒙召赴京遂掩关不设卧具惟置小凳昏重并去凳一日闻钟声有省说偈曰沉沉寂寂绝施为触着无端吼似雷动地一声消息尽髑髅粉碎X梦初回再往谒际适际迁化遂求证于月溪澄澄曰佛法不是鲜鱼怕烂却那日惟东敲西击暗垂勘验一日侍澄园中坐次澄曰你向来看甚么话头师曰无字澄曰如何是无字师曰如今看来恰似口金刚王宝劒澄曰如何是金刚王宝劒师曰寒光焰焰耀古腾今澄曰还我劒来师曰拟动则犯他锋铓澄曰横按当轩时如何师曰佛来也杀祖来也杀澄曰老僧来聻师曰亦不相饶澄曰杀后如何师曰且喜天下太平澄曰毕竟如何是无字意师曰赃贼分明澄曰贼即且置还我赃来师曰六六三十六澄曰未在更道师曰夜短睡不足日长饥有余澄曰牛过窗櫺头角四蹄都过了因甚尾巴过不得师曰了无一法当情瞥尔通身露地澄曰你即今向甚处安身立命师曰何处不称尊后辞澄抵浙中掩关天目万峯菴澄亦蒙旨钦赐归金陵大冈遣书召师付嘱师适因事他出澄临委息命送衣拂畀之师住山凡四十余载明英宗天顺间建西湖之三塔洎天目之招明吴山之宝莲南山之甘露宪宗成化初掩关石屋后住天真僧问如何是和尚家风师曰前江潮急鱼行涩后岭峯高鸟泊难僧请益曰高峯道海底泥牛衔月走巖前石虎抱儿眠銕蛇钻入金刚眼崑崙骑象鹭鸶牵此四句内有一句能杀能活能纵能夺若人检点得出一生参学事毕未审是那一句师曰待汝悟即向汝道曰不会师曰不见道你有拄杖子我X与你拄杖子你无拄杖子我夺却你拄杖子普说宝劒全提日用中高挥大抹肯从容卷兮魂胆迎风丧舒也髑髅徧地横万死万生浑不顾一鎗一骑便收功赵州性命分明也血刃参天不露锋以拂子拂一拂曰虗空廓彻无消息万里无云天汉碧拶得须弥入藕丝弥勒释迦齐呌屈倒骑銕马逐西风惊得泥牛从海出诸仁者若作奇特会孤负己露不作奇特会抱赃呌屈且作么生会解藏天下于天下始见林梢挂角羊壬寅示寂于天真塔建本山太原五台山普济孤月净澄禅师西河张氏子首参月溪澄令看赵州无字话二日有省澄异之复入蜀独居飞雪山三年一日炊饭定去觉时饭巳成醭以地坐久足为冷湿所浸不能起得人荷至后山调息始愈一日坐木上闻爆竹声豁然大悟自是一切时中洞然明白谒广福福问大死底人却活时如何师曰眉毛眼上横鼻孔大头垂曰如何是无字意师曰风行草偃水到渠成曰大地平沉虗空粉碎汝向何处安身立命师曰云消山岳露日出海天清明英宗天顺丁丑还清凉代王延诣内掖问道尊礼之令旨建寺于华严谷额曰普济命师住持师甞有山居偈曰寰中独许五台高无位真人伴寂寥一任诸方风浩浩常空两眼视云霄甘贫林下思悠悠竹榻高眠石枕头格外生涯随分足都缘胸次略无求自住丹崖绿水傍了无荣辱与闲忙老僧不会还源旨X一任青山青又黄深隐巖阿不记年名缰利锁莫能牵七斤衫子重联补日炙风吹愈转鲜飒飒春风和鸟哀清音直到耳边来炉烧柏子端然坐对月残经又展开后坐脱于本山江宁大岗夷峯宁禅师付法偈曰祖祖无法付人人本自有沙证无授法无前亦无后潼川州蓬溪智林天渊福湛禅师以勤苦入道获记月溪及开堂弘化大为楚蜀禅学所归寿七十七寂时有倒骑铁马吼西风明月清风一样同之句葢辞世偈也有天渊录二卷今竟淹没无闻广善潭禅师法嗣凤阳府槎山护国无用文全禅师济南商河刘氏子年十九投灵巖祝发初见月天蒙示法要次参别传有省入传问虗空粉碎大地平沉汝在甚么处安身立命师曰昨夜泥牛吞皓月今朝木马吐清风传曰一归何处聻师曰一自白牛归雪岭直至如今不见踪传颔之复往金山谒无极嘱师见宝月潭潭问有草鞋钱么师曰青山不露顶潭曰如何是应物现形师曰孤光明月普天辉万象森罗全体现一日潭入堂坐次呌曰寒寒师便搬火炉向前潭曰如何是火炉边事师敲火炉三下潭微笑而出入室次潭拈拄杖曰者是拄杖子且道主在甚么处师夺拄杖掷地叉手而立潭曰看者汉撞却拄杖子了也师拂袖便出后蒙印可出世槎山上堂法不孤起仗境方生X道本无言因言显道今来龙象交参诸山共处此非小缘感皇上之洪恩贤士大夫之佑护安立禅期助斯圣化命山僧光扬宗眼令末运得种福田然虽如是犹未是衲衣下事在且道作么生是衲衣下事僧问三乘即不问直指事如何师曰双峯顶上鹤栖树九龙山下鸟啼花曰西来祖意蒙师指东土相传事若何师曰岭上青松千古秀㵎边流水万年青问如何是白水境师曰一片荒田堆四野三间茅屋壮诸山曰如何是境中人师曰白虎头边天子庙黑龙潭上帝王基曰人境两忘时如何师曰苏武不知青羝意七郎常恨白鸦归僧礼拜师拍案一下上堂举古人道扇子𨁝跳上三十三天筑着帝释鼻孔东海鲤鱼打一棒雨似盆倾且道意作么生众无语师曰不识匡庐真面目都缘身在此山中江宁崇福大慧觉华禅师维扬刘氏子初见海舟有省复参宝月于繁昌遂蒙印证住后上堂举拂子曰威音那畔只是者个如今目前也只是者个若唤作拂子瞎却人天眼目不唤作拂子瞎却人天眼目大众毕竟唤作甚么若也直下见得便知迦叶微笑二祖觅心了不可得绍如来传灯续祖宗正脉良久曰千圣不能识以拂子击香案一下河南伏牛翠峯德山禅师关陜西夏人幼质朴年三十始出家从云南牛首海为弟子海寂师得遍参而碍膺之物终苦未除因古峯指参宝月潭潭曰子期X心固远特欠一番彻骨在过此从死中活来向人出言吐气始有着落不然总没交涉也师闻于是入伏牛苦心六年始得大彻出世瓣香为潭公拈出也异日在都门吉祥时以众广当事者物议师为舍众归伏牛众益盛说法凡三十年一日谓众曰归欤归欤吾北人归北首丘愿也遂还京师延寿未几示寂年八十有一弟子奉全身󰢍于寺普同之后有赞师像曰有风斯清有月斯明猗欤翠峯玉振金声颐菴真禅师法嗣处州白云无量沧禅师示众二六时中随话头而行随话头而住随话头而坐随话头而卧心如栗𣗥蓬相似不被一切人我无明五欲三毒之所吞噉施为动静通身是个疑团疑来疑去终日獃桩桩地闻声见色管取㘞地一声去在虽然切忌唤钟作瓮喝一喝和菴忠禅师法嗣奉化福泉法海用刚宗软禅师示众大凡做工夫只要起大疑情不失正念千疑万疑祇是一疑才有间断即落空也见汝等做工夫未曾半月一月打成一片焉得不走作果若真疑现前撼摇不动自然不怕惑乱又不得起一念欢喜心才有丝毫异念即打作两橛只管勇勐忿将去终日如个死汉子相似到者般时节那怕瓮中走却鼈西禅瑞禅师法嗣X棠城宝文洪印禅师古渝棠城张氏子礼西禅瑞有年因瑞迁化远扣楚山琦值定王除禫请琦陞座师出问雷音动地选佛场开一会灵山俨然未散未审皇恩佛恩如何补报琦曰荡荡尧风清六合明明佛日照三千师曰祝赞巳闻师的旨拈花微笑意如何琦曰机前有语难容舌独许头陀一笑传师曰玉梅破雪红叶凋霜适官家除禫之辰廼鹤驾仙游之日未审即今何在琦竖拂曰在山僧拂子头上成等正觉放大光明与三世如来共转法轮汝还见么师曰与么则徧界绝遮藏也琦曰要且有眼覰不见师曰只者覰不见处不隔纤毫琦曰未是妙师曰未审如何是妙琦曰二边俱抹过始见劫前人师曰蒙师点出金刚眼死去生来更不疑琦曰俊哉衲子透网金鳞出语标宗不沗西禅之嗣更须保任切莫自欺师曰人天证明谢师印可性空无极闻禅师甞作显宗歌曰达此宗无今古拶破虗空还自补声色堆头妙觉场放去收来无间阻体中妙夜半木人临镜照波斯南岸嚼寒冰塞北婴儿街市閙用中元石女吹笙碧树巅赵州葫芦挂东壁村中王老夜烧钱元中元妙中妙宝丝网里鬬明珠须向暗中通一窍海潮音炽然说师子筋琴弹白雪两岸青山笑点头百年古调翻来别南岳下二十八世翼善慈禅师法嗣X金陵翼善宝峯智瑄禅师吴江范氏子素业木工因海舟慈建塔院失斧伤足痛甚索酒慈曰范作头伤足犹可假若斫去头有千石酒与作头喫能喫否师有省即求为僧慈与披薙曰今日汝头落也师曰头虽落好喫酒人不落也乃充火头一日负薪慈见曰将刺𣗥作么师曰是柴慈呵呵大笑师惘然慈曰是柴将去烧却师拟曰和尚毕竟有什么道理故尔问我是夕刻意参究不觉被火燎眉面如刀割以镜照之忽然大悟呈偈曰负薪和尚唤为棘火焰烧眉面皮急祖师妙旨镜中明一鑑令人元要得慈便打师夺拄杖曰这条六尺竿几年不用今日又要重拈慈大笑师又呈偈曰棒头着处血痕班笑里藏刀仔细看若非英灵真汉子死人喫棒舞喃喃慈曰即此偈语可绍吾宗乃付偈曰迷悟犹如空里云碧天明了净无痕历然世界其中露杀活拈来总现成从此名闻遐迩学徒川赴出世金陵高峯次迁翼善天奇瑞参师问甚处来瑞曰北京师曰只在北京为复别有去处瑞曰随方潇洒师曰曾到四川么瑞曰曾到师曰西川境界与此间如何瑞曰江山虽异云月一般师举起拳曰四川还有者个么瑞曰无师曰因甚却无瑞曰非我境界师曰如何是汝境界瑞曰诸佛不能识谁敢强安名师曰汝岂不是着空瑞曰终不向鬼窟里作活计师曰西天九十六种外道汝是第一瑞拂袖便出师喜为克家种草堪支吾道遂书偈X付曰济山棒喝如轻触杀活从兹手眼亲圣解凡情俱坐断昙华犹放一枝新师逝于明宪宗成化壬辰腊月九日塔建翼善寺左庐山云溪碧峯智瑛禅师少未读书苦不识字晚年信口成章时多称之嘱门人智素偈曰见彻娘生亲面目从今保守者天真爪牙养就狰狞日哮吼一声百兽惊夷峯宁禅师法嗣杭州天目宝芳进禅师付法偈曰真性本无性真法本无法了知无法性何处不通达师临终唿门人问曰有水否从者以汤进师叱曰水以取净何用暖耶汝等可易来从者易水至师嗽口作梵呗声曰生如水浊死如水清清浊无定是个恁么大喝一声而寂君峯通禅师法嗣邵武府君峯清祥上座久依大阐一日忽有省呈偈曰法性空无碍平等观自在截断两头机是名超三界阐印可之思南正法雪光禅师族赵氏徧历诸方至灵峯度夏闻举严阳尊者问赵州公案有省举似寂照照曰无功用处正好用功莫认些子光影有悞生平复结冬于景德一日定中闻巖瀑声触发默举从上佛祖机缘一一透得遂往参洁空从头举似巳空曰不见道莫谓无心云是道无心犹隔一重关道了便入寝室师自是茫无意绪怀疑不决一日见寒山诗吾心似X秋月之句凝滞顿释后庵居古山临终书偈而逝天宁宣禅师法嗣杭州径山天才英禅师示众默堂老人平地上涌起波涛虗空里敲出木楔中人毒气回来刚道亲见宝月不知瞎却多少人眼睛哑洎合饶舌东方裕禅师法嗣南京碧峯寺天通显禅师玉芝聚问碧峯寺里有如来莫便是和尚否师曰上座还见么曰纵见得也是金屑落眼师曰者汉死去多少时汝来为他乞命便归方丈明日上堂举古德曰打破大唐国觅个不会佛法的也无又曰向南方走了一转拄杖头上不曾拨着个会佛法的此二句甚有誵讹试为酬一语看聚曰前不遘村后不迭店师曰未在再道曰不遇知音者徒劳话岁寒师复问曰汝向南参有何言句试道看聚举悟道偈曰湖光倚杖三千顷山色开门五六峯触目本来成现事蒲团今不鍊顽空满目风光足起居有谁平地别亲疎纵令达磨传心诀问着依然不识渠师曰非非聚曰云何非非师曰子不非非恁人非非梁皇达磨两不见机何劳折苇又遣人追古之今之落人圈缋曰如何得不落人圈缋师打一掌曰是落耶是不落耶聚礼拜平日所蕴泮然冰释师游南屏宗镜堂升法座曰此处正好说法聚从傍唱曰说法巳竟师便下座顾曰何者是我说法处聚曰劒去久矣师颔之X隆延道禅师法嗣河南伏牛松山西宗惟庆禅师东鲁张氏子年二十礼襄阳弥陀寺性天薙染巾瓶三载克追生死大事无所发明遂辞师徧谒名宿有示以万法归一话疑情顿发立愿禁足黄石山中体究有年夜间偶于池中取水观见水中之月有省遂往金陵参隆延道道曰子既远来为求何事师曰惟道是求道曰我此间了无剩法求个甚么师曰求既无法心亦无我当体廓然后亦无住师首肯而记莂焉周晋诸藩请住伏牛松山上堂僧问佛未出世祖不西来妙意元谭在甚么处师曰朝朝东海金乌上夜夜西岷玉兔飞曰出世后意旨如何师曰秋吐篱边菊冬开岭畔梅曰恁么则道化无生灭春风有变迁师举拂子曰一番拈起施神用万彚同归佛界中乃曰放下梧桐花外道顶门着楔击着潇湘竹香严耳里开眸云门拄杖𨁝跳触着帝释鼻孔风穴太阿锋飞分破娑伽眼睛諕得古灯王走入蟭螟窍中老达磨直造毗卢顶上到此际还有超宗越格者么良久曰湛海泥牛声哮吼空巖石虎啸眠云端阳小参五月午日时节角黍包奠英烈艾叶香榴花洁此景年年风趣别沧浪之水清屈原一梦歇举世醉浊原独醒千古忠贞俱了彻大家荐此最上机五阴杂毒皆消灭喝一喝五灯全书卷第五十九X五灯全书卷第五十九补遗临济宗南岳下第二十八世东山海舟永慈禅师法嗣金陵顾智旺居士士号祖庭早年孝称闾里坚持五戒独处一楼栖禅三载䇿勤向上工夫拶透银山铁壁心花顿发慧眼开明受印可于东山海舟大和尚续高峰妙禅师七世之灯临济下二十四代之孙也慈示寂时三唿祖庭士三应机语相投遂以大衣麈拂付之得法之后大书雪谷二字高扁所居将表二祖求法立雪齐腰不忘本也X五灯全书X卍XXX五灯全书卷第六十京都圣感禅寺住持僧编辑京都古华严寺住持僧较阅进呈临济宗南岳下第二十九世宝峯瑄禅师法嗣竟陵荆门天奇本瑞禅师南昌钟陵人父江堂母徐氏年二十忽念色身无常弃家远游投荆门无说能薙发能示万法归一一归何处话令参后遇高邮全首座同往襄阳途中偶闻妇人唿猪声全曰阿孃墙里唤哪哪途路师僧会也么拶破者些关棙子孃孃依旧是婆婆师矍然汗下一日染病甚剧有晖禅者勉师曰病中工夫切不可放过昔大慧在径山患背疮昼夜呌唤或问和尚还有不痛底么慧曰有曰作么生是不痛底慧曰痛杀人痛杀人师于言下豁然又一日闻山鹿呌唤会得日用之中无不是底道理遂往蜀中谒楚山问某甲闲时看来了然明白及至临机因甚茫然山曰毫釐有差天地悬隔后游金陵途中忽然如从梦觉从前所得一场懡㦬遂参宝峯瑄于高峯鍼芥相契遂蒙印证师一日对X普照太初举曰不论向上三元要了末后一着初曰如何是末后一着师曰风吹墙畔柳日洒㵎边榆照曰青山低处见天濶红藕开时闻水香初作哕声曰正是弄嘴师曰你作么生初曰如人上墙百无计师作哕声起身归位示众举金刚经灭度一切众生话师曰先圣先贤皆要绝后再甦我即不然何故松之本翠栢之本苍去岁半斤今年八两且道还有绝之与甦若能会得始是欺君不得若然不会切莫造次示众祖师西来不立文字直指人心见性成佛更无别法若向者里知个落处定也有分慧也有分宗也有分教也有分佛法世法无可不可腰缠十万贯骑鹤上扬州其或不然定也不是慧也不是宗也不是教也不是葢为不识本心名为狂妄经云虗妄浮心多诸巧见不能成就圆觉方便诸佛诸祖惟传一心不传别法汝等不达本心便向外求于妄心中起妄功用所谓如邀空花欲结空果纵经尘劫只名有为须知见性成佛性乃不是见他人之性佛乃不是成他人之佛决定是汝诸人本有之性与十方法界秋毫不昧人人本具个个不无伹向二六时中一切处回光返照看是阿谁不得执定祇在一处须是于一切处大起疑情将高就下将错就错一丝一毫毋令放过行时便看者行底是谁住时便看者住底是谁坐时便看者坐底是谁卧时便看者卧底是谁见色时便看者见底是谁闻声时便看者闻底是谁X觉一触时便看者觉底是谁知一法时便看者知底是谁乃至语默动静回头转脑疴屎放尿着衣喫饭迎宾待客周旋往返一一返看昼夜无疲倘若一念忘了便看者忘了底是谁妄想起时便看者妄想底是谁你道不会只者不会底又是阿谁现今疑虑你看者疑虑底又是阿谁如是看来看去不妨头头独露法法全彰万境不能侵诸缘不能入得失是非都无缝罅明暗色空了无彼此山河大地日月星辰尽圣尽凡都卢祇是一个谁字更无别念上下无路进退无门山尽水穷情消见绝豁然爆地一声方知非假他求不是一番寒彻骨争得梅花扑鼻香示众世间无法出世间无法透得者两个无法归家稳坐师行脚时甞遇隆首座谓师曰青青翠竹尽是真如郁郁黄花无非般若师指庭前栢曰时人见此一株柏如梦相似寂后门人于弘治癸亥建塔于顺天府宛平县大峪王子坡云谿瑛禅师法嗣九江匡山天池林隐静菴智素禅师东莱赵氏子早年父母俱丧年十五从五台天成寺大用祝发谒云溪瑛得旨后住天池上堂体露金风光皎洁一色明明无间歇𦏪羊挂角觅无踪海底蟾蜍吞却月荆藩请住东山上堂在天天高在地地厚一毫端上应时纳祐此犹是者边事且道那边事作么生拊几曰释迦睡重弥勒起迟下座X宝芳进禅师法嗣嘉兴府东塔野翁晓禅师无趣空参每呈见解师皆不诺一日谓空曰我有一言要与汝说空耸耳而听师但笑而不语空再四恳请师复笑空始具威仪作礼跽而哀恳师乃曰祖师西来直指人心见性成佛贵在直下体究子若果信得及可放下万缘参个一归何处空从此死心看话头经三载一日闻鸡鸣有省诣师求证师反覆征诘后付衣拂复示偈曰非法非非法非性非非性非心非非心付汝心法竟吉菴祚禅师法嗣嘉兴府天宁法舟道济禅师郡之思贤里张氏子年闲花正好愁将谓衣中有宝珠衣穿方信宝珠无前年尚有无珠说今日无珠说也无内不寻思外不求大千沙界一毫收尘尘剎剎莲花藏认着依然是外头人人心本古弥陀末法人中不信多念念他方求佛去不知念念是弥陀后迁弁山晚年复退归天宁庚申秋示寂世寿七十四僧腊五十二茶毗塔于禅悦堂天通显禅师法嗣湖州天池月泉玉芝法聚禅师嘉禾富氏子儿时每借地趺坐折草念佛母曰此儿他日必为佛弟子稍长淹通经史年十四从资圣坚受业芟染受具矢志参学夙夜匪懈一日阅坛经有省往谒吉菴祚不契复见法舟济多所启发偶会王文成于多士中王拈X袖中锁匙问师见么师曰见王复入袖中曰见么师曰见王曰未在师疑不决一日闻僧举僧问大颠如何是见性颠曰见即是性不觉释然一笑述偈曰湖光倚杖三千顷山色开门五六峯触目本来成现事蒲团今不鍊顽空未几结制于漏泽之云峯忽忆雪巖问高峯正睡着时无梦无想无见无闻主人公在甚么处便见得生死一致寤寐一如一日闻友人诵天通梦居碧峯寺里有如来之句遂诣碧峯后归隐天池衲子日臻遂成丛席示众至道无为非有为无以造其深绝学无为非力学无以臻其极譬犹玉之在璞珠之在渊非剖凿探求终无以获故雪山苦行六年少林壁观九载以至断臂求法腰石负舂赵州三十年不杂用心香林四十年方成一片孜孜矻矻废寝忘餐惟欲究明大事者皆参禅学道之榜样也奈兹禅林秋暮法道荒凉逐妄随邪无复自振惟知粥饭现成不愧虗消信施或游心异学肆志辩聪或穿凿机缘驰求义解是皆唐丧光阴徒增业识如舍父穷子飘转无据可胜叹哉若是英灵汉直须于生死岸头勐着精彩一念纯真纤尘不立如遇怨敌单刀直入不顾危亡如堕深井念念无他但求出路若能具如是深心管取到家有日在上堂举赵州勘二菴主公案颂曰舖经过只一般争知死货活人拈东行卖贵西行贱看破方知不值钱上堂释迦世尊降诞于毗蓝园中一手指天一手指地周行X七步目顾四方云天上天下唯我独尊巳是漏逗不少末后拈花示众曰吾有正法眼藏涅槃妙心分付摩诃迦叶露布重彰末法儿孙不啻狂狗趂块便恁么休去犹较些子使再扬家丑以聋瞽后昆岂予之所愿哉只如众兄弟久参练达者举着便知宁堪矢上加尖若是初机晚进不免曲垂方便还有问话者么僧问金躯初降九龙吐水圣诞重逢未审有何祥瑞师曰金凤衔花呈瑞彩锦莺翻调奏新篁曰周行指顾示真机今日如何露消息师拈拄杖曰拄杖子上透三十三天筑着帝释鼻孔下透十八重地狱击破阎罗王顶门俯应群机万象森罗咸稽首宣扬般若大地山河侧耳听曰恁么则昔时灵鹫今日天池师曰一道神光辉宇宙莫将今古较疎亲便下座陆五台居士问东土一千七百善知识即今总在什么处师指庭树鸣蝉曰者里也有一个士曰声响便是么师曰唤作声响即蹉过也士又指石问曰无情说法只如者个作么说得师曰居士唤者个作什么士曰石头师曰又道说不得师于明世宗嘉靖癸丑五月十九日示寂世寿七十二僧腊五十八有语录二卷行世寿堂松禅师法嗣建宁府斗峯古音净琴禅师本郡建阳蔡氏子自幼卓荦不羁每叹曰世间有求皆苦不如蚤觅个出身处年二十五从东峯祝发初见大阐无所启发次谒X性空关主得遇宿衲静晃邻席一日见晃阅古梅语录中有僧上方丈曰某有个入处梅便打出僧又进方丈梅复打出晃笑曰者僧实有悟处只是大法未明耳师聆晃语便起身设礼求示入道旨要晃曰佛性虽人人本有若不以智慧攻化只名凡夫今欲成办此事直须尽扫葛藤枝蔓只将一句无义味话头自疑自问自逼曰拶不肯求人说破不肯依义穿凿决要命根顿断亲证亲悟如此昼三夜三迫勒将去年深月久忽然心花发明如云开见日古人公案一一洞了始知无禅可参无佛可做头头上了物物上通如人到家不问路也师蒙示诲即死心研究看万法归一一归何处话复过滇南参寿堂抵鸡鸣滩忽然大悟洎见寿堂鍼芥相投即承记莂归隐斗峯明武宗正德壬申迁瑞巖示众学道人当截断诸缘屏息杂念单提本参话头于行住坐卧苦乐逆顺一切时中不得忘失凡静中所见善恶境缘皆繇不正思惟但只瞑目静坐心不精釆意顺境流半梦半醒或贪静境致见种种境界若是正因衲子做工夫当睡便睡一觉便醒起来抖擞精神摩娑两眼齩定牙关揑紧拳头专心正念切切偲偲疑来疑去到山穷水尽时节忽然疑团迸散顿见自己一段本地风光非从外得到者个时节才名入门得地更要求明眼宗匠决择不可便休一法不明直须辩明一理不通直须通透假使悟后不能通达化门古人谓之坐在X百尺竿头不能至于一切智海悬崖撒手自肯承当绝后再甦欺君不得珍重南岳下第三十世天奇瑞禅师法嗣随州关子岭龙泉寺无闻正聪禅师邵武奚氏子母吴十七出家二十受具习止观唯识论一日有宿衲相诘师依文而答宿讥呵之师从此疑情顿发坐卧不安经六载一日闻马嘶大悟遂往见天奇奇问在世忘世是如何师曰了物非物奇曰在念忘念是如何师曰于心无心奇曰心物俱忘是如何师曰华山高突兀太行峯嵯峨奇曰他日教坏人者乃汝一人以偈印之后住关子岭上堂举僧问云门如何是一代时教门曰对一说龙泉则不然若有人问如何是一代时教便噼嵴一棒曰合取狗口僧问如何是本来面目师曰石香亭曰便恁么去时如何师曰丧却了也问今朝四月八日天下丛林皆庆如来圣诞未审如来何处降生师于几上画圆相示之僧无语笑巖参呈前所得见处师随即印之次日入室礼拜师曰上座昨夜许多络索向甚么处去也巖拟对师笑曰鹞子巳过新罗国巖遂问曰十圣三贤巳全圣智如何道不明斯旨师厉声曰十圣三贤你巳知如何是斯旨速道速道巖频下十余转语师皆不肯巖乞代师责曰着实参始得巖一日洗菜回师见问曰是什么巖曰一篮菜师曰何X不别道一句巖请和尚别问于是随问随答师皆诺之巖欲徧参乃辞师师举拂子曰若向者里道得一句出格可去巖无语师曰子今向去且精一其志勿杂用心切记吾言他日大有得力处巖徧参后复谒师命烘炉师曰人人有个本来父母子之父母何在巖曰一火焚之师曰恁么则子无父母耶巖曰有则有只是佛眼覰不见师曰子还见否巖曰某亦不见师曰子何亦不见巖曰若见即非真父母随即呈偈曰本来真父母历劫不曾离起坐承他力寒温亦共知相逢不相见相见不相识为问今何在分明举似师师曰只此一偈堪绍吾宗复曰汝心即我心我心本无心无心同佛心佛心非吾心又曰佛如转轮王佛法如王法佛子竖法幢能令邪作正嘱曰汝谛受持遇缘熟者智愚皆度续佛慧命须待其人师一日忽遁去不知所之越二年归山七月朔夕谓众曰身心了却好游方吴越山川路渺茫拄杖一条担日月龙泉寺里话偏长偈毕以拄杖掷地趺坐而逝塔全身于寺右伏牛济菴大休实禅师新郑李氏子幼投宝珠受业年二十访老宿古心心示万法归一一归何处话令参寻入火场打三有省述偈曰法身本无相法相本来空会得者消息处处显家风后往谒天奇途遇天真月印二禅客同至关子岭奇问你二人一路么师曰虽然一路来处不同奇曰如何是你本来面目师X便喝奇曰父母未生前喝个甚么师珍重而出自后数呈伎俩奇皆不诺一日侍奇于承天奇问藏身处没踪蹟没踪蹟处莫藏身你作么生会师曰当堂不正坐那赴两头机奇为助喜住后陞座须弥作舞海水腾波龙象交参人天共聚大地山河同宣妙句三贤十圣共证菩提眉藏宝劒起寒光袖隐金鎚行正令明杀活显全机举拂子曰还有明眼衲僧不顾危亡向前一肩挑荷得么便下座笑严参问如何是祖师西来意师竖起拂子巖曰此外更有指示也无师掷下拂子巖便礼拜复叙及参关子岭话师曰怪道亲见作家来巖便喝少顷师又问无闻别来四十年未知近日鼻孔如何巖曰与和尚鼻孔一般师曰上座还见老僧鼻孔么巖曰见师曰向甚么处见巖曰两眼下口门上师曰有祕密句曾向上座道么巖曰曾道师曰试举看巖曰合取臭口师拈拂子巖便拂袖而出天池素禅师法嗣襄阳府大觉圆禅师汉川人仪貌丰硕声如洪钟参净菴默有所契菴付以偈曰一枝正法眼列祖递传来付汝待时至馨香徧九垓师受嘱后隐居襄西笑巖爽菴参谒求依侍师曰上座错了也老拙平生温饱自适别无所长爽曰某等生死事大语未竟师约而笑曰老拙亦有生死何独尔有爽曰某恨晚进多无恒志和尚岂拒人哉师曰出家儿本自无事尔何X无事生事少间曰粥饭自办始得师方便莫测最恶时机不淳诚一日室中举外道问佛不问有言不问无言世尊良久外道大悟师曰问既不涉有无良久亦走闲名正恁么时外道悟个什么巖拟进语师遽以手掩其口曰犹挂唇齿在巖乃释然曰可谓东土衲僧不及西天外道占偈曰自笑常手画模则几番红了几番黑如今谢主老还乡那管平生得未得师称赏之后无疾而化世寿七十三僧腊五十三野翁晓禅师法嗣嘉兴府无趣如空禅师本郡秀水施氏子生于明孝宗弘治辛亥十月十八日幼慕宗乘留心体究同法舟济参访数载后见野翁彻法源底启关示众自结玄关自活埋自吾闭也自吾开一拳打破元关窍放出从前者汉来元宵示众画角声中荐得观音未是作家彩灯影里指归室利谩夸好手恁么告报与诸人也须笑破虗空口若也未瞥然再看鳌山颠倒走参小参众立定师喝一喝曰祸出私门便归方丈示众举修多罗教曰以思惟心测度如来圆觉境界如将萤火烧须弥山师曰我且问你诸人如来境界既是测度不得底毕竟如何合煞喝一喝曰还见教意么便下座示众言前荐得巳天涯句下承当路转赊一击铁围如粉碎海大空濶雁行斜除夕小参时穷何似日穷好月若穷来岁亦然三十六旬穷过了东村王老夜烧钱老汉竝无一物应个X时节因缘拈拄杖曰只有者个无穷无尽历劫经年今夜随时送去免教涉蔓相牵掷下拄杖曰历劫得来今断送拍双空手接新年示众佛是众生屋里了事人众生是佛屋里不了事汉若要一样但佛与众生一时放却则无了无不了卓拄杖曰但于事上通无事见色闻声不用聋端阳示众佳节端阳何曾订约五月五日年年撞着风摇蒲劒碧楞楞日照榴花红灼灼道在时节因缘岂论正法末法向来着意驰求通身是草今日信手拈来无不是药竖拂子曰大众且道此药治甚么病击拂子曰不但老维摩药王药上也喫一帖示众豁开顶门眼照彻大千界既作法中王于法得自在师一夕湖边步月适遇一僧师曰明月与清风水天同一色人人在个中只是出不得曰打草惊蛇作么师曰上座又作么生曰看脚下师大笑曰将谓胡须赤更有赤须胡神宗万历己卯仲冬师谓门人性沖曰来岁中秋五六之间吾行矣子宜知庚辰八月十六日沖如前期而至师集众说偈曰生来死去空花死去生来一梦皮囊付与丙丁公白骨断桥随众阿呵呵明月清风吟弄语毕端坐而逝世寿九十无尽海禅师法嗣随州七尖大休宗隆禅师青州益都贾氏子依郡之石佛薙发后寓成都北寺为典座一日出街挑水忘所行忽头撞壁有省冲口成偈曰大地山河体性空X那分行走与西东偶然撞着无私句万水千山总一同因就河南干明寺无尽室中呈所得无尽乃印以偈曰道高不假修德重事理周一枝正法眼付与隆大休住后垂三关语以示学者一曰吹毛宝劒被石人持去挂在万仞峯头四壁无路如何取得二曰有一如意珠被木人擎来抛向大海波中不假舟航如何觅得三曰尽大地是个火坑烧却了也惟有一茎眉毛在未审是何人见得在菜园次僧问如何是西来意师曰黄瓜茄子僧不契下山见一尊宿宿曰你从何处来僧曰七尖峯来曰大休有何言句僧举前话尊宿合掌曰真大慈悲明世宗嘉靖壬寅十一月八日集众书偈曰三际握来为拄杖十方原是旧袈裟泥牛石虎知消息踏破虗空便到家置笔端坐而逝天宁济禅师法嗣嘉兴府胥山云谷法会禅师本郡嘉善怀氏子芟染于大云寺时法舟掩室于天宁师往参叩示以念佛是谁话一日斋次食器坠地豁然有省于是入天界韬晦三年复庵栖霞千佛岭下又移天开巖弔影如初凡客见无论贵贱皆问以日用事略叙寒温必展蒲团令坐返观终日无杂话别时必叮咛曰人命无常莫空过日再见必问别后用心如何以故归向者日多僧问如何是祖师西来意师曰有水皆含月无山不带云曰莫更有奇特处么师曰切忌唤龟作X鼈问如何某甲直捷用心处师曰举不顾即差悞拟思量何劫悟师居常不设卧具昼夜危坐四十余年如同一日明神宗万历乙亥正月五日示寂寿七十五腊五十六塔于大云寺后嘉兴府精严东谿方泽禅师郡之嘉善任氏子首谒法舟于天宁一日室中举龙潭见天王公案至何处不指示心要言下有省后获印可解制秉拂佛法虽徧一切世界而未甞有丝毫透漏作么生结虽未甞有丝毫透漏亦未甞有丝毫囊藏又作么生解故知百丈曲引初机为此方便之辞其实莫能结莫能解也设使有个孟八郎汉出来道我能向百丈结不得处一结结断直使天下衲僧忘前失后求出无门亦能向百丈解不得处一解解开直使天下衲僧七狼入借窜身无地却甚奇特诸上座彼既丈夫我何不尔良久击拂子一下曰吽天池聚禅师法嗣绍兴浮峯普恩上座山阴金氏子年十岁往从延福鑑湖受业至十九忽念生死事大奋志寻师初至大慈叩无际首座示以心生则种种法生之语师当下有所契入呈偈曰返本还源便到家亦无元妙可称夸湛然一片真如性迷失皆因一念差复见法舟于天宁呈所见舟可之又谒万松林于乌石峯松问何来师曰天宁松曰有何言句师举前话松曰不是不是师曰天宁道是和尚如何道不是松曰天宁则是X我则不是师疑不决后参玉芝复举前话芝曰是与不是未出常情二俱喫棒有分师曰如何是出常情句芝与一掌师当下豁然平昔碍膺一时融释芝曰汝既如是当善护持复以偈嘱曰莫学支流辨浊清是非尽处出常情铁鞭击碎珊瑚月会看东山水上行斗峯琴禅师法嗣建宁府斗峯天真道觉禅师本郡建安张氏子看万法归一一归何处话有省占偈曰一手拍兮一手鼓无位真人出格舞口中唱出无腔歌三千诸佛同一母往见古音求证音称赏而记莂焉大方宽禅师法嗣河南伏牛无碍明理禅师汾州和氏子参松竹大方宽随众打七有一声虗空碎独露法中王之句后同月庵大圆入终南月庵举高峯银山铁壁话师顿悟述偈曰一觉心空疑便消拈来放去自逍遥云云过谒宽宽曰伏牛打七即不问终南静处意如何师曰伏牛打七泥团土块终南静处放大光明宽震威一喝曰即今光明何在师向前一掌宽呵呵大笑曰如是如是南岳下第三十一世关岭聪禅师法嗣北京善果月心笑巖德宝禅师金台世族吴氏子母丁生于明武宗正德壬申腊月望日早失恃怙年弱X冠偶谐讲席听讲华严大䟽至十地品不觉身心廓然叹曰千古同一幻梦耳遂决志出家逾年往从广惠大寂能祝发明年受具朝参夕叩虽深信知有不肯自休务期亲证徧谒大川月舟古春古拙诸老后至关子岭参无闻联蒙开发未几复往见济菴古巖大觉诸尊宿皆器重之后再参无闻乃授记莂复亲炙年余辞去回翔湘汉间后抵金陵寓净海牛首高座等处数载还里居圆通次迁南寺鹿苑慈光善果诸剎端阳上堂举大慧道今朝又是五月五大鬼拍手小鬼舞蓦然撞着桃符神两手槌胸呌冤苦大慧老汉大似少个禁方向青天白日见神见鬼笑巖则不然今朝正是五月五云从龙兮风从虎山僧要与现前诸大圣凡赌个赌信手拈来百草头甜者甜兮苦者苦拈拄杖曰蓦然突出者一条穿过从上诸佛祖是你现前诸人百样具有为甚么只少者一个忽有个见义勇为底愤愤地向前道和尚且莫压良为贱若论者一个敢道人人不欠分毫放下拄杖曰汝若不知何妨矢上更加尖堆上重添土上堂男儿固奋冲天志莫若从头放下来直把髑髅枯死尽仍教死眼豁然开上堂举南岳一日遣僧去探马祖且嘱曰待渠上堂时便出问作么生看渠有何言句可记将来僧往一如所教马祖曰自从胡乱后三十年不少盐酱僧回举似岳深肯之师曰马大师三十年不少盐酱方可聚徒说法山僧者里三X十年不曾见个盐酱汝等在者里讨什么盌以拄杖一时趂散上堂当门一只箭来者看方便拟进问如何穿过髑髅面僧参问从上千七百老冻侬某甲今日一串穿来献与和尚伏请判断时门外忽闻犬吠师遽顾侍者曰看是什么客来侍者出问话僧罔措师曰上座适才问什么僧拟重举师与连棒打出一日有二尼参礼拜起各立左右师曰女子如来前入定有钱不解使台山婆子蓦直去解使却无钱你道者两个老婆禅如何得恰好去二尼左边走过右边右边走过左边合掌相向各嘘一声师曰与么非但解老婆禅更会鼓粥饭气尼曰和尚惜取眉毛好师曰山僧眉毛且置我试问你周金刚买油餈点心食到口边被婆子夺却刘铁磨请沩山往台山大会斋沩山不赴等是者个时节你道为什么取舍不同二尼作礼曰某等若不来礼拜和尚争得见古人神通大用师曰好各与三十棒恰值拄杖不在且归茶堂喫茶问如何是文殊普见三昧师曰死人眼曰如何是观音普闻三昧师曰死人耳曰如何是一言道尽底句师曰死人口一僧请益金刚经为人轻贱话师曰汝有疑否曰有师曰有疑则为人轻贱无疑则应堕恶道僧沉吟师曰会么曰不会师曰把出你不会底来看曰不会教某甲把出个什么师曰汝之罪业划然消矣僧欢喜礼谢而去问玄沙不出岭保寿不渡河落第几机师曰总落第二机曰X如何是第一机师曰玄沙不出岭保寿不渡河曰毕竟得个什么师曰灼然毕竟得个什么问如何是夺人不夺境师曰一文钱一个大烧饼曰如何是夺境不夺人师曰喫在肚里了当下饱欣欣曰如何是人境两俱夺师曰你无一文钱也只甘受饿曰如何是人境俱不夺师曰云门胡饼金牛饭空腹而来满腹归问祖意教意是同是别师曰柳影横塘鱼上树槐阴罩地马登枝曰与么则形影两分曲直自显去也师曰未曾饱食庐陵米徒把蒲团认作天僧参问承闻诸佛出世为一大事因缘请问和尚如何是大事因缘师曰着衣喫饭疴屎放尿僧不肯不礼拜而出师唤回示以偈曰诸佛出于是唯为大因缘疴屎竝放尿饥餐困打眠目前紧急事人只欲上天谈元共说妙遭罪复输钱僧惭惶作礼而去一日有两官人游山入门哦曰茂松修竹回顾见师便问如何是道人家风师曰茂松修竹曰有何旨趣师曰自家观不足留与客来看有士人阅师净土偈乃问佛说是经则有六方诸佛出广长舌相作证今吾师说偈有何人证师曰居士舌头亦不短又问何为不思议功德师曰前街人唤犬后巷骂猫儿又问老师今年高寿了师曰论年不见个荤腥作么不藁瘦了问处处入法界念念见遮那如何是遮那师曰净地不须疴举赵州问投子大死的人却活时如何投子曰不许夜行投明须到颂曰三十六物都灰X烬只遗一双枯眼睛置向九衢深夜后无光明处作光明举世尊拈花公案颂曰师资妙契芥投鍼似海如山无处寻石火光中曾着眼始知佛祖不传心举经题卯ㄗ字颂曰黑白未分巳堕偏那堪拟议费钻研西干此土诸贤圣鼻孔撩天总被穿示座主偈曰荷鉏到处卖工夫三两文钱足可图鉏得他家田地净自家田地尽荒芜示僧偈曰法中幽趣眼中瞖向上元机境上尘黑漆桶边箍子断太平国内自由人静坐寒巖此病难男儿争肯自相瞒转身一步无多子始信尘含法界宽室中垂语曰佛未出世祖未西来元无佛法世法之名逈出黑山鬼窟一句作么生道又曰佛既出世祖巳西来佛法世法相为建立不犯化门道将一句来又曰佛生凡圣对待之门世法佛法名言强立总拈过一边衲僧本分一句试道将来又曰寻常闲语言问答甚平易甚不思议刚被人问个如何是汝本有的佛性为甚么却反眼竖口哑又曰既为佛子志阶佛地因甚一个佛字最不喜闻师晚年退居京城柳巷于神宗万历辛巳正月十六日示寂奉全身塔于小西门外世寿七十僧腊四十有八大用洪禅师法嗣太原五台山龙树菴宝应禅师一日晨兴覩明星有省述偈曰日出东山月沉西嶂昨日今朝曾无两样太原五台山楚峯禅师居祕魔崖十余载木食㵎饮X人不堪其忧师恬如也一日闻火爆声豁然大悟占偈曰眼睛突出死柴头赫赫神光照泗洲触处现成人不委几回春去又逢秋玉堂和尚僧问如何是道师曰看脚下曰如何行履师曰蓦直去敬畏空禅师法嗣苏州车溪无幻古湛性沖禅师秀水张氏子初见无趣遂有所契寻弃家从趣芟染趣一日举径山颂三元三要彻骨彻髓道一句三元三要绝遮护之句问曰此二句中山僧欲取一句为法你道取那一句好师曰和尚适才问那一句趣瞋目叱曰得恁无记性师曰祇为和尚彻骨彻髓趣曰不然为汝一人即得争奈大众何师曰取即不辞孤负先圣丧我后人趣曰如是如是师往径山结茅集无趣语录一日归觐趣曰一向作得些什么事师曰某甲买得一段田收得原本契书请和尚佥押即将集本呈上趣接得展看曰者是我底你底聻师曰和尚不得搀行夺市趣便将集本掷下师便趋出少顷呈偈趣曰者是你作底么师曰某甲不解鼓粥饭气若谓有所作孤负和尚不少趣点首住后示众大道无向背至理绝言诠逈出三乘高超十地万法不到处特地光辉生佛未分时灵源独耀不落见闻不随声色直下无一丝毫头徧界全彰奇特事直饶棒头取证喝下承当犹是曲为今时更或光境俱忘契心平等究竟亦非的X旨所以道向上一路千圣不传学者劳形如猿捉影到者里绝行绝解绝照绝用绝理绝事若倚天长劒凛凛神威如铁牛之机罗笼不住今日明眼人前不敢囊藏被葢八字打开去也拈拂子曰诸上座还委悉么耀古腾今只者是大千沙界一闲身示众孤峯顶上濶步大千十字街头知音少遇不礼维摩诘不尊傅大士良久曰出头天外看谁是个般人示众三界唯心万法唯识卓拄杖曰昨宵时雨滴空堦一片绿苔俱打湿示众大道体宽长空绝迹按下云头别通消息同生同死风行草偃且道把住为人好放行为人好干坤一合地胡饼日月两轮天气毬示众明明百草头明明祖师意笑杀老庞公至今犹瞌睡鲁祖见人便面壁不解寒温祕魔走到便擎叉全无礼义南山鼈鼻不若死䲡西院镊刀浑如钝锯且道大悲如何为人轮王总未抛三寸徧界先闻刀斧声浴佛上堂毗篮园里曾呈丑古佛堂前又露形不是日光三昧力如何洗得你身清大众释迦老子今日诞生未审此时还曾落地也未一僧出曰落地了也师曰你见甚么人说僧无语师曰杓卜听虗声僧问清虗之理毕竟无身时如何师曰道者合如是曰向上更有事也无师曰雪隐鹭鸶飞始见柳藏鹦鹉语方知问和尚百年后向甚么处去师曰千株松下百草头边师烧火次僧问如何是自性天真佛师曰与我搬一束柴来僧肩柴至又问师X曰者奴子好恶也不识便打问如何是最上一乘师曰藤穿篾缚曰意旨如何师曰三十年后僧参师问何处来曰庐山师曰古人道不向庐山寻落处象王鼻孔谩撩天如何是庐山落处曰请和尚尊重师便低头休去示念佛偈发心念佛循公道念念无私佛即灵念到公私俱不现唯心唯佛更何论念佛休论闲与忙时时无间始相当一声唤醒慈悲主剎剎尘尘是净邦真心念佛锦添花功德难量等海沙六处显然全体现同名同号更无差火炮偈团圞无缝罅绵密不通风一点无明发分身剎土中示人偈动口全抛一片心拟思量处不知音百千年外看家话倒腹倾肠说与君起念求心心即念顿然无念念无心九重之内常为主彻古该今不动尊尽心竭力作工夫内外推寻实总无正恁么时无计可忽闻村内一声鸪即心即佛隔皮言非佛非心亦是权端的要知真实处直须吐尽野狐涎师菴居廿余载明神宗万历庚戌受径山请不数月疾作仍返车溪辛亥冬示寂茶毗塔于径山寿七十二腊三十五灯全书卷第六十X五灯全书X卍XXX五灯全书卷第六十一京都圣感禅寺住持僧编辑京都古华严寺住持僧较阅进呈曹洞宗青原下十八世鹿门觉禅师法嗣青州普照寺一辨禅师精究内典贯通旨趣及参鹿门觉问如何是尽干坤是学人一只眼觉曰汝被一卷经遮却也师拟对觉摇手曰不快漆桶去师于言下有省即承印可出住青州普照迁中都万寿当是时北方二百余年燕秦齐晋之间入是宗者皆其后学每向室中设百问勘验学者师问声前荐得落在今时句后承当迷头认影作么生是空劫巳前自己问二边纯莫立中道不须安且道在甚么处相见得箇端的问回途转位直须戴角披毛唤作畜生得么问念念释迦出世步步弥勒下生为甚么拟心即错动念即乖问有口赞不尽无言心自明是则裂破虗空不是则鬼家活计上人端的处道将一句来如是憧憧筹室透斯语者鲜焉师甞作宾主颂其宾中宾曰天涯奔走几经春负学论功日转X贫行海渊深须遍涉义天空阔不容尘宾中主曰衣穿瘦骨露无余独镇寰区晖太初三尺匣中诛佞劒百囊箧里荐贤书主中宾曰丹墀鞭静九宫开万里江山绝点埃脱却襕衫戴席帽声声只道那边来主中主曰重巖幽邃锁烟岑古洞龙吟雾气深石女唱归红焰里木人运步觅知音颂浮山示投子十六题一识自宗曰问答休将句偈酬到头佛祖一齐收九年面壁巳多事立雪神光亦强求二死中活曰今时及尽更何亲云锁幽巖冻锁津堪羡岭头增意气雪中独绽一枝春三活中死曰合头相似喜人情水月空花镜象荣荒径客迷芳草渡拟将石火当天明四不落死活曰到头採汲不虗施运水搬柴自合时燕语未归帘幕静晓莺啼处绿杨垂五背舍曰三峰华岳总平治雪压寒林折冻枝一念不生全体现纤毫才动落阶墀六不背舍曰路阔巖高碧㵎流山花开遍接云楼雨余何处金莺转不顾春残语未休七活人劒曰耳听无妨眼见闻南山下雨北山云动容举止方圆异大赏将军不语勋八杀人刀曰凛凛霜风刮地生千山冰雪路难行未萌巳落威音际才拟元微堕穽坑九平常曰春来幽谷水泠泠策杖优游傍钓汀好是太平无事客汨罗未必独醒醒十道利拔生曰少室灵山事宛然不曾谈说不安禅回光一句超今古大丈夫儿谁后先十一言无过失曰默时似说说时无迷悟刚令与道疎莫谓人根有利钝麤X言细语不关渠十二透脱曰雪后风和晓霁天莺吟花笑柳含烟凤楼不宿桃源客半夜穿靴入市廛十三透脱不透脱曰噼箭机锋着眼看当阳趂妙哂傍观云横谷口迷巢鸟雪拥柴门去路寒十四称扬曰寒潭不与月为期万古松声韵不移眼听耳观如会得方知佛祖密传持十五降句曰当台明镜影难藏露柱灯笼自举扬千圣不曾留半偈少林巳是不相当十六方入圆曰𢹂琴玉女夜归时凤转丹霄入紫薇香雾喷花烟霭重汀洲渔棹月依稀五位颂曰正中偏斗柄初横半夜前密室不然龙凤烛广寒宫殿月当天偏中正木女手𢹂无字印失晓崑崙暗皱眉自然羞看秦时镜正中来劒树刀山也自摧玉马嘶声离月殿九重依旧锁苍苔兼中至大用纵横无巧智渔歌樵唱谒金门太平不是将军致兼中到头角完全无异号脱珍着弊入廛来纵横踏破今时道直翁举禅师法嗣明州天童云外岫禅师郡之昌国卫人逸其氏依直翁得度究明曹洞宗旨尽法源底初住慈谿之石门巳而继竺西坦席迁天童上堂闹市红尘里有闹市红尘里佛法深山巖崖中有深山巖崖中佛法山僧昨日出城门闹市红尘里佛法一时忘却了也行到二十里松云便见深山巖崖中佛法大众且道如何是深山巖崖中佛法良久曰白云淡泞出没太虗之中青萝夤缘直上寒松之顶上堂以拂子打圆X相曰摩诃衍法离四句绝百非又打一圆相曰礼之用和为贵先王之道斯为美又打一圆相曰摩尼珠人不识如来藏里亲收得诸人还见么所见不同互有得失天童者里毋固毋必师问无印曰天童今日大死去也汝作么生救印曰请和尚喫饭师曰天童今日大死去也汝不要相救印曰救他作么师又曰天童今日大死去也阿谁与我同行印曰和尚先行某甲后随师呵呵大笑后示寂塔于本山青原下十九世普照辨禅师法嗣磁州大明宝禅师参普照辨问离四句绝百非请师直指西来意辨曰昨日有人恁么问打出去也师曰今日又如何辨曰你得恁么不识痛痒师礼拜辨曰可惜痛棒折也师直得汗下忽有省保任有年后出住青州真堂灵塔次迁滏阳之大明上堂轮王宝藏如赤穷的人酒店腰带如大富的事掉转身来撞着没面目汉要拳便拳要踢便踢又谁知我洞岭别有擒虎头收虎尾的手段会么玉犬彻夜行不知天巳晓示众若论此事如人作针线幸然针针相似忽见人来不觉失却针祇见线者边寻也不见那边寻也不见却自曰近处尚不见远处那里得来多时寻不得心烦不好昏闷打睡拽衣就枕方就枕时蓦然一札曰原来祇在者里五位颂曰正中偏月锁深宫午夜前烛香人静丹墀冷一片虗明照碧天偏中X正晓天不挂秦台镜金乌才拟出扶桑依俙还被轻烟映正中来深夜寒梅雪里开馥馥清香无间断头头触处绝纤埃兼中至大用全彰无忌讳𢹂手相将贺太平熙熙风物从来异兼中到妙尽功忘非善巧枯木龙吟大地春灵根秀出寒巖草慈云十身觉禅师参普照照甞设问勘验学者师集为百问逐一以语答之仅录其七问声前荐得落在今时句后承当迷头认影作么生是空劫巳前自己师曰半夜石人无影像纵横谁辨往来源问不见一法犹是半提作么生是全提底道理师曰石马骤千山问喫饭忘其饥力充忘其饱作么生是力充底人师曰巨灵擡手无多子分破华山千万重问直得不恁么来者犹是儿孙事如何是向上人师曰半夜乌鸡雪里啼问行元体妙落在今时究理穷源关山万里祇如未知有底人如何趣向师曰床窄先卧问迷时千卷少悟后一言多且道悟了底人如何履践师曰出不由户坐不当堂问岸如欲止先停棹车若不行须打牛如今打牛也车行也未师曰下载清风付与谁玉溪通玄菴圆通禅师入普照室室中甞垂问语激励学徒其略曰没底船子为什么无漏坚固蓦竖起拂子曰拂子为你说禅了也作么生会拈起拄杖曰还有向拄杖头上下得一转语底么畵一圆相曰三世诸佛历代祖师总在里许还有不在里许者么以X手向空中点一点曰且道这一点明甚么边事竖一指曰俱胝和尚向这里放大光明转大法轮诸人还见么折脚铛儿为活计穿心盌子作生涯通玄菴内安然坐不管山前事似麻且道安然的是什么人开封郑州普照宝禅师磁州武氏子天眷初甞于本邑造仰山寺一日有题诗柱上者曰人道班鸠拙我道班鸠巧一根两根柴便是家缘了师覩之忽有悟即入西山结茅尅苦励志者有年巳而徧参诸方入青州室后出世继其席晚年退休于𡶵峪宝巖寺忽一夕大风震地师为宴坐而逝天童岫禅师法嗣明州雪窦无印大证禅师饶州鄱阳史氏子幼颕异依州之昌国寺剃落受具出游谒荆石琰于圆通机语不契时思菴睿居闲房师日亲煅炼闻云外岫唱道天童师往依之一日入室机语相契有若大沩之得寂子元至治癸亥应诏金书大藏英宗赐织金屈眴南还江浙丞相脱欢请师主衢之南禅继领光孝迁信之祥符至正己丑领雪窦上堂千说万说不若觌面一见昨日二十九今朝七月一报你参元人光阴如箭疾娘生两只眼箇箇黑如漆急急急回头看取天真佛良久曰是何面目下座巡堂喫茶上堂妙妙妙衲僧鼻孔多无窍元元元剎竿头上挂青天志士宁容袖手良马岂待挥鞭全超棒喝不落蹄筌百鸟不来春又去巖房赢得日高眠庚子退居X定水之圆明菴明年九月二十一日示寂阇维牙齿数珠不坏舍利明莹门人景云等建塔于菴后寿六十五青原下二十世大明宝禅师法嗣太原府王山体禅师参大明宝一日见雀子啄生饭师乃拍手一下雀飞去宝适至亦于师背上打一掌师惊顾宝曰还是雀子辜负你你辜负雀子师罔措宝曰幸是可怜生却乃互相辜负去师豁然有省于是十年躬为侍者秘重深严不见参学一旦抽单罔不疑怪或问宝侍者何往宝曰诸方来诸方去何介意哉又问参学何似宝曰道有参学栽他头角道无参学减他威光一众方疑后蒙印记久隐山西太原府府运两衙请住王山师甞谓学者曰师子有三种第一超宗异目第二齐肩共躅第三影响不真若超宗异目者见过于师堪为种草若齐肩共躅者减师半德落在今时若影响不真者狐犴猥势羊质虎皮祖师门下有甚用处师甞发明洞上宗旨曰既有尊贵之位须明尊贵底人须知尊贵底人不处尊贵之位方明尊贵不落阶级五位颂曰正中偏夜深古殿锁轻烟寂寂苔封臣不立密密光辉未兆前偏中正玉人不覩临台镜子夜星河雾气浓依旧青山不露顶正中来木人𢹂杖火中回趂起泥牛耕练色放教石马步苍苔兼中至转侧相逢全意气交辉X终不犯锋铓大用纵横无变异兼中到明暗尽时光不照石女有智妙难穷解栽绝顶无根草上堂还有冲流度刃者么僧从东过西从西过东师曰未得一场荣先刖两胫足曰也知和尚惯用此机师曰罪不重科僧拟议师便打僧吐舌师曰棺材里瞠眼僧珍重而出师曰似这等行脚有什么交涉乃曰同安老祖道孤峰迥秀不挂烟萝片月行空白云自异衲僧家到这里劒甲未施贼身巳败岂不屈辱先宗山僧今日若不捉败此僧则我达磨一宗几至扫地喝一喝曰逢人不得错举仁山恒禅师久侍大明宝深入堂奥宝付以衣法师曰某甲不是恁么人宝曰不是恁么人自不殃及伊师乃唯唯受之葢法乳恩深也宝嘱曰汝既如是第一不得容易出世若躁进轻脱中间必有坎坷厚养久之乃出住焉僧问洞山巳邈云巖真因甚到过水覩影始大悟师曰不是深心人不知曰如何是深心人师曰十八女儿不系腰复示颂曰柳底黄鹂送好音轻轻唤着愈伤心阑干倚遍无聊赖梦里如何许我寻无路寻怨杀月明花下影依稀拂断枕头琴普照宝禅师法嗣顺天大庆寿寺虗明教亨禅师济州任城王氏子先是有汴州慈济寺僧福安者山居有年于邙山村倚树而化王氏母梦其求託宿遂生师焉七岁出家十五游方参普照宝未有所入一日以事往睢阳宿赵X渡于马上忆击板因缘疑情百结将抵河津同行警曰此河津也师忽有省下马悲喜交集至陨涕归以告宝宝曰此僵卧人似欲转动日面佛月面佛意旨如何师复茫然无所对后闻板声乃大悟以颂呈宝曰日面月面星流电卷少或疑迟面前着箭咄宝曰吾今后瞒汝不得也后出世五坐道场末继席普照寻奉旨主庆寿金兴定己卯七月十日索笔书偈端坐而化其末后句曰咦一二三四五六七世寿七十僧腊五十有八阇维如莲花开合牙齿目睛不灰舍利无算师自儿时额有圆珠至是爆然飞去收灵骨建塔嵩山戒坛青原下二十一世王山体禅师法嗣磁州大明雪巖满禅师初参普照宝宝曰兄弟年俊正宜叩参老僧当年念念常以佛法为事师避席进曰和尚而今如何宝曰如生冤家相似师曰若不得此语几乎枉行千里宝下禅床握师手曰作家那师与胜默同参甞跪受呵斥或问其故师曰今诸方或有师资法属诤讼招讥师子身中虫自食其肉满虽不肖复敢蹈覆辙即闻者咸叹以为贤后造王山体体举洞山覩影话师疑甚体曰不疑言句是为大病子今既疑则病发矣子知此病则子药也师一日读五位颂至折合终归炭里坐忽大悟曰今日方知病即药也呈体体曰料掉没交涉师曰X和尚此回瞒不得也体印可之俾接踵住持上堂举洞山解夏曰秋初夏末兄弟或东去西去直须向万里无寸草处去良久曰祇如万里无寸草处又作么生去石霜曰出门便是草太阳曰直饶不出门亦是草漫漫地师曰三箇老汉虽然异口同音未免撞头磕额何也一人大开口了合不得一人高擡脚了放不下一人紧闭门了出不去王山即不然遍十方界非外全在一微尘在一微尘非内遍十方界祇者一微尘及尽不可得也向那里安门甚处入草还会么休侵洞岭初秋草请看疎山腊月莲僧问高邮定透网金鳞以何为食定曰干屎橛僧无语师闻之代曰谢供养五位颂曰正中偏邃洞沉沉锁翠烟午夜碧空清似镜一轮明月上层巅偏中正欲晓云浓封野景雪屋灵明梦未惺冥然又若寒宵永正中来木人𢹂钖下崔嵬纵横不履今时地石径祥莲衬足开兼中至懒提妙印无真伪碧莎丛里恣情眠一任巖前花雨坠兼中到突兀三光曾未照梦手敲空听者稀迥然不堕宫商调师于金泰和六年丙寅十月示寂当宋宁宗开禧二年顺天庆寿胜默光禅师初参郑州宝后参王山体得法出世开堂甞谓众曰传法当如船子求法当如可祖苟不然者其何以荷如来之大法哉上堂我宗无语句亦无一法与人德山齿不关风纳尽败阙要识纲宗先须识句巖头脑后见腮莫与往来总好与X三十痛棒还有不甘者么如无莫怪压良为贱示众举九峰不肯首座话颂曰元座徒亡一炷烟九峰不是抑高贤若将一色为承绍辜负先师不借缘示众举麻谷振钖话师曰是无可是非无真非是非无主万善同归枭鸡昼夜徒自支离我无三寸鼈得唤龟迦叶不肯一任攒眉僧问如何是祖意师曰鍼头削铁曰如何是教意师曰佛面剥金仁山恒禅师法嗣磁州大明诠禅师依仁山得旨赋性潇洒好排谐谈笑仁山甞嘱定侍者拘捡之师曰人生一梦而巳快乐一世是好梦拘捡一世是恶梦我宁作好梦耳人以为佳言徒单二驸马入堂见僧面壁而坐驸马云一箇好淡汉师曰淡中有味曰恁么味师曰今日被公着盐酱也庆寿亨禅师法嗣开封大觉西溪弘相禅师沂水王氏子初弃家事祖照通经得僧服恣览内外典凡十年乃弃参虗明亨于庆寿又十年始获印记出世住郑州之大觉嵩山之少林沂州之普照最后住清凉元遗山好问与师同游兰若峰道中偶谈及避宼事时师以为凡出身以对世能外生死然后有所立生死踓大事视之要如翻覆手然则坎止流行无不可者此须从静工中来念念不置境当自熟耳时雪途石滑师失跌同行莫能救直下数十尺仅碍大树而止遗山惊问师X方神色自若徐曰学禅四十年脚跟乃为石头取勘闻者笑服因叹境熟之言果其日用事纯而不妄也年六十四示寂有语录文集行世青原下二十二世雪巖满禅师法嗣燕京报恩寺万松行秀禅师河内解梁蔡氏子气骨不凡超然有出世志父母难之然知终不可以世相夺因𢹂送邢州净土寺礼赟允落发秉具后决力参究挑囊距燕历潭柘过庆寿参胜默光教看长沙转自已归山河大地话半载无所入光白我只愿你迟会一日有省复于玄沙未彻语有疑请益雪巖满于磁之大明才廿七日言下忽悟曰得恁么近从前伎俩一火而烬始知胜默为人处依雪巖二年尽得其底蕴付衣偈勉以流通大法寻归净土搆万松轩以自适寺中耆宿敦请开法应之次住中都万寿金章宗明昌癸丑诏师于禁庭陞座帝亲迎礼闻法感悟亲奉锦绮大僧伽衣内宫贵戚罗拜拱跪各施珍爱建普度会施利异常承安丁巳诏师住大都之仰山栖隐次移钖报恩洪济元太宗庚寅复奉勅主万寿晚年退居从容菴数迁巨剎大振洞上宗风上堂莲宫特作梵宫修圣境还须圣驾游雨过水澄禽泛子霞明山静锦蒙头成汤也展恢天网吕望稀垂浸月钩试问风光甚时节黄金世界桂花秋小参举昔有跨驴人问众僧何往僧曰道场X去人曰何处不是道场僧以拳欧之曰者汉没道理向道场里跨驴不下其人无语师曰人人尽道者汉有头无尾能做不能当殊不知却是者僧前言不副后语汝既知举足下足皆是道场何不悟骑驴跨马无非佛事万松要断者不平公案更与花判曰喫拳没兴汉茅广杜禅和早是不尅巳那堪错怪他道场惟有一佛法本无多留与阇黎道护唵萨哩缚上堂所谓道人者不知月之大小不知岁之余闰山僧即不然今年三百八十四日前月大尽此月小尽即今闰四月一日辰末巳初忽有箇出来道通疏伶俐知时按节要且无道人气息山僧以手掩鼻道近后近后作什么聻道人气息太煞薰人赞湛然居士真曰大悲千臂俱胝一指错认湛然手中拂子瞎全真问弟子三十余年打叠妄心不下乞师方便师曰汝妄心有来多少时也未审本来有妄心否祇如妄心作么生断只者妄心断即是不断即是真闻廓然礼拜而去师问僧洞山道龙吟枯木异响难闻如何是异响曰不会师曰善解龙吟问明与无明其性无二如何是无二之性师曰天晓不露问诸佛不出世为甚降诞王宫师曰青山常举足曰亦无有涅槃为甚么却向双林灭度师曰白日不移轮问撒手那边底人为甚么不居正位师曰大功不宰曰回头这畔底人为甚么不堕偏方师曰至化无为问向道莫去归来背父如何得不背父去师曰切X忌回头问心心放下难如何是放下底人师曰担取去问是处是慈氏无门无善财为甚么道瑠璃殿上无知识师曰拆殿了相见示众机轮转处智眼犹迷宝镜开时纤尘不度开拳不落地应物善知时两刃相逢时如何回互示众去即留住住即遣去不去不住渠无国土何处逢渠在在处处且道是甚么物得恁么奇特示众动则埋身千丈不动则当处生苗直须两头撒开中间放下更买草鞋行脚始得示众踢翻沧海大地尘飞喝散白云虗空粉碎严从立令犹是半提大用全彰如何施设示众向上一机鹤冲霄汉当阳一路鹞过新罗直饶眼似流星未免口如匾担且道是何宗旨师于孔老庄周百家之学无不俱通三阅藏教恒业华严甞拈掇宏智百颂曰从容菴录又着请益录踵碧岩后尘有祖灯录释氏新闻鸣道集辨宗说心经风鸣禅悦法喜集四会语录行世师以元定宗元年丙午后四月四日示疾七日书偈曰八十一年只此一语珍重诸人切莫错举遂逝世寿八十一僧腊六十茶毗舍利无数诸门人分而塔焉竹林巨川海禅师有风铃颂曰铜脣铁舌太尖新楼阁悬来不记春言外百千三昧法因风说与箇中人学士陈玉秀甞问万松弥勒菩萨为甚么不修禅定不断烦恼又问香山大润润曰禅心巳定不须更修断尽烦恼不须断后持以问师师曰本无禅定烦X恼公曰惟此为快耳青原下二十三世报恩秀禅师法嗣西京少室雪庭福裕禅师太原文水张氏子师在孕母屡获异梦及诞时家迭有吉征五龄解语日诵千言九岁入学十行一目乡里有圣小儿之称未几遭世变失天伦所在茕然无依道逢老比丘劝令学佛且曰汝能诵得一卷法华经则一生事毕师曰佛法止此而休莫更有向上消息在否比丘异之遂偕谒休林古佛于仙巖曰此子龙象种也得奉巾栉于左右他日必成大器古佛欣纳之乃为祝发受具与双溪广同事者七年时万松住燕之报恩师不通介绍輙独掉臂以往松一见便许入室问子何从得箇消息便恁么来师曰老老大大向学人手里纳败曰老僧过在甚处师曰学人礼拜暂为和尚葢覆却松奇之从此亲炙者十年自是道益隆名益着学者日益广值壬辰之变祖剎荒芜寻承万松海云见招遂有少林之命元世祖潜邸命师作大资戒会定宗戊申诏住和林兴国未期月宪宗征至北庭行在所问道称旨庚申世祖践祚俾师总领释教复僧尼得废寺二百三十有六区因论辨伪经驰驿以焚火其书仍赐光宗正辨禅师号命即故里剏建精舍曰报恩给田饭僧宠钖甚至时万寿虗席众请师主之寻分建和林燕蓟长安太原洛阳诸剎至元辛未春诏天下X释子大集于京师师之众居三之一济济可观上喜之师资颕悟三阅藏教而成诵诱掖后学无勌色通羣书善翰墨吟咏其上堂普说几十万言播在丛林门人请梓师叱曰此吾一时游戏所发安可以形迹为哉竟止之既老勌于接纳归隐嵩阳焉僧问如何是祖师西来意师曰待乳峰点头即向汝道问如何是向上尊贵一路师曰渔歌惊起沙汀鹭飞出芦花不见踪问九年面壁时如何师曰官不容鍼曰一花五叶时如何师曰私通车马曰恁么新丰一曲因师唱出也师曰谁买黄金铸子期师问僧道源不远性海非遥且道在甚么处僧拟议师便喝乙亥秋七月二十日示微疾书偈告终俗寿七十三腊五十二塔于寺之西隅后至仁宗履位初赠号追封命词臣撰文表其塔燕京报恩林泉从伦禅师参万松于阿那律得天眼因缘有省悟向上眼举似松松问如何是向上眼师曰瞎松曰真箇瞎那师曰瞎瞎松颔之后出世住万寿上堂禅禅非正非偏无意路有元渊超今迈古绝后光先但能忘影迹何必守蹄筌直指人心见性须凭祖意通元九年面壁真消息端的其中有别传元世祖至元壬申诏入内殿与帝师论道且命师发挥禅学大旨师遂举圭峰禅源诠曰梵语禅那此云思惟修亦名静虑皆定慧之通称为万德之源故名法性亦是众生迷悟之源故名如来藏亦是诸佛X万德之源故名佛性然禅者有浅有深阶级殊等谓带异计欣上厌下而修者是外道禅正信因果亦以欣厌而修者是凡夫禅悟我空偏真之理而修者是小乘禅悟我法二空所显真理而修者是大乘禅若悟自心本来清净元无烦恼无偏智性本自具足依此而修者是最上乘禅亦名如来清净禅达磨以来递代相传者是如来清净禅也帝曰在先有问皆言无说汝今云何却有说耶师曰理本无说今且约事而言帝曰何故理无言说师曰理与神会如人食蜜中边皆甜若问蜜之色相紫白可言若论味之形容实难诉说帝谓帝师曰此语是耶非耶帝师曰此与教中甚深般若了无异也帝复问祖师公案师举六祖风幡因缘非风幡动仁者心动帝师曰实风幡动何名心动师曰一切唯心万法唯识岂非心动耶折辨抵暮而出示众北斗似杓南斗似瓢任伊斟酌暖日凉飈冬至寒食一百五须知气节不相饶到此莫有解吞吐者么僧问法眼道我二十年只作境会既不作境会合作么生会师曰猿抱子归青嶂里鸟啼花落碧巖前示众若论此事如丹凤冲霄不留朕迹其由性空寥廓慧日精明照五蕴之皆空使万缘之俱泯直得星攒碧落月浸丹墀翡翠帘垂烛香人静当此之际那容喘息宁许窥窬密室不通风元关难措足虽然如是一点灵明通宇宙那拘西竺与曹溪至元辛巳十月二十日圣旨就大都悯忠寺X聚道藏伪经除道德经外尽行烧燬命师举火师承旨以火炬打圆相曰诸仁者只如三洞灵文还曾证此火光三昧也无若也于斯证得家有北斗经枉教人口不安宁其或未然从此灰飞烟灭后任伊到处觅天尊急着眼看遂掷火炬伪经随而烬五舍从宽禅师临终问其次兄曰佛祖父母我今一箭射杀二哥以为何如随整襟而脱上都华严寺全一至温禅师邢州郝氏子幼聪敏异常儿六岁见寂照善应对照曰汝其为释乎师心许之会照避乱远隐辽西乃从照上首辨菴讷祝发闻无还富开法万寿莅众甚严师偕十僧往佐之再参万松秀博记多闻论辩无碍秀命典侍司凡秀所示一闻輙了秀甞令代应对机锋不可犯遂得记莂太保刘文贞以师有经世才数荐于上元世祖召见与语大悦留内庭者三载于王化多有赞翊理授以官师辞曰天下佛法流通实僧至愿他非所望也世祖嘉之尽礼送还钖号佛国普安大禅师至元丁卯五月示疾右脇而逝异香三日茶毗心舌牙齿不坏舍利无数世寿五十一腊四十河南少林法王圆照禅师上党李氏子幼颖悟不茹荤腥年十一出家于紫团山慈云寺十六登具遂游学精教乘后依万松有年得悉禅旨出世德州大宁次迁齐河之普照鹊里之崇孝登封之法王京师之万寿后仍归宿普照元至元癸未三月六日示寂寿X七十八僧腊六十二塔于本山其临瘗时有寉百数盘旋其上丞相移剌真卿居士名楚材本姓耶律及金灭辽士归金改姓移剌初士在京师禅伯甚多唯圣安澄独重之常访以祖道屡举古尊宿语录中所得者扣之圣安间有许可士自以为得及遭忧患以来薄功名而求道之心愈切遂再以前事访澄澄为大翻前案不然所见士甚惑焉问其故澄乃从容谕之曰昔公居要地易为喜怒又儒者多无谛信惟搜摘语录以资谈柄故予不即痛下钳锤耳今揣公之心果为本分事问予予岂敢更辜负乎于是乎不吝苦口然予老矣有万松老人者儒释兼备宗说精通辩才无碍公能见之自当了公大事士唯唯走参万松于报恩甚相契合于是杜绝人迹屏斥家务虽祁寒溽暑无日不参焚膏继晷废寝忘餐者几三年乃获印证号湛然居士甞序万松评古略曰佛祖诸师埋根千尺机缘百则见世生苗天童不合抽枝万松那堪引蔓湛然向枝蔓上更添芒索穿过寻香逐气者鼻孔绊倒行元体妙的脚跟向去若要脚跟点地鼻孔撩天也须向者葛藤里穿过始得先是元世祖将西征有司奏五台等处僧徒有能呪术武略及有膂力者为部兵扈从西征士为言于上曰释氏之高行者必守不杀戒奉慈忍行故有危身不证鵞珠守死不拔生草者法王法令拳拳奉行虽死不犯用之从兵X岂其宜哉其不循法律者必无志行在彼既违佛旨在此岂忠王事故皆不可以从王师也帝从之乃寝其奏太宗十六年公卒寿五十五屏山李纯甫居士初恃文誉好排释老偶遇万松秀于邢台一言之下遂获契证乃尽翻内典徧究禅宗注金刚楞严等经序辅教原教等论甞着少室面壁菴记略曰达磨大师西来孤唱教外别传之旨岂吾佛教外复有所传乎特不泥于名相耳真传教者非别传也自师之至其子孙徧天下渐于义学沙门以及学士大夫潜符密契不可胜数其着而成书者清凉得之以疏华严圭峰得之以钞圆觉无尽得之以解法华颕濵得之以释老子吉甫得之以论周易伊川兄弟得之以训诗书东莱得之以议左氏无垢得之以说语孟使圣人之道不堕于寂灭不死于虗无不缚于形器相为表里如符劵然虽狂夫愚妇可以立悟于便旋顾盼之间如分余灯以烛冥室顾不快哉士着述甚多开发后学大有功于宗乘临终无疾趺坐合掌面西而逝僊巖德禅师法嗣顺德天宁弘明虗照禅师辽州申氏子礼太原王山枝足出家为大僧未几足命徧参因谒僊巖后闻板声豁然有悟寻受记焉去止燕之归义元太宗已丑同门圆福无还超请师开法净土戊戌迁邢台之天宁宪宗壬子五月八日沐浴更衣辞众曰四大无常X汝辈善自珍重索笔书偈曰两处住持无法可说打破虗空一轮明月掷笔而逝茶毗舍利百余颗五色灿然门人子颜子洪塔于坟菴次年世祖迁舍利于天宁寿五十七腊三十八青原下二十四世少室裕禅师法嗣西京少室灵隐文泰禅师太原汾州阳城魏氏子颖悟过人笃好宗乘遂从少室游未几即悟心要故当时称二泰一肃为雪庭之高弟者师其一也僧参提坐具欲展拜师曰天网恢恢疎而不漏曰本欲礼拜被和尚撑住拜不下时如何师曰撑汝饭袋子到骨出有甚么用曰也须将错就错礼拜去也师曰当甚么碗僧无语师曰有头无尾汉上堂尘劫来事只在于今河沙妙德总在心源试教伊觌面相呈便不解当风拈出且道过在甚么处卓拄杖曰祇为分明极翻令所得迟元世祖至元己丑示微疾谓门人曰古人坐脱立化即不无于衲僧分上皆余事也山僧则不然言毕遂掩息右脇吉祥而逝当正月小尽日也阇维分灵骨建塔于少室宝应两处太原府报恩寺中林智泰禅师汾阳渔城温氏子剷䰂于华严专业经律一日喟然叹曰大丈夫当体究大事焉能区区于此耶时雪庭裕主万寿师往依数载契悟超绝朝廷向师之名宣住报恩僧问如何是万里无寸草处师曰不是阇黎境界曰如何是出X门便是草师曰拟动即乖曰如何是不出门亦是草漫漫地师曰住着即错曰如何得不涉动静去师曰徧界绝纤尘通身无影象示疾集众曰吾缘止于此日汝等善自护持当惜寸阴勿令虗度闻者咸相感泣乃书偈曰修起忠师无缝塔推倒自身无相身无相身无相身无相身中绝点尘掷笔怡然而逝泰安州灵巖足菴净肃禅师保定金台永平张氏子礼香山寿圣为师究心二十余年历参宗匠十有余辈最后参雪庭于万寿陶铸有年遂得入室初继席万寿次主少室灵巖上堂白露横江黄花满圃砧声敲夜月蛩语泣秋风蝉噪岸边之树叶辞槛外之柯色色现海印三昧尘尘转根本法轮诸人若能会得如镜对面眉目分明然只可唤作半箇衲僧俗气未尽除在到这里若能打破镜来方好与你相见祇如打破镜来相见后又作么生良久曰三十棒且待别时后退席香山一日集众告辞右脇而逝中林泰为之铭曰撩天鼻孔点地脚跟心明眼正行古颜温其事愈大其志愈敦诸方老宿偏叩其门受雪庭嗣为万松孙机轮迅速电掣雷奔高标觉树密固灵根惠灯朗耀销铄羣昏全机大用摇荡干坤掀翻渤澥踢倒崑崙三世诸佛一口浑吞二边不滞中道宁论三居大剎四众咸尊去来绝朕动静亡痕虗空烂坏斯道常存师生平语录虽毁于兵燹而读泰公此铭则法施之妙与夫牙爪之杀活纵横可以窥其什X一矣和林北寺觉印禅师上堂良久曰会么若道我有说须无却我舌若道我无说须有却我舌金刚推倒一堆泥踏着秤鎚不是銕且道是有说是无说良久曰等闲失却手中桡只为贪观天上月僧参师问曾见我雪庭老师么曰不曾见师曰瞎汉乱走作么曰也知和尚有此一机师曰拾马粪当饭喫有甚好膓胃出去成都昭觉仲庆禅师上堂良久曰喫盐添得㵣便下座僧问喫盐添得㵣时如何师曰吠影狗子无屎喫真定安平守让禅师示众杀人刀活人劒是上古风规山僧者里不费磨砻用得恰好且道此箇把柄从何处得来嵩山千丈雪熊耳一轮月复喝一喝太原太子久善禅师住后上堂举僧问大龙色身败坏如何是坚固法身龙曰山花开似锦㵎水湛如蓝师曰大龙恁么道山僧则不然若有问色身败坏如何是坚固法身向他道山僧瞎人眼㵎水毒人耳寉不恋幽巢龙不藏死水顺天长庆德鉁禅师上堂僧问师唱谁家曲宗风嗣阿谁师曰骑牛戴席帽无端到洛阳曰恁么则乳峰嫡派洞水逆流也师曰牧笛吹来天地静野老门前不立牌平水慧圆禅师一日谓门人曰老僧当年被人唿作噇酒糟汉便愤志不平踏破几緉草鞵不得箇入处X后问万寿如何是禅寿曰猢狲上树尾连颠你若不会却又勐火着油煎于是始得箇庆快以是知人不可不遭人激发虽然也须你皮下有血始得僧便问骂人不剌骨时如何师曰你这无赖汉皮也无说什么骨京兆华严觉印禅师上堂古人皆称我是达磨儿孙却道神光依位而立是得髓只这些子便是做臭皮鞋底尘垢也做不得何故迷逢者少负恩者多巩昌广严法兴禅师因同参印过访师曰许久不相见眉毛作么生印曰将谓老兄忘却师曰彼中快活法还可举似故人么印曰愁人莫对愁人说师曰恁么则同条不共命也印曰笑倒寒山子师曰谢老兄光重顺德妙乘禅师垂语曰石头和尚不识好恶说甚明中有暗洞山老汉被他语脉转说甚五位正偏牵得后世子孙落在这等葛藤里摆脱不去僧问和尚何不斩此葛藤别开一路师曰幽州犹自可最苦是新罗报恩伦禅师法嗣顺天鞍山月泉同新禅师字仲益房山郭氏子从鞍山坚剃落能以苦行事众忽一日聪慧顿发与同行序所得众杂笑之师愤甚以偈书壁而去偈曰气宇冲霄大丈夫寻常沟渎岂能拘手提三尺吹毛劒直取骊龙颔下珠往谒清安方方问欲穷千里一步为X初如何是最初一步师进前叉手立方曰争奈脚跟不点地何师拂袖便出次见大明暠杖拂之下多所资发终以未尽为歉复还清安又三年忽大豁然次参林泉遂承印记寻受请灵巖泉为引座师一音才唱万众欢唿能于言下得旨者甚众未几元世祖旨下命主灵巖后退归鞍山一日赴济结夏观音院忽疾作说偈曰来无所从去亦无方蓦竖拳曰且道这箇还有窒碍也无放拳曰撒手纵横云天苍苍瞑目便逝寿六十六腊四十五法王照禅师法嗣西安彬禅师僧问如何是正中偏师曰木人夜半打秋千曰如何是偏中正师曰羣僚怕见秦台镜曰如何是正中来师曰木童土偶笑咍咍曰如何是兼中至师曰忿怒那咤擎八臂曰如何是兼中到师曰拄杖风前还自靠十方进禅师僧问逢桥拆桥时如何师曰那讨这般人曰师意如何师曰从来好手不彰名嵩山法王晖禅师僧问如何是法王境师曰五乳峰前雪气深曰如何是法王人师曰嵩山顶上撩天鼻曰人境交参时如何师曰看取令行时泰安州灵巖复禅师示众三十年后大有人疑着僧问如今便疑着时如何师曰平地无因得喫交护国圆禅师僧问国如何护师曰寰中天子勅曰佛法何在师曰端坐受供养X崇孝普禅师见山门因雷雨乃呵呵大笑曰痛快平生在此日奴儿婢子共殷勤净土里禅师僧问如何是清净佛土师曰莫作秽污曰如何是秽污佛土师曰徒自分疎曰师意如何师曰铁树花开不识春汝州宝应海禅师一日病起僧问日面佛月面佛意旨如何师曰山益高兮水益深曰觅起处不得时如何师曰良医拱手处法身别有源天宁明禅师法嗣顺德天宁仲复子颜禅师别号虗舟宁津杨氏子礼天宁虗照下发参悟得旨名重庙廷元世祖欲及之师坚执不从钖宝书开堂本寺僧参师退身便入曰外面有贼僧礼三拜师复顾曰作贼人心虗参堂去太保刘秉忠居士瑞州人字仲晦初名侃法号子聪年十七为邢台节度使府令史以养其亲居常郁郁不乐一日投笔叹曰吾家累世衣冠乃汩没刀笔吏耶既弃去隐武安山投天宁照为僧力参有省俾掌书记元世祖征云南渡江攻鄂每赞以不杀为德凡克城擒敌全活无算虽位极人臣而犹斋居蔬食不改旧服一时通称为聪书记至元十一年八月索笔书偈曰吾不负世世不负我吾之于世如水中月如空中花花落月沈是箇什么咄掷笔趺坐而逝青原下二十五世X少室泰禅师法嗣西京宝应还源福遇禅师霍州灵石王氏子依邑之兜率薙落徧游讲肆雄辩如流景聆灵隐泰道眼精明投诚参请焉泰甞谓师曰我举拂子你便向拂子上会我才良久你便向良久处会恁么地如何透得本分事师面热汗下无以对一日闻泰上堂举切忌从他觅迢迢与我疎语师当下大悟即承印可初开法天庆次主宝应僧问如何是祖师西来的的大意师曰风送泉声来枕畔月移花影到窗前元仁宗皇庆癸丑十月示寂寿六十九腊四十九济南府灵巖秋江洁禅师雪轩成参师问何处来曰青州师曰带得青州布衫来么成曰呈似和尚了也师曰三十棒且待别时成拂袖便出师默肯之俾参堂者久之平昔疑情一旦冰释径造丈室师曰金锁元关打开了也成曰千年桃核里觅甚旧时仁师颔之嘱曰善自护持他日能弘吾道者必汝也灵巖肃禅师法嗣西京宝应月嵓永达禅师汾州刘氏子落发本州天宁寺每以生死事大为激励南询参扣闻灵巖肃法雷远震遥餐风德趼足诣往一见器之亲炙积久遂入阃奥乃曰发证由师行之在己遂之泰安州闭关后以宝应虗席道俗坚请遂应之上堂鹿门老道人尽大地是当人一卷经尽干坤是当人一只眼以如是眼看如是经千万亿劫无有间断万松老人计X穷力尽亦祇道得箇看读不易诸人还看读得么须知这一卷经阿谁不具这一只眼谁人不圆要长则千万亿劫难尽要短则一剎那顷便周宝应今日不惜眉毛为诸人指出乃弹指一声曰看读了也诸人切莫蹉过良久击拂曰自是不归归便得五湖烟景有谁争一日示疾泊然而逝真定府封龙山古嵓普就禅师滹阳刘氏子十五礼封龙禅庆出家十九受具戒即事徧参首见净土成崇孝安虽皆蒙赏识终不敢自足再参灵巖肃以本分钳锤重加煅炼爆然顿悟寻受记莂后辞巖乃于宝积闲居者十年癸巳桂菴住灵巖延师为第一座元成宗大德壬寅月菴海退席本寺具疏请师开堂丁未特赐妙严弘法大禅师号次迁封龙皇庆癸丑住少林祖席僧问如何是类堕师曰不见披毛带角底曰如何是随堕师曰不是闻声见色底曰如何是尊贵堕师曰不是当堂正坐底曰若恁么如何有堕名师曰雁过长空影沉寒水曰古人道三堕是了事人的病既是了事人如何有病师曰祇为了事所以病生曰此病何时得愈师曰直待无身此病方愈因示颂曰金锁重重早豁开三处悠然独往来雁过长空无系着影沉寒水任渠猜师简重少缘饰进退有节后归隐灵栖未几示寂塔于本山世寿七十七僧腊六十二青原下二十六世X宝应遇禅师法嗣邓州香严淳拙文材禅师平阳临汾姚氏子生有异质见僧则合掌作礼不类常儿稍长请学佛依绛州福严普出家甞读证道歌至幻化空身即法身之句欣然契悟乃谒还源呈所解源诘曰祇如道君不见是指阿谁师曰觌面亲呈更无回互源曰堕坑落堑汉作恁么语话师曰和尚又作么生源曰塞断汝口师曰勘破了也源可之阅藏于龙门山三载泰定甲子主少室上堂满盘打算了只有者一着最便宜敢问诸人且道是那一着卓拄杖曰切忌卜度问如何是道师曰鍼锥不容曰如何是禅师曰车马有路曰和尚为甚么翻古人公案师曰举直错诸枉寻隐香严诠释般若心经并华严法界观僧问如何是理法界师曰虗空扑落地粉碎不成文曰如何是事法界师曰到来家荡尽免作屋中愚曰如何是理事无碍法界师曰三冬枯木秀九夏雪花飞曰如何是事事无碍法界师曰清风伴明月野老笑相亲元顺帝至正壬辰五月十七日沐浴更衣唿门人申教诫且曰吾死毋事徒费火巳灰扬可也翌旦吉祥而逝󰢍全身于雪庭塔右春秋八十河南熊耳空相珪禅师示众我若喝汝便作喝会到处信口乱喝我若棒汝便作棒会到处信手乱棒我若除却棒喝教伊向本分中道一句子他不是打之遶便作女人拜不是揑两句鬼话出来便如哑羊相X似如此等辈皆是狂狗逐块何曾梦见有狮子奋迅的牙爪蓦然曰者里还有狮子么试露牙爪看一僧出师打曰逐块寻香未为好狗僧拟对师又打曰棒折也未放你在曰恁么则云巖路绝也师曰是你上天无计怎怪我云巖路绝乃连棒打出河南嵩山龙潭深禅师示众山僧当年于般若经颠倒梦想处得箇究竟涅槃后乃知一切圣贤皆以究竟涅槃成了箇颠倒梦想及乎见我还源老汉问他古冢不为家如何是禅曰此是死语山僧道如何是活语被老汉噼面一掌曰得恁么死郎当山僧拟对又被一掌山僧当时如暗得灯乃大宣曰此回不是梦真箇是庐山今日山僧不敢昧却来源特为举似汝诸人也须恁么脱一回始得乃拍案一下曰太煞漏逗嵩山龙潭端禅师僧问如何是少林宗师曰九重渊底起神龙曰如何是曹洞宗师曰百劫冤家狭路逢曰如何是临济宗师曰无口人吞栗𣗥蓬曰如何是云门宗师曰手提寸铁走西东曰如何是沩仰宗师曰龟毛惯缚树头风曰如何是法眼宗师曰喜把金樽劝醉翁曰如何是千圣不传宗师曰现钟不打何处鍊铜洛阳天庆江禅师僧问古镜未磨时如何师曰鬼神茶饭曰古镜巳磨时如何师曰魔外冤仇曰银椀盛雪时如何师曰眼见即瞎曰明月藏鹭时如何师曰X动即祸胎曰不见不动时如何师曰推出者死汉曰乞师更垂方便如何转身师曰路逢死蛇莫打杀无底篮儿盛将归嵩山永泰祥禅师坚上座典客师曰今日有甚客来坚曰憧憧不绝不过是胡张李黑师曰你还拣择得出么坚曰一味教他喫茶去师曰儱侗汉奴郎不辨怎消得常住物曰惟和尚命师曰吞铁丸去坚笑曰和尚亦恁么师打曰你亦恁么那灵巖洁禅师法嗣金陵天界寺雪轩道成禅师云州赵王之远孙父徙保定遂家焉年十五出家郡之兴国寺师广颡平额雄伟有志纳戒后结三人为侣在青州土窟中密究单传之旨有年忽有老人貌甚奇古谓曰汝三人忘苦辛甘澹泊究明向上大事他日必作法门栋梁去也师叱曰既作栋梁居士窟之中老人曰未有常行而不住未有常住而不行言讫而隐师益励精锐闻秋江洁大弘曹洞宗旨于齐之灵巖遂往礼谒洁默俾参堂淘鍊久而印之后回青社众请住普照次住东莱大泽山明高帝洪武壬戌师应选道契亲王睿眷尤隆丁丑秋召师至殿命住天界师奏不会佛法上制诗一首䥴于金榜悬诸法堂曰不答来辞许默然西归只履旧单传鼓钟朔望空王殿示座从前数岁年上堂白云万顷卷舒露劫外真机红叶千峰灿烂显箇中妙旨亘古今而不昧经尘劫以X常存鸟道虗通运步元关绵密狮絃错落按指古韵铿锵直得石女点头木人拍手拈起金针玉线穿过机先截来兔角龟毛发明向上正偏独露隐显全该所以物物头头庆尘剎剎未有一丝毫欠少大众还会么夜来木马云中过惊起南辰北斗藏上堂阴极阳回化日长梅花处处喷清香箇中消息无多子徧界何曾有覆藏如是则明明兼带百草头边相逢密密宣扬万象光中独露利名场上荐取无位真人人我山中显示本来面目影合宗鑑心生则种种法生身是道场心灭则种种法灭石女高提宝印文彩全彰木人暗度金梭丝毫不昧牵动劫外机轮烜赫寰中岁月潜通遐迩直得枯木生花该括古今解使寒冰发焰云笼古路依依野色还迷月满寒巖皎皎神光徧照六门机息何须宛转旁参一色功圆切忌当头印破白牛运步巳蒙建化之缘玉马嘶风总是利生边事且道如何是向上事咄兔角杖挑潭底月龟毛拂挂岭头云上堂三阳交泰万物咸新显一真之妙用总造化之渊源尘尘合道处处通津法筵大启觉苑弘开国运与佛运齐兴皇风共宗风并扇只如道旧岁巳去新岁到来未审去从何去来自何来如斯评论转见誵讹敢问大众衲衣下一着子还有增添去来也无于斯会得便见腊尽阳和无影树春回花发不萌枝上堂五月榴花照眼明薰风啼鸟徧巖扄机先一着无元妙当忌当人认色声记得X夹山会道目前无法意在目前不是目前法非耳目之所到天童觉曰夹山老子解开布袋将差珍异宝撒向诸人面前了也正当恁么时又作么生路不拾遗君子称美大众二老见处固有所长检点将来总成漏逗凤山则不然若是色见声求即非家珍了知目前无一法头头物物总相应其或未然更听末后一句道泰不传天子令时清休唱太平歌壬午成祖嗣登宝位奉使日本师往宣圣化癸未回奏皇情大悦恩宠有加仁宗在春宫时有忌师之宠者搆词间之及御极遂谪师海南宣宗嗣位首召师还引见便殿慰劳甚至丁亥春命师于钟山说法听者数万人宣德丁未师年七十六表辞归山帝悯其诚遣内臣护送南还天界西菴养老壬子腊月八日示微疾辞众说偈趺坐而逝上制文遣官致祭世寿八十一僧腊六十六阇维之日烟焰五色仙鹤翔空异香缥缈官贵四众万余人咸叹希有火后收舍利圆红者无算建塔于应天安德门外奉勅赐塔所为鹫峰禅寺宝应达禅师法嗣汝宁光山石盘山遇禅师上堂诸方尊宿皆好举话接待衲僧山僧今日效颦也举一则供养大众良久曰莫怪空疎便下座太原斌禅师上堂以手屈指数曰西天四七东土二三算到一千七百总出我指头不得噫罢罢得归去X时且归去莫落他人指数中便下座封龙就禅师法嗣西京天庆寺息菴义让禅师真定李氏子丱岁薙落遍参宗匠末抵封龙扣古巖就之室就见器之一日呈达磨皮髓颂就问达磨皮面骨髓皆被诸子得之且道只履西归者是箇甚么师曰且喜和尚犹记得就曰是则是我终有些疑你师曰恁么则老胡有赖也就顾谓侍者曰我眼如何元英宗至治壬戌开法天庆次迁熊耳之空相泰山之灵巖洛之嵩少问无功之功还有偏正否师曰偏正历然曰如何是无功的偏正师曰石牛惯吐三春雾灵鸟不栖无影林问如何是直指人心师曰舌在口里曰如何是见性成佛师曰金屑虽贵落眼成翳曰如何是莫向言中取则师曰道火何曾烧着口曰如何是句外明宗师便打顺帝庚辰夏遘疾乃谓门人曰斯疾不可起也吾往必矣急须营塔至五月十二日塔颇毕功师集众辞世书偈曰来时本静去亦圆周虗空作舞任意优游右脇而逝泰安泰山灵巖容禅师初参万法归一话有省但于师子一吼祖父俱尽语未能释然一日与同参游岳登日观峰偶失跌几绝良久起乃甦厉声曰得非祖父俱尽时耶古人未必到恁么田地因谒封龙就呈所见就曰更须知有向上关棙子始得师喝一喝而出就喜而印之X晋宁心菴主甞举拳头曰天下衲僧只用者箇杀活他凡有僧来便打出无能搆者因是人称为鉄拳头菴主白茅春菴主甞与心鉄拳往来僧问和尚用何法接人师曰伹将冷眼观螃蠏看彼横行到几时曰恁么则冷眼鉄拳相结恨于天下也师曰衲子多好嚼屎蛆青原下二十七世少室才禅师法嗣南阳府万安寺松庭子严禅师河南古缑樊氏子幼多疾病父母怜之许以出家礼霁云于少林十八受具师聪敏过人博通内外典凡诗文之类不学而能更唱递酬下笔輙就硕师鉅儒无不以法器期之初参江月照次参息菴让蒙示禅要有所警发后参淳拙才举前所得质之才曰子不闻蛊毒之家水莫甞否师曰也须吞得入吐得出始是好肚皮才曰苍天苍天更添冤苦师曰谢和尚印可以宝镜三昧反覆征辨大豁疑碍曰荷担大法尽在子躬遂付以衣法有五乳峰头狮子子光前耀后自超羣之句时南阳府万安虗席延师主之将三载明高帝洪武己酉主少林力田给众偈曰乱后归来自耨耘生涯辛苦与谁论昼拈块石驱山鸟夜坐巢菴逐野豚膓断秋风频击柝目窥夜月似销魂近来始识农夫苦一饭仍思施主恩僧问地藏栽田博饭与和尚是同是别X师曰阑干虽共倚山色不同观曰百丈开田说义但展两手意旨如何师曰虽然无语其声如雷曰和尚又作么生师曰昼拈块石驱山鸟夜坐巢菴送野豚问巖头参洞山不肯洞山嗣德山不肯德山巖头有甚长处师曰若肯二师则辜负二师也曰他道洞山好佛只是无光却是如何师曰赚杀一船人问和尚陞座秦封槐因甚不来听法师曰你还见秦封槐么阇黎若见听他说法有分问达磨面壁时如何师曰早是魔魅了也曰如何得勦绝去师曰倒搓芒绳缚鬼子庚申冬应周王敬为荐国母慈孝皇后资悼冥福命师陞座说法赐僧伽黎以旌异之后以年登七十退老闲居而化登封嵩山竹菴子忍禅师邓州内乡王氏子上堂举法镫钦开堂曰法镫本欲栖藏巖窦养拙过时奈缘先师有未了底公案出来与他了却僧遽问如何是先师未了底公案镫便打曰祖祢不了殃及儿孙曰过在什么处镫曰过在我殃及你天童觉曰者僧若是箇汉出来便与掀倒禅床不惟自己有出身之路亦免见祖祢不了殃及儿孙师曰山僧则不然今日若有问如何是不了底公案拈拄杖便打曰狮子咬人韩獹逐块佛巖稔禅师上堂英雄识英雄豪杰喜豪杰山僧非二者一生友难结独有七尺藤相怜还相悦夜来忽反目要打我腰折诸兄弟你道他为何如此谓我太X把达磨心髓为人都漏洩今早他又求忏悔只为爱我之深却乃误了此秘诀决然无人能辨别山僧亦欲将他也抝折岂不与彼成两橛乃卓拄杖曰依旧两生欢喜闲非且抛撇登封华严遇禅师上堂说到不如行到行到不如忘套如何得忘套去靠拄杖曰白云不约来青嶂绿水无心弄碧蟾下座古蔡元禅师小参今夜不答话僧出师曰讨棒喫的汉有甚了期僧曰何不便棒师曰贼是小人拈拄杖便归方丈陜州熊耳登禅师上堂达磨皮鞋一只不知是谁窃了去尚有此话大行莫道无可凭据噫若是一向恁么去则今日使箇全无些子兴趣乃抛下一只鞋曰者箇还当得么自笑曰也祇要此话大行下座天庆让禅师法嗣陜州熊耳山崧溪子定禅师偃师马氏子七岁礼古巖祝发迨巖迁化往参息菴师主藏因以白事言下豁然大悟师之勘辩凛凛然若秋霜烈日随机酬应如盘走珠一日示疾谓门弟子曰吾世缘巳毕顺化时至矣汝辈勿以世情眷恋末后一句听吾分付言讫就枕泊然而逝金陵灵谷舜都宗禅师上堂山僧比蒙天语以清心洁己四字是传佛心印是镇海明珠山僧特特拈出普施大众须知天心罔测山益高而海益深圣语难X穷天溥葢而地溥载诸人还会么莫是不染世尘么莫是不贪法味么莫是不饮无为酒不坐涅槃床么若恁么会非固不非是则不是山僧今日不敢久閟为诸人当阳指出去也乃拈拄杖卓一卓曰木人舞出法堂前一任炎天飞白雪师于明永乐壬午住福州雪峰洪熙甲辰奉旨住金陵灵谷宣德改元卒有语录题名古镜三昧行于世空杏伟禅师僧问忽遇大虫时如何师曰还见大空小空么僧作虎吼师曰者畜生𨁝跳作么曰如何得不𨁝跳去师曰空杏门下无弱将广平实禅师僧问九蛮十八洞中是甚么人教化得师曰拄杖子曰他不会乡谈师曰独有此子伶俐曰敢乞和尚借去为引导如何师便打曰他那肯与人作情面空相珪禅师法嗣大都天宁寿禅师上堂驴事未了马事到来茫茫大地谁是放怀阿呵呵归去来无根树子清风起不待春回花自开天宁才禅师上堂山僧一生性急了弄成病又因性急了弄去病只因性急了多败阙又因性急了多补阙如今垂老急不得却又不急不得如何是好仔细看来事到头来不自由汝等又作么生卓拄杖便下座南阳维摩怀禅师上堂僧问文殊问疾时如何师曰X掬水月在手曰维摩独卧时如何师曰弄花香满衣曰三十二菩萨说不二门时如何师曰穿花蛱蝶深深见曰维摩文殊互相激扬时如何师曰点水蜻蜓欵欵飞曰和尚是僧如今却演俗诗师曰一滴水墨两处成龙曰和尚善读唐诗师曰我知汝不善读唐诗雒阳天庆能禅师示众一人有庆兆民赖之杖子有幸麟凤纷飞僧问盲龟跛鼈时如何师曰好箇堂堂老大随草鞋覆却骨包皮陜州安国仁禅师上堂以手加额曰日早晚也侍者曰老和尚照顾眉毛好师曰善哉照顾眉毛去遂下座韶阳云门憨禅师参空相珪问一见便去时如何珪曰太卤莽生师曰深入堂奥时如何珪曰太穿凿生师曰恁么则节拍相应去也珪命维那明牕下安排者杜撰衲子维那曰既是杜撰衲子如何安排明牕珪曰你试杜撰看那拟对珪即逐出师大笑珪𢹂手亲送入客寮后出世云门辽州定禅师僧问如何是西来意师曰胡地冬抽笋曰若遇客来时如何师曰你莫思量我别甑炊香饭供养你曰何以克当师曰茅屋粗疎聊喫一顿便打曰深感盛欵师笑曰小人偏揑怪解州沿禅师僧问有一问犯尊讳时如何师打曰赏你一箇大胆曰沿门乞丐是何行履师又打曰赏你X一箇小心曰恁么则小出大遇也师曰合眼跳河曜州显禅师僧问打地和尚被人撤去拐子时如何只用口咬天师曰今日又咬者箇顽皮汉又问彼门人因人问便抛柴在锅中时如何师曰龙生金凤子沖破碧瑠璃青原下二十八世万安严禅师法嗣嵩山少室凝然了改禅师嵩阳金店任氏子自龆龀年系念空宗知有己躬下事遂依止少林二十始纳僧服初参月印于香山涉历寒暑鲜克契入会松庭严主天庆师往依之每以己事咨扣卒未泯怀举路逢死蛇莫打杀无底篮子盛将归语问曰这箇莫是背触不得的意么严曰笑破山僧口师闻罔措严呵曰你在鬼窟里讨甚么椀师愈不安一日严上堂曰一言迥脱独拔当时师当下释然举似严严乃印可皈隐二祖菴明高帝洪武庚午祖庭虗席合山敦请师力辞不获应缘而起上堂祖师心印不是有言不是无言不是有知不是无知岂可向言句下研穷意识中揣度哉昔日祖师初来贩取久远滞货无人承当祇得九年面壁后来二祖却似痴猿捉月来问安心这老汉也是怜儿不觉丑向他道将心来与汝安二祖便承虗接响唤作得髓看来也好与三十棒何故才涉唇𠯳便隔千山诸人还会么山僧今日与么道也好与三十棒上堂莫向言中取则直须X句外明宗若能如是会彻古彻今自由自在知么师有山居诗曰嵩山万丈绝跻攀长夏松风尽日闲自笑鼻头双孔大气通天地有无间题石罗汉曰巖头一尊石罗汉藤作髭须向风战千年从不化斋粮身心如一无更换趺坐山头数百秋也无欢喜也无愁纵然血浸齐腰雪羡尔惟将一默酬成祖永乐辛丑无恙忽召众叙别说偈曰寿年八十七出夕复入夕撒手威音外绵绵与密密师平日行止端庄王侯敬仰周蜀伊诸王登山供养厚赠珍贝师泊如也青原下二十九世少室改禅师法嗣嵩山少室俱空契斌禅师平阳垣曲王氏子从重兴院无相薙染久而参方谒凝然改于嵩山求示心要改曰你向达磨未西来时道一句看师无以对心甚疑之朝夕咨扣一日覩秦封槐豁然契悟径往丈室改一见谓曰契斌参得禅也师便喝改曰喝作么师曰和尚何得以賍诬人改曰赵州勘破婆子婆子败阙在甚么处师曰一对无孔銕鎚改曰赵州意又作么生师曰荆𣗥林中重加陷阱改曰石头书亦不通信亦不达是何意旨师曰千里同风改曰青原垂足又作么生师曰祸事祸事改曰洞上一宗密在尔身矣明英宗景泰癸酉主少室僧问如何是空劫巳前底事师曰乌龟向火上堂僧问如何是君师曰谁X能窥测九重深曰如何是臣师曰万里山河点墨痕曰如何是君向臣师曰宝殿光含万象新曰如何是臣奉君师曰玉阶仙仗龙颜近曰如何是君臣道合师曰端拱无为天下平曰向上还有事也无师曰阇黎珍重始得僧礼拜师微笑曰山僧今日不着便下座景泰壬申师示寂塔于少林之西坞青原下三十世少室斌禅师法嗣西京定国寺无方可从禅师洛阳许氏子礼福先芘峰剃落初参龙潭顺超化宗入室请益稍有契入后到少室参俱空斌斌以绵密阃奥重加煅炼偶检灯元见天衣以行者五人俱召实上座因缘师当下密契五位奥旨遂承印记隐于郏鄏定国寺示众佛祖宗乘本无言说伹此段家风非从外得须七处征心八还辨见方得到家稳当不涉程途汝知九峰不肯首座百丈堕在狐窝是见得人为难而得理为尤难如上多方切须珍重明宪宗成化癸卯六月示寂寿六十四夏四十载塔于少室祖陇青原下三十一世定国从禅师法嗣嵩山少室月舟文载禅师别号虗白通州人世系蔚州广宁王氏子祖讳才从明成祖靖内难官至武德将军遂通州居焉师诞时父梦僧寄宿其家乃生长而脱白于州之万安寺依止白菴空诣杭纳具北还X掩关因阅万松拈提古宿机缘若面墙者久之忽省曰曹洞宗风大播天下有织锦回文之功非针线细密盘旋回互不触当头者不能与伊作主也既而幡然出关参无方从发明己见从抚而印之武宗正德丙寅主少林参徒云集考钟伐鼓无虗日示众达磨西来以一乘法直指单传令人见性成佛至我少室如九鼎系于单丝汝等诸人趂色力康健打辨箇事直须努力莫闲过日伊郑徽诸王往来问道皆师之化风也世宗嘉靖甲申师年七十三门人于三十六峰烟霞之中为师养老焉青原下三十二世少室载禅师法嗣顺天宗镜菴小山宗书禅师顺德南和李氏子其在童幼异于常伦与羣儿戏效作佛事十岁父令入学读习儒业巳通大义一日忽掩卷叹曰此皆治世法非出世法也遂白父投郡之开元薙落闻月舟载法席之盛入室请益潜淘密践者八载一日因看舟语录见定国投机悟道因缘有省私计曰此赤眼撞着火柴头耳即入室问面壁九年即不问断臂安心事若何舟曰只为当初留毒害儿孙洗土不成泥师曰不因今日举怎见少林风舟嘘两嘘师曰不奈船何打破戽斗便出舟乃记莂焉初开法德兴次主天庆五台明世宗嘉靖丁巳少室疏请师叹曰先师化后三十余年曹洞宗风迨乎湮没前辈有言禅林下衰X弘法者多假我偷安不急撑拄之其崩隤跬可须也某虽慙付嘱其如付嘱何遂主之时值亢旱河井干涸既法席敷开泉源复涨丙寅上京师主宗镜菴隆庆丁卯游西山至谷集山三学洞喜其幽寂遂结夏焉至冬忽疾作腊月十六日索笔书偈曰宗镜宗镜心法成行即日圆觉镜破宗正偈毕俨然坐脱世寿六十八僧腊三十六茶毗身骨分为三分一分留于宗镜一分送至顺德祖茔一分至少室其于少室谢事之日法堂中法鼓无故堕地其于得疾之初少室秦封槐摧一大枝既入寂之后其树无故崩倒开封鄢陵显庆曙菴悟寅禅师幼祝发礼僧可标为师参月舟载有契嘱以偈明嘉靖己丑住柏梁尚书刘讱请上堂月落星疎晓色浓日华迥揭帝京东翻经自爱虗牕白入定空摇蜡炬红禅榻拥蒲青郁郁好山临水绿溶溶客来石鼎堪联句帘卷清风满座中丙辰四月十三示众辞谢毕说偈泊然而逝顺德内丘表善观音院金山德宝禅师山东阳津刘氏子幼从北京海眼寺惟安剃染受学三载乃参无念于山西榆次县依七载大有发明次参月舟于嵩少又九载得法后燕赵闻师之道相迎开堂无虗日坐道场凡二十有余末乃就观音休老焉忽一日将道具尽付门人祖通代扬法化乃说偈辞世曰来时无影去无踪生死轮回好脱空今日翻身云外路一轮明月任西东遽瞑目而逝门人塔于旧隐之南砺X水之北寂日当明隆庆庚午三月初四日世寿八十有五青原下三十三世宗镜书禅师法嗣西京少室幻休常润禅师南昌进贤黄氏子幼背二亲而从从父游常目摄羣优洒然若有所创诸幻皆局也无常谓何乃入伏牛山礼坦然平祝发居三岁初摄心如按浮瓜起灭相乘茫无所措质疑未决南询万松于径山松诘之曰疑是何人措者何物师亦未决退而业白九华一夕觉身同虗空就客而质其状客以为理障第由教而入之乃听讲楞严至圆明了知不因心念之句忽尔有悟廓然如镜中象不落幻空乃知前境虗空直庆劳一息耳后参大方莲问现镜中象时如何莲曰直须打破师曰打破后如何莲曰亦未离心境师未决参小山书始至举向者言书曰何必打破师曰其奈镜象何书曰镜象安在师有省一日书问师曰畴昔之疑决不师举掌书曰毋将以罔象问景耶师曰此外更无何有书曰试披衣检之力行二年愈益精进书举洞山我今不是渠诘之曰既不是渠毕竟是何人师领悟以偈答曰若要识此人有箇真消息无相满虗空有形没踪迹曾为佛祖师甞作干坤则龟毛拂子清风生兔角杖头明月出书曰子毋勦说更须入悟门师曰尚不借缘从何门入书曰既不借缘何为至此师曰因不借缘X所以至此书曰就不借缘一语于意云何师曰彩凤翻飞身自在銕牛奔吼意常闲书曰善哉明日辞行书付偈曰定作人天主当思少室秋师曰常润是甚么人安敢当此书嘱曰吾道不振久矣岂宜袖手耶师唯唯逮书示寂佥议主席非师不可师就谦退再请再却众乃举书付嘱之偈师遽堕泪不复言辞以明神宗万历甲戌秋主少室师体貌丰硕声若鸿钟与诸学人甘淡泊而襟度冲旷一力负荷大法朝夕干干无少倦色告香入室者二百七十人乙酉四月念七日书偈告寂建昌府廪山蕴空常忠禅师寿昌问法要师曰汝能精进不肯自欺便是彻首彻尾工夫一日闻弟兄论金刚经义甚快师笑曰宗眼不明非为究竟昌闻之茫然自失乃问如何是宗眼师拂衣而起昌后请益师曰我实不知汝自看取昌后于大好山语得悟乃入方丈通所悟师曰悟则不无却要受用得着始得不然恐祇是箇永银禅也五灯全书卷第六十一X五灯全书X卍XXX五灯全书卷第六十二京都圣感禅寺住持僧编辑京都古华严寺住持僧较阅进呈曹洞宗青原下三十四世少室润禅师法嗣北京大觉寺慈舟方念禅师唐县杨氏子十岁投金台广德大慈义落发受具闻古道讲楞严至七处征心稍觉缘生不实复历诸座遍穷性相宗旨知非的要遂往少室参幻休润一见便问甚处来师曰北方来润曰北方道法与此方如何师曰水分千派流出一源润见其言辞雅迈命充维那一日游初祖面壁处忽然契悟乃曰五乳峰前好箇消息大小石头块块着地诣室呈似润嘱曰从上佛佛祖祖以自已所证递相承袭欲令一切众生知有余得之于小山先师赴十余年如故今授于汝汝当体佛祖之心为心以续慧命然虽如是亦宜晦迹林泉乘时而出付以偈曰无上涅槃心佛祖相传付吾今授受时云净峰头露时年二十八岁遂入五台掩关昼则一食夜则孤坐后赴东台请偶双目忽盲师曰幻身非有病从X何来习定七日双目复明南谒普陀归次越之大善寺众请说法湛然澄参师问止风涂向青山近越王城畔沧海遥时如何澄曰月穿沧海破波斯不展眉师问澄洞上宗旨澄说偈曰五位君臣切要知箇中何必待思惟石女惯弄无针线木偶能提化外机井底红尘腾霭霭山头白浪滚飞飞诞生本是无功用不觉天然得帝畿师曰语句绵密不落终始真当家种草也遂召入室以棕蒲团印证之复曰汝后开两片唇皮截断天下人舌头有分在即付偈曰曹源一滴水佛祖相分付至今授受时大地为甘露咄五乳峰头一枝箭射得南方半箇儿明神宗万历壬辰嘉兴缁素请主东塔寻赴云居匡庐之请甲午秋五台清凉复请师开法缁素恳留后示寂门人澄迎遗骨塔于显圣之南山嵩山少室无言正道禅师豫章胡氏子投上蓝寺薙染十五遇知休老宿指示禅要遂从休游憩南岳凈缾崖朝夕参叩休曰欲究明此事须将宗教葛藤穿过始得指参逊菴昂菴语休曰无言足称法器切不可以一知半解入渠胸臆第令北游自参自悟休拈张拙颂勘其履践师曰真如尚不可为何颂之有休见其颖利指往少室参幻休润一日润上堂师问如何是洞上家风润曰月下三花树峰前双桂枝师曰和尚还别有否润曰惟此一事实无二亦无三师言下大悟即呈偈曰云攒绝顶月锁幽崖石人抚掌木X女舒颜润印以偈曰无言的旨不离言元唱元提妙绝传今日单传亲印授他年双桂利人天明神宗万历庚寅主少室时周籓迎师为说保寿之法王大开悟汝宁崇籓闻之亦迎师说法时王世子病足倚杖而立师乃引之周行七转汗流如注而足即瘳僧问不问有言不问无言世尊良久意旨如何师曰动容扬古路不堕悄然机问如何是新年头佛法师竖拂曰会么曰不会师曰来年更有新条在不假重重为指陈一老宿问如何是无言师曰四时行焉一僧又问如何是无言师曰百物生焉师机锋敏捷襟怀平实后示寂塔于祖陇廪山忠禅师法嗣建昌府寿昌无明慧经禅师抚州崇仁裴氏子生而颖异澹然无所嗜好九岁入乡塾便问浩然之气是箇甚么塾师异之及长诵金刚经若获故物遂往依廪山忠甞疑四句偈一日阅傅大士颂曰若论四句偈应当不离身不觉释然时年二十四矣偶阅大藏一覧至宗眼品始知有教外别传之旨乃辞廪山结茆于峩峰绝顶自誓不发明大事终不下山忽拣传灯见僧问兴善如何是道善曰大好山于是疑情顿发至忘寝食因搬石次坚不可举极力推之豁然大悟即述偈曰欲参无上菩提道急急疏通大好山知道始知山不好翻身跳出祖师关呈忠忠印为法器至是始薙发受具影不出山者又二十四载明神宗X万历甲午迁住邑之宝方有禅者问师曾见何人便住此山师曰总未行脚禅者曰岂以一隅而小天下乎师善其言遂过杭州访云栖复北游谒无言达观诸老登五台参瑞峰峰门庭孤峻师一见而契乃请益古德机缘复呈诸颂峰深肯之师遂返钖住寿昌得无异来首座师资雅合大阐洞上宗风益藩向师道德甞叹曰去圣时遥幸遗此老上堂瞽目老聋聩嫂色声两失刚刚好更有无手人行拳无舌人谈道四箇相同论短长一箇于中直笑倒且道笑箇甚么奇怪普化翻筋斗不忝金色头陀之后参上堂拈起一着佛祖一齐捉放下一着圣贤悉皆缚辘轳飞上天庭泥牛眠交地角非唯九有沾恩亦乃四生受乐惟有八大金刚努眼瞪眉横拈倒卓何则不许众生乱描邈上堂青山青无山不藏云绿水绿无水不生木惟有衲僧心条直无阿曲挥尺一下下座上堂真正龙象子有时提不起放得下有时放不下提得起不弄死蛇头要捋生虎尾有时跨上金毛背自然足下清风起是否咦水不涸兮鱼自在山青幽鸟也安详珍重上堂冬至时临事且奇海风吹倒珊瑚枝龙王惊起归空界河伯神祇失却威如是事宜自知僧曰用知作么师曰与老僧执杖曰恁么不知更好师曰何也曰清闲僧不做返更作愁人师便打上堂素号无明实不明凭条拄杖验疎亲佛祖撞来只是打看他那箇解翻身直须藏身处没踪X迹没踪迹处莫藏身始得作么生是藏身处没踪迹会么拾得拊掌笑呵呵寒山忘却来时道珍重上堂今夜初三明朝十一若问如来禅一切都道毕祖师禅作么生会中九下七上堂师弹指一下曰大众作么生会众无语师曰不会出世师空劳一弹指最无分晓句真是难接觜倚天长劒逼人寒不是其人徒侧耳方知摩尼一颗珠解用须是寒山子上堂羣峰鬪耸徒恼须弥万派争朝空疑海漠所以大同绝比本色超方如锦鳞独跃龙门免烦点额似良骥冲开缰辔谩自摇鞭垂丝千尺不回头美料满盘无着意渊溟自在海岛逍遥须知恁么不恁么总不得一句要是其人会么陶潜不肯休盃去今日莲宗枉挂名上堂即心即佛几箇奈何非心非佛呢喃者多不是心不是佛不是物明眼衲僧多恍惚纵然大梅我祇即心即佛也是蚖蛇恋窟作么生始不拖泥带水去咄复曰恰好便下座上堂此事若举起无风起尘如放下犹云蔽日纵然不举不放又在颟顸一切屏除未是佛祖境界毕竟作么生是佛祖境界岚风起处干坤震劫火然时世界空上堂抽筋不动皮换骨不见血筋骨一齐空游行不倒跌达磨大士解灭而不解生释迦老子解生而不解灭要知生灭不相干除是当年干屎橛小参佛法非法贵在悟达祖道无道要须亲到达则决圣凡之是非到则断人天之果报达不达一念无生定自发发后千X灯共一光不须更议其生灭到不到一念纯真当实造造到因缘机熟时一定虗空解跌倒论甚佛祖谈甚法道十方法界绝行踪阳𦦨空花何处讨小参昨夜雷轰电掣打破虗空脑裂不甘哀告毗卢不能依公断决大众有知者为伊分雪僧曰总在和尚师曰聊与一掴岁夜小参时当三十夜当知折合处云从龙风从虎九九八十一五五二十五西天四七宗东土二三祖甜瓜彻蒂甜苦瓠连根苦赵州黄檗不落其数师于丁巳除夕上堂今年只有兹时在试问诸人知也无复曰此是老僧最后分付一着大众切宜珍重至新正十有三日示微疾遂不食曰老僧非病会当行矣十六日作举火偈次晨集众索笔大书今日分明指示掷笔端坐而逝茶毗火光五色顶骨诸牙不坏建塔于本寺方丈世寿七十一僧腊四十四青原下三十五世大觉念禅师法嗣绍兴府云门显圣寺湛然圆澄禅师会稽夏氏子母梦僧而娠长而大目昂鼻哆唇露齿直膓信口亲没寠甚充邮卒因错投公牒被摄惧辱走投隐峰峰示念佛是谁三日夜有省时年二十矣即往天荒山妙峰处剃发偶闻僧论傅大士法身偈便能记持经书解一切义理寻往云栖受具返即掩关宝林因忆干峰举一不得举二话乃大发明颂曰举一举二别端X倪箇里元无是与非雪曲调高人会少独许韶阳和得齐二老何曾动舌诸方浪自攒眉拟议鹞过新罗刻舟求劒元迷诣云栖宏宏举高峰海底泥牛话师推出傍僧曰大众证明宏颔之又火浴僧回宏问亡僧迁化后向甚么处去师出曰谢和尚挂念宏休去慈舟念自北京来说法于大善师以所悟求证呈偈相印可授以棕蒲团一箇遂定师资之礼焉太史陶君石篑太学张君濬元请兴复显圣住持三十年弘道自任明神宗万历甲寅主广孝乙卯主径山丙辰主东塔上堂集众良久乃曰从来不恁么如今始恁么巳被世尊先道破了不可更要撒尿撒屎污汝诸兄弟心田所以不烦维那白椎也天炎珍重下座上堂云门旧公案山僧重与断要识一千文两箇五百贯虽然公案现成也不得丢在无事甲里须知一句中具三元一元中具三要有元有要有权有实有照有用始得不负已宗若不如是尽是堕身死汉还会么若也不会山僧有箇三元三要句布施大众去也良久曰玄沙谢三郎元是钓鱼汉上堂师才就坐忽闻鸡鸣乃曰呀金鸡上座先为汝等转第一义谛根本法轮了也更要讨什么消息若也不会重新再举击拂一下曰者箇是声有耳皆闻定非聋汉举拂曰者箇是色有眼皆见定非瞎汉更无丝毫瞒昧不见道频唿小玉元无事只要檀郎认得声上堂老侬不识元字脚强出人前要说法错读曾参作X鲁参合堂大众皆笑杀者一笑中有妙若还悟得其中意点破当头者一窍大众如何是者一窍良久曰动容扬古路不堕悄然机上堂老僧没能奈行动小自在齿缺不关风心直兼口快昨夜撞倒须弥山直得帝释天尊龙床宝座去了半块大众且道山僧恁么举扬是何道理良久曰大似三江人唱曲讲楞严经上堂把住也黄金失色放开也瓦砾生光释迦老子无端被你诸人勘破观世音菩萨将钱买餬饼放下手却是馒头你诸兄弟若也不会老僧拜你三拜若也会得我有三十棒领出门外自打为甚如此正令欲行明赏罚龙蛇场内决输赢上堂东风时至解寒襟滑滑山禽鸣上林好箇圆通消息子可奈时人不解听上堂杀活纵夺把住放行威风岸岸有必行之令气宇堂堂有莫犯之威或时呵佛骂祖不怕天雷霹雳或时较因论果却惧阎罗大王且道大胆底是小心底是有定当得底么如无老僧定当去也戴角披毛扶正令浑身泥水有谁知上堂西风正威恶万象俱萧索枝叶尽凋零露出那一着大众且道那箇是那一着良久曰夜来何处火烧出古人坟上堂有向无中得无向有中求要识其中意韶阳六不收上堂连朝宿雨漓披途人无不攒眉老僧无别剩语畏寒更欲添衣大众若会元中的须明上上机僧问如何是异类中行师曰轻打我轻打我曰我会也我会也师曰你作么生会僧作驴X鸣师休去问南泉斩猫意旨如何师曰莫谤赵州曰如何是谤师曰苍天苍天问祖师禅如来禅是同是别师曰古越是杭州曰恁么则同也师曰长江分彼此问路途之乐终非到家如何是途路之乐师曰开口成双橛扬眉落二三如何是到家之事师曰要头截取去有瞽者求开示师拽其手指曰此是椅此是桌瞽即礼拜师曰一堂人不如者瞽者士问父母未生前请师道一句师曰不可全靠老僧问如何是镇海明珠师曰昨日被人索去了也曰如何黑月即现白月即隐师曰汝只认得一半师到北京寓嘉熙寺一日同达大师月川法师陶石篑黄慎轩两太史玩月次慎轩卧次问马祖玩月因缘师曰你睡我立不得为汝说法慎轩亟起谢过月川曰内翰蹉过了也达大师曰我下语不及此老师过杭闻谷慧闻等数员知识洎众护法各具柬迎师慧闻柬曰今日大众要与和尚作家相见和尚若来巳堕情识和尚不来犹阙慈悲师阅毕即将柬撦破曰者客作汉到老僧面前纳败阙师至即陞堂南面而立慧闻曰和尚莫要般门弄斧师便与一掌曰速道速道闻面赤无语师曰死汉师同无念有司成陶石篑围炉次陶曰无念师在此阿师得力句乞为举似师曰向火背犹寒巡漕苏云浦问鸳鸯绣出从君看不把金鍼度与人如何是金鍼师曰山僧京都走一转不曾遇着一箇人苏拟进语师曰古佛过X去久矣师访无念有问古人道如红炉上飞片雪相似且道古人还具透关眼也未有曰我不见有什么古人师遽指曰背后底聻有便休去师生平脱略遇人无贵贱一味本色五坐道场凡利济有情无不从事明熹宗天启丙寅腊月于显圣作付嘱语四日过天华上堂其徒白往九华师曰汝去老僧即今起程复与众语谆谆至夜半右脇而逝奉全身塔于显圣之南山世寿六十六僧腊四十六少室道禅师法嗣嵩山少室心悦慧喜禅师保定满城刘氏子出家于普济十六请益盘山参究工夫矢志不倦至忘寝食一日阅传灯至僧问玄沙如何是无缝塔沙曰者一缝大小豁然有省往见无言久而彻证言嘱以偈曰密法无法付当传何以传无传无付处明暗妙同参后无言迁化师接踵住持僧问如何是君师曰千金之子坐不垂堂曰如何是臣师曰流人去国行远思深曰如何是君臣道合师曰寰中天子丝纶降塞外将军报捷归崇祯己卯冬示微疾众环问疾师屈指曰腊月十五日即愈至期命浴安坐而逝寿七十六门人建塔于寺西寿昌经禅师法嗣广信府博山无异元来禅师舒城沙氏子生有白衣重包荤酒自绝年十六游金陵听讲遂不事文句往五台从静菴通芟染修空观五年知非乃参寿昌经X于峩峰不契入闽白云峰看藏身没踪迹话一日阅赵州有佛处不得住因缘有疑复谒经于宝方经问蚁子解寻腥处走苍蝇偏向臭边飞是君边事臣边事师曰臣边事经呵之曰大有人笑你在师曰先所论皆是到者里因甚不是经曰此一不是彼一切都不是师乃发愤因见伽蓝像倒地有省别居宗乘堂二载一日如厕见人上树豁然大悟趋见经经曰婆子具什么眼目便烧却菴师曰黄金增色经复举玄则龙吟雾起虎啸风生公案师立呈颂曰杀活争雄各有奇糢煳肉眼曷能知吐光不遂时流意依旧春风逐马蹄经首肯之明神宗万历壬寅师年二十八出住博山次主闽之董巖大仰鼓山毅宗崇祯已巳赴金陵天界请上堂倾湫倒岳大地全收簸土扬灰纤尘不立全收则该罗广博须知白昼鸡鸣不立则澹泊虗明谁解红尘犬吠是佛亦打是魔亦打管甚船来陆来饥也一餐饱也一餐且喜柴干水便没踪迹莫藏身一双赤手逢人且乞一文藏身处没踪迹两朵攒眉遇佛堪消三拜吾在药山二十余年方明此事亲言出亲口莫使外人闻诸人藏身处博山总知博山藏身处诸人不知诸昆仲今日在此法筵不免觌面相呈若到诸方逢人不得错举珍重腊八日上堂维那白椎毕师曰第一义作么生观覰着则眼瞎嗅着则脑裂举步绝行踪动念非生灭眼色耳音声心忘思路绝古今诸圣贤同途而异辙中峰X水底琴马师天上月投子手中油赵州庭前柏博山无可示梅花枝上洩吐翠与含芳凝寒傲霜雪清香满十方触着通身血捶手哭苍天浮杯老结舌诸昆仲当时释迦文佛于腊月八日抖碎虗空七花八裂尽大地无一人会得所以宝坊曰不是凌行婆怎解同心结元旦上堂春风才动春花开春雨相催春水来惟有通玄峰顶石依前白藓与青苔大众如何是新年头佛法复曰东西林下鸟添得好音声上堂水流湿火就燥是水有鱼是林有鸟喫饭齩着舌头解道青天不用扫诸昆仲须自了同箇夜兮同箇晓试将此语播诸方谩道荒田不拣草更看云门拄杖子化为龙吞却山河大地了诸昆仲且道博山即今在什么处良久曰深固幽远无人能到上堂明暗交参正偏绮互言中有响句下无私揭开云雾见青天毕竟是谁遭点额龙门万丈笑看足下风云金弹一丸播弄手中銕具古人道一人所在亦到拄杖子不会诸人却会得半人所在亦到拄杖子会得诸人不会所以道石人机似汝也解唱巴歌汝若似石人雪曲也应和恁么商量惟木上座却较些子珍重上堂问如何是法身理师曰伸手不见掌曰法身向什么处安立师曰暗地始惊人曰未审法身是何境界师曰山河大地曰离了法身又且如何师曰烁破四天下僧礼拜乃曰是法非法是心非心非法即法非心即心打翻漆桶大地平沉云门大师甚是奇X怪盏子扑落地碟子成七片又曰扇子𨁝跳上三十三天筑着帝释鼻孔东海鲤鱼打一棒雨似盆倾诸昆仲博山今日亦如云门大师气宇如王若渠来相见时又作么生众无语师曰拄杖不在苕帚柄聊与三十在寿昌守七众请上堂一二三四五六天地位万物育箇中有箇无角泥牛东触西触至今无处藏踪祇得和尘混俗更须知平处险直处曲击破重关谩轻忽太平宇宙斩痴顽此是禅宗亲付嘱亲付嘱破驴嵴上苍蝇出达磨未识参禅孙膑不解货卜惟有寿昌老人一生向锄头上七纵八横至今也填坑塞窟诸昆仲还有为堂头和尚出气者么今日幸有博山不肖儿孙为伊雪屈上堂一即一切一切即一明似黑月暗如皎日于此四句之上会得便见灿大师七纵八横释迦尊九紫十赤其或未然更有容易禅与君须剖悉岂不见水面挂灯毬东壁打西壁生銕铸蒺藜拶出黄金汁阿呵呵甚奇特明眼衲僧须辨别参上堂万里不挂片云虗空突出眼睛放开七片八片收来一丁两丁只饶通身是眼筭来祇得八成大众还有十成底衲僧么咦且莫道着便下座鼓山上堂昔日世尊在灵山会上拈花示众尚余一枝在博山手里今日于涌泉堂上供养大众去也古德曰昨日作婴孩今朝年巳老未明三八九难踏古皇道恁么说话披心沥胆彻底婆心且道作么生说箇三八九底道理卓拄杖曰黄河水溢黄河X水云雾山连云雾山珍重上堂黑狗烂银蹄白日通宵吠石女倒拈针木人相对语诸昆仲于此四句上透得过四方八面来虗空连架打所以道一双孤雁贴地高飞两箇鸳鸯池边独立可谓明珠在握宝镜当台胡汉俱来隐讳不得诸昆仲团大千于掌上掷化土于他方探香水于金轮果能如是也尽奇特但切不得动着动着则打折汝等驴腰僧问如何是不断声色堕师曰断桥分野水曰如何是类堕师曰孤棹举平原曰如何是尊贵堕师曰裂破几重清世界倒骑玉象趂麒麟师于庚午秋示寂首座问和尚尊体如何师曰尽有些子受用座曰还有不病者也无师曰热大作么座曰来去自由请道一句师为书历历分明四字投笔坐化塔全身于本山寿五十六腊四十建宁东苑晦台元镜禅师建阳冯氏子父天载母吴生于明神宗万历丁丑六月幼而颖拔笃于孝友甲辰投虎啸巖丽空心受业读楞严知见无知处有得遂抠衣参寿昌经呈所见经为痛呵曰堕大险坑汉师惊悸失所守于是奋志参究不知味者久之一日偶阅维摩经至此室何以空无侍者维摩诘言诸佛国土亦复皆空豁然悟入述偈曰识破不值半文钱可怜摸索许多年宗流尽是欺心汉说甚西来别有传投丈室呈似经经曰赵州勘破婆子你道那里是勘破处师厉声曰老和尚休作怪经为助喜博山来X开法大仰师特访之来问闻师兄亲见寿昌且道寿昌当年命根断在甚么处所师噼面一掌曰在甚么处所来不对师掉首而出来乃曰可惜侍者不在寄下三十棒来即日上堂师将出众来即唿曰晦台谁呌你晦台师出震威一喝众愕然来曰取棒来师曰此是宿食不必拈出且道当时马祖一喝百丈三日耳聋是那三日来曰秋风多带杀秋露愈加寒师拂袖归众来曰你只学得一箇走师不顾戊午出住书林东苑光宗泰昌改元庚申开法一枝菴上堂道法本无多南辰贯北河都来三七字降尽鬼神魔寻归隐武彝搆室石屏巖常随採汲行者二三人而巳间有衲子拨草参求者师喝曰你只秃厮失了魂在者里作么又蹑绝险处兀坐僧曰和尚在者里作甚么师召曰你上来我与你说僧望崖而退毅宗崇祯庚午忽疾作师指巖下谓行者曰此处可以埋我者曰设使死了埋了又作么生分发师大笑一声曰恰好也再问巳蜕去世寿五十四僧腊二十六瘗于所指之石巖祠部黄端伯作铭勒于石建昌府寿昌閴然元谧禅师郡之南城胡氏子幼端静不喜章句之学二十一随父谒无明于宝方若有旧识浃月再至求剃度不可走临川礼金山铠落发次年复谒明命充火头父母恋恋不置师痛割之曰恩爱不断生死不断亲恩将焉而酬父母乃听之一日明与僧论世尊良久因缘师近前曰是何道理僧X曰者箇无你分师曰人人有分底为什么某甲独无明曰你既有分为甚求人师无对于是力参苦究不间昼夜者久之忽念亲恩莫报往白明明示以父母未生前面目话一日推磨失手撞磨盘有省以偈呈明曰本来面目不须寻一点灵明亘古今要识生前端的句巾珍彬真欣隣仁明曰前三句即不问后一句意作么生师曰不可雪上更加霜也明曰今日且放过后闻蛙鸣彻证一日告无明曰某根器下劣幸遇和尚得离苦海犹恐宿习难以屏除昨对护法神前祝愿某此生福薄智短不敢妄生节目使我终身居学地生生不离善知识福慧具足报佛祖恩是所愿也明曰欲兴利济非两足莫能为也子深知源委矣自尔二十余年潜行密用如愚若鲁后因明示寂众请继席师辞之不得入院一拈提间八面咸服龙湖宝方之新且剩事也黄端伯匡庐有省常以偈颂酬和輙藏之箧中一日觉浪盛令侍者窃出盛曰今日捉获师伯赃物了矣师曰贼聻盛曰洞上者枝花影子自有人承当在足现双跌颂曰伸不伸缩不缩亦非驴头并马脚设有人道似冬瓜抱头笑倒空王阁笑倒且置的的当当一句作么生道弹指一下曰确顺治己丑示寂寿七十一腊五十茶毗骨粒如银雪置塔中级塔上之铭黎东邓澄撰有指据录行世福州鼓山涌泉永觉元贤禅师建阳蔡氏子幼习儒X二十补邑庠读书山剎偶闻僧唱曰我尔时为现清净光明身忽得一欢喜急请经阅之茫然后参寿昌经于董巖经令看干矢橛话久之一日因僧举南泉斩猫话有省呈颂经曰此事不可于一机一境上取则须是百匝千重垂手直过尚当遇人所谓身虽巳在青霄外犹更将身入众藏是参学眼也师唯唯至四十岁弃家往寿昌落发一日遇经田中归师逆问曰如何是清净光明身经振衣而立师曰祇此更别有经拂衣便行师入方丈礼拜不及启口经连打三棒曰向后不得草草次年经迁化从博山来进戒居香炉峰三载每当酬酢皆当人不让来甞曰这汉生平自许他时天下人不奈渠何还闽舟次延津闻僧诵曰诸佛謦欬俱共弹指乃彻见寿昌用处有偈曰金鸡啄破碧瑠璃万歇千休祇自知稳卧片帆天正朗前山无复雨鸠啼嗣是居金僊菴阅藏三载次隐荷山明毅宗崇祯甲戌出住鼓山乙亥开法开元瓣香为寿昌拈出矣丁丑出浙主真寂辛巳归闽主宝善次结制开元复还鼓山上堂山僧走入温陵城大惊小怪唿活佛祇是破败老凡夫彻底看来无一物不谈五位及三元逢人祇是阿漉漉腊八安僧说甚么口门尽力何所似苍是松翠是竹元是乌白是鹄九九元来八十一六六祇是三十六若从此会去却在门外草菴宿还知有门内句么紫云殿角木头陀横遭一掴习仪亭石柱扬声大哭东西二塔抚掌X大笑曰屈屈大众会么无事归堂好除日上堂山僧今日性命在诸人手里或用长蛇偃月或用匹马单鎗便请设施特为证据众不出师复曰岁巳暮归何所镇日经营皆是苦劝仁者须是覩巢知风穴知雨云从龙风从虎孔雀隹屏为客开老鹤徤翼因风舞赵州道箇无云门却云普普化祇摇铃禾山解打鼓举拂子曰会么良久曰牟尼不在西天仲尼不居东鲁上堂三阳起运万物咸新桃花能红柳眼能青明明祖师意明明古佛心只贵直下会切莫乱沉吟更有一般奇特事虾蟇跳过东海浔大众会么良久曰当初只道茅长短烧却方知地不平上堂若论此事非干动静不涉有无岂落言诠无容拟议一棒一喝正是节长枝生说妙说元莫非尘埋雾隐非为祖道不当宗乘作么生是宗乘中事山僧今日牙痛结制上堂今朝结期煅炼大家各宜抖擞步步紧把芒绳头时时牢守布袋口直须万里一条銕莫学苕溪隄畔柳大地山河成片雪忽然变作师子吼顿使虗空亦脑裂惊得须弥颠倒走三世诸佛古冢精千七百则弃刍狗只如恁么还当得衲衣下事么也是虾跳不出斗解制上堂今日解制诸兄弟未免或东或西山僧有三句分付第一出门不得拖着死尸走第二到人家喫饭不得沾唇第三不得向万里无寸草处住着若能不犯者三句他日烧一片香供养老僧未为分外若于三句中有犯切莫道在真X寂过冬珍重上堂论是论非好似将军徒骂阵灭踪灭影恰如顽石碍当门说妙说元捕风捉影而徒劳行棒行喝带水拖泥难自脱到者里教老僧作么生开口良久曰宝善菴中日似年北牕高卧义皇前枝头红叶无心绪一任风吹落枕边上堂嵯峨万仞鸟道难通劒刃轻冰谁当践履必须通身无影足下无私始称其人不然虽眉间挂劒肘后悬符若到此门未免点额何以故曾经大海休夸水除了须弥不是山小参德山入门便棒临济入门便喝秘魔祇解擎叉俱胝祇是竖指今日山僧抛下鼓山鼓来扫紫云云将前络索缚作一綑丢在洛阳桥下去也且道山僧有甚么长处良久曰莫莫无事归堂好小参但是禅衲祇要除得四病第一不得沿途觅唾第二不得钉桩摇橹第三不得斩头求活第四不得头上安头能离四病自然天下太平问寿昌和尚以何法为人师曰莫谤先师好曰和尚以何法为人师曰未敢辜负曰恁么则不为人也师曰因汝致得曰今日所说又是箇甚么师曰韩卢逐块问如何是学人自己师曰拄杖是楖栗曰学人不问拄杖师便打问古㵎寒泉水作么色师曰覰着者瞎问宝月悬空因甚不着地师曰太尊贵生问百尺竿头如何进步师曰妄想作么曰恁么则无进步处也师曰醉汉不堪扶问如何是临济照师曰燃犀鬼莫逃曰如何是临济用师曰挥戈定太平曰如何是X照用同时师曰百步穿杨箭问有智之臣因甚不用师曰无渠着力处问如何是佛师曰破木杓曰如何是法师曰恶语言曰如何是僧师曰担枷带锁汉问如何是道师曰东去洛阳三十里曰如何是禅师曰噼破虗空作两边曰如何是心师曰未曾开口见犹亲问牛头未见四祖时如何师曰破驴嵴上足苍蝇曰见后如何师曰銕牛背上无蚊蚋问如何是西来意师曰鸦鸣鹊噪曰如何箇中人师曰眼横鼻直问如何是类堕师曰绿杨芳草岸稳卧醉春风曰如何是随堕师曰朝随芳草去暮踏落花回曰如何是尊贵堕师曰黄屋帘垂后阶下不闻声问向去底人因甚不居正位师曰死水不藏龙曰却来底人因甚不住偏方师曰有为终不贵师四坐道场言满天下八十岁始举首座为霖霈公嘱以大事随示微疾首座请曰末后一句如何分付师索笔书曰末后句亲分付三界内外无可寻处越三日入灭实顺治丁酉十月七日子时也门人奉全身塔于鼓山之西畬着述有洞上古辙补灯录继灯录及四会全录共若干卷行于世祠部黄端伯居士字元公初阅五灯妄以机锋领荷处为禅宗及参寿昌经始知别有妙悟一着甞憩开元拈柏树子话反覆提撕一日夜坐正举话时蓦然契证偈曰更深夜静绝行踪月上匡庐第一峰谁意髑髅崩裂处等闲灭却少林宗明崇祯戊辰举进士X自京师旋见博山来详叙所证来首肯之两任浙中司理时海内知识公与之唱和甚洽径山谒雪峤信问如何是金刚经当头一句信畵示之公畵│信复畵公又畵呈信以拳槌公便喝信呵呵大笑曰今日亲见沩仰父子访石雨方于宝寿问如何是不迁义方拈核桃从桌东过西曰东巳无此西正有此何名不迁公曰和尚见有核桃耶方曰不见核桃将何立论公曰师意如何方曰我见有核桃但不见全核桃耳公跃然少顷士拈圆眼问者箇是甚么方别拈果曰枣子也不识公曰错了也方曰错错公颔之公生平以卫法为心忠烈是任当明弘光乙酉五月清师渡江时南都君臣逃散殆尽独公不畏且大书于门曰大明忠臣黄端伯居此及兵至被执坚节不屈至下狱六月初十别家人有偈曰义士何忧死忠臣不爱生祇留方寸赤千舌放光明八月十三日临法场又说偈曰四大原无我消归烈𦦨中红炉𦦨灭处徧地起清风偈毕引颈就刃从容自得自非生平学力真实何以能此青原下三十六世云门澄禅师法嗣湖州苕溪指南明彻禅师金华应氏子年二十六礼崇德古卓为师示以万法归一话日夜参叩竟无所入向佛前自励立誓两断其指走双径天台遍叩名宿甞依真寂及无择虽有所入而终是碍膺后参云X门澄于梅墅师以平日所做工夫逐一吐露澄知其所诣真实但未有人明示安乐法澄甚悯之直指心要其时豁然透脱疑虑冰消澄诘之曰僧问法眼如何是佛眼曰即汝便是其僧礼拜倘有问汝作么生答师曰但向他道清风度廊下澄曰未在更道师曰呌某道箇甚么即得澄心肯之一日同麦浪怀侍次澄召师曰老僧四大不和汝能疗否师曰苍天苍天澄召怀曰汝能疗否怀曰谵语作么澄曰不如者箇不识字底后住静苕溪偶至土桥示疾僧问大师得力宗门今日临行一句如何分付师震威一喝而逝绍兴明因麦浪明怀禅师越之山阴王氏子五岁出家天王寺十七秉具云栖遍游讲肄闻宗门事有疑遂参云门澄澄问见见之时见非是见见犹离见见不能及如何是见不及处师下语不契求示旨要澄曰汝向后但看箇见不及处殷勤参叩无有入处一日见云栖举海底泥牛话问众澄推出傍僧曰大众证明师于此有省及澄主东塔值定林参次师问大德尊号定曰定林师曰叶落归根时如何定曰某甲早巳叶落归根了也师曰未在何不道本来无枝节到底赤条条定曰大德尊号师曰麦浪定曰无风时向何处安身立命师于定面上轻摇一扇定曰某甲怕风师曰无风时遍界定林一扇处满面尘埃定曰未在师曰三尺浪高鱼化龙痴人犹戽夜塘水定曰X未在师曰语不知偏正理不识倒斜为人则祸生澄曰虽然麦浪善行劒刃上事若无后语二人都成布袋里老鸦何故机不离位堕在毒海师豁然顿释得大自在命师为第一座以偈印焉时埭山明因虗席请师主之示众洛阳牛犊食禾头荆益田畴减半收舜若多神枵腹死江河淮济泪长流大众委悉去示众昨日雨今日风非空非色天台来径山去是圣是凡孟八郎汉检点得七穿八穴犹是隔靴㧓痒其或未然一任钻龟打瓦后示寂塔于明因之前山杭州佛日石雨明方禅师嘉兴武塘陈氏子祷定光古佛而生年二十二礼杭之南高峰西筑为师一日念佛真切忽掷鱼子大笑曰不特西方可生东方亦可生矣参云门澄于石佛呈所得澄曰此信心真切尘劳暂息耳嗣阅楞严至如汝文殊更有文殊是文殊者便觉身心世界打成一片同参扭住曰道道师满口逼抑不能加答复走见云门门示以本色钳鎚不少假借次谒博山憨山诸尊宿复回云门一日澄上堂曰放下着师乃豁然通身庆快呈偈曰平空一掷绝踌躇转眼风波彻太虗会得竿头舒卷意放生原是钓来鱼澄问如何是一口道不尽的句师曰晨昏礼拜和尚也是寻常事澄曰赵州道无意作么生师曰和尚喜着棋某甲麤知澄曰他道有又作么生师颂曰家家有幅遮羞布放下便能当雨露独怪当年老赵州掷却头巾顶却裤澄笑以偈印曰分明识X得赵州狗拾得鼻孔失却口莫于万丈峰头立且向丛林陆沈走付断拂一枝故别号断拂当明熹宗癸亥腊八也于是走楚谒黄檗养静鹞儿山下丁卯奔讣云门南入香柏峰决志活埋毅宗崇祯辛未始起象田壬申开法天华甲戌领显圣院事丙子主余杭宝寿兼理龙门戊寅住西禅己卯主雪峰壬午复结制天华甲申主东塔顺治丙戌住佛日上堂举拂曰未入云门人人尽有者箇及至到来为甚么却在山僧手中莫为两眼所瞒么且道者箇唤作甚么众无语师曰尽道冰霜苦谁知节后寒司理黄元公请上堂士礼拜曰请大师举扬云门未了公案师曰竹拖凤尾慵迎客士曰今日亲见作家师曰松作龙吟懒送人乃曰说法不待人待人乃可说及至有人来依旧无言说无言说佛殿山门强饶舌大众今日元公居士特特入山要山僧举掦未了公案祇如大慧道二僧入门一僧巳悟一僧未悟不待他开口便拣辨得出方可为人且问大众还辨得元公居士巳悟未悟底端的么铁山推倒谁能信深入云门孰可凭士遂问还扶得铁山起么师曰山门头与居士道了也曰明头来时如何师曰耶溪不许扁舟宿曰暗头来时如何师曰此去钱塘尚隔程曰不明不暗来时如何师曰杭州理公事时向居士道上堂上首白椎师举拂子曰此是第二义又举曰此是第三义百义千义万义咄有甚么交涉若是箇汉子拈起斧X子从教斧子讴歌放下锄头直得锄头作舞那管江南江北瓦砾荆棘如或未然也要披苔剥藓读残碑续断碣免使碌砖瓦子七片八片泥金刚努目木罗汉攒眉僧问重扬古路拈提今时门头今时门头且置重扬古路一句请师指示师曰锄头柄短斧头长曰今时门头又作么生师曰栽完芋子又栽瓜上堂操一叶之扁舟是第一义泛鑑湖之晓月是第一义拈妙香而氤氲是第一义散天花以怡悦是第一义法筵龙象众在甚么处去也移彤山向天华天华不大移天华向彤山彤山不小没絃琴弹得者头头合拍篱边菊赏得底处处成欢虽然若是陶渊明何须赋归去师在报国院与金粟乘同座黄元公问车曰两石相磕时如何车曰一辗粉碎公顾师师曰只可自怡悦不堪持赠君问如何是主中主师曰江南不曾带得来曰为甚么不曾带得来师曰也亏你祝寿上堂侍者问七九六十三且止父母未生前还许学人会也无师曰问即不得曰恁么则不弄啼莺舌解吟无字碑师曰易拾炉中雪难分海底灯曰肯诺不全蒙师指不犯师颜请借宾师曰好炊无米饭供养莫将来曰祇如将来又作么生师曰恐丧我儿孙者作女人拜曰恁么则借他香烛称他寿去也师曰新茘枝新茘枝问古人道出门便是草不出门亦是草请问和尚为甚么不出门亦是草师曰唤甚么作门曰恁么则三世诸佛历代祖师尽是X草里汉也师曰说三世诸佛历代祖师的请出来与老僧相见看曰相逢不拈出且道是具眼不是具眼师曰直饶举意便知有的亦未许他具眼在曰毕竟是什么人才许他具眼师曰脑后见腮莫与往来师天性仁慈容止修雅应机接物循循善诱行道十有九年屡迁名剎去留信缘毫无沾碍是冬结制宿衲响臻师有厌世意乃择开春三日解制众惊讶葢师历坐道场凡结冬俱于二十九日解因师是日诞辰诸禅德必申庆祝而后去也众白师请如旧例师不许三之日解制上堂人人藤斗笠箇箇水云包出门踏着草途路转迢遥到者里不倒断得一回直饶说箇回途得妙就路还家便是千里万里昔洞山辞云巖巖问什么处去山曰虽离和尚未卜所止巖曰莫湖南去山曰无巖曰莫还乡去山曰无巖曰早晚却回山曰待和尚有住处即来巖曰此去难得相见山曰难得不相见今日若道难得相见便生几多情见了也祇因洞山是箇得的便道箇难得不相见看他何等隐密何等把细佛日期中岂少一知半解只是到些原委处未免走作即今你要东去西去不见古人道直须向万里无寸草处去又曰出门便是草又曰直饶不出门亦是草漫漫地便见举措不得只因你不能向异类中行且道异类又如何行乃屈指曰一鸡二犬三猪四羊五牛六马为什么七不道参次日辞众出山首座问曰和尚几时回师曰初八九X初六日至宝寿初七日上龙门至晚示疾届旦命具汤沐浴师端坐不语门弟子环侍察师有去意亟问曰和尚还有分付也无师曰我无什么分付时诸檀护来问候师一见合掌微笑遂坐脱时顺治戊子元正八日之申时也筮塔于龙门案山金龟巖下世寿五十六僧腊三十五绍兴府显圣三宜明盂禅师武林丁氏子生而有异八岁与羣儿戏喜歌梵呗十四断荤喜习定有禅者叱其非令看高峰主人公话忽一日触庞公语成偈曰銕牛解吼木人善走心境如何打箇筋斗但于托钵产难话有疑年二十三投真寂印薙染喜博闻印甞挫抑之一夕经行忆婆子转藏因缘触香桌有省举似印印曰汝悟道耶师曰道即不悟捉败赵州印曰甚处见赵州师乃叙所得印曰如何是那半藏师曰此是透法身事印遽噼面一掌师退次参云门澄入堂约不语戒正提撕忽门入堂高声曰放下着师不觉掀眉一笑入室澄问曰如何是一口道不尽底句师曰问取典座澄喜之复问赵州道狗子佛性无意作么生师呈偈曰佛性无佛性无秤锤落井不曾浮知得赵州端的意拍手终朝唱鹧鸪门可之遂与佛日方同承印记嗣是事徧参抵黄麻谒无念有有见诟骂不巳师问南泉斩猫意旨如何有凭陵曰我杀不得汝耶师曰杀则任杀斩猫意旨毕竟如何有曰待赵州来与汝道师拂袖便出明天启丁卯闻云X门计归哭影堂冬从天童圆聚崇祯乙亥住龙门次住化山癸未继席显圣顺治戊子结制宗会己丑说戒真寂次结愚菴湖濵养母庚寅主梵受丙申主朱明上堂芭蕉碎剪难添线霜叶因风落似花最惜上林萧索也不知花发在谁家谩咨嗟到得一番寒彻骨竖拂子曰且看雪里一枝斜上堂好休休去不休休白首登科恋墨裘黄菊谩夸霜后色白云红叶满荒丘舍利弗没来由劒去徒劳更刻舟果然世系金轮子岂肯要功万户侯大众且道舍利弗悟箇甚么良久曰两段不同收归上科上堂描不成兮畵不就山光飘渺水连天髑髅有眼看霜叶枯木龙吟古路边逢迎处吾无隐乎尔何必道象帝之先幽禽处处唿人梦莫道春风听杜䳌上堂修多罗青天云翳老瞿昙眼中一刺四十九年云行雨施末后又道我未曾谈着一字盂上座也是曳尾灵龟无事生事不见道如虎之缺如马之馵上堂穿靴赤脚走面南观北斗我脚是驴脚我手是佛手用尽自已心笑破他人口更有一句子大众知否良久曰曹山颠酒谢两序上堂大业不论功大悟不存师龙门跃鳞不堕渔人之手来仪彩凤不入庶子之家山僧与古人可谓同港不同舟不见道南山有竹不扶而直筈而羽之其入不愈深乎北溟鱼化不假他缘风培云拥其飞不愈疾乎拈拄杖曰渡水穿云全凭渠力且道是什么力摘杨花摘杨花上堂如是身空X法亦空千差品类悉皆同大众者箇空字陶渊明饮酒苏子瞻脸红椶鞋竹杖自西自东篮舆最爱秋光好历徧桃花杨柳风上堂对朕者谁诚不识良遂知处或可知去岁岭梅今岁落今年花发旧年枝上堂牛头前百鸟衔华牛头后野鬼飞沙堪笑长汀布袋子却从闹市作生涯大众归堂请喫茶上堂不是心不是佛不是物王廿八老开眼着贼非背非触东震旦国陞堂中印土打鼓古殿风摇挂角铃一钩新月清江浦上堂竖拂子曰不得巳作死马医东西十万南北八千须弥倒卓四海播迁剎竿头上煎䭔子三箇猢狲夜簸钱上堂有缘佛出世缘尽佛入灭到处度众生犹如水中月水中月香山居士李谪仙以拂子打圆相曰捉得便呈君万里山河明不彻山僧夜起北牕看芦花浪静寒江雪上堂祖翁巴鼻达磨不识流传至今织壁织壁上堂万法归一一归何处赵州道我在青州做领布衫重七斤山僧却不恁么人行窄径印霜踪残月僧房淡晓钟好句等闲狼借也断云斜挂隔林松上堂稻子秋登蟹正肥果然一饱便忘机堪嗟清白传家客身入西山自釆薇云冉冉水依依主人何事不来归大众要识主人么以手斫额曰猫小参风光帀地满目韶华杨柳放圆通眼溪声吼师子音山花似锦难为话会好鸟唿春不堪图度得之者握土成金失之者刻舟求劒君不见金轮王御四天下到处称尊又不X见寒山子十年归不得忘却来时道击拂子曰坐着其中宗不妙退院谢两序小参拈拄杖曰山僧老矣鬂销容瘦筋衰力竭卓一下曰全凭此上座左提右挈还有首座借去看牛西堂擕来玩月打克宾维那建立宗旨指杨岐监寺竭尽股肱典座撼门圆却野狐公案知浴挑柴续他堕薪家风放下拄杖曰山僧叙谢两序本拟说些法要为甚么却将箇拄杖来塞白诸兄弟只因一期中今朝小参明日普说逗到临末梢头自然肚里干干净净无一字可吐山僧今日打箇赊帐你们到湖上来呵小菴前有扁舟一叶泉烹虎跑茶饮兰雪作摇橹势曰咿咿哑哑载你去以手西指曰此是两峰插云东指曰又看断桥残雪且住着到晚来雷峰夕照直玩到三潭印月掷拄杖曰接僧辞曰某甲出山去和尚有甚佛法说否师曰脚下草鞋系紧些曰恁么则得路便行去也师曰看路滑问某甲一向参底是死句不得活句如何是活句师曰我右边耳聋你过左边来僧过左边立拟问师便起身曰殴杀人问青州布衫意旨如何师翘一足示之问二亲俱丧时如何师曰好箇消息曰还假保任否师曰一翳在眼空花乱坠问洞山曰吾常于此切意旨如何师曰老僧二十年亦曾疑着今日被你一问直得口哑问万法归一毕竟一归何处师曰我清早割菜晚上擡水那有闲气力与你们缠僧无语师曰菩提萨婆诃问某甲参万X法归一不明求和尚开示师顾侍者曰者箇袖口你与我缝缝僧罔措师便喝一僧礼拜起师以鞋覆桌上曰是何意旨僧喝师曰是何意旨你便喝直棒出问今日比丘追荐先亡未审先亡超登何处师曰雨过君山一点青师以母老退居西湖愚菴奉母常居于此后母顺世遂痛哭失明未几忽语近侍曰三日后我行矣至期集诸弟子规训辞行众流涕曰师今尊候如宜何云便去师曰看老僧登场一笑泊然而逝时康熙乙巳孟冬十一日也寿六十七腊四十五即显圣前冈建塔归窆全身焉五灯全书卷第六十二五灯全书X卍XXX五灯全书卷第六十三京都圣感禅寺住持僧编辑京都古华严寺住持僧较阅进呈曹洞宗青原下三十六世云门澄禅师法嗣绍兴府东山尔密明澓禅师会稽王氏子薙发开元服勤于贞白珊者数载性相二宗咸领微旨嗣参云X门澄恍有宿契命充维那一日澄上堂曰放下着师因此全身脱落呈偈曰夜半霜寒月忽低行人到此尽迟疑翻身踏着来时路默默星辉斗柄垂澄嘉共绵密师自是晦迹东山一日抵金陵适博山来开法天界师谒之来与论物不迁旨征辨竟日了无窒碍来曰江南佛法洵自有人既而东山国庆寺延师为中兴第一代上堂二既不偶一亦不奇揑聚非即扑破非离破草鞋三双五双老山藤根垂梢垂昨日赴村斋金沙锣里满盛油汝等诸人眼似擂槌口似铁丘弥陀寺前一条官驿路也好跑马也好行舟争奈今日云悠悠雨飕飕说与愁人愁更愁上堂天地与我同根万物与我一体惟有后园竹鞭东邻欲取烧火西邻欲取夹篱昨夜分付主山神一抹直入金刚际天明起来芽头抽在摩醯首罗鼻孔里尀耐他不能被葢囊藏也费山僧唇嘴上堂得者不轻微明者不贱用识者不咨嗟解者不厌恶云居四语非特买石云饶移花蝶至尚可为古今禅者之良方药忌兼举病无不瘳争奈显圣修行不得力恒被鬼神覰破昨夜偶染疾徧身红烂自家尚觅起处不得现前大众若有能知药忌者决不敢以世礼相酬山僧当与你大展九拜上堂红叶飘空重添灵云眼翳浓霜露地冻杀渔父栖巢红白虽分寒暑各别要知总是者个时节谁能向红叶飘空时突出眼睛浓霜露地处揭开脑葢养鳞泉畔见天真黄泥坪里逢X活佛上酬不报之德下化非生之众其或未然东山依旧失利上堂举拂子曰且喜一众幸然无事东山安敢吹毛堂内者烧香打坐问讯和南经行习静乃至语默动静揖逊雍容无非卖弄文殊家风堂外者拨火烧羹担浆洗菜搬柴拽石一一漏洩普贤妙用即今四海五湖注入诸人毛孔三山五岳聚于诸人眉梢犹为不足更乃伐鼓考钟据座商量不知讨甚兔子小参立功勋存禅观大似缘木求鱼收视听黜聪明何殊𣪬角取乳又道道非见闻觉知不离声色言语如上所说且道毕竟如何行履得恰好去路逢死蛇莫打杀无底篮子盛将归僧问如何是向师曰不打者鼓笛曰如何是奉师曰一向不恁么曰如何是功师曰喫饭穿衣曰如何是共功师曰山僧阇黎相对面曰如何是功功师曰打杀阇黎遗累老僧崇祯癸未夏示微疾绝食旬余而示诲谭笑不异平昔六月十六日寅时说偈而化世寿五十三僧腊二十四塔全身于显圣之南山绍兴府香雪菴具足明有禅师会稽杨氏子初参念佛是谁谒云门澄闻澄拈提宗旨疑情顿发一日在殿经行次举首见前山豁然大悟偈曰虗空粉碎无偏正大地平沉孰是亲从今了却相思债石虎泥牛笑转新澄印可之出住上虞之香雪僧问久滞不通时如何师曰数珠在手曰音声未息时如何师曰葶苈子曰六牕未净时如何师曰相见了也佛日X方问堪与佛祖为师佛祖又学个甚么师曰佛祖聻方曰与佛祖为师聻师曰黄山谷后园种菜方曰不问佛不问祖速道速道师曰东村桃树西陇梅花示寂日未有嗣乃以如意法衣寄佛日方曰香栢枝分秀随缘折一枝花开香雪远何必异苗为遂坐脱塔于显圣之南山南昌府百丈瑞白明雪禅师桐城人俗姓杨从九华聚龙菴薙发往云栖受具参云门澄于圣寿澄问向来作甚么师曰持毗舍偈澄曰四大是假妄心是空阿谁拖你者死尸来师钝置疑甚一日闻钟声大彻遍谒天童博山黄檗诸尊宿归云门遂承印记迨澄迁化请师继席未几移钖湖之弁山上堂漫天网未张唬得金乌藏海底涂毒鼓才振惊起玉兔上松梢藏白额于烟云笼乌鸦于寨岭龙吟雾起虎啸风生篱菊呈祥芙蓉现瑞正恁么时且道是何人境界竖拂曰会么山头白浪涌海底火通红上堂扶桑日出须弥㟮屼北俱卢洲人无贪欲南阎浮提衣足食足特地报知莫生疑惑且作么生是不疑底事良久曰静倚长松忘百虑擡头祗见帝王家上堂孟冬初临大地朔风寒彻骨一阳才复干坤万象气稍和茅笋土底抽芽水仙盆中发笑梅蕊含玉粒茶花吐珠玑正恁么时且道是何人分上事黑帝令行犹正切那许东风弄柳条上堂主山高案山低白虎长青龙短洗钵崖前触着磕着迎圣道上往往来来X且道是何人境界不因樵子径怎到葛翁家上堂今朝腊月一枯木生银花千峯咸玉耸万水总白霞古渡迷过客林深隐樵家鸟道无踪影元途安可夸大众正恁么时六花现瑞寒光散彩且道是正位一色也今时一色也会么琉璃殿上君臣合珠玉帘垂父子同小参师举船子偈曰三十年来江上游水清鱼现不吞钩钓竿斫尽重栽竹不计工程得便休大小船子虽是落草求人太煞劳嚷生弁山即不然数十年来山上游草深林聚兽羣稠等闲撒个漫天网也有金毛也有狐只如野狐堪作何用寻常翻个筋斗子惹得傍观笑忻忻野狐且置莫有金毛狮子么出来抖擞爪牙看僧出以坐具覆头曰和尚见么师曰野狐精曰又被风吹别调中师曰总没交涉小参元鸟来翼仓庚初鸣桃花结蕊雷霆发声西来大意全彰祖师巴鼻独露正恁么时截断众流即不问随波逐浪一句作么生道柳眼乍开风日暖山河无处不新机示众一不得放过二不得话堕三不得孤峯顶上行四不得三家村里坐于此会得逍逍遥遥于此不会亦不曾失落作么生是不失落底事良久曰一条拄杖无长短满面春风满面凉示众暑气将清未清梧桐叶落不落不是三元三要亦非君臣道合会么岭上白云寥廓端阳示众今日端阳佳节画龙艾虎鬬额夺得锦标归来特与诸君漏洩且作么生是漏洩底事石榴红似火栀子白如棉X竖碑示众碑文镌白字万古徽猷当道种青松见闻不昧如此会得犹在半途如此不会白云万里会么良久曰弁山一日雨桥流水不流上堂秦山卓烁鑑湖寥廓炉峯岌㠋会稽咭咶昨夜一阵西风起满山黄叶尽零落会么须弥𨁝跳三千界磉礅花开百亿春过清泰菴示众桃源洞口来清泰菴里过明月庭中辉清风白云播如此会得觌面无私如此不会也不妨处处磕着会么天台山上清流水一路随吾下剡溪过天华寺示众西风微微细雨霏霏天台老汉带水拖泥遂举拂子曰扁舟过若耶白浪涌清波师一日礼云门像一僧曰像在此老和尚在甚么处师曰东山西岭松僧无语师曰且道在甚么处曰东山西岭松师打曰学语之流问五家宗派流芳远洞下元微请指陈师曰寒蛩鸣砌壁曰意旨如何师曰白鹭上青松曰与么则理事全彰如何是不涉理事一句师曰鑑湖波底月曰学人则不然师一喝僧礼拜曰鑑湖波底月师打曰学语之流问千山叠叠万竹森森是什么人行履处师曰秋风来我舍细雨洒芭蕉问文殊是一切智人为甚么出女子定不得师曰嘴长三尺曰罔明为甚么出得师曰舌短二寸曰出得出不得是同是别师曰勐虎齩大虫士问经云大火所烧时我此土安隐如何是安隐处师曰三两绵子六两绦曰经云我今为汝保任此事如何保任师曰明月照堦前问如何是X住山斧子师曰八两半斤问古云渠正是我为甚我不是渠师曰秋水连天碧问如何是大机大用师曰三十棒一棒也饶汝不得问者│字意旨如何师曰瞎问灯笼遭扑为甚么露柱头疼师曰九曲池近来被沙塞问鸿蒙未判天地未分如何是空劫巳前事师曰水枯草冷问金钩玉线将收挽鲸鲵忽现时如何师曰虗空撒下漫天网纵使飞鳌争出头曰拏云攫雾去也师曰霹雳一声魂胆碎曰三级浪高鱼化龙渔翁空捕夜江水师曰巳被柳条穿却云门九週上堂先师自丙寅年腊月初四日去世遂屈指曰丁卯年腊月一週戊辰己巳庚午辛未壬申癸酉甲戌乙亥却有九週也虽去世九年元不曾离今日虽不离今日不妨又去世九週且作么生话会若也未会病朽为汝举掦正偏五位以报先师恩德遂喝曰病朽未出法堂原无此一喝既登此座方有此一喝是正中偏也即此一喝当处寂然是偏中正也即此一喝不带名言是正中来也今对诸人有此一喝你等诸人因此一喝得知本有是兼中至也我此一喝圣凡情尽能所两忘妙尽有无是兼中到也以济宗论之正中偏夺人也偏中正夺境也正中来人境俱夺也兼中至人境俱不夺也兼中到即元要妙旨也以云门宗论之即此一喝应彼来机谓之函葢干坤句即此一喝凡圣扫除绝彼知解谓之截断众流句即此一喝问事答事问理答理谓之X随波逐浪句以沩仰宗论之即此一喝直显大月轮三昧谓之圆相即此一喝示向上一机谓之暗机即此一喝元从自心流出谓之意语即此一喝见者闻者默默知归谓之默论即此一喝无量妙义一时收尽谓之义海即此一喝四十二字母及世间文字无不统摄谓之字海以法眼宗论之即此一喝直示一真法界谓之总即此一喝有照有用有收有放有赏有罚谓之别虽纵夺赏罚之别总归一心谓之同虽同一心纵不是夺赏不是罚谓之异虽赏罚收放之异咸成一个自己谓之成虽成一体不妨杀活纵夺各住本位谓之坏非唯一喝如然至于一棒一拂一句一字乃至扬眉瞬目折旋俯仰莫不皆然复喝曰且道此一喝是正耶偏耶人耶境耶三句耶圆相耶六义耶若简点得出则参学事毕其或未然可到先师座前触礼三拜先师为汝说破后住赣州之崆峒建安王钦师道望请住百丈崇祯辛巳三月十九浴毕书偈曰来亦无一物去亦无一物若知端的意百丈花梢月掷笔吉祥而逝世寿五十有八坐夏三十有八迎全身塔于弁山师自叙一花五叶拈散木香谓达磨四十二世云雁田柳浈居士山阴人也参云门澄澄示但举个是甚么他日问世尊意旨为复是陞座处为复是白椎处澄应声一掌士曰分明勾贼破家澄曰还要第二顿那一日有省呈偈曰是甚么是甚么对着家亲莫X问爷金不换金随处使从来常御白牛车澄曰且道赵州勘破婆子甚处是勘破处士曰壁外葢茅屋澄曰不是更道士曰雷声甚大雨点全无澄曰不信道叶昙茂居士南昌人始为大僧从云门澄参究有省一日茶次出曰昨日偏众解制了特来谢和尚澄合掌曰恭喜恭喜曰和尚不得谤某甲澄曰如何是解制的道理曰仲冬严寒请和尚万福澄曰似则也似是则未是曰大众散去遂和声归众澄颔而印之后以母老归养遂蓄发焉觉浪盛住上蓝时士过访次盛问云门得力句还记得么士曰当时恨不唧𠺕盛曰如今又作么生士曰却放过和尚一着盛曰咦博山来禅师法嗣广信府灜山雪关智誾禅师本郡上饶傅氏子参博山来默究船子藏身公案偶见槽厂拽磨忽然磨鼻拽脱遂有省呈偈曰直下相逢处由来绝覆藏舌头元是肉嚼破也无妨来曰子可参得禅也吾助汝喜示偈有未及朝天子回机却有妨之句因矢志服役无违一日侍次来指衲衣谓师曰此是寿昌老汉底我曾以一偈博得子能似我我当不惜师曰莫是师翁睡着被和尚窃来来笑曰汝试窃看师援笔立成五颂来阅罢置案曰据子见处天下人把你不住我者里未肯点头在师曰何谓也山曰汝偈皆佳伹患风骨太露须知宗门语句如满口含冰不曾道出水字复曰汝根利当钝却利使死却全心始得师拜受X即闭关六载关中悬大镜日对跏趺才觉业识心起无明发现便指镜中人唾骂既久收放自由作雪关歌来见之击节称善乃为师开关曰始行大事六年雪顿入圆明一片冰今日幸亲无缝塔掣开关锁万千层命师秉拂晚率众入室来问堂中首座人天眼目如何是人天眼目师曰顶门上来曰还假鉴照也无师曰君不见来曰不虗参见作家来师掩耳而出师于天启丁卯出住灜山崇祯辛未继席博山丙子赴浙之虎跑大慈妙行诸剎腊八上堂直下承当是何话杷官不容鍼私通车马须弥高大柱堪题海天空濶桥难跨花隄柳巷尽穿通宝殿珠帘谁放下雪山夜半覩明星通身是口装聋痖卓拄杖曰若是者老子好喫痛棒打复卓拄杖曰果是者老子何须痛棒打靠拄杖下座上堂卓拄杖曰诸兄弟分明祇者个因甚么有一类人锁不住猕猴子又卓曰分明祇者个因甚么有一类人揑不杀猕猴子又卓曰分明祇者个因甚么有一类人弄不活猕猴子若还弄得活揑得死放得开收得住管取任意逍遥随缘散诞其或未然九旬禁足还须坚铸铜墻三月安居正好高耸铁壁莫教揭破封皮决定走风露影只饶不露风影卓杖曰鸡声假报秦关晓关吏而今不受欺上堂痴盲无觉照业识沉纷掉起牀忙到晚伸脚睡到晓醉生梦死多丧却形山宝縠穿雀惊飞藤枯树崩倒无限聪明人送命还阎老诸兄弟此是X未悟人光景阎老子筭饭钱也合甘受祇如大悟人分上还被阎老子拘束也无蓦卓拄杖曰阎老子你合喫山僧痛棒何故不识庐陵米价与人筭甚饭钱山僧倒行此令苍天抱屈含冤靠拄杖下座上堂诸方狂浪滔天博山死水浸杀看来担板禅和枉费钩锥点拨点不点拨不拨把断关津须定夺龙王按劒绝傍观看谁来把虎须捋还有捋虎须者么众无对师笑曰直饶捋得也是沿台盘乞儿上堂参禅不制心业识纷飞苦僧家不养猫禅堂多老鼠忽被猫儿追到牛角里时且道老鼠还有性命也无拈起拄杖子作摇势曰若人捉得渠当下偷心死卓一卓上堂说底不是禅悟底不是道推倒葡萄棚春风寒料峭然虽如是今日若是端师子来也合喫山僧拄杖何故为他不解扶起只解放倒忽有个傍不甘底出来道和尚你还会扶起么山僧也与他拄杖何故为他矮子看戏随人上下小参高峯老人偈曰海底泥牛衔月走巖前石虎抱儿眠铁蛇钻入金刚眼崑崙骑象鹭鸶牵会得此一偈则照用料拣棒喝交驰正好作曹洞儿孙洞山老人道五台山顶云蒸饭佛殿堦前狗尿天剎竿头上煎鎚子三个猢狲夜簸钱会得此一偈则偏正妙叶机位环旋正好作临济儿孙恁么道大似搓圆揑匾换柱移梁要且不是干嚗嚗地或问山僧又作么生规圆方竹杖添却断纹栞家活临时用安排便不真复笑曰也只是八成X僧问如何是宝镜三昧师曰不照闲光影还他旧面皮问如何是不借借师曰背手摸着枕逢人转送伊问鸳鸯绣出从君看不把金针度与人如何是鸳鸯师曰一双扑地恁孤飞曰如何是金针师曰从来不度问倩女离魂事若何师曰月淡花移影曰未审他是业识是意生师曰风摇水作波曰毕竟是一个是两个师曰形影不须彰便脱狐窠臼曰脱却后如何师曰急急如律令丁丑冬抵灜山病体尫羸羣心汹汹閴然谧问曰和尚安否师弹指一声谧曰末后句也须分付师曰且道我生耶死耶遂微笑而逝坐三十七夏亨年五十三迎归博山建塔莲花峯之西原所着有摘灯录炊香堂诗文书复语录若干行世淮安府檀度嵩乳道密禅师泗洲唐氏子年十四投景会薙染初历讲肆阅楞严至虽得多闻不成圣果遂弃之首参寿昌次参博山来来门庭严重师为死心焉一日随众採茶忽白云从㵎底起师覩之有省归以偈呈来来曰者且置祇如一口气不来向甚么处安身立命师曰不向和尚通去处在来曰莫便是你安身立命处么师曰道密终不作此见解来曰好与三十痛棒嗣是来命名授戒且印以偈于是辞来缚芽郁洲山数年始开法淮安檀度次住安东能仁徐州云龙乃若青峯菩提法起等处上堂诸仁者过去诸佛巳入涅槃了也汝等不应追念未来诸佛X未出于世汝等不要妄想正当今日又作么生瘦影自临春水照卿须怜我我怜卿上堂一九二九相逢不出手三九四九黄河氷块走冻折云龙山腰奎山塔顶伸首拟欲普请往看争奈天寒立久上堂寿昌师翁搬底是石块博山先师见底是一株树灜山师兄径山师兄一等是口挂鼻上老僧覩白云底聻顾左右曰药王菩萨勇施菩萨宿王华菩萨上行意菩萨庄严王菩萨喝一喝曰住住老僧见底诸人不知诸人见底老僧不知蓦起身曰慧炬三昧净光明三昧连击拂子下座上堂昨日雪今日消仔细高着眼莫错会好连点首曰释迦口门不窄弥勒肚皮不宽要得通上彻下亦须饱腹充肠良久曰唤钟作瓮上堂师顾视左右曰座中亦有江南客何必樽前唱鹧鸪一僧出众曰某甲不甚惭愧师打一棒曰七棒对十三曰也不消得师曰观自在菩萨又一僧才出礼拜师曰怕烂却那曰南无佛南无法师曰可惜许曰谢和尚再三师顾侍僧曰老僧三寸甚密上堂临济擎拳德山作舞沩山作礼法眼赞礼惟有洞山老祖连声道你者些兄兄弟弟一等是饭饱弄筯者四个汉到者里依旧各归寮舍蓦拈拄杖曰主人二千石幕舍两三间送送空劳结良久卓拄杖一下曰不可道老僧是洞上第三十三代也上堂僧问石头大底大小底小一总提不起三十日到来毕竟如何了脱去师曰三日前五日后曰当阳唱出X无私曲闻见分明没覆藏师曰山依旧高水依旧深曰恁么则佛日增辉道风远扇也师曰讨者些剩下底作么曰和尚谛听谛听师打一棒曰三百五不徒然乃曰三日前五日后山依旧高水依旧深讨者些剩下底作么乃高声曰三百五百不徒然顾视左右下座上堂玉容不露尊贵天然宝印未施全彰文彩没阴阳地上瑞草呈辉呌不响山中清音匝地到者里却也好个时节且如何得承当去聻良久曰扑破香囊熏大国拨开天窍透真风春日上堂枯木寒巖时节至春风吹起律筒灰石人抚掌呵呵笑莫认春牛是土堆上堂你看者震旦国里洞山被者三觔麻缚倒赵州被者七觔衫累倒云门被者干矢橛压倒灵云被者桃花换却玄沙被者脚指换却天龙被者手指换却咄咄大洋海底黑云生回首西山日初出良久作女人拜曰敕除夜上堂说到不如行到罕逢穿耳客行到不如说到多见刻舟人行说俱不到十里一舖落花香店酒五里一亭荒月野桥烟拈拄杖曰是车声是风声火声是水声是锣鼓声山川草木声卓一下曰者里是什么所在一僧出众曰若教无此夜那得暂闲人师曰也是东山左边底乃顾左右曰穿耳客刻舟人卓拄杖一下曰那得暂闲人僧问如何是正中偏师曰夜半日当天曰如何是偏中正师曰闹市那伽定曰如何是正中来师曰木马舞春台曰如何是兼中至师曰石女游古寺X曰如何是兼中到师曰无足人能造曰是谁证明师曰无舌人曰如何是无舌人证明底语师曰谁敢道着曰正偏五位向上更有事否师曰道士头上冠年七十与答之间皆寓诀别意旋取道涟水登青峯度夏法起归休菩提顺治戊戌三月五日遂绝食示诲谆谆书偈有石火电光平田荆棘之语十一日沐浴端坐而逝寿七十一腊五十八塔全身于菩提社之右福州长庆宗宝道独禅师广州陆氏子丱岁出岭参博山来来一见器之一日呈偈曰贪程不觉晓愈求愈转渺相逢不是渠才是却颠倒蚁子牵大磨石人抚掌笑别有活生机不落宫商调来以为深入堂奥后开法于广之罗浮闽之长庆粤之海幢僧问一切诸佛皆从此经出如何是此经师震声一喝示众举六祖风幡话颂曰不是风兮不是幡关山把住路行难愚人只管贪程去那想全身在此间示众举高峯无梦无想话颂曰无梦无想主在么相随来也没如何谁家门首无明月颇奈夜行人更多师童真入道年六十寂于海幢寺金陵独峯竹山道严禅师西川大竹县人族姓沈总角染衣南询讲肆一日走京口登凌云亭忽身心世界顿然一空遂走白下参博山来和尚于天界乃问和尚离博山来白下为人事作么生来曰今日特为先君设奠师曰还有向上事也无来曰有师曰如何X是向上事来曰请坐喫茶于是命典第二座其领众入室当机应对动合宗旨来喜之甚甞曰博山一枝横出秘在汝躬自是韬迹承恩阅四年开极乐祗园于滁上又五年住独峯入院时恍然如旧师于是作投老计甞榜三问语勘验方来一曰不是心不是佛不是物毕竟是个什么二曰此经深固幽远无人能到且道唤什么作此经三曰独峯路险把关令严欲到者试借公验看临终日集众垂诫当午浴毕而逝塔全身于本山龙山之阳建宁府回龙古航道舟禅师泉州晋江郑氏子生万历乙酉幼失父事母有孝声母逝乃弃家寓承天寺阅寿昌录至问僧死了烧了作么生是你本姓处有疑往参博山山为薙染圆具尝坐不语堂目不交睫者三月参究益切适余集生至与语有契延师闭关全陵一日洗面脱然有省自谓吾于无可奈何处得个巴鼻会博山说法天界上堂师出问钟未鸣鼓未响还有佛法也无山曰木人井底吹师曰石女溪边舞山曰祇如语中带元一句又如何道师曰夜半正明天晓不露山便下座山回博山乃以如意付之曰当慎重勿负老僧师复掩关明年奔讣博山乃入闽主法回龙复隐里之戴云山丙子林宗伯季翀请结制承天丁丑继席雪峰结冬长庆戊寅还回龙己卯住博山辛巳菴建阳祀二亲木主所住之处不循开堂请唯有示众而巳故有示众曰老僧不上堂葢因X无法说性不近人情恰似个銕橛一味放痴憨任人道朽䂐虽然称住持直是口无舌之句葢实录也示众拈花示众有口难开断臂归来无法可得四七祖师无非望空启告递代儿孙总是掘地讨天老僧当年不识好恶悞入博山社伙被伊热瞒至今有屈难伸虽领众住持三缄其口葢不敢钝置诸人亦恐有玷法门大众且道恁么住院是为人不是为人不见道啼得血流无用处不如缄口过残春示众夜夜抱佛眠情真罪当朝朝还共起死欵亲招起坐镇相随刀斧斫不开如形影相似去离亦不可欲识佛去处未敢相许祇者语声是切忌错认诸昆仲还识傅大士么只知开口易不顾舌头长僧问真觉有言石卵爆尽柽枝扫地吾当再来师今继席莫非再来么师曰诬人之罪以罪加之曰恁么则据欵结案了也师曰一状领过师病次僧问和尚何病师曰针灸不得的病曰与么则神医拱手也师曰须知有不病者曰如何是不病者师拈如意便打云荆州亲藩惠王法语宗门无语句实无一法与人只要人自参自悟自证自修以见自己本来面目而巳非有他术葢此本来面目不以圣贤而庄严不以庸愚而丑陋王公与士庶同士庶与含生等凡属有情体元无二特以迷而不参昧却自己精光谓之众生若参究一明如天普葢似地普擎则谓之佛祖矣佛祖众生只一迷悟间参究不参究斯有天地之殊耳达磨X西来直指人心见性成佛灵俐汉一覰便了更无许多周折所以宝志云欲识大道真体不离声色言语者里无疑说个见性说个成佛早成剩语也如未然者必须勐着精彩二六时中看是谁见谁闻谁为觉知是谁穿衣御膳是谁起居动作看到无可看处自然大悟彻底洞明迷云破散智日高昇始知大地众生由来一体森罗万象共贯同条且无情与非情之异又何有贵贱凡圣之殊哉师骨鲠性成于衲子中即英灵绝无肯诺语故于壁立万仞无愧也顺治乙未示微疾视事如常八月二十五酉刻趺坐而逝寿七十一腊三十三塔全身于建阳凤山之阳广信府博山雪磵道奉禅师建阳龚氏子夙根敏异幼不茹荤十七听楞严有感遂投支提薙染二十六随杖人于凤山罗山玄沙间仅二载知有己躬下事乃抵浙参真寂有年次参博山山问甚处来师曰窑中山曰天不能葢地不能载因甚却埋在窑中师曰今朝且喜得见和尚山曰向来作何所务师曰看一归何处山曰即今看者何在师曰伸手只在缩手里山曰甚处学得者虗头来师曰某甲终不敢自瞒后于勺菴闻鸡鼓翅大呌乃顿悟述偈曰栢子焚残𦦨欲无隣鸡忽听一声唿昔年错认驴窥井今日方知井覰驴走呈山山颔之顺治丙戌开法灜山丙申继席博山高泉普宁间甞应之上堂水之湄山之麓是处是桃花是处是修竹红者红兮绿者绿一般性X质出天然直者直兮曲者曲知归谩谓许灵云善用休夸只多福究竟其中委宛情总是畵蛇重添足不添足六六谁云三十六拈头作尾尾为头饥喫饭兮困就宿咄小参今朝九月初五天气半晴半雨最好时节因缘一众耳闻目覩且道覩闻的是个什么南山老大虫咬杀重牙虎万象森罗一齐起舞大众虎咬大虫则且置万象因甚么起舞不见道甜瓜彻蒂甜苦瓠连根苦康熈己酉春以院事託座元明年六月二十日示寂临寂时黄龙岑按师身问屋破不蔽风雨时如何师曰干坤翻转更由谁曰与么则一众景仰有分也师拱手而逝寿七十九腊六十二塔灵骨于本山莲华峰之阳开府集生余大成居士桐城人参博山来于法堂中擡头覩对联至密移一步话有省自是决信无疑上来书曰自见和尚后觉来胸臆杂毒被少分醍醐洗括顿尽归来笔砚付之祖龙书籍付之㹠犊丈室而外一物不将独是坐断十方密移一步麤知奉教而行而长安甚閙我国晏然去冬解组归时于冻舟结八十日不语期所谓佛也没奈何良然良然一日与同参争一公案互不肯士乃曰我最喜长庆道唯人自肯乃方亲同参云惟人不肯乃方亲士闻之吐舌雪关誾问闭门作活为何事士曰出卖𨍏轹钻问补网张风成何用士曰添个黑捞波庐江冶父星朗雄禅师闽漳龙溪林氏子家世宦显X师幼年闻诵华严偈矢志离尘常觐老宿求开示参禅决要每坐究阁上一日身心顿忘起时不觉坠阁伤足遂豁然开悟二十一举孝廉过浙参天童云门俱获领益崇祯己巳闻博山来道冠江南师特诣天界参礼之来见便问甚么物恁么来师曰不见道说似一物即不中来曰汝因甚随别人脚跟转师曰一番拈起一番新来含笑而巳一日命师颂世尊拈花迦叶微笑话洎征诘洞上宗旨师于言下透脱深领的要来见其机语稳捷授名道雄乃以偈印证有倒跨金鳞自在时手把明珠千万颗之句师拜受遍历名剎依润之杨彭法天剃染复圆具于三峰嗣后云间相国钱畿老都谏许霞城请住长生院钱问如何得成佛去师曰杀尽众生钱勐省于是道誉借着由橘矛隹李转九华激扬法化无虗日顺治丁亥秋迁住冶父古实际寺上堂诛茅剪棘开实际广廓之基垦土耕烟下无尽光明之种人天道路斯通双桥迅捷祖师家声复振一句超然千眼圆明底到者里脱体担当田地稳密底到者里全履机践所以寿昌师翁道长空无路禅者徧行白浪滔天智人能艧若向者里荐得便可号令寰中提持向上俾云鱼水鸟顿现遮那之身瓦砾砖头尽显金刚之秘正恁么时门庭施设即且置入理深谭一句作么生道苔封古殿人踪渺凤宿高梧枝影稀博山扫墖上堂大匠不凿大儒不学动輙中方圆举皆成礼乐者是我雪磵和尚X数居丈室徧启羣英特出只手扶竖宗乘巳曾举似大众更为庄严毕备了也只为山僧自先师一赚堕此险危三十年无纤毫移易幸先师留半步地与吾辈卓足今日承先师荫登先师座露先师面目了先师公案同门法属即此就路还家转身向父致使弘规有绍大业无荒正当此际主宾互换又作么生栖凤岭头云霭霭浴龙池内浪层层上堂梅坞巳浮闲澹影流莺乍啭声犹澁堤柳千条色半青东风拂碎寒江雪一段风流作者知莫教心识强分别垂丝千尺意如何随随随得得得小参心不是佛智不是道正当恁么时毕竟作么生良久曰面南看北斗问跨虎头收虎尾犹是时人窠臼如何得截断众流万机寝息师曰如汝所问曰把断要津不通凡圣透网金鳞毕竟以何为食师曰汝还记得话头么曰一种没絃琴惟师弹得妙师曰多买黄金铸子期康熈癸丑秋将院东委南洲月即示疾索浴更衣说偈而逝门人奉全身墖于本山罗汉井世寿七十六僧腊三十七有语录洎教外直指行世东苑晦台镜禅师法嗣江宁府天界觉浪道盛禅师建宁浦城张氏子十九岁见大父归寂自疑曰有一点灵明向甚么处去一日闻猫呌有省遂往瑞巖剃落随师住梦笔山誓死闭关因见百丈再参公案顿彻马祖大机大用参博山于董巖受具是冬谒东苑镜镜问子在董巖曾闻X博山提唱维摩经否师曰曾闻镜曰弥勒得一生受记作么生师曰大有人疑着镜曰你又恁么去师异之向火次因举僧问古德劫火洞然者个坏不坏有曰坏有曰不坏此意如何镜曰你又恁么来师遂折节过冬镜细究其生平参证处及征诘五家门庭差别之旨师恣意披其所见镜感叹曰不期子乃能深入此秘密法门吾寿昌者枝慧命属子流布去也遂付以偈曰道盛羣英祖德尊万古师钦承诸圣旨启我永怀思师拜受明日随镜礼寿昌及见经勘问之次经大奇之崇祯乙亥秋会冢宰李长庚请宝筏开堂值宼乱辞往寿昌扫塔閴然谧请主其席明秋主福船又明秋主圆通上堂有时相逢不相见有时相见不相逢东山起云西山雨南山烧炭北山红无位真人面门出入没缝塔子透彻玲珑现成公案好与三十棒礼拜了退一任齐立下风吽吽太平景象无人识大坐当轩笑浪公珍重上堂师震声一喝曰太阿锋前不许之乎者也大圆镜内宁容远近疎亲者个人那个人唤醒你须精神水不洗水金不博金崑崙骑象入诸人鼻孔里去提出心肝五脏鲜血淋淋黧奴白牯蓦然𨁝跳三世诸佛有屈无伸阿呵呵特地示人疑不彻等闲看破更惊人上堂杖者笑呵呵诸人还会么眉毛才䇿起鹞子过新罗既巳过莫吟哦且喫云门饼再饮赵州茶打起关南鼓唱出德山歌阿呵呵会也么墙角一株梅生得两个X叉未结黄金子先开白玉花卓拄杖下座上堂一年三百六十日日日日头东畔出照见十方诸如来个个眼前黑似漆祇为觌面相逢不相识寻珠不必翻海求玉何劳凿石知亦不可知得亦不可得木马嘶开碧落天泥牛踏破澄潭月汝等毕竟如何切忌口横鼻直腊八上堂山僧昨夜正熟睡五更钟响方瞥地醒来犹自眼眯𥊚拈得口来失却鼻低头喫粥乃思量不胜令人大惭愧愧个甚么愧彼雪山彻骨寒半夜星儿独自覰呌苍天说向人前不值钱千古万古空自怜珍重除日上堂崑崙奴着锦袴打一棒行一步打发根本无明撞翻从上佛祖逗到腊月三十日来折合不下依旧甜瓜彻蒂甜苦瓜连根苦且道福山正当重开门庭斩新条令作么生与大众折合喝一喝曰踏倒须弥第一峰太岁头上添新土珍重上堂良久曰佛未出世曹山不如金乌抱子归青汉佛巳出世不如曹山玉兔怀胎入紫微正当出未出时同声相应同气相求一句作么生道黄海岸居士出曰云从龙风从虎师曰春风开竹户夜雨滴花心公曰且喜曹山犹在师曰蓝水远从千磵落玉山高并两峰寒小参雨打虗空湿自愁无晒㫰急敲石火烘汗滴龟毛上者一滴西天东土真消息端午上堂福山端午却忆南阳忠国师与大耳三藏在大唐天子殿上特地向西川看竞渡且道大耳三藏因甚第三度不见忠国师落处良久曰哺醉X扬波谁好手汨罗江上独惺惺珍重福山上堂海岸居士问狮子丛林法王出世便请哮吼一声师击如意一下曰会么曰如何是踞地狮子师曰黄巢昔日不曾灭雪窦山中草尚存曰如何是入窟师子师曰活捉鳗龙分九截镬汤锅里解飞腾曰如何是出窟狮子师曰晓云横锁玉屏峰曰今日亲见狮子吼也师曰落花啼断山禽语乃畵曰常啼菩萨卖心肝求般若寿昌杖人卖般若求心肝看看双林佛殿骑箫曲峰入诸人鼻孔去也绍隆大师合掌曰唵嘛呢叭𠺗吽家有白泽之图必无如是妖怪会么却将我语同他语须是他心似我心福山下寺小参秦时𨍏轹钻头新拈起偏能杀活人晴久也须加一札髑髅半夜发清吟且道吟个甚么一曲两曲无人会雨过夜塘秋水深福山上寺小参木人特地击铁鼓大虫吞却石老虎八角菱花北斗藏惊短法身三尺五若向此中会得来打破虗空许你补若不会且待腊月三十日参取云门普小参赵州在厕坑上唿文远此处不可与说佛法文远欲狭路傍把断赵州要讨个公验此是镇州萝卜头开花青州布衫裹石被皐亭抛向东洋大海底惹得铁牛背上蚊子飞到十字街头自歌自唱曰土旷人稀相逢者少汝等者队没料掉禅和子在长连牀上打睡舂那知有恁么事小参三七日前释迦掩室于摩竭三七日内海底波斯嚼生铁三七日后大家笑龟不成鼈无论X是七后七前只要你自奋自烈不有伤心人争解死冤结说甚么为人须为彻杀人须见血若作一场鬼戏徒自掉棒打月上堂人从贤溪来请击皐亭鼓䇿杖独登堂一喝惊今古是谁直下耳聋又谁当央舌吐不劳象骨更抛毬且看玄沙是甚虎巢知风穴知雨动植飞潜各有主电卷星驰龙翔凤翥者些儿须自许太平一曲韵深长流水高山何足谱上堂料峭锋芒五台会上云蒸饭轩渠绝倒水牯栏边雪散花老沩山击来石火之机刘铁磨闪出电光之眼不是天然妙叶安能啐啄同时莫怪者里断岸把竿水寒鱼少或到春风浪暖振鬣而起者应不灭在试为拈出相见不扬眉君东我自西红霞穿碧海白日绕须弥上堂疎山手握木蛇自命是曹家女吞吐八面机锋肯诺不得全许似者等聱头禅若非推倒有句无句底枯桩子彻见他笑里有刀安能向勐虎口中夺雀儿饥鹰爪下争兔子我者里潦倒随时跛跛挈挈无暇缚鬼搓芒绳且喜一掌峰前尚有寻宗问祖者来此酌水献花亦可慰在小参举秀才问长沙弟子只见千佛名经不知居何国土亦化物也无沙曰秀才曾到黄鹤楼否曰曾到沙曰崔颢题诗后还有人题否曰无沙曰得闲题取一篇好师曰岑大虫洒食大地皮毛有滴血落处可成甘蔗种族若是我但唿秀才待应诺便向道你好个彩头一试便中状元颂曰饱腹文章半字无俨然殿试便传胪春X风得意马蹄疾一日观花满帝都立监院上堂曰会么福山重兴住持不易类之弗齐混则知处明鑑当台列像殊露柱生花须自许看看满林新笋将成竹一个人归监院房观音诞辰上堂师召曰会么雨洗澹红桃萼嫩风摇浅碧柳丝轻白云影里怪石露绿水光中古木清咦你是何人复曰此是宝峰照自题其像赞也今日福山借花献佛特地拈出为普门大士作庆生文祇如普门大士只今出生底消息如何得见乃击如意曰金凤不栖无影树峰峦才动海云遮僧才出问师震声一喝曰速道者一喝落在甚么处僧拟进语师抛下如意僧接如意送上师曰收你三十去遂下座元宵小参海底泥牛衔月走撞倒南星落北斗黑龙怒触雨翻盆打湿元宵灯悄悄忽然霹雳满空绕击杀狮子身中虫山河大地俱哮吼珍重小参欲行奉马当食进盐王索仙陀婆智乃在机先凤林关键太密十字街多白拈灵龟脱殻方堪占不卜孙膑无饭钱况乃久雨不晴打湿眉毛无处晒㫰只得横眸读梵字弹舌念真言争奈吹火长尖嘴柴生满灶烟小参举长庆示众撞着道伴交肩过一生参学事毕杖人曰撞着道伴交肩过一生冤结不开且道长庆与杖人撞着是个甚么道伴而利害如此祇如汝等摩肩接踵在者里又是个甚么试道看众无语师曰也怪汝等不得小参明镜当台纤毫不隐灵峰出匣凡圣不存须知向上一X机如击石火闪电光相似还有转得身吐得气者么良久曰没孔鎚礼拜了退小参杖人伸左手向西牛贺洲捉得东胜神洲一物伸右手向东胜神洲捉得西牛贺洲一物且道此两物是何物若有能识得与他一笑若无能识得与他一笑何故赏罚分明杀活自在僧问五位王子有同别也无师曰一有多种二无两般曰如何是诞生王子师曰银盘盛雪曰如何是朝生王子师曰明月藏鹭曰如何来末生王子师曰类之不齐曰如何是化生王子师曰混则知处曰如何是内生王子师曰夜半正明天晓不露曰五位王子还有父也无师曰东宫虽正嫡不面帝尧颜曰恁么则九重得密人难见也师曰须知向上一路尊贵自别僧礼拜曰谢师指示师曰山僧失利问大慧竹篦子和尚也拈提否师曰不拈曰为甚不拈师曰没者闲工夫曰莫是和尚亲切为人处也无师曰浪荡拾花针问如何是一大藏教诠不出底意旨师曰泪出痛肠曰末后拈花又作么生师曰要头砍将去梅逢到崇先师曰何处来逢曰庐山师曰在彼何为逢曰若有所为即呈似和尚师曰脱空谩语作么逢曰某甲终不敢负心师便掌逢曰和尚探头太过师曰逢人切莫错举顺治己亥归天界休夏毗庐阁九月四日命移几杖入旧方丈七日起礼佛巡各堂寮舍开示谆谆回室索笔书偈曰万象指头明卓异纵擒不换机何利无端拶断破蒲鞋翻X然直入千峰去掷笔而逝塔于栖霞天开巖寿六十八腊四十九鼓山永觉贤禅师法嗣泉州府开元为霖道霈禅师参鼓山贤针芥契合亲炙三十秋鼓山八旬大庆举为首座始垂记莂住后上堂庾岭一舖功德无量劫来成就今日一回拈出便见光辉宇宙不须雪点红炉一切万法仍旧春水盈盈竞流春山叠叠挺秀春鸟关关和鸣春树葱葱郁茂若能直下便见即是瞿昙之后更作佛法商量此人却不唧𠺕乃举拂召大众曰见么是大神呪是大明呪击案下座佛诞上堂昨夜虗空迸裂无端生下小儿为渠安年立岁也是当面煳涂虽然不免将错就错道个天上天下唯我独尊祇得八表钦承十方向顺山河国土屈身低影正与么时还有行正令底跛脚阿师么若有山僧与他结个同参如或未然且与木人同接拍高声唱起太平歌乃卓拄杖曰吽吽佛成道日上堂雪山六载忍饥冻一覩明星佛便成却道众生皆具足祇因妄想堕凡情大众且道者妄想作么生断良久曰待释迦老子作凡夫时为诸人道破上堂秋风凉秋夜长未归客思故乡拍禅牀曰者里是甚么所在切忌开眼尿牀上堂一入信门便登祖位且作么生信尽十方世界是一人尽无量劫是一寿以如是寿寿如是人不长不短不减不增且道人是何人寿是何寿还委悉么桃X花海水杳然去别有天地非人间上堂虗度浮生半百年知非知命总茫然饥餐渴饮寻常过笑破虗空嘴半边是者般无出豁汉不辨月之大小岁之余闰凡不收圣不管正好贬向无生国里直教觅个出头地不得安用为渠畵眉指目攒花簇锦耶虽然者汉却有个长处解向人道饭是米做锅是铁铸若也不信试向自己灶门前口门边一一检点去上堂大衍之数五十其用四十有九赵州擎茶曹山奉酒干闼婆王献乐来无孔笛中歌本有恭贺无位真人千寿万寿只如无位真人还受也无匝地红轮秀海底不栽花上堂今朝十月二十二日伐鼓敲钟众云集时节因缘既现前听取唱个波罗蜜乃举拂子召大众曰君不见又放下拂子曰君不见良久曰呵呵不是知音者徒劳话岁寒小参金牛唤人喫饭赵州令人喫茶二老觌面分付不知谁是作家或有个汉出来问鼓山又作么生有愿从来不撒沙上堂法是本法心是本心水不洗水金不博金甘露泉声鸣活渺清源山色碧岑岑大众会么今日山僧亲拈出不劳低首更沉吟珍重小参有人赞叹此事如虎带角捧撮土以培泰山有人轻毁此事分文不值滴一毛以干巨海所以道赞不得毁不得不可得中只么得且道毕竟得个什么咄切忌花眼上堂无见顶相个个圆满为什么我显汝隐灯王座子人人有分为什么我坐汝立大众知么镆鎁未出匣游X丝千万丈等闲拈出来一断一切断上堂菩提本无树秤锤是铁铸明镜亦非台光明徧九垓本来无一物千足与万足何处惹尘埃莲花火里开诸人还见祖师么良久曰清源方举首紫帽笑咍咍上堂一心不生万法俱息山河大地甚么处得来一心不生万法无咎山河大地有甚么过举拂子曰且道者个是生是不生三千里外逢人不得错举元旦上堂年新月新日新时新普天之下自天子至庶人共纳新福同贺新正林下衲子德业新进性地新明共翌皇化同乐昇平惟有上村李大伯依旧满面埃尘年去年来渠不管从教铁树自生春大众还识此人么良久曰万福师居鼓山二十余载道风遐播远近瞻依着有洞宗源流辨谬三刻因本宗白巖净符擅改景德龙藏为祖灯大统削去淳了珏鑑净觉六世正传之祖故痛斥白巖混滥谱牒之罪救正曹洞源流并着鼓山餐香录圣箭堂共古暨全录十二卷行世少室喜禅师法嗣少室彼岸涵宇海宽禅师直隷内丘王氏子父母得异征而生师年十六暴疾几亡父母祝许出家便愈送入祟恩寺薙染初从听讲有疑极力参究因汲水园中翻却辘轳杷打腕一下忽地有省呈偈曰实相妙法寻不见踪一下打着内外圆通从此徧历诸方游心蕴奥辨析精微末参心悦喜于少林一见即许X参堂随例入室喜见师履践绵密遂以衣拂并偈而记莂焉乃明崇祯戊辰岁也是夏周藩上雒王礼请说法师应入汴有年上党沈王征聘再三于卧龙冈开堂嗣因宼入中原师窥势不可挽潜渡河北深隐太行山白日说法暮夜樵汲运筹供众了无难色圣朝定鼎师寓京都开法三载后辞归山以图恢复祖庭此时少林以兵革蹂躏废坠不堪鞠为榛荆瓦砾之场几无片席说法之地登封张令同本山耆宿固请上堂卓锥无地也陞堂及至陞堂锥也亡两袖清风难把赠满船明月任君将遂拈拂子曰山僧遭际沧桑本欲深隐高藏奈九鼎祖庭在山僧一线肩持倘今失续罪将焉归今日不免将历代佛祖继住开来不了底公案对众拈出竖起拂子曰大众还会么登封山色高万丈汴河水气涌千层师因宋金元明五百年来诸尊宿宗风大义泯灭无闻遂渡河简拾河朔诸先觉断碑残碣缵续于五灯会元之后名曰五灯会元缵续至顺治丙申诣都具疏奉旨颁入龙藏京都安国别山性在禅师顺天丰润郑氏子十四岁礼安国化一法为薙染师从愍忠受具徧历讲肆诸宿依止数载凡诸经大钞俱承耳提面命一日喟然叹曰一大藏教尽是筌弟终非鱼兔闻心悦喜主席少林于崇祯庚午冬直往参叩喜一见即契许入室钳鎚陶汰有年忽有省呈解喜可之即付衣法后值X兵火归里隐于景忠山知止洞而一方道俗归依如市师但因人随机开未触境提撕岁越顺治辛卯圣驾临幸洞中问佛祖根源师应对称旨盘桓终日驾回行在次日钦差内侍賷白金百两赐师师辞谢内侍曰今蒙上赐乃旌崇道德恩被泉石师何固辞师曰在系贫衲子也今修隐山中甘贫守分以道自乐足矣倘一有此徒资绿林盗心耳及驾回京降旨召师入万善殿癸巳冬复蒙上赐勅印封号静善禅师师虽受宠荣不矜不伐安居禁城宛若深山日经行趺坐而巳少林海宽缵续五灯会元请旨入藏来京笔授赞襄成就诸先觉未续之案师实有功于禅门焉五灯全书卷第六十三X五灯全书X卍XXX五灯全书卷第六十四京都圣感禅寺住持僧编辑京都古华严寺住持僧较阅进呈临济宗南岳下三十二世笑巖宝禅师法嗣常州宜兴龙池一心幻有正传禅师溧阳吕氏子年二十二往荆溪投静乐院乐菴芟染蒙菴示诲师遂矢志曰若不见性明心决不将身倒睡一夕闻瑠璃灯华熚爆声可省举似菴菴颔之未几菴迁化师直造燕都谒笑巖宝祖于观音菴宝问上座何来师曰南方宝曰来此拟需何事师曰但乞和尚印证心地工夫宝曰若果识得心地那更有工夫印证耶师曰虽然不得不举似宝曰参堂去师珍重便出至晚入室方具述所以宝蓦踢出只履曰向者里道一句看遂把话头一时打断懡㦬而出通夕不寐翌旦宝出方丈见师犹伫立檐下蓦唤上座师回顾宝翘一足作修罗障日月势师豁然悟旨后礼辞宝乃书曹溪正派源流付之复赠一笠曰覆之毋露圭角师受嘱径住台山缚茅于秘魔巖居十有三载会唐鹤微太X常问道恳师南还住荆溪之龙池上堂也大奇也大奇地转天回斗柄移山门昨夜与灯笼鬬额笤帝粪箕俱失仪急努力莫思议地狱天宫总皱眉直得一身冷汗出翻转话头都不知喝一喝上堂山漉漉水漉漉四天王昨夜忽被无明逐筭盘子打过了八万四千九百九十零九徧众兄弟为甚么累我厨下火头直至如今睡不足参上堂一切法不有一切法不无若能如是会水上按葫芦上堂山僧从住持来半月一陞座五日一小参今日施主勉令登座为众说法恰似节外生枝大不唧𠺕良久曰咦寻常日午打三更今日分明黑月当昼举拂子召大众曰会么勐虎不食伏肉喝一喝上堂禹门院里禅大似乡村中箇太医无多方药头止有一帖平胃散不管他疯痨臌膈四百四病一切内外杂症总与他者一味药头不管伊茶汤里也着上些粥饭里也着上些水里也着上些米里也着上些油盐酱醋里也着上些蔬果面食里也着上些闲忙动静处也着上些行住坐卧处也着上些但肯餐釆底一任伊餐釆但肯齩嚼底一任伊齩嚼直待伊年深日久了眉须堕落底自然长出眉须来发毛脱掉底自然长出发毛来破皮底自然收口肉烂底自然生肤黄胖底血色自然如旧骨瘦底肌肤自然润泽跼孪者手足自然舒伸只要教他依复还初一如旧时人耳世间不肯服药底止有两种有一种最可怜生喻如老鼠入X牛角要钻也钻不入要齩也齩不动只得隐忍而退果若是箇狮子儿不免要奋其全威咤呀哮吼一声时直得羣狐胆丧百兽魂飞独行独步随方自在放旷游行也怪伊不得喝一喝上堂咄昨夜无端做梦向粪埽堆头遇得箇人夜静唧嘹语今朝杨八郎三十年不见昼长薝卜香从朝至暮只管东顾西顾三日风四日雨要卜明朝天气未知晴不晴不受礼拜下座径趋方丈侧身卧上堂无上法王有大陀罗尼门名为圆觉蓦竖起拂子曰汝等会得者箇么鹞子巳飞云外去痴人犹向月边寻久立珍重上堂十方无壁落四面亦无门但得安身处天空放白云上堂众云集师唤圆悟阇黎上前来悟出师曰汝至浙江诸方参访巳历三载竖拂子曰且如浙江诸方还有者箇么悟突然一喝师曰好一喝只是汝不知落处悟又连喝两喝师曰再试喝一喝看悟转身出法堂师归方丈悟随后上方丈礼拜曰适才触忤和尚径出师对侍者曰适来只合还他一喝今且放过遂命补西堂上堂举临济大师晚参示众曰老僧有时夺人不夺境有时夺境不夺人有时人境俱夺有时人境俱不夺当时有僧问如何是夺人不夺境济曰煦日发生铺地锦婴儿垂发白如丝问如何是夺境不夺人济曰王令巳行天下徧将军塞外绝烟尘问如何是人境俱夺济曰并汾绝信独处一方问如何人境俱不夺济曰王登宝殿野老讴歌如X有问老僧如何是夺人不夺境乃竖起拂子曰汝等还见者箇么如何是夺境不夺人老僧当初不明得者箇拂子参了三十年那时节只有老僧在如何是人境俱夺掷下拂子曰七八年巳来觅自己了不可得况有拂子如何是人境俱不夺举起拂子曰老僧今日方才得伊力便是全体作用才唤作拂子不妨又是老僧才唤作老僧不妨又是拂子毕竟唤作老僧是唤作拂子是若道拂子毕竟还他是拂子老僧毕竟还伊是老僧便成了凡夫着相之执分别妄想之见若道老僧即是拂子拂子便是老僧又成了儱侗真如颟顸佛性青黄不辨黑白不分当此之际可谓一毫头上现宝王剎坐微尘里转大法轮汝等众中还有会得者么若会得趂早出来与老僧通箇消息若一总不会且唤侍者收起者拂子异日还可指示他人久立珍重上堂举女子出定话毕师曰者一则因缘诸方商量者固多判断者却少老僧今日为伊判断去也若谓罔明即女子女子即罔明或有一箇半箇信若谓女子从来未曾离佛佛亦未曾离女子一万箇却有九千九百九十九箇信不及即今现前有信得及者么乃顾视左右曰还见么不滞圣凡情卒易劝人除却是非难上堂举药山因僧问学人有疑请师决疑山曰待晚间来为汝决至晚参众集山曰今日要决痴底何在僧便出来山下座把住曰大众者僧有疑便与一推却归方丈师乃曰我X此众还有要决疑者么我不用汝待至晚即今便决才有僧出师摇手曰且住且住老僧屎急便下座归方丈示众老僧年迈不得如诸方依时及节与汝等说佛法从今向去与汝等说得十二分与佛法相应说得成言如云门大师曰干坤之内宇宙之间中有一宝秘在形山如此说话切莫作佛法道理会从今向去十二分说得不成言与佛法不相应如云门大师曰拈灯笼来佛殿里将山门来灯笼上如此说话切莫不作佛法道理会正恁么时汝等作么生会咄直须中间截断两头撒开各自悟去始得若只教老僧终日向你们絮忉忉说去正如春禽昼啼秋虫夜鸣有何意味设有些些意味却又如腊月里底扇子在汝诸人分上总用不着且如即今向上一着还有可商量处么若道有可商量竖起左拳曰也只是者箇若道无可商量竖起右拳曰也只是者箇众中有会得者么会得即向前来与老僧通箇消息一总不会老僧今晚失利示众汝等现前众兄弟老僧者里不问你久修晚进先要各正知见知见若正要了生死诚如反掌更有甚么商量处若有僧问如何是佛之知见但向他道老僧在汝脚下才拟议便与三十拄杖可谓性快不然总是草里辊有甚么了期喝一喝小参举僧问道吾无神通菩萨为甚么踪迹难寻吾曰同道者知僧曰和尚还知么吾曰不知僧曰为甚不知吾曰去汝不会我语师曰老僧虽有X些些神通只是没有使处既使矣也无踪迹可寻时有僧问如何是和尚底神通师曰恰为汝寻着了也僧曰和尚若为相弄师噼嵴与一棒曰分明举似诸方闻谷印参师作礼毕师召广印印应诺师曰汝认得广印否印曰某甲不敢认师曰汝还有第二箇广印否曰二箇却无师曰汝年多少曰四十师曰曾参多许年禅来曰二十年师曰汝既知得是一箇广印参了二十年来到如今驰求心还不肯休息更要待几时休息去耶汝既巳信是一箇广印了须知此目前灯火也是广印即香炉也是广印箸瓶也是广印香盒也是广印即砚子书册本也是广印桌子板凳也是广印笤帚粪箕也是广印门窗户扇并照屏衣服床帐等件无非是广印即非洎山河大地明暗色空竹木禽兽有情无情等项并风云雷雨日月星辰凡所见闻知觉无非总是广印除了所知所见不及并所闻所到觉不到处便不是广印汝甞闻天地与我同根万物与我一体之说信乎又闻若人识得心大地无寸土信乎印前答曰信则极信奈生灭念缘无由解脱师曰你且退去休息明日再与你商量士大夫从师游师每举门前冷落车马稀老大嫁作商人妇二语罕有契者有山居偈曰五峰云顶古文殊尽日跏趺总笑余半点苦寒禁不得踌躇未了又踌躇师风度简易神观凝肃以法道为己任而机用妙密迥出常情于万历甲寅二月十二日示X寂先一日有僧自台山来师与剧谈宿昔抵暮索浴众察师意恳请遗训师举所着帽者三众无语师抚膝奄然而逝世寿六十六僧腊四十四茶毗灵骨塔于本山之右金陵灵谷昙芝禅师参笑巖宝祖问曰古人道打破镜来相见既打破镜向甚么处相见宝曰慙惶杀人师于言下释然领旨遂忘却礼拜舞蹈而出服勤数载宝付偈曰微笑拈华第一机相传八八未知非今将从上非非法分付英贤力荷归五台瑞峰三际广通禅师久侍笑巖宝祖室中机契付以偈曰一念不生诸数灭万机休罢十方空界空数灭沤澄海诸佛众生影现中后居台山寿昌经参问曰某于古德机缘尚有疑处乞师指示师曰试举看经曰临济大师道佛法无多子毕竟是箇甚么师曰向道无多子又是箇甚么经曰玄沙谓灵云未彻那里是他未彻处师曰大似玄沙未彻经曰赵州道台山婆子我与汝勘破了也未审勘破在甚么处师曰却是婆子勘破赵州经又拟进问师曰知是般事便休经礼谢而退嘉兴府天宁幻也佛慧禅师会稽史氏子母梦僧讦宿而娠幼志出家年十四礼天台松谷受业一日晨课至白毫宛转五须弥忽然身心脱落前后际断举示谷谷令参访遂往燕都谒笑巖宝祖亲炙久之蒙印可后住燕山天宁上堂箫吹凤至琴奏鹤来钵X展龙降杖𢹂虎伏因缘会遇鍼芥相投诸仁者即今是醒耶梦耶悟耶迷耶莫有道得底么良久曰钟声彻晓梦魂多鸡唱黄昏沉醉客若欲了生脱死也不消得唵穆栗临娑诃示众西来大意干屎橛多少禅人齩嚼不彻当时我悔来迟不然拦胸推地一跌管教他疴又疴不出免使儿孙横说竖说咦晓送千峰日春回大地华柳烟门外绿游子未归家参居四载迁优昙多宝晚年南还住嘉禾天宁僧参师曰甚处神祗何方灵圣僧曰金粟师曰在彼作甚么曰充园头师曰蔬菜临割时还呌痛么僧作负痛势师曰老僧刀也未下呌唤作么曰今日亲见和尚师曰如盲摸象各说异端师于利济之事靡不从事处身节俭未甞干谒将示寂命侍僧取历日视之曰二日可吾去矣侍僧惊问何往师曰吾将有所适僧跪泣愿为众少留师笑曰更后三日亦可至期沐浴跏趺而逝时崇祯戊辰八月五日也寿九十有一塔全身于城北之嬾石菴师有嬾石语行世车溪冲禅师法嗣杭州径山南明广禅师盐官韩氏子出家于兴善寺谒车溪冲示赵州无字话一日游径山就地拈得片纸有观方知彼去去者不至方之句释然有省往见冲举似之遂蒙印可后首众于径山示众前年年鼻孔无半边去年年两眼不能全今年年三十精骨献青天我禅巳说了汝等作么生参示众箇般奇X特妙难言蓦直臯亭跳上天帝释鼻梁遭磕破波斯痛倒海门前示众甚么物恁么来石人舞袖笑盈腮泥牛入海无消息木马嘶风趁不回忽趁回铁壁银山尽打开蓦拈拄杖画一画这里还有一重示众落日如悬鼓峰前仔细观霞光交大地一片锦山川汝等若作境话会辜负平生不作境话会亦辜负平生毕竟作么生雪次侍僧推牕云满山都是雪师云随声逐色汉僧云请和尚离声色道一句师云满山都是雪普请师擕作具领众到山门适园头洗菜磨头晒巾师指二人谓众曰园有园头磨有磨头复指自身云要者汉作么众无语师抛作具归方丈泰昌改元庚申仲冬二十七日嘱后事毕奄然坐逝墖于径山世寿四十五僧腊二十三南岳下三十三世禹门传禅师法嗣明州天童密云圆悟禅师宜兴蒋氏子父曦母潘儿时喜兀坐若有所忆持者及长读坛经深信宗门下事一日採薪见堆柴突露面前有省二十九弃家投龙池传祖三十三祝发时中看得心境两立请益于传传曰若到者田地便放身倒卧师益昏惑传唯骂詈师坐卧不宁偶过铜棺山被跌豁然大悟觉情与无情焕然等现觅纤毫过患不可得时传居燕都普照师往省觐传曰汝离我三载有新会处么师曰一人有庆万民乐业传曰汝又作么生师曰特来省觐X和尚传曰念汝远来放汝三十棒师拂袖便出一日侍立次传曰忽有人问汝如何祗对师向前竖起拳传亦举拳曰老僧不晓得者箇是甚么意思师曰莫道和尚不晓得三世诸佛也不晓得一日传召师至前拈起拂子曰诸方还有者箇么师震声一喝传曰好喝师又连喝两喝归位传曰更喝一喝看师便出法堂次日传上堂以衣拂付之一日召师入室曰老僧昨夜起来走一转把柄都在手里了汝等为我扶持佛法师曰若据某甲扶佛法任他都来总与三十棒莫道分明为赏罚上堂拟欲参禅图脱生死巳错了也不拟参禅图脱生死又错了也敢问众兄弟合作么生得不错去咄洎合停囚长智上堂禅不在参道不须悟直下了然超佛越祖蓦拈拄杖曰即今莫有超佛越祖者么卓拄杖曰正好朝打三千暮打八百掷拄杖曰为甚么如此抚掌曰者里放过即不可上堂一叶落天下秋一尘起大地收举起拂子曰一尘起也且作么生是大地收底道理掷下曰若知扑落非他物始见纵横不是尘上堂竖起拂子曰众兄弟见么过去诸佛现在诸佛未来诸佛尽向悟上座拂子头上聚头打葛藤道凡所有相皆是虗妄若见诸相非相即见如来若也放开从教口劳舌费若也把住击禅床曰不消一击复竖起曰还见么掷拂子下座因雪上堂昨日青山今朝白雪众兄弟好消息野鹿行人步步成迹惟有X挂角羚羊绝气息从来猎犬难寻觅高着眼始得上堂以拄杖卓立曰楞严经谓如人以表表为中时东看则西南观成北表体既混心应杂乱举起召众曰还知释迦老子立地处么直饶知得释迦老子立地处切莫向禹门门下过一棒打折你驴腰莫言不道掷拄杖喝一喝下座传祖忌辰拈香曰当时巴陵为云门大师设忌有三转语高峰为雪巖和尚设忌只有一句悟上座今日为幻有老人设忌一句也无何以举起香曰者是一句耶是三句耶插香曰逢人切莫错举上堂盘山道向上一路热盌鸣声老僧道向上一路踏破草鞋上堂恁么也不得道火何曾烧着口不恁么也不得嚼烂虗空牙齿出恁么不恁么总不得石头老子舌无骨蓦拈拄杖曰恁么也得放下曰不恁么也得复拈拄杖掷下曰恁么不恁么总得汝诸人还知禹门落处么便下座上堂十方无壁四面无门中有一宝任运纵横上堂通玄峰顶好箇消息若人识得参学事毕喝一喝曰不烦久立上堂五月五是端午九月九是重阳即今却好箇时节诸人不用别商量所以道三元三要事难分得意忘言道易亲一句明明该万象重阳九日菊花新虽然老僧更向註脚下添註脚三元三要事难分自知较一半得意忘言道易亲无者闲心情一句明明该万象眼花作甚么重阳九日菊花新喝一喝上堂举僧问云门如何是诸佛出身处门曰东X山水上行佛果曰天宁即不然有问如何是诸佛出身处薰风自南来殿阁生微凉老僧又不然有问如何是诸佛出身处噼嵴便棒上堂天晴日头出雨下地上溼此事极分明问着皆拟测休拟测试看途中人顶伞田中人戴笠若拟测更参三生六十劫喝一喝上堂默时说说时默大施门开无壅塞争如临济小厮儿赤手全提白拈贼喝一喝上堂问学人拟渡龙门乞师一接师以拂子作钓势僧拟再语师曰领取钩头意莫认定盘星乃曰入门便见宾主历然开眼便明万彚齐现若向宾主历然处会未免无名立名无相见相遂见天是天地是地山是山水是水僧是僧俗是俗男是男女是女佛是佛祖是祖种种差殊若向万彚齐现处见则天不是天地不是地山不是山水不是水僧不是僧俗不是俗男不是男女不是女佛不是佛祖不是祖宾不是宾主不是主一道平等浩然大均且两头不涉独脱一句作么生道还委悉么云有出山势水无投㵎声上堂有问有答便落言诠无问无答即沉寂默沉寂默即成诳滞言诠即成谤所以道不可以言语造不可以寂默通语默向上有条通天大路又且如何良久曰白日青天全体露上堂问清净本然云何忽生山河大地师曰眼花作么曰如何是清净本然师曰脑后见腮乃曰当阳一着无启口处正眼洞明无回避处所以道有一物明历历黑似漆上拄天下拄地甞在X动用中动用中收不得蓦拈拄杖曰穿却了也诸人还委悉也无若委悉得日用之中折旋俯仰无非本地风光若不委悉百姓日用而不知喝一喝开炉上堂问正偏兼带即不问临济家风事若何师便打僧拟进语师复打曰再犯不容乃曰火𦦨为三世诸佛说法照顾眉毛多少茎三世诸佛立地听历历分明赤骨惺死柴头发浑身𦦨始可联辉继祖灯喝一喝卓拄杖高丽僧昙晦请上堂举德山曰今晚不答话问话者三十棒时有僧出礼拜山便打僧曰某甲话也未问为甚却打某甲山曰你是甚处人僧曰新罗人山曰未跨船舷时好与三十棒师曰德山行逸羣之令格外提持固是好手老僧即不然待伊曰新罗人便与连棒打出使伊做箇脱洒衲僧岂不快哉却曰未跨船舷时好与三十棒者僧未免向未跨船舷时新罗国里躲根大似龙头蛇尾老僧恁么批判众中莫有为德山作主者出来与老僧拄杖子相见无则老僧作一场独弄去也拽拄杖下座一时打散归方丈上堂问十二峰头云雾遮葢时如何师曰瞎曰九龙潭水白浪滔天时如何师曰莫乱做曰正当水清云净时如何师曰去僧礼拜曰恁么则青山绿水去也师曰错乃曰六月初一正炎热人人通体汗流出忽然一阵凉风来箇箇仍前干暴暴且道干暴暴底是汗流出底是汗流出底是则不应有干暴暴底时节干暴暴底是则不应有汗流出底时节X恐悞赚诸人老僧不敢道破诸人也须各各自悟讨箇分晓始得上堂现成公案不用寻思八字眉分无干心力如是则恁么也不得不恁么也不得恁么不恁么总不得未免向死水里躲根设若恁么也得不恁么也得恁么不恁么总得也是在葛藤窠里作活计不落两头机不堕中间位且道二六时中如何受用万仞峰头独足行喝一喝卓拄杖开炉上堂太白山中尽有柴一株不许众人搬老僧不是多护惜为要诸人彻骨寒虽然如是只如道三界无安犹如火宅诸人又向甚么处回避若也回避得可以高超三界独步大方其或未然各各照顾眉须始得上堂举临济大师道一句语具三元门一元门具三要有权有用汝等诸人作么生会下座师乃召曰大众祇如适来问答向甚么处去若知去处有权有用上堂天童者里不敢亏人你有半斤称你八两你有十尺量你一丈众中若有箇汉闻恁么道忿性出来道都来总是箇无星秤尺又称量箇甚么老僧但向他道一钓便上若也会得有功者赏若会不得领取钩头意莫认定盘星上堂未到天童不妨疑着巳到天童瓦解冰消何故聻不见道闻名不如见面面既见矣诸人分中成得箇甚么边事一翳在眼空花乱坠问如何是宾中宾师曰满面着埃尘如何是宾中主师曰老僧无伴侣如何是主中主师曰三更月下无人识如何是主中宾师曰堂前坐来没人X陪问如何是夺人不夺境师曰百万军中斩颜良如何是夺境不夺人师曰取了荆州放鲁肃如何是人境两俱夺师曰杀却陈友谅并吞数十州如何是人境俱不夺师曰当今天下太平国王万岁曰料拣巳蒙师指示全提向上事如何师以拄杖连擉曰退去退去问如何是第一元师曰有口不能宣如何是第二元师曰足方头顶圆如何是第三元师曰恰好在腰边问如何是三要印开朱点窄师打曰打你一棒曰何不打两棒师曰钝根阿师问清水洗尘尘水归何处师曰茅厕里曰某甲不会师曰问取净头去问如何是五眼圆明师曰老僧止两只问如何是三宝师曰一顿胡饼两顿粥曰不问者三饱师曰老僧日日奉持问大修行人为甚担枷带锁师曰自作自受无人救曰万丈巖前作揖百尺竿头拱手师曰自拈自弄得人憎如何是宾师曰终日走途程如何是主师曰坐断干坤惟自许如何是宾中宾师曰眼里瞳人精又精如何是主中主师曰脚底脚头举更举问如何是暗中明师曰东村王老夜摩肩如何是明中暗师曰南海波斯昼洗面明暗相去几何师曰分身两处看问学人到巳一月不见堂头时如何师曰者老汉甚处去也僧拟议师便打问杀生是大戒为甚么南泉斩猫归宗斩蛇师曰汝实恁么问么曰是师曰汝当忏悔去问如何是离一切相即名诸佛师便掌僧礼拜师曰是金刚X经恁么说么曰是师曰换却汝眼睛问如何是秘密藏师曰八万四千问如何是离钩三寸句师曰快走快走问如何是干屎橛师曰田塍上看问併却咽喉请道一句师曰老僧没气力问目前无一法时如何师曰背后着眼问如何是圆满觉师打曰你欠一着问尽力喫尽天童饭时如何师曰直须吐却师于万历丁巳继席龙池次迁台之通玄禾之金粟闽之黄檗明之育王天童凡六坐道场三十余年宗风大振座下踰三万指海内宿衲久巳领徒住山者向师之风愿就弟子之列亲炙座下师于去就纤毫不苟每叹应菴老祖着草鞵住院共于天童虽以无功用行变化荆𣗥林于笑谈之顷然数出山每为护法挽留室中示门弟子每举懒残和尚偈及寒涕垂膺话且曰贞观向道欲瞻风彩上表逊谢往返三四引颈就刃神色俨然我敬四祖道信大师茅茨石室累烦圣主且请前行吾从别道澡身净发跏趺而逝吾敬汾州无业和尚休心息念断绝板援赐紫及号力陈昔誓收付有司恬然受刑吾敬芙蓉道楷禅师崇祯辛巳国戚康宇田公为皇贵妃赍紫衣入山请师陞座说法复得俞旨住持金陵报恩师以衰老逊谢明年春拽杖归通玄七月三日示微疾五日手书复护法祁侍御六日有僧自都中来问喝作喝会棒作棒会入地狱如箭射毕竟作么生会师便打僧礼拜师曰千句万句皆从自了自己不了X喫棒不了七日晨兴巡阅匠工如平日及午归丈室语侍僧倦甚登寝榻少顷方起坐跏趺未竟泊然而逝世寿七十有七僧腊四十有六全身迎还天童塔于幻智菴右陇常州磬山天隐圆修禅师荆溪闵氏子自幼失怙鬻蔬奉母弱冠听讲楞严一切众生皆由不知常住真心性净明体用诸妄想此想不真故有轮转惕然知有生死大事遂往投龙池传祖二十四得度参父母未生前本来面目久未有入一日随传出窑同事谓闻四大名山菩萨出现神通广大传曰者里也不少师曰如何是者里神通传曰快度砖来师于言下有得一日偶展楞严至佛咄阿难此非汝心蓦然打失本参会传北行师掩关龙池阅古人公案复于云门扇子话去不得力究两载闻驴鸣大悟乃曰忽闻驴子呌惊起当人笑万别与千差非声非色闹解关趋京都省传于普照寺传曰别来三载各呈似看师曰人说北地寒我说南方暖寒暖不知人穷人知寒暖传颔之次日入室问历历孤明时如何传曰待汝到此与你道师便喝传曰汝还起缘心么师拂袖便出又一日因事传穿褊衫举椅子作女人拜向师曰上座我拜你为师师笑呈偈曰木人提唱笑呵呵更着衣衫谁识他昨日覸来是男子今朝还作老婆婆传笑曰此甚惬老僧意复遍谒诸尊宿归龙池掌记室尽得心髓万历庚申诛茅石磬数载始成丛席上X堂磬山雪屋冷凄凄到者都缘向上机鼻孔尽从今打失赤条条地得无衣要识向上机么良久曰泥牛吸尽武陵溪示众拈拄杖曰今朝七月半农夫禾好看你我衲僧家以何为公验秋风一阵来黄叶两三片凋残功德林石人也惊叹既然如是各各照顾鼻孔掷拄杖下座示众磬山有时拈拄杖不作拄杖用有时拈拄杖作拄杖用有时以拄杖行徧四天下掷向壁角落里有时靠拄杖打瞌睡去也诸人者里见得分明便会得临济大师底宾中主主中宾宾中宾主中主虽然切不得动着动即打折你驴腰莫言不道卓拄杖下座示众祖师巴鼻孤迥撩天狮子爪牙威狞踞地得之者羣魔丧胆用之者百兽脑裂且道谁是其人不见临济大师道有时一喝如金刚王宝劒有时一喝如踞地狮子有时一喝如探竿影草有时一喝不作一喝用蓦喝一喝曰且道者一喝是金刚王宝劒耶踞地狮子耶探竿影草耶一喝不作一喝用耶若道是金刚王宝劒如何是踞地狮子若道是踞地狮子如何是探竿影草若道者探竿影草如何是一喝不作一喝用者里识得堪作济下儿孙者里未识得切莫胡喝乱喝饶你喝得虗空落地犹未在且将我者一喝入于四喝之中不见有一喝之相亦将四喝入我一喝之内不见有四喝之名到者里还分得那一句是宾那一句是主不见慈明老人曰一喝分宾主照用一时行会得箇中意日午X打三更还委悉么不是祖师亲嫡胤直饶动地野狂鸣示众举云门道若说菩提涅槃真如解脱是烧枫香供养你若说说佛祖是烧黄熟香供养你若说超佛越祖之谈是饼香供养你皈依佛法僧下去应菴曰三百六十骨节八万四千毛窍被云门一棒打开了也还有为众竭力底么出来为云门作主与归宗相见师曰云门大师将三分真香薰天下衲僧鼻孔如截虗空作三节看不无气葢诸方应菴老人拈一条棒总要穿却亦是倚势欺人大众那里是他一棒处若道云门一棒打开怎奈分作三节判断若作三节看怎奈应菴一棒穿却到者里有断得者出来与磬山相见不惟拨开二老关棙亦为诸方雪屈有么有么示众举僧问云门佛法如水中月是否门曰清波无透路僧曰和尚从何得门曰再问复何来僧曰便与么去时如何门曰重叠关山路师曰云门大师此三转语内有函葢干坤句截断众流句随波逐浪句山僧今日一一点破可惜当时者僧水中捉月有人透得许你亲见云门示众昨夜三更时分文殊普贤二大士口喃喃地助扬法化及至天明都走向拄杖子里横拈倒用各合其宜蓦然触着帝释鼻孔将东海鲤鱼打一棒雨似倾盆或者道者是云门扇子不是德山拄杖若道是云门扇子又是德山拄杖道是德山拄杖又是云门扇子总在磬山手里蓦卓一下曰诸人还定当得出么若定当得出也有X权也有实也有照也有用杀活纵夺尽在者里且得力一句又如何道复卓一下曰扶过断桥水伴归明月村示众拈起拄杖曰大众急着眼看卓一下曰天得之以覆育地得之以生成君王得之恩被万物羣臣得之报国祐民且道衲僧得之又如何施设玉林琇蓦掀倒香案曰截断天下人舌头便出师掷下拄杖擎两手作修罗势震威一喝下座上堂今朝腊月一事事应须急箇里莫茫然看孔还着楔休待三十夜手脚做不及诸人还觉毛寒骨竖么切忌上度上堂举干峰道举一不得举二放过一着落在第二云门出众曰昨日有人从天台来却往径山去干峰召维那曰来日不得普请师曰干峰大似诱人犯法好与三十棒云门虽则见兔放鹰亦是忘前失后诸人到此切不得放过来日不得普请底句虽然也是贼过后张弓上堂举归宗泥壁次白侍郎来参宗便问君子儒小人儒白曰君子儒宗乃打泥拓一下白遂过泥宗接得便使良久曰莫是俊快底白侍郎么白曰不敢宗曰只有过泥分当时侍郎将成九仞之山不进一责之土山僧若作侍郎但应诺诺和尚切莫压良为贱虽然今时要者般君子儒也甚难得诸人还知二老用处么龙象蹴踏非驴所堪上堂今朝腊月十五夜半搥钟擂鼓观音入理之门到此休教莽卤不莽卤五九四十五四十五穷汉街头舞且莫舞春寒途中犹更苦祇如稳坐家堂底又X作么生喝一喝曰休瞌睡解制上堂春山青春水绿万卉欣欣争秀郁三三两两出林峦云水茫茫自奔逐涂中蓦撞铁蛇横拟议遭他箇涂毒还有箇得者么咦便下座一日琇书记𢹂二猫上方丈问师那箇好师指曰者箇好琇便掷下而去复入见猫在地便与一踏师拈拄杖打趂琇转身曰和尚也挣命师打曰你不知鼠的害只欲行祖师门下事琇高声曰说甚祖师不祖师师曰与么为甚踏杀猫琇曰和尚作者箇说话入地狱如箭射师乃低头归方丈至晚小参举前话曰老僧到者里性命几合不存众中有人代得一转语相救老僧么箬菴问曰大众和尚今日普请拂袖便出师曰过去了也琇曰箭去西天十万里犹在这里拟议亦出师卓拄杖曰虽然如是不因渔父引争得见波涛问如何是第一句中荐得堪与佛祖为师师曰觌面春风和气眉分八字纵横如何是第二句中荐得堪与人天为师师曰揭开云里月休向暗中行如何是第三句中荐得自救不了师曰言中有响知归不免借他家路问如何是法身边事师曰黑漆桶如何是法身师曰烂东瓜如何是法身向上事师曰三家村里酒帘子问如何是句到意不到师曰言言见谛步步迷踪如何是意到句不到师曰只在舌头尖尽力吐不出如何是意句俱到师曰有时独倚庭栏上闲看梅开三五枝如何是意句俱不到师曰落花流水去空负浪游人X问山岳倾頺为甚烟霞不散师曰舍大恋小曰独临玉镜为甚眉目不睹师曰打破镜来相见问日里即有睡中即无如何得寤寐一如去师曰谁与你道的有无曰不会师曰不会最亲切问最初一步即不问未审踏着箇甚么师曰半夜里偷瓜曰偷后如何师曰未到你在问世尊睹明星意旨如何师曰黑里白曰三乘等观性空而得道如何是性空师拈拂示曰者箇三十七文买的问学人未到磬山先喫棒了也师曰空头禅和曰再求赐棒师曰老僧无者闲气力师风仪磊落赋性恬退亲炙龙池凡一十八载累命分座说法皆辞逊初入磬山值雪深五十余日炊烟几绝师于饥禽野兽中安之晏如独念法门衰晚师道陵彝力恢济上纲宗大阐别传旨趣痛呵穿凿严辩正邪四方向道之士承风踵接竞喧宇内崇祯乙亥九月二十三日示寂世寿六十有一僧腊三十有七奉全身塔于报恩顺治已亥门人崇遗命迁塔归荆溪海会寺之左绍兴府云门雪峤圆信禅师鄞县朱氏子年九岁闻诵弥陀经水鸟树林皆悉念佛念法念僧遂知信向佛乘至二十九岁弃家后访秦望山妙祯山主祯举他心通僧问僧何处来僧曰天竺心曰我闻三天竺你从那一竺来速道速道其僧茫然无对师闻举疑情顿发次日拽杖登大石高声提曰从那一竺来速道速道忽然前后际断如空中迸出日轮相似乃说X偈曰石贴背嵴骨翻身脇肋骨仔细看将来动也动不得复喝曰张三杀人李四偿命欲往天台访寻知识印证忽擡头见古云门三字豁然大悟复说偈曰一上天台云更深脚跟踏断草鞵绳比丘五百无踪影若见他时打断筋遂返缚茅双髻峰复谒云栖莲池大师呈偈曰不解西方不学禅偶来尘世只随缘三间茅屋傍溪住两扇竹窗关月眠破尽衲衣那有结养长头发欲成颠自从会得西来意白雪飘飘六月天次参龙池室中机契即获心印万历四十三年迁径山千指菴后住庐山开先癸未迁嘉禾东塔晚住越之云门径山上堂也大奇也大奇无情说法不思议弹指顷石虎齩杀青田鸡灯笼露柱忍俊不禁𨁝跳上鹏抟峰顶扬声大吼且道吼箇甚么功德池中添箇月满林光彩可追随上堂云门宗旨绝商量函葢干坤不覆藏触着顶门便颠蹶棒头指出好儿郎僧问一口吸尽西江水时如何师曰露出野狐精僧拟议师便打庐山开先寺上堂亘古开先风景异此山何似紫袈裟无言童子分明说那箇男儿先到家喝曰易复易难复难何人施大臂斩断祖师关游金轮峰回上堂游罢金轮峰归来招隐坐老人昨日去彼礼塔今日方回诸仁者还见老人去来么良久曰树头黄叶尽应见远山青结制上堂四十年来恁么行斩开碧落血腥腥其中果有希奇事狮子游行不问程稽首灯王如来普愿微尘国X土众生同入般若波罗密门且道般若波罗密门作么生入举拂子曰鉴上堂举僧问云门曰一念不起还有过也无云门道须弥山当时者僧若悟去将须弥山抝作两橛今日还有会底么出来若不会老僧为你道破一念不起须弥山青天白日鬼门关黄鹤楼前鹦鹉岸白苹红蓼血斑斑上堂举天目断崖和尚曰大地山河一片雪太阳一照影无踪从此不疑诸佛祖有何南北与西东喝一喝好则好矣美则美何妨不可是归期只为路穷山更杳可怜堕落作奴儿解制上堂结制何如解制奇春风南北各栖迟村中乞食无些子一片饥肠一首诗六十五日前从何处来六十五日后从何处去是大神呪是大明呪诞日上堂谛观辛未年前事彻夜思量泪不干老人记得小时骑竹马三三两两打瓦鼓阿呵呵唱哩啰跳底跳舞底舞一回欢笑一回苦可怜生逐年老去今七旬翻忆当年三四五咄上堂举傅大士曰有物先天地无形本寂寥能为万象主不逐四时凋者箇莫是汝等主人公么良久曰莫错会上堂僧问如何是向上一乘师曰塔尖峰顶曰如何是向下事师曰幡竿动也曰意旨如何师曰地藏菩萨元旦上堂爆竹一声天地老塔前无处不光辉即此是法即此是道即此是行大众久立珍重解制上堂一二三四五六七万仞峰头独足立良久曰一期过了堂中不见一箇半箇且喜太平十字街头撞X着马相公与你索饭钱你作么生抵对喝一喝曰春风日日到园林夜夜面南看北斗越州云门寺上堂尽十方世界是然灯佛光明门尽十方世界是释迦牟尼佛总持门尽十方世界是兜率陀天弥勒尊者解脱门尽十方世界是文殊师利法王子般若波罗密门尽十方世界是普贤菩萨行愿门尽十方世界是一切修多罗差别义海门尽十方世界是凡夫众生四生六道微细极微细昆虫蚤虱生灭门以拂子打一圆相曰会么喝一喝下座上堂黄面老人曰我无法得阿耨多罗三藐三菩提是何言欤然灯佛与我授记号释迦牟尼呵呵大笑曰题目分明上堂青山白昼泉石松云蓦面相逢吾不识谁家之子若向者里会得便可稳坐家山如或未然切勿脱空妄语上堂世间为商为客者不论千里百里俱要到家惟老人无家可归何以故者里无你栖泊处假若三十日晚到又作么生千圣同途不同辙还有相随者么拄杖子上堂清和日日爽精神风送杨花足四隣分付子规漫啼血明年更有许多春举拂子曰会么打一圆相下座上堂昨夜东隣踏月回蓼花杨柳向人来分明一段好消息争奈时人眼不开师扪虱次闻谷师向背后拍肩一下曰和尚慈悲些师曰箇箇见血问大悲千手眼那一只是正眼师曰露天石臼子曰意旨如何师曰瞎问如何是函葢干坤句师曰扑不开曰如何过得独松关师X曰莫作假鸡啼问如何是吹毛劒师曰钝鸟两三行问如何是金刚王宝劒师曰不斩野狐精曰如何是踞地狮子师曰眼曰如何是探竿影草师曰早知汝在途中曰如何是一喝不作一喝用师曰要你自死问祖意教意是同是别师曰日日月在天问如何是双髻家风师曰一堆土灶万箇峰头曰大师承嗣何人师曰远山终日看云里铁牛嘶曰如何是祖师西来意师曰破二作三问如何是休粮方师曰两粥一饭曰此理如何师曰不曾嚼着一粒米问如何是宾中主师曰曾为浪子偏怜客月下风前几度吟曰如何是主中宾师曰楖栗横肩不顾人直入千峰万峰去曰如何是宾中宾师曰一片春云飞出岭至今缥缈不还山曰如何是主中主师曰眼里瞳人双赤子生来好丑任君看问不是心不是佛不是物是箇甚么师曰正好着力祁季超指庭前树问者树几时成佛师曰成佛久矣曰为甚才生长出来师曰异见众生师在阶下曝背见彻崖至忽作跪势曰意旨如何曰捏怪不少师骤步归方丈问牛头未见四祖时如何师曰水长船高曰见后如何师曰泥多佛大师一日示微疾书诀众偈曰小儿曹生死路上好逍遥皎月冰霜晓喫杯茶坐脱去了命侍者进茶饮毕而逝时顺治丁亥八月二十六日世寿七十七僧腊四十八全身塔于云门右麓主其后事者犹子弘觉忞禅师也X世祖章皇帝稔向师名惜未及召见因特赐帑金五百两命重葺其藏塔赐弘觉禅师御札曰钖杖还山时萦远念兹览音问式慰朕思来伻言旋裁书附往并有欲语者朕每念法门輙景先哲知雪峤大师藏塔卓立云门后学诸方应共瞻仰比闻山界虽分基址渐𡉏恐年深人远凌毁堪虞今持捐五百金重为修治虽未必足窣波之费然经朕一为整葺人必改观起敬自不敢复行侵侮矣禅师重念仪型久怀崇饰当勉为经理承朕敬礼尊宿之义以副夙心故兹特嘱禅师其悉之净名抱朴莲禅师临安骆氏子年十五投妙严祝发二十二往云栖受具初游讲席一日自念数年以来于教相旨趣虽有理会处生死岸头全用不着遂更衣入径山禅期三七日中廓然洞彻述偈曰自幼失亲娘徧觅于他乡蓦然一相见更不再思量解制即往荆溪叩龙池传祖问曰自远趋风乞师指示传曰老僧牙齿疎缺师曰亲切处更乞一言传据座师唤侍者点茶来传曰不妨灵利灵利师曰某甲耳聋传休去一日辞行传曰老僧犹有语言未尽在师曰和尚言虽未尽其意某甲巳知传曰且道老僧意作么生师便喝传曰再喝一喝看师转身便出传以源流拂子付之住后僧问佛是何义师曰觉义曰佛还迷否师曰迷曰既觉云何复迷师曰复迷又问作么曰也须问过师拈棒打出问如何是夺人不夺境X师曰蛱蝶穿花影曰如何是夺境不夺人师曰掀眉扫白云曰如何是人境两俱夺师曰彼此无消息曰如何是人境俱不夺师曰推窗看月明熊鱼山居士问万法归一一归何处师举茶杯请茶熊曰我在青州作一领布衫重七斤作么生师曰脱殻乌龟飞上天问如何是麻三斤师曰斤两分明师于崇祯己巳八月示寂塔于净名着有禅宗启蒙一册行世顺治间世祖问道崆峒征车四出向师道行征其遗像进大内焉南明广禅师法嗣福建建宁普明鸳湖用禅师海宁郑氏子从南明广受业甞谒无幻冲指示法要从度夏径山偶阅思益经有省述偈呈广广呵之提持数载一日检传灯至演祖下载清风公案膺碍释然广印可出住普明上堂僧问如何是古佛心师便打曰如何是学人心师曰欲攫游龙蝘蜓竟上曰毕竟如何师连棒打出下座师与雪峤大师翫月次峤指月曰者半个在那里去了师良久云会么峤曰也只得半个师曰者半个在那里去了峤亦良久师曰也只得半个相与大笑元旦上堂古道修然回凤历尧歌舜颂乐无疆云笼丹桂金茎秀雨沐琼林玉叶长崇祯壬午十月十一日辰时索笔书偈曰生也错死也错铁狮掣断黄金索掷下笔云咄遂寂世寿五十有六僧腊X三十有九塔于本山五灯全书卷第六十四五灯全书X卍XXX五灯全书卷第六十五京都圣感禅寺住持僧编辑京都古华严寺住持僧较阅进呈临济宗南岳下三十四世天童悟禅师法嗣长沙府沩山五峰如学禅师临潼任氏子丱岁失怙从五台天齐薙发圆具于澄律师遂徧历诸方参天童悟于金粟一夕话次悟蓦伸脚曰你作么生师以脚踢之悟笑曰未在师曰和尚道看悟倒卧师曰也只是困悟曰又与么去也师乃礼拜悟举师为西堂一日辞行悟握拂曰唤作拂子则触不唤作拂子则背不得拈起不得放下不得不语不得无语不得错举若不错举即分付汝师连跳曰不要不要悟曰犹是乱呌乱跳󱅨试举看师转身曰某甲去也悟乃以源流拂子付之后掩关弘济寺僧问如何是关中境师曰案上凝尘三尺厚庭中芳草几生花如何是X境中人师曰相逢不遇真师子闲我憨憨枕石头如何是人中意师便打僧明我问三祖云至道无难惟嫌拣择意旨如何语未绝师噼嵴便打僧拟议师曰要会便会用拟议作么以杖当喉直触僧忍痛失声师曰是甚么僧当下释然遽叹曰奇哉奇哉师曰汝见箇甚么僧便高声说偈曰拦喉直触欲语无口三月湖南桃红柳绿师肯之问如何是乌龙潭中一滴水师曰虗涵万象僧拟议师以杖趂曰不宿死尸问如何是佛师曰你是头驴曰意旨如何师拈起笔曰者是湖州来底问释迦出世端为何事师曰贫儿思旧债僧礼拜师曰何不再申一问僧拂坐具便出师曰者痴汉又恁么去士问大师在关中作甚么师曰竹床高卧待云来曰岂不闲杀人也师曰五枚白鼠五更鸣问临济无位真人话作么生声未绝师便擒住曰速道速道僧拟议师与一掌曰会取去师方开关门见僧来便喝僧亦喝师便打僧又喝师曰乱喝僧拟议师便打僧无语师曰落魄鬼子僧参师敲门一下僧将开口师闭却关门侍者病目一日奉茶次师曰汝见空中鸟飞么者擡头师以茶蓦面泼者礼拜曰谢和尚慈悲师曰未梦见在者无语淑之参师作搏物势之便礼拜师复翘两手之打一圆相师于中点一点之拟议师曰念子远来且放汝三十棒师问淑之临济三顿棒意旨如何之曰龟毛拂子两头摇师曰因甚手长衫袖X短之应对稍迟师励声曰耳目之学终立门外若彻自心名为到家故行脚衲子须是真参实悟始不被境缘扰动六道轮回阎罗老子岂惧伶牙俐齿舌覆三千哉之肃然拜退问文殊起佛见法见声未绝师曰阇黎当受山僧顶礼僧拟开口师以手掩却问如何是衲僧眼师曰瞒上座一点不得僧拟议师曰元来不是屋里人师一日午斋毕僧问如何是沩山宗师曰为我过杨枝来僧过杨枝师复指盌中水僧取水稍迟师曰钝置杀人问躭源授仰山九十七种圆相那一种为至要师以手作涂抹势僧礼拜起师遂于地上画人相顾眎其僧僧亦画一相师以两手捧起复作抛后势僧罔措师便喝僧拂袖师直打出回顾傍僧于地上画一相僧便坐于相中师又以拄杖画一大相围之僧起傍立师微笑问如何是函葢干坤句师曰徧界黑漫漫如何是截断众流句师曰无汝开口处如何是随波逐浪句师曰阇黎从甚处来曰弁山师打曰分明举似师至大沩同庆寺祖塔坐次明维那礼塔来师曰礼者枯骨作么明曰将谓忘却便礼拜师遂起去一日普请择菜明维那曰我要止静去师曰那里不是静明打师一掌师曰作么明曰那里不是静师大笑一日择菜师唤旁僧其僧不来师曰你不来我要打你明维那即打师一掌师曰只说今行早更有早行人明便归禅堂师将入灭预知时至于崇祯癸X酉六月三十日自叙行由嗣后不饮不食危坐终日脇不至席凡见僧便拈拄杖曰道道僧拟议师便打复加诟骂有远菴吴居士来讯尊候如何师垂一足士曰弟子会也师曰莫错会去士画一圆相师踢倒曰正未知山僧脚跟在至七月二十一日师拈拄杖示众曰道得即与衣钵众下语不契师叹曰得人之难亦至如此乃命侍僧智隆持来源拂子至大沩付养拙明监院越明日正午浴毕书偈示众曰痛举钳鎚为阿谁可怜漆桶自狐疑为伊结下来生债五夜霜花开玉墀掷笔歛目怡然而逝建窣堵波于大沩之麓所着五宗派叙示衡州僧谷应后黄龙牧夫付梓行世苏州府邓尉山汉月法藏禅师梁溪苏氏子幼圆颅于本邑德庆及长读高峰录有疑历十余秋至三峰掩死关闻折竹声忽然大彻天启甲子秋时天童悟旺化金粟师往谒焉值悟上堂举黄檗参百丈丈举再参因缘黄檗不觉吐舌丈曰子巳后莫承嗣马祖去么檗曰不然因师得见马祖大机之用然且不识马祖若嗣马祖巳后丧我儿孙丈曰如是如是见与师齐减师半德见过于师方堪传授子甚有超师之见故临济三度问佛法大意三度被打济后出世惟以棒喝接人不得如何若何祇贵单刀直入师出众便喝悟曰好喝师又喝悟曰汝试更喝一喝看师礼拜归位悟复举僧问古德朗月当空时如何德曰犹X是阶下汉僧曰请师接上阶德曰月落后相见悟乃顾师曰且道月落后又如何相见师便出堂开炉即命首众未几辞行悟手书源流併信拂授之时天启甲子十二月八日也住后上堂即心即佛将谓猴白非心非佛更有猴黑不是心不是佛不是物斩断葛藤窠勘破维摩诘咄互换机锋神出鬼没上堂国师三唤当阳明皎皎侍者三应徧界黑漫漫最喜是生死烦恼可恶是菩提涅槃人间月半天上月圆咄咄鼻孔撩天不着穿上堂烂炒銕钉盛满钵夜来托出新罗国远来人师非等闲祇许供僧莫供佛指天指地自称尊撞倒云门无折合上堂从上来事匪从人得截下左臂天地悬隔拟欲安心纷然打失捉摸至今空无所得咄休去歇去眉横鼻直谁恁么道白拈老贼晚参此事如苏州一座城总有六门门门有路通达往来若闭塞五门教人总向一门出入途路中不免反添之遶不若随方来者随入一门翻得径捷然虽如是饶你得到苏州城里要来北禅寺参见老僧更须问过地头人始得不然十箇五双往往错路在上堂胡乱三十年不曾少盐酱到处行脚也须带眼古今尽道得大机北禅看来全不像若论百丈门风岂有预搔待痒拈起拄杖曰看看用时便用绝商量方信临机原不让上堂僧问佛祖公案只是一箇道理因甚有明与不明师曰昨日开元石佛放光有者道青有者道黄有者道黑道白X道赤一总不定曰和尚也是熟处难忘师呵呵大笑良久乃曰于心所生即名为色知色空故生即不生尽大地是正法眼藏尽大地是涅槃妙心实相无相微妙法门从甚处入喝一喝曰更须买草鞋行脚始得上堂有佛处不得住百岁翁翁失却父无佛处急走过海坛马子似驴大三千里外逢人不得错举一字是一字一句是一句恁么则不去也世情无真佛法无假摘杨花杨摘花搅得身心乱若麻老赵州没来由输赢岂在东司头上堂无法可说是名说法烈焰堆中试请下脚三世诸佛一脚历代祖师一脚北禅今日也是一脚现前大众还有不惜娘生脚版者么一僧才出师连棒打退曰是甚么所在你也要插只脚上堂年年冬寒夏热朝朝夜暗昼明使得十二时辰看看能有几人喝一喝曰太平本是将军致不许将军见太平上堂释迦巳灭弥勒未来北禅三门早闭晏开但见频出入知他才不才莫怪老僧闲管事要须分辨墨和煤上堂森罗及万象一法之所印凡所见色皆是见心澄潭月影静夜钟声一处真千处万处一时真喝一喝曰几多痴男女茫茫古到今上堂以口说法口有时歇以身说法身有时灭拈起拄杖曰祇有者箇菩萨生辣辣一例横该抹不管你眼里无筋祇要你皮下有血上堂僧才出师蓦头与一踏僧起身曰好一踏师曰你从甚处来僧拟议师又与一踏曰自己来处尚不知也X要说好说歉乃曰山僧今日不能与者僧斩绝未免劳而无功还有赤心片片底衲子与老僧倒断不致两相辜负良久曰者一踏非惟踏破释迦脑葢抑且为千古龟鑑晚参问不与万法为侣者是甚么人师曰老僧遭你钝置曰一口吸尽西江水又作么生师曰阇黎遭我钝置僧一喝师掷下拄杖曰为他闲事长无明上堂问宝劒未出匣时如何师曰天下太平曰出匣后如何师曰何患天下不太平问临机一句请师速道师曰缓缓着曰甚么时节放在无事甲里师曰几人得似上座性燥僧拂袖便行师随后打曰怕烂却问如何是古佛心师曰不异今人曰如何是今人心师曰不异古佛僧一喝曰某甲是甚么心师曰狼心虎心曰错师笑曰错则不错承当不下乃曰夫行脚道流要得不落于恶道甚为易事但说佛时不被佛谩说法时不被法障自然到处通变虽遇镬汤炉炭诸般厄难行为佛事坐是道场障碍他丝毫不得随喝一喝曰大众一时闻么便下座上堂拈拄杖曰当人分上各有与么事卓一卓曰为甚不承当放下拄杖曰莫是有疑么良久曰咳𠻳得一声许他是金毛狮子上堂西来之旨经久事变未及几代早差一线日过一日岂止一线未审今日有何方便不致此道湮没如线良久喝一喝曰祇有一法防微杜渐上堂尖头茆屋草根香活计全凭折脚铛野菜和根同喫了钵盂洗刮再商量大众且道X商量箇甚么近年茶价贵客至点蒿汤西来罗汉请上堂十万里来不说一字依稀像达磨彷彿同真谛芭蕉柄上书梵字蝌蚪虫文不相似拈起相问伊义手睁睛直视老僧点头道从前不是者回恰是问大众是不是良久曰宁说阿罗汉有三毒不说如来有二语上堂穿窬墻壁盗窃金珠虽然两手擎来其奈人前难用卓拄杖一下曰老僧今日将诸人自家宝藏直下打开众宝烂然光彩夺目逴得便行更须照顾脚下踌躇不进真成蹉过目前不消满面添慙只贵通身是胆至若怀宝迷邦他乡醉卧总之自甘饿殍又争怪得老僧靠拄杖下座上堂问过去未来则不问如何是现在一句师曰舌头不出口曰而今出口也师曰此是过去事曰再请和尚道师曰未来莫妄想良久乃曰现在与么道未来莫妄想过去巳过去更讨甚伎俩要踏向上关喝一喝曰即此样无别样小参七尺丝纶八尺竿年年月月钓清寒鱼龙虾蟹无寻处半夜寥寥月一团卓拄杖休去小参以拄杖画一画曰画水成干路飞虹驾石桥不劳些子力廿一是今朝步步踏着处处逍遥添取银膏彻夜烧解制上堂牛在山中水足草足牛出山中东触西触山僧则不然牛出山中东城西郭牛在山中南谷北谷若人会得两转语则礼拜如菩萨践踏如粪土不妨随人起见处处为缘良久曰会么袅袅长鞭着地拖半肩疎雨挂春簑自从赤脚骑X牛去只唱山中放牧歌上堂问如何是一句底主师曰春色满园关不住曰如何是一句底宾师曰一枝红杏出墻来曰如何是照师曰灯笼挂露柱曰如何是用师曰拍板合门槌曰谢师答话师曰有甚亏缺上座及早说良久乃曰菩萨行于非道是名通达佛道如三峰今日随机赴感不肯露布风规建立宗纲务须脗合法印欲冀诸方玉帛从事如对桓文而谈尧舜梦也不敢望你做卓拄杖下座上堂一人所在须到半人所在须到但得针芥相投自然随缘得妙因地而起原因地倒果然踏着向上关争肯沿途入荒草上堂剔起灯来是火力用须知徧普变生作熟只些些续𦦨联芳殊可可花总是一叶分其五跨圣凌凡超佛越祖钓竿仍借百尺丝发机必假千钧弩喝一喝上堂终日忙忙那事无妨冬至日短夏至日长山门头合掌佛殿前烧香昼夜精勤恐缘错将错就错且承当主人公大颠狂懊恨当年傅大士闲将文字诳心王上堂汝等诸人尽是祖师门下客也不用作么生喝一喝曰家丑不可外扬上堂踞虎头収虎尾第一句下明宗旨祇如第二第三句下明箇甚么乃呵呵大笑曰有头无尾终是不贵有尾无头虽饱无力是甚么人语良久喝一喝曰明破则不堪上堂绕四天下行脚底人有口堪喫饭擡脚不起底人也有张口喫箇甚么良久曰问取诸方僧出曰即今咨和尚师以棒拄其口曰喫喫僧X一喝师曰黄连未是苦上堂尽干坤是箇解脱门把手拽不肯入不如歇去好良久曰灵利汉子捉败老僧非甚难事有么有么点得头下我且作死马医以拄杖打散上堂从缘有者始终而成坏非从缘得者历劫而甞坚老僧一期借水献花唯诸人善知时节不致两相辜负喝一喝曰败阙不止今日上堂长庆有愿不撒沙万峰终日口咤咤宗门若不拖泥水后代如何得当家有不被人欺底出来对众道看良久曰地狱老僧下与尔不相干示众师举百丈再参马祖被祖一喝丈直得三日耳聋颂曰尽道英雄志可伸长驱席卷见精神葫芦谷断燎天火一马为龙得几人问如何是安隐境师曰石幢倒卓门前水树骨横撑殿后山曰如何是安隐家风师曰黑袈裟下云承座白楖𣗖边风逗人曰如何是安隐禅师曰坐到月圆香未过卧教日出粥方粘曰如何是安隐事师曰钟声过后催厨板经韵消时接夜香曰无眼耳鼻舌身意意旨如何师曰床下龙眠云半夜石边鸟宿露初更问未雨巳前时如何师曰冻草带残雪寒花夹野云曰正雨时如何师曰阴阴烟雾里落落数家村曰忽然倾倒时如何师曰大江初涨白孤屿不停云曰雨收云散又作么生师曰芒鞵𢹂短杖随意过桥东师室中甞举竹篦子话勘验学者稍或拟议便痛打出更垂三问一曰宅破家亡阿谁是主二曰缝开楔棒是何意旨三曰卷席挂拂X因甚不住鲜有契其机者崇祯乙亥七月示疾侍者问如何是身后事师曰床头老鼠偷残药壁上孤灯照旧衣者拟复问师举手曰放下幔子着遂酣睡至中夜索浴更衣而逝塔建本山西蜀蘷州双桂破山海明禅师西蜀蹇氏子也年十九得度从慧法主听楞严咨疑不决遂出蜀住破头山单丁三载忽于经行之际见一平世界不觉堕巖损足至半夜翻身痛剧忽省呌曰屈屈一士曰师脚痛耶师噼面掌曰非汝境界寻参博山云门后谒天童悟悟问那里来师曰云门悟曰几时起身师曰东山红日出悟曰东山红日出于汝甚么事师曰老老大大犹作者箇语话悟曰你者些络索从那里得来师震威一喝便出次日同僧入方丈悟命里首坐师曰昨日走得今日走不得也悟曰作贼人心虗师曰是贼识贼悟颔之命莅第二座入室次悟问内不放出外不放入正恁么时以何为界师曰竿头丝线从师弄不犯清波意自殊便出崇祯己巳出世嘉禾之东塔开炉上堂问大悲千只手那只是正手师曰四稜着地曰大悲千只眼那只是正眼师曰八面玲珑曰手眼不劳重举似单传意旨事如何师震威一喝曰双手噼开生死路一眼覰破是非关便拜师便打曰瞎师曰瞎瞎乃曰新开炉鞲辣钳鎚正打旁敲下下随本是几团零落銕一回入火一回奇大众还有一回奇底也未一僧出喝一喝师曰好喝僧无语X师曰此奇未足尽善看木上座为汝诸人弄奇去也掷下拄杖复鼓掌呵呵曰也大奇也大奇上堂今朝正值腊月八释迦原是小悉达经行忽地仰面天撞着明星剌眼瞎阿耶阿耶相救相救蓦拈拄杖曰幸尔还有者箇在不然终是扶篱傍壁汉师诞日上堂三十五前一着子本无生也本无死释迦狼借雪山头弥勒收归布袋里蓦拈拄杖曰今日落在山僧手里逢人切莫错举上堂昨夜梅花香宇宙今朝雪子攂长空就中一点真消息拈向诸人鼻孔中蓦呈拄杖曰未证据者向此嗅嗅看一僧作舞而出师掷拄杖曰穿过髑髅上堂酸醯瓮里多蚊蚋破驴嵴上足苍蝇我者里没唼噉没栖泊有扇打有烟熏贪生怕死汉不用上吾门卓拄杖下座上堂年年七月十五惟有今年最苦田禾又被天收人物尽遭贼掳太平寺里今朝解制明上座不妨随例颠倒以拄杖一时打散归方丈砌丹墀毕上堂复古太平寺凄然感废兴寒灰八百载破衲两三僧黠鼠居香积妖狐吹佛灯黄金重布地不识有谁能成道日上堂天上明星突出释迦打失一目回观六道四生箇箇如虫御木上堂如何是诸佛出身处东山水上行如何是诸佛出身处西河火里坐如何是诸佛出身处熏风自南来殿阁生微凉咄也是三人证龟成鼈病愈上堂问元彻生平不参禅不学道祇拾得一把金刚劒能截断天下老和尚舌头今日举X向和尚前未审如何抵敌师合掌曰善哉善哉曰不露锋铓时如何师曰白铁汉僧一喝师曰再喝一喝看僧拟议师曰灼然乃曰病僧为病极说法乖法式静地念摩诃寻声入福慧所以道我本无病为众生病众生病除我病亦无未审众中还有病不病者么良久曰二十年来经药饵不知此疾是膏肓上堂潜水年年秀宕山岁岁青只因人不觉刚自见迁更以拄杖卓一下曰击碎蟠桃核分明露本仁圆成清净智即此是无生追严上堂元宵正月半日月灯明现即此为亡灵本光破诸暗盏子扑落地碟子成七片露柱撞灯笼山门骑佛殿此意是如何吾道一以贯上堂止止不须说葛藤徧野我法妙难思绊着几箇诸憎上慢者冬瓜直儱侗瓠子曲弯弯闻必不敬信只缘无眼耳鼻舌身意山僧恁么判断且道释迦老子还有转身吐气处也无只怕众生不是佛是佛何愁不解语上堂值驴鸣师曰平地起骨堆虗空堕地走撞着瞎驴鸣将谓师子吼震威一喝下座上堂如何是祖师西来意庭前柏树子覰着则眼瞎如何是祖师西来意神前酒台盘喫着则口哑如何是祖师西来意檐前雨滴声听着则耳聋大众会字字经三写乌焉成马上堂问如何是金城境师曰寨小规模大曰如何是境中人师曰僧卑世界宽曰人境相去多少师卓拄杖曰直下荐取一僧以手掩师口师打一拂僧遂走曰休揑怪师拈拄杖打X出乃曰栖凤今朝散水云纵横逆顺任教行破沙盆是正法眼恐逐腥羶污却盆震威一喝下座示众问如何是悟中迷师曰钱串井绳曰如何是迷中悟师曰笊篱木杓僧礼拜师乃曰钱串井绳笊篱木杓迷悟两关圣凡一着蓦呈拄杖曰莫是者一着么不遇春风花不开花开又被风吹落示众风也大雨也大严寒施主请说法不说如何併若何人人荐取脚跟下大众且道脚跟下作么生荐取平地喫交石头路滑石帆岳司马问法腊多少师竖一拳岳勃然变色曰我东南水窟地方人民老实莫在者里惑乱人师曰贫道行脚十五年今日惑乱者一箇岳曰惑乱我则可只恐惑乱愚人师曰阿谁是愚人岳瞪目视之曰我也是路见不平见你年幼未是你做底时节师曰释迦老子初出母胎指天指地难道也是年幼未是时节么岳曰所以云门要一棒打杀我今日一棒打杀你且作么生师作怕势曰贫道性命几乎丧在门下岳跃然拜别僧问如何是一六开天师曰竹密山斋冷曰如何是二五成性师曰荷开水殿香问迷者迷醒者醒如何是独脱一句师曰八角磨盘空里走曰不会师曰不会别参曰参箇甚么师曰八角磨盘空里走问学人终日喫饭不曾齩着一粒米时如何师曰一箇斑鸠九只鸟月潭法主问还是悟有悟无师曰放下有无来向汝道主作听势师曰惯会装聋害哑主曰我是真聋师曰真龙X何不上天去师不安维那问曰和尚尊候如何师曰七七八八曰七七八八还是好耶不好耶师曰一任卜度师住东塔三载旋应铜梁之请历主岊岳大峩万峰中庆凤山栖灵祥符无际蟠龙佛恩双桂十剎宗风遐播后当蜀变师以化导不辞腥秽羣魔救免僇杀者亿万万计师无疾坐逝于康熈丙午三月十六日是夕󳭺太守梦师授一扇守展读其偈曰屣声滑滑响苍苔老去寻山一快哉回首五云堪一笑澹然潇洒出尘埃觉即遣候而师巳化去矣郡守惊异刊布其偈世寿七十一僧腊四十四有语录十二卷行世杭州府径山费隐通容禅师闽之福清何氏子年十四依镇东慧山落䰂首参寿昌提无字话工夫纯切遽忘寝食一日见经上堂问答次忽觉身世俱空话头脱落目前虗逼逼地问昌曰今日看破和尚家风了也昌曰汝有甚么见处师便喝次参云门博山往返至再不能了手天启壬戌闻天童悟寓吼山师曰月雨往谒问觌面相提事若何悟便打师曰错悟又打师震威一喝悟复打师又喝至第七棒平生伎俩知见泮然冰释悟问薰风自南来殿阁生微凉汝作么生会师曰水向石边流出冷风从花里过来香悟曰离此又如何师曰放和尚三十棒悟曰除却棒又作么生师便喝悟曰喝后聻师曰更要重说偈言悟休去既而随悟赴黄檗未几命师继席焉结制上堂X红炉勐𦦨当前不可凑泊钳锤运动贵乎直下翻身透出威音那畔甞在闹市门前问着噼头便棒彻底更无廉纤因甚致得金烹大冶玉出蓝田春日上堂问物有荣枯岁有新旧如何是不迁变境界师曰八八六十四问等闲识得东风面万紫千红总是春如何是春师曰百草头上见端倪乃曰溪河解冻草木初醒四野烧痕渐绿满园麦色遂青路上游人作舞林间好鸟弄音拂拂和风袭面融融旭日铺金会则途中受用不会世谛传新如何是途中受用底意蓦竖拳曰不知是箇甚么上堂良久曰声前一句子欲要大家知便下座上堂僧举坐具曰觌面离披无过者意当阳杀活不外此机和尚还见么师曰放下着问举一不得举二今朝是一便请和尚举师拈拄杖曰会么曰惯得其便师便打乃曰今朝初一好箇消息若还不会又是明日所以道举一不得举二放过一着落在第二山僧举一了也是汝诸人如何委悉便下座天晴上堂问细草抽芽万物发生当人笑颜不开和尚作么生道师曰旭日发生铺地锦曰某甲未见在师便打曰婴儿垂发白如丝乃曰廓然天地清如洗散尽阴云见古台物物头头全体露衲僧正眼自应开久雨上堂淫雨不晴大地黯黑衲僧无处搏量且学维摩一默直待天宫正验来徧界明明是者贼咄冬至上堂今年此日是冬至衲子须当明祖意柏树庭前翠又青历尽阴阳无变X异以拂子画十字相下座上堂箇事人人自现成无劳肯綮动修因波咤路上多差互觌体承当是本人上堂西来祖意不涉繁端当机了悟无可盘桓苟悟也历历风前开正眼头头物物不遮瞒元旦上堂一年三百六十日今日分明是初一会得一兮万事周世间出世从兹立上堂世尊拈花迦叶微笑虽则觌面提持未知向上一窍欲知向上一窍须是衲僧自透且作么生透一茎草上解安身百亿须弥翻筋斗上堂今朝正是十五箇事本来独露普请诸人自观管取顿超佛祖开炉上堂尽道今日开炉谁知柴炭俱无骨髓都教冻裂更讨甚么分疎直得咤咤沙沙历历落落佛见法见无从起觅残言剩语不挂嘴头卓卓丁丁行大步眼空四海若为俦诞辰上堂穷和尚庆寿日裸形国里赠服饰诸君太煞不知情带累山僧面俱赤何故葢者老汉五十年来赤条条地更无福利人天亦无元妙巴鼻四众虽然横逆来终不拖泥带水湿天童密老和尚讣至挂真举哀对真曰佛祖源流曹溪正脉绵远相传至我老和尚三十四世六兴巨剎海众同居以一条白棒撑天拄地直指当人本元命脉契其旨者既多会其元者亦盛三十年来道满天下一代化仪周全完备本怀既庆遽尔归真谁谓法眼灭法河干法梁折直得超古越今光前裕后眼目烁破四天下百世无能踰之者既尔今日又要一场特地作甚么拘尸X城畔聊通信要与人天普共知便举哀腊八上堂冻饿雪山欲断腰明星忽现便成妖当时我若同斯会噼嵴拦腮定不饶何以家无白泽之图必无如是妖怪虽然如是还有为释迦老汉出气者么有则不负今日供养其或未然莫怪山僧揩死蛇头好遂以拄杖一时打散严𨍏轹居士请上堂今日诸人莫撒沙聊听山僧一指迷嘉禾有箇老鼠子偷喫上天一粒粟惯到诸方弄爪牙动得清风多拂拂独是山僧不近情白棒掀天与打出翻身见得没禅师好向人前骂老秃遂唤严居士曰翻身一句作么生道居士便出法堂师曰恁么去也下座福严寺上堂山僧来到此寺了无一法可示只凭佛祖真宗普为诸人授记遂以拄杖旋指曰我不敢轻于汝等汝等皆当作佛复举古德云高在绝顶富在福严乐在天堂苦在地狱山僧则不然若不在地狱富不在福严衲僧如委悉鼻孔任辽天喝一喝老和尚三週忌日拈香曰一二三三二一鉄马嘶空没踪迹忆得当年腾踏时一回饮水一回噎虽然如是心不负人面无慙色上堂僧出礼拜拟问师曰今日不答话问话者三十棒曰恁么则信受奉行去也师曰且道说箇甚么僧以坐具拂一拂师曰少卖弄乃曰启期巳半月底事如何说鼻孔若拈得眼睛又失却大地黑漫漫路头岂不错金刚手里八稜棒敲折须弥一额角问诸人觉不觉万里长天飞一鹗小参刀不自割X镜不自照瞥尔知归当下便了若是灵利衲僧闻恁么道便乃呵呵大笑却许他有些俊俏何以到处逢场蓦面欺万人头上翻筋斗不为分外有么众无对师曰元来一队漆桶以拄杖打趂小参当人箇事描固不真便尔翻身畵亦难象塞断人天路头佛祖不敢近傍不须旷劫修因直下千了百当喝一喝便归方丈小参举雪峰示众曰南山有一条鼈鼻蛇汝等诸人切须好看师曰蛇无头不行长庆曰今日堂中大有人丧身失命师曰张开蛇口云门以拄杖撺向面前作怕势师曰露出蛇斑僧举似玄沙沙曰须是我稜兄始得师曰与蛇揩痒虽然如是我却不与么僧曰和尚作么生沙曰用南山作么师曰跳出蛇窠乃曰当时雪峰会里者一羣蛇今日被山僧挑向拄杖头上要教他生也得要教他死也得要教他不生也得要教他不死也得所谓把住则四方无路放行则草丛里辊现前兄弟还有与古人出气者么有则出来为蛇画足无则山僧放者一羣蛇齩杀汝诸人去也以拄杖一时打退问者样没头没脑事如何得明师曰汝未到没头没脑田地在僧作礼师曰头脑生也问说似一物即不中还许学人商量否师蓦竖拳曰者箇唤作甚么曰恁么则商量巳竟师噼嵴便打问碓嘴生花意旨如何师曰乌龟向火曰如何是佛面百丑师曰是汝无面目问凡所有相皆是虗妄和尚为甚么拄杖子不离左右师蓦X拈拄杖曰唤作拄杖子入地狱如箭射曰毕竟唤作甚么师与一棒曰灼然唤作甚么僧一喝师又与一棒师问田头曰菜栽完么头曰栽完了师曰无根菜又作么生栽头笑师曰开花了也师一晚问断眉敏曰如何是大机敏蓦竖拳师曰如何是大用敏便喝师曰机用向上还有事也无敏曰有师曰如何是向上事敏转身曰拍拍是令师曰放汝三十棒问如何是旧年灯师曰门前火把子如何是新年头佛法师曰东家敲锣西家击鼓师问灵机观曰兴化打克宾意旨如何观曰怜儿不觉丑师曰既打趂何谓怜儿观曰也要和尚具只眼师便掌曰要我具只眼那观曰不是某甲恁么道争见得和尚又一日问观曰世尊拈花意旨如何观蓦竖一拳师曰不得唤作拳头又作么生观打师一拳师打观一棒曰且道是赏是罚观曰少卖弄师颔之顺治庚子二月十九日示寂于福严寿六十九腊五十五依法阇维得舍利如豆大五色光灿者无数嗣法弟子辈分散舍利建塔金粟福严黄檗诸处晦山显着有舍利记语录二十卷五灯严统二十五卷行世嘉兴府金粟石车通乘禅师金华朱氏子依天真海藏脱白禀具显圣徧参诸方终不自肯后谒天童悟于金粟顿契元旨呈偈曰我手何似佛手赤脚蓬头便走直透向上元关管教合取狗口悟肯之执侍七载先出世杭之隆庆次继席金粟上堂问人天交接X两得相见如何是相见底事师曰相逢不相识曰如何是宾中主师曰对面未相许曰如何是主中宾师曰一棒没疎亲曰如何是主中主师曰脑后掇干坤曰宾主巳蒙师指示顶𩕳一着事如何师曰穿过鼻孔僧礼拜乃曰问在答处互作主宾答在问处同气相亲且问诸人无问无答合作么生直饶神光不昧万古唯真若恁么会驴年未梦见在大众毕竟作么生道蓦拈拄杖画一画曰画断多年烂葛藤括地清风赤骨𩪸卓拄杖冬至上堂问冬至阳生为甚滴水成冰师曰乌龟水底深藏六曰恁么则一句流通去也师曰截断脚跟乃曰六阴灭尽滴水滴冻一阳复生羣灵彰用遂卓拄杖曰拄杖子吞却山河大地草木昆虫正恁么时作么生是化育之本喝一喝曰箇里点开天地眼一气无私豁古今复喝一喝开炉上堂二十余年火种全副炉鞴在手九旬衲子安居烹得通身烂朽蓦卓拄杖一下曰者是火复卓一下曰者是炉若也透此重关管教独露常光触处离名离相头头日用全彰其或未然山僧更与诸人露箇消息掷拄杖曰燎却门前无一物万人丛里夺高标上堂元机透彻左右逢原以心契心流通正脉统三界以为家作四生之依怙宏开不二之门揭示项门正眼放出陜府銕牛踏杀嘉州大象正当恁么时且道什么人证据还会么顾左右曰任从沧海变终不与君通上堂诸佛出世为一大事因缘达磨X西来指人见性成佛金粟不谙老婆禅祇要诸人棒下见血若也恁么会得触处逢渠纤尘不立既然触处逢渠且道渠是阿谁毫𨤲有差天地悬隔上堂少室真机人天普育直指父毋未生面目大众有眼皆见有耳普闻且作么生是未生前面目良久曰墙外鸟啼声巳碎尽在摇头不语中喝一喝上堂不寒不热火柴头拨动些儿爆地流从此一番亲煅炼纵横无碍任悠悠若也见得不须画地为牢其或未然烧却眉毛有几茎解制上堂拄杖本无彼此趂出一羣狮子蓦然掷地翻身休得人前露齿腾腾独步大方不涉和泥合水正当恁么时还有翻掷底么掷拄杖曰横身芳草绿回顾落花红小参扶掦宗乘须恁么人知恁么事具格外眼透顶透机敲骨取髓不落窠臼如奔流度刃石火电光非真狮子那堪翻掷岂不见临济初至河北住院时对普化克符二上座曰我欲于此建立黄檗宗旨汝二人可成褫我二人便珍重下去三日后普化问曰和尚三日前说甚么师便打又三日后克符问曰和尚打普化作甚么师亦打三尊宿一挨一拶摩触家风威神凛凛天魔胆丧文殊普贤削迹吞声天下老和尚闻风结舌正恁么时且道还有建立宗旨底么良久唤侍者者应诺师打曰普请喫茶问如何是父母未生前师曰无孔銕锤曰生后如何师曰髑髅粉碎问向上一句即不问历代相传事若何师曰鼻孔拖地曰如X何是无得无传底句师便掌问如何尘中能作主师曰撒手见青天曰如何是化外自来宾师曰一棒一条痕崇祯戊寅春示疾僧问此后向甚处与和尚相见师曰徧界不曾藏僧作礼曰恁么则向者里相见去也师曰莫错认遂泊然而逝世寿四十有六塔于本山之左五灯全书卷第六十五五灯全书X卍XXX五灯全书卷第六十六京都圣感禅寺住持僧编辑京都古华严寺住持僧较阅进呈临济宗南岳下三十四世天童悟禅师法嗣赣州府宝华朝宗通忍禅师毗陵陈氏子幼习儒业輙念生死弱冠投靖江独知披剃遂谒天童悟于金粟悟举大千垂语曰山中勐虎以肉为命何故不食其子被悟逼拶坐卧不安经两旦蓦然除去碍膺之物趋见悟进语曰惟人自肯乃方亲悟曰亦未在师笑曰和尚只做得大千儿孙便出巳而闻悟自答曰X自肉食不尽方大彻翌日悟上堂师出问直下知归则不问如何大用现前一句悟才拈棒师指曰者老汉伎俩不忘一钓便上拂具而出即蒙印可初住灵祐屡迁名剎后住曹溪宝华上堂法本无法求法者乖无法亦无说法者谬法既不有亦不无又非说法非无说即今山僧陞座作么生良久曰便恁么去犹隔一重若更踌躇何啻千里还委悉么若委悉得日日日东出如未委悉日日日西没只如东出西没还有优劣也无卓拄杖曰达磨不坐少林慧可何曾断臂人人鼻直眉横讨甚西来祖意喝一喝上堂说机说用意下丹青行棒行喝眼中金屑直得圣凡情尽法法无差若到灵祐门下正是客作贱人大丈夫汉承当箇事须是出羣气槩狮子齩人不随药忌操纵自由卷舒无碍得到恁么地我道此人犹未有师在何故聻良久曰赏罚分明上堂问乍离金粟巳到灵祐金粟一句即不问今朝灵祐事如何师曰勐虎当路坐曰不涉金粟灵祐句又作么生师曰分身两处看曰恁么则一句流通去也师曰未是你得力处在乃曰勐虎当路坐十方无去路折旋俯仰金刚王动静施为超佛祖北俱卢洲巳上堂西牛贺洲方打鼓惊起东海龙王𨁝跳上忉利天宫报道昨夜蟭螟虫吞却水牯牛直得帝释手忙脚乱连声呌苦休冤苦法法现全身日轮正当午喝一喝重阳上堂问从上来源且道分付阿谁师曰与你没分僧竖X拳曰恁么则超羣越格去也师曰西天斩头截臂者里自领出去曰浑身拶出全担荷那许旁人着眼窥师曰放下着乃曰曹溪一脉临济正宗代代相传各有悟由师师相授若合符节显大机发大用贵担荷于未动之先入门棒入门喝验出身于机境之下须是上无攀揽下绝己躬于顺逆场中把得定作得主动絃别调叶落知秋所以源远流长传至灵石单提一条白棒只要打箇独脱底人方堪入大炉韛煅炼将来续佛慧命今因白山碧云两公忘齿为法不远二千里来叩问本宗来源所以略述梗槩若论本宗来源实也别无奇特蓦拈拄杖卓一下曰棒喝交加知出脱脚跟点地解翻腾一句明明该万象重阳九日菊花新结制上堂问选佛场开大众云集朕兆未分前还许学人下笔也无师曰许僧进语师曰鹞子过新罗乃曰把住绳头结百千万亿为一网大开炉鞴镕瓶盘钗钏为一金密密绵绵古往今来无可拟堂堂赫赫上天下地莫能俦直得千圣跻攀无路万灵景仰无门魔外潜踪狐狼绝迹且道具甚么神通得恁么自在被衲蒙头万事休此时山僧都不会腊八上堂始觉合本头上安头一念回机落七落八雪山六载无计可施夜半覩星将错就错纵使道一切众生皆证圆觉未免犹有生佛之名何况更云奇哉众生具有如来智慧德相皆因妄想执着而不证得岂不无事生事诬陷平人曹溪当时若见他恁X么道但以手掩面臂开曰猫管教者老子浃背汗流慙惶无地争奈罕遇其人直得祖祢不了殃及儿孙去也蓦拈拄杖曰还见明星么错错六祖涅槃日上堂问灯灯相续祖祖相传今日和尚坐断十方且道如何是六祖末后一句师曰不传与你曰为甚么不传与某甲师曰你少箇甚么僧礼拜师曰山僧不合龙头蛇尾乃举六祖将入灭众问曰师从此去早晚可回祖曰叶落归根来时无口后法云秀曰非但来时无口去时亦无鼻孔师曰不是无口只是不来不是无鼻只是不去试看入灭底祖师现前底大众各各有口有鼻有甚么去来在那里诸人要参涅槃堂里禅直得恁么始得挂钟版立两序上堂问昔日马祖立禅堂百丈制清规今日宝华挂钟版意旨如何师曰今古历然僧拟开口师便打问尽大地是一块版和尚作么生打师噼头打曰响么僧拟议师又打曰元来打着箇木头乃曰马祖丛林十方聚会百丈钟版一旦重新父子既尔同途古今自然合辙人天供养表言外之明宗左右赞襄显当堂之有主门庭建立略见一班向上提持更须出脱良久曰内外安然无一事不风流处也风流圣节上堂从来日日是好日最好无过是今日大圣人降诞世间六合内尽沾恩力含齿戴发底无不注仰南山穷巖绝壑中尤见倾诚北阙野僧家无奇特清香一炷爇炉中也胜时人千百亿元旦上堂召大众曰无位真X人又添一岁了也你们今日到处与人拜年还曾与无位真人拜拜也未若也拜得方知恩大难酬若也未曾宝华今日为诸人立箇榜样乃起身拱揖曰恭喜恭喜复有僧问正当拱揖时无位真人在甚么处师曰不见道儿孙得力室内不知上堂问如何是平甞心师曰有粥便喫粥有饭便喫饭曰心空境寂为甚么久滞不通师曰从来无去路问如何是驱耕夫之牛夺饥人之食师曰今日且放宽你一着问如何是宝华境师曰大石对小石曰如何是境中人师曰有发又有须曰如何是人中意师曰要打便打乃曰今朝腊月初一坐断千差万别若人直下承当不费纤毫气力既不费力且道有何凭据朔风噼面来阵阵侵人骨土中军请上堂问如何是杀人刀师曰秋毫不犯曰如何是活人劒师曰涓滴不存乃举云居佛印元因西塞师王公韶自以杀业重祈为澡雪请说法上蓝元炷香曰此香为杀人不贬眼上将军立地成佛大居士众称善韶亦悠然意消师曰杀人不贬眼报障未消立地便成佛罪福如幻此常情之论也因甚云居却把杀人不贬眼底上将军便做立地成佛底大居士聻点石化为金玉易劝人除却是非难解制上堂去年有箇末后句正好说时不曾说许到今朝方说时今朝要说无可说虽然自古相别赠人以言兄弟家今日东去西去佛法固无可说世情也要叮咛乃顾大众曰草鞋拄杖浑闲事脱X下衲衣身自轻小参天长地久岁改月迁人生不久巨浪一波幻质难留空花半瓣休贪目前快乐如厕中虫不知粪臭莫恃人我贡高似井底蛙那识天宽必须实参实悟身上着衣方免寒若徒弄舌弄唇口里说食终不饱虽然忽有箇出来道我本不寒着甚么衣我本不饥说甚么食时又作么生喝一喝曰假鸡声韵难瞒我未肯糢煳放过关师游琵琶街回僧问如何是善知识师曰琵琶街上行曰如何是不善知识师曰你不信也去行一行来问透网金鳞因甚还滞水师曰是他家常茶饭曰取饱便是师曰争奈没头浸却何问一念不生万境俱灭时如何更进一步师噼面掌曰谁恁么道曰意旨如何师曰触处逢渠问如何是寂然不动师曰七纵八横如何是感而遂通师曰推门落臼问香烟缭绕灯烛交加还是自境界是他境界师曰出马一条鎗僧礼拜师曰不知死活汉士问月缺一条还补得么师曰补得曰将甚么补师曰但将缺底补问狗子佛性赵州因甚道无师曰一字入公门九牛拔不出天主教问人是佛否师曰是佛曰以何为佛师曰自性即佛曰师还拜佛否师曰拜佛曰若然则拜自已也师曰西天外道果然灵利曰世间那有自己拜自已底事师曰疑则别参宛委王镇国请斋于金陵报恩寺时司𡨥钱勋卿张玺卿赵廷尉叶冏卿同泰如讲主契玄僧录俱在座讲主曰达磨西来不立X文字后来以楞伽四卷印心也是自相矛盾师曰将谓楞伽经是文字么主无语一众大笑问如何是威音王以前众生度佛师曰世尊不说说曰如何是威音王以后佛度众生师曰动容扬古路问万象之中独露身是拨万象不拨万象师曰唤甚么作身僧拟议师曰葢覆了也问倩女离魂那箇是真底师便打僧无语师曰会么僧拟议师又打曰切忌私奔师问僧那里人曰苏州师踢椅曰是甚么僧无语师曰虎丘山也不识乃叱出顺治戊子十月示微疾上堂问答毕索水盥浴端坐而逝数日颜色如生入龛时红光烛天众疑庵中失火趋救寂然皆惊异弟子依法茶毗顶骨牙齿衣环不坏建塔于龚公山右语录三十卷并迅雷指迷等集行世常州府龙池万如通微禅师嘉禾张氏子出家兴善后游方谒闻谷大师开发无字话历扣名宿偶阅楞严至诸可还者自然非汝不汝还者非汝而谁恍有所得往参悟和尚于金粟棒下汗流徧体打失从前伎俩一日入城闻路旁人家殴叱小厮曰看你藏在那里去师不觉跃然口占一偈曰没处藏没处藏全身独露在街坊堪笑华亭摆渡汉葛藤打得太郎当悟七十诞辰师怀拜祝入门便喝悟曰胡喝乱喝师又喝悟曰胡喝乱喝师礼拜悟打曰再喝喝看师曰苍天苍天便行悟唿曰万如我直下疑你者两喝道道看师曰歇歇与和尚道遂出后蒙记莂五更遣行X开法如如次移曹山后补龙池上堂宗门一着离言说万象森罗早漏洩睦州担版赵州无看来犹是多饶舌不饶舌顿超越陜府銕牛吼一声沧州狮子喫一跌旁观抚掌笑呵呵六月炎天飞白雪喝一喝上堂天地与我同根万物与我一体庭前指出牡丹花途路之人唤方止昨夜三更虎齩大虫天明起来蛇吞鼈鼻沧州狮子喫一鞭陜府銕牛流出血汝等诸人且作么生会良久曰参上堂问古人云自从一见桃花后直至如今更不疑如何是不疑处师曰待山僧有疑即道僧礼拜师便打问从门入者不是家珍如何是家珍师曰领取者一问乃曰灵云见桃花眼中着屑香严闻击竹耳里着水玄沙𡎺破脚指痛苦自家知雪峰九上洞山草鞋虗踏破者一队汉总是把髻投衙如如虽则不管闲非也要与诸人指箇正路卓拄杖曰我见灯明佛本光瑞如此上堂猫有歃血之功虎有起尸之德声闻念念趋寂菩萨当体全空北俱卢洲长粳米饭食者满面春风文殊忽起佛见法见贬向二銕围山且道达磨九年面壁又作么生卓拄杖曰罕遇知音上堂威音那畔空劫巳前者一着子未甞动着一丝毫及乎万类纷纭千差显露者一着子亦未甞动着一丝毫只贵灵利汉子直下承当便能得大受用苟或三搭不回岂免沉迷苦海祇如龙潭吹灭纸灯德山见甚道理便尔自肯虾蟇吞大虫天童老人讣音至上堂昔日X世尊涅槃会上告众曰汝等若谓吾灭度非吾弟子若谓吾不灭度亦非吾弟子本师大和尚于本年七月七日午时示寂于通玄堂上且道是示寂耶非示寂耶如其未知岂不见道当阳一着不落两头脚下无私贵传正脉且道正恁么时如何施设普请大众齐诣真前烧香供养上堂才见山僧鼓两片皮说黄道黑便作佛法会殊不知山河大地万象森罗风动尘起云腾鸟飞皆为诸人显扬第一义谛若也会得便可归家稳坐虽然如是劫火洞然大千俱坏且道第一义谛在甚么所在卓拄杖曰不是苦心人不知长至上堂一阳才复和气渐调君子道长小人道消惟有山僧拄杖子从年历岁赤条条拈拄杖卓一下曰有时卓在千峰上划断飞云不放高上堂龙池一滴润林丘枯木枝枝叶自稠不是一翻亲到此焉能解得渴咽喉大众且道如何是龙池一滴以拂子左右洒曰晴干不肯走直待雨淋头上堂十方同聚学无为抵死和他战一回选佛场中须及第莫教辜负两茎眉喝一喝下座上堂打破从来窠臼觌露当人者着山巅黄鸟声声陌上桃花灼灼此事本来成现切忌生心卜度休卜度祥麟只有一只角上堂钵盂口向天拄杖长靠壁晨朝有粥噇斋时有饭喫不妨信手擎来要且不借他力到者里为甚么十箇有五双问着口如木橛良久曰只为分明极翻令所得迟解制上堂有一句到你诸人瞎却X汝眼无一句到你诸人哑却我口若是二途截断非惟汝诸人无处摸索直饶三世诸佛历代祖师到来亦无着眼处只贵没量大人方能领略于机先不肯滞情于句下且放开一线如何指示南北东西不是你喝一喝上堂太虗寥廓含万象以无遗正眼洞明鑑千差而不漏大用现前佛祖莫近一念未生人天罔测击开大解脱门独露本来面目且道本来面目是何形相拈拄杖卓一下曰三脚虾蟇吞却月上堂开口成双橛无言丧本宗须知此段事谁敢强形容竖拂曰箇中识得文殊老管取无烦过别峰上堂现成公案弗劳打算南北东西浑无界畔春水滔滔舟移两岸万别千差同归一贯虽然如是只得一半那一半佛眼覰不见打破赵州关总是腊月扇苟或力未克龙池为汝判蓦拈拄杖卓一下曰须弥顶上一声钟看取山门骑佛殿上堂水中盐味色里胶青决定是有难见其形拈拄杖曰拄杖子朝到西天暮归东土穷年历岁不曾遇着一人何故从来无伴侣在处独称尊天童老人忌辰拈香昔日几番遭毒手今朝忆着恨弥深因缘会遇难回避且把黄檀蓦鼻熏便烧上堂卓拄杖一下喝一喝曰棒非德山棒喝非临济喝用出当阳活鱍鱍闻时何啻三日聋触着直教亲见血若是知恩解报恩丈夫意气天然别金毛狮子奋全威野干狐狼俱屏迹大众且道屏迹后如何天下太平各安其业师问僧你X正发无明时佛在那里僧喝师曰你还喝佛喝无明曰请和尚道师便打问麻三斤意旨如何师拽僧耳曰会么曰晓得了晓得了师曰你晓得箇甚么速道速道僧无语师连棒打出问如何是明中暗师曰白日扶篱曰如何是暗中明师曰黑夜摸枕曰明暗两关如何透脱师曰不快漆桶问如何是主人公师曰你曾游庐山么僧罔措师曰身在其中总不知问如何是目前事师曰徧界金风起曰意旨如何师曰林间黄叶堕问大修行人当遵佛行因甚不守毗尼师曰怪伊不得问千里屯兵即不问当场决战事如何师曰败将不斩僧喝师便打问调达堕无间地狱何故如三禅天乐师曰同道者方知问如何是常住真心师曰鹤飞千尺雪曰不会师曰龙起一潭冰问树凋叶落时如何师曰过蚁难寻穴归禽易见巢问日落西山去林中事若何师曰虎行樵子径鸟宿故枝头师阐化龙池十有余载顺治丁酉十月二十九日示寂门人奉全身塔于本山宁波府天童山翁道忞禅师潮州茶阳林氏子幼有夙慧读书一目五行俱下总角以艺文擅名乡曲试博士弟子员然性不躭世好飘然有尘外想及冠读大慧录忽忆前身云水参方历历如见即走匡庐开先投若昧明芟染明以师志不羣使参憨山清黄檗有数尊宿皆深契之终不自肯后参天童悟于金粟X一日侍次悟谓博山嗣寿昌承洞山无来源恐后裔不蕃师曰黄檗不云乎今日因师举得见马祖大机之用且不识马祖若嗣祖恐后丧我儿孙悟大笑起去师愕然自慙无所容者累月因阅殃崛产难机缘忽大彻从上关键悟命掌记室亲炙十有四稔崇祯壬午七月悟示寂众请继席天童上堂天童寺里开炉以虗空为炉床四大部州为炉脚须弥卢为火筋七金山为炭团其余森罗万象日月星辰赤县神州山川人物为引火黄叶且道火种聻以拄杖画一画曰饶尔向者里荐得透脱分晓及乎施用未有其方也则是箇守死善道要得发𦦨联辉正未可在当恁么时发𦦨联辉一句作么生道喝一喝曰八万四千非凤毛三十三人入虎穴上堂拈拄杖横按曰有时一喝如金刚王宝劒卓一下曰有时一喝如踞地狮子移拄杖过东复移向西曰有时一喝如探竿影草掷下拄杖曰有时一喝不作一喝用灵利汉若向者里着得一只眼临济老子不直半文钱其或未然莫怪海门风浪紧干戈原是太平基普请栽松上堂若论此事如种树相似拣择欲精下手须确根宜其条直坎贵其宽容然后时之以雨旸资之以风露则自然由拱把以至合抱由合抱以至荫覆人天虽然者边底从你种祇如那边底又作么生栽蓦召大众举首师曰根生上也上堂维那白椎曰法筵龙象众当观第一义师曰若是龙象决不错怪山僧X便下座上堂百丈得大机黄檗得大用更有一人且道得箇甚么喝一喝曰迥超今古格不共汝同盘卓拄杖下座晚参今夜总教诸人彻底悟去还肯与么承当么良久曰且莫压良为贱晚参人人自有光明在看时不见暗昏昏山僧为你诸人挑剔看击禅床一下曰开眼也着合眼也着上堂白椎竟一僧才出作礼师曰记取适来维那者话头便下座上堂众集蓦拈拄杖掷下曰不得动着舌头向者里道一句看众默然师曰死去十分便下座侍者向前拾起度与师师接得便打晚参见见之时见非是见见犹离见见不能及大众会么楚王渡江得萍实大如斗赤如日剖而食之甜如蜜参上堂六户无关钥西风彻骨寒家家门首路一一透长安大众外布施象马七珍内布施头目髓脑今日山僧尽情为诸人舍施了也其有饥疮未厌欲壑难填底道峰更倩拄杖子化作三十三天王为卢至长者破悭着拈拄杖卓一下曰那贵殊祥生九穗好看比屋尽黄金上堂问泼天门启选佛场开祖印高提人天乞命泼天门启则且置高提祖印事如何师便喝曰祇如临济大师道大凡演唱宗乘一句中须具三元门一元门须具三要还许学人请益也无师曰一人传虗万人传实如何是一句中具三元师曰一鑑晴空星斗悬如何是一元中具三要师曰宝王剎内分堂奥如何是第一元师曰石上横栽十丈莲如何是第X二元师曰大虫舌上打秋千如何是第三元师曰两头白牯手拏烟如何是第一要师曰万别千差都一照如何是第二要师曰佛殿阶前开矢窖如何是第三要师曰鸟自啼春花自笑曰如是则曹溪正脉重通济北家风再振师曰三台须是大家催曰分明一句无私语显发须凭过量人师曰无人处斫额望你问临济三元才剖露汾阳十智请宣掦师曰理管多年历日作么曰不容华噼如何是十智同真师曰万象森罗海印中曰本来无物如何是一同一质师曰是铛皆銕铸曰事无一向如何是二同大事师曰日食三餐夜眠一宿曰不求伴侣如何是三总同参师曰虗空合掌大地和南曰不属愚贤如何是四同真智师曰巢知风穴知雨曰掴破虗空如何是五同徧普师曰春至百花开烂熳曰掀翻大地如何是六同具足师曰相鼠信有皮谁谓雀无角曰既是人人具足如何是七同得失师曰谷暖风和林寒㵎肃曰不展戈矛如何是八同生杀师曰罗什吞针志公噉鸽曰不动咽喉如何是九同音吼师曰木鸡啼夜半刍狗吠天明曰銕壁银山如何是十同得入师曰东西南北赵州门曰与甚么人同得入师曰寒山忘却来时路拾得相将𢹂手归曰与谁同音吼师曰象王回顾狮子嚬呻曰作么生同生杀师曰文殊逼佛曾施劒一点墨成两处龙曰何物同得失师曰鱼行水浊鸟飞毛落曰那箇同具足师曰江上清风山间明月X曰何物同普照师曰家家门前火把子曰何人同真智师曰抛儿婆子遇巖头曰孰与总同参师曰善财拄杖初祖皮鞋曰那箇同大事师曰大地一时俱火发曰何物同一质师曰焦砖打着连底冻曰恁么则一种没絃琴惟师弹得妙师曰说甚没絃琴上曲直是倚天长劒逼人寒曰碧玉盘中珠宛转瑠璃殿上月徘徊师曰看脚下僧拂袖归位乃曰照魔军之窟穴还他宝镜当轩伐异见之稠林必也灵蛇在握所以临济揭三元以刊法印汾阳立十智而定纲宗总之暗抽衲僧脑后之横骨发挥从上本有之风光如剖石蜜中边皆甜似折琼枝寸寸是玉使不遭亡羊而泣路受惑染而悲丝如适来昇僼二书记恁么问山僧与么答诸人还知落处也未若也知得便可与临济大师汾阳老子同得同失同暗同明同死同生同出同没同一眼见同一耳闻同一舌谈同一手捉其或未然面目现在各请当阳荐取喝一喝下座解冬上堂灵云见底大家同二月桃花在处红徤羡不须从外觅故园大有好芳丛蓦竖拄杖曰看看掷下曰拟着眼落千差一片何人得流经十万家结夏小参沈舟破釜焚庐舍持三日粮示军士必死无一还心故能破秦救赵长驱入关况复衲僧家积劫大事因缘了办一期之内又作么生着力好护生须是杀杀尽始安居会得箇中意銕船水上浮参晚参好儿不用爷田地好女不穿娘嫁衣你道好衲僧X还受师家控勒也无喝一喝曰良马不知何处去阿难依旧世尊前上堂歇即菩提觉生迷乱造化纷纭吾道一贯冬至寒食一百五上元定是正月半顺治己亥师应召入京上命迎师进万善殿驾随到传谕免礼赐坐慰劳毕即留师结冬万善殿驾数临幸上与学士王熙等致问甚多具载师全录屡辞还山上留法嗣旅菴月山晓晢开法善果隆安驾躬送出京钖弘觉禅师印号师南还谢天童金粟院事投老会稽化鹿之平阳相山择吉鼎建宝坊卜诸兆宅于黄龙峰之下为开山第一代焉康熙甲寅六月二十有七日说偈吉祥而逝世寿七十九僧腊五十五有九会语录布水台集百城北游等录暮年复着敦本辟邪诸论为洞宗净符所集大统而作宁波府雪窦石奇通云禅师娄东徐氏子幼因笃疾陡现异境乃辞母脱白于南广遇老宿令看父母未生前话游方至缾窑显圣疑情大发后参天童悟屡呈所见悟叱出忽一日入室未启口悟便棒于是大彻顿脱凝滞不离左右者十有三载值牧云门同辞出山得付衣拂嘱曰折箸无一双狗子无一只是你住处崇祯辛巳悟命住台之灵鹫上堂禅非意想道绝功勋才要如何若何便乃千里万里所以灵鹫X者里无禅教你们参无道教你们学一味杜田朴实头种田博饭喫果是当家种草闻山僧与么道便一信永信如或不然更为举示以拂子左右拂曰还委悉么山前山后闲田地尽底掀翻要一回天童扫塔上堂大众者一片祖翁田地我法兄分付汝等诸人多时了也四至界限历历明明若待山僧指示又堪作甚么虽然不妨有箇问处抵如中心树子犹属阿谁良久曰还委悉么倒却门前剎竿着上堂月初一好消息今朝徧界是清霜冻得人人鼻子直卓拄杖曰不烦久立长至上堂羣阴巳去一阳来复匝地普天填沟塞壑祇如迥然独脱一句作么生良久曰万象之中长独露何山松柏不青青上堂一九与二九相唤不出手今朝十五日面南看北斗喝一喝春日上堂腊月二十日春风蓦地起瑞气霭干坤祥光照寰宇笑倒须弥山虗空尽欢喜泥牛忍俊不禁直得粉骨碎体且道是何消息逢人不得错举初夏上堂蝼蛄鸣蚯蚓出万象不能逃影质苦菜秀黄瓜生深山无地避徭征喫紧事要惺惺忍饥不暇佛法无灵通身饥火通身病幸然得自有知音喝一喝曰出头天外看谁是箇般人徐侍御心韦入山上堂晴日出雨地湿檀越昨临门今朝是初一知音何必重拈出元旦上堂百年难遇岁朝春姹女梳粧越样新拈拄杖曰本色道人凭箇事平生肝胆向人倾卓一卓师诞日上堂二月今朝二十五X大地明明日卓午生育万有包含今古常光现前没处躲阿呵呵成我者师友生我者父母上堂腊月十五寒风似箭召大众曰照顾面门解制上堂九旬结制今朝解解结都来拄杖头普告现前诸衲子一齐拈却任优游天童费隐和尚至上堂灵鹊屋头噪好音累日闻必然有客到今喜是同门同门既到宾主历然语笑欢天清风匝地大众且道以何祇待委悉么击鼓陞堂聊供养更无一物可胜慙上堂长安甚闹吾国晏然拈拄杖曰大众不可道拄杖子不晏然也遂点曰低声低声元宵上堂钟鸣古寺月映澄潭离相离名非声非色便恁么去处处绿杨堪系马家家门首透长安不恁么莫盘桓但看天上月甚处不团圆解制上堂僧出叉手而立师曰且站一边僧以拳加头上师曰揑怪作么僧又加一拳师曰不识羞僧绕禅床弹指一下师便打乃曰正月十五泥牛輙舞布袋打开西秦东鲁长至上堂冬仲阳生鹖鴠不鸣蚯蚓口结大地成冰且道山僧拄杖子又作么生卓一卓曰巳过新罗上堂一之日寒风急寸丝不挂底即乃顶门裂裂裂现出三头六臂把主风神一掴直得须弥山倒地无数英俊𨁝跳禅和被他压死不能转身吐气直待春雷起蛰蓦地呌曰屈屈屈堪述绝后再甦真欺不得喝一喝上堂适来喫粥未完侍者来催上堂卒急打点不及且归暖室商量上堂古人道者一片田地分付来X多时了也我立地待你搆去是则是诬人之罪义所难容上堂五月十五榴花喷火宝王剎海高悬直得万岁塔与乳峰山一齐起舞且道何故国有定乱之劒家有白泽之图上堂召大众曰佛法要妙一一天真一一现成不是安排攒凑得底莫受人瞒好众中莫有眼辨手亲不受人瞒者么若有东家杓柄长西家杓柄短七十三八十四一一无差上堂一处是处处是一人是人人是且道是箇甚么不是心不是佛不是物不是又不是箇甚么僧问云门一言道尽时如何门曰老僧在尔钵盂里师乃呵呵大笑曰大众分明记取法幢上座请上堂永嘉祖道场法幢乃重建宰护众檀临山光映佛面今日山僧来普请看方便竖起拄杖曰大众见不见见则便与么去随处作主遇缘即宗当年本山真觉大师到曹溪时振钖三下卓然而立遂一宿而返今朝不妨有箇同参若不见山僧大似劳而无功不见道宗师唱导譬如沧溟上客独泛兰舟月渚烟波随缘放旷欲抛香饵为待长鲸即今还有么卓拄杖曰三千劒客分明在那许庄周致太平上堂月朔月望月圆月缺一句全提万机寝削卓拄杖曰看看掷下来也咄除夜小参腊月三十万事都毕更问如何若何大似胡饼里讨汁竖拄杖曰面赤不如语直小参举五祖住太平时上堂曰太平不会禅一向外边走腊月三十夜赢得一张口且道如何是太平口自曰两片X皮也不识师曰五祖与么卖弄口皮即得要是衲僧受用则未在山僧不恁么雪窦不会禅一向家里坐腊月三十夜分明成话堕扯索底扯索擡木底擡木谷应山鸣声光辘辘阿呵呵夜深山寺暖烘烘箇箇寮房一炉火顾邑侯问宗门事从何门得入师曰从无门入曰儒家必从读书门入毕竟作么师曰铜墻铁壁曰那里是铜墻铁壁师曰时刻在前问古人道离心意识参既是离心意识参箇甚么师曰树上乌鸦呌曰也是龟背上拔毛师曰甚么道理僧喝师便打问推倒须弥山如何是向上一着师曰你顶门眼在么僧拟议师便打师问僧那里来曰天台师曰石梁桥断也僧拟议师曰你不从天台来师搊住一僧曰作么生僧曰某甲打米师曰即今聻曰不闻隔师曰昨日事作么生僧拟议师便打问不是心不是佛不是物是箇甚么师噼口打曰不是心不是佛不是物问无梦无想如何是大用现前师一喝师入堂坐次打法幢帜藏主一棒曰作么生会曰剜肉作疮师曰只道得一半曰者一半也不消得师又打一棒曰且道是赏你罚你曰总不与么师连打两棒便出耿玉齐兵宪叙话次师曰耿公本分一着相应也未曰要自家亲到师曰如何是亲到底消息曰正要求和尚指示师曰未举步时三十棒次日耿公呈偈师接曰只者箇还别有耿礼拜师阅毕曰说底不道不是只是未在耿拟进语师以X手掩其口杜子濂兵宪问曰弟子有两种事与老和尚落草得么师曰有甚事曰二六时中作么生管带师曰遇茶喫茶遇饭喫饭曰三十日到又作么生师曰明日是初一康熙庚子师还南广革应为禅浚盐銕河直达于寺以利舟楫阅三载将东归乳峰未几疾作命二侍举时皆以子时对乃点首至午夜端坐而化门人迎龛返四明窆于妙高峰顶世寿七十腊四十有五五灯全书卷第六十六五灯全书X卍XXX五灯全书卷第六十七京都圣感禅寺住持僧编辑京都古华严寺住持僧较阅进呈临济宗南岳下三十四世天童悟禅师法嗣嘉兴府古南牧云通门禅师常熟张氏子丱岁礼兴福洞闻老宿为师初参博山次谒天童悟于金粟悟问即今事作么生师拟议悟便打师礼拜悟于背上筑一拳曰你若作打会入地狱如箭自是发愤咨参X后上天童题万松关偈曰古路松阴廿里长过时谁觉骨清凉悟曰何不道过时谁不骨清凉师于言下豁然又作活眼泉偈正思索时偶右手于左臂一触忽然契悟久掌记室出住古南结冬上堂十月开炉诸方旧例九旬安众先圣宏规祇如放下暖帘堂内不知堂外事高趺双足南州踏到北州头诸人若信得及又何得南天台北五台行尽驴脚马脚还会么若是陶渊明攒眉便归去上堂举世尊一日陞座文殊白椎曰谛观法王法法王法如是世尊便下座师颂曰老将不谈兵文殊特请缨一朝权在手便把令来行正当恁么时山僧性命在诸人手里其或眼目定动诸人性命却在山僧手里卓拄杖一下解制上堂孟冬十月记开炉看看逗到上元时虽然村落无灯火别有光明一段奇诸人若也尚留观听古南未免从胸卍字涌出宝光慇懃相送蓦拈拄杖曰者木上座又道不必不必何故掷下曰家家门前火把子上堂古南箇村僧性燥多瞋骂佛法懒得说终日寻人打打打上士笑呵呵下士便惊怕怕怕怕好事不出门恶事传天下上堂抛下拄杖曰扑落非他物复擎起作舞曰纵横不是尘汝诸人还见山河及大地全露法王身么复击香几曰一片榆楠木敲来响杀人上堂山花灼灼雨蒙蒙山面都如醉客红情与无情佛性义分明一体露春风上堂机轮转处作者犹迷宝镜当台物来斯鑑若也锦X上铺花去伯氏吹埙仲氏吹箎同气相求同声相应若也据令直得三世诸佛口挂壁上毕竟如何千古万古黑漫漫填沟塞壑无人会上堂出山发尚青还山齿半落入门仔细看青山宛如昨黄叶打头来高林风索索驰骋不知休当初悔行脚昔有梵志出家白首而归邻人见之曰昔人尚存乎梵志曰吾犹昔人非昔人也邻人皆愕然非其言大众邻人只知百年一身不知念念迁变新新不住梵志虽知当体无常有变有灭不知不变于出家法中尚欠一着且如何是不变者死生老病非他物渴饮饥餐祇旧人上堂灵鹫拈花带累金色头陀九年面壁赚杀神光大士若是大丈夫汉不拘格式不蹑前踪道一句塞破虗空垂一机平欺佛祖只如路逢达道人莫将语默对又且如何山林魏阙曾无间正眼当阳共密弘上堂隔山见烟便知是火隔墻见角便知是牛隔帘见唿茶便知有客此三句语是决定法具决定义于中还着得些子疑么若云着得难瞒三尺童子既着不得南天台北五台讨甚么碗上堂战马听锣声簇簇通身痒临济喫拄杖山河齐合掌好事不瞒人裁成凭郢匠拈拄杖旋转曰山僧运斤也诸人试摸鼻孔上还有一点泥也无复卓拄杖曰多虗不如少实上堂禅债说不完今日趂天暖山梅有早开谷口香渐满打鼓集诸人当阳细打算禅禅洞山五位临济三元禅禅杖林山下竹筋鞭新妇骑驴阿X家牵禅禅五台山上云蒸饭佛殿阶前狗尿天此一队老冻脓虽各摇唇鼓舌都来未得谛当毕竟如何马祖菴前一片砖知他磨过几多年开炉上堂昭阳城外烟水茫茫极乐菴中红炉焰焰向火焰中拈一茎毛贵图大家知有脱若七十三八十四低头打算算到尽未来际有甚了期还会么击拂子曰朝生鹞子扑天飞上堂买帽相头喫鱼吐骨喫鱼吐骨山僧少年时事如今相忘了近日天寒有将毡帽子一顶送山僧只是不曾相得头似乎戴不着昨有禅客问和尚帽有几多大山僧遂将手向上拓曰比头略宽些又拓开曰还宽些禅客曰和尚莫妄语世间那有者样大帽子山僧遂向伊曰只为婆心怜赤子休言大帽葢诸人上堂极乐极乐天涯海角舖子将收家私落索雪峰木毬普化铃铎摇摇打打扪扪摸摸仔细看来是何面目钟鸣铜山崩劒举蜀头落还会么云门参见睦州会得秦时𨍏轹参住鹤林入寺上堂杨子江心大浪飞白连天铁瓮城边好山排青立地肇开香剎有此禅林缟衣听法舞层霄乌帽逢僧闲半日寄奴泉信为王者所凿杜䳌花浪传仙子移归法无定相遇缘即宗山僧今日借释迦老子手中一花拈示大众遂举拂子曰见么若也见去芳菲满袖烂熳惊人若也不见却成当面蹉过众中有具眼底莫被山僧谩好开炉上堂问了明差别智方证涅槃心千七葛藤都拈却德山托盋意如何X师曰年老成魔曰为甚被雪峰一拶直得低头归方丈师曰赚杀阇黎曰祇如巖头云大小德山未会末后句聻师曰好与三十棒曰密启其意又如何师曰来日向你道曰既会末后句因甚只得三年活师曰开眼作梦乃曰今日开炉诸人还识开炉底意么霜花点白山寮各下暖帘枫叶飞红将见坚冰踵至通方上士鉴在机先得旨归根去天寒人寒滴水滴冻随流认得性无喜亦无忧不假炭煤宏开炉鞴直下化钝铁作良金镕顽铜成法器妙手虽呈大功不宰驱沩山水牯直入栏圈打疎山木蛇横钻泥土且道甚么时节是他出头分莫看水草嫌枯淡好听春雷换甲鳞立春上堂问西山石窟玲珑眼天童唱导是如何师曰眼见如盲口说如哑乃曰灵枢密运四序推移天地之间其犹槖籥看看冬到来即便春风至长连床上学得底是第二机若是第一机天下老和尚未曾提着山僧又如何折合举拂曰看看五彩畵头黄金点额复击一击曰好好一只春牛被山僧一鞭粉碎了也闻一知二从他徧界分身认影迷头一任眼𥉌眵地上堂十五日巳前野田祭扫鬼哭神号十五日巳后鸟语如簧山花似锦正当十五日红日三竿曲肱而枕佛法二字摸索全无山僧恁么告报会得则途中受用不会则世谛流布上堂顶门只眼明明非见脚跟一窍了了常知古者道从生至死祇是者箇回头转脑作么正是怜儿不觉丑天X童者里还有回头转脑者么拍膝曰且喜天下太平上堂是法平等无有高下时节若至其理自彰即今是甚么时节莫春者春服既成绿暗红稀水流花谢明明百草头明明祖师意隐葢亭中出出入入清关桥上往往来来尘鞅何拘天机各得苟知此意吾与点也设或放过宝山空手去不是老僧悭小参举赵州示众曰金佛不度炉木佛不度火木佛不度水真佛内里坐师曰赵州老汉放去较危收来太速虽然如是太煞分疎今日檀越送铜佛入院不用教他度炉且暂安堂中供养忽有箇汉出来道真佛聻只向他道切忌揑目小参举巖头上堂曰吾甞究涅槃经七八年覩两三段义似衲僧说话又曰休休时有一僧出礼拜请举巖头曰吾教义如∴字三点第一向东方下一点点开诸菩萨眼第二向西方下一点点诸菩萨命根第三向上方下一点点诸菩萨顶师曰巖头七八年看教指东𦘕西原来未会在乃信手点曰敢问诸人山僧点箇甚么有僧进语师曰去无汝啗啄分小参举僧问赵州万法归一一归何处州曰我在青州做领布衫重七斤师曰赵州古佛言不虗发仔细评量那里布衫有七斤重又不知是甚么秤称过是净色是染色且者件布衫不知是长是短又不知你我穿来称身不称身据山僧所见今晚一总交还他赵州好何故不见道借人衣不敢披拈起衫袖曰虽然颜色旧不若自家底冬至小X参今之夕羣阴极潭影藏山光黑无足之人欲夜行往往扶篱兼摸壁咄咄咄参元客千言万语唤归家艰辛休向途中觅如何是到家消息几箇乌鸦殿角栖一双白鹤松边立还会么归堂喫茶去小参秋热分外热好用犀牛扇信手取将来诸人见不见若也见虽日日在热恼场中不离清凉世界其或未然尽你住在水晶宫里也被火云烧杀小参一拽石二搬土发机须是千钧弩蓦拈拄杖曰山僧今晚尽娘生力发一机遂撺下杖曰还有着身者么有即丧身失命无即有眼如盲小参举临济示众曰第一句荐得堪与佛祖为师第二句荐得堪与人天为师第三句荐得自救不了山僧则不然第一句荐得虗空壁立第二句荐得额头汗出第三句荐得开眼见贼诸人还荐得么天地悬隔示众道人行履大难大难黄檗和尚曰三乘学道人尽是向外驰求汉皆名运粪入不名运粪出今日院中运粪出汝等要不向外驰求两箇鼻孔切忌以衣袖掩却示众大海不宿死尸虗空不着五色大火聚中不藏蚊蚋无住法中不立迷悟汝等诸人图参禅悟道三生六十劫示众善知识无家以丛林为家十方衲子无家亦以丛林为家葢善知识以丛林为家者本为蓄养衲子续佛慧命衲子亦以丛林为家者本为亲近知识发明大事故衲子尊知识为师知识视衲子为弟子尊为师有父道焉视为弟有子道焉既父子共住管X理家业为子者自当知得我父山场许多在某处田园许多在某处乃至家私什物共有许多又当照管某山柴该养某山柴该斫某田该种某地该锄不使荒芜界限一一分明收藏一一牢固此真克家子也纵使其父后日过世外人无议不能侵佔何故葢为父子一体父之家业子自然有分亦为子平日肯照管得清楚不致忘失设使虽在其父荫下自不留心山荒也不管地荒也不管无菜蔬喫也不管无柴烧也不管乃至杓柄短长家中事问着一总不知此子决不能向后绍父家业也何故为伊全靠着其父过日稼穑艰难出入经纪全不操心向后总把家业与他祖父田园四至界限都不能分晓又如何承当得去所以抛家失业自甘做箇客作贱人你要知克家之子么从上大有样子杨岐于慈明三十年任监院是也云峰于大愚冒寒化米化炭是也演祖于白云充磨头是也佛眼大慧享大名于天下然在学地俱充化士奔走途中得益乃至雪峰饭头沩山典座此才入丛林者皆知得不必再举师自谢事天童十余秋隐遁无定居至康熙辛亥冬示寂于石湖静室门人请命于弘觉禅师全身入塔于鹤林祖塔右不一载塔石迸裂其法嗣秀峰玮拉诸同门启塔视之洪水涌龛而出遂依法阇维获舍利千余颗光莹如菽门人分归营塔于西华西资鹤林诸处苏州府遯村报恩浮石通贤禅师平湖人俗姓李幼X不茹荤十九脱白历扣真寂云门懵无入路乃偕同志上莺窠山顶掩死关闻举尸在者里其人何在忽有省后参天童悟得厥旨出住吴江之报恩上堂假使顶戴百千劫身为床座徧三千若不传法度众生毕竟无能报恩者竖拂曰报恩今日传法也大众一齐担荷掷拂子下座结夏上堂十五日巳前春寒愁雨水十五日巳后夏热爱熏风正当十五日报恩寺里禅和子也不寒也不热洒洒落落饥则有饭渴则有茶游戏圆觉伽蓝安居平等性智敢问大众因甚么到者般田地还会么不因刖足曾三献那得连城价倍高上堂雪后连朝雨天寒括地风箇中无所取独抱冷冰冰大众且道是甚么人境界还知么九年面壁无人识五叶花开徧界香上堂问明不犯之令还许他悟也无师曰犹落第二曰恁么则易开终始口难保岁寒心师曰自领出去乃曰子月一卉木丛林咸失色只为霜风快似刀才入青林成败叶时人尽被景缘夺换却乌珠也不识若要识何待当来问弥勒阿呵呵瞥不瞥黄鹂上树一枝花白鹭下田千点雪上堂以拂子打圆相曰大众见么灵山话曹溪指寒山比惟有盘山曰心月孤圆光吞万象光非照境境亦非存光境俱忘复是何物竖拂曰鉴光境未忘复是何物放下拂曰瞎还知报恩落处么果也知得不妨拗折拄杖高挂钵囊随缘散诞任意逍遥脱或未然报恩为伊更通一线以拂子作X弓絃势曰盈亏总在双絃内隐显还归一照中上堂举世尊初生时一手指天一手指地周行七步目顾四方曰天上天下唯我独尊云门曰我当时若见一棒打杀与狗子喫贵图天下太平师曰世尊创业垂统道化万方那虑后人之颠覆云门凤历新颁肃清宇宙輙翻上祖之遗规虽则光先裕后有祖有孙简点将来不无自累毕竟如何得恰好去遂颂曰天然习气最难忘才出头时燄炽张将谓无人能抗拒谁知后代有韶阳腊八上堂雪山放参报恩结制两彩一赛终始不二且道如何是一赛之旨张郎衫袖大李郎帽檐高诞日上堂春色融知景色新嫩红娇绿鸟添声老僧不用安排力六十年来任变更上堂三春巳过九夏初临聚元徒于林间扇真风于世外篆不雕之心印提出格之宗乘且道出格宗乘作么生提还有道得者么良久曰麦子头垂春热好荳花口吐荚前心上堂雁过长空影沈寒水僧投宝所行化随方不尚虗文惟求真实遂以拂子摇曳曰止止不须说我法妙难思诸增上慢者闻必不敬信开炉上堂广慧寺里复开炉出鑛真金会也无直下不生颠倒见管教凡圣两情枯所以古人道凡圣情尽体露真常事理不二即如如佛且道佛在甚么处塞北千人帐江南万斛船上堂旧冬结制迟今春解制速只要己事明毋论期延促笔描菩萨火中行泥揑金刚水底宿不作奇特商量巳得见超X佛祖呵呵呵会也么解开布袋口放出瓮中鵞元旦上堂元旦一万事吉衲僧不用加参管取通身眼彻何故不羡銕牛耕陆地惯能井底种林檎住秀水栖真寺上堂荷叶团团擎翠葢莲花灼灼鬬红粧馨香越样无人荐又引熏风过野塘虽然只如傅大士曰须弥芥子父芥子须弥爷山水坦然平敲冰来煑荼且道明甚么边事竖拂曰还会么陈年骨董无人问拈出当阳也怖人击拂子住荆溪善权寺结制上堂善权腊月结制不效诸方旧例亦非特出一头只要诸人共会且道作么生会昔年迦叶为阿难倒却门前者剎竿今日大家共扶起做箇儿孙不枉然上堂乌飞兔走急如梭明暗何曾昧得他箇里本来无可说谓言无说巳成多竖拂曰大众且道是有说是无说掷拂下座僧问牛头未见四祖时如何师曰花园摆宴曰见后如何师曰茅屋疎篱问如何是西来意师曰风过树头摇问如何是一师曰贼曰学人为何是贼师曰抱赃呌屈问行住坐卧不离者箇如何是那箇师曰放汝三十棒曰过在甚么处师曰垛生招箭问家亲作崇是如何师曰只要箇护身符子曰如何是护身符子师曰但恁么举师居常以马祖一喝百丈因甚三日耳聋勘验来学罕有契其机者康熈丁未七月示微疾危坐终日至二十五辰刻索浴坐化阅世七十有五僧腊五十六门人孤卓浚迎龛窆全身于径山鹏抟峰下X台州府通玄林野通奇禅师蜀之合州蔡氏子生而澄静不喜肉食父母成其志命依金钟寺叔父道然为童行十七岁剃落性乐禅寂厌读诵年十九慨然动他山之念由是出崃南游厌饫讲肆息肩当湖方期掩室翻阅时教俄患痢濒死乃知经论之学非究竟法也适有传示天童参禅偈疑情顿发一日失足堕楼恍然而觉遂成偈曰一念未生前六户绝消息瞥尔扬双眉大似眼无力遂破关参天童悟于吴门悟赴鄮山师亦复往偶檀越入山设茶悟举洞山与泰首座喫果子因缘命众下语谛当方许安排时师在众即曰食到口边被伊夺却悟为首肯悟因佛诞示众世尊才出母胎便解指天指地你等诸人犹向山僧拟讨甚盌拽拄杖下座一时打散师自此全身脱落一日将破盌人库取油悟问你为甚打破常住盌师曰不是某打破底悟曰为甚在汝手里师曰城门失火殃及池鱼悟曰赔了盌去师便展两手悟休去崇祯癸未住天台通玄次居嘉禾东塔栖真后迁天童佛诞上堂昔日吾佛降生却向金盘澡洗便乃指天指地大似不知羞耻更道唯吾独尊山僧未敢相许且道山僧有甚长处便乃开许大口以杖卓一卓曰当门不用栽荆棘后代儿孙惹着衣至金粟费和尚请上堂未到此界时移舟谙水脉及乎到此界忘却别波澜同门知己蓦相逢不用擡眸列宾主且喜行同行坐同坐无絃琴曲须同和且道无絃X琴曲作么生和蓦拈拄杖卓一卓曰击目皆子期何妨再一曲复卓一卓下座出队归上堂昔日五祖道出门半箇月眼不见鼻孔忘却祖师禅拾得箇骨董且道向甚处着一分奉释迦牟尼佛一分奉多宝佛塔五祖恁么道正是紧握虗拳诳小儿山僧则不然出门两月余两眼却能见不贵祖师禅举足甚轻便其实空手去空手回且道与五祖相去多少还有人判断得么若判得便可安闲过日如判不得瓶盂高挂禅床角栗棘蓬当勐力吞密祖忌日上堂才说有生早是诳更说无生转见赊两种牢关如踢脱方堪上奠先师茶诸兄弟且道先师还来也无若道来以何为验若道不来又成虗设到者里如何剖决良久曰冬不寒腊后看本山耆宿请上堂山僧日昨至此巳曾陞座今复重登未甞有过主宾相见句不妨重说破蓦拈拄杖曰且道者箇是宾是主若作宾主相见正是揑目生花不作宾主相见亦是眼中着屑设使总不恁么犹是野狐见解且道毕竟如何乃掷拄杖高声唤侍者曰与老僧收取上堂举僧问云门如何是超佛越祖之谈门曰胡饼云门恁么答话且道还有超佛越祖底道理也无若道有正是谤他先德若道无又却埋没已灵作么生判者公案到江吴地尽隔岸越山多上堂都监昔日学儒迩来披缁学释虽然儒释不同蓦拈拄杖曰不出者箇消息现前大众还有不涉儒释者么复卓一卓曰举X头天外看谁是我般人结夏上堂古人道祖师心印状似铁牛之机去即印住住即印破如此提持大似隔靴抓痒有甚快乐处山僧敢道祖师心印状似铁牛之机去也不印住住也不印破去住凭伊免其颠错汝等诸人还甘么若或未甘三条椽下七尺单前荐取好解夏上堂汝等尅斯取证大似黠儿落节直饶意遣情忘怎如放下安贴今朝布袋口开听凭往南之北虽然如是也须自肯何故字经三写乌焉成马上堂吾有一句普天帀地举似诸人切莫拟议大众且道是甚么句便下座住天童上堂年来诸子驰骋四方历尽辛勤终无有益殊不知人人有一坐具地从来不欠一丝毫祇为契券不明所以受用不着山僧契劵审来久矣复举拂子曰今日对众显示汝等急须荐取若向者里荐得便解一切互用小大相融出入无难游戏自在此回错过后悔难追况值时清道泰勋贵护持士庶欣心人天交庆自利利他无所不宜且道知恩报恩一句作么生道山房晏息无余事永日焚香贺太平上堂欲识生前面目切莫前思后算但能息虑忘缘触目头头露现自他不隔一毫始终不离当念大众切莫含元殿里更觅长安慈氏宫中望生内院遂击禅床下座上堂春光灼灼和气蔼然法法头头总非外物此事从来无间何须列主分宾十成八字打开徧界光辉溢目点即不到亲之不得到即不点疎之有余若或俯X首踌躇未免当面晦却且道不立主宾混融一句如何展演长安市上家家月春草池塘处处蛙上堂昔日先师会下万指围绕染法味者颇多追法乳者谁切山僧举扬般若以报先师莫大之恩可谓冤有头债有主从前得力处一句超今古且道是甚么句蓦拈拄杖卓一卓曰汝等还委悉么从前汗马无人识只要重论葢代功岁朝上堂举拄杖曰去年岁朝把笔一挥书尽三藏虽然文彩巳彰究毕毫端未放今年岁朝把笔遂画一画曰一挥书尽儒典虽然毫端巳放究竟文彩未显且道其中义理还有优劣也无便下座上堂山僧四大不强无能为众说法遂拈拄杖曰惟者木上座虽则全无孔窍却能善说法要击香几曰切莫随伊颠倒示众法身报身化身山僧一串穿却虽然太煞省要免得诸人摸索大众好快乐蓦拈拄杖卓一卓曰祥麟只有一只角师至山门外见数僧立问曰门里门外俱莫立僧皆无语师曰近日山荒僧才进门师一把搊住曰你向不落心机意识处试道一句看僧拟伸手师便一推曰莫妄想师问印月霖曰见月休观指归家罢问程如何是你归家一句霖便喝师曰好与一顿曰起动和尚师拈棒霖便出问动静即不问如何是一念不生师曰百杂碎曰如何得命根断去师曰休着力问金粟山头即不问通玄峰顶事如何师曰冷煞人曰今日得见和尚了也师曰似箇甚么僧弹X指师曰错认定盘星师与念尼王海宪相见次公曰还是南礼北礼师曰山僧分疏不下公罔措师曰请揖曰还是上座下座师曰两头俱不着中道亦不安公曰请出门外师曰者是甚么所在说内说外少顷公问南泉打破粥锅意旨如何师曰不妨疑着公曰毕竟如何师鸣指公曰还有么师便掌师过娄东一婆子参士从旁曰者婆子近日留心此道有箇入处婆曰和尚自然具眼谁要你者俗汉多口师曰难瞒地头人婆曰和尚也在里许师曰老僧不是汝同流婆曰今日捉败和尚拂袖便出师曰老僧失利顺治壬辰三月十九日师将示寂首座问曰古人临末悄头留下一言半句作将来眼目即今有何垂示师曰动即祸生曰官不容针私通车马师曰多口作么曰不为分外师蓦面一拳座便礼拜众请辞世偈师瞋目曰要去便去害甚热火时有出冶上座求更名师援笔书行果二字乃曰行果圆成遂擿笔端坐而逝世寿五十八僧腊四十一塔󰢍全身于本寺玲珑巖下新菴之左山翁忞为铭塔磬山修禅师法嗣镇江府竹林林皋本豫禅师崑山陈氏子丱岁礼尧峰湛川老宿出家受具后徧历诸方参博山来来曰未入金笼贮谁家野雀儿师曰鹤有九皋翀碧汉马无千里谩追风来曰运斤非郢未免伤痕师曰诸方拈椎竖拂又成甚么边事来曰片云横海岳樵子尽X迷归师曰怪来巖下虎特地暗惊人便出师至金粟值天晚便问夜宿投人时如何悟曰者里歇不得师曰岂无方便悟拈拄杖便打师接住一推曰看破了也便出后参磬山修修曰那里来师曰武林修曰怎知我者里师曰臭名难瞒修曰污汝耳师便喝修曰喝后如何师曰犹是不知修曰老僧不知汝知箇甚么师拟掌修曰莫掠虗一日侍次修曰今时学人不肯真参实悟所以法门寥落师曰虽然如是亦在知识如黄龙不得慈明痛折争知道出常情修厉声曰岂口耳所传受耶师自此服膺亲炙三载后住中山石湫结制上堂西天四七东土二三共抚无絃之清韵独我临济祖翁别挝三元之毒鼓当时衲子闻之者死尽偷心所以佛法恢恢乎浩浩然徧满寰宇岂料去圣巳遥寂而无闻豫上座固无长处亦不敢囊藏被葢必须节拍相击于大众作箇结制公案复太古之元音酬今时之谷响遂以拂子敲禅床曰拟欲求元解还如犯斗光上堂熊耳峰前常面壁无位真人干屎橛德山临济太无端棒头有眼明如日遂高声曰看看临济德山来也卓拄杖曰被山僧拄杖一卓二老懡㦬而退达磨大师与无位真人欵欵道官不容针私通车马时如何复卓拄杖上堂以拂子召大众曰是法无生是法无灭红尘迥迥东来黄云片片西歇不知露柱灯笼箇箇扶篱摸壁惺惺直是惺惺灵俐不妨灵俐迦叶太煞攒眉弥勒依然X鼓舌喝一喝磬山老和尚忌辰拈香曰去岁藏身处没踪迹今朝没踪迹处莫藏身老汉面目依然在一片旃檀双手呈遂打圆相以手作戴角势便烧结制上堂一年一度聚禅和不料今朝众更多箇箇坐来如古佛得人不在万千罗复曰山僧是马祖三十四世孙者老子有箇即心即佛话迄今人人明得祇是错会者不少山僧为诸昆仲下箇註脚遂卓拄杖曰夜静露寒钟磬后万年松下月来初元宵上堂卓拄杖曰过去灯明佛本光瑞如是又卓一下曰现在灯明佛本光瑞如是复卓一下曰未来灯明佛本光瑞如是乃掷拄杖曰痴人面前不得说梦上堂春雪霏霏春雨离离神光无事求心惹得达磨依旧归西临济喝德山棒千古而今成榜样拈来触碎不留情觌面相逢是何状喝一喝卓拄杖一下上堂怀州牛喫禾益州马腹胀天下觅医人灸猪左䏝上杜顺和尚祇向曲中言直使人难会山僧者里直中道曲自可易解遂曰额下眉毛八尺生分明圆露箇中人拟思意契元元目何日还源达本真击禅床下座开炉上堂卓拄杖曰吾今为汝保任此事终是不虗直教箇箇洒洒落落向火炉头摸着脚跟将内之根身外之器界併作一箇火炉既根身器界俱成火炉又向何处措足会么今岁田禾熟一任饱齁憨上堂问如何是诸佛出身处师曰须弥倒卓曰如何是透法身事师曰猢狲吞大象乃曰至理忘言X至言忘理忘理忘言虗空钉橛青州布衫重七斤一任风吹雨打湿雨打湿人人照顾眼中屑喝一喝上堂举教中曰过去心不可得贼不打贫儿家现在心不可得贼不打贫儿家未来心不可得贼不打贫儿家山僧二十余年前在此山亲着此贼今日简默将来也是贼不打贫儿家或有人出来道大小晦夫祇解识贼不解捉贼但向他道应如是知如是见如是信解不生法相小参石里压油水中取火不是动转劳人只贵当阳吐露赵州老子太惺惺却道青州布衫重七斤因雪小参六出弥空山红炉堆榾柮箇箇口吧吧只要暖气接大众若作世法会埋没己灵若作佛法会眼中着屑二边不住中道莫安自然转一色忘大功便见连云洞里猕猴瞌睡白莲峰下野鹿唿羣净云祇为真诚说不是虗言诳尔曹晚参寒宵风韵冷飕飕赤骨贫儿奈自忧堪羡云堂床荐暖不将心意妄希求大众既知此为安乐地头便可推白云而独露青山掩夜光而惟覩明星笑傲烟萝坐消岁月其或未然莫教辊落崖前石惊出林中瞌睡虎晚参放去收来收来放去收放自由竿头有饵以拂子作钓势曰还有透网金鳞上钓也无良久曰寒潭空有垂纶意风送渔舟载月归遂作舞棹势归方丈问德山托盋过堂雪峰曰钟未鸣鼓未响和尚托盋向甚么处去山低头归方丈是何事师曰正搔着我痒处曰只如雪峰举似巖头头曰大X小德山未会末后句巖头恁么道有甚么道理师曰子为父隐曰德山闻令侍者唤巖头曰你不肯老僧那意旨如何师曰父为子隐曰巖头遂密启其意那里是密启处师曰你问我答曰来日德山上堂果与寻常不同巖头于法堂前抚掌曰且喜老汉会末后句也如何是末后句师曰你也问不着我也答不到曰巖头道虽然如是也祇得三年活山后果符其言又作么生话会师曰描不成画不就曰某甲总不恁么师曰你作么生曰养子方知父慈语未竟师打曰须是恁么会始得问天不葢地不载在甚么处安身立命师打出方丈次日又问曰某甲昨日喫棒今日和尚痛否师复打出方丈问如何是大海无鱼师曰脚跟下过多少曰如何是大地无草师曰法堂前深一丈曰如何是大富无粮师曰喫家饭放野屎曰如何是大悟无道师曰莫妄想问明月堂前花开枯木是宾家句主家句师曰石女哭苍天问如何是秘魔叉师举数珠曰者是番菩提曰未问巳前请师答师和声便打问亡僧迁化向甚么处去师曰炎炎三尺火曰不会师曰冷冷一堆灰顺治丙戌冬师染微恙时山门大兴土木徧往观之旋至法堂鸣鼓集众叙出世行由即欲趋寂一众悲恋主事白曰山主他往未归愿和尚稍迟一日师俛首回寝室翌日山主至师复登座陈谢付诸后事毕即于座上说偈而终门弟子营窣堵波于古竹林之后冈天X童忞铭其塔着有宗门诚范四卷并语录行世五灯全书卷第六十七五灯全书X卍XXX五灯全书卷第六十八京都圣感禅寺住持僧编辑京都古华严寺住持僧较阅进呈临济宗南岳下三十四世磬山修禅师法嗣杭州府南㵎理安箬菴问禅师生缘吴江世居荆溪父羡长俞处士晚忧无子建百日无遮大会应祷而生少游艺林究心理学偶过山寺阅楞严经至此身及心外洎虗空山河大地咸是妙明真性中物有所触发走谒磬山修示以父母未生前话后因婚事苦逼遂宵遁至武林投法雨师落䰂旋归磬山晨参暮扣一夕闻大风迸崖而悟有偈曰千元万妙隔重重箇里无私总不容一种没絃琴上曲寒巖吹落五更风修曰元妙即不问如何是不隔底句师拟对修便打又服勤数载洞彻大法修证以偈有他年起我临济宗杀活纵横开天目之句后因受业顺世武林绅X衿请回南㵎为开法第一世焉司理黄元公问和尚几时到者里师曰腊月二十曰曾在那里会过师曰忘却了那曰在磬山在报恩师曰当面错过茶次黄问如何是下载清风师曰知音者少曰非师不委师曰且请茶曰作家师曰逢人切忌错举径山雪峤信和尚至见曰你是那边为甚又在者边师曰一点水墨两成龙信曰未会兴云布雾在师曰今日且放过信曰我只教人诵金刚经师曰多少人错会大师意信曰直饶不错会大远在师曰莫瞒人好至山门前见狗子吠信曰者无佛性东西师曰却搔着大师痒处信乃呵呵大笑师亦大笑而别示众望剎竿横趋而去犹是不唧𠺕汉电影里穿针弓弦上走马也须是箇人始得匙挑不上底如稻麻竹苇千搭不回底如稻麻竹苇截断天下人舌头即不无全身独脱一句作么生道挥拂子曰漫天网子百千重祈雨示众拈拄杖曰万里无片云青天也须喫棒以杖指曰那边云生也蓦掷下曰一雨普滋受业忌拈香过桥遭攧粪扫堆拾得明珠擦背光生浴室里捱开漆桶虽则父子同时简点将来反成分外争似我受业老人一生担板坐断诸佛路头幽谷孤松高拳石枕若道今日是死掘地讨天若道今日不死开眼作梦毕竟如何作女人拜曰茶倾洞顶香爇鸡苏上堂问昔年此日去今巳屈周期未审先竹林即今向甚处出没师曰在鼻孔里曰八面玲珑底因甚X借他鼻孔出气师曰你作他儿孙未得在曰今日营斋还来受供也无师曰待你道得即来乃曰我与竹林同条生不与竹林同条死同条生易不同条死难不同条死易同条死难同条死千人万人一时活却不同条死千人万人一时死却死却活底活却死底时如何落花台上重铺锦玛瑙堦前布赤砂喝一喝上堂达磨不会禅夫子不识字未知生焉知死捩转臊达磨眼睛拽脱东家丘鼻孔倒地是黄金吾无隐乎尔虽然如是还家尽是儿孙事祖父从来不出门上堂一雨普润三草二木低低处平之有余高高处观之不足天左旋地右转牛头没马头回一举四十九阳春律起灰五凤楼前听玉漏七金山上布云雷喝一喝上堂问一滴投于巨壑即不问大海投于一滴时如何师曰记取者一问曰到者里觅一滴不得师曰死水不藏龙曰如何是活水龙师曰札僧提坐具师便喝乃曰法无定相遇缘即宗桃花红李花白不是江南便江北佛手驴脚与生缘瓮里何曾走却鼈咄咄咄力口希云门扇子𨁝跳上三十三天筑着帝释鼻孔东海鲤鱼打一棒雨似倾盆浑身带水拖泥甚雨笠烟簑掷钓丝莫有跳得出者么上堂名山大泽虎啸龙吟出没卷舒曾无轨则龟毛尖上截角电影隙里抽针海底火烧天浪头尘削面惊异时惊异奇特中奇特搆得底如接竹点天搆不得底如牵牛入井且打鼓合拍时如何拂子穿却僧X堂向山门里入佛殿去也知客直岁典座侍者朝打三千暮打八百不得动着谦侍者供法衣上堂披如来衣坐如来座行如来事三脚虾蟇着锦裆风吹不动堦前树马祖扭鼻野鸭子没处去百丈卷席大用现前不存规则堪笑南阳老国师负汝负吾成指注点即不到到即不点三十年后莫道金山者里有屈无呌处上堂有大佛顶首楞严王具足万行十方如来一门超出妙庄严路释迦老子口门窄不能为诸人说得山僧更不囊藏被葢要令末见者见未闻者闻卓拄杖曰秀州城畔西河漏泽寺沙门某甲今日向宝华王座上所供诣宽上堂赵州喫茶子湖看狗雪峰辊毬曹山攧酒者队汉弄劒伤身空遭过咎山僧今日要与古人出气卓拄杖曰狮子吼复卓曰野犴鸣又卓曰是野犴鸣是狮子吼乃靠拄杖曰三十年后上堂生也不道死也不道快鹞俊鹰赶不上迅雷疾电追难及腾身抹过太虗空生銕蒺藜当面掷春风袅袅春柳依依陌上桃花血溅眉残红流在钓鱼矶蓦拍禅床曰话堕了也急着眼覰上堂雨洗巖花白烟笼岳色寒乍归云满室莫作等闲看人与境会理得事彰明明一段风光灼灼不从他得既不从他得有眼共见有耳共闻若道闻底便是孤负你生来眼若道见底便是孤负你生来耳既不孤负云门放洞山三顿棒合作么生商量莫把是非来入耳从前知已反为讐扫龙池祖塔上堂昔X年未见师翁面问上座却被师翁绊入葛藤窠里没头没脑及乎亲见师翁后师翁却被问上座绊入葛藤窠里没头没脑者段公案正要向明眼人前判断今日既到师翁法窟承堂头和尚为众推出登师翁堂踞师翁座问上座岂敢掩耳偷铃请诸仁者为问上座判断看若判断得诸仁者合喫问上座三十棒若判断不得问上座合喫我堂头和尚三十棒者两顿棒有一顿棒堪与佛祖为师有一顿棒堪与人天为师若也不甘自救不了上堂临济有三句汾阳有三诀潘阆倒骑归攧杀黄番绰翻手云覆手雨觌面分明为君举举得分明落二三虎之缺兮马之馵大众会么一镞破三关分明箭后路浴佛上堂云门一棒磬室一杓看取儿孙擎头戴角上堂鸟窠吹布毛侍者便悟去堪笑刻舟人茫茫无本据无本据通身白汗淋如雨八十翁翁辊绣毬谁谁截断毬门路掷拄杖曰一任东抛西掷上堂有漏无漏笊篱木杓小乘大乘钱贯井索一不成单二不成两明眼衲僧作何伎俩磬山门下论实不论虗争不足让有余踢出杨岐三脚驴小参一僧自呈会得台山婆子蓦直话师曰你作么生会僧转身便行师曰祇如道好箇师僧又恁么去聻僧曰岂有第二箇师曰赵州勘破聻僧无语师呵呵大笑召僧近前曰我会台山婆子蓦直话与你迥别你转身便行我只坐了要与婆子相见婆子道好箇师僧又恁么去赵州道X勘破总出我者里不得你还会么僧复无语师又大笑曰我一发再与你说破你便是者僧我便是婆子拈起竹篦曰者箇便是赵州你作么生会我不妨再与你说你转身便行岂不与者僧一般我不肯你岂不是婆子道好箇师僧又恁么去一般只是赵州勘破竹篦子却不肯与你说一僧曰料和尚说不出师掷下竹篦时珍侍者在傍有省呈颂师曰颂且置那里是赵州勘破处珍曰者老贼师便打珍作礼曰勘破了也师复大笑归方丈小参举昔有一院主忽见鬼使来追主曰某身为主事未暇修行乞容七日得否使曰待回白王若允七日后来不允须臾立至果七日后觅其僧了不可得者僧逴得箇隐身符子如羚羊挂角杳无踪迹可寻何异高峰大师道大海无鱼大地无草大富无粮大悟无道到者田地也不易搆得若到磬山门下正好买草鞋行脚何故诸人要在山僧者里作主事须是将阎罗老子捺在掌心鬼使缚在脚尖上要你上天便上天要你入地便入地任他追逐过百千万亿不可说不可说恒河沙国土经历百千万亿不可说不可说无量阿僧祇劫登劒树刀山入镬汤炉炭永不退失方许入磬山室与古人吐口毒气众中莫有恁么人么若有临济一灯未致寂寥在洸院主问如何是大海无鱼师曰负命者上钩来曰恁么则擎头戴角去也师曰与你三十棒曰如何是大地无草师曰前不搆村后不迭店曰X含元殿里说甚长安师曰争奈罕遇其人曰如何是大富无粮师曰少甚么曰恁么则不劳拈出师曰刺破汝眼曰如何是大悟无道师曰迅雷不及掩耳洗礼拜师曰脑后见腮莫与往来师一日阅雪窦录至窦与数僧游山次见牯牛举头窦问牯牛举头作甚么令众下语院主曰侍者将束草来师不肯众问师师曰是伊喫饱首座曰行昱亦有一语师曰你作么生座曰他却识人师为抚掌顺治乙未秋磬山解制后师将方丈所有器皿各具手书分送诸方为遗念乃一棹出游上报恩扫塔预别玉林琇和尚受磬山院事备託法门细大预定逝期于九月二十七日舟次南浔辞谢诸檀护暮宿应天寺寺即范蠡宅命侍者洒扫一室沐浴净䰂更衣趺坐怡然而逝门弟子扶龛归南㵎茶毗入塔乃遵遗命也弘觉忞为之铭塔有五会语录十二卷续灯存藁二十卷并行于世杭州府天目玉林通琇禅师江阴杨氏子生而颖异童子时出语不凡年十九投磬山修芟染受具执事中缾夜则随众坐香一夕未开静即进方丈修曰今晚香完何早师曰自是我不去坐香也修曰见甚道理不去坐师曰即今亦无不坐修蓦拈几上石屋语录问曰者是甚么师曰却请和尚道修曰你不道教老僧道师曰情知和尚不敢道修曰石屋录为甚不敢道师曰随他去也修曰赃诬老僧师向者里透不X过直得大泪如雨一晚目不交睫至五鼓修唿曰不用急我为你举则古话庞居士初见马祖便问不与万法为侣者是谁祖曰待汝一口吸尽西江水即为汝道师曰某有一颂修曰汝颂云何师呈颂曰不侣万法的为谁谁亦不立始亲渠有意驰求转睽隔无心识得不相违修曰不问你不侣万法要你会一口吸尽师于言下大彻拂袖便出修后凡有征诘师皆当机不让修深肯有再来之称修迁报恩未几趋寂师遂继席焉上堂拈拄杖曰新报恩拄杖子有时血溅梵天有时春回大地有时立辨龙蛇有时千眼难覰且道作么生与报恩拄杖子相见以拄杖旋风打散上堂拈拄杖顾视左右曰大众我今分明示汝汝等本来是佛卓拄杖下座上堂问大事未明时如何师曰苦曰巳明时聻师曰苦曰云退山光润春归草木新师曰苦又众僧竞出问话师曰莫谓水寒鱼不食侬今钓得满船归便下座上堂竖拄杖曰明眼禅人出众相见二僧竞出师以拄杖画一画曰领取钩头意莫认定盘星开炉上堂拈拄杖曰一椎便就未是性燥不假一椎漆桶不快入得从上炉鞴底衲僧出众相见一僧出礼拜师曰欲钓鲸鲵澄巨浸却嗟蛙步展泥沙僧拟议师打出又僧出师震威一喝僧拟议师亦打出又僧出师曰当场相见须是作家僧喝师曰胡喝乱喝作么僧又喝师又打出乃卓拄杖曰不是与人难共合大都缁素要分明X掷拄杖下座结制上堂举退菴重阇黎领众拈拂子曰今朝四月十五金轮峰笑缃溪舞草木土石尽翻身蚊虫獦蚤骑佛祖更有一般奇特事栏中两头鹿吞却千山万山虎顾视左右曰释迦弥勒是汝之奴朝蹋毗卢南岳游暮挟舍那天台卧重阇黎莫放过示众透脱末后牢关云菴正骂洞达磨祖纲宗妙喜犹呵汝等诸人趋向者箇法门大须仔细前谿水急鱼行涩后岭风高鸟泊难结冬小参开岁欧峰首众年先师无法许分宣晨昏侍室焚香罢领取同参学种田小参昔日千巖禅师自称无明叟山僧是其苗裔每日纵无明火顽铜钝銕入煅尽镕惟有近时参学人两片耳朵东碍西碍烧不过饶向和僧辨劫灰终莽卤君不悟去问嵩山破灶堕小参一叶落天下秋一尘起大地收且道文殊堂里万菩萨与石梁桥下五百阿罗汉今日聚头说甚么事良久喝一喝小参拈拄杖曰百草头释迦努目闹市里弥勒攒眉三家村里廖胡子恶发冲破三十三天瑠璃殿角压碎南海波斯大拇指且道甚么人解救得良久卓拄杖曰参小参扣冰六月门盈雪未学并汾罢晚参何止六人成大器满堂香饭瑞云宽小参老窗败屋纸帐青灯此中有人得些子意味否夜来风色峭酿雪巳三分晚参昨夜有僧问无梦无想主人公在甚么处声未绝山僧以手掩其口有透得过底代进一语庶不孤负山僧良久复曰雨华X亭骑案山入佛殿去也小参拈拄杖曰古者道千钧之弩不为鼷鼠而发机又有道捉象亦全其力捉兔亦全其力只如禅者昏散打他是不打他是若打则为鼷鼠发机若不打则捉兔不全其力一僧礼拜师曰者箇师僧皮下有血掷下拄杖晚参师握竹篦作抚琴势僧出问作么生得四稜蹋地师曰拟钓鲸鲵复曰昨晚香严禅师入室告报山僧道堂中大有人会得老僧上树话且道是那一箇众无语师连声咄曰盘山会里翻筋斗到此方知普化颠晚参顾视左右曰今日晚参不许问话不问话者三十棒众拟议师曰自从立雪人归后几片白云护翠岑晚参山僧说得一篇佛法悬在雨华桥上大众各去看取良久曰伯乐曾三顾千金谁解增赠君君不纳完璧倚枯藤结冬早参拈拂子曰拥门黄叶深三尺冰齿寒泉悬万寻禁得苦寒忘閴寂梅开不待岭头春随声击拂子喝一喝晚参天山夏日如秋日早晚凉生衣裓清潦倒头陀无法说石庭花下立人人树下晚参多少人在门头路口错却路大众道箇入门句看一僧出师便喝问如何是如来清净法师曰拖泥带水如何是如来坚固身师曰死了便烧如何是如来平等法师曰主山高案山低问念佛底是谁师曰狗子曰毕竟是谁师曰是狗子问风恬浪息时如何师曰猕猴贪月曰不会师曰狗䑛油铛问大地山河即不问一毛头上事如何师曰X吞取七箇八箇曰不会师曰吐却两箇三箇问百千法门无量妙义如何是第一义师曰横七竖八问如何是佛法的的大意师曰驴鸣犬吠问如何道向无寒暑处回避师曰惯得其便曰无寒暑处如何道寒时寒热时热师曰倒腹倾肠问如何是本分事师曰管人家烟冲大小如何是参师曰喫粥喫饭如何是禅师曰载猪载狗师举云门拈扇子曰𨁝跳上三十三天筑着帝释鼻孔东海鲤鱼打一棒雨似盆倾问僧曰是何意旨僧答不契师连棒打出复命胡彦远居士答语士出跪高声曰青天老爷在上小底所供是实师颔之师问戴廷丞云从何生丞曰从和尚问处生师曰山僧罪过师于世祖章皇帝时两召内廷问道钖大觉普济禅师封号并紫衣金印康熈乙卯秋游五台途次清江浦慈云菴示微疾索笔书偈而终七月初十日也春秋六十有二僧腊四十有三门人迎归全身塔于潜阳天目山之东坞与高峰中峰两祖塔相望焉衡州府南岳山茨通际禅师通州李氏子别号钝叟父有隐德事佛惟谨母茹素浃载而孕师师甫周能别荤素天宁有鑑川老宿语师父母曰季子幼龄殊道器盍舍从吾游乎年才志学父母许从鑑川敦沙弥行寺有若昧法师开法讲演师遂得习讲座下每聆无常迅速语即是憷惕一口气不来向甚么处安身立命虽历讲非志也而此念独谆至忽一夜经行X偶失足有省奋志参方初参天童悟于金粟问客散堂空时如何悟曰是甚么时节师便喝悟便打师又喝悟又打师礼拜曰今日起动和尚后参磬山修一见契合一日侍次修问只如百丈于马祖喝下得箇甚么师曰若有得即钝置马祖修曰他道三日耳聋聻师曰某不可更作野狐见解修休去又一日修举巖头四藏锋句问如何是就理藏锋师曰梁皇殿上道不识如何是就事藏锋师曰今朝雨落堦前湿如何是理事俱藏锋师曰行不出户坐不当堂如何是俱不涉理事藏锋师曰八角磨盘空里走修曰此四转语可绍先觉虽然也是搕七搭八住东明扫旵祖塔拈香曰者老汉二百年来在此藏身人天罔知佛祖难近今日脚下儿孙到来亲遭勘破且道以何为验顾左右插香示众古人道恁么也不得不恁么也不得恁么不恁么总不得诸兄弟毕竟作么生即得良久曰檐前滴沥非关雨溪㵎奔雷不是声示众暮春风雨连宵搅蚕麦应知定不好山前山后女和男晓夜忧愁忘饥饱翻思我辈学禅人究竟用心似他少出入丛林趂闹门口说参禅心不了忙忙混到发生斑自家底事仍未晓无常杀鬼蓦然来顿足搥胸空怨恼尔我同居宜早知生死莫把当草草工夫但如忧蚕麦管教不久证斯道穷山相聚有限期须惜光阴莫外讨示众诸方今日开炉奔走四海禅徒箇箇希成佛祖真参究竟还无争似东明数X辈缄口竟日跏趺霜风扑面瓶钵清虗坚确志办所图常忆古人居破屋满床尽撒雪珍珠因事辞众曰道薄不堪居祖室合随云鹤听潺湲从教别选僧中德可使重拈六尺竿便行住南岳绿萝菴示众山僧者里也不论元也不论妙也不论禅也不论道只要你生死心破生死心若不破便是阎老子面前喫銕棒底公招所以道参须实参悟须实悟阎罗大王不怕多语不劳久立珍重示众举僧问当山云峰悦禅师如何是心地法门悦曰不从人得曰不从人得时如何悦曰此去衡阳不远师曰云峰答话虽赴来机要且犹涉程限在钝叟则不然如何是心地法门不从人得不从人得时如何好与噼嵴便棒元日示众元正启祚物咸新野老讴歌贺太平目击祖庭年远事春风吹起上梅林示众举僧问云门如何是云门一曲门曰腊月二十五师曰腊月二十五今日为君举着意会应难蓝田射石虎住长沙南源示众举杨岐曰薄福住杨岐年来气力衰寒风凋败叶犹喜故人归啰啰哩拈上死柴头且向无烟火师曰门庭冷峻语脉藏锋此我远祖杨歧荷担法道纲维丛社之典型山僧忝为后裔亦有一颂薄福住南源霜风茆屋寒拥衲炉头坐灰形似懒残赤骨𩪸不相瞒烦汝诸人扫黄叶千峰月上煑冰团师偕众开田示众者一片田地从上来分付多时矣只为儿孙不肖抛家散业驰逐外游致令祖父田园荆X𣗥年生草茅日长山僧今日将原本契书揭示诸人须要诸人各各急着精彩认取者片田地斩无明草除邪见林然后放两抛三深耕浅种披蓑带月挈耙连云到此不妨改禾茎为粟柄变土块作黄金都卢只在者片田地上显现大众正恁么时且道承谁恩力乃以䦆头𡎺地三下曰几度卖来还自买为怜松竹引清风灯节云众今朝正月十五处处村歌社舞惟我南源寺里举令超佛越祖不是秘魔擎叉岂学云门道普剔起无尽灯光照彻主中之主大众且道主中主作么面目夏久曰聻示众诸方有元妙禅有性道禅有细腻禅有逐日常进禅有休去歇去禅有大法小法禅与人理会与人齩嚼山僧此间且无如许多禅只有远祖百丈大智禅师留得一把钝銕锄头逐日要诸人使用使用得纯熟若到力忘于己手忘于心目前不见有可开之田脚下不见有可立之地忽然锄转山河大地百杂碎露出当人双眼睛大众即今把柄在阿谁手里蓦掷拄杖曰当阳拈出大家看示众举闽中韦监军寻常见僧曰某甲待官满出江西湖南置一问问杀江西湖南老宿僧曰监军作么生问军曰不劳手脚僧无语师代曰监军与么问直是笑杀江西湖南老宿问如何是学人安身立命处师曰待山僧有安身立命处向汝道问如何是旋陀罗尼句师咳嗽一声曰见处偏枯如何得圆师曰山僧住持事繁问雪峰当时得德X山力得巖头力师曰两处俱不得曰毕竟如何师便喝曰恁么则礼拜去也师嘘一声问山头石虎打一棒行一步时如何师曰皈依佛法僧问了脱生死底人如何用功师良久曰会么僧礼拜师与一踏问和尚法嗣何人师曰自有一双穷相手未曾轻揖等闲人曰莫辜负磬山老人么师曰赖阇黎证明问如何是菴主家风师曰拄杖如龙活芒鞋似虎狞曰日用受谁供养师曰一溪流水万箇峰头问手握利刃劒因甚猢狲子不死师曰全承渠力问齩破銕酸馅因甚路上有饥人师曰同途不同彻问大死底人活却时如何师曰唤来与山僧洗脚师常问诸老宿此山从上法脉洎先德典型与机缘出处漠无知者于是摭拾新旧岳志所载百有三十三人彚集成编曰南岳禅灯录以示诸老宿鱼山熊给谏序而传之云是集行当必有从纸缝中噼开面目者复续集宋元明兴诸老宿机缘法语以附大慧正法眼藏后凡若干卷谓众曰此吾徒慧命所寄也甲申夏兵革骚动林谷震恐发足下山麓抵清浏水陆俱困迂途至南源就南源驻焉向风奔趋者且日至师景百丈一日不作一日不食之训躬率众开田拾枯掇野误食㵎芹致腹困乙酉夹钟之八日同众作务如故晚忽令侍僧净发沐浴端坐而逝师生万历戊申七月十一日坐夏二十有四阅世仅三十有八全身塔于岳山之麓X阳山松际通授禅师浙之乌程严氏子生十七见云栖七笔勾词决志投道场慈脱白后依磬山修忽闻𦘕眉鸟声豁然大悟即见修修竖拳曰还道得么师曰板响也请和尚过堂修颔之师辞行修题顶像付师归阳山自是严身为众云水日臻道望远播金岂凡方伯稔师名以吴江明庆请师出世据室一箇将军一箇令一箇木杓一箇柄阳山到此不无言祇要诸人着眼听喝一喝上堂拙衲居山三十年坚持祖印讵能传今朝明庆重拈出当机不值半文钱既不值半文钱莫不有辜岂凡众护法相邀出山么良久曰而今各请回光看鼻孔何曾离嘴边卓拄杖上堂问如何是最亲切句师曰汝莫辜负老僧僧拟议师震声一喝以拂子作曰会么柳色黄金嫩梨花白雪香若将时节会辜负宝花王掷拂子上堂卓拄杖曰今朝二月二天子办农事生涯在䦆头丰登万民遂衲僧四事百无忧渴饮饥餐倦打睡莫教忒杀讨便宜招得来生不如意拽拄杖下座上堂三月十五红黄徧普拙衲陞堂呵佛骂祖且道何故恨渠授受盂添柄累及儿孙扯葛藤住磬山上堂问石磬重敲圣凡共听祇如无耳者还闻么师曰忒杀分明曰又道不悟底人有耳如聋师喝僧亦喝师便打乃举拂子曰石磬重敲震天震地金炉再拨炼圣炼凡虽然如是还有不离见闻超登十地者么若更如何莫怪山僧起模畵样去也以拂子作⊕相X顾大众曰会么众无语师曰磬山今日失利掷拂子下座上堂六月十九观音点首豁悟圆通腾云哮吼剎那走徧河沙国寸步不离我门口且道因甚如此鰕跳何曾出得斗诞日上堂余年四十七无得亦无失居山三十秋刚刚一味拙若还问我解何宗识得秤锤原是銕上堂卓拄杖曰昨夜三更头两箇泥牛鬬得血淋漓地没箇人来相救撞着龙山石敢当一齐趂入武林洞去也且道为甚么事众中有道得者出来道看众无语师曰怜火若烧墻畔草月钧能挂殿中帘喝一喝结夏上堂乡村四月闲人少才了蚕桑又插田万峰顶上无余事更好穷参鼻祖禅复举石屋和尚结制示众曰汝等举足下足不得踏着常住地若踏着定犯波罗夷罪阳山则不然汝等从今结制举足下足直须步步踏着常住地若一步不踏着定犯波罗夷罪过东藏寺请上堂问如何是夺人不夺境师曰浔溪一带水碧连天如何是夺境不夺人师曰渔歌牧唱各自风流如何是人境两俱夺师曰髑髅粉碎大地平沈如何是人境俱不夺师曰当场选佛法鼓雷轰如何是三元师曰六月飞片雪如何是三要师曰冬煖腊梅香问向上一机则不问如何是东藏境师曰殿后有阁如何是境中人师曰棒头有眼如何是人中意师曰将此深心奉尘剎曰人境巳蒙师指示安心一句事如何师曰饥餐渴饮乃曰昔日达磨大师直指人心见性成佛X敢问大众如何是心竖拂子曰者是心耶若道是心又将甚么作拂子指香炉曰若道者是心又将甚么作香炉若以目前森罗万象为心又将甚么作森罗万象若以虗空为心又将甚么作虗空者里定当得出许汝道明心见性立地成佛还有真参实悟者么如无山僧今日失利上堂门对千峰碧沿溪一径幽更求元妙旨拨火觅浮沤上堂万峰头上不比人间碧潭浸月青嶂围天缁素参礼彻示无传且道如何是无传底意不见道金屑虽贵落眼成翳上堂问和尚密密处为甚么学人不知师曰知即非密曰还许亲近否师曰当面错过问临济大师有三句如何是第一句师曰我巳忘记了如何是第二句师曰说汝也不信如何是第三句师曰汝自荐取曰三句巳蒙师指示还有向上事也无师便打乃曰所以道声前荐取较些子句后承当便隔天倒腹倾肠人不识慙余空费老婆禅卓拄杖浴佛示众四月八浴悉达赤条条水一杓法界沾都利乐二乘沾证大觉声闻沾超无学天人沾空善恶修罗沾断鬬缚畜生沾脱鳞甲饿鬼沾受酥酪地狱沾出火镬且道衲僧沾又作么生出家清淡无他供黑饭团头一饱餐问如何是小藏师曰巨海不堪蚯蚓度如何是大藏师曰藕丝窍里大鹏飞僧求开示师曰你寻常做甚么工夫曰本来无一物师竖起拂子曰你还会者箇么曰不会师曰却有一物在问如何是三元X师曰龙过树头拖绿去如何是三要师曰虎从溪畔踏青来如何是一念不生师曰河底石龟啼僧请开示师曰今日懒与汝说明日来次早僧复问师曰昨巳为汝说了曰不曾师曰苍天苍天问祖师心印篆作何文师曰七曲八曲问是则裂破虗空不是则鬼家活计端的处请师明师曰山青水碧问南山白额虎蓦面相逢时如何师曰作马骑曰倘不驯时如何师噼头便打僧礼拜师曰驯也问如何是末后句师曰且待驴年问若见诸相非相即见如来学人向甚么处皈依师曰礼拜着问二十五圣本无优劣为甚独选耳根圆通师曰翠为毛死问世尊未离兜率巳降王宫未出母胎度人巳毕何故众生徧满尘剎师曰桃花净尽菜花开问一人在饭箩边饿死一人在大海中渴死未审何故师曰忒杀近问风吹石曰演摩诃意旨如何师曰真实不虗问若人识得心大地无寸土今和尚识得心也如何大地还在师曰各人喫饭各人饱师继主磬山住未几以疾养疴阳山一日师自起沐浴更衣趺坐书偈示众曰昔人五十知非予年五十知止莫云日出事生须信分明直指掷笔而逝良久复开目嘱众曰每朔望云集礼西天东土历祖后礼龙池磬山二祖不可忽复瞑目化去实崇祯壬午八月二十二日也世寿五十僧腊三十有四嗣法门人神鼎云外泽录师四会语行世X鸳湖用禅师法嗣建宁紫云衡石钧禅师钱塘潘氏子幼而颕悟慧性不凡总角时矢志出尘二十受具即徧历诸方虽有所契终不自诺复谒鸳湖于普明洞彻圆常一日用问化人问幻士谷响答泉声欲识吾宗旨泥牛水上行意旨如何师曰梦眼见空花用曰临济有一句子你又作么生师便喝用便打师又喝用又打师礼拜用曰元来是瞎驴师拂袖便出用命掌院事后用退居四众请师开法上堂僧问昔日无趣老人今朝衡石和尚如何是源远流长古今不异师曰开池见明月挥尘动清风曰云峰一滴水大地尽承思师曰会取未来的乃曰云生宝树风敲翠竹勘破鸡鸣徧地涂毒者是无趣老人的落处即今还有知落处的么有即出来通箇消息良久击拂子下座师住云峰一时缁素毕集顺治丙戌四月初四日示寂世寿三十四僧腊一十五有演义答响等录十五卷行世嘉兴金明介庵进禅师本邑张氏子母贺氏梦日轮入怀而诞幼不乐儿嬉唯喜近佛志慕出家参鸳湖用于桐月追随半载无有入处因用入闽寻礼龙池微剃染命董库事刻究本参甞废寝食危坐又因足患水毒三月不起一日侵晨闻匠斧斫大木声有省乃述偈呈微微颔之后往建宁再参用即命入室师方跨门用曰是甚么师拟答用震威便喝师豁然掩耳而出又一日用集众乃举拂子曰世尊拈花老僧X举拂且道是同是别师出礼三拜归位用曰这瞎驴遂掷下即出从上源流衣拂并偈授之出住径山观音殿嘉兴金明寺上堂一生二二生三三生万物是则是祇是顺水张帆且无逆风把柁金明要问一从何生良久曰力口希咄咄咄猫有插血之功虎有起尸之德解制上堂豁开户牖当轩者谁若也见得不妨腰包顶笠竿木随身一任南天台北五台其或未然各须照顾脚下好钟溪示众四月村庄麸夫来麦黄衔泥紫燕语声狂太平景色谁人委独坐溪头看水忙上元上堂千灯万灯从这一灯起且道这一灯从何处起苟知落处交光相罗灯灯无碍祇如十方俱击鼓十处一齐闻东家点灯西家暗坐又作么生良久曰一种是声无限意有堪听处不堪听晚参细雨落花香冷澹晚风敲竹响晴空西来祖意我不会午夜推窗月上东示众结制以来又七日灯笼露柱绝消息后园竹子数百竿横者自横直者直师置一斫刀日随众务遂举起刀示众曰亦能伐材亦能养材复偈曰刚刀铦利出红炉斫尽云根不用磨衲子腰间曾佩得何愁栗棘葛藤窠颂兴化打充宾曰虎解起尸猫能插血正法眼藏瞎驴边灭僧参作虎声师作怕势僧拟议师曰掠虗汉直打出师为亡僧举火回僧问亡僧迁化向甚么处去师曰猫僧拟议师噼面掌出师拣药次一僧呈偈师接槎作团问曰且道是病是药僧曰是病师便X打复唤一僧曰你道是病是药僧曰是药师亦打一士曰药病总不是师亦打康熙癸丑九月二十三日沐浴更衣书偈辞众而逝世寿六十有二僧腊三十有七茶毗骨白如玉牙齿不坏骨塔于隐川大慈庵齿塔于楚黄石门山之黄荆嘉兴永正一初元禅师姓曹郡之当湖人生而岐嶷端敏喜趺坐十岁乞父教佛经能解妙义十五即参究宗乘二十豁然彻悟礼兴善弘远为师参普明用执侍久之用一日问我心里不安你还得太平也未师曰苍天苍天又一日入室用竖拳曰道一句看师便掌用大笑师礼拜于是机契返兴善掩关十有余载出住永正上堂花笑春风格外真规顿现渔歌曲水就中消息全彰向上拈提不碍通人唱和随宜施设何妨达者商量寒时添衲热则披襟休云覔火和烟得饥来喫饮倦即打眠莫道担泉带月归握一拳大千香水海摄尽无余舒一掌百亿须弥卢拈来有据所以道大人得大机大智得大用设或情尘未脱翳眼犹存示众以拄杖卓一下云道得也被他穿却鼻孔道不得也被他穿却鼻孔时有僧问道不得穿却鼻孔即且置道得因甚也穿却鼻孔师掷拄杖便归方丈示众有一句子未打鼓前分付诸人了也若也会得方可商量如或未然岂堪共语拈拄杖一时打散归方丈颂六祖曰我有一物无头无尾无名无字无背无面诸人还识么时荷泽会出众X曰是诸法之本源乃神会之佛性曰横将玉笛遡风吹不犯宫商调自奇最惜能邀仙子曲被人唤作鹧鸪辞僧参举雪峰淘米话未了师噼头打云残羹馊饭不劳拈出僧罔措师云学语之流直打出僧参才展坐具师便打僧云谢和尚慈悲师云山僧今日失利尼问那箇是学人本来面目师曰一场出丑尼礼拜师曰众眼难瞒康熙戊午五月十九日柬谢诸檀咸集毕师合掌叙别而逝寿六十四腊四十二塔于丈室五灯全书卷第六十八五灯全书X卍XXX五灯全书卷第六十九京都圣感禅寺住持僧编辑京都古华严寺住持僧较阅进呈临济宗南岳下三十五世随录密印养拙行明禅师山西蒲州常氏子二十岁辞亲薙发于普陀往参金粟悟老人于棒下有省后随五峰学充同庆监院学将示寂持来源拂子付师于大沩上堂举昔日玄沙持书上雪峰峰折书见白纸X三张召大众曰谛观谛观喝一喝便下座上堂佛佛为一大事因缘故出现于世且道如何是大事竖拂子曰我无隐乎尔复举赵州曰泥佛不度水金佛不度炉木佛不度火真佛内里坐山僧今日不免将者拄杖子拨转赵州关别开一路去也以拄杖画曰泥佛能度水不假他人力以拄杖又画中口曰木佛能度火箇事明如日又以拄杖画凶曰金佛能度炉诸人见也无真佛无住所大家在者里急着眼莫拟议掷下拄杖曰还见么下座煅五峰和尚灵骨上堂僧问世尊有八万四千舍利未审先师有多少师卓拄杖一下僧喝师便打乃举雪峰灭度玄沙作祭主举起茶盏曰会么若还会得先师无过若还不会过在先师众无语沙乃扑破茶盏师曰沩山也不举盏也不扑破只将本分所得呈示诸人举起拄杖曰还见么一时打散归方丈上堂问向上一着事如何师曰退后曰向后一着又如何师曰莫妄想乃曰尘尘说剎剎说威音那畔作么说横拄杖曰三世诸佛鼻孔一齐穿森罗万象闻着心胆裂为甚如此马驹踏杀天下人正法眼藏瞎驴灭示众大丈夫休拟议翻身提起吹毛利大鹏展翅绝遮阑直透千重万重去夜半维那入方丈曰元物还和尚师曰道甚么那便打师亦打那曰而今不被天下老和尚拄杖瞒也便行师曰脚跟下好与三十棒次日师自击鼓曰山僧出征去转身入堂曰昨夜被维那劫一阵X不分胜负今日特来击鼓与诸人相战不用如何若何便请单刀直入有么有么维那便出作相扑势师曰残兵败将不堪对敌便归方丈师入堂就地趺坐时有僧便坐师榻师起身向僧礼拜僧遂走师复坐地曰我起不得众中谁扶山僧起一僧推师倒地师起身打坐榻僧便归方丈僧问如何是活句师曰拔却汝舌根曰如何是死句师打曰按着汝鼻孔僧礼拜师一蹋曰会么顺治己丑春跏趺坐逝塔于本山之麓海虞三峰梵伊弘致禅师海虞陶氏子幼从宝巖朗剃度朗欲他往𢹂师及顶目彻面嘱三峰藏命为侍者示参竹篦话常俾护关时搘石为床缚篱为壁值隆冬寒风砭骨乃诣库司乞纸藏闻而怒曰汝不念岁月飘忽巳是未明反琐琐床席间喜晏安耶后凡有所问即诟骂而巳一夕经行至五更闻松涛大作忽有省作偈曰终朝着意从他觅无限精神徒自竭夜来踏断草鞵跟打破石牛鲜血滴藏犹未许可一日遽问子今在甚么处行履师曰坐断石床钟夜半一声寒鴈破云来藏曰青州衫在师曰脚下方砖七八片藏曰不问者箇师曰金刚手内八稜棒藏以杖逐之后命看德山托钵话遂入堂奥呈宗旨颂曰两两銕牛双角劲霹雳纵横天地迸同条杀活不同条竭尽大千穷性命回首重冈揭眼看一片平湖风月静藏颔之许为入室天启丁卯出世住三峰清凉院X示众多时碌碌不谈禅荒草交加挜舌边今日春风初识面一根竹篦又重拈风凛凛气闲闲噼嵴挥空毒火燃烈断两头三臂后打翻双眼哭苍天蓦拈竹篦打一下曰参示众脚跟不到处踏断丝头口角未开时打失自己直须迅电翻空轰雷掣起拶破面门声声夜雨方好向精进堂中打睡华光座上翻身拈出金刚王劒断不容情以嗔报嗔以喜报喜怒㵎奔峦冲风破雨喝一喝曰住住示众识得一万事毕山苍苍水湜湜度生心脑髓竭一掴处一掌血八千返去来一句子妙密海天烟雨正茫茫田家到处桔槔歇示众天尊地卑风动云起看到极头至礼无礼万法本然心言难拟便恁么去巳成钝置以杖打曰吹毛用了急须磨冷光吞却人间世示众雨久昼方晴松梢晒白云石泉声乍缓烟树影初分端的论斯事分明说向君只缘有双耳觌面不相闻大众既是有耳为甚不闻便打示众夜半秋虫踏杀牛恶声流布满禅洲日面佛瞋月面佛一家愁了百家愁僧问如何是佛师曰无底锅子煑烂粥问如何是西来意师曰藤树交加高百丈低昂屈曲似虬龙有僧请益竹篦话师曰松树曲曲湾竹子青青直汝若会不得问取阶下石问不得有语不得无语意旨如何师曰老鼠踏翻酸虀瓮僧拟议师打曰破费常住也不知崇祯改元示寂有语录行世X杭州横山兜率一默弘成禅师钱塘人幼孤事母尽孝年二十三弃室薙染遍扣耶溪明宗绍觉诸讲席因乞戒谒云栖修六时课习一心不乱逢僧激劝参究乃于祥符寺请寒灰奇老宿结制师为期主适三峰藏过祥符奇挈师参问藏曰我若开示只要悟去无甚工夫窟子与汝担阁师遂上三峰参七年不得契悟时同参澹子垣䇿之曰此事因循多年若不明白如何折合师愧汗浃背而不能答是夕坐至四鼓垣又举竹篦话诘之师方拟酬对垣以手蓦掩师口遂有省乃曰我会也垣曰会则且置祇如生死到来时如何师便喝曰一喝意旨如何师曰截断老兄舌头去在遂趋入方丈呈所得藏颔之一日侍藏次见僧请益三元语藏以手拈几上红纸翻覆示之师忽然会得两只水牯牛双角为栏桊之旨藏为助喜遂命居第一座以源流衣拂付之住横山兜率院僧问如何是佛法的的大意师以拄杖拄其口曰急急如律令僧拟议师连打三棒问如何是向上机师曰虎头生双角问如何是末后一句师曰尾上研槌示众横山土地薄出产多是竹削成竹篦子卖与诸禅宿若问价多少噼口便一掴崇祯辛巳示寂塔于邓尉有语录行世镇江焦山问石弘椉禅师竟陵熊氏子婚未一载弃室薙染初谒黄檗云门金粟后参三峰藏力究二载一日侍立次有僧问藏曰十方无壁落四面亦无门X时如何藏震声大喝师便有省乃叹曰和尚接人直如还丹一粒点铁成金遂呈偈曰丹头一粘点铁成金灯笼露柱闻亦销魂又呈竹篦颂曰向人谁诉箇衷肠半是思郎半恨郎月落澄潭空夜影一声霜雁梦魂凉藏可之师服勤六载一日呈有句无句颂曰双角撑天还入地末稍卷作尾髼松何人吹出高楼笛乱落梅花月满空藏为之首肯藏举问雪峰有僧来以两手托菴门放身出是何意旨师将鞵两只趯出藏又问雪峰低头归菴又且如何师以鞵覆之藏曰还更有聻师畵一圆相围却鞵藏休去崇祯己巳藏为付嘱师遂出住焦山楚王向师道化致书币请法癸酉住九峰正觉上堂葢天葢地通古通今太虗不可喻其大微尘不可喻其小邪魔闻之胆裂鬼怪触之魂消且道是箇甚么三头木马嘶风去独足泥牛吼月来一日因僧请益三峰示众语师曰佛口里漉砖一堆字字无平仄拄杖中舌头三尺言言有准绳踢倒净瓶赢得沩山鼻孔正撩天勐虎当路即住黄檗好与三十棒僧礼拜师便打丁丑何相国芝岳请主白门天龙后因楚王迎师至武昌洪山说法晚年退居神山白云为逸老计一日示微疾集众诀别曰吾若久住世间恐汝诸人不生难遭之想汝等当发精进勇勐则悟理当机无碍不知矣乃书偈趺坐而逝时顺治乙酉八月二十日也门人建塔于白云寺后山之巅X虞山三峰大树在可弘证禅师无钖朱氏子髫年便思学佛十四出家因阅禅关䇿进始知做工夫谒三峰藏力参六载迥无入处一日目前壁立白光照耀忽如胸嵴迸裂俯见背后床帷之物丛林咸称师为破背比丘后随藏往娄江慧寿七昼夜目不交睫忽忆世尊不说说迦叶不闻闻顿尔开解阅四载获付衣拂继住三峰开法上堂花笑鸟啼睡无梦想云开雨霁兴有游观重门掩而雾气收大士生以杨枝拂且道是甚么法门会么喝一喝曰但恁么证取示众夫为宗师者须具佛祖爪牙衲僧巴鼻握杓柄于手中出一头于天外有时大机大用让主验宾有时踞地隐身自成不顾乃至杀活纵夺舒卷抑扬互换各成藏头露尾若能全备众体之妙方可出世为人解粘去缚以至办魔异于言前验龙蛇于棒下原是伊寻常手脚本分草料又何有奇特哉僧问如何是为人的句师曰绿玉遶峰千箇竹苍鳞满壑万株松问如何是祖师西来意师曰达磨脚下踏芦花问曹山有三种堕如何是类堕师曰饱齁齁地曰如何是随堕师曰东去西去曰如何是尊贵堕师曰露眠芳草师历住名剎晚居华藏祖席寺从密菴伊菴涂毒之后宗唱不闻至师法席鼎新道风遐播顺治丙戌九月十六日示寂塔全身于三峰姑苏瑞光清凉顶目弘彻禅师金陵柏氏子少孤失学知事佛二十四岁投三峰藏披剃执収饭之役藏X一日问曰出家奚事师曰将学经藏曰循行得自头巳白矣其奈生死何师骇然曰若为即得藏曰顾子如木石且持偈发慧去口授南严偈俾持之师系念不辍每下山収饭往返三十里如痴如兀童稺揶揄或倚山巖竟日至忘移步如是三年不少懈一日忽觉风声鸟语皆转此偈自念至此何故不知此意因求进七日关力究之足才跨门目前一迸大地平沈顿省偈义亟趋方丈拟申问藏即打趂时值上元雪霁有抟雪罗汉于庭藏令众作颂师倩书呈偈曰虗空一尊雪罗汉思惟尽处阿谁判一片冰壶难指拟恰来正是正月半藏嘉赏之乃曰惟尔幻空潜蛟伏虬若遇春雷倒岳倾湫后一日闻竹椅倒地作声豁然大悟藏为助喜命字顶目示偈曰一目不足观两目观不足直具顶门眼予夺兼双独师随侍一十五年日臻法奥崇祯己巳藏记莂焉遂继三峰法席后迁苏州瑞光京口金山上堂挥拂子曰绿阴铺地春将尽树底和风夏到来迅速光阴须发勐脚跟线断吼惊雷遂喝一喝曰若向这一下见得透顶透底则无关不透无事不了何处更有工夫可做话头可参其或不荐即此一喝便是箇话头但向这里横参竖参去壁立万仞去尽力拶将去拶至意路不到处正好提撕言诠不及时急着眼覰却如猫捕鼠四足按地头尾一直诸根顺向拟无不中㘞到这里翻转身来便得大用若也电转星飞我便倾湫倒岳有么X有么一僧出礼拜师便下座小参若论向上一着诸佛口门窄历祖难提掇山僧舌头结不免假太空为口以须弥作舌摇鼓十虗为大众说翠竹摇杖青松挥拂鸟歌猨啸莺啼花落怪石崚嶒流泉汩汩风生海涌蜃起楼阁正所谓剎说众生说三世一切说炽然说无间歇大众且道说箇甚么良久曰唵嘛呢叭捺𠺗吽小参透得出打一掴透不得掌见血毕竟如何说九峰三泖浪滔天大地茫茫人不识狮子云间吼一声大地山河一片雪咄上堂今朝八月十五日皓月当空明皎洁圆满无亏又无余十分光彩俱漏泄忽然翻转青铜镜大地山河皆黯黑此时节要端的若端的如净瑠璃含宝月未端的百宝珍珠皆失色果然彻咄咄咄夜深同看千巖雪司理黄海岸居士来谒值上堂次士出问把断要津时如何师曰那里得这消息来士拊掌一下曰大众看取师曰强作主在士一喝师便打晚年休老姑苏穹窿拈华寺崇祯辛巳国戚田太傅弘遇奉旨颁赐金襕袈裟四众屡强师出山化导师坚辞不允顺治戊子九月八日告寂有偈曰吾年六十一两手分付毕独坐无尊卑白云闲不彻随唤侍者烧香泊然而逝塔全身于寺右之正宗堂后张司农有誉撰铭门人济森重编语录四卷行世杭州显宁澹予弘垣禅师姑苏朱氏子状貌丰硕有玉弥勒之称十岁出家于太仓圣像寺十五梦游地X狱遂醒悟人世之幻由是求道念切十九参云栖问如何是佛知见栖笑而不答师疑之后谒三峰藏参万法归一话稍有省悟未得洒然因与灵隐礼阻雪于长安镇屡承策励忽得契证亲炙三峰二十年深入法奥乃获付嘱出住臯亭显宁僧问三峰室中甞论临济三元要是否师曰三峰无此语莫谤三峰好曰和尚何得讳却师曰不特谤三峰又来谤老僧问如何是宗门中事师举拂子示之曰门庭边事如何举扬师打一拂子曰道道曰堂奥中事毕竟如何师画一圆相内加三点僧礼拜曰谢和尚指示师喝之甞作偈曰才覩明星剖大荒思维三七后元黄丈夫固有通天作拈起毫芒搅镬汤师住持八载说法不容纪录将示寂与数僧问答一僧进前问曰和尚尊候如何师曰苦曰和尚是善知识焉得如此师曰未离三界外还在五行中僧无对师曰你道这两转语那一转敌得生死僧拟议师喝出复手书二偈端坐而化时崇祯癸未十一月十一日也寿六十三遗命阇维收灵骨建塔本山苏州邓尉剖石弘壁禅师无钖郑氏子九岁丧父便知有生死大事十二求出家十七剃染志乐华严坐五载二十二谒三峰藏咨请参禅旨诀经二寒暑日夕靡懈后入精进堂刻期取证至第三日忽举扇挥面顿悟祖师言句作青州衫颂曰青州布衫重七斤齩人恶狗踞当门饱喫饭团终日困翻身踏碎破沙X盆藏印之曰汝见处与我当初一般寻禀具戒遍谒诸方见博山黄檗匡庐诸老宿复游两浙参礼金粟终以大法未彻为疑故仍归三峰炉鞴下苦逼痛拶至天启丁卯元旦日因与一老宿相拜下顿悟纲宗藏闻之即挝鼓陞座诘之师出语契合藏顾众而叹曰真师子儿善师子吼阅八载藏手书临济源流嘱之遂继住圣恩上堂佛佛授手以空印空祖祖传心如水合水所以从上祖师接物利生或用言句或行棒喝或拈机境或画圆相或示状貌或默指教皆是直指当人目前本分大事奈何诸人不能直下便会以致辜负诸圣埋没己灵邓山今日只得曲为指示去也乃连卓拄杖曰真师子善翻踯野犴儿守窠窟羚羊挂角绝踪迹上堂临时眼目千古绝同或纵或夺有始有终电光莫及石火罔通若也拟议白云万里上堂擎茶洗钵无非本分生涯謦咳频申尽是神通妙用触目文殊三昧满耳观音圆通处处慈氏法门步步普贤境界且道毗卢遮那在甚么处山花开似锦㵎水湛如蓝师甞室中垂问曰举一为用甚是现成你作么生会又曰说得做不得做得说不得此人只见一边你即今作么生说作么生做又曰有头无尾不得有尾无头不得如何是头尾句诸方饱参宿学罕有契其机者师平时晏坐一榻终日不语足迹不入城市者三十年法道渐着发机锻鍊不假辞色稍不契合輙正色责之说法绝不容记X录门人私辑其语请梓师弗许康熙己酉除夕前二日师将入灭辞别道旧裱散衣钵巡视众寮苦切示诲至深夜归寝室歛僧伽黎行数步而逝寿七十二塔全身于本山之华严坛后吴江华严于槃弘鸿禅师毗陵蒋氏子性极聪敏少失恃其父挈之登三峰求剃染俾之给侍久而有省藏一日上堂次师出作礼藏便打师曰已知神明且莫先施藏作鸣声师曰当阳敌手请师进战藏复以拄杖打三下师曰今日亲见和尚便礼拜藏颔之温研既久乃获印记出住吴江华严僧问安隐着书救五宗和尚出世救那一宗师打曰且救者一宗曰祇如天童应机多用棒为甚么道伊不顾主宾师曰你且领取天童棒头消息欵欵地与你论宾论主僧拟议师叱退甞谓众曰悟道有深浅说法无差别所以道一句中具有元要宾主权实照用未透纲宗不知也若透尽纲宗大法原无许多事有甚么大法小法奇特元妙与汝作解会又曰如今道眼不明出世者多也向高座上广众中拈起拄杖子胡乱打竖起拂子来欺谤人贪他恭敬利养如聋如瞽相似岂不赚杀人你道睦州一向闭门鲁祖终年面壁是为人耶不为人耶崇祯己卯师示疾有僧请益生死到来事作么生师曰少一时不生剩一时不死将示寂又僧问身后事请师分付师曰人生老病死即休何必方坟与圆冢然吾灭后当茶毗灵骨入普同X塔中以表生死不离大众耳殁后弟子遵遗命奉诸不坏藏于万峰祖塔之左杭州灵隐具德弘礼禅师会稽张氏子幼耽元术长好空宗投普陀薙发旋讲肆闻三峰藏于安隐开法趋见之初究本来面目话一日窥镜勐省藏未之许后充圊头运粪下山因转肩次匾担连𠿕豁然了悟机用横出丛林有铁此束之称既而遍参诸方仍依藏于邓尉密契玄旨藏举师为维那纲纪一众未久而又辞去及闻藏入死关师亟归省觐受最后之嘱有偈曰住山养得机缘熟多觅真真铁骨禅莫负老僧珍重付痛除魔外作真传崇祯戊寅住云门光孝寺刀耕火种有古德之风衲子皆争依之上堂春风浩浩春气融融列祖面目俨然赤子初心犹在宗师为之引进良友为之提携此心此志入林不动草入水不扬波无一草不现金身无一水不通法利虽然欲识佛性义当观时节因缘时节既至显真精进真法供养喝一喝下座上堂性从缘起双径人从天上来法随法行鹫岭人还双径去虽然宾则始终宾主则始终主不许夜行刚把火直须当道与人看小参好雪头上漫漫脚下漫漫山房老宿拨灰弄火五湖衲子踏雪寻梅拨灰弄火文殊境界踏雪寻梅普贤面目青狮子变作白狮子青狮翁化作白狮翁幸尔香象翁一味本色本分且道如何是本色本分底事良久曰淘米洗菜运水搬柴迎宾送客随例过X堂说禅说道不必上堂揑聚拳头无缝放开掌上无偏不揑不放须弥岌峆海水波腾大地震摇日轮晃煜真有与么惊羣之作龙让龙宫虎让虎穴佛让佛土在佛土佛土成等正觉在龙宫龙宫成等正觉在虎穴虎穴成等正觉一切处成等正觉然后塞却者箇要妙龙亦不知虎亦不会佛亦不识自然须弥镇静海水波澄大地安宁日轮圆照在径山与诸子分上又作么生各各归堂喫茶上堂放身命处樵子斧柯插天平怀常实渔父竿纶出海离钩三寸钓尽鲲鲸晏坐五峰指挥龙象何况薰风南来衲子披襟独得甘雨弥空老农播种同时尘埃中识取祖翁百草头撩拨儿孙学人着力处不通风把得便用昔日子韶今日伊人一齐拍掌击拂曰犹较些子上堂竖拂子曰看看山河大地此中流出四圣六凡此中流出击拂子喝曰截断众流山河无影圣凡绝迹虽然事无一向理贵通途佛是众生影草众生是佛影草一影草一临济面目只者面目是佛一上座全身出现处若论全体作用逢佛棒佛逢祖棒祖毕竟如何令不虗行上堂作家禅客一拨便转钝置阿师锥札不入直饶诸人东边也喝西边也喝还与此事有交涉么殊不知山僧有时一喝背水出阵有时一喝添灶抽兵有时一喝减灶诱敌有时一喝木门伏弩诸人还知利害么师一日拈粒米示众曰还见这一粒至尊至贵绝待绝伦么汝若左看成正中X偏右看成偏中正中看成正中来下看成兼中至上看成兼中到若总看掷下米震声喝曰无汝着眼处示众山僧自幼畜得一箇焦尾大虫以肉为命因甚不食自己卓拄杖曰天宁解忌口问万法归一一归何处师曰老鼠齩猫儿问如何是无位真人师曰瞥喜瞥嗔问如何箭锋机师曰两不相饶问咄咄有据㘞地何凭师曰婴儿骑白象师前后住持十剎而于灵隐独久虽罹火厄革旧鼎新法席愈盛学众满数万指晚退居双径未久扬之天宁再请师欣然往之既至衲子云拥师应机说法倍于常时甫经七日命设阖山供是夕剧谈过夜半方寝至五鼓起易新衣履疾唿侍者顿足一下曰快随我上方去侍僧亟至而师逝矣时康熈丁未十月十九日也寿六十八腊四十七三日后门弟子以陶龛封函迎归灵隐建塔于慧日轩语录三十卷行世苏州灵巖退翁弘储禅师江南通州李氏子母高梦梵相僧授金环而生七岁持斋便知事佛稍长孜孜以生死两字横于胸中历参法空㵎川普门若昧诸尊宿发心出家而父母不允年二十五因横山成指见三峰藏即许剃染圆具逾年侍藏开堂杭之安隐自期七日明道至第六日危坐如塑像堂中开静见两行僧对问讯嚗然自落积劫未明之事彻底现前亟趋方丈藏望见颜色即曰看箭师放身倒时华严鸿从旁曰师兄何不礼拜师即下去藏当晚小参师X方作礼藏问万法归一一归何处师曰恰恰今朝腊月初三藏曰与赵州衫子同别师曰一滴水一滴冻藏问如何是奇特事适大殿撞钟师曰钟声咬破七条藏斋次举赵州云老僧三十年不杂用心除二时粥饭是杂用心处遂指钵内外曰是饭杂用心是笋杂用心师点胸曰是伊杂用心藏曰罪过师作礼曰弘储自今更不敢答话也一僧问同学雪生曰红日出时兄作么生雪生请师代师曰溪㵎岂能留得住终归大海作波涛适具德礼城中回雪生理前问礼问答无异藏闻之曰二子当起吾宗师又服勤三年益臻元奥藏乃书源流付嘱师初住常州夫椒祥符法堂揭五宗要旨室中出十二种日旋三昧以验方来后遁迹天台三年不下山邑侯文可纪请住国清上堂拈起拄杖曰达磨心宗传至今日稍不着便又是明日卓一下曰更待何日上堂天寒日短三箇柴头品字烧不用挑挑拨拨火𦦨上炽然说法墻壁有耳听得甚亲既不七颠八倒亦不落二落三直露真诠的能破的若人透过不妨出得阴界喝一喝曰莫道老僧为人不切上堂善言言者言如雷火善迹迹者迹比蟾辉唤作向上一机犹是儿孙边事要于祖师门下出一只手须是全超平实绝尽幽微诸圣己灵同时列下气槩天然谁能凑泊卓拄杖下座上堂老僧病不开堂日久无端被人推上祖庭既做他脚下儿孙又争肯畏刀避箭舍己之田耘X人之田不妨借君拍板门槌助我逢场作戏天人攒簇处看破从上纲宗贵贱未形时识取本来面目始信生公台畔风月甞存短簿祠前林峦依旧更问佛法因缘何似平添钵柄上堂喝一喝曰瞌睡虎翻身也直得风生大壑威镇长林狐兔潜踪魈魅遁影拟向这里露箇面目布箇爪牙但可惜罕逢匹敌乃拈起拄杖曰看看山僧今日入虎穴探虎子去也有大胆不顾危亡的能步亦步趋亦趋么良久掷下拄杖曰要得惊羣兼敌胜直教连夜化为龙上堂凡僧出师一例打趂乃就座拈起拄杖曰七佛以来有这副手段有这副炉鞴烹煅这队龙象打成这箇保社斩断一切命根塞杀一切活路不许他蹲不许他坐肯教他指鹿为马伤盐费醋如近时流辈车载斗量到处露布五百年前隆师翁也曾亲道破第一着是真参第二药是妙悟今日不肖孙将柄苕帚一齐扫过卓拄杖一下曰要得新新不断炉中火大家拔起干人石上无根树僧来礼拜曰求和尚开示师展两手僧曰弟子不会师曰搬柴运水全得他力师一日山行次僧问和尚那里去师翘足曰到这里去僧拟议师掌曰去处也不知师一日见居士临镜乃问曰道人家照顾作么士无语师曰何不道祇图看破伊历住台州兴化灵石天宁瑞严苏州灵巖尧封虎丘淮阳龙华秀州金粟南岳福严诸剎所至云拥雨集然师无留意唯喜灵巖峻立云涛耸出X七十二峰之表安居独久建立六成就八要门以六不容定法禁上堂曰腰软背酸难久立才近禅床瞌睡来面前大好山脚下俊衲子一齐攒簇着如逼债相似抖得肚里零星究竟收拾不下再三无计可施略与诸人评议一不得绝生死流二不得踞佛祖位三不得互分宾主四不得驰骋问答五不得曲顺机宜六不得平怀常实岂不闻纤芥不留犹是交争之法拈拄杖卓一下曰汉家虽有三章法争似灵巖六不收康熈壬子九月师示疾先自制塔铭又自题封骨藏曰何消卵石穿云塔也省香龛就地埋白骨如霜一堆土妙高峰冷莫安排至二十七日将告终书嘱语后有椿紧切话须补说道贵真实我生于明万历乙巳二月八日日出时历六十七年矣记取葛藤椿子倒日切忌枯木上糁花前代烜赫宗师何曾必定末稍头见神见鬼近时诸家传会师承箇箇预知时至人人坐脱立亡可哂也我后人若同时尚过于割截我体至于铭传我先自作不得更求名笔虗饬生平增我罪累不许做七修斋入于俗尚亦不得诸名宿或法子封龛举火作诸无益事书毕乃曰老僧行道不力有愧三峰先师遂索浴更衣啜茗一瓯正坐跏趺而逝门人遵遗命停龛三七日阇维放异光明震声如雷火后获舍利并化瑠璃相顶齿不坏塔于尧峰山巅曰大光明藏诸会语录百余卷行世X湖州双髻慧刃弘铦禅师常之武进柳氏子参三峰藏于邓尉究云门折足话一日藏晚参举话毕有僧才出藏起身便出法堂师忽有省作颂曰才来便把两门关箇中力重破千山若问当年折足意至今露柱血斑斑藏可之一日值藏上堂次师才出藏曰第一句不许问第二句不须问师随声喝曰且道是第一句是第二句藏便打师礼拜而出既而执侍巾瓶日臻元奥遂获印记初居武康山之净名院上堂师身墨兮师心戴杂毒涂摩谁敢坏百花攒簇春长在清光照人怕不碍石菴斗大和天葢上堂境中人活泼泼放下着是何物分明一物不将来蛇虎云何常在侧贼贼清风帀地有何极上堂扇子𨁝跳噼口便打擒住托开全无缝罅会则得意忘言不会堕身崖下以拄杖竖起曰是甚么众拟议师便打出堂上堂毒鼓声声断命根阿谁识破此根源鲤鱼喫棒倾盆雨画断毗卢老面门上堂一条霜刃谁敢动着入地上天双起双落超然直出古皇前烁烁寒光飞劒锷上堂僧问如何是祖师心印师曰七曲八曲龙蛇字点点画画不差移曰如何是銕牛之机师曰横推直撞无拦阻四面平田上下开曰咦便抽身归众师曰贼是小人智过君子乃曰天上星地下木人间车子十八輹横斜宛转没商量森森历历无拘束顾左右曰仔细中间那一轴又以拄杖一点曰独上堂白牯貍奴两头三面结角交加全身出X现銕关双锁意重重眨眼之时看不见休相见百花深处藏雷电上堂钻之仰之天高地厚贵深思在前在后日升月落同音吼竭尽才情到末由潭深水冷难开口孔颜一对銕轮鎚千古双双难下手咄三世诸佛不知有黧奴白牯却知有上堂机用双施波腾云涌杀活全提山摇岳动一点不来浑身漆桶翻转归鎗换阵图作家空负千钧勇以拄杖点曰一二三四五六七众无语师曰会么僧欲出师掷杖曰来朝打算便归方丈继住湖之高峰双髻后住毗陵夫椒山祥符寺顺治己丑七月二十二日示寂塔于祥符有诸会语录行世杭州安隐潭吉弘忍禅师蜀之资川郑氏子少负才略二十出家自恨无真师畏友乃汩没于章句中十有五载每当山水友朋诗文适意之际輙怀惭自责曰我出家宁为此乎即道念勃兴如是数十百反崇祯辛未发足南询至吴中邂逅同乡刘长倩孝廉见三峰语录不觉身毛卓竖遂偕入山请益藏每诟詈不巳师意失所求遽辞去往参天童亦不契后卧病武林偶阅黄龙见慈明语忽叹曰古人笑怒皆方便也亟还见藏于邓尉负病求入精进堂众以为不可藏曰参禅致死不愈于他病乎师因激励神益壮志益坚或劝放参自摄者则避去不欲闻藏因师闻慧深入恐猝不能枯令究云门折足因缘竟不示一语师颇怨望心极迷闷一日有禅者指经缃花鸟问同X事答语未了禅者忽覆却而又问之同事罔措师从旁窥见不觉失声一喝遂知睦州门缝里消息作颂曰石虎撑睛也大奇梦中翻转髓和皮这回月向泉根出照见云门跛阿师藏又举沩山有无句公案诘之师不能答研穷既久忽于假寐中闻木鱼声会得高峰龙头蛇尾意旨乃曰沩山头正尾正今日复遇知音矣自此日臻元奥藏上堂次师才出藏便喝师亦喝藏又喝师再喝藏曰错了也师以坐具搭肩上便出又一日问藏曰直透万重关不住青霄上未审住在甚处藏曰须弥迸出火弹子师曰踏翻窠臼又作么生藏曰无底銕靴穿大海师曰和尚却被某甲当面瞒过也藏曰偷捕人銕索原在颈上师乃礼拜崇祯乙亥藏将顺化嘱师临济宗旨越明年出住安隐上堂拈拄杖卓一下召众曰千佛列祖顶𩕳与诸人一击洞开了也设有撩起便行底脚下也好与三十拄杖师住三载一日退院事乃示微疾作偈别法中昆季至示疾前一日寄书眉根上座有曰余病必不起大抵在今夕耳力疾书此以为最后之嘱唯黾勉力行鼓舞同类是所望也遂于中夜入灭当崇祯戊寅五月十五日师住世四十载僧腊二十塔全身于祥符寺之东山有安隐录烬余外集若干卷润州焦山硕机弘圣禅师荆溪巫氏子六岁始能言七岁闻邻老语忽发夙因求出家父母不允年十九X病剧几死泣告其亲遂送邑之净明院断发未几而病愈受具澄江徧游讲肆意终不惬谒三峰藏参万法归一经二载一夕在月下经行忽尔身心世界荡然一空至五更蓦地闻钟声如迅雷击开顶门相似起而移足宛在虗空中行一步过了千万里一般藏曰此乃轻安境界耳遂痛䇿之终不能契旨辞藏出山历参博山来黄檗有益加迷闷因参天童悟于金粟屡遭痛棒偶有一僧问话才开口悟便打师从旁勐省即向前接拄杖一送送倒曰老汉今日瞒我不得随后便掌悟颔之依止四载复归觐藏藏问有句无句作么生会师曰无孔铁鎚抛一对曰如何是如藤倚树师曰二人同心其利断金曰树倒藤枯句归何处师曰一齐跃入红炉里烈𦦨参天亘古今曰沩山呵呵大笑归方丈聻师曰镕成鈯斧三斤半伴我山居任意挥藏笑曰不虗为我侍者师掩耳而出藏住邓尉付师竹篦俾领众三载后乃辞行藏手书嘱语授之直往豫章云阳山结茅以栖日与豺虎为伍崇祯壬午出住润之焦山后迁湖之高峰上堂举雪峰曰三世诸佛向火𦦨上转大法轮云门曰火𦦨为三世诸佛说法三世诸佛立地听师曰火𦦨为三世诸佛说法三世诸佛立地听所供是实且道三世诸佛向火𦦨上转大法轮阿谁证明良久击拂子曰㖿郎当汉又恁么去也顾左右下座上堂吾有一宝时人不识耀古腾今威光赫奕且道是甚么不是X心不是佛不是物喝一喝上堂灯笼瞌睡露柱懊恼庭前柏子从旁冷笑宽兮廓兮曦光赫赫寂兮廖兮蟾蜍皎皎堂堂大道不肯行何事全身入荒草喝一喝下座上堂世尊有密语迦叶不覆藏秋来黄叶落春至百花香举起拂子曰且道毕竟是覆藏是不覆藏若是真丈夫儿自然气宇如王大庾岭头提不起黄梅江上橹声高上堂快人一言快马一鞭拟议思量错过大千且道不错过又作么生喝一喝曰苍天苍天师一日与三关阇黎社堂坐次关曰一切诸法究竟是有如何是空师曰祇这一问是士问山中勐虎以肉为命因甚不食其子师曰君子爱财取之有道士问教中道是法平等无有高下因甚善财立观音坐师曰父慈子孝问作么生是闲道人师曰出入纵横无朕迹举头天外少知音曰恁么则无处觅伊去也师掷下竹篦曰这箇聻僧拟议师便打文太史问如何是的的西来意师曰黄河三千年一度清曰弟子未会乞再示一语言未卒师便打问如何是沙门行师曰将军入战场曰意旨如何师曰杀人不眨眼曰恁么则某甲没性命去也言未卒师展两手僧拟议师便打问大海中因甚不着死尸师曰富嫌千口少贫恨一身多师前后两主法席一日忽遁去游楚湘间弊衲蒙首世莫能识后法嗣峻明諟出世龙牙而师适至遂迎养于东堂无何示微疾值五月之朔忽曰吾行矣旁僧曰X二日吉师唤僧曰近前来僧近前师随与一掌曰吾为汝再留一日迟明整衣钵端坐而化时顺治戊戌岁也建塔于龙牙有二会录行世孝廉刘道贞墨僊居士字长倩蜀之卬州人因阅坛经遂信向宗门巳而叠遭忧患怖死念切发意参叩以大慧中峰二录恒自鞭逼每到言语道断心行处灭眼前如银山铁壁愈不放舍如是者十八年崇祯辛未下第南游得三峰藏语录篝灯读竟叹曰何意当末世而获此法宝耶遂参藏于邓尉山中结夏起七看竹篦子话工夫转加迷闷一日因大树证自虞山来往扣之忽于言下心地豁然述偈曰妙喜老人无风起浪咄哉三峰添盐费酱跳出云门触背关夜悬明月青天上藏命之入室乃问不得有语不得无语士抚掌一下藏曰速道士大声曰黄鹤楼前鹦鹉洲藏曰未在士以手掣竹篦于地便礼拜而出自此朝夕参请因看有无句公案于树倒藤枯呵呵大笑处茫无下手藏屡诘之士曰莫不更有进处意必于此契证一番耳藏曰子巳悟得一句便知根本智矣若其中差别难明迫欲契证无有是处今但于大法中知有如许微细日久温研证入无心三昧如黄鲁直在黔南会得死心所问自然入佛入魔生死自由也士始爽然厥后于百丈再参德山托钵临济元要等语深悟旨趣临行书法语并拄杖授之僧问如何是佛法的的大意士曰淮安城外两水交流曰如X何是转身一句士曰满船烟月下掦州曰向上还有事也无士曰长干寺里千寻塔夜半长明五色光甞谓人曰临济三度问法三遭痛棒犹有问在德山见僧入门便棒不待问矣犹待入门在德山谓新罗僧未跨船舷好与三十棒不待入门矣若于此会得便知未出母胎巳作大师子吼岂可以知知而识识哉虽然肋下还三拳点头三下未可将一喝一句儱侗领过切须仔细士后归卭州当张宪忠陷蜀屠戮无遗羣议自免士曰如何提笔写得箇降字被执席地怡然谈笑有顷坐而脱去有问道录行世五灯全书卷第六十九五灯全书X卍XXX五灯全书卷第七十京都圣感禅寺住持僧编辑京都古华严寺住持僧较阅进呈临济宗南岳下三十五世随录四川大竹空外大逵禅师首参天童悟棒下有省后依破山明分座说法僧问师住大竹是何意旨师曰青山无意㵎水传声曰如何是传声的堂奥师曰X三条篾篐桶湖广衡山四维普宽禅师结制上堂今日陞座大众临筵庭前古柏发问阶下石幢指南一箇道有一箇道无总则乱呈懵袋无非诳諕闾阎二者俱贬向二铁围山卓拄杖曰苏噜苏噜悉利悉利四川檗山象崖性珽禅师上堂十五日巳前前不巴村十五日巳后后不着店正当十五日是何意旨卓拄杖曰天上月圆人间月半藤林灵筏印昌禅师上堂似月行空不留住迹正好修行满身月色拂袖便行犹在月光中作活计且道毕竟如何卓拄杖曰清光何处无僧问如何是西来意师曰锦江城外浣花溪成都合溪雪门净灿禅师上堂早上入城时思量上堂事急急走归来无言可举似只恐听事不真未免唤钟作瓮湖广凤山别峰道玺禅师上堂心不是佛智不是道甜瓜彻蒂甜苦瓜连根苦祇如钟楼上念赞床脚下种菜又且如何卓拄杖曰咄没交涉僧参师曰何处来曰本地师曰何处人曰本地师振声喝出僧问念佛话师曰念佛也入地狱不念佛也入地狱曰不会师曰参去夔州卧龙字水圆䂐禅师汉太师谯周之后家安汉岳池羊山下生有异兆人多奇之五岁入塾能诵四书颇敦敏十岁知春秋能文常喜与僧谈便有出尘X之意年十三因见老僧坐树下貌同古佛心窃慕之乃辞亲脱白博通三藏常登讲座于新宁之牛山达州之黄龙学徒羣集一日阅传灯有触往谒双桂明入方丈长揖不拜次日明特上堂举德山见龙潭语示之师茫然不知是义所在一日闻维那曰前一僧入堂三日有省师闻痴绝者三七日才得桶底始脱明即命师充西堂出住新宁指月开县栖灵荆州天皇岳州华严澧州药山新宁广福上堂蝴蜨生枯桩千古之常事指月与传心早落第二义良久曰不是不是上堂除却心性是箇甚么欲觅踪由错错错错具眼衲僧如何摸索便下座上堂止止不须说我法妙难思诸增上慢者闻必不敬信良久擿拂子曰诬人之罪不堪持论上堂真不掩伪曲不藏直一句当阳万机寝息到者田地谁能会取蓦拈拄杖曰寒山拾得上堂雪色满园中寒风吹古瓦故人不见归小鸟空啼野击香几下座上堂三世诸佛不知有鬼怕神符狸奴白牯却知有狗齩枯骨若明得此两语南泉落在下风若明不得此两语大有事在上堂认着是痛与一顿不认着是痛亦与一顿昨见孤鸿塞北归足边系得安南信以杖筑禅床下座上堂临江浪静石龙船载明月之珠鹿渡烟消渔父子钓芦花之岸一一是诸人出身处切不可作境话商量若作境话商量西来大意埽地尽也上堂盛山高映绣衣池野鸟啼幽花落时多少寻香X逐齅者将心往往向深支上堂古佛未生前一画九相圜中有一相是何曾落正偏拈拂子作九圜相曰还见么苍天苍天上堂雪色媚诸峰湖光摇三楚若作佛法观五五二十五拈拄杖卓一卓曰大众切忌莽卤僧问明历历黑漆漆是箇甚么师与一蹋蹋倒僧起复问生死不明再乞指示师掌曰者无血性汉师睡次有士至问如何是和尚家风师曰一枕齁鼾眠自足曰意旨如何师曰曾无俗客到山家问悬崖撒手时如何师作听势僧理前问师曰三生六十劫师因座主问沩仰九十七圆相师以拂画相示之主抹却师复画主又抹却师曰吾不画汝又作么生主茫然师曰贩私盐汉师一日举楞严事究竟坚固因击碎茶杯勘众曰你道是坚固是不坚固若道坚固山僧巳击碎矣若道不坚固古人为甚如此道明妙陈道婆参竹篦话有年一日于转车处忽然有省入山饭僧问承闻和尚打碎茶杯验事坚固是否师曰是汝作么生婆曰任从沧海变终不为师通乃转身礼拜而去越五年示寂有偈曰来是谁来去是谁去两脚长伸如是如是师闻而许之师说法有古德风其开堂日有士请书云堂额师曰攃佛处以衣袖左右撝曰山川也是草木也是及四禅四眼问答之类种种施设若非深造远蹈安能如此师重道好德不噬利不荣名暑寒一衲饮食一盂故凡师之及门莫不以清白为行蜀父老常曰X佛祖儿孙如吾卧龙老人可谓不忝也明毅庙甲申间杀僇之痛焚烧之惨无寸土干净师偕五七人避之方城避之九龙避之万峰未七月日而二郡三十县人与物无有矣师于新宁之广福为戎垒所有幸师德声素来远󳰲虽持兵者亦知有师竞来礼拜奉以净食并乞师忏罪师尽陈以罪福忠孝之事故杀僇少贷明年移营梁山师目此境非沙门所安二月二十七告众曰吾自为僧以来不受不义之衣食况戈戟中岂吾乐乎自今日始勿进饮食来月朔吾当出营矣营之愚者闻师言恐失师皆防之至朔之子唤侍者张灯谓曰汝为道其努力之吾以此时别汝矣侍者求偈师书数偈与之又曰徐护法为师之独重不留一面乎且坐脱亦化人之一助因劝请至午徐率众至求说法师忻然上堂有时大声唤有时小声呌道是苦苦为甚与人同道不是苦苦烂泥有剌顾左右曰知么老僧无端堕向刀兵狱里谁似三千年前双林中右脇而卧喝一喝端坐而逝实乙酉三月朔日也留五日茶毗其营中慕师者皆持缎帛及沈水等香竞投薪中以表敬及收骨得五色设利人皆争拾之塔于梁山金城之西胡氏万松菴后世寿四十有一腊二十有八语录初刻于栖灵者八卷次刻于药山者又八卷全录彚刻于卧龙者总二十卷今刻于璧侍者囊中所存非师之全璧也江西胜缘破浪海舟禅师参万峰明职维那明付法X偈曰冤有头兮债有主箇中消息谁为伍草鞵踏遍始应知随处任君打口鼓上堂行住坐卧折旋俯仰三脚驴子弄蹄行踏破干坤无影像喝一喝曰志公不是闲和尚保宁草堂离指方示禅师璧山陈氏子示众今朝是十五前后却慵举尔我非等闲岁月如在弩大家团圝头集贤山共处老屋三五层闲云百千朵谩支折脚铛拈起烂柯斧饥将脱粟炊衣裁荷叶补佛法不用学一一超今古珍重诸禅人科擞试甘苦泸州开圣体宗道宁禅师依万峰明久之明付以偈曰六年执役辅丛林一旦殷勤遂此心分付火炉头句子等闲拟着便知音僧竖拳问曰即此用离此用师曰大枣原无核交梨岂有渣曰毕竟如何师抚尺三下蜀北龙山尼足如澜禅师上堂僧问狭路相逢时如何师曰不曾瞒昧你僧拟议师便打曰棒下无生忍临机不让师者一棒是第几机师又打曰你让那一机僧一喝归位乃曰如来正令久宣行棒下无生忒认真浪暖龙门鱼跳跃任他荆棘满山林掷拄杖下座四川开县天封本明元彻禅师参万峰明久而彻证印以偈曰蓦札相逢巳便休一声㘞地使人愁装疯祇对聋两耳笑倒镇州萝卜头住天封上堂头向天脚踏地从朝至暮依位次放便倒核便去百贷场X中争行市落赚被人知老胡归西去龙安狮子忍微印道禅师上堂僧问如何是第一义师曰日照长空曰毕竟如何师曰月明大地乃曰钟鸣鼓响一问一答之前第一义谛早巳为诸人露布了也更要老僧说箇甚么良久曰本无剩语便下座盛京圣恩雪臂印峦禅师上堂十五日以前甞忆江南三月里十五日以后鹧鸪啼处百花香正当十五日火烧不热水浸不湿喝一喝四川开县即山圆明德印禅师上堂放一线道则綵凤舞丹霄收一着起则铁蛇横古路不收不放则秤锤蘸醋一总不为又且如何蓦拈拄杖曰秤尾无星虗空有路万县慈云敏树如相禅师立秋上堂以拄杖竖起曰大众见么一尘起大地收佛眼覰不见放下拄杖曰一叶落天下秋海口莫能宣且道如何话会鼓掌呵呵笑曰潦水尽而寒潭清烟光凝而暮山紫喝一喝上堂拄杖多时不上堂倚墻靠壁绝商量今朝信手拈来看对着阇黎笑一场大众且道老僧笑箇甚么笑道三世诸佛到者里有口挂在壁上历代祖师到者里藏锋结舌天下老和尚到者里退身有分老僧恁么告报未审众中还有旁不甘底衲僧出来道道看良久曰如无老僧只得自道去也拄地撑天谁会得打风喝雨到驴年卓拄杖下座X四川大随澹竹行密禅师上堂春日晴百花香里有啼莺眼中见耳里闻大藏小藏鼻孔口唇蓦卓拄杖曰兴来引杖自闲行不打当轩破鼓声青州狮山燕居德申禅师上堂道由心悟岂假外求法绝见闻言诠罔及释迦老子无可奈何历代祖师计无所出今日聊通箇消息掷下拄杖曰大众会么客来无茶点蒿汤当礼仪成都昭觉丈雪通醉禅师久依天童悟看无字话有省后参万峰明住禾之东塔密承付嘱僧问炉鞴初开钳锤大展衲僧性命尽在和尚手里师曰汝唤甚么作性命僧便喝师蓦头一棒曰恁么则和尚性命亦在某甲手里师打曰证龟成鼈僧参师问甚处来曰黄檗师曰何人同来曰祇是某甲更与阿谁师曰黄檗安么曰和尚请茶师便休四川梁山苍松印鹤禅师上堂一叶落天下秋张翰生涯一叶舟一尘起大地收赤脚波斯宿海州卓拄杖曰有意气时添意气不风流处也风流南充真如凝真印定禅师上堂一为无量无量为一这里会得是则总是非则总非是法住法位世间相常住其或未然山僧与诸人下箇註脚以拄杖卓一卓成都昭觉寿山性福禅师上堂夺却拄杖子鍼头削铁与你拄杖子锦上铺花芭蕉老汉今日被山僧捉败了也大众还见么抛下拄杖曰狗子尾巴书卍字X野狐窟宅梵王家开县梁山竹帆印波禅师住德山僧问古人道入门有一句子未审入门是那一句师曰每每到此人皆忘却曰和尚还不忘否师曰我从来不曾忘却曰请师道师拈拄杖曰汝有耳么僧拟议师便打梁州水月慈门性毓禅师上堂水月弘开选佛场钝无作略任郎当如今无法资谈柄拄杖郎当佛祖忙丰都二僊觉城明柱禅师上堂昨日今朝元无有定噼面拈起如泡如影坐断净明佛头倒行摩竭正令击拂子曰野狐窟里产麒麟猕猴各佩轩辕印涪州天台默石道悟禅师上堂卓拄杖曰白云为葢流水为琴一曲两曲无人会雨后夜塘秋水深掷下拄杖便归方丈开县鹤峰莲月道正禅师幼颖悟长习教乘遍游讲肆后参万峰明于昭觉得印证出住鹤峰上堂春山叠乱青春水漾虗碧寥寥天地间独立望何极虽然如是明觉老汉未免眼中有物诸人莫被当面瞒过后住随州玉泉结集破山遗录为双桂功臣四川报恩石龙印雪禅师上堂佛诞生佛成道空里折花迟水中涝月早台出勘破赵州婆临济平田打之遶垢面蒙头大虫纸帽四川新宁西瞿月望禅师上堂啸月眠云扶笻天外X和泥合水垂手尘中放行则千花生碓嘴把住则万岳尽无颜且道觌面相逢又如何竖拂子曰眼下何妨安箇鼻贵州安顺紫竹灵隐文禅师西川蘷州高梁人族姓王投邑之木兰寺大千披剃决志参方先在黄檗座下苦行数载因阅禅宗正脉向车不行打牛即是底公案忽尔透脱身心轻快到中路司参万峰明入门便问千七百公案即不问如何是学人吐不出的消息明蓦举拂子曰汝道老僧者是那一则师便喝明亦喝师又喝明便打一日明举盃问曰清净行者不入涅槃犯戒比丘不落地狱汝作么生师夺盃覆却而出复一僧至明举前话其僧不诺明打逐曰汝不会我两人意乃落堂曰我为法王于法自在有人颂得出老僧衣钵两手分付师呈颂明即上堂付嘱住云南云集寺上堂问从上宗乘即不问今日陞座说甚么师曰不容冬瓜瓠子会惟许通方衲子知曰和尚还有为人处也无师便打僧一喝师又打乃曰冬日晴喜鸟鸣听来无别意声声唤醒人且作么是醒荐取本来真面目红炉燄上雪花明雪花且置试问大众如何是本来面目以拄杖打圆相曰会么长舌不离开口大原来鼻直两眉横问持戒人足不履生草为甚么南泉斩猫归宗斩蛇师卓拄杖曰会么曰会师曰是斩是杀僧无语师曰不快漆桶问如何是和尚家风师曰持刀按劒曰因甚如此师曰X死活不知问佛未出世祖未西来还有佛法也无师曰有曰在甚么处师曰会么僧拟开口师便打渝州治平慧觉照衣禅师綦江熊氏子参破山明于蟠龙一日侍立次明举惟佛与佛乃能知之且道知箇甚么师曰不许知曰因甚不许知师曰知即凡夫便礼拜明噼头一踏曰再下一语恰老僧意钵袋子许汝有分师打桌上三拳曰是何意旨曰冤对两相逢全身秘不得上堂卓拄杖曰渝州法道把眉攒瓦砾荆榛不忍看今日山僧重按劒家家有路透长安拽拄杖下座上堂喫饭打湿口洗面打湿手箇事本现成人人尽知有只不合等闲问着十箇有五双眼似流星口似扁担依旧面前背后佛法不得顺手拍膝下座渠县观音僧可印实禅师上堂波澜浩渺却是文殊境界天空云净无非普贤道场且道毗卢主法身主又如何分说卓拄杖曰黄河三千年一度清梁山灵木印绶禅师上堂柳绿桃红山青水碧头头见劫外风光处处显大人境界风不鸣条雨不破块咄贵尔当阳坐断是非一总不会阆城当阳九昭寂朗禅师参双桂明问如何是大白牛车明便打师曰车在这里牛在甚么处明又打师曰棒头有眼明如日明复打师拂袖便出一日明垂偈曰驴事未完马事到谩将底事讨分晓汝续后句X看师应声曰浑然正令续杨岐露柱灯笼俱蹋倒益州彭水龙洲三际如通禅师陜西长安人礼草堂老宿薙染南询首参天童悟问觌面相呈时如何悟便打师便喝悟曰我打你喝意旨如何师曰不敢辜负和尚悟曰未信你在师拂袖便出往参破山明于西堂一见便问觌面相呈请师痛棒明曰不打你者钝汉师曰恁么多此一问明曰犹嫌少在师礼拜明曰你向甚么处见老僧师即竖拳曰虗空包不住大地载不起明曰既然如此你适才向甚处礼拜师便喝明休去僧问和尚住此山以何法示人师曰龙渊峰七高八低玉带水左曲右湾巴州清凉壁观印嵩禅师参双桂明问千里趋风呈一问瞎驴宗旨请师宣明振威一喝师曰恁么则无边剎海虗明镜大千沙界掌中珠明又喝师曰闻师久蓄荆山玉凭众当阳借一观明曰横看不足竖看有余师礼退衡州开峰密行寂忍禅师滇南宜良人参破山明于双桂问不远千里礼拜和尚千里内即不问千里外一句作么生明曰两眼对两眼一日砌墻有蜈蚣出师大呌曰蜈蚣双桂明擡头看师以石打作两断明曰你道他性命在那一头师以脚踏之明曰究竟不知在那一头师便出云南狼盘大吼印传禅师上堂石头和尚道针札不X入药山和尚道石上栽花狼盘这里则不然如百花丛里相似那箇鼻底无些香气四川梁山月宗印星禅师僧问离四句绝百非请师直指西来意师曰星河忽发怒梁山飞半空四川双桂圣可印玉禅师上堂今朝正月十五处处敲锣击鼓灯笼通身放光露柱就地起舞揭临济之三元抽云门之一顾竖拂子曰大众会么复击一下曰发机须是千钧弩河南圣山寂光印豁禅师上堂僧问达磨西来所传何事师掷下拄杖曰会么僧无语师曰我当时见双桂被他一问只得面赤而归至今觉有慙色便下座关中兴善易菴印师禅师西蜀成都人佛成道日上堂一点明星未变更瞿昙覰破使人惊妄想执着成何事心佛众生尽强名双桂老人诞日上堂大众会么丹桂月中香易远青松云里榦苍苍况挝涂毒惊天鼓杀活声光万古殃且道闻者如何儿孙触着命根断半篆炉烟热恨长佛诞上堂过去巳过去未来浑莫算年年四月八人人庆佛诞当日独称尊今朝冤害徧不堕云门机瞻仰资无限大众既同瞻仰还见释迦老子么蓦竖拂子曰不涉去来今毫端全体现四川开山快雪印国禅师僧问如何是深深意师曰没头没脑X开县石床印平禅师久参万峰明俾师首众秉拂僧问吾师如何得居第一座师拈起拂子曰还有过得伊者么梁县宋兴万竹印苇禅师上堂尘尘三昧箩里饭桶里水要饮便饮要食便食何须走千门入保社到头元是昔年人面上风霜徒受折卓杖曰咄咄泸州奉僊秋水印满禅师僧问如何是佛祖向上事师曰烈𦦨光中难措足白云堆里且宵眠广元凤凰古城道坚禅师僧问如何是西来大意师曰凤凰舌头短大竹百城印着禅师上堂今朝九月九万物随时候满泛茱萸茶何用菊花酒孰能常惺惺惟此拄杖友且道拄杖子有长处么卓拄杖曰渡水穿云频借力闲来犹得扰龙门顺庆真如本源海液禅师郡之姚氏子十七为大僧便知参究一日上佛殿见风吹经飞动悟得活泼消息后参双桂明一见便问如汝文殊无是文殊若有是者则二文殊汝作么生会师曰直截根源本无有二明曰恰恰用心时恰恰无心用无心恰恰用常用恰恰无师曰古人神悟处自不落窠臼明曰善自护持梁山云幻印宸禅师僧问如何得一尘不染师曰癞猪队里梁山云峤印水禅师参双桂明一日闻钟有省述偈X曰此事毋劳形影求当阳一击解千愁多年参访皆无用掌上原来有指头重庆碧巖千松印万禅师成都杜氏子上堂今日陞座笑呵呵踢倒净瓶会也么法法头头皆是道毗卢顶上任高歌蓬谿八关六岫印奎禅师川东长寿郑氏子上堂前日昨日今日重重播扬家丑非是舌底喃喃务要大家知有乃顾左右曰如何是知有底消息拍香几曰咄梁州盛山雪堂颕初印显禅师开江徐氏子付嘱后深隐牛山迨明顺世众请封龛曰灵山双趺示相少林只履明宗检点将来吾师轨同一辙昔也放开奋迅全机今也卷怀那伽大定正值锁封时节大众作么生会良久画曰万里清光归碧汉一轮明月照山河射洪清果不会法通禅师南充杨氏子初参福严容问是甚处人师曰四川容曰你带的附子黄连何不呈出师进前作女人拜容曰川僧弄虗头师一喝便出后参双桂明师问某甲末后来请师最初句明曰老僧举杯喫茶不知甚么麤细师两手叉腰作听势明打曰者汉久在江南喫馊饭却来这里讨新鲜师连喝便出上堂至圆至妙至难指踪电光弗及石火罔通回头转脑丧却家风一念知非耳热面红是箇甚么为万物宗喝一喝X古阆啸宗印密禅师僧问子湖捉僧捉贼和尚作么生判断师曰是即不是问教中道结集法眼无令断绝又曰倒却门前剎竿是断绝不是断绝师曰千圣不传梁山虎城黑滩指北通鑑禅师参福严容问杲日当空树无影是何人境界容当头一蹋师作大虫吼一声容曰老僧今日失利再参双桂明未礼拜便与明脇下一拳曰远远只带者箇来明曰元是你本有的师曰供养和尚明噼嵴便棒师拂袖便出师主法日天雨宝华人咸裓袖品行高卓丛席共相尊礼咸称蜀中一甘露门云果州大林九彦印历禅师州之赵氏子上堂本体圆明耀大千只须当下彻根源寻常日用逢知已拄杖挑来一串穿众中有会得者么众无语师曰相识满天下知心能几人凤山兴隆深省寂纯禅师渝州徐氏子参双桂职书状明曰汝任书状不可错落师曰公案现成有何错落明曰公案何在师作写势明曰就错了师拂袖而出佛诞上堂今日瞿昙降诞指天指地即是者箇消息诸人还会么四十九年说不尽儿孙打入葛藤窠阁部东川吕大器居士究心宗乘久不得入闻万峰明驻钖石柱司说法欲往参谒左右以督师兵柄不可轻骑入山为阻士亦念山深道棘恐滋地方之累X乃賷香往迎师拽杖赴署士出拟作礼师曰你是吕居士么士曰不敢师曰父母未生前还姓甚么士拟开口师便打士色怒师复打士趋进师呵呵大笑曰将谓将谓元来元来遂占一偈示曰无端平地起孤堆骇得虗空颠倒走痛打金毛人不识几乎翻作跳墻狗士怒掩却门大张威令相勘师答以偈曰父母未生前句子等闲棒着发无明勐然省得非他物十八女儿不系裙掷偈即行后石柱司官马嵩山以扭缭拘解辕门师以偈投见曰拄杖芒鞋荆棘路沾沾滞滞无回互通身泥水尚未干又穿一双铁脚裤士降阶焚香始拜为弟子执礼甚恭师曰汝尚未知主人公落处在士礼拜曰谢师指示师便打曰如何是十八女儿不系裙士于言下豁然有省遂呈二偈曰天生体态自轻柔红粉佳人日夜愁逐色寻声年易迈婆婆原是旧风流麤言恶棒不容情收放何须借主人恁般磕着吾怀里一句承当觌面亲师阅偈点首颔之遂授记莂付法偈曰黄檗室中三顿棒大愚肋下便还拳老僧撞着吕公缚祖代源流如是传福清黄檗隐元琦禅师福州东林林氏子十岁仰观天星有触遂决志出家投南海潮音领茶头执事日供万众无难色因省母归里遂剃发黄檗徧游讲肆后参金粟容遂有省入因见诸禅人颂百丈再参马祖因缘总未妥在师呈颂曰一声涂毒闻皆丧徧界X髑髅没处藏三寸舌伸安国劒千秋凛凛白如霜容深然之圈出拈示法堂即为陞座曰吾有一枝拂子是从上用不尽的顾师曰汝作么生奉持师喝曰放下着容曰再道看师喝便出容到方丈师礼拜曰适才触忤和尚容举拂曰汝且将去行持师接着便打一拂容曰将谓报恩那师又打一拂便出后继席黄檗见巖下侧石如舟行者艰于步履师曰时节若至自然平矣一夕师向石持大悲呪三遍默祝龙天此去黄檗吾道大行为山增色此石可平次早黎明大众报曰石巳自平师曰不可传说吾祝巳征乃命名为自平石附以铭曰匪石不平我心弗诚心既诚矣其石自平既平且诚吾道大行以此灵验刊石为铭上堂禾黍不阳艶竞栽桃李春返令力耕者半作卖花人黄檗冬行春令去也还有移时换节者与黄檗争辉出来酬价看众无对良久曰可怜不遇攀花手狼籍枝头多少春僧送布师举布曰这箇那里得来曰惠安师曰为甚么在我手里僧罔措师掷下曰要这箇作甚么后应扶桑国之请大行于彼国至今儿孙蕃衍福州雪峰亘信弥禅师同安蔡氏子年十七礼梅山止安薙发一日安举德山棒临济喝是同是别日夕思惟不能一决因负米登山忽忘身世遂成偈以自叹发誓参方首造鼓山谒无异来受戒具复参天童悟于黄檗又掩关于安南之圭峰有僧传天童以薰X风自南来话勘验学人师未明其旨提撕三月值扫地汗出忽然清风袭体通身庆快乃拍掌笑曰好箇出身处时人不自知始信大慧曰悟后不参古人言句不肯见人是为大病适金粟容继席黄檗遂启关直诣容问如何是汝本分句师曰今日晴容曰我不问今日晴如何是本分句师曰昨日雨容曰亲切道来师便竖拳容曰离却拳头聻师曰鼻孔大头垂容颔之遂安西堂一日侍立次容问德山托钵低头归方丈意旨如何师曰恁么去丧却儿孙容曰密启其意聻师曰恰似今日容曰末后句又作么生师口占曰末后句脚头脚底复全备幸自可怜生春风落草里记莂后出住南安栖隐南山报劬福州兴国雪峰漳浦岱山九云惠安平山泉州招庆等剎上堂玉树银花开林峦成一色碧桃三五点又露春消息徧界觅无踪相逢不相识灵云蹉过许多年只为寻常不得力若得力千圣莫能知玄沙焉可测且道作么生是衲僧得力处良久曰等闲日午打三更翻转干坤如漆黑喝一喝上堂风生大野雾散晴空山明水秀竹翠花红物物悉皆成现头头终不覆藏堪笑古今谭元说妙举西话东正眼看来大似雪上加霜还有不受瞒的么驴腮马面虽相似熨斗煎茶铫不同解制上堂九十日内动静一致有利无利不离行市突出眼睛失却巴鼻身里出门难门里出身易当下顿超难易便能寸步千里喝一喝曰会么下座X辞众上堂进以时退以时见机行藏不思议但能不作去来观徧界浑成圆觉地喝一喝上堂师举盘山道向上一路千圣不传慈明道向上一路千圣不然径山杲曰向上一路热碗鸣声天童师翁曰向上一路踏破草鞵师曰四大老虽是发明向上一路未免令人望崖而退黄檗则不然向上一路看脚下上堂太虗未为大蟭螟未为小一句具三元一元具三要多少聪明人迷却这一窍不见道毗婆尸佛早留心直至如今不得妙僧问四方八面来时如何师便打曰意旨如何师曰一併收下曰只如大悲院有斋师曰切莫向这里许躲根问如何是佛师曰绳床椅子师晚居榕城庆城仅四载至顺治已亥初秋示微疾谢绝医药中元日次第遗嘱后事一切弗循世谛夜半命具汤澡浴众皆环集待十六日鸡鸣易衣端坐顾问首座照彻曰芙蓉来作甚么彻曰造一座无缝塔师曰几工造就彻曰不费工夫师曰好生瞻仰彻礼退又唤明照曰吾示汝妙湛圆寂不以世求心性无染本自圆成但离妄缘即如如佛至卯刻众请遗偈师曰往往说了死不得要行便行用偈作么遂跏趺而逝世寿五十七僧腊四十奉全身塔于雪峰之麓宫詹学士周廷鑨撰塔志铭云峰朗真玑禅师小参今日五月五云峰无时度不点菖蒲茶不打鼍龙鼓不用符使驱瘟疫不拈百草甞甜苦家常粥饭寂寥寥终不倚傍人门户狐妖鼠X怪一任鼓舌摇唇跛鼈盲龟从教头昂面露赤口白舌自消除不动纤毫超佛祖且道据箇甚么蓦竖拂子摇曰瞒我不得掷下拂子复举龙牙和尚曰学道先须有悟由还如争鬪快龙舟虽然旧阁闲田地一度赢来方始休师曰龙牙据款呈实即不无争奈不堪举似未免翻成钝置何故好女不着嫁时衣将军不纳败兵骑云峰也有一颂不图应时应节且要脱略悟迷道妙由来不涉程圣凡触事自圆成端阳雨色无虗日远近林峦翠欲倾小参六月初六天色炎热路上行人汗出如浴林下衲僧冷似冰雪虽然冷热不同觌面全彰要诀是非差别难该动静闲忙俱灭遂高声召众曰还会么若也会得壁立千仞赤肉团无位真人干屎橛若也不会茫茫宇宙是丈夫瓮里何曾失却鼈喝一喝小参神头鬼面驴腮马脸灭汉吞吴驱雷掣电不可以知知不可以眼见转身移步丧全躯临济德山失方便且道是何意旨拈拄杖作射势曰透过万重关放出这箇箭放下拄杖曰险复喝一喝盐官金粟百痴元禅师闽之漳浦人族姓蔡业儒不售年二十薙度见禅关䇿进有万法归一话遂事参究年二十四谒黄檗容问答次容连拳打出翌辰呈偈容阅毕竖拳曰向这里道看师无语容复连拳打出自此丢却话头单看连拳打出时毕竟是甚么意旨愈参愈勐一日随众入室次容曰动弦别曲叶落X知秋汝作么生会师呈坐具容曰是甚么时节作如此去就师拟开口容又连拳打出师归堂即跃然有省适亘信关主参容容问如何是佛主抵对后容复顾师曰汝作么生道师曰破米筛容颔之立师为西堂容问寂然不动感而遂通汝作么生会师珍重便出又问如何是逆水之波师进前作掀倒禅床势容拈拄杖师亦出复问我看汝这几时恰似伤弓之鸟如何是金翅鸟直取龙吞师亦进前作掀倒禅床势而出容遂印可住金粟上堂玉将火试金将火煅不改寻常光明灿烂若是铅汞碔砆到这里百杂碎了也所以山僧数年来开炉冶运钳锤挈挈波波费尽柴炭只要求箇精金美玉当前争奈土旷人稀相逢者少可中有不受屈抑的往往自谓怀金无识价抱璞枉遭刑似则固似是即未是大众既似矣为甚么却未是何楼市物真和伪到底行家不可瞒除夕小参以拄杖卓一卓曰爆竹一声干坤震动山魈鼠怪何处出头因思王老烧钱太煞胆小可笑北禅分岁自取勾牵金粟非是屈抑先贤祇为门风各别汝等诸人莫有成褫者么众无对师曰不遇知音者徒劳话岁寒遂拖拄杖打散上堂日融融风浩浩华亭江畔古犹今云羃羃草茸茸金粟峰头常显露不是目前法亦非心外机拈出自光辉用着更痛快与么说话皆诸方普请会底山僧此者拟别行一路算去思来总跳不出忆得古诗有两句颇相近堪与X一切人脱却贴肉汗衫未免借为流布下嵩山兮多所思𢹂佳人兮步迟迟松间明月长如此君再游兮复何时良久高声召曰大众众举首师曰分明记取上堂一二三四五六七七六五四三二一纵横逆顺数将来日日分明是好日去却七拈着一八臂哪咤下手难千眼大悲辨不出上堂三月届清明扶笻陌上行行行兴未歇半喜半疑惊旧冢添新冢歌声和哭声如何尘世客不早学无生且无生作么生学喝一喝曰相逢莫下马各自奔前程开光上堂铜棺绝顶突出双睛情与无情焕然等现此师翁最初之光也踞六大剎丕振济宗缁素云屯名传紫阁此师翁出世之光也示寂通玄峰峦变白四方闻讣如丧所生此师翁末后之光也即今若子若孙遍天遍地总是师翁不尽余光所摄更说箇饰像开光大似佛头疴涂污不少是汝诸人要见师翁不尽余光么山僧彻骨彻髓普为点出去也遂拽拄杖下座一齐打散上堂九九百百半青半白项短二寸头长三尺相对无言独足行神光闪烁射衣裓应机游戏兮大千剎土不为宽随物遁藏兮蟭螟眼里不为窄释迦弥勒是他奴临济德山空踧踖试问此者是何人拟议顶门轰霹雳拈拄杖卓一卓喝一喝上堂无明即佛性万幅杨烟藏古镜烦恼即菩提千畦麦浪涨前谿也无佛性无无明閙市红尘信步行也无菩提无烦恼拈匙把筯随缘好随缘好须及早莫言X乌兔尚堪留蹉过一生空到老上堂竖起拂子曰摩竭陀国亲行此令万派消声千差打迸可笑饮光潦倒末后自入坑穽带累几许儿孙到处说心说性称杨称郑金粟赢得日长无事倚阑干望见角里山下秦皇庙前有一座藤里石桥冷与碧波相映只是不许动着为甚么蔡三郎行年本命上堂釆菱歌断秋风起曲槛香清翠带残慙愧九旬无法说行行坐坐暗相瞒政当此时解夏一句又如何道行满不须验蜡人轻包万里任来去上堂古佛心只如今澄水浸虗碧寒风动暮砧明明历历无人会可笑空抛境上寻僧问疋马单鎗直入时如何师曰山僧退身三步僧喝师拈棒打僧走出师曰何曾解恁么来问如何是当阳独露句师曰春鸟喃喃骂落花问一大藏教如何演唱师曰碧班邠豹剥当滴帝都丁曰某甲不会师曰玉篇里看取康熈壬寅六月师手录法语百余叶增入全录曰山僧从今再不说法矣八月初示微疾医来师曰报缘巳尽服药无益每日酬应如常至十六日巳时沐浴更衣而逝塔于吴之邓尉山后有嗣法门人古门寿宗迁回浦城就山语录三十卷入楞严方册流通次年癸卯六月师忽示现于平湖北水门外徒众数十人舟楫宛然金天生同众亲见能言之事载行实杭州东明孤云鑑禅师参金粟容容问如何是觌体现前师下语不契屡呈偈颂皆不许可忽一日豁然X上方丈容曰如何是觌体现前师蓦竖拳曰会么容曰如何是觌体无依师转身曰我去也容颔之上堂拈拄杖曰施主殷勤请上堂愧予无法可商量拈条白棒当阳指普使人天脱体彰虽然如是丈夫自有冲天志莫向如来行处行上堂二月初九客到门首山僧无法何必启口脱体风流更何可守直得狮子回头象王哮吼野干潜踪狐狸倒走试看陌上流莺溪边垂柳一一分明子午卯酉拟议寻思噼嵴便棒世祖顺治癸巳住金粟一日拈拂趺坐而逝五灯全书卷第七十五灯全书卷第七十补遗临济宗南岳下第三十五世随录梁山黄檗象崖珽禅师闽之福清人初参全粟悟后参东塔明軄西堂始印可入蜀开法梁山之玉屏上堂举保寿开堂三圣推出一僧寿便打圣云恁么为人瞎却镇州一城人眼去在寿掷下拄杖归方丈师曰三圣坐筹帷幄退己让人者僧身挨白刃皮下无血保寿据令而行龙头蛇尾三人虽纵夺可观未免有得有失山僧今日开堂若有推出一僧亦噼嵴便X打他若云恁么为人瞎却西蜀人眼去在直打棒折也未放手何故要救天下人眼在因避兵酉阳大酉禅林于辛卯七月望日示微恙说偈来亦无所从去亦无所至来去本无踪无是无不是掷笔趋寂世寿五十三僧腊三十一䦹邡雪门含璞灿禅师秋林人幼经讲肆长习坐禅渊默穆然一见万峰提唱所蕴脱洒后住䦹邡夫子院易额为雪门上堂问衲僧行履处即不问睡梦时如何作主师曰夜半窗明隣家有火曰此是甚么消息师曰开眼也着合眼也着乃曰人人赤洒洒拨云雾而覩青天箇箇圆陀陀穿垢衣而登净地正恁么时龙蛇溷扰凡圣交参𠱉上堂踏转石梁桥归家清凉处秋水浴金鹅觉花开铁树九鍊山中古天门几箇惺惺几箇悟示众有一物头拄天脚踏地无足善行无眼善视无手善拳无舌谈义道无翼而长飞性无根而永固若有会得不妨与他结箇同参喝一喝知劫运将至示微恙而逝塔于九鍊坪丹霞大慈无漏涵禅师新繁安氏子初参邓尉藏不契后见明打彻呈偈曰九年鍊就一吹毛武艺全提不用操出匣独能平宇宙当场不让始称豪住丹崖上堂食息居士诣前拈香曰爇向炉中为光明云徧满法界供养我堂头长老于此云中紫柏座上擘开面门放出顶相与诸人描邈师曰作家又问觌面相X呈时如何师曰云从洞口出士拟问口师曰水向石边来乃曰雨细细雾漫漫阵阵朔风透胆寒只为诸人寒未彻远劳檀越过彭关上堂者事从来没泊栖电光石火岂容思无踪迹断消息波斯呌苦石人泣偶示微恙端坐而逝墖于金相寺之右盛京圣恩雪臂峦禅师武昌人于黄龙寺削染参天童軄巡照忽闻钟声有省辛巳秋入蜀参万峰明于烽烟燹火中卧薪尝胆以身先之侍明婴七难师无难色或冀以代受相依二十余稔尝颂拄杖曰通身黑又通身节展大用兮发大机始信昂头撑宇宙管教佛祖也攒眉迨庚子夏蜀难渐平拂衣北迈住大名府潭渊普照寺上堂真佛无形真道无体真法无相于中会得三即一如或不会一即三蓦拈拄杖卓一卓曰大众会么复卓云三段不同收归上科后迁磁州滹沱二祖墖院上堂二祖墖前有一物上拄天下拄地傍无边表中亦不立取之不逢舍之不离向之不亲背之则契三世诸佛从此证历代祖师从此悟在天名风云雷雨在地名鸟兽艹木在五常名仁义礼智信在五行名金木水火土乃智乃愚若僧若俗蜎飞蝡动行蚑之类孰不由此而发生竖拂子召众曰还荐得者一物么良久拂一拂曰去去西方路迢迢十万程后三处阅藏共九年微恙而逝成都昭觉丈雪醉禅师中川李氏子情性沉厚意气淡冲初参万峰明因鞋倒套不上有省遂造天童闻X梆声大彻后回万峰见而印可开法牛山禹门汉中静明保宁艹堂整顿颓纲于烽烟滚滚中正令全提霞施云委上堂久雨偶晴人境纷纭金乌投东岭滴露艹桥横衲子分中明甚么边事若也分疎得也是乌龟钻破壁上堂法不孤起仗境方生境既弗存法从何立竖拂子曰此是境如何是法掷下曰从兹抛在粪扫堆头雨洒风吹去追严上堂朝朝睡到日红东不会人前撞木钟以拄杖敲香几曰天堂地狱被山僧一击七花八裂了也惟有目犍连尊者掦声大呌曰快活快活大众且道此老快活从威神力而得耶从山僧拄杖头而得耶试甄别看如辨别得出六出祁山非勐士七擒孟获始称豪上堂还有冲锋惯战者么一僧出师打僧曰恁么则泥牛㖃太虗去也师曰将头不勐带累三军僧作挜鎗势师曰善哉善哉僧拟议师曰艹贼大败劫风稍息重辟昭觉时年七十有六扫劫灰得诸方残篇缝为锦江禅灯康熙癸酉秋命门人彻生负稿嘉禾剖劂流通四川开山快雪国禅师宕渠王氏子入双桂之室后住南隆东禅上堂问如何是山中境师曰绿水滔滔穿洞口飘飘黄叶树头飞乃曰吾从成褫来噼开箇门户搊又搊不起扶又扶不住深山旷野中左右无依怙免强自支持刀耕为活路粮收三五石衣裾颇充足昼夜不歇心嵴梁生銕铸打起老精神蓄养中X心树数年不出山无荣亦无辱撞着无情汉将我强推出禅道尚不知人情又不熟山夫自愧百无能终日如痴恰似兀濮阳龙游石幢寿禅师嘉陵姚氏子初入禹门醉室中参随甚久遂之双桂印可住濮阳游一榻萧然别无长物有回石头之风僧问和尚未见破老人时如何师曰眼光烁破四天下曰见后如何师曰瞎曰学人不然师曰试道看曰学人未见和尚时瞎见后眼光烁破四天下师竖拂子曰见么曰见师便打上堂龙游无法说纵横活泼鱍拈起鳖鼻蛇露出冲霄鹤放去周寰宇收来随折合不滞有无机宁分大小月觌体总恁么阿谁能超越泸州云庆遗闻幻禅师嘉州杨氏子生而岐嶷髫年诣峨山祝发甞习法华楞严至十九岁登座讲经不下万指围绕后遍历诸方还蜀复参双桂遂受记莂焉本州士庶请开法于云庆上堂挝鼓陞堂栽龟毛于火内出众卷席轮磨盘于空中恁么也不得不恁么也不得恁么不恁么总不得何故彼自无疮勿伤之也遵义松丘两生从禅师蜀永川丁氏子父母俱梦供养之僧真从来也当晚室中果生一子故老幼咸以真从唿之遂号两生自幼不茹酒荤七岁依胞叔出家异其常童少习讲后参双桂明印可应恒昭寺请上堂今朝十月初一到处犁耙事毕独有恒泽山中X又是一箇则例且道甚么则例新出一羣犊子今日方才贯鼻待伊时节到来箇箇耕翻大地防御使请上堂今朝腊月初五寿星高照镇府部属官员走似烟林下道人何所处一众云堂济济来更要山僧打口鼓试问诸人还会么以拄杖卓一卓曰拈起胡笳十八拍宫商一韵垂千古世寿七十二无恙而终葬全身于松丘之右西蜀云顶竺意传禅师大足胡氏子二十岁出家入山樵採折松枝作声有省参双桂明印证后住云顶上堂诣座前打圆相以脚蹴踏召众曰三世诸佛被山野踏杀众中还有救得者么便请良久曰如无山僧自救去也便登乃曰超凡越圣须是其人打破虗空不妨好手衲僧去就不容走作丝毫妄动自伤己命喝一喝衡州开峰密行忍禅师上堂十方世界无插针之地一茎艹上转大法轮利生接物顾左右曰委悉么仰之是天俯之是地东看则西南观成北喝一喝上堂问佛未出世祖未西来时如何师曰有眼如盲有口如哑僧罔措师便打乃曰棒如雨点喝似雷轰于中荐得正是痴狂外边走且道过在甚么处举拄杖曰战场休眨眼八面取真魂遂下座旋风打散复召曰大众众回首师震威一喝归方丈上堂举一将军出战归帝慰问曰卿昨轮刀上阵时阵上还逢旧相识否将军曰正与么时臣尚不有自己更见谁相X识来师曰今时参学人须是与么一回始得居士参师问为佛法来为人情来士曰为佛法来师左右指顾曰你看者里阿那箇是佛法士拟议师叱退颂拈花微笑曰末上招人笑全锋巳挫折何须正法眼直待瞎驴灭颂德山托钵曰德山托钵过堂惹起一场祸殃谁谓父为子隐明明证父攘羊峨眉九龙无私元禅师嘉阳人偕圣可玉行脚最久同得法于双桂遍历诸方旋峨之九龙有年康熙甲子春买舟东下抵华岩与玉寒温毕曰我此回来者里死望你烧我耳岩戏谓傍僧曰打鼓着僧曰作甚么岩曰送无和尚阇维师曰多一日不得少一日不得及次日早请知事分剖衣钵讫曰天无私覆地无私载人无私存无私之名今日尽谢后当止着唿余为界微矣言讫而寂当阳九昭朗禅师上堂今朝七月十五处处敲锣擂鼓山僧拽杖登堂一味平实愚鲁不会狮子翻身只解会打口鼓说退生死魔军彻发狸奴白牯小参十五日巳前前不搆村十五日巳后后不迭店正当十五日前际不续后际不生中道不安如何即是不许夜行投明须到僧问如何是毗卢印师曰艹鞋踏雪僧顿足曰莫是者箇师曰切莫错认问摘叶寻枝即不问直捷根源事如何师曰道着如哑曰极则处如何师曰听着如聋曰如何是未生巳前事师曰待乌石峰点头即向汝道问三世诸佛不知有X狸奴白牯却知有且知有个甚么师曰吾常于此切僧拟议师曰且过这边着五灯全书X卍XXX五灯全书卷第七十一京都圣感禅寺住持僧编辑京都古华严寺住持僧较阅进呈临济宗南岳下三十五世随录处州连云古渊成禅师福州长乐王氏子儿时头角岐嶷目光激射父殁早孤母强为纳室弗受二十有二忽遘危疾初痊易服宵遯投辟支崖虗舟薙染授以话头未有入处闻黄檗琦门庭孤峻因往依焉发奋力参昼夜精勤几二载琦随机勘验往来激扬大有可观无何辞去参金粟容容试以黄龙三关师应答如流略无停滞容巳心识为当家种草先领维那次晋西堂以授记莂出住永嘉法通广福天目昭明末应括苍连云上堂西来祖意迥约筹量凫颈自短鹤颈自长呷酸是醋咬辣是姜恁么会得好肉剜疮不恁么会太煞郎当搏风金翅挂角羚羊更若逐前寻气息知君空讨一场忙上堂问高高峰顶秀步步踏云梯请师拈祖意不负远来机祖意即不问X如何是宾中主师曰稳踏脚跟如何是主中宾师曰特地寻人如何是宾中宾师曰瞎却眼睛如何是主中主师曰截断汝舌头曰宾主巳蒙师指示还有向上事也无师曰高着眼看乃曰摩竭正令雪上加霜少室机关泼油救火滞名着相孤负生平炼行灰心徒劳辛苦争似显诸仁藏诸用和其光同其尘随流得妙任运全真𤠔鹿作伴泉石相亲知甚秦亡汉覇李败张成侬家浑然不管和云高卧山林所以道供养百千诸佛不如供养箇无心道人如何是无心道人夜来床荐煖一觉到天明立头首执事上堂欲增丛林意气须是铁心烈汉放开作略通天胸次杳无涯岸临深履薄休辞虎穴魔宫勿惮法令必也遵依主宾固宜互换大家出手同鸣祖道特新显焕贵哉不易初心自然始终一贯诞日上堂如来禅烂似铁祖师禅硬如绵不解涅槃缚不脱生死缠古锦铺花徒劳腕力因斋庆赞急箭撩天空张大口饱喫高眠那晓得今朝是父母巳生日未生前问着当胸噼面拳任从他和泥入草披毛戴角算还饭钱虽然未透纤毫无碍处莫教孟浪学人言上堂举心动念即是生死妄根息虑忘缘又缚二乘覊锁设若修因炼行争奈途路勤劬就令居一切时不起妄念于诸妄心亦不息灭住妄想境不加了知于无了知不辩真实犹堕寻常活计直饶以大圆觉为我伽蓝身心安居平等性智亦未称本色衲僧毕竟如何得相X应去卓拄杖曰七尺单前三条椽下有眼如盲有口如哑火焰里翻身鍼锋上走马顽铁跃洪炉精金烹大冶一槌两当咤咤沙沙七纵八横潇潇洒洒动着便拳问着便打𡎺杀山前陈秀才吓倒东村王阿姐良久曰知音者寡上堂问达磨未来东土如何是单传直指师曰砂里无油曰即今觌面相呈临济宗乘乞师指示师打曰脑门迸裂问法法无生即不问独行独步是如何师曰头上浩浩曰十方无一物当体绝行踪师曰脚下漫漫乃曰森罗万象共谈禅莫怪虗空不为言几箇师僧皮有血火星爆断两眉尖是以从观音门入者钟鸣古殿鹊噪檐前候虫切切野鸟啾啾助汝发机从文殊门入者千波竞涌万派争朝墻壁瓦砾放大光明助汝发机既皆发机则一切声是佛声一切色是佛色无一物不为神通妙用无一窍不是向上全提于此悟去巳被三大士将黑豆换却眼睛将口唾唾破面门更欲回头转脑迟迟疑疑有甚共语处然则机未发时法住法位又作么生商量不得一声亲㘞地漫将鹤唳当莺啼上堂佛欢喜日空诸热恼僧自恣时放旷逍遥南阎浮提说禅北郁单越悟道西瞿耶尼行脚东弗于逮罢参草木丛林作狮子吼猕猴白牯佩古菱花白银世界金色身情与无情共一真因执谤小参问昔日梁武帝请傅大士陞座讲经士挥尺一下意旨如何师曰错下註脚曰志公云大士讲经竟又作么生师曰X臂膊不向外屈曰祇如今时义学之流还透得此关棙也无师曰未梦见在曰千峰势到岳边止万派声归海上消师曰却被汝道着乃曰至理极圆执之则偏至道无方局之有所正眼不明犹握管以窥天安识太虗之寥廓正见不广如夸河而多水焉知向上之汪洋鞫其指归病在熟处难忘既然不离窠臼何由迥出葢缠若是据令而行黄面瞿昙无处插嘴何况钻头入知见网覊足于藤桩者能彷彿其庶几哉所以道嗟末法恶时世众生福薄难调治闻说如来顿教门恨不灭除令瓦碎也宁不天下太平安家乐业其或未然山僧不避谤嫌直截单提普请诸人同入平等无碍法界以拄杖指曰千峰势到岳边止万派声归海上消师最后所住连云胜甲山海居千峰万壑之间巳半为有力者折劵矣当道高师之名请师住持即共图兴复师辞之者再彼中强之者亦再师抚然曰此定数也遂诺之举向之占籍民间𨤲而正之悉还常住而荒烟冷风颓垣破壁郁成宝坊食者恒数千指揭竿之徒歘然四合其中一二不逞先有积憾于师者耽耽睨之或曰𡨥且至盍去诸师曰生死等也君死社稷大夫死封疆士死馁衲僧死伽蓝庸可逃乎杜门以待侍者或行或止师悉听焉一晚挺刃突入围师数帀师笑曰吾竢汝久矣一任将老僧头去遂遇害实顺治乙未之十有二月十三日也众既散弟子收全身依法茶毗奉灵骨塔于东X瓯之云峰寺南杭州慧云本充盛禅师闽之吴氏子初游庠有文誉年二十八剃落首谒金粟容礼拜次容问如何是汝主人公师竖拳容曰唤这箇作甚么师曰和尚定当看容与一棒师一喝容又棒师拟议容连棒打出师遂豁然上堂僧出拟问师曰不动舌头道将一句来僧喝师曰犹涉唇吻在僧曰要第二杓恶水泼那师便喝乃曰佛道别无奇奥只要见到行到见到必能显大机行到自能展大用大机贵直捷大用贵迅发故于一毫端现宝王剎坐微尘里转大法轮且道因甚么得到恁么地不见道悬崖撒手自肯承当绝后再甦欺君不得众中莫有不受欺者么一僧喝师曰举头天外看谁是我般人僧参师问那里来曰衢州来师竖拳曰衢州还有这箇么曰有师曰在甚么处僧礼拜师曰失却了也康熙辛亥将示寂预辞道旧告众刻期坐逝后七年门人奉龛建塔病丙石蟠山龛忽自裂见全身俨然发爪俱长众请爪发衣履入塔供全身于本山如曹溪式师所着有古鑑录禅林宝训註同语录若干卷行世樗菴柴立巳禅师参金粟容容问路逢达道人不将语默对将甚么对师竖起一指容曰看破你了师一喝容便打师豁然领旨空巖坦禅师慈水方氏子参福严容问作么生是破砂盆容曰吞却干坤师即呈颂曰七突八穴陈年货X日炙风吹直到今遭箇乞儿轻掷后赚人描写乱纷纷西径山苍霞桴禅师除夜问福严容除夕事作么生容便踢倒菓桌归方丈师随后问和尚打破碗甚么人赔容便打师曰为甚么打某甲容曰岂不见道逻贼者受罪师一喝便出灵峰断眉敏禅师参福严容容问如何是大机师竖一拳曰如何是大用师便喝曰向上还有事也无师转身曰拍拍是令容曰放汝三十棒师一喝便出常州澄江课虗真禅师郡之徐氏子年十七薙落圆具遍游讲肆善性相二宗未几弃去首参金粟乘令看父母未生前话有省后因诵心经至无智亦无得忽然触发有所疑滞一时洞彻上天童谒悟祖一见便鼓掌三下悟不顾师便喝悟曰三四喝后作么生师转身便出又呈颂悟接得便掷地师拾起便出悟唤回覧毕问曰灵云道自从一见桃花后直至如今更不疑不疑箇甚么师展两手悟曰只道得一半师曰留那一半与和尚道居数月复还金粟适乘示寂黄檗容继席师入方丈礼拜容问如何是壁立万仞师一手指天一手指地容曰点即不到师转身曰某甲在这里容便打出一日师问垂钩下钓事如何容以拄杖作钓势曰急着眼师曰惊羣须是英灵汉敌胜还他狮子儿容曰谁是其人师便喝容曰少卖X弄师又喝容便打自此始定师承遂付衣拂退隐于澄江村落日与居士黄介子论道淡寂自甘于顺治乙酉秋作辞世偈曰二十余年不浪游今朝拄杖彻风流他人不许通消息赠与檀那作话头一日谓侍者曰我意不欲语汝等可退闭室卧三日而逝门人巨渤恒奉灵骨塔于武康之中峰松江龙华韬明宗禅师盐官董氏子髫年即茹素好佛屡请薙染母多难之年十五病几移第恍惚见菩萨胜相顿觉轻安由是初心益炽母知志不可易遂许之乍离枕席即趋秦谿梵潮脱白焉一日发愤往见悟祖数遭痛棒后茶盃失手全身脱落始实得地再参金粟容遂为入室真子付以衣拂是年即膺疁城罗汉继而云间缁素扳主沪上龙华古剎未几而蜂房大厦郁郁金碧可观十余年间云归水就象集龙奔可谓有功斯土而徽声亦大播矣上堂八角磨盘空里走三脚驴子弄蹄行井底虾蟇吞却月虗空背上白毛生会得底如龙得水似虎靠山不会底口说如哑眼见如盲会与不会总不与么时如何蓦拈拄杖曰一条楖栗硬似铁吞却三千及大千复举庞居士问马大师曰不昧本来人请师高着眼马大师直上覰士曰一种没絃琴惟师弹得妙马大师直下覰士乃礼拜大师便归方丈士随后曰适才弄巧成拙师曰一人撩天说价一人就地还钱惜乎千古之下无人证明今日山僧要与他定当分明以拄杖X架肩曰黄金自有黄金价终不和砂卖与人上堂风和浪暖泛扁舟到处溪边下一钩可奈锦鳞浑不饵钓丝空向逆波流以拄杖作钓势曰者里还有鲸鳌么一僧以坐具一拂师曰垂竿江上钓狞龙草里虾蟇乱出头僧无语师曰赤尾不知何处去一簑风雨又归舟上堂叶落树梢露云开天面青祖师关棙子历历甚分明昨夜黄浦风浪大飘流一直到疁城不知谁是知音者独立溪头努目瞋龙华要将一条断贯索蓦鼻穿来朝打三千暮打八百但恐尽法无民复举文殊大士起佛见法见被世尊威神摄向铁围山间尽大地要觅一箇相救底也难得今日山僧恁么告报亦当堕拔舌犁畊众中还有相救者么如无只得自作自受去也拽拄杖下座小参无影树头春不萌枝上月指顾甚分明头头轻漏洩轻漏洩鹧鸪啼处声声彻会得无非不二门韶华满眼无交涉大众韶华满眼即不无且道衲僧分上锦上铺花一句作么生道子规啼出千山血四野春光烂熳红示众离心意识参绝圣凡路学有漏笊篱无漏木杓极是现成何须摸索若摸索龟背上拔毛马头上截角不摸索未免胡猜乱度且道毕竟作么生良久卓拄杖一下曰苍天苍天秘魔空舞叉普化徒摇铎一夜有僧在黑暗中立师把住曰你在者里作贼么僧便喝师曰和賍捉败僧欲走师便与一掌师一夜同众坐忽闻老鼠作声师曰毗卢佛出现也X一僧震威一喝师曰果然僧无语师曰元来承当不起问如何是超佛越祖句师曰雨落堦前湿曰恁么则随他去也师曰果然问为甚么要死不肯死师展两手曰关我甚么事曰如何死中得活师曰待汝活来向汝道僧无语师曰死了也僧一喝师曰也是棺材里瞠眼士问天上月圆人间月半和尚家风请师判断师曰山僧从来不曾眼花后遵容遗命继席福严三年无改以尽未了公案足慰常寂灵光预知报龄将尽旋返龙华辞众趺坐而逝康熙丙午正月二十四日也世寿五十六僧腊四十一窆灵骨于本寺之西北隅太史史大成撰塔志铭旴江资圣天水广禅师在金粟为第一座一夕容对众曰今晚风头稍硬各请归堂去维那劒眉便打容曰随风逐浪眉喝容曰早巳行也复曰若去则随波逐浪不去则立地死汉师出众曰惜取眉毛容颔之湖州资福灵机观禅师闽之龙溪周氏子幼不茹荤及丱偶触无常境界悲怅日增发愤礼九云慧昙芟染昙见师志不羣即束装偕师出岭途次染恙趋寂师𢪛泪津送首参悟祖于天童连遭痛棒参究益切次谒金粟容挂单禅堂彻夜不眠恒立苦参一夕雷雨骤作电光闪烁不觉话头脱落欢喜踊跃归堂便卧时邻单问兄彻耶何放逸若此师曰待我睡一睡向汝道一众惊悚师乃趋入方丈容征诘无疑又呈X百丈再参颂容阅毕复问颂也任汝颂且道三日耳聋意旨如何师拟答被容振威一喝师是时白汗迸流会得全机大用容问世尊拈花师蓦竖拳容曰不得唤作拳头又作么生师便与一拳容亦打曰且道是赏是罚师曰少卖弄容颔之遂受记莂未几应湖州杨坟资福之请初住辟草开荒刈茅缚屋豺虎为邻师怡然处之师律身最严一果一菜不私于众故学徒亦不辞劳苦戮力经营成大丛席单提向上勘验方来四方宿衲向风而至惟恐居后围绕者尝不下万余指上堂祖师西来初无奇特一念回机便同本得只是不合赚神光断了一臂失却自家履一只者一只那一只东土与西天无处可寻觅阿呵呵若是明眼衲僧终不受渠惑上堂未过杨坟渡撒手便回决无今日事既过来结住布袋口纵有韬略卒无用处且如何是今日事诸人还知么若也知得画地为牢终非究竟无绳自缚岂甘便休直须活泼泼如俊鹘沖霄赤洒洒似锦鳞破浪苟或未然劝诸人莫廉纤安排不是佛扭揑亦非禅千杯不醉风流子吸尽西江不费钱退院上堂蓦竖拄杖曰尽大地是先师面目全凭者箇为流通徧剎尘是山僧行履了无住着可追攀虽然要见山僧行履须识先师面目既识先师面目且道山僧行履即今又在甚处多谢劝农桥上雨殷勤送我出松关拽拄杖便行早参立雪齐腰断臂安心犹是向外驰求将心与汝X安觅心不可得也只救得一半且道者一半又作么生不辞向汝说祇恐骂阿爷早参父母未生前有则旧公案佛祖虽提挈未曾有决断资福老婆心为汝重新判且作么生判以拄杖旋风打散康熙辛亥秋复主福严三稔示寂于辛酉九月廿九日世寿六十有六僧腊四十有九遗命塔全身于本寺龙山之阳语录二卷行世皋亭直指灵岳古禅师参金粟容充侍司一日容蓦伸手问曰我手何似佛手师曰少卖弄容又伸脚曰我脚何似驴脚师曰转见不堪容曰人人有箇生缘你生缘在甚么处师曰觌面不识容曰离了三关又作么生师便喝容曰好与三十棒师曰和尚也不得无过容休去师一夕向容口占曰喫茎无根菜参箇没味禅日里三餐饭夜间一觉眠容曰阎罗王与你索饭钱又作么生师曰不是拳头便是巴掌容曰过在甚么处师曰不合恼乱人家男女容颔之琪园正法弘禅师居金粟西堂时因言出行好容曰古人道日日是好日汝又作么生师乃弹指容曰作恁么解会师曰和尚劳顿容曰鼻孔大头垂容一日谓师曰当时幻祖道欲要赌猜枚大家出只手且道猜的是甚么枚师蓦竖一拳容曰不是不是何不问我师便问容亦竖起拳师曰却是却是容曰妄安註脚师示寂后晦之宗白容梓其琪园随录行世X松江超果离言法禅师常热龚氏子世居海濵年十五值海潮飘没师发心出家参天童悟便问不是风幡动如何是心动悟摇扇曰是恁么动师便礼拜师作务次悟拈石作掷势师噼胸作受势悟微笑休去师因病作死工夫乃封门打七至第五日闻扣门声忽如黑夜日出白昼一般欢喜无量说偈自肯曰久战沙场不决功今朝喜得定江东始信佛祖不传妙伸手原在缩手中会悟示寂参金粟容容问临济道谁知我正法眼藏向瞎驴边灭却还灭不灭师曰请和尚道容曰灭灭师曰料掉没交涉容颔之上堂举南泉曰我十八上便解作活计赵州曰我十八上便解破家散宅师曰夸经卖纪则不无二尊宿若要树立吾宗更须悟始得超果这里也无家得破也无活计可作日间麤蔬澹饭夜来曲肱高枕只看花开花落那管岁去年迁且道还有佛法道理也无竖拂子曰但得不亡羊何须泣岐路康熙癸卯二月师示疾至二十四日索笔书偈曰形名寄世不坚刚住既如然去亦当地水火风今变动且便撒手附归航又书封龛语及举火偈毕就枕而逝火浴五色祥光顶骨齿牙不坏舍利灿烂如珠缁素争取供养语录三十卷行世建塔于郡之护生菴海宁觉王寺千峰立禅师参金粟容命居第二座容垂问曰还有炉边添炭者么出来相见师问昔日师翁道大地分明一箇炉看来浑是火柴头老僧信手X轻挑拨便解翻身动地流动地流且置只如大地是箇炉和尚向甚处回避容曰阇黎性命也不顾师曰者老汉话堕也容曰亲言出亲口师便喝容休去容问庐陵米作么价意旨如何师曰塞断天下人咽喉容曰为甚对我答话师便喝容曰争奈公案何师曰话头也不识容亦喝师曰迟了八刻育王太白雪禅师上堂喝一喝曰是法非思量分别之所到进则撞头搕额此义非见闻觉知之所造退则堕堑落阬进退但见寻常日用自然虗旷众中若有藏日月于胸中者出来向这里𨁝跳看如无大家收拾两茎眉上堂事有万殊满座清风法无异说澄明野色零零星星断断续续树上黄骊啼得纯清绝点流注真常理穷三际积岳堆山休拟议绝承当无朕兆莫商量鼎内波涛空中霹雳果是谁家烟火茶饭喝一喝曰情尘未脱有眼如盲上堂尽大地撮来如粟米粒大因甚二时沿门拾他涕吐直饶一法不见在门外要会德山临济二老棒如雨点喝似雷鸣未有日于在上堂古人道宰官居士入山参次说三四句淡话以表外护今方广有三件事一者元宵未尽击鼓槌锣火炮喷天触起无耳大虫连声哮吼山摇地振二者檀越倒骑驴马袖舞春风云雾豁开露出干坤未形面目三者方广柴强米贵目视霄汉天台行棒触着五台知恩报恩山高崄峻进一重又一重水密周流转一回复一回昨夜石梁桥化X成龙去头角威狞眼睛突出鳞甲焕然牙爪分明且道珠在甚么处一朝雷电起看取令行时上堂干三连万物得此长养坤六断日月赖此光生且道未画之先鼻孔眼睛在甚么处西天梵语东土唐言上堂谈妙谈元水中捉月行棒行喝枉用工夫不消弹指楼阁门开不劳动步百城俱到奋迅临时应用驰骤不失其宜掴倒须弥可知宇宙之宽广踏飜大海乃见沧溟之浅深百花丛里一片虗凝酒肆婬坊咸归实际通身是眼觌面当机杀活同行如何凑泊直得声号万籁威振八方将谓是恁么人境界卧龙起舞丹凤翱翔上堂腐是豆做饭是米煑身上穿衣方免寒口中说食终不饱今古甞闻何故要他开心见胆犹如掘地觅天青梅如弹指新月似银钩石角让菴潜禅师上堂老来任运度衰年尽日憨憨祇放眠却被无端相催促袈裟撩乱搭人前随身七件闲家具说甚君臣位正偏一字关头轻拶破等闲揑碎相中圆以拄杖卓一卓曰谁家灶里火无烟上堂不挂上行衣便登狮子座风雨急连朝人人寒彻骨纵然有佛法忍冻说不出你诸人各有一双眼睛乌律律在者里东覰西覰作甚么以拄杖不时打散上堂十五以前休重举十五以后谩抟量正当十五月团圝以拄杖挑来与众看一道神光冰逼面谁人顿觉脑门寒小参问话底出来僧出礼拜师X蓦头一棒曰一钓便上僧拟开口师直棒打出乃曰奋狮子之全威展金鹏之巨翅夺肉于勐虎口中揩痒向毒蛇头上要津独据截断众流直饶千圣出头来也须倒退三千里其余自是出头不得且道他凭箇甚么道理有者般峻绝者般奇特还委悉么莫怪从前多意气他家曾谒圣明君谢头首执事上堂三尺匣中寻侠客七絃指下觅知音知音遇则宫商叶干宇宙三尺酬则利可断乎黄金然而佛法无多子久长在得人清凉劒门谦禅师上堂性天皎洁月轮孤廓落干坤意自舒应用多方曾不昧临机独得了无拘福德种智慧株芳名高载翠微书更须悟取当风句火里芙蕖映碧虗竖拂子曰见么上堂刍狗云中吠秤锤水上浮波斯临古渡失却夜明珠急得前村王八伯奔南走北暗嗟吁谩嗟吁赵州东壁角仍自挂葫芦拟心凑泊特地乖疎雪消孤嶂迥风生万木唿好丈夫会也无时节因缘佛性义大都须是识情枯卓拄杖腊八上堂六年冻饿瘦骨稜嶒午夜星灿剌破眼睛犹自不知丑奇哉满口称引他无限好男女随邪逐恶可怜生只今还有为释迦老子作主者么出来与清凉拄杖子相见如无清凉拄杖与释迦老子雪屈去也西堂才出师便打上堂只者是埋没己灵只者不是孤负先圣透脱两关别资一路犹未喫清凉拄杖所以千说万说不如一见苟若亲见则当X头坐断千眼顿开自然拳踢相副箭锋相拄控佛祖大机廓人天正眼青州布衫重七斤古今独迈打面还他州土麦义出丰年便恁么去达磨一宗扫土而尽只如把断要津一句作么生道桑树上着箭柳树上出汁小参佛祖心印衲僧巴鼻朔风吹裂寒雨洒湿欲得完全应须护惜且如何护惜一字入公门九牛拽不出立春上堂春机忽尔来何处社舞村歌满大千胜吉祥中胜义谛钵盂依旧口朝天虽然山僧也是熟处难忘武林东莲古风然禅师嘉兴石塘许氏子十八岁剃度往金粟依容执役碓寮力参本来面目话一日竖起拂子曰向者里道道看师无语后请益此话容搊住摇拽曰见么师拟议容曰更要第二念那师于言下有省次日进方丈容问如何是你本分事师顿足一下容曰脚跟未点地在师便喝容便打师又喝容直打出后参天童悟祖悟问那里来师曰杭州悟曰将得杭州人事来么师近前礼拜曰只者是悟曰者是甚么师曰不妨疑着悟便打师便喝悟直打出复回金粟容曰后生家东奔西走作么师曰干木随身逢场作戏容曰天童与此间相去多少师曰不别容曰既是不别去作甚么师曰不去怎知不别容休去崑山选佛若翁臻禅师上堂举山翁和尚一日牵驴巡堂一帀命众下语不契自作驴鸣而出师曰大小X山翁善向异类中行要且无大人之相惜乎那一堂驴汉但念水草余无所知当时山僧若在见他如此做次便将把鲜草塞向驴口以手向驴背上拍两拍曰这畜生得恁么不知着处他若更作驴鸣但连打楗板三下引绳出堂呵呵大笑教他泼天伎俩也无容身之处敢问诸人山僧如此批判还有人为伊不甘者么设有也是驴前马后汉颂曰千年古木久成精特地相将异类行信步踏歌音弄巧无人自和作驴鸣松江栴檀铁舟济禅师福严容问汝昨日无语而今如何下得一转语使圆前话师曰再犯不容拂袖便出容印以偈曰荷禅大似走盘珠闪烁光中眼目殊机用不停明杀活临崖返掷是狮儿径山公衡仁禅师参金粟容问八角磨盘空里走意旨如何师曰无毛鹞子泼天飞容曰那箇证明师曰不妨与和尚同出入容曰老僧不知是甚么意思师曰老老大大是甚么心行容乃呵呵休去汉阳栖贤独冠敬禅师云梦杨氏子年十三从本邑空如鬀落偶阅天奇语录警叹荷笠南游首谒天童悟问不着佛求不着法求不着僧求大事不明当何所求悟噼头棒曰不着佛求不着法求不着僧求师曰学人到这里因甚不会悟曰不会正是好消息师有省再参金粟容问远趋函丈乞师指示容以手指曰我指示你师当下豁然曰如此则恩大难酬容噼X头棒曰龙生金凤子翀破碧瑠璃又如何师作舞而出容颔之记莂后出住吴兴灵山汉阳栖贤上堂法身无相春色满园关不住般若无知一枝红杏出墙来善财童子参见五十三员善知识末后向楼阁门前叉手富嫌千口少南岳思和尚一口吞尽三世诸佛何处更有众生可度贫恨一身多且道栖贤会里饭僧是有所谓也无所谓也有所求也无所求也击拂子曰落梅溅石僧问楚江河路既通因甚断头船子不到师曰无你栖泊处问人人眉毛眼上横因甚自己不见师曰只因太近康熙壬子师于栖贤示微疾谓侍僧曰我欲归兴阳众皆不察师意忽一日问侍僧曰今何时曰酉时师曰我生于酉死于酉矣索笔书偈曰钓竿砍尽重栽竹夙世业缘今巳足不脱荷衣归去来六六依然三十六泊然而逝时八月三十日也门人奉全身归兴阳塔于寺之东麓武林西湖留钖虗舟省禅师慈谿姚氏子幼通儒业文誉日隆年十八以疾悔入世缘乃遍参语风双桂诸先辈后鼎迁乃上雪窦薙染依福严久而有省受记莂焉示众举洞山覩影颂曰三春好景耐心看不止无人幽谷兰一把柳枝收不得和烟搭在玉阑干示众举马祖日面佛月面佛颂曰君向潇湘我向秦从来化外善为宾铜头铁额分明在却隔千山未易亲开法吼山门人于杭之西湖创留钖奉老X迨康熙戊申五月六日书偈而寂松江长明古碧湛禅师久依福严容充维那一晚容问汝从那里来师曰不从外来容曰将谓汝是门外汉师曰和尚话头也不识容曰看破汝了也师曰却是某甲看破和尚容曰老僧招得杭州龙池紫巖顺禅师江宁人参金粟值容上堂师出便喝容曰乱统底那里来师曰苍天苍天容曰更冤苦在师拂具归众容颔之福州金鸡正闻干禅师上堂劒号巨阙珠称夜光一揑粉碎谁解承当隋氏当时空秘惜下和刖足费商量如今信手拈来看不值分文价怎偿上堂长夏深山风日晴冲帘乳燕呌纷纷闲来瞌睡无思筭一盏浓茶也快人不作佛法会亦非世谛评赵州唿唤未曾惺无事石床松下坐数声渔笛起沙汀上堂有问有答总落程途无问无答那怕烂却古人齩定牙关只到得者里大尽三十日小尽二十九苍鹰举翅泼天飞兔儿只在窠边守上堂千说万说不如一见千参万参不如一悟覩桃花而悟是虗传枕子堕地大妄语太平时节没遮拦凭人歌笑凭人舞当时错怪李将军不易蓝田射石虎高邮干明巢菴定禅师兴化陈氏子出关陞座欲识佛性义当观时节因缘时节若至其理自彰敢问诸人即今是甚么时节莫是昔日掩关今日开关的时节么须知昔日掩普天帀地一时掩今日开普天帀X地一时开掩时初不相着开时亦不相离今昔无异前后一致不妨促百千万亿劫为一刻不减一毫延一刻作百千万亿劫不增一毫只这不减不增如天普葢如地普擎如日普照如风普凉无理不週无事不备无法不圆无机不到出入自由收放自在此犹是建化门头施设未曾动着向上一路所以道向上一路千圣不传学者劳形如猿捉影直饶三世诸佛齐立下风历代祖师退身有分天下老和尚提掇不起山僧今日不惜眉毛八字打开露箇消息去也还委悉么遂拈拄杖卓一卓曰耀古腾今活泼泼大千沙界露全身福严石菴琈禅师崑山杨氏子早岁礼奈奈沛出家志慕禅宗谒径山容参本来面目话一夜开静忽闻钟磬声相接豁然打失话头呈偈曰钟磬声交彻九垓银山铁壁一时开从今更不逢人觅自有佳音到耳来容曰钟磬未鸣时如何师曰大地绝消息容曰鸣后如何师曰回避无门容曰即今又作么生师一喝便出容颔之继席福严上堂净白地上安眠底劒戟林中插脚不入劒戟林中坐卧的净白地上留他不住福严今日若见此二种人来尽与伊就下平高裁长补短令一箇箇教伊平出平入绝彼绝此作箇洒洒衲僧且道二途不涉的到来又作么生正好朝打三千暮打八百何故要见福严门下赏罚分明X平湖法观会禅师参金粟容问鼻孔大头垂意旨如何师曰舌头在口里容曰向上还有事也无师便出一日容指冬瓜问师曰冬瓜直儱侗瓠子曲湾湾当人分上又作么生师曰眉毛八字横容曰不妨道着师珍重归位容颔之福州雪峰白嵩俊禅师春日上堂师以手作拍板势曰沾春晏遇春阴布谷催耕屋角鸣白牛行步无踪迹三界横身卧地行卧地行要收全在鼻头绳风前任运随缘放腾踏毗卢海岳惊海岳惊要惺惺识得东风无面孔千红万紫尽皆春且作么生是无面孔底东风喝一喝上堂拈拄杖横按曰这一句子语大天下莫能载焉复竖起拄杖曰这一句子语小天下莫能破焉又将拄杖左边移向右边曰这一句子三世诸佛历代祖师天下老和尚夜半放乌鸡尚自讨头脑不着况你辈后生瓠子茄子喫现成知甚么碗连卓拄杖上堂盐官死汉赵州无冬瓜叶上弔葫芦搜尽屎肠无法说长伸驴嘴谷孤孤复拍禅床曰谷孤孤便下座孝廉大含居士王谷山阴人参福严容容问如何是汝主人公士曰而今瞒我不得容曰见何道理士曰看破了也容曰以何为验士跳一跳便出容一日与士话宗门中事临了曰者些在居士分上都是涂污士作不然声容曰还要一杓恶水士曰恼杀丹青匠容曰山僧罪过X松江士材居士李中梓参金粟容蓦伸手曰我手何似佛手士曰且收通袖容又伸脚曰我脚何似驴脚士曰不妨疑着容曰人人有箇生缘如何是居士生缘士曰今早喫饭还未饥容曰三关则且置向上还有事也无士拍桌一喝容颔之士着居士分灯录行世嘉兴𨍏轹居士严大参因游双径遇闻谷印示以向上一着苦究千日为期了无所入偶阅法眼指帘公案忽然大悟历参憨山清天隐修雪峤信诸老皆为许可复见天童悟祖悟举杖士拂袖便走悟𢹂杖打赶士转身向悟曰咄哉老僧又来泥里洗土块悟颔之士至西堂寮时破山明为西堂案头有一茘殻狮子士见作怕势明曰不利市进去罢士曰破山狮子不能齩人拂袖便行士至库房见库主晒腐干士拈来便喫库主注目曰元来家里人士以腐干掷面曰劒去久矣士至佛殿上供不拈香礼拜振威一喝维那宣疏士与一拳曰古佛过去久矣便出殿士忽打佛殿鼓三下众僧闹然而至曰是谁打鼓士曰打鼓有甚不是一僧曰各有时候士曰是甚时候僧曰或集众或普茶士便掌曰且道是茶是饭僧无语方丈唤士至问曰为甚打鼓士从东过西知客曰看破了也士从西过东知客无语士曰看破了也悟曰风颠汉参堂去黄海岸司理举昔见石雨石车二老问二石相磕时如何雨曰只可自怡悦不堪X持赠君车曰一碾粉碎士别曰扑破海岸谭扫菴司业问南泉斩猫猫变甚么士曰切莫眼花又问未出母胎度人巳毕又在雪山做甚么士曰莫谤他好又问端师子作姦情是实法不是实法士扣齿三下士隐居数十载阐扬正法高风远播衲子参随不绝于路兴复普明古剎倾家破产头目髓脑委顿其中有所弗惜后竟成禾中一大宝坊至康熙辛亥秋无疾三日前折简相邀道旧十数辈设席中列香花供具士即踞坐不逊谈笑如常无诀别语斋毕振威一喝掀翻几案众错愕起视撼之不动矣时世寿八十二也所着有𨍏轹钻乃辟诸方异见者同语录行世盐官无依道人徐昌治孝廉因听楞严心意豁然遂弃上公车依容自金粟天童径山福严者二十年一日粥次容举三不是话毕竟是箇甚么士曰无位真人容曰如何是无位真人士曰喫粥底不是又问如何是西来意士举如意曰这是如意容曰者不唤如意作么生士曰唤作甚么容拍桌一下士唯唯呈偈曰昔年赠我无依号而今信我乐天真桌头一拍须弥碎万法齐收日用亲容颔之特授拄杖表信士着有祖庭指南二卷行世虞山进士髻珠严栻字子张参福严有年一日容竖起拳头问不得说是不得说非试道一句看士掩耳曰弟子不闻容曰不闻处与世尊拈花是同是别士X亦蓦竖一拳曰迦叶恼他容颔之赣州宝华诺诺行导禅师江南徽州人首参天童悟后依宝华忍得法一日忍陞座师问大凡演唱宗乘一句中须具三元门一元门须具三要如何是一句中具三元门忍曰龙袖拂开全体现师曰如何是一元门具三要忍曰象王行处绝狐踪师曰临济大师灼然犹在忍曰切莫辜负师曰落霞与孤鹜齐飞秋水共长天一色忍曰宾主历然师作礼曰学人礼拜去也忍卓拄杖颔之崇祯甲申春忍命师行脚搜访自宋迄今历代禅师塔记碑铭行实语句备修续传灯录遂游南浙间苦志收罗及归宝华而忍巳辞世四众坚请乃继席焉先是南中兵火师避松陵廷尉叶公绍颙与师同参得法坚请开堂颐浩师上遵忍果熟香飘之记坚不肯允后师避兵遯村报恩贤出拂相授师曰承嗣有在吾不敢也拂袖即行海内丛席皆高之师示寂法嗣俯松穴吾编师语录行世廷尉叶绍颙妙高居士字庆绳法名行承吴江人以进士历官御史巡按东粤过曹溪见六祖塔礼拜次忽发宿因遂知有向上事恨不遇作家无人逼拶后遇宝华忍于白下上堂士问古人道发起勇勐便悟去是否忍曰此犹是对钝汉说底话士不觉失声曰令人无可推诿忍曰居士得恁么伶俐士曰古人见僧便拦胸扭住意旨如何忍曰不见道令人无可推X诿士于言下有省士偕南畿南粤诸当道迎忍重兴曹溪以酬宿愿忍临行有既得入处悟迹难除之嘱士再参忍于宝华忍问如何是你父母未生前面目道道看士曰苦瓠连根苦甜瓜彻底甜忍曰好箇男儿不拨自转特上堂付授僧伽黎一顶勉其归吴请益导公温研末后长养圣胎务俾三十年后宝华儿孙满天下云士受嘱后隐居避世惟事禅悦临终诫期而逝五灯全书卷第七十一五灯全书卷第七十一补遗临济宗南岳下第三十五世随录嘉兴普明石关凌禅师上堂一真不昧句句朝宗万象不殊头头合辙昔德山一日因饭迟托钵下堂饥火所逼雪峰曰钟未鸣鼓未响托钵向甚处去忍俊不禁山低头归方丈理长则就巖头曰未会末后句平地风波山唤巖问曰不肯老僧那将𧎂钓鳖巖头密启其意今日瞒普明不得来日上堂果与寻常不同真个那巖抚掌曰且喜者老汉巳会末后句三头六臂虽然只得三年活满口含霜众禅德山僧如此下语亦能迷却天下人亦能悟却天下人迷悟若能X俱坐断将军拔剑搅龙门冬至上堂天无门地无户九九阳生第一爻数到寒食一百五迷者历劫迷悟者一时悟甜瓜彻蔕甜苦瓜连根苦何事诸方学道人利名两字磨千古一念无生彻本元截断去来寒暑路竖起拄杖曰独有者个不迁移翻转面皮超佛祖师问僧甚么处来僧云福严度夏师云其中事作么生僧曰福严太热此地清凉师曰古人道寒则普天普地寒热则普天普地热为甚么福严热者里凉僧拟议师直打出师同居士随喜士让师前行师曰必须宾主分明士云如何是宾中主师云居士上前去如何是主中宾师云山僧在后来士云还有向上事也无师便掌云众举浮杯凌行婆话毕师曰浮杯把定干坤南泉就中取事赵州杀活临时至使这婆一场卖弄千古传名当时若问山僧尽力道不得底句噼嵴便打婆若拟议即曰苍天中更添怨苦不惟夺婆子机关更坐断南泉赵州一番狼借石门福严绛雪莹禅师解制上堂春水涵虗碧春山叠乱青黄鹂树上一声两声只见东阡西陌田事殷殷惟我衲僧家衣不织食不耕挑箇包包南来北往只是九旬禁足三七推心惟此一事实余二则非真逗到今日乃是解制之辰三唤不回头的直须上马见路一拨便转的何妨十字纵横处处堤边舒绿柳家家门首挂红灯曩摩佛曩摩法曩摩僧但愿今年X蚕麦熟罗目候罗儿添十文祇如古人云有佛处不得住无佛处急走过三千里外逢人且莫错举七九六十三八九七十二铁蛇横古路一马生三寅还委悉么喝一喝曰知也未起剪颇牧用兵最精下座除夕示众地炉无火客囊空雪似杨花落岁穷拾得断麻穿坏衲不知身在寂寥中古人得恁么自在任运随缘所谓一年三百六十日今日是最后一日四千三百二十箇时今日是最后一时三万六千刻今日是最后一刻唯我衲僧家抱一以逍遥惟寂以致诚今日腊月三十日与诸兄弟打算饭钱即今大众将甚么还师良久拈棒打散大众便归方丈僧问念佛底是谁师曰菱角尖似锥曰礼谢和尚师曰你见箇甚么曰菱角尖似锥师拈棒打出颂产难因缘曰武陵溪上锦重重两岸桃花相映红祇识春光生水面谁知别有落花风石门福严巢庵定禅师上堂举本山先老和尚因僧问如何是和尚家风先师曰米少食无盐忽遇客来将何接待先师曰忍饥无暇师曰先师虽则君子固穷争奈寒酸太甚设若有人问山僧如何是福严家风但曰布衣一片饱食三飡忽遇客来如何接待铁钉饭木札羹倘有旁不甘底出来道和尚与么答话大似乞儿暴富不见道知安则荣知足则富争怪得老僧上堂法无定相遇缘即宗道绝方所触处皆通蓦竖拄杖曰且道是法耶是道耶若能于此见得X谛当分明便知拄杖子朝游西天暮归东土𨁝跳上三十三天穿却帝释鼻孔撞入一十八重地狱卓碎狱主顶骨直得横该竖抹北讨南征俄顷之间㘞地一声掣转身来却在山僧手里遂卓一卓曰拈来卓立峰顶划断天云不放高除夕小参腊月大尽三十日一年事向今宵毕更问年穷意若何摩诃般若波罗蜜晚参当阳突露久参未免踌躇掣电提持后学那知端的所以山僧早间在天中山上拾得一条鼈鼻蛇今晚普示大众横按拄杖摩捋作绾蛇势曰全身屈曲从吾弄冷口伤人几箇知遂撺拄杖高声呌蛇来了各各照顾性命悬空一时打散归卧室潭州祝圣三笑密禅师闽之林氏子康熙戊戌春嘱门人伊遵后示微疾十二月朔四日索浴毕将平生所着述入火焚之对众说偈曰老僧久病多烦恼烦恼即是灵锋宝未生巳前无一物不若随风吹散好转身面壁而逝四众哀号如失所生师去住自由氷霜履操罕所及者世寿五十二臈三十四塔存石浦福建漳州三平又度舟禅师本郡人元宵上堂十五元宵节家悬无尽灯三平随例挂普放大光明遂起立舒两手曰会么我见灯明佛本光瑞如此常熟维摩天则琛禅师陞座呈拄杖曰见么卓一卓曰闻么闻见分明逈无遮互直下会得何劳矣上加X尖所以般若以大火聚近则燎却面门丈夫行处截铁斩钉合水和泥那堪持论直须人境俱夺杀活全彰一句截万机寐削到这里九旬禁足鱼投网三月安居鸟入笼生杀尽将蚕作茧透得这三重何妨踏破天关掀翻地轴可与德山临济把手共行其道唱拍相随一句作么生道但愿东风齐着力那愁红叶不分芳问承言者丧滞句者迷不涉二途请师速道师曰阳气发时无硬地问绝断圣凡路事如何师曰养鸡意在五更头明州云溪剑龙志禅师宁波人陈氏子僧问大事未明如丧考妣因甚大事巳明又如丧考妣师曰有利无利不离行市师送客出门僧问三门头石乌龟因甚成年不去师曰千动不如一静解制上堂风𩖼𩖼雨霏霏分明独露全机逢人不得错举解开布袋任汝东西所以道在途中不离家舍不在途中又何须福城东际方见文殊楼阁门开始参慈氏祇如万里无寸草诸人作么生去踏着上头关捩子脚跟不动遍三千辛亥示微疾而逝塔于本寺之左明州大梅空巖坦禅师慈水方氏子小参梅龙无法说诸公逼杀人波涛横海濶遂拈拄杖卓一下曰此作指南针大众唤作指南针却是拄杖子唤作拄杖子又是指南针不得转机不得默去且道毕竟如何蓦喝一喝曰莫教辊落东山石打破海中遮日云复喝一喝拽拄杖便起后于崇教说偈而寂门人迎龛X归大梅塔伴常公之右杭州东莲古风然禅师上堂解语非干舌能言不是声蓦然玄会得更不涉途程端的意甚分明以拄杖摇拽曰无风荷叶动必定有鱼行上堂即心即佛循途守辙非心非佛眼中搅屑不是心不是佛不是物木落高山空突兀南泉马祖没来由无端特地空饶舌纵使分明道德亲也似钵盂重着杷错错错报诸人休卜度风消云障碧天秋万里长空飞一鹗师于康熙庚午八月二十八辰刻示寂茶毗获舍利无数塔于寺后凝云峰下寿七十六腊四十六有语录及正续灯行世嘉禾东禅逵夫明禅师楚汉川杨氏子主东禅陞座大统纲宗本无言说才拟形言虗空钉橛建立法幢随时施设三春渐暖孟夏薄热燕语梁间莺啼柳陌尽把天机一时洩漏伶俐底一闻千悟懵懂底茫然未瞥唯有殿前露柱子笑我多饶舌且道阿谁证明问取街头李大伯喝一喝示众上不见天下不见地夜不见月昼不见日无孔铁鎚当面掷上是天下是地夜是月昼是日斗里鰕儿跳不出三更踏着个盲龟捉来元是南山鼈康熈甲辰冬嘱付后事微笑坐脱火浴得舍利二十颗阅世五十五坐夏二十九塔于武塘东林之小筑当湖思禅尼法净皓禅师姓孙父为水部临鹉公母梦西域异僧投宿而生师丱岁奇颕喜读父书长则X佐父出主芜关税政于归未几知世相匪坚乃请薙发父许之遂投径山费隐容披缁登具苦心力究发明大事受以记莂高蹈林间不羣若辈一日众请陞座师举德山凡见僧入门便棒话遂颂曰当机截断圣凡情掌上孤光若日明纵使铜头铁额汉也须一棒一条痕五灯全书X卍XXX五灯全书卷第七十二京都圣感禅寺住持僧编辑京都古华严寺住持僧较阅进呈临济宗南岳下三十五世随录吉州青原净居眉菴秀禅师金陵夏氏子弱岁投宝光寺出家首谒天童后参金粟乘一见针芥相投遂获付嘱迨乘顺世四众请师继席师坚辞不允潜过江西抵百丈后结茅沙溪缁素向化请主青原上堂举当山第一代思禅师因学人问如何是佛法大意答曰庐陵米作么价天童悟师翁颂曰青原老喫庐陵饭米价由来仍不知端的看他何大意莫教辜负两茎眉师曰思禅师畵蛇添足密师翁雪上加霜今日不肖知恩报恩亦有一颂乃曰庐陵米作么价珍X重禅徒谩揣摩但得心心无系缚斗金日费不为多卓拄杖僧参才展坐具师便以拄杖挑坐具于一边僧即收坐具来师身傍立师顾僧曰是何意旨曰请和尚道师便打曰遮也不消得师曰你道落在甚么处僧便喝师曰犹嫌少在僧礼拜师复打师进院甫旬日司理胡公游山责其不以世礼相接遂下庐陵狱事白师辞他往众檀越坚请回山上堂僧问既是大善知识为甚么王难临身不能解脱师曰何处不风流曰当恁么时如何师曰通身庆快曰祇如头正尾正又作么生师曰重把少林无孔笛等闲吹过汨罗汀乃复举二祖可大师为辩和讲僧所谮罹难于有司因缘毕师曰翟知县虽有杀人刀且无活人劒可大师祇解恁么去不解恁么来俱为未了公案谁知千百年后有不肖远孙为其了却何为如斯今日胡司理有杀人刀亦有活人劒新青原解恁么去亦解恁么来敢问大众古人恁么山僧不恁么山僧恁么古人不恁么且道还有优劣也无具眼者试辨别看康熙癸卯正月十八日师示微疾至第七日趺坐而化塔全身于龙须山法堂之后门人编师语录十二卷行世伏狮尼祇园刚禅师嘉兴胡氏女幼有至性好禅静父母不听所愿归于常氏未期而寡茹素奉佛誓欲了生死首参悟祖时未脱白悟以郑三孃目之嗣即薙染受具哀求开示痛切追究久无入头复参金粟X乘乘令参本来面目不得透脱深加逼拶至呕血数升不辍一日剃头下单豁然开悟机锋迅捷乘授以如意祖衣而记莂焉闭关胡菴九年应住梅溪伏狮院首辟禅堂创立榘矱森严峻绝法席俨然上堂提金刚正眼向向上宗乘喝一喝曰向山僧一喝下透脱得去释迦弥勒拱手归降顿契诸佛心宗永证金刚固体便能于一毫端现宝王剎坐微尘里转大法轮施机发用导利众生可谓成就慧身不由他悟上堂临济相传直指禅才加点缀便廉纤会中若有僊陀客何用山僧更指鞭竖拂子曰还会么果能直下承当去一会灵山尚俨然除夕示众腊月三十日古德喻人生死交会之际不可不审须要安思危乐思苦趂此无事之时把话头顿在面前昼夜挨拶当发上志以悟为则豁然开朗不枉出家之念莫贪热闹昔懒瓒和尚唐太宗钦其名遣中使入山请之诏书三降始起拨火捉煨芋寒涕交颐曾不之顾天使笑曰请和尚拭寒涕瓒曰那有工夫与俗人拭涕耶使回奏帝帝益加钦敬看他古人如是履践名利不干怀自然日用合道大众还会么啼得血流无用处不如缄口度残年顺治甲午八月师示微疾其徒强进以药师拒曰老僧世缘巳尽秋残去矣九月二十六夜索浴更衣说偈而逝奉全身塔于伏狮之左世寿五十有八僧腊二十有三宜兴龙池永泰模禅师小参当阳有路佛祖共知觌X面相呈见闻不隔明明绝覆藏历历无向背只贵英灵汉等闲踏着便解翻身打开无尽宝藏运出自己家珍回视鲁祖面壁石巩架箭俱胝竖指雪峰辊毬何异腊月莲花炎天片雪山僧恁么举扬众中还有能荐者么自是不归归便得五湖烟景有谁争荆谿大芦铁关能禅师闽之清流赵氏子禀性孤洁尤喜静坐十四岁辞父母往清凉出家年十六潜出直抵润州焦山求挂搭偶听讲华严钞至普贤三昧品十方诸佛被普贤一毛孔摄尽顿起疑情越半载适秋月明朗经行至海不扬波亭独自倚栏闻潮声泻落疑情豁然既而徧参诸方后谒龙池微水乳契合受记莂焉出住荆溪大芦示众打破向上关直超诸佛祖万法尽融通全机贯今古放出岑大虫咬杀玄沙虎堪笑当年李将军石头枉用千钧弩示众大芦有箇现成公案急欲举似诸上座唯恐信不及且道如何是现成公案待门前案山子点头方与你道破示众竖拂子顾视左右曰诸仁者还体悉得么一僧便喝师曰饶汝千喝万喝总没交涉毕竟作么体悉各自着精彩掷拂子下座晚参问如何是一喝如金刚王宝劒师曰谁敢犯锋芒曰如何是一喝如踞地师子师曰百兽尽潜踪曰如何是一喝如探竿影草师曰巳知你深浅曰如何是一喝不作一喝用师展两手曰会么曰四喝巳蒙师指示向上一着事如何师曰脑后摸取乃曰当阳拈出一星儿X銕眼铜睛也𥉌眵伶俐衲僧亲瞥地不须额上更栽眉竖拂子曰若唤者箇作拂子头上安头若不唤作拂子却是离波求水还有荐得底么直饶荐得也落第二月参示众卓拄杖曰诸兄弟还识得大芦拄杖么若也识得许伊具超方眼如其未然被拄杖子穿却鼻孔上堂今朝腊月二十八凛凛寒风兼地刮千山万山雪成堆溪南溪北冰欲豁峰前石笋暗抽条墻角老梅香可捋故园春信叠陇头还旌未见依期軷可怜浪迹混风尘蹩󳰵途中空轇轕大众祇如撒手还家底又且如何凤楼不宿桃源客夜半穿靴入市廛晚参山悠悠水悠悠大地干坤祇一沤百千诸佛居何国崔颢曾题黄鹤楼问达磨面壁即不问神光断臂事如何师曰不是苦心人不知曰如何是苦心人师曰立雪齐腰问鸿蒙未判时如何师曰乌龟水底深藏六曰不会师曰不会最亲切问父母未生前那箇是某甲本来面目师曰未问话巳前领会去问硝磺船上失火如何救得师以拄杖擉曰速退速退问大事未明如丧考妣大事巳明为甚么亦如丧考妣师曰万里一条铁师渡江僧问如何是江上境师曰无数轻舟横两岸金山卓出海门头曰如何是境中人师曰祇将一拳石打破江心碧曰忽遭恶风覆却船时如何师曰浸杀阇黎曰风恬浪静又作么生师曰水深龙睡稳云静鹤飞高问那里是赵州勘破婆子处师曰话堕也不X知问德山云我宗无语句亦无一法与人且道还尽善也未师曰一字入公门九牛拽不出问打破虗空时如何师曰拾将一片来看僧拟对师拦腮便掌问家贼难防时如何师曰照顾背后底僧拟进语师便打荆溪宝山古帆楫禅师上堂适才结制巳经八日汝等诸人本分事作么生山僧今日不妨为诸人解黏去缚拔楔抽钉蓦拈拄杖曰拄杖子吞却山河大地明暗色空于中四圣六凡森罗万象悉皆绝迹了也且道无边身菩萨向甚么处回避掷下拄杖曰看看上堂行棒行喝坑陷平人说心说性埋没自己及乎辊毬打皷面壁竖指不但辱宗风抑且穷鼫技宝山恁么告报幸无人会若有人会性命落在渠手里拍禅床示众说时默默时说箇里从来无间歇衲僧气宇越常流万里都卢一条銕野狐窟宅尽掀翻阐提魔外俱殄灭扫得干坤荡荡然无位真人面门出喝一喝僧参师曰何处来曰湖州师曰不涉途程道一句看曰水涨船高泥多佛大师曰犹涉途程在曰老老大大作者箇语话师便打问古帆未挂时如何师曰截断众流曰挂后如何师曰冲破云山千万重曰挂与不挂时如何师曰舌头不出口问如何是祖师西来意师曰步步向东行曰不会师曰凄凄暗渡江问铜头銕额底到来和尚如何接师曰汝不是其人曰不得压良为贱师曰争怪得山僧X僧拟议师便打准安慈云佛可式禅师溧阳陈氏子僧问蜜蜂採花为甚不採灯花师曰无他栖泊处伽蓝回禄便问既是护法神为甚自身难保师曰为众竭力祸出私门僧扣门师问是谁曰某甲师曰道得即开门僧敲三下师即开门僧拟入师便推出掩却门问丹霞烧木佛为甚院主眉须堕落师曰冷灰里火发僧参问和尚万福师曰喫得疴得令僧搥背师问借手行拳时如何曰下下打着师曰也须知轻重曰从来不借他人力为甚借手行拳师曰老僧使得惯吴江海云介为舟禅师楚之沔阳赵氏子上堂有佛处不得住菜花开遍处处黄金布地无佛处急走过林木森阴村村烟柳垂丝好光景大家看浪涌桃花三月三平地一声烧瓦去峥嵘头角绝遮拦且道海云队里如何变化良久曰谩跨三级禹门浪密移一步看龙飞师问僧九峰不肯首座过在甚么处僧曰一人传虗万人传实师曰你那里得这消息来曰谩得阿谁师曰走杀阇黎康熈庚戌四月初九日示寂塔于松陵接待寺后广陵圣隆大敏憬禅师上堂问南泉道化辉今古斩猫正令意如何师曰一怒安天下曰赵州戴草鞋出去又作么生师曰承命疾如风曰父子不传微妙诀腥风徧界少人知师曰脑后添一镞乃曰南泉咤叱X风云摧奔山岳直使狼烟息静孤鼠潜踪赖得赵州倾心承旨喜起赓歌争奈当时推毂寡俦迄今筑坛绝响谬认草木听惊风鹤䖍刀高举令德罕逢还知伊父子落处么二九峰峦雷火迅三千剎海电光飞上堂锥地浑无独露恒沙丝毫不挂全彰妙相良以徧界光腾祇是不容拟议通身显现须知莫可思惟若谓有宾有主额上添眉更云无学无为空中鸟迹喝一喝僧入见师问近日功夫如何曰今日天寒师曰山门头金刚为甚通身汗出僧拟议师曰不消一拶僧参师曰近从甚处来曰金陵师曰金陵有箇聚宝门还将得宝来么僧喝师曰瓦砾不劳拈出问明明在目前欲寻寻不见师搊住曰寻箇甚么僧罔措师掌曰骑牛覔牛问牛头未见四祖为甚百鸟衔花师曰豪门多侠客曰见后为甚不复衔花师曰破屋少人栖金陵万松响谷彻禅师楚涢川黄氏子儿时凡见像必礼敬一日忽忆我此姓名从何得有朝夕觅之无处着落志切空门年二十三礼本邑佛肩剃染南询首参天童才作礼便问生从何来悟曰我正要问你死从何去师茫然悟噼头便棒自此工夫紧切疑情难释偶闻梆响身心顿豁上方丈通所入悟问你见箇甚么道理师作敲梆势悟打曰还闻么师曰老老大大犹作这箇语话便出悟颔之后徧历丛社辅弼诸方最久末上龙池机契受嘱出住金陵万松上X堂祖道恢弘没量人葢天葢地展胸襟祇凭玉线金鍼手拨转如来正法轮所以道欲明格外事须是格外人若是格外人自不妨拈一茎草建丈六金身翦荆棘林为琼楼玉殿悲智难穷虽具如是手眼及至到山僧拄杖头边因甚却道不得一句子者何也为伊向千圣顶𩕳上着倒万机不到处安排只如随流得妙遇缘即宗提人天正令埽魔外邪风底人毕竟又向甚么处行履挥拂子曰不离闹市红尘里常在尧天日月旁上堂疎林脱尽赤条条独羡长松透碧霄欲识威音前面目全彰物表露孤标其中生灭凭谁立就里风光最廓寥没些子更丰饶遍界冰轮水面高等闲涌出扶桑日大冶红炉片雪消上堂少林歌一曲露柱懒开口古佛露家风灯笼沿壁走雪峰惯辊毬禾山解打鼓三草及二木普润一法雨僧请益万法归一话师曰山僧不听得汝试再举看僧复举元话师曰又岂止落七落八耶僧罔措师连棒约退择菜次师拈起菜叶问僧曰你道这一茎从何处得来僧亦举起菜叶师复拨乱菜曰且道者黄菜叶又归甚么处僧无对师曰赤土涂牛嬭问如何是清净法身师曰叶埽堆头曰如何是圆满报身师曰赵州东院西曰如何是千百亿化身师曰山僧拳打脚踢过多少僧沈吟师便打师于康熈癸丑仲冬示微疾不数日忽传大众齐诣方丈问曰今日是何日答曰是十八师起趺坐良久曰吾当行X矣时大众礼拜求偈师便书曰老僧今年六十八恰遇今朝是十八我今去住本逍遥叨嗒众复求开示师叱曰生平恶辣名播临末稍头何须安杷遂掷笔而逝寿六十八腊四十五语录十卷行世塔于本山之右隅京都蓟州盘山大博干禅师蜀之达州胡氏子年十三薙染本州西圣寺诵习未晓佛意每怀愤懑二十决志参方泛瞿塘渡汉水首参金粟悟便问如何是父母未生前本来面目悟噼头一棒曰道甚么师拟进语悟又一棒曰参堂去师当下便觉轻安遂乞居座下刻意提持后悟应天童请师复参石车乘一日问曰不是心不是佛不是物是箇甚么乘默然师便礼拜乘震威一喝曰汝拟向山僧良久处会那师从此脱落乘示寂复徧谒名宿既而北游圆具戒于愍忠顷之又南询谒龙池微微问如何是你父母未生前本来面目师便喝微曰问你本来面目胡喝乱喝作么师连喝两喝微曰看这瞎汉犹强作主宰在直打出门外师自是将从前珍惜一时放下顿觉通身庆快与微机缘相惬师资道合至顺治壬辰秋受记莂即辞北行乙未开法于天津地藏如来两院继住雄县崇宁杨村报成𣵠州普度良乡十方津门般若滦州万善西山潭柘都城法通慈寿放生池末应和硕亲王请住弘善凡三年遂退休盘山之古中盘上堂分皂白于石火之中剖锱铢于闪电之际且X道得何三昧蓦喝一喝曰切忌妄通消息上堂师拍桌一下大众齐顾视师展两手示之便下座上堂棒下顿绝商量喝中毫无渗漏若向箇里承当管取推门入臼上堂如来净妙身穷劫不能量示与众家知虗空无二状上堂鱼行水浊鸟飞毛落若是僊陀客隔墻见角便知是牛决不向矢上加尖泥中洗土上堂通身是眼鉴不到通身是耳闻不到通身是舌说不到通身是心忆不到野木廋时秋潦退白云断处旧山青结夏上堂夏月炎天似火开炉不用添柴只待烟沉火寂通身觌露如来且道是谁证据震威一喝上堂动则乖宗静则失旨掀翻动静苏噜㗭哩今古历然常坦坦了无南北与东西上堂眉不离眼舌不离口道不离人切忌外走乞儿夸一钱富者不知有上堂放开一线草木增光把住一丝干坤失色咄咄咄含元殿中无二主上堂生从何来要会来处么喝一喝曰此处不可错会死从何去要知去处么喝一喝曰此处不可承当何故逢人且说三分话未可全抛一片心上堂诸佛本源衲僧巴鼻遍界不藏无处可觅其显也露柱灯笼山门佛殿笑杀西山煤黑子其隐也青天白日鸢飞鱼跃驱驰东土马簸箕不隐不显又如何甜瓜彻蒂甜苦瓜连根苦上堂空中钉橛须是其人浪里擒龙还他作者且道谁是作者苏州有常州有一任面南看北斗僧问如何是本来面目师喝曰如是X如是师曰不是不是僧拜师便打一僧喊入方丈曰水穷山尽时如何师直打出又喊到西堂处如是问堂亦打出复喊入方丈师仍打出闭却门僧有省和硕亲王问参禅的人悟后甚么道理师曰步步踏实地曰未悟的人还有分也无师曰谁家灶里火无烟官人问谁家语录尽是前人糟粕如何是自己手眼师举脚曰向这里道一句看官人拟议师曰只这脚尖犹不奈何更问甚手眼屠牛人问弟子终日宰牛如何是了师曰何不自宰曰自己作么生宰师曰举刀非手谁是杀者曰弟子不会师曰自心本无因妄有心若能离心即是自杀屠当下折屠具忏悔长斋颂丹霞烧木佛曰木佛取来烧舍利须眉堕落铁成金是非一入旁人耳洗到驴年也不清颂婆子烧菴曰寒巖枯木犹堪羡放火烧菴再验伊最是此僧低首去明明陷虎不施机康熈癸丑八月朔示微疾手书别法门昆季初十日聚诸徒众嘱付后事毕说偈辞世有江南江北风云遍老鹤还源万事休之句日将晡安然而逝世寿七十二僧腊五十九阇维获舍利如小豆而圆润者约百余颗他如菽米者不计其数塔于寺之东南隅紫葢峰下无钖南禅古镜符禅师上堂禅禅仰之弥高钻之弥坚思之卜度十万八千达磨不来东土二祖不往西天是处池中有月谁家灶里无烟然虽如此不是一X番寒彻骨争得梅花雪里妍腊八上堂腊八逢三九终日雨淋头明星不出现何处卖风流白云曦崑玉禅师僧问大悲千手眼那箇是正眼师曰瞎曰某甲即不然师曰你试道看曰瞎师曰是则是祗是无宾主曰如何得宾主师便打示众举临济会下二禅客同学相问颂曰鸳鸯一对游深浦搅乱残荷水逆流饿眼渔翁随浪觅钓竿徒自下汀洲嘉兴如如古鑑彰禅师上堂举幻祖因僧问如何是西来意祖曰屋北鹿独宿溪西鸡齐啼师颂曰屋北鹿溪西鸡浩浩金风玉露垂莫认定盘星子好当人须豁两行眉平湖涌卍断疑果禅师辞世偈曰船子高蹈继有性空我今委蜕近海之东阿呵呵铁牛撞倒须弥山箇段风光今古同师预定逝期趺坐水中化去荆溪紫云报恩显德大木训禅师江都季氏子久历讲肆后参博山来宝华忍古南门机契龙池微受记莂焉上堂举简堂机赴圆通请上堂云圆通不开生药舖单单祇卖死猫头不知那箇无思算喫着通身冷汗流师曰圆通老汉可谓谦光顺物枉直兼美美则美矣善则未善显德不开生药舖不卖死猫头终日鼾鼾地从教得自由祇如山僧恁么道与圆通相去多少云开古道家声远月转青山格外新宁国麻姑天如大歇芳禅师通州人结制示众拈竹X篦曰杀人刀活人劒觌面拈来人不见今朝分付与诸人从教噼破虗空面解制晚参无位真人没面目欢则笑兮悲则哭去来不涉绝遮拦一任东西与南北参扬州善庆化中庆禅师真州俞氏子十六岁脱白卒通教观后得法龙池住静金陵栖贤坚不出山元夜小参若论此事如一灯燃于百千灯冥者皆明直得辉天鑑地光耀莫伦不见僧问古德如何是祖师西来意德曰六箇灯笼一齐明僧曰恁么则葢天葢地去也德曰若是狮子儿不向那边讨即今有问山僧如何是祖师西来意便噼头一棒使伊直下知归免得在灯笼影里栖泊镇江汝山万寿瑞明震禅师解七示众布袋结头今日开放出无毛鉄鹞来撞破虗空浑不顾横三竖四绝安排龙池素严渊禅师晚参举五祖演曰四五百担麦二三千硕稻好箇休粮方耆婆不得妙千巖长曰米不蓄一粒菜不种一茎任意往来者喫得饱膨脝师曰二老祖一人富而太悭一人贫而太奢禹门即不然有米可作饭无米便煑粥丰俭只随时钵盂好洗浴粒米能咬破永劫充饥腹大众每日赴堂还有咬破粒米者么众默然师曰箇箇都是饱餐便归方丈晚参举云门干矢橛洞山麻三觔公案师颂曰云门矢橛洞山麻绞索浇蔬用着他识得其中奇特处长X来茄子大如瓜晚参杨柳垂垂而绿桃花烂熳而开灵云剌瞎眼睛玄沙却云未彻且道在诸兄弟分中又作么话会众默然师曰莫被眼睛瞒却上堂黄叶飘金青山露玉祖意全彰阿谁会得沧洲师子喫一鞭陜府铁牛汗流出蓦然撞倒须弥峰一言勘破维摩诘卓拄杖下座南岳尼季总彻禅师湖广衡州刘氏女父梦老僧索住处许之母怀脤十有二月既而胎鸣者三生时有白光烛室众皆谓奇幼不茹荤稍长好阅儒书佛经痛念生死厌处尘凡一日读绿萝际所集南岳禅灯录即往见求开示际痛切究竟顿发疑情苦参四十九昼夜不倦忽然呆去三四时不见有身心器界偶闻雷迅如在罗网中跳出相似银山铁壁一时粉碎即上南岳求证并恳薙染受具杜绝俗眷住静别峰际示寂后庐墓三週即拽杖南游徧历祖剎继谒龙池微机契即记莂焉出住姑苏慧灯兴化普度橘矛隹李国福当湖善护等处浴佛日上堂曾闻石女产麒麟添得婴孩气象新金锁玉关浑不住万机头上鼓烟尘当时尽道难相委今日方知不是心大众且道不是那箇心卓拄杖曰不得云门施好手几乎错认定盘星上堂故国清贫巳有年白头知命顺生缘眉毛仍在眼睛上鼻孔撩天不着穿昨夜山门骑露柱东西南北走不住不知何事太忙生尽被秋光牵引去惟有青青栢与松万年千载色如是上堂士X问师五十以前事若何师卓拄杖曰者箇是拄杖子曰五十以后又如何师复卓拄杖曰者箇不唤作拄杖子曰正当今日花雨满筵香云盈座未审还有为人处也无师曰分身两处看乃曰干坤尽是黄金国无限平人不肯休休拟议莫凝眸云自高飞水自流要知一句难藏处黄鹤楼前鹦鹉洲上堂生缘衡岳几经秋坐断孤峰天外游一句了然超百亿饥餐渴饮更何求且道见箇甚么道理得恁么自在钵盂口向天大虫原是虎上堂问慧日高悬千山并秀满目英贤谁是作者师曰独你是钝汉曰师子窟中无异兽师曰汝试𨁝跳看问大悲千手眼那箇是正眼师曰千圣覰不到曰通身全现摩尼宝徧界辉腾徧界香师曰又恁么去也乃曰无尾大虫难近傍近前便也伤人命除非自解据虎头自然头正尾亦正黑漆钵盂添箇柄师至圆明寺上堂问如何是夺人不夺境师曰一自当年折凤凰至今鱼雁两茫茫如何是夺境不夺人师曰虽然未得黄金印及第还他折桂郎如何是人境两俱夺师曰夜半晓星归宿梦潇湘夜雨断愁膓如何是人境俱不夺师曰摘诗漫写圆明寺高挂云帆遶像张乃曰禹门堂上传得钵囊圆明寺里高提鈯斧头头玉振金声处处龙飞凤舞辊甚雪峰毬打甚禾山鼓葛藤千七俱拈却明明一句超今古到这里噼开潭底月流出少林髓大众还见少林髓么卓拄杖曰倒卓横拈无别路迅雷X奔电绝誵譌师至当湖善护菴上堂问敲石烧丹一老颠等闲拾得火中莲特祈和尚通消息要使人人达本源师曰三十棒寄打汝师曰同道方知师曰北人饮乳反怪良医问古德不出方丈如何庄上喫油糍师曰私通车马曰忽见庄主聻师曰好箇消息曰水晶帘动微风起满架蔷薇一院香师曰有甚交涉问兴化打维那意旨如何师曰瞎却人眼睛曰次日罚钻饭出堂又作么生师曰前箭犹轻后箭深乃曰秋露垂秋风吹秋云冉冉秋草离离月落寒潭静山空木叶飞吾无隐乎尔通方作者知大众还知么若也知得推倒报本塔椎碎弄珠楼一任横行海内独步大千其或未然眨上眉毛劒去久矣解制上堂士问和尚今日上堂也是无风起浪某甲到此巳是拖泥带水出格一句请师道取师便打士翻觔斗而出师曰弄精魂汉乃曰全提正令入摩竭大地眉毛共撕结等闲便度九十朝冰壶巳泮春风发铁壁银山俱靠倒笑杀铜头与铁额波斯搅得海岳浑金毛狮子走深泽神驹万里谩追风眨得眼来天地隔以拂子画曰一处最亲千机莫测众禅客瞥不瞥处处绿杨春正好自是不归归便得慈谿灵峰达变显权禅师江西丰城王氏子首参天童悟后依山翁忞分座说法出住五磊晚参灵峰寺里开炉炭墼家常尽有更赖现前兄弟竭力同心出手轻轻拨动火柴头烈焰亘天射牛斗冷灰荳爆X忽雷轰丛林尽作狮子吼断送生蛇化活龙差排古佛离窠臼无宾主句火炉头笑他赵老扬家丑后来雪巖钦曰不冷不热炉鞴半真半假金鍮铸作瓶盘钗钏却成品字柴头且道与赵州无宾主话相去多少若向这里缁素得出二大老性命在诸人手里若缁素不出诸人性命在山僧手里卓杖曰还委悉么莫向白云深处坐好看千嶂起风雷请藏入山上堂举僧问东山演祖曰一代时教是箇切脚且道切那箇字祖曰钵罗孃曰学人祇问一字如何却答许多祖曰七字八字师曰大小演祖与么答话毕竟正文未曾道着敢问现前兄弟且道如何是正文良久曰孔门弟子无人识碧眼胡僧笑点头至节小参滴水滴冻止泺困鱼难转动成块成团水晶宫里玉龙蟠十八紧俏风头硬一片冰湖彻骨寒无影树头霜色白不萌枝上雪花攒翻忆少林冷坐分明特地无端赚得神光断臂觅心无处心安于斯荐得一了百当于斯不荐千难万难亟须勇勐精进朝夕废寝忘餐拶到水穷山尽处虗空粉碎髑髅干大似阳回大地春满林峦和风浩荡干坤阔佛日高悬法界宽复举僧问洞山寒暑到来如何𢌞避山曰何不向无寒暑处廻避曰如何是无寒暑处山曰寒时寒杀阇黎热时热杀阇黎师曰洞山古佛善赴来机犹欠悟在何故聻不应话作两橛若人检点得出许你具一只眼师示寂书辞世偈曰五十二年如一梦X就里全机无别共真人无位无生灭梅梢月上清风动临行句子少人知八面玲珑无罅缝咄哉四海众高流莫弄虗头休打闹若是无依过度人出生入死能珍重有权有实有照有用八面车轮空里转焦砖打着连底冻掷笔端坐而逝塔于本山五磊拙崖怀禅师海盐严氏子十一投宁海寺出家二十六上天童完具一日因挑柴蓦触悬崖有省即上方丈适有僧问如何是父母未生前面目悟大笑师闻豁然便出悟顾旁僧曰他日此子必能壮吾门墻也后果于五磊得法示众谷雨前清明后百花烂熳浑如绣风流年少倒金樽声色关头谁能透僧问掀翻海岳求知己即今海岳掀翻因甚知己又无消息师曰碧眼胡僧笑点头问溪山各异云月一般为甚文殊于福城东际令童子南询师曰脚不离地走师继席五磊二十七载迨康熈乙卯将示寂前命海朝首座嗣先住持达变权公继主院事泐潭宝峰山子玉禅师上堂三尺地炉一堆勐𦦨燎却佛祖面门锻尽衲僧命脉好箇十成钻子不知何人拾得咄大丈夫汉未举先知蚤是不堪入作恁么说话未梦见在阿呵呵好大哥若是你洒洒落落不妨我哆哆和和神歌社舞自成曲拍手其间唱哩啰托钵上堂问大家出只手扶起破沙盆只如德山托钵意旨如何师曰垂丝千尺意在深潭曰雪峯道X钟未鸣鼓未响托钵向甚么处去德山低头归方丈又且如何师曰夜静水寒鱼不饵满船载得月明归曰雪峯举似巖头头曰堂头老汉未会末后句又作么生师曰一客却烦二主曰巖头密启其意如何师曰徧地是刀鎗曰德山来日上堂果与寻常不同巖头于僧堂前抚掌云且喜堂头老汉会得末后句虽然如是只得三年活时如何师曰虎头虎尾一时收僧礼拜曰和盘托出无少剩当阳一曲有谁知师曰阇黎亦不得草草问宾头卢尊者与五百圣者每日同赴四天下供无有不到者如何是和尚普应的事师曰一日钵盂两度溼乃曰霜冷风寒腊正干鑪头火煖不成眠和云放鹤前山去带雪骑牛入市廛佛手频将开正眼生缘时展利人权归来坐对珠峰下一夜梅花月在天上堂一切处葢覆不得一切处染污不得却向一切处着差别衣现异方便蓦拈拄杖曰搂出你心肝五脏换却你孃生眼睛东涌西没南涌北没中涌边没边涌中没还有向者里卒地断暴地折者么如无头顶三尺天脚踏一方地身如椰子大不闻佛授记上堂放下屠刀千佛一数善来比丘成佛子住是水皆归海无山不仰宗蓦拈拄杖曰过去诸佛亦如是未来诸佛亦如是现在诸佛亦如是遂掷下曰如是如是喝一喝下座上堂钟楼上念赞床脚下种菜敢道释迦文不知此三昧达磨空面壁老卢常蹋碓三千七百葛藤桩狼籍春风恣X隐晦看看古岸何人把钓竿上堂霜冷菊残十月天犊牛队队到林泉一齐趂入红炉内烈焰烧空痛着鞭山中水草幸然足一任和云饱食眠但得胸中无剩法管教齐贺太平年上堂过去的现在用得着现在的未来用得着未来的不可说劫中用得着用得着醍醐与毒药一手擡一手搦海坛马子似驴大巴蛇吞象三年觉咄咄上堂勐𦦨炉中踢翻海月藕丝窍里竖透干坤建法幢于蟭螟眼睫之上发生机于春风百草头边有如是威德具如是妙用有佛处锦上铺花无佛处𦦨里生冰杨花落尽杏花红开徧园林二月中晚参睦州担版赵州喫茶不是债主便是冤家同门出入成违背又复重添眼里沙喝一喝便起舒州龙门天岳本昼禅师湖广黄州萧氏子久侍山翁忞投机得法始住舒州龙门海会次迁武林龙泉清流两住越州平阳上堂面门上摸着鼻孔底欢笑无端钵盂边失却匙箸底烦懑增剧二人同到衲僧门下且到那箇是主那箇是宾蓦竖拂子曰换却时人眼里睛上堂日日日东出日日日西落一箇臰胡狲尾上生三角阿呵呵不得达磨大师走来东土洎合有理也无雪处虽然只如僧问离四句绝百非古人为什么却道头痛卓拄杖曰势至观音犹作梦上堂问昨日龙门今朝海会意旨如何师以拄杖就地一画曰如何是白云境师曰白云不白曰如X何是境中人师曰上树骑驴问如何是不动尊师高声曰山僧昨日始离龙门僧拟议师便喝僧礼拜师乃横按拄杖曰直得宝劒未离欧冶杀活同时古镜未挂高台妍𡟎并照向此尚是将蠡测海傍岸泊船何况齿牙余慧露布葛藤畵虎成狸一场笑柄如今若是箇汉向万仞巖前扑得下百尺竿头举得步自然入林不动草入鸟不乱行闲坐困眠粥足饭足所以窥鞭影即飞去望招手便横趋事是恁么事人须恁么人要穷千圣不传底机轮切忌只向意根下卜度喝一喝下座上堂磨鞭得劒磨杵得针赵州勘破婆子沩山踢倒净瓶汝等但能如临深渊如履薄冰千钧非重鸿毛非轻自然不受一切人谩自然十二时中穿衣喫饭悉无虗弃底事虽然如是犹未踏着向上一窍在且作么生是向上一窍青虫坠地长丝断黑蚁沿堦碎壤新上堂愈远愈近愈亲愈疎虽然邨朴却也风流西天佛世弟子并无一人得道即今现前大众无固无必或去或留人人胜他老卢只是白云这里有箇中心树子少人识得在若识得许你是箇鉄眼铜睛汉若识未得孔子曰道之不行也我知之矣知者过之愚者不及也喝一喝复说偈曰一度春光事可嘉竿头进步莫周遮太湖城里元宵节灯似河阳满县花小参老胡门下法久成弊理事偏枯是非倒置大胆不畏雷霆小胆见噎废食畵蛇定要畵足指实何曾诣实法门如此乖张遂令X艰危日至山僧今晚入院之初聊与诸贤片时集聚不可闻此誵譌便自妄生疑议努力大家向前头头如箭中的吾道三十年大行要借诸人鼻孔出气喝一喝上堂或谓山僧耳輭诚有之乎曰有之也有者来问冬瓜可以作甑山僧答曰可作甑也冬瓜作甑且属天然但办肯心作之何咎其人礼拜而退又有者来问冬瓜不可以作甑山僧答曰冬瓜安可以作甑哉用以作甑其事必败作甑不可也其人亦礼拜而退召大众山僧与么答话意在于何为复是耳輭耶别有道理耶良久乃笑曰冬瓜作甑问答不定山僧耳輭大众口硬拟议思量丧却性命上堂你诸人要知寒泉不曾教你不知你诸人要会寒泉不曾教你不会既知也既会也见山决定是山见水决定是水只如空手把锄头步行骑水牛毕竟明什么边事西天斩头截臂这里自领出去上堂如人喫饭倩人把筯你道还得饱么如今禅和子亦复如是所在亲依知识知识与他餧咸餧淡餧苦餧辣餧精餧粗餧冷餧热餧到日久月深依前只成一箇空肚皮去欲得饱须是当人亲解把筯始得大众祇如亲解把筯一句毕竟作么生商量良久曰不可教坏人家男女去也便下座僧问拨草瞻风祇图见性未审学人即今性在什么处师曰屋角水车鸣聒聒问如何是第一句师曰宝劒逼人寒僧便喝师曰斩草蛇头落问父母未生前请师通箇消息师曰春X无三日晴僧礼拜师叱曰随声逐色汉一僧礼拜起求开示师便转身面壁而立僧无语颂六祖风旛曰入暮微云河汉游雁声惊起一天秋树高千尺西风急眨眼红黄逐水流颂德山托钵曰神仙秘诀非为贵父子同条岂是亲待得灵丹成九转不知巳作白头人五灯全书卷第七十二五灯全书卷第七十二补遗临济宗南岳下第三十五世随录宜兴龙池介石登禅师上堂天寒人亦寒竹柏报平安滴水不滴冻虗空剜窟竉庭际覔心何太赊衲衣下事谁为遮野火烧山不见顶石人犹自驭牛车且道石人驭车还是向上向下聻不见道下坡不走快便难逢上堂心净如水圣化如月一影落千波高低共澄彻虽然未免甘瓜抱苦蒂美枣生荆棘利傍有倚刀智者惟自识室内明明一盏灯何事三人证龟成鼈晚参风前冷坐月下穿针恰恰逢渠几番错过若是惯行独木桥底到这里更说甚么百尺竿头进步管教十方剎海横身随处逍遥超然物外其或未然切莫便道无事好X阳山璞中源禅师结制上堂今朝十一月半大圣寺里不悋柴炭亘天烈𦦨腾腾烧得舜若多神叫唤铜头铁额攒眉皮骨通身俱换镕尽顽赖滓渣迸出红炉金弹簉破阇黎面门九十日内不容打算喝一喝下座除夕示众此夕为分岁婴儿白发时故乡入梦里春信到梅枝蓦拈拄杖曰惟有这上座寒暄总不知虽然不知却也一点谩他不得卓一卓曰会么归堂喫茶上堂天地一蘧芦万物一刍狗堪笑李老𦕃𧎂跳不出斗顾众曰还有跳得出者么良久呵呵大笑曰谁知远烟浪别有好商量问尽十方世界是佛身教某甲向甚处下脚师曰何不向无佛处下脚曰老老大大话头也不识师打曰孟八郎汉那箇是佛僧礼拜师曰山僧在汝脚下士问牟尼不在西天仲尼不居东鲁毕竟在甚么处师曰不离所问问如何是某甲安身立命处师曰你从那里来僧拟议师曰还从那里去颂德山拓钵曰末后难将语脉通迅雷惊起碧潭龙几番雹雨云收尽铁笛横吹宇宙中颂灵云见桃花曰蓝衫破尽逞风流紫绿丛中豁两眸忽被东君吹落后至今恼乱莫能休海盐金粟息干元禅师武原俞氏子上堂十五日巳前水洒不湿十五日巳后针札不入正当十五日天寒人寒大家在者里直后寒毛卓竖彻骨彻髓三十三天摸帝钟八臂那咤擎铁柱问西来祖意即不X问庚同天地是如何师曰无今无古曰昔日世尊降诞今朝和尚佳辰是同是别师曰踏着秤锤硬自铁师于清康熙己未冬在橘矛隹李石佛瞑目趺坐说偈而逝阅世七十一坐夏五一塔于隐庵溪北梅囿泾川宝胜楚水古禅师桐城方氏子幼岁阅永嘉录有省往参龙池微问马祖一喝百丈三日耳聋意旨如何师曰千峰势倒岳边止万派声归海上消微然之小参古剎钟鸣西水濵树摩霄汉殿连云烟城隔岸人喧处尽是观音入理门寿昌双柏望云英禅师洪都临安人吴氏子上堂提向上命秉杀活机佛祖权衡衲僧巴鼻凑泊不得处千眼难窥受用莫及时当阳独露烜赫灵明辉今耀古示众日面月面无剎不现暗去明来珠回玉转西风阵阵树头摇华舞长空金片片洮湖涪山觉天文禅师丹阳陈氏子示众举盘山闻羿丧歌即振铃得悟话毕颂曰歌声嘹喨哭声哀瞥地盘山只眼开历历灵魂藏不得虗空逼塞倩谁埋示众举临济侍德山次山曰困济曰这汉寐语作么山便打济掀倒禅床便出颂曰临济门墻高更耸德山堂奥濶还呆行人不见堂中事只向他家门户猜吴江盛泽圆明尔初正禅师吴门人示众本来面目觌体现前回头转脑十万八千直下便是巳涉言诠X满目溪山何劳指示才指示眼着剌棘便恁么会得也是好肉剜疮山僧到这里不能为汝提持何故聻识法者惧宜兴龙池卓庵岳禅师上堂竖拂子曰法不孤起仗境方生头头合辙事事现成水中盐味色里胶青以拂子击一下曰涅槃心易晓差别智难明遂掷下拂子下座上堂即心即佛本是条直非心非佛不存痕迹不是心不是佛虗空里钉撅若是恁么会得也是餬饼呷汁若不恁么会喫水须防着噎总不恁么是如何靠倒银山铁壁师示寂痊于幻祖塔之左黄梅南山万寿惟一宗禅师江南六安人上堂一句无私语当阳亘古今鸟啼云里寺那箇是知音众中还有知音么卓拄杖曰风吹黄叶来何处牛带寒鸦过远村僧问如何是佛师曰烂东瓜曰不会师曰问取园头荆溪龙池中明恭禅师秀水蒋氏子继主龙池陞座今朝二十五行者击破皷长老未陞堂诸人巳话堕话堕不话堕南山没齿虫吞却北山虎师康熙壬子中元前一日集众嘱后事索浴净发说偈坐化寿六十坐三十六夏塔于吉州梅溪之龙山桐城华严梅山鼎禅师上堂红尘閙市古佛家风碧落松关道人活计荆棘林中鳖鼻破驴嵴上苍蝇穿过髑髅换却眼睛万机不到处七穿八穴一言契合X时千差顿赴且道达磨九年面壁又成得个什么边事向道莫行山下路果闻𤠔呌断肠声宜兴龙池闲云海禅师天长贡氏子上堂春日融和气象新春风拂拂百花馨春禽啼在枝头上春水池塘蛙鼓声山色碧谷神清箇事分明体现成怎奈时流浑不顾随声逐色任浮沉上堂买铁得真金观星见明月突出脑后睛大千光皎洁如来降吉祥普贤掦丑拙无量差别门从头都漏洩不漏洩摩诃般若波罗密湖州法海涯禅师桐乡人僧问大悟底人因甚命根不断师曰你断也未僧便喝师打曰再喝喝看僧连喝两喝师曰这无主孤魂却来者里纳败关僧曰知恩者少负恩者多师复打曰一款士止招成江西云葢山元菴征禅师陞座举达磨见武帝话毕师曰徤臂能挽千钧弩没羽谁曰虎未真猎犬沿山空逐块英雄压倒大唐人有云葢录及窜猎集行世镇江汝山万寿瑞明震禅师解制示众布袋结头今日开放出无毛铁鹞来撞破虗空浑不顾横三竖四绝安排慈云松若昭禅师上堂慈云弥布徧覆大千烹佛烹祖启大炉鞴正恁么时释迦弥勒不敢当头德山临济退身有分握金刚宝劒凛凛神威乘踞地狮子腾腾光彩扩人天正眼控佛祖大机到者里且道承谁X恩力顾左右震威一喝五灯全书X卍XXX五灯全书卷第七十三京都圣感禅寺住持僧编辑京都古华严寺住持僧较阅进呈临济宗南岳下三十五世随录广润巨灵自融禅师新安程氏子自作幼𦨱头陀传十八脱白二十圆戒初参金粟宗阿含义谭入大乘学侣𠷣之乃徧历诸禅席后谒山翁忞得法示众凡学道者流应须透脱机境机境透脱出言吐气自然圆活苟不如此眼目未曾定动鼻孔早落他人手里所以山僧有时笑有时骂有时拈椎竖拂有时白昼打眠无不与道流相见了也只是你等不作佛法商量便作情境理会既不恁么会去更须知山僧行履处始得良久曰三十年后晚参山僧坐者床子以来不是同庄主督农便是与直岁僱工乃至照管监收副寺税租出纳有无并无一刻闲工夫今日侍者要请山僧与众兄弟说些佛法大众且道佛法作么生说击禅床曰会么知恩者少负恩者多晚参古者道迷者也祇迷得者箇悟者也祇悟得者箇广润X要且不然迷时不曾迷着者箇悟时不曾悟着者箇大众迷悟则置唤甚么作者箇良久曰会么青松栽夹道白石耸长风晚参大家特特上来山僧没甚闲说卓拄杖曰惟者木上座浑似一条铁动着伊一丝毫驴腰打折且道与各袈裟下钵盂内底是同是别擿拄杖喝曰又成多说晚参才见季春回不觉仲夏了禾黍穗争新野地迷芳草殿角间薰风说箇甚么好沈吟曰诺梵志身死去魂魄见阎老读尽百王书未免受捶拷擿拄杖曰见弹求鸮炙何其计太早示众诸方开炉向火广润开炉向壁诸方暖暖烘烘广润冷冷寂寂虽然冷暖不同要且据令条直若更商量佛法主宾元要句山僧没有闲气力何故不图豆爆冷灰祇贵石中迸出卓拄杖示众澹云啼破鹧鸪天雨后平塘湿柳烟珍重往来行脚士莫将元妙污心田因僧请益狗子无佛性话示众以手空中扶曰会么狗子佛性因甚道无苏噜㗭唎㗭唎苏嚧翘首莫贪天上月应须照顾掌中珠中秋晚参提拄杖曰久默斯要不务速说即今风清气爽露湛月圆遂喝住良久曰山僧终不为小智人说如是法要便归方丈示众参禅不悟道出言生做造江西马簸箕不识渊栲栲学者流莫草草北郁单越正黄昏南阎浮提日出卯岁除小参大众正恁么时在天苻曰除岁在直苻曰除月在传苻曰除日在衲僧分上且道除箇甚么监院礼拜曰即日天气熙X和恭惟和尚尊候起居多福师以如意挥几曰点石化为金玉易劝人除却爱憎难灯节晚参问古德因僧问如何是室内一盏灯德曰三人证龟成鼈意旨如何师曰见事不真唤钟作瓮曰或有问和尚又作么生对他师曰钟作钟鸣鼓作鼓响僧沉吟师叱退乃曰古人以三人证龟成鼈语答室内一盏灯大似西施戴箬笠不令人见转风流可谓事存函葢理应箭锋矣然则从长料拣将来不无眼目𥊚瞇设有问广度只向道钟作钟鸣鼓作鼓响意旨如何童子烧香比丘合掌咄咄三十年后且莫妄想示众僧问昔日瑞云弥布今朝紫箨重开紫箨山中境请师揭示看师曰烟壑总非尘世界林泉莫大佛干坤曰如何是境中人师曰簑衣不脱迎佳客䦆柄何甞款士止俗流曰正恁么时别展风规一句又如何举扬师以拂竖曰石笋暗抽春色外灵枝徧覆月明中曰学人专为流通去也师曰飞龙点未到跛鼈出头来曰不慙所抱璞刖足岂为忧师曰从门入者不是家珍僧拟进语师弹指曰吽吽乃曰屋头山㵎中水青松百尺高绿竹万千苇公案一重重达士如何委如何委急荐取陈搏大睡几多年怎似神仙铁拐李炼得九还不死丹洞游上天之九野亲遍九千九百九十九隅去地五亿万里将他八风太府紫宫太微轩辕咸池四守天阿一切星宿收入葫芦里咦止止不须说我法不思议晚参广度者里法式迥别于诸方长X年惟与䦆头亲密亦懒去下山打供每日两时普请未免两番喊骂诸道流内有一骂具向上提持一骂不作一骂用若缁素得分明许你家堂稳坐否则钩刀扁担未放你在虽然也是赵州道底劝农示众春雨深春冻解正恁么时农务斯举分付西堂知事将禅道元妙好生收起有等不识好恶底闻此说话便道务农即是元妙元妙即是务农与么见解只可挑破畚箕拣牛粪团无有了日在或有曰佛法阐扬各有时节因缘亦只可唤牧童子烧大麦粥煑九心芥与他噇眠去待禾熟登场唤他起来好做箇饭袋子然虽如是正到恁么田地大用现前一句作么生道拈拄杖起座曰泥牛耕岁月大地长灵苗士问如何是清净法身师曰开口不容情曰那箇是圆满报身师曰寰中天子敕羣臣曰作么生是千百亿化身师曰屠父烧香诵梵经问如何是三教师曰耕种耘苗并割稻曰三教之义何者为最师曰波斯鼻孔下头麤曰宗此得能了道否师曰脑后见腮莫与往来曰某甲莫解其旨师曰山僧自幼少学续僧宝传序祖道东来不历文字正法眼藏以心印心如一灯传灯灯续𦦨世俗未免有起而疑之仲灵嵩禅师不获巳乃撰定祖图传法正宗记上千有国者輙颁信于天下由此综集传灯之书亹亹间出其文不一且繁譬犹西竺分律部之为五合而元之本乎一禅师大川者撮诸纲领灯会其元会元之出也灯史X定矣而天皇天王尚俟后人考纪载碑碣而更定之着作讵易事乎哉又觉范洪禅师甞述僧宝传以为载之空言莫如见其始终行事而深切着明也自嘉祐至政和据师座者垂千辈仅八十一人入其章次其文核而精其质圆而劲合撒诵之则诸纲目无有弗备所备者祖师大统不易之道也逮洪公之后建炎以来唯济洞二宗法化于世适明季英灵一时杰出复有继续统灯三刻出焉三刻出其近古之参差疑滞似又莫能释而定之何也岂亦等川之纂缉未及洪之覈实乎否则犹有所待而后定之乎如近刻以海舟慈先参万峰暮龄方谒东明旵葢万峰谢世于洪武六年慈于洪武二十七年始生蜀之成都余氏投大隋山出家名永慈年二十八谒旵得法后陆沉牛首晦迹全焦四十四岁开法东山阅三载旵公殁近刻以海舟名普慈出常熟钱姓脱白破山年七十余方见旵讹哉明矣或字经三写乌焉成马与或别有所出同其名号者耶余甞以此质诸大方俱以近刻为然复请天童吾师弘觉忞老人吾师出智瑄智玺所立海舟永慈禅师道行碑示予予疑始决第不敏因採考宋建炎以至明末五百岁尊宿不可唐捐之实录将成帙付弟子性磊令拾遗补辑共若干人目之续僧宝传有俟命世贤明削而定之余何敢专焉台之紫箨山沙门自融谨序吴兴道峰山别机本清禅师湖广安陆氏子久参X天童悟后依于广润受嘱出住吴兴道峰江西宝峰晚参德山见僧入门便棒蛇无头而不行临济见僧入门便喝鸟无翅而不飞者两箇汉虽是入泥入水应病与药拣点将来不免费盐费酱争似道峰门下喝亦不施棒亦不用凡有来者除二时粥饭及普请外总不敢动着所以道我不敢轻于汝等汝等皆当作佛上堂霜剪秋林似畵图寥寥万象碧天孤宛然少室安心诀试问诸人会也无掷下拂子喝一喝上堂闹市里识取天子犹涉分疏百草头荐取老僧可杀成现敢问诸人去此二途又作么生体会掷下拂子曰雪压修篁山失绿春入梅梢花暗香师问僧你在堂中做甚么工夫僧曰某甲不会做工夫只解喫饭睡觉师曰也难得你到者田地僧无对师直打退问前面是火阬后面是勐虎教某甲向甚处廻避师打一棒曰向者里廻避僧礼拜师曰切忌畏头避箭僧参师问那里来曰夹山来师竖起如意曰夹山还有者箇么僧无语师曰山僧罪过二僧参师掷下拄杖曰不得动着拄杖试道一句看僧便喝师曰后面底又作么生次僧亦喝师曰同阬无异土僧无对师曰且坐喫茶吴兴西峰顽楫济禅师上堂生也原无生死也何曾死应知生死原无旨惊起阶前石幢子吞却天边铁鹞子复来倒数刧初前不识天平花甲子喝一喝下座X金粟广慧天岸昇禅师上堂年年腊月八丛林闹聒聒释迦覩明星大地眼睛瞎释迦覩星因甚大地眼瞎引得儿孙不丈夫声色堆头问略彴晚参有一人求进禅堂无门可入有一人求出禅堂无门可出且道过在阿谁无眼波斯入大唐晚参今朝五月三十天气炎炎酷热直是无可安排拈出盐官巴鼻卓拄杖曰急须着眼看犀牛莫看犀牛扇子骨上堂收得蕙江云满载剡谿月跨鹤渡钱塘赛彩双白璧描也描不成畵也畵不出佛手驴脚与生缘赵州输胜不输劣阿呵呵馒头䭔子齐拈出飡则任君飡切忌齩破舌齩破舌金牛大笑君何拙上堂春风帀帀春雨绵绵上元正月半华灯处处然锦衣公子华堂开宴行脚高人拄杖横肩梅破玉柳拖烟空山一路子规天山僧与么告报且道有指示耶无指示耶双手扶犂耕石田复曰我法如大海须将大海来承受始得若是偃鼠饮河不过满腹者不妨硬纠纠地若是背负青天扶摇九万者不妨硬纠纠地且道两箇硬纠纠地孰优孰劣喝一喝晚参清明寒食雨家家绣户珠帘柳半遮芳草游人归未得春风落尽杜䳌花晚参桑柘成阴绿满堤鹧鸪唿雨夕阳低时人只认拈花佛那识池塘柳絮飞武林回晚参昨往武林舟过东关遇巡官索税山僧道此非货船何税之有巡官道也须检过乃从船头检至船尾并无一物巡官懡㦬而退山僧笑巡官只有先锋且X无殿后今晚山僧要与诸人索税有佛法知见者上纳无佛法知见者中纳既无佛法知见且又纳箇甚么莫谓一身轻似叶一身更有一身愁小参山僧一冬以来醍醐也有毒药也有喜笑也有怒骂也有诸人一冬以来真实用心处也有散心杂乱时也有门头户口底也有百尺竿头底也有而今腊月三十日也各各道箇转身句子看若能道得座上无山僧日前无阇黎若道不得山僧自山僧阇黎自阇黎光阴去去如流水辜负三冬一片心晚参诸方卖蜜金粟卖檗虽然买卖一般却是有甜有苦甜者易为飡苦者难入口入得口苦尽甜来滋味久说戒上堂太古之世不言而化不理而治不罚而惩不赏而劝民有过犯则畵灰以禁之山僧今日亦作数箇子汝睡眠时与你一惺寤时与你一着衣时与你一喫饭时与你一疴屎放尿时与你一举足动步时与你一拈拄杖曰长老用者许多子作么禁汝𨁝跳总不𨁝跳时如何向下文长付在来日问大善知识慈悲无尽学地中人以悟为期未审还许学人悟么师曰迷过几时来京师戒坛电菴旭禅师上堂黑漆皮灯笼中间欠一点有能解挑拨与箇大光钱卓拄杖曰还有挑拨者么良久以拄杖旋风趂散康熈甲辰师侍忞于金粟为一座忽一日辞众怡然坐脱太仓千潮溟禅师上堂瓠子曲湾湾冬瓜直儱侗堪X笑时人没来由论直论曲无断头直得天王怒握拳弥勒笑得不住口卓拄杖曰毕竟如何瓠子是曲冬瓜是直宁波瑞巖远菴僼禅师崑山陆氏子薙染于天童得法于广润初住长沙神鼎后继席天童上堂一向干剥剥全无些子滋味连日水漉漉便有几许𠯗噉若向有𠯗噉处得些滋味珍羞虽美只是饱人不得若向无滋味处一下咬着饥虗顿息自然永绝驰求到者里不是心不是佛梅花枝上三更月对一说倒一说海底红尘飞不彻报诸人须勐烈打开眼底时节要透清关那畔直须万里一条铁上堂香严道去年贫未是贫今年贫始是贫去年贫尚有卓锥之地今年贫锥也无得卓真净道去年富未是富今年富始是富去年富祇有一领黑𣯶布衫今年富添得一条水衲袈裟岁朝披向宝王座须信风流出当家楚石曰香严贫未是贫依然尚有箇浑身真净富未是富尽底家私俱吐露凤山不说富不说贫随家丰俭没疎亲竖拂子曰收来兔角长三尺放去龟毛重九斤师曰香严说贫此处无银二两真净说富俗人沽酒三升凤山不说富不说贫也是掩耳偷铃争如面赤不如语直巧言不如直道且道天童者里又作么生听取一偈贫极尚嫌千口少富时且喜没分文非关要与诸方别贫富从来不在心问狗子有佛性无佛性师曰道什么僧再举师曰孟八郎师复拈X竹篦曰且道竹篦子还有佛性么曰某甲不会师便打旁僧曰漏逗不少师打曰多口阿师问文殊七佛之师因甚出女子定不得师曰金不博金曰罔明初地菩萨因甚却出得师曰看孔穿楔曰女子分上又作么生师曰不风流处也风流问巖头道大小德山未会末后句在如何是末后句师曰三十年后向汝道曰巖头密启其意如何是密启其意师曰方木逗圆窍曰德山明日陞座果与寻常不同甚么处见得师曰换却你眼睛僧拟议师便喝僧礼拜师曰我与巖头同条生不与巖头同条死你且如何会曰正疑着和尚师曰疑着我且置天下人疑你时如何僧拟进语师曰鹞子过新罗师住天童数载衲子云从后退老瑞巖而寂深山穷谷复为一新至康熈壬戌四月示寂世寿六十一僧腊四十其门人塔全身于寺左三秀峰下湖州道场万寿兀菴本源禅师示众昨日夜叉心今朝菩萨面夜叉心菩萨面觌体出来不隔线此时若不究根源辜负祖师心一片大众且道如何是祖师心举拂子曰急须着眼看仙人莫看仙人手中扇示众泥牛吼山河走木马嘶天地黑夜半波斯嚼生铁拈却鼻孔放却箸击拂曰天汉麒麟祇一角晚参盏子扑落地碟子成七片杀人刀活人劒拟议不来挥为两断卓拄杖曰者是杀人刀如何是活人劒速道速道众无语师以拄杖一齐打散小参达磨X不会禅夫子不识字山门据虎头灯笼收虎尾笑倒寒山拾得毕竟是何宗旨喝一喝曰迅雷不及掩耳示众问金鍼玉线穿却五色祥麟银钩铁画绣出宝殿花冠正当君臣道合一句请师拈出师曰云从龙风从虎曰别展旗鎗如何是正中偏师曰长安晓色谁能和明月芦花暗点头曰如何是偏中正师曰怀藏韬略归真化一箭红心定不差曰如何是正中来师曰一轮碧汉和云白上下清光彻太虗曰如何是兼中至师曰倒用横施全正令龙吟虎啸出秦关曰如何是兼中到师曰藏却花冠炭里坐从来共住不知名曰恁么则御楼春色来天地满架蔷薇一院香去也师曰黑漆崑崙擎露柱僧拟议师便打乃卓拄杖曰惊他黑漆崑崙脱却娘生布裤扯乱金鍼玉线不住蓬莱仙府蓦过东土西天倒跨带角勐虎冲开铁壁银山杲杲日轮卓午遂顾众曰正当功位俱隐向甚么处与山僧拄杖子相见良久喝一喝曰点石化为金玉易劝人除却是非难早参众集拈拄杖东西默顾曰看脚下众拟议复卓拄杖曰字经三写乌焉成马便归方丈小参问众曰劒为不平离宝匣药因救病出金瓶且道四大本空五蕴非有病从何来众下语不契乃自代曰甜瓜彻蒂甜苦瓜连根苦又曰一雨之所润一土之所长因甚甜者自甜苦者自苦一僧曰春色无高下花枝自短长师曰既然春色无高下花枝自短长因甚么有肯与不肯僧X礼拜师打曰何不道杓柄在和尚手里小参众集礼拜参差师呵曰七起八倒雨打芭蕉东风东摇西风西摇者队漆桶不打折你腰拈拄杖一齐打散归方丈兴化龙珠森鑑彻禅师粤东潮州徐氏子薙染后投颛愚衡受具命参天童一见便问那里人师曰广东悟曰过了梅岭就是广东师曰和尚到过么悟曰我三十岁出家那有工夫闲走师闻悚然有会走参宝华忍问薰风自南来殿阁生微凉你作么生会师曰快活杀人忍曰庭前柏树子聻师曰自来不眼花忍拈拄杖一卓曰会么师曰不会忍打曰快活杀人后依忞于广润一日忞问浑身是口的人因甚道不出爷姓氏师曰从来孝子讳爷名一日摘茶次忞曰直截根源佛所印你因甚摘叶寻枝师即高声曰观世音菩萨来也忞颔之结枯木期上堂雪山六载安禅少林九年面壁龙珠以千日为期只要古今合式所以道三年不鸣鸣则惊人三年不飞飞则冲天冲天须得冲天志惊人须要惊人句有惊人句虗空粉碎有冲天志大地平沉大地平沉时凡圣路绝虗空粉碎时元妙两忘到者里有座铁围须要诸人自着力撞得破是好手普视大众良久曰单刀直入处莫要记功劳上堂拈三元戈甲列五位旗鎗布万法不迷之大阵开无功成功之大路直取无等等之妙位须要识中军主将姓甚名谁速道速道僧参师X问那里来曰报恩师曰报恩眉毛有几茎曰与和尚一样师曰汝道山僧眉毛有几茎僧无语潭州龙牙云叟住禅师楚之安陆人不言氏族秉具大沩参鹤林门有入处后依山翁忞于青州得法示众恁么恁么绝毫绝𨤲处如山如岳不恁么不恁么如山如岳处绝毫绝𨤲恁么中不恁么放出毫𨤲碍塞无路不恁么中却恁么拈却山岳宽廓有余竖拄杖曰山岳毫𨤲总在拄杖头上还见么若见拈取去若不见管教压杀碍杀你去在晚参举当山遯祖云天下名山到因脚辛苦年深与袜着而今老大不能行手里把柄破木杓师曰山僧住他院把他杓虽然养家一般要且道路各别到徧名山不动脚远近高低步步着而今住院慙无福脚着草鞋手把杓因雪示众夜来太雪纷纷到晓依然不住平地三尺二尺高处堆山压树一一帀地普天片片不落别处文殊眼里屑添普贤毛孔尘聚极力畚扫转多寒山拾得大怒添得杨歧床头珍珠乱撒无数突出大仰庭前师子寒威可惧龙牙趁队打哄唱曲雪花飞句乃击拂子咏曰风凛冽渔父掉舟波上立时把纶竿挈钓来多是寒江雪晚参不是心日炙风吹古到今不是佛释迦弥勒厮淈𣸩不是物万别千差从此出掷下拄杖问青州布衫重七斤意旨如何师曰塞北天寒曰学人不会师曰朔风吹不入示众入门便棒千了百当噼面便喝云开日烁竖起一指X透顶透底辊出三毬理圆事周自余打地底打地擎杈底擎杈舞笏底舞笏张弓底张弓这一队老汉尽力提持全身担荷也只到得者里虽然如是譬似闲示众红满枝绿满枝村村绿暗与红稀黄鹂语杜䳌啼底事声声苦劝归春巳暮树不华狼籍枝头恨转赊掷下拄杖曰一片何人得流经十万家康熈丙辰八月初十日唱灭时师垂三问一曰四大本空五蕴非有且道病从何受二曰四大五蕴散灭之后且道受病的人还病还不病三曰且道者受病的人即四大五蕴病非四大五蕴病众无对遂化杭州径山莫菴上乘本宗禅师楚之黄州人久参天童悟棒下得省四方丛席以尊宿名之后得法于山翁忞秉拂盛京隆安受请住径山上堂径山禅也无妙也无不解攒花簇锦岂有短句长歌拈拄杖曰唯凭枯节老乌藤流通正脉不胡涂喝一喝曰出窟金毛狮子子全威哮吼窜羣狐复喝一喝下座燕京善果旅菴本月禅师秀水孙氏子幼从日月轮剃染礼佛日方受具遍扣诸方参报恩琇琇问唤作拄杖则触不唤作拄杖则背毕竟唤作甚么师曰请和尚放下着琇曰放下了又作么生师曰话堕也琇便打师便出遂命掌记室一日琇问一字不加画是甚么字师曰文彩巳彰琇颔之越二载谒能仁忞忞问甚处来师曰大雄忞曰巍巍独坐大雄峰是甚么人境界师曰今日亲见和尚忞曰参堂去师每疑竹X篦子与俱胝一指公案久之因随忞至青州法庆一日赴斋堂蓦拈竹筋忽然大悟呈一指颂忞即命秉拂分座未几随忞赴召挂钖大内万善殿奉勑善果开堂后历住奉圣龙池诸剎上堂法无定相弘之在人若雷殷而雨施如龙骧以虎骤不用移身换步直教保国安邦遂喝一喝曰诸禅德还搆得么若也搆得自然水到渠成风行草偃帝乡阃外顿令气霭生春空谷穷陬总使熈和种秀殊胜中殊胜禾登九穗尽说丰时奇特中奇特风凛九垓悉歌致治方知帝道平平恩光荡荡虽然发大机彰大用还他出格人提持出格智透声色显宗旨须是没量汉展演没量事适当圣主隆兴立见光腾法化只如新善果今日奉旨开堂翊赞皇猷一句又且如何通信万国醉心甞大鼎相逢𢹂手上高台中秋上堂年年共看今宵月岁岁同闻老桂香心外但能无一物有何光境可俱忘仰山用不得曹溪指未彰挥拂子曰碧落浮云巳尽浑然一片清凉夜竹深茆宇秋庭冷石床开炉上堂唐安奉旨特开炉缁素欢腾震远谟欲识昔年宾主句赵州东壁挂葫芦卓拄杖一下上堂一九二九相见不出手师蓦伸两手曰山僧巳出手了也大众作么生道箇相见句良久曰朔风扫地卷黄叶门外西风夜色寒拍禅床一下上堂师竖起拄杖曰今日风头稍硬各须照顾脚跟大众会么众无语师乃骤步下座旋风打散归方丈X上堂忽逢腊月二十五云门一曲昭寰字山河大地发奇音佛殿云堂皆起舞奔腾鼈鼻蛇震吼白额虎观者聋闻者瞽笑倒门前者大肚驾至上堂高而无上仰不可及渊而无下深不可测仰不可及处九霄象驭忽临深不可测处大地金轮乍转闹市中普瞻至圣禅床上共觐大威始见皇仁溥博圣泽濡长瑞霭林泉辉腾丛社大众既叨盛世复遇隆恩毕竟如何仰酬厚荫举起如意曰无为而为神而化之晚参道在日用日用不知春风吹远树夜月照空墀离声色罢寻思等闲放下莫教迟蓦掷拄杖曰渠今不是我我今复是谁孟夏望日示众开粥柏巖无把捉商量西院太誵讹相逢不用扬家丑一任薰风醉薜萝问明知生是不生之理如何被生死之所流转师曰与山僧没交涉僧便行师唤曰灿容上座僧不顾师曰唤不回头怎奈何师退隐松江之九峰一坐十载至康熈丙辰孟冬十四日闻钟声告众而寂塔于本山读书台之左河南无垢大岭本丕禅师僧问三圣问雪峰透网金鳞未审以何为食峰曰待汝出网来向汝道不知雪峰是何心行师曰要识真金火里看曰三圣道一千五百人善知识话头也不识峰曰老僧住持事繁又作么生师曰车不横推理无曲断明州天童山晓皙禅师四川重庆氏子十九腰包行脚首参报恩琇看牛过窗櫺话苦无入处特谒五X磊忞一日随问曰真月不问汝如何是第二月众下语不契忞自代曰赚杀人师于言下豁然寻获印证后随忞赴召万善殿说法陛辞日留师隆安结制上堂十五日巳前芒种节过去十五日巳后夏至日更长正当十五日薰风自南来殿阁生微凉诸佛藏身无地衲僧挺特自强头角峥嵘济济好一似南山底一似南山底箇甚么新篁拔地凌霄汉嫩绿骎骎过短墻晚参大凡演唱宗乘一句语须具三元门一元门须具三要路有权有实有照有用汝等诸人作么生会若也会得临济老汉在汝诸人脚底其或未然山僧下箇註脚去也拈拄杖下座旋风打散掷下拄杖曰且道是权是实是照是用复喝一喝归方丈晚参山雨落落停停溪云若浮若沈新谷没处晒㫰知事半喜半嗔衲僧瞌睡难遣倚床靠席拄撑禅道和盘托出更要觅佛觅心蓦喝一喝掷下拄杖曰一天雷雨又来打湿达磨眼睛晚参内不放出外不放入逼塞虗空绝回绝互正恁么时如何劒锋尖上踏歌行细雨蒙蒙不溼路晚参达磨未来东土人人眉横鼻竖世界本自太平断臂作俑可怖无端遗下只履儿孙逃窜无处有些血气丈夫累得皮穿骨露祇如不受累底又向甚处躲跟良久曰虾跳不出斗起七示众父母未生前毕竟是甚么去冬没处寻今岁没处躲逗到初三夜撞着者一伙以拄杖旋风打曰莫教错过我上堂问先老和尚于X此宝座说法巳竟伐鼓陞堂更显何事师曰试道说底法看僧拟议师喝退乃曰今辰弘觉老子顺世百日之期拈拄杖卓一卓曰好与三十棒叶落归根遡本穷源大月当斗降迹岭南林氏家时好与三十棒事鲁儒裂章缝好与三十棒归释氏反觉雄好与三十棒长河北大江东流毒远造殃洪好与三十棒兜率无端升梦里化山千载错流通好与三十棒大众且道者三十棒还打得着打不着若打不着不是克家种草若打得着却成忤逆儿孙毕竟作么生判断若判断不得蓦竖拄杖曰弘觉老子亲临法筵与汝诸人判断去也克家忤逆浑闲事扶起剎竿是报恩卓拄杖晚参举密祖上堂曰天童者里不敢亏人你有半斤秤你八两你有十尺量你一丈众中若有箇汉闻恁么道忿性出来道都来只是箇无星秤尺又秤量箇什么老僧但向道一钓便上若也会得有功者赏若也不会领取钩颂意莫认定盘星师曰师翁虽则秤尺公平未免辜负婆心设有箇性燥汉当时待道你有半斤秤你八两你有十尺量你一丈时便出众震威一喝将无星秤尺一齐爆碎管取师翁刮目相看即今众中还有恁么人么有则山僧结夏事毕其或未然七尺单前大家努力免被人秤量好晚参拈拄杖卓一下曰德山棒拈向一边喝一喝曰临济喝用他不着然则曲顺时宜如何展演乃曰上大人丘乙巳化三千七十士尔小生八九子拄杖X子涌身道此是儒家说话宗门中也用不着师呵呵大笑曰可知礼也师着宗门宝积录行世嘉兴平湖景云伊𨸒本哲禅师小参夏至凉生暑似秋蜡人心念汵啾啾十成功干拟何取知是箇般事便休僧问不慕诸圣不重已灵时如何师曰长江为砚墨频写断交书庐山西林犀照本澈禅师江右明经也因鼎革薙染参方得法掩关淮北暨游上洋结茅铎菴深蓄厚养后出世初主西林复住江州能仁上堂鹄白乌元山青水绿鹤长休断凫短难续说箇直指早巳成曲那更堪认瓦砾为金抱碔砆作玉直得将大地为炉鞴束万象为榾柮任伊铜头铁额尽教𦦨里翻身直须皮穿骨堕虽然皮穿骨堕后堪作甚么庐山漫道许多峰六六依然三十六复举丹霞禅师因过一院遇天大寒取木佛烧火向院主诃曰何得烧我木佛霞以杖子拨灰曰吾烧取舍利主曰木佛何有舍利霞曰既无舍利更取两尊烧院主自后须眉堕落师曰丹霞如虫御木院主偶尔成文且听山僧一颂纵饶是佛也难留枯木何如烧却休不是洪炉能点雪怎教瞖尽豁双眸上堂冻彻林梅待暖回峰前石女正怀胎等闲夜半曾分娩大地无非宝藏开大众宝藏巳开可翫不可取若是累代簪缨希珍不以为瑞暴富穷子银海未免生花虽然祇恐不是玉是玉也大奇上堂问如何是戒师曰杀猪屠狗曰如何X是定师曰逐浪随波曰如何是慧师曰无明烦恼曰向上一句又作么生师曰且礼拜着乃曰耳里不着水眼里不着屑若执夜明符安知东方白咄哉老冻脓睹星方始瞥智慧与德相虗空安耳穴若是丈夫儿肯循旧途辙明星日在天见者不为惑此心不负人相对无慙色然则如何是超佛越祖之谈放下拂子曰若不入水怎见长人除夕小参破院由来费拄撑今年贫胜去年贫未教奉化横拖袋逼得南泉欲卖身却喜一年将尽夜浑无万里未归人大众既无未归人则箇箇居家稳坐且作么生分岁好陈年历本都抛却托出椒盘别是新落堂无端要打七看看七巳过瞌睡打不醒疑团迸不破灯光烁透眼睛雨声滴穿耳朵分明觌体全彰何劳牵牛拽磨不是物不是心不是佛也解道师姑原是女人做云门胡饼变馒头问着依然成懡㦬寄言困鸟莫依芦俊鹘无覊天自大上堂秘魔擎叉禾山打鼓临济白拈贼影草探竿云门跛脚老闪烁红旗巖头鼓櫂华亭摇橹莫不争先一着险不顾身至今胜负难决未免傍观者哂遂震威一喝曰山僧若不喝住只一队划龙船汉随波逐浪未有了日在虽然即今勦绝后却作么生拾得延平龙劒在不妨黄叶漫藏身上堂无佛可烹无祖可煅西天外道斯称第一有佛可烹有祖可煅智如妙吉祥也应下铁围然则西林今日开炉当何所为遂顾视左右曰绝后再甦欺君不X得师同僧行路次师曰莫向那边去向者边行曰处处透长安为甚不向那边行师曰熟处要生僧持兰花供佛师问一僧汝闻花香也未曰不闻师曰鼻孔在甚么处曰在和尚眼睛里师曰恁么因甚却不闻僧无语师便打问古人三十年着一䩫鞋此意如何师曰滞货难脱问如何是祖师西来意师打喷嚏问赵州狗子因甚无佛性师曰好肉不须作疮问佛心大慈随类化身祇如驴马队里还有佛法也无师曰衔铁负鞍拖犂拽杷士问观世音菩萨世人只塑女像只恐不是师曰男亦未必是曰毕竟是甚么像师曰汝合亲见渠始得宁国明因晓音本通禅师上堂至道无难惟嫌拣择若恁么则虎豹之鞟但莫憎爱洞然明白卓拄杖曰要且不在明白里复卓一下曰还有不甘者么良久以杖旋风打散越州龟峰嵩壁观禅师僧问如何是十身调御师曰秦望峰高镜湖水濶曰如何作用师曰水清犹负载峰翠照人寒五灯全书卷第七十三X五灯全书X卍XXX五灯全书卷第七十四京都圣感禅寺住持僧编辑京都古华严寺住持僧较阅进呈临济宗南岳下三十五世随录广东惠州曹源奯山本微禅师潮州傅氏子上堂诸方浩浩说禅宛似畵梁春燕古树秋蝉且道禅作么生说一僧出问只如从上师僧陞座入室所为何事师掷拄杖曰看看竟归方丈师一日赴斋归中途一僧问檀越斋僧还有功德也无师曰不可无心得曰只如梁武帝五里一庙十里一寺为甚初祖道实无功德师曰不可有心求曰除此二途请道一句师曰大道透长安鄂州狮巖蘧菴本元禅师上堂诸方挝鼓陞堂狮崖登座最苦田禾遇着干荒僧房尽为贼掳晨钟暮鼓相催要且难充饥火畵曰大众会么少间碗底箸头荐取金陵东山大咸本咸禅师川北广安任氏子幼阅楞严经感发志求出家年二十五礼羊山总持薙染完具时值破山明避兵石柱司师往参扣明问你俗姓X甚么师曰姓任明曰父母未生前还姓甚么师不能答礼请开示明打曰参师从此怀疑勐力参究再请开示明复痛打师益疑偶闻讲楞严有省遂决志南询历参龙池微古南门后谒天童忞忞举僧问南台离地四指为甚么却有鱼纹台曰有圣量在因缘挂牌令众作颂师屡颂不契乃于三日中寝食俱废目不交睫坐起不知忽下楼失足豁然汗下得大快爽值忞上堂师乃出问曰昨日因南台答圣量因缘于下楼失足处识破南台今对人天众前举似和尚忞曰熟睡饶谵语师曰灼然明眼难瞒忞便打师便喝忞又打师又喝归众忞又举殃崛值产难因缘征诘师信口曰雪里梅开自有春休将百卉较疎亲𤠔声小是天边雁可信当年悞听人忞颔之上堂高声曰住住但有闻法者无一不成佛便下座上堂良久曰与么会去巳陷情围不与么会去早沉识海总不与么如何踏破草鞋赤脚走好山犹在最高层晚参人人擡起头各各看山僧且道是甚么眼里有睛的开眼也见合眼也见脚跟点地的东也踏着西也踏着放之本不离求之即蹉过当体绝踪由物物凭渠播好大哥要行便行要坐便坐僧入师拈拄杖僧拂袖便出师曰良马见鞭僧回顾师曰物见主眼卓朔僧喝师曰要草料那师历主釆石宝积太平白纻金陵华藏康熙丁巳八月初四日师将示寂众请留偈师点首微笑而说偈曰倾肠倒腹为人疴X屎溺连天不较多疴到而今疴不得原来肚里一些无阿呵呵会也么良久曰知恩不似负恩多说毕趺坐而逝韶州曹谿雪𣜃真朴禅师闽之漳州徐孝廉也得法于天童忞初住福建太平后主曹谿上堂浃旬寒雨落潇潇冻得天王鼻孔焦厂内碓头花匼匝庭前石柱笋横标空锅溼菜和根煑冷灶生柴带叶烧寒拾无端拍手笑且道笑箇什么丰干何事舌频饶击拂子下座小参举花药英云十七十八道着即瞎十九二十人信不及更要待枯木生花胡饼出汁师曰花药老汉虽则尅期取证未免活逼生蛇若是曹谿也不教你胡饼出汁只教你眼若不睡诸梦自除何则不见道瓮里何曾走却鳖僧问威音王初出世时参甚么人师竖拳曰参见渠来苏州莫菴博凡潜可禅师小参竖拂子曰若也会得向此一尘之上便见千佛现前若也不会纵饶千佛出世被者一尘遮却且道毕竟如何掷拂子曰虽有一双穷相手不曾容易舞三台溧阳古木古拙本哲禅师僧问如何是闹市中佛法师曰挨挤不开曰如何见得师曰猪肉案头茶盐舖里越州老祖瞿菴浮弋本岑禅师僧问如何是大歇场师曰大火聚中金陵蒋山佩南本印禅师邗上名家吴氏子偶以朝X普陀遇太白见山翁忞言下投机遂从芟染嗣受记莂命住庐山黄巖七载后主兴善开炉上堂寒风萧䬃山寺荒凉开炉虽无柴炭无烟火种煇煌直得虗空消烁万物隐藏祇如无角铁牛又作么生煅炼良久曰遇贱即贵遇贵即贱上堂节届重阳水落霜黄篱菊丛边寻枝摘叶底三三五五茱萸酒畔清歌妙舞的逐队成行不是西来大意亦非诸佛条章惊风乱飐芙蓉水细雨斜侵薜茘墻安州大觉釆商本荣禅师上堂说心论性擎拳掉臂掦眉瞬目指东话西总是寒潭泼月卓拄杖曰会也未若会得也是寒潭泼月僧参师曰唤你作客作汉得么曰特来亲近和尚师曰大妄语曰果然大事未了师曰草鞋泥水太多曰承和尚恩力去也师曰几被你瞒僧便喝师打曰也要分明杭州横山光明圆智本缘禅师上堂说悟说迷巳成特地煅凡炼圣转见不堪若是利根上智自然点头知尾假饶三搭不回未免重费经画以拂子画曰此乃是释迦老子二千年底遗范诸仁于中行住坐卧切忌九十日内不得动着何故心王一动六国难通晚参清寥寥白滴滴佛祖门庭冷如冰雪趂此好安居生死打教彻彻不彻结制巳经三七日水牯牛鼻孔要牢牵寒山子面目须亲识大众寒山子作么生识莫是与你同门出入底是么喝一喝曰切忌错认驴鞍桥作阿爷下颔上堂花开心地证取无X上菩提眼具顶门洞见诸佛源底三千里外不隔纤尘一坐具地包罗万有举一明三拈头作尾如是行如是持全体戒乘恁么参恁么究通身作略骑圣僧颈不为分外捋勐虎须要在其人众中有不涉阶梯而高超极品者么卓拄杖曰千花丛里现全身除夕小参烧钱黄老绝廉纤话岁烹牛强指南争似光明无量相风前唱拍要空拳阿呵呵啰啰嗹大家拾箇干萝卜竖嚼横吞滋味全复举保宁勇示众曰一是一二是二三是三四是四数目甚分明上下依资次依资次有何事以拄杖画曰一时把六十甲子拨乱了也师曰保宁善能提唱争奈忘前失后若论六十甲子未画以前早巳拨动了也光明则不然一二三四五六七七六五四三二一数目更分明颠倒还依次虽依次无箇事以拄杖拨两拨曰一时将六十甲子拨正了也诸人还见么喝一喝曰祇为分明极翻令所得迟上堂克期取证犹嫌钝如法甄陶转见迟安得超方伶俐客轻轻点着即知归卓拄杖曰如信得及当下搆去再若犹豫白云万里复举洞山禅师曰有一物上拄天下拄地常在动用中动用中收不得且道过在甚么处泰首座曰过在动用处洞山即掇退果桌师曰食到口边被人夺却如今有道得恰好句山僧者里和盘托出不然猢狲骑鳖背心肚挂树头参上堂天自清地自宁人自杰物自灵祥云弥六合瑞气霭丛林丛林何所重眼目贵精明X若问佛法有抖搜没半痕若问佛法无沧海几曾枯佛法有无俱扫却桂轮皎皎拂珊瑚僧举恕中愠禅师曰稳坐家堂因甚主人翁不识师曰脑后见腮莫与往来曰掀翻大海掴碎须弥因甚平地上擡脚不起师曰合眼跳黄河眼光烁破四天下曰自家眉毛落尽因甚不见师曰伸脚原在缩脚里问僧开口即错闭口即失去此二途如何通信僧曰两眼对两眼师曰瞎龙舒紫林放菴本云禅师长沙王氏子幼聪慧至成童时每好禅坐于时弃儒诣淮安甘露礼德弘薙发受具遍参丛席后得法平阳忞出住紫林上堂才临夏至又值端阳日月逝矣岁不我将江上龙舟竞渡只为屈子忠良人间苦乐相聚醉杀火酒雄黄惟有衲僧煎茗热恼睡魔尽降说甚虾蟇蚯蚓百恠千殃不消弹指瓦解冰洋二六时精勤辨道念世无常庶免后日披毛戴角报答诸檀顾眎左右曰光阴倐忽催人老嫩绿骎骎巳过墻小参一二三四五六七七六五四三二一颠倒为君数不出有口只堪挂东壁拈却一休存七眼里瞳人吹觱栗试问雪覆千山为任孤峰不白良久喝一喝曰冻得鸭儿嘴匾龟哥眼赤喝一喝示众举牛过窗櫺公案颂曰一噼华山成两路万年流水不知春除却当时陈处士何人不带是非行示众举女子出定颂曰没絃琴上知音少休向宫商角征调纵使伯牙与子期懵然错X会当阳窍那一窍真好笑毗婆尸佛早留心直至如今不得妙师住云涛日僧问头头上了物物上通祇如铁崑崙作么生通师曰云涛山势涌不碍採樵人康熈乙丑九月十五日子时示寂书偈曰一梦五十八年法门深愧无补翻身撞破虗空夜半金乌正午掷笔而逝云间华亭瑞应大渊本奫禅师楚之茶陵陈氏子最初行脚见箬菴问于夹山便得立地稳当复徧询南浙诸老后到虎巖室中数载参随深得契入乃于天童堂上印证得法辞隐苏之陈溪两主华亭瑞应上堂休夏自恣诸方旧例当人拶着回头犹是循途守辙太醒醒何颠蹶我爱夏日长人皆苦炎热上堂寺环流水木森阴殿阁凉风倒影深倐尔蝉鸣侵昼永几回惊觉祖师心喝一喝曰是何言欤晚参冰河发𦦨石笋抽条君子道长小人道消喝一喝掷拄杖曰我王库内无如是刀师一日于白昼然烛插灯笼内向外书屈屈二字亲持入僧堂週旋数匝寻复大呌曰屈屈少有契其旨即曰呀今日不着便掷灯笼归方丈示众举古德曰日可冷月可热众魔不能坏真说保宁勇曰月可冷日可热众魔亦能坏真说师曰二大老大似徐六担板各见一边普照要且不然日原不冷月原不热众魔何处坏真说诸仁者真说且置唤什么作众魔拍膝一下曰肚无偏僻病那怕冷油虀示众傍水经年住谈元口不开X鸦哑枝上噪飞去复飞来大众且道明什么边事噼面霜风搜骨冷堦前白石滑如苔喝一喝蕲州四祖破一本庸禅师上堂法性无体徧界无痕举目相看历历分明且道是宗耶是教耶祇如宗教不立事理俱冺又且如何露箇消息良久挥拂子曰苏卢悉唎韶州曹溪天拙本宗禅师上堂如来禅祖师禅鼻孔两窍即此说离此说出气同源即与离且置只如大佛顶如何见振威一喝晚参自从踏着曹溪路了知生死不相干汝等大众即今行住坐卧为甚还在生死海中头出头没复曰自是诸人二六时中脚跟不曾点地又说甚么踏着江西南源具准元发禅师小参今朝二月初一风雨庭前陡急桃花销落红粉好段春光打夫叹天涯未归客蓦地转欢成戚阿呵呵休欢戚驰求顿歇触处安须识从前错费力越州平水冰壑元禅师上堂诸方说禅掘地觅天山中无事一任随缘饥来喫饭困来打眠你若不会苍天苍天僧问古人道说取行不得的行取说不得的如何是说取行不得的师曰乌龟吞大象曰如何是行取说不得的师曰家丑不可外扬问如何是不动尊师曰石敢当曰如何是应化法身师曰长的长短的短金陵蒋山兴善芥菴琛大禅师湘潭李氏子幼业儒X因申酉鼎革之际顿悟尘劳之幻遂礼桃花山不韵薙染遍参名宿后依弘觉为入室真子记莂后出住金陵兴善上堂春风荡荡春日融融柳垂嫩绿花发新红龙光峰说法金水河流通是汝诸人十二时中晨朝洗面黄昏打钟也须知声色俱透过元关又一重卓拄杖晚参海底泥牛吞却月铁铸金刚肚皮裂鹭鸶踢翻鹦鹉洲舜若多神痛不彻你也参不透我也会不捷上堂举白云和尚道禅禅阎浮提在海南边近则不离方寸远则十万八千毕竟如何禅禅兴善亦有箇见处禅禅紫金山在寺门前闻道日日变现十二种色于今松杉伐尽之后惟见白日青天山僧亦得登其顶造其巅远观东西南北近看万井千烟毕竟如何禅禅晚参举众卖花兮独卖松青青颜色不如红筭来终不与时合归去来兮翠霭中古人恁么告报虽则高擡声价其奈己见犹存兴善未免也续貂一首不卖花兮不卖松夜眠直到日通红他非我是都抛却万事消归一笑中且道笑箇甚么喝一喝晚参举僧问玑和尚禅以何为义玑曰以谤为义雪堂拈曰三世诸佛是谤西天二十八祖是谤唐土六代祖师是谤天下老和尚是谤诸人是谤山僧是谤于中还有不谤者也无谈元说妙河沙数争似双峰谤得亲若是兴善禅以何为义以错为义三世诸佛是错西天四七是错东土二三是错天下老和尚是错诸人是错山僧是错还有不错者X也无以手指其掌曰知其说者之于天下也其如示诸斯乎大众还会么良久曰也是将错就错示众衣成人水成田佛法元来在口边上是地下是天几人到此总茫然兴善菜种屋里稻割门前大家相聚喫了终日语笑喧喧总不念断臂心安春糠志坚长庆坐破七箇蒲团香林用力四十九年上座赢得日高三丈犹自伸脚打眠行者来请赴堂喫粥拦胸一掴麤拳为甚如此不合惊起我瞌睡又使我好梦倣不週全小参即心即佛过山寻蚁迹非心非佛渡水觅鱼踪不是心不是佛不是物夹路桃花风雨后马蹄何处避残红小参秋山削玉秋水磨铜城吹寒角楼打霜钟修行不到无心地万法枞然那得空尽向鬼门贴卦谁识虎咬大虫南泉打破粥锅甘贽礼拜蒸笼泣露千般草吟风一样松喝一喝曰若不是山僧者一喝喝住你诸人洎乎又寻过一东二冬小参前村红叶落将尽后院黄花开又残纸被夜烘刚觉暖五更霜重又多寒天何阔地何宽裙子褊衫多破了一箇浑身无处安便恁么太无端剔起眉毛君自看大事为你不得小事自家支当小参语是谤默是诳不语不默冻锁寒江雪埋青嶂雪峰相见望州亭德山未跨船舷好与三十棒何故不待春风着意开暗香巳在梅梢上小参举僧问赵州真如凡圣皆是梦言如何是真言州曰唵部林㗶师曰赵州答话如探囊取物然未免索盐奉马有问蒋山X如何是真言只向他道草枯风劲各寮谨慎火烛小参色空明暗遮双眼地水火风周一身你若一念心疑被地碍一念心喜被风飘一念心嗔被火烧一念心爱被水溺只者地水火风使得当人二六时中不得自由惟有拄杖聱聱橇橇列列挈挈地不能碍风不能飘火不能烧水不能溺王母昼下云旗翻寒𤠔啼落天边月晚参道远乎哉触事而真圣远乎哉体之则神蓦竖拂子曰山僧唤作拂子了也诸人毕竟作么生良久曰水流黄叶来何处牛带寒鸦过别村小参至道无难惟嫌拣择但莫爱憎洞然明白白雪之白白玉之白白羽之白赵州参见老南泉解道镇州出萝卜就地拾得丽水金元来又是并州铁八十村翁笑点头买得朱砂畵黑月四句离百非绝今日为君重剖决天上无释迦地下无弥勒达磨老臊胡当门牙齿缺十字街头蓦相逢却是一枚无状贼击拂子曰贼贼小参南泉提起茅镰投子拈出油瓶一大藏教註不得三世诸佛言不及说甚赵州佛性无一箇葫芦挂东壁解制上堂一不做二不休衲僧着力转身句嘉州大象陜府牛独有太原孚上座五更闻畵角屋裹贩扬州朝悠悠暮悠悠行脚挑包事远游若是冷灰真豆爆何须向外更驰求说甚一拳拳倒黄鹤楼一踢踢翻鹦鹉洲也要紫金山子肯点头禾山鼓雪峰毬何似投子手中油架箭张弓空费力半箇圣人那见收掷却丝抛却钩夜静X水寒鱼不饵烟波空泛月明舟掷拂子下座僧问如何是祖师西来意师曰七醋捣生姜曰意旨如何师曰食者尽攒眉问如何是和尚家风师曰有米无柴曰忽遇客来将何欵待师曰快赶狗漫烧茶问鸡见相鬬狗见相咬鸱吻终日相对为什么不嗔师曰好与衲僧为榜样问蚯蚓为什么化为百合师曰量材补职布袋和尚赞曰一文乞与济谁贫浩浩尘中孰是亲自己悭囊放不下又来开口笑何人嘉兴漏泽岳来本衡禅师小参鹫岭拈花眼中着楔少室直指曲顺人情二俱随类示权都则应机赴感何故时节若至其理自彰新漏泽不敢囊藏被葢只得相席打令此是我法叔箬老和尚据曲彔木与一切人解粘去缚抽钉拔楔施向上钳鎚碎衲僧窠臼之场因虗席巳久百种全无法幢寥落堂供萧疎古人道圆通不开生药舖单单只卖死猫头不知那箇无思筭喫着通身冷汗流新漏泽亦有一偈漏泽新开杂货舖更无一人来垂顾可怜三尺贵龙须剪碎绫罗唤作布设有人问长老绫罗为甚剪碎作布卖有时价重南金有时分文不值说贵也得说贱也得恁么也得不恁么也得恁么不恁么总得然虽如是且喜更点分明卓拄杖上堂莺老花残时逢初夏呢喃燕语舌覆大千碍则涉有为之境悟则离昏醉之乡截断两头莫存轨则一性圆明当阳荐取既是X莫存轨则荐取箇甚么良久曰剔起眉毛亲证得头头物物祖师心江阴十方山𦦨杲禅师湖州施氏子初参报恩琇琇问二六时中可有杂念也无师曰连正念了不可得琇曰恁么则业识茫茫无本可据师震声一喝琇曰好喝再喝喝看师摇头吐舌而出再谒天童忞结制立师为维那忞下堂以杖指单票破处曰这里因甚如此众下语不契忞问维那作么生师曰薄处先穿忞曰穿后如何师曰贵图两相见忞举拄杖曰犹隔这箇在师曰也是和尚自生窒碍忞打曰何得触忤老僧师礼拜曰今日得见和尚忞颔之燕京西山石香夙成本奯禅师荆州枝江王氏子年十八岁礼本郡菩提场白斋薙染自知参究刻苦用功所悟亲切南询福严天童报恩三大老罔不契合受嘱心印则禀平阳弘觉师长身玉貌皓齿朱唇声如洪钟读内外典经目不忘日三食眠三觉夜则双趺一坐兀然达旦住嬾云窝后游京都寓西山石香精舍无何示寂茶毗获舍利无筭大者如菽寸光熠熠塔于院之前山湖州道场神山本瀛禅师示众举南泉三不是话毕颂曰天外银沙直下飞谪仙题就巳迟迟何如掷笔悬崖畔乱撒冰珠总是诗宁波天童福泉直菴本浩禅师得法后结茅天童之福泉绝顶人迹罕至有同门山晓晳劝师出世师笑X曰一般秀色湘谿里君自匡徒我自眠古人巳代我言之矣他日望兄指一人接续用报师恩便一把火足矣次年晳诞辰师曳杖到天童一见遽曰浩志不下山今日之来一祝嵩龄一果前约惟勿我拒也别不旬日即跏趺化去壁留船子覆舟颂曰一月当天万壑秋芦花深处任优游波心几度抛香饵钓得苍龙覆却舟新州龙山旷圆本果禅师上堂问祖道重开即不问如何是主中宾师曰山僧为汝彻困曰如何是宾中主师曰咨尔所问曰如何是主中主师曰谁敢当锋曰如何是宾中宾师曰且立门外问学人乍入丛林请师指示师曰莫向佛边求僧礼拜师曰看脚下乃曰一箇两箇三四箇毗耶城中行且坐看来曾不隔丝毫何用当阳重说破不说破任纵横炊无米饭煑不溼羹共盛无底钵呷得饱彭亨薄暮小池双鹭宿清秋高柳乱蝉鸣祖忌上堂昔年八月三祖师未出世诸仁总不知脑门不着地今年八月三脑门齐着地诸仁既总知祖师何者是听取一颂雨过千峰色点苍麻衣松牖坐生凉一声幽鸟啼何处明月满山丹桂香九日上堂病起高登曲彔床英英篱菊正披黄龙山今古何同异帽落从教风雨狂谁识三元具一句元来九日即重阳糖糕栗粽俱无有笑指云天空渺茫恁么则僧厨斋寂野客清寒如此佳辰将何供养良久曰幸自身轻餐脱粟不须人佩紫萸X囊上堂妙体明圆绝所因本来端的见须亲还他一会灵山客炎海堪同转法轮瓦砾荆榛作狮子吼石头土块一齐翻身三十年来未了之事只此一事二千里外难逢之人只此数人不用持道吾吉獠之棒自然来甘贽药山之银说甚南宗北教休分东鲁西秦水松数株碧引鹭池之月木绵一树红飞鹿苑之春心境俱非透过三句剎海莫测混入一尘一尘含法界法界渺无垠非离真而立处立处即真且知恩报恩一句作么生道良久喝一喝曰当阳挥宝剑捻土定千钧宁波钖山宝严炉雪慧禅师僧参师问那里来曰五磊师曰从九曲岭过曰是师曰一条大路如絃直因甚从九曲僧无语师便打颂楞严经不断烦恼而入涅槃曰满园桃李呈春色几处笙歌揭畵楼独坐小窗闲不彻倒骑驴子上扬州金陵天宁古田达元禅师楚之黄陂傅氏子初参雪窦云一日告假省亲云曰汝归见母时道箇甚么师曰与他三十棒云曰得与么不孝师曰不作者箇见解云曰更有箇甚么聻师便趋出云乃以偈送曰越山楚水两悠悠尽在元禅拄杖头相见母亲作么道报言三十为他酬问牛头未见四祖时如何师曰瓦砾生光曰见后如何师曰真金失色问如何是佛师曰脚蹋实地问如何是物不迁底意师曰雨堕花临砌风吹竹近楼问亡僧迁化向甚么处去X师曰把火入牛阑问离一切相即名诸佛既离一切相唤甚么作诸佛师曰莫妄想问如何是佛师曰长江水上波曰意旨如何师曰险问如何是坚固法身师曰驴屎似马粪会么曰不会师曰我说底尚不会如何透得祖师关居士呈偈次师蓦竖拳曰我唤作拳头汝唤作甚么士拟议师一掌曰者里去不得有甚用处师一日入城行次侍者问今生父母即不问如何是最初底父母师蓦指曰东边是一羣牛西边是一羣驴士问把茅葢头时如何师曰山鉏一把三斤半曰寸丝不挂时如何师曰健即锄云倦即眠问如何是诸佛出身处师曰秋蝉鸣翠柳不碍往来看玉轮满侍者呈女子出定颂师曰文殊是七佛之师为甚出女子定不得曰棊逢敌手难藏拙师曰罔明是下方菩萨因甚出得女子定曰琴遇知音始好弹师复曰女子出定意旨如何满抽身便出师曰汝祇解恁么去不解恁么来曰更要某甲礼拜那师曰好与三十棒曰恩大难酬问释迦佛治世因甚教念阿弥陀佛师曰柳线共垂绿桃花相映红问如何是西来意师曰人贫智短问如何是天宁境师曰茅斋高对古皇城曰如何是境中人师曰麤拳大脚曰如何是和尚家风师曰木槌打铁磬曰为甚么如此师曰露柱念摩诃颂庭前柏树子曰赵州庭柏斩钉截铁拟议思量脑门着楔颂首山示众识得拄杖子行脚事毕三角云识得X拄杖子入地狱如箭曰等闲拈起干坤黑放下依然壁角头争似衲僧都不识镬汤炉炭转风流颂洞山因僧问如何是空劫巳前自己山曰白鸟入芦花曰白鸟入芦花烟昏巳日斜一回寻得见蹋着赤斑蛇颂云门干屎橛曰云门干屎橛其气毒如蝎官法急如炉人心冷似铁颂南泉三不是曰不是心佛物拶出虗空骨忒杀更分明衲僧多自屈颂百丈野狐曰不落不昧失钱遭罪不昧不落砒霜毒药巍巍坐断大雄峰是圣是凡俱不着颂赵州转藏曰一转不须多一字半藏何曾少一言一遇知音便分付不逢别者不开拳颂殃崛救产难曰圣法从来不杀生壶中日月自分明若言当下能分娩蹉过如来正法轮礼白门东山海舟慈宝峰瑄二祖塔偈曰双龛卓立老东山徧界儿孙未易攀特具瓣香瞻拜绕瘦松苍霭白云间祖道渊源势岂休壮观今又动阎浮欲知无缝团圝句三四啼鸦上树头宁州龙安兜率本圜禅师荆州人无姓氏一日至佛寺见佛大喜向之笑会崇祯末献贼破襄阳两湖皆震避兵东下随母之浙择居萧山之湘湖师姿性超绝就童学不屑屑书卷十六岁决志出家请母礼隆兴明然薙落既而三衣登具出参诸方福严容拈竹篦示之有省再诣报恩琇留枯木堂钳锤凡十年备历苦毒至有死而复甦者师甞曰吾能忘十年枯木X堂哉琇以虗空落地勘师师应声便喝琇竖拳曰因甚在我手里师曰用尽自己心笑破他人口琇曰解笑者是何人师掩耳而出会琇赴世祖章皇帝召𢹂师入京侍万善殿每于御前问答及师师微言承应輙当圣意暨平阳忞相继赴召师随报恩谒平阳甚喜欲留师不得至平阳还觅师于湘湖之濵唿师入室验以机用出章皇帝所赐金襕袈裟并白拂手书历代源流授师出住宁州之龙安山兜率院再住吴江之黎川罗汉寺上堂磨砻三尺只知海上横行把定孤峰不会下山教化吞尽十方佛吐出六代祖印定一切法阐扬一切义二千余年单传付嘱有在六十八叶心髓次第流通若能于此取证承当赤肩担荷可以笼罩古今荫覆天下便知圣智不可测语言莫能到单提向上一路离却中下二机新龙安不去挥戈鲁阳合符晋鄙秦疆楚塞拱手归降教伊从今日去不疑天下老和尚舌头还有临危不变见义勇为底么三十棒且待别时复举宝寿开堂三圣推出一僧师曰三圣股肱临济功高赞佐宝寿险截者僧无端喫他大棒若果使镇州一城人眼瞎则二老无所逃命上堂问长廊下也喝后架上也喝置而不论如何是一喝如金刚王宝劒师曰草木丛林皆尽曰慈悲何在师曰髑髅里瞠眼曰如何是一喝如踞地狮子师曰X妖狐绝影曰忽遇龙生金凤子冲破碧琉璃时如何师曰阇黎不妨漏网曰如何是一喝如探竿影草师曰江西子福建子都来好与三十棒曰早辩来风师曰着槽厂汉数不到你曰如何是一喝不作一喝用师曰不假三寸问将来曰彼彼住山人师曰鈯斧子掷下好乃旋顾左右曰有千二百长随众方可应天王人主之请无分骨得髓儿孙何以特地西来滹沱小院也要两箇成褫汾阳大众岂无六人大器具啐啄同时眼有啐啄同时用文殊普贤请处囊中云门赵州姑自隗始若据令而行天下衲僧跳不出连喝两喝曰买铁得金一场富贵雨中同参至上堂密雨狂风趂出门摩醯三眼耀干坤输他带水拖泥去千古全无斧凿痕逐亦不恶留亦非恩灵山一会暗消魂上堂祸不入慎家之门瑞不生庭前之草善财通身是手无下手处文殊通身是口无开口处蜈蚣蜒蚰虾蟇蝎子入隐身三昧去也祇如天龙道和尚虎玄沙曰是汝虎是赤口是自舌良久击拂子曰消上堂不说破免得后来之骂不雕琢方见现今好手去此二途任你赞任你骂且道有成褫无成褫非关诸人吝慈却是龙安罪过上堂未到雪山巳到雪山总百亿须弥山不如此山未到此夜巳到此夜总无量昼夜不如此夜未覩明星巳覩明星总通身手眼不如此眼喝一喝曰总百亿须弥百亿昼夜百亿释迦于此夜覩星成道不如我此一喝复喝一X喝曰家家门前火把子上堂天左旋地右转应机须定龙蛇眼击节冲关作者知金椎掷下电光卷多处添少处减一百五日春又晚谛当灵云陌上花风光无限被渠翦除夜小参四百年为一昼夜天亲弥勒谩惺惺虽然五百从中证争似人人眼带青病起上堂拈拄杖曰风也打雨也打佛也打魔也打东壁打到西壁明头打到暗头打得七穿八落家私一些不留犹嫌多箇维摩榻直得和伊掀倒休晚参问三界大师为甚唤作干屎橛师曰量才补职曰不唤作干屎橛时如何师曰你置云门大师于何地曰众生无分也师曰十号一不减曰谢师指示师曰犹疑语话在他人乃拈拄杖曰云门一条嵴梁硬似铁抝不折却被箇瞎汉钝置一上理该打三十棒趂出只为他管中窥豹但见一斑无喫棒分要见云门么上大人丘乙己晚参问三圣推出一僧宝寿便打二俱作家否师曰各不相借曰三圣又道瞎却一城人眼师曰善入音声陀罗尼曰宝寿休去足可观光师曰踞虎头收虎尾乃曰夫山木为良匠所度而定于斧斤瞎却镇州一城人眼虽是鲁班绳墨其奈宝寿不雕之心何问话僧复出曰和尚莫错判古人师随声便打归方丈晚参士问称西方有圣况老子为龙唤孔子是箇甚么师曰是箇丘乙巳士呵呵大笑师便打乃曰帀帀风云走电光凤毛麟角尽腾骧须弥脚下乌龟子犹拽泥沙旧处藏上堂入黄X檗之室太岁临头造慈明之门时命在坎弥天铁𣗥帀地金锤乌飞兔走机深裂石崩巖语峻正当交锋无迹物义不伤大家遇境逢缘宏通宗要续此一派名下无虗人喝一喝曰灭吾宗者不知是谁上堂问一向灰头土面珍惜宝藏今日四众临筵敢请大开布施师曰罗汉也不敢草草曰祇如临济纲宗为甚么捻聚得来底却分疎不下师曰是谁之过曰分疎得下底为甚么捻聚不来师曰莫谤临济好曰今日又要分疎又要捻聚师曰又谤山僧曰如何是一句中具三元师曰古人面目现在曰如何是一元中具三要师曰半幅全封曰如何是第一元师曰鬼争漆桶曰如何是第二元师曰是甚破草鞵曰如何是第三元师曰盏子扑落地楪子成七片曰如何是第一要师曰良马见鞭影而行曰如何是第二要师曰狮子一滴乳迸散十斛驴乳曰如何是第三要师曰一时点下曰如是则临济宗风至今不坠师连卓拄杖三下问应时及节恳乞提唱师曰天寒无被葢曰承此恩力者谁师曰冻不杀即打杀乃曰正人说邪法邪法悉皆正邪人说正法正法悉皆邪直得剥尽羣阴珠回玉转日南长至草偃风行任他辊出木毬端的捉来旧处安竟雪庭心抽却云门顾莫把香巖挂在树晚参讥人说葛藤禅骂人说无事禅也须通身是眼乃不失自家眼蓦拈拄杖卓一卓喝一喝曰你要骂人么没者闲工夫住北京荐福山隆恩X寺康熈乙丑四月十三日圣旨到山至十四日召入玉泉宫问道回上堂风生大野日照巖廊山河奏干闼婆之琴声草木含祇陀林之金色辉腾今古荫覆人天展过量提持蕴逸羣作略闻声悟道单闻此道见色明心惟明此心苟能拨草瞻风乘时凑汩五云瑞彩咸彰至化二曜长祥并属照临不须三印高悬便见十身调御百亿国土百亿毫端现无量无边殊胜庄严作无量无边广大佛事俾一切人各具金刚正体一切物同转秘密法轮生佛共乐尧年世界全光舜德逢人莫敢不出传法特救迷情祇如上升梵世高驾须弥还落阶级也无天上有星皆拱北人间无水不朝东上堂南泉一只箭来也雪峰一只箭来也隆恩一只箭大众还见么将军不好武稚子总能文上堂放释迦老子出气弥勒无容身之地放弥勒出气释迦老子无容身之地文殊不解排难解纷普贤掉头而去却被隆恩截住若无近忧不须远虑上堂登绝顶于崑玉观沧海于截外洋洋乎百谷之玉杳杳乎九天之睹擘开胸曰净五眼得五力四维上下无伦匹大都大用与大机底事何能添一笔七期晚参好大众东边立地振鬣摆尾西边立地冲波激浪多是透网金鳞话头不识底是谁按拄杖曰把竿人上堂未疴巳前五千四十八卷拈花巳后只有一箇头陀诸人请放过隆恩却有箇相为处拊掌一下曰莫谤大般X若授顾溪翁居士法上堂不与万法为侣是无事不办底人能与天地同根是铁锤无孔底汉有时染用染污他不得即尘劳而见佛有时净用净洁他不上过元途而抽身以此为极则青天也须喫棒不以此为极则明镜何用当台大众毕竟如何即得烦恼海中为雨露无明山上作云雷晚参有心不是道无心岂是道斩断有无心是道不是道但凭枯木重生艶莫被寒灰烧杀人颂世尊初生曰冷地生椎没奈何更加烧热不增多后来只管重添火一块无明炼不过颂产难因缘曰无量劫来未杀生杀生真是杀生手白血如脂沃野寒子兮母兮复何有颂赵州勘二菴主曰能言能笑穿窬小盗两箇拳头十箇孔窍颂香严上树曰倒着烟簑立险滩离钩香饵透还难神鲸自是冲波去不向空江照影寒师于乙丑年十月示疾十一月朔师作诀书示左右为歌名咄咄歌次日师问明日几时左右以三对师曰三期至矣晨起沐浴更衣作辞疏谢恩乃作垂问法语与示禅徒语毕将逝嗣法士顾元登请曰和尚可无偈耶复甦索笔手书偈毕微笑而逝世寿五十四僧腊三十八塔于兜率师有三会语录并所着湘谿集行世五灯全书卷第七十四X五灯全书卷第七十四补遗临济宗南岳下第三十五世随录报本伊𨸒哲禅师重九上堂登高须极顶入海须至底入海不至底不知华藏之深登高不极顶不知宇宙之宽无上妙道亦复然也今朝节届登高敢问现前作么生是至深极顶底句良久曰诸人既道不得山僧与汝别峰相见去也遂下座上元上堂举僧问赵州如何是道州曰墻外底如何是大道州曰大道透长安赵州古佛捡点将来大似村里弄报本则不然有人问如何是道只向他道十里灯花明似昼六街车马涌如潮如何是大道双凤云中扶辇下六鳌海上驾山来且道与古人是同是别晚参颇爱暮春时落花红似锦满城流水香几人发深省因雪晚参忆昔普通年事远看来庭雪未曾消三拜巳曾亲得髓斩新拈取示今朝咄月巢鹤醒千年梦不是鸟窠吹布毛晚参垂问古人道三十年不杂用心四十年打成一片如何是打成一片不杂用心底人师曰泰山石敢当辞世偈曰昔本不生今复何灭万古晴空一宵风月掷笔而逝五龙瞿庵岑禅师开炉上堂久默斯要不务速说大众斯要且置龙山这里却有几桩紧要你若会得紧要便知斯要落处会得斯要便知紧要源头何谓紧X要第一诸人于二六时中饥来喫饭是箇紧要第二寒来着衣是箇紧要第三渴来求饮是箇紧要第四倦来打眠是箇紧要第五内逼时疴屎放尿是箇紧要更有一箇紧要我要问你眼光落地时毕竟以何为紧要若也定当得出今日开炉功不浪施其或未然大家共向无烟火熨斗煎茶也醉人上堂入荒田不拣信手拈来草一切在临时用得自恰好要使贫者富饥者饱愚者慧昏者晓贵把根源直下看休从枝叶闲寻讨不闲讨拄杖不在苕帚柄与你三十晚参小尽二十九碧眼胡僧不知有大尽三十日黄面老子道不得总道得也是万里崖州隔晚参结冬一期过半诸人未知趣向为汝细细商量切忌自生惰慢蓦拈拄杖卓一下曰大众还会么不是心不是佛不是物毕竟是箇甚么以拄杖旋风打散颂赵州访二庵主曰一样拳头无缝罅两边并峙玉山寒诗人咏到幽奇处成岭成峰请细看颂三顿棒曰蒿枝六十何曾痛一箇顽皮没处藏毒发大愚医不得儿孙万代受遗殃灌溪釆商荣禅师僧参师问灌溪浪隔鸟道云封从何得到僧曰不从云水来师曰脚下芒鞋泥痕太多僧拟答师曰脱空妄语汉晚参诸人无量劫来衣线下事只因东兜西惹曾未决断今日山僧与诸人决断一上遂抝折拄杖归方丈除夕晚参佛法二字抛向东洋大海累诸人东捞西摸不觉又是一年X过了且道还有捞摸得着底么若言捞摸得有喫阎罗老铁棒有分若言捞摸总无山僧拄杖亦未放过且道毕竟如何免得良久曰不是知音者徒劳话岁寒小参一口吸尽西江水情知诸人未到恁么田地试将南溪与我吸吸看一僧才出师便打曰全身堕在泥水里便归方丈六安大悲快庵鑑禅师示众竖拂谈玄落二三烧香酬唱忒无慙空张大口恣尘说春到幽禽巳指南更若摇唇成话杷何劳陞座现优昙只凭闻见来求法试问从前作么参晚参结制巳七日了露柱灯笼全无孔窥释迦弥勒扬声大叫最苦昏沉散乱不好惟有寒山子逢人偏解笑且道笑箇甚么笑诸人无端弃却家中宝终日茫茫外边讨翻身蓦过祖师关熨斗煎茶不同铫除夕小参不烹露地牛不烧王老钱莲峰无一物将底过穷年既无一物将甚么与诸人分岁蓦拈拄杖摘下曰莫怪空疎各宜珍重师经行次忽擒住一僧曰是什么僧喝师便打僧拟对师曰山僧被你一喝僧无语师便喝居士参临出门曰出门原是入门人师曰是什么人士无语师喝出大钱鹤峤岱禅师小参太阿锋镆鎁燄埋尘拂斗牛化龙奔雷电洗兵即皇路氛清挂眉则梵天血溅当门倒插逼人寒铁额铜头遭勘验诸昆仲荐不荐万古常如白练飞一条界破青山面击一击喝一喝X佛诞日示众举世尊初生下时周行七步目顾四方一手指天一手指地曰天上天下惟吾独尊云门偃曰我当初若见一棒打杀与狗子喫贪图天下太平云峰悦曰云门虽有定乱之谋且无出身之路师曰世尊倚霸称王未免逞俊太过云门捐躯报主大似落水拖人云峰老人虽则眼高千古要见云门尚未可在还有知安国落处者么蓦拈拄杖卓曰不是铁牛生犊子敢驱金翅捉狞龙示众乃蓦拈拄杖曰我看你朝到西天暮归东土究竟长年只在半途复横按曰明知是满腹丝纶填胸锦绣因甚问着便开口不得直饶过东山下左边底拈得王节级失却帖正好勘过了打且道衲僧门下又且如何卓一卓曰刀山剑树平时路热铁洋铜润口浆要得拖犁并拽耙何妨拔肺与抽肠复卓三下喝一喝师趺坐僧默侍师曰鸡立丹山非其同类出去僧当前问讯师曰子房门下诡道徒施僧拂袖便行师曰捉败了也僧问如何是机锋师曰张弓架箭曰此是锋未是机师曰不为鼷鼠而发示众举古德曰佛法也大有只是舌头短师曰早巳拖地者里不然佛法大有漆桶不快颂赵州访二庵主曰銕船驾起下扬州月浸芙蓉两岸秋欵乃一声归去也金风萧瑟动人愁颂兴化摈克宾维那曰赫日鲸波走迅霆鱼鰕鳖蟹暗销魂锦鳞直跃化龙去吐雾兴云出海门颂婆子烧庵曰松枯石烂自春秋任是张良计不投X可怪一声无孔笛梅花吹落满沧洲颂黄龙三关曰箭穿李广鎗使金牙恁么会得事同一家雪覆芦花鹭藏明月停思停机犹堕两橛渊明嗜菊茂叔爱莲端的举似疑请别参无钖净慧节巖琇禅师上堂问如何是净慧境师曰云间东岭千重出树里南湖一片明曰如何是境中人师曰须长发短樵夫样不信人间有俗情曰向上还有事也无师便打僧喝师复打乃举杨岐因僧问如何是不动尊岐曰大家齐着力端祖曰白云即不然如何是不动尊礼拜着净慧亦有箇见处如何是不动尊山河大地万象森罗谢执事上堂被大师扭痛鼻头再见耳聋三日两堂齐下一喝宾主历然城里粜黄米来头上漫漫脚下漫漫罚攒饭了而后出院就水洗犁量材取料虽然一种没絃琴端的惟师弹得妙圆通大士生辰上堂大士在南海诸人向波涛上寻大士在天竺诸人向山谷里讨大士在净慧寺诸人昨日来坐夜今日来烧香大士在邨庐田舍肉案酒楼汝又作么生与伊相见若向者里见得分明家家观世音处处无量寿脱或未然年年二月十九日一度花开一度春大雨后晚参五日以前祷雨五日以后祈晴事上有余理上不足正当五日之内打湿袈裟难晒㫰掀翻墻壁绝遮拦理上有余事上不足敢问大众作么生得理事一如去山高月小水落石出晚参以一重去一重早是多事不X以一重去一重难免多事者两箇多事如世之良医不用下药要瘳人间必死之症且道利害在甚么处阵云横海上拔剑搅龙门立庄主田头小参我此间禅如大海相似汝以海来盛去始得若是以钵盂瓦铛贮些子济得甚么边事古人恁么道引他贫子辈望屠门而嚥津积放希遘之想净慧者里禅如农家犁耙相似有力量者进前来一肩担荷得去当下超佛越祖庆快平生虽然如是山僧有三十棒也要对众分付且道意在于何重赏之下必有勇夫立春小参放鹤亭见春春在梅唇苏公堤见春春在柳眼知县官堂上黄泥土屑无不是春如是见者贵耳贱目不如是见者执事偏枯饶你出得常情喫棒未有分在晚参有权衡方始识人轻重无刀尺莫能断人短长乃震威一喝曰且道者一喝轻重短长在甚么处复喝一喝曰切忌钻龟打瓦晚参天地之强在覆载日月之强在照明火之强在烧水之强在没烈士之强在宝剑衲僧之强在鼻孔敢问诸兄弟作么生是你底鼻孔卖扇老婆手遮日颂南泉斩猫曰白日雷霆秋空闪电拟议不来霜鵰落箭相逢犹话岁寒心又是重牵傀儡线颂临济凡见僧入门便喝曰未曾触着髑髅干岳立波腾宇宙寒饮血茹毛人自古结绳画卦也无端颂倩女离魂曰花澹春还澹烟深水亦深寒鸡钟韵落红日到天心古德喫油糍颂曰学琴事棉弓写字相蝌蚪天地泄X其元儿孙坏却手战波国里覔同心赤发波斯春木臼颂产难因缘曰八百连云雪未消日高秦树恨迢遥长安一夜花开尽二月春风似剪刀盐城永宁此宗溟禅师端午上堂蕤宾节届正重五不用桃符并艾虎恶鬼邪神自遯藏箇中独露主中主且道如何是主中主震威一喝冬至日谢石耳尔纯两阇黎斋上堂汉女宫中添线鲁公台上书云慈明揭堂上榜文洞山掇座元果桌缁白动用虽殊化育本源不异须是鹅王始能择乳苟非狮子争解咬人不见道君子务本本立而道生道生一一生二二生三三生万物且道永宁门下又作么生一阳来复自天心千佛分光照永宁惟有衲僧无底钵依然盛饭又盛羹示众举真净侍黄龙龙举白云端颂临济三顿棒曰一拳拳倒黄鹤楼一蹋踢翻鹦鹉洲有意气时添意气不风流处也风流大称赏之净曰某甲见处与端兄一般龙曰汝作么生会净拟开口龙喝曰端会汝不会师曰当初见他云汝作么生会何不掀倒禅床见之不取思之千里衢州祥符献可寂禅师僧问好雨点点不落在别处落在什么处师曰你这瞎汉僧拟议师曰果然晚参嵩少面壁冷灶埋把火二祖断臂赤眼撞柴头子湖看狗鬼门上贴卦东山酸馅暗毒搂枯肠山僧将者些骨董和盘尽情打翻还有七斤衫子也跷蹊诸禅人知不知夜来提起触着袖头领依旧寻常自家X穿过底何故聻屋北鹿独宿溪西鸡齐啼京都法光友山石禅师上堂即心即佛掉棒打月非心非佛虗空钉橛不是心不是佛不是物朝打三千夜打八百毕竟作么生日日是好日上堂竖起拄杖佛祖巴鼻卓拄杖衲僧巴鼻掷下拄杖讨甚巴鼻僧抬拄杖度与师师接住便打曰汝得恁全无巴鼻复横按拄杖顾左右诸兄弟识得也未棒打石人头嚗嚗论实事知浴请上堂一问一答热閙门庭一主一宾显扬箇事一世界清净则多世界清净一身清净则多身清净东司头佛殿里许多塳尘垃圾从甚处得来蓦掩鼻曰又增了者一点气息示众父母未生以前便恁么休去脚跟下早巳泥深三尺更待问那箇是我本来面目自然上无登天之计下无入地之谋又争怪得咄下坡不走快便难逢拍膝一下便起示众地炉拨活火通红茶熟香清万籁空懵懂师僧真好笑不知谁是主人公良久撮东风撮东风明因尼觉柯信禅师示众举临济垂问一人在孤峰顶上无出身之路一人在十字街头亦无背面且道那箇在前那箇在后师召大众还识临济老人意么若也不识且看明因为你雪屈乃蓦拈竹篦一时打散上堂堂堂日月无今昔荡荡干坤亘古今转得头来千万里不知谁是箇中人敢问如何是箇中人眨上眉毛示众云中拍板鸣霄外海底吹螺括地X寒满座清风来未巳休曰雪曲和应难召大众祇如雪曲作么生和归堂喫茶去示众祖师心印铁牛机尽力拈来付与谁渴便喫茶饥喫饭知音知后几人知示众举兴化有时召僧僧应诺化曰点则不到或召僧僧应喏化曰到则不点师蓦唤侍者者应喏师曰且道是点是到者拟议师便打上堂童子遥询五十三福城东际指归南须知般若根非浅学得常啼未放参召大众且道放参一句作么生委良久拊膝曰笑杀傍观除夕小参古德曰今夜今宵去明朝明日来明因则不然今宵原不去明朝亦不来目前成现事何用强安排示众举灵树因有尼送瓷钵盂至树拓起问这箇出在甚么处尼曰出在定州树遂扑破尼无对师曰这尼依实供通不道他不是止是欠一转语待他扑破但向道可惜许汀州桑园人岳晓禅师本郡宁化龚氏子上堂大道本自现成日用了无缺欠今朝剖露当阳要与诸人共荐举起拄杖曰若也荐倒骑牛儿入佛殿如未荐更与诸人通一线遂卓拄杖下座鄂州黄陂素山冲然义禅师黄陂邑李侍御相请邑顾视师便喝邑以手抱师师以偈赠之曰相逢一喝吼如雷究竟无从真快哉今日送君无别嘱秋风消息不须猜士问弟子久欲脱离毋奈爱缘缠缚如何得度师曰将爱缘来为你度脱士曰离家许久师曰无绳自缚师于康熈壬戌春预期辞世至二月十八X日午时上堂诀众叉手而逝茶毗收灵骨建塔本山湖州清凉世楷式禅师示众魔强法弱正好入作我慢心高王树转凋直得绝思惟离名相几人于此能超上道芽未及三分魔炽先高一丈纷纷习学嚣浮着着不离依傍只图热闹门庭少选出羣龙象说到者里清凉自领三十拄杖且道因甚如此要与天下人作榜样海盐偶然居昙彦佶禅师武林西湖人俞母柳氏硕人像赞曰双双产得石麒麟一笑鸣然便转身賸有仪容时想像不教儿女泣无亲越州延安躬敏勗禅师冬至示众天不言四时行地不言万物生蓦拈拄杖卓一卓曰且道无阴阳地上又如何通信喝一喝曰箇中消息本现成武林六喻笑隐粲禅师楚之汉阳杨氏子初参福严容容拈竹篦示之师曰不会容曰竹篦子也不会师便喝容便打师当下会得古人行棒意次参平阳忞忞曰闻知汝住静东园是否师曰是忞曰住静事作么生师曰描也不成畵也不就忞曰何不呈似老僧师曰若呈似则成描畵去也忞休去山阴乌石山庆寿南云暐禅师上堂西风拂拂竞秋真积玉堆金满眼尘风露正零时节至重阳独报菊花新蓦卓拄杖曰珠回玉转草偃风行有眼者见有耳者闻乌石岩畔翠竹全彰佛祖心印庆寿堂前白X日裂破露柱面门不妨行棒行喝揭却衲僧脑葢坐断报化佛头一任龙吟雾起虎啸风生直得拄杖子吞却十方世界敢问诸人山河大地甚处得来以拄杖卓一卓喝一喝曰我为法王于法自在越州翠峰怀光灿禅师上堂忽闻爆竹遍村垆岁月还从夕夜除人事未知何日了来朝又是岁辰初过去巳过去未来还未来正当恁么时一句作么生道翠峰曾不改鉴水永长流本一薪传澜禅师闽之汀州宁化陈氏子举婆子抛儿颂曰祇这孩儿也不消虎头戴角出荒郊毒如蝎恶似枭将军谁数汉嫖姚浦城山东易堂晧禅师建州陈氏子示众芳提涅槃真如解脱是平白地德山棒临济喝洞山麻三斤云门干矢橛是荆棘林纵透得荆棘林未免坐在平白地设不坐在平白地犹然绊在荆棘林悉非好手毕竟如何我王库内无如是刀悬弘觉老人道影次一僧前拜曰又得一回重礼敬师曰那里曾见老人来曰宝安师曰见的是何面目僧喝师曰好喝只是不曾见老和尚曰用见作么师曰前言何在喝出兴化天谷彻也照禅师本邑张氏子早参垂问是句也刬非句也刬棒下无私瞎顶门眼汝等诸人作么生取辨是句也展非句也展一剑倚天羣魔丧胆汝等诸人如何理论是句也头非句也头真狮子X儿到即不点汝等诸人作么凑泊舒城地藏卼巖常禅师颂世尊拈花曰彻底掀翻说向人情怀无过此时真输他百万人天眼脱赚头陀不了心颂应无所住而生其心曰东㵎水流西㵎水南山云起北山云不知至业归王化春到寒崖异草青颂赵州访二庵主曰两处都将一欵呈平生肝胆向人倾纵横杀活机如电铁眼铜睛未放行颂宝寿开堂三圣推山一僧曰噼面金鎚如电疾接来不费碗头力一齐掷向碧波中天上人间无处觅江西宝峰大雷庆禅师元旦陞座銕笛横吹宇宙清洋洋万国霭欢声含哺鼓腹热蚕麦海不掦波犬不惊此是护法致君泽民祈年永命底意祗如我林下人又如何称颂乃起身曰皇天无二道圣人无两心上堂入门便喝果然佛法无多噼嵴便搂何用枢竭世所以攒花簇锦空阏大道之渊厌死欣生未脱识情之表是故衲僧家眼光烁破四天毛孔横吞大地排斥三藏教呵骂诸小儿从阿娘肚里出便作师子吼犹未是性燥汉还肯恁么那掷拂曰山家不会谕冬夏石烂松枯是一年示众茑萝灌莾芜翳蔽天土锉炊糜松根搘榻顶笠蓐食而居鹿豕鸡𪀦为伍月潭侵玉雪瀑溅珠虎啸猿啼龙蟠凤翥暂时歛念楼阁门开直下回机毫端剎涌如来宫殿无有边自然觉者处其中不覩华藏界争识舍那声结制X上堂拈花微笑神机密契于圣衷越漠求贤大用雷轰于震旦所以五叶流芳二株独秀峥嵘万指首开选佛于法林榘蠖千秋继述清规于圣寿脚下尽是儿孙堀中无非师子灵山法会俨然列祖典谟现在即今重开选佛大启洪炉如何是报答君亲底意海宴河清日心空及第时湖州万寿神山瀛禅师晚参久雨不晴云门札破迸落青天者缺难补饶伊炼五色石断六鳌足具补天浴日之雄威徒劳疲苦若是出头天外底看来不直一唾祸福愁杀嵩山破灶堕开炉晚参诸方今日大开炉鞴烹煅佛祖道峰无柴无炭向冷灰里深深拨起一星火诸人脚跟下若也拶着管教冬暖夏凉论劫受用不尽木佛不用烧古镜亦休比若是英俊流直下便会取冬节早参剥尽羣阴依旧天一阳来复在机先抽条石笋烹来嫩𦦨发寒灰宾主全蓦以拄杖画曰疑则别参颂女子出定曰费力不趁钱趁钱不费力女子与瞿昙未是白拈贼颂婆子烧庵曰休兵大帅不称雄暗度明脩狭路中正恁么时全杀活旗枪别转冷家风顺天放生池响山琦禅师上堂灵山密旨少室真宗递代相续揭露寰中祥云拥座华雨香浓骈集人天继此高踪万重烟树翠绕西东红尘紫陌柳港芳丛夕阳短笛入听无穷逢场作戏竿木相从遇缘即应利导羣蒙证取上乘及第心空秪如今日阖国公卿X不忘付嘱恭请开堂祝延圣寿报答皇恩一句作么生展演遂蓦起躬身曰睿筭罗图齐北极弥隆帝祚等南山中秋小参浮云散尽碧天宽皓魄当头照万山近水楼台人尽望夜深倚遍玉栏杆以拂子打相曰大众还见么良久掷下曰桂花香冷秋容淡旅雁霜飞篱菊丹颂南泉斩猫曰龙泉提起在机先杀活临时血溅天谁敢当锋争胜负兴兵阵后总徒然颂女子出定曰幽深花径碧云封三两成羣逞伎穷啼鸟一声山色晓阳春唱彻畵楼中龙舒庚除岊禅师小参远山泼黛野水拖蓝鸦鸣鹊喿言端语端会即真如佛性不会则儱侗颟顸山僧与么告报大似随声逐色众中有不堕声色者么若向者里谛当分明方堪与香严灵云二尊宿同途合辙未审诸人还委悉么良久喝一喝曰罕逢穿耳客多见刻舟人除夜小参年穷岁尽腊去春回贫富贵贱苦乐懽悲乐者乐得畼意苦者苦得皱眉输我林下衲子不逐者般转迻穷教彻骨彻髓直到无地无锥始是放身命处方能与道相宜蓦地冷灰豆爆历劫受用靡亏众中还有恁么人么光孝与汝证据良久曰山僧与么彻困谁知地广人稀结制上堂准例十月十五执事考钟伐皷爰开大冶红炉正好烹佛炼祖无论钝铁顽铜都卢尽入里许照顾烂额焦头切忌麤心莾卤一朝尘净光生自然超今越古傥或进退因循驴年放得清楚诸仁者且道利害在X甚么处甜瓜彻蒂甜苦瓜连根苦大觉琇老人问髑髅粉碎旹如何师曰填沟塞壑琇乃休去僧问万法归一一归何处师曰舌头不出口僧拟议师便掌颂世尊陞座曰瞿昙太俭文殊奢却向诸人眼撒沙引得承虗接响者商量浩浩数如麻颂婆子抛儿曰相逢敌手动征鼙不似金沙布阵奇爱割一朝真快便神机千载有谁知溧阳古木古拙哲禅师河南右族也参天童忞受嘱后缚茅于福泉精舍僧问如何是閙市中佛法师曰挨挤不开曰如何见得师曰猪肉案头茶盐舖里庐州净戒浪平理禅师上堂恁么道太露不恁么道太浮切忌从他覔归家始到头慎勿外边走依然得自由山僧与么举扬众中还有承当者么良久曰也是怜儿不觉羞嘉兴普明息庵冲禅师上堂法无定相遇缘即宗道不虗行随处作主须知壁立千仞处不妨合水和泥有时合水和泥时依旧壁立千仞虽然如是以拄杖就地一画曰也是为虵添足今日冲上座既到者里又且如何为人旧店新开波波挈挈心不负人面无惭色颂临济两堂首座同时下喝话曰将将何须复将兵龙吟虎啸任纵横真风自是归王化一剑霜寒万国清颂心不是佛智不是道曰返照入闾巷忧来谁共语古路无行人秋风动禾黍X五灯全书X卍XXX五灯全书卷第七十五京都圣感禅寺住持僧编辑京都古华严寺住持僧较阅进呈临济宗南岳下三十五世随录宁波天宁石艧介颿禅师华亭朱氏子年三十五弃儒冠薙染首参万峰璧看东山水上行不契后参竹篦子话寝食俱废一期同堂人面不识正经行间闻旁僧曰你不可作实法会师乃大悟述偈曰竹篦拈来触背难当阳抛出逼人寒从今荐得真消息倒却门前旧剎竿璧颔之后诣金粟依忞入平阳得法上堂大梅即心即佛马祖非心非佛若不大地翻身也教虗空迸裂天宁则不然丢却心抛却佛横拈黑漆拄杖打得头破脑裂还是盲枷瞎棒还是老婆心切有人分疎得下许你眼不着屑解夏上堂今朝七月十五箇箇草鞵似虎腰包匾担纵横欲历丛林处所只因宪禁森严六一尽皆关锁果然密不通风插翅也难飞渡正好壁立万仞脚下切须稳步时节因缘会遇时八面玲珑皆属我一拳打破太虗空无位真人没处躲X虞山宝严檗巖本黄禅师号古求常熟许氏子父梦天台老宿寄居而生初学台宗于干三管先辈后与金粟容古南门通往来遂单提向上矢愿披缁母陶以师先经纳聘急命完姻凡四历寒暑衣不解带母知志不可强遂许出家年二十请径山容主维摩呈所悟容许可手书偈赠有透脱见天根越凡会元妙句越明年师腰包上天童求忞披剃忞为举世尊初生公案师于言下疑情顿释信口呈偈曰眼横鼻直孃生面千圣原来只一般却怪天童一条棒生将艾灼灸疮瘢忞颔之命掌记室忞记莂后历参诸方者数年钱牧斋宗伯请住宝严古南门诞辰避客到寺与师快谈信宿至漏下三鼓因作古求字说七百余言望师为末法栋梁云后出世住广陵万寿吴门虎丘崑山安禅历剎阐化有语录文集行世维掦净慧祥光本吉禅师山西蒲州尚氏子始离襁褓即知事佛及长投净慧薙发复从律主三昧光授具戒痛己事未明寝食为废首参浙西闻谷印示以念佛法要次参天隐修无所发明去依天童悟师一日愤然直前请益父母未生前话悟与噼面一掌师竚视值首座容在侧叱曰上座何不礼拜师才拜起即豁然顿省拟进语悟复拈棒打师接住曰请老和尚尊重乃拂袖便出故师于天童座下依止为最久当顺治癸巳道峰弘觉忞谢院事返匡庐舟过维扬X师遂以净慧白当事輓留益切忞允其请由是丛林规制渐次兴举师且殚力成褫无少懈异日怀香进方丈白忞以所得忞輙大笑复怒视叱之曰未也师骇然汗下不能答因参究踰时乃顿见忞为人处后忞赴青州法庆念向所建枯木堂其工未毕以属师师复竭力经营居不遑处赖成其功兼建大雄宝殿左右前后楼阁堂寮次第修举斯可谓极一时之盛矣庚戌忞游江淮抵广陵师复迎归丈室执侍弥谨未几令左右唿师至问曰马祖一喝百丈耳聋三日是何意旨师曰彻底风流忞唤侍者将棒来师曰贼过后张弓忞颔之徐以衣拂嘱师并付源流偈曰黄梅夜半不通风带累儿孙三日聋出草休嫌重入草滹沱浪里辨鱼龙仍命师继席住持示众参学人但得本莫愁末本得则其末自至你禅和家毕竟唤甚么作本山僧生平以此立身以此涉世以此騐人汝等勿得唐丧光阴甘作今时流辈示众近时诸方聚众动皆三百五百说禅浩浩夫为善知识者须具一片佛祖真实心肠方许伊说禅说道行棒行喝不然纵使机如掣电辩若悬河只向伊道箇未在你诸人且道佛祖真实心肠又作么生具但得雪消去自然春到来其示人真切类若此至己未冬除夜乃手自书扫尘偈示众曰年年年尽日扫尽一年尘百年尘复在不见扫尘人众见偈窃皆疑师有厌世意越明年春偶示微疾遂绝粒不食至二月二十有X五日诸弟子辈咸惊惶泣下环跽向师以偈请师曰吾生平一味本色诲人并无闲言賸语污世耳目今日汝辈乃欲老僧为之耶众固请师起坐曰老僧行年将及古稀今日不妨现一大人相与诸人瞻仰取足去也乃蓦张两手顾众曰会么良久以手拊膝一下泊然而逝世寿六十九僧腊四十九姑苏虎丘佛智本孝禅师长洲胡氏子胎素天秉九岁投宝幢冰谷水剃染完具习教于苍雪彻一日见福严容问从甚处来师曰苏州容曰到此作么师曰特来乞求痛棒容曰我不打你这死汉师曰慈悲何在容曰放过你且喫茶后侍忞于平阳闻雷鸣忞谓师曰雷鸣惊蛰因甚岁朝便响师曰倒行维摩令独露岁朝春忞曰有一人朝参暮诵不离禅教忽遭雷火时如何师曰通身受用恩大难酬忞可之延福损嵒本坚禅师开炉上堂有一句周徧法界有一句匙挑不起有一句待紫薇峰点头即向汝道汝等诸人向者三句中见得分明要透法身三种病二种光有什么难其或未然者三句中有一句是汝诸人贴肉布衫炙脂帽子且归堂仔细小参弥勒佛出世为人说法都卢止有一箇布袋布袋中包褁之物摊向街头一一与人看得底不过是米面鱼肉草鞵木屐沙百瓦砾等项见人不会又收却布袋口挈向别处去也山僧今夜与诸兄弟说底大都只是各人皮袋里包裹底物不过是无明烦恼菩提涅槃真X如佛性三界二十五有等类亦可以摊出来与诸兄弟看得乃取拂子打相曰无明烦恼菩提涅槃真如佛性三界二十五有总是者箇么复打相曰米面鱼肉沙石瓦砾草鞵木屐也是者箇么诸兄弟如会得总是者箇掷下拂子曰拾取拂子去如会不得伸手曰乞我一文钱晚参拈拄杖左边卓一下曰者里是理右边卓一下曰者里是事理有理之解路事有事之解路祇如我未拈拄杖时你作么生解放下拄杖曰朝打三千暮打八百中秋示众头上光皎皎眼前白皓皓若道是眼明月在当空照若道是月明眼前何物晓汝等于此时急宜进步好了得今夜月万劫不迷倒不了今夜月空被尘劳扰人人本现成箇箇无欠少喝一喝曰错过茶瓯边清光何处讨师到双桂才入堂维那便问国师九十六箇圆相传与躭源是何意旨师将香尺横架炉上那曰源进三步作女人拜又作么生师倒立香尺那曰是学底是悟底师便打师有时将竹杖画地成一圆相于中立曰者里是谁入得一僧跳入师即出指圆相谓僧你试出来看僧罔措师曰痴狂汉是谁缚汝雪巅持禅师扬之通州陈氏子十四岁投郡之大隐澄霁剃染完具一日因客举本来面目话师不能答乃徧参丛席谒忞于天童顿有省发历随忞于五磊龙池金粟温研日久始承印可上堂智光洞照了X无向背一句当阳千差坐断所以正令全提圣凡路绝箭锋相拄照用同时然虽如是也须咬破铁酸馅百味具足祇如二千年前迦文降诞指天指地云门道我当时若见一棒打杀与狗子喫贵图天下太平且道云门老汉具何眼目良久曰觌面莫教重话会毗尼原是旧祇园真州古菴此宗本溟禅师浮梁汪氏子十五岁薙染首从古雪喆力参南泉斩猫话有省后参山翁忞忞垂问曰心月孤圆光吞万象光非照镜镜亦非存光镜俱忘复是何物师曰噼破华山分两路万年流水不知春忞曰未在更道师曰人面不知何处去桃花依旧笑春风忞颔之示众举山翁忞垂问有一人朝参暮诵不离禅教忽遭雷击时如何自代曰击碎蟠桃核露出旧时仁师颂曰南北不分犹堕见圣凡路绝尚存尘一槌脑后齐翻转脱体无依自绝伦僧问如何是道师曰恁么去曰莫便是也无师曰堕坑落堑六安灵远应禅师滇南昆明张氏子家常事佛幼喜梵书及冠依水目浪受业以缁门警训读之乃掩卷叹曰此济世津梁也欲明大法当求教外别传之旨既辞趋蜀参双桂明禀具未几明迁化偶与同参阅高峰录于海底泥牛四句语疑不去心遂矢志出崃直造越州平阳忞处经半载屡蒙发药于是生平碍膺之物𥗋然冰释一日因陈所见忞为嘉叹久之乃X命典客次迁侍司记莂于是左右十年未尝惮劳忞归寂出住六安州大悲院开炉上堂以九十日为炉鞴以痛棒热喝为钳锤以三百六十骨节八万四千毛窍作箇疑团汝等伹于十二时中经行坐卧处穿衣喫饭时勐着精彩一击粉碎自然火星迸出性地开通照彻干坤融贯今古顾左右曰众中还有不顾危亡全身札入者么如有山僧拄杖子为汝证据乃拈拄杖卓一卓董参军送方竹杖至上堂师拈杖曰不自天台𢹂来亦非南岳所出丰标特异势欲凌云劲节翛然超羣拔萃有时唤他作兔角杖有时唤他作鹤膝笻有时杀活纵夺全彰妙用有时横拈倒卓略露风规任是临济到来旁观有分德山间出担荷无门然虽如是在我参军分上又作么生安怗家邦全赖此风行草偃岂由人卓一卓晚参古者道不是心不是佛不是物恁么曾早是不着便你诸人向十二时中毕竟作何生活始得与他相应去试道看众竚立师拈杖一齐打散晚参问如何是和尚家风师曰两粥一饭曰就中还有奇特事也无师曰喫了肚不饥乃曰这僧问处奇特山僧答也寻常家风乘此拈出一任诸人较量直饶较量得下也是雪上加霜晚参顾左右曰我者里刀噼不开鍼札不入达磨祇可望崖临济倒退千里你诸人毕竟作么生近得山僧门入得山僧室直饶你近得入得切忌开眼瞌睡喝一喝上堂悉达太子右脇降生指X天指地七步周行大似造妖揑恠带累后代儿孙大悲今日路见不平未免拔劒相助当头浇恶水众目见分明晚参问德山晚参不答话问话者三十棒未审大慧者里还许学人问话也无师曰你皮还有血么僧拟对师便打乃曰诸方道经行坐卧底是穿衣喫饭底是搬柴运水底是若到大悲门下即向道总不是且道大悲有甚长处良久曰水涨船高晚参乃横担拄杖曰望从樵子出暮共白云归踏着来时路休言上上机大悲恁么道你还肯么肯则未脱根尘不肯生陷地狱晚参祖师西来不立文字直指人心见性成佛敢问诸人此佛性作么生见未动舌根好与三十更有三十达磨大师自领有分不干诸人事且道山僧意在于何空将未归意说向欲行人晚参万法归一一归何处灯笼打失鼻孔露柱寒毛卓竖七觔衫有何据击拂子曰赵州莽卤少人知劝君莫行心处路开炉上堂诸方说妙谭元大悲此闻不事言语既然不事言语即今座上说底是箇甚么座下听底是箇甚么若是箇举一明三底自然牢笼不住唿唤不回杀活临时纵横自在其或未然烈𦦨不容蚊蚋泊精金须向火中看晚参若论此事凡圣尽忘迷悟俱遣入我法中稍有相应如或不然居凡圣被凡圣碍入迷悟被迷悟碍蓦拈拄杖曰山僧拄杖还有碍处也无卓一卓曰丈夫意气于牛斗不比寻常曲彔枝僧问如何是大悲境师曰X桥横两岸水遶一方曰如何是境中人师曰长年不出户足迹遍街衢问一切众生皆有佛性因甚狗子却无师曰汝得恁么顽赖问如何是临济宗师曰白拈未是贼问如何是直截归源路师曰此去西门不远曰即此便是么师曰迢迢十万余武昌圆通颖脱锐禅师僧参师问何处来曰湖南来师曰到过南岳么曰不曾上山师曰往甚处走曰今日亲到圆通师曰知汝远来费却草鞋钱多矣灵阜显禅师上堂天上朋星现地下巳成佛回头仔细观虗空钉木橛大地诸众生证龟尽成鼈大参杜子濂居士名漺山东青州人顺治丁亥历官籓臬受法于天童忞游戏诸方一日访铁舟海于金山士问今日大设水陆一切含灵还能度得尽否海曰唤甚么作含灵士曰一沾法味立地成佛海曰是他本有非干我事士曰两彩一赛士过明州天宁少古杰相见次士问此山曾住甚么人杰曰宋之大慧明之祖阐至今三百年法轮再转士指旁僧曰三百年法轮再转今日和尚切莫当面蹉过且道蹉过甚么杰曰青天白日不要说梦士曰善得和尚是家里人杰休去士访石潮宁于天界见壁上图章似圆相问这箇与沩仰圆相是一是二宁曰这是甚么所在士曰我道是天界寺宁曰可惜许士曰三元五位还同别否宁弹指士亦弹指宁曰是同是别士曰同坑无异土问灵云见桃花意旨如何士曰满头X依旧是埃尘曰青州布衫重七觔聻士曰压杀担板汉天台景星湛菴常禅师鄞之孤山吴氏子年二十七上金粟披剃侍悟老人机语迅发名重丛林后受石奇云记莂上堂野干踞狮窟山鸡宿凤栖羽毛相似其质难齐妙心俱有凡圣奚稽大道无间就云悟迷所以道祖师心印状似鉄牛之机不容拟议岂假思维卓拄杖曰者里担荷得去如狮王踞地百兽潜踪丹凤翱翔诸禽毕集岂同依草附木而能彷彿还有担荷者么遂合掌云我不敢轻汝等汝等皆当作佛上堂天晴日出雨下地溼觌面相承何待更说然则事无一向竖拄杖曰也是泥里洗土块便下座结制上堂牛皮鞔露柱露柱啾啾呌露柱桂灯笼灯笼呵呵笑灯笼通体放光明露柱浑身无孔窍毗婆尸佛早留心直至如今不得妙僧参才问讯师便出拜僧僧对拜师曰一拜还一拜你回我作甚么僧曰一拜还一拜师曰因我得礼你又作么生僧拟议师便打出颂万法归一曰畵桥西畔是奴家郎若闲时来吃茶黄士𡎺墙茅葢屋庭前一树紫荆花师历住台之玉谿黄巖报恩桐岗凤鸣仙居狮子方山景凤娄江南广诸处各有语录行世康熙甲辰闰六月望师示疾和雪峤老人逍遥歌至二十七日索笔书偈曰生平于世赤条条死了依然要火烧珍重诸子无他说临稍祇乞一茎茅塔于方山顶之左X岗宁波大梅法幢帜禅师俗姓林东瓯瑞安人原名增志领乡荐读书永嘉兴善寺即信出世法持不杀戒所行皆放生掩骼诸事比见马僧摩居士得所引而信向益深一日坐竹林偶一叶飞坠士拈起曰是何消息师曰叶性本空士曰如何又有此叶师低头无语凡七昼夜不放参一日士举证道歌中水中捉月拈得之句垂语曰拈得方是祖师禅师遽呈偈曰迷时错认川中月悟了方知月里川一片光芒凭掬取不须伸臂巳参前士许之谓林子参得禅矣因读书头陀山密印寺寺乃唐一宿觉道场见寺古将倾即存兴复祖庭之愿崇祯戊辰春梦巨人持高灯前书戊辰科后书不杀不淫之报及放榜果魁本房第一初筮楚蒲圻令尚廉静汰烦奇矜慎刑狱怜恤鳏寡严禁屠猎修举废坠感甘露叠降诸山一日与禅者偶谈及张子韶斩象公案以李广石虎为譬僧摩即征师所见师曰一斩一切断士曰此是大慧佛法未是汝的次日往省贺节于官塘驿中触藤溺器忽大省发曰奇哉藤溺器其中黑漆漆陡然看破时雪消地上溼士首肯之任满膺殊典入舘得编修知推入翰苑自师始读中秘书时至各寺与禅宿及士大夫信心者相盘桓有门外马蹄来作枕帷中被子去投胎之句散舘会东宫出阁读书选讲读有品学者六员师与焉寻迁詹事府右春坊右中允兼侍讲学士X晋少詹事充经筵讲官流氛逼犯京师震惊师平日即忧深未雨而以职在词林不当事任遘变南回弘光隆武俱以阁部大拜推擢师知事不可为就沙县吕峰逾遵老宿染衣皇清贝勒亲王亦以阁部旧衔召见拟用师力以僧辞得从所请因归密印历乱重兴古剎随离故土徧参海内尊宿末上雪窦茶次谈及有宿觉再来之额石奇云曰还承当得么师曰承当不是好手云曰回避不得时如何师便出他日云问古人道知是般事便休唤甚么作是事师曰尽力道不出云摇头大笑师曰说是一物即不中云叱曰更说道理那早参次从左门入云曰何不从中门入师曰若是中却成偏去云曰只如老僧不在礼拜是不礼拜是师欲进语云震威一喝不觉汗下一日云举香严我有一机偈问师师出礼三拜曰未举巳前答和尚了也云曰如何是祖师禅师曰寐语作么云曰如何是如来禅师曰还要第二杓恶水那云休去寻以偈印曰临济正法眼灭却瞎驴旁只者破沙盆待将与举扬云之与师极似应庵华之于密庵杰焉适甬东请师住大梅云随取衣拂付之题顶相复有青出于蓝之句师以大梅乃汉梅子真旧隐且为唐法常禅师荷衣古院遂欣然赴之八百余年寥落荒庭案琴绝响师不惮与诸衲子漆茅补壁本分提持真不减杨岐风味也远近趋跄渐成丛席住凡六年应瓯中请开炉密印龙象辐辏于梅尤盛是日小X参乃竖拂子曰者些火种从西天四七东土二三以至曹溪分宗列派自南岳传至大梅巳经三十六世阅历千百余年即今又在密印寺中冰河发𦦨豆爆寒灰直得三世诸佛历代祖师天下老和尚以及大千世界若圣若凡俱入其中辉天照地耀古腾今且道现前还有避得句么挥拂曰眉毛拶出金刚𦦨大地山河尽放光小参复月初一黄钟应律余二非真唯此事实珍重诸人慎莫放逸不见僧问长庆众手淘金谁是得者庆曰有伎俩者得僧曰学人还得也无庆曰太远生大小长庆压良为贱山僧则不然若有问众手淘金谁是得者答曰无伎俩者得设曰学人还得也无答曰何曾失且道与古人是一是二腊八小参举铁关枢上堂曰雪山午夜以拂子打曰悟者一星且道者一星是甚么师亦以拂子打曰且道者一星毕竟是甚么良久以拂子│卜曰我今为汝保任斯事终不虗也掷拂子晚年退居括苍芝田净觉七十四诞辰小参老僧年临七十五退居莲峰为静主本期傍壑离嚣尘谁料拓枝还自舞只为君亲师长恩自慙毫发无少补潦倒家风继大雄不辞执务躬劳苦躬劳苦兹喜大梅密印继席得人规模屈指可观莲峰这里有人承当将来可撑门户老僧毕竟作么生良久曰存则效赵老请喫茶去则如沩山书水牯僧问如何是第一句师曰佛祖攒眉曰如何是第二句师曰人天乞命曰如X何是第三句师曰明破不堪曰流传微妙诀峰顶有人行师曰切莫向心安问一日钵盂两度溼百巖开粥过夏事如何师曰多处添些子曰一喝不作一喝用西院商量两箇错意又作么生师曰少处减些子僧拟议师便打问如何是佛师曰烂木橛曰如何是法师曰破草鞵曰佛法巳蒙师指示了然一句事如何师曰放下着问丹霞烧木佛因甚院主须眉堕师曰不会作客劳烦主人师于康熙丁未秋忽示微疾遂拽杖还密印至八月十二日对众说偈曰七十五年闲打哄亦由君国出常伦而今撒手悬崖去一任诸方说幻真旋嘱后事一以俭约为尚稍涉世谛非我子嗣龛速归土不得久停后有问者惟轮十三指掌以示至次日果起坐而逝僧腊二十有二世寿七十有五塔全身于瑞安白门吹台山之麓萧山湘湖城山冷堂林禅师华亭人族姓沈投华山一雨润披剃初参湛然澄于云门有契入后参金粟悟老人入堂苦参一夕忽觉身心廓然毛骨俱彻自谓有得次早呈似方丈悟不肯之再至万峰安隐二处依侍三峰藏频有省入亦未大彻乃远涉衡湘遍投丛席一时通玄奇显宁礼皆劝师出世亦不顾也后游雪窦值云上堂言下彻证命居西堂寻受嘱上堂昨夜西风拂石龙今朝觌面又相逢箇中消息元无异想像毗卢老主翁长江浪从来电拂湘湖水X一向从容夜半明星当午现扶桑涌出一轮红老僧病来五六载静依熊耳竹丛丛唯爱闭门打瞌睡不接中下之凡庸张公喫酒李公醉熨斗煎茶铫不同大众此是过去句如何是现在句良久曰下坡不走快便难逢卓拄杖下座上堂天花飞战碌碌瑞雪纷纷万方足普贤高驾云中来象王蹴踏擎天木东也卜西也卜直得大海翻腾须弥岌峪东海龙王引须触着帝释鼻孔阿修罗恶发走向蟭螟虫眼睫里扬声大呌唱出清平一曲高山流水罕遇知音锵玉铿金声传深谷喝一喝下座康熙戊申冬师示寂留偈曰来无一丝去无一线七十二年虗空闪电撒手浩歌归去来临行示出吹毛劒喝一喝奄然而逝宁波雪窦山夫正禅师嘉定陈氏子儿时闻老宿说韦䭾以世世童真入道遂跃然自喜曰我犹可及为也遂出家入天台投灵鹫云薙染一日至通玄见悟老人书吾宗无语句亦无一法与人十一大字恍然有省后在雪窦一日云上堂众才集师出一喝曰如何答话云默然师曰劒为不平离宝匣药因救病出金瓶云便打师曰也不消得又一日上堂师问空劫巳前徒指注空劫巳后错商量是否云曰出头来作么师曰徧界尽非常草木何山松柏不苍苍云曰你看背后甚么人师曰错继席资圣上堂妄心若息东土远胜西天杂毒犹存西天不在东土南斗六北X斗七不用安排地上水天上星各安其位何待山僧拄杖子口喃喃地虽然有一着子连日事忙不曾与诸仁说破良久曰只因连月雨又过一年春师经行次一僧忽问摸着鼻头眼睛是本来面目师曰还了得生死么僧拟议师笑曰只此一拶便不奈何僧参师曰紧峭草鞋当为何事僧曰觌面相呈师曰如何是相呈底句僧曰和尚向甚么处见某甲师震威一喝僧曰蒙和尚重重看顾师曰未识山僧在僧问有箇无面目汉要与和尚相见师不答僧喝师曰背后底聻僧转身归位师曰你只晓得眼前不晓得背后僧无语溧阳屏山师南旋禅师僧问人人鼻孔撩天箇箇脚跟踏地某甲因甚么摸索不着师打一棒曰怎怪得老僧僧便喝师曰一喝不作一喝用你作甚么用僧礼拜师便打问唤作竹篦子则触不唤作竹篦子则背不触不背请和尚道师曰塞却狗口僧一喝师曰何不早喝僧无语师打一棒问蚯蚓斩四段佛性在那一头师打一棒曰且道在那一头宜兴金沙微菴研禅师上堂禾山不是狂普化不是颠打鼓摇铃在目前祇为诸人不解荐生平伎俩与君传传不传更何言翡翠踏翻荷叶雨鹭鸶冲破竹林烟括苍椒山律牧制禅师绍兴谢氏子一日挑稻子过溪跌落水中释然大悟雪窦印可之后出世娄江南X广义兴金沙退居洞庭天衣复继席雪窦资圣上堂万仞崖前撒手行等闲闯过大虗空顶门迸出金刚眼照破山河百亿重召大众曰且道是甚么人高着眼覰喝一喝下座上堂师竖拄杖召大众曰还见么复卓一下曰还闻么若也闻处精明见处透脱当体现前十方轩豁横身宇宙独步大方雨致云腾风行草偃到者里便可以津济四生梯航九有顿使人人彻见自家本来面目发挥本地风光岂是分外如或未能但知事逐眼前过不觉老从头上来僧问法身还解说法否师曰汝还解闻么僧挺帽子拍手三下师曰弄精魂汉僧便喝师曰汝者一喝落在宾家落在主家僧又喝师曰未在更道僧礼拜曰和尚是何心行师曰汝犹不识好恶在师晚年退居云葢至康熙壬戌三月十一日以分卫入郡示疾下院遂不食至十七中夜索笔书偈曰堂堂无去亦无来体露真风绝点埃七十一年端的处漫随流水入天台掷笔而逝塔于雪窦之妙高台侧雪窦祖菴弘远绍禅师族姓王越之观海卫世胄也父母好佛一夕梦老人云送和尚与你为子师果降诞乳名和尚年长二十始出家参念佛是谁话历五年不契上天童礼悟老人力参久之后侍雪窦云于灵鹫看云门东海鲤鱼打一棒雨似倾盆话有疑一日侍云次值傍僧举问此话云便打僧又问云又打僧再问云再打师在傍忽然大悟乃出众曰可惜许X三棒也无一点云白你又作么生师拂袖曰大雨来也便出复呈颂曰一棒雷轰雨似倾翻身倒掷打云门如今觌面无回互东海西江一口吞云颔之师继席南广一日问众曰达磨道心如墻壁乃可入道南广大众曾恁么一回也未僧曰苍天苍天师曰乱呌作么僧曰却为和尚慈悲师曰打裂你头莫言不道僧曰针札不入师曰果然不知痛痒望日众集师垂问曰十五日以前诸佛生十五日以后诸佛灭正当十五日作么生道僧便喝师曰乱喝僧曰和尚见甚么道理师曰亲切道得一句许你亲见南广僧曰也迟八刻师曰怪得阿谁问明月渐亏师叱曰何不道杲日当空登岱僧幢建禅师甞在雪窦作妙高台颂曰石台高出白云隈足底风涛万壑催极目崖前春正晓好花不待鸟衔来龙隐潭偈曰曲㵎水投浑玉屑碧潭龙隐动苍烟叮咛禅客休弹指莫使惊人浪泼天妙高退安道严恂禅师余姚人族姓张原名廷宾号客卿以孝廉为鄞广文先与密云悟老人交契后率众迎主天童法席迨出家受雪窦云付嘱以孙礼事悟老人云示众举王常侍到临济禅堂问曰者一堂僧众可看经否曰不看经可习禅否曰不习禅侍曰既不看经又不习禅毕竟作箇甚么济曰总教他成佛作祖去侍曰金屑虽贵着眼成翳济曰我将谓X你是箇俗汉师曰当时临济大师若无后语几被常侍折倒如今又复重扬家丑山僧罪过大众凡为临济儿孙直须如狮子儿哮吼一声壁立千仞始得布袋和尚赞曰兜率陀天不住明州市上遨游布袋时收时放随缘旷荡悠悠阿呵呵你笑世间人不唧𠺕我笑你忒杀卖风流若不是蒋摩诃识破惑乱众生未得休即心即佛非心非佛颂曰即心即佛亦非即非心非佛未为非自擕瓶去沽村酒不把渔竿卧钓矶师道风高峻海内咸称古佛年八十余严持戒法如新学比丘着有瀑雪集行世南岳隐峰尔愚环禅师蜀人也住崑山安禅上堂举僧问云门如何是诸佛出身处门曰东山水上行佛果道有问诸佛出身处但与他道薰风自南来殿阁生微凉若问安禅则不然但曰我爱夏日长人皆苦炎热喝一喝下座僧参师曰死了烧了阿谁礼拜僧曰今日亲见和尚师曰离却四威仪向甚处相见曰觌面相呈师曰离却四威仪聻僧拟答师曰觌面相呈苏州西园澂清月禅师上堂连日风头峭硬直得滴水滴冻圣僧裂破面门衲子冻歪鼻孔达磨大师暴怨当门齿落布袋和尚噤得眼睛无缝拈拄杖卓一下曰只有者箇木土座具大自在有大受用横拈竖放安然不动且道他有甚奇特得恁顽赖遂倚杖叉手曰仲冬严寒恭惟头首知事洎勤旧大众起居珍X重上堂看看结制又半月古岸风高横宝筏众生役役趂光阴把手招伊谁肯入碍膺有物未消除临岐亡羊徒悲泣吾有末后一句子几番拟说恐饶舌直待眼光落地时尘说剎说一切说诸人若也瞥地归堂喫茶自知生涩若也未瞥记取仲冬初一上堂九十日中眉毛厮结今朝解制便觉春风满颊拟放一线道可惜口门窄然虽如是震天锣鼓洩真机刮地笙歌太饶舌阿呵呵露丰骨万象森罗侧耳听百亿灯明炽然说山僧忍俊不禁也来锦上铺花未免应箇时节山门头合掌佛殿里烧香即不问汝诸人且道十字街头廖胡子因甚当风立若也识得此人且喜参学事毕其或眼目定动一任撞头磕额喝一喝上堂问世尊未离兜率巳降王宫未出母胎度人巳毕和尚即今有何法说师曰天寒日短两人共一盌曰与么则大众霑恩也师曰有甚么交涉问昔日世尊睹明星悟道未审是那一箇星师呈拄杖示之曰恁么则一震雷音徧大千也师曰不是知音徒劳侧耳乃曰午夜雪山寒面南看北斗用尽自己心笑破他人口召大众曰不见释迦老子于此日打失眼睛无处扪摸便尔大惊小怪自夸直与尽大地众生昆虫草木情与无情同时成佛无前后际岂不畅哉及乎逗到结角罗纹处依旧祖祢不了殃及儿孙且道誵讹在甚么处遂振威一喝曰此时若不究根源直待当来问弥勒问既是帝释峰因甚不执X笏师曰天下太平趂船次有士问师分明是船载人为甚唤做人载船师曰几乎错唤汝作俗汉师拣米次有僧问虫喫米米喫虫师随手拈一粒曰少不得有你者一分士问西华和尚云虗空无向背因甚有东西南北华曰东西南北复问师师举茶瓯曰者箇是建窰士拟再举师曰请喫茶问某甲眼睛突出时如何师曰你眼在甚么处曰现问次师打曰未梦见在一日抱猫次僧见便问老师莫是南泉否师遂掷猫于地曰今日放过这畜生僧无语问霜风刮地冻雨洒空学人拟借一滴兴波作浪得么师曰山僧只管看僧便喝师曰将谓跃过龙门元来犹滞死水便打趂问如何是本分一句师曰狮子峰与虎丘山相扑你还知么曰恁么则非本分也师曰山僧罪过师性至孝终身有孺慕之悲忽一日有煦然安和之色同门道严恂叩其所以师曰吾巳整衣钵资立从弟君耀为先君子后矣实与妙喜杲为上下五百年有同志云杭州雄圣尼惟极致禅师姚江名家女童真入道常随父参悟老人于天童后参云和尚于雪窦云举舜老夫古镜因缘问曰古镜未磨时如何师曰看脚下磨后如何师曰两眼对两眼云曰何不举问老僧师便问古镜未磨时如何云曰看脚下师曰磨后如何云曰两眼对两眼会么师曰会即会道不出云曰是果然会道不出不会道不出师曰道箇甚么云便掌X师曰甜瓜彻蒂甜苦瓜连根苦云曰你又恁么去也师便喝随呈偈曰不具冰霜骨谁参乳窦禅断崖飞雪处千古逼人寒次日入室云曰昨日的作么生师近前曰和尚喫棒有分云曰老僧过在甚么处师曰知恩报恩云曰莫污涂老僧师曰苍天苍天上堂神劒初离宝匣谁敢犯其锋铓涂毒布于太虗远近何堪侧耳豁开正眼凡圣莫测其由觌面全提万别从教路绝遂举拂曰还见么见则剌破汝眼睛复喝一喝曰还闻么闻则塞断汝耳根众兄弟离却见闻向甚么处安身立命若是真正参学人上不见有诸佛下不见有众生外不见有山河大地内不见有见闻觉知万缘放下大死一回方许你有喫棒分何故聻绝后再甦欺君不得上堂几度扶笻懒出山萧然无事白云间深林野鸟难寻觅镇日千峰相对闲风凛凛水潺潺若人问我生缘处舜水姚山孰敢攀我手佛手驴脚生缘喝一喝曰扑落非他物纵横绝往还上堂向上机末后句利似箭疾如锥眨得眼来是几时新罗鹞子迟拈棒一时打散上堂德山棒临济喝无孔铁鎚当面掷大丈夫须勐烈从前伎俩一时歇拶破虗空知不知开眼明明休着贼咄百丈耳聋黄檗吐舌拈去佛祖机拔却系驴橛元鸟语幽巖清风来不绝直得天花乱坠地涌金莲百草头上放大光明庞公灵照在山僧拂子头上合掌赞叹且道渠赞叹箇甚么举拂子曰武陵春巳老台榭绿X阴多上堂百草头上荐取老僧十字街头识取夫子喝一喝曰拟议思量劒去久矣卓拄杖曰有句无句如藤倚树日映晴街寒风帀地树倒藤枯句归何处一棒当头打出骨髓众中还有知痛痒者么良久曰大众天寒久立伏惟珍重上堂当机觌面提觌面当机疾南山鼈鼻蛇相见不相识今日正当前几箇知端的喝一喝上堂横按拄杖曰杀人刀活人劒直下与君通一线寒风凛凛立当头拶着依然须自荐星驰电卷露神机铁眼铜睛覰不见竖拄杖曰看劒震声一喝曰直得通身冷汗流汉王巳过鸿门宴卓拄杖上堂海岳震虗空裂凛凛霜威寒不彻三顿乌藤孰放行金刚宝劒当阳截一喝纵横双耳聋黄檗无端惊吐舌奔流度刃不知忙铁脚波斯遭点额以拂子打曰真不掩伪曲不藏直上堂狮子儿任哮吼戴角擎头空里走终朝踞地振全威赢得通身都是口吞却杨岐栗棘蓬放出子湖一只狗忽然撞着狮子端好手手中呈好手等闲拈起破沙盆一一面南看北斗喝一喝曰若向这里承当许你权衡佛祖规鑑后昆又一喝曰若向这里承当倚草附木自救不了良久曰大众且道一等是喝又作么生分䟽复喝曰鵞王择乳素非鸭类问如何是君师曰深殿无人见如何是臣师曰殷勤问至尊如何是臣向君师曰德化清寰宇如何是君视臣师曰恩光照九州如何是君臣道合师曰天长地久日月齐X明问如何是宾中主师曰风清月朗如何是宾中宾师曰万里风尘如何是主中宾师曰入廛垂手如何是主中主师曰大坐当轩曰天不能葢地不能载又作么生师振威一喝曰坐断白云峰项上大家齐贺太平时师曰礼拜了退问雪岭分枝远灵峰一脉亲如何是临济宗师曰当门火箭如何是云门宗师曰脑后金鎚如何是曹洞宗师曰寒如霜雪如何是沩仰宗师曰活似龙蛇如何是法眼宗师曰夜半太阳晖曰宗旨蒙师指临机句若何师曰不许夜行投明须到问昔日赵州老汉见人来便云喫茶去今日和尚见人来将甚么祇待师曰饮者也须呕却曰苍天苍天师曰呌甚冤苦问如何一喝是金刚王宝劒师曰魔宫胆丧如何一喝是踞地狮子师曰野兽潜踪如何一喝是探竿影草师曰贼身巳露如何一喝不作一喝用师便喝僧亦喝师曰险问如何是学人用心处师曰切莫问人曰古人用心又如何师曰鹞子过新罗康熙壬子闰七月二十六日师至姚江示疾遣弟子速法嗣静诺越至遂辞众越出问曰四大分张向甚么处去师曰月到天心皎曰如何是到家一句师曰日出事还生语毕跏趺而逝塔于黄寉山永庆寺侧五灯全书卷第七十五X五灯全书X卍XXX五灯全书卷第七十六京都圣感禅寺住持僧编辑京都古华严寺住持僧较阅进呈临济宗南岳下三十五世随录苏州秀峰岫云玮禅师长洲顾氏子年十二白父求出家投虎丘西隐房本如披剃取名法恒年十六採茶入苕山虎为引道黄石斋太史异之曰此沙弥他日肇兴祖庭无疑也年二十五随古南门谒天童悟于大鉴堂旁僧曰此僧从虎丘来悟曰我早巳识渠命随众涤食器每进方丈参谘屡遭痛棒门唿之曰尔涤食器多时摸着碗底否师大疑勐力参究忽一夕下单卷帘洞然大彻亟趋见悟悟曰作么师便展坐具礼拜曰谢和尚不通一线之恩悟微笑而颔之亲炙既久将辞行悟曰闻汝在山打饭牧书记是难亲近的人汝善事之后门开法古南命师为第一座一夕晚参门曰心生大欢喜自知当作只是下面一箇字山僧续不来请大众续看师出众曰贼门可之乃付源流衣拂偈曰太白寮中曾九拜荷担大事许英灵只今致嘱无他语大器由来必晚成住秀峰X上堂今朝十月十有五初搆茅堂击法鼓虽然此地旧祖庭数百年来少香火病僧养病煨药炉岂暇开炉煅佛祖现前一众贤兄弟各自摩裩并擦裤阿呵呵太湖三万六千顷秀峰插天青一朵仔细看莫麤卤甜瓜彻底甜苦瓜连根苦以拂子击禅床挂钟板曰上祖风流丛林标格满耳非声满眼非色毕竟明明是何物遂击曰一椎打就彻髓彻骨小参万法是心光银山铁壁诸缘惟性晓铁壁银山直下透得本无迷悟人其或未然只要今日了康熙丙辰六月师示微疾二十一日沐浴更衣留偈曰吾年六十七世缘今巳毕长歌归去来扶桑日初出泊然而寂塔全身吾家山麓嘉善大胜崇巳峻禅师吴兴施氏子母梦旛葢拥异僧入室而生襁褓中解称佛号髫年失怙恃决志出家投嘉善慈云礼秀峰薙染往参金粟乘求进堂结制参万法归一话至第七日早行至殿闻打铁声有省诣方丈呈所得乘曰不虗此来师礼退复上天童挂搭堂中一日维那监香问师曰别人经行你在此做甚么师掣香板便打那退后师曰接取香板去那无语师曰不是弄潮人休入洪波里一日首座落堂勘问师经行不顾座噼胸扭住曰你也道道看师便掌座曰未在更道师复掌座休去时一众骇然解制后再参古南门命颂灵云见桃花公案师曰眼睛打失桃花里本末相通不自私独有玄沙能合调一回X拈出一回奇门颔之晋后堂职由自晨参夕叩痛拶深锥輙欲呈解便遭热骂将从前所得一旦释然门鸣鼓上堂授师衣拂源流出住武塘大胜上堂问如何是宗门中捷径一路师曰十字纵横曰如何履践师曰蓦直去乃曰一炷香焚三通鼓罢八字打开十字成现有眼共见有耳共闻不是诸佛机亦非祖师意若是箇汉聊闻举着一肩承荷得去则事出当然多少省力便能握金刚王宝劒七纵八横受用自在控过量机发过量用虽然不可便唤他作过量人何以阿呵呵好大哥那箇男儿不丈夫卓拄杖下座上堂时节不相饶又逢六月望不扯闲葛藤直截提向上遂拈拄杖卓一卓喝一喝秉拂小参心生法亦生心灭法亦灭心法两俱忘红炉飞片雪到者里取不得舍不得是不得非不得名不得状不得临济喝拈向一边德山棒置之一处敢问众兄弟只如山河大地见闻觉知且道是心耶是法耶欲得不招无间业莫谤如来正法轮小参山空木落古佛家风月白霜清衲僧活计若能从自己库藏中运出七珍八宝堪与从上佛祖把手共行金声玉振电卷星驰随处皆真全彰宝印还委悉么家家门前火把子小参新月挂檐牙寒松暄夕籁万古不异今千圣无别道非心非物非色非声到者里不论智如鹙子辨若满慈贵在当阳直入还有与么人么其或未然靠拄杖曰放过一着小参谈元谈妙说性说心俱X是诸方煎过底药滓行棒行喝举古举今乃是弄猢狲底家具峻上座今晚总不恁么要与众兄弟别开一路独步大方蓦掷拂子曰看脚下小参师竖拄杖曰不可以有心求不可以无心得不可以语言造不可以寂默通且道作么生得相应去拈拄杖卓一卓曰嘉善原是魏塘镇问如何是座元师为人处师曰札僧拟议师便打问如何是天童境师曰廿里径松千里秀万工池水四时清曰如何是境中人师曰巍巍堂堂炜炜煌煌曰谢师答话师嘘一声师于康熙甲寅八月示疾至重阳日沐浴更衣问众曰此是甚么时节了众曰日中午时师曰胥山东北虗空迸裂乘此而行正是时节且道老僧行到甚么处去众中还有道得的么众无语遂大喝一声而逝世寿六十有五僧腊四十奉全身塔于祖灯菴之西北隅汾阳龙光达本元禅师上堂问正大光明日被日光所转夜被月光所转黑暗被灯光所转请问和尚如何不被一切所转师噼头打曰照天照地无遮碍僧失色师乃曰父母未生前鼻孔撩天脚跟朝后眉毛向前大众会么者僧所问不被日光所转月光所转不被黑暗灯光所转你自己带得一片镜不识喝一喝下座问如何是弟子安身立命处师曰上是天下是地湛虗微禅师参古南门充西堂一日玮首座秉拂上X堂师问曰格外酬机即不问箭锋相拄事如何座曰两眼对两眼师曰恁么则有意气时添意气不风流处也风流座曰难瞒识者师曰非兄不委座曰涂污人不少师便喝松江南禅识得纯禅师成都资县贾氏子幼失怙恃投东皐脱白原名果程参天童悟棒头有省誉腾丛席后佐古南门付嘱历住玉峰度门吴江黄溪上堂我本无生应缘而有二由一有一亦莫守拈拄杖曰者箇木上座不从前际生不从后际灭诸人还识得么若识得一念不生前后际断用励自觉之智刃剖开缠内之心珠如其未委不觉日又夜争教人少年绍兴云门雪厂白禅师吴江人十九薙染潜心教观因诣博山受具力事参究再谒天童悟于育王才拟问悟便打如是数问数打忽得入处趋方丈呈所见悟曰适来且置祇如昨夜老僧举洞山掇过菓桌因缘汝试下一语师便作撼桌势悟曰未在更道师掩耳便出悟便休值古南门住栖真举师充第一座茶次门曰一切公案当以薰风南来之旨为第一师曰道甚么门曰汝意如何师抖擞便起门曰是则是恐堕毒海师便喝门休去住宝掌因雪示众连日雪霏霏行人尽皱眉竹桥山店远路滑酒帘迷白野苍溪断疎篱玉巘低山僧无剩语怕冷拄柴扉若会元中的头头是上机因雨上堂山菴连日雨声不息X直得若耶溪动底奔雷秦望峰迷天泼墨柴关昼掩寒香拂拂一一皆呈奇特正当恁么时真实受用一句又作么生衲被蒙头万事休此时山僧都不会一日知客领新到僧礼拜师曰作甚么曰请和尚明日上堂师噼嵴便打曰为甚么聻师曰与汝上堂了也僧便礼拜师曰劒去久矣示众半雨半不雨千峰布袋里欲晴不得晴淡日吐圆晴我也惺惺你也惺惺若也见未彻新罗昨夜打三更示众山僧院子初住百为未集那讨得箇闲工夫与众兄弟说话虽然还有拨忙作闲笑傲林泉者么一曲两曲无人会雨过夜塘秋水深上堂举天童师翁因僧问离却拄杖子请师道一句翁掌曰不是拳头定是巴掌僧礼拜翁更以脚踢曰更有脚尖在师曰者僧只解马前泼水不解马后收滴若问白上座离却拄杖子别道一句但与呵呵一笑管教这汉疑三十年上堂妙辩非干舌谈元口不开鸦鸣并鹊噪蚯蚓舞三台百口同一舌并将致问来一僧出欲礼拜师曰拈却门前下马台小参举雪菴上堂曰乍住城隍寺无东又缺西汝才擡眼看我便放头低须发白如雪身心烂似泥本来无佛法何处是全提后来有箇雅山曰水自悠悠云自闲紫廛原不异青山缺长欠短寻常事只恐葫芦醋不酸师曰雪菴语不关风雅山绵中有剌山僧则不然倦卧云屏岁月流闲擕竹钖立沧洲客来席地无他供银海千峰月一钩据室X以拄杖按膝曰近来师僧家箇箇水漉漉地自谓不避风雨而能蹑足龙门不知新报恩鹤发鸡翁那讨得闲工夫与汝撩钩搭索𣗥句钩草毕竟如何掷拄杖曰新罗附子舶上茴香兴化完白璧禅师久在古南位下充维那一日问玮首座曰如何是师眼目座举起素珠师曰昔日典座踢倒净瓶便住沩山意旨如何座放下素珠师曰古南一枝正法眼流出梅溪遍界香师以游戏神通为佛事临寂之日预诫太史周渔曰我死了烧了将骨散四野池塘里免得留作笑话取琴抚曲而逝茶毗后周太史收骨贮钖亟外装檀匣供花园椟中一夕误为盗负去太史追寻虔切感神示梦果得迎获建塔焉泰兴长生印象诠禅师出队回上堂一向孤峰独宿坐断白云终不妙一向十字街头拖泥带水太无端祇贵多头不住独脱自由可谓闹市里天子百草头祖师逢人乞得一文钱风流满世且教钵盂口向天此话大行良久曰看看只要临行乘快便脚头脚底好生涯金陵蒋山圆明显禅师参古南门于栖真门曰你号甚么师曰圆明门曰如何是圆明底事师呈颂曰顶门正眼极圆明廓地拻天本现成直下一锥锥瞎了济宗之道始流行佛国南音言禅师结制上堂举临济上堂曰有一无X位真人常在面门出入未证据者看看大众还看得临济无位真人着落处么若也看破不直一星子适或低头妄想冷地追思不惜老婆舌头分明指出以拄杖东西点曰蒋山作眉元湖为目正体堂堂何烦卜度还见么如不见未免布袋头却被山僧把住且过一冬直待来春为汝等道破振威一喝曰伏惟珍重腊八上堂不覩青天大日轮却于夜半覩明星瞿昙有眼成颠倒错认葫芦作帝瓶祇如今日不错认时且又谁迷谁悟谁见谁不见还委悉么以拂子打圆相曰高着眼我不敢轻于汝等汝等皆当作佛解制上堂打开布袋头放出摩霄鹘系箇水云包江南与江北芒鞵抖擞旧虾须那管石头滑不滑所以道去去实不去途中好善为来来实不来路上莫催回若论去实不去来实不来为甚又道箇途中善为路上催回底道理现前大众若向者里倜傥分明佛国寺里一冬盐酱庶不狼籍设或不知东西不识好恶那识他家门户诸人性命依旧落在山僧手里虽然如是逗到今日山僧索性做箇好人将一首古人现成诗为诸大众留别去也杨子江头杨柳春杨花愁杀渡江人数声羗笛离亭晚君向潇湘我向秦嘉兴天宁古云杰禅师上堂昨日春云叆叇今朝春日晴明黄鹂树底两三声当阳显出毗卢印灵利衲僧若能机先委悉何烦击鼓鸣钟更要重陞斯座大X众岂不见世尊道汝等以缘心听法此法亦缘非得法性众中还有不以缘心听法而得法性者么不妨出来与天宁相见喝一喝卓拄杖佛成道日上堂举拂子召大众曰见么良久曰古佛过去久矣汝诸人在这里觅箇甚么下座普茶示众九旬安众空中求鸟迹结制开炉水底觅鱼踪诸人洗面摸着鼻喫茶打溼嘴向箇里一肩担荷得去说甚么教外别传祖师心印设使未得前头大有霜雪在示众四月郊原烟雨足今朝恰值是十六殿前紫燕语喃喃露出本来真面目问大通智胜佛十劫坐道场佛法不现前不得成佛道意旨如何师曰此问不恶问如何是本来面目师曰本来无面目曰学人礼拜去也师曰有甚交涉问如何是佛师曰山僧有眼不曾见嘉兴古南忍可持禅师小参今朝腊月一流光催岁急飞雪乱长空人面生寒色饥乌噤不鸣梅带初春白全发祖师机大半成狼籍且道那一半聻衲被蒙头正好休山僧此时都不识宝华和尚入祖堂上堂法苑花零春老去昨宵梦觌故人来音容笑语还如旧脱落皮肤悟劫灰大众皮肤既然脱落何更有音容笑语你若作梦会不快漆桶不作梦会漆桶不快毕竟如何檐声不断前旬雨电影还连后夜雷晚参今宵十七日月向黄昏出浮云鼓太虗蟾影无踪迹以拄杖作曰尔等还见月么见得者不妨入X方丈通箇消息晚参老僧今晚有句超佛越祖之谈举似大众复摇手曰六耳不同谋示众佛法无多子久长难得人古宿恁么道美则美矣善则未善老僧即不然佛法遍天下一时难得人大众且道古宿说底是老僧说底是有人辨得二十棒一棒也较不得何故古南门下赏罚分明示众鼓响不因椎辊毬焉用手荐得古人机面南看北斗然虽如是禾山与雪峰不是我同流冬至小参羣阴剥极阳添一线之长律管葭飞书记五云之瑞冰河发𦦨草木萌芽情与无情咸回淑气因甚你衲僧家鼻尖头寒涕不收脚跟下冻血未干为复是绝后未甦为复是时节异人喝一喝曰五九尽处是逢春示众达磨特来东土二祖径往西天且道此二人还有过也无良久曰明日大悲院里有斋天寒日短两人共一碗示众腊月廿八日北风催岁急中有一件事要且无人识且道是甚么事曹操下东吴烧赤江边壁元旦上堂天得一以清地得一以宁且道衲僧得一又如何三间茅屋一蒲团客至何妨从定起复举僧问古德如何是新年头佛法德曰张公醉却李公酒师曰古德恁么道是则虽是要且无佛法若问古南如何是新年头佛法但向他道痴汉佛法有甚么新旧他若拟议噼嵴便棒大众还见古南为人处么卓拄杖下座元宵示众弹指流光半月又是元宵时节梅里虽无灯看户户光明不缺古南院里寂寥X赖有灯明古佛虾蟇蚯蚓蜾臝日与眉毛撕结于中更有谁亲乃展手曰无涉晚参雪霰重临二月中梅花零落杏花红都来认作闲题目无位真人那得逢山重重水重重吹面不寒杨柳风报诸人好追踪自南自北自西东晚来无限意云散月当空苏州无量可生慈禅师小参道远乎哉触事而真圣远乎哉体之即神如是则全真即体全体即真在凡不减在圣不增在凡不减众生度尽河沙佛在圣不增诸佛何曾度一人诸佛与众生本是同源虽然恁么且道山不是山水不是水一句作么生会卓拄杖曰自是不归归便得五湖烟景有谁争匡王万松闻极定暠禅师江西南昌人初为讲主因慕宗门往参古南于鹤林不值遂之虞山兴福门问曰上座那里来师曰匡庐门曰舟来陆来师曰舟来门厉声曰杨子江涛甚险上座在那里安身立命师曰和尚住持不一门曰倒是箇本色住山人师曰和尚万福门曰你住山见箇甚么道理师曰某甲不作道理会门曰将你平日所参得底直说来师曰参箇死了烧了如何是本来面目话一夕步月悬崖被跌有省呈偈曰死了烧了虗空随倒本来面目风清月皎自觉有箇入处门曰怪得你来见老僧一日又问黄檗三顿棒落在你头上时如何师曰恩大难酬复呈颂曰临济三顿棒落在我头上切切老婆心丛林作榜样没榜样冤债相符谁省放大鹏入海取龙吞X无风激起滔天浪门览毕曰只此一偈可绍吾宗慧山十洲瀛禅师小参万法归一一归何处嘉州大象生铁铸主人公在甚处有利无利不离行市话头历历分明拄杖时时出气禅和子无汝栖泊祖师心不用安置蓦拈拄杖曰识得这箇打门槌各自归家作活计大众还会么山僧更与你通箇消息拽拄杖便归方丈僧问如何是西来意师曰何不问自己意曰如何是自己意师曰当观密作用曰如何是密作用师喝一喝曰还知慧山作用么僧无语师曰但于事上通无事见色闻声不用猜福建南山云门二胜修禅师崑山李氏子初游庠后弃家行脚得法古南上堂冻云叆叇朔风凛冽法雨未收法鼓乍歇世界囫囵无漏泄分明万里一条铁不结结瓮里何曾走却鼈结不结珊瑚枝枝撑着月小参泗洲大圣杨州出现闻名不如见面头蓬松眼卓朔见面不如闻名蓦竖拂子曰正当与么时如何百年三万六千朝上堂达磨西来不立文字直指人心见性成佛则苍颉何须制字李斯何须籀篆直得净躶躶赤洒洒虽然如是若是过量人移东就西将无作有不妨斵五岳为砚揑四大洲为墨束天下丛林为笔汲大香海水为墨池展虗空作纸东记西记大书特书且道书箇甚么记箇甚么是何章句云何受持不是阿难结集亦非摩腾翻译自梁普通X七年九月二十一日未了底公案今庚子十一月二十七日云门寺里不肖儿孙为他了却卓拄杖一下谢戒持钵上堂时节至今日阴消阳自旺北来鸿雁带霜飞岭上梅花冲雪放禅归海经归藏且道波罗提木叉归到甚么处此夜月明人尽望除夕小参记得年初一于今又除夕日月分明似箭流怎教不白少年头还有不囿阴阳倒行节令者么总有也是野狐精问至道无难唯嫌拣择如何是不拣择师曰夹岸桃花风雨后马蹄何处避残红问丹霞烧木佛为甚院主须眉堕落师曰赚杀人问大通智胜佛十劫坐道场为甚么佛法不现前不得成佛道师曰庄子註郭象问若能转物即同如来假如壶公山巍然独峙如何转得他师曰壶公山转也只是汝不见问文殊是七佛之师为甚出女子定不得罔明是下方菩萨为甚么出得女子定师曰好事不如无问如何是多福一丛竹师竖起五指临清大藏桂昌锐禅师上堂布袋头从今拶紧安乐神时时应现涂毒发震雷之响海潮宣时至之音剎尘非远剎那非促放开也由我揑聚也由我蓦竖拂子曰会么众顾视震威一喝下座上堂问无手人行拳无舌人解语学人即今要请无舌人说法师便打僧便喝师曰开口成双橛僧拟议师曰扬眉落二三乃拈拄杖曰未举槌前法音巳徧未开口处酬唱巳伸又何须无舌人说法无手人行拳仰之弥高钻X之弥坚瞻之在前忽然在后汝等诸人向甚处着眼卓拄杖曰鲸吞海水尽露出珊瑚枝上堂问驴覰井则不问如何是井覰驴师曰六月炎天降寒雪曰奇哉奇哉师曰三冬岭上火云多曰甚奇哉师打曰汝不会我语乃曰驴覰井井覰驴恁么提持知音有几拈拂子拂一拂曰直下会得不用重举知音知后更谁知笑倒绳床老古锥一文大光钱买箇油磁喫在肚里了当下不觉饥呵呵呵会也么六月炎天降寒雪三冬岭上火云多喝一喝示众问盏子落地因甚碟子成七片师曰那箇向你道僧礼拜师曰妄语不少问万法归一一归何处师曰手长衫袖短脚瘦草鞋宽乃曰握大千如陶家轮运大千向鍼锋上则且置拈拄杖曰大用现前不存轨则卓一卓曰掣电机直下扫烈烈轰轰临济老临济老察秋毫坐断云山不放高复卓一卓曰狮觔一奏羣音绝劫外春光亘古饶晚参才质敏慧必生骄矜之气博学强记必生满足之情劳利相资必生傲慢之状钝根微贱必生下劣之想顾视左右曰山僧这里无此恶类尽是寒山拾得掣风掣颠喝一喝上堂为道不忧则操心不远身处放逸则用志弗洪逞唇逞舌逞伎逞能让他英俊道流高超独步喝一喝曰从来脱略无窠臼示众德山入门便棒临济入门便喝左边荆𣗥林右边毒蛇横转得身进得步佛祖罗笼不肯住拈拄杖曰若到大云门下更参三十年X嘉兴万寿止澜涟禅师示众霜风刮刮来吾榻一夜翻身有几遭此箇宗乘谁不识何须终日口叨叨示众是法平等无有高下因甚么昨夜西风起吹散一天云参元旦示众旧冬常住务重重竖起禅堂又种松欲作祖师真嫡子莫辞艰苦惜形容舒州三祖白峰新禅师楚之孝昌傅氏子上堂以拄杖横案曰我为法王于法自在复卓拄杖曰西天四七东土二三诸大善知识总教休去歇去看木上座为众阐第一义谛去也良久顾众曰还闻么一曲两曲无人会雨过夜塘秋水深掷拄杖下座僧问如何是大觉师曰村里老婆踏水车舒州怀宁延寿寺善意林禅师楚之衡州人僧问如何是延寿境师曰皖江门外深无底曰如何是境中人师曰山口街头乞一文武康白雪悬崖行筏禅师禾之陆氏子继席古南上堂德山棒拄户挑包临济喝驱奴逐婢正法眼筑着磕着破沙盆东掷西抛渔歌牧唱总是发挥本有风光社酒村醪无非全彰妙明真性即今斩新条令又作么生喝一喝曰莫将闲学解埋没祖师心法轮石隐贞禅师示众抗声曰今朝是四月八日若是的当汉全身便担荷去作一员洒洒落落了事凡夫良久无人出乃曰莫怪山僧把第二杓恶水泼你要我说禅禅无名相要我说道道非言说欲待总不说有般不唧𠺕的便认定无言说为极则坐在黑山X鬼窟里作活计到这里难为启口昨日在郊外游戏见几箇牧牛小孩子猜哑𠺗曰天晴地下干落雨地下溼上山滚石头滚在下山出斧头铁打的饭甑两头空几箇蠢小厮当面错过山僧直得通身庆快今日拿来应箇时节若作佛法商量带累三世诸佛眉须堕落若作世谛流布则辜负山僧毕竟如何掷下拂子曰宁可截舌不犯国讳晚参令宵四月半库中无一物以拂子畵以此当换茶普请诸人喫若足饱参衲子直下如饮醍醐众中有吞吐不下者更为你葛藤一上遂举芭蕉和尚道你有拄杖子与你拄杖子你无拄杖子夺却你拄杖子仔细检点将来也只道得一半法轮即不然你有拄杖子与你拄杖子你无拄杖子夺却你拄杖子晚参竖拂子召大众曰这箇不是色击拂子曰这箇不是声声色里荐取声色里好横身佛殿走入厨库里灯笼缘壁上天台东家杓柄长西家杓柄短钟楼上唱赞床脚下种菜又有甚么过其或未然只知事逐眼前过不觉老从头上来他时后日莫怨山僧不竭力相为舒州天竺山破笠懋禅师姓孔氏中州人也僧问如何是天竺境师曰麓奇山上水白浪滔天曰如何是境中人师曰老僧北直人家住江南曰为人句聻师曰活藤条按着云头不放高僧作怕势师拈拄杖一卓曰这里是甚么所在僧无对师便行示众举一宿觉曰三身四智体中圆八解六通心地印师拈拄X杖曰岂不是体心地印在什么处良久曰归堂喫茶去杭州多福商子启禅师吴江人族姓葛年十三投虎丘等慈阁出家十七落发日夕礼诵法华经于惟此一事实下即有信入遂上天童执侍八载每欲启问悟老人屡加痛棒不许开口往参语风信老人于双径信问那里来师曰天童信曰天童有何言句师曰一棒一条痕信曰治你这般魔子魔孙师曰天下人跳不出信曰径山老汉聻师遂礼拜曰某甲罪过再上天童问生死不明乞垂开示悟又打出曰汝自会去时牧云门在记室师诣寮问曰老和尚打出意旨如何门拍桌曰我不打你师于言下有省征诘古人公案皆能了了独于女子出定因缘不能打彻后因侍石奇云于兴化关前遇夜热甚倚栏杆立一阵雨过师竟不知擡头见明星朗月彻体清凉即呈偈曰女子出定瞿昙不正文殊罔明随邪逐令云征曰唤甚么作定师一喝便出次日即述偈寄门曰海涌峰前礼别时至令端的望垂慈天童寺里蒙开示普润菴中打失疑觌体看来全体露知恩才晓报恩迟自慙无物呈猊座举手椎胸也是虗后侍云至古南二老人事毕门唤师曰女子出定意旨如何师曰六耳不同谋便出二老呵呵大笑迨云化去师仍侍古南后膺付嘱虞山兴福平巖定禅师浙东姚江蒋氏子岐嶷不凡X诗书过目成诵年十六知有宗乘中事阅南泉三不是语心輙惊疑遂辞亲礼四明法海裕如而薙染焉受具金粟容再参大觉琇椎拂之下虽觉释然终不自许复谒古南门于天童问学人不得力时如何门𢹂师手出方丈曰但恁么去师有省其冬命列侍司继充知浴掌记室服劳十载每以己事请益门瞪目直视杂以诟詈师尝慙闷欲绝除夕偶闻爆竹声廓然大彻口占爆竹颂八首岁旦上方丈门笑曰且喜子大事了毕师拂袖便出秋季受记莂即结茅于塘栖额曰六息韬光七载门贻书命住虞山兴福北游住都城广音铁佛二剎小参卓拄杖曰一不做二不休不是冤家不聚头莫拟议漫悠悠切莫骑牛更觅牛落三落四非好手单刀直入破州时有僧突出作礼师便问州作么生破僧罔措师以杖约退曰几经汗马功当识须信桥流水不流晚参一七二七神疲力竭初三十一原是好日有话请问有疑请决面赤不如语直何妨证龟成鼈免得向背地里点胸点肋何碍当面说黄道黑岂敢压良为贱阿谁皮下无血明未明彻未彻漫道迦叶不闻闻世尊不说说冬至上堂今日乃冬节之辰山僧因连日事繁精神疲惫咳吐喘息不能说法只得效慈明揭榜僧堂聊借拂子柄画出诸人若向者里会得不特应时及节堪作当家种草师于康熈辛酉春末示疾至浴佛日上堂辞谢望日以兴福委门人灯X巖德铁佛委吼崖有垂示教诫诸语次日张圣阶问和尚还有分付也无师展两手曰与么来与么去有甚分付越七日阇维塔于西山广泉寺一指室之西麓寿五十有五腊三十有二庐山圆通崇胜雪田耜禅师示众举外道问佛不问有言不问无言师颂曰驼子哭哀哀死无曲棺材有株曲松树那得曲踞开万杉僧来拜问和尚这里有兵过么师曰一箇东瓜如椰子大为甚么重七十觔僧茫然师曰不消盐蘸僧又无语师曰不枉从万杉来南泉斩猫颂曰两堂俱是作家流冷地看他彻底羞只得一刀遮掩过至今搬弄死猫头嘉兴古南省菴由禅师上堂形名未兆声色未彰如镜对镜似空合空绵绵密密密密绵绵正当恁么时临济喝如雷奔也无用处德山棒如雨点且过一边京口鹤林天树植禅师虞山刘氏子年十五投本邑破山礼迈菴德为师十九始落发二十谒古南门于惟实居举本来面目话门曰汝且随我往顶山寺去回来与汝说门回师跪启曰如今求和尚开示门蓦竖起拳曰这样大栗子汝喫得几箇师忽有省遂起立曰美食不中饱人餐门笑曰只恐不是玉是玉也大奇师曰何奇之有门颔之师膺门最后之嘱继席鹤林上堂今朝四月十五鹤林击动法鼓摩笄岭忽尔点头鸿鹄山欣然起舞苏公院里好鸟鸣一声X两声周子池边野花开三朵四朵真如妙体般若圆音无葢无藏亘今亘古报诸人休莽卤说甚赵州无云门普若能直下便知归立地顿超诸佛祖上堂德山逢人痛棒如雨临济逢人热喝如雷赵州唤人喫茶去金牛唤人喫饭来老我生平百不会终朝兀坐杜䳌台虽然就中有箇好处且道好在那里山静日长闲不彻笑看花落又花开示众一春多病卧禅房懒与诸人说短长不怕葛藤陈烂却大都此事绝商量急荐取莫荒唐流光倐忽催人老嫩绿骎骎巳过墻示众休休休得风流处且风流歇歇歇瓮里何曾走却鼈休不得歇不得知汝胸中各疑惑两箇五十是一百咄僧问释迦弥勒犹是他奴未审他是阿谁师曰破草鞋曰学人不会师曰绝好种火送亡僧下火僧问还是人烧火火烧人师噼头一拳曰还是拳撞头头撞拳僧拟议师又打一拳曰一任卜度师提纲举要拣魔辨异具择法眼有古德风其平昔法语戒勿存稿门人私录付梓师不许复示偈曰大千经卷无人看谁理山僧烂葛藤何苦徒然消信施自知长处一无能康熈己未冬师示微疾预定逝期书偈别众而寂塔于本山杜䳌楼之东坞门人湛祐请太史查昇志铭树石并梓语录行世江西瑞唫松窦釆若起禅师颂三不是曰八面匡庐水一湖蛇神牛鬼任之乎平生肝胆倾干尽到处𢹂X笻看畵图虞山直指尼圆鑑元禅师邑之曹氏女幼出家诣报国受具严持律范初参金粟悟礼拜次傍有二尼与师问讯师即竖拳悟便棒曰这箇是甚么师曰千圣不识悟曰放下着师曰放下箇甚么悟乃休师参古南得法掩关虞山黄淳耀进士一日到关问曰久慕关主师曰贫道总不识士曰启口即是葛藤要师全提师曰放下着士大悦钱宗伯夫人问万法归一一归何处师曰秀水年年秀青山岁岁青康熈癸丑二月十一日师无疾忽命剃头沐浴更衣趺坐说偈而逝偈曰七十三年假借名了无一法可当情而今四大随机散会向檀那致别声有语录年谱行世方为戒居士名曙徽州歙县人龆年即有志向道一夕梦幅巾道人引至扬州三叉河宝塔下视塔影欹斜命士将塔扶正士开塔门着力通身汗下忽然有悟觉身心世界一空尽古今只是箇自己并自己亦不可名状起拈偈曰梦中作梦宛然真耳听何如眼听亲泡影堆中拈实具大千活句属吾人自此遣妾茹素求道心切后过古南法嗣远瞻幖社会处见旁坐一客闭目观心士曰莫多事幖曰汝道始得士曰向道莫多事客曰此心忽起忽灭当奈何士曰不生何待灭省力处正是得力处客曰心如何把捉幖举手示之士指幖曰出乖露丑幖曰你更多事士曰莫X怪懒人太多事只因勘破这般人一日谒古南门于鹤林门曰不生不灭底心聻士曰弟子今早渡江的门曰江上风浪恶如何过得士曰柁柄在弟子手里门曰即今登岸也柁柄聻士曰本寺伽蓝是米公做门曰米公与你有什交涉士拱揖曰即刻拜别和尚门笑而颔之曰梅子熟矣将方丈前梅子尽摘与士付以偈曰灵山花下别京口渡头逢君今如是去千载起吾宗士后求剃度门曰可搆静室不必出家便化同人堪称希有平阳忞过广陵士谒忞曰闻居士久留心山僧今日相会亲切道一句来士曰弟子来问长安话忞曰至尊一人阿谁不知士曰尊贵事作么生忞曰方外不得论量士曰和尚亲从辇下来忞曰向你道了也士曰也须问过始得忞乃休具德礼复下天宁士同硕揆志往迎上方陞座礼订十九日赴请及期礼巳化去即日设供僧问志曰老和尚何年悟道志曰先师开堂三十年士曰三十年为人临行一句更见婆心志曰居士可称先师知己士园居善病一日铁壑溥问疾适士展门和尚手书偈语遂呈溥看溥接放几案曰这是古南的不消看要看懒汉自己底士曰要看我底另具眼始得溥曰不具眼作么生士打一掌曰放过则不可溥笑曰容易上钩士曰得恁不知痛痒溥曰识得这俗汉巳后不得教坏人家男女士曰赖有和尚证明溥曰何得拖累山僧士申以偈曰濑汉虗度四旬业牵一病五X春从前多少葛藤今后条令斩新大觉琇清江计至士拈香曰报恩和尚婆心天目起身北行从前说法为人不及清江切真僧问如何是宗门底事士曰古人参宗今讲宗去却一重又一重见性成佛无别佛花开碓嘴笑东风客问如何是得力工夫士曰不惜明明向汝道冷如火𦦨热如冰听我从头疑我说知此急切见此人嘉兴东塔广福晦巖熹禅师上堂教中道法身徧在一切处一切众生及国土祇如担柴运水挝鼓陞堂喜怒哀乐用舍行藏是法身耶非法身耶靠拄杖曰莫妄想上堂折脚铛边破砂盆里有语是谤无语是诳优钵花三千年一开灵瑞鸟五百世一现五花巖水泄不通前恭山拦门把住汝等诸人甚么处转身吐气山僧今日路见不平只得分明举似竖拂子曰聻结制上堂衲僧脚下重关佛祖顶门一窍诸方划地为牢似按牛头喫草山僧不欲结绳行化只贵当人直下自了试看红炉烈焰飞珍重不须他处讨僧因库房畜猫问南泉斩猫和尚因甚养猫师曰为汝多事僧拟议师以手拭目曰猫僧参礼拜起便曰看箭师掷拄杖曰射杀这阇黎僧忙怖便走师唤近前来僧近前师曰你唤甚么作箭僧无语师便打问物格而后知至物作么生格师曰夏曰热冬曰寒颂世尊陞座曰无孔笛中吹折柳离腔曲里落梅花知音不让子期耳好手宁夸在伯牙颂X殃崛产难曰无孔金椎蓦面抛回头转脑路迢迢花开铁树非春色瞻仰何劳形里摇颂日面佛月面佛曰树头树底觅残红一片西飞一片东自是桃花贪结子却令人恨五更风五灯全书卷第七十六五灯全书卷第七十六补遗临济宗南岳下第三十五世随录平湖复庵天息干禅师越之上虞陈氏子家世业儒生而颖异弱冠时遇禅侣示以出世法遂投某师薙染受具于吴门报国首参天童悟天童顺世师晦迹于平湖之复庵继参古南门师资相契命充不釐务之职后任堂主首众焉解制日付师如意一柄并嘱偈曰扶竖吾宗贵老成操持不倦合天行千山一水休分别端坐为人开眼睛受嘱归缁素翕从渐广复庵遂成梵剎四十年足不越阃师惟尚俭约名誉利养视若浮云虽不陞广座领广众而范人律己稜然世表矣师甞曰承言者丧滞句者迷故凡有征勘机缘示众偈语皆不许随侍辑录弟子辈偶记其颂世尊初生曰风吹铁马叮当响雨落阳沟水满流多少行人愁路滑村庄农父乐丰收颂高峰枕子堕地X曰拖尸句子谩疑思鼻孔明明更问谁堕枕声传空劫外应知寸步不曾移忽于康熈丙辰六月示微疾危坐晨夕无倦容遂谕理后事至十七日告示曰明午当长别大众矣命弟子辈代辞檀越并诫不许送讣披麻效世俗态遵此遗言吾无憾矣适同门休庵某探师相见师即合掌叙别临午索浴端坐怡然而逝世寿七十有二僧腊五十有二越八年甲子春奉师函骨于虞山兴福之麓建窣堵波当湖进士曹志周志铭彰德龙巖圣仪葑禅师上堂道远乎哉触事而真红霞紫雾青山白云圣远乎哉体之即神上天下地自古自今竖拂子曰肇法师底鼻孔被山僧拂子穿却了也汝诸人还知么知被知转不知被不知转去却知除却转盘走珠兮珠走盘摩醯额上三只眼上堂霜风吹面冷大地皆冬景万里流寒色千峰列冻影木叶尽辞条飘飖堕石井熊耳山中僧学道颇勇勐蓦拈拄杖摇曳曰不是毒蛇鳖鼻一任诸人会取遂撺下拄杖颂调达谤佛曰世尊浑身卖俏调达脱体放憨堪笑阿难侍者往来送语传言颂经首北字曰兜偷透豆舌头韵集习侵心齿上音六义四声无处载衲僧何事苦追寻僧问万法归一一归何处师翘一足曰会么曰不会师曰者双草鞵是七分银买的曰莫是指点处么师曰是即脱取去僧礼拜师便打师问僧外面是甚么声曰子规声曰啼X得血流无用处不如缄口过残春极乐迁如泰禅师普请刈草示众山僧自知凉德寡缘把茅葢头灰头土面惟与䦆头为伍若非垦土掘地便是种植浇锄没甚闲工夫与人说禅说道虽然忽有人问如何是祖师西来意又如何答他乃高声曰今日普请刈草甚忙不许一人躲懒遂顶笠迳出时有僧曰和尚不得向者里躲根师把住曰者里是甚么所在僧拟议师便掌小参权归赤帝烈日蒸炎行客匆匆汗流滴滴茶棚之下凉者凉而饮者饮佛祖心髓不胜布露今又要山僧说甚么若循旧例不啻落七落八且毕竟如何聻夜短睡不足日长饥有余小参秋风䬃䬃秋水漫漫秋叶枝头似锦秋花篱畔如金祖意教意太煞分明夜来渐觉增寒气特地令人忆纸衾问如何是色身师指自身曰高着眼曰如何是法身师复指自身曰高着眼曰者老汉得恁么儱侗师曰疑则别参润州丹阳经山兴教还一韬禅师泰州安丰沈氏子天童西堂寮秉拂风规逸格万古徽猷寂照凝然目前枢要云笼碧嶂全彰劫外家风雨滴檐前提擕向上一窍玲珑岩心印交光太白风门庭峻峭只如普掷奠时吼法皷声传翻腾龙象步武争先到者里箇箇脚跟点地人人鼻孔撩天且不落见闻一句如何展演良久曰三寸舌头无用处一双空手不成拳苏州龙山弘文着禅师海宁许氏子上堂举百丈野X狐话毕师曰不落不昧旋入圈缋不昧不落无绳自缚者队野狐胡穿乱凿休卜度万里青天飞一鹗福建邵武清凉与么时禅师湖广武昌周氏子小参清凉寺里刈禾者箇禾镰快利不须长老陞堂闻者通身汗滴既在清凉为甚么犹有汗滴还知转身处么良久曰炎天久立众慈各请归堂养息一日告寂门人写师真成师忽张目视之众皆惊愕复端坐而逝塔于抚州白云峰金坛报恩道被宜禅师越之舜江邹氏子僧问如何是报恩境师曰乌啄白云开又合僧拟议师呈杖曰会么曰不会师曰老僧拄杖也不会便打除夕小参一年仅仅余一夕一夕看看了一年公案年年提不厌东村王老夜烧钱余姚万寿远瞻幖禅师本邑吴氏子初参天童费隐容尚看金屑虽贵落眼成翳正勐究时忽举头见月有省呈偈曰夜半月临头鬼家活计休腰缠十万贯骑鹤上扬州容阅毕曰此子因缘他后在扬州及得法后游扬州大兴法化于康熈壬戌正月二十七日忽示众曰吾初一日行矣至期说偈辞世曰七十年来无别说示人只教空诸有今朝时至好还乡拄杖头挑明月走言讫奄然而逝苏州支硎山来鹤林野朴维禅师句容人脱白于金陵清凉庵遍参诸方久依雪窦契证古南时游吴会X卓钖支硎剏建来鹤一日别室落成请师就于室中示众从挝退皷此山中火冷云寒不露踪佛法不谈元字脚口唇两片似胶封堪笑鲁祖面壁封疆不紧南泉打破粥锅反成多事争似来鹤这里古今风月任运过时山门无寸土庄田随宜聚数员衲子烂葛藤斩断不萌枝上无米饭同煨折脚铛边不妨土面灰头大家眉毛撕结名利两绝是非杳忘无端今日被远近居士煎逼不过只得出来露箇消息良久曰舌头原在口西资慈开得禅师谒牧云门求开示令进堂参生从何来死从何去话勐力提撕寝食俱废至第七夜出抽解覩月朗如昼身心豁然趋丈室门见笑曰知是般事便休来作甚么师曰也要诣实供通便礼拜师随侍多年师资契合门嘱曰他日把茅葢头莫希出世作箇本分静主标榜后学师遂禀命住西资终老焉镇江鹤林中朴行如禅师江都人王氏子上堂今朝臈月十六用处莫生疑惑人来问是何宗拈起拳头便掴更问如何若何噼面好与一咄拶出无位真人坐断东西南北反手扑碎须弥讨甚天堂地狱展开八面珍笼纵横无拘无束且道如何是无位真人良久曰﨟后梅开春雷雪泊上堂岸柳垂金线寒梅产玉胎本来真面目不用乱疑猜于此荐好尚在半途其或未然白云万里X松江余山墨浪文禅师退老径山示众短笻携入万山村隐蹟巉巖云作门因拙得闲眠白昼为狂覔句步黄昏扫天竹色清眉目啄月泉声泠梦魂除此一腔氷雪味其余何足去评论润州鹤林若无能禅师本郡丹徒张氏子小参山僧昨夜梦里遇一同参说些家常话同参复教山僧看看语录通通文字山僧曰此是老兄事小弟不识字伹曰识得一万事毕何故纸上作活计参曰你者一橛子当不得什事山僧曰释迦老子也只得一橛东土六祖也只得一橛天童师翁及我本师也只得一橛未审老兄得几橛曰我劝你操履操履你有许多之遶山僧曰我劝你休歇休歇你有许多妄想两人正争之时忽走出个无须胡子曰止止我有个道理与你二人分折遂念真言曰是大神呪是大明呪山僧忽然惊醒今日举似大众还委悉么白日青天切忌说梦珍重杭州旃檀林智宇彬禅师到鹤林瞻礼牧老人舍利塔曰怪哉此物曩劫不坏先师全身忽然犹在毕竟如何大展三拜嘉兴一花林什鑑照禅师江西南昌人初参翠岩雪窦福严晚谒古南门正值呵骂时流乃谓众曰人皆言我甚毒辣师曰虎有起尸之德旁僧作怕怖声师曰你正好吃棒在南曰什鑑参得禅师曰和尚莫压良为贱南颔之命充侍者服勤有年受嘱后于古南X祖堂奠香曰惟我老人孕秀破山传芳太白宗风被于覆载法炬烛乎人天日可冷月可热仰之弥高山能竭海能量颂之莫及机锋掣如电卷棒头疾似雷奔追慕尊慈无以报烧香设奠奉师真遂展拜秀州石宗奇禅师东嘉乐清陆氏子小参老梅吐玉展向上之玄机嫩柳舒金显法身之妙用事须恁么事人须恁么人不是恁么人难明恁么事诸人者彼彼丈夫儿勿自轻退屈若能于此会得方可开大口说大话唿牛作马指东话西天下老和尚没奈你何果到恁么田地佛之与祖了不可得乌有生死去来之相苟或未然必须𢬵此形命勐着精彩打教彻去做个洒落丈夫方知汝不我自欺若是悠悠漾漾半疑半信混在无事甲里一朝眼光落地时銕面汉子与你打算饭钱莫言山僧不道珍重X五灯全书X卍XXX五灯全书卷第七十七京都圣感禅寺住持僧编辑京都古华严寺住持僧较阅进呈临济宗南岳下三十五世随录绍兴云门孤卓浚禅师福州长乐刘氏子幼投龙山脱白因参鼓山闻鸡鸣有省后礼报恩贤贤问庭前柏树子意旨师曰蛊毒之家水莫甞又问恁么也得时如何师曰何似江南三月里鹧鸪啼处百花香贤即挝鼓陞座嘱师曰旧衣一顶可以卫身付子归闽为众中尊适天台通玄虗席雪窦云亲送入山上堂罗汉岭头云深万丈铁船湖畔水演千寻海内推龙象窟宅台岭称衲子丛林松桧参差韶国师之遗风现在楼台突兀悟老人之面目俨然于此荐得一任净明堂前点胸点肋骑佛殿出山门撞倒香炉峰踏断金地岭其或未然不得动着动着打折你腰上堂欲登泰山绝顶一步为初欲涉万顷洪波先从此岸勿惮勤苦勿厌疲劳日久月深及至山穷水尽之际背翻筋斗竖亚摩醯㘞大千沙界海中沤一切圣贤如电拂僧参师曰那里来曰嘉定师曰城中X兵马冗杂汝作么生过得曰不曾见师曰汝岂不是城中来曰是师曰丧身失命也不知江西宝藏范围泽禅师吉安五云人族姓陈年十四投邑东塘山祝发二十一参西阳老宿开示披剥四大何者为身追究六根何者为心令日夜参寻一日喫饭次见饭中黑殻虫忽然有省说偈曰米里虫元来面目与我同呵呵一笑平生乐诸佛众生俱梦中呈阳阳曰参方去乃上天童问百骸俱溃散一物镇长灵则不问百骸溃散俱归土一物长灵甚处安此意如何悟曰你这样痴师无对次日入室复问曰某昨日问话亦不错和尚如何说某痴不知那里是某痴处悟连棒打出痛不能忍疑愈不解后参报恩贤问不疑诸方舌头己事毕因甚不疑言句是为大病贤曰不愁劒戟从空下只恐藕丝绊杀人师于言下豁然领旨一日贤问曰汝字范围即今在甚么处师曰徧界不曾藏贤曰汝范围耶范围汝耶师曰唯我独尊贤曰低声低声遂付嘱迨贤主天童命师继席结制上堂赤肉团上壁立千仞只此灵锋阿谁敢拟这里荐得结解迷悟向甚处着而今事不获巳起模画样于无圈缋处立圈缋于无绳索处立绳索要使诸人九十日中蓦地跳出圈缋迸断绳索直得万象森罗起舞百川大海腾波到这箇时节正好喫宝藏拄杖何故太平寰宇斩痴顽示众非思量处识情难测九峰波浪滔滔三泖层波叠叠渔者一网松X风樵人满担鱼鳖黄浦傍观笑不彻良久曰无端虗空钉箇橛僧参师问般若如大火聚作么生近傍僧无语师曰却也道得亲切苏州云巖天鼓震禅师郡之谭氏子初复云巖禅席备历艰辛旋游匡庐翠巖诸剎让席相延不受后主广福上堂威音那畔万象历然觌面当阳一机不立豁开元路虎骤龙骧别转宫商曲高和寡若端的一回汗出裂脱祖师鼻孔入荒田不拣信手拈来照用齐行宾主互换直饶千圣到来也描邈不得今日山僧不舍慈悲与他通箇消息卓杖曰三生六十劫浙江盐官洪衍灏禅师上堂我宗无语句实无一法与人云门红旗闪烁临济热喝雷奔良久曰刚刀虽快不斩无罪之人上堂前月结本不结蓦把虗空钉一橛今日解本不解紧峭草鞋真脱洒不曾解兮不曾结秤锤元来是生铁临期痛与顶门鎚试问诸人瞥不瞥若也瞥一任天下横行如未瞥更为诸人细征别井底蟾蜍吞却月上堂白雪消残臈梅花放早春的的西来意誵讹不可论既是誵讹因甚不可论疎影横斜水清浅暗香浮动月黄昏上堂古今拈槌竖拂弹指謦欬犹若华藏世界飞一微尘又何曾举着宗门中万分之一要会么华藏世界在一微尘里上堂揑空拳与龙神鬬富当场未肎输筹终日靠着饭箩呌饥决定不知米做掷剎海于他方X本不动摇日费斗金非分外置毫芒于地上展转踌躇寸丝粒米也难消直得百千异境移换不得千人万人笼罩不住到者里敢教一槌粉碎汝等诸人还委悉得么莫怪从前多意气他家曾踏上头关上堂雪峰辊三箇木毬俱胝竖一箇指头石巩张弓架箭华亭短棹孤舟山僧无许多伎俩一味坐地看扬州风悠悠浪悠悠两岸芦花笑点头青箬笠前无限事绿蓑衣下一齐休问妄心无处即菩提正当妄时还有菩提也无师曰敲冰不见水问如何是清净法身师曰尿桶子曰不会师曰倩人擡问如何是法身师曰甎头土块曰我会也师曰塞沟填壑问如何是祖师西来意师曰东方日出卯师问士你寻常做甚工夫曰一切无心师曰还闻窗外草虫鸣么曰闻师曰有心闻耶无心闻耶士拟答师震威一喝随后便掌盐官法喜千云湛禅师吴江黄氏子报恩贤问曰礼拜且止日用事作么生师曰穿衣喫饭贤曰除却穿衣喫饭聻师曰请和尚道贤曰老人道的与汝何干师曰殃及儿孙崇胜白峤㵿禅师上堂昨日搥钟今朝擂鼓好箇圆通门几人曾觉悟未透祖师关勿行知解路雪峰弄鳖鼻蛇玄沙是汝虎南岳将砖石上磨金牛掜儿丌饭堂前舞妙用神通非等闲当今着着超今古参学人须子午莫将杂毒藏心腑甘草本不甜黄连亦非苦西X风落叶万山秋一亘晴空飞玉兔小参狮子儿超羣类一声哮吼震三千野犴狐狼俱倒退大方独步任纵横踞地翻身无怖畏若是同生同死人当机着着离情谓且道如何是离情谓底句卓拄杖曰空合空兮水合水小参开眼也见合眼也见且道见箇甚么若道无所见山河大地从何处得来明暗色空又向何处安着若道有所见犹是妄认前尘分别影事且作么生得超情离见去木人骑竹马撞倒须弥山小参今朝五月十五绿柳垂丝乱舞黄鸟一声两声人人成佛作祖拈拄杖曰且道拄杖是圣是凡卓一卓曰甜瓜彻蒂甜苦匏连根苦盐官真相无奇涵禅师初参雪窦看无字话后参报恩一日因水溅面忽然有省诣方丈贤问柏树子意旨如何师竖拳贤曰太远生师曰将谓别有贤曰未在更道师曰和尚莫瞒人好贤颔之贤住栖真师随众入室贤问众曰栖真因甚不栖真师代曰死水不藏龙贤曰如何是活水龙师曰兴波不作浪贤曰好与三十棒师曰起动和尚湖州清凉东晖淏禅师俗名梅亮东瓯磐石卫千户也鼎革后投报恩剃染参狗子话契证请益于西堂范围泽泽曰瓮里何曾走却鳖师曰即今便是泽便掌师大悟顺冶丙申十一月师忽告众付嘱法嗣松巢衣拂跏趺而逝海门广慧均实水禅师长洲沈氏子继席报恩元旦X上堂举古德曰一年又一年渐渐减容颜始作儿童戏看看白发斑古人恁么道虽为警世名言未免逐事迁流山僧则不然去年年兮今年年年年不改本来颜寰中日月无新故丱总期颐没两般康熈辛丑退居凤飞岭至甲辰八月择日告众而逝泰州光孝玉田润禅师西蜀合州汤氏子首参天童不契再上报恩打七一日贤落堂师出问玉烛煇煌金香馥郁如何是今朝完七期的事贤曰汝自道看师拟议贤便打曰何不道玉烛煇煌金香馥郁师于言下领旨虞山福城云汉满禅师邑之张氏子也少为邑诸生崇祯甲申剃染于三峰监院事三载顺治戊子报恩贤赴广慧越海从之授记室随受记莂住报恩再住通州之弥勒院后迁虞山着扶宗论点华录诸书有功宗乘堪为不朽其和静论略曰威音那畔休话如何才涉形声便分向背四句割开乃名外道一团抛出即曰全提所以事落两头物分彼此有建立即有扫除有扫除即有建立昔世尊说法四十九年是建立也吾不曾转法轮是扫除也即心即佛马祖之建立也非心非佛马祖之扫除也种种法式无不如是何独疑于天童三峰乎莫谓师翁之一棒不知宗旨也葢以收宗旨于一棒而以一棒全提宗旨也不惜口业试一言之显提一棒有句也不作棒会无句也遇之无不摧碎正句也一棒而全具三句函葢干坤X也一棒而踞断要津截断众流也一棒而临机应用随波逐浪也用一棒而人不荐夺人不夺境也从棒下而翻身夺境不夺人也连棒而无可如何人境两俱夺也一棒而有杀有活人境两不夺也棒下时而情绝义忘真佛也一棒而透脱死水真法也一棒而纵横自在真道也棒而宾主分第一句也棒而有截流机第二句也棒而具里头人第三句也一棒具众美开而合合而开三玄要也不知一棒之落处宾中宾也唯用棒而不识操纵宾中主也以一棒而探其情形主中宾也一棒而全收末后主中主也行一棒而随点之先用后照也征至极而棒随之先照后用也和声便棒照用同时也用棒而与夺随宜照用不同时也一棒而大用全提金刚王也棒下而万灵振恐踞地狮子也一棒而验彼来机探竿影草也一棒而棒头有眼一棒不作一喝用也此三峰所曰临济一宗也四宗可以类推矣师翁非不知之也既知矣而扫之何也从古以来祇贵令人疑不贵令人悟也使人疑而自悟得之快而守之坚今有法授人死语也死语其能快人乎古德曰不重先师道德祇重先师不为我说破香严曰当时若为说破吾今日定骂渠也若未悟而冒以为快者人皆知之其祸犹浅明宗旨而实未悟者说亦可通其祸莫可穷也是故痛为扫之扫之而不足则辟之辟之而复救并救而辟之此则师翁扶持正法眼之苦心也三峰非不知之X而建立不巳者亦以救瞒顸儱统之病而纲宗不可着耳颍州弘戒钝斧濊禅师年逾七十参究不衰后参报恩贤于广慧得法出主弘戒上堂生也不道死也不道螃蟹横行虾蟇直跳本分衲僧不得草草卓杖下座一日寺僧涉讼师亦被逮拘执之时师怡然陞座说偈别众而逝淮徐备兵使者闻之率同官罗拜士民集赀建塔于寺后荆州玉泉景德楚云汉禅师吴江冯氏子上堂万卉凋零到极则羣机才展动新容分明昨夜东君说要借无心拄杖通遂拈杖顾大众曰这是无心拄杖子且道通箇甚么卓一卓曰脱尽纤纤枝底叶斩新条令有春风小参匝地浓霜如锦叠一轮皓月似冰圆雁声嘹呖频催促多少贫儿彻骨寒正当恁么时滴水滴冻一句作么生道闭门不管阶前雪衲被蒙头正好休真州长芦古余演禅师䢴江姚太史思孝请主善庆上堂举僧问投子如何是一大事因缘投子曰尹司空与老僧开堂提持箇事须资本色钳锤佛法世法打成一片今日有人问山僧如何是一大因缘只向他道姚太史与山僧开堂或谓长老何得依样脱堑祇对伊道事存函葢合理应箭锋拄京口招隐鹿泉山衣瀇禅师晚号独痴桐乡王氏子年十二投竹林豫出家参本来面目话久之一日闻X举僧问云门一念未生时还有过也无门曰须弥山师于言下忽有省入乃徧参宝华天童雪窦诸丛席最后参报恩贤机契之下即受记莂出住长芦继主鹿泉迨贤示寂遗命住报恩上堂一切障碍即究竟觉适才二僧争鬬不巳惹得报恩拄杖子怒发即时头破脑裂血淋淋地还有旁观内省的么设或鸭听雷鸣争怪青天太煞炎热上堂一向埋头云壑见面不如闻名今朝全身败露闻名不如见面所以佛祖为一大事因缘出现于世山僧亦为一大事因缘出现于世竖拂子曰这一大事阿谁欠少上堂从上来事且莫造次说到不如见到见到不如行到故死心曰一人所在也须到人所在也须到无人所在也须到敢问诸人阿那箇是说到底见到底行到底检点得出招隐拄杖双手分付良久曰莫道不受人瞒好僧问如何是若见诸相非相即见如来师曰横塘宿鹭斜飞起几只银瓶挂树腰僧又问如何是和尚家风师曰内无一物外无所求师开法多年门庭高峻衲子望风奔竞亦称一时之盛有各会语录行世宁波七塔补陀拳石沃禅师扬之通州葛氏子僧问如何是你有拄杖子与你拄杖子师曰光影俱忘仔细看曰如何是你无拄杖子夺却你拄杖子师曰别有灵光照胆寒曰恁么则富嫌千口少贫恨一身多也师曰你作道理会那X金陵石头天峰清禅师四川遂宁郑氏子求出家父母不许强与娶室师私自净身死而复甦得遂初志剃染完具结茅掩关看无字话阅四年不契乃破关南询历参丛席见报恩贤贤问马祖一喝为甚百丈三日耳聋师随声便喝贤曰他也喝你也喝成得箇甚么师曰好本多同贤曰你转语看师曰家私荡尽迥绝见闻贤首肎师呈偈曰电激雷轰焦尾巴葛陂杖巳化龙蛇犀因玩月纹生角象被雷惊花入牙历住江宁济生华藏北京大慈青塔后示寂于䢴江清凉寺洪崖古天淳禅师徽州吴氏子幼丧母随父出家初参夹山豫豫问山中兴造可荷担得起么师作荷担势豫曰杜撰师曰情知有此一机豫打曰好箇有此一机次参报恩贤举马祖一喝百丈三日耳聋话师曰贼打不防家贤曰意旨如何师曰土旷人稀相逢者少贤迁天童一日师侍立贤垂问大雪满长空意旨如何师曰王令巳行天下遍将军塞外绝烟尘贤曰既是太白峰为甚色是青的师曰曲不藏直贤曰玲珑崖天下人闻知为甚山中人不知漏逗师曰只缘身在此山中贤首肎之师开堂七会说法随机康熈甲寅十二月示疾至二十三日书偈告众曰年来五十七电卷空华毕撒手便归家良马追不及掷笔而逝塔于杭州梵天寺后杭州胜果梵点∴禅师义乌朱氏子初到杭投兵罗X木营一日见败卒死尸遂念切生死事大辞投崇圣院披剃完具后上天童见贤久而彻证遂命秉拂噼嵴拦腮兮打彻太白峰知头解尾呈拳竖指兮点醒玲珑巖侧耳听声作么与么岂不闻山河及大地全露法王身今日新师儿向者里八字打开谆谆然直唬得泥牛吐舌黄檗谩夸伎俩石人举手大愚切忌怀惊象王蹴蹋雄踞法堂重地煅镕狐猾翻成师子嚬呻师子嚬呻即且置大众还见师子爪牙也无震威一喝曰明修栈道从君荐暗度陈仓莫我知卓杖下座高邮接引育焉淉禅师淮之安东人族姓陈天童秉拂上堂喝一喝曰如斯会得三界无覊为物作则世出世间能事巳毕其或未然复听葛藤所以道毫𨤲系念三途业因瞥尔情生万劫羁锁圣凡名号总则虗声殊相劣形咸为幻色求之累重却之祸生究其本末皆自欺也如斯告报太煞现成且道应时及节句作么生竖拂子曰杨柳舒金开正眼梅花飞雪露真心金陵宝光叠山渊禅师四明人上堂数百余年古道场梁时开辟有神光圣凡聚会僧千众振动人间共举扬教外别传正法眼单提向上立纲宗今日山僧陞座作么生是祖意流传的句祇如雪山六年修道夜覩明星而悟便见黄面瞿昙卖弄风光旁若无人当时宝光若在与他一喝何故谁家灶里无烟火那X箇男儿不丈夫嘉兴栖真百可溢禅师解制上堂埋没诸人巳一冬绳头把住不容松今朝布袋应时解南北东西路自同草鞵狞似虎拄杖活如龙大都出门便是草莫向长安立路穷放下着且从容依然兀坐寂寥中喝一喝曰鹤有九皐方翥翼马无千里谩追风康熈丁未冬师在径山守塔一日值大雪告众别去坚留不允翌旦樵者报常住曰和尚巳立雪而逝石门虎啸省三淙禅师参报恩贤于遯村居客寮遭痛棒血淋浑身有省一日贤问南泉斩猫意旨如何师曰劒为不平离宝匣药因救病出金瓶贤曰祇如赵州顶草鞵而出作么生师曰不因媳妇扬家丑谁识婆婆脚短长又问马祖一喝百丈三日耳聋意旨如何师曰春色满园关不住一枝红杏出墙来贤曰祇如黄檗闻之不觉吐舌又作么生师曰水向石边流出冷风从花里过来香贤颔之寻受嘱出住虎啸日撑渡船接引来往衲子福严容寄赠曰洙泾当日有船子谁识今时却在此来参莫是夹山么不怕一桡打落水扬州建隆法音𣽘禅师长洲彭氏子生长兴化产时有陆地莲开之瑞怀抱中见僧相便喜才学话便求为僧母杨氏欲许之父廷璧曰吾儿儒家子也不可母每为师默祷一日感金甲天神示梦廷璧曰汝子求出家汝如何不肯父大惊异即送邑之芦渡寺脱X白投容止为师是日父母同时祝发全家入道举国异之师十岁便能闇诵法华遇雪窦云掩关南菴每示人一口气不来向甚处安身立命话心窃惊疑至十三忽举前话往问云曰待汝一口气不来即向汝道师曰和尚是何心行云曰放汝三十棒师曰和尚也喫一半云曰过在甚么处师一喝便出十七受具同志数人结精进七期看本来面目话至第六日有箇入处曰六六原来三十六乃历参理安问龙池微古南门皆有机契再参报恩琇琇问何处人师曰扬州琇曰还见大圣来也未师曰见琇曰是何面目师以手把口曰猫琇乃掩室次日琇特上堂问曰柏树子几时成佛师曰成佛久矣琇曰阿谁证明师弹指一下琇大笑休去后出坡琇曰汝号法音那师礼拜琇曰因甚头上屎溺气师曰正是某甲大用现前琇曰如何是你大用现前处师一喝琇痛打至第三日琇理前话师如前答琇如是三问师亦如是三答皆遭痛打师乃礼辞往参报恩贤于天童贤曰那里来师曰报恩贤曰报恩有何言句师举前话贤曰痛与一顿师曰美食不中饱人餐贤蓦问马祖一喝百丈因甚耳聋三日师数答皆不契归堂勐力参究一日喫茶次忽闻雷鸣茶钟堕地豁然大悟进方丈呈偈曰青天白日一声雷鸣豁开正眼大地清平贤曰如何是三日耳聋消息师曰识得前三与后三贤曰更道看师一喝以手掩耳便出贤笑曰子会也遂授衣X拂历住东陵远峰延陵龙树金陵大泉诸剎上堂举僧问巴陵祖意教意是同是别陵曰鸡寒上树鸭寒下水五祖演曰大小巴陵只道得一半白云则不然掬水月在手弄花香满衣师曰前箭犹轻后箭深大小五祖也只道得一半龙树则不然有行鬼不识无心人不知何故聻为人须为彻上堂举僧问悟师翁曰昨日喫师三棒今朝拈却拄杖师翁曰今日不打你师曰红叶不题流水去春山多少好人家要会者僧则易要识师翁则难何故聻到江吴地尽隔岸越山多若是𣽘上座则不然者僧道今日拈却拄杖随声便掌趂出法堂管取者僧头正尾正众中还有为这僧出气者么掷拄杖曰人平不语水平不流僧问如何是离心意识参师拦胸搊住曰离心也未僧拟进语乃拓开曰离心了也问如何是第一元师曰六月无霜彻骨寒如何是第二元师曰得他皮髓被他瞒如何是第三元师曰欲觅安心转不安如何是第一要师曰千圣谁敢当头道如何是第二要师曰独许东君发一笑如何是第三要师曰冰雪佳人坐花轿曰三元三要蒙师指末后一句请师宣师曰不宣曰为甚么不宣师曰释迦巳过去弥勒犹未来曰祇如现前一句又作么生道师合掌曰我不敢轻慢汝等汝等皆当作佛盐官石菴大圆治禅师邑之彭氏子参报恩贤于虞山福城付法日秉拂上堂新塔家风别杀人要见血X瓦缶便雷鸣惊得虗空裂虗空既迸裂大地悉平沉直得上无攀仰下绝已躬净躶躶赤洒洒脱体无依且道脱体无依一句作么生大千沙界海中沤一切圣贤无电拂康熈丁未春师示疾送拂子还报恩遂逝太平澄心寄菴澯禅师僧问色身败坏如何是坚固法身师曰今夜风头大硬僧喝师曰作家僧才拜师噼嵴一棒曰急着眼覰僧失笑师曰你拟我与你葛藤那僧又拜师复打曰第一不得忘却古德法身颂曰一家有女百家求一家求允百家休堪笑媒婆争富贵只把金钗暗度投苏州灵淀履冰汶禅师宝庆人挂搭福严点灯在寮容从外过曰早知灯是火饭熟巳多时师打灭灯曰大家吹灭暗中行容曰元来室中有人师曰贼贼后参报恩贤于福城受嘱遂应灵淀之请示众灵淀被人问着佛法直使口挂壁上诸人还有道得者么良久曰吾不如你杭州吴山云居羽尊鹏禅师晚参天寒地寒滴水滴冻布网垂钓罗龙打凤此是诸方五味禅山僧举着即头痛诸兄弟山僧恁么告报三十年后不可胡撞乱撞撞入他家虀瓮晚参昨日晴今日雨大地黑漫漫江峰齐鼓舞诸君欲透死生关声色堆头须辨主拈拄杖竖曰诸仁者这箇是色卓一卓曰这箇是声作么生是主喝一喝曰者里看取示众还会么X若谓痴憨放脚眠时人恰似管窥天惯栖冷地闲闲地嬾学诸方热闹禅心竭竭泪涓涓为怜一众参元者不肎争先痛着鞭登州千佛顽衲准禅师蜀人也久在报恩居首座出住登州千佛寺除夕示众今夕蓬莱看海水优优廓落自由僧隐居不用三条篦拄立惟凭七尺藤围坐火炉频着炭拥衾草榻谩挑灯因循旧例须烹杀为问头蹄纳未曾京都西林弥壑澧禅师上堂涌身曰诸仁者还见般若法身么若不见则诸人晨兴夜寐俯仰折旋更是阿谁若道见则诸人夜寐晨兴折旋俯仰本是具足何须更外驰求到这里作么生说见不见底道理汝等诸人一一是遍历诸方久参硕德曾见与么人说与么话也无直饶见过闻过未免微言滞于心首却成缘虑之场实际居于目前翻为名相之境所以道修行三生六十劫四生一百劫乃至三祇果满不若一念缘起无生顿超三乘权学乃顾左右曰且道如何是一念缘起乃卓杖曰弹指圆成八万门剎那空却三祇劫上堂问和尚未露家风学人巳呈行履请施高鑑师打曰田库奴曰如何是活人劒师曰打破蔡州城曰如何是杀人刀师曰砍却吴元济乃曰一二三四五六七毒兽口里敲牙骊龙背上揣骨七六五四三二一倒卷太虗如狮子儿髟叱髿返掷一七二七两交加尽空法界俱逼塞拈却一去却七掣电X光中旋霹雳一七二七两俱忘痴人犹在这边立撒手那畔来鹞子巳过新罗国以手拍案曰蓦然透彻两重关许汝等一生参学事毕二王驾至上堂问现王者身为众说法如何是说底法师曰云堂掉臂曰恁么则灵山记莂有在也师曰一会俨然曰祇如昔日赵州未相见便道万福莫是为侍者瞒耶师曰端为指出曰因甚后又与么道师曰知汝不荐僧拟议师打曰雨过夜塘秋水深乃举赵州因镇州大王来访侍者报曰和尚大王来也州曰大王万福者曰未在方到山门下州曰又道来也师曰有者道侍者只解报客不知身在帝乡叵耐教人妄窃却非本分衲僧有者道赵州虾为子屈不觉打失眼睛只贵作哑推聋不尚据欵结案要见赵州侍者朴实道用未在山僧一回检阅祇是大王不合门外之遶致令周遮何似二王殿下今日光临径趋丈室既不借送语传言觌面机筹激扬楚楚则山僧亦不至望空告启诸仁者还见作家君王么鹫岭当年记未忘囊锥颕露第一句一僧出问曰如何是第一句师横拈拄杖僧拟进语师打曰这是第二句便下座上堂问释迦老子道作是思惟时十方佛皆现如何是现底佛师默然曰和尚默然莫作思惟么师亦不顾良久曰诸仁者正与么时或者道应展邵武俊迈之气贬剥古人奋白云越阃之机受敌八面孰不知紫罗帐里山僧从来懒撒真珠复顾左右曰还会么当有达识X共赏此音问文殊劒下不承当时如何师曰释迦古佛是灵山老比丘曰如何是南泉一线道师曰不得东触西触曰如何是提宗一句师曰百杂碎问如何是一真之地师曰七尺单前曰如何行履师曰不得踏破方砖荆南开圣山晖澣禅师西蜀新宁侯氏子礼石蒲揆薙落往来梁山卧龙之门后受报恩贤记莂出住平越护国兴庆万寿瓮安圣恩黄平长松高邮福海上堂耳里着楔眼中攃沙脑从发椎面门出火不是其中人料无说话分正与么时诸人有眼如盲有耳如聋蓦竖拂子顾大众曰苍天苍天三冬残腊日风雨一天寒上堂师以杖画一画曰放开一步蚯蚓虾蟇𨁝跳自由复以杖画一画曰把断要津诸佛祖师乞命有分又以杖画一画曰只在此山中云深不知处上堂长劒倚天不待割而自戮师王踞地何争奈犹有一着在何故祇如前是悬巖后是勐虎左右壁立万仞合作么生得箇太平时节众无对代曰寐语作么上堂声色不有虎咬大虫声色不无蛇吞鳖鼻乃举起杖曰要会者话须问者上座若不问者上座终是牛头没马头回遂擿下曰看看僧问石女生儿甚么人得见师曰巫山十二峰问如何是密密处师曰五眼看不见曰不与万法为侣是甚么人师曰张七问悬巖撒手意旨如何师曰太险生曰恁么则快便去也师曰万年茅草挂云烟问X生死不明请师指示师曰今日倦明日来曰何不即道师曰高山流水少知音问顿破六尘时如何师曰甚么处安身问无生那畔即不问如何是者畔消息师曰你这问甚处得来问如何是宾师曰踏遍江南发如丝曰如何是主师曰高坐华王不出户曰如何是照师曰阇黎会得也未曰如何是用师曰放你三十棒问古镜未磨时如何师曰瞒他一点不得曰磨后如何师曰黑似漆问深山勐虎以肉为命为甚不食其子师曰亲者不疎吴陵祇树竺堂溥禅师崇川李氏子参贤于善权才跨门贤便曰临济大师来也师便喝贤便打师又喝贤又打曰文殊因甚出女子定不得师曰智者见之谓之智又问罔明因甚又出得师曰仁者见之谓之仁无梦无想颂曰放身一觉主宾不立忽来枕上鸟唤起半窗红日灵云见桃颂曰桃花开得甚分明照破山河大地春堪笑灵云多意气无端剌瞎一双睛南泉斩猫颂曰无端平地起干戈一劒挥时血满涂纵使赵州能救得分明鹞子过新罗虎丘涌泉青印法禅师吴江赵氏子住吴江万寿上堂得他一句快活煞人遭他一句懊恼煞人同样一句醍醐毒药乃尔各别若是丈夫儿何必等他这一句顾左右曰如今看看临到头上来也作么回避卓拄杖曰且听处分上堂灯笼吞却法身无数佛法尽从脚底下过乃高声唤曰将火来X松江崇福鹤汀浦禅师上虞薜氏子参福严问世尊拈花意旨师曰赤眼撞着火柴头容曰迦叶微笑聻师曰殃及儿孙容曰向上还有事也无师便喝容便打师又喝容又打曰识甚好恶师曰勘破了也便出后在报恩入室次贤举马祖一喝百丈三日耳聋问众俱不契师出曰头正尾正贤颔之崑山佛林雪门涟禅师永州人其呈本师偈曰薰风拂拂自南来拶着当人正眼开拈得马祖曾一喝从教千圣绝安排吴陵三塘干干湜禅师住广福示众举古德曰打七三日了也本分事作么生又道打七三日了也寒山子作么生师曰山僧这里总不恁么何故此事极是现成极是明白有甚难处恰如青天白日见阿爹相似无一丝毫拟议思量若有一毫拟议思量即不是了也还有么出来通箇消息师顾左右良久以拄杖施风打散小参举拂子曰昨夜西风吹不歇岭上石人冻得皮肤裂问诸人瞥不瞥寒江漠漠千巖雪孤舟蓑笠老渔翁坐钓芦花飞夹蝶千山万水鸟无踪大地山河人境灭祇如古人道一色边事则且置毕竟滴水滴冻一句作么生道竖起拂子曰不是一番寒彻骨争得梅花喷鼻香僧问古人道离心意识参绝凡圣路学毕竟参学箇甚么师曰香炉无耳莫瞒盰曰恁么则那箇男儿不丈夫师一喝僧礼拜师便打问弹棉弓响白云堆里一声雷因甚雨点X全无师曰天时不如地利举赵州狗子无佛性颂曰佛性无兮佛性有一刀两段东西走业识茫茫没奈何依旧面南看北斗润州胜果肃堂濬禅师蜀之绵竹牟氏子生而颕异不乐世荣披缁出蜀秉戒燕都初参报恩琇一日因僧请益曰学人无疑情琇曰若无疑情即无生死矣师从旁闻之胸中疑虑廓然涣散如释重负即趋前礼拜曰百花丛里过一叶不沾身琇指石堆曰石头大的大小的小明甚么边事师曰大的打墻脚小的砌墻头琇颔之后到天童一日忞看时录有曰某甲见处与释迦老子不别忞曰他甚么人敢道与释迦不别师曰直饶超过释迦犹未做得临济儿孙在忞曰临济儿孙有甚么长处师便喝忞曰我从来疑着这汉师曰莫涂污人好复谒报恩贤贤问马祖一喝百丈因甚三日耳聋师曰夹路桃花风雨过马蹄无处避残红贤曰我要贴体道师曰若要贴体道敢保和尚也道不出贤曰未在师曰疑则别参贤曰者瞎汉参堂去师礼拜出后命掌笺记得法后出世初住越州之安隐次迁句曲之地藏濑水之草堂姑熟之澄心云阳之嘉山尹沙之衍庆润州之胜果金陵昭觉有诸会语录铁酸馅宗门武库月华堂等集重刻原教诸论行于世示众师以拄杖左边一卓曰不假轰天震地之法雷难以启聋瞶复右边一卓曰若非倾湫倒岳之法雨何以苏其酖迷诸禅德法雷既X震也法雨既倾也诸人为甚犹然瞌睡若教容易得便作等闲看卓一卓示众古者道西天一段事总被今时人埋没却觅箇出头处不得众兄弟箇箇睁一双眼横两道眉巍巍堂堂遭古人与么屈辱众中还有不甘者么良久曰设有也是抑而为之示众言无展事语不投机承言者丧滞句者迷且壁立万仞一句作么生道蝉鸣深树里花发白云中参示众世尊拈花正是第三迦叶微笑落在第四直饶向未拈未笑巳前荐得犹落第二且作么生是第一良久曰待山僧计较成向汝诸人道示众吾有一机未敢轻提若人会得脱骨换皮眼目定动差池差池示众见闻觉知是生冤家知觉见闻是真佛祖一举四十九任君颠倒数大地黑漫漫日轮正卓午示众上单摸着枕下床蹋着鞋开门便作揖原是故人来若作平实商量入地狱如箭射不作平实商量眉须堕落却怪山僧不得晚参众才集师曰呵呵呵好箇西来祖意不得撒沙撒土侍者曰和尚巳两把也师曰却是山僧罪过便下座小参以手拍一拍曰一手不独拍两手鸣掴掴还有佛法道理也无若道有世谛流布若道无觌面错过誵讹在甚么处复拍一下曰长安夜夜家家月几处笙歌几处愁问如何是佛向上人师曰犹落数量在曰如何是无情说法师曰钟无鼓向鼓无磬声曰如何是奇特事师曰舌头无骨问古人道不合一切不共一切时X如何师曰无人识得渠问如何是大同之道师曰五里一牌十里一舖曰不问者箇道师曰甚么道曰妙道师曰头戴七星冠问如何是提婆宗师曰截耳卧街僧拟进语师打出问如何是宾中宾师曰直须买草鞋曰如何是宾中主师曰三十年后看曰如何是主中宾师曰山僧今日失利曰如何是主中主师便起去僧礼拜师便踏问学人不问请师不答时如何师曰好箇话堕衲僧曰恁么则带累和尚也师曰接竹点天僧便喝师便打出苏州铁山蹈先溶禅师休宁叶氏子示众眼若不睡诸梦自除心若不动万法一如所以道既无心于彼此何有象于去来不与千圣同途不与万法为侣恁么也得一把柳丝収不得不恁么也得和烟搭在玉䦨干恁么不恁么总得万里不挂片云恁么不恁么总不得青天也须喫棒到这里如龙得水似虎靠山绝见绝闻离声离色直下无一丝头留碍却似倚天长劒独曜灵光状似铁牛虗空粉碎喝一喝东臯普照尼高源清禅师绍兴山阴人金氏女幼忽遇洪水大发溺死几葬鱼腹后救得活欲求出世徧访名师至如臯月惠披剃朝夕跪诵法华经云世尊为一大事因缘出现于世遂发念参禅诣天童悟老人受具问所求大事悟曰我与你付戒了更求甚么师曰如何明得悟打曰向者里参去次谒浮石贤于三仙师问古人公案不立文字请师直下与我决了X贤曰你二六时中如何作主师竖拳头贤曰除却拳你又作么生师一喝举女子出定曰出得出不得与定何交涉文殊及罔明枉自费精神举德山托钵曰昂然托出低头回无限时人暗里猜欲识巖头末后句三更明月上楼台举日面月面曰山自高兮水白深箇中消息许谁论巍巍独步超今古觌面无私绝点痕举磨砖作镜曰车牛并打不须分连底掀翻回绝尘英灵半点无回互独露当阳一着新举临济宾主句曰两阵交锋放复收分宾分主有来由全提正令相酬答一箭红心射斗牛举无位真人曰古木森森草色新莺啼深谷不知春山头明月浑如洗万里晴空绝点尘云间智元居士张赓言年十四便学参宗后登进士锐志力参一日见伴我侣问心不可得且道心在甚么处侣与拦腮一掌遂有省参报恩贤呈所得有芒鞵脱去上高峰之句贤曰因甚脱去芒鞵士拟答贤随声便打士豁然契悟贤为记莂上洋秋来居士俞源邑诸生徧参名宿后侍报恩贤得法一日贤问如何是世尊不说说士便喝如何是迦叶不闻闻士又喝贤诘曰如何是两喝落处士展手又举僧问赵州如何是祖师西来意州曰庭前柏树子作么生会士复展手曰和尚会么贤休去盐官杲菴居士周垣综因读楞严离一切相即一切法处起疑遍扣禅扃惘无所入后谒天童奇奇拈起X数珠曰速道速道士曰放下着奇曰未在更道士便喝奇曰好一喝士连喝两喝奇曰放子一顿棒士礼拜后参报恩贤于同叶问如何是佛法大意士曰此去苏州二十五贤曰未在更道士曰来往自由贤又问维摩一默意旨如何士曰这汉纳败阙贤曰恁么作无语会那士曰虽然无语其声如雷贤然之即与付嘱僧至士问上座从何处来曰南方士曰来此何干曰游台山来士曰曾见文殊么曰不曾见士曰莫是不带眼来僧拟议士曰见则便见不见莫妄想问如何是诸佛出身处士曰离家三十载乡音渐渐改问北方风景与南方何如士唤大德僧应诺士曰适间问甚么僧再理前问士曰嗄僧罔措士曰嗄僧至士问汝入城进那一门曰进彰义门士曰妄语曰某甲实进彰义门士曰为甚么踏断了卢沟桥僧罔测士曰五戒也不持士官天中籓幕受嘱后退居林泉力任大法凡遇僧俗谘参随机唱导人称庞公再世云遯村偶僧居士沈雄邑诸生也读书好学笃志参宗依报恩贤一日问如何是世尊不说说士曰相识满天下如何是迦叶不闻闻士曰知心有几人又问即今作么生士点首贤乃举马祖一喝百丈三日耳聋因缘士曰黄鹤楼中吹玉笛江城五月落梅花贤为许可士掩耳而出灵云见桃花颂曰何独桃花是指南灵云见彻也无端随邪逐恶玄沙老半带真情X半带憨东山水上行颂曰但言诸祖出身处何止东山水上行自是韶阳仍口窄话留窠臼陷众生士着法苑春秋法证录等书行世五灯全书卷第七十七五灯全书卷第七十七补遗临济宗南岳下第三十五世随录吴江报恩佛杲汋禅师上堂浮来石像古名蓝历代宗家曾举扬闻出五湖并四海又能剎影带三江先师遗范昭然在只欲诸昆续后光若是丹山真凤子焕乎彩色不寻常敢问大众将甚么作遗范后光又作么续有人于此道得一句向明窗下措置有么有么如无莫怪缦天广布示众天左旋地右转持尺而量之数目谁人辩伸掌曰今夜覔箇吞却虗空底要他从这掌上𨁝跳看我欲问南北纵广四至界分有多少乃缩手曰不是压良为贱僧参师问古人向未动足以前会去犹是钝置因甚你东走西走僧曰不得妄通消息师乃击几曰这一机落在云门这一机落在临济蓦伸脚曰我脚何似佛手僧无语师便打诸城崇宁嵋樵汁禅师内江阴氏子于白鹿密落𩭄X参静明醉职西堂后得法于报恩贤遂𨺗山东诸城崇宁寺示众左击拂子曰竺干四七震旦二三右击曰南岳石头临济德山以拂子中间作拈华势曰千年滞货逢春日和盘托出大家看松隐冠嵋瀚禅师松江华亭沈氏子生于明季崇祯乙亥五月二十九日年甫十四礼雪涛禅师披剃顺治己亥具戒报恩贤伏勤九稔而嗣法焉越六载开法松隐迁住嘉山四月八日示众夏日初长那事无妨鸦鸣鹊噪异口宣扬杨岐驴子周行七步沩山水牯目顾四方伶俐汉快承当有意气时添意气不风光处却风光上堂目前无法青青翠竹尽是真如意在目前时人见此一株花如梦相似不是目前法家家门首中秋月非耳目之所到坐着白云总不妙巳过关者便可诵明月之诗歌𥥆窕之章未过关者莫道云月不同溪山各异除夕小参北禅烹牛分岁东村王老烧钱若到嘉山门下各各苕帚柄痛打三十何也端正衲僧不守本分山僧今秋乍住分岁无甚欵顾家田粯子饭山圃淡黄虀虽则枯澹随常较胜珍羞百倍何故聻目无啼饥之惨身无征役之劳四海相聚曰以已躬下事提撕朝于斯夕于斯逗到今夕年穷岁尽斗转春回诸人者且上前通个消息看左右顾视云坐到四更后身添一岁来僧问草鞋无口为甚咬碎脚跟师曰法久成獘僧问风色无形为甚拔倒树木师曰快便难逢至康熈丁卯X疾归故里时小春朔旦示寂世寿五十三岁全身塔在殿之东北隅临安胜因灵常奫禅师僧参师问未到胜因一句作么生道僧拟议师便打又问巳到胜因一句作么生道僧又拟议师又打复曰向闻你在外能说会道为甚么今日问着便口似匾担曰师在不敢道师曰当仁不让于师僧拟对师连棒打出方丈师送客僧僧见竹园有笋即问此山是和尚的师曰是曰此笋亦是和尚的师曰是曰或有人来偷笋和尚作么生师便掌曰和尚莫打好师曰放过则不可嘉兴海门雪岑涌禅师武林陈氏子中秋示众檐前雨过木樨香触着金风觌体凉吹散片云明月现清辉独不与寻常上堂真箇春眠不觉晓醒来处处闻啼鸟连朝风雨苦何多吹落红香无意扫无意扫休懊恼子规枝上语谆谆劝道不如归去好蓦曰住住且道路头在什么处拍膝一下曰家家门透长安道问内不放出外不放入时如何师曰痴猫守窟问如何是西来意师曰雨过春山菌子肥杭州南山慧觉眉剑澯禅师示众摩诃衍法离四句绝不非谛听谛听拂一拂曰云有出山势水无投㵎声示众盏子扑落地碟子成七片有眼底不闻有耳底不见那知噼面机当阳如拂电三级浪高鱼化龙井底𧎂蟇谁解变不解变山僧别为开方便以拂子摇曳曰鹭鸶飞入碧波中抖擞一团银绣线问X如何是大人相师曰头顶天脚踏地曰便恁么去如何师曰伸脚元在缩脚里临安九仙嵩源㵽禅师闽之陈氏子小参举扬岐因雪示众偈毕师曰杨岐老祖虽则四壁萧然真风独迈犹较九仙百步何故聻岩房尽日坐和衣卧白云举九曲庆祥禅师因僧问险恶道中以何为津梁庆曰以此为津梁曰如何是以此庆曰筑着汝鼻孔颂曰春风在处百花开险恶道中恁么来欲识津梁为以此石人木马夜怀胎龙溪积庆恒止净禅师上堂一二三风卷残云过别山三二一月移花影穿疎壁途中受用底似虎靠山世谛流布底如兔遭罥祇如明明百草头明明佛祖意众中有识得者吾今为你保任此事温州云峰惠庵渵禅师永嘉吴氏子示众云开日出雨落地湿觌面全彰虗明历历大众还有共相证据者么良久曰一场狼借泾县大梅若雷淑禅师辞世示众曰山僧今年七十一聊为诸人通消息虗空扑落有谁知倒骑铁马称今日脱然而逝塔于本山径山宝峰了山濬禅师南康星渚王姓举赵州七斤衫子话头曰七斤衫子也奇哉提不起兮解不开今日分明道破了五湖云水莫疑猜荆南六合云钖洪禅师小参识得一万事毕问诸人识不识若也识便合散去举古德油滋话颂曰月X到天心处风来水面时一般多清意料得少人知虎丘涌泉无外法禅师吴江赵氏子上堂灯笼吞却法身无数佛法尽从脚底下过乃高声曰将火来娄江禅灯大方海禅师桐乡钱氏子早参钟声咬破七条茅店鸡鸣春晓王登宝殿野老讴歌且道无边身菩萨即今在什么处拈起拄杖曰具通方眼者速速进前痛领三十设有不甘切不可道山僧辜负汝曳拄杖归方丈陞座临济栽松禅灯种圃雪峰抛毬禾山打皷他家眼具顶𩕳者里符悬后股鼻孔不解通方莫怪山僧莾卤蓦地相逢拳挥足舞好儿曹亲阿祖扯碎栗棘蓬扶起云门普且道承谁恩力咄云从龙风从虎江南宜兴金沙石丰漋禅师上堂经律论虽分乎三藏戒定慧葢本乎一心于此会得即戒即定即慧头头自合辙法法本全彰于此不明曰贪曰嗔曰痴门门有异路路路有岐门且道戒定慧与贪嗔痴相去多少试分晰看良久曰一气不言含有象万灵何处谢无私示众举城东老姥话毕师曰老姥不欲见佛纯钢打就而佛不离老姥熟处难忘山僧恁么道也是鹭鹚腿上割股且道佛有什么过而老姥不欲见聻良久曰这孟八郎又与么去也X五灯全书X卍XXX五灯全书卷第七十八京都圣感禅寺住持僧编辑京都古华严寺住持僧较阅进呈临济宗南岳下三十五世随录宝安二隐谧禅师古渝昌州金氏子初游讲肆后见磬山修言下起疑决志参询依云门信久之复上天童苦行六载忽然省发奇祖继席通玄招师分座说法而记莂焉开法嵊之法祥台之松巖华亭法忍嘉禾龙渊暨荆溪宝安数剎上堂临济祖翁建立黄檗宗旨全身担荷不肖儿孙恢张列祖宗猷赤手提持任他尽干坤遍大地铜头铁额汉子驴驼马载到来山僧只消一阵下载清风管教箇箇骨稜肉瘦畅煞生平且道山僧据箇甚么道理便乃如是蓦拈拄杖曰横按镆鎁全正令太平寰宇斩痴顽示众今朝六月初一日暑气蒸人如火逼陜府铁牛冷汗流嘉州大象舌拖地冷汗流舌拖地祇要时人自委悉蓦唤大众曰且道其中意作么生委悉良久曰几度夜深松下坐薰风阵阵透身凉上堂十五日巳前掘地觅青天十五日巳后挖空寻白璞正当十五日X咳唾掉臂无事不毕任运腾腾优游自适正恁么时向上提持则不问汝诸人优游自适一句作么生道一日钵盂几度溼闲行溪畔两三遭上堂一叶落天下秋归根谁解来无口一尘起大地收万象森罗入正受便恁么去也是徐六担板不恁么去天下衲僧跳不出且道毕竟意作么生秋鴈一声迥天空万里清病起上堂丈室打眠三七日两眼睁睁光似漆阿㖿阿㖿不住声天回地转无休歇无休歇一具骨头软如铁腔子里含惟太空口吐勐𦦨回天泽阿㖿㖿谁堪识拈拄杖曰惟有拄杖子休戚常干涉且作么生是干涉底句三箇奴郎夜簸钱究竟不知谁是贼喝一喝上堂十月十五日寒风掠面急触处体全彰箇中意谁识识不识休拟测冻得人人眉横鼻子直拈拄杖曰且道者箇又作么生撑天拄地任纵横从来不借他人力复卓一卓元宵上堂龙灯鬬额烟树飞花火喷人面痛彻释迦正恁么时且道然灯古佛在甚么处交肩搭臂成羣醉夜半笙歌扶到家上堂四月初三秧正青老农领众开秧门没腔曲调歌田乐几箇男儿着眼听若也田歌听得出一茎草上定干坤如是便能拔一茎草千茎万茎俱透露种一片田千片万片俱没荒到这里任是横拖竖拽七纵八横信手信脚活路生成大众且道歌田一曲作么生唱乃曰石榴花叶儿青时节到来莫因循打鼓普请大家看且道田中有几人蓦拈拄杖卓X一卓喝一喝上堂今朝二月十九大士出乖露丑示现三十二应不知从何而有有不有一曲阳春和不齐五九原来四十五复举古德曰观世音菩萨将钱买餬饼放下手却是馒头师曰古人恁么道神头鬼面东涌西没虽是面目分明怎奈令人难覩且道覰破后作么生我为法王于法自在上堂言中取则大似鹿逐阳𦦨句外明宗亦是猿捞水月且道毕竟事作么生俊鹰不打篱边兔勐虎宁餐伏地尸示众夏日炎炎火云𦦨𦦨石蟹摊涎木鸡发汗且道是甚么意旨自代曰海底蓬尘飞峰头波浪起僧问如何是第一元师曰庞老女儿提菜篮如何是第二元师曰空生宴坐雨花巖如何是第三元师曰越江星夜倒拖船如何是第一要师曰嵩山打破灶如何是第二要师曰呈桡并舞棹如何是第三要师曰谁行不踏道僧蓦竖起拳曰既是本来无一物因甚却有这箇师曰这箇是甚么僧一喝师便打僧求话头师曰你者一问从甚处来曰不知师曰自己问尚且不知更乞甚么话头问一口气不来向甚处安身立命师便打僧无语师以拄杖擉曰钝置杀人问不是心不是佛不是物是箇甚么师曰老僧也不识僧罔措师便打曰莫便是么师曰错问万法归一一归何处师曰阿谁教你问问牛头未见四祖时为甚百鸟衔花师曰肉臭惹苍蝇见后为甚不衔花师曰镜破不藏影问古镜未磨时如何师X曰直须打破康熈甲辰以学徒罹难于武林执师赴勘庭鞠日师索笔供曰昨日归家时未至今日归家正午时梦幻空花留不住此心能有几人至知字未成掷笔而逝一时当道咸皆敬礼供龛旬日香云不散四众迎归宝安建塔宜兴芙蓉自闲觉禅师蜀之重庆合州余氏子八岁随父礼本邑马当山太空为受业十九岁出蜀首谒天童有省次参通玄大彻遂得法焉出住台之华顶禹之广化苏之罗汉慈济甬之法海岳林末迁荆溪芙蓉上堂尽道师翁此日死谁识师翁今日生试看天上无私日晨朝东出夜西沉我密师翁从无住本竖无为幢于无生灭中示现受生竖拂曰还识者老和尚落处么若也识红炉飞片雪若未识普请同到师翁真前重加剖诀至真前拈香曰昔曾亲喫恶钳鎚至今痛恨犹未雪冤既有头债有主插香曰瓣香须向金炉爇香既爇矣且道师翁还来也未若道来以何为验若道不来指真曰面目现在退身三步作女人拜便归方丈布袋和尚诞日上堂补位当来会设龙华同登入悲兴即世横拖布袋立长街等闲宽着肚皮惯会靴里弄指尘尘剎剎普现羣机者边那边了无回互一向恁么来千人万人罗笼不住一向恁么去千人万人唤不回头绝后光前登三迈五便道空手把锄头步行骑水牛人从桥上过桥流水不流犹是应机接物相楼打楼若论本分提持大似X郑州出曹门山僧今日义出丰年借花献佛敢问大众且道布袋和尚即今在甚么处擡手曰青山不锁长飞势沧海合知来处高留宗首座兼两序上堂问象王回顾狮子嚬呻逆顺纵横如何施设师曰肘臂不向外屈曰海阔从鱼跃天空任鸟飞师曰仰山道底曰一堂风冷澹千古意分明师曰剎竿头上仰莲心乃曰入而易出而难兜率陀天未许还出而易入而难四明风月有谁攀把手高台乘快便一任波旬冷眼看布袋老肚皮宽崇楼中高枕拳十八孩儿任游戏大家共踏上头关不等闲黑花猫子面门斑以拂子作钓曰长汀江上把竿人钓得西江月一湾腊八上堂浑钢打就生铁铸成马腹驴胎随缘放旷鬬雪梅花风送远明星午夜碧天寒大地呈祥山河献瑞若道覩明星而证入底是猫儿喫断麻若道覩明星而证入底不是项羽过江东毕竟如何咄咄力口希千年桃核里黑狗烂银蹄灯笼沿壁石女登梯哑人拍手呵呵笑得便宜处失便宜林老和尚大辰上堂衣珠才剖帀地清风独出劒门满怀风月吞却嘉州象倒骑三脚驴踏杀大唐英俊流倾湫倒岳无边表山僧棒喫血痕多痛恨而今犹未了酬恩四处爇沉檀太白山头抽脚早哭不得兮笑不得逢人且唱红衲袄红衲袄向谁讨珊瑚枝枝撑着月铁牛爱喫无根草晚参桃花红李花白五陵公子游芳陌灵云公案又重新人人眼里重添屑知恩者截X铁斩钉负恩者红炉点雪布袋老子笑呵呵寒山拾得忙不彻十字街头石敢当声声只呌归去歇归去歇莫待蓼花红似血晚参盲龟钻入银宫里跛鳖挨开玉阙时那咤背上生三角虾蟇口里吐明珠会得底掉头不顾会不得底坐井观天山僧恁么道合喫三十棒何故点石化为金玉易劝人除却是非难垂语见之不取思之千里拄杖子化为龙吞却山河大地了也是汝诸人向甚处着眼试道看师过吴江接待寺偶值数僧师问诸上座到那里去一僧曰普陀师曰近日大士不在普陀曰在那里师曰在上座鼻孔里曰错师曰抛却甜桃树沿山摘酢棃僧茫然师曰钝置煞人师问易修施居士春色满园关不住一枝李杏出墙来且道承谁恩力曰不从他得师曰从甚处得曰天无私葢地无私载师曰你即今在甚么处士竖拳师曰错认定盘星师问僧从甚么处来曰灵隐师曰闻飞来峰近日又飞去是否僧茫然师直打出师一夜入堂为众巡香稍有不精釆者便打少顷召众曰你们下单来我与你商量一件事众环立师曰山僧适才打个𥋆圣僧与我道说我乱打你们眨向黑山下还有救得我底么众对不恰师曰汝等既救不得山僧自救去也乃打筋斗而出问如何是衲衣下事师曰鞋宽脚瘦曰谢师答话师曰苍天苍天师于顺治辛丑腊月示微疾二十七日索浴作书谢诸檀护遗嘱诫众严切至酉X时复书偈曰天上天下脚头脚底撩起便行将头作尾阿呵呵风流不在着衣多一曲归家唱𨓦逻掷笔曰俗气也不除竟尔趋寂寿五十三腊三十四奉全身塔于寺之东首屏风山金莪博融本禅师结制日一僧告假出山师曰你要去不许去你要住不许住毕竟作么生僧罔对旁一僧复举问前话师曰者个问头直饶大彻底人也出身不得僧曰某甲还出得么师喝曰鸡栖凤巢素非其类台州鸿福妙高昇禅师上堂雁宕嵩嵒共一山春风春水几回还祖师的意分明极尽在离披花雨间蓦举拄杖曰还会么九九原归八十一前三三也后三三一把柳丝收不得和烟搭在玉阑干上堂此中得个真消息是处天开百万峰指指山颜呈瑞色头头物性展春容门前石踞钦禅虎阶下池归听法龙更有现前诸子贵团圝围绕瞎驴翁将南作北指西话东紫罗帐里撒珍珠信手拈来用不穷簸箕量米浑无别熨斗煎茶铫不同龙骧虎骤别露家风好大哥没罗笼大抵还他皆敏手灵机妙叶振纲宗小参坐断毗卢顶迥出威音王当阳施杀活赫赫显风光所以道大人具大见大智得大用顿除情见裂破爱网直得孤迥迥峭巍巍可以拨转天关掀翻地轴必须恁么人方行恁么事欲行恁么事必须恁么人人事且置祇如照用双行一句作么生道雷电一声X轰宇宙翻身独步上头关示众一着声前活路机人人本具自离披若能直下超方去乌用山僧觌面提诸仁者委悉么牙齿一具骨耳朵两片皮荐灵小参因我则有生有我实不灭打破两关头犹若水中月光光相照洞然明白这边那边祇是这贼信步踏翻鴈宕山泥牛迸入无生国大众还知水月印公为人底消息么朔风吹绽腊梅花晓日烁开巖畔雪海盐法喜破颜祖禅师西蜀达州吴氏子上堂黄金离鑛白玉无瑕便恁么会眼里撒沙临济逢人便喝未免辜负己灵德山入门便棒大似指鹿为马若是本分衲僧自然潇潇洒洒作么生是潇洒处倦时兀兀绳床上兴到园中步一回上堂无禅可参无道可悟直下承当超佛越祖临济三遭痛棒于黄檗山中冤有头仰山死偷心于大沩座下债有主衲僧分上眼葢干坤气吞佛祖蓦竖拂子曰到者里为甚一言不措受人处分掷下拂子曰无人酬价打与一百复举临济问僧甚处来僧曰定州济拈棒僧拟议济便打僧不肯济曰巳后遇明眼人去在僧后到三圣遂举前话三圣拈棒僧拟议圣亦打大众临济父子虽是棒头甚活只好欺个懵懂禅流若是作家上士才跨入门见伊恁么问便好随声热喝更若动静拂袖便行纵有倚天长棒管教无处下手而今既巳纳降遂使这二老汉声价过倍蓦拈拄杖召大众曰还X有为者僧出气者么众无语师曰总是一伙喫棒汉下座一时趂散上堂无垢光清净光智慧光菩提光光光相离尘尘互入释迦老子三百六十骨节八万四千毛窍都卢是个大光明藏远山浮玉近水沉碧月临高楼风鸣败树无非此光明藏之发现耳汝等诸人行也在里许坐也在里许直下信得及见得彻南无佛陀南无达磨南无僧伽一时周礼沙弥戒比丘戒菩萨戒逢场作戏也可到处称尊也可知而故犯也可其或未然不得被光影门户转却故白上堂一个月两个月三个月算来祇有九十日平地掘起陷人阬空中打个击驴橛而今解制巳临期芒鞵踏破野狐窟寒梅破玉香风清无限春光都狼借遂喝一喝示众举不顾即差互拟思量何劫悟云门大师向电光影里卖俏令人覰捕不及思慕不巳法喜又且不然蓦拈杖曰开眼也着闭眼也着觌面分明何须摸索卓一卓曰麒麟只有一只角示众茶来为汝接礼拜便唿起处处直提撕吾无隐乎尔忽有个不识好恶底汉出来道长老长老你大似福建人卖茘枝也好与三十拄杖何故不见道有功者赏师谓僧曰连日天雨足下甚溼曰和尚也拖泥带水师曰是伊不肯干爆爆他争怪得山僧问蟭螟虫为甚么吞却须弥山师曰是伊家常茶饭顺治丁酉九月八日师示寂坐说偈曰本无生死焉有去来脱体风流纵横自在呵呵歛目而逝塔建秦驻X山之麓永嘉云山大用志禅师上堂问大开炉鞴即不问三元三要请师分师曰长天一色秋曰如何是第一元师曰野老夜烧钱曰如何是第二元师曰云湛见青天曰如何是第三元师曰万派总归源曰如何是第一要师曰鸿蒙未凿窍曰如何是第二要师曰巖前石虎呌曰如何是第三要师曰波斯鼻孔峭僧以坐具畵相师便打乃曰举足下足无非稳密田地撞头磕额总是自己家乡无位真人在汝赤肉团上壁立万仞因甚不知不觉终日向外驰求长期短限画地为牢大似无绳自缚若也瞥地翻身山僧为汝证据以拄杖旋风打散上堂覰破恒沙国土佛祖机关掀翻无量劫来生死窠臼运干坤于掌握有实有权藏日月于胸怀无今无古眉如铁杵碎大地为微尘牙若金锥嚼须弥作灰炭更于三百六十骨节内放出金毛狮子向八万四千毛孔里擎来玉角麒麟纵横则神通自在舒卷则妙用天然且道甚么人有如是作略苟能知得便知山僧本命元辰落处若知山僧本命元辰落处便知三世诸佛历代祖师天下老和尚本命元辰落处倘或未然却是山僧罪过太仓香林佛古闻禅师西蜀潼川张氏子幼岐嶷卓荦出语惊人脱白后行脚至金陵报恩覩宝塔放光蓦触前因了明大事诣通玄命典客机缘相契奇皆X许可遂承付嘱出住娄江古塘拮据百端得成法席继入都门暂憩隆安值世祖章皇帝驾幸师正跏趺帝注视曰貌古神清遂问住何寺答曰太仓香云帝曰香云不若香林好今遵香林焉龙驭上宾师受千佛院之请上堂祝圣曰晏坐隆安七尺床鍼头一见意何长追思无计酬恩泽今古惟凭一瓣香又应圆宁法兴二剎上堂巢知风穴知雨智鑑无痕灵源无底不是心不是佛月娟娟而万水不沉非旛动非风动云霭霭而千峰自启达磨西来不会禅至今露却当门齿且节至理彰一句作么生道柳阴拂地黄鹂啭水碧摇天白鹭飞上堂声色里坐声色里卧冷地商量早成错过不错过堪笑杨岐三蹄驴踏倒嵩山破灶堕晚参举五祖演示众曰四五百石麦二三千石稻好个休粮方耆婆不得妙师曰五祖大似富嫌千口少贫恨一身多争似香林这里园无半茎菜廪无一粒米信手拈将来供养诸贤者阿呵呵真快活夜半钟声敲未断清晨齐唱太平歌上堂大雪覆千山孤峰顶不白无人识得渠万户俱打彻举拂子曰者里挨开线道拶得身来许你诸人持论设若眼孔定动喉噎心知早是白云万里上堂虗空包不住大地载不起古鑑辨𡟎妍良工列规矩末后句只者是我与雪峰同条生不与雪峰同条死且道如何是末后句喝一喝曰善财拄杖子X上堂古殿洞然玲珑溢目风生鸟树香散庭帏列诸圣于其间罗万灵于此际龙骧虎骤启千佛之颓风叠嶂层峦拱九重之圣境没絃琴调贵和知音无孔笛腔惟善接拍且道还有饮泉水知地脉者么遂起身鞠躬曰不因大量设莆供怎得陞堂祝圣图晚参病瘥不假驴驼药延龄何用九还丹山僧昔在天台通玄秘授灵验奇方善治盲聋瘖痖贪嗔痴妄诸般邪魅疑难杂症无论国王大臣僧尼道俗只消一服立刻痊愈如何是方聻单提一口气不来毕竟向甚么处安身立命直下服去自然见効不惟众苦冰清亦乃菩提克证倘若疑信不决旧疾仍作莫言不道师于康熈丙午仲冬二十三日集众遗嘱训诫皆法门大纲不及世谛语子时分唿侍者更衣端坐而逝寿五十有七腊二十有三塔于香林之殿西隅弁山蟠龙法柱长禅师兴化仙游胡氏子髫年醉心宗门母欲为婚媾师不从宵遯投龙潭祝发巖栖数月途步出岭造博山进不语堂两阅寒暑衣不解带于法眼拈夹山语豁然契悟即语侪辈法眼与么解会要见夹山直待驴年便卷卧具徧谒诸方逮抵江浙末上通玄初见奇祖相视漠然奇对侍司曰新到好个学者一日入室奇指曰这里是甚么所在师曰不敢再下註脚抽身便出晚复进见奇围炉奇曰莫去火炉头有个无宾主句正待商量师曰不必奇挟X火曰这箇为甚唤作火师拽脱火筋便出奇曰苍天苍天一日奇入碓房见师躬操杵臼乃曰坠腰石今日放光也师曰业在其中一日奇举破夏公案洎济行数里疑此事且道疑甚么师曰疑杀天下人奇曰黄檗为甚前不肯后肯师曰狮子咬人奇曰识得你也便掌师亦掌至晚唤师入室付授焉时值申酉之变杖笠归闽避地支提辛卯省觐天童癸巳始抵吴兴创蟠龙于弁苍北麓开法上堂问祖意教意是同是别师曰吴山青楚水绿曰谢师答话师曰二十棒自领去乃曰诸人生来自有一双眼睛固是活埋在声色堆头夜以继日摆扑不脱蓦唤大众众举首师曰莫妄想上堂僧拟问师便打僧乱统师连棒趂出乃曰口缝未开山僧便着草鞋向你肚里走几遭也若待问来答去形于纸笔当为禅道佛法直指一宗扫地而尽乃展两手曰讨甚么椀上堂衲僧家宁遒上古之规绳饿死于林下不可好热闹而耻辱于先圣有般瞎汉以大法小法笼瞽学者臆度如来无上知见又何常梦见其𡱁溺气耶大众要识是非面目现在上堂春山如黛春雨如膏翠竹千茎万茎黄鹂一声两声圆通门大启不用悟无生有人谙落处蟠龙分半院与他住上堂诸方钩又曲饵又香奔凑又如蜂抱王蟠龙这里钩又无饵又空壁立犹如虎啸风不启玄沙三种病从教个个气如虹何故不痴不聋不作大家翁上堂色身败坏如何X是坚固法身即此证得亲见迦叶师兄上堂问如何是蟠龙为人师曰阇黎退身有分僧无语师曰不信道乃曰香严悟处不在击竹边俱胝得处不在指头上好大哥勘破了也且道勘破个甚么羚羊挂角无人见猎犬寻踪特地猜上堂众集师曰好些陈烂葛藤今日索性截断去也以拄杖赶下复召大众众回首师曰可惜许浴佛上堂当言不避截舌当炉不避火迸这汉刚出头来便逞乞儿伎俩将大地人物作自己受用不知背后有人虽然蟠龙拄杖子未打你在上堂天地与我同根遂拊膝曰谁敢正眼覰着万物与我一体又拊膝曰这里是甚么所在不见道于一毛端现宝王剎坐微尘里转大法轮看他底关底方会脚尖头踢出个佛若是胸次有一星儿佛法元妙知见拟欲利人利己生陷拔舌犁耕且道利害在甚么处上堂兴拾枯柴煑瀑冰闲拖瘦杖入云层秋空十里笑声杳喫璎珞粥住山僧大众且道东震土中还有这个快活不彻底汉么拍膝一下示众举兴教洪寿禅师中丞王公随一日过师师拥毳负暄自若王下拜师推蒲团席地与坐笑语终日而去门人让师曰此一众所仰奈何不加礼他日王复来师出前趋迎之王曰何不如前日相见师曰中丞即得奈知事嗔何王益重之师曰自灵山遗嘱王公大臣皆为我家垣墻林下人能以古道自处无怪天子不得臣诸侯不得友其王公贵人安往而X不敬哉味其知事嗔何一言足以形容󳰧贩辈没处遁逃也可悲也可笑示众举倚遇禅师丛席在法昌崇宁之北千峰万壑古屋数间师刀耕火种殊安乐之衲子至不堪枯淡多弃去开炉日以一力挝鼓陞座诸上座佛法盛衰据此可卜葢先哲务实而不务名彼法昌万山之中临开炉日以一力挝鼓陞座得非自全也耶登其门者如积翠南大宁宽宝觉心灵源叟皆互相推重乃至龙图徐公禧与昌俱为布衣交此时侪辈抑未闻有哂之者而抑未见其自歉不若人者也真如踞地狮子昌其人欤时山门头犬吠声师唿行者往看有甚祖师到唤来洗脚示众死心生平以嗔怒诃骂时辈五祖生平以戏笑炉槌学者蟠龙自来闭门打睡听其苔封古屋草长法堂于心无愧今日入泥入水曲顺人情许诸德入室以本分相见眼目定动怎怪得山僧示众说禅浩浩地争如栽田博饭喫呵佛骂祖口须让孤峰顶上人迫不得巳炊铁钉饭煑木札羹要饱天下之饥人直是教他无下口处卓拄杖曰有权有纵有杀有活示众涅槃经魔说眼正许仰山一毫上识得水潦悟也未抝折俱胝指头玄沙旁不肯洎合经论赚过良遂是可儿有者道崄崖句峻陷虎机深是则固是大煞寐语以拂划一划曰钩在不疑之地永嘉护国古泉清禅师江南宁国人师未甞言姓氏龆年入匡庐剃落本山受具精止观参天童因竹篦X子落地得悟后依通玄奇执侍六载受嘱后出住瓯之乐清盘龙继主永嘉护国冬至上堂洞山掇退菓桌羣阴剥尽慈明揭牓僧堂一阳来复可谓举止参造化施设侔鬼神检点将来未曾举着向上事在遂举拂子曰委悉么葭灰才动绣线初添掷拂子上堂山僧昔曾记得古宿一则公案甚是奇特可以转凡成圣可以破生死关可以出有无见剌久默斯要不务速说今乃因斋庆赞不免对众举似遂连卓拄杖元旦小参溢目韶光物情舒泰梅开遍野草木呈祥斩新条令特地干坤放出南山鳖鼻吞却嘉州大象石女讴歌木人作舞十字街头石敢当拊掌大笑曰奇哉奇哉天地一指万物一马喝一喝曰且道者个是甚么复喝一喝归方丈僧问如何是空劫巳前鼻孔师竖拳曰会么曰此是即今的师曰汝且会即今的因僧向方丈前过师召曰者里来僧便入师曰未有事在且去僧便去师复召僧回首师曰向后不得辜负老僧问万象之中独露身意旨如何师曰吾无隐乎尔僧无语师便打僧叉手问曰和尚还识某甲么师曰不是人便是鬼曰苍天苍天师曰哭你底爷哭你底孃僧礼拜师唤侍者曰将三文纸钱来师后隐新昌之西山于康熈甲辰秋八月示寂茶毗得舍利无算建塔于本菴之西麓南岳药山商尊元禅师湖广衡阳王氏子因事匿迹X飞来菴礼继白首座出家参无缝塔话上天童首谒金粟容机缘即契师以未见悟老人乃直上太白见悟于大彻堂问神光向达磨作礼三拜得髓授衣今日某甲亦礼和尚三拜且道得个甚么悟曰没汝分师力参三载不能转一语一日再理前话悟亦如是答师曰恁么则得髓去也悟曰既是没汝分为甚么又得髓师曰老老大大作这般去就悟曰如何是汝得的髓师曰大众证明悟便打师曰更要矢上加尖上双髻参云门信旁有僧持钱至信曰金陵用的钱这样小师曰铜钱虽小宝字一般信曰如何是汝的宝师作捧宝势曰请大师鑑信曰弄虗头汉师曰这老汉宝也不识信曰阿谁能识师拍露柱曰露柱证明信便归方丈师曰也不消得参天童忞除夕普茶次忞曰山僧行一令道得者径过道不得者罚茶十钟师曰进令忞曰觅心无处得心安因甚却往邺县调心师曰但见皇风成一片不知何处有边疆忞曰也要喫五钟师曰和尚如何忞曰柳絮随风自西自东师曰和尚也要喫十钟忞曰何得如此师曰教坏人家男女谒通玄奇水乳契合未几受嘱海陵何阜福慧寺请师开法后古南门应请兴化延师分座说法名重丛林顺治戊戌师归省母抵汉江栖贤示疾骨如柴立犹危坐竟夕独冠敬见曰兄瘦若此何乃尔耶即张目书偈曰皮包骨骨裹肉骨肉脱尽是何物咄芳草萋萋鹦鹉洲晴川历历汉阳树即投笔而X化门人奉龛归福慧供奉三载始启龛户茶毗见师颜色如生一目微露睛光射人四众欢唿仍迎建塔江南宁国宁元汉目杲禅师泉州紫云黄氏子幼不茹荤十一岁父母俱丧觉世相无常遂诣圭峰礼妙湛薙染焉二十岁谒黄檗琦入室才问琦连打数棒师罔措闷甚更加力究午夜闻钟忽省曰恶元来病在冷中起遂从前疑团当下冰释上方丈呈解琦多首肯未几出闽徧参同石生弟叩金粟元元问二人同鼻孔那个最重师曰和尚试定当看元曰却是你重师曰莫涂污人好元又顾石生曰你又作么生石一喝元曰洎不问过师便出元深异之令居记室越明年参天童忞师问陆来船来无劳问着同声相应一句请师速道忞曰裂破舌头师曰未到天童不妨疑着忞曰疑则且置诸方结制何不觅个住处师曰三处度夏文殊旧规忞曰文殊即今何在师振声一喝忞曰这闽子敢来捋虎须直打出方丈师曰某甲远来且勿相谩复参通玄奇奇举夹山话问法眼不作境会汝作么生会师曰宁可截舌不犯国讳奇曰却是没奈何师曰尊意如何奇曰𤠔抱子归青嶂里鸟衔花落碧巖前师趋前问讯曰千古罕闻奇便喝师曰转见作家奇又喝师于是顿见古人用处遂令掌翰墨又晒经次奇问梵语首楞严华言究竟坚固如何是坚固底道理师曰但有言说多无实义奇曰X岂无转身只要杜口师曰看他朝子贵不是种田郎奇曰面皮厚多少师曰正要天下人简点奇便喝师亦喝奇颔之一日出衣拂嘱之出住江南宁国宁元寺上堂佛法无人说虽慧莫能晓遂喝一喝曰莫探头好有口且挂壁上是法非思量分别之所能知复喝一喝曰作甚难易早巳七穿八穴大众释迦老子开口话堕全不觉知今日总被不肖挫折一上是汝诸人还见山僧眉毛在么乃拍禅床一下曰为众竭力祸出私门谢监院上堂折东篱补西壁扶丛林弼知识至于陆役沉劳将无作有在祖上人未曾不会更有三种事不可不知第一直须金铸坚实心逢魔不退第二更要铁作嵴梁骨遇难转刚第三乃曰札上堂古石巩三十年张由基弓箭只射得半个圣人老高峰廿余载布漫天网罗方遇着一螟虫子宁元素病在狂不但矫今时疲敝直欲反古人休风是以弓亦不张网亦不布牢关把定鬼神无窥覰之方葛藤刬除佛祖正荡平之路其奈人心不古望崖而退者多法运下衰特地相呈者寡虽然且道如何是宁元真实为人处遂喝一喝曰拳便用拳踢便用踢上堂问德山为甚入门便棒师曰养子方知父慈曰临济为甚入门便喝师曰贼无种相鼓弄曰德山临济未出世巳前还有棒喝也无师曰向来曾亦疑着僧一喝师曰无人捆打汝何劳呌喊乃曰德山棒临济喝总是弄巧翻成拙不见达X磨门下分皮分骨分髓何似老神光礼拜叉手而立遂以手掴嘴曰宁山今日也成多说上堂生是诳死是谤不生不死何模样等闲坐断两头关不动身心成实相蓦拈拄杖卓一下曰关巳坐断如何是成底实相复卓一下曰不离当处常湛然觅即知君不可见晚参举瑯琊曰有句无句如藤倚树树倒藤枯好一堆烂柴大慧曰作贼人心虗虽然如是恩大难酬千巖曰一人作佛法商量一人作世谛流布检点将来总欠悟在师曰大众且道那一个是世谛流布那一个是佛法商量时有僧出师蓦喝曰净土上不许穵屎窖上堂众集定师默然良久问曰还会么众无对师复曰般若经中云无法可说是名说法便下座僧问牛头未见四祖时因甚百鸟衔花师曰功不浪施曰见后因甚却不衔花师曰恩无重报师因同门商尊公举深明二上座话问曰那里是他未悟处师曰切莫压良为贱曰三十里方省又作么生师曰落七落八曰若不同床睡安知被底穿师曰百年一梦问鱼行水浊鸟飞毛落亮上座一入西山为甚杳无消息师曰瓮里不走鼈问如何是道师曰雨打石头滑曰如何是道中人师曰步行骑马僧拟议师曰无汝着脚处师因二梵僧参一名叱释拾罗曰汝还识得他的根底么曰识师曰既识为甚又来此方僧画相复以手打破师曰不易南来又问罗叱索南曰汝又恁的僧攘臂努目操梵音X师曰我却不会汝这三昧僧展两手师亦曰不易南来二僧下帽一齐作礼师曰一龙一蛇师在南台逢一幼妇𢹂一篮螺蛳乞求授记师以手拨螺蛳曰我不敢轻于汝等汝等皆当作佛妇叩谢师曰汝既梦痴我亦酒醉言讫妇不见师到西浔大圣山见一僧危坐门外师入异之既而出视其僧巳立师问曰汝盲耶不对师曰汝聋耶不对师曰汝哑耶不对师曰卢医扁鹊虽有神丹遇此等人终无灵騐遂过别山至暮乃还其僧卓然如故从者笑之师曰莫动他三日后午时化去在左右以师言不妄候之果然师颂曰聋盲音哑巳无知庭下何为立许时惹得东邨汪小大一狐疑了一狐疑师入堂值云首座指火问众曰唤作火则烧杀汝不唤作火则冻杀汝毕竟唤作甚么师闻之谓众曰适才首座此问殊是发药汝诸兄弟毋相错过众默然师遶炉三匝而出扬州兴教破云义禅师桐城方氏子族以儒业幼稍知书十二失父十四丧母胞兄善交驰骋败度挥金殆尽师亦娱声色每醉后喜于林树中宿一夜五鼓闻子规声豁然如澄潭皓月其中清彻之状不可枚举且喜且疑有会于道因到般若社见云松松以竹篦子话示师茫然不知下落更加迷闷适松有匡庐之行相随舟中松叱曰汝是俗子与我僧家偕行不便师随起愤心向梢舱索剪刀将发剪下和巾帻投X之江中见松曰是僧耶是俗耶松笑曰真丈夫儿出世因缘在此举矣侍松参博山一夕闻举大事巳明如丧考妣会得竹篦子话举似松松曰你见个甚么道理师曰灯原是火松曰俗汉子师曰莫瞒他好后参天童三载领益颇多复参通玄奇师问楖栗横担不顾人直入千峰万峰去时如何奇曰看脚下师曰足下无私谁敢覰奇曰你又向这里躲根在师便喝奇曰险至此觉得尚有一毫头难去在一日监院为僧举火撺炬曰就在者里师在侧豁然彻底方知从上老宿本师老人不欺我也是年即受记莂出住兴教上堂榴花红似火芦花白如雪紫燕语喃喃黄鹂声弄舌分付时人仔细看莫教错过好消息上堂菩提本无树明镜亦非台本来无一物何处惹尘埃请问诸人既无一物即今山河大地明暗色空四时寒暑两仪日月万象森罗一切世间种种色相毕竟向何处安着良久喝一喝曰贪观天上月失却手中桡僧问即心即佛即不问非心非佛事如何师曰我正要问你那个是你的心僧无语师打出问某甲参学多年未有个入处师作悲痛声曰苦苦僧亦哭曰难为和尚慈悲师笑曰苍天苍天僧有省五灯全书卷第七十八X五灯全书X卍XXX五灯全书卷第七十九京都圣感禅寺住持僧编辑京都古华严寺住持僧较阅进呈临济宗南岳下三十五世随录嘉兴石佛乳峰溧禅师上堂水洗水舍那千丈毗卢海尘净尘十方世界现全真风敲竹韵日转松林黄鹂啼古岸白鹭点丹城蓦拈拄杖曰会么有也无也尘也水也若向者里荐得法尔如新其或未然山僧为汝证明卓拄杖一下曰苏噜娑婆诃㗭唎娑婆诃除夕小参王老烧钱计穷力竭梅洲分岁啸月吟风塞北春寒一言巳出江南地煖驷马难追举一不得举二放过一着落在第二鸣指曰爆竹声中催腊去红炉𦦨上报春来师问万象之中独露身拄杖子还相见也无僧便喝师曰者一喝还是相见不相见僧便行师曰住住马祖翫月颂曰桃梅李柰一园红齩着酸甜味不同曾见空庭闲翫月相传千载播宗风师年七十五𢹂杖遍历匡庐诸山至康熈癸亥七十七岁复归本寺与众盘桓无倦色别诸檀越分付侍者传各处弟子至三更时沐浴书偈曰指X出宗风代代重元关鸟道在其中青山绿水分宾主明月堂前酒一钟掷笔大笑行数步立逝塔建本寺余杭广化笑堂悦可明禅师武塘居氏子弃室出家初参天童再参通玄奇闻报钟有省一日奇问天龙竖指意旨何如师亦竖一指奇曰山僧又不然师曰请和尚道看奇复竖一指师曰恁么则龙得水时添意气虎逢山势长威狞奇曰你又向恁么处见得师亦竖一指奇颔之上堂松林几度秋声牛背一腔横笛天然大士圆通争奈诸仁不识还会么普门大士在诸人眼睫上转大法轮作不思议功德了也如或未然二六时中切须讨个端的喝一喝曰佛殿里烧香斋堂中展钵广德石溪崇化了悟能禅师晚参铁壁银山七穿八穴毫发不存全然漏泄哑子喫黄连满口道不出清波无远路冷浸一轮月喝一喝因事示众本自无为闲道人胸中岂留元字脚假如拾得是非窠就手一时须抹却到者里无非不非无是不是以拄杖划一划曰截断云雷气象清金乌踊出辉天地拽杖归方丈天台万年无碍彻禅师上堂灵符在肘动止由谁宝劒高提杀活在我任他穿杨妙技到此掷箭抛弓总饶辩若悬河未免亡锋结舌不是钳锤绵密亦非炉鞴森严选佛场中理宜如是山僧今日初陞此座条X令斩新不论是佛是魔入门便喝便棒九十日内把断要津二六时中壁立万仞直得顽铜钝铁顿成利器是圣是凡尽证无生设或时节一至自然如龙得水似虎靠山出入自由纵横无碍虽然须是个人始得还委悉么出羣须是英灵汉敌胜还他师子儿送法衣上堂举起衣曰只此衣护法未举意巳前混然一体既发心巳后撞着作家敏手直得七花八裂向鍼札不入处痛下鍼锥风缝不通处丝来线去仍复打成一片正当恁么时且看彻上座如何施设遂披衣曰将来搭向肩头上直踏毗卢顶上行示众泰宁今日起七谷米毫无一粒只有白棒一条触着头破脑裂有般知解宗徒便道钳锤绵密若作与么商量正是唤龟作鼈直饶尽底掀翻未是衲僧巴鼻良久曰宁可截舌不犯国讳湖州地藏捃拾学禅师蘷州高梁唐氏子初历讲肆传通教相后因危疾自念生死到来将何抵对遂参天童悟于棒下得个入处即呈偈曰触背未分明朗朗拟心推处黑漫漫要知的的无他事打破虗空这一拳首座见而阅之不与可否师又力参一日忽听香版一击全身脱落即呈偈曰一击情关识锁开呵呵微笑叹奇哉元来是个无思算彻见渠侬脑后腮悟颔之复参金粟容容竖拳曰我手何似佛手师曰和尚也要喫我一拳容便打师礼拜而出参栖真值奇上堂师问路逢劒客须呈劒试请和尚劒看X奇曰血溅梵天师曰忽遇单刀直入又作么生奇便打师便喝一日奇问才有是非纷然失心不涉是非道将一句来师曰礼拜和尚去也便出一日奇问昔有僧问夹山如何是夹山境山曰猿抱子归青嶂里鸟衔花落碧巖前复有法眼曰我二十年来只作境话会奇曰既不作境话会作么生会师曰会即祸生奇颔之师开法苕溪三十年康熈戊午示寂塔于广德州之云门寺右汝州风穴云峩喜禅师蜀之资阳陈氏子幼而颕异龆年见死尸䏺胀有感求出家父母难之乃自绝食人而许之遂投宝峰披剃徧谒禅席闻双桂明住万峰即兼程而往机缘相契命职维那壬午出蜀造金粟上天童复过天台参林野奇祀师资相合亲依七载通玄高寒清苦染危疾濒死方瘉命充副寺一日奇问曰等闲拶着便转辘辘地我这里总用不着将汝从前所得据实说与老僧看师乃尽情呈白奇摇手曰不是不是师曰向来皆蒙印可因甚今却不是奇曰且道山河大地与你自己是同是别师曰同则总同别则总别奇正色呵曰说得道理好师拟议被奇拦胸把住曰除却总别异同速道速道师无语奇乃蓦向悬巖一推当下胸中宝惜廓尔冰消随口说偈曰罢罢罢休休休横眠倒卧在山丘翻身拶碎虗空骨万象森罗笑点头呈方丈奇阅毕复伸手索曰将你悟得的拈与老僧看师曰昨日无端被害这脚X一夜疼痛不止奇乃呵呵大笑师哭苍天苍天便出次日复将从上誵讹公案重重勘騐师一一对答如流奇笑曰这回吾不汝欺也遂受记莂明年礼辞渡江涉滁水适鹤丘固始缁素请住大别普济始开法焉继而迁光山普福罗山龙池邓州庆祥随州法兴丙申秋受汝州观察捷武范公请住风穴祖庭开蓁辟莽大整颓纲济上宗风于师复振上堂寒则普天帀地寒热则普天帀地热虽则寒暑迁流当体本无生灭是以丹霞烧木佛燎却院主须眉移花兼蝶至百丈躬身拨火突出沩山眼睛买石得云饶山僧今将尽十方世界为一火炉以四圣六凡作柴炭遂拈拂子吹一吹曰祗凭者星子三昧火勐发烈𦦨亘天不容进前退后卓立踌躇汝等诸人作么生得个出身之路以左手拍禅床复举赵州示众曰我向南方行脚火炉头有个无宾主句直至如今无人举着师乃召大众曰还会么若会得赵州老汉无地容身其或未然不免重下註脚我向行脚南方火炉头有个无宾主句也是贫儿思旧债直至如今无人举着切忌扬声止响普济恁么批判还有为赵州作主底么上堂破粪箕秃笤帚卧月眠云干屎橛死猫头超今越古恁么举唱是汝诸人还简点得出么如简点得出山僧生陷无间地狱脱或未然雪峰辊毬玄沙汝虎复举修山主曰是柱不见柱非柱不见柱是非巳去了是非里荐取师曰钓鱼放生上堂拈拄X杖曰释迦世尊覩明星而悟只悟得者箇复卓一卓曰众生处尘劳而迷只迷得者个拈却迷悟两头坐断凡圣窠臼直得上无攀仰下绝己躬净躶躶赤洒洒无得无失无是无非蓦呈拄杖曰且道者个是甚么有时闲把出门去扶我归来靠壁东上堂骤地慈云飞不断泼天风雨甚稀奇普令四海生欢悦正是如来出世时示众牛头马面虎狼肝月骨风神海量宽倒握龟毛三丈二乃曰请续末后句便下座示众昨夜三更走却牛天明起来失却火浑家厮炒理不清我骂你兮你骂我休骂我万法因缘随分可小参将心作佛剜肉补疮了妄归真泼油救火机前荷负而平地千差直下承当而白云万里总不恁么入无间狱行但行坐但坐饥来喫饭困来打眠也只赢得一味平常犹未是衲僧向上事何也三面狸奴脚踏月两头白牯手擎烟示众风生大野雾起长空冰锁寒泉霜凝草木一一正法眼藏明明佛祖家风卷舒本自一如表里元无二际普天帀地彻古通今所以道一切法不生一切法不灭若能如是解诸佛常现前然虽如是有人于此蹲坐风穴打了趂出小参白云堆里风穴寺中坐消日月岁尽年穷我此一众四来禅侣个个怀勇健之能人人绝情谓之见随缘着衣喫饭坐卧经行自由虽云春夏秋冬不被寒暑迁其本志使得十二时辰不被十二时辰使何故聻今年今月今宵尽明岁明春明日新X上堂问生死事大无常迅速如何着落师曰深山藏独虎曰毕竟如何师曰浅草出羣蛇乃曰声前一句截断众流信口道来眼横鼻直入林不动草入水不动波然而美则美矣仔细检点将来犹未尽善直饶掇转驴腮谩道止止不须说掀翻露布休云我法妙难思何故聻瓜田不纳履李下莫整冠低头又蹉过擡眸落二三兴善恁么告报大似紫罗帐里撒珍珠尽情剖露了也遂以拂子作相曰须知就里深深意莫把封皮作信看上堂问日中有影因甚镜里无痕师曰明眼人前三尺暗曰拨草瞻风贵图见性即今学人性在甚么处师曰海岛金山笑善财问蚯蚓截为两断未审性在那一段师左右顾视曰会么僧拟议师便打问喜怒哀乐寻常事一念未生时又作么生师曰山青水绿曰怀珠乞匄觅他宝带露瞻风却是谁师曰雪峰道底问一念未生全体现超凡入圣事若何师曰上者不高低者不下问心本无心因境有了境唯心事若何师曰眼睛似木𣔻曰本来清净因甚又不了师曰重添搕𢶍乃曰丹心一点动合神猷运化千般冥符至理虽则难思正体非情可拟要知莫测灵明即缘而照若洪钟之在架随扣击以成声大道虗元故无求而不应正所谓无门无傍四闼皇皇吾不知其名字强名之曰道还会么金蛇入梦情偏喜龙过禹门烧尾新遂喝一喝上堂蝉声聒噪秋色离披月皎长空香飘丹桂明明生佛巳X前了了见闻不昧古人从此打失鼻孔可惜而今寂寥山僧到者里固是分疎不下未识诸人以为何如试检点看击拂子小参南寻诸友可惜草鞋绝学高流虗消岁月二途不涉平地喫交打点将来失却鼻孔且道作么生得恰好去良久曰疑团扑破情何及诸见空时理莫穷南岳五台从去住桃红李白笑春风上堂一伙白面秃头虫问水寻山访性踪不在他方求住止却来风穴伴残冬豆腐馒头小米饭麁饱安然笑展容富贵满炉烧榾柮大家相向煖烘烘一团和气好消息几个知音就里穷现成公案都不会妄想狐疑瞎用工黑山鬼窟排身入摸着根源两手空回首忽覩灯明佛放光动地泼天红乘时要赏元宵节打开布袋任渠浓遂以拂子敲空又击禅床曰珰珰珰冬冬端儿僧问如何是先照后用师曰运筹帷幄中决胜十里外曰如何是先用后照师曰斫却月中桂清光倍更多曰如何是照用同时师曰金翅噼海直取龙吞曰如何是照用不同时师曰华山图迹上潘阆倒骑驴问如何是清净法身师曰东司筹子念摩诃曰即是我师曰这龌龊鬼晚参师举僧问云门学人不起一念时还有过也无门曰须弥山意旨如何一僧曰崄一僧曰撼摇不动一僧曰撑天拄地参退师即一齐榜出法堂前乃鸣锣集众命三僧端容班立上位师便大展坐具将欲礼拜三僧俱惊怖回避师笑曰将谓有险峻之机撑天X拄地撼摇不动元来只如此便一齐掌退归方丈三僧挂搭次谢单师问曰汝等是身进堂耶是心进堂耶僧俱无语师励声正色曰你们主人公也不曾带得来如何要到我这里住僧皆悚然班拜一齐胡跪师遂以拂子点曰南无佛陀耶南无达摩耶南无僧伽耶复鸣指一下归方丈师一日因侍御李公偕内翰松谷张公相访坐喜公池李曰学生为此事不明今特参承座下请师不倦垂诲师举起如意曰会么李曰不会师曰觌面相呈为甚么不会李曰然隐微之妙理未足以声色形容也师曰檀越高论略违贵教之本旨李曰何谓耶师曰不见道潜虽伏矣亦孔之昭乎李曰如何即是张曰据吾所见则无处不是师曰是个甚么张乃顾李公相笑师曰眼眼相覰此事竟不致于隐讳矣李曰如何下手师即与二公长揖而别康熙丁未秋新蔡澺水宋中丞舍宅建金粟院请师住持五千余指围绕户无所容有露处而听法者丙辰春染微疾四月初书别道旧更遗翫物辞宋中丞郭明府至十三日中夜唤冲涵併侍僧曰将我衣物估唱营办后事诫诸法侣各以担荷大法为心莫效世俗奔驰弔慰挂孝哀鸣侍僧请曰和尚为一代知识岂无一言以晓后世乎遂进纸笔师援毫书曰吾年六十有四出世因缘巳毕生死凡圣同源大都眉横鼻直归去来兮归去来喝一喝曰摩诃般若波罗蜜投笔而逝世寿六十四僧腊四十X四因宋中丞之坚留建塔金粟院左京都延寿法昙海禅师四川梓州犹氏子上堂牛头没马头回饿鬼争漆桶脱笼头卸角䭾癞马系枯桩去此二途别资一路雕沙无镂玉之谈结草乖道人之意若祇恁么便休平白地上死人无数事不获巳向诸人道一切智智清净无二无二分无别无断故忽有个孟八郎汉起来拍手呵呵大笑曰我会也我会也大尽三十日小尽二十九十字街头石敢当从旁不甘出来向伊摇手曰夜行莫踏白不是水便是石示众古人道向上一路千圣不传学者劳形如猿捉影便恁么去西来一脉扫土而尽先圣不得巳向无说处现说无示处头示无传处假传祇如调达推山压佛与云门要一棒打杀与狗子喫是同是别上堂奇言妙句簸土扬尘痛棒热喝欺贤罔圣不打盐官鼓不唱德山歌渴饮饥餐早眠晏起固是十分成现自当饱足知恩何待曲彔木床上老古锥七十三八十四哆哆和和嚼饭餵婴儿须知尊贵一路自别这里省去森罗及万象一法之所印岂肯摘叶寻枝舍父逃逝被人唤作穷子大众祇如吴山岌峇海水奔腾车马骈阗人境交杂作么生说个一法所印底道理良久曰当初祇道茆长短烧了原来地不平士问做工天不上怎奈何师画一画曰须向者里会取士曰如何得会师屈指曰一二三四五问仰山打大禅佛四藤条意旨如何师曰脑后见腮莫X与往来曰恁么则侍者也须喫一棒师曰他过在甚处曰他若知应礼拜和尚师曰你又作么生僧拟议师直打出众晚参师曰佛法尽在门外各各请退时有僧才出礼拜师便打曰向你道佛法尽在门外又出来讨甚么师问士曰迦叶道倒却门前剎竿着意旨如何士曰看脚下师侧耳曰道甚么士再举师便掌士问威音二字如何解师曰你还见老僧么士曰不会师曰你是俗汉子晚参教中道以手指比丘犯波逸提山僧昨晚无端痛棒打诸大德当堕无间地狱汝等作么生救若救得是真佛子若救不得衲衣在空闲假名阿练若诳惑世间人问万法归一一归何处师曰驴拣溼处尿曰某甲又不然师曰你又作么生曰鼓是皮鞔钟是铁铸师曰终没交涉上堂元机独唱截断众流正眼洞明十方通畅在市盈市居阬满阬不止南方火炉头何碍长安闹市里羊肉案头悟去尚涉程途十字街前踏着犹为影响所以道原不远性海非遥但向己求莫从他觅觅即不得得亦不真个里须是寸丝不挂赤𨉹𨊛汉闻恁么道一肩担荷更不回顾稍有相应分拟议思量即没交涉何故挥拂曰当台一鑑明如日万古晴空绝是非上堂牛来山中水足草足牛出山去东触西触忽然触破太虗空不是心兮不是佛前途有问是何宗正好麤拳蓦口筑君不见辽天鹘万重云只一突元关金锁应时开此生不致空埋没是即X是大有人笑山僧教坏人家男女良久曰心不负人面无慙色安东东山云父徧禅师江西姜氏子母陈示众举归宗因僧问如何是佛宗曰向你道恐你不信僧曰和尚重言焉敢不信宗曰只你是僧曰如何保任宗曰一瞖在眼空花乱坠僧有省师曰归宗老汉太煞不惜眉毛阿个师僧无端囫囵吞枣检点将来正好喫棒在或问山僧如何是佛只向他道瓠子冬瓜如何保任直的直侗儱曲的曲湾湾示众喝一喝曰会么有禅可说闭口波斯嚼生铁又喝一喝曰会么无禅可说鞭打须弥痛不彻文殊椎胸骂普贤寒山拍手笑拾得眼上眉毛八字横从来不曾少一搬惟有两片唇舌日夜怨恨未休何故葢因你众兄弟们二六时中不稽之言太多体究之功少归堂各自检看泰清梵钦中禅师参林野奇于天童奇问唤作竹篦则触不唤作竹篦则背毕竟唤作甚么师曰身贫无被葢奇曰此意如何师曰露出本来人奇曰如何是本来人师曰三头六臂擎天柱忿怒那咤扑帝钟奇曰未在更道师曰低声低声这位侍者师幸是家里人奇颔之奇问堂中有几个还饭钱底师曰说甚几个人人顶天立地个个鼻直眼横奇曰若然何用打七师曰不打七怎显得出他好处奇曰那里是他好处师曰人人顶天立地个个鼻直眼横奇一日X又问堂中几个堪雕琢几个不堪雕琢师曰问取圣僧奇曰汝在堂中做甚么师曰昨夜设放参饭某甲随众喫了两碗顺治癸巳秋八月师示疾临期坐脱有语及门之徒可再付一二师厉声曰权子巳行矣今又何为遂脱去杭州祗堂印山先禅师重庆鲜于氏子脱白行脚因看三年不喫饭目前无饥人话得膺付嘱上堂众生诸佛大地山河往来古今他方此士尽在山僧拄杖头上放大光明共说几句无意味底话仔细检点将来到也说得句句现成且道如何是现成底句八角磨盘空里走三脚驴子弄蹄行木人云中拍板石女井底吹笙灯笼露柱笑呵呵更说甚么干尿橛麻三觔看破许多石土地纵然能说不能行姑苏虎丘香严道安静禅师浙东余姚郑氏子原名钖隆字六冶在孕十有二月而生幼颇沈静不多言笑四五岁时见壁中裂文典破屋颓垣輙凄楚且疑畏一日有募缘道者诵心经至心无𦊱碍故无有恐怖不觉心旷神怡如幽谷中出疑畏自此而除每见佛相庄严欢喜叹羡恨不能身亲其际于出入时遇衲子必至诚恭敬如同故人渐长生出世想谈及世俗上事剌然不安见妇女即厌恨决志不婚娶自十岁以至二十师巳列弟子员食饩廪然诸缘放散绝无一境可当情二十一岁受业于管霞标之门诲以袁了凡功过等书喜甚依而行之后见石浪沈求如X谘决心疑方识参禅一路三登九上恳切无间一二年中时有省会未得了当一秋发愤提持万法归一话只一蒲团𢬵死兀坐六昼夜不放参步出台门值大水汪洋风清月朗身心世界廓然无偶会得天上天下唯我独尊之旨不禁手舞足蹈随口吟出长歌短偈若干首犹记数语曰本自无拘束如何不自由不自由祇为别寻求休休大千沙界一毫收自此参扣天童悟多所请益一日问大了的人如何过日悟便掌师曰如何到得一念不生田地悟曰这是你住头所在师曰赵州道除二时粥饭无杂用心处此意如何悟便打如是数番问数番打寝食不宁一早长跪问曰毕竟如何是赵州用心处悟当头一棒曰赵州与你有甚相干师于言下正如十日并照百千觔担子忽然卸下一般乃奋身大唿曰弟子但与么去也作舞而出悟顾侍者曰这倒也有些硬自此以后虽在名利场中随地安闲无所变易原欲三十披缁又以君亲之恩未报两入浙闱遇而不遇因兄邀入北都蹇遭国难惨悸几绝冐险南还历诸奇苦心无所动但隐隐地不知何以有一种放不过不融化处不敢自欺即诣石浪盘桓究竟石浪举及高峰因缘师请益曰当初若问老师作么生对浪筑拳曰我便与他三拳自尔凝滞尽释洒脱无碍偶游宁海之柏竹冈山川奇特别有天地乃栖止焉剏造正觉禅林入太阳山礼妙行尊宿为剃度师即以法海嗣席因X妙逝师为料理塔事竣徧历丛林博访知识后参天童奇奇问才有是非纷然失心如何是你不干涉是非处师曰夜静更深人睡稳奇一推师曰何劳明月再来窥奇乃痛加呵斥后再参奇曰你下语不亲切怎生得大用现前耶师悚慄稽首曰祇如和尚又作么生奇蓦竖一拳师于尔时如龙得水似虎靠山乃知马祖一喝百丈耳聋良有以也奇首肯之即授源流衣拂出住山阴之道林盐官之法云菩提台南之静修四明之法海姑苏之兴国甘露京都之净寿慈祥圣感曹溪临清之大宁河南之石河晚年南旋退居虎丘之香严近续指月录中传师慈心接引望重天下诚不虗也上堂当阳一着坐断千差佛法禅道好似破草鞵玄沙知解是甚干矢橛德山棒临济喝慈明插劒子胡看狗古人用处不同要且未合本据若还合得本据胡张三黑李四故人相见有何词昨日晴今日雨衲僧家计只如许以杖指曰适才向者上座道逢人切莫错举上堂山僧作客多时拄杖子短了八寸汝等诸人有能为我增长得者举为头首否则静悄悄地待他长养众无语便下座上堂夜覩明星世尊悟道旧日葫芦依样却好好与不好旁观者笑且道谁是旁观道道良久喝一喝上堂今朝春日记得山僧在福源时有僧问祖师西来意答曰春日晴黄莺鸣其僧瞥地住法云时有僧问祖师西来意答曰春日晴春草青其僧豁然去年X在净寿时有僧问祖师西来意答曰春日晴春风静其僧作舞而出能于福源句中荐得堪作禅解能于法云句中荐得可称禅会能于净寿句中荐得古之所谓禅状元若也总未明了相逢不领空归去洞口桃花也笑人上堂新年佛法有面南看北斗新年佛法无水上按葫芦非有亦非无大虫看水磨算计思量总不得不如随分乐居诸上堂不离当处常湛然觅即知君不可见山僧初参学时得此二语似虎靠山如鱼得水直至于今受用不尽今日特地供养诸公作一大斋伏惟饱餐大嚼万弗食而不化上堂昔日细剖析于今又复请真果没来由亦太无厌生主人公长惺惺须识井覰驴切莫驴覰井不必别寻求宝珠洞在平坡顶上堂此处风头稍硬且归暖室商量良久曰太煞註破了也上堂和扇是和扇是历劫明明不思议时人不识天真佛都把毗卢作蝼蚁山僧二十年前与么道而今看来却又不然和扇是和扇是历劫明明不思议时人若识天真佛毕竟毗卢是蝼蚁问如何是宾中宾师曰南天台北五台如何是宾中主师曰巢知风穴知雨如何是主中宾师曰高拱手低作揖如何是主中主师曰役人天驱佛祖问宗门的要乞师一指师竖拳曰这个不是拳头问如何是和尚病中亲切处师曰痛苦千般曰如何是和尚得力处师曰蒸煑不烂问如何是法眼师曰昼明夕暗曰如何是法身向上X事师曰夜眠早起问既是金刚不坏为甚又被节节支解师曰我于尔时实无所动问宗与教是同是别师曰拳头巴掌曰如何是衲僧分上事师曰莫妄想问牛过窗櫺头角四蹄都过了为甚尾巴过不得师曰擣甚么鬼僧拟议师直打出方丈师问僧山河大地与上座分中如何折合僧曰莫话作两橛师以杖打僧一下复打香几一下曰为甚打汝则痛打香几则不痛僧无语师曰是你两橛是我两橛一僧初到师曰为甚么来曰久向和尚师曰且道山僧在甚么处僧无语师直打出师于已巳秋七月从姚江回至香严即示微疾徒辈初进医药师曰我之为病世间医者医老僧不得禁绝殊严唯日拈提古人公案略无厌倦凡来省候者即索下语节届重阳预示归期于十三日子时至期众造师前扶起沐浴毕遂嘱曰正法眼藏不同世谛流布切莫报丧挂孝以务虗文等语因请偈师曰何必俗气昔我天童老祖亦无所说各自珍重老僧随地解脱去也泊然趋寂世寿七十八僧腊四十四塔于本郡皐峰亥向加干阳金纳水之穴语录三十卷行世桐乡寂照芥子行弥禅师上堂蓦拈拄杖召大众曰丙丁童子来也照顾眉毛好南阳香严宕山远禅师西蜀达州赵氏子父母双亡诣报恩礼友石薙染嗣即出蜀首参竹林问次谒通玄奇于嘉禾东塔挂搭禅堂是夜奇落堂曰若作棒X会入地狱如箭射既不作棒会诸人作么生会一众默然师愤愤便出奇曰你出来是讨棒喫的师拟进语被奇蓦头一棒打死片时甦醒会得棒头落处口占一偈曰棒头落处甚分明截断从前旧葛藤认得孃生真面目始知大地是黄金奇颔之即迁栖真命师典客一日奇问假如有面目汉来你以茶饭接无面目汉又将甚么接师曰与他一顿奇曰因甚如此师曰栖真门下从不慢人奇又问牛头未见四祖因甚百鸟献花师曰富在深山有远亲曰见后因甚百鸟不献花师曰贫居闹市无人问奇微笑休去未几记莂出住香严上堂时及黄梅连日好雨田中有水栽秧园里黄瓜结瓠各得滋润勃然兴起虾蟇唱歌蚯蚓念赞情与无情悉皆欢喜祇有两件不喜衲僧家贴肉汗衫脱不下通身闷热不得庆快回香严的俶装前途不得到家且道如何是到家庆快处掷下拂子曰即今休去便休去欲觅了时无了时解夏上堂金风扇野素月流辉巧云出岫白露横江是处蝉声噪晚庭梧落叶惊秋所以道高不在绝顶富不在福严乐不在天堂苦不在地狱诸仁者祇如生死交谢寒暑迭迁休夏自恣且道无位真人在何处安着卓拄杖曰是处是慈氏无门无善财上堂拈花鹫岭带累金色头陀面壁九年赚杀神光二祖安心断臂好肉剜疮殊不知人人顶上飞大宝光个个脚下具大宝藏垂一机则平欺佛祖道一句则逼塞X虗空有如是威光有如是妙用祇为诸人自信不及故此甘受轮转不得自在且道如何得自在去把手牵他行不得惟人自肯乃方亲腊八小参夜半踰城脚跟未稳雪山修道埋没风光腊八睹星眼中着屑七处九会恶语伤人者黄面老子生平落索今日被香严一时捉败了冷地思量起来却有一种长处汝诸人还见他长处么倘或踌躇木上座为汝通个消息以拄杖一时打散长至日示众铁树水花糁银河雪浪飞一阳初动处万物尽生辉㵎底长风吼空山震法雷老梅虽未吐时节暗相催且应时及节又作么生十个相逢九袖手诸公各自讨便宜问如何是佛师曰猢狲倒上树僧拟议师曰错问如何是和尚家风师曰不是打人便是骂人曰忽遇客来如何管待师曰薄批明月细切清风师至枣邑与李文学邂逅次李言格物至诚心正功夫师曰据吾教中一念具九十剎那一剎那具九百生灭人心如猿猴驿马居士心作么生正意作么生诚李拟语师曰居士祇知格物而不知物格李罔测普茶毕众不去师曰诸人在者里山僧去抽解来与你说佛法师来众还集便曰你总在者里觅甚么椀拈竹篦一时打散问父母未生前那个是学人本来面目师曰眉分八字僧拟语师曰莫妄想天台通玄独朗日禅师宣城建平许氏子生而颕异长以侠闻因见世途危险舍妄归真南岳披剃直造X通玄几遭辣手伎俩俱消水到渠成荷肩大法出住姚江积庆既而继席天台上堂阳和小春节炉韛正当令钳锤虽在手眉锋利似鍼札着眼太精明惟经那事特相亲且向炉边打瞌睡自须珍重本来人上堂空寂寂静寥寥山中无事可边表无边表巳向诸人道过了大众且道过个甚么聻余姚市上十字街头道过了也寿山峰下道过了也僧堂前煖室里道过了也祇如未道底毕竟作么生风吹帘外茶花动水育瓶梅朵朵新上堂数年行脚未甘休赫日雄峰展笑眸曾意雪山居六载钓竿收拾鼻尖头所以一人处万人之中而知不闹万人削一人独立而知不孤结制与时岂曰众寡禅蕴动静何远尘嚣凡设施为即非正务今山僧特为通个消息梅龙盘结无余叶直待春来牧海鸥示众天得一以清地得一以宁衲僧得一任自纵横所以迷则法华转悟则转法华迷悟俱拽脱碓觜忽生花孝丰钵山纯朴汶禅师蜀之彭山瞿氏子参天童充饭头一日进方丈礼拜悟问曰一日喫多少米师曰八担悟曰喫这许多师曰恰好悟曰也不道得恰好师大疑参通玄奇命充库头一日奇问曰汝在库房执掌一切帐簿忽遇贼来盗去算个甚么师曰捉败了也奇曰贼无你可见作么生捉师与一掌便出师得法后住吴江罗汉上堂生也得死也得海门飞出辽天鹘庆也得赞也得水月空花光突兀生也不X得死也不得海底红尘高数尺庆也不得赞也不得山头白浪弥天没惺惺底到者里太煞惺惺历历底到者里太煞历历出格终须让作家互扬还仗同条力师投老钵山一日索浴更衣趺坐说偈而逝时顺治庚子九月十二日也塔全身于山麓顺庆凤菴赤冶果禅师郡之蓬州张氏子初参天童悟求开示悟便打从此衣不解带昼夜力参忽然面前如日初出进方丈便问觌面相呈时如何悟曰钝汉师无语遂大疑一日上山拖柴忽于女子出定公案有省随说偈曰女子近佛座疑杀天下人出得出不得徒自费精神一日晚参奇举僧问赵州四山相逼时如何州曰无路是赵州命众代语下语俱不契师曰别处容和尚不得奇曰何不道也怪和尚不得师礼拜奇曰你底语意十二分足只是句不及老僧底即命住通玄师力辞游天台雁荡忽闻奇有恙遥传奇巳化去师急回奇曰赤冶知客法眼精明善识语脉老僧付嘱巳久因甚不来及师至奇曰你来了于今甚么时候师曰午时奇瞪目视师师曰前蒙和尚付嘱乞更取法名奇曰行果圆成奇便掩息师后出住吴江积庆僧问大地无缝罅为甚水涨船高师卓拄杖曰探竿在手曰某甲领会得师曰领会甚么僧喝师打曰淹杀了也师浴僧问大悟的人本来清净为甚么日日要浴师曰一度揩摩一度光X伏龙菴主印月霖禅师姚江黄太冲侄女也自幼不染世缘生死心切即喜静坐见云栖法彚一书宛如宿契遂动出尘之想十六适东山谢氏三载便改道粧二十八岁进戒理安安令参父母未生前话诣法海求披剃自此参扣无虗三十二岁投费隐容圆具向慕高峰远祖就于山顶结茅有终身不出之志三十六岁参通玄奇于天童入方丈次奇问有甚么事师曰某甲参狗子无佛性话不得明白奇曰向未作意以前荐取师曰如何趣向奇曰动念即乖师曰不动念时如何奇曰眉毛在眼上奇又举国师三唤侍者三应后来翠巖拈曰国师侍者总欠悟在作么生会师曰会即不无恐落第二头奇肯之奇复举南院啐啄因缘师呈颂曰才有纤毫即是尘何须啐啄辨疎亲太平本是将军定不许将军见太平奇称善寻将示寂唤师入山付嘱衣拂小参不是心不是佛不是物秤锤敲出黄金汁坐卧经行本现成劝君切忌从他觅问诸人瞥不瞥究竟不如直下歇大众且道歇个甚么青山原不动绿水永长流小参灵山会上默露风规少室峰前抝曲作直致令后代儿孙引起参天荆棘破沙盆东掷西抛水牯牛风吹日炙僧堂前立主分宾火炉头说寒道热菴罗院里家风却与诸方迥别也无佛法商量也无荣枯得失何故不见道心生种种法生心灭种种法灭直饶心境俱忘未是衲僧极则大众且道如何是衲僧极则处卓X拄杖曰切忌唤龟作鼈五灯全书卷第七十九五灯全书卷第七十九补遗临济宗南岳下第三十五世随录南岳𡵺嵝峰东林木偶耀禅师宁国泾县胡氏子上堂掀翻瓦砾辟开荆棘揭露旧日风规提掇今时巴鼻法随法行法幢随处建立若据向上一着不属有心求不是无心会若是上根利智闻恁么道自然省要水到渠成法法圆融头头合辙大众祇如重兴家业一句作么生道长林风月贯今古白藕花开满院香卓拄杖一下示众踢倒银山铁壁掀翻大海波腾顶眼迸开天宽地濶巖深雾冷云寒雨过檐前水滴佛法大意分明漏洩满眼满耳谁能委悉捉败南泉老白拈道个不是心不是佛不是物毕竟是个甚么老僧为汝诸人通个消息遂震威一喝天台莲华峰了源昭禅师西蜀人初参天童次谒雪峤林皐后见林野奇方许参堂住莲花小参世尊舍皇宫半夜踰城贼身巳露入雪山六年苦行舍富就贫覩明星悟道眼花不少山僧当时若见便与三十乌藤汝等若向者里具得只眼不惟捉败释迦老子X亦且与山僧相见示众人谓住山苦我道山居乐一树一溪云一丘共一壑拙斧荷入山枯藤便先缚蓦直运归家一众受用足呵呵呵会也么寒冬冷灶无烟者输我山家烈焰多喝一喝问是法住法位世间相常住意旨如何师曰水在长江月在天湖州菁山月瓢度禅师示众清泰时田地稳密清胜时神通游戏神通游戏底今佛放光明田地稳密底古佛家风在且道即今慧严又作么生喝一喝曰我为法王于法自在示众饮水定渴餐䭔济饥干坤何处着狐疑急荐取莫迟违良骥虽轻不复追示众墻外鸟声喧圆通门廓然观音妙智力不悟待驴年示众冬景催残空山寥廓独有寒梅枝头放萼驿路云溪外蓬门野寺中为谁幽立默无语天晓霜凝意更浓嘉与海盐草堂云皐慧禅师示众闲闲兀坐地炉寒岁月消磨旧日颜爆竹一声残腊尽东村王老夜烧钱谁家不爱欢筵乐声色堆头蹉白莲惟我水边林下客更无一事挂心田北禅烹白牛分岁草堂只是煑清泉苦瓜连根苦甜瓜彻蔕甜湖州菁山慧严佛海云禅师小参人举玄沙封白纸因缘师曰暗藏春色明露秋光若非父子同心争见一腔风月虽然秪如玄沙末后恁么道意旨如何年年端午日门巷挂桃符颂曰秋江一寄心中事寒鴈声悲动客愁落魄不须途路宿西风飒飒到床头X颂舍利弗入城遇月上女曰蓦路相逢话短长落花流水太忙忙花开不在春枝上自有芳心递远香颂女子出定曰銕索难留波底月一丝牵动碧潭龙情怀只在秋江上谁识扁舟兴味浓寂于康熈己未年七月十六日寿七十二塔瘗本山之后古越诚山云汉荫禅师嘉禾王氏子祈晴上堂何人转得天河救世间颠惟有一灵性不从诸圣传无明向大智烦恼转金仙推出顶门日光明照大千颂灵云见桃花曰彷彿辽天高索价依稀着地下还钱及乎走出河头看两个儿童戏渡船杭州寿圣芥子弥禅师颂世尊初生曰万里青天震地雷玉麟哮吼景云开拍盲太史观星象搅乱干坤出祸胎颂国师三唤侍者曰一度风光一度新黄莺唤醒旧时春檀郎无限伤心处不敢高声说与人颂文殊令善财採药曰信手拈来通是药霜花扑落剑光寒要知阃外将军令塞断函关只一丸颂百丈野鸭曰半溪杨柳间桃花贾客舟横白鹭沙贪看春光未归去一声杜宇始还家颂大梅即心即曰一领羊裘一钓竿任他更改汉衣冠朝秦暮楚何时了潦倒西风十八滩辞世偈曰幻住人间六十一今朝独露真消息无毛鹞子过新罗踏断虗空背梁嵴咄咄却好小春时节武林古山慧闻定禅师示众举石霜冬日榜示僧堂话毕师曰石霜大似梦里惺惺首座免随邪逐恶古X山如此批判也是畵蛇添足颂曰三三见九二五一十多少獃郎证龟成鼈瞥不瞥仲冬严寒孟夏渐热示众举婆子烧庵话毕师曰放行把住各伸所长检点将来合喫拄杖还有识古山棒头落处么颂曰暗行诡计然虽别冲浪金鳞迥不羣彼此泼天全意气冤家撞着对头人师问一士古人道不是心不是佛是箇甚么士拟议师掌曰切忌停囚长智师同侍者闲步指桑树示曰成住坏空曰清静本然曰何忽生山河大地师曰莫妄想曰和尚又作么生师噼面便掌侍者茫然师曰莫妄想五灯全书X卍XXX五灯全书卷第八十京都圣感禅寺住持僧编辑京都古华严寺住持僧较阅进呈临济宗南岳下三十五世随录天寿谧融元禅师初在博山参狗子话有省入处后谒林皐豫于夹山一见便曰久向和尚今日亲见了也豫曰谩闲开口亲切道一句来师作拱势曰请和尚道豫以拂子点三下师竖一手豫曰那里学来师拟开口豫振声一喝上堂举教中道不应取法不X应取非法乃竖拂子曰这个是法阿那个是非法这个是非法阿那个是法大众还有不落有无不堕是非底么良久曰汝等比丘知我说法湖州石门开禅师参豫于竹林师问德山托钵过堂雪峰曰钟未鸣鼓未响和尚托钵向甚么处去山低头归方丈是何事豫曰正搔着我痒处师曰只如雪峰举似巖头头曰大小德山未会末后句巖头恁么道有甚么道理豫曰子为父隐师曰德山闻之令侍者唤巖头曰你不肯老僧那意旨如何豫曰父为子隐师曰巖头遂密启其意那里是密启处豫曰你问我答师曰来日德山上堂果与寻常不同巖头于法堂前抚掌曰且喜老汉会末后句也如何是末后句豫曰你也问不着我也答不到师曰巖头道虽然如是也祇得三年活山后果符其言又作么生话会豫曰描不成畵不就师曰某甲总不恁么会豫曰你作么生师曰养子方知父母恩语未竟即礼拜曰谢师答话豫曰鉴京口夹山蘧夫一禅师宜章李氏子年十八投万松出家初参憨山清于曹溪看万法归一话三年不得入次参天童悟棒下省发后上夹山豫问从甚处来师曰浙中豫竖拂曰还收得者个么师曰充塞虗空阿谁不具豫曰你呈似老僧看师拂袖便出师一日于书记寮誊录次豫唤曰你终日记录且道录个甚么师曰某甲今日伤风头痛豫曰头痛且置毕竟从X甚处录来师振声一喝豫曰一喝不作一喝用你作么生师曰光天化地去万古作徽猷豫颔之遂膺付嘱乃命主石湫三载出住楚之九峰迨豫寂后夹山虗席牧云门举师继之顺治庚子秋八月师示疾至初五日唿侍者尽焚语录偈颂诸门人哀恳流传师咄曰一大藏教尚如故纸谁看在言讫歛目而逝门人奉骨塔于澧阳大同寺右扬州宝胜无尘增禅师彭城张氏子年十九因上天童完具悟老人命师入堂参究毫无省入次参南㵎命参万法归一话久亦不契后在夹山豫会下专修苦行日夜礼佛求悟忽有省入一日过堂时豫问曰日用事作么生师曰清晨方喫粥斯时又觉饥豫曰好个湖南长老师曰也不得涂污某甲又一日师挑担前走豫把住曰这一担有多重师曰不多不重豫一喝师放下担子叉手而立豫曰也许这粗行有此一着在师于言下豁然大悟豫命师充参头历十年一日礼辞下山豫曰何处去师曰住山去豫曰也不得忘前失后师礼拜豫书偈付嘱临行复拈笠子付师曰者是老僧二十年受用不尽底今朝付汝葢头去师曰非但某甲天下人亦在里许豫曰天下人且置你毕竟作么生师顶笠便行师初结茅昭阳参徒日集维扬缁素请主宝胜上堂人间天上无弥勒宝胜寺里藏不得跨鹤城中闹市里逢人呵呵笑难会有甚难却容易然虽如是试问诸人且道弥勒即X今在甚么处卓拄杖下座康熙戊午四月十八日忽示疾召诸门人诀曰老僧七日内行矣修行各去努力至二十五日执笔书偈曰寿跻七十不为老化导人天缘巳了撒手西归独自行一轮明月光皎皎掷笔而逝塔于夹山理安晓庵昱禅师端午上堂一二三四五五四三二一覆去又翻来胡饼里呷汁左书郁垒右书神荼曾无如是妖怪何须白泽之图一盌菖蒲茶三个栗黄粽半句全该十八不共朝悠悠暮悠悠明月堂前时时九夏太阳门下日日三秋修心未到无心地万种千般逐水流上堂尽大地是自己坐杀千千万万尽大地不是自己走杀千千万万衲僧家踏翻窠臼别立生涯逢佛杀佛逢祖杀祖说甚么湘南潭北驴事马事行便行坐便坐修证不无但莫染污蓦喝曰依稀似曲才堪听又被风吹别调中上堂拈起拄杖曰有一丈篷可以使八尺风无三尺鞭难以驭千里马喝一喝曰是何言欤掷下拄杖上堂即心即佛认奴作郎非心非佛痴狂外走不是心不是佛不是物是甚么干屎橛大丈夫汉嵴梁硬似铁抝不折七纵八横有甚么途辙以拄杖画一画曰珊瑚枝枝撑着月诞日上堂黄面老子今日生虗空大地同时生七十四年成底事证龟成鼈得人憎父母未生前鼻孔撩天了也怎奈回避无门重纳败老不知休大似嫫母临镜有甚共语处僧问万法归一一归X何处师曰天晴好晒稻问如何是祖师西来意师曰山高寒气重曰意旨如何师曰冻杀石头陀问皓月当空无所不照因甚不照覆盆之下师噼嵴打曰这漆桶问众手淘金谁是得者师曰莫妄想僧法空作礼曰尽大地是箇话头到这里没奈何师曰你唤甚么作话头僧伫思师打曰还我法空来黄梅五祖千仞岗禅师宁波人俗姓王弱冠投语风信出家双径寻受具于天童因悟命参无字话忽有省处呈偈曰狗子无佛性莫道说得好闺女学做媒自身也难保后往夹山参箬菴问闻举高峰枕子落地机缘遂于言下大彻乃呈颂曰久忆并州是故乡而今身巳到咸阳若教忘却来时路不是愁人也断肠问击节称赏命师首众出世润之金山鄂之黄龙舒之浮度陞座世人不见佛如何会塑佛安知此是佛安知此非佛借问是何佛释迦牟尼佛陞座鸦鸣鸦鸦鹊鸣鹊鹊婆饼鸣婆饼姑恶鸣姑恶记取枝头一一鸟何声不是自家音僧问山河及大地一法之所印如何是印师曰描摹不得曰用者如何师曰打破虗空问五虎攒羊时如何师曰动着遭他口问文殊是七佛之师因甚出女子定不得师曰不但文殊出不得山僧亦出不得曰罔明是下方菩萨因甚出得师曰不伹罔明出得上座亦出得僧作礼师曰你道文殊罔明即今在甚么处僧罔措师X连棒打出师着有春花集十二卷语录二卷行世武林南㵎梅翁杲禅师长洲张氏子读书一目十行偶阅妙喜语录发心出家初参天童悟值悟陞座众环视之悟一唾便下座师脱然领旨遂呈偈有当时欲觅觅不着而今欲避避不得之句再参箬菴问于夹山值问持不语戒闻师至即召入问举拂子左拂师曰点点不离杨柳外复举拂子右拂师曰声声只在芭蕉里问作色咄曰恁么又争得师曰某甲终不自瞒问曰如何是你不自瞒的道理师一喝遂出问即命居西堂上堂太阳溢目万里不挂片云青天也须喫棒且道青天有甚么过喝一喝曰虗空扑落地也汝诸人有出得只手者么如无山僧自逞神通去也试看七尺山形杖撑起东南半壁天晚参缦天网八面展开那讨出身之路陷虎机平地埋伏休论葢代之功直下来也骑贼马趂贼夺贼鎗杀贼还当得么无佛处急走过有佛处不得住同条生不同条死惊起陜府铁牛张公喫酒李公醉笑倒云居土地直饶山是山水是水触处分明争奈南斗七北斗八随我颠倒上堂八角磨盘空里走金毛师子变作狗拟欲藏身北斗中应须合掌南辰后你看这一道真言直得天左旋地右转虽然是处池中有月谁家灶里无烟任他杨大年说得悟得向太虗空里之乎者也争似你诸人识取一句子元且道是那一句X喝一喝上堂尽大地是问头作么生举会不得底只恐不是玉是玉也大奇且如人从天台来却往南岳去又是箇甚么道理良久曰西河师子林有五百尊者赴斋就中有一位将心肝五脏倾向诸人面前不可不知上堂竖起拂子曰彩凤舞丹霄放下拂子曰铁蛇横古路复拈拂子拂左右曰回天关转地轴格外提持目前包里突出没巴鼻无可无不可示众秋风凉秋夜长远行客思故乡如何是故乡试道看师良久大众无对以拂子击禅床曰参康熙戊午正月三日师往寉林植处诀别曰衰躯不久谢世至期借重为我打箇圆相植曰新年头何得说末后语师曰实非戏言朽骨火后乞飏大江无违我愿于是相笑而别至二十四日巳时隣菴火起师整衣趺坐自若侍僧曰火势巳逼师曰吾时节至矣侍僧曰和尚如是某甲敢离左右耶遂同证火光三昧门人依治命瘗骨于大江之龙门金山海为师立传并编语录十卷行世江宁金陵寺梅谷悦禅师上堂问未离东皐丈室巳坐金陵道场四众云臻则且置西来祖意是如何师曰杲日巳临当户照犹教钟鼓报新晴曰森罗影现无回互如何是金陵境师曰庭含双树千年古门吐一峰万仞高曰说法堂中百万指那箇是境中人师曰气象初来超达磨风规乍住胜杨岐曰人境巳蒙师指示法轮大转意如何师曰妙舞不须夸徧拍三X台借重大家催曰恁么则天人羣生类皆承和尚力去也师曰果是龙生金凤子信然名下喜无虗乃曰问话且止大众少室密付的旨灵山单传正音明如杲日宽若太虗良由取舍未忘得失情蔽所以承言滞句者多傍户倚门者众倘能上无攀仰下绝己躬取舍顿忘得失尽净敢保便到帝乡直登宝所同一受用啐啄同时虽然如是须是目机铢两举一明三始堪持论何故不见道作家不啐啄诸仁还委悉么良久曰一气不言含有象万灵何处谢无私雪中留请两序上堂如我按指海印发光檐头水滴明明历历汝暂举心尘劳先起好雪片片不落别处一句语具三元门一元门有三要丝毫未尽如隔铁围人宜求旧物宜求新一念情生万劫覊锁也有权也有实也有照也有用开口不在舌头上明眼汉没窠臼本分事绝罗笼漏灯盏鑑地辉天野鸭子金声玉振客来无茶点蒿汤当礼仪掣开金殿锁撞动玉楼钟喫饭不曾嚼着一粒米则且置傅大士为甚么道终日拈香择火不知身是道场会么同心之言其嗅如兰久立珍重中秋上堂三乘十二分教灵山犹如话月非风旛动仁者心动曹溪犹如指月千巖万壑几度留题林下水边长吟高咏寒山祇善拟月是余云门赵州德山临济尽平生伎俩总向者里依摸脱墼究竟为人处何曾得勦绝诸人要见真月么南屏山前十里湖光如昼乐杀歌楼游舫理安寺里打鼓X普请喫茶参请藏主侍者上堂与汝往来底是藏不与汝往来底亦是藏和盘托出了也还见古人么蓦拈拄杖曰离四句绝百非鬬劣不鬬胜且莫乱针锥遂卓一下腊八大雨上堂二千年前雪岭明星灿烂之时黄面老汉成等正觉二千年后九溪大雨霶𩃱之际汝等诸人亦有成等正觉者么拈拄杖曰点点不落别处滴滴到汝眼睛卓一卓曰一等是声无限意有堪听有不堪听复卓一下曰莫向如来行处行上堂有一人深明古佛路头却不知自己路头在甚么处有一人深明自己路头却不知古佛路头在甚么处大众还识二人病痛么若检点得出山僧与你一锭金开炉上堂大众诸方火炉子有生铁铸就有泥土合成南㵎从来列挈不合时宜蓦拈拄杖曰却将者条黑漆拄杖作箇烈焰火炉你若背他则烧杀你你若向他则冻杀你你若不信遂卓一卓曰火发也看看僧问那个是学人本来面目师曰向你道也不难曰为甚么不与某甲道师曰为你不识士问千七百则公案那则有誵讹师曰即心即佛士曰者是极易会底师曰你作么生会士拟对师曰岂不誵讹问赵州为甚么道无师厉声曰好恶也不识乱问僧罔措师曰果然问文殊是七佛之师为甚么出女子定不得师曰莫谤文殊好曰罔明是下方菩萨为甚么出女子定得师曰莫谤罔明好广东僧参师问大庾岭头那件事近日何如僧X曰某甲初参师呵呵大笑僧罔措问既是三世诸佛为甚么不知有师曰到此方知曰既是狸奴白牯为甚么却知有师随声便打着有列祖提纲禅宗正宗录百余卷行世子山如禅师示众举赵州勘婆子话毕乃谓众曰前也与么问答后也与么问答且道那里是他勘破处蓦拈拄杖曰赵州来也汝等诸人还见么一时趂下曰觅甚么碗瑞州黄檗一菴月禅师扬之崇川凃氏子初投天童悟力参久之忽有省入呈偈求证悟曰深山大泽逢缘且住后遇人始得师礼辞入匡山刀耕火种者数年闻林皐豫唱道夹山师往谒即命居西堂依侍最久迨豫顺世适箬菴问来主丧事师复上竹林问留入磬山最后举无云生岭上有月落波心语谓此事祇须直下承当原非别有付以源流偈拂历主江上兴国豫章黄檗诸剎上堂金刚圈栗棘蓬吞的任他吞跳的任他跳跳得出也是好手吞得下也是好口一任拆东篱补西壁指北斗作南辰山僧亦不妨袖手看也良久曰长江万里拖银练自有人言大禹功解制上堂十五日巳前铁蛇钻入海十五日巳后木耳踏春风正当十五日宝鑑当轩胡来胡现汉来汉现不妨逍遥于虎穴魔宫放旷向天堂地狱祇如路逢达道人时如何蓦顾左右一喝下座顺治乙未七月十九日师将示寂自题像曰者老汉慈悲X没有四两无明尚有千钧看伊廿年横行湖海如今留得双眼圆明祇有一事的确棒头觅得八子相续传灯复嘱曰汝兄弟住持此山法门事大言讫而逝时当暑炎趺坐如生阅三月颜色不变众拟漆身奉供因遵遗命入龛尚书张有誉撰塔铭普宁禾峰颕禅师上堂棒头彻证斗金易销喝下承当喫水防咽所以问普宁境蓦头一喝问境中人更与一喝向这里缁素分明可以抽钉拔楔拈拄杖曰今朝三月初一拾得虗空半橛等闲举似诸人刚道子规夜半犹啼血正恁么时祇如多处增少处减又作么生江南两浙秋寒秋热僧问如何是学人本来面目师曰虎咬大虫蕲州西河白云山广教天章玉禅师上堂问古今誵讹即不问德山托钵事如何师曰掘地陷平人曰大小德山未会末后句又作么生师曰面赤不如语直曰祇于德山道你不肯老僧那巖头密启其意且道二人是甚么心行师曰鬼门前揑诀曰德山翌日上堂不同巖头抚掌堂前两个汉向甚么处着到师曰乐则同欢曰巖头道也只得三年活如何德山果然三年示寂师曰斩钉截铁乃曰一句子天无四壁一句子半合半开一句子和泥合水三句作一句会尽大地人回避不及若一句作三句会累他先圣向驴胎马腹里头出头没蓦拈拄杖卓曰且道是那一句复卓一卓曰龙去葛坡霄汉远凤萦金翅拟何期复X举德山托钵因缘师曰巖头道大小德山未会末后句在将从上秘密法门竭力道尽如李光弼入汾阳军旌旗一变尀耐德山谙敌勒军背水佯北拔帜两个掇向牛角尖头一人忽作漫天瘴雾一人忽入藕丝孔中若使桓将军一见必曰此常山蛇势也虽然德山三年后示寂果会末后句耶奯公使尽伎俩果出得周金刚圈子耶要且俱被雪峰冷地看破上堂书头教娘勤作息书尾教娘莫瞌睡中间一句少人知密把题函不轻示广教不避诸方检责为汝等揭露去也挥拂子曰同心结上绣鸳鸯莫待相思成憔悴上堂灵鹫山中无端拈起一枝花少室峰前特地道个安心竟赚杀古今英灵将谓合有恁么事岂知一道平怀泯然自尽尧舜之君犹有化在太平风月乐享无为在衲子门下尤须勘过了打卓拄杖上堂举兴化摈维那师曰兴化图此话大行不管尽法克宾要全身卖俏那顾奔腾雪窦要与克宾雪屈敢保摸索兴化棒头不着黄龙南曰克宾失钱遭罪亦未免深屈古人兴化称临济烜赫儿孙惜当时祇令行一半若据令你等诸人即今向甚处措足佛涅槃上堂蛱蝶穿花坞紫燕语雕梁释迦老子全身在鼻孔依然恁么长你诸人还会么若不会替你等入涅槃堂作么生救取好良久召大众喝一喝下座上堂三藏十二部且不是黄面老子的正文少室分皮分髓亦不是碧眼胡僧的直指本是太平风X月无端下此一着殃害古今屈抑英雄若是个汉向这里一拶粉碎踏翻射垛掉转旗鎗方搔着广教痒处莫有不甘者么喝一喝上堂须弥顶上击金钟毕钵崖中普请入其间得其门者或寡矣不见宗庙之美百官之富所以深固幽远无人能到广教今日拨开胸襟从卍字涌出百宝光相为汝等揭示当阳汝等还知此光来处么喝一喝上堂问灵云见桃花悟去且道悟个甚么师曰但得雪消去自然春到来曰因甚玄沙道敢保老兄未彻师曰垂钩四海只钓狞龙曰沩山道从门入者永无退失又作么生师曰一盲引众盲曰雪窦又道败军之将意旨如何师曰曾经霜雪苦杨花落也惊僧礼拜师便打乃曰乂乂丫丫历历落落前三后三笊篱木杓这里提得去天台石梁桥其或未然南岳三生阁喝一喝示众举世尊因调达谤佛生身陷入地狱因缘师曰世尊重门洞启下榻求人达调细柳屯营不受王敕虽然各住本位争奈出入名字未空若是广教作调达待阿难曰佛岂有入地狱分便曰将谓如来惠汝三昧元来俗气不除小参三条篾随处住山鈯斧子逢人放下平田浅草蓦地翻身万仞峰头随分翘足一切处风行草偃一切时水到渠成饶他磨弓错箭薄伐无功纵然放马归牛化行有迹争似披图经而佐治执玉帛以朝宗直教风和雨沐海晏河清鼓腹讴歌皇风一片且太平无象安贴家邦一句又作么生X但将饭向无心碗自有人提折脚铛复举志公传语思大公案师曰思大不是志公傅语独坐孤峰几无合煞若广教作思大便曰这鹰窠汉犹作小儿啼在杭州理安天笠珍禅师云间陈氏子十八出家二十圆具历参古南门雪窦云再参箬菴问于夹山结夏因僧错会赵州勘婆子话问即打出复唤回曰与你说个譬喻你即是这僧老僧即是赵州拈起竹篦曰者便是婆子那里是看破处僧拟议问掷下竹篦归方丈师在旁忽然领悟执侍久之得跻堂奥遂膺付嘱上堂号风落木雁语寒空冰枯月冷之时鼓寂钟沉之候别浦舟横掷丝纶而归去深渊鱼伏俟桃浪以飞腾所以玄沙道寒潭月影静夜钟声随扣击以无亏触波澜而不散犹是生死岸头事云门又曰直得尽大地无纤毫过患犹是转身不见一色始是半提更须知有全提时节祇如全提一句作么生道卓拄杖曰瞻前忽在后面南看北斗上堂半月患牙疼有口堪挂壁龙象入门来低头祇一揖𠷣摩诘特地周遮笑迦文徒劳掩室若于此外更求元三面狸奴尾垂七上堂中途折却圣箭早巳此话大行一向目视云霄何妨闹蓝垂手云既从龙风亦从虎直得法雨巖前滔天浪涌何须着力担锹大人峰顶白昼雷轰灼然面目现前祇如巖头道雪峰与我同条生不与我同条死要识末后句只这是且道末后X句是个甚么召众曰少间仰冀国清和尚不吝慈悲为众指破佛诞上堂赵州不度火丹霞两度烧云门要打杀药峤蓦头浇者队汉尽谓流通正眼庆赞佛生何异离波求水缘木求鱼要与瞿昙把杓未得在上堂两个五月半难为粥饭罐夜短苦日长尿床谵语汉周金刚才举棒时小厮儿打个呵欠尽谓大机之用大用之机何异乱世英雄太平奸党龙池束之高阁还有为人处么良久曰黄钟毁弃瓦缶雷鸣真州北山密传能禅师山东仲氏子年二十出家圆具历参夹山报恩甚久后谒南㵎值问上堂师问渔歌牧唱头头古佛家风柳绿花红在在普贤境界未审恁么人合受人天供养问便喝师曰普化趯倒饭床又作么生问又喝师曰争奈时人只见枝头绿不见盘空赫日红问曰是错过师便喝问亦喝师曰看者老汉一场败缺乃一喝归众师受嘱后一笻淮海随缘开化一言不合曳杖便行后住北山重新真歇道场康熙癸卯仲冬四日怡然坐脱门人建全身塔于寺后常熟胜法斯瑞法禅师上堂有一句子千圣不曾道着有一妙机列祖未能提起若是伶俐禅流一举更不再举山僧今日再举去也随卓拄杖曰箭过西天十万里上堂老子髑髅干不尽无端犹道睹明星儿孙气宇冲天地谁肯扶篱摸壁行连卓拄杖晚X参山僧有时拈一茎草你诸人面前你诸人自不能识便如一座银山铁壁相似管教进覰无门有时移一座银山铁壁你诸人面前你诸人便恁么去如一茎草相似未免当面错过直饶你识得银山铁壁是银山铁壁一茎草是一茎草山僧又且无固无必你诸人何不于此讨个端的示众云未敛雨初晴鹅鸭池塘乱鹁鸠树上鸣观音菩萨全身现切忌相将草里行卓拄杖问不在内不在外不在中间在甚么处师曰瓮里何曾失却鼈问风前一句作么生道师便打曰和尚除却这个妳女口师曰你唤甚么作这个僧拟议师直打出问不着知见不重己灵时如何师便掷下手中扇子曰这便是学人安身立命处么师打曰甚么所在许你安身立命润州金山铁舟海禅师徽州黄山蒋氏子开炉上堂壁立万仞三世诸佛无处摸索和泥合水一任诸公东卜西度去此二途包括大千天宽地阔说甚么须弥山柏树子八角磨盘空里走新妇骑驴阿家牵若能伸出佛手展驴脚蓦拶相逢筑着磕着常光现前十方闪烁既然如是又何必开炉岂不是无绳自缚良久曰祥麟只贵一只角晚参一不作二不休日日为人作冤讐骂人骂彻骨打人打破头为甚如此只要诸人命根断相将𢹂手过沧洲喝一喝祈晴晚参久雨不晴滑久晴不雨札昨日雨今日晴时节不相应多少人向这里换却眼睛且喜杲日丽中天X万古无等匹小参久矣不说法口边生白醭侍者忽烧香放出摩天鹘突出万里云孤峰高㟮屼千重百匝水中天万派一源谁解续丰干拍手笑呵呵六六从来三十六小参仪真到金山虽云六十里顺风而下不过一瞬前承通个消息整整候了三日忽于昨朝诸上善友如地涌出原来不曾动着一步既不曾动着一步如何到得这里不见道十二处忘闲影像三千界内放光明众中忽有个衲僧出来道和尚恁么说话虽则善巧方便争奈俗气也不除山僧不觉呵呵大笑这一笑问诸兄弟是赏耶是罚耶是因斋庆赞耶蓦拈拄杖卓一卓曰三段不同收归上科问过去诸佛即不问如何是现在佛师曰疎林独坐一炉香曰谢师答话师曰败叶堆云秋巳深问二龙争珠谁是得者师曰莫妄想问江水滔滔不尽流未审源头在甚么处师曰看脚下曰是真实语那师曰山僧从来不妄言问如何是佛师曰眼横鼻直曰如何是法师曰王令稍严曰如何是僧师曰无爱无憎扬州准提用中睿禅师宁波陈氏子幼颕悟父官总戎爱之甚笃迨遭家难投海中不死诣阿育王山脱白参问于理安问曰你平日作何工夫师曰参万法归一话问曰如何是一归何处师曰晨起喫白粥晚来又觉饥问曰此是古人的如何是你的师曰闲步松门外看云听鸟啼问曰未信汝在师便喝问便打X师便出南岳国清大戏明明灯禅师湖广衡州人幼颕悟长擅文誉因游金陵忽忆宿因遂薙发参夹山一日出坡次豫问曰卖檀香底来也师便放下柴担豫便打师遂有省后看救产因缘始得豁然大彻述偈曰跨马海中游海波硬似油扬鞭策马角打着夜叉头后参箬菴问直抵法座以卧具打圆相叉手而立问拈拄杖曰好与三十棒师曰莫错打人问收拄杖师展具问微笑曰者瞎汉师曰学人且礼三拜复侍立次问欣然曰那里来师曰湖广问顾次僧曰那个是同来底么师亦顾次僧曰和尚问你问拟复问次僧师便出问高声曰参堂去举赵州问投子大死底人却活时如何子曰不许夜行投明须到师颂曰虽然开口露心肝更有须胡不被瞒堪笑赵州与投子何曾踏着上头关举僧问首山如何是佛法大意山曰楚王城畔汝水东流师颂曰楚王城畔水东流恩戴丘山不易酬此话巳行谁更委清风明月共悠悠僧参师问从那里来曰清凉寺师曰那是热闹所在多少大众曰一百二十师曰闻说有三百余聻僧摇首曰无师曰五戒也不持僧参师竖起如意曰你试道一句看僧乃夺如意师约住曰且缓缓僧礼拜师曰如虫御木师历止湘潭忏心衡阳般若诸剎语录行世金陵隐明纶禅师歙州方氏子十九投庐山莲峰出X家往参金粟悟三年无得请曰父母未生前毕竟是甚么悟打一棒曰问甚么师拟再问悟趂出师勐志力参久之一日循堂击版悞击虗空恍然飏椎曰古今本来人大地一光轮纵横无所住不必更寻真趋白悟手连拍打摇拽悟徐曰汝何为者师曰昔年曾喫棒今日痛犹新拂袖而出后辞悟往依竹林豫迨豫顺世受箬菴问记莂上堂举世尊不说说迦叶不闻闻卓拄杖喝一喝曰洎合停囚长智上堂僧问牛头未见四祖时为甚百鸟衔花师曰他不晓得我曰见后为甚百鸟不衔花师曰我不晓得他乃举明招示众众才集曰此间风头稍硬不是诸人安身处且归暖室商量到室曰才到暖室便见瞌睡以拄杖一时趂散师曰说甚暖室瞌睡法堂前总未惺在诸仁者还觉明招梦中寐语么咄惺惺着莫被人瞒晚参僧问万象之中独露身如何是独露身师曰万象聻曰不会师曰独露身聻僧无语师以竹篦推曰去问古镜未磨时如何师曰黑漆漆地曰磨后如何师曰黑漆漆地曰磨后为甚么黑漆漆地师曰黑漆漆地僧罔措师曰我共你葛藤磨与未磨且置唤甚么作镜僧才开口师打曰黑漆漆地乃曰心无境住体备机圆道绝离微用藏向背何须陷虎机险崖句你有一句子如龙得水我无一句子似虎靠山直下恁么去山僧即是诸人总不恁么来诸人即是山僧门门有活路着着有出身到金陵门下按过了打X上堂释迦老子在你顶𩕳上因甚磕不着达磨老子在你脚底下因甚踏不着磕得着踏得着西风昨夜凉纸牕声索索南无朱顶王菩萨有理不在高声今年晚稻十分收临时割倒都被螃蟹喫却结制上堂今冬结制有新则不似诸方旧格式睡去莫拦水牯牛起来勤把穿心钵师子窟中师子儿哮吼咤沙天地裂挥拂子曰呵呵好大哥风流不在着衣多上堂黄金为世界白银为壁落一种净干坤更有好楼阁不是圣人居岂为众人作良久曰话堕也中秋上堂日可冷月可热众魔不能坏真说黄泥土地趂神通手折蟾宫桂一只拈不得放不得拈起也咤咤沙沙放下也淈淈𣸩𣸩无端持向闹丛中碧眼黄头笑不彻且道笑他个甚么万里不挂片云一条嵴梁似铁腊八上堂释迦老子今成道大地山河俱靠倒忽然遇着无边身突出虗空那一窍那一窍者一窍无量众生发菩提心宁肯永劫堕沈沦不从诸圣求解脱为甚么如此喫饭能容口猜谜不用拳上堂问金鸡解衔一粒粟供养十方罗汉僧祇如一粒粟作么生供养十方师曰少你一分不得曰可谓争不足让有余师曰霜叶红于二月花乃举五祖演曰释迦弥勒犹是他奴且道他是阿谁师曰大小祖师原来胆小道不得何不问我炭墼子复曰炭墼子莫泼水拟擡头千万里康熈己酉师示寂门人塔全身于莲花峰顶其遗录蒋虎臣太史见之谓其X堂奥不让高峰乃序而梓之越东三界济水洸禅师初在宝华忍会下得省后参理安问问曰你在宝华有何因缘师曰宝华拈竹篦问唤作竹篦则触不唤作竹篦则背你作么生会某甲曰开口见胆忍曰堕身死汉遂打出问曰住住祇如宝华便打出你作么生会师曰正是宝华深锥痛拶处问曰谤宝华不少师曰也知和尚婆心太切问曰你又谤老僧也师拟进语问便喝师于言下顿悟继席理安示众参学人看古今言句一脚踏在脚底自有一条通天活路向活路上行一切言句如龙得水似虎靠山若向言句下辊绊煞人卒未有了日在南岳隐谷仰禅师僧问浮山九带如何是正法眼藏带师曰瞎驴边灭如何是法藏带师曰玄装取来如何是理贯带师曰嘉州打大象如何是事贯带师曰毛吞巨海芥纳须弥如何是屈曲垂带师曰提奖婴儿俯怜赤子如何是妙叶兼带师曰大用现前不存轨则如何是金针双锁带师曰楼阁千家月江湖万里秋如何是平怀常实带师曰惟此一事实余二则非真海陵栖贤山夫绍隆祖禅师参南㵎问师曰诸法从本来常自寂灭相如何是寂灭相问竖起拂子曰道道师便拜问曰也只道得一半一日问谓师曰古今公案你还有疑否师曰有疑问曰疑那则师曰野狐X女子问曰若论者两则有疑即千则万则总有疑在师从此将前意解卜度一时屏去极力参究偶于出坡过岭打翻麦担忽觉身心世界了不可得忆从前所疑公案当下冰释一日侍问山行次问顾师曰你前日道世界身心了不可得以拄杖指松树曰者个是甚么师曰亘古亘今问曰疴屎见解师曰和尚又作么生问便喝师大豁然曰元来元来问一日室中示众曰有一人不喫常住饭不挂一缕丝且道是甚么人众下语不契师后到问曰你下一语看师曰披簑侧立千峰外引水浇蔬五老前问颔之袁州仰山雪谷古石行藏禅师江西人投理安问出家一日请益问曰参禅要参活句莫参死句师近前吹灭灯烛便出问赶至堂中痛棒曰如何是活句师无语问曰大众代他一语众亦无语问曰一队死汉又曰道得也是死句道不得也是死句曳拄杖出堂师从此益力参扣一日因众颂庭前雪狮子师出颂曰巍巍独踞庭前好不假皮毛志自高祇恐此间留不住终归大海作波涛次日问命迁职事不从有忤问意问即抝断拄杖掷下曰不打者死汉师于言下豁然住萍乡妙湛示众如我身空诸法空千品万类悉皆同蓦竖拄杖曰且道空不空骂者臭屎奴且道同不同有人辩得与他一疋布示众雪谷一句觌面分付浴堂洗澡殿上脱袴僧问牛头未见四祖为甚百鸟衔花师曰腰间有宝曰见后为甚不衔花X师曰脚下无鞋康熈戊午师将示寂索笔书偈曰七七八八高高低低寥兮廓兮从吾所之呵呵大笑掷笔而逝杭州西溪六吉谦禅师初住苏州琴川胜法开堂一日同晓菴昱上报恩见池中鱼跃师问者个众生又无手脚因甚会跳昱曰通身是手脚师曰因甚跳不出昱曰争怪得别人师曰老老大大话头也不识昱曰为钓鲸鲵沈巨浸却怜跬步展泥沙师震声一喝僧问大通智胜佛十劫坐道场因甚佛法不现前师曰痴人前不可说梦曰十劫后为甚却现前师曰今日赖汝重举师初住琴川胜法有语录行世五灯全书卷第八十五灯全书卷第八十补遗临济宗南岳下第三十五世随录天目全庵进禅师上堂去年佛欢喜僧自恣佛法有得说今年佛欢喜僧自恣佛法无得说且道去年有得说底是今年无得说底是蓦拈拄杖曰维舟不棹飞流上剑崃徒劳放水鹅掷拄杖下座上堂柴米油盐酱醋茶般般出在别人家我也一些愁不得且X锄明月种梅花古人与么道为是随顺世谛为是举扬佛法西峰当此青黄不接之际办道高人若为会取良久曰朿腰懒用三条篾毛孔分来七日香上堂绿暗千山红稀万树翠鸟冲开碧落烟黄猿啼歇青林雨昨日丙寅今辰丁卯明朝芒种更加忙採茶未尽又栽秧自古没量大人早年苦行作资粮晚节梅花喷鼻香小参春光明媚万卉争奇桃开笑眼柳展欢眉多情更有子规啼唤尔游人归去兮小参曰轻煖轻寒春巳去乍晴乍雨夏将来迷头演若颠狂走何日心华忽地开晚参人莫不饮食也为甚么十箇有五双不知饭是米做尔诸大众到这里也不得不疑好问大死底人却活时如何师曰只得一橛曰不许夜行投明须到时如何师曰此夜一轮满清光何处无松月参师问松顶月松底月僧无语师打曰夜行莫蹋白颂世尊初生稳步云梯下月楼娇羞巳应汉宫秋王孙脱口惊寰海养子当如孙仲谋颂古德喫油𩝐失炤仙翁下阡陌幸逢明证到台前吴刚伐月何奇绝书史偏偏作话传颂香严上树陷之亡地而后存置之死地而后生淮阴曾施背水阵谁能拔帜解先登颂狗子佛性无砒霜鸩酒何甞毒最毒其如一箇无殃害平民遭横死三千条罪更重科常熟虞山拂水巖藏海洪济演禅师山西闻喜张氏子五岁依舅氏薙染受具南询江浙祖处最后参报X恩琇依止二十余年力参得悟遂受记莂琇葬母师于拂水巖遂成丛席乃命师住持上堂山顶秋高大树垂阴一触忘所知一见绝狐疑不免尚留观听未透声色句在若能见无见之色问无问之声拨转路头壁立万仞蹈翻关棙坐断十方然后传持正法眼藏播扬大解脱门斩钉截铁共乐昇平鼓腹讴歌归家稳坐具到家一句作么生道吹落黄花满地金西风昨夜透园林示众举世尊拈花曰世尊设锦穽以陷兽垂香饵以钓鱼固是眼亲手便其如金色头陀瘼速老眼错认定盘以致后代儿孙一箇箇随邪逐恶示众举女子出定曰文殊抛砖罔明引玉翻手覆手有直有曲赚却多少人勘者女子不破妄生揑目藏海今日据令而行有三十拄杖要世尊甘何故聻不因夜来雁怎见海门秋示寂于庚申十月二十三日奉全身墖于本寺之东坡济宁玉露彻也融禅师佛诞上堂云门打丹霞烧玉露者里好与一杓恶水蓦头浇且道与他二老是同是别顾左右曰土广人稀知音者少元旦上堂儒曰苟日新日日新又日新俗曰百年难遇岁朝春吾宗则道惟此一事实余二则非真良久曰大众还委悉么不惟年丰物阜且喜天下太平结制上堂世尊于灵山会上说圆说顿罔谈彼短达磨西来直指人心靡恃己长玉露今日封却在城闸浣笔泉水泄不通把住运粮河龙王宫针札不入正与么时太白X楼只得七跳八跳古南池未免东触西触纵有凌云气宇也须待春雷一击大地阳回始有参学分其如不然喫了福山大德斋各各归堂口挂壁上塞却耳根仔细听取因事示众无明烦恼智慧菩提若解就路还家直须翻转面皮咄仔细好看冬至早参山僧适命挝鼓落堂更无别事商量兹有一句子不惟吞不下而且吐不出今值长至之辰未卜阴阳还能迁变得么晷运可以推移得么众无语师以拄杖旋风打散颂德山托钵曰鱼翁矶上才抛饵负命鲸鳞冲浪来只顾昂须吞巨牝不知暗里巳穿腮颂破砂盆曰东户把来撮米西家将去盛面纵然未是破砂盆大底中心绽一线陜西终南元山白眉贞禅师入院上堂举大觉先师住天目入院小参曰掩关行脚廿年余祖翁田地悉荒芜今朝杖笠归青嶂万仞巖前葺旧庐师曰大众尽是家里人应明祖师事且道如何是祖师事良久曰一关坐断十方万古高山仰止上堂举先老人世尊覩明星颂曰家住深山别觅山眼开何处着惭颜慇懃为惜王孙醉霜满荷花月满鬟师曰这老汉何得将释迦老子头目髓脑鼻孔皮肉净尽无余和盘托出普令人天瞻仰下箇金刚种子虽然如是还见先师落处么现前大众切忌被明星换却眼睛上堂举世尊初生话颂曰开口过头便丧身郡知脚下混泥尘不平拔剑须相助莫道知恩解报恩X杭州大雄来云巖禅师徽州潘氏子上堂未离天目巳至龙渊未曾开口说法巳竟大众还会么若也会得大事了毕如或未然向第二门头施设去也卓拄杖喝一喝示众销金烁日而不热堕指裂肤而不寒且道是什么人境界参示众法中王称最胜恒沙如来同共证有人解此如意珠穿衣喫饭皆相应且道如意珠作么生证向者里说得倜傥分明不枉共住如或未然切须究明始得久立珍重杭州大雄济芝觉禅师四明慈溪王氏子示众秋风淅淅黍离离秋夜凄清秋月辉此事明明无葢覆阿谁觑见到无疑途路乐不如归珍重现前诸道侣莫教错过祖师机问不是心不是佛不是物是个甚么师曰拄杖长七尺曰不会师曰扶过断桥水伴归明月村问如何是学人用心处师曰喫饭莫动口曰如何是亲切处师曰着衣不挂丝师于康熈庚申八月望后染微疾更衣沐浴侍者请示语师厉声呵曰无语定死人不得么遂坐脱塔于大雄润州夹山汝汾恒禅师江阴刘氏子上堂举僧问云门如何是佛门曰干矢橛师曰千山鸟飞绝万境人踪灭孤舟簑笠翁独钓寒江雪上堂官不容鍼私通车马今日索性打开库藏展两手曰异宝奇珍一任取足上堂万里无云青天喫棒覔心了不可得只道得一半师示寂于润之八公洞汉隐庵塔建庵右X京都西山戒坛天逸圆禅师昭阳张氏子生而英拔智识过人幻具出尘志过维扬东隐脱白首参夹山问入堂发愤不复晏卧次参报恩琇一日值琇落堂以香板掷地师由是悟入后问移磬山师归省复得深锥痛拶往复纵辨机锋甚锐问默然许可集众付衣拂师坚让归东隐问复召师至留守丈室问入灭遗一法衣命上首五祖冈嘱师师服心丧毕冈以法衣源流规谏始受出住都门应请戒坛仁寿临清清凉和硕公主请上堂鴈吟新韵露滴寒渊性地无庆灵苗自长神功造物真风扇象帝之先太极既分大道合洪荒之内育斯贤成斯德遇斯缘立斯愿创如是法门建如是法幢提持向上宗启廸当阳路是恁么事须是恁么人若是恁么人不愁恁么事且道作么生是恁么事善财别后无消息楼阁门开竟日闲晚参达磨不来东土二祖不往西天七佛未曾开印我侬行说在先滚油铛子狗䑛不得脱壳乌龟飞上青天喝一喝示众憍梵波提嚼镔铁舜若多神遭一跌无位真人眼豁开惊得虗空流白血喝一喝颂香严独脚曰泼墨徒施造化工义中无义实难穷乌鸡子夜谁能辨花笑灵云两眼红颂三顿痛棒曰无端风雨催春去落尽枝头桃李花泠地有人歌且笑笑今天下乱如麻师将示寂召众曰吾缘尽矣偶同参至握手相问曰吾兄身虽有恙还有不病者么师曰尽大地人扶不起曰扶不起的是甚X么人境界师曰者汉与他相与不得曰因甚相与不得师曰只为他无眼耳鼻舌身意曰即今在甚么处师曰且礼拜着遂声钟趺坐趋寂时康熈七年七月十二日也世寿五十法腊二十有一塔于天台大南峪之麓五灯全书X卍XXX五灯全书卷第八十一京都圣感禅寺住持僧编辑京都古华严寺住持僧较阅进呈临济宗南岳下三十五世随录江阴敔山退菴行重禅师九江高安彭氏子随父出家郡之曲水菴礼匡山太虗得度初精律乘遇禅者激发荷䇿南游徧参名宿上金粟结冬看杨岐佛话有省后参报恩琇呈世尊拈花颂曰倚天长劒露锋铓拈出何人敢近旁老倒饮光轻触着面门血溅太郎当琇阅曰只见锥头利不见凿头方师曰却被和尚看破琇曰谁人知此意令我忆庞公师参方回再谒琇于报恩才礼拜琇曰你三年在外成得些甚么事师呈坐具曰和尚证明琇便喝师作礼琇曰不消一喝师便出宣城海会迎师主法师坚辞不应X退居澄江之敔山琇勉以偈曰忘世情怀尔我同茅镰铁䦆振先风得人不在门如市好忆当年面壁翁顺治戊子四月二十八日师书偈辞众坐脱于报恩监院寮塔于大觉潭上宜兴善权白松行丰禅师参玉林琇充维那一日侍立次琇问尽大地是火坑得何三昧师曰金不博金水不洗水琇曰我问你尽大地是个火坑得何三昧不被烧却师曰尽大地是火坑琇举拄杖曰你唤者个作火又唤甚么作拄杖师曰和尚惜取眉毛琇便打师礼拜师受嘱日琇命参堂曰为众无过先自为风行草偃共精勤师进曰撒手悬崖上分身万象中小参理开事变事得理融不涉理事一句作么生道良久曰薰风自南来殿阁生微凉晚参久默斯要不务速说今晚真实相为特与诸人拈出蓦卓拄杖曰还委悉么冬寒夏热晚参心同虗空界示等虗空法证得虗空时无是无非法且道虗空作么生证波漂菰米沉云黑露冷莲房坠粉红夜归投宿偈曰穿云度水带烟霞楖栗横空兴转賖薄暮不愁无处宿蒲团掷地便为家师住善权严于律行定业现前遂罹于难临难时大众惊惧师率众经行诵持以待之非真得火光三昧者耶高邮孙孝则居士寄书吴门曰正如琉璃国王提婆达多噼面相值不过从容就席说寂灭为乐半句偈下座耳不谓白首座竟证到此地也X武林大雄不退勇禅师钱塘韩氏子脱白后随全菴进入金车山一日普请次见荷空畚行者有省玉林琇曰勇子佛法大纲自有宿慧未甞费我心力屡命分座领众结制小参问大开炉鞴煅凡成圣未离兜率巳出母胎如何通信师曰霜打芭蕉光碌秃曰巳离兜率巳出母胎又作么生师曰头破作七分乃曰三间茅屋通天眼七尺乌藤抹太虗要明临济三元旨荆棘林中舞柘枝昨夜无位真人倒骑三脚驴子直上万仞峰头欲与诸人通个消息蓦卓拄杖小参即心即佛文殊着贼非心非佛普贤呌屈不是心不是佛不是物观世音菩萨摸着了一个毛头大结十字街头蓦然撞着了大肚子弥勒放下布袋呵呵大笑曰青天白日为甚么着贼因事小参云开杲日现雨过草堂寒恬澹无移志晨昏好自看卓拄杖曰十二面观音来也众拟议师以拄杖旋风打散晚参师拈拄杖曰十五日以前诸人不休我要你休要你识取拄杖子十五日以后诸人要休我不肯与你休要你识取拄杖子正当十五日又且何如蓦抝折拄杖曰要你识取拄杖子入室师高声曰世尊一日在灵山会上拈起一枝花蓦喝一喝曰莫错认驴鞍桥作阿爷下颔独有迦叶破颜微笑拈拄杖曰若将凑泊终难会达者应须暗里惊良久曰更与诸人颂出利刀有蜜不须䑛蛊毒之家水莫甞不䑛不甞依本分华岳巫山面面寒元旦小参师卓拄X杖曰新年佛法全无去年留得些子不妨布施大众掷拄杖下座触事小参半夜虾蟇跳上树翻身犹在枕头边空林细雨梳春梦杜口黄鹂过草堂不得作佛法商量参开炉小参铜头铁额诸禅客肘后横悬夺命符尚有火炉吞不下冰霜肝胆细磋磨蓦然南斗北翻身赤县神州火里坐掷拄杖召众曰看火谢两序小参少林面壁白玉琢成西子骨雪庭肘堕黄金铸就伍员心六耳不同谋一花开五叶蓦喝一喝高声召新充两序职事小参蓦眼撒沙看不得栗蓬剌口道不得连腮便掌拟议不得噼嵴便棒回互不得口邪临济未是白拈贼且道山僧具何眼目卓拄杖曰有约不来过夜半闲敲棋子落灯花小参师拈拄杖曰一冬又一冬穷人怕过冬若向无人烟处去冻杀若向三家村里去笑杀若向衲僧门下去打杀山僧曾记得古人曰穷来不必离家计待得春回又出头卓拄杖小参赤肉团上壁立万仞世尊摩竭鼻祖嵩山岂许九旬聚众画地为牢若有高见山僧性命蚤巳不存有么有么如无喝一喝曰此令还是我行师将示寂众请遗偈师接纸曰信手拈来一笔写尽都卢丢在大江东连以手向空畵一笑坐脱于南岳高台杭州大雄骨巖峰禅师示众三八晚参䑛着棒头苦味寥胡子拍手大笑失脚跌折驴腰许他做个同参早参举千巖长祖云诸人不把无明为事无明赤X不把诸人为事算来也是空筛气何不留将暖肚皮师曰千巖老汉遣将不如激将崇福不然诸人把沤关为事沤关把诸人为事何故我不轻于汝等汝等人人是佛早参一处通千处万处通世尊三昧迦叶不知迦叶三昧阿难不知又作么生三世诸佛不知有狸奴白牯却知有晚参诸佛诸祖悟处即是现前诸人疑处现前诸人疑处即是诸佛诸祖悟处法从分别生法从分别灭灭却诸分别诸法无生灭卓拄杖和声一喝报恩栖云岳禅师晚参僧问入门便喝平地生波入门便棒无风起浪入报恩门如何相待师以拄杖画一画曰截断葛藤曰不受言诠不假棒喝且又如何师曰趂出山门曰擎头带角横吞巨海背负须弥又且如何师曰入地三尺曰与么则掀倒禅床喝散大众去也师曰未到阇黎在乃曰摩尼珠人不识如来藏里亲収得蓦竖拄杖曰不是摩尼珠大众观视师掷拄杖下座结制小参举香严闲禅师道去年贫未是贫今年贫始是贫去年贫犹有卓锥之地今年贫锥也无师喝一喝曰少卖弄真净文禅师道去年富未是富今年富始是富去年富做得一领黑黪布褊衫今年富添得一条百衲山水袈裟师喝一喝曰少卖弄报恩寺里去年也不贫今年也不富饭熟陈年之米茶烹峰顶之泉云卷遮山之帘风送巖花之雨菉竹廻廊託高怀以散步寒松覆屋坐竟夜以忘X心一一天真明妙一一超佛越祖且道以何三昧而能不落限量得大自在蓦拈拄杖曰还见么又卓拄杖曰还闻么离却见闻了见闻里荐取晚参傅大士在双林寺里打个喷嚏惊醒八大龙王瞌睡雷轰电闪雨似盆倾普天之下盈沟溢壑来者往者头上漫漫脚下漫漫无计回避十字街头石敢当涌身虗空遮拦之弥勒菩萨抚掌大笑曰争怪得伊争怪得伊顾视左右蓦喝一喝晚参把住咽喉老鸦入袋放行一线狂𤠔上树不把不放时石马向风嘶尽大地火发且置须弥山为甚在诸人鼻孔里良久曰吽吽晚参拈拄杖曰即心即佛少妇柘榴裙新装白玉面非心非佛江风浊浪起愁杀渡头人不是心不是佛不是物惊飞鸿鴈宿半夜起沙滩卓拄杖曰能迷烟水客不许时相见晚参临济大师曰有时一喝如金刚王宝劒有时一喝如踞地狮子有时一喝如探竿影草有时一喝不作一喝用遂喝一喝曰且道者一喝是金刚王宝劒耶是踞地狮子耶是探竿影草耶是一喝不作一喝用耶若辨白得出来道看若辨白不得直饶喝得岳上座向虗空里拨下来我且缓缓向你道切忌胡喝乱喝晚参秋风凉秋夜长远行客思故乡且道故乡在甚么处良久曰老老大大故乡也不识大雄慧舟济禅师示众举慧力昌禅师因僧问佛力法力即不问如何是慧力昌曰蹋倒人我山扶起菩X提树本师琇曰报恩则不然有问如何是慧力但向他道喫官酒卧官街当处死当处埋且道与古人是同是别师曰我老人纵有越古超今之作略也未免遭人检点何故聻草鞋钱且置浆粉钱教谁还中秋示众中秋前一夕皎皎转银盘既望还如旧光明分外圆正当十五夜大地黑漫漫好个真消息诸人莫受瞒示众举僧问石霜咫尺之间为甚不覩师颜师曰触破上座面门霜曰我道徧界不曾藏师曰也许道一半僧后问雪峰徧界不曾藏意旨如何师曰脑后着箭峰曰甚么处不是石霜师曰和尚聻僧举似石霜霜曰这老汉着甚死急师曰何不蚤恁么道玄沙曰错过了也师曰错错师复曰者僧传言送语有甚了期石霜恁么答话狼籍不少又遇雪峰趂势推曰甚么处不是石霜霜便盖覆曰者老汉着甚死急殊不知转见不堪玄沙恁么道也只救取一半何故聻家丑不合外扬示众举世尊在灵山会上拈起一枝花百万人天悉皆罔措惟迦叶尊者破颜微笑世尊曰吾有正法眼藏涅槃妙心付嘱摩诃迦叶师曰平生阿漉漉地末后犹较些子某若当时见他才舒手便曰不劳拈出非但当时勦绝亦免殃及儿孙示众举僧问临济如何是佛法大意济便喝僧礼拜济曰这个师僧却堪持论师曰者僧初欲见月及乎才见标指便休临济虽埋兵调鬬惯用神机检点将来只振涂毒无返魂香舟上座则不然见者X僧拟开口便与振威一喝岂不令渠当下披云见日去也圆照慈翁䒢溪森禅师惠州博罗人明刑部侍郎黎绍爵之子也母李感白光入怀而生长博羣书目数行下以恩廕入国学年二十七病剧为恶梦感发借言秋试入京路次归宗投宝公剃落初参博山不契再走云门见雪峤信一日落堂师问未离方丈句作么生信侧耳师曰谢答话遂许入室唿为岭南长子后参大雄琇一见便令颂本来面目师即充口颂曰苕溪屈曲水潺潺万叠关山一境闲乍雨乍晴云散后满天风月到人间琇颔之一日琇顾师曰古人道悟则不无怎奈落第二头既是悟了因甚落二头师曰为有悟在琇便喝师顿彻法源即日命居第一座师在大雄报恩首众一十七夏接机迅利人称䒢铁棒云师手辟龙溪为众开法即今奉勅圆照寺顺治己亥夏琇举师应诏入都与世祖相见奏对机缘甚多另见别录小参婆子转半藏升斗计亲疎涅槃三段义文殊不奈何堪笑仰山老梦里演摩诃咄慈翁慈翁又道甚么曲躬曰也不较多师游五台宿显通寺寺前见一婆头缠红布鬂插山花并鵰翎身披杂袄左足花履右脚黄鞋目光射人手提竹篮篮中诸物俱有口食石子师问婆在此何为婆曰乞我一文钱师曰年多少婆曰六X十六师曰有家主公么婆曰徧地都是师大笑婆睁目视师师便打婆喝师又打婆携篮作舞而去师游中台回婆仍在路食石见师便笑口称南无佛南无佛师问婆生缘何处婆曰太原师曰几时到者里婆曰今日六月二十七师曰识得你也婆合掌曰大通佛大通佛便作礼提篮而去师曰几不问过世祖遗诏召师至景山寿王殿秉炬曰释迦涅槃人天齐悟先帝火化更进一步顾左右曰大众会么寿王殿前官马大路遂进炬晚参江平秋万里人静夜初更彷彿寒烟外长洲落鴈声旷古干坤观不尽海昌塔上错分明早参日短读书少夜长转侧多不可不可如何如何但知其一不知其他只知暴虎不知冯河鹿生三年其角乃堕早参一快不足以成善积快而为德一怨不足以成非积怨而成恨千载之积誉百世之积毁向甚么处见释迦老子今朝八月初一眼睛岂是金州漆晚参彫云高卷晚风清天外孤鸿来远声报道山纹斜界路莫疑树影抝枝横明明明白雏分浪出烧痕入古城呵呵换却你眼睛腊八早参释迦佛世路无知已干坤孰爱才雪山别业在且喜早归来盐官寺里烧香供养我老人恭贺一件事适才大众起来合家欢喜今朝粥有果子祈雨晚参这一着那一着难摸索难摸索下註脚忽然青天白日忽然雨倾盆落打一拂晚参开口时便成增语不开口时便成剩语孙阿竖盐官X今夜声不是当年谱诸大德莫与么去可惜许晚参天溪一片月万户擣衣声便恁么去旱地遭钉不恁么去有眼如盲毕竟作么生三脚驴儿弄蹄行秋入银屏梦不成问古人道吐得黄金堪作甚么意旨如何师曰殿前穿草鞋曰拈过不奈何人来时向那里安置师曰少刻便知晚参天溪八折云来难认湾头桑竹林深叶落但敲门扇多少人到这里忘前失后圆照今晚开个大方便击案曰葫芦问如何是清净伽蓝师曰东司街西曰如何是伽蓝中人师曰高声呌看曰拈一放一未为好手如何是好手师曰孙行者问髑髅粉碎时如何师曰僧排夏腊俗列耆年晚参诸禅德一语不能践万卷徒空虗试问目前人何如天地初展手曰是何言欤康熙丙辰六月二十七日示众曰明年此日能见我于别峰乎否则弗及见矣众罔测至次年春归圆照又示众曰慈翁住持大雄将及三载诸禅德今日解制归去来也咄天开路年去年来自烟雨渐渐烟浓溼燕丝蒙蒙晓色迷禽树大众恁么去恁么去慈明圆祖笑道有趣有趣拽杖便行到吴山华巖憩于灵山院至六月二十四日题佛涅槃图毕为侍者曰明日吾行矣众泣留师曰三日可至期沐浴更衣复为弟子剃度传衣受最后供毕索笔书偈跏趺而逝塔于圆照寺右湖州报恩美发淳禅师闽之将乐熊氏子天姿颕敏X体貌魁岸少习举子业然非所乐因病苦呻吟世念消殒礼寿昌閴为师请益参究命看狗子无佛性语脇不至席者五年有省书偈曰胸中广博小虗空直上黄龙第一峰首座问曰如何是第一峰师良久座曰毕竟如何师曰第二第三了也从此机用全彰出参诸方就诸尊宿往反扣击以证其所悟皆以法器期之谒大觉琇甫入琇即问向佛未出世前道一句来师曰和盘托出琇颔之命居第一座受记莂焉出住汀州天隐临安天目嘉兴寿圣继住报恩上堂缃水龙渊浮玉山廿年冰雪侍师颜无端推出成狼借满面慙惶何处安行淳虽亲依老汉二十余年并不曾参老汉禅亦不曾得老汉说话祇是被老汉骂得彻骨彻髓身心顽了一味瞌睡佛法总未梦见记得几则古人因缘在肚皮里多年安排今日宝华王座上阐扬佛祖宗猷开焕人天正眼不意来到野猫洞口打一个喷嚏都忘却了一字也想不起来祇见金轮峻峭万木森严山青水碧鹊噪虫吟秋风飒飒秋雨萧萧缁是缁素是素钟是钟声鼓是鼓向一一现成一一明妙一一为诸兄弟发向上机一一为诸兄弟转大法轮一一从自己胸襟流出所谓我本无心有所希求今此无尽宝藏自然而至大众前是山门佛殿后是方丈寝室左是斋堂右是禅堂且道无尽宝藏在甚么处蓦卓拄杖下座晚参九月今朝又十三庭开金菊为司南头头物物虽成现未悟还X须扣己参上堂万叠山含荆岫玉宜黄人唱晋江曲冰河𦦨发梵天红燕地冬生闽地竹咄是何物蓦竖拂子召众曰大众众举头掷下拂子曰鹘儿巳过瑠球国晚参久雨不晴江河水深山林黯黑溪㵎平沈赫赫红轮从海涌遍尘沙界尽黄金蓦卓拄杖曰唯有衲僧拄杖子长年无暗亦无明与虗空合其德与天地合其心晚参慧性圆明万法宗休将知解拟心空纵然枕子呵呵笑依旧朦胧在梦中良久顾左右曰高峰大师在汝诸人脚底各各擡头向上看上堂正体堂堂千镜交光脱珍着敝满面慙惶化被草木赖及万方山苍苍水茫茫芍药花开一院香僧问如何是夺人不夺境师曰缃溪水急金谷峰高曰如何是夺境不夺人师曰几片寒云归远洞一曲樵歌出翠微曰如何是人境俱夺师曰此间无山僧目前无阇黎曰如何是人境俱不夺师曰一人有庆万国讴歌师于康熙己未九月示微疾索笔书偈而逝世寿六十三僧腊四十塔于本山大学士王公熙为之铭塔大雄栖贤寂菴洽禅师汝州光邑王氏子十七披缁依报恩琇为侍司一日江南回琇曰达磨不来东土二祖不住西天汝东来西往作么师曰某甲不着便琇曰许与玄沙把臂打师僧腊十五载三十二而卒同退菴重合塔西谷德巖绍禅师参报恩琇看狗子话有省常有偈X曰法以衰为盛众以多为胜举个狗子话千中无一应青溪蕴荆璧禅师参报恩琇入室曰某甲有个见处琇曰狗子为甚无佛性师拳琇肋下曰一向在赵州处落节今日在和尚处拔本琇便推出次日师复入琇曰尽大地火发得何三昧不被烧却师曰特来度夏琇便喝师呈颂曰圆似满月圆宽同太虗宽历来无姓氏从古绝跻攀圣凡由此出剎海任伊安始终无变异触处即随缘万安山法海祖山地禅师畿南文安刘氏子幼端凝坚静有出世志薙染于昌平之清净菴南询首谒天童勤苦参究至忘寝食忽有省入复参大觉琇于报恩琇问如何是正法眼师曰觌面不相瞒琇曰作家禅客师曰不得涂污人好入室琇举竹篦子话师便作掀禅床势琇曰汝见个甚么道理师曰这老汉纳甚败阙琇连棒打出师从前碍膺涣然冰释自是往复纵横箭锋相拄琇乃许可授以衣拂师因省母北归得西山弘教寺旧址刈茅以栖琇应世祖章皇帝诏师随侍万善殿帝顾问出家始末併诸机缘师奏对详切帝大悦命易弘教为法海禅寺钖碑额赐紫衣驾两幸法海以师为报恩嫡子惟务真实眷注特隆小参翠嵒道一夏巳来为众兄弟东语西话看翠嵒眉毛在么法海则不然一冬巳来并无一字与众X兄弟说还知法海为人处么若也会得鼻孔依然如或未荐直须挽起眉毛参小参有一物明历历竖穷三际横亘十方遇贵则贱遇贱则贵汝等诸人作么生酬价良久曰解释春风无限意枝枝相对笑颜开示众一口气不来何处安身去安身去急荐取等闲拶破六尘关直得虗空笑点地蓦召大众曰还识本来面目么众无语师振威一喝示众举拄杖曰不动唇齿要吞却这个众等试吞吞看众下语不契师掷下拄杖曰山僧今日失利便归方丈师问僧万法归一一归何处曰露柱师曰露柱与你说甚么曰无得无说师曰情知你在鬼窟里作活计师问僧正睡着时无梦无想主人公在甚么处僧一喝师曰也是学来底曰从来不被人转师曰谁从堂里来曰某甲师曰大好不随人转一僧揭帘方跨门师即把住曰出门是入门是速道速道僧拟议师便掌师于康熙丙午仲冬示微疾语诸弟子曰四大假合吾不久留至五日开示法要复拍膝吟曰金风飒飒飘黄叶明月团团照九垓直下了然含万有何须睁眼妄疑猜即趺坐而逝寿五十有一腊二十有一茶毗日获舍利无算越数日犹有于草间得之者塔于本寺山前磬山云居嵿禅师初参博山便有省处后入天童之室扣击多方悟犹未彻力参八载乃谒琇于报恩琇问曰引者风颠汉参堂去是䑛犊是陷虎师曰灵山X授记未至如斯琇曰行数里却疑此事是黄杨木禅别有长处师曰欲穷千里目更上一层楼琇曰约住便掌与前随后便掌有誵讹没誵讹师曰揑聚放开观音诞日师礼拜次琇问大士本无有死云何有生师曰今日礼拜过了琇曰山僧衣袖里掷出一座须弥山师曰填沟塞壑无人会师之毛孔尽观音琇大笑继席天目上堂佛以一音演说法众生随类各得解试问大众如何是随类各得解一众进语不契师代曰蚁子解从腥处走青蝇便向臭边飞杭州大雄慧济舟禅师淮安人全家披剃参琇于报恩一日坐禅次琇曰坐的是谁师便喝琇便打师起作礼琇曰尽大地是个火坑得何三昧不被烧却师便出琇唤回曰你见个甚么道理恁么喝恁么走师曰没有道理可说和尚恁么问某甲恁么对琇颔之孙孝则居士见琇次琇招手者三随闭却门士曰一脚踏断半山桥师曰居士脚跟在甚么处士他顾师曰要道一句看士曰首座天地与我同根根在甚么处师一掌士曰首座是有脚跟的师休去湖州扣冰息心伟禅师金坛于氏子生时白衣重胞白光缭室既长遇异人相之曰此子胸标卍字殆法座中人也后因家难备历艰苦一日堕洮川水唿大士名得巨木扶腋以起乃发愿出家迨年十七以贸易渡江复覆舟几死有僧拯之忽忆宿愿遂祝发诣华山受具参妙峰海海门剖渐次南询夹山磬山径X山天童诸名剎参访殆徧后参天目琇琇问何处是汝来路师默然指心琇喝曰这是甚么去处容得汝来路师勐省走抱佛足琇喝师便出一日琇问曰汝做禅和子禅在甚么处师曰和尚要人抛却甜桃反寻苦李琇指窗外竹帘曰会么师曰某甲被和尚打成一片琇笑而颔之授僧伽黎适黄于升居士修建黄山慈光寺迎师主其事师力任经营一遵普门规制而扩大之七载功成殿宇巍焕参徒日集一日书山中所见迎琇过寺琇答以偈命主扣冰僧问如何是理事无碍师竖扇曰那是理是事曰和尚莫弄虗空师曰虗空粉碎曰如何是事事无碍师掷下扇曰那不是理不是事僧喝师便打僧礼拜求偈师为说曰心体广大理事无碍仰看秋空毫无沾带拈起一毫千差万恠马杓驴嘴自好自坏石火电光是十方界地水火风轮转迅快本来何处虗空粉碎法界现前乃大自在问一即一切一切即一是如何师曰一即一切一切即一何处是一一非空寂不灭不生无得无失黄面汉有手拏空白拈贼有口挂壁人道是腊月三十日手忙脚乱懊悔则迟我谓当下里左支右吾撑持何益多少伶俐客擦掌摩拳到头来两眼瞎茫然不识请自己摸着心头还有甚么商量有甚么说得问佛法入门还须威仪否师曰三千威仪八万细行总是外生从何究竟无常迅速及早招认目不及瞬耳不暇听看破撒手不淄不磷那X有阶梯与汝明证当下划然一刀两段士问佛在心心即佛此是禅否师曰无生无意那有分别前念不生后念不灭一切即一一即一切心佛佛心终归寂灭无佛是佛无心是心无佛无心廓然自清康熙戊午冬师过广陵别故旧感小疾先期告报至十二月二十四日索水盥漱将寂次众请留偈师笑曰赵州一字禅曰无我今日也只是一个无字众哀请曰和尚来清去白为何一字也无师曰山僧无去无来为何一字还有众默然师以手自摩其顶而逝扣冰法嗣将迎师龛往浙后黄山缁素咸德师恭请师龛造塔于八公洞侍讲施公闰章为之铭塔浏阳石霜尔瞻达尊禅师四明鄞县唐氏子襁褓甫离皈心三宝稍长不喜事生产痛身世无常时作厌离想父母不许欲为议婚师再三力拒乃止一日早起出门舍傍有遗弃蒲团戒衣诸道具师谛观窃喜曰天授我也携入福泉山礼圜明求度父兄辈访至见师志巳决愀然太息而去明为落䰂服勤三载首参天童悟祖悟举香信曰者个从甚处得来师曰何得当面讳却悟曰道甚么师拟进语悟便打是冬圆具戒则明崇祯乙亥也年巳二十有八矣亲炙年余复参金粟乘弁山雪南㵎问诸名宿后至东明见钝叟际言下了然遂矢志亲依围炉次际举僧问夹山拨尘见佛时如何山曰直须挥劒若不挥劒渔父栖巢汝作么生会师曰太费力生际曰是夹山费力是X这僧费力师曰一任分疎际曰情知你不会者话一日际又问古者道宾主穆时全是妄君臣合处正中邪作么生会师曰太平本是将军致不许将军见太平际曰恁么会又争得师曰师意如何际曰何不道鸳鸯绣出从君看不把金鍼度与人师瞥尔契悟从前碍膺立时冰释矣执劳数载而受记莂焉继住绿萝至顺治丙戌出主石霜示众石霜有路白云间浅草蛇横毒炽然赚却阿谁亲触着血流直溅梵王天扫慈明祖塔亲见汾阳灭却临济起黄龙必死之疾遗害将来纵神鼎倒握之机有甚凭据千古少丛林眼空无讳忌全身入定草离离别有佳声动天地便礼拜示众一夏巳过半底事如何判过去巳过去未来亦莫算现在本无住十方俱坐断信手拈来不是尘堂堂日用随机变不用更踌蹰急须着眼看蓦掷拄杖曰是甚么三十年后莫教孤负石霜晚参寻牛须访迹学道贵无心迹在牛还在无心道易寻古人一期方便言不虗发既是无心且作么生寻良久曰到得深山最深处岂知无计避王徭晚参今朝正月二十日暖风和时节头头海印发光因甚守着驴橛示众僧问语默涉离微如何通不犯师曰君山点破洞庭湖乃曰石霜无法说抽钉要拔楔撩起即便行早巳迟八刻蓦拈拄杖曰你有拄杖子与你拄杖子你无拄杖子夺你拄杖子顾左右良久喝一喝掷下拄杖上堂打破大唐国觅一个不会X佛法的人难得且道不会佛法的人有甚长处夜来曲臂支头睡不怕人来偷枕头上堂日可冷月可热众魔不能坏真说诸人要知真说么塞却耳根分明听取上堂诸佛出世龟背刮毛祖师西来兔头截角一大藏教拭疮疣故纸明眼衲僧到者里口似磉盘诸禅德合作么生劒阁路虽险夜行人更多上堂僧出师便打曰道道僧礼拜师复打乃曰道是常道法是常法一句截流万机寝削杨岐一头驴只有三只脚喝一喝晚参即今休去便休去欲觅了时无了时古人恁么道巳是作死马医了也汝等诸人更拟讨个甚么以拄杖趂散开炉示众诸方聚众悉假外来石霜住山槩从内办内办的不通水泄截断天下衲子脚跟外来的锦上铺花横穿香积如来鼻孔祇如不涉内外觌体无私一句作么生道红炉爆出铁乌龟僧辞师师问甚处去僧拟议师噼嵴棒曰者守古冢鬼僧罔测师打趂出僧参师曰未到此间与汝三十棒了也曰那里见得师便打僧参师问路逢达道人不将语默对将甚么抵对曰钵盂峰顶浪滔天师拈棒僧拟议师打出僧参师问久不见汝因甚鼻孔缺了半边僧拟议师喝出问一口气不来时如何师曰今日冷如昨日僧请益师曰汝曾见甚么人曰见石奇和尚他道雪窦有棒不打某甲师便打曰会么曰不会师又打曰他后辜负雪窦即得莫辜负老僧石霜屋老僧残林寒X㵎肃触境悲凉师处之泰然而衲子趋风屦满户外真切相为后学实有大过人处重修圜祖塔请记于弘觉忞忞阅师石霜录击节叹赏曰此龙池幻老人下行字辈中第一翘楚也即序而传之时有当道欲为营建土木师虑为居民扰力却之卒之僧堂方丈洎应供堂相继修复咸借亲依弟子成褫之力间有外缘亦出自然不属勉强康熙癸卯营寿塔于祖塔之右工甫举而疾作示寂前一日手书遗训惟丁宁弘护祖庭丕扬大法无一语他及九月朔始不进食亭午复作书遣僧告别晓菴昱嘱以后事亥时跏趺而逝昱促装驰至在定巳七日颜色如生茶毗日雨雾昏迷起龛忽尔开霁经三日殓骨竟复大雨众咸骇异遂于十月十九日奉灵骨入塔世寿五十六僧腊三十一有语录上下卷行世黄陂𡾇山玄慈达谦禅师福建林氏子参钝叟于东明南岳南源诸处乃得心印开法𡾇山上堂𡾇山今日要与诸人相见有不避危险者么僧出师以杖打僧头裂僧曰某甲与和尚相见了也师又打乃曰直下承当棒头有眼钝钢打就生铁铸成有意气时添意气不风流处也风流上堂𡾇山有法说诸人休得道是葛藤𡾇山无法说诸人休得道是平实还知山僧立意处么良久曰不是知音者徒劳话岁寒僧问如何是𡾇山境师曰明月涓涓流水潺潺曰如何是境中人师曰灰头土面曰如何是和尚为人X处师便打且菴蒭禅师上堂僧问如何是台山境师曰赵州关外休休亭曰如何是境中人师曰除却山僧个个能乃曰明如杲日照用同行杀活纵横应时拈出卓拄杖喝一喝曰钳锤不动火星飞眨上眉毛隔辽海宝庆紫云密严达刚禅师茶陵萧氏子童年游松坛闻钟声有感知参念佛者谁一日逢人戳生有省往参南岳玄印印问洞山眼耳鼻舌话你道是有是无师答一箭落双鵰印为芟染命谒绿萝际际钳锤峻密每相见不容开口即发愤晨昏偶因寒仆地致疾检点从前俱用不着益自勐励适二僧举一归何处话一曰者个是灯忽然顿悟如释百千觔担子际问日用中无非是者个迸现因甚诸人见虵却怕师呈偈有现前大用体全彰句际随诘如何是你现前大用师接际茶杯便出际微笑颔之嗣受记莂初入粤西大云山四十里杳绝人境倚树缚茅不设卧具者七年每冬雪虎狼纵横终不犯菴中物猎户入山见师危坐而瓮铛土凳间有于菟迹惊传士民共相騐眎罗拜钦叹而师自若也顺治辛卯再辟宝庆紫云渐成丛席继而开法上堂师举世尊初生因缘毕乃曰风流者越格风流直截者太煞直截若道世尊风流也不得若道云门直截也不得诸人检点得出许伊是个嫡子亲孙堪与法门为龟为鑑苟或未然X有寒暑兮促君寿有鬼神兮妬君福立僧上堂水里乳峰顶树本中根源自来具在处逢原接上机伽黎右袒纲宗据上堂僧问从上宗乘即不问如何是金刚正体师举拂子曰百千法门即不问如何是般若真光师放下拂子僧礼拜师乃曰金刚正体堂堂露般若真光处处彰三世十方俱坐断劒轮挥处凛如霜便下座上堂紫云今日开炉一切不拘次第所需槩出檀那内外同堂共聚要使诸人撞头磕额各显超羣活计且作么生是超羣活计喝一喝曰莫妄想上堂青山留鸟栖碧㵎运来机何必重思算拈来用便宜诸人还用得着么良久曰山僧不可更与你葛藤拽杖下座僧问如何是祖师西来意师曰山高路远曰意旨如何师曰走杀阇黎僧礼拜师便打士问在俗也学得道么师曰道非缁素士服膺师于康熈已酉季春下澣八日预期谢众曰老僧开此山二十载未甞不念佛祖恩德尔大众必以法门为任至四月初六辰刻召众嘱后事索笔书偈泊然而逝寿六十有一腊三十有四塔建本山邵阳燕月恒明惟昙禅师永州零陵人参绿萝记莂后隐武冈僻处二严菴示众祖师关限却多少人也铁牛机困杀多少人也诸兄弟还知利害么山僧今日头头打开法法俱露但有一丝毫情识未断圣解未忘白云万里僧问如何是燕月境师曰古柏X参天曰如何是燕月人师曰满头寉发僧参师问汝不是个中人到者里无益曰也要班门弄斧师曰情知你鬼窟里作活计曰不得压良为贱师曰山僧罪过示寂茶毗时白毫光示现烟尽则收众以为异寿五十八塔建紫云山左冈全州香林宗元达旨禅师衡阳吴氏子上堂举头天外看从来不掩藏钱龙桥未断松桂嫩枝昌知不知且商量自鸣琴外一溪云掷钵峰高立上方上堂僧问和尚今日陞座所谈何事师曰好生记取曰杀人刀活人劒师曰一任分辨曰还别有么师便打乃曰今日所谈不为别事若能委悉天下向闻良久喝一喝曰好生记取衡阳褒中照初禅师本邑罗氏子晚参有一句子不在别处且道在甚么处眨得眼来千里万里僧问狗子既无佛性为甚昨日又咬人师曰赵州老汉未肯汝在曰干他赵州甚么事师曰亦不干山僧事问南岳七十二峰和尚居第几峰师正身端坐示之曰者是雷祖峰师曰笑煞天下人蕲州菩提云外泽禅师󱨊源汪氏子二十五岁脱白于黄山参天童悟问如何用心得个入处悟曰无心可用是汝入处师拟进语悟便打自是起疑参究彻夜经行一夕不觉倚柱失睡忽闻开门声有省急诣悟悟首肯后依松际授于磬山机锋迅疾应对如流授曰汝进语都佳但桶底未全脱在乃发愤力参一X日因风动帘幙堕地扑簌作声忽然大彻授乃重重勘验而记莂焉出住蕲州老祖寺小参水牯牛作么生众无语师曰开口也打不开口也打良久喝一喝曰姹女巳归霄汉去獃郎犹向火边栖小参明明绝覆藏历历无回互回互不回互三分一尺布咦莫太贵么拈拄杖指曰东单西单了不相瞒小参光阴迅速岁序迁流大事未明如丧考妣汝等还知有光阴常住岁序不迁者么卓拄杖曰快些悟去事同一家才涉思惟流转不息复卓拄杖顾大众曰会么杖头日月绝迁流六道人天一鑑收亘古亘今无别物有何元妙可贪求喝一喝冬至雪夜晚参昨日一枯山今朝千里白无人粧作成天然现奇特造化了无功心意难推测报汝众禅和不用更疑惑师见新到四僧来拜便曰者一队人真可恶僧罔然师曰打野梩汉出去僧齐出师曰苦哉苦哉士问弟子俗务多不能一心参究乞和尚指示个径要修行处师急指壁呌曰壁倒也士仓忙回首起立师曰且喜凶星过度士再问师低首视地问不动根源时如何师曰手不如脚曰如何是本来身师曰须弥山高十六万由旬曰意旨如何师曰水内一半水外一半问如何是真实相师曰南康府里张皮匠师室中甞举狗子无佛性话验人罕有契其机者故终其世未甞印证一人顺治甲午师示寂书偈曰是非海内展全机多少时人尽皱眉此日一言无可付X江南江北大家知掷笔端坐而逝塔全身于神鼎资福寺右语录十五卷入禾之方册流通五灯全书卷第八十一五灯全书卷第八十一补遗临济宗南岳下第三十五世随录武康资寿素弘理禅师漳州海澄陈氏子初参诸方不能洒脱次谒介庵进于天池契旨顺治庚子住柏山上堂朔风凛凛寒威弥亘六合慧日明明光华普照大千佛祖机关一时漏拽金刚正眼一齐豁开性燥汉逴着便行不丈夫的有甚语话分诸佛出世千言万言与人解粘去缚鼻祖西来横说竖说只要明心达本且道本作么生达心作么生明缚作么生去粘作么生解莫巍巍堂堂是明心达本耶洒洒落落是解粘去缚耶若与么解会只成得箇韩獹逐块未是衲僧行履处大众要会衲僧行履处么蓦拈拄杖卓一卓下座僧参师问三世诸佛历代祖师为甚么出者里不得僧拟议师便打康熈癸卯十二月十六日向朱君行家募柴归谓众曰吾事毕矣即归方丈坐化世寿五十五僧腊二十八永嘉万年梦堂倪禅师上堂僧问如何是清净法身X师曰破粪箕上堂目前无法独露真常意在目前阿谁搆取不是目前法转换他一句子不得非耳目之所到声色难瞒大众到这里也须透过始得上堂卓拄杖一下曰大众会么者里会得不妨归家稳坐还会么复卓拄杖北京安化世高则禅师上堂拈拄杖曰山僧拄杖子昨夜忽抽条今朝刚吐蕋一花五叶开香透干坤髓不假劫外之春风岂应今时之律吕卓一下曰数声野鹤惊天至无限鱼龙冲浪来越格风流从此振大家拍手舞三台晚参遇良工逢妙手端的人前谩哮吼崑崙倒跨上须弥直得翻身藏北斗放出南山鳖鼻𧉮八臂那咤遭一口咄这段风光谁不知有思猫呌乃曰猫子土座又为诸人说法了也胡饼更讨甚么汁便归方丈上堂昨宵双桂庭前发今日优昙林也馨万别千差亲坐断鼻孔依然搭上唇遂以拂子击香几曰闻么竖拂子曰见么汝等既一总见闻为甚节文不在者里抛下拂子曰莫教容易得埋没祖师心小参选佛场打开一队牛纯热和风拂面来抖擞精神足水草正及时莫向外边触过隙驹光阴促黄莺啼杨柳绿闻者闻兮瞩者瞩倩此机关不打通四十九日空劳碌不劳碌石虎风前啸一声諕得须弥颠倒卓嘉兴金明东巖灿禅师僧问如何是到家底消息师曰待汝站定脚跟即向汝道X建宁妙峰素颕鉴禅师莆田陈氏子普明中秋示众中秋八月半桂毂圆璀璨清光何处无石楼尤好玩君不见江西马簸箕钩贼破家良可叹供养修行物外超至今流落没崖岸昨夜三更月到窗嘉州大象与陜府铁牛索閙争这旧公案却要妙峰为他判断山僧向他道有利无利不离行市各打二十棒趁出山僧无着惭惶直去月本国里欵欵地击鼓唱个菩萨蛮好快活阿汝诸人向这里讨甚碗以拄杖一齐打散康熙癸亥季夏无病而寂茶毗烟𦦨结绿顶骨牙齿舌头俱不坏塔于董岩蕲州三角古壁文禅师襄阳程氏子卓钖庐山涌莲院顺治丁酉开法浠川之万寿己亥迁三角上堂闭门造车开门合辙孤峰顶上二俱不立连朝雪散长空千山共成一色忽然地炉灰飞烧杀庭前古柏急急按下云头救来一天星月仔细检点打刀原是邠铁一道清光射斗牛四野寒林风瑟瑟蓦拈拄杖得得搅羹须趁炉烟热康熙癸卯夏命灌沐拜辞金明像入室端坐说偈而逝塔于本山嘉兴三墖主峰法禅师徽州人原籍应天沐国公之后裔也仕郎将忽心花发现遂薙发为僧参金明进进竖拂子师便喝进曰从上佛祖尽向这里流出你还见么师曰从上佛祖尽从这里来康熙己酉秋月作书辞秋岳曹司农与众护法毕施博居士问曰和尚此去还是往天堂下地狱师展两手示之士礼X拜师珍重而逝茶毗得舍利无数塔于本寺嘉兴金明晦巖烱禅师甞颂诸可还者自然非汝不汝还者非汝而谁曰仙娥肌骨本风流红粉慵施下玉楼云珮霜环零落尽却教无处可遮羞蕲州三角天峰性禅师黄梅王氏子即仲暄公之后裔生而淡泊幼习青箱喜出世学每读竺典彻日忘倦及世异飘然四方至浙之苕溪礼金沙浪薙染服勤数载一日思生死事大往叩雪窦云令参本来面目话刻究累日有省述偈呈云云乃首肯后参金明进入门便喝进亦喝师又喝进即拈棒师曰老汉今日败缺进便打师曰转见不堪进休去次日陞座师出问长年为覔知音少今日相逢事若何进曰放你三十棒师震威一喝进顾众曰看取这员战将师拂袖归众顺治乙未秋出住松江清凉庵丁酉迁小贞种福院戊戌归里众请重兴多云山康熙己酉夏三角古谢世众请主席甲寅黄梅绅士请复兴东永福及菩提等处凡师到处即成伽蓝上堂道人取则原无定向动若风行草偃水到渠成遇物即宗圆音畅美一句该罗千差坐断汝等诸人到者里须知转身一步拈拄杖卓一卓下座广陵海月天岩启禅师如臯冐氏子小参孔子不识字达磨不会禅人却不信鸟大如山鱼大如海人却不信父少于子弟长于兄人却不信明星午现红轮夜照人却不信海月与么说诸人不信诸人与么说X海月不信诸人不信海月不信且道是同是别良久顾左右曰参太仓问梅宦陈修禅师武林李氏子上堂僧问如何是绣雪境师曰曲径几回苔藓积雪堂深处竹风清曰如何是境中人师曰扶笻捡点闲花落信步移看碧水澄曰向上事又作么生师便打上堂山僧有一句子久欲说向诸人因世事太忙不曾启齿今日偶闲何妨细说汝等各宜听取便下座示众庭畔阴浓雨久如醉堤边杨柳含珠吐翠池塘蛙鼓响如雷林下禅和打瞌睡呵呵呵会不会卓拄杖曰日高花影重风暖鸟声碎康熙癸卯春仍归老问梅尝谓众曰时光迅速汝等急须照顾脚跟孟冬二十七日示微疾至三十日晚唿行者取汤沐浴趺坐脱去南康云门既白旭禅师参金明进进以杖画地曰向这里道一句师以具打圆相进便打师喝进曰乱喝作么师拂袖便出初住庐山五老峰每与衲子盘桓无不悦服后迁云门一日谓众曰道得个转身句又有悬崖撒手句道得个撒手句又有末后句试通个消息看众罔措师曰不会那老僧自道法也即端坐说偈掷笔而化泉州承天嬾若昙禅师晋江郑氏子因观奕小参碁逢敌手难藏拙诗到重吟始见工衲僧家竿木随身临机制胜亦如此局颇乎相类静时碁止动则碁行X照用同一双关而并走事理兼至一截角而斜飞埋兵挑鬬何妨击此攻彼单刀直入贵在破垒先登傍边作势岂能侵闯门户靠角求活错过多少城池三军失利为是迟了半刻突围而出终是贼后张弓随人高下固为失䇿纵尔饶半落在第二故曰握筹犹属后输嬴一着先诸人要识者一着先的道理除非打破大铁网踏翻倒垂莲杀活自由方称国手点捡将来衲僧本分极则犹少一着在如何是衲僧极则未分黑白妙难施文彩才彰一局碁画断中间十九路方能坐享太平基临终沐浴说偈而逝茶毗只履不坏至今供奉墖于清源山江州庐山东林山铎在禅师桑落李氏子生而良知不乐举子业谒东林薙发因阅高峰录疑拖死尸句徧参诸方末造金明进室一见如夙契遂折节焉进问不是心不是佛不是物是个甚么师曰露进曰昨日有人与么道三十棒趁出了也师曰要打便打说甚昨日随声便掌进约住曰者瞎驴乱作那师拟进语进便打师复拟进语进又打师豁然契证出源流印之出住东林迁楚蕲华桂西陵碧云上堂及尽去也地干天旋龙吟雾起虎啸风生正当恁么时寻常做手脚底以沙门一只眼印定森罗万象便能口吸西江身藏北斗将三寸龟毛搅断黄河一叶栗蓬噼开华藏头头现法法彰牛溲马浡耀古辉今尘尘说剎剎谈白牯狸奴吼雷掣电兴化汾阳及我鸳湖X诸祖得此一着提王库刀用杀活机克振济北家声揭示人天正眼山僧今日不惜赃私和盘托出抛向当阳搆得底大好受用康熙辛亥九月十五日以微疾示众有记取明年今日日之语一众骇异时有僧出问和尚尊意如何师曰三百八十四壬子又七月初旬谓徒众曰吾欲归里宜速备之众以为常往遂买驴一头以代步师顾而笑曰吾行非驴所堪自此谆谆诫众修洁九月初八日入城辞众檀越并诸山耆宿至十一归山十二陞座开导其略曰吾身后不许举哀开孝效世俗所为及化钱等事不许造塔须将灵骨抛弃江河利生不得故违十五日辰刻沐浴焚香端坐书偈而逝阇维起骨得其精白齿亦不坏数珠分心如故师生天启辛酉十一月十九日世寿五十二僧腊二十八太仓藕庵竹庵衍禅师偶阅圆觉经菩萨发问今者四大各离妄身当在何处遂抚几长叹人生不明个事徒为僧相于本分中无所益也于是偏参一日闻板声忽然有省造参金明进执侍逾年隐于娄东因疾退居东关康熙丁巳七月十七日索笔书偈曰生平孤孑杜门守拙吾道虽凉仗后昆烈喝一喝掷笔而逝塔于金墅镇莲花寺右西陵报恩松岫源禅师上堂举庞居士语未竟王公华出问既是巳成的佛用选作么师曰拖犁拽耙X太平素巖智禅师麻城人上堂彩云影里神仙现手把红罗扇遮面急须着眼看仙人莫看仙人手中扇举扇曰者个是扇子且道仙人在甚么处掷扇躬身曰者个是仙人扇子在甚么处汝等诸人向者里着得一只眼不妨水边林下任性逍遥倘或未然齩定牙关𢬵命去自然水到便渠成颂洞山麻三斤曰如何是佛三斤麻搓根绳子缚烟霞等闲识得钩头意笑杀东村王大妈着有金刚决疑行世建宁普明云庵量禅师瓯宁谢氏子上堂麻三斤干矢橛且置一边德山棒临济喝放过一着诸人还知狮子爪牙狞龙头角么脱身一色坐遗影不落同风显大功小参饥来喫饭困来打眠衲僧门下不费钻研祇如古德道五台山上云蒸饭佛殿堦前狗尿天是明什么边事向道莫行山下路果闻猿呌断肠声嘉兴三墖景德玅云雄禅师金华武义徐氏子父仲芳官登州都阃诞师署中及襁褓每见佛僧辄生钦悦九处丧母时世运多艰芳叹曰大丈夫不能定乱莫若入空门趣佛乘乃弃官从华严薙染师亦依芳祝发礼灵隐礼受戒领竹篦话参究偶至北高峰擡眸见月心境廓然疑团顿释徧历诸方末入金明进室进问云封狮窟向背无门汝从何入师曰从门入者不是家珍进曰汝是行脚僧为什向驴胎马腹里作活计师曰今日亲见和尚进曰你看老僧眉毛落X了几茎师曰生也进便打师曰不入洪波里怎见弄潮人进曰你见何道理恁么道师拂袖便出遂安维那次迁监院嗣受记莂出住临清大悲嘉兴三墖上堂剎竿竖起古店重铺打开宝藏运出家珍撒向诸人面前一任取足与么会得犹较些子不与么会拄杖子别滋一路蓦卓一下曰碎波旬窟宅展佛祖家声须凭者个握金刚王剑悬肘后灵符要是其人山僧今日承诸檀大命义不容辞斩莾披榛凿开生佛面目垦土掘石露出本地风光顿教寒灰发𦦨枯木生春石狮哮吼惊起青山头卓朔木马嘶风踏断黄河水倒流莫有向者里着得一只眼底么良久卓杖曰手握金鞭问归客夜深谁共御垓行上堂挥拂子曰垂钩四海祇钓鲸鲵据座披衣为求知识蓦竖拂曰过去巳过去未来尚未来今日正当山僧说法直须以大圆觉为伽蓝安住平等一如法说令现前缁素亦如法得解然后同声相应同气相和悉使魔外绝迹生佛普该入一微尘现无边身相坐毫端内转大法轮山河大地明暗色空情与无情总在个里头出头没喝一喝挥拂下座问如何是不动尊师曰卯生日戌生月问如何是三类化身师曰阇黎会杀人么曰我王库内无如是刀师打曰不是我同流如何是不退地师曰官凭文书私凭契约问色身败坏即不问如何是坚固法身师曰八臂那咤扑帝钟曰请师明示师曰石人推倒五须弥X建宁友可山铁元禅师上堂三十余年独穴居堦寒不禁草萦裾禅心巳作三冬雪一任他生作马驴为甚如此坐久腰痛上堂众才集师便下座知事把住问和尚因什不示一言便下座师曰早晨喫了两碗冷粥肚里有些不停当少待圊去来为汝等说众罔措师便归方丈上堂半牕图畵梅花月莫作等闲看一枕波涛松树风不可煳乱听大众要知此事太煞漏逗上堂山僧昨日赴个村斋齩着一粒黑光砂直到今朝牙痛不止不能与诸兄弟说黄道白便下座僧辞师问甚处去曰有住处即来向和尚道师曰你是持戒人为什不守清规曰和尚莫以罪罪人好师曰我不以罪罪你古人道喫粥了洗钵去意作么生曰昨夜梦里有人问此话恰值某爱睡不曾答他师休去镇江甘露逾祖觉禅师扬州张氏子从清凉剃落历参诸方晚谒金明而受印记出住甘露和硕额附石将军元旦请上堂卓拄杖曰水银落地个个皆圆古镜临堂尘尘焕彩春风才度万物咸新一人有庆兆民赖之立地成佛将军杀人不眨眼杀人不眨眼将军立地成佛如珠走盘盘走珠蓦竖拄杖曰天生玉叶金枝秀奕奕芬芳不计年北京牧圆企贤清禅师山阴金氏子世业儒幼而敏慧偶游梵剎志乐出尘从云门剃度徧历诸方最后谒金明进进问大事未明如丧考妣且置因什大事X巳明亦如丧考妣师曰愁人莫向愁人说进曰你向什么处用心师曰泥里何必洗土块进伸一足曰我脚何似驴脚师礼拜曰不因夜来雁怎见海门秋进打一拂子遂印以偈上堂五十余年牧一牛登山涉水未曾休于今高挂鞭绳也掉尾擎头性巳柔只是随分纳些些山悠悠更水悠悠说甚拈花微笑断臂安心那效慈明贴榜僧堂洞山掇退菓桌者队老古锥无风兴浪播阳家丑自不丈夫牧园者里把定封疆更不畵蛇添足尔等眉生眼上耳搭腮边又来者里覔甚么椀卓拄杖曰各请归堂喫茶康熙庚申孟春师示疾至四月十二日门人圆净领众诣方丈求垂示师曰山僧素来不涉迷悟痢疾三月累得通身骨露若人如是会得管取超佛越祖复谓众曰古人道法身病色身即是法身色身病法身即是色身今蒙大众问我病源山僧徧观法界覔病根起处了不可得故曰病入膏肓神医拱手复说偈大喝一声便吉祥而寂世寿六十二僧腊四十一兴化竺山吼庵证禅师示众举僧问首山如何是学人亲切处山曰五九尽日又逢春曰毕竟事如何山曰冬到寒食一百五师颂曰春暖平川莺语清笙歌从此悦行人反𠷣䇿马拥寒者孤负东君用意深平湖青莲梦庵觉禅师嘉兴范氏子礼金明披缁掌记室有年后住青莲示众举文殊三处过夏话毕师X曰文殊三处度夏扰乱清规迦叶白椎欲摈惊羣动众世尊问处因循使人厮鬬若是正令而行三人喫棒有分何故青莲门下秀州尼莲花可度禅师淮安田氏子父官以指挥罪而殁师年七岁见父尸感叹便有出尘志但不自由四十往扣梵受盂复谒金明进遂求落发进弗许师忧愤呕血盈盆进悯其诚乃为剃染命看万法归一话寝食都忘不朞年而气几绝一日见进进问一归何处师诉所以进曰本自现成用多气力作么师觉心意平贴呈偈曰脱体风流意莫穷堂堂独露主人公朝来换水焚香课尽在寻常日用中进可之檇李尼明心佛音禅师濮镇叶氏子幼丧母延僧诵经见地狱畵相即心动不茹荤矢志出家父为缔姻死誓不从遂投师落发苦行数载礼金明进圆具命看父母未生前话刻究久之一日登楼踏板作声有省乃呈进进愈加煅炼至有从今识得娘生面自是出羣一丈夫之句师一日在罗广文家补毳罗问如何是日用得力句师以针作札势适岁暮罗问汝将甚么度岁师竖拳罗曰还别有么师曰来朝向居士道康熙甲寅菊月既望沐浴端坐说偈而化檇李广文罗开驎居士号空诸橘矛隹李人幼读书便能琢磨孔颜落处一日随父衡阳公过敬畏金粟乘上堂亦不深信尚乃忽之嗣后父母继殁险阻备尝内兄施约庵每启发同谒东塔奇次参福严容容展两X手曰会么士茫然容曰当面错过士于此信入复参金明进深造井臼一晚落堂进举香板命众下语士近前夺香板曰和尚把柄巳在弟子手里进顾众曰这一期祇得个俗汉士掷香板进肯之士着有华严疏钞金刚摸像宗门拈颂共若干卷行世橘矛隹李别驾项谦居士号茨庵襄毅公七世孙大金吾俊卿子也未致仕时参博山来余集生皆有机语及解绶与古南门天界盛等为最契后谒进于金明因缘甚契乃呈偈曰聊闻举着便承当好肉无端己剜疮着眼机先明的旨顶门红日透扶桑进印可士甞举郁山主过桥喫扑公案曰众兄弟一眼观天两脚踏地且道明珠在甚么处良久曰春在草头上王孙几个知有究心录行世秀水调实陆煐居士幼失怙恃喜游丛席与知识盘桓造参金明进进命看万法归一经三载偶阅三顿棒话如贫得宝述偈呈进进曰此是意识所作犹在半途未是到家消息士服膺嗣后再参进指座上古瓶士作颂甚恰进意一日有僧乞钱士如数封定曰道得即与僧曰我年老矣士曰四大有老这箇岂有老耶僧以手点胸士曰试拈出看僧进前士便掌文学陆焘居士字玄度性恬淡尝阅竺典犹如夙肄乃谒普明天童平阳西林诸宿有机语刻载行录壬辰参金明进进问曾见知识否士曰六七位进曰那X一位得意士曰若得意即不来也进笑曰莫瞒老僧士请开示进曰此事不从外得要明心地须看话头士唯唯而退一日因行折足顿了厥旨偈曰十字街亲磕着一回白汗顶门通石人扶起呵呵笑伸脚原来缩脚中呈进进深肯文学朱彝宪居士字钦臣因鼎革有出世志而未果辛卯间患血症乃谒金明进请益参究法要进曰居士看一念未生以前这病根从甚处得来如此频频看去亦莫嫌閙取寂亦莫厌凡求圣昔苏黄得力处不越此也士如教命病果愈一夜擡头见月光皎洁乃悟入连述数偈其略曰五色云开万象清一轮心月彻天明虗空落地无消息世界何劳用一尘呈进进曰汝骨气勐利志性果敢可名真毅焉明经蛟门李潜居士好浮屠学尝繙内典年二十二遇僧示参不思善不思恶那个是本来面目话参谒撄宁斯瑞二公甚喫偶与空诸罗子盘桓遂造金明参进适钟鸣进问钟鸣耶耳鸣耶士曰一串穿却进喝曰还穿得者箇么士礼拜曰恩大难酬茶次进曰百丈野狐话你作么生会士乃覆却茶杯进曰只如不落不昧又作么生士以茶杯仰上而立进曰除却者些伎俩试道一句看士便喝进曰乱喝作么士曰和尚莫作怪进便打士礼拜一日侍次进问台山婆子赵州如何勘破士曰赵老舌头无骨进颔之即述偈曰赵州衔枚疾走婆子减灶添兵太平日定输赢X勋劳到处标青史撒手长安莫问程文学许振声居士字无声自幼喜楞严庄老等书闻金明进道风即归信领话精勤体究一日入室请益进举扇一拍士豁然有投机偈进可之嘱令操履然务实而不务虗康熙辛酉孟冬感微恙临终说偈曰我名振声声从何来法名真馨馨今何往人道我佛法中人直是冤枉曾读孔孟几行书且喜也不入者党呵呵呵亭午天空月朗朗遂悠然脱去秀水报本冲默开禅师湖广人参永正元问甚处来师曰新城元曰未发足以前好与一顿师以坐具一拂元便打师少顷呈颂元接了更索师曰和尚将谓别有那元深肯示众举石霜参汾阳知临济道出常情因缘师颂曰倒腹倾肠举似人其如不荐屈难伸一朝捉败非轻处眼葢干坤气宇新东溪退庵断愚智禅师示众举香严上树因绿师颂曰一等全提向上机无锥地汉做来奇当场不畏傍观眼别有威声动四维康熙乙卯住永正丁巳季秋二十日命挝鼓集众师竖拳曰生死事大无常迅速各各努力莫作等闲复曰生平懒开口别众无他语端坐敛双眸逢人莫错举且道毕竟如何喝一喝遂寂墖于方丈耿惟真藏禅师参永正元元问诸佛未出世人人鼻孔撩天出世后因甚杳无消息师曰坐断天下舌头元曰未在师即呈颂曰涂毒声前未解闻藏锋袖里X得堪争当阳突出无巴鼻打失摩醯正眼睛元目之至晚落堂拈师颂问者是有巴鼻底作么是无巴鼻底意旨师便喝元曰还别有么师曰有即有不堪举似元曰因甚不堪举似师曰恐吓杀天下人元拈拂子便打师礼拜元又打法雨行洪禅师参永正元元问何处来师曰石门元曰曾亲迎阿谁师曰天童报恩福严元曰更见师曰两眼对两眼元竖拳曰向者里道句看师曰道破即不堪元便打后再参元问风雨淋漓远涉不易脚跟下曾打溼也未师震声一喝元曰犹带泥水在师曰只为和尚老婆心切元便打师礼拜元可之寓庸禅师参永正元依止数载一日元问子一向在此如何行履师曰着衣喫饭元曰此外更有事么师曰有则辜负和尚元曰若道无亦辜负老僧师珍重礼三拜元便打永正通济上座再参元举拂子曰诸佛未出世祖师不西来还有者个消息么师便喝元曰祇如诸佛出世祖师西来又且如何师曰众生度尽元曰座主见解师曰和尚又如何元便喝师豁然曰谢师慈悲元便打杲如证庵主再参永正元问向在什处躲跟主曰从来不覆藏元曰如何是你不覆藏底主曰山青水绿雀噪鸦鸣元曰莫是旧时面目么主曰溪山虽异云X月是同元曰未在更道主便喝元打一如意主礼拜元然之普仁截流䇿禅师峰示众举一不得举二放过一着落在第二因缘师拈曰二大老却似崑崙儿撞着波斯子辊入大洋海里一吞一吐一出一没手脚交加甚生光怪还有人鉴得出么若鉴不出祇是个盲龟跛鼈又举药山一日问饭头你在者里多少时头曰三年也山曰我总不识你其僧愤然而去拈曰者僧三年苦行劳而无功药山一期慈悲却成多事虽然心不负人面无惭色嘉兴金明别传化禅师本郡屠氏子年十九依金明进剃染受具参三不是话有省命掌记室后蒙记莂出世秦溪师性恬淡凡上堂示众随机开导不容人录五灯全书X卍XXX五灯全书卷第八十二京都圣感禅寺住持僧编辑京都古华严寺住持僧较阅进呈临济宗南岳下三十六世随录潭州大沩慧山海禅师福建上杭林氏子年十五随X父经商河南因穷途投宿菴僧劝令出家遂得发心二十一岁抵汉阳依地藏菴剃度参密印明于同庆问来此何为师曰参禅明曰我者里无禅可参师罔措明又问你为甚么出家师曰要了生死明曰生死如何了师无对明打曰求生死尚不可得说甚么了遂打出师自疑曰和尚与么说话是何意旨乃苦志参究一日因挑水失脚跌伤足指血染草鞵不自知觉适明立山门外一见便曰阇黎草鞵绳断了也师曰今日捉败和尚明大笑师抚掌便入师侍明一十五载乃辞往南岳结茅毗卢洞明将示寂遗手书并僧伽黎命众迎归继席示众举石霜慈明室中常插劒一口旁置水一盆草鞵一緉凡见僧参遽曰看劒稍涉拟议便喝出师曰慈明老人与么施设大似做成圈缋坑陷平人大沩这里则不然有僧入门便高声曰仔细伊若眼目定动连棒打出天童弘觉忞老人送法衣到山上堂举迦叶因阿难问曰世尊传金襕袈裟外别传个甚么叶召阿难难应诺叶曰倒却门前剎竿着师曰如水投水似金博金不无二老检点将来费力不少若是大沩见伊者般问噼嵴便棒何故聻不使者汉向剎竿上着倒慈谿白龙冰怀能禅师山阴朱氏子初在金粟堂中看干矢橛语屡受悟老人痛棒苦无入处后依汉月藏于北禅瞥见斋堂窗扇洞开蓦然有省藏落堂问曰汝省底道道看师以足顿地藏曰你者一踏与马X祖踏倒水潦和尚是同是别师曰总没交涉藏竖竹篦曰唤则触不唤则背又作么生师曰痛团流入长江水藏曰你如今正好做工夫遂礼辞深隐匡庐有年后三峰致招师相与激扬从上公案一日见桃花盛开乃得大彻述偈曰昔年落在葛藤里今日方才出得伊从兹坐破千峰月换却人间眼与眉乃晦迹云顶四众迎主白龙上堂湖光接碧天达磨水上旋撞着王三老打教彻骨寒咄上堂拄杖不说法拂子为举扬两关同一贯谿声舌更长靠拄杖下座住宁波海会小参向日蟠居花屿湖濵开山凿石官不容针今朝落在十字街头竖拂拈椎私通车马若有恁么汉以身担荷拄杖便乃两手分付其或未然新海会更通消息以杖画一画曰龙潜古洞云埋久才出头来气象新师重兴海陵比山道行南北衲子争趋后退老祥符康熙乙巳正月十九日游山归忽示微疾至二十二日跏趺而逝塔于白龙所着有宗门或问角虎集并各会语录行世杭州净慈豁堂嵒禅师杭州卫郭氏子母王抚师七岁闻隣人歌舌头能有几时肥即矢不茹腥十岁父舍灵隐出家十五上天台谒无尽灯遍参憨山清达观可诸尊宿每以思议不及言说不到处起疑极力参究至忘寝废食后参三峰藏于净慈藏诃曰此皆依识解卜度正为生死根本以是求禅犹北适而南辕也师当下竦然请益藏弹指一下曰我者里无逐X日长进底禅师乃拈竹篦子话提撕七昼夜至倦剧放身欲卧忽闻静板声疑碍扑落即呈颂曰平地不风起波无端四面滔天突出南山鳖鼻蓦头一气歕干藏颔之灵隐公请师主方丈师首倡宗风力俾势豪屈服仍还飞来峰于寺时法堂前草深一丈乃着破堂集以自见横山成首受藏记莂独高尚不羣久秘衣珠晚年始怃然有悬丝之叹适僧素如侍侧曰豁堂嵒每言三峰化后世无真师思报师恩为法肠热必肯逊志担荷即往白师谓三峰冢嗣乏继师忍视其遂绝乎语未竟师恻然动容遂诣横山叩请陞堂成举迦叶阿难付授公案普告人天降子为孙事兄为父授受之奇调高千古灵隐礼即请师继席臯亭之显宁上堂灵光不昧遇物平施一道真常古今无间若能似箭居弦不饶虎石斯则千猱绝吠高枕忘忧若识得者员无事道人便是现前公案还证据么靠拄杖曰静里干坤大闲中日月长腊八日上堂时有今古星无周秦汉魏人有代谢见无春夏秋冬悟既如是迷岂不然圣既如斯凡宁不尔正与么时真且不立妄自何来法本圆成道何得失虽然若便与么大人境界画地成牢若不与么赤肉团边剜疮作穴何似白牯脚跟踏破毗卢顶葢黧奴面孔突出摩醯眼睛一任明去自能功高不处治密难求纵然不废王师亦复无伤国本一任明既不贵祥瑞之征亦不中宴安之毒文明虽盛武备常严祇X如世尊在二千年前诸人在二千年后古今此星古今此见所谓一气不言含有象未审万灵何以谢无私以手指空曰见么众谛视乃喝一喝曰劒去久矣尔方刻舟示众晚磨麦早挑水岂祇吧吧者张嘴衲衣下事甚分明向外无端觅甚屎但求辛苦长如此也胜安躭卧街死怒撑眉嗔咬齿要识目前亲切旨青天一棒雨盆倾山头跳出金鳞鲤石女木人齐拍掌同唱昇平哩啰哩示众林中冬暖多抽笋江上风晴早放梅日月循环催玉转星辰的历串珠回以如意作相曰于中全干密令迭运生机迥绝离微不昧终始未证据者便请参取者员知识问如何是夺人不夺境师曰心为罪薮曰如何是夺境不夺人师曰口是祸门曰如何是人境两俱夺师曰斩草除根曰如何是人境俱不夺师曰按牛喫草僧到参问既是清净法身因甚脓滴滴地声未绝师拽杖便归方丈侍者随入曰和尚何得躲避者僧师曰者僧在否曰去也师掷杖曰几污我棒师与僧答话次旁僧忽礼拜师曰你见个甚么便恁么僧拟议师急以杖拄其口顾谓前僧曰城门失火殃及池鱼你也不得坐视问触不得师便打曰背不得师亦打僧拟伸救师直打下问灵云见桃花悟个甚么师曰贼入空屋曰玄沙亦是作家师曰未彻在僧喝师便打康熙丙午夏五月师忽谢院事命法嗣宗衡领众俄罹无妄逮讯之日四众遮道唿号乞以身X代师慰谕无忧酷暑中舁诣督府作偈曰自顾曾无应幕材辕门今日为谁开可中多少英灵士让我肩舆上府来转谳江宁当事重师以年老免械师毅然不可曰王法宁有老少异哉有弟子见而泣下师叹曰无尽意以七宝璎珞供养普门不若是诚也在狱坦然随机说法羁囚悍𨽻咸相感格次年冬事白释师于圜中自金陵至武陵归净慈香幢宝葢千里云集师是日不进丈室即辞众退隐普宁村院益都冯易斋相国欲延师京邸师举为僧只合居山谷国士筵中甚不宜之句却之庚戌夏过吴门游灵巖玄墓弔万峰璧塔将泛三泖寻船子遗踪适衡示寂四众请师还山不入方丈曰不久吾亦辞世矣何必南屏复荷我肩耶索历日拣七月二十日午时告寂大众惊讶以初未示疾俱未敢信至十九日集众付嘱手书数百言记莂诸弟子遗命不得披练戴素晨兴沐浴更衣命各殿堂皆设供作书别当道诸檀护又书辞世偈曰生时卧不坐死去坐不卧即今云起风行花飞叶堕侍者曰正恁么时拈得一茎出么师举笔曰见么侍礼拜师曰一客不烦二主复书掩龛偈曰末后一句阿谁敢道牢关把住祖师难到且道老僧为人在甚处以笔作相曰从来不借春风力鸟自能言花自香遂掷笔跏趺而逝门人建全身塔于慧日峰左相国冯溥着志铭大宗伯龚鼎孳立道行碑X公安报慈灰如亮禅师住荷叶山上堂举长庆曰净洁打叠了也却进前就我觅我噼嵴与你一棒有一棒到你你须生慙愧无一棒到你你又向甚么处会明觉曰净洁打叠了也方堪近前我噼嵴与你一棒有一棒到你你即受屈无一棒到你与你平出若是报慈则不然净洁打叠了也方堪进前我噼嵴与你一棒有一棒到你你不得作棒会无一棒到你你不得向良久处会且作么生会卓拄杖曰万古碧潭空界月再三捞摝始能知钖山东林古巖利禅师新安程氏子在俗时因诵法华经有疑发心参究礼大树证领话头就家设关力参有入处后弃家上夫椒依灵巖储剃染仍参证于三峰证举临济公案师于言下豁然即呈颂曰庭前蚯蚓化为龙指着梧桐道作松峰头滔天波浪险沈舟直下覆渔翁僧参才入室师曰不是曰学人话也未举甚么不是师曰不是不是僧拟议师便喝出天台国清山枚树禅师梁溪马氏子上堂道人活计如水投石眼看东南意在西北才逐他出便巳着贼石梁桥畔五百应真各各自谓证果了也今日国清要与以大尚小共证心地最上法门蓦竖拂曰向者一毛头识取根源免教厌喧求寂复顾左右曰不是国清压略先贤诸仁也须各各照顾眉毛好喝一喝X虞山三峰千华裕禅师黄梅李氏子参甘露证看竹篦话力究二载一日闻隔垣击破瓦瓶有省述偈曰四面重围险莫论进前无路退无门突然一击青霄外蹉脚踏将大地翻证颔之僧问人人脚下一片地因甚踏不着师喝曰更要谁踏乃示偈曰踏破溪山无寸土归来事事也安闲个中不了随他转敢保驴年透要关颂德山托钵曰无端托钵便回来惹得巖头臭口开果尔德山三载寂韩獹逐块竞疑猜后继住三峰室无长物孤介自持示寂日有僧问法体如何师曰皮肤脱落尽唯有一真实竟尔趋寂无钖华藏致果毅禅师无钖华氏子参大树证于三峰有省证一日夜参以瓦置地上问曰道瓦不得不道瓦不得道道师即向前一脚踏破便出去证颔之后继住华藏结制上堂十五日巳前诸佛生而不生诸人不得离我者里若离我者里我无钩子钩你十五日巳后诸佛灭而不灭诸人不得住我者里若住我者里我无锥子锥你即今正当十五日用钩也不是用锥也不是且道毕竟作么生正当十五日钩锥一齐出更拟问如何拄杖蓦头楔示众现前物物尽家珍何事劳心向远寻昨日天晴今日雨枇杷满树是黄金苏州瑞光中舆范禅师橘矛隹李姚氏子上堂今朝四月初二立夏正当此日绿暗红稀时渐移薰风来此向X人说说时默默时说庭前柏子同庚月老干扶苏意悄然会得许伊得一橛良久曰梅子青青结树头樱桃粒粒如珠赤小参问法性本无形相者臭皮囊从何处来师打曰者里是甚么所在僧礼拜师又打曰向者里脱却皮囊始得乃曰法性本无青郁郁碧潺潺百草头上泄大机法性本有花簇簇锦簇簇闹市丛中露真迹若于此会得一任金声玉振匝地风光电闪星驰神通妙用者臭皮囊向何处安着于此不会直须万缘放下一往直前如上人五年打饭相似寒暑不移心心无间但恁么参究去何愁无个开僧底时节良久曰行到水穷山尽处自然有个转身时上堂若论此事本来具足不假安排尀耐情关固闭识锁难开所以自已光明反被遮却今日范上座别无奇特钳鎚锻凡锻圣独有一则旧公案拈向诸仁面前要令一个个透顶透底悟去蓦竖拂子曰唤着拂子则触不唤着拂子则背不得有语不得无语速道速道僧才出师便下座晚年退居穹窿拈花将示寂入城遍别诸道旧途次自曰我回山去作一大圆光置身其中当书一联曰千山万山里一念无念中语毕复长啸众莫能测还山后示微疾一日净发索浴端坐而逝时康熙乙卯六月二十五日也寿七十五穹窿拈花佛音昙禅师钖山吴氏子早岁出家因读高峰语录有省往参三峰藏于锦树藏才见便问那X里人师曰本地藏曰因甚背家走师曰某甲不敢怪人藏即令参堂后依瑞光彻勐力参究一日彻问识得拄杖子七纵八横作么生会师曰浪险休垂钓狞龙巳识钩彻曰识得后如何师曰直饶元会得犹是眼中尘彻肯之分座说法出住拈花寺上堂横按拄杖曰今日正令全行有问话者便与三十拄杖久无人出复曰幸自知机毋劳剜肉掷拄杖下座上堂山僧拄杖子有时呵佛骂祖有时辨魔拣异有时和光同尘有时东涌西没且将何为验以拄杖一时趂下顺治庚寅秋示寂建塔本寺西麓常州太平虗一淼禅师问唤着竹篦则触不唤着竹篦则背唤作甚么师曰红日丽天曰意旨如何师曰哂破你面门淮安九龙眉山霈禅师四川保宁人示众昨夜南山虎咬大虫你诸人还闻苦痛声么良久曰你诸人工夫绵密东西尚且不辨那得有耳去闻顾左右曰苍天苍天示众工夫无渗漏如水浸蔴绳紧到紧不去处忽然踢倒净瓶且道踢倒后如何依旧扶将起来与他簪花插柳苏州穹窿尉堂照禅师问大开鑪鞴即不问当阳一句事如何师便喝曰海潮深处翻银浪祇树林中涌碧波师又喝僧礼拜师曰巳后不得辜负老僧问赵州茶随人饮啜金牛饭一任饱餐未审和尚如何接待师曰榾柮炉边煨芋子曰却被学人一口吞却X师曰日用事上也须体贴金泽永安一足恩禅师晚参人人眼似千日晃耀各各耳如万谷玲虗世出世无一物可逃其影无一声不入其窍甚是历然甚是感应蓦拈拄杖曰何故于此有眼不能得见卓一下曰何故于此有耳不能得闻谁为障闭谁为碍塞缘汝诸仁自不肯于直下最近最易处荐去只管向元妙高远外打之遶故也复举起曰聻聻大道只在目前要且目前难覩不是露柱灯笼定是张三李五会得格外纵横不会鼓中坐鼓鞔得密不通风引得眼花乱舞谁知三世诸佛不如东村白牯水草随分纳些独踞孤峰不伍有时露角冲龙有时尾尖触虎蓦然化道清风飞过西秦东鲁卓拄杖一下曰被我拄杖打翻变作黄泥黑土回顾左右曰会么随起身曰苦僧问三不是师朗吟曰不是心不是佛更有一物道不出道得出赵州东壁挂葫芦苏州梅隐笠云筠禅师秀水姚氏子中舆范胞弟也久侍天童次谒三峰藏领竹篦子话随之安隐因与灵隐礼同舟礼举竹篦话未竟师便喝礼曰虗空几时扑落地师拟议礼举竹篦便打师当下释然悟曰本命元辰在者里礼搊住曰速道速道师便掌上堂举断桥伦曰荆山有玉得玉者不在荆山赤水有珠获珠者不在赤水衲僧有无位真人证得者不在面门乃横按拄杖曰会么幽州江口石人蹲师曰断X桥虽则倾肝倒肺未免令人舍近趋远瑞光今日要且不然荆山有玉得玉者那见荆山赤水有珠获珠者全忘赤水衲僧有无位真人证得者拶破面门乃横拄杖曰会么自是不归归便得五湖烟景有谁争师书山中门榜曰要那边行履来这里推敲一僧曰恁么则到家去也师曰吴中狮子云间哮吼僧拟议师曰三十棒苏州虎丘翠堂森禅师上堂佛法不在蒲团禅板边工夫又岂闭眉合眼处先圣云欲取一乘勿恶六尘六尘不恶还同正觉诸禅德若于酒肉案头打失鼻头许你参见盘山若向支拳触口处识取面目许你参见宝寿祇如布袋和尚终日在十字路口等底是甚么人上堂举五祖演牛过窗櫺头角四蹄都过了因甚尾巴过不得今复譬如蟭螟虫能向火焰上作窠因甚阎浮大地无栖泊处良久曰一曲两曲无人会雨过夜塘秋水深杭州云居仁菴义禅师武林张秀初也久参三峰晚乃薙染承嗣显宁问天上云居阿谁能到师曰掉臂朅来无伴侣曰恁么则只有天在上更无山与齐也师曰啼猿翥鹤归何处还在千甍百雉中曰设有个中峰国师到来和尚如何相见师曰者里不容肥汉且教列在下风曰武林祇有者汉犹较些子师曰莫涂污人好师初住显宁终于江北泰州之庆云着有噼华录X苏州香山白马巨冶教禅师泰州毛氏子年十八薙染博通教乘后参三峰藏一日闻藏举鹁鸠树上啼语有省留侍左右藏入灭剖石璧继席圣恩参依数载始获印证出住香山白马示众子湖恶狗成羣雪岭毒蛇犯道秘魔长叉剌人石巩暗箭作耗搅乱世界纵横昨夜西风来报都卢收摄香山立候拄杖开导大众且道作么生开导以拄杖打趂便归方丈晚参举竹篦曰明如日黑如漆拈出当阳人不识万仞峰头撒手行无位真人赤骨律问人人有个影子寸步不离因甚踏不着师曰草鞋不得力曰设得力如何师曰露出脚跟问念念不停留时如何师曰全身出现曰一念不生时如何师曰没头浸杀曰去此二途请师指示师曰谁家灶里火无烟顺治辛丑八月留偈曰生年五十七大事今巳毕推倒须弥山打破无生国泊然而逝五灯全书卷第八十二五灯全书卷第八十二补遗临济宗南岳下第三十六世随录南岳指南庭柏观禅师上堂赫赫朱明挽暑𦦨燄火日蒸空十里芰荷开苕北一溪流水隔桥东芳草地X嘶韩干马绿杨阴卧戴嵩牛好景一时说不尽大都赏鉴得遭逢祗贵当人高着眼孰曰绵密不通风咄者箇说话多少人作境话会只饶不作境话会底具甚么眼卓拄杖曰平芜尽处是青山行人更在青山外上堂氷雪压寒枝虗空冻彻髓茫茫宇宙间寂寂山堂里石虎抱儿眠木人弄傀儡䇿起眉毛看俱是自家底如此若狐疑白云千万里顾众曰白云万里且不问如何是自家底众无对良久卓拄杖曰向者里荐取午日示众端阳午日天中节那事诸人瞥不瞥艾虎悬门通市家雄黄洒地袪邪惑屈原故事显忠良竞渡龙舟赛水国行行打入光明藏珍重何人不透彻喝一喝安化神山中静定禅师结制贴单上堂钟板高悬号令人丛林总是自家身六门各职无违背同死同生意转亲乃以拂子敲空三下喝一喝曰记得昔人曾有语周邦虽旧命维新复喝一喝小参师举竹篦顾左右曰诸人要度祖师关竭力疏穷五蕴山紧把刚刀并利斧命根斫断始安闲复以竹篦敲空曰西来祖意庭前柏清净法身干屎橛竖起嵴梁仔细参如鸡抱卵自然裂问如何是清净法身师曰器垢若将灰皂洗依然盛物不馊酸如何是圆满报身师曰真火果从石迸出烜天烈𦦨岂能休如何是千百亿化身师曰灰飞律管春初至徧地枯山日日新如何是大圆镜智师曰鼻息如雷谁自顾如何是平等X性智师曰迎宾送客两头忙如何是妙观察智师曰返妄归真真不立如何是成所作智师曰湛海无风蜃化楼三身四智蒙师指向上全提事若何师曰打破镜来重照影自家好丑自家知潭州道吾无尽闻禅师上堂生机独辟冷语新翻正令当行旧案重结世尊不说说元非锦上添花迦叶不闻闻祇是灰里爆豆主宾元要且放一边事理君臣何劳再计设有人来逼拶开炉佛法山僧事繁明朝细与商量小参迥脱根尘底衲僧不受笼罩顿超寒暑底正体岂逐推迁大解脱门出入无碍妙庄严路来往何拘若只随声逐色效瞽追聋不但埋没己灵亦乃辜负山僧汝等山登水涉刀耕火种不徒紧峭鞋绳更须捡点鉏柄示众深林小鸟日日啼春古庙香炉时时发𦦨何劳山僧拈出唐塞高贤以如意指香炉曰大众除却青黄赤白黑且道是甚么色若道不得汝诸人被山僧眼里着沙耳里着水去也以如意击香炉一下入堂众一齐起身师曰总不得动着动着即祸生众默然师曰三十棒且待别时苏州圣恩吼崖石禅师上堂举临济大师四喝毕乃喝一喝曰祇这一喝是金刚王宝剑耶是踞地师子耶是探竿影草耶是一喝不作一喝用耶若向这一喝上拣辨的当方好与人解黏去缚唤作自受用三昧诸仁者大须仔细切勿草草若是胡喝乱喝成甚X么边事良久顾左右复喝一喝下座上堂㘞地一声大狮吼拶得巨灵神点首剔起洞庭两道眉横开太湖一张口尘剎说炽然说无间歇且道说箇甚么自昔观湖无异见至今不改旧时看上堂始见春风来忽尔春将半日月去如梭光阴急如箭真正学道人念念心无间欲透祖师关贵在当机荐机下忽翻身始悟本来面更尽法根源处处得通变露柱笑倒僧堂山门走入佛殿报诸人荐不荐喝一喝姑苏圆墓月航函禅师示众起七今将日巳终情枯智竭信难通蓦然雷迸一声后看取丹霄舞六龙急着眼莫追穷月上珊瑚树树红示众举百丈开田说大义话毕师曰百丈即恁么要且辜负人今日山僧来住此山汝等亦为我开田我亦为汝等说箇大义师蓦作插锹势朗吟曰鞭起泥牛耕石田一犁翻转劫初前䦆头活计无多子只在寻常日用边胶山兴化古巖利禅师上堂丝来线去宝网交罗织锦穿霞胶峰觌露三春既住九夏方来且道应时及节一句又作么生道榴开铁树紫霞凝赤胆披心为汝应上堂锦树花开扑鼻香枝枝垂叶映清凉儿孙从此满天下大千同是一绳床潭州白云向山应禅师上堂云隐隐日曈曈种田博饭古家风有时西有时东脚头踢出一轮红顶𩕳高竖𨢘眼力在逢缘不借中X五灯全书X卍XXX五灯全书卷第八十三京都圣感禅寺住持僧编辑京都古华严寺住持僧较阅进呈临济宗南岳下三十六世随录无钖长泰德为宗禅师嘉禾陈氏子示众森罗万象常露现前眨上眉毛劒去久矣伶俐的汉直下荐取巳迟八刻若也将心去觅心何异含元殿里更问长安遂展两手曰讨甚么椀甞作宗旨颂曰石狮对对出荒草木马双双入乱云月落三更羣籁绝清风凛凛吼干坤蕲州东山佛幢华禅师上堂一个两个千万个噼箭流光莫错过擡头才见草木开眨眼又值冰花堕参禅若不持木叉煑沙为饭锅底破金佛不度炉泥佛不度水真佛内里坐华山流水万年春子湖要打刘铁磨喝一喝曰错错错诸仁者且道错箇甚么向下文长付在来日润州青莲一峰彻禅师和州人上堂春光艶丽头头显现释迦野色澄鲜处处洞彰弥勒若是文殊普贤常在汝等面门出入任运腾腾纵横无碍蓦竖拂子X曰见么若也见得真不掩伪曲不藏直虽然如是更须知有向上一路在作么生是向上一路掷拂子曰披簑侧立千峰外引水浇蔬五老前僧问离心意识且道作么生参师曰石女双双辊绣毬曰意旨如何师曰东掷西抛不露踪问言无展事语不投机意作么生师曰兔角杖头悬日月龟毛尖上立干坤镇江五州因胜克初岱禅师无钖过氏子晚参山僧有个师子迷踪法今日特为举似汝等急须着眼切不得当面错过蓦伸一掌曰是甚么随握拳通袖曰向者里会取甞展手问僧曰者个作么生僧才拟议师便掌之后有僧问闻和尚有展手之机是否师曰是僧向前便掌师约住曰正令却是我行随后掌之康熈乙巳重九日示寂阇维收灵骨得齿牙连结不坏二十有七塔于本山苏州海藏幻菴时禅师徽州休宁吴氏子弃家学道依圣恩璧第二座一日璧上堂师问百花开烂熳林鸟语缗蛮如何是第一句璧竖起拂子师曰木童吹玉笛石女辊花毬如何是第二句璧曰待香炉峰点头即向汝道师曰寒巖余瘦石老树剩枯枝如何是第三句璧放下拂子师曰更有一句三元收不得十智岂能该和尚如何举唱璧曰顶门亚竖摩醯眼师曰迥超千圣外直上古皇前璧曰三十棒自领出去示众各各照顾自己舌头切不得向我口里讨言X语大棒打你有日在莫谓山僧不与你道破时有一僧才出师便打曰者野狐精来我者里作甚么僧问如何是宗乘中事师曰汝自会取曰莫便是和尚为人处么师曰我曾向你道个甚么僧拟议师叱曰去无你栖泊处师应机说法如悬江河绝不容学者记录顺治辛卯示寂塔于邓尉西山华严文水恬禅师除夜小参大尽三十日小尽二十九扫除陈獦狚掀翻烂窠臼万法归一一亦莫守大家照顾眉毛打开向上关钮猿愁搜狗走抖说甚么生缘驴脚佛手明日祝圣和南稽首普愿大兄小弟金毛哮吼元日晚参昨夜东村王老烧钱一时薰天炼地直得火里蝍蟟吞却嘉州大象露尾藏头天晓起来依旧穿红挂紫东头卖富西头卖贵且道爆竹声中催臈去从何去梅花香里送春来从何来良久曰狼借不少嘉兴天寿玉磬鲁石琦禅师问言无二理道同一致因甚唤钟作瓮证龟作鼈师曰波斯读梵书鼻孔碍着眼问风吹不入雨打不溼因甚汗淋脚背师曰祇见锥头利那见凿头方曰笑杀东村王大姐丑在甚么处师曰一众耳闻目击示众德山见僧便棒雕沙无镂玉之谈临济见僧便喝结草乖道人之意问大众且道山僧用棒即是用喝即是众无对师勐喝一声卓拄杖一下曰两彩一赛问祖令当行请师垂范师曰眉间悬雪刃脑后毒雷轰曰与么则一X音演唱四众瞻依也师噼头一棒曰且道是赏是罚天台华顶仁叟震禅师梁溪单氏子住台州宝华上堂有时一句作一句说抛却囫囵栗棘蓬有时一句作两句说噼开𨍏轹秦时钻有时两句作一句说打作连环铁锢鏴大众欲识三元真的旨且会者三转语好晚参天封打鼓华顶夜参今者当说何法良久曰昨夜南山虎咬大虫小参佛法不是学得底我寻常向人道热则乘凉寒则向火饥时饭倦时卧一是不思议神通光明有不可说尘沙诸佛在汝面门锦缝中横出直入汝于二六时中行住坐卧处好生看取虽然寻思拟议便成错过所以道意解中卜度学识中揣摩大似接竹点天持蠡酌海终不获果且道誵譌在甚处喝一喝江西黄龙冰鑑朗禅师久侍三峰藏省发僧问如何是第一元师曰乌藤七尺逼人寒曰如何是第二元师曰纵是超羣额也穿曰如何是第三元师曰巖头与我眉相结生死同条蒂固蟠曰如何是第一要师曰毫端涌出日轮高曰如何是第二要师曰烁破面门三尺黑曰如何是第三要师曰阿眸密处许谁看僧礼拜师打曰还有者一要在常州永宁肯庵学禅师南兰吴氏子十九从圣恩璧脱白参究有年于临济喫黄檗三顿棒处有省颂曰风严火烈𦦨声干嚼着通身热铁丸翻转面皮徒自X苦眼前惟道黑漫漫上堂百丈游丝挂树梢杨花飞尽绿阴交惊转历历西来意窗外一声婆饼焦诸仁者若向闻声处知归正好喫永宁痛棒连卓拄杖下座颂殃窟持钵因缘曰东风蓦地过林皋报道枯杨发嫩条说与旁人都不解一时斫出水边桃苏州北寺光孝一源闻禅师上堂竖拂子曰三世诸佛在山僧拂子上转大法轮诸人还信得及么直下会得孤迥迥峭巍巍闹市丛中撒手万仞峰头独立不拘一法不染一尘所以无事不成无理不就不见古人道尽干坤都卢是沙门一只眼尽大地撮来如粟大你若作佛法商量则眼中着屑若不作佛法商量则掘地觅天到者里直须向毒蛇头上揩痒勐虎口中拔刺方得无碍去诸人还委悉么卓拄杖曰常在于其中经行及坐卧自登尼法雨瀛禅师崇明管氏女年二十八出家即参邓尉璧璧问如何是你活计师以手作打势璧曰如何是神通聻师便喝璧曰好一喝未会得神通妙用在师曰莫怪从前多意气他家曾踏上头关璧微笑一日璧解制上堂师问结制解制古今条例不解不结意旨如何璧曰昨日热今日凉师曰还有不涉寒暑者么璧曰洞庭出没碧波中师曰可谓顿超千圣外直透古皇前璧便下座师随至方丈问如何是佛法大意璧曰试道来看师便喝璧亦喝师又喝璧X便打师礼拜颂世尊拈花曰灵山密付是何心引得头陀眼欲昏不独灯笼惊丧胆管教露柱也消魂常州普照檝菴衡禅师武进巫友湘也依灵巖储入天台行次偶逢路人蓦胸撞入师当下豁然曰终日波波不离脚下乃述偈曰蓦拶相逢桶底脱四肢百骸齐漏泄粉骨碎身未足酬拍手呵呵笑不辍草鞋绳断忽翻身捉得清风趂明月上堂今晨获一殊胜洗面摸着鼻头原来只得两孔正拟开口古庙香炉近前叉手曰眼睛聻山僧直得无言可对诸人且道有佛法分无佛法分众无语师曰黄连未是苦晚参举僧问赵州曰如何是祖师西来意州曰庭前柏树子师曰赵州柏子甚年栽几度春风长绿苔堪笑禅流无本据寻枝摘叶舞三台小参虎之缺马之馵燕赵管不得齐鲁把不住踏遍四天下忘却归来路急急掉转头来难免笑倒露柱且道笑个甚么拍手曰最苦是脱不下娘生袴维扬天宁巨渤恒禅师上堂乃以拂子打圆相曰以大金圈为诸陷穽要将天地万物日月星辰四圣六凡现前衲子并作一坑埋却无一丝毫透漏处更与千鎚百拶务令彻底消镕直得情与无情打成一片然后以拄杖为伊划开一线作个转身吐气消息使其各各就路还家则天地万物日月星辰四圣六凡现前衲子依旧森然布列毫不相参觌体圆融了相X不混则随分拈一些子一一皆放无畏光明出广长舌且道说个甚么不是一番寒彻骨怎得梅花扑鼻香示众野老门前羲皇觌面牯牛队里正令全提正恁么时且道那个在前那个在后有人辨得出许伊具衲僧眼师下堂值居士散饼次乃曰云门老汉今日现居士身为诸人说法竟大众各各领取话头好赵州古佛出来道者里也少某甲不得露柱从旁合掌曰且喜大众饥渴消除身心安贴铁壁银山一时迸裂毕竟功归何所有人道得末后句敢保参学事毕众罔测师便归方丈问如何是父母未生前事师曰南方有北方有问风吹不入雨打不溼是甚么师曰好个面目曰为甚不识师曰当局者迷曰乞师指示师掷下竹篦子问临济三顿痛棒后作么生用心师掷竹篦曰天宁今日败缺僧复问师打曰适来甚处去僧参师问你参甚么话头曰不思善不思恶师曰正恁么时如何是你本来面目曰不会师曰眼见如盲口说如哑杭州灵隐晦山显禅师娄东王元达也鼎革后从华山体薙染得法于具德礼上堂问如何是函葢干坤句师曰杖头轰日月曰如何是绝断众流句师曰銕蛇横古路曰如何是随波逐浪句师曰船子下西江乃曰岁序新更韶华噼箭野老讴歌金轮瑞现独有衲僧家风不换万仞孤峰一条白练喝一喝曰天左旋地右转上堂文殊白椎机先作贼百丈卷席格X外擒王恁么仙陀客打破大唐国难觅一个半个寒溪事不获巳只得将圆通死猫头麻缠纸裹有不惧险崖底黑地里踏步向前撞倒银山推翻铁壁摸着秦王无字碑喝一喝曰是甚么闲家具上堂三春九夏尽在今朝遇过量人圆却此话解开布袋口不将京四作三闭却楼阁门依旧撞头磕额寻常以虗空为面门华藏为床榻行尽普贤毛孔国土只在如来五轮掌中何况眼前粤南燕北楚水吴山又岂出得山僧拄杖且来不入户去不出门者着落在甚处喝一喝曰蟭螟眼里土旷人稀上堂七七七鍊得身心似铁壁滹沱老将掷金鎚泰华横空只一噼木人无口笑呵呵颠倒罗经归闇黑碎金圈火栗棘太平方得真消息以手画点∴抛向后曰诸人还知么若持此卷过龙门天下何人遭点额上堂赵州无报慈隔荐福莫堪笑三员大虫无影銕鎚当面𡎺敲开金锁鼻辽天南斗八兮北斗六拾得虗空背上毛拈来点点成涂毒阿呵呵遇着作家儿解笑不解哭上堂双峰削玉滴水垂珠钲鼓掀天贲雷吼地破额山前村歌社舞春王一到色色皆新惟长连床上破落衲僧思想成佛成祖是过旧摸子贫遇骊珠饥逢御饭却也用得着只有一事人间百年忉利天一昼夜请问即今元旦善法堂前是昼是夜子午卯酉十二时中是那一刻有人道得天下横行上堂善财开阁门歛念成话堕龙女顿成佛八岁巳迟悞X若论第一机总是错中错威音未兆时巳振涂毒鼓喝一喝掷下拂子上堂机先敲磕正眼洞明百帀千重一刀两断有佛处花攒锦簇八面玲珑无佛处浪净波平通身尊贵三千里外撞着银山鉄壁箭箭皆穿且道即今事作么生掷拂子曰直下来也急着眼覰上堂正法眼藏犬吠驴鸣涅槃妙心石头土块实相无相微妙法门抱赃呌屈不立文字教外别传掦声止响若是十影神驹自然扫踪灭迹驽骀钝汉翻见徧地葛藤灵隐更资一路为大众作个撇脱掷下拄杖上堂日面佛月面佛赤肉堆头久埋没可怜大宝垢衣缠穷子竛竮多岁月竖拳曰只者个非他物黑漆饭桶黄金国谁人解举鉄山搥打破精灵窟了了见无一物鼻孔依然高突兀杭州灵隐硕揆志禅师示众一僧出师便喝僧亦喝师曰我性命在你手里僧拟议师打曰原来又一僧出师便喝僧亦喝师曰你性命在我手里僧拟议师打曰原来良久曰要会径山宾主句看性命便下座上堂拄杖子吞却干坤济不得饥止不得渴一毛头涌出世界蔽不得雨遮不得风鹄听其自白乌听其自元多子塔前世尊敕迦叶当为何事天使其在下地使其在上双林树下迦叶见世尊可是闲人到者里起后与承先一般则闻命矣真谛与俗谛不二果何如哉良久曰豹泽山中成五色龙来海上驾双珠晚参参须实参悟须实悟要得花开须种铁树X忽有个衲僧出来道铁树上如何开花乃笑曰西天四七东土二三天下老和尚摇唇鼓舌费尽心力求也求不得你肯道者一句上堂问知是般事拈向一边百尺竿头如何进步师引拄杖曰便请便请曰此犹是者般事毕竟竿头如何进步师打曰兜底要我把手教乃曰知是般事便休新罗人不裹头百尺竿头进步鹊儿窠里水牛释迦达磨弥勒恩过往往成仇欲得官差不扰请看巢父许由径山恁么告报也是污𠇩上流上堂问上与诸佛齐肩下与四生六道同体底是个甚么师曰今日大普请曰向异类中又是甚么人师曰驼得百斤与你百斤乃曰一七了三七四七一齐了睁着眼跳井一处通千处万处一时通更挑泥土搕𢶍而填塞之设使不从人得不重己灵不动波透过沧海东不动步蹋到须弥顶佛法收管不得鬼也打你十七何况一枚餬饼口里齩了又齩三斤麻子身上缠了又缠要求径山禅甲科榜上着你个名字驴年毕竟作么生梆响普请草鞵峭紧上堂一僧出曰若论佛法一切现成师曰一刀割不尽底肉是甚么肉僧喝师便打僧无语师复打曰诳我复一僧出曰通元峰顶人人可上师曰阿谁与你拖者死尸来僧喝师亦打僧亦无语师曰因甚不上乃曰若论佛法一切现成须弥山跳入你鼻孔里大海水压在汝顶门上从那边透过了却来者边行履我王库内有如是刀无如是刀径山若不为X汝点破大唐国里池台鸟兽草木丛林总是你屋里七代先灵底冤家而今点破也且通元峰顶从那一条路上良久曰龙头蛇尾汉晚参问请师直指西来意师曰向东走曰为甚么问西答东师曰达磨榜样僧拟议师便打问触不得背不得毕竟是个甚么师曰阿谁与你拖个死尸来僧喝师曰是个甚么曰鼻孔撩天师曰眼睛因甚不得在脑后僧拟议师打曰瞒我问不是心不是佛不是物是个甚么师曰破草鞵乃曰不是心触不得不是佛背不得不是物且道是个甚么你若向这里逴得便行一千七百则公案都卢是一只破草鞵其或问西不肯东走照后不顾前头饶你鼻孔撩天眼生脑后山僧竹篦子未放你在因甚如此良久顾左右曰阿谁教你拖者死尸来示众问为甚么道得也三十棒师曰你将甚么唤作棒僧便喝师曰你唤甚么作喝僧无语师便打问二僧卷帘意旨如何师曰也是常事僧喝师曰好好说话者一喝出在那上头僧无语师打曰是法眼惯了你乃曰二僧一齐下喝临济道宾主历然俊鹰打兔二僧一齐卷帘法眼道一得一失钝刀杀人便向者里分晓得去喫了他人涕唾坏了自己牙齿更云为甚么道得也打三十棒我且问你镬汤里还有冷处么山僧恁么道也是扬州人卖琼花参上堂问如何是诸佛出身处师曰贵答不贵问曰因甚又道三世诸佛不开口师曰听事不真唤钟作瓮乃曰X三世诸佛若有一人不恁么山僧入地狱如箭射你若恁么了更要恁么罪在三世诸佛不干山僧事抛拄杖下座解制上堂他人骂我一句我骂他人两声他人打我一拳我便痛与一顿人人尽道十字街头负贩儿无明不息千年田八百主自不怪诸人世谛祇如三圣兴化是亲承临济之真子因甚一人出则为人又道逢人则不出一人逢人则出又道出不为人近时有辈杜撰长老尽道各出只手扶起临济宾主句又道美食不中饱人餐又道是割断鸿沟各把疆界恁么见解将条断贯索缚取自己本生爷孃则一任忽若过江撞着聱头索行李将甚么抵敌乃卓拄杖曰路遥知马力事久见人心杭州径山万寿五岳玹禅师上堂过去诸如来斯门巳成就老老大大脚跟犹未点地现在诸菩萨今各入圆明谛当甚谛当敢保未彻在未来修学人当依如是法我不敢轻于汝等汝等皆当作佛诸禅德过去诸佛现在菩萨未来学人三世冻侬鼻孔总被山僧扭揑得痛不彻众中莫有为伊出气者么良久曰设有也是撞着露柱底瞎汉小参若论此事如广南镇海明珠白月则现黑月则隐灼然有据无端向无言可对无理可伸处倾出一两栲栳在十字街头万人丛里使南来北往东上西下者一任瞻之仰之手亲眼快底逴得便行拈得便用摩挲收放不舍昼夜受用岂有穷尽若是论亲论疎较光较影不唯对X面成背亦且辜负安隐诸兄弟毕竟广南珠即今在甚么处以竹篦击禅床一下上堂荡荡一条驿路问彼彼不谙湾湾两道眉毛问此此不识一队来一队去不知费却多少草鞋两手拭两手揩不知坏了几许腕力因甚又道安隐个汉辜负天下人掷拂子下座上堂问解开布袋走北游南整顿芒鞋东上西下动底还许他遍天下也无师曰处处逢归路曰还乡尽是儿孙事祖父从来不出门师点胸曰须是山僧始得乃曰或进或退各各不相知时放时收彼彼不相识你行荒草我入深村见兔放鹰得鱼忘钓如追风良骥行乎其所不得不行似得水真龙止乎其所不得不止所以道事无一向理有多途出入随人变通在我虽然如是且道分化一方一句作么生道不逢别者不开拳一遇知音便分付上堂拈拄杖卓一下曰孤标迥异非智所知特达虗怀岂识能测明敲暗击按下五十三人左拂右挥拨乱九十六相直得尽虗空遍法界无丝毫过患尽虗空遍法界无丝毫差殊又何必作灶起炉移来换去搅长河为酪变大地作金然后称为得力者哉虽然如是且道毕竟承谁恩力复卓拄杖曰禹力不到处河声流向西上堂禅如大海渐入渐深道若虗空愈穷愈远入到深深处有何江河淮济之味而不知穷到远远时有何日月星辰之位而不识既知得又识得何妨东胜神洲走马西牛贺洲跌扑南赡部洲饮餐北俱X卢洲哽噎诸仁还用得么若用得老僧百千万亿大人相在你钵袋里若用不得十二时中莫道不疑好参上堂般啰娘铁酸馅信手拈来金刚圈栗棘蓬当阳抛出还家得路底因便乘便拣草入田底无可不可讶郎当汉未免唤瓮诸仁祇如云门一札荐福一莫报慈一隔汾州一诀明甚么边事以拂子击禅床曰潘阆倒骑驴踏杀王番绰上堂水不洗水尘不染尘到此洗却有理难伸和身独露举体全真原无向背曷有疎亲头头作主法法皆宾横穿碧落竖透金轮以拂子划一划曰究竟千年桃核里都卢觅得旧时仁匡南万杉剖玉璞禅师少即脱白匡庐伏虎寺后依云门礼记莂开法焦山上堂一僧才出师拈拄杖便打僧曰犹胜宝寿七步在师曰直得开却润州一城人眼睛遂靠拄杖下座僧问黑豆未生芽时如何师曰好换人眼睛曰生后如何师曰可穿人鼻孔问如何是衲僧行履句师曰踏破草鞋曰如何是衲僧真实句师曰鍼札不入曰如何是衲僧收来句师曰金鎚闇怒曰此四句中那一句能纵能夺能杀能活师曰不辞向汝道承当也大难问无位真人毕竟在甚么处出入师曰问甚么僧拟议师曰鹞子过新罗颂城东老母曰从来行不与人同今日衣穿鬬逆风吹得通身如粉碎眼前无物可相容颂七贤女游尸陀林曰一拶虗空迸地开天花乱坠自何X来可怜无限寻香客空向林间走一回五灯全书卷第八十三五灯全书X卍XXX五灯全书卷第八十四京都圣感禅寺住持僧编辑京都古华严寺住持僧较阅进呈临济宗南岳下三十六世随录杭州佛日紫葢衡禅师黄州黄氏子本性至孝因痛二亲辞世遂分家为三一济贫苦一供方外乃投修净寺脱白完具博通教观首见天童奋力苦参一日因沸汤伤指有省往谒安隐忍忍曰言无踪语无迹截断语言全无消息汝作么生相见师便喝忍曰未在更道师又喝忍曰两喝三喝后作么生师曰东洋海底红尘起须弥顶上浪滔天忍曰忽遇趯翻大海拳倒须弥汝作么生抵对师拂袖便出忍曰转来转来我更为汝道破师摇手三下曰从今不信老婆禅竟行后参具德礼问今古机缘一切透得因甚疑根不断礼曰诸方以破疑为物我者里即疑就是衲僧鼻孔师于言下豁然曰若然某甲今日却了也礼曰X你作么生了师曰把住也在我放行也在我礼曰把住时如何师曰铁牛不奋迅礼曰放行时如何师曰一字两头平礼颔之一日僧进门师垂右足曰道道曰道不得师曰脚也不识又一僧进门师垂左手曰道道曰道不得师曰同坑无异土又一僧进门师垂双足曰道道曰道个甚么师曰三个柴头品字烧顺治乙未三月示微疾日与弟子勘辨纲宗书偈端坐而逝越州广孝三目渊禅师示众色尘无作眼界未生声尘无作耳界未生香尘无作鼻界未生味尘无作舌界未生触尘无作身界未生法尘无作意界未生诸仁者以未生之前转无作之用则色声香味触法一句是金刚圈眼耳鼻舌身意一句是栗棘蓬金刚圈垂处鹘眼犹迷栗棘蓬抛时作家罔惜鞭寂子于牯牛队里拶香严于粥饭丛中别唤沙弥斩钉截铁口唇不借拈放风旋一句了然超功行于尘劫万机休罢放身命于先天非生因所生何了因可了然虽如是若向别唤沙弥而识取香严水中捉月向口唇不借而识取寂子镜里迷头向单提直指处而识云门岂惟有屈二老亦乃辜负吾宗还委悉么卓拄杖曰丈夫自有冲霄志岂向他人行处行抚州石巩十力润禅师兴化人问大道透长安因甚学人透不得师曰恁么则赵州话堕僧便出师曰恁么则山僧话堕问世尊见明星而悟见个甚么师X曰瞎僧礼拜师曰你见个甚么便礼拜僧亦曰瞎师吐舌问如何是宾中主师曰细柳营前不奉诏曰如何是主中宾师曰按辔徐行不动尘曰如何是宾中宾师曰风雨凄凄入古村曰如何是主中主师震威一喝嘉兴雁塔白谷裔禅师毗陵白氏子上堂举足下足列祖门庭放去收来祖翁契劵向者里搆去人人脚下圆成个个顶𩕳晃耀其或未然要作三世诸佛缘起历代祖师鑪锤裔上座拈一句无义味话为诸兄弟抽钉拔楔作个脱洒衲僧击拂子一下曰只者是康熙戊午辞世塔全身于寺后越州天衣干菴贤禅师僧参师问那里来曰灵隐师曰冷泉亭吞却飞来峰是否曰岂有与么事师曰你若不信问取别人僧便如前问师打曰狮子咬人韩驴逐块湖州德清鸣因载一晋禅师上堂元机独耀竿头杲日下须弥至化无私劫外春风贯桃李会么句不停意意不停句意句不同伦窗櫺交露柱句刬意意刬句意句交驰如大火聚过量人眼葢万重胸罗八表闻恁般语话是甚么其或意下停元句中取则听不出声见不超色凤萦金网趋霄汉以何期虎陷神机欲威狞而路绝到者里合作么委悉诸人缁素得出山僧分半座与伊功不浪施有问山僧为人句但向道自古碧潭空界月再三捞摝始应知X盐官金粟谛辉辂禅师住灵隐日一僧经行师召曰上座来僧便近前问讯师曰一动不如一静复见一僧坐禅师召曰上座来僧亦近前问讯师曰一静不如一动侍者曰祇如动静两忘又作么生师便低头归方丈东阳昭怀独任云禅师莆阳林氏子参灵隐礼看一归何处话正经行时履脱有省巢山首座问曰适来入室有何所见师方举座震威一喝掩门而去师后再理前话彻夜始识首座去悔曰昨来不痛与一顿呈偈曰昨朝一喝倒关门我以殷勤三拭身覰破豁然无异路何须日午打三更座接偈曰偈在者里如何是我昨日的师喝座曰者是我昨日的师曰一番提起一番新座曰怎奈巢上座未肯点头在师曰放汝一头地掩门便出座随至曰谛当甚谛当敢保老兄未彻在师噼面便掌座曰你打巢上座那师曰切忌错会座休去上堂僧出作鼓笛声曰某甲会吹无孔笛请师抚曲没絃琴师曰明眼人前怎敢造次曰此曲只应天上有人间能得几回闻师曰黄河三千年一度清曰可谓狮子吼时芳草绿象王行处落花红师曰子期去后尚有知音僧礼拜师打曰者一板也少不得乃曰若论此事譬如琴瑟箜篌虽有妙音若无妙指终不能发山僧岂惮勤劳不垂一手作弹琴势曰还会么曲终人不见江上数峰青泰兴庆云澄一清禅师瓜洲史氏子投天宁出家灵X隐礼命参无梦无想大用现前话一日礼巡香以目瞬师曰半夜摸得一跳蚤师于言下有省入室曰夜间跳蚤咬一口至今痛得无休歇礼曰即今跳蚤在甚么处师曰无处不称尊礼曰无梦无想尊在何处师曰如珠在盘示僧曰不触不背道将一句来曰虗空无背面师曰恁么触背了也僧喝师曰莫道无背面好曰黑荳未生芽师曰弄虗头萧山乌石灵沼濎禅师楚人也因卸旧殿上堂乃卓拄杖曰乌石有一句在迦文老子手里贯古通今时清道泰舍短从长将勤补拙又卓拄杖曰迦文老子亦有一句在乌石手里据令而行随时赏罚补偏革弊换旧崇新直饶声闻缘觉回避不及释梵诸天覰捕无门且道凭个甚么得与么迅捷卓拄杖曰从前汗马无人识祇要重论葢代功衢州莲花干敏证禅师晚参日日日东升日日日西没拄杖作龙吟布袋藏丑拙报诸仁彻不彻衲僧脑后三觔铁东阳法兴大闲静禅师参具德礼一日礼问曰觌面相逢时如何师曰两眼对两眼礼曰忽遇其中人来又作么生师曰放行不放过礼曰父母未生前本来面目聻师曰低声低声礼曰我巳低声你又作么生道师曰天气初寒和尚珍重礼曰适来数语那一语亲切师曰有眼者见有耳者闻礼高声曰上座犹有见闻在师即呈颂曰好肉剜疮按牛喫草自悔从前X枉受颠倒抛却自家无尽藏竛竮向人讨富不夸贫亦埽烂煑虗空饱一飡铁蒺都卢一口咬僧问勐虎有甚长处善财也去参他师曰不经一事不长一智盐官竹林弗为祚禅师扬之通州丁氏子参灵隐礼命看无梦无想主人公话一夕就寝被隣单僧展脚翟支枕堕地失声顿见高峰立地之处述偈曰七尺单前睡正浓枕头堕地忽成龙迅雷送出金刚眼击破从前栗棘蓬礼见而喜曰此是纸笔上句如何是你本分事师作掌势礼曰切莫草草入佛日精进堂一夕有鼠争豆碟俱扑下忽然大悟遂作偈曰本来面目现尘尘何用从前向外寻夜半床头亲看破鼠翻盐豆满天星礼阅偈即唤师入室曰且喜汝大事了毕师曰甚处得这消息来礼曰賍物现在师曰贼贼便出礼乃落堂搊住师曰适才老僧肯汝不肯汝师曰鹞子过新罗礼曰不意今日有此一僧乃语众曰弗公为法勤劳一生能急我数急所以迟却十年为长老也上堂举灵云见桃花因缘毕曰子规声醉树头红几个游人眼界空却被旁人重按劒桃花依旧笑春风穹窿宁邦圆实宁禅师天都许氏子僧问心不在内不在外不在中间毕竟在甚么处师曰露柱开门石臼关僧伫思师曰会么曰不会师曰会得个中消息子和盘托出有何难问东壁打西壁南山拜北山X向上还有事也无师曰有曰如何是向上事师曰高挂风帆过洞庭曰毕竟如何师曰目前三万六千顷月在波心说向谁富春法相履先绪禅师乌程俞氏子闻板响勐然擡头禅帐拂面忽然有省次日礼落堂师出问如何是学人放身命处礼掷下竹篦师拈起连打数僧曰你也该喫棒你也该喫棒复打侍者曰你也代和尚喫一棒礼曰履先聻师抛竹篦归众礼少顷唤师入方丈曰你见甚么道理敢恁么造次师曰某甲罪过礼喜而告众曰且喜履先参得禅也上堂拈拄杖召众曰古人道楖𣗖横肩不顾人直入千峰万峰去到这里因甚不肯住遂卓拄杖曰山僧二十年行脚祇到这里小参山僧昨夜作得一偈不妨举似大众切须谛听众皆侧耳师良久曰分明记取松江瑞应素菴仁禅师上堂举宋太宗见僧看经问曰看甚么经僧曰仁王经宗曰既是寡人经为甚么在卿手里僧无语后雪窦显代曰皇天无亲惟德是辅师曰太宗善问雪窦善答可谓君臣道合无人证明山僧有颂不妨举似王言如丝复如纶万国风行草木春既识天颜动虎拜遐荒何处不来宾乃顾左右曰今日一会莫道无人证明杭州净觉昙玺印禅师一日拈桂花问僧曰这个是甚么曰桂花师放下花复竖拳曰这个唤作甚么曰桂花师曰前语不是后语是问昨日冒风今日头X痛时如何师打一棒曰喫我一剂药僧拟议师复打一棒曰如未好再喫一剂天台国清爕云玑禅师通州人初依三峰藏历三寒暑有省后灵巖储领祥符师入堂举妙喜请益佛果有句无句因缘言下彻证示众青州衫子重岂止七觔万法归一要且不在这里人人道赵州老不以筋骨为能我道渠后生可畏寄语诸方欲得寒暑不侵直须投身里许师自游每服粪扫衣日乞食于市夜寄宿古寺人问其族姓里居师曰忘之矣曰何以出家师曰无以疗饥曰识字否师曰夜归古寺曰会禅否师曰吾从雁荡走来听者莫喻顺治戊子将病革次第请同参作别而逝塔于国清有无畏集行世天台能仁辨菴光禅师姑苏金氏子脱白灵巖迎天台国清储开法本山参竹篦话有省一日储举南泉三不是公案师痛加究心后见储与客茶拈菓子掷地曰正恁么时还有向背也无师将平日碍膺之物一时脱落小参少室门风秋毫不犯举意承当一堆一担脱体无依待东山头着地与你说破上堂清明断雪谷雨断霜青天不老白日自忙东风烂熳花如锦啼杀鹧鸪春昼长端的不如归去好几年游子不还乡顺治戊戌四月示微疾趺坐而逝塔于东山逐鸥㭘禅师淮安人常在万峰担水供众三峰藏异X之命职堂司藏将辞世授法语令依继起储公了子大事师一日伐树次储曰终日东斫西斫忽然斫倒如何师曰一冬烧不尽一日𢹂菜过储曰是甚么师曰二年同一春储曰是古人的师曰今人用却好储曰汝当年在万峰见个甚么便自肯诺师笑曰残羹馊饭不堪供养和尚储曰还吐得尽么师曰老老大大一些放不过储与笠子顺治戊子八月十七示疾唤左右人掖起合掌唿本师和尚三声而逝永嘉巖头平天僧彦宗禅师海宁人礼平观法师读楞严有省参灵巖储才跨门储便问子习楞严祇如诸可还者自然非汝不汝还者非汝而谁师拟议储击竹篦一下师豁然大悟出住天台兴化上堂举白云示众曰先入白云门次入白云浪吞的栗棘蓬喫的籼米饭君子如到来看看好方便师曰白云气宇不减云门口是心非兴化则不然莫上兴化门惯起无风浪赤稍冲浪来喝起青霄棒君子如到来雍雍而揖让为甚如此偃文而修武古今所同尚师性好洁常携茗椀随行有酇侍者误携一二器巳离兴化行二百余里师见诟曰汝不知因果为是耶立命持还其谨有古人风味顺治戊戌元日师榜快字于门见者莫测至六月十一日示微疾子夜索笔书偈曰拄杖今朝发火大震一声毒鼓丧却无位真人说甚空王佛祖掷笔趺坐而逝塔于平天菴之后麓X天台国清大庾韬禅师吴江赵庾也崇祯癸未进士令瓯宁以治最擢吏部鼎革薙发受具于遯邨贤燃香有省贤问马祖一喝百丈因甚三日耳聋师曰犀因翫月纹生角象被雷惊花入牙贤许之次谒灵巖储问如何是境储曰明月上高山如何是人储曰祇是这贼如何是法储曰国有宪章三千罪师于言下大悟示众一两㯶鞋八尺藤遶山行过竟无人不知竹雨松风夜吟尽秋山这盏灯是甚么人境界良久曰满堂有眼尽不识自剪芭蕉写甚经示众未明心地印难透祖师关拈拄杖曰这个是心地印画一画曰这个是祖师关巳过者掉臂竟去未过者且借印看喝一喝曰莫怪适来频触忤自从别后见君稀顺治辛卯随储渡吴江莺胫湖大风覆舟师落水跏趺而逝塔于邓尉山天台国清毅菴英禅师上堂开却路释迦老子来也道我此法印为欲利益一切世间在所游方弗妄宣传师一喝曰老大释迦小心忒杀国清一众尽是本色禅流一向撞着道伴只是交肩过实情眼里着沙不得耳里着水不得山僧又何忍好肉上剜疮虗空里钉橛道个山之遥水之阔狼籍从上风规辜负将来眼目喝一喝曰且过一边上堂侧跳上山巅谁后复谁先打破目前底元路草芊芊卓拄杖一下曰失脚踏得着便是活神仙上堂一不成二不是示疾维摩眼中着剌送语文殊莫取次无端一盲引众X盲业识茫茫无本据八万四千师子座塞满虗空恣儿戏喝一喝曰都来是甚闲家具上堂终日茫茫那事无妨才经拶着被葢囊藏大众只这被葢囊藏的是那事不是那事良久曰你诸人有事进前无事退后上堂古人道佛法无多子卓拄杖一下曰且道是多少众无语便下座上堂连卓拄杖曰寒山颠寒山颠理事绝偏圆打开条火路直出古皇前可怜拾得子转扫转连绵更有丰干老饶舌赚人天掷下拄杖曰奉报诸禅斯道而今大不然上堂才方朱夏又经秋飒飒霜风到树头节令既严人易老现前几个得心休急着眼莫悠游识得自家田地稳不风流处也风流蓦召大众如何是自家田地众举首师一时打散诞日上堂国清独立万山中自愧无能继阿翁幸得年来筋力好拖犂拽耙展家风卓拄杖一下曰劫初田地平翻转现出优昙朵朵红上堂尽大地是衲僧一只眼国清有愿不撒沙还有眼睫上枹鼓眉罅里走马底么众无语师曰眼在甚么处上堂札久雨不晴脚下泥深衲僧动着打溼眼睛农夫鼓掌绝到行人且道鼻孔里还一得一点么打喷一下上堂霜风急霜风急穷子无依何处立劝君问路早还家库藏仓箱尽盈溢莫靠墻休倚壁刚被时人唤作贼击拂子曰屈屈祖翁田地有谁争自是不归归便得上堂大众托钵辛苦山僧无可管顾扯起陈烂葛藤敢道饭是米做X潭州云葢楚奕豫禅师蜀之眉州人初参三峰藏有省次谒灵巖储历二十寒暑上堂卓拄杖曰须弥山百杂碎也世界向甚么处安身立命良久曰咄这野狐精以杖旋风打散上堂向上一路千圣不传后代儿孙左探右探良久曰莫踏云葢脚跟便下座天台瑞巖质夫殊禅师泰州秦氏子上堂盏子扑落地碟子成七片无底篮儿盛将归试问诸人见不见拈拄杖曰是甚么卓一卓曰聊为通一线上堂世尊拈花迦叶微笑露柱灯笼同时合调且道正法眼藏涅槃妙心又从甚么处得来卓拄杖曰点即不到问牛头未见四祖时如何师曰月似弯弓少雨多风曰见后如何师曰下坡不走快便难逢曰见与未见时如何师曰泣露千般草吟风一样松顺治乙未腊月示微疾说偈而逝台州神鼎雪章元禅师扬之通州人落堂勘僧常垂三问曰眉毛与眼睛从来不相识是甚么人证明又曰家贫遇劫不能尽去所存是何物又曰家亲作崇斩断命根贼是家亲如何使令对者少涉迟疑师便曰请过池州南泉鲁南琛禅师巴州人中秋上堂灵山话月曹溪指月仔细看来都则一橛老南泉独超物外不过一期翫月新南泉终不肯月下添灯也须应个时节以拂子打圆相曰看看此是第一月第二月缺了X又圆圆了又缺照顾月下三更须防临济这贼咄上堂大雄山下虎南山鼈鼻蛇一般毒气深欲避避不得以拄杖画一画曰今朝不遇山僧管取杨岐路绝还有以毒攻毒者么出来𠢐牙噼齿看以拄杖一时趂出杭州灵峰青原暐禅师梁溪胡氏子僧问大用现前不存轨则因甚方木不投圆窍师曰无人知此意令我忆南泉问三世诸佛坐火焰里转大法轮火焰为诸佛说法日日灶门头说个甚么师曰寒山逢拾得拍手呵呵笑问佛以一音演说大法众生随类各得领解只如此语作么生解师曰掣电之机徒劳伫思问天地与我同根万物与我一体因甚有长者长短者短师曰以上供通俱是诣实鼎州德山干明原直赋禅师毗陵王弋是也中年投灵巖储薙染苦参得悟为人短小精悍力荷法门有汾阳之风上堂以拂子作相曰此是诸佛体相目所未覩者看则有分尝在其中者脱体道将一句来喝一喝曰汝等应在贤劫第四尊释迦牟尼佛法中而得成佛上堂蓦拈杖唤曰木上座自应曰喏又唤曰木上座复应曰喏喏随卓一下曰如人暗中书字字虽不成文彩全彰青作青色黄作黄色不青不黄作不青不黄色佛法到者里也要眼无碍者得见多百佛得见多千佛到处为首为胜为最为妙为微妙为上为无上为导为师若不一手划破十字顶门X上并须瓦解不见临济德山为大施主周给无尽利行同事诸所作业皆不离一切种一切智智譬犹书字数说皆以字母为本字母究竟无有少分离字母者遂以拄杖划一划曰据令一笔押下不同草草上元日上堂三百年来旧业深云堂灯火几浮沈今朝剔起珠林𦦨风展梅花一片心喝一喝曰诸法无法体而说惟是心不见于自心而起于分别人工淘米着火行者煑粥蒸饭上江与下江风味有异厨务勾当天下相同见性人不见性人到者里如何分别喝一喝曰作家禅客不得背地冷笑上堂一僧搀前曰正去偏来明投暗合师噼嵴便打又僧竞出师一齐打退曰总是生台边噇夜饭汉乃举僧问兴化四方八面来时如何兴化曰打中间底僧作礼兴化曰昨日赴个村斋中途忽遇一阵卒风暴雨向古庙里躲得过师喝一喝曰四方八面落红成阵中间底水和月流好个时节子因甚一拜也承当不下又向古庙里念道真言临事而惧则不要做他烜赫之子当身公验在甚么处连喝两喝曰贼无种相鼓笼上堂蓦拈拄杖卓一下曰祖佛百孔千疮一下子刮开和根拔出了也是你诸人还护惜也无一队一队圆胪方服气势甚大到处人家牵入软绵子里朝抚夜摩平地神仙不可容易问你话幸九峰出世与你手脚拈腻脂帽脱尳臭衫你试毛下自己摸皮下自己看有一点子么复连卓两卓曰札得出九峰与从X上为法老尊宿齐眉共躅新戒子请上堂德山呵佛骂祖临济诛佛灭祖两个汉自谓巳到不疑之地那管荒草深村只是辊蓦卓拄杖喝一喝曰众生处处着引之令得出上堂白椎未竟随卓拄杖曰若迟一刻子龟头鼈头尽欺你诸人去也下根劣智一点气落上一点气落下吞声而退不必较之若是丈夫儿那个没有一道祖业契书何不摊向人前只来背地束在钵囊子里匙好挑饭筋好夹菜是诸方普请会底一时斋粥恐怕赶不办口口嚼虗空你还咽得尽么复卓一下曰不可错怪人家庐山西林古嶷志玄禅师武进吴氏子年十二出家侍三峰藏问某甲参得禅否藏便打每问便打如是三年一日大雪藏晨起唿令呈句师通所见藏命闭关参究题其关颜曰琢玉以勉其有成时师年十九也迨藏示寂师奉命侍灵巖储因储主天宁师留灵巖中元日悬祖像设供师随众入跨门忽然大悟将从前碍膺顿时冰释即造天宁呈所悟由储为印可上堂喝一喝曰此犹是为中下根说若是上根利智的出来别展风规虽有全机也索打退鼓若是偎刀避箭祇图全身远害且放此话大行顺治丁酉师将示寂上堂举马祖一日不安院主问和尚尊候如何祖曰日面佛月面佛师曰大师到这时节不忝为南岳入室真子但可惜攒簇不得犹是露头露尾虽则光前绝后争免使脚下儿孙向虗空里东覰西X覰若是西林肯留个影子到你今日设有问和尚尊候如何但向他道后五日看卓拄杖下座后五日师果化去塔于西林铨部文德翼为之铭天台国清昙应杲禅师毗陵孙氏子上堂囊无系蚁之丝石梁桥下玉贯珠连厨乏聚蝇之糁华顶峰前肩摩毂击住山家计一句是一句一步是一步总由这条截径路头去有甚么廻避处忽若干坤旋转大地黑漆不许搀前那容落后直饶半千尊者情智枯竭大兄小弟踏步到来如何扪摸他头脑着喝一喝曰若是家里人且与你说家里话你辈前廊前后架后底又作么生商量靠拄杖下座上堂若人生百岁不会诸佛机不如生一日而得解了之狗走抖擞口猴愁搂搜头星河月晕鱼生子槲叶风微鹿养茸击拂子曰参上堂世尊有密语迦叶不复藏饶舌丰干老无处着慙惶诺惺惺着便下座上堂火炉𦦨发冰轮宅融洽三千贯金革祸及众生赤骨行鲁班空自施绳墨藏身露影这淈𣸩古兮今兮谁甄别岂不见法昌当日太孤绝惟有十八高人凛凛寒威相对示风骨灰劫乎壁观之嵩山𠟡灭乎独尊之帝室不藏蚊蚋兮烈𦦨堪夸吞却大虫兮全凭螂蟟好兄弟以火与火休争逐似𦦨续𦦨漫轻掷相将共向无烟火迸出乌龟自成鼈上堂鹦鹉能言不离飞鸟猩猩能言不离走兽天下老和尚不离国清拄杖子且道国清拄杖子有甚么长处良久乃引声曰从X教立在古屏畔待取丹青入畵图上堂偏圆半满开口不在舌头上色空明暗擡眸还落印文中灵山话月曹溪指月揑着蛇头打失鼈鼻南海波斯人我未忘摘得珊瑚声声呌屈虽然车不用横推要且理无曲断祇如山南山北逐队成羣李公醉倒堦前自是张公喫酒且道具何三昧得恁么泼狼泼赖遂以拂子打圆相曰若是覆盆之下又争怪得上堂问出门是草水牯牛足下无私万里无云铁汉子全身奉重行脚生缘在甚么处师曰龙蛇易辨衲子难谩曰杖头风月钵里干坤阿谁欠少师曰脚跟下切莫蹉过僧顿足一下曰谁人知此意令我忆南泉师曰旁观者哂乃曰十方无壁落眼睛在甚么处四面赤无门脚跟下太险生菩萨子佛法不在内不在外不在中间且道向甚么处去蚯蚓蓦过东海先行不到虾蟇飞上洞庭末后太过即使灯笼沿壁上天台一期拶破面门依旧扶篱摸壁总不与么行到水穷处坐看云起时脚下草鞋一唱三十文切莫错会好南翔万寿完鲁章禅师上堂僧问金刚为须白银为叶语未竟师便打又僧问回狂澜于既倒杀活拄杖揭日月于中天佛祖爪牙语未竟师又打又僧问德山棒打禾山鼓云门足辊雪峰毬语未竟师亦打又僧问适来诸上座有甚么过师和声便打僧拟进语师连棒打退乃曰钩章棘句展演词锋不惟埋没从X上宗乘亦乃笑破衲僧鼻孔灵利汉向未举以前撩起便行早是不唧𠺕何况三三两两踏步前来拟向山僧口里觅剩唾于诸人分上成得甚么边事以拄杖卓一下曰是法不可示言辞相寂灭复卓一下曰以方便力故为五比丘说大众且道说个甚么复卓一下曰今日大悲院里有斋上堂无为无事人有口只堪喫饭但莫强分疎一生巳成办顾左右曰大事既巳成办因甚脑后犹欠一槌只因金锁牢拴便堕深坑解脱诸仁从今日始日日出身白汗自然诸病消忘赢得下载清风更合随方潇洒如鹅护雪旧例徒增似狱覊囚陈条可革其或未然且听山僧施设上堂僧礼拜起拟问师曰住住一夏与兄弟东语西语见我两片皮还在么曰有句非宗旨无言绝圣凡师曰因甚脚跟犹不点地曰始随芳草去又逐落花回师曰也祇是个草里汉又僧出师曰一切处放教枯澹去曰某甲一物不为师曰一切处光明灿烂去曰争敢囊藏葢覆师曰何缘得到与么地曰某甲罪过师曰昨夜三更月到窗又僧出师曰要与汝商量两错他后不得道向南方行脚时早错了也即今事作么生曰行到水穷处坐看云起时师曰汝可谓不空过这夏僧礼拜师曰三十年后逢人不得错举又僧才出便喝师亦喝僧又喝师曰不重子行履祇贵子眼正且道非非想天今日几人退位曰我不从人天来师曰莫是当时一宿觉么曰我不从云水X去师曰毕竟作么生曰消得龙王多少风师打一棒曰眼下无妨着个鼻又僧出师曰直须向万里无寸草处去僧上下顾视复展两手曰看看师曰何不早道曰道得也是腊月莲花师顾左右曰别甑炊香饭供养这僧又僧出师不顾曰灼然师便喝僧亦不顾师曰灼然僧亦喝师曰莫当得么僧推倒禅床师曰险乃喝一喝曰虗空里轰个霹雳打开一条活路放汝诸人命通汝诸人气如今正好乘时阔行大步东西南北无不是自己家乡不可守定在这里也拈拄杖一时趂下三峰清凉僧鉴青禅师吴江朱氏子根性勐利儒释典籍过目不忘年十九受具灵巖同蓥方远打七远即大悟师发愤力参未几于台州天宁期中彻明心地退翁储举为记室旋命立僧秉拂出世后历主大剎道风遐被今上东巡特旨召见钖御制宸章宠赉优渥师刻石苏州华山泐潭寺用垂不朽云上堂坐定顾左右曰大众会么从上纲宗无人举唱设使随机善导宗途屈于异趋应世垂慈希音滞于竞辩谈元说妙止成畵壁之龙折果分因岂是渡河之象不知一言回拔法法全超一句该通心心自契何先圣后圣之殊全提半提之异林峦吐秀观之壁立胸襟㵎壑交流饮者清凉肺腑聚五湖之俊衲庆溢师门续千载之真灯辉煌祖席且不涉化基直归宝所一句又如何X道巳知天上无双月可信人间只一僧小参顾左右曰问一段事得么达磨当年渡隆庆江那一日是甚么风不可祇道岁月浸久忘却了也智入三世而无往来底灼然酬对看良久自代曰半东南半西北小参阇黎行脚来多少时踏不到从上语脉固弗怪你因甚自己舌头罔知落处若信这两片皮人前开合极是不易曷若留取喫饭他时后日免致呌冤呌苦晚参知之一字众妙之门莫妄想知之一字众祸之门放下着山僧未能花铺蜀锦岂肯雪压吴霜将使富贵底荡涤珍奇贫穷底掀翻孤陋喻如良医药就庸医囊里撮来灵堪瘥病亦如老将行兵就败将营中拔出气可吞戎故祖师曰执之失度必入邪路放之自然体无去住山僧今日重为下个註脚知之一字涉烟尘更说无知坐困人不善良民皆贼子善来贼子是良民小参问不落汾阳十八问请师拈出箭锋机师曰直透新罗国曰句下巳明宾主意翻身复射事如何师曰第一莫向弓弦上辨乃曰禅无可传道无可道日进三餐夜眠一觉岂可将作平常那许别寻元妙果能截断两头机自然迸出通天窍顾左右曰你若踏着了来方知山僧恶口晚参德山入门便棒好意翻为欺诳临济入门便喝分明弄巧成拙要得急切相应今朝不妨直说拈却棒除却喝才涉思惟转没交涉𢬵得死定然活阿谁皮下无鲜血大丈夫儿合自由便请翻身入虎穴喝一X喝小参行便行坐便坐一切现成十分露布若当佛法商量大似将裩作裤顾左右曰不作佛法商量却又如何震声喝曰鱼化龙飞夜塘休戽晚参有句无句如藤倚树老僧只管看树倒藤枯句归何处阇黎全不知致使沩山呵呵大笑归方丈莫信直中直须防仁不仁你辈乍入丛林果然卒难理会祇如赵州老滑头脚迹巳徧天下因甚被菴主两个拳头便换却透青双眼还会么游方年巳老得后却忘前小参山僧有一句直头说似大众良久曰莫妄想晚参神龙不恋陂塘良马岂资鞭䇿定能致雨兴云自解追风逐日天赋英流肯拘绳墨到处逴得便行许你是员草贼上堂日是寻常之日人是寻常之人于中拣辨鲜陈情状一丝头许实不可得何事衲僧家逐景推迁作世谛流布也道今朝是岁之一若总颟顸谓无新旧是坏假名别征实相亦非通方达士欲使喧诤荡然同归熈暭蓦起曰识取当阳听法人历劫何曾异今日晚参大都参禅人有二种病一病在外一病在内譬如华屋不得其门虽终日循墻而走岂能窥见室家之好一面主人翁哉若但向通事舍人口里讨个消息便谓亲到不疑此却是病更有一种长年不出户庭祇解闭门作活脱遇盘根错节即到锋挫铓摧安能随事游刃恢恢有余此亦是病设有一人对众检点长老单单识病不善用药山僧噼嵴痛棒向伊道你且喫这一服X灵巖蓥方远禅师吴兴沈氏子受具于灵巖储见其颖异又念其孱弱不令随众师每请问储曰不怕烂却师闷甚一日晚参师随众入方丈储曰适才见个甚么道理师曰春风才动百花香储便喝师亦喝储曰如何是你父母未生前本来面目师曰见山是山见水是水储曰忽然翻转面皮又作么生师曰山不是山水不是水储曰尽大地火发汝向甚么处躲根师曰火不自烧储便喝师作礼储落堂师出便喝储曰诸佛未出世祖师未西来还有佛法商量也无师曰枷上着杻储曰卸却项上铁枷道将一句来师复喝储便打梁溪宝安雍𥲤晟禅师通州孙氏子年半百弃俗上灵巖储一见讶为皮下有血许入室一日作礼次储曰灵光独耀迥出根尘一句作么生道师曰文殊自文殊文喜自文喜储曰忽然文喜吞却文殊时如何师曰徧界不曾藏储打曰争奈这个何师曰也是雪上加霜又问大死的人却活时如何师曰万象森罗齐稽首储曰不许夜行投明须到又作么生师曰归家罢问程储曰不涉唇吻道将一句来师转身便出上堂卓拄杖曰失脚踏着平坦道途山是山水是水三月江南雨后天鹧鸪啼在深花里簇簇湖山泼黛青湛湛湖光净如洗复卓拄杖曰百年三万六千朝只是这副旧面嘴上堂良久曰听取註脚草鞋破后褁袈裟直至于今未到家惊问风烟几多阔春X城何处不飞花师年八十有六学诲无倦着宗门崇行录四卷与禅林宝训相为表里又日制註偈颂行世塔于钖邑青山五灯全书卷第八十四五灯全书卷第八十四补遗临济宗南岳下第三十六世随录黄山十力润禅师上堂孔山花似锦㵎水如蓝风习习鸟关关一轮明月照松间红尘纵有千般好输你山家半日闲所以道通玄峰顶不是人间心外无法满目青山山僧虽然恁么指示亦是不着便若是伶俐汉闻着便掩耳而出略较些子喝一喝辞众上堂干坤老我一头雪顶上铁枷应须脱三十年来口吧吧纵说还同不曾说今欲偷安作野人碧嶂丹巖生喜悦半世行藏多负心从今不负窗前月复顾视左右曰今何时答曰巳时师曰黄山村叟今日生遂命沐浴更衣安坐说偈曰一生杀佛杀祖弥天罪过今日飜身去杀心犹未足若要足试看年年法堂前是甚么人脚迹封龛曰诸方封龛旧例不过借天下大善知识威光歌功颂德一上以图衒生平究竟与本地风光有何交涉况济润沗在法门数十年无X功可颂无德可歌只当得迦文老子看小户一只恶犬足矣一箇瓦葢子不论甚么行者人力一葢便了起龛曰二十五员揭谛神拳养左右巳久所谓养军千日用在一朝我今欲向万山深处藏身汝辈须为我重加力焉入墖曰弥勒楼阁八面玲珑弹指即开开巳即闭玄要宗风于此不坠我是三峰嫡骨儿孙何借傍人鼻孔出气娄东兴福会南禅师佛诞日上堂举世尊初生一手指天一手指地周行七步目顾四方曰天上天下惟吾独尊师曰赵俗善舞楚人善咻猩猩善啸畵鹕善啼风吹柳絮毛毬走雨打梨花蛱蝶飞所谓情与无情共转根本法轮树林水鸟悉演苦空妙偈且道云门一棒又作么生物情变幻终消歇水绿山青此理常上堂举赵州和尚云金佛不度炉木佛不度火泥佛不度水真佛家里坐师曰赵州这几句话流布丛林几七百余年中间无数知识用尽神通未曾动这老子一毫毛在山僧今日也要露箇消息赵州大似明修栈道暗度陈仓虽能拔赵城定三齐然止得假王也何似兴福这里不起于坐不动威仪弹指顷令现前诸人箇箇成真佛去且道具何法要有如是捷证良久掷下拂子曰验在目前颂马祖离四句绝百非曰神驹影绝谙天倪父子私腹各自离芳草雨凄苔路滑行人莫怨伯劳啼颂德山托钵曰天下人教没奈何槐安国内立干戈今朝睡起推窗看X山色依然鸟自歌颂赵州洗钵盂曰风静树宁鸟栖鹿宿风摇树动鸟去鹿独可怜驰逐天下人六六元来三十六颂百丈再参曰金谷园中鬬额回锦城春色逐人来绿珠坠后无消息嬴得山花处处开瑞州五峰仰山净觉煦杲照禅师上堂今宵八月中秋节独露银蟾光皎洁万象森罗豁顶门全提正令狐踪绝且高超物表一句作么生道倚天长剑逼人寒夺却珊瑚枝上月晚参三月二十九千红万紫呈家丑灯笼露柱笑呵呵八角磨盘空里走一毫头上识根源一一毛端师子吼海神怒把珊瑚鞭击起须弥颠倒走山僧闻恁么道只得结舌杜口作么生得转身吐气去乃展手曰我手何似佛手仁和月塘在明德禅师上堂举拂子曰看看灵隐有一机月塘有一语明明不覆藏今日为君举灵隐机截断红尘水一溪月塘语翡翠踏翻荷叶雨试问诸君知不知耳闻目见谁知是上堂拈起衣角曰抖开袈裟里佛面雨花喷地放出钵盂里眼光赫日亘天诸方閙浩浩月塘静悄悄时节既相逢不可便着倒况有请法人求示衣中宝喝一喝曰将此夜明珠倾出一栲栳杭州香积栗庵乘禅师吴江章氏子上堂问即心即佛时如何师曰水向石边流出冷曰非心非佛又作么生师曰风从花里过来香曰不是心不是佛不是X物聻师曰抖擞尿肠都说了莫教错认瓮为钟虞山三峰石语音禅师崑山马氏子僧问如何是沙门所重师曰破草鞋僧曰何重之有师曰倾国不换示众道得也三十棒风起江河千尺浪道不得也三十棒万里云锁青山嶂忽然摸着自家底眼睛只在眉毛上且道眼睛为甚却在眉毛上掷下竹篦曰参问如何是父母未生前面目师曰凹镜照人瘦曰如何是巳生后面目师曰凸镜照人肥曰巳生未生还有优劣也无师曰打破镜来与汝相见武康永福霓庵祁禅师小参僧问如何是无位真人师瞪目直视曰阿耶僧即领旨便拜师曰庆快庆快乃曰面门着子銕壁难通遭伊毒手远送千峰五灯全书X卍XXX五灯全书卷第八十五京都圣感禅寺住持僧编辑京都古华严寺住持僧较阅进呈临济宗南岳下三十六世随录三峰檗菴志禅师楚之嘉鱼人鱼山熊开元也久参天童三峰着声丛席崇祯末以谏垣弹首辅得罪予杖一百濒死而苏世变薙染于灵巖受记莂出世继X席三峰示众僧出展两手曰八字打开针札不入五州管内曾逢几个祖师师曰一口针穿三尺线曰老老大大惯用此机师曰绣出从君看金针肎与人僧一喝师曰便恶发僧顾第二位曰还搆得脚跟下一茎毛着么师打曰搆得着么乃曰日日日西没日日日东出不没众生无解脱之期不出大地绝穿通之路老僧常于其中较计筹量直是增一毫不得灭一毫不得何况成年论月不沐光华成甚么界相三峰堂上旧有法被一连素以为质青以为缘皎如万里长空中涌一轮赤日据此座者靠着伊如一座须弥真成烜赫偶然时节不相应卷放无事甲里遽使人天缁白草木虫鱼一时失色有大智人取自虞渊还诸碧落一剎那顷顿破千年之闇可谓极天快事现前诸大德若老若少各各脚跟下有一段鑑地辉天底事可肎放一线助伊光彩么诸仁若不慨然老僧不惜手脚下座以拄杖旋风打散示众问开大冶场锻圣烹凡祇是门庭施设架漫天网罗龙打凤无非手脚寻常未审出格之机如何演唱师曰饭是米做曰恁么那恁么那师曰难道菜不用水烧曰今日可谓光前绝后今古罕闻师曰可惜重添盐醋乃曰虗豁豁壁落全无峭巍巍阶梯迥绝刚道个解黏去缚早巳平地喫交何况加个结字然一向恁么去百草头祖师往往错过无限平人被陆沈可惜许也先圣垂慈多诸方便于全无壁落中幻成壁落向迥X绝阶梯处重夺阶梯画一字之关塞多岐之路教他从外来者风吹不入从内出者水泄不通方与么时使知见得么逞神通得么正气急间蓦然蹉脚踏着自家田地㘞原来鞋底下各各有一片方砖才恁么便不恁么连这一片砖也一齐踏碎然后南山云北山雨南斗七北斗八抖乱了星辰出头天外方有自由分然要见他衲僧大远在毕竟衲僧有甚长处掷下拄杖曰参示众普通年远祖宗地上界至糢煳法堂前早巳草深一丈何怪田园芜尽老僧使伎俩不出只得拾他黄叶聊止儿啼争奈厮炒厮煎止之不得赖迈甘行者同流大开厨库将饆饠䭔子一齐担出任诸仁横吞竖嚼刬地思量不到齩着一口原来餬饼里无汁一场好笑示众才有是非纷然失心目前染净不是是非身上持犯不是是非意中趋避不是是非尔既如是我亦如是不失底心在甚么处不见道若人识得心大地无寸土酒仙蚬子岂曰乖方其或未然眠梦里打杀蚊虫莫道不是恶作示众春日可亲春风可畏禅子家善知机变拟趋向那一头若是唿唤不回底镬汤炉炭中避暑雪窖冰河里澡浴有甚么希奇蓦拍案一下曰我亦从中入非唯观世音示众檀越施财尽道营斋钵里可有饭衲子持钵尽道应供堂中可有僧尽钵里未是饭堂中未是僧作么生施又作么生受竖拂子曰向这里下得个出身句子布施也是第一持戒也是第一X日消万两黄金不为分外若更伫思不但为净名所呵饮水也须防噎示众老僧二千余年来曾不恭敬亦无懈慢今日有一杓水拟向甚么人头上浇良久曰早知如是悔不如是示众一人传虗千人传实都道世尊覩明星大悟毕竟悟个甚么现前一切众生夜夜覩明星还悟也无众生且置万古明星夜夜覩一切众生还悟也无道个情与无情同成正觉依旧落在世尊区宇里蓦喝一喝曰夜乌飞朝兔走肯向前来株下守示众能大师以肉身菩萨受圆满分戒高沙弥知是般事便休明觉酒仙向异类中行于非道这三个汉谁圣谁凡谁缚谁脱将来放在一处便是恶叉聚也拈着一个则指堕覰着一个则眼盲齅着一个则鼻裂作么生是衲子出身之路喝一喝曰明珠在掌灵锋在握赏则俱赏罚则俱罚但不许搀行夺市毗陵五牧劭圆琚禅师桐乡人举洞山云一大藏教是个之字师颂曰拂拭晴空窥篆烟龟毛鹿角眼中栽谁言之字该龙藏剽窃玄沙白纸来举僧问东山有验人关活人句如何是验人关山张大口曰请曰如何是活人句山吐舌示之僧作礼曰谢师答话山曰巳后莫错怪山僧师颂曰验人关与活人句吐舌张牙会也未看取东山水上行要津把断随他去吴江叶园箨菴绳禅师居山诗曰住菴僧老怯衣单X没一丝头争放憨更怕将来栽鹤氅由他僮少自生慙七斤碎尽补床头羞煞当年老赵州拶到五更霜月晓针锥不得况乎钩娘生裤子用过时缀己多瘢莫可支老大犹然脱不下直教赚煞路旁儿泰兴灵云醒热粹禅师泰兴人说戒上堂开方便门好肉剜疮示真实相眼中着屑那堪山门头合掌担枷过状佛殿里烧香把髻投衙更说和尚阇黎得非装模打样乃旋风以杖打散曰最怪你这一队泥塑木雕底犹自倔彊佛诞上堂年年此日不相饶想是生前业所招几个儿孙能转受不将恶水蓦头浇雪霁晚参前村深雪里蓦地一枝开谓是李谓是梅良久喝曰花须连夜发莫待晓风催武进太平问松原禅师江陵张氏子世唿宝树尊者示众佛祖位中收拾不住平田浅草一任纵横论年途次不离家舍独坐火炉句绝宾主鸡鸣茅店热闹一团明月人迹板桥荒凉徧地寒霜如谓别有商量何啻喫盐止渴无钖宝安去息溟禅师苏州徐氏子住无钖宝安上堂喝一喝曰开得者张口何妨天上天下若乃依违畏避顾后瞻前此人光不透脱胸中有一物碍在所以山僧住祥符时每见衲子到来先与他一碗湖水喫洗得肠肚洁净自然言语条直语直则法轮可转心净则佛土俱净向净佛国土转大法轮则一切声X是佛声一切色是佛色即以色见我即以声求我三千大千世界乃至无有如芥子许非是汝等成正觉处且道成等正觉有甚么奇特处唯是可以去即去可以止即止无适无莫义之与比山僧恁么道设有个汉出众云识取去底识取住底声未绝便噼嵴打曰莫待是非来入耳从前知己反成讐苏州寿圣声衍恒禅师浙东张氏子依灵巖储看黄檗三顿棒有省储举竹篦子曰道得也三十道不得也三十道不得则且置因甚道得也三十师曰熟处难忘储曰大死的人却活时如何师曰昼见日夜见星储曰果然熟处难忘苏州月掌内绍种禅师上堂喝下奔流度刃着忙作么棒头疾燄趋风只在者里有水到渠成之用自能平地涌波澜具风行草偃之机何必虗空抽闪电虽然照用齐行要且人境不夺若要扶树临济正法眼藏恰似蚊子撼须弥藕丝牵大象你且缓缓喝一喝曰是甚么复曰有口不可闲却上堂束得虗空作棒白拈贼措手无门碾得大地为尘跛足师插脚无路人人脚跟下有通天正眼东廊上上西廊下下阶墀曲直寮舍浅深总瞒他一点不得古佛堂前有片尝住方砖汝辈暮去朝来因甚不鑑拈起拄杖曰如今直下指出去也眼里有睛底各自验取好蓦卓一下上堂般若如大火聚尽大地是个火聚德山老汉将烂柴头添𦦨临济大师拽破鞴袋鼓风三世诸X佛薰透鼻孔六代祖师燎却眉毛汝辈毛道凡夫要得无明息灭心地清凉良久曰莫妄想好上堂花笑莺啼四月朝衲僧见处尽雄豪眼开白日青天下生死何曾有一毫喝一喝上堂一切色是佛色一切声是佛声蚯蚓穿透耳窍虾蟇跳入眼睛或高或下忽喜忽嗔喝一喝曰一擘华山分两路万年流水不知春上堂至道无难唯嫌拣择眼里有筋舌头无骨赵州终日喫茶子湖半夜捉贼捉得贼谁辨白看看逗到天明个个眉横鼻直拈拄杖曰贼贼上堂众生本不迷诸佛何曾悟不悟与不迷头头皆显露堪嗟开眼人覰见总不顾蓦顾左右曰大众耳门里七穿八穴是顾不顾脚跟下横三竖四是顾不顾喝一喝曰要见黄河清三千年一度武昌洪山宝通俞昭汾禅师竟陵吴氏子父嵓邑诸生母许早寡奉佛诵经师每侍侧听有所感发誓为僧母首肯之年二十投郢州莲台玄萃法主薙染从三昧律师受具隐荆南玉泉一日阅法华有疑质一老宿老宿叱谓曰博通三藏尚落筌蹄圣心未通难脱生死汝气识沈𨗉天资粹美南方禅宗大盛何惜一緉草鞋了兹大事乎师遂发意南询过里门值母疾革留侍汤药毕后事抵武林首参灵隐礼不契次参灵巖储于天台得与筹室每有咨问储即凭陵曰我者里无一字挂他齿颊苦要向人口里讨甚么漆桶速退曾不少假辞色师以己事未明复遭诟骂殊X愤愤不乐辛卯元日会同参八九辈起精进七师亦与焉午后值储下堂师近前作礼储便打师拟申问储又打曰汝拟作佛法会耶师于言下领旨遂拈古诗作投机颂曰朝辞白帝彩云间千里江陵一日还两岸猿声啼不住扁舟巳过万重山储笑曰我助汝喜子今得达故乡也从此机锋颕脱号称啮镞出住庐山干明黄安天台嘉鱼广贤京山潼泉景陵紫芝卞孝旨同江南廉使令之创东巖精舍延师楚抚张朝珍藩伯徐惺请师中兴洪山宝通寺上堂昨夜雪上更加霜今朝佛面增百丑文殊普贤行路难黧奴白牯却知有寒山烧火满头灰拾得风前拈起帚良久顾众曰你者一队汉冷冰冰地在者里讨甚么盌上堂好雨知时节春无三日晴沩山五百头真个可怜生溪东溪西一任横拖倒拽且道者片田地始终属阿谁一僧出曰和尚岂得问别人师下禅床把住曰道道僧拟议师便掌曰感你不彻上堂拈拄杖曰丁一卓二有手脚放两抛三无背面明眼人看不见看得见山僧实落分付与你卓一卓曰切忌谩承当上堂久雨熟梅天柴生满灶烟林间泥滑滑时呌屋头边铜钞锣里满盛油底途中善为不遗一滴何处见他渗漏来是你问凡答凡问圣答圣为甚随他舌头转良久曰脚下泥深上堂万法归一一归何处海水不可斗量虗空不可尺度净地不可撒沙烂泥不可着脚青州衫子重七斤其所薄者厚X十字街头一片砖其所厚者薄不快漆桶更莫提来穿破草鞋直须掉却以拄杖一时打散曰千错万错是伊不错付首座上堂拈起拄杖曰拈一机则念机透脱卓一下曰垂一句则句句流通丽万象于当阳耀天光彩融千差于一智掷地金声越祖超师顺物齐己正恁么时事存函葢理应箭锋祇合与汝平展不合与世商量且阿那个解身里出门遂掷下曰分付今朝首座睿上堂拈拄杖卓一卓曰心不是佛佛与心俱非又卓一卓曰智不是道道与智俱遣山门外石幢子雨洗风吹青又黄猝然讨他鼻头不着祇如钵盂口向天露柱脚踏地从来不曾转变你道又成得甚么边事喝一喝问宴寂熈连河侧金棺特示双趺正恁么时莫便是佛否师曰夜半须弥安鼻孔曰赖遇和尚证明师曰疑杀天下人师唤僧僧应诺师曰此去汉阳不远僧参师便喝僧亦喝师又喝僧无语师曰巳后不得学老僧武昌乃都会时朝廷方问罪湖南兵马络绎惟师宴然无营上至节越方镇下至舆台隷卒见师慈爱导物无不投戈膜拜而去庚申正月五日示微疾乃谓左右曰老僧知得汝辈不知乘肩舆遍辞檀护仲春八日为本师生忌烧香併上历代祖供移居别室索笔书偈曰世间憎爱鬪芳菲底事何曾善赴机要识洪山真旨趣临行但听雪花飞至十三日泊然长逝门外果雪深三尺远近骇异师世寿五十九僧腊三十八门X人上睿等奉全身塔于京山潼泉之东南隅台州天封雨青膏禅师通州海门冯氏子少出家碧峰寺长投四瑞受具初参报恩贤后依灵巖储上堂金刀剪不破万里青天彩笔畵不成一江明月长安道上往还无住含元殿里尊贵神居若作佛法商量大家没量罪过上堂众才集师展两手曰少个甚么便下座康熈庚申师示寂于吴江长庆天台能仁无依仁禅师吴兴人除夜小参看看腊月尽即便春风至贫到锥也无那有一些事蒿汤点作茶火炉坐取次不图暴己长祇有鬪劣志牵牛引公差烧钱增鬼势蓦撞倒释迦也是眼里剌有佛处急走无佛处不住毕竟那里是他住处挨拶到明朝与你从头註师寄迹菩提每日危坐了无一事提持向上垂老不废人称古佛长沙智度梵尊胜禅师泰州人颂南泉唾作如如因缘曰金鸡呌破瑠璃殻玉兔挨开碧海心一室不知天早晚由来得力在儿孙支硎糁花菴主煦堂琪禅师俗姓韩以进士历官翰林学士鼎革易僧服参觉浪盛日研万松评唱碍膺未脱后上灵巖一日师问德云别峰相见话储喝出师不措一辞后储举临济在黄檗喫棒公案得悟入储为历举古人公案师了无碍滞储书偈记之顺治戊戌以兵逝临行偈曰杨岐驴子三只脚烈焰光中纵步看踏着旧家田地稳昂昂气宇莫遮拦X五灯全书卷第八十五五灯全书X卍XXX五灯全书卷第八十六京都圣感禅寺住持僧编辑京都古华严寺住持僧较阅进呈临济宗南岳下三十六世随录姑苏尧封宝云月函潜禅师吴兴董雨若也参灵巖证彻大法退翁储既寂隐居空山以着述自娱绝迹人世貌古如梵僧性狷介衣食不充给侍星散略不萦怀所着洞宗疑问宝昙七发皆关法门大典竟以贫病终其身诸方惜之上堂问如何是本分事师曰尧封不会禅乃曰瀑泉飞处绿阴交山鸟丁东逐午樵满笠松花归去后闲云相与度峰腰顾左右曰你道将饭与尧封喫底还有眼么良久曰不觉日又夜争教人少年插秧上堂者一片水田一向斜搭在衲僧肩头横也在身上竖也在身上而今平铺着山前山后直得眼瞪瞪地看即有分金锄不动土灵苗何处栽队队博饭喫底不伤物义道个应时及节句子供养一众也显丛林有人良久曰三日风五日雨普请採二茶上堂举一不得举二放过一着落X在第二禅和家一向麤心生怕落二落三道个明日不得普请便自谓得也他时后日单单喫水也难消若据尧封苦心那怕你摘叶寻枝只要到手来来往往不至空过遂拍手曰莫把三千道里夸住山人事尽风华宝云一味遵平淡不摘杨花摘野茶晚参问南泉百年后山下作一头水牯牛去未审在那一家师曰欺上座不得曰脇下五字倩甚么人书底师曰谩别人即得乃曰昨夜三更浪举鞭一汀细草绿如烟山童扫尽杨花雪无那残英又满川上堂虗空无筋骨那下金槌大道绝西东岂循鍼路没镫驴子夜三更拈下阇黎席帽山僧是浙西路人四川蘷州府城南诸葛孔明八阵图前聚六十四后聚二十四各高五尺相去九尺上堂古尧封十方无壁有一张口没个挂处蓦指鼻下曰仍安旧处着人天众前如实而说若到诸方不得错举上堂拈起拂子曰晋锋八百带累杀龙泉太阿炭库藏身蹉过了丽天杲日尽道吹毛不动徧地刀鎗争知荆棘林中太平得路掷拂子曰一个闲人天地间晚参众集师坐定左右顾曰诸人与么自在尧封与么起倒诸人与么着着先机尧封与么次次落后诸人与么光彩尧封与么慙愧良久曰洎被打破蔡州上堂到岸古帆千山万水不落三寸四角六张要向句里明机言中取则争怪得香至国里背父逃走的平欺汉地惯打南村十更上堂火星入牛斗衲僧天下走不X问你南地鹄北地狐横担拄杖紧系草鞵粥饭堂里瓦碗竹筯各须仔细上堂至座前左右顾曰到者里要我如何陞座复左右顾曰拶上一重又且如何就座乃曰而今坐定也谁敢何如便下座上堂尧封有一句到你是摩竭掩室是毗耶杜口良久曰八角磨盘空里走尧封无一句到你是函葢干坤是截断众流喝一喝曰虾蟇何曾出得斗晚参封尧不敢瞎却天下人眼拈起拄杖曰设有道山僧只有受璧之心且无割城之意卓一下曰将谓我辜负汝却是汝辜负我上堂达磨不来唐土我国晏然神光不往西干彼中扰乱歇呜唿哀哉法门不幸尽道临济德山吾宗后劲一回思之毛骨俱冷上堂天中函葢葢着你目机铢两数着你不涉众缘看你走到那里咦甞恨春归无觅处不知转向此中来晚参问如何是空劫巳前一句师曰记得小时骑竹马目前又作白头翁莫言去处无端的不在溪西便在东上堂十方无壁四面无门有一句子把定干坤别资一路是鬼是人喝一喝曰大而化之之谓圣圣而不可知之谓神稽首稽首主臣主臣一日拈拄杖曰特抛香饵专待长鲸僧出师曰咂水鲜鳞全无希冀曰见之不取思之千里师曰何得自投置网僧拟议师打曰死虾蟇上堂结却布袋口诸方不知你在尧封做甚么事解却布袋口尧封不知你在诸方做甚么事结也出尧封手不得解也出尧封手不得X你诸人东去西去前程忽有人问尧封手切不得道十个指头如鼓椎相似因事上堂萧梁高祖武帝普通元年九月二十一日南天竺国菩提达磨来我震旦北魏孝明帝正光二年十二月九日初祖菩提达磨传法神光西来衲子岂是菽麦不分去年此月此日比丘南潜从天上灵巖受请来扫尧封今年此月此日上堂特特举掦禅宗春秋乃拊心曰苍天苍天若不触风化争明古佛心天台兴化笠山彚藻文禅师南昌张氏子上堂秋雨垂垂秋风飒飒屋头篱菊抽金门外枫林布锦老雁横空点破碧天似水嬾猿挂树撼翻玉露如珠父母未生以前何似者个时节无事倚阑频怅望白云空锁乱山青上堂冷雨翻红叶秋风动白苹空将未归意说与欲行人上堂老僧住持多年不解与人东指西指一句是一句雨过竹风清云开山岳露侨梵钵提舌头有分饶伊见鞭影便行望剎竿回去犹是途路边事要得捷径一路不得离我者里以拂子画一画曰此回不是梦真个到庐山一日闻鼓声问侍僧曰今日打鼓作甚么曰请和尚说小参师曰鼓声为诸仁说了也山僧又说个甚么僧无对师曰也是湖南卖饼灵巖卑牧谦禅师上元出队上堂问一色边事尽却今时向上全提不住者里未审明白菴前片地还借借也无师曰不用钩钩锥锥曰则百步阶前风悄然X也师曰何须琐琐屑屑曰既尔把住要津且自别行一路便归众师曰七十二峰有高下乃拈拄杖顾众曰一等是新年头佛法向有无上论量未免涉奢涉俭灵巖十五日以前不曾韫椟而藏何故星丛摘月难充饥国稻梁十五日以后无心待价而沽安用天畔披云便是太平瑚琏正当十五日老僧不在明白中阇黎岂行灯影里卓一卓曰一句当天千江散彩途中家舍交互争辉欲识溪山各别处待金陵打个回合来作出袖人事拽拄杖下座上堂僧出曰转法轮耶转食轮耶师曰花雨落时香径溼僧打圆相曰岂非后学所宜究乎师卓拄杖曰木上座恐不如是僧顾众曰少间食堂前也须领取一分师曰匙筯边不得草草乃曰正法眼藏西天或有涅槃妙心此土原无实相无相微妙法门洞庭山色吴淞水正好和云作𦘕图拈拄杖曰山僧揭开空王玺书提出毗卢正印一印印定福慧丛中称两足的面目肝肠卓一卓曰添溟瀚之澜挹嵩华之翠锦绣笙簧联芳法苑复卓一卓曰尽在其中矣小参西来大意不翼而飞不胫而走在你耳里非声在你鼻里非嗅在你六根非尘在你万法非有衡不出是锱钵量不尽是尖斗卓拄杖曰你方刻舟劒去久矣除日上堂问末后句敢请敢请师曰大人之略宛尔不同曰为甚平地下个橛子师曰犹有些子在曰山高水长未足酬之师曰难当明眼乃喝一喝曰此何时好不与诸X人净洁打叠去风云不次第日月有恒常崇报院里好将佛作人情好将法作人情好将僧作人情岁云暮矣有一转亦不用眨眼亦不用低头直垂手而得之随起身曰甲己之年丙作首玉峰文衢达禅师崑山人问离却四大五蕴阿那个是上座主人公师曰一字不着画问空劫中是甚么人作主师曰还我话头来问太阳溢目万里不挂片云拈却青天喫棒的合下个甚么语师曰相识满天下问直得无一法当情犹未是衲僧行履处如何是衲僧行履处师曰日出事生兄弟家顺治庚子十月示疾化于灵巖法昌石叶成禅师上堂问教中有八万四千波罗蜜门不知从那门入师便打曰和尚莫草草打人师曰你但喫棒我要话行随卓拄杖一下曰八万四千波罗蜜门山僧一下打开了也入得者更买草鞵行脚入不得者暑退凉生伏惟起居珍重小参问如何是最初一步师曰下脚便踏着曰如何是声前一句师曰开口便道着曰如何是无底篮师曰放得下曰如何是无根树师曰提得起僧以坐具作圆相师曰裂破僧一喝师曰我不汝欺乃曰最初一步下脚便踏着声前一句开口便道着可谓似地擎山不知山之孤峻如石含玉不知玉之无瑕你等诸人终日忙忙从年头至年尾行的行住的住卧的卧其中有得有不得特特考钟伐鼓与你说破上堂僧才出作X礼师噼嵴便打僧喝师又打僧连喝师直打下曰从旷大劫来便具有者副手脚不知经过无数日月不知经过无数世界只是不敢轻用葢因山高流水急慨叹于知稀抱璞投珠尚慎旃于识寡今幸有明眼人作证山僧不辞卤莽将出来诸兄弟切忌眼目定动者回若错过余日定难逢上堂有佛处不得住无佛处急走过汝等诸人十二时中在何世界安身立命有底道得心自在得法自在何往不佳有底道空无边处识无边处无在不可山僧合掌曰不审过去不审现在不审未来我不敢轻于汝等汝等皆当作佛晚参霜明万壑月皎千峰释迦弥勒处处相逢抖擞屎肠都说了莫教错认瓮为钟腊八晚参众集定随喝一喝曰与么会去即是智慧德相复喝一喝曰与么会去妄想执着旋视一周帀曰大众语不透古今进一步即迷其理智不出凡种退一步即失其事道之所在肯相孤负乃连喝两喝曰若到诸方不得错举京口长乐韶菴无隣廓禅师广陵马氏子上堂文殊普贤起佛见法见贬向二铁围山竟在彼中开粥相伴过夏反道是走徧倒不如这里好明头也合暗头也合长伸两足睡一觉起来天地还依旧似则也似还知他出头不得处么良久曰慙愧师将寂灭蓦然趯出只履示门人曰达磨遗下一只今古无人提得而今抛出当阳且要大家着力喝一喝而逝X天台国清祖宪袭禅师上堂同参出作上壁势师曰须知有转身一路曰我待之久矣师打曰肎相辜负曰方见血滴滴师曰不可道分付不着人曰要头截取去师曰不消一拶乃就座曰因七见一见一忘七宾主相逢直拶上壁拈拄杖曰向者里翻得个身转不惟露狮子爪牙亦具衲僧巴鼻所以古德道要头便截取去你若识得他血滴滴地相为处直下休去歇去何等省力不然国清立地待你搆去卓拄杖曰莫相辜负上堂秋风盈壑秋水盈溪东西南北任驱驰但听老僧一言拈起拄杖曰此去江南路迢迢不可期水穷山尽处又是转身时卓一下示众台岭云弥松门路僻三回两转图个甚么睦州见僧来推上门鲁祖见僧来便转身面壁今朝撞着没意智底国清拈拄杖一齐打趂曰胡饼里讨甚么汁示众五峰壁立截断千差双㵎澜翻气吞万派严冷赛过汾州枯澹浑同叶县百丈大义何曾露布祇有一着高出诸方不曾增人罪过小参问如何离心识参师曰夜来床蓆稳一觉到天明如何绝凡圣学师曰一步较易两步较难僧拟议师喝出示众拈竹篦曰触不得背不得巳是尽情尽情了也讶郎当更向胡饼里讨甚汁遂旋风打散小参国清有桩公案宾主频时互换今朝特地拈来也要诸方判断拈拄杖曰且道是宾耶是主耶良久曰若还疑拟不能分且教靠在东山畔示众心不是佛摩醯亚眼突X出智不是道庆喜剎竿放倒顾左右曰还有不避危亡出来相扶底么良久喝一喝曰见义不为何勇之有上堂喝一喝曰还知得么惺惺历历历历惺惺惺既未居顶敢言得住方便道是正句谁肎竖点头设有人出来便曰是甚么道理山僧冷笑一声道邪法难扶良久曰敢问诸人喝既是同因甚有邪有正良久复喝一喝曰参示众若论此事如杲日当空无物不蒙其照若是甘自陷于覆盆之下又争怪得小参有句无句如藤倚树今日也恁么明日也恁么第三第四不问你后五日事作么生更问树倒藤枯句归何处良久曰不得停囚长智九峰正觉严序纪禅师姑苏洞庭许氏子上堂以金刚眼睛八斛四斗镕成一枚蜡人将龟毛绳子三丈系于南下薰风之间然后我等以大圆觉为伽蓝身心安居平等性智炎炎六月火生冰只待秋声一叶至拈拄杖卓一下曰宁有心于彼此小参超佛越祖之谈生硬胡饼曾有几个直吞下去竖起拳头曰知么尧峰长芦蕳石祖禅师通州柳氏子上堂喝一喝曰不从他乡别国来亲从灵山老子血盆口里吐出不信且看下文又喝一喝曰千变万化不是容你守死善道得的小参山僧一言半句为诸人揭示诸人道是难处难处是诸人易处卓拄杖曰花开碧岫月落寒潭X南岳慈贤喻苇济禅师通州程氏子上堂昨日说牛说马今朝说佛说法欲问慈贤家风山锄不过尺八小参击竹篦曰大众且道这一响多少觔两众默然师掷竹篦曰看人担担不喫力松江赤巖渊禅师杨州人垂语曰既为佛子当遵佛行金刚是佛弟子因甚与土地揩背自代曰乞儿见小利又曰方以类聚物以羣分大象不游兔径鸾凤弗与鸡栖因甚金毛狮子跳入野狐窟中自代曰不顾旁观北京玉泉轮菴揆禅师姑苏文文肃相国犹子也母梦老僧投胎而生幼慕空宗举家学道年十七以白衣参退翁储于灵巖打精进七于第三日见储落堂痛棒一僧血流被地有省储以三顿痛棒话征之冲口答曰鸡寒上树鸭寒下水储深肯之从此执侍巾瓶五易凉燠于庚寅冬直受菩萨戒后以奸人搆讼破家载笔戎幕隆冬猎贺兰山下擡头见雪岭如银铺世界胸次碍膺之物廓尔冰释储将顺世遥记以偈再一年于武昌军次薙染出世住越州大能仁寺再住云南文殊寺还寓灵巖圣驾东巡幸山被特旨召入长安初住玉泉山普陀寺再移入澄心园古华严寺能仁上堂春去也王瓜生苦菜秀麦秋至蚯蚓出怎奈朝菌不知晦朔蟪姑不知春秋住山人目空云汉聊向寒暑不到处别通一路弹指曰摘杨花摘杨花晚参举僧问汾X阳如何是学人着力处汾曰嘉州打大像如何是学人转身处汾曰陜府灌铁牛如何是学人亲切处汾曰西河弄师子若人会得此三句巳辨三元更有三要语在切须荐取师曰汾阳所谓三要语者如人正临敌时先备下两股伏兵着着恐陷在背水阵里乃叩齿曰无事多口罪过不少小参柴米油盐酱醋茶且喜能仁常住一件也无连日大家减口忍饥向七尺单前将三条篾紧束肚皮一队上一队下犹自彬彬济济空腹高心要知祖师西来意决不是喫饱了饭悟得的汝等诸人闻吾此言直下信得及定然陡生欢喜不学陶渊明攒眉而去忽地撞着个性燥的汉子一把搊住问道仓房库房还有佛法商量也无只向他道旧谷既没新谷未升像你者样着忙驴年也没有饭喫在小参举太原孚在雪峰作浴头峰一日谓备头陀曰此间有个老鼠子今在浴室里备曰待与和尚勘过即往浴室遇孚打水备曰相看上座孚曰巳相见了备曰甚么刧中曾相见孚曰瞌睡作么备却入方丈白峰曰巳勘破了峰曰作么生勘伊备举前话峰曰汝着贼也师曰且道备头陀着贼雪峰着贼直饶检点分明还要问你浴室中老鼠是死的是活的乃口占颂曰从来齿不关风说甚贼身巳露人人有个生缘争奈守株待兔时一僧出作鼠声唧唧师噼嵴棒曰孟八郎汉又恁么去也上堂问不问有言不问无言乞师直指师便打曰还容X某甲睨而视之么师连棒打出僧竖起拳曰这个与灵山会上拈起的还有一毫差别么师曰左搓芒绳缚鬼子僧放下拳曰人天莫测和尚作么生师曰还曾穿过鼻孔么曰作家宗师宛尔不同师曰也是灯笼抱露柱僧嘘一嘘归众师曰幸是家里人乃曰破敌冲锋不存轨则擒龙捉虎岂顾危亡展轰雷掣电之机彰旋干转坤之用棒头上无位真人洒洒落落葢天葢地有甚炙脂帽可拈鹘臭衫可脱直教一拳拳倒黄鹤楼一躩躩翻鹦鹉洲席卷虗空弥纶中外方是我临济家嫡骨儿孙岂下根小智所能凑泊窥测只如向狮子腭上敲牙毒龙颔下擗甲毕竟具何手眼蓦召大众众回首师竖拄杖曰是甚么连喝两喝下座上堂问昔日僧问干峰十方薄伽梵一路涅槃门未审路头在甚么处峰以拄杖画一画曰在者里还端的么师曰两肩挑日月曰后僧复问云门门曰扇子𨁝跳上三十三天筑着帝释鼻孔东海鲤鱼打一棒雨似盆倾又明甚么边事师曰一箭过西天曰可谓不离这里透过那边师曰冷灰里有一粒豆爆也未可知曰也要大众证明师打曰粥饭钱该多少乃曰释迦老子顿羁辔大肚长汀抖汗衫北郁单越驴拽磨能仁寺里算饭钱展两袖曰一文也无上堂昨日底昨日底随卓拄杖曰楼阁门开也祇如善财童子百城烟水撒手归来即今成个甚么佛良久曰西眺鑑湖东近瑯琊后接卧龙前临秦望又X卓拄杖曰今是中伏第一日奇热恐大众久立珍重复举茱萸把一橛竹上堂云虗空里还钉得橛么时有灵虗上座出云虗空是橛萸便打虗云和尚莫错打某甲萸便休去雪窦拈云若要此话大行直须打了趂出且道雪窦意在甚么处当断不断返招其乱上堂卓拄杖曰冬至也霜清木落潭瘦峰寒枯槎断堑中色混茫有十二分消不去的势不获巳也要应时及节稍作煖室明窗下活计若道火炉头交脚瞌睡正恐品字柴一星两星燎着面门莫怪山僧不预先与你告报靠拄杖下座师见僧打坐师掌其背曰此中是甚么僧回头曰不识师曰昔日达磨恁么道被梁武帝趂出了也你如何学他僧无语师曰九年面壁不为分外问某甲不将问来问请师高着眼师往下覰曰即此用离此用师往上覰僧拟进语师震威一喝僧罔措师直打出士问承闻和尚在军前数载未审向甚么处留心师张手作擗弓势示之士曰弟子不会师曰巴陵县东老虎石嵩陵长庆童硕宏禅师三峰两序请上堂乃以手自指曰这汉骨气无灵不能自立借父兄余荫附会丛林徒窃安闲之食空慙辅弼之名每当松牕月落分高照于杨岐灯盏雪积柴牀解寒威于宝寿生姜山门头未常竭力厨库边讨尽便宜逗到今日所作不忘果报及身犹欲费人盐酱噼划心胸何以自处喝一喝曰凭此正脉流通庶几不辜众德布种上堂X插脚此个保社早起晏眠本图克证慈心三昧那来不安本分一向驱耕夫牛夺饥人食种蔴不生荳饶你白拈手段高强未必不为因善而招恶果即今山前田地四址分明更不用叉手叮咛䦆头在底握何虑不高处高平低处低平将来成熟一担是两箩虽不能富及邻封一朝被人索取庐陵米价喝一喝曰也有个凭据中秋上堂此事如秋月相似圆陀皎洁光明无碍往来不剩空中之迹隐显能分波底之身无意追求自然一镜当天拟心欲得徒捞万古寒潭不在明白里供养也好修行也好未出灯影中吞却也错吐却也错以手打圆相曰顶门若不具眼往往认作这个枫泾贝叶有门新禅师平湖沈氏子示众举昔有菴主于门上书一心字于牕上书一心字于壁上书一心字后法眼曰门上不用书门字牕上不用书牕字壁上不用书壁字何故字义炳然师曰书与不书总是依草附木之鬼施主饭那有到你三人口里要得安贴家邦弹指曰聻天台通玄翼菴酇禅师温州永嘉叶氏子上堂通玄峰顶风云不次第不是人间日月有恒常心外无法从他逼塞虗空满目青山觅甚纤毫过患上堂香炉峰瑞霭弥漫擂鼓洞圆音历落有眼如盲有耳如聋底到来作么生与伊通个方便乃拈拄杖卓一卓曰千年桃核里原是旧时仁小参手里出来手里X打口里出来口里打一僧出曰净躶躶赤洒洒时如何师便打曰某甲话在师复打曰这咬粪团汉崇川东山善持驭禅师邑之朱氏子上堂竖拂子曰达磨来也眼目定动白云万里若问西来人事少顷斋堂前验取掷拂子下座上堂拈拄杖曰神机独脱峻利贵于当仁妙用声施放放全凭迅速若无起死回生手段乌能常握法柄直饶一疴便了的汉到这里动则祸生还有旁不甘者家出来试𨁝跳看良久顾左右曰石火电光逞机辨别者能有几个连卓拄杖天池大觉征圣图禅师崇川人小参人人鼻孔不让释迦个个眼睛尽同达磨大觉要问诸人鼻孔眼睛既与佛祖相同为甚南山起云北山下雨喝一喝曰禹力不到处百川应倒流苏州南树衷雪渊禅师崇明黄氏子颂殃窟产难因缘曰长者不奈船何瞿昙打破戽斗传言送语这汉来往苦张者口颂城东老母公案曰灼然同死与同生却要抛离别路寻无奈冤家难摆脱眼前草木尽逢春五灯全书卷第八十六X五灯全书X卍XXX五灯全书卷第八十七京都圣感禅寺住持僧编辑京都古华严寺住持僧较阅进呈临济宗南岳下三十六世随录灵巖雪菴状伊致禅师上堂举我此法门祇论见性不论禅定解脱师笑曰大小祖师禅定不是性解脱宁非见论与不论都卢泥里洗土块拈拄杖曰灵巖祇者一条白棒搘撑个破落门户果是咽喉儱侗只贵你吞得下便休不许锁细齩嚼何也背地里一下百杂碎底往往撞到面前横吞不是竖吞不是要得吞吐自由全无留碍直须拈却当门两个始得上堂默默无上菩提从此得饶饶万祸千殃从此消忍忍三世如来从此尽会得些三种语了好个不快活汉师大笑曰慈受慈受苦屈苦屈因自指曰此老前后住山相去四百年矣事到今日蓦喝一喝打一棒曰争好说到者里祇要明取我本是个快活汉遂旋风打下法堂上堂问墻壁瓦砾是古佛心即心是佛就地拈起一片曰礼拜是不礼拜是师曰不是情中法莫生种种心曰祖师言句是破草鞋春草如锥X不着固好师曰上座莫巧点僧退师掷下拂子乃曰心不是佛智不是道有祖西来胡麻厮绞冷挨壁破走却一宝心智路绝值是好笑笑你痴禅波波寻讨小参拈拄杖曰者汉天然孤露迥无葢覆皮既不存毛将安附且不受他销金铄石之毁又何有乎攒花簇锦之誉琉璃缾子十丈珊瑚当门与汝一一打破着力不得处忍俊不禁廻避无门时无明满肚更讨甚名身句身宝几珍御乃顾左右曰还知他为人处么卓一卓曰要头截取去小参实谓此事如王字不加点的的真种何待闹市里㘞地一声方才超羣拔萃不知从本以来天上天下瞻仰末由四海八埏全归至化又说甚髻中珠朗肘后符灵乃击拂子曰翻令力耕者半作卖花人小参拈起拄杖曰热喫一顿白汗交流正眼看来如家常茶饭相似二时受用即得举似人即不得虽然如是想起一联旧话乃卓曰甜者甜兮苦者苦此道今人弃如土掷下拄杖苏州阳山大慈补菴喻禅师盐官袁氏子年十七知有宗门下事投灵隐礼薙染完具足戒一日闻礼骂侍者适有僧问佛法的的大意礼推僧出方丈闭却门师从傍见骇然致疑经一载值佛日开炉师入堂誓以七日为限极力参究至第三日晚闻堂中击二板声豁然有省偈曰脑后一槌髑髅粉碎今夕何夕汗流浃背入方丈呈所悟礼问如何是你本来面目X师曰两板一声钟礼曰唤着竹篦则触不唤着则背又作么生师曰海枯终见底礼颔之师一日见灵巖语录读之恍然曰他日了我大事舍这老汉其谁与归遂上灵巖储曰佛日所得的呈似看师曰争好妄通消息储曰也要大家知师曰只恐无人证明储曰放汝三十棒师曰又与么去也储大笑师展礼上堂无开口处是你得力处好下脚处是你转身处路上行人口是碑是你亲切处快快与古人打个对同了好来问你落花满地归何处乃呵呵大笑下座上堂隔墻见角便知是牛隔山见烟便知是火无尽神通菩萨因甚踪迹难寻咳𠻳一声曰大王来也上堂左右顾视曰还有唾面自干的衲子么出来宝林与你作刎颈之交僧出礼拜而起师蓦面一唾问陌路相逢以何为验师曰开口见胆曰不开口如何师曰哑的问虗空关不住时如何师曰揭帘须随后手粤东山品嵓禅师参灵巖储才入方丈见傍僧呈颂古不觉碍膺冰释储举公案逐一勘问了无疑滞储为助喜曰吾道南矣师呈偈曰吾宗无语句何事落言诠猩猩能说话鹦鹉巧徒然古德留拈颂今人长笑颜蘸干海水墨那字写真传疁溪广福风遇谷禅师崇川人也小参六月壬申日传闻鬼过关灯笼多揑怪露柱却安闲还有不落窠窟者么卓拄杖曰乌藤三十下寄打穹窿山X广南质菴邵禅师粤之兴宁人上堂实论此事如王字不加点百草头上拈过一边閙市丛中几个梦见不是今日压良为贱只为禅和子往往认着驴前马后的依稀越国彷彿扬州良久顾左右曰钱塘去国三千里北京镇国山菴林禅师海陵王氏子母得异梦而生长不茹荤年十八强之娶不从坚请出世亲固信道欣然听之翦染既乘夙愿居恒自疑于生死去来乃腰包抵灵巖入方丈礼谒储一见欣然谓旁僧曰此吾乡阿蒙也今执侍左右堂中起精进七师与其数至忘寝食储钳锤毒辣师益奋励涕泣随之逾二七了无所得胸次迫闷偶值维那与僧举临济三顿棒至原来黄檗佛法无多子处廓然打失鼻孔适储落堂师出礼储问不与万法为侣者甚么人声未绝师便喝储曰好好问你为甚么便喝师曰老汉话头也不识储便打师拂袖归众随呈一偈储笑而颔之后以源流衣拂珍重记莂出住姑孰乳山京都镇国上堂拈起拄杖曰若是棒下无生临机不就底衲僧自然风云聚会雷雨齐施法战当场争先夺彩向石火光中伸出佛手掀翻黑山鬼窟红旗影里展开驴脚踢倒癞马枯桩说甚有句无句如藤倚树是句亦刬非句亦刬直得倚天长劒万里神光大用现前全机独脱虽然如是祇如云门干矢橛赵州殿里底又作么生良久喝一喝曰面目现在上堂问如何是X十方薄伽梵一路涅槃门师曰五里一亭十里一舖曰便恁么会时如何师曰崖州万里问牛头未见四祖时如何师曰牡丹花下蜂成块曰见后如何师曰荆棘林中鸟不栖乃曰霜明万壑月皎千江红霞缥缈绿水汪洋头头揭示圆通妙门一一流通正法眼藏回头转脑依然重叠关山直下知归许你纵横独步卓拄杖上堂八月半秋巳中树凋叶落体露金风一轮明月当空照两岸芦花对蓼红层落落影重重无位真人处处逢良久曰是何面目拍禅牀曰切忌冬烘上堂一片白云横岳顶两株红叶覆清泉不须更问西来意流水滔滔下碧巅者里见得彻信得及诸方决定印可乳山门下未肯点首何故向上更有事在上堂尽虗空界普明寺日月星辰是学徒一一面南看北斗更于何处觅亲疎上堂尽干坤大地唤作一条拄杖眼中添榍不唤作拄杖无本可据直饶头头俱透过脚跟犹未点地在毕竟作么生道得恰好河天月晕鱼生子檞叶风微鹿养茸上堂秋风凉秋夜长未归客思故乡流光眨眼疾如电黄叶飘飘过短墻风前独立向谁说天际飞鸿三两行上堂问大雪满长安是何意旨师曰眼里耳里曰非和尚见不到此师曰彻骨彻髓曰谨领师曰莫狼籍问一夜西风滴水滴冻蓦札相逢如何出手师展手曰与汝个标榜曰请和尚尊重师曰俊哉衲僧僧掩耳归众师随后便打乃曰雪满长安眼里耳X里滴水滴冻彻骨彻髓俊哉衲僧切忌掩耳好个标榜吾将谁语掷拄杖下座上堂问以字不成八字不是声未绝师曰是甚么字僧无语师乃曰以字不成八字不是童寿翻译不来庆喜结集不到夫子一总不知达磨却也不识惟有须菩提解空第一信口道识识良久曰向下文长付来日上堂众才集定二僧竞出师曰住住曰一不做二不休师便喝僧归位师曰若不喝住无有住头便下座上堂众才集定师蓦竖拄杖曰看看众回首掷拄杖曰太平本是将军致不许将军见太平上堂三世诸佛无中说有沿山推出白云来六代祖师有里寻无就地拾将明月去不涉二途作么生理论自从春色来嵩少三十六峰青至今上堂镇国门户大开一任纵横往来汝若停机伫思莫怪噼嵴连腮且道作么生是脚头得力底句良久曰夜来莫踏白不是水便是石晚参若论此事如人暗中书字字虽不成文彩巳彰喝一喝曰汝等诸人切忌承当何故上一画短下一画长达磨原不识孔子错商量问杖林山下竹筋鞭意旨如何师曰葛藤桩子到天界方丈从东过西界曰探头作么师便喝界曰看箭师作倒身势界拟议师打曰将谓收燕破赵之才原来是间道小卒问德山口似血盆牙如劒树因甚被巖头授记师曰逢人不得错举问如何是诸佛圆融之相师曰有水皆含月无山不带云问如何是惊人句师曰X火烧铁柱宫曰烧后如何师曰一场懡㦬问大颠摈首座意旨如何师曰打草要蛇惊曰同一叩齿誵讹在甚处师曰王令稍严不许搀行夺市问赵州道无意旨如何师曰苦瓜连根苦曰因甚又道有师师甜瓜彻蒂甜曰道有道无是一是二师拊掌一下曰三段不同收归上科问牛头未见四祖时如何师曰树密鸟争栖曰见后如何师曰山空云色淡问如何是住地无明师曰胡僧读梵书曰如何是根本智师曰剎竿头上风车子曰如何是尘沙惑师曰一翳在眼空花乱坠曰如何是差别智师曰面南看北斗问如何是亲切句师曰低头拾明月曰如何是得力句师曰沿山推白云康熙甲子师示疾辞众散衣钵书籍命小师载月舟主方丈火浴入塔不披麻不报丧不举哀不延请封龛举火常住事纤悉不遗至十一月十三日午时沐浴更衣瞑目欲寂一众哀请偈言乃张目曰四大分张不涉众缘风清月白一任闲闲生死无拘应念现前沿流不止真照无边拍碎虗空火里生莲端坐泊然而逝寿五十四腊三十五茶毗顶骨舌根不坏塔于寺之西北干方语录四卷行世枫江永庆研菴遂禅师小参拈拄杖曰唤作拄杖子入地狱如箭射不唤作拄杖子入地狱如箭射且道因甚如此卓拄杖曰谤斯经故获罪如是苏州尧峰山椒音禅师吴文定公宽之曾孙上堂冬X青树里破瓦鳞鳞银杏林中碎金洒洒如何银杏看冬青不把碎金修破瓦以手斫额曰将谓覆盆之下上堂长至日日恁么短短至日日恁么长长短难分周汉尺空山消得一炉香苏州兴福汝晋轮禅师海虞人上堂昨夜三更失却牛今朝起来失却火无位真人急急奔撞着灯笼没处躲下座拦住一僧曰还见露柱么僧笑师打曰全不担一点千系苏州高菴惕方予禅师长洲人礼灵巖储得度一日侍立次储曰何不下堂参禅去来者里瞌睡作么师曰老和尚何得开眼寐语储曰大死的人却活时如何师曰某甲自幼不曾眼花示众有句无句如藤倚树树倒藤枯一堆桩倒拈拄杖曰如今却在山僧手里移名易相门户别开唤作拄杖则触不唤作拄杖则背且道毕竟唤作甚么掷拄杖曰翻忆沩山笑转新报慈序香成禅师武陵陈氏子颂临济三顿棒曰刍狗吠花阴霜禽啼残月哑子喫黄连噎得眼睛突南岳丹霞香林真禅师淮安人上堂挥拂子曰潇湘夜雨复以拂子打圆相曰洞庭秋月山僧将一幅天然图𦘕尽情展示诸人了也更有甚事不明重来者里描邈乃掷拂子曰不如䇿杖归山去长笑一声天地秋小参夜来虱子咬人更兼老鼠作閙瞌睡也X不曾打个忽然听得隣菴打钟慌忙爬起撒尿仔细思量只讨得一事便宜莫是洗面摸着鼻头么摇首曰不是且道是甚么不曾开眼做梦吴江长庆古斯乘禅师邑之徐氏子上堂到处不兴人本分着落者非丈夫也到处与人本分着落者其胶固不可胜言所以吞下栗棘蓬透过金刚圈的未容伊道杀佛杀祖施大慈光为已为人泼天恶口老和尚曰临济下火发容得你打开骨董箱么须向活泼中张开正眼则古今横照始无限碍不然宗门下事扫地多时以竹篦击香桌曰未到与么田地孤负参学初志龙听无用卭在瓠禅师宣城沈寿嶶侍御之子也举乡进士因鼎迁薙染参灵巖储得法一日往寿古南门于破山门独不以例拒留待七日临行属和洪觉范所制竹尊者诗师遂应口曰朅来频见海桑枯万亿身中第一癯袅袅清音空实相亭亭秀节迥凡夫云霞彩映琅玕实鸾凤声惊燕雀徒领取风光依座下雉头今许宿竿无师常一衲湖湘莫知所自一日至虎丘甘露院示微疾同参来候次僧出问路逢道伴交肩过如何相待师曰难为识者又问大彻底人本脱生死因甚命根不断师曰病入膏肓又问和尚身后有何指示师震威一喝趺坐而逝凤巢咸菴及禅师泰州人上堂伐鼓鸣钟特为说破佛法商量世谛流布良久拍案曰是甚奇货便下座X小参前三三干坤之内后三三宇宙之中竖拂子顾左右曰谁知席帽下元是昔愁人荆溪南池冬杲亮禅师上堂正法眼藏岂由言显长空皎月何待指标然非指标何以见月靡由言显焉得正法到这里必真参实悟始入其微诸禅德果欲参禅众不在多剎不在大设使众满河沙无非閙热门庭剎遍大地所栖不过一枝苟能脚跟点地一可当十便能向藕孔里现大神变微尘中转妙法轮始足称超佛越祖是以临济于滹沱河边建立底也不过应今时节蓦竖拂子曰山僧今日立地待汝搆去果得与么地许你大唐国里揑怪其或尚留观听谩汝去也随击一击曰罨畵溪声同瀚海大珠山色共弥卢示众週视左右以手点胸曰这汉生平祇解着衣喫饭往往闻说佛法二字如风过树似水浇石今既事不获巳举扬一段话与现前大众结个般若缘不意中途劲风严霜一时打失了也虽然赖有拄杖横按曰从门入者不是家珍从缘得者永无退失你道迦文老子覩明星而悟是从门入耶是从缘得耶蓦竖拄杖曰木落霜寒滴水滴冻拶破晴空天惊地动上堂閙市里识得天子祯祥地効百草头荐取老僧瑞彩天呈乃顾大众曰适来钟鼓未发大家早合乘时既尔拥簇上前领取新年佛法遂掷下拂子上堂露滴千巖月皎万壑达磨缄口冷地摩挲拍几一下曰阿呵呵好大哥烹醲茶噼菓蓏X江阴静宁力菴荫禅师通州邵氏子参灵巖储值茶次储问师曰茶椀里有你么师曰某甲何物用挂齿牙储曰力子力子师近前问讯曰和尚万福僧举南院凡圣同居时如何院曰两个猫儿一个狞是何意旨师曰分付维那直岁不得共居一处湖州极乐饮晓涛禅师郡人也上堂举先灵巖上堂凡僧出问伹答曰是甚么众罕契旨师曰虾蟇吞月舌头大芥子投针眼界宽且道还契旨么遂展手曰今朝又是风起立春示众鞭起泥牛走阳春和者稀䦆头活计从今别翻转干坤第一机嘉兴妙湛尼宝持总禅师郡之金氏女隋州太仆之冢媳夫亡脱俗力参有省灵巖储问赵州洗钵盂话作么生师曰赖有行者在储曰争好倚重别人师曰若不如此谁知不分内外储颔之住海盐南询上堂十八上解作活计的一头水牯牛无处着落代曰递过索头来又曰十八破家散宅的因甚七觔衫子至今卸脱不下代曰久矣无人说到这里示众举俱胝和尚凡詶人问祇竖一指示之师曰俱胝一指头千古曾无对可怜懵懂禅至今不瞥地若瞥地万象森罗无出气灵瑞尼祖揆苻禅师湖州李氏女具大智慧得法灵巖储一日到山礼觐储曰有人问灵巖佛法你如何抵对师曰争敢触忤和尚储便喝师曰实谓今古罕闻次日辞行储曰昨日公案还记得么师曰某甲只X解瞻前不解顾后储曰何缘得到与么田地师曰深领和尚一问储曰原来忘却师曰不道口是祸门上堂西风一阵来落叶两三片狼籍祖师心匝地无人见常履践芒鞋步步踏黄金佛法原来如土贱村菴上堂一幅酒旗风数点杏花雨村路少人行祇有黄鹂语竹篱茅舍别是干坤石室蒲团浑忘今古富贵不用夸矜贫贱何须愁苦何故好信骑牛胜跨虎玉峰灵时尼仁风印禅师崑山顾文康公从孙女上堂老胡于正觉山前无端揑目生花引得四七二三华言梵语纷纷纭纭二千年来费尽许多生受更无一人为伊勦绝而今把柄落在灵峙手里普天之下谁敢道个如何乃顾左右曰且道灵峙着甚紧喝一喝曰劒为不平离宝匣药因救病出金缾小参灵峙二十年来横草不敢拈竖草不敢踏任是诸方閙浩浩时我这里只是静悄悄地一时错脚踏入灵山会里被现坐道场这员古佛将个无文印子面门一札直得通身是手拈不下通身是口道不出冷地追思祇合慙愧顾大众曰祇如节文且道在甚么处众默然师曰今日失利澄江张有誉大圆居士号静涵万历己未进士官户部尚书初见玉林琇问浩浩尘中如何得本琇曰居士这一问从那里来士无语琇曰昔云桢虽不主张宗门而指示人参究却甚谛当须看这段光明何处X流出于此着眼便是得本捷径士曰如何用功琇曰这个却代居士不得后鼎革往参灵巖储言下有省遂曰生且妄何死之足云輙绝粒储曰吾道有大于此者子既于中有会正当拈已所知嘉惠来学徒不忘沟渎效匹夫匹妇之谅岂相期之意哉遂执侍山中二十余年康熙已酉九月晦士示疾上灵巖作别归即病笃储亲往视士曰年活八十一更复何云祇愧二十年来不曾上报法乳储曰放下着士点首曰真大慈父真大慈父次日姪女尼曰伯伯一生参学向上提持正在此时士喝曰看脚下少顷谓左右曰佛法世法一齐放下了也便脱去偏沅巡抚周召南字晋侯号衡斋三韩人也初问道于德山赋觉有省后读灵巖储语录于言无展事语不投机句下得旨湘西高峰建剎延储请益一日问储曰既是罗汉为甚么却作牛去储曰小出大遇士呈颂曰孰为罗汉孰为牛莫误寒山老赵州借问苍天何处是休夸岳麓对湘流圆通九一西禅师山行值一居士作礼师曰居士高姓士曰姓叶老师高姓师曰我不姓叶士曰高姓师曰与你同姓士曰又道不姓叶师曰姓叶的不是你问机锋转语还有操履也无师以手拈舌曰你道我舌上有多少脚板迹僧礼拜问出门便是草和尚因甚到此间师曰白云横谷口曰恁么则月映千江海纳众流去也师曰游子却迷踪曰也是七花八X裂师便喝僧亦喝师休去汝州龙牙峻明諟禅师上堂举首楞严曰汝但弃其生灭守于真常常光现前根尘识心悉皆消落蓦拈拄杖卓一下曰饭袋子便恁么去龙牙路见不平直为天下后世作个指南掷下拄杖曰莫妄想晚参尽十方世界是一口劒亦能杀人亦能活人且道把柄在谁手里蓦拈竹篦曰负命者却来一时生按过潭州益阳凤山西峰云腹智禅师蜀之渠县李氏子幼投六度剃染初游讲席因听法华恍然有入往参象崖珽入门便问从天降下即不问就地转身事若何珽曰脚跟下好与三十棒师于言下大悟住大足上堂举天童悟老人曰当头一着坐断要津才然侧耳丧却家珍从来佛法不顺人情师曰天童老汉大似夸贵卖贱殊不知早顺人情去也时有一僧出便喝师曰你这一喝是喝天童耶喝山僧耶僧拟议师直打出小参春至花开俱漏泄非青非黄非赤白珍重阇黎仔细观莫随眼去妄分别妄分别葛藤有话无人说喝一喝康熙癸丑五月廿七日师告寂索笔留偈曰破屋一把火灰飞地绝尘露出铁牛机应物任随行洛浦慧月寂亮禅师参字水拙举昔年某甲在天童问明老人向上一着千圣不传意旨连遭痛棒至今不省求和尚开示拙曰轻舟浮水面师于言下豁然X顿悟便礼拜曰喜得今日问过广福大仪观谁禅师参字水拙于指月拙问鼻孔向下垂眉毛横两截作么生会师礼拜起曰某甲不敢触忤和尚拙然之潭州白鹿嗣昌裔禅师上堂当阳荐得管教越古超今格外知归始信全机大用若是寻言逐句诚然掠涕唾的韩卢倚识停思大似立地个死汉众中还有绝情量者么有则共山僧出一只手不然山僧自拈自弄去也良久挥拂子曰几经霜雪几经寒几度逢春几度懽昔日万峰咳𠻳病今朝咳与众人看咄咄咄东川新宁听雪乐禅师参尼足澜值上堂举如何是祖师西来意庭前栢树子恁么会便不是了也如何是祖师西来意庭前栢树子恁么会方始得声未绝师出抚掌曰不是不是澜便问作么生便是师曰幸有这个在澜曰这个是甚么师又抚掌曰不是不是澜颔之鼎州德山语嵩裔禅师蜀巴渝人上堂大众识这段机缘么山僧往岁在黔三处开堂不识好恶拈条白棒佛来也打魔来也打见者闻者望崖而退于是散众逃名因竹帆师叔命住此院齩定牙关并无法说习气不除问者痛与一顿唤作棒入地狱如箭作道理商量入地狱如箭于此会得大事巳毕苟或未能切须努力师至天童埽悟祖塔远菴僼留师分座X说法一日忽告众别说偈坐逝僼为举掩龛偈曰三千里外孤笻至万指丛中拨手归海岳一时俱惨澹法门千古长光辉辰州龙山颕秀悟禅师巴渝长寿黄氏子上堂至理无言明眼者鑑真机独露通达者知若以禅会特地乖张不以禅会当面蹉过于斯荐得便见大道坦然风行草偃五灯全书卷第八十七五灯全书卷第八十七补遗临济宗南岳下第三十六世随录龙潭天逸超禅师上堂乃喝一喝曰这道真言传来多少时也祇为年深日久看不清楚以讹传讹竟无灵验今因檀越登请特特考钟伐鼓出来为汝诸人证据连喝两喝曰以后不得忘却上堂岳峰七十二对扬有准湘水三万顷吞吐无私你辈从甚处来乱云堆里踏得七凹八凸行尽驴脚马脚犹自倚他门户傍地墻却被世人唤作郎山僧不忍坐观大开两扇使你娘生两只终不虗弃喝一喝曰这里入得一任独步大方上堂龙潭今日也如是明日也如是乃至后五百岁经历恒河沙劫恒河沙数诸佛异X口同音亦复如是卓拄杖曰如是之法谛听谛听花药字云踪禅师小参竭力为举扬舌头元不动悄地忽翻身打破黑漆桶五五与三三颠倒生惶恐慌忙拈起六不收却向夫子门前问孔丘无端将个一不立赛他项羽樊哙面如漆蓦顾左右曰会么好吟野兴诗千首消得僧堂白昼闲春暮上堂大道分明谁能解了绿水青山春深更好百般鸟语在林间声唤声唿须及早杜䳌啼血春去了鹧鸪苦切肝肠倒提壶提壶嘴自多卢郭公郭公明以告公鸦鸣鸦鹊鸣鹊早暮庭前为惊觉拍禅床云山僧有口不如他小参流水白云中幽禽数声唤倾尽祖师心莫言少方便上堂有大方便依如来出现如来出现依无碍慧明了法且道无碍慧明了法又依个甚么良久曰庞公笟篱清平木杓上堂黄梅落地宛然公子遗金弹春草铺堦俨若佳人叠翠毡且道是境耶人耶切不得道刁刀莫辨鱼鲁参差问泗洲大圣是什么面目师曰一声渔笛在沧浪曰几乎陷在声色堆里师曰閙市里石老虎虽不惊人却怕人问向上一路乞师指陈师曰羊公碑在岘山亭曰如何领会师曰读者攒眉僧参次师曰你屈作什么曰甚么处是某甲屈处师曰转见不堪曰屈屈师打曰虽然自首三十棒难免师住能仁日有僧问和尚近日因甚不说法师曰畵溪山外竹鸡啼僧参X次师蓦面一唾僧无语师展手曰还我一唾来僧又无语师便打出问三世诸佛因甚不知有师曰鼻深眼大曰狸奴白牯因甚却知有师曰骨瘦志长云狮雷水石谷慧禅师合州江氏子开法云狮雷水上堂慧灯烁地文焰烛天雨色交辉光弥劫外试问诸人会么会得鼻孔双垂眉毛八字种时伸只手向无底船上扶桡把柁游浪苦海度尽众生究竟无一众生可度只得与大肚老汉把手呵呵始知别有一场富贵后居成都松鹤院于庚子四月朔日示微恙说偈辞众潦倒孤硬石头汉返复娑婆千万遍来如枯木上春风去如秋月中闪电有时诸佛毛孔里安眠有时剑树刀山上出现万里云霄喝一声不比寻常𨍏轹钻言讫而逝曲靖东山余山瑞禅师广安人嗣法象崖珽上堂干屎橛凭空抛出一团铁打破诸人热面皮只得有口难分说赤脚波斯入大唐东海鲤鱼先漏洩紫罗帐里撒珍珠笑杀胡僧牙齿缺顾左右曰无位真人在甚么处着上堂千手千眼箇大悲照彻人间是与非地轴全提超万象狮絃音韵透须弥众中还有当机者么顾视左右卓拄杖下座癸亥夏住云南曲靖府东山寺示寂世寿七十四墖于本山巴县竹林紫芝藏禅师巴县张氏子披剃于大峨参灵筏昌巾瓶有年印可后开法竹林寺上堂坐断天X下人舌头孤危峻峭打开如意轮宝藏境智历然以一心为无量心示一法即一切法顿使人人不昧原来法法现成千百年古柏恒新亿万载流金掩映虽然如是抑且罕遇知音作么生是知音者瞎堂去后无相识谁料圆公今日来上堂竖拂子曰高高无外深深无际人天根本祖佛渊流昆虫草木鸟兽龙鱼莫不承此威光各见本来面目惟有竹林独脱一路逈出众流于无言处显言向无用中发用能使魔王拱手云水归心着着明本来机头头彰奇特事见如何是奇特事参南浦天圆耳毒泰禅师长寿徐氏子弗谙细务于世邈然破老人常唿为布袋子嗣法于敏树相上堂大阳溢目万里不挂片云秋水澄清一渊能𣹢众水龙吟雾起虎啸风生觑井觑驴日面月面栗棘蓬金刚圈干屎橛麻三斤都卢放在一边直向佛头上着屎狮颔下解铃者是甚么人不离当处常湛然覔则知君不可见上堂瞿昙三大藏用尽机谋老子五千言做尽伎俩拈来用不着何必苦思量若向威音巳前荐取大似银山铁壁一鎚击碎抛在巨海不存粟堂为因出世缘随事立宾主不落套头禅养成戴角虎珍重脚跟行中途莫莽卤山僧恁么道怜儿不觉丑还有识机宜具正眼者么良久喝一喝蘷州府开元继初尚禅师湖广宜都陈氏子年二十礼映虗披剃入凤凰山住静誓曰若不发明永不下X山木食㵎饮几五年一日困倦危坐不觉夜半恍若山崩有声骇得通身汗下豁然无碍遂下山诣双桂明处圆具后造敏树相而受印可住开元上堂云从龙风从虎一道寒光天地普葵花向日倾柳絮随风舞新长老到来且应时机只得顺风把柁见兔放鹰有时恁么人间天上有时不恁么水泄不通蓦拈拄杖曰且道把断要津一句作么生道喝一喝曰官不容鍼私通车马万寿晓元济禅师隆昌刘氏子因读大珠录至眼似眉毛道始宁决志出家首参双桂明契旨后从澹竹密印可开法万寿上堂拈拄杖曰威音王巳前有者箇消息大悲千手摸不着威音王巳后无者箇消息尽大地人颠踯不起正恁么时擉瞎摩醯眼睛穿却诸人鼻孔且如何道得分明去良久曰山僧罪过锦官草堂吼一等禅师荣昌王氏子嗣法于澹竹密住锦官草堂寺上堂一回春又一回新漫把家私说向人眼里有筋能见色耳中何处得闻声鱼行不动水鸟飞不挂云打动禾山鼓扶起破砂盆以手作扶势曰看看上堂湔水潭中浪拍天星星渔火簇渔船竿头丝线垂纤饵破浪金鳞何处潜以杖作钓势曰有么有么新都慈寿克裕印禅师渝州丁氏子自幼出尘机契大隋密遂印证焉住新都慈寿成都草堂上堂楖栗X横担入草堂龙骧虎骤正春阳且无凉德光先祖引水浇蔬待后郎新都宝光从谷习禅师安福人少混戎马中拓落有大志参澹竹密以嗣法焉主新都宝光上堂正恁么时绝点尘阿谁能识旧时人堂堂觌面无遮护拟议思惟万里云绥阳禹门溪声圆禅师平山人家以世袭常为廖中丞营将因闯宼犯蜀不识始削染隐于绥阳山中居无何火庵参丈雪醉圆具总院事数稔受付开法上堂从上来事坐不当堂历代兴慈行不出户不获巳祇得向虗空掘洞开第二义门拈椎竖拂棒喝交驰或松根扫地或街头等人乃至张弓擎乂吹毛辊毬山僧虽是他家种草毕竟不向者里藏身喝一喝后徙平武示寂收骸衬墖于昭觉祖墖之左长松灵峰端鼻万禅师内江郭氏子因听楞严疑常住真心屡求决择未有所入上白云洞夜梦异僧须发如银抚掌三下曰急急念佛窹作偈曰梦感异僧抚掌来弥陀历历铸心台回思恩爱情尘路伐性斧斤漫剪裁遂下江安蟠龙参双桂明每叩心要参丈雪醉于白牛山圆具侍从过禹门阅天童密祖录中有进退之语碍膺三年一日浑然如梦忽醒了无凝滞作颂曰进退之中两重关英雄多少困其间明明有路通霄汉不是前三与后三即蒙印可谶辟长松灵峰众请陞座坚辞弗许志喜游覧触境逢缘辄成X偈语其略曰孤峰镇夜境寥寥入户寒风不暇逃寓富矜持嫌富少居贫守素乐贫高珍馐何似黄精沃丽服无如百结袍普应万机歌雪曲海天一色快吾曹金川高峰懒生昇禅师荣昌简氏子参禹门醉机语相扣而受记莂主金川高峰上堂一向抱拙安贫今朝遮掩不住虽然露丑万端务要诸人照顾且照顾箇甚么拂一拂曰山头老汉强推出走向人前都不顾笑杀当年面壁翁赤穷到底嘴生𤾣喝一喝康熙乙丑正月八日示微恙端坐而逝阇维收坚固子如菽伯什似粟者若干嗣法门人竹友芥腹賷回雒源高峰建𡨔堵波寿七十四腊五十二昆明香国大憨我禅师蜀南何氏子嗣法于禹门醉佛诞上堂自从结却龙湫舌容貌居然天下绝本是护明初度时恍如舍脂离金阙玉楼人见且风流犹倚红罗扇遮月不是男儿不黑心男儿只恐心无血纵然洗见骨头来其髓何曾及时彻彝陵洪山憨月闻禅师台州黄氏子嗣法于昭觉醉上堂涂毒鼓当轩击一曲横吹无孔笛匝地人天普集来坐断十方明历历藤条不比洞山麻穿过陜府銕牛鼻嘉州大象痛含冤裂破元机没意智昆虫草木逼回春大地山河归武库山门八字泊天开凡圣交参谁独步结夏上堂三月安居九旬禁足古之今之倚门傍户平地干戈孙膑卖卜又何妨擂鼓敲X钟请山僧拈椎竖拂尽说结制上堂难瞒人天眼目成都昭觉佛冤纲禅师内江李氏子廿龄于禹门醉会下削染巾瓶廿稔两下吴越尧峰容座下圆具归静明始印证命主昭觉上堂通方上士鉴在机先灵机密运情量超然星持汉地月落楚天所以目前消息非口耳之所传看他从上诸圣千种喻万般言用尽机轮徒枉然若要深深海底立直须打破上头关且道用何伎俩良久曰挨落须弥如辊芥鞫来不碍剎那间上堂住持一稔来逢冬两结制开口泄天机举目露真智不唱言前机岂谈句后意等闲筑着鼻孔头铁眼铜睛觑不及遂竖拄杖曰有定乱剑四海晏清放下拄杖曰无白泽图千魔歛迹祇如报恩一句作么生道轩昂宇宙当风挂万里河山壮帝畿云南开化半生襄禅师南隆人廿岁于给孤寺落发闻丈雪醉开法兴元躬礼参究侍随有年遂蒙授受住滇之北胜州开化上堂棒打石人头玄黄满面羞瞠着玲珑眼惊起碧天流横披千丈月亲登白玉楼云烟缥缈处山水共悠悠上堂把住则牢关紧闭佛祖难窥放行则北斗藏身真风遍界舒之卷之尽大地撮来如粟米粒大瞻之仰之无处不是诸佛心髓参小参乘槎误入斗牛桥压破虗空不假桡珍重风云齐着力无鑐锁子两头摇丙辰佛诞日无恙X而逝茶毗获五色舍利数十颗累墖于青门寺右阆中艹堂耨云实禅师本邑杨氏子参丈雪醉于堂堂契机印证命继席上堂德山棒临济喝石巩张弓道吾舞笏雪峰毬普化铎惊起杨岐三脚驴踏倒三山并五岳呵呵呵好大哥也好现前蓦面唾解制上堂今朝正月十五行者搥钟击鼓分付山门大启放出玄沙勐虎踞地爪牙斑斑触发气吞佛祖遂震威一喝曰猫儿偏解捉老鼠遵义府禹门寺半月涵禅师邻水人廿岁于丈雪醉处落䰂后参双桂大死一番如梦忽醒仍旋昭觉印证禹门请继席上堂玄机一唱只贵知音祖印高提流通正眼演无生之真乘恢彰本有树迦文之赤帜揭示当人学道如登山直须到顶学道若行船直须到渊至顶方知宇宙之宽广到渊始觉湖海之浅深所谓参须真参悟须实悟学者偷心不歇门外打之遶反咎禅道不灵验寝食俱捐偷心放下啐地折爆地断无量劫来生死根本一照照破天下善知识不柰伊何正好于涵上座手里喫棒何故不是一番寒彻骨争得梅花扑鼻香昭觉记室问潮屿禅师鄷陵李氏子龆齓出家参徧诸方末见丈雪醉于鹤乘记寮三十余稔昭觉记莂元旦秉拂上堂一人有庆八表宁谧冷煖相参淡浓吐翠雍熙振振齐棒日肄业苍苍雨露中时节既如X此物我悉皆春不属阴阳造化奚假陶铸功勋羣荒不借东皇力争得从容吐异香竖拄杖曰既不属阴阳造化又不逐新旧逢迎毕竟如何趋向喝一喝曰还知么四海扬眉歌舜日万灵低首贺尧天青城凤林竹浪生禅师定远王氏子廿岁于有余师处薙染上云峰体宗宁座下圆具后归昭觉而嗣法焉遂入青城凤林阅周三藏康熙辛酉醉命回昭觉继席结制上堂光透三千界明暗莫能该智出圣凡情形名总不立不堕有无堦讵落于诸数上堂峰峦叠翠竹树呈祥碧㵎云生霜花竞秀元来现成公案何劳掘地讨天若是此中人须行此中事若行此中事须是此中人卓拄杖曰都向者里荐取立春上堂春昼明春风清春山秀春水平鸟语呢喃冻云殷殷化育流动不假经营有眼共见有耳同闻召众曰大众者般境界既是共见同闻因甚么十箇有五双到者里当面错过师廊下行僧问无梦无想主人公在甚么处师和声便掌曰会么僧不契待行三两步师唤僧僧回首师曰是甚么师随众薅草次有禅客问凤林路向甚么处去师下锄曰者块地犂得不熟所以草多客再问凤林路向甚么处去师连下锄曰诸方火塟我者里活埋康熙癸酉奉丈和尚命再下嘉木刻锦江禅灯并全录附楞严藏室流通绥阳五厓月茎字禅师江陵雷氏子十六岁父母俱X背礼石严和尚薙发闻昭觉禅宗丕振躬谒契机而印可住绥阳五厓上堂大道无向背至理绝言诠逈出三贤高超十地直饶释迦弥勒到来不敢承当文殊普贤无容拟议古德道尽干坤大地撮来一粟米粒大犹未是极则之谈且道全提正令一句如何良久曰行到水穷处坐看云起时浴佛上堂身光炽盛谁敢动着纤毫妙相圆明切忌当头触犯即今不肖儿孙祇得应箇时节用性空真水有时波澜浩渺有时彻底澄清敢问大众浴即是不浴即是以拂子作浇水势曰尽道水能涤尘垢水垢元来不二门雅安东山佛明清禅师金堂汤氏子参昭觉相依三十余祀遂授受后住东山元宵上堂举沩山在百丈处侍立次丈问谁沩曰某甲丈曰汝拨炉中有火否沩便拨曰无火丈躬起深拨得火拈以示之曰汝道无者箇𠱉沩因此悟入次日同百丈入山作务丈曰将得火来么沩曰将得丈曰在甚么处沩拈一枝柴吹两吹度与丈丈曰如虫御我见灯明佛本光瑞如此眉州中嵓竹镜嵩禅师内江汪氏子印可于昭觉住眉州中岩诞日上堂劫年方外几曾游殊觉今朝五十秋拄杖颠拈虽艹索三要三元一齐收遂卓拄杖曰努力一番亲见得合水和泥当下周识得脚跟下面事百千诸佛是吾俦诸佛且止如何是脚跟下事X复卓拄杖喝曰话头也不识小参本来一箇金刚体此处圆成即觉仙今日中岩重指示当天日月等齐年燕京严净不二贵禅师凤翔高氏子廿岁落发参徧诸方入蜀见昭觉因汲水睹影㘞一声原来在者里嗣法后至燕京严净寺除夕上堂飘蓬落落近天枢殊意今宵又值除衲子家私分外别霜风凛凛扇皇都神机弗假袪傩子赤帜高悬法令初不旧不新无事汉惟凭拄杖作桃符以杖作插牌势曰急急如律令下座西蜀宜宾松斋中禅师宜宾宋氏子名肄樟少习儒业丁酉孝廉三赴燕京未捷乃自叹曰功名虗幻即趋昭觉投醉削染冬夏一衲兀然自适深究元奥凡与问答机缘箭锋相触当仁不让一日问大地众生悉皆正觉因甚有迷有悟醉曰一等绝安排觌面犹不荐师曰圣凡情尽事作么生醉袖手曰汝实到恁么田地也未师于言下豁然遂印可焉眉州玉泉其白富禅师眉州龚氏子幼年鬀染诣昭觉钳鎚下打彻绍续焉上堂觌面挥开不二门圣凡情尽绝疎亲勾章棘句惹风雨塞壑填沟烂葛藤只如高揖释迦不拜弥勒是甚么人良久曰九旬禁足今朝始剥取蟠桃不老仁玉螺山希声咏禅师贵州安平陈氏子幼习儒业颕悟过人师求出家父母不许筑庵宅畔断荤酒懒俗X务遇佛眼示参万法归一话随父宦游遵义诣桃源洞谒丈雪醉机语相投醉异之曰此子是箇恶辣狮儿参敏树相相欲开口师上前掩相口师掩耳而出相曰真利器也双亲见背师弃家入山乃曰从上诸祖各具手眼或钤或铎或棒或拂师将木五寸许为圆头尖脚名曰得乐作得乐歌日行鞭唱有僧来师扬鞭曰打打如此数年人莫能解携杖云游徧历名山大川见知识甚多搜括穷源不甘人下及上昭觉重见醉醉曰别来久矣日用事作么生师曰打得乐醉曰将得乐来师竖拳醉曰除却者箇师作扬鞭势醉连唿得乐得乐师大彻遂付法焉鹿门彻嵓彭居士江宁人守益州拯饥之暇摄念诸缘甞通旨趣数访求哲匠宗师闻昭觉醉门庭孤峻遂入山瞻礼咨询法要松下符契一日又上昭觉问韩愈参大颠犹是第二见如何是第一见醉曰上上根机不假锥士曰既是机思一般因甚趁出首座醉曰山僧不解打葛藤士曰谛实之言请师验的醉曰正是你放身命处士乃释疑醉授观音帽一顶偈曰观音帽子大如倚葢覆帱坤维冲徧三界千古法脉如是传人天众前任弄卖节度使坤育张居士讳德地京兆人抚蜀有年维希向道教典弥笃甞阅金刚经至凡所有相皆是虗妄心境豁然时丈雪醉开法汉南每向道风恨不得见康熈壬寅间醉策杖还蜀寓钖锦官之太平士首谒X问道始满素心即请辟昭觉阐扬宗旨一日与葢入山问得得入山求指示请师不悋道将来醉曰且喜中丞重举似己躬下事荐还难士曰从上尊宿有居士分灯否醉曰阿谁无分士云如弟子可有分么醉蓦拈拂子示曰会么士作夺势醉曰分明记取尚书幻庵胡居士越之涂山人曾为蜀臬一日随制台众官访昭觉醉设果桌士曰请和尚下一语方敢喫茶醉曰今日天凉勿劳重下註脚士曰再转一语醉放下筯子一日抚琴醉曰居士只操得有絃者将无絃底请一曲士曰请无絃调醉鸣指士曰犹属有醉曰疑则别参因见千佛名经问名在者里不知法身居何国土醉唤胡公士应诺醉曰会么士礼拜了归位而立醉举三圣再犯不容公案验之士即颂曰杀尽猢狲不用寻千层铁壁枉劳心招灾惹祸犹渠力何必寮房问那僧醉复举祖师心印公案再征之士连作二颂曰春到梅花香自发江城铁笛吹残腊雪里寻梅梅不知春光何处堪图畵又曰大地光明藏风帆笑杀人本师无一语撒手过江城遂针芥相投醉记莂焉蜀臬使海岸赵良璧居士为蜀臬入境闻昭觉醉道风孤峻思一瞻礼及莅任时醉避暑雾中山士遣使賷僧帽缎衣请启叙竭衷毕末曰盔一顶甲一身请速归来收残兵醉阅书便归院遂延斋醉至一见以拄杖作挜鎗势士作怕势醉曰降将不斩士曰久向X和尚有此机今日亲见醉曰也不得放过士跃然设礼公事之余常扣禅关一日诣昭觉于醉言下翻身而印可焉鹧鸪庵头陀南翥丁超斯居士系出济阳先世本濠梁人丁氏子因大父宦游遂家于燕市之石桥生而有文在其手曰开脑后枕骨凸起如仰月襁褓时或悲啼乳妪指示所供瞿昙像辄止迨五岁时与羣儿戏即跏趺合掌口喃喃作佛号令羣儿罗拜于前后有黄冠过门见之惊讶曰子从嵩山来乃住此耶弱冠为诸生攻举子业澹泊寡交不谐于俗暇则博综内典究竟第一义谛及长登仕籍益研穷性相之宗不问家人生产所至甞咨叩知识倾诚请益居恒惟洒扫一室蒲团布衲面壁危坐脇不贴席无间寒暑浑若一老禅和也先是参赵州庭前柏树子话头历七昼夜寝食俱废茫无所得恨不欲死一日经行池畔凭阑小立忽游鱼拨剌一声觉平昔碍膺之物泮然氷释作偈曰池水𥻘𥻘彻底清凴阑独立见鱼行忽然拨剌冲波面使我无心喫一惊平巖定公见之咲曰子向后不受人谩矣后至益州谒昭觉丈雪醉醉问曰从那边来士曰京师醉曰蜀道难于上青天如何到此士曰惯识路旁驴脚迹醉曰还识得老僧么士曰未入剑门关早巳与和尚相见了也醉曰那里学得者虗头来士曰一口吸尽西江水有甚么难醉曰不信士曰有甚饆饠䭔子快下将来醉曰放汝X三十棒士曰谢和尚供养醉深肯之一日设茶次醉以手擘黄柑一枚度与士曰是何滋味士曰老老大大酸酣也不知醉曰年来老僧牙齿缺士纳一瓣囫囵吞却曰是甚沩山柿子明州橘醉曰少卖弄一日诣先觉堂见圜悟破山二老人及醉和尚像瞻仰次不礼拜挺身而立以手一一指点曰者是某者是某醉从旁曰且喜没交涉士曰和尚道甚么醉曰高着眼士曰不审祖孙父子大家团圞头商量箇甚么醉曰更要打鼓普请看那士曰赚杀旁观醉曰且道老僧有几茎葢胆毛士向前曰时令严寒伏惟和尚起居珍重醉遂休去一日醉令挝鼓集众陞座出源流拂子谆谆付之再四逊谢不获巳始拜受焉偈曰昭觉堂前看明月大海舀干祇一瓢竹杖飞腾九万里虗空背上拔龟毛心斋彻鲁道人居恒处于富贵之室观身世无常犹如梦幻伹以不遇明眼人指拨为恨幸迁居成都诣昭觉参礼曰某三生有幸望和尚究竟醉曰今日不闲迟日再来士曰岂无方便耶醉曰居士礼拜老僧举手那里无方便𠱉遂命参狗子无佛性话不以富贵儿女二其心力参不辍久而有省上昭觉机缘相契而记莂焉偈曰参禅参到无巴鼻没巴鼻处正好参明镜当台天气静金刚剑出斗牛寒归义纯愚机禅师上堂狮子奋全威象王难回顾西竺祖师心东土密相付且道付箇甚么冬到梅生节X春来树挂衣上堂没得说说箇一字也是多春风不言花开早日月不言疾如梭人生急须回头看石火电光易消磨一片古锦含春象却被东君漏洩何问如何是夺人不夺境师曰严霜覆枯木星斗照银河曰如何是夺境不夺人师曰嘉福峰高藏北斗赤身童子上长街曰如何是人境两俱夺师曰正令当行佛祖不立曰如何是人境俱不夺师曰斜阳连海岱秋月印长空苏州尧峰兴福过庵禅师元旦上堂王登宝殿野老讴歌玉管里吹出法身有体有用金筝上拨开智眼双暗双明众中有透通顶门一窍底方许把手共行良久挥拂子曰须知毫端里动处有来由潭州南台黄度裕禅师示众春风吹启竹篱门水涨潇湘没旧痕吐尽南台肝胆句就阴树影看鱼吞小参鲁祖面壁鬼家活计普化摇铃惊天动地或隐或显由尔播弄敢保未曾梦见向上巴鼻拍禅床下座小参如来禅祖师意诸人者会也未以手划两划曰湘潭云尽暮山出巴崃雪消春水来抚州乐安白云可翁潜禅师字匡苇梁溪李氏子幼业儒有颕悟及纳娶无何忽婴大病一念回光作出度存三十韵别内子投西林佛峰出家依云居显圆具日不三餐夜惟长坐徧游江浙莫契心宗后于巴陵舟次谒退翁翁一见即以大器期之乃侍翁回尧峰师一日晓坐忽忆玄要颂一句明明该万象自计X是什么句恁么奇特能万象该通褰衣覆膝便觉膺碍释然自得纵横施设无不合宜服勤五载出世示众杨岐乍住屋壁疎叶县从来盐酱无深愧苇来潜道者一时标揭两规模巖头镜人眼彻禅师苏州陆氏子丱岁依古柏落发依年具戒参灵巖储居三载有省呈偈曰黄鹤楼前鹦鹉洲江波泼出有来由不消拳𡎺与脚踢直令高吟住上头出居巖头上堂希有希有绿水青山是不请之友鸟语溪声激扬佛祖心髓丝毫不苟事得理融拦腮掴口标榜人天不彰好手理随事变拈花摘柳金色头陀破颜后代递相授受没量大人出乖露丑若要向上提持切忌瞻前顾后随拈拄杖卓一卓康熈乙卯六月十一辰刻忽辞世曰吾年四十四幻质今朝毕侍者更乞示诲师曰没闲工夫更为汝说侍涕下师震声一喝而逝塔留山之南山二里许鄂州巖头讱揆乘旦禅师上堂若欲播扬大教先须水泄不通钵里钢砂匙边木札齩着饱齁齁高唱摘杨花乃顾大众曰为复是大统纲宗中事为复是百不思时底句卓拄杖下座南岳琴山成张禅师上堂乃拈拄杖曰掣电之机匪凭随事哆啝竚思之俦那许沿墻躲闪划湘水断手脚试趋南岳石头踏岳阳船伎俩浑忘洞庭波浪本尔随身竿木乌堪作戏逢场卓一卓曰当下荐得尔X等也没量罪过张上座也没量罪过师因疾退院东归至九峰度夏凡八阅月虽极苦毫不示病容一日索浴端坐匡床大喝一声而逝塔于九峰信州贵溪柏岩楚岳禅师龙游童氏子上堂长至日日恁么短短至日日恁么长长短难分周汉尺空山消得一炉香滁州瑯琊肩远钟禅师晚参喝一喝我一往不肯学人皆看得慎重其不知截无始生死命根岂草草开口得底复喝一喝曰若会得这一喝犹较些子又喝一喝曰到这里是不是拣点得出方能明此仍喝一喝曰虽然如是不见道毫𨤲有差天地悬隔你诸人分上又作么生良久曰老僧罪过晚参衲僧分上本有一段因缘大事不要老僧开口搆得一肩荷去犹较些子及至侧首视听得来错过多少时也众中还有恁般人么若有出来喫我手中棒若无今暂且打箇退堂皷晚参乃拈拄杖曰唤这箇作一物则老僧罪过不唤他作一物难道拄杖子罪过么祇如唤与不唤时如何良久掷下拄杖曰罪过罪过上堂举不顾绝差互疑议思量何劫悟大众只须抖搜着精彩担当不是等闲处喝一喝曰惜取眉毛X五灯全书X卍XXX五灯全书卷第八十八京都圣感禅寺住持僧编辑京都古华严寺住持僧较阅进呈临济宗南岳下三十六世随录贵州云台南濵宗禅师桂水毕氏子礼万峰薙染受印敏树相上堂云台峰顶迥绝人间提持衲僧向上巴鼻剖露佛祖元要机关目视左右曰正当恁么时截羣机于掌握挂宝劒于眉端三世诸佛见而忘锋结舌历代祖师闻而饮气吞声功高千圣壁立万仞正今既行十方坐断到此方知便有向上一路且道向上一路作么生前峰高出断鸿外把手无人谁共行城都圣寿真如空谷澄禅师蜀忠东杨氏子看万法归一话有悟入处往谒万峰明曰此处无佛法至此何为师曰某甲有佛法处不住明笑曰随众作务去因世变师入七星山八载参徒益众师每日提持本分众曰和尚不绍祖灯一众何以为望师仍归大竹忽敏树相来山师问佛未出世祖未西来谁凡谁圣柏曰仁者自生分别问天地未分时向甚处安身立X命相曰掀翻漆桶八面玲珑师于言下机契遂受印证顺承王请住京师白塔寺上堂山僧到这里无一法可说无一物可拈只好将三十年前住空王山无影树下牧牛时有首牧牛歌无生曲今日向人天会中唱来与大众听听良久曰大众会么谛听谛听荆州青林博达隆禅师上堂举傅大士曰有物先天地无形本寂寥能为万象主不逐四时凋大众还识这物么三世诸佛得之而成正觉历代祖师将之以建法幢众生迷之尔受轮回诸人悟之尔超苦海若向触处逢渠正好归家稳坐其或未然卒难道着一字何故是世间物非世间物要且不离世间喝一喝河广沅庆天璧拙禅师上堂见底闻底人人本有个个不无总要诸人百尺竿头更进一步进到水穷山尽处鬼神覰不破之机那时了知生死不相干涉喝一喝迁化亡僧上堂大众亡僧向甚处去一僧曰天上地下又一僧曰十方世界师曰若言天上地下未免坐杀阇黎若言十方世界未免走杀阇黎去此二边亲切处道一句看二僧拟议师曰一个棺材两个死汉示众以拄杖画一圆相曰一望秋色界迢遥月正圆萧萧梧叶落点点露珠悬隔岸飞羣雁林深抱木蝉禅心江上月何处觅幽元武冈金城雪林梅禅师渝州桂溪人参雪山申问来X此作甚么师曰特来与和尚相见申曰将甚么来见师竖一拳申曰在何处得来底师便喝申便棒一日师随众担柴次申问曰担得起么师放下柴申曰担不起那师担柴便行上堂拄杖怀胎产俊英拖泥带水到金城人天共集无他事但了生生本不生蓦竖拄杖曰尔等诸人看这根拄杖是有生是无生一僧曰天下人共一鼻孔师以拄杖蓦头打曰金城门下赏罚分明滇南商山文殊寺灵璧喆禅师西蜀隣水胡氏子上堂道极寻常寻常不见期而后可道在瓦砾何其下也道在屎溺愈况愈密武冈蟠龙如是院隐隐选禅师渝州桂谿吴氏子脱白圆具徧参丛席谒雪山申才入门申便拈起拄杖曰道道师即从西过东申掷下拄杖曰道道师曰直饶恁么早是不着便那堪再道便出上堂出世丈夫拨着便转如世良马不待加鞭若是眼目定动如何出得葢缠脚踏地头顶天看看月和流水到门前上堂一向不恁么直得逼塞虗空针札不入一向恁么抛沙撒土唤瓮作钟不唯埋没先宗抑且可惜自己且道还是恁么还是不恁么良久曰知事少时烦恼少识人多处是非多武冈云济若愚敏禅师新安吴氏子参雪山申因旁僧请益申曰妄无自性全体即真当处灭尽你唤甚作妄念师闻之顿脱所疑上堂即理事了凡圣着X着圆融超生死出葢缠机机赴感何殊截断今古奔流万里狂澜砥柱刮尽多生膜翳一时清眼生辉揑聚也秋水长天一色放行也落霞孤鹜齐飞正恁么时一句作么生道良久曰西秦东鲁山河异顶门谁不共青天僧问不落因果为甚墯野狐身师曰穿靴人喫肉曰不昧因果为甚脱野狐身师曰赤脚人趂兔湖南永州东安县圆峰憩菴月禅师本邑蒋氏子上堂举三圣兴化语毕师竖拂子曰圆峰有时恁么穿却三圣鼻孔有时不恁么换却兴化眼睛然虽如是且道为人底是不为人底是良久起身曰汝等切忌钻龟打瓦掷拂下座颂覩星悟道曰雪山行道日波波抵死六年没奈何夜半当门星斗现眼睛突出古山河颂南泉三不是曰干坤万里一条铁压折虗空背出血恼得金刚弩目瞋山山桃李花狼借武冈云山浑朴圣禅师巴州赵氏子参云山申每问必遭痛棒受骂一日入室次申曰是非不得处道将一句来师曰是非里荐取申便打师忽悟从前喫棒受骂皆是彻骨相为申往南岳埽让祖塔付师衣拂嘱令继席上堂举古人道若能转物即同如来举拄杖曰这个是物作么生转设若转得诸佛不为之先众生不为之后然虽如是云山拄杖子总不肯放过在卓拄杖曰为物转也三十拄杖不为物转也三X十拄杖即同如来也三十拄杖不同如来也三十拄杖乃呵呵大笑诸人毕竟作么生会湖南武攸云山胜力寺云树知禅师贵筑李氏子上堂问见说和尚善讲庄老是否师曰阿谁向汝道曰万寿宫道士师竖拂子示之僧罔措师曰云山祇这蒿枝拂两粤三湘知所稀掷拂子下座僧参师问从甚处来曰山下师曰路边有个透心泉上座覰见也无曰久闻和尚有此一机师良久曰不审请师道师曰驴前马后汉出去三关颂曰我手何似佛手自拈自放自家丑有时拿住万年藤划断西江水倒流我脚何似驴脚干坤踏遍了南岳名兮利兮总忘怀松下打眠伸又缩人人有个生缘钵盂口弗向外圆终年不葢案头上养着琼花香满天湖南武攸桂山福慧院予璞符禅师西蜀重庆魏安人上堂开无量口伸广长舌桂山不会举归宗拳竖天龙指桂山不会虽然如是且道将何为人良久曰门前桃李红间白烁破都梁第一峰湖南武攸凤凰山冰月镜禅师本郡吴氏子开塔基上堂噼破干坤掀翻海岳开勐虎穴现浮屠于沙界取毒龙珠吐瑞光于中峰正所谓犁圆未断曲木先生然虽如是还有一事奉告诸人良久起身曰䦆头镰子功莫浪施上堂一僧才出师便打僧近前把住拄杖师曰将谓后学初机原来是一员作家僧礼拜师曰凤山今日失利便下座问进则破裂虗空X不进则鬼家活计未审进则是不进则是师唤僧僧近前便拜师拈拂子指曰这露柱笑底不是灯笼僧无对师曰谩言上座就是三头六臂的到来也无摸索处僧又拜师曰礼多必诈便打湖南武攸云山别云峰十虗竺禅师僧问如何是云峰境师曰木头鸟崖头窥着云来去曰如何是境中人师曰干坤双眼里日月寸心中曰人境句巳蒙垂示露柱适才向和尚道甚么师曰后园牛喫菜僧拟进语师曰山僧今日摘茶忙礼拜了退湖南武攸梅山圣林寺睦瞿固禅师上堂问如何是西来的的大意师曰梅坪山住火种刀耕曰这是住山句为人句请师一接师便打曰学人有过固不待言和尚棒头今日为何正眼不具师又打曰某甲所参知识婆心只是梅坪师拈拂子指曰者灯笼笑个甚么僧拟议师掷拂子便下座湖南永之零陵县石莲山了拙圆禅师新安人因事上堂巧可以容拙曲可以藏直虽然如是也要剖析分明方称法器良久顾众曰正当恁么时杀活全彰一句又作么生道是象是龙不妨𨁝跳盲龟跛鳖那许颠狂以拄杖一时打出问如何是西来大意师拈起扇曰者个是广东蒲扇曰某甲不会师曰向汝说是蒲扇又道不会便打云南石宝月幢了禅师江津毛氏子参昭觉醉问甚处来师曰黄檗醉曰何人同来师曰祇是某甲醉开X炉日师问炉鞴宏开钳锤大展衲僧性命尽在和尚手里醉曰汝作性命会那师便喝醉便打后住南明上堂有世界以香饭为佛事有世界以音声为佛事有世界以寂默为佛事且道山僧这里以何为佛事以拄杖畵圆相曰见么卓拄杖曰闻么既是闻见分明毕竟是个甚么喝一喝上堂干矢橛蔴三斤透之无路碍塞杀人者里一刀两段不枉来入我门如其前念弗息后念又生作么生勦绝以拄杖画一画下座汉中静明嬾石聆禅师忠州人初参象崖珽问世尊拈花汝作么生会师曰两眼对两眼珽便喝次参昭觉醉举大颠摈首座因缘命众下语师与醉一掌醉上下覰师曰这老汉哑却口那便出醉拽杖追至法堂问曰且道老僧上下覰是甚么意师复打醉两掌醉便痛与一顿后嘱师继席上堂举僧问云门不起一念还有过也无门曰须弥山静明则不然若有人恁么问只向伊道天王头上宝花冠且道与云门是同是别定当得山僧拄杖子两手分付若犹未然拄杖子为众通个消息便掷下拄杖滇水慈氏冤禅师问生死到来如何回避师曰老僧今日不曾过堂僧惘然师曰脚跟下也不识问甚么生死鼎州大龙天机舜禅师黄安耿氏子幼出家看念佛的是谁不省有禅客言天童单以棒喝接人师腰包X直上太白峰入方丈便问本来面目悟便打师礼拜悟噼嵴一蹋一日师在途中担沙值悟至师放下担便问进前不得退后不得时如何悟噼头一棒曰正要你恁么着力师担便行后得法于梁山波继席大龙上堂佛佛授受只贵正眼流通祖祖传持唯提向上一路若是宾主交参照用互展君臣道合父子称宗总是闲家具大龙这里无法可说只得向诸人顶门上转大法轮去也卓拄杖曰铁面无情赤骨力分明直下大郎当澧州龙潭一念龙禅师潭州黄氏子初参万峰明才礼拜明便噼嵴一蹋师曰祇这是别更有么明震威一喝师作怖势便出后参梁山波曰鹊噪鸦鸣无非这个汝作么生会师曰三十年前还恁么来即今不然波曰不然且置汝且将父母未生前面目道一句来师曰岚气不离山寺北浪声常在海门东上堂龙潭怪道无底蓄养金鳞赤尾若要飞腾九霄雷轰电掣风起鼎州中邑枕石彻禅师亭州张氏子投江陵龙湘脱白受具谒梁山波入门便问入水不溺入火不焚是甚么波曰问头最亲切师曰恁么则随某甲用去也波便喝师便出上堂举前中邑洪恩开法放戒仰山受戒于此后来谢戒恩于禅床上拍手曰呜㖿呜㖿仰从东过西从西过东复向中心立然后谢戒恩曰甚么处得此三昧仰曰于曹溪脱白印子学来恩X曰汝道接甚么人仰曰接一宿觉和尚甚么处得此三昧恩曰我从马大师学来亦无印子得脱师曰二大老见处正大故独耀古腾今新中邑于此放戒座下有气宇如王者不妨出来通个消息襄州洞山溢天海禅师参寉峰正便问某甲久看万法归一未曾触发乞师方便正曰象王鼻孔自撩天师曰只如此那正便打一日正举云门问疎山法身话问师师曰法身既是周徧疎山为甚道阇黎莫向净瓶边觅当日某甲若在踢倒便行正曰你踢倒净瓶耶踢倒法身耶师曰一任分板开县临江阁春巖容禅师蜀北岳池氏子祝发受具徧参诸方后谒寉峰正便问南泉斩猫是否正曰是师曰和尚在甚么处见正曰两眼对两眼师曰性命落在甚么处正卓拄杖师曰快还性命来正便打师作猫声便出示众第一义谛樵歌渔唱如何若何三十拄杖喝一喝下座万州崇圣相融圣禅师湖广何氏子初参双桂明曰你曾看楞严经么师曰看明曰知见无见斯即涅槃向者里参得透始好喫老僧痛棒师誓不放参一晚闻报钟声有省后谒新宁望上堂干坤有多化育无始若能于斯会得非动非静不迁不变直得风清月皎水冷云寒绝见绝闻不知不觉然虽如是犹有向上事在且道如何是向上事良久曰五九尽日即逢春逢人不得恁么举X黔阳胜觉密印传禅师安顺人初在辰州广福山住菴紫竹文偶访至此师迎文礼足举问赵州指栢树南泉指牡丹未审和尚将甚么为人文便喝师便倒地而卧文唤沙弥扶起沙弥至师便起遶文一匝而出文为印证后有人拈此因缘曰无根树子得活也一僧曰既是家里人便话家里事镇远云台济海舟禅师初参迥龙文问如何是祖师心印文曰千圣共传无底钵师曰犹是法身边事文曰尔唤甚么作法身师便喝文曰尔这喝一喝当得甚么师曰恁么则不劳三月安居便乃大方独步文震威一喝师曰作家宗师文曰莫谤廻龙好上堂拨开向上一窍历代祖师不知坐断千圣顶𩕳恒沙衲子不会恁么说话大似眼空四海旁若无人大众须知自己分上有段光明迥绝知见不与万法为侣不与千圣同行净躶躶绝思惟赤洒洒无回互拈起时万法全彰放下时一尘不立且道不拈不放又作么生良久曰有句非宗旨无言是正僧五灯全书卷第八十八五灯全书卷第八十八补遗临济宗南岳下第三十六世随录X蜀川广法无着岫禅师据关示众入此门而无内出此门而无外既无内外即今作么喝一喝曰野水谁能渡孤舟任纵横示众第一义元中元电掣雷轰火里莲涂毒一声天地动机前一镞破三关南岳莲社古天性禅师上堂春风暖日初长柳絮池塘细雨香无心惊浪鱼游乐有意催人鸟语忙好消息绝承当西来祖意明明底说着令人忖断肠上堂举翠巖示众曰一夏与诸兄弟东语西话且看翠巖眉毛在么师曰莲社一夏与诸兄弟或登南岳或涉湘水健坐倦眠烧香扫地一切寻常不用开口各自知时识节伹不知莲社眉毛还在眼上也无具眼者检点看退院上堂一笻春色来甘露两见池头放白莲宿火有期煨紫芋为人无力磨青砖三生石在堪埋骨万里鹏程蹔息肩珍重山前诸长者钵盂唯记再来缘拈拄杖下座即日命肩舆退处衡州昌桂堂唯命造龛起止悉如常至十月十六忽索浴浴出右脇而卧中夜复坐众集榻前师拈起拄杖示众曰四十年中事唯伊成独醒今宵归去来明月上松顶掷拄杖竟趋寂时弟子佛缘等在侧抚师臂曰昌桂和尚因开峰结制未回愿和尚少留三日勿负前约可也师微笑肯首开目宴坐更不受食十九日昌桂归师仍于中夜趺坐长逝实康熙癸丑十月十九之月正中天也师庚戌冬于昌桂度岁除夜茶次尝向昌桂笑而语曰他日我死愿得吾兄下一炬火昌X桂应声举手曰古兄照顾眉毛坐客抚几大笑迄今三载故师之辞莲社来太平与夫临末梢头之既去而复留皆践一戏笑言也师生于明崇祯甲戌年方登四十云雒源中兴嗣灯胤禅师金川刘氏子薙染于燕居和尚依止双桂破老人有年开峰密行和尚嗣也行过金川时四众请就兴国说法灯于言下彻法源底行乃说偈印之住雒源中兴禅院结制玄工王居士请上堂问达磨面壁和尚陞座是同是别师曰别则不同同则不别进云武帝圣明因甚不契厥旨师曰为你道听途说问父母未生前那箇是学人本来面目师打曰瞎汉寐语作么僧拟议师连棒打出乃曰淑气催黄鸟晴光转绿苹若明今日事不昧本来人大众既明今日事如何是汝等本来人不见道天上天下唯我独尊么即是今日玄工居士父母未生前本命元辰若也会得则会人人自己本命元辰会得人人本命元辰则会达磨面壁与中兴今日陞座别则不同同则不别之旨蓦一喝一喝时一僧惊倒师曰俊哉衲僧一拨便转下座南楚衡岳画先一禅师颂未离兜率巳降王宫曰本是一条平坦路等闲行去便崎岖何如归隐千峰外卧看双轮转太虗颂即心即佛曰口唇两片皮牙齿一具骨江西马簸箕放出辽天鹘颂百丈再参曰雷声甚大雨点全无耳聋吐舌老婢见奴谓是江X西宗风不知千差万错颂凌行婆访浮杯话颂曰把髻投衙自取冤家南泉赵州荷杻带枷开州辅德石琴闻禅师蜀邻邑人舞勺之年辞亲学道于铜梁东山脱白得法燕居申住开州辅德上堂问如何是夺人不夺境师曰北海乡书消息断南山春日雨花香曰如何是夺境不夺人师曰夕阳西下山光澹马首东来诗兴浓曰如何是人境两俱夺师曰魂消崖岛孤艟覆肠断关山匹马嘶曰如何是人境俱不夺师曰歌舘楼中客未散长干道上月来初乃曰扬眉即去拂袖犹迟瞬目而行人境俱夺若在衲僧分中略较些子若是衲僧向上事顾左右曰参嘉定龙骤破峰重禅师南克岳氏子进士孟龙之孙徧参归来见慧觉衣而印证焉上堂释迦不说说毗岚勐风吹海岳迦叶不闻闻青山只得碾为尘留下一转语舌头在口里上堂大道坦平无起无倒真机演唱何解何结上堂点然据座忽高声曰大众不得妄生穿凿噼口掌曰口是祸门下座渝州香国佛语御禅师嘉州范氏子十岁礼慧觉衣脱白因观死尸有省凡应对机辩峻捷巾瓶左右无有惰容甞示禅人偈曰分明句子不誵讹鼻直眉横几错过只为现成难辩别千山万水走禅和咏梅花曰氷肌雪骨久怀丹吐出令人仔细看本色不从桃杏借一帘星灿玉䦨干以辅弼丛林为任定省侍师X为心康熙癸丑秋慧觉衣坐化遂哀毁骨立食息如痴是年佛成道日示微恙不欲服药越七日辞众嘱累毕亭午瞋目而逝巴县三峰半水元禅师上堂竖拄杖曰七尺乌藤鳖鼻𧉮能翔宇宙瑞三巴迢迢穿市人难见检点将来未到家撺下拄杖喝一喝上堂发元结制此心良三七长连九定香坐到晨朝并午夜等闲无事可商量重庆华巖还初佛禅师佛诞上堂世尊凿开混沌云门鍊石补天虽无毫发渗漏犹有经纬机权彼此汗马功高即不无还见太平么且喜今朝无事重庆华巖南芝静禅师小参平白地上拈起一丝头为甚尽大地人亡锋结舌且道利害在甚么处还委悉么大如芥子细若须弥软如铁硬似泥不离四威仪中惜乎人不识汉州龙兴子钟洪禅师上堂丹霞烧木佛只为冷入骨院主堕须眉病因一念屈正当移宫换位寒气交加在衲僧分上又且如何良久喝一喝曰钩在不疑之地泸州来凤法空证禅师上堂卓拄杖曰明头合暗头合四方八面任作略日面佛月面佛喜怒哀乐是何物世间多少守株人尽在中途而退屈渝城慈云价南僊禅师颂世尊初生曰指天指地欲何图傍若无人胆气麤将谓胡须天下赤谁知更有X赤须胡颂世尊陞座曰上座应知下座来元无造作巧安排就中尀耐文殊老百万人天被活埋颂国师三唤侍者曰三唤三唿应了休陆行车马水行舟负吾负汝扬家丑也是怜儿不觉羞颂心不是佛智不是道曰花谿雨后苔流滑喜鹊声余午梦清四顾白云消散尽夕阳斜照数峰青汉州孝泉不惑兴禅师营山王氏子值蜀乱出楚薙染于香严宕山远座下参圣可玉言下获益寻常当机不让一日玉问胡言汉语拈置一边父母未生前道一句子师便掌玉曰太麤生师又掌玉休去后印以偈曰木樨中毒尧都发面上而今犹五痕含恨十年心未巳冤冤只报有讐人还蜀住汉州之孝泉上堂僧问父母未生前那箇是学人本来面目师曰眼横鼻直曰死了烧了面目何在师便打曰还许学人别通消息也无师又打曰绿杨芳艹地散步任优游顾众曰会么其或不会今日定要与诸人别通消息拽拄杖下座归方丈端坐而逝众斋不见师出入室撼之巳寂一众方知今日定要别通消息之语墖于本山重庆圆通惟识典禅师颂世尊初生曰指天指地起干戈好尚贪高人几多纵有超羣越格者恶人自有恶人磨颂女子入定曰空谷传声虗堂习听信之则有叩之则应看他大力人弗假将军令颂婆子烧庵曰者老婆多揑怪伶俐衲僧未放你在把火烧X庵徒自肥至今惹下驴年债溧阳崇隆碧露梦禅师解制上堂雪压松梢静霜严老树寒白云有意常封锁幽鸟无心以度关长安大道铁虵横拦去去终难去还还不易还以拂子打圆相于中划破曰诸禅客仔细参草鞵终被脚头瞒提刑高夭明暎居士初到华巖茶次问古人道如人在树手不攀枝足不踏枝口衔树枝若问祖师西来意答则失命不答违问如何玉以手指自己茶钟了又指士钟士曰和尚以手为舌玉曰居士以何为舌士曰以舌为舌玉曰非居士不能放身舍命士曰无身命可舍玉曰老僧一时眼花士曰瞎师曰瞎瞎士曰如此则成戏论欤玉曰仁者见之谓之仁士曰某犹日用不知乃设礼后士又同玉与屠居士游温泉士将浴喫饼次屠曰大家来喫汤饼会士曰此处可名洗儿泉玉曰九龙吐水也未士曰憾不自脇间出也玉提起槵珠作痛声屠曰此老倒会揑怪玉曰入水求人两意符九龙吐水沐金躯毋云不自脇间出痛彻山僧一串珠后授士砚并偈曰御赐元章一石头留传到我似虗舟浴云谿畔拈将出点化鱼龙天际俦会川迎恩湛一清禅师蜀南永宁王氏子入滇住会川迎恩上堂诸方结制安禅迎恩陞堂戏舞惊起四海狞龙扑落九天凤翥三乘拱手十地擎拳万象森X罗扬眉吐气周天星斗灿烂光辉微尘国土东涌西没蝡飞蜎动各挥本有不是神通妙用亦非法尔如然卓拄杖曰会么今日也是兵随印转将逐符行正恁么时祝圣开炉一句作么生道野士无将酬帝德须弥聊作一茎香遵义松丘藏天源禅师示众参禅要勐烈不悟不休歇打起好精神莫错过时节下箇死心肠岂拘在年月立得脚跟稳始不被人惑甘尽苦中苦关头能打彻古人曾与么吾常于此切作箇出羣人行履须逈别尅期能取证当下便超越山顶鼓波澜海底立枯竭弥勒释迦来亡唇而结舌三千陈葛藤窠臼都剿绝更拟问如何白棒蓦头楔双桂首一怀禅师上堂有悬河口方吹无孔笛用肘后符始登狮子座正令行时是佛是祖齐乞命真机演处若凡若圣悉皆融圣箭透九重霜染芦花浑一色剑气肃梧叶檐前砧杵擣千峰是物含玉露何处不金风是法住法位世间相常住诸人还识常住真心么良久曰知音不用频频达者应教暗里从中秋晚参诸佛窠臼列祖关键十五日巳前尽为诸人满眼满耳註破了也灯灯相继续到弥勒下生未来底犹在十五日巳后正当十五日入帘山色云隔断到耳檐声滴桂华大家坐却中秋月免得眼中又着沙问如何是祖师关师曰乞儿手内破提篮僧问如何是向上事师曰木人脑后使金鞭X铜仁香山圣符越禅师上堂顶𩕳一着耀古腾今脑后圆光千差照彻若是通方之士直向威音那畔掀翻窠臼岂在今时门头踢倒从前拍禅床曰男儿自有冲霄志不向如来行处行靖州嵩云自彻琛禅师小参禅不假参施用现成道不假学本自圆明须是恁么人方说恁么话未到恁么时必须要大歇诸昆仲还知大歇底消息么良久曰挨到水穷山尽处回头撞着本爷娘云南开化吉祥恒秀林禅师上堂问临济在黄檗三度问佛法大意因甚三度被打师便打曰在黄檗下喫苦为甚向大愚处拔本师连打退乃曰要明恁么事须是恁么人若是恁么人须解恁么事便乃拳踢相应唱拍相随虽然如是要见二老则易要见吉祥则难何故聻有眼无耳朵六月火边坐解制上堂二僧齐出师曰一箭落双雕二僧齐归位师曰死的死活的活乃曰山僧去冬此日有一则急要事在诸公分上诸公还知么若也得知许你放胆摘杨花脱或未然出门便是草上堂上苑春花取次开庭前燕子语喈喈箇中会得真消息何必胡僧特地来问学人皂白不分乞师方便师曰你眼在甚么处僧无对师便打退问世智辩聪总不要拈出还我话头来师便打曰瞪目不见边际师曰苦颂世尊初生曰天上人间谁似君放开圭角便称尊虽然万古无伦匹几箇知恩解报恩颂世尊拈花曰瞿昙才X露锋铓迦叶眼中着楔疑杀百万人天个个证龟成鼈澧州洛浦昶庵长禅师上堂有说不如不说不说不如无说何也五更侵蚤起谁家灶里不生烟上堂年年此日庆瞿昙一狗齩形众狗谗景仰遗风风不坠借他橹棹顺扬帆荆州金菉园密印见禅师常德王氏子佛诞上堂天上天下惟吾独尊言不该典搅乱干坤韶阳一棒口是祸门末后拈花殃及儿孙千百世下谁是知恩良久顾众曰蓦头一杓非为屈水有源兮木有根楚南芙蓉百凝一禅师中秋示众大道只在目前要且目前难覩欲识大道真体不离声色言语古人恁么说话大似抱桥柱洗澡致令后人认着个圆陀陀光烁烁的以为极则而殊不知道无体性趣向则乖总饶拂尽青霄犹是法身大病山僧今晚不费纤毫气力普使诸人常光现前毕竟具何三昧以拂子画曰此夜一轮满清光何处无复举马祖玩月话毕师曰可惜一个清净圆满皎洁无瑕的月轮被他马家父子说黄道白涂污极矣众中还有为他作主的出来道看良久无人出蓦以拂子指曰聻众翘首师曰且喜没交涉掷下拂子小参山高须到顶水深必探底诸仁者各各有肩有臂有力因甚不直下讨个落处去卓拄杖曰自是欲归归便得五湖烟景有谁争X华巖不厌乐禅师印江杨氏子上堂问世尊初生即不问如何是未生前师曰云笼古木曰如何是巳生后师曰雪满寒巖乃曰大道在目前人是人境是境惟心超物表圣非圣凡非凡炉焚柏子依依香雾霭猊台烛点油龙皎皎神光侵垢面还委悉么咄上堂展两手曰大开方便门通十方无二路复叉手曰牢关紧闭纳四海成一家只如不开不闭又且如何撒手曰荷叶团团团自镜菱角尖尖尖似锥指云光孝禅师新津黎氏子示众举德山托钵话师曰拶破虗空枯木花作者相逢两会家虽然各具顶门眼玉本无瑕却有瑕西蜀文殊慈毒存禅师上堂这一片田地从来净洁不许人疴蓦掴口两下云无端无端小参冬寒夏热阴长阳除圣凡非二物我一如展手曰这箇是我指竹篦曰这箇是物顾左右曰如何得一如去众拟语师拈竹篦作舞归方丈小参有一物上同天下同地明同日黑同漆不在动用中动用中收得功在甚么处众罔然师震威喝曰两彩一赛示众祇期缄默消残夏孰料犹来簸口唇作贼心虗休议论眠毛且道几茎存晚参活煑氷花玉汁清香旋绿雾照筵明等闲不滴如沾着酿就泥犁万劫深咄祸福俱从口生晚参观音贡崃口甘泉普贤晋蒙头错落惭愧文殊无口总不消得蓦掴曰这莫是驴鞍桥么复掴曰莫莫莫X锦官文殊井觑道登禅师蜀垫江倪氏子参遍诸方向苍松鹤处印可六住名蓝开法二十余稔痛时风不古遂隐锦官文殊将生平言句尽付煨烬慈毒存窃记其十二时歌云鸡鸣丑真机密密翻筋斗一点明星漏室来凉风泼我娘生肘老禅和无何有起来礼诵还依旧老鼠不来偷我油米筐犹闻声打鬪平旦寅不烧香去占虗名禅床静坐劳筋骨且下经行走一巡休拟议勿追寻一念无为百不生了了了时无可了真真真处绝非真日出卯打开门户光皎皎青山依旧不曾移室内无尘奚用扫剔明灯穿破袄拂拂清风谁觉晓鹊噪鵶鸣动我机分明原是自家宝食时辰火板声声报众闻藿饭黎羹百味足淡茶苦菜一腔清喫却了自家评摘叶寻枝我不能钵底明珠光灿灿口中三昧嚥津津禺中巳妙用纵横无忌讳眼里不栽荆棘花脚下何尝有关系道不修禅不识胸中唯觉虗明地等闲拈起七斤衫直使人人全体会日南午随分随缘只么度心地不容正觉生口中且喫油盐醋箇东西唯自悟酸甜苦辣皆圆具西天东土总皆然有甚男儿没去处日昳未光阴渐渐衰将去我侬到此自承当会得来时还不是自修持自评治箇事原来非容易但使身心宽觉空一超直入如来地晡时申天地为栏一体平独有草庵分寂寞且无俗客到山门风无动雨无惊此事人人本现成狼借一腔唯自得殷勤驯伏赵州宾日入酉羣X灵不动山河走清机一点少人知八万门头自卫守莫沉空休抱有性天明月光巳久堂堂箇事没遮拦觉得来时不唧𠺕黄昏戌黑地穿鍼没照顾分明一箇好机关密密绵绵札不入风一龛月一窟潇潇洒洒无回互独脱无依到上方放出摩尼光闪露人定亥一轮明月无边界宇宙山河冻底穿世出世间无𦊱碍者些儿没依赖养就银缸冰一块沉沉寂寂就中悬冷冷清清常自在半夜子静听松风说道理泥半吼处碧天寒木马嘶时波浪起起无起止无止蟭螟吸干沧海水我侬有首偈初歌试听啰啰啰哩哩师于己未冬辞世偈曰吾年六十度生巳毕打翻觔斗佛祖不识五灯全书X卍XXX五灯全书卷第八十九京都圣感禅寺住持僧编辑京都古华严寺住持僧较阅进呈临济宗南岳下三十六世随录荆门圭山五眼毓禅师礼三际通薙染一日通指菊花示之曰黄花有意通消息祇许禅人独自观师有省依通十载咨决心要通一日问如何是法身句师X曰白马将军跨通曰如何是法身向上句师曰雪山擎玉柱即呈偈曰雪山擎玉柱锦水泛清滩白马将军跨当阳破祖关通为印证上堂经寒雪岭巳多年覩着明星似眼穿东土西天今古焕皆提拄杖现家传灵山拈花也是这个少林面壁也是这个天下老和尚接物利生总不出这个若也会得许汝等共相提持其或未然山僧与汝等通个消息掷拄杖曰劫火洞然犹不坏巍巍独露太虗前益州紫谿古高源禅师宜都舒氏子年二十礼三际通薙染执侍巾瓶有省通问临济在黄檗得力在大愚得力师曰借尸还魂通颔之一日室中问如何是陜府铁牛通打曰者畜生师作牛鸣而出陜西宁夏海宝林我鑑禅师川北闻州侯氏子上堂初冬草木色离披梧叶追风落向西虽是上方霜令逼笑看冰雪浸僧衣若也会得何劳再话重关其或未然未到尽惊山险峻行来方识路高低上堂桃颜舒畅朝昏啸月吟风柳眼新瞠勘念去途过客致使园林池沼居然共演无生行脚高流蓦地禅关直透竖拂子曰是即是犹未踏着向上一窍在掷拂子下座除夕小参月尽三冬岁穷五九公案现成戌亥子丑东村烧钱西舍奠酒林下衲僧本无新旧大众且道事合作么生良久曰辞年柳戴千枝翠迎岁梅簪一树花康熙己未从河西归西安住大兴善寺二月初六日未时礼佛毕忽然索纸书偈曰登山X足疾忽为魔必欲登山可奈何此去直将空四大笑看白骨起成痾归方丈侍僧问其意如何师笑而不答端坐而逝茶毗火光炽空舍利无数世寿六十八僧腊四十八宕水闻心敞禅师宕水罗氏子参开山国问如何修道师曰道本圆明不属修证国曰既不属修证道从何立师曰立即非道国曰即今事作么生师曰事即不似国曰你为甚么随波逐浪师曰久巳风恬浪净国乃印证上堂策杖腾腾识故乡风尘满面惯经常归家一句全抛露觌体明明绝覆藏所以头头上显物物上明只因不了诸圣出来广开方便无一处无一时不与揭露当阳若是个英灵汉子直向千圣未出世以前一坐坐断目前无法意在目前乃震威一喝曰尽山河大地情与无情被山僧一喝百杂碎了也何故自是不归归便得五湖烟景有谁争果州卓存来禅师南部孙氏子徧参诸方后依本源液一日见壁上画之无二字有省上堂举国师三唤侍者因缘毕师曰国师婆心太切落七落八侍者大难承当承言者丧殊不照顾旁观者哂何以故字经三写乌焉成马果州报恩西履祖禅师出州韩氏子上堂天上鸢飞水底鱼跃觌面相逢筑着磕着且道如何龟毛兔角问不出不入一着子合付阿谁师曰切忌承当曰恁么则某甲退身有分师曰逢人切莫恁么举X乌龙龙泉冰源亮禅师南浦魏氏子首参万峰明于双桂有省迨明辞世师礼塔曰某甲今日来迟时云峤水在旁曰礼拜久矣师曰和尚智鑑分明是贼识贼遂出受衣拂上堂举世尊陞座文殊白椎因缘毕师曰瞿昙自起自倒文殊起模畵样说甚么法王法如是总之儱侗不像山僧重辟龙泉缁素敦请说法设有人致问便曰未上座时勘破了也至今瓦解冰消古阆峩雪慧禅师上堂平田浅草种月扶犂野岸横桥量水打碓头头合用物物全彰古佛家风是闲破具山僧今日向诸人面前撒沙抛土大似不识好恶然有一桩大事且要诸人担荷且道是甚么事遂举袈裟角曰一丝才挂体越格自风流福清黄檗慧门沛禅师同安康氏子幼奇颖虽习举业恒有出尘之志年十七应郡试过南康报亲寺覩寺额欣然曰世出世法无非报亲何必世荣乎遂投礼时明得度雪峰弥于法属每激发以出家须明心要师信受服膺勤于参究一日病中闻僧举三不是语有省往质弥弥曰此非汝放身命处又明年随落发诣黄檗琦受具戒琦曰来自何方师曰泉州报亲曰欲为何事曰欲求佛法曰我这里一法也无师曰正好着力琦默器之一日问南泉斩猫话声未绝被琦一踏踏倒直得前后际断碍膺之物一时冰释大笑趋出琦命堂中领众师辞以福薄愿担饭供众时X值严冬芒履踏雪中足皆龟裂不觉厌苦琦应长乐之龙泉遂安西堂解制辞还温陵居志公洞二载值时艰益自韬晦或炊爨不给恬如也琦召师住师子巖居八载不事外缘琦应扶桑请举师继席而记莂焉上堂一春到来烧痕转绿万木萠芽风和日旭突出达磨眼睛豁开波斯鼻孔祇皆本有风光弗从别处流露诸兄弟还知这个时节么若知不离于座现诸威仪不起片念坐断须弥一机通千机万机圆活一处明千处万处耿洁优游行住白云中遥听前山噪百舌且道是何腔调喝一喝上堂潺湲溪畔冰珠点缀峭壁峰前霜花错落时节推移阳昇阴伏片念未生前全机显露毫端阐演处法法施呈不劳雕琢本体现成静犹止水动若行云束虗空为一棒棒他不着集诸音为一喝喝他不及把住也千山寒色放开也八面玲珑且道放开好把住好根尘迥脱浑无物舒卷临时总自由时闽海多警常住寥落师率众躬耕勉衲子以为道忘躯提持向上一着深锥痛拶故学者咸思自奋忘其苦澹沾法乳者率多高明之士甲辰省觐受业于圭峰檀越周朴园铨部恳留住持师虽勉应巳澹世缘凡上堂小参皆谢绝九月中示疾众为延医诊视师终却之大众诣榻前求开示师便掌曰是开示不是开示一僧曰末后句聻师举笔疾书曰末后句无可说谁是知音清风明月命侍者取汤沐浴剃发跏趺而逝时康熙甲辰十X月初六日也世寿五十僧腊三十窆全身于黄檗之左麓福州黄檗虗白愿禅师参径山容问水既无筋因甚长流不断师曰只为源头有据问佛祖公案犹空中纸鹞向甚处收取线索师曰抽牵全在里头人问鹏搏峰与晏坐峰相交且道说个甚么师曰一人传虗万人传实问风扇大野毕竟作何形色师曰只好闻名不可见面问望江亭上垂机谁是知音师曰没面目汉后谒黄檗琦机契室中命师继席上堂法昌搬罗汉围炉人贫智短灵云见桃花悟道马瘦毛长虽然各见一边未免互相钝置山僧今日开炉不用如何若何只要诸人着些精彩稍涉迟疑灼破面门头颅粉碎祇如心不是佛智不是道劒去久矣方乃刻舟又作么生不为于三条椽下七尺单前仔细摸索看忽然摸着鼻孔便知道不远人喝一喝问天上月正圆人间月方半且道如何是真月师以拂子打圆相示之曰月落后又如何相见师曰明日来向你道僧拂袖而出师曰看脚下颂经首米木八字曰阿谁策起两茎眉斜插当阳古石碑以字不成八不是管教千眼莫能窥雪峰圣寿即非一禅师示众举世尊拈花颂曰大小瞿昙不奈何花枝拈起当风播一场败阙少人知独被饮光亲笑破福建庆城草菴现禅师上堂说佛说法昨巳无端问X主问宾翻成钝置若一向举扬宗乘未免法堂前草深古人到这里事不获巳曲为今时垂半偈一言或拈槌竖拂或辊毬打鼓架箭擎乂或终日闭门长年面壁单提直指大用全机检点将来总属建化门中事毕竟宗乘如何举扬蓦竖拄杖曰谁敢问着问着便打折汝腰上堂石霜道休去歇去一念万年去寒灰枯木去古庙香炉去一条白练去云峰道不休去不歇去业识茫茫去七颠八倒去十二街头閙浩浩地声色里坐卧去三家村里盈衢塞路荆棘里游戏去刀山劒树噼腹剖心炉炭镬汤皮开肉烂去云峰与么道可谓千江有水千江月石霜与么道依然万里无云万里天仔细检点将来一人大似死了不得活一人大似活了不得死山僧这里不管你休不休歇不歇饥即喫饭去倦即安眠去热则乘凉去寒即向火去若向这里会却便会得古人见处古人见处即且置庆城见处作么生良久曰莫将容易会便作等闲看上堂佛说一切法为度一切心我无一切心何用一切法释迦老子太无端四十九年巳漏洩那堪达磨又西来直指人心成迂曲从兹五位设君臣九十七种呈丑拙鑑咦遂成一字关心识打作两个橛纵饶七事漫随身未免于今成途辙祖宗田地任分争直得七花兼八裂举今举古铄中泥说妙说元眼里屑或时瞬目或扬眉或竖一拳垂一足激扬宗旨立化门竞把乌龟证作鳖若人于此便承当X敢保斯人犹未彻我今以楔而出楔且道是说是不说若道是说说甚么若道不说说不辍说与不说且置敢问现前大众即今还有心也无汝若无心我也休休笑山僧太饶舌泉州雪峰如幻弘禅师惠安刘氏子幼补邑庠卓有文誉年二十七身婴剧疾因读维摩经发心出俗后于惠邑道中遇黄檗弥言下锥札顿起疑情力事参究依弥十有余载深入堂奥一日弥问檐前雨滴声点点不落别处毕竟落在甚么处师曰落在鼻孔里弥颔之命居西堂颂殃窟产难因缘曰为郎憔悴却羞郎万转千回懒下床佳信忽传消旧恨朝来对镜理红籹颂马祖翫月因缘曰好鸟双栖占一枝高飞健翮独称奇若教言下分斤两笑杀江西马簸箕颂城东老母因缘曰生平不喜佛陀耶阿母风流出当家十指缝间无避处看来犹是眼中花晚年退居山麓高冈惠泉侧预诫逝期而寂北京海会明觉憨璞聪禅师南闽邵武连氏子其母庭前夜坐见星入怀感孕后红光葢室师生焉年十五出家天王寺二十五岁耻州县庸碌僧不足尚慨然动参学之念由是诣南海普陀圆具足戒入武林瓶窑见永觉贤教从万法归一做工夫迄一年如蚊子咬铁牛直无下嘴处次参东山尔密澓蓦然有省晚诣方丈白其所得澓颔之上天台与通玄奇老人问答投机命职维那因饭中咬着沙顿彻洞山雪峰X淘米公案其膺顿释作偈呈方丈奇深肯之继谒百痴元于长庆受记莂焉时顺治戊子夏也出住临安锦山钱塘广福嗣因门人化被金台都绅士削牍请师住南海会寺师之名传闻帝庭矣丁酉秋世祖章皇帝驾幸海会方丈赐坐问佛法公案应机甚契被旨命入万善殿结制特赐紫衣银印勅书加明觉禅师之号己亥冬诏命愍忠寺结制庚子秋疏请归南八月奉俞旨辞行辛丑入闽邵武郡侯绅矜等请住安国上堂举起拄杖曰缦天布网欲罗冲汉金鹏以拄杖作钓势曰四海垂钩意图扬波锦鲤所以知识唱导意不在言竖拂敲床提持阃外德山见僧便棒掀翻灵蛇旧宅临济见僧便喝震碎鬼窟黑山假使言前荐得犹是认影迷头句下翻身早涉程途万里更于参究大似丙丁求火直下承当祇恐不是玉是玉也大奇万善恁么道莫谓压良为贱只解把住不解放行虽然如是三十年后此话大行或有英灵子道上上机人来和尚作么勘验超羣须是英灵汉敌胜还他师子儿下座上堂天寒地冻衲子寒毛卓竖暖室商量便落无记磕睡所以雪窦道藤萝松下块石枕头这般汉正好唤起来顶𩕳三千脑后八百敌生死军之甲冑战烦恼阵之戈矛若是皮下有血者聊X闻举着通身汗下庆快无疑于此稳坐神灵之台秘密之府如感鸟感鸟独守空流相似山僧拨转船头别棹烟波去也蓦竖拄杖曰木上座适才游遍恒河沙国土上至三十三天下至水轮空际一念回头坐在诸人眉睫上扬声大呌曰南赡部洲人失火带累东胜神洲人奔驰甚生怖畏幸遇文殊菩萨曰汝等俱是痴众生何必生大恐怖呌唤驰走但能息心妄想三毒业火自然顿灭便乃合掌曰我等获遇佛乘指我入解脱之门甚生难遭之想从今巳后永不退屈也遂卓拄杖曰木上座与尔作证明问如何是夺人不夺境师曰林中鸟语新野径人踪灭曰如何是夺境不夺人师曰落花流水去渔父拾将来曰如何是人境两俱夺师曰目前无阇黎座上无老僧曰如何是人境俱不夺师曰白云何处去明月落谁家师住安国六载修葺頺废一新丙午腊月八日戒期圆满集大众付遗嘱散衣钵十三日午时索笔书偈曰今年五十七捏碎娘生鼻一生受用中无得亦无失昨夜两个泥牛鬬入海直至如今无消息咦真消息今朝西廊打倒东廊壁收拾傀儡归去来莫教特地成狼借放笔右脇而逝世寿五十七僧腊三十九塔于本山寺右语录十六卷行世兴化府狮山西明莲峰素禅师莆田柯氏子童稚时见山水便发出尘之想二十七岁投国懽礼逸叟脱白甞阅雪峰录看到投子指一片石曰三世诸佛总X在里许参究半载疑情不破上曹山问宝华忍忍拈棒师一触有省后参金粟元于建州百山鍼芥相合受记莂焉住后上堂大道直如弦大机疾如箭不动一毫端千化与万变本无利钝人祇要当机荐杲日悬空薰风扑面程路迢迢不隔条线枝头鸟语两三声错落飞花红片片佛诞上堂生本无生无不生指天指地最分明蓝园一段风流事要假儿孙脚下行竖拂子曰释迦生也大众还见么掷拂下座上堂有一人日餐万物不道饱有一人从古至今不喫一物不道饥这二人阿那个合受人天供养中秋上堂松风清山㵎冽八月秋何处热天热有时凉人热无间歇欲间歇回头须见灵山月这片月也不圆也不缺亘古亘今照世间不待今宵始皎洁遂顾视左右曰汝等诸人还见么众皆罔措师下座一时打散问文殊是七佛之师因甚出女子定不得师曰官不容鍼曰罔明是下方菩萨因甚出得女子定师曰私通车马曰文殊与罔明得失在何处师打曰汝试指出看僧拟议师便喝老僧问人天交接两得相见且道见个甚么师向鼻孔一捏曰会么曰不会师曰八十年来空白首问万念方兴念从何起师曰百花丛里过一叶不沾身曰一念未起念从何止师曰无处摸索问勐虎不食其子因甚蜻蜓自咬尾巴师曰求人不如求己浦城就山古门真禅师潮阳潘氏子年十九投大草X菴为僧初参黄檗琦示以倒却门前剎竿话久无入处一日入方丈求开示琦竖拳曰会么师曰不会琦便掌师作礼琦曰下坡不走快便难逢师罔措明年回漳州岱山寺一晚与同参在山门外师举倒却门前剎竿声未绝同参将师噼面一掌遂有省后依金粟元一晚元下堂勘验问曰好一堂古佛为甚么不见放光师便一喝当下通身庆快遂成偈曰㘞地一声元有据廓然脱落了无依眼空四海明端的者段风光只自知师后主马峰荐福善政诸剎有各会语录行世兴化府曹山万寿千指光禅师上堂拈拄杖卓一下召东边师僧僧举首复以拄杖卓一下召西边师僧僧举首乃掷下拄杖曰将此深心奉尘剎是则名为报佛恩上堂道源不远性海非遥喝一喝曰元来只在这里又曰这里是个甚么赵州栢树子杨岐三脚驴复喝一喝曰逢人不得错举上堂一尘入正受尘尘三昧起乃击拂子一下曰者个是一尘唤甚么作正受又击一下曰者个是正受唤甚么作一尘会么不是心佛不是物禅板蒲团齐𨁝跳乃喝一喝曰若不喝住几乎撞翻三世诸佛上堂千说万说不如亲见一面唤作拳头则触不唤作拳头则背是何物见不见盏子扑落地碟子成七片上堂一理足万事周一尘起大地收喝一喝曰若明得者一喝尽大地皎皎然更无一物为障为碍虽然如是丧我X儿孙复喝一喝上堂桃花红李花白正是春风二月节有来由没端的新罗国里火星飞元来是北俱芦洲打生铁复举慧忠国师唤侍者侍者应诺如是三唤三应国师曰将谓吾辜负汝却是汝辜负吾师曰好一场曲调赓和分明直得山河作舞大地同音甚么处是国师辜负侍者处甚么处是侍者辜负国师处喝一喝曰姹女巳归霄汉去獃郎犹向火边栖问喫金牛饭孤峰顶上安眠饮曹山酒十字街头倒卧是甚么人境界师便打僧便喝师又打僧作女人拜师曰我将谓汝是个人问如何是曹山境师曰万松不改旧时颜曰如何是境中人师曰坐底坐立底立问如何是赵州茶师曰普曰如何是云门饼师曰苦曰饼茶俱喫时如何师曰毒杀阇黎兴化石室伏虎巖月川即禅师莆田人张姓母周氏产师前一夜异光满室髫龄便颕超迈伦壮则夜夜篝灯读异书风雨无间试每前矛丙戌年遂谢绝艺苑弃除笔墨入壶山南泉披剃徧参丛席后与金粟元投机受付嘱焉回莆住西山之双峰巖继住雪巖后住石室伏虎巖开炉上堂四十九年止啼黄叶西天东土接响承虗据实而论诸佛诸祖无开口地即上座从何处说起大道由来平似掌奚须炉灶另安排举拄杖曰未免随例看火添柴若是真金不变色任教钝铁也成材光烁烁绝疑猜抛撒诸人眼里来喝一喝曰是甚么也须仔细上堂打散大众抝X折拄杖拍手大笑曰今日小出大遇上堂行徧高山路崄巇到来平地反危疑莫言风景他山好血洒杜䳌呌不归归归便到故乡田地犹欠顶门一槌上堂架箭立牌擎叉舞劒都是卤莽伎俩吓骗小儿若是堂堂正正八字打开喫粥者任他喫粥喫茶者任他喫茶石桥无隔碍大道没遮拦一切人蓦直行去处处绿杨堪系马家家有路透长安上堂未开口巳前佛法尽布大地也竖拳竖拂土上加泥说要说元霜中摸雪三世诸佛何曾知有历代祖师徒劳饶舌这里只管种菜锄茄岂暇眼中着屑遂以拂子自掴口曰老僧口门齿折师诞上堂世尊四月初八山僧十月初八均一初八一个铸金一个烧铁一个度尽恒沙一个自救不了为甚释迦说奇哉一切众生具有如来智慧德相喝一喝曰一任峩嵋山积雪依然沧海水东流上堂西风吹细雨落叶满空庭不语灯花坠停鍼泪自零且道有甚么事关切放不下提不起炯炯绵绵在眼前愁人只怕愁人听小参龙潭灭纸烛德山暗地生光盐官索犀牛侍者转身有路虽是借途经过也要自家作活至于擒狞龙捉勐虎未为分外若事过心凉景移物转莫怪山僧舌头无力示众从无量劫来流浪生死如荡子离乡一日远一日何时得返喝一喝曰有谁阻你问佛法都要上根上器人得下劣人无他分了师曰谁家不见楼头月多少松风塞耳听问如何是和X尚家风师曰半边竹笕通流水几片闲云过远山曰和尚以境示人师曰失却一只眼师看月次僧问同一个月有时明有时暗有时圆有时缺是如何师曰你问是第二月曰如何是第一月师曰照天照地五灯全书卷第八十九五灯全书卷第八十九补遗临济宗南岳下第三十六世随录福建宁德玉象龙华无得宁禅师出队小参乘熏风访明月踏遍云霞何卓越昨夜西巖太白峰放光动地千山悦且道悦个甚么一人有庆万人乐业冬夜小参阴消阳长化运推迁枯木生花道人活计莫学钻龟打瓦要知时节因缘语默动静须得其宜举措施为应当回互不回互撞头磕额人无数闽南超山良冶乐禅师小参千山突兀万木苍翠门外鸡啼堂前狗吠一一天真本无忌讳无忌讳大开两眼对青天莫向闲时打瞌睡僧问路逢达道人不将语默对未审将甚么对师曰不是拳打便是脚踢福州圣泉中柱砥禅师小参前十五日玉兔金乌噼X箭急后十五日泥牛入海无消息正当十五日个个眼横与鼻直此事由来本现成何须特地去寻覔福建福庐时学王禅师上堂个事无藏当阳脱体真四维山色秀遍地野花新三十年前作境会三十年后了物惟心到者里莫作等闲是悉么长恨春光无覔处今朝转入此山来福建泉州招庆重眉况禅师同安蔡氏子示众碧醉日舖千锦绿柳随风布万条触目都来成现事何须开口话时韶无一物不为诸人启圆通妙门无一时不为诸人阐正法眼藏何须更待山僧鼓两片皮假饶搆得将来亦是剑去久矣五灯全书X卍XXX五灯全书卷第九十京都圣感禅寺住持僧编辑京都古华严寺住持僧较阅进呈临济宗南岳三十六世随录泉州府永春瑞云借山映禅师漳州林氏子世业儒年二十二投礼南山弥于广严薙染后受金粟元印可上堂问佛问法眼里着沙不得说心说性耳里着X水不得有道眼里着得须弥山耳里着得大海水似这等承虗接响汉正好朝打三千暮打八百何故清平世界切忌讹言上堂昨日腊八今朝腊九石桥看梅花天寒不出手因思赵州喫茶曹山颠酒随分纳些些直得通身都是口既然通身是口却来牵扯他闲络索作甚么遂顾视左右曰只要知时识节人何须首上又安首本师三週拈香曰三週三转语岂足酬恩一棒一条痕终图雪屈落魄儿上无片瓦下无卓锥只向十字街头东摝西摝摝得一片来也不触也不背爇在炉中且道酬恩好雪屈好以手搥胸曰别宝波斯曾会遇相思宁不哭苍天颂世尊拈花曰佳人晓起行春公子新晴踏草虽则冤家聚头凑合天然恰好可怜多少路旁人不识春光空懊恼颂女子出定曰天门中断楚江开碧水东流至北迥两岸青山相对出孤帆一片日边来颂赵州洗钵盂话曰洞庭宽秋月好乘便行船须及早莫待空波卷石尤者边那边俱不到颂台山婆曰纵横十字坦然平去万来千任意行无故从人问可否隔林𤠔呌断肠声公验正眼分明者队巡逻都按下自然归路一身轻颂文殊三处度夏曰是非海里横身入豺虎羣中自在行要识文殊潇洒处胆毛斜葢两三茎松江明发渊堂龄禅师上堂六月十九前无佛处不得住六月十九后有佛处急走过正当六月十九圆X通门启万木成阴往者于此息肩住者于此休心何故槛外黄莺声韵老分明觌面是观音明发圣墨溥禅师上堂蕃华城郭多游徧富贵乡村尽转交及至钵盂未合口狸奴白牯日咆哮诸仁者莫譊譊蒲团且坐休思虑待问君平第二爻小参涌日堂中宽且闲诸人何故脚头顽从前只为移差步致使于今未过关东西是壁南北是山中间一派水潺湲转得身兮移得步危峰险嶂任跻攀上堂甲寅五月初五何用桃符艾虎一年木虎当阳妖孽休教莽卤独是祖师门庭魔外不敢覰覩总之佛祖来也要循规矩何以如是所以有云宾则始终宾主则始终主上堂诸佛心心为众生无不曲垂方便众生念念违诸佛无不悖逆行持昨夜无位真人打落无面目人半边鼻孔扬声大呌惊得钟楼起舞佛殿骑山门特出断事带累弥勒大士呵呵大笑大众且道他笑个甚么来来往往人无数几个真心为道人示众今朝七月十五诸方解开袋头放出金狮玉凤颠狗狂牛不是犯人苗稼落人钓钩者里一味随缘无有布袋结解有事大家作无事大家休亦有金狮玉凤颠狗狂牛总不按下任伊去留若是我家种草决不沉浮上堂丛林到处荒凉云水任他去住秋来青草盈堦佛法并无一句龟毛兔角何所指挥银管麦光靡因流布以杖作钓鱼势曰闲来且学钓鱼翁日暮锦鳞终未遇以杖架肩曰丝纶收拾赋X归欤明月清风满道路上堂溢目秋光好不须向外寻鼻端香馥馥篱下尽黄金诸昆仲莫呻吟渊明去后花犹在何得攒眉思古今武林护国仁王寺天昂亚禅师莆田胡氏子初参黄檗琦久侍资福观后受明发元记莂出世护国上堂涅槃无异路方便有多门以杖画一画曰涅槃路一时截断卓一下曰方便门彻底打开看诸人作么生行履喝一喝曰劒去久矣汝方刻舟中秋小参灵山指月曹溪话月马师翫月护国总不恁么何故人人心月孤圆个个性天朗耀岂不见寒山曰吾心似秋月碧潭清皎洁无物堪比伦教我如何说山僧说亦说了如何是真月以拂子曰切忌眼花小参山中多时冷澹今日作一薄供犒劳诸人去也遂展左手曰先将云门饼又展右手曰次托赵州茶直须细嚼切莫麤餐虽然如是忽遇云门赵州索茶饼钱又作么生众无语良久曰更深犹自可午后更愁人上堂雪后雨雨后雪纷纷落到那时歇街坊经纪呌苍天海底泥牛冻角折我衲僧受佛祖余庥户庭不出也要知些苦辣始得顾左右曰莫言不说示众十方佛土中唯有一乘法卓拄杖曰这里是佛土作么生是一乘法良久曰黄鸟柳堤暄日暖雨余蛙鼓闹桑田示众海水咸河水淡人人得知黄连苦甘草甜阿谁不晓为甚么问着自家屋里事十个到有五双眼𥉌眵地葢为情识未干触途成滞致使无X自由分今日山僧为汝道破遂展两手曰逢人切莫错举示众世间有二种人一人坐在水底被火烧杀一人坐在火里被水淹杀试问这两人犯甚么咎良久曰差之毫釐失之千里示众佛祖顶𩕳人天眼目苟非英俊徒劳穿凿直饶穿凿得透被明眼宗师向脚跟下一拶未免胡猜乱卜须知大冶精金应无变色铅汞碔砆如何凑泊示众护国门下不将黑豆换人眼睛又不将粪弹塞人鼻孔各自见景生情遂打喷嚏顾侍者曰那个背地里说我示众大道只在目前要且目前难覩欲识大道真体不离声色言语山僧今日舌头疼不能与诸人说破便归方丈示众百千法门无量妙义不动舌根望你瞥地有山可居有物鬻利一味知机不取避忌你且道避忌个甚么不见道水潦才跨马师门一踏胡卢笑不巳示众提起话头志勐烈一掌要见一握血三更迸出日轮红瓮里何曾走却鳖示众今朝十五椎钟击鼓觌面提持更莫莽卤莫莽卤甜瓜彻底甜苦瓜连根苦问如何是不动尊师曰尽日街坊足不停问如何是函葢干坤句师曰东西十万南北八千曰如何是截断众流句师曰木兰陂上石将军曰如何是随波逐浪句师曰七里滩头野渡横问如何是透法身句师曰金鍼眼里翻筋斗问如何是神通变化师打曰这野狐精燕京玉极南光昺禅师上堂乃举楚石琦曰若据一X大藏教说少一字若据祖师门下说多一字不少不多恰好处道将一句来僧拟议琦便打出先金粟曰若据一大藏教说不少一字若据祖师门下说不多一字减少添多恰好处道将一句来僧拟议粟便打出师曰山僧今日则不然若据一大藏教说原无一字说甚少与不少若据祖师门下说亦无一字说甚多与不多透脱多少二途恰好处道将一句来倘若拟议亦便打出且道二老人打底是山僧打底是掷拄杖下座小参尽干坤大地是汝等本来面目且道如何是本来面目良久曰会么山僧将古人言句为汝等抽钉拔楔去也切忌忘形与死心此事难医病最深直须提起吹毛利要剖西来第一义瞠却眼兮剔起眉反覆看渠渠是谁若人静坐不用功何年及第悟心空大小鵞湖三百六十骨节一齐撒在面前山僧另为颂出切忌说心与说性问来眼目便动定直须拶破太虗空白棒横拈行正令松江明发懒拙恒禅师苏州人参金粟元问不许你动口不许你动手本分中道一句看师曰喫饭充饥饮水止渴元曰一切众生皆有佛性因甚赵州道无师曰一字入公门九牛拔不出元曰即今赵州在甚么处师曰两眼对两眼遂呈一颂曰狗子无佛性因邪却打正可怜赵州老丧尽穷性命福州府钟山大中石竺嵩禅师莆阳蔡氏子幼失怙恃八岁时因看棃园痛思父母深恩未报不觉泪下X遂立志出家往天马山礼博山开如静主圆顶年方十三闻曹山请宝华忍开堂即往参叩问父母未生话忍即打出自此顿起疑情进堂经行偶撞露柱疑团忽破即口占曰堂前露柱太无端触豁当头万仞关铁壁银山都粉碎大千沙界共闲闲后还莆住西巖值金粟元就莲山结冬往参机契受嘱住钟山大中东山大乘西巖广福佛诞上堂捏怪老瞿昙㘞地嘴喃喃指天又指地唤北便为南云门打杀餵狗也是落二落三何故聻贼后张弓迟八刻回头转脑隔千山上堂竖拄杖曰南人相耳北人相鼻者个亦无眼耳鼻舌身意不论南北东西这里有能相的么相得老僧许他具一只眼众无语师掷下杖曰化龙去也上堂举起拂曰大众若将这个唤作拂子诸人眼睛巳被这个穿却了也若不唤作拂子诸人眼睛又被这个换却了也毕竟如何遂击拂曰青山只解磨今古流水何能洗是非上堂诸佛肝肠祖师骨髓赵州无净躶躶云门有赤洒洒大似一团勐火轮当面掷来没可把上堂寒月印千江乱蛩鸣四野祖师格外机纸墨不能写古不云乎百草头荐取老僧闹市里识取自己急着眼莫迟疑眨起眉毛三千里上堂法不可以说说道不可以闻闻五千四十八卷空费鼓舌摇唇一百一十二城徒劳来往情超云水见绝功勋卓拄杖曰今日分明举似君上堂无端昨夜伤风今朝勉强上堂佛法无可商量X不如打个咳𠻳乃咳𠻳一声曰若不是伤风争得与诸人尽情说破上堂说佛说法眼里撒沙论禅论道耳中着水惟有山门前佛殿后有个汉盲聋喑哑东西不辨南北不分犹较些子咄是何言欤上堂昨日四今朝五撞洪钟击法鼓虗开两片皮为谁成露布蓦竖拄杖曰明眼衲僧没奈何笑杀云门道个普问如何是佛师捉住曰道道僧拟议师打出问官不容鍼私通车马意旨如何师打曰这是甚么所在曰却求流通一线师复打曰再犯不容湖州德清吉祥愚山藏禅师幼习台宗博通名相后参天童金粟因病居山久之自念生死急切往依金粟鑑于东明言下契机顿悟大法上堂无端抱病卧清溪个事何曾举着伊活捉将来呈丑拙当阳拈出露全机举拂子曰若是通方作者便能直下知归脱或滞句迷言未免东摸西摸忽若摸着时又作么生也是将错就错示众我有一疑要与诸人说破免向人前求言觅句你诸人不肯全身放下叩已而参将谓我有佛法与人若论山僧见处释迦老子不是佛西来达磨不是祖天下老和尚不是善知识现前兄弟不是凡人正与么时唤作甚么于是分晓得去佛祖众生没两般圣凡名号皆幻立海陵大圣乳峰卓禅师定海夏氏子力田为业年二十四辞亲出家看本来面目话疑情顿起上天童苦参三年复参玉泉鑑有省一日领众入方丈鑑问薰X风自南来殿阁生微凉意旨如何师曰天气严寒伏惟珍重鑑曰只恐不是玉师曰大众听取问把手与君行不得惟人自肯乃方亲如何是自肯一句师曰待汝脚跟点地向汝道问释迦未出母胎度人巳毕因甚末后又言覩明星悟道师曰欲穷千里目更上一层楼师将寂灭唤侍者曰我至戌时去也索水浴毕更衣趺坐至中夜问曰甚时候侍者曰戌时师曰时至矣速鸣椎集众问众集否众答巳集师挥拂子曰末后句莫商量干坤坐断证空王若问山僧归何处明朝初一日东方随举手别众而逝泰兴庆云此药约禅师问和尚住山得何三昧师曰岚气侵衣溼溪流到枕清问居士设斋甚么人还钱师打曰就是你曰莫儱侗师又打曰得恁么不识数目古盐永宁玉山博禅师新安程氏子年四十薙染受具上堂白云出岫本无心流水到门非有意佛事初週度人巳毕下座瑞安罗山龙圣机伭年禅师永嘉杨氏子年十九航海游普陀睹大士现像潮音洞发心即于镇海寺出家矢志宗乘月菴洁欲授钵袋师以大事未明誓不自肯遍历诸方末受本充盛印可住静杭州上生菴十载瑞邑士绅请住罗山龙圣除夕小参今晚腊月廿九夜说着令人心胆碎喻如尔我末稍头生死交关非小事失却人身万劫难了取无生须瞥地大X众若曾瞥地不妨超古今于当念坐断十方于此际其或未然一年一度话除年除到驴年何劫巳喝一喝七期示众学道如丧父母不觉浑身痛苦忽然撞破银山管取超佛越祖虽然如是切忌莽卤问如何得转凡成圣去师曰梦生槐国问疑即悟不疑即迷不迷不悟又作么生师曰速道速道僧拟议师打出曰弄虗头汉姚江蟠山普济珂月琏禅师邑之岑氏子上堂昨日东西两序诤论佛法是有是无总是驴年未梦见在何故聻门前生瑞草好事不如无芜湖太平尼一真恩禅师山阴王季重女也年三十礼愚菴盂披剃受具上堂法无定相随念变迁佛无定形随机应化语若迅雷不容掩耳机如掣电岂许停思八臂难敌千眼难覰可奈禅和但知幻之为幻不知非幻之幻但知非幻之幻而未知何为非幻转急转迟目视云汉大乘井索小乘钱串喝一喝下座五灯全书卷第九十五灯全书卷第九十补遗临济宗南岳下第三十六世随录X福建泉州清源一啸正禅师上堂风瑟瑟雨潇潇衲被蒙头睡几个知天晓春光重庆会侬家意气奚曾少满地白云收不尽数树闲花开窈窕独怜荡子不思归带水拖泥何日了咄个个眉毛分八字不须向外打之遶福建晋安万岁白也水禅师示众眼若摩醯觑之不得口似血盆宣之不及不及不得处林下好端的且端的个甚么此夜月明人尽望不知秋思在谁家示众山簇簇水溶溶花笑日竹摇风古怪石头形若虎火烧松树势犹龙杨岐驴谩说弄蹄三只玄沙纸休将作白三封喝一喝曰长安有路门门透系马堤杨处处通示众荷知有暑先擎葢柳为无寒尽脱绵济北宗风全体露更于何处覔三玄一僧曰如何是三玄师打曰领取话头潭州澬阳白鹿钟山宏禅师示众薰莸不同器枭鸾不接翼壁上畵钟馗空中悬剑戟施大用展全机戴角擎头覩者稀忽地一声雷雨散中天佳气霭腾辉喝一喝福建莲山国懽古苍旻禅师上堂春日鞭土牛元夕挂灯毬农勤耜举将有事于西畴村歌社舞咸乘月以遨游游则连夜乐耕为竟年谋何似衲僧家灯笼挂露柱白牯牧溪头也无喜也无忧喝一喝曰者里会得是我同流维扬茫亡巫州三昧自觉元禅师本郡江都徐氏子上堂X豁开顶门正眼露出脑后圆光活鱍鱍绝囊藏峭巍巍无回互且道现前受用一句又作么生本地风光随处是超然独脱乐无穷上堂天晴日暖万象昭然燕语莺啼见闻不隔全机电卷祖印单提有时山头翻白浪有时海底起蓬尘透脱樊笼不存玄解上堂春去夏来如是过稠林深处绿阴多流莺啭转传消息脱体风流会也么师住三昧百务维新顺治癸巳秋观法门滥觞师以衣拂还鑑曰翻个筋斗再来大书昔字辞众示寂果九月廿一日也阅世四十六坐腊一十七同继席玉山禅师塔于本寺殿西吴山宝聚密印衍禅师小参举拂曰释迦巳灭弥勒未生森罗万象抛向一边作么生是诸人法身良久曰知么檐声不断前旬雨电影还连后夜雷喝一喝五灯全书X卍XXX五灯全书卷第九十一京都圣感禅寺住持僧编辑京都古华严寺住持僧较阅进呈临济宗南岳下三十六世随录X上洋龙华大壑济禅师盐官朱氏子弱龄颕异业儒嗜佛十九脱白往参金粟容才入门容便当头一棒曰不可忘却这一棒师当下领旨踰年复谒龙华宗巾瓶随侍及掌记室殚力辅弼二十年锯解不开彻法源底晋职西堂以偈嘱之遂命继席龙华上堂尘说剎说炽然说大块分明都漏洩三世诸佛立地听申江流出广长舌灯笼拍手舞三台露柱开眉也击节善来彚集毗尼坛持戒清净如满月报诸仁须甄别纵横不是尘扑落非他物别别我法妙难思止止不须说示众向上一着初无奇特丁卓卓迥绝囊藏悄巍巍万仞壁立切忌扶墻摸壁贵须单刀直入机先得旨一似透网金鳞棒下翻身未是白拈正贼若能跳过金圈吞透栗棘方许狮子窟中纵横返踯故曰悬崖撒手自肯承当绝后再甦欺君不得直饶恁么来时噼嵴乌藤好与三十有么有么山僧也是胡饼里讨汁小参小尽二十九贫汉皆知有大尽三十日家徒空四壁苍黄陡变不寻常多少男儿赤骨𩪸冷眼忽从忙里开风光却向闲中掷君不见骑驴人在坝桥西破雪寒梅香泼鼻又不见东村王老夜烧钱爆竹喧天光满室结角罗纹一线通自然腊尽寒冰释正当三百六旬之终二十四气之末吐气转身一句又如何分柝直饶碧眼胡僧只合口挂在壁士问临济三度问佛法大意三度被打意旨如何师曰焦砖打着连底冻士勐省师打曰这一顿X少汝不得士问狭路相逢时如何师擒住曰贼贼士便喝师掌曰和贜捉败越州大善澄清澈禅师示众虺虺隤隤一暴十寒底施主设饡饭供养你你还知慙愧么巍巍堂堂千了百当底山僧用拄杖奉承你你还知赏罸么若也知棒打你腰折饭塞你眼白若总不知石女椎胸流血泪木人翘首哭苍天上堂说个佛字满面慙惶说个禅字通身泥水说正说偏说妙说元说顿说圆说巧说权三家村里祝念火居一般有甚么脸嘴殊不知大人具大见大智得大用一条拄杖如龙活直使嵩山暗点头晚参谤佛谤法谤僧是脱空小妄语本来面目真如涅槃向上句末后句是脱空大妄语黄面老子离兜率降皇宫乃至夜覩明星无非皆欲发露者个脱空妄语底罪根争奈千佛出兴总不容他发露设有一人容他发露龙华拄杖打教折去犹未住手在何故出瓶妙药非轻潟离匣金刀岂乱挥连卓拄杖上堂最初一步超羣巳是落二落三最初一步落节未免千差万错何况随人起倒堕他坑堑好笑黄面瞿昙才生下地最初一步噼头错起及乎拈花微笑累他四七二三历代古锥各各将错就错错至今日并无一人救正譬如酒席行令祇贵人错去你错你饮我错我饮饮到大醉不觉醉倒在臭尿粪窖里即欲出头总不可得龙华不忍坐视义难容默向人天众前分明说破虽云邪法灵验正法难X扶管教三十年后此话大行侍者记取记取天童扫塔上堂春林自无枯木大海岂有别潮到天童门下者尽是狮子儿等闲哮吼百兽脑裂遂喝一喝曰不是澈上座惊羣动众敢借法叔大和尚鼻孔出气诸兄弟岂不见从上来咬猪狗手脚用棒喝机关上弘佛祖心宗下辟人天眼目亦莫不血脉相连同此鼻孔出气所以有向四明打鼓却在九重说法有在越水经行又向天童陞座普天帀地从古至今初无丝毫间隔设有个不借他人鼻孔且道又向何处出气云拥万山齐列拜月分双镜共飞辉问如何是本来面目师曰鼻头向下垂曰觌面相逢时若何师曰脑后见腮莫与往来问至道无难唯嫌拣择意旨如何师曰开口即错曰不开口又作么生师曰错错曰如何得不错去师曰且请归单打坐又僧问至道无难唯嫌拣择速道速道师曰你问得恰是曰不问又如何师曰是是曰适来道错如今因甚么又道是师曰且请归单打坐二僧一齐将师扭住曰毕竟意旨如何师曰点石化为金玉易劝人除却是非难越州广福元藏法禅师上堂烹佛烹祖大炉鞴烈焰亘天煅凡煅圣辣钳鎚腥风帀地谩道四七二三千七百个尽在者里镕冶出去纵饶情与无情一切含灵无不于此脱皮换骨解粘去缚直得八万四千毫窍尽彰卢舍全身百千兆亿须弥顿现宝华王座若X到广福门下更须再加陶炼始得何故换骨洗肠重整顿通身手眼更须参上堂痴憨齿不关风久日用时时缄口过大众今朝相逼抑携笻直上宝华座既登此座不可无言仔细思量一场话堕诸禅德广福不措一词话堕在甚么处不见道言满天下无口过行满天下无怨恶上堂罗龙打凤不是寻常琢玉烹金岂非敏手古德道三世诸佛向火𦦨里转大法轮未免伤柴费炭广福不然不行旧例不斩新条事出寻常随家丰俭又何必三条椽下七尺单前鼻孔叱沙眉毛厮结伶俐底撩起便行实为英俊倘若迟疑钝置拄杖子噼嵴拦腰莫言不道卓拄杖下座南昌演仪无则礼禅师上堂百日勤劳苦用工不停时刻究心宗蓦然覰破无生意个里风光处处同大众这段风光人人有分何必三冬烧炉炼炭伤盐费酱枉用神思苟能当下知归沩山便是水牯牛临济原是白拈贼尚或未然山僧更放一只无毛铁鹞向汝诸人面前左冲右突去也拽拄杖下座打散上堂佛法本无西与东愚迷颠倒自分别合尘背觉外边寻不识家中锅是铁脑后蓦然正眼开始知凡圣无优劣笑他雪岭覩明星却向人天太饶舌弗饶舌七七年来教谁说上堂一年三百六十日逗到今宵为极则已躬大事如未明各各勤参要努力任他时节有迁流这里从来无失得㘞地一声透此关原X来岁尽是除夕不须送旧与迎新那堪衣帽假庄饰平怀一种道人家面赤何如心口直但信龙池与么言百劫千生不受惑遂乃震声一喝曰诸仁者还会么休待阎罗索饭钱莫道不曾通消息上堂雨过千山增秀丽云收万里露青天一轮杲日当空照祖意明明百草边问不落因果为甚堕野狐身师曰鸭寒下水曰不昧因果为甚脱野狐身师曰鸡寒上树曰脱与未脱时如何师曰苦匏连根苦甜瓜彻蒂甜曰恁么则大地众生得解脱去也师曰也须上座证明罕山灵福日巖悟禅师上堂向上一关你也踏着我也踏着葢缘不知者多若也知得一踏踏翻四大海一踢踢倒须弥山撒手归家无一物雀噪鸦鸣松柏间且道是何意旨个个钵盂口向天上堂今日说法昨日启请凡事豫则立不豫则废昨日办菜今日应供修如是因得如是果如斯会去纵横在我杀活非他更或踌躇临崖看浒眼特地一场愁上堂如为一人众多亦然黄面瞿昙赤心片片若是脑后抽钉眼中拔箭底儿孙到来也须藏身掩面何故再犯不容诞日上堂赤骨律绝安排地冻天寒与么来云门一棒从何进嬴得梅花笑脸开正眼观来释迦老子犹欠悟上座一着在何故聻祸不入慎家之门瑞云潜谷闲禅师小参月隐云中情生智惑云开月X现智显情忘遂拈拄杖作圆相曰祇者一轮无圆无缺无隐无显光吞万象气压诸尘何幽不烛何闇不明如斯耿耿难可喻之且道正当恁么时如何击香案曰斫倒月中桂清光转更多问世尊覩明星悟道且道悟个甚么师曰洗面摸着鼻士问万法归一一归何处师曰夜长梦多松江超果木居禅师上堂佛祖心印难以识识觌面相呈见闻不隔所以马祖时百丈侍立鼻头扭得痛便向堂前卷却席遂竖拂子曰大众是甚么消息良久曰一枝红杏出墻来不遇攀郎空狼籍晚参竖起拄杖曰竖穷三际横放拄杖曰横遍十方良久曰不横不竖何处与拄杖相见一僧拈起拄杖师曰不识钩头意徒认定盘星僧拟议师直打出上堂不离当处常湛然觅则知君不可见竖拂子曰还见么复掷下拂子曰认着依然还不是上堂有物最大而无外有物最小而无内有物先天而不生有物后地而不灭诸人还识此物么昨夜竹床春梦醒子规呌落桃花月上堂头头显露事事现成倦来打睡健则经行三十年来不慕诸圣不污已灵语诸人莫把金屑撒在眼睛昔年曾向途中觅今日看来火里冰上堂不是心不是佛不是物毕竟是个甚么姹女巳归霄汉去獃郎向火中寻上堂钟是钟声鼓是鼓响一一分明那有遮障因甚观音大士从闻思修始证圆通不是大虫吞白额肯信师姑是女X人奉化岳林楷菴绪芳承禅师浙之宁波鲍氏子幼习儒业通法华经义十六父母俱亡弃室于白云剃度谒古南门苦参不得入处一日担柴遭跌有省遂述偈曰未知生焉知死轮回觅处无起止白云尽处见青山行人不在青山里次参超果法问自远趋风乞师一接法曰放下着师曰欲穷千里目更上一层楼法曰放下着师遂作礼一日看宝华录曰我手何似佛手答曰某甲也有师遂大悟法问罗堠罗何以为第一师曰宁可截舌不犯国讳法深颔之上堂夫子不识字达磨不会禅抛出栗棘蓬放下金刚圈任从吞吐与咬嚼切忌弹落牙半边正恁么如何水穷云尽处别有一壶天托钵归上堂流水下山非有意白云归洞本无心所以花街柳巷独露本来面目茶坊酒肆全彰格外真机如虎靠山似龙得水及乎看来眉毛依旧还委悉么七佛轨仪虽漏洩满船空载月明归云间超果𡸅颕朗禅师上堂壁立万仞骂雨呵风未免穷厮煎饿厮炒十字街头棒月眠云将谓牛头回马头没且道棒月眠云底是骂雨呵风底是斩断鳖蛇三尺劒等闲石虎齿毛长喝一喝上堂今日十一月十五雨花殿上打花鼓分明不弄端师子放出长沙一只虎虎虎眉毛牙爪一齐露为传千载江南信碧眼胡僧不是祖喝一喝小参清净本然忽生X山河大地蓦拈杖曰东西十万南北八千且道安身立命在甚么处卓一卓曰看脚下晚参月头是初一赵州休念七月尾是三十鹞子天边立明日是十五云门道个普今晚十四聻去却一存得七喝一喝僧问字次师将脚作修罗演月势僧罔措师便打山行次僧问大耳三藏第三次因甚不见忠国师师曰山深石头峻曰意旨如何师曰险定海华嵒嵩巖禅师悬钟上堂召行者曰打钟着钟鸣次师顾视大众曰还见么一火便就未为利根再整提纲始成大器妙高峰顶撞帝钟香水轮际鸣嚗嚗固是好彩争似华嵓者里声光普应点拍得宜一会人天有众各各咸证圆机山河大地一时动徧动等徧动震徧震等徧震直得师子巖奋然作大哮吼象王峰特地昂藏壁立和他没头脑的老普门忍俊不禁刚来道个菩萨子也大奇若将耳听终难会眼底闻声始得知是则是山僧要问你者郎当汉祇如钟声披起郁多罗毕竟是法尔如然神通妙用良久以拂子画相击一击曰祇者是径山老和尚讣到上堂涅槃妙心填沟塞壑正法眼藏摸地捞天无位真人一任牛头南马面北没量个汉何妨闽岳青吴水碧有般逐影循迹之徒得这道符水便谓冷啾啾地去一条白练去古庙香炉去若然则情生智隔想变体殊要见这老子正隔远在顾视左右拍香台曰大人峰前亲行此令复拍一拍晚到东山X请上堂卓拄杖曰孤峰不与众山齐白板扉敲过竹溪寂寂天香团月小肯教容易过峰西召大众众回首师喝一喝曰切莫造次除夕上堂凭案书成千字锦胆瓶斜放一枝梅以我为隐乎吾无隐乎尔现前有英异道流闻恁么道直得鼻里冷笑也怪伊不得其或尚滞踌躇争怪灵峰转腔别调不见僧问云门曰如何是和尚家风门曰有读书人来持不犯之令施格外之机还他云门则个即今读书人巳来且作么生相见顾视大众曰到来把袂浑无事流水高山话岁寒上堂苍苍者天白白者地顾视大众曰你这队黄瓜茄子须知泥里有剌喝一喝佛成道日上堂正觉峰头千尺雪冰华拶出虗空血启明才露眼瞇𥊚忙向人前弄口舌以拂子指西边顾视大众曰好大哥这里是妙高台又指东边曰这里是青芝坞佛殿三门前厨后库灵峰堂前本无遮护何处有智慧德相讨甚么妄想执固二千年前黄皮瘦骨老比丘冷静不过也大似遗服珍御着衣弊垢既承一众殷诚不免重为指註遂起身竖拂子曰我不敢轻慢汝等汝等皆当作畵牛相掷下曰顾为新到上堂未到育王不妨疑着既乎亲到境致历然固非善财童子登楼阁之门暂时歛念亦非毗耶老人掌擎日月别展清机惟冀诸子饱足观光以资法喜不然蓦卓拄杖曰终成辜负明州育王广利祖林明禅师清明扫本山列祖塔上X堂冬至寒食一百五家家冢上添新土忽然华表顿翻身笑煞沩山老水牯且道育王恁么说话还有光耀先宗处也无良久曰珊瑚枕上两行泪半是思君半恨君五灯全书卷第九十一五灯全书卷第九十一补遗临济宗南岳下第三十六世随录临江宝寿体遍莲禅师示众佛不是佛于无佛处示现成佛法不是法于无法处转大法轮道不是道于无道处建道万端祖不是祖于无祖处作祖单传拔一机放一线头头而释迦弥勒纲宗行一令展一锋处处而文殊普贤作用透得底收来放去百帀千重透不得底銕壁银山天悬地隔正恁么时一句作么生道金刚宝劒当头截谁敢当锋着眼看建昌资圣大心徤禅师颂百丈野狐话不落与不昧何曾出得野狐队从来狮子会咬人莫学韩卢徒逐块湖州翔凤资福至卭方禅师闽之福清许氏子继席示众世尊不说说迦叶不闻闻数声玉笛江天暮明月扁舟渡石门示众连日阴晴相半寒热不均伏X惟水牯牛起居万福且道此牛是南泉底是沩山底还委悉么青草岸边酣睡起背鸦仍复过前村示众祖师门下不带枝叶一句当阳斩钉截銕作么生是斩钉截銕底句蓦拈拄杖卓一卓浴佛示众多生恶毒终难洗臭口才开露贼心长恨当初打不杀丛林殃害到于今召众曰还有不受害者么知恩者少负恩者多师居一载于次年八月二十七奄逝塔于大遮山樵隐庵之湖州武康中山茹檗霈禅师示众春日晴春景明砌下飞花几片枝头好鸟数声不是西来祖意亦非了义上乘毕竟是个什么树高塔影云千树潭底龙吟着眼听湖州杨坟资福嵩庵正禅师䖍州陈氏子继席小参风雨昼萧萧行人意寂寥披襟林下客曾不动纤毫个里苟能亲荐得众生诸佛本同条其或未然且看霜寒孤鹤唳一钩残月挂梅梢示众昨夜雨滂沱今朝天气热诸人悉共知试问何时节良久曰麻三斤干屎橛正法眼被瞎驴灭喝一喝康熈丙寅冬示微恙次年正月初五索浴更衣趺坐而逝寿五十八腊二十六塔于钱岭之坞湖州翔凤资福利禅恒禅师吴门程氏子示众经行坐卧无非本地风光喫饭穿衣尽是神通妙用眼里见文殊显现耳里闻观音体露随处慈氏门动步普贤土且道毗卢心印在甚么处干坤掌上浮日月蚁X旋磨晚参昨夜雨今日晴两种犹如镜上痕痕垢尽时光始见晚来斜日暮山青会得底归家稳坐不会底流落风尘僧问万法归一一归何处师曰三条椽下七尺单前师于康熈已巳冬月九日示微疾至十三夜集门人嘱后事毕端坐而逝奉全身塔于凤山之右世寿六十一僧腊四十湖州翔凤大展翼禅师嘉禾人也早参大尽三十小尽廿九日往月来霎然皓首急须打破赵州关大家向南看北斗如何是赵州关卓拄杖曰参示众参禅学道绝商量日用头头理事彰葢色骑声齐坐断凡名圣号总虗张喝一喝僧问如何是父母未生前本来面目师曰敲空取髓曰不会师曰掘地覔天问如何是万法归一师曰昨日寒梅放曰一归何处师曰今朝瑞雪飞福建漳州龙溪魏巍居士字大翁弱冠从军功授副戎二品朝廷恩赐优渥士不以为荣志慕宗乘参杨坟观令看无字久无所入值法侣西堂举太平本是将军定始于言下捉败赵州豁然无碍呈偈曰学道无别旨无心便廓然巍巍大自在此外别无禅观曰一句当天八万门汝会么士曰我无一切心何用一切法观曰滴水岂是大海士曰一口吸尽观曰还识庞公么士礼拜观哂之观将寂士入山问安观把住曰汝道山僧在甚么处士曰葢天葢地观以素珠付曰昔时卢行者今日魏居士士曰又来涂污观曰分X明记取士着学道篇有钝根偈体取无生不动智休夸言语箭锋利任人笑我钝根机我道明明第一义法侣西堂闽人也侍观三十载无移念彻法源底以传心印僧问如何是麻三斤师曰识取钩头意莫认定盘星颂心月孤圆话曰光非照境境非存光境俱忘绝点痕雨过茅堂擡首处远山依旧碧层层杭州横塘狮子林天羽具禅师仁和刘氏子上堂石巩张弓空费腕头气力禾山打鼓徒劳两臂生酸雪峰辊毬教坏人家儿女道吾舞笏果然习气难除忽然有个英俊衲僧出来道狮林又作么生但向他道自移瓶去沽村酒却着衣衫作主人喝一喝僧问万法归一一归何处师曰壁上挂篝灯曰不会师打曰谁道不会武林直指崇庆独耀鑑禅师仁和赵氏继席上堂欲问直指禅无事日高眠不出城隍市免被世人嫌也不举今论古也无棒喝交参闲时饭足粥足一任渴饮饥飡有时知得落处方知百味俱全良久顾左右曰参上堂举恕和尚道黄金铸就銕崑崙推出人前怕见闻四七二三惊吐舌埋头东走向西奔师曰瑞巖老子不惜家珍当风狼撒山僧则不然石虎产下玉麒麟趁出风前绝见闻四圣六凡皆罔测天堂地狱任游行X弥陀独埋临禅师云间上洋陆氏子示众红白桃梅径青黄菜麦田一樽聊对饮傲杀晋陶潜且道毕吏部李学士到来又作么生纵然无可说必也口流涎示众举青州布衫话颂曰莺梭织就青皇锦化母凭将燕剪裁柳线松针缝得密赵州穿出洞房来举灵云见桃花因缘颂曰浪迹江湖数十秋自惭赤手覔封侯归来林下伤春事把剑空弹恨白头杭州智果沤永慧禅师山阴徐氏子未踰九岁即悟三乘启父母求剃度遂投智果灵台师出家父母亦即以家为焚修地今梵志中有积庆庵者师诞生地也廿一岁诣金粟密老人受戒后参崇庆古一言密契便蒙印可且曰东海止位待汝兴行后悯支流泛滥门户水火不领众不登堂不立执事杖笠飘然于山水间至康熈丙午复兴智果及佛像竣功未几示微疾门弟子进医药者师却之曰报身非病焉用是为况寺功就吾不留也康熈已酉十一月二十二日索笔书偈曰日面月面虗空闪电六十六年话柄问取灯笼佛殿便告寂塔于智果之西南岳大善琴谷学禅师上堂高悬古镜烛地辉天横按镆鎁凑泊不得了万境于目前绝羣机于当下一句融通全超法界本觉场中了无余事道甚德山临济棒喝交驰疾焰过风白云万里卓拄杖一下潮州福溥雪惟韬禅师郡之余氏子陞座丹霞烧木佛翠微供罗汉富者富形穷者穷算本是一样提持X因甚发挥两般若到福溥门下不消一揑何故金针拈起无回互绣出鸳鸯好毛羽于康熈壬戌秋示微疾命匠制龛遗嘱后事书封龛偈曰四维虗空一片雪为霖为雨无间歇而今大地都莫睹敢问诸人彻不彻咦触破虗空祇者是是日乃中元也至夜半端坐而逝高阳我瞻载禅师示众花簇簇草芊芊法性何曾有变迁今日与君重註破池塘春色柳含烟当湘圆通纳川海禅师清浦陈氏子上堂朕兆未形文彩全彰干坤坐断纤毫不立古今无背面徧界不曾藏正恁么时且道无位真人在甚么处遂顾视左右曰西风扑面来眉毛俱卓立陞座雨过山色翠风和鸟性狂干坤容汝嬾名利使渠忙即心犹未是无佛谩承当直下无回互纵横不覆藏于此委悉海晏河清定国安邦设若未然莫怪山僧好肉剜疮以拄杖一齐趂散福建兴化紫霄无依禅师上堂正法眼藏破砂盆信口道来海岳昏端的一回亲汗出何须特地起风云卓拄杖下座X五灯全书X卍XXX五灯全书卷第九十二京都圣感禅寺住持僧编辑京都古华严寺住持僧较阅进呈临济宗南岳下三十六世随录钱塘接待法钟觉禅师上堂觉自半塘一棹过五龙桥外路次拾得三万六千顷大一个白银盆子有七十二朵青芙蕖在里许今日和盘托出举似大众愧乏土仪借作人事不妨将苏州滞货向杭州出脱放下手曰莫怪空疎伏惟珍重众中若有道和尚何得将官物当人情新长老向他道诺诺不堪持赠君祇可自怡悦开炉上堂往年在别剎时衲子慕道望风而至入我大冶炉中镕化过无论金银铜铁钖瓶盘钏钗各自成器今日在此湖墅开炉或从苏松常镇来者未过北新关安知我接待家风或从金衢严绍来者隔江望不见剎竿又安能知我妙行境界莫怪诸方鸦飞蝇集祇因此间般若如大火聚拟之则燎却面门故曰蟭螟虫到处可泊独不能泊于火𦦨之上虽然山僧以尽大地为一火炉以万象森罗为柴为炭以风为鞴以日为火以生死二字为煅炼钳X鎚所谓世界阔一尺火炉阔一尺世界阔一丈火炉阔一丈且问你向何处回避喝一喝曰总在里许师因入室次轮到苍崖崖嘱一童子持一刀入方丈呈与和尚曰是苍崖到童子一如所教师唤童子伸指于桌上童便伸指师举刀便割童呌喊趋出师落堂以刀与拄杖相击作声示众曰此是苍崖老上座遣达诚代入室底汝等诸人作么生道道得也是一刀道不得也是一刀崖出众师举刀曰你来也崖作怕势归位师曰苍崖怕死缩去还有不怕死底出来么众无语善悦众曰刚刀虽快不斩无罪之人师乃掷下刀子复召苍崖曰来来年老心闲无外事麻衣草座亦容身你为甚还要行脚卖刀崖曰也要和尚识得师曰识得你底钝货便归方丈除夕前一日示众若论各家门各家户不应管他闲事不应说他人过何也诸方近来为因参学衲僧昼三夜三辛勤劳苦一年到头放假三日堂头老汉粧聋作哑一任诸人百丑千拙会歌者歌会舞者舞或走拳或使短棍或搽花脸做戏或粧罗汉炼魔以至老老大大故为小孩儿伎俩札盲摸盲占四角打眼不见顽将谓把无始以来习气一向打揲不得郁捺不住索性消灭一番尽情发露一上然后便道清净殊不知一番提起一番新一度思量一度熟含藏识里永劫不忘不如放下着自然平贴贴地我接待这里在聚落中不准放假明日除夕请苇首座小参后喫茶时祇许X诸人顶真续末接连不来大家笑笑巳是放逸所以古人喻尔我生死事到结角罗纹处谓之腊月三十日未到家者白云万里乡关何处时不待月有甚快乐不见道玉关西望肠堪断况复明朝是岁除师落堂见以一木盆于禅床上盛漏召大众曰汝等诸人总不及这木上座在禅单上放下便稳又不念话头又不胡思又不乱想又不昏又不散却不烦山僧费力巡香随以香板击木盆一下曰这漆桶道犹未了便打瞌睡一众肃然上堂举雪峰湛曰一切法无差云门胡饼赵州茶黄鹤楼中吹玉笛江城五月落梅花慙愧太原孚上座五更吹鼓角天晓弄琵琶雪矫信曰一切法无差鹁鸠对老鸦生台争饭喫打得乱如麻有约不来过夜半闲敲棋子落灯花慙愧西湖保叔塔六桥烟雨夕阳斜师曰一切法无差纺纱绩苎摇棉花儿童未解供耕织也傍桑阴学种瓜惭愧东村王大姐桃花春水发灶底拾鱼虾拊膝曰唱弥高和弥寡临济石佛断桥暟禅师上堂竖拂子曰其中便恁么直下承当去略较些子更欲迟疑劒去久矣每见来者谘问佛法殊不知石佛从来无佛法系缀于人岂但石佛乃至三世佛祖亦复如是何也但有言说都无实义上堂卓拄杖曰会么山僧挝鼓更无别法商量只得一事告报现前大众普度结制诸人经行在甚么处着脚吾普度常住有片净白地诸人不得X踏着若还踏着者片净白地诸人犯根本波罗夷罪拽杖下座上堂维那白椎竟师召众曰若论第一义维那与诸人说过了也便下座嘉善铉耳鼎禅师上堂旧丛林新长老夜夜剔残灯朝朝除荒草莫厌石头顽殷勤频洒扫淡嚼木查羹护惜衣中宝佛法懒行持人情才惬好随时打点旧丛林钟鼓晨昏声浩浩以拄杖击虗空召大众曰且道晨昏钟鼓浩浩声中闻个甚么卓拄杖曰道道道珍重下座小参问放下屠刀谁是千佛一数师曰放下屠刀来问曰恁么超佛越祖去也师曰只恐不是玉僧便喝师亦喝僧无语师曰可怜生乃曰大地火坑堂堂独露一步踏着出无生路自是迷头不肯行放下屠刀千佛数顾左右曰瞻之仰之礼空能所若着丝毫便成辜负一念万年超佛越祖种粟不生荳甜瓜彻蒂甜苦瓠连根苦可怜生泥人着破金刚袴直截根源更无回互云门普玄沙虎莫学禾山打破鼓掷拄杖下座僧择菜处师曰好的不要去僧以一茎掷师前师曰何不道那一茎不是好的师游燕子矶僧问和尚那里来师举足示之曰那里去师骤步便上师与僧擡木头次问曰这头轻那头轻曰那头轻师放下曰这头轻那头轻曰和尚放下了说甚么轻重师曰你也学我放下么僧将放师便托起曰放不下我与你擡去金陵清凉痴山嵩禅师润之丹徒金氏子清凉谦百X日悬真拈香曰这阿师超果堂中逞性独桑鼓下穷源饶益魔君冤仇佛祖将无上宗乘播弄到有掀有翻把西来大意狼借得无伦无比石城露布廿二年遍界中云行雨施䢴水埋头一时节阖国内草枯人死与么普天帀地风光难免生死在人手里顾左右曰诸昆玉且道以何为验拈香曰如此如此大司空程正揆端伯居士颂两堂首座同时下喝曰两堂齐喝分宾主八阵图开卷甲兵活杀将军看电影几人直入五侯营颂芭蕉拄杖话曰芭蕉拄杖几许长拈来争夺绝商量对镜任伊颠倒照耳尖只在眼边傍颂四照用曰有时先照后用举似诸方传诵抛出无孔铁鎚莫怪山僧手重有时先用后照七尺乌藤𨁝跳不斩无罪之人拍掌呵呵大笑有时照用同时号令斩将搴旗刀过梵天血溅马嘶白骨山移有时照用不同时山自巖巖水自漪拾得白云归满袖卷舒何处不相宜序清凉语录曰见成公案错下名言兜率未离蹉跎不少清凉本师将错就错入水救人不管脚跟点地苍天苍天争得石儿解语有血性汉闻风授首略较些子若遇不横死者闻钟求肉昧月扪盆世人终日喫饭不曾咬着一粒米谤佛有分怪伊不得昔年曾有僧向予问兴化三圣出世不出世为人不为人话两老语句相背是何道理予曰是他错僧曰祖师安得错予曰是我错僧曰居士也不得错予曰是汝错这三转语内有X一句如百鍊金有一句如一茎腐草有一句当下荐得庆快平生检点将来大似唤风作雨且喜没交涉今本师出世还有为人也无不知与兴化三圣相去多少续斯录者莫作语言抵塞莫以意理卜度莫向死水边浸杀莫飏在无事甲里若是临济嫡骨儿孙掀倒禅床扯碎脓包纸噼面栏腰问道甚么管教堂头老汉吐舌三寸便是佛祖也不奈伊何庶不杜清凉山费却草鞋钱也虽然如此不道不会只是佛法尚未梦见在错错鼎州聚宝湖南则峰爚禅师上堂不坏假名而谈实相大众舌头在口里眉毛在眼上一等是假名如何是实相拍禅床曰羽落鸟飞船高水涨上堂湖南门下有三种义夫参学人不可不察第一须明此不可坐地若坐地即堕坑落堑是祸成井第二须制此不可触若触即丧身失命是伤成钺第三须变此不可违若违即无本可据是铢成质更有一义三俱不立从教抽换颠倒转见铜墻铁壁是汝诸人作么生参上堂好与么散去恐错会不与么散去太郎当如何得平展去石牛拦古路一马生三寅上堂得得得闲闲闲一种高深太极先冥有枢尽有天文殊无力与人传谷口青𤠔知我意夜深啼在白云边设祖室上堂百四十年陈滞货如今有价又当行不惟白浪山头起且看云烟面目生要见祖师么遂插香曰一㡧次第联灯远四面好山泼黛青X上堂我有一物为腹为目举似诸人弗弗弗弗上堂众侍立次师曰山僧今日乏困不遑说佛法且请下去俟饭时来与汝商量众罔措师抖擞布衲曰苍天苍天上堂巖寒月上迟风劲𤠔声早妙喜世界百杂碎寒山拾得机关俏机关俏长把扫入荒田不拣信手拈来草参上堂枕月不应瓢笠倦鉏云岂爱䦆头轻大抵为缘先圣迹故披荆蔓强支撑喝一喝示众拈苕菷曰祇是苕菷柄可以辨龙蛇有僧挺身出曰是龙是蛇师近前把住曰道甚么僧拟议师直打曰将谓冲云汉原来没尾巴上堂暮雨初晴三月时节鼻祖机关七穿八穴报诸人须辨别粉落清香阵阵寒荼菧氐绿间枝枝雪上堂我有一则公案举出供养大众但不得作有无解会良久众皆罔测师乃展两手曰三寸舌头无用处一双空手不成拳上堂绿云冉绿阴森落花啼鸟一声声殿角鼓南薰者里续得末后句许你天下横行上堂一天霜洗竹声清几点寒梅香欲满横斜漏泄一枝枝等闲剌瞎时人眼拍一拍上堂我有极则话非寻常比拟不惜两茎眉特地为君举床头飒飒风来来日非霜即雨示众进不得退不得进步踢着文殊普贤退步踏着遮那弥勒以手掴嘴曰咄莫错说莫错说免入犁耕与拔舌示众野寺幽幽掩翠微春风几度落红飞可怜多少人迷路杜宇声声唤未归僧问如何是大道真体师噼嵴打曰鉴曰坐断舌X头更请独露师复打曰任你噇曰好个堂头愈出愈奇师又打曰莫乱走问如何是那伽定师曰大地无寸土曰意旨如何师曰踏着的不是问离四句绝百非请师直指师曰老僧不识者话头问如何是文殊自己师曰今日打柴明日舂米问如何是和尚得力处师曰十稜茄子九稜菜曰此意如何师曰饭少虀添颂世尊陞座曰云开万里烟波静月满千江影自浮恼杀孤鸿无意绪一声啼破海天秋颂产难因缘曰巴崃𤠔啼最惨情斜阳客艇一声声自从棹返江陵后常惜游人事远行梵源琮禅师闽人也参东莲然问摩尼珠人不识如来藏里收得如何是珠然曰露也师曰如何是藏然曰八字打开师曰只如収得底是甚么人然曰上座不曾有那师曰一毫头上通消息物物头头本现成然曰犹是重说偈言师伫立然曰从门入者不是家珍师曰从来鼻孔向下垂然曰识得你了也宗南振道者姓林瑞安人为举子时有万因老宿过访其家一见即问你父亲出家你还知他面目么振拟对因便与一拳茶次因复诘前话振拟对因复拳从此顿起疑情一日与季弟眉声谈次举法华一称南无佛皆巳成佛道随诘眉曰日日念佛未必即生浮土一称佛名即皆成道有是理乎眉高声唤大兄振随声应之眉曰是甚么振不觉疑情顿释相与抚掌称庆省父法幢帜于大梅问曰臣朝君子就父未X审作么生垂慈帜曰各自努力振礼拜帜曰从门入者不是家珍振复礼帜连棒参雪窦云问曰父母深恩如何报得云曰将此身心奉尘剎振曰恁么则个个胸流千丈瀑人人壁立妙高峰云曰天上是地下是帜迁化后参东莲然然举世尊初生公案诘曰且道云门意在甚么处振曰疑杀天下人然曰毕竟意如何振曰要与天下人出气然曰出的甚么气振转身便出岁余然印以心要性不拘细行城邑山水随兴所至即与卜居有问个事者伹云随缘随缘而巳汉阳栖贤大云济禅师上堂万法归一一归何处高峰抛出蒲团云门敲打露柱栖贤直捷为人免得摸裩擦裤卓拄杖曰会么未得国能却失故步除夕上堂流光易迈事何如爆竹声中一岁除独许者枝木上座翛然浑与世相殊且道他有甚奇特而不为世累所以道惟王髻中有此一珠大众若道是木上座又是髻中珠若道是髻中珠又是木上座祇如二途不涉就中一句作么生道金轮天子寰中敕帝释门前放赦书开百巖小参扫尽烟云便见嵯峩万仞剪除荆棘灼知本地风光盘结茅菴凿空石室效往哲隐居之乐追古人坦率之风炊无米饭煑无根菜与他四海高人聚首五湖衲子同餐任是长安甚闹管取我国晏然喝一喝曰搬开大小石头去放出清泉一道流小参举拂示众曰石烂松枯者个不X朽复击禅床曰劫火洞然者个不坏复掷下拂曰且道者个是个甚么良久曰会么静观天上星千点细听谯楼鼓二更首座寮秉拂同门希问十方同聚会个个学无为此是选佛场心空及第归选佛场即不问如何是心空及第归师曰犹是这边事希进语稍迟师喝曰掣电之机徒劳伫思便打敬于座后抚掌笑曰此子甚得宗门爪牙乃曰十方同聚会髑髅常穿世界个个学无为鼻孔触摩家风此是选佛场拄杖头不知按过多少心空及第归切莫错会古人意思此是今晨济上座奉和尚命秉拂上堂希兄出来为众问一段话解也解了答也答了诸兄弟与么会去便省心力其或未然再听註脚拈拄杖卓一卓曰无人知此意令我忆庞翁荆州江陵天王寺沙翁海禅师鄂之富川谢氏子世袭锦衣年二十诣报恩脱白徧参江浙诸尊宿看本来面目彻悟从径山容受具复参栖贤敬机契受记莂焉初开荆州铁佛寺后得古天王遗址碑碣巨铁为旧物神鬼护拥有窃掘者輙雷电晦冥屹不可动师奋然中兴不数载殿阁堂室焕然鼎新祖席规模大纲巳具晦山显记曰沙翁以英妙之年具开辟之力一剎两剎咄嗟指顾陡见兴复犹未足为沙翁奇所奇者径山容老人为列祖慧命防闲僭乱编辑灯统以定宗支所首辩者则天王天皇两派之誵譌也使无人焉亲履其地穷其源则揣盘摸象鬪诤繁兴X曷有底止今沙翁为老人的骨之孙而所兴者适江陵之祖窟灼然见天王之嗣马祖龙潭之嗣天王与天皇之嗣石头幽闲等之嗣天皇天然证据斩尽狐疑老人心血洞达于千万世矣厥功顾不伟欤冬至上堂昨夜西风吼似雷今朝六出点空堦游人若未知端的剥尽羣阴阳自来急荐取没张乖南枝暗地破银顋小人道消君子长一回嬴得笑颜开上堂山僧连日横说竖说炽然说无间歇意欲发扬向上宗乘殊不知隔靴抓痒今日另展家风更与诸人一条生机活路去也掷拂子下座结制上堂宗乘一唱三藏绝诠祖令全提干坤失色若是精金美玉临炉岂避勐火苟类败种焦芽望风自然远走天王今日把住牢关看汝诸人向甚么处出气良久曰还会么当下划然开只眼何须立地觅根由春日上堂腊尽春回林间宿鸟先投语风和冻解㵎底新涛早递琴梅破陇头清香袭袭柳舒堤畔翠色依依时节至理自彰万景焕而爽目一机契以快肠灼然宝藏知谁委笑傲风前我独狂为甚如此不见道会万物为自己者其唯圣人乎上堂无限春光才见来桃花开亦李花开忽然又见春光去枝头枝底多狼借始信光阴不待人劝君不可无本据有本据黄鸟声声陌上啼明明都是西来意解制上堂结个牢关三个月无端生自按牛头今朝忽值期圆日又整轻包万里游回首乡关何处去冷烟空自锁骷髅X示众禅不在参道不在学一任高眠干坤寥廓蓦呈拂子曰会么黄鹂啼破绿杨烟无限春光如玉削示众风飒飒雨潇潇东篱菊放正香飘山堂竟日无思算惟与故人守寂寥且道那个是故人乃拍膝一下曰参问如何是天王境师曰夜深静听松涛吼曰如何是境中人师曰日牛鼾眠鸥梦清僧参才入门师便喝僧拟申问师曰劒去久矣弗劳刻舟问不是心不是佛不是物师扭僧鼻曰是甚么曰不会师曰苍天问单刀直入时如何师曰收问触不得背不得请师方便一言师曰露湖广栖贤半菴伊禅师上堂白云片片烟雨蒙蒙滴水成冰冰还成水四时有转变之机八节无暂停之相直饶向这里行得三步四步转得一转两转犹未是衲僧行履处且道如何是衲僧行履敲空有向终难会击木无声始觉知上堂智照洞然本无迷悟灵机廓尔岂有阶梯讨甚闲心情设缦天网罗笼九有垂钓鳌钩捞摝四生只为诸仁偷心不尽命根不断不得巳而说句无趣味话却是杀人刀子汝诸仁还有亲遭毒手者么随唾曰可惜许问如何是真性缘起师曰蜘蛛结网打蜻蜓僧喝师曰尽力跳不出问千里特来呈旧面乞师一接师曰且过者边僧移足师曰脚跟未稳在问如何是法眼师曰你是个饭袋子曰错认定盘星师曰可惜许问和尚凭何手段得独老人付嘱师曰杀人不眨眼僧竖拳X曰还杀得者个么师曰大海不纳死尸南岳福严怀先纯禅师上堂祇一着活活泼泼无欠无余本自寥廓拟欲寻思千错万错见不可见却本难却赵州问老南泉明头合暗头合掷拄杖曰万里天边飞一鹗上堂货是真货钱要足百有买者现过手上堂拈拄杖卓一卓曰就中有个汉亦无新亦无旧不逐四时凋谢不随寒暑推迁统摄羣生包罗万有和气蔼时村歌社舞大众可识渠侬么积厨堆中多意气和光混俗乐无为鄂州一指斐俞琳禅师上堂豁开户牖万里不挂片云扶起剎竿徧界香飞菊蘂拳倒黄鹤楼千机截断踢翻鹦鹉洲八面玲珑放出陜府铁牛咬杀嘉州大象如斯举唱犹落今时作么生道个出格句喝一喝上堂勐虎项中解铃还他好手苍龙额下夺珠须是奇人真有如是人行取如是事众中果有么良久曰白从少室分灯后直至如今音信稀上堂若据正令总教佛祖若是真实莫向者里以手拍膝曰啼得血流无用处不如缄口过残春西湖留钖问石直禅师慈谿陈氏子过杭州官巷口见凌迟女子有感投留钖省剃度参一口气不来后因舟次钱清堕水有省省问曰闻汝堕水有个会处祇如一口气不来在那里安身立命师曰腰缠十万贯骑鹤上扬州省曰犹有这个在师曰和尚却疑某X甲那省颔之问即今且道即今句如何是即今句师曰荷叶连天碧柳条拂地青曰和尚莫将境示人师曰山僧当门齿缺语不关风三不是颂曰不是心不是佛不是物天高地厚乌玄鹄白张三不识竹笊篱笑煞东村李大伯永嘉旸湖宝界雪定潪禅师邑之叶氏子初参大梅帜鍼芥密契后见留钖省于吼山省问三脚驴子弄蹄行作么生道师作舞而出省然之师问僧那里来曰吹台山来师曰还闻王子晋吹笙么曰闻师曰是何曲调曰不是满江红便是行路难师侧耳作听势僧罔措师曰又被风吹别调中南安珂雪璨禅师江西南安人参福严容容曰念子远来放汝三十棒师自是疑情大发久之闻板声有省值容过堂师迎拜曰承和尚赐棒今知痛痒矣声未绝容便打师曰恁么则痛处加锥容曰知痛痒的是谁师拜曰恩大难酬容大称之次年随留钖省住吼山呈女子出定颂曰你称奇我道异棒打石人头嚗嚗论实事五灯全书卷第九十二五灯全书卷第九十二补遗临济宗X南岳下第三十六世随录嘉兴普明香严桂禅师上堂天上月正圆人间灯正好灯月两交辉四衢閙浩浩我家一盏祖师灯光明遍界能长久不惟元夜展芬芳要见随时即便有卧官街喫官酒会得三三原是九解开布袋任纵横花街柳陌扬家丑示众举文殊三处过夏毕师曰若向理上看迦叶胶柱鼓瑟若向事上看文殊了无忌惮普明当时若在用个移换手段均其事理纵使释迦老子也抛在大千世界之外示众举兴化打维那话毕师曰克宾大似苏武奉节不屈受得一番冷落嬴他千载芬芳示众举灵云见桃花话毕师曰灵云明修栈道玄沙暗度陈仓作用虽然各别鼻孔其如一般圜悟曰具透关眼者辨他未彻处也是胡饼󳰡呷汁示众举赵州访二庵主话毕师曰庵主两个拳头如太行王屋千古巍然赵州作用如黄河倒泻缓急随宜圜悟曰若能握向上纲宗与二庵主想见便可以定龙蛇别缁素要知赵州作用处么老婆心切呵呵笑一任傍人说短长当湖重鸣千灵愚禅师本邑王氏子早岁知有向上事投复庵干剃染令参潜自泣曰大事未明一口气不来柰何昼夜参究衣不解带往参龙华宗继谒折芦杰因阅五祖演录曰若论此事如人作贼教儿引儿入柜走脱语疑情顿释即入方丈呌屈杰连棒打出遂呈偈曰十六年来覔马骑一回相见一回疑今X朝识破贼窠臼处处山花开满谿杰笑颔之师掩耳而出复参金粟昇昇一日问众曰天地同根万物一体山僧昨夜脇痛因甚诸人不痛师曰钵盂不用重安柄昇拈棒师拂袖便出最后至普明凌处入室凌问有句无句如藤倚树意旨如何师便喝凌曰树倒藤枯句归何处师展两手又问世尊不说说迦叶不闻闻且道中间还有佛法也无师曰露柱证明因呈偈曰舌根未动机先露迦叶无闻贼巳彰会得箇中消息意梅花枝发短和长凌曰放汝三十棒师便出服勤既久乃蒙印可自后深隐不欲涉人间世者二十载如一日云建宁崇安武彝寿宗位禅师漳浦卢氏子世业儒年二十余礼亘信弥于南山薙染遍参经山古南诸大老后于金粟元之记莂焉事母至孝及世乱结茅武彝养母足不出山者三十余载僧举问大彻么人本脱生死因甚命根不断师曰红炉焰上雪花飞曰佛祖公案只是一个道理因甚有明与不明师曰天高东地倾西北曰大修行当遵佛行因甚不守毗尼师曰不入惊人浪难逢称意鱼曰杲日当空无所不照因甚被片云遮却师曰青天更须喫棒曰人人有个影子寸步不离因甚证不着师曰只为大近曰尽大地是火坑得何三昧不被烧却师曰山僧住此武彝巳近三十秋永嘉法通独牧护禅师古田王氏子幼随父耕樵父X殁火化见白骨生感投极乐剃染连云成回闽一见皈心力加参究后闻金粟元在百山开堂至彼作火头把火次忽闻元震声曰汝是火头当时如梦中唤醒相似便会得连云棒头落处既而成主席法通师重参谒渊历居名剎师俱巾瓶不离虽屡婴捶挞益坚信受时福严容住双径成𢹂师省觐成辞归容独留师直岁三载机缘默契成审世缘之将尽促师南回执筦库事是冬成遇难茶毗毕持所遗往福严缴于容容颔之复留直岁巳复留筦库凡六经夏腊辞归俾主连云继住法通再应密印福昌数剎上堂玉自白金自黄凫自短鹤自长本来成现事何用更商量吹台不在青山外瓯海何曾离浙江结制上堂常住澹澹泊泊衲僧零零落落斋主固请上堂山僧难以推托放下扫帚粪箕拈起龟毛兔角不说者也之乎单提向上一着趁此炉鞴红时大家紧着手脚设或一念迟疑未免眉毛燎却上堂头陀峰下密印堂前无道可学无法可传饥来喫饭困来打眠不着文字岂落言诠祇有一般亲切处普梆声吼各争先师甞书偈曰山僧六十五一身无可虑直待寂光人便向寂光去藏所阅圆觉经页中次晨忽语侍者道志曰殿角将倾志曰待今冬修理师曰不能及矣是晚寂光寺僧请师举火师笑曰我即来问𢹂谁去师曰我自去众莫喻其意浴毕入方丈偃息跏趺如平时比明巳坐化矣其日殿嵴鸱吻忽倾师生于X天启壬戌寂于康熙丙寅世寿六十有五僧腊四十九火后牙齿衣钩不坏得五色坚固子数十颗门人就吹台山麓甃墖奉之梦泽祇园洞源基禅师上堂举国清机曰圆通不开生药舖单单只卖死猫头不知那箇无思算喫着通身冷汗流师曰国清欲卖风流抛出一箇死猫头惹得蚊虻蝇蚋寻腥逐臭有甚了期顾众曰且道祇园又作么生药舖虽开无别物单卖一服巴豆丸秽恶教他疴尽了通身病去自心安上堂分明举起不须疑直下掀翻展大机说与诸人犹不会可怜辜负两行眉上堂千人排门不如一人拔关一人拔关千人俱得安乐大众还识此人么良久喝一喝下座小参大庾岭头不赶上道明不知本来面目少室巖前不立雪二祖如何心得安所以道未得箇入头处须要遇人始得若不遇人如吴道子畵龙未经点眼不解飞腾即今莫有要点眼者么拈拄杖一时打散归方丈宛平崇宁何一自禅师上堂佛未出祖未来触着些儿笑盈腮殷勤为打禾山鼓云从龙兮风从虎那箇男儿不丈夫耳不聋兮眼不瞽何必驰求覔佛祖顾左右曰还委悉么面皱皆因陪笑得背驼只为鞠躬多小参大凡学道人须识本心且莫自瞒方可学道多见庸流认贼为子认奴作郎以为心要此实错会一语一默且没交涉非语非默亦没交涉我这里X鍼札不入为你诸人分明说出良久曰老僧失利示众崇宁有一奇特事举似大众大地不是土大山不是石大海不是水大悟不是道若人向这里荐得以见诸佛正眼而识祖师巴鼻虽然如检点将来毕竟见也不是识也不是如何得相应去良久曰不是不是问牛过牕棂头角四蹄都过了为什么尾巴过不得师曰为他有疑情在士罔措师曰果然过不得师畵一相侍者曰零零落落师又加一划者罔措师便打一客来参师曰请坐客曰道不可须臾离也者非道也时闻驴鸣师曰这箇是离也不离也客罔措师曰患根在这里广陵毗卢雪樵林禅师山阳史氏子示众举香严上树话颂曰周郎平地起干戈鬼面神头有许多忽遇武侯傍一觑百千伎俩尽消磨示众举南泉刈茅话颂曰相见拈鎌子为君指处明官塘犹不顾只向草中行示众举盐官安国师唤侍者将犀牛扇话颂曰水满清溪花满丘老渔乘兴汎扁舟临江直下频垂饵却恨游鱼不上钩金陵绿萝月潭缘禅师问如何是彻骨彻髓的句师曰昨朝下雪今日天寒颂产难因缘曰殃崛纳败缺世尊重漏洩固是老婆心弄巧翻成拙颂百丈野狐曰不昧与不落两边都不着有理实难伸何人识好恶正宗怀日光禅师上堂泥牛鬬入海铁马昼嘶风石X女擡眸木鸡呌月直得蛟龙震溟渤之波乳虎带须弥之翅诸仁者此事常在日用中还委悉得么良久卓拄杖曰风云展转雷惊蛰拍手丹霄劫外春上堂法幢新建法道重扬法声显密法味馨香昨日晴今朝雨饱飡衲子分明看取寒时寒热时热且道寒从何处起热向那里来若也于此缁素得落处分明证取金刚种智其或未然祇知事逐眼前过不觉老从头上来苏州葑溪慈航石帆坚禅师定海朱氏子上堂举药山久不陞座话毕师曰彻骨寒梅越众芳庭前揭露映瑶光可怜不遇攀花手狼借枝头多少香击禅床下座永昌院入新应供堂陞座颓纲重整接待云水高流旧店新开运出天厨妙供虽然家常茶饭皆从本有中来不论是圣是凡到此与他一杓虽然且道阿谁证明举起拄杖曰金牛和尚来也卓一卓问如何是曹溪路师曰东西南北一僧指空曰谁能动得师曰为我将架上衣来僧转身师曰动也动也师康熈甲辰佛诞前二日示微疴集众告假移时有俗弟子再扣师意旨如何师曰我只有一礼言毕命侍者扶两足上升坐以脱去塔于院东潭州澬阳清修简庵缘禅师鄂州桃溪刘氏子上堂春日晴春鸟鸣森罗及万象处处露全真露地牛蓦翻身香飘无影树花放不萠枝黄河解冻初回暖万壑千巖翠色新X临安天目龙门瀛吼震禅师楚澧兰黄氏子游天目过龙门旧址爱其山水幽僻掷蒲团于古钟内跏趺者七日后樵牧入山覩师吁骇徧闻遐迩里中君子向师道德诣座参请无虗日不数年顿成宝坊凡丛林有者无不备焉上堂灵山一别巳多年今日重来话祖关拈起一枝龟毛拂斩新条令为流传且道以何为验挥拂子曰一滴曹源能活卓人间流布亿斯年举马祖藏头黑海头白因缘颂曰杜䳌枝上唤春归雨妬桃花血染泥底意分明孰委悉犹教空向五更啼华亭东禅元象干禅师示众今朝恰值重阳节忽忆登高落帽客当知秋老菊花黄引得渊明情不歇参玄士各省省埋头莫作痴迷客急须勐力着精神生銕秤锤唼出血蓦然遇着大家知毕竟如何为甄别良久曰秋叶如花带雨红随风摇荡成狼借杭州东莲法圆昙禅师越之姚江韩氏子小参佛身充满于法界普现一切羣生前昼见明夜见黑云腾鸟飞山青水碧异类殊般男女僧俗且道佛在甚么处遂竖拂曰一片月生海几家人上楼大雪示众雪深檐熘响砰砰报道杨岐正脉行扑碎虗空浑一色掀翻大地绝纤尘普贤失䇿机先露文殊慞惶便躲跟累及普门忙不彻家家户户密追寻杭州圣安野潜原禅师诸暨余氏子示众花簇簇锦簇簇臯亭风月古半山家计足陶潜招友入社来丹X枫满地衬黄菊揭示父母未生前当人本来真面目竖拂子曰报君知须努力銕壁银山俱粉碎闪电光中轰霹雳喝一喝颂兴化摈维那曰不图打草要惊蛇辣手还他老作家霹雳轰然风雨过碧天好看绽晴霞秀州寿生古庵捷禅师上堂久不陞堂静掩扉今朝特地示全机水流花落相忘处游子天涯归未归梅子熟时消息好日长无事看云飞大众若作佛法商量钵盂安柄若作世谛流布自埋己灵且毕竟如何得恰好聻挥拂子曰春色无高下花枝有短长绍兴真成祖峰凌禅师山阴王氏子上堂竖拂子曰若论者个在天天中之尊在人人中之贵在法法中之王在物物中之大向者里洞彻得去三世诸佛与诸人无二诸人于三世诸佛无别无二无别光明显赫万象森罗一掌平大千剎海都超越临安福胜无减清禅师庐江徐氏子上堂出窟狮儿吼一声狐狼野犴尽藏身揭开宇宙浑无物山色依然自古今上堂宝镜当台镆鎁在掌个中底意特为敷扬扶起破沙盆整顿旧纪纲要使滹沱一脉源远流长宗风振法音彰丈室烟霞时焕彩麈挥花雨落天香蕲州法胜白巖能禅师本州顾氏子上堂风乍歇雨初晴桃花浪里钓舟轻柳眼舒金迎绿水乔林莺啭和歌清森罗历历分明举何用重重更指陈良久曰X切莫孤负山僧汉阳栖贤舟峰岸禅师示众红叶满山川祝圣开堂于此日芦花飞两岸考钟伐皷正其时回头楚国风光举步先师法窟楼阁重重百亿诸天空翠拥江风隐隐五千贝叶畵图看船载一江风名利令人装不尽夜眠八尺地展转牵梦睡无多所以道红尘中有佛法尘说剎说炽然说昼说夜说无间歇不是岭头携得事岂从鸡足覔将来汉阳玉山丽暹煦禅师上堂炉鞴铺张此日开无端嚼饭餵婴孩不知种草谁堪任克绍吾宗岂易哉上堂春回大地草木增荣路上行人刚折柳村中游客探芳春惟有桃蕚将舒几人得似灵云黄冈竹楼鲁子仁禅师上堂雪上加霜天冻地裂乌鸦嘴扁呌寒不彻石头大底大小底小松枝秃底秃尖底尖南山北山一齐鬬额试问诸人是何轨则复曰扩上堂大开门户山是山水是水住也得去也得解开布袋天是天地是地坐也得卧也得虽然去住自由纵横无碍山僧拄杖未肯放过在何故相见易得共住难为清凉觉悟祖尼禅师杭之赵氏女示众举南泉卖身因缘师曰南泉只知索价不顾瞻前者僧虽解瞻前不解顾后祖上座当时若在待他道不作贵不作贱你作么生买便与三棒何故心不负人面无惭色出关小参开关元是闭关人一度拈来一度新八面X玲珑明似镜十方世界现全身湖州天池天轼轮禅师出关示众妙觉巳圆圆成巳秀州濮院香藏履庵经禅师小参行住坐卧将错就错祖师门下不可放过木马趂西风泥牛蹄踏破错错丹霞烧木佛院主眉须堕涤庵新禅师小参见色明心正是眼花闻声悟道孤负平生除此二途毕竟如何喝一喝归院陞座去日寒梅尽破腮归时秋色满空堦邻家父老重相见依旧眉毛眼上栽苏州吴江承天万寿无闇焸禅师小参十五日巳前石里蔴油十五日巳后水中烈火正当十五日花噼干坤横身宇宙放行也桃花满树收来也月挂西楼用尽自己心笑碎他人口祇如竹篦子跳上梵天拄杖儿蓦过东海且道是放过是不放过连喝两喝小参喜怒哀乐之未发即易之未画喜怒哀乐之巳发即易之巳画未画我知其先天地而引之无始巳画我知其后天地而推之无终此圣门濶论老氏剧谈若是衲僧分上如何分剖喝一喝且道是引之无始耶推之无终耶又喝曰易分雪里粉难辨墨中煤云间慧莲弘毅具瞻任禅师华亭陈氏子上堂禅禅风摆芦花江上颠道道月移竹影堦前埽会则觌体全彰不会自生烦恼生烦恼拟思更问玄门笑倒江西庞老小参燕翻梁上鸥戏滩边是法非法是禅X非禅挥拂曰会么烂泥有剌无人见踏着方知脚底穿题正闻干像钳鎚恶辣怕怖惯把虗空打破华亭清白男儿尚被渠侬玷污南岳大严广禅师上堂东石佛林西石佛林北山峰顶雪南边路上人四维上下其中所有一一互望交参各各常宣妙旨山僧恁么直示诸人能向这里默然神契拈山海大地安一眉杪头上拈一眉杪徧满山海大地如此神通如此无碍汝等还委悉么以杖画相震威喝一喝曰勐着精彩上堂显大机施大用将长作短将短作长将大作小将小作大将高作低将低作高将圆作匾将匾作圆种种变化应用不缺等闲拈一乌豆换却诸人眼睛诸人还知落处也无蓦以杖画曰经行及坐卧常在于其中嘉禾祥符如观意禅师上堂望州亭与汝相见了乌石岭与汝相见了法堂前与汝相见了大众既一一相见了毕竟有何语话良久按拄杖曰鹁鸠树上啼意在麻畬里示众拈拄杖召众曰还委悉么但依自已求莫向外边讨急须荐取勐回头慎勿痴顽落荒草一回识得阿哥妻元是尊前旧嫂嫂卓拄杖下座衢州开化云门幻松荫禅师长乐林氏子示众现成一句老婆禅揭露分明在目前未举应须先荐得将身算悟待何年示众祖师好一颗摩尼珠可惜陷在牛迹里累他南泉费尽婆心亲为拈出诸人且道X即今珠在甚么处良久曰忽地唤回秋夜梦举头惟见月当空苏州接待雪平隆禅师示众举沩山水牯牛话师曰者汉如麞独跳不顾后羣以致东头未了又惹西头当时幸得子为父隐一齐放过若不放过犹喫山僧手中棒在何故舌头倚卓无依倚推向人前卖不休潜江大佛浪山屿禅师僧问前百丈不落因果为什堕野狐师曰错曰后百丈不昧因果为什脱野狐师曰错僧礼拜师曰若透得者两错可以入事事无碍法界不然总是一队野狐精复示一颂曰不落不昧报君知突兀鸿门大启时若是英雄真汉子当阳一踏透全机麻城问石璇鑑衡禅师鄂之贺氏子示众举僧问兴化四方八面来时如何化曰打中间底话师曰者则公案大似善卜者吉㐫一时判就只要问事人识得爻象变动何故干三连变作天雷无妄毕竟意旨如何转身纵不离初际仔细看来较几何盐官蕚辉玉禅师颂风幡话曰不是风兮不是幡直须打破两重关清风明月长空濶水是水兮山是山颂兴化打克宾曰千差坐断脱体风流至亲骨肉却是冤雠一片婆心大难酬怜儿忒煞不遮羞胜感雪平隆禅师佛诞上堂取来江海活波涛煑作香汤蓦面浇直得浑身无避处至今平地浪滔滔X元旦上堂腊尽春回报众知今来古往速如斯重开日月寰中照又听笙簧韵里吹渐见氷河融断岸漫看梅蕚发新枝当知不动真常性随顺逍遥乐四时颂世尊初生曰婴儿才诞语琅琅便解人前作主张莫怪渠侬多意气人间天上更无双颂女子出定曰望春春未到春时想到春容亦似痴忽地一时春到后不妨闲坐看花枝娄江德庆博灵奇禅师问闻和尚失了贼果然么师搊住曰来说是非者便是是非人其僧失色师笑曰果然心虗便托开颂百丈卷席曰巨灵擡手华山破布皷才鸣宇宙闻惊起毒龙翻白浪漫天漫地簸风尘颂即心即佛曰绿暗红稀出凤城暮云楼阁古今情时人莫听宫前水流尽季光是此声杭州佛日浪山屿禅师示众问前百丈不落因果为甚堕野狐师曰错曰后百丈不昧因果为甚脱野狐师曰错僧礼拜师曰若透得者两错可以入事事无碍法界不然总是一队野狐精复示一颂曰不落不昧报君知突兀鸿门大启时若是英雄真汉子当阳一踏透全机上堂薰风凉夏日长白云淡淡流水苍苍黄莺啼绿树旭日照虗堂人在藕花香世界风流廓彻体全彰苏州崑山墨林远禅师解七小参七日巳前人人怀赤水之珠七日巳后箇箇抱荆山之璧正当七日之中针札不入水泄不通上不见天下不见地东西不X辨南北不分到者里三世诸佛结舌有分历代祖师插足无门所以道把断要津不通凡圣今日不妨放开一线与诸兄弟通箇消息蓦卓拄杖曰切忌无绳自缚掷拄杖下座金陵筏御济禅师小参一年逢一度花落又花开说与林间客时光不再来诸人到者里剔起眉毛豁开两眼看是箇甚么蓦举拂曰千山红叶落一片白云飞佛成道日示众怪哉瞿昙老无端穷斯炒说箇覩明星早巳逗漏了争似住山翁澹饭随时饱高枕石头眠不假修证好麻城问石璇鑑衡禅师示众举僧问兴化四方八面来时如何化曰打中间底话师曰者则公案大似善卜者吉凶一时判就只要问事人识得爻象变动何故干三连变作天雷无妄毕竟意旨如何转身纵不离初际仔细看来较几何蕲州灵山问岳泰禅师陞座神珠在握弘佛祖大机慧日当悬豁人天正眼直得森罗起舞万象腾辉溢目光华贯通今古正恁么时如何是正令提底句纵横日月寰中挂一亘晴空万古春X五灯全书X卍XXX五灯全书卷第九十三京都圣感禅寺住持僧编辑京都古华严寺住持僧较阅进呈临济宗南岳下三十六世随录戆州宝华捬松𡨂禅师上堂挈挈波波脚跟下不移一步忙忙碌碌閙市里不见半人惟有不出户庭底朝往天台暮游南岳且道归家一句又作么生还委悉么骨格天然多意气不向如来行处行上堂才说戒又上堂祖意教意毫没囊藏若向这里全身担荷圣凡两绝迷悟双忘且道释迦老子与达磨大师即今在甚么处顾左右曰各归衣钵下板向赴斋坐庐陵龙须开一径禅师浙江乌程朱氏子幼失怙恃随祖受经日记数千言弱冠能属文忽厌世相白祖至吴门灵瑞礼融印剃落印令读楞严法华过目解义恍悟夙因乃辞印参焦山乘一见器之勉示庭前柏树子话疑情日发既而到庐山值天界盛开法圆通便求进堂提撕极切至第五日进方丈跪问弟子做工夫请和尚示个入处适版鸣盛曰版向了喫粥X去师起拟出未跨门心中忽然踊跃如辊出一轮红日便连礼数拜盛曰我有甚指示师曰和尚老婆心切盛微笑打一如意从此徧历诸方末上青原谒秀秀问那里来师翘一足秀曰莫学者虗头师曰从来不诳语秀曰打野榸汉参堂去命掌牋翰既而嘱授出住西昌龙安庐陵龙须禾山甘露上堂修证即不问灼然四染污一句定纲宗坐断千差语钵盂里走马净瓶里涕唾衲僧家巴鼻大虫看水磨喝一喝开炉上堂月令建子律应黄钟滴水滴冻衲子家风所以道穷则变变则通龙须山里择死柴头拨无烟火炙得无言童子满面红规模习气尽销镕巨灵擡手无多子擘破华山千万重上堂今日开炉先与大众议定一不得助一不得忘三不得钉桩摇橹四不得凿壁偷光五不得竛竮孤露六不得衣钵还乡果能依斯六者方解事于空王喝一喝问如何是夺人不夺境师曰你是个死汉如何是夺境不夺人师曰拂却眼里尘如何是人境两俱夺师便打如何是人境俱不夺师曰礼拜了退师于康熙戊午秋季示微疾动静如常至十月初二日索浴剃发更衣命侍者进纸笔书遗言与偈一一详切掷笔而逝世寿六十僧腊四十塔于本山之麓当湖善护菴尼一音见禅师姓戈适沈以疾谢投伏狮刚披剃看万法归一话有省刚问如何是有物先大地无形本寂寥师曰到家何必说程途刚曰如何X是你到家消息师曰仲冬天寒请和尚珍重刚为印可百丈再参马祖因缘颂曰春花烂熳柳随风泊岸渔舟解转蓬镜里山河原不别一声孤雁落长空台山婆子颂曰婆子台边弄钓竿风流脱体几多般不因赵老来亲看往往行人被热瞒琬公琳禅师参模侍立次模问古人有三种堕且道如何是类堕师曰何处不称尊如何是随堕师曰不入虎穴焉得虎子如何是尊贵堕师曰我为法王于法自在模打一掌曰者是那一堕师曰鸳鸯绣出从君看不把金鍼度与人宜兴阳山潮音转峰顶禅师太仓朱氏子示众举僧问赵州狗子还有佛性也无州曰无僧曰蠢动含灵俱有佛性为甚狗子却无州曰为伊有业识在师曰阳山那时若见恁么答话未免拍手大笑何故待者老汉豁开顶门正眼自然不堕有无窠臼示众举僧问天童悟和尚如何是三宝悟曰一餐胡饼两餐粥曰不是这三饱悟曰老僧日日奉持师颂曰问亦寻常答亦奇和盘托出更无私奉持一句超三宝雪曲阳春非楚词嵩山玄水杲禅师江南无钖黄氏子父梦双轮从室并昇照彻上下感而有孕生时有六种震动之征幼性愚顽长而懒学年十三出游途遇饿殍遂惊骇问同行僧有何法可免此苦僧曰欲免此苦必求出世去尘远俗参访知识见彻本源得离生死师即拜谢X回告父母苦求出家送惠山寺披剃因看古德录至兔角杖挑潭底月龟毛绳缚树头风之句顿起疑情一夕无眠次日腰包别众直抵龙池至山门擡头忽见龙池晓云额前疑尽释乃口占曰早知个里原无我何苦终朝冒雨行可笑诸方学道者龟毛兔角强追寻遂入方丈微问冒雨来山所为何事师曰道即不堪微曰不涉程途你试道看师曰和尚为甚不领话微曰猫师曰将谓将谓微便打师曰猫微复打曰教得孩儿会骂爹参堂去师一喝而出后微命师承嗣楫首座师不敢违以受记莂出住本邑嵩山既而入都得膺世祖章皇帝恩渥优隆命于慈寿开法示众月正明秋巳老砌下寒蛩声且悲世人何故多颠倒只知折桂与攀花谁肯回光而返照百年三万六千朝弹指之间便过了吾等林下衲僧家切莫从他颠倒好朝参暮叩不宜迟究明己事必须早急急偿还他饭钱莫待阎君亲自讨山僧此语非等闲只要诸人自悟好若将此语等闲看到头空自伤怀抱晚参道二不成双道一不成只两个五十文究竟是一百数目甚分明阿谁能辨别瑞雪落纷纷山河成一色报诸人瞥不瞥坡前野鹿与行人一步明明一个迹若能者里彻根源一主参学事巳毕僧参师问那里来曰三峰师竖拳曰三峰还有者个么僧喝师曰伶俐汉子僧拟进语师直打出僧参师问阿谁与X你拖者死尸来僧喝师曰三喝四喝后如何僧拟议师打曰弄虗头汉永嘉法通极牧杰禅师邑之林氏子幼共诸童子戏好聚沙为塔或瞑目趺坐识者异之十五岁失怙起无常想辞母乞禅静菴朗心脱白指谒法通大拙令看楞严至见犹离见见不能及处疑情顿发究未豁然参密印帜随参理安福严明发天童诸大老皆有机缘然终不自肯闻大潮楫道风卖布单参请才上法堂即曰久闻大潮泼天白浪因甚今日到来点滴也无楫曰阇黎好生照顾袈裟角师曰恁么则沾恩有地楫打曰且道是赏是罚师曰礼谢和尚楫曰今日打着半个师掩耳楫即留作维那旋授师衣拂出住法通上堂遮一片田地最初威音王前契书巳交与诸人了也一任深耕易耨莫不乘时获益祇是年代深远荒唐懈废若也回头暂观退步就己方知从本未甞少失所以道祇是旧时人不改旧时行履处且道作么生是旧时人卓拄杖曰眼底瞳人吹觱篥鼻中狮子露威狞除夕小参举拂子召众曰还见么此是人人本有底新把柄即是从上佛祖未了底旧公案今朝不免拈头作尾翻尾作头贵使大家知有拂一拂曰向者里要觅纤毫生灭去来之相犹如寻始末于环轮之所求向背于虗空之中更说甚么此阴方谢彼阴未生大抵人情有得方失世路无往不还所以法昌邀首座喫汤聊表家风北禅向僧X堂烹宰劳费太甚若也检点将来尽属世谛流布且道法通者里毕竟将甚么与大众分岁击香几曰少间闻殿上鼓声速下食堂验取越四载退居化城至康熙庚申八月二十三日示疾至闰八月二十三日辰时忽取水澡浴更衣趺坐众请说偈师曰缘聚示有生缘散示有去生死皆梦幻何须重说偈良久曰大众会么一喝而逝师生于明天启丙寅岁十月十七日世寿五十有五僧腊三十有七塔于化城易菴燧禅师常州宜兴人示众风卷残云尽山山长绿苔日轮当午卓万户笑盈腮敢问诸人且道笑个甚么土原是泥做的世尊拈花颂曰灵山涂毒突然挝吐胆倾心露爪牙一笑饮光天地裂倾湫倒岳许谁夸女子出定颂曰出定入定磨砖作镜文殊罔明虗空安柄咄松万庭南筏禅师示众廿年参遍叩诸方毒气深藏自觉忘不是此回倾腹泻怎能疴净者条肠上堂倒接无根树横挑海底灯祇是寻常茶饭是非海里翻身人我山中独步犹是本分生涯输却山子自丧家风踢倒净瓶无非壶弄如金鹏香象截取龙吞孰敢睥睨有如此威德有如此作略堪能克绍宗猷兴隆祖道方可欺君不得若是迷封滞殻非唯埋没自己抑且屈辱先宗即今还有超宗异目的汉子么若有道不虗行若无山僧今日向千圣顶𩕳上作狮子X哮吼去也喝一喝下座上堂双眸突出雪山睛怪叹奇哉海岳惊平地赚他多士子今朝尽道悟明星竖拂子曰见么若向者里荐得不但同迦文老人一个鼻孔出气亦与三世如来把手共行设或顾竚停思白云万里众中还有证据者么掷拂子曰了知扑落非他物始信纵横不是尘顺天房山云居溟波古禅师畿南武清郭氏子弟兄七人师居第五因父病得冥警许子出家七岁舍入天仙菴礼智安薙染菴本应院平居无异俗习师每嫌之痛念生死事大莫可咨决至二十五跪诵华严足不越阃者三载偶禅客勉令参学遂于愍忠圆具戒参大博干于天津如来菴便求挂搭刻苦研究一日进方丈问如何是本来面目干竖拳师曰除此还有么干便打从此疑情愈发后随至杨村报成寺干落堂曰堂中有个病汉欠出一身白汗在师闻之工夫弥切目不交睫者四昼夜因上单脱履忽有省遂白干干问如何是你本来面目师曰六六三十六干曰不是更道师曰九九八十一干打一掌曰这是九九八十一还是六六三十六师一喝便出自是当机不让复侍三载得蒙印可守静西峪云居十载始应多罗惠王请开法海会继住龙溪南塔如来盘山甘露诸剎结制上堂寒暑迁流神光不昧干坤转运物我全彰融通万有而非色非声坐断要津而即心即佛随处作主遇缘即宗以大圆觉为我伽蓝身X心安居平等性智始知本无生灭有甚结解且应时开炉一句又作么生道是圣是凡销铄尽当阳直指本来人腊八上堂问第一义谛即不问夜覩明星事若何师曰点铁成金曰还有脩证也无师曰无曰既无脩证六年苦行又作么生师曰为怜三尺子不惜两茎眉乃曰天不高地不厚自利利生非新非旧未过关者眼光烁破四天下巳过关者始终不曾离窠臼蓦召大众曰且道释迦老子夜覩明星时还离窠臼也无众无语师呵呵大笑下座除夕小参腊月三十日到来也诸人脚跟下事作么生汝等须知人人本有个个圆成所以道行住坐卧不离这个若离这个当面错过三世诸佛也是这个历代祖师也是这个天下老和尚也只是这个乃至鳞甲羽毛草木昆虫无不承这个恩力诸人还会得这个么若也会得眉毛依旧其或未然来年更有新条在恼乱春风卒未休观音诞日上堂曾为古如来广历尘沙劫大地悉圆通何处有生灭三十二应现全身剎剎尘尘都漏泄顾左右曰且道漏泄个甚么红霞穿碧落白日绕须弥上堂杲日正当空照耀无边际应现绝遮拦生死浑无忌世出及世间总归第一义衲僧如荐得苏噜和㗭哩问如何是夺人不夺境师曰空里幢旛无罣碍曰如何是夺境不夺人师曰巍然独立绝攀援曰如何是人境两俱夺师曰目前无阇黎此间无老僧曰如何是人境俱不夺师曰国清X才子贵家富小儿娇颂女子出定曰青山孤耸挂高云婢见奴儿意便慇月下共弹离恨谱只堪惆怅不堪闻颂赵州狗子佛性话曰明镜高悬照古今有无不涉净无痕浮光散尽秋光露明月芦花一色新京都洪光解三洪禅师苏之嘉定葛氏子母生时预兆吞月之梦才离襁褓丧母五岁父送就学稍识字喜阅宗门文字渐长乐游琳宫绀宇闻梵声则怡然忘返乃厌世相无常以出家之意白父父不许因循至十七岁会父远出遂决志礼南翔白鹤寺会心师剃落偶值径山容老人到寺示参赵州无字话一日容问白鹤南翔久矣子为何在此坐地师应声曰祇待扶摇九万风容笑曰我助子可乎随打一掌那时虽不知这一掌落处胸中却也生疑二十六岁受具于海藏香雪律主嗣后徧参福严灵隐灵巖机缘颇多丙午年进京谒盘山干于放生池耳提面命亲炙多时适胡少宰弟翙羽请闭关千牧园六年一日看华严元谈至十元门海印森罗常住处如醉复醒因悟法界圆融无尽之旨始契昔日径山容一掌之意壬子夏出关到盘山省觐干问你在关中有新契证处何不呈似我看师曰好个消息干曰灵云见桃花而悟玄沙毕竟不肯他师曰今日捉败老汉干休去次日干举百丈再参马祖机缘勘师举到即此用离此用处师便喝干曰本该我喝师曰败将不追干大X笑师便出嗣受记莂出世京都海会复兴圆教及今被旨现住洪光前后七领院事遵旨住香山洪光寺入院上堂乃挥拂曰祖师心印状似铁牛之机去即印住住即印破不去不住如皓月之凌空光辉八极烛照万方有时坐断千差有时放开一线放开一线红尘浩浩之中横拖布袋何妨等个人来坐断千差寂寂孤峰顶上冷靠绳床却好共留云住所谓法无定相遇缘即宗万法本闲惟人自閙若是久参英彦自然顿歇驰求南泉水牯闲牧磵北溪南眠云啸月叨蒙圣主洪庥三圣瞎驴蹴踏岭头山下运水搬柴尽是祖师活计现前大众还有报德酬恩者么良久挥拂曰一气不言含有象万灵何处谢无私送华严揆进院日佛大人传旨命上堂欲入西山巳有年近承恩赐白云巅借兄楖栗横肩上偶尔成文是宿缘若论斯道本无住相动止随缘拈起则剎剎尘尘尽在华严境里放下则人人物物统归选佛场中异口同音诵佛声于圣境净土不隔于纤毫通力合作移金钖于云端灵山岂分乎今古况知宗而不知经律者谓之增上慢比丘知经而不知宗律者谓之不净行说法知律而不知宗教者谓之破戒佛子止如华严和尚不舍一法三身具足四智随心能报天庥之厚德深酬佛祖X之弘慈万方普被八极同霑更喜满自青山鹊噪鸦鸣同谈般若幸叨吾皇上苑溪光山色全露遮那事如是理如是圆融难尽日殊胜月殊胜妙用无边诸仁者且世出世间一切诸法应验在甚么处挥拂顾左右曰皇天无亲惟德自辅圆教寺裕亲王启建大悲期圆满请上堂乃蓦竖拂子曰此是大悲千手眼复放拂子曰此是圆满陀罗尼不涉数量名言不落见闻知解直下转辘辘活泼泼地与物作则为瑞为祥建法因人无偏无党都卢是个大解脱法门以此消愆如汤沃雪以此廸福福增无量乃至天地得之以清宁日月得之而流行凡有所为无不殊胜名之曰牟尼珠如意宝至于身班帝穆能副人天之喜爵重珪璋永承家国之荣事理双彰古今一贯祇如今日佛事功圆一句又且如何良久曰顶门放出摩醯眼照彻三千及大千供斋米上堂尽大地撮来如粟米粒大古人恁么道难补饥疮不若今日王府中倾出几十大斛一任诸人饱飡细嚼永绝饥虗水边林下东触西触不犯他人苗稼何须更用索头山僧恁么说话意在于何良久曰休休山僧不学老金牛鼻绳为尔掀翻也穷目还须更上楼问如何是西来大意师曰六月火烧山问万缘放下因甚这个放不下师曰五戒未持在问拄杖与和尚眉毛相去多少师曰隔一线问如何是干矢橛师曰火烧不着水浸不X烂问铁船浮海面不载往来人未知等个阿谁师曰数不到你问如何是日面佛月面佛师曰山僧只有拄杖僧作礼师便打问灵锋在握谁敢当前师作怕势僧作礼曰惊动和尚师曰草里汉京都海会圣心觉禅师蓟州玉田王氏子上堂苏州有常州有象王回顾狮子哮吼踏倒须弥露出北斗咄咄咄六六三十六七七四十九不是杨岐驴亦非子湖狗看取东山水上行狸奴白牯却知有且道有个甚么以拂子打圆相曰向这里会去上堂风寒思衣喫饭思饱寒也不寒饱也不饱生处更要熟熟处便生巧打破赵州关长安路不遶深防子湖狗直下露牙爪多少参方客个个被他咬拟议若思量东方日出卯会得在途中受用不会则饥思煎饿思炒上堂一不做二不休截断中间没两头明明历历通今古个事从来不记秋薰风至殿阁幽无影林中牧白牛自从食尽栏边草在处风光豁两眸蓟州盘山佛藏正禅师上堂人境双彰万法嵸然照用齐施三乘密布且道人境双忘照用俱泯一句又作么生良久曰白云尽处是青山行人更在青山外上堂财法二施等无差别万器同金万车共辙眼上横眉口中藏舌于此了然何用别说佛祖最上机万里一条铁京都隆禧容宇贵禅师上堂法印高朗如晴日丽中天至道常弘似秋蟾映沧海尘尘普照剎剎全提接X有情总登上乘化无相咸明实义此是佛祖慈悲权宜利济若是祖师门下本自圆成毫无造作棒喝交加犹为节外大众还会么当知清白传家客洗耳河边不饮牛国戚请上堂火不待日而热风不待月而凉鹤长凫短鹄白乌黑花开逢綵石竹里见红泉众中还有会得者么卓拄杖曰凤凰楼下交天仗乌鹊桥边敞御筵上堂西来的的意千圣莫能谭开口成双橛扬眉落二三枯荣一任彼甘苦自家谙大众三条椽下七尺单前且道是个甚么良久曰参上堂眼中着百千万亿须弥山不剩一尘耳中承百千万亿香水海不余一滴无足人能行无口人能言且道人人本有个个不无是神通妙用是法尔如然喝一喝曰尽思共度量不能测吾智京都胜果景山禅禅师吴江人腊八供法衣上堂提起袈裟角曰西天四七传持东土二三授受直至如今不曾移易一丝头许今乃世尊证道之辰拈出此衣恰好与他正觉山前煌煌明星两彩一赛虽然世尊覩明星时道个一切众生具有如来智慧德相但以妄想执着不能证得若据山僧检点将来不合把智慧妄想话作两橛致使后代儿孙将正法眼藏唤作破沙盆无位人干矢橛累他分疎不下要知凡情圣解尽是虗名殊相严饬皆为幻色山僧不惜眉毛略通一线遂披衣曰全身奉重重拈出徧覆三千历劫新X京都慈慧奇波尘禅师上堂诸佛最初机祖师临末案展两手曰尽露与诸人不须重打算当阳着眼看吾道一以贯上堂孤迥迥峭巍巍黑漆漆明历历佛祖覰不破圣凡岂能测常现妙峰头大地无人识且待当来问弥勒上堂一机相逼万彚齐消一线放行羣芳耀彩所谓森罗及万象一法之所印一尘含法界一念遍十方到这里纵夺齐施杀活双行举头天外看谁是我般人长沙洪恩楚峰立禅师宜兴人小参若是上大人不劳老僧重下註脚道个可知礼也早犯清波祇如不犯一句作么生道卓拄杖曰患哑也不得示众当阳一句突出难辨顶门一机揭地掀天若识得庆快平生梁溪南禅吼松澄禅师僧问如何是青州布衫重七斤师曰山僧做的比他轻四两问如何是本来面目师曰日曝苔枯雨滋叶茂曰不会师曰素富贵行乎富贵五灯全书卷第九十三五灯全书卷第九十三补遗临济宗南岳下第三十六世随录X参同尼一揆琛禅师嘉兴大司𡨥孙简肃公之曾孙女仲兄子麟少年得道登三教坛师幼聪敏不由师傅而通书义兼绘墨及笄适盛盛遘疾不起思为出世计自后毁容变服茹素焚修立志坚贞其兄子麟见师心切语师曰待吾𢬵却性命倘有所悟汝不难出世奋身打七大事得明即告师曰汝急做工夫绝后再甦欺君不得昼夜参究话头难破如吞铁丸愈疑愈闷一日同母夫人参谒伏狮刚一见称为法器是冬结制坐至二七忽尔定去香尽四炷瞬息而过大地平沉洞彻本来面目其兄闻之笑曰这不唧𠺕汉迟至今朝方摸着鼻孔何钝如之刚即披剃印可出住参同继住伏狮重阳示众风飒飒雨霏霏应时及节饥则食冷添衣尔我共知拈起也全彰妙用放下也迥绝离微金风黄叶堕脱体露真机禅家不用茱萸酒一盏清茶释众疑示众严整衲僧作用贵乎敬守清规心同杲日之明志若氷霜之冷庶是法门种草堪与佛祖贯通果有恁么人方行恁么事震威一喝曰吼断羣狐踪影绝禅林从此清如镜颂世尊初生曰才降王宫尽底倾何须七步显家珍谁知弄巧番成拙一棒于今累子孙颂世尊覩明星曰六载埋身惯脱空明星覩着面皮红寻常一样窗前月看到梅花便不同颂女子出定曰出定如何与入定罔明弹指徒侥倖悞赚时人摸壁行至今不识其正令颂婆子烧庵曰二十年来龟证鼈任他X寂寂与惺惺逢缘遇境谁为碍累及婆婆本利倾问如何是宾中主师曰信手拈来无不是如何是主中宾师曰得意回来对月吟如何是主中主师曰莫教打落当门齿如何是宾中宾师曰檐前啼鸟送残春康熙己未春抱微恙至六月绝粒饮水至示期七月初三立秋永别初三黎明先期报钟师曰又担阁我一日初四日辰时沐浴更衣说偈曰这汉一生骨硬如钉一处转脚最难移根二十四上知有此事十年克苦忘形四十九上悯绝娑婆世界觑得世态如氷实求早离如愿业缘又使七春目今叶落知秋正是归根时候呵呵呵逍遥惟我端坐而逝世寿五十五僧腊三十一善护尼一音见禅师示众今朝五月半那事明明真好看真好看何似秦时𨍏轹钻蓦然钻破太虗空做个逍遥无事汉大众还识钻头落处么喝一喝岁朝示众今朝初一日正是好消息灯笼露柱笑欣欣上来下去承渠力遂顾左右曰且道承什么力喝一喝曰疑则别参初冬示众残秋巳过又新冬凛凛霜风撼晓钟白发相催人易老岭头花放几时红一婆子参问不得解脱时如何师打曰谁缚汝婆沉吟师曰万法本闲惟人自閙师问道英汝今见解如何英曰杲日当空师曰争柰片云遮却英便喝师曰三十棒自领去颂国师三唤侍者曰三唿三应分明极负汝负吾略较差落花曾见随流水流水无X心恋落花颂百丈再参马祖曰葵花向日柳随风泊岸渔舟解转蓬镜里山河原不别一声孤雁落长空金陵溧水祖琳山禅师参永泰模问二庵主一样竖拳赵州为甚么肯一不肯一师曰寒光吞老蚌夜月透灵犀曰未在师挥案一下便出句曲天王天乳湜禅师村居示众遥望村烟近太虗半浮树色补林疎鸟声飞出青筠舞一带奇观景物舒示众不学痴禅学种田培根深处润为先要知物理丰收事尽在勤劳用志坚舒城福缘𠙶山圆禅师开炉上堂斩新日月特地干坤龙𧉮共处凡圣同遵红炉初架烈焰腾腾文殊普贤火光中垂手释迦弥勒红焰里翻身常光独露正眼圆明古今坐断逈脱根尘喝一喝曰真金若不经炉冶争得光华彻底鲜示众举离四句绝百非话毕师曰者僧时乖运蹇撞入鬼窠里当面颟顸若是祖师意远之远矣何故从门入者不是家珍舒城桐嵓古水源禅师上堂山门头合掌佛殿里烧香且道是何意旨良久召众众举首师曰鹞子过新罗上堂举百丈开田说大义话毕师曰桐嵓这里也没田与汝等开也没大义与汝等说饥时且喫饭困来便打目居大众且道桐嵓还有为人处也无良久起身曰知恩者少负恩者多小参鹭鸶立雪非同色明月芦花不似他大众且道他作何状似何色喝X一喝曰痴人面前不得说梦小参桐嵓一副住山骨傲雪经霜不记年偶然拈出无私句珍重时流莫浪传示众举五祖演曰有盐曰醎无盐曰澹太平闻说口似匾担师曰桐嵓则不然有盐也不醎无盐也不澹一味只情常饥来好喫饭蕲州白云象林真禅师示众此事成现迥绝遮栏拟欲体会早落二三若不领略转自颟顸且毕竟作么生得瞥地去良久曰北斗应须面南看上堂本自圆成难畵描岂于意解与情识离诸物象峭巍巍不涉廉纤明历历佛界魔宫闲戏游人间天上有何及且正恁么时又作么生千寻壁立绝遮栏万仞无依独足立晚参时值新年十四夜不用之乎更也者直下若能便转身人人鼻孔下头大普请归堂去喫茶佛法禅道且飏在紫云山下上堂佛法省要绝元绝妙甚是分明不须寻讨不离当处常湛然拟眨眼时蹉过了晚参举雪窦曰单传心印过犯弥天甚人悉悉诸禅德委悉么能向这里端的得一回许你亲见雪窦除夕示众团圞相聚地炉边瓦罐清泉就火煎消遣不妨多坐坐柴头尽处是新年问释迦未出世达磨不西来未审传个什么师曰南斗六北斗七僧无语师曰疑杀天下人士问如何是万象之中独露底身师曰石敢当问如何是先照后用师曰寻蛇打草曰如何是先用后照师曰抛砖引玉曰如何是照用同时师曰电掣雷轰曰如何是X照用不同时师曰贼过张弓兴国达虗上禅师上堂灵山提密旨独有迦叶亲闻少室演玅诀惟许神光担荷只为机机顺利事事从心广开解脱门大阐无尽藏普天悉荷裁成寰宇咸沾利益大众还会么展布宏猷周剎海运筹中节只毫端上堂若论这个如影相随动则偕行止则共住亘古及今并未曾离葢缘众生迷妄逐境随人合尘背觉不得纵夺自由罔知料拣若能于垢净圣凡一齐抹却灼然人境全该卷舒自在到这里一任横身三界独步大方还委悉么当堂慵踞坐慧日自昭明颂文殊三处度夏曰园内栽花园外开馨香飞过玉楼台枝头春色从君看嚝劫灵根未易猜颂德山托钵曰折柳兴思验作家相逢打鼓弄琶琶只图互唱还乡曲不觉清风换物华南通州崇报衍灯际禅师上堂举云门示众曰佛法大有只是舌头短复曰长也师曰云门大师将箇舌头压人较短量长不顾傍观者哂际上座近离金陵身虽劳顿舌头也不出口佛法也不压人只有一偈举似祖翁旧业苦相招八百途程岂惮劳丰俭随常消岁月何妨白水度终朝诞日上堂三月九四月八跳出母胎着甚来由纵现千只手指天指地犇南走北特地一场愁将灵峰剑当作破木杓向陆地捞鱼中央捉兔用力者多见功者寡何须与无手人撕打无舌人撕骂不如青松为葢白木枕头卧烟霞啸X林丘说甚么提䇿祖鞭管甚么光前裕后既到知非时候岂肯与人争八较九喝一喝下座腊八小参瞿昙老子厌喧求静向深山里拾得颗明珠与国中鬬富大惊小怪道箇一切众生皆有智慧德相以妄想执着故不能证恁么说话也是平地波澜大众且道是瞿昙执着众生执着检点得出参学事毕如检点不出一坑埋却毕竟过在甚么处良久曰若论午夜一天星那箇良宵不出现金陵万松无退勇禅师僧问如何是诸佛师师曰万松住老僧而今恰四载曰不用指东划西便请直指师曰罕逢穿耳客多见刻舟人僧礼拜僧谓侍僧曰汝会者僧意么侍拟议师曰停囚长智便打冀州盘山了宗见禅师上堂佛是世间了事汉众生是世间未了事汉欲得万法总归一佛与众生无二样识得自性本如如亦无一法与人看看不看凡夫外道执邪见丹霞烧木佛翠微供罗汉古人虽然作用不同大家也须具只眼解制上堂有放有收有结有解佛祖家风古今旧例千山活计足下芒鞋踏翻秤锤元来是铁琼苑花开万劫春长江水洗千秋月上堂朔风飒飒寒风疾冻得毒蛇成鳖鼻直教勐虎吞大虫参禅衲子齐着力世尊拈花达磨面壁迦叶起舞六祖舂碓法轮常转度羣迷唯凭这箇真消息举拄杖曰还会么今日严寒归堂少立问如何是学人本来面目师曰哑子忍痛云一口气不来X落在什么处师云水不离波问清净本然云何忽生山河大地师曰你妄想作甚么李教授问做工夫从什么处下手师曰从问处下手曰落在什么处师曰鸢飞戾天鱼跃于渊刘秀才问如何是本来面目师云喜怒哀乐曰这箇便是么师曰逢人莫错举冀州古中盘德心常禅师上堂旷劫来事只在目今目今荐得不用别寻若是西天问佛东土覔祖大似牙上安牙土上添土你若信得及归家稳坐若信不及更为重宣现成公案不须疑只在离言当下亲若向他山覔佛祖可怜辜负本来人上堂性体如如廓太虗沉沉寂寂更无余寒来暑往仍如是妙用何曾在梵书上堂至道无难何隘何宽一落拣择便有多端且作么生是不拣择的事聻男是男兮女是女水是水兮山是山遂喝一喝曰错问如何是夺人不夺境师曰白云尽处是青山曰如何是夺境不夺人师曰大家在这里曰如何是人境俱夺师曰权实不立曰如何是人境俱不夺师曰照用并行长乐石仙方谷蕙禅师示众一箇无字公案若向这里透不得山僧尽力下箇註脚遂鸣指一下众无语复鸣指曰记取小参以拂子打圆相会么呵呵大笑曰三千里外绝誵讹烟山碧云山愚志禅师小参三根椽下七尺单前蒲团似石嵴骨如弦壁立万仞岂容攀缘勐着精彩险X若丝悬命根忽断独步大千顾众曰如何是独步大千的事竖起竹篦曰参中夏上堂火云𦦨彻天氷雪冻压地人生三界中无计避寒暑拈拄杖卓一下曰观音玅智力能救世间苦敢问是甚么苦生苦老苦病苦死苦五阴炽盛苦求不得苦冤增会苦爱别离种种诸苦众生没在其中欢喜游戏不觉不知虽遭大苦不以为患劳他菩萨悲心如海愿力如山从劫至劫随诸众生头出头没处处说法方便权巧接引救度至今度不能尽山僧只为忧人之忧乐人之乐毕竟如何相助顾左右曰良医之门足病夫炉鞴之所多钝铁圣人不出世祖师不西来天下本无事何用强安排颂临济三顿棒曰倒岳倾湫噼面来岂容拟议着安排若非出格英灵汉几被他家棒下埋颂赵州栢树子曰脱尽枝柯忘岁月偏饶硕果待高人一时借得东风便放出干坤太古春善庆天庵达禅师上堂尘说剎说炽然说无间歇三世诸佛恁么说历代祖师恁么说山僧恁么说诸人恁么说且道无位真人作么生说千古万古黑漫漫填沟塞壑无人会上堂久参未免踌躇后学那知端的七穿八穴百匝千重不必棒喝交驰何须杀活纵横百亿山河全正令漫言何处不风流上堂见机而作巳落第三头全机独露恁么来者早是不着便勾贼破家不妨令人疑着若不放过合作么生上堂天高地厚火燥水湿捡点将来总在者里眉横X眼上人人有十箇五双难委悉上堂犁耙肩上历多年耕遍山田与水田累得生平心力倦令人常忆老南泉大众看山僧即今在什么处起身大吼一声下座随州智门电锋例禅师结制上堂重云冻日鸟逸寒枝历历明明正令全举认影迷头未敢相许正恁么时久参上士用舍逢缘后学初机触途成滞蓦竖拄杖召众曰见么大鹏展翅冲霄汉小鸟翱翔噪晚枝卓拄杖下座除夕上堂以拂子作相曰云门饼赵州茶信手拈来出当家露地白牛何必煑相看随分纳些些置拂曰若是俊流也须吐却何故饭自喫衣自着设遇今宵索饭钱一喝当阳好合杀连喝两喝颂女子出定曰玉振金声集大成始终条理播家声若将律吕分高下便见笙簧动地鸣颂国师三唤侍者曰呢喃燕子语梁间底事来惊梦里闲撩倒家童睡始觉听来依旧隔重山颂百丈野狐曰春花秋月是年常几见纷纷话短长争似堦前石狮子由他满口飏严霜人华法庵主颂明星悟道曰祇为贪他一粒粟却来悞了半年粮分明千古无人识夜夜山头空断肠毗陵严长居士蒋鑨字玉渊学道读书俱登堂奥阐扬二教微旨着作等身足迹徧天下甞曰会当骑白鹿云中俯视苍苍九点耳因号驭鹿翁乃与粤东报X资旷圆果水乳契合罗而印焉授法名元稔颂荆州天王寺曰赤骨翻身理旧坛临江一阜障狂澜劫灰尽净疑无际预谶源流孰敢干遂复堂皇开梵宇不辞艰鉅露毫端从兹南岳光明透历历传灯好谛观颂天王寺古铁曰块然一物卧荒烟呵护灵根几岁年借得当机迎棒喝铮铮位置法堂前题晦山显中兴荆州天王寺碑阴曰重开梵剎运神工特立穹碑奠渚宫总为师承留面目划然两派不相蒙江宁李远可居士法名超鑑住聚宝门内从幼信向此事徧参诸方末入祇陀林介石登之室登举无字话究竟果觉疑情固塞不敢妄自穿凿进堂力参至七日闻钟声悟入趋方丈质证登曰你大惊小怪作么士曰和尚莫瞒某甲登曰瞒你箇甚么士竖起拳头登曰除去拳头你又作么生士振威一喝登首肯而记莂焉一日过栖霞谒竺庵成值成垂问曰山僧有一𧎂蟇大众见么士曰鹞子过新罗成曰文殊普贤起佛见法见被世尊贬向二铁围山你作么生会士掀倒禅床一喝便出成随赠一偈曰虗空扑碎死泥团既得翻身仔细看触处生涯随分足倚天长剑逼人寒谒天目玉林琇琇问临济喫黄檗三顿棒意旨如何士曰宝剑赠与烈士红粉卖与佳人琇曰如是如是X青墖润空圆禅师结制上堂结却布袋口干坤皆失色拈拄杖卓一下曰不出这个时节放出露地牛头角天然别复卓一下曰也不出这个时节一吸从教沧海干等闲觌露珊瑚月看即有分抛出当年粟棘蓬十地三乘皆胆怯何处下手连喝两喝曰捉败无位真人且道是何言说曳拄杖下座除夕小参爆竹城南度晚烟千门万户送穷年惟余僧院清如许灯影寒梅分外妍儿童争皷舞野老夜烧钱明朝淡写春牛赋挂向燕山作畵传颂世尊初生曰独步堂前信口夸许多春色鸟啼花纵然唤得春光转也落渠侬第二家颂夜覩明星曰一觉醒来刚夜半朔风正是紧寒时明星眼底重添翳这段凄凉说与谁颂女子出定曰树头树底覔残红一片西飞一片东自是桃花贪结子错教人恨五更风颂南泉斩猫曰汨罗江上弔湘君无舌波斯读梵文三奠酒倾凭化炼冥衣散作楚山云潞河仰田居士戎超通幼不茹荤凡见僧必敬礼至中年喜与禅门衲子谈出世事一日闻僧道生不知来处死不知去处乃尅苦参究后徧谒诸家宗匠惟以此事叩问至康熈初年造谒中盘干值干上堂曰心如木石何须弩力参禅意若冷灰不用穷源覔旨至此疑情顿发复问有无两道俱不问心空及第事如何干曰一箇闲人天地间士曰忘家者就路而知归迷祖者转身而见父干曰从门入者不是家珍又X问历代祖师都在甚处干曰山南岭北士曰为甚不出世干曰筑着磕着士遂有省干以从上公案征之士一一答对符合干一日唤士入室嘱以偈曰铁馒头破便忘机佛祖根源付嘱伊侍我年深无别说传方施药贵临时至康熈己巳年寿七十岁春二月初二日是日陪客应事如常忽揖客起坐曰不及相陪乃入室沐浴更衣跏趺而坐索笔书偈曰七十年来牧此牛东山西岭任悠游而今识得归真处月印千江万古秋掷笔而逝永福永庆源禅师上堂山僧久栖岩穴拙口钝舌被诸檀护推上列祖之座有愧于先宗事不获巳解开布袋拟议鹞过新罗贬眼髑髅粉碎没踪迹处莫藏身有佛处不得着脚且道如何领会良久曰莫将闲学解埋没祖师心佛成道日上堂指天指地独称尊又向空山学定门六载知非方证觉一朝冷眼露双睛四十九年成话堕迄今若箇解酬恩顾左右喝一喝曰口说如痖眼见如盲荆谿龙池虗堂伟禅师继席龙池上堂青山似畵绿水如蓝点缀干坤应时变换拈拄杖召众曰且道这木上座还有变换也无卓一下曰岭上白云舒复卷天边明月去还来X五灯全书X卍XXX五灯全书卷第九十四京都圣感禅寺住持僧编辑京都古华严寺住持僧较阅进呈临济宗南岳下三十六世随录江宁王莫瑶沛菴源禅师江宁王氏子上堂隔墻见角便知是牛隔山见烟便知是火因甚问着祖师西来意十个有五双不会良久竖拂子曰祇为分明极翻令所得迟上堂扶桑涌出一轮红大地山河信息通果是当阳能着眼新罗原在海门东上堂明不得状不得向下文长付在来日上堂举僧问云门如何是和尚家风门云门外有读书人来报师曰读书人至问家风莫谓斯门一贯通点出赵州茶一盏还知滋味颇相同上堂今朝三月十五椎钟复击鼓露柱却欢歌灯笼便起舞一众不颟顸一二三四五上堂瑯琊佛法大有连日只是伤风不得与诸人商量遂咳嗽一声曰还有些儿不劳久立上堂在体为体在用为用顾视左右曰如何是用蓦拈拄杖曰天晴不肯走只待雨淋头一齐打散问如何是祖意教意师曰东瓜直儱侗匏子曲湾弯问达X磨面壁意旨如何师曰病鸟栖芦问如何是佛师曰壁上挂灯盏士问和尚姓甚么师曰赵钱孙李周吴郑王士曰和尚原来有许多姓么师曰古今不隔问如何是祖师西来意师曰山月如银牵老兴闲行不觉过峰西黄梅接待鲁衡言禅师吉州万安陈氏子元宵因雪示众今宵正月十五雪作金吾禁阻文殊境界都忘普贤神通广普星桥铁锁重关火树银花莫覩正是太平时节禅流切莫莽卤禅床打坐窗下吟哦火炉共说超羣伍接待且无三种僧蓦头有个玄沙虎阿呵呵甜瓜彻蒂甜苦瓠连根苦嘉兴东塔广福幼衷孺禅师住院上堂旧店新开别无行货暂应门头只有者个拈拄杖曰拈起也天不能葢卓一下曰放下也地不能载或时价重连城或时分文不值且道不拈不放时如何复卓一下曰惟许大海经商客当行同道料应知示众举兴化打维那话毕师曰有曰克宾将成九仞之山功欠一篑之土累及兴化不了与么见解可谓长于料事而不长于料敌殊不知克宾具温而厉威而不勐之作略设使当时翻转面皮讨甚好克宾耶示众举婆子烧菴话毕师曰诸方往往言句上卜度道者僧搆婆子不着遭伊烧菴遣出可谓承言者丧殊不知尽婆子伎俩出者僧绻缋不得至今无人断得此公案颂女子出定曰春兰秋菊夏榴红梅至冬来香信通X惹得人问双眼异天时那许别西东僧问德山棒临济喝未审是同是别师曰月筛松影高低树日照池心上下天问腊月三十日到来阎罗老子打算饭钱如何抵对师曰今日不答话曰为甚不答话师曰恐汝在鬼窟里作活计问古镜未磨时如何师曰昧伊不得曰古镜磨时如何师曰昧伊不得新安黄山慈光雨峰纲禅师示众结制今朝三日堂内绝无消息无常生死到来各各自宜着急莫谓山僧不道从来不借他力照顾眼上眉毛切忌当面不识解制上堂东风泼面露红顋袋口今朝暂解开去者虽然与么去来者何妨与么来去来踏着娘生路从教到处舞三台示众举女子出定颂曰无端一队老风尘赚杀文殊与罔明滞货至今无着落东京难脱卖西京示众举百丈再参颂曰面皮抝转验当家起倒随人未足夸霹雳一声全体现者回掣断旧生涯示众举国师三唤侍者三应颂曰好事不须频话会留将和气暖丹田西风一夜花狼借满架游蜂徒自怜示众举百丈野狐颂曰不落固受野狐累不昧何曾脱得身若要不招无间业莫谤如来正法轮慈谿五磊灵山天音朝禅师小参举初祖道内不放出外不放入心如墻壁可以入道师卓拄杖曰大众要见达磨老祖么医得眼前疮剜却心头肉复卓一卓问闭门打坐接上上机搬砖运土又接何机师X曰你是门外汉问不是心不是佛不是物是个甚么师高声曰葫芦葫芦僧拟议师曰赵州东壁挂底师喫茶次僧求指示师曰却值山僧喫茶僧拟议师以茶蓦面便泼清逸座主休夏五磊一日谓师曰我今日要你私通车马师曰从来不曾官不容针曰长庆道万象之中独露身为人自肯乃方亲昔时谬向途中觅今日看来火里冰岂不是天台所谈一空观么师曰错曰毕竟如何师挥扇曰青绢扇子足风凉曰你又关却门也师大笑清又问壁立万仞是甚么意旨师曰针札不入曰不会师曰滴穿鼻孔吉州灵巖藻菴鑑禅师立春小参良久按拄杖曰若也放过一着且教碓觜生花若不放过冰消瓦解正恁么时且道放过即是不放过即是虽然灵巖与么道也是冬行春令作么生是不违时节一句复卓曰天孙别有巧安排拶着当人眼豁开接得一花生碓觜逼人夜半出黄梅上堂有佛处不得住上绝攀仰无佛处急走过下绝己躬三千里外逢人不是别个不得错举有即拈出摘杨花眼里无翳休撒沙蛱蝶纷飞过墻去不知春色落谁家灯节晚参好一个时节众中有识得者出来久无出者师复曰大众嘉会难期不可总使无言去也所以曰譬如暗中宝无灯不能见佛法无人说虽慧莫能了乃竖起拳头曰者个是宝那个是灯复展两手曰者个是灯那个X是见底宝山僧说也说了是汝诸人作么生会直得会了无遗若作佛法商量入地狱如箭示众有漏笟篱无漏木杓小乘钱串大乘井索拈拄杖曰鱼行水浊鸟飞毛落会则目前包褁不会则当面讳却长至因事小参黄梅石女夜怀胎碧凤山头唤得回蓦地一声消息断铁牛生下玉猫来参岁夜小参举北禅曰年穷岁尽老僧烹一头露地白牛与诸人分岁大家喫了唱村田乐何故免见倚他门户傍他墻刚被时人唤作郎师曰义出丰年俭生不孝北禅门下尽可观光灵巖者里则不然蓦拈拄杖曰烂研巴豆三千颗泻尽诸方五味禅复卓一卓佛诞上堂举世尊初生一手指天一手指地曰天上天下唯吾独尊云门曰我当时若见一棒打杀与狗子喫贵图天下太平师曰世尊称尊车不横推云门行棒理无曲断要见天下太平还未尽善横按拄杖曰灵巖今日将世尊云门一齐按下且听渔人舞棹野老讴歌何故无为而治者其唯圣人乎越州柯山石头彬牧质禅师示众柯巖小搆三间屋何必深居羡大梅乐我躲跟藏拙讷石头高枕卧云隈示众举真净文和尚上堂云昔日大觉世尊起道树诣鹿苑为五比丘转四谛法轮唯憍陈如最初悟道贫道今日新丰洞里只转拄杖子遂拈拄杖向禅床左畔云还有最初悟道者么良久云可谓男儿自有沖天志不向如来行处行师曰九转丹砂点铁X成金可谓二俱好手要且无大人相质上座即不然今日不转四谛法轮亦不转拄杖子何故我不敢轻于汝等喝一喝颂德山见僧人门便棒曰朗水孟甞充国富崑崙拈出一毛轻要知侠骨风流客肝胆何辞尽底倾颂赵州勘二菴主曰手握灵锋三尺劒何须海底豉烟尘渔人不爱滔天浪稳卧芦花对月明颂慈明室中置水盆横劒旁安草鞋一緉凡见僧参遽云看劒稍拟议便喝出曰浇尽银湾水作田全凭奇僻傲诸仙老来犹是躭儿戏弱水洋中泛铁船吴江普济箨山体禅师江都许氏子二十脱白庐山投华山圆具初参杨坟观再参天童僼得法出住吴江积庆京都法光小参实际理地不受一尘佛事门中不舍一法大众且道不舍那一法卓拄杖曰向下文长付在来日立春小参诸兄弟五九尽日又逢春草木争妍万卉新拈拄杖曰惟有积庆拄杖子终年不改瘦稜层喝一喝小参人人有个影子寸步不离因甚踏不着高峰大师恁么道舌头拖地了也积庆恁么举且道还有过也无以手自掴曰口是祸门岁夜小参水居寂寞到人稀年去年来自掩扉一任口边生白醭懒将闲学诳初机僧参师问是凡是圣曰看破了也师曰是凡是圣僧拟进语师打曰掠虗汉婺州五洩应干最嬾根禅师上堂举僧问赵州如何X是道州曰墻外底曰不是者个道州曰问甚么道曰大道州曰大道通长安师曰赵州指点分明者僧当面错过五洩则不然设有人问如何是道向他道昨日有人从浦江来今朝却住暨阳去虽然如是草鞋印子不可脱却何故五洩一溪水到门十八渡行人仔细观切忌打溼脚上堂问昔日老瞿昙具三类身未审那一身利益众生师曰泥猪癞狗死猫头僧沉吟师连棒下座上堂崑山有玉获得者不在崑山赤水有珠拾得者不在赤水近日衲僧家有一个无位真人证得者不在面门蓦拈拄杖卓一卓曰大众不见道柯城渡口石人蹲上堂一天暑气烧空热三伏花纹嘴似铁临睡寻恩恼不彻何故昨夜床头扇无端又打折燕京弘善中巖正禅师上堂至道无难唯嫌拣择红者红白者白乌豆谁云赤珠珠砂讵可畵月水是水山是山莫教烟浪峰巅起便把牛头尾上安上堂问如何是当阳一句师曰大地热如汤乃曰当阳一句胜热全提三餐薄粥汗透须弥早参人人晓得今日是初一会得一万事毕乃举拳曰这个甚么良久自代曰日日是好日示众举僧问云门如何是云门一曲门曰腊月二十五师颂曰五音六律排山岳底意由来撩乱吹尽说浩然诗句好原从驴背见端倪晚参活卓卓峭巍巍没缝罅绝攀追江月照松风吹千峰云扫芙蓉嫩一亘晴空只鹤飞喝一喝X晚参每日同诸兄弟种树开池补屋凿㵎不曾商量得佛法因缘今夜特共商量便起身趋归卧室溧水寿国祖菴锐禅师贑州信丰曾氏子示众清光野色映晴楼春意虗无豁两眸横笛一声吹落叶牧童归去小桥头示众举洞山因僧问三身之中阿那身不堕众数山曰吾常于此切师曰斩钉截铁本分宗师直下知归罕逢达者大众还识洞山老汉落处么那边不坐空王殿争肯耕田向日轮示众片叶飘庭际秋声巳到关如何明月下不见故人还金陵华藏知止能禅师益州李氏子上堂十方无壁落四面亦无门不在内不在外不在中间毕竟在甚么处白牛放去无踪迹空把山童赠铁鞭问透网金鳞未审以何为食师曰荐取钩头底僧一喝师曰看伊吞吐不得问古人道有个入处辜负老僧无个入处辜负自己如何不得两不辜负去师曰收归上科问起一念还有过也无师曰水上挂灯毬燕京观音壁山彻禅师晚参问如何是观音境师曰深固幽远无人能到曰如何是境中人师曰只可闻名不可见面曰如何是人中法师曰向下文长曰人境巳蒙师指示别传一句愿慈垂师曰父母所生口终不为子说上堂向上一着觌体全彰太煞分明X活活泼泼饶他佛祖到来有口直堪挂壁若也世谛流布敲磕将来未免证龟成鼈卓拄杖曰还有见闻不昧者么子期去不返浩浩良可悲佛诞日上堂问佛为三界大师云门为甚要一棒打杀师曰父作之子述之曰如今一棒打杀和尚又当如何师递拄杖曰便请僧拟接师打曰山僧倒行此令去也遂推倒禅床喝散大众复召大众众回首师曰世尊脚忙手乱罪不重科云门无地容身恩仇有报今日山僧自领三十棒贵图此话大行问蓦直去时如何师曰你拟向甚么处去僧沉吟师打曰去处也不知乱走作么金陵吉山三明睿禅师苏之嘉定孙氏子上堂狮子吼野犴鸣英俊禅流着眼听明明一句全提旨不是通方未易闻问如何是皇天无二道师曰东边日出西边雨曰圣贤无二心聻师曰惟上智与下愚不移曰恁么则圣贤各别耶师曰尧舜与人同耳问如何是达磨宗师曰好个问头曰如何是如来教师曰分明记取曰且道宗教是同是别师伸手曰握则成拳展则成掌凤阳太守陈寅居士字靖共号铁僧大兴人官内翰时掌制诏便留心宗乘凡着诗古文辞每多出尘之想一时弘觉忞大觉琇及灵巖储皆极称赏后任金陵司马谒东山咸示无梦无想时如何是大用现前话士参十年不得悟后与卞孝旨日夕提警遂与前X参语句默然有契忽一日于长江舟中凭槛观流因忆受不知报报不知受句勐得彻证遂作颂曰十载钻研道路赊笑将己屋认他家而今打破牕櫺看始信梅开是旧花一日栖贤问一粒米大似须弥山如何被蝼蚁拖去士曰葢天葢地和尚如何道贤曰死水不藏龙士振威一喝贤便休士甞与高隐李中房为法求人究心果位之学每手录楞严大义以及华严法华维摩圆觉诸经而于相宗独窥堂奥会谓座主曰相不自相因我而成相我不自我因相而成我一时讲席传为妙语云庐山西林鲁宗俊禅师闽之林氏子僧问如何是西林境师曰无心塔老云来往引路松高春又秋曰如何是境中人师曰吹毛劒斩清风去棕竹杖挑明月归曰还有为人处也无师曰一掌一握血僧喝师曰饶汝喝到驴年西林拄杖也不打你僧又喝师便归方丈上海一粟岷泉濬禅师慈谿项氏子辞世偈曰一生只喜平常临死那弄奇特要行撩起便行梦幻空花自得又嘱曰死后早付一把柴灵龛切莫久摊排湘南潭北从人说我道青山总好埋越一载门人茶毗舍利无数四众起塔泰山普照石堂祖珍玉禅师结制上堂尽十方世界总是白云一座禅堂今日四面八方俱将封条一一封却诸人也须寻个出身路始得若不寻个出身路X则凡所见者不过只是这个干坤日月不过只是这个山川林薮眼界不宽胸襟不大然则出身路毕竟作么生寻三根椽下各醒醒七尺单前休瞌睡上堂白云从来不说法三世诸佛历代祖师亦皆口挂壁上且道如何是不说之说遂竖拂子曰乌自黑鹄自白棘自曲松自直各各静处萨婆诃莫拟当来问弥勒师室中不蓄长物惟古书数百卷一日薰炕走火并所着诸稿俱被焚尽示众出世万般当尽弃奈何仍爱百家书才嫌习气耽文字天喜知非代扫除虽然如是遂以拄杖画一画曰应知这一部书火烧不化水浸不溼刀噼不开针剌不入的照耀古今包罗天地世出世法俱从此出任尔日晒风吹惟益光明赫奕且道他有何神通三昧便能如此良久卓拄杖曰凭他夫子与瞿昙尽力註解他不出僧问天下名山岱岳为最如何是普照境师曰四山环抱峰峦秀二水交流溪㵎灵曰如何是境中人师曰木铎懒将摇盛世宝刀时按坐当阳曰如何是人中意师曰掀翻海岳拨转干坤僧拟议师即喝退慕菴居士象震法名原佺东瓯人大中丞李生石公季子嗜学游庠有声因法幢帜启迪发心参究幢示寂乃礼幢嗣日休寤为师弃举子业专精办道学使者珍惜之弗顾也时与眉声诚证诘宗要损巖坚印之以偈参访霁崙永于紫霞山房及屡致书问犹殷殷执弟子礼缁素雅重其道行拈城东老母曰千X佛出兴只要个不受惑人这婆虽具丈夫气槩争奈胸中尚有一尊佛在颂产难曰现成公案不容卜度释迦老子将错就错颂三顿棒曰掦鬐鼓鬣向龙门掣电轰雷海岳昏尽道机权吞佛祖谁知涂毒累儿孙僧问如何是佛曰石头土块如何是法曰犂耙绳贯如何是僧曰禾麻菽麦僧问十二时中作么生士画相僧曰祇这个么士以袖拂之五灯全书卷第九十四五灯全书卷第九十四补遗临济宗南岳下第三十六世随录越州平阳昉厓昱禅师示众春山叠乱青春水漾虗碧黄莺啼处绿杨阴八咏楼中游赏客五百滩头芳草多落花满地红狼借一条楖𣗖赠诸禅路上同行须决择两水遶高城白云抱幽石赵州指示甚分明西来祖意庭前栢示众举教中道今佛放光明助发实相义如何是实相义蓦拂子曰腰疼应识天将雨鹊噪定知客到门上堂灯笼蹙断眉轮露柱呵呵拍手一口吸尽西江虾跳何曾出斗喝一喝曰金钟玉漏相酬酢疑杀滔滔天下人上堂江月照松风吹永夜清宵何所为渌水㵎中留不住白云片X片岭头飞漫道瑯琊无剩语箇中密意有谁知晚参值犬吠师曰狮子咬人韩獹逐块赵州道无业识不昧蓦震威一喝若不是山僧喝住汝等诸人性命今日几乎丧在子湖手里上堂花开碓此束笑春狂布谷声声唤插秧日用光中须急荐明朝又要採茶忙香林俍庵諴禅师中元晚参如来藏中不留一法衲僧门下岂有多般祇如尊者明晨度母长老今夜晚参露柱灯笼起舞山河大地和南且道是留一法不留一法好事不须重话会留将和气煖丹田结制上堂法昌今日开炉行脚僧无一个惟有十八高人缄口围炉打坐者里又不然香林今日开炉行脚僧只半个惟有十八高人推出无伊冷坐何故师子不咬麒麟勐虎不食伏肉晚参还有不被真如佛性涅槃菩提染污者么良久曰设有普请向大洋海底净洗一番始得除夕小参透过万重关底人犹被腊月三十日瞒识得腊月三十日者十二时中犹有事在且道是甚么事禽翻竹叶霜初下人立梅花雪正香颂女子出定曰贼队相逢午夜时搀旗夺鼓讨便宜蓦然天晓重相见满面羞惭各自归问如何是定师曰憨憨痴痴曰如何是慧师曰零零落落曰如何是定慧总持师曰花街柳巷任纵横问文殊具一切智为甚出女子定不得师曰热时懒向火曰罔明因甚出得师曰冷处喜添冰曰出得出不得X是同是别师曰莫谤他好问如何是寂然不动师曰朝游西天暮归东土曰如何是感而遂通师曰一叶落天下秋江宁天界玉轮澂禅师上堂春山青春水碧诸人着眼看切忌东西覔还有不向东西覔者么一僧出师曰也是胡饼里讨汁腊八上堂师举香曰此是黄面瞿昙三千年前于雪山顶上六载辛苦斩不断的葛藤桩子末后无端向鸡足山中浅𢷈深埋自此引蔓牵枝不知绊杀多少英灵衲子澂上座自不唧𠺕打向这窠窟里今朝特地和根拔倒爇向炉中且要薰他鼻孔何也有仇不报非君子元旦上堂不是心不是佛不是物毕竟是箇甚么看破铁壁银山自有通天一路且道如何是通天一路大家相揖庆新莫负一年一度婺州明招宏度梁禅师示众三界无法何处求心四大本空佛依何住蓦竖拄杖召众曰看看你有拄杖我与你拄杖子你无拄杖我夺却你拄杖子古人恁么说话且道意在于何掷下拄杖归方丈晚参举雪峰示众曰尽干坤是箇解脱门把手拽不肯入一僧曰和尚怪某甲不得一僧曰用入作么雪窦曰三箇中有一人受救在师曰大小雪峰龙头蛇尾既尽干坤是箇解脱门你又向甚么处拽可怜二僧恁般抵对未免徐六担板祇如雪窦道三箇中一人受救在大众且道是那一箇震威一喝颂风幡话曰两X阵交锋未肯休旌旗闪闪动人愁将军一剑干坤定凛凛威风四百州颂赵州勘二庵主曰拏云攫雾是生涯凡圣同归不二家塞海移山全在手几回拈出验龙蛇颂秘魔擎杈曰少妇乘春倚畵楼悲笳吹得海天秋征夫解唱边关调争奈宫商不共酬湖州乌山龙泉侣巖荷禅师示众春日晴春鸟鸣春山叠叠春水盈盈一一七穿八穴明明百匝千重篆不雕之心印演不说之妙门只是不得将眼见併耳听何故才有纤毫即是尘示众不是心不是佛乃展手曰擦开两手大家看毕竟明明是何物良久曰承虗接响人无数到底难传太古音示众法法皆备于己切莫自生欣厌随时得座披衣说甚万年一念喝一喝颂世尊未离兜率曰停鍼无语忽惊春偶忆寻芳鬪色新枕上相思千万种醒来谁是梦中人颂世尊拈花曰盐自醎兮蜜自甜那堪矢上又加尖拈花若谓传心印迦叶而今笑更添瑞嵓眉山眸禅师晚参黄叶溪头白云深处泉泻幽崖风鸣高树最上门真空无住喝一喝曰不如此处究根源落花流水窅然去晚参春山青春水绿满眼韶光事事足柳含烟梅破玉听我临风歌一曲飞云冉冉出松关㵎水潺潺响空谷不是菩萨蛮亦非清平乐以拄杖卓一卓曰当的帝都丁碧斑彬豹博小参心不是佛到即不点智不是道点即不到X露柱暗里点头灯笼明中发笑且道笑箇甚么夜来北斗面南看熨斗煎茶不用铫佛诞上堂若说释迦老子今日降生失却一只眼若说释迦老子今日不降生亦失却一只眼何故多处不须添少处不须减本来自现成更覔甚么盌晚参桃花开得好黄莺啼得巧良哉观世音全身入荒草拍膝一下曰入荒草没处讨楼头撞起五更钟开得门来天大晓颂产难曰万丈澄潭清彻底潭有蟠龙睡不起忽朝龙起一潭冰不见龙飞见秋雨颂赵州勘二庵主曰祥麟只有一只角掇转虗空纵与夺半边下雨半边晴任尔时流乱图度颂赵州喫茶去曰礼乐全三代殷勤只一杯花须连夜发莫待晓风吹潭州神鼎一揆揆禅师开炉上堂磨甎不成镜坐禅不成佛冷水浸东瓜大家撕淈𣸩别有好商量节目更节目一声短爆冷灰中六六元来三十六冬至上堂阴消阳长有功者赏拄杖抽条也直耸上三十三天游遍四天下直得氷河发𦦨铁树开花蓦于十字街头撞着普化掣风掣颠布袋长汀横拖倒曳一时荷负归来并作饭香因斋庆赞如何是者队汉着力底句尘中能作主化外自来宾颂圆觉经云一切障碍即究竟觉曰花遭风雨柳颠狂无数游人恨转长谁识青山添秀色流来寒瓣一溪香颂百丈野狐曰不昧不落谁堕谁脱五百生前无绳自缚前之堕兮何亏后之脱兮还错就中一句绝誵讹万里X天边飞一鹗僧参师问那里来曰河北师曰近日干戈扰攘因何得到此间曰长安甚閙我国晏然师曰你背后是甚么僧拟顾师曰大好晏然便打僧问牛头未见四祖时因甚百鸟衔花献师曰乞儿见小利曰见后因甚不衔花献师曰祸不入慎家之门淮阴长寿古律范禅师上堂解开弥勒布袋放出文殊普贤一任东西南北去须知随处有三椽祇如途中有人问你如何是祖师西来意噼面一掌拦胸两拳才是吾家本分禅小参结制安禅又几日一二三四五六七冷得石乌龟伸头缩不得冻得癞泥牛清水流满鼻好笑胡饼里要讨甚么汁呵呵呵好大哥情与无情解所说月明砧杵夜声多小参释迦文佛于昔年四月初八日降生生而不生范太孺人于今年四月初二日示灭灭而不灭生而不生芳草渡头韩干马灭而不灭绿杨坡畔戴嵩牛释迦文佛无众生可度范太孺人无佛道可修人从桥上过桥流水不流颂初祖分皮肉骨髓曰紫绿红黄一样春花神含笑识东君轻狂不爱长衫舞卖俏偏宜系短裙颂二祖安心曰琵琶月下诉离歌调入秋闺恨转多寒雁一声魂梦断始知身世卧南柯颂产难因缘曰我佛如来正徧知因风吹火在临时要知母子承恩力月在中天影在池颂本来面目曰空合空镜照镜笟篱有眼钵盂无柄X金陵一枝石涛济禅师示众举世尊初生云门一棒话毕师曰黄面瞿昙大似旁若无人才降皇宫便乃将七珍八宝一时倾弄满地也是勾贼破家有箇利动君子的跛足阿师大惊小怪也是破家的贼检点将来总之俗气不除若是山僧才见恁么只消咳声一嗽管取氷消瓦解示众举文殊三处度夏话毕师曰百年千万亿文殊且置你道世尊还出得迦叶正令么示众举城东老姥与佛同生不欲见佛因缘毕师曰不欲见佛略较些子以手掩面东西总皆是佛有什了期示众举国师三唤侍者因缘毕师曰三唿应声彻底澄清将谓吾负汝却是汝负吾脚跟下好与三十棒何故不合无端特地宣州广教喝涛亮禅师上堂心不是佛六六还他三十六智不是道墻壁瓦砾呵呵笑若作佛法商量入地狱如箭射不作佛法商量入地狱如箭射毕竟如何理会卓拄杖曰万古碧潭空界月再三捞漉始应知南岳式庵理禅师冬至小参今朝十一月初十节届书云好风日普请开土点茶兜那管后人忙不彻良久曰忙不彻但能䦆下知归便是参学事毕腊八上堂雪山冻得皮肤裂夜覩明星眼着屑六年特地一场愁做哑装聋反成拙屈屈掷拂子曰明星堕地也良久曰三生六十劫颂殃崛救产曰一枝新艶倩人看昨夜东风特地寒尽向游蜂飞处覔谁知春X色在南园颂赵州无曰单丝系虎脚寸刃破重关塞北收归了将军衣锦还问工夫不透脱求和尚开示师曰舌头不出口问除却语默动静求和尚指示师展两手僧曰毕竟垂何方便得学人领会去师拓开曰任从沧海变终不与君通问如何是夜半正明天晓不露师曰山僧只有一箇舌头竺溪澹然照禅师中秋陞座五湖四海月千江万岭云顶门亚只眼脚下甚分明且道是箇甚么物掷拄杖曰诸佛不能识谁敢强安名小参举世尊因自恣日迦叶欲摈文殊师曰迦叶善握阃外威权不能行齐家正令若也正令当行非但百亿文殊瞿昙老汉也须回避无门蓦拈拄杖卓一卓喝一喝便归方丈小参举香严上树话毕师曰香严大似金翅鸟王据空自在虎头似空合空天地悬隔若是伶俐衲僧撩起便行略较些子纵使香严通身伎俩未免一场懡㦬问如何是鹿苑境师曰柳绿桃红舒锦绣曰如何是境中人师曰高歌独唱乐昇平曰还许学人唱和得么师曰五音六律莫相酬僧喝师便打金陵华藏玉白清禅师小参今日打七各自努力挽着眉毛竖起铁嵴佛魔打开是非莫立识得本命元辰参甚西来大意开口道着信脚踏着法法现成少箇甚么喝一喝曰莫瞌睡好小参时值清明节碧桃迎蛱蝶家家挂纸钱哀乐呈礼乐鸦鸣和鹊噪花X红与柳绿顾视左右曰满眼满耳不相瞒是圣是凡谁觑着少参临机纵夺一任施为大用现前不存轨则倾出灵源一滴碧浪滔天展开妙旨真机清风帀地非声非色彻古彻今历历明明了无间隔这里明得透见得清一任毗卢顶上撒屎撒尿十字街头打雨打风其或未然喫冷水也须防噎金陵高座绍古德禅师示众衲僧家一动一静务要实践躬行千说不如一行千行不如一到直饶行说俱到衲僧门下正好喫棒何故拍案曰祇为他尤欠一着在上堂诸佛法要列祖机关不涉理事名言一任山青水绿恁么会去好肉剜疮不恁么会亦是好肉剜疮上堂今晚山僧将诸佛列祖出世大事因缘为诸人披肝沥胆尽力吐出与汝等结般若缘贵要汝等眼亲耳利始得乃张口作吐势曰屈屈示众天晴葢却屋乘时刈却禾禅和子莫蹉跎纷纷风雨入秋多莫道山僧不说破除夕示众年年逗到今宵尽箇事何曾说着来自笑山僧成话堕舌头无骨令人猜问如何是西来意师曰杨子江心月曰意旨如何师曰千古向人明问古人云捉象亦全其力捉兔亦全其力未审是甚么力师便打僧喝师直打出问佛法省要处乞师一语师曰昨夜好秋雨曰学人不会师曰一回雨过一回凉金陵东山涤山慧禅师蜀之重庆朱氏子一日阅莲经至是法非思量分别之所能解豁然悟入随侍翼X善咸久之咸迁化师继席僧问如何是祖师西来意师便喝僧亦喝师掌曰会么曰恁么则学人礼谢去也师又喝僧于喝下有省向上具瞻仰禅师结制小参结制仅半月箇事尚未决诸人不努力到底无休歇识得秤鎚原是铁示众众才集师曰古者三日小参五日入室无非为诸人提持此事且向上昨日晚参今日陞座还有为诸人耳提面命者么良久以拄杖旋风趁散晚参十日风五日雨又愁柴又愁米只有一人总不愁未审此人居何国土俊维那云请和尚归方丈师曰多觜阿师一僧曰今古石梁桥几人能得度师曰犹较些子结夏上堂百不知百不会饱喫饭熟打睡更无佛法商量诸人作么解会晚参大众拥上师就座曰只者一句子自有天地以来不在东不在西不拘南不拘北祇在当人日用间未审诸兄弟闲时你来我往还摸索得着么遂起身抖擞曰参复曰归堂去问当轩正坐迥绝遮拦如何是夺人不夺境师曰霜前黄叶雨纷纷进云如何是夺境不夺人师曰鼻孔原来没半边进云如何是人境两俱夺师曰我总不见伊进云如何是人境俱不夺师曰两眼对两眼颂德山托钵曰春光巳秘花枝好云澹粧来色更妍恼乱蝶魂香阵阵穿枝傍叶到何年颂国师三唤侍者曰卖俏佳人不识羞频添脂粉满妆头赚他公子空惆怅情绪偏多倚玉楼X狮峰如石石堂旷禅师晚参若论这箇不得动着如动着二十拄杖子打折驴腰何故重赏之下必有勇夫小参为人不借老胡禅自出家珍得自便照用同时全杀活临锋展拓迥天然僧问风来树有声风息声归何处师曰普天匝地曰如何不闻师曰怪得阿谁北山成贤一贯唯禅师小参成贤起七晴空轰霹雳钩锥一齐行乌龟拶上壁石女眉间着一棒木童背上痛不息四海参玄客各自须愤力既然到龙门切忌遭点额跳过这重关烧尾归大泽鼓动曹溪水万丈激起滹沱浪千尺倒岳倾湫事非常兴云布雨润含识㘞不得打湿山僧袈裟角解制上堂山僧牧得一羣牛痛加鞭策烈性柔春风里柳湲头夕阳芳艹两悠悠九旬巳前把住不许东触西触九旬巳后放开亦任南走北走诸兄弟会也否会则擎头带角去不会则鼻索依然落在山僧手问如何是道师曰步步踏着曰不会师曰你终日在什么处行僧拟议师便喝问不是心不是佛不是物毕竟是箇什么师曰这箇是露柱这箇是椅子曰恁么即是佛了也师曰瞖眼见空花天召通元伟南如禅师上堂时时风日日雨五眼圆明莫能覩柴牀缩顶嘴卢都跣足髼头露赤肘今古通元眼底通拄杖吞却佛与祖上堂通元门户高峻压倒万八奇峰倾刻风云变态游子那辨西东屋X后林峦深𨗉惯蓄勐虎狞龙不是山僧开大口看来若箇观吾宗退院上堂蓦拈拄杖卓一下曰三世诸佛行到这里历代祖师证到这里天下善知识说到这里山僧更有一句子三世诸佛行不到历代祖师证不及天下善知识说不着今日因行之际解开怀抱撒向石梁桥畔万八峰头留待三十年后蹄踏将来觑着山僧半边面孔也不可知维扬万寿月樵柯禅师上堂举百丈谓众曰有一人尝不喫饭不道饥有一人终日喫饭不道饱师曰甜瓜彻蒂甜苦瓜连根苦然虽如是若不共同桥上过争信桥流水不流示众时人学道爱闲居吾道闲居事不诬偷得身闲心未冷徒教须发一时乌问一口气不来向甚处安身立命师曰苍天苍天曰苍天苍天师唤侍僧曰拖者死尸出去僧喝师曰苍天苍天扬州净慧破愚智禅师盐城夏氏子上堂前山门后佛殿左云堂右厨库头头尽泄古佛徽猷处处全彰大人境界若是顶门具眼底汉逴得便行不妨揭示拈花要旨激扬临济家风其或未然净慧不免将西天四七东土二三以至天下老和尚说不到处今日为汝诸人八字打开去也蓦拈拄杖卓一卓曰久立珍重晚参若论此事从上诸圣本无一法与人智上座到者里争敢揑目生花祇贵众兄弟直截担荷蓦竖拂子曰且道者箇是直截是纡曲掷下曰明眼X人前不得错举无钖弘济洹庵湛禅师上堂以拂子作此曰人之生也固若是乎其我独役此而人亦有不若是者乎便下座小参僧出礼拜师曰仁者何方来为曾到于此曰某甲从天台来却往南岳去师曰干一兑二离三震四僧打曰先须防于此师曰六爻推移四爻发动敢保旡往不吉上堂有一句子欲伸正议于千载之下岂可得乎良久起身曰黄连未是苦小参众集师顾左右曰汝等既而簇簇上来讨箇出头日子山僧岂好孤其来意以拄杖旋风打散除夜小参竹马看看白发垂蹉跎岁月欲何之追思往事长江水日夜东流无返时饶州地藏南溟鹏禅师上堂有一无位人不名佛与祖唤作普化驴却是沩山牯虎穴里安居魔宫中作舞展机权纵莽卤击金钟辊铁鼓才拈霁云锋便发千钧弩射透百亿山河大地全无寸土示众举法眼禅师上堂云尽十方世界皎皎地无一丝头若有一丝头即是一丝头法灯云若有一丝头不是一丝头师云大小法眼总被一丝头缚杀地藏即不然若有一丝头入地狱如箭射颂金牛作舞曰金牛笑舞暗藏刀佛口蛇心恨不消一粒拽空穷劫梦从教舌上泻秋涛颂青原问六祖不落阶级话曰一踏曹溪獦狚亡从今不坐白云床藏身炭里忘尊贵那识苔封玉殿荒X信州弘宗隐峤逸禅师小参我有一句子世尊不能说迦叶不能闻其余西天四七唐土二三以至德山临济诸大善知识犹未梦见在今日时节到来不免尽情吐露遂竖起拂子曰直饶这里见得也是崖州万里小参举赵州在井楼上打水次见南泉过乃抱柱曰相救相救泉遂向蹋梯上打曰一二三四五州少倾却具威仪上方丈曰适来谢和尚相救师曰一箇父为子隐一箇子为父隐简点将来也是播掦家丑逸上座当时若在待伊道相救相救以两手作举哀势且道与南泉是同是别小参举德山不答话问话者三十棒佛山这里要且不然问与不问总不打他何故好肉不敢剜疮净白土上岂堪涂污卓拄杖复顾左右曰土旷人稀相逢者少京兆草堂大朴环禅师上堂乃卓拄杖曰若向这里见得释迦不前弥勒不后驱圣使凡差排古今踏倒终南踢翻渭水擉开罗什眼睛磕破圭峰鼻孔大众还委悉么千峰迎丽日一脉贯长安靠拄杖下座上堂昨晚有禅客入室问女子入定因缘今朝山僧不惜唇吻举似大众若道出定错过文殊若道不出定错过罔明且道二俱不涉错过女子到这里总不恁么错过瞿昙毕竟合作么生拈拄杖旋风打散曰山僧罪过腊八上堂今之日月古之日月逗到腊月风味各别无端夜半一天星赚杀瞿昙眼着屑颂大慈识病话曰春天到处一般红何用评他澹与X浓将待晓风吹入梦黄莺啼在绿丛中京都翊教镜庵㬚禅师上堂喝一喝曰不可数计而心测也只如我意不欲与么贵图抛却拄杖撒开两手七纵八横应物随情皆无窒碍任从吐得黄金我终不依一物复喝一喝曰善男子若能如是信如是入不待擐三元戈甲展五位旌旗荡扫邪氛袚阴灾祲乱撒珍珠九十六相齐抛横按镆鎁一十九门共辟其或志趣殊分不能当阳提掇莫道山僧谩汝连喝下座上堂衲僧命脉般若真宗如净月轮出则万波分影如吹毛剑用则千里无亲不论佛与祖那识圣凡情举头天外看谁是我般人上堂华开壠上柳绽堤边黄鸟调叔夜之琴芳艹入谢公之句何必见色明心闻声悟非惟水上覔沤巳是眼中着屑与么告报料得横点头的有一半竖点头的有一半除是帝王庙里三脚金香炉卢沟脚上两带石狮子全归肯诺或未定准不如自向摩诃般若光中打箇筋斗合掌曰南无观音菩萨南无大悲菩萨展两手下座上堂喝一喝曰无依道人诸佛之母诸人会么名不得状不得取不得舍不得尝照尝现铁围不能碍其辉遍界遍空穹苍不能覆其体非纯非杂万象不能隐其真无住无移尘劳不能扰其性欲识端的出回白汗始得复喝一喝下座北京圣安一觉永禅师宛平潘氏子龆齓时梦神闪烁如金蛇掣空觉即通身汗流遂投圣安礼隐明X禅落发从大觉琇圆具得领参禅旨要殊难契悟复将古人言句晨夕穷究亦不能入一日取纸然灯忽见火光有省方知自己光明原非外得后蒙平阳记莂上堂龟毛拂子漏春光万紫千红不覆藏多谢诸山齐竭力圣安无地着惭惶举世尊陞座文殊白椎语曰仔细看来好与一状领过何故土旷人希相逢者少省觐回京上堂诸方示人或扬眉瞬目或竖拂拈锤或东语西话或棒喝交驰直饶婆心大切未免窝臼难除何如吾老人泯然自在一种平怀衲子到来粥足饭足担柴引水化鹿家风採茶栽秧兴福活计若问佛法二字岂肯畵虵添足何故道泰不传天子令时清休唱太平歌示众举产难因缘毕师曰殃崛平地喫交世尊因病施药检点将来未免笑破人口示众举世尊初生话毕师曰世尊善舞太阿未免伤锋犯手云门虽会错节早巳落他圈圚圣安恁么判断且道意在于何良久曰阵云横海上拔剑搅龙门制期小参临济老祖建黄檗宗旨于滹沱河侧雷厉风驰今日山僧于太液池边高竖法幢风驰雷厉竖拂子曰今即古古即今今古都卢一口吞若问历然宾主句脚尖踢出破砂盆颂女子定曰良医读尽脉决歌瘥病何须费药多莫向钓竿频弄巧风来水面自生波岩头灿容义禅师问如何是出格的句师曰水底红鱼倒上树僧伫思师曰风铃宝塔上白昼响叮当僧X于言下忽省曰我会也师遽扭住曰速道速道曰白昼响叮当风铃宝塔上便礼拜师休去庐山开先心壁渊禅师示众举殃崛摩罗产难因缘师颂曰学得穿杨艺最高应弦一箭落双鵰游春公子归家晚回首春山雪尽消雪中示众但得雪消尽自然春到来祇如雪未消时春在甚么处众默然师拈拄杖旋风打散示众招隐桥头有一片石汝诸人逐日搬甎运瓦挑土拽木因甚么踏不着众无对师卓拄杖曰险解夏上堂秋风凉秋夜长未归人思故乡试问诸人故乡在甚么处一僧出礼拜归众师曰癞马系枯桩京口焦山铁夫立禅师山阳张氏子久侍天岳昼遂臻堂奥而受记莂因舟过京口爱其焦山幽僻遂居焉尝有偈曰鸟语林中方启户鼍鸣江上正挑灯居山此景谁能委茆屋三椽一箇僧又曰今年无事到人间谁谓云间似我闲云忽有时随雨去我闲终日在青山示众举香严上树公案毕师曰大小香严弄功成拙示众举鲁祖面壁话颂曰佳人二八绣纬时无话停针不自持枝上伤春何处鸟恰来两两话相思示众举睦州陈尊宿因见讲僧乃召曰座主主应诺宿曰担板汉师颂曰抛出无须锁临场似铁围饶伊千百眼到此也难窥上虞象田羽庵臯禅师晚参呈拄杖曰拄杖子从空跃出便掷地曰要取尔等性命不犯锋铓者方过得X者一关总然过得犹更未在毕竟作么道理始合他快意一僧扶拄杖度与师接得旋风打散示众举应庵和尚曰三十三州七十僧驴头马面得人憎诸方若具罗龙手今日无因到净明象田亦有一偈举似诸人铁额铜头数十僧栽田博饭自无憎悠悠兀兀同堂坐纸捻油多灯更明颂世尊拈花曰头陀落节眼生尘解笑还如未笑亲若是当时作得主免教今日活坑人颂世尊未离兜率曰未离兜率度人毕我爱当时擎得出彼此眉毛八字横一言道尽诚真实兴化龙珠寄崖知禅师腊八小参天寒人寒滴水滴冻眼光烁破满天星原是一场热发梦诸方老古锥尽道二千年前释迦老子在正觉山前覩明星悟道七十世南蛮獦獠远孙敢道悟即不无争奈落在第二头大众且道如何是第一头以拄杖旋风一时打散颂女子出定曰香掩重门昼漏稀一枝浓艶畵楼西娇禽不解幽人意断续春声只管啼颂狗子无佛性曰剑离宝匣药出金瓶触着𡎺着起死回生溧水寿国晓璋智禅师六安州徐氏子上堂干坤之内宇宙之间中有一宝秘在形山大众上来下去肩挑日月额耸须弥且道宝在什么处良久曰翡翠踏翻荷叶雨鹭鸶冲破竹林烟退院上堂按下云头在水潀法幢随处立纲宗芒鞋踏破溪山路又过千X峰与万峰拈拄杖便行问如何是祖师西来意师曰茆鎌用得贯熟古德吃抽糍颂曰桃李无言黄鹂酧价字经三写乌焉成马舒州白云翠亭燿禅师上堂山又不清水亦不秀黄土石头蛮似狗兄弟家莫乱走一僧才出师便下座上堂锅汤炉炭内寒氷地狱中见大法身舒广长舌常在其中转如是真经度无量众有时出没神通游戏三昧随情适意得大自在且道甚么人说底法喝一喝曰一声黄鸟青山外随处风流作主人上堂问万事俱泯寸丝不挂时如何师曰羞死你祇如穿衣具礼时又作么生师曰赤体露条条乃曰风淅淅雨潇潇石人头上种芭蕉冷死鹅热杀鸡春行冬令一般齐喝一喝上堂扬眉瞬目面壁摇铃早巳蹉过了也何故几度孤舟行不得鹧鸪偏向夕阳啼乃喝一喝金陵古昙独门慧禅师小参不入华藏堂焉识华藏宝历历明明珠在盘何须向外别寻讨满堂云水欲何为眨起眉毛错过了颂女子出定曰拈出无孔笛谁知露贼身一般弹指处疑杀几多人颂古德喫油糍曰行不出户坐不垂堂若知端的徧界不藏龙舒资福天海东禅师颂那咤太子曰骨还父也肉还母脱体无依谁敢覩惟有岩花咲不休年年岁岁风前舞颂女子出定曰层峦叠翠遶孤峰月上松X梢色正浓鹤泪长空声细细猿啼深谷日方红问人间何物为贵师曰断贯索曰何物为贱师曰破草鞋曰不落贵贱作么生师曰十字街头石敢当僧拟议师打曰捋甚虎须问洪波浩淼不假舟航如何渡得师曰倒跨杨岐三脚驴僧无语师连棒打出金陵地藏以静显禅师示众若论此事无理可伸无言可说不用安排岂容造作造作安排难以摸𢱢不安排不造作本自圆明光灼灼嘉州大象鼻撩天陜府铁牛头戴角松风水月少人知南海波斯生白泽喝一喝示众昔往金陵时信步蹋着一箇物件信手拈得一件东西从来不许别人知拈出作箇入门喜大众且道是个甚么掷拂子曰莫觑着觑着则眼枯齅着则脑裂颂百丈野狐曰百丈野狐语直言麤㗭唎㗭唎苏噜苏噜六安祈祥晓轮旭禅师示众杨岐三脚驴儿也得恁么狞恶偶然蹋断卤江澈底了无一勺诸兄弟休小度人人鼻孔下头大四方八面绝遮䦨万里天边飞只鹗上堂即心即佛嵒前风响琅玕竹非心非佛幽鸟唬残华落深击拂子曰同此高山与流水分明一曲在知音上堂问如何是深山底佛法师曰泉声咽危石日色冷清㮤曰恁么则心外无法满目青山师曰勿妄宣传乃曰百丈扭破鼻孔霛云打失眼睛若较向上一窍犹未端的分明敢问诸人如何是X向上一窍卓拄杖曰夜猿嗁出断肠声僧参才展具便曰未入门时蚤呈似和尚了也师曰你为甚又剌脑入胶盆僧伫思师直打出问如何是万法归一师曰手长衫袖短曰一归何处师曰脚瘦草鞵宽颂世尊拈花曰将军密令不通风百万雄兵䇿战功那识倾城在一笑干戈平地起西东颂那咤太子析骨曰乳鸦嗁散玉屏空一枕清凉一扇风睡起龝声无觅处满阶梧叶月明中颂赵州狗子曰赵州狗子佛性无杜宇含情彻夜唿泣血声声归未得犹怜春色在江湖龙舒准提慧海深禅师示众举世尊初生话毕师曰瞿昙眼睛突出大似垛生招箭韶阳虽施正令不觉泥水通身若使正眼观来呵呵好笑何故其父攘羊而子证之颂世尊覩星悟道曰活埋雪岭寒心透开眼便夸绝后甦得宝贫儿休说富谁家屋里没明珠问四州大圣因甚扬州出现师曰苍蝇偏向臭处飞曰莫是放身命处么师曰死水不藏龙江阴大悲昙照明禅师上堂说得一丈不如行取一尺从苗辨地因语识人诸兄弟住我者里山田脱粟饭野菜淡黄虀不住我者里同行无伴侣摆手出长安还是有孤负处无孤负处莫向禹门求变化风雷直在葛洪家上堂徧吉贪眠曼殊失晓目连打失眼睛笑杀子丑寅卯多少孟八郎浑身入荒草捩转干坤别处看珊瑚枝上月杲杲小参上无把茅葢X头下无卓锥之地无一法可当情蹋遍四天下赤骨律地横身三界独步大方不是我同流顾左右曰几乎错下名言举赵州勘台山婆拈曰婆子被赵州勘破赵州被者僧勘破只是谩天下人不得颂曰一勘破二勘破无齿大虫看水磨路上行人口似碑道得完全能几箇举香严上树话拈曰香严千奇百怪作得箇话端也是用尽自己心笑破他人口颂曰树上语树下语四海禅流须辨取赤班𧉮人面虎甜瓜彻蔕甜苦瓠连根苦五五原来二十五冬夜围炉次师曰三面坐僧问三面那一面是正底师合掌曰南无三谩多母䭾喃众无对武清极乐南耕震禅师小参我也不惯抝直作曲你也不要妄生节目当下荐得两箇五十合成一百取不得舍不得即此物非他物拟议思量何似走南而至此颂古德喫油糍曰施设无端任意为流言千载乱支离长安大道平如掌多少行人白昼迷颂牛头见四祖曰江南地暖千山翠塞北风高万里寒击碎珊瑚枝上月夜深谁共倚栏干僧指牛车问曰车在这里牛在甚处师曰不是禅师举着山僧几乎忘却问如何是学人的自已师竖拳示之曰不会师曰见之不取思之千里问勐虎当路时如何师曰赫杀人曰和尚犹有这箇在师作伏虎势僧拟议师曰却是你有这箇在江都中和元杰禅师颂香严上树曰特地殷勤施一X问须凭作者定誵讹若于上下寻端的依旧明明错过他颂干矢橛曰被人拶着强安名赚落平人堕屎坑若谓浑身俱是臭驴年洗去也难清问如何是那伽常在定师曰朝往西天暮归东土曰与么则不定了也师曰不快漆桶问如何是直截一路师便打僧不肯师复打曰一任举似诸方新城开善慧门通禅师晚参我宗无语句亦无一法与人但只饥来吃饭困来打眠汝等诸人切莫错会颂香严上树曰机关巧设验龙蛇那箇男儿解克家独有虎头招上座和根析倒不堪夸颂殃崛救产难曰白苹芦荻两悠悠碧水长天一色秋何事游人全不会乘桡犹自覔归舟士问如何是开善境师曰殿阁嵬峨侵碧汉如何是境中人师曰朝晨合掌暮和南如何是人中意师曰请坐吃茶问如何是最初机师曰错过了也如何是末后句师曰转见誵讹燕京天龙卓午曜禅师示众举女子出定话毕师曰世尊早被女子惑乱文殊罔明未免撞头磕脑毕竟那箇出得良久曰春色无高下花枝有短长示众举世界濶一尺古镜濶一尺话毕师曰尺短寸宽横身不转透过那边木人腰闪颂牛过窗櫺曰龙泉三尺未为高勐将屯兵势转豪错落锦文回北斗惟余剑气逼寒霄颂德山托钵曰蜘蛛结网亦何奇无限心情在此时互换主宾全照用从来返踯羡狮X儿僧参师问上座从何处来曰苏州虎丘师曰曾见隆祖也未曰见过久矣师曰且道隆祖鼻孔长多少僧便喝师曰者喝落在甚么处僧拟议师掌曰掠虗汉未梦见隆祖在问如何是天龙境师曰堂前柏子常青翠曰如何是境中人师曰闲把经书倚树看曰如何是和尚家风师曰两粥一饭曰如何是和尚为人句师噼嵴便打永康洪福祝峰松禅师上堂僧出礼拜师便喝僧亦喝师又喝僧复喝师便打僧曰屈棒师曰且喜有人喫乃曰重赏之下必有勇夫笃信之士得大受用众信施财山僧施棒所以财法二施等无差别上堂问文殊七佛之师因甚出女子定不得师曰拙是能之主曰罔明因甚出得师曰能是拙之奴曰女子得何三昧能近佛座师曰非父不生子僧呆立师曰出得也甲乙丙丁出不得也戊已庚辛便下座上堂诸方有生擒勐虎活捉狞龙脑后抽钉眼中拔楔之手又有喝似雷轰机如电闪胸藏岛海口吐悬河之辨卓拄杖曰这里也无如是之手也无如是之辨者要你饥来吃饭困来打眠祇是不许动着动着打折驴腰上堂问如何是向上全提师便喝僧亦喝师便打乃曰直饶恁么也是半提何故达磨祇得一只履神光祇得一只手祖师况止没有全副手脚怎怪得我小参举拂子曰识得者箇普天匝地尽是我子如或不然张王李赵并非汝亲问世尊拈花意X旨如何师竖拂曰恐后无凭立此为照问水穷山尽时如何师曰七珍八宝一齐抛颂本来面目曰方无四垛圆有八角绝迹潜踪填沟塞壑仁寿大志祚禅师上堂心超物外迥脱根尘玅用无穷真常独露钳鎚在手任意施为踏翻大海踢倒须弥使人人亲见本来面目且道如何是本来面目良久曰无眼耳鼻舌身意喝一喝下座上堂真如妙性何曾欠缺动转施为趁此时节返照回光好个消息不向外求不在内觅离却见闻觉知自然头头合辙举拂子曰还会么神仙原是凡夫做只恐凡夫力不竭问禅是大安乐法门不乐非禅假若遇镬汤炉炭内如何得自在师曰旷劫无明当下灰问佛是生前面目不透非佛睡熟无觉谁是本来师曰可咲骑牛更觅牛镜堂清禅师晚参火云屏迹桂叶生香时节到来其理自彰龙潭吹灭纸烛庞老吸干西江等闲一似秋风至无意凉人人自凉拍禅床立僧上堂揭示人天眼目毗赞佛祖宗猷事是恁么事行须恁么人恁么人既遇且道恁么事作么生行佛牛问取堂中第一人晚参一大藏教是个切脚且道切个甚么字乃骤步归方丈上堂有一物灵山三百余会说不到少室面壁九年传不得山僧不惜眉毛特为诸人拈出两个八两原是一斤竖拂子切忌错认定盘星颂灵云见桃花曰绿满皇都红满蹊状元归X去马频嘶鹁鸠意在麻畬里更与殷勤枝上啼颂百丈开田说大义曰西来大义几曾谙双手才伸落后三当日若将今日用绳床掀倒哭苍天问如何是大功不宰句师曰某甲不解挂唇齿僧问此庵名甚么师曰龙华曰弥勒聻师近前把住曰你是那里闲神野鬼敢来我者里探头僧拟议师推出闭却门金陵钟山万寿灵智彻禅师僧问牛头未见四祖时如何师曰蚁子但随腥处集曰见后如何师曰无影枝头凤不栖问如何钟山景师曰竹树风声谈妙谛曰如何是境中人师曰笑指峰头卧白云曰如何是人中意师曰布漫天网收凤皇儿小参举世尊初生话毕乃曰世尊气压人天难逃铁棒云门法令虽行未免入他圈子彻上座则不然待他道天上天下惟吾独尊但曰果然果然且道是肯他不肯他太医院院判心如刘存恕居士参蛤庵圜于京都开示悟入乃呈偈曰从前只为有诸佛触目菩提俱不识打翻破锣破皷后诸佛与我没交涉圜颔而印之龙山宁一恒禅师梁溪冯氏子示众举芭蕉拄杖话毕师曰你有拄杖子我与你拄杖子瞎你无拄杖子我夺却你拄杖子瞎大众现前提掇莫受人瞒会么近日王令稍严不许搀行夺市颂德山托钵曰锦X城丝管日纷纷半入江风半入云此曲祇应天上有人间能得几回闻颂大事未明曰浪子无依哭旅亭那堪猿呌又伤心年来贫到无锥地举目无亲喜绝伦湖广孝感三山若杲泰禅师颂文殊白椎曰大智无端饶片舌迦文打失两茎眉人天箇箇亲承荐那待区区着一椎颂殃窟产难曰老去韶光恨悔迟莲花欲产五云芝秋风吹绽庭前桂颗颗蟠桃熟落枝京都妙智仁觉先禅师示众桃花开遍满园春谁是花前具眼人翻忆灵云亲见后至今千载少知音示众举雪峰示众曰尽大地撮来如粟粒米大抛向面前漆桶不会打皷普请看师曰若论者一着子如杲日当空大地普照说个抛向面前巳是漏逗了也更若打皷普请看依然土上又加泥问如何是佛师唤曰阇黎僧应诺师曰者个是甚么僧罔措师曰漆桶不快襄山应化禹风叟禅师楚清溪唐氏子结藏上堂师陞座众礼拜才集师抛下拄杖曰大众会么一众默然师良久曰为汝诸人结藏巳竟便下座示众十月正十五印水空泥土水心銕骨寒灵机生角虎且道如何是灵机发生事蓦竖拂曰青松雪后看舒州紫林九干贞禅师上堂钳鎚妙密灯笼露柱生花理事融和禅板蒲团解道所以日用中收不得日X用中却亲切分破华山通两路踏飜湖海应来机大众这副手脚阿谁具得卓拄杖下座结夏上堂对一说倒一说九夏安居须努力把住干坤仔细看无位真人自不识密运神机若个知衲僧有口难分雪报诸人当勐烈切忌蹉过好时节即今是甚么时节长夏凉风日日生松关夜吐天边月示众举赵州狗子有无话毕乃曰狗子佛性无仁者见之谓之仁狗子佛性有智者见之谓之智也不有也不无不许夜行刚把火直须当道与人看颂云门胡饼曰遇贱则贵遇贵则贱百般造作由人到底无过是面颂兴化摈维那曰要逼生蛇化毒龙倾湫倒岳满长空乘时破浪冲霄汉首尾威狞振古风镶平松年居士许延龄示众举女子出定话毕乃曰世尊推倒女子罔明扶起文殊未免傍观者哂示众举赵州吃茶话毕乃曰到与不到总吃茶去喝一喝曰寐语作么当时若有我在一手掩住其口看这老汉作么生道僧问居士曾见甚么人来士曰三世诸佛不欲见何况人乎曰脱空漫语士曰将为你信不及座主问如何是如来禅士曰开权显实曰如何是祖师禅士曰一棒一条痕曰如来禅祖师禅相去多少士曰一滴水墨两处成龙曰恁么则总是一般士曰又恁么去也金粟居士覃有培字茂林系燕武科颂女子出定曰出入无端较短长时人罔自费商量梅虽逊雪三分X白雪却输梅一段香颂安身立命曰历劫何尝有去来得开怀处且开怀而今识得分明也依然两耳不离腮桑郎中问马头在北俱芦洲尾在南瞻部洲不知是甚么人骑士曰无面目汉曰却向甚处去士曰不离寸步曰道是你骑着士曰某甲不骑这瞎马宁夏彬穆余禅师颂大颠摈首座曰两彩全归一赛中马因千里快追风停鞭试问封疆事塞北安南信可通颂德山托钵曰开门何异闭门时杲日当空何所私不是亲生真嫡子几乎堕却一双眉淮安汉牧照禅师晚参拽驴脚上船人人脑后见腮按牛头吃草箇箇眼中拔楔不动步而还家自然头头合辙切忌无智痴人前第一不要说何故聻知恩者少负恩者多颂南泉斩猫曰塞外将军令不虗灵锋出匣展龙图赚他多少英雄汉䇿战功勋在半途颂赵州访二庵主曰树头树底覔残红一片西飞一片东自是桃花贪结子错教人恨五更风明州天童慰弘盛禅师小参举雪窦显和尚横按拄杖曰者里会得便能瞎却天下人眼师拈拄杖曰如今拄杖落在天童手里且道雪窦眼在什么处卓一卓重九上堂把菊东篱下悠然见南山大好佛法一千余年无人举着卓拄杖一下高风思五柳醉石在柴桑上堂日东上月西出一堵壁黑如漆老达磨浑不识拍膝一下曰秋势逼人寒山亭飞落叶X早参拈拄杖曰若见诸相非相即见如来卓一卓无可奈何花落去似曾相识燕归来小参拈拄杖曰千圣顶𩕳无过此也或曰佛法祇恁么未梦见在卓一卓曰山僧二十年不曾瞎箇师僧眼上堂水中盐味色里胶青决定是有不见其形傅大士和身放倒有知落处者么月色和云白钟声度水寒小参斋时有饭与汝喫后夜有床与汝眠钟声鼓声俱道了莫教辜负杏花天上堂问如何是佛曰公孙大娘如何是法曰剑舞第一乃曰公孙大娘剑舞第一明眼衲僧祖师巴鼻喝一喝成道日上堂问如何是般若体曰牛溲马渤如何是般若用曰踏碓打磨越州东山广教德建佃禅师结制上堂恰逢十月十五东山初次开炉一用钳鎚绵密二须实地工夫钳鎚绵密且置作么生是实地工夫挥拂子曰剔起眉毛翻覆看人人手握夜明符小参历代祖师说不到开口道着天下老和尚行不到动步踏着虽然说着踏着拄杖子未肯点头在何故将成九仞之山未进一篑之土颂高峰堕枕曰一翻风雨一翻寒荡尽芦花江面宽云散雨收风静后洞庭秋水月团团颂产难曰正值檀家产难逢累他殃崛涉西东果然媳妇真分娩送语传言亦有功明州天童柏堂静禅师上堂我有一句子一字一铁橛自出胞胎来曾未向人说且道是那一句昨日廿X九今朝初一腊八上堂竖拂子召大众曰明星现也汝等还见么众举首掷下拂曰一翳在眼空华乱坠解制上堂结也龙归大海解也鹤舞长空东山不循旧例结解总要相同何故若无久远志空费在前功珍重上堂李白桃红山青水碧历历孤明孤明历历折旋俯仰总现前日用头头承渠力卓拄杖曰大鹏展翅葢十洲一擘沧溟绝涓滴辞世示众横按拄杖曰截断三世诸佛路头勒转从上祖师关棙汝等诸人作么生透卓拄杖曰直须迸出顶门眼管教灭却瞎驴宗师擒住一僧曰好箇肥汉大家来剐僧拟议师托开曰无血底问万法归一一归何处师展两手示之颂文殊三处度夏曰落尽棠梨水拍堤萋萋芳草望中迷无情最是枝头鸟不管人愁只管啼颂百丈野狐曰不落不昧青山绿水不昧不落孤云野鹤从前伎俩一时休山上鲤鱼活鱍鱍吴兴萧山尼天一具禅师颂马祖翫月曰十分光彩一轮圆说得分明总枉然供养修行拂袖去何曾梦见祖师禅颂灵云见桃花曰春来桃李徧天涯添得灵云眼里花今古无能辨端的半疑半信是玄沙颂香严上树曰全身上树尽风流祖意西来话未周不得傍人来救取看君悬到几时休颂玄沙上堂闻燕子声沙曰深谈实相便归方丈曰畵梁紫燕语喃喃䜣尽衷肠人未谙留得故园春色在不须惆X怅望江南榕城南宗皑禅师颂赵州访二庵主曰一对铁鎚当面掷触碎赵州半边鼻就中若论重与轻曲里何曾藏得直颂即心即佛曰托出南溟波底月丹青巧笔畵难成光辉普照无私眼万象森罗尽现形武攸云海旻禅师中秋小参竖拂子曰雨歇云收露出千山色相星回斗转豁开万里尘烟乃划一相曰会么唤作是瞎唤作不是瞎是与不是拈向一边四海浪平百川潮落若在建化门头有何不可衲僧分上总没交涉掷下拂子曰一声铁笛出云来万里长空光皎洁颂赵州喫茶去曰金谷园中常晏客满盘托出不为奇飘然两箇痴公子相对春风皱断眉颂洞山麻三斤曰湘南潭北不相亲路入桃源少故人荡漾干坤开六合白云深鏁洞中春诞庵太禅师颂女子出定曰身困神疲睡易浓笙歌丛里耳如聋一声啼鸟惊回梦开眼门前日巳红颂百丈再参马祖曰干戈再整突重围箭柱交参妃见奇勦绝烽烟天地静人人乐享太平时霅溪霞峰虗灵暹禅师海盐富氏子颂城东老姥曰山色西湖面面春韶光烂熳困游人不知绣入梨花谱却对东风添泪痕颂国师三唤曰谩道男儿不受欺肝肠吐出始称奇一回唿唤一回应落尽娘生两道眉颂百丈野狐曰一觞一咏便忘归万里山河近属谁移得岳来填巨壑月明依旧照无亏颂X楼子和尚悟道曰明月初圆秦戌外青山行尽坝桥东桃花无限离人泪吹落池塘一夜风颂古德不解答话只能识病曰一眨眉毛路八千黄头碧眼搆应难𨢬醿开罢无人问空把琵琶月下弹四川峨月朗禅师颂云门如日里看山话曰西来祖意日里看山石桥流水别是人间杜䳌花发春三月处处晴峦染血斑颂兴教坦上堂雪窦化主出问因缘曰谋主深能密用机输他一着占便宜岂知减灶兵犹盛赚杀英雄千古疑颂法华举访瑯琊觉因缘曰倒握灵符悬时后横抽宝剑挂眉端大家抛出当阳看佛口蛇心辊一团六安大悲祖幻宁禅师开炉上堂云封古殿月冷空山化母兴无作之功老胡垂格外之手初开炉鞴煅炼圣凡坐断十方纤尘不立纵有百尺龟毛缚他不着千寻兔角趂之亦难然虽如是且道火炉头无宾主话作么生委悉卓拄杖曰当下若知无剩法何须衲被强蒙头晚参不用锤炉不用烧了无一点火星抛冷然迸出些些子燎却诸人葢胆毛示众金鸡抱木卵铁牛生石虎灯笼痛不禁露柱呌冤苦参禅客休莽卤若非收得返魂香谁敢当风挝毒鼓喝一喝问如何是密密意师以手掩僧口曰未审意如何师曰莫使外人知问如何是三藏十二部师曰文不加点问如何是佛师以手掩两耳僧礼拜师便打颂世尊拈花百万人天成佛竟头陀何事X陷泥犁苦哉冤屈诚谁䜣转得身来是甚时颂殃崛救产春到百花开秋来还叶落母子俱平安何须重卜度彰德圆通月庵印禅师颂临济三顿棒曰困龙失水卧泥沙日炙风吹苦莫加蓦地翻身投入海兴云布雨遍天涯问如何是本来面目师曰有名唿不得无地可安排栽竹次僧问如何是祖师西来意师曰深𢷈坑好栽竹曰不会师曰今日出坡疲倦明日于你商量郢州华严法海鲸禅师晚参法轮揭帘曳脱鼻孔道震见月打失眼睛恁么悟去犹隔罗縠诸仁者作么生是不隔底句以杖横肩曰常啼菩萨肝抛却你若无心我便休午日示众今朝五月五的的为君举拈来羊角粽打动凫头皷额间点酒摸雄黄庭际插旗悬廿七虎汨罗江上弔些些千古今人泪如雨独有衲僧鹤膝笻横拈倒卓绝规矩好大哥休莽卤畦蛙缄口各知时主勘宾兮宾勘主喝一喝颂僧问神𣇄諲索火话曰索火从他灭证龟却成鼈初三与十一开眼多饶舌本是同根生相煎何太切颂汝是慧超曰紫陌春芳绿浸苔杜䳌啼处血盈腮游人不解探幽兴撩乱东风夜落梅住舒城莲花苇庵宗禅师小参问八万四千宝墖那箇是真墖师曰遍界不曾藏乃曰如来宝墖八万四千东抛西掷七穴八穿芒芒兮洪涛匝地杲杲兮丽X日当天无限落花随水去不知春色满长川颂世尊初生曰万绿丛中一点红十分春色树头浓无端空谷黄鹂呌啼破花林几万重兴国长寿逸庵清禅师颂黄檗三顿棒曰黄檗山头亲喫棒高庵滩上皷风涛祸种一时流毒远至今千古陷儿曹颂灵云见桃花曰江城春色映桃腮得意王孙跃马回御使府中高唱入春卿署里和歌来朝阳天哲智禅师﨟八小参天寒地冻滴水成氷正觉山前打失双睛虽然趂得老鼠争奈打破油饼蓦拈拄杖曰释迦老子来也在拄杖头上七纵八横诸人见么复掷下曰是什么热碗鸣声颂牛过窗櫺曰烟丛丛又雨蒙蒙叠叠苍云锁碧峰拌得此身亲到顶一声高笑海天空郢州圣嗣麟禅师佛成道日小参黄面瞿昙将一盘酥酪醍醐向此夜尽情倾入大洋海中致使百亿梵天将百亿须弥为台百亿日月为灯百亿香水海作供翘勤顶礼瞻仰取足然虽如是大以滞货不出门若是麟上座祇有一棒只须尽大地拈来有无含识等量而撞蓦拈拄杖卓一卓曰龙门万仞清如练四野来宾法海宽示众举女子出定师曰尽为文殊出不得庶不知世尊被他七佛之师一把捺向清水河内至今无有了日只饶罔明弹指一出也是空里定橛且道女子定毕竟作么生出拈拄杖一时旋风X打散颂百丈再参曰活计从前不自诃顶门一击快如梭顿将五岳融成雪万里珊瑚映碧波颂嵓头为渡子曰襟罗日月腰横剑要向长安布赤忱及到九门才启处一闻金磬便休心平湖则明诚禅师邑之赵氏子幼年入泮长擅诗文七战浙闱数奇不售晚岁投伊𨸒哲薙发受息庵冲嘱示众毁形决性入空门栗棘何妨任吐吞所冀修持能绍祖不劳芳草怨王孙示众棒喝迎机用不殊德山临济总瞒盰英灵汉子如相见手口都应一概无示众举宋太宗幸相国寺与僧问答毕师曰好箇风流天子触境言情其如笨伯衲僧有眼无睛喝一喝曰闭口深藏舌安身到处荣今朝拈出看徒觉是非生永宁中贤旨禅师颂覩明星曰柯刀抛下入仙霞一见仙人眼着沙谩道洞中天有别春山何处不飞花颂世尊陞座曰带露桃花笑倚墻十分春色断人肠凄其无奈东风急狼借枝头多少香颂德山托钵曰明擒谷蠡暗砻邯郸欲抱琵琶相共弹曲罢不知何处去一钩月照古今寒武昌泉石自见性禅师颂瑞嵓唤主人公曰畵阁风微燕语娇鸳鸯剌就恨无聊可怜多少伤春意空逐流莺上柳条颂赵州无字曰抛出当阳生铁轮烈如勐火冷如氷等闲挂向眉尖上触着轻轻便丧身颂台山婆子曰利剑丛中飞铁骑定花板上打秋X千老来莫怪风流甚赢有灵符肘后悬徽州右文颕禅师颂梁山家贼难防话曰故乡人遇故乡人鴂舌枭唇语尽情露滴花枝春正冷玉箫吹彻凤凰城颂法眼指帘曰一枝红艶露幽香蛱蝶双双透粉墻最好迷漫香雾冷殷勒欵曲不寻常平湖思禅天伦景禅师颂女子出定曰神头鬼面有何奇看破机关任所施堪笑一枝无孔笛几人欢喜几人愁颂城东老母曰佛身充满太虗空大地羣灵孰不从一切有情人尽见谁言老母不相逢崇福月山珠禅师上堂久覔岩窝煑瀑泉如今始惬钵囊悬欲将古店开新面先学刀耕种石田诸兄弟钵囊高挂折脚铛支三五僧徒犹过风穴数椽老屋不让杨岐只宜深栖幻影何妨艹枕云眠日饱黍羹以作供寒剪池荷而为衣兴来时白云高歌山河起舞倦来时青苔憨卧天籁停机逍遥物外无欲无为佛法二字不怕烂却种田博饭吾宗活计只如钖飞伫寉泉石相宜一句作么生道䦆头边事谁相委咲指黄花冷照人上堂天上无弥勒地下无弥勒十字街头等箇人布袋横拖人不识若人识又被时人唤作贼颂女子出定曰淡扫娥眉八字长青楼巧试内家粧文殊不作扬州客两两相看也断肠颂达磨少林面壁曰先被梁皇亲勘破谩言这箇又相瞒西天不识唐人语少室峰前叹百端X宝华季贞干禅师示众举南泉圆寂院主问陆亘大夫曰大夫何不哭先师亘曰院主道得即哭院主无对师曰者两箇汉也大奇怪南泉迁化肉上未冷何得干戈相待虽然如是若不入水争见长人师伸手问僧古人道为甚么唤作手僧曰请和尚缩手某甲即道师乃缩手曰速道速道僧亦伸手曰为甚么唤作手师噼面掌曰情知你不识颂产难因缘曰寒崖石压老梅枝迸出花开却外奇笑杀往来传信者不知春去几多时颂女子出定曰阃外将军提正令君还吴越我还秦谁言南北分高下明月团圞照客行万寿南虞备禅师示众举船子藏身处没踪迹没踪迹处莫藏身话颂曰噼口一桡打落水点头三下哭苍天舍身钓得虾蟆子脱却华亭没底船颂三不是曰羊角何来香更幽百花头上逞风流阁中西子增娇媚掷笔骚人难尽酧颂婆子烧庵曰大道坦然平似镜泥中暗剌利如针逢人且说三分话未可全抛一片心嘉善西林竺峰绪禅师邑之贾氏子上堂正令当行干坤吐舌千差并用万象交辉蓦拈拄杖曰正令行也佛祖不敢出头卓一下曰千差用也人天从教得路有气息底负命上钩不是吾家种草那里有你立地处有么有么连卓拄杖曰掣开神臂千钧弩直射眉山石点头X眉岳琦禅师题金刚塔赞孤迥迥峭巍巍终朝不在烟霞里半幅全彰坚密相诸天花雨莫能窥风来铃不动月到影无移百千万人频礼拜鸳鸯岂在蓼花枝京都普惠奇石玉禅师颂玄沙白纸曰比比肝肠尽巳知何须白纸更封题要知千里同风事一曲巴歌和莫齐颂镜清明教新年佛法有无话曰横披蜀锦吟春思半展吴绫并猗栏两两鸳鸯齐绣出金针端不与人看金陵双忠雯谷初禅师起七小参大冶真金其色不变是圣是凡打成一片暗度金针明抽玉线一气不来堕坑落壍以竹篦击禅床曰照顾眉毛顶门着箭小参驴鸣犬吠启圆通腊月莲花逈不同葢色骑声端的处西方日出一轮红灵崖幻堂湛禅师上堂以拂画曰者座塔子威音巳前形貭早彰混沌判后阿谁觑着幻上座今日指出直得千峰卓竖万派流奔虎踞龙蟠更不掘地覔天金声玉振管取当下知归颂国师验三藏曰一钓便随祸巳彰那堪南北漫商量几回觌面空相忆开眼明明落濩汤颂金牛饭曰倒着蓝衫出禁城谁能顽銕点成金玉鞭几度空收拾堪笑堪悲恨转深济南暹禅师示众举南泉与归宗麻谷同礼南阳国师毕归宗麻谷虽有动絃别曲之作怎奈犹落在南X泉圈套里当时但抹却便行管取王老师吐气不得虽然众中还有知三大老落处者么众屏息便打散示众举洞山问雪峰甚处来曰天台来山曰曾见智者否曰义存喫铁棒有分祇如雪峰恁么道且道过在什么处听取一颂蓦呈一句玉珊珊表里晶莹溢目寒曾踏石梁桥畔月瀑花飞处五云看顺天大兴玉如杨古拙居士髫年业儒每游僧寺见其门庭施设宛同夙搆偶展案头灯史见有韩苏机语询其来由僧能详悉殊觉茫然陡生疑情后值李虞卿过访勉以念佛三昧久之时有领会留心二十余年因宦游龙舒闻紫林岊大振法道遂往请益深加逼拶水乳契合即蒙印可颂念佛是谁曰一枝无孔笛相通不涉宫商字字同大地山河齐接拍声声只在畵楼中颂临济三顿棒曰棒下无情道有情知轻知重太分明贫儿布袋从兹失脱体风流自在行华亭牧堂龙禅师颂覩星悟道曰何事躭躭坐六年无端又道眼睛穿从兹惑乱参玄客错认明星在雪巅颂临济参大愚归黄檗曰得第归来态转娇浑身意气托云霄龙楼凤阁曾题徧始信长安路不遥颂高峰曰人人有箇影子寸步不离因甚踏着踏不着曰雪消春水满江流流出天台古渡头泛尽桃花不知处依然人在钓渔舟颂舡子得夹山曰烟江历尽不知寒始遇金鳞上钓竿一自覆舟人去后X月明千古照荒滩颂婆子烧庵曰二十年来供养深如何冷地故殷勤相逢谩说三分话怎奈全抛一片心颂万法归一一归何处曰东风吹雪满长安路上行人彻骨寒独有梅花香满洩一枝春色放河干金粟独懒一禅师上元上堂灯破暗月除黑衲僧莫被良宵惑彩云移下一天星疑是东君弄春色更有一句子直须问弥勒且道是那一句波斯嚼冰牙齿寒蚯蚓吞盐尾巴曲上堂师抖擞拂子左右顾盻曰智者聊闻勐提取莫待须臾失却头便下座师问僧文殊是七佛之师因甚与释迦为奴僧拂袖便行师曰意到句不到僧转回曰和尚意作么生师曰我说意到句不到便打嘉禾甘露越机颕禅师小参一叶落天下秋一尘起大地收云淡淡水悠悠沧江万里一轻舟归去休归去休莫待自头空倚楼法云天印灿禅师颂灵云见桃花曰昔日与君花下醉未通名姓两分张满怀心事无由举特地相逢话痛肠舒城林继芳元彦居士问拈花微笑是何意旨士曰风流出当家问城东老母与佛同生因甚不欲见佛士曰家无二主天心野静启禅师晚参师以杖作钓势众不顾师曰夜静水寒鱼不饵满船空载月明归示众众才集X师曰汝等患聋么患哑么患盲么众不答师卓拄杖曰幸自无疮弗伤之也护国玉峰岑禅师上堂光吞万象气夺干坤放之声振大千卷之则退藏于密既无心于彼此岂有相于去来故能随处作主自然遇缘即宗蓦喝一喝曰还委悉么将此身心奉尘剎是则名为报佛恩复喝一喝白龙自牧缘禅师上堂十五巳前吞却一箇两箇十五巳后吐出三箇四箇正当十五作生揑弄一喝下座山回上堂一二三四五用力何似千钧弩脚穿一双破艹鞋蹋出玄沙一只虎同一士坐次士言愍忠寺五味甚美必有神调师曰厨被火烧禅向甚么处去士无语寿州资寿善识知禅师晚参展两手曰一轴图畵少知音良久曰任是王维写不真示众拄杖子化为龙吞却大地山河了也若唤作拄杖子却是山河大地若唤作山河大地却是拄杖子到者里分则是不分则是卓一卓曰毫釐有差天地悬隔上堂吾有如意宝光辉明皎皎分明本现成痴狂向外讨大众且道是甚么宝竖拂子曰佛眼觑不到游山回示众通身着力步步登高拨开烟雾直入云霄孤峰顶上扬声呌万象森罗总一毫喝一喝示众若人返本还源尽十方徧国土无一处不是净妙法身且道山河大地又从甚处得来莫妄想问如何是藏身X处没踪迹师曰显而不露曰如何是没踪迹处不藏身师曰隐而弥彰问如何是透法身句师曰无毛鹞子泼天飞曰那里栖泊师展两手苏州绿雪一云澂禅师示众举拈花微笑毕师曰一箇和盘托出一箇尽底掀翻若作正法眼藏入地狱如箭射颂倩女离魂曰故园春色在枝头半笑春风半带愁果到枝头成熟后两重公案一时休颂日面佛月面佛日面月面头头成现绿暗红稀芳菲两岸轻风一阵度溪来花落枝头三两片会稽雍熈克修挺禅师叩乌石暐暐问甚处来师曰云门暐曰云门饼呈似老僧看师曰只恐美食不中饱人飡暐器之受印可结庐于秦望山示众悬巖撒手荆棘栖身横三竖四特地相承遂起身曰鸳鸯绣出从君看不把金针度与人千佛恩宠钦禅师上堂期无长短以悟为则非具大力量大愿力焉能显露宗门牙爪建立正法眼藏须是奇特人方行奇特事非遇奇特人难明奇特事显发须是过量真毗卢顶上现全身上堂祖佛玄奥大事因缘末后牢关纵横自在举拂子曰觌面荷担第一机当来弥勒又持疑济南武定三圣中牧瑛禅师涅槃上堂换手推胸哭老爷香楼高架火光奢大众我想当日人天百万并无一箇有智慧者不如掘地深埋却管取来年喫嫰茄喝一喝清明上堂香巖上树住住住住拟问如X何葛藤露布所以介子推母子不言禄彻体火光腾眉毛还如故喝一喝祷雨上堂万里无云青天喫棒掣电轰雷干坤失色正恁么时途中遇着山僧决不向古庙里躲过为甚么天下苍生望霖雨狞龙肯卧白云堆上堂匮里跳出贼是小人掷石井中智过君子是以威凤以难见为神走麝以遗香脱捕可怜猎犬无灵性空遶枯桩旧处闻夜参高霞孤映明月独举青松落阴白云谁侣山僧不觉手之舞之足之蹈之何故聻过屠门而大嚼虽不得肉要且快意上堂珠生含浦魏人取以照乘玉在邯郸秦人请以华国天下至尊不可自娱菩萨子以我为隐乎吾无隐乎尔掷下拂子说戒上堂诸大德坛场是戒耶阇黎是戒耶和尚是戒耶设有箇汉闻与么道掩耳便出三圣许他是箇灵利衲僧然虽如是不经敏手终成废器示众一喝如金刚王宝剑切断天下人命根一喝如踞地狮子狐狸野干尽潜踪一喝如探竿影草金刚与泥人揩背一喝不作一喝用小厮儿梦眼开也未喝曰且道是金刚宝剑是踞地狮子是探竿影草是一喝不作一喝用试定当看若定当得出灼然鹅王择乳素非鸭类我也知你在背后咬牙定当不出灼然鹅王择乳素非鸭类我亦知你在背后咬牙为甚如此知我者春秋罪我者春秋连喝两喝示众千星朗不如一月光十牗开不如一户明多少人宝碔砆为珍拾橘皮当火不见道钟未X鸣皷未向托钵向甚处去乳大噬虎伏鸡搏狸恩之所加不量其力错认驴鞍鞒当阿爷下颔低头便归赫日光中霹雳震大小德山未会末后句在千日并照千户洞开盲龟跛鼈乱出头无孔铁鎚队队走正与么时且道明甚么边事禹力不到处河深水向西颂世尊拈花曰谁道春光不属侬一香足以压千红总教折入韩娘袖不作人间脑麝风颂清平木杓话曰细敲檀板接莺喉声遏行云宛转流千度唱来千度别令人犹忆小凉州慈谿五磊孚山性志禅师慈溪丘氏子庚子春投云岫脱白时永嘉闲庵教居方丈皈诚甚切制期钳鎚得彻录机缘呈大梅帜一颔之示字悄然辛丑教应永嘉请师上五磊罗而印之上堂大凡扶竖宗乘须具顶门眼正肘后符灵赤手提持启泼天之门户全身担荷振坠地之纲宗出一言吐一句莫不如珠如玉行一事警一众诚然绝圣绝凡随时有卷有舒觌面全生全杀其把住也千差坐断虎踞龙蟠其放行也万别齐彰风行草偃如斯标格方可克绍宗猷流通正脉堪报不报恩仰助无为化上堂太虗寥廓含万象以无遗正眼洞明鉴千差而不漏百草头边突出祖师巴鼻红尘閙市显露诸佛真机者边那边咸是祖翁田地筑着磕着无非本地风光所谓目前无异路徧界绝遮拦万别与千差吾道一以贯问如何是箇中人师曰袖头打领腋下剜襟僧曰不X会师曰不会请人裁问传宗演教含血喷人未审吾师有何方便师曰不是巴掌便是拳头问如何是亲切处师曰蛇无头而不行曰如何是向上事师曰鸟无翅而不飞五灯全书X卍XXX五灯全书卷第九十五京都圣感禅寺住持僧编辑京都古华严寺住持僧较阅进呈临济宗南岳下三十六世随录神京百花陀报国寺玉轮满禅师小参鸣钟集众挝鼓陞堂声色堆头难逃语默两堂俱是杜禅和教我有口向谁说兔角龟毛眼上裁无孔铁鎚重下楔说不说那怕瓮中走却鼈喝一喝小参问选佛场开即不问德山托钵事如何师曰日烘山色煖冰解冻声寒曰雪峰与么道德山便归方丈此意如何师曰好音在耳人皆听曰巖头道大小德山未会末后句如何是末后句师曰古路毒蛇头戴角曰巖头雪峰一挨一拶是何心行师曰死柴头上有生烟曰德山明日陞堂果尔不同且道明甚么边事师曰不因樵子径怎到葛洪家曰巖头抚掌受记又如何师曰门X前禾巳熟稚叟尽高歌曰德山果中其言么师曰瞎僧作礼师曰一把柳丝收不得和烟搭在玉阑干乃曰德山施阃外之机运筹帷幄雪峰奉全提之令犇走道途巖头拍板无腔风清八极虽然迥出常伦未免通身漏逗有人检点得出许伊亲见作家其或未然更听一颂金鎚击碎玉珊珊此老家风总不堪时把一声归去笛夜深吹过汨罗湾华亭溪翁居士顾昌洛法名元登年六岁即喜诵经十八岁遍参知识留心个事三十三岁闻烧菉葱花语有省甲子补选都门参兜率圜于隆恩圜问一口吸尽西江水庞公佛法未梦见在居士向甚处见马祖士曰直饶庞公再来亦答者话不出圜曰今日问得庞公口哑士曰未到隆恩早知和尚有此钝置圜曰老僧年迈士曰者老汉是何心行圜曰吽吽随命声钟集众说法记莂及圜迁化时大众云集圜曰山僧末后以何为供养士曰槐树庭中颠到枝圜曰何如临济青松好士曰这小厮儿干他甚事圜曰你要在老僧头上行么七曰恁么则某甲退身三步矣圜曰与老僧何干士曰冻云吹不尽寒雪欲飞花圜曰不碍往来关士尝举南泉斩猫因缘拈曰南泉横吞巨海赵州背负须弥可谓机超元要道出常情虽然如是争奈鼻孔在两堂手里若人检点得出许伊天下横行举元绍二上座见乌臼因缘士拈曰乌臼据令而行直饶三世诸佛历代祖师也覰乌臼不X着众中还有覰着者么照顾性命举陆亘大夫问南泉肇法师也甚奇特因缘士颂曰梦中花艶不寻常那晓芳菲别有香一阵春风归去也空余落日照斜阳士因仙巖智问世尊不说说迦叶不闻闻不说说且止如何是不闻闻士曰明月下庭纱牕自白曰何处得者消息来士曰宫商律吕甚分明曰是甚么音士曰迦叶不闻闻芙蓉觉问久闻居士向来见处举似山僧看士鸣指一下曰未在更道士曰今日捉败和尚也曰那里是山僧败阙处士曰再犯不容觉笑而颔之士郊游次友人问今日看插苗如何是祖师西来意士曰竹篮提饭农夫喫士问卓林杰进则丧身失命退则堕在堑坑不进不退又落在死水里如何即得曰一镞破三关士曰昨夜三更月到窗曰是何消息士曰石人牵线玉女穿针曰也要露柱证明士曰大似弄巧成拙士与杰同卧闻邻人哭声杰曰为甚么士曰东家死人西家助哀曰他家死底人即今在甚么处士翘起一足曰浪摇湖水月山背楚南天士曰万年松在祝融峰侯莘隐问如何是海底泥牛衔月走士曰蚯蚓腾空翻觔斗曰如何是巖前石虎抱儿眠士曰仰面当场不见天曰如何是铁蛇钻入金刚眼士曰虾蟇头上戴片板曰如何是崑崙骑象鹭鸶牵士曰八十婆婆装少年曰四句中毕竟那一句是纵夺杀活的士曰十行丹字贤良册五夜黄麻辟召书士有语录行世X虎丘云巖圣宣时禅师吴江乌镇花氏子上堂三门达海涌之峰日日光生石座绝顶挂云巖之塔时时影落经台雪浪轩前放开脚步辘轳井畔坐断石头明明百草头明明祖师意把住则截断众流放行则随波逐浪且道作么生是恰好蓦卓拄杖曰过去诸如来斯门巳成就现在诸菩萨今各入圆通未来参学人当遵如是行虽然如是撞着个临济德山又作么生卓拄杖曰放过则不可越州蓬山院慧云周禅师上堂一僧出师便打僧喝师直打退乃曰问答分明理事周皇恩佛化巳相酬频频更觅元中旨笑倒云门六不收喝一喝示众道人相为绝言诠热骂麤拳意气全莫把醍醐成毒药等闲仰面吐青天小参智不到处切忌道着则罪犯弥天蓦卓拄杖曰山僧失口道着了也还有相救者么如无总是铁围山里汉喝一喝上堂饥餐渴饮冷添衣拨火拈香是阿谁荐得当阳无二见依然重楔脑门锥晚参难难难胸中有座须弥山移又移不去推又推不翻十分烦闷无人识不如饥来喫饭倦来眠瞌睡惺时打个喷通身庆快向谁言佛开光上堂佛身无为随处示现正现之时阿谁不见即此而见见非是见离此而见见不能及毕竟如何即得良久曰忽地洞开千圣眼风光断不假安排触不得兮背不得弥空花雨是何来小参浪迹天涯刚十年业风吹过海东南而今盐酱随时用敲磕X虗空话岁寒蓦卓拄杖曰还有知音者么复卓一下曰徒劳侧耳晚参识得一万事毕试问诸人如何是一良久曰秤锤落井示众诸人天堂里也去得地狱里也去得佛国里也去得魔宫里也去得检点将来只有一处去不得何故山僧将竹篦子向你诸人横两横便去不得也且道过在甚处众默然乃曰莫谓无事好上堂芒鞋蹋破衲衣穿一钵高悬枕石眠任他心动与幡动毕竟谁将口耳传挥拂子曰一阵霜风透体寒问如何是本来面目师曰檐前雨滴声问眉毛挂劒时如何师打曰照顾性命僧喝师曰死活不知示众明镜当轩妍丑难藏心镜高悬因甚不知己过众下语不契师自代曰我不负人面无慙色僊居方巖应五昌禅师上堂佛欢喜僧自恣昔日目连尊者用大神通百计千方只救得一母不如山僧拄杖子力量大打破鬼门关日轮正当午卓拄杖曰室利室利伊醯伊醯又以拄杖作按劒势曰若不顺我呪头彼七分如阿梨树枝又喝一喝曰当时摩竭令几丧目前机上堂近朱者赤近墨者黑朱墨不近岂称纯白若论个事万灵瞻仰无门千圣近傍不得方巖到这里直得通身是劒难分玉石今日不免虾为子曲随例说拈花说面壁遂高声曰住住瀑布不容针空华难下笔喝一喝上堂连朝大雨滂沱三草二木悉蒙润泽敷荣万壑千溪尽皆流沙走石X穿过诸仁髑髅滴瞎诸仁眼睛因甚么恬然不识竖拄杖曰噼箭急上堂才见分秧又报秋熟今日收归满仓珠玉人人借此赀生个个皆仗渠力汝等有口祇堪喫饭全不想牛耕田农播谷官差日日鞭粮促更有一件还想得起来么喝一喝便归方丈上堂四大五蕴之身等于泡沫一息不来便同灰壤汝等寻常日用间还仗谁力朝参暮参毕竟参个甚么若谓有佛法文殊不应贬向二铁围山若谓无佛法世尊四十九年说的作么生竖拂曰大鹏展翅覆十洲篱边之雀空啾啾永嘉琴溪昭福少古杰禅师上堂教中道诸法从本来常自寂灭相即今山自青水自绿荷自香鸟自语日自昇月自降云自兴雨自施种种等法无不是发露诸人本地风光争奈妄想执着而未证得故我宗只贵契悟汝等学得的于此门中一点也用不着不闻巖头曰从门入者不是家珍山僧立地待汝搆去卓拄杖曰会么一翳在眼空花乱坠顺天慈源独步裔禅师上堂马祖陞堂百丈卷席赤眼撞着火柴头究竟相逢不相识临济建立黄檗宗旨棒打普化克符六耳虽不同谋三人证龟成鼈者一队汉向蟭螟眼里击大法鼓转大法轮虽使人天百万一闻千悟得大总持直是不满新慈源一笑或问慈源又当如何指陈蓦卓拄杖曰谛听谛听上堂首座白椎竟大众寂静师曰净白地上不可更疴X便下座上堂七月秋何其热令人满口齿冰雪望断云霓稼穑劳农夫晒得背皮裂娑竭罗龙热恼生火婆卢门正欢悦从来冷暖自家知何必丰干又饶舌虽然如是且道不涉寒暑一句又作么生一雨洗空三伏暑片云广被万方清宁波大梅日休寤禅师永嘉林氏子上堂树色未收前夜雨溪声添得别山泉桃花湾上无人到荷叶池边有鹿眠若向第一句荐得堪与佛祖为师若向第二句荐得堪与人天为师若向第三句荐得自救不了忽有个汉从旁出来道者一句聻师卓拄杖曰将谓无人证明量田小参佛殿基亘今亘古法堂屋气象簇新东廊头西廊畔丘丘相似大佛具小佛具两窟分明琴案一岑荷池五亩新岭口灰炉儿园后底塘外底绝无遮覆茭箬坑桐树园净发公丘七石八石历来收管一任横量竖量千算万算直饶弓口不差算盘有准上了册子祇可交世界主未可交阎大王以拂子打曰现前大众各各有自己者一片田地从无始以来于其中间食息起居树艺种植播弄直至今日也须从头量过通盘打算长多少阔多少涨没多少荒芜多少或熟多少或尖或斜或肥或瘠证验得十成无弊窦方好春耕夏耨秋收冬藏自他俱利设若毫釐有差流水不对局段不是荆棘参天莽莽卤卤他时日后飞行夜叉来取册子莫言山僧不道晚参一尘飞而翳天一芥堕而覆地一花X开而见佛蓦掷拄杖曰且道是一尘飞耶一芥堕耶一花开耶若是俊鹰快鹘便合摩霄钝鸟栖芦徒劳啾唧上堂宝劒未施百怪潜踪古镜未彰千妖匿影火炉未开瓶盘钗钏悉化精金若说个钳锤妙密早巳伤盐费酱了也更说个尅期取证又巳落第二头了也既然如是因甚炉鞴之间钝銕仍多良匠门下樗散靡用良久曰鸳鸯绣出从君看不把金鍼度与人小𡻦巖五云闲菴教禅师永嘉沈氏子上堂林觉侯问佛法人情徧葛藤蛇神牛鬼一时兴愿师提出吹毛劒昏夜重瞻太白灯吹毛劒即不问如何是太白灯师曰神光鉴邪正焰焰灿人天曰高冷欲坚松柏操彻寒不媚热炎人可是雪窦雪么师曰红炉飞一点触着使人寒曰大材小草皆培植近壑遥峦任仰瞻可是头陀顶么师曰拟瞻终不见随处露青青曰梅子峰前亲记莂慈溪县里展风规可是云岫云么师曰八风吹不动出处自闲闲曰虗牕常纳千峰月古洞高撑半壁天祇如五云境还许拈提否师曰孤峻期知己清严是素心曰眼空宇宙浑无物舌鼓风雷若有神莫是境中人么师曰扬眉裴休至扫地相公来曰欲惜狂澜为砥柱愿瞻杲日丽中天请师直指人中意师曰把臂弄明珠慰枯作霖雨曰三千里外临狮象万仞峰头集凤麟今日知己相逢作家围绕未审如何欵接师曰冷澹煑巖泉一琴弹古曲曰X八角磨盘空里走无星秤子十方横可容戴角小厮儿接拍成令么师曰打鼓弄琵琶相逢两会家曰恁么万古羣蒙开正眼千秋佳会际风云师曰道义重如山高风光末世乃竖拄杖曰鹫峰正眼耀古辉今少室真风敲金戞玉或处或出发明佛祖灵机全主全宾开凿人天眼目所以道欲举恁么事须是过量人既逢过量人方举恁么事倒骑三脚驴子放憨无位真人一为无量无量为一小中现大大中现小顿令山林泉石咸作狮子吼音鳞甲羽毛齐露毗卢妙相卓拄杖曰到者里纵是六臂三头通身是眼底亦须蓦面一札脑后一鎚大众会么烈焰光中腾彩凤花鍼孔里展金鹏小参问如何是即心即佛师曰王孙豪气空今古碧玉盘中掷六红曰如何是非心非佛师曰一赛千金等闲事家无四壁不知贫曰不是心不是佛不是物又如何师曰一片白云横谷口几多归鸟尽迷巢曰人人脚下起清风师打曰且过这边立乃曰竖起嵴梁珊瑚枝枝撑着月放下身心烈焰红炉飞点雪即心即佛阿那个皮下无血非心非佛芥子触着须弥裂不是心不是佛不是物好大哥瞥不瞥选佛场中及第归大似虗空重着楔以柱杖旋风打散上堂红尘浮百帀翠岫叠千重真实相头头显露差别智事事超宗餧凡餧圣谁还价绝倒长汀老冻脓喝一喝示众𨗉壑千峰寥寂僧梅知寒尽报春兴才过元旦元宵至及节随时也挂灯X蓦竖拄杖曰诸仁者还见么一灯发焰灯灯传辉西天四七震旦二三开人天眼目彻佛祖风规五花腾彩千朵竞奇名匠不能剪畵巧手安得浪为然灯释迦䇿眉相看三贤十地隔㲉旁窥到者里还有洞然者么以拄杖打相曰明暗只缘随影转回光返照不须疑示众也大奇也大奇飞虹磴滑狮子峰威有佛无佛俱勘破诞生示寂莫狐疑且道黄面瞿昙即今在甚么处良久曰杨柳含烟描不就桃花依旧露春姿一居士入方丈曰某五磊参得底昨日失节一夜不睡却有彻处师遽曰海底泥牛昨夜三更因甚触杀前村老大虫士拟议师曰三十年后莫道见云岫来僧持镜柿二物来参师问大圆镜智性清净即今山河大地且道在镜内在镜外曰某甲展具师即指柿子问曰者从那里得来僧拟议师打曰不是你的五云垂问踞岭青狮齩人火急如何入得五云门寻常道悬崖撒手自肯承当因甚圣五云巖个个脚酸手软手眼通身底过飞虹磴还免得恶水蓦头浇么永嘉密印多子无禅师章安潘氏子神识畅茂髫龀时雅慕出世法即与母茹素稍长颕慧善读书每于炎凉际輙动世间无常之想因访密印帜于大隐庐命看赵州无杂用心处疑情顿发不放参阅月信口作偈呈帜帜征曰心既无有甚么物恁么来师面赤汗下偶见月上柳梢有省有要识赵州端的旨绿杨X枝上月初寒之句帜以为潘子参得禅矣无何严慈相继辞世乃诣法通成薙染服劳三祀嗣复参双径容命入堂一日举德山便棒公案诘师师拟答容振威一喝师无措少顷闻堂外僧唱君不见绝学无为闲道人不除妄想不求真乃豁然抚掌曰自今巳往不被天下老和尚谩也未几归省帜于大梅帜一见輙问如何是佛法无多子师曰眼横鼻直帜颔之挝鼓集众授师衣拂后帜退居净觉命师继席密印上堂大象不游于兔径揭地掀天行直捷大悟不拘于小节驱耕夺食全杀活沧海不择细流红炉那容毫末所以德山入门便棒临济入门便喝劒气铄愁云虗空也斩脱卓拄杖曰者里拶身得入直须鹘眼龙睛若非鹘眼龙睛烈焰何由凑泊虽然还知无凑泊处正好凑泊么震威一喝上堂问前面大罗山后面头陀峰中间事作么生师曰真不掩伪曰万象及森罗一法之所印师曰直不藏曲乃曰真不掩伪直不藏曲一法所印堆山积岳凛凛霜风刮面寒处处梅花香错落剔起双眸不受瞒祥麟原祇一只角喝一喝小参当人一着无欠无亏贫无不足富不有余眉毛横额下鼻孔大头垂开眼合眼自不见甘受山僧蓦面欺蓦面欺好肉剜疮知不知遂拍掌一下复喝一喝上堂大年初一无事不吉有喝彩者出来相见良久众不出乃曰且喜天下太平便下座晚参喫粥了也千足万足洗钵盂去马头栽角纵X饶直下承当也是将错就错何故彼自无疮不劳剜肉晚参山僧一向有一句子在汝诸人问处诸人不解问得诸人一向有一句子在山僧答处山僧未曾答得如今问即问答即答问答俱全天地悬隔为甚如此万语万当不如一默上堂大众面赤不如语直今辰乃山僧堕地之时好事大家知柏参知众炊香积饭为作供养冷处着把火一场热閙诸仁济济上来请为说法可谓庆赞因斋难逢快便山僧到此退步末由直得口是扁担正与么时仔细思量毕竟说个甚么即得若为说佛佛是假名若为说法法无定相若为说山僧自已生缘落处山僧生缘瑞安俗即姓潘何须再举若更为说山僧本命元辰落处山僧本命属亥亥生人肖猪泥猪疥狗便是本命元辰本命元辰即是泥猪疥狗祇恁么道汝等诸仁还信得及否若也信得及去戴角披毛偿他施主有分其或未然密印今日失利拈拄杖卓一卓下座小参蓦召大众曰冬不寒﨟后看今朝十月既尽动着通身汗出四五日前响雷两三日前雨雹桃花李花开满庭后山草上蛇蜕殻试看田内刈禾人犹脱衣卸膊者便是冬不寒底时节汝等诸人自然洞晓不疑祇如道腊后看毕竟看个甚么看梅耶看雪耶看佛性义耶蓦喝一喝者里若不喝住只恐诸人看到驴年也未有歇日虽然如是也是冬行春令呵呵归方丈师于康熈丁巳夏示微疾至六月二十六日X大众问安次师曰山僧一生别无他事惟先老人嘱累未完言之不觉目下遂书遗嘱勉众居丧务俭约不必作法事破费常住酉牌时分以指于侍者明正掌中画一偈字正即具纸笔师随书曰生来死去如何说绝学无为半句多不动唇皮开口处要知端的有誵讹掷笔怡然而逝世寿五十有五僧腊二十有九依法阇维奉灵骨于本山之东麓窣堵霁崙永为之铭塔语录十卷行世瑞安葆光断流渡禅师上堂举拄杖一卓曰者个便是本有生缘元辰甲子五行收不得巧历莫能推处圣不增在凡不减注焉而不满酌焉而不竭端坐受供养施主常安乐设有向未举巳前勘破山僧不辞旂鼓相送何也人人有分金刚体直下承当见作家小参七人八谷自求多福罗睺罗儿与一文端的今年蚕麦熟谷日立春天与善人府库充兮仓廪实从门出者是家珍恁么则时和年丰也只如水牯牛又作么生拈拄杖曰犂与耙不离身只在自家田地上一回翻转一回新小参天上月圆人间月半诸方布袋解开火树银花撩乱正恁么时且道如何批判以拂子作相曰君子和而不同衲僧高着眼看小参佳节清明桃李笑野田荒冢只生愁衲僧家大事未明如丧考妣笑个甚么长连床上有粥有饭愁个甚么笑只笑他李白桃红重重间错不得春风花不开花开又被风吹落愁只愁他野田荒冢漠漠X寒烟春来依旧蓬蒿长那见儿孙挂纸钱山僧者里愁也不须愁笑也无可笑三盏清茶一瓣香百千祖塔同时到以拂子作扫势下座小参今朝才今朝昨日巳昨日转眼是明朝光阴噼箭急所以道生死事大无常迅速欺人是祸饶人是福一念回机千足万足卓拄杖喝一喝曰彼自无疮不劳剜肉处州东宝雪机元禅师上堂一句截流千江绝滴圆机独唱万圣消声吹毛劒谁敢撄锋涂毒鼓宁容侧耳纵有喝散羣峰掀翻大海底来也不得动着何故动着则祸生喝一喝下座上堂卓拄杖曰能杀能活能纵能夺有时验在我边诸人不知有时验在汝边山僧不会山僧若会则枝生节外取笑旁观诸人若知则堕坑落堑未许出头欲得两无过犯合道甚么即得掷拄杖下座上堂孤迥迥峭巍巍毗耶正令摩竭风规百尺竿头路窄独木桥上人稀一般古曲无音韵且道如何和得齐上堂瞬息韶光去不留百年风木转兴忧子规泣尽三更月血满枝头恨未休山行次侍僧问如何是万山深处佛法师曰㵎流隐隐调清梵幽鸟声声发妙机万公访师便问觌面相逢请师速道师曰莫错认万曰看破了也师便喝茶次师问护法向参谁来万点胸曰万公师曰他刚恰不在万曰当面错过师一喝万拟议师曰果然不在吉将军遇师于芝田一见便问请问军中还有佛法也无师曰有吉曰如何是军中底佛法X师卓拄杖曰扫却羣魔队回朝谒圣君吉曰然则我赏三军请师定爵师曰五侯费尽平生力自此诗书懒更看吉大喜礼拜而退宝月金山义禅师永嘉李氏子年十五睹演西竺传奇因兴出世想遂礼梅峰宝城璧薙落适密印请雪窦奇结制师随众打七会奇入堂因同参问本来面目师侧聆豁然遽呈所得奇颔之解制后居灵田山纂伴虎狼而友麋鹿寒暑两忘时大梅帜还头陀闻师清操以偈招之师亦欣然出山罄吐平生所蕴帜悉为许可命典藏钥寻以鈯斧子嘱师住山小参不是目前机亦非目前法眼光烁四海眉尖堆五岳有等泛泛流只将皮肤摸以拂子画一画曰若透这一关虗空也打落遂掷拂子喝一喝师于康熈辛亥冬仲示微疾至二十四日子时问侍僧曰夜何时耶僧曰三更多也师起沐浴更衣索笔书偈曰坐断春风不计期沤花影里露全机铁牛昨夜云中吼报道归家正是时掷笔而逝奉全身塔于本山之麓雁宕罗汉深明彻禅师小参问句里无私则不问如何是宾中宾师曰迷头认影人曰如何是宾中主师曰拄杖绝疎亲曰如何是主中宾师曰披簑带月吟曰如何是主中主师曰杀活在当人乃曰才过履端佳节却遇春余三日梅花片片飞来柳眼枝枝突出灼然底事分明何须语言征诘那知佛祖家风错过X目前消息撞着无位真人空开大口呌屈休呌屈觅则知君不可得喝一喝永嘉密印非相提禅师上堂启泼天炉鞴煅圣炼凡施震地钳锤风行雷厉转四大部洲作一粒米室庐城郭不动纤尘将一粒米包含百亿须弥日月山川了无窒碍所以道尽大地是沙门一只眼随所住处是诸佛身放之则六合可弥卷之则退藏于密直使顽铜钝銕顿化精金外道天魔共扬至化提持列祖纲宗穿透衲僧巴鼻且道得何三昧与么纵横自在以杖画相复作十相曰高着眼上堂结制解制总归旧例鼻孔昂藏古今无异祇要人人脚跟稳密个个踏着自家田地何必向外驰求算来多少费气大丈夫须勐利衣里明珠照万方莫如穷子空逃逝示众千说万说只是一说作么生是一说良久曰父母所生口终不与君诀一僧经行展两手于师前曰好个清平世界师曰既是清平世界何用着忙僧无语师与一掌曰者弄虗头汉僧才到门便问如何是净土师曰步步踏着问如何是佛师曰今年米价平僧参问久闻和尚今才识得师曰山僧眉毛长多少僧拟议师曰我却识得汝萧山湘湖城山大拙理禅师示众我有一句子只是道不得何故若道得烂却舌头众中还有道得者么一僧出礼拜师曰错错便归方丈雪窦逸菴元禅师上堂握向上机权绍祖师宝位开X凿羣生眼目恢廓振古风规葢是衲僧寻常事若也旋干转岳忽雨忽风佛祖覰视无由天人展足无地有时高高山顶而合水和泥有时深深海底而一尘不立一尘不立处坦率无畦合水和泥时潜身不露有般不知进止底便谓上无攀仰下绝己躬掘地觅天徒劳岁月且如何是元上座为人处卓拄杖曰千钧铁棒轻拈出要辨杨岐嫡骨儿七期满小参长老不解存德惯要拶人痛处无奈根钝皮顽拶着仍不知痛及至归到方丈却在背地自讼休自讼须向当场展大用有么有么良久曰如无只得疋马单鎗独拈独弄舞拄杖归方丈退院上堂在昔白云端祖住圆通退院上堂曰难难难是遣情难情尽圆明一颗寒方便遣情犹不是更除方便太无端大众且情又如何遣聻遂一喝下座拽杖出山清风古韵仰止千秋今日不肖远孙乍主雪窦况味相侔用拈一偈以续貂后秉命住持九越月艰危奚止一丝悬翠峰法叔亲临到挝鼓陞堂告脱肩明州南山昂峰隐禅师腊八上堂明星忽覩叹奇哉便出山来打野榸自此一虗传百实谓言成道至今猜问性从何起师曰问从何来僧拟议师便打武林雄圣尼静诺越禅师郡之林氏女幼出家参雄圣致往来雪窦之门一日侍立次致举洛浦见夹山因缘汝作么生会师进前一掌致曰切莫捋虎须师X曰苍天苍天一日随众入室致曰古人道诸方只具啐啄同时眼不具啄啐同时用汝诸人作么生用作么生会众无对师嘘两声致曰未在师曰齐和太平歌元旦上堂一年三百六十日迅速光阴如电捷古来旧例起年规个个出门贺圣节撞着弥勒笑呵呵踏着秤硬锤如铁铁铁铁世人那个知端的喝一喝下座苏州秀峰汉峰顶禅师宜兴人上堂积雪未消是处银墻铁壁红轮高照依然绿水青山时节若至其理自彰且道即今是甚么时节喝一喝南泉卖身颂曰贫来无赖把身忧齿落眉长不怕羞那得穷坑填得满由来千古使人愁赵州柏树子颂曰塞壑填沟体露真何拘古柏觅知音从伊此话传千载引得韩獹遶树寻戴耘野居士吴江人村居不入城者四十年先于古南座下受偈策发后参秀峰玮呈偈曰鸟啼花落暮春天悔别名山几十年梅子青青将熟也这回能不口流涎玮为印可大善镔铁玮禅师示众清晨诸人济济到来日午诸人萧萧散去须知有一人不来亦不去荡荡乎民无能名焉且道此人证何三昧良久曰莫怪渠侬多意气他家曾踏上头关示众竖拂曰大众看看大中真富贵宾网罗殿角好个祖师心古鼎三只脚问欲瞻大寿山须得净五眼如何是肉眼师曰阿谁不X有曰如何是天眼师曰照破大千曰如何是慧眼师曰无所不透曰如何是法眼师曰验你骨出曰如何是佛眼师曰空空如也僧拟进语师竖拂曰这个是甚么眼僧无语师便打京都圆宁汉杲印禅师示众参个甚么悟个甚么历历明明不消络索触着是兮磕着是祥麟只有一只角士问如何圣贤心师曰能杀人能活人士曰如何是凡夫心师曰能赞人能陷人问如何是最上一乘师曰从来无二路曰还许学人蹴踏也无师曰疑则别参处州法海随菴猷禅师闽之长汀黄氏子上堂一钖多年住翠微无才不敢浪施为龟毛兔角从他弄火种刀畊且守愚诸禅子知不知盘中盏内好茶饭俱是行人血汗珠弗修道鼓是非长裙高帽虽遮过黑面阎君不放伊解制上堂三分光阴二早过灵台一点不揩磨贪生逐日区区去唤不回头怎奈何诸仁者此古雪窦示众法语如此说话字字铿金戞玉可珍可爱是即是究竟将来未免无人争似真身寺里其中虽不多众且喜各各脚跟下纵横八字人人顶门上飞大宝光敢问诸人这段奇特事且道承谁恩力湖海从他枯到底姓名终不与君通退院上堂二十年来一钓舟不风流处也风流解畊种小㹀牛栏内无多三四头老僧从此还山寺一饱毛团万事休拽拄杖便行宝掌先师塔前上供诸方穷尚X有卓锥之地狮山穷锥地也无盘中白石钟里清溪此乃不肖之微诚插香曰虽有好花时正放难禁愁思满秦峰问闻昔韶国师居此山时甞为人解粘去缚和尚今日聻师拈拄杖曰我者条銕蒺藜能杀人亦能活人僧喝师便打僧又喝师良久复顾侍司曰山僧住持法海多时始遇一人僧近前作听势师展两手示之僧拟议师曰礼拜了退吴江圆明灵松慈禅师秀水吴氏子上堂敲石石响击木木应蓦以拳击空一下曰且道是何音韵若将耳听则聋却若将眼覰则瞎却若将口说则哑却若是个汉闻恁么举扬拂袖便行虽然慈上座拄杖子未肯放过在何故聻春风偶度庭前树石上苔花夜又开上堂山头白浪海底飞尘总饶会得开口不能因甚到者里唇齿俱失不见道融爻象管辂思而不解事富山海郭璞註而未详诸祖相见攒眉千圣逢之结舌直须向洪蒙未兆打个觔斗方好与慈上座拄杖子相见如或未然徒成钝置处州青田石门苍石立禅师孝感汤氏子僧问如何是佛师曰耳朵里山河大地曰如何是法师曰桃花红李花白曰如何是僧师曰踏翻大地一双驴脚划断风云七尺乌藤僧拟进语师便归方丈上堂举麻谷至章敬因缘毕师曰一人说是一人说非铜头铁额汉堪笑复堪悲诸仁者且道石门笑的是个甚么良久曰能可舌根烂出骨此心不敢漏真机X处州凌江梲嵩宗禅师闽之归化萧氏子浴佛上堂若道释迦生于此日则为世谛流布若道不生于此日衲僧眼在甚么处这里会得不动脚跟朝离兜率暮降阎浮未出母胎度人巳毕其或未然年年是今日恶水蓦头浇长至上堂假不立真不守甦回万窍顿发千机头头现影处孤危迥露孤危迥露处头头现影解狮铃于狮子项下夺骊珠于苍龙窟中赤手风流甚生意气说甚君子道长小人道消大众还知者个消息么若也不知打开香积厨倾出无米饭诸上座普同供养杭州演教佛髻元禅师越州上虞倪氏子弃儒出家上堂旷劫犹今殊途一辙平地上起堆无风处作浪虽非声色声色炳焕虽非心佛心佛历然悉仗此机流转不从他处发光且道此机是甚么若道是佛背却自家的若道是法不免从他觅若道是心印贼身自败若道是人天正眼掩耳偷铃直饶总不恁么犹未相许在既总不恁么因甚么犹未相许不是丈夫多意气为他曾透上头关京都弘慈广济别室天孚祐禅师三韩金氏子母宋生时屋后火起家产殆尽方七月父故母苦志坚守五六岁师患病将死有一道者偶从外入信手拈一粒药放师口中其病随愈道者指师曰此子当入空门有大因缘在十三岁母因道者言送师礼本寺恒明耆宿薙染未几母亦逝一日恒摩师顶曰当勤X精进莫辱汝父母师泣拜而铭心恒器师骨硬更加严切执侍巾瓶巳久丁未春正恒示疾将入灭哹师叮咛激励师跪叩无措恒輙灭后师日夜追思父母一回愁指像顾众曰还识这老汉么祐上座昔日亲遭毒手大结冤讐历年以来未敢轻露今日遮藏不住在诸人面前披肝沥胆和盘托出去也以香打圆相曰沿皮摸索终无用打破始得知喝一喝插香便拜示众举世尊初生颂曰一声㘞地天方晓祸出私门不可当却怪此公真大胆独将双手噼洪荒示众举未离兜率颂曰王宫兜率示多生出得泥犂堕火坑堪笑度人伎俩尽只将乌豆换金睛示众举殃崛产难颂曰春城处处有花开阵阵香风扑鼻来大抵游人咸错过獃郎还向鬂边猜高层云太常一日朝罢官服见师曰弟子今日带了枷锁来见和尚师曰何不解脱去士曰难逃治化师遂竖起拳头曰这个聻士无语师曰果然难逃治化士作礼雄州兴云石琳瑀禅师腊八上堂世尊向正觉山前六载辛勤求一佛字了不可得赵州丈夫气槩便云佛之一字我不喜闻检点将来一人事上不足一人理上有余各与二十拄杖象山这里明星灿烂敢问诸人还曾悟也未若也悟去各与二十拄杖若也未悟二十拄杖象山自喫诸人无分且道利害在甚么处卓拄杖曰金刚宝劒重拈出佛祖齐教立下风X冬至小参一阳来复水牯牛蓦尔向无阴阳地上东触西触敢问诸兄弟还曾摸着他鼻头也未若也摸着不妨随处卷舒放去踏翻千㵎月收来冲破一林烟若也未曾摸着年来更有新条在恼乱春风恐未休示众举香严上树师曰天地一指万物一马通身是口分疎不下祇如祖师不西来香严未上树又作么生太平本是将军定颂殃崛产难曰花谢花开槛外香引他蜂蝶去来忙自从梦破情忘后陋巷空回笑一场颂德山托钵曰玉女乘春出畵堂牧童一见笑红妆无端更唱关山曲不是愁人也断膓五灯全书卷第九十五五灯全书卷第九十五补遗临济宗南岳下第三十六世随录戒幢天资粹禅师因僧送竹篦上堂离却触背迥然绝对铁壁银山一拶粉碎金毛狮子忽翻身牙爪雄雄全体备喝一喝因雪上堂昨夜三更消息别泥牛吞却一轮月天花乱剪碎无声珍珠密撒何殊绝千溪万壑尽生光大地山河一片雪呵呵呵瞥不瞥此时若不究根源直待当来问弥勒上堂灵机闪X电见还难伶俐师僧窥一斑莫把定盘星错认初生月是曲弯弯喝一喝小参今朝八月十四夜皓月团圞没缝罅本来面目甚分明普请诸人圆者话诸兄弟且道圆甚么话良久以竹篦打圆相抛向面前震威一喝宣州奉圣古韶音禅师华州莲华寺示众心同虗空界示等虗空法证得虗空时无是无非法山僧据天目中峰把一枝瘦藤向虗空一掷忽现大身兴云吐雾雷从东起雨从空注直干坤振动日月潜光撞倒须弥踏翻大海深沙神努眼西岳白帝蓦然赞叹善哉善哉希有希有大作佛事须臾云收雨霁海宴河清山明水媚人物交驰拄杖子依旧右边立地众中委得么如或未然脚跟下放一线道山僧浙西苕上着艹鞋穿云度水拨红尘挥白汗踏过许州县行到华之东路脱下被几尊具大手眼底居士拦胸把住送莲华峰顶山僧信口道何妨向十字街头和泥合水左右逢源随流得妙所以临济道一句中具三玄一玄中具三要有权有实有照有用喝一喝曰且道是权是实是照耶是用耶试辨看良久曰拈起少林无孔笛横吹一曲渭河边洛京韶山云门寺上堂提临济正印唱云门之曲敲唱双行杀活自在今者王臣加被檀护光临不妨向佛祖顶𩕳上举扬个事竖拂曰还见么击香几曰还闻么闻见分明是个甚么不见应庵老僧道孤峰万仞鸟道虗玄名利杳忘X是非顿绝直得猿吟古木虎啸幽巖碧落青霄道人活计远祖恁么道山僧恁么举大似声应气求令人举着愈使金声玉振且道还有奇特事也无天教生在韶峰上不待云擎也出头问临济道第一句荐得堪与佛祖为师如何是第一句师曰石火迸青天曰第二句荐得堪与人天为师如何是第二句师曰春雷开蛰户曰第三句荐得自捄不了如何是第三句师曰舌头生澁燕京胜水大来果禅师上堂彤云瑞雪正飞掦彻体风流不可量坐断十方无触背明明徧界不曾藏乃召众曰既尔遍界不藏且道即今云弥大野雪覆千山孃生两道眉毛又落在什么处良久曰露上堂五九四十五穷汉街头舞露柱却生欢灯笼复叫苦万壑千崖雪渐消领略春风一百五晚参举僧问石门年穷岁尽时如何门曰东村王老夜烧钱师曰石门老汉善应时机伹替人数宝有甚交涉山僧则不然设有僧问年穷岁尽时如何但向他道庭前数点催花雨门外春风次第来问如何是道师曰胜水门前无曲径曰如何是道中人师曰眉横鼻直问年荒米贵大众如何过日师曰金刚栗棘任汝齩嚼曰设若饿死时如何师曰难得一箇半箇澄江大兴在天裕禅师上堂有物先天地无形本寂寥能为万象主不逐四时凋大众还识万象主么若也识得天上天下惟我独尊如或未然却被声色之X所笼罩寒暑之所迁流不得自由处处为碍逗到眼光落地一似落汤螃蟹莫言不道上堂春日融融和风荡荡嫩柳舒黄金之色老梅带白玉之香直得木马嘶风泥牛起舞所以道欲识佛性义当观时节因缘时节若至其理自彰大众要识佛性义么蓦竖拂子复召众曰不因柳毅传书信何缘得到洞庭湖示众举僧问风穴如何是道穴曰五凤楼前曰如何是道中人穴曰问取城隍司曰道与道中人相去多少穴曰月似罗中镜星如雾里灯师曰月似罗中镜星如雾里灯举头天外看谁是箇中人越州宝掌慧侃性禅师僧问牛头未见四祖时如何师曰眼睛黑鼻头光曰见后如何师曰鼻头黑眼睛光曰和尚瞒学人那师唤僧应诺师曰却是你谩我当湖大乘铁鼓音禅师越州余姚应氏子师因送天童悟老人入塔知有宗门向上事乃坚志出礼复庵干得度受具戒于径山容时年四十六夕究朝参巳无虗晷遂彻源底参金粟元一见机契令典藏钥匝岁师不忘源本仍归复庵会有大乘之请干以源流记莂焉示众秋山削玉秋水磨铜杲日涵辉千界青天不挂片云于此会得历千差而不异总万变而常存良久曰还委悉么吸尽西江和底彻鲸吞大海露珊瑚示众大乘不蓄箇余钱聊与诸人结胜缘拈出囫囵巴荳子洗肠荡胃涤残涎喝一喝曰知解X绝时缘虑尽觌体无依自现前师于康熈庚戌八月十三日告众逝世书偈曰六六三十六从头教不足生此阎浮提露出丑面目应知识者稀不去登曲彔折脚铛璎珞粥常饱饥肠真是福钝䦆年深起锈纹而今懒把青山劚无管带没拘束南北东西任去留何妨唱个无生曲且道无生曲作么生唱喝一喝掷笔而逝至丙辰秋阇维见须发如故全身不坏塔于虞山北麓当湖普福大用显禅师华亭沈氏子甫十龄父母送新溪其晖光为剃度师服勤复庵干左右示参三不是公案偶阅华严净行品有省即述偈曰一卷净行品不知何物净净则多一番净尽名净行诣方丈呈白干目之色喜至复庵疾作授师兜笠一枚併偈记莂复庵亦垂迁化后事毕归普福杜门养拙足不踰阃者一十八年至康熈甲戌正月十九日从容告众诫勉毕吉祥而逝世寿六十五僧腊四十有五润州鹤林云屋音禅师小参宋人资章甫而适诸越越人断发文身无所用之山僧到鹤林三阅月佛法二字无人问着山僧亦不敢提着何故躶形国里夸服饰想君太煞不知时兴福雪鑑意禅师佛诞上堂今朝四月初八到处丛林浴佛兴福随例攀条遂以拂子作灌水势曰也与蓦头一杓不论这箇那箇管取箇箇浴着优波离稽首翘勤谓因兹得受心地戒而亲承布萨老云门怒X目瞋眉却悔当年不曾打杀以致东土西天畵蛇添足两两纷争竟无间歇乃震威喝一喝曰住住自威音王巳前楼至佛以后有箇干暴暴地底且喜不曾动着复喝一喝曰是甚么时节请职事上堂云从龙风从虎必有邻德不孤蓦竖一指云一不成双复舒掌云二三成五所以众流合汇方兴万顷之涛千楚共攒始架凌空之搆丝竹既合成调节拍自然相应三山芳草绿不待狮子频呻一径落花红岂在象王回顾神通法尔觌体现前财法二施等无差别且宾主历然一句作么生道遂喝一喝曰问取堂中第二座问炉鞴重开规模再整如何是兴福境师曰六朝古柏翠参天曰风景依稀云树里月明淡荡水中天如何是境中人师曰剔起眉毛仔细看曰法雨晴飞去天花昼下来如何是人中法师曰面赤不如语直曰人境巳蒙师指示大家共仰目前机师曰毫𨤲有差天地悬隔问向上宗乘则不问主宾相见事如何师曰两眼对两眼曰如何是宾看主师曰闻名不如见面曰如何是主看宾师曰识得你是苏州人曰如何是主看主师曰远走不如近匍匐曰如何是宾看宾师曰脑后见腮莫与往来示众举世尊陞座文殊白椎话毕师曰老瞿昙若非文殊一椎不知嘴皮边得到几时干净虽然且道世尊从前曾说甚么话来示众举沩山水牯牛话毕师曰者汉面皮厚多少唤作沩山僧尾巴巳露唤作水牯牛蹄角X不全颂世尊初生云门一棒曰冷𦦨堆头星火子爆开烈烈烬重楼云门欲灭弥天𦦨不道当年悞泼油颂婆子抛儿曰鄂渚滩头拨棹夫一桡弄得半糢煳虽教七子多抛尽争奈犹存岸上婆颂庄上喫油糍曰喫饱油糍不赴飡人头鬼脸费评论侍僧若果逢庄主悔杀从前错出门颂雪峰两度打僧曰临机辣棒两番施棒下偏生不孝儿冤债却从恩处结直看递代怨声驰颂兴化打维那曰打了重新又罚钱直令千古恶声传久怀大觉堂前恨此际方知养子缘嘉兴真如宏冶敏禅师腊八上堂明星夜夜出腊八那年无堪笑迦文老无端起浪波然则真如今日不是随邪逐恶也要诸仁共知蓦拈拄杖曰看看良久掷杖曰祇因妄想执着而不证得普茶示众今晚普茶菓子尽数不管齿牙利钝且要箇箇吞吐错口齩着舌头莫怪真如莽卤观音大士开光上堂竖拂曰花开菩萨面草长无边身击拂曰争似圆通妙家家观世音掷拂下座晚参才过初一十四又来忽然半月未免惊怀诸兄弟于此端的得一回历千差经岁月原无二致岂有差排所以从上尊宿每于茶时饭时未甞不风规略露只是知恩者少嘉兴妙峰道者范弘礼甞有偈曰花满枝头月满轮香风拂拂更精神白云影落干坤濶眼上眉毛又上新千里特来呈旧面不消煅炼本来圆箇中自有X安心法粉碎虗空只一拳宁国法海惟勤顺禅师一日师在庭前立次一僧到曰好竹师曰当时香严击底敢问阇黎是那一竿僧对竹作抛石势曰掴师曰上座于斯抵对不敢言不是只是有宾无主僧拟开口师连掌打退颂婆子烧庵曰鸟有真心歇又啼花无悋色露全机其中一段风流事今古人间当是非宁国龙潭大木元禅师僧问如何是和尚住山句师曰一树梅花开雪后曰意旨如何师曰鸟鸣当谷香透春风僧礼拜起师曰会么僧拟议师喝出慧山且拙廉禅师九日示众九月九菊花新此日登高不厌频拨转上头关棙子天涯何处得疎亲草木落雁来宾枫叶纷纷下渐深寒露巳降授衣时临萧萧两𩯭雪霜侵自是陶潜归去后惆怅攒眉少一人结夏上堂北往南来诸衲子多因结夏在山中所谓万事俱成办大都只是欠东风柴难斫米难舂岂可一向说脱空山青葱水碧绿漪漪闲来倚修竹经行坐卧在其间尅期不怕不成佛蕲州如田澍霖觉禅师僧问棒如雨点喝似雷轰此是诸方旧套和尚底作略敢请垂示师曰榛荆斩却龙泉剑露出秦时月半边曰古剎幸逢师挂钖西湖从此浪滔天师曰有劳三十棒赏在来日颕州弥陀雪幢着禅师上堂主宾不立共观白露秋光人境双忘更有斩新日月不萌花上花药层层无X影林中浓阴密密到者时节掀飜沧海喝散白云还应归家稳坐还应垂手入廛若能直下委悉一任收放自由倘或未然山僧再为道破竖拂子曰倒驾红炉来此地通天作用自今施解制上堂岭梅残堤柳绿夜半灯笼笑露柱结制一冬而今圆放教衲子东西去东西去脚跟下事不得草草眉毛上的切须仔细无佛处急走过有佛处不得住若有人问颕州以何法示人祇向道伊春至寒食六十日上堂绿水涯边生瑞气青山深处起烟岚善财参徧犹难会风送芦花作指南示众入得兴云门庄严似胜莲宝华开满地来者任君观示众举香严上树话毕师曰香严老汉大似援人之溺几乎自溺示众举天童悟祖挂上堂牌不陞座立于座前曰老僧气喘不能说话遂咳嗽一声吐痰于地曰众兄弟试道看良久无有出者祖以脚抹却归方丈师曰密祖恁么施设尽道将八千人一坑埋却殊不知瞒他八千人一些不得颂石霜门牓曰短画长书字字清拈来换却眼中睛石霜费尽闲心力笑杀云堂七百僧问如何是清净法身师曰癞虾蟆问人人有箇影子因甚踏不着师曰踏着便成两箇问尽大地是箇解脱门为甚把手拽不入师曰只为全身在里许舒州指泉且巖履禅师僧问如何是指泉境师曰清风生翠竹黄鸟叫晴天曰如何是境中人师曰钓鱼X石上坐秋月白沧江曰末后句乞再垂示师和声便打僧于棒下洞彻己事江州庐山若雨润禅师小参时有僧出师噼嵴便打曰学人话也未问便赐棒意作么生师又打僧无对师良久召众曰会么野牛鼻尽腕头力拽不回头其奈何舒州黄山白云古怀枢禅师僧问古人道毫吞巨海芥纳须弥为是神通妙用本体如然师曰昨日晴今日雨曰如何领会师曰山北山南当此际好花都打落愁人昌化弘庵杲禅师小参一点灵光烂太虗于中何处辨亲疎堪叹多少去来者到底依然不识渠古人又谓渠今正是我我今不是渠恁么道也是徐六担板杲上座则不然何处不逢渠小参眉毛眨起不须看云自山兮青山蓝更问一虗归甚处前三三与后三三且道前三三后三三意旨如何良久顾左右曰会么不存一法即如来註脚重佺成拟议玉田妙峰啸风虎禅师上堂今朝腊月二日特为诸人细说有箇无位真人常向汝等面门出入蓦竖拂淡里一般滋味好举目现前仔细咬嚼复拈饼曰即如者个饼露柱还他几个大众若道得一句者此夜良宵不妨许他手舞足蹈玩月指月畵月笑月风流意气压倒羣流其或未然归堂参去示众举文公见大颠话毕师曰昌黎大似卫公孙朝只知子贡不X知仲尼所以虽见大颠似同不见颂慈明挂榜曰江淹彩笔焕文章织女金针绣凤凰多少行人着眼看不知日用只寻常颂女子出定曰诸葛排成八阵图四维上下转糢煳若还不识生门处困杀人间大丈夫颂婆子偷笋曰偷笋还他婆子捉贼须是赵州吸尽西江无一滴从教何处不风流苏州无量寿寺忞庵相禅师问如何是祖师西来意师指曰这是丰木堂僧一喝师不顾僧又喝师曰打头底知是宾中勘主者一喝意作么生僧无对师连掌打出结制上堂十月十五结制赤手空拳活计普天匝地为炉不漏丝毫移易众兄弟若也会去高悬兜笠晏坐华林脱或未然莫看水艹嫌枯淡且听春雷换甲鳞雪窦新开濬禅师小参人无大小达者为先明得大事与佛齐肩且道明甚么事穿衣喫饭行住坐卧日用一切等事么太煞没交涉祇如未有身心世界巳前将甚么唤作大事良久曰拟议思量白云万里颂临济三顿棒曰事因叮嘱起干戈直入他家话转多恶口挑唆功巳及至今怨恨满山河越州法云石堂颖禅师上堂喫水防咽行路防跌竖起嵴梁证龟成鳖烟雨连旬地炉难热刮面西风入牖来吹动茅堂俱漏洩木鱼禅板两相交选佛场中验巧拙碓㭰开花枯桩燄烈万象森罗俱砟额蓦竖拄杖曰会么众无语乃一时打散问古镜未磨时X如何师曰莫妄想曰磨后如何师曰莫妄想曰黄鹤楼前鹦鹉洲又作么生师曰莫妄想五灯全书X卍XXX五灯全书卷第九十六京都圣感禅寺住持僧编辑京都古华严寺住持僧较阅进呈临济宗南岳下三十六世随录金陵横山同菴润禅师上堂以拂子画一二三四五金木水火土常在五形中五形中莫覩报君知休莽卤捉败虗空仔细看五五原来二十五上堂一二三四五任君颠倒数五四三二一从头数不彻数得彻休狼借放过长沙老大虫只恐虾蟇吞却月示众个事犹如立战同当阳一着好施功若还不听将军令向外安排总是空空即不无且道将军令汝作么生听以拄杖卓一卓曰不得动着动着即祸生示众风敲翠竹露滴荷香西来祖意如何说一番雨过一番凉问如何是道师曰此去金陵一百里曰如何是道中人师曰驴驼马载问如何是佛师曰花放寒巖问借和尚金刚王宝劒看师曰照顾性命僧拟议师曰髑髅堕也问如何是X善知识眼师曰一切不见曰人人皆见为甚么善知识不见师曰你犹在门外问如何是本来面目师曰雪消山露骨曰意旨如何师曰水滴石流香金陵蒋山佛国樗菴学禅师示众举道吾因赵州来着豹皮裩把吉撩棒在三门前见州来便高声唱喏而立州曰小心祇候着吾又唱喏一声而去师曰这两个汉大似无孔笛撞着毡拍板五音六律太煞分明惜乎当时少个知音且道即今还有分别者么以拂子击几一下曰子期子期朗公居士吴显长洲人初参灵隐礼礼问有甚疑处远来参谒士曰狂心未歇歇即菩提请问和尚歇在甚处礼曰欵欵去你葛藤士无语参半载无所入后禁足北菴一夕坐香次闻瓯响有省颂殃崛产难曰脑后白云闲片片眉端春色甚迢迢不知讨甚闲家具平地无端喫一交颂女子出定曰春睡沈沈却正浓不知黄鸟骂东风醒来谩揭罗帏看隐隐牕纱乱落红绣水雨嵩霙禅师问丹霞访庞公灵照放下篮意旨如何师曰哑子传来信聋人满耳闻曰丹霞问庞公在否照擕篮而去又作么生师曰谁家别院池塘里一对鸳鸯畵不成兴国上一乘禅师参多福启一日求入室启曰上无片瓦下无卓锥唤甚么作室师仰面四顾曰苍天苍天启曰阿谁呌苦师曰不是师贫连子苦只缘家富X小儿娇又问多年失亲近今日乞麤拳启曰老僧没气力师曰慈悲太煞启恶发曰脱空妄语汉何处见得来师曰早晨喫粥而今又饿启曰饭袋子出去师曰歇歇进来问讯和尚苏州朱茂苑居士产时母梦明月射腹惊觉乃娩长成信向宗门参扣诸方一日闻钟有省述偈曰偶寓平江道院东诸方禅客喜相逢十年切切求开示不若亲闻一击钟丹霞烧木佛颂曰木佛烧来御禁寒何须特地起疑端可怜院主亲遭毒堕落须眉不自瞒世尊初生颂曰锦衣公子舞秋千卖弄风流逞少年添得黄鹂鸣翠柳十分春色播人前丹徒正觉尼佛机元禅师竹篦子颂曰拈起吹毛劒魔佛皆胆战拟议问如何雷声轰闪电赵州勘婆子颂曰勘破婆子公案两重山崩地裂杲日当空临济见僧入门便喝颂曰铁牛踏破澄潭月石虎巖前吼不彻黑漆崑崙没处藏百兽闻之皆脑裂顺天报成起圣仁禅师上堂身瘦面皮黄都缘为事忙昨朝亲入市今日又陞堂拟唱云门曲犹疑不合腔劳烦拄杖子代我为敷扬连卓拄杖上堂今日开炉柴炭俱无扫除灵解荡涤真如本无故旧那有亲疎饥餐渴饮真实工夫冷灰爆出黄金豆笑杀西来碧眼胡上堂直说曲说赞说毁说识者是醍醐不识是毒药毒药醍醐一并拈却要识杨岐驴只有三只脚X桐城慧山清泉大宜卓禅师解制上堂住不用锥去不用钩不住不去钩锥甚利内中还有知痛痒者么众无对师复曰饶君走遍天涯路尽在山僧拄杖头仲春小参春风和暖日长夜短青山依旧青干坤依旧转山僧拄杖头今古何曾免谨白参元人道不远人人自远卓拄杖一下曰这里不是京都大悲灯巖德禅师江南常熟朱氏子师生时香光满室四岁便解趺坐念佛十岁父殁偶至城西地藏见壁上地狱形相生恐怖心欲出家母许之象游逵为之剃染一日读楞严至阿难此非汝心处顿起疑意三年乃有所会后兴福定以主人公话相诘益自奋力研究历参吴下知识俱不契旨圆戒毕省从兄于蒲邑道出京师途次遭攧疑情冰释适定住都门铁佛师诣之定曰几年不相见此事又如何师曰鼻孔依然向下垂定曰那里见得师曰特来礼拜和尚是夕师陈所见痛棒打出如是者三一日入方丈才开口便打当下若脱千觔担子相似礼拜便出受嘱后初住虞之破山复入都住大悲广泉诸剎上堂举僧问赵州如何是祖师西来意州曰庭前柏树子僧曰和尚莫将境示人州曰我不将境示人僧曰如何祖师西来意州曰庭前柏树子师曰若言心境一如好与这僧一坑埋却若言信手拈来毁谤赵州更甚毕竟如何是祖师西来意庭前柏树子夏日上堂举洞山因僧问寒暑到来如何回避山曰何不X向无寒暑处去曰如何是无寒暑处山曰寒时寒杀阇黎热时热杀阇黎师曰转功就位转位就功融通妙叶不犯离微自是洞上宗风只如寒时寒杀热时热杀又作么生回互不见道太阳门下日日三秋明月堂前时时九夏师诞上堂天地同根万物一体至哉斯言急须会取蓦拈拄杖曰既是万物一体且道拄杖子与山僧是一是二若道是一山僧是山僧拄杖是拄杖何曾是一若道是二山僧属羊拄杖子又属个甚么却唤作二向这里道得谛当不妨与从上佛祖把手同行若道不得你有拄杖子我与你拄杖子你无拄杖子我夺却你拄杖子速道速道因事小参尽大地是个火坑得何三昧不被烧却遂目左右曰看看个个肉绽皮穿去也若是个汉但向世间一切荣名利养人我是非鬬诤坚固处一椎击破虗空粉碎大地平沈正恁么时且道火坑在甚么处良久曰再犯不容上堂举临济会下两堂首座同时下喝僧问还有宾主也无济曰宾主历然师曰两家总不用喝亦复宾主历然且道阿谁证明良久曰照顾眉毛冬至上堂朝来忽报一阳生逆旅何人不动情只有残僧躭寂寞从来寒暑不相惊岁夜小参大尽三十日小尽二十九从古到如今历本家家有既有何不拈出看时有僧欲出师约住曰且住若无本监历日印信即同私历立春上堂开岁越十日风光始得春法筵龙象客又见一番新一番新X大地山河倍有神莫道东村王大姐依然满面是埃尘问法身充满于太虗正与么时应身在甚么处师曰山僧在上座眼里僧礼拜师曰郑州出曹门士问大鹏展翅即不问金榜题名事如何师曰久巳斫额望子曰如何是无根树师曰切忌节外生枝曰如何是无阴阳地师曰踏着几人知曰如何是呌不响山谷师曰动容扬古路不堕悄然机鄂州龙华吼山兴禅师江夏张氏子结制上堂七日前壁立万仞追到牛角尖头直要悬崖撒手七日后裂破漆桶勦绝命根也须绝后再甦正当七日内你诸人性命尽在山僧手里以拄杖连打曰急速救取示众我有达磨只履干坤踏徧无底脱在粪扫堆头千圣提掇不起问如何是般若体师曰横三竖四曰如何是般若用师曰七穿八穴曰如何是体用一如师便打青田崇胜桂巖嵩禅师莆田人少从父游寺见一罗汉以两手拍开胸堂露出一佛鼓掌笑曰奇哉原来心头有佛诣长乐龙峰披剃二十四岁出岭参崇胜皛机缘相契后承印可继席示众一毫头上立干坤百亿须弥绕日月乃竖拂曰能于者里识根源南北东西何途辙小参风高月冷海阔天空𤠔啼远岫鹤唳乔松提挈衲僧巴鼻发明佛祖纲宗卷舒自在八面玲珑直须坐断主人翁古木斜阳岭外红小参十里长亭五里短亭神疲力倦暂尔消停风来X一阵鸟语数声汗干体爽眼豁心清从兹归去好归去休问前途多少程问如何是崇胜境师曰千峰翠绕芝溪水曰如何是境中人师曰瘦骨寒披毳衲衣问灯笼与露柱相交是第几机师曰是第二机曰如何是第一机师曰灯笼与露柱相交问如何是冬来意师曰岭梅破玉问如何是佛师曰鸡嘴尖鸭嘴匾问如何是孟春境师曰鹧鸪啼处百花香通州广慧启密绵禅师示众今朝识得是初一万事从兹俱了毕静闻哑子唱山歌笑看泥牛相鬬踢拳来脚去逞风流错把须弥打一掴直得龙王怒不休带累修罗双眼突拄杖从空见不平各与三十齐趂出连卓拄杖喝一喝通州广慧笑翁珍禅师上堂举拂子曰若向这里透得可以放嚝随缘设若伫机停思未免当面错过山僧更与註破今朝据室复陞堂四众云臻沾法喜露柱灯笼合进香森罗万象齐施礼师出世不久遂尔迁化临终书偈曰住世风颠三十二载呵佛骂祖生平庆快潇洒而行无些罣碍掷笔而逝大名兴化断指觉禅师参玉田润得法后结茅于天雄军之城西十里每夜坐见祥光烛天追求之得临济祖塔埋没瓦砾中师遂重建石幢鼎新塔院天童忞古南门报恩贤天目琇俱为捐资以赞助之又建兴化塔寺于侧不三年而成丛席兴复第一祖庭缘X非小可也僧问虗空粉碎大地平沉底境界还喫临济痛棒也无师曰罪不重科问古塔巍然不动还有向上事也无师曰瞻之仰之僧礼拜师曰因我得礼汝虞山中峰天山旭禅师溧阳史氏子俗名藩以世胄擢大金吾援勦山东流宼奏捷勅赐巡边值鼎革洪内院疏请陛见愿恳为僧初参福严天目后入龙华满室逼拶三阅月以野鸭子公案闻报钟声得省补第一座腊八上堂竖拂子曰释迦老子来也向这里会得则不用劳形忍饿六载三年明星夜夜灿中天德慧无边传正续大众会么倘或未能山僧下个註脚掷拂子曰切莫漂流在异乡虞山智林僧木荫禅师邑之杨氏子上堂即心即佛鸭听雷鸣非心非佛畵蛇添足离即离非痴人说梦是即是非矮子观场内中有一句不是心不是佛不是物具眼者试辨看崑山葛毅调居士名鼎号七空十六岁于古人言句上起疑遂彻夜坐香脱略尘事会世变独居究心教乘后谒古南门灵隐礼各有契入继参妙喜满朝夕质疑一日满问路逢死蛇莫打杀如何士曰死蛇原不死打杀便不生问无底篮子盛将归如何士曰无底盛将来有底尽底去满颔之婆生七子颂曰从来大地绝知音抛掷从夸眼目新可惜末儿泥水浸放他六子长威神倒骑牛入佛殿颂曰多劫骑牛X祇为不鑑这回倒骑得个方便绝胜觅牛辜他佛殿京口听潮憨云顶禅师武进陆氏子依鹿泉瀇一日闻黄鹂鸣开悟出住广陵万寿上堂挥拂子曰达磨留下一只履徧地儿孙提不起直教做得十分像不是欹头便歪嘴我亦自笑求其全南北东西觅知己那管逢人出不出万寿勉作三年主验尽方来少作家寂寥此道谁堪语作收拂子势曰莫教鍼线空狼借收拾归家着自底问须弥山毕竟是有是无师曰顿向你面前了也洪都西山龙泉千山峻禅师问如何是戒师曰断除妄想重增病曰如何是禅师曰趣向真如亦是邪曰如何是不迁义师曰石压笋斜出悬崖花倒生曰如何是行脚事师曰乞食前村去临池洗钵回洪都靖安法药百拙伦禅师问法药是甚么汤头师便打曰且莫乱打师复打曰苍天苍天师曰病狂呌屈多死少活僧拟议师直打退五灯全书卷第九十六X五灯全书X卍XXX五灯全书卷第九十七京都圣感禅寺住持僧编辑京都古华严寺住持僧较阅进呈临济宗南岳下三十六世随录杭州开化化南上禅师越之浣溪人稚时口痖七岁方知语言九岁过五洩礼佛见僧如旧识乃投出家后上天童悟祖命参万法归一一归何处话逾年闻猫声豁然开悟祖遽问万法归一一归何处师曰乌龟钻破壁悟颔之最后参鹿泉瀇一见契合开化上堂举达观颕曰诸方钩又曲饵又无犹如水底捺葫芦拈拄杖作钓势曰深水取鱼长性命不曾将酒祭江神开化又且不然家业轻舟一叶朝南暮北随流得意高歌数曲忘机闲伴沙鸥遂收取拂子曰宁教絃断成孤峻不为门庭下曲钩润州龙山放云智禅师参鹿泉瀇看南泉三不是话偶柴扁挑堕地作声咄曰元来元来不是心不是佛不是物欲觅觅不得欲避避不得冷地亲看破分明者个贼颂竹篦子曰竹篦子无背面利似吹毛挥八面衲僧触者是如何拍破脑门鲜血溅看取香炉X吞佛殿龙牙石龟颂曰前朝风昨夜雨今日梦回又见鬼鬼扯腿跌折嘴仔细思量弄自己赵州城门颂曰四门开豁赵州城南北东西道路分二十五絃弹夜月玉楼人醉杏花村都督葵轩居士张国勋宣府世家初于福严容安田静愚菴盂天界盛参扣有年再访鹿泉瀇问如何是捷径路头瀇曰黄鹤山头春万家士曰如何是归源的旨瀇曰瘦拳斜枕卧梅花士曰几乎错过目前机瀇曰巳知居士是家里人士曰弟子究心佛法不敢自负生平但恐业累覊人惟愿不吝慈悲瀇曰居士如宝劒在握一斩一切断何处更有业累所覊士于言下勐省呈偈曰于此植机缘我道总一般山头明月下松风话指南广东净业方中式禅师月夜示众初出银蟾遍大千尖时圆相巳完全只今笑语垂杨下多少清光在目前大众这个光明人人本有因甚不知落处聻盘山曰光非照镜镜亦非存光景俱忘复是何物且道是月不是月是月瞎却诸人了也不是月汝等作么生会便下座昆阳玉仓碧峰微禅师示众我此法印如涂毒鼓闻者命根顿断诸人如何凑泊直下便是巳涉堦梯总不恁么犹落情识任他千圣到来一齐列在下风汝等还识此法印么掷下拄杖小参今日将十方世界权借为一禅堂开深深之炉堆𦦨𦦨之煤是凡是X圣万象森罗一一尽在其中朝打三千暮打八百个个皮穿骨露脱体无依众中还有不受煅炼者么拈竹篦曰禹门三级千层浪奋迅休遭点额回明州普陀贯之珏禅师姚江陈氏子元宵解制上堂万象回春冰河转绿黄鸟闲关鱼虾𨁝跳当是时也铁树共银花竞彩金乌与玉兔潜辉衲僧家行止未卜脚跟下去住何伤到这里瑠璃瓶祇盛狮子乳龙象践踏非驴所堪出头跛鳖行乎其所不得不行得水真龙得乎其所不得不止若也脚踏实地底尔等亦须善自体悉良久曰仍把钵盂安旧位莫教虗费草鞵钱四明薜萝尼慧空禅师鄞县王氏女三十三岁辞俗出家初参念佛底是谁苦无入处因参天童奇问盘陀石上珠一颗无去无来不见踪请和尚直指奇曰说底是谁师沈吟奇一喝师大起疑情归途遇老宿问如何是本来面目宿曰礼拜的是谁师于言下顿悟遂述偈曰四大浮囊假借因拈香拨火阿谁亲从今烁破孃生面大地山河一统平又曰本自无心物自闲通身浑露祖师关俄然一念超方外水自水兮山自山江都中房李谦居士淮安山阳籍北直人年十二梦朝天帝令二僧传示龙从火里出虎向水中生十字醒白二亲亲曰汝未生前因祷吕祖而孕士遽问未生前作么生父大异之年既长好读孙吴书二十八X岁中崇祯丁丑进士三十二岁遇异人授三教心法遂弃职寻师历参名宿谒商尊元问临济三句话尊喝曰要山僧说与你听么士矍然又问云门拄杖子𨁝跳因缘尊又喝曰要山僧讲与你听么士于言下大省曰毗耶一默观听全消月落乌啼云汉昭昭尊曰从来孝子讳爷名士礼三拜尊深然之后谒天峰清一见许可特为上堂问路逢达道人不将语默对将甚么对士曰临去秋波那一转清曰未在更道士曰先号咷而后笑清遂记莂士甞独居兴教僧寮随机说法唱演楞严圆觉大义世称田大士复生僧问赵州绕禅床一帀何云转藏竟士曰才下禅床早知转经巳竟曰婆子因何云只转半藏士曰牛过窗櫺头足四蹄都过了为甚么尾巴过不得僧曰差别公案如是者少兴化融峰萍寄普禅师上堂击鼓鸣钟巳举扬何劳请我更陞堂不知棒喝重彰露犹听叨叨说短长便喝散大众掷拄杖下座上堂竖起拂子曰惟此一事实余二则非真复自掴口曰山僧今日为人错下註脚上堂拈拄杖曰山僧今日特请木上座为汝等一上去也卓拄杖曰谛听谛听问生从何来师举火鎌曰这张火鎌子三文钱买的曰死从何去师曰一擦火星飞问如何是道师曰水陆通衢曰不问这个道师曰问甚么道曰问大道师曰南北东西X嘉兴会龙破峰一禅师海宁曹氏子上堂院无大小众无多寡小中现大大中现小不见道文殊骑象于藕丝孔里消息全无鸿蒙鼓翅于北溟之上浪沸波腾事会也得处处绿杨堪系马理会也得家家有路透长安顾左右曰只恐不是玉是玉也大奇扬州远峰旨玄泰禅师兴化焦氏子十四出家依建隆𣽘力参有年𣽘一日问不落古今道将一句来师曰不道𣽘曰为甚么不道师曰道又落古今也𣽘休去僧问今日喫粥喫饭师曰打破锅来向汝道曰打破也师曰一任饱餐拈赵州狗子佛性有无颂曰佛性缘何说有无十分春色满皇都掠虗头汉无依赖留与儿孙唱哩啰黄龙三关颂曰驴脚生缘与佛手横三竖四扬家丑看来不值半文钱也向人前开大口融峰法幢普禅师兴化李氏子上堂钟音铿锵鼓声轩昂山僧陞座众立两旁喝一喝曰底事分明全露布何须重叠更宣扬师甞颂汾阳三诀曰第一诀不容拟议无分说秤锤是铁甚分明看到秤锤重着楔第二诀马祖蓝关消思绝朔风凛凛普天寒大地山河一片雪第三诀百草头边俱露泄桃红李白柳垂青子规声里流啼血又曰汾阳三诀强生枝节要知落处水冷火热僧问心经云无眼耳鼻舌身意将甚么说法师良久问僧适间问个甚么僧拟开口师便以手掩却X江都维摩古梅宽禅师邑之方氏子佛开光上堂一阳开泰万象咸亨四众瞻依佛光朗照且道维摩今日有何义谛以拄杖击香几曰大众尽大地是个佛身汝等向甚么处安居复击一下曰泥牛吼月归东海万水朝宗又一重六安佛国文楚演禅师泰州屠氏子上堂举本师𣽘到月菴曰菴主在否曰不在𣽘曰甚处去曰檀越家去𣽘曰水牯牛牵去么曰不知𣽘打僧三下便出菴主回僧举前话菴主曰水牯牛被人牵去也不护惜遂打摈出𣽘闻曰略较些子虽然如是也是按牛头喫草师曰仰之弥高钻之弥坚瞻之在前忽焉在后大众老人这样说话还知他人落处么将成九仞之山不进一篑之土喝一喝青州万祥麒禅师示众今日聊将一线通秋山秋水畵图中红轮噼破阇黎面拟议思量隔万重真州大慈尼桴海济禅师上堂学道应须达正因道源曾不隔微尘当知一切众生界即是如来正法轮济长老截舌去也众中还有相救者么喝一喝下座云间贾龙文居士名达真年九岁父母俱丧兄龙媒抚养婚娶后爱酒好讼十载囹圄鼎革以来诸事不豫每叹光阴有限世事不常发愿念佛斋僧渐渐留心本分参佛果闻韬明宗三默权霁崙永诸禅宿六载工夫几成一片每于行住坐卧时如皓月澄潭纯X清绝点及至勘问便转身不得一日请永至舍斋后永放下面皮痛加逼拶问居士即今一口气不来向何处安身立命直得无语可对回入室中竖起嵴梁万缘放下不觉冷汗如雨忽听更锣声通身庆快如抛下千觔担子一般出侍次永问得何消息士震威一喝永曰亲切道来士便掌永曰不怕罪过士曰苍天苍天即呈偈曰树凋叶落见秋空全放全収不露踪人亦忘时牛亦灭一轮皎皎碧天中永曰不信道士随畵圆相曰大地平沈遍界空脑门裂破任西东振声一喝千江逆万法收归绝异同永颔之明日往龙华入方丈宗曰内不放出外不放入如何是你作用士曰一拶粉碎宗曰那里学来的士曰好个具眼堂头宗曰你的眼聻士便喝宗拈棒士便出徧历诸方后受报恩汋记莂随机应接逞性逍遥至康熙乙丑冬月示微疾书遗训十则诫勉其子不得行世礼须备木龛道服自制封龛偈曰向来爱坐今日要眠向来要眠今日爱坐两俱不着四无回互天然一段好风光赤骨条条我独步举火偈曰贾龙文贾龙文红炉烈焰久炼精金胸中恶气脱体从新入火不变入水澄清撺火炬曰一道风光无限乐换却时人眼里睛复书一偈曰此番决定别无私撒手分明在戌时若能识得其中意云在山兮月在池一笑而逝汝宁罗山巖立敏禅师休宁人参寄菴澯问如何是X佛法的的大意澯曰待山前石龟解语方向汝道师拟议澯便喝一日骑驴过㵎有省归乃礼拜曰山前石龟今日点首也澯举首师曰切忌多口澯下禅床师指曰老汉脚跟犹未点地在呈偈曰忘餐废寝亦无端谬把孃生鼻揑酸小塔山前遭一扑虗空笑得舌头干澯为印可溧水刘惟赞居士不第后闭关二十年有省註经解论甞作山居百首有曰日用工夫在䦆头剪茅诛葛自无休有人笑我空劳力个事如何向别求参禅何用坐蒲团活处工夫死处钻事事随缘无不是百般滋味一般酸苏州法华树南祚禅师上堂丁一卓二白云淡泞放两抛三㵎水潺湲住住假鸡声韵难瞒我未肯糢煳放过关以拄杖卓一下曰这个唤作关诸人作么生过时有僧才出师连打曰也不得轻放随后曰的是孟甞门下客从教一去不轻还元夕解制上堂火就干水就溼棘何曲松何直南来自南北去自北出门草漫漫沿街灯簇簇一棚两棚三椀四椀六六原来三十六说与今朝衲子各各观光饱足示众天上天下唯我独尊世尊最初之句正法眼藏涅槃妙心世尊末后之机此话西遍西天东遍东土必也共相委悉及乎轻轻拶着多是开口不得更向语言上寻心思上卜日日日东昇日日日西没有日会时金乌飞向虏渊玉兔走入旸谷示众寒山寺笑呵呵X法华院挨济济黑豆子换人眼睛红茘枝赤茘枝与人吞噉闭目食蜗牛何处门头无几个开眼喫鼠粪谁家釜里有两颗会则虾蟇大虫猫儿老鼠不会三世如来一大藏教在你脚底参结七上堂山僧有两个关棙子三十年行脚东寻西讨未敢布露今日结七安禅为汝等拈出要且坐断仰山九十六种圆相及得尽底去也释迦达磨未能出得这里师以手画▽曰诸禅德若透得这两字如天有日月照临八表九州如地有泉渊週流五湖四海如人有眼目勘验天下衲僧且道以何为验乃竖拂子曰还识么复放下拂子曰还会么山僧字义巳说注解巳竟个中若有仙陀客何必文殊下一槌春朝上堂桃花红李花白揭开佛祖眼睛小叶柳大叶杨穿过衲僧巴鼻泥牛打破千年古木敷荣木马牵回万里长途瞬息出谷黄莺毛自干入水乌龟头不溼有智主人黑眼漆无位真人赤骨律咄咄何处春睛轰霹雳示众咄咄咄临济小厮儿𡎺着大愚肋不禁三拳呌屈声风清月皎有何极子规啼上杜䳌花长恨游人归不得归不得归便得十分春色满皇都五陵公子鞭骢勒夜来烂醉卧花街回头日出东方白士问百姓日用而不知知得又如何师曰智者见之谓之智仁者见之谓之仁曰请示佛法师曰你自已屋里不打点问他家事问如何是彼岸师曰此路曰问水答水问虫答虫学人问彼岸因甚和尚答此路师X曰此路不通益州嵩山壄竹福慧禅师渝州长寿叶氏子因遭变乱父母窜散孤身南避黔州不觉一念回观立志脱白求礼东明晓剃落未几去谒龙门澣示以万法归一一归何处话参究有年始有契悟仍受龙门记莂出住云南慈云蒙化竹林顺宁五福树宗善法富民法华澂江弥勒益州嵩山上堂即心即佛也不是非心非佛也不是不是心不是佛不是物也不是泥神笑金刚骨出土地骂伽蓝面黑会则脱体风流不会莫枉久立上堂一二三四五六七杨岐老子舌头赤新妇骑驴阿家牵伶俐衲僧争得识喝一喝上堂去年春在天目今年春在五福却把寒梅仔细看枝枝撑破山头绿谁家洒酒赛勾芒不管子规啼血出上堂僧问如何是三宝师曰稻梁菽曰意旨如何师曰二时喫得鲍齁齁乃曰若是德山临济以杖指曰且向这边立若是文殊普贤以杖指曰且向这边立顾左右曰卧龙不合为诸人註脚便下座上堂一声哌破称雄安知云门棒折更有白拈老子说他所见不别拈拄杖曰当断不断返招贼掷拄杖呵呵下座中秋晚参青山日日雨倾盆祇说广寒羞见人忽地睛开天如洗清光依旧在江苹蓦召众曰正恁么时还是修行耶供养耶拂袖归去耶星随平野阔月涌大江流开南小参拈拂子召众曰会么开南尽处是天涯竹引清风日正斜杖上无钱沽X白酒且倾一盌赵州茶笑者如麻不笑者如麻放下曰吽癹咤小参匡徒领众竭吾才祇要儿孙正眼开若是分明开正眼众生诸佛一坑埋以拄杖画一画曰且道毗卢遮那聻复画一画小参知见立知即无明本知见无见斯即涅槃蓦竖拄杖曰安楞严安楞严你何曾识得菱花未照前示众寸丝不挂粒米不餐底衲僧正好痛与三十棒为甚如此为他祇解洁白地上作活未解一切处流通虽然且到这里着示众要取便取要舍便舍取舍两忘时如何大唐国里安他不下士问如何是父母未生前面目师噼口掌曰是生耶未生耶问如何是水中月师曰教你捞摸不着五灯全书卷第九十七五灯全书卷第九十七补遗临济宗南岳下第三十六世随录松隐栢山森禅师问如何是松隐境师曰桥横活水由升降塔拄清风任往还曰如何是境中人师曰体挂袈裟离世相心悬祖印出人间曰法王法令意旨如何师曰急须着眼看僊人莫看僊人手中扇小参三乘十二分教俱是止啼黄叶一千七百公案总X乃陈烂葛藤今向诸佛谈说不着处诸祖行履不到的略通一线言外知归举拂曰初开新气象齐唱太平歌晚参万缘丛中夏五月松隐林开狮子窟箇箇心空及第归尘说剎说炽然说炽然说无间歇山色无非清净身溪声尽广长舌智海昙绍杲禅师上堂南泉斩猫打失两只眼睛赵州礼拜嬴得一辆草鞋打锁敲枷斩钉截铁是山僧分上事诸人分中又作么生道良久曰十字街心一块砖上堂摩尼珠人不识如来藏里亲收得蓦召曰大众如何是摩尼珠唤什么作如来藏良久乃以手指曰者箇上座肥那箇上座瘦便下座清明上堂草芊芊花烂熳春风拂面寒纸钱灰缭乱触目烟霞处俱是名利汉终日走红尘何不回光看各各持锹着土声声唤子唿爷不如子规亲切叫道急早还家夜来何处狂颷起吹落人间多少花僧参师良久曰和尚何得一语不施师曰早识得汝了也僧参师曰近自何来曰台山师曰闻说清凉石被海龙王移去是否僧罔措师打曰何得不持五戒洪都法药百拙伦禅师结制上堂今朝法药结制大似一场儿戏柴炭浑无些些却也不成罏鞴辜负龙象到来犹如贼打空室非是山僧恡财要汝偷心顿息诸方点铁成金我道点金成铁从来眼里不着沙历劫何曾异今日呵呵呵好大哥瞥不瞥若不瞥且自关门去拽石蓦然蹋着自家底九九元还八十一X喝一喝解制小参九旬闭门造车今朝开门合辙打车打牛总莫交涉苏州有常州有八角磨盘空里走遇着拾得与寒山鼓掌呵呵笑破口僧参师竖拂子僧便喝师曰作家禅客宛尔不同僧又喝师曰山僧今日失却一只眼便打出问如何是一师曰今日不答话曰为甚么不答话师曰恐汝落在二泰州定慧容德裕禅师示众只合寒江坐钓矶等闲识得旧荷衣虽然踏着家山路云护春深出绣纬颂台山婆子曰两岸芦花两岸香杖藜云外异清凉道人行处离中虗日月经天有底藏建隆拙翁最侍者一日坐香次𣽘问如何是本来面目师曰腿麻脚酸𣽘曰莫错好师曰甜瓜彻蒂甜苦瓜连根苦颂本来面目曰昔年𢹂手向高台丛菊丹枫覆酒杯今日半山园独醉清风明月久徘徊苏州西山机先晓禅师示众拈拄杖卓一卓曰勘破了也底事分明全露布何须重叠费商量小参以拂子向空中点三下乃顾左右曰见么家肥生孝子国覇有贤臣掷拂下座庐陵聂先乐读居士参建隆𣽘一见机契每入室棒下得旨一日𣽘举拂子士曰入地狱如箭射𣽘放下拂子士曰入地狱如箭射𣽘曰不拈不放一句聻士曰入地狱如箭射𣽘曰西来大意可曾会么士曰拈X箇泥弹子打杀活雀儿𣽘曰还能救得么士曰满堂僧不厌一箇俗人多𣽘便打退士辑续指月录行世松江倪超定永清居士淹博古今以诗名世入建隆𣽘室有机最契呈偈曰那容门外木马行不闻海底泥牛叫一拳打倒四金刚弥勒果然呵呵笑𣽘颔之一日雪首座问纸缝中有本来面目日月照耀居士可曾见么士便喝雪曰诗在笔尖头大地山河在舌头且道当人心血如此用尽成得什么边事士曰野鸭子飞过去也雪曰麻三斤见过也未士曰从来不曾妄诞雪曰干矢橛用得着么士曰悉凭首座证据雪曰四句外别通一线看士曰夜深困倦明州补陀自天育禅师晚参薄福住补陀家常事事无僧堂名不二少炭漫开炉不用煖处商量贵在当阳抛出且道火种在甚么处蓦举拂子曰唤作火烧杀你不唤作火冻杀你示众春回大地雪漫漫莫作寻常景致看指出箬山头巳白人间疑是玉龙皤顾左右曰莫受人瞒退院示众千丈巖前浪泼天三山云接箬山连海门风急潮回晚收拾丝纶过别川横担拄杖下座明州隐学岸麟骏禅师示众举僧问睦州一言道尽时如何州曰老僧在汝钵囊里又问云门一言道时尽时如何云曰裂破师曰或问隐学一言道尽时如何合取两片皮小参今朝腊月十四诸人看是不X是当阳放大宝光切忌当面蹉过不蹉过寒则彻骨寒热则通身热喝一喝下座问一年之稻早巳收割一生之道为甚不了师打曰且道了也未常州万育霖沛汾禅师弥陀诞日上堂自性本圆明自性本空寂生固未常生灭亦何常灭西方古佛号弥陀相传降诞在今日诸仁者高着眼看你道弥陀生也未若道露柱尚怀胎固是平地死汉若道玉毫巳现瑞也是眼里生花蓦竖拂子曰弥陀来也若果见得分明则七宝池八功德水头头现前楼台殿阁金银琉璃砗磲玛瑙物物具足迦陵频伽诸鸟无不演唱雅音五根五力七菩提分八圣道分功德庄严又何须口里念真言眼前作佛事其或未然必须勐力看去如子忆母如母忆子哀切追寻追到无可追寻到无可寻处忽然氷河𦦨发㘞地一声再来亲喫山僧痛棒何故聻冬至离春四十五问如何是万法归一师曰开口便错曰一归何处师曰重阳九月九问一念未生时如何师曰这问从何处得来问古镜未磨时如何师曰无汝觑眼处磨后如何师曰无汝藏身处京都九华晦嵓慧禅师上堂五九四十五穷汉街头舞卓拄杖曰发机须用千钧弩上堂古人道从文殊门入者墻壁瓦砾为汝发机观音门入者虾蟇蚯蚓为汝发机普贤门入者不动步徧十方卓拄杖曰且道从这里入者阿那箇为汝发机顾左右曰半岭X夕衔树落一行斜雁向人来解冬示众去年结未曾结拶出诸人佛手今年解未曾解紧悄诸人驴脚祇如道人人有箇生缘诸人生缘在甚么处渴饮饥餐好自如莫学茫茫颠倒走示众举阿育王问宾头卢尊者曰承闻尊者亲见佛来是否者以手拨开眉云亲见佛来示众举僧问云门如何是清净法身门曰花药栏开封白封渭南乘禅师中秋晚参冉冉白云去复留长安共赏万家秋这回底事分明说切忌清光换却眸顾视左右曰总皆赏月殊不知诸昆仲各各有此一轮明月清光匝地逈脱根尘所以从上老古锥只教伊承当去瞥地去免致光前影后只如月落长空后又作么生相见复顾左右曰还我话头来上堂腊月二十五云门一曲谱石女弄笙歌崑崙水上舞大用从来颠倒颠五五不成二十五问牛头未见四祖时如何师曰擎头带角曰见四祖后又且如何师曰失却鼻孔一僧到师问参甚么话头曰合是和尚记得师曰却是山僧罪过扬州吴陵光孝旭峰焯禅师南通州徐氏子出家于本州三仙寺天童受具得法光孝出住𡵀砀山至佛殿基以拄杖指曰虗空的宫殿瓦砾的金身羣山的大众一切尽属拄杖子了也且道契书甚人写复以拄杖画十字曰五湖烟景有谁争解制上堂师高声召大众曰水牯牛走也众皆回首师曰山僧说法X少人知待你知来是几时便下座示众学道人抱个话头如握一把铁扫帚相似佛来也扫魔来也扫一切物来一切扫直扫到无扫处老僧更问汝觅扫帚在问如何是万法归一师曰拄杖子吞却大千世界曰毕竟一归何处师便打问如何是祖师西来意师曰檐声未断前宵雨曰不会师曰电影还连后夜雷亳州护国义明今禅师开封兰阳杨氏子生而不茹荤五岁送入乡塾开卷即闭目思睡闻梵诵声辄喜跃年十二恳求出家父母不许先是大中丞瑞轩丁公文盛秉臬中州公之子制府泰巖公思孔方垂髫公一夕梦韦駄谓曰公之子乘愿轮来当取科第立功勋然须觅一人代为薙染以报佛恩随以手中杵指旁立童子曰此儿大乘法器也毋蹉过公唯唯及醒以语黄夫人而黄夫人所得梦亦同不胜叹异翌日公偶出师年十五方自塾归途中卒不及避因拱立道左公瞥见之乃宛然梦中童子也因唤至署问童子志何所慕师曰愿出家公以梦中事语其父父曰此天也不可强矣公因出廉俸为之落䰂师脱白后不半载叹曰出家儿为了生死大事岂如此虗消信食唐丧光阴耶遂腰包顶笠孤身行脚参请知识三十余辈究心多年不甚明了至亳州护国谒洞上白雪静令参万法归一一归何处话苦心体究一夕漏尽不寐忽闻鸡鸣有省作偈曰谯楼敲彻短长更X灯尽油干两目瞠腷膊一声刚报晓隣家惹得众鸡鸣次早呈白静静掩偈曰速道速道师曰金屑虽贵落眼成翳静曰不许夜行刚把火直须当道与人看师曰快便难逢静曰三十年后逢人不得错举师震威便喝静曰据子见处当是临济儿孙于是温研积累二十年如一日也康熙甲戌秋闻制府泰巖公殁于官快快如有所失迨次年秋思公小祥日近遂挈笠入都遇干干湜驻钖保安遂往咨叩湜问甚处来师曰亳州湜曰到此几程师曰二千里湜曰船来陆来师曰头头有路透长安湜拈拄杖曰向这里更道师曰苍天苍天湜便打师拂袖便出有顷师重具威仪上方丈请益湜曰赵州三十年前火炉头有箇无宾主话未曾有人举着此意如何师曰和尚年高莫要面喫湜曰毕竟如何是无宾主话师曰鸦鸣鸦鸦鹊鸣鹊湜曰只如元沙闻得云者老汉脚跟犹未点地在又作么生师曰狮子齩人韩卢逐块湜曰出头天外看谁是我般人师作掀禅床势湜休去一日值湜上堂师才出众问讯湜曰来者好一员法门战将师曰和尚真箇具眼湜曰运筹帷幄之中决胜千里之外又是什么人分上事师曰搀旗夺鼓据险用奇不无和尚踞虎头收虎尾第一句下明宗旨还让某甲湜曰老僧斫额望汝巳久师向前三步应诺诺湜噼头便棒曰且道者一棒是踞虎头是收虎尾师遂礼拜曰恩大难酬湜深颔之以拄杖源流当堂记莂X偈曰叩徧诸方巳有年师资道合本天然从教拄杖为龙去接尽人中上上贤宿迁法华半云佚禅师腊八上堂瞿昙夜半覩明星打失娘生两眼睛新得一般奇特事十方世界总全身总全身不用寻梅花枝上寒香喷箇箇山头顶白云上堂两堂首座齐声喝宾主历然当下分不是久经行阵手山僧杖下不容情曹山酒金牛饭云门饼赵州茶自古风流出当家双手呈起拄杖曰大众见么满盘托出多般味一饱忘饥万事休卓拄杖下座师看书次僧问如何是祖师西来意师曰一句一圈曰如何是一句一圈师曰汝问甚么问大道无形如何得见其道师曰青色青光黄色黄光曰学人因甚不见师曰祇为太近颂台山婆子曰绿茸深厚迷归鸟南北风吹启薜萝浪子不甘休歇去长天空挂月如珂颂赵州勘二庵主曰兵符在握任施为雷掣雷轰妙用奇一等沙场仝着力当锋杀活有谁知广陵万寿憨云顶禅师小参上古衲子无丛林巢居穴处绝羁绊日则乞食向村落室家无虑道可办虽然行止若云踪岂免朝夕风雨患后来大智创丛林杖钖所至起烟爨四方老幼尽来归养育材器从此煅全凭主法行法令循规蹈矩统条贯长者如兄少者弟四摄六和无诤慢开门七事要支撑身心道业俱成现如上所说当遵行拄杖无情如铁面上堂X声色浩浩总是西来大道众生本不曾迷声色浩浩不是西来大道诸佛本不曾悟了知迷悟不相干柳巷花街随处安绝憎绝爱痴痴憨憨等闲泼狼泼籍只知有饭开口便吃那来讨甚佛法多般若便恁么去将谓辜负高檀若不恁么去毕竟将何指南遂起身以拄杖架肩曰志公不是闲和尚花剪刀子杖头看僧参师曰巍巍堂堂炜炜煌煌是个甚么僧罔措师曰将谓是绝妙好辞原来是个没字牌润州鹿泉牧庵密禅师除夕小参拈拄杖曰去年腊月三十日有者个今年腊月三十日也有者个复举拄杖曰还见么若道有见有闻却是随声逐色卓一下曰还闻么若道不见不闻人是避色逃声毕竟如何掷下拄杖曰领取山头开冻色共檠茗椀荐春槃小参虎泉一滴水含吐十虗无向背对面泼来深千尺知恩者少当头浇下润心田负恩者多既然有恁么神通脚下为什么干爆爆地风来树影动叶落便知龝问无梦无想主人公在什么处师曰石龟吞却月问三界无安犹如火宅且如何安得去师曰你因甚踏碎常住方砖角颂晦堂竖拳示僧曰武陵溪畔碧峰峦俗眼从来未许观行过六桥风景异云漫漫又水漫漫颂德山托钵曰狭路相逢子验爷低头无语毒何奢虽然未遇梭云手巳使人人理乱麻舒州菩提古痴言禅师江南兴化李氏子问如何是X祖师西来意师曰青山吐色㵎水传声曰如何保任师曰水边林下曰恁么则承当去也师打曰还我饭钱来问一物不将来还许学人相见否师曰不相见曰为什么不相见师曰一物不将来相见箇甚么僧便喝师曰该打折你驴腰庐山东林宗远溥禅师江宁人历参名宿不契后谒法音𣽘于风化𣽘问甚么处来师曰江南𣽘曰曾见甚么人师曰见几箇粗行比丘𣽘竖拳曰曾见这箇么师拟进语𣽘便打曰粗行比丘𣽘一日拈拂子曰汝向这里道一句许汝参学事毕师礼拜起依位而立𣽘曰别道看师拂袖便出苏州虎丘石龛遡禅师本郡陆氏子上堂密移一步虗空座演法翻披无相衣铁笛横吹劫外韵金鸟夜半彻天飞问白浪滔天事如何师曰崄僧拟进语师曰没头没脑问虎项金铃谁人解师曰无手人解曰既是无手如何解得师曰汝若不会怎怪得老僧兴化正觉怡庵常禅师本邑赵氏子上堂皓月当空照澄潭无影树心同太虗空示等虗空法大众如何是虗空法竖拂子曰更有一句不敢道着道着诸佛诸祖齐立下风且道是那一句聻良久曰路逢死蛇莫踏杀无底蓝儿盛将归扬州法云华严伟珍琦禅师本郡张氏子上堂举芭蕉曰你有拄杖子我与你拄杖子你无拄杖子夺却X你拄杖子正眼观来未免也是将官物作人情毕竟如何施设只教诸兄进前不得退后不得今日一句越例前来聊且放开一线通箇消息遂连卓拄杖曰路逢剑客须呈剑不是诗人莫献诗掦州建隆拙翁聚侍者六合杨氏子参法音𣽘最久一日坐香次𣽘问曰如何是汝本来面目师曰腿麻脚痛𣽘曰莫错好师曰某甲又不酸痛也𣽘曰如何是不酸痛的意师曰甜瓜彻底甜苦瓜连根苦即呈偈曰腿麻脚痛甚分明彻底风流豁顶门两岸溪声山更远高声唱曲过南村除夕小参用得亲见得彻拈来无别说炮竹迅如雷声声玄妙诀玉女夜怀胎东村王打铁以拂子击香几曰一击忘所之更不重添屑挥拂子下座本来面目颂曰昔年𢹂手向高台今日丹枫覆酒来有络索时添络索得徘徊处且徘徊江西袁州扬岐逸岩静禅师示众举女子出定颂曰一不做二不通半憨半巧半英雄红叶笑翻秋景老梅花出卖古春风兴化法华朗慧元禅师本邑韩氏子八岁投芦渡寺彻生老宿出家上堂问如何是法华境师曰门外芳草绿阶前苔藓青如何是境中人师曰拄杖撑天地日月照时人曰人境巳蒙师指示今日登座事如何师曰一棒一条痕乃曰古剎重开色更研拈来白棒打青天今朝举向诸人看舟破溪边月影圆大众还X委悉么良久以拂子击禅床曰垂垂细柳埋山寺漠漠荒陵作水田江西黄檗彻翁昭禅师南昌人元旦上堂数十年前事丢在太虗空今朝重拈出长安大路通欲问西来意东方日正红天台护国鲁庵源禅师江都人徐氏子解制小参九旬禁足三月安居把住牢关不容丝毫走作管教进退无门藏身无地不免放开一线使人人脱体风流箇箇眉横鼻直如龙得水似虎靠山纵横自在杀活自由到这里恁么也得不恁么也得空心树子归霄汉恁么总不得处处相逢李八伯顾视左右曰归家尽是儿孙事祖父从来不出门常州靖江朱凤台居士字慎人丁亥进士一日与倪永清坐次论三教盛衰倪曰儒门澹泊着落我辈不得佛门广大一槩收罗去讫士曰若然孔丘孟轲皆作古佛矣倪曰人人有一尊古佛先生古佛在什么处士曰古佛不在别处倪曰毕竟在什么处士拟对倪曰慎翁士应诺倪曰古佛出现也时闻猴儿演剧有省偈曰天不偏地不圆几箇猴儿跳出圈古佛堂前今出现西方只在草鞋边归呈建隆𣽘曰此君彻也因付偈曰不用隔江招手何须望见剎竿报与靖江居士猴儿巳跳出圈小杨山翠峰祖源溟禅师上堂万机截断一句全提千圣难窥万灵罔测诸佛出世列祖繁兴有恁么人X知恁么事卓拄杖曰声前荐得无私旨直透威音更那边小参饥来吃饭困来打眠寒来向火热来取凉见闻不昧声色全彰因甚问着不知且道过在甚么处良久眎左右曰面皱皆因陪笑得背佗自谓打躬多结制小参水牯牛赶入栏槛老瞎驴系枯桩自教水足草足养得身强力壮且待来春趂他出去任尔左跛右跛东触西触自然不犯人家苗稼因甚得恁么庆快呵呵大笑曰因他累劫遭饥渴漫学沩山得自由吉州报国千拙覐禅师金溪吴氏子上堂佛是众生父众生为佛子父子情俱忘即便离生死打破阎罗关当下超佛祖从兹便入廛不愿生净土冬至上堂吾道一以贯京师出大黄小人才退位君子便登场一句无私曲今朝为举扬杭州华严禹庵弘禅师临安高氏子出关示众立限三年今巳终和盘托出贵流通今朝踏破这重关铁壁银山不露踪说甚言言见谛句句朝宗挥拂子曰夜半不露无私句密移一步看飞龙毗陵澹园履中弘禅师晚参是日曰巳过灯花咲未休满座参元客骑牛更覔牛且如何是你们底牛众无语师厉声曰这班噇饭汉牛也不识以竹篦旋风打散盐官悟空介威禅师上堂问如何是父母未生前本来面目师便与一棒如何是巳生底面目师又与一X棒如何是青州布衫重七斤师曰今日天晴乃曰竹浪千层碧松花一片金黄莺枝上啭鸣破祖师心上堂今朝正是五月午祖印当阳亘今古聊拈蒲釰逼虗空蚯蚓虾蟆变勐虎不须门上畵蜘蛛百怪千妖叫冤苦休叫苦榴花朵朵红似火颂丹霞烧佛曰丹霞焚佛无多子院主眉须堕偶然致使五湖林下客一回举着骨毛寒颂产难曰甘雨堂前落泥团尽打开白云消散后杲日照庭台问天要下雨因甚用雷师曰先以定动后以智拔获嘉东林夫隐机禅师小参举高峰大师中夏上堂以拂子召大众曰到这里进前一步也不得退后一步也不得总不恁么也不得毕竟如何不得不得师曰高峰大师一等是为众竭力要且劳而无功东林这里又且不然以拂子召大众曰到这里进前一步也得退后一步也得总不恁么也得毕竟如何得得且道与高峰大师相去多少示众起七来第三日了诸仁者得箇入处也未如若得箇入处出来道看若未得箇入处山僧有一要语与汝商量祇贵依教奉行东单的禅师过西单立西单的禅师过东单立众一如所教师曰昔日达磨大士从西天过东土来祇要覔过不受惑的人呵呵大笑拽杖便出一众竦然X五灯全书X卍XXX五灯全书卷第九十八京都圣感禅寺住持僧编辑京都古华严寺住持僧较阅进呈临济宗南岳下三十六世随录襄阳檀溪梓舟船禅师成都潼川何氏子参宝安谧一日谧在方丈因打知客师曰和尚打他为何事谧蓦头一棒师闷死在地谧曰一向受棒这番气息也无师忽起失笑谧曰者一死也难得活师曰说甚么死活谧颔之金陵鸡鸣古拙圆禅师汝宁蔡氏子上堂三世诸佛历代古锥与当年开山韶国师于者法席尽开舖面去也大众且道是何舖面不见道镇州萝葡青州布衫蔴三觔干矢橛今朝到山僧也开一舖面且道是何舖面以拄杖作架秤势山僧者里汝有半斤秤汝半斤汝有八两还汝八两若是羚羊挂角扬眉瞬目且居门外卓拄杖下座颂临济喫棒因缘曰精金烁烁出炉红两掌三拳格外雄拶下火星轰烈焰至今声势播寰中吴陵普福乳峰宗禅师上堂今朝冬月十七尽道弥X陀生日且问大众弥陀生在甚么处若知生处便会法法无差蓦竖拂曰还会么若也会得人人大事圆明箇箇脚跟点地且道端的在甚么处良久曰西方常在此拟议隔千山问如何了得生死师曰通身放下曰学人通身放下师曰放下箇甚么曰不会师曰不会从头起僧喝师曰草贼大败京口圌山东霞古松荫禅师师鉏园僧问如何是祖师意师曰鉏头入地土翻身曰好箇话头只是某甲不会师曰捺鵞头喫水问尽大地是沙弥一只眼和尚还在沙弥眼里眼外师拊掌曰是甚么所在师打曰放过即不堪绍兴新昌真觉曹山嵩禅师晚参拈拂子打圆相曰大众还见么将四大神洲作箇禅床汝等在那里安身立命良久掷拂曰铁牛不喫栏边草直向须弥顶上眠陜西西安圆通旵崖鑑禅师立春上堂昨日五九四十五老僧无心打破鼓今朝六九五十四施主设斋求半偈有时寂静绝遮拦有时歌舞难回互伶俐衲僧休错过剔起眉毛着眼覰且道覰箇甚么三阳开泰万物生辉华亭洙泾船子鹙一聪禅师示众今朝腊月初一诸方各各打七惟有船子不然不践他人脚迹举昔有僧问南院龙跃江湖时如何院曰瞥喜瞥嗔曰倾湫倒岳时如何院曰老鸦没嘴师曰大小南院问则云X兴答则瓶泻船子则不然设有问龙跃江湖时如何向他道未为好手倾湫倒岳时如何向他道照顾眉毛且道山僧与么批判还有检点得出者么良久曰且莫忘却话头苏州赐福巨源海禅师示众钵里饭桶里水多口阿师难下嘴北斗南星位不殊白浪滔天平地起拟不拟止不止个个无裩长者子道之出口淡乎其味视之不足见听之不足闻用之不可既竖起拂子曰大众会么若向这里荐得一任独步大方其或未然莫怪山僧舌头短小参英灵衲子出言吐语非是造次必须脚跟下照顾自然文彩全彰遂竖拄杖曰大众还见么卓拄杖一下曰还闻么向这里会得所谓在天而天在人而人在凡而凡在圣而圣倘或未然听取註脚水穷山尽觅根源努力更教彻底参踏得自家田地稳方知此道绝言诠余杭慈朗鹫禅师佛涅槃日上堂入生死海髻珠独耀现去来相宝觉天然统三界以为家作众生之慈父觉后觉度未度理足事足智足德足祇如此日是我大师千余年前垂最后弘慈示实相法门时节外道执谓断凡夫妄谓灭是汝诸人且道正当恁么时毕竟作么生委悉会么三昧火开千圣眼双林顶露法王机上堂出没难辨沟填塞壑现前直截满地遍空耳见斯明眼听斯聪遂拍膝一下曰飞泉碧落银千尺眠石红生锦万重示众三元三要事难分X拟分即难得意忘言道易亲略较些子一句明明该万象填沟塞壑重阳九日菊花新咦前三句山僧不顾面门为汝诸人顺朱填墨了也后一句未敢容易註破何故蓦竖拂子曰时人见此拂子如梦相似示众拈拄杖卓一卓曰见则不取取则不见有人向这里道得个现成句噼拳便打示众八字打开了无背触弹指善财入楼阁直下圆成八万门祥麟只有一只角错错错示众心不是佛天晴日头出智不是道雨落地下溼入荒田不拣信手拈来草达磨一宗扫地而尽日可冷月可热乞儿伎俩和土粜麦汝诸人终日喫饭还曾咬着一粒沙也未良久曰谁是个中人师住天目刬草次偶一僧来参近前叉手曰莫就是莲花峰山主么师以手揑自鼻呌曰无我僧罔措师便推曰要汝开些待我好刬师因广化觉举五祖演牵水牯牛过窗櫺话命师下语师曰无毛鹞子扑天飞觉颔之师偶遇一僧进门拦住曰不思前不虑后正当恁么时速道速道僧弹指一声师曰只者些伎俩曰和尚也只问得者些师张开口曰阔汝多少僧拟议师便打太平白云汉关喻禅师明州慈水王氏子父梦老人投大桃而生年十七父命出尘亲族难之师矢截指送邑之东𦤎礼祇园薙落偶过邻山有老宿掩关问师你年几耶师曰十八曰我问那无十八底师面热不能对从此怀疑心生忧闷又经年谋参金粟包笠X渡江偶于途中登溷有省抵金粟容问你是甚处人师曰慈谿容曰慈谿出得官多还出几个佛么师曰冬瓜作碓臼容便打遂命安悦众继迁客司复谒磬山栖真末至罗汉与芙蓉觉水乳契合罗而印焉出住白云天香二剎示众阳春未动风雨交加大彻堂中事将来定不差拈拄杖曰千年枯树子一夜冷生花上堂鹊声报喜鸦声报殃祇如五祖以手作鹁鸠鸣曰谷谷孤且道报个甚么三贤尚未明斯旨十圣那能达此宗上堂瞿昙才出母胎便尔指天指地目顾四方可谓五逆无遮十恶不赦及乎逾城出家白虎当头饥冻六年罗睺入命及至此夕今宵大惊小怪乃是华报果在地狱然虽如是拈拄杖曰莫有与瞿昙同行把手把手同行者么卓一卓曰照顾鼻孔上堂脱珍御服着弊垢衣执除粪器作大阐提遂顾众曰若无举鼎拔山力千里乌骓不易骑上堂黄梅无父拾得无娘腊月莲花六月生姜喫着齅着又辣又香痴僧若与么就地土打墻上堂挥拂子曰开虗空口按须弥舌动地山唿东方日出掷拂子下座示众今朝六月初六踢倒净缾澡浴诸方打鼓晒经般若打鼓晒腹不晒锦绣文章肯晒清净酒肉不晒拂子生疯肯晒拄杖头秃不晒四百四病肯晒五风八欲善来若云晒个甚么即向伊道汝未通红烂熟直饶道个我巳通红烂熟痴僧即入拔舌犂耕地狱虽然莫有把手同行者么时有僧出X师以拄杖抵曰沟壑易平人心难足小参一火铸成犹是顽铜钝铁再经勘辨何异碎瓦零砖金凤鸟棒头折翅玉麒麟喝下攒蹄直使通身遍身早涉驴脚马脚遂拈拄杖卓一卓曰选佛若无如是眼假饶千载又奚为温州仙巖天目智禅师松江青浦李氏子十二岁丧母得祖母提𢹂信道参礼金粟容复为请益心怀疑惑决志出家因父命严切不能如愿一日遇禅客号在兹者威仪自若喜而拜之开示生从何来死从何去逼拶再三师忽有省二十二岁丧父次年投嘉善山墩菴披剃参通玄奇于栖真追究茫然奇即当胸一推倒地起复又推倒地奇曰会么师曰不会奇曰无你用心处乃觉得力又谒芙蓉觉于罗汉觉举天童扶法偈征师师拟答觉便掌师于此始彻源底因受记莂出住永嘉天王瑞安仙巖昆阳宝兴上堂中秋佳夕云雾忽生碧天月隐不必沉吟任渠风头自硬雨脚自伸须知怀中独抱皎皎一轮举拂子曰向者里见得无幽不显无暗不明复打相曰会么上堂开期结制日忙忙钉起空中系马桩今日尽行拈却了人人鼻孔自昂藏叮咛记取江南信雪里梅花处处芳示众爱与禅流结死冤杖头终日血痕鲜法堂前草如无丈佛祖家风值甚钱坐底不许坐眠底不许眠天王有家法说甚法昌严还识山僧为人处么复视左右曰驴年示众汝若无心我便X休妄生穿凿甚来由一归何处浑闲事莫触天王拄杖头小参玉剖荆山之石还他好手珠明赤水之渊更须亲见蓦竖拂子曰珠明也复击香几曰玉剖也直下亲见亲得千了万了在诸方不无明牕下安排仙巖者里正好朝打三千暮打八百晚参识得一万事毕又有重关难透出且道誵讹在甚么处到江吴地尽隔岸越山多问和尚者里多少众师曰两个五百是一贯曰千众么师曰煑粥算人三合米师一日打行僧数拳旁僧曰和尚甚么要紧打他打痛自己手师曰自己手若不痛争教得他人知痛师过五美院僧指灰堆问实际里地不受一尘因甚者边一堆那边一堆师曰清净本然问石敢当还有佛性么师曰有曰石本无情因甚却有师指石敢当曰验取额头汗流宜兴芙蓉雪厂慧禅师上堂天无私葢地无私载满目青山法非心外有般汉闻山僧恁么道便谓三界无别法惟是一心造是则也是我且要问你过去巳去未来未来现在不住你唤甚么作心心又作么生造若也识得大地无寸土其或未然宁可将身入地狱莫谤如来正法轮问大事未明如丧考妣事如何师曰失却衣中宝竛竮过在谁曰大事巳明为甚亦复如丧考妣师曰天上天下唯我独尊问世尊拈花迦叶微笑意旨如何师曰焦砖打着连底冻曰世尊道吾有正法眼藏涅槃妙心付嘱摩诃迦叶且X道当时还有分付处也无师曰白日青天休说梦崇明寿安逊菴玉禅师示众羲之见蛇鬬而字益神子昂想马瀼其畵愈卓武侯知刘备乃三分仲尼识麒麟只一角谓是智鉴精微随邪逐恶谓非自性宗通怎免大错乃摇手曰不错不错贾谊长沙弔屈原偷桃定是东方朔喝一喝示众德山棒快如风临济喝疾于雷拶入髑髅两眼开速荐取莫疑猜眉毛定动直下来也以拄杖一齐打散归方丈上堂一气初回阴巖解冻一机始动藁木抽枝人间天上咸闻金谷凤鸣城市山林共覩玉堂莺啭骚人俊士把酒兴歌𤱶亩农夫扶犁喝釆且道林下衲僧如何相庆倒着簑衣戴箬笠手𢹂笻竹贺春来喝一喝时山中兴造巳完众雕师像供于祖堂一日师指像曰尔面既同我面而心未若吾心我身未死如藁木我眼虽开空古今我尚在兹君勿立有君有我转难禁当自决莫沈吟须向红炉行脚去免教唾骂在丛林遂火之汀州佛祖山荆门𤨄禅师上堂若论此事如登台山过石梁桥相似步宜其稳心宜其细不可前思后算左顾右盼一直勇往向前即趋彼岸然后始得者边那边不隔丝毫向上一路其直如絃既是其直如絃因甚千人万人到此退步不见道欲行世间希有事显发须凭过量人师一日沐浴曰快活快活僧曰X是阿谁快活师曰待汝浴时即向你道僧参师摇手曰不是不是曰是是师曰是则担取去曰不是不是师曰依旧可怜生问家家门前火把子如何是火把子师曰破篾缆曰意旨如何师曰照见夜行人径山起纲宗禅师晚参十日风五日风阵阵不从他处发莫是从自心中发么也须息心除妄始得三日雨两日雨点点不落别处莫是落在时人眼睛里么为何不自觉知少待滴穿髑髅浸烂鼻孔时莫言我不道说破了辩亲疎一夜滂沱涨满湖湛湛波光澄巧妙长空云净碧天孤上堂蝉声鸣历历噪破太虗空一片两片千万片千重百重无尽重东也达西也通补得完全大有功拈拄杖望空打一棒曰者里还有一缝上堂一阵立秋雨浑身顿觉凉先番热从何处去而今都要着衣裳定用头头取次消停细细商量风来池上藕花香上堂东武山冲风冒雨鑑湖水激浊掦清虗空明月浸烂取胜越王城满眼满耳非色非声那个男儿摸壁行上堂尘从外来又增一点放下苕帚性出非常究竟赵州翁拾得子惯会说白道黄者一片地何曾埽得洁净繁兴永处那伽定上堂无位真人何处安着三脚驴子腾蹋难堪日面佛月面佛阿谁证明牛头没马头回分身异类头头莫放过处处绝遮阑大千空旷尘世闲问一切众生皆有佛性因甚赵州和尚道狗子独无X佛性师曰口是祸门问古镜未磨时如何师曰秦望峰高连碧汉曰磨后如何师曰鑑湖水渺泊沧溟曰磨与未磨时如何师曰杭城到此一百二曰不会师曰脚头脚底错商量师削荳草过路僧问和尚何为削草师以䦆筑地曰处处不可放过僧无语师曰一齐埋向荳根底下衢州南禅佛音昺禅师锦江邓氏子母梦缁衣入舍而生年十二出家二十参方看双桂参禅警语至若要了知法界性水是水兮山是山有省负笈南游历诸老宿门户得法于芙蓉觉出住南禅上堂举当山第二代法泉慧曰时人欲识南禅路门前有个长松树脚下分明不较多无奈行人恁么去莫恁去急回顾楼台烟锁钟鸣处师曰法泉打草惊蛇告往知来固是好手检点将来犹将常住物私作人情在山僧犬尾续貂亦有数语时人欲识南禅路门前无个长松树晴空法雨洒飞虹行人遭此寒彻骨寒彻骨毛卓竖六六依然三十六咄咄咄上堂狗子佛性有面南看北斗狗子佛性无壁上挂葫芦正恁么时不道有不道无作么生道个出身句子若道得赵州老汉脚跟下好与三十棒若道不得莫谓此中山势险前头犹有最高峰示众不是心不是佛不是物是个甚么咄咄咄吐尽野狐涎打翻山鬼窟今日分明举毕竟是何物参汾阳狮子憨予暹禅师顺庆西充王氏子八岁出家X便好趺坐人俱唿为憨和尚长而徧参丛席于灵隐会下得个入处复参芙蓉觉问闻汝于飞来峰扑碎鼻孔是否师曰和尚那里得者个消息觉曰现今赃物捉败觉又问曰一喝不作一喝用汝作么生会师曰觅甚么碗觉曰兴化道紫罗帐里撒珍珠汝作么生会师曰满盘托出觉颔之小参德山晚参不答话声震若雷赵州晚参答话虗空徒侧耳今夜干明晚参却不恁么无论问话不问话都卢三十棒何故各各要知正令流通三十年后免被别人瞒盰去在五灯全书卷第九十八五灯全书卷第九十八补遗临济宗南岳下第三十六世随录襄阳鹿门梓舟船禅师上堂鹿门山势最威雄瓦砾生辉达本宗面目俨然成现箇百草头上起云龙龙安雪峰牧雨霖禅师金堂米氏子丱岁出家恒以死生为念遂买舟南下见二隐谧于嘉禾之三墖获蒙印可后归龙安雪峰上堂隆冬佛法绝商量万象尽从雪里藏直待一轮红日出灯笼露柱尽舒光X上堂昨夜霜风透胆寒黄河氷结势如山冻得泥牛连夜吼牵连木马竞相看皖山愚谷贤禅师问如何是三玄师曰万象体中圆如何是三要师曰一月千江照如何是第一玄师曰金鸡夜半唱庭前如何是第二玄师曰无舌童子善能言如何是第三玄师曰銕鹞无毛飞上天如何是第一要师曰金乌子夜照如何是第二要师曰石虎空中呌如何是第三要师曰言中绝巧妙台州黄巖北嵩嵓清微禅师小参直下会去犹在半途撩起便行巳迟八刻直饶向威音王那畔更那畔道取犹涉唇吻不是心不是佛不是物恁么会又怎得山僧没量罪过诸人也没量罪过毕竟如何得怗体去但得雪消去自然春到来福常大慈浣风智禅师僧问昔日昶祖今朝和尚请问昶祖当年如何说法师曰七山垂脉远和尚今朝又作么生师曰大海发源长芙蓉米山静禅师示众案前明烛照用齐施檐下雨鸣法源全显如此会得不妨声色堆头坐卧红尘閙市游行其或未然切忌被他换却眼睛塞断耳窍净业铁庵总禅师上堂僧问一口气不来向甚么处去师曰马粪驴屎处处抛僧拟进师叱退乃曰闭门打睡接上上机顾鑑嚬呻曲为中下山僧二十年不曾见个上上根人来至于顾鑑嚬呻又成多事毕竟X如何良久曰佛法不怕烂却上堂北风吹寒雁报道天色变不是起大风便是雪片片急须走莫躭玩路远夜长谁顾盻上堂问如何是正法眼藏师曰狗子厮咬曰祖意教意是同是别师曰海咸河淡乃曰觌面一着如大火聚近之则燎却面门末后一着如太阿锋触之则丧身失命莫有不顾危亡者么蓦拈拄杖曰铁鞭多力恨无仇浴佛示众毗蓝园里不曾生双林树下何曾灭不生不灭见瞿昙眼中又是重添屑大慧老人见得亲说底当且置山僧今日别行一路要把悉达太子抛向诸人面前去也以杓盛水堂前遍洒乃呵呵大咲便行问如何是正法眼藏师曰柏树满园青曰与赵州柏树子话是同是别师曰老底老嫩底嫩问兴化打维那意旨如何师曰祸福无门曰克宾出院他还甘么师曰哑子喫蜜颂赵州访二庵主曰成东家败西家两处语言无柄杷有时车毂横推有时笑脸作骂争奈不逢恶人保得全身远害颂临济三顿痛棒曰霹雳过头击不杀拍案一声便丧魂归来有口难分雪肋下三拳恨杀人吴江遯村报恩牧翁济禅师上堂象龙窟宅古佛名蓝我三十一世上浮下石先师翁于此弘开正觉之场本师上古下卓老和尚向这里一会打失鼻孔彻证之地今日济上座到这里不劳弹指楼阁门开无所希求风云际合明此用者显不言之正令蹈此机X者提向上之宗乘全生杀于一茎草上空古今于三寸舌根到这里临济用喝倒退三十德山用棒施为无地今日新长老符到令行斩新条令大众也须高着眼蓦以拄杖卓一下曰噼开吴岳连天秀涌出浮幢动地雷复卓杖下座小参识得一万事毕圣贤即是凡夫菩萨不离戒律假饶铁壁铜墻也要凿孔着楔迢迢前后古今点点青黄赤白祖师面上刮金衲僧身上札血吃尽赵州茶烧却慧林佛且如大用现前毕竟如何施设良久曰一字入公门九牛拽不出五灯全书X卍XXX五灯全书卷第九十九京都圣感禅寺住持僧编辑京都古华严寺住持僧较阅进呈临济宗南岳下三十六世随录罗山慵菴玉禅师溧阳牟氏子神气秀颕父异望之三日僧来立名尼钖暗符牟姓稍长英锐不羣甞从老衲游留心大道视浮华同刍狗遂投顾龙山薙染首参大觉琇陆沈众务力行苦节语不停缀机无抗衡琇亦侧目而视继而上天童登径山剖析疑义殆X无虗日叩吾祖奇于栖真激扬飞捷上下动色奇示寂芙蓉觉向既同参水乳得合而印之遂入金陵结放笠居居焉住四载寻过晋安罗山弥陀寺缁素延之而驻钖师每事务持大体慨然挽𢌞时风为己任感怆唏嘘掀髯营目意无可一世世亦无有傲所长以难师者素强无疾忽病肺薄糜不沾口者月余怡然吟咏疾革书扇曰薰风昨夜送微凉桂子云中落异香不以金茎承玉露庭前一曲巳流觞掷笔一笑而逝瑞安宝峰雷门坠禅师晚参尽大地是个公案拈起则亡锋结舌放下则七纵八横逗到宝峰手里毕竟如何众拟议师喝一喝曰洎合打破蔡州晚参举翠巖示众云一夏与诸兄弟东语西话看翠巖眉毛在么师曰翠巖可谓心粗胆细宝峰则不然一夏与诸人东语西话眉毛端在眼上还见么心不负人面无慙色台州太平崇国具彰略禅师僧问如何是崇国境师曰夜寒三径雪云晓万山春曰如何是境中人师曰雨后移兰香夜月风前看竹埽云烟台州临海惠因无瑕玉禅师僧问如何是惠因境师曰云澹手炉峰寂寂月明龙井夜迟迟如何是境中人师曰唿来𤠔鹤干坤外画断烟岚水石间僧近前作女人拜师展两手示之僧喝师便打台州天宁指月明禅师上堂举百丈野狐因缘师曰X不昧不落笊篱木杓前后百丈一坑埋却卓拄杖曰官不容针私通车马桐庐大奇月菴洁禅师西蜀遂宁樊氏子小参今夜七期巳满适来两序诸执事敦请要为诸人说晚参山僧冷地思量人人鼻孔撩天脚跟点地又何用净地上撒沙却也不得辜负来机及乎到了座上抖擞肚肠并无一个元字脚只得借木上座为诸人说法一上遂拈拄杖一时打趂师问僧干坤之内宇宙之间中有一宝秘在形山如何是宝僧喝师曰错曰和尚作么生师亦喝僧罔措海盐法云石樵玘禅师江南怀宁于氏子继席秦山法云上堂举百丈因僧问如何是奇特事丈曰独坐大雄峰僧礼拜丈便打师曰问既越格答更超羣宾主投机古今榜样今日或有人问如何是奇特事只向伊道缁素同登峰顶上清风袭袭动林间僧若礼拜更向伊道祖祢不了累及儿孙上堂绝情爱离见闻觌面提无向背只许老胡知不许老胡会以拄杖卓一卓曰还会么复卓一卓曰吾无隐乎尔瑞安悟真南野缵禅师上堂无为虽真执之则慧性不朗有为虽幻弃之则道业难成欲得自他兼利必须解行相应三脚驴鳖鼻蛇水牯牛野鸭子蓦竖拄杖曰若要撑着者个门户总是阙伊不得且道谁是其人良久顾左右曰是处是慈氏无门无善财卓拄杖一下示众鸢飞戾天鱼跃于渊龙吟雾集虎啸X风旋搬柴运水喫饭打眠头头本成现物物自天然七期三日了也汝等诸人寒山子作么生良久曰一点是非才入耳从前好事尽成冤问文殊是七佛之师因甚出女子定不得师曰官清鬼退三千里曰罔明乃下方菩萨因甚出得女子定师曰吏瘦民肥百万家僧伫思师便打云山佛奥寺铁山基禅师上堂问如何是夺人不夺境师曰幽谷云深樵子隐曰如何是夺境不夺人师曰举头不见前峰顶曰如何是人境两俱夺师曰口吞佛祖眼葢干坤曰如何是人境俱不夺师曰当今主圣天下太平乃曰我本无心有所希求祖翁田地历代传流大众还知者一片田地落处么拈花微笑播掦家丑正为者一片田地面壁安心恶声流布亦为者一片田地黄梅夜渡南岳打车祇为者一片田地至于禾山鼓雪峰毬秘魔杈道吾笏临济喝德山棒无非为者一片田地既各各为者一片田地后代儿孙履践者固多抛离者不少兹承同门相逼入山事不获巳特陞此座且道是为者一片田地不是为者一片田地良久曰掀翻海岳求知己拨转干坤建太平太仓香林石璞质禅师上堂斩钉截铁大功若拙本无全提岂有妙诀鹄白乌本黑松直棘自曲堪笑千花卢舍那放出宝光成多说且道说个甚么喝一喝晚参香林寺里人打七天下禅流毛骨寒额烂腿X酸成底事看来也是太无端竖拂子曰且道是诸人无端是山僧无端掷下曰无端无端小参欲识诸佛心伹向众生心行中识取欲识常住不凋性伹向万物迁变处会取古人恁么说话大似坐佛床斫佛脚不敬东家孔夫子却向他乡习礼乐还有人检点得出么竖拂子曰自从春色来嵩少三十六峰青至今示众执之失度必入邪路放之自然体无去住祖师恁么道也是玉石不分金沙混杂若据衲僧门下天地悬隔且衲僧门下有甚长处灵苗瑞草和根拔满地从教荆棘生晚参西天胡子没髭须无位真人面门赤併却咽喉道将来明如杲日黑如漆报诸人须委悉九九原来八十一竖拄杖曰且道者木上座是多少喝一喝问如何是径截法门师打曰一棒一条痕曰如何保任师又打曰唤作一棒入地狱如箭射僧参师曰相见了也僧拟开口师震声一喝温州宝宁紫芝有禅师上堂起炉作灶琢玉烹金竖拂拈椎灵机密运棒头有眼打草只要蛇惊钢刀虽快无罪之人不斩所以临济老祖觅个不受惑的宝宁今日开炉棒打石人头嚗嚗论实事且道如何是实事卓拄杖喝一喝上堂腊月初五敲钟打鼓弘演毗尼大开门户文殊烹烂铁作黄金弥勒鞭狸奴成佛祖老瞿昙不动脣皮一任泥中洗土拄杖子忍俊不禁争肯钉桩摇橹翻身触倒七金山发机须是X千钧弩卓拄杖下座示众晓起开门看远山午携短䦆出松关鉏来一片荒榛地疏得三条笕水湾伶俐汉莫偷闲生死真同唿吸间百尺竿头须进步未登宝所莫空还师指火炉问僧曰三世诸佛在此转法轮僧便踢倒火炉师曰着忙作么师一日普请摘菜次僧问无根菜作么生摘师曰共出只手曰者犹是有根底师曰莫眼花僧拈菜曰者个是甚么师曰菜也不识乐清雁山罗汉寺冶翁伯禅师上堂僧问宝劒未出匣时如何师曰锋铓不露曰出匣后如何师曰险僧喝师便打乃曰朔风凛凛闭口则温开口则寒大道巍巍见之则易行之则难山僧虽无离娄之明聊以识其微细无师旷之聪聊以识其音声无工输之巧聊以识其绳墨或有问如何是微细音声绳墨边事卓拄杖曰昨夜风吹云翳净岭梅新绽数枝春上堂五九四十五玄沙当路虎通身牙爪不曾施一一从头为汝举掷拄杖曰大众还有捋虎须者么喝一喝上堂昨夜严霜无月一天星斗皎洁蒙头歘尔发晓钟忙入佛前把香爇不祝是非来入耳惟愿人人消己业三头六臂现那咤烁迦罗眼窥不彻以拂子画曰证龟成鼈上堂兔角杖打天边月龟毛绳系树头风其中端的谁能委特地与君仔细通喝一喝上堂举玄沙三种病人毕师曰见前大众且喜无此三种病何故若言患聋适才鸣钟不合闻X若言患盲适才集众不合拜若言患哑适才香赞不合念良久曰钟馗头上不合贴卦小参扑落非他物莫眼花纵横不是尘是甚么山河及大地郎当不少全露法王身弗得认奴作郎竖拂子曰见么山僧罪过一日入僧堂竖起拄杖曰者个不得唤做拄杖唤作甚么众无语师以拄杖打散曰尿床鬼子者个也不识师一日山行遇一虎横行过相去不远师乃振威一喝虎昂首直视师曰拟议即不堪虎咆哮而去师归举示众曰今日几遭虎口一僧曰可惜许师曰汝作么生僧乃作虎势逼师师擒住曰道道僧打师一掌师乃拓开曰不入虎穴焉得虎子僧礼拜蕲州慈云子固方禅师住福兴上堂欲识佛性义当观时节因缘若唤作时节因缘将甚么作佛性义若唤作佛性义又将甚么作时节因缘不可离时节因缘别有佛性义亦不可离佛性义别有时节因缘诸仁者还会么遂拈起拂子挥一挥曰自有一般堪爱处不风流处也风流晚参小年大年甚是可怜百无一有正好参禅参得禅月大三十日月小二十九掷下拄杖曰究竟不期然而自然泰州福慧生白虗禅师僧问至道无难唯嫌拣择如何是不拣择师指庭前竹曰这竿得与么长那竿得与么短曰恁么则拣择也师曰仁者见之为之仁智者见之为之智问休去歇去时如何师曰好人不X肯做偏要屎里卧问如何是堂奥中事师遂唤僧僧应诺师曰含元殿里更觅长安宁国宁元祖建承禅师上堂秋叶黄冬月霜春来处处百花香夏日薰风满院凉宁元佛法无多子嬴得庄周蝶梦长广德石溪崇化达禅师上堂秋日耀长空秋光含虗碧伤嗟门外人处处寻弥勒蓦路忽擡头相逢不相识大众既是相逢为甚么不相识良久曰莫示众法鼓渊渊缭乱击无限真机俱漏洩了然不昧本来人法鼓未鸣先委悉大众且道委悉个甚么良久曰作家龙象讨甚巴鼻喝一喝建平开法慧光圣禅师高淳孔氏子晚参舖面弘开列宝珍一回拈出一回新黄金自有黄金价终不和沙卖与人舖面新开公案仍旧云门饼赵州茶金刚圈栗棘蓬作么吞透良久曰好大众不贪香饵味可谓碧潭龙蕲州栖贤寿山琦禅师示众举本师拈文殊令善财釆药因缘曰文殊大智却被善财热瞒师曰吾师善能举唱亦被龙门热瞒何故神仙秘诀父子不传问一人相逢不相识一人相识不相逢且道阿那个的是师曰乌山岭头曾出没望州亭际得团圆曰若不出此问怎得见师机师曰瞎吴江徐崧松之居士从幼过精舍闻梵声輙悲感不能去年稍长绝意进取力参宗乘心如木石者有年X后历见诸老一日寓东塔忽于中夜闻鸦鸣一声如虗空㘞地即颂曰嗄笑一声更有何物豁开两眼天青日出又颂曰鹊噪不鹊噪寂寞无人到松门夜不关却被知音笑往见地藏学闻板响有颂呈曰西天念经东土打鼓非去非来无事不可自题像曰觌面阿谁似乃未似家私荡尽胸无一字竖起如意通天彻地倘遇识者唤作居士汝州风穴雪兆性禅师上堂尽十方世界是个禅堂就中是凡是圣若僧若俗正见邪见钝根利根情与无情以拄杖一卓曰都向者里结却了也还有知落处者么万别千差无着处十方世界现全身晚参若论此事性上座开口不得莫有开得口的么出来道看僧出师曰向你道开口不得出来堪作甚么以拄杖直打出便归方丈上堂举祖师道一人在途中不离家舍一人离家舍不在途中阿那个合人天供养试道看一僧曰大家在里许师曰与么见解滴水难消乃曰途中家舍不隔一毫大家有分滴水难消杀人须用杀人劒活人须是活人刀晚参举灵山会上广额屠儿日杀千羊放下屠刀曰我是千佛一数这汉得与么瞥脱汝等诸人用尽许多伎俩大似泥里洗土块一僧才出师打曰勘破了也便归方丈小参天下丛林今朝结制鹤林禅院今日开炉且喜六和共聚何愁七事萧疎须进步莫踌躇衲僧方便有多途万里干坤为槖籥两轮日月作红炉且X道煅炼阿谁良久曰虾跳不出斗新蔡金粟冲涵恒禅师上堂问如何是佛师曰远亲不如近隣曰如何是法师曰多虗不如少实曰如何是僧师曰求人不如求己师以拂子打相曰非瓦砾非珍宝圆陀陀兮光皎皎烁破威音雪谷春照开空劫壶天晓各努力休潦草蹉过当阳无处讨遂高声召曰大众众侧聆师拍禅床曰此时不了何时了上堂举昔有跨驴人问众僧何往僧曰道场去其人曰何处不是道场僧乃殴之曰这汉没道理因甚向道场里骑驴不下其人无对师颂曰九品十要了无疑始可撩零不受欺轻速须防逢劲敌等闲输却一盘棊谢徐二文学至上堂举世尊陞座众才集定文殊白椎曰谛观法王法法王法如是世尊便下座师曰此则因缘自古至今更无一人分明剖露金粟今日权借儒宗鼻孔下个註脚世尊陞座以我为隐乎吾无隐乎尔文殊白椎小不忍则乱大谋祇如世尊便下座又作么生良久曰若是孔门亲弟子自然不昧化三千僧问如何是无见顶相师直上覰僧拟议师便打曰学人实不会师曰你若会山僧即无藏身之地问正当停午时因甚道犹亏一半师曰老僧不在明白里曰和尚即今在甚么处师便掌问生死到来将甚么药医师曰渠无生死僧作礼师扣齿曰今日无端僧拟申问师骤步归方丈僧参礼拜起便喝师亦喝僧又喝师曰三喝四喝后如X何僧作掀禅床势师起揖曰作家僧拟议师曰这瞎汉也来乱做拈棒直打出京都延寿如如极禅师上堂以言显道曲为今时竖拂扬眉周遮示诲天然上士岂受提撕中下之机钩头取则投机不妙过在阿谁更或踌蹰转加钝置举拂曰若向者里一肩担荷直下承当兴国两手分付更待如何若何白云万里示众凡人见水是水诸天见水是瑠璃鱼龙见水是窟宅饿鬼见水是火衲僧见水唤作甚么若唤作水同凡夫见若唤作瑠璃同诸天见若唤作窟宅同鱼龙见若唤作火同饿鬼见毕竟唤作甚么即得向这里道得恰好许你具一只眼良久曰宁可截舌不犯国讳小参堂中今日起七噼面寒风冷彻骨王老围炉笑呵呵透顶透底人不识极容易最难得火便红兮煤便黑大众既是容易为甚么难得众下语不契师曰且待当来问弥勒问千说万说不如一默时如何师曰死水不藏龙曰兴风作浪时如何师曰虾跳不出斗问狭路相逢事如何师曰退身三步曰百年三万六千日反覆原来是这汉师曰错认定盘星房山上方山永慈觉兴隆禅师宛平王氏子僧问除却棒喝语言有人问西来大意作么生答师曰截断两头另致一问来曰也跳不出这个圈子师打曰还出得者一棒么僧沉吟师曰切忌作棒会问释迦未出世祖师未西来如何是第一义师打曰札曰释X迦巳出世祖师巳西来又作么生师复打曰将谓别有么怀净土诗曰白藕香风拂拂来这回亲得出尘埃豁然识得弥陀面旷劫无明当下灰净土惟心莫别求山明水秀自悠悠驴鸣犬吠皆相应可笑骑牛更觅牛京都西山广泉自晓禅师示众举径山国一钦禅师因马祖遣人送书因缘毕师曰马师圆相钦师被惑则且置还知这一点至今无着落么示众举南泉斩猫话毕师曰道得即不斩正恁么时虽则尽大地一切人性命俱在南泉手里还知正恁么时南泉性命却落在一切人手里么至若赵州头顶草鞵止解顺水推舟不会逆风把柁纵然救得也只是个死猫儿颂文殊白椎世尊下座曰心曲殷殷寄短桐知音未举便流通钟期去后无消息狼借寒烟逐晓风颂女子出定曰行尽江南数十程晓风残月入华清朝元阁上西风急都入长杨作雨声颂法眼指帘曰一得一失曲中藏直山高月小水落石出颂高峰四句曰秋千影里荡流苏漏泄春光入畵图任是僧繇描不就青山掩映白云孤洛阳韶山雪霁睿禅师照镜时有僧问镜内雪霁镜外雪霁未审那个是真的师曰一滴水墨两处成龙曰非师境界师曰莫是上座境界么僧茫然师以镜蓦面便打宁波大慈汉雷音禅师蛟川李氏子问教中道法喜X禅悦食更无余食想如何是法喜食师以手作喫饭势如何是禅悦食师作拭口势复顾视曰会么曰不会师曰谁教你问曰实是某甲疑处师打曰獃猫头直饶你疑到驴年去也未梦见在问智过于师方堪传授未审传授个甚么师举起拳头曰试道道看问如何是衲衣下事师曰撩起看僧便撩衣师曰未有端的在问如何是无位真人师和声便打曰毕竟如何师曰鸟嘴鱼腮桐乡长庆新逸微禅师元日上堂昨日旧年去今朝令巳新梅花三四点笑破陇头春不改旧时行履处开门即是闭门人且道这个门头还许诸人庆赞也无鵰弓巳挂狼烟息万姓讴歌乐太平太平青山白云芝山观禅师上堂客冬结制青山里今日辞云各有还莫道青山不把住放行处处是青山诸仁者莫向有处立休从无处探有无俱不立一个闲人天地间喝一喝五灯全书卷第九十九五灯全书卷第九十九补遗临济宗南岳下第三十六世随录普陀潮音旭禅师上堂二十年前要津把断不通凡X圣所以花宫绀宇化作頺垣废址莲台狮座鞠为茂草荒榛圣僧打失鼻孔金刚碎作微尘弥勒开张大口笑他廿四圆通全没巴鼻惟有乌刍瑟摩却较些子倒骑佛殿走出三门二十年后八字打开直得青莲呈瑞古柏重荣于百草头上现琼楼玉殿革故鼎新光扬佛日且道承谁恩力寰中天子颁纶勅阃外将军有佛心佛诞日上堂蔴三斤干矢橛杖林山下竹筋鞭三大老证龟成鼈设有问普陀如何是佛又作么生祗对夜短睡不足日长饥有余上堂山之深广凤麟之美枭獍之恶无所不容海之濶大鼋鼍蛟龙鲲鲸鱼鳖无所不藏日月之明普天匝地无不照临人圣之君率土之濵无不化被诸佛之慈家三子四情与无情无不普度拈拄杖曰拄杖子峭巍巍地又具甚么道理卓一卓曰向下文长付在来日解七晚参僧问如何是佛师曰丫角女子白头丝曰如何是法师曰冬到寒食一百五曰如何是僧师曰圆顶方袍乃曰道得底三十棒道不得底三十棒道得道不得总与三十棒何故重赏之下必有勇夫晚参达磨不来东土官路少人行二祖不往西天私酒多人喫普陀则不然达磨不来东土好箇清平世界二祖不往西天那箇池无月谁家树不春晚参多说不如少说少说不如不说设有道因甚长老口喃喃地蓦拈拄杖卓一卓曰田厍奴你道山僧说什么晚参坐断百城烟水相交四海英贤祇如龙X蛇混杂凡圣交参阿谁是凡阿谁是圣却笑长汀憨布袋逢人要乞一文钱晚参云门放洞山三顿石中有玉黄蘗打临济三顿沙里无油今日既到普陀手里又作么生为人金簇惯调曾百战铁鞭多力恨无讐龙游灵耀延喜瑢禅师中秋小参灵山指月揑目生花曹溪话月证龟成鳖灵耀寺里赏月应时及节更羡雷公电母仝降法筵风伯雨师齐来翫月同则普天匝地同别则普天匝地别别别八闽两浙春寒秋热小参师举南泉示众曰昨夜文殊普贤起佛见法见各与二十棒贬向二铁围山去也赵州曰和尚棒教谁吃泉曰王老师有什么过州礼拜泉便归方丈师曰南泉虗开大口不合赵州当头撞破及乎收拾将来也是一场漏逗某长老昨夜眉毛眼睫起佛见法见亦各与二十棒教伊莫妄想设有问长老棒教谁吃亦与二十棒何故不见道口似祸门除夕小参一年三百六十日都卢总在今宵毕东村王老夜烧钱露地白牛忙不彻普天率土禅家儿拾得眼睛失却鼻拈拄杖曰惟有者箇木上座从来毋固亦毋必任他佛来与祖来不是拦腮便噼嵴问诸仁瞥不瞥须从者里急翻身莫道来朝有初一永嘉云山道隆𤪳禅师开炉上堂云山结制诸方旧例端的有来由活泼无本据竭尽老婆心单提第一句沸水深锅一锭金取手须是生铁铸喝一喝下座X解制上堂住山讨得好便宜解制何如结制时两只草鞋休着脚莫离宝所踏尘泥出门去路多岐雨宿风飡着甚痴莫道云山没好处干柴白米淡黄虀仍旧贯意如何山泉流出人间去清水自然成浊溪佛诞上堂世尊初生错一手指天一手指地错周行七步错目顾四方错天上天下惟我独尊展转见错召大众五箇错中有一错过于云门关赵州无临济喝德山棒百千万亿倍言下正与土木偶人眉毛相对鼻孔相连复召大众还检点得出么卓拄杖曰山僧陞座也是将错就错便下座颂世尊初生云门一棒曰一出娘胎意气豪㐫星入命自家招当时若解深藏舌何待而今脱战袍颂殃屈产难曰独坐幽篁里弹琴复长啸深林人不知明月来相照颂法眼指帘曰堪舆那问方隅向按定中心子午鍼端的动絃无别调是非不到白云间颂非心非佛曰澄潭月影镜中生鼓吹何劳絃上声喜得子房施计好楚歌顿散八千兵问如何是祖师西来意师摇手曰西来无意曰摇手又作么生师便打淅川法海斌雅鑑禅师上堂春深物茂日暖风和燕喜莺欢时清道泰般若流通法元无隐击禅床曰声不是声徒劳侧耳色不是色难为检别复卓拄杖曰啼得血流无用处不如缄口过残春解制上堂师拈拄杖曰一不做二不休辽天一镞拨转云头会得的鹏程万里不会的归家稳坐就中有些誵讹终不X与人说破大众且道誵讹在甚么处卓拄杖曰错错祥麟只有一只角问四分律云以手击捱圭比丘者波逸提因甚德山逢人便棒师曰停禽养勇终待惊人曰嫌骂知事者波逸提因甚么临济进门便喝师曰雾豹泽毛未甞下食曰与么则一茎草上琼楼现百炼炉中彩凤飞师便打上堂湖天浪静碧湛琉璃眼睛突出鼻孔下垂牛首贺兰相期鬬额僧堂厨库笑傲欣欢惟有当阳宝塔日面佛月面佛巍巍独坐上头关伶俐汉谓我诳吓闾阎矒𥋾底正好横参竖参试问大众七日内踏破几緉草鞵佛成道日上堂问即心即佛多些非心非佛少些拈过二边请师速道师曰千年田地八百主人乃曰正觉山前老冻齈缦天网子要擒风赚他无限英灵子错认黄斑作大虫下座上堂闻声悟道掘地觅天见色明心掉棒打月直饶百发百中双放双收于生死分中了无交涉拈拄杖曰吾今为汝保任此事终不虗也波斯学梵语笑倒金刚神掷拄杖下座刘居士披薙请上堂今朝四月初一云外山青水碧随机称性且从面赤不如语直无常畏若晓霜身世安如火急不达自性渊源生死如何抵敌有抵敌万缘放下绝驰求一日钵盂两度湿颂那咤太子析骨曰还父析肉还母然后现本身为父母说法残云歛尽山光寂秋月临空宇宙新雪后寒松增晚翠猿啼青嶂一声声颂庭前柏树子曰骚士才高艺过人辞锋笔X力妙通神生成一幅佳山水点畵分明似不真颂黄蘗噇酒糟话曰大唐国里无禅师绿水青山休更疑竹杖化龙归去也獃郎尤自眼眵眵颂百丈野狐曰珠走盘兮盘走珠天师门里卖桃符野狐跳入金毛队五百生前不丈夫汝州风穴憨休干禅师蜀西龙安胡氏子十九脱白二十圆戒徧参诸方各有省处后诣少林礼祖过风穴参云峩喜机缘相契乃授记莂开法泾阳兴福长安兴善复继席风穴上堂拨草瞻风二十秋全机不动信优游无端扶上华王座擘破三元接上流宗乘一唱三藏绝诠至道恢弘十途合辙众流截断遍尘剎而任运全该妙转元枢括有无而𠙥垂指注光超日月智出圣凡动静无私隐显不昧髑髅常干世界鼻孔摩触家风绵密安祥权开洞山五位暗机圆合要出沩仰三生一字关大云门之高古六相义挕法眼之现成夺境夺人直捷痛快立宾立主大用天旋印水印泥印空匪作家难辨非心非佛非物唯证彻乃知似地普擎如天普葢真机剖露万法全彰正恁么时且道即今开堂祝圣一句作么生道击壤歌掦忘帝力由𢋫诗咏乐时雍桃源瑞麟孤月朗禅师合州杨氏子历徧诸方参箬庵问打彻谒宕山远印证住瑞麟上堂只着芒鞋不用舟脚跟下事愈沉浮而今渴饮饥餐也未卜桥流是水流小参蓦竖拂子曰此是向上第一着未会之X人没栖泊权曰此事与君持细细嚼来味似檗放下拂子拍膝一下新蔡金粟虎堂福禅师结制上堂根源直截岂落阶梯大用全提不存轨则尽大地是箇禅堂何分内外尽十方通为火炉当下销镕一切处即事即真十二时辉天鑑地以拂子击禅床曰若能如是荐去何用外求脱或未然打起精神休瞌睡莫教燎却两茎眉解制上堂打破情关了无遮葢突出无位真人纵横得大自在且道超方独步一句又作么生道闲云不击从舒卷野鹤无拘任往来上堂尽道迷因悟遣除不知悟是迷根由直饶迷悟两忘却未免全身在半途且如何是到家一句竿头须进步撒手莫迟疑上堂春日晴和春鸟鸣春山叠叠水盈盈分明漏泄天真事何用他方向外寻上堂春山青春水绿一觉才惺梦初足𢹂笻趁伴出松门是处桃英香半馥因思昔日灵云道三十年来无处讨如今竞爱摘杨花红香未发春犹早幸值商水旧耆年问法南塘求至宝山僧不惜两茎眉一一分明须自保等闲莫作文字观得失有无一齐扫举国师三唤侍者颂曰汝负吾兮吾负汝直如钩处曲如絃千江水急东流去五岳峰高不到天举赵州访二庵主颂曰一番阴雨一番晴恼乱春风送客行故国不知何处是犹闻啼鸟两三声龙舒庆元氷鑑真禅师颂百丈野狐曰五百生来堕X野狐不知何处有偏枯临机应用珠投水清浊浑忘月影孤颂黄龙三关曰我手何似佛手应用无分好丑一拳打破太虗惊起须弥倒走我脚何似驴脚赵州不识略杓轻轻踢倒净釻一任填沟塞壑人人有个生缘谁家灶里无烟有口祇堪喫飰那管成佛成仙四明太清景云瑞禅师上堂黄鹂鸣绿树白鹭舂青田古今诸祖意不昧见闻缘门外落云冉冉石根流水溅溅舍此别无一要何方更有三玄喝一喝上堂登山观洪水者必知山之嶙峋水之流注入林玩脩竹者必知林之疎密竹之参横且衲僧家喫了现成茶饭无为为事又知些甚么三斤盐换五升荳一束香还十箇钱上堂东说西说不如不说好逆行顺行不如不行更好何谓也不行底脚跟稳实巳到安乐田地不说底口业清净得入无诤三昧设有恁么人山僧唤来与他摩顶授记上堂山僧嬾说宗瞑到日头红若人来问法耳朵扑教聋为甚么事聻只怪其搅乱我睡僧问如何是佛师曰塐不就曰如何是法师曰诠不及曰如何是僧师曰山僧不是谢三郎问牛头未见四祖时如何师曰穿靴入市曰见后如何师曰赤脚归家吉州躭源键畿铨禅师上堂僧出作一相叉手立师曰暗里畵符信不及曰难瞒识者师曰不见大众咬母指么曰谁人知此意令我忆汾阳师曰只恐不X是玉是玉也大奇僧礼拜师乃挥拂曰明投暗合丁一卓二体用全该古今无别纵使竭世枢机劖关夺帜底汉到者里且拈过一边遂以拂子画此尾女相曰今将千百年九十六种八臂那咤扶不起千眼大悲觑不破陈馊煳饼一一为先躭源门庭重整旧令新行直得德山缩手临济吞声天下老和尚退身有分众中莫有似仰山者出来与山僧相见复作此相曰看看若也会得不妨今日亲见躭源掷拂子下座冬至小参一滴水一滴冻兔角龟毛成大用牛头没马头回安南塞北路崔嵬喫官酒卧官床那管京师出大黄阴渐消阳渐长铁额铜头没伎俩众中还有能为万象主不逐四时凋者么卓杖曰向下文长元旦上堂跨三脚驴挝九重之法皷放无毛鹞起八极之春风头头示现露出瓶内鹅黄物物全彰豁开笼中鸭绿三身四智各呈本地风光五眼六通共显真如玅用诸仁者还会么海濶浪平龙睡稳天空云静鹤飞高六安准提云叆宗禅师示众举德山托钵话毕师曰这箇公案诸方尽道是铁门槛从来诸大老至今批判不下且道誵讹在甚么处良久曰咄咄咄∴初三十一中九下七颂沩山有句无句曰鸳鸯对对宿芦花水浅山高云影遮夜半黑风吹不动依然天晓散晴霞颂万法归一曰满天风色白苹洲截断长江水逆流直得虗空成粉碎相逢堪笑又堪愁X温州雁山罗汉云峰学禅师睦州人上堂即心即佛谩商量梅子熟时到处香嘱付人天正法眼不知担荷孰承当还有承当者么拈拄杖曰只知开口易不觉舌头长问向上宗风即不问如何是本来面目师曰七穿八穴衢州石巖世拙智禅师义乌毛姓以居士身参双林瞿令看狗子无佛性话于一喝之下默契其旨即呈偈曰闻师一喝山崩海竭惊起碧潭龙捧出团圞月瞿曰是即是是即未是后谒慧日昇昇问甚处来师曰双林昇曰彼中有傅大士是否师曰是昇曰来时向汝道什么师进前曰恭惟和尚万福昇曰此是奴婢如何是主师便出池州雨台海狮野关贤禅师上堂雨台峰高飞鸟难度狮子林深无容异兽须各有出身路可得高声召众曰有么有么良久抛下拄杖山僧直得撒手行去示众白云自异流水自深照破影响由除影响者段风光塞耳盈目虽然八万威仪百千三昧祇能治己不能为人且道如何是为人一句召众曰须弥直上磨今古折草量天枉用工石溪崇化慧灯智禅师上堂竖拂曰大众还见么世尊覩明星于正觉山前灵云见桃花于春风陌上于此见得道非物外良久掷下拂曰一任騐取上堂涅槃心易晓差别智难明会得差别智徧野是黄金X拈拄杖曰唤作拄杖子与你一顿不唤作拄杖子亦与你一顿何故多虗不如少实崇化佛舟隆禅师上堂第一义谛巍巍卓荦法法全彰情与无情头头显露竖拂子曰还见么人人眼里有睛决定是见击拂曰还闻么个个耳中有窍决定是闻不待竖拂拈椎早巳骑声葢色广德建平法古纯彻弘禅师示众举临济因两堂首座同时下喝话师曰首座各展洪机临济关头把住虽是一门宗匠争免者僧勘破何故不见道鸩鸟下田鱼鼈死毒龙行处草皆枯会稽泰宁餐颢西禅师小参槛外梧桐叶落频金风体露騐当人浩歌一曲秋光静笑看黄花面目新喝一喝师问新到甚处来僧曰显圣师曰与者里相去多少曰十里师曰来时阿谁在前曰某甲饭后动身师曰不谬在显圣来衡阳泉石隐禅师小参看不见处千圣骨髓行不到处万灵本源明眼衲僧贵在机先领略则知无背无面佛祖莫测端由魔外岂能谙识天地以此长育万物以此发生敢问大众只如雪峰辊毬禾山打皷且道明甚么边事击拂子曰看脚下寒木林禅师武昌顾氏子小参年年旧向今宵尽岁岁新从明日起竖拂子曰惟有者个不推迁却为诸公特地举特地举须荐取百年三万六千朝俯仰折旋渠是汝X古润莲峰佛髻顶禅师示众诸人还会么终日迎待往来底料理人事底喜怒哀乐底若道有覔之不见若道无历历分明且道不落有无毕竟如何理会遂震威一喝曰切忌当面错过颂世尊初生曰才出母胎便着忙指天指地惹灾殃当时不遇云门老逐队成羣满大唐明州大慈孤峻极禅师晚参苏州有常州有揩桌用底破衲布扫地用底秃苕帚草本原来天下同因甚只道苏常有诸人者还会么若也会得的当许你具行脚眼其或不然总是痴狂外边走杭州清流太虗广禅师举赵州访二庵主话颂曰两个拳头一样齐赵州口里有玄机知音不用将拳竖疑杀当年老古锥颂深明二上座见鱼跳因缘曰金鳞戏水下长川游到龙门碧海渊幸喜迅雷轻一震翻腾直上九重天慈修颿庵顺禅师小参灵机迅发射透凡圣髑髅智鑑晶莹洞彻人天肝胆纵擒互换照用齐彰三玄戈甲精鲜九带纲宗毕备麻三觔干矢橛赵州茶云门饼俱是残饭馊羹若人噉着俱要愁眉叹息别有滋味甚深不与诸人道破蓦拈拄杖卓一卓下座小参汾阳有三诀慈修祇一诀露柱忙然问灯笼开口说昨夜三更屋角头照见乌龟吞却鼈颂世尊初生曰才出头来便着忙自夸自衒自颠狂脚跟到底随人转赚得儿孙学不良颂婆子烧庵曰汉地寻X游蜀地居东吴西楚递君书不谈兵革人间事诱得孔明出艹庐首山丽光楚禅师晚参举僧问杨岐如何是佛岐曰三脚驴子弄蹄行僧曰不会岐曰湖南长老师曰大小杨岐被这僧一拶指东划西且道首山为人在甚么处小参从上佛祖道不尽底诸人放不下底提不起底山僧一时显露了也旋棒打退归方丈东山颕锋展禅师小参举盐官示众曰虗空为皷须弥为槌甚么人打得南泉曰王老师不打这破皷法眼曰但道王老师不打自然是破皷曰二老辨验龙蛇分别缁素总是逐队搂搜未免傍者咲慈氏这里也要出只手为盐官出气遂皷掌曰一任举事诸方五灯全书X卍XXX五灯全书卷第一百京都圣感禅寺住持僧编辑京都古华严寺住持僧较阅进呈临济宗南岳下三十六世随录北京西山圣感霁崙永禅师欈李姚氏子七岁丧父慈母抚长矢志业儒值崇祯申酉之变遇兵遇盗几X死复生功名念澹有僧𢹂金粟容语录见访心生欢喜遂入山拜谒求示参究法于是出俗之念愈坚至顺治庚寅夏礼本郡深云果剃落秋末辞师造谒弁山斯制期进堂参一口气不来向那里安身立命二七日闻隔溪锯树倒地有省入方丈呈见斯拦胸扭住曰一口气不来向那里安身立命师曰不是驴胎便是马腹斯曰堕也堕也师曰苍天苍天斯索偈师随口应曰铁壁银山直下灰鼻头依旧大头垂如师再问安身处老大拳头噼面挥斯颔之自此影来吴越间游历天童径山报恩金粟等剎机缘颇多然拈提公案不敢自欺壬辰春参安田静于福源一日举洗钵盂话征诘连下数十语不契只是痛斥诃骂不巳数日间直得无言可对无理可伸一日静示众举野鸭因缘曰众生迷己逐物若能转物即同如来处顿然瓦解冰消静问不得动着境为甚泻却净瓶水师曰百花丛里过一叶不沾身静曰为甚归宗道伊乱泻师曰无端特地静一日举雪峰同条话问师师曰秦驻峰高东洋海阔静连棒打出从此痛打数十次几及月余师出其不备举同条话把住问之静亦曰秦驻峰高东洋海阔师于言下覰破心肝五脏愈觉七通八达矣安田结制定执事静垂问曰我要个不会佛法的作头首执事还有么师便喝静曰佛法来了师曰这老汉作佛法会静曰怎奈一喝何师曰苍天苍天静命晋西堂一日静落堂以杖卓于圣僧X前曰有人承当得收取去若也收不得自来喫一顿师𢹂杖至静前曰和尚也须退身三步静曰山僧过在甚么处师打曰再犯不容静曰苍天苍天师掷杖曰草贼大败静低头归方丈解制记莂付授衣拂源流有安田露现一班直得山僧回避之句时癸巳佛成道日也出世住平湖景云慈济孝丰圆通上海玉芝深雪嘉兴德云普明陜西咸宁成六永嘉云外护国康熙癸亥因征辑灯史入京隐静万佛三教圆通赵园至康熙二十九年十一月八日皇上特旨命住西山圣感寺景云入院上堂僧问师登法王宝座请阐临济宗风师曰杲日丽中天曰如何是宾中宾师便打曰如何是宾中主师又打曰如何是主中宾师复打僧拟议师直打出曰这是主中主僧罔措师曰苍天苍天即举临济四宾主话毕乃曰当时临济老汉于滹沱河边建立黄檗宗旨可谓宝劒挥空不留朕迹今古拈提每于语下显发师家杀活全彰学人错会不少山僧久欲拈出老人面目以救膏肓今日上堂恰有一僧三问宾主山僧四度痛打也是忍俊不禁未免当阳註破诸仁者试简点看于此识得山僧许与济上老人相见上堂僧问雪峰两度打僧意旨如何师曰三杯酒壮才郎面一枝花插美人头曰雪峰与么问这僧如是答且道还有过也无师曰大冶精金应无变色曰为甚逢人便骂师曰泪出痛膓曰同行点破又作么生师曰换X却阇黎眼睛曰焚香遥礼聻师曰前箭犹轻后箭深曰可谓珊瑚枕上两行泪半是思君半恨君师打曰也须荐取好僧礼拜曰风云际会千古一时师连棒打退乃曰雪峰与么问这僧如是答大冶精金色转辉狮儿岂受黄金索两番打趂兮佛祖魂消数声泣骂兮人天胆裂等闲一曲度潇湘正是太平时节卓拄杖喝一喝上堂赵州道无云门道普与么拈提太煞莽卤良久曰还识山僧么急摇手曰从来不打宽皮鼓上堂举瑯琊觉曰有句无句如藤倚树树倒藤枯好一推烂柴大慧曰作贼人心虗虽然如是恩大难酬师曰是贼识贼是精知精简点将来犹欠一着圆通有甚长处敢与么道有句无句如藤倚树树倒藤枯苦上堂山河大地墻壁瓦砾无时不上堂无时不说法可怜无限人辜负伊太煞今日忍俊不禁只得再下註脚耳闻者聋眼见者瞎上堂诸人知处良遂总知穿衣喫饭有甚么难良遂知处诸人不知穿衣喫饭莫道不难祇如南泉入园抛出瓦砾且道是警觉这僧耶不警觉这僧耶翘一足曰王老师惯向庄上喫油糍上堂黄面瞿昙三百余会说不尽的阙齿老胡十万里程传不到的山僧今日特地露布惟冀诸人直下荐取良久曰会么逢人莫错举上堂僧出才礼拜师摇手僧懡㦬而退师椎胸曰苍天苍天乃曰华岳崔嵬到者须是其人黄河浩瀚弄潮全凭好手个个常光现前且道阿谁知有X眨得眼铁壁银山跨一步移星换斗你等长连床上菩萨子只知昼见日夜见星那晓当年菩提达磨来时无口喝一喝佛成道日上堂无端特地毒胎深结正觉山前虗空迸裂拾得丽水金用作新罗铁以拂点∴午夜星别不别复画奇哉奇哉证龟成鼈除夕小参小尽二十九大尽三十日兔走乌飞疾似梭茫茫几个知端的结角在罗纹今宵好委悉顾视左右曰形山有至珍切忌轻抛掷观音诞日上堂草色芳菲花光缥缈须弥顶畔杲日高昇蟠桃枝上春风未老钟声短的短长的长鸟声大的大小的小顾左右曰会不会了不了一片大悲心狼借知多少京都万佛入院上堂全提正令岂在多端金鎚才动宝劒光寒志士宁容缩手良马那用挥鞭括古包今篆不雕之心印超声越色演不说之真诠𦦨续条条玉烛花敷井井青莲承谁恩力鉴在机先喝一喝曰非常人荷非常事扶竖门庭不等闲观音大士诞辰植本师静老人百日上堂双林树下披襟沥胆大抵无端熊耳峰前露尾藏头早成漏逗若论洞明正眼还他没量大人道有也而不立一尘道无也而不拨一物凡情讵可测圣智莫能窥蓦拈拄杖左卓一下曰观音菩萨向这里出驴胎入马腹示现一朝又以拄杖右卓一下曰香严老人向这里饮铁汁食铜丸化週百日生灭不异唿吸相通好事多同如何证据复以拄杖中间连卓曰直噼华山分两路万X年流水不知春圣感入院上堂智鑑洞明灵机廓彻揭示摩醯正眼拈提向上弘规日月星辰全彰妙明心印昆虫草木咸跻菩提觉场起立曰仰荷隆恩钦承纶命祝延圣寿翊赞皇猷又且如何展演金轮统御三千界宝祚延绵亿万年立两序上堂多年抱拙隐蘧庐闭户深藏定祖图灯史才完今日案犂耙从此又相唿事不获巳略整规模金将炉冶玉切锟鋘且约三章法应遵七事符勒回河北千年运直溯曹源万叠波圣驾幸山谢恩上堂驾临古寺春满寰区大毗卢顶应身优钵昙华吐𦦨山河大地尽作琴声万象森罗俱随妙舞尧仁广被位永固于金轮舜德恒新寿弥坚于宝祚仰祝无疆睿算所贵正法流通竖拂子曰大众还委悉么须识皇恩造化同一切含灵承此力挥拂子下座圣驾侍皇太后幸山谢恩上堂千峰如涤净无尘恭遇宸游雨露新胜义谛中彰胜义慈仁行处见慈仁巍巍乎全彰大用荡荡乎显发纯真胸宇早分无量寿顶珠常照百由旬仰瞻一片溪山色共沐皇恩不尽春示众百丈得大机黄檗得大用更有一人得个甚么顾左右曰好不增一毫丑不减一毫X晚参提婆以一鍼投水为甚龙树大士便喜恩深无语怀抱分明圣人之道不可名而可见者此尔以拂画归方丈僧问世尊初生云门一棒世尊过在甚么处师曰若是凤凰儿不向那边讨僧参入方丈便喝师亦喝僧又喝师把住曰山僧被汝一喝僧拟议师拓开曰门外汉师路逢一僧拦住曰求和尚说说师噼面一掌僧无语师曰元来元来僧参师问从那里来僧于地上畵虎此师以杖作擎叉势僧复于相上加一日字师与抹却僧复拟畵相师连棒打出问如何是诸佛出身处师以杖作舞僧翘首师打曰古佛过去久矣问维摩方丈不以日月为明和尚方丈以何为明师展两手曰道甚么曰直得某甲有眼覰不见师曰将谓将谓问大事巳明为甚亦复如丧考妣师蓦与一推曰果然有口只堪挂壁师曰二时粥饭聻僧沉吟师打曰差之毫釐失之千里问赵州看二菴主意旨如何师曰道路各别养家一般曰为甚肯一不肯一师曰莫将闲学解埋没祖师心颂文殊三处度夏曰暇即游兮倦即眠玉容常醉彩楼前春风起处杨花乱江月重重雪里天颂调达谤佛曰韶光三月景和融锦绣山川处处同碧瓦晓烟寒食雨朱帘晴卷杏花风颂初祖只履西归曰达磨从不来东土缘何说个西归去空棺只履大分明知音乌用频频举颂鸟窠吹布毛曰冤家历劫难回互出鞘龙泉噼面寒触瞎X一双青白眼漫天覆地绝人烟颂国师三唤侍者三应曰流莺声老绿杨中啼落南枝一点红莫谓东君无管待更加煦日与和风颂百丈野狐曰描不成兮畵不全桃花如锦柳如烟饶君题尽招魂赋输我安闲自在眠颂云门干矢橛曰玉鹭飞归芦荻渚芙蓉𥥆窕秋光前世间无限丹青手到此都卢畵不全颂黄龙三关曰有个生缘帽大衣宽爱喫梅实不顾牙酸我手佛手出乖露丑才涉思惟披枷带杻我脚驴脚鸢飞鱼跃一种风流谁能领略师有语录二十卷深雪草堂集三十卷并辑五灯全书一百二十卷法苑英华卷读书随记十卷古今僧诗六十卷诸种行世嗣法弟子明诚谨录当湖竖玉道者马明凞邑之文学少孤性落落喜自适甞覧诗书遇疑难者爱读之阅历事务择实益者方为之见人礼佛像诵经忏哂为土木章句从事奚为居于乡习射猎打鱼弋凫不顾焉继而避乱乍浦安田静应天台涌泉之请取道海濵寓于柏子院士偶过一见若旧生欢喜心明晨修诚往谒呈月牕偈有清风明月夜总是一家人句静问如何是人中主士茫然罔措通身汗流觉己躬下便有一种放不过处废寝忘餐数昼夜一日复造直陈目前境地恍如桃花隔岸芬芳可闻恨不能便渡轻航探赏笑傲于其间又如䇿天骥迅足云程俄而晴空万里俄而岳峙峰连种种识界不断块垒多碍伏望慈悲静偶阅X士所镌篆章举示曰汝且向这里荐取分分明明一丝一毫糢煳不去的是个甚么若能一眼覰破尽十方世界山河大地明暗色空一印印定无处不是圆文铁线汉篆秦章说甚么桃花隔岸天骥云程耶时虽心感开示更觉增了一重疑案抵夜同师步桥边静举世尊初生云门一棒因缘言下未领归途间不觉失笑若有所遇即扣门驰证曰路次忽得可笑一事特来证明笑得云门老人一棒打杀世尊巳见辣手怎么也要与狗子同槽喫食静曰世尊云门与狗子则且置只要问如何是汝独尊的我速道速道士拟议静叱曰聪明意解有甚么用处即推出门士废然自丧曰此诚识解边事算不得数作不得准生死岸头怎能敌得此时如进重围如增鉅石心下益不自安而皇皇焉又虑师之起程也偶无舟得以阻期遂邀闇然姪暮往因茶次谈及报恩琇一夜唤两僧入方丈命以今夜不了明各打一百杖两僧俱得开悟茶毕静起身曰山僧今夜亦作报恩老人去也设两蒲团于佛殿命士参独尊的我命闇然参青州布衫钳锤至半夜疑情倍切士独立中庭静蓦然一推此时心想意识多无用处犹如钝铁一般静复打曰不唧𠺕汉士虽略知冷暖不敢承当回坐蒲团良久静问曰坐的与立的有两个否士曰无静曰天上天下唯吾独尊士益勐励𢬵死追求至五更闻报钟鸣千重锁钥豁然迸裂谓闇然曰不须参不须参才涉X思维千里万里矣时东方既白静问曰还信得及也未士曰莫开口静曰如何是独尊的我士竖拳静曰有人道是拳头士便喝静亦喝士曰今日看破和尚拂袖而出盥沐焚香请归依静许诺授名超建临别静蓦问曰死了烧了向何处安身立命士曰此去天台一千里静曰非汝境界士连喝两喝静微笑嗣后又达一书曰仰荷镕铸直头逼出精液山河大地一脚踏翻百万亿劫后众生俱是盘古老子的祖宗说甚么开天辟地那如者拳头亘古弥今纵横自在凭人放马打秋千跳不出毫毛管里这也不是希奇特剏之物何用饶舌弟子只在当湖送师往天台去也静谓不是门外汉爰授偈拂以记莂焉嘉兴当湖复菴殊贯德禅师上堂道人行履本无固必有时埋头绝壑种石锄云有时身入闹蓝和泥合水恁么也得不恁么也得无一事不演真乘无一物不圆至体迥脱根尘灵机廓彻不妨拈草现金身丈六弹指开楼阁百千顾左右曰还有共相证据者么一言金石风云际万古洪谟祖道新颂女子出定曰大定何曾有出入文殊罔明谁得失云收雨霁廓然空依旧青天与白日颂赵州勘二菴主曰两入僧菴两唱酬竖来一样是拳头若将得失分高下觌面何曾见赵州顺天房山天生院恒远一禅师僧问临济三句请师宣师曰我这里着不得曰如何是第一句师便打曰X如何是第二句师又打曰如何是第三句师复打僧拟再问师连棒打出僧竚立门外曰屈屈师曰一任举似诸方问德山托钵事如何师曰平地起浪曰雪峰一问德山为甚便低头归去师曰疑杀天下人曰雪峰举似巖头又作么生师曰祸入不慎之家曰头云未会末后句又如何师曰趂空打劫曰山闻令侍者唤巖头云汝不肯老僧那师曰将错就错曰头密启其意么师曰山西打鼓江南作舞曰山明日上堂果与寻常不同师曰龙蛇易辨衲子难瞒曰头至僧堂前抚掌大笑曰且喜老汉会末后句也天下人不奈他何虽然也祇得三年活聻师曰撼动须弥曰山果三年而逝师曰头正尾正题观音大士像曰观音耳作眼耳见始方明若问圆通意驴鸣犬吠声京都圣感桂芳林禅师保宁清苑张氏子赋性淳和不茹荤酒虽覊尘网矢志出家二十七岁礼本郡观音菴光碧玉披剃诣悯忠圆具戒后居漏泽园日诵华严夜持尊胜设放𦦨口施食三年无辍四众倾心鬼王之号由此称之继住西山宝珠洞有禅者以拄杖向背语请益师罔措遂抱疑团通宵不寐次晨食椒菜有省适竺菴于善应开炉师预其数闻鼓声正思惟间有人诵金刚经三心不可得豁然悟彻抚掌笑曰此心不逾三心外离却三心亦此心后参先师静屡征诘知臻堂奥乃记莂焉洞前有平坡寺废址X系唐朝勅建者师不辞劳瘁拮据一新善应结制示众善应结制好个消息禅不会参噇饭第一饭后喫茶不知何味喝一喝曰过了三十定是初一自题像曰者个阿秃生来薄福不谙人情太甚孤独破衲随身爱栖林麓虗空作隣顽石为族问着宗风张口闭目咦建立门庭三十年等闲难觅知心腹康熈壬子秋今上皇帝召师入万善殿见师扑实解珍宝数珠赐之并赐龙藏扁额咏诗褒之命内翰亦咏其事至丙寅七月十日忽然示寂世寿六十八僧腊四十一上闻仍赐白金为殡资其徒寂印奉师全身塔于后山广禧寺之前育婴关主忍菴信宗禅师吴江人僧问如何是南台境师曰万柳年年绿如何是北台境师曰千山日日青如何是境中人师曰玉堂金马客不作等闲看问关中意请师直指师曰有口道不尽曰还容出入也无师曰上座何方来曰五台师曰无汝下脚处问父母未生前如何是本来面目师曰午上与你包子喫曰不会师示一颂曰不会不会石头土块断却咽喉失钱遭罪问如何是佛师曰水面葫芦问终日看经有何利益师曰特地一场愁曰如是则不消看也师曰瞎师示疾谓众曰臭皮袋生死关打得破尚还难会得会不得满目是青山复竖起拳曰X道道一众罔措师曰青山也不识瞑目而逝慈祥云平我禅师示众举丹霞烧木佛话毕乃曰丹霞偶尔成文院主不妨撞彩今日将二老汉一齐烧却拍掌大笑曰且看有舍利也无问五千四十八卷那一卷是真经师曰破被蒙头总不知曰普天下僧那一个是真僧师曰两耳依然左右垂曰三头六臂那一臂是正臂师曰照顾眉毛曰杲日当空为甚覆盆之下师曰从来不借他力燕京法兴寺德涵让禅师上堂轰雷掣电驹踏麟奔目视绳床焕然顿现不是师资合妙安得啐啄同时就中杀活机权个里钳鎚严密全提大用还他狮子之威褫代相承须借法王之印到者里水到渠成遇缘即住各各怀仁抱义人人裕后光前蓦竖拂子曰还委悉么生涯只在丝纶上明月扁舟得自由上堂声前悟旨巳涉程途句下明宗却成知解说心说性谓之恶口小家言证言修总归世谛流布若有个汉不涉程途知解不作恶口世谛山僧拄杖子双手分付良久曰谁人知此意令我忆南泉示众举殃崛产难颂曰贤圣法来不杀生亲言亲口有谁争堪怜来往途中客惜却眉毛露眼睛示众举国师三唤话毕乃曰南阳明修栈道侍者暗渡陈仓带累多少人向辜负处转身不得示众举赵州二菴主话毕颂曰一分家私两分分老婆心切剖来均堪怜无限痴男子犹向其中论富贫示众举兴化打维那X话毕乃曰兴化善行六韬三略奇正莫测克宾运筹帷幄终不堕他术中虽然如是还知克宾喫棒处么具眼者试道看示众举婆子烧菴话毕乃曰婆子似冰者僧如火检点将来二俱不了士问庭前柏树子是何意旨师曰昨夜三更月到牕士曰错师曰居士又作么生士曰今日风吹面里寒师曰错士曰某甲罪过师曰错错苏州虎丘甘露雨平定禅师本郡孙氏子母梦北方僧借宿而生父母早亡九岁依甘露纯薙染参安田静究彻法源而受记莂出住甘露示众举维摩默然话毕师曰维摩默然其声如雷文殊赞叹巳落第二二大士靴里弄指则不无若是不二法门要且未在示众举赵州二菴主话毕师曰赵州虽则杀活全提要且鼻孔在别人手里颂五通问佛曰无端恶口喷青天却把黄金当碌甎打破那通关棙子瞿昙鼻孔不完全颂二祖得髓曰礼拜无言声若雷老胡有口也难开若将皮髓论高下辜负西来破草鞵颂南泉斩猫曰杀人刀握无人识魔佛当阳遭霹雳若道圆机是赵州鹞子巳过新罗国颂沩山水牯牛曰不是沩山不是牛清风明月一时收短歌唱出芦花岸无限青山尽点头开封天王印持敬禅师上堂仰之弥高望不及钻之弥坚札不入瞻之在前天左转忽焉在后地右旋蓦竖拂子曰若向这里荐得所见一切见所闻一切闻X山河大地百亿须弥尽在诸人面前一一顿现了也诸仁还会么以拂子击禅床曰劒去久矣上堂独露全机触目菩提踏翻四大海踢倒五须弥也是一场笑具何故从上诸祖只到得这里且道这里是甚么所在喝一喝上堂佛法禅道无你诸人启口处无你诸人解会处无你诸人凑泊处无你诸人分别处汝若是个丈夫直下休去歇去多少省力无位真人在汝面门出入还见么待汝等打破镜来才有喫棒分喝一喝下座小参佛法二字无说无传指鹿为马肋下还拳天王今日觅个还拳底有么有么良久曰也不得按牛头喫草雎阳大佛平林旭禅师嘉定冯氏子上堂豁开户牖万里不挂片云杲日当空四顾清光溢目本来现成何必口喃喃地以拂子画曰急着眼复喝一喝曰休错认上堂心不是佛智不是道直下承当切莫草草若或顾盼踌躇徒白须眉到老有个径捷法门也要当人便了良久曰父母所生口终不为汝道上堂道远乎哉触事而真红炉烈焰片雪飞腾圣远乎哉体之即神寒风凛冽滴水成冰汝等诸人曾撞着无位真人么击禅床一下曰切莫动着僧问佛祖近不得底是甚么人师曰不是佛祖曰毕竟是甚么人师脱一履抛向前僧罔测问如何是掩关一句师曰向你道不难恐成两句五灯全书卷第一百X五灯全书卷第一百补遗临济宗南岳下第三十六世随录当湖复庵殊贯德禅师示众举国师三唤侍者话毕师曰国师将金博金侍者以水投水一期声应气求千古之下足称父慈子孝示众举兴化打克宾维那话毕师曰兴化彻底婆心其奈棒头短克宾不因喫棒怎令此话行虽然只如罚钱出院又作么生从前汗马无人问祇要重论葢代功问世尊初生云门一棒且道世尊过在甚么处师曰知恩方解报恩问云门放洞山三顿棒且道有喫棒分无喫棒分师曰事因叮嘱起问灵云见桃花悟道玄沙云未彻在如何是未彻处师曰相识满天下知心有几人颂庭前柏树子曰一片无私古佛心频将肝胆向人倾堪怜无限痴男子犹向庭前柏上寻颂大事巳明如丧考妣曰破家散家向谁论赤体无依彻底贫迢递故乡消息断回思不觉倍伤神京都白云瑞平毓禅师佛诞上堂昨夜三更明月朗倒骑玉象下丹墀牛回马没称殊胜难免诸方恶水浇大众即今释迦老子在什么处掷拄杖曰直下来也急着眼看上堂一叶落天下秋一尘起大地收树凋叶落金风动只要诸人放下休且道结角在甚X么处卓拄杖喝一喝下座示众举玄沙和尚示众曰深山悬崖千年万年人迹不到处还有佛法也无若道有唤甚么作佛法若道无却有不到处师曰大小玄沙漏逗不少佛法说甚么有无与么说话大似黄叶止儿啼大众山僧与么道意在于何良久喝一喝曰唤作祖师机犹落第二义师同天根到胜果指庭前柏树曰汝向者里道一句看曰今古一色师曰西来意庭前柏树子为甚五祖演道前边会得不是后边会得是曰当年若道茆长短烧了方知地不平师曰放汝三十棒僧问十方无路四面无门因甚又道一门超出妙庄严路师曰即今路头在甚么处僧便喝师曰且喜没交涉奉川法海朴庵朴禅师姚江韩氏子上堂若道山僧今日生诚哉杓卜听虗声古今不离于当念日日无非是诞辰虽然作么生道箇应时及节句以充众听今朝六月六芙蕖香馥郁安分且随缘唱阕哩啰曲众中和得者出来通消息看如无山僧拄杖子现大神通转大法轮去也卓一卓下座亮公周超端居士拈百丈再参曰竖拂挂拂熟处难忘振威一喝倾湫倒岳不但百丈三日耳聋直使尽大地人髑髅粉碎拈丹霞烧木佛曰丹霞因风纵火院主别有生涯要见丹霞则易要见院主则难颂百丈野狐曰不落不昧牢关粉碎玉兔东昇金乌西坠一时吐却野狐涎忽然闯入金毛队颂大随X劫火曰坏不坏观自在劫火光中无隔碍随他去真古怪将人财物偿人债大用全提超物外抚州芙蓉瑞庵济禅师上堂芙蓉近日与诸方不同有时默有时说有时默中说有时说中默你诸人拟向默时见芙蓉芙蓉不在默时处拟向说时见芙蓉芙蓉不在说时处拟向默时说说时默处见芙蓉芙蓉亦不在默时说说时默处你拟不要见芙蓉怎奈诸人无处回避还有回避得者么举手噼开生死易教人除却是非难都门李泰然居士参道安静问和尚住何道场静曰临济老门庭曰何不自建立静曰料汝跳不出曰却被和尚钝置静曰还识赵州语言么曰赵州有多少语言静曰那里是他勘破婆子处曰瞒得阿谁静曰犹未曾在曰拟会即错苏州定慧瑞旭容禅师示众吞尽杨岐栗棘蓬更于何处覔英雄别峰谩道相逢也未出门时见巳同示众竖拂子召众曰看看若恁么见得向第三句会取击禅床曰若恁么闻得向第二句会取只如第一句向何处会取以拂画牛曰休错认师落堂见一僧经行向前搊住曰道道僧拟议师拓开曰山僧罪过问目前双塔终日相峙未审放甚么光师曰剌破汝眼曰是何心行师打曰且道是甚么光松陵泗洲松吼雷禅师上堂夏木阴森黄鹂声碎梅熟栀香松苍竹翠百千法门处处全彰无量妙义头X头显着遂拍案曰少林心髓尽倾翻汝等诸人尚瞌睡上堂一年三百六十日倐尔新正巳过三老死将期休放逸拚条穷命力追参旋顾左右曰参参参释迦本姓是瞿昙不必逢人乞指南以手掴口曰无端终日口喃喃海盐草堂秀禅师小参火云时乍歛万里碧天秋金风翻贝叶玉露辊珠毬蛩吟幽谷畔蝉噪柳梢头动絃应别调叶落自知秋卓拄杖一下懒云学禅师礼嘉善灵塔冲凡师薙染看竹篦子话有省后参广化明得法颂夹山参船子话师曰活计波心三十年锦鳞高跃出重关相逢点首华亭棹收拾芦花月一弯眉庵灵谿源禅师颂高峰六问人人有个影子寸步不离因甚踏着踏不着曰一江明月浸秋空独泛扁舟上下同莫道水中捞不住依然人在月明中颂尽大地是个火坑得何三昧不被烧却曰投满芥城犹有缺拂残劫石尚披衣不如斫却无根树一任旁人说是非颂大修行人当遵佛行因甚不守毗尼曰春风花放一枝新花放春风色愈真处处纵教春色好相逢谁是看花人颂大彻底人本脱生死因甚命根不断曰难难难易易难难十石油麻树上摊回首哑然只一笑前三三与后三三颂佛祖公案本是一个道理因甚有明与不明曰一片婆心举似他绝誵讹处转誵讹都来换却时人眼莫笑时人眼X目多颂杲日当空无所不照因甚不照覆盆之下曰臈尽春回感岁华朔风吹雪徧天涯可怜名利江湖客何事经年不到家西山广泉自晓愍禅师吴江冯氏子幼为诸生负豪侠顺治庚申年脱白参福严容发明心要依孤云鑑最久巳而登峨嵋历五台遂至京师谒法昙海于延寿机缘相契即受记莂康熙甲辰秋闻白云山外道赵圆真缁服妖言鼓惑甚众师恐贻患正教志存匡救直抵榆关同僧悟宗入山谕以正法真不从回京着照妖直论一书示之真怒欲诬师师不得巳闻之当事时大宗伯具疏上闻奉旨以赵圆真邪教惑人拟斩又以可矜减等杖一百流三千里随发遣陜西蓝田案结垣中察希纳请师住西山广泉师应之即闭门谢众凿泉栽花之外无他务也间以一拈一颂发明向上丁巳师年五十一秋季示微疾以十月初四日告众而逝阇维收骨墖于本山其遗稿为不知者所焚仅存廿之一剃度弟子寂衍编刻之曰焚余集与照妖集竝行于世万善始如慎禅师净土颂曰净秽无根何处生谩将修证论圆成试看此土是何土拟议思量千万程从来无灭亦无生任性逍遥最现成堪笑随声逐色者跉𨂲辛苦问途程一念知归事怎生无根树子荫凉成顶门一只金刚眼万里神光不计程师资契合不寻常针芥相投别有方一锥痛处难回互饮X恨而今孰可忘脱尽皮肤始见真一真犹是眼中尘要知真妄消融尽万里长空月一轮吴江罗汉月峤闲禅师示众举死了烧了向何处安身立命颂曰龙归大海作波澜东涌西游过万山纵使干坤摇撼动渠侬不动一毫端五灯全书X卍XXX五灯全书卷第一百一京都圣感禅寺住持僧编辑京都古华严寺住持僧较阅进呈临济宗南岳下三十六世随录南阳香严蜀叟古禅师先香严小祥上堂先师去年今日入隐身三昧今年此时与三世诸佛历代祖师同现普光明三昧不肖儿孙将西天祖师西边着东土祖师东边着过去诸佛且退后未来诸佛谩近前现在诸佛当正令滩头紧渡头深丹水气象主山高案山低白崖家风诸兄弟于此高低深浅一一见彻齐到影堂前礼拜焚香检藏上堂如来宝藏妙性圆明见者闻者诚为圣种弘宣胜义秘密门开顿教渐教一时流通大千普利以此殊胜功德甚是难值看经时不作字相句相义相是得文殊大智作务处X不惮疲劳辛苦方入普贤行门即此一法十方同闻以何为据遂作曰亲向灵山承授记同游藏海渡迷津示众即心即佛非心非佛三九二十七四九三十六屈指数三回不出是者数于此明得正好朝打三千暮打八百其或未然各各归单参师行脚次路有僧曰日子不可错过好学佛法师曰若是佛法目前也不少曰请举些看师正色以手指僧头曰帽子都不带正僧拟整帽师笑曰大好不错过问罽宾国王斩师子尊者意旨如何师曰太平本是将军定曰祇如王臂堕落又作么生师曰不许将军见太平丹霞古宿尊禅师上堂藤条箬笠寄高冈寂寞风规岁月长不掩柴扉交脚坐焉知佳客到茅堂当此之际山林现瑞草木呈祥幽鸟元谈野猿妙唱同明般若互演真常言言显佛祖家风句句作人天榜样然虽如是犹未是衲僧行履处大众且道毕竟作么生良久掷拄杖下座澧州大同辨海言禅师中州淅川李氏子先事戎行因遇五台僧指点弃官薙染依蘧夫元座下亲承心印回禄上堂昨朝胜热婆罗门显大威光逞大神力以虗空作炉鞴大地山河作煤炭将四圣六凡情与无情一炉镕化了也大众急着精彩遂震威一喝曰但觉皇风成一片不知何处是封疆上堂知之为知之三十棒不较少不知为不知三十棒不较多X是知也三十棒恰恰好何故知之一字众祸之门示众金佛不度炉镕成一片木佛不度火甚生彩𦦨泥佛不度水通身打失真佛内里坐三十棒趂出何故大海不宿死尸上堂我爱山中夏日长松阴满径足清凉寒泉彻鑑须如𩯭何必多般对镜粧上堂尽大地无纤毫过患撮十方如粟米许因甚熙宁八年崩倒华山四十里压倒八十村人家卓拄杖曰汝等诸人逢人切忌错举黄梅东禅天泽霖禅师解夏晚参夏末秋初百事临头草鞋跟断破伞难收鼠齩笠帽影也没有者里脱去永绝驰求嘘一嘘冬日示众林叶萧疎后万缘放下时若人知此意便透祖师机作么生是祖师机竖拂子曰月落潭无影云生山有衣黄梅五祖无絃琴禅师上堂东山没计较不会元与妙有问信口詶那顾言精造释迦不能说信口便说到弥勒不能行信脚便行到行说俱到未能梦见向上窍饶你口似秤锤难免灯笼绝倒上堂东山立处人难立东山到处人难到非是有心异物情大抵行藏无作造德山临济尚茫然法眼云门空计较其余固理殊难伸怅怨东山没头脑拄杖忍俊不禁为伊点破一窍无口人喫饭无肚人知饱江西湖南归去好衡石笑玉禅禅师维掦季氏子参南山月月问有一物明历历常在动用中为甚动用中收不得师曰杓X卜听虗声月不肯三日后师契悟入室曰三日前公案会得也月曰试道看师才举前话月蓦拈拄杖便打师即呈偈曰今朝腊月八昨日腊月七好笑诸方老冻侬原来都是白拈贼瑞州黄蘗嵓禅师宜兴王氏子上堂登先师堂入先师室据先师座镆鎁横按正令全提元要照用祖代门风杀活纵夺家传茶饭振黄蘗未坠之宗续临济将残之焰不在兹乎虽然如是攫浪拏云端借马驹门下客擎天浴日还他济水渡头人假如蹑劒树刀山入镬汤炉炭还有相随得一上者么顾视左右曰掀翻海岳求知己拨转干坤定太平瑞州黄蘗亦苇岸禅师吉州文江李氏子上堂拈拄杖曰拄杖子有时如金翅鸟王直取龙吞有时如摩尼宝珠随方显色能断衲子之命根能续佛祖之慧命妙用天然杀活自在所以贱压则一任东掷西抛贵拈则纵使千金不换然虽如是祇如唤作拄杖子则触不唤作拄杖子则背毕竟唤作甚么卓一卓曰一切现成安庆清凉现幡隐禅师腊八小参皇宫卖弄多端又向雪山六年冷坐擡头夜覩明星依旧将错就错大众何为将错就错良久曰三千剎海尽光辉多少行人草里卧莱州福庆妙伟俊禅师上堂人我山便是涅槃山烦恼海即是法性海可中有个没量大人从蟭螟眼里X突出不消一掴涅槃山粉碎法性海枯干且道渠侬又在甚处安身立命良久曰昨夜寒风起今朝刮地霜晚参金风飒飒动寒林彻体无依忍不禁不借借实难陈拟思早隔万千寻参小参踏断云边白玉床倒跨泥牛鞭出血等闲触着娑竭龙烈焰炉中飞白雪大众且道是醍醐句毒药句苦瓠连根苦甜瓜彻蒂甜晚参古人道白月则隐黑月则现大众且道是甚么物众无语乃曰白月隐黑月现仔细分明为君判虫蛀秤锤血滴滴无目波斯亲覰见还会么遂以两拳置额而起上堂问道本无言因言显道如何是道师曰口是祸门僧拟议师便打乃曰今朝五月十五舜若多神起舞撞着南山鳖鼻吞却莫教冤苦休冤苦南泉不打盐官鼓颂赵州勘二菴主曰一步笑两步啼随风直到夜郎西神头鬼面人惊怕搅得干坤烂似泥颂五祖演牛过牕櫺话曰金锁元关齐掣断大方独步许谁知不堪回首夕阳望一线梅花月上迟盛京兴善允则钦禅师解制上堂有佛处不得住背后一拳无佛处急走过拦腮赠掌三千里外逢人不得错举艺高心胆大恁么则不去也撞着聱头禅摘杨花摘杨花零落枝头多少春向者里荐得唿唤不回头罗笼不肯住有恁般手脚任伊南北东西其或未然且莫乱走佛成道日小参尽谓覩星成道谁知项上着枷四十年含血污人数十载和赃捉败佯X死拘尸河边带累金色头陀活埋鸡足山下死守一袈裟地从兹儿孙遍尘遍剎拈条曰棒吓鬼欺神正眼豁开谁辨的滔天逆浪起滹沱喝一喝中秋晚参半夜虗空裂山河光皎洁广寒元不远莫向天边觅多少守株人错过者时节南泉拂袖走白云曾遭跌好笑杨岐老白拈明珠夺去还生铁僧问万法归一一归何处师曰铁蛇横古路问如何是第一义师举竹篦僧拟议师打曰落七落八问未生面目作么生参师曰你面前无我我面前无你僧作礼师打曰有也颂临济宗曰百拶千鎚挥铁铸苍龙窟里抉明珠印开朱点全提旨五逆雷声震五湖颂云门宗曰自从拶折娘生脚荡尽家私惹祸殃浅草毒蛇藏要路金鍼不动绣鸳鸯颂曹洞宗曰丝来线去辊泥团古殿苔生月半残偏正未分谁解辨当人终不坐金銮颂沩仰宗曰不患聋兮岂患痖风流无限屈难伸相逢莫掩旧团扇半面呈君笑转新颂法眼宗曰至化不须重问卜眼声耳色总相宜东村饮酒西村醉得意潘郎驴倒骑潭州金星中轮智禅师湘潭人上堂召大众曰若道说的是又道诸法寂灭相不可以言宣若道默的是又道佛法无人说虽慧不能了到这里如何得相应去竖拂子曰识取这枝无孔笛逆风吹又顺风吹济南玉泉荆谷玺禅师晚参佛也不识祖也受瞒从X不囊藏愿力要完一时透脱话不虗传菱角尖尖荷叶团团此段清光收不得月白风清彻骨寒问如何是教外别传师曰木鸡呌断三更月曰不会师曰石女闻风暗点头赵州观音院雪山祥禅师晚参正眼豁开万法融犹如飞鹤出银笼不空无位生缘密千圣不传即此宗大众如何是此宗喝一喝曰任从沧海变终不与君通晚参朔风凛凛不停吹正是寒梅破玉时若个双睛从此豁东君漏洩本无私顾左右曰有么有么众默然师卓拄杖曰失便宜处得便宜顺天法华閴谷悟禅师上堂百千三昧无量法门放行也如开武库错落交辉把住也雪覆巖花通身莫辨须具顶门正眼尝悬肘后灵符岂不见昔日宝寿上堂三圣推出一僧宝寿便打三圣曰与么为人瞎却镇州一城人眼在法华今日设有僧强生节目山僧亦打不惟此话大行亦要开燕京一城人眼在何故不逢作者不开拳一遇知音便分付上堂拈花奥旨少室真机日月不足踰其明虗空焉能比其广四时莫能合其序鬼神何能测其机巍巍独运荡荡无私举心即错动念则乖三藏十二分说食向人一千七百则持灯测日现今诸方尽谓驱耕夺食贵图宗猷不坠殊不知除热进火济寒以冰愈增其剧法华恁么道非是压良为贱所因臂三折而知医观多人而识相若是英俊衲僧便请单刀直入斩将塞旗X坐享太平岂不快哉顾左右曰有么有么稍涉思唯白云万里南岳中国清信菴事禅师滇南昆明周氏子上堂十方同聚会长底长矮底矮个个学无为白日青天着鬼迷此是选佛场错心空及第归错诸人向这里检点得出国清院子两手分付其或未然鼓寂钟沉当午夜飞峨扑灭佛前灯退院上堂祖翁田地理合耕种为甚么苦要告退聻良久顾视左右曰还委悉么石烂松枯都不是梳风两𩯭雪髼松江宁金陵寺僧一珤禅师示众意不在言虎踞关前孤危峭绝来机亦赴龙江城下带水拖泥同行不同步火炉头有个无宾主话直至如今无人举着竖拂子曰举着也且道在虎踞关前在龙江城下挥拂子曰两手捉来安旧处化为一片紫金霜示众论禅论道兄弟家各各口似血盆乃鸣指一下曰到者里为甚一个个眼搭眵地葢为未曾经过一番寒热何谓寒放在万仞峰头一任风吹雪打何谓热抛向洪炉大冶从教百炼千锤然者话谓巳经寒热者说是他见得惯一切寻常若未经者闻得将谓合有与么事且道是甚么事拍禅床曰可知礼也示众诸仁者长空无路鸟道高悬秋水无波烟光夺目绝纤毫于空劫过患犹存投水乳于中天家乡何在直得主宾同用纵夺临时噼面呈机犹为钝汉示众拄杖横也十方世界一时横拄杖竖也十方世界一时竖X似恁么还称得衲僧性燥也未好女不着嫁时衣作者要求无病药示众事出急家索性拈出也更拟擡眸头颅破作七分有一棒到你你死里逃生无一棒到你时要进进不得要退退不得要触触不得要背背不得㘞眉毛火发也拙妇巳炊无米饭巧郎请洗土中泥吴陵觉院山痴猊禅师庐州卢氏子冬至上堂石笋抽条冰河发𦦨冷灰豆爆枯木花荣三冬和气煖烘烘夜半日头红杲杲且道是甚么时节良久曰京师出大黄一日示寂说偈曰幻寄阎浮五十八拖泥带水利生法如今拨转死头陀万象森罗齐吓杀震威一喝而逝沁郡永庆尺木休禅师又号虎眼常问僧曰汝曾见木老虎么僧曰不曾师曰吽吽曰这畜生师曰我不喫这狗子问如何是佛师曰贼如何是法师曰贼如何是僧师曰贼贼世号为铜鞮三关有僧问如何得过师曰把将公验来顺治癸巳二月二日师谓寺僧曰吾今将去矣至夜半示众曰吾喫了汉阳三顿拳思量何等痛快而今契不了的也要把与人喫又没人肯张口不识诸方还有慈悲阿师再与老僧喫些么少少次日看营藏塔说偈曰思不来想不来自己打磨自己擡也奇哉也怪哉临济儿孙会活埋仰天大笑掷杖而逝年甫四十一太守王国栋经理其后事所着有卧云集冷斋草太平三昧记龙珠语X录铜鞮三书行世萧山江寺芾山彦禅师粤之东莞袁氏子参历诸丛席谒圆照森问向依何人师曰金粟森竖拂子曰金粟还有这个么师夺却拂子森便打师曰今日且还和尚便出小参举法眼因僧问如何是佛眼曰汝名慧超师曰者僧出门不吉利以致打失鼻孔法眼可谓得人一牛还人一马只如者僧与么悟去还端的也无不见雪窦曰三尺浪高鱼化龙痴人犹戽夜塘水湖州报恩冰澡复禅师金坛戴氏子徧参名宿谒大觉琇一见机契呈颂曰炼成一粒丸还丹点铁成金也不难惟有贪生怕死者饥逢王膳不能飡琇颔之琇问香严上树事如何师曰大似开门引贼琇曰即今问你聻师曰但礼拜而退五灯全书卷第一百一五灯全书卷第一百一补遗临济宗南岳下第三十六世随录上𡾇远堂本禅师上堂狂风昨夜打牕纸万顷松涛谈玅理漆桶翻身忍不禁起来撞着自家底敢问诸仁作么生是自家底喝一喝下座上堂举婆子烧X庵话师曰婆子电掣雷轰客路如天远者僧星移斗转侯门似海深还有知得落处者么云收雨散长空濶一对鸳鸯畵不成上堂举乌臼打玄绍二上座话师曰乌臼按剑当门眼空四海二僧汪洋襟度不动干戈可谓主则始终主气宇如王宾则始终宾藏锋到底要见乌臼么性命在二僧手里要见二僧么风流在乌臼棒头边虽然如是若在兴隆门下要喫拄杖子且缓缓颂丹霞烧木佛曰特挝毒鼓振天门一抹云山气象新近水楼台先得月向阳花木易为春颂德山托钵曰龙门拔剑搅长河特地风高万顷波鼓鬣金麟烧尾去无毛铁鹞抹新罗颂赵州勘二庵主曰一帆春涨展纶竿两岸垂杨拖翠蓝下载清风上载月钩头有意在深潭颂百丈野狐曰去国彝齐路万重此身不出我皇封首阳山在干坤内何处能逃旧影踪僧问狮子未出窟时如何师曰海晏河清曰出后时如何师曰风行草偃曰出与未出时如何师曰疑杀天下人僧问清净本然曰何忽生山河大地师曰鱼行水浊鸟飞毛落南岳苏羣澍禅师僧问如何是祖师西来意师曰山僧今日下国清去来曰作什么师曰常住一头水牯牛冻倒山前僧拟议师震威一喝僧不肯师又喝僧于喝下悟旨南岳白石仰修赞禅师斗笠颂曰智眼通身南与北经霜倣雪不知年而今还在孤峰上遮着红轮我听X泉黄梅南愚玠禅师小参有般道先西河当时蹉过多少英灵殊不知憧憧蹉过先师在诸兄弟既到老祖门下切忌莾卤蹉过拍禅床下座示众灯盏扑落地鱼子开口笑带累老瞿昙攒眉便归去且道老瞿昙向甚么处去一僧曰云从龙风从虎师便归方丈退院上堂文殊是七佛师因甚出女子定不得文不加点罔明下方菩萨因甚出得女子定字义炳然且道即今有出得者么良久说偈曰山头忽听鴈声幽木落风号动地愁幸是老僧征不倦楚山踢倒复南游喝一喝小参回龙露柱夜怀胎又幸阳回大地辉产下婴儿头似雪却依花下舞三台喝一喝晚参昨日入城拾得两袖马粪今晚撒向诸人面前汝等还闻气息么其或不然莫怪山僧去也蓦拈拄杖划一划曰悠然归罢无余事寄意孤笻一再行晚参释迦悭饥虗鼠子嚼枯根弥勒贪月到茅檐祇一痕山僧也不悭也不贪一条拄杖随分安其间若触灵锋刃魔佛齐挥绝妄攀且道静海有甚长处卓拄杖昔瑯琊觉曰有句无句如藤倚树树倒藤枯好一堆烂柴大慧曰虽然如是恩大难酬千岩祖曰一人作佛法商量一人作世谛流布简点将来总欠悟在师曰三大老虽然如是胸中各有一株树在静海则不然有句无句如藤倚树树倒藤枯猢狲绝望X竹林果林因禅师上堂师拈拄杖曰拈起也天回地转放下也海晏河清祇如不拈不放又作么生团圞无缝罅佛祖觑无门示众一二三四五六七七六五四三二一针锋尖上翻觔斗万仞岩前独足立示众举赵州访二庵主曰赵州眼光烁破四天下被二庵主一拳换却晚参脱却贴肉衫透过祖师关未明三八九依旧被人瞒且道作么生是三八九以拄杖画一画曰东西十万南北八千过去巳过去未来犹未来百草头边诸圣眼三十三人入虎穴泰州三昧法乳乐禅师上堂向上一句三世诸佛直得口挂壁上然虽如是官不容针私通车马喝一喝中秋晚参十五日巳前缺渐圆十五日巳后圆渐缺正当十五日巍巍堂堂煇煇煌煌正好修行正好供养王老师到这里为甚拂袖便行去国一身轻似叶高名千古重如山病起示众病从业有妄心生心灭如何病得人󳱘破未生生灭灭红罏𦦨上雪花纷晚参诸佛说心为破心相且心相作么生破不见道干屎橛或有箇汉出来掀倒禅牀喝散大众许入虎穴得虎子解三晚参一二三祖师关能透得即放参三二一辽天鹘万里云只一空祇如一亦不守三亦不立还有过也无卓拄杖曰青天也须喫棒掷拄杖归方丈晚参竖拂子曰若唤作拂子头上安头不唤作拂子斩头觅活毕竟如何击拂子曰除却华山陈处士谁人不带是非行僧问不是心不X是佛不是物是箇甚么师曰无毛鹞子泼天飞曰落在什么处师便打僧拟议师打退问僧不触不背是箇甚么曰青天轰霹雳师以手掩耳僧无语师曰雨点全无金陵白衣昙瑞然禅师除夕小参年穷岁毕诸人妄想不息而息山僧乍开斯院凡务奔忙累及大众寸心无间兼以爱惜眉毛无一为诸仁慰劳特命行者满架松火以暖茅堂清点赵州茶聊为薄供只要兄弟心眼豁开今宵任尔商量只有一块八角甎子在僧堂中诸人终日在上经行礼拜折旋俯仰朝参暮请时时委悉只是踏他不着踏得着的神歌社舞自成曲调踏不着底纵尔威仪礼貌总是线牵傀儡蓦召大众曰还有踏得着的么众无语良久曰举步即错示众举世尊初生话毕师曰世尊无风起浪云门雪上加霜后来不向虗空中钉橛便去坦道上掘坑引的时流口喃喃底一味效颦无有了期然上座却不似云门兴起干戈当时才见称尊便向道希有世尊不独老瞿昙瓦解氷消亦令云门老棒须自喫为甚么如此见怪不怪其怪自坏西山椒园净公信禅师示众参学人未会之时须得箇会处巳会之后要识得箇不会底何也会而不会始是真会且作么生说箇会而不会底道理良久曰左眼八两右眼半斤示众良久顾视左右曰会么汝等若直下会去何假繁词彼自无疮勿伤之也X示众三世诸佛不知有舌头何曾离了口黧奴白牯却知有眼干权作狮子吼南泉用处少人知后学多向灯影走若人更问事如何三十乌藤噼嵴搂问如何是祖师西来意师曰黄河九曲曰某甲不会师曰三千年一度清问牛头未见四祖时为甚么百鸟衔花天人送供师曰侠为知已用曰见后因甚不来师曰贫不受人怜颂殃崛产难曰一声啼鸟乱花丛探听匆匆西复东堪笑寻枝攀叶者树头树底觅残红颂兴化打维那曰只因一点老婆心结得冤讐海岳深不是当家真种草宗风那得到如今镇江江天香林净禅师挂寺额上堂怒猊颁赐九重天渴骥奔嘶中泠泉浩荡恩波霑帝泽仰祝皇图亿万年辉煌金剎昂霄逈郁秀琳宫涌翠连香惹御炉花欲湿山留宸翰日长悬于斯长也风恬浪静海晏河清万邦宁谧八表归仁且道林下臣僧如何恭谢捧拂嵩唿云日月光天德山河壮帝畿圣明何以报愿上万年书颂德山托钵曰遇着出门风色恶狂涛浩浩打头来转篷直入芦湾泊钓罢月明满载回颂夹山参船子曰竹林不出柰他何及到秀州鼓碧波钓得锦鳞归去后清风月映至今多德清梵行灵草芝禅师小参明明不覆藏明明绝遮碍乃至穿衣喫饭行住坐卧无有不是因甚眼见则瞎耳听则聋口说则哑到这里又争怪得老僧蓦竖X拂子曰还会么手执夜明符几箇知天晓退院小参一叶落天下秋一尘起大地收梵行业缘今巳尽𢹂笻又过别峰头海盐灵祐曹水源禅师晚参厨库对僧堂打躬佛殿与山门鬬额露柱灯笼觑见抚掌呵呵大笑且道笑箇甚么一人有庆兆民赖之中秋小参秋露滴秋叶秋月照秋林祖师西来意切忌莫沈吟莫沈吟分明举似君晚参有盐曰咸无盐曰淡人人尽知因甚本来面目等闲着十箇有五双开口不得以拂子击禅床一下曰不离当处常湛然觅则知君不可见小参谈玄谈妙疴矢放尿行棒行喝水底捉月所以道临济大师在黄檗处三度问话三度被打如蒿枝拂睦州拶折云门一只足示众学道参禅岂是容易大丈夫为诚非细事一刀两段天地悬隔直下承当白云万里如太阿锋如大火聚顾后瞻前丧身失命晚参我本黔南人来坐浙西舖卖箇栗棘蓬是谁能吞吐乃顾视左右曰有么有么一僧拟出师曰今朝不着便遂归方丈掩却门晚参此事本成现不必重打算两箇五百文原来是一贯若作实灋会入地狱如箭不作实灋会入地狱如箭真诚参玄人自然识方便雪峰毬云门鑑何似临济小厮儿一喝晴空生闪电颂香严上树曰百尺竿头五两垂逆风吹又顺风吹太湖三万六千顷月在波心说向谁颂倩女离魂曰佳人睡起懒梳头秀抹红罗下X玉楼醉把琵琶弹一曲断肠春色在南州象山瑞龙语松裕禅师上堂举大觉琇国师僧问如何是诸佛出身处琇曰我是蓉城杨四郎师曰超宗异日龙骧虗骤师翁面目师表百世可惜无人证明致令后代儿孙互相钝置今日不肖孙要与师翁出气忽有人问如何是诸佛出身处但向他道王将军今日请山僧住院众中还有具眼者么良久曰莫怪渠侬多意气他家曾踏上头关颂六祖风幡曰老卢太饶舌证龟却成鳖一语错流传返教人不瞥颂南院颙禅师因僧问古殿重兴曰闲门破户要支撑杀活临时正令行斩草蛇头随手落等闲扶起碧崚𡾓蕲州上元捷庵敏禅师上堂建法幢立宗旨须赖其人发大机显大用洞明格外所以临济德山行棒下喝与人抽钉拔楔解粘去缚如天普葢似地普擎遂拈拄杖众中还有喫得痛棒的么卓一下曰赏罚分明小参青阳照晓风吹桃花红李花白黄莺舌巧千般语说向游人总未知小参僧问十方㜑伽梵一路涅槃门如何是涅槃门师曰描不成畵不就进曰头头上明物物上显因甚描不成畵不就师曰疑杀天下人乃云十方婆伽梵一路涅槃门竖拂子曰向者里会得头头上明物物上显若也不会疑杀天下人小参上元山长老胸无元字脚问着西来意不棒即便喝连喝两喝一任诸方贬剥一日侍者X睡起师曰你得睡中三昧者曰也似一睡仙师曰你是上八洞是下八洞者曰无剎不现身师曰粪窖子你还现身么者曰正是诸佛出身处师拈拄杖打曰且道是赏你的罚你的者拟议师复打曰苦哉佛陀耶夜闻开静皷声遂问印宗沙弥曰如何是皷也无打甚么皮曰轰师曰如何是皮也无打甚么皷曰轰师曰今日也有一场好曲调如何是一场好曲调曰震杀天下人师曰莫震杀老僧拟议师曰轰颂世尊拈花曰卖花人遇买花郎丑露人前不覆藏春色一枝横劫外赚他蜂蝶逐残香颂婆子烧庵曰婆子两眼热如火庵主心肠冷似氷明暗相投谁致得几多错认定盘星成都报国薮庵愿禅师简州谢氏子中岁出家嗣法大雄峰住成都报国昭觉请上堂报国初开法战场满堂云水破天荒厨中儋石无储也自有高明共助扬举大慧杲和尚至蒋山访应庵华禅师上堂举牛过窗櫺话者则公案在蒋山肚内多年若不是法叔老师抑扬小姪一生不敢举着今日向人大众前拈出供养我法叔老师召众曰大众既是头角四蹄俱过了因甚尾巴过不得誵讹在甚么处良久自代曰家家门前火把子元来事同一家共相唱和所谓酒逢知己饮诗向会人吟愿上座不敢举古判今兹是昭觉老人屈尊就卑助扬法化以佛法住持且接物利生一句作么生道卓拄杖曰横塘宿鹭斜飞起数X只银瓶挂树梢保安白墖万休静禅师上堂一句无私直须全身吐露丝毫不隐为人倒腹倾肠假若机先荐得犹落今时境界言下承当巳堕马后驴前正眼观来总是第二门头事祖师门下那许鼓唇饶舌若恁么把住黄金失色放开瓦砾生光且如不把住不放开恁么时如何施设良久曰夜静水寒鱼不饵满船空载月明归上堂时当减劫末法秋劝君直下火急修莫待病来知是苦趁身强健早回头发白面皱难精进耳聋眼花悔莫由六七十年瞬息过依旧荒郊伴土坵堪恸堪悲诚可叹何故晏然不惊忧一念回光同天地会取云门六不收京都祐圣纯素白禅师腊八日小参佛身徧在一切处一切众生及国土三世悉在无有余亦无形相而可得既无形相可得为甚又覩明星而悟道且道悟箇什么挥拂子曰还会么庭际雪消梅破玉光风化日最分明上元日师见殿前雪狮子示众爪牙藏伏几多年佳节相逢岂偶然出窟嚬呻饶有路混融一色体非坚众兄弟还识得这狮子么只如杲日当空时又作么生乃呵呵大笑曰我不学仰山便行示众举云门大师曰扇子𨁝跳上三十三天筑着帝释鼻孔东海鲤鱼打一棒雨似盆倾且道是神通耶法尔耶一有多种二无两般拈起拄杖曰山僧今日一条拄杖撺入诸人鼻孔自头目髓恼以至五藏六X腑一一历徧从脚指尖上出来坐宝莲华骑狮子嵴过于东方十万八千国土得阿耨菩提化无量众成三贤十地复还此土向山僧座前作礼三拜曰如是我闻汝等诸人还见还闻么复卓拄杖曰无端就里传消息不觉和身到洞庭问如何是有句无句如藤倚树师曰所供是实进曰树倒藤枯句归何处师曰一状领过问无舌人如何解语师曰薰风自南来殿阁生微凉颂世尊初生曰春到无私遍界新桃源密处不通秦无端露出桃花片引得渔人乱问津颂女子出定曰苦瓠连根苦甜瓜彻蒂甜瞿昙与女子不值半文钱颂丹霞烧木佛曰打水鱼头痛穿林宿鸟惊眉须堕落后门外草青青燕京龙泉容舒申禅师示众举初祖答梁武帝问圣谛第一义话毕师曰武帝错达磨错诸人还知么错错示众举赵州答僧镇州出大萝卜头话毕师曰镇州出大萝卜且道答得恰答不恰若道答得恰则谤赵州若道答不恰则辜负南泉诸人还会么良久曰莫将闲学解埋没祖师心颂百丈耳聋曰父子作家同鼻孔耳聋三日孰知归迅雷闪电今犹在两眼能闻绝百非颂临济三顿棒曰老婆心三顿乌藤亲不亲太饶舌肋下还拳彻不彻谁知恩大更难酬倒转干戈入虎穴颂临济四喝曰凛凛威光星斗寒当头谁敢向前看堂堂正坐时横按魔佛灵锋血未干踞地巍巍孰敢观狐狼屏迹绝跻攀当机X觌面无回互飒飒威风徧界寒无孔铁鎚当面掷机前有令孰知先烂泥有剌须缁素薄处从来立见穿一喝不作一喝用无星秤子定轻重若知斤两得分明许你当机共拈弄僧问倒却门前剎竿着意旨如何师曰家家门前火把子曰佛传袈裟外传箇甚么师蓦以手掩其口随州普照祝峰善禅师晚参结制到今整八日未有一人通消息只见露柱与灯笼纷纷商量堂中事山僧要问诸人作么生堂中事良久以香板击禅床曰各请经行除夕小参今朝佛法不相同年月岁迁物物穷惟有衲僧分上事明晨依旧祝尧风大尽三十日小尽二十九且问诸人此夕作么生喝一喝曰临崖看浒眼特地一场愁云居象巖峻禅师示众举世拈华饮光微笑话毕师曰世尊弄巧成拙迦叶至鑑难逃致令百万人天遮掩不及如今莫有遮得底么万年滞货脱不得颂女子出定曰日暖风和鸟道平从他出入枉劳神路远夜长休把火大家吹灭暗中行颂南泉斩猫曰提起干将断不平死猫无血枉劳神出羣莫若惊羣手捉贼还他做贼人颂百丈野狐曰因果不昧百万人天都不会因果不落千手大悲摩不着野狐成队数如麻祥麟现瑞贵一角问如何是我手何似佛手师曰一拳拳倒黄鹤楼曰如何是我脚何似驴脚师曰一踢踢翻鹦鹉洲曰人人有箇生缘未审生X缘在甚么处师曰有意气时添意气不风流处也风流涌翠月江印禅师颂世尊初生曰末上重重洩此机肯将知见诳愚痴而今欲得空三际识取瞿昙未降时颂黄龙三关曰我手何似佛手觌露当阳本有分明十箇五双是处扬尘簸土我脚何似驴脚踏到三山五岳历徧东土西天浑然不曾动着人人有箇生缘饥餐渴饮倦眠出无神通妙用问我噼嵴便拳东安东山鲁庵性禅师卧佛圣诞小参春风十万放梅腮灯火千门次第开此日三城民涌沸咸言卧佛降生来葢此道者生于大宋去大清几七百年今逢岳降之辰恰值泥牛踏故乡田地木宿挥格外春风银花火树铁锁星桥连宵欢娱此时此景若领略得不妨锦上添花其或未契更听一偈龟毛索缚虗空碎兔角杖敲娑竭灰若会个中亲的旨头头显现卧如来卓拄杖下座颂殃崛产难曰一双俊鹘穿云去鞭影何堪更着骀昨夜寒梅深雪里春风不到巳花开颂德山托钵曰捉虎无端巳受殃更加一箭暗中伤虽然击节成双美未免和身入镬汤宣州奉圣智观慧禅师佛涅槃示众四月初八周行七步狼借不少二月十五椁示双趺丑态更多蓦拈拄杖画一画曰蝶穿芳径双眉溼峰掠残花两股肥示众世尊掩室维摩杜口临济下喝德山便棒且X道山僧意作么生遂展两手曰那示众拈拄杖曰遮道神符驱祸崇不须更要贴钟馗卓一卓曰看看掣电轰雷后烂额焦头是阿谁问如何是正法眼师曰谿花红似锦岸柳绿如蓝问如何是奇特事师曰斗米七文钱问多子塔肯共该何事师摇手曰低声低声颂牛过牕櫺曰牛过牕櫺尾巴不过认定盘星错错错错颂德山托钵曰钟皷未响托钵上堂识法者惧欺敌者亡顺天福德等慈悲禅师示众举经癶题曰蝌蚪赤文唐言梵语万有包罗总在里计蓦竖拂子召众曰还会么良久掷下拂子曰达磨不会禅夫子不识字便起身小参举灵云见桃花颂曰十分浓艶江菲日触着娘生正眼开钓罢忘筌归去后螺江春色满南台抚州云门仁中誾禅师中秋示众此夜一轮满清光何处无直饶亲见得不免自涂煳大众既是亲见得因甚却成自涂煳不见道二十年前恁么来如今去尽光彩上堂惟一坚密身一切尘中现山是山水是水僧是僧俗是俗乃至森罗万象明暗色空无边香水海浮幢王剎且道还有空缺处也无忽若拟议山僧在汝脚底济宁放生汾雪禅师上堂大隐朝市小节山溪放㒒量汉无东无西今日新放生虽非其人且乘碧云天黄花地竭力孤撑纵不能大厦广堂向后自有杨岐X到底遂仰视曰东鲁人性暴西竺法难医二居士谒茶次师问二居士春秋多少曰皆七十有余师曰有一物不属阴阳迁变不受尘劳关锁且道春秋多少曰专来求教师曰各奉茶三盏济宁地藏庚水西禅师本州杨氏子上堂道是桃花不是道是李花不是白白与红红别是一番风味汝等诸人是箇汉始见清明是寒食示众一气潜回昼始长园林化日际羣芳山前一片闲田地自古无分阴与阳示众昨夜电掣雷崩梦觉击碎虗空拄杖无端呈𨁝跳天明依旧日头红大众且道是何意旨众伫立师以拄杖旋风打散颂女子出定曰深山古寺白云中莫道归来无路通钟扣堦前清梦觉日移塔影上梧桐颂本来面目曰描不成兮畵不就丹青恨杀毛延寿何须千里忆招君霜月秋清眉目秀法华博庵仁禅师雪夜小参庭前柏树子不会西来大意带累青山愁得头白十字街前石敢当缩项嗟吁惟有滕六神忍俊不禁平空起舞将园林树木变作玉蕋琼枝韩昌黎䇿马不前孟浩然寻梅无路慧可因之坚立元亮因之高卧山僧今夜不可无半点热肠也要向诸人冷灶里着火连卓拄杖曰照顾须眉颂德山托钵曰冲寒䇿杖破烟霞为访梅花过岭斜幸有东君能解意暗传春信到山家颂鲁祖面壁曰斯门未入巳先知疑欲相逢隔水泥莫谓春X归无覔处杜䳌啼在落花枝无钖惠泉三墖圣心达禅师小参今之知识慈悲太煞今之学者履践难明亲师之念不真学道之心不切以致丛社凋零法苑荒芜所以山僧入院之初向九龙峰顶觅箇不自欺的汉遂召众曰有么有么良久卓拄杖曰放待冷来看江南抚院慕鹤鸣请上堂家珍运出毗耶城供具云兴觌面呈三万二千狮子座盛来香饭满盂擎不二法门无内外姑苏月映惠泉明松青鹤望千年翠花放鸟鸣万壑清蒲团坐镇青山下每日焚香贺太平丈室端居无一事元机密契乐无生虎丘名胜梁溪接总赖维摩作翰屏然虽如是且道山僧恁么举扬还当得宗乘中事也无良久曰堂堂一默谁能委只许曼殊作者听上堂梁溪古名蓝山水最幽深野色千家翠花香万壑阴鸟啼晴日涌渔唱夕阳沉锦帆飞瑞霭玉笛弄清音茶社接歌管烟岛绕云林沙汀近月渚柳岸鎻梅亭头头诸佛国处处祖师心举扬第一义总入不二门打开大宝藏受用尽黄金大众还见大宝藏么九点高峰悬舜日二泉喷玉沐尧天颂沩仰摘茶因缘曰阳春白雪韵偏佳琴遇知音两作家弹罢玉絃归去后清风明月徧天涯昌化不器珏禅师韦天开光上堂前是三门佛殿后是方丈僧堂左厨案右库房一一咸承护法力识得自心心即佛护持常住佛即心喝一喝僧问祖孙X异世一一亲承未审承绍箇什么师曰鼻孔向下垂曰恁么则不须重註脚师曰眉毛眼上横问师子林中师子吼临济宗旨请师宣如何是第一元师曰如意两箇角曰如何是第二元师曰拄杖八只眼曰如何是三元师曰香案𨁝跳上三十三天师将示寂沐浴更衣焚香礼佛毕众请留箇末后句师曰使符多谢远相临撩起袈裟请共行一曲浩歌归去乐从来老将不谈兵言毕坐脱阳山梵音匡裔来禅师上堂有时在千山顶上向十字街头合水和坭有时在十字街头向千山顶上壁立万仞拄杖子穿却凡圣眼睛钵盂子覆却河沙世界宾中有主主中有宾全主成宾全宾成主到得这箇田地与么也是佛不与么也是佛与么不与么悉皆是佛既能头头是佛新阳山未免向有佛处称尊无法处演法乃拈起拂子曰大众看看先开山于拂子头上放大光明坐法空座解颐而说偈曰古柏蘩梅拥梵音头头物物现全真磐陀箕踞闲驯虎石上何须唤惺惺先开山既与么证明某上座未免乘虗接响昔日赵州有僧问如何是佛州曰殿里底曰殿里底岂不是坭龛塑像州曰是曰如何是佛州曰殿里底大众会么赵州古佛顶上有光争柰这僧脚下似漆如今或问新阳山如何是佛但向道少间奠扫先墖各须至诚瞻礼小参春日和春风腻𪃙鸪啼在深苑里年年光景暗相催谁能于此趣真旨趣真X旨戴角泥牛入海底颂僧问云门诸佛出身处答东山水上行曰花飞蕠舞出溪湾送尽东风过远山金谷园中春色晓杜䳌枝上月珊珊黄梅北山宝相瞎庵见禅师师诞日上堂一为无量无量为一指北作南言端语的昨夜云生八极今朝雨涨前溪父母未生以前看来何似今日时倚松根闲极目数声莺啭畵楼西进新方丈小参夺食驱耕诋尧誉桀总是抑而为之仰面看梁闭门打睡亦非提持本色北山今者门户洞开据令条直得寸还寸得尺还尺使泊海有志之士一个个向者里激昂青云扬眉吐气横按拄杖曰谁敢道山僧两眼黑似漆晚参举兴化云居何必不必因缘毕师曰云居何必沙场饮尽刀头血兴化不必老将论兵只弹碁廿年有屈无呌处秤锤揑出黄金汁放下手元是一丸銕具眼者辩取示众古者道者一片地分付来多时也立地待你搆去者一片地分付来多时也坐地待你搆去恁么说话一往看去甚觉省力若约北山检点将来不唯违时失候亦乃平白欺人还信得及么以手拍禅床曰若是陶渊明攒眉便归去东禅梦庵格禅师芜湖丁氏子示众二七圆三冬过两片皮终日播末后句休说破分明听连卓竹篦曰错错错立春小参旧年尾新年头额点黄金五彩畵春牛勾芒得令东风暖春雨下绸缪报道明年麦穗两岐田禾大有秋山僧闻之不觉手舞足蹈喜得X众兄弟依旧饱齁齁乐悠悠佛法两字总向周公桥下荡里一丢掷拂子示众举亮座主参马祖公案毕乃曰亮公未出蜀时幸自可怜生及到泐潭被马祖唤回头来担条断贯索子向西山埋没一生颂世尊初生曰西施才出苎萝村搅乱吴王宫里人抛落五湖踪迹泯欢声鼎沸徧苏门颂高峰枕子落地曰季伦何事爱风流散宅亡家恨未休直到绿珠楼下死那知玉碎粉枯髅琅邪樗关真禅师开田晚参如来禅四十九年不曾说着祖师禅四七二三不曾道着既不曾说着道着诸方拈锥竖拂毕竟承谁恩力蓦挥拂子曰不劳演大义开徧祖翁田示众见见之时见非见蟭螟眼里黄金殿椶榈莫认夜叉头芍药开非菩萨面示众举曹山四禁语莫行心处路画蛇重添足不挂本来衣东施嬾效颦何须正恁么开口早话堕切忌未生时鹞子过辽西于此荐得曹山在你脚底稍设迟疑卒风暴雨打湿青州布衫莫言不道颂女子出定曰古锦织成双彩凤莫从颜色辨雌雄晓窗未动金鍼处迸出丹山一点红颂黄檗普请曰师子窟中施返踯栴檀林里爇名香驴前马后从他倒白画徒劳闪电光京口寉林瀚如学禅师上堂古释迦不先今新弥勒不后直饶倜傥分明未免无绳自缚大众要见新海会么喝一喝曰吹毛不犯当头令好看滹沱正脉通X颂百丈野狐曰人人尽道野狐别我说野狐事也同两个半千元一贯转转不错漫流通颂牛过牕櫺曰四蹄踏地角撑天多少男儿尽错传若向尾巴尖上会流沙巴过路三千瓜洲江门御纶文禅师颂世尊陞座文殊白椎话曰剑挂眉稜杀活分雷轰白昼剎尘春不知龙去涎津渡赚杀刻舟求底人颂狗子无佛性话曰皎洁澄潭绝点尘峥嵘烈𦦨那容蚊吹毛磨用山河暗拶得泥牛血溅人颂赵州勘二庵主曰千林滞货乘时运家有黄金外有秤没誵讹处起誵讹赚杀许多穷性命颂女子出定曰无端立地展旗鎗家崇为殃最不祥搅乱三军难决胜大都擒贼必擒王京口寉林远涵着禅师晚参我手何似佛手我脚大似驴脚以手打圆相曰哪大似厨房下案板头无底杓遂以拄杖撺下面前作怕势曰呵呵呵将谓南山鳖鼻蛇原来寄奴泉边断井索晚参一期以来说黄道黑不觉眉毛堕尽了诸人眉毛还在么若在急须照顾喝一喝便起解七小参把住玄关不放走青狮变作子湖狗今朝蓦地解翻身八万窍毛俱抖擞俱抖擞谩哮吼绳头犹在山僧手金沙净土院霞标城禅师于康熙乙亥十月初六日迎请新方丈入院随交代毕即沐浴更衣设茶小叙人事并谢山主诸檀护劝发真信策励进修情词慷慨闻者流涕随急起身披衣诣各殿拈香说偈作礼X毕叙谢就座举昔日世尊于涅槃会以手摩胸告众曰汝等善观吾紫磨金色之身瞻仰取足无令后悔若谓吾灭度非吾弟子若谓吾不灭度亦非吾弟子时百万亿众悉皆契悟师曰看者一队随邪逐恶汉万劫无有解脱之期殊不知黄面老子空教四十九年说得天花乱坠地涌金莲何异赵昌画花终是一场虗设逗到临没梢头抵死命根不断城上座忝为后裔忍俊不禁今且别资一路使现前大众个个如龙得水去也遂展两手曰汝等善观我四大本空五蕴非有离这殻漏子毕竟甚处与诸人相见若谓我灭度是我同流若谓我不灭度亦是我同流何故聻大海若不纳百川应倒流起身引众绕佛至薪座边乃曰安排何用巧多般不用棺兮不用龛死后茶毗增厌恶此生叨胆自专权遂入薪趺坐垂问高峰妙禅师道尽大地是个火坑得何三昧不被烧却大众试答一转语东禅曰正是老弟受用处师举手笑曰谢和尚证明遂抚掌歌曰余年三十六世味俱甞足堪叹阎浮提几唱还乡曲梦幻与空花徒劳思把捉苦乐不相干无荣亦无辱儒释教虽分无僧亦无俗凡圣本同途无迟亦无速去住任纵横无拘亦无束出没本无端休评寿延促生不爱天堂死不怕地狱锐利若刚刀绛铓似金镞嗔怒当慈悲甘露翻成毒铁面不容情怨恨如蔴粟棒喝一齐施观根知几熟恶声载道传十回九颦蹙化度既无缘枉作如来X属无地避惭惶贬向无生国复双手擎两烛台示众敢问诸上善人且道这个还是金台耶银台耶若向者里直下搆得便知人人自性弥陀个个共证药王三昧遂合掌三诵莲池海会佛菩萨便以烛燃薪须臾其燄大炽一众环视诵弥陀经至今现在说法句师复高声曰住众诵如故莫会师意师复摇手曰不要诵了众号泣动地有不忍观者竞拥薪覆之俄顷复长伸两手噼开薪𦦨出示全身合掌端坐而化苏州石佛独耀曜禅师颂世尊初生曰一出头来气槩雄眼空四海绝伦同干坤把住要津路真使人人彻骨穷颂覩明星曰寐眼不开犹寐只知大地一微尘从兹见后贫如洗始觉从前错用心苏州宋文森居士别号城南幼慕空门长斋课佛耽嗜禅宗参南㵎珍于吴郡放生庵士礼见便曰龙脑薄荷香闻天下珍曰干矢橛庵中常出几个士无语珍随问士如何是干矢橛士曰八面春风曰来此作么士曰不求佛不求法要个了当曰万劫千生不得了士言下顿省珍问竹篦子是什么东西士曰霹雳针曰为甚你斋中没有士曰者里青天白日用他不着曰午夜红炉烈焰中君家留得好家风毕竟向甚处着脚士曰石敢当珍遂罗而印焉大悲定空钦禅师上堂心月独露光吞万象一种神机全赖拄杖掷下曰如来大宝不落限量晚参一X滴水一滴冻风雨淋漓彰大用夜深不闻人语喧晨钟时到耳边送诸仁者只是不得唤作声会示众二年又一年渐渐改容颜时作儿童戏看看两鬓斑者个是迁变底那个是不迁变底聻良久曰剑去久矣师一日作把琵琶势傍一僧曰正好弹师曰不遇知音僧随作听势师曰徒劳侧耳久参蒋山僧问梅老人即今在甚么虞师曰山僧也是客居积善颂殃崛产难曰蒙蒙细雨熟梅天两岸垂杨弄晚烟蜂蝶出林忙不歇波斯倒卷水晶帘颂临济三顿棒曰大鹏击海取龙吞撤底掀翻波浪深踏着珊瑚枝上月光明照彻岁寒心虔州万寿跂应华禅师佛成道上堂一二三四五六七七六五四三二一算来八两是半觔瓮中何曾走却鳖不可说不可说微尘剎土中殿里干屎橛喝一喝卓拄杖下座谢化主上堂山僧福力软如绵甘在崖窝饮石泉抱愧孰知天地老无为此不在尘缘毕竟施者受者功向何所盂中皆是勤辛力莫把金钱换铁钱晚参达磨西来直指人心见性成佛殊不知从门入者不是家珍还有不受惑者么晚参达磨西来尽力提持祗道得箇不识大众还会么一字入公门九牛拽不出问父母未生前如何是本来面目师曰道过了也曰道箇甚么师展两手问大地为牀虗空作帐须弥为枕且道甚么人得卧师曰无面目者师于康熈丙子夏说偈跏趺而逝世寿X七十一坐夏四十七门人奉师全身塔于善庆院之左五灯全书X卍XXX五灯全书卷第一百二京都圣感禅寺住持僧编辑京都古华严寺住持僧较阅进呈临济宗南岳下三十六世随录信州沙溪正因续崖羁禅师上堂眼空宇宙旁若无人指天指地称我独尊当是时天下人只得吞声忍气不料百世巳后超羣拔萃忽有云门卓拄杖曰也在如来脚下行解制上堂百千镜灯祇是一灯百千水月祇是一月蓦竖拂子曰灯也月也总在者里辉天鑑地汝等诸人还见得么若也见得脚跟下一任东西南北七纵八横其或未然且按下心𤠔置之一处莫教动着忽于用力不及处豁开两眼方见光明灿烂无解无结无古无今一年一度元宵节处处笙歌乐太平挥拂下座姑苏华严澹菴昱禅师吴江沈氏子父母蚤亡年十七发心于黎川罗汉礼梵光薙染十九受具戒阅高峰录立志参方谒大觉琇于报恩便问如何是父母X未生前本来面目琇曰十个指头八个又师拟议琇喝出后入枯木堂昼夜不许倒身工夫急切一日闻报钟声忽然身心廓落疑情顿息一日侍立次琇曰家常事说完了我有现成的话问你祇如尽大地火发向甚处回避师曰不入虎穴焉得虎子琇拈拄杖曰许汝大胆师随声一喝拂袖便出琇颔之后因琇示寂受天目进记莂出住陆墓华严小参举僧问多福如何是多福一丛竹福曰一茎两茎斜僧曰不会福曰三茎四茎曲师曰多福可谓美尽美矣未尽善也华严即不然或有人问如何是华严一丛竹向他道绕径百千竿清风可袭人若言不会更向他道青青黯黯处历历不相瞒大众会么良久顾左右曰深固幽远无人能到僧请益香严上树公案师大笑曰你还知我苏州人头发根里多是空心的么曰即今树下请和尚道师拈棒打出曰又是一个逐块的汉问本来面目还喫饭否师曰饭虽喫不曾齩着一粒米士问弟子诵金刚经如何得见性成佛师曰入地狱如箭曰应无所住而生其心作么生会师曰此去琴川九十里荆溪磬山起化弘禅师楚之费氏子解制上堂诸人未得个入处须得个入处既得个入处不得忘却老僧古人恁么说话大似施恩望报令人不得畅快弘上座即不然诸人未得个入处须得个入处既得个入处痛与三十拄杖何故有功者赏小参韶华二X月好春光乍雨乍晴白昼长山鸟声声来聒耳幽兰处处发清香佛法分明须荐取拈来不用别宫商山是山水是水寒是寒暖是暖且道佛法在甚么处良久曰不审不审苕溪张无迹贩烟治生一日阅宋如如居士录有省参济芝觉令看父母未生前话越二年顿释所疑随说偈曰四十余年赤骨律蓦然打失孃生鼻翻身跳出这重关贩烟原是张无迹颂婆子烧菴曰给侍殷勤日日亲临机卖弄十分春风吹雨过苔痕绿月落枝头霜满林颂女子出定曰一片野云横太白动定不关轻漏泄一场曲调强惺惺冷地看来谁得失潭州浏阳石霜碧眼本开禅师星沙曹氏子髫年投本郡万寿芟染后参弱翁于石霜尅究三年一日外归忽覩野鸡飞有省乃述偈呈翁翁问路逢达道人不将语默对将甚么对师曰钵盂峰顶浪滔天翁曰道甚么师曰看者老汉又来纳败拂袖便出一日翁问那个是正眼师曰瞎翁曰为甚如此师曰车不横推理无曲断翁颔之复谒洞山百丈云居翠巖于翠巖机契命掌记室一住六载弱翁闻知乃以书召回一见便问还见翠巖鼻孔么师曰穿却了也翁曰以何为验师曰某甲今日行倦且放和尚过越明年翁以衣拂记莂命师首众翁示寂师继席焉上堂一机全杀活大地黑漫漫一句定纲宗当阳风飒飒坐X却意根截却语言万仞峰头侧足勐虎穴里横身掷大千于方外掷须弥于芥子一即一切一切即一出没卷舒纵横自在还委悉么出头天外看谁是我般人上堂僧问如何是先照后用师曰磨砻三尺劒待斩不平人曰如何是先用后照师曰一棒一条痕一掌一握血曰如何是照用同时师曰生擒虎兕活捉狞龙曰如何是照用不同时师曰到江吴地尽隔岸越山多曰照用巳蒙师指示直截根源事若何师打曰者钝汉乃举古德道拈起也天回地转放下也草偃风行山僧则不然举拂曰拈起也满慈鹙子口挂壁上放下也泥团土块辨泻悬河且道不拈不放时如何掷拂子曰江南江北问王老一狐疑了一狐疑中秋上堂黑白未分千圣罔测才形朕兆万象炳然道甚么灵山话曹谿指南泉翫寒山比莫怪石霜压良为贱总是一队弄光影汉大众还委悉么以拂子打圆相曰此夜一轮满清光何处无浴佛上堂举遵布衲在药山会里充殿主浴佛次药山问汝只浴得这个还浴得那个么遵曰把将那个来药山便休去师曰二老宿一人撩天说价一人就地还钱若据山僧看来杓柄总未摸着在且道杓柄在甚么人手里少间亲到殿上为诸人说破结制小参若论此事眨上眉毛早巳错过那堪左旋右转有甚么交涉石霜有年无德且作死马医也不要你参活句死句也不要你穷元究妙但饮水定渴喫饭疗饥只X是日用动步不得踏着常住地喫茶不得打溼自己嘴洗面不得摸着孃生鼻不许动着动着打折你驴腰僧问如何是透顶透底句师曰拔出眼中楔曰直下承当去也师曰犹隔一重关石霜处楚浏之最僻绝无外助唯务苦耕衲子不惮其劳座拥数千指大殿法堂师为鼎建寮舍楼阁渐次落成竟复旧观康熈丁卯腊月八日谓众曰老僧病躯不久于世也乃以院事託同门大唐符初十以书别陈邑侯十一赴山前何檀越请为祖说法十六自书封龛起龛茶毗人塔四佛事十七早剃发沐浴更衣说偈辞众曰生也如是死也如是生死去来了无忌讳长空万古月常辉谁谓化缘今日毕遂吉祥瞑目而逝世寿六十三僧腊四十二塔于寺东之金银库语录十卷行世潭州石霜首贤本立禅师黄州人上堂僧问既是有佛处因甚不得住师曰莫草草曰无佛处急走过又作么生师曰太泛泛乃曰一毛头上识得根源去有佛处亦如是无佛处亦如是诸昆仲可能解会否如是如是僧参师问那边来曰南岳师曰见七十二峰点头么曰见师曰齩人屎橛不是好狗便打出浏阳霜华仲孚本䖍禅师颂庄上喫油糍曰官不容鍼私通车马看破了也许伊胆大醴陵雪凯本珍禅师衡阳人示众把住也水洩不通X放行也如云赴壑只今坐断两头又作么生彼自无疮勿伤之也示众诸禅子会么有时骑佛殿出山门有时将须弥纳芥子且道是神通妙用法尔如然良久曰眨上眉毛善化西延同文本蔚禅师永州零陵人示众心也不是心佛也不是佛物也不是物毕竟是个甚么向前来与汝道明眼人前莫错举上堂举产难因缘毕蓦召大众曰会么良久以拄杖旋风打散衡山朝南天山本定禅师长沙人僧问大师者里有禅可参么师曰总不按牛头喫草曰某甲会也师曰试道看僧无语师曰总不按牛头喫草上堂举女子出定话毕乃曰大家在这里耳闻及眼见是非不到处那用语言辨浏阳石霜月江本印禅师示众三世诸佛不知有摘杨花摘杨花狸奴白牯却知有摘杨花摘杨花诸禅德能于此谛听么南泉老子舌头拖地醴陵大唐默可本符禅师示众佛是众生家里人众生是佛屋里客真诚体究自分明何必叮咛费齿舌常州荆溪海会雪舲中禅师都梁樊氏子六岁闻僧警世语惧叹礼回龙为启脱白稍长参紫云刚令看念佛者谁未几听板声有省嗣受记莂刚示寂继席紫云又住狮子山汉口湖山宜兴法华杭州仁王毗陵海会䢴江广福北京圆通诸剎示众花红云白X山青水绿怪石如虎奇松若龙端而广理而微伊关在南羊肠在北不耕者饥不织者寒更教山僧将何所说示众春山有花碧水有月六月炎天纷纷下雪十方世界现全身百尺竿头须甄别示众迷时万惑累于心田悟时真空齐于法界如镜对镜了了明明难解难思千差万别火里蝍蟉飞上天观音直入普门下晚参鹞子巳过新罗国且道甚么人觅得空中鸟迹倘或拟议思量未出黑山鬼窟示众抱车入渊丈人播船春不避于风尘夏岂逃于暑热所以狮子不食鵰残快鹰那打死兔僧问如何是祖师西来意师曰明月难教下碧天曰请和尚直指师曰山僧不曾曲说问大死的人却活时如何师曰何曾移得半步问向上一路千圣不传请和尚道破师曰莫妄想城步玉屏石舲本萃禅师都梁朱氏子信向宗乘投紫云刚剃染参万法归一契悟隐于粤西中洲后开法玉屏小参减半便成圆增半便成缺一条拄杖子抝作中秋月莫谓语不成章却也抽钉拔楔有人道得分明不妨两手交结腊八上堂明星传说巳多年好笑瞿昙夜梦颠若论奇哉夸证得不堪怜处也堪怜僧问如何是道师曰向前来曰学的道师曰退后看曰毕竟如何行持师曰立地死汉永州凤山破有本宣禅师通州潘氏子参密严刚于紫云一见机契出住清溪凤山解制上堂合抱之X材生于毫末九层之台起于垒土千里之行始于足下八字之门开于方便大地山河无间隔芒鞵似虎杖如龙至节小参淑气潜回万象甦汉宫一线费工夫灵源不逐时迁变凛凛寒光彻太虗落堂拈拄杖僧出问和尚手里是甚么师便打曰打某甲何为师曰苍天苍天问如何是凤山境师曰春色无高下花枝有短长曰如何是境中人师曰昨夜三更失却牛天明起来便得马武冈州端峰碎尘本铿禅师本州李氏子示众向上一路千圣不传天下师僧承虗接响汝等切忌钻龟打瓦二僧参一僧出师便打又一僧出师亦打二僧齐下去师曰一箭落双鵰问如何是第一句师曰路从平处险曰如何是第二句师曰人向静中忙曰如何是第三句师曰何必费思量武冈西竺子愚本玄禅师新宁刘氏子示众说法者无法可说是名说法听法者无法可听是名听法参禅者无禅可参是名参禅学道者无道可学是名学道所以文殊起佛见法见被世尊贬向二铁围山僧参师问那里来曰宝庆师曰借宝看僧打相师将拄杖向中划曰碎也南康庐山开先朴伦本树禅师广西全州马氏子僧参师问汝到者里何事曰有疑师曰直说来曰不是心不是佛不是物师曰苍天苍天问佛未出世时如何师曰黄河三千年一度清曰出世后如何师曰X春风满地雨花香曰谢师答话师曰天地悬殊一日当路中央兀立而逝推不倒地新宁碧岫寄幻本遵禅师本邑吕氏子髫年投回龙出家初参燕月昙令看一归何处后侍紫云有省乃得衣拂住碧岫四十三年影不出户示众云门干矢橛分明空𤨏屑洞山蔴三觔赵州殿里底东㵎水流西㵎水南山云起北山云僧问世尊拈花时如何师曰那里瞌睡来示寂本山寿八十四塔存右陇邵阳西竺瑞参本釉禅师本邑贺氏子示众有法可说含血喷天无法可说有口如哑众中有知见过人者出来相见看一僧出师便打僧拟问师直打退都梁端峰冰履净坚禅师本州李氏子示众下得手道得着痛与一顿一僧踊跃而出师便打退又一僧踊跃而出师亦打退复卓拄杖曰要识真金火里看问水里火起时如何师曰莫乱传曰和尚为甚信某甲不过师曰水里火起武冈狮子山铁䑳本煛禅师本州马氏子小参僧问如何是奇特事师曰看破不值半文钱曰望和尚说明师曰闷杀人曰岂无方便师曰苍天苍天乃曰佛法不是细事便下座示众禅不在参道不在学说到行到是个甚么喝一喝新宁观音山规普本范禅师参紫云充库司云问宝X寿生姜辣么师曰谢和尚证明云曰宝寿即今在甚么处师礼拜起叉手而立云颔之僧问西来祖意乞师指明师曰祝融峰顶万年松曰达磨未来时如何师曰烂柯巖下水潺湲颂牛过牕櫺曰教人有法明而巳矣拟议思量白云万里颂七觔布衫曰看取钩头意错认定盘星随邪巳逐恶千古播虗声新宁大盆弥映本道禅师僧问地狱中人可成佛否师曰成佛曰直待几时师曰待他出狱即向汝道颂世尊覩明星曰尽大地人是瞌睡汉我佛世尊眉毛巳换颂洞山蔴三觔曰有买有卖无钱莫怪綑杀多人索子现在六恒侍者永州东安人示众举产难因缘拈曰三人行必有我师焉择其善者而从之其不善者改之信夫示众举婆子烧菴拈曰说人十善不如隐人一恶是则是未免二俱败阙僧问一口气不来时如何师曰通身庆快曰何处安身立命师曰不是天堂便是地狱潭州龙山大石来洪禅师衡阳人示众顶门具眼者山僧与他锦上铺花一拨便转者山僧一棒也不打他若是家里人定知家里话问马祖踏杀天下人还有怨恨者么师曰就是你不唧𠺕全州香林璞崖来淳禅师衡阳人上堂举雪峰道尽大地如粟米粒大抛向面前漆桶不快打鼓普请看X古人与么道倒腹倾肠了也所以云门扇子𨁝跳上三十三天筑着帝释鼻孔东海鲤鱼打一棒雨似盆倾路遥知马力岁久见人心上堂僧才出师一棒打退僧复进师又一棒打退又僧曰和尚棒头与么利害师曰者瞎汉不打更待何时直打下座南岳隆兴自真清修禅师衡山人示众磨镜台说法了也己躬崖说法了也俱说法了山僧何得重论便归方丈示众参活句莫参死句且道那一句是活句风吹荷叶团团转雨打梨花蛱蝶飞那一句是死句推不向前约不退后钉桩摇橹可怜生诸兄弟还解坐断两头么直下若无宗正眼莫来这里定锱铢法海澂彻禅师结制上堂虗空为炉大地作炭煅凡炼圣点铁成金虽是宗师分内事检点将来犹是好肉剜疮蓦竖拂曰会么于斯会得释迦不前弥勒非后其或未然各人挽起眉毛腊八小参真金不避混泥沙堪忍场中显作家为要诸人争意气故来揑目又生花僧问生从何来师以左足示之曰死向何去师以右足示之曰某甲未信在师曰疑则别参问生从何来师曰幽谷曰死向何去师曰大海曰还许学人栖泊也无师曰不许曰为甚么不许师曰从来不纳死尸颂善财五十三参曰不求自己反求人踏遍诸方没处寻楼阁门开饶荐得了无一法可为亲颂世尊敕文殊看维摩居士病曰维摩X幻疾文殊幻问各显家风毫无余蕴有药还须妙手医门高不二谁能近五灯全书卷第一百二五灯全书卷第一百二补遗临济宗南岳下第三十六世随录杭州大慈隐崧璇禅师本业儒不明生死至理即弃室为僧徧谒诸方晚参柏山理依止三载行业纯一每见贫寒必自捐衣食与之见病苦必躬事之甞行密行理深器重每谓师曰出家学道须明自心自心不明终非利器饶汝修行恒沙劫数不能出他阎老子掌握在师于是刻励参究一日登阁有省复侍三载渐益奥旨出住大慈有刻录行世后不知所终登州法源宝如玉禅师山东文登于氏子年二十辞家投黄县体空祝染遍游讲肆首参大觉忞岁余被友人拉同南下礼尧峰容受具命师洒扫一日扫地毕方掷帚觉身如虗空了无一物乃成一偈呈西堂随住东莲继参大雄末叩柏山理而印可焉出住河阳法源上堂随处安居逢场作戏正是衲僧行履须知人人脚跟下有大宝光如天普葢似地普擎无X生灭去来之表无迷悟顿渐之殊五眼莫覩千圣难名从上尊宿屈曲垂慈与人解粘去缚早是和泥合水了也而今倘有个具眼底到法源门下好与三十棒何故杖头有眼明如日欲识真金火里看上堂以手摇曳曰道本无言更说个甚么若要山僧饶舌也是抝直作曲性躁汉未动脚跟早巳七通八达从南来底未过黄河崖自知是南从北来底巳到护驾岭自知是北且道径捷在甚么处复以手摇曳便下座上堂竖拂子云羣山列翠一水涵空鱼泳鸟飞悠悠自乐且道有何三昧得不落网罟击拂子云高高峰顶跃深深海底飞上堂西天佛祖就树安居苟放形躯大行化法东土沙门高房大厦图事丰盈以乐为业法源即不然居屋兼居树披衣亦披蓑随分纳些须箇箇心安乐破鼓不时打信口唱巴歌横按拄杖曰啰啰哩哩啰啰去年今日因今日去岁果因果甚分明忽然成宝所殿堂虽窄众心宽万指围遶狮子座满院憧憧自远来总是灵山一会过自此法源梵剎新永贴千古作规模玉峰身云徧禅师苏州人丱岁脱白有孝行礼三昧律师受具扣荆谿请益禅要次参素弘理于柏山一日问理曰某甲参禅自觉无味不如仍学律去理曰汝若解参禅便解学律会学律即会参禅了明心理为戒悟彻本心为禅名虽有二理则归一今时人青天白日扶篱摸壁走者甚众葢因背觉合尘迷真逐X妄或终身不悟或半途自返或借师友傍通或触境缘得解如暗室遇明灯如远客归故乡此等人只名初地亦名欢喜地更须自销现业无始习气直造威音那畔与么时持戒也得参禅也得说教也得念佛也得呵佛骂祖也得吟风弄月也得总是神通妙用其施设也不妨三千仪行其收藏也任尔纤毫不立一即无量无量即一岂不自由自在汝若𢬵身做去从朝至夕从暮至旦刻究话头忽然脑后眼开骂山僧有分在师于是衣不解带寐不开单者五载一日闻虎声觉大地震动身心豁然犹若虗空往见理理肯之一日辞理乞录稿梓行刻竣仍回侍寮奉理终焉杭州慧彰文玉玑禅师参柏山理一日登厕理见曰清净地上何撒屎师曰干屎橛聻理曰错会不少师曰和尚作么生理才开口师曰错会不少理休去师执侍数载深领厥旨出住乌峯上堂山僧不会禅从来异类行特访同道人被强捉上凳入队水牯牛难辞犁耙分丑态不能藏鼻孔幸端正良久曰吽示众超山云唐栖水眉目分明不二体阿呵呵当自委河沙诸佛毫端里一切临风觌面呈现前诸人会也未若不会山僧自道去也拽拄杖归方丈示众江右针杭州线北马南舟直无限以如意一画云会么良久云不是知音者徒射穿杨箭温州山斗吼山震禅师举鸳湖用与雪峤信翫月次X信指月曰者半箇在那里去了用良久曰会么信曰也只得半箇用曰者半箇在那里去了信亦良久用曰也只得半箇相与大笑颂曰峨嵋山月半轮秋影入平江浸不流此夕管絃休接拍风情恐动玉关愁北京安化啸堂予禅师休宁汪氏子世儒业因阅竺坟有出尘志二亲继殁从愚山藏薙染投玄水杲秉具参本来面目话六年无所入偶看般若至若以色见我分疑情顿解参大觉琇万善殿见明觉璁命司书状机缘颇多末叩安化则则拈拄杖曰一口吸尽西江且置汝试吞拄杖子看师曰某甲不是野狐精则曰寻常喫什么师曰夜叉头菩萨面则曰杜撰禅和师震声便喝则曰狮子吼野干鸣师曰也要和尚疑着则打曰还知落处么师拟开口则又打师礼拜曰若不亲见和尚几被诸方瞒过则然之命掌院事亲炙五载微旨日益授偈记莂继席安化上堂财法二施等无差别眼上眉横口里藏舌尼姑定是女人秤锤毕竟生铁如此分明何用多说乃顾众曰翻思从上古锥也是看孔着楔元旦上堂塞北风霜结冻江南梅柳争春天时人事两两昇平会得即是妙旨何须立主分宾更若拟议寻思便是铁壁面横喝一喝云炉烧紫柏歌尧德四海朝衣祝圣仁示众竖拂子云大道只在目前要且莫前难覩欲明大道真体不离声色言语古德恁么道带累多少人向X声色里卜度安化者里饥则喫饭倦则打眠那有许多般事诸兄弟恁么会得管取参学事毕还有么良久击拂子曰但得雪消处自然春到来北京蕉园继远戬禅师历叩尊宿晚见安化则则竖竹篦曰诸方参得的拈向一边且道者个是什么师曰和尚莫强生节目则曰触不得背不得毕竟如何即得师便喝则曰汝者一喝诸方即得老僧者里未敢相许师拟开口则便打师又拟开口则又打师点首数下则曰汝见何道理便点首师曰某见数员知识如在云雾中行今日见和尚若青天白日之下一尘也着不得则曰汝有此见也又打师忽然开解便礼拜则颔之北京弘福源池靖禅师苏州冯氏子礼寒山光剃度诣愍忠秉具恒游讲席参世高则于安化命掌维那示看本来面目话二载未得脱洒一日游西山闻客曰无边秋色在山林有省归告则曰某甲今日摸着鼻孔也则曰本来面目聻师便喝则曰无梦无想主人公在什么处师曰脚头脚底则曰甚处见得师曰何必重栽眼上眉心则曰之后付偈曰车溪宗旨付尔流传一根拄杖开豁人天天津大悲慧林光禅师吴县张氏子投安化则披剃命参本来面目话一日因僧问睦容如何是本来面目容曰瓮里何曾走却鳖师在傍有省即趋方丈则问本来面目聻师曰描不成畵不就则曰既恁么唤X什么作本来面目师震声一喝则曰喝则从汝喝还我本来面目来师曰到者里有口只堪喫饭则曰三十棒且待来日寻命典书状巾瓶十载乃受印可初住西山法云次迁天宁后继主大悲上堂喝一喝曰威音那畔更那畔直至于今无改变面目分明只是渠说与诸人仔细看且道看底是阿谁以拂画作抛势云抛向古皇前来朝再打算立夏上堂诸佛说不到祖师提不起不得动着动着则祸生拈拂子画一画曰闲坐义窗读周易不知春去几多时上堂看破赵州无札碎云门普拈起石霜笏打动禾山鼓抛出雪峰毬把住巖头艣摆手出天津达磨不是祖静海普度从实虗禅师本郡王氏子幼习武不乐礼天童门披缁命参一口气不来话因拽石索断遭跌有省呈门门器之旋里见大博干晚谒世高则于涌泉甚契则迁大悲师任劳匪懈经十载渐益厥旨入室次则曰药山久不陞座是何意旨师曰秋空孤月朗难教下长天曰陞座院主问又作么生师曰一段伤心处那箇是知音则颔之示众开口成双句扬眉落二三点即犹偏执说之又弗然既总不是毕竟如何即得诸人试甄别看若不会二六时中只在汝脚跟下慎勿错过蓦卓拄杖曰放下着又卓一下曰放不下担取去示众拈拄杖曰好箇消息只恐对面不识便恁么会功不浪施若不会可放下身心抱X箇话头九旬禁足三切思惟竖起嵴梁如蛇钻壁忽地钻过那边便有如许世界逍遥自在任意优游岂不快哉还有恁么人么卓拄杖曰把手教人行不得为人自肯乃方亲济宁十方澹渊源禅师本郡张氏子龆年圆颅于莲白从天宁礼乞戒命看一归何处话昼夜提撕坐卧不懈礼落堂师问一归何处礼曰三角火轮空里炙师不觉通身汗流疑情顿失即呈偈曰万法归一一归何处宝剑才拈髑髅徧地礼身肯命掌记室次参报恩灵巖后抵泗水峄山闻安化则即往叩师资甚契命理院事数载深得奥旨一日蓦召入室问雪峰辊毬禾山打鼓是什么意师曰打草要蛇惊则竖如意曰即此用离此用师曰贼身巳露则曰正法眼为甚向瞎驴边灭却师曰知恩解报则打一如意师便礼拜则印之以偈出住十方次迁大悲神京南泉心禅宗禅师无钖顾氏子历叩名宿虽有悟入终不洒脱甞请益安化则犹未解则屡加痛棒遂别筑一室名文星阁晨夕刻责至忘寝食一晚闻钟声觉大地震动声满虗空返观身心了无所得往见则则曰且喜汝今日捉贼也师曰若非和尚慈悲几乎枉遭圣世则曰始知吾不欺汝师珍重礼三拜则颔之北京安化澹如贤禅师山阴张氏子习青箱喜宗门语适白下投若见芟染诣古林圆具参灵隐礼示本X来面目话力参不契后客牕阅传灯识得大虫原是虎涣然释疑谒灵巖储储举竹篦曰者箇唤作什么师曰苏卿原是汉朝臣储曰一口气不来什处着脚师曰横身三界外谁是出头人储器之最后参世高则于安化一见缘契命充维那一十五载深悉微旨一日召入室蓦头打曰只此一棒具纵夺杀活汝作么生会师曰如龙得水似虎靠山则又打曰者一棒聻师曰也知和尚太煞婆心则曰未在更道师便与一掌则拓开曰莫乱作师便礼拜则曰如是如是付偈记莂北京天龙致和中禅师浙婺浦江人投华藏慧峰披缁喜诵持峰诲曰诵经不通理循行数墨流明心达本源方名诵持经师请益曰如何即是峰曰须亲知识则不失出家志师遂北游于悯忠受具习律一日忽思受业语即谒隆恩圜看无字话刻究累岁适出门闻唿犬声有省呈偈曰主翁蓦一唤昂头便转身触着些毒气齩杀天下人圜为称喜便问狗子因甚无佛性师曰和尚也要照顾曰如何又道有师曰雪压梅梢冷应知别有春圜曰善自保护再叩大憬敏敏曰狗子因甚无佛性师曰塞北薰风冷广南冬日和曰离却有无道句看师曰钓鱼何必子陵台敏打曰者躲跟汉师拂袖便出晚参安化则则问闻你会得无字是否师曰和尚为甚杓卜听虗声则曰既是无用会作么师曰噼破虗空捻出髓则曰未在更道X师曰放出凌天鹗冲开碧落图则曰放与三十棒师曰某甲今日乍到不敢触忤和尚则契之师亲侍数稔洞明玄旨则印以偈命住天龙次迁华藏北京观音天然定禅师礼安化则出尘命看无字次参溟波古一晚古落堂谓众曰看话头要亲切如立在万仞悬崖上忽然扑落到底直得无一点气息向者里甦醒起来方有少许相应声未绝师豁然省悟便起身作礼古曰此是风力所转师便喝古便打师连喝两喝古曰何不道一句乱喝作么师又喝一喝归位开静后古唤师入室问你为什喝老僧师曰学人见和尚跌杀在万仞崖下特来相救古抚掌笑曰冷灰里一粒豆爆师亦抚掌曰活也活也自是机锋敏捷复省则则问你有箇入处是否师曰和尚莫妄听傍言则曰经云一人发真归元十方虗空悉皆消殒乃指面前曰因什物物显现师曰天无私覆地无私载则即入方丈掩却门师不解意转展怀疑立至夜深擡头见月清光万里从前所有廓然不见次早扣方丈门则曰谁师曰元定则曰道得即开师曰若有开口处即不来见和尚则开门曰老僧只要子恁么师珍重礼三拜则颔之苏州圣莲吉庵贞禅师本郡钱氏子北游京师礼安化则剃落参三不是话南旋谒金粟石庵琈屡呈见琈与扫却一日闻隣僧曰不经霜雪操那识岁寒心有省即回虎丘参天鼓震偶侍山门外行震问古人X为什么道得也叉下死道不得也叉下死师曰热心片片震打曰且照顾性命师引颈曰要头便取去震曰逢人但恁么举师指千人石曰者是生公说法处震异之复觐则则曰南方去得箇什么来师曰空手去空手来则曰如何是到家一句师曰头顶天脚踏地则曰脚跟下道句看师礼拜曰今日又得亲见和尚则颔之康熈壬申二月望日告众毕说偈曰来也落落脱脱去也脱脱落落且道是箇甚么咄万里长空飞一鹗瞑目而逝天长藏经院清映润禅师三阿蔡氏子幼生多疾父母舍从灵幼老宿圆颅训以礼诵每读惟此一事实句怀疑不辍往千华具戒精习毗尼企慕禅宗遂参天笠珍于夹山屡蒙示棒未得悄然后游金门谒安化则则曰甚处来师曰天长则曰天有多长师拟答未恰即求住则命充记室令看万法归一话愤发提参无所透路除夜闻爆竹声疑情顿释即往方丈则曰今朝除夜作么生烹露地白牛与众分岁师展两手则便打师以手加额而出则默契之英麓天宝剑锋峻禅师性刚利徧谒知识无契其心闻古璧文孤迈竟造三角文一见即举首众一日举廓侍者问德山从上诸圣向甚处去因缘请益文令师自念至王老师不打破鼓处文曰住住恁么则德山休去也师曰者老汉一场败露文曰你又作么生师曰某甲到者里礼拜何辞文曰切忌草草师转身X便出文闭却方丈示众二十年来行脚身贫竟无袜着坐断千峰万峰转见脚无处插复展两手云有甚么法后继席三角晚参尽大地是箇院子挨拶不入尽大地是个自己从来不识尽大地是箇钵盂没处喫食尽大地是箇道场无门可出诸仁者还会么良久曰大地拈来是甚么无人搆得奈如何桃花笑破灵云眼郑十三娘一老婆示众举殃崛持钵因缘曰长者因事问事世尊就车打车殃崛劳而无功喝一喝云今日错下名言颂曰淡抹浓粧倚翠楼隔廉风月动闺愁一声杜宇园林过惊破庄周蝶梦游广西龙峰铁轮印禅师上堂炎炎六月火生氷杲杲长空日一轮万里青山回首处白云冉冉袭氤氲以拂画圆相云大众于此会得入我法中勿论凡圣智愚施为举措咸遵旧令要明格外单传斩新条令不免借龙峰鼻孔出气击拂子一下蕲州三角连度渊禅师修水卢氏子年十五礼白莲诚祝发执劳五载忽思生死事大径造法昌昌命看一口气不来话至三七日闻爆竹惊声扑下单昌近前曰且喜好消息师作礼曰某甲参究目不交睫三昼夜觉前后无际昌曰而今不要你参禅学道只要你饥来喫饭困来打眠师自念佛法不是小可遂徧叩江楚至凤山礼东巖璨执侍六载璨一日唤师入室命作本来面目颂师曰黄河曲也水湾湾面目分X明不用参换却双眸天外看回头石马过千山璨称赏之遂印可师嗣礼天峰性于多云明年性赴三角请命师首众经七载性受东永福请命师继席上堂僧问师唱谁家曲宗风嗣阿谁师曰皤皤双径月照彻蠡湖冰曰如何是相承底事师曰偶踏青林路今来最上头乃曰奋踞地狮威千箇万箇顶𩕳火迸及尽去也草偃风行正当恁么时向上一着壁立千仞蓦拈拄杖划一划云诸人向者里透脱得始有喫棒分何故龙门泻下飞腾势倒岳倾湫徧五湖蕲水吴山楚石琇禅师湖南吴氏子母梦月轮坠榻惊趋户外而生十六出家于崇法寺十九参萝月于圆通二十三谒法昌受具看竹篦子话有省隐住白云山一日过溪遇虎徧身毛竖师默思此是宿业所致将平生事一时放下危坐溪边俄顷虎去师乃舍庵出山谒黄檗杲后于百丈破竹伤指始透古人关键晚参东巖璨于双林璨问那里来师曰云居璨曰既是云居因甚到此师曰龙行虎骤遂执侍六载凡应机深契璨意有克绍许英灵奕叶芬芳起之句师禀嘱隐于朱砂巖吴山寺旧址结茅自励三十年影不出山淮安心宗诚然禅师侍主峰法最久一日法问无水不朝东为甚㴑流西行师曰大海知足应须倒流法曰倒流一句作么生师曰恁么则左右逢源去也法然之康熈丁未秋法上堂拈衣拂云龙渊虎穴任纵X横大抵还他气象雄不是山僧呈丑拙惊人浪里获狞龙心宗然公识见无疑侍老僧有年今日两手分付一任倒用横拈光扬法化师珍重礼三拜石门天柱机峻禅师参古灯炯于仙居请益禅要命看无字炯住青莲师亦随之制期炯落堂问众云不思善不思恶正恁么时还有道得者么众无对炯震声一喝师不觉通身汗下疑团顿释即呈偈曰一喝虗空扑落惊起海底泥牛直得通身汗下彻骨彻体风流炯颔之即以偈印曰一回汗下释疑团彻骨风流眼界宽翻忆当年无字话令人几度恨无端示众举鸳湖用因金明进参才跨门便去是甚么进拟对用震威一喝进豁然契悟便掩耳而出颂曰万叠银涛涨禹门扬鬐鼓鬣有鲸鲲一声霹雳惊天地直得风雷宇宙昏苏州雷音道成宗禅师参古灯炯于金明炯问上座字甚么师曰道成炯曰道既成又来者里作么师曰若不来怎知道成炯曰如何是道师曰脱殻乌龟飞上天炯曰如何是道中人师曰今日亲见和尚炯喝曰是谁见师拟进语炯便打师曰和尚莫强抑人炯叱曰我强抑你连棒打出师曰某特来亲近和尚恳求慈悲炯复唤师近前师便掀倒禅床炯曰者风颠汉师曰适来不合打某甲太过炯曰你作打会那师曰和尚也不得作风颠会炯曰是汝深明棒头事师便礼拜炯然之X真定报恩樗木洁禅师钱塘钟氏子投北京三教祝发诣安化则求戒命参无字复徧叩丛林无所入叩青莲炯于天津大悲才跨门炯便喝曰者里无你着脚处即推出师良久复入炯又喝师于此有省拟礼拜炯便掩却门明早师入室礼拜曰和尚昨日着贼也不知炯曰昨日且置今日事作么生师便喝炯曰汝深明昨日事也师礼拜炯命理院事后晦迹五台数载住报恩小参一箇破沙盆且喜大家撑日日斋时饭满盘谁解吞解吞则不无且道是甚么滋味山僧不惜口过与你诸人道破饭却是米做住盛京雷音寺示众固安邑里诸檀度笑我终朝祇默坐忽地雷音轰夜半灯笼露柱成错过休错过积劫泥团俱裂破住宣府法华寺上堂僧问北方佛法与南方佛法是同是别师曰塞北霜前冷江南雪后寒曰还有分别也无师曰三千里外不得错举乃曰万里城万里山行人到此绝跻攀一轮明月自千古迥出而今宵汉间除烽火息狼烟东西南北庆安然大众且道承谁恩力卓拄杖云乌藤七尺凌天际一念无私颂万年上堂上无佛可成下无生可度一炷清香闭门打坐恁么施为切勿错过召众云还会么万全卫畔车马大路长洲无住子陈玉文居士年十九登己卯贤书即任南京御戎事屡经冲险有感辞归乃学猿公之术因阅坛经至不思善不思恶处有疑久无所入后闻僧X曰善恶都莫思量方为究竟有省值友华慧生偕参石帆于慈航问亲到宝山乞师一接帆将茶噼面泼云会么士曰且喜赵州放光石曰莫眼花士一喝便出石谓华曰者汉异日兴风作浪去也士于此悟入雪窦云至松园邀士往东禅云曰如何是最初一步士曰看脚下云曰莫被断贯索绊倒士曰谢师指示云拈偈赠曰一片无瑕玉通身只净文等闲高着眼觑透复何云蒋虎臣太史招士同参邓尉璧嘱曰陪坐七堂士曲就虎刻究无所得乃赠偈曰万峰绝顶见空王拨转灵明照十方荳爆寒灰红弹子何须更用炼金刚虎忽悟抚掌大笑报恩贤至舍贤举杖曰者箇人人本具因甚摸不着士曰只为分明极翻令所得迟贤曰汝还得么士曰和尚也须照顾顶门贤抚士背曰瞒你不得士礼拜复数参知识无不契机暨谒大悲炯炯曰闻你久参诸方何处得力士曰总没交涉炯打曰者一棒作么生会士曰婆心甚切炯曰莫错认好士曰阿谁不恁么炯曰本分上道一句看士曰渴饮饥餐不为分外炯印以偈士亦以偈谢曰两拂从初地一朝雨露深当轩悬祖意喜得古人心炯曰如是如是一日三墖雄见访谈及古人公案雄曰如何是居士修证不无污染不得的士竖一指雄曰藏身处没踪迹为甚露出尾巴士曰没踪迹处不藏身方为好手雄打曰漏逗不少士曰却被和尚看破X霍山凤鸣慧超先禅师参天峰性性问如何是上座本分事师曰舌锋满口性曰未在更道师曰不道性曰为甚不道师曰恐惊动和尚性䇿起两眉曰道道师便礼拜上堂剖一微尘出如来大经卷竖拂子云大众且道者是什么经有僧出师曰明破即不堪便下座九江崇寿乳石显禅师参天峰性于三角举灵云见桃花因缘征诘有省示众举径山南明广示众云五峰头卓朔双径尾颠先喝石巖𨁝跳明月池倾天颂曰太平无事刀开鞘烦恼之时劒入匣忽听秋风啸一声忙转深宫着铠甲黄陂白龙逊野脗禅师参三角性性问口吞佛祖眼葢干坤底人到者里因什不会师曰从门入者不是家珍性曰古人为甚三登投子九上洞山师曰将谓别有性曰你即今又作么生师曰鹅王择乳素非鸭类性颔之广济鹤林汉辰弘禅师举一切法应如是知如是见如是信解不生法相颂曰青山青白云白水向东流星拱北擕樽夜酌小楼头醉看峰前千古月黄梅鸡鸣荫遐树禅师参天峰性于多云才跨门性问作么师曰亲近和尚性曰将甚么亲近师曰请和尚定当看性曰不劳一拶师曰恁么则典牛质库耶性点首师礼拜蕲州狮子衡木口禅师参多云性性竖拄杖云还识X者箇么师便喝性便打师又喝性又打师曰和尚得与么性躁性曰汝适来得与么好喝师曰不因柳毅传书信云何得到洞庭湖武昌黄龙振子铎禅师参广教玉发明心地性敏捷颕悟超卓徧历丛林无可其意与云石源友善盘桓数载闻永福性钳锤往叩一语机契便曰此真我师也次早即辞归护国众号师为一宿禅师住后示众举二祖南宗印参三角喜请益赵州置帚抚掌大笑因缘角连打二掌宗曰莫当得么角又打宗曰金鍮不辨玉石不分角大笑出法堂宗一日闻僧诵风铃偈曰铜唇铁舌太尖新楼角悬来不计春言外百千三昧法因风说与个中人乃有省呈似角角可之颂曰荷叶罗裙一样裁芙蓉笑脸两边开直入池心看不见歌声必定有人来松江秦瞻明居士参天峰性于种福院性问明明百草头明明祖师意你作么生会士曰某到者里却不会性曰山僧正要箇不会底士曰和尚为甚放学人不过性曰千军易得一将难求士礼拜芜湖福严鞠庵轮禅师晚参海月启才跨门启问是什么师曰某甲启拈棒直打出闭却门师曰久闻海月果然寒光逼人启却开门曰上座是那箇魔王窟里来的师拦腮便掌启曰不必也只要上座打得搆山僧便罢师礼拜曰和尚知恩即得启深契忍仙喆参师一见机契寻命斋师拈糍团问若唤作糍团X入地狱如箭射喆曰和尚婆心太煞师曰透网金鳞以何为食喆曰谢和尚赐斋师乃覆却碗曰且道契箇甚么喆曰且喜财法二施师颔之泰州藏经卍庵纯禅师上堂僧问一大藏教是箇切脚未审切箇什么字师曰天皇皇地皇皇曰只如五祖道钵啰孃意作么生师曰路逢瞎波斯满口嚼氷霜僧礼拜师曰悔曰悔箇什么师曰对面不相识谁不着惭惶僧无对师便打僧问从上诸圣向甚么处去师曰不是江南便是江北曰还到和尚此间否师曰不到曰为甚不到师曰我者里使他不着杨州大庵禅师举天巖启小参孔子不识字达磨不会禅人却不信至海月与么说诸人不信诸人与么听海月不信诸人不信海月不信且道是同是别颂曰风前一曲透离微今古无人和得齐仙子骑龙归碧汉痴人犹戽夜塘西太仓问梅舜日杲禅师吴门冯氏子幼习儒偶阅罗念庵诗笼鸡有食汤镬近野鹤无粮天地宽之句师意恻然即诣绣雪礼宦陈修剃染尝竟日不语一日叹曰若不明道出家何益直趋方丈求示执侍七载得彻法源初住圆觉示众栴檀林狮子窟狐狼野犴无踪迹云门一字太粗疎洞山五位何绵密沩仰法眼两相当揑怪弄鬼神争漆惟有临济较些些逢人惯作白拈贼且道杲上座又作么生挥拂子云坐卧闲房春草深指挥如意天花落托钵上堂佛法X徧在一切处千眼大悲覰不破钵盂开口语喃喃大地撮来粒米大梅花引客试春衫三三两两成行五忽然撞着鬬鸡儿忘却当年胡达磨苏州西山自耘田禅师本郡人博综羣典徧游讲肆听法华至惟此一事实余二则非真有疑遂问曰未审是那一事座主沉吟莫能对谓曰须是请益宗师方知师乃谒宦陈修于问梅修问向在何处师曰教下修曰即今在何处师无对修大笑师面赧于是勐参至忘寝食一日闻梆声觉身心泰然疾趋方丈曰今日要打老汉去修引颈曰便斫头去也不妨师拟议被修痛打一顿推出师自谓曰本来现成为甚道不出愈加䇿励经行次忽风作见落叶旋转即悟彻乃入室呈解修曰如是如是师礼拜太仓顾商雨孝廉娄东望族心慕禅宗甞阅内典谒金明进不契进指参问梅修修问居士何字士曰商雨修曰试下一点看士拟议修曰且喜密云弥布士犹茫然遂日夜研究久之侍修次见僧做面士问如何是祖师西来意修曰两手辊面杖士曰还有祖师意否修曰雪浪卷春风士点首修曰见何道理士曰何处不风流修然之建宁龙珍觉圆胤禅师闽县周氏子母施氏祷大士像感白光烛室如昼有娠不茹荤师儿时每闻杀生声辄悲号不巳释之则婆和喜甚及丱见僧便谟拜称大士号不辍有梵僧谓其父玉壶曰此子非俗器X也壶怪不与语门送揖而不见壶惊异悔过师十七有出尘志以二亲不允积郁成疾越明年父母继殁即礼科山埜祝发造鼓山霈受具求开示霈命看父母未生前话遂徧叩八闽知识欲出岭因兵阻乃结茆西峰三载惟有一箇话头后缁素请归科山时时现昙寓本庵甞蒙䇿发一日闻客僧相语曰尽大地是箇自己师豁然心开从前所有一时冰泮师诣求证昙问如何是汝父母未生前的面目师曰红炉飞片雪昙曰未在更道师曰庭前掷碌砖昙甚喜昙住凤山命师首众盘桓十载一日昙落堂问众曰凤山一期柴火甚热汝等作么生师曰烘得泥牛背汗流昙曰许你道得一半师曰如何是那一半昙拈棒便打师把住送两送昙曰那一半聻师曰大众证明昙曰未在师礼拜昙颔之康熙庚戌秋昙付以偈明年命分座龙珍上堂喝一喝召众云会么丝传园客意曲奏楚妃情乃顾左右云噫不有知音者空劳流水声上堂弹夜光于碧汉不可谓星沉韶华于清流不可谓月拍禅床云且道星耶月耶韶华耶夜光耶喝一喝云者里辨得出许你觉户不掩对月无迷示众神龙何德于万物乎动则务为雨泽虺蛇何怨于万物乎动则务为毒害不为恩仇万物皆有以见于此其皆有不能自巳者╳巳矣泉州开元希觉锐禅师晋江林氏子母康氏觉有娠不茹腥一日父远见屋上火光冲天白鹤旋鸣急趋X归乃诞师㘞地一声怡然而笑父怪之及长不共儿戏一日见僧持钵如旧识问曰作么僧曰我只恁么你不恁么那师喜之不禁即欲出家年十四恃怙俱忘忧奋几绝服毕礼戒坛冲如煌剃度朝夕落落无有是处因阅传灯至断桥伦命高峰参万法归一于此有疑年二十二有方僧激扬师于佛前誓七日为限不悟即断其臂遂寝食都忘单提一箇话头第七日早闻钟声响彻天地通身庆快乃谒鼓山霈受具历参名宿称为法器一日危坐闻隣僧曰悬崖撒手自肯承当绝后再甦欺君不得师豁然述偈后闻时现昙开法承天师往叩人事了昙问上座年多少师曰与虗空同生昙曰还有人相伴么师曰从来不假他力昙曰如何是汝自己力师蓦与一掴昙曰者汉也解恁么那命师首众一日呈颂本方跨门昙问是何物师呈颂本云请和尚定案昙接得便掷于地曰何劳恁么师乃顿悟以手掩昙口昙曰你见何道理便如是师曰今日看破和尚了也昙曰三十棒且待别时师曰说什别时要打便打随声便掌昙曰又恁么那后命师入室问曰世界荡尽无见无闻向甚么处去师曰石虎当途踞昙颔之付师法偈次年昙迁化众请师继席承天无何又请兴复崇福旧址不三载竟成丛林天津先登皓月臯禅师霸州邓氏子丱岁随父游讲肆嗜跏趺阅楞严至清净本然云何忽生山河大地X有疑值世艰依天津云庵剃落遂参慈翁森问清净本然云何忽生山河大地森喝曰谁教汝恁么师亦喝森曰石上又生苔师拟议森便打往亲大觉琇于万善殿师问清净本然云何忽生山河大地琇打曰唤甚么作山河大地师举拳曰者箇聻琇曰放下着师便喝琇曰辊泥团汉师疑益切游盘山闻僧诵曰山河大地咸是妙用真性中物有省即造见雪子净净便问清净本然云何忽生山河大地师曰春日晴黄莺鸣净伸一足曰老僧为甚翘足师曰贫人思旧债净以足画一画曰者里道句看师曰请和尚收足净曰未在更道师便喝净颔之未几净迁西山永寿命师理院事净示寂师率众建墖于本山众即延师继席义水宜林天则能禅师黄冈康氏子投本郡安国剃度圆具于杏巖慕南宗之盛一钖徧参初谒金陵天界盛看三不是有省到龙池微见堂榜曰若有看经念佛持呪礼拜者到者里急求忏悔遂通夕不安次早入室微举起扇子曰会么师曰不会曰为甚不会师曰非我境界曰汝何方来师曰湖广曰黄梅佛法如何师曰夜半付卢能泥牛归雪岭曰即今事作么生师曰和尚道甚么微便喝师拂袖而出复到紫葢天童云门俱机契最后谒山翁忞于道场深得奥旨命师首众无何风鹤不宁遂旋楚之义水结茅语岖山适东林山铎在开法能仁师往谒值山上堂师问X世尊初生便云天上天下惟吾独尊如何是独尊底事在曰适逢山僧陞座师曰一枝无孔笛吹出万年欢在曰罕遇知音师曰从兹高步华峰顶法法头头总不疑在曰如何是你不疑处师曰仰面见天低头见地在曰记取三十棒是冬付师衣法嘱依旧处上堂栗棘蓬三叶五叶金刚圈一个两个衲僧吞跳得于一毫头上卸却干戈吞跳不得辜负平生行脚诸仁者毕竟作么生卓拄杖下座示众与女子出定因缘颂曰手把瑶琴月下弹疎庸乘醉倚阑干默地唤归霜夜梦撩天黛色映晴岚太阳以山闻禅师蕲水陈氏子其先世有孝闻师生而庄重喜乐不干怀偶至大冶平等山阅七佛偈手不忍释卷遂投披剃精究毗尼过午不食接人以慈语不伤物世称古佛参能仁在获心印示众举临济三顿棒因缘颂曰龙得水时添意气虎逢山色长威狞禹门若不风雷送怎见洪波万古声又颂婆子烧庵曰枯树上银花簇簇寒巖中瑞雾重重四时活计身无累阅徧炎凉倚碧松勘人何处动嗔容黑山辊出团圞月铁壁千寻绝尘踪师着有学海源珍书一百卷行世黄州龙泉石源云禅师麻城周氏子礼兴善戒祝发谒禅通昰圆具命掌院事顺治丁酉参天界盛不契即南下见弘觉古南报恩云门龙池俱有机语庚子归里参广教玉久之玉问欲明一切明欲了一切了X为甚一切圣贤皆以无为法而有差别师曰徒知金玉易那辨楚王心又问大事未明如丧考妣即不问因甚大事巳明亦如丧考妣师曰苦瓠连根苦甜瓜彻蒂甜玉深肯过三祖访湘翁沄叙及五宗各有其旨遂疑临济三顿棒至破夏等语后归白虎乘凉次见明月出碍胷之物始得泮然是冬隐居大石山福林故址癸卯迁石门黄荆庵师辑五宗联璧遍索诸祖遗稿复过广教玉以太平方丈命师主之秋过华桂索断桥下诸祖机语与在盘桓屡日在曰据公见解有过人处待来春着人送公至金明必师资有分师笑曰若去金明则丧我儿孙后在赴龙兴师结茆白云山彚联璧稿成庚戌春再参在于龙兴解制上堂付以法卷上堂去年四月八将此身心奉尘剎土地都忙倒带累菩萨摩诃萨今年四月八灯笼露柱齐扑瞎毗蓝园内掣风颠做甚手脚拄杖子忍俊不禁现神变异踊身梵天与百亿虗空鬬额火蛇吞却铁崑崙水上红旗千个万个一时烧杀东海鲤鱼打一棒雨似盆倾上堂平田浅草翻珠浪乌石岭头有一句子南岳也恁么道马祖也恁么道临济也恁么道杨岐也恁么道径山也恁么道净慈也恁么道车溪也恁么道普明也恁么道金明也恁么道东林也恁么道新龙兴也恁么道大众还恁么会么若恁么会得驾无底铁船一任冥海天池钓彼脩鲲长风直破倘或不会山僧重下註脚良久拍禅床下座X东林在大祥上堂悬羊头卖狗肉底老冻侬一年一度有甚么凭据生铁𨫼上活烹佛祖赤沙滩上撞着马郎带累许多人生陷阿鼻致令大地平沉徧界不覩然虽如是且道大逆云今日到者里不立户限不涉主宾又如何相见以香插炉云紫柏黄檀才篆霭九霄鸡唳凤呈祥英麓兴福等辉钦禅师楚之安陆人投鄂州洪山剃度习楞严素居讲席闻山铎在风高弃席往参在举庭前柏树子话问曰座主讲多般经语此语出何典试讲遍看师罔措求入堂行七七毕在唤座主师应诺在曰柏树子而今讲得么师赧然欲进语在曰错过了也便起身入室师疑愈切徧阅教典无一辞可措便入寮闭户断绝水糓以悟为期在于户外逼拶益切至第五日闻板声顿悟疾趋方丈在惟手舞足蹈曰此回欺公不得也师曰和尚恩逾父母求入弟子之列一日安职陞座师出问大通智胜佛十劫坐道场佛法不现前不得成佛道意旨如何在曰一个闲人天地间师礼拜山曰你作么生得与么径捷师曰早知龙蟠深水里倾湫倒岳过多时在曰不要打溼老僧衲衣师拽出首座曰堂头老汉今日不着便何不拔劒相助首座拟对师掌曰又淹杀一个拂袖归众在曰好与三十棒师一日与石源云相见同时一喝各归本寮僧举问在曰昔临济会下两堂首座同时一喝时有僧问临济还有宾主也无曰宾主历X然即今二上座同时一喝未审还有宾主也无在曰无僧曰为甚却无在曰不同临济其僧休去三日后复请益前话在曰要会龙兴宾主句须问堂中二驴汉僧问师师曰礼拜向汝道僧礼拜师便打又问云云曰与我过苕帚来僧过帚云亦打僧拟进语云又打僧礼拜云好个消息云曰驴汉道甚么堂头若知打折你腰僧至晚潜诣方丈通所得在命侍者唤师与云不容分说各与二十棒趁出住兴福上堂击石火闪电光贬上眉毛错过了也卓拄杖下座壬戌正月十七日示微疾书偈而逝墖全身于本山之前陇抚州荆溪雨山越禅师本郡夏氏子因世乱投庐山金竹坪出家参涌莲文有颖悟与以山等辉徧参知识及诸讲肆晚叩在于华桂值在上堂师问机回虎豹趋山岳玉转神鲸奔海渊律令斩新即不问临济纲宗意若何在曰闪烁电光迷宇宙师曰作家宗师天然犹在在曰几家愁闭雨中门师礼拜又一日问一花百亿国一国一释迦如何是一花百亿国在竖拂子师曰如何是一国一释迦在以拂子便打师曰梅因雪压方知操谁是知恩解报恩在曰忤逆闻雷师礼拜示众举径山广参车溪冲每闻示诲必垂泪刻究一日偶拾片纸有观方知彼去去者不至方之句有省呈冲冲印可即举首众师颂曰河出图洛出书蓝田产美玉赤水育玄珠仙姿不是人间种殻X里藏身供上厨蕲水增福尼圣拙地禅师亲在最久一日问未离兜率巳降王宫未出母胎度人巳毕今日和尚又为阿谁在瞪目视之曰将谓汝是个人师便掩耳而出在曰三足虾蟇飞上天师住庵事母二十载不出山齐安上方古轮玉禅师本郡张氏子投能仁祝发参山铎在发明心地侍随三载在赴龙兴命师继席华桂圆华严期僧问华严服毕千佛筵开诸护钦崇未审以何为验师曰梅舒香喷三冬煖曰恁么则坐断天下人舌头去也师曰泉落空巖九夏阴曰华峰法雨超羣表大地苍生尽沐恩师曰合取口庐山东林耳观演禅师礼在披缁参四祖显有省依在最久在住东林能仁龙兴命掌院事在一日因尘入目问尽大地是沙门一只眼为甚一尘不纳师曰和尚今日一场败缺在曰非公境界师便出方丈嘉兴金明晦岳旭禅师蕲水王氏子幼不食腥七岁礼万福心剃染参山铎在于华桂命看万法归一话师朝夕参究寝食无安一晚闻鼠囓琉璃堕地觉身如虗空洞然无际述偈呈在在以师年稚作色待之师亦不自肯年十九圆具过午不食坐不脇蓆律身精洁在俾为侍者前后八载入室次在问盏子扑落地碟子成七片汝作么生会师曰百杂碎曰意旨如X何师便喝在曰者喝落在甚处师曰噼破虗空在举拳曰破得者个么师拟进语在蓦扭住送至地曰且道者个是甚么速道速道师豁然乃曰和尚且放某甲过在即放起师随与一掌在曰恁么那师又掌在曰莫乱作吾望子久矣师珍重礼三拜在曰如是如是师一日偶阅临济正宗源流至黄檗吐舌处师忽失声曰嗄黄檗老汉恁么那骤趋方丈在曰有甚么事师曰事即有恐触忤和尚在拈棒便打师捉住送两送在震声一喝师唯然点首数下在曰识此一喝恩大难酬师歛手作女人拜曰屈屈在深肯付偈后南下徧访吴越知识嘉禾缙绅请住金明上堂诸佛慧命列祖心宗觌面提持一肩担荷挝毒鼓于机前振洪钧于未兆显出衲僧巴鼻豁开向上重关此犹是古人行履未为越格超宗大众会么蓦拈拄杖卓一卓云者里会得临济三元洞中五位是甚么闲家具若欲克复嘉猷挽回末运直须一踏鸿门开两扇雍雍佳气乐寰区示众虗玄大道体全彰物物头头尽显扬海月湖天空濶处珊珊翠竹袅斜阳千门万户重重透理事双融绝较量诸仁者谩揣详祖翁一片闲田地儿孙永劫受余殃拈拂子画相云大众到者里也须汗流浃背始得端节示众今朝五月五月轮大如斗照彻五须弥舜若颠倒走惊起桃符神撞破帝释口拈拄杖旋转曰拄杖子忍俊不禁随例打筋斗喝云住住不可莽卤示众十五日X巳前烟迷古渡十五日巳后月缺清池正当十五日青松栖白鹤碧沼绽红莲寒山子知不知世情看冷暖人面逐高低示众齿上毛撑玉殿开坐看露柱自怀胎生儿不食人间乳日把灵芝石上栽示众若论此事山僧实无下口处只得向第二门与诸人道破去也随摇手云莫莫晚参心不是佛造作即乖智不是道用修还错从上佛祖历代古锥说心性判古今大似挑灯白昼龙渊者里不是尽法无民葢为诸人千里寻师不遇作家终成废器入我门的直教吐尽野狐涎脱却鹘臭衫换骨洗肠少许相应不尔则阎罗大王不怕多知多解莫言不道小参僧出叉手立师曰是谁使汝颠倒僧低头视师曰者老汉项上铁枷也不知师便归方丈示众举车溪冲云世界如许广阔为甚在山僧手里师曰径山道虽十成不顾通身泥水世界既在手里且道甚么处是老汉立地处便起身入室汉阳大别惟范琪禅师孝感刘氏子礼月轮老宿出家参龙兴在在今看三不是话有省呈偈曰弥天大舍暗藏形突出山河碍眼睛十二琼楼都折倒机前独露旧时人在问如何是旧时人师便喝在曰一喝分宾主你者一喝是宾是主师曰和尚坐本琪立在指露柱曰古佛与露柱交参是甚么时节师曰今日亲见和尚在然之师执侍五载尽得微旨及在示寂同晦岳旭至金明见东巖璨遍参两浙名宿无不契X机戊午春一钖旋楚混迹脱白之地不欲为人师表郢州普云石航宗禅师初参栖贤敬领受心要后谒龙兴在问不是心不是佛不是物是个甚么在打曰雪色连天暗空花满地铺师曰毕竟如何在曰邨前张大妈削发李尼姑师廓然有省呈偈曰不是心不是佛生铁崑崙当宇宙和身一拶顶门通万象森罗齐突兀在竖竹篦曰者个聻师便喝在便打师掣竹篦掷地曰和尚今日打某不得在曰汝信吾不欺汝耶师礼拜龙兴小祥上堂维那白椎毕师曰却被阇黎道着便下座康熙戊午示寂藏骨于龙左受业墓侧新安龙兴大云入禅师广济余氏子投东林礼在披缁一日请益曰某欲参禅可得否在曰不得师曰谁可得耶在指露柱曰是他却得师于此有省在迁能仁龙兴师执劳不怠及在迁化石源云继席师亦如之云迁二祖请师主席师曰某何人敢当此大任遂虗方丈以待贤者值屡岁奇荒师怡然不以为苦甞枵腹以食给众遐迩缁素无不敬仰众请上堂举僧参和庵庵问何处来曰嵩山曰曾到五乳峰么曰在彼过夏庵曰听月巖畔石为甚大底大小底小僧无对庵打曰何曾到彼来师曰要到五乳峰么蓦竖拂子云尽大地人向者里相见黄安归源宗如昇禅师示众举金明进因主峰法参X进竖拂子法便喝进曰从上佛祖尽向者里流出你还见么法曰从上佛祖尽从者里来师曰金明撩头主峰撩尾父子互换足可观光若是从上来事只管在语言上卜度者多不错会者少新安胡心维居士少业儒生而端明一日参龙兴在求开示在谓曰公以儒而趋释者葢儒释形貌难殊其道一而心同也其究性命至理岂有二哉夫学释者此心也学儒者此心也尧舜与人同亦同此心也但各纯于旧习性之所近者朱陆之尊德性与问学果有优劣乎不过趣其性之近耳葢道之总难言也今子有志于大道而趋向无门故学释而究性命之理以归一贯宜矣第此中参须真参悟须实悟莫以依稀彷彿似是而非因循不迨虗弃光阴尝见世人立言则圣贤莫及历事则举措乖张其过在四楞未踏地耳予甞示徒曰万境俱寂汝作么生倚万境俱彰汝作么生消万苦逼身汝作么生遣以此验己勘人方可取日新之益知至善之道达真常之理也予见子懃懃恳恳然非皮肤浅薄之学道者所可语也士研究二载一晚闻城楼鼓声觉身心竦然即造龙兴呈解在曰者是心意卜度的祇如不是心不是佛不是物是个甚么士曰穿衣喫饭有什奇特在曰除却穿衣喫饭又作么生士曰皓月当空在曰月落后如何相见士礼拜在曰何不道取一句士一喝在曰喝后又如何士曰无毛铁鹞过新罗在曰是何境界X士曰山河大地在曰山崩河竭向何处安身立命士乃大笑在曰果然如是切须保护以偈印之举鸳湖用因僧问如何是祖师西来意用曰金风吹绣水桐叶落莓苔士拈曰若是英俊衲僧脑门有葢自知金飈一夜来阶砌梧桐叶我意似秋云我心如皎月举南明广参径山古湛久之一日偶拾片纸有观方知彼去去者不至方之句得悟呈湛湛印可颂曰顿绝狐疑远探玄劫壶空处玅难诠而今积聚毫端上一鼓雷音徧大千苏州莲花古林如禅师上海潘氏子母梦採莲花顷之结实寤而生师腥不入口及冠父母俱丧遂矢志出家礼惟一薙染参二隐谧亲炙久之次谒性空臻于法轮后见竹庵衍于藕庵机契执侍五载住金墅镇莲花寺上堂九月九日重阳节金风䬃䬃飞红叶篱菊凌霜吐晚香林下禅和甘抱拙笑他世俗插茱萸何似莲花更饶舌别别太湖波底捞明月示众春色纷纷花满枝黄莺啼切柳垂丝见义勇为豪气爽方知出格丈夫儿上堂今朝五月五恰是端阳节呪水与书符赤口尽消灭别艾虎龙舟最亲切莲花更有一句子不向诸人说且道甚么句良久云角黍大如锥榴花红似血北京兴隆天乳哺禅师睢宁孙氏子幼习青箱有出尘志投方亭祝发诣悯忠受具徧游讲肆自谓于生死关头无得力处遂谒万安命看本来面目话刻究X三载一早卷帘见日有省即南询见三十五员知识末后参玅云雄于大悲雄曰甚处来师曰南方曰南方佛法如何商量思曰与和尚此间不异曰用去作么师曰也须到过曰到巖头么师曰到曰他道婆生七子六个不遇知音祇者个也不消得便抛水中意旨如何师曰贫恨一身多曰从上古德以何为人师曰杀人不用刀雄便打师便喝雄曰参堂去依止二载渐益奥旨元旦上堂元正启祚万物咸亨鸟啼花笑山高水深无文印子不现而章西来祖意无为而成赵老茶香唤客金牛饭熟乎僧头头成现物物从心香严击竹灵云见花乃至擎拳竖指鼓棹摇铃且道明甚么边事连挥拂云梅花片片呈祥瑞爆竹声声报太平东昌洪凉天痴善禅师获鹿姜氏子习儒未就从文宗鬀落礼太虗圆具参圣仪令看本来面目话锐志不怠偶见山水瀑发有省谒风穴喜喜曰将什么与山僧相见师展两手喜曰是甚么师作掌势喜打曰休作怪师拂袖便出晚见玅云雄于大悲雄问何处来师以手点空雄曰者野狐精拈棒便打师便喝雄曰临济有四喝你者是那一喝师曰三世诸佛分疏不下雄曰放汝三十棒入室次雄问德山托钵是何意旨师曰为怜三尺子不惜两茎眉雄曰巖头密启其意又作么生师曰鬼家活计雄曰唤甚么作末后句师曰片雪点红炉雄乃命首众亲炙三载禀受嘱X累出住洪凉儒士请上堂竖拂子云仰之弥高钻之弥坚瞻之在前忽焉在后此是孔圣遗言山僧对众拈出还当得佛法么续凫截鹤不妨好手𡗝岳盈壑始称作者不是鬬巧逞能贵要儒释道同缁素不二更为下个註脚仰之弥高斫额不见顶钻之弥坚刀斧噼不开瞻之在前头头合辙忽焉在后处处逢源出乎其类拔乎其萃还如是会么喝一喝云以我为隐乎吾无隐乎尔示众举径山无幻冲因僧问如何是提婆宗冲曰一字不着画曰不问者个冲曰圆相不着圈师曰圆相不圈一字不画魔佛难名衲僧眼瞎逼塞虗空无人酬价蓦地相逢七上八下枣强兴福天巩黉禅师真定王氏子幼随父礼太虗剃染谒金陵劒门谦命看念佛是谁一夜闻雨打牕纸声有省适谦落堂问师念佛的是谁师从东过西而立谦曰乱走作么师曰若不登高望焉知沧海宽谦曰脚跟下道一句看师便喝谦打曰且缓缓着因母老归里结茆素闻玅云雄道价往谒雄问诸佛智甚深汝从那里入师拍香几一下雄曰古人道先以定动后以智拔是如何师曰薰风自南来殿阁生微凉雄曰忽若天崩地裂你向何处安身师曰金香炉下铁崑崙雄曰作么生得不触不背去师曰竹影扫堦尘不动月穿潭底水无痕雄休去楚黄王复朴鍊禅师深得老庄之秘喜与禅衲游历X参丛席有吕巖之风至嘉禾与旭晦岳梁弘度盘桓甚契往来李蛟门家时人有三教归一之谓康熈庚午玅云雄住龙渊晦岳旭请上堂雄末后结云他家自有黄金骨何必栴檀入细雕士默契语旭曰者老汉今日舌头拖地也旭便扭士胷曰你见何道理与么道士曰他家自有黄金骨何必栴檀入细雕旭曰试取黄金骨看士便掌旭托开曰你今日犯窃法罪禀过法叔和尚打你去即同见雄才进门士便问如何是西来密意雄曰与我东土不异士曰如何是和尚不异底意雄拈杖便打士乃点首唯唯雄曰汝见何道理便点首士曰水归终到海月落不离天雄曰我几乎唤汝作道流士礼拜雄可之后因众羽士请归武塘凌仙庵临终书偈曰踏碎虗空徧体寒一身赤肉冷如绵个般消息阿谁会远在人心近在天跏趺而逝镇江善业天惟德禅师丹阳人徧叩吴越法席后谒大悲雄雄问涂毒鼓轰天震地因什聪耳不闻师曰识法者惧雄曰嘉州大象被蛇吞却是何意旨师曰小出大遇雄曰一粒米充塞法界八金刚擡举不起为什被蝼蚁衔去师曰贼是小人知过君子雄打曰者一棒落在什处师曰大地尽回春雄颔之广平大云浊空贞禅师参大悲雄雄问上座千里而来还有不动的么师曰觌面相呈雄举拳曰还见么师曰婆心太切雄曰离却见闻觉知试道看师曰某X甲到者里有口只堪挂壁雄曰放子三十棒宜兴觉华天峄修禅师徧参江浙诸老次参大悲雄一见器之命充维那入室次雄问过量人高步毗卢顶上汝寻常向什处行履师曰含元殿里不问长安雄曰狮子踞地羣兽避道因何唤作系驴橛师曰屈尊就卑雄曰只者个人人本具个个不无汝为什不识师曰无云生岭上有月落波心雄便打师便喝雄又打师又喝雄曰三喝四喝后又作么生师连喝两喝礼拜起依位立雄颔之师一日辞归南雄曰真机廓彻始可巖壑韬光圣胎完固方称出格道人谁云瞌睡虎莫儗踞地狮哮吼则声震寰宇返掷则裂破虗空不同跛鳖盲龟岂似守株待兔一朝风云际会雷奔电掣之时必勿滞于池中也珍重苏州开元睦闻纯禅师崑山顾氏子世业儒投逊时剃度礼双墖受具参古灯炯于金明命看父母未生前话寝食俱废炯落堂曰做工夫贵要疑情重把话头如银墻铁壁相似用尽气力忽然推倒多少庆快师闻觉心境廓然出问曰只如墻壁倒坏意旨如何炯曰怎奈砖头瓦砾何师曰一总奉还和尚炯曰本来面目聻师曰一月当天无处不照炯曰月落后又作么生师拟开口遭炯痛棒打退师自谓曰明明知是般事为什道不出放在胸中一十四载未尝吐露于人忽闻玅云雄至玉文陈居士留度岁师往叩合掌曰拜即是不拜即是雄噼嵴便打师拟开口雄又X打师复拟开口雄蓦掩师口师豁然顿悟便礼拜雄曰汝见个什么便礼拜师曰今日幸遇和尚得见金明和尚立地处雄曰莫承嗣古兄去么师曰若恁么则不来亲见和尚也雄颔之湖州证道天屋福禅师参玅云雄于大悲雄问你是何处邨僧师曰浙西子道什么雄拈棒便打师便喝雄竖棒曰向者里再喝看师礼拜曰今日亲见和尚雄颔之苏州何栋居士字楚生本郡人世业儒喜宗门事初参灵巖储看三不是话一日储问不是心不是佛不是物是个甚么士茫然无对即请益曰求和尚指示一言储曰我喫饭汝还饱否士曰岂无方便储曰汝如何用心士曰弟子竟无用心处储曰即此无用心处正是汝着力处自是体究亦切尝与无住子盘桓得见三墖雄雄问何姓士曰姓何曰台字士曰楚生雄曰居士吴人因什楚生士曰和尚莫分别好雄曰岂不闻云月是同溪山各异士曰弟子不恁么道雄曰汝试道看士曰尽大地是个自己何同何异曰只如毗岚风起大地销烁自己在什么处士豁然便礼拜雄拈棒拟打士摇手止曰不必雄曰汝向何处用心士曰尽大地总被和尚占却了也雄曰居士在什处士便喝雄肯之嘉兴龙渊诺巖惺禅师武塘夏氏子少业儒博综子史屡试不遂年二十六感异梦有出尘志偶于僧舍X阅楞严未及半置卷长叹曰至理不明孜孜役于笔墨何为哉即投清净祝发谒净慈嵒圆具执侍久之一日闻僧举应无所住而生其心有悟入后参梦庵觉于青莲问末后一着始到牢关未审如何透得觉拈杖打曰不妨为汝通一线师曰通后如何觉曰七纵八横师便喝觉又打师约住送一送觉掷杖曰今日放汝出一头地师礼拜觉颔之上堂拈拄杖云者一着子光腾燄炽五眼难窥其际电掣雷轰千耳莫闻其声及尽去也相逢者少龙渊者里有时恁么倒卷银河千丈雪有时不恁么放开金谷万层光有时不恁么中却恁么花影月移香蕋露有时恁么中不恁么柳絮风吹半点无此四句中有宾有主有照有用莫有检点得出者么卓杖云为抛香饵钓金鳞不惜纶竿频滞水苏州法华履昙凉禅师本郡卢氏子父无嗣祷南海大士至古松庵见一老尼礼法华如有旧识问曰何来曰求嗣曰嗣即有待期年父礼谢明年上元后见尼至舍父问莫是古松老师否言毕报生子矣父默识之师儿时喜见佛及冠礼不二剃染叩五台受具徧谒十余知识后见青莲觉诘师所得师曰某参诸老併无所益特乞慈悲开我聋瞶若此番大事不明誓投江海以供鱼鳖泪犹雨下觉曰我者里不同诸方图门庭热闹惟种田博饭汝且种田去月余复诣方丈觉问你的田聻师以手指心复作一圆相曰若X无我师亲指示几送残躯鱼鳖吞适有僧持花供佛觉指花问花开见佛佛在何处师曰见花非眼眼见非花觉深肯浴佛上堂尽道释迦老子今日降生然释迦老子于娑婆世界七千返矣且道今日是第几番降生耶若说不是今日降生现前缁素请山僧陞座却是矢上加尖蓦竖拂子云释迦老子降生也诸人还委悉么即以杓舀香水浇于佛头曰也少者杓恶水不得苏州报恩断崖净禅师本郡史氏子往华严披剃礼报国受具初游讲肆次谒天童悟命看念佛是谁一夕身心俱定香板一击豁然冰释即趋方丈悟才见便问念佛的是谁师曰寒来向火热则乘凉悟曰今日阎罗王打算饭钱汝作么生师展两手悟打曰赃物不劳拈出师一喝便出后参企贤清子牧园清举如意问者个苏州有么师曰近来王令稍严不许抢夺行市清曰漏逗不少师便喝清曰者一喝落在甚么处师曰两眼相对不相识清便打乃命掌记室参诘无虗日清一日嘱以偈后还里住报恩寺秀水李钦巖居士行履端肃一介不苟初谒金明介领一归何处话潜究数载应务之际忽有省介示寂后执弟子礼见空诸性性曰我与子同师金明何得如此士曰老师也不得打作两橛性曰师今先师在甚处士曰不辞道破恐成埋没去也性曰也不得推却士竖拳曰金明老人来也性曰埋没不少士曰师X又作么生性亦竖拳士曰一样拳头因甚有得有不得性喝曰者是甚么所在道得不得士廓然契悟便礼拜性曰子既如是深加保惜士岁首觐性性曰子将何度岁士竖拳性曰我将谓别有士曰机惺无剩语性曰忽有人问张公喫酒李公醉又作么生士鞠躬曰恭惟吾师新正万福性曰且坐喫茶一日性问从上佛祖即今何在士竖一指性曰子又在何处士乃作一圆相性曰子与佛祖相去多少士便喝性曰真狮子善哮吼士礼拜性深肯与偈印焉嘉兴普光潜夫峻禅师金陵萧氏子礼纯湛脱白年十七谒金粟孤云鑑秉戒看万法归一话经岁不契请益茫然才出门值直岁问公务斧子在那里曰原在旧处师当下释然转趋方丈曰和尚如今瞒某甲不得鑑曰如何是万法归一一归何处师伸手曰揑之为拳舒之为掌曰未在师便掌鑑曰好与三十棒最后见牧公谦有师资之契侍随二载谦诘师行脚师次日呈之谦阅毕问曰还有么师曰甚处还少谦曰只因太多师豁然点首谦便打师礼拜一日谦举衣拂曰鸡足山前披坐大庾岭头特来瓶山今日事不获巳从头註破瓶山曾于博山得其毛次见三十余尊宿得其皮骨末后在金明得其髓不欲囊藏和盘托出然此衣固非形相可拘亦非情识所测佛祖到来不敢正眼覰着而今有个牙如剑树口似血盆个无面目汉转身就父蓦举拂子云汝在诸方参得X的拈置一边向者里道一句看师曰金香炉下铁崑崙谦打一拂子师礼拜谦以衣拂并偈授之出住普光上堂诸佛出兴列祖降迹以至拈花面壁断臂破颜总是以譌传譌将错就错无非要汝诸人识取者个且如何是者个聻松篁拂汉梵宇排空鸟语花香风清月朗头头上显物物上明于斯会去自见尧风荡荡舜日熈熈海宴河清民康物阜且道法筵重辟法令初行一句又作么生丰年野老讴歌日共喜嘉禾合穗生小参举断桥上堂云德山低头夹山点头俱胝竖起手指头玄沙筑破脚指头提起拄杖云都来不出山僧拄杖头何以见得卓拄杖云一叶落天下秋师颂曰几座畵阁琼楼数条花街柳巷从头说与游人总在长安市上小参举车溪冲烧火次僧问如何是自性天真佛冲曰与我搬取一束柴来僧搬柴了又问冲曰者奴子好恶也不识便打师颂曰桃源洞口寻春色野老频唿在此中游徧园林犹借问不知身在万花丛眉州报忠慈林旃禅师淮安大河洪氏子薙发受具谒夹山报恩皆不契末后见瓶山谦于心空斋一夜侍次谦与纸烛出师才接谦便吹息师有省便礼拜谦曰你向什处会师曰龙门无宿客谦曰为甚不兴波作浪师震威一喝谦打曰放过不可又月夜经行偶到端本堂擡眸见皎月当空胷怀廓落浑忘身世忽踏石作声顿释所疑述偈呈谦曰孤轮皎洁镜磨X天上下光通珠走盘彻体风流无一似大千沙界没毫端谦然之师亲炙两载洞悉微旨谦付以偈上堂举阿育王内宫斋宾头卢尊者䇿起眉毛因缘毕师曰育王被宾头卢涂污一上当时见他䇿起眉毛噼面便掌待云阿耨达池请佛斋吾亦预数但合掌云谢尊者指示看他怎生合煞小参举瑞巖主人公颂曰春山片片五花飞杜宇声中最可悲啼得夕阳山影乱此心能有几人知湖州天圣师王𠁼禅师嘉兴项氏子年十六有出尘志是岁避兵晟溪值素华讲楞严有所契后礼悦闲披剃习天台教观听愚庵盂讲次谒雪窦云究心三载而云入寂乃徧参后谒瓶山谦谦以竹篦击香几曰响从何处师曰从心起曰心在什处师曰闻在什处谦便谒一日随谦觐金明进进问汝做何工夫师曰无工夫曰不空过也师曰好儿不使爷钱曰汝字谁师曰师王曰既是师王为什却被文殊骑师曰老老大大作者般语话进顾谦曰出羣须是英灵子师曰莫涂污人好进便打师礼拜次日谦付偈印焉上堂举临济问座主业何经论曰粗习百法明论济曰有一人于三乘十二分教明得有一人于三乘十二分教明不得是同是别曰明得即同明不得即别洛浦曰者里是什么所生说同说别济回问浦曰汝又作么生浦便喝济送座主回乃问适来是汝喝老僧那浦曰是济便打师曰一等是借路经过了无奇X特当时待问是汝喝老僧那但向道古佛过去久矣管教临济老汉另眼相看抑且有出身之路秀水罗绍棠居士字雪匏幼闻祖空诸性与衲子谈禅恍如宿习向性启问性曰是非汝所知士曰孙巳知得性曰试道看士曰可与祖道即非真知也性异之曰汝何得此消息来士曰于不思议处得之从此尝与性盘诘此事奥旨日益后性违和调实煐讯候次性指士谓曰小孙于本分事有些子光影乞再为开示令其竿头更进则不受人瞒也士遂问煐曰百尺竿头如何进步煐曰直须一脚踏到底士曰祇如踏到底又作么生煐曰待汝翻身返掷即向汝道士便喝煐曰者一喝落在何处士曰虗空迸裂煐与性大笑一日煐谓士曰昔何太守得田素庵庵后得四人其法道大行于世朽受金明法要今欲託之吾子士曰绍棠何人敢当此任煐曰据子所见有过人处此子分内事也勿却士遂礼拜煐取名机彻付之以偈金明天铎源禅师上堂干坤之内宇宙之间中有一宝秘在形山与么说话大似饥逢王饍不能飡依然忍肚过日山僧则不然干坤之内宇宙之间中有一宝不是金山美玉亦非赤海玄珠蓦竖拂子曰看看复掷下曰劒去久矣汝方刻舟示众师拈拄杖曰有一则公案三世诸佛不曾说着历代祖师不曾举着山僧今日忍俊不禁特为诸人拈出以拄杖作皷X棹势召众曰大众会么不会则山僧自道去也高吟朗唱曰自是不归归便得五湖烟浪有谁争复作皷棹势下座吴县茂林松禅师唐氏子世儒业有出尘志竟造大悲礼则髠落参父母生前话久不契一日礼佛投地顿释厥疑呈则则拈拄杖曰识得者箇么师曰闲家具则曰娘未生时作么生师曰鼻孔依然搭上唇则肯之一日问尽十方世界是一枝花汝试拈起看师曰又是从头起则曰未在更道师曰和尚嫌少𨚗则打一拂子师礼拜则颔而印之九江护国次僧伦禅师河南人徧参江楚未得悄然特叩多云性才入门性问是甚么师曰也要和尚疑着性怒色叱曰者野狐精即推出关却门师曰久慕和尚慈悲乞垂方便性不尔师侍立至晚适侍司点灯出师蓦有省乃擒住侍司叫曰和尚快来某甲捉得一箇贼性出问曰贼在甚处师于性膊上揑两揑曰低声低声性乃许入室一日命颂世尊拈花因缘师即冲口曰未拈巳前花含笑巳拈谁复笑花开头陀一自羞惭后惹得时人尽见猜性曰花开后又作么生师曰一夜凄残雨满城流水香性颔之吉安钝峰锐禅师姓旷本郡人屡赴棘闱不第愤志出尘徧谒禅讲名宿气宇卓󳱳不覊所见无不称赏晚见源于龙兴师资契合执侍三载源一日陞座举僧问保福雪峰生平有何言句得似𦏰羊挂角时福X曰我不可作雪峰弟子源曰设有问碧云金明生平有何言句得似𦏰羊挂角时只向他道金明不可作我本师且道与古人道的是同是别还有缁素得者么试出来道看师出便喝源竖拂子曰云从龙风从虎且道者箇从什么师曰今日不得钝置和尚源曰你作么生用师以坐具摵一摵源曰用后如何师曰云从龙风从虎源拈法卷曰者箇话杷从佛及祖传至山僧即今上座悉在者箇话杷袋里师曰灵山授记未至如此源度卷师便礼拜出世荆溪有语录行世扬州九莲季彬质禅师首参硕揆志看未生话被志一踏豁然乃呈偈曰一脚踏翻生铁瓮重关直破气春容虗空扑地须弥舞无数笙歌乐禁中志曰虗空扑地你甚处安身立命师曰某甲到者里有口道不出志曰为甚么道不出师曰舌头无肉志曰好与三十棒后遍访名宿莫不契机师与旭晦岳友喜几二十年闻旭住甘露师渡江访旧值雄退禾之三墖还山左大悲师曰久向和尚高风无缘亲觐雄曰即今是有缘耶是无缘耶师曰且喜亲见和尚雄曰如何是亲见底事师曰偶得瞻礼怎敢造次噼面便掌师礼拜曰果然名不浪传雄曰那里见得师珍重归位立雄遂授之以偈而印焉苏州陈溯汉槎居士本郡人善岐黄之学志慕禅宗往亲金明烱十有余稔参万法归一话有契入因合X药次烱曰文殊令善财採药善财拈一茎草度与文殊殊曰此药亦能杀人亦能活人你作么生会士曰知恩方解报恩烱打曰者是什么药头试吞吐看士便喝烱曰不得喝不得擎拳竖指道取一句来士曰冬日严寒请归暖室商量烱休去甲戌除夜适龙渊雄至读雪楼士怀香谒见有水乳之契雄曰今夜阎老与你筭饭钱你如何祇对士曰风吹片雪补梅花雄又问如何是万法归一士曰鸡寒上树雄曰一归何处士曰鸭寒下水雄曰辞旧迎新又作么生士曰暮夜事繁明日拜祝和尚新禧雄拈拄杖掷地曰露地白牛翻身去也士便礼拜雄颔之付偈曰佛祖心灯照不偏灯灯递互古今传真源一贯无缁素此事从来不自瞒玉田文龙洞源耀禅师木邑吴氏子幼依慧山披剃受具于愍忠后参大悲则则见便问死了烧了向那里安身立命师曰光前绝后则曰毕竟得何受用师便喝则曰我有三十棒且待别时又命入室则问佛祖正传毕竟传箇甚么师曰豁开千圣眼风光遍九垓则曰如是如是随付偈曰豁开千圣眼风光遍九垓信手亲拈出曹溪一脉来文学梁洪居士字崇此云中人也生时母梦三大士送入室解语时闻祖母诵金刚经一切有为法如梦幻泡影有省初谒大悲则令参一归何处一夜忽人境两忘覔了不得乃呈偈曰四大原无相身心何处X安秋风摇翠竹一夜枕边寒则然之以偈记莂焉一日与僧渡河乃问丝纶千尺意在深潭未下丝纶时如何僧无对士曰此水无鱼僧曰何不收纶士曰今日不利同学讲易曰六十四卦都不离太极士曰太极未分时如何同学无语士曰喜得无语救得一半问二龙争珠谁是得者士曰露颂曰团团皓月正当空湖海江河影不同笑把玉鞭鞭石马一声咆哮舞西风问尽大地是水且道是谁的鼻孔浸烂士曰尽大地是水且道是谁的鼻孔不浸烂颂曰日中有乌月中有兔天上天下光明独露抚宁张霔居士字念艺初不信佛凡庵寺幢塔钟磬等字文中槩禁弗用及谒大悲则始感悔则追问父母未生前本来面目读易之寂然不动感而遂通语悟而有得则尝语士曰汝有拄杖子与汝拄杖子汝无拄杖子还我拄杖子士曰多谢和尚老婆心切则问如何是居士家风士曰禽翻竹叶霜初下人立梅花月正高则曰也要你担当士曰大家有分则印之以偈大同梁垕居士字叔敏通权达变而简默持重每语人曰退一步行是安乐法尝独坐自思酬酢之中主人公在甚么处闻空中鴈声忽有省谒大悲则则问世尊拈花迦叶微笑毕竟笑箇甚么士曰太杀多事则曰那里得这箇消息来士进前揑则一把则与一掌士便礼拜则以偈印焉X津门龙震居士字东溟性嗜酒常游大悲于树阴塔影间买酒酌之则亦不禁颓后或哭笑或歌骂多有以颠名之者则以颂古摘珠贻士士受之以作下酒物一日读至调达谤佛生身陷地狱因缘士乃浮一大白引声作偈曰佛不入地狱魔不出地狱佛一入地狱魔巳出地狱无魔亦无佛何处有地狱举似则则大喝一声以拄杖子掷士前便归方丈士笑而呈偈曰信步入空山空山空香发寻到枯梅根枝枝吐明月则亦付之以偈天津大悲圆音铎禅师本卫刘氏子儿时喜趺坐里人咸谓有宿习及长剃落参世高则蒙指示尝彻夜不寐一晚经行廊下闻猫声有省述偈曰夜深新月照檐楹忽地猫儿解做声踏碎虗空无着处当阳独露劫前身呈则则曰如何是你劫前身师曰泥牛夜半吼金乌出海门则曰一归何处师曰延龄不用九还丹则曰心佛物俱非毕竟是甚么师曰簸箕不安唇则颔之师亲依数稔则受偈曰普化摇铃铎圆音万古传一滴车溪水流出在机先金世纯邑侯字静庵铁岭卫人甞繙禅史及莅任郏县政事之暇必禅坐后丁父艰侨居天津造大悲则请益工夫则命看一归何处话极力参究偶见死尸私谓曰一灵何往疑之益甚夜坐书斋观生灭相皆如幻梦乃述偈曰死生皆如梦幻一灵超越古今吞却干坤无相当空皓月独明呈则则曰吞却干坤月X在甚处纯鸣指一下曰那里学者虗头来纯曰含元殿里玉液翻波曰一归何处纯曰谢和尚重问则然之亲炙二载遂印以偈参妙云雄雄曰闻居士会得死生如梦是否纯曰泥牛踏碎千江月木马冲开五岳云曰犹是生死事纯曰太岁头上土雄打一掌曰勑纯便喝法云了心相禅师苏州唐氏子参妙云雄于拈花客舍雄问我手何似佛手师曰昨日闻和尚到此雄曰我脚何似驴脚师曰今朝相见恨迟雄曰人人有箇生缘如何是上座生缘师曰和尚前怎敢讳却雄拈拄杖曰为甚木上座不知师曰风吹梧叶落何处不秋清雄打曰正好喫棒师礼拜执侍半载雄以偈印焉一日雄问如何是佛师曰眼不见鼻孔曰如何是法师曰钓丝绞干沧海曰如何是僧师曰眉直眼睔瞪颂石镜像曰三清偶眺上蓬瀛酌尽壶浆兴巳醒几变沧桑浑不醒酣歌天际曲难󳱪嘉兴高亭古朗鑑静主海盐吕氏子幼从云庵量祝发礼邓尉璧得具参福臻看拖死尸话无入尝请益居士陆焘屡蒙策发不能酬酢焘曰汝且一切放下敛念泯心参箇念佛是谁晓夜不懈自有会处缘因听讲世尊征阿难曰当以直心詶我所问处始释疑情呈所见焘为助喜焘示疾师慰问焘曰维摩病三十二大士问老夫病上人问意在甚处师曰我不似三十二大士焘拈起如意曰还识者箇否师曰恭惟X居士万福焘翘一足曰者里道看师礼拜焘颔之焘竖如意曰汝但于水边林下深蓄斯道倘有胜缘亦可启廸将来我此一事赖子传持慎勿忽诸遂以如意并偈印之嘉兴鲁公范霞居士秀水人儿时喜见佛志慕空宗初参真如杰开示禅要次参如如楫命看三不是话精苦自励一夜危坐达旦闻报钟声有省述偈呈楫曰忽闻一击钟声彻拶得虗空没处藏大地坦然平似镜依前觌体露堂堂自是徧叩名宿一日见瓶山师资甚契即以偈拂印焉金陵华严法界甄禅师俗姓宋延庆州人示众举径山冲曰世界如许开阔为什么在老僧手里师曰径山道虽十成不顾通身泥水既世界在手里且道甚么处是老汉立地处问达磨西来传箇什么师曰破艹鞋曰闻道传衣与二祖是否师曰且信一半曰和尚莫瞒人好忽鹊噪师曰鸦鸣鸦鸦鹊鸣鹊鹊问古人见何道理便休去师曰无人问得伊汤阴朝阳慈云度禅师永年陈氏子依慧月剃落诣华山礼受具坐五夏精究毗尼历游讲肆每私自忖曰戒乃束身之本教亦文义之学俱非究竟之理尝闻禅宗有解粘去缚了生脱死之要岂欺我乎乃束装参风穴喜命看万法归一话身不倒榻勤苦无怠忽覩日光赫奕顿释前解入室呈见喜曰如何是万法归一师曰风穴众山丛曰一归何处师曰月落长X天碧曰未在更道师掀倒禅床便出喜曰者汉乱做后亲甘露觉命典客后觉迁神京开化师理院务几二载觉示疾甚笃召师问曰吾欲建一座无缝塔汝试作箇塔样看师进前叉手而立觉曰似则似是则未是师曰和尚意作么生觉推出枕子师曰建塔巳竟觉曰向后设有问还邈得师真么汝如何祗对师以手畵一圆相作女人拜觉曰更别有么师曰恩大难酬觉曰如是如是遂出衣拂并法偈印焉绍兴卫生月晖光禅师马姓本郡人世业儒尝请益三宜石雨诸老深究禅理中龄投东山礼归鹫髠落圆具看念佛的是谁晨朝洗面闻一僧戏曰脱下青州布衫着师不觉汗流浃背呈偈曰放下前尘本来清净摸着鼻孔原非别人曰者是心意记述且道念佛底是谁师曰阎王元是鬼鹫打曰也须验过师曰和尚太煞婆心曰那里见得师曰怎敢瞒得大众曰独汝自瞒师便喝鹫极加称赏师虽有所入终不自肯一钖北游谒企贤清即针芥相投命理院事不惮劳役提究亦切每结伴做死工夫一日闻僧诵赵州语曰念佛一声潄口三日师疑情转窒黎明闻骡车声震始脱疑滞乃曰念佛一声潄口三日金屑虽贵落眼成翳呈清曰此是古人句你的聻师曰生米煑熟饭曰锅漏柴湿时如何师曰今日不得普请清打曰放过不可师曰和尚有成人之美清契之X五灯全书X卍XXX五灯全书卷第一百三京都圣感禅寺住持僧编辑京都古华严寺住持僧较阅进呈临济宗南岳下第三十七世随录潭州沩山古梅定冽禅师邵陵王氏子少游邑庠便念生死事大乃薙染完具依大沩海力参一十五年出住芙蓉山广化示众牛头没马头回风马牛不相及玉兔速金乌急日月竝行而不悖桑树上着箭柳树上出汁示众杀人须见血我王库内无如是刀为人须为彻我躬不阅遑恤其他喝一喝曰禁止讹言海退老七星巖命师继席上堂世尊有密语终日在耳边迦叶不覆藏终日在眼里若恁么会我要问你说箇甚么见箇甚么世尊有密语父为子隐迦叶不覆藏而子证之且道证的是隐的是晚参举巴陵因僧问祖意教意是同是别陵曰鸡寒上树鸭寒下水师曰鸡寒上树一声扑落梅梢月鸭寒下水生身踏破楚天秋顾眎左右曰虽然诠上加诠毕竟祖意教意黄龙三关颂曰我手何似佛手牵着须弥倒走撞倒碧眼胡僧无端断却一肘丑我脚X何似驴脚鹦鹉洲前趯跃遇着恶辣楚王被他双足刖却错人人有箇生缘江南江北东海西川在上高祖从下曾元然师严持律范道播江楚着有语录六卷行世潭州浮山崇福与峰智禅师上堂说法无所得是名狮子吼说法有所得是名野犴鸣有无所得野犴狮子一时打断卓拄杖曰直下如轮王解髻了绝思惟如象王渡河逈忘回互正恁么时还有搆得的么喝一喝上堂举赵州因僧问三身中那一箇是本来身州曰缺一不可师曰提本分钳锤接引客作汉惜乎久客忘家反觉自瞒了也如今若问山僧三身中那一箇是本来身但度拄杖子与他他若拟议便噼头打出且道与赵州相去多少晚参炊铁钉饭缀齿黏牙封白纸书虗多实少孰若就现成茶饭发放方来以文彩烂然交待尊宿如会则事同一家有礼有乐不会则万别千差无党无偏拍香几曰夫子不识字达磨不会禅一生败露处板齿缺门前问大死的人却活时如何师曰三千里外绝誵讹曰和尚住山以何为验师曰石象泥牛连夜吼颂德山托钵曰一门礼乐擅英豪细把回文月下敲摵断玉絃缘底事畵堂赢得语声高师历住荆州果愿朗州西禅邵川龙山大梅明熙诸剎语录十卷行世慈溪白龙万松昙默闻禅师余姚翁氏子礼白龙能剃度苦参竹篦子话一夕山行因踢石伤足有省呈X偈曰柏子甚奇哉无根石上栽笑他无住处露出一枝来能接偈曰汝作么用心师便喝能曰发恶作么师曰发尖迸出日轮红能曰意旨何如师曰大地尽回春能颔之小参为僧只合住山好无端煎逼出山来谁知福薄难调治带水拖泥尽力捱栽松小参山家活计只寻常沐雨梳风不借缘伹得工夫成一片白云绿树任高眠康熈己酉八月朔师示寂墖全身于寺之西麓崇川石渚广惠荷禅师上堂和光莫与世同尘奋力深培劫外根透得睡中无梦主千花烂熳鸟啼春吴陵开化大歇定禅师昭阳邢氏子僧问如何是入门句师曰观见容颜便得知曰如何是门里句师曰运筹帏幄决胜千里曰如何是当门句师曰吹毛须不动曰如何是出门句师曰杖头挑日月袖里贮干坤曰如何是门外句师曰那山又有那山高泰州北山古药智禅师上海人年十七薙染历参天童大树瑞光焦山诸老后受白龙能印可出世上堂万里长天碧干坤彻底清山河成一片箇事有何分会得如是意物物尽皆春千七百则公案一一广罗将来向者里还用得一丝毫着么若用得着也是空中钉镢若用不着毕竟如何遂推倒禅牀拈棒趂众曰不得食别人家残羹馊饭滁州瑯琊祖让宗衡禅师上堂展左手次展右手复X合掌顾众曰会么众无语师云事巳再三便归方丈上堂以手拽鼻曰诸佛圣人畜生骡马莫不尽同者箇鼻孔若也识得便可于魔宫虎穴劒树刀山马腹骡胎茶坊酒肆处处游戏神通净佛国土若也不识业识情缘轮回汩没未有休歇在忽有箇衲僧出来道识与不识且置祇如没巴鼻底出来又作么生定山但有一事问伊向甚么处出气上堂妙有不有真空不空两头一担月白风清棒打不着喝又何从钓鱼船上显家风夜深撑入芦花里南北东西不见踪甚处去也击禅牀一下问大善知识出世所为何事师曰贪杯一世偿人债卖纸三年欠鬼钱曰和尚何苦也入者箇行户师曰悔不慎当初湖州白雀匡瀑青禅师初参灵隐礼于天宁看城东老母因缘有省随呈颂曰眼花不少老婆婆平地无风自起波十指莫惊都是佛祇缘避溺反投河依净慈嵓于显宁呈平昔所作偈颂嵓覧未竟即曰未有喫棒分在师曰过在甚么嵓曰待案山点头即向汝道师即焚却入堂苦参久之于狗子话下释然顿悟一日普请次嵓垂问曰一拽石二搬土发机须是千钧弩如何是千钧弩众下语不契师曰到即不点嵓笑而颔之问不与万法为侣是甚么人师曰十字街头廖胡子曰为甚却道一口吸尽西江水师曰我不如他金陵蒋山灵谷于南运禅师泰兴李氏子十八岁因X全家病疫无存遂发心薙染乞戒于于宁礼时南屏嵓为第一座见即机契随依侍决择后受记莂出住灵谷结制上堂选佛场开十方聚会山僧一以平等心为炉鞴真实语作钳锤无论是金是铁是玉是石水击则成罗浮之磬山鸣则为于阗之钟使见者惊奇闻者骇异不惟为蒋山起价亦足为宗镜增辉且凭箇甚么拈拄杖喝一喝曰犀因望月纹生角象被惊雷花入牙过堂次师谓行堂曰露柱何不与他一分曰是伊不解喫师曰正该与他一分曰何故师曰若解粒米难消康熈丁未二月师将示寂时麈僊西堂与师同参兄弟也见师疾笃不轻付授一日举风穴上堂至垂泪处曰当日若无念法华不如哭到几时师曰当时风穴举似念法华今日麈西堂举似灵谷谁正谁倒曰生意各别养家一般师曰亲言出亲口曰且借灵谷毒气上报南屏业债次日师即挝鼓升座对众付嘱乃索笔书偈曰来无些子去无些子倒骑铁马出重城江国春风吹地起遂沐浴薙发泊然而逝葬于志公墖之西大司农张有誉为之铭净慈舜瞿方孝禅师江都王氏子参南屏嵓于显宁随众入室闻举肇论物不迁有省乃呈有句无句偈曰两刃交锋如大火聚才涉锋芒髑髅粉碎不粉碎泥人捣鬼春石碓嵓为许可上堂尽大地是衲僧一只眼净慈有愿不欲撒沙今日亦是不得巳还有X向电光中使帆石火里走马者么其或未能索性刳心沥胆将诸佛体相祖师大意百千三昧无量法门拈向诸仁一任丁一卓二横三竖四诸暨灵屏同圆禺峰现禅师示众举临济示寂不得灭却吾正法眼藏公案师曰男儿不喫分家饭女子不着嫁时衣祖父田园都没了才能赤手去编篱大众这篱笆从那一处编武林筠葊尼象菴慧禅师郡之庄氏女也一日阅三峰语录有人以生死不了请开示峰应声便掌师于句下有省遂成颂曰四十余年业识抛蓦提宝劒逞英豪喝教倒退三千佛大地全收在一毫后见净慈嵓问作么生是菩提路师曰入地狱如箭嵓曰寸丝不挂时如何师曰负心人越穷嵓曰如何是差别智师曰三九二十七嵓曰还有方便也无师曰三九二十七嵓便休颂德山托钵曰当头一问岂寻常拨转锋芒暗里藏父子各人弹别调声声𤠔呌断人肠食笋偈曰久隐深山保圣胎一声雷动出头来层层剥尽蒸来喫不负亲尝者一回神山报慈树可彻禅师上堂一不做二不休软暖处収拾伊不下袈裟裹草鞵且听草草钵盂里放尿匙筯边还知气息么喝一喝上堂春风杨柳媚春禽弄百舌一片祖师心两处都漏泄古人恁么道话作两橛报慈则不然春风杨柳媚春禽弄百舌幽哉委幽哉快活真快活一片只是一片漏泄不曾漏泄X早参昨夜湖头秋色好今朝移棹别宫商离钩一曲谁堪和须发捐除有谢郎拍案一下安吉宝梵宣玉瑄禅师长洲许氏子投三昧律师薙染完具谒瑞光彻棒头机契后中舆范继席命师力参竹篦话心甚迷闷白方丈曰某甲不解竹篦譬如以豆投壁随投抛飏终无入处范曰可看父母未生前话去师归堂勐参一昼夜黎明闻黄莺声不觉心地豁然急趋方丈才拟开口范即打出时一足恩为西堂师诣问前话恩便喝师又喝恩又喝师乃通身汗下洞彻法源上堂即心即佛红炉点雪非心非佛分明漏泄不是心不是佛不是物衲僧脑后三斤铁伶俐汉撩起便行犹谓未瞥何故阳春雪曲和皆难却被风吹调转别示众六月炎炎飞大雪生兮死兮消息绝消息绝为君说月落不离天口开便见舌别别我常于此切海虞三峰佛日圆禅师上堂举南泉参百丈丈曰从上诸圣还有不为人说的法么泉曰有丈曰如何是不为人说的法泉曰不是心不是佛不是物丈曰说了也泉曰某甲祇甚么和尚作么生丈曰我不是大善知识争知有说不说泉曰某甲不会丈曰我忒煞为汝说了也师曰百丈有舌无口南泉有口无舌设有问山僧从上诸圣还有不会人说的法么便向道无更问一切诸圣俱有法施和尚何得道无山僧便与噼嵴一棒曰孟八郎汉又恁么去也良久顾左右X下座翠峰海印祖涵禅师洞庭东山张氏子因同参指古松称奇师擡头一视疑情顿释遂述偈曰生前面目无缝罅趯破脚尖称痛快人人举眼看奇松那知更有奇松在后参瑞光范山游次范曰古人道山花开似锦㵎水碧于蓝意作么生师曰和尚莫将境示人范曰老僧不作境示人师曰古人意作么生范曰山花开似锦㵎水碧于蓝师曰某甲不甘范曰饭袋子便恁么去僧问如何是西来意师曰菴后桃花树树红偈曰春色晴明触处通由来不负好东风有人问我西来意菴后桃花树树红汝州罗山百灵然禅师上堂举本师霈曰三际握来为拄杖十方元是旧袈裟泥牛石虎知消息踏破虗空便到家师曰罗山则不然触背双关似辘轳力穷气尽罢沉浮忽然辊到心机断抚掌呵呵笑不休大众老人恁么道罗山恁么道还有优劣也无卓拄杖曰父子不传千古印也要当人着眼看瑞光西禅楚珍善禅师吴郡沈氏子初参灵巖储问曰汝年多少师曰十七储曰读书否师曰读书且置求和尚开示储奇之后储到瑞光上堂师出问久知云巖峰峻翠削难攀今日四瑞堂中现身说法未审如何指示储曰客听主裁师曰果然一峰云起山山映二桂飘香处处闻储曰是瑞光底是灵巖底师曰今日学人小出大遇储曰若有不妨拈出师曰人天X众前争敢惊动和尚颂三元三要曰顶门亚眼瞩无私脚下神通亦可奇看到春归花尽处寒崖枯木长灵芝太仓玉泉谊堂蕴禅师娄东陆氏子首参天童忞有省后在瑞光充记室时云为西堂为师曰笔尖头露些好消息出来师曰文不加点云曰触背不得谛当道将一句师曰百杂碎云复诘曰才开口便打又作么生师曰倚天长劒逼人寒姑苏积庆御堂光禅师广陵周氏子伯父为金陵帅府无子立师为嗣一日因渡江感发宿因坚辞出家十七秉戒安隐十八谒灵隐礼参有句无句公案三载不契一日偶至冷泉亭见水波勐省诣白方丈礼征曰有句无句作么生会师曰云外有山连暮雨礼曰树倒藤枯句归何处聻师曰雾中无路豁朝暾礼曰沩山呵呵大笑归方丈又作么生师曰今日随众出坡无暇与和尚答话礼曰瞎汉参堂去上堂门庭施设且恁么破二作三入理深谭也须是七穿八穴当机敲点击碎金锁元门据令而行直得扫踪灭迹虽然有时将一毫头现琼楼玉殿有时将琼楼玉殿归摄一毫头若能饱足观光便乃取之不竭用之无穷且道有甚良处便乃开张大口今日山僧略借拄杖子威权与诸人应箇时节乃卓一下曰大众拄杖子吞却干坤了也你等又向那里安身立命众回首师曰堪对暮云归未合远山无限碧层层X西山广福道源礼禅师湖州武康人投本邑康山云剃染云示赵州喫茶话有省述颂曰赵州待客本家常觌面相承不覆藏试问往来诸衲子几人亲把舌头甞己亥岁世祖章皇帝诏集有道沙门于蕉园师亦与沐恩渥辛丑主广福寺在西山而师刀耕火种志尚高深殊得古人风味焉江阴观音院心舒性禅师参瑞光彻领无字话有省颂曰狗子佛性量量一斗堪笑赵州说道无有沩山水牯颂曰何物沩山水牯牛一名两姓没来由有时直上千峰顶不待云擎也出头师德腊俱高佐辅丛席有睦州之风苏州瑞光行起提禅师玉峰张氏子师生名族不乐仕进隐居村曲茗椀炉香读书自得至四十投瑞光彻脱白后参云于梅隐令看僧问法眼如何是佛汝是慧超话有省颂曰院冷三更月落时天然风景本无私分明月在梅花上看到梅花早己迟苏州金天翅居士字汉翔奉母最孝笃信禅宗参瑞光云于无下口处得悟元旨南泉斩猫颂曰因垂一钓绿杨渚意在金鳞岂在水不是赵州知此意满船空载桃花雨苏州接待率菴性禅师吴县张氏子十六出家二十圆具入瑞光精进堂忘餐废寝偶闻报钟声省入寻即芒鞵竹杖三湘两浙南岳天台无不徧历归来得X法东厓森出世接待结夏上堂山僧继席以来行则与诸兄弟同行坐则与诸兄弟同坐饥同饭卧齐眠虽不知向上元关踏着不踏衲僧巴鼻手提未提然东语西话料想未曾落虗今日是吾佛如来最后安居诸方各各提唱宗风未审接待以何施设若是行棒行喝举今举古未免拖泥带水更云外不放入内不放出也是煎过药查既不恁么只得寻常过日明窗下一任长养圣胎不妨量才补职呈我本地风光展事投机培他荫天大树全功终非分外妙用端在当人虽然如是总跳他九十日不出珍重苏州胜感兹菴文禅师吴县许氏子上堂涅槃心正法眼十字街头一块砖祖师印解脱门百草头边烂断绳拈来掷向娄江内免得人前剌眼睛中秋晚参心月孤圆光吞万象诸仁者还见月么以拂子指月曰这箇是月劒去久矣尔方刻舟这箇不是月公案现成当面蹉过直饶见得分明若到诸方管取明窗下安排胜感这里放过则不可何谓不见道万里不挂片云青天也须喫棒古德云贵买朱砂画月算来枉用工夫纯将白粉涂成要且未是真月毕竟如何是真月复以拂子画曰光明皎洁无偏照冷露无声湿桂花崑山资福兼菴达禅师古疁徐氏子参究本分终以大事未明为忧昼夜不放参者九年忽闻谯楼声始得了明箇事遂有偈曰一刀噼破孃生面恰似街头X墨铁砚落尽杨花杜宇啼晓来依旧成一片苏州金沙化灯用禅师无钖秦氏子上堂饭得羹衣得布起即行倦即卧切莫咬人屎橛直须如鹰捉兔委悉么落花片片飞红雨上堂今朝八月十六把断天关地轴放出南山大虫猩猩不食伏肉上堂月生一西河狮子频翻掷月生二灯笼动辄入露柱月生三蟭蟟吞却须弥山会么参康熈丙辰二月晦日索浴趺坐以拄杖横肩曰昔年与么来云现莲峰之影今日与么去月沉震泽之辉正与么时如何道箇一真不立底句掷下拄杖曰好看北斗挂南枝遂整衣而逝扬州天宁一树荫禅师僧参求开示话头师曰不是心不是佛不是物是箇甚么僧竚思复求开示师曰将谓别有么僧云没处下脚师打一掌曰我这里下手不下脚僧搭衣经行师见曰大似箇律师曰不做这小乘人师曰何不小中现大曰我如今大中现小师曰大好不做小乘人师见二僧经行勇勐蓦搊住曰正当恁么时还我话头来二僧无语师便掌曰一箭落双鵰京口雨华坚明愿禅师西蜀开县赵氏子披剃后上万峰完具璧令参万法归一话一日打茶方掀锅葢被茶头一瓢冷水师忽有省璧闻令首座入堂勘验座问曰垂丝千尺意在深潭离钩三寸子何不道师曰不饮从他酒价高座曰上堂不妨喫我一杯师曰X人天首座何得出言如醉座语稍迟师掌曰一总付与首座座笑曰作家禅客后谒天宁恒问临济被黄檗三顿棒如土上加泥未审又悟箇甚么恒曰莫眼花师拟议恒打曰果然土上加泥师于言下顿彻法源示众一尘飞而翳天逼塞虗空一芥坠而覆地遍界难藏打鼓普请贵图有眼者见有耳者闻汝诸人既是闻见分明且道一尘一芥毕竟落在甚么处众无语师喝一喝曰切忌钻龟打瓦问我手何似佛手师曰自家辨验曰我脚何似驴脚师曰切忌乱走曰人人有箇生缘某甲生缘在甚么处师曰二时粥饭未曾欠少僧一喝师曰乱呌作么僧无语师曰想是行堂的少与他一碗问德山棒临济喝这两箇汉那箇亲切师曰俱不亲切曰毕竟如何亲切师曰夜来牀簟暖一觉到天明康熈丁巳十月三日疾革说偈辞众而逝墖全身于八公洞之西麓维扬天宁雨山思禅师上堂阐提有佛性佛非妄语狗子无佛性祖是真言非妄语处为凡夫开入理之门是真言时为圣人辟出身之路蓦竖拂子曰看看无面目汉来也在天宁拂子头上扬声大呌道者二老汉一箇阐扬教意其明如镜一箇提唱祖意其直如弦虽然佛祖分上足可观光若据衲僧正令而行一人好与三十拄杖何故聻不见东山演祖曰说心说性尚属恶口讨甚闲工夫说有说无来今日天宁扫除枝叶直示本根庶几乎免诸仁倚他门户傍他X墙刚被时人唤作郎久立众慈伏惟珍重上堂若论真实提纲不在逞舌劒唇锋以为本事果是作家禅客只消篱落边拾一茎草便可穿天下人鼻孔可笑德山茅广汉到处用一条毒棒临济小厮儿随处鼓一声热喝那知传到于今尽成流布自余滚毬打鼓之辈擎叉击地之流些小伎俩何足称祖域争衡之上将哉天宁若不严其关防岂免滥觞徧界蓦拈拄杖画一画曰一齐趂向他方世界可中有超然独脱底展出本有神通与山僧相见天宁拄杖便两手分付何故不逢作者不开拳一遇知音便分付上堂秋树凋秋叶落体露金风言端语确云门一句以火传薪天宁一句如水赴壑有眼者知有耳者觉若要返本还源乃竖拂子曰到底不离者一着江都尼拈花灵玺融禅师胎素天秉薙染后谒天宁恒领参竹篦子话久而彻悟恒问前话师曰水向石边流出冷风从花里过来香恒曰直须抛过一边始得师即呈偈曰此事分明在目前何须向外觅生缘重关击碎清风起慧日高悬徧大千恒颔之冬至小参孤风凛凛孰堪夸佛眼何曾着得沙妙用坦然神莫测钳锤毒辣有分拏一声哮吼惊天地突出威音徧界賖今日分明重举似一毛头上定龙蛇且道如何是冬至一句以拂子挥一挥曰但得雪消去自然春到来苏州天池古涤尼慧照莲禅师金沙孙氏女年十九X白父出家谒天宁恒言下知归得蒙印可世尊陞座文殊白椎颂曰法王法令是非关多少行人着眼难雨后花残春寂寂青山只在白云间南泉斩猫颂曰斩猫机用谁能委草履擎来费力多只向低头舒一笑任他伎俩自消磨赵州庭柏颂曰赵州活计嘴唇边点着风驰与电旋柏子𡎺来曾有据是谁甘喫祖师拳俱胝竖指颂曰俱胝一指莫疑猜巳是和盘托出来漫道作家无礼数酒浓原不在多杯赵州访二菴主颂曰等闲看破菴中主甜者甜兮苦者苦杀活临时八面风发机须是千钧弩五灯全书卷第一百三五灯全书卷第一百三补遗临济宗南岳下第三十七世随录茶陵郁山剑庵兴禅师上堂杀人刀活人剑信手拈来便抝折有人问我祖师禅长柄锄头三斤铁啊呵呵深深掘神通玅用谁会得每日生涯只一鉏按下云头且休歇倦来洗脚上床眠瓮里何曾走却鳖小参百丈开田说大义报慈不可太无言从来与众无虗日生涯只在鈯头边以拂子召众曰既在鈯头边你诸人寻常举手动锄因甚不会乃放下拂子曰X祇为分明极返令所得迟退院示众雨过春山翠黛浓芒鞋竹杖出熊峰盈眸不尽西来意云抱苍松老化龙问众手淘金谁是得者师曰切莫妄想僧参如何是和尚家风师曰切莫犯苗稼僧一喝师打出灵峰惺禅师示众此事如烈火如涂毒即之则肤裂肌残闻之则魂销魄丧三世圣人先行不到六代开士末后太过天下老和尚甜口薄舌亦只水上描痕空中绘影山僧一梦做了三大阿僧祇劫至今无人推醒你辈茄子瓠子拖拖曳曳讨箇甚么以手自掴曰痴人面前不得说梦便归方丈示众放教闲闲地如童稚一般念念真事事真时时真刻刻真遇境逢缘如木人见花鸟虽然忽遇阿修罗王耗动三有大千又作么生以手作伸欠势曰今朝是甚么日子结夏示众历历没遮拦明明无回互亘古恒今骑声葢色有时孤峰得路万别同源有时十字无门千差一贯小中现大宽同法界大中现小细入隣虗竖拂子曰是大圆觉是平等性果是罗笼不住唿唤不回可以经行可以坐卧有么有么击拂子曰熏风来殿阁脱体有余凉示众把断要津不通水洩为甚土地岭一队来一队去众罔措师代曰看木上座宽行濶步便打示众黄花翠竹般若真如山色溪声广长玅相祇如六根不具八识不全底还有应接分么咄颂女子出定曰化母都来伎俩穷一番寒热X一番风鹧鸪啼破云中月枯木花开劫外功颂达磨遇武帝曰和盘托出绝商量就地还钱要当行翻转面皮还不识烟波万顷转微茫问如何是学人本来面目师厉声曰甚么要紧僧曰不会师噼面掌曰面目现在师送僧出门僧曰何处再会师拊僧背曰待汝踏破草鞋与你相见僧走数步曰草鞋破也师曰箭过西天十万余湘西道吾大木慧禅师元宵上堂正月十五大开门户放出黧奴白牯菩萨子莫卤莽谩道草鞋似虎饶你神通走上天须弥灯王挝毒鼓喝一喝晚参尽十方世界是箇话头光明灿烂诸兄于中开眼也着合眼也着总作住山家计山僧不惜眉毛索性与诸人说破卓拄杖下座示众尽十方世界是箇解脱法门把手拽不入到处行脚也须带眼拈拄杖画一画曰山僧若不画断未免葛藤徧界示众举法华和尚曰释迦未出世达磨不西来佛法遍天下谭玄口不开灵巖储曰释迦巳过去弥勒犹未来佛法无可说三门日日开师曰过去巳过去未来尚未来现前一句子有口向谁开游山回示众奇哉奇哉五老峰擢破虗空狮子崖笑开鼻孔云门大师北斗里藏身山僧一一勘破举似兄弟乃拈拄杖卓一下曰且道勘破箇什么喝一喝示众临济的的意如击石火电光蔡州千箇万箇打破只在须臾拈拄杖曰放过即不可一时趁散问如何是祖师西来意师X打曰东山下左边的僧曰学人不会师曰盲人看戏问父母未生前那箇是学人本来面目师打曰屋破见青天苕溪地藏逸庵新禅师示众举世尊覩明星话毕师曰这老汉揑目生花一场特地到这里无星可覩无道可成无相可具无慧可分鸟道玄关澄虗绝点但是一夜东风催箭急徧空浑湿雨摩诃示众滞货多年要出行苦无酬价暂相当等闲丈六珊瑚树唤作寻常朽木桩示众举僧问香林如何是衲衣下事林曰腊月火烧山雪窦曰腊月火烧山万种千般翘松鹤冷踏雪人寒达磨不会大难大难道林曰大小雪窦随娄漱不能截断誵讹若是道林即不然腊月火烧山特地无端绵包特石铁里泥团若在绮浮更则不然腊月火烧山漫漫宇宙间金漆泥牛走花斑石虎眠示众朕兆未分前威音更那边有眼不能见有口不能宣铁牛打出嘉州象一行白露上青天南阳观音喆庵揆禅师上堂对一说踏着秤锤硬似铁倒一说鹘眼龙睛难辩别麻三斤干矢橛分明有语非干舌赵州无报慈隔金刚宝剑当头截𨚗叱顶上喫蒺藜泥牛脚下流出血知不知瞥不瞥剔开耳窍海山倾拶破面门天地黑喝一喝大士诞日上堂啼莺出谷竞传不二圆宗药雪飞林豁示无边妙相是以随机普现应用无亏化物垂慈纤尘不昧蓦X拈拄杖召众曰看看观世音菩萨来也三十二相莫向外求十四无畏岂存内见若也内外两忘身心俱泯普令一切众生悉入无碍陀罗尼门有甚难事掷拄杖曰丹凤自腾霄汉去寒鸦犹噪夕阳西晚参竖拂子曰不是象骨毬亦非盐官扇雪霁风光河清海晏说甚么杀人刀活人剑虎体斑花枝艶掷拂曰盏子扑落地碟子成七片小参举霍山和尚因仰山会下一僧至自称集云峰下四藤条天下大禅佛参霍乃唤维那打钟着僧骤步而出师曰如龙出海似鹘搏鸠不无一期盛作若到南阳门下说什四藤󳰑卓拄杖曰棒折犹未放在启万佛忏会上堂谛信谛信九千九百九十九尊喝一喝曰唯者一尊最为第一直焉而弗迂明焉而弗昧居凡不减入圣不增与天地同根天地不知共万物一体万物莫测智照无私根尘不立聆其音出生死之窟承其旨越得失之关雪莫雪之愆于倐忽际报不报之恩在剎那间遂顾视左右曰还委悉么也不得当面讳却复喝一喝上堂忤逆儿曹振大唐三玄戈甲绝囊藏莺啼燕语于林晓日丽风和百卉香晚参拈拄杖曰今夜有向山僧拄杖头边放得一疴许伊是真狮子儿一僧便出师截住曰道道僧便喝师曰野干鸣僧曰莫错会好师便打僧又喝师曰狮子孔僧沉吟师连棒打出复顾左右曰还有么众无语师曰山僧今日失利靠拄杖下座颂百丈再参曰棋逢输局意X偏浓诗到重吟趣自穷三日耳聋君不信长江千古水流东举灵树敏因僧问如何是祖师西来意树默然后迁化立行状碑欲选此语刻石时云门为首座僧问先师默然处如何上碑门代曰师颂曰门开不二验英奇无那斯文不在兹郭象平将庄子註纷纷蝴蝶閙须眉颂南泉随分纳些些曰籁寂更残月转廊老渔犹自泛湘江扁舟不犯东西岸铁笛梅花四塞香颂玄沙因僧问亲切事沙曰我是谢三郎曰亲切事谢三郎永日寥寥坐草堂两道眉峰横碧落一棚花影漾云床姑苏华藏圆音镛禅师浴佛上堂初八日以前佛未生时诸人本无所见初八日以后佛乃降生诸人见箇甚么竖拂子曰即今释迦老子现在山僧拂子头上放光动地说法利生汝诸人还见么连挥拂曰若将眼见终难会耳里闻声始得知上堂久雨不晴鼻孔连朝打失檐声不断眉毛何处分开拈拄杖曰只有山僧拄杖子年年晴雨自相随卓一卓下座大觉恭让逊禅师示众我辈出家儿不耕而食不织而衣昔人判为朝廷懒汉佛门娇子然哉山僧敢曰娇则娇矣懒则懒矣有朝阎老子打算饭钱时还是酬之以娇乎对之以懒乎喝一喝娇也懒也到这里一总用他不着且道这一盘帐毕竟如何消算喝一喝结制上堂竖拂子曰向这里逴得便行脚跟下X早是泥深三尺若待三条椽下七尺单前循循善诱博我以文约我以礼然后方见百官之富宗庙之美非唯埋没己灵亦且辜他先圣不见昔人有言曰庭前露柱久怀胎产下麟儿颇俊哉未解语言先作赋一操直取状元来诸兄弟苟能夺彩争先敢保不落在第二挥拂子下座小参竖起竹篦曰看看竹篦子𨁝跳上三十三天触着帝释鼻孔东海鲤鱼打一棒雨似盆倾咄咄咄怪力乱神子不语也诸兄弟还识山僧这片心么掷下竹篦僧问不是心不是佛不是物是甚么师曰宁可截舌不犯国讳问黄檗打临济意旨如何师打曰我与汝下箇註脚僧礼拜师曰逢人不得错举问德山低头归方丈岩头密启其意诸方尽道据虎头收虎尾还端的也无师曰如盲摸象各说异端曰师意如何师曰我为法王于法自在僧应诺诺师曰摘杨花摘杨花问如何是正法眼师曰绝毫绝𨤲曰如何是涅槃心师曰如山如岳沩山同庆易庵应禅师龙标蒋氏子投都梁薙染参沩山海看三不是公案一早侍海因行者递煖帽言下有省而受记莂开法白云龙山沩山上堂今朝四月一春事欲毕未毕岭上麦秋黄南亩农夫急输却山中人无固亦无必几片白云绵绵密密整日空生巖下座不知巖畔花狼籍上堂二由一有一亦莫守六祖爱喫和罗饭李公好饮卯时酒风吹石臼演X摩诃妙德空生赞希有大地山河着眼听森罗万象齐稽首惟有药山老汉跛跛挈挈百丑千拙与么过日又作么生庞公失却笟篱寒山拈起笤帚大笑下座问如何是佛师曰十字街头酒帘子曰如何是非心非佛师曰泰山庙里纸钱灰康熙乙丑正月命诸法子至山诀别诫勉四月十六日自制龛举火辞世诸法偈拱手而逝门人建墖于白云世寿五十有八僧腊三十有七语录一十二卷行世沩山同庆揆庵空禅师溆浦趋氏子二十落发参沩山慧海充饭头后于棒下豁然契证开法同庆次住密印上堂三春巳过九夏初临禁足护生抝直作曲怎似同庆者里种田博饭受用天然桑畴雨过罗纨腻麦陇风生饼饵香上堂凉风䬃䬃古佛嘉猷绿水潺潺道人活计恁么会得释迦弥勒站过一边其或未然父母所生口终不为汝说上堂拈拄杖曰者条活路三世诸佛共成历代祖师同证现前大众一往一来毋固毋必无党无偏因甚有长者长法身短者短法身若会得山僧性命在诸人手里不会诸人性命在山僧手里问狗子怫性无是何意旨师曰生铁铸成曰有佛性又作么生师曰纯钢打就己巳七月初四示微恙吩咐后事沐浴更衣至子时插香炉中烟未起而师巳寂矣茶毗分墖于同庆开元二处世寿六十有七僧腊三十有七语录八卷行世X长沙上林月憨权禅师上堂喝一喝曰须就明中取则莫于暗里偷光花柳街头达得九衢春色芙蓉岸畔带来八面秋光应用无亏随缘自在祇于树倒藤枯句归何处风送泉声来几畔月移花影到牕前大殿告落上堂卓拄杖曰会么此是戒灵禅师当时建法幢立宗旨大开炉煹陶铸圣凡之所数百年来荆棘纵横飞鸟不度山僧今日花攒梁栋锦簇檐牙出自诸人搬砖运瓦之妙用挥斤弄斧之神通显扬从上风规展拓今时蹊径且遇临济德山到来又作么主金镞惯调曾百战铁鞭多力喜同俦卓拄杖下座都梁西禅月堂湛禅师常德王氏子结冬上堂钳锤初展炉煹弘开是圣是凡乃佛乃祖总与缚作一束抛向烈𦦨中一火煅就他日鼻孔辽天眼空四海不得孤负西禅上堂纸窗生白月来初笑破寒梅白玉腮古㵎幽深人罕至寻香公子谩疑猜康熙庚申冬挥偈而逝建塔于荆竹寺之后山语录四卷行世世寿五十有四僧腊四十有二上梅大雄千如一禅师上堂大雄山下豺虎纵横凡有来者即便咬杀且作么生入得大雄门见得大雄人良久喝一喝曰参堂去上堂佛法无人说虽慧莫能了山僧今日将一大藏教千七百则葛藤总作一句布施大众良久卓拄杖曰鹞子过新罗六旬日集众书偈曰生顺死逆死逆生顺吩咐后来学道人X真诚不是小儿戏怡然而逝塔于本山与峰智为撰铭南岳指南翫轮月禅师腊八上堂今朝腊八良期乃佛成道之曰切莫讲之乎者也祇说如来智慧德相人人皆因妄想迷真不能证具拈拄杖曰会么山僧今朝一条门路打得通天彻地亦任汝诸禅纵横无碍作箇躬逢胜会奇缘祇如瞿昙老子夜覩明星大悟无生法忍未审一众还信得及么且道如何是成的道良久喝一喝曰侍臣鹄立通明殿一朵红云捧玉皇复喝一喝下座示众不是痴痴恋世尘柰缘门户力支撑因兹布袋难收恰苦向皆头等箇人四月八日上堂拈拄杖喝一喝曰今朝四月八诸方沐悉达指南则不然高登曲彔木床弹压古今说客恁是云门到来管教忘锋结舌虽然如是或有箇汉出头道山僧令行太严月上座与他噼嵴便棒曰是贼识贼冤家结正法眼藏瞎驴灭天上人间没处藏入泥入水无休歇喝一喝下座示众指南门下无禅可参无道可学无佛可成无法可说亦无珍馐百昧只蓄得无影树子留与后人荫覆天下傍僧曰大众你看这老汉一场败阙师曰三十年后要此话行僧参师问甚处来僧曰沩山师曰来时牛起也未僧拟议师打曰虗消草料汉复连棒趁出师问僧问阇黎在黄檗久住是不僧曰三载有余师曰黄檗道佛法无多子意旨如何僧噼开胸曰是多少师曰X料掉没交涉僧参才跨方丈门师作抽坐具势僧便出师曰与么与么不与么不与么僧回首师展两手曰讨什么碗僧辞师问上座往甚么处去僧曰回姑苏去师曰不得道山僧的过僧曰某甲怎敢谤和尚师便打僧曰未甚却打某甲师曰我要这话行法云眉白常禅师示众举赵州勘二庵主话毕师曰赵州掘坑阱于当途惯擒虎兕握勾锥子觌面察辩临时虽曰把柄在手杀活由我也是屋里贩扬州祇如一样竖拳头因甚肯一不肯一喝一喝曰点石化为金玉易劝人除却是非难颂丹霞烧佛曰寒来烧佛老丹霞格外全提验作家拨尽烟尘余赤手眉须堕落绝周遮五灯全书X卍XXX五灯全书卷第一百四京都圣感禅寺住持僧编辑京都古华严寺住持僧较阅进呈临济宗南岳下三十七世随录杭州云林证南参禅师上堂若论升祖父堂据祖父室三十八年前蚤巳亲到一回了也何用辞禹穴渡X钱塘经百里踰三城而后谓之一会灵山俨然未散然则我法叔硕和尚之命岂徒然哉继席开堂则吾岂敢聊向泉亭执帚分所应也遂以拂子拂曰云门三句扫向一边洞山五位扫向一边法眼六相沩仰一十九门扫向一边直饶滹沱老子三元三要四料拣虽不路傍搕𢶍要非屋里家珍到这里也不得放过祇如今日建立一句又且如何大喝一喝曰新云林且令行一半晚参高峰大师道工夫不到不方圆而今工夫到了也且道是方是圆良久曰西冷桥外断头船晚参古人道月到中秋分外明今晚巳中秋了分外明的月聻大众要见么豆荚剥老菱咬几箇知他滋味好上堂将心来与汝安那箇葫芦醋不酸将罪来与汝忏不是我衣莫晒㫰更言五十自知非老鼠衔着油灯盏凡莫知圣岂会大喝曰不是箇中人休教来插嘴建昌云居九屏燕雷鹏禅师结制上堂欲知护末犹当慎初脚跟努力空里步跃出那边三脚驴威音王佛犹是他奴大唐国内割稻栽畬不入荆棘林不坐曲彔牀头正尾正阿谁直下分疎掷拄杖曰穿却鼻孔解制上堂匡众十年来得箇住山法子不学汾阳置酒肉纸钱赶散闲神野鬼不学叶县水泼旦过堂驱验英灵又不学诸方巧黠罗致掠虗雏儿多多打发但只去者任去不用钩子钩伊住者任住不用锥子锥伊设有知得饭是米做的更须七棒对十三X索取饭钱着抚州疎山白云颐西器禅师上堂举白侍郎参见道林礼拜起曰乞和尚开示林曰诸恶莫作众善奉行白曰恁么说话三岁孩童也解道林曰三岁孩童虽道得八十老翁行不得师曰道林太煞直截侍郎当面错过若问山僧但向他道诸恶莫作众善奉行设有箇汉出来道长老何得走人旧路山僧便合掌曰棒打石人头嚗嚗论实事疎山墖颂曰使尽三文全体露同风千里合知音层层影落秋江水一道寒光翠锁深赵州访二菴主颂曰悬羊头卖狗肉口甜如蜜心狼如毒前箭犹轻后箭深讨人便宜不知足饶州莞山宝应异目宗禅师示众见闻觉知乃生死之本见闻觉知乃解脱之源苦瓜连根苦甜瓜彻底甜与么会去如隔天渊示众拦腮一掌噼胸一拓可笑灌溪只得半杓何故关南鼓普化铎饶州南天异峰逈禅师示众无手人行拳掴倒须弥山无口人发渴吸干大海水识得渠面目千华生碓嘴且道是甚么面目有眼无耳朵六月火边坐云门干屎橛颂曰这一橛太直截硬似泥软如铁蓦地拈来虗空逼塞咄咄莫覰着覰着则眼瞎鄂州梅亭嗣昌云白映禅师小参昨日晴今日雨鸡寒上树鸭寒下水仔细思量生擒活捉一串穿却鼻孔抛向十字街头高声曰不作贵不作贱还有人酧X价么良久曰山僧今日失利示众识得一万事毕人天众前讨甚巴鼻高高处观之不足低低处平之有余无言童子口喃喃新罗鹞子过多时昔日丹霞烧木佛偶然院主堕须眉小参高悬古镜突出难辨汉来胡来不隔一线从空放下无背无面直饶一击粉碎谁知七片八片抛向粪埽堆头剔起眉毛不见迸出顶门三只眼倒骑泥牛入佛殿杭州香积玉山玢禅师上堂无生国里荆棘参天粪埽堆边光明动地虽乃一道平等不许抝曲作直饶是净名杜口于毗耶也须脚下一椎释迦掩室于摩竭亦要当头一札何故从来官不容情杀人须待见血上堂衲僧家不识这箇消息东触西触天惊地动一朝打破漆桶鼻直眼横始知瓦解冰消若便与么会去正是用管窥天须知更有事在且道毕竟如何彻证遂顾左右曰半百白头云覆顶万家冷灶火生烟兴化摈维那颂曰戈戟森森奋虎威霜锋不展势崔嵬金鞭倒插干坤黑葢代功高脑后槌德山托钵颂曰碧海无风浪拍天几回翻转钓鱼船浑身是口难分诉一日恩深万劫冤赵州洗钵颂曰十分容易万分难无限痴人苦自瞒饶你于斯能荐取须知更有一重关问如何是函葢干坤句师曰东山高西岭濶曰如何是截断众流句师曰无你插足处曰如何是随波逐浪句师曰阿爷不是自家亲X鄂渚大洪山报国润堂证禅师上堂世尊设教露布葛藤达磨安心眉间挂劒引得后代儿孙分门列户至我先师老人横拈七事法战当场饶他钝钢打就底也着鎗头乱点山僧既是他种草敢不依样画猫开炉巳来逼得几箇尿牀鬼子破家散宅余者趂入水牯牛队里朝打三千暮打八百解制上堂把住绳头是佛亦打是魔亦打管甚船来陆去九十日内饥也一餐饱也一餐且喜随家丰俭放开一线紧峭草鞵逢人且乞一文没踪迹处切莫藏身遇佛堪消三拜吾在诸方二十年祇明箇事汝等若到他家逢人切莫错举除夕示众一年今夜巳毕没者闲工夫说祖翁底长话祇要诸人识得鼻孔眼睛原在自己面上从来不借他人的出气立地翻得转禅牀上老汉痛椎一顿大夫夫儿捋虎须不为分外万一不然明朝又添一岁问头尾一齐收如何是把住句师曰铁蛇横古路曰两头俱坐断如何是放行句师曰追风天马戴麒麟曰威音那畔事请师又重拈师打曰话堕了也扬州圆通北来别传续禅师湖广元江徐氏子小参举德山托钵公案毕师曰机轮转处龙象磕额瓜牙相叩雷轰电掣折转旌旗搏天跨月搀鼓擎王还他箇贼拦胸把住曰贼贼免教丛林证龟为鼈小参梅蘂欲放未放春风似来未来不如截断岐路看取拄杖花开直得灯笼夜半结子露柱午后怀胎不知X是男是女切忌胡乱疑猜山门佛殿从新起僧堂厨库两边排蓦喝一喝曰要识圆通这句子大家出手舞三台朱华山芥巢宗禅师越州蒋氏子壮年弃室出家礼佛日衡参无梦无想公案有省即呈偈曰一轮明月照西溪黄鹤峰头黄鹤栖展翼不知何处去擡眸犹见海天低衡曰如何是大用现前师曰石虎驼儿过别峰衡笑而颔之柏树子头曰赵州舌头硬似铁滚滚机轮无间歇放去收来得自由杀人活人不见血有人更问西来意拈起柏子蓦头楔问诸人撇不撇珊瑚枝枝撑着月江都上方铁壑普禅师盱眙朱氏子母冯孀居守节备历艰虞既长念生死事大依邑之嘉祐薙染后参灵隐志机契而印可焉问如何是学人得力处师曰礼拜头须着地曰如何是学人转身句师曰脚跟下须带眼走僧拟议师便喝无梦无想颂曰灯笼沿壁上须弥高唱虗空没字碑唤起木童吹鸟道前峰石女报生儿信州玉山白云隆济绍灯明禅师福建汀州吴氏子依卧龙山剃度参僊潭晋得法入室次晋问无梦无想无见无闻如何是大用见前师曰鼻孔里翻身晋曰香严上树如何话会师曰再犯不容晋曰文殊乃七佛之师因甚出女子定不得师曰莫谤他好晋曰罔明乃下地菩萨为甚出得师曰贼是小人晋首肯X焉问勐虎当路时如何师曰却被山僧骑着曰将谓猴白更有猴黑师曰草贼大败僧作虎声师打曰者畜生问如何是佛师曰坏苕菷曰某甲不会师曰要用便用说甚不会僧于言下有省京都报恩楚林睿禅师小参笠下清风胸次无尘始见杖头明月顶门具眼方窥汝等各各眼光烁破四天下还见兴化老做处么众无对师曰一似瞎汉小参三日前三日后仔细看来全漏逗十字街头石敢当始终不解藏家丑报道达磨无心释迦有口说了四十九年狼籍八斛四斗赚得神光立雪深一箇浑身尽分剖山僧无法施行总付粪箕笤帚解制上堂天无门地无户乱走衲僧向什处去饶汝道箇不是西天便归东土也被兴化拄杖子穿却鼻孔撺拄杖下座小参结冬来半月了半月前不问你半月后道将一句来一僧曰待某甲礼拜和尚师便打一僧曰山门前佛殿后师曰前后一齐收僧便喝师便打乃曰山门前佛殿后向上向下全提半提正法眼藏涅槃妙心德山棒临济喝是什破草鞋总拈置一壁毕竟如何归堂吃茶小参感鸟感鸟鸟感鸟感鸟鸟终朝兀兀栖烟岛脚下鱼行总不知耽耽只视池塘草守到天昏地黑时空腹高心飞去了知他何处是归林前路茫茫添懊恼知是鱼形是蚌形伤哉如何好争免山禽舌噭噭早参今朝三月一光阴真可惜春山远若眉春雨浓如汁春日不曾晴春色从何觅X卓拄杖一下曰潦倒灵云见不全桃花几阵空狼借小参瞒瞒顸顸问讯灯笼眼睛在甚么处𢤱𢤱恫恫礼拜露柱脚跟下错过不知空王殿上打得箇背翻筋斗百草头边许你同坐同行太平乳山普明载月舟禅师上堂有一句子从上诸佛列祖古今天下老和尚横说竖说隐显说方便说种种譬喻说总未曾说到乳山今日不惜口业与诸兄弟道破良久曰耳朵两片皮牙齿一具骨上堂考钟伐鼓攒簇将来事不获巳聊通一线呵呵大笑归方丈晚参一冬来烧榾柮火拥百衲被饥来喫饭困来打睡曾无少法当情那来禅道理会诸兄弟攒簇上来将谓我惠汝三昧众引首师以竹篦旋风打散小参住山无奇特一日钵盂两度湿丰俭但随缘物物头头皆具足乃目顾大众曰幸是人家男女便归方丈小参即心即佛错非心非佛错不是心不是佛不是物错诸人还会么若还不会更听一颂乳山三错笟篱木杓一任诸人横卜竖度小参南泉十八上便解作活计奢而不俭赵州十八上便解破家散宅俭而不奢有人道得平展句掉臂出乳出门小参乳山一往家风别弄瓦搬砖无刻歇有人若问西来意放下泥盘笑不彻上堂天之高地之厚折旋俯仰谁解搆灯笼三露柱四认着依然还不是卓拄杖一下曰切须仔细上堂洞明堂奥迥绝羣趋扶竖宗乘肯资余力缆得大纲在手自然横X拈倒用杀活全彰东掷西抛权衡有据有时建立则如山如岳全主全宾有时扫荡则无剩无余绝朕绝兆变化若神龙出海脱略同香象截流轨则弗存印文毕具且毕竟以何为验喝一喝曰由临济至今七百有余祀先慈忌日上堂举那咤太子柝骨还父柝肉还母然后现本身运大神力为父母说法师曰骨肉既还父母且唤甚么作本身今日山僧饮水思源深恩罔报也不柝甚骨肉亦不运甚神力祇将我母旷大劫来不沉不掉一段光明直下穿透黧奴白牯髑髅烁破灯笼露柱眼睛且汝等寻常面门出入的又是甚干矢橛连声喝下座泰兴建安澹风位禅师小参即心即佛毗卢堕在凡夫非心非佛普贤失其境界蓦拈拄杖卓一下曰若向这里彻去即便抝折拄杖高挂钵囊若也如何若何奚啻白云万里小参破故纸煳窗防风不住黑牵牛过岭滑石难行拈拄杖曰看看拄杖四百四病一时顿发还有相救者么众无语师曰观音观音苏州华山泐潭自求膺禅师上堂百千妙义总在心源一句无私十方坐断山门头合掌佛殿里烧香且道有法说无法说莲华峰高高处观之不足默然洞低低处平之有余豁开鸟道拨转龙池一树两树花千茎万茎竹红底自红绿底自绿斜底自斜曲底自曲南北东西参学人画蛇不用重添足示众举临X济示众云赤肉团上有一无位真人常在汝诸人面门出入未证据者看看时有僧出问云如何是无位真人济下禅床擒住云道道僧拟议济托开云无位真人是甚么干矢橛便归方丈师曰临济大师如将谷响千斤换得空花万片若作佛法商量还未梦见在何也鲸吞海水尽露出珊瑚枝五灯全书卷第一百四五灯全书卷第一百四补遗临济宗南岳下第三十七世随录京都报恩楚林睿禅师示众举马祖因僧问离四句绝百非话毕师曰马祖父子不动干戈全锋敌胜这僧只要深入重围不顾脑门中箭祖曰藏头白海头黑也是铁作面皮示众举世尊覩明星因缘毕师曰诸方尽道话作两橛何似徐六担板殊不知大小世尊开得一张口打失两茎眉示众举婆子烧庵话毕师曰一人暗藏春色一人明露秋光虽然咸归造化要且时分不同若到报恩门下二俱喫棒示众举盘山上堂向上一路千圣不传学者劳形如𤠔捉影慈明曰向上一路千圣不然大慧曰向上一路热碗鸣声师曰诸大老各各张吞佛祖底口勦凡圣X底舌及至向上一条捷径大路依旧提掇不出山僧要与诸人觌面拈出如何是向上一路看脚下便归方丈示众举药山化主与甘贽行者因缘毕师曰者僧着贼犹可药山着贼更甚具眼者试辨看示众学南泉示众曰三世诸佛不知有黧奴白牯却知有师曰余住法兴时举问琮监寺如何是三世诸佛不知有答曰黄金殿上青苔老如何是黧奴白牯却知有答曰铁壁峰前水草香又问辉维那答前语曰拖犁拽耙浑闲事答后语曰带水沾泥总不妨余曰你者两箇汉作恁么语话披毛带角无有了日在竟陵宝严顽谷璘禅师青阳邑侯请上堂竖起拂子召众曰看看这汉无端𨁝跳撞倒妙喜国土现蹟转轮号无诤念一时统领王及千子来到宝严自谓我于宝藏如来所发阿耨多罗三菩提心诱谕惟心法门宏道教外旨趣声未息被山僧一掴直得瓦解氷消连声呌曰屈屈且道屈箇什么掷下拂子曰三段不同收归上科解制上堂结却布袋口三世诸佛不知有解却布袋口狸奴白牯却知有逗到功成行满时依旧面南看北斗恁么见得犹是矮子看戏直饶向未结巳前掀倒禅床喝散大众宝严拄杖未肯轻放若到诸方不得错举上堂纂子峰高万山环簇卓钖泉深孤云出没艮覆钵盂峦逼塞咽喉唇吻脱屣罗汉桥把断圣凡要路任具狮子爪牙纵象王X威勐的到来未免望崖而退蓦顾左右门风岂欲高天下耸峻孤峰势如然报恩上堂举僧问首山曰一切诸佛皆从此经出如何是此经山曰低声低声曰如何受持山曰不染污师廼喝一喝有问如何是此经莫向者一喝下荐取如何受持念千念万倘或踌蹰更听一颂二月南湖春草徧横江渡口常如练相期一夜在孤舟空见浮云三两片久依慧定禅师润州陈氏子世业儒早孤食贫奉母每有出尘之想以终鲜兄弟而弗忍命之娶即痛哭避去母察其志坚乃不之强母殁始薙染誓志参学风瓢雨笠单丁无侣徧历诸方先是参西来意头面俱肿一日见梧叶坠堦疑情顿释肿处全消作偈曰彻体金风吹瑟瑟堦下梧桐落一叶只道今朝是立秋不知巳过寒露节后至武昌礼洪山严序纪机缘相契遂蒙记莂焉一日鹧鸪头陀问秋色满空庭万法非真实且道以何为验师曰长年不出户士曰堪作甚么师曰撞着老维摩虗空连底脱士曰札出锋铓你可曾见师曰金风一动徧体清凉士曰住住师便喝洪山纪问德山入门便喝临济入门便棒且道利害在什么处师一喝纪起身拓开曰向者里添个註脚师一掌纪曰山僧今日失利颂本来面目曰蓦然踏着娘生鼻万物从来非法时向日西来没半字至今东去有无为颂万法归一曰万法一归何所疑九年冷坐尽皆知而今识得佳人面暗写X秋光寄阿谁袁州仰山狮乳猊禅师上堂氷凌走马剑刃行拳那咤手里展红旗金刚背上翻白眼三百六十骨节节节放光动地八万四千毛孔孔孔现宝王剎海但得南山解起云未必北山不下雨若是久参上士向这里直下坐断方有少分相应何故不入洪波内怎见弄潮人晚参仰山平实生涯懒向净地撒沙说甚子胡狗赵州茶禾山打皷秘魔擎叉乃至五乘三藏诸子百家无量法门玅义恒沙不消仰山咳𠻳一声尽情收拾了也且道是何章句良久喝一喝僧问不着佛求不着法求不着僧求师便打曰学人不会师曰莫谓辜负汝颂世尊初生曰恶毒多生种得亲出胎便解皷风尘至今无限郎当汉馊饭拈来祭鬼神苏州祇园湘邻济禅师小参斩得钉截得铁出匣铓寒倚天照雪若嫌破碎五分同具一身莫羡团圞两口却无一舌千偈读澜翻且喜没交涉一句解全提重把虎须捋千七百则尽是达摩眼睛四十九年无非释迦心血谛听谛听莫说莫说若到无智人前添他一箇驴橛小参大好斋筵人人得饱东边来者东边坐西边来者西边坐你莫管他杓大碗小但要知得饭是米做祇如醎酸苦辣一一打从诸人舌头历过因甚孔子又道人莫不饮食也鲜能知味也良久曰今朝应酬事烦明日到斋堂里与你说破小X参干矢橛南无佛饶你念得口滑伹有出气无进气还曾念着一句么所以说大统纲宗中事先须识句若不识句难作箇话会百不思时唤作正句你作么生念才拟举念早入邪途一言蔽诸直须会取喝一喝曰莫妄想海云浣墨源禅师小参古人曰瞽者善听聋者善视截利一源用师十倍三返昼夜用师万倍回旋顾众曰千倍万倍尽在斯矣击竹篦一下曰不堪持赠君小参咽喉儱侗吞却一对达摩眼睛即今在脏腑中横窥竖睨叹曰可惜许打入这个皮袋去也乃抚手久之曰具眼衲僧且居门外中秋小参清光如洗万象涵虗泼出松涛宁沉空寂直得虎头岩藏身无地叠石磨转展无从端严如坐水晶宫普愿何须超物外乞食回小参住山人无别计饥则乞食持盂饱即归家任意念观音的常念观音唿揭谛的频唿揭谛负舂者继大鑑之高风扫地者夺寒山之长技拾片云补就袈裟对残月课完经偈灼然无事于心怡然无心于事长联牀上饱齁齁即此便名欢喜地诸仁者祇如一饱忘百饥的还曾嚼着自己舌头么兴国天嵒峻禅师示众会则事同一家不会则万别千差古人恁么道祇堪入佛不能入魔伏龙则不然不会则事同一家会则万别千差汝等诸人还曾梦见么示众临济有三要伏龙有四要不免举似诸X人也要大家知有第一要薪水第二要茶盐第三要米谷第四要喫饭穿衣疴屎睡觉诸人者不得作禅道佛法会不得作世谛语言会且作么生会参上堂哆哆和和说无病凭实商量不可信更有一种告诸人耳听何如眼听正喝一喝邑宰大慧居士牟钦元字东山原籍关东随父任淮扬粤西士生聪慧博通经史曾宰秦邑夙具根器信重禅宗向上事苦志穷究有年虽解会稍能趋向不能直下了然一日到莲花寺参肩远钟士问毕竟如何得明正法眼藏钟震威一喝士曰除此之外还别有么钟却掩其门良久复开士拟问钟掩却士口曰道道士直下洞明乃曰早知灯是火饭熟几多时复呈偈曰正法眼开法法融一机才动万机通本来面目今方见尽在逢缘不借中钟首肯即授之以偈而记莂焉山东临清林文伯居士名秀早年登科甲官居主政世善之家伊父芝山道长曾得旨印心于兜率广行六度士阅藏得悟洞彻玄要曰今日方知一字无复呈偈曰五千大藏随心转心法双忘彻底掀亲悟本来真面目拈来用去总逢源肩远钟乃以源流法偈印可焉X五灯全书X卍XXX五灯全书卷第一百五京都圣感禅寺住持僧编辑京都古华严寺住持僧较阅进呈临济宗南岳下第三十七世随录鼎州德山冰铁宗禅师麻城宋氏子普请插田小参举百丈示众曰你诸人与我开田我与你诸人说大义诸人开田竟请和尚说大义丈展两手示之师曰是则故是未免拖泥带水新德山不然你诸人与我插田我不与你说大义何也不可枝老生节澧州钦山明民时晖禅师问如何是函葢干坤句师曰我从贤圣法来不曾杀生曰如何是截断众流句师曰我誓不与二乘人说法曰如何是随波逐浪句师曰难得良马见鞭影而行衡岳福严得坤展厚禅师上堂僧才出师曰什么物恁么来曰某甲何敢说似师曰这箇是古人底曰将和尚底出看师便打曰同坑无异土师曰何妨说似桂林南院山学慧禅师上堂一峰峻峭不挂苔痕多少人到这里退身有分且道新南院如何行履喝一X喝曰不向东山水上行舒州太平选寄远禅师上堂拈拄杖卓曰法随法行法幢随处建立不必互分宾主驰骋问答自然钳锤妙密机用高超喝一喝曰你道我德山老子那一半在什么处小参行说俱到有什碑记行说不到白云万里无位真人瞥嗔瞥喜棒喫青天啰哩啰哩小参举芭蕉拄杖子公案师曰拄杖头边可是你卖弄言语得底设有箇明眼衲僧向前一手把住拄杖子又向甚么处着太仓祇园倚鸣秀禅师滇之保山周氏子年十六薙染秉具参九峰赋教看临济三顿棒公案忽闻钟有省述偈曰万仞嵯峨一径通轮斤打碎太虗空从前汗马无人识祇要重论葢代功上堂心不是佛处处绿杨堪系马智不是道家家有路透长安喝一喝曰彷彿落花三月雨依稀残梦五更钟上堂今年白浪多栽曰博饭苦竞欲觅三条束之亦何补复顾左右曰你道终日风风雨雨呆桩桩坐这破屋里将谓如来惠我三昧喝一喝曰特地成莽卤衡州甘露无言侃禅师楚之永州人久参德山于棒下得箇休歇处后隐衡之甘露僧问万缘顿息时如何师曰江国春风吹不起虎丘甘露澹园仁禅师初参灵巖储有省继参万寿章得受记莂四众迎主甘露储喜而寄以偈曰短言十丈赠文孙矢报滹沱上祖恩垂手定知精彩着直X吴江长庆字伊汝禅师虞山金氏子上堂卓拄杖曰此是伽蓝何为圆觉三世诸佛移丘盈壑天下衲僧无绳自缚设有人问和尚聻掷下拄杖曰任你卜度江西宝掌鉴衡谟禅师上堂百草头边捉败古锥拄杖头上按捺上座过桥拔桥得路塞路直饶释迦老子亲自到来且教退后一步顾左右曰莫道新宝掌不近人情太无回互南岳西园白兆粲禅师文殊三处度夏颂曰晚醉扶笻过竹村数家残雪拥篱根风前有恨梅千点沙上无人月一痕马祖不安颂曰日面月面朝夕相见暗地摸着是何嘴脸毗陵脱菴古渔薪逸禅师靖江夏氏子上堂雷太简听江声而笔法进文与可见蛇鬬而草书长长庆坐破七个蒲团高亭隔江招手横趋而去此事的的如合虎符相似向后洞然幸无辜负示众一白二黑三碧四绿顾众曰人间无顾陆令我忆丹青康熈壬子秋师临寂有同参问如何是临济家法师曰无人解问同参再申前话师乃震声一喝而逝菁山常照香谷荫在禅师生湖濵皇甫氏少负义虎声善诗文参宝云潜一日大雪中问纸烛因缘豁然开悟灵云见桃花颂曰灵云跌入深井元沙更压大石可惜一树桃花开得狼狼借借题畵菜曰疎疎叶上蛙虫眼点点根头野菜花信得个中兹味好X则不然我三十年前曾断一人命根夜来床荐暖一觉到天明上堂若论此事不挂一元字脚灵巖储师翁曰不道无元字脚只是不挂首山暗中为照烛灵巖险处作津梁白雀孟八郎也有个道处不道不挂只是无元字脚早参前日说向你似水投石昨日说向你如沙压油今日不可更唐突也眉毛依旧还你眼上鼻孔依旧搭你唇上你也怨怅我不得我也怨怅你不得梁溪龙护尼道遇禅师除夕示众山中无历日寒尽不知年此是陈年语话烹白牛分岁阁拄杖过年乃是诸方葛藤唤沙弥曰换水添香着山僧今日要与诸人应个时节虽然如是犹是衲僧家寻常活计且道挌外提持又作么生乃喝一喝曰特地爆声震裂各自惜取眉毛无钖德庆月指标禅师出毗陵白氏上堂德庆单提一句子人间天上实无比拟议思量不较多蹉过白云千万里常州横山复松祖裁体禅师琴川钱氏子年十九随灵巖储完具因储问如何是你父母未生前面目师悚然罔对乃极力参寻后谒祥符运一日见榴花盛开胸次释然呈偈曰梅雨不绝声松风穿耳过举目见榴花二三都噼破运为助喜后依太平原一日原问曰久参上士莫有挌外之机么师曰说似即不中原便喝师伏膺而受印焉X提法运起沉沦晚参举茶盃曰昔赵州以一盃茶普请往来衲子今日却落在山僧手里愿与诸上座大家喫口你道箇中有味也无祇要识取这茶假使放下茶盃又向甚么处聻顾左右曰只这一味人人具有阿谁放下吴江长庆上严道禅师兴化人上堂举僧问长庆有问有答宾主历然无问无答时如何庆曰怕烂却那僧问睦州有问有答宾主历然无问无答时如何州曰相逢尽道休官好林下何曾见一人圆悟曰若问崇宁有问有答宾主历然无问无答时如何对他道收得安南又忧塞北师曰设问新长庆有问有答宾主历然无问无答时如何只向他道头颠连眼卓朔他若拟议噼嵴便棒何以故不见道幽州犹自可最苦是新罗大佛寺示权寂兴禅师天津高氏子依悯忠润受具至浙江谒灵隐礼看竹篦子话有省复参三峰青打失布袋室中甞垂三问验人一曰世尊三昧迦叶不知迦叶三昧阿难不知既不知因甚金襕袈裟递相传授自代曰绵州附子汉州姜一曰天地与我同根万物与我一体因甚眼里着沙不得自代曰再犯不容一曰人间无水不朝东因甚禹力不到处河声向西流自代曰且放过一着虞山白雀雨华雪炉冶禅师上堂举古德曰我三十年前曾断一人命根而今日夜忧愁如何免得白雀X连根齩嚼不留渣师于康熙甲寅说偈而逝有桤菴集菁山客话数卷传世苏州紫石霜樵谓超禅师郡之湖口万氏子依宝云潜参不与万法为侣甚么人久而不省求改参因缘潜叱曰你要改参因缘那师大疑一日闻林梢乌语喧喧勐然有省问香严上树意旨如何师曰古殿不禁寒问南泉斩猫是何意旨师曰山青水绿曰赵州头带草鞵作么生师曰殿角一林风问如何是佛师曰镇日长廊卷风叶曰如何是法师曰他家门户不轻开曰如何是僧师曰欲得不招无间业莫谤如来正法轮问古人据个甚么逢人便喝师曰屋角听鸡声曰古人据个甚么逢人便棒师曰千手大悲援不得寒溪秋岸源鸿禅师青旸庄氏子依宝云潜于梅谿因举女子出定公案豁然开悟曰当初只道茅长短烧了原来地不平古庙香炉颂曰伴他太古龙蛇笔月冷霜寒总未辞些子氤氲烟缕上现来楼阁自然奇师品行高卓得记三年即化去有寒溪遗语一册吴江钝菴兼树让禅师邑之渔村倪氏子依宝云结夏石屏一日分卫归潜问羚羊挂角时如何师才开口潜便喝师愕然潜唿曰兼树来适才问你你答甚么师拟开口潜又喝师于此有入次日诣方丈问如何是至理不当机潜曰你不解问这话随问一言道X尽时如何师曰游丝千尺康熈丁巳师将示寂潜为举洞山临逝剃发澡身披衣声钟辞众俨然坐化因大众号恸忽开目责之复令主事僧办愚痴斋延七日随众斋毕而终子今若何师厉声曰洞山即尔我则不然潜曰将不然底呈似看师弹指一声即化去文殊讱堂觉从禅师广惠兴宁何氏子年十五补弟子员阅坛经有感绝意进取父强之举于乡时天启辛酉科也计偕遇黄山普门祝发不赴春官初参闻谷印于回龙示以桥流水不流语不契忽汎沅湘舟中有触乃省一时尊宿道望名腾丛席历主数剎机叩澜翻意旨䆳远崇祯壬午有徒九一西者来省师举殃崛产难因缘勘之九为直示古人阃奥至五祖曰我这里如马前相扑一倒便休师拍手大笑愿嗣九一西谢不敢逸去师复通嗣法书有以人师道以道师人降尊为卑极宗风之独唱云云西为陞座而印莂焉顺治戊子六月十七日示微疾浴毕礼佛归寝室顾左右曰有末后一句拟付诸人得么众无对师长吁一声而逝塔于神光山下灵巖储为之铭常州祥符湘雨纪荫禅师婺源游氏子上堂硬址虗空塞住口舌头占却地三亩金刚手内八楞拳三世诸佛不知有风吹石臼念摩诃惊起南辰藏北斗昨夜三更失却牛火中劚得船如藕否否南阎浮提黄X童白叟常州天宁天舆赞禅师本郡刘氏子力究三不是话闻磬声有省后参灵巖谦受嘱上堂喝一喝曰打开泼天门户踏着祖父田园风流何处不是说甚四谛三元更若低昂佛祖陶铸人天尽是无风帀帀之波彼自无疮弗伤之也复喝一喝上堂拈拄杖卓一卓曰即此见闻非见闻无余声色可呈君天宁一向为诸人可谓太煞尽情若欲布蔓牵枝叮咛恐损君德嘉善大圣古薪纪鑑禅师荆溪闵氏子上堂举拂子曰难以瞒众人之眼喝一喝曰难以塞众人之耳逴得便行的固不寻常掉头不顾的实为罕有良久曰山僧终不肯以第二义诳惑诸仁便下座天池落木连山纪易禅师玉峰王氏子幼慕空宗投国清树剃度参上方志洞明大事从青龙斯得具戒华山俾职维那寻参先灵巖室中温研者久之萧然远引适谦补住灵巖分卫娄东晤于龙谿言下契合次冬制期遂典堂司寻迁西堂付授键关祥符藏云室示众蓦顾左右曰直须放下放下一任卜度卜度若论佛法不须穿凿震威一喝示众蓦竖拂子曰禅不须参道不须悟祥符门外官马大路一任兄兄弟弟东去西去只要识取路头随以拂子画一画曰且道如何是向上一路连击拂子曰不可又恁么去也晚参不用如何若何便请单刀直入回头拟X议思量曲直因谁致得遂顾左右曰今日三千明朝五百示众眼亲手辨底何妨贵买贱卖眉横鼻直底一任指东话西遂展两手示众四山风月静一榻竹阴凉逴得便行底休嫌杓柄长顾两行曰湖南饭袋子切忌错商量连声喝下座晚参蓦击竹篦子一下曰诸佛未出世松盘万坞诸佛巳出世花落一庭幸是太虗境界何必驱犬马于大野之中扫风尘于千山之外而后较眉毛短长论鼻孔浅深复击一下曰更嫌甚么小参无一法可当情定不转脑回头空王殿里石虎巖前一日走几转说甚月明帘外迥绝遮栏终日共钵盂喫饭听板声上堂还知娘未生时一桩奇特事么连卓拄杖曰切忌从他觅吴陵觉胤绍宗祖禅师上堂恁么恁么不恁么杀人刀活人劒此是古人一段风规衲僧寻常作用拟议思量白云万里召大众蓦拈拄杖旋风打散潭州益阳白鹿天长慧禅师云南陆凉人上堂自从那年发风颠直至而今卖不完有时竖一指有时拈一拳明来施棒喝暗里畵个圈有人问我西来意绿的竹一簇红的花一园辰州浦峰长明炅禅师蜀涪陵石氏子上堂一僧才出师曰止止不须说僧拂坐具师便喝僧亦喝师便打又一僧出曰某甲礼拜是不礼拜是师拈棒曰山僧打即是不打即是僧退后三步师曰不是不是乃X曰今朝衲子当机一味棒喝齐施不是强生枝节要人翻转而皮众中还有翻转者么如无请看木上座自翻转去也掷拄杖下座辰州龙山六润杲禅师蜀渝州长寿黄氏子上堂举临济三顿棒公案师曰棒头三顿活如龙佛祖齐来也下风点着顶门开正眼转身捋却虎须鬃辰州云栖大都定禅师黄冈人族姓何初镇守辰州后感宿因弃官薙发芷江参龙山充侍司一日入室次悟曰汝昨日道无是有中无是无中无师曰法本不二悟曰再道一句来师便喝悟便打师连喝悟便休上堂云尽一天波清四海人人鼻孔撩天个个脚跟立地更要山僧说个甚么拈拄杖卓一卓曰七尺乌藤开正眼是魔是佛总皆愁当阳击碎虗空后大笑一声天地秋乃呵呵笑下座辰州沅陵智鼎禅师州之瞿氏子示众万法无心便是休随缘动止得优游一天明月照今古堪笑人从指上求归州观音纯备德禅师蜀东鄷都李氏子上堂若不恁么则负当机若只恁么有负山野只得向恁么中不恁么不恁么中却恁么竖拂子曰本是圆成无欠缺只因拟议涉趦趄从斯直下承当去一目了然括十虗武冈金城在迩道禅师西蜀渝州桂溪人参狮山申充侍司巾瓶有年后闻雪林梅道望腰包往依梅曰X别却云山来此作么师曰两头扶起梅曰你作么生扶师便喝梅便掌后入室梅问你近日事何如师曰一事不为梅曰一事不为是个死汉师抚掌作舞而出上堂无法可说三山五岳有法可说龟毛兔角虗空开口须弥倒卓佛法有无间人人不自觉觉不觉收放风云如掌握喝一喝鼎州护国通玉禅师州之李氏子颂沩山水牯牛曰天晓黄鹂树上啼一声嘹喨一声低东君昨夜传消息帀地春风打竹篱澧州慈利道林百獃善禅师上堂达磨大师来也在道林拂子头上兴慈运悲为汝等说第一义谛还见么若也见得今日正是小雪节个个面门冷似铁其或未然大家剔起眉毛务要讨个明白何故不入虎穴争得虎子上堂全提祖印独坐雄峰棒喝齐施令行有据道林这里唯握一柄金刚宝劒凡有来者即教脱却贴肉汗衫便与一刀两段震威喝一喝澧州伏牛憨郢贤禅师初投神鼎泽披剃后依龙潭龙服勤有省嘱住伏牛问大师在神鼎时如何师曰头带夜叉帽曰在龙潭时如何师曰手持楖𣗖条澧州龙潭光孝断雪初禅师荆楚归州项氏子上堂奇言妙句俱是历代祖师道过锦绣珠玑尽是诸方大老说尽今日新光孝作么生道乃提起僧伽黎曰X乞儿破席府袋抖一抖石梁青莲不醉常觉禅师楚青江杜氏子礼德山波完具服勤三载恒喫痛棒一日波问生从何来师曰初一初二又问死从何去师曰小尽二十九大尽有三十波深器之后佐中邑彻入室次彻问万法归一作么生会师曰落花有意随流水彻曰毕竟一归何处师曰流水无心恋落花五灯全书卷第一百五五灯全书卷第一百五补遗临济宗南岳下第三十七世随录䦹邡罗汉云林地禅师通江董氏子参石谷慧嗣法重建䦹邡罗汉乃马祖脱白处也上堂问如何是罗汉境师曰参天苍竹密填空古栢稠曰如何是境中人师曰大雄殿一座头陀祇十人曰人境不立时如何师曰亏汝到与么境界乃曰一棒一喝一拳一脚直指临济心髓全彰德山韬略古之不多一点今之不少一划全得草偃风行如虎戴角撞着磕着横机杀活脱或未然山僧未免重下註脚以拄杖卓一卓喝一喝也是千错与万错复卓曰错错龙门净居月目初禅师乐至邹氏子上堂僧问如何X是龙门境师曰清风桥下两池水曰如何是境中人师曰日出而作日入而歇曰人境以蒙师指示向上宗乘事如何师便打乃曰时开饭店止饥寒引水龙门且种田佛法宁教齐烂却从斯弗说老婆禅綦江石门苍桐华禅师綦江封氏子丱岁出家石谷慧印证隐山为常其示众曰山悠悠也水悠悠一杖云深任自游树杪松花堪作食秋回荷叶可为裘堂堂佛法消尘镜渺渺光阴送客舟若要顿超如幻景只须常牧此心牛又云溪山一一都成畵竹树丛丛畵不成堪笑住山人性蠢䦆头一柄足平生暮年仍归石门临行偈曰来时黄菊筛金去时青山舖白想起者个骷髅千回万回作客今朝踢倒须弥拶得虗空出血涅槃城里不相知笑杀率陀古弥勒郫卑廾箇护国天然贵禅师上堂今朝腊月初八处处阐扬佛法惟有护国不然见人只是生骂蓦拈拂子曰向者里荐得剎剎尘尘毗卢境界溪声鸟语观音理门其或未然依旧鼻孔向下垂击拂子下座元宵上堂不唱陈年曲调要打新鲜鼓笛无言童子口吧吧无舌人儿能解语等闲操动没絃琴海水腾波山自起且道没絃琴作么生操以拄杖作操琴势曰会么若将耳听终难会眼底闻声方始知锦官万福琼目温禅师上堂昔人聚石说法今我法说亦空石火电光难为凑泊蓦拈拄杖卓曰惟有者X个赤条条光灼灼有时和泥合水社舞村歌有时孤峰独立挂月悬星动则俾观音势至结舌藏锋静则令释迦老子无本可据且道利害在甚么处良久曰参少蛾慈明嵩耳住禅师上堂弘机独唱千圣潜踪截断众流棒云无路若箇正因衲子显大机施大用于石火闪电光中啐啄纵夺人天权衡佛祖敲唱双行杀活齐彰行凡圣窠窟断生死根苗犹未是向上事王令巳行天下徧将军塞外绝烟尘西蜀定远舌响讷禅师定远龙氏子参半天下于林野奇掌下有省回蜀见书雪旵以印证焉上堂打开光明藏现出本常理天地绝点翳四海清如洗森罗与万象都卢在里许休言覩明星诳惑痴男女上堂炉鞴弘开魔佛顿镕钳锤高举理凡情尽箇箇焦头烂额人人皮绽肉镕任是百炼精金到此也须失色卓拄杖曰拈出红炉金弹子簉破诸人铁面皮金川中巖丽眉釆禅师开炉上堂个事人人本具何须向外讨觅头头顶着青天步步踏着实地山僧不是妄言要且理无二致所以庞居士曰神通并妙用运水及搬柴若于此中透彻一生参学事毕其或未然长连床上竖起嵴梁切莫瞌睡抖擞精神只看穿衣喫饭运水搬柴底毕是个甚么参西川峨嵋舒光照禅师蕲水人避世入峨嵋绝顶影X不下山者二十余载忽一日欲下山鸣鼓上堂九旬限满巧中藏拙昼夜殷勤拙中藏巧养驯一个水牯牛头角峥嵘世上少今朝四足印莓苔笑杀平田黄大老辞世示众形本无形说亦无说尽大地人难摸索七十九年住娑婆弹指光阴如梦觉举步踢倒蛾嵋山者边那畔总一箇喝一喝掷笔而逝射洪会灵幻住明禅师上堂雨过莓苔净陞堂说法时斯缘谁解会啼鸟上花枝小参初挝涂毒鼓三举扑地钟敌胜超羣句生蛇始化龙咄彝陵黄陵纯备德禅师鄷都上堂立教明宗须张缦天网子活捉龙蛇可以直下承当安邦定国要展揭世经纶生擒虎兕乃能全身担荷所以祖师心印状似铁牛之机去即印住住即印破只如不去不住印即是不印即是于斯拟议错过千山少涉思惟白云万里致使三世诸佛总放不下历代祖师全提不起一大藏教诠註不及伶俐衲僧自救不了正恁么时作么生履践喝一喝曰振奋咤沙无向背烁迦罗眼莫能窥重庆香国䆿堂秀禅师开炉上堂炉火乍燔是铁是铜须经煅槖吁大煽若凡若圣尽镕镕淬般若之智锋砺金刚之神剑若是跃冶之金徒劳锻炼蓦竖拂云者一星儿火种自鹫峰发𦦨嵩少腾芳太白山中标天之光彩锦江江上阐亘古之宗猷如如意珠似帝青宝可以福国裕民为祥为瑞入圣超凡而今落X在香国者里只得借曼殊普贤作炉头势至圆通为冶匠五百声闻缘觉作散工扇火扇风添煤添炭山僧忍俊不禁未免助其神用遂掷拂子曰直下来也急着眼觑唐安昙云文璧福禅师上堂柳舒金梅正白几经霜凌几经雪寒枝傲骨占春先却把清香轻漏泄惟佛与佛无分别挥拂子曰笋过东家作竹林藕穿池面为荷叶腊八上堂积劫深怀疑弹子实难吞吐田皇宫六年雪岭时无懈蓦地擡眫见已躬此是大觉老人在霜天月下悟得底今日福上座向情与无情焕然等现处举似大众还会么若会得天地虗空生汝心内人物殿堂皆汝元常正恁么时且道大觉老人毕竟悟箇甚么良久曰泥半掣断黄金锁铁马冲开碧玉关成都德元玉诺昌禅师上堂吾年三十四佛法总不识强登曲彔牀浑无些子伎全提临济宗惟凭斯箇力头头绝覆藏处处无踪迹活泼泼耀古腾今峭巍巍辉天鑑地当阳露出端倪掦眉巳落第二且如何是全提意旨卓拄杖曰青天也皱眉窰山镇疆大旭宗禅师至节上堂六花乱坠寒气逼人日南长至百卉萌生山僧裹头大睡谁管他人屋上霜凝以拄杖作圆相云会么于中荐得百千三昧一时证得神通妙用无越此宗人人向文殊眉睫上往来个个于普贤行门中出入高揖释迦不拜弥勒X到恁么田地有无不立凡圣一如随缘放旷任通逍遥又何必山僧再下註脚嘉州九顶子开干禅师上堂若论箇事一味寻常骑声葢色法法全彰纵夺杀活不犯锋铓清风明月不坐玉堂快须擉瞎娘生眼炯炯寒光照大唐灵利衲僧聊闻举着直下承当虽然如是脚跟下与伊三十拄杖且道利害在甚处卓拄杖曰鸳鸯绣出从君看不把金针度与人兴元净明天湛炽禅师上堂法不孤起仗境方生时当秋末万卉潜荣或抑或掦触目现成岂不见置山河大地于一毫端透顶透底绝罗绝篱显大机明大用触处普贤境界发挥佛祖机筹有时抛三放两拈尾作头有时充塞虗空擘开华岳蓦竖拂曰会么步步登高易深深入海难击禅床下座秦州普门筹室灿禅师上堂赤体条条绝所依生平莽卤没思惟一椎打就无今古途路行人谁箇知是日陞堂重漏逗且喜当阳毋自欺江津净慈非指明禅师颂丹霞烧木佛曰离宫勅令降将来簇锦攒花当下灰惊起牛儿浑不见行人得去邑人灾颂石霜横刀水盆上傍置草鞋曰空把瑶琴月下弹无生曲调自超然子期不谙何处去孤负渠侬意一翻颂婆子烧庵曰正恁么时如贫得宝焚却葊子一了百了颂日面佛月面佛曰日面佛兮月面佛一条拄杖两头秃敲风打雨人不知拄X地撑天光煜煜古湟印心佛敏讷禅师上堂山野一向以来白𤾣生于嘴边青草长于舌上遂按膝咦一声错下註脚佛成道日上堂活惊杀活笑杀山头老汉没傝仁二无端夜半覩明星两眼明明都填瞎卓拄杖曰瞎瞎上堂拈拄杖曰木上座于黑漆桶里住着未敢轻示其人以杖置右手曰今日出来指东话西似与钵盂安柄也虽然如是且不得辜负拄杖子何也为伊顶门上有眼眉州灯璧文衡权禅师佛成道日上堂佳景时逢腊月天严寒凝冻雪为帘顿分一线回春令却放梅花一着先遂举世尊覩明星悟道话毕师曰老瞿昙须是顶天立地到头知尾不妨漏逗只如远孙又作么生行履视左右曰切须仔细蜀南玉泉融彻顶禅师蜀南人结制上堂今朝十月十五行者考钟伐鼓玉泉结制上堂惊起鱼龙跃舞坐断诸佛关键纲维从上列祖衲僧拟议思量一棒打折驴腰莫道山僧莽卤上堂诸佛本无说祖师未曾闻留下一转语千古镇干坤且道是甚么语妳女口喝一喝曰今日冬月一万卉俱凋悉玉泉炉增𦦨山门辉佛日复喝一喝下座重庆华巖勒正进禅师陜西华州吴氏子二十七龄身世无常诣四川重庆华嵓礼指云孝薙染痛念生死脇不至蓆者数年后侍师翁圣可玉于云峰值上X堂问如何是父母未生前本来面目玉蓦头一棒惛死少顷渐甦乃说偈曰者回喫棒不寻常始觉毗卢解脱场万象森罗皆拱手拈来尽是返魂香孝因而印证后有颂慈明冬日榜云轮捶是谁搬弄打破千年铁瓮频频唿唤无他不离自已作用呵呵总是一场大梦隆兴正觉济得正禅师颂庭前栢树子曰信手拈来了弗疑龟毛兔角豁当机眼中若是停金屑辜负苍苍两道眉汉州开元素如佩禅师尝颂产难因缘曰积雪凝氷结未消一枝寒玉寄梅梢灵苗不借东皇令一段清香向外飘颂达磨会武帝曰朔风凛凛入楼台春意潜舒雪上梅缕缕暗香浮岭外相思无计势难回黔西狮峰干御源禅师蜀人受印于赤松岭后江浙归觐岭命秉拂小参神机密运触类傍通廓尔圆明不落诸数所以南询五十锋铓初露于妙峰楼阁门开大机终涵于海藏百千妙义无量法门总在一毛头上彰显现前一一无非受用大众既尔受用十方现前因甚弥勒大士却从远方归来若向者里见得彻黔天风月一团和气脚跟不动华藏週游其或未然不免曲引傍资再下註脚七载离师海上游归来时节正逢秋篱边菊露三玄句桂蕚香浮意外幽X金川兴国隐南广禅师士供法衣请上堂大庾岭头拈提不起德善居士觌体承当正所谓于施等者于法亦等且道结角罗纹在甚么处靠拄杖曰到江吴地尽隔岸越山多陜西宁夏准提洞然舜禅师中秋月蚀晚参灵山话曹溪指马祖翫寒山比者一伙老古锥都是弄光影汉正眼观来合喫舜上座手中痛棒迩者钟皷铿锵尽道孤轮半掩痴呆竚望蒙矒沉吟殊不知本有一段光明早巳印彻广寒之府为甚无人觉得或有觑得破者出来与舜上座拄杖相见其或未然特为指出去也以拂子画曰徧界不藏高着眼大家休在闇中行奉天般若古林智禅师湖广长沙李氏子幼失怙恃颠沛万状六岁至峨嵋脱白侍双桂十数年屡遭毒打后因木墩打中腿肚遂有省焉历参诸方末与德山语嵩裔机契而受记莂出住奉天般若辽阳建宁如来诸剎上堂干坤之内宇宙之间中有一宝秘在形山达磨九年面壁觑不破瞿昙三百余会道不着摩醯三眼也难见大悲千手也难摸历代祖师古今知识咬定牙关一场懡㦬今日般若不免拈出供养大众及大地有情无情同一眼见同一耳闻同一受用良久曰季冬严寒各归煨火上堂奇持因缘须以奇特激发殊胜大事须以殊胜举掦圆明有验人句法眼有超宗眼圆悟顺水推船雪窦迎风把舵X虽然各出手眼成得箇什么边事若是山僧待他道某甲话也未问因甚便打复打曰可杀不识好恶当时德山下得这一棒不惟截断天下人舌头也免得他道箇龙头蛇尾上堂二百一十亿佛剎当年法藏悉观知今日古林重举出阿谁不是丈夫儿上堂丁一卓二是般若体七纵八横是般若用耀古腾今是般若光烹金琢玉是般若力若能有如是力彻如是光得如是用具如是体便见十世古今始终不离于当念无边剎海自他不隔于毫端遂以拂子打圆相曰自从一授灵山记直至于今愿不忘问如何是金刚王宝剑师曰触不得曰因甚触不得师打曰头落也不知僧伫思师复打曰还不拖者死尸去问如何是般若境师曰万木荣纡一溪浩渺如何山中人饥飡麦粥倦卧葺草曰人境不立时如何遂噼面一掌曰是立不立僧罔措复示曰人境不立时噼面无情掌是箇血性儿当下知痛痒师于康熈乙亥冬十月十六日夜间坐逝迨天晓自思来去不明恐人捡点复甦至本月三十日辰刻手书邀穆魁吾居士飞奔方丈师下床接曰受你数十年供养无可酬答谢汝两掌遂于士面上左右各打一掌大笑而坐士曰和尚举动十分精爽何故出此诳言师曰汝不识老僧士求和尚手脉评之曰脉上并无一些病何出此言师曰汝不识老僧我明日定去僧俗见师诀绝难留悲泣请师垂示师曰汝等好俗气我岂X真死耶我时时在汝等面门出入但汝等不识汝等存善心作善事定生西方存歹心作歹事定堕三涂明明放着何用我说谈笑过午饮食陪常凡殡殓等事茶毗日期立塔地方分付妥当推逼相别众不忍散师携手送出山门一士拉住不放师回凡过往人围绕扰数层说的说哭的哭有不信者说是明日即辨真假约有起更时候方散脱身师回院内经行夜半方归方丈静坐约有寅时唿侍者问曰什么时候侍者答以五更师曰吾当行矣遂点灯设供器帋笔安置几上又炷香命侍僧曰香燃二寸许推门看我书偈曰东方寅我即行菩萨接弥陀迎端坐寂然而逝二侍者推门视之师巍巍不动侍者痴视良久唤大众曰和尚圆寂矣大众齐至成服手腕尚温墨迹未干三日入龛师容颜如常遍身柔輭三七茶毗送者万数初发火时烟𦦨五色少顷龛门自开现金色毗卢像大众俯伏合掌佛声动地从辰至午骨竖端坐衣文数珠宛然不动舍利无数一齿不坏世寿七十有三僧腊六十七溧水普济渤轮旭禅师广东香山梁氏子晚参生佛不二物我无差拈起拄杖曰唤作拄杖子得么牛羊无角不唤作拄杖得么免马有角掷下拄杖曰毕竟如何良久曰破家散宅颂婆生七子曰噼面无端下一桡至今冤对结眉梢滔天白浪全机露明月芦花吼夜涛X武冈伏牛慈化醒闲智禅师上堂春才尽夏又临处处村歌乐太平杜䳌唤醒利名客何必区区向外寻上堂唱德山歌和云门曲一喝震干坤掀翻狮子窟跳过金刚圈脱却龟毛傅万仞峰头解哮吼头尾俱全跬一足邵州牛山清溪载华哲禅师上堂忽地西风泛碧波石人叉手语婆娑因缘时节分明契梧树飘黄会也么喝一喝香严上树颂曰入花毬子辊公门何胜傍观见者亲白日移轮天外去痴人多看月边星如皇集贤坤亭道禅师上堂西方无一句到你是把断要津是壁立万仞良久曰贵图天下太平上堂鑪鞴之所多钝铁良医之门足病夫不因吴越争锋后那得扁舟泛五湖小参佛有佛语祖有祖语才涉思惟白云万里现前一众既是家里人母劳说客话饭足充饥茶堪止渴且道非非想天深多少濶多少良久曰且待别时来小参二不成双一不是只夫子难措一言达磨更道不识良久拍藤一下曰山高月小水落石出问如何是佛师曰担水河头卖如何是法师曰三千条罪莫大于不孝如何是道师曰高而不危低而不凹问万法归一一归何处师曰山僧遭你钝置曰赵州道我在青州做领布衫重七斤又作么生师曰你再拟钝置山僧那僧一喝师曰莫因闲事长无明问如何是佛法的的大意师X曰三寸舌头在汝口里曰某甲不会师曰咸酸苦辣几不尝过苏州宝华向若嵩禅师上堂法法圆成佛祖心英灵于此共知闻何劳普化摇铃铎突遇峰干跨虎行当机了了无他事只要人人两眼明喝一喝结制上堂天涯覔徧无相识徒把芒鞋脚底穿拄杖持来且靠壁钵盂高挂绝攀缘三条椽下真风露七尺单前面目全㘞地一声消息断虎头戴角出林间五灯全书X卍XXX五灯全书卷第一百六京都圣惑禅寺住持僧编辑京都古华严寺住持僧较阅进呈临济宗南岳下三十七世随录邵武安国开莲受禅师示众牛头没马头回原属诸方近套掷金钩布铁网亦非越格提持山僧一十六年担枷行脚荡尽家私今日拨乱归来争敢重循旧辙虽不谨守门庭只要诸人搆去喝一喝明觉讳日示众向𡏖𡒁堆里横空佛祖眼睛于锦绣丛中直揑帝王鼻孔顿令途路波咤底当下归家稳坐却使孤峰顶上者抑凡按下云头增径山霹雳之家声X响太平琳瑯之曲调此是我本师老人寻常行履处若是放两抛三增多减少至于末后示寂扫迹灭踪莫道诸方窥覰无门直教佛祖潜身无路不肖深慙匪类辱附师门兹者业负难逃冤家路狭要且如何得见我老人立地处蓦竖拂子曰春风未易着鉏犂为马为牛却看时口缝才开成忤逆此心能有几人知示众蓦拈拄杖曰我看你朝到西天暮归东土究竟长年只在半途复横按曰明知是满腹丝纶填胸锦绣因甚问着便开口不得复竖起曰直饶过东山下左边底拈得王节级失却帖正好勘过了打且道衲僧门下又且如何卓一卓曰刀山劒树平时路热铁烊铜润口浆要得拖犂并拽耙何妨倒腹与倾膓问如何是佛师曰一言既出驷马难追问如何是天地同根万物一体师曰南山起云北山下雨曰某甲蒙昧请师细指师曰朝看东南暮看西北问如何是安国境师曰万壑松声来不尽一池皓月夜长明曰如何是境中人师曰堦下痛删非类草雨中闲种及时蔬盘山甘泉语石德禅师上堂法无定相定莫非禅头头显露法法全彰举止动步无非本有风光运水搬柴正是当人作略喝一喝曰直下承褫慎弗拟议解制上堂圆通法门无在不在昔本无结今何有解竖拂子曰世尊三昧迦叶不知迦叶三昧阿难不知阿难三昧商那和修不知乃至先师三昧山僧不知X只如甘泉一冬东语西话今日撤开布袋现前诸人还知否掷拂子曰我不敢轻于汝等僧问如何是函葢干坤句师曰放你三十棒曰如何是截断众流句师曰勐虎当途踞曰如何是随波逐浪句师曰问来答去有甚了期崑山太音居士邬晓三岁能画地作佛字长通儒术善丹青一日旅次逢老衲教以宗门见性工夫遂留心参学后见明发衡问未生前话衡曰只今在甚么处士曰道得恰好衡曰无梦无想无见无闻主人公在甚么处士曰金寒水冷切宜珍重乃呈偈曰莫认明莫认暗明明暗暗临机辨劝君切莫强安排春光好处无人见东风便是不寒面衡肯之竹篦子颂曰竹篦不触不背当人直下承当若还拟议卜度便是无明覆藏又曰天生一段好风光凡圣何曾有覆藏自家有宝不荐取反为触背错商量狗子佛性颂曰狗子无佛性亦邪亦非正身旺无财官正是孤穷命南梁准提宗济俊禅师问如何是动静二相了然不生师曰切忌死水浸杀问大修行人当遵佛行因甚不守毗尼师曰不可钉桩摇橹问钟楼上唱赞床脚下种菜意旨如何师曰逢人但恁么举师示疾堂众候安师曰苦苦次日集众曰乐乐众曰昨日道苦因甚今日道乐师曰昨日苦今日乐杨岐驴子三只脚众曰到此时节宜自珍重师曰快便难逢遂X索笔书偈而逝大原慈菴杨耀祖进士山西广阳人父祖三世胎斋世称乐善士幼颕悟长中康熈癸卯解元联登甲榜因见天目尺木休示现末后一着了脱非常有感乃单提向上决志禅宗后仕官真州访天王海于地藏言下投机授拂记莂呈海偈曰果是天童一脉来相逢一笑我知哉归来尽是儿孙事喝下承当正眼开又呈洗澡偈曰真空无相法王身荷叶露珠不染尘宾主一堂谁辨得归来明月照行人示佛眉偈曰唤作佛眉定有魔眼佛魔不着眉眼俱遣随缘事事了日用何欠少一切但寻常自然不颠倒先严讳日举哀拈香曰一身分化若干身无始从来只一心㘞地一声掀破后年年今日识新春恭人讳日拈香曰炉中香缥缈岸上柳青青雨洒清明节春雷兆太平复举世尊初生话毕乃曰在天不以天为乐在世不以世为相在生不以生为恋在死不以死为忧明得惟吾独尊我身即母身今日觌面相呈不好举扬个事上报深恩喝一喝月夜有客送指月录言别士曰贪看他人宝忘却自巳珍客曰眼中着不得玉屑么士曰且喫茶去复示偈曰月上梅梢一镜圆那知月落不离天月圆月缺光无减君再来时又一年士居官以法门金汤为力任每遇僧俗谘参语多激引时魏双阙按鹾临邑景其高风赠有官舍浑加僧舍冷吏人一似道人闲之句极为切当盐官中洲海岳禅师住绿萝示众终日忙辘辘地都是没要紧事且道那一件是要紧底良久曰几乎忘却上堂略说广说喻说直说赞说毁说安立说显了说以至尘说剎说炽然说无间歇总不出这一句且道是那一句喝一喝曰蚊子上铁牛无你下嘴处掦州龙象楚菴祖禅师小参夜雨潇潇片雪飘飘云横鹫岭水接天遥柳含春色栖鸟归巢头头显用莫言寂寥麻三觔颂曰露筋露骨当阳拈出日晒风吹雨洒不溼灵云见桃花颂曰忽然举目见桃花当下疑情顿破家涌出家珍全体露拈来还是旧袈裟湖南长沙洪恩铁山弘禅师南昌叶氏子上堂山高未是高海深不足深唯有诸人鼻孔深实是深尽大地人都浸杀白浪滔天不见痕小参周行七步六步无功连这一步也不消得目顾四方更有一方尚未看到召曰大众且道是那一方卓拄杖曰中央戊己土小参斧噼不开针札不入底物件山僧为众分析遂喝一喝曰撒向十方世界了也永嘉峙巖大晓广禅师小参问如何是主中宾师曰汝是门外人曰如何是宾中主师曰长年不出户曰如何是宾中宾师曰陌上问行程曰如何是主中主师打曰这里须荐取乃曰当阳的旨逈绝周遮觌面X全提了无回互霜酣红叶千树万树以飘摇露滴黄花三茎两茎而馥郁苟能直下荐得便尔独步大方火炉头坐酬宾主劒刃上互展机筹杀活临时纵横无碍更说甚么打三打七画地为牢指东话西递成钝置然虽如是也要众兄弟共相委悉蓦竖拂子曰还会么当年面壁非他事历代传心总是渠示众举云门干矢橛话毕乃曰将谓气宇如王元来见处只在这里颂曰搕𢶍堆头干矢橛拈来便用却惊人薰天炙地难藏覆剎剎尘尘现此身永嘉密印静公练禅师上堂竖拄杖曰若向者里会得不妨转山河大地为自已横拄杖曰若向者里会得不妨转自巳为山河大地卓一卓曰粉碎了也诸人毕竟向甚么处安身立命靠拄杖小参僧出师曰未动步巳前早错了也僧拂袖而退师曰错错乃曰鹤颈长凫颈短松自直棘自曲八面玲珑十方寥廓何事诸人无绳自缚山僧忍俊不禁直下为君割截以拄杖旋风打下归方丈小参以拂子作∴曰三世诸佛出兴只为者个历代祖师授受只为者个天下老和尚屈曲垂慈只为者个山僧播两片皮指东话西只为者个诸人还知者个落处么良久曰密印今日失利掷拂子鞔法鼓小参举盐官道虗空为鼓须弥为槌阿谁打得南泉曰王老师不打者破鼓盐官开恁般大口至今合不得若论破鼓不独南泉不打密印有手亦无处好下今日幸得二浴主不X忘本愿协力成褫从虗空中鞔起信手击来响振如雷直得尽大地人闻所未闻不唯为盐官出气抑令现前众等饱足观光蓦竖拄杖作击鼓势召曰大众还知落处么若将耳听终难会眼里闻声方始亲卓一卓小参于世谛中会取佛法向佛法内明取世谛更须知世谛外无佛法佛法外无世谛世谛佛法打成一片始得庆快平生祇如蚯蚓蓦过东海虾蟇𨁝跳上天且道是甚么意旨良久曰参问见而不见闻而不闻时如何师曰且居门外曰如何则得师曰板响过堂梆响出坡问如何是祖师西来意师曰天晴日出士问屏却咽喉唇吻请师道看师曰我不知你问甚么士理前问师便叱出问如何是化城境师曰一水开明镜千峰拥翠微曰如何是境中人师曰来者来往者往曰如何是人中意师曰喫茶去鴈荡石梁碧汉霁禅师永嘉姜氏子少颖利不茹荤依外道甞习静碧湖山中有僧与论色空义师翻然知非遂造净社礼印堂智薙落未几入密印槽厂知有宗门事徧历诸方归觐密印无问学甚么师展两手无曰是者个用学作么师曰不学争识得一日堂众争百丈野狐因缘是非不巳质之于师师曰是则总是不是则总不是又曰既堕野狐为甚却作老人听法既作老人听法如何又道久堕狐身者里倜傥分明许你亲见百丈无病笃授师以偈印可即卜隐X雁荡之石梁洞火种刀耕诸缘寝息越三载辛酉端午后四日沾微恙遂来密印作别时同门静公练有芝田之役令人速还至十五日午刻有悟心送杨梅至师趺坐连啗数枚曰世尊末后受纯陀供霁上座末后受悟心供毕竟还有优劣否练曰两口无一舌师大嘘一声屹然不动自立本禅师东嘉王氏子甫壮得度于福泉参净社印堂智看主人公话脇不至蓆寺后有巖岑寂夜坐其中或自唤复诺久而有省参仙巖智一日入室师握一茎草置智前曰不可唤作一茎草智拈杖师拂袖便出解制返净社印堂智曰一期参得底不妨举似山僧师作掀禅床势智便打师便出后参密印无机缘相契輙蒙印可元旦秉拂小参既承方丈和尚严命聊为众兄弟通个消息蓦竖拄杖曰还会么若向者里会去庆无不宜如其未然三条椽下七尺单前喫饭穿衣大须仔细卓一卓问如何是夺人不夺境师曰长安一片月万户捣衣声曰如何是夺境不夺人师曰淡泊经营省疎慵礼数忘曰如何是人境两俱夺师曰目前无阇黎座上无老僧曰如何是人境俱不夺师曰阵云生海上拔劒搅龙门一日示微疾次早沐浴剃发与众决别徒请说偈师曰平日巳作了也何待此时纵饶说得彻头彻尾于汝分中有何交涉若要此事相应须在常时向巳躬下端的讨个着落到生死岸头始得受用言讫吉祥而X逝瑞安瑞云介石芳禅师本邑李氏子九岁脱白从座主听讲天台止观钟如如激发令参仲觉居士觉曰一念不生如何是本来面目师不省觉指参五云教教曰仲觉指汝到此且道先觉后觉觉个甚么师拟对教曰汝终日在仲觉处因甚不识仲觉拍案喝出住数月不放参一日遇教教曰狭路相逢时如何师拟对教便掌师愈增迷闷冬夜参究忽触雪窦显见不见倒骑牛兮入佛殿句信口有偈开眼便了然转眼即错过居士与阿师堂堂觌体露呈教教曰如何是根本智师曰觌面相呈曰如何是差别智师曰何处不风流教曰放汝三十棒师后问仲觉曰五云和尚与芳三十棒未审过在甚么处觉曰不妨疑着师便举三顿棒请益觉曰且道临济从黄檗得力从大愚得力师曰痛处难忘觉曰向后如何师曰坐断天下人舌头觉蓦面一掌师一喝便行觉令作颂师信口曰黄檗佛法无多子分明不从大愚得脇下还拳快转身是贼方能识得贼觉遽曰贼在甚么处师曰今日识得居士觉休去一日以拈颂呈教教曰昔白云语五祖曰有数禅客皆有悟入处说亦说得下语亦下得祇是未在汝拈颂亦如是且道因甚未在师曰和尚莫惑乱人好教曰五祖因兹出一身白汗便明得下载清风如何是下载清风师曰渠侬得自由教痛与一棒师喝教复棒师触礼便出次曰教乃授X以源流衣拂闭关小参宝劒在匣谁敢犯其锋铓明珠在渊自难掩夫光彩苟驰情于炫露不免虗尚名闻设离妄而求真究竟实无把捉所以道狮子游行不求侣伴鵞王择乳素非鸭羣不借修证劬劳亦无方便渐次但能觌体归元岂有丝毫渗漏行住坐卧处处圆成产业治生头头合辙试看曹溪碓舂两脚密祖柴荷一肩米熟自然经筛云散伫看日现少垂一言半语足堪耀古腾今何在逐闹趋时始可承先裕后明芳愚懦无知自少随波逐浪因叨知巳激励指参心地法门趋向虽坚习气深重不是病魔作难便为熟境牵缠犹幸紧着草鞋直入五云深处四威仪内无非孤峻钳鎚二六时中常示人天师范一夜大梦忽醒摸着娘生鼻孔始知面目俨然多费常住盐酱既然如是则一超直入万行庄严净秽悉圆觉伽蓝寂喧皆弥勒楼阁又要闭关作甚么良久起身曰敢烦大众同到关前听明芳再为露布便入龙圣龙门济禅师三山陈氏子示众泉鸣㵎底风响枝头西来祖意全放全收你等诸人更觅甚么碗拈杖旋风打散示众孤迥迥无变易石人夜半竞吹笛晓来门启兴翛然山自青兮水自碧更思借火添灯只向他道不必小参不是心不是佛不是物陜府铁牛眼突出嘉州大象忽擡头鹞子飞过新罗国更有踏断草鞵跟掀翻坐具地到者里山僧直须验X过了打何故嚥津绝粒非为妙换骨丹成始是仙示众狗子佛性有衣破露出肘狗子佛性无沧海竭底枯若能于此知端的看破赵州好大哥良久曰大众还知端的么摇头摆尾非他物莫向旁人问有无问尽大地是某甲本来面目是否师指路边松曰唤者个作甚么僧拟对师遽行问如何是古佛心师曰汝身得与么矮小僧礼拜师便与一踏问万里无云青天也须喫棒今日云垂四野合喫多少师曰怪山僧不得师问别菴居士你昨日因甚偷斫常住柴菴拟对师约住曰一欵便招瑞安旃山杰峰解禅师开炉上堂今日开炉有四件事告报大众第一世界安稳第二禅堂地平第三柴火鲜明第四大众朴实若作好事商量不见道好事不如无若作闲事话会今日岂是讲闲话的时节毕竟合作么生试断看若断得出不妨撩起便行奚待三月安居九旬禁足不然且在布袋里作一场佛事以拂子打相喝一喝小参把断要津不通凡圣放开一线任运随缘祇如不收不放又作么生不见道至道无难唯嫌拣择但莫憎爱洞然明白蓦竖拂子曰者个是明白耶不明白耶直饶见得更有三十棒在何故绝后再甦欺君不得问如何是旃山境师曰松柏参天曰如何是境中人师曰眼横鼻直曰如何是人中意师曰坐立俨然曰祇如临济向大愚脇下还拳意作么生师曰以毒攻毒曰请师别施方X便师便打栴山怀越志禅师结制小参三世诸佛于一毫端建宝王剎历代祖师于一微尘转大法轮若作好事话会岂不见道好事不如无若作虗妄商量今日岂是虗妄时节者里担荷得去便可掀倒禅床其或未然且进堂努力问如何是菩提道师曰贪瞋痴曰如何是生死业师曰戒定慧曰颠倒不少师曰汝分上作么曰舍贪瞋痴修戒定慧师曰颠倒不少问本来有生灭也无师曰惺惺万法俱生寂寂万法俱灭曰既有生灭应有变易师曰转万物为自己转自己为万物曰安有定欤师打曰谁与汝卜度毗阳石筠禹门统禅师小参从来无法可说纸解看孔着楔单提济北钳锤个事斩钉截铁若人逴得便行说甚红炉点雪更有凿壁偷光驴腰打教骨出报诸人瞥未瞥实际理地不受尘一念万年始了彻冬至示众一二三四五蝍蟟吞却南山虎五四三二一独角泥牛水面立露柱痛拶上须弥铁鎚无孔也出汁谁知日日是好日祇缘冬节是今朝漏洩全机没巴鼻小参苏州有常州有说甚面南看北斗无影树下合同船伸手原在于缩手顾左右曰还会么叶落归根来时无口京都毗卢证心明江禅师保定清苑魏氏子父母早亡投桂芳林公薙染广济完授具戒同林修造宝珠洞继兴圣感师功实多参竺菴于善应结制有省X维那问如何是父母未生前本来面目师曰赤红皂黑曰死了烧了聻师曰真金不怕火试维那首肯从此精持戒律粒米同飡布服芒鞵终身自誓次谒云居古入枯木堂一日古问雪覆千山因甚孤峰不白师曰特出一头地又问南泉斩猫事如何师曰验在目前古曰赵州顶草鞋又作么生师曰迟了八刻又问左边是高崖右边是大水前边万丈深坑后边大火来逼且道如何回避师曰竹密不妨流水过山高岂碍白云飞古颔之嗣受记莂焉出住毗卢入院上堂法不孤起仗境方生今蒙安护法虔请说法且道说个甚么朔风透骨滴水成冰雪里梅生古今不昧有时毫吞巨海有时芥纳须弥在大不增在小不减威音那畔无欠无余六根门头放光动地必定是个甚么聻古人道有一物明历历黑漆漆上拄天下拄地常在动用间动用中收不得且道收不得又如何喝一喝曰玲珑兔角横三际灿烂龟毛遶九皋京都慈明圆通明光禅师上堂法不孤起仗境方生道不虗行随时应现旧店新开慈航早驾动则无处不显静则何地可藏召众曰还会么本无一物着空花岂撒时人眼里沙上堂最初一机千圣不传末后一句荐在言前风吹大地杲日当天等闲踏断毗卢顶脱体无依本自然喝一喝上堂常光独露耀古腾今权衡在子斩断葛藤独超方外任意纵横卓X拄杖曰大道本来无隔碍要假儿孙脚下行拽杖下座腊八上堂隆冬时节冷如铁人人闭口深藏舌凝成冰雪耸孤峰夜覩明星犹不彻大众世尊覩星成道今古相承为甚又道个不彻良久曰父母所生口终不为汝说橘矛隹李素堂道禅师小参言无展事语不投机承言者丧滞句者迷只如适来上座问麻三觔向他道我本东土人却说西番话且道还有商量处么若道有辜负他洞山若道无辜负那上座事是恁么事人须恁么人何妨问若云兴答如瓶泻设纤毫义理填在胸中挂在唇齿向者里水漉漉地日后吞热铁丸莫怨今日不为上座说破为仁菴觉道者对灵小参妙总放过大慧骊龙颔下握珠凌行勘验浮杯金翅翻空噼海乃至台山路上䭔子铛边施大机发大令莫不肘后符灵顶门眼活这一队巾帼英贤法苑流芳子古至如今日仁菴大士十年归信宗乘一着当阳独用匡扶法社辅弼师承无上胜妙之心较之昔人犹胜十倍真可为狮子窟中狮子栴檀林里栴檀即如一期能事既圆遽尔退藏于密游徧化城不离宝所一句又且如何良久曰即此名园安养国不须更自献明珠示众举世尊覩星颂曰闺中少妇不知愁春日凝妆上翠楼忽覩陌头杨柳色悔教夫婿觅封侯示众举张拙参石霜霜问秀才何姓云姓张名拙霜曰觅巧尚不可得拙自何来拙豁然省悟呈X偈师颂曰石霜换斗移星手巧字拈来拙不如致使秀才全入梦犹言胜读十年书示众举婆子烧菴话毕乃曰婆子有启鸿门之略奈何撞破玉斗者僧有赴宴之胆未免委曲一时天津净业仁安斆禅师上堂互融凡圣于一源交灿主宾于双照心光独露鉴觉全彰开火宅之青莲净红尘之白业磨不磷涅不缁修不无染不得动则涉尘劳之境静则沉昏醉之乡不动不静作么生木童火里吹笙石女云中作舞解制上堂百岁光阴少春生秋复老要透生死关须明向上道大海任翻身干坤随起倒一念澄清时真性可常保佛身併驴形何从外所造告报行脚人参学休草草贫富如朝露英名顷刻了直下歇狂心休向虗空讨谁脱夏天衫谁披冬月袄叮咛记我言临行休懊恼喝一喝下座顺天圆通法昙衷禅师山西阳曲李氏子母徐氏梦一老僧託宿而生师幼乐静坐十岁得痼疾医药无効父母恳佛许师出家由是渐愈十四岁礼佛本郡魔庵守宗薙落年二十登盘山了宗心处圆具因随众打七至第四日忽有省发胞弟伟珠渊激励结伴参方到掦州首谒天宁不契复上龙池天童虽然扣激无虗中未稳当后入南㵎闻研柴声洞明向上然终未洒脱复之显圣平阳五磊因在资福随众出坡闻皷声忽然虗空迸裂庆快通身又闻黄山雨峰纲X道风特往亲依一见便问何来师曰天目纲曰彼处为人如何师曰惯断人命根纲曰因甚你命根不断师曰我无命根断箇甚么纲曰前言不副后语师曰今日亲见和尚纲又问你僊乡那里师曰山西纲曰汾阳昭祖是乡里耶师曰从不识这汉纲拈香板师拂袖便出纲曰转身句未在师回作掌势纲颔之嗣受记莂服勤二载辞往燕都初居正觉复迁严净继住圆通上堂把住时尽十方世界森罗万象洪纤长短不漏丝毫放行时如大鹏噼海水击三千神鲲圆南扶摇万里真有如是眼目方许独步大方倘若迟疑白云万里解制小参门前有路放足通行袋口一开锥尖毕露箇箇头昂似虎人人脚底如龙祇有一件要与诸人说过黑漆崑崙山下过莫教打失两行眉上堂热时热着寒时寒着寒暑不到处是甚干矢橛以拄杖画一画曰鬼神不能灭其眎佛祖不能窥其体圆通门下论实不论虗争不足让有余曳拄杖下座颂南泉斩猫曰半蓑烟雨半江风不钓金鳞拟钓龙腥气浑身难躲闪一言从此定纲宗僧问无梦无想无见无闻主人公毕竟在甚么处师曰竹影扫阶尘不动月穿潭底水无痕问所饮母乳如四海水此身积骨如毗富罗山未审谁是最初父母师曰行也着坐也着师经行一僧跪问如何是三元师举足示之曰如何是三要师蹑足一下曰意旨如何师踢倒便行庐山斗护法问恒河沙X数佛未卜先由几位生师曰当面错过曰若有僧家参得透便能证果好修行么师曰莫相谤好曰两箇泥牛鬬入海直至于今无消息是何宗旨师曰一点瞒他不得曰问着不应成箇甚么道理师曰声震如雷山斗又呈本来面目偈曰依依湛湛妙难名浩浩苍苍宇宙盈谩道禅关空法界了然一念即前生师亦以偈印之盛京千山龙泉伟珠渊禅师山西阳曲李氏子母徐氏梦红光入室分娩三岁因病母许出家五岁母亡十岁父送本邑伏魔庵守宗剃度十八发心参方首谒平阳憨予暹示念佛是谁未知落处二十岁往汾阳圆戒北上燕京谒大憬敏敏竖一拳示之酬答不恰懡㦬汗下进堂参究半年无所入辞出复历讲肆继参沛庵源于海会执侍左右时时提究昼夜不眠如同痴人一日源问汝参甚么师曰念佛是谁源曰可有入处师曰无处可入源曰殿里拜佛去师才跨门限见万道霞光射入目中少顷从镜光映出无数物件而彼时跕在供案前不觉竟到五更殿主开门失惊问曰是谁师曰是我主曰汝是谁时豁然有省主又问师噼面便掌主大呌曰有贼了源曰贼在那里师亦掌源曰元来是箇家贼师一喝源休去次春源受津门请师随行上船源见有鱼戏木乃曰何日是了期师曰湖海波涛濶渠侬任自由源一掌打师落水师才起源曰道道师未开口源又打入水师复X起源又打师曰竿头丝线从君弄不犯波涛意自舒源曰如是如是至解制付授衣拂而记莂焉出住北京毗卢遵化金峰丰润宝庆王田龙池盛京清风千山龙泉万寿盖州兴隆诸剎上堂大而无外小而无内把住放行超群拔萃电光影里正好翻身石火𦦨中各安本位无地不称尊是处为祥瑞遂喝一喝曰更有要言切忌瞌睡小参今晚圆七勘验巳毕哮吼狮儿解空返掷鼻孔辽天千圣不识至今还有识者么良久曰一擦骨出晚参师垂问什到阳回万物发生且道无阴阳地上发生箇什么众答不惬师乃曰木樝片细细嚼缓缓嚥掇过古香炉山门骑佛殿京都兴隆大珠智禅师江南丹阳袁氏子父汝瑞母王氏生时自能端坐七岁随母进香见佛金色欢喜因而求出家十六岁父母俱亡遂投普慈寺礼栖真薙染二十上华山圆戒讫登三峰首参硕揆志一日挑水见地清彻忽悟心源洞明万法遂入方丈志曰你挑水来此作么师曰扁担化为龙志曰珠在什么处师便噼面一掌志曰这村儿好打师云珠也不识志曰未在师曰再犯不容志曰可号大珠莫呌大符遂易今号继往杨坟谒灵机观一日晚参观问如何是不从人得句师曰尽大地是箇学人覔甚么句观连打两棒曰且道老僧在学人内学人外师曰深领一问观颔之后游五台到都门过严净谒圣心觉机X见相投师资契合又蒙和硕裕亲王䖍备衣拂再三劝慰遂受觉记莂焉丙辰继席严净次住兴隆上堂万法融通顿见无边剎境心空及第全彰玉殿琼楼直得泥神自起瓦砾增光耀古腾今辉天鑑地指长安为极乐以大地作伽蓝撑无底船圣凡齐度唱无生曲幽显均资祇如今日觉院重光一句又作么生蓦卓拄杖曰顽石迸开新佛面法幢高竖万年春上堂法身无病妙药醍醐犹是剩法眼无瑕佛祖虽尊亦不为总饶证无量三昧现无尽神通住无量亿劫说河沙妙理其义无穷犹是净法边垢与道合乖作么生别通消息良久曰檐前水滴非干雨夜半鸦鸣不是声上堂心空无住若古鑑之无痕触目皆真似寒氷而皆水明自心是万法之根源悟万法与自心不二且道即今心在甚么处喝一喝曰灯笼入露柱严净香云兴禅师上堂三九临年第一月相逢正遇好时节举目遥观法界宽屈指算来大小雪若问佛法事如何霜严树头光皎洁象王手内把氷稜狮子口中含生铁会得明明不等闲倒一说来无间歇喝一喝下座腊八小参世尊或道本无元妙正令当行照用齐到雪山六年氷怀雪操挂蛛网于眉间容鹊巢于顶奥如斯苦行逗到今覩星消息如何道顾视左右曰若是凤凰儿不向那边讨示众举世尊初生话毕乃曰这老汉只知贪途不觉天晓云门虽X行正令也是接竹点月捡点将来各与三十棒何故聻家丑那可外掦颂世尊覩明星曰夜半明星光㶑滟骷髅触着成一片通身是口向谁言强把众生穿一串五灯全书卷第一百六五灯全书卷第一百六补遗临济宗南岳下第三十七世随录宁远首山宁一暹禅师三韩郭氏子三岁因痘风父母祷许为僧十一岁送天宁洞明薙发因见禅关䇿进遂参念佛是谁愍忠得戒后逢本师了宗宗盛京结制䟦涉往参得彻法源而受记莂出住首山大士诞辰小参日丽风和荡烟霞扶柳枝黄莺啼古韵露出几多词不是观音示现亦非普贤行施泛慈航而渡羣危甘露一滴大地资虽然如是且道无阴阳地上又作么生喝一喝曰阳回瑞霭弥天地万物枝头总得宜小参父母未生前有箇本来面黑豆未生芽善财寻不见见不见倒骑牛兮入佛殿晚参上下偷安为丛林大患古人言之切矣岂是懒惰成道懈怠可得耶且毕竟佛如何成道如何得聻若有箇汉闻恁么道便掩耳而去首山抚掌称庆不见达磨X老汉从西天来无非觅一箇不受惑的人山僧与么道是醍醐语是毒药语颂睹星悟道曰寒空月落夜三更露出银砂触眼睛堪笑瞿昙黄面老悟来亦是目中钉月落三更夜巳寒明星才露眼皮穿总饶悟得成何事直至而今梦未还颂五通问佛曰问道如何那一通桃花开放杏花红飞鸿呌后秋空老依旧游人在梦中滦州万善晖洲昊禅师滦州乐亭刘氏子胎不食荤幼而凝静十一岁母逝父送韩家道礼晓空薙发十八岁发心闭关跪诵法华至安乐品见佛子住此地即是佛受用顿然生疑赴万善参了宗见将疑语请问见便打越发疑情亲依日久始得谛当中秋同众翫月见令着语师以手画圆相呈偈曰碧天云净智光圆洞彻玄微绝正偏万户千门悉仰赖威严空寂映人间见颔之即嘱出住滦州万善白道石佛盛京华严宁远地藏上堂三世诸佛不知有八角磨盘空里走青州布衫重七斤普化摇铃惯抖擞须弥顶上扣金钟惊起泥牛夜半吼岭上石人暗点头谁解南辰藏北斗喝一喝上堂山僧今日抖擞精神将如来三乘十二部一切修多罗祖师千七百则陈烂葛藤天下老尊宿长歌短曲倾心吐胆不惜唇皮尽情吐露举似大众良久曰会么惟此一是实余二则非真解制上堂滦阳城畔水流南逐浪随波下钓竿夜静水寒鱼不饵轻舟高举过芦湾上堂黄钟月X十五一阳从地鼓郊外野烟飘太史书云舞分明说与知音知冬至寒食一百五上堂子粒成熟秋后看物物何曾有余欠信手拈来呈似君尽力承当只一半且道如何是那一半露柱撞倒灯笼山门走入佛殿上堂华严有一语分明为君举不是赵州无亦非云门普千圣莫能测万灵提不起若问意如何眉毛是两缕颂文殊白椎曰文彩未彰机关漏洩直下一槌节上生节灵山无数英豪未免眼中着楔颂那咤太子析骨肉还父母曰幻色不是色真空不是空皮肤脱落尽八面显玲珑玉田重兴无虗昦禅师玉田贾氏子投蟠龙香林披剃首参体真真得箇相应复参了宗宗得入堂奥即时印可出住林西观音继住崇兴圆通蟠龙玅峰上堂山花野草笑春风腊去氷消万物丰结制九旬今巳满解开绳索任西东上堂箇里圆明透彻真空无去无来达本归宗石女怀胎走却西东猫儿解捕鼠露柱撞灯笼蓝田郡里结制圆通院里打钟柳树着箭桑树红大千何处不春风小参茶能解渴饭能充饥禅能越圣戒能防非若向这里领略得去可以种无漏因得无漏果发无量愿度无量生顾视左右曰还见么弹指即如来了达真实相颂调达谤佛曰调达谤佛身陷狱堂堂顺逆总家乡虽然解道三禅乐也是哑子喫生姜颂南泉庄上喫油糍曰揑目生花老古锥油糍喫了许谁知言前虽解倾肠X腑不管他人说是非师于康熈己巳五月小尽日示微疾语众曰吾时至也随沐浴着衣书偈曰直下承当无党无偏空华梦幻六十余年咄踏碎虗空云片片佛国魔宫任往还端坐而逝建墖于蟠龙山乐邑龙泉朗空顺禅师昌黎赵氏子礼万善了宗宗薙发参随数十余年年示寂时亲蒙付嘱出住静龙泉小参觌面相呈无余事千林落叶尽归根虽然不挂丝毫相照彻干坤耀古今寂灭场中离色相真空界内绝纤尘天地同根原一体说与知音着眼听小参若论佛法本无言说但有言说都无实意佛说三藏十二部一口吞尽总是噇酒糟汉与自己分上都没交涉所以道说似一物即不中但能会取未生巳前一生参学事毕虽然如是不着一番亲到处焉能识得本来源仁寿吼林鲸禅师江南兴化徐氏子得法海会出住仁寿颂婆子烧庵曰冻叶无声花不知荠甘徒博蓼虫疑高山流水难同调龟䇿茫茫欲扣谁颂百丈野狐曰宁可殒身莫违国制不落不昧猿啼鹤唳黑雾漫空古路迷行人寸寸肝肠碎颂南阳摈侍者曰铁甲将军入虎巢伏兵乱发罪难逃若非主帅全机变争见从前汗马高颂古德喫油糍曰春日犹寒晴空闪电雨打桃花红片片绵绵密密不隔一线颂一喝如金刚王宝剑曰青天白日起雷霆佛土X魔宫尽着惊大地山河都粉碎吹毛犹带血痕腥颂一喝如踞地狮子曰桓侯据水断当阳百万貔貅望影藏濯濯英声高日月于今谁敢犯锋铓颂一喝如探竿影草曰千尺丝垂计钓鲸先生减灶又添兵火光举处钧机发铁额铜头也絷缨颂一喝不作一喝用曰王命旗出万将寒杀活由他掌内安战北征南浑莫测从教狐兔髑髅干京都靖安慧溥仁禅师平梁逯氏子初参木卜安发明心要次参国教洪乃蒙印可出住汾阳香严京都靖安上堂问如何是正令行师曰杀人刀活人剑僧拟议师便打问如何是向上事师曰向上无事向下问来僧拟议师便打乃举世尊陞座文殊白椎话毕师曰老将不谈兵文殊特请缨一朝权在手便把令来行正当恁么时山僧性命在诸人手里其或眼目定动诸人性命却在山僧手里喝一喝下座上堂诸方结冬浩浩山僧这里刚值修造殿嵴日晒风吹墻壁东歪西倒也欲袖手偷闲争奈公案未了撑持此箇法门要讨当家种草直须着着机先切莫点即不到何故全机大用露堂堂且漫蒙头衲被好上堂雪满千山寒松独秀祖意西来分明泄漏换人眼睛几枚乌豆伶俐衲僧一槌便就果能取证本天然万别千差俱彻透京都护法慈意昭禅师长沙安化贺氏子幼岁投本邑报恩礼嬴辉出家首参大沩养拙明得法于圆教X解三洪出住护法寺上堂者条通霄活路千圣同途万灵合辙南北东西总是祖翁田地行住坐卧无非古佛家风踏着的脚下无私天然稳密机机相应法法全彰不假思惟通身受用现前缁素闻则同闻见则同见毕竟如何委悉卓拄杖曰人人心地明如镜箇箇眉毛眼上横解制上堂结也得解也得千古丛林旧规则无可比无可说杖头指出当天月大地众生影现中两眼分明光皎洁凡也得圣也得何必当来问弥勒弹指圆成八万门剎那灭却三祇劫喝一喝上堂释迦老子横说竖说费尽婆心总不出这箇绻缋以拂画曰这箇唤作正法眼藏得么良久喝一喝曰瞎驴趁大队示众举文殊白椎世尊下座毕乃曰世尊虽然穿透诸佛鼻孔也是畵𧉮添足还识文殊么可谓无纹铁印向空抛海底泥牛连夜吼示众举文殊令善财採药公案毕乃曰文殊开权显实了无半点颟顸善财眼快手亲岂有丝毫造作虽然如是可奈一茎草何天津维摩陶明潜居士都门望族也根性不凡髫年学道参请于诸禅宿之门深有所得末受圆教洪记莂即辞家行化创维摩院于中山建立规范接纳缁素结冬休夏殆无虗日因学者之请而有垂示语录辑而成帙并着先觉集乃居士之传灯始于维摩终于本朝葢缘建此院而设其位即考其入道之由参详订证以成此书亦士林中之罕有者示众即心X即佛也是错非心非佛也是错贫道与么道也是错诸人不与么道亦是错蓦召众曰其间四错内有一错有宾有主有杀有活若人检点得出日消万两黄金若检点不出滴水也难受何故不是其人难共话大都缁素要分明示众举赵州曰金佛不度炉木佛不度火泥佛不度水真佛屋内坐赵州古佛虽则为人赤心吐露大似开眼说梦净业这里金佛度炉木佛度火泥佛度水祇如真佛聻良久曰朝到西天暮归东土且道还有为人处也无顾视左右曰心不负人面无惭色示众隔墻见角便知是牛隔山见烟便知是火因甚问着祖师西来意十箇有五双不会良久曰祇为分明极翻令所得迟示众举初祖达磨曰我本求心不求佛了知三界空无物不如端坐静观心只此心心心是佛元叟端曰坐杀达磨大师了也惜乎端老不与初祖同时若也同时真箇坐杀祇如贫道分上又作么生蓦以拄杖架肩起身垂下一足高声召众曰达磨大师来也连棒打散便归方丈解制示众举翠嵓道一冬以来诸公东语西语看翠嵓眉毛在甚么处中山则不然一冬以来并无一字与诸公说还知中山为人处么若也会得鼻孔依然如或未然直须挽起眉毛参示众若论佛法徧一切处非色非声满眼满耳佛祖心肝尽情吐露是汝诸人当面错过忽然不错又作么生道喝一喝曰鱼化龙飞夜塘休戽示众树头落叶乱飘金X啼止难休赤子心覩影追风机贵捷拨尘挥剑用须深霜林遍布韶阳普山水长鸣太古琴剎剎炽然无间歇逢缘若箇解知音示众鹰化鸠眼在鱼化龙鳞在凡化圣心在拂子化天大将军无在无不在天大将军复化为拂子有时将此方世界移于他方世界有时将他方世界移于此方世界其中众生竟不知觉何故聻良久曰只因太近问如何是不二法门士向上觑曰向上之事意如何士向下觑曰一张无絃琴惟师弹得妙士曰看破不值半文钱问如何是本来面目士打曰会么曰要会作么士曰认着依然还不是江南龙舒澹庵龙禅师小参汾阳库下烧钱叶县堂前泼水虽则各展家风看来是何面觜争似我这里也不烧钱也不泼水母论南来北往未入门时领取一顿且道还有为人处么验人须用生铁棒佛祖到来魂胆丧除夕小参诸佛不知有貍奴却知有识得野犴鸣原是师子吼有了赵州茶不用曹山酒张公吃李公走两两不成双三三亦非九莫若无位真人常年面南北斗示众举古德喫油糍话毕师曰古德喫油糍毕竟难瞒庄主侍者因甚不知不道他不知末后也救得一半遂震威一喝曰莫寐语好颂世尊初生曰一声霹雳心空后万里歌谣建太平不是久经行阵者几乎错认定盘星颂百丈耳聋曰马驹出廐干坤动踏杀阎浮人万千今古俨然消X息在不知若箇髑髅穿颂百丈野狐曰两处誵讹总不真铁󳰥无底载干坤数声腔笛离亭晚一片孤帆过洞庭京都广庆西来禅禅师上堂不立语言文字山僧舌头不在口不许棒喝交驰广庆拄杖不在手毕竟如何是佛法的的大意一行白鹭上青天两个黄鹂鸣翠柳长至上堂葭管灰飞阴阳消长祇如坐断两头又作么生卓拄杖曰寸丝不挂赤条条劫火洞然终不变盂兰会小参师震威一喝曰地狱空也又一喝曰三途息也地狱既空三途既息则上无诸佛可成下无众生只因逐妄迷真故尔改头换面带累我观音大士地藏本尊拖泥带水鬼出神没虽然如是且至化无为功超亿劫一句作魔生道复喝一喝曰共证菩提登彼岸罪因业果尽氷消示众举赵州勘二庵主话毕师曰一般竖拳何得何失赵州虽然杓柄在手争奈得便宜处失便宜示众举大颠摈首座首座口是祸门大颠家法森严活埋俗汉即不无且道首座过在甚么处具眼者看颂女子出定曰澄澄秋水月娉婷寂寂黄花满院馨夜静酒阑人尽睡霜钟敲散满天星颂殃崛产难曰传言送语路头賖几片黄云日色遮一阵朔风寒彻骨枯桩早巳绽梅花随州双泉天睿沐禅师颂丹霞烧木佛曰严子持竿上钓台羊裘不脱令人猜到头光武亲寻得故旧相X逢笑满腮颂赵州洗钵盂曰一声啼彻五更寒唤醒朦胧梦巳残拟谓东窗将欲白原来日上巳三竿京都隆禧大量宣禅师上堂月落天边云归洞口荆棘林中无片叶千峰猿穴有寒声啼到耳边人不识却从箇里几沉吟顾众曰还会么我不轻于汝等示众秋风秋月入秋涛秋色秋山秋菊饶秋日秋云秋最巧秋来秋去杖头挑卓拄杖曰挑的是甚么物闻之无声观之无色动之无形静之无影佛祖不能觑破衲僧亦未踏着众中可有踏得着的么众默然师良久曰看脚下佛成道上堂举世尊覩明星因缘毕乃竖拂子曰见么击案曰闻么世尊证此而末后拈花迦叶证此而破颜微笑三世诸佛历代祖师证此直指人心见性成佛天下老和尚证此建立法幢施设纲宗山僧证此续佛慧命接利后昆诸兄者若能证此不妨动用施为卷舒自在未审诸人如何证此良久曰不经氷霜苦怎识岁寒心池阳龙门眉剑如禅师小参东若相西若将这盘好棋当仁不让顾视左右曰南不收北不收两处誵讹也须一棒喝一喝曰纵饶铁笛齐吹响任是飞龙点额回小参明不明暗不暗分明说话只一半大家到底暗中看不是分明休错乱铁牛连日走长安踏到穷途成倒断禅师示众石虎厓前㖃怒雷木童X拍版唱高台灯笼沿壁逡巡去露柱呵呵笑满腮枯木花糁飘劫外銕蛇横路任徘徊殷勤报汝参元士鬬额泥牛尚未回浴佛上堂今朝四月八王宫生悉达遗旤满支那恶水浇不杀四十九年余饶舌恣忉怛双眼黑漫漫脚底干坤濶马腹与驴胎分身偏尘剎春风浩劫长杜宇声声滑联灯潦倒多犹把栴檀爇问寒暑到来向甚处回避师曰佛眼觑不见宛平西山双泉了空心禅师关云溪居士启龙华会请上堂问西来大意即不问龙华三会请师宣师曰畵廊不必重添翠僧拟议师便打乃曰拟议思量隔万山那堪拈弄许多般会得如来真妙境分明只在一毫端大众还会么今日关护法虔请陞座无可言说无可呈示祇得将龙华会中人人共有的通箇消息蓦竖拂子曰性体如如廓太虗常光显露更无余寒来暑往仍如是妙用何曾在梵书挥拂子下座京都广渠门章京罗居士讳起凤号岐山世家四川成都简州人自幼因乱出蜀在军营中二十余年即慕向上一事后仕京师遍扣名宿皆不契复谒海会圣心觉觉令参一口气不来向何处安身立命克意参究寝食俱废一日偶过四牌楼目覩五彩光有省遂述偈曰閙市场中机用全常光寂照本悠然威音那畔真消息水在长江月在天复到觉处觉问来作X甚么士拈香曰拈起一瓣香朗朗照十方如来真实意遍界不曾藏觉举古今公案一切誵讹处征诘之士应机无滞觉首肯书偈付嘱士每清夜不寐人所异焉小参今朝五月三路上行人面负惭脚踏草鞋头顶笠眉连两眼不须参咄拈赵州洗钵盂话曰这僧入门便问赵州随口便答毕竟悟在甚么处良久曰事从叮嘱起拈世尊拈花曰世尊无风起浪迦叶播土扬尘带累他百万人天个个眼里着沙拈芦陵米价曰这僧逢人便问青原信口相酬诸公还会么今年雨水好黍谷一齐收拈文殊起佛见法见曰曼殊室利被世尊贬向二铁围山毕竟过在何处诸人欲知么遂摇手曰再犯不容颂泗洲塔头侍者锁门曰才见沙滩放白鹅忽然平地起风波翻身踏破澄潭月回首春山锦绣多颂本来面目曰本来空洞寂寥寥搜迹寻踪路转遥六十四年祗这汉骑骡直上御沟桥一日过南台台问夜半放乌鸡意旨如何士曰月明天又晓台首肯双泉证庵印首座建宁张氏子徧谒诸方至伍山始释然放下居首座寮二十八载一日伍山基话及大颠摈首座因缘祇如当时首座合下个什么语免教摈出师曰待大颠问是汝恁么道那但向道某甲无此语基曰文公道山门前见首座亦扣齿三十聻师曰莫听人言基休去安州伍山蝶庵栩禅师竟陵罗氏子久参江浙归楚X谒伍山基基曰什么处来师便喝基曰着忙作么师提起坐具曰这个是什么基打曰放过则不可师喝其颔之嘱后继席上堂祖印高提十方坐断拈起吹毛扫除胡乱临济德山两个一贯立旨建宗还他个汉卓拄杖曰信手拈来巍然炳焕喝一喝退居郢州善庆而逝随州双泉埜岚逸禅师楚汉川倪氏子示众拂拂熏风殿阁凉冷灰豆爆也风光天然一段真消息耀古腾今不覆藏若论此事在诸人分上头头揭示凡圣一如乃至十方世界一切众生无不光明动地有何隔碍竖拄杖曰见么卓一下曰闻么良久复卓曰向道是龙浑不信拈来便用也随州双泉埜峤坤禅师楚郢州王氏子总角依双泉基芟乌巾侍有年深入玄奥长至上堂群阴今剥尽一阳此日生冬来有何意榜上问慈明以拂打相曰于斯会得大道岂随消长弱线任其增添五九尽日又逢春寸金难买寸光阴掷拂下座晚参举五祖演曰举则公案事事成办向外驰求痴汉痴汉夫山储曰有甚公案抵死要办顶天立地须让个汉师曰一个道痴汉痴汉一个道须让个汉诚者天之道也诚之者人之道也顾众曰还知二老么两个五百却成一贯虽然双泉亦有个说处本有公案自家置办头头撞着大丈夫汉僧参师问从甚么来曰汉曰师曰一路上还踏着么曰步步不曾离师曰踏着X底事作么生僧拟议师便打安州伍山隐谦让禅师太原李氏子参洞源基于祇园问无梦无想主人公在甚么处师曰滴水滴冻基曰未在更道师转身便出基曰且信一半师一日经行次基以竹篦逆迎之曰觌面相逢事若何师曰不是𥦙家不聚头基曰祇如隣单堕枕高峰因甚悟去师曰不因樵子径争到葛洪家基曰到后如何师曰原是旧时人基打曰者一棒合是老僧喫后继席伍山僧问个事从来不迁变因甚么昔年伍子宅今日梵王宫师打曰正是不迁义北京白云密修林禅师上堂白云常封户今日为谁开吹箫引凤至鸣琴唤鹤来风云才际会制电复轰雷摩诃衍一义铁锯舞三台祖师玄妙诀不用更安排奉化吕明宇大纪居士颂赵州勘二庵主曰一个拳头用不同收来放去在其中纵横杀活渠侬事觌面堂堂脑后通颂赵州茶曰一盏清茶甞醉人肚中肠胃有区分茫茫宇宙谁能别打破钟儿方始亲辞世偈曰休休休七十年华付碧流笙歌竞过真消息明月清风得自由璧城居士戴铭元宵看灯士有省作一偈呈楷庵承曰银烛高烧满眼红顶门烁破跃飞龙而今始信不传妙物物头头现本容承阅毕问如何是本容聻士曰触处风光承曰未在更道士曰将谓别有那承休X去次夕承见又问日来消息如何士曰笙管夜吹千嶂月松篁空锁一山云承曰即今作么士曰一任观瞻承曰看脚下士便喝尚首肯而记莂焉问如何是诸佛出身处士曰庭前绿竹长新稍曰意旨如何士曰葢覆天下去在曰学士分上又作么生士曰古佛过去久矣颂云门扇曰袅袅春风轻扑面无言桃李自成溪一般意味何穷尽宇宙茫茫几个知颂勘二庵主曰琵琶斜把向烟萝一曲清平古调歌堪咲歌人两片舌暗乘明月泛秋波万寿记室古堂植禅师吴江吴氏子元旦小参无无无有有有问着生缘伸佛手一声爆竹报新禧大家祝圣无疆寿山自高兮水自深何用寻花并问柳春到江南树树芳六花五出俱漏逗且道如何是漏逗处良久曰云门餬饼赵州茶雪峰木毬紫湖狗茶陵海机汇禅师示众举竹篦子话毕乃曰黑漆一条竹篦抵死妄生节目横拈竖握随时何处分背分触乃横按竹篦曰现前诸昆季试定当看良久曰禹力不到处河声流向西颂德山托钵曰抵头归去早成疑密启何堪更弄奇蛊毒之家无好味爱他闲汉得便宜颂女子出定曰女子脱体风流世尊开口招祸若是文殊罔明早巳与君勘破龙舒佛缘一庵坚禅师示众举谷泉慈明同浴毒龙湫话毕曰艹窠里翻身波心中跳出一滴水脉两处成龙于此彻去兴波不作浪攫雾不挐云于此未会X好一条毒龙死水里浸杀颂正法眼藏瞎驴边灭却曰蹉过一生担片板儿孙那许乱承当临行掀倒婆娑国只得浑身没处藏青墖中一量禅师上堂翘首俄观天际云全提格外一枝春馨香馥郁分高下不顾从傍笑转亲若是英灵衲子须向百尺竿头进步万峰深处精研逈离成坏杳绝悟迷到这里纤尘不立正眼难窥截断众流归家稳坐还有如是人么喝一喝曰真机本是超闻见何必无端更撒沙示众举殃崛产难话毕师曰一点真机通古渡两头坐断应时新捡点将来恐母子未得平安在何故从门入者不是家珍颂女子出定曰池塘潋灔绿杨新一片花飞渡水濵鱼跃朝朝蒙润泽鸥雏来往乐芳春天仙古霞佛禅师示众举世尊陞座话毕师曰世尊扬眉瞬目文殊接响承虗虽然同声相应争奈落七落八若欲据令而行二老俱合吃棒示众举拄杖曰一条白棒信手拈来有收有放放则充满法界收则一毫头上且道不收不放时又作么生卓一卓曰留与儿孙做榜样京都隆寿昂云相禅师上堂回光返照别展家风山青水绿八面玲珑心外无法法外无心诸佛命脉悬丝在握祖师秘诀鼻孔撩天且道今日事又作么生喝一喝曰明星当午现白日不移轮上堂风寒飞白云松老凝青蔼一片住山心泉流声不改蓦竖拄X杖曰还会么七尺乌藤无用处依稀形似赤斑蛇掷拄杖下座颂德山托钵曰当阳句夺箭锋机父子双双各展奇钵柄被人偷去了不堪疑处更堪疑颂女子出定曰嵬嵬乎青山洋洋乎流水清商调谱伯牙琴一曲寥寥寒凤尾荆州报恩法澜澄禅师荆之枝江陈氏子住天王佛成道上堂僧问如何是天王境师曰御路如絃直如何是境中人师曰相逢觌面亲曰人境双忘时如何师曰天边一鴈飞乃曰夜覩明星阿谁晓是圣是凡都靠倒惟有鼻孔无处藏碧稜稜底光皎皎天王见得为他扭揑一上以手作扭鼻势曰释迦老子随手来也既曰一切众生俱有如来智慧德相何故大惊小怪虽然不因樵子径争到葛洪家上堂秀公北宗地千载绝是非山僧今到来雪曲和难齐聊作住山翁输我都不会报与诸方参学人轻轻莫蹋度门路扬州仪真地藏憨石珂禅师苏州范氏子继席上堂从门入者不是家珍自己胸中流出葢天葢地竖拂子曰会么等闲剌破娘生眼无限风光笑不休重庆宝葢本怀上禅师郡之璧山人参栖贤敬日则汲水供众夜则入堂参究竭尽勤劳及随天王海住荆之铁佛仪之地藏每充要职戊申描海真归蜀海授以偈入蜀覔亲坟庐莫知其处涟然拭泪后住宝葢履行氷洁四众景仰僧问如何是佛师曰汝是奴X儿婢子僧礼拜师喝出康熈甲戌住天王旋示寂塔于天王长沙益阳石门信庵哲禅师江陵陈氏子年三十三投天王海薙染旋领院事端重称职海景崇信削发天王遂以信庵字之住仪真地藏晚迁石门上堂天得一以清地得一以宁拄杖子得一又作么生良久卓一下曰天晴不肯走直待雨淋头一齐打散仪真地藏楚庵璨禅师荆之枝江人初住董市金龙寺复迁仪之地藏僧问如何是地藏境师曰楚楚半林竹萧萧一径烟曰如何是道师曰门前河路达长安武昌鹤林芝庵明禅师荆州公安周氏子佛诞上堂僧问未离兜率巳降王宫未出母胎度人巳毕今日事作么生师曰开口不在舌头上乃曰指天指地七步周行头角既露无处藏身虽然未遇云门手却使儿孙簸嘴唇康熈丁丑补汉阳栖贤阅五越月示寂门人迎龛归鹤林塔于寺左双峰山北鄂州黄龙半峰青禅师竟陵吴氏子参天王海于栖贤俾职堂司一日海竖拂子曰向这里道一句看师曰道过久矣海曰不妨再道师曰若再道是第二句海颔之同参相访问近有新鲜句子么师曰曲径无人到山高有鹤栖示众历满春山洞口花背阴嵒畔有云遮分明有句无人识道者家风事事赊继席天王上堂向上一机天然逈别突出当阳千圣罔X测山僧今日符到奉行又如何道太平不用施谋略惟把心香祝圣明荆州天王还灯敏禅师孝感张氏子受天王请示众山僧克念住烟峦投老闲身耐岁寒今日使符天上至是非从此落人间问世尊具无量海口说不思议法如何是不思议法师曰风吹石臼演摩诃曰一法若有毗卢堕在凡夫万法若无普贤失其境界去此二途请师速道师曰冬至寒食一百五荆州极乐佛照宽禅师安陆雷氏子示众极乐院向西住两池夹镜波光翠槐阴罩地马登枝柳影横塘鱼上树诸人若作山门境话会敢保未蹋故乡地若作真如法性会此人未达圆通理且道毕竟如何满院蔷薇昨夜开浑身不觉香魂醉荆南宝胜传一福禅师本郡陈氏子示众不是心不是佛不是物是箇甚么挥案一下曰豁然击断黄金鎻笑看章台桃李花荆州延寿尼上机本禅师鲁山人姓金礼天王海披缁受具乃以本参话头不明每自泣下一日问海曰如何是一归何处海曰师姑元是汝人做师便喝海曰青州衫又作么生师提起衣曰此是破罗衣海印以偈曰百千三昧何为本弹指门开非上机喜汝眼睛端的处青州衫换破罗衣樊川大唐律纲宗禅师武昌王氏子幼岁超羣弃儒就释投本邑洞暎灯薙染示众头头示现物物全彰X马师一喝百丈耳聋黄檗吐舌临济还拳一箇箇敲出虗空骨髓噼开佛祖面门乃顾视左右曰还见么近水不知遭渴处饮人一滴也难消海会量舟汘禅师上堂徧界不曾藏明明全显露五叶自联芳祖祖相传授展两手曰莫错过休错过惊起嵩山破灶堕小参举普化曰明头来明头打暗头来暗头打虗空来连架打左右来旋风打师曰普化用铁牛机夺饥人食还他作家海会者里只有一味铁钉饭木查羹任你诸人横吞竖嚼倘若一下嚼破自能通身畅快何必山僧重为饶舌拈竹篦子一齐打散解制上堂云从龙风从虎鸾好歌凤好舞堪笑驴子弄蹄行春风浩荡云门普八角磨盘空里飞惊起须弥颠倒吼今朝七九六十三禅和骑牛摸鼻走草鞋踏在月明中更有八九共九九颂女子出定曰杜䳌啼彻百花深风弄飞花满地金春令冬行贫也富纷纷浓艶漫相寻X五灯全书X卍XXX五灯全书卷第一百七京都圣感禅寺住持僧编辑京都古华严寺住持僧较阅进呈临济宗南岳下三十七世随录处州半山壁观默禅师颂古德喫油糍曰山前流水弄瑶琴听罢渔翁笑不禁今古未知霜月里脚跟走断是何人处州福安景莲源禅师问如何是福安境师曰天池深莫测曰如何是境中人师曰倚杖看云飞曰不荐师机再请剖露师拈拄杖卓一下曰假鸡声里难瞒我未肯糢煳放过关处州宣阳东巖慧观贤禅师问如何是东巖境师曰泉底穿明月峰头起白云曰如何是境中人师曰香饭惯分霜雪里众山𤠔鸟饱无声僧作女人拜曰谢和尚慈悲师曰西巖今日有斋处州青田石门大圆镜禅师问如何是妙音境师曰田上月明三尺浪屋头春老六朝松曰如何是境中人师曰舀干大海半边杓指住斜阳一杖藜曰作家相见事如何师曰且坐喫茶X石渚太平谷应干禅师上堂举临济一日与普化克符二人曰我欲于此建立黄檗宗旨汝二人可承褫我三日后普化问三日前和尚道甚么济便打三日后克符问三日前和尚打普化做甚么济亦打师曰你看那普化克符二人展大旗鼓逆风扬尘临济大师虽成一株大树荫覆天下人只是眼孔太窄欲立先宗止望那二人成褫山僧不然亦欲于此建立广惠宗旨现前大众个个都教成褫我若要成褫不待三日前三日后上来下去总教喫山僧手中痛棒何故聻心不负人面无慙色益州兜率不磷宗坚禅师蕲州孙氏子二十五岁投云南嵩山慧脱白参本来无一物三年无所得一日兀坐闻旁僧一喝有省呈悟由慧打曰临济在黄檗处得力在大愚处得力师曰落得一场笑具慧曰未在更道师舞具便出一日慧问如何是万象之中独露身师曰明如日黑似漆如何是衲僧巴鼻师曰瓦砾相然诺石头解笑人慧颔之上堂活人劒离相离名活人刀绝魔绝异拈起则干坤鼓舞放下则大地增辉到者里直须知有向上一窍格外提持佛魔俱遣凡圣两忘方有入路今日兜率不惜眉毛旁通一线去也以杖击禅床曰棒头有眼明如日要识真金火里看契嵩岳禅师山居示众冷披破衲热披葛渴饮一瓢饥一钵山中无历记年华转眼花开叶又脱X扬州叶菴果禅师郡之陈氏子示众师举扇曰拈起也函葢干坤拂拂凉风生大地放下也纵横日月炎炎暑气逼凉天忽拈忽放全体照用不拈不放回绝炎凉人人尽道腊月扇子用不着山僧则不然何故相逢自有风流态何必扶摇天地间仙巖首座化国铎秉拂小参诸兄弟来此山中参究还有透彻者么蓦竖拂子曰于此透彻去能使盲者见聋者闻哑者说所谓见见之时见非是见见犹离见见不能及还会么须知耳听终难会眼里闻声方始知天堂太虗空禅师中秋小参天上月正圆人间道月半不用拟思量打鼓普请看大众看则一任看毕竟那个是真月以拂子画曰莫错认示众以拄杖卓一卓曰若向者里荐取落二落三不向者里荐取落二落三毕竟如何话会复卓拄杖曰参永嘉大罗兜率中安质禅师被盗示众山居兜率静即天宫盗者相寻囊藏不得由是家私劫尽幻物一空要知宿债应偿不免欢喜忍受其奈人心不满贪欲无边逼拶将来鞭敲绳缚喝不领会默示徒然到这里通身手眼也无用处毕竟作么生得休歇蓦竖拂子曰大众见么到底家珍偷不去可怜空做贼名声问和尚被盗綑缚得无熬煎师曰山僧似觉通身庆快曰好事不如无师曰知音者少永嘉护国范远彦禅师小参山僧昨日有一句子未X出方丈门早与诸人道破了也还有闻得记得者么试出来举看众皆默然自代曰昼夜钟声一百八开炉上堂师以拂子打圆相曰大众还识护国者里现成炉鞴么一向柴足炭足惜乎几历兵燹直得烟消灰冷山僧今日于冷灶里下一把火为要两序勤旧添柴添炭互相着力将十方三世尽空法界尘劳生死解脱涅槃情与无情一齐打入炉中管取金声玉振普有光辉正恁么时设有不入炉鞴不受钳鎚的山僧伹冷笑一声若知山僧这一笑管取参学事毕元旦上堂新年佛法有舌头常在口新年佛法无水上捺葫芦新旧有无都不涉光阴迅速莫蹉跎永嘉白门卓然立禅师示众我有没絃琴一向悬高壁不是不会弹只是少人识以杖置案作弹势曰欲识琴中意何烦絃上声耡田示众我无大义可说惯用耡头一橛铲除异见稠林翻转劫初田地下菩提种开优钵花结无生果令一切众生齩嚼饱满顾左右曰还有知味者么良久以耡筑地曰正好着力示众未生前屋破见青天巳生后袖穿露赤肘现在的直到驴年会卓拄杖喝一喝永嘉白塔尼照清光禅师本邑相国张文忠公孙女十三岁为父死难即持斋誓不出字二十四薙染参仙巖智一日呈偈颂智曰偈颂且止你将公案说看师进步默然而立智曰囫囵吞枣师曰千峰势到岳X边止智曰万派声归海上消又作么生会师退步默然而立智休去示众一棒一条痕一掌一握血辣手不容情祖师真妙诀识此诀生死彻掷下竹篦曰惟此最亲切眉声居士明诚浙瑞安林氏子世名齐鋐字仲觉幼聪颕攻文史韬略年十五省父法幢帜于四明大梅山知发心参究帜指谒雪窦云多所训诲嗣见大梅寤于武林令参狗子佛性赵州因甚道无道有每参诸方皆以狗子佛性话为问适游浦江晤多子无于水月菴见案头有垂丝千尺意在深潭话忽有省曰赵州败阙被我捉得了也无曰那里是赵州败阙处士曰不被和尚惑无曰狗子聻士拟对被无一喝疑情复发时霁崙永卓钖云外士登峰参请凡十寒暑一日复叩前话永曰佛性则且置唤甚么作狗子士不觉从前膺碍一时放下踊跃曰嗄永征曰佛性聻士仍作舞跃状永曰是甚伎俩士即呈偈曰狮儿不受黄金索随类翻身展大雄却笑赵州无伎俩随人起倒败家风永颔之临行乃问永曰不昧本来人请师分付永曰清泉流出甚分明士触礼一拜永曰本来人聻士曰弟子告辞和尚去也永搊住鼻曰还在这里士拂袖便行一日问永曰如何是太平本是将军定永曰惺惺着士曰不许将军见太平又作么生永曰正好着力士曰学人则不然永曰你又作么生士曰一人有庆兆民赖之永曰咦丁巳秋永乃授如X意源流偈曰十载炉锤鍼芥合西江吸尽了无依须知吾法同儒道善自施为展大机文学陈圣俞问文殊七佛之师因甚出不得女子定士曰文殊且置唤甚么作女子陈沈吟士震威一喝曰因甚瞌睡至此陈踊跃曰原来如此士曰罔明聻陈作礼曰一串穿却士颔之随喜楞严讲期座主讲至第一月第二月月影士失笑僧介石芳便问士曰且道如何是第一月士曰无眼耳鼻身意舌芳曰如何是第二月士曰苍黄赤白凭君说芳曰如何是月影士曰长江水面波千顷芳复请作偈士信口曰问我楞严第一月觌体圆明非喻说堂堂密密烁虗空十方世界都含摄问我楞严第二月有情无情炽然说扬眉瞬目直承当粗拳恶棒当头楔更问楞严说月影日用常行自不领一念回光是甚么五双十个云门饼芳遂矢愿参宗一日问士曰一切众生皆有佛性为甚么佛放眉间白毫光照东方万八千国土众生不能士唤童子曰天亮也未童子报道日头正上山士曰还可道众生不能么芳跃然李标远问如何是海底泥牛衔月走士曰时至若知无渗漏风回便可结灵胎李曰如何是巖前石虎抱儿眠士曰动静不随声色去保持岂在有无中李曰如何是铁蛇钻入金刚眼士曰扶桑合璧方成朔沧海擒龙始见珠李曰如何是崑崙骑象鹭鸶牵士曰楼阁门开弹指入众生魔佛共毗卢李曰高峰道四句中有一句能纵能夺X能杀能活毕竟是那一句士蓦面便唾耆儒章于磐问不落因果因何却堕野狐士曰此处无银二两章曰不昧因果因甚却脱野狐士曰如上所供是实章曰祇如脱却野狐还作甚么士高声唤章先生章遂信宗门即问喜怒哀乐未发时如何士复唤章章应诺士曰是甚么章欣然复问孔颜乐处又作么生士曰用之则行舍之则藏僧问赵州访二菴主一样竖拳因甚有肯有不肯士曰你道不肯那一个曰浅水不是泊舟处士曰狮子齩人韩庐逐块僧忽省曰恁么则二菴主俱是作家也士曰狮子齩人韩卢逐块僧踊跃作礼曰从今不被天下老和尚惑也士便掌曰逢人莫错举陈兆彬问五祖演谢监修上堂曰人之真性命须是这个这个是甚么士曰龙从火里出彬曰五祖道若欲成就这个先须防于这个这个又是甚么士曰虎向水中生彬曰五祖道若是真这个人这个是甚么人士曰但尽凡情别无圣解彬曰又是甚么士曰我见灯明佛本光瑞如此士甞有偈曰北海泥牛吼中天玉兔生金乌吞一口动静悉圆明一掌又一喝毒人痛到骨俗汉最用情切莫道唐突玉泉揆辑东嘉大罗山玉泉寺肃印正禅师本邑徐氏子父母念其胎斋七岁时命礼罗隐洞石龛任老宿薙染年十七任公指参诸方末入深雪室彻法源底嗣即记莂开法玉泉小参举梁山道南来者与他三十棒X北来者与他三十棒虽然与么不当宗乘后来瑯瑘道梁山将一片真金当顽铁卖却瑯瑘即不然南来者与他三十棒北来者与他三十棒一任天下人贬剥师曰玉泉又不然南来者听他南来北来者听他北来各与浓茶白饭欵待若要山僧棒喫未敢相许何故聻黄金自有黄金价终不和沙卖与人示众铛是銕铸饭是米做汝等诸人终日触着齩着只是不肯承当觌面错过带累山僧鼓舌摇唇指东话西旧题新做不错过蓦竖拄杖曰且道这个是甚么上堂僧出拟问师以杖约住曰住住今朝仲冬初一山僧无法可说掷下拄杖曰有人直下承当一生参学事毕晚参举雪峰拈拄杖曰山僧这个为中下人僧问上上人来如何峰靠拄杖便休云门曰山僧这个也为中下人僧问上上人来如何问拈拄杖便打师拈拄杖曰山僧这个一味平等不论上中下根总教伊立地搆去汝等诸人还识这个么众无语师连卓拄杖归方丈佛成道日上堂黄面瞿昙夜出城娑婆由此祸根生雪山六载饥寒逼却被明星换眼睛以拂子作相曰祇这个莫沈吟不是佛兮不是心复掷拂曰举头天外看谁是我般人丁卯元旦上堂立春巳十日鸣钟庆元旦时序暗推迁初一仍不换大众既是初一因甚又唤作元旦不见道月月有初一日日是好日山僧住此巳三年本命元辰何得失忽有个汉道今日元旦上堂说到本命元辰X作甚么山僧只向他道记取一万事毕春三夏六忽逢秋千里神驹追不及问城东老母与佛同生因甚不肯见佛师曰抱赃呌屈曰两手遮面总皆是佛又作么生师曰料你放不下僧礼拜曰某甲亲见和尚师曰更礼三拜问如何是一同一质师曰锦绣重重如何是二同大事师曰石头土块如何是三总同参师曰泥猪癞狗如何是四同真智师曰红炉点雪如何是五同遍普师曰万象森罗如何是六同具足师曰顶天立地如何是七同得失师曰坐断虗空如何是八同生杀师曰横按镆鎁如何是九同音吼师曰风吹石臼如何是十同得入师卓拄杖曰向这里荐取问如何是佛师竖拳曰如何是道师展手问如何是和尚家风师曰锄头刀斧曰还更有么师曰斫断汝脚跟师门风孤峻囓蘗饮冰本色钳锤象龙蹴踏康熈丁卯之岁朝上堂微露顺世之意无何示疾至孟秋朔日晨起书偈曰三十三年大梦一朝缘尽归休四恩重大未曾酬争怪卒难分手生死不离觉海何须分外牵愁泥牛吼动海天秋试看再翻觔斗掷笔而逝塔于罗隐洞之西麓同门明诚辑鹤沙冰轮祚道者参深雪本师制期中有省值黄捷菴问本师一口气不来向那里安身立命本师振威一喝捷菴茫然本师曰山僧今日失利道者便问适才和尚喝捷菴这一喝是临济四喝中第几喝本师X便掌道者亦掌本师把住曰是第几喝道者连喝本师曰还有一喝聻道者吹灭灯火而出本师曰惯得其便深雪解制上堂道者问世尊拈花迦叶微笑达磨西来得遇神光和尚今日佛法流通何处本师曰汝还瞌睡在道者曰一盲引众盲相牵入火坑本师曰抱赃呌屈汉道者曰也须和尚证明本师曰又与么去也道场山兀菴源问冰轮日出又如何道者曰烁破和尚面门铎菴远问堂中磬终日口向天为甚不下一语道者曰开口成双橛无言落二三金粟天岸昇问此夜一轮满清光何处无因甚不照覆盆之下道者曰车不横推理无曲断问德云见妙高峰因甚七日不相见道者曰官不容鍼曰因甚七日后别峰相见道者曰私通车马问黑豆未生芽事如何道者曰昨日秋曰黑豆巳生芽聻道者曰今日冬颂女子出定曰七佛之师颠倒颠何劳用尽力千般识得瞿昙真面目凭他女子坐驴年颂百丈野狐曰不落不昧韩獹逐块不昧不落两途俱错直饶因果分明总与一坑埋却颂庭前柏树子曰西来不是柏树子柏子不是西来意虽然拈得目前机到底终成第二句颂德山托钵曰托钵堂前遇雪峰热膓遭在是非中果然只得三年活移却西来换却东赞本师像曰临济儿孙铜头铁额惟有景云逾加恶极白棒毫不容情一喝千江水逆描畵未成谁能辨的觌面相逢佛祖不识某甲有恨难X消只把瓣香薰鼻同门明诚录继雪堂仁菴觉道者氏出华胄夙慧不凡少嗜易理嗣闻深雪本师名修书问道甚是恳切本师初致问曰唤着念珠则触不唤念珠则背不得有语不得无语速道速道道者苦参数昼夜忽闻钟有省即复本师曰唤着念珠则错不唤念珠亦错不得有语则恰不得无语亦恰速道速道不道不道和尚以为何如本师曰只为分明极本师又致问曰道者果尔信彻无时不与三教圣人觌面且道如何是觌面句于此识得初祖安心竟道者答曰承问三教圣人觌面句弟子向未有三教巳前早巳道破又何必初祖安心师畵曰这个聻道者拈白纸一幅来本师首肯而记莂焉静祖百日之期本师上堂道者问花放当林柳垂古渡今朝成服百期老祖遗范宛然大众不敢错过不错过的共作阳春一助本师曰雨添三尺水风散一庭花道者曰临风吹玉笛恰是一家音本师曰一回饮水一回噎一度临风一度愁道者曰不妨倾尽此时心本师曰善为珍重本师诞日上堂道者问花开根熟地久天长未审本来面目还落视听也无本师曰不与虗空安耳穴道者曰劫石可磨此心不易本师曰岂凭露柱着眉端道者曰勿将支遁鹤唤作右军鵞本师曰一以贯之道者顾左右曰既到翠微峰顶上大家齐贺太平时本师曰可谓晋之以礼问过去佛阿谁证明未来佛我不喜闻现X在佛何处藏身道者曰莫瞌睡问昨日地动犬吠人喧护法可曾受惊恐么道者曰长安虽閙我国晏然颂世尊覩星曰千年老树忽成精剎剎尘尘尽露形可笑后人无智眼见他还道悟明星颂女子出定曰本是青天与白日文殊罔明俱着贼两头坐断甚分明任从入兮任从出颂百丈野狐曰也莫认真也莫假桃红李白两相宜任凭雨打芭蕉叶无耳之人总不知颂十智同真曰强把虗空分块数只将灯草拄须弥自从捉败汾阳后不向山前读旧碑颂德山托钵曰知音莫向知音举若遇知音祸转多密启才明末后句纷纷从此起誵讹道者病笃因老妪问僧耶俗耶道者随声应曰若唤是僧原在俗若唤是俗本来僧巳得圆通自在便成清净法身圣亦不减凡亦不增亘古堂堂真实相摩醯正眼顶门新晨起焚香礼佛坐中堂集诸眷属挥拂说偈以示诀别少顷本师至道者稽首曰弟子不能侍师矣早生南方长者家童真入道弘掦临济正宗是所愿也微笑而逝同门明诚录瑞安云屿天颕浩禅师记莂日玉泉请小参诸佛有宽廓不尽的法列祖有纵横无碍的机祇在觌面承当所贵全身担荷如壮士展臂岂假他力凌风快鹞一举翀霄今日浩上座既膺本师老人大任又蒙长兄和尚相推可谓道谊重千秋意气胶和漆只得将现前众兄弟人人共有的拈来作个证据蓦竖拂子X曰还委悉么山本崔嵬水本深知音乌用频频举挥拂子示众不是心不是佛不是物若人覰破奴唤释迦仆唿弥勒其或踌蹰直到驴年相救不得问啮破铁酸饀因甚路上有饥人师曰切忌话堕问虗空无背向何缘有东西南北师曰不因一问几乎忘却了也同门明诚辑长洲万青居士钱选业儒信佛事母至孝母苏氏饭僧好施长斋课佛后示微疾念佛而终士深悲切诣华严昱处问如何参究得报母恩昱曰不见昔日那叱太子柝骨还父拆肉还母然后现本身为父母说法如能会得不唯一生父母多生父母一时酬毕从此立念参学悟彻方休甞腰包遍礼名宿如资福灵机观报恩骨巖峰天目全菴进金粟石菴琈吴越诸山参请者不下百余员虽时有契会机缘颇多然一种膺碍未释不敢自欺一曰访蛤菴圜于西山隆恩才入方丈圜曰居士带得小苏州来么士曰教坏人家男女圜曰因甚么走到老僧脚底下来士曰某甲罪过圜曰汝不会我语有霁崙和尚明眼宗匠汝必须志诚参请当与汝说破士因谒本师于万佛寺初到丈室士曰和尚住此可谓龙到水到旁僧曰居士莫涂污好士曰自领三十棒本师曰老僧只管看士曰今日亲见和尚本师曰昨日巳相见了也士曰门内有君子门外君子至本师曰也是随人脚跟转士便喝本师曰着忙作么士曰知心能几人本师曰将X谓忘却士后请益本师即变色呵斥凡下语俱不许一日引看满井本师指曰你看此水如何高起数尺士才欲起答本师摇手曰不是于此豁然彻底即呈偈曰彻底掀翻满井泉从今更不被师瞒若将体用分前后算到驴年未会禅本师颔之次年本师被旨住圣感入山省觐适值本师垂问曰临济有三要我这里有四要大众还会么士曰今日天寒请师尊重本师曰山僧罪过寻受记莂偈有满井寒泉彻底清照见须眉俱凛冽之句问如何是神通妙用士曰拟翻个觔斗恐被你笑曰觔斗阿谁不会翻士曰磕破髑髅访华严昱值昱阅磬山录有涅槃相语昱掩卷问士如何是涅槃相士曰劒去久矣少顷士亦问昱如何是涅槃相昱指梅树曰者枝梅长那枝梅短士曰有人来也相视大笑过接待访雪屏主人才见屏曰古人道三日不见刮目相待久不晤居士还我亲切一句来士曰今日特来相看屏曰真个那士曰莫眼花过祇园访童硕本士指荷花池曰内有鱼否本曰有士曰因甚么不见兴波作浪本曰甚么世界敢出头来士曰低声低声访子音首座值雪士曰古人道好雪片片不落别处且道落在甚处座曰正要居士疑着士曰一钓便上访瞿奉石士曰经年不相见亲切道一句看石作掌势士曰打即任打未许亲切在石拟议士曰看破了也同门明诚辑X天津天安净己乐禅师示众举南泉一日不赴堂侍者请和尚赴堂泉云我在庄上喫油糍饱者云和尚不曾出入泉云你去问庄主侍者方出门遇庄主归谢和尚到庄喫油糍师颂曰喫饱油糍不赴堂南泉老汉为谁忙大风吹倒梧桐树自有旁人话短长晚参师竖拂子曰眼观色耳闻声鼻嗅香舌噉味口谈说手持物足运奔眉毛乃是无用之物因甚么反居其上一曰只为太近答都不契师代曰少他一点不得五灯全书卷第一百七五灯全书卷第一百七补遗临济宗南岳下第三十七世随录郢州永隆昱堂烱禅师郡之宋氏子出家誓以发明大事北迈依香严风穴两法席最久旋楚参一揆于月掌得法继住永隆上堂幸自无事不可涂污诸仁若也尚留观听将谓长老恡词蓦拈拄杖曰良马巳窥鞭影去阿难依旧世尊前问教外别传所传何事师曰杓卜听虗声明州翠山月涛粲禅师入神鼎揆室揆问悬崖撒手自肯承当汝作么生承当师曰八花毬子上不用锈X红旗揆曰好事也要大家知师曰土上加泥鼎曰绝后再甦欺君不得聻师便喝鼎便打示众举天童僼因僧问如何是佛答曰邨田坂里牛脚迹师颂曰脱珍着敝在邨田隐隐犹怀旧日嫌贫恨一身多赤骨曲肱一枕伴云眠示众八两半斤人人知有及乎拈头作尾展露全机未免十箇五双依然对面千里虽然河里失钱不离河里恁么告报莫有不甘者么三十年后莫怪今日多嘴问破沙盆意旨如何师曰泥做底曰因甚唤作正法眼师曰十八十九痴人夜走郢州永隆洞野先禅师上堂道不远人而人自远若待山僧口巴巴地远之更远争奈何争奈何丘壑易填人心难满卓拄杖下座问如何是道师曰道甚么曰岂无直指师曰早曲了也广州景泰真嬾定禅师衡州桂阳栢氏子上堂广南无佛性一派涌曹溪尘内有大经量等三千界剖出八字没必心宣来字义炳然佛化王化并融真谛俗谛平等缁素平等男女平等虽然尧舜之君犹有化在何故曹溪波浪如相似无限平人被陆沉回神鼎省觐揆问闻汝在广南大作佛事是否师曰不曾辜负和尚僧问如何是广南人事师便掌之湘阴文殊銕山智禅师西蜀宝宁何氏子为荐其兄何邑侯小参生于蜀地德化湘江无生死中示现生死亦非偶然所以无而有之之谓圣有而无之之谓X贤贤圣位中留不住百里焉能困大年喝一喝下座黄麻接待节庵禄禅师性彝简立志操方常思古人一人所在半人所在须到之语所历丛林皆陆沉下板罕见其囊锥颕露闻神鼎心切慕之一见而针芥相投一日揆问一口气不来向甚处安身立命师曰出牛栏入马卷揆曰照顾脚跟师拂袖而出鼎遂奇之示众玄沙不出岭担板一生赵州老行脚逢人不尽二大老同道不同行多少人邯郸学唐步直得前不遘村后不迭店望烟寻食地错入薰皮家可悲可痛总不恁么底人又作么生相逢尽道休官去林下何曾见一人颂临济三顿棒因缘曰痛棒打不死玄要定宗旨接响承虗流抱桥柱澡洗问如何是佛师曰合取口潭州杨道道权法禅师醴陵彭氏子参神鼎揆揆问神鼎峰高游人罕到因甚到即不点师曰鹅王择乳素非鸭类揆曰伶俐禅客师曰是何言欤示众举同安丕看经次见僧来参遂以衣袖葢却头僧近前作弔慰势丕放下衣袖提经曰会么僧却以衣袖葢却头丕曰苍天苍天师曰主宾互换纵夺可观放过则彼此作家检点将来总是涅槃堂里汉颂不是是曰水中盐味色胶青肝胆逢人彻底倾雨霁云收天地濶僧繇巧笔畵难成苏州洞庭修木林禅师郡之柴氏子刬草于神鼎堂X前一日揆问人人有箇主人公且道是何面目师曰说似一物即不中揆颔之示众举麻谷问临济大悲千手眼那箇是正眼济搊住曰曰因缘师曰二大老与么施设虽则主宾互换纵夺可观若是大悲千手眼有甚交涉当时待问何不和声便棒曰净地上不要放疴看麻谷者汉又作么生凑泊颂黄梅意旨会佛法人得曰了无一物绝纤尘杰出黄梅孰可伦觌面不逢清白眼徒将肝胆向人倾长沙密弘易九有居士业儒应科举时偶竹院逢僧闻丹霞选官选佛之论士曰伟哉斯人先我心也遂决高世之念然苦尘缨未遂脱然且追从庞老常游禅席孳切究心参神鼎揆而羣疑顿释常通书上曰弟子此生若不遇和尚几虗度一生俗汉也从今不愧为俗中僧耳一日揆问本来人直饶汝说尽道理用尽伎能参是奴儿婢子边事如何是真实主人公士曰谁敢正眼觑着揆曰将谓俗汉士曰且莫压良为贱自兹与禅宗宿衲箭锋相触輙当仁不让着警世文集若干卷行世越州舜江壁观默禅师上堂僧问烧庵婆话有曰婆是僧非便恁么去可否师曰我有三十棒要打婆子僧无语师曰诸仁者婆儿既是如何又要喫棒蓦拈拄杖左右顾视曰会么祖父相传这楖栗从来扶正不扶邪卓一卓下座问佛未出世时如何师曰翠萝峰顶天立地曰出后如何师曰明月池洗象调龙X越州宁峰禹庵琇禅师上堂有僧出来畵一圆相师便喝僧连喝两喝师曰我不如汝僧又喝师不顾下座上堂僧问如何是佛师曰礼拜着僧便拜师曰会么曰某甲会也师曰试道看僧拟进语师曰错错拍禅床下座问如何是祖师西来意师曰山僧今日在庄上杉树亲栽一万株曰恁么则劳倦也师曰却被阇黎道着僧近前曰和尚师连掌打出新昌慈慧文朗郁禅师上堂慈慧有一物日夜光皎洁雪霜打不枯风雨打不湿十余年问大唐师南北东西都不识毕竟是箇什么良久曰不辞向君道恐怕君狼借建宁鹫山思修琛禅师上堂江上风高云走去山中松老鹤归来今年东谷甚奇怪四月桃花还未开一僧才出师以拄杖约住曰老僧无气力答话便下座小参举烧庵婆话毕师曰婆子顶门虽则具眼性命却在者僧手里虽然这僧性命即今又在甚么人手里将谓胡须赤更有赤须胡乐清雁山竺莲盛禅师谒随庵猷时大旱猷垂问曰至公无私莫过于天者边稻得恁么好那边稻得恁么干师曰赏罚分明猷颔之上堂浪静风恬帘卷渔歌江上雨桃红柳绿天空鸟语树头春恁么会云在岭头闲不彻恁么会水流㵎底太忙生是事且止庆赞句又作么生道芝兰生幽谷松栢凌清霜问X一灵真性不假包胎时如何师曰鴈山今岁开炉僧作礼师曰上座礼拜意山僧不审道道僧无语师曰夜深归堂去处州福安德如安禅师上堂举素弘理僧参理问三世诸佛历代祖师为甚么出者里不得僧拟议师便打师曰资寿棒头无眼似者般撞露柱汉明打作么南州则不然三世诸佛历代祖师为什出这里不得震威一喝大众资圣棒福安喝敢问诸人且道还有优劣也无者里有人体取得出山僧虽老大愿与侍巾瓶僧问如何是佛师唤阇黎僧遂有省便拜师曰昙花开昨日喜事见今朝僧掩耳便出师谓侍者曰这僧只悟得目前句若是格外句还未梦见在绍兴五洩志学心禅师一日山行次僧问古人道大林不动草因甚脚下踏倒许多师曰只知尽法那管无民僧便拜师曰降将不斩僧问具得正眼当明向上一机作么生是向上一机师便喝僧亦喝师曰山僧拄杖不喫瞎汉僧礼拜师便归方丈至晚师问侍者曰今日问话上座聻曰去也师曰这僧会一喝不作一喝用曰祇如和尚道山僧拄杖不喫瞎汉未审是肯伊不肯伊师曰若肯伊丧我儿孙松阳福安润山泉禅师示众学道别无法先当稳脚跟再加心事好道业自然成以拄杖指顾露柱曰再犯不容卓拄杖一下归方丈示众举赵州到道吾X才入堂吾曰南泉一只箭来也州曰看箭吾曰过也州曰中师曰有者道道吾输赵州一筹瞎有者道二俱作家瞎毕竟如何良久曰当时若是福安曰南泉一只箭来也声未绝便与一掌他更如何若何对曰不是今日定在来朝一任通身是手眼此时争得不狐疑东安双峰巨圆如禅师上堂时有二僧齐出拜起一僧便喝一僧拂袖竟去师乃曰一人有主无宾一人有宾无主总合喫棒葢缘新舖初开若据正今而令未免望洋而退且置只于为国开堂应时及节一句又作么生道久旱逢甘雨五湖四海春示众举女子出定话毕师曰白拈贼一伙今古惯迷人双峰不惜腕头力捉败龙潭秋水清召众曰且道以何为验昨夜风和雨今朝天大晴东安弘法九默胜禅师上堂十五日巳前风送云来榻十五日巳后花开月上楼正当十五日又作么生聻诸天双眼里万国寸心中喝一喝芝城宝坊大鉴全禅师问百尺竿头如何进步师曰金刚宝剑当头截莫管人间是与非僧近前作听势师曰宝坊这里不用弄泥团汉直趁出金陵佛国觉初濬禅师僧问如何是佛师唤阇黎僧应诺师曰此时若不究根源直待当来问弥勒问立宗旨建丛林元为利生祇如透网金鳞和尚又作么生师和声便棒曰向慕蒋山今见也果然手眼别X诸方师又打僧拟进语师复打趁出江宁上元湛一澄禅师叅蒋山煜才跨门曰和尚煜取拂子拟举师一喝乃下叅堂煜顾侍司曰者僧一喝宾主历然栖止三年得法问僧甚处去来曰南山去来师曰鳖鼻蛇大德曾见否曰见师曰是何模样曰花脸黑尾巴师叱退金陵辉远睿禅师问无神通菩萨为甚么足迹难寻师曰不是苦心人不知曰和尚还见否师曰山野适才向汝道什么僧茫然师曰驴前马后汉出去太湖朗明禅师问如何是道师曰田上荐取曰和尚谩别人即得师曰阇黎是那里人僧拟对师曰来处也不知问箇什么道便趁青州玉泉喷雪听禅师上堂不可道有不可道无良久左右顾视曰任汝葢头又葢面何曾瞒得箇中人喝一喝兴化佛果广禅师问如何是佛师曰山僧姓谢家住扬州曰谢师指示师曰片片树上云落落江头雨僧以言下悟旨通玄斯准衡禅师姑苏顾氏子上堂祖翁田地契券分明法王大宝时至理彰何烦钟鸣皷响自然布彩扬辉衡上座抖擞尿肠实无一字可说只得借寒山秃帚与大众应箇时节蓦竖拂子曰诸仁者还会么耳闻不如眼见眼见不如耳闻且道如何是祖师西来意聻挥拂子曰风暖鸟声碎日高花影重X嘉兴平湖大乘介白素禅师勾余应氏子示众举婆子烧庵话毕师曰寒岩𦦨发不抱死火氷灰枯木花开岂定春前秋后当时者僧待女子抱住曰正当与么时如何但向他道千钧之弩不为鼷鼠而发机设若如何若何遂与一掌曰这一掌须教婆子喫示众举盐官会下主事僧见鬼使来追因缘毕师曰诸仁者且道前见鬼使追是这僧不是这僧后复来觅了不可得又向什么处去也于斯荐得说甚阎罗老子直饶三世诸佛到来亦无下手处倘或覔着时将何抵对他道道平湖普福昙瑞奇禅师大用显问世尊拈花意旨如何师曰平地起风波显又问一日生死到来如何回避师曰渠无生死当湖芥庵道坚恺禅师嘉兴庄氏子颂洗钵盂曰入户希图求宝珍岂知空室净无尘这僧若果偷心息悔杀从前错上门颂赵州勘二庵主曰赵州收放有来由验尽当机不易酬雨过青山呈旧面几人得意几人愁颂高峰枕子堕地曰擡头巳荐拖尸句觌面如何似未亲堕枕声中残梦破开眸依旧昔时人当湖复庵石隐琳禅师颂香林腊月火烧山曰香林腊月火烧山烈焰堆头绝跻攀多少行人赤骨力白头空叹路行难颂大事巳明如丧考妣曰击碎无明窟掀翻五蕴山箇中无一物何地着惭颜颂药X山久不陞座曰疎枝吐玉碧岩前匝地馨香孰可宣忽尔狂风骤雨后游蜂何处着争妍当湖复庵又新铭禅师姑苏席氏子示众一机透脱坐断根尘万彚全彰头头无碍花街柳巷显向上宗乘牧唱渔歌得自然三昧果能如是变大地作黄金搅长河为酥酪非为分外其或未然莫道庭前多是草未曾移步草芊芊颂南泉斩猫曰两堂争取这猫儿认影迷头总是痴直下一刀挥两段腥风匝地令无虗颂一息不来曰识得亲时用得亲杨桥花市总分明随机掷地他方去鼻孔依然搭上唇颂兴化打克宾曰父子相逢弄爪牙投机合拍唱胡笳不因打出僧堂去怎显当年两作家河西瀛西麓芝馥禅师上堂法无定相建立由人喝一喝曰是法非思量分别之所能解且道不分别不思量时是个什么分别思量时又是个什么复喝一喝曰剑刃有路铁壁无门上堂若论渐也返常合道若论顿也朕迹不存于此会得棒头有眼明如日于此不会木人也解唱巴歌祇如顿渐不立时如何卓拄杖下座扬州光孝鲁庵喆禅师崇明张氏子礼越州万寿永彻刬发后参光孝焯令看无字闻犬吠有省未几印可继席光孝晚参大众还知历代尊宿一箇箇打入葛藤窝里去也且道山僧这般举扬堪作甚么复曰葛藤葛藤示众二六时中要认真一番提起一X番新蓦然触着娘生面鼻孔依然搭上唇示众举女子出定话毕师曰若道有定可出文殊因甚出不得若道无定可出罔明因甚出得举拳曰鸟宿枝头月飞花野岸风天宁梅后堂与师偕行见舁棺过曰还救得么师曰救得梅曰作么生救师曰苍天苍大梅便喝师曰活也颂殃崛产难曰惊蛰才逢煖气狂深林花鸟报春忙苍松不解随时变冬夏长青映草堂岩头慧修解禅师问大师挂钖此山见说多年是否师曰是僧一喝师曰岩头不如上座僧又喝师曰上座不如岩头师便打僧退武清杨村报成嵩云岱禅师入院晚参师竖拄杖曰大众看看旧报成先师在新报成拄杖头上放大光明出广长舌佛法世法尽情说去了也新报成又说箇甚么既尔大众现前不妨应箇时节连卓拄杖曰大家共出圣贤心扶起从前破沙盆只要重新千古令是则名为报佛恩上堂今朝孟冬十五祝圣鸣钟击皷山僧拽杖登堂四众云臻若堵诸方说道谈禅报成一味莽卤不容拟议踟蹰直截当阳荐取虗空弩目扬眉露柱殿前作舞山门天王点头山僧未敢相许为甚如此从来重法有先贤此道时人贱若土上堂举古德曰有一物上拄天下拄地黑似漆常在动用中动用中收不得且道是甚么物良久曰鹤是白乌是黑丰城双宝剑两块是邠铁X阳台秀峰真灿镜禅师佛成道日上堂二千六百年前事今日重拈一度新虽然热銕然头上大似重添眼里钉祇解教人成佛去不知迷郄许多人如来无伎俩夜半覩明星直饶悟得无生法鼻孔依然搭上唇解制上堂九旬趺坐在峰头撕结恒沙衲子仇今日开门视霄汉山自青兮水自悠大底还他肌骨好不搽红粉也风流道不须悟佛不必求因思清白传家行洗耳谿边不饮牛小参问和尚者里不种一亩田不蓄一粒粟将甚么接待往来师竖如意廼曰不种一畆田不蓄一粒粟铜头銕额来千足与万足何故聻不种一亩田大地无寸土不蓄一粒粟世上没饥人以如意画曰剑埋丰城光射斗云在青天水上瓶问如何是秀峰境师曰两岸烟霞迎古寺一谿流水遶阳台曰如何境中人师曰闲持经卷倚松立借问客从何处来六安佛国五岳海禅师西蜀顺庆人弃职出家隐山十数年不出世因闻鸟声有省徧历诸方最后参文楚演于佛国一见机契授嘱继席上堂蓦竖拂子曰有佛处不得住净扫池塘闲客座无佛处急走过安排旗皷閙军营若与么会去不妨泥牛吼月木马嘶风倘或未然任你逞尽神通却瞒山僧一点不得灯笼掩口露柱横眉只为无花起样畵虎描龙哄得十字街头噎酒糟汉称奇说妙辨异道同山僧从来不敢妄通消息今朝登师座说师法不免一番露布为X甚如此恐辜负现前大众以拂子击香几下座湖广麻城观音唵幢源禅师上堂高登曲彔牀篱菊正披黄今古何同异从教风雨狂喝一喝曰大家和一曲共乐赏重阳示众举二祖立雪因缘毕师曰热血淋漓溅梵天班班赤雪压眉尖然虽嬴得安心诀未免娘生背不全喝一喝黄梅东禅佛源药禅师湖州彭氏子上堂蓦拈拄杖曰这一着子五眼难窥六通莫识月朗星辉公案现成如何若何转见不堪示众举国师三唤侍者话毕师曰三唿三应最娇声掇转风帆挂别津莫谓舌头原在口从来孝子讳爷名六安佛国仁峰杰禅师闽之福清林氏子参文楚演演问汝从什处来师曰不从人间天上来演曰毕竟从甚么处来师便喝演曰喝后聻师曰更觅甚么碗演休去乃蒙印可问如何是出外法师便打如何是脱生死法师复打如何是不落有无法师亦打舒州太湖和山菩提文辉嵩禅师示众如春在花非离非即如镜着像非虗非实一念纯真筑太平基纵横自在触处逢缘且道阿谁境界良久曰五浊尘劳可厌离西方净土是归期直须念念光明现便见华开七宝池太湖和山菩提皎堂朗禅师示众举德山托钵毕师曰毒皷喧轰搥顶门德山空有肚饥心钵盂有柄难X开口明月还将渣滓盛喝一喝下座僧参才礼拜师便打曰某甲话也未问为什打师曰来说是非者便是是非人问如何是佛法大意师曰正与山僧谭不二居然新月挂松梢南岳祝融峰顶文峰山禅师大雪上堂万山氷雪连根冻一片身心彻底寒回想数年饥饿处令人不觉鼻头酸泰州定慧子厚淳禅师参建隆𣽘𣽘问如何是本分事师打一拳𣽘曰恁么则不本分也师礼便出𣽘曰更不本分也即呈偈曰千里云山见此心聊将一掌寄禅林我今不负风流事寂寞孤峰日日新复谒容德裕问从那里来师曰建隆来裕曰建隆老汉在么师曰在裕曰向汝道什么师曰三十棒一棒少不得裕曰这老汉教坏人家男女师随声一掌裕曰未得早行更有先到便打扬州东陵明彻沈道婆参建隆𣽘看本来面目话入堂打七一日𣽘落堂婆问如何是某甲木来面目𣽘便打婆曰打便是么𣽘曰难道有两箇婆拜后谒风化泰泰问稻割完未婆曰完久矣泰曰无事好婆曰饥则喫饭寒则添衣扬州宝胜转机识禅师山东青州人参玉泉麒麒问从那里来师曰扬州麒曰见琼花么师曰见麒竖拂子曰还见这箇么师曰见麒曰还见老僧么师便掌曰不可更见麒曰那里学得来底师拂袖便出示X众举百丈再参因缘颂曰一喝当阳意气雄全提正令显家风心源妙理无生法法法无非妙密中江都天乘耑立端禅师参建隆𣽘看父母未生前话每痛棒师终不领一日洞然偈曰棒头无退步头破血通红因得江南信报与老建隆后谒万祥麒机洽得法僧问今日相见事如何师曰把泥带水江都佛果弘傅广禅师如皋陆氏子僧问和尚还有为人处么师曰无曰岂无方便师曰若有方便非为人处曰毕竟如何师便打曰不得作为人会去好真州大慈彻禅师江西吉水人示众举文殊三处度夏毕师曰三番起倒不胜劳堪笑傍观更饶舌不是爷贫怜子苦从来家富小儿娇常州化城∴源传禅师泰兴人陈氏子示众举达磨见武帝颂曰磁齿应牙入大梁问渠不识好惭惶可怜有货无人识只得凄凉暗渡江句容宝藏机先悟禅师晚参腊月三十晚岂容话岁寒客请归堂去衣单下照管大众且照管底是箇甚么良久曰黑小参丙寅丁卯罏中火庚辰辛巳白蜡金收拾蒲团归位坐参取从前上大人掷拂曰低声低声问狂风四起如何是指南一路师曰出门便错曰黑夜穿针如何透得孔窍师曰白日作么曰两刃交锋如何得分胜负师曰有人咲你败阙僧喝师便打X兰溪大吕音禅师参祝峰松问参学是作么生师便喝松曰如何是如子得母句师曰乞儿篮满松曰如何是时时奉重句师曰我常于此切松曰如何是曹山孝满句师曰败杨梅折本见谷树子也心酸松曰自已且置如何为人师曰看孔着楔见病下药松首肯印以偈焉吴门香严印日慧禅师示众举世尊初生云门一棒师曰瞿昙一期逞俊只是饭饱弄筯韶阳话行天下要且抱薪救火复颂曰莫言肉臭惹苍蝇游刃须夸新发硎叶落疎林堪着眼插天齐见远山青颂黄龙三关曰人人有箇生缘受用太煞现前夜半一窗明月晓来满目青山我手何似佛手撒士撒沙齐有黑豆要换眼睛怜儿何曾觉丑我脚何似驴脚明月清风寥廓扑倒老贼杨岐不见赵州略彴生缘佛手驴脚断贯一时穿却巳过关者是谁黄龙也未梦着京都西山崇宁大用体禅师房山李氏子年十五依圣感林随侍十载祝发受具遍参诸方末扣法兴之室举黄檗三顿棒释然契合而记莂焉示众举教中道若人散乱心入于墖庙中一称南无佛皆巳成佛道蓦拈拄杖曰拄杖子闻恁么道早巳入龙奋迅三昧去也且道崇宁为人在甚么处掷拄杖曰三十棒且待别时示众举足动步落二落三闭目藏晴依稀彷彿更若动静双泯又落在无事之乡且二六时X中合向甚处行履喝一喝曰截断千差路渠侬得自由颂台山婆子曰𡏖𡒁堆头起怪魁迅雷一霹冷如灰若非捞得水中月到底难分炭里煤颂神前酒台盘曰江海捞干无滴点蚌胎吐出尽骊珠至今古庙纸灰里犹有余光烁太虗法衡成玺禅师宝峰挑柴次峰曰人人长棍短棒大似捉贼一般侍者曰贼在那里师指峰手中担曰赃物现在峰曰你是那司差役师曰特请和尚挑柴峰曰山僧不去师曰普请牌未肯在颂女子出定曰东风撩峭雪初凝燕语莺啼绣阁惊白眼看他阳𦦨起一枝杨柳吐芳春蠡堂舟禅师示众举雪窦一日上堂众才集乃曰不用低头思量难得便下座师曰雪窦老汉大似掩耳偷铃未免傍观者哂当时舟上座若见恁么说话便好掀倒禅床拂袖便行敢问大众且道是低头是思量良久以手擘面曰猫示众举云门曰三乘十二分教达磨西来放过即不可若不放过不消一喝师展两手曰且道是放过不是放过顾左右曰祖师来也颂外道问不问有言不问无言世尊良久曰甜瓜彻蒂甜苦瓠连根苦插足便飞腾肝胆悉倾吐颂女子出定曰谁道男儿意气賖相将只惯摘杨花不知身落深春里何必逢人把面遮颂清净行者不入涅槃破戒比丘不堕地狱曰万象之中独露身何曾一叶去沾尘漫言旾色无高下黄自黄兮青自X青鸡鸣卉堂弘禅师小参僧问观音圣诞龙象交参觌面全彰是何消息师曰炉内香台前烛曰高登法座普利人天和尚与大士相去多少师曰东边也着西边也着僧礼拜师乃曰净明一条杖佛祖也不让虗空白汗流人天岂可量蓦竖杖曰会么抛下曰莫动着动着三十棒颂世尊拈花曰偶尔拈花空两眸几多恩怨几多愁人天百万都聪俊惟有头陀少一筹寿州洪福智堂海禅师解七小参结七与解七三七二十一香板与灯笼出来高作揖共唱哩啰歌只为分明极众兄弟且道甚么歌苏噜苏噜㗭唎㗭唎颂女子出定曰他若无心我便休思唯才涉便难酬无端一拶干坤转直得黄河水逆流颂城东老母不欲见佛马瘦毛长怨草稀通身是病药难医分明报与知音者莫向人前辨是非傅万洪居士颂大修行人当遵佛行因甚不守毗尼曰好个丹青畵美人淡描轻抹更精神风流持向春园挂到处攀花到处真颂尽大地是个火坑得何三昧不被他烧却曰绿树阴浓夏日长西湖歌舞更清凉薰风不碍游人醉一度吹来一度香兖州普济撝谦运禅师师途行僧问如何是佛师指牛曰黑的是牛又指羊曰白的是羊曰何得戏弄师曰你适才问甚么曰如何是佛师曰黑的是牛白的X是羊僧有省晚参举女子出定云云师曰文殊为甚出不得因他是箇文殊罔明为甚出得因他是箇罔明卓拄杖曰世尊女子文殊罔明总被山僧缚作一束抛向诸人面前倘若荐得许汝与拄杖子把手共行客至上堂茅庵僻处白云多古迳年来客少过老衲自惭非佛印二公何事到山阿所以道象游狮窟龙宿凤巢非其人而不能入也且道将何欵待遂卓拄杖曰聊剪岭霞五七片漫烹潭月两三瓯奉化石门毛承鸣永干居士颂狗子佛性无曰狗子佛性无篱穿直出入解开夜光珠三更高日红颂狗子佛性有曰狗子佛性有风狂波浪骤凛凛莫邪锋千古寒光透颂麻三觔曰麻三觔没秤秤可奈人多向外寻觌面提持犹未识不知缄口过残春镇江胜果邑峰嵩禅师立春小参春风来岭畔梅花雪里呈欲明今日事须是个中人且道谁是个中人蓦竖拂子曰黄金铸就子期心小参大道无为趣向即乖大法无相驰求即错不乖不错是名正觉喝一喝曰三脚驴子弄蹄行踏断骊龙头上角金陵圆通卓隐瑾禅师颂大颠摈首座曰尽言顺水推舟我道逆风把舵佛法还他父子明明错处非错颂庄上喫油糍曰好事不出门恶事传千里两个一坑埋免教后人拟X姚江东山广教玫石瑾禅师午节上堂今朝蒲剑露锋铓百怪千妖瞻丧亡一道神符光动地诸人何不早承当且道承当个甚么蓦喝一喝颂产难因缘曰会得日午三更打须夜半一轮红半庭花影休疑月满院松声总是风天香大半什禅师上堂宰树上鸭剃石人发哺沩山半放庄周蝶狭路相逢入楼子墖为本师终七小参七七四十九顾影迷头走好肉剜成疮南辰为北斗拄杖化为龙草鞋不见口喝一喝荆州微舒恒禅师颂世尊覩星曰冷坐六年无结煞覩星刚谓道方成累他多少痴男女白日青天摸壁行颂女子出定曰那伽大定绝端倪出入平添数不齐邀得东风染红紫又随春雨过前溪天台斧山积禅师小参万虑氷销千峰卓立刀斧斫不开针锥拶不入蓦喝一喝曰露堂堂明历历随分随缘破尘破的说甚么东土二三西天四七纵有铁额铜头到来也须下风站立复喝一喝广州西禅希灿镜禅师端节上堂龟峰五月五打破无皮皷岭上赛龙舟松筠齐下舞大众还知么白鹅潭沙角尾菖蒲角黍珠江水晚参大事未明如丧考妣大事巳明如丧考妣山僧三十年前大似哑子食黄莲吞吐不得三十年后常于此切汝等诸人作么生会良久曰苍天苍天不是亲生子焉能哭断肠X湖州黄龙清凉飞涛宗禅师桐乡县沈氏子小参六月初一日大家须委悉暑气渐来侵珍重须努力虽然一番提起一番新谩向他人数甲乙数甲乙转惊惕三伏炎光有几时金风倐忽暗萧瑟谨白参主人切忌妄固必颕州干昶通禅师颂三不是曰非心非佛亦非物碧眼胡僧口齿缺万丈波涛一滴泉十个人当九个噎颂城东老母曰与佛同生不欲见相逢何必手遮面机关用尽没来由那觉浑身早着箭颂疎山访香严话曰险似刀山烂似泥甜如巖蜜毒如枇明修栈道人皆见暗度陈仓几个知颂日面佛月面佛曰日面与月面晴空掣闪电盏子扑落地碟子成七片宝乘月禅师颂广额屠儿曰历劫无从当下空昂藏气槩显真风顶门正眼开千古放却屠刀入佛中安乐髻高学禅师颂慈明放参曰将军单骑破重围手里金刀任意挥只待边庭烽火尽归来方可解征衣颂隐山和尚曰归去青山同虎卧洗清凡骨共仙游一搥打碎精灵窟不放如来浪出头广济橘堂建禅师小参斩新条令百怪潜踪恶辢钳鎚黄金失色新长老恁么道可为陆地行舟虗空着楔若是伶俐衲僧自然不受人惑直饶铁眼铜睛到此难窥难测击拂子曰苍天苍天真不掩伪曲不藏X直示众黄阁帘垂谁传家信紫罗帐合暗撒珍珠正恁么时视听有所不到言诠有所不及如何通得个消息良久曰梦回月色依稀晓掩映庭前烂熳春上堂茎草未拄建剎巳竟片言弗措法说炽然且道正当恁么时谁是说者谁是听者谁是住者于此辨明始见灵山一会俨然未散问如何是佛师曰衣丰食足曰如何是法师曰防君子制小人曰如何是僧师曰光剃头净洗钵曲靖胜峰秋水海禅师装佛告成上堂法身无相大道离言历微尘而不窄涉沙界以非宽一茎草上现丈六金身一实性中显金刚正体唱导门中犹可观光若在宗乘分上岂止朝三千暮八百暮拈拄杖曰不用求他目前可验小参上是天下是地中是人三才判然不相紊杂竖拂子曰祗有这个置之天上不得处之地下不得安之人中不得三世诸佛历代祖师测其起处不得放下拂子曰住住说一丈不如行一尺示众举夹山因僧问如何是夹山境山曰猿抱子归青嶂里鸟衔花落碧岩前后法眼道老僧二十年只作境会师曰夹山道出常情法眼虗空着彩设有人问如何是胜峰境向他道门前溪㵎千寻瀑屋后松杉万叠云法眼若在又不知道箇甚么然虽如是要见夹山则易要见胜峯则难退院上堂拈杖作╳相罗纹结角寻难见复作十相触目纵横道易亲复作此相随处溪山全得力复作从来X只是箇中真有人会此四句不惟卷舒合辙而且来去自由脱或未然山僧自道去也以杖架肩下座便行龙湖道林茂禅师上堂舍卫宗风此地从乎下载灵峰慧月斯时久巳沉埋兹日宗风始振慧月新辉法幢建时岂无达士良久顾左右曰果系太平无个事大家乐业与安邦上堂忤逆闻雷弗更疑红旗闪烁动天威驰书未到家何在古路碑横孰敢窥举拄杖曰眉毛地插鼻孔天齐亘古亘今无变无移蠢动含灵之命脉森罗万象之良基汝等向这里理会得么连卓拄杖曰是铁是金凴锻鍊犹凡犹圣听提撕问如何是佛师曰风雨连山曰莫就是么师曰切忌错承当僧作礼师曰错错问二六时中以何作主师曰除却四威仪别致一问来僧拟议师叱曰停机注想未脱根尘出去问何名般若师以手掩其口僧罔措师便掌三韩佟明道德斋居士参谒京都仁王旭开示追拶既久一夜四更忽闻墻倒豁然无碍遂作一偈曰蓦地墻倾倒其声如掣电惊惺主人公佛眼觑不见一日呈偈旭蓦竖一拳曰还觑得这箇么士曰何须更见旭曰汝见甚么道理士曰眼里休着屑旭曰似则似是则未是一日旭举兴化打维那话问士曰汝作么生会士曰火炼真金不变色旭曰为甚明日复罚饡饭趂出院士曰迅雷不及掩耳旭便打士曰X疑杀天下人问掣开向上关亲见本来人如何是本来人士曰你适才从那来曰家里士曰错过了也问一切法不生一切法不灭如何是不生不灭底消息士指庭前二牛曰这一箇恁么大这一箇恁么小曰各人心下事独许自家知士拍牛背一下曰看这畜生山东莱州张明鑑见安居士夙慕禅宗无有所向一日谒仁王旭指示主人翁话反覆参究忽然有省遂作偈曰识得主人更是谁就中消息自便宜青山依旧白云里地覆天翻不动伊一日旭问世尊拈花迦叶微笑汝作么生会士曰也是平地风波旭曰毕竟拈花是何意旨士曰家丑无端露尽旭震威一喝士曰情知和尚这一喝旭又喝士拂袖便出问向上一路千圣不传既是不传为甚要人参悟士曰定光金地遥招手惟恐渠侬滞半途问举一不得举二放过一着落在第二如何第一句士曰眉横鼻直如何第二句士曰开口即错如何第三句士曰照顾顶门学人礼拜士踏一脚曰不可落在第二问天理之性人欲私之天地万物本同一体如何是一体士曰东洋海底铁崑崙曰太远生士喝曰且道这个是多少僧才开口士以手掩之曰太远生自心融禅师颂女子出定曰伯牙善弄七絃琴流水高山调转深一自子期点破后空遗絃断到如今X玉峰珏禅师颂拈花微咲曰丝纶轻掷碧江头引得金鳌故戏钩何事空遗千载恨芦花明月满渔舟颂女子出定曰多般做作也徒然空使春情寄柳烟用巧计时伤巧计引他黄鸟恨花笺西秦巩昌红崖智觉慧禅师年十六岁依本里了尘得度受具游方以习苦行稍知入处随假风颠导化闾阎后至京都参谒法兴让让举似兴化摈维那话师才开口让连棒趂出于此始尽所疑上堂诸佛有一说诸祖有一诀独运无私豁然自彻喝一喝曰且道这一喝是说是诀复喝一喝曰莫教轻漏泄上堂蓦拈拄杖曰看看这箇是滹沱河边的卓一卓曰这箇是太白峰头的复卓一卓曰且道这箇是那里的掷下拄杖曰三日后看取问如何是法身边事师展两手如何是透法身事师端严合掌僧便作礼师震威喝曰适来你问什么僧拟议师打曰莫谤山僧好问一口气不来向何处安身立命师下禅床扭住曰道什么僧才开口师蓦面掌曰向这里定夺张明宗居士字嵩一励志参宗心无异缘后依法兴让遂领深旨一日让问近日向何处留心士曰一味平常让曰谁得恁么士曰长年不出户让曰如何是不出户的消息士向前筑师一拳让曰似则似太粗生问如何是无位真人士抚掌呵呵曰会么曰不会士曰昨夜失却牛今朝不见迹问不涉万缘的X还可成佛否士曰龙吟徒侧耳虎啸谩沉吟曰如何是佛士曰仰面见天低头见地问明知生死大事为甚被生死所转士曰尺有所短寸有所长曰不落境缘还有彻悟否士曰话长神不倦花形入帘斜扬州慈廕耕隐畴禅师晚参鲁祖面壁墻壍不牢秘魔擎义戈鋋自乱须知慈廕门下别有长处良久曰禅客相逢祇弹指此心能有几人知晚参萧骚晚籁松钗短突出普贤家风游漾春风柳线长揭示文殊境界且道毗卢师法身主聻遂竖拂子曰直饶识得不为冤识得依前还不是寿昌金牛洞暎灯禅师武昌张氏子示众举赵州勘二庵主话毕遂竖拳曰能纵能夺能杀能活唤作拳头得么水浅不是泊舟处不唤作拳头得么既总不恁么毕竟如何结案乃颂曰报言本色住山人纵夺分明始是亲忆昔赵州行履处从教千载屈难伸鱼鳞心印明禅师小参有见有闻无见无闻见而无见闻而无闻打开南北东西路去来原不涉途程喝一喝晚参会得一法全无不会万法实有恁么度尽众生果尔本来是佛融融物化心源寂滚滚波停定海清䖍州万寿大机有禅师上堂罗睺钟禾山皷秘魔杈金牛舞虽然各出手眼未免钉桩摇橹召大众曰还X知万寿落处么卓拄杖曰云从龙风从虎上堂深固幽远无人能到恁么说话自救不了既无人到孰知幽远良久展两手曰待弥勒下生向汝道问如何是大解脱场师曰剑树刀山问如何是奇特事师曰勐虎项下系金铃金陵静海宣智鑑禅师立春小参春日万缘吉春风齐着力寒气尽催残阳和生八极卓拄杖曰杖头点出大光明未审衲僧瞥不瞥若也瞥莫把光阴等闲掷解制上堂始贺岁朝春不觉又十五报道解制辰日轮正当午拈起须弥椎打动虗空皷放出鳖鼻蛇吞却佛与祖九旬虽巳毕光阴莫虗度甜瓜彻蒂甜苦瓜连根苦抚掌呵呵云苦颂婆子烧庵曰鸳鸯绣出从君看放去收来意更闲莫把是非来辨我浮生穿凿不相关颂赵州访二菴主曰莺啼两岸弄春晴两岸春晴物物明一曲是含阳雪调游人顿使动乡情永庆子雍如禅师小参挥拂子曰参寻箇事不寻常炉火通红炼銕钢覰破一星空大地更须换骨与抽肠好分菽麦还辨奴郎现前诸兄弟切忌乱承当挥拂子下座小参道得放参句山僧与你一箇枕头道不得亦与你一箇枕头且道利害在甚么处众无语师曰天晴不肯走直待雨淋头以拄杖旋风打散归方丈景州天宁三空善禅师立秋上堂秋萤一点雨中飞X谢傅林亭暑气微新水乱侵青草路好风轻透白练衣大众这箇唤作祖师机唤作向上意以手拍禅床曰切忌切忌上堂高提祖印坐据寰宇万里无云光辉匝地只如现前俱是真实人为甚覩他不见喝一喝曰眨起眉毛早巳错过上堂楖𣗖横拈无甚巧收来放去活如龙灵利汉莫蒙眬触着管教立下风问连朝瑞雪地冻天寒且道还有祖师西来意么师曰鼻头冻裂问寒暑到来如何回避师曰摸着枕子不是手曰某甲不会师曰何似床头鼠盗金清河极乐四维鑑禅师上堂闭门打坐接上上机顾鑑频伸曲为中下不落问答又作么生良久曰野色若无山隔断月光原与水相连上堂若道有法说眼中重着屑若道无法说拔出脑后楔二边俱坐断中间亦打彻石笋抽条梅花鬬雪尘说剎说且道是箇甚么时节以拂子点三点掷拂下座上堂问清净本然云何忽生山河大地师曰急须着眼看仙人莫看仙人手中扇僧礼拜师便打乃曰若人识得心大地无寸土放出西河狮咬杀南山虎梅瘦添雪肥竹稀倩烟补杜禅和休莽卤若还收得返魂香方可来挝涂毒皷喝一喝下座X五灯全书X卍XXX五灯全书卷第一百八京都圣感禅寺住持僧编辑京都古华严寺住持僧较阅进呈临济宗南岳下三十七世随录瑞安本寂云荫德禅师问既是无缝塔因甚又用灰泥师曰争奈者一问何僧闻牛鸣问者是甚么声师曰是佛声曰因甚堕到这里师曰苍天苍天示众举舍利弗入城公案毕乃曰舍利弗才起思惟却被月上女看破直至如今身入荒草示众举女子出定话毕乃曰文殊放去太赊罔明收来太速带累瞿昙女子通身泥水瑞安双贞尼通礼敬禅师姓陈系林眉声堂婶也矢节焚修眉声令参如何是祖师西来意庭前柏树子恁么会又争得如何是祖师西来意庭前柏树子恁么会犹较些子久之未有所入偶阅冰轮道者柏树子颂有省上宝宁求证紫芝有有曰祇如赵州道狗子佛住无又作么生师曰谢和尚证明有曰既是无又证明甚么师曰惟人自肯乃方亲有曰汝犹未彻在师礼拜便出康熙庚午二月二十日对众说偈X坐脱山西蒲州万固文源灿禅师上堂大道只在目前莫谓目前难覩欲识大道真体拄杖七尺二拂子二尺五上堂挝砂点眼不蒙便瞎救火送薪有甚奇特唤作是佛眼见空花不唤是佛不可少他圣名凡号打瓦钻龟作么喝一喝曰四方八面绝遮拦万象森罗齐点首太平青山竺菴瑞禅师示众城子埂项王桥等闲踏着两头摇不是山前溪水秀有钱难买白云高元宵晚参今宵正月半走马灯似钻说与诸人知转眼时光换以杖卓一卓顾左右曰看看示众年来无所悦高卧白云堂雨过松山翠风来竹户凉头头非取舍物物本全彰有问西来意庭前栀子香潭州石霜憨峰闻慧禅师上堂一见一切见天地日月万象森罗一明一切明春荣夏茂秋肃冬寒唤作佛祖心堕坑落堑不唤作佛祖心斩头觅活毕竟如何是透脱一路寉有九皋才举翼马无千里谩追风上堂秋风凉秋空碧秋水清秋山寂秋雁飞秋虫泣秋树凋秋叶赤且道衲僧分上明得甚么边事迢迢十万里西来亲对梁皇道不识丈寺田上堂若论此事如一片田地相似从来授受契劵分明其奈自暴自残痴狂外边以致抛荒失业跉𨂲孤苦幸我圣主神明清其界理其业前至万岁桥一百亩晚田后至白米仓二十亩荒田左至金银库四十亩早田X右至芭蕉冲三十亩中田远近方圆荒熟共三百余亩径以丈尺广以分寸科以升合派以毫釐谁敢隐瞒些子山僧幸获观光忍俊不禁将原本契书乘时拈出分付诸人去也卓拄杖曰还委悉么野色更无山隔断天光直与水相通问疋马单鎗请师相见师曰降将不斩问佛度一切众生因甚见杀不救师曰情知你命根不肯断问学人发疑情不起求和尚开示师举竹篦曰唤作竹篦入地狱如箭射僧拟议师直打出方丈颂殃崛产难话曰虎伸腰处风生谷鹤侧身时月到廊眉底若无宗正眼回头只见碧天长颂马祖离四句绝百非话曰红烂熳拨不开探芳游子去还来不知巳泄春多少犹向鹧鸪啼处猜浏水凤翔唱宗来鑑禅师僧问曾子曰唯黄蘗无师且道是一是二师曰上大人可知礼也曰恁么则儒释分明去也师曰金风吹玉管那个是知音潭州石霜大用来珍禅师侍石霜开最久开一日入堂问诸禅德还见山僧心肝五脏么师曰知恩者少负恩者多开曰汝分上道将一句来师曰粉骨碎身未足酬开又问凤翔峰今日为甚点头师曰某甲彻也开颔之僧问如何是第一句师曰大悲千眼看不见曰如何是第二句师曰八臂那咤道不出曰如何是第三句师曰月明檐外一轮圆长沙霜华楚芝来悟禅师僧问如何是霜华境师曰X一夜雷迁塔一座至今何处不传闻曰如何是境中人师曰八百高贤同聚首馨香不但楚王城曰人境且蒙师拈出格外元机又若何师曰不可节外更生枝示众恒沙诸佛体本元同我及众生同一性命蟭螟眼里四大海当阳看取虾蟇脚下五须弥端的分明召大众曰会么为汝保任终不虗也喝一喝浏阳石霜㵎月来仁禅师石霜开命入侍寮行藏骨格有异人处一日开问汝有古人之气不知心行若何师曰和尚何得打作两橛开曰也要看过始得开又问破沙盆汝能扶起否师曰将此深心奉尘剎是则名为报佛恩开颔之小参法是大法宝为大宝所谓法王之宝不虗妄也汝诸禅德能见法王大宝么若道见也不是若道不见也不是莫把是非来辨我浮生穿凿不相干新宁草菴佛言来经禅师上堂举百丈野狐话毕乃曰王言如丝其出如纶不落不昧绝疎绝亲长安市上家家月几处笙歌几处真师一日同众挑土有僧问如何是祖师西来意师曰石头上块曰意旨如何师曰风吹日晒宜兴法华嗣岳来灯禅师示众僧问如何是湖山境师曰畵不成描不就曰如何是境中人师曰推不开约不散曰如何是湖山佛法师曰海口难宣乃曰湖山境有眼者见境中人觌面难藏将谓佛法别有未X免堕坑落堑汉阳大湖道务来胜禅师示众灵云被桃花瞎却一双眼我辈诸兄弟休以物所转松含风而夜寒溪带雨而春涨城步玉屏野云禅师僧问十字纵横如时何师曰朝打三千暮打八百曰稳坐家堂时如何师曰恭惟起居万福小参卓拄杖曰道得棒下死道不得棒下死诸兄弟试道看众不出师曰啼得血流无用处不如缄口过残春便归方丈城步大悲含舒来咏禅师示众十方世界是沙门一只眼且道夜叉罗剎鬼子母阿修罗眼在甚么处这里分剖得出可谓了事衲僧其或未然山僧罪过杭州仁王梅璞来育禅师示众锥头利凿头方明历历绝商量昨夜三更月到东安凤山非石来珵禅师僧问尽大地是火坑得何三昧不被烧却师曰识法者惧曰恁么则狮子一滴乳迸散十斛驴乳师曰大唐国里有几人示众大事未明如丧考妣山不是山大事巳明如丧考妣水不是水月明照见夜行人万里山河圆一镜武冈观音再履来崑禅师示众殃崛持钵妇人产难觌面相逢棒打不散示众卓拄杖一下曰大众见么又喝一喝曰大众闻么若也闻见分明不必东捞西摸其或未然莫将容易得便作等闲看X鼎州护国决菴玉禅师颂女子出定曰岭南鹦鹉乱啼时价重声高觅所知古调曲中音韵远谁能会取绝思唯颂干闼婆王奏乐曰幽禽三四声唤醒佳人梦有意不堪闻静把丝桐弄鼎州阳山楞严茎草胜林禅师颂洞山麻三觔曰如如是佛麻三觔缠缚往来多少人任是大悲千手眼至今不识定盘星颂云门对一说曰鸟语春深啼杜䳌一声遥送百花天残红坠地难回复夏日阴浓马不前京口夹山干彰缙禅师示众一二三四五六七颠倒众生空见识七六五四三二一大地山河黑漆漆个中数目甚分明具眼衲僧须辨的若辨的虎齩大虫蛇吞鳖鼻示众昨夜三更拄杖子吞却山河大地山河大地即是拄杖子拄杖子即是山河大地汝等诸人在甚处安身立命卓拄杖喝一喝曰漆桶不快归堂努力颂无梦无想主人公话曰长江千古自流东万里无云印碧空夜静水寒人睡稳芦花深处一灯红五灯全书卷第一百八五灯全书卷第一百八补遗临济宗X南岳下第三十七世随录潭州石霜冶沤澄禅师上堂闻声悟道承虗接响见色明心金沙翳眼𡎺破脚指了没交涉扭住鼻头错过了也者队无面目汉不是石霜压良为贱我王库内无如是刀解制小参制无结解而人自生结解道无悟迷而人自生悟迷穿衣喫饭本来成现行住坐卧觌体堂堂何用三条椽下七尺单前瞠眉努目昼三夜三堪什么事逗到伎穷俩尽依旧紧捎草鞵三千里外逢人但不得道从石霜来何故你不识山僧山僧不识你有什么交涉上堂西风急桂子香西来祖意绝囊藏咄兔径非大象之所游鸡粟岂凤凰之啗啄便下座示众青山青白雪白一夜朔风寒濩汤连底结别别干坤万里一条铁问不与万法为侣者是什么人师厉声曰是什么人僧拟对师打出问父母未生前那箇是学人自己本来面目师曰青山夹乱流赵州古观音院禅林意禅师秉拂小参曰者矶头截众流今借坐展钓钩众中有冲浪锦鳞不妨出来游泳看左右顾视曰有么有么雨花峩禅师问赵州古佛剎庭前祖意犹存临济滹沱边座上元风广愽请问法兄如何是夺人不夺境师曰目前无老兄进曰如何是夺境不夺人师曰座上有禅林进曰如何是人境两俱夺师曰赵州路滑难以着脚进曰如何是人境俱不夺师曰夹路梅开偏逢驿使进曰料简巳X闻其详利生之事若何师曰焉辞拖泥带水进曰与么则迟日江山丽春风花草香师曰赖兄证盟首山禅师问滹沱一滴即不问如何是机前一句师良久曰会么进曰如何是语后一句师曰切忌钻龟打瓦进曰劫外顿然消息断知音知外更谁知师曰首上座真名持戒乃曰双晴覰透齐秦月只杖卓余燕赵云教管律铃浑厌掇谁知又打宗门鼖蓦以拂子畵相曰若论者箇大鼓堂上老人恒常挝击音韵清雅令人乐闻而现前诸昆季无不耳之稔矣又奚俟意上座今日之续向乎哉但承慈命不得不一接拍耳遂震声一喝曰只此一通非渔阳可该岂三台能收惟要当人从大火聚中翻身千寻海底着脚然后具得一副揩毒蛇头上痒夺饿虎口边食底手段始敢当轩挝动不惟直教寻言逐句穿凿卜度者藏窜无地即久参上士多智贤明亦乃侧耳悚听咦妙应羣机即且置亲承记莂一句作么生谛审高风此日韵菲躬惭愧继芳猷连喝两喝下座北京龙泉晓愚讲禅师登州程氏子投法源髠发示参万法归一话诣悯忠受具每提话头懵无所趣乃束装至罗那延窟一晚危坐忘所以忽闻风吹松清梵入耳汗流溼衣疑虑俱失乃南下至浙之柏山青州大觉末觐法源玉玉问善财参徧处为甚黑豆未生芽师曰若生芽则祸事玉曰用南询作么师曰不入洪波里怎见弄潮人玉曰别峰相见有什么事师X曰大似重栽眼上眉玉曰放子三十棒师礼拜巾侍十稔乃得微旨登州法源仁山能禅师本郡焦氏子从法源玉芟染任劳不息暇则焚礼感大士现相白玉玉命参万法归一一夜见佛灯光𦦨腾空有省呈玉玉适送亡僧归便问亡僧迁化向什处去师曰鼻孔朝天曰因什颠倒师曰正是他放身命处曰大家烧作一堆灰什处相见师曰安南地暖塞北天寒源异之命理院事即成丛林玉问法源一舖功德成褫否师曰何须片雪点红炉玉曰果圆成否师曰一人有庆兆民赖之玉曰脚跟下道句看师曰怎敢劳烦和尚便礼拜玉颔之命继席法源仪真地藏具函广禅师扬州陈氏子初参许村虎余命看一归何处话历三载未脱膺碍次诣慈云参大觉琇再谒啸堂予于安化入室次予问一归何处师曰西山高绝顶一望四无垠予卓杖曰向者里道句看师喝予便打师拟议予又打师豁然礼拜予颔之举东墖野翁禅师参天目目曰子以到不疑之地何生死之惧哉翁于言下豁然师颂曰父子相逢话正长夜深秋月照人凉说尽当年辛苦事一度伤思一断肠禅师余姚陆氏子投智显披剃礼白马忍得戒示众竹篦子话后参诸方触石遭跌有省口忽曰虗空粉碎渺无霞祇恨从前入路差今X日始知无一物西村元是旧亲家甲戌礼台山至都中谒安化贤贤问那里来师曰杨关贤曰甚么物与么来师曰苏州有常州有贤曰这样滞货师曰滞即且止请和尚定价贤曰也少三十棒不得师曰和尚太煞婆心便出入室一日贤问文殊七佛之师因甚出女子定不得师曰点即不到贤曰罔明初地菩萨因甚出得女子定师曰到即不点贤高声曰女子聻师便作女人拜曰和尚万福贤颔之金华华藏药海盂禅师姓蒋浦江人投湖山庵玅吉落发尝习坐禅北参天龙中值玅云雄请禅要工夫雄命看万法归一话自谓有契入一日中问玅老人与你道甚么师曰但得雪消去自然春到来中打曰者念篇章汉有甚了期师曰和尚莫压良为贱中掷杖曰我即不打你试亲切道句看师曰乞和尚拽起某甲着中即拽起师便与一掌中呵呵大笑师礼拜中肯之天津水月殊庵定禅师余姚刘氏子礼摩竭剃染诣京严净圆具后参慧林光令看万法归一话刻责自究久无所入偶过村落闻砧杵声有省归呈所见光曰如何是万法归一师曰水向东流光曰一归何处师曰大家在者里光曰亲切处道一句看师礼拜光曰放汝三十棒晚参蓦召师问曰三藏十二部俱是佛说忽翘一足曰且道者是谁说师曰请和尚尊重光颔之后以偈付之X杭州慈廕涵静振禅师桐乡宋氏子礼以仁薙染北游天津觐慧林光于大悲令参三不是话刻究无所入一夕经行擡头覩飞星有省趋方丈光问不是心佛物毕竟是个什么师曰拄杖长七尺曰那里得者箇消息师便喝光便打师曰和尚婆心太煞光休去入室次光曰昨日风今日雨是何意旨师曰穿破铁牛鼻孔光曰为什拄杖子吞却干坤师便喝光打曰者一棒聻师曰恩大难酬光颔之北京茶蓬忍僊喆禅师金陵汤氏子幼而颕慧知有向上事辞亲依圣感圆初脱白礼觉胤受具参遯村命看父母未生前话闻风折树声有省入室呈解问如何是本来面目师曰堤边柳色含烟绿陌上桃花映日红曰未在更道师曰记得当年相识处回头又见月华新曰什处学来底师拂袖便出参弘觉忞于平阳忞问那里来师曰苕溪东霅水西曰为什走两条路师曰也要和尚疑着曰我道你不从苕霅来师曰请和尚道曰汝从水湾湾山凸凸处来师曰大好平阳曰汝还见虎么师作怕势曰且照顾性命师便作虎声忞谓客司曰领者僧参堂去参灵机观观问倩女离魂那个是真师便喝观曰者一喝落在甚处师又喝观打曰少者棒不得最后见芜湖福严轮师资机契执侍五载得受印记掩关小参万法本闲为人自閙真智圆明情生性隔若欲本源清彻性体渊弘必须静极光通自然造车含辙千江有水星月X皆含万里无云纯清绝点了亦无可了得亦无可得正恁么时且道如何即是乃拽杖入关云一轮杲日当空照万象森罗影现中喝一喝泰州藏经石浪禅师上堂举天巖启小参云孔子不识字达磨不会禅人却不信鸟大如山鱼大如海人却不信父少于子弟长于兄人却不信明星午现红轮夜照人却不信海月与么说诸人不信诸人与么说海月不信海月不信诸人不信且道是同是别顾左右云毕竟作么生复云参卍庵纯曰鱼游松顶鹤宿波澜倒骑铁马直上青天一曲豪歌声落幽玄耳闻不会眼听始全诸人不信海月难圆海月不信诸人高眠生乎今之世反古之道岂其为然复云参师颂曰𨎊𨎊通红铁一团週遭宛转绝跻攀和烟抛入青霄外三眼摩醯未许看义水语崎梅彻祢禅师本邑人参宜林能令看父母未生前话久之一日能问如何是你父母未生前的面目师不能对遭能痛棒师曰乞和尚宽容能又问师拟对能又打师冰释所疑乃礼拜曰和尚恩逾父母能曰汝见个甚么恁么道师曰金刚手里八轮棒能曰未在更道师便喝能颔之举天则能参龙池微微举扇曰会么能曰不会曰为什不会能曰非我境界曰汝何处来能曰湖广曰黄梅佛法如何能曰夜半付卢能泥牛归雪岭曰即今事作么生能曰和尚道个甚么微便喝能曰老作家师颂曰江国春阑X风信幽渔翁把钓曲江头一声笛奏千林晓破浪金鳞撒断钩长沙印宗奇禅师初参剑叟有悟入晚谒石源云于石门深悉微旨上堂举山铎在参金明进问不是心佛物是个什么在曰露曰昨日有人恁么道趁出了也在曰要打便打说什昨日随声便掌进约住曰者瞎驴乱作那在拟进语进便打复拟进语进又打在豁然契证师颂曰历徧千峰与万峰白云深处见𦏪踪翻身直上最高顶激电驱雷纵远鸿黄安独山微尘盛禅师本邑人历参尊宿晚谒石源云于龙兴得受记莂小参举闻谷印问南明广了即业障本来空为甚师子尊者被罽宾国王斩却广曰本来空曰争奈头何广曰本来空曰为什罽宾国王一手堕地广曰本来空师颂曰柳汀斜对野人牕零落衰条伴晓江正是霜风飘断处寒鸥惊起一双双英麓兴福颖戟易禅师蕲水人礼黄尖钦剃落受具参柏树子话一日斫柴伤指有省呈钦钦曰柏树子聻师曰血淋淋的钦颔之举方山宝凡见僧入室概竖拂子曰是甚么僧拟议直打出二十年少有契其机者石门云曰祇如师僧家识得拂子又作么生良久弹指一下金明旭曰识得拂子买草鞋行脚师曰古人门庭恁么施设近时惟恐蚁不解腥蝇不来臭可不叹息X建宁真如余力恒禅师建阳陈氏子礼浪云脱白尝请益颖素鉴鉴曰出家学道非小根劣志可趋向也师曰如何即是鉴曰汝但一切善恶都莫计意单提个无字全身靠定如一把金刚王劒佛来也斩魔来也斩久久自然瞒你不得师于是刻究虽执劳任重未尝放过一日晦岳旭至普明索从上遗稿师朝夕请益旭问还我无字意来师曰无本无意曰既无意谁来请益师于言下有省便礼拜旭然之举希觉锐参时现昙昙问上座年多少锐曰与虗空同生曰还有人相伴么锐曰从来不借他人力曰如何是汝自己力锐便掴昙曰者汉恁么那师颂曰纪年多少同空生日是谁相伴不借他力等闲轻拨着迎风噼箭急凛凛威风山崩海立浦城龙珍天秀润禅师本郡人丱岁礼龙珍胤披缁谒鼓山贤受具随胤参凤山昙命看柏话子话一日值昙自擕水师拟接昙伸手曰还我话头来师曰待某甲净脚了向和尚道昙曰即今事作么生师便喝昙曰甚么学来底师又喝昙拟掌师擕水便行昙曰却也有些衲僧气息师曰也要和尚着一惊昙器之后胤受昙印记命师理院事二十载看法华次胤问如何是一大事因缘师曰千手大悲提不起胤曰子又作么生师以两手作托呈势胤曰错会也师便喝胤曰还更有么师作礼三拜珍重而出胤唤监院师回首胤曰山僧亦有一大事因缘要汝提掇他日向X䦆头边觅得一个半个续佛慧命不负先人之念吾愿足矣付偈印焉北京千佛普韵法禅师济宁郁氏子造淮城投静然披缁抵京谒云光受具阅禅灯如夙习参广嗣杲命看三不是话力究累年一日闻僧诵风铃偈曰言外百千三昧法因风说与个中人豁然冰泮即见檀度次谒大悲深领提诲复造普慧哺哺命典藏一日哺问黄檗打临济意作么生师曰金将火试哺曰为甚向大愚肋下还拳师曰者里失钱那里拔本哺曰当时得大愚力何以承嗣黄檗师曰冤有头债有主哺曰放汝三十棒师礼三拜哺契之乃付以偈临清大悲颖谦津禅师本郡赫氏子投灵鹫祝发请益玅云雄指示禅要命看三不是话夙夜刻究不怠一日挑水灌园忽箍爆桶落豁然有省诣方丈呈解云叱之曰此不过暂时现量非为究竟师拟伸问雄乱棒打出遂徧扣名宿末后参天痴善善曰三日不相见莫作等闲看汝眉毛长多少师曰与和尚一般善曰真个那师震威一喝善曰一喝不作一喝用你作么生会师曰竹密不妨流水过山高岂碍白云飞善曰恁么会又怎得师又喝善打曰参堂去执侍五载善印以偈惠州圆通玉巖弘禅师镇江人上堂举法眼云三通鼓罢簇簇上来佛法人事一时周毕净居云三通鼓罢簇簇上来拄杖子不在苕帚柄聊与三十师曰二X大老分疆列界各显家风则不无若是开人眼目断人命根要且未在圆通即不如是拈拄杖召众曰三通鼓罢簇簇上来竖起拄杖曰是甚么旋风一齐打散掷杖于地呵呵大笑归方丈荆州天龙可藏用禅师参普光峻峻问何处来师曰请师鑑峻曰者尿床鬼子拈棒便打师曰早知和尚有此机要峻又打师曰某甲过在甚处峻曰堕也师豁然便礼拜曰若不亲见和尚几被诸方赚悟一生峻然之执侍数载峻付以偈示众拈拄杖云者个不得唤作拄杖若唤作拄杖入地狱如箭射复以拄杖召众曰者箇端是拄杖若不唤作拄杖入地狱如箭射且道如何即得便下座上堂举高峰云三十年来合得一服快活无忧散其药虽微其功极大不问佛病祖病心病禅病凡病圣病是病非病生病死病除禅和子一种毛病之外闻者见者莫不灵验师曰者服快活散虽则神玅不过有三年之艾能灸七年之病若是膏肓之疾未免束手傍观天龙也有个单方不假造作其功莫有逾者佛病祖病以至生病死病且置一边专治禅和子一种毛病见者闻者丧却性命且道是什么药头聻神农不敢尝崑山王全信居士本邑人知有宗门事尝自究竟生从何来死从何去遇遯叟开示数语深明一贯之理一日呈偈读雪子曰寻常日用本非他物物头头事岂蹉信手拈来无剩法只将一着定誵讹读雪阅毕X问如何是你日用一着士竖起拳读雪曰放下着士舒掌曰不可弄巧成拙读雪曰去此二途道一句看士便喝住曰再喝看士曰那更矢上加尖读雪便打自是尝炙左右读雪印偈曰祖师铁牛机克振在机先我今斯付汝宗风播大千蓟州盘山位与宝禅师宛平卞氏子初谒兴隆示竹篦话刻究忘倦及参大悲则苦切倍常偶过瀛海闻潮声有省则问赵州道我在青州做领布衫重七斤汝如何会师曰波斯嚼氷雪不觉齿牙寒则称善乃命依吉庵贞贞问如何是入门句师曰恰值金吾不禁贞拈杖横按曰怎柰者箇何师曰和尚婆心太切贞竖杖曰转身一句又作么生师作礼曰成宝礼拜有分贞曰三十棒且待别时师约住一掌曰要打便打说甚别时贞拓开曰不啻汝到恁么地师作嘘嘘声自是执巾五载渐悉玅理后承印记黄梅万缘法禅师吉安人从锐剃落叩天峰有悟入峰仍命见锐锐每示钳锤师无难色一日锐命入室问无字公案凡十三语锐不加诺师曰和尚莫强压人好锐曰不道汝不会怎柰禅太多师伫思点首便礼拜锐曰子见何道理乃尔师曰万古碧潭空界月再三捞摝始应知锐可之黄陂弥陀憨若印禅师荆州万氏子随父礼云谷脱白禀戒于扬州天宁受学于匡山紫渊徧参诸老俱有机语末造金明值旭搬瓦次旭拈瓦示众曰一大X藏教只说者箇师进前亦拈一片瓦曰一大藏教不说者箇旭曰说与不说只消一文钱师曰半文亦不值旭曰山僧今日折本也师微笑旭深器之命克侍司前后九载旭以偈印焉汉阳三河一苇莲禅师本郡人龆年薙染志慕禅宗礼演受具求开示令看一归话三载精勤不怠七期演落堂问一归何处师面赤不能对演扭师鼻曰者畜生在此多时尚使不得耶师负痛失声演曰却甚亲切师闻而汗出觉身与空等便礼拜演曰何不道一句师曰天寒滴冻请和尚暖室里坐演便休命师书状师虽得悟日夜犹勤刻究弥切演印以偈师乃问只如灯灯不息时如何演曰大似瞎驴趁队走师曰谢师答话演打七棒趁出黄安得得云峰定禅师本邑人尝闻僧谈及禅理师喜不自胜因造大圣禀戒值演与胡心维盘桓如忘忽记即进前礼拜曰和尚与居士所言何事演曰非汝境界师曰巳被学人看破也演拈竹篦曰看得者箇破么师夺得掷之便出演语士曰此子莫参禅么士相与称奇后命师入室问子曾参那箇知识师曰大圣和尚演拈杖打曰者掠虗头汉来诳老僧那师曰却是拄杖子记得演乃喝曰不是者箇道理遂命看柏树子话师拟祇对演打曰开口即错出去师亦知其意后演印之以偈普应尼蕴古宗禅师上堂天空海濶月白风清在处X渔樵起舞随方物类生欢新普应怎敢违时失候千差万别向者里一齐坐断迥绝誵讹踏开生佛顶𩕳揭露须弥脑葢大众且道神通耶法尔耶恁么会得尽十方世界总不出我者里若是门庭施设也要另出只手以拂子画曰心灯焰焰传芳远一点无私彻古今小参洪钟在架有扣则鸣宝镜当台有来则现诸大德各各本有一段光明用无穷取无竭灼然一切处不昧着明镜洪镜无二无别自是汝不荐葢为妄执尘劳分别影事汩没生死浮沉苦海被根境缚着累劫难脱诸人要会直下便会有什么相隔处如不尔者三根椽下七尺单前把身心打叠得干干净净仔细谛审看是什么物者里翻得身转一点也瞒你不得方知吾不汝欺还有么良久曰把手劝君行不得为人自肯乃方亲径山千指兰谷邃禅师颂青州布衫曰巧样裁成恰称身非长非短觉相亲寻常不浣春江水日炙风吹岂染尘金陵普济宗镜彻禅师晚参石头城下燕子矶头长江浪涌烟雨空蒙诸佛机祖师意分明揭露亘古弥今本无变迁若能觌面会去便可归家稳坐何须历徧百城奚用阁门弹指蓦竖拂子曰大众还见么复掷拂曰切忌换却眼睛安州法云天机彻禅师闽中泉州林氏子弱冠薙发于汴州相国寺遍历诸方末侍祝峰善乃蒙印可继X席示众法无定相遇缘即宗道本无言因言而显所以三际求而罔得二谛推而莫知无相无名不可测其深广无依无住不可察其指踪到者里须知有透脱一路始得卓拄杖曰擘开华岳连天秀放出黄河彻底清喝一喝示众拈拄杖曰是法非思量分别之所能解卓一卓曰惟有一乘法无二一无三于此透得明得一大藏教尽是拭疮脓故纸良久曰还会么三脚驴儿弄蹄行踏碎干坤无寸土墖于普照寺之北隅随州水南征宗省禅师参祝峯善善曰年多少师曰三十六善曰水牯牛多少师曰两个善颔之上堂祖庭倾颓巳多春四至分明记不亲雨伞撑开新世界犂耙耕转旧干坤卓拄杖曰自是不归归便得五湖烟景有谁争汉阳三河一苇莲禅师初参护国不契遂徧历丛林末造大圣演才入门演拈杖卓一下曰拄杖子𨁝跳师曰和尚莫探头如演便打师曰学人过在甚处演曰好恶也不识师不领演置杖曰上座不必忙曾有谛当处不妨举似为你证据师历举所得机缘演曰者总是心意卜度得底祇赵州道个无你作么生会师茫然演曰且去别时来师出门次演蓦唤上座师回首演曰是甚么师于此有省便礼拜演曰何不道道师曰一双青白眼那更着泥沙演曰还我无字来师曰双城驿前官马路行人几个不辛酸演曰走杀X阇黎师曰步步不沾尘演曰三十棒且待别时后印以偈黄安得得庵云峯定禅师本邑程氏子依雪居髠染诣大圣获戒请益工夫演命参一归话二载一日覩山水瀑发波浪汹涌忽有所入呈演演曰一归何处师曰山头翻白浪海底起红尘演曰是见若受即成障隔师曰如何即是演痛棒打出掩却门壁立堦前半向忽有人问牛在那里有僧答曰就在者里师闻之顿释前解疾趋扣方丈演曰谁师曰不是别人演开门师礼拜演然之嘉兴敬畏韫石琳禅师海盐陆氏子从雪介剃度礼晦岳旭于三墖圆戒命看一归话次入楚徧参旋历匡庐俱不契再见旭旭数回盘诘应对颇捷移时旭唤师曰从前三则语尽是躲跟未到实地今日快快供说不然打你疾死师赧然拟对旭便打师又拟对旭又打师茫无措旭连棒打曰一归何处速道速道师顿有省乃礼拜曰全琳今日始知和尚一片婆心碎身难报旭可之示众举楞严曰诸可还者自然非汝不汝还者非汝而谁颂曰画楼春色最娇华逞尽风流与莫遮试向清波手画月冰容难并玉容嘉颂南泉刈茅僧问南泉路因缘曰踄巘梯云欲学仙不知身在葛洪前一壶玅药都倾与稚子犹然问洞天嘉兴在闻本禅师本邑洪氏子幼出尘礼同岑灯圆X具造金明求指示旭曰本无建立指示个甚么师曰弟子愚顽乞师慈诲旭举赵州无字命师参究无虗日偶闻车水声有省述偈曰赵州一个无字匝地普天不漏蓦然打碎虗空塞断黄河倒注呈旭旭称善镇江帝青宝禅师本郡人脱白中隐参天宁命看生前话数载后呈见甘露旭每扫却师动止不安一夜危坐闻炮声响彻天地心境廓然侵晨呈旭旭曰即今炮声落在甚处师便喝旭曰汝者一喝又落甚处师又喝旭曰未在师礼拜起连喝两喝而出旭颔之师颂青州布衫曰青州七斤衫团圞无缝隙几多人向此中迷不识赵州赤骨𩪸青龙覆载证禅师小参觉印当轩逈超无极先天之表玅湛圆明彻证恒河沙界之中正令全提纵横无碍刮龟毛于牛背截兔角于虎头展大机显大用何妨藏天下于天下正好徘徊广莫之野逍遥何有之乡且道是甚么人境界喝一喝小参穴知雨巢知风残花落尽月辉空尘尘寂寞剎剎圆融的的三乘外寥寥一印中祖师意没西东系驴橛上生芝草黑漆盘中日正红立春上堂泥牛鞭出黄金骨荡荡春风散五湖吞绿含红无限意看取江山一畵图展手曰是什么切忌道破扬州普济机先宗禅师上堂道无向背法离见闻当阳独露凡圣不存直饶棒头取证喝下承当箭过西X天白云万里法华天然顺禅师小参无絃琴上抚出五音六律没底钵中托出百味珍馐碁盘石𨁝跳上三十三天洗钵池哮吼入汪洋大海顺上座忍俊不禁到这里将祖翁田地点露当阳未耕者耕未得者得信手拈来和盘受用且道如何受用聻良久喝一喝下座奉天萧凤仪扶云居士本业儒随父国麟宦游粤东京口徧历禅席知有此事后父殁扶柩旋京参宝如玉于三大士庵一闻开导心生踊跃更求垂示命看万法归一话后闻更皷声有省即见玉玉问如何是万法归一士曰众星拱月曰一归何处士曰月落天空玉曰正恁么时道一句看士曰佛祖难窥玉曰未在更道士便喝玉颔之士甞侍玉左右深领提擕得入幽奥后玉示疾告众毕召士嘱以偈曰入室知堂奥出门车合辙踏翻向上关无孔笛吹彻士唯然拜受士访友山石石问是萧居士否士曰和尚须具眼始得石曰看破了也士曰换却眼睛也不知石震威一喝士曰又恁么去也石曰原来是作家士曰涂污人作么士到天瓮礼玅云雄雄问居士高姓士曰姓萧雄曰古人一管箫吹散八千兵汝试吹看士展两手曰又是一场祸事雄曰三十棒一棒也少不得士曰老和尚棒头太奢雄曰几乎唤你作俗人士曰和尚捺人向坑子里作么雄曰雁过长空影沉秋水士曰理长即就雄打曰逢人切忌错举士礼拜南兰成正禅师参安化中中问如何是上座底野鸭子师曰收来人不见放去不成羣中曰非汝分上事师曰不是某甲分上事且道是阿谁分上事中打曰瞎师便喝中曰也是贼过张弓师搊住中曰争奈赃物现在中曰太煞无礼师作礼呈颂中颔而印之永平茶棚圆融谛禅师吴县施氏子投普明薙染礼海会得戒参父母未生前话忽闻香板落地声有省出谒南㵎珍问如何是诸佛出身处师曰南人泛舟北地乘马珍曰两头不着师曰磨盘空里走珍便打师一喝而出晚依普度虗作务次虗曰䦆头在手阿谁运用师曰何须掘地覔天虗曰汝既不会何不问山僧师竖䦆曰大众证明虗颔之金华善庆灵慧智禅师义乌吴氏子参致和中于安化有师资契命理院事参请无虗曰又旋浙渡钱塘忽失前有复北上呈中中曰钱塘江几许深师曰直似海中近面觑曰果然鼻孔浸烂师曰和尚莫眼花中曰且喜眉毛还在师曰谢师证明中休去入室中问南泉喫油糍庄主来谢誵讹在甚处师曰疑杀天下人中曰还识南泉么师曰今日捉败者老汉中可之执侍十载中以偈印焉太仓钝机显禅师玉峰李氏子幼投南广云髠髻命看一归话礼椒山制秉戒日夜参究不懈因普请挑X柴雪中着跌有省呈偈曰云暗不知天早晚雪深难辨路高低等闲触破威音上原是娘生箇面皮制曰只如娘未生时又作么生师曰佛祖觑不见制打曰者一棒落在甚处师便喝制器之次亲百愚斯于青龙斯问上座参方何年师曰威音王前斯曰太迟生师曰幸逢和尚住世斯异之复徧参诸老俱有机语晚造心庄陈读雪问子曾脚跟点地么师曰太湖三万六千顷谁知到岸不须舟雪曰如何是到岸一句师曰特地一场愁雪拈棒师便喝雪曰俊哉衲子师拂袖便出遂亲依数载雪印以偈曰是法无彼我是心超古今显了非心法真机廓太清常州黄山药师补石天禅师本郡刘氏子性颕悟十岁受学有会心处辄起立同学异之年十九怙恃俱失就耕一十三载一日弃妻子飘然入黄山礼完白老宿薙染二子甞依之师不顾竟造灵巖受具命看三不是夜坐更深开门见月光廓无际返观自身犹虗空等述偈呈童硕宏曰不是心佛物皎然当宇宙踏碎上头关突出虗空口宏曰唤甚么作上头关师便喝宏器之复参眠云济水洸问何处来师曰天台曰见罗汉么师曰又见一箇曰莫错认师曰巳露贼身洸便打师接住送倒洸唤侍者一掌便出晚亲晦岳旭于龙渊拟展具旭曰不是师收具旭曰转错师曰学人错和尚不是旭便打师曰久闻龙渊深果尔浪头高旭曰淹杀阇黎师便喝后至甘露再参命首X众入室次旭拈拂子问当时马祖底与山僧底同耶别耶师夺得竖起曰请和尚道旭曰你道百丈意作么生师掷下拂子旭震声喝师礼拜寻印以偈嘉善惠民古仙真禅师江宁李氏子幼投弘渡律主剃染十八游讲肆谒海会受具看一归话不契南参龙渊雄师问如何是即心即佛曰狮子咬人韩獹逐块师曰如何是非心非佛曰手长衫袖短脚瘦草鞋宽师拟议曰汝作么生会师伫思雄便打师曰倚天长剑逼人寒曰剑聻师一喝归众复徧参诸方最后觐晦岳旭问甚处来师曰南海曰见大士么师曰学人去时得潮来时得风曰放下餬饼为甚却是馒头师曰也是平常事旭拈竹篦曰既是平常事者里道句看师才开口旭便打师曰深领和尚一棒曰你向甚处会师礼拜归众旭肯之后示偈曰法法无形表非物非名字我亲分付汝桥流声不住金陵真如二轮明禅师本郡吕氏子依弘渡出家谒胜果受具造显圣理问那箇是你本来面目师无对理便打师拟开口理又打师有省未几理寂师造磬山操问是甚么师曰不审曰上座今日太岁当头师曰且喜和尚土星入命操便打师便喝后参甘露旭有契普请挑柴憩江岸旭问既是悟的人为甚气急师曰鱼行水浊忽见死鱼旭指曰鱼以水为命因甚死于水师曰恩深不忘旭曰如何是恩深处师礼拜旭曰拄杖不在手记取三十依二哉旭印以偈X滁州瑯琊慈门圣禅师武昌毛氏子甫十岁二亲俱丧十八礼五祖冈落发圆具苦行三年看无字依广教玉数载南下抵夹山憩旦过闻僧诵有物先天地句有省遂结茆滁之皆山八载后弃菴参报恩淳入浴次淳问古人道一口吸尽西江你试吸浴堂水看师曰某甲不作者野狐见解淳器之复徧参诸方终不自诺末后至甘露方跨门旭问是甚么师曰素仰高风特来瞻礼旭曰老老大大着甚来由师曰古人三登投子九上洞山还是游覧山川还是别有道理曰如人饮水冷暖自知师曰万点烟消天地净一腔风月廓无垠曰莫是子见处么师便喝亲炙二载旭印以偈胶州普济惟一道禅师莱州刘氏子参法光石䇿励弥切力究数稔一夜孤坐达旦闻迅雷勐风觉身心顿空廓无涯际往呈石石曰生前面目在甚么处师曰徧界不能藏曰既徧界不能藏何处安身立命师便喝石拈棒师曰者老汉手忙脚乱作么便出石器之即南下徧谒丛席晚参甘露有师资之契即命典客一日旭召入室问今日几人新到师曰早期三人晚来五人曰几人得体几人得用师曰请和尚勘旭便打师曰即此是用如何是体曰汝向甚处见山僧师便礼拜旭又打两棒后印以偈黄安恒河莹𤩔珩禅师本邑卢氏子生不茹荤性冲澹二亲既殁礼微尘剃染命看三不是话师曰既不X是心佛物又参个甚么尘曰正好着力谒大圣演受具入七堂闻香板声有省演举香板问者是甚么师便喝曰乱喝师又喝演便打遂参诸方晚亲甘露旭问学人远来乞师一接旭便打师以坐具打圆相托呈曰西天九十六种外道你是最下一品师曰是精识精旭直打出入室次旭拈棒问者里亲切道句来师曰北固山头浪涌扬子江心火发曰烧却你眉毛浸烂你鼻孔师曰干坤浪荡无拘束倒跨须弥象外游曰莫是汝见处么师曰无见可见曰怎奈目前何师礼拜旭然之黄梅万缘发禅师吉安人从钝锋锐剃落依松岫源于罗汉久之次叩天峰性有悟入性仍命见锐甞诘无字凡十数语不诺师曰和尚莫强抑人好锐曰不道汝不会怎奈太多生师唯唯点首便礼拜锐曰子意如何师曰全发今日会和尚婆心片片锐然之南泉云槎渡禅师武进王氏子亲天宁桂昌锐开导向上一着晓夜疑虑投祖印剃度诣龙池圆具看三不是话北游金门参南泉宗激发用功历三寒暑闻更鼓声有省宗问沩山踢倒净瓶雪峰淘米去砂是同是别师曰两段不同收归上科宗曰南泉斩猫归宗锄蛇是何意旨师曰长剑倚天髑髅徧地宗打曰者一棒如何理会师曰直得大地震动宗肯之杭州慧彰自余弘禅师侍慧彰玑甚久参究不怠一X日闻梆声有省呈偈曰楗槌一击有来由惊起沩山水牯牛两角撑天曾不异自收自放自风流玑问如何是自收自放自风流的事师拂袖出方丈玑曰放汝三十棒自是渐益玅旨玑印以偈曰铁船高驾许谁酬吞海金鳞跃上舟细验绝无粘带处绝无粘带接英流上堂天地未分时固是无可覆载日月未明时光辉洞照无边释迦弥勒有口无说处文殊普贤有智无用处圆通大士无闻证处善财童子无参见处大众正恁么时且道山僧在于何处便下座山阴卫生鑑俞坚禅师本邑人亲平阳显圣诸宿有年看三不是话精励不懈后参月晖光执劳甚勤营筑殿堂开凿陂池而本参话头未甞有间偶闻僧曰凿池不待月池成月自来碍膺冰释乃呈光光曰灵云见桃花悟道因甚玄沙不肯师曰试玉须凭火曰那里是他未彻处师曰枯木绽银花曰你即今悟也未师曰须弥何更戴须弥光便打师礼拜光颔之X五灯全书X卍XXX五灯全书卷第一百九京都圣感禅寺住持僧编辑京都古华严寺住持僧较阅进呈曹洞宗青原下三十七世随录越州弥陀寺无迹净敏禅师武康沈氏子上堂少林一曲传来久山僧向瞥无何有业风鼓动没絃琴不用挑弹唯拍手霜风飒飒卷残霞列宿煌煌笼北斗禅源祖意祇狐涎莫逐狐涎遭掣肘丈夫壮气塞干坤何借山僧再开口乌藤未举早新罗棒底翻身犹笑丑大众如何是不丑底事良久曰箭锋交处龙象惊尘拂飞扬猊狮走住演教上堂昨日雨霏霏今朝晴皎皎照烛既无遗个事争寻讨拍案一下曰了上堂掀翻海岳裂破干坤演教门下祇可教他提瓶挈帚弹没絃琴唱无音曲总教你立在下风运无相神通现百千身量速速赶出山门若人问我缘因但道青天白日何假挑灯上堂临济竖䦆仰山插锹虽曰颕脱尚未英豪山僧无巴鼻狼借在今朝以两手作掀眉势曰猫解制上堂孰得孰失何证何修六桥花柳艶三浙水长流最初句眼中着屑末后X句醉后添杯大丈夫汉决决不向死水里潜身语言中取的直须奋鹏翅而遍攫狞龙夺骊珠而生烹大象略较些子诸仁者可有具通身手眼现全体作用者么良久曰神蛟不假风雷送暗驾江潮度海门问如何是内绍师曰勋勣开霄壤纶功擢五侯曰如何是诞生师曰顽心匡宇宙终不坐金銮曰如何是朝生师曰克勤彰圣化律吕佐朝堂曰如何是未生师曰令严烟塞静威烈壮山河曰如何是内生师曰仰承君父命俛察万机俦曰如何是离见渗漏师曰应机须审句出格在当阳曰如何是离情渗漏师曰两途无滞着万派自归源曰如何是离语渗漏师曰始终存一际不动那头机杭州六通院愿菴净伊禅师清溪丁氏子示众出挌超羣拔萃机天民古法两难齐灵儿独透威音外不外吾人眼上眉小参目前无一法当处亦无人荡荡金刚体非妄亦非真拍禅床曰会么到者里父子相逢君臣道合一道如如体无异致正恁么时可能辩得主中主么良久曰月落江天形影收青山片片暗云愁松风阵阵清虗碧鸿雁徘徊任去留古越宝寿大鼎净新禅师山阴马氏子上堂曾闻月锁空王殿适值帘垂信不通非是威音难话会此因淑女未忘工竖拂曰会么满树梨花翻作雪无端一见令人寒上堂昨日雨洗千崖今朝风摇古木设若简点将来未称道人耳目何故以手作环抱势曰X你可曾见我离渚埠头者样大萝卜上堂拈拄杖曰者个上座自出圈圚巳来常在长安道上绿柳堤畔不特吟风啸月抑亦合水和泥到恁么地始可迥绝离微祇如灶里无柴厨下无米又作么生商量玉人刚睡浑成梦忽听邻鸡午夜啼上堂山一带水一带白露摇拽干坤外金鸡飞起碧巖前谁信波斯拟彩绘拟彩绘诚昏昧争知我八角井亭竟做了弥天宝葢长悬在十字街头你道有几许高大挥拂曰奈师示寂康熙庚戌春世寿六十有九僧腊五十全身窆于谢市古兴教院之阳杭州龙唐远门净柱禅师闽之龙溪陈氏子母梦双龙遶榻而生性不喜俗躭心内典礼碧巖赋薙染樵云常处受具因读五灯见宋元明以来诸祖机缘事迹漫无所考焚香誓曰某若发明大事当续此书初谒圆通盛深蒙激励次参午星烱有省复谒宝寿方深得要旨出住龙唐上堂擕笻选胜入唐昌最爱鹫峰古道场翠遶松杉山色古穿云石乳落微茫若以色见声求总是认奴作郎不以色见声求又逐春风过短墻明历历绝覆藏竿头如进步便是古龙唐归去好归去好免教子规鸟啼血五更霜上堂长松蔽日修竹干霄薰风入奏殿阁微凉任从溽暑蒸人我者里六月山房冷如冰雪且道与众苦不能到处相去多少击拂子曰七尺单前自较量上堂朔风凛凛正严寒叶落林空遍地丹惟有衲僧一着子X本无荣茂与凋残喝一喝佛日上堂羚羊挂角善藏身此地空留不了因室内绳床风雨烂扶持端赖个中人诸昆仲先老人遗下一个破砂盆七穿八窍大家扶将起来亦有用处然一手不独拍两掌鸣掴掴正恁么时如何祇奉诞生王子父从教诸道自分权上堂烟笼凤坞雾锁龙峰不落第二见坐断主人公恁么举扬当做宗乘管取法堂前草深丈二毕竟如何琪树花开七级松宝寿退院上堂相逢尽道休官去林下何曾见一人为甚如此解瞻前不能顾后祇如宝寿今日进前底是退后底是掷拂子曰侍者收取拂子问如何是正中偏师曰闭户藏春色曰如何是偏中正师曰开轩纳晚凉曰如何是正中来师曰黑漆崑崙上钓台曰如何是兼中至师曰蓦地相逢全意气曰如何是兼中到师曰鱼沈雁杳无音耗问如何是法身师曰八臂那咤扛不起曰如何是报身师曰竿头丝线从君弄曰如何是化身师曰走尽千山及万山问直透威音那畔时如何师曰死水不翻身师将顺世声钟上堂古人呌苦呌快活都是野鬼山精山僧则不然良久曰汉家自有制度语毕颐然坐脱当顺治甲午冬腊月十三日世寿五十有四夏二十有二集有五宗续略行世门人奉全身塔于本山古虞象田即念净现禅师示众据座良久曰默时说说时默大施门开无壅塞无壅塞青山青白云白白X额尾巴焦乌龟眼睛赤好消息明中坐舌头暗里抽横骨示众古镜埋尘黑似漆左揩右磨光赫奕悬向虗空照胆寒偷心管教一时息大众要见古镜么遂畵相曰应如是知如是见示众尽十方世界是个自己争奈诸人不委只得强你看个话头大似按牛头饮水且教日日如此却如合眼跳黄河喝一喝问如何是万法之源师曰生铁如意被虫蛙问如何是佛种从缘起师曰香严书梵字杭州南山天愚净宝禅师建昌新城人姓欧阳年十二出家看三不是话闻板声有省谒弁山音一见便问自远趋风乞师一接音曰我者里无手师曰再请慈悲音便打师曰莫道无手好音大笑寻谒宝寿方于秀州东塔入室次方曰古人闻钗钏声悉名破戒即今金玉合杂朱紫骈填是破戒不破戒师曰石人无耳却知音方曰雪覆千山为甚孤峰不白师曰头戴宝华冠住后上堂南山者片祖翁田地来也任你来去也任你去来底踏着方知落处如若不然脚跟下看取上堂无事衲僧寂然不动踢倒须弥打翻虀瓮且道还有为人处也无久立珍重上堂乃大喝曰与么会得太煞无端稍若不然厓州万里上堂良久曰若是宗门惯战作家亦怪南山好手不得便下座上堂声前不许停机句下无容插嘴且道是甚么物得恁么难搆若是狮子儿决不随人后有僧出曰狮子儿来也师作隐身势僧无语师拈杖X直打出法堂上堂佛佛道同祖祖不别天上人间尘说剎说春暖花香冬寒夏热无作无违心行处灭叶落秋清一轮明月休论那畔者边切忌唤龟作鼈上堂八月秋何处热日坐蒲团夜谈风月笑迦叶之无闻怪瞿昙而不说闭户怯天寒出门恐合辙不合辙东震西干恁么来曲唱新丰无间歇遂展手曰咄吾甞于此切上堂拈拄杖遶法堂作舞一帀依位而坐众皆默然乃曰山僧今日劳而无功便归方丈上堂秋风清秋水绿秋月明秋气肃秋空叶叶尽成金丹桂花开香满屋吾无隐乎尔问取黄山谷上堂摩腾入汉诱人犯争西来祖意太不容情山僧恁么道也是路见不平问如何是佛师曰江猪落海负须弥问三界惟心如何是心师良久曰会么问如何是类堕师曰入田不拣三春草戴角披簑和月眠曰如何是随堕师曰云净九天飞一鹗夜深歌管凤楼前曰如何是尊贵堕师曰臣主相忘金屋重太平无象古犹今严州乌龙宝林深谷净岑禅师义乌陈氏子主显圣上堂流水滔滔闲云袅袅虗空无古今青山常不老释迦夜半覩明星不觉全身入荒草打失眼睛没处寻情与无情皆笑倒诸昆仲且道笑个甚么始终不本分前后多颠倒示众初三月十五月月月联辉荷花灯百子灯灯灯续焰直得明暗相参黑白互显更须知古人道心月孤圆光吞万象只如光境俱忘X是何消息无几曰大家打睡瞌去建州欧宁翠巖午星净烱禅师吉州泰和罗氏子幼习儒立岁投博山誾剃落以初心精进得少轻安誾示以做工夫紧要处一夜梦中提撕觉有省力扣方丈誾问不思善不思恶那个是阇黎本来面目师才开口被誾掩其口然犹不自决后入闽闭关宝石巖因捧花供佛花堕地拾之乃会得掩口落处适宝寿方来住福州长庆师往参一日方问古人道门门一切境回互不回互如何是门门一切境师顾左右曰大众证明方曰如何是回互不回互师曰蜻蜓点水随波去蜂蝶寻花过短墻后因出坡方问镇州萝葡汝作么生会师曰某二十年向者里打失眼睛越明年方记莂顺治己亥冬师示微恙说偈辞众归寂世寿六十有四僧腊三十有三门人智传奉全身塔于翠巖吉州五峰木公院好木净材禅师安成周氏子幼见僧輙喜礼敬出家受具天童悟参博山誾于大慈次参弁山雪于崆峒问那里来师曰吉州雪曰谁人拖你死尸来师曰全得他力雪曰号甚么师曰好木雪曰好木好作栋梁材师曰乞和尚斧锉雪低头归方丈次日又问如何是五位意旨师曰坐断干坤无异色雪曰即今那个是你主人公师曰宝葢峰头亲觌面雪曰赵州勘婆意如何师曰雨过青山秀风生荷叶香参宝寿方问死了烧了毕竟如何师曰只得者X件衣服后乃记莂问如何是蔴三斤的意师曰三月桃花二月红婺州文峰樵之净玉禅师舒城廖氏子初于黄州集贤薙发寻参弁山雪看死了烧了话因打七有省雪问死了烧了作么生师抚香几曰苍天苍天便出是夜雪落堂举香严击竹话乃拍案曰者里会得原不存知用忘亦是多了师闻如放下千斤担子相似次春参宝寿偶闻梆声脱然识得本来信口曰自今而后更不敲冰觅火也住后上堂持书不到家即今家巳到矣到家不通信信巳通矣祇如子转身而就父为甚父全不顾良久曰老僧住持事繁上堂要津把断圣凡不通说甚上无攀仰下绝己躬到者里死水不藏龙若是一口吸尽西江汉则不妨洪波浩浪白浪滔天自有通霄一路如或未然寒山逢拾得正好上天台上堂知见立知即无明本错知见无见斯即涅槃错老瞿昙直欲扫尽葛藤殊不知葛藤徧地今日被山僧扫除知见剷尽葛藤大众会么若会得者两错便是引泉来月下果熟自然香上堂蓦竖拂子曰大众见么万象之中独露身分明觌面为相呈山是山水是水桃红柳绿竹翠松青若向者里会得含元殿里休问长安如或未然也须行过竹口桥宛转历山腰到得庆元县家乡路不遥衢州南华山界滋净泽禅师上堂法无定相道有多途有依倚碧潭青霄无依倚银山铁壁恁么恁么总X不恁么且作么生是脱体无依向上一句卓拄杖下座端节上堂今朝正值端午节汨罗江上悲风烈屈原今古壮忠魂啸傲踏翻波底月蒲劒轮空艾虎威千妖百怪尽消灭龙舟鬬战楚歌声须弥击碎虗空骨喝一喝下座问世尊未生时还有大义否师曰临崖看浒眼特地一场愁曰达磨未来东土时如何是祖师意师曰不闻瓦鼓响那听凯歌声曰达磨只履归西还有大义也无师曰揭开九洲云踏翻波底月曰和尚今日陞座设有大义分付阿谁师曰轮王不作梦宝殿夜燃灯问如何是云门饼师曰贫儿遇馊饭问如何是当阳一句师曰毒蛇当大路师逝于顺治戊戌九月初五世寿六十三僧腊五十七塔于本山劒州南峰无量寺来云净现禅师越之萧山汪氏子常梦入五百僧数遂有出尘志礼恒照得度照以首楞严授师熟读师信受无怠照顺世谒宝寿方一日颂云门扇子曰一二三四五六七八九拟向东行却西走李公喫酒醉张公拈得鼻头却失口方见唤入方丈师才跨门方遽问如何是云门一曲师曰君尊臣卑父慈子孝若还不是更请别道方曰未在师曰怀州牛喫禾益州马腹胀未几方命住南峰凤凌上堂宝镜堂前千机顿起凤凌深处坐断十方不似鲁祖面壁墻堑不牢秘魔擎叉戈铤自乱岂同亮座主之抱拙政黄牛之装憨今山僧为众激扬要使云X门真风不堕且应时及节一句作么生道共掬延津月同撑石伞云浴佛上堂佛真法身犹若虗空昨夜勐虎吞大虫应物现形如水中月水底乌龟头戴雪毗蓝园里本不生三脚驴子弄蹄行双林树下何曾灭大似蚊虫嚼生铁一僧才出师打曰龙头蛇尾便归方丈上堂徧界不曾藏山河无影象冉冉白云流春鸟啼花上分明目前机龟毛长数丈除夕上堂道头知尾不如苏州有起死回生须是补天手古人道日日是好日为甚么直逗到腊月二十九喝一喝曰若会得者一喝那用梅花几点复喝一喝曰若会得者一喝何烦爆竹声声如或不知正好揭开新岁历莫教频剔旧时灯上堂蛙声呌落中天月蚯语唿回陌柳风识得个中无固必谁云时节不相同上堂春风解冻东君运无功之用万象开颜草缕结心印之文古人道深山中亦有佛法你看飞底是云流底是水笑底是花啼底是鸟毕竟如何是佛法聻掷拂曰开得干坤眼方知劫外春问困鱼止泺钝鸟栖芦还是君边事臣边事师曰三更月下梅无影一径风来竹有声师示寂塔全身于寺右五灯全书卷第一百九X五灯全书卷第一百九补遗曹洞宗青原下第三十七世随录江宁济生雪樵证禅师别号白云僧问世尊道一切众生皆有如来智慧德相是否师曰是僧踢一犬曰者众生因甚却入者皮袋师曰积代簪缨暂时落薄大水浮一龙神至僧问既是龙神因甚被水推得七颠八倒师曰随流得妙曰因何不作主师曰住岸即迷源僧伫思师直打出饶州荐福石浪如禅师𣆶参举须菩提巖中晏坐因缘乃曰大小空生不善晏坐惹得一队汉撒沙撒土当面涂污一上如来弟子解空何在当时但兀坐不釆梵天纵有恶水管教无处浇泼𣆶参举元实上座参天衣因缘乃曰天衣为其向上关未透大法未明乃一时婆心所至妙手巧心有难于形容者自非元实未易神会然祖师门下果有如是事乎果无如是事乎元实云一位才彰五位分我要问他五位且置只者一位从甚处得来天斗慵庵净伟禅师未详姓氏甞依宝寿方于长庆雪峰一日寿上堂师出问七九六十三且置父母未生前还许学人会也无寿曰问即不得师曰恁么则不弄啼莺舌解吟无字碑寿曰易拾炉中雪难分海X底灯师曰肎诺不全蒙师指不犯师颜请借宝寿曰好炊无米饭供养莫将来师曰祇如将来又作么生寿曰恐丧我儿孙师作女人拜曰与么则借他香烛称他寿去也寿曰新茘枝新茘枝未几寿印以偈曰读无字碑不干舌界肎诺不全子能无碍问主借宾心行自在解讨茘枝作女人拜住后举永明寿因二僧参乃问参头曾到此间否曰曾到又问第二位曾到此间否曰不曾到明曰一得一失少选侍者问适来二僧未审那箇得那箇失明曰你曾识者二僧也无曰不曾失明曰同坑无异土拈曰黄河九曲非无其源梗楠千尺非无其本永明一期施设自非本深源远岂可得哉然懵懂侍者且置勿论当时被二僧道箇情知和尚曾见法眼又作么生举天童觉示众吞尽三世佛底人为甚开口不得云云拈曰大小天童者两种人底病痛不妨为伊拈却若是十成通畼则未可诸人要得十成通畼么喫官酒卧官街毫无一物挂胸怀狂歌明月清风里天子征书召不来X五灯全书X卍XXX五灯全书卷第一百十京都圣感禅寺住持僧编辑京都古华严寺住持僧较阅进呈曹洞宗青原下三十七世随录钱塘白巖位中净符禅师佛涅槃上堂释迦老子于周穆王五十三年壬申二月十五向拘尸那城娑罗双木间入般涅槃乃曰我以甚深般若徧观三界根本性离毕竟寂灭同虗空相一无所有喝一喝曰者瞿昙一时向无佛处称尊白日里说梦以为聋俗可以轻欺稚小可以诳吓谁知二千年后有个铁面皮的宝寿未肯放过今日人天众前要与伊据欵发落乃高声呌曰行者将笤帚柄向山门前下马台聊与三十顾大众曰还有不甘者么出来与瞿昙雪屈如无莫怪山僧今日压良为贱上堂紫燕喃喃绕畵梁祖师心印日宣扬独怜醉客犹酣卧辜负渠侬舌广长抚胸曰苍天者里既不能得个入处他若释迦掩室净名杜口乃至鲁祖面壁一队汉壁立万仞虽飞鸟不得而泊你又如何搆上拍案曰罢罢山僧不惜眉毛借木侍者再与傍通一线以拄杖掷下曰荐X上堂在闲林未发足前有一句子罩天络地越古超今适才净椿子为诸人彻底掀露了也直得唐公岭云门亭𨁝跳上十八梵天虾蟇蚯蚓抹过东洋大海顾左右曰大众便好从者里去不妨纵横宇宙眼葢十洲稜稜气宇冲斗牛拳倒舟枕山脚踢烟雨楼风流队里逞风流腰缠十万贯跨鹤上扬州虽然也要者里与你个信票始得拍案曰隐几山堆千点翠隔花莺啭一声幽问无梦无想主人公毕竟在甚么处师曰好春不在绿杨枝问作么生是衲僧家事师曰暗里抽横骨明中坐舌头曰莫更有么师便喝问大颠摈首座意旨如何师曰为打黄莺儿不惜金弹子杭州龙门樵风净妙禅师萧山汪氏子因随喜兰盆会见众僧严肃遂尔发心出家后于宝寿亲踵密践继住龙门上堂拆东篱补西壁龙门寺里何准的昨夜三更失却牛天明起来拾得马要骑便骑要下便下惹得鹦鹉峰忍俊不禁差口道着个甚么今朝腊月八上堂天地同根鲸吞海水尽万物一体露出珊瑚枝领悟无生旨咸言上上机如是三昧海智慧神通力蓦卓拄杖曰天人羣生类皆承此恩力绍兴光相至善净得禅师武康郑氏子上堂昨夜西风陡然发今朝满地尽铺金迥然裸裸无遮障露出文殊只眼睛直得辉天鉴地耀古明今祇是牛羊践X蹋牧唱樵歌且道在眼内在眼外良久曰翳生也上堂耳处好消息霜打树头赤眼处好消息钟鼓音交彻大开圆通门诸人不肯入且道如何是圆通门以拂子画曰祇从者里入上堂船来陆来烟林水际尽显真机者边那边云月溪山全彰妙体堪笑南询童子徒夸五十三莫谓德云比丘祇在别峰相见祇今山河大地上来来往往且道法身在甚么处若向者里见得正好与三十棒何故聻赏罚分明问如何是光相境师曰一带湖塘十里烟曰如何是境中人师曰攒攒簇簇没疎亲曰如何是人中意师曰爱喫白米饭懒去做田庄曰还有为人处也无师曰拂子离披不让人越州保福九逵净达禅师楚衡山刘氏子母梦红日坠床而生年十四出家南岳桑梓既逝师痛悼不巳受业示以父母未生话诫曰须努力确参若会即多生劬劳亦报师禀命二载闻童子诵心经发明斯旨谒弁山雪于崆峒深有所得始圆戒后依宝寿方得受心印住后上堂彻夜风雨狂新泉㵎濯忙情与无情同说法衲僧眼底更郎当无情说法诸佛解听诸佛说法有情得闻有情说法顽石点头若要无手人行棒无舌人解语也大难在何故聻石睡境忘云伴主月高方识水为宾上堂好雪片片不落别处毕竟落在甚么处向者里道得一转语保福今朝许汝解制若道不得临行尚有绊脚索在虽然祇如闭X门造车开门合辙又作么生听取一偈树响秋声落叶时离离风月挂寒枝秋千梦冷归何处试问佳人知不知上堂春风拂拂树生衣入径方知处世宜柳绿花红争翫赏融融旭日古招提大众会么此乃示佛知见如何是悟佛知见良久喝一喝下座元旦上堂灯者灯光月者月色灯月交辉梅花映雪忽忆曹山三种堕且道是伊是我白牯黧奴恰好恰好上堂选佛场开十方聚会毋论是凡是圣皆可得入只不许你生心动念汝若生心动念则自负己灵若不生心动念则沉埋佛祖离此二途又作么生拈拄杖卓一卓曰参问如何是曹洞宗旨师曰日落空山照远林师顺世康熙戊申寿五十八奉全身塔于寺之大殿右杭州净性紫仙净阳禅师盐官戴氏子诞师之夕母梦老僧假榻立岁出家禀具天童次依宝寿服勤久之遂承印记住后上堂偏处不逢云遮一带峰峦元中不失雪覆万年松径苟能于此荐得一任灵机密运展手通元宝印昭彰当风得妙坐彻威音那畔沉沉满目烟光默照空劫以前湛湛一壶风月便好横抽玉线绣出鸳鸯倒拔金梭织成古锦虽然者犹是建化边事须知更有功忘勋泯句始得且道如何是功忘勋泯句不知有处成知有须信南泉唤作牛同门至上堂经旬蓬户锁重重懒运灵机度别峰四顾寥寥人境寂当阳一句许谁通有般汉闻净性X恁么道便谓绝断众流闭门作活若恁么会正似古冢情灵黑山鬼子有甚交涉殊不知鹤腾霄汉朕迹不留龙归大海踪由悉灭所以有时孤峰顶上兀坐却在十字街头运步有时十字街头运步却在孤峰顶上兀坐是则是犹是者边说话大众还知那边说话么幸遇我龙门法兄金钖枉顾必也不悋慈悲为汝说破上堂打开解脱门放出铁崑崙摆尾摇头去飞腾海岳昏山僧恁么举扬忽有个出来道和尚恁么说话正是亡家失业汉但向他道我行荒草里汝又入深村顺治丙申九月忽示微恙书偈而逝寿六十三建堂武林高丽寺前陇西镛证果印如净成禅师闽长汀杨氏子龆龄脱白二十五游金陵听讲巢松若昧之门知筭沙非了生死弃之谒沩山学学问子闽人来此何为师曰听讲法华学曰佛种从缘起汝作么生会师罔然莫知对自是决志参究登鵞湖秉具戒复还清流梦溪栖止焉甞立四誓以坚其志不设床榻不过午食不谈世谛不履俗舍晨昏与众同甘苦时宝寿方结制灵山师怀香趋见方问近住何处师对梦溪橘山方曰如何是橘山主师曰今早寅时起身方曰奴儿婢子见解师曰也少他不得由是久亲炉鞴遂得受法上堂举如意曰会么西镛城里铁面铜睛梦溪峰头迎宾待客腾腾日用处不妨截断众流坐断白云时却又纵横自在复击如意曰还会么对对泥牛奔海面X双双铁鹞舞风前立两序上堂金多出鑛米尽除砂寒山逢拾得抚掌笑呵呵且道他笑个甚么打鼓弄琵琶相逢两会家木人方打碓石女便烹茶指空曰看看春风回郭外铁树尽开花示众漪漪君子竹郁郁大夫松月照天然妙风来舞六龙乃竖如意曰傅大士来也他道普州龟毛缚杀嘉州大象镇州兔角吞却陜府铁牛被山僧噼嵴一棒瓦解冰消了也诸禅德会么良久曰风吹柳絮毛毬辊雨打棃花蛱蝶飞师生平笃实赋性闲雅宅心慈忍与物无争所立四事终身力行不少易顺治壬辰夏忽思厌世以书辞诸檀护一日命香汤浴罢归方丈众集时有梵僧曰西来大士者特为进粥师从容食毕以手三摩其顶曰汝同我游乎大士曰某过几日即来师将大士髯一捋遂寂去当七月初七日午刻悬真次㡧内得一题语有六十头来生兔角龟毛打就黄金索缚取虗空活泼行与渠共往无生国之句葢辞世偈也大士果数日化去师世寿六十二腊三十七塔全身于法堂之右新安宝葢峰大治净鼎禅师歙之方氏子上堂天何言哉四时行焉地何言哉万物育焉独有无名叟寥寥天地间岭头云七片八片丹青客左瞻右瞻下笔时云先岭先上堂举万象之中独露身话毕颂曰秋水一潭碧青山四面开巖悬松子老流溢浪花催虎啸飇风吼龙飞震怒雷何期今夜月清放洗庭梅X上堂举洞山与泰首座茶话毕颂曰决胜千里坐筹帷幄过在动用掇退果桌三气周瑜七擒孟获扑面东风曹公罔措上堂举拂子曰会么药病相治无端无端大地是药波斯眼寒拟问自己拦腮掴嘴古井秤鎚浮五湖干彻底龙王呌苍天冤屈从何起击拂子下座嘉善慈云俍亭净挺禅师钱塘徐氏子举明经弃而徧游丛席看泥牛入海以居士身参云门盂久之看皓布裩匍萄棚语一日入市偶蹋着蚌殻忽悟诣云门求正盂问正恁么时如何师曰月照千峰白盂曰再道一句看师曰湖开两岸明盂曰记得三年前宗会菴相见么师曰牡丹花下玉麒麟盂颔之因承记莂年至四十有六事父母毕方出俗首住慈云次梵受次显圣上堂颠倒颠须弥顶上浪滔天旱地徧红莲驱大象藕丝牵夜半骑鱼过市廛拄杖两头穿还自笑绝堪怜波斯持密呪舌上覆金钱上堂寻常道个唱和句也不容易有般卤莽禅和只晓得个掀翻法座推倒禅床以为是当机不让那知同生同死能弱能强放出收来却自有宛转机丝之妙罢罢罢达磨一宗料想无人识得高山流水千年调白雪阳春万古心不是巖头雪峰谁与共赓此曲顾左右曰有人么上堂买贱卖贵巳是钝置煞人有么啐啄同时漆桶不快上堂大鹏金翅鸟直取龙吞也是饥不择食常言道好事不如无问鸟道不逢时X如何师曰绵丝笼碧鹤曰逢后如何师曰玉象挂红云问如何是佛师曰八角夜叉牵犬吠问即今事作么生师曰石羊生乳虎武林福胜一机净瞬禅师桐乡沈氏子小参以如意打十〡相曰一画未彰休云炭里藏身两仪既判岂在雪中着脚诸昆仲向者里见得便知敲唱双行偏正回互将西湖水注入耶溪耶溪不知把石伞峰移置孤山孤山不觉东长庚西启明南斗七北斗六祖师趂出牛栏瞎驴闯入佛殿元宵九月九重阳正月半当暗中有明当明中有暗羣峰卓卓云汉无声万竹珊珊清风有韵拍案一下曰大众还知么金牛铁角尖黑犬银蹄烂越州宗镜眉悉净通禅师本郡陶氏子上堂云冉冉水悠悠黄花满地催人老红叶双溪换白头祇有香炉峰依然突兀狮子崖无喜无愁得遨游处且遨游不嫌裘敝过秦关不忻骑鹤上扬州任他紫燕语春秋诞日上堂昔非今是成何比东山日出西山雨今是昨非有何别月缺圆时圆复缺卓拄杖曰者天机都漏洩多因齿落不关风吾年五十羞人说篱边黄菊都开徧看看又是小春节数声鸿雁下平沙月缺寒窗风翦叶上堂数日巳来摇唇鼓舌倒腹倾腹冤控佛祖扭揑诸方致使天王努目密迹擎拳翦诸见之稠林亦是步空捉影假饶问答如云兴瓶泻议论似海阔天高也是余残剩汁敢酱陈虀直须明X昙花之现瑞知宝所之非遥方称衲僧能事良久曰扫除落叶风偏勐拂去花痕月又斜上堂未明有说俱成谤明了无言亦是非揑就泥丸金弹子打破阇黎铁面皮喝一喝曰宁使截舌不犯国讳上堂千山寒色万壑凝霜云屯雨降风动尘扬者着子极是现成因甚不肯承当遂振威一喝曰但莫憎爱洞然明白上堂细铺红叶桥边锦啐剪芦花江上银只有渔翁知此意夜寒犹自戏沙汀蓦拈拄杖作摇橹势曰幸有斯翁在此不免唱个归去来辞乃高声唱曰归去来兮田园将芜胡不归既自以身为行役奚惆怅而独悲悟巳往之不谏知来者之可追实述途之未远觉今是而昨非喷嚏曰阿啾阿啾便下座越州大能仁寺盟石净息禅师山阴毛氏子二十一岁出家禀具华山参六如老宿看主人公话一日闻僧举一切众生具有如来智慧德相忽勐省谓维那曰我会也那便问谁是你主人公师震威一喝那曰未在更道师展两手曰不敢相瞒一日担柴路坐忘归忽有僧向背一拍曰日落了也师通身汗下即担柴归六如一见便问一归何处师放下曰怯力杀人又问青州布衫又作么生师指柴曰者一束大那一朿小六如然之时愚菴盂住显圣师往礼而问曰昨日有一问在方丈里请和尚着语盂曰前日道过了也师曰犹带偏在盂曰向正位中道一句来师曰金X乌夜半丽中天盂曰纵道十成犹是偏位师便出盂再征女子出定话师颂曰柳暗花明春意浓黄鹂啭入翠微中风景好步从容笑看游蜂趂落红盂然之元旦上堂今日丁巳元初一花雨缤纷祝圣毕国增新禧境愈昌民安旧艺心犹赤村歌调巧贺尧章社鼓喧阗开舜历柳眼乍舒窥晓烟梅腮竞展含春色山僧独自坐匡床两序云臻依位立祖意西来本现成不妨更举庭前柏拈拄杖召众曰共享清虞伏惟珍惜小参上方日卓午西天人打鼓惊起山童笑不休足之蹈之手且舞牧者牛水草便宜随步武处处逢渠我非渠月照涛声松一坞一叶落知天下秋不知天下谁堪伍拈拄杖曰三载养成无碍力耕翻大地绝回互掷拄杖下座苕溪凤山多福妙叶净启禅师钱塘陈氏子世业儒投宝寿方披剃一日方示众曰此事教你没趋向处师闻直得行坐不安偶有省遂作台山婆子颂曰踏断台山路风流老赵州相看成底事婆子自含羞上堂拳竖青林蕨芽抽玉版孙春雨如膏峰峦滴翠满坞白云窈窕一溪绿水潺湲法眼道我二十年只作境会直得上大人丘乙已插足不入其余七十士只好袖手傍观尔小生童稚无知乐着嬉戏致使狼借枝头落花满地说甚么佳作仁可知礼也若是个汉何妨随缘作主就路还家阿呵呵谁是其人掷拄杖下座上堂白云冉冉流水汪洋枝上黄鹂嘹呖X风来野径花香正恁么时如何良久曰若作佛法商量入地狱如箭射上堂赵州八十犹行脚老不厌心元沙一生不越岭得少为足未有常行而不住未有常住而不行也是日午打三更阿呵呵好大哥倒骑驴背归华岳醉写黄庭换白鵞问如何免得语渗漏师曰出语直教烧不着草躭元妙涉离微曰如何免得见渗漏师曰百尺竿头休踞足好看彩凤舞丹霄曰如何免得情渗漏师曰髑髅不尽喜犹在枯木龙吟大地春师干康熙甲寅秋示寂塔本山樗里保宁端实净严禅师崑山孙氏子参颛愚衡衡曰观音菩萨将钱买胡饼放下手却是个馒头你作么生师曰某甲未出庐山早知有此一问衡震声一喝师有省后入云门盂之室盂举带月荷锄归处处花狼借征之师曰花狼借某甲亲收得盂颔之一日盂上堂师出众遶一帀盂曰者是山僧二十年操履用不尽的师曰恁么则随缘消旧业也盂休去后隐樗里惟勤操作聚徒十余人参究本分执劳役供众仅食残剩偶鸟鼠争食师分饲之每食鸟鼠輙至以为常因治普同塔于保宁之右谓众曰来年是日吾当归骨于此及期无疾忽对众一笑而寂阇维入塔时届先年此日也䖍州崆峒不溢净满禅师仪真笡氏子出家华山首参弁山雪看拖死尸话复游两浙值雪赴天台护国X师再谒受具一日雪唿茶师擎茶至雪曰擎茶者谁师曰某甲雪别指花瓶曰他为甚不擎茶师曰他无情雪曰无情尚能说法岂擎茶乎师曰某甲总不闻雪掌曰者无情露柱师才下拜雪曰露柱倒也便抽身入方丈师由此悟入明崇祯庚辰以僧伽黎付师继席崆峒师持衣陞座曰会么不因夜来雁争见海门秋祇如大庾岭头提不起今朝因甚落在满上座手里虽然新长老披此衣坐此座如何作用竖拂子曰祇者分明高着眼知恩方解报深恩师因恙声鼓集众上堂此事诸人尽向奇特处着倒纵饶你见超佛祖机越古今若到生死分中全没交涉争如崆峒者里赤手空拳宴然无事闭门缄口接上上之机所以道我为法王如法自在蒙合山哀请结制山僧今日解制放参去也且如何是放参底事挥拂曰平生事业都完备何妨处处任施为咄咄咄何所疑野鸟噪寒枝好个归家时掷下拂子泊然而化师世寿四十有五灵骨与谓斯教同葬五位峰前五灯全书卷第一百十五灯全书卷第一百十补遗曹洞宗青原下第三十七世随录X诸暨宝寿道晓悦禅师本邑邵氏子年十九出家从龙华音禀具往参弁山雪于百丈蒙山激励刻苦参究一日闻钟声有省呈偈曰㘞地一声如梦醒干坤撞破露全身觑破分明无别意东西南北任通津山颔之后参愚庵盂于云门值上堂师问日映千峰外光舒万壑前意旨如何庵曰当道种青松师曰人人本有为甚么今日三明日四庵曰脚跟下道一句看师曰朔风凛凛通消息满地霜花彻骨寒庵曰怎怪得今日三明日四师礼拜归众五灯全书X卍XXX五灯全书卷第一百十一京都圣感禅寺住持僧编辑京都古华严寺住持僧较阅进呈曹洞宗青原下三十七世随录中州献公净真禅师本州崔氏子显圣小参言前荐得犹在半途句里呈机那堪话会如击石火闪电光点着不来虗空话堕更若雕龙绣虎意下丹青描摸将来堪作甚么还知石伞峰孤迥迥峭巍巍壁立万仞么若是通方上士聊闻举着不消一顾便尔追风少觉伫思白云万里卓拄杖曰斜阳影里千条线谁X识耶溪杨柳新婺州白云邻木净时禅师问如何是登高境师曰鸟道青霄外松篁落楚天曰如何是境中人师曰携篮寻野菜一曲和哩嗹问如何是沩仰宗师曰珊瑚树上影重重曰如何是曹洞宗师曰夜深玉凤宿梧桐曰如何是临济宗师曰青天霹雳打晴空曰如何是云门宗师曰波斯击碎水晶宫曰如何是法眼宗师曰帝珠面面透玲珑东越西遯居士净超山阴祁氏子俗名骏佳家世通显父参知彝度公名儒名宦而兼通教乘母王氏严肃有度训士与其弟忠敏公世培互相师友屡冠黉序崇祯戊辰中恩选进士因连丧父兄忽悟无常偶得云栖宏诸净土书如鸟出笼遂专持佛号入城市不见有人舟行数十里如饭食顷麦浪怀䇿以宗乘事遂事参究阅楞严至觉明为咎处大疑曰世界未起众生未有此念是谁动耶质之怀怀喜曰子真疑启矣勉之不与说破辛未结伴坐禅坐中每觉身界俱空而未大发明次年结友度夏偶午睡闻磬声惊觉见心遍空界遂打破生死去来之疑着语曰咄不妨被汝道着又有磬声一击梦初回突出虗空破铁围之偈然尚觉空中有物也冬参天童悟值悟论格物旨忽顾士曰还会么便棒此时胸中如脱去万斛泥沙有牛头搕着马头动折箸搅海鱼龙涌之偈然自知坐在虗寂中于一念缘起不能快然次年入都X廷对毕即焚檄归隐每冬必结友枯坐如是者五六年戊寅参云门盂于龙门度夏坐冬适盂与旁僧举摩诃衍义忽触破从前所执遂述罢战吟曰死守寒巖六七秋常将戎事拄心头一朝四海同家也百战功勋何处酬山自青水自幽鸟啼花放自优悠不教移动鍼锋许处处尧歌乐未休盂乃举捕鱼公案勘之曰如何是兄欠悟处士曰俊臣造瓮商鞅制刑又举凌行婆公案士曰赵州不打自招岂可再添蛇足又问赵州勘婆意旨如何士曰火烧斗尾有雷无雨盂曰未在更道士曰自小服甘菊到老眼不花盂曰公之操履精确见地稳密偈颂逸格乃吾宗之重望遂以如意并偈记之杭州法相坦持净镒禅师小参转功就位枯木芳丛转位就功泥牛独角功位齐彰权挂敝衣强名作佛功位齐隐威音那畔莫擡头毕竟唤甚么作位唤甚么作功聻展两手曰参越州妙峰指源净信禅师诸暨陈氏子上堂妙高峰顶向上机关逼塞虗空天旋地转雪里梅花风中竹韵未离丈室巳示诸人何必今朝再劳启口上堂韶光辉地兰吐幽香鸟噪梅枝花飞满院大众还会么不会我今日为汝开方便门示真实相喝一喝下座住天章上堂雨过峰峦景致美山阴道上花放蘂少年公子步兰亭把盏相将看曲水却忆当时王右军不知今日归何里茂林修竹空自存物在人非X成故址喝一喝曰试看棚头弄傀儡上堂崇山耸秀四时苍翠曲水迂回万派流源钖杖山响天震地钵盂峰吐雾吞云说甚么人人鼻孔撩天个个脚跟点地管教运水搬柴无非自己风光开田掘地尽是当人大用大众且道如何是大用便下座问如何是学人本来面目师曰者个茶钟是泥烧成问妙高峰顶为何善财寻觅不见师曰昨日山僧在越城问如何是正位一色师曰月沈金殿冷曰如何是大功一色师曰飞鹭入芦花曰如何是今时一色师曰磕着脑门寒桐川妙觉三立净觉禅师宛陵刘氏子投东星鑑薙发年十八南游多所参请因读楞严知见立知即无明本叹曰古今作破句读且受用不尽我何为滞此耶遂诣径山见语风信看生从何来话因见百年三万六千朝语打失鼻孔受具天童值云门开法三江师往谒机缘相扣遂得法焉上堂峭壁危峰白云冉冉澄潭碧沼赤日腾腾竹籁松涛泉声鸟语一幅天然畵图任他张僧繇吴道子有笔难描大众于此会得从教蛣𧏙蚁子各逞风流跛鳖盲龟多增意气何烦拂上座轻摇唇吻奋武扬威虽然日用之中如何保任良久挥拂曰几阵清风来殿角一轮明月照楼台上堂妙超情谓举无意路如何若何漫劳顾伫山僧未出方丈时千圣顿难措足巳出方丈后万物尽乃增辉由是奋大机发大用使他钝鸟飞空困X鱼出海会得者铁牛吞吐千峰月不会者石虎唿回五岳云会与不会又作么生聻娄头走狗叟当突帝都丁上堂掣开金锁噼破元关云中木马追风海底泥牛衔月诸仁者花明水秀云淡天空崖石𥻘𥻘琅玕拂拂何处不是当人舍身命处为甚么被他声色罗笼见闻沈溺百花丛荆棘里若能掉臂而过自然顿忘能所不假修持说甚么磅礡虗空挥凌八极竖拂曰能杀人能活人师得法后愈益弢晦远隐桐川东山数年妙觉宝坊巍然而起未几无疾化去杭州佛日冰溪净融禅师钱塘任氏子上堂云漠漠水弥弥桃花风雨乱莺啼石鼓几声齐山寂寂草离离峰头黄鹤一时飞特地使人疑嘉禾东塔为则净范禅师姑苏稽氏子年十五出家看竹篦话致疑寻谒弁山音力究此事一日出坡正中亭闻雷震有省后参云门盂一见便问自远趋风乞师一接盂曰不接师曰岂无方便盂便打自是屡从参请盂槩痛詈之后桃柴踢破脚指顿悟述偈曰石乱青山古路危祸从今日遇何奇脚尖鲜血横流处不是亲遭痛不知盂见称赏由此师资契合遂与记莂住后上堂久雨得晴人尽喜出门行路脚头轻衲僧偏白生烦恼个个攒眉努眼睛事则如是理上又作么生顾左右曰东村王老分明说一定来年米价平喝一喝上堂今朝仲冬初一日从天降下X真消息疾风卷起屋上茅细雨打溼阶前石乌鸦栖殿角逐队飞鸣黄叶坠空庭随风狼借不知领略是何人莫教过后重相忆良久曰休相忆风静黑云消红轮自迸出上堂蹋开万里云头历尽千家门户忽朝战马收缰便乃干戈永息五蕴浮云不吹而散三途炽焰不扑而灭死生去来无非游戏迷悟真妄悉是假名所以得此事底犹如妙趁搏风勐虎戴角喫饱饭了东聒西噪其或茫然难把游丝系白日莫教冉冉过青春上堂树密鸟声和夜清月色好神光自不来面壁空懊恼诸人如会得随意村醪饮一盃若理会不来谪仙去后相知少喝一喝上堂薰风殿阁生凉明月庭墀散彩畵楼人酌金樽如何得目前了了分明而见以手斫额曰原来相隔不远问国师三唤侍者意旨如何师曰年老畏寒要袜着问宝劒未出匣时如何师曰光芒射斗牛曰出匣后如何师曰切菜犹嫌钝问和尚未见云门时如何师曰金樽有佳客曰见后如何师曰秋山无故人问如何是接初机句师曰北牖清风透骨凉问王未登殿时如何师曰五朝门外嘶金马问如何是向上一路师曰秋风吹断鹭鸶行庐山慧日元木净恒禅师新安汪氏子小参道无不在触处皆真眨上眉毛厓州万里孤村红树溢目生光寒雁悲鸣霜风括耳到者里直得牛角尖点额香炉峰起舞蓦地里打破赵州关踢破云门普说甚么X象骨辊毬禾山打鼓山门头弥勒呵呵大笑笑道堂中铁罗汉商今确古总不如陈如尊者如愚若鲁上堂恁么告报且道别有甚么长处虽然要与人天为师面前端的是虎喝一喝小参拈拄杖曰枯藤扶力出人间恼乱人天众圣贤临济亲遭黄檗屈韶阳撺向雪峰前途中得力的万峰直上竿木随身的倒用横拈垂手时随机赴感明暗处理事俱全到者里只是一根楖栗所以道通身没些孔窍为人贵在机先芭蕉老子奋不定争似葛陂公乘时御天恒上座不敢妄生节目以杖左卓曰具足临济三元三要复右卓曰回互洞山五位正偏复连卓曰发明从上佛祖纲要击碎今时儱侗邪禅众中还有与拄杖子相见者么良久曰者回如不会异日更慙惶越州天章邻哲净彦禅师常州江阴何氏子髫年看金刚经至色见声求处有疑一日闻孩唤娘声有所警发参天童悟问那里来师曰江阴悟曰江阴来底是个甚么师进前叉手面立悟曰拖你者死尸底是甚么人师曰休相钝置悟拈棒师曰抝折拄杖和尚拈个甚么悟曰者后生甚知来处师后出家纳具于天童忞后参语风信于云门曰你识得我么师曰识即识只是不得名信曰清珠两眼名也不知师曰若不清珠两眼则错认师太也师病中闻僧诵经豁然彻底问南泉斩猫还有过也无师曰棒打石人惊吐舌池塘水鸭听雷声曰恁么则无过也师曰脚底X鱼游千万顷又来沿岸捉螺蛳曰祇如赵州戴草鞵是何意旨师曰石上栽花红朵朵一枝拈出万人看僧参打相卓然而立师竖两指僧近前作听势师便打海宁水月菴法纯净慎禅师钱塘陈氏子参云门盂于显圣看谁字因七堂中闻板声乃悟彻矢口颂曰谁谁谁击碎虗空脑后槌梅花暗里传消息不萌枝上月如眉住后上堂腊尽春回万象新一双孤雁落沙汀木童敲落天边月水底泥牛衔月行蓦竖拂子曰看看指月示人难瞒作者还会么但可自怡悦那堪持赠君乃画曰向者里会得信受奉行若还不会山僧为诸人註解去也复画下座古虞龙田柏子净地禅师楚黄安萧氏子结制上堂秋林萧瑟满烟霞霜叶红如二月花寂寞门庭无理事碧天空阔数归鸦望何极自堪夸珍重老胡休撒沙揑定布袋口迸出眼中花猢狲切忌乱如麻伎俩百般都不是冷灰豆爆有生涯莫饮曹山酒休喫赵州茶拨转干坤是作家上堂一法不有万法无差真机绝迹略露些些闭门造车出门合辙干坤坐断徧地霜花只是风头太硬不妨举似作家良久以拂子画曰甞使泥牛耕巨海频教石女绣鸳鸯上堂放白牛无地藏身扫空林金风独露把住关津却使剡水逆流拈提向上直教娥江枯竭欲知此事如孝女庙里邯郸碑兰芎峰顶葛洪井须知龙田者里X家风各别炊无米饭济饥饿人如或不然更听山僧五种诫法一不得虗空打觔斗二不得死水里藏身三不得指鹿为马四不得囫囵岁月五不得背地里真言若能如是行得去方受他真实人供养且道真实人复是阿谁钟徐丘骆印宿白怀解制上堂一向恁么来小雪复大雪今朝恁么去大寒逼小寒来时未甞踏着龙田山僧性命却在诸人手里去时未甞离却龙田诸人鼻孔却被山僧穿却且道来即是去即是来去且置诸兄弟祇如九十日中昼三夜三摩裙擦裤又成得个甚么泥牛初睡觉吸尽海山云上堂今时不到劫外长明法法现前尘尘自在金门无锁钥玉殿礼常存灿午夜之银灯悬中天之杲日花开枯木叶老长春凤舞丹霄鸾腾碧嶂野老不知尊贵佳人独掩柴扉还是谁家屋里事良久曰珍重嘉禾天宁休山净炬禅师无钖华氏子上堂对一说烟雨楼头好风月倒一说无限秋光齐漏洩银蟾影里桂花飘天香阁上风流客卓拄杖曰阿呵呵识不识处处撞头与磕额中秋小参秋风阵阵桂飘香飞雁成行带夕阳岸柳金丝穿玉露西来祖意绝商量顾左右曰吾无隐乎尔师住世六十年无疾跏趺而逝塔于杭之赛西湖左首湖州清凉三疾净甫禅师浙之绍兴吕氏子幼时阅伊洛渊源便慕心性之理长游台山遇念休静主始X识宗门中事看万法话年十九痛母去世遂依云门澄剃染后参天童悟悟方坐檐下师从前过乃以拄杖横截曰过即从汝过只不许跨吾拄杖师竟跨杖过悟随一棒住半载心闷口怯毫无头绪次春偶散步园中闻鸟声忽觉昏闷豁开乃有入春才七日不觉柳梢青䇿杖南园觅林中鸟一声之偈同步园者金粟乘宝华忍见其有得意状忍抚师背曰还未晓在语未竟即走不顾后参云门盂问古人未跨船舷三十棒如何免得师曰看脚下随颂曰未跨船舷三十棒免得遭他活埋葬即刻进单浑不消青山绿水姿放浪盂见自此契合冬至陞座朔风凛冽碧空冻折水陆不通鸟道殊绝今朝数到清明边棃花处处飘香雪大众者消息且道从何处得来昨夜三更时分拄杖子忽然睡去李供奉闯入梦来互相酬唱遂得一首近体葢咏那九日不食的硕果七月来复的初爻长者从今长消者自兹消虽妙得风人之体也只道得个时节不相饶却也有比兴有推敲既不犯平头上尾又不犯鹤膝蜂腰虽则内剥外剥却又单抛双抛又典雅又风骚拈拄杖曰今日不免请者老兄出来对大众前按一宫商朗吟一遍击拄杖曰何似生顾大众曰你看者上座脸上有多少笋箨然虽如是不见道诗言志歌永言声依永律和声八音克谐人神以和豫之时义大矣哉打喷嚏曰大吉利市下座问如何是佛法大意师曰三十劫后阿那X个不说今朝是三月初三日曰倾湫倒岳来时如何师曰缓些待我上凳子上立了着顺治庚子腊月二十七日示寂建塔邑之乌瞻山凝翠菴后建州龙山介眉净传禅师劒津湖峰张氏子年十二投慈林落发纳戒鼓山依云门盂于嘉禾梵受久之盂以偈记曰从上不覆藏我今非漏泄悠悠一慧灯勿尔等闲灭归岭别创龙山上堂二十年来方觅得个去处庆快生平一僧出问如何是庆快平生的去处师曰一总不相似便下座上堂新春又减五日桶底依然黑漆好生涯休打失满眼青山如叠出蓦拈杖曰唤作拄枝则触不唤作拄杖则背毕竟唤作甚么掷下杖曰摩诃般若波罗密示众龙山今日不量晴不较雨豁开户牖埽清廊庑无拘无束无宾无主一任诸人安闲步武切莫触犯当头石虎东关天华法聚净理禅师投东藏落发受具戒于弁山音历见二十余员宗匠末上参云门十余载始获印证住后上堂从上来事会在而今刻刻共知共证人人同具同修独有者个佛子出则手攀南辰入则身藏北斗三世诸佛无处窥踪历代祖师那容凑泊还会么良久挥拂曰昨夜优昙香徧界今辰云水尽朝宗显圣扫塔上堂客路云门里花宫玉笥前凝情瞻祖父白鹭下平田山僧入山为祖父拜扫只得客听主栽高陞此座且道举扬个甚么则得未免X将官路当人情去也蓦竖拂曰大众看看者便是灵鹫拈花头陀微笑圣谛不为阶纸不落底竖拂曰五乳峰头没镞箭大地而今尽被穿只有佛殿嵴两个瓦兽儿至今却无下落击拂曰门庭接拍总在者里若也不会请问方丈便知端的问如何是曹洞宗师曰静听铃语落松风曰如何是临济宗师曰晴空霹雳打雷公曰如何是沩仰宗师曰日晕雨兮月晕风曰如何是云门宗师曰千里孤帆咫尺通曰如何是法眼宗师曰炉峰夕照晚霞红问如何是正中偏师曰孤峰耸翠白云间曰如何是偏中正师曰卖油娘子不识秤曰如何是正中来师曰座倚笥峰锦障开曰如何是兼中至师曰龙骧凤翥逞闲伎曰如何是兼中到师曰霜寒露冷忘归道嘉兴津梁菴詹明净纯禅师余杭人原籍徽州吴氏子依三塔梵行剃落受具于天童悟令看父母未生前本来面目话因打翻灯盏当下释然次参云门盂于梵受盂问衲僧行脚事试道一句看师曰青山原不动白云任往还盂曰那里学者虗头来便打师便喝盂曰千兵易得一将难求师掩耳而出盂颔之授以衣拂源流偈曰我有袈裟价重连城于狮子座代佛传灯住后上堂高驱白凤赛云飞一阵风铃彻四围同騐黄龙游赤水千层波撼便潜归奉尘剎除魔军宝劒挥时天地清入廛垂手化尘沦指示衣珠无别旨大家鼓舞和阳春桃红柳绿垂枝折燕语莺X啼话素心铜头铁额堪成对木马泥牛吼似雷莫错会张公喫酒李公醉上堂法身藏北斗丹桂映冰轮运转施为处头头露本真说甚么新丰曲子和觅知音到者里石上栽花无可用心若是当家种草自能透彻古今良久曰须委悉莫沉吟一曲两曲无人会雨过夜塘秋水深上堂头上带霜去脚下蹋月回云锁山蹙额风吹水皱眉木童频拍板石女把笙吹者般清意味料得少人知拈拄杖作舞下座五灯全书卷第一百十一五灯全书X卍XXX五灯全书卷第一百十二京都圣感禅寺住持僧编辑京都古华严寺住持僧较阅进呈曹洞宗青原下三十七世随录绍兴蜀阜东星净鑑禅师寿州王氏子师闻博山来在金陵因僧问如何是和尚具眼处来曰善逝桥边逢圣主彼时有个会处往参弁山雪雪问你一路来何者是你自己师曰但见青山绿水雪曰你曾见甚么人来师举前话雪复征三不是语师钝置经数日X茶次雪举盏曰者个是茶钟将何为法身师直得汗下从此释然住后上堂回文织绵剪綵铺花转处幽微机纽御于枢口用时绵密丝纶吐于梭肠全凭化母之工乃成天然之巧如千光潋灔似万象含春金龙不守于澄潭玉兔岂栖于碧影到者里黄阁帘垂谁传家信紫罗帐合暗撒珍珠直须格外转机岂容个中拟议三世诸佛且向背后叉手历代祖师祇好左右旁观正是鸳鸯绣出从君看不把金鍼度与人上堂久晴无怨才落便忧衲子浸烂鼻孔露柱愁断眉头道道愁个甚么击拂曰人从桥上过桥流水不流上堂春风荡荡春日熈熈溪柳半舒嫰色崖花初绽纤枝物物全彰头头成现胡笳曲子不堕五音无孔铁锤了无向背不必问佛问祖求妙求元但得一念不落诸缘自然取证自家境界为何向外寻求费尽许多气力且道过在于何贪观天上月失却手中桡上堂古佛堂中拨棹烟波水面行车雪映芦花风吹玉蘂狂𤠔啸月羊肠大路没人行灵鹤乔松枯木巖前寻伴侣正恁么时前不遘村后不迭店进一步则参天荆棘退一步则古㵎寒泉且道不进不退又作么生冻鸡未唱邻家晓隐隐行人过雪山上堂蟭螟眼里放夜市急水滩头鸟作窠不识本来真面目谩言我唱脱空歌不是心不是佛不是物黄帝得之以御崑崙河伯得之以游大川王母得之寿延千古且道衲僧得之又如何喝一喝下座X上堂颠倒想生生死续颠倒想灭生死绝生死绝处涅槃空涅槃空处眼中屑挥拂曰观音弥勒文殊普贤厨库僧堂山门佛殿若向者里悟去揑怪也不难大众若教频下泪沧海也须干上堂譬如暗中宝无灯不能见佛法无人说虽慧莫能了急水滩头抛绣毬琉璃殿上种荒草桃花开徧蜀山锦石女栽成红衲袄且道说是不说是良久曰啼得血流无用处不如缄口过残春杭州普明石照净烨禅师嘉兴曹氏子万历己酉秋母梦九华僧假榻乃生师虽在总角有过人志受具金粟参无字闻磬声有省谒东山得法上堂有一人身居高堂大厦上无片瓦遮头有一人栽花种竹下无卓锥之地且道二人姓甚么名谁拈拄杖曰秘魔叉上堂顾左右曰诸兄弟延颈举踵所为何事莫是生死未明无明未破底么阿呵呵少林老汉空中钉橛皇宫悉达陆地兴波若将佛法与元妙错把黄庭唤白鵞师住普明金竺顺治戊戌秋挝鼓陞堂曰久病神疲不可说今朝跳出娑婆国上堂消息事如何尽力当阳只一喝随声一喝便逝寿五十夏三十有三塔全身于寺前东越剡溪雨钱宁远净地禅师苏州崑山马氏子上堂霜露滑如苔竿木随身走道伴交肩过切忌频回首斜街狭巷中须防子湖狗急行趂不上缓步落人后瞻风拨草时不得乱开口兄弟结制句子尽情分X付了也更有一件要紧事且归暖室商量上堂燕尾峰前无剩语今朝对众如何举打壁敲篱骂四邻街头卖卜瞒神鬼石上栽花连夜开陆地行船十万里上堂今朝十月小阳春天暖霜轻日更明山花三朵四朵寒鸟一声两声牛背牧童吹短𥴦溪边稚了唱歌行谁管你李道士谁管你张先生喫了黄虀脱粟饭大家任运饱膨脝上堂昨日行至中途听得村翁说四句话最妙最元最亲最切若人识得可以笼罩古今凌跨佛祖千七百则葛藤到此冰消瓦解三十二傅曲调直是热碗鸣声且道是甚话得恁么奇特诸仁者还愿闻么良久曰四九三十六柴米家家有后园种芥菜生个大萝卜上堂今朝十月半底事为君判蚤间喫白粥天暖身流汗珍御服不值半钱破草鞵黄金不换慙愧兜率宫珍重猪肉案曼殊昨夜见空王噼头一棒趂出院问诸人荐不荐芦花江上白如绵鹭鸶飞入寻不见上堂处处花开日暖家家月白风清不须门外挂桃神自安然眠高枕放得下者左之右之七纵八横放不下者撞头磕额缚上加绳诸兄弟天何高地何平泼天活路从人走何用区区摸壁行不管南泉猫恶那怕子湖狗狞见怪不怪怪自息镇州萝卜重三斤问毕竟如何得相应去师曰连日天阴雨苍苔满地新问一尘起大地收将甚么唤作尘师曰堆山积岳曰未审大地如何收得师曰多不用添少不用减问如何X是衲僧格外事师曰向火胸前煖问如何是明觉境师曰燕尾峰头云霭霭卧龙池畔水盈盈越州融光自闻净音禅师暨阳陈氏子结制上堂摩醯首眼洞贯十虗肘后灵符廓周沙界得诸佛之总持绝古今之消息于是不起于座行遍天下无足迹不动舌头言遍天下无口过唯赤心之恒湛绝生死之根株直得念念尔时时尔头头尔法法尔然后为无为事无事白云千里外逢人终不错举喝一喝解制晚参铁牛耕转劫初田石虎终宵抱月眠鹤不停机峰竞秀凤无依处木迢然你有拄杖子我与你拄杖子你无拄杖子我亦与你拄杖子相将无过断桥水一任伴归明月村上堂本是潇相一钓客自西自东自南北云收山瘦秋容澹春尽珊瑚光焰赫潇洒丰神不露颜遨游巖壑空尘迹箭锋相拄电机先银盌香浮雪花白拈来塞断水云喉扫空法界幽元宅上堂有僧才出师以拄杖约曰高高山顶立深深海底行汝作么生会曰行藏原不属他人师曰孟八郎汉又恁么去僧拟议师便打越州清化唯岑净山急禅师荆州张氏子母梦青莲现于庭而生六岁失父十五入灵湖寺落䰂天咨壬戌谒博山来示以参禅切要师日任众务夜则坐禅因入方丈请益师才跨门被来喝出师愈勐烈是冬禀具偶坐次覩香烟起处有省辛未结伴誓不语戒适堂外打破碗争曰你辈只知喫常住饭不管常住事X师闻契悟偈曰打破常住碗还从常住讨相逢不相识空自生懊恼咄无端禅者两相争笑倒堂中张长老寻参弁山雪久之复扣东山澓于显圣命入室澓曰即今事作么生师曰木上座通身是眼澓曰如何是德山末后句师曰骑牛不戴帽过水却着靴澓曰总没交涉师曰南山园里曾刈茅拂袖便出辛巳得法癸巳主顾圣次东山越之普济江阴之芙蓉数剎上堂淡烟笼古寺岚色涌山巅拈起龟毛拂挥开碧落天正与么时山山鸟语处处莺啼物物真机独露头头大用全彰闻声悟道则且置祇如观音菩萨将钱买胡饼放下手却是馒头良久曰古今怀宝迷邦客区区祇向那边讨上堂赵州喫茶去金牛携饭来会得其中意元关金锁开有般汉认个穿衣喫饭言谈语默底为自己岂不是认贼为子将奴作郎与么见解不特二六时中被五欲七情摇动只恐眼光落地时被四生六道牵去在上堂有收有放能纵能夺庞公笟篱清平木杓雪峰辊毬元沙𡎺脚过在动用掇退菓桌阿呵呵会也么隐岭冻云从地涌娥江明月自天来问如何是曹溪一滴水师曰不与众流同问如何是万象体师曰屋后青松带露寒曰如何是万象用师曰庭前翠柏摇空影问穷冬一句请师激扬师曰午夜床头冷天明帀地霜问如何是水边林下事师曰泥牛吼处秋光老曰恁么则截断众流去也师曰木马嘶时春日回问如X何是第一义谛师曰白露罩秋江康熈甲辰夏师无疾而终寿七十腊五十葬全身于清化后山嘉兴大慈院放眉净真禅师问如何是主中宾师曰太阿高握定干坤曰如何是宾中主师曰就路还家蹋故址曰如何是宾中宾师曰芒鞋竹杖活如龙曰如何是主中主师曰毒兕当轩触者死曰宾主巳蒙师指示顶宁顶一着事如何师曰无腔调没絃琴古杭菩昙自若净深禅师山阴王氏子上堂向上一着物物相呈袖里一机头头显露不见先德云鸡鸣犬吠尽启圆通时雨调风咸垂妙义牡丹庭柏何用重拈赤鲤金猊固当奋跃众中还有奋跃者么良久曰三汲浪高须急过悬巖返踯始成狞上堂夜半明星日午出现释迦老子眼睛被换大地山河融成一贯今朝解制各还乡水陆行人须好看须好看烛地辉天光灿烂东山结制上堂自上东山将二载于心未补几焦劳今朝再下任公钓只听潮声吼巨鳖拈杖作钓势曰有么有么好乘春日风雷便直跃龙门上九宵上堂挥金刚劒扫阃外烟尘倾甘露缾润寰中枯藁时时砥砺触之则永断命根刻刻提持霑之则恒滋性体虽然更有向上一着在蓦拈拄杖卓一下上堂钟声鋐鼓声音观音耳底悟真空桃花红李花白灵云眼里重着屑汝等闻亦如见亦如因甚么不瞥瞥不瞥枝头黄鸟语关关大悲院里诵秘诀东山退院上堂拈拄杖作收钓势曰剡江X垂钓巳三週不获金鳞竿且收自愧圣恩酬未足移舟别下任公钩云笠动雪簑浮父业公行岂苟留欵乃一声无限意白鸥飞过碧沙洲问古镜未磨时如何师曰物无私照曰磨后如何师曰影迹难藏问如何是道师曰溪山行不尽曰不问者个道师曰汝问那个道曰佛道师曰展转路无穷师历主九剎慎重法门康熈庚戌春顺寂显圣世寿六十三僧腊四十四门人奉全身塔于东山国庆寺左古虞宝泉素端净响禅师本邑张氏子示众卷起夜明帘三更无私照放下琉璃瓶浑身无孔窍进一步踏断毗卢顶𩕳退一步触翻千年炭窖不进不退木人水上插红旗石女峰头和雪调师一日偶挝鼓集众说偈曰六十余年谈天论地八苦交煎自有长技梦幻空花说甚真谛寂灭逍遥贤圣罔窥如如而来如如而去偈毕正寝门人石徼方北奉龛窆本寺之右五灯全书卷第一百十二五灯全书卷第一百十二补遗曹洞宗青原下第三十七世随录清江普贤疎庵净禅师初住七峰顺治己丑迁普贤X上堂穷万法之底源识阴阳之始末未为好手横眠碧落竖立云霄岂足观光直须拈撑天拂子穿却天下衲僧鼻孔握纵横拄杖拨转尽大地迷情一念游历四天下一时蹋徧五须弥大用随处以施张法幢随地而建立正恁么时十成通畅一句作么生道良久曰独木桥心能撒手万人丛里任掦眉上堂尖新巧妙剽窃成文辨利言词寻章摘句如斯解会钝置宗风更若周遮有乖先圣神通妙用不假言诠就里玄机岂容造作必须迥脱情尘意想拨转向上关头一一从本地中得来字字向自性中流出然后句中有意意中有句横拈竖用顺逆无拘果有纵横寰宇之胸襟格外提提之大用到者里佛亦不立圣又何安唿文殊为婢子视普贤为梢郎且道是甚么人作略蓦拈拄杖下座施风打散僧问曹溪一派阖国闻知普贤堂上是何意旨师曰半夜乌龟飞上天问二龙争珠谁是得者师曰无面目底汉问如何是观世音师曰铁蛇齩着石龟鸣僧礼拜师曰诈明头问大地春回事若何师曰玉楼公子醉扶归问如何是七峰底佛法师曰七峰且止如何是阇黎脚跟下事曰觌面荐取师曰学来底僧便喝师曰老僧被你一喝僧又喝师打曰乱喝作么问一念未生时作么生会师曰草贼大败问如何是的的相传底意师曰舌头有骨顺治十七年九月七日示寂建塔于清江浦福田庵之左X大安斗庵晦公隽禅师因诵金刚至一切诸佛阿耨多罗三藐三菩提法皆从此经出处致疑未审此经从何而出一日闻铃鸣有省然隐隐地自觉有物碍膺一日出行失足一跌碍膺之物冰释占偈有蹋破干坤跌一交十方世界当时消之句往参东山澓承印可寻住斗庵东山忌日拈香父南子北太无情何事翻成怨恨心一片栴檀一盏茗只图雪屈不醻恩天宫寺有活善财像偕众往瞻一僧曰若唤得应是活善财唤不应犹是死的便咳嗽两声僧瞪目视师师曰童子巳往南方去矣五灯全书X卍XXX五灯全书卷第一百十三京都圣感禅寺住持僧编辑京都古华严寺住持僧较阅进呈曹洞宗青原下三十七世随录湖州弁山龙华久默大音禅师淛西石门姚氏子母有莲敷之梦乃生家贫操舟为业每于僧舍闻佛声辄生踊跃廿四薙染首谒云门澄值门示众曰放下放下又放下并放下者亦放下师闻之庆快然犹未彻誵譌忽婴病几毙悟前非因看赵州勘婆语谒宝X寿方发愤力究废寝食目几损因僧问托钵因缘方作擎钵势遶禅牀曰哪哪师蓦地打彻后闻弁山雪剏龙华特礼觐盘桓信宿雪印之继席上堂山僧是个杜抝子志煨折脚铛于穷谷今日大众以吾老人嘱累为口实逼作者个虫豸不得巳露个败阙非图热闹门庭要了大家公案且道大家公案作么生了竹放云边浪松收月下涛上堂冻断江南万里流三冬不着赤梢游要飞直待春雷动布雨兴云润九州賖千钱不如现八百打相曰大众会么会也跳不出不会也跳不出卓拄杖曰只为贫儿不怕冷故来雪上又加霜师诞日上堂暗九之年曲不藏直四十五岁直不藏曲且道不落数量者是甚么人卓拄杖曰从来不着孃生裤自古遭人笑赤条上堂莺迁乔燕绕梁忻忻草木正芬芳韶光尽向今朝露莫谓东君还覆藏诸仁者还见么见也换却眼睛不见也换却眼睛还有不被换却者么下座解制上堂庐陵米价索辽天无敢能酬着地钱肯把钵盂安箇柄谁家灶里不生烟会得去莫廉纤陆行有马水行有船大众还当得解制事么直待来年十月斗象峰开口再重宣元旦小参一声爆竹坚冰裂无限春光皆漏泄膏雨纷纷落不休十年枯木一朝活诸善知识新年头佛法虽多若要受用也须唧𠺕众中忽一喝师以手拍案曰莫忙莫忙满目皆是不许汝覩满耳皆是不许汝闻满脚皆是不许汝践蹋满X口皆是不许汝咬嚼且道如何始得举如意曰山中自有新条令那用桃符呈旧科问如何是般若体师曰平地高如山曰如何是般若用师曰溪水濶如海问如何是触目菩提师曰东有日西有月曰明箇甚么师曰只要人着眼崇祯壬午五月望日师示微疾次早手书遗命或问和尚更有别事也无师曰道人去就非尔所测当午集众曰无常迅速各须及早倒断莫待临渴掘井老僧今日先告别也遂吉祥而逝世寿五十僧腊二十有七塔全身于本山松江青龙百愚净斯禅师南阳桐柏谷氏子幼喜绘佛像成辄礼拜年十九弃家走终南薙䰂后南询值弁山雪主湖州白鹘师往参礼明年谒天童悟举本来而目为问被悟打出师恍然知有落处崇祯戊寅闻弁山隐居䖍州崆峝师再参理前问山亦打复领槽厂一日上方丈仍踵前问又打出师才行数步山唤米头师回首山曰是甚么师忽顿释前疑后闻钟声乃大彻出世住嘉定之古昭庆上堂阵阵朔风揭户开纷纷冻雨打窓破满堂禅客暗嗟吁衲被蒙头牀上坐牀上坐休错过金毛狮子解翻身癞狗泥猪草里卧上堂气稜层㟮光兀异中来也是何物遂竖拂子曰觌面施为不见形击香儿曰分明打破精灵窟豹披雾而变文龙乘雷而换骨咄莫轻忽掷拂子曰冲霄须是辽天鹤上堂凛凛朔风遍界寒千林叶落水成团透肌彻骨谁能委惟有梅花笑破X颜明举似休瞒顸剔起眉毛仔细看竖拂子曰大众见么冻鸡啼处家园晓隐隐行人过雪山上堂风萧萧兮红日淡山寂寂兮冷云堆天欲雪而不雪梅似开而未开可怜羁旅客愁听夜𤠔哀相逢若得陶征士𢹂手长吟归去来上堂末后一句始到牢关蓦拈拄杖曰是以奯上座一生不肯德山老汉跛足师直欲打杀黄面瞿昙到者里且道利害在甚么处若也检点得出一任呵佛骂祖有甚么难蓦顾左右曰有么有么果是金毛狮子子三千里外见誵譌上堂香阁沉沉冷绣帏佳人倚户泪沾衣堪怜异国竛竮子岁暮如何不见归归不归真懊恼庭前残雪日轮消室内红尘教谁扫善庆解制上堂九十日期今巳满打开栏圈一时休峥嵘头角无回互放出沩山水牯牛大众还见么虽然鼻头绳索犹在善庆手中教你往东不敢往西教你往西不敢往东你欲去去不得你欲住住不得何故杀活临时收放在我只如不落收放又作么生施设以拂子击曰一声羌篴离亭晚君向潇湘我向秦康熈乙巳秋师偶示微疾悉将长物散给中秋示众风烛晓霜待时而巳老僧去后不得披蔴悲恸有类世俗首座问古人预知时至和尚又如何师曰日日是好日有问安者捉师手曰不妨再来相看师摇手曰只好别峰相会是夜沐浴更衣端坐至黎明索笔书偈曰生年五十复零六大事因缘今巳足钓罢金鳞归去休渔翁不向X芦湾宿掷笔而游墖于宜兴善权寺东北万松岭上筠州洞山孤崖净聪禅师楚德安李氏子上堂新丰洞里啸月台前中有一机觌体浑然全该五位玅契三元若人会得了了还源诸仁者且作么生是还源一句良久曰翠竹风摇声细细清流投㵎响潺潺上堂雪峰岭峻本绝攀缘曲水逢渠略通消息所以道目前一着五眼难窥一句截流十方坐断直得千车合派万派朝宗列圣同游四生均具或时向孤峰顶上打眠土旷人稀独行独步或时在十字街头八横七纵同死同主且道渠侬有何本据得与么收放自由还知么挥拂曰箇箇眼睛端的去青山绿水尽知音小参今朝元旦佳节万象森罗饶舌梅花暗递春先不用山僧更泄唯有露柱灯笼大笑呵呵不歇大众且道笑箇甚么三阳运转时清泰万物咸亨皆自得师端洁高古慈心接物初住庐山足不越阃者一十八载嗣后中兴洞山顺治丁亥春偶占微恙集众陞堂而逝春秋五十有七坐夏三十五墖全身于寺之阳吴兴佛川离言净义禅师浙之萧山孔氏子冬至上堂煦日当轩霜风扑面冬至阳生天长一线报诸人荐不荐若也荐苕霅二谿拖白练如不荐弁山与汝开方便卓拄杖三下上堂有一句子不居那畔那畔亲闻常在目前目前难覩弁山不敢被葢囊藏X真与当阳揭露喝一喝上堂弥勒峰一时恶发撒下缦天罗网覆却大地山河直得花石㵎漩流宝珠池匿耀龙冈龟石有力难施象岭狮岩无绳自缚踪使出格灵禽莫能展翅逸羣勐兽无计翻身且道利害在甚么处以拂子击禅牀曰并山今日结制上堂五五五一百五赵州茶云门普雪峰毬禾山鼓禅家流莫莽卤云从龙风从虎苏州金僊蕃光净璨禅师金陵朱氏子母梦僧而诞幼为黄冠弃投空门抵博山𨵃南泉瓶鹅因缘有省然后拚舍身心虽祁寒溽暑苦不可忍处力究斯道数稔偶大病一七水谷不沾因睡梦中拶着本分闻树头果落瓦声顿觉虗空粉碎参弁山问宾主穆时全是妄君臣道合正中斜如何是君臣道合师曰泥牛吼水面曰意旨如何师曰夫子不识字继主弁山上堂日面佛月面佛锱铢不谬前三三后三三数两难分不在声前句后惟务当下圆成且作么生是圆成底事卓拄杖曰南泉不善调猫意累及儿孙弄草鞵三祖灯至上堂散木散馨花梢皎洁山南山北荣枝茂叶把住临济三元振开五位玅诀点枯寂以咸甦指狂驰而顿歇今朝光射象峰头巍巍窣堵祥云结幸遇法兄到来毕竟有何良晤顾左右曰扶笻缓步松阴下拍手披襟笑一场示众昨日晴今日雨何用老僧频频举昨日雨今日晴谩言此处尽圆成杵臼咬却山门嵴茶寮蹋倒正中亭且道华林X拄杖子还有出气分也无良久度拄杖与侍者曰为我好好收拾待有人摸着老僧的行藏也少他一顿不得师首住苏州金仙嗣后为华林五代住持示寂墖于湖州白龙山之麓宁州云巖元洁净莹禅师江都庄氏子结制上堂十五日巳前天不收地不管浪走天下衲僧十五日巳后云不飞鸟不度坐断佛祖鼻孔正当十五日风萧萧雨洒洒威音那畔觌体全该今世门头眼横鼻竖且道在诸人分上成得甚么边事于此委得一任逍遥设或未委长连牀上有粥有饭腊八上堂好箇太平风景坐着则该三十棒何故𨓏𨓏随众生于无事甲里及出皇宫登雪岭山不是山水不是水冻不知寒饥不知馁睹明星开梦眼固是好事检点将来亦不免三十棒何故恼乱众生无尽期长至上堂冬至月前叶落千峰冬至月后芳生万彚正当今日一阳初动处万物未彰时人人顶门壁立万仞箇箇眼光烁破千差未审此片田地还有添减也无良久曰真净界中才一念阎浮早巳八千年师世寿六十有一示寂越州显圣门人奉遗骨葬云巖无住墖左越州道林镜愚净慧禅师浙之萧山楼氏子幼持法华参弁山雪示以本来面目话久之释然一日蒲团坐至三更雪忽唤曰楼居士师应诺雪曰且道在甚么处师闻通身汗下遂彻法源嗣后依雪剃落结茅X道林上堂德山棒临济喝石巩张弓道吾舞笏者一队汉不向净地上放疴偏在人前飏沙撒土山僧到者里不可矢上加尖且要与诸人抽钉拔楔蓦拈拄杖卓一卓喝一喝龙华上堂今朝十月十五重打禾山旧鼓满堂云水高贤促膝攒头鼓舞三条椽下擦掌摩拳七尺单前扬威耀武眉端拄剑斩诸见之稠林脑后抽钉拔异端之镞羽眼葢干坤气吞佛祖拈拄杖曰云从龙风从虎䖍州兴国狮子巖中也净慈禅师新安程氏子幼颕异出家后受具金粟过姑苏闻弁山雪寓兜率园师往谒请益父母未生话雪与一掌师有省是秋值雪主白雀师随侍雪忽问未生徽州时是那里人师曰一物无依底人作么生修证雪曰秋树梧桐老师停思雪便打师愤发目不交睫者三昼夜因喫粥偶翻粥盌忽契悟雪乃印可住狮崖小参若向语言棒喝中荐得原非亲切若于声前色外处承当转见煳涂纵饶踏破化城未是到家消息掀翻宝所何殊正在半途若是英灵衲子慷慨丈夫打开自家宝藏运出自己家珍取之则左右逢源用之则贵贱平等所谓欲为恁么事须是恁么人若不蓝田射石虎何人知是李将军崆峒小参今朝仲冬初八五龙湫底火发击碎铁壁银山迸出无缝宝墖突出无位真人凡圣一齐抹杀吓得杨岐三脚驴子倒退三千里惶恐滩头遇着雪峰鳖鼻蛇两箇唧唧哝哝叨叨怛怛X大众且道说个甚么参问如何是向师曰葵花仰面曰如何是奉师曰荷叶低头曰如何是功师曰木童敲鼓曰如何是共功师曰月冷霜寒曰如何是功功师曰珠沉玉碎曰如何是无情说法师曰山高水远师于顺治丙戌秋九月得微恙时兵变学者星散旁无给侍凤日眉鉴法姪迎师调治至十月中索笔书曰世起刀兵劫生灵实可伤我且归去来皓月在沧浪掷笔泊然而逝寿四十五腊二十一墖骨凤日之西距寺二里许太仆卿李陈玉譔碑荆谿灵山衍庆石鼓净滋禅师四明郭氏子师处胎十有二月乃生幼逈殊羣童长即就武一夜梦入武场学射见一金色相自曰我是释迦复曰汝违我教该责凡如此者三师惊寤念曰此非我事也遂赴台之高明落䰂历讲肆有年掩关修忏三朞出则禀具天童悟后值语风信大䇿发参弁山雪闻雨声有省乃徧谒名宿探穷律藏因思弁山极力为人处束装再谒弁山于䖍之崆峒山见便问那里来师曰金陵雪曰鄱阳湖白浪滔天汝作么生过师曰不借东风力轻帆漾碧秋雪曰章贡合流一句又作么生师曰绿水带清波雪曰如何是正位中事师曰佛眼亦难窥雪曰如何是偏位中事师曰白云锁青山雪曰天台山中半个子也住后上堂春日晴春风生春水绿春山青灵光逈脱绝周遮西来祖意甚分明元关金钻无回互足下无私向上行喝一喝解制上堂X今朝解开布袋放出一羣狮子或在山林或游城市或向魔宫或入佛国等间哮吼一声直教魔佛潜踪众兽脑裂大众且道为甚么犹在跨下喝一喝曰翻身迸断黄金索始可全超白玉关问如何是菩提道师曰白云飞度绿杨波问如何是即今之佛师曰何不礼拜问如何是诸佛出身处师曰风动树摇师无疾坐逝墖于衍庆寺之阳五灯全书卷第一百十三五灯全书X卍XXX五灯全书卷第一百十四京都圣感禅寺住持僧编辑京都古华严寺住持僧较阅进呈曹洞宗青原下三十七世随录南安府谷山金峰净云禅师河南人开炉上堂拈拄杖作拨火势曰看看冷灰里火星𨁝跳上三十三天燎着帝释眉毛东海老龙王傍观不愤轰一个霹雳得鹦鹉石扑地高飞出谷崖仰天大笑诸人见么若也见得明白正好直勇向前将谷山址下烂捶一顿也怪伊不得何故选佛若无如是眼假饶千载亦奚X为解制上堂春回大地万卉滋荣日煖风和山禽噪野正法眼头头俱是涅槃心处处皆真苟能覰得破通上彻下跨古凌今毗卢师法身主好似榼𢶍边破草鞵临济喝德山棒亦如厕坑傍筹子有甚顾釆处虽然只恐犹豫未决谷山有箇本道公验相送遂竖拳曰合作么生委悉者里过得谷山关不妨横行天下问如何是师祖西来意师曰山僧参学二十年未曾闻恁么消息宁州西峰狮吼净振禅师邓州崔氏子因阅首楞严疑情顿发往见弁山雪令看女子出定一日闻邻单曰会么师忽勐省雪见师天生灵纵颕悟逸羣谓曰子异日当为王者师至崇祯丁丑果符所记豫章建安王响师道风降香迎至内殿赐紫说法上堂慈风荡荡罪花空法雨霏霏寿岳隆具不思议三昧海更嫌何处不圆融所以道随处作主遇缘即宗昨日同大众于梵音阁上今朝扬家声于建安府中处处显本地风光头头全衲僧巴鼻大众且道节目在甚么处举如意曰会么释迦老子在山僧如意头上现不思议光明照彻大千沙界若是皮下有血汉一拨便转即知尽大地是箇自己包括无余三际平等幸我了心居士现国王身行菩萨道不昧灵山记莂深心般若慈航命山僧举扬法化提挈宗纲大众还委悉么挥拂曰日月光天德山河壮帝居王复宣问如何是吾无隐乎尔师曰鸟啼花笑曰如何是密迻X一步师曰山自高兮水自深曰东山水上行毕竟明甚么边事师曰怪石形如虎曰八角磨盘空里走作么生会师曰泥童发笑端曰渴鹿趂阳𦦨如何得饮师曰莫妄想曰不在内外中间在甚么处师曰白云片片溪水潺潺曰佛祖门头如何入得师曰将谓别有奇特曰如何是本来面目师曰黑漆皮灯笼曰意旨何如师曰待殿下打破来即道王大悦加以师礼师将顺世上堂卓拄杖曰大众还闻么众方作礼师便下座归方丈书偈怡然就化塔于本山洪州百丈石㵎净泐禅师余姚周氏子父粤西乐平尹师生署中幼敏异不茹荤长喜佛书过目成诵因归乡赴考偶病几死遂有出世志薙䰂游讲肄博通性相受具姑苏报国究毗尼深明作犯寻谒弁山雪茶次雪问沩山道一切众生无佛性盐官道一切众生有佛性阿那个是师不能对后闻僧论万象之中独露身疑之闻梆声有省复阅云门须弥山语不觉诸疑顿释再省雪于崆峒雪曰如何是住静底事师曰半窓疎影满眼烟霞雪曰忽遇客来如何抵待师曰摘得大菱和殻咬雪曰如何是室中主人师便喝雪曰如何是夜半正明天晓不露师曰更深独步西江月曙色归来雾正浓雪颇称善后雪入寂百丈师继席焉上堂水足草足水枯驯伏不犯苗稼亦无觝触此是寻常行履处芭蕉曰你有拄杖子我与你拄杖子你无拄杖子我夺你拄杖子芭蕉得处真实X用处孤危检点将来只道得一半百丈则不然你有拄杖子不与你拄杖子将三十三天按向十八重地狱直得虗空扑落佛祖平沉你无拄杖子不夺你拄杖子将十八重地狱擡向三十三天直得云迻山更绿雨过浪初平岂不得处孤危用处真实虽然也只道得一半更听一偈今日花朝二月中桃红柳绿鬬芳丛子规枝上声声呌归去好归去好得便宜处落便宜莫待临岐悔不蚤䖍州凤日山本珠净玥禅师徽州张氏子因看教曰佛法在日用处举心动念却又不是师誓曰此事不明此生不休即来浙之龙居尅苦力究寝食俱忘一日闻首座与知众犯诤旁僧曰首座有理知众亦有理师闻有省然于话头疑情犹在也寻依弁山雪周旋七载阅洞山无情说法偈复大疑一日瀑雨雷奔师在楼凭窓漠然若不知者半向俄闻山上瀑水声乃豁然打彻住后示众空阶蟋蟀报深秋江岸芦花白点头爽气萧萧鸣玉笛一弯新月挂银钩正当此际还有同时赏鉴不失其宜者么如无三十年后切莫作境话会好示众卓锥无地未为贫锥也无时快活人知音不在多开口家丑难将说向君虽然如是坐断十方犹点额密趋一步看龙飞还知密趋一步么顽石溪边吼青山水上行晚参擉瞎金刚眼何处觅生灭掀翻自己珍欣厌一齐歇古殿尚慵登元途谁肯蹑扑面寒风吹鼻头冷如铁参禅学道X流也好知时节击拂子曰还知时节么太煞分明太煞亲切师无疾而终春秋四十有二僧腊十有九墖于本山方丈太仆卿李陈玉譔碑天台护国眠石净蕴禅师舒州怀宁潘氏子上堂僧问涅槃玅心则且置正法眼藏请师宣师曰瑞气满庭曰祇如涅槃玅心又作么生指示师曰祥云捧日僧礼拜曰觌面无回互拈来总自繇师卓杖曰大家高着眼切勿逐声飘乃曰一问一答全露佛祖真机设若滞句承言不免当阳错过所以道河边受渴饭里耽饥真药现前自不能识祇如山僧道个祥云捧日意作么生者里洞明落处彻见根源不唯汝等己事了办亦且护国为人事毕拈杖曰会么两手分付无余事祇要当人着眼亲复卓拄杖下座上堂大道无向背至理绝离微圣谛不为阶级不落言思莫及棒喝非亲问讯烧香蚤成多事举今验古开眼尿牀所以道向上一路千圣不传学者劳形如𤠔捉影且道达磨西来意作么生剑为不平离宝匣药因救病出金瓶问如何是借功明位师曰波涛归大海曰如何是借位明功师曰青山戴白云曰如何是借借不借借师曰木童解笑非唇吻曰如何是全超不借借师曰月落寒潭影不留湖州佛灯白嵓净博禅师积善寺示众苕南佛灯苕北积善日照千山云摩霄汉雨洒林坵溪流白练处处逢渠曾无余欠诸仁者见不见打破黄龙关抝折X石巩箭青草窝中深复深黄雾堆头离背面蓦竖拄杖曰佛灯朗耀干坤正万派从兹归积善问如何是弁湖境师曰两株古柏胜苍龙一对清池如宝镜曰如何是境中人师曰策杖峰头擒虎兕溪边掬水探狞龙师首住弁湖次迁积善终于佛灯门人建墖本山衡州西山𨗉谷净源禅师楚蒲圻丘氏子弁山上堂众星拱北万水朝东葵花向日修竹摇风一班无情汉各自逞神通且道山僧手中拂子逞箇甚么遂竖拂曰当阳举出人皆荐蓦地收回佛不知上堂今朝大雪节箇事活鱍鱍动念隔千山扬眉成两橛非言语可及非心量可测何谓如此不见道我法妙难思不可以言说上堂挥拂曰四九三十六夜眠如独宿石女戴花冠木人寒彻骨朔风临古干共唱无生曲父母未生前一句作么生道云行山结彩风动水陈纹问如何是一贯之旨师曰逼鼠猫儿口向天问如何是归根得旨师曰深崖藏白额劝子不须行曰莫不是和尚为人处么师曰射虎不真徒夸没羽顺治庚寅冬命浴更衣正坐而逝寿五十六腊二十八全身墖于本山至善菴中南岳荆紫峰万仞净壁禅师楚湘乡谭氏子出胎有异迹八岁失怙恃十五出家读楞严少有发明十七参荆紫幻深聆玄诲即掩关屏去牀榻每夜昏散师立至达旦如斯须间偶如震雷从顶𩕳噼下相似疑X情由此冰释遂破关圆具崇祯庚辰参弁山雪于百丈充园头一日茶次雪问如何是园房下事师曰清明下种雪曰佛法不是者箇道理师曰二年一春雪曰汝是法师家子孙未离声色在师拈枣子曰者箇唤作色得么雪曰不唤作色唤作甚么师曰青州有雪笑曰此子甚堪雕琢越明年雪付授之住后上堂当阳妙句烜耀胸怀格外元机空昭眉目回避不及正眼难观可中设有一箇半箇蓦地摸着面门切忌认驴鞍桥作阿爷下颔上堂问钟楼上念赞牀脚下种菜事如何师曰口是祸门曰勐虎当路坐意作么生师曰恰好乃曰勐虎当路坐狙公胆裂破两手楼𢯱头翻身直下过会得许你钟楼上念赞牀脚下种菜不会禅堂里坐卧经行恰好七穿八穴然虽如是祸不入慎家之门喝一喝问唤作竹篦则触不唤作竹篦则背毕竟唤作甚么师曰铁蛇穿古洞曰直下荐取去也师曰瞎驴趂队行问南泉斩猫事如何师曰铁轮天子勅问如何是西来大意师曰大旗峰顶当轩立师赋性纯洁自百丈受法以后屡欲崖居㵎饮不意鼎革之际荆紫茎茆灰烬师委身住持丛林复其旧观顺治壬辰春正月师染痘疹至二月初二集众援笔书偈而逝春秋三十六墖于本山龙冈之左埠湖州夹山伴我净侣禅师德清张氏子以子衿参弁山雪看玄沙转自己归山河语雪问如何是自己师X拟对山打一竹篦曰还我自己来师失色后与西堂𨗉谷茶次䆳举不与万法为侣话诘之师拈盏曰若道茶盏则两箇也何转身之有不觉失声大笑一众惊疑雪因更名赠偈伴我非他物净侣亦无人会得箇中意金鱼壁上行师拜受及雪住百丈临示疾遗命久默音迎龛弁山为师龛前落发受具收入嗣法继主弁山解制上堂花飞柳舞总属春光风摩云驶难逃霄汉是以南来北往尽成解脱之门东去西来总是归家之路然而途中受用底擡脚不起家里安身底攒簇不来去此二途作么生与山僧相见崑崙着铁裤打一棒行一步不是箇中人难卖者般货上堂趋身不趋步蛱蝶谩游花底路趋步不趋身拨转烟尘见太平是以春风至而花满枯木喜气盈而春光载道恁么也得不恁么也得恁么不恁么总得承当者一任承当息肩者一任息肩所谓道人行处如火销冰箭既离弦无返回势且道如何是奉重一句藕穿平地为荷叶笋过东家作竹林问隔墙见角便知是牛因甚百尺竿头未肯休师曰奈何你不得曰祇如向上还有事也无师曰低低处平之有余曰不假一鎚犹是钝从教千古话流传师曰红炉不镕败铁康熈己酉腊月三十日示寂世寿六十三墖全身于弁山湖州弁山玄素净礼禅师钱塘单氏子上堂古释迦不先新弥勒不后正当今日佛法委在弁山会得者X有马骑马无马步行不会者有马骑马无马步行或者道有一人高揖释迦不拜弥勒此人到来如何接伊向伊道我有三十棒今日不打你端午上堂五月五日午时节三闾大夫正喫跌世人醉兮我独醒笑落天边第二月江湖处处竞龙舟歌管接兮声哽咽大家喫杯菖蒲汤百怪千妖俱殄灭蓦卓杖曰更有拄杖没人情扣着总教头脑裂靠拄杖下座师临终搦管述偈曰生缘五十七风火相煎逼匡山顶上游来去无踪迹书毕侧目而逝窆全身于湖州匡山之左䖍州崆峝山谓斯净教禅师云间人上堂自别白云窝相将半载多蓦拈拄杖曰见么磊磊落落婆婆和和有时为道路指东画西有时上孤峰撑风捉月且道即今事作么生复卓杖曰依然立在孤峰上画断天云不放高小参少林有一机青山常与白云齐曹溪有一语填沟塞壑无知己是以把住则了无涓滴放行则在处通途直饶一一分明正是徐六担板须知把住中有放行放行中有把住诸昆仲且道过此二途如何是本分事僧出曰描也描不成画也画不就师曰三十棒自领出去示寂阇维墖于本山五灯全书卷第一百十四X五灯全书卷第一百十四补遗曹洞宗青原下第三十七世随录信丰谷山如菴平禅师临终偈曰阳燄空花四十秋水中捉月我无求今朝草鞋跟底折来去清风总自悠建宁欧宁同凡圣禅师参弁山雪问虎头戴角出荒草未审以何为食山曰吞却你也不识师拂具曰横冲直撞去也山曰粉骨碎身师一喝山便打五灯全书X卍XXX五灯全书卷第一百十五京都圣感禅寺住持僧编辑京都古华严寺住持僧较阅进呈曹洞宗青原下三十七世随录安吉州乐平淑安净周禅师盐官吴氏子偶见里中死亡者憾曰一息不来向甚处安身立命顿起参学之志及听首楞严至世尊咄阿难此非汝心展转疑甚闻弁山开法越之蕺山戒珠寺宗风丕振遂往叩X参一日闻邻单有箇悟处师问你的悟处如何僧竖拳师自是脱然大彻住后上堂法身无相大道无形拨置不开提掇不起陜府铁牛头角异嘉州大象鼻头长未尽今时难通不犯卓拄杖曰巳被拄杖子穿却了也送法衣上堂大庾岭头争之不足鸡足山内让之有余何似拈没鼻金鍼引芒长玉线剌古锦之衣易垢弊之服不拘数量岂落功勋遂披服曰东㵎水流西㵎水南山云过北山云祈寿上堂辉天鉴地耀古腾今天上天下唯我独尊灵苗元有种仙叶岂无根解夏上堂高超三界濶步大方头头体露金风处处月圆秋夜树静山空松子落林高风急馨声寒上堂昨日晴今日阴萧萧风雨打湿法身山头鼓白浪海底起红尘击拂子诞日上堂拈拄杖曰不属虎不属龙惯打东西南北风十地三贤浑不识造次凡流岂易通旦道他本命元辰落在甚么处卓杖一下曰吽吽元日上堂孟八郎向明窗下大书岁朝把笔百事大吉争似山僧拄杖子不曾有一点墨汁染污他人佛来也靠倒魔来也靠倒惟有大阐提人不在其限何也庞公道底师赋性沖澹律己宽人语无虗发不事浮靡处世俭素虽遇患难了无愠色常被贼魁突门执师索宝师曰高着眼贼欲加害师说偈其略曰有宝一颗藏不得明似日兮黑似墨常在诸人动用中胡为向我相凌逼贼异之释缚而去顺治戊子年示寂世寿五十二僧腊X三十八门人奉全身墖于安吉州期堂山之麓天台护国一念净缘禅师会稽夏氏子有惟政南泉酧唱因缘颂曰因邪打正相席施令尽道美玉无瑕谁识光吞五蕴涅槃开田颂曰开田大义向谁说展手明明都漏泄雄峰老太周折和盘托出重饶舌休饶舌饥飡渴饮倦时歇三祖山干元寺破闇净灯禅师桐城江氏子诞师之夕母梦红日昇庭及生修耳重瞳初阅楞严有所得首参博山寻谒弁山雪雪见便问那里来师曰金陵雪举竹篦曰金陵还有者箇么师曰非但金陵无即今亦不有雪打一竹篦曰甚处学来底师曰适才新到尚未洗浴雪由此契合一日雪拈拄杖曰阿谁是你本来面目师曰刚被人借去雪曰何不呈似老僧师曰若呈似即在也雪打一棒曰巳后坐断天下人舌头去在师首住湖州弁山次迁真州之五台镇江之焦山舒之古唐其次则中方三祖兴国州之圆通安吉州之东禅能忍妙喜海印诸处约十余剎上堂老木含云瘦新篁带雨香断桥扶月过野鸟啭沧浪干三连坤六断剖破不须藏叠而为三变尽成五良久挥拂曰者是叠而为三如何是变尽成五若向者里十〡倜傥分明方知混之不得类之不齐虽然只如银盌盛雪明月藏鹭更作么生莫有伶俐者出来老僧为汝证据古唐解制上堂翩翩玉树倚云栽叠叠银花匝地开机前未明三二五句中未免自疑X猜猜疑尽处偷心尽双双瓦雀舞三台穿楼赤蝀连云去抱子金鸡带月归如此句中元会得子房虎啸汉奇才上堂万里共长天光分宝镜三山瞻霁色烟静冰壶到者里撒开杖头万斛珠洒洒落落涌出麈尾一轮月熈熈穆穆正恁么时如何相见良久曰海门楼外新枝秀阵阵梅香送远音问如何是实际理中事师曰碧云香雨竹楼寒顺治己亥八月十三师示众来便恁么来去便恁么去遂竖指曰会么明月一轮天柱外摩空老鹤出银霄语毕而逝春秋五十七墖全身于三祖寺右越州道林离愚净志禅师师即道林慧胞弟也师与同开道林髫龄落发参无字寒暑不辍有省得入弁山华林之室示众古人道青青翠竹总是真如郁郁黄花无非般若然而黄花翠竹满目可陈且道般若真如即今在甚么处顾众曰河里失钱河里摝顺治甲午冬卒于杭州北关紫云葊辞世偈曰不出西关门不入北关限打破中间的权且吾着便寿四十八全身墖兜率之阳除杭宝寿梵则净律禅师建昌朱氏子上堂新妇骑驴阿家牵谁后复谁先大众向者里见得千七百则洗脚上船设有箇汉出来道老禅翁老禅翁宝舟何处去向他道五虎下西川径山立两序上堂天目那边量水打碓径山者里补职谅才任是祥麟威凤狮子象王一併请来凌霄独步卓拄杖曰大地山河X怀揣里星辰明月掌心中上堂拈拄杖曰祇者一条白练界破青山更说什么白云深处雪屋梅花美不堪夸妙不堪夸直须拨转天关掀翻地轴始得咄咄咄明眼衲僧休向枯桩觅且毕竟如何是一条白练以拄杖一时打散上堂云翳散尽独露天机江月澄澄孤峰不宿有时举头在五峰峰顶天不知地不管有时掉臂于林间道中和其光同其尘可谓随身竿木妙用逢场活路通霄孤清圆照虽然正当恁么时双剑倚长空谁是前进者喝一喝康熈庚戌秋师示疾命挝鼓别众曰今日几何曰八月朔四师曰明日月忌不若今日恰好即瞑目而逝寿六十僧腊三十有七墖全身于寺首宣州佛南山苇渡净芦禅师长安杜氏子弁山首座寮小参古路重扬脚头脚底擎拳竖拂眼里耳里方丈内条令新开祇要揭示诸人脑葢众兄弟还觉顶门重么设有箇汉出来道首座今日有何法为人伹云待他髑髅着地即向汝道越州梅山本觉历然净相禅师本郡人上堂杖头铁印用处无文麈尾金槌击时逸格若无如是令方堪与么行不属效颦宁容依倚所以有力者眉间日月足下风云主立声前机垂物外且道即今谁任其事还委悉么欲识箇中元急须高着眼上堂历历神机在眼明明宝镜悬眉变现六臂三头宛转四方八面直得三乘胆丧十地魂惊若非奇特之人对面如X盲似哑是以过量者千觔不觉重赤手不知轻水底起红尘云间翻白浪遂拍案曰还委悉么不怕拔肺抽肠才见赤心露胆解制小参昨夜笠子生花今朝草鞵𨁝跳慌忙去问文殊未知是何卦兆不期撞着普贤他便破颜微笑我道他失威仪他道我侬颠倒及乎问着其间漫云一期巳到大众且道临行一句作么生道卓杖曰天晴须着履下雨莫抛鞵小参风寒羞露面日煖爱抽衣法尔皆如是知君到不疑山僧却肯你一半只如冻云不嫌自在流水不怕忙生却又如何山僧也只肯他一半诸昆仲你道有全肯的么今日且不道破待诸公自证始得问如何是有句师曰乌龟生子曰如何是无句师曰石女亡爷曰有无不立又作么生师便打问万法归一一归何处师曰三人擡不动曰莫者便是么师曰八箇夜叉扛僧领旨越州城山资教浃水净洽禅师橘矛隹李桐乡沈氏子弱龄厌世礼弁山雪得度雪示以拖死尸话輙疑久之雪每诘之累婴痛棒入侍寮终日如愚偶闻僧参举荒田不拣草语虽洞彻犹觉碍膺复随雪赴崆峝之请遂得了办首住山阴曹山上堂如来禅猢狲上树尾连颠祖师意穿花蛱蝶身游戏玉门金锁两重关竖起拂子曰者里须当着眼觑觑得破好杼机烟波历历总全提山外远山多岌㠋白云流水共依依上堂蓦拈拄杖召众曰见么照用双彰宾主分逗X机枢纽意深深收来兔角长千尺放去龟毛重九觔卓拄杖下座住大岭广济上堂大地朔风急长空寒更威冻得嘉州象皮顽骨露拶出陜府牛水草忘疲拈杖曰惟有山僧拄杖子雄雄八表独全提拨云雾展元机佛祖从来难着眼叵耐时人会者稀可有覰破落处者请来喫棒看城山资教上堂紫窦丹崖翫不穷峰峦图画好诗工纵教写尽离骚句竖拂曰未免渠侬指色空上堂道无可道有道即错法无可举有举即乖所以道当阳彻证犹涉二门才落思惟白云万里祇如洞山道救则双目不覩不救则形影两彰是何道理挥拂曰青莲花里含银杏白雪堆中结蜡桃腊朔上堂大块严寒冻未开庭前先绽一枝梅稜稜侠骨何堪劲绰约精神葢世才香黯黯笑盈腮珠玑点缀占花魁根盘鹫岭穿云窦奕叶芳名遍九垓住湖州弁山上堂第一义为君宣薰风乍起薜萝牵青萍游泳池塘穿梅坠樱桃颗颗圆急着眼莫迟延电机展处直须絃仙陀若解前生意月里麒麟笑破天上堂春山青春水绿无限芳新满林麓堪嗟游子不知归蹉过元途岂再复莫蹉过听叮嘱鸟翔乎渊鳞跃于陆卓拄杖曰收上堂诸佛吐不尽底弁山岂可不说列祖举不尽底弁山岂可不拈拈出也绝颟顸说破时急须荐秋风一阵来落叶两三片问云巖宝镜三昧宗旨俨然洞山因甚复立五位正偏师曰没絃琴操中秋月无孔笙吹X上巳风曰祇如曹山不借借又作么生师曰处处晴光凝草木山山佳气入楼台问如何是不虑而知师曰春来草自青问如何是夫子乐在其中师曰饥餐渴饮师为众竭力同众甘苦建立丛林无丝毫苟免有百丈不作不食之诫春秋五十九示寂当康熈辛亥三月廿六日墖全身于本寺右麓越州曹山起元净生禅师萧山愈氏子幼习儒业礼弁山发明禅旨弃家落䰂随往崆峒事槽厂得法后归浙东住曹山报恩寺首住五台碧山寺引座上堂法道寥寥正此时大家出手共撑持偶来台北眠残月快覩江南春一枝扑鼻香风弥宇宙烁晴光焰照茆茨不期万古清凉界碧玉山中产紫芝大众还见么不具超方眼难逢出格奇今我某和尚逍遥物外蒙见访于善财洞中正与老曼殊把臂高谈忽被碧山覰见直欲分香纳彩耀古腾今然法大机小难为凑泊山僧只得旁通一线引玉抛砖师春秋五十八墖存本山嘉禾福善寺云松净品禅师吴江桂氏子上堂以拂子画一画曰尽干坤大地有情无情一时说了也且道说箇甚么若也闻得尘尘尔剎剎尔乃至鸢飞鱼跃花笑鸟啼无非本地风光当人妙用祇如大方独步的又作么生复击拂曰昔年普化摇铃铎今日犹闻磊落声同门至上堂横穿碧落十方剎海掌中观互换投机旷劫今时无彼此不须格外论量岂可X元中取则提持祖印担荷宗乘和光同尘随类同现或展佛手于荆棘林里或伸驴脚于剑树刀山祇如遇着家里人且作么生说家里话顾左右曰大众各各怀香恭请东禅和尚为汝说破上堂白椎竟曰适才者一椎直得霅水倒流龙渊瀚漫在此会者无不拖泥带水直饶未入斯门未免凝眸顾伫山僧且乃展演平铺去也遂挥拂顾众曰会么和风煦日干坤暖阵阵梅花递远香青溪西水菴丹溟净幢禅师盐官张氏子生而颕悟出家以真寂印孳孳为道勤诸劳务一日斋堂行粥次勐然有省具白方丈印呵曰未可在古人发明大事须千里求人决择讵以一知半解为得耶可速行勿滞此师礼辞谒云门博山寻参弁山雪一见便问尽大地是箇火坑得何三昧不被烧却师曰火把子在我手里雪微笑师作礼而出自是朝夕亲炙细臻堂奥及得法后寄迹烟霞岁庚寅冬值云门盂主嘉禾梵受师充第二座后众请出世师固辞不巳乃陞座曰幢上座于天启年间会得法身边事惟法身向上事直至而今无消息教山僧说箇甚么蓦卓拄杖曰淑气余三月莺花巳半稀便下座师春秋六十有七筮墖菴后示寂顺治辛亥冬也衡州大义山云淙净讷禅师本郡安仁王氏子幼失怙恃因入寺观大佛相好感悟出家年二十六禀具荆紫复谒弁山雪于崆峝问曰如何是西来大意雪X曰春寒犹向火师曰如何是学人自己雪曰夏热便乘凉师信受时不溢中也二禅在坐互相激发因打七溢曰鱼以水为命因甚死在水里师无答中曰又死了一箇师于言下契悟雪起百丈之请师随侍扫智祖墖同众入室次雪曰见祖师么师曰瘦骨一条石轻衣满苑林雪曰有何指示师曰和风扑面凉雪曰即今聻师曰随来了也雪曰来后如何师曰雄峰𨁝跳雪曰祇得一半师曰也是多了雪颔之未几即承印记师归楚之宜阳首辟义山继主弁山结冬显圣上堂孤峰峻拔碧落青霄万木条然千山一色龙吟雾起虎啸风生虽乃宾主混融君臣道合须知更有向上事在蓦卓杖曰还委悉么宁可截舌莫犯国讳佛诞上堂八千番往返未免带水拖泥百亿国受生何曾改头换面二俱若是有负己灵二俱不是有负先圣且道透过是非一句作么生良久曰钝置煞人师诞上堂呵呵大笑曰会么三百五十九日乃是诸人占了山僧无分惟有今朝轮到山僧又被露柱分去一半余得者一半也济事不得未免交村太岁免得拈轮流牌子虽然正恁么时山僧以何为寿喝一喝曰举头天外看谁是我般人上堂久晴山色瘦乍雨水声肥道是无生旨犹来第二机且道如何是第一机以拂子画曰札佛成道上堂未离兜率巳降皇宫明月随法船而到岸未出母胎度人巳毕青山同旭日以腾辉具眼者一踏到底瞌X睡汉万里厓州还有寸丝不挂底试𨁝跳看僧才出师便下座问大悲菩萨用许多手眼作么师曰捞虾摝蚬问如何是诸法从本来常自寂灭相师曰昨夜大风吼问如何是石伞峰师曰荫覆无私曰如何是耶溪水师曰千派同源康熈癸丑二月初五忽命挝鼓退弁山院上堂洒扫三周愧力微恒将祖道日提持从前罏鞴都敲碎免使人间话是非遂掷拄杖下座斯葢预知报谢师性不少留说法无羁室中常诫弟子曰不可斯须怠惰使佛法慢灭至四月二十三晨起索浴净发并书嘱义山弁山院事入戌瞑目正寝寿六十四腊五十四茶毗获舍利一颗五色霞光若白果然顶骨牙齿数珠不坏身骨分为二一留弁山建墖寺前一归义山青原三宗祖堂淛江学宪黎元宽墖铭所载备悉五灯全书卷第一百十五X五灯全书X卍XXX五灯全书卷第一百十六京都圣感禅寺住持僧编辑京都古华严寺住持僧较阅进呈曹洞宗青原下三十七世随录建州松溪华严元钖弘恩禅师明瑞昌王四子也生而眉目清奇性不染俗投博山来落䰂次参瀛山誾常自闭门一日见桃柳发畅冲口成偈誾痛骂者三日后改参大好山并示先寿昌用功处曰知道始知山不好翻身跳出祖师关之语师即力究出关上方丈问祖祖相传慧命源请师的的明指出誾乃据座师曰须是和尚始得誾曰莫向鬼窟里作活计师弹指曰也要和尚证盟誾笑颔而记莂继住博山瀛山董岩诸剎小参师据座直视良久曰无如者部经文最简切会么若也不会未免数他宝在才有是非纷然不少咄念未生时尤妄觉他羣不入始师儿如何是不入他羣队底不是牝鸡鸣早己韩獹吠要见金毛狮子么喝一喝曰倒却门前系驴橛小参心外无法乃至学之智钥如贫得宝受用无穷虽身居九地而圣位巳齐诸圣学千佛者宁无信诸然而法X外无心又作么生问取剎竿风车子小参圣和凡何所别醒将来一突兀且道唤甚么作一突兀向伊道作而不述小参上大人至道无难丘乙己唯嫌拣择化三千伹莫憎爱可知礼也不须更说珍重师派天潢丁兹版荡早具巢乌之行鈯斧住山真出世之标格师生万历戊戌夏四月没于顺治丙戌秋八月寿四十有九腊二十有八奉全身墖于卍山之右信州瀛山云岫成峦禅师饶州余氏子父性证母王俱奉佛茄素幼而逢僧有不舍之意生来清澹无所嗜好年十九阅云栖七笔句语依依不停志欲出尘投博山誾脱白受具得聆参禅二字遂专心请益典职侍寮力究无门复求进堂倐尔见灯花堕地有省住后上堂红日堂空照清风匝地来李桃春烂熳松竹绕篱栽祖师现成意何必更登台虽然达磨遗下一只皮鞋是何意旨良久曰弄丑出乖师诞上堂水清月现风动云驶本来面目添眉插此束才出母胎花甲周光阴迅速一弹指如梦如幻代谢不巳知有者案指发光不知有者举心尘起直须金乌啄破琉璃殻玉兔推干沧海底正恁么时拨转船头不妨优游自在洪都奉新头陀颕学弘敏禅师宜丰陈氏子生不茹荤阅楞严经遂有出尘矢志寻头陀宗妙微薙染参博山誾入侍寮看船没子踪迹处话有省随往浙主X大慈掌记室一日入室誾问三世诸佛不知有黧奴白牯却知有子作么生会师曰某甲口门窄誾抚膝曰道甚么师曰昨日有人长短和尚亏某甲与和尚解交誾笑而颔之复自武林还瀛山师为第一座誾印以偈曰昔年招手不思归父子团圞信有时满月琅玕鳞甲异泼天风雨湿龙衣是冬誾涅槃建窣堵工竣归头陀开法时受业迁墖上堂就里难名有客堪称浪子虗中不载无人打破圈儿不敢吠影寻桩祇贵知恩有地南阳忠国师于无阴阳地上建一座无缝墖巧飞铃铎妙叶烟云八面玲珑不事丹雘肃宗皇帝领荷全机无忝外护是佛心天子却后侍者耽源转折伤奇弄得七穿八穴带累他古今多少人薰沐归心向胡饼里讨汁即令汾阳有尊酒片肉遣不去者些野鬼闲神争似我头陀老人示一机一境造次之流向死桩上活句里描写不来正不知缁素分明机缘有在而今日之主伴灵兴若有自他方而涌现者各各入奋迅三昧将陈年未了公案穵窟填坑成就庄严东涌西没可称尽善尽美虽然如此只如我师栖迟隐密且道是阴阳地耶无阴阳地耶卓杖曰眼底浑无金屑累碌砖顽石尽生光师生万历丙午正月二十四日示寂康熈壬子冬十一月晦世寿六十有六僧腊四十有二墖于本山淮安观音院南菴大依禅师元旦上堂僧来竖拂客至擎茶有权有实有照有用三元归句一喝分宗即X宾即主无古无今观音门下一齐生按过活捉倒骑龙直教解其粘去其缚而不费离披之工且道观音有何长处遂拱手曰仁风永扇帝道咸和汝等食其食正其襟端坐上堂白云无变识包裹千差青山无异心发育万有从上圣人谈经三百余会末后拈花刀刃若新发于硎只为曾参一贯令他函谷关前紫气横竖高三千丈神光老子依旧觅心了不可得今日观音门下事同一家骑灯笼入露柱里拈露柱在灯笼上喝一喝曰如是之法我从佛闻上堂欲雪不雪半晴半阴弥勒打开布袋释迦瞠着眼睛举头则便有尾见俗则知有僧所以道逢人不出出则便为人只如今年去年洞山说富香严说贫今日观音门下虽是人春四日依旧唤作年新解制上堂柳叶生嫩黄湖光漾虗碧透过祖师关急急通消息诸人屋里一緉草鞋一脚高一脚低不知踏过多少程途宋云依旧传播不实风吹干雨洒湿经冬过夏那里有些颜色孰知千山之遥万木之隔景物满阎浮弹指超微密蓦喝一喝曰倒退三千问如何是鸟道师曰不行曰如何是大圆镜师曰不照曰如何是出格之谈师曰满口是问如何是无位真人师曰七斤猫儿夜捕鼠问如何是道师曰一去二三里曰如何是道中人师曰烟村四五家曰如何奉持师曰捕鱼为业兼种桑麻问如何是亲切句师曰掉棒打月问如何是本生父母师曰总非汝亲淮阴卓钖破崖弘继禅师姑苏濮氏子上堂大道不离目前要且目前难覩上看看为父为金下看看为母为釜南看看为日为电北看看为月为水东看看为长子为善鸣西看看为少女为口舌不知者惧作人境上会去只恐入于林中又是载鬼一车瞎却双瞳何时得利见大人去咄东邻杀牛不如西邻之禴祭问如何是得力句师曰剑刃上走马淮西洪福灵焰大弘禅师上堂节令不相饶倐忽蚕麦老不图十分丰稔试看农人舞蹈风味一亘簇新岁运依旧恰好任教村歌社饮西欹东倒无腔铁篴声呜咽放浪横吹惊起拾得遇着丰干跨虎不知归向道难难难吸尽长淮玉影寒更有寒山子踏落华顶峰笑道易易易一溪界破青山势蓦喝一喝曰有甚碑记上堂晴光一带万里绝无点尘一念才兴弹指千差叠现因甚么菴内人不知菴外事灼然举着未免致伊笑怪师顾侍者曰逢人不得错举元旦上堂岁朝事事抑逼用出谁管否吉举措不循条例说甚何必不必灯火处处交欢金翅时时喧集春色自然盈眸和风依旧四壁卓拄杖曰汝等笊篱木杓向甚处捞影摝迹解制上堂良久曰即此荒院无甚轨则便恁么去或东或西然而溪山有异云月是同江南江北蹴踏随宜过桥便拆桥得路便塞路有甚么难虽然你若掀翻此座许汝不妨灵俐X庐山归宗天然函昰禅师番禺曾氏子年七岁一日坐屏处忽觉此身生无所从大生悲泣至困极乃睡又二年亦如前觉十三读易至太极生两仪不知大极着落遂打翻前二次疑然彼时尚未信向至入庠序因同学所指始知有宗门事每思出世为父母所阻后入乡荐都归舟抵吉州患病中期以愈日即断世缘次早忽起即誓不茹荤酒不入内寝极力参究日夕禅坐衣不解带一日闻人诵金刚经至应无所住而生其心豁然省入后从孝廉张莂公得长庆独风旛颂始彻证向上关捩问道深相契合独以偈印之曰风旛一颂解投机千里同风事亦奇三上黄巖问端的方知野老不相欺乃于崇祯己卯脱白于归宗越二载随独赴华首举师立僧壬午开法广州诃林自诃林历雷峰海幢华首芥菴庐山栖贤韶州丹霞诸大剎康熈庚戌返归宗遂投老焉上堂卓拄杖曰天然自是住丹霞今古殊同验作家远岫千层朝座直平江百里绕门斜大众即是老僧老僧却不是大众其或不知日日丹霞同门出入同堂上下老僧即是大众大众且不是老僧与么举掦犹是门庭施设老僧三十年笑具且从今日止须知深山里更有好商量么带雾锄云去穿萝担月回腊八上堂我佛世尊昔年于此夜睹明星悟道悟则不无争奈落第二头如何是第二头以拄杖一时赶散复召众曰悔悔便归方丈上堂大众只管将问来问脚跟X下一段事浮逼逼地古人才开口便知落处岂一棒两棒总不回头有什么打发处还会么卓杖一下曰若向者里开得一只眼堪与佛祖为师复卓一下曰若向者里瞎却一只眼堪与佛祖为师掷下拄杖曰且道堪作什么若无举鼎拔山力千里乌骓不易骑除日晚参古人烹露地白牛与大众度岁丹霞老汉久矣没有者个且道将甚么供养蓦竖拄杖曰饱一任饱只是不许得味卓拄杖下座晚参尽大地在烜赫虗空里总无一箇知恩设有知恩不免旁观窃笑且道解笑者是什么人以竹篦指露柱曰大众莫轻覰他奉天千山祖心圅可禅师惠州博罗韩氏子别号剩人父若海明万历进士官至礼部尚书母车姓师生聪颕少补诸生性好义豪快疎濶参长庆独于广州东官因见僧问诸识义独曰我者里一识也无僧曰恁么则同寒灰枯木去也独曰寒灰枯木争解问话师闻此信入独复示无字令参久之师有颂曰道有道无老作精黄金如玉酒如渑门前更是长安路莫向西湖觅水程嗣后微细披剥无虗日两踰岁复闻X五灯全书X卍XXX五灯全书卷第一百十七京都圣感禅寺住持僧编辑京都古华严寺住持僧较阅进呈曹洞宗青原下三十七世随录浦城竹源直指弘南禅师广信永丰徐氏子少游博山知有参禅事年二十岁投浦邑玉池菴披剃参天界盛于梦笔受具依止两载多承激发次参善权斯于云门承开示疑情奋发忽忆平常心是道有省作本来面目颂有直饶见得分明极笑破虗空㭰半边之句呈斯斯颔之后参博山奉典监院一日有蛇盘案上趂亦不去奉问众曰因甚趂亦不去众无对师曰国清才子贵家富小儿骄奉曰看他日化龙去在师曰弘南不作者虫豸奉曰争奈巳在洪波浩渺里师礼退自是盘桓古今深臻元奥奉以衣拂嘱之命主瀛山迁信州青巖又赴潘雪僧请鼎建竹源解制上堂指峰倒插紫芝坞二老亭前花似雨大雪粉纷彻骨寒冻杀元沙白额虎谁云六六三十六五月端阳定初五咦者且置祇如昔日结制今朝解制毕竟意作么生良久曰甜瓜彻蒂甜苦匏连根苦师X诞日上堂归𤠔攀得枝头月去鸟冲开石上云物物本来成现事不劳诸子外边寻真不掩伪曲不藏直南山东海两同庚无事此中休久立为甚么铁锤有甚黄金汁上堂真西山杨大年江文通铁篴仙以杖画一画曰一状领过孔夫子又作么生良久曰吾无隐乎尔小参白如漆黑如雪硬如锦輭似铁飞上天是跛鳖以拄杖作舞曰参问师唱谁家曲宗风嗣阿谁师曰古磵寒泉涌乔松雪后苍问如何是瀛山境师曰泉声常在耳山色不离门曰如何是境中人师曰满顿白发离巖谷半夜穿云入市廛潘雪僧问建法幢立宗旨者是和尚寻常茶饭今日利生一句作么生道师曰高山流水寻常事除却子期谁赏音曰恁么则峩眉山色今古翠带水溪声日夜寒师曰断絃不必鸾胶续只要知音侧耳听问如何是人中境师曰白沙留月色绿竹助秋声曰如何是境中人师曰一杖横天地双眸辉古今问如何是不用安排底句师曰青天非染皂流水别高低曰利生接物又作么生师曰兔角不用有牛角不用无问如何是死中活句师曰石牛惯吐三春雾曰如何是活中死句师曰灵鸟岂栖无影枝问迷时千卷少悟后一言多祇如悟后底人如何履践师曰金殿坐忘尊贵甚玉人夜半卧清风信州博山元祚弘裕禅师饶之德兴傅氏子年十一丁母难十二依宿云旻出尘十六阅高峰录至枕子X堕地置疑造谒博山奉受具越二年受业迁化始上山参究座元激励严切曰汝为甚么疑情不断师曰不会座掷下竹篦曰我今为汝倒断去师忙然不觉失声大笑次日因奉命入城有同行师问你还识睡中主么同行曰日中主某尚不识况睡中主耶师震声一喝同行无语师自疑无梦无想者一喝毕竟落在甚么处正提撕间忽失脚跌倒如放下千斤担子相似輙冲口偈曰熟眠无梦主何安始觉从前被热瞒自倒应须还自起未曾相隔一毫端城归见首座隐几熟睡师拈案上竹篦座醒擡头一喝师亦喝座问且道者两喝孰宾孰主师复喝座连喝曰途寒向火去师掩耳而出嗣后继席结制上堂祖师禅西来意饥来喫饭困来睡无端鹫岭笑拈花震旦竺干多失利求安心复断臂走遍本山供不避有人筑破脚指头笑落虗空半边鼻大丈夫须决志切勿思量与议拟有么有么分明在目前今古应无坠卓拄杖曰果能直下自知非顿觉山僧成特地掷下拄杖本师九十忌辰上堂鸟迹空中九十年鱼踪水底觅徒然先师面目分明示谩随纸里复麻缠觅者边觅那边娄至不后威音何先莫是涅槃城里么咦死水原不藏龙毕竟在那一边卓拄杖曰姹女巳归霄汉去獃郎犹向火边蹲信州博山怡生弘喜禅师永丰潘氏子世业儒因版荡之际随父母避兵山中失怙即欲出尘母兄弗为X许允过经年恃亦亡方遂其志即依博山奉落䰂巾瓶有年奉一日室中举大千俱坏语师有疑决志参究乞假走浙参灵隐礼有省打脱无梦无想本参礼有古人之风推归博山适奉受瀛山主席师为首领因坐香昏睡失跌得彻奉上堂召师问昔日黄梅夜半传衣今朝博山当堂授记毕竟是同是别师曰芦花与岸雪烟水一江秋奉曰不虗为我室中子也遂分座说法上堂风飘飘云片片鱼跃鸢飞物物显现个里真机阿谁能荐荐荐直须着眼看仙人莫看仙人手中扇上堂切切露柱得梦真实说濯缨井底生蓬尘三脚虾蟇变作鳖诸人还信得切否信得切万里长空一条铁信不切莫怪山僧重饶舌上堂一年三十六旬今朝从头始起文殊表率风规普贤提立纲纪露柱交相庆赞灯笼大笑欢喜且道欢喜个甚么东君昨夜行春令无蒂花开生碓嘴小参日日说时时说祇要诸人知休歇歇歇大似红炉一点雪江宁摄山栖霞竺菴大成禅师潭州醴陵龙氏子母王产师多异征七岁违怙恃稍长梦游南岳廿一投毗卢洞落发因读高峰录至狗䑛油铛语有省乃事参方往谒博山誾征其本参复示偈深为感发师泣下后至瀛山危坐不起者五昼夜因止静闻鱼声打失布袋大笑曰从前谬矣和尚真我导师也崇祯丁丑誾示寂师建塔毕辛巳扣天界盛盛问汝当时见X雪关得个甚么师方对盛以手掩其口师曰何得干戈相待盛曰错过了也是冬师领众自此师资日契盛印之以偈命主圆通次主寿昌景云栖霞诸剎上堂一条楖栗辞南岳祇为先师后事来今日无端居此寺醉扶公子上高台诸仁者莫是法随法行法幢随处建立么且喜没交涉莫是若不传法救迷情毕竟无有报恩者么且喜没交涉既不如此今日拖泥带水来此住持所为何事不见昔日法灯道山僧本志栖息巖谷奈先师有个未了公案出来为伊了却虽然此事如天普葢似地普擎只贵一回彻悟大用现前还会么村歌社舞偶成曲莫向宫商韵里寻元旦上堂新年头佛法有无俱戏论抛出铁崑崙十方同听命风从虎云从龙以拂子打相曰无尽生涯在此中等闲拨动毛头许大地干坤用不穷江南三尺雪人道十年丰击拂子上堂雪未销风不歇虎空冻得筋齐折泥牛海底嚼冰花木马崖前奔玉屑此事明明绝覆藏因甚诸人打不彻打得彻眉间迸出一轮红万里山河光皎洁到者里始知山僧平日无故向诸人说黄道白虽然汝也须是个人始得喝一喝上堂踏破铁鞵无觅处得来全不费工夫直下欲知端的意赵州东壁挂葫芦问牛头未见四祖时如何师曰巖头落叶堆樵径曰见后如何师曰那畔无人说向谁曰见与未见时如何师曰山花冷落千峰色师再住寿昌时入闽武夷报亲鼓X山扫诸祖塔来福之长庆示疾手书嘱寿昌楼霞两住持事并自书封龛起龛举火三偈曰楼阁门开开巳复闭我住其中法当如是曰老大年来行必动众今日依然伏惟珍重曰烈𦦨光中三十年拿云获浪奋空拳于今撒手还乡去分付红炉彻底煎虽然如是且道如何是老僧末后句白云笼岳顶终不露崔嵬怡然委顺当康熙丙午十一月十九日也师寿五十有七腊三十六门人归骨南岳毗卢洞建昌覆船福山石潮大宁禅师进贤傅氏子上堂连日半晴半雨风渐急天渐寒空中霜气满河畔水声干落木巖前文殊缩项腊梅枝上普贤破颜是甚么不合无端饶舌元旦上堂挥拂曰新民新令还他旧日之风愈出愈奇卓尔今时之用花开莺啭春令不遥鼓击锣鸣欢声相续直得山河大地草木丛林一齐起舞蓦竖拂子曰天上人间斯为元首击拂子下座上堂一声寒鴈带来塞外秋光几处黄花别露人间风骨祇如钟楼上唱赞床脚下种菜明甚么边事击拂子曰太岁头上动土上堂春日晴春鸟鸣江村柳枝绿郊外草痕青毕竟承谁恩力挥拂曰溪深杓柄长上堂庭外花枝红红绿绿因甚都在眼里岭上松声澎澎湃湃因甚都在耳里良久竖如意曰风流不是夸王谢祇为渠侬得自由元旦上堂初一是今朝干坤怪未了春光动十洲吹回旧花鸟大地尽飞香五岳姿容好伟哉无边身随处恣探X讨正当恁么时击拂子曰后园驴喫草问万法归一一归何处师曰大洋海底点金灯问青州布衫是何意旨师曰一秤称不起问如何是日用施为底事师曰火杈头上雪花飞问如何是据欵结案句师曰鄱阳湖口石钟山问如何是向上一句师曰两岸红尘飞不到问如何是入廛垂手句师曰番人不系腰杭州虎跑大慈石公大璸禅师钱塘顾氏子幼从母谒云栖宏宏一见喜甚摩其顶曰吾家真种子异日当继予席遂命名大璸过目成诵世间书史三藏元诠无不熟记宏与剃落受具弘经吴越间闻天界盛住西湖凤林师往叩法要盘桓数日叹曰云栖古佛有此儿耶明年盛迁径山师再见盛曰入门须有语师曰和尚年尊犹未闻盛大笑命师典书状一日登藏天楼将欲致问盛扭师鼻负痛作声豁然契悟盛曰见甚么道理师点首曰元来即便如此顺治壬辰出住大慈上堂冻合玉楼寒起粟相携行听无生曲石人拍板木人歌响遏行云听不足听不足珊瑚影映澄江绿上堂椎钟挝鼓早是恶水浇人礼拜烧香转见互相钝置岂不知从上诸圣向劒刃上横身火𦦨里垂手也都是劳而无功那更到者里如何若何才涉语言堪作甚么汝诸人见山僧上来便掀倒禅床喝散大众略较些子今既不能总成世谛流布重加一杓恶水去也卓拄杖下座上堂乱铁丛X中热𦦨花不禁东掀西撒灯笼昨夜笑咍咍却与露柱恶发惊起大慈山上白鹤峰从南阎浮提直走向北郁单越报道山僧连日口唠忉将释迦老子七宝八珍太煞狼借良久曰是甚么干矢橛上堂喃喃幽鸟出云岑槛外长江空古今荒草深村岂无意他年莫负老婆心诸人还有共出只手者么他牵犂你拽耙不为分外问如何是正中偏师曰沉沉禁殿月当轩曰如何是偏中正师曰波涛万丈寒潭净曰如何是正中来师曰百卉承春徧地香曰如何是兼中至师曰狂风暴雨争回避曰如何是兼中到师曰向上一路千圣不传师示寂葬于皋亭山歇祖塔左吉州龙华梅逢大忍禅师九江刘氏子出家庐山回峰年十六扣圆通盛即徧参寻谒语风信于云门复结茅庐山历数稔再省盛于崇先才见便问何处来师曰庐山盛曰在彼何为师曰若有所为辜负和尚盛曰脱空谩语作么师一喝盛便掌师曰老和尚探头大过盛呵呵大笑师出世住掦州石塔次迁芜湖兴国复继席寿昌后兴龙华上堂南天狮子闲弄影通身文彩西舍玉人暗抛梭锦绣昭然蹋步向前天然凑巧顾竚停思白云万里一口吸尽西江且道鱼龙虾蟹甚么处安立卓拄杖曰此时决定无香饵新月何烦作钓钩上堂从上祖师信脚行随口道后代儿孙巧生计较刚道是有宾有主有元有要通X宗通途挟带挟妙寿昌今日齩定牙关分明向诸人说也是㶚陵桥上望西川解制上堂陶铸佛祖煅炼英贤手长衫袖短脚瘦草鞋宽大好山中乘时耕凿扶犂底扶犂拽耙底拽耙田地稳密家常之言绿染簑衣三径草一犂春雨鹧鸪天广陵石塔退院上堂依依嫩绿水云乡柳线牵风日渐长江北江南无限意声声好鸟弄晴光只此八字打开一一华藏庄严山僧不妨土上添泥更与诸人下个註脚卓拄杖曰分明记取芜湖兴国上堂江上春风梅信早山中日暖笋抽芽要知今日天心意先看庭前玉树花须各晓谩矜跨善财楼阁门方启曼倩眉长老岁华卓拄杖曰天然一片好生涯上堂渔家客蓬牕梦醒东方白旋理轻舫上钓矶一江寒气冷如铁报君知古人有言兮欲识佛性义当观好时节远烟浪静浑无隔超然独对千崖雪五灯全书卷第一百十七X五灯全书X卍XXX五灯全书卷第一百十八京都圣感禅寺住持僧编辑京都古华严寺住持僧较阅进呈曹洞宗青原下三十七世随录杭州皋亭崇光观涛大奇禅师抚州彭氏子解夏上堂一叶落天下秋霜鸿阵阵向南征满天凉气斗西指水落石出句分明行脚士莫因循南岳天台不涉程顾左右曰祇如万里无寸草作么生去良久曰堪对暮云归未合远山无限碧稜层上堂雪峰于法堂里辊毬子湖向山门头卓牌见怪不怪其怪自坏诸人既全身入作山僧亦随缘而得自在年来潦倒浑无力坐看霜鸿翔天外上堂有眼者见有耳者闻文殊不住金刚窟狮子嚬呻翠霭中脚瘦草鞵宽衲僧家人人知有前三三后三三毕竟是多少问雪山悟后事如何师曰大地没闲人问新年佛法如何施设师曰排空挥卍字曰庆时纳祐一句又作么生师曰写出古皇真问如何是接初机句师曰蹋破草鞵也未曰如何是辩衲僧句师曰拄杖不消一击曰如何是正令行句师曰斩草蛇头落曰如何X是定干坤句师曰拄杖在握越州安隐亭山大充禅师山阴钱氏子幼业儒看未生话往九华祝发禀戒灵隐礼初参古南门有省次谒天界盛于虎跑因机缘停思盛痛打一顿师即誓不展被至寝食难安一晚值风息灯光遂打彻矢口偈曰夜半狂风何太恶忽然吹灭琉璃火从今跳出葛藤窠始信磨盘生八角一日侍盛问达磨见梁武因甚道不识师曰卖宝波斯读梵书盛曰面壁九年又作么生师曰万丈悬崖抛直钓上堂山苍苍水茫茫日渐短夜渐长绳床兀坐诸禅德顿觉心空百念忘犹有一件要紧事不得不与共商量且道是甚么事以拂子击香几曰镇州出萝卜汉地出生姜上堂指鹿为马唤钟作瓮眼观南北意在西东从上祖师恁么说话也是打水鱼头痛上堂险崖句劒门关蹋倒须弥不是山把手携君不肯去擡眸空惜路行难拽拄杖归方丈上堂多说不如少说少说不如不说诸禅德须勐烈推倒金刚泥一堆打开八字无两撇耳闻却虗眼见是实无位真人是甚么干矢橛冬至上堂眉毛虽长不曾碍眼鼻孔虽高何曾碍面诸佛虽悟无二心众生虽迷无二见衲子本分工夫总要打成一片露柱跨山门灯笼骑佛殿光阴一线长个事长一线且道以何为验良久曰冬至一阳生梅花呈旧面小参蓦卓杖曰杨岐驴紫胡狗成羣逐队扬家丑一不做二不休忽然辊出雪峰X毬手握金刚王宝劒挥空魔佛有来由且道是甚么来由安隐门下从不许人求劒刻舟喝一喝撺拄杖下座建宁潭阳仰山千丈大英禅师闽福清陈氏子从父出家历徧诸方末参天界盛于崇光盛见器重留记室盛上堂师出问高阁垂帘拟接何人盛曰摇曳彩云飞岭外师曰与么则龙归大海珠翻浪云起苍梧秋色新盛曰玉箫引得凤凰来出住仰山佛成道上堂世事花开落人情潮去来修道未到真穷处芒鞋依旧带青苔一队行脚僧似东京大相国寺里撮马粪汉有口如哑有眼如盲闻恁么道便云世尊弃皇宫入雪山六载劳形忽饥忽于腊月八覩明星悟道聻灼然灼然如何独许瞿昙见咄咄时人快过来上堂青帝乍回春信至山翁端的有何为横拈一枝无孔𥴦格外逍遥信口吹阿呵呵好个时节伫看草色半含青试问桃花开也未桃花开也则不无可笑灵云不再观绝言端但得雪消去自然春色阑拍一拍下座问师唱谁家曲宗风嗣阿谁师曰山翁枕倦西江月老鹤冲开洞上云曰如何是不居正位底人师曰须知尊贵一路曰如何是尊贵一路师曰庭际草青帘月影边邦德化凯歌归问如何是祖师西来意师曰紫荆花下啭黄鹂曰离此还有意也无师曰轻轻唤醒未归人问如何是金刚体师曰鸭子吞螺蛳问一切经戒杀为第一南泉斩猫此X戒何在师曰汝是无血汉师春秋四十二无疾而终建塔于莲华峰后龙山之左吉州青原墨历大智禅师桐城方氏子别号药地寿昌上堂向上不传向下文长何必争如不必通身讵若徧身若作话会徒辱家风只如老祖曰醍醐上味出乎乳滴水搀中便不成还曾亲过此煅炼关么三十棒头开正眼何曾传得祖师心上堂与么与么烂泥胶屐齿不与么不与么逐日邓林西与么中不与么不与么中却与么石人眼不花挥拂子曰此事不容近傍本绝週遮若是作意矜夸去之愈远直饶毒蛇戴角乳虎生翼转见乖张得何所益到不如初发心众生一念至诚却自塞天塞地所谓匹夫不可夺志一步即为千里虽然今日因众请山僧举扬第一义谛且如何是第一义谛聻良久喝一喝下座新城寿昌其天大浩禅师虔州信丰杨氏子母梦老僧化一屋基有娠师生惟熟睡弱不好弄读书敏悟喜持素趋梵剎年十五以应郡校后于西来菴求薙染于夫呆法主父母听许呆延明师开别舘使博通内外典籍年十八受具宝华充侍者复徧游二十四依天界得法后住芜湖兴国上堂道穷则变妙应神通物极则还理无不尽若也放开一线道直得冰河发焰枯木花荣曳取赭山古寺叠向兴国山门挥洒冋雷电咳唾成风云如是则冬至月头本不曾添X一线夏至月尾又何曾减一丝可以促千百劫于剎那可以延剎那顷而洞观数劫念念尔剎剎尔又何冬至消长之足云虽然今日一阳初动万彚资彰作么生道以拂子作点势曰高空点出赛书云正值辛年子月一解制上堂结制倐忽间巳圆九十日苔钱布锦阶柳眼窥新碧长江涨满春潮急蛰户惊明腾屈蠖况又是走马灯荷花灯庆赏元宵松萝茶饆饠䭔信心托出正所谓时节既至其理自彰饶你衲僧家坐残千㵎雪行带一溪烟被囊直袋打叠成装拄杖芒鞋鼻头向外山僧初不见怪只有一件事诸仁倘或出门时撞着道伴交肩过切忌切忌切忌个甚么切忌认奴作郎应寿昌请上堂千里同人气谊深瑶笺累幅到云林披襟独操南薰曲按指风前展玉音大众你若向缄封未启前荐得不妨祖业箕裘一时绍续宗门正脉当下亲承追踪古佛家风益见儿孙得力虽然若是若欲显示好山面目别开鹫岭钳鎚要且不难随喝一喝曰万人遐仰止红日到天心问父母未生前请师一句师曰突出脑后曰巳生一句又作么生师曰打破面前曰巳生与未生是同是别师打曰一併交足师示寂于康熈甲辰秋九月朔二寿三十七腊二十三塔于寿昌南昌督学黎元宽譔碑江宁弘济方融如玺禅师陜西泾阳任氏子上堂貌古形疎气宇豪闲来闹市弄金毛一声震吼人皆畏X走兽飞禽望影逃莫有向箭锋下出头的么良久曰雨打泥涂壁冬至上堂冬至短夏至长春分暖秋分凉四时运物如轮转八节催人似箭忙祇有山僧拄杖子不属造化与阴阳饥餐渴饮傲雪凌霜一段真风空劫外不离日用出寻常中秋弘济上堂江上清风拂拂山中明月团团闻见本同一体声光各自流传山僧借此佳境与诸人举扬箇事乃竖一指曰看看认着老僧指头失却诸人眼目僧问有句无句如藤倚树意旨如何师曰一拔连根脱曰毕竟句归何处师曰野火烧不尽春风吹又生问如何是露地白牛师曰你有甚么葢覆曰得者如何师曰不蹋生草天目思予大闻禅师初参宝寿方于东塔久之无所入及方迁佛日师奋虑进堂经二七力倦瞌睡忽有悟入急走见方方曰夜深来此何为师曰有事在方曰甚么事师曰夜鼠啮灵猫方曰不用机锋转语古人道从缘悟入永无退失汝悟得箇甚么师曰某甲瞌睡巳醒方曰醒底聻师曰寒时彻骨寒方痛叱之师直得污下曰和尚作么生方曰又向别人讨分晓师礼拜而出自是徧历诸方后参天界盛于常熟盛一见命充堂司一日盛问近日堂中事作么生师曰夜明帘不卷金殿晓云栖盛然之吉州青原啸峰天然禅师镇江丹徒人宋倪文节公思之后也幼嗜学无倦明天启壬戌举进士与集生X余公为僚友师与公同参无字一日倚仗忽定去不觉念无字出口得前后际断几欲出尘毕此一事不果至乙酉始解绶越明春禀具颛愚衡丁亥参天界盛于报恩入室盛举狗子有佛性也无师曰道甚么有无盛曰汝犹作道理会在速道师连声曰道不得盛曰汝为甚又道得师曰领盛打曰领箇甚么师拟对盛复打曰要汝从者里亲见赵州师珍重而出次日早再见便问我昨日疑你者公案师又拟对盛乃呵呵大笑师忽契悟方礼谢盛曰你适来会得我者一笑么师曰鲸吞海水尽露出珊瑚枝盛然之辛卯盛主太平万寿印之以偈壬辰命继席栖霞丁酉住青原元旦上堂击如意曰鸡儿日照犬儿岁鸣者鸣兮吠者吠莫将声响閙比邻妨着山僧春打睡今朝睡起日高舂勐然踏着黄梅碓夜半擕衣过岭来青原南岳遥相对马驹踏人毛骨寒石头滑人心胆碎知不知会不会得一岁兮失一岁西来意旨竟如何等闲拈起浑然醉是事且置祇如古人道元正启祚万物咸新意作么生良久曰千年荆树巳萌芽庭前又蕋双双桂喝一喝师诞日上堂山僧今年七十生缘岁在己丑算来原是属牛人拽耙牵犁到处走石田耕出铁蒺藜吞吐不得令人呕驱耕即是力耕人与食全成夺食手南山有北山有何必笙镛歌栲杻苏州有常州有早巳将身藏北斗却被青原绳索牵且于祖地操箕帚为问庐陵米价高直至于今X谁下口此事且置祇如山僧生缘还是已丑不是已丑铁牛卸却黄金角金毛复化银蹄狗八角磨盘空里走且道走向甚么处去以如意打二相曰一微尘里转双轮磨心不动无前后喝一喝下座元宵僧问如何是正中偏师曰圆时尖相在曰如何是偏中正师曰尖时圆相隐曰如何是正中来师曰今日正团圝曰如何是兼中至师曰云月相会聚曰如何是兼中到师曰云散月华皎问如何是君师曰星中月最尊曰如何是臣师曰日下棒红云曰如何是臣奉君师曰众星皆拱北曰如何是君视臣师曰无水不朝东曰如何是君臣道合师曰云从龙风从虎问如何是和尚家风师曰翠屏崖下水潺潺曰如何是青原境师曰待月桥边风谡谡问如何是佛法大意师曰空庭横螮蝀曰向上宗乘还许学人通个消息么师曰断碣偃龙蛇浦城好山戒弘大伊禅师闽丹霞黄氏子禀戒弁山雪雪问谁人拖你死尸来师忽疑情顿发旬日不安一夜五鼓闻钟声有省入方丈雪曰谁人拖你死尸来师曰腊月早梅香又问阿那个是你自己师曰对面不相识雪曰那里学得来师一喝便出又问无情说法意如何师曰山自高兮水自深吉州青原叶玅大权禅师广昌吴氏子九岁出家于本邑大觉寺受戒于撁山后因读楞严经咄此非汝心遂得入处复归省天界盛入室礼拜起盛搊住曰X速道速道师便喝盛打出师复入连喝盛曰那个师亦搊住曰速道速道盛靠禅床曰侍者相救师掌侍僧曰者掌合应老汉喫便出解制上堂雨到山头落松枝小更青随松过圣域一径出红亭来也恁么来江上渔舟朝泛泛去也恁么去途中牧𥴦暮声声一钵飘飘象外随情日月双眸烱烱寰中任意烟霞祇如万机休罢千圣不擕一句又作么生道残梅得雨犹堪翫嫩柳含烟又见春晚参建立君臣打瞎纲宗鬼眼方知父子驱除料拣蛇心处处全提雀噪寒枝玉蘂头头向上鱼游绝㵎冰壶尧天共亨昇平舜日咸沾王化景仰当今之福恩叨上古之隆大众祇如知恩报恩一句又作么生道良久曰朝来扫叶云中卧晚去擕泉月下行除夕晚参半生东奔西走年穷裩破无口云中爆竹堆声水上权鲸叠吼巖居一种风流冷水快饮三斗笑倒拾得寒山抚掌竟忘秃帚近来费尽米盐养得一头癞狗度岁聊以烹陈愧乏泰和老酒遂以手作供势曰请苏州西洞庭同岑大灯禅师嘉兴项氏子家世簪缨鼎革后师志慕宗乘投里之贤溪出家从愚菴盂于资圣禀具寻事徧参有所得末参天界盛于皋亭充记室一日盛问今日事作么生师曰坐看黄鹤飞卧听苍龙起盛曰承谁恩力师礼拜曰亲见和尚盛又问洞山邈得云巖真子向后邈得老僧真么师曰敬为流通盛曰祇如云巖道祇者是子作么生会师曰X大灯礼拜有分便礼拜出顺治戊戌侍盛迁龙渊室中记莂山居小参挥拂曰十年行脚饱领风霜途路边不曾逢着半客一旦居山烟云里何妨遇个大虫所要据虎头收虎尾随缘自在任性逍遥只是独寤独歌无人作伴蓦击拂曰龙山大梅来也道曰恭喜我辈千百年来未曾得个知己今既有子同心合志当为浩歌一阕去也山寂寂水悠悠青松白石任优游堪笑老胡成老大九年面壁不知羞师顾左右曰莫谓嵆康后知音遇者稀元日小参元正启祚万物咸亨否去泰来剥尽复至梅花香煖雪花寒沉水烟凝泉水冻椒盘茗椀各庆其时谷鸟渊鳞同欣永日者是新年头佛法举向诸仁须知更有不随新旧所移不为寒暑所转者在若能透得此关便许齐肩佛祖卓拄杖曰待晚间与大众说个彻困庐江冶父南洲月禅师六安李氏子幼愿离尘顺治丙申依冶父星朗雄薙染首参藏身处没踪迹话力究两载无所入偶经行擡头覩佛像得省诣方丈呈似雄勉以竿头进步一日侍雄山行雄问与么来时如何师曰鸡衔灯盏走雄曰不与么来时如何师曰鼈齩钓鱼竿雄曰来与不来又如何师曰前不搆村后不迭店雄曰一言契合时如何师曰刀斧斫不开嗣是游历诸方至庚子隐静于英廖之大望山阅殃崛救产难因缘忽大彻证即走冶父见雄乃承印可命师首众遂记莂焉癸丑冬继席冶父结制上堂诸X昆仲还知法轮大转么喝一喝曰夜半石人夸锦绣平分凤岭蟾光晓来老鹤唳晴空占断冶溪秀色是以就路还家切莫舍父逃逝汝等今日南明日北山僧左手提右手挈古佛堂中曾无异旨琉璃殿上那有别说常忆祖翁一句好那畔乌鸡头戴雪若不直下荐春光直待梅开香巳歇复喝一喝上堂朔风凛冽霜花凝结佛祖要玅头头漏洩青云布碧汉之章绿水印银蟾之月格外真机当阳直截拂子噼面挥拄杖蓦头楔活捉生擒入火烹直教大地流鲜血若是美玉精金自然应无变色复顾左右下座小参栖凤岭头云化龙池畔月此事甚分明何须更饶舌尀耐参玄人不解当下瞥狸奴白牯出头来露柱灯笼生欣悦好大哥真奇特卓拄杖曰石女衔笙井底吹木人把板云中拍小参举盘山上堂诸禅德可中学道似地擎山不知山元孤峻如石含玉不知玉本无瑕若如此者是真出家师曰于此会得开眼也着含眼也着汝等诸人还见盘山么喝一喝曰切忌话堕小参举长芦真歇了禅师上堂处处觅不得秪有一处不觅自得且道是那一处良久曰贼身巳露师曰处处觅不得花满枝头水满湖祇有一处不觅自得且道是那一处竖拂子曰此去庐阳不远问法雷运震𤅬川内宝鑑高悬实际中续燄传芳即不问威音那畔请宣通师曰我今日答者话不得曰祇如正不坐正夜半正明才觉明时便落偏位如X何是正位师曰菱花未照前曰偏不坐偏天晓不露如其不露依然正位如何是偏位师曰金鸡三唱后曰正偏不立宾主互融又作么生师卓拄杖三下曰恁么则临流无限意尽在棹声中师曰不须重着彩颂拈花微笑曰晴烟漠漠柳𣯶𣯶无那离情酒半酣虽把玉鞭云外指断膓春色在江南颂殃崛问产难曰谁家玉笛暗飞声散入春风满洛城此夜曲中闻折柳何人不起故园情庐江冶父笠庵荫禅师上堂冶父峰头云霭霭川公桥下水潺潺于此豁然能透脱更无禅道可相参山僧恁么告报早是与贼过梯更拟转脑回头奚啻白云万里虽然不妨更为下箇註脚以拄杖卓一卓曰逢人莫错举晚参棒头已露仙陀眼不见同行共辙人速速闭门重换毂自然推出合途行上堂宝剑横抽魔佛尽皆丧胆金丹一点铜铁悉令流辉若要玄中辩的格外明宗直须具杀活之神机得纵横之玅用自然八面玲珑十方通畅还有到此田地者么蓦竖拄杖曰到与不到总向者里通箇消息晚参千说万说祇说者箇识得者箇万事俱足卓拄杖曰且道者箇是什么良久曰可惜许问如何是和尚家风师曰钵盂口向天曰作么生接待往来师曰一日两度湿曰还有不受者么师打曰好人不肯做却向屎里卧问如何是冶父境师曰高低怪石狞蹲虎远近长松欲化龙曰如何是境中人师曰饥餐X渴饮更由谁曰向上宗乘事若何师曰此义文长且待别时庐江冶父松翁徕禅师中秋小参三苏桥畔叶落归根实际堂前月明寂照互古今而不昧历尘劫以常存说甚么初三十五增减盈亏殊不知性海圆融光华独露诸昆仲还有向明暗未分以前着得只眼者么乃击如意曰金锤击碎珊瑚月散作人间不夜灯小参一二三四五六七须弥撑破虗空嵴七六五四三二一秤鎚揑出黄金汁重重门户泼天开一任诸人从此入己躬下事好因缘七日之中须打彻大冶红炉飞片雪雪中晚参千峰倒卓八面玲珑粉碎虗空浑然一色寂光智照太平玉烛长明素朴家风实际一尘不染目前无法意在目前大众还知目前法么乃指雪曰一片二片三四片五片六片七八片九片十片十一片飞入梅花寻不见遂骤步归方丈问三身中那一身说法师曰谛听谛听曰未审是甚么法师曰你不是钟子期问如何是和尚家风师曰枯藤倒挂长生月野鹤闲随自在云庐江冶父天济柽禅师结制上堂逢炎坐蜡六月雪花飞遇冷开炉三冬枯木秀诸人既入社火那拍眉焦炼得十成宝色自然觌体全彰所以古人道我有明珠一颗久被尘劳关锁一朝尘尽光生照破山河万朵试问诸人作么生照破卓拄杖曰大开宝藏凭君委要识真金火里看冬至上堂问得如云似雨X答得似粟如麻不是七花八裂便是阴错阳差正热处焦甎结冻值冷时碓此束生花较之于本色分上有甚么交涉殊不知此事如箭锋相拄似函葢无罅任他夏极斯短一丝不减冬极斯长一线不加于此明得太阳门下日日三秋于此不明明月堂前时时九夏诸昆仲既尔事从理住节逐时催且道承谁恩力喝一喝曰寒巖枯木回春始冻壑氷河发𦦨初昭庆天目方禅师小参花锦铺岩春光值半以拂子打一曰分付诸昆宜向此荐小参若论此事向钟鼓未鸣大众未集山僧未出方丈撩起便行略较些子何待钟鼓巳鸣大众巳集山僧巳陞座早是落七落八转见不堪良久曰虽然如是事无一向理有万端山僧今日也不惜口吻重为诸人下箇註脚蓦拈拄杖卓一卓颂丹霞烧佛曰丹霞烧佛业非轻院主眉须火里生自作从来还自受孰言因果不分明颂殃崛产难曰出岫云无心还林鸟知倦孩子下生时矍昙口灵验颂德山托钵曰月落空林寂秋光浓欲滴但闻露有声不见桂花湿五灯全书卷第一百十八X五灯全书X卍XXX五灯全书卷第一百十九京都圣感禅寺住持僧编辑京都古华严寺住持僧较阅进呈未详法嗣实性大师因同参芙蓉训禅师至上堂以右手拈拄杖倚放左边良久曰此事若不是芙蓉师兄也大难委悉便下座中观沼禅师海云印简之受业师也常诲海云曰汝所欲者文字语言耳向去皆止之令身心大死一场休有余气到那时节瞥然自省方可与吾相见师将示寂有客求偈师书偈曰七十三年如掣电临行为君通一线泥牛飞过海东来天上人间寻不见客曰师几时行师曰三日后时五月二十七日也至六月初一果无疾而逝僧肇法师遭秦王难临就刑说偈曰四大元无主五阴本来空将头临白刃犹以斩春风禅月贯休禅师有诗曰禅客相逢祇弹指此心能有几人知大随和尚举问曰如何是此心师无对先净照禅师问楞严大师经中道若能转物即同如来若被物转即名凡夫祇如昇元阁作么生转严无X对公期和尚因往罗汉路逢一骑牛公子师问罗汉路向甚么处去公拍牛曰道道师喝曰这畜生公曰罗汉路向甚么处去师却拍牛曰道道公曰直饶恁么犹少蹄角在师便打公拍牛便走唐朝因禅师微时甞运槌击土次见一大块戏槌勐击之应碎豁然大悟福州东山云顶禅师泉州人以再下春闱往云台大吼寺剃染具戒即谒大愚芝神鼎諲后见罗汉下尊宿始彻己事道学有闻丛林称为顶三教僧问如何是和尚日用事师曰我喫饭汝受饥曰法法不相到又作么生师曰汝作罪我皆知问如何是和尚一枝拂师曰打破修行窟曰恁么则本来无一物也师曰知无者是谁曰学人罪过师曰再思可矣士问洞山道有一物上拄天下拄地未审是甚么物师曰担铁枷喫铁棒曰天地黑山河走师曰阎老殿前添一鬼北邙山下卧千年士唿快活快活师曰也是野狐吞老鼠九龙观道士并三士人请上堂儒门画八卦造契书不救六道轮回道门朝九皇鍊真气不达三祇劫数我释迦世尊洞三祇劫数救六道轮回以大愿摄人天如风轮持日月以大智破生死若劫火焚秋毫入得我门者自然转变天地幽察鬼神使须弥铁围大地大海入一毛孔中一切众生不觉不知我说此法门如虗空俱含万象一为无量无量X为一若人得一即万事毕珍重婺州云幽重恽禅师初谒雪峰次依石霜乃开悟旋里隐居蔽形唯一衲住后上堂云幽一只箭虗空无背面射去徧十方要且无人见时有僧问如何是和尚一只箭师曰尽大地人无髑髅双溪布衲如玉禅师因闲卿嵩戏以诗悼之曰继祖当吾代生缘行可规终身常在道识病懒寻医貌古笔难写情高世莫知慈云布何处孤月自相宜师读罢举笔答曰道契平生更有谁闲卿于我最心知当初未欲成相别恐误同参一首诗投笔坐亡于六十年后塔户自启其真容俨然舒州投子通禅师僧问达磨未来时如何师曰两岸唱渔歌曰来后如何师曰大海涌风波问如何是孤峰顶上节操长松师曰能为万象主不逐四时凋问如何是和尚这里佛法师曰东壁打西壁处州法海立禅师因朝廷有旨革本寺为神霄宫师陞座谓众曰都缘未彻所以说是说非葢为不真便乃分彼分此我身尚且不有身外乌足道哉正眼观来一场笑具今则圣君垂旨更僧寺作神霄佛头上添个冠儿算来有何不可山僧今日不免横担拄杖高挂钵囊向无缝塔中安身立命于无根树下啸月吟风一任乘云仙客驾鹤高人来此呪水书符叩牙作法他年成道白日上昇堪报不报之恩以助无为之化祇恐不是玉是玉也大奇然虽如是且道山僧X转身一句作么生道还委悉么掷下拂子竟尔趋寂郡守具奏其事奉旨改其寺曰真身汝州天宁明禅师改德士日师登座谢恩毕乃曰木简信手拈来坐具乘时放下云散水流去寂然天地空即歛目而逝蜀中仁王钦禅师僧问如何是佛师曰闻名不如见面曰如何是祖师西来意师曰闹市里弄猢狲曰如何是道师曰大虫看水磨金陵铁索山主僧问久向铁索未审作何面目主打露柱曰谢见示主曰你据个甚么便恁么道僧却打露柱主曰且道索在恁么处僧作量势主曰今日遇个同参楼子和尚不知何许人也遗其名氏一日偶经游街市间于酒楼下整袜带次闻楼上人唱曲曰你既无心我也休忽然大悟因号楼子焉神照本如法师甞以经旨请益四明尊者者震声曰汝名本如师即领悟作偈曰处处逢归路头头达故乡本来成现事何必待思量临安府上竺圆智证悟法师台州林氏子依白莲仙问具变之道莲指灯曰如此灯者离性绝非本自空寂理则具矣六凡四圣所见不同变则在焉师不契后因扫地诵法华经至知法常无性佛种从缘起始谕旨告莲莲然之师领徒以来甞患本宗学者囿于名相胶于笔录至以天台之传为文字之学南宗鄙X之乃谒护国此菴元夜语次师举东坡宿东林偈且曰也不易到此田地元曰尚未见路径何言到耶师曰祇如他道溪声便是广长舌山色岂非清净身若不到此田地如何有这个消息元曰是门外汉耳师曰和尚不吝可为说破元曰却祇从这里勐着精彩覰捕看若覰捕得他破则亦知本命元辰着落处师通夕不寐及晓钟鸣去其秘畜以前偈别曰东坡居士太饶舌声色关中欲透身溪若是声山是色无山无水好愁人持以告元元曰向汝道是门外汉师礼谢未几有化马祖殿瓦者求语发扬师书曰寄语江西老古锥从教日炙与风吹儿孙不是无料理要见冰消瓦解时元见之笑曰须是这阇黎始得和州净戒守密禅师僧问如何是佛师曰稽首稽首曰学人有分也无师曰顿首顿首僧作舞而出师曰似则恰似是即未是本嵩律师因无为居士杨杰请问宣律师所讲毗尼性体师以偈答曰情智何甞异犬吠蛇自行终南的的意日午打三更昔有一老宿一夏不为师僧说话有僧叹曰我祇恁么空过一夏不敢望和尚说佛法得闻正因两字也得老宿闻乃曰阇黎莫𧬊速若论正因一字也无道了叩齿曰适来无端不合与么道隣壁有一老宿闻曰好一釜羹被一颗鼠粪污却昔有一僧在经堂内不看经每日打坐藏主曰何不X看经曰某甲不识字主曰何不问人僧近前叉手鞠躬曰这个是甚么字主无对昔有一老宿住菴于门上书心字于牕上书心字于壁上书心字昔有二菴主住菴旬日不相见忽相会上菴主问下菴主多时不相见向甚么处去下菴主曰在菴中造个无缝塔上菴主曰某甲也要造一个就兄借取塔样子下菴主曰何不早说恰被人借去了也昔有一菴主见僧来竖起火筒曰会么曰不会主曰三十年用不尽底僧却问三十年前用个甚么主无对昔有一老宿因江南国主问子有一头水牯牛万里无寸草未审向甚么处放宿无对昔有一老宿问僧甚么处来僧曰牛头山礼拜祖师来宿曰还见祖师么僧无对昔有一老宿有偈曰五蕴山头一段空同门出入不相逢无量劫来赁屋住到头不识主人公僧问老宿如何是密室中人老宿曰有客不答话昔有一老宿因僧问魂兮归去来食我家园葚如何是家园葚背有一老宿曰祖师九年面壁为访智音若恁么会得喫铁棒有日在又一老宿曰祖师九年面壁何不慙惶若恁么会得更买草鞋行脚三十年昔有一老宿因僧问师子捉兔亦全其力捉象亦全X其力未审全个甚么力老宿曰不欺之力昔有一老宿曰这一片田地分付来多时也我立地待汝搆去昔有老宿畜一童子并不知轨则有一行脚僧到乃教童子礼仪晚间见老宿外归遂去问讯老宿怪讶遂问童子曰阿谁教你童曰堂中某上座老宿唤其僧来问上座傍家行脚是甚么心行这童子养来二三年了幸自可怜生谁教上座教坏伊快束装起去黄昏雨淋淋地被趂出昔有僧到曹溪时守衣钵僧提起衣曰此是大庾岭头提不起底僧曰为甚么在上座手里僧无对昔有僧因看法华经至诸法从本来常自寂灭相忽疑不决行住坐卧每自体究都无所得忽春月闻莺声顿然开悟遂续前偈曰诸法从本来常自寂灭相春至百花开黄莺啼柳上昔有老宿问一座主疏钞解义广略如何主曰钞解疏疏解经宿曰经解甚么主无对昔高丽国来钱塘刻观音圣像及舁上船竟不能动因请入明州开元寺供养后有设问无剎不现身圣像为甚不去高丽国泗州塔前一僧礼拜有人问上座日日礼拜还见大圣么泗州塔头侍者及时锁门有人问既是三界大师为甚么被弟子锁侍者无对X圣僧像被屋漏滴有人问僧既是圣僧为甚么有漏僧无对有人问僧点甚么灯僧曰长明灯曰甚么时点曰去年点曰长明何在僧无语有座主念弥陀名号次小师唤和尚及回顾小师不对如是数四和尚叱曰三度四度唤有甚么事小师曰和尚几年唤他即得某甲才唤便发业有僧与童子上经了令持经着函内童子曰某甲念底着向那里一僧注道德经人问曰久向大德注道德经僧曰不敢曰何如明皇法灯代曰是弟子有僧入冥见地藏菩萨藏问你平生修何业僧曰念法华经曰止止不须说我法妙难思为是说是不说僧无对盐官会下有一主事僧忽见一鬼使来追僧告曰某甲身为主事未暇修行乞容七日得否使曰待为白王若许即七日后来不然须臾便至言讫不见至七日后复来觅其僧了不可得后有人举问一僧若被觅着时如何抵拟他台州六通院僧欲渡船有人问既是六通为甚么假船僧无对洪州太守宋令公一日大宁寺僧陈乞请第二座开堂公曰何不请第一座众无语江南相冯延巳与数僧游钟山至一人泉问一人泉X许多人争得足一僧对曰不教欠少延巳不肯乃别曰谁人欠少官人问僧名甚么曰无拣官人曰忽然将一椀沙与上座又作么生曰谢官人供养广南有僧住菴国主出猎左右报菴主大王来请起主曰非但大王来佛来亦不起王问佛岂不是汝师主曰是王曰见师为甚么不起福州洪塘桥上有僧列坐官人问此中还有佛么僧无对昔有官人入镇州天王院覩神像因问院主曰此是甚么功德曰护国天王曰祇护此国徧护余国曰在秦为秦在楚为楚曰腊月二十九日打破镇州城天王向甚么处去主无对昔有官人作无鬼论中夜挥毫次忽见一鬼出曰汝道无我聻昔有道流在佛殿前背佛而坐僧曰道士莫背佛道流曰大德本教中道佛身充满于法界向甚么处坐得僧无对有一行者随法师入佛殿行者向佛而唾师曰行者少去就何以唾佛者曰将无佛处来与某甲唾师无对死鱼浮放水上有人问僧鱼岂不是以水为命僧曰是曰为甚么却向水中死僧无对鹞子趂鸽子飞向佛殿栏干上颤有人问僧一切众X生在佛影中常安常乐鸽子见佛为甚么却颤僧无对昔有一僧去覆船路逢一卖盐翁僧问覆船路向甚么处去翁良久僧再问翁曰你患聋那僧曰你向我道甚么翁曰向你道覆船路僧曰翁莫会禅么翁曰莫道会禅佛法也尽会僧曰你试说看翁挑起盐篮僧曰难翁曰你唤这个作甚么僧曰盐翁曰有甚么交涉僧曰你唤作甚么翁曰不可更向你道是盐昔有婆子供养一菴主经二十年常令一二八女子送饭给侍一日令女子抱定曰正恁么时如何主曰枯木倚寒巖三冬无暖气女子举似婆婆曰我二十年祇供养得个俗汉遂遣出烧却菴昔有一僧参米胡路逢一婆住菴僧问婆有眷属否曰有僧曰在甚么处曰山河大地若草若木皆是我眷属僧曰婆莫作师姑来否曰汝见我是甚么僧曰俗人婆曰汝不可是僧僧曰婆莫混滥佛法好婆曰我不混滥佛法僧曰汝恁么岂不是混滥佛法婆曰你是男子我是女人岂曾混滥庞行婆入鹿门寺设斋维那请意旨婆拈梳子插向髻后曰回向了也便出去温州陈道婆甞徧扣诸方名宿后于长老山净和尚语下发明有偈曰高坡平顶上尽是採樵翁人人尽怀刀斧意不见山花映水红昔有施主妇人入院行众僧随年钱僧曰圣僧前着X一分妇人曰圣僧年多少僧无对青州佛觉禅师颂仰山师子曰一色无过指示人白银世界里嚬呻超然推倒还扶起争似东风照日新圆通善国师佛日自江右至燕寓大圣安一夕与佛觉晦堂夜话次时师年方十二座右侍立日曰山僧自南方来拄杖头不曾拨着一个会佛法者师叉手进前曰自是和尚拄杖短日大惊曰可乞此子续吾临济一宗师曰云门临济岂有二耶日称赏不巳金世宗幸圣安瑞像殿问师曰礼即是不礼即是师曰礼则相敬相重不礼则各自称尊帝大悦后住延圣示众举洞山曰秋初夏末兄弟或东去西去直须向万里无寸草处去又曰即如万里无寸草作么生去石霜曰出门便是草大阳曰直饶不出门亦是草漫漫地师曰且道诸人即今脚跟下一句作么生道若道万里无寸草许你参见洞山若道出门便是草许你参见石霜若道不出门亦是草漫漫地许你参见大阳若总道不得许你参见延圣何故唯有好风来席上更无闲话落人间示众举云门大师观音餬饼话师曰韶阳老人可谓唱弥高和弥寡如今却向延圣拂子头上入方广三昧东方入定西方起乃至男身入定女身起还会么野色更无山隔断月光直与水相连燕京庆寿元悟玉禅师金显宗遣中使持X纸一张书心佛二字问师者是甚么字师曰不是心不是佛称旨次日赐长短句曰但能了净万法因缘何足问日用无为十二时中更勿疑常须自在识取从来无罣碍佛佛心心心若依佛也是尘师答曰无为无作认作无为还是缚照用同时电卷星流巳是迟非心非佛唤作非心犹是物人境俱空万象森罗一镜中黄山赵文孺居士甞有偈曰妄想元来本自真除时又起一重尘言思动静承谁力仔细看来无二人高邮州定禅师初参元悟室中举僧问元沙如何是清净法身沙曰脓滴滴地师于是有省僧问透网金鳞以何为食师曰干屎橛杭州径山云菴庆禅师建阳人举僧问杨岐如何是佛岐曰三脚驴子弄蹄行曰莫是者便是么岐曰湖南长老颂曰杨岐一头驴眼光如电烁踏杀天下人说甚三只脚竹林巨川海禅师颂风铃曰铜唇铁舌太尖新楼角悬来不记春言外百千三昧法因风说与个中人云峰樵隐悟逸禅师怀安聂氏子皇庆泰定间赐佛智号奉旨三住雪峰百废具修大为法门盛事甞序雪峰录曰老真觉自德山一棒桶底脱后直得鳌店月寒象峰雪霁揽醍醐于一杓彰大用于三毬譬之轰百亿雷霆于四天之下旷数百世真声愈宏所有X垂示流出胸襟葢天葢地广陵一奏么絃下里不复声矣元统二年示寂塔于本山𤤠北和尚涉猎经史言辞简邃髼首垢面动静不羁甞题诗曰万紫千红总是春何须饶舌问东君哑人得梦向谁说竖起空拳指白云又曰不偏不倚立于中不着西边不着东超出东西南北外一毫头上钓苍龙一日谓众曰吾垂化尽矣若等勉之言绝而蜕镇州嘉山来禅师僧问銕牛和尚塔何在师以手指之忽然省发乃示颂曰銕牛銕牛更莫别求有人问我竖起指头沩山太初禅师字子愚温陵人世为儒者倜傥有大志读书过目成诵博综内外典多所发明所为诗文皆不凡士大夫多推目之一旦弃去选佛于尊胜以律自检尽去豪举之习出岭遍参丛林有声久之罢参归闽会南劒报恩虗席郡守陈宓闻师名命主之未几真德秀西山居士延师主大沩二十余载百废俱举日绕万指师说法纵横博大钳鎚学者不让古宿风西山既致政每与师游从容论道莫不心醉大抵师以平实接人故诸儒雅重之五台銕勒院子范慧洪大师因阅楞严至一人发真归元十方虗空悉皆消殒忽大悟遂造河朔见汶禅师陈所见汶印可之临终说偈曰六十春光又八年浮云收尽露青天临行踢倒须弥去后夜山头月正圆更衣坐脱X建宁府蒋山慧空元模禅师古田苏氏子大德庚子定中游蒋山元奖道场有老人迎谒曰吾为师守此山五百年矣言毕化黑龙而去既寤乃曰吾当选此山也遂往卓菴一日谓众曰吾昔于佛所号慧空菩萨今化缘既毕即当入灭因为众说四谛法复说偈曰四十年余寄俗尘如今却显个中尊巖头一夜东风起吹得花开满树春銕船无柁亦无篷撑入金莲性海中末后一机今说破白云元不离长空大地山河觅无迹虗空撞破见端的纵使銕轮顶上旋本性圆明常不失复曰西天第三代商那和修尊者隐象白山现龙奋迅三昧说法调伏诸外道然后化火自焚吾今象鼻巖前亦当如是言毕云雾四起雷雨大作化火自焚塔于菴之西郑州普照寺佛光道悟禅师临洮兰州冠氏子偶宿湾子店闻马嘶豁然大悟归告母曰某于途中拾得一物母曰何物师曰无始来不见了底母掌曰何喜之有遂辞母参方母曰将何之师曰水流须到海鹤出白云头遂往参白云海乃承印记泰定二十四年出主普照身着白衫跨黄犊吹短笛游于洛中甞曰道我凡耶曾向圣位中来道我圣耶又向凡位中去道我非凡非圣耶却向毗卢顶上别有行处泰和五年入灭杭州灵隐普觉淳朋禅师嘉祐五年奉旨断还九里松集庆占路上堂山前一片闲田地旷大劫来无界X至今朝恢复又归来坐断脚头并脚尾东也是西也是南北纵横无不是毕竟酬恩作么生十里荷花九里松直指堂前香一炷明州雪窦常藏主横山之高弟也不谙文字专习禅定侪辈唿为常达磨云所作偈颂事理圆融音律调畅其颂銕牛曰百炼炉中辊出来头角峥嵘体绝埃打又不行牵不动者回端不入胞胎海门偈曰业风吹起浪如山多少渔翁着脚难𢬵命舍身挨得入方知玉户不曾关苦笋偈曰紫衣脱尽白如银百沸锅中转得身自是苦心人不信等闲嚼着味全真息菴偈曰百尺竿头罢问津孤峰绝顶养闲身虽然破屋无遮葢难把家私说向人台州黄巖濠头丁安人讳觉真号竺心初见绝田耕子委羽山有省入遂弃家筑室自居复参涌泉古愚愚曰良家子女东奔西走作么真曰特来礼拜和尚愚曰者里容你不得真乃拍手一下曰三十年用底今朝捉败愚便休去又往鴈山春雨菴谒无际才入门便曰春雨如膏行人恶其泥泞际曰不是不是真拟进语被际喝出晚年就邑中明因寺侧开接待一僧提包笠直入卧内真问是甚么曰行脚僧真遽指其足曰草鞋绳断为甚不知僧无对真便将包笠掷出曰者里无汝措足处一日明因奎相看真曰闻说长老夜来生得儿子是否奎曰且道是男是女真曰鸡衔灯盏走鼈齩钓鱼竿X明州育王勉侍者空室之族姪也少年有志不幸短命而死甞有送同事僧游台雁偈曰鸟窠吹布毛侍者便悟去虽不涉言诠早巳成露布天台岭上云雁宕山中树此去好商量莫触当头讳临终偈曰生本不生死亦非死秘魔擎叉俱胝竖指镊工张生讳德鄞之下水人世为大慈供堂随众听法有省一日大雪沙弥团雪作佛像众皆述偈咏之生亦随后占偈曰一花擎出一如来六出团团笑脸开识得髅髑元是水摩耶宫里不投胎饶州荐福承古禅师操行高洁禀性虗明参大光敬玄禅师乃曰祇是箇草里汉遂参福严雅和尚又曰祇是箇脱洒衲僧由是终日默然深究先德洪规一日覧云门语忽然发悟自此韬藏不求名闻栖止云居弘觉禅师塔所四方学者奔凑因称古塔主也景祐四年范公仲淹出守鄱阳闻师道德请居荐福开阐宗风僧问大善知识将何为人师曰莫曰恁么则有问有答去也师曰莫问青青翠竹尽是真如郁郁黄花无非般若如何是般若师曰黄泉无老少曰春来草自青师曰声名不朽曰若然者碧眼胡僧也皱眉师曰退后三步僧曰苦师乃吽吽问临济举拂学人举拳是同是别师曰讹言乱众曰恁么则依令而行也师曰天涯海角问一喝分宾主照用一时行此意如何师曰干柴湿茭僧便喝师曰红𦦨炎天上堂夫出家者为无为法无为法中无利益无功德近来X出家人贪着福慧与道全乖若为福慧须至明心若要达道无汝用心处所以常劝诸人莫学佛法但自休心利根者画时解脱钝根者或三五年远不过十年若不悟去老僧与你入拔舌地狱参五灯全书卷第一百十九五灯全书X卍XXX五灯全书卷第一百二十京都圣感禅寺住持僧编辑京都古华严寺住持僧较阅进呈未详法嗣永福灵江浩首座依古林于饶州永福居第一座结夏秉拂僧问进一步时如何座曰撞墻撞壁曰退一步时如何座曰堕坑落堑曰不进不退时如何座曰立地死汉老素首座生平一关深隐罕有识之者天历间有僧得其山居述怀三偈手迹诣紫箨求竺元和尚着语竺元曰诸方皆以其不出世不说法为恨今读此三偈如金钟大镛一击众响俱废谓之不说法可乎偈曰传灯读罢鬓先华功业犹争几落叉午睡起来尘满案半檐斜日落庭花尖头屋子不教低上有长林X下有池夜久惊猋掠黄叶却如蓬底雨来时浮世光阴自不多题诗聊复答年华今朝我在长松下背立西风数乱鸦鴈山罗汉寺证首座目瞽见道明白晨朝躬自汛扫或问者片田地扫得干净也未座竖起苕帚示之又问真净界中本无一尘扫个甚么座亦竖起苕帚示之甞题九牛山偈曰四五成羣知几年春来秋去饱风烟清溪有水何曾饮绿野不耕长自眠个个脚跟皆点地头头鼻孔尽撩天寻常只在千峰顶大地人来作么牵净慈元菴会藏主临安人参晦机于净慈居蒙堂因修涅槃堂有偈曰涅槃一路尽掀翻触处工夫见不难洗面蓦然摸着鼻绣鍼眼里好藏山晦机称赏之杭州天目一山魁菴主苏州人也天资敏捷通内外典与平石砥友善栖迟巖谷不与世接仅有山麓洪氏子弟往来送供一夕洪氏妇梦主乘肩舆至其舍觉而产一子翌日登山候之果化去矣因名应魁字士元幼读书补邑庠娶妻生子年三十一旦忽自勐省遂弃家既茅于东峰绝顶昼夜精勤行道一日空室和尚因避宼自径山过其庐见其举止闲雅应对从容叩其所以乃知其为一山后身也因谓之曰公前身与平石翁为莫逆交翁今年垂九十尚耳目聪明何不通个信息亦见一梦两觉而梦觉一如乎主欣然挥毫作偈寄之曰语寄天童老平石一念非今X亦非昔欲听寒山夜半钟吴江依旧连天碧温州寿昌绝照辉禅师甞坐夏于净慈东圊寮壁间有水墨大士像师朝夕礼拜恳祷甚切一日忽见净瓶水从壁涌出通身庆快从此智鑑日明甞有偈曰工夫未到方圆地几度凭阑独自愁今日是三明日四雪霜容易上人头有志者闻之莫不兴起葢其至诚感人如此温州灵云省菴思禅师性方介台之宁海人兄弟四人师居长同时发心出家祖父遗业悉散与宗亲偏叩诸方后出世灵云次迁灵巖结夏上堂以大圆觉牛角马角为我伽蓝瓜篮菜篮上堂举赵州狗子无佛性话颂曰狗子佛性无狗子佛性有猴愁搂搜头狗走抖擞口晚年退居灵云之前山至正甲申空室偕数衲往谒时师年踰九十矣庞眉皓发颀然清耸拽履而出且行且问曰何处来空室曰江心师曰深几百丈室曰谩老和尚不得师曰且坐喫茶徐观其壁间题有詈僧诗格调颇肖寒山其辞曰五瘟不打头自髠黄布遮身便是僧佛法世法都不会噇猪噇狗十分能空室须臾拜辞不敢再犯其锋文献黄潜居士字晋卿婺之义乌人天历初诏天下僧儒善书者会集杭州净慈泥金书大藏尊经士亦预焉每食必与众僧共处若别为冶具则不乐甚至诟骂不食而去甞题悬崖墨兰曰袅袅春风一样吹託身高处拟何为从他自作颠倒想要见悬崖撒X手时又题东坡像赞曰五祖禅师世外人娑婆久巳断生因谁将描邈虗空手去觅他年身外身题山谷像曰笑杀当年老晦堂相逢刚道桂花香披图面目浑依旧鼻孔何曾有短长士以文章名世蔚为一代儒宗以其造诣入微不觉冥符圣意况与吾辈杂处不肎自异亦可尚矣明州育王虗菴实首座寄卧云菴主偈曰黄金园里马交驰径寸多成按劒疑月晒梅花千树雪卧云一枕梦回时明州天童幻菴住首座礼应菴祖塔偈曰眈眈睡虎管窥斑便把中峰作靠山不得破沙盆一个儿孙乞活也应难明州天童默中唯西堂咏蚕偈曰桑空柘尽始心休绵密工夫一茧收炉炭镬汤𢬵得入为人只在一丝头宜兴佛陇可上座听雨偈曰檐头滴沥甚分明迷己众生唤作声我亦年来多逐物春宵一枕梦难成瑞州九峰寿首座临终偈曰七十二年者边那边喫十方饭参达磨禅今朝一掷翻身去笑破傍观此束半边天台山上云峰无尽祖灯禅师四明王氏子初见日溪咏于天宁复参方山洎诸大老寻卓钖上云峰影不出山者五十载洪武己酉二月八日示微疾夜将半顾左右曰天向明乎曰未也或曰和尚正当此际X何如师破颜笑曰昔德山坐疾僧问还有不病者么德曰有僧曰如何是不病者德曰阿㖿阿㖿恁么唤作病得么众无语师曰色身无常早求证悟时至吾去矣侍者执纸乞偈师曰终不无偈便未可死耶侍者请益坚乃书曰生灭与去来本是如来藏拶倒五须弥廓然无背向投笔端坐而逝杭州僊林寺雪庭禅师仁和桂氏子毁齿丧父患痘风双目短视数求出家谒休休于僊林一见契合因阅楞严至于一毫端现宝王剎有疑后诣江阴干明寺覩万佛阁金碧峥嵘于眉宇间忽有省弘治改元除夕闻钟声数年行履不觉瓦解述偈曰圆响心非闻大千同一照抹过上头关更不存元妙乙卯休休应净慈请师复依侍乃蒙印可师自号幻寄尝曰夫幻即寄之踪寄乃幻之迹幻起寄亡全寄是幻幻逐寄生全幻是寄翳目生华山河大地华翳不生真空实际幻之寄之诚哉儿戏金陵永宁古渊清禅师闻鸡鸣有省占偈曰喔喔金鸡报晓时不因渠响讵能知三千世界浑如雪井底泥蛇舞柘枝淮南祐上座者久历丛席侪辈重之客鼎州天王寺以道自牧人不得而亲疎居无何语众曰吾去矣或谓其戏也迫之求颂即索毫楮大书曰来不入门去不出户打破虗空更无回互拍手呵呵归去来白云散尽青山露乃趺坐奄化主事僧亟唿撼之师复张X目举手谢曰不致上累善为保重是时郡守苏公亦往致敬抚其遗体曰可谓了事衲僧也嘉兴圣寿宜翁可观禅师出家于南屏从车溪得省建炎初主圣寿迁当湖德藏退隐竹菴每自怡曰松风山月我无尽衣钵也干道辛卯丞相魏𣏌请主吴之北禅入院适重九指座曰胸中一寸灰巳冷头上千茎雪未消老步只宜平地去不知何事又登高吉州武功山白云明星禅师闽之长汀张氏子投龙归通落发受具专修止观忽叹曰大丈夫道业未就如生死何遂徧叩名宿机缘或契师不自少肯见盘龙阳顿释凝滞阳以衣拂付之隐潇峰二十余年太守汪公勉师出世师复移茅深入学侣向至渐成精蓝一日辞众曰吾去矣众问何往师示偈曰明月落波心白云横岭上欲识本来机铁牛吞大象语毕端坐而逝全身塔于本山世寿八十有四佛妙禅师昆明人也出家于天华寺洪武癸亥赴京赐衣钵钖杖游两浙宣德己酉十二月沐浴更衣书偈曰去年七十九今年满八十万里为参寻世缘今巳毕掷笔端坐而化径山杰峰英禅师为径山首座归鄞楚石琦有偈送曰凌霄峰头第一座摩诃衍法皆明破百非四句俱巳离白雪阳春谁敢和上堂衲僧行履岂寻常出匣吹毛不隐藏夺食驱耕全正令东西无复鬼分赃径山敬菴庄禅师台州人自幼厌荤秽薄世尘父母X舍出家遍参知识了彻宗源往依全室于天界全处以二座未几推主径山道化隆盛永乐十二年奉诏入京同修大典寓天界少师姚公等交章荐师住持坚辞不受归径山示寂塔于水岭小池上待诏沈士荣居士建安人洪武中为翰林院待诏甞着续原教论辩解一十四篇其论略曰人之为类不同故圣人之教不一此教之迹所以异也然为善不同同归于治穷其至妙不出一心此教之理所以同也此心也此理也天下未甞有异也迹之虽异若推而极之必当致其同也又曰若得本忘末不为迹之所惑研穷心性之原直趋至善之地则殊途同归无有彼此之间矣又曰是心也变而不动死而不灭斯理之明昭如皎日且安得而自蔽欤若人识此心悟此理在儒为真儒在僧为圣僧矣心昏理迷莫知所往本之既失诤论复何益哉又曰儒者志在排佛故作人死断灭之说以破生死轮回之论不知反违周孔圣人之意甚则拨无因果废灭天理以造物归于无知善恶皆无果报至仁夭暴寿敬慎蒙祸淫佚获福小人徼倖君子无辜不明前因曲为之说理则不通障正知见惑亦甚焉又曰自汉以来经书迭至究其指归诚所谓穷心性之原入至善之地者也又非但文字而巳至如日月云霞飞潜动植色声香味而咸臻妙理此教之体也得失违顺生死苦乐事物迁流而常住真性此教之相也文音语默食作动息威X仪典章而随机普应此教之用也具是三者其道大行矣孰能排而毁之拒而绝之乎智者体吾佛之理观孔圣之道性理之学益加详焉而劝善戒恶之文尤为紧切大有功于名教岂可自生违背蔽吾心之良知也哉其观心解略曰心该万法法彻心源至理难知观心斯得故世尊初成正觉叹云奇哉我今普见一切众生具有如来智慧德相但以妄想执着而不能证得葢人由迷此心体不知反求外为六尘所惑内生沉掉二病是以局促无知偏僻异见唯佛如来返观此心顿悟本性成等正觉故于世间无量百千法门出世间无量百千法门莫不洞明无碍廓彻无违故号三界大师十方慈父今儒者尚自不识本心岂能以心观物哉又曰葢不识自心则其本巳失安能观物明理哉又曰虞书曰人心惟危道心惟微惟精惟一允执厥中者此心学之源也人心妄想也由执着颠倒故危道心天理也非思议之所能及故微精者不昧一者不杂由无思故不昧无为故不杂乃能尽其至诚固守此中道也中者即中庸之中在心而不在物在内而不在外子思所谓喜怒哀乐未发者是也后儒但以情识未动即是中义与吾佛一念无生之理相近止欠悟耳儒者释中云不偏不倚无过不及乃巳发中节之和也便违子思之意矣葢喜怒哀乐未发之时无有形相可见岂有偏倚过与不及之事乎又曰彼既不知观心之妙徒欲以徧X计之妄心观物以穷理譬如尘镜未磨水漩未止拟求鉴物未之有也自不知此理在内惟务外求故学解益多去道愈远矣又曰一日观心证理则天下万物万事之理皆贯通焉夫子亦曰一日克己复礼天下归仁焉则亦求其在内者矣其内教外教辩略曰教有内外不同故造理有浅深之异求之于内心性是也求之于外学解是也故心通则万法俱融着相则目前自昧呜唿外求之失斯为甚矣今儒学之弊浮华者固以辞章为事纯实者亦不过以文义为宗其视心学则皆罔然也宋之大儒深知其病又知吾心上工夫为有本是当敦本抑末以斥其言语文字之非可也何自为矛盾欤又曰昔者圣人皆以内学为本而推其用于外后世文儒务外遂不知有心学之源乃以学解为事惟宋河南之学始言性理而有实践之迹然但知心之用而不究心之体遂不知养未发之中又昧太极之理在两仪未判之先或以物理为性理故本末体用于是乎不明而尧舜周孔之道微矣又曰悟则谓之内解则谓之外此内教外教所以不同也儒者专用力于外凡知解所不能及者不复穷究故不知允执厥中之道天理流行之处皆在思虑不起物欲净尽之时履践虽专终不入圣人之域矣其作用是性解略曰大觉无思乃徧知于法界识情有着徒妄起于尘劳佛与众生本同一体但因迷悟见有殊途佛性只在眼耳鼻舌之间妙X用不离见闻觉知之际直是一尘不受一法不舍名为直至道场顿见本来面目又曰经云如我按指海印发光汝暂举心尘劳先起若无心体会则森罗万象一鑑照然此按指发光所谓一念不生全体现也若说是性即是认着影子使毫釐系念瞥尔情生业相宛然仍前迷倒此举心尘起所谓六根才动被云遮也到此着力不得又曰三代而上未有佛可名惟圣帝继天立极推本于天言人得此明觉之理于天故曰天命之谓性性者言人皆以此明觉为体也率依此觉性而常不昧谓之道修者即养其喜怒哀乐未发之中也中者私欲未起之时纯乎天理者也私欲未起则无思无为寂然不动寂者诚也至诚无息故曰道不可须臾离也继之以戒谨恐惧不覩不闻之际不使隐微之或动皆是养此未发之中常觉不昧故发为中节之和则仁义礼智不待思而中矣斯所以为教后章言诚者寂也明者觉也寂而觉曰天之道觉而寂曰人之道皆修道之义也又曰圣人得此理乃立世间治教之法吾佛得此理乃立世间出世间解脱之法儒门但明天人之道吾佛则明四圣六凡之道若尽天人之道则可以趋佛道矣其于性理不明则天人之理有所不明又安能究佛氏之理乎士识远材全深达法相议论纵横无碍剖发幽瞖直明心宗而辞旨犹善巧精妙其曰续原教亦可谓克缵镡津之绪者哉X杭州云栖莲池袾宏大师郡之仁和沈氏子年十七补邑庠每书生死事大四字于案头一日失手碎茶瓯有省作七笔勾见志投西山性天祝发北游参徧融复谒笑巖于柳巷求开示巖曰阿你三千里外来开示我我有甚么开示你师恍然辞归过东昌道中闻樵楼鼓声忽大悟述偈曰三十年前事可疑三千里外遇何奇焚香掷戟浑闲事魔佛空争是与非后住云栖侍郎王公宗沐问夜来老鼠唧唧说尽一部华严经师曰猫儿突出时如何王无语师自代曰走却法师留下讲案遂颂曰老鼠唧唧华严历历奇哉王侍郎却被畜生惑猫儿突出畵堂前床头说法无消息无消息大方广佛华严经世主妙严品第一时因饥荒疫疠盛行饿莩载道当道发储赈济命医救疗举师董其事铨部虞公淳熙问慧日点五百病僧因缘师曰慧日自甘穷子舍己从人西院屈陷平民将生就死可惜五百僧只解点着便行曾无一个高卧不起致令慧日显异惑众祸及儿孙郡主深切民瘼我山僧急趋时难仓卒中失带了竹杖子不免奋空拳向居士痈肿上噼地一下敢保沈疴溃散毒血淋漓万脉流通百骸舒畅虽然如是云何一人能令众生不见道阳回片叶春满千林者事且止只如终日把竹杖子东指西挥不如一直在木头上朝持暮守守来守去忽然枯木重花便是死人再活说甚么竹木管取尽大地草木丛林悉皆成佛去也何X以故青青物外虗空体即是如来坚实心问参禅念佛可融通否师曰若然是两物用得融通着问世尊默然良久外道谓开我迷云空生宴坐不言帝释曰善说般若意旨如何师曰良久处欲望开迷阴霾万里宴坐边拟闻般若说竟多时虽然如是鞭头得旨空里飞花者毕竟见个甚么示採蕨者曰心诀教我如何谭蹉过山前好时节蕨蕨竖起拳头向君说新春日示众今日贺新春岁时重换却昨日作么生十二月廿八甞自赞曰十畵九不像恼杀丹青匠庶几此近之权留作供养若道者便是依然成两样不两样三十棒临终时预于半月前别众曰吾将他往矣人皆莫测至期示微疾面西端坐而逝紫柏达观真可大师句曲沈氏子性慷慨激烈弱不好弄不喜见妇人年十七剃发游方闻诵张拙偈断除妄想重增病趋向真如亦是邪大疑之一日斋次忽大悟乃曰使我在临济德山座下一掌便醒安用如何若何北游京师参徧融万历癸卯秋忽妖书发师罹难先是神宗手书般若经偶汗下渍纸疑当易函遣近侍质于师师以偈进曰御汗一滴万世津梁无穷法藏从此放光上大悦由是注意焉适见章奏意甚怜之在法不能免因逮及旨下着审而巳栲讯时师神色自若持议甚正以衰老残躯备当笞楚抵死不屈十二月五日入狱法司定罪欲死师师说偈X曰一笑由来别有因那知大块不容尘从兹收拾孃生足铁橛花开不待春又曰世法若此久住何为及索浴罢嘱侍者曰吾去矣幸谢江南诸护法复说偈曰事来方见英雄骨达老吴生岂宿缘我自西归君自北多生晤语更泠然语毕端坐而逝时明神宗万历癸卯十二月十七日也寿六十有一腊四十有一塔全身于径山文殊台左所着有紫柏集行世瑞州黄檗无念深有禅师黄州麻城熊氏子偶游荡山有宿衲谓师曰十方一粒米重如须弥山若还不了道披毛戴角还师悚然又闻僧举僧问大休如何是西来意休曰黄瓜茄子师大疑遂往五台伏牛遍叩知识一夕闻哭笑二声相触有省又一日失手柜葢打头浑身汗流抚掌笑曰遍大地是个无念何疑之有往龙湖同李卓吾居士到驷马山会有讲主至士问主曰清净本然云何忽生山河大地主依文讲罢士顾谓师曰你试说看师拟开口士将师膝上一推曰者个聻师忽大悟有偈曰四十余年不住功穷来穷去转无踪而今穷到无依倚始悔从前错用功住后僧问道果有耶果无耶师曰说有说无二俱成谤曰如何即得师曰无求即得曰如何是道之体师曰满口道不着曰四大离散时如何师竖起拳曰者个不属四大问古人迸却咽喉唇吻道将一句者一句如何道师曰我不迸却咽喉唇吻你且道一句看僧无对师曰你被音声塞却口问见性成佛X是否师曰是曰性是无形底如何得见师曰性是有形底只你不见曰请和尚指出我看师曰我说汝不见问如何出离生死师召僧僧应诺师曰从者里出曰和尚说底话某甲不晓得师曰等你晓得堪作甚么复友人书曰山中兀坐不闻动息学道要趂初心勐利就要讨个分晓日用对境逢缘才得出脱不然日久月深渐忘精进依旧流于世情耳近时学道人只图口舌利便见识聪明忘却本命元辰直待病苦临身手脚忙乱时一些也用不着又不恨自己念头不切立志差错反说先圣佛祖也只如此便是毁谤如来正法轮自梦未醒且莫错会古圣一言半句如吹毛劒銕钉饭木札羹涂毒鼓无你侧耳处无你下口处无你着意处无你近傍处狭路相逢眨眼蹉过到者里情枯想绝思尽神穷寒暑两忘寝食俱废于无可捉摸处蓦地勐省驰求心一时顿息庆快平生更不随逐声色知见全消是非泯迹到此田地但是聪明解会能所神通脱手让与他人终日如痴似讷虗腹闲心世人莫能识鬼神覰不见阎老子何处着眼才是真自在也夔州白马寺仪峰方彖禅师达州罗氏子参金佛山云菴令看如何是鬼神觑不破之机三年有省出崃徧谒知识结茅双溪一日午炊闻甑中作声忽大悟作颂曰三元三要没来由用尽机思无处求蓦地一声何所作白云青峰齐点头甞游浙中菴居杭之清X平真寂印甞依之一日师举青峰丙丁童子来求火话诘之曰青峰恁么道法眼亦恁么道为甚么有悟不悟印曰初以识心凑泊所以不悟后乃直下承当故能大悟师遽举拳挥案一下厉声曰恁么则汝今大悟耶印拟议师便痛骂趂出印直得汗流浃背由兹愤志力参万历壬辰师归白马僧问如何是西来意师曰两头烧火一头烟师手中常执一鼗鼓一面书矗字一面书犇字凡应机多举而摇之示寂塔于龙神山广信府鵞湖养菴心禅师郡之上饶朱氏子偶过戚属会道者谈四生之义师于言下洞了物我平等大意往洛之太平落发南还焦山度腊闻江中推船声有省述偈曰夜静江空阔推船㘞㘞声不知何所往担子半边轻谒华山闻山拈一段生涯六不收话有疑勐提七日身心脱然寻归里住灵山甞畵大圆相于壁间曰内写莫教涂黑外写勿使伤曰有人向圈里圈外下得註脚者许汝学道无疑不然总是懡㦬后迁鵞湖十年不立座元无异来参以赵州无字话相契请居厥职赠以偈曰鵞湖十载虗元位一旦缘何立少年两道眉毛八个繓须知佛祖不容前又甞置无门锁室中以验方来偈曰上古留传锁凭君智钥开若无开锁法相见不须来万历丁卯二月晦日上堂说法置斋作别复示偈曰八十余年幻梦中銕牛耕破太虗空临行一句相分付半夜金X乌带日红端坐而逝韶州曹溪憨山德清大师全椒蔡氏子幼习儒业年十二礼报恩林为师十九芟染受具与妙峰为友偶阅肇论至梵志出家白首而归邻人见之曰昔人犹在耶梵志曰吾犹昔人非昔人也忽有省曰今日始知鼻孔向下妙峰曰何所得耶师曰夜来两个泥牛鬬入水中去至今绝消息峰笑曰且喜有住山本钱寻往燕都参笑巖宝祖宝问何处来师曰南方宝曰记得来时路么师曰一过便休宝曰子却来处分明师便礼拜后为黄冠所诬坐以私创寺院遣戌雷州至韶阳礼祖偈曰曹溪滴水自灵源流入沧溟浪拍天多少鱼龙争变化源头一脉尚泠然越十有一年免戌留曹溪又九年始还僧服乃归匡庐结菴五乳峰作逸老计师甞过德山礼祖塔偈曰堂前闲托钵狮子漫调儿觌面难回处低头不语时未明末后句翻使至今疑为问三年事因何得早知山居偈曰生平踪迹任东西投老那能择木栖纵使嵴梁刚似銕奈何胫骨软如泥闲从绝壑看云起坐对孤峰听鸟啼不必更拈言外句现前声色是全提复还曹溪未几忽告众曰缘与时违化将焉託一期事毕吾将归矣索浴更衣端坐而化时明熹宗天启癸亥十月十三日也寿七十有八腊五十有九供全身于南华祖堂所着梦游集四十卷行世杭州真寂闻谷广印禅师嘉善周氏子母梦元武神X仗劒率诸甲士拥护其门而生七岁常瞑目端坐父母送率杭州开元寺剃度后师归省亲母诫之曰三朝新妇一世禅和子其勉之师每述其两句终身受用不尽一日见壁间法界图问其师曰十界从心生心从何处生其师不能答时仪峰和尚结茅清平往叩之峰曰汝要会须妙悟始得师曰如何得悟去峰乃教看云门露字师一闻便信直下挨拶至忘寝食寻上双径结茅白云峰下看亮座主参马祖因缘疑不能释一日见黄瑞香花忽大悟曰却是虗空讲得经碌砖瓦砾正堪听向来扭揑娘生鼻错认葫芦作净瓶于是往云栖尽得莲池大师之益次参龙池传和尚适传负暄堦下师问曰和尚在那里传曰恰好不在师即展礼人事毕传出所着德山托钵颂示师且曰汝别颂看师即颂曰末后之句有也无德山父子太誵讹同条生不同条死活得三年恨转多传喜甚谓师曰何不承当此事共相唱和师不自肯传曰更欲如何师曰视圆悟大慧为多愧耳传怃然曰当今学者未会先会那能得不自肯如子者乎老僧当避一头地矣濒行传送至门外抚师背曰老姪我还疑你在师曰甚处疑某甲传曰如何是密启其意师曰今日不打宜兴转传呵呵大笑师顶笠便行北游五台还真寂四众恳请开堂师坚持不肯遂南游隐建州废寺及自闽归司理黄端伯复以为请师曰某孀居久矣岂更适人耶师生平滴水滴冻不肯X一念外驰虽洞透祖关而挽回流俗终不以悟自居教律三宗鼎立师皆能洞晣其微时或为众演说闻者靡不心服崇祯丙子腊月辞众告寂塔全身于孔青之阳海虞破山洞闻法乘禅师别号雪柏吴江李氏子少从华山剃度单身行脚参紫柏可尊者可问一句中具三元即不问一元中具三要如何师屈指曰也是死蛇当头可大悦以禅虎称之一时名重丛林师住天目中云菴雪峤信参次师坐火箱口喃喃地信即跳入火箱同坐曰口喃喃地作甚么师笑曰汝从何处来到此天目信曰从无阴阳地上来师默然信即跳下火箱林皋豫参师适在山门相遇师曰那里来豫展两手师曰这里天王殿倒却还知么豫曰既是天王殿为甚么倒却师曰贼师一日谓严天池曰穹窿山昨夜点头矣不知居士道个甚么勿谓三世诸佛口挂东壁也如居士洒洒落落不妨我多多和和师住破山举汉月藏为首座每言近日禅病往往抟量公案註解因缘磨楞合缝称斤度两不惟自隔千生更复陷人无算天启三年七月临示寂唿侍者至即为坐脱供全身三七日俨然如生世寿七十二塔于破山寺南牧云门刊师语录十卷行世雪峤信为之序翠巖古雪通喆禅师开炉上堂翠巖启大炉鞴柴炭浑无半块一双赤手空拳煅尽凡情圣解且道煅尽X后如何火里蝍蟟吞却螃蠏上堂南泉斩猫归宗斩蛇金牛唤饭赵州喫茶尽谓是宗门向上全提底时节仔细检点将来俱未作家何故净白地上不可撒沙上堂今朝腊月十五屋角梅花正吐长连床上衲僧承当切忌莽卤不莽卤焦尾大虫原是虎喝一喝上堂三十年前登山涉水历尽艰辛觅个住处不可得三十年后南北东西无非住处四方延请不肯住大众未得住处时辛苦驰求既得住处后为甚不肯住还知此意么满头白发离巖谷半夜穿云入市廛上堂翠巖有句话头不假着意参求若人直下荐得成佛也是县疣且道是甚么话头拽拄杖下座问赵州道佛之一字吾不喜闻是如何师曰一翳在眼空花乱坠问如何是本来面目师曰阶前石磉盘僧礼拜师曰看看磉盘动也问如何是应无所住而生其心师曰八角磨盘空里走问万法归一一归何处师曰红炉飞片雪问不离当念时如何师曰猢狲系露柱问如何是万象之中独露身师曰火里銕牛行问如何是衲衣下事师曰炎天不着袴曰如何是法身师曰皮褁骨问如何诸佛出身处师曰搕𢶍堆头问如何是五家宗旨师曰姑苏城外寒山寺黄鹤楼前鹦鹉洲问如何是正眼师曰金州漆问牛头未见四祖时如何师曰茅屋畵麟门曰见后如何师曰县崖生石耳问疑情顿发时如何师曰万里一条铁曰本来成现事X何故最难明师曰演若迷头心自狂问昔日闻风今朝觌面觌面一句请师分付师曰棒打石人头黄介子居士讳毓祺毗陵澄江闻人也慧业夙禀博综内外典籍久游天童磬山之门有所契入曾作语录序有石磬音嘹亮聋人耳更闻斯言不我欺也昔汉武以兵法教去病病曰不在学古顾方略何如明皇示韩干御府图干曰不愿观也去病胸中有活法韩干胸中有活马磬山胸中有活元要勐虎口边拾得毒蛇头上安挑为天下人抽钉拔楔岂口耳所能传授耶我于是录聊窥一班云云后天童将顺世以衲衣赠之至甲申鼎革士罹难南都狱中一日书偈扇头寄同参古南门曰劒树刀山掉臂过长伸两脚自为摩三千善逝原非佛百万波旬岂是魔潦倒不妨天亦醉掀翻一任水生波夜来梦作修罗手其奈双九忽跳何遂掷笔而终僧摩居士马一腾永嘉人自幼警敏好读异书过目不忘补邑弟子员文有时誉保举授州剌史不应其为学不事章句直窥理奥早巳归心内典深智弘慈雅欲度尽一世首着明明德论顿觉自性虗通年二十八闻屠门宰割声遂不食受戒于天台无尽灯后从华严悟入具无师智得大辨才再参博山来默承印可欲留薙染顾谓各从所愿重取云门临济语句及赵州睦州公案反覆征诘瞥然透豁嗣是胸臆中便有丹霞良遂榜样且谓一入博山胜古人三登九X上也厥后一以提唱佛祖正令为宗至于福田利益如放生掩骼施药济贫诸事皆以无缘慈行之则徧游吴越金陵豫草楚粤诸名区都会间杖履所至缁白趋风一以平等遇之三根普接宿愿初心无不丧其所怀来而得所未曾有者及门林增志太史延之入燕都人士以及海内诸名隽向往者不异在吴越时觌面酬机俾人人踊跃抃舞甞之市见避难诸困民饥寒状乃拉同人合金衣食之輙微行手给欢声沸地亡何示疾一榻独坐捉麈挥毫不殊平昔差少饮食耳易箦前及门张二无入室求示士举圆觉经居一切时不起妄想不独世谛是妄想即于出世妙法若起丝毫见便是命根不断又曰古德室中三问如版鸣为甚犬吠等语皆是勘验学人欲打断命根辣手若于此处拟议早巳白云万里二无领略微旨越一日栉沐更衣书遗嘱曰我夙愿在胜果山中榇过武林便当以此山为斯丘复语增志曰奄忽之期不出隔宿汝但勿离左右志曰预知时至亦如是乎士曰此时非专指一期生死乃一切圣凡同时圆寂也说个预知犹是揑目生花魏元起问曰弟子于祖师关棙未能转身士指卧榻曰此高多少起曰七尺八尺士曰莫错会任澹公问曰生平于此事非不深信只未免儱侗士曰若生死岸头亦复儱侗得去正是不恶陆文垓问曰向参父母未生前至今未有消息士曰汝未到无消息地垓曰师向谓青色青光作X么生士曰我于今又不与么说净土黑如漆黄以实后到拜于床下士合十实问曰师有嘱付么士曰若世法事则从来不起一念若出世法事则西天东土诸佛祖从无实法与人若曰有可嘱付便好三十棒复书偈曰此事不容商量开口打断嵴梁不容商量处可道一句么骆驼形状古于象南人惊呌自怆惶掷笔而逝所着有半树菴录南询草宗门三关弥陀十咏心识源流图说王舍城遗草等书士生于万历庚辰夏卒于崇祯丁丑秋世寿五十有八塔于胜果山麓太史蒋超虎臣居士江南金坛人谒铁舟海于金山问山河大地俱有坏时且道金山坏不坏海伸一足曰向这里下得一转语便见端的士曰下语也不难祇恐与师隔一层了也海曰恁么道又争得士曰和尚又如何海曰切莫当面错过士诺诺又问苏长公与佛印禅师玉带机缘请师代一转语海曰山衲若代语玉带又要还了也士曰毕竟下甚么语方得相应海曰莫谓山衲无语好士曰将谓别有海曰今日方始瞥地那士一日举似同年孝孙则孝曰何不道是语何有是坐何处士寓孝则居士园久之孝问曰迩来不见兄有禅士曰禅可见么孝曰试道看士曰想不必道次日孝谓士曰大悲阁记是兄的是古人的士曰是我的孝曰兄忘却了也士点首后入都寄书曰此行良苦幸蚤为我赋招魂也孝复曰安得X便心动北风有何恶士请告归道经高邮乃别孝曰予将浪荡了此一生孝曰何处去士曰过得庐山又峩岭矣后果终于峩眉伏虎寺临寂留诗一律曰翛然猿鹤自相亲老衲无端堕业尘直向镬汤求避热又从大海去翻身功名傀儡场中物妻子骷髅队里人只有君亲无报答生生一念祝能仁题毕趺坐掷笔而逝江西泐潭元白可尊宿楚之武攸邓氏子受业云居颛久依金粟悟出住泐潭上堂死蛇把作活蛇弄曹家女千古风流雪峰撺下拄杖真个吓人宝峰撺下拄杖可有要喫吓的衲僧么平地商量千峰互峻一任当堂打破古镜上堂有时言句硬如铁有时言句软如绵遇姜则辣遇盐则咸且道遇着达磨祖师如个什么西天梵语东土华言土堂道不属修属修非道心不属知属知非心不是心不是物唤作道得么墙外底墙外底此去靖安三十里足下何人不得知上堂入道无难惟嫌拣择大的大小的小拈过一边只如三月桃花九月菊花安顿何处一春一秋一放一收豁开法眼不见来由上堂东峰发晓日轮出也地炉发红冻冰释也衲僧发急也个什么元正初六光阴甚速谁不曾闻皷声涂毒颂拈花微笑曰说一遭记一遍耳闻深处多坑堑翻身吐出铁囫囵声色头边开八面刃上锋机上箭赚杀骑狮跨象人剎竿倒却何曾见颂一喝耳聋曰打失一X星火一喝三日聋大家只是看山君咬大虫五灯全书卷第一百二十五灯全书卷第一百二十补遗未详法嗣顺天大千佛寺徧融真圆禅师西蜀营山线氏子家世业儒书史过目不忘族人曰振吾宗者必此子至年将立感生死无常遂舍家入云华山礼可公为师薙染抵京师听讲华严至若人欲识佛境界当净其意如虗空处倏然顿悟身超虗空不觉屋庐为碍私谓曰法界玄宗毗卢性海无外吾之方寸矣且道离文字孰衍孰听画饼不能充饥斯言信矣翌日曳杖东下至洪州居马祖庵时同气相求者毕至历七载乃入匡庐躬鬻薪易米供众不避风雨寒暑者二十余年居狮子巖时常横一棒坐巖口僧来辄热棒棒之惜无有契其机者前后四入京师初住龙华次住柏林又迻世剎海最后慈圣太后建千佛丛林请师居之尝在杲日寺讲华严有狂僧触太宰系狱因併逮师至于㭱师称大经名而銕索檀㭱轰然为尽裂人皆感其异相率皈依而圜扉中皆浩浩佛声矣刑部狱中苦逼万端师处之晏然同刑者惊其异操师曰无他术也心存中正虽处患难而不知有患难也X张大岳上章明师无罪得免慈圣皇后命复居世剎海陆五台问如何是文殊智师曰不随心外境曰如何是普贤行师曰调理一切心曰如何是毗卢法界师曰事事无碍陆叹曰今而后万殊一体我知之矣赵大州问孔子方佛奚若师曰仲尼治世圣人也佛则治出世之圣人也惩恶劝善理诚无异剖裂玄微佛氏方罄州为首肯明神宗万历甲申九月师命迭龛无缓适一孤鴈集方丈师曰尔来耶至九日尚坐绳床闻晚课诵愿生西方句遂泊然而化寿七十九腊五十全身󰢍德胜门外普同塔太原台山妙峯福登禅师山西平阳徐氏子从蒲州万固朗出家有愿行普贤行始于赞叹寺立禅三载遇异僧指示曰普贤行乃潜行密用调一切心非劳筋苦骨之谓也师遂南游金陵参云谷谷拈念佛是谁话令参同憨山清北游参徧融圆啸巖宝大千润诸公万历初再参大千于少林一日请益千曰九年面壁坐耶非坐耶千曰坐不坐两头语须知旋岚偃岳就中原自不迁师不解问憨曰物不迁耶憨曰诸法元无去来迁箇甚么师有省隐居台山获文殊摩顶授记豁然大悟道望隆重至有勐虎引路菩萨送灯建桥梁修梵剎功行多不及录神宗梦师像征赴京赐紫衣师号示寂塔于台山勅封真正佛子南康云居颛愚观衡禅师行脚时尝过云间因访陈X眉公三度通剌适公有事未及接见师乃留偈而去偈曰砚池三泖秀笔架九峯高堂上读书子清风吹布袍公见偈急唿舟追之至苏州而师却杜门不见有圆通颂百首一曰展脚长眠白月下光明不让水晶宫睡浓不做圆通梦佛祖都为过耳风一曰广大普门深复深九重窅寞更沉沉玉阶青鎻行人断镇日帘垂鸟不音一曰谁家公子惯风流浅履轻衫锦市游醉倒春台迷出处不知身在岳阳楼一曰眼底笙簧听不尽耳边朱子任参差飞刀雨矢盈空下正是圆通自在时达澄受昭禅师通州人不言姓氏尝参天童悟充西堂未几忽弃去人莫测其意或严寒履氷或深夜陟巘或俗其顶或民其衣独语咄咄不休或谈鬼幻事闻者疑骇遇众环拜视如路人辄叱之曰我不识汝或反拜之林野奇留师住天童别室礼欵甚恭少顷所有牀坐一时击碎掷阶下众愕不知所谓更为陈设师即掩户不语粥饭从牗入徒众每隔户称名礼拜师皆不内忽一日逸去不知所之四众悲恋牧云门为师立道行塔青林如鑑老宿候官林氏子十八矢志慕道出岭礼云栖宏又参显圣澄看无字有省以偈呈曰赵州狗子无佛性脱下袴子来遮面面子未曾遮得全半身露出令人厌澄抚而印之师不自当后以省亲归闽及祝发复出岭侍澄久之归鼓山居东庵及博山无X异和尚开法兹山宿倾心事之遂称得旨自是深埋头角潜修密炼至年八十七示寂于石林旧隐阅七火光金色香气馥郁平日所持木念珠不壤禅师湖广人族姓甯十九投颛愚衡祝发后参天童悟依侍久之悟一日见师擡石遽喝曰翻转石头来师于言下有省悟深然之次日去辞结茅深隐后住静江都参徒日集师终不自肯口喃喃梵呗不歇凡有请益皆叱之曰参方去康熈壬子五月朔示微疾至初八日命诸参徒入室问汝等还知老僧去处么恩侍者曰月明照见夜行人师曰套语曰师意何如师曰壬寅年不生壬子年不死汝再道看曰壬寅年却生壬子年却死师振声大喝曰得恁么涂污老僧曰毕竟如何师示偈曰咫尺云程九十州