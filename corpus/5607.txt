法华经指掌疏X卍XXX法华指掌疏卷一之上贤宗后学通理述嗣法门人明远较字九总释名题二一经题二译人初妙法莲华经上二字直显法义妙者当体得名非对麤言妙若对麤言妙则妙有分限非圆妙故又妙者本来自妙非先麤后妙若先麤后妙则妙有始终非常妙故释义则甚深无量难解难入曰妙又惟佛与佛乃能究竟曰妙又声闻辟支所不能知曰妙经云止止不须说我法妙难思故题中以妙字冠法法即今经以实相为体以轨持为用实相为体者以七轴雄文皆如来自一乘实相中演出一言一句无非显示一乘实相故为体也轨持为用者轨谓轨生物解持谓任持自性轨生物解者谓一切众生本具实相之体但以昏于无明闭于权宗胜解X不生入证何由佛以此法开方便门示真实相俾众生借教观心因指见月是为轨生物解用也任持自性者谓一切众生本性一乘佛性第以根有利钝惑有厚薄乘裂为三性流为五佛以此经开显会归俾三乘同归一乘五性还复一性是为任持自性用也然此上释义虽就本经法言犹滥诸会故冠以妙字拣之显诸会不得名妙也若论此法普收诸会本不可拣故前云非对麤言妙今又云拣者正以普收诸会拣彼诸会不能普收乃不得巳而拣之仍不违不拣义也又此法称妙者依经文略示四义一权实相即故经云诸佛所得法无量方便力而为众生说又云我设是方便令得入佛慧上三句即实而权下二句即权而实以诸会多不能相即故二本迹相通故经云我常住于此以诸神通力令颠倒众生虽近而不见又云时我及众僧俱出灵鹫山我时语众生常在此不灭上四句本通于迹下四句迹通于本以诸会多不能相通故三理事无碍故经云是法住法位世间相常住上句理不碍事下句事不碍理以诸会多不能无碍故四因果交彻故经云世尊于长夜常愍见教化令种无上愿又云我今无复疑安住于佛道方便为侍者上三句因彻于果下三句果彻于因以诸会多不能交彻故然此四义总属理事无X碍法界至于放光现瑞涌塔变土地涌现神等又属事事无碍不可思议之境即妙亦不可言不得巳强名曰妙也莲华二字借喻发明古德有取青莲释者有取白莲释者有取香水海中蕋香幢释者今据本经文义当以优昙钵华释之以此华乃与文义相应故经云如是妙法诸佛如来时乃说之此二句与妙法二字相应次云如优昙华时一现耳此二句与莲华二字相应且此经文是身子三请之后如来开章之语故知如是妙法指一经之全体优昙钵华举一经之总喻取斯释题庸何议焉若释义有二一翻灵瑞以此华不开则巳开则有佛出世为圣灵之瑞故般泥洹经云阎浮提有尊树王名优昙钵有实无华若有华者必是金色乃有佛出以此名为灵瑞华也亦云瑞应以此华不现则巳现则有轮王出世为圣王之兆故施设论云统赡部洲有轮王路广一踰缮那无轮王时海水所覆若轮王出海水减一踰缮那此路皆现优昙钵华同时而生以此名为瑞应华也此二皆属义翻若以色类翻者当云金莲华金色巳见泥洹欲知云何是莲华者准诸经有四种莲华一曰优钵罗二曰拘勿头三曰钵头摩四曰芬陀利今优昙钵与优钵罗梵音相似其不全同X者或即金色青色之异取此为喻者依本经谓此华非时不现必时至方现喻此法非时不说必时至方说故准泥洹略开为三一此华名尊树王喻此法为诸经中王故二此华有实无华华必金色喻此法纯谈果体间说因行行必契真故三此华不开则巳开则必有佛出喻此法不说则巳说则授记成佛故准施设亦有三义一此华出轮王路喻此法惟佛乘方有故二此华与路同现喻闻此法者即到佛地故三此华惟供轮王游观喻此法惟供法王受用故此上七义皆总喻全经以妙法原属全经之名莲华亦唯全经之喻若经中之别义临文自有别喻兹不预焉经字结出诠体梵语修多罗此云契经契谓上契诸佛之理下契众生之机经有多义束之成四一曰贯谓贯穿所应知义二曰摄谓摄持所应度生三曰常谓三世不易四曰法谓十界同轨今不言契者以此方圣教但称为经顺此方故又契字是用经字是体举体该用故又妙法莲华既属所诠自具契合之用不待言故绝论此题乃金口所宣法喻为名合能所兼体用该通别贯虗实故名X妙法莲华经焉经题竟卷第一二译人姚秦三藏法师鸠摩罗什译姚秦标时註见序文三藏法师显德三藏谓经律论也藏有二义一者含藏义谓经诠定学律诠戒学论诠慧学各能含藏等流义故二者出生义谓经契一心律轨三业论拣邪正各能出生等流用故法师亦二一自利谓博通三藏圣法奉为师承故二利他谓传演三藏圣法师范人天故鸠摩罗什出名华梵实录俱见序文译之一字纪事译谓翻译考周礼掌四方之语各有其官北曰译南曰象东曰寄西曰鞮今经西来而云译者以汉时北官兼善西语佛法初来因称为译后皆仍之然译主承愿受嘱为法忘躯自弘始三年入长安在逍遥园译诸经论凡三百九十余卷此经居内洎十五年临终誓曰吾所译诸经果不谬佛意当焚身之后舌根不坏后果如之是知师舌与诸佛出广长舌赞叹此经无异且是约义翻经深契时机此经流通不尽译主惠泽无穷因标经首以示来学总释名题竟十别解文义三一叙分二正宗分三流通分初妙法莲华经序品第一先标经题次出品题者以品虽别以类聚总属经摄故又依经彰品俾别行者知所属故序与叙同有三义一叙列列宾主依正之次第故二叙述述兴化起教之源由故三叙引引正宗应说之妙义故品类也谓一类相随之文别为一聚便受持也准诸经品题或如来自唱或结集建立或译人添足今经药王天授二品是如来自唱其余俱未可定若今品者似属译人添足以结集者但叙其事未必即命其名故第者节目之次一者贯数之始经凡二十八品按节目次第此品为始故以第一标之一六缘证信序二一光发起序初分二一总明五缘二别列听众初X如是我闻一时佛住王舍城耆阇崛山中如是信成就为顺此意即作信顺之词以信则言是事如是不信则言不如是故华严云信为道元功德母长养一切诸善法故首叙之又如是者许可之词佛地论云结集时诸菩萨咸共请言如汝所闻当如是说传法菩萨便许可言如是当说如我所闻又如是者指法之词有能指所指之别能指即结集之人所指即结集之法结集之人有二如纂灵记云摩诃衍藏是文殊师利与阿难海于铁围山间结集所指之法有事有理事则能诠虗文从此以后直至作礼而去皆如是之事理则所诠实相经云是法不可示言辞相寂灭又云是法住法位世间相常住等皆如是之理若事若理总属此法故不别指直言如是若连下释之是结集者对众标唱之语盖谓如是之法我从佛闻也我闻闻成就谓成就虽在信顺临期实赖音闻不有音闻教体何立故楞严云此方真教体清净在音闻释义则拣别宾主曰我声来达耳曰闻合论则是结集者自谓耳提面命亲从佛闻非私淑读古者比也又从凡至圣说有四我一凡夫徧计二外道宗计三诸圣假我四法身真我今就文殊与阿难海应属后二以无徧计及邪计故闻谓耳根发识废别从总故云我闻若以今经圆义释之我即生佛平等之我闻谓一即一切之闻经云世X尊甚希有令我念过去无量诸佛法如今日所闻一时时成就谓临期虽在音闻说听全凭佳会不有佳会大法难弘故古德云世事合会尚待昌期大法弘宣岂违佳运释义则一者始终究竟之谓时者迁流转变之义合论则说无异座听无异席说听事毕一期究竟名为一时又时乃不相应法或否或泰俱以时称今云一者拣非否也以否则不能究竟不得称一故不云年月日者以如来说法通乎上下灭后结集达于遐迩年月日纪难以对同故总以一时该之若就当经则日没还照之时教到机熟之时经云今正是其时时为如实说等佛主成就谓说法虽凭佳期御众必推教主不有教主羣机何归故序云灵岳降灵非大圣无由开化具足应云佛陀耶此翻觉者谓自觉觉他觉行圆满又觉分能所能觉之人有通有别通则十方三世诸正徧知别则高会教主释迦牟尼所觉之理有浅有深众生在缠名本觉三乘出障名始觉诸佛究竟名圆觉即古德所谓平等大慧是也若明佛身者随机所见差别不同今依当经应是三身圆融无障碍法界之身经云深达罪福相徧照于十方微妙净法身具相三十二又云我分身诸佛在于十方今应当集等住王舍等处成就谓御众虽推教主际会必依宏方欲彰妙诠岂违玄境故华严无碍尚依X七处标名涅槃圆极仍用双林表法住即安住之义佛本无住亦为物示轨耳城名王舍者准大论昔有驳足国王与千王共立舍宅筑城于山故山名耆阇崛此翻鹫峯多鹫栖峯故亦名鹫头形如鹫头故正名灵鹫以先佛后佛皆居此山佛灭罗汉居之法灭支佛居之支佛灭鬼神居之皆圣灵所居故山城并叙者互相依故大成云此城此山众见不一或见土木草石或见众宝庄严或见诸佛游行本经亦云于阿僧祇劫常在灵鹫山又云大火所烧时我此土安隐等明知此山此城非人间思议境矣至若宝塔品中三变净土又即于此山此城俨然涌出华藏界也若中字者不过的指佛在此处不须玄解总明五缘竟二别列听众此科即众成就谓际会虽赖宏基起教还须英才若座无知音说将谁听故古德云子期不遇伯牙绝絃于中分二一分科别列二叙仪总结初三一三乘交参二八部该罗三檀众俱至初四一详列无学二略述有学三总陈尼众四广明菩萨初三一举类标数二明位叹德三指名总结初与大比丘众万二千人俱上句举类与犹共也显闻非一已大拣有学显众是无学又大有三义一位尊皆是罗汉诸漏巳尽故二德隆逮得已利心得自在故三望重人天景仰众所知识故比丘名翻三义一破恶谓戒防形X非定除心乱慧悟想虗能破见思故二怖魔谓既破见思将出三界魔恐失党惊怖不安故三乞士谓既称破恶又名怖魔当离邪命乞食自济故乞而称士者以为成道业应受此食也亦云除馑谓众生福薄常受饥馑比丘乞食能生福力故又比丘有二一声闻比丘二菩萨比丘今据迹论仍属声闻但与向不同如四子信解偈云我等今者真是声闻以佛道声令一切闻葢名同而实异耳众者和合之称梵语僧伽此云和合众和合有二一事和谓戒见利身口意六事俱和故二理合谓同证择灭无为法故若依今经理合则实相平等事和则万二同闻文无和合者不和非众称众必和不言可知故下句标数万二千人指现会受记之众准正法华云比丘一千二百葢是但标常随什师以最后极谈无论云集常随均蒙授记俱宜详列故为改译俱同也谓同闻斯法拣非私传暗授者比也举类标数竟二明位叹德二一明位二叹德初皆是阿罗汉诸漏巳尽上句约证明位皆是者位德相等无别众之非也阿罗汉亦翻三义一杀贼即前破恶果也言比丘以三无漏学对破见思如用兵捉贼今则尽断如X贼巳杀故二不生即前怖魔果也言比丘将出三界魔怖失党今则永离不复再生故三应供即前乞士果也言比丘乞食资身为成道业今道巳成应受供养故又此经罗汉亦与向不同如四子信解偈云我等今者真阿罗汉于诸世间天人魔梵普于其中应受供养乃似同而实异也下句约断明位诸漏有三一欲漏谓欲界烦恼二有漏即上二界烦恼三无明漏即三界无明因此烦恼无明漏落三界生死从功能立名巳尽者永绝生死之因于三界中得解脱也由此二句观之则是众皆证断具足当无学位矣明位竟二叹德无复烦恼逮得已利尽诸有结心得自在上二句约证叹德无复者不复更有烦恼者界内见思以界外尘沙非声闻所断故逮犹及得犹证也已利即小乘涅槃以小乘涅槃伹自出生死不能入廛垂手起利他行故然此乃释上是阿罗汉之义正以无复烦恼逮得已利方入罗汉位矣下二句约断叹德尽谓自此永绝之义诸有者略曰三有广曰二十五有均于广略则曰九有以此中因果不亡故名为有即众生受轮处也结之一字若作诸有生因便与上文烦恼相复今解直指诸有为结以能系缚众生不得解脱故若离合释之当云诸有即结持业释也然诸有虽能系缚众生实众生自相系缚今此众住最后身自此永绝故X云尽也心之一字随教各别今约二乘应指六识为心以彼惟依六识三毒立染净本故自在者解脱义解脱有二一谓断我执证我空解脱分段生死名离妄解脱二谓断法执证法空解脱变易生死名一切解脱今约二乘应是离妄解脱以未达法空不能入廛垂手虽曰尽诸有结惟心自在也然此乃释上诸漏巳尽之义正以尽诸有结心得自在方极漏尽果矣明位叹德竟三指名总结二一指名别列二结略显广初其名曰阿若憍陈如须菩提阿难罗睺罗首句总标又指征之词犹言其名为谁也阿若下别列具云阿若多此翻最初解名也以如来初转法轮尊者先解故楞严自陈云佛问比丘我初称解如来印我名阿若多憍陈如亦云憍陈那亦云拘邻如此翻火器姓也以先人事火命族授记在后列名居初者为示权现意故阿含云我佛法中宽仁博识初受法味者拘邻如为第一摩诃迦叶此云大龟氏姓也以先辈修道感灵龟负图之瑞遂命族焉佛弟子中同族最多故拣以大名毕钵罗此云饮光以身具光明饮蔽余光故楞严云我于往劫以紫金光涂佛形像自尔以来身常圆满紫金光聚阿含云我佛法中行十二头陀难行苦行者大迦叶为第一优楼频螺此云木瓜林祷林而生故亦云木瓜癃胸前有癃如木瓜故伽耶此X云象头山名也依山住故那提此云福生河名也依河住故此三迦叶因于毗婆尸佛法中共竖剎杆故感今为弟兄兄事火龙为瓶沙王师佛现十种神变度之遂掷火具于水率徒五百归佛出家伽耶那提见水中漂下火具视知其事各率徒二百五十诣佛得度阿含云我佛法中将护四众供给四事令无所乏者优楼频螺迦叶为第一观了诸法都无所着善能教化者伽耶迦叶为第一心意寂然降伏诸结精进不退者那提迦叶为第一舍利弗具云舍利弗罗此翻鹙鹭子鹙鹭母名也其母眼目精明如鹙鹭鸟故尊者是其所生故系以子葢依母彰名也亦云身子其母身形端正故尊者生身八岁登论座辩胜羣英出家七日通佛法果证无学阿含云我佛法中智慧无穷决了诸疑者舍利弗为第一目犍连此云釆菽氏姓也因先辈居山釆菽豆而食遂命族焉名拘律陀此云无节树祷树而生故今惟标姓恐滥同族故以大字拣之尊者身游十方得无罣碍曾止耆婆之车焚得胜之殿摄调达而归正法取释种以藏梵天神通彰灼难以备陈阿含云我佛法中神通轻举飞到十方者大目犍连为第一迦旃延此云剪剃姓也以先辈居山与仙人剃发为姓为拣同族故冠以摩诃名文饰谓善饰文词能议论故阿含云我佛法中善分别义敷演道教者迦旃延为第一X阿㝹楼䭾亦云阿那律陀亦云阿尼楼豆此云如意因于弗沙佛时以稗饭施辟支佛果感九十一劫生人天中受如意乐至今未尽故亦云无贫谓自尔以来不受贫穷故尊者乃白饭王子初出家时常乐睡眠如来呵为畜生啼泣自责眉不交睫七日七夜遽失双目如来示以乐见照明金刚三昧由此不因肉眼观见十方精真洞然如观掌果阿含云我佛法中天眼彻视者阿那律为第一劫宾那此云房宿初欲近佛夜宿陶师之家以草为座佛欲度彼化一老宿入与同宿尊者推草让之因为说法即证无学以曾与如来同房共宿故名房宿又房宿星名祷此生故又胸如星房从解得名阿含云我佛法中善知星宿日月者劫宾那为第一憍梵波提此云牛呞食后虗哨如牛呞故准楞严以往昔轻弄沙门生生世世常感此报佛恐世人不识生谤招𠎝勅令常居天上不许久住人间阿含云乐在天上不住人间者憍梵波提为第一离婆多此云假和合智论云尊者夜宿空亭有一鬼擕尸而至又一鬼随来争之各言我持来共决于尊者尊者据实答之后鬼怒拔尊者手足而食前鬼取尸上手足补之二鬼相食而去天明自思我身眼见鬼食却又随我行住逢人便问是我身否众僧知其时至乃曰汝身假和非已有也尊者闻之漏尽得道此命名之由也阿含云坐禅入X定心不倒乱者离婆多为第一毕陵伽婆蹉此云余习因往昔五百世为婆罗门性多憍慢今虽成道余习未尽每过恒河便唿小婢断流神虽为断怀瞋白佛佛令向神求忏遂合掌向神曰小婢莫瞋大众皆笑佛言实无慢心乃习气也阿含云我佛法中树下苦坐不避风雨者毕陵伽婆蹉为第一薄拘罗此云善容色貌端正故亦云重姓因于毗婆尸佛法中以诃梨勒果施病僧今生婆罗门家感五不死一继母置火炉中不死二置沸汤中不死三推落水中不死四大鱼吞之不死五渔人获鱼剖之不死遂养为已子其父闻争共议两家为子故名重姓曾于无量劫来持不杀戒今生一百六十岁无少病痛阿含云我佛法中寿命极长终不中夭端庄不苟常乐闲居者薄拘罗为第一摩诃拘絺罗此云大膝因膝骨博大立名尊者乃身子之舅素辩胜姊姊孕身子则不能胜知怀智人寄辩母口遂奋志游学南天历十八年读十八经无暇剪爪世称长爪梵志洎归闻身子出家遂起慢心云我甥八岁声震五天沙门何术诱彼出家及见佛负堕亦随出家阿含云我佛法中得四辩才触问能答者拘絺罗为第一难陀此云善欢喜牧牛子也饭王俾十万出家尊者称善欢喜故以名焉性极聪敏音声绝伦初入佛法欣道第一孙陀罗难陀佛之胞弟为拣牧牛难陀连妻为名X也妻名孙陀罗此云好爱性多爱欲故亦云端正身形端正故尊者初出家时心常散动如来勅令观鼻端白因此心开漏尽成阿罗汉楞严云我以消息息久发明明圆灭漏斯为第一富楼那弥多罗尼子依父母彰名父名富楼那此云满愿亦云满江其祖祷江而生得满其愿故母名弥多罗尼此云慈女乐诵围陀典中慈行篇故具足应云满江慈女之子经疏从略多以满慈子称之阿含云我佛法中善能广说分别义理者满慈子为第一须菩提此云空生以初生时其家库藏皆空故次以父母惊异库藏转现故亦名善现又以忽空忽现卜之占者占者言既善且吉故亦名善吉常住无诤三昧所修行业以空为本楞严云佛问圆通如我所证诸相入非非所非尽旋法归无斯为第一阿难此云庆喜斛饭王子调达之弟也佛成道日尊者始生时净饭王既闻世尊成道又闻斛饭生子举国欣庆故以名焉昔与如来同于空王佛所发心如来常勤精进早成正觉尊者常乐多闻护持法藏阿含云我佛法中多闻广达堪任奉持者阿难为第一罗睺罗此云覆障佛之子也以因中塞鼠穴六日及不看婆罗门六日报感处胎六年为胎所覆为宿因所障故名覆障本经佛自述云罗睺罗密行唯我能知之故称尊者密行第一然此上所释诸圣名目不过略准古德录出一二X其余过现事迹诸註尚多要知本地幽微非心所测况今经既属圆机则一行即一切行一德即一切德乌可得而言诸指名别列竟二结略显广如是众所知识大阿罗汉等如是即指上二十一人以此二十一人在人天大众之中凡有闻名皆知见面皆识故云众所知识又此二十一人虽属罗汉皆回小向大故云大阿罗汉又大阿罗汉既拣定性而众所知识仍拣万二言万二之众虽皆大阿罗汉未必皆为众所知识今上所列乃众所知识之大阿罗汉也等者等其伴侣主伴和合共成万二之数详列无学竟二略述有学复有学无学二千人首二字文虽局此义通下科言彼时灵山一会不独万二同闻乃复有学无学若干尼众若干菩萨摩诃萨等若干正以见羽翼之多人也学无学者举有学类以彼所证未极所断未竟研真断惑始学无学人故二千人者标有学数后文授学无学人记即此众也无明位叹德者既属有学无位可X明无德可叹故无指名总结者准后阿难罗睺乃有学受记之首为是权现巳列无学众中其余或有或无无足重轻故不指名无庸更结然虽如是论实德本无优劣亦不过各据一途以引偏好耳幸勿执迹而昧本也略述有学竟三总陈尼众摩诃波阇波提耶输陀罗比丘尼亦与眷属俱摩诃波阇波提佛姨母也此云大爱道因初求出家佛不许可阿难代陈三请佛勅能修八敬方听出家圣母为爱道故堪忍奉行故名焉亦名憍昙弥此云众主为尼众之主故比丘同前尼翻为女为别大僧故也眷属六千标所与之数法性相亲曰眷人事相制曰属以六千尼众智由圣母所生身依圣母而住论法性有相亲之谊论人事有相制之义故罗睺罗母佛之妇也名耶输陀罗此云华色有美色故亦云名闻有声誉故亦者例上之词谓耶输陀罗因见波阇波提主伴和合同入高会故亦与眷属俱也不言数目者非同尼主眷属众多无可表彰故准后持品增记即此科尼众之数齐此以上准常皆声闻众也总陈尼众竟四广明菩萨三一举类标数二明位叹德三指名总结初菩萨摩诃萨八万人X上五字举类菩萨半梵语也具云菩提萨埵此翻觉有情有三义一约自利谓菩萨是能觉悟之有情拣非凡夫不自觉故二约利他谓菩萨能觉悟法界有情拣非二乘不觉他故三约两利谓菩萨上求佛觉下化有情拣非悲智偏用堕二边故摩诃萨具云摩诃菩提萨埵言向下所列诸圣或带果行因或一生补处如观音文殊弥勒势至等非地前诸位可比故既称菩萨又以摩诃萨拣之以是菩萨中之大菩萨故八万人标数法师品初因药王告八万即此众也二明位叹德二一明位二叹德初皆于阿耨多罗三藐乐说辩才转不退转法轮首句约自利明位阿耨多罗此云无上法身德也以法身竖穷三际横徧十方一切诸法无过上故三藐此云正等正谓方正等谓平等解脱德也以解脱不为烦恼所染本自方正不为生死所迁本自平等故三菩提此云正觉正拣偏邪觉显明了般若德也以般若能觉了诸法性相真妄虗实拣非凡小偏觉及外道邪觉故此是佛果三德取以明位者显圆教菩萨因果该彻之义不退转义有浅有深如位不退等今就圆教一位即一切位一切位即一位初发心时即摄诸位故不退也若以X向下列各诸圣言之复开为二一将证不退如等觉补处之尊二巳证不退如带果行因之圣总言此中诸圣虽有将证巳证之别究竟皆属不退拣非六心堕落尘劫声闻者比也皆得下约利他明位陀罗尼此云总持谓总一切法持无量义故准后文名有多种今束为二一有字如陀罗尼品及普贤品诸圣所说二无字只可智知不可言辩后云是法不可示言词相寂灭即无字陀罗尼也今对下文乐说辩才之句应属无字正以总持得于心乐说形于口故乐说辩才四辩之一四辩者一法无碍辩于一切法能演说故二义无碍辩于一切义能分析故三词无碍辩殊方异类言词相通故四乐说无碍辩随情顺欲乐说不倦故此四辩才后后能摄前前前前不摄后后今举后摄前故伹云乐说辩也转谓传说谓以已所得传说于人故不退法者凡有所说皆为一佛乘也轮有摧辗运动二义法能摧灭虗妄运入真实故借以喻之又上明自利则曰菩提不退此明利他则曰转不退轮正谓菩萨得是道以处已运是道以利人拣非欲速出三界自求涅槃者比也由此科之义观之则八万菩萨皆自证不退而入法王位矣明位竟二叹德供养无量百千诸佛能度无数百千众生前五句约自利叹德供养者外修四事内致一心X不达三轮体空名事供养如达体空名理供养今是理供养也无量百千诸佛者极显其所供佛多所谓不于一佛二佛三四五佛而种善根也植者栽培之义众德即佛果万德本犹根也言菩萨既供多佛必是万行交修虽未即证万德巳培万德之根本矣诸佛称叹者或称其因深或叹其果近如今经显本授记之类是也以慈修身者借利物之行成就已德如今经授记之后又复经劫行因之类是也善入佛慧者承上既曰以慈必是不舍尘劳既曰修身必能成就佛慧正以不舍尘劳而成就佛慧乃不入而入故名善入若二乘之沉空趣寂纵少有所得俱堕偏枯虽入亦不名善也然此一节乃释上菩提不退之义正以供佛之多植德之众既为诸佛称叹又能以慈修身于诸佛慧巳称善入方能任运修证而至不退位矣通达下约利他叹德大智拣非权小所谓一切种智是也到彼岸者凡事究竟之谓不取生死此岸涅槃彼岸之义准正法华云大智度无极言菩萨既能通达大智其智可谓究竟无极故云到彼岸也名称普闻者大智充于中声名扬于外故无量世界极言其闻之远也能度众生者大智充足赴应者广声名洋溢受化者众故无数百千极言其度之广也然此一节乃释上转不退轮之义正以通达大智名称普闻于诸众生巳能度脱乃可转不退轮X而入法王位矣明位叹德竟三指名总结二一指名别列二结略显广初其名曰文殊师利菩萨宝积菩萨导师菩萨首句同上别列中文殊师利亦云曼殊室利此翻妙德大经云了了见佛性犹如妙德等亦翻妙吉祥以初生时有祥光满室之兆故此菩萨用周三际化满尘方道成先劫号龙种尊王现证北方称摩尼宝积未来成佛名曰普现在因为八王师在果为七佛祖影向大化示同菩萨华严表根本智今经为发起主圆极妙理非智莫解故首标之观世音有二义一约智悟二约悲化约智悟者观即能闻根性世音即所观声尘以菩萨观声反闻得入圆通故约悲化者观即悲心赴应世音即称名机感以菩萨悲心应机寻声救苦故常住普门三昧圆现自在神通巳成正觉过去号正法明佛示居因门现在为弥陀辅翼当补佛处未来名普光功德用表慈门流通玄化故次标之得大势即大势至也思益经云我投足之处震动三千大千世界及魔宫殿故名大势至悲华经宝藏佛言由汝愿取大千世界今当字汝为大势至又此菩萨以念佛三昧摄念佛人归于净土不劳而化故名大势至也最上一乘具大势力方能进取故特列其名常精进者宝积经云是菩萨为一众生经无量劫随逐不舍犹不受化无有一念弃舍之心以身X心精进故名常精进今列其名者葢为引摄二乘发度生心立精进行也不休息者思益经云恒河沙劫为一日夜三十日为月十二月为岁过百千万亿劫得值一佛如是值恒河沙佛行诸梵行修习功德然后受记心不休息故名不休息今列其名者葢为䇿进疲劳成就大志自鄙先心也宝掌菩萨者宝积经云以何义故名为宝掌谓彼菩萨于诸佛土化众生时欲以右手徧扪诸佛世界即随所欲而得成办从其手出佛法僧声乃至慈悲喜舍之声又大论云宝掌菩萨七宝从其手出给施一切众生又令欢喜得至涅槃故名宝掌然此经甚深无量非具智慧宝手者不能扪其边际因列其名以表之药王菩萨者观经云昔名星光从尊者日藏边闻说佛慧以雪山上药供养众僧愿于未来能治众生身心二病举世欢喜号为药王过去为喜见身当来号楼至佛现为法师品中当机用表普济故列其名勇施菩萨者为欲满足六波罗密勤行布施心无悋惜乃至头目髓脑身肉手足施于乞者亦不怯弱今列其名者以布施率万行之首欲成佛果惟此为要也宝月菩萨者借喻为名月以摩尼为体丽中天而千江现影喻菩萨以真如为身朗性天而万类显形今列其名者以此经乃体用全彰非若人不足与有为也月光菩萨者月以清凉表定光以照耀显慧定慧具足X方契佛乘故列其名以为有志佛道者法满月菩萨者自觉圣智圆满如望夜月故然此经唯佛与佛乃能究尽非圣智圆满者无所由明故列其名也大力菩萨者以度生为已任以至果为限期任重道远不退不屈若斯人者乃可续佛慧命传佛声教故特列其名无量力者用周三际化满十方方际相涉而分量莫穷化用交络而神力无限此经之所以流通无尽者端赖斯人故列其名以为弘经者法越三界者居尘不染处有不系本为成就众生旅泊三界权作空华佛事实欲净佛国土不出一真徧现游戏神通如是之人乃可津梁末法流通圣典故列其名以为四依之准䟦陀婆罗此云善守谓善能守护众生令不退转菩提心故思益经云若众生闻名者毕竟得三菩提是也亦云贤首功高十地德迈三贤为众贤之首故今列其名者表斯经必隣极之人乃堪传授也弥勒具云弥帝利亦云梅哩利耶此翻慈氏姓也思益经云若众生见者即得慈心三昧故称慈氏名阿逸多此翻无能胜谓位登补处除佛一人余无能胜故昔号求名现居兜率当作龙华主人斯经前后两章皆为发起葢欲借此妙法结三会度生之缘故列其名俾有志龙华者于斯经宜尽心焉宝积菩萨者什师注净名经云积聚智慧宝故名宝积火宅喻后偈云斯法华经为深智说故列其名以X为受道者勉导师菩萨者入廛垂手弘范三界导愚迷之众为天人之师故思益经云于邪道众生生大悲心令入正道故名导师然斯经贵在弘通而弘通必依善友故以导师之名殿于众圣之后焉此上所释诸圣名目或从因行或从果德或约智悟或约悲化亦不过略准古德录出一二要知无学声闻尚非一德可局况隣极菩萨岂片善可罄哉指名别列竟二结略显广如是等菩萨摩诃萨八万人俱如是二字指上列名诸圣等统率也菩萨摩诃萨指所统之众八万人结主伴之数言如是一十八众所等菩萨俱是摩诃萨主伴和合共有八万人也又此中结词与前无学科中稍异前以等字在德号之下故知能等者胜所等者劣今以等字在德号之上故知能等所等实无优劣然法华一会岂无新意及浅位者但难枚其数耳三乘交参竟二八部该罗分六一天王天众二龙王龙众三紧那罗众四干闼婆众五阿修罗众六迦楼罗众初尔时释提桓因与其眷属眷属万二千天子俱尔时下忉利天众释提桓因此云能主即忉利天之主也正量论云因于迦叶佛法中为女人发心建佛塔有三十二人助成女人为天主三十二人为列辟所谓三十三天是也与其眷属标所统部X类以天主既集亲眷臣属咸相随故二万天子明眷属数目以子于天主故皆以天子称之复有下四王天众古德云明月天子即月宫天子普香天子即星宿天子紫微大帝宝光天子即日宫天子此三天子唯星宿天子端居中天统摄周天星象分司照耀余二天子居须弥山腹循环四洲所谓三光照世是也四大天王者一名提头赖咤此云持国在须弥东面居黄金埵统干闼婆富单那二部二名毗留勒叉此云增长在须弥南面居琉璃埵统鸠槃茶薜茘多二部三名毗留博叉此云广目在须弥西面居白银埵统毗阇舍毒龙二部四名毗沙门此云多闻在须弥北面居水晶埵统夜叉罗剎二部其所住处当须弥腹齐日月宫各统二部鬼神覆护世界不令恼人所谓护世四王是也与其眷属等总指三光天子并四大天王所统部类之数自在下欲顶二天自在天子化乐天之主也此天欲得五欲境时变化自在故以自在为名大自在天子他化天之主也此天欲得五欲境时余天为化自在胜前故以大自在为名眷属三万者欲界胜处眷属亦多故齐此以上总属欲界天也娑婆下色界天众娑婆此云堪忍五浊八苦堪能忍受无求出意故主者取在上覆护之义准教中一四天下上覆初禅则初禅为四天下主也小千世X界上覆二禅则二禅为小千界主也中千世界上覆三禅则三禅为中千界主也大千世界上覆四禅则四禅为大千界主也据此则色界四禅俱称界主伹所主有广狭不同如家主邑主国主天下主之类梵之一字仍属西语此翻离欲除下地击上升色界故王者统摄梵众于本天中得自在也然既称界主又称梵王者为显所护之境并明所居之位故尸弃大梵者初禅天王此云顶髻顶有螺髻故光明大梵者二禅天王依正光明胜于初禅故等摄三四译文巧耳眷属万二千即所统梵众之数此上更有无色一界会亦当有但以无色可见故不列也准身子受记之后庆赞回向之语则此中诸天皆寄位圣贤影向大化岂彼凡夫天所可同日语哉二龙王龙众有龙八王难陀龙王各与若干百千眷属俱首句总标难陀下别列难陀此云欢喜䟦难陀此云善欢喜兄弟二龙常护摩竭提国风不鸣条雨不破块五糓丰登善应人心瓶沙王岁设大会赛之百姓闻之欢喜趋赴故以名也娑伽罗此云咸海因依香水海外咸水海住故和脩吉此云宝称名闻尊重故亦云多头形现多头故德叉迦此云现毒嘘气毒人故亦云多舌形现多舌故阿那婆达多亦云阿耨达此翻无热恼池名也阿含云雪山顶上有阿耨达池池中有五柱堂龙住其中即X今龙王是也摩那斯此云大身亦云大力修罗与帝释战排海水淹善见城此龙萦身以遏海水因得名焉优钵罗此云青莲华池名也龙依池住故等者总该不尽之数准请雨经有八十四亿那由他龙王今云集高会者岂止于八故以等字该之末句总结准海龙王经有光耀龙女与二万海神佛记当生无怒佛土海龙王受决当成无垢净佛今经亦有八岁龙女顿证南方则此众深本岂可测量也哉三紧那罗众有四紧那罗王各与若干百千眷属俱首句总标紧那罗帝释法乐神也亦云真陀罗此翻疑神人身而有一角似人非人见者生疑故佛说法时诸天絃歌而颂法门者即此神也次句下别列法紧那罗奏四谛法者以四谛有轨持义故妙法紧那罗奏十二因缘法者以因缘法较之四谛为尽善故大法紧那罗奏六度法者以六度法拣小乘故持法紧那罗总奏前三法者以一音普咏谛缘六度有总持义故末句总结可知四干闼婆众有四干闼婆王各与若干百千眷属俱首句总标干闼婆帝释俗乐神也亦云干陀罗此翻齅香亦翻香阴以此众齅香为食以香资阴故次句下别列乐干闼婆舞干羽者如庭列八佾之类乐音干闼婆歌律吕者如声叶五音之类美干X闼婆较前乐干闼婆犹为尽美葢舞之精而妙者美音干闼婆较前乐音犹为尽美葢歌之和而雅者末句总结然此上二部或是内祕实德外现权相或是多生有缘得预高会俱未可定五阿修罗众有四阿修罗王各与若干百千眷属俱首句总标阿修罗亦云阿素洛此翻无端正以此类有端正女无端正男故亦云非天以此类福报似天位德非天故准楞严说有四种一卵生于鬼道中以护法力乘通入空从卵而生属鬼趣摄二胎生于诸天中降德贬坠其所卜居隣于日月从胎而出属人趣摄三化生执持世界力洞无畏能与梵王帝释争权因变化有属天趣摄四湿生生大海心沉水穴口旦游虗空暮归水宿因湿气有畜生趣摄今经修罗或亦四种俱有若列名者似属天趣亦兼人鬼次句下别列婆稚此云被缚与天帝战时曾被缚故佉罗骞陀此云广肩两肩宽广排海水淹善见城者是也毗摩质多罗此云种种疑心思天位疑虑多端故亦云净心归佛受化其心乃净故即天帝妃舍脂之父也罗睺此云障日与天帝战时能以手障日故末句总结六迦楼罗众有四迦楼罗王各与若干百千眷属俱首句总标迦楼罗亦云迦留罗此翻金翅鸟其翅X金色故俗称大鹏两翅相去三百六十万里披海水以食龙者是也庄生云其翼若垂天之云葢拟此耳次句下别列大威德者威惧诸龙德遵佛化故大身者身超羣辈庄生所谓鹏之大不知其几千里是也大满者自大自满小视羣辈故如意珠名颈有此珠即以为名末句总结然此以上二部于法师品初亦蒙广记应是多生有缘摄归正法得入高会者也准后文如来放光之前身子受记之后法师广记之初更有夜叉及摩睺罗伽二部此中亦当有之葢译者略之耳科云八部者约义立也八部该罗竟三檀众俱至韦提提希子阿阇世王与若干百千眷属俱韦提希乃频婆娑罗王之妇阿阇世王之母也此云思惟因阇王害父厌离娑婆依佛所说十六观经存想西方思惟往生故阿阇世此云未生怨未生之时相师占曰生必害父故名以志之既生父令升楼扑之不死惟损一指故亦名无指长信调达之谋闭父于狱自主王舍其母以善言感悟甫开门请父其父巳死阇王自知逆罪乃归佛求忏今欲假母善以掩子恶故曰韦提希子母实未来惟是子来故曰阿阇世王其逆罪因缘详出涅槃非今所急不录末句明所统之众人王既出人民载道兼之宫眷臣属其数不知有几故云若干等也科以檀众者虽有王眷之分既到佛地咸称施X主故分科别列竟二叙仪总结各礼佛足退坐一面首句请法之仪三乘八部等不会而同故云各礼佛足下句闻法之式既礼足巳分班就座故云退坐一面非大众俱在一面也又各礼佛足者表以权就实会三归一之义退坐一面者表同受果记异界取证之义六缘证信序竟二一光发起序分四一显相逗机二放光东照三会众腾疑四问答发起初分三一说经入定二雨华动地三大众喜观初尔时世尊四众围绕无量义处三昧身心不动初众集说经尔时者法会大众各礼退坐时也世尊者十号之一为三界师作四生父世出世间所尊重故四众者即出家二众在家二众以三乘八部等详分虽有种种差别总论不出僧俗四众故又古德于一众之中更开为四一者权谋智鉴知时知机为发起众如弥勒文殊等二者缘合时熟闻即得道为当机众如身子迦叶等三者带果行因匡辅法化为影向众如观音普贤等四者过去X根浅现在不解为结缘众如随喜成因等据此则但标四众即摄一切众也围绕者前后左右簇拥法王如万派朝宗羣星拱北之状又前云退坐此云围绕者乃将行供养重整威仪之义供养者借物表诚总通三业恭敬者具仪传心别属身业尊重者志念专注别属意业赞叹者颂称德业别属口业准无量义经供养有天香天衣等物恭敬有合掌叉手等仪尊重有一心瞻仰等语赞叹有大哉大悟等偈无非极显为法之诚也为诸菩萨者所被之机拣非二乘说大乘经者能被之法拣非小道又三乘同会独为菩萨说大者正令三乘耻小慕大所谓斑鸠树上啼意在蔴畬里也名无量义者彼经佛自释云无量义即一法也其一法者所谓无相无相不相名为实相从一实相生无量法所谓二法三道四果据此则无量义经亦以实相为体以此体能摄能生一切诸法故名无量义教菩萨法者非机不演佛所护念者非时不说葢恐授受非人生谤招𠎝展演不时反失利益今经所谓久默斯要不务速说者亦斯意也佛说下说毕入定巳者对机而言以经本无巳成益斯巳耳结谓交相盘结半坐曰跏跏加也谓先以左足加于右膝全坐曰趺趺复也谓次以右足复于左X膝此入定之仪也又坐必跏趺者略有八益一对治掉举二对治昏沉三对治散乱四破诸魔军五生他敬心六天人适悦七非世受用八不共外道往古诸佛尽行此法今佛亦然故云结跏趺坐无量义处标定名也夫义既无量即无处所亦无出入今约智与理冥时一切法义悉皆现前义言处及入耳三昧此云正定不共外道非彼邪定故亦云正受不共凡夫非世受用故身心不动者外肃形仪内歛心神所谓身体及手足静然安不动其心常憺怕未曾有散乱也说经入定竟二雨华动地是时天雨曼陀罗华普佛世界六种震动初天人兴供由上闻佛说经巳蒙教益见佛入定复冀进闻故雨华兴供以明谢前请后之意是时即说经入定时也曼陀罗华等旧翻小白大白其色白故新翻小适意大适意谓香色具足适可人意故曼殊沙华等旧翻小赤大赤其色赤故新翻小柔软大柔软谓艶丽轻娇柔软可爱故散佛及众者供主以及伴也若作表法释者华表知见四者表住行向地开示悟入言众生知见本具如华本天成柰久隐情识如色香不现今将开示悟入故以天雨四华表之散佛及众者表开示悟入因果该彻之义普佛下地祇变相言上来说经入定原为引发大心其奈二乘人等竟如不见不闻故X动地变相以示触目惊心之意普佛世界者准后弥勒偈云而此世界葢指一佛化境言也六种震动者古德释云隐隐有声曰震砰磕发向曰吼令物警心曰击此三皆声总名为震摇飏不安曰动自下昇高曰起埨壠凹凸曰涌此三皆形总名为动合云六种震动又六种之中各开为三如一方名动四天下名徧动大千界为普徧动余五亦然合名十八相动今普佛世界而云六种者举总该别之义若作表法释者地表无明六动表住行向地等妙六位破断言众生无明磅礴如地相坚固无始习气难为动摇今将闻斯法圆破六位无明故以地摇六动表之雨华动地竟三大众喜观尔时会中比丘比丘尼欢喜合掌一心观佛初通标会众比丘即憍陈如等比丘尼即大爱道等优婆塞夷此云近事男女谓久近三宝承事供养如此方男女持斋奉戒之类通叙不载者译者略故檀众摄故又此四众亦兼菩萨以菩萨有在家出家各以其类摄故然则此中四众即通序中三乘众也天即天王天众龙即龙王龙众夜叉此云暴恶亦云勇徤亦云捷疾谓其性暴恶其力勇徤其行捷疾故干闼婆即俗乐神众阿修罗即非天神众迦楼罗即金翅鸟众紧那罗即法乐神众摩睺罗伽此云大蠎神什曰是地龙而腹行也通X序中无夜叉摩睺罗伽二部仍科八部者以此人摄四民该四众不尽之机非人摄余趣该八部不尽之机及诸小王者即阿阇世王等十六国散粟王是转轮圣王准阿含有四种一金轮王人寿八万岁时出世乘金轮宝王四天下统摄四洲二银轮王人寿六万岁时出世乘银轮宝王三天下不摄北洲三铜轮王人寿四万岁时出世乘铜轮宝王二天下不摄西北二洲四铁轮王人寿二万岁时出世乘铁轮宝王一天下惟摄南洲此四轮王增劫出世各有轮宝自然涌现乘轮游行随境化导故云转轮圣王准通序中但云阿阇世王今云及诸小王转轮圣王则前文之略可知是诸下总结喜观大众即如上所标四众八部等得未曾有者有三义一经未有无量义经异常说故二定未有无量义定异常修故三境未有雨华动地异常见故欢喜者心怀踊跃合掌者身起恭敬一心者志念专注观佛者瞪蒙不瞬皆是愤愤悱悱可启可发之状故向下如来眉际分辉之不容已也显相逗机竟二放光东照分二一一光所照之境二诸境所现之相初尔时佛放眉间白毫相光上至阿迦尼咤天尔时即大众喜观时也佛放光者因有可启可发之机先施不言之教以开发请之端故眉间即两X眉中间不偏不倚表中道妙理法身德实相体也白毫相者三十二相之一凖观佛三昧经云佛初生时牵长五尺至成道时牵长丈五如琉璃筒内外皎洁表真空净理解脱德实相相也光从相出故曰白毫相光表妙有圆理般若德实相用也照于东方者东方为羣动之首表此经为诸经中上故又东方就下为众流之统归表今经纯圆为教法之都会故一界为一佛化境万八千界极言其分量广也靡无也无不周徧表一乘实相统法界而无遗故阿鼻此云无间亦云无遮亦云无救谓受苦无间无遮无救故婆沙云赡部之下过五百踰缮那始有其狱故名地狱阿迦尼咤此云质碍究竟即色究竟天葢质碍即色也然此天在色界最上阿鼻在欲界最下上至下至中该人修鬼畜表一乘实相弥六道而无剩故一光所照之境竟二诸境所现之相三一众生机感二诸佛化应三机尽化息初于此世界尽见彼土六趣众生此界指本佛化境彼土指万八千土佛光所照远近不隔故云于此尽见六趣谓天人修罗地狱鬼畜由彼生而趣此死而趣彼故云趣也众生者众缘和合而受生故此科即感佛应世之由与今佛未出世前众生机感义同方便品云我以佛眼观见六道众生等即此义也二诸佛化应二一从X实施权二会权归实初二一从实二施权初又见彼土现在诸佛及闻诸佛所说经法彼土指万八千土诸佛即万八千佛由上六趣昇沉熏动大悲示成正觉现坐道场故云现在亦于佛光中现故又见也及闻诸佛者万八千土如在目前不惟见其形又复闻其声故所说经法即诸佛虽知根钝且称本怀演大华严独被上根凖后弥勒偈云演说经典微妙第一义属华严无疑此与今佛初成正觉演大华严义同方便品云我始坐道场观树亦经行于三七日中思惟如是事等即此义也二施权并见彼诸比丘比丘尼优婆夷诸修行得道者既见从实又见施权故云并见彼诸比丘等即转照三会之机论内证有三乘之别论外貌惟四众之表故云诸比丘等修行得道兼因与果言之论修行有谛缘六度之异论得道有闻缘菩萨之殊故云诸修行等此与今佛三七日后随宜说法义同但机显教隐讲者多昧方便品云寻念过去佛所行方便力我今所得道亦应说三乘等即此义也从实施权竟二会权归实复见诸菩萨摩诃萨种种相貌行菩萨道见之再四故云复也诸菩萨指法华高会之机既经方等弹斥般若淘汰皆上上机故云摩诃萨也因缘指所秉教理以所秉教理为生信发解之因X缘故云种种者以教分六度理别六宗详后弥勒偈中自知忍可不疑曰信由教而生了知不昧曰解由理而生故曰因教生信缘理发解但所秉教理不同生信发解亦异故云种种如信布施者自能解了财法无畏之义等相貌者指起行造修而言葢以信解存乎中行修发于外但以信解不同行修亦异故亦以种种言之此与今佛四十年后会权归实义同亦由机显教隐讲者多昧方便品云于诸菩萨中正直舍方便但说无上道等即此义也诸佛化应竟三机尽化息复见诸佛般涅槃者以佛舍利起七宝塔初二句诸佛灭度般涅槃此云圆寂谓应化巳圆歛身入寂故亦云灭度谓暂时息灭度生事故或云无真不圆无妄不寂故云圆寂灭烦恼流度生死海故云灭度此约断证而言非事论也今以事论不取常释此与今佛说法华巳转双林说涅槃入灭度义同后四句灭后起塔般涅槃后者薪尽火息烟灭灰飞时也以舍利起塔者有二义一谓感佛恩德供舍利如供圣容故二谓显佛遗化与人天作种福因故舍利具云舍利罗亦云室利罗此翻灵骨骨以灵称者是如来戒定熏成现光现相诚求必应故起犹造也造塔必以七宝者虽为X显敬亦表法身真常七财庄严之义塔略梵语具云塔波此翻高显处处必高显者表佛德巍峩人天瞻仰之义此与今佛灭度之后分布舍利起塔供养义同放光东照竟二会众腾疑二一弥勒疑念二大众疑念初尔时弥勒菩萨作是念希有之相我今当问初推审因缘作是念者口不言而心自忖意目前之事故曰今者现神变相者一光东照神用莫测神也诸佛化仪变状难思变也如此神变岂徒现哉反复推审必有因缘故曰以何因缘而有此瑞此瑞即指光相以命世罕覩故称为瑞今佛下思惟发问光相因缘惟佛能知弥勒拟欲问佛见佛入定不知何时方起故曰今者世尊入于三昧正以见决疑之无人也拟欲自决又以一光东照逈超言思诸佛化仪现非寻常故曰是不可思议现希有事弥勒展转思惟必得事谙理明因深智胜兼德足服人者乃可发明此事销释羣疑故曰当以问谁谁能答者复作下指人决疑弥勒正思惟时觑见文殊转念决疑得人故曰复作此念是者指定之词文殊师利正所指决疑人也法王子者不取十住葢以文殊影向辅化为诸佛慧命所系名法王子亲近者影向不离供养者理事双修是皆文殊多劫深因故云已曾过去无量等极言其近供之广必应见此等以值佛既广见识自多故X准后又殊领答文云我于过去诸佛曾见斯瑞则文殊底蕴今被弥勒巳觑破矣我今当问者问意巳决葢弥勒深知文殊能决根心之疑也弥勒疑念竟二大众疑念尔时比丘比丘尼优婆塞神通之相今当问谁尔时者与弥勒疑念同时非异时也四众义摄菩萨天龙鬼神义摄八部等摄人及非人小王轮王葢此中疑念之众即前文喜观之众也咸犹皆也事非寻常举众通疑故云咸作此念是佛光明句正指所念之事言神通相者一光东照广狭无碍一化顿彰延促同时皆如来不可思议之神通也会众疑同弥勒复无方以求人故但云今当问谁古德云大疑大悟小疑小悟不疑不悟前虽说经入定雨华动地而法会大众但知欢喜合掌一心观佛是不疑也今复动以光相示以离言乃得困心衡虑则啐啄之应可希冀矣会众腾疑竟四问答发起二一弥勒请问二文殊领答初二一略问二详问初二一长行偈颂初尔时弥勒菩萨欲自决疑悉见彼佛国界庄严初将问之状弥勒忧兕不泰视定文殊虽言未出X口而意巳彰着故云欲自决疑此经家描写之语也又观四众等是弥勒推已及人之意意谓我以补处智分尚不能知况复余众故用目而循历之是谓观也及诸天龙等是用目由近及远之意意谓四众久近世尊尚不能知况余众乍入高会故依次而徧目之是谓及也疑存乎内形现于外观其外而知其内故曰众会之心谓上所云观者观众会疑念之心也而问下正问之语必问文殊者欲资大智以决根心之疑故此瑞即指光相相不徒施故问何因缘有一光东照神化莫测一代时化变通无穷故云神通相也放大光明举能照之光照于二句举所照之境不言上至下至者问之略故悉见二句举境所现相国界庄严义摄一化始终以国界有佛说法有众修道即庄严故二偈颂于是弥勒菩萨欲重宣此义以偈问曰于是谓于是时也此义仍指长行必欲重宣者有四义一随国土以天竺散华之后多用贯华如此X方序后为铭二随乐欲以人情有乐散华有乐贯华如此方乐文乐诗三随生解以智性有解散华有解贯华如此方解文解诗四随根器以根器有利有钝利者一闻即解钝者再说方晓今是颂更有二义一请求慇勤二为众不倦具此诸义故欲重宣若向后佛说重颂更有二义一表慈诲谆切二为众集前后非今偈义偈者梵音之略具云偈他仍譌也正云阿㝹卒都波此云赞颂无论四言乃至七言四句乃至多句皆可名之今云偈问者是弥勒糅长行之义作贯华以问也文殊师利导师何故眉间白毫大光普照首句称名示问有所属也导师者佛之别称以能说法导众现相引迷为引导之师故何故者征问之词颂上以何因缘等义眉间二句即前能照之光并所照之境颂上放大光明照于东方等义不云所现之相者偈从略故略问竟二详问分四一兼陈显相二正陈放光三结见求决四防难申问初雨曼陀罗曼殊沙华身意快然得未曾有初陈天人兴供四华举二者大小不分故栴檀义翻与药香名也以此香能除病故今以风从华过其气如之故云栴檀香风阵阵袭来淑气宜人故X云悦可众心表开示悟入法味普及之义雨华敷地不见尘土沙砾香风扑鼻不闻杂秽充满故云以是因缘地皆严净表开示悟入后心地清净之义而此下陈地祇变相可知后四句陈大众喜观部类也出家二众在家二众其类有四故不言余部者举亲以摄疎也咸皆欢喜者欢雨华之有因喜地动之非常诚中形外故云身意快然未曾见闻者今获见闻故云得未曾有二正陈放光二一一光所照之境二诸境所现之相初眉间光明照于东方从阿鼻狱上至有顶眉间句即前能照之光照于等即前所照之境万八千土约一光横照而论皆如金色者佛光所映表一切法界咸同佛界故从阿下约一光竖照而论有即质碍顶即究竟约义略言从偈便也一光所照之境竟二诸境所现之相三一众生机感二诸佛化应三机尽化息初诸世界中六道众生受报好丑于此悉见首句重举前境道犹路也三善三恶往返游行其道有六故云六道众生趣犹向也生而向此死而向彼云故生死所趣善业恶业各有多种束之惟十谓身三口四意三也持之则善犯之则恶各能牵连生死故名业缘缘即牵连义也善报恶报亦有多种束之惟六如上品善因报在天上中品善X因报在人间下品善因报在修罗皆名好报上品恶因报在地狱中品恶因报在饿鬼下品恶因报在畜生皆名丑报若微细分之因果实繁如一品因中更开为三则善恶各有九品以致天有胜劣人有贵贱一道之中品类不齐所谓众生境界不可思议业报不可思议今以随因感果如影随形故云善恶业缘受报好丑如上所说一目无遗故云于此悉见前云于此世界尽见彼土六趣众生此则较前稍加详耳众生机感竟二诸佛化应二一从实施权二会权归实初二一从实二施权初又覩佛圣主师子教诸菩萨无数亿万覩亦见也万八千土各有世尊成道故云诸佛既成道巳超诸圣而独尊故曰圣主威光赫弈惊魔外以潜踪故称师子演说经典即指初说华严积行菩萨𦢊腮鳞于龙门上德声闻杜视听于嘉会故曰微妙如须弥落羣峯之高似杲日夺众景之耀故曰第一其声即说法之声清净者不浊不杂平和嘹喨乃至圣福德之相也出犹转也以声惟浑沦不能诠法转为曲折之音故柔软者八音之一谓不急不暴调柔和软因地柔和善顺所致七处九会被机无量故云教诸菩萨无数亿万是皆圆顿大根始见佛身即入佛慧者也前云又见彼土现在诸佛及闻诸佛所说经法但约能说所说X此则长出其声清净四句兼约能被所被也二施权二一总陈二别陈初梵音深妙令人乐闻照明佛法开悟众生首二句承上起下梵音三十二相之一兼前清净柔软二义因中常软语故果感此相圆顿大教独被圆顿大根故称深妙此承上文称性极谈不逗羣机之义令人乐闻者屈抑本怀随他意语此起下文随宜说法巧被羣机之义必承上以起下者显诸佛施权非得巳也各于下正以总陈各于拣非法性世界拣非受用以法性尘剎混融莫定边疆受用贤圣自住非关化境今以隐胜现劣各据化土故云各于世界讲说与演说不同演者直指义讲者分析义此乃从本起末析一为三故云讲说正法拣非偏邪以华严大教难投羣机流于凡外今说三乘对治凡夫偏执外道邪见故以正法名之三乘之法皆以因缘为宗但浅深不同有即空即假即中之别故云种种以无量喻者有一因缘即有一事迹可喻葢为直言不了者之所施设照明佛法者约教而论以小机不契大教使佛法不行是不明也今以因缘之炬譬喻之灯照了佛法使得显明故开悟众生者约机而论以大教不逗小机令众生无益是不悟也今以因缘之方譬喻之便开示众生令得悟入故据此照明开悟二句则显实之旨巳露大端弥勒尚推不知是谓具X择法眼真箇不知也此科前文所无葢译者为避重烦留此互出耳总陈竟二别陈若人遭苦厌老病死求无上慧为说净道初说声闻乘若人遭苦者声闻根钝以苦谛为初门故声闻之机多遭困苦以知苦而后断集故诸苦之中老病死甚故独厌之余非不厌在所缓也厌之一字正声闻得力处以遭苦者多厌苦者少既知厌苦自不终于苦矣又厌之一字亦二乘狭劣处谓由厌苦故速出三界不发大心不得成佛也为说涅槃者欲令慕灭之意涅槃即灭谛也此翻灭度灭见思惑度分段死故际边际也诸苦边际灰泯而极若尽苦而身智仍存犹是边际未了今依小乘涅槃取灰断果故云尽诸苦际文缺集道二谛者举果以该因故次四句说缘觉乘若人有福者缘觉根利以集谛为初门故缘觉之机多出福乐以恣福易于起惑故曾供养佛者出有福之因也胜法即因缘之法较前四谛为胜故志求二字正缘觉得力处以有福者多求法者少既知志求自不为福所迷矣为说缘觉者缘字从教即十二因缘觉字从机即七十七智谓佛说十二因缘令依七十七智觉真谛理也末四句说菩萨乘菩萨具佛种性当绍佛位故以佛子称之躬行实践曰修依果立因曰行略明六度广有多门故以种种言之无上慧即佛慧也佛慧尊极故称无上X求之一字正菩萨得力处以修行者多求慧者少既知求慧自不滞有漏之因矣为说净道者示以佛果净道令彼成无漏因不以有为染心而修诸行故前云并见彼诸比丘比丘尼优婆塞优婆夷诸修行得道者今则机教双陈三乘各别言之益知其为转照三会之事矣从实施权竟二会权归实二一结前起后二正陈机宜初文殊师利我住于此如是众多今当略说初结前见闻我住于此者不离耆阇崛山见闻若斯者指上所见所闻谓仗佛光明不离耆阇崛山所见所闻巳若斯之多矣后三句起后略说言所见所闻不伹如上之多更有未陈故曰及千亿事事即向下六度等事以千计亿者极言其事之多故如是者通指巳陈未陈之相言巳陈之相巳云多矣况及未陈故云众多多而且众尽说不能有疑在怀不说不得故云今当略说又略有二义一唯略教以上从实施权皆机教双陈今下会权归实存机略教故二兼略机以最后极谈摄机甚广况万八千土岂言所能述若今下所陈略多存少故此科前文所无乃弥勒叙置语也二正陈机宜分二一总标种种因缘二别陈信解相貌初我见彼土恒沙菩萨种种因缘而求佛道首句重举前境恒沙菩萨者即法华高会之机恒即恒河亦云殑伽河此翻天堂来以此河自雪山X顶阿耨达池流出状其来处最高故河中金沙混流其细如面今以其沙对菩萨者极言其数之多故种种因缘如前不言信解相貌者义在别陈中故末句结其所宗言所秉因缘虽有种种而原其本意惟在佛果如千迳九逵咸会王城故云而求佛道二别陈信解相貌二一次第缓陈二不次急说初六一布施二持戒三忍辱四精进五禅定六智慧初三一外施二内外施三内施初或有行施金银珊瑚三界第一诸佛所叹或者不定之词言万八千土相貌多端恍惚如见故云或有行施金银质产于鑛愈鍊愈精举世通用宝也珊瑚石中之宝从波斯国及师子国来形似鹿角色赤而润以此土多尚赤故为世所珍真珠亦云珍珠或出蛤蚌或出蛇瑙王虫以类有胜劣故价值不等摩尼珠名也此翻无垢其体清净故亦云如意欲求所须焚香拜祝随意能雨故善友入海即求此也砗磲码碯俱出于石故四字从石砗磲洁白中最码碯杂色非一似玉非玉并为世宝金刚者最坚最利能坏于一切一切无能坏故古德云梵语斫迦罗此云金刚帝释所有之宝力士所持之杵薄福众生目不能见据此知非此土所有诸珍二字总该一切珍奇言无宝不施也奴婢仆隷通称车乘轮毂总名用此为施者备听用以供乘游也宝饰辇舆者珍宝为饰人夫而驾故辇X字从夫从车似王乘非常御也欢喜布施者作益我想拣非迫不得巳如割身肉之类回向佛道者回此功德以向佛道所谓不求人天福报小果权乘是也是乘即指佛乘愿得者依之发心期于必得所谓惟依最上乘发菩提心是也是乘乃最上一乘得之则出世成佛故云三界第一是乘乃诸佛心要得之乃命脉相通故为诸佛所叹然此中似惟财施其实义摄三檀如欢喜布施求者不惧则摄无畏施愿成佛道自起化他之行则摄法施兼本财施则三檀具矣后倣此外施竟二内外施或有菩萨驷马宝车及妻子施求无上道初车马布施驷马四马也宝车珍御也珍宝所成驾以四马故云驷马宝车栏楯前后槛也华葢车上覆也轩谓左右厢也杂彩为饰故云轩饰布施者到处布散随乞施与借此因行以成果德也复见下身眷布施身谓全身肉手足三皆身分摄妻与夫相为表里子与父相为作述皆眷属摄施之一字总通身眷然人之所最重者莫过身命最爱者莫过妻子今菩萨为道忘躯外形骸如桎梏求真厌假观妻妾如画瓶故并施之末句总结所为言菩萨所以内外俱舍者总为求无上道准后提婆达多品佛自述云吾于多劫常作国王愿求无上菩提欲满六波罗蜜勤行布施心无悋惜象马X七珍国城妻子乃至身肉手足等即此类也三内施又见菩萨头目身体欣乐施与求佛智慧去目伤体仅坏其形其施稍易断头杀身兼绝其命其施甚难今乃欢欣好乐施与乞者正以所得者重而所失者轻耳准报恩经大光明王唤乞头婆罗门云汝今远来从我乞头我以慈心怜愍汝故不逆汝意令我来世得智慧头施与汝等今云求佛智慧即彼意也布施竟二持戒文殊师利我见诸王剃除须发而被法服陈说既繁恐不经意故重称其名以告之万八千土多有王子行道故云我见诸王往诣佛所者表往非余诚意晋见故问无上道者自念善法教民无济于世别求出世之道普度迷情此即摄有情戒也便舍者飘然不顾之义率土之境皆为王之所乐故称乐土帝居曰宫有丹楹刻桷之制君御曰殿有鳷鹊凤凰之称辅佐曰臣有百尔臣工之司嫔妃曰妾有三千粉黛之姿凡此皆最为难舍今云便舍者由诣佛问道自觉世乐非真故飘然长往而不顾焉如非重道轻荣视天下如敝屣者不能如此此即摄善法戒也剃除须发者表出尘X之风度而被法服者绝世谛之仪容此即摄律仪戒也持戒竟三忍辱或见菩萨而作比丘独处闲静乐诵经典而作比丘者弃俗为道剃发染衣外绝五欲内净五篇此约持戒明忍不接人事曰独处远离諠杂曰闲静又独处者绝抗对故闲静者入深禅故此约禅定明忍朝斯夕斯曰乐诵圣贤成法曰经典葢欲借彼成法资生正慧故朝斯夕斯而乐诵之此约智慧明忍必约三学以明忍者欲断其流务绝其源之义葢以不能忍者多缘三毒而起如彼此相贪以至凌辱交至彼此相瞋以至忘身及亲痴迷不了以至结怨怀恨今菩萨三学既备三毒自息不惟能忍彼辱亦且无辱可忍是不忍之忍乃真忍也忍辱竟四精进又见菩萨勇勐精进入于深山思惟佛道勇勐者悍劳不怯忍苦不辞之义精进者诸缘不杂一念直前之义深山谓穷壑䆳谷人烟旷绝住则与木石居行则与鹿豕游饭糗茹草寂寞难堪今云入者必是情忘世务心死溪山所谓楖栗横肩不顾人直入千峰万峰去亦如刚被世人知处所又移茅茨入深山之类思惟佛道者结其所为言菩萨所以入深山者葢以佛道幽深非浮泛可阶借彼悬崖绝巘入正观以思惟耳古人于心地发明之后三二十年住山长养圣胎即此意也X五禅定又见离欲常处空闲以千万偈赞诸法王初从浅入深禅欲谓五欲即色声香味触也必离之者以能为禅定障故空闲乃无欲之地必常处者以暂离欲境不能动静一如借彼以坚其心故此约初心浅修言也深修者有渐次工夫谓渐次深入以造其极故禅半梵语具云禅那此翻静虑虑即微细观照拣非任运分别故以静言定者对治散乱亦静虑义今并言者华梵双称义易了故神通有六一天眼二天耳三他心四宿命五神境六漏尽今言五通者以大乘教中惟佛许漏尽余皆不许故然此五通虽由禅定而发非静极情忘者亦不能得今既云得即深修之验也后四句从深入妙禅安禅者拣上离欲求禅谓不思而得不勉而中所谓深禅是也合掌等拣上处闲求静谓不起灭定现诸威仪所谓妙禅是也以千万偈者或称因颂果或赞功论德比兴不同吟咏各异故大经云赞佛相好当愿众生成就佛身证无相法今云赞诸法王自寓回向众生意也又安禅属定偈赞属慧既能安禅偈赞必是定慧圆融不惟不被痴定所缚亦不为狂慧所悞矣禅定竟六智慧复见菩萨智深志固济地狱苦令入佛道初明大喜慧智深谓天资聪敏不住浅解志固谓X欢喜进求不退初心由智深故所以能问诸佛古德所谓扣关击节善咨心要是也由志固故所以闻悉受持古德所谓文义双持瓶泻不遗是也次八句明大慈慧外息诸缘内起正观故云定慧具足所谓惺惺不碍寂寂寂寂不碍惺惺是也以无二句有为机施权之义以用也无量喻者或因明示暗或举浅况深机宜无量权巧譬喻亦无量故为众者为彼人天闻缘等机讲法者分析戒善谛缘等法如谓言词方便力令一切欢喜是也欣乐二句有称理显实之义称理直谈本怀始畅故云欣乐说法缘合时熟闻即得道故云化诸菩萨破者摧灭义魔半梵语具云魔罗此翻夺命伤法身夺慧命故准髻珠喻中有阴魔恼魔死魔等故以兵众言之鼓者催军号令法能䇿励行人义相似故故以为喻而犹故也承上起下之词言菩萨所以讲权说实者正为破魔兵众故击权实法鼓催贤圣军与共战耳又见下明大舍慧寂然者不动义即返观内照晏默者安静义即观智相应观智相应故感天龙恭敬如空生晏坐帝释散华之类不以为喜者以观智相应时心境两忘忘心亦忘忘忘亦忘尚不知有法可取而况非法恭敬讵能动其心乎所谓法尚应舍何况非法是也末四句明大悲慧处林谓外绝境累安处林野放光谓心垢洗除慧光发现所谓净极光通是也又处林放X光者以我之静形彼地狱之苦熏动大悲放同体光也狱苦本空因众生无法自济从毕竟无成毕竟有今蒙悲光救济如汤泼雪似炬消暗故云济地狱苦佛道本圆因众生无法自资从毕竟有成毕竟无今蒙慧光照触如种遇润似木逢春故云令入佛道凖华严地狱蒙光顿超十地之阶即此类也次第缓陈竟二不次急说分六一精进二持戒三忍辱四禅定五布施六智慧初又见佛子未甞睡眠经行林中勤求佛道甞犹曾也睡眠者四不定心之一昧略为性障观为业遗教经云勿以睡眠因缘令一生空过今菩萨恐唐弃此生故未甞睡眠古德所谓昼三夜三决志不移是也经行者现行虽伏习气犹炽复循环以遣之如今般舟三昧是也必于林中者远尘绝累易进道故如斯精进无别所为惟期成佛故云勤求佛道二持戒又见具戒威仪无缺净如宝珠以求佛道具戒者具有二义一者秉受义谓三师七证秉受戒法故二者具足义谓具足禁戒篇聚无亏故威仪者律明三千依之则有威可畏有仪可尊故无缺者严谨防护蜎飞无损如草系鹅珠之类宝珠内外明彻净无瑕秽而菩萨戒净如之古德云幽X溪未足比其清飞雪无以方其素故云净如宝珠末句结持戒意可知三忍辱又见佛子住忍辱力皆悉能忍以求佛道住者安住谓处辱如无内心能安故力者准阿含说有六种谓小儿啼为力女人瞋为力国王憍为力罗汉进为力诸佛慈为力比丘忍为力释义则有所长以胜人曰力今菩萨自住柔顺三昧调伏刚强众生无刚不调无强不伏故云力也增上慢人即未得谓得未证谓证之流由彼上慢熏心见有胜已者心怀憎嫉故恶骂而棰打之皆悉能忍者以菩萨深证实相平等怨亲一致拣非勉强遏捺者比也以求佛道者如不轻徧记忍谤终至行满成佛之类四禅定又见菩萨离诸戏笑亿千万岁以求佛道首四句是初心工夫诸戏笑者不惟口谈非法即身作肆态意恣放情皆是以能妨乱正业故须离之痴眷属者即不识因果不信罪福之子弟也此又不惟妨乱正业且为戏笑之源故并离之智者事理博达见地超卓具勘騐龙蛇之睛秉陶铸圣贤之手故须亲近以能为禅定之资故后四句是深修工夫一心除乱者谓虽离戏笑犹有微细乱想故须专一其心而屏除之摄念山林者谓虽离痴属犹有尘俗余念故须山间林下而摄持之亿千万岁等谓虽近智者佛道贵在自肯故须亿千X万岁而诚求之禅定竟五布施或见菩萨肴膳饮食欢喜无厌求无上道初别列众施肴佳品膳美馔饮茶浆食常食也汤惟煎剂药兼丸散对病而施故有百种之多施佛及僧者资色身疗病躯故至贵之衣曰名至尊之服曰上如无尽意璎珞之类故云价直千万或无价衣者应属天衣以人世所无故无价也施佛及僧者严相好顺时令故千万亿种者拣非少数栴檀宝舍者拣非凡材如给孤精舍之类卧具者坐卧之具准戒经作新卧具应用二分纯黑羊毛三分白四分龙为制今云众妙似不局此葢即缯纩裀褥众宝床榻之类施佛及僧者备安居供坐卧故清净园林者红尘不到之处如祇陀园林之类华果茂盛者有行树罗网之致流泉浴池者有七珍八德之幽施佛及僧者备游宴资浣濯故末四句总结施意如是等施者总指上来四事园林般般精奇故曰种种微妙全无悋惜故曰欢喜无厌不求余果故曰求无上道布施竟六智慧或有菩萨说寂灭法以此妙慧求无上道初文字般若说者随机敷演之义寂灭即真谛理X也真谛无相故以寂灭名之不云理而云法者既落言诠即属法相故教诏即训诲也随机差别故云种种众生即化机也依教受化故云无数此菩萨以文字般若起利他行敷演法性也或见下观照般若观者离言默会之义诸法即俗谛相也俗谛差别故以诸法名之不云相而云性者既入观境即属性分故既属性分惟一真体故云无有二相二相尚无诸法宁有是则真体凝然无形无相无边无表故云犹如虗空此菩萨以观照般若起自利行融通法相也末四句实相般若心无所着者真俗并遣言观双忘之义妙慧即平等大慧无上道即一乘实相言上二有言有观总非平等大慧皆属麤浮不名微妙有真有俗终乖一乘实相咸为对待岂称无上今既言观双忘真俗并遣故云以此妙慧求无上道此菩萨以实相般若起绝待行破一切着也齐此以上两陈六度之机葢是弥勒扩充前文种种信解种种相貌之义诸佛化应竟三机尽化息分二一供养舍利二起塔严国初文殊师利又有菩萨佛灭度后供养舍利X菩萨即生前受化之众灭后当茶毗巳竟之时贮以宝瓶严以香华等皆名供养受化感恩想像圣容者理合如是耳二起塔严国又见佛子造诸塔庙如天树王其华开敷初略明昔喜见菩萨受净明德佛遗嘱收取舍利作八万四千宝瓶起八万四千宝塔据此则造诸塔庙者不惟感恩亦兼受曯也恒沙计之仍称无数者极言其塔之多故宝塔星罗碁布舍利月灿灯辉望之起敬见者生欢故为严饰国界宝塔下详明塔以宝成非凡材也高而云妙者仰弥高不可及故上下二十万里故云五千由旬南北曰纵东西曰广四维无异曰正等径过计八万里故曰二千由旬一一塔庙各千幢幡者四维剎杆所悬幢幡计一千数如药王品中表剎庄严垂诸幡葢是也露幔即层层滴水伞也珠交者珠网交结之所成故露幔之角以宝为铃微风吹动音向相和故云宝铃和鸣佛遗舍利以作佛事天人龙神等资舍利以作福田故以香华技乐等而供养之供而云常者显佛德殊胜虽灭度之后犹感供不绝也文殊下恐疑严国之意重称其名以告之佛子起塔本非严饰国界故云为供舍利严饰塔庙塔庙既成疆土因兹生光故云国界自然殊特妙好末二句喻明妙好之义天树王者大经云三十三天有树名圆生根深五十由旬梃高五十由旬枝X布五十由旬花香五十由旬帝释钟爱故称为王其花开敷者色香具足天人共赏喻塔起国界时福田殊胜幽显俱利所谓严饰及妙好者正在是矣正陈放光竟三结见求决佛放一光我及众会佛子文殊愿决众疑初结见叹异佛放句结能照光我及等结所照境种种句结所现相此结见也从实施权援众生出火宅是为诸佛神力希有会权归实摄三乘入佛慧是为诸佛智慧希有葢弥勒因见诸佛权实得宜而叹异之此叹异也后六句牒疑求决放一句牒所疑光照无句牒所疑境我等二句牒所疑相此牒疑也末二句求决其义可知结见求决竟四防难申问分四一防初难申初问二防次难申次问三防三难申三问四防四难申四问初四众欣仰瞻仁及我世尊何故放斯光明弥勒意谓仁者若谓众既不问是无所疑者误矣何则我观四众欣仰瞻仁及我欣者欣我问仰者仰仁答瞻仁者不见仁答及我者急欲我问正忧疑不泰之相此防难也末二句申问葢由不知为说法华故问何故放光后云我见灯明佛本光瑞如此以是知今佛欲说法华经正答此问二防次难申次问X佛子时答决疑令喜何所饶益演斯光明弥勒意谓仁者若谓是佛境界宜共问佛者理诚然矣但时众有疑在怀忧兕不泰待佛出定不知何时愿佛子及时而答速决众疑以令众喜此防难也末二句申问葢弥勒巳知多饶利益但不知毕竟如何故问何所饶益演斯光明后云今相如本瑞是诸佛方便今佛放光明助发实相义正答此问三防三难申三问佛坐道场所得妙法为欲说此为当授记弥勒意谓仁者若谓欲决众疑宜共筹量者我亦知然但如我管窥佛天蠡测智海转照之化功巳极曲成之方便巳周惟有佛坐道场所得妙法四十年来未曾吐露此防难也末二句申问葢弥勒巳知会权归实授记成佛但不知事属一贯故云为欲说此为当授记后云诸人今当知合掌一心待佛当雨法雨充足求道者正答此问四防四难申四问示诸佛土众宝严净瞻察仁者为说何等佛土宝严者光所照处转染成净故前缺此义此中互出及见诸佛义该说法度生举人以摄法举主以摄伴故此非小缘者推重其事不敢擅决之意弥勒意谓仁者若谓如我所说即是决疑者过矣何则我虽驰心下思测度于说法授记之间伹X以示现依正等相此非小缘岂可以予比量之智而判决哉此防难也末四句申问良以法会大众有困心衡虑之急而文殊菩萨如不见不闻之状故代众而达情曰文殊应当了知现前四众龙神各各瞻察仁者幸勿过谦以负众望今问仁者究竟为说何等后云诸求三乘人若有疑悔者佛当为除断令尽无有余正答此问以上连申四问层次秩然似虗似实莫可定量初云世尊何故放斯光明全似不知次云何所饶益演斯光明略露锋芒又云为说妙法为当授记分明合盘托出至云瞻察仁者为说何等却又殃及文殊是皆弥勒智辩具足予夺自在故假若智若愚之状演出半吐半露之态引进权小仰求大智所谓怜儿不觉丑也弥勒请问竟二文殊领答二一略答二详答初二一惟忖直答二引古作证初尔时文殊师利语弥勒菩萨击大法鼓演大法义尔时即弥勒请问之时语谓觌面而告也以弥勒正为请主故文殊觌面而告语之及者声临众耳之义大士者菩萨之异名以能具大道心超世间士故准叙分数有八万故云诸也善男子等唿菩萨等大众欲酧前请以决法会之疑故如我惟忖者文殊自谓如我所见思惟忖度也今佛世尊等正所惟所忖之事法而言大者教大理大行大果亦大故此总标也雨大法雨句别明教大雨者以X润泽为义取以喻教者佛以一乘教法润入机心令彼开佛知见如天雨雨故吹大法螺句别明理大螺者以号令为义取以喻理者佛以一乘理法号令化机与彼示佛知见如军吹螺故击大法鼓句别明行大鼓者以䇿励为义取此喻行者佛以一乘行法䇿励行人令彼悟佛知见如阵击鼓故演大法义句别明果大演义二字古德直约法释今亦作喻言演义者如登场作戏之类谓借彼假相演出真义以动人心故取此喻果者佛以示成果德演出一乘果法竦动机心令彼入佛知见如登场演义故由具上来四种大义故总以欲说大法标之此文殊欲酧众请如已所见而惟忖之也惟忖直答竟二引古作证诸善男子我于过去诸佛难信之法故现斯瑞初引古曾见过去曾见此瑞者显惟忖有本非臆见也放巳即说大法者显答问有据非妄谈也是故下证今亦如言佛佛道同古佛既尔今佛亦然故欲令下结答前问欲令二字出成放光本意众生者总该三乘五性以一切众生莫不有心凡有心者皆当作佛故欲咸得闻知拣非从前有遮限也一切世间者总该九界谓此经浅而论之巳非凡小可及深而究之虽至等觉犹惑故总云难信如即权显实而千二腾疑即迹显本而弥勒致辩葢可见矣准前弥勒问云以何因缘而有此瑞今X云欲令众生咸得闻知等故现斯瑞正应前来略问之义而结答之必至此而结答者惟忖引证乃足取信故略答竟二详答分二一长行二偈颂初四一总引灯明二别明往事三结会古今四应问结答初二一详引最初一佛二略引相继二万初二一总标化仪二别明三善初诸善男子如过去无量演说正法初善中善后善如者指实之词谓指彼过去灯明事迹以实前文过去曾见之语阿僧祇此云无数劫半梵语具云劫波此翻时分时称无数巳云久矣而又云不可思议等者极显此法名标劫外体居象先所谓有物先天地也日月灯明佛之别号古德云日以光明照昼月以清凉照夜灯续日月之所不及如来三智圆明破世愚暗如之故以为号如来应供等佛之通号如来者佛佛道同后佛出世如先佛再来名倣同先德号应供者智断具足应受供养名堪为福田号正徧知者永离外道邪知凡小徧知名拣邪异偏号明行足者明足慧满行足福圆名福慧双隆号善逝者逝往也生死不离而离涅槃不往而往名妙往菩提号世间解者解了世间性相真伪名达伪通真号无上士调御丈夫者证无上道超世间士名无上士具丈夫力调御羣品名调御丈夫合名悲智究竟号天人师者应机说法X善导天人名模范三界号佛者自觉觉他觉行圆满名三觉圆备号世尊者具上九德世出世间之所尊重名九界同尊号此十号者诸佛同具自古解释不同今删繁就简略难取易虽稍异古註而会理无殊演说正法者如来出世开示出世正道非世邪法故有益于人曰善初善即先照时也以先照时中同教一乘人等获转同成别益故中善即转照时也以转照时中小乘人等获转小成大益故后善即还照时也以还照时中偏教五乘人等获转偏成圆益故总标化仪竟二别明三善其义深远其语巧妙三藐三菩提成一切种智初别明初善其义深远句约理而言理不自理必借义以析之故云其义称性直指羣机绝分故云深远其语巧妙句约教而言教不自教必借语以宣之故云其语多方敷演俱会玄宗故云巧妙古德云既属华严不合其语巧妙不知巧而云妙巳寓拣别意故纯一无杂句约果而言惟显佛果故云纯一不涉余乘故云无杂具足清白等约行而言一摄一切故云具足从性起修故曰清白不惟离于五欲兼顺性法爱亦离故曰梵行以梵翻离欲故也为求下别明中善声闻根钝不堪承受大法故以四谛法说而应之生老病死苦谛也度兼集谛以度苦必断集故度犹脱也涅槃灭谛也究竟义兼道谛以证灭必修道故究竟犹证入也辟X支具云辟支迦罗此翻缘觉缘觉根利能知诸法因缘故以十二因缘法说而应之十二因缘者谓无明缘行属过去二支因行缘识识缘名色名色缘六入六入缘触触缘受属现在五支果受缘爱爱缘取取缘有属现在三支因有缘生生缘老死等属未来二支果详于化城品释菩萨大根具上求下化之心欲到彼岸故以六波罗密说而应之波罗密此云到彼岸谓依此六度法修能到涅槃彼岸故令得下别明后善会三归一普记成佛故云令得阿耨等能知一切诸佛道法能知一切众生因种名一切种智葢上句令其得果此句令其成智也详引最初一佛竟二略引相继二万次复有佛亦名日月灯明所可说法初中后善初次第标名又同下兼出姓氏颇罗堕此云利根亦云捷疾以六根聪利缘境捷疾为姓也弥勒下结告显同二万佛同名同姓事出罕希难于取信故唿名而结告之字名号皆称谓也通别名号俱同者实德既同称谓亦同故所可说法即是正法如稍涉邪伪则非佛可说故初中后善化仪同也据此则二万灯明与光中万八千佛三时设化如出一辙岂至今佛而独不然故文殊引此为例欲弥勒深思而自得之总引灯明竟二别明往事分五一时至机熟二显相逗机三放光东照四会众腾疑五说法授记初二一略举X时机二义显至熟初其最后佛未出家时七名向意八名法意其最后佛者文殊自指本师未出家时者在俗为轮王时也有八王子者应是多劫久证示生佛家如今佛罗云之类有经有权能常能变名为有意善法治世善政教民名为善意经画谋略难可测量名无量意善为至宝不令有失名为宝意恶意日损善意日增名为增意事理博达能除众疑名除疑意善应物情如向应声名为向意法度纪纲皆悉明备名为法意此以八子皆为轮王故将名就位而略释之若作表法者佛表真如未出家时表真如在缠八王子表转变八识有意表赖耶受熏持种有诸法故去后来先为中有故善意表末那善成六转为染净依故无量意表六识剎那生灭绝分量故宝意表身识一切众生共宝爱故增意表舌识着味增恶说法增善故除疑意表鼻识合中便知无所疑故向意表耳识能听音向故法意表眼识观察诸法相故据此则妙光师灯明师本心也灯明传妙光传本智也八子师妙光依本智而契本心也妙光化八子依本心而化本识也例而推之则灯明一代化仪不出吾之一心若了自心则今佛光瑞之旨可立见矣略举时机竟二义显至熟是八王子威德自在巳于千万佛所植诸善本X初明在俗势位威德者位统四洲有威可畏教施十善有德可仰故自在者宽勐相济权不在人所谓礼乐征伐自天子出也各领四天者是金轮王拣余轮故是诸下明出家因果闻父出家騐知王位无益闻父得道騐知出家有功騐知王位无益故悉舍之騐知出家有功故亦随之古人所谓是父是子者仅见之矣发大乘意者起上求下化之心建自利利他之行如三心四愿等是大乘之心永无退转故云常修入理之行清净洁白故称梵行所谓戴铁轮而不退用繁兴以恒如也法师者弘法自任为人天师非时至机熟者曷克臻此科云义显者良有以焉巳于下明往昔深本言法师之位不易可阶王子一生便至其故何也皆由巳于千万佛所植诸善本所谓根深枝茂者具信然矣时至机熟竟二显相逗机分三一说经入定二雨华动地三大众喜观初是时日月灯明佛义处三昧身心不动二雨华动地是时天雨曼陀罗华普佛世界六种震动三大众喜观X尔时会中比丘比丘尼欢喜合掌一心观佛此上三科与今佛显相文义全同无烦𤨏释显相逗机竟三放光东照尔时如来放眉间白毫相光如今所见是诸佛土所照境中阙上至下至之文末二句所现之相如今所见者文殊不欲𤨏叙令准今而知昔故是诸佛土应指佛土中所现之相放光东照竟四会众腾疑弥勒当知尔时会中欲知此光所为因缘教以当知者令知今昔皆同勿以不知自怪也二十亿菩萨即当时腾疑之众不言四众八部者菩萨尚疑余可知故今佛腾疑文中无多菩萨者四众摄也乐欲听法者据前欢喜合掌一心观佛即倾渴翘伫愿闻法要之相得未曾有者先意本为听法偶见佛光普照如得未曾有见之物且喜且疑有不能释于心也欲知因缘亦反复推审之义由是观之今昔皆同惟虗心待之可矣会众腾疑竟五说法授记二一出定说法二唱灭授记初时有菩萨名曰妙光若身若心而生懈倦初明所被之机大成云圣人无名因德以彰神通莫测曰妙朗照羣昏曰光愚谓妙表智体光表智用体绝思议用彻权实故以妙光称之学在师后曰弟智从师生曰子特标八百弟子者一显妙光X智深归从者众一显法华高会听众有人所谓机感盈前是也大成云昔佛八子师妙光佛出定为妙光说经今佛罗云师身子下出定为身子说经是因人同也或曰妙光是菩萨身子是声闻云何同耶大成释云比及发迹身子亦是菩萨妙光垂迹未必不是声闻文殊巧说方便隐显耳是时下明能被之教起者对灭而言入时名灭灭诸缘故出时名起起言象故今欲说法华故从三昧起也因者显非独为但因之以开其端耳必因妙光者显法华非智莫解今因身子亦然准前云欲说大法又云难信之法终未显彰本经名目葢恐难于取信今假灯明事迹无心唱出不欲人信而自无不信则文殊可谓善于辞说者矣浅识闻之迷惑不解故云教菩萨法久默斯要不务速说故云佛所护念六十下明会遇时节准教中人寿十岁时子年倍父年增至八万四千岁然后百年减一岁灭至十岁如是一增一减为一小劫今云六十小劫其时可谓长矣虽经时长而说无异座故云不起于座时会听者而闻无异席故云亦座一处形与道合智与理冥故云身心不动延促同时念劫无碍故云谓如食顷大成云今经五十小劫谓如半日是时同也无一人懈倦者显箇箇精诚无若身若心之一有懈倦者显内外精诚然此亦是因深缘胜教到机熟之所致耳出定说法竟二唱X灭授记二一对众唱灭二授记潜辉初日月灯明佛于六十小劫当入无余涅槃初结前即于下正明说法唱灭事属一会故云即于今经宝塔品后唱灭与此同也梵谓梵天色界主也魔谓魔天欲界主也沙门翻勤息摄出家众婆罗门翻净行摄在家众天人修罗八部举三余以众字该之此言即唱灭之语必众中宣者有二义一生善二灭恶生善者由佛久住薄德之人不种善根一闻唱灭恋慕渴仰种善根故灭恶者由佛不灭懈怠众生便起憍厌一闻唱灭生难遭想憍厌自息故涅槃义见前文无余有二一者断见思惑分段永寂名小乘无余二者五住究尽二死永亡名大乘无余今佛所入是大非小也言当入者出世事毕化道巳周纵住于世无所益故必于中夜者表身归中道性入常寂之义对众唱灭竟二授记潜辉时有菩萨名曰德藏便于中夜入无余涅槃初授记补处菩萨名德藏者准大成有二义一含藏义谓恒沙功德悉皆具足故二出生义谓以此功德徧施众生故一约自证二约化他言也圣言说与曰授忆念取证曰记时有德藏即授其记者X有三义一入灭时近故二道统事急故三人不可失故告诸比丘者有二义一令作证明故二令知依止故次当作佛者非同法华远记乃记以次补佛处与今佛记弥勒事同要知法华非无远记葢文殊不欲尽言恐成解路障后悟门耳因备众德果感相严故别号净身多陀阿伽度此云如来阿罗诃此云应供三藐三佛陀此云正徧知十种通号举前以摄后故佛授下记以潜辉授记巳便入灭者大成云斯道有赖故本怀巳畅故化缘巳毕故自此以上约大科共有五段系灯明一代化仪今佛四十年前多方陶汰时至机熟是过去事与灯明同也经初显相逗机放光东照会众腾疑是现前事与灯明同也至于说法授记犹属后事虽未见其同可以预知前云欲说大法等本于此矣别明往事竟三结会古今二一师弟本因二结会释疑初二一文殊本因二弥勒本因初佛灭度后妙光菩萨其最后成佛者名曰然灯初妙光弘经灭后持经者奉是道以修身自行也满劫演说者运是道以利众化他也日月下八子受化灯明八子皆师妙光者以妙光二利具足堪为师承故大成云不以父为师以妙光为师者易子而教之意今罗云师身子亦然妙光教化者教以实道化其权心故权心既化实志自坚故云坚固菩提坚不自坚功归妙光故云令其坚固是诸X下极显因深王子供佛行满也皆成佛道果圆也弟子行满果圆师可知矣是皆文殊恐类自伐故假王子以显自已深本最后成佛即第八子也名曰然灯者准大论初生之时身光如灯以至成佛故以名焉是释迦第二僧祇授记本师据此则释迦师然灯然灯继七兄展转逆推历九世而之妙光则文殊深本岂可思议者哉文殊本因竟二弥勒本因八百弟子中有一人供养恭敬尊重赞叹初抑其名利役心前云妙光有八百弟子此云八百弟子中有一人则一人亦妙光之弟子也名与利相因既号求名则心为利役可知贪着等出命名之由利养为役心之本既曰贪着必是好游族姓忘实务名之人如是之人不暇读诵虽复勉强读诵其心思智虑尽为名利所耗故曰而不通利通谓达其义利谓熟其文也多所忘失者不通则义非巳有多至昏忘不利则文非心持多至废失是则文义全无实得读诵惟慕虗名故以故号求名结之是人下扬其种善值佛种善者所贪利养不私于已多于佛法僧中作利益事故由此因缘故得值佛无量百千等极言其值佛之多供养恭敬等极显其无空过者初云亦者例上八子而言言不惟八子行满果圆虽如是求名之人亦以种善因缘值无量佛由此观之则今之学道者苟未X能辍利养绝贪求亦当于佛法僧中作利益事为当来值佛之因耳师弟本因竟二结会释疑弥勒当知尔时妙光菩萨求名菩萨汝身是也本地既彰理合自醒弥勒故昧宿因故教以当知昔之妙光即今之文殊故曰岂异人乎我身是也昔之求名即今之弥勒故曰求名菩萨汝身是也科云释疑者恐疑弥勒文殊同居学地知与不知彼此应同何故弥勒问而文殊答耶故结会以释之言迹虽同居学地本实各有浅深一弟一师故应问应答结会古今竟四应问结答今见此瑞与本无异教菩萨法佛所护念此瑞指今佛光相与本灯明若合符节故云无异是故惟忖应前如我惟忖言前云如我惟忖等者葢以是今昔不异之故耳当说大乘等者光瑞既同说法亦应同故准前弥勒问云四众龙神瞻察仁者为说何等今云当说大乘等正应问而结答之也长行竟二偈颂尔时文殊师利于大众中欲重宣此义而说偈言分四一颂总引灯明二颂别明往事三颂结会古今四颂应问结答初我念过去世无量无数劫令入佛智慧念谓忆念过去远指往昔长行云无量无边不可思议阿僧祇劫此云无量无数者举始末以摄中X随偈便故佛之一字总指二万灯明然佛虽九界通尊而现相人中故称人中尊也号日月灯明者举别号摄通号故世尊演说法者准长行即是正法亦是初中后善初善独被大根中善广被三乘故云度无量众生及无数亿菩萨后善会三归一普记成佛故云令入佛智慧颂总引灯明竟二颂别明往事五一颂时至机熟二颂显相逗机三颂放光东照四颂会众腾疑五颂说法授记初佛未出家时所生八王子见大圣出家亦随修梵行首二句颂略举时机佛指最后佛也八王子举数略名下二句颂义显至熟大圣出家略得菩提随修梵行略发意为师及植善等义二颂显相逗机时佛说大乘经名无量义即时大震动初颂说经入定无量义经虽明为菩萨而暗为声闻故云众中分别余同长行后六句颂雨华动地四华举一长出天鼓自鸣大成云此鼓在妙法堂上诸天娱乐时其鼓自鸣演说苦空无常不净等法今表出定之后无问自说故自鸣也诸天二句明雨华鸣鼓所以葢为供养人中尊也一切佛上准今佛显相文中即指一佛化境非十方佛土也颂显相逗机竟三颂放光东照分二一一光所照之境二诸境所现之相初佛放眉间光现诸希有事此光照东方万八千佛土X诸希有事预指下科诸相葢是文殊信口带言非此科正意二诸境所现之相于中分二一众生机感二诸佛化应初示一切众生生死业报处示现也处之一字总通上文谓生死处造业处受报处也准弥勒偈中六道众生即此中初句生死所趣善恶业缘受报好丑如次即此中三处是今昔所现机感同也二诸佛化应分二一从实施权二会权归实初二一从实二施权初有见诸佛土以众宝庄严敷演深法义初成道前相土以宝严受用土也琉璃具云吠琉璃此云青色宝玻瓈此云水玉惟此二色映蔽众宝故偏言之转染成净力资佛光故云斯由佛光照也此是诸佛垂得菩提胜依先现之相及见诸天人等八部举五以摄余故各供养其佛者或敷座雨华或击鼓奏乐等此是诸佛垂得菩提预兴供养之相准大通道前之文足证此义今佛光相无此者弥勒偈略耳防难偈中亦云示诸佛土众宝严净是今昔所现道前之相同也又见下成道说法自然成佛道者谓功圆行满一念相应习气顿断任运而成非谓无修无证有滥外计身色句受用身也舍那金躯巍然晃耀故如金山无量相海皆悉具足故曰端严不共凡小所见故云微妙土以宝严身如金山身土相依故如琉璃龛中现X真金像也大众即华严海会佛于其中敷普贤行门演遮那性海羣机绝分名深法义准弥勒偈云又覩诸佛圣主师子即此中又见诸如来四句演说经典微妙第一即此中如净琉璃中四句是今昔所现成道说法同也从实竟二施权一一诸佛土声闻众无数因佛光所照悉见彼大众首二句举机该教如今佛光相中说声闻乘同下二句大众二字义该缘觉菩萨与今佛光相中说缘觉菩萨乘同准前弥勒若人遭苦等偈即此科义也从实施权竟二会权归实分三一进戒二度二施忍二度三禅慧二度初或有诸比丘在于山林中精进持净戒犹如护明珠在山林中者虽欲绝尘易办道故精进持戒者以精进为先锋以持戒为主帅破烦恼敌护法身命故轮王顶上明珠最所珍护而菩萨护戒若彼故云犹如护明珠也二施忍二度又见诸菩萨行施忍辱等其数如恒沙斯由佛光照菩萨行施内外无悋非具大忍辱者不能故并列之余可知三禅慧二度又见诸菩萨深入诸禅定说法求佛道初禅度深入者拣非初修内外俱寂故曰身心不动以斯求道真受道之器也后四句慧度实智观法了法无相故云寂灭既知是巳于国演说借利物以成已德故曰求道颂放光东照竟四颂会X众腾疑尔时四部众见日月灯佛是事何因缘长行以本称故云二十亿菩萨乐欲听法偈颂以迹论故云尔时四部众见神通力巳知为瑞故心皆欢喜未谕何缘故各自相问各自相问者谓各以此事存诸内而问诸心也五颂说法授记分二一颂出定说法二颂唱灭授记初天人所奉尊适从三昧起悉皆能受持初所被之机大圣出世人天奉敬尊崇名所奉尊适犹方也谓时节既至方从定起也赞妙光者将以大法饶益安其心故智慧充足以斯道觉斯民故曰为世间眼道德全备闻而敬见而亲故曰一切归信如斯之人乃能代佛宣扬故曰奉持法藏此赞其利他德也如我所说者通指一代教典非妙光不能体证非妙光不能了知故曰惟汝能证知此赞其自利德也准长行从文殊口中叙出此中借灯明语句说来长行云八百弟子明归信者众此中云一切归信显弟子之多长行偈颂文别义同世尊下能被之教妙光欢喜非为赞叹故喜以赞叹必说法故说是法华非为欢喜故说以欢喜必信受故满六下会遇时节准长行有三义一说无异座二听无异席三时众不懈今缺后二X乃补出妙光受持义互显也然上文灯明赞以能奉持能证知今妙光果能受持则灯明可谓知人而妙光可谓不负所知矣颂出定说法竟二颂唱灭授记分二一颂对众唱灭二颂授记潜辉初佛说是法华令众欢喜巳亿劫时一遇首二句结前令众欢喜者喜非寻常乃心生大欢喜自知当作佛也寻即下正明告于天人者略梵魔沙门及婆罗门等故实相妙理徧在诸法故云诸法实相如云是法住法位是也法华会上头头显示故曰巳为汝说如云世间相常住是也说巳即唱灭者令生渴仰并息憍恣故后四句诫勉汝一二句即诫以令息憍恣放逸即憍恣也诸佛二句即诫以令生渴仰难值故渴仰也二颂授记潜辉世尊诸子等闻佛入涅槃以求无上道初时众悲恼诸子即四众人等既受佛化俱得称子故悲谓悲佛入灭恼谓恼自无依又悲者悲佛入灭之速恼者恼自进修之迟一犹独也言诸佛应世会必有离但今佛入灭独何速疾若是此悲恼之不容巳也圣主下如来安慰圣主见前法之王者于诸法中得自在故安慰者如来见其悲恼过分有至泪如波罗奢伽华者故用善言安X抚顺意而慰谕之汝等句正安慰之语言汝等勿以佛灭为忧勿以无依为怖也是德下授记德藏无漏实相约诸佛所证而言言众生虽具实相由烦恼染故如器破漏不堪复用惟佛妄尽理圆乃称无漏今德藏菩萨虽未成佛然于无漏实相巳能现量体悟故云通达余可知佛此下记巳潜辉众生机宜如薪如来教化如火机尽化息如薪尽火灭也分布舍利起无量塔者表大慈平等至化普及之意比丘下时众回心数如恒沙者即见佛灭度心生渴仰回小向大之众然此众向虽精进未免依恃如来间起憍厌今见佛灭无依故倍加精求欲作未来得度之缘后云诸佛灭度后若人善软心如是诸众生皆巳成佛道即此类也颂别明往事竟三颂结会古今分二一颂师弟本因二颂结会释疑初二一颂文殊本因二颂弥勒本因初是妙光法师奉持佛法藏度脱无量众初妙光弘经法藏则曰奉持法华则曰广宣者虽诸经皆弘惟法华为重也是诸下八子受化妙光之道得之灯明传之八子父作子述则妙光之继往开来有功于斯经久矣供养下极显因深供养佛巳福足也随顺行道慧足也福慧双足故得相继成佛八子转相传述次第授受故云转次授记天中天者统论天有四种一世间天如世国王二X生天如三界诸天三净天即四果支佛四义天谓十住菩萨见一切法是空义故佛超四天故称天中之天诸仙导师者仙亦有四一地仙迁居山林年老不死者二天仙三界诸天飞行变化者三圣仙四果支佛神通自在者四真仙三贤十圣分证真理者佛化四仙故称诸仙导师二颂弥勒本因是妙光法师时有一弟子其数无有量初抑其名利役心懈怠者妨正之贼心常怀之则进修日弛矣名利者钩心之媒贪而着之则营逐日深矣营逐日深自致贪求无厌多游族姓之家进修日弛必至弃舍习诵废忘不能通利据此则惟慕虗名不务真修故曰以是因缘号为求名亦行下扬其种善值佛所求名利俱资檀度故曰行众善业见佛复供者因福积福随顺行道者因慧修慧慧深则般若易满福厚则五度可成故云具六波罗密也佛出释氏九十六种卷舌故称释师子以多劫曾供养故今得见也现为补处故云后当作佛因果俱以弥勒称者酧宿愿故准上生经云凡释迦末法中精修功德扫塔涂地乃至称名礼拜者命终皆上生兜率当来随弥勒下生今云广度众生等盖即此耳又因中随佛行道结缘巳深故果中说法度生其数无量所谓当熟者熟当脱者脱也弥勒应化偈云弥勒真弥勒化身千百X亿时时示时人时人自不识可为此段作一註脚颂师弟本因竟二颂结会释疑彼佛灭度后懈怠者汝是妙光法师者今则我身是佛灭度后等者以懈怠之迹彰着在佛灭度后非谓佛灭度后乃有是人又特约佛灭后言者寓有释疑之意由菩萨于佛灭后尚以懈怠见称灯明生前事迹自应废忘今日之事勿怪其不知而问也颂结会古今竟四颂应问结答分四一答第一问二答第二问三答第三问四答第四问初我见灯明佛本光瑞如此以是知今佛欲说法华经文殊意谓汝问世尊何故放斯光明若如我往昔所见灯明光瑞如此后说法华是知今佛亦欲说法华无疑二答第二问今相如本瑞是诸佛方便今佛放光明助发实相义文殊意谓汝问何所饶益演斯光明若以今日之相观之如本光瑞无异足知此光佛佛皆同是诸佛欲显实相先作方便借万八千土诸佛化仪以助发之则今佛放光亦助发实相之义三答第三问诸人今当知合掌一心待佛当雨法雨充足求道者X文殊意谓汝问为说妙法为当授记若以予测度汝诸人等今当合掌一心虗怀而待所以然者佛当雨大法雨充足求道之人俾焦芽败种各得受记成佛所谓说法授记者尽在是矣四答第四问诸求三乘人若有疑悔者佛当为除断令尽无有余文殊意谓汝前既以此非小缘必问为说何等想诸求三乘人未必信予所说若仍有疑而未信或信而复悔者待佛出定当为除断自令净尽无余此是文殊入海事急全将此事推向佛边致令如来出定之后不得不说故为发起之端也序分竟法华指掌疏卷一之上音释蓦鞮否呞哨摩那多辗畬砰磕飏埨壠凹凸磅礴瞪蒙兕譌蛤蚌桎梏衾鳷黛茶毗碁秩X法华指掌疏卷一之下贤宗后学通理述嗣法门人明远较字二正宗分分二一约今时门头以彰出世本怀二约实际理地以显应化妙用初三一略明权实以动执生疑二广明权实以断疑生信三极显经功以借人弘法初妙法莲华经方便品第二品虽居此义摄卷终今通前后以释方便方者一定不易之体便者应物随缘之用各论则方即实也便即权也此品从始至终无非发明权实故以方便名之若合论者方便谓从方起便惟从便称即常途所释权巧义也通论此品略有五重权巧一谓文殊弥勒酧酢巳毕众无能问权巧自说故二谓权执不动实疑不生赞叹称扬权巧激发故三谓法不可示言词相寂分别解说权巧酧请故四谓权实之旨不易发明述自述他权巧开示故X五谓法说一周身子得记实为中下权巧作则故总论此经一言一句俱自大悲心中流出通为摄生无非权巧故初以方便名品令知从始至终皆属方便幸莫作文字观也一略明权实二动执生疑初二一长行二偈颂初二一约佛慧称叹二约诸法显示初二一叹诸佛智慧二叹自证智慧初二一标叹二智二依次释成初尔时世尊从三昧安详辟支佛所不能知初经家叙仪尔时者弥勒文殊问答巳竟之时也玄机既洩无容再默故从三昧而起言安详者谓整涅槃僧歛僧伽黎有申申夭夭从容不迫之貌告舍下正以标叹告谓诏而语之即无问自说之义独告身子者以身子愿学菩萨不安小乘久矣准后不预斯事甚自感伤等语可见又舍利表权智今欲会权归实故独告之诸佛者总指十方三世如法说章中所引智慧即平等大慧众生迷之而诸佛证之故云诸佛智慧甚深者穷诸智之渊底诸智莫能穷其底故无量者尽诸智之分量诸智无能尽其量故此是标叹实智约自觉言也门谓权智能通实智故云其智慧门难解者权不终权若执权者是未解权之义故难入者权能通实若迷实者是未入权之极故此是标叹权智约觉他言也声闻辟支所不知者如华严闷绝躃地阿含日价为足方等常除粪秽般若无希一飡等此X是兼叹权实约觉满言也若论觉满仍拣菩萨今独拣闻缘者以今经为破权执而闻缘犹重急先务也标叹二智竟二依次释成所以者何佛曾亲近随宜所说意趣难解首句承前征起言上来智慧及门所以闻缘不知者何也佛曾下正以释成亲近诸佛者如不轻之于威音妙光之在灯明培来者远故尽行道法者如一音徧记增寿说经奉持法藏广宣法华等积来者厚故勇勐者虽近多佛不以时长自诿精进者虽行多法不以行满自足所谓经劫石以忘疲戴铁轮而不退也名称普闻者建志之深声名洋溢之义然既至声名洋溢而内证实德自应甚深未有故云成就此释诸佛智慧甚深无量义也随宜所说者由实智甚深无量为度众生随其机宜而演说之所谓从实施权是也然所说之法虽属随宜而意趣在实是诸佛之密意故云难解此释其智慧门难解难入义也二智若此岂声闻辟支所能知哉叹诸佛智慧竟二叹自证智慧二一总显具足二分文别叹初舍利弗吾从成佛巳来见波罗密皆巳具足初指法不尽成佛巳来指华严以后时也华严以后法华以前中间逐机所说入道因缘不同故云种种因缘间或根器钝劣于因缘中仍不了者又复喻以易知譬以易见故云种种譬喻广演言教X无数方便者以一乘开为三乘随机差别方便各异故引导众生令离诸着者如凡夫着有佛说空以引之二乘着空佛说有以导之据此则从前所说但以众生处处着引之令得出岂足以尽佛之智哉所以下显智具足初征起者言从前所说似巳尽佛智矣所以但言引众离着者何也如来下双举二智以释成之方便即是权智知见即是实智二俱究竟故总以波罗密称之皆巳具足者正显从前所说不能尽也二分文别叹舍利弗如来知见言辞柔软悦可众心初叹实智具足如来知见者自举所证实智广大者横而论之具足一切诸功德故深远者竖而论之穷尽众德之渊底故无量无碍等者转释叹词无量谓四无量心一慈二悲三喜四舍无碍谓四无碍辩一法二义三词四乐说力谓十力始于是处非处终至漏尽无能胜无能坏故名力也无畏有四一一切智无畏二漏尽无畏三说障道无畏四说苦尽道无畏通名无畏者于大众中广说自他智断无恐惧故禅定如八背九次乃至妙奢摩他三摩禅那解脱如空无相无愿乃至不可思议解脱境界三昧如二十五王乃至首楞严王于此差别功德彻底穷源故曰深入无际无际者既巳穷源更无余际所谓知见深远者此也一切者仍指如上所说一切智至佛智皆名自觉圣智一切X法至佛法皆名究竟果法故俱称未有一一圆满具足故曰成就成就者即圆满具足之义所谓知见广大者此也舍利下叹权智具足种种分别者曲抑本怀随他意语巧说诸法者权设三乘巧逗羣机不有权智何以能尔今如来自谓能者正见其权智具足之义末二句转释叹词言辞柔软者善顺物情由此故能种种分别悦可众心者观机逗教由此故能巧说诸法葢此即权智具足之用耳约佛慧称叹竟二约诸法显示分三一取要绝言二征起释成三转释释词初舍利弗取要言之佛悉成就止舍利弗不须复说初取要显证权实之法头头皆是拟欲尽言言不能尽故曰取要言之无量者竖无限量无边者横无边际如许未曾有法如来一一圆满故云佛悉成就此即取其捷要者言之止舍下绝言不说止犹罢也欲罢而不说也佛以二乘人等只知随语生解不解言外明宗故用无量无边等语而启发之见其如鸟待哺如渴思水乃急以止之亦仲尼所谓予欲无言之意不须复说者以说之无益故二征起释成X所以者何佛所成就乃能究尽诸法实相初句征起言既云未曾有法佛悉成就亦当略示义相所以止而不说者何也佛所下释成世法无非佛法惟佛证知故云佛所成就佛法无非世法众生迷昧故云第一希有一切见色闻声头头错过故云难解之法了知翠竹黄华般若真如故曰惟佛究尽然必究尽诸法则权智究竟究尽实相则实智圆满除佛与佛孰能及此所以止而不说者此也三转释释词所谓诸法如是相如是性如是本末究竟等所谓二字召下释上之词谓召下如是等义释上惟佛能究语也如是者指法之词相性体力等正所指之法情与无情一切皆具故约诸法言之释义则依性名相如有情之身躯无情之质本性所持故持相名性如有情之元明无情之元气相所依故别相名体如有情之手足无情之根茎相所属故功能名力如有情之执捉运奔无情之擎载支持体所具故业用名作如有情之贤奸善恶无情之家野真伪力所成故亲生名因如有情之善恶因种无情之真伪子实作所积故助发为缘如有情之父精母血无情之土膏雨润种所托故成就名果如有情之色身圆满无情之内外具足缘所生故好丑名报如有情之否泰穷通无情之轻重贵贱果所受故初相为本后报为末究竟无二X同一实相真体故云等也以上共有十箇如是若于前九一一了知是究尽诸法若于后一确确体证是究尽实相上云惟佛与佛乃能究尽者此耳然此以上三科虽显佛智究竟实明世法无非佛法既世法无非佛法则一切法无非是权一切法莫不显实乃如来格外方便向上提持敷声教于六根门头明权实于万化之域晓了此者则随宜所说意趣难解之旨不待言矣长行竟二偈颂尔时世尊欲重宣此义而说偈言一正颂长行二极显难知三略为显破初二一颂约佛慧称叹二颂约诸法显示初二一颂叹诸佛智慧二颂叹自证智慧初二一颂标叹二智二颂依次释成初世雄不可量诸天及世人无能测量者诸佛二智究竟超出世出世间故称世雄雄犹长也不可量者亦以所证究竟而言谓所证之智既巳究竟能证之人讵可限量乎哉诸天及世人者天人居九界之中故独举之此外上有三圣下有四凡总以一切众生该之古德云等觉不知妙觉况复余众故总云无能知者此是约义超颂声闻辟支所不能知之文佛力无所畏等俱属佛知见中差别功德借此以颂诸佛智慧句也佛诸余法X颂上其智慧门以权智之中亦有无量差别法故无能测量合颂甚深无量难解难入义也颂标叹二智竟二颂依次释成本从无数佛具足行诸道道场得成果本从句颂上亲近诸佛具足句颂上尽行道法甚深微妙指上实智而言初得相应曰见既获大彻曰了言虽久近多佛尽行道法于此甚深微妙之法终未相应终未大彻故云难见难可了也亿劫行道二句颂上勇勐精进非勇勐精进者不能经劫行道故不颂名闻者建志之深立行之固声名自然洋溢故略之也道场成果颂上成就甚深未曾有法不颂随宜所说意趣难解者实必具权不言可知故颂叹诸佛智慧竟二颂叹自证智慧我巳悉知见如来自谓如彼诸佛所证我巳悉知悉见葢将他显已令比例而知故颂约佛慧称叹竟二颂约诸法显示如是大果报种种性相义言词相寂灭颂凡六句双句读之逆对长行三科义甚显然初二句即长行转释释词中义长行约生起次第故以相性居初此中承上文义便故以果报为首葢X即二智为果得此受用为报也又九如差别生佛同具首句约佛界举末故云大果大报次句约生界举本故云种种性相其实生界佛界中间本末俱该然佛界云大生界言种种者以佛界殊胜生界差别故义指实相生佛九如同归故后举之长行云本末究竟等是也次二句即长行征起释成中义我及十方佛乃能知是事者不惟知其差别兼复知其同归长行云惟佛与佛乃能究尽诸法实相是也末二句即长行取要绝言中义是法即十如之法虽惟佛究尽亦祇冷暖自知实不能言其所以故曰不可示也既不可示则欲谈词丧故曰言词相寂灭古德云佛法大煞有只是舌头短即此义也正颂长行竟二极显难知三一许信得解二拣思不及三明证始知初诸余众生类无有能得解除诸菩萨众信力坚固者除佛一人九界俱该故云诸余众类六凡全迷三圣分觉故云无能得解菩萨信力坚固将来未可限量故独除之以究竟有能解时也大经云信为道元功德母长养一切诸善法智论云佛法大海信为能入本经后文亦云汝舍利弗尚于此经以信得入则信之为力大矣哉故五力以之为首而此中所以独除有志佛智者宜知勉夫二拣思不及三一拣声闻二拣辟支三拣菩萨初诸佛弟子众曾供养诸佛亦复不能知X初拣诸佛弟子总举十方三世一切声闻故云诸佛弟子供佛必闻法显智德之深漏尽则恼绝显断德之极住最后身者惟余果缚显是无学人也其力不堪者有三义一乐小二怖大三用心乐小则得少为足怖大则怯惧不求用心乃意识分别是皆不足以穷佛智故不堪也假使下拣释迦弟子假使者设若义舍利智称第一满世如之其智可谓广矣尽上声尽思谓任其思索度量谓卜度较量言佛智以无分别为体二乘以分别为心心境相乖故虽任其思索共相卜度较量亦所不测也正使者纵令义十方如舍利者拣非一界较上满世尤多余诸弟子者如神通目连说法富那等各如舍利之多故云亦满十方剎也总之用心既错愈求愈远如人急欲东行面向西走故曰尽思共度量亦复不能知二拣辟支辟支佛利智无漏最后身莫能知少分辟支侵习居声闻上故称利智三界生缘巳尽唯余身智未泯故称无漏后身亦满十方者分齐与声闻正等数如竹林者数目比声闻更多斯等一心者恊力与声闻正等亿无量劫者经时比声闻更长欲思实智者用心与声闻正等莫知少分者不知比声闻愈甚所谓只因分别细反令觉照迟也三拣菩萨新发意菩萨供养无数佛亦复不能知X初拣初心新发意者或博地凡夫最初发心或不定二乘回小向大者皆是也供佛显福德淳厚了义显智慧深广说法显悲智双运初心便能如此应非权渐初心可比稻麻竹苇者又非但如竹林可比满而曰充满之极也智而曰妙智非小也恒河沙劫者又非亿无量劫可比咸共思量不能知者以既属思量即是分别有乖智体岂能知乎所谓才生拟议白云万里者以此不退下拣深位八地以上无功用道任运流入萨婆若海俱名不退数如恒沙又非但如稻蔴竹苇可比一心共思亦复不知者众愈多而心愈细心愈细而智愈远故此上三科自声闻以至不退论果证则前前不及后后论智慧则后后胜于前前其数目愈多其经时愈长其用心愈极其不知愈甚总之佛智绝思实相无相不可以有心求只可以无心得罔象得珠可为喻矣拣思不及竟三明证始知又告舍利弗无漏不思议十方佛亦然承上既皆不知毕竟有能知者故又告之佛之所证故称无漏口欲谈而词丧心将缘而虑亡故又以不思议称之甚深微妙者非二乘所知及菩萨所及故如来一一体证故云我巳具得惟拣余众我明一巳言其中权实义相如来独能明见不共余乘故曰惟我知是一切正觉亦皆体证明见故云十方亦然外此者不足以与此也极显难知竟三略为显破舍利弗当知诸佛语无异引之令得出初略显真实当知者警䇿之词谓警以佛语无异䇿以佛说当信也佛语无异者证理既同如所证说故既如所证而说自非浮信可及故教以当生大信世尊法久后者既经方等曰久又历般若曰后要当说真实者时巳至故机巳熟故告诸下略破权宗显实独告身子破权徧告闻缘者身子执轻易解闻缘执重难开故我令脱苦等正佛告之语苦缚即界内见思声闻辟支同断故云令脱涅槃即界外权果声闻辟支同证故云逮得者字宜作人字谓如来当时告诸声闻及缘觉云我从前令脱苦缚逮得涅槃人等甚勿以所得为真也佛以二句显三乘之法乃如来方便施设非真实故众生二句显三乘之果乃如来对破诸着非究竟故独告闻缘兼破三乘者显菩萨执轻惟带破故略明权实竟二动执生疑分二一千二动执作念二身子腾疑三请初二一蹑今教以作念二执昔教以成疑初尔时大众中有诸声闻辟支佛所不能及初叙作念之众漏尽罗汉等先叙无学陈如先得道果故首标之千二百人者佛成道一年度陈如等五人二年度耶舍长者子五十人三年度迦叶兄弟兼徒众共一千人五年度身子目连各兼徒一百共有一千二百五十五人得果感恩常随于佛今云千二百者举大数耳发声闻辟支心等次叙有学或从出家发心或从在家发心故云比丘比丘尼等各作下叙作念之词何故者怪念之语慇懃者谆切之意言世尊弹偏斥小叹大褒圆由来久矣一旦称叹方便巳为可异而况其意慇懃其词谆切故蹑此以作念云何故慇懃称叹方便而作是言是言者即指上文称叹之语其语为何故向下复蹑前语以备念之佛所得法甚深X难解者蹑前称叹实智之语有所言说意趣难知者蹑前称叹权智之语一切声闻辟支所不能及者蹑前兼叹权实之语然虽总蹑前语而其意独怪叹权以与昔教相违动其旧执故也蹑今教以作念竟二执昔教以成疑佛说一解脱义我等亦得此法不知是义所趣佛说指昔日三乘言三乘之法始皆同断见思同出三界同脱分段生死故云一解脱义亦得此法到于涅槃者自述闻法保证之义而今不知是义所趣者是义独指叹权言如来昔说权宗我等亦到涅槃而今又云意趣难知声闻辟支不及或我等取证之非真乎抑如来自语之相违乎是义归趣我等即不知矣千二动执作念竟二身子腾疑三请三一请为上根二请为中根三请为下根初二一长行二偈颂初尔时舍利弗知四众心疑甚深微妙难解之法初蹑举疑端四众有疑在怀寓中形外故身子知之身子疑虽有异均属未解佛语故自亦未了此经家叙置语也自他俱疑陈词致问故云而白佛言何因何缘者推问称叹所以第一方便等正述所称叹事所称叹事有因有果第一方便指诸佛因所修法前云佛曾亲近诸佛尽行道法等是也以是佛因故称第一方便非指权智甚深微妙指诸佛果所证法前云成就甚深未曾有法是也然X此实智因果俱属教菩萨法今对声闻称叹巳为可异而况其意慇懃必有所为故以何因何缘而征问之我自下陈疑致请昔指转照三会转照三会岂无大小同闻之时但非正为声闻而声闻亦自以为不预斯事故曰未曾从闻此应上文自亦未了句也四众疑虽不同而困心衡虑之态同一彰着故云咸皆有疑此应上文四众心疑句也身子疑在叹实故别无所求惟愿敷演斯事斯事即叹实之事也何故慇懃等结请之语言如上所说甚深微妙难解之法忽对声闻称叹或仍前弹斥于我究竟绝分乎抑如来激发我等令起胜心乎故以何故慇懃等而结请之长行竟二偈颂尔时舍利弗欲重宣此义而说偈言一颂蹑举疑端二颂陈疑致请初慧日大圣尊久乃说是法诸佛之所得欲破疑暗故称佛为慧日愿示果法故称佛为大圣究竟实智从来不说故云久乃说是法自说得如是等蹑前叹自证实智之文自叹自所证智故云自说如是力无畏等约实智别相而言前云如来知见广大深远无量无碍力无所畏等是也不可思议法约实智总体而言前云深入无际成就一切未曾有法是也此相此体是如来果所证法故云道场所得非佛自说提唱绝人故云无能发X问我意二句释上无能发问之义身子意谓我于声闻智称第一于此实智体相犹难可测况复余众谁复能起而问之哉无问下蹑前叹诸佛实智之文出定便告故云无问自说称叹所行道者如前云佛曾亲近诸佛尽行道法颂上长行第一方便句也智慧微妙佛之所得者如前云成就甚深未曾有法颂上长行甚深微妙难解之法句也然此俱系素所不说今无问自说事属可疑故身子蹑而举之颂蹑举疑端竟二颂陈疑致请无漏诸罗汉及求涅槃者欲闻具足道初代众陈疑无漏罗汉是声闻无学求涅槃者是声闻有学今教与昔证相乖故皆堕疑网不知是义所趣故谓佛何故说求缘觉者是辟支有学比丘及尼于有学中独举出家众也诸天龙鬼等是八部中五部等之一字总摄无学及优婆塞夷并余部也相视犹豫等是疑惑之相是事云何等是求决之情皆身子代陈语也于诸下为自陈疑身子意谓佛于阿含会上许我智慧无穷是如来于声闻众中说我第一我今闻佛智慧自于已智推度竟尔疑惑不了葢即为是如来所叹诸佛究竟之法又为是如来所叹诸佛所行之道不知此二我亦能证能修否耶据此则身子之疑全为佛因佛果若会众之自谓亦得此法到于涅槃者岂可同日语哉佛口下为自致请自以五分法身从法X化生故云口所生子合掌瞻仰待者自明倾渴翘伫虗心俟教之意愿出微妙音者不求随他意语以随他意语非微妙故时为如实说者不求曲顺权宗以曲顺权宗不如实故又以学佛心切事不容缓故求时为说也诸天下代众致请数如恒沙举八部上根之机大数八万举菩萨上根之机转轮圣王举人中上根之机缘合时熟乘轮而来故云至也合掌以敬心者显内外俱诚欲闻具足道者显愿行俱大既内外俱诚愿行俱大其为上根无疑想身子受记之后供养庆赞等即此众也据此则陈疑虽兼众会致请独为上根佛开法说一周正应此耳请为上根竟二请为中根二一如来为人天绝言二身子为中根启请初尔时佛告舍利弗止止诸天及人皆当惊疑止而又止者以示必不可说之意既示必不可说而又云不须复说者以说之无益不惟不可说且亦不用说故若说下释上不说之义诸天及人惟识有漏因果不知出世正道乍闻废权立实之说必当惊其鹜于高远疑其涉于荒唐说之无益故所以不说也二身子为中根启请二一长行二偈颂初舍利弗重白佛言世尊闻佛所说则能敬信重言惟愿说之者以明必当要说之意所以句征起是会下释成法华高会是如来不思议境论地X则广狭无碍论时则十世异成论众则一多相容论见则隐显俱在虽穷尽身子之智无足较其众数故云无数百千等曾见诸佛者或智胜蓄因或威音植种言结缘之深故诸根即信进念定由佛法熏习巳久触境便起方修即成故云勐利智慧即慧根由惑障涤除殆空遇事便知对境即彻故云明了如斯之人自当闻而深敬谛信无疑纵有人天惊疑亦可纳种为因况佛法不为愚者而默日光不为无目而隐所以重言愿说者以此二偈颂尔时舍利弗欲重宣此义而说偈言法王无上尊惟说愿勿虑是会无量众有能敬信者法王者于法自在若坚执不说则不自在矣无上尊者九界同尊若有所简弃则非同尊矣是称谓中有责望于佛不可不说之意惟说者犹云只管说也愿勿虑者愿勿以人天惊疑为虑也是会无量众通指法会有能敬信者独指中根言法会有如许无量之众除上根之外岂尽惊疑之流想应有中等之资能敬能信如上所谓诸根勐利智慧明了人也此是身子为中根启请佛开譬喻一周正应乎此请为中根竟三请为下根二一如来为上慢绝言二身子为下根启请初佛复止舍利弗若说是事尔时世尊重说偈言X止止不须说我法妙难思诸增上慢者闻必不敬信初长行复止者请之益恳止之益严亦不屑之教也天人修罗善道也言若说是事不惟恶道难信虽善道众生亦必河汉其言故曰天人修罗皆当惊疑大坑喻恶道言增上慢人素以道德自矜乍闻废权立实之说必至谤法招𠎝坠堕三途如大坑之不可复出较之天人惊疑不惟无益而更有损焉所以如来复止之也尔时下偈颂既云止止不须说又云我法妙难思是分明欲说特靳固以坚众心耳重举上慢不信者亦望其悔过自新之意二身子为下根启请二一长行二偈颂初尔时舍利弗重白佛言长夜安隐多所饶益重愿者止之愈严请之愈切见为法之诚也比犹类也如我等比百千万亿者身子自指同类有如许之多故世世受化者如大通结缘中间度脱未尽序中所谓智胜遗尘是也长夜喻无明生死安隐喻菩提涅槃言既能敬信必当断无明出生死证菩提至涅槃是长夜得安隐矣既长夜安隐则饶益不可胜言故云多所饶益多所者多之不定不能言其量也二偈颂尔时舍利弗欲重宣此义而说偈言无上两足尊愿说第一法则生大欢喜X初先为自请为是究竟法故称佛为无上为是所行道故称佛为两足是称谓中有羡慕佛因佛果之意第一法指实智而言后云我所得智慧微妙最第一是也我为佛长子者是身子以能解自负言佛若说法人之信否无论我必率众领解为佛长子矣惟垂分别说者非求重说但求如来将前所说之法分析辩别令得明显耳是会下正为众请身子意谓我所以必求分别说者非为一巳葢以是会有无量之众皆能敬信此法何以见之观其根机佛曾世世教化察其动静一心合掌欲闻的指其人即我等千二百及余求佛者是也愿为二句结请言是众既能敬信即应勿悋慈悲故云愿为此众故惟垂分别说末二句显益言是等因曲垂分别得闻此法了知自心作佛自当生大欢喜也观此科两言惟垂分别明知其为下根启请佛开因缘一周正应乎此略明权实以动执生疑竟二广明权实以断疑生信三一法说一周被上根二喻说一周被中根三因缘一周被下根初二一如来说法二上根获益初二一长行二偈颂初四一许说诫听二赞法劝信三正为X分解四斥过结劝初三一应求许说二因退劝勉三当机愿闻初尔时世尊告舍利弗吾当为汝分别解说慇懃三请情不能辞故云岂得不说谛审也听之不审理非心得故以谛听诫之思以智照念以观持拣非识心分别事相习诵故云善也大成云谛听闻慧善思思慧善念修慧据此则是教以从闻思修入法华三昧之意会众同疑身子独慇故云吾当为汝开略为广断疑生信分别权实之宗解释三一之旨故曰分别解说二因退劝勉说此语时会中有比丘汝今善听当为汝说初五千退席礼佛而退者有二义一实行如下经家自释二权现如前序主所明所以句征起之词言会众同疑情均渴思所以礼佛而退者何也故向下约宿障现障以释成之罪根深重宿障也由过去诽谤大乘无量劫地狱罪毕尚有余习能障大道故名为根渊乎其不可拔确乎其不可动故曰深重增上慢等现障也有增上心无增上行故云未得谓得有增上名无增上果故曰未证谓证是皆空腹高心恐见废斥由此不堪闻大故为现障既有过去余𠎝复具现在慢过故云有如此失如此之人不惟无缘闻法亦且不欲闻法故云是以不住世尊下如来不禁默然者听其自便之意制禁止留也若以实行而论此众不去有遮玄化X若以权现而论引进实行在所当去故佛不制止也尔时下抑扬劝勉此众指现前众也现前众中不杂上慢之流故云无复枝叶以枝叶喻上慢者上慢徒慕虗名不务真修恐闻废立之宗难经考覈之会如彼枝叶虽扶疎可观经霜便凋遇风便折也既无慢流惟余法器故云纯有贞实以贞实喻法器者法器外权内实迹浅本深堪受一乘之记能取万德之果如彼真实虽质朴无文发荣无限滋生莫穷也如此一抑一扬器与非器攸分故重唿当机而诫勉之佳善也善其所退者有二义一为闻而不解易招谤法之𠎝今不闻而去善其无谤法之𠎝矣二或正闻忽起有惑听众之志今将闻即退善其无惑众之志矣善听者虗心谛听当说者倾心实说言前此上慢在座彼既不能虗心佛亦未敢吐胆今彼众既去故诫以善听示以当说也因退劝勉竟三当机愿闻舍利弗言唯然世尊愿乐欲闻唯然者应之速而无疑也又野语曰阿文语曰唯皆应诺之词心之所期曰愿意之所望曰乐愿乐欲闻者如鸟待哺如渴思水古德云听者端视如渴饮一心入于语义中是也许说诫听竟二赞法劝信佛告舍利弗如是妙法佛之所说言不虗妄初赞法举喻如是妙法者承前略明指后广明无X非显示佛智故通称妙法不惟佛于四十年来久默斯要即彼十方三世一切诸佛亦皆不务速说故云诸佛如来时乃说之此总赞一经微妙希有义也优昙钵华华中之最微妙者非时不现必待诸佛出世及论王应运乃现故云时一现耳此总喻一经微妙希有义也法喻合明令众易了亦即大开全题总提要义为下诸文作案余义详见第九门中舍利下劝信佛言虽曰微妙惟信力可入故劝以汝等当信虽曰希有而说必真实故示以言无虗妄既言无虗妄则闻熏皆成智种解入便是佛乘其不力信者亦犹到宝所而空回守饭箩而唿饥惟自弃悞夫谁怨欤赞法劝信竟三正为分解三一略为分解二详为分解三举浊防难初三一略解诸佛权实二略解自证权实三总结以显道同初舍利弗诸佛随宜说法非思量分别之所能解初蹑疑标举随宜二句是会众之疑端今欲分解故蹑彼而标举之所以下征起释成征起可知我以无数等引自所有以释诸佛权实义也方便因缘譬喻言词演说诸法是如来自所有权识权权灭全体真实故非思量分别之所能解自权既尔诸佛亦然所谓诸佛随宜说法意趣难解者以此二略解自证权实二一标举征X释二转释释词初惟有诸佛乃能知之以一大事因缘故出现于世初承上标举言我说诸法既非思量分别能解契斯旨者夫其谁欤故标以惟有诸佛乃能知之所以下征起释成征起可知诸佛世尊等引诸佛所有以释自证权实义也惟犹独也以犹为也言诸佛所为无二无三故曰惟以一事此事非小故曰惟以一大事因此生悲缘此感佛故曰惟以一大事因缘因缘凑合佛乃出兴故曰惟以一大事因缘故出现于世此是诸佛共所有实既为此出世凡有所说皆宗乎此诸佛既尔如来亦然所谓我说诸法惟有诸佛乃能知之者以此二转释释词舍利弗云何名诸佛以一大事因缘故出现于世初蹑前征起谓蹑前释词以转征其义也诸佛下承征别释四欲字是诸佛本怀谓诸佛本怀欲以四事共成一大事也四事者何第一开佛知见古德以开字从佛今据现文应令众生自开非佛开也若释其义者开谓开自封闭显自家珍佛知见者即众生六根门头本具不生灭性在眼曰见在耳曰闻乃至在意曰知今仅云知见者以元一精明举初后以摄中故然此知见众生与佛无异故云佛知佛见伹众生为根尘封闭迷昧本有家珍持珠作丐枉受轮回如来出世欲令众生于见色X闻声等处回光反照外遗内脱无始封闭全开本有家珍顿显能至乎此名为开佛知见犹是见道初步宗家所谓破参是也使得清净者亿劫倒想从此顿销故第二示佛知见示者将已所有昭示于人也佛之知见与上不同上约在缠之体生与佛同名佛知见此约出缠之相佛与生异名佛之知见言上来知见虽开胜解未圆惟知局六根之性不达徧万法之体未免触途成滞遇事便乖如来出世欲以已所独得佛之知见昭示众生令众生念念观照时时体察务令知齐佛知见齐佛见亦皆葢天葢地能令至此名为示佛知见方是见道究竟宗家所谓透关是也第三悟佛知见悟之一字古德多约解悟义释今对上二是悔悟非解悟也悔悟者翻然悔悟智解俱忘智解俱忘知见不立前无新证归失故居还同在缠故仍名佛知佛见言上来虽蒙示佛知见见处同佛但恐知见立知成无明本反障正修终成狂慧如来出世欲令众生悔悟从前所立知见还同在缠一般重起幻修以期幻证明知无佛可求任运求佛明知无生可度任运度生能令至此名为悟佛知见犹是修道初步宗家所谓悬崖撒手杆头进步是也第四入佛知见入者渐次深入穷尽因门穷尽因门去佛不远名佛知见道道犹路也言上来虽巳悟佛知见从头幻修幻证伹恐稍涉回途便成退转X亏一篑而未为完山及九仞而莫称全井如来出世欲令众生于此起大勇勐生大精进渐次深入必至穷尽因门能令至此名为入佛知见方是修道究竟按位即齐分证诸圣一念相应便契佛乘矣然此一段因系诸佛本怀本经宗旨又为修证关键凡古註家莫不极力发挥今惟据文释义不能附会诸说倘有脗合幸高明者临讲变通舍利下结归征词是为二字应上云何二字犹一问一答之类略解自证权实竟三总结以显道同佛告舍利弗诸佛如来无有余乘若二若三初结诸佛权实但教菩萨句约机以结诸有所作下约教以释诸有所作权也常为一事实也权既为实则所教但是菩萨明矣示悟二字与前不同前约次第各论此则浅深总该谓指示开悟于众生也舍利下结自证权实为实然后施权故云但以一乘为众说法会权无不即实故云无有余乘若二若三据此则如来出世与诸佛出世无二道矣略为分解竟二详为分解三一详解诸佛权实二详解自证权实三总结以显道同初三一例上总标二分文别列三总结本怀初舍利弗一切十方诸佛法亦如是一切总该三世言三世各有十方十方各有诸佛故云一切十方诸佛法即权实之法言上来虽巳略解诸佛权实未曾显彰诸佛分齐今明十方三X世诸佛与上自他权实无异故云法亦如是此例上以标同也二分文别列三一过去佛同二未来佛同三现在佛同初舍利弗过去诸佛究竟皆得一切种智过去诸佛依本经则日月灯明大通威音雷音王云自在等亦可指庄严劫千佛说也以无下从实施权是法句会权归实此约教言也是诸二句转一为三究竟句会三归一此约机言也二未来佛同舍利弗未来诸佛究竟皆得一切种智未来诸佛依本经则华光名相阎浮金光旃檀香山海慧等亦可指星宿劫千佛说也余同上三现在佛同舍利弗现在十方究竟皆得一切种智初总明现在诸佛依本经则一光所现三变所集妙音品之净华宿王普贤品之威德上王等亦可指贤劫千佛说也饶益安乐者初以权法饶益令获三乘安乐后以实法饶益令获一乘安乐如是饶益安乐详分则有重重差别故云多所是诸下别明同上分文别列竟三总结本怀舍利弗是诸佛但教化菩萨入佛之知见故但化菩萨句约机以结欲以下约教以释示悟二字与上不同示谓指示本有令信与佛无异悟谓X开悟蒙昧令解与佛无异既解之后复欲令其从性起修渐次深入以至同佛故云入佛之知见也详解诸佛权实竟二详解自证权实舍利弗我今亦复如是得一佛乘一切种智故初总以例明知诸下别以详解种种欲者或欲求声闻或欲求缘觉或欲求菩萨等差别不同故然既各有所欲必至酷好不舍故云深心所着随其下即从实施权如云为求声闻者说应四谛法为求辟支佛者说应因缘法为求菩萨者说应六波罗密是也舍利下会权归实如云令得阿耨多罗三藐三菩提成一切种智是也详解自证权实竟三总结以显道同舍利弗十方世界中尚无二乘何况有三十方世界者此界他方合而论之以是总结自他故也惟为一乘菩萨犹不可得故曰尚无二乘菩萨既不可得声闻辟支不言可知故曰何况有三据此则自他出世益信其无二道矣详为分解竟三举浊防难舍利弗诸佛出于五浊恶世于一佛乘分别说三初佛出浊世世本清平因劫见恼命众积聚搅扰如清水中投以沙土二性俱亡容貌汩然名之为浊当斯世也人多弊恶故以恶世称之诸佛愍此现身应化故云出于此世此总标也所谓者指下X释上之词劫浊无别体即以下四为体积聚交凑炽然不停为相恼浊以五钝使为体烦乱自性逼恼身心为相众浊以三缘和合为体六道轮回牵连不断为相见浊以五利使为体执断执常邪知谬解为相命浊以识煖息三为体连持色心催年减寿为相此别明也如是者总结之词谓五浊体相如是而巳舍利下顺时说三举劫浊即具四浊以四为劫体故准悲华经人寿八万岁减至三万岁未名为浊至二万岁时即名为浊虽名为浊较之佛出世时犹为清平之世准今佛出世当人寿百岁较之人寿二万岁时未免世道浇漓人心不古愈趋愈下愈流愈深故云劫浊乱时言诸佛出世乃劫浊中之最乱时也众生垢重者谓起惑造业遮障正智曰垢刚强暴虐难调难伏曰重悭贪嫉妬等正释垢重义也悭谓悋已于他贪谓取他益已皆贪垢也嫉谓憎贤厌能妬谓嫌才忌德皆瞋垢亦痴垢也三垢巳起诸不善法从此而生故名为根根既成就必至难调难伏则其为垢也不綦重乎方便有提拔之功故称为力于一说三者以垢重障智欲渐除以渐显耳据此则诸佛施权岂得巳哉正为分解竟四斥过结劝三一设言婉斥二觌面直斥三结劝信受初舍利弗若我弟子非阿罗汉非辟支佛X初设言婉指若我弟子者谓设若我弟子中有是人也自谓罗汉辟支即得少为足之辈既得少为足于佛教菩萨事漫不经耳亦漫不经意故曰不闻不知此如来明知其人委婉其词以指之此非下斥过令觉言既为佛子应尽知佛事今既不知是赖教乞食之辈故云非佛弟子既证小果应进闻大法今既不闻是未证谓证之流故云非阿罗汉非辟支佛此中三非字有深恶痛绝之意类此者极宜深醒二觌面直斥分三一直斥其过二征起释成三转显其过初又舍利弗是诸比丘当知此辈皆是增上慢人初觌面直指是诸比丘等直就出家众中指其人也自谓巳得等是执权为实之流既执权为实于阿耨菩提不惟不求亦复无志故云不复志求此如来洞悉其心面对其人以指之当知下斥过令知言既臻权果应求实证今既不复志求是权果未必究竟故曰当知此辈是增上慢人噫本非上慢坐以上慢之名不复进求者于此宜痛心焉二征起释成所以者何若有比丘若不信此法无有是处首句征起若有下释成实得罗汉者断无不信此法以是而知不复志求者定非真实罗汉所以谓之增上慢人也三转显其过X除佛灭度后现前无佛于此法中便得决了初承上开除佛灭度后现前无佛罗汉不信是法者容或有之故开除也所以下征起释成言佛灭度后此等之经求其背本受持对本读诵及晓解其义者百无一二故云是人难得由是人难得无所师承故虽真实罗汉莫保其无不信之流所以除之者以此若遇下设言转显言果是真实罗汉虽暂时不信不遇余佛则巳设若乘通远至或缘熟转生一遇余佛便得决断权疑了达实义由此而观转显不复志求者定属上慢无疑觌面直斥竟三结劝信受舍利弗汝等当一心信解无有余乘惟一佛乘汝等者别指身子一类无过者而言言从前所斥之众固不必论矣汝等既非彼比故当一心信解受持佛语所以然者以诸佛如来言无虗妄既言无虗妄自不以若二若三欺诳众生故云无有余乘惟一佛乘既无余惟一幸勿以巳得为足还当以未证为期也长行竟二偈颂尔时世尊欲重宣此义而说偈言一颂许说诫听二颂正为分解三颂赞法劝信四颂斥过结劝初比丘比丘尼有怀增上慢舍利弗善听初五千退席出家众诈现威仪假粧禅相者多故偏怀上慢X优婆塞挟财仗势着相邀名者多故偏号我慢优婆夷儿女情重罪福念轻者多故偏名不信准长行四众皆名上慢今各据多分言之上慢专于外饰不知内省我慢惟知骄人罔解修已不信昧于罪福迷于功咎故有过不自见也由不自见故日积月累以致戒有缺漏缺漏者戒如城池犯则成缺戒如浮囊损则有漏故护遮护谓恐彰已短惜惮惜谓畏改之难玉之内玷曰瑕外玷曰玼戒有缺漏如之然既戒有缺漏如玉有瑕玼理当发露改革期为全人乃竟善于遮护一味惮惜是为甘于下流不思上进之辈故以小智称之由此不堪闻大故纶音欲降巳先出也众中下世尊不禁上慢徒慕虗名不务真修实证如彼去酒之渣去米之皮故曰众中糟糠如来智鑑无私洞察彼之肺腑彼虽欲掩其过有所不能故曰威德故去既以威德故去如来何不禁制令作系珠缘乎皆以斯人戒有缺漏智慧狭小尠福尠德不堪受是大法亦如潢流不注瓦缶福泽不降淫人故世尊默然不制止也此众下抑扬劝勉可知准长行前有应求许说后有当机愿闻俱略也颂许说诫听竟二颂正为分解三一颂略为分解二颂举浊防难三颂详为分解初三一合颂自他之权二合颂自他之实三义颂结显道同初二一颂诸佛之权二颂自证之权初X诸佛所得法无量方便力而为众生说诸佛所得实智也无量方便权智也权智随机故云为众生说长行所谓随宜说法是也二颂自证之权二一通为羣机二别为二乘初众生心所念种种所行道优婆提舍经初众生机性念之一字义通能所众生心为能念所行道为所念若释其义者念谓拳拳服膺朝夕不忘道谓三乘所修正助道法正助道法其类不一故云种种此约三乘机性言之欲谓心心向往时刻不辍时刻不辍习成人天机性故云欲性欲性不一故云若干不惟欲性若干即先世所作之业亦有善恶不同此约人天机性言之佛悉下如来教益悉知是巳者观机有准诸缘譬喻等施教无差施教无差随分成益故令一切欢喜后文所谓适其愿故心各勇锐是也或说下法部差别名义见于悬义二别为二乘钝根乐小法贪着于生死为是说涅槃此中二乘机性有二若原从二乘中来则钝根乐小法若原从凡夫中来则贪着于生死乐小法者虽值无量诸佛不行菩萨深妙之道道称深妙者无住之因非二乘所及故贪着生死者缠绵三界之中常为众苦之所恼乱苦称恼乱者逼恼其身动乱其心故为是说涅槃者由不行深妙道故暂X济化垒由众苦所恼乱故急救然眉出世本怀不如是也合颂自他之权竟二合颂自他之实二一颂自证之实二颂诸佛之实初二一会权归实二三根获益初我设是方便令得入佛慧以故说是经初别会二乘设是方便令入佛慧者明施权本意未曾说汝当得成佛者明以权覆实所以未说说时未至者明覆实所以今正是时决定说大者明及时开显言目今根机巳熟会不可失故曰正是其时开显会归但教菩萨故云决定说大也我此下通会诸教言不惟小乘涅槃是方便说即我从前所说九部之法皆为随顺众生必至会入大乘乃佛本意以是之故今说是经普会从前所说同归乎大也二三根获益二一正为上根二兼为中下初有佛子心净柔软亦利根故为说大乘初根利因深根利因深堪于受记成佛故称佛子心净者专心求佛不杂余念柔软者不执权宗随顺实教利根者诸根勐利智慧明了此约现在根利言之无量佛所显值佛之广行深妙道显修因之大此约过去因深言之为此下说法授记由彼根利因深堪受大法故为说大乘经既闻法巳了知自心作佛故记来世成道以深下获益欢喜深心念佛者念念求成惟恐不得正受道之机修持X净戒者严护篇聚无缺无漏正载道之器以斯机器忽闻得记成佛如苗遇雨故云大喜充徧身也心即深心念佛之心行即修持净戒之行佛以知此故为说大所谓不失人亦不失言矣二兼为中下声闻若菩萨闻我所说法乃至于一偈皆成佛无疑声闻指实行声闻下根也菩萨指权渐菩萨中根也若犹及也言说法虽为上根而下根声闻及中根菩萨闻我所说虽少至一偈亦皆成佛无疑况于多乎是则闻此法者幸勿自疑自悞可也颂自证之实竟二颂诸佛之实十方佛土中惟有一乘法说佛智慧故诸佛世尊唯以一大事因缘故出现于世故曰惟有一乘无二无三既无二三凡说二说三者俱系方便故云除也然诸佛所以方便说二三者但为众生处处贪着暂借假名而引导之原佛本意究竟为说佛慧故也合颂自他之实竟三义颂结显道同二一正颂长行二防问断疑初诸佛出于世惟此一事实此事为不可初颂结诸佛权实诸佛如来但教菩萨故曰惟此一事实余二则非真唯以佛之知见示悟众生故曰终不以小乘济度于众生此与长行文别而义同也佛自下颂结自证权实智冥实理全智住于理中不共凡小故云自住大乘如其所得等如犹X称也谓称已所得大乘之法以定慧力庄严圣教也庄严圣教必以定慧力者以非定不能契非慧无由说故以此度生句出庄严圣教之意自证无上等明以此度生之由大乘之上置以无上道言者具二拣别一拣证二拣教拣证者佛及菩萨所证皆称大乘无上道言即拣菩萨惟佛得证故拣教者始终顿圆四教皆名大乘无上道言即拣前三唯圆可称故平等者生佛共秉虽生佛共秉凡小迷而不知菩萨知而未极故曰自证无上道大乘平等法也既自证无上不可以有上教人若以小化是教人以有上法矣既大乘平等亦当令众生同得乃至一人是不令其同得大矣如是乃有私于已不公于物故云则堕悭贪悭贪二字岂慈父所宜有故曰此为不可由此所以庄严圣教以度生也正颂长行竟二防问断疑分二一防承上致问二断序分余疑初若人信归佛如来不欺诳而独无所畏信谓心相肯信归谓身相归投既心相肯信身相归投佛即视彼如子处已若父故不欺诳亦无贪嫉不欺诳者言初说三乘皆以时未至故机未熟故并非欺彼无智诳以权宗无贪嫉者言今说一乘亦以时巳至故机巳熟故岂复贪悋大乘嫉人同得若略有欺诳稍涉贪嫉虽非世谛烦恼亦属X法中恶见如来既不既无故云断也由断此故所以临莅十方说法度生独无所畏言独无所畏者显欺诳未断者则恐露已短贪嫉未断者则恐显他长临众说法未免畏首畏尾不能如是也二断序分余疑我以相严身光明照世间无量众所尊为说实相印佛身以相好为严故云相严身光明即相严身中所放白毫相光世间即白毫相光所照万八千土无量众所尊即万八千土所现万八千佛末句乃结断之词言我以相严身中放白毫光明照万八千土及现万八千佛者无别所为乃为说实相印耳实相称印者以佛佛相授代代相承如传国之玺故名为印又以一切诸法皆依实相而出如印印像故名为印法句经云森罗及万像一法之所印是也颂略为分解竟二颂举浊防难二一自庆愿满二义颂长文初舍利弗当知我本立誓愿皆令入佛道余疑既断信解斯生欲示庆幸之意故教以当知本立誓愿或指宝藏佛时愚谓不必拘泥即大通威音时岂无愿乎欲令一切如我无异者即众生无边誓愿普度之意如我所愿今巳满足者约一期事毕而论谓所应度者皆巳度讫未得度者巳X作得度缘故化一切众令入佛道者约究竟圆满而论谓解行在躬见闻为种浅深虽异究竟成佛故前云声闻若菩萨闻我所说法乃至于一偈皆成佛无疑是也二义颂长文分二一颂佛出浊世二颂顺时说三初若我遇众生尽教以佛道如是人难度初颂劫浊长行承结显道同义来故曰诸佛出于五浊恶世此中承自庆愿满义来故云若我遇众生尽教以佛道众生即劫浊众生以如来出世当劫浊最乱时也乱时众生尽以佛道教之则左矣何故言彼时众生垢轻而有智者少垢重而无智者多无智之人一向错乱修习邪正不分乍闻佛道将必迷而不知惑而不信自然不受教矣我知下颂烦恼浊多劫广积恶因故曰未修善本现在随逐尘境故曰坚着五欲坚着即贪惑也由贪惑故执迷不了而痴爱继之痴爱即痴惑也由痴惑故是非竞起而瞋恼生焉生恼即瞋惑也依此三惑而为根本百八烦恼从此而生非烦恼浊乎以诸下颂众生浊以前诸欲而为因缘起贪瞋痴地狱鬼畜之报不旋踵而即至故曰坠三恶道纵恶道罪毕转生人天失手错脚复从沦溺故曰轮回六趣所谓处处受生是也既处处受生自然众苦X备受非众生浊乎受胎下颂命浊微形者大成云非胎中微小之形乃中阴隐微之形所见最是以中阴若有若无凡眼不见故称微形复置受胎言者以其体即是八识投胎领命全依乎此规矩云去后来先作主公是也世世常增长者由此识心合煖息为命根生生世世增长色身非命浊乎薄德下颂见浊言既增长色身难免品类不齐其间薄德少福者既乏出世之德又尠世间之福故为众苦逼迫由逼迫故希望出离其奈不遇明师以致悞入邪见邪见众多故曰稠林若有若无等正明邪见众多义也有即常见无即断见此二同为边见等该身邪见戒依此诸见以为根本展转妄计具足六十二种如计即色是我离色是我色大我小我在色中我大色小色在我中色阴既尔四阴亦然共为二十三世成六合根本断常则成六十二见所谓稠林者此也深着妄法者非果计果终无实证即摄见取坚受不舍者邪见覆心虽佛莫易亦摄邪见我慢者执身有我凌傲他人即摄身见自矜者非因计因邪戒自憍亦摄戒见此以上文等言含煳重申四见相也謟曲者为求利养謟媚豪势曲奉尊富虽謟媚曲奉乃诈于恭敬故诛以其心不实此语可媲宝镜毕照邪态吾知外道闻之必心胆俱裂矣照妖集云着邪见者心窍俱迷生同醉梦死从轮溺故曰千万亿X劫不闻佛名又曰尽未来际诸佛亦无䇿以相救故曰亦不闻法是人难度又曰邪教害人甚于虎狼故世尊独广明之颂佛出浊世竟二颂顺时说三是故舍利弗我为设方便来世得作佛是故者承上起下之辞如来意谓以是五浊展转甚至流于邪见之故舍利弗当知如来施权非得巳也由彼千万亿劫不得见佛闻法欲令渐次熏习故曰为设方便由彼众苦逼迫流入邪见故说尽苦之道绝其源也由彼深着妄法坚受不舍故示涅槃之道易其情也然此涅槃但灭见思烦恼分段生死尚余尘沙无明变易生死故云虽说涅槃亦非真灭诸法即情与无情染净差别等法从本来常自寂灭者以一心原有二门一真如门不变义二生灭门随缘义然真如即是生灭故能随缘变现诸法生灭即是真如故从本来常自寂灭了此本寂乃真涅槃若如前所说不过离乱求寂对生言灭岂真灭哉佛子即了此本寂之人了此本寂与佛命脉相通故称佛子理虽顿悟事必渐修故须行道巳来世作佛据此则真灭尚不应住况权灭非真岂得巳而说哉颂举浊防难竟三颂详为分解三一颂详解诸佛权实二颂详解自证权实三颂总结以显道同初分二一颂例上总标二颂分文别列初X我有方便力开示三乘法惟一无二乘首二句牒上为例次二句正以例明然开三既属方便正显惟为一乘诸佛皆说一乘正显三是方便能例所例义互影也今此下劝信标同言既知三是方便不应固执既知惟说一乘宜当谛信故教以今此大众皆应除疑此劝信也既巳劝信欲更详解故重示佛语无异惟一无二此标同也二颂分文别列三一颂过去佛同二颂未来佛同三颂现在佛同初二一正颂长行二补颂余义初过去无数劫无量灭度佛令入于佛道初从实施权是诸下会权归实可知二补颂余义分二一总标异外权实二逐类别为显示初又诸大圣主知一切世间助显第一义诸大圣主即指过去诸佛一切众生若干种心如来悉知故云知一切世间等也异方便者三乘机外更及人天三乘教外更开灭后第一义者即众生本源真心居有物之先为众义之首且得之便能成佛故称第一以此乃一切众生本具正因虽正因本具要假缘因助显故过去诸佛更以异外方便而助显之言人天微因灭后少善积微至着聚少成多时至机熟皆当成佛其意葢以三乘及现在近因为正显人天及灭后远因为助显也二逐类别为显示三一佛在受法众二佛灭依教X众三广记悬记众初若有众生类值诸过去佛皆巳成佛道众生类即上所谓天人羣生类也值佛显是在世闻法布施等者谓依教修习若论六度居三乘之一本非异外方便但以机在人天行属事相所修福慧尽成有漏故为异外方便借此为缘助显正因彼时虽属有漏渐入无漏至今皆得道果故曰如是诸人等皆巳成佛道二佛灭依教众四一恋佛回心众二起塔造庙众三建形画像众四供像称名众初诸佛灭度后若人善软心如是诸众生皆巳成佛道法身真常本来不灭因众生见佛久住憍恣厌怠方便越世故云佛灭度后因佛灭度无所依怙始知舍恶修善化刚为柔故云善软心也然此众虽值佛不悟灭后尚能回心要知一念善便为菩提之基一念软足开万行之门故曰如是众生皆巳成道如灯明灭后倍加精进求无上道者是也二起塔造庙众诸佛灭度巳供养舍利者皆巳成佛道供养舍利应属人天之机准今佛灭后大迦叶言如来舍利非我等事自有国王大臣长者居士等乐福田者此言可证万亿种塔者人力不齐塔有多种金银乃至码碯注见前文玫瑰火齐珠也徐氏曰火齐象珠赤色起之层层各异一曰如云母X重叠而开也琉璃与上玻瓈虽此方共有然与西域不同彼乃自然之质此以镕冶而成故珠谓真珠非琉璃即珠也如上众宝其体清净类有多种或庄严于外或修饰于内故曰清净广严饰庄点校对务使文质相当窣堵凌云时见星罗棊布故云庄校于诸塔石庙者以石为庙栴檀下以木等为庙檀沉二香其质最坚可为樑栋有木名樒可施雕凿用为节梲余材不等为柱为椽各随其宜而用之甎以为壁瓦以覆顶泥以和合结构土以积聚培持此葢不能起塔而起庙不能用宝而用土木瓦石者也旷野者无人之境无人之境而成佛庙者有二义一为营造无地二令苦途知归积土而成者亦二义一为物料维艰二欲崇质反文情窦未开天真未丧曰童物欲无累趣入自得曰戏聚沙为塔者有二义一种发二境感种发者由往昔敬佛种纳识田当此物欲无累之时发为现行故境感者因见起塔境会于心当此趣入自得之际感为诚意故然起塔造庙本属福田积土聚沙仍系偶尔要知一篑之因能成层崖之势初步为缘足达千里之程故曰如是诸人皆巳成道三建形画像众若人为佛故建立诸形像度脱无量众为供养佛建立形像或慈或威或定或慧随作者心故云诸也檀等为质刻雕成文三十二相相相X具足故云众也然法身无相借相表真既信真而造像自成因而致果故云皆巳成道七宝成者金银属乎镕铸余宝亦兼雕琢鍮石黄铜似金铜亦金类故铜字从金从同色举二种故云赤白铜也白镴铅钖青金之属最精者曰白镴蜀生者曰铅桂杨生者曰钖流行本多用蜡字譌也今正以镴字俗以钖镴合称者即此铁有二种一镕铸二炼锤今以作像应属镕铸木及与泥者木以为骨泥以为肉增胎也胶漆布三和合成质严饰庄修绘画为文脱纱也此等亦由人力不齐像设各异而究其敬佛之心同出一源莫不纳种为因故云皆巳成道彩画作佛者或纸或绢或币或帛施以五彩绘以成像也相即三十二相举因显果故云百福庄严以相相皆因修百福之所感故自作使人者因有亲疎皆巳成道者果无同异茟字多作笔字莲师云譌也笔从竹音毕茟从艹音委茟者草木花始生也约童戏本属无心或草或木及草木始生拈来便用故云若草木及茟爪甲可知画作佛像者或针于壁或剌于壤无论肖与不肖其本心谓为是佛即名佛像由此佛种印于藏识逢缘渐增积久成德故云渐积功德华严行愿品云因于众生而起大悲因于大悲生菩提心因菩提心成等正觉故云具足大悲皆成佛道诸有所作常为一事故云但化菩萨循循善诱教不躐等故能X度脱无量由此观之童戏本属无心尚乃渐积功德具足悲心以至成佛度生与佛无异况三乘人等若能舍权从实渐积不住岂童戏之不若乎其不自信者乃自悞以自弃耳四供像称名众若人于塔庙宝像及画像皆巳成佛道若人于塔庙等者谓处无论塔之与庙像无论宝之与画物无论香华之与幡葢伹出敬心供养便成胜因乐有五音十二律更唱迭和以为歌舞八音之节故使人作之角贝大螺也鼓为众音之长螺率羣声之先故首明之箫虞舜所作编小竹管为之参差不齐象凤之翼大者二十三管长一尺四寸小者十六管长一尺二寸又有无底者名洞箫释义则箫者肃也谓其声肃肃然而清也笛黄帝使伶伦伐昆谿之竹为之凡七孔又有三孔者名羗笛武帝时丘仲所作长一尺四寸释义则笛者涤也谓涤除邪秽纳之雅正也琴神农所作或谓伏羲所作长三尺六寸六分象朞之日广六寸象六合五絃象五行腰广四寸象四时前广后狭象尊卑上圆下方象天地十三晖象十二月并闰后文王加少宫少商二絃或谓文武各加一絃又后汉蔡邕复加二絃合前以象九星释义则琴者禁也谓禁制邪淫以正人心也箜篌纣令师延所作靡靡之乐也葢空国之侯所存故以空侯从竹为名琵琶未详制人长三尺五寸象三才五行四X絃象四时用手前推曰琵将手后却曰琶依鼓时为名铙钹可知总结九种节奏合宜故曰如是妙音命彼执持歌咏三宝故曰尽持供养寄韵写怀曰歌梵音清彻曰呗良以佛德殊胜见者欢喜欲寄韵以写怀故託清彻梵音而歌颂之乃至二句有况显之意言一音而小尚巳成佛况彼众乐供养及夫长歌浩颂者哉散心者拣非敬意一华者拣非多物画像者拣非宝像以斯为缘渐成胜因故能见无数佛既能见无数佛则因圆果满明知其巳成佛矣礼拜者无物可享以身致敬合掌者不暇作礼举手秉心一手者擕东抱西半掌表信低头者御车乘马点首代拜然此虽礼有全缺掌分双只皆本于一心之诚而佛亦惟纳受其心故曰以此供养像也渐见二句明积久成因以因致果之义广度下明果后兴化化毕潜辉之义必兼兴化及潜辉言者有警䇿二乘意也意谓彼等微因小善由不自居故遂致渐见诸佛成就胜因即今成佛度生巳毕汝等声闻尚淹滞于化城良可惜哉散心入塔庙者别缘偶至非诚心也一称南无佛者见相发心非常念也正量论引云昔有採樵者为虎所逐援树而上恐不及念仁耳佛一声纳种为因今植世尊成道据此则散心念佛巳得成道之语非妄矣佛灭依教众竟三广记悬记众于诸过去佛在世或灭后若有闻是法皆巳成佛道诸佛在世有闻是法指彼法华广记之众诸佛灭后有闻是法指彼法华悬记之众本经法师品初广记现在文云如是等类咸于佛前闻妙法华经一偈一句一念随喜者我皆与授记当得阿耨多罗三藐三菩提又悬记未来文云如来灭度之后若有人闻妙法华经乃至一偈一句一念随喜者我亦与授阿耨多罗三藐三菩提记此中云皆巳成道亦诸佛广记悬记摄持之力然也颂过去佛同竟二颂未来佛同二一正颂长行二补颂防难初未来诸世尊其数无有量无一不成佛初从实施权一切下会权归实与长行文虽稍异义实全同二补颂防难四一防何得无一不成难二防不合广说诸法难三防何必惟为一乘难四防惟一宜应速说难初诸佛本誓愿我所行佛道普欲令众生亦同得此道言诸佛本誓以自所修诸行回施众生普令同得此道是故但有闻法俱入如来大愿筏中或远或X近皆得成佛亦如富贵贫贱等多人共登一舟乘舟力故莫不皆到彼岸二防不合广说诸法难未来世诸佛虽说百千亿无数诸法门其实为一乘言未来诸佛虽说无数法门原其本意惟为一乘仍与本愿不相违也三防何必惟为一乘难诸佛两足尊知法常无性佛种从缘起是故说一乘言诸佛两足之尊了知诸法本无自性即言佛种亦从缘起缘起非真亦无性义也既皆无性惟此一事为实是故惟说一乘正为实际理地一法不立舍此无可说故然此一颂古德註多深奥令学者难于理会今再释之知谓了知法该情与无情情与无情皆真如随染缘而起本属依他妄现故云无性佛种谓诸佛种性诸佛种性虽真如随净缘而起亦属依他妄现故云从缘一切众生不知此义妄谓佛及诸法以为实有是于依他法中更起徧计惟诸佛离徧计执及依他起故云知也既知此巳惟余圆成为一乘实体是故惟说一乘前文所谓惟此一事实余二则非真者益见之矣四防惟一宜应速说难是法住法位世间相常住于道场知巳导师方便说言是一乘之法即住诸法位中既住诸法位中则X世间相无非真实故云常住世间相尚即常住何况如来随宜所说岂不即是真实是知诸佛非真久默斯要葢以道场知巳为导师故引导众生方便说一乘耳若仍有未明试更释之是法即一乘实相住犹在也法位即诸法自体诸法自体彼此各不相到故名为位世间相仍指诸法自体为世间安立之相故常住仍指一乘实相一乘实相求于去来生死了不可得故此中首句明实法即在诸法理即事也次句谓诸法当体实法事即理也了此者自不以久默斯要为难焉于道下其义易明颂未来佛同竟三颂现在佛同二一正颂长行二补颂防问初天人所供养现在十方佛其实为佛乘初颂总标如来智断具足堪为人天福田故曰天人供养初说三乘令息化城后说一乘令入宝所故曰安隐众生亦说是法长行所谓多所饶益安乐众生是也知第下颂别明第一义谛不可言宣故云寂灭佛知此巳随众生说故云以方便力此从实施权也后二句会权归实可知二补颂防问知众生诸行深心之所念随应方便说言如来知机差别及根利钝随其所应方便演说令人天不坠恶趣三乘暂入化城正随分以安隐X也若释其义者知之一字总通下文行即三乘所修诸行既修此行必念兹在兹铭心不忘故云深心所念此约三乘机性言之前云众生心所念种种所行道是也过去习业不同现在欲性各异进力胜者求生天道进力劣者乐着人间此约人天机性言之前云若干诸欲性先世善恶业是也诸根利钝者三乘人天次第较之前利后钝可知佛知此巳为欲各得安隐故以种种因缘等方便演说若不然者则人天终沦恶趣三乘不保权果岂安隐哉颂详解诸佛权实竟二颂详解自证权实分二一正颂长行二补颂广演初今我亦如是安隐众生故皆令得欢喜初超颂会权归实我以下追颂从实施权可知二补颂广演二一众生机感二如来化应初舍利弗当知我以佛眼观而起大悲心初明所感之佛欲详出世因缘故重唿身子教以当知我拣余佛亦顺世假立非执有也佛眼观者大成云分别根机应用法眼以佛眼圆通举胜该劣故又四眼入佛皆名佛眼故见六下明能感之众六道众生不修胜因既乏功德庄严故贫而无福又缺佛法资助故穷而无慧无福无慧轮回莫出故趣入生死生死称险道者正量论云以功名观之朝事庙堂暮谪海岭以身命观之昨处华堂今归黄壤以升沉观之正生人天复坠恶道岂非X险乎相续者既入生死则轮转不息楞严云生死死生生生死死如旋火轮未有休息是也由生死无休息故老病逼迫爱怨别会等无由解脱故云苦不断也深着五欲等正明苦不断义言六道众生所以苦不断者葢以深着五欲以为其本耳如𤛆牛者极显着欲之害此牛乃西南夷兽名性爱其尾卧则以首就尾由以首就尾而目为尾障故云贪爱自蔽由自蔽故而如盲如瞑虽伺而杀之亦无所见也取此为喻者言着欲众生以心就欲智为欲蔽故如醉如痴伤法身害慧命亦所不觉如彼𤛆牛无以异故佛如导师能引迷途故称大势法如正路能离险道故称断苦众生着欲自蔽故不求也不求佛则易惑邪师不求法则易陷邪道由此堕于邪见稠林坚受不舍大势难拔故云深入由深入邪见故或拔发熏鼻或涂灰裸形等妄修无益苦行欲脱众苦是为以苦舍苦由此所以苦不断也准古德于此以五浊配释今虽窃比而大同小异如六道众生即众生浊生死相续即命浊前云世世常增长是也深着五欲即烦恼浊以贪欲为烦恼之本故深入邪见即见浊总论四浊积聚即劫浊与前次第不同者以五浊生起势如钩鎻互相为因前后无定相故末二句结成感义正以众生五浊展转轮回不息由此如来出真兆圣涉俗益物故曰为是众生起X大悲心众生机感竟二如来化应二一从实施权二会权归实初二一从实不得二隐实施权初三一三七思惟二诸天请法三作念无计初我始坐道场观树亦经行云何而可度初总标思惟约此番为化之初说名为始坐通能所能坐即佛所坐即道场也场谓界地此地在摩竭陀国去泥连河不远以如来坐此成道故名道场观树者仰面寻思经行者俯首循环此思惟之相也三七日中思惟是事者准因果经云初七思惟我法妙无能受者二七思惟上中下根三七思惟谁应先闻法今且寄言总标故云如是我所下别明其事所得智慧且就实智而言甚深无量二乘莫及故云微妙第一诸根即信等五根信等劣弱遇大便乖故云钝也着乐者贪着世乐贪着世乐为痴爱盲其慧眼由此上中二根俱叵得矣上中叵得惟余下流故曰如斯等类云何可度若以此文别配三七者首二句义当初七思惟我法妙无能受者次二句义当二七思惟上中下根末二句义当三七思惟谁应先闻法言云何可度者正思惟先度人也二诸天请法尔时诸梵王及诸天帝释请我转法轮初标例诸天恭敬下具仪启请此与大通成佛时诸天请法事同但此处众多欲天彼中仪多供养X其实彼此皆具出没各不同也三作念无计我即自思惟若伹赞佛乘疾入于涅槃自思惟者欲酧诸天之请转思度生之事也准前三七日中惟是思惟今云若但赞佛乘似乎从前巳赞益信正思惟时即正说华严时耳众生没在苦者五浊八苦如海无涯没溺其中不能自出故出苦尚不可得岂信成佛故云不信是法不信是法故反谤佛说是为破法破法因缘必堕三途是以不信之故坠于三恶道也如是则说法有损不如不说住世无益不如不住故云宁不说法疾入涅槃此亦如来假言伤感如仲尼浮海之叹无异从实不得竟二隐实施权三一寻念方便二诸佛慰喻三正施权乘初寻念过去佛所行方便力我今所得道亦应说三乘出世本为度生无机宁忍遽弃欲效先佛循序方便故寻念也既寻念巳理应宪章故云我今所得亦应说三二诸佛慰喻作是思惟时十方佛皆现但为教菩萨初称赞慰喻思惟即寻念也寻念过去而十方佛现者显佛佛道同故慰安慰喻顺喻谓诸佛恐其舍权以梵音声安慰而顺喻之此系如来自述故云我也如来能法先觉能顺机宜故诸佛称以善哉释迦文者按谥法道德博闻曰文慈惠爱民曰文释迦有自利利他之德可当此称又称以第一X导师者以如来自证无上善接羣机于诸导师之中最为第一故得是无上等正明如来自证无上善按羣机释上第一导师义也我等下作证慰喻言不惟汝得无上我亦皆得最妙第一之法不惟汝用方便我亦为诸众类分别演说三乘但我说三乘原为少智乐小不信作佛故以方便分别说诸权果要知虽复说三伹教菩萨汝后若能如我所行者则方便亦何伤于真实且莫作宁不说法疾入涅槃想也三正施权乘三一申屈转念二先度五人三总结防问初舍利弗当知我闻圣师子我亦随顺行欲叙昔态故重唿其名教以当知圣师子即指十方诸佛音即诸佛慰喻之音迦陵仙梵超出一切故称深净微妙南无诸佛宜作慨声读之意谓若不施权则违诸佛慰喻若施权乘又违出世本怀当此无可奈何之际故称南无诸佛略以申其委曲难言之意既申屈巳转念随顺诸佛故云复作是念言我出浊世者自知时不可谬且有诸佛慰喻所说谆谆情难违拒理宜遵从故云如诸佛说我亦随行总显从实施权非得巳也二先度五人思惟是事巳即趣波罗奈为五比丘说思惟是事巳者施权意决即趣波罗奈者屈身就机以有五比丘等在彼属境鹿野苑中故波罗柰X在中印土境义翻江绕城婆沙云中印土境有河名波罗奈去其不远造立王城即依河为名也诸法寂灭不可言宣者言如来趣波罗奈本为说法其奈诸法本自寂灭离于言说等相不可以言语而宣说之设于此不有方便必将同如匏瓜系而不食矣佛不如是故能以方便力为五比丘说也五比丘者一陈如二十力迦叶为母族二人三阿湿波四波提五摩诃男俱利为父族三人佛初入山时父王勅彼伴修后不耐苦行自奔鹿苑各修异道佛于成道三七日后欲度阿蓝迦蓝郁头蓝弗不得因念五人宜先得度故往度之所谓悲二仙而不遇雷音喜五人而堪从法化是也三总结防问是名转法轮便有涅槃音我常如是说初总结机教法指四谛以能摧灭见思运至涅槃故名为轮佛以此法转入机心故名转也是名者谓实际理地本无法轮可转言转轮者亦惟是其名耳涅槃音能被教也阿罗汉所被机也便有者涅槃非真罗汉假名言罗汉言涅槃者亦惟方便有耳又是名便有皆承上结归之词谓如来自鹿苑一唱是即名为转轮从此便有涅槃之教及罗汉之机也既有涅槃之教及罗汉之机是于佛宝之外更添法宝僧宝差别名目此三宝之所由始也从久下预防问难言佛从久远劫来即为彼等赞示涅槃之法权因久成故今初转法轮即为演说涅槃音也言彼等于分段生死之苦业巳永尽我于多劫巳来常以如是之言称说于彼故今初转法轮即许成就罗汉名也从实施权竟二会权归实三一机熟时至二等赐一乘三闻法获益初舍利弗当知我见佛子等今正是其时初根机巳熟权不终权恐身子未契此旨故勅以当知既经方等般若根机巳熟故以佛子称之将以大法饶益故云见也志求佛道句即成就大志自鄙先心之义无量句通指三根如前云求佛诸菩萨大数有八万乃至云我等千二百及余求佛者是也咸以二句正明志求如前云佛口所生子合掌瞻仰待乃至云皆一心合掌欲听受佛语是也曾从二句极显根熟如前云曾见诸佛诸根勐利乃至云佛巳曾世世教化如是等是也又上云从久远劫来赞示涅槃法则诸佛即是释迦但约多劫以至今生故名为诸言佛自多劫以至今生怜其退大向小常以权宗接引故云闻方便说我即下时节巳至即作是念者既令保证权果还忆出世本怀也出世本怀惟为一事故曰如来所以出为说佛慧故是时者对非时言如阿含得少为X足非时也方等犹在门外非时也般若无希一飡非时也今乃复经少时渐以通泰故云是时机熟时至竟二等赐一乘二一预防问难二正明等赐初舍利弗当知钝根小智人着相憍慢者不能信是法教以当知者恐其有疑故钝根小智指实行声闻着相指下劣凡夫憍慢指实行上慢然钝根则固蔽权宗小智则不乐大法着相则滞窒有漏憍慢则妨碍进闻故于是法皆不能信所以必待三请而后说也三正明等赐今我喜无畏于诸菩萨中正直舍方便但说无上道自五千退席斥过结劝以来去者去悔者悔并无如向所说钝根小智等流故云喜无畏也菩萨者根利智大解脱虗心于是众中不须偏用权巧不用曲顺机宜故云正直舍方便但说无上道也等赐一乘竟三闻法获益菩萨闻是法疑网皆巳除悉亦当作佛初二句正许上根断疑菩萨暗指身子等一类上根之机疑有二种一近疑谓初闻叹智不知何因何缘二远疑谓昔见授记不知为失不失二疑交攻不能自释故云疑网今闻是法远近俱断故云皆除下二句悬示中下成佛罗汉总指中下之机言菩萨疑网巳除自当成佛若中下之机如千二百罗汉之流虽未即得除疑佛有方便究竟与记X悉亦当作佛也颂详解自证权实竟三颂总结以显道同如三世诸佛说法之仪式说无分别法上二句结诸佛权实仪式犹轨则也言从实施权会权归实为三世不易之轨则故下二句结自证权实亦如是者谓倣彼诸佛仪式也既倣彼诸佛仪式则虽说权乘会归惟为一事故云无分别法也颂正为分解竟三颂赞法劝信二一正颂长行二补颂防难初二一颂赞法举喻二颂劝信无虗初诸佛兴出世悬远值遇难时时乃一出准化城品云一百八十劫空过无有佛又云于昔无量劫空过无有佛等足证悬远义也妙严品云佛难得值如优昙华又如一眼之龟值浮木孔又古偈云佛在世时我沉沦我得人身佛灭度等足证值难义也正使犹纵令也纵令有佛出世而又久默斯要不务速说故云说是复难闻谓伹领其文无量无数劫犹难者如此方自迦叶至释迦相去非少时矣及开演此经尚有五千退席等巳可见也听与闻同能字有拣别义葢必兼解其义乃为能听也斯人亦复难者如舍利智称第一佛尚谓其以信得入未便深许余可知矣譬如优昙者借喻显人一切爱乐者喻斯人众所敬仰天人希有者喻斯人世不多得时时一出者喻斯人时不X多见又此虽借喻显人实即因人显法与长行法如优昙似异实同二颂劝信无虗闻法欢喜赞乃至发一言诸佛之秘要初极显信难闻法欢喜者自信作佛故喜而复赞者冀他听闻故乃至一言赞叹便为供养三世佛者以展转传闻能令诸佛法身不断慧命常存故是人甚希有者以此法人多怨嫉欢喜者希且又发言称赞故云甚也过于优昙者言上来闻听但属自利巳如优昙此称赞更兼利他故云过也又过于优昙虽显能赞人难而彼人之所以发言称赞者由于欢喜自信正极显自信之为难耳汝等句直言劝信由自信者难故直以勿疑劝之我为下曲显不虗我为法王者显能说不虗以若有虗妄则愧称法王矣普告大众者显所说不虗以若有虗妄则难以普告矣但以一乘等者正明所说之事此约自所说以曲显不虗义也汝等舍利弗唿大众及当机也声闻及菩萨教中下并上根也恐其不能谛信故勅以当知是妙法即指今之所说非同权言易出故云诸佛秘要既诸佛秘为心要自非妄言此约诸佛所秘以曲显不虗义也由此观之则所说皆无虗妄有言尽是真实此而不信则无法可信耳正颂长行竟二补颂防难二一防诸佛何故同秘难二防如来何故普告难初X以五浊恶世但乐着诸欲破法堕恶道言过现诸佛因出浊世当来诸佛或值恶人秘是法为心要非得巳也若详释者五浊众生五根粘滞五尘如蝇就秽故云但着诸欲如是众生惟知有漏因果无出世心故云不求佛道当来指未来佛时未来众生刚强难化故称恶人既称恶人岂能信受大法故虽闻说一乘亦迷惑不信受也以不信受故当起破法罪业因缘必堕恶道无疑由此观之则诸佛秘为心要者亦缘不得其人若果是其人则密在汝边诸佛岂私已哉二防如来何故普告难有惭愧清净志求佛道者当为如是等广赞一乘道言今日如来普告大众者皆以时至机熟有诸知惭识愧清净求道之人理当为彼广赞一乘若不然者诸佛岂妄授哉若详释者惭谓自惭谓自惭同入法性独滞小乘故愧谓愧人谓愧人议为焦芽呵为败种故清净者诸念不杂求道者一心向上如是等人真为道器故当为彼广赞一乘所谓机感盈前不得不说是也颂赞法劝信竟四颂斥过结劝舍利弗当知诸佛法如是自知当作佛初合颂两番斥过欲斥有过之重故重唿当机以告之惟为一乘前巳备闻故直教以当知诸佛法X如是也法既如是则从前所用万亿方便皆随顺机宜而说非究竟矣不习学者谓不曾习学方便之法如长行所谓非佛弟子乃至是增上慢人等言此众既不曾习学又焉能晓了是诸佛随宜说乎故直斥以不能晓了此也准长行乃指过斥人故以不闻不知不复志求者为非佛弟子非阿罗汉非辟支佛是增上慢而此中乃指人斥过故以不习学者为不能晓了是佛随宜所说特文偈变换之异而义无殊也汝等下义颂结劝信受言上来不能晓了者固不必论矣今汝等既巳了知诸佛世尊为世间之师随宜所说皆方便之事相应于此一乘深法无复诸疑惑矣无复者犹言无得更犯之义心生大欢喜自知当作佛者既诫以勿疑又劝以欢喜自信所以然者以诸佛出世悬远值难今巳值矣正使出世说是法难今巳说矣无量数劫闻是法难今巳闻矣闻而能听斯人复难今巳能矣惟少直下承当欢喜自信故作如是结劝准后身子领解文云我心大欢喜疑悔永巳尽安住实智中我定当作佛正应乎此如来说法竟X法华指掌疏卷一之下音释诿毙擎萨婆若画一蜗牛骛靳綦蔡邕骤窒法华经指掌疏X卍XXX法华指掌疏卷二之上贤宗后学通理述嗣法门人明远较字二上根获益妙法莲华经譬喻品第三譬喻正义尚在后文今以品题寄居于此者以身子得记为发请譬喻之端故言身子若不得记无人代请譬喻无由而说所谓若无渔父引争得见波涛也若释其义者譬谓比类发明喻谓託言训晓文云诸有智者以譬喻得解故于法说之后复说譬喻品焉又此品别有五义一谓身子虽解四子犹迷譬喻酧请俯就中根故二谓三界无安犹如火宅譬喻形显令生厌离故三谓三乘假立犹X如三车譬喻发明令知非真故四谓一乘实相犹如大车譬喻称扬令知安住故五谓先三后一似近妄语譬喻问答审定不虗故总则如来辩才无碍权巧有方究其玄微则声闻辟支等所不能知託彼事相令三乘五性等同沾法雨其不自信者特画地以自限耳此品岂独为中根说耶一身子领解二如来与记三时众供养初二一长行二偈颂长行分二一领解欢喜二征释其由初尔时舍利弗踊跃欢喜得未曾有初经家叙置踊跃者心旷神怡莫知所之之状欢喜者自信作佛忧疑顿释之情合掌者端肃已躬身业精也瞻仰者注想圣容意业专也白佛者陈词呈解口业殷也今从下身子自陈因闻前来此等法音了知自心作佛喜出望外若有不能自巳故云心怀踊跃素恐绝分一旦获于不意故云得未曾有二征释其由二一昔日疑悔二今日信解初三一对境伤感二独处思惟三常时尅责初所以者何我昔从佛失于如来无量知见首句寄言总征我昔下且明伤感昔指方等般若言方等般若之时亦说真实之法亦记菩萨作佛由方等为三乘共会般若命二乘转教故得闻得见也虽得闻得见而不得参预菩萨同受记莂故云不预斯事大小相形不能自安故云甚自感伤X无量知见即十力解脱等是诸佛果所证法既不得记于此俱应无分故名为失此感伤之不能巳也二独处思惟世尊我常独处山林树下遇便信受思惟取证初疑佛有私二乘厌尘趣寂故常独处山林者𨶑寂之地树下者旷绝之境处此地境时形影相吊沦落堪怜较之对境逢缘更为难安故于若坐若行每每作是念也三乘同断见思同证五分法身故云同入法性然不知有住与不住之别故反怪圣心有私云何者怪疑之词意谓我与菩萨同入法性理宜等心相济云何如来独以小乘之法见济我等将非圣心有私耶是我下引过归已意谓我于闲居独处之时初疑佛心有私既而思之是我等乐小之咎非世尊果有私于彼也所以下征起释成因犹为也意谓佛于阿含会上初说小乘亦为成就菩提但以时未至故不曾说出若我等虗心远图待佛说出所为成就菩提者必当如诸菩萨以大乘得度以是而思非世尊之私也然字有慨悔昔非之意意谓从前四谛方便本属随宜所说悔我等不解此意初闻佛法不别真伪遇便信受当时思惟只图取证之速后来不意竟成焦芽败种以是而思非我等之咎乎三常时尅责世尊我从昔来终日竟夜每自尅责自述方等般若以至今日故云我从昔来白日难X安清夜犹惭故云终日竟夜自思冠天履地同为物灵薙发染衣均称佛子宁可独滞小乘永失胜利故每自尅刳其心责备于已也然此昔日尅责正今日之悟机较之四子自谓巳得涅槃等心志霄壤矣昔日疑悔竟二今日信解而今从佛闻所未闻从法化生得佛法分初闻法断疑闻所未闻者会权归实不同方便之法素所习听也未曾有法者记小同大不同方等般若独记菩萨也疑谓疑已绝分悔谓悔前欲速由闻会权归实了知无权不实故云断耳身意下欢喜自信疑悔俱断内外舒畅故云身意泰然从此庆快平生无复伤感疑怪尅责等情故云得安隐也今日乃知者翻昔不知也以从前不预斯事将谓绝分故真是佛子者翻昔似子也以从前不契佛心似子非真故从佛口生者亲受记莂从法化生者转小为大得佛法分者惭臻极果此即所谓心生大欢喜自知当作佛也长行竟二偈颂尔时舍利弗欲重宣此义而说偈言一颂领解欢喜二颂征释其由初我闻是法音得所未曾有闻亦除忧恼向谓绝分今知成佛故云得未曾有忧疑顿释庆快非常故云怀大欢喜疑有三种后云自惟失此X利疑自非器也次云将非魔作佛疑师非人也又云恼乱我心耶疑法非真也三疑横胸结缚正智故名疑网既闻会权归实瓦解氷消故云巳除此正颂长行义也昔来二句乃自述庆快之意意谓昔蒙佛教伹证偏真自谓失于大乘今闻会权归实乃知不失其庆快为何如哉佛音下乃称赞权实之语昔日权说今日实教皆为佛音通为安隐无非饶益故甚希有如初说三乘能除众生众苦逼迫之恼权音岂不甚希有乎又如我昔巳得漏尽尚有不预斯事甚自感伤之忧终日竟夜每自尅责之恼今闻一乘自知从佛口生从法化生得佛法分从前忧恼亦得除灭实音岂不甚希有乎是则权实皆为希有始终常受佛恩所谓大千莫酧累劫难报者此也二颂征释其由分二一颂昔日疑悔二颂今日信解初三一颂独处思惟二颂常时尅责三颂对境伤感初我处于山谷或在林树下我为自欺诳初颂疑佛有私山谷者谓山石空隙之处若坐若行者双标二仪也呜唿等且约独坐时言以向下引过归已在独行时故呜唿者愁叹声言身子于山林独坐之时寂寞难堪反思已躬未全道业故呜唿作愁叹声而自责也云何者自怪自责之词意谓四谛方便本属随宜不别真伪遇便信受云何认雹为珠自相欺诳巳至此乎大小虽异同为X及门之徒故云我亦佛子见思通惑三乘同断故云同入无漏虽同入无漏而如来独记菩萨不记声闻故云不能于未来演说无上道以记尚不得岂能成佛演法乎金色指身言以佛身如金光聚故三十二指相言始从顶上肉髻终至足下安平皆以因修百福所致十力解脱如前同共一法者谓同一师承非有邪正之异共一时世非有正像之别故虽师无邪正之异时无正像之别然于身相力解等事自揣无分故云而不得也妙好者随形之好惟佛能有好之至极故称为妙始自无见顶终至手足有德共有八十不共法者不与二乘等共故始自身无失终至智慧知现在世无碍共有十八如是皆以积功累德所致故称功德承前身相尚不能得安望随好力解尚不能具岂获不共故云皆巳失也然此中不能不得巳失等字面寓有疑佛之意意谓我与菩萨同为佛子同入无漏同共一法何独彼能而我不能彼得而我不得彼不失而我独失将谓佛心无私恐未然也我独下颂引过归已我独经行时单已无眷属也见佛在大众天人咸恭敬也名闻满十方德誉隆沙界也广饶益众生化道周品类也失利之事有三一谓单已无从不比诸佛人天侍卫二谓孤丁无闻不比诸佛德誉隆彰三谓自行独善不比诸佛化道徧周凡此皆失利之事不得不展转以自惟也X我为句正引过自归之意意谓我昔独行见佛云泥有感初以失利自惟既而思之非真有失由我得少为足不复进求为自欺以自诳耳二颂常时尅责我常于日夜每思惟是事欲以问世尊为失为不失虽引过自归终是惟恐或失故日夜思惟思惟寓尅责意也失与不失究竟不能自决故欲问世尊欲问即求决意也三颂对境伤感我常见世尊称赞诸菩萨以是于日夜筹量如是事承上日夜思惟欲问世尊者非无所因而然也葢以我于方等般若之时常见世尊称赞菩萨与之授记以是于夙兴晏寐之际终日竟夜之时筹量是事何如龙若象之褒如彼而跛鳖瘸驴之诮如我此伤感之情有莫可禁也颂昔日疑悔竟二颂今日信解二一颂闻法断疑二颂欢喜自信初二一远断昔疑二近断前疑初今闻佛音声随宜而说法永尽灭无余初因悟述迷佛音声指前广明权实之语前云是法非思量分别之所能解又云是法皆为一佛乘故等皆明随宜说法无漏难思议义也既随宜说法难思难议则知如来伹化菩萨惟以佛之知见示悟众生故云令至道场此今日得悟之因也由今日之悟自述昔年之迷故云本着邪见本着邪见者未遇佛时原依沙然梵志习外道法故沙然X死后身子自率邪徒故云为梵志师梵志者西域外道也其人自称梵天苗裔志生梵天身子穷尽其法更求胜师路逢马胜尊者引见世尊世尊对症施药为说小乘之法故自述世尊知我心拔邪说涅槃也初闻佛法遇便信受故云悉除邪见思惟修习取证偏真故云空法得证当尔之时不知权灭非真竟尔认奴作郎故自谓得至灭度此昔年执迷之情也而今下翻迷成悟从前执权为实如同醉梦今闻会权归实如梦觉醉醒故云自觉又自觉者显是真觉实悟若知解宗徒一味随人起倒岂自觉乎若得作佛时者虽非楷定之语巳知作佛有分不同前云不能于未来演说无上道也具三十二相者既得作佛必具相好严身不同前云同共一法中而不得此事也天人夜叉众龙神等恭敬者既具相好必有八部侍卫不同前云我独经行时自惟失此利也当是时也可谓真穷惑尽似金出鑛如木成灰故云尽灭无余二近断前疑佛于大众中说我当作佛谓是魔所为初因信述疑准前结劝信解文云汝等既巳知诸佛世之师随宜方便事无复诸疑惑心生大欢喜自知当作佛是佛于大众之中说以当作佛也向以不得成佛为疑故有每自尅责之悔今闻成佛二心俱断故云闻是法音疑悔悉除初闻佛说指X前略明中称叹实智之语乍闻此语不知何因何缘故大惊疑其意以为将非魔化作佛恼乱我心令退道果耶但彼时未敢出口至今自信之后乃发露耳佛以下断疑生信过去未来尽属因缘将他显已即是譬喻是皆如来为酧前请分别解说故云巧言说也当其正闻之时其心巳安如大海之澄湛不动既闻法巳其疑又断如正智之网罗冰释此略明断疑生信意也佛说过去等复约前来自他权实之义以详明之过去诸佛莫不从实施权故云安住方便亦莫不会权归实故云亦说是法现在未来等可知此述诸佛权实中义如今世尊等复述自证权实中义生及出家俱是如来大悲之心故前但云为是众生起大悲心即摄生及出家之义得道者即前始坐道场等转法者即前趣波罗奈等亦以方便说是施权与诸佛同也世尊说实道者言世尊虽施权乘究竟为说实道是显实与诸佛同也波旬此云恶者即魔之异名然彼纵怀恶心恼乱行人岂能备达权实一如诸佛仪式故云无此事也以是之故定知前来称叹实智非魔作佛乃世尊要说真实皆以我之智识狭劣自堕疑网妄谓是魔所为几将如来一片婆心掷于无何有之乡矣此亦身子自肯自信之后披肝沥胆之语也颂闻法断疑竟二颂欢喜自信X闻佛柔软音深远甚微妙教化诸菩萨佛有八音一极好二柔软三和适四尊慧五不女六不误七深远八不竭今以分别解说善顺众情可当第二故云柔软深固幽远无人能到可当第七故称深远言甚微妙者好之至极不可以言语形容亦即八音之一极好音也演畅者宣演舒畅清净者实相之法以此法久抑在怀未得宣演舒畅至今时至机熟乃以柔软之音深远微妙之语而演畅之大欢喜者自信作佛喜逾寻常故疑者五钝之一于诸谛理犹豫为性能障不疑善品为业悔者不定心所之一恶所作业追悔为性障止为业今以会权归实不疑现证无权不实不悔先作故云永巳尽也实智无方徧在诸法由一向弃海认沤决定惑为色身之内今闻法住法位世相常住乃知若身若心咸是妙明真心中物故云安住所谓经行及坐卧常在于其中也定当作佛者既住实智则咳𠻳掉臂无非佛事从此积功累德自然成佛无疑所谓乘是宝乘直至道场是也天人所敬者既成佛道自有天人敬仰转无上轮者虽说诸法究竟惟为一乘然能被之教既惟为一乘则所化之机岂实存余众故云教化菩萨必兼天人敬仰转法化众言者正以见信之真而无疑矣然身子于未悟之前动云不得此事我皆巳失为失不失等其语何其惨伤今既悟之后便云定X当作佛天人所敬教化菩萨等其语何其雄毅所谓虎子初生便有食牛之气者其身子之谓欤身子领解竟二如来与记二一开迹显本二正与授记初尔时佛告舍利弗教菩萨法佛所护念初先示本迹当尔身子领解之时佛欲与记先令自识宿因故告之也必于众中说者有二义一欲记身子令作证故二恐众有疑示记因故二万亿佛文虽未出其名以义揆之应指威音王佛以如来于彼佛所曾为不轻修菩萨行故欲求无上菩提一音徧记四众故云为无上道常教化汝然彼时虽蒙音记尚为无明所覆反恣毁谤同如长夜但一音甫及于耳佛种巳纳于心即是受学亦如梦沉长夜之人暗投宝珠反作寱语骂之但珠既在怀不可谓不蒙其利也威音之后复以权宗接济故云方便引导缘合时熟今值世尊受化故云生我法中舍利下正与开显佛为不轻时初以一音徧记后复增寿说经化千万亿众令住阿耨菩提故云我昔教汝志愿佛道中以梵志乞眼退失大心至今未复故云汝今悉忘由悉忘故执权为实故云而便自谓巳得灭度佛意不欲令至灭度故云还欲令汝忆念所行由此因缘乃说法华故云为诸声闻说是大乘等据此则身子缘在多劫而向下之授记成佛者有由来矣开迹显本竟X二正与授记二一长行二偈颂初四一行因得果二依正庄严三主伴寿量四远近化事初舍利弗汝于未来世调御丈夫天人师佛世尊初经劫行因夫业识迂濶如千寻大海非一勺而可竭佛道长远若九仞重楼非一级而可陟故须过无量等劫而研断之供佛致福奉法修慧福慧圆满故云具足菩萨所行之道当得下当成果号别号华光者华彰富丽表福光显照耀表慧以因中供佛奉法故果受斯称又既得成佛如大梦觉似莲华开故以华名说法度生如灯照夜似炬消暗故以光称又佛即体大法身德也华即相大解脱德也光即用大般若德也莲师弥陀序云举其名兮兼众德而俱备故知佛德无尽名义无穷惟体之于心则统摄无遗矣二依正庄严四一国土严净二三乘具足三劫名殊胜四菩萨充满初国名离垢其土平正七宝行树常有华果首句标名次句下显相其土平正者非若今之坑坎堆阜高下不平也清净严饰者非若今之杂秽充满便利不净也安隐丰乐者非若今之八苦交煎丰歉不常也天人炽盛者非若今之三途充满X天人减少也琉璃为地者非若今之土石诸山沙砾徧布也有八交道者非若今之关山难越往来不通也黄金界侧者非若今之辙迹纵横触向轗轲也旁有宝树者非若今之荆棘塞道动止留碍也常有华果者非若今之春荣秋枯迁变无恒也若此者皆由菩萨净心所现所谓心净则佛土净也二三乘具足华光如来亦以三乘教化以本愿故说三乘法三乘度生诸佛同轨身子成佛率由旧章故云亦以三乘教化众生此正明也舍利下防问彼佛出时虽非恶世本愿说三有二义一报恩二摄生报恩者身子自念从前退失大心由安住方便方能渐臻极果发愿成佛时说三乘法报接济之恩故摄生者身子自念从前堕落凡外若不遇权宗必当永受沦溺发愿成佛时说三乘法摄当堕之生故此皆以义推也三劫名殊胜其劫名大宝庄严其国中以菩萨为大宝故首句标名次句征起末句释成虽三乘俱宝惟以菩萨为大以羽翼法化续佛慧命摄化众生为道统所系故正量论云以菩萨立名者如楚书不宝金玉而宝善人之类四菩萨充满彼诸菩萨无量无边如是菩萨充满其国初数量众多尽大海之可饮数量无穷极虗空之X可度边际叵测故云无量无边非心路之可及非言道之可通故云不可思议算师及资莫之能计恒沙地尘不足为比故云算数譬喻所不能及无分别智触处洞然降斯以还随分成滞故云非佛智力无能知者若欲下仪表非常宝取真实华表因行足显进趣言此菩萨皆是以真实因趣无为果故以宝华承足表之此诸下德本深厚因深缘胜故曰非新发意根确蔕固故曰久植德本佛所修行显干蛊之深释上久植德本义也诸佛称叹显护念之胜释上非新发意义也常修下愿力弘深常修佛慧者佛道誓成愿也以誓期必成故慧须常修具大神通者众生誓度愿也以誓期普度故通须具大善知法门者法门誓学愿也以誓期尽学故门须善知质直无伪者烦恼誓断愿也以誓期俱断故治须绝本质直则内外一如无伪则虗妄不起正以绝烦恼之本也如上誓愿不退不屈故曰志念坚固如云虗空有尽愿力无穷是也如是下总结充满然此亦由未成佛时因心愿行所致净名云直心是菩萨净土菩萨成佛时无謟曲众生来生其国等足证此义依正庄严竟三主伴寿量舍利弗华光佛寿其国人民寿八小劫佛寿十二小劫者但就一期事毕而论要知法身不堕诸数岂华光佛犹为王老师之儿孙乎除为X王子未作佛时者惟约成道以后灭度以前两楹中间说为十二小劫人民寿八小劫者净国善世寿命自长若论世相常住岂八劫之可局哉四远近化事华光如来过十二小劫亦三十二小劫初记授坚满过十二劫将临灭度时也将临灭度授坚满记者续此道度此生为灭后不尽之益故菩萨名坚满者愿必期于有成行必期于有终乃任重道远不夭不阏之称也告诸比丘者对众表扬显非私授也因中宝华承足果号华足安行显因果一致也多陀阿伽等举三号摄余号也如如来即摄善逝及无上士调御丈夫以自证无上真如来为调御方能逝而无逝来而无来名曰如来应供即摄明行足及天人师以福慧双足模范人天方可应受人天供养正徧知即摄世间解及佛陀耶以三觉圆明善解三世间法方称正徧知者既统该众德则超出一切亦摄世尊故经中或俱列十号或略言三号而义无殊也土亦如是者谓华足依报亦如华光无异也舍利下法住劫数正像俱三十二者华光愿重众生缘深所致释正像之义者法初盛行人能现量体悟为正去圣渐远现量者希惟以比量倣效为像正法时教理行果备具像法时有教理行无果及乎末法则空腾似量荒唐无实虽有教理行果俱无今为显示殊胜X令生欣取故不言末法也长行竟二偈颂尔时世尊欲重宣此义而说偈言一正颂长行二结胜劝喜初四一颂行因得果二颂依正庄严三颂主伴寿量四颂远近化事初舍利弗来世成佛普智尊证于无上道初超颂当成果号成佛普智尊者既成佛果无智不具在处称尊故当度句义摄三乘具足合在下科佛随便超颂于此供养下追颂经劫行因菩萨行者指权智中差别行门利他法也十力等指实智中差别功德自利法也二利具足二智成就故云证无上道二颂依正庄严过无量劫巳劫名大宝严华光佛所化初二句超颂劫名殊胜世界下追颂国土严净坑坎堆阜曰瑕垢污便利曰秽余同长行不颂三乘具足者义见于上故彼国下略颂菩萨充满诸菩萨显数量众多志念固明愿力弘深神通准前六波罗密即开三愿能遮六蔽断烦恼也能开万行学法门也能到彼岸成佛道也于无数佛所者见德本深厚也悲智双运自他兼利故曰善学菩萨又学而称善者从性起修不住于相故如是等大士既为华光所化则感恩不去长行所谓如是菩萨充满其国者以此三颂主伴寿量佛为王子时弃国舍世荣寿命八小劫X诸佛出世必托王位者有三义一显佛位尊极无过上故二显世间富贵不足恃故三令邪见众生知尊敬故愿废蕞尔之区希望三千之境故曰弃国不恋虗空之华冀得真常之乐故曰舍荣惟此一生因圆果满故曰于最后身即此一身离俗证真故曰出家成道自此以后方论住世劫数长行所谓除为王子未作佛时是也四颂远近化事佛灭度之后正法住于世天人普供养初颂法住劫数正法住世时十人出家十人成道故云广度众生舍利下舍利流布广流布者天上人间遗舍利以作佛事故普供养者起塔造庙严供具以修福田故正颂长行竟二结胜劝喜华光佛所为其事皆如是宜应自欣庆初结胜为犹作也所为者谓果上之报皆以因所作故如今所说丝毫不爽故曰事皆如是二严俱备超出羣品故曰两足圣尊不惟九界称尊诸佛亦逊一筹故曰最胜无匹彼即下劝喜意谓彼佛即是汝身依正更非他有况苦海无边今得涯矣佛果无上今有望矣故宜自生欣庆如来与记竟三时众供养二一总明众供二别明天供初尔时四部众比丘比丘尼所着上衣以供养佛此中四众八部多是大权示现默契圣心鼓舞中下故见身子受记而欢喜踊跃也又欢喜踊跃者X自信作佛故上衣者衣中之上脱以供佛表为法无悋故又借此为因希望佛果故二别明天供二一经家叙供二诸天陈词初释提桓因梵天王等一时俱作雨众天华初总表福慧别明释梵等供者供异前众故供后有言故衣以严身表福华以开敷表慧用以供佛者表所作福慧回向佛道也所散下别表福业所作福业三轮体空不住于相故以天衣住空而自回转表之回转者旋绕不住之状诸天下别表慧业所作慧业皆以文字助成故以技乐百千等表之于空中作者表文字性空也文字性空而慧业得成故以雨众天华表之二诸天陈词二一历叙圣教二称赞回向初而作是言佛昔于波罗奈无上大法轮初长行初转法轮者施权之始今转无上等显实之终此亦领前如来权实而历以叙之尔时下偈颂正颂中分别说诸法者如苦分三八集分二五道分七科灭分余无等差别不同故五众即陈如等五人之犹至也生灭者四谛有四一生灭四谛谓苦则三相迁移集则四心流动道则对治易夺灭则灭有还无此当小教之义二无生四谛谓苦无逼迫相集无和合相道不二相灭无生相此当始教空宗及顿教中少分之义三无量四谛谓苦则十界果报不同集则五住烦恼不同道则诸波X罗密不同灭则恒沙佛法不同此当终教及始教相宗一分之义四无作四谛谓苦则阴入皆如无苦可离集则尘劳本净无集可断道则边邪皆中正无道可修灭则生死即涅槃无灭可证此当圆教及顿教中多分之义据此则五众所至惟齐生灭分齐故云之生灭也又五众即是五阴以阴有和合义故生灭即是无常谓既说四谛复说五阴无常义也妙而言最者拣非方等般若对麤言妙故大而言无上者拣非始终二教对小言大故二称赞回向是法甚深奥少有能信者尽回向佛道初指法称赞是法指今之所转惟佛与佛乃能究尽故甚深奥声闻辟支所不能及故少信者从昔以来数说权宗诸天莫不在座故曰数闻深妙上法从不开演至今方乃吐露故曰未闻世尊下述信回向随喜者拣非当机谓随从法会成欢喜益故当机既得受记随喜亦可成因故曰必当作佛既得作佛亦必超出世间故曰最尊无上最尊无上所证自然莫及故曰道叵思议道叵思议亦必分乘随语故云方便随说必兼道后化法言者正见其信之笃也所有福业即戒善所积有漏之因或现在所积未来当受或过去所积现在当受总而言之故曰今世过世见佛功德应属慧业以见佛必闻法故然此福慧向属有漏今以有漏之因X趣无为果故曰回向佛道此亦因闻微因散善皆成佛果故作如是语也又此中诸天虽在随喜之数吐气发声别具一种知见请观必当作佛回向佛道等语非寄位圣贤及宿缘深厚者孰能如此发真实信拈茎草作丈六身哉三请中判为上根者以此法说一周被上根巳竟二喻说一周被中根四一身子代请二如来许说三正说譬喻四中根获益初尔时舍利弗愿为四众说其因缘令离疑悔初自陈已悟前闻分别解说了知自心作佛故云无复疑悔无疑悔故蒙佛印许当成故云亲得受记是诸下悲他尚迷巳证我空智脱界系故云心自在者昔住学地指未证无学时说未证无学佛令研真断惑故云常教化言我法能离生老病死者教以断惑之言以断集方能离苦故究竟涅槃者教以研真之言以修道方能证灭故究竟即证入义也学无学人昔住学地之称谓研真断惑始学无学人故我见即是身见谓妄计身中有我为主宰故有无即是边见谓谬于五蕴身中执断常故等该余见乃至六十二种如是诸见皆以我见为本自以为离者以随顺佛言知苦断集断至我执尽时自觉诸见皆亡遂执为极故小乘涅槃以我空为体谓以为得者以随顺佛言修道证灭修至巳证我空不知权巧假立便执为真故如是皆X为执权为实今闻正直舍方便等故云所未闻也皆堕疑惑者若谓昔是则疑今日诳妄若谓今是则惑昔日徒劳又岂知今日之实不离昔日之权哉善哉下代为启请美其权实双行望其不悋慈悲故称善哉世尊愿为四众说者无学尚迷余众可知故法说章中屡言惟一佛乘无有余乘且云正直舍方便但说无上道等如是废弃权宗不无因缘四众不知故有今昔相乖之疑是非莫辨之惑于是身子代为启请求说因缘废弃之因缘若明今昔之是非自辨故云令离疑悔准后如来结答文云以是因缘当知诸佛方便力故于一佛乘分别说三颂云以是因缘十方谛求更无余乘除佛方便皆应此也身子代请竟二如来许说尔时佛告舍利弗诸有智者以譬喻得解初按定已说身子既有兼利之心如来不避饶舌之嫌故又告也我先不言等寓有斥问不当之意意谓因缘譬喻等方便说法皆为阿耨菩提故知会权归实为废弃权宗因缘我先不曾言过是语耶何故复请说其因缘哉是诸下牒法标喻是诸所说牒上因缘譬喻等为下巧设三车之旨为化菩萨牒上皆为阿耨等为下等赐一车之旨然字有三义一转语词谓转变其文故二慨叹声谓嗟其不悟故三允诺意谓允其所请故再说不解仍前无益故云当以喻明诸有句有鼓舞劝勉意意X谓尔等果是有智之人自当以喻得解若仍有未解者则是终于下流吾末如之何也巳矣如来许说竟三正说譬喻二一长行二偈颂初三一喻说二法合三结答初三一喻众生机感二喻如来化应三喻佛语无虗初三一喻所感之佛二喻能感之众三喻结成感义初舍利弗若国邑聚落多有田宅及诸僮仆若犹如也国邑聚落准合文当以一切世间配之一切世间于三种中指器世间所谓三千大千世界是也若别喻者国喻大千邑喻中千聚落喻小千从广至狭秩然可对有字有系属义言长者系国邑聚落之主喻如来为一切世间之父故长者喻佛古德说有十义今略为三一名盛谓善顺物情声誉隆彰喻佛应机说法名称周徧故二德隆年高行洁众所推尊喻佛证极情亡德冠九界故三大富谓仓盈库溢给国不乏喻佛智净慧圆出生诸法故其年衰迈者衰则甘苦历尽离诸怖畏迈则理事练达绝诸昏朦喻佛断德五住究尽二死永亡即上所释德隆义也财富无量者财如紫标黄榜富比铜岭金谷喻佛智德广大深远无穷无尽即上所释大富义也田宅僮仆者田能滋命宅可栖身僮备驱遣仆候听用喻佛恩德滋养法身栖止慧命驱慈与乐用悲拔苦即上所释名盛义也喻所感之佛竟二喻能感之众其家广大惟有一门或至三十在此宅中初喻五道众生其家广大者五百止住曰广大虽五百止住而属于长者故曰其家喻三界虽五道所居亦佛化境也惟有一门者两户相合曰门喻善恶品中修断二事言欲出三界惟修可得惟断方能故多诸人众者家大事烦各有专司喻五道众生酧债偿冤循业发现故一百居初喻天道二百次之喻人道乃至者超略三百四百喻畜鬼二道五百居末喻狱道五道之数转次转增者显修善者少作恶者多所谓三恶道充满天人众减少也往复循环不出三界故喻云止住其中堂阁下喻三乘众生正寝曰堂袖由复屋曰阁竖喻三界层数四相三灾奄忽而至故喻以朽故朽故犹残弊也周垣曰墻四围曰壁横喻六道分齐死此生彼轮回相逼故喻以隤落隤落犹坠堕也柱喻别业根喻同业依真忽起妄动非真故喻云腐败腐败犹坏烂也梁喻别报栋喻同报二业所感妄见无实故喻云倾危倾危犹脱斜也徧满其中曰周匝无前无后曰俱时无而忽有曰欻然勐𦦨顿炽曰火起堂阁俱然曰烧宅今当逆次取喻其义自明言火起烧宅者喻五浊八苦逼迫三界然此五浊八苦本由惑业妄现从毕竟无成毕竟有故喻以欻然虽从毕竟无成毕竟有亦六道同时俱起无空X无隙无前无后故喻以周匝俱时诸子总喻三乘以大通威音从佛结缘有子义故若十别喻菩萨二十别喻缘觉三十别喻声闻三乘之数转上转少者胜因难修故并与五道俱溺故喻云在此宅中喻能感之众竟三喻结成感义长者见是大火从四面起心不厌患无求出意大火四起者谓四面周匝一时俱起喻五浊八苦等徧于四生及六道故佛于法身理地受熏垂照故喻云长者见也惊怖义通法喻喻中谓惊子伤身怖子失命法中则惊怖三乘伤法身失慧命也而作是念喻佛兴大悲以作念意欲救火兴悲意欲拔苦故所烧即是火宅仍喻三界之门即是出路仍喻修断安隐得出喻离苦得乐言佛与众生同为凡夫同住三界同受众苦惟佛于修断事中精勤不息巳能离生死苦得涅槃乐故喻以所烧之门安隐得出而字应上虽字言父虽安隐得出而诸子尚处宅内喻佛虽离苦得乐而三乘机性尚沦三界也或堕落凡夫躭荒五欲或流入邪见深着妄法故喻以乐着嬉戏不觉者不觉宅中有火不知者不知火能焚烧喻三乘沦于三界不觉三界是苦不知苦是逼迫性故不惊者不惊丧身不怖者不怖失命喻众生尘劳日侵丧法身失慧命恬然无惧也火来逼身苦痛切已者身喻法身X已喻慧命总喻众生一乐未遂众苦巳至逼迫法身关切慧命法说章中所谓生死险道者此耳心不厌患喻众生不思离苦无求出意喻众生不思得乐不思离苦则不知断集不思得乐则不知修道所以修断之门虽设不惟不能出亦复不能知言念及此不得不出真而涉俗也喻众生机感竟二喻如来化应二一喻从实施权二喻会权归实初二一喻从实不得二喻隐实施权初二一喻三七思惟二喻作念无计初舍利弗是长者作是思惟若以几案从舍出之作是思惟准偈中巳入火宅喻如来现相人中示成正觉欲称本怀拟用大法也身喻神通手喻智慧神通有荷负之功智慧有提拔之能故喻云有力衣裓几案总喻佛地功德佛地功德无量无边略而言之曰知见曰十力曰四无所畏若别喻者衣裓乃西域华器能受众华喻知见能含众妙几香几也置必居中喻无畏能居正位案书案也用处广博喻十力功能无边从舍出之者身有力则负以衣裓手有力则提以几案故能从舍出之喻如来初成正觉欲以神通力智慧力赞叹如来知见力无所畏等令众生一生圆证顿超三界也二喻作念无计复更思惟是舍惟有一门或当堕落为火所烧复更思惟者知子幼稚转复作念喻如来知诸根X钝展转思惟也一门则别无出路狭小则易于留碍喻三界惟修断可出而修断门中多阻滞故稚小也幼稚无识则不知出路恋着戏处则不体父心不体父心故几案空提衣裓虗负虽身手有力亦莫可奈何故曰或当堕落为火所烧喻众生根钝智劣不知出要恋着三界不体佛心不体佛心故不能领受佛知见等如来虽有神通智慧亦莫可奈何或彼机犹未熟仍当堕落三界为众苦所迫所以如来有宁不说法疾入涅槃之叹也喻从实不得竟二喻隐实施权分二一喻先示苦集二喻次施道灭初三一喻寻念方便二喻正示苦集三喻违情不信初我当为说怖畏之事无令为火之所烧害我当者拟度之词喻佛知根钝寻念方便之意说怖畏事者欲令速出喻如来拟说苦谛令断集出界也此舍巳烧正拟所说怖畏喻苦谛当知宜时疾出正拟劝其速出喻集谛当断以断集方能出界故宅不出则定为火害故诫以无令喻界不出则众苦难免故劝以不可此等俱系拟议语也二喻正示苦集作是念巳如所思惟具告诸子汝等速出拟度巳定故云作是念巳喻如来施权意决也如X所思惟具告诸子者谓如上所拟说此舍巳烧劝宜时速出诫无令火害等语一一具悉详告诸子喻如来示苦令知劝集当断诫以三界不可久居普告羣机同离同断也末复教以汝等速出者正长者反覆叮咛喻如来谆谆教诫之意三喻违情不信父虽怜愍善言诱谕但东西走戏视父而巳反覆叮咛即是怜念哀愍说怖劝出皆为善言诱谕喻如来谆谆教诫说苦说集也父虽如是而子犹未信喻如来虽示苦集而众生不受教也乐着嬉戏者喻众生躭荒五欲染着邪见着邪见故不知佛为导师荒五欲故不知法能出离故喻云不肯信受此即所谓不求大势佛及与断苦法也不惊者不惊丧身不畏者不畏失命喻众生不怖伤法身不惧失慧命也了无出心者乐着嬉戏全无出宅之心喻众生躭欲着邪不求出离莲师所谓束手死门者是也亦复不知通贯下文不知是火者谓火来逼身不自觉知喻众生众苦逼迫不知苦是逼迫之性不知为舍者身住朽宅不自观察喻众生久沦三界不知界是无常之法莲师所谓如蝇蛆饫于厕中类牛羊就乎屠肆者是也不知为失者门外乐利失而不顾喻众生但取界内无常之乐不知界外真常之乐因此永失古德所谓舍却反魂香反挝涂毒鼓者是也随善业以上升X喻如东驰逐恶业而下坠喻如西走从流上下还源无期故喻云但也亦知佛果可欣其如自甘无分故喻云视父而巳喻先视苦集竟二喻次施道灭三一喻寻念方便二喻正施道灭三喻适愿修证初尔时长者即作是念令诸子等得免斯害即作是念者由诸子不信父言父念愈急喻众生不受佛化佛悲愈切也此舍巳为大火所烧者言火起巳久喻无始巳来有此三界即有此众苦所逼故长者为救子故巳入火宅与子同住故云我及诸子喻如来为度众生示生三界凡圣同居也若不时出必为所焚者既不能及时救子同出火宅又不忍舍彼独出必至与子俱焚喻如来既不能速度昔缘同出三界又不忍舍化丈虽六之身亦未免为四相所迁净名所谓因病而病者亦此义也当设方便者拟设玩好之具合其先心喻如来拟用三乘灭谛投其宿性故令诸子等得免斯害者由玩好合其先心必当欣取由欣取故自能出宅免害喻灭谛投其宿性必当慕证由慕证故自能出界离苦也道谛义含以慕灭必修道故此等亦系拟议语也二喻正施道灭父知诸子先心各有所好随汝所欲皆当与汝父知诸子者喻如来鉴机不谬先心所好众者喻生宿性所习宿性所习有闻缘菩萨之别故喻云X种种珍玩以种种珍玩暗指下之三车应喻三乘也三乘灭谛俱非世间所有故喻云奇异之物情必乐着者既系先心所好虽一时忘怀闻则爱生喻众生宿性所习虽隔阴暂昏触则机动故而告之言者既知子巳随情说与喻如来既知机巳随宜施教也所可玩好者悬示门外更有所可玩赏所可好乐之物喻如来悬示界外灭谛中有真乐可取也希有难得者非宅中所有非轻易可得喻灭谛真乐非界内所有非造次可证故汝若不取后必忧悔者勉其及时而取勿致后来忧其不得悔其取迟喻如来勉以及时修证勿致后来空无所获虗生浪死徒增悲悼也如此种种等手指门外示以三车喻如来正示灭谛若别喻者羊车任轻致近喻声闻灭谛惟求自利急于取证故鹿车任载微重致道微远喻缘觉灭谛少怀兼利少欲上达故牛车任重致远喻菩萨灭谛两利为心果满为期故可以游戏者可以乘游可以嬉戏喻既证灭谛自当六通纵任自在无碍也汝等于此火宅宜速出来者意明火宅不可久居当速求出离喻如来示以三界无安当急修道谛急修道谛则界外灭谛便可随意取证故喻云随汝所欲皆当与汝所谓但辨肯心必不相赚也然三乘俱约四谛释者以谛缘六度名别义同今观前后经文允合四谛姑就文立义耳又四谛有生灭无生无量X无作等义何机不摄何教不收也三喻适愿修证尔时诸子闻父所说竞共驰走争出火宅闻说适愿者合其先心喻众生闻说灭谛投其宿性也心各勇锐者各各勇勐精锐喻众生各发胜心精进不退也互相推排者彼此推逐排遣喻三乘各执已见互相是非也竞共驰走者夺路骤驰奔走喻三乘各遵已法竞共进取也争出火宅者各欲早得自车乘游嬉戏喻三乘各欲速证自果受用自在也若以位次释者闻说适愿喻发心位谓始从不觉初发出界取灭之心犹适愿故心各勇锐喻资粮位以资粮位中五停心总相念别相念伏烦恼惑未得即除如勇如锐故互相推排喻加行位以加行位中煖顶忍世第一伏除分别烦恼未得即断如推如排故竞共驰走喻通达位以通达位中须陀洹果断八十八使分别见惑未尽俱生如驰如走故争出火宅喻修习位以修习位中斯陀含果断欲界前六品俱生思惑阿那含果断欲界后三品俱生思惑更有上二界七十二品思惑未得即尽如争未出故向下安隐得出露地而坐方喻无学临文再辩此是声闻位次缘觉菩萨准知若以四谛释者适愿勇锐喻慕灭互相推排喻断集竞共驰走喻修道争出火宅喻离苦若以三慧释者闻说珍玩喻闻慧心各勇锐喻思慧X推排驰走喻修慧总言一音说法随类各解配位约法对慧由人取用而巳喻从实施权竟二喻会权归实三一喻时至机熟二喻等赐一乘三喻闻法获益初是时长者见诸子等羊车鹿车牛车愿时赐与初喻时节巳至安隐者未为火害得出者无恙而出喻众生未为众苦所覊保善出界也四方通途曰四衢尚在半路曰道中喻三乘为四德之衢伹未究竟也既到空闲曰露地不求远达曰而坐喻三乘巳证分果不复进求也无复障碍者欲至父所亦可得去无复有火宅之障喻三乘欲证佛果亦可得修无复有三界之碍故若依上科辩位次者安隐得出等义当无学以无学位中阿罗汉果断我执分别俱生烦恼尽离三界系如安隐得出证生空理住偏真涅槃如露地而坐故泰然者自得之貌对前惊怖而言前见四面火起惧子被焚故惊怖作念此见安隐得出露地而坐故泰然喜跃喻三乘巳住权果昔善不失佛心稍慰法说章中所谓今我喜无畏者此也时诸下喻根机巳熟各白父言者不知车是假设欲求必得喻三乘不知果是权立欲求必证也父先所许三车喻从前所说三乘愿时赐与者X为车出宅不见三车之赐故愿时与喻众生取果出界忽闻权果非真故求速说如前代请文云是学无学人亦各自以离我见及有无见等谓得涅槃而今于世尊前闻所未闻皆堕疑惑善哉世尊愿为四众说其因缘等即索车义也喻时至机熟竟二喻等赐一乘分二一喻正赐一乘二喻废立之由初舍利弗尔时长者各赐诸子又多仆从而侍卫之初喻一乘之体尔时者出宅索车之时喻时至机熟时也机熟故会羣机而普施圆音故喻云各赐诸子时至故舍羣诠而独标一乘故喻云等一大车其车高广者高以竖论喻一乘之体位居象先广以横言喻一乘之体理含众妙众宝庄校者金银等宝庄校所成喻一乘之体乃如来无量功德之所成故如叹德文云佛曾亲近百千万亿无数诸佛尽行诸佛无量道法勇勐精进名称普闻成就甚深未曾有法是也周匝下喻一乘之相周匝栏楯持内遮外喻诸总持法门持善不失遮恶不起四面悬铃随风振向喻四无碍辩才随机说法晚悟羣生上张幰葢者幰为周幔喻四无所畏能遮外难葢为顶覆喻十力功能超出一切亦以珍X奇等谓此幰此葢皆以宝严喻力无所畏亦以无量功德之所成就宝绳交络者众宝为绳交相联络喻四无量心借彼成物联络已德也垂诸华缨者华缨四垂见者喜悦喻四摄法摄受众生获益欢喜也重敷婉筵者婉美筵席重重敷设如缯纩茵褥之类喻诸禅定解脱三昧等种种具足受用无尽也安置丹枕者枕具两头首枕其中喻中道兼于二谛然此三谛不离一乘之体故喻云安置安置谓陈放车内也鴐以下喻一乘之用一乘之用有教有理有行初二句喻一乘之教驾以白牛者车以牛驾喻体以教显牛以白名喻文字性空也肤色充洁者肤腠充满喻无善不备颜色净洁喻无恶不尽也形体二句喻一乘之理一乘之理总观别观无非至精至善故喻云形体姝好谓众形姝美全体妙好也有大筋力者可以任重可以致远喻依理起行可以普度众生可以直趣菩提也行步四句喻一乘之行一乘之行不入险邪故喻云行步平正十信满心摄位证觉故喻云其疾如风此自利行也慈悲双运与拔俱行故喻云又多仆从借彼成物以严已德故喻云而侍卫之此化他行也喻正赐一乘竟二喻废立之由所以者何是大长者犹尚不匮何况诸子初喻废权之由所以句总征二由是大下且释废义财富无量者家财富足无能测量喻如来知见X广大深远也种种诸藏者众宝库藏喻无量无碍力无所畏等差别功德也悉皆充溢者充满于中流溢于外喻诸差别功德体备于已用现于外也而作是念者拟欲舍三与一喻如来于法华会上拟欲废权从实也财物无极者自已之受用无尽也既自已之受用无尽应与诸子同享故不应以下劣小车与诸子等喻如来自证巳圆应令众生同得不当以权宗分果竟许三乘法说章云自证无上道大乘平等法若以小乘化乃至于一人我则堕悭贪此事为不可即此义耳今此下喻立实之由幼童者幼稚无识也虽幼稚无识在长者观之均属亲生故云皆是吾子喻三乘虽智慧狭劣以如来观之同为昔缘俱有大机也爱无偏党者既均属亲生而爱念之心固应无偏无党喻三乘既有大机而如来慈悲平等固应无遮无限也七宝大车乃长者平日所造故云我有喻一乘果体乃如来多劫修成此世现证其数无量者依车造车转转滋多喻如来以果印果绳绳无尽应当等心者皆是子故喻如来忆念昔缘等心相济也各各与之者爱无偏故喻如来慈悲无遮各记成佛也不宜差别者有宝车故喻如来自证佛果不应以余乘教人也所以句转征不悋所以言财虽无量应有尽时所以等赐无悋者何也喻不知佛者妄谓佛法有尽谬起问难不宜逢人便说佛法也以X我等正释无悋之义周徧也给与也匮竭也徧与一国尚不能竭何况诸子岂足以竭父之财喻如来以此佛法普施法界众生犹不能尽何况三乘岂足以尽佛之法乎所以如来等赐一乘而无悋也喻等赐一乘竟三喻闻法获益是时诸子各乘大车得未曾有非本所望是时者喻等赐一乘之时各乘大车者喻三乘人等俱解安住实相得未曾有者喻权宗之流至此成佛有分非本所望者喻本不求佛所得过于所期喻文可了喻如来化应竟三喻佛语无虗分三一如来就喻垂问二身子依问直答三如来赞善印许初舍利弗于汝意云何珍宝大车宁有虗妄不于汝句偈意征起是长下牒喻致问以如来许三与一自说无妄为难故假身子之意征起复牒喻中之事致问葢为借彼口中言明此心腹事也二身子依问直答二一总答二别明初舍利弗言不也世尊大成云凡称虗妄者以无益而有损也今虽许三赐一有益无损故直以不也答之然既知长者无虗妄之咎自信如来非欺诳之语幸勿谓三既假立一亦非真自断佛种障他胜进二别明二一喻许三无虗二喻与一无虗初X是长者但令诸子得免火难于彼火宅而拔济之初举例但令免火者谓长者许车之后但以身手遮护令其暂免火害喻如来施权之后但以神通智慧加被覆护令其暂脱众苦暂脱众苦则法身慧命略可少延故喻云全其躯命谓既免火害则身躯性命便能保全也既能保全诸子身躯性命即不救出火宅亦非有妄喻如来既能少延众生法身慧命即不度出三界岂复为虗何以下征释保全身命便为巳得玩好者以身命为众物之主主在即是物在喻法身慧命为众果之本本固即是果存况复下况显承上伹令免火等尚非虗妄况复以彼许车方便于火宅中而拔济之岂犹妄乎喻如来但令脱苦巳不虗妄况复以彼施权方便救度令出三界又谁能以虗妄议之是知从前虽许三乘固无妄也二喻与一无虗世尊若是长者乃至不与欲饶益诸子等与大车初举例最小之车者儿戏犬豕等车喻人天有漏之乘较三乘犹劣故喻中谓诸子既出火宅不但不与三车乃至最小之车亦不与之犹非虗妄喻众生既出三界不但不许住于三乘乃至人天之乘亦不许住仍无虗妄何以下征释先作是意方便令出者谓长者虽许三车先意原是方便但为令子得出非谓实与喻如来虽说三乘初心本为权巧但令众生得出三界非教实住权宗也以是X因缘无虗妄者先意非真故子今巳出故喻如来初说权宗本非令住而又能令众生出离三界故虽不与人天之乘犹不妄也何况下况显承上不与最小之车犹不虗妄何况以已所有等以大车而饶益之宁有虗妄乎喻如来不与人天之乘巳非是虗何况以自所证等以一乘而授与之又孰从而议其有虗妄之咎哉是知今日等赐一乘更无妄也身子依问直答竟三如来赞善印许佛告舍利弗善哉善哉如汝所言重言善哉者有二义一赞叹义谓赞其于喻既明于法自信故二庆幸义谓庆其既知长者之心必知如来之意故如汝所言者印定之词设如来自说无妄或生疑议今假身子说出一言印定而时众自无词也喻说竟二法合三一众生机感二如来化应三佛语无虗初三一所感之佛二能感之众三结成感义初舍利弗如来亦复如是大慈大悲常无懈倦如来句寄言总合谓如来许三与一无有虗妄亦复如彼长者是也则为下依次别合一切世间合前国邑聚落义见喻中父非是喻即佛之美称以佛视世如子故称世父合长者视国等如子故称国邑聚落有大长者也怖畏即二种生死二种生死无始轮转可怖可畏故衰恼忧患即老病二苦老则日近衰微施为反初故恼病则眠卧床枕久X忧弗瘥故患此生死两楹之相亦生死摄无明者界外别惑心不明净为性转变种种恶法为业亦云无明住地闇蔽者界内通惑谓见与思也昏闇障蔽为性成造有漏因果为业义蹑四住烦恼如上二死五住究竟寂灭故云永尽无余此明断德合前其年衰迈义也无量知见等谓实智体相一一圆满故云而悉成就神力智慧者谓实智力用体相既备而力用自彰故名为有此明智德合前财富无量义也方便智慧者谓权智体相体相差别佛悉究竟故以波罗密称之大慈大悲者谓权智力用力用度生经劫忘疲故以无懈倦称之此明恩德合前田宅僮仆义也所感之佛竟二能感之众恒求善事利益一切令得阿耨多罗三藐三菩提恒求善事利益一切者谓如来于无量劫来恒求修善断恶之事利益一切众生俾离苦而得乐也准梵网来此世界八千返故云而生三界朽故火宅者法中带喻令知三界无常败坏不安犹如火宅急生厌离故众生者准下令得菩提应指往昔结缘之机言如来出世虽利益一切而重在有缘故云为度忧悲苦恼者即生老病死之相对论则生处胎狱故苦老厌龙钟故恼病患床枕故忧死伤别离故悲此明苦谛愚痴即是无明由无妙觉之明故称愚痴闇蔽同前三毒者贪瞋痴也为烦X恼本故别举之此明集谛苦集二谛俱明为火者苦集相因如薪火相然同为烧性故令得菩提者为结大通威音之案并完出世度生之怀也若合前喻者恒求则常住世间合其家广大善事谓修善断恶合惟有一门一切则总该五道合五百人众生指结缘之机合三十子喻中更有堂阁朽故乃至欻然火起等文总以三界朽故火宅合之此中为度令得等文喻义不具葢为显示众生属于昔缘带言之耳能感之众竟三结成感义见诸众生为生老病死虽遭大苦不以为患见诸众生者约此番示降之前理地观机也所观之机略具三苦详备八苦略具三苦者一后报苦如生老病死忧悲苦恼乃前世业因所成今受烧煑故属后报二现报苦以五欲财利受种种苦者或因色而损精或缘声而耗神或贪香而受毒或着味而伤身或由触而坏形或为毫发之财卧雪眠霜或为蝇头之利披星带月甚至忍饥冲寒丧身失命者比比皆是贪着者于现在境贪染爱着追求者于过未境追逐营求如此则未得患得终日营营既得患失无所不至故云现受众苦此上皆以现生作业现生即受故属现报三生报苦后受者由上贪着追求业因巳成华报不足以偿后受果报也地狱有八寒八热等苦饿鬼有针咽炬口等苦畜生有衔铁负鞍等苦此约恶业重者而X言如或恶业稍轻而善业微重者则若生天上如或善恶均等而不升不坠者则及在人间人间众苦类有多种贫穷困苦者食不充口衣不蔽形等此由不知布施悭贪嫉妬等所致爱别离苦者生离妻子死别父母等此由破他亲眷间彼恩义等所致怨憎会苦者讐敌难解怨对莫避等此由劫他财物伤彼生命等所致若约天上而论有漏之福不比无漏贫穷困也报尽时至五衰相现爱别离也修罗争权累战不释怨憎会也此上皆是今生作业来生方受故属生报详备八苦者五道众生莫不有身即是五阴炽苦贫穷所迫五欲财利所牵贪着追求等有愿不遂即是求不得苦合前生老病死并后怨会爱别共为八种此合前喻长者见是大火从四面起也如是者总结之词略具三苦详备八苦微细分之品类实繁故云种种诸苦诸苦无涯犹如大海随业升沉不能自出故云没在其中执苦为乐流荡忘返故云欢喜游戏不觉二句准喻可知不思断集离苦故曰亦不生厌不思修道证灭故曰不求解脱何以见其亦不生厌不求解脱也但见其于三界火宅随善业以东驰随恶业以西走虽遭大苦不以为患岂知心生厌离而更求解脱法哉此合前喻即大惊怖而作是念乃至心不厌患无求出意等也众生机感竟二如来化应分二一从实施权二会权归实初X二一从实不得二隐实施权初二一三七思惟二作念无计初舍利弗佛见此巳佛智慧乐令其游戏佛见此巳者理地观机巳竟也便作是念指道后思惟如是则便之一字不合紧接上句葢译者略失意耳若以义会通应云示生成道始坐道场时便作是念此即法说章三七日中思惟是事也我为众父等有慨然自任之意所谓以斯道觉斯民非予觉之而谁与拔苦者顿拔二死之苦与乐者圆与众智之乐得众智乐故优游于四德之场离二死苦故永别乎三界之区故云令其游戏此如来虽知根钝拟称本怀意也若合前喻者既为众父必具神通智慧合身手有力拔苦与乐必以知见功德合衣裓几案令其游戏永离三界火宅合从舍出之皆以文外之义合者以经家意到文不到耳二作念无计舍利弗如来复作是念何由能解佛之智慧拔苦与乐虽父道所当尽然转更思惟终难从实故云复作是念前科但云我为众生之父不云具何功能此科乃云若我但以神力及智慧力又前科但云应拔其苦难与无量无边佛智慧乐不云说何法门此科乃云舍于方便赞如来知见等葢义之隐于彼者显于此而解者不能细寻隐覆之义妄以后法合于前喻以致法喻不齐犹如海水X潜流彼没此出不知者谓为彼地无水以致越境寻河徒费曲折良可愍叹不能以是得度者谓不能领受大法尚应沦溺故不得度此合前喻或当堕落为火所烧义也所以下乃征释不能得度所以未免生老病死等苦者由于修断多误合前一门狭小而为三界火宅所烧者由于躭欲着邪合前恋着戏处具此二义是乃根钝智劣何由能解佛智合前幼稚无识佛智既不能解云何得度所以如来展转思惟虽有神通智慧之力亦无如之何矣从实不得竟二隐实施权二一提喻贴合二正明施权初舍利弗如彼长者为说三乘声闻辟支佛佛乘初总提前喻承上众生不能以大法得度如来当如之何故总提前喻以告之如彼长者等先提隐实施权之喻殷勤者谆谆恳切勉济者劝勉救济余可知然后各与等次提会权归实之喻非本科正喻乃带言耳如来下别以贴合如来隐神智而施权乘宛同长者停身手而用方便故云亦复如是虽有句贴合隐实之喻但以等贴合施权之喻佛乘即大乘也在因名菩萨乘在果名佛乘虽名佛乘但是权渐非圆顿最上一佛乘也二正明施权二一先示苦集二次施道灭初而作是言汝等莫得乐住若贪着生爱则为所烧X而作是言者统收三乘作四谛说也三界无安犹如火宅故教以莫得乐住此示苦当知也麤弊者是有为非无为是无常非真常麤而非妙弊而非坚故古德云色如热金丸执之则烧声如涂毒鼓闻之则死香如憋龙气嗅之则病味如沸蜜汤䑛之则烂触如卧狮子近之则啮又前云以五欲财利故受种种苦故云贪着生爱则为所烧此示集当断也若论集谛摄法尚多惟贪为首故独戒之若合前喻者莫得乐住三界合前具告诸子中此舍巳烧之义勿贪麤弊五欲合前具告诸子中宜时疾出无令火害之义二次施道灭分二一正施道灭二适愿修证初汝速出三界当得三乘便得无量安隐快乐素无远大之志如来鑑知故教以速出三界宿具权小之习性欲犹在故示以当得三乘三乘灭谛必出界乃当得者显是界外之果此合前喻父知诸子先心所好示以羊车鹿车牛车今在门外等义保任犹承管也既示灭谛恐生畏难之心故许为保任伹办肯心再无不得之理故示以不虗此合前喻随意所欲皆当与汝之义勤修者勤修道品精进者精进不辍如此乃能出界证灭故教以汝等但当等此合前喻汝等于此火宅宜速出来之义又汝等但当勤修精进者教以只管修习勿忧弗得亦先难后获义也如上道灭二谛本为羣X机假设故云以是方便诱进众生复作是言者称叹果德令发出界取灭心也汝等下正所作称叹之言教以当知者恐生轻易想故三乘之法虽未即至宝所亦可暂息疲劳方便利生法尔如是故为圣所称叹自在无系者心得自在绝诸有系所谓能离生死是也无所依求者无有余依不复进求所谓究竟涅槃是也此合前喻汝等所可玩好希有难得之义亲证灭谛名为乘是三乘上乘字即登御义也根力觉道禅定解脱三昧者谓五根五力七觉支八正道四禅九定八解脱三三昧门如此皆以无漏称者谓依此修习能超诸漏从功能为名也而自娱乐者约随分利益言之谓修益道品即得一种娱乐道非他修乐亦自受故便得无量等约究竟利益言之谓三乘果中更有无量安隐快乐如果精修道品即便能得故是可见既得是乘二利皆为已乐不得是乘两失又复谁伤此合前喻可以游戏及汝若不取后必忧悔等义然此一科与喻文前后交络上下颠倒乍观似异细寻实同惟以义合不必胶柱正施道灭竟二适愿修证分三一声闻修证二辟支修证三菩萨修证初舍利弗若有众生为求羊车出于火宅宿修生空智品纳习在心故云内有智性从佛闻法者从小教佛闻生空法空法投其宿习故能信X受此合前喻适愿勇锐之义殷勤精进者殷勤修道精进不退此合前喻推排驰走之义欲速出界者急欲出离自求涅槃者不思援他大成云欲速则不达自求则不大此合前喻争出火宅之义末与结合言既欲速自求纵得出界证灭不能远大故曰是名声闻乘众生求此如彼长者诸子为求羊车出宅者无异下二科合喻准此二辟支修证若有众生从佛世尊为求鹿车出于火宅不言内有智性者准上可知故下倣此从佛闻法同上以声闻辟支教理无异故殷勤精进者殷勤观缘精进不退求自然慧者从他悟少自推义多此总兼二类言之乐独善寂句别指独觉以彼嗜绝人境喜处深邃故以乐独称之寂而称善者寂中时穷物理非徒寂也深知诸法句别指缘觉诸法即十二有支展转生起互相由借故以因缘称之知而言深者顺观逆观知生起因及无生理也末与结合言既求自然慧乐独知缘纵超过声闻而未及菩萨故曰是名辟支佛乘众生求此如彼长者诸子为求鹿车出宅者无异三菩萨修证若有众生从佛世尊为求牛车出于火宅从佛闻法者从始终二教佛闻法空藏心法勤修X者勤修六度精进者经劫忘疲此通约上求下化言之求一切智等别明上求佛道一切智即大圆镜智转第八识相应心品而成如大圆镜一切明了故以一切为名佛智即平等性智转第七识相应心品而成观一切法与诸众生皆悉平等与佛无异故以佛智为名自然智即妙观察智转第六识相应心品而成善能观察诸法次第复知众生根性浅深任运而说自然而应故以自然为名无师智即成所作智转前五识相应心品而成成本愿力所应作事应变无方不拘成范故以无师为名具上四智名为如来知见亦即清净法界根本智也五智圆满能知是处非处等则成十力能说自他智断则成四无所畏愍念安乐等别明下化有情愍念者怜其久苦大悲义也安乐者授以胜善大慈义也五道众生莫不为慈悲所覆故云无量利益天人度脱一切者正明愍念安乐之义人天巳生善道故须更增利益此安乐众生义也一切尚沦恶趣故惟度令脱苦此愍念众生义也是名下结合言既上求下化二利具足则跨越小乘拣异闻缘故曰是名大乘菩萨求此名为摩诃萨以是具大道心之众生故以喻言之如彼长者诸子为求牛车出宅者无异又大乘者准提喻中云佛乘约所求满果而言或有云菩萨乘者约现住分果而论分果固非究竟满果亦属权渐圆顿教X中二俱不立故向下俱废从实施权竟二会权归实二一重提前喻二以法帖合初舍利弗如彼长者等以大车而赐诸子初提时至机熟喻自惟下提等赐一乘喻准前更有闻法获益之喻后无合文故不重提二以法帖合二一时至机熟二等赐一乘初如来亦复如是怖畏险道得涅槃乐初寄言总合为一下本科正义一期所化难以枚举故云无量亿千佛说修善断恶之教即众生离苦得乐之门故曰以佛教门出三界苦等三界众苦所逼动伤法身輙丧慧命故云怖畏险道三乘虽属权果巳尽诸结巳灭生死故云得涅槃乐此合前喻是时长者见诸子等乃至露地而坐等义二等赐一乘分二一废立之由二正赐一乘初如来尔时便作是念皆以如来灭度而灭度之初双出二由便作是念者欲会一乘以完出世之怀也我有者约自证而言自证功德甚深度大故云无量无边略而言之曰智慧曰十力曰四无所畏等该余德各能含摄出生无尽佛法故云诸佛法藏此合前喻长者财富无量诸藏充溢等义是诸众生皆是我子者现根虽异昔缘无别此合前喻今此幼童皆是吾子等义等与下双结二由正X以如来自证法藏无量无边故等与大乘既等与大乘则不立权果此结废权之由合前不应以下劣小车与诸子等义也又以是诸众生皆是佛子故不令独得言向来惟许菩萨独得佛灭今则不尔故曰不令又向来不许二乘同得灭度今则不尔故曰皆以言如来灭度者即佛果无住涅槃以此灭五住惑度二死苦故云而灭度之此结立实之由合前应当等心各各与之不宜差别义也二正赐一乘是诸众生脱三界者能生净妙第一之乐初一乘之相三乘众生同离分段故称脱三界者诸佛禅定等不止四禅九定八解应兼妙奢摩他三摩禅那不可思议解脱境界约义合前重敷婉筵之喻文中等字等余不尽功德约义合前周匝栏楯等喻此等皆为佛地受用故云娱乐具也皆是下一乘之体言如上差别功德约理不出一乘实相约智不出一切种智故云皆是一相一种据此则一乘实相具无量相一切种智具无量种约义合前其车高广之喻圣所称叹者以是无量功德之所成故如云佛曾亲近诸佛尽行道法等即圣所称叹之语约义合前众宝庄校之喻能生句一乘之用净脱业系即解脱德妙觉诸法即般若德第一证穷即法身德能生此乐者须依教解理缘理起行约义合前驾以白牛乃至又多仆从等X喻如来化应竟三佛语无虗二一重提前喻二以法贴合初舍利弗如彼长者然彼长者无虗妄之咎初提许三与一喻安隐第一喻最上一乘离二死苦生三德乐为安隐中最故末句提二皆无虗喻二以法贴合如来亦复如是无有虗妄大乘之法但不尽能受初总合喻中巳明不须借口故直言无有虗妄初说下别合初说三乘原为引导众生故虽不与无有虗妄此合许三不虗喻也不说一乘原为待时时至机熟然后但以大度故虽今与亦无虗妄此合与一不虗喻也何以下转释初征起者欲明先以三引后以大度所以也如来下先释后义正以如来有无量法藏能与大乘所以后以大度末句次释前义正以不尽能受所以先以三引由此观之益见如来之无虗妄矣法合竟三结答舍利弗以是因缘当知诸佛于一佛乘分别说三此科乃通承上文以结答前请如来意谓汝先代众启请求说废弃权宗因缘如我上说初设三乘原为后来会归一乘以是因缘当知汝等从前所证乃诸佛方便权巧于一说三非究竟法执权为实者亦可以知所悟矣长行竟二偈颂佛欲重宣此义而说偈言一正颂长行二极显悲心三结曯珍重初X三一颂喻说二颂法合三颂结答初二一颂众生机感喻二颂如来化应喻初三一颂所感之佛喻二颂能感之众喻三颂结成感义喻初譬如长者准长行有依报德业今以正摄依以人摄德喻如来举其名兮兼众德而俱备也二颂能感之众喻分四一喻三界依报二喻三界正报三喻三界众苦四喻逼迫之相初有一大宅其宅久故周障曲屈杂秽充徧有一大宅喻如来三界为家颂前其家广大略惟有一门久故者久远故旧喻无始时来有此无明即有此世界法尔不牢非暂时不安也顿獘者顿遭震动一时破獘喻三毒招感三灾欲起不久荡谢故堂舍即前堂阁竖喻三界层数高危者高耸危大易于倾𡉏喻三界为四住所积易于迁变故柱根梁栋同前摧朽倾斜者仍前腐败倾危之义基者墻之址陛者阶之级以此执持宅舍妄计不坏喻分别俱生二种法执执着三界妄计实有故虽执着妄计其本体亦未免为四相所迁故以隤毁喻之隤毁犹败坏也墻壁同前𡉏坼者隳裂义泥涂所以饰缝隙覆苫所以蔽风雨椽梠所以持覆苫此即向下虫栖鸟宿之处喻钝使众生所依X依报以彼恶业殊胜依报易坏故以阤落乱坠等喻之阤落谓阤败零落乱坠谓历乱凋坠差脱谓参差脱谢也四维籓篱曰周障纡回难明曰曲屈此即向下鬼潜怪藏之处喻利使众生所依依报以彼邪法陷人易入难出故以周障曲屈等喻之屎尿不净曰杂秽弥纶无遗曰充徧喻彼邪见众生宣淫道妄败常乱伦在在皆是也二喻三界正报分二一总喻五道二别喻利钝初有五百人止住其中义准长行三乘虽具昔缘此时尚沦五道故不别开三十子喻二别喻利钝三一别喻五钝二别喻五利三总结二喻初分五一喻慢使二喻瞋使三喻疑使四喻痴使五喻贪使初鸱枭鵰鹫乌鹊鸠鸽慢有七种一但慢谓于劣已法中执已为胜二过慢谓于同已法中执已为胜三慢过慢谓于胜已法中反执已胜四我慢谓但知有我不知有人五增上慢谓未得谓得未证谓证六卑劣慢谓卑劣自守反傲他能七邪慢谓执着邪见不敬有德今此中鸱鸟亦名鸺鹠乘隙入他巢攫鸟子而食以大凌小即喻但慢枭鸟亦名流离俗唿夜猫孚成反食其母以小凌大喻慢过慢鵰鹫鸷鸟也自恃X形力执取余鸟为食即喻我慢乌即慈乌俗唿乌鸦夺柴为巢同类相争即喻过慢鹊喜鹊也本非休征鸣则顿令人喜喻增上慢鸠即斑鸠性极庸拙巢则数柴自足喻卑劣慢鸽鸠属唐明皇唿为飞奴性喜交合羣聚则肆淫无忌即喻邪慢二喻瞋使蚖蛇蝮蝎蜈蚣蚰蜒瞋有三种一有理瞋触犯方动二无理瞋无端自生三诤论瞋强执已是今此中蚖谓蝾蚖亦名蜥蜴如蛇而有足有青绿黑色之别皆含毒螫人与蛇无异蝮亦蛇类螫手则斩手螫足则斩足否则必死此三皆潜行暗螫无故伤人喻无理瞋蝎即护背虫触背乃任尾螫人喻有理瞋蜈蚣瞋狠而行速蚰蜒涟涎而走滞此二缓急各异喻诤论瞋三喻疑使守宫百足鼬貍鼷鼠诸恶虫辈交横驰走疑有三种一疑自谓疑自非器二疑师谓疑师非人三疑法谓疑法非真今此中守宫亦名蝘蜓汉宫养以丹砂取血用梅华印涂宫女眉间有邪私者华印即散以能防守宫女淫乱故以为名乃偃伏庭壁伺蝇蚋而食者百足似蜒而小俗唿钱龙时于壁间往来而暗夜犹多此二皆倐出倐入忽东忽西若恐惧然葢疑自非壮物时或为他所伤喻疑自也鼬黄鼠貍狐貍鼷甘口鼠噬人而不觉X痛者鼠盗粮鼠善窃粮食此四皆多疑之物如狐貍渡水輙登即退鼠类出穴再四不果葢疑人所陷害喻疑师也诸恶虫辈别收不尽之属如蜘蛛等东西交横驰走未决葢疑所向有难喻疑法也四喻痴使屎尿臭处不净流溢蜣蜋诸虫而集其上屎尿臭处喻痴所着境痴所着境莫过男女以彼身为秽本类切画瓶故喻以屎尿臭处且彼九孔常流不净之物故喻以不净流溢蜣蜋亦名铁甲虫抟粪为丸者诸虫亦兼蝇蛆约皆执秽为净而痴心众生如之痴心不了于男女身边生欲乐想故喻云而集其上五喻贪使狐狼野干咀嚼践踏鬬诤据豕旦掣啀喍嘷吠贪有三种一有力贪如贪官酷吏强盗劫贼之类二计巧贪如附势求财窝盗取利之类三无力贪如仆隷哀索穴墻窃取之类今此中狐狼野兽名似犬而口大其色似狐故名狐狼性嗜肉食且能有力捕取小儿等物喻有力贪野干出胡地亦名胡犬似狐而小羣行夜鸣动转捷疾不避虎狼犹能附彼求食喻计巧贪咀嚼者以口咀嚼践踏者以足践踏喻彼贪得无厌食其物复掳其财故哜谓以舌䑛血啮谓以齿截骨弱善之家恣彼掳掠犹若死尸有力计巧尽其财复罄其家何异哜啮X针炙之言类此者宜当惊心得来者易恣情抛撒不知珍惜故喻以骨肉狼借狼借者谓骨肉零落披靡纵横如狼卧之借也由是者承上起下之词狗属家畜无力自取或于遗处营逐或于暗地潜就喻无力贪竞来搏撮者搏谓搏取狼借撮谓蹙聚一处喻彼羣小交攻虽蝇头之利亦所必趋也狼借无几不足充腹曰饥久饥自瘦皮骨连拉曰羸终日营营常患不足曰慞惶乞余不足又顾之他曰处处无他所为口腹是务曰求食总喻小人蝇利必趋而所获无多常患不足而到处营求究其处心惟思养其口体而巳各欲独食互相凌夺曰鬬诤彼此撕系互相牵拽曰揸掣衔物欲食收声含鬬曰啀喍失物死争放声泼呌曰嘷吠总喻小人放利而行各欲肥家利已始则鬬诤撕挞继则词讼控诉如彼分利不均鬬诤不巳舍身首告者是也然此以上五喻虽言似不经而意实谆切借彼虫名兽状警觉举世人心与夫孟子所谓人之所以异于禽兽者几希其维持世道之心如出一辙读者当善思之别喻五钝竟二别喻五利分二一结前起后二正喻五利初其舍恐怖变状如是处处皆有魑魅魍魉上二句结前禽兽逼人曰恐怖千差万别曰变状如是者结归之词谓略说恐怖变状巳如是也下X二句起后言不惟如是且处处皆有魑魅魍魉也魑魅魍魉鬼怪总名总喻恶见众生恶见众生略明有五如下所喻详分则有六十二种徧满三界故云处处皆有如此土种种邪教各立门头邪师妖党盈于寰区扇惑无限无知男女生遭王法死堕地狱其为害于生民何止如魑魅魍魉而巳哉二正喻五利五一喻邪见二喻戒见三喻身见四喻见见五喻边见初夜叉恶鬼食噉人肉鬪诤之声甚可怖畏夜叉此云捷疾谓行处捷疾喻邪见智利缘境迅速也恶鬼者食人食物其性𠒋恶喻邪见拨无因果知见不正也人有少长喻善因善果长则细嚼而食少则直吞而噉而邪见拨无善因善果如之毒虫之属诸恶禽兽喻恶果从卵孚乳从胎产生喻恶因恶因成时多畏人知故喻以各自藏护夜叉竞来者饥渴恼急争取食之者不论大小而邪见拨无恶因恶果如之法兴教立邪见成就如食之既饱归从者众邪见增长如恶心转炽希自利养谤他所说如鬪诤之声从其说者竟入阿鼻如甚可怖畏古德云似此一般愚男女生遭王法死阿鼻此之谓也二喻戒见鸠槃茶鬼蹲踞土埵以脚加颈怖狗自乐X鸠槃茶此云瓮形谓其形似瓮喻戒见邪行自恃空腹高心也虗坐不实曰蹲踞荒阜不正曰土埵而戒见依彼邪戒暂住邪定不能实住正定如之乘空游行曰或时离地不能高举曰一尺二尺未能远达曰往返游行放荡自恣曰纵逸嬉戏而戒见依彼邪定暂发邪通不能高举远达不得真实自在如之邪戒自持令贪不行如捉狗两足虽令不行是伏非断如扑令失声失声云者显非真实死也复以觉观进伏种子如以脚加颈非涅槃因计涅槃因如怖狗自乐愚昔于乡邸遇一外道彼自衒其行以七日不食名为打七目眩华生名为见光虗火上升名天门开即怖狗自乐之流吁邪教陷人巳至此矣三喻身见复有诸鬼其身长大发大恶声呌唿求食诸见之中身见居多故以诸鬼喻之大成云竖入三世计我名长横徧五阴计我名大计我自在不修善法即无惭愧故言裸形以恶业庄严无功德资助故言黑瘦计我者不出三界故言常住其中计我在心发言宣说有我之相故言发大恶声冀因此说证得道果故言呌唿求食又发大恶声者即今男諠女杂宣卷唱偈之类终日号喊彻夜高声无非希图利养以资口体岂不甚于呌唿求食者哉四喻见见X复有诸鬼其咽如针见见之流以邪定通至非非想处既不同识处之有想又不同无所有处之无想非有非无若有若无故以其咽如针喻之其咽如针者饿鬼中针咽鬼也施食经上师诫谕文云咽喉似针窍之关一粒米不能透过即此鬼耳五喻边见复有诸鬼首如牛头饥渴所逼呌唤驰走牛头有二角两不相到喻边见各执一边互相是非也食人噉狗者喻彼执断执常善恶因果以并拨无也恶因果中独以噉狗为喻者以贪为烦恼之首举一以例余耳头发髼乱者𠒋恶之相而边见施为动作邪气逼人如之残害者食人噉狗𠒋险者肆意无忌而边见拨无因果不惧恶报如之饥渴所逼者喻彼空修无获定慧全缺呌唤驰走者喻彼无常一至呌苦无脱然此以上五喻虽绝人巳甚而势不容辞所以然者葢为正法难行邪术易就以致邪书异教徧满寰中故我世尊纵出世舌辩代世间斧斤剖其肺腑现其隐微使其无所逃形于天下后世与夫孟子拒杨墨放淫词其扶持正教之心若合一契吾徒既为佛子当报佛恩至必极力发挥务使未入其教者闻而不入巳入其教者闻之而出幸勿碍口姑容使其涵淹卵育为害正法也别喻五利竟三总结二喻X夜叉饿鬼诸恶鸟兽如是诸难恐畏无量利使喻中略举夜叉饿鬼饿鬼即针咽鬼也钝使喻中略举诸恶鸟兽各举二类以摄其余无善法资助有恶业逼迫轮转四生如彼饥急四句无常迅速方生即死无暂停息如彼窥看窗牖如是皆有害于人故云诸难喻钝利二使皆为害于世也既为害于世时时防之犹恐为彼所侵故喻云恐畏无量无量者犹云了不得也喻三界正报竟三喻三界众苦是朽故宅属于一人四面一时其燄俱炽宅属一人者喻三界中惟佛为主也寿量品云我常在此说法教化既云常在不过暂时舍应故喻以近出未久于后指长者去后去后忽然火起者喻如来舍应之后众生起惑造业五浊八苦无状自生也虽无状自生久之愈积愈甚六道四生都卢成一苦聚故喻以四面一时其𦦨俱炽四喻逼迫之相三一略喻依报之相二详喻正报之相三总结依正二喻初栋梁椽柱爆声震裂摧折堕落墻壁崩倒栋梁椽柱者火宅别相喻三界依报差别如同报别报之类爆声震裂者火烧发向喻众苦逼迫之声如风鸣地震之类摧折堕落者被烧倾动喻众苦逼迫之相如山崩海沸之类当此之时四生六道分齐无不随众苦迁变故又以墻壁崩倒喻之X二详喻正报之相二一喻下界之相二喻上界之相初诸鬼神等扬声大呌诸大恶兽竞来食噉初喻人间之相鬼而曰神应非寻常之鬼喻彼邪师邪师遇苦则宣邪道妄希望出离故喻以扬声大呌鵰鹫仍喻慢使鸠槃仍喻戒见等之一字总喻钝利二使周慞者周维慌慞惶怖者恐被火焚喻钝利二使于六道四生轮回往复亦知众苦可畏也虽知众苦可畏不谙正修无由出离故喻以不能自出恶兽下喻六天之相恶兽仍喻贪使毒虫仍喻瞋使不举余喻者以前摄后故此等被火所烧穿墻欲避故云藏窜孔穴喻人间钝使众生被苦所逼暂修少善上生六天也孔穴者墻上窦隙小者为孔喻四王忉利二天大者为穴喻夜摩兜率等天然孔穴虽无勐𦦨犹未免于蒸炙喻四王忉利等天虽无人间极苦不能免离五衰相故既不免五衰终非安身立命之处故以藏窜喻之毗舍阇此云噉精气喻六天利使以彼侵损正法与夫噉人精气者无异虽异钝使未超六天故喻云亦住其中无真实定慧以自庄严故喻以薄福德故有细注众苦逼迫身心故喻以为火所逼既无定慧庄严又有众苦逼迫自疑其法互相毁谤如彼共相残害始而毁谤既而拨无如彼饮血噉肉野干如前属兼羣狗并巳前死者喻计巧无力X二贪惟人间有将生天上此贪即断也诸大恶兽竞来食噉者喻六天之贪一味贪着天福能令计巧无力二贪永不发于现行也喻下界之相竟二喻上界之相臭烟蓬㶿四面充塞饥渴热恼周慞闷走前六句承前起后臭者鬼畜之气烟者勐火之余蓬㶿者凝聚之相喻人间利钝众生不尽余苦行相昭然也既行相昭然虽徧历四生乃至六天犹自相随不离故喻以四面充塞四面者无处不有喻苦徧四生充塞者孔穴必至喻苦随六天蜈蚣蚰蜒等喻六天瞋使六天众苦所逼进修四禅上求色界故以为火所烧争走出穴喻之后六句正喻上界鸠槃茶鬼喻色界戒见邪戒自持伏瞋不行故喻以随取而食所谓上界不行瞋者以此此色界相也又诸饿鬼喻空界利使苦生空顶故喻以头上火然无无漏食缺定慧水故喻以饥渴热恼既无无漏定慧只得随业牵引邪定坏时仍受轮转故喻以周慞闷走如郁头蓝弗下生还作牛颔中虫足证此义此空界相也详喻正报之相竟三总结依正二喻其宅如是甚可怖畏毒害火灾众难非一结上爆声震裂摧折堕落故云其宅如是若不时出必为所伤故云甚可怖畏此结依报喻三界无安如是不出必至堕落也结上禽兽鬼神大火臭X烟故云毒害火灾若不时出必为所害故云众难非一此结正报喻众生起惑致苦不出必从沦坠也颂能感之众竟三颂结成感义喻是时宅主在门外立长者闻巳惊入火宅在门外立者喻如来真穷惑尽久离修断之门长行云能于所烧之门安隐得出是也又立者在外方归喻如来他方舍应将欲示生此界也将欲示生领受先佛遗曯以备当来补处故喻以闻有人言有人指先见之人喻过去先佛也汝诸子等者喻先佛示以化机是如来结缘之子虽是结缘之子早退大心恋着有漏复沦三界之中故喻以先因游戏来入此宅稚小无知喻众生根钝智劣欢娱乐着喻众生躭欲着邪躭欲故不思厌苦断集着邪故不知慕灭修道义颂长行心不厌患无求出意之喻长者闻巳者闻而必见喻如来既受先佛之嘱必以佛眼观机义颂长行长者见是大火从四面起之喻惊入火宅者惊而必念念而方入喻如来观机惊怖兴悲示生义颂长行即大惊怖而作是念等喻颂众生机感喻竟二颂如来化应喻分二一颂从实施权喻二颂会权归实喻初二一颂从实不得喻二颂隐实施权喻初方宜救济令无烧害方比也宜当也谓长者既入火宅比度拟议不知当如何以救之乃令无有烧害喻如来既示三界X于成道三七日中思惟羣机不知当如何以度之乃令免于众苦法说章云如斯之等类云何而可度即此义也长行云当以衣裓若以几案从舍出之复更思惟等皆方宜救济之义二颂隐实施权喻二一颂先示苦集喻二颂次施道灭喻初分二一颂正示苦集喻二颂违情不信喻初告谕诸子说众患难此苦难处况复大火初喻示苦谛颂前如所思惟具告诸子义也告谕诸子说众患难者喻如来晓谕三乘广谈三界苦谛此总喻也恶鬼喻恶见毒虫喻瞋毒三界之中类多此等之流不出则常相会遇即怨憎会苦也灾火义喻余苦蔓莚者展转相然喻生老病死等展转相生互为因缘此别喻也众苦二句法喻通用喻指宅中众苦即恶鬼毒虫等法指界内众苦即怨憎会苦等次第者次第而至相续者往来循环不绝者周而复始此总结也毒蛇下喻示集谛颂前汝等速出义也毒蛇蚖蝮等总喻三界利钝言二使众生广造恶业无定慧资助有众苦逼迫如彼饥渴恼急一使有加于已便丧法身辄失慧命如彼甚可怖畏末二句有诫勉令出之意言火宅之中日与鬼兽禽虫为伍动被损伤之苦巳难处受况复更有大火岂可不急思出离喻三界日与诸使相亲动被习染之苦巳不可当况复更有X八苦交煎宁可故为因循而不速求出离也哉二颂违情不信喻诸子无知虽闻父诲犹故乐着嬉戏不巳上二句颂前父虽怜愍善言诱谕但前约父说此约子闻闻说互出也下二句颂前而诸子等乐着嬉戏等文伹广略不同法合准长行可知颂先示苦集喻竟二颂次施道灭喻三一颂寻念方便喻二颂正施道灭喻三颂适愿修证喻初是时长者而作是念即便思惟设诸方便诸子不听父言故长者作念喻众生不信佛语故如来思惟诸子如此者谓懊恨诸子何无知已至如此喻如来慨嗟众生何智劣已及若是也诸子既入火宅巳切父心加以不听父言故益增愁恼喻众生既堕三界巳关佛意加以不信佛语故愈增悲念此颂长行尔时长者即作是念之义舍宅无一可乐喻三界浑成苦聚躭湎者贪溺之甚喻众生迷倒之极迷倒之极不信佛言故喻以不受我教不信佛言必至为苦所迫故喻云将为火害此颂长行此舍巳为大火所烧我及诸子若不时出必为所焚之义但长行父子俱焚与此稍异要知法身湛寂本不受焚但以为度众生示有色身既云子焚即兼于父虽异而仍不异也即便思惟者恐为火烧设诸方便者欲施救济此颂长行我今当设方便令诸子等得免斯害之义法合可知X二颂正施道灭喻告诸子等我有种种随意所乐可以游戏知子先心故告喻如来鑑其宿性乃说既言珍玩又称妙宝者显其殊胜令生欣取喻如来称叹灭谛令发慕灭之心此颂长行父知诸子先心所好乃至而告之言汝等所可玩好希有难得等义羊车下遥示三车在外喻如来悬示三乘此颂长行如此种种羊车鹿车牛车今在门外之义教以出来许以所造之车随意所乐者喻如来劝修道品许以保任不虗此颂长行汝等于此火宅宜速出来随汝所欲皆当与汝之义可以游戏句全同长行但前后不同葢译主变其势耳三颂适愿修证喻诸子闻说如此诸车到于空地离诸苦难初四句义同长行惟略去适愿勇锐及互相推排之句到于空地者即露地而坐离诸苦难者即无复障碍此二句准长行应在下科葢顺义超颂也颂从实施权喻竟二颂会权归实喻三一颂时至机熟喻二颂等赐一乘喻三颂闻法获益喻初分二一颂时节巳至喻二颂根机巳熟喻初长者见子得出火宅是故诸人我今快乐见子出宅住于四衢喻如来见诸众生出界得果此颂长行是时长者见诸子等安隐得出皆于四X衢道中之义不言露坐无碍者上巳超颂故坐师下广颂其心泰然欢喜踊跃之义前恐诸子被焚不遑宁处今见诸子出宅乃坐师座喻如来昔恐羣机朱善展转弗宁今见出界离苦安住无畏以师子有无畏义故而自庆言者庆其后嗣不绝后嗣不绝则家业有託故云我今快乐喻如来自庆绍隆得人绍隆得人则斯道有赖故佛亦言喜无畏也生谓初生喻最初结缘育谓养育喻中间教化巳经多劫故以甚难喻之愚小无知喻昔根钝智劣根钝智劣退堕三有故喻以而入险宅毒虫喻瞋魑魅喻邪多诸则时时相逢可畏则动被损害仍喻怨憎会苦大火勐𦦨总喻余苦徧于四生弥于六道故喻以四面俱起贪乐嬉戏喻众生心不生厌不求解脱救令脱难喻如来巳设方便诱其出离此长者自释快乐之意喻如来自明欢喜无畏之由是故诸人我今快乐者乃长者唿诸旁人结示快乐不虗喻如来今对法会结显欢喜无畏非妄如法说章云舍利弗当知钝根小智人着相憍慢者不能信是法今我喜无畏是也二颂根机巳熟喻尔时诸子知父安坐今正是时惟垂给与自觉离苦便知如来无畏故喻云知父安坐闻说佛慧自失所住故喻云皆诣父所千二腾疑身子三请故喻云而白父言虽闻权乘非真不知更求X真实仍以三乘更求开示故喻云愿赐我等三种宝车据昔所说似有三乘故喻云如前所许诸子出来当以三车随欲今巳出界乍闻所证非真愿佛务示真实故喻云今正是时惟垂给与此科广于长行文势稍异但以义合不必逐句分配颂时至机熟喻竟二颂等赐一乘喻长者大富库藏众多以是妙车等赐诸子初喻一乘之体颂前等一大车众宝庄校之义库藏金银等总喻因感功德以斯功德成就果体如众宝造车既成果体仍用德严如庄校严饰不言高广者大义摄故不言各赐者留待后故周匝下喻一乘之相颂前周匝栏楯乃至安置丹枕等义金绳即前宝绳或以金绳贯穿众宝故前后互出罗网即前幰葢前出其名此言其相以幰葢如罗网相故前云杂宝严饰此云真珠者以真珠交结为主余宝杂衬为伴也金华二句即前垂诸华缨但开合异耳众綵者结上铃绳华缨众多綵色杂饰者结上栏楯罗网杂厕庄饰周匝围绕者喻体具众相相严一体此二句乃补颂语也柔软缯纩帛絮之精且细者喻诸禅定解脱非权宗世谛粗浮法也既非权宗世谛乃如来安住之境故喻云以为茵褥以茵褥乃坐卧之具也细㲲者微细白㲲喻佛地三昧正受非世受用故喻以上而且妙X不易可得故喻以价直千亿不受余受故喻以鲜白净洁尅体受用故喻以而覆其上此上六句即前重敷婉筵但开略为广耳准长行更有安置丹枕之句偈略之也有大下喻一乘之用颂前驾以白牛乃至仆从侍卫等义白牛肥壮即前肤色充洁喻一乘之教多力姝好喻一乘之理驾宝车必步平行疾喻一乘之行傧前导从后随也末二句追颂各赐诸子长行在前偈颂变其势耳三颂闻法获益喻诸子是时欢喜踊跃嬉戏快乐自在无碍得未曾有非本所望故欢喜踊跃葢长行明喜跃之意偈颂出喜跃之相也依斯一乘造就乎常乐我净之乡如乘是宝车游于四方永享法乐任运乎世出世间之境如嬉戏快乐自在无碍准长行此下更有佛语无虗之喻以余疑巳断故不颂也颂喻说竟二颂法合二一颂众生机感二颂如来化应初三一颂所感之佛二颂能感之众三颂结成感义初告舍利弗我亦如是众圣中尊世间之父智断究竟羣真共仰故称众圣中尊慈悲广大万类均沾故称世间之父文颂长行如来则为一切世间之父义具佛果智断恩之三德盖偈颂喻既从略法合亦从略也二颂能感之众一切众生皆是吾子如是等火炽然不息X一切众生皆是吾子者有二一五道众生名正因子各具正因故二三乘众生名缘因子昔结大缘故深着于五欲如𤛆牛爱尾故云深着世乐以贪爱自蔽盲瞑无所见故云无有慧心此合有五百人止住其中等喻以深着世乐即具钝使无有慧心亦兼利使故三界无安犹如火宅者法中带喻形显易明此合有一大宅其宅久故而复顿獘等喻众苦充满者徧于四生弥于六道甚可怖畏者失手错脚丧失善根此合是朽故宅属于一人近出未久宅舍火起四面俱炽等喻常有生老病死忧患者谓众苦时侵如是等火炽然不息者谓周而复始此合栋梁椽柱爆声震裂摧折堕落墻壁崩倒等喻既属义颂不必逐一分配长行三颂结成感义如来巳离三界火宅而今此处多诸患难久成道果早脱界系故云如来巳离三界火宅无烦恼杂乱离生死逼迫故云寂然闲居优游佛地功德栖息无余涅槃故云安处林野此合前喻是时宅主在门外立也又喻中言立者显大悲弗宁此中言处者显大智绝累悲智交成故法喻互显佛为三界之主故云皆是我有佛为众生之父故云悉是吾子既云悉是则三乘亦在其中此合前喻汝诸子等先因游戏来入此宅贪着有漏众苦常侵故云而今此处多诸患难此合前喻稚小无X知欢娱乐着长行云见诸众生为生老病死忧悲苦恼之所烧煑即多诸患难义也颂众生机感竟二颂如来化应二一颂从实施权二颂会权归实初二一颂从实不得二颂隐实施权初惟我一人能为救护于诸欲染贪着深故首二句颂三七思惟言如来当时思惟我为众生之父拔苦与乐是我之责除佛如来无能为者故曰惟我一人能为救护救谓拔令离苦护谓保其得乐此合前喻方宜救济令无烧害义也虽复下颂作念无计教谓但赞佛乘教以圆证佛果诏谓广施神智诏以顿超三界虽复如是而不信受者以众生根钝智劣不解佛慧长行云不能以是得度是也于诸欲染贪着深故者言众生不能信受虽由根钝智劣亦以贪着欲染盲蔽慧目尚未免于众苦何能达乎至道长行云是诸众生未免生老病死忧悲苦恼而为三界火宅所烧何由能解佛之智慧是也二颂隐实施权以是方便为说三乘有得缘觉不退菩萨由前不解佛慧方便假设诸法故云以是方便为说三乘此承上起下语也令诸众生知三界苦者知苦必当断集此颂先示苦集之义开示下颂次施道灭复有二义初颂正施道灭出世间道言含二义一者道因即是道谛二者道果即是灭谛二X俱演说令慕灭而修道也是诸下颂适愿修证决定有二义一者决定忍可即闻法信受二者决定修习即殷勤精进三明者一宿命明知过去苦生大厌离二天眼明知未来苦生大厌离三漏尽明能作正观断诸烦恼六通者三明之外更加神境他心天耳也以前三具知苦断集之明及三世无碍之通故名明亦名通若神境惟是远达天耳惟是远闻他心惟缘别想故但名通不名明耳今明通二皆具足应是声闻无学此颂声闻修证不惟此也亦有依佛因缘觉真谛理而得缘觉乘者亦有上求下化精进不退而入菩萨乘者此颂辟支修证及菩萨修证耳辟支乘中不言独觉者有佛之世从缘悟入者多约多分言也颂从实施权竟二颂会权归实分二一颂等赐一乘二颂闻法获益初汝舍利弗我为众生日夜劫数常得游戏初颂一乘之体先唿汝后唿名者表意有所属重其事也欲令直下承当就喻要明玄旨故云以此譬喻说一佛乘若能信受皆当成佛者显一乘之法各各有分长行喻云尔时长者各赐诸子等一大车者此也是乘微妙清净第一者明体具三德微妙者般若德拣异二乘执断缠空不微妙故清净者解脱德拣异人天埋尘恋有不清净故第一者法身德拣异菩萨分断分证非第一故于诸X世间者三世间中且就情觉而论惟佛为最故云为无有上准长行喻云其车高广今体具三德正显一乘之广世间无上正显一乘之高也佛所悦可者以是无量功德之所成就故众应称赞等以具无量功德而为庄严故喻云以众宝物造诸大车庄校严饰者此也无量下颂一乘之相诸力即是十力禅定解脱可知智慧即差别智慧余法则总该一切长行云是诸众生脱三界者悉与诸佛禅定解脱等娱乐之具与此大同得如下颂一乘之用乃如来作证劝修之意意谓我于往昔经劫修习巳得如是最上一乘今为汝等宣说无非令诸子等日不足继之以夜积之劫数常得游戏于一乘法中依此成佛依此度生耳长行云能生净妙第一之乐者此也又日夜劫数常得游戏者约喻而言如现前闻法解悟永离邪途起自利行如日中游戏当来起利他行入无明夜教化众生如夜中游戏究竟行满果圆然后现生现灭三世益物化化不绝如劫数游戏总则既悟此理乘此自利利他成佛度生但如游戏更有何德不具何乐不生也哉颂等赐一乘竟二颂闻法获益与诸菩萨及声闻众乘此宝乘直至道场与犹许也声闻亦该缘觉葢如来面许三乘闻法获益之意意谓向于方等般若或许成佛或有不X许今说此经普许汝诸菩萨及声闻众各各成佛汝等果能乘此宝乘精勤修习管取汝等直至道场永无诸委曲相汝等其勉之哉准喻中直言诸子欢喜乘是宝车游于四方等即约自获今云与诸菩萨及声闻众等葢是佛许虽法喻文势不同而义无殊也颂法合竟三颂结答以是因缘十方谛求更无余乘除佛方便初说权宗原为后会真实今立真实自然废弃权宗如来既尔诸佛亦然故曰以是因缘十方谛求更无余乘此结答身子因缘之问与长行义无殊也除佛方便者言纵有权乘亦是诸佛对机权巧与我昔年所说无以异也执鱼目为明珠夫岂可哉正颂长行竟法华指掌疏卷二之上音释阒薙歉輱轲阏蕞饫赚憋顽嚚攫鸷蝾蜥蜴蝘蜓掳X妙法莲华经指掌疏卷二之下贤宗后学通理述嗣法门人明远较字二极显悲心三一完过去益二结未来缘三防现在疑初三一过去植种二中间引熟三现在当脱初告舍利弗汝诸人等皆是吾子我则是父上二句欲显悲心唿当机晓大众也下二句为发真信出父子定昔缘也二中间引熟汝等累劫众苦所烧我皆济拔令出三界上二句指大通威音之后退堕凡外累劫以来常受众苦下二句指如来常相随逐济以小道拔以权宗令出三界必令出三界者一则以脱当时之苦一则以作今日之阶其悲心之在于过去者如此三现在当脱我虽先说汝等灭度今所应作惟佛智慧先说灭度者指四十年前暂许权果非究竟许故X置虽言伹尽生死者纵其巳尽分段而实不灭者夺其未灭变易既未灭变易不应固守昔年行履既巳尽分段还当更求今所应作要知今所应作者亦无别事惟有佛智佛慧应修应证而巳此如来重示佛乘欲结大通威音之案也完过去益竟二结未来缘三一现在植种二中间引熟三未来当脱初若有菩萨于是众中所化众生皆是菩萨菩萨独指上根是众亦兼中下能字着眼足见法无偏党权实在机耳诸佛实法即指今日所说今日所说乃三世通说之法故统约诸佛言之实有二义一谓有实体性究竟坚固拣非诸法迁变不常二谓有实功能毕竟成佛拣非诸法唐捐无济然既有实体性有实功能则历耳便可成因纳识终竟不坏惟是中下之众不能一心听受不能谛信此义耳若果有上根菩萨于是中下众中独能别具正见专一其心听受诸佛实法则知但有闻法者无一不成佛何况诸佛三乘弟子故虽方便所化众生皆是菩萨皆当成佛但应脱者脱应熟者熟应种者种而当来得度之机即寓于中矣二中间引熟若人小智深着爱欲离诸苦缚名得解脱初别说苦谛葢偏对钝根以苦谛为初门也若人者指上科植种之机同闻实法不能直下承当自X信作佛故云小智由智小故仍旧堕落凡外故云深着爱欲爱欲者可爱可欲之境即色等五尘也欲为苦本知苦则不复着欲故为此等说于苦谛向处众苦枉受而不觉不知乍闻佛说如梦方醒故曰众生心喜得未曾有以佛所说騐已所受丝毫不虗故曰佛说苦谛真实无异所谓日可令冷月可令热佛说苦谛实苦必不可令乐也若有下通说三谛葢以根器不齐令随机而修证也贪欲为众苦之本由不知故依此起诸见思名为苦因在在处处常相随逐即是深着生生世世不求解脱岂能暂舍欲示宁沸抽薪之方为显清流奠源之术故以方便说道诸苦所因贪欲为本道犹言也诸苦所因即指见思依于贪欲而起故为其本斫其本而枝叶尽脱故云若灭贪欲无所依止谓贪欲既灭则见思无所依止此示以断集之方也苦因既尽苦果不生故云灭尽诸苦妄果既尽真理自圆故云名第三谛此示以名灭之由也欲求出世之果须假出世之因故云为灭谛故修行于道以修道故断见思惑三界众苦不能缚系故云离诸苦缚苦缚既离则长揖世间永绝轮回故云名得解脱此示以修道之益也以上三谛相因而说皆可为门惟从机便而巳又此中所说四谛义在法华之后言法华之后若仍有小智着欲不知苦本之机佛于中间仍复以四谛之法而接引之X或一生或多生或至尽未来际渐熟渐脱其悲心之及于当来者又如此三未来当脱是人于何而得解脱我意不欲令至灭度是人于何而得解脱者承上征起以于何义而得解脱名也但离虗妄名为解脱者正出得名所以虗妄即分段因果离于分段因果则三界不系故曰名为解脱然此中曰但曰名者但显未尽以变易方炽故名显非实以法执仍存故一切解脱者二死俱离我法双空之号彼既变易方炽法执仍存故曰其实未得由未得一切解脱故纵彼执权为实自谓灭度佛亦不许故云佛说是人未实灭度所以不许实灭者以佛道无上尚在半途故曰斯人未得无上道故由彼未得无上道故纵欲小就速取偏空涅槃非佛本意故曰我意不欲令至灭度葢必进求无上菩提当来以大法得度乃佛意也结未来缘竟三防现在疑我为法王于法自在安隐众生故现于世我为法王于法自在者正显说权说实无非自在随机固不可执一定之相安隐众生故现于世者正显说大说小总为随缘安隐又岂可拘一定之时哉极显悲心竟三结嘱珍重二一略嘱二详嘱初二一略嘱非机莫传二略嘱是机乃说初汝舍利弗我此法印及比丘僧并诸菩萨X初嘱令珍重一乘妙法佛佛相授故以印称为利故说妄传反损故以勿诫若有下明其所以言如来所以嘱令珍重勿妄宣传者正以顶受信受并徒信者皆难得耳随喜者随顺欢喜顶受者顶戴受持若非多劫缘熟位登不退者不能如此故曰当知是人阿惟越致梵语阿惟越致此云不退转地此上明顶受之难信谓遵信不疑受谓领受不失如此虽不及于随喜之切顶受之诚若非久经多劫供佛闻法者不能如此故曰是人巳曾见过去佛等此上明信受之难信汝所说者谓信身子代佛宣扬不作为造之想不起数摈之愆如此虽不及于信受佛语若非灵山一会大有宿缘者亦所不能故曰则为见我亦见于汝等此上明徒信之难二略嘱是机乃说斯法华经为深智说随顺此经非已智分初嘱令珍重斯经乃一乘之教深智为一乘之机机教相投乃可为说不失人亦不失言也浅识下明其所以言如来所以嘱令珍重为深智说者正以凡夫浅识小乘智劣皆不能解耳躭湎五欲不知缘假曰浅识犹豫一乘不达性真曰迷惑由斯二缘虽闻不解此约凡夫言也声闻辟支智如萤火一乘实相体同太虗以萤对虗自然失照故曰于此经中力所不及汝舍利弗等是况显不及之义言舍利智称第一尚于此经不能现量体悟惟X以信心得入降斯巳还不言可知故曰况余声闻其余声闻等乃结归不及之语信佛语者信佛言无虗妄顺此经者顺经拟知作佛如是皆以比量而知故曰非已智分此约小乘言也略嘱竟二详嘱二一详嘱非机莫传二详嘱是机乃说初三一指机标嘱二历明有损三结归嘱词初又舍利弗憍慢懈怠闻不能解亦勿为说佛意深以弘法为虑故又唿当机以详嘱之憍慢偏指增上憍谓自矜即诈言得道慢谓傲人即责他恭已懈怠偏指二乘懈谓心灰即无所堪任怠谓意懒即不复进求计我偏指外道以六十二见我为其本此上各以多分言之总言受道责乎虗心憍慢乖之修道贵乎精进懈怠反焉证道贵乎解脱计我违矣如是之人纵闻无益故以莫说嘱之凡夫者上不预圣懈怠轻乎二乘下不流邪我见逊于外道中不喜伪憍慢减乎增上泛尔寻常固无足为重轻惟是识见浅薄贪欲炽盛甘露不注毒器妙法岂入染心故亦以勿说嘱之二历明有损三一标罪诫听二次第叙列三极言显广初若人不信毁谤此经此人罪报汝今复听此中谤有四种初明真谤不信即毁谤之本故先言之毁者身心轻贱谤者口出讪言既通三业则X存之于心现之于形发之于口肆无忌惮如此故属真谤一人谤之于前众人继之于后致令巳信者悔未信者避故曰则断一切世间佛种或复下明似谤颦蹙者颦眉蹙额疑惑者疑法惑人虽通身意尚未出口故属似谤此上二种业因既分真似罪报不无重轻故教以汝当听说此人罪报若佛下明显谤在世灭后分途两说者以佛在世时三业殊胜诽谤无济其罪少轻佛灭度后四依衰微诽谤易侵其罪尤重故诽者非言妄加谤者旁言背议此亦无论有心无心动身未动但既出于口业巳彰着故属显谤见有下明冥谤对本为读背本为诵此二惟是自利注䇿为书将授为持此二亦兼利他轻贱者鄙少其事憎嫉者媢忌其人而怀结恨者恨其攘自利养障彼恭敬怀之一时结之终身此惟存之于心未形身口故属冥谤此上二种业既冥显有异报亦轻重悬殊故教以此人罪报汝今复听二次第叙列四一真谤罪报二似谤罪报三显谤罪报四冥谤罪报初其人命终入阿鼻狱断佛种故受斯罪报其人指真谤之人葢如上所标从头序列也命终径入阿鼻劫尽更生他方经劫莫出由彼断他佛种致彼常沦所感毁谤由于无智故地狱余报当堕畜生畜生即无智报也无智毁谤犹如狂吠故报堕狗干𩑔无毛瘦无肉也少有毛而杂色曰黧X黮少有肉而疮癣曰疥癞此由毁谤正法全无善业庄严惟有恶业成就故感斯报触谓实打娆谓戏弄由彼毁兼实掷谤惟虗声故致报亦相应也为人恶贱者毁谤由于恶贱报反自身耳毁谤正法断人定慧饮食故感常困饥渴障彼修习令他法报全缺故感骨肉枯竭生受楚毒者现遭苦痛如上所说死被瓦石者命尽余殃此身仍受良以此经为诸佛之母谤之者死有余辜如彼弑父母者无以异也末二句应前标词以结告之前云若人不信毁谤此经则断一切世间佛种此云断佛种故受斯罪报科为真谤罪报者以此二似谤罪报若作馲驼或生驴中谤斯经故获罪如是初明颦蹙罪报若犹或也颦蹙但形于色未出诸口其罪稍轻故曰或作馲驼或生驴中不同毁谤罪报狱毕方堕畜生也负重则步步难行杖棰则时时受苦由彼闻者颦蹙说者懈意致令妙道难行众苦常侵感斯报也颦眉蹙额不知改革一味恣无明饮坏正法味故感但念水草余无所知虽非真谤事义相类故曰谤斯经故获罪如是有作下明怀疑罪报言伹事颦蹙罪巳如上若更兼怀疑则不独若此故曰有作野干野干乃郊外之物入聚落则时见打掷由彼怀疑令人退失大心自界外而入界内感斯报也怀疑阻他致彼道体不X成慧眼不开故感疥癞无目怀疑悞人令彼常受众苦故感打掷苦痛寿尽业重一报未足以偿故感致死转蟒其形长大五百由旬者由彼致诸众生幻躯难脱常沦五道所致聋騃无足宛转腹行者由彼致诸众生不得闻修匍匐生死所致一人因疑而退多人因退而惑含情抱识均遭其悞万劫千生常受其殃故感小虫𠯗食受苦无休末二句结告同上三显谤罪报二一佛在稍轻二灭后尤重初若得为人诸根闇钝如是等罪横罹其殃如来在世护念缘胜纵谤无济或不至于转畜故曰若得为人若亦或也诸根闇钝者闇局于眼对明而言钝通于五对利而言言不明不利也矬陋者形矮貌丑𤼣躄者手曲足跛盲聋者不辨声色背伛者䠰嵴蹲踞言不实乃人不信受口常臭致鬼魅时侵总言此经持之则六根清净口出莲香谤之则障他胜利报反自身吁可不畏哉贫穷者衣食不充下贱者品行俱秽为人所使者身有所属心不自在此皆破他忍衣障他法食坏他善品阻他胜行令他四安乐行不得成就故感斯报多病者床枕不离痟瘦者骨肉枯竭无所依怙者无父可怙无母可恃此亦毁法空座坏无畏床损一真骨伤万德肉致使三界慈亲莫之能救故感斯报虽亲附人人不在意者有意于人人不採录由X彼谤法悞人衔恨余习所致若有所得寻复忘失者一时侥倖瞬息迷遗由彼悞人自悞遇法如无所致斯经为大医王谤之者不惟修医无騐且或致死获殃斯经为好良药谤之者不惟染病无救且或服药成毒谋国弑君曰反逆依势掠夺曰抄劫乘隙私取曰窃盗他所作时已本不预乃遭宪网横罹其中此亦无故障人悞彼坠堕三涂所致二灭后尤重如斯罪人永不见佛谤斯经故获罪如是佛灭度后圣道难行加以诽谤断佛法缘故曰如斯罪人永不见佛等永不见佛者佛前佛后与佛同处而不同时常生难处者限境隔域与佛同时而不同处狂聋心乱者病障迷封与佛时处皆同而声气不能相通总言此经是诸佛法身是诸法实体谤之者报合不得见佛不得闻法劫如恒沙者不止一世生辄聋痖者非比中伤诸根不具者宁惟闇钝据此则灭后诽谤罪重于前无疑虽罪重于前尚属人道若能于此深生惭愧悔过除𠎝整心虑趣菩提犹可希冀如其悠悠缓缓愈累愈深一朝堕落万劫难逢所谓人而不为吾末如之何也巳矣地狱如园观者时出时入无少间故恶道如舍宅者此灭彼生无暂离故四畜是行处者旋去旋来无休息故方便品云破法不信故坠于三恶道此之谓欤末二句结告可知显谤罪报竟X四冥谤罪报若得为人聋盲瘖谤斯经故获罪如是冥谤在心未形身口其罪稍轻或亦不失人道故曰若得为人聋盲等以自庄严者或假作聋盲或故为瘖痖或裸身诈现贫穷或涂形饰出诸衰动他矜怜希彼衣食论其身家尚不至此葢亦冥谤之报不自由耳水肿等以为衣服者或脱体䏺胀或通身枯竭或伤湿而缠绵疥癞或凝热而暴发痈疽旋消旋长时愈时患此由见人读诵心怀结恨所致臭处则自轻其体不净则人嫌其秽此由见人读诵轻贱憎嫉所致着我多痴增恚多瞋婬盛多贪葢以此经为真戒定慧而轻贱憎嫉者合感此报然此虽未形身口而内心巳萌即同于谤故亦曰谤斯经故获罪如是次第叙列竟三极言显广告舍利弗谤斯经者若说其罪穷劫不尽劫可速尽罪难悉述谤法者宜知警心历明有损竟三结归嘱词以是因缘我故语汝无智人中莫说此经承上谤经获罪结归前嘱宜遵故曰以是因缘我故语汝等准前非机有四一憍慢二懈怠三计我四着欲四皆由于无智故总言无智人中莫说此经详嘱非机莫传竟二详嘱是机乃说二一详明是机二显广结嘱初十一智度二力度三施度X四禅度五慧度六戒度七忍度八便度九愿度十进度初智度若有利根智慧明了如是之人乃可为说诸根通利则资禀超羣智慧明了则颕悟拔萃多闻强识堪为助道之缘求佛道者定取正觉之果故曰如是之人乃可为说文中识同志犹记也二力度若人曾见亿百千佛如是之人乃可为说见多佛则闻熏缘胜植善本则造就因深深心以证道为期坚固则励节无变如是之人具真实力真实之法乃可为说三施度若人精进常修慈心不惜身命乃可为说精进者上求佛道不退转也修慈者下化众生无休息也为此二事身命尚然不惜况财物乎如此必是喜见之流故此法乃可为说四禅度若人恭敬无有异心如是之人乃可为说能恭敬则求道虗心无异心则专意为法离凡愚自无尘俗之累处山泽则有静虑之工定能发慧闻必解生故云如是之人乃可为说五慧度又舍利弗若见有人如是之人乃可为说恶知识知见不正故须舍之善友知见分明故须近之近善友则能生正慧定获闻熏修习之益舍恶知则不入邪途自无谤法坠堕之𠎝故曰如是之人乃可为说六戒度X若见佛子持戒清洁如是之人乃可为说持戒者持有二义一止持二作持今云清洁者清则无善不修即作持也洁则无恶不断即止持也秋水冬霜无以为喻故云如净明珠小乘半字无心希取故云求大乘经如是之人乃可为说者以大乘如甘露持戒如净器器净而甘露可注也七忍度若人无瞋质直柔软如是之人乃可为说无瞋者于物无害于逆能忍质直者处事质朴居心正直柔软者其性调柔其语和软若柔软而不质直则近乎謟曲若质直而不柔软则近乎傲肆葢必质直持身柔软接物忍斯善矣愍一切则宽于容众忍难下化也敬诸佛则易于忘已忍苦上求也如是之人真称佛子故云乃可为说八便度复有佛子于大众中如是之人乃可为说以清净心者不为利养不务名闻种种因缘等者为度众生广设方便虽说治世语言资生业等皆顺正法故云无碍如是之人有大方便堪绍佛种故云乃可为说九愿度若有比丘为一切智如是之人乃可为说为一切智发愿成佛也发愿成佛以法为进道之门故于四方求之如玄奘西征善财南询之类合掌者庆其已得顶受者顶戴受持但受大乘不受X余经者正量论云欣载大足以广容恶艇小难以任重故也一偈不受者以少况多之意言少尚不受况于多乎如是之人既能四方求法又复欣大厌小正当此经之机故可为说十进度如人志心求佛舍利如是之人乃可为说如人志心求佛舍利者约喻而言必以此为喻者以求佛舍利欲其必得精进之心莫此为甚如魏康僧会者事足征焉如是求经者谓以如是求舍利之心求经极显其精进之至耳得巳顶受不求余经者坚守一法惧亡羊之失也亦未曾念外道典籍者久绝异学杜染邪之渐也正量论云取实择权堪是法门之表恶邪好正足为荷道之资故云如是之人乃可为说详明是机竟二显广结嘱告舍利弗我说是相汝当为说妙法华经初显广上虽略明十种各取一德然方便更有多门归元终无二路但趣向万端非词可罄故云我说是相穷劫不尽要在为人师者具勘騐龙蛇之睛辨析真伪勿使青囊见于愚妇则庶几可耳如是下结嘱如是等人者指上十类以例其余也能信则佛法易入能解则修证可期妙法华经微斯人其与谁欤传持此道者幸勿觌面错过正说譬X喻竟四中根获益分三一四子信解二如来印启三通授果记初妙法莲华经信解品第四品虽冠下名实承前前云诸有智者以譬喻得解又云其余声闻信佛语故据此故以信解名品若依后文释者信谓于诸谛理忍可为性能生希望为业后云世尊我今得道得果即忍可希望义也解谓于诸谛理明了为性不可引转为业后云今得无漏无上大果即明了不转义也若承前起后释者因见授记信知声闻成佛有分因闻譬喻解了如来法惟一乘此品题所由名也然四子于譬喻品后即说信解品者其意有五一谓自述缘熟如文云渐渐游行遇向本国二谓自恨执迷如文云领知众物无希一飡乃至下劣之心亦未能舍等三谓自呈信解如文云尔时穷子闻父此言即大欢喜得未曾有等四谓引发下根如文云我等今者真是声闻我等今者真阿罗汉等五谓感佛恩德如文云世尊大恩以希有事怜愍教化利益我等无量亿劫谁能报者等总则教不徒施机无虗受如来既有譬喻之谈四子即有信解之益信解在心非言莫表托之譬喻引发羣机此信解品所由说也一长行二偈颂初三一信解欢喜二说喻发明三以法贴合初二一经家叙置二X四子自陈初尔时慧命须菩提发希有心欢喜踊跃大成云上品为千二百人说喻惟叙四人者所谓智者以譬喻得解也若从正叙当先饮光今为舍偏空证入实道故以空生居先至下说偈授记仍是饮光居先从正叙也空生独称慧命三称摩诃者通论皆大皆慧别论空生解空第一以空慧为命故从佛所闻未曾有法者据生解惟指譬喻论创始亦兼法说二俱究竟异于常闻故并称未有世尊上据义当有并见字面以世尊授舍利记四子目覩其事故发希有心者自异所遇冥作希有想也欢喜者情动乎中踊跃者喜形于外此亦四子自信作佛故致然耳二四子自陈二一昔年执迷二今日信解初二一阿含不复进求二般若心不喜乐初即从座起整衣服阿耨多罗三藐三菩提有所陈白法不应坐故云即从座起如礼请益则起更端则起之义整衣以肃仪容袒肩以表执役一显请益之诚一明师资之分也右膝着地者半似胡仪一心合掌者仍局佛教以汉屈两膝胡不合掌故又合掌而曰一心者表内外一如之意曲躬者自卑其身示不敢肆也恭敬者自肃其意示有所循也瞻仰尊颜者瞪蒙瞻佛目睛不瞬而白佛言者有得于心觌面呈解昔为众所推尊故云X居僧之首入道即近衰暮故曰年并朽迈居僧首故自满成性故才及涅槃便自谓巳得年朽迈故下劣居心虽更当黾勉便惟恐不任不复进求者有二义一者自谓巳得遂以为不必求二者无所堪任又以为不能求此四子自叙阿含保证自足画地自限之态也二般若心不喜乐世尊往昔说法既久不生一念好乐之心初正明往昔指般若以前既尽阿含又历方等故云说法既久楞伽被诃净名受斥故云我时在座在座既久精进退而放逸生故云身体疲懈被诃受斥劣心成而胜心堕故云但念空无相无作大成云观诸法无我名空门观男女一异等相不可得名无相门既知一切法无相即都无所作名无作门此即小乘三解脱门也由但念乎此无愿下化众生身体疲懈无力上求佛道故云于菩萨法等心不喜乐菩萨法即般若会上教菩萨法也菩萨法中出生入死得无障碍故云游戏神通因中于此行化果上于此成佛因中于此结缘果上于此度生据此则游戏神通者正严净当住佛国成就当度众生耳所以句征起承上所以心不喜乐者何也世尊下释成略有二义一者巳证权果得少为足故云世尊令我等出于三界得涅槃证二者自诿衰残欲进无力故云又今我等年巳朽迈前云年并朽迈今朽迈过前故云巳也教化菩萨X者即上净国度生之法净国度生总为成就佛果故以阿耨菩提代之由上二义在怀故于此法不惟不生好乐然且一念亦无此四子昔年行处半步不移其信解后于身子宜矣昔年执迷竟二今日信解我等今于佛前闻授声闻无量珍宝不求自得初信记欢喜佛记身子四众同闻以一例诸皆当成佛故心甚欢喜如得未曾有之物也不谓下解法庆幸晚年际遇出乎望外故曰不谓于今一乘深教从未面领故曰忽然得闻如是妙法譬如优昙故曰希有之法又希有之法通该方便譬喻之文然四子初闻称叹智慧动执生疑次闻分别解说疑执渐减及闻譬喻疏通深信谛解故以深自庆幸而形容之获大善利者今日之获非昔若也末二句取喻总结此记此法皆具无量功德庄严法身成就佛果故喻以无量珍宝阿含不复进求般若心不喜乐今日得闻故喻以不求自得信解欢喜竟二说喻发明世尊我等今者乐说譬喻以明斯义乐以喻明者表信解之真也一喻众生机感二喻如来化应初譬若有人年既幼稚渐渐游行遇向本国有人者古德谓单喻声闻以四子齐已分领不及X余乘故年既幼稚喻昔闻法为种善根微弱舍父逃逝喻昔背弃本师违远大法中间常沦五道喻如久住他国在狱如十岁在鬼如二十畜及人天三四五十依次为喻论果报后后胜于前前论经时前前少于后后者葢以善根内熏恶业渐轻而善业渐重下坠时少而上升时多故年既长大加复穷困者喻善根渐增反觉苦重善根渐增巳有反本之机反觉苦重渐寻出尘之路故喻以驰骋四方以求衣食葢指宿世以智断力驰骋于四谛法中求小善以资法身乞空理以续慧命也渐渐游行喻二乘循序修习循序修习便可潜通佛乘故喻以遇向本国遇向者不期而向向亦不知喻二乘本不求佛虽潜通佛乘而不自知也喻众生机感竟二喻如来化应二一喻从实施权二喻会权归实初二一喻从实不得二喻隐实施权初二一喻三七思惟二喻作念无计初分三一喻佛初成道二喻深思化机三喻机教乖违初其父先来求子不得商估贾客亦甚众多初喻示生成道其父先来者因子逃逝各处推求不得先自来归喻如来因机退堕常随教化不得先办自道也求子不得中止一城者谓来至途中又复求子不得不得巳中道而止暂住一城喻如来行菩萨道时又复教化不得不得巳依于中道X示生三界也言依于中道者以生则不住涅槃示则不住生死故其家大富者渐致丰足财宝人众器具贸易无不备具喻如来修行成道功德法侣法门机益皆悉具足也财宝下喻佛地功德佛地功德无能尽述故喻以财宝无量力无所畏等差别不同故喻以金银等宝其诸仓库者贮宝之处喻如来智慧积聚无量功德宝也功德之宝体备于中而用现于外故喻云悉皆盈溢多有下喻卫随法侣僮仆臣佐等喻诸住菩萨象马车乘等喻诸位法门以如来功高十地德迈三贤摄诸位菩萨为化侣诸位法门为化具故出入息利者谓先出今入生息利益喻如来往昔结缘今得化机化功机益皆增长也五道四生莫非化功所及机益所在故喻以乃徧他国坐买坐卖曰商估喻此土菩萨住此说法度生行贸行易曰贾客喻他土菩萨来此辅化结缘此土他土皆悉来集故喻以亦甚众多然此一科虽主伴具足智法兼备机教俱该只可作道高德重诸缘毕备之义且不可遽指演说华严以演说华严之喻尚在后也喻佛初成道竟二喻深思化机三一喻机生佛国二喻佛思机扣三喻机近觉场初时贫穷子游诸聚落经历国邑遂到其父所止之城时即中止致富之时喻如来示生成道时也经历国邑者承上渐渐游行而言言彼既渐渐游行或X游诸聚落或经历国邑天性相牵遂到父所止城喻众生循序修习或起停心等观如游诸聚落或得预流等果如经历国邑昔缘相牵来生三界如到父所止城也二喻佛思机扣父每念子与子离别坦然快乐无复忧虑初喻为道思机父每念子者自中止致富之后常念亡子喻如来示生成道之后三七日中常思化机也与子离别者初以有事出外致子逃逝喻如来于大通威音之时应缘他方致众生退失堕落也退失堕落五道备历复就权乘故喻以五十余年言五十余年者显子逃逝之久喻众生退堕巳历五道及权乘也未曾向人说如此事者不闻思归说之无益喻众生不思向大佛亦不与显本以大机不动显之无益也伹自思惟心怀悔恨者悔自家法不严恨子流荡忘归喻如来常思大机悔昔日教导不深恨众生退堕不返也自念下喻思机所以自念老朽者老朽则不任久住喻如来乘缘暂现缘尽斯灭多有财物者多财则承嗣望人喻如来众德毕备续道需机仓库盈溢必得子乃堪承受无有子息非余人所可委託喻如来功德智慧是机能传非机不授也一旦终没财物散失者谓不得真子身后则财属五家纵有异姓螟蛉仅得少分故云无所委付喻如来不得大机灭后则法被魔侵纵有小乘弟子仅获偏空岂任佛道X耶是以殷勤每忆其子者望其来归喻如来深思化机冀其返本也冀其返本不觉展转思惟故喻以复作是念得子则后嗣不绝付财则家业有託故坦然快乐无复忧虑喻如来果得大机授以佛地功德自当乐其传持有人无复有道统废坠之忧矣三喻机近觉场世尊尔时穷子佣赁展转遇到父舍住立门侧尔时者其父作念之时喻如来思惟时也庸人任力取利所获无多名曰佣赁喻二乘未遇佛时各修异道徒劳肯綮所证无几也直行曰展回走曰转喻众生正修异道忽解回头以回头故昔缘相牵偶近觉场故喻以遇到父舍住立者不敢径入门侧者不敢当门喻众生虽近觉场不能直入法性正对舍那仍住凡外偏邪地也喻深思化机竟三喻机教乖违二一喻教乖乎机二喻机违乎教初遥见其父踞师子床种种严饰威德特尊初正喻遥见其父者既住门外不能近观喻二乘昔住凡外不能真见报体惟比知也踞名傲坐师表威严喻舍那安住无畏演大华严之相宝几承足者以宝为几承受双足不令尘侵喻如来以甚深三昧摄持所作福慧一切无能坏也诸婆罗门净行高洁喻正觉世间主剎利尊姓贵族喻有情世间主居士无位有德喻无情世间主诸世间主X各证毗卢一德助发玄化故喻以恭敬围绕珍珠璎珞喻诸相好一一相一一好皆以无量功德之所成就故喻以价直千万无非饰彼报体以示尊特故喻以庄严其身吏民僮仆于前菩萨喻中举四摄余也手喻智慧拂喻辩才言华严会上诸位菩萨各具差别智慧运净妙辩才辅佛扬化故喻以侍立左右覆以宝帐喻佛摄授之慈有荫覆生善之义垂诸华旛喻佛折伏之严有翻转灭恶之义香水洒地散众名华者喻如来既具折摄先施圆定以清心次施圆慧以生解也宝物喻佛地功德罗列喻明示无隐即欲令众生同得此道之义出内取与谓先出者内之而还今取者与之而去喻如来昔结缘者今收化机今求化者与结大缘亦化化不绝义也有如下总结身相功德主伴法门同严报体故喻以种种严饰舍那尊特非二乘所堪覩故喻以威德特尊二喻机违乎教穷子见父有大力势作是念巳疾走而去穷子见父有大力势者遥见其父有种种严饰之力威德特尊之势喻众生比知报体具足妙严成就胜报也即怀恐怖者惧其力势怕见执捉喻众生怯惧佛果畏说大法也畏说大法故冥思退转故喻以悔来至此窃作是念者不敢声言喻众生冥思退大恐佛不许也此或是王或是王等者不识本父及辅翼人恐是王及大臣境界喻众生不X识本师及辅化众恐是佛及菩萨自所住地也佛及菩萨自所住地非小机劣根能修能证故喻以非我佣力得物之处不如往至贫里者自揣庸碌只宜贫里佣作喻众生自知根钝祇堪异道修习也异道修习不得真实定慧故以贫里喻之肆力者恣力佣作有地者处所易得喻异道中用力修习尚有归投处也衣食喻邪定邪慧非正定慧不劳肯綮故以易得喻之若久住此或逼强作者意欲不去恐以官事相逼强令与作喻众生意欲不退恐以大行教诫竟令修习也竟令修习不耐勤苦故喻以作是念巳疾走而去疾走而去者谓急急反向贫里喻惶惶各修异道也喻三七思惟竟二喻作念无计分三一喻教不契机二喻机不契教三喻暂息大化初时富长者于师子座尔时使者疾走往捉体具万德如富长者智证无畏如座师坐见子便识者识是本所生子喻如来知诸众生为往昔结缘众也心大欢喜者既识本子喜其家业有託喻如来既知昔缘喜其道统有赖也即作是念者念适宿愿喻如来思称本怀思称本怀欲授佛地功德故喻云财物库藏今有所付常念此子无由见之者忆前望子不休之情喻如来于三七日中忆昔为生无巳之念而忽自来甚适我愿者庆今见X子来归之乐喻如来于三七日中庆今有机来就之欢我虽年朽犹故贪惜者巳知不任久住而家业难忘喻如来巳知缘尽斯灭而道统常念也道统常念神力加诸菩萨故喻以即遣旁人以华严会上多分皆是菩萨承佛神力说故如法慧说十住乃至金刚藏说十地等是也遣以急追将还者喻如来加被速说摄羣机而就大法之义尔时使者疾走往捉者喻诸菩萨等乘佛威神助发玄化也但以法大机小难契难入故曰走曰捉所谓虽知根钝且称本怀者以此二喻机不契教穷子惊愕称怨大唤转更惶怖闷绝躃地惊愕者恐惧之貌称怨者望释之情大唤者惊望之声喻小机怯大愿退彰言鸣志也身入其地求彼之财曰犯言穷子不过暂住门外还欲旋往贫里故曰我不相犯喻小机自谓无心求大还思修习异道无心求大反怪佛不鑑机故喻云何为见捉执之愈急强牵将还者喻菩萨各说法门教令修习也教令修习有乖小心故喻以自念无罪无罪者无相犯之罪喻小机自念无求大之愿也本无求大之愿强令依教修习故喻以而被囚执以小机入廛无力观菩萨行如被囚执耳此必定死者喻小机自谓入廛无力恐将宿因微善以并失也转更惶怖者喻生疑不信闷绝躃地者喻破法失善方便品云破法不信故坠于三恶道是也X三喻暂息大化父遥见之而语使言往至贫里以求衣食父遥见之者喻胜身劣机非正为也而语使言者喻勅伴传宣非亲说也大会不容小机故喻云不须此人小机尚容循诱故喻云勿强将来冷水洒面准后文应喻布施资身以后文如次有爱语利行同事共为四摄法故布施资身心生欢喜不至谤法失善故喻云令得醒悟虽不至谤法失善佛意亦惟存此佛种以待机缘勅诸菩萨更不必以大法示之故喻云莫复与语所以句征起言所以教令莫复与语者何也父知下释成父知其子喻佛智鑑机小机不求上达故喻以志意下劣自知豪贵喻如来自觉尊特自觉尊特非小机所堪覩故喻以为子所难难畏惮也审知是子者喻如来以宿命智知是往昔结缘之机虽知往昔结缘之机但以时未至故权覆本因不遽对众与之发迹故喻以不语他人云是我子此如来勅诸菩萨暂息大化意也使者语之喻爱语摄爱语故不强以大故喻云我今放汝不强以大故任彼修习故喻云随意所趣向修异道今投宿习故喻以穷子欢喜乍受大制忽闻随修故喻以得未曾有不起谤法之𠎝不坠三途故喻以从地而起还修异道仍趣邪宗故喻以往至贫里依邪定慧以资邪知邪见故喻以以求衣食喻从实不得竟二喻隐实X施权分二一喻阿含保证二喻般若转教初三一喻权人摄化二喻佛转法轮三喻保证小果初尔时长者将欲诱引其子其父见子愍而怪之初喻佛勅权人昔缘不容遽弃意欲循序化导故喻以将欲诱引大法非可骤施意欲权巧接引故喻以而设方便二人喻声闻缘觉二种权人以彼本是菩萨佛勅内秘外现如密遣也后云知众乐小法而畏于大智是故诸菩萨作声闻缘觉等足证此义形色憔悴喻惑业缠缚无法自资之相无威德者喻生死逼迫有苦可畏之相此即权人内秘外现示有苦集也后云示众有三毒又现邪见相少欲厌生死实自净佛土等足证此义汝可诣彼等喻如来教诸权人以利行摄也利行有三一身行二口行三意行诣彼者以身往就喻身行徐语者随情巧示喻口行意行如下此有作处喻研真断惑之法研断法中有实因果不比异道修习空无所获故喻云倍与汝直直犹价也穷子若许者喻小机果能依教奉行将来使作者喻权人即当如机施教如机施教未免屈意从他即意行也若言欲何所作者喻小机设问欲何修习便语雇汝除粪者喻权人即当教以断除见思以见思染污心地如粪秽也我等二人亦共汝作者喻如来命诸权人以同事摄而摄持之以示同其事密结X其心如共作耳时二下喻受勅摄化即求穷子喻以法寻机既巳得之喻有机受法具陈上事喻教以断除见思清净心地也尔时下喻依化感佛先取其价者喻小机将欲修习先审利益也利益既审遂乃依教而修故喻以寻与除粪愍喻大慈怜念怪喻大悲哀矜由彼本是佛子今流邪外且又上弃佛果下甘劣行故佛见之有不禁骇然潸然怜焉而哀焉耳喻权人摄化竟二喻佛转法轮二一喻先示苦集二喻次施道灭初又以他日于窗牖中以方便故得近其子初喻转照观机阿含巳属转照故喻以他日佛处第一义空向偏空而观小机故喻以窗中遥见无定慧资助有生死逼迫故喻以羸瘦憔悴粪喻见思麤重土喻无明微细必三惑俱出者以麤况细义当有故坌谓坌布于身喻三惑障其机性障其机性法身被染故以污秽不净喻之即脱下喻隐胜现劣舍那胜妙之身以胜妙之相为严故喻以璎珞胜妙之相复以胜妙之好为饰故喻以软服为就小机隐此胜妙故以即脱喻之释迦鄙劣之身以鄙劣之相为严故喻以麤獘鄙劣之相复以鄙劣之好为饰故喻以垢衣为就小机现此鄙劣故以更着喻之最后之身示同结业所持故喻以尘土坌身右手喻权智以权智有便于运用义故粪器喻三十四心以三十四心为小佛断结具故X状有所畏者喻如来为接小机示同怕怖生死正谓怜儿不觉丑也语诸下喻正示苦集权现实行同事修习如来示则同示故喻以语诸作人以诸作人中巳摄密遣人也汝等勤作喻如来教以断集以勤作无别仍前除粪事故勿得懈息喻如来教以知苦以懈则被逐仍受驰骋之劳喻修习不勤仍前堕落生死为众苦所逼也以方便故得近其子者从前方便有四一放还不语二遣人寻雇三脱珍着獘四勉作戒息今取后二以是亲方便故若论从疎至亲四义俱该总言以劣应劣师资不复相左故喻以方便得近二喻次施道灭后复告言咄男子亦有老獘使人须者相给道灭二谛如次在苦集之后故喻以后复告言咄字法喻通用依高低均平说有三义一振威义高声也二唿召义平声也三安慰义低声也今取后二以既示权巧无振威之理准前徐语着獘状畏等可例知矣汝常此作勿复余去者喻如来教以恒附正法修习勿得仍前流入邪道也当加汝价喻示灭令慕以四果随行增益故置加言诸有所须喻示道令修须犹用也总喻正助道品修行所必须故盆器有摄持之义喻戒能持定米面有资养之义喻定能资慧盐醋有调和之义喻慧能调定此正道也属犹类也喻诸助道以三十七品皆以三学义类摄故莫自疑难者喻如来教以有疑X求决有难求通莫自疑虑莫自畏难也老獘使人喻先学之辈须者相给喻有求皆应亦有者喻明莫自疑难所以言汝等设或不及决通于佛亦有先学尽可咨问果有所求彼自应汝何疑难之有哉喻佛转法轮竟三喻保证小果好自安意我如汝父更与作字名之为儿好自安意喻如来教以安心修证我如汝父喻如来示以似有昔缘本是结缘之父而喻言如者以时节未至不遽显其本也似有昔缘自相护念不必更怖堕落故喻以勿复忧虑勿复忧虑者以既言如父自相照应勿复以驰骋为忧也所以下征释言我之所以自谓如父者何也葢以我年老大有先生义故如父而汝少壮有后生义宛肖子喻如来真穷惑尽可称先觉二乘研断力富允为后觉也汝常作时无有欺怠瞋恨怨言者显子信其父喻二乘信佛若别配者常作时喻平常修习之时欺喻上慢以彼未得谓得有欺诳义怠喻人天以彼着乐不修有怠惰义瞋怨喻外道以彼欣邪恶正有瞋怨义二乘与佛心相体信都无是过故喻以无有都不见汝有此诸恶者显父知其子喻佛知二乘二乘研真断惑殷勤精进佛巳知其不同上慢凡外等流故喻以不见余作人即喻上慢凡外等也自今以后如所生子者谓子既信父父又知子故如亲生无异喻二乘既信于佛为可归X依佛又知彼二乘是可教诫故如昔结大缘菩萨无异视也即时长者更与作字者喻如来易彼凡外之称授以闻缘之号虽授闻缘之号犹属名字罗汉非真佛子故喻以名之为儿方便品云便有涅槃音及以阿罗汉等是也喻阿含保证竟二喻般若转教三一喻中经方等二喻佛勅转教三喻受勅不取初尔时穷子虽欣此遇然其所止犹在本处尔时喻保证小果时也虽欣此遇者遇有二义一恩遇谓作字名儿欣长者恩遇之隆二际遇谓驰骋得主欣自已际遇之奇喻如来巧立权果恩遇之隆二乘狂修值佛际遇之奇也凡诸声闻辟支莫不欢喜庆跃但以应进不进故喻置虽言不预家务自谓雇覔曰客作喻二乘不修大行自执权学不尽子职自谓下品曰贱人喻二乘不发大心自甘小道但以不应住而住故喻以犹故由是之故者承上起下可知方等前通阿含后通般若故喻以二十年中常令除粪者知子志劣乐为鄙事常令净除粪秽勿使复聚喻如来知诸二乘志乐小行常令净治见思勿使复起过是巳后者喻方等之末般若之初当此之时二乘体信于佛可归可依无复他求佛亦体信二乘可教可诫尚冀前往故喻以心相体信入出无难者有时暂入父舍有时退出草菴喻二乘有时与大乘共会有时任X小道受呵共会闻大不以为异受呵住小不以为耻故复以无难喻之无难者出入不以为事也由出入不以为事不羡父舍不弃草菴故所止犹在本处喻二乘闻大不异不羡佛乘受呵不耻不弃小道故所住犹在权果葢以方等为三乘共会故云尔也二喻佛勅转教世尊尔时长者有疾宜加用心无令漏失初喻时至般若如来住世既久众起憍恣逼佛舍应故喻以长者有疾般若之后即说法华法华之后即转双林故喻以将死不久语穷下喻正勅转教我今多有金银珍宝者喻如来示以佛地功德佛地功德体蕴于智用现于外故喻以仓库盈溢其中多少者多少犹云若干既有若干所应取以与人者不可不检点分明故教以悉知喻如来德智无限所有应教菩萨者一一付诸二乘令以分明记取必将教菩萨法付诸二乘者寓有望其慕大之意故喻以我心如是喻中谓我心望汝者如是也当体此意者谓父既望子子当体贴父心视为已事喻佛既望其慕大二乘即当体贴佛意回小心而预大也所以句征起可知今我与汝便为不异者父财即是子财喻如来示以佛地功德各各有分既各各有分亦当善自护持无令断绝故喻以宜X加用心无令漏失由此一科观之不独法华始记成佛则般若付财时即授记成佛时其如时未至故不能自信伹谓教菩萨法正是如来头头显示二乘头头错过也三喻受勅不取尔时穷子即受教勅下劣之心亦未能舍即受教勅等喻二乘从佛闻法备悉佛地功德无希一飡喻二乘虽巳受勅不生一念好乐既不好乐则偏真之果未移缠空之志未易故喻以故在本处下心未舍喻从实施权竟二喻会权归实三一喻时至机熟二喻等赐一乘三喻闻法获益初复经少时父知子意渐以通泰成就大志自鄙先心复经少时喻般若以后法华之初或指楞严之时亦无不可但不必拘泥太甚父知子意者喻如来随时观机渐以通泰者喻二乘权执渐破以既经方等弹斥般若淘汰抱迷之执渐以开通绝分之忧渐以安泰也成就大志者喻二乘有向大之志自鄙先心者喻二乘有耻小之怀如方便品中千二腾疑身子三请火宅喻中诣父索车等皆成就大志自鄙先心义也二喻等赐一乘临欲终时而命其子先所出内是子所知初喻集众作证临欲终时喻如来涅槃在近应前将死不久之文子喻当机之众缘合时熟佛力摄X入高会故喻以而命亲族者九族之亲较疏于子喻结缘众结缘之众乃兼为之机故喻以并会并犹兼也国王屈尊证事喻果人带果行因为影向众大臣忘势成善喻菩萨辅佛扬化为发起众剎利尊姓喻诸天龙八部居士无位喻诸人非人等皆悉巳集喻同来佛所所谓龙蛇混杂凡圣交参者此也即自下喻开迹显本即自宣言喻如来对众表扬远本幽微无能发问故以自宣喻之诸君当知喻如来令众作证此是我子者喻二乘曾随受化为结缘子我之所生者喻如来曾与结缘是法身父或在大通结缘或于威音植种既无定处故但以某城喻之竛竮行不正貌喻中间流浪中间流浪众苦备受故以辛苦喻之五十余年喻流浪五道及渐复小善时也其本字某者喻昔曾发大心本是菩萨我名某甲者喻如来或为王子或为不轻名不定也昔在本城喻昔结缘之处虽结大缘仍复退失佛恐堕苦常随教化故喻以怀忧推覔怀忧者忧其失所推覔者处处寻求譬喻品偈云汝等累劫众苦所烧我皆济拔即怀忧推覔义也忽于此间即前中止一城仍喻示生三界不期而逢曰遇喻先照时中小机偶近觉场有意而见曰会喻转照时中方便俯就小机父子相认曰得喻还照时中俱显师资本因实子实父者取正量义云父子传体天性不异喻以心传心佛性不X二拣非从前如父名儿也今我下喻与之授记一切财物总喻佛地功德皆是子有喻佛记以当证譬喻品云是诸众生脱三界者悉与诸佛禅定解脱等娱乐之具即此义也先所出内喻般若所说法门及所获机益二乘从佛转教一一备悉故喻以是子所知般若转教之事今复对众表扬者有二义一者显彼有自利利他之行堪于授记二者显彼有护念付嘱之责宜尽厥职如净明德佛记喜见云我以佛法嘱累于汝及诸菩萨大弟子乃至给侍诸天悉付于汝是也三喻闻法获益世尊是时穷子闻父此言今此宝藏自然而至闻佛授记声如甘露见灌故喻以闻父此言即大欢喜等而作是念者自异所遇发希有心也焦芽败种得记成佛故喻以我本无心有所希求等说喻发明竟三以法贴合二一众生机感二如来化应初世尊大富长者则是如来如来常说我等为子世间大富长者如前所说若出世大富长者则是如来以如来功德智慧悉皆具足而且度生之心始终无替如彼大富长者无以异也我等皆似佛子者若以结缘而论本是佛子但以退大向小流X浪五道虽渐复小善未极究竟终非真子故但以似名此合前喻舍父逃逝乃至渐渐游行遇向本国义也如来常说我等为子者四子谦卑逊顺似子犹不敢居故引如来常说以证成之常说者谓阿含方等般若诸会常有是语也二如来化应二一从实施权二会权归实初二一从实不得二隐实施权初世尊我等以三苦故迷惑无知乐着小法三苦者一苦苦从苦受生谓身巳是苦加以根境乖违复生苦也二坏苦从乐受生谓乐不能常乐变坏时致忧苦也三行苦从平等受生谓念念迁谢新新不住无自由分也此指过去余苦以过去余苦未尽今生三界故云于生死中既在生死难免众苦逼迫故云受诸热恼受苦不暇宁解佛慧故云迷惑无知此合前文穷子惊愕称怨大唤等喻譬喻品法合文云是诸众生未免生老病死忧悲苦恼而为三界火宅所烧何由能解佛之智慧亦此义也乐着小法不得其门未免流入异道故前文有穷子闻放喜向贫里之喻从实不得竟二隐实施权二一阿含保证二般若转教初今日世尊令我等思惟得至涅槃一日之价今日应是昔日葢译者悞耳令思惟者教以知苦慕灭以三界无安犹如火宅众生习矣不察涅槃清凉犹如露地众生迷而不返故令以思惟当离X当证也诸法即阴入等法于中起诸分别名为戏论二戏论中世俗戏论是也蠲犹断也蠲除戏论即教以断集修道以戏论即是集谛非修道无以断故粪字乃法中带喻形显易明故于中者于四谛法中也勤加精进即修道断集得至涅槃即离苦证灭涅槃有二一少分如胜鬘云知有余苦断有余集证有余灭修有余道二究竟如大法皷云得一切功德一切种智大乘涅槃然后究竟今属少分较彼究竟故如一日之价若合前喻者令我思惟蠲除戏论合前语诸作人汝等勤作勿得懈息乃至后复告言汝常此作勿复余去当加汝价诸有所须莫自疑难等喻勤加精进合前无有欺怠瞋恨怨言等喻得至涅槃合前作字名儿等喻余不尽合者法从略也二般若转教三一中经方等二佛勅转教三受勅不取初既得此巳心大欢喜当有如来知见宝藏之分既得此巳者谓既于阿含得涅槃巳较之向在异道空修无获者不啻百一之殊故大喜而自足也便自谓言者口不言而心自语义于佛法中仍指四谛之法勤精进者兼修断言得弘多者兼离证言由彼向在异道空修无获乍入佛法即得离苦证灭故云弘多此二乘自揣根钝得少为足约义合前虽欣此遇犹故自谓客作贱人喻也然字转语词先知指华严时说以华严不解佛慧即知其X为心着麤獘五欲志乐小乘法耳便见纵舍者纵谓纵其小心舍谓舍于大化如跛鳖瘸驴之斥焦芽败种之弹皆纵舍义也不为分别当有知见之分者为护小机且令防护见思以待机缘约义合前二十年中常令除粪之喻余无合词不必强赘二佛勅转教世尊以方便力说如来智慧于此大乘无有志求般若令其转教实为发起大心故云以方便力说如来智慧此合前喻长者有疾自知将死不久语穷子言我今多有金银珍宝仓库盈溢其中多少所应取与汝悉知之等义我等得涅槃日价以为大得者自述向来得少为足也得少为足不思上进故云于此大乘无有志求所谓积獘不能顿除者此耳三受勅不取我等又因如来智慧而我等不知真是佛子初正合前喻因犹依也谓依佛所说智慧为菩萨说也开谓开其新封示谓示其本有演谓演其义说谓说其文此合领知众物金银珍宝及诸仓库之喻自无志愿者自揣机劣无志愿求此合无希一飡故在本处下心未舍之喻所以下转释合词征起可知释成意谓佛于向来知我乐小虽至般若会上不敢直示佛慧但以方便之力令我转教是如来随我机宜曲屈为说而我等彼时亦惟随顺佛语转教菩萨不知自已真是佛子所以无志X愿求者此也从实施权竟二会权归实三一时至机熟二等赐一乘三闻法获益初今我等方知世尊于佛智慧佛则为我说大乘法今指经初喻中所谓复经少时是也佛智慧仍指般若所说亦即经初所叹言如来于般若会上但令转教菩萨似于我等深有悋惜至今根器巳熟始知佛无悋惜喻中所谓渐巳通泰是也所以下征释知佛无悋之义言我等于今经之初闻佛称叹智慧即权明实回思我等昔来真是佛子但以我等志乐小法是故但令转教不即为我说大若我等昔日有乐大之心佛则直为我说由是知佛于我无悋此合前喻成就大志自鄙先心义也二等赐一乘于此经中惟说一乘然佛实以大乘教化承上知佛无悋正二乘根机巳熟故如来于此经中若法若喻惟说一乘此合前喻今我所有一切财物皆是子有先所出内是子所知之义喻中尚有多文法从略也而昔下葢四子以今悟昔足前中经方等不尽之义四子意谓以今惟说一乘观之不惟般若转教是佛以方便力为说如来智慧即方等于菩萨前毁辱声闻为跛鳖瘸驴訾詈乐小为焦芽败种据佛本意实为激发我等亦是以大乘教化前云便见纵舍者非真纵舍正如来不屑之教耳三闻法获益X是故我等说本无心有所应得者皆巳得之是故二字通承前义谓以是阿含自足般若不乐之故所以我等于前喻中说本无心有所希求此即取喻文以为合文也又以是于此经中惟说一乘之故即今可谓法王大宝自然而至此即于合文兼带喻文也末二句自庆所得之奇合前喻中闻父此言即大欢喜得未曾有之义长行竟二偈颂尔时摩诃迦叶欲重宣此义而说偈言一颂信解欢喜二颂说喻发明三颂以法贴合初我等今日闻佛音教无上宝聚不求自得长行信记在前解法在后今前后倒置文义大同二颂说喻发明二一颂众生机感喻二颂如来化应喻初譬如童子幼稚无识周流诸国五十余年余年者兼喻习小之日长行所谓驰骋四方以求衣食渐渐游行遇向本国是也二颂如来化应喻二一颂从实施权喻二颂会权归实踰初二一颂从实不得喻二颂隐实施权喻初二一颂三七思惟喻二颂作念无计喻初三一颂佛初成道喻二颂深思化机喻三颂机教乖违喻初其父忧念四方推求以诸缘故往来者众X初喻示生成道众生退失大心佛恐失善堕苦故喻以其父忧念四方推求者约处则在在处处推求大机约法则四谛接引寻覔有缘既疲则先自来归喻如来不得大机先办自道此颂长行其父先来义也顿止一城者来至中途又复推求不得顿然而止暂住一城喻如来行菩萨道时又复寻覔大机不得顿依中道示生三界此颂长行求子不得中止一城义也造立舍宅者重治新业喻如来示生之后重复修因致果致果之后自受用境不与二乘等共故喻以五欲自娱其家巨富喻果上诸缘毕备巨亦大也多诸下喻佛地功德长出砗磲码碯略去珊瑚琥珀玻瓈及仓库盈溢之语葢以佛地功德无量无边出没开合无可不可故立喻亦不同也象马下喻卫随法侣此复二义初正颂长行象马乃至田业喻诸位法门较长行长出辇舆田业以诸位法门差别不一喻亦开合不定僮仆人民仍喻诸位菩萨无臣佐吏者人中摄故出入三句义准长行无处不有即甚多义千万下补颂总结华严主伴重重助发玄化故喻云千万亿众围绕恭敬王喻十方诸佛法身既同慧命相关故以爱念喻之臣豪喻十方菩萨共助佛化同赞嘉猷故以宗重喻之以诸缘故往来者众者承上王爱臣重二缘结出千万亿众围绕所以喻如来既为诸佛欢喜又为菩萨尊崇以是二X缘诸佛分灯行化菩萨代佛转轮或受勅远去如往或奉命遥归如来主伴重重无尽无尽如众也颂佛初成道喻竟二颂深思化机喻三一颂佛思机扣喻二颂机生佛国喻三颂机近觉场喻初豪富如是有大力势库藏诸物当如之何既证道果诸缘毕备故以豪富喻之功德智慧海众钦崇威光赫奕犹如日轮故以有大力势喻之而年朽迈者喻如来智断究竟应缘暂现不久住世由不能久住于世愈思传道需人故喻云益忧念子夙夜惟念死时将至者夙兴夜寐惟念将死不久喻如来日夜思惟机缘若尽斯归圆寂耳痴子舍我五十余年者恨子愚痴流浪不归喻如来悲恨众生堕落忘返也堕落忘返如来功德智慧无机可授故喻以库藏诸物当如之何当如之何者谓展转思惟不知委託何人也然此科既属略颂不必一一分配长行二颂机生佛国喻尔时穷子求索衣食渐次经历到父住城既属追颂尔时二字不合紧承上文葢指其父中止之时喻如来示生三界时也如来示生三界彼等宿世尚于四谛法中求少定慧故喻以求索衣食或得预流等向如从邑至邑或得预流等果如从国至国此颂长行游诸聚落经历国邑义也有时精进无辍少获定慧如或有所得有时逢缘退X失尽弃前功如或无所得既乏功德资身如饥饿羸瘦常为结习缠绵如体生疮癣渐次经历者喻宿世循序渐进也循序渐进随佛下生而为应度之机故喻以到父住城此颂长行遂到其父所止之城义也三颂机近觉场喻佣赁展转遂至父舍无住立门侧者偈从略也颂深思化机喻竟三颂机教乖违喻二一颂教乖乎机喻二颂机违乎教喻初尔时长者于其门内出内财产注记劵疏佛以智断功能证入一真法界故喻云于其门内称法界以敷真慈无生不覆故喻云施大宝帐依法界而起胜智无难不摧故喻云处师子座以师子表无畏义故眷属者即长行婆罗门剎利居士葢以受惠结亲故称眷属喻三世间主各证毗卢一德同为如来法性眷属也诸人者即长行吏民僮仆法准长行可知或有计算金银宝物者喻诸菩萨等分别佛德分别佛德施法成益故喻云出内财产施法成益依因记果故喻云注记劵疏券疏者文契之类然此科既属约义略颂不必拘配二颂机违乎教喻穷子见父豪贵尊严借问贫里欲往佣作豪贵尊严颂前有大力势以力出豪贵势由尊严故也谓是二句颂前窃作是念此或是王或是王X等惊怖二句颂前即怀恐怖悔来至此覆自下六句颂前若久住此或见逼迫乃至疾走而去此上法合俱准长行末二句长行无文偈颂补出喻彼请教邪宗欲向异道修习也颂三七思惟喻竟二颂作念无计喻二一颂教不契机喻二颂机不契教喻初长者是时在师子座即勅使者追捉将来默而识之者口不言而心识喻如来于华严会上虽不与发迹显本巳识为本所化机也余同长行法亦准知但长行更有尔时使者疾走往捉之语偈略之耳二颂机不契教喻穷子惊唤迷闷躃地何用衣食使我至此首句颂前穷子惊愕称怨大唤义亦准知迷闷躃地仍喻破法失善是人下出成迷闷所以穷子意谓观是人强执于我其势必当见杀想我初来原为求些须衣食至今思之何用求些须衣食使我至于必死之地懊悔至此不觉迷闷而躃地也此喻小机既被大法摄持恐入廛无力丧失善根自思初来觉场原为求少许定慧既而思之求少定慧何必至此丧失善根之地言念及此不觉破法而失善也准长行先出所以后明迷闷偈颂先明迷闷后出所以特文法变换而会义无殊又长行于穷子惊唤之下更有我不相犯等语今并略之颂从实不得喻竟二颂隐实施权喻二一颂阿X含保证喻二颂般若转教喻初三一颂权人摄化喻二颂佛转法轮喻三颂保证小果喻初长者知子愚痴狭劣为除粪秽净诸房舍初喻佛勅权人长者知子喻如来观机有准愚痴狭劣喻小机无正知见无正知见不解一乘深义不识本所师承故喻以不信我言不信是父余人者大成云即二人也现闻缘乘为大乘之余耳𦕈目者一目眇小喻智示偏邪矬陋者短矬鄙陋喻身示分段分段无常且缺严饰故以矬陋喻之余同长行惟超追广略稍异无烦委悉倍与汝价下准长行应有受勅摄化之喻或笔受脱悞讲演时补足方妙穷子下喻依化感佛投其好乐愿随受化故喻以欢喜随来依教断惑净诸染心故喻以除粪净舍长行所谓先取其价寻与除粪是也其父愍怪之义偈略不具二颂佛转法轮喻二一颂先示苦集喻二颂次施道灭喻初长者于牖常见其子方便附近语令勤作初喻转照观机愚劣喻智小根钝智小则怯闻大法根钝则愿习小行故以乐为鄙事喻之准长行但云见子今兼云念子葢见而必念喻如来观机必生悲也于是下喻隐胜现劣初缺脱缨之文葢略去隐胜喻也着弊等虽存现劣之喻文亦从略方便下喻正示苦集方便句颂前以方便故得近其子附亲附也语令句颂前语诸作人勤X作勿息虽文次不同义准长行可知二颂次施道灭喻既益汝价并涂足油如是苦言汝当勤作既益汝价句喻教令慕灭并涂足油等喻教令修道涂足油者于道品中别喻根力以根力置诸道品能令道不夭阏如以油涂足能令足不皴裂也饮食者即长行米面盐醋等统喻三无漏学亦摄七觉八正等诸助道品荐藁荐席莞席此二皆坐卧之具喻四禅九定等为小乘安住之境如是者指上所说以上来教以勤作示以益价并许以涂足油等皆长者苦苦劝谕之言苦苦劝谕无非望其勤劳故云汝当勤作喻如来自述谆谆教诫教以精勤修习追颂长行汝常此作勿复余去之义颂佛转法轮喻竟三颂保证小果喻又以软语若如我子随顺小机假立权果故以软语喻之若犹汝也如子义见长行颂阿含保证喻竟二颂般若转教喻长者有智渐令入出自念贫事我无此物初喻中经方等长者有智喻佛有权巧之智渐令入出者入见父理家务出仍除诸粪秽喻二乘人等有时进闻大法有时退守小行此颂长行二十年中常令除粪义也经过也过二十年即方等般若相交之时此颂长行过是巳后义也执作家事X者二十年后父子情洽时或同父执作家中事务喻方等之后师资缘熟时或同佛助扬大乘法化此颂长行心相体信入出无难义也前后余文从略不颂示其下喻佛勅转教承上二乘人等既巳同佛助扬大化佛即示以佛地功德故喻云示其金银珍珠玻瓈此颂长行语穷子言我今多有金银珍宝仓库盈溢等义也虽示佛地功德且令转教菩萨未即许以成佛故喻云诸物出入皆使令知令知云者非即交付此颂长行其中多少所应取与汝悉知之义也犹处下喻受勅不取小乘智断尚在权假故喻云犹处门外不比如来以门内为喻偏空真理仅蔽分段生死故喻云止宿草菴草菴者结草为菴略遮风雨不同如来以施大宝帐为喻此颂长行然其所止故在本处义也自念者穷子自念贫事者除粪之事除粪之事祇堪受一日之价金银珍宝岂应有分故云我无此物喻二乘人等惟知断除见思证于小果佛地功德自觉无分此颂长行下劣之心亦未能舍义也准长行此上更有即受教勅领知众物等义亦从略不颂颂从实施权喻竟二颂会权归实喻三一颂时至机熟喻二颂等赐一乘喻三颂闻法获益喻初父知子心渐巳旷大长行此科之初有复经少时之喻今亦当有以此X乃法华之初非前时也教到机熟故喻云父知子心大机微动劣机微减故喻云渐巳旷大旷远也远则不住小道大则有志佛乘此亦由于方等弹斥般若汹汰之功故喻云渐巳长行所谓成就大志自鄙先心是也二颂等赐一乘喻欲与财物即聚亲族悉以付之恣其所用初喻集众作证子心既巳旷大又觉临欲终时故欲与财物喻众生根机巳熟如来化缘将毕欲授佛记俾令续此道也余准长行于此下喻开迹显本文中自见子来者兼阿含方等般若而总喻之阿含隐胜现劣俯就小机如初见方等大小并谈前后相接如二十年般若从佛转教冥受大益如二十之余今至法华授记之时故喻云巳二十年谓巳过二十余年也周行求索者约地则在在处处推求大机约法则四谛接引寻覔有缘长行云怀忧推覔前文云四方推求皆此义也遂来至此者喻如来示生三界前文云其父先来中止一城是也凡我下喻与之授记舍宅义兼宝藏喻道场所得功德人民义兼僮仆喻人天及诸贤圣如来授与令记故喻以悉付于汝如长行所引药王品义是也恣犹任也谓道场功德任意取证三乘贤圣任意度脱给侍诸天任意勅令是皆当来出世受用故以恣其所用喻之三颂闻法获益喻子念昔贫志意下劣甚大欢喜得未曾有X昔贫则不求宅舍志劣则无望珍宝忽而大获宁不生大欢喜如得未曾有之物哉又此中财物二字似重珍宝当易以人民二字方与上科舍宅人民相应亦可珍宝指七珍八宝财物指钱财器物总以佛地功德无量无边喻中随意开合或但云仓库或兼云珍宝或并云财物或别云金银琉璃或总云宝藏无不可也颂说喻发明竟三颂以法贴合分二一颂从实施权二颂会权归实初二一正颂长行二补颂显迷初二一颂从实不得二颂隐实施权初佛亦如是知我乐小未曾说言汝当作佛首句寄言总合言如来为接昔缘始而巧立权果终而直示佛乘宛同长者诱子始而作字名儿终而交付家业故云佛亦如是知我下本科别义言如来于华严会上知我乐小故亦暂息大化未说汝当作佛如所谓不须此人勿强将来是也长行云我等以三苦故乃至乐着小法此云知我乐小虽机教互出而会理无殊二颂隐实施权二一颂阿含保证二颂般若转教初而说我等得诸无漏成就小乘声闻弟子华严未说作佛必待阿含徐诱故云而说而说指阿含时说也断集离苦故云得诸无漏修道证灭故云成就小乘作字名儿故为声闻弟子长行约初修言故曰令我思惟蠲戏论粪等此中约巳证X言故曰而说我等得诸无漏等喻云又以软语若如我子是也二颂般若转教分二一颂佛勅转教二颂受勅不取初佛勅我等说最上道修习此者当得成佛最上道即成佛之法修之者圆至功于旷劫习之者证极果于将来故云当得成佛此合喻中示其金银玻瓈等义也长行云世尊以方便力说如来智慧与此文别义同二颂受勅不取我承佛教为大菩萨如是思惟不生喜乐初受勅奉行颂前我等又因如来智慧为诸菩萨开示演说义也诸佛下菩萨获益此下二段长行无文偈颂补出是时诸佛者诸助语词即指本佛言也一切下声闻不得秘密奥藏是机堪授故但为菩萨演其实事甚深功德非器不传故不为我等说斯真要然如来既命转教非说而何但以曲畅旁通不能就便领荷谓为不说正是含元殿里问长安也如彼下心不希取有三义一提喻贴合可知我等下正明不取颂前而自于此无有志愿之义灭界内因离分段果故云我等内灭证偏真理住无学位故云自谓为足但知断集离苦修道证灭故曰惟了此事不思回小向大严国化生故曰更无余事无余事故若闻严国化生如被囚执故曰都无欣乐长行喻中所谓无希一飡是也所以下释不取意承上所以都无欣乐者何也葢以X二乘但念三解脱门耳一切诸法皆悉空寂者谓于一切法了知无我即空解脱门无生无灭者无始终相无大无小者无胜劣相即无相解脱门无漏者无惑可断无为者无真可证即无作解脱门如是思惟则上无佛道可成下无众生可度由此所以不生喜乐此颂长行而我不知真是佛子义也正颂长行竟二补颂显迷四一显执迷坚固二显因果虗妄三显孤负佛恩四显孤负佛意初我等长夜于佛智慧而自于法谓是究竟此中长夜指般若时说以般若从佛转教不知真要之义如长夜作务虽工巧不自知也不自知故所以于佛智慧无贪无着无贪着故不起向大之心故云无复志愿无志愿故不动回小之念故曰自谓究竟此自显般若之时执迷坚固义也二显因果虗妄我等长夜修习空法住最后身有余涅槃此中长夜指阿含时说以阿含修习小乘不知非真之义亦如长夜作务虽拙陋不自知也不自知故但观人无我理故曰修习空法了知人无我故无有作者无有受者故云得脱三界苦恼之患苦恼之患既脱不受后有惟余残质故云住最后身既住最后之身犹有余依故称有余涅槃要知小乘无余尚非真灭况有余乎是则因果俱属虗妄到底无本可据矣三显孤负佛恩X佛所教化得道不虗则为巳得报佛之恩承上巳住有余不知虗妄将谓佛所教化只是如是我等既巳体贴佛心得涅槃道则是巳报佛恩然不知佛所教化者原为成就无上菩提必至成佛乃为得报佛恩是昔年之孤负佛恩者今始知矣四显孤负佛意我等虽为诸佛子等而于是法永无愿乐承上自谓巳报佛恩故所以我等虽至般若之时受如来勅为诸佛子说法令求佛道而我等自于是法永无愿乐然不知佛勅转教者正为启发我等愿乐之心是昔年之孤负佛意者今始悟矣颂从实施权竟二颂会权归实二一正颂长行二补颂显悟初导师见舍观我心故如彼穷子得无量宝先合颂时至机熟及等赐一乘复有二义初承前提喻由我等无愿乐故所以导师见舍葢以如来观察我心知我乐小为护小机以待大缘初不劝以进求佛道说佛法中更有真实利益如彼喻中大富长者知子志向鄙劣先不说以当得宝藏且以方便之力令其领知财物柔柔软软伏其倔强之心然后聚集人众乃付一切财物此双提渐以通泰及交付家业二喻之义佛亦下以法贴合佛亦如是句总合可知二乘转教菩萨即是希有之事佛不自教故令如此即是现也如来所以现希X有事者葢为知我心乐小法先以方便之力令其转教渐渐调其小心伏其权执令其根器成熟喻中所谓渐以旷大是也此颂长行时至机熟之义乃教大智即指法华会上授记成佛喻中所谓舍宅人民悉以付之是也此颂长行等赐一乘之义以文略难分故合颂之我等下颂闻法获益长行云说本无心有所希求此云非先所望长行云法王大宝自然而至此云而今自得如彼穷子得无量宝文异而义同也正颂长行竟二补颂显悟四一显信解坚固二显因果真实三显深知佛恩四显深知佛意初世尊我今得道得果今得无漏无上大果初自信成佛四子口称世尊言我今可谓得菩提道得涅槃果矣何以见之葢以我今闻说此法于诸无漏实相谛信无疑得清净智慧眼耳我等下自解得果四子又言我等昔为权宗固蔽如处长夜将谓持佛净戒终无实果敢道始于今日得其果报矣何以见之以我等昔处长夜不离法王法中持佛净戒正是久修梵行以故今蒙许记当得惑尽真极具足众德无漏无上广大之果所谓如佛子所应得者皆巳得之是也二显因果真实我等今者真是声闻普于其中应受供养初显因行真实言昔日虽称声闻伹声惟四谛闻惟一已假名非实今者乃真是声闻何以见之葢X由我等自今而后能以佛道之声令一切闻也我等下显果德真实阿罗汉名含三义今据文且翻应供言昔日虽称应供可应顺而不可应逆可应善而不可应魔权称非真今者乃真是应供何以见之以我等自今而后于诸世间无论若天若人若魔若梵普于其中应受供养故也三显深知佛恩世尊大恩以希有事于恒沙劫亦不能报初总显佛恩难报世尊句远承前文言昔日初得小果便谓巳报佛恩以今而观世尊之恩大矣何以见之言世尊初于阿含以希有事俯垂怜愍令我等保证偏空次于方等以希有事曲示教化令我等进退心安后于般若以希有事冥授利益令我等从佛转教如斯循循善诱始终无替之恩纵经无量亿劫谁复能报是佛恩之见于昔日者今始知矣然转照三会俱称希有事者以能为下劣隐于胜妙故也手足下别明难报之相复有二义初略明手足供给如执劳服役之类头顶礼敬如虔恭晋谒之类一切供养如四事奉赡之类如此皆有尽之事而佛恩无尽故皆不能报也若以下详明首四句身心供养又以下四事供养牛头下塔庙供养牛头旃檀者华严云出离垢山若用涂身火不能烧或以此香形如牛头故名正法念云北洲有山名曰高山状如牛头旃檀生于其中故X名末四句总结莫报如斯等事以用供养其供养可谓极矣而乃于恒沙劫亦不能报者葢以佛本无我亦无有法能受所受俱不可得故不能报毕竟如何能报今取楞严经偈释云愿今得果成宝王还度如是恒沙众将此深心奉尘剎是则名为报佛恩四显深知佛意诸佛希有无量无边于一乘道随宜说三初总明佛意希有首句亦远承前文言昔日般若会上令我转教固为现希有事以今而观诸佛希有之事不于彼也何以见之葢以众生无量如来则有无量神力众生无边如来则有无边神力众生不可思议如来则有不可思议神力是皆出自如来为度众生之意之所示现昔日不知而今始知也无漏下别明希有之相复有二义初略明无漏无为者惑尽真穷显果德巳极也诸法之王者于法自在显神用无限也神用无限能为下劣二乘忍斯无漏无为之事不务速说又能为取相凡夫随彼有漏有为之机适宜而说此诸佛希有之相巳略见其槩矣诸佛下详明此与总明文中俱约诸佛言者显佛佛道同故于诸法中得最自在者随意演说无滞碍也又此二句即详明为诸法王之义知诸众生指人天之机人天之机于戒善禅定法中喜好不同故云种种欲乐及其志力者谓各种欲乐中志向心力复各不同也随所堪X任者谓既知欲乐及志力巳于戒善禅定法中随其堪任何法即以何法而引导之但以人天机劣直言难明故以无量譬喻而为说法此详明取相凡夫随宜为说之义随诸众生指三乘之机三乘之机宿世善根不同佛能顺机而教故云随也成熟未成熟者谓各种善根中有深修而巳成熟者有浅修而未成熟者佛能顺时而观故云知也种种筹量分别知巳者以法审机于一乘道随宜说三者因机授法此详明能为下劣忍于斯事之义四子信解竟妙法莲华经指掌疏卷二之下音释䠰艇黾勉肯綮潸法华经指掌疏X卍XXX法华指掌疏卷第三贤宗后学通理述嗣法门人明远较字二如来印启妙法莲华经药草喻品第五X喻以药草受称品以譬喻彰名故名药草喻品文中具有法喻品题独以喻名者法义难明取喻易晓也若释其义者草为百卉之总药取疗病之功又凡草俱可疗病今约功能殊胜者而言以功能微劣者不得名药故也准后偈药草有三一小草喻人天之机人天能疗十恶并三涂苦故喻以小草二中草喻小教二乘二乘能疗见思并分段苦故喻以中草三上草喻始教菩萨始教菩萨能疗随分无明及随分变易故喻以上草喻中更有小树大树喻终顿圆三教菩萨临文再辩今品题独标药草者以人天小始教属权乘此经会权归实示偏重也然如来于四子信解之后即说药草喻品者亦具五义一为印其所说不谬如文云善哉善哉迦叶善说如来真实功德是也二为启其所说不及如文云如来复有无量无边阿僧祇功德汝等若于无量亿劫说不能尽是也三为示以一音无异如文云密云弥布徧覆三千大千世界一时等澍其泽普洽是也四为示以羣机自殊如文云小根小茎小枝小叶乃至诸树大小随上中下各有所受是也五为示以欲与授记如偈云汝等所行是菩萨道渐渐修学悉当成佛是也总言教唱机随机拍教应四子信解既知三时次第如来印启更显一音圆融师资酬酢摄法尽矣所谓打鼓弄琵琶相逢两会家也一长行二偈颂X初三一印说标蕴二正与开启三结叹慰谕初尔时世尊告摩诃迦叶无量亿劫说不能尽初叹善印说告迦叶及诸子者以领解既同印则同印故也叙权叙实二俱尽善故重言善哉以赞美之独唿迦叶者年长腊高为众首故从实施权会权归实皆如来真实事功真实德业故称功德叙教则从权向实曲尽佛心叙机则从迷向悟委悉元情皆四子宏词丽辩精思巧喻故称善说五会关节历尔可明一代教仪宛然不谬故云诚如所言如来下指德标蕴如来复有无量无边阿僧祇功德者言众生无量如来之功能德业亦无量众生无边如来之功能德业亦无边众生无央数如来之功能德业亦无央数如是则如来功德不惟穷子一喻说不能尽纵经无量亿劫极力演说亦不能尽所谓虗空可量风可系无能尽说佛功德也二正与开启分三一别立宗旨二说喻发明三以法贴合初迦叶当知如来是诸法之王示诸众生一切智慧初断疑生信如来意谓我为法王于法自在放去收来圆融次第随意演说无可不可且若有所说皆为真实度生并无虗妄今欲进示圆音别立宗旨幸勿疑为相违起诸不信是所厚望也于一下X正立宗旨于一切法者总指人天五教等法如来意谓汝等但知如来为汝诸声闻等说四谛法其实如来于一切人天五教等法以实智及方便一切时中一音顿演是汝等于无量亿劫说不能尽者一也又汝等但知如来为汝诸声闻等会权归实其实如来所说诸法不待会归皆悉到于一切智地以一切诸法皆从智地演出即诸法即智地故是汝等于无量亿劫说不能尽者二也如来下预防问难如来观知一切诸法之所归趣等诸法归趣者如戒善归趣人天谛缘归趣二乘六度归趣菩萨之类深心所行者如深心修习戒善深心修习谛缘深心修习六度之类于此一一了知明见不谬故云通达无碍由此故能于一切法以智方便而演说也又于诸法究尽明了等诸法者仍指人天五教等法从本至末彻底穷源故云究尽明了既能究尽明了则一切法无非真实由此故能凡有所说皆悉到于一切智也二说喻发明分三一喻同时顿演二喻随机受益三喻教同机别初迦叶譬如三千大千世界卉木丛林及诸药草重唿其名者令因喻而知法也大千世界准后合文应喻众生世间所谓天人阿修罗是也若别喻者小千喻修罗中千喻人大千喻天天人修罗合为众生世间如三次言千合为大千世界不喻恶X道者恶道业重无可度之机故山川谿谷土喻众生世间所有五阴身也若别喻者山势高耸喻色阴可见川纳众流喻受阴领纳谿㵎盘旋喻想阴曲屈谷隙深邃喻行阴幽微土生万物喻识变诸法五阴皆依于心如山川谿谷土皆依于地故最后以地为喻卉者草之都名木者树之总称二俱众多乃名丛林此即总喻差别之机差别之机起于众生阴心如彼卉木丛林生于山川谿谷土地故以所生喻之及诸药草者别喻人天及小始三乘义见品题种类者种子伦类喻众生过去因种因种不一故喻以若干名色者名目色相喻众生现在机宜机宜不同故喻以各异密云弥布者谓密云徧布于天喻佛以徧法界身应现于世应现于世普徧天人阿修罗众故喻以徧覆三千大千世界一时等澍者谓于一时中等徧界以澍雨喻如来一时顿演无量法门既一时顿演无量法门则有益皆含无机不被故以其泽普洽卉木丛林及诸药草喻之二喻随机受益二一喻未受令受二喻受巳令增初小根小茎小枝小叶随上中下各有所受初六句承上药草而言言诸药草中有小根小茎小枝小叶者喻诸人天之机以彼信根戒茎定枝慧叶四法俱小后文所谓是小药草是也中根中茎等准知诸树句例上药草而言言不惟诸药草X中有差别不同即诸树亦有大小小者荫覆微劣喻终顿二教菩萨以彼有遮有照荫覆众生犹有分限后文所谓是名小树是也大者荫覆乃广喻诸圆教菩萨以彼遮照同时荫覆众生乃无分限后文所谓是名大树是也上中下者约草树次第对论如大树名上小树名中上草名下或小树名上上草名中中草名下等总言各依分量承受润泽故云随上中下各有所受喻诸人天五教等机各依所具智分领受法益无过歉也然此乃惟约本具机性向未受益今始受益者言之二喻受巳令增一云所雨称其种性而得生长华果敷实一云所雨者谓即此一云所雨之水喻一佛所说之法一佛所说之法便能普应羣机故喻云称其种性种谓种子喻众生过去因种性谓体性喻众生现在机宜过去因种闻法而发生善根现在机宜蒙益而增长道芽故喻云而得生长华果敷实应云华敷果实喻众生现世安隐后生善处乃至任力所能渐得入道然此又兼约现在机宜向巳受益今复增长者言之喻随机受益竟三喻教同机别虽一地所生一雨所润而诸草木各有差别人天五教等机起于自心自心无二故喻以一地所生人天五教等法本诸佛乘佛乘非异故喻以X一雨所润此约众生本具正因既同而如来出世本怀亦同显法同也而诸草木者总喻人天五教等机人天五教等机智分不齐获益不等故喻云各有差别古德云春色无高下华枝自短长即此义也说喻发明竟三以法贴合三一同时顿演二随机受益三教同机别初一现身垂慈二扬德诏众三称机说法初迦叶当知如来亦复如是徧覆三千大千国土唿名教以当知者令依喻而详法也佛身应现于世如大云起布于天此即喻中密云弥布之义佛以大慈音声普徧天人修罗如云体垂大云荫徧覆三千国土此即喻中徧覆三千大千世界之义二扬德诏众于大众中而唱是言皆应到此为听法故初称扬德号号以表德称扬者令因号而知德也未度下称扬慈悲未度苦恼者令度苦恼未解集缚者令解集缚此约大悲拔苦言也未安道品者令安道品未证涅槃者令证涅槃此约大慈与乐言也今世下称扬知见今世后世如实知之者谓今世所修何因来世应得何果如我所修所证实因实果而观皆能知也一切知见者谓于一切法既能了知其理又能明见其事如楞严云恒沙界外一滴之雨亦知头数现前种种松直棘曲鹄白X乌玄皆了元由是也知道下称扬体用道即佛道始而于无明心中了知不昧是名为知既而于无明尽时开显圆明是名为开此明体备于已也今而于成佛之后演斯道以觉悟羣生是名为说此明用徧于他也汝等下诏众听法言如来既有如是德号如是慈悲如是知见如是体用明知其为可归依处故教以皆应到此到不徒到故示以为听法故三称机说法尔时无数千万亿种众生随其所堪而为说法众生仍指天人修罗天人修罗根器不齐微细分之故有千万亿种来至者闻诏而至听法者听佛说法应前皆应到此为听法故之诏如来于时者显应不失时观是众生等显法不违机言虽根有利钝力有勤惰而一音密阐莫不高低普应故云随其所堪而为说法此即喻中一时等澍其泽普洽等义也同时顿演竟二随机受益二一正以法合二重提前喻初二一未受令受二受巳令增初种种无量皆令欢喜快得善利种种无量者约机宜差别而论喻中所谓小根小茎小枝小叶乃至诸树大小是也皆令欢喜者随分成益故喜化功归佛云令也快得善利者出成欢喜所以葢以随分成益自快其得大善利故生欢喜耳喻中所谓随上中下各有所受是也二X受巳令增是诸众生闻是法巳任力所能渐得入道众生闻法依教修习现在离苦得乐故云现世安隐此华报也善根内熏隔阴不迷转身仍託善道故云后生善处才出头时便识正道不为世情所拘故云以道受乐自在无系常得近佛蒙佛开导提撕故云亦得闻法既闻法巳触发宿灵直下出离生死故云离诸障碍此果报也既离障碍生生世世不离佛法故云于诸法中任其智力所能修习究竟成佛故云渐得入道此究竟报也然此中虽三报不同皆属闻法增进约义合前称其种性而得生长华果敷实之喻正以法合竟二重提前喻如彼大云雨于一切具足蒙润各得生长初三句提称机说法喻应在同时顿演科后随便提之于此如其三句提前未受令受之喻各得生长提前受巳令增之喻其义可知随机受益竟三教同机别一教同二机别初如来说法一相一味究竟至于一切种智一相者众生心相一切众生依此建立如来说法无非指示乎此此合一地所生喻也一味者佛乘乳味一切诸法从此开演如来说法无非显发乎此此合一雨所润喻也所谓下证释一相一味之义解脱相者不住凡夫以凡夫着有未解脱也离X相者不住二乘以二乘趣空未离无也灭相者不住菩萨以菩萨执中未灭即与离也既皆不住则灵心绝待妙体孤朗其为一相也明矣依此修行或远或近皆当成佛故云究竟至于一切种智一切种智即佛乘也究竟至此即是醍醐醍醐本于原乳其为一味也明矣二机别其有众生闻如来法而不自知上中下性初正合前喻其有众生仍指人天五教等机合前而诸草木之喻闻如来法闻慧也若持读诵者不专熟文亦兼解义思慧也如说修行修慧也既能从闻而思从思而修则功无唐捐故有所得功德伹其中浅深高下不自觉知耳由不自觉知所以深者自深浅者自浅高者自高下者自下正合前文各有差别之喻所以下征起反显惟有如来知此众生等者反显众生不自知故种谓过去因种相谓现在心相体谓所以法体性谓所证理性然此种相体性各各不同下文依次详明可见念何事思何事修何事者显因种不同正以因种不同故于所念所思所修之事亦各不同如念在人天念在三乘思在人天思在三乘等云何念云何思云何修者显心相不同正以心相不同故于能念能思能修之力亦各不同如念有缓急思有浅深修有勤惰等以何法念以何法思以何法修者显法体不同正以法体不同故于正念正思正修之X际所以亦各不同如或以戒善或以禅定或以谛缘或以六度等以何法得何法者显理性不同葢由上来所以法体不同故于证入之际所得理性亦各不同如有为性无为性双亦性双非性等众生住于种种之地者得有为性住人天地得无为性住二乘地得双亦双非性住菩萨地佛地观此如登须弥而望羣峯故曰如实见之明了无碍下此则各有所局既不知彼亦不知已故曰如彼卉木丛林诸药草等而不自知上中下性正与开启竟三结叹慰谕二一承前释疑二正以结叹初如来知是一相一味之法不即为说一切种智解脱离灭同前涅槃此云圆寂圆寂者诸法本寂故云常寂灭相准前云究竟至于一切种智约智德言此云究竟涅槃常寂灭相约断德言然断乃即智之断智乃即断之智智断无二总为一味终归于空者上知解脱离灭惟是一相究竟常寂惟是一味此明异既不存一亦不立所谓有一还成二也佛知是巳者知是一亦不立之义也一尚不立异又何有异既不有何妨随缘护生故观众生心欲顿演诸法而将护之是故不如今日即为显说一切种智若果是其人则言言见谛句句明宗X又何显而何密乎二正以结叹汝等迦叶甚为希有随宜说法难解难知称汝等唿迦叶者以信解相等因迦叶及三子也欲慰其心叹以信解非常故曰甚为希有能知如来随宜说法者有二义一者知其是权如信解品云世尊先知我等乐于小法便见纵舍等是也二者知其即实如信解品云世尊以方便力说如来智慧等是也能信能受者不惟能知且能深信忍可领受不失也所以句征起言随宜说法素所习闻纵使知之未为希有所以叹其甚为希有者何所谓也诸佛下释成随宜说法难解难知者亦二义一者是权非实难解难知如身子领解文云然我等不解方便随宜所说初闻佛法遇便信受等是也二者即权是实难解难知如千二腾疑文云世尊何故殷勤称叹方便而作是言佛所得法甚深难解有所言说义趣难知等是也正以难解难知者而四子能信能受所以叹其甚为希有长行竟二偈颂尔时世尊欲重宣此义而说偈言一颂正与开启二颂结叹慰谕初三一颂别立宗旨二颂说喻发明三颂以法贴合初破有法王出现世间以种种缘令得正见初断疑生信如来真穷惑尽超出诸有故称破有X法王既称破有又现世间显是真实度生况又为诸法王自无虗言诳众之事此颂长行如来是诸法之王若有所说皆不虗也随众下正立宗旨众生指人天五教等机说法指戒善谛缘等教虽曰随欲种种实乃同时顿演此颂长行于一切法以智方便而演说之尊重犹云珍重言上来同时顿演虽具佛慧但是一音密阐非若今之显说如来亦为珍重此法甚深幽远久默斯要于诸法之中不务速为显说葢以有智若闻则能信解固为善矣设若无智疑悔则为永失宁不误哉以是之故迦叶当知如来所以随力为说果是其人不碍当下顿了纵非其器亦可乘缘渐入故云以种种缘令得正见此颂长行其所说法皆悉到于一切智地预防问难之义略而不颂以长行巳释不应更疑故也二颂说喻发明三一颂同时顿演喻二颂随机受益喻三颂教同机别喻初迦叶当知譬如大云卉木药草大小诸树初喻现身垂慈准长行先举三千世界山川谿谷等喻今不颂者以后文有追颂义故云起于世颂前密云弥布徧覆一切颂前徧覆三千义准长行可知慧云下喻扬德诏众慧妍也妍丽之云喻佛微妙之身微妙之身内蕴教智故以含润喻之此依长行法中未度者令度未解者令解乃至我是一切知者一切见者等补斯喻也阴阳之气X相击而有光曰电喻感应道交时佛放同体之光同体之光徧照法界故以晃耀喻之此如来将欲诏众先以光照令见之意阴阳之气相击而有声曰雷喻感应道交时佛出无碍之音无碍之音普觉羣生故以远震喻之此如来欲众来归次以音诏令知之意雷震乃为表澍雨喻如来音诏乃为示说法为示说法令众欢喜来集故喻以令众悦豫此依长行法中汝等天人阿修罗众皆应到此为听法故之义补斯喻也日光下喻称机说法日光赫奕大地炎蒸喻邪见炽盛心地热恼如来出世邪见伏而心地清凉故以日光揜蔽地上清凉喻之此依长行法中尔时无数千万亿种众生来至佛所而听法之义补斯喻也叆叇者云之余气喻佛随类化身随类化身俯就机宜故以垂布喻之如可承揽者叆叇本空不可承揽但以俯垂下布如似可承可揽喻佛化身非有不可亲近但以俯就机宜如似可亲可近此依长行法中如来于时观是众生诸根利钝精进懈怠之义补斯喻也其雨普等喻无量法门一时顿演四方俱下喻四种辩才一时顿沛长行所谓一时等澍是也流澍无量者水性流澍尽大地之分量喻如来法义沦浃穷心地之边表率土充洽者总率徧界之土充足沾洽喻众生蒙此法雨识田资润山川仍喻色受义见长行险谷即谿X以谿乃谷之险者准长行当喻想阴幽邃即谷以谷乃山间幽邃准长行当喻行阴五阴之中不依次者以如来说法本为明心故初以流澍无量为喻纵心地不明亦可资润识田故次以率土充洽为喻资润识田则四阴俱当受益故后以山川险谷幽邃为喻卉木药草大小诸树依于地土山川险谷幽邃而生然能生既巳澍洽所生自应沾润喻众生阴心受法机性自然蒙益长行所谓其泽普洽卉木丛林及诸药草是也颂同时顿演喻竟二颂随机受益喻二一颂未受令受喻二颂受巳令增喻初百谷苗稼甘庶葡萄草木丛林随分受润初喻散善受益散善微因如方便品过去佛章所明类而推之不啻百数故以百谷等喻之百谷者理物论云粮者黍稷之总名稻者粳糯之总名菽者众豆之总名三各二十共六十蔬果之实各二十合为百谷甘蔗葡萄可知言此皆有益之物故喻善也佛以对机之法随心满愿故喻以雨之所润无不丰足干地二句喻阐提受益阐提久违法雨不生善根故喻以干地佛有转邪之法折伏于彼故喻以普洽闻法回心发生五乘善根故喻以药木精进修习勇勐不退故喻以并茂其云下喻五乘受益云出徧界之雨水本一味喻佛说度生之法理本一乘故长行别立宗旨章云其所X说法皆悉到于一切智地草木喻五乘之机五乘之机各有类聚故以丛林喻之随分受润者谓若草若木随其分量大小受润不同喻五乘之机随其根性利钝蒙益各别长行所谓小根小茎小枝小叶中根中茎中枝中叶乃至随上中下各有所受是也二颂受巳令增喻一切诸树上中下等根茎枝叶华果光色一切总该药草诸树别指树木具足应云一切药草及诸树木喻人天小始三乘及终顿圆教菩萨葢经家义到文不到也上中下等者三草二木依次对论法合准知称其大小各得生长根茎枝叶者谓三草二木各自随其体性若大若小皆得生长如根茎则生短为长长细成麤枝叶则生少为多长小成大喻人天五教等机随其根器信戒复增信戒定慧转生定慧故也华喻现世安隐果喻后生得果光色喻果后智相承上不惟信戒生长定慧增进而且现世安隐后生得果乃至以智慧光现相说法亦如我今无异此颂长行一云所雨称其种性而得生长华果敷实义也颂随机受益喻竟三颂教同机别喻一雨所及皆得鲜泽所润是一而各滋茂佛以一乘之法演出无量法门普被羣机故喻以一雨所及羣机蒙此法雨各各勇勐精进如增新润故喻以皆得鲜泽体相据外喻现在机宜性分X据内喻过去因种因种机宜有大有小大则应之以大小则应之以小故喻云如其体相性分大小所润是一者承上虽能如其体相性分大小然究其所以能润者惟是一味之雨喻法虽称机称根而原佛本意惟是一乘长行所谓一雨所润是也不颂一地所生者以心性是一易明了故而各滋茂者谓三草二木滋生茂长各各不同喻羣机受益各别长行所谓而诸草木各有差别是也颂说喻发明竟三颂以法贴合三一颂同时顿演二颂随机受益三颂教同机别初三一颂现身垂慈二颂扬德诏众三颂称机说法初佛亦如是出现于世譬如大云普覆一切上二句正以法合下二句重提喻文长行云如来亦复如是出现于世即此上二句义又云如大云起乃至徧覆三千世界即此下二句义二颂扬德诏众既出于世为诸众生常为大乘而作因缘初扬德之由出世以度生为事度生以演实为本欲演真实恐惑异说故向下称扬已德此扬德之由也大圣下正颂长文复有二义初称扬德号证真实理故自称大圣非世邪师故自称世尊欲众来归依德标号故于众中宣言我为如来两足之尊者十号之中前三为纲次六为目后一提纲摄目今于纲于目各举其首以例其余故云如X来两足两足者即明行足也出于下称扬慈悲佛出世间慈悲普覆故云犹如大云法雨均沾离苦得乐故云充润枯藁以众生久处众苦无法自济善根不生如草之已枯道芽不长如木之巳藁也皆令离苦者离苦由于断集义颂长行未度令度未解令解得安隐乐者得乐由于修道义颂长行未安令安未灭令灭末二句转释安乐之义言安乐无别即世间人天之乐及出世二涅槃乐也准长行更有称扬知见及称扬体用二义并略之耳诸天下诏众听法天人亦该修罗文不俱显者从偈便故教以一心善听者恐心生犹豫不顺其言也佛出世难如优昙华见闻随喜无唐捐者故教以皆应到此觐无上尊自称无上尊者亦显胜令归之意示以我为世尊无能及者显舍此无可觐之人又示以安隐众生故现于世显舍此无得安之处此如来自明教以应到应觐之所以也甘露乃不死之药喻法能生善净义乃离染之称显法能灭恶灭恶生善即是安隐之事欲令同得故云为大众说对机权示多门明宗实无二致故云其法一昧解脱者自在无系乃涅槃即体之用涅槃者寂灭无为乃解脱即用之体体用相即融为一味所谓大自在大安隐法是也佛以一音顿演无量法门故称妙音无量法门不离解脱涅槃故云斯义苟得其本自应当下成佛如获其末亦X可乘缘入道故曰常为大乘而作因缘此如来自明安隐众生之事欲众来归长行云汝等天人阿修罗众皆应到此为听法故即此义也三颂称机说法我观一切普皆平等等雨法雨而无懈倦准长行此科之初有无数千万亿种众生来至佛所听法之文今亦当有盖译者略也如来慈眼无遮众生佛性无二故云我观一切普皆平等平等故谁远谁近何怨何亲故云无有彼此爱憎之心无爱故不因私溺而故为多说故云我无贪着无憎故不因私弃而故为少说故云亦无限碍二过既无一切时中一音顿演故云恒为一切平等说法平等说法故如为一人如是而说乃至众多亦然初不因多少而有详略恒为一切故如于一时如是而说乃至常演说法曾不因他事而有退诿纵当行去走来若坐若立凡所有机皆如是说终不因动静而有疲厌据此则一切众生均蒙法雨故云充足世间如雨普润贵贱者有位无位上下者居尊居卑此人天众也持戒得乐毁戒堕苦此善恶众也出家二众能具威仪在家二众威仪不具此四部众也正见者巳归正法邪见者尚祟异学此内外众也利根者能修大乘钝根者惟滞小道此大小众也然此中众具六对机分十二长行总以利钝收之故曰如来于时观是众生诸根利X钝以前六对中皆上利而下钝也等雨法雨者一音顿演高低普应而无懈倦者为度众生始终忘疲长行云随其所堪而为说法是也颂同时顿演竟二颂随机受益二一颂未受令受二颂受巳令增初一切众生闻我法者如彼草木所禀各异初总标受益一切众生总该贵贱上下等机长行所谓种种无量是也闻我法者法乃对机之法闻必生欣长行所谓皆令欢喜是也随力所受者随其智力所受不同住于诸地者住于种种差别之地长行所谓快得善利是也或处下次第别合人人民天天众转轮句为人王释梵句为天王此众虽能暂离恶道尚有分段之苦如小草但治时疾不治重病故曰是小药草此以人天合小草也知无下小教二乘声闻以生空智悟生空理故云知无漏法依无漏法证无漏果故云能得涅槃起通及明者皆声闻果上之用注见譬喻品法合文中辟支乐独善寂曰故独处山林求自然慧故曰常行禅定深知诸法因缘故曰得缘觉证若顺义廻文当云得证缘觉葢倒语耳此二虽能尽断见思尚余变易如中草能治重病不济久㽸故曰是中药草此以小教二乘合中草也求世三句始教菩萨拣非二乘得少为足故曰求世尊处我当作佛者始发大乘之愿行精进定者始立大乘之行大X乘之行贵在不退故以精进禅定言之此众虽能对治偏枯尚余随分法爱如上草能治久㽸未尽病源故曰是上药草此以始教菩萨合上草也又诸下终顿菩萨终教深明实理不为余乘所惑故云专心佛道此自利也了知定性声闻无性阐提悉当成佛故能常行慈悲此利他也顿教一念不生真性独露故云自知作佛不依地位渐次而说故云决定无疑此二虽有利他之义但有遮有照犹有分限如小树荫覆微狭故云是名小树此以终顿菩萨合小树也安住下圆教菩萨圆融无碍妙用难思身剎尘毛互相摄入既不假乎造作亦无烦于运用任运而现故云安住神通凡有所说悉到智地见闻为种八难超十地之阶解行在躬一生圆旷劫之果有惑便摧无生不度故云转不退轮度无量亿百千众生此众乃遮照互融应现无迹如大树荫覆广博故云是名大树此以圆教菩萨合大树也佛平下结显不同如来以等心而说诸法诸法皆等故云如一味雨众生随异性而受一法一法亦异故云如彼草木所禀各异禀犹受也颂未受令受竟二颂受已令增佛以此喻方便开示是名大树而得增长初遮过劝进因上言随众生性所受不同恐有执异迷同者遂起抱迷绝分之忧又因上言佛平等说如一味雨恐有执同迷异者遂起得少为足X之见故以初六句遮之意谓佛以此喻方便开示汝等令知如来种种言词本惟演说一法实无差别此遮执异迷同之过并令知汝等自所住地于佛智佛慧之中如海一滴实未究竟此遮执同迷异之过二过既遮则抱迷绝分者固应黾勉而得少为足者亦宜进求故以次四句劝之意谓汝等于佛智慧虽如海之一滴而我雨法雨原为充满世间且不可因一滴之贬自拟焦芽败种又如来种种言词虽演说一法而一味之法也须随力修行更不可因一法之褒自若河伯井鼃可也如彼下正合前喻复有三义初重提前喻可知诸佛下以法总合令诸世间者世间指众生世间合药草诸树普得具足者具足谓究竟圆满合渐增茂好末二句乃释成普得具足之义长行所谓现世安隐后生善处乃至任力所能渐得入道是也声闻下举三例二复有三义一合药草增长巳秉谛缘之法故称声闻缘觉常怀趣寂之志故曰处于山林现在所作巳办故曰住最后身此自分也闻法者进闻始教六度得果者回心转作大乘此胜进也据此则人天亦可转为小圣而始教亦可转为终顿如中草既可转上而小草即可转中上草亦可成树故曰是名药草各得增长言各得者意通小草上草葢举一例二而总与结合也若X诸下合小树增长终教专心佛道常行慈悲顿教自知作佛决定无疑故云智慧坚固此自分也转而为圆深知三界如幻运大神通转不退轮故云了达三界借此利物实为庄严佛果故云求最上乘此胜进也以喻言之如小树转成大树故曰是名小树而得增长复有下合大树增长圆教菩萨以如幻三昧起游戏神通故云复有住禅得神通力此自分也转为等觉闻说金刚道后能空异熟故曰闻诸法空闻法空故自知成佛不久故曰心大欢喜心欢喜故光照十方令知故云放无数光蒙斯光者皆发菩提之心故曰度诸众生此胜进也以喻言之如大树转至凌云故曰是名大树而得增长准前云佛出于世如大云起今以等觉齐佛喻为凌云之树者首尾相应理极成焉颂随机受益竟三颂教同机别如是迦叶佛所说法润于人华各得成实如是迦叶者谓如我所说如是迦叶应知乃承上结告语也佛所说法本惟一乘故曰譬如大云以一味雨法被五乘人等随分受益如雨润草木立见华开故曰润于人华渐渐增长转转成熟如草木已开华者更结果子故曰各得成实准长行云如来说法一相一味此云佛所说法譬如大云以一味雨长行云其有众生闻如来法所得功德不自觉知此云润于人华各得成实文别而义同也X余略不颂颂正与开启竟二颂结叹慰谕一颂承前释疑二颂正以结叹初迦叶当知以诸因缘是我方便诸佛亦然如来意谓因缘譬喻总为开示佛道虽异说而何妨一味所以不如今日即为显说者是我以方便力将护机宜不惟我今如是一切诸佛亦然也然此中叙疑释疑与长行不甚相类者各随上文义便故耳二颂正以结叹今为汝等说最实事渐渐修学悉当成佛如来意谓汝等巳于诸佛随宜说法能解能知今当为汝诸声闻等说最实事何谓最实事也一者当知诸声闻众皆非灭度以随宜所说是权非实故二者当知汝等所行是菩萨道以随宜所说即权是实故既是菩萨所以不得成佛者惟不肯修学以自弃耳若从此渐渐修学悉当成佛可不勉哉如来印启竟三通授果记妙法莲华经授记品第六此品从始至终皆言授记之事故以授记名品科註云梵语和伽罗此云授记正量论云授记者即谶语大成释云谶者验也谓今生授记取验于当来也愚谓授字从教记字从机谓佛以劫国庄严之事一一授与令诸子铭记于心当来取证常途X所谓圣言说与曰授果与因契名记是也此品别义有五一为显理虽顿悟事必渐修如授四子记俱有经劫行因之语二为示渐渐修学悉当成佛如授四子记俱有当成果德之号三为明果德殊胜令生欣取如授四子记备显劫国庄严之胜四为明信解由心修证须记如三子请记自谓如遇王膳必得王教乃食五为彰因深缘胜引接下根如品末偈云我诸弟子威德具足其数五百皆当授记乃至我及汝等宿世因缘吾今当说汝等善听具此五义故说授记品也若论授记亦是随缘假立实际理中都无是事故净名云如无生灭则知无记思益云愿不闻记名大品云授记是戏论法今特言授记者乃以心印心无授无记强以授记名也一授迦叶记二授三子记初二一长行二偈颂初三一行因得果二佛法寿量三依正庄严初尔时世尊说是偈巳国名光德劫名大庄严初经劫行因夫承当箇事固在当人自肯交付家业要须大家证知故必告诸大众唱如是言奉觐诸佛等自利行也广宣诸佛句利他行也然迦叶以如是之人具如彼之解尚须经劫行因如此事修宁可遽废乎哉于最下当得证果二利具足一生事办故曰于最后身得成为佛别号光明者因中然灯续明以紫光金涂佛形像自尔以来身常X圆满紫金光聚现为罗汉名曰饮光当来果号亦与因地不相违也又如来智破愚迷如日光破暗故以光明称之国属地理以斯地多出智人故名光德劫属天时以斯时依正殊胜故名大严此等亦由未成佛时因心愿行所感二佛法寿量佛寿十二小劫像法亦住二十小劫大成云净法界身本无出没佛寿十二劫者随大悲愿力而示现耳正像之法二十劫而灭者随众生机感而隆替耳法性佛身固无加损于其间也三依正庄严国界严饰无诸秽恶虽有魔及魔民皆护佛法初依报庄严因修净行以严果德故感国界严饰无诸秽恶瓦砾二句正秽恶之相也因起等心以度众生故感其土平正无有高下坑坎堆阜正高下之相也琉璃四句义见身子受记文中散诸宝华周徧清净者亦因地广宣大法以佛知佛见散诸众生心地令得清净之所感也其国下正报庄严三乘具则上善同会生之者就正有方无魔事则离诸恼乱生之者正道易行魔护法则摧邪有力生之者恶见从化此亦因地说法度生辅佛扬化等之所感也长行竟二偈颂尔时世尊欲重宣此义而说偈言一颂行因得果二颂依正庄严三颂佛法寿量初X告诸比丘我以佛眼于最后身得成为佛初颂经劫行因以佛眼见者显所见不谬也过无数劫者显行因之久也而于来世等正明无数劫中所作之事也觐诸佛而兴供养福足也为佛慧而修梵行慧足也又梵行而言净修者即是以清净心说法度生长行所谓广宣诸佛无量大法是也供养下当得证果供养四句结上福足慧足之文谓供佛巳其间兼修无上慧也于最后身得成为佛者因圆而果自满故二颂依正庄严其土清净琉璃为地乃以天眼不能数知初颂依报庄严其土清净句即长行国界严饰无诸秽恶义也琉璃为地真称远尘离垢多诸宝树可以徘徊潇洒且行列道侧而纵横有法金绳界道而往来不迷故凡生斯土见斯境者无不欢喜感叹因而遂发菩提心也常出好香者天香时时无间散众名华者天华处处常瓢更兼种种奇妙以为庄严况夫其土平正无有丘坑是固由于过去因成亦实随乎现前心致所谓心净则佛土净心平则世界平也诸菩下颂正报庄严首二句颂前其国菩萨无量千亿其心四句长行所无乃约义补颂心调柔则随机恒顺神通大则圆应无方奉大乘则永无退转据此乃八地以上拣非地前诸位可比无漏者子缚巳断拣非有学后身者果X缚犹存拣非趣寂从此回小向大堪绍法王之业故称法王之子据此乃大权示现拣非实行声闻可比亦不可计者谓亦如菩萨不可称计其名天眼莫数者谓小圣天眼莫能数知其数长行所谓诸声闻众亦复无数是也准长行更有无有魔事等文今不具者以彼菩萨德胜声闻志优魔事消歇不言可知故三颂佛法寿量其佛当寿十二小劫光明世尊其事如是初追颂寿量末二句补颂总结谓总结上文依正等事令生欣乐也授迦叶记竟二授三子记二一三子请记二如来授与初二一经家叙仪二说偈陈请初尔时大目犍连须菩提瞻仰尊颜目不暂舍四子同呈信解如来独记迦叶故目连等皆悉悚慄悚慄者惊惧不安之貌合掌瞻仰者请记之状目不暂舍者望记之慇葢恐如来仍见废舍故也二说偈陈请五一标偈二正请三说喻四法合五结请初即共同声而说偈言声未必同约意同而共说故云同也二正请大雄勐世尊诸释之法王除热得清凉径入火宅力挽众生故称雄勐世尊原出释氏现握法印故称诸释法王法说喻说总由慈悲殷勤故云哀愍我等说权说实无非教以成佛故云赐X佛音声恐如来终不相信终不与记故云若知我心见授记者败种成佛不啻酷旱遇雨故如甘露洒心除热清凉三说喻如从饥国来忽遇大王膳然后乃敢食向习小道不得大乘法味故喻以从饥国来饥国谓无食国也今闻大法许以声闻成佛故喻以忽遇王膳王膳谓王赐膳也不蒙称名授记不敢承当铭心自办故喻云心犹疑惧未敢便食若蒙如来授记方得自信依因致果故喻云若得王教后乃敢食四法合我等亦如是每惟小乘过尔乃快安乐初四句合前从饥国来虽闻二句合前忽遇王膳心尚二句合前心犹疑惧未敢便食若蒙二句合前若得王教后乃敢食言快安乐者乐非徒乐乃欢喜自信铭心自办义也五结请大雄勐世尊常欲安世间愿赐我等记如饥须教食常欲安世岂忍坐视悚慄必求赐记乃合安世之义如饥时务须教食方合赐膳义也三子请记竟二如来授与三一授空生记二授文饰记三授目连记初二一长行二偈颂初四一行因得果二依正庄严三佛法寿量四神通说法初尔时世尊知诸大弟子劫名有宝国名宝生初经劫行因诸大弟子心念求记故其容悚慄其语恳切世尊观其容闻其语故能知其念也那由X他亦翻万亿即十大数中姟数也余同前于最下当得证果因名空生果号名相者显真空不碍妙有之义劫名有宝者谓依诸名相建立法宝国名宝生者谓依诸法宝生诸智人天时地理皆因事而得名二依正庄严其土平正玻瓈为地无数千万亿那由他初依报庄严玻瓈此云水玉与琉璃虽非一种皆显清净无垢义也便利谓大小便利余可知其土下正报庄严首三句显人民丰乐声闻等显三乘具足三佛法寿量佛寿十二小劫像法亦住二十小劫四神通说法其佛常处虗空为众说法度脱无量菩萨及声闻众果号名相处空说法者显妙有不碍真空之义度脱菩萨者教以从空入假及声闻众者教以从假入空其佛以神通处空良有以也长行竟二偈颂尔时世尊欲重宣此义而说偈言一颂行因得果二颂依正庄严三颂神通说法四颂佛法寿量初诸比丘众今告汝等端正殊妙犹如宝山初当得证果略通号及劫国名也当供下经劫行因随佛所行颂长行常修梵行句也最后下足得果义佛身金色且有光明故以宝山喻之X二颂依正庄严其佛国土严净第一住八解脱有大威德初依报庄严佛于下正报庄严首二句颂人民略台阁也菩萨利根必是圆顿之机拣非权渐转不退轮必是八地以上拣非初心如斯菩萨足以移风易俗佑民福国故常以为庄严此颂长行诸菩萨众无数千万亿等声闻不可称数者长行云无量无边算数譬喻所不能知是也得三明具六通者显是无学深位住解脱有威德者显是权现声闻以彼不起灭定现诸威仪有折伏邪见之威摄授众生之德故三颂神通说法其佛说法现于无量皆共合掌听受佛语长行但云处空今云无量神通等不止处空而处空亦寓中也不可思议者如小中现大大中现小一为无量无量为一等心思言议所不及故诸天人民合掌听受者受不徒受葢依教修行或住大乘或住小乘长行所谓度脱菩萨及声闻众是也四佛法寿量其佛当寿十二小劫像法亦住二十小劫授空生记竟二授文饰记二一长行二偈颂初三一行因得果二依正庄严三佛法寿量初二一经劫行因二当得证果初尔时世尊复告诸比丘众二万亿佛亦复如是供养兼奉事者不惟四事毕备兼复手足供给也X供佛之数不及空生之多者以能成始成终致敬尽礼虽少可以敌多故恭敬尊重灭后起塔者正成始成终致敬尽礼之义高千由旬表十方瞻仰纵广五百表五乘归依瞻仰者获七圣法财之益故以七宝合成表之归依者获无量功德之严故以众华璎珞表之供养礼拜能发戒定慧心故以涂香末香烧香表之如来折摄二门虽至灭后犹能荫覆众生翻转恶见故以缯葢幢幡表之复供二万亿佛照前成始成终致敬尽礼故云亦复如是二当得证果供养是诸佛巳具菩萨道天人师佛世尊首二句结前起后当得下正明证果因以善论庄严圣教名曰文饰果以胜金庄严法体号曰金光因果义理亦相似也阎浮提树名也果汁堕水点石成金置常金中常金失色故古德约义翻为胜金佛以此名者表果德殊胜超一切故又精金百炼表断德光色不变表智德智断究竟故号阎浮金光无劫国之名者疑有脱悞行因得果竟二依庄严其土平正玻瓈为地无量万亿庄严其国初依报庄严可知无四下正报庄严得生彼国俱属纯善之人故云无四恶道乃至多有天人三乘住世足为国家观光故云诸声闻众乃至庄严其国三佛法寿量X佛寿十二小劫像法亦住二十小劫长行竟二偈颂尔时世尊欲重宣此义而说偈言一颂行因得果二颂依正庄严初诸比丘众皆一心听得佛智慧成等正觉初颂经劫行因略去复供二万亿佛之文其最下颂当得证果略去通号别号留下追颂二颂依正庄严国土清净度脱无量无量无数庄严其国国土清净句颂依报庄严度脱下颂正报庄严所度众生皆为十方供养则无四恶道多有天人可知佛之下追颂别号上科不颂者正觉必具故留此追颂者以光明无胜亦是正报庄严故一切有者即三有九有二十五有也断有二义菩萨即有而断声闻离有而断即有离有总名为断故云断一切有授文饰记竟三授目连记二一长行二偈颂初二一行因得果二庄严寿量初尔时世尊复告大众劫名喜满国名意乐初经劫行因行因之事与文饰大同然文饰议论无双目连神通第一尚须供如是之多佛起如是之塔庙经无量劫乃得成佛今之具缚凡夫才得一知半解一行未修一佛未供端居无事便欲续佛慧命不亦难乎当得下当得证果多摩罗䟦此X云性无垢谓体性绝染旃檀之最胜者也佛以此名者谓道德香风熏一切故又因地神通度生应现无方如旃檀然于一铢氤氲徧布故劫国名号依大成释云此佛以神通摄世教化众生心悦诚服故劫名喜满国名意乐二庄严寿量其土平王玻瓈为地像法亦住四十小劫初依报庄严准前三授记文中或云宝华或云妙华今云真珠华者或以真珠贯穿作华亦宝亦妙故也多诸下正报庄严佛寿句如来寿量正法下正像寿量长行竟二偈颂尔时世尊欲重宣此义而说偈言一正颂长行二许示因缘初二一颂行因得果二颂庄严寿量初我此弟子大目犍连号多摩罗旃檀之香初颂经劫行因金剎者以真金为剎杆长表者高竖于外以示佛德巍峩故也渐渐下颂当得证果二颂庄严寿量其佛寿命二十四劫四十小劫像法亦尔初如来寿量依报庄严略而不颂常为下正报庄严声闻有大威德者显是权现菩萨皆不退转者显是深位佛灭下正像寿量正颂长行竟二许示因缘我诸弟子威德具足吾今当说汝等善听如来意谓我诸弟子中如菩萨威德具足堪于授X记者不止汝等四人更有其数五百皆当授记示以于未来世咸得成佛葢以我及汝等宿世以来久结师资之缘但以时未至故四十年中未曾显说吾今观汝时节巳至当为汝等指示演说汝等亦宜诚心善听则自信成佛无疑矣喻说一周被中根巳竟三因缘一周被下根二一佛说因缘二下根获益初妙法莲华经化城喻品第七无而忽有曰化防非御敌曰城喻小乘涅槃非真假设聊为防见御思故也若论此品本为下根宣示因缘题中特标化城者以化城一设前接因缘不坠后八宝所有渐接物利生化城诚不可少故然如来于授记品后复说此品者别亦五义一为显此法久远非今始有故文云乃往过去无量无边不可思议阿僧祇劫等是也二为显成佛非易警䇿狂慧故文云其佛本坐道场破魔军巳垂得菩提乃至十劫佛法犹不现前等是也三为显多生受化时众缘熟故文云是十六菩萨一一所化六百万亿那由他恒河沙等众生世世所生与菩萨俱等是也四为显远近得度令众自信故文云尔时所化无量恒河沙等众生者汝等比丘及我灭后未来声闻弟子是也五为显不住化城即到宝所故文云汝等所作未办汝所住地近于佛慧X是也要知此中因缘虽为下根而说而向后五百弟子实非泛常之流若我等于此果能谛信无疑铭心自办虽在佛灭度后何非智胜遗尘也哉一总出其时二历叙始终初二一长行二偈颂初三一出时显远二虗设数量三结指防问初佛告诸比丘乃往过去灭度巳来甚大久远佛告比丘者欲明因缘释上许示义也乃往过去指最初结缘之时无量无边等极言其时之久也佛名大通智胜者通谓能达真实约自觉言智谓能破愚暗约觉他言通云大而智云胜者谓一达一切达一破一切破约觉满言又大通者无法不通智胜者无智不具正由无智不具乃无法不通由无法不通乃无智不具境智相依为名也国劫名号依正量义云以彼时六合雍熙故国名好城彼国人才茂异故劫名大相彼佛灭度甚大久远者如向下所明特标此者一则以显诸子因深非遽然得记一则以显此法久远非今者始有总为引接下根发生真信耳二虗设数量譬如三千大千世界知其数不不也世尊三千世界乃一佛化境以斯地种为墨则墨之多可知千国土乃千佛化境过此乃下一点则点之疎可知以最疎之点尽地种之墨则所经之国边际数量固非筭师等所知故如来故意垂问而会众直以不也答之于中言地种者大成云地大种X也婆沙论问云何名大种答大而是种能减能增能损能益是为种义又言假使者设若义言地种为墨本无是人乃假设是事特以显墨之多耳三结指防问诸比丘是人所经国土观彼久远犹若今日初结指数量是人即点国之人所经国土即点尘所历之处点尘所历之处巳非算数所及况点与不点尽抹为尘以一尘计一劫数则劫数久远可知而彼佛灭度乃复过是数是则久之又久远之又远所谓甚大久远者以此我以下预防疑问我以如来知见力故非诸远近所能限量观彼久远犹若今日何足异又何足怪也长行竟二偈颂尔时世尊欲重宣此义而说偈言一颂出时显远二颂虗设数量三颂结指防问初我念过去世无量无边劫有佛两足尊名大通智胜时略不可思议等佛略通号劫国等准长行会义可知二颂虗设数量如人以力磨三千大千土尽此诸尘墨略问答之语余并准知三颂结指防问如是诸国土点与不点等通达无量劫初颂结指数量准长行可知如来下颂预防疑X问如来之智不为境界所局不为时分所限故称无碍此能知也所知中长出声闻者为后六百万亿那由他恒河沙等众生伏案长出菩萨者为后十六王子伏案如见句见字读作县长行所谓犹若今日是也唿诸比丘教以当知者为示佛智能知义故佛智言净者体离烦恼故又言微妙者用超思议故正以体离烦恼故称无漏用绝思议故称无碍由无漏无碍故能通达无量劫也总出其时竟二历叙始终二一长行二偈颂初二一正叙因缘二再明化仪初三一结缘之由二结缘之事三远近得度初二一智佛开权二智佛显实初四一智佛成道二请转法轮三受请施权四闻法保证初三一垂成十劫二诸天兴供三时至道成初佛告诸比丘大通智胜佛而诸佛法犹不在前初标佛寿者事所依故本指未成佛时未成佛时而云坐道场者应指等觉最后时也最后时中内净八识外摧四魔故云破魔军巳魔军既破佛道将成故云垂得菩提垂犹将也谓将得而未得也既将得未得于佛法尚如罗縠故云不现在前一劫至十劫者即最后所历之时准长途最后所历之时方一剎那今经十劫者以佛寿既长一切皆长故又为显佛道非易警䇿狂慧故结跏趺坐身心不动者即安住金刚定也习气不尽妙证未圆X故云而诸佛法犹不在前二诸天兴供尔时忉利诸天先为彼佛至于灭度亦复如是初忉利敷座知佛将于菩提树下成道故先为敷座座以师子名者表无畏故高一由旬者显座之量佛于此坐者明敷座意当得菩提等出坐之时适犹始也言上来忉利诸天敷由旬之高座者岂徒然哉葢为佛于此坐故佛于此坐非在十劫之中乃过十小劫当得菩提时始坐此座耳时诸下梵天雨华知佛将于菩提座上成佛故雨众天华华而言众者品类不一故面百由旬者谓菩提座侧四面各有一百由旬也吹去萎华更雨新者表增进不住之义满十小劫者雨华之时供养于佛者雨华之意言上来诸梵天王满十劫而雨华不绝者岂无为哉葢为供养于佛故供养于佛兼重其处故虽成道之后乃至灭度常雨此华以严其地也四王下四王击鼓为供养佛常击天鼓者表佛道将成一音将震之义其余下余天作乐余天者除释梵四王之外更有夜摩兜率等也作天技乐者表羣聩待震诸教当阐之义三时至道成诸比丘大通智胜佛成阿耨多罗三藐三菩提过十小劫金刚定满时也习气巳尽妙证始圆故云诸佛之法乃现在前于一切法成等正觉故名阿耨等也智佛成道竟二请转法轮二一王子请法二梵王请法初三一眷属备至二说偈赞佛X三王子陈请初其佛未出家时有十六子供养恭敬尊重赞叹释迦一子灯明八子智佛十六子者有子事同随缘各异也父名智胜子名智积者积而可至于胜子肖父也不标余名者以既标一名便足取信故各有种种珍异玩好之具者极耳目之所欲尽世间之所出无物不备有美皆收也闻父成道信出世之有益舍珍而往觉世乐之非真轻荣重道趣父近佛序分所谓又见诸王往诣佛所问无上道便舍乐土宫殿臣妾等即此类也诸母者十六王子非一母生故又一一王子各有生母乳母等之不同故涕泣者恩爱骨肉难割难舍眷恋之情痛崩于肺腑惨然之迹着散于诸窍也随送者爱其子兼近其夫君而成道故祖王臣民围绕随至者父不得而子上行而下效也咸欲二字通约众意而言言子母祖王及诸臣民等或舍珍而往或涕泣而送或围绕而至虽亦各有所为而归重在佛故云咸欲亲近供养恭敬等也二说偈赞佛到巳头面礼足绕佛毕巳归命无上尊初叙仪标偈头面礼足者表至敬也准今佛成道八年回国为父王说法父王领合国臣民远迎见佛以佛威德不觉礼拜佛意不受父礼隐身不现礼巳然后现身据此则智佛亦应不受父礼非此所急故不叙也绕佛者右转旋遶表生生世世从X佛游行之意毕巳者或三匝七匝至无数匝旋绕巳竟也一心者端秉其意合掌者严肃其躬瞻仰者观想其德偈颂者发言称叹应上供养恭敬尊重赞叹义也大威下正以称赞威显折伏之严德彰摄授之慈二俱莫及故称为大具此二大为物所依故称世尊为度众生故于无量亿岁修菩萨行也菩萨行满则菩提果圆故云尔乃得成佛尔犹今也诸愿巳具足者佛道既成一切大愿皆圆满故善哉者赞美词既赞善哉又称吉无上者以如来行满果圆诸愿具足为最吉祥人也世尊句复以最后金刚道中妄尽真极而赞其为希有之甚一坐十小劫者经时希有身体及手足等住定希有身体者总指全身手足者别指四体定力摄持故静然不动此外寂也其心指金刚定心憺怕者恬静义大成云其犹月爽秋天寒光无际是也未曾有散乱者正恁么时欲罢不能何散乱之有此内静也究竟永寂灭者断妄希有无妄不尽故曰究竟如木成灰无重木理云永寂灭安住无漏法者证真希有无真不证故曰安住如金出鑛无再鑛事云无漏法今者下庆幸欢喜今者见世尊安隐成佛道者谓亲覩如来于生死不安法中得涅槃安隐之法于无明不觉道中成菩萨正觉之道故我等得善利者佛出世难如优昙华今既得见即是得大善利苟非宿有深因必当现植大种X有此奇缘宁不口称庆幸而心生大喜哉众生常苦恼等乃详明庆喜所以葢以佛未出时一切众生常为众苦之所逼恼今佛出世当令离苦故庆喜也又以烦恼所障如盲如瞑加夫佛未出世无真导师今遇导师当断集谛故庆喜也又以众生不识正助道品能尽诸苦常事盲修今识苦尽之道故庆喜也又以众生不知二种涅槃能得解脱可以趣求今知解脱之法故庆喜也又以佛未出时众生如沉长夜广造黑业增长恶趣以致天众减损今佛出世如长夜得灯故庆喜也又以众生以苦舍苦从冥入冥常为邪见所障于诸佛名永不得闻况复能见今得见佛闻法顿出冥途故庆喜也且也今佛所得乃最上涅槃安隐之法最上菩提无漏之道而我及天人巳得亲见故为得最大利此庆喜之所由生也是故咸稽首归命无上尊者稽首谓以首至地稽留不起归命谓以命归佛驱遣不去此亦因见佛德殊胜庆跃难鸣惟有稽首归命而巳三王子陈请二一略陈请词二广说偈颂初尔时十六王子偈赞佛巳怜愍饶益诸天人民初结前起后咸作下正陈请词诸天人民不知离苦而如来说法教以离苦则是多所安隐诸天人民不知断集而如来说法导以断集则是多所怜愍诸天人民不知修道证灭如来说法教以修道X证灭则是多所饶益夫如是何靳固而不说哉二广说偈颂重说偈言世雄无等伦当转无上轮初如证求示大成云秀拔六合之表故称世雄无等伦者四天无以齐其福十圣无以及其智故百福自庄严者因修百福果感相严福固自修严亦自具也得无上智慧者自觉圣智究竟愿为世间说者请演斯智以觉他故度我及众者兼为自他请也自他根器差别不同愿佛随顺故云分别显示时至机熟还期为说一乘故云令得是智如是则无机不被有缘皆入故云我等得佛众生亦然世尊下如知请转知所念者或念在小乘或念在大乘如来皆能知之亦知行道者或行谛缘道或行六度道如来亦能知之又知智力者或具人空智力或具法空智力如来又能知之此知三乘机也欲乐者或乐生天上或乐在人间修福者或曾修天福或曾修人福宿业者或宿行戒善业或宿行禅定业此知人天机也既知三乘又知人天一一无谬名悉知巳如所知机渐次诱引自无躐等之弊及中止之𠎝故云当转无上轮也王子请法竟二梵王请法二一智佛现瑞二诸天来请初佛告诸比丘大通智胜佛徧满世界胜诸天光初下及幽冥诸佛世界皆众生共相无明所感如来成道能破自他无明故以六种震动表之其国X中间幽冥之处即铁围山内无间狱中也然虽此处亦在自已光明藏中但以众生业力障故日月威光所不能照同处其中亦各不能相见今蒙如来智光破诸业力显出大光明藏故云而皆大明各得相见是言者惊怪之语言一向各不相见乍然一见故怪其云何忽生又其下上至梵宫六种震动者虽胜人间亦世界摄故与世而俱动也大光普照徧满世界者佛光无碍即覆盆之下亦无不至故天光碍而非通不及佛光故云胜也二诸天来请五一东方来请二东南来请三南方来请四例明六方五上方来请初五一蒙光共议二备供推寻三见佛兴供四正请转法五默然受请初二一蒙光作念二共议何缘初尔时东方五百万亿以何因缘而现此相佛光胜于天光故云倍于常明昔所未有有必有因故自念以何因缘而现此相二共议何缘是时诸梵天王即各相诣徧照于十方即各相诣者谓彼此相往一处共议此事者谓议论放光因缘名救一切者从利他为名显是深位上士示居天位也昔所未有勿得视为泛常故诫以宜各共求大德天指补处之尊二为字乃持疑之语言或是大德天生或是佛出世间总言必有异人乃有此大光明徧照于十方也蒙光共议竟二备供推寻X尔时五百万亿国土共诣西方推寻是相天福殊胜宫殿随身故云与俱衣裓盛华者知有异人预备供养也东方天王见光自西而来故诣西推寻三见佛兴供见大通智胜如来今以奉世尊惟愿哀纳受初见佛及众即时下各兴供养而散佛上者散华成葢以覆佛上也极状其多而且高故以须弥喻之并供养树者树乃佛之所依因人重树如诗云蔽芾甘棠勿剪勿伐之意标树量者对上华如须弥为显广狭无碍义故有漏不及无漏舍轻求重故以宫殿奉佛而作下愿佛纳受自惟久沉有漏故求佛哀愍欲希无漏故求佛饶益愿垂纳处者以如来纳而处之即是哀愍饶益故也佛出世难如优昙华故赞以希有难遇力无畏等无一不备故赞以具无量德能救护者救令离苦护令得乐总赞如来大悲大慈德也具大慈悲能救能护故称天人大师哀愍世间正大悲能救之义普蒙饶益正大慈能护之义自述其从来者远故云五百万亿自述其为供之诚故云舍深禅乐先世福业殊胜故感宫殿严饰用以奉佛愿佛纳受者欲舍有漏之果转作无为之因也四正请转法尔时诸梵天王偈赞佛巳度苦恼众生众生涅槃道久矣塞绝愿佛度脱故求开此道也两足自利说法化他大慈与乐大悲拔苦偏度苦X恼众生者余非不度急先务耳五默然受请尔时大通智胜如来默然许之默然许之如今佛三七日后寻念方便之仪东方来请竟二东南来请五一蒙光共议二备供推寻三见佛兴供四正请转法五默然受请初又诸比丘东南方五百万亿度脱苦众生初蒙光作念有非常之瑞必有非常之事故皆欢喜踊跃而生希有之心即各下共议何缘天王名大悲者义取能拔众苦亦寄位菩萨也至诚之道可以前知故诫以当共一心过千二句拟知不在此方多是二句大约不是天生是天王未至好城早知有佛出世矣二备供推寻尔时五百万亿诸梵天王共诣西方推寻是相三见佛兴供见大通智胜如来我等宿福庆今得值世尊初见佛及众时诸下各兴供养而作下愿垂纳受如来道超十地德迈四天故称圣主天王迦陵频伽此云妙声鸟大论云在殻发声巳胜余鸟正法念云如是美音若天若人无能及者今喻佛音故云尔也普度一切故云哀愍众生又圣主天王必具相好庄严赞佛身业迦陵句赞佛口业哀愍句赞佛意业以如来三业殊胜见闻成益故敬礼也世尊甚希有久远乃一现者于诸如来生难遭想意一百八十劫空过无有佛者自据所见而言其X实如来常住于世岂有空哉无佛出世众生惟知作恶不知修善故感恶道充满天众减少有佛说法能令远离邪途识取正路故云今佛出世为众作眼归趣者可归可趣救护者能救能护灭恶生善故为众生之父拔苦与乐故称哀愍饶益非有前缘难可值遇故云我等宿福庆今得值世尊也四正请转法尔时诸梵天王偈赞佛巳忍善者增益众生未得离苦愿佛救拔故曰哀愍一切转法轮者摧十恶及二障度众生者化人天及三乘也或说人天或说三乘皆为显示法相或出分段或脱变易皆为度诸苦恼或果感人天或道得三乘皆为得大欢喜得道者别明三乘获益生天者别明天乘获益忍善者别明人乘获益忍信也谓信及作善则不失人乘也五默然受请尔时大通智胜如来默然许之东南来请竟三南方来请五一蒙光共议二备供推寻三见佛兴供四正请转法五默然受请初又诸比丘南方五百万亿国土为佛出世间初蒙光作念即各下共议何缘王名妙法乃深证实相现天王身说法度生者也甚威曜即倍于常明之义过百千劫未见是相者足证此方无佛出世久矣二备供推寻尔时五百万亿诸梵天王共诣北方推寻是相X三见佛兴供见大通智胜如来处于道场惟愿垂纳受初见佛及众时诸下各兴供养而作下愿垂纳受偈中首句总叹智断究竟为世所尊故难见也旷劫修因既能自破烦恼成道说法又能破他烦恼故称破烦恼者前云百八十劫又云过百千劫今云百三十劫者以佛身随机隐显诸方所见不同也乃得一见者应上难见之语此约断德以叹希有之义佛未出时无法乳以资慧命故云饥渴众生佛既出世布慈云而润含识故云法雨充满百三十劫无佛故云昔所未覩佛是一切智人故称无量智慧优昙华喻佛出之难今乃值庆自遇之异此约智德以叹希有之义宫殿蒙光严饰胜于寻常不敢自居故求慈愍纳受四正请转法尔时诸梵天王偈赞佛巳当演深远音一切世间义摄三途诸天魔梵义摄三天沙门义摄三乘婆罗门义摄人道皆获安隐者随分受益渐证常乐而得度脱者暂离违缘永脱众苦轮取运载义谓运载众生从凡至圣从权入实故鼓取䇿励义谓䇿励行人战退诸魔获髻中珠故螺取号令义谓号令羣机反邪归正回小向大故雨取润泽义谓润泽善根随分增长渐得入道故法轮云无上法鼓等云大者俱约究竟言也末二句乃结请之词大成云圣人谈吐贵在投机言近指远X淡中有味故云深远五默然受请尔时大通智胜如来默然许之南方来请竟四例明六方西南方乃至下方亦复如是西南至下中摄正西西北正北东北共六方也亦复如是者为避繁文令例上而知故五上方来请四一蒙光共议二备供推寻三见佛兴供四正请转法初尔时上方五百万亿国土为佛出世间初蒙光作念即各下共议何缘尸弃此云顶髻证最上乘示居天位者也光称威德者倍寻常故昔所句言不惟未见兼亦未曾闻也二备供推寻尔时五百万亿诸梵天王共诣下方推寻是相三见佛兴供见大通智胜如来我等与众生皆共成佛道初见佛及众时诸下各兴供养而作下愿垂纳受复有五义初正求纳处准今佛成道时四王各奉一钵愿佛纳受如来以神力故合为一钵纳而受之据此则诸梵宫殿亦可合而为一一时俱受故皆以纳处为愿也时诸下赞佛慈悲善哉见诸佛者自叹其得见于佛以难见能见故为善也诸助语词佛以大悲之心拯济有情故云救世圣尊三界称狱者以果酧因覊縻难出故勉出众生者劝以出世之道令脱轮回之苦此赞如来大悲救拔X德也佛具一切智慧大慈利益人天故以普智天人尊称之羣萌者众生机性不同如三草二木萌芽各异也甘露门者门中施设甘露开之则起死回生喻教中诠显理性演之则灭恶生善灭恶生善故能广度一切此赞如来大慈利益德也于昔下庆已所遇空过无佛之时较前百八十劫百三十劫等更为悬远故云无量劫也有佛住世如日光徧照故佛未出则十方闇瞑由闇瞑故众生惟知作恶故恶道增长准文饰受记文中修罗亦属恶道故亦盛也不知作善故天众渐转渐减盖以天福受尽死多堕于恶道故也纵或生于人道而时当无佛故不得从佛闻法不闻法故无由改过自新故曰常行不善由此夭折天年惑乱识性故并色力智慧二皆减少罪业约过去而言言现前色力智慧既皆减少则举动便觉不乐施为常是致苦加以过去罪业因缘果报不爽不惟不复得乐并彼得乐之想亦无故云失乐及乐想也由失乐及想故常为众苦逼迫希望出离以致悞入邪见坚执不舍故云住也不求断苦之法故不识善仪不求大势之佛故不蒙佛化由此轮转三途永无出期故云常堕恶道此如来未出世时而众生展转流浪可悲可愍如此佛能分析善恶拣辨邪正故曰为世间眼从无量劫以至于今故云久远时出出非无因故云哀愍众生现于世间虽现世X间不为世缚故云超出成觉甚欣庆叹未有者翻上说有六义一为佛出世而闇瞑息故二为恶道减而善道增故三为依法行而色智胜故四为罪业灭而福乐生故五为邪见隳而善仪着故六为蒙佛化而恶道断故此如来既出于世而众生渐息苦轮可欣可喜如此我等下申诚结愿准前可知末四句回施有情观此中普及一切及皆共成道之语恐未可以实行天人视之四正请转法尔时五百万亿诸梵天王无量劫习法安隐与乐度脱拔苦二皆随机施设故云多所多所者言非一也法称甘露者以有灭恶生善义故又宗镜云有甘露树中秋露滴叶上人取之为长生药若入地中化成珠如人闻法入心化为菩提种子也击喻说鼓喻音言如来说法音声普徧一切如击鼓以警众也苦恼众生涅槃非可遽施故求开示道路欲因道而至灭故随机敷演咸通真实故称大微妙音无量劫习指诸佛因所修法所谓涅槃道路是也准诸方此科之下更有默然受请一科今不具者以向下有总受众请之文避重叠故然又当知十方梵王虽按次第叙列而彼时实无先后盖智佛同时放光十方同时推寻即见佛兴供请转法轮等亦皆同时但以言不顿彰故次第而叙列之若作表法者十方梵王表众生六根四体六根四体各具灵明觉知即是佛光普照X但众生不知光之所自则不得见佛观文中以何因缘而现此相等语正学人用心喫紧处而偈中此是何缘宜各共求等语正学人进步喫紧处至于东向西寻南向北寻等正显此一段光明活泼泼的无有定处东看则西南观成北于此识得落处则智佛不离自心而六根四体俱解请转法轮一念不动即是默然受请留心斯道者其勿忽诸请转法轮竟三受请施权二一总受众请二为机施权初尔时大通智胜如来及十六王子请如来出世本为度生请转法轮正契佛心故佛受其请也二为机施权二一转四谛法轮二转因缘法轮初即时三转十二行法轮是苦灭是苦灭道初标赞即时者即于受请之时不待多日如今佛思惟是事巳即趣波罗奈等相类三转者以四谛法作三次转如云此是苦逼迫性等名示相转此是苦汝应知等名劝修转此是苦我巳知等名作证转十二行者约一谛有三转一转能成一行四谛合论故名十二行法依斯行法摧惑至真故名为轮若沙门等者言此乃先佛仪轨惟佛能知能转若沙门者不过依教传宣而婆罗门亦不过依教修习至于诸天魔梵及余世间外道等尚不知依教修习何况能转故总以不能断之谓是下释X转谓指出四谛名目以释所转法也苦者以生老病死为体逼迫身心故名为苦集者以见思烦恼为体招感苦果故名苦集灭者以偏空涅槃为体能灭诸苦故名苦灭道者以正助道品为体能证离苦之灭故名苦灭道然此四谛后三亦缘苦谛建立故皆连苦为名二转因缘法轮及广说十二因缘法生灭则老死忧悲苦恼灭初顺观流转广说者因缘无别即广前四谛法故自无明至老死共十二支展转生起互相由借故名十二因缘无明即过去烦恼由烦恼故于事于理无所明了故名无明由斯无明为缘造作种种业行故云无明缘行此二支属过去因集谛所摄业牵识走转入胎藏故云行缘识识执持故七日一转而成胎中五阴故云识缘名色名即受想行识四阴以胎中尚无实用但有其名也色即色阴从託胎后至五七位生诸根形四支差别故名为色名色增长至七七位六根圆具故云名色缘六入以根有入尘义故六入成就月满出胎触对前境故云六入缘触习触生觉觉于违顺中庸等相故云触缘受受谓觉受即领纳义也此五支属现在果苦谛所摄由觉受故于可欲境心生贪染故云受缘爱爱心炽故追逐不舍故云爱缘取因取起行造种种业为诸有因故云取缘有此三支前二属惑与过去无明同后一属业与过去行同俱X现在因亦集谛摄以因感果当生三有还受五阴之身故云有缘生五阴假和不久变坏故云生缘老死等忧悲苦恼亦老死中事葢以老必忧苦死必悲恼故也此二支属未来果亦苦谛摄又此十二因缘凖华严及古德更有多义避烦不录此如来广前苦集二谛为流转门也无明下逆观还灭逆观者自老死至无明逆次而观如缘起经云由谁有故而有老死如是老死复由何缘上二句为推因智下二句为审因智约三世推审共成六智既推审巳知老死因生而有名住法智然后又以七智观生支因如是展转逆观观至行支因无明而有共成七十七智惟无明无因不须更观只须发勇勐心奋坚固力断灭无明则展转相因而灭故云无明灭则行灭乃至生灭则老死忧悲苦恼灭然此中约逆观能生推审住智即是道谛约还灭能显无生之理即是灭谛盖如来广前道灭二谛为还灭门也受请施权竟四闻法保证佛于天人大众之中无量无边不可称数初最初保证天人大众者通叙在会之机六百万亿等别指保证之众智佛缘胜故最初得度即有六百万亿那由他数也一切法指世间六尘人惟贪染六尘起于诸漏以致心受系缚不得解脱今闻谛缘之法知受是苦故于一切不受由不受故是心不为诸漏所系名得解脱九次X第定渐转渐深渐深渐妙故云深妙禅定三明六通八解略见前文广如正量论释第二下次后保证二三四皆指阿含或阿含作四会说故从是巳后指方等般若以方等般若时中或大小并谈有受小乘益者故致诸声闻众有无量无边不可称不可数也不言缘觉者以缘觉与声闻证齐即摄声闻中故智佛开权竟二智佛显实四一王子启请二从随出家三时至显实四闻法获益初尔时十六王子皆以童子深心所念佛自证知初标机显本天真未丧之年离尘入道故云童子出家然出家事在最初因前未叙而今叙之下从随出家倣此沙弥此云息慈谓止息诸恶常行慈善故通论有三一形同沙弥谓虽蒙剃度未沾戒品者二法同沙弥谓同学律仪禀受戒法者此复有三一驱乌沙弥谓七岁至十三岁能为僧驱遣乌鸟守护食厨等处故二应法沙弥谓十四至十九岁能事师执役修习禅诵与出家法相应故三名字沙弥谓二十巳上未受具戒犹存沙弥名字故此三俱禀十戒总号法同三菩萨沙弥谓未受近圆先发大心者今是菩萨沙弥以向下有志愿知见义故诸根二句明现在机胜巳曾供养等明过去本深或亦法身大士与智佛作应生眷属借X此成就众生净佛国土者也俱白下请法陈情是诸无量等指前保证之众然此众虽属声闻皆具大乘机性故称大德皆巳成就者显小果巳圆小果巳圆无容更说小法故云当为我等说阿耨菩提此请法也既闻佛说自不孤负佛意故云皆共修学皆共修学非徒託之空言故云我等志愿念兹在兹深心固结有素故云佛自证知证知者证验于素了知于今此陈情也王子启请竟二从随出家尔时转轮圣王所将众中亦求出家王即听许所将众即前一百大臣及余百千万亿人民等也于中有八万亿人见王子出家顿发思齐之心故亦求出家统论出家料拣有四一谓身参法侣心犹顾恋名身出心不出二谓妻子受用不生躭染名身不出心出三谓身参法侣心无顾恋名身心俱出四谓妻子受用深生躭染名身心俱不出今属第三种也王即听许者虽为事子伴道亦圣人乐人为善之意然此众既随王子出家法缘应在王子或亦向下结缘之众故特叙之三时至显实尔时彼佛受沙弥请皆共受持讽诵通利初时至机熟既受请复过二万劫者中说方等般若调机待时也乃于下为众说经所说之经与今无异故云是大乘等说是下当机受持受谓领受X无违持谓执持不失讽诵通利者通谓通达其义利谓熟利其文前云我等闻巳皆共修学是也四闻法获益说是经时十六菩萨沙弥千万亿种皆生疑惑十六菩萨机本正等故云皆悉信受声闻众中根器各异故云亦有信解然信解与信受不同信受谓忍可其理深受于心信解谓忍可其言微解其义所谓信佛语故随顺此经者信解是也其余众生者或定性声闻或住相凡夫或上慢四众种种差别故云千万亿种皆生疑惑者以有定性等过所障故也结缘之由竟二结缘之事三一智佛入定二王子覆讲三出定赞劝初佛说是经于八千劫住于禅定八万四千劫初说经时节八千劫者亦是就机而言其实尘说剎说至今无休废也说此下说巳入定佛知疑惑之众机在王子故即入静室佛无不定权示忘言故云住也八万四千劫者住定之久留与王子作结缘时耳二王子覆讲是时十六菩萨沙弥阿耨多罗三藐三菩提心初覆讲结缘寂然者身心不动之义然智佛入室留与王子结缘王子默会其意故云知也各升法座者佛意不可有违八万四千劫为四部众者时X机不可有失广说者展演其文分别者讲解其义据王子之意无非欲破众疑以结当来之缘也一一下结缘之众六百万亿等即前疑惑之众示教利喜者示以成佛利益教以欢喜信受为中间受度之缘作当来成佛之因也三出定赞劝大通智胜佛过八万四千劫巳三菩提如来之慧初称叹希有知彼结缘事毕故从定起欲坚听众之信故须普告机胜本深自他两利故云甚为希有此总赞也诸根通利句别赞机胜巳曾供养等别赞本深受持佛智句别赞自利开示众生等别赞利他前云皆共受持讽诵通利又云示教利喜令发菩提之心即此中自利利他义也汝等下劝众亲近复有二义初正劝数数犹常常也常常亲近者表为法之勤而复供养者表为法之至故所以下征释佛恐权教三乘人等以王子覆讲非是佛说未必有益故以能信不毁当得菩提等释之结缘之事竟三远近得度四一中间不尽二至今得度三今犹未尽四未来得度初佛告诸比丘是十六菩萨诸佛世尊于今不尽十六菩萨不忘智胜之道故常说是经所化众生常忆大通之嘱故世世与俱又世世与俱者大成云无缘必不相聚有缘必不相离也从其闻法悉皆信解者因愈深故以此因缘得值诸佛者缘愈胜故四万亿佛经既未出何佛存疑可也于今不X尽者言昔日结缘之机中间与俱值佛应熟者熟应脱者脱至今熟脱犹未尽故二至今得度二一王子成佛二还度彼众初诸比丘我今语汝成阿耨多罗三藐三菩提初总标成佛说法王子行满故皆成菩提果说法度生化众缘深故有菩萨声闻以为眷属其二下别列方位名号于中方位有八名号十六古德取卦义释之有顺此方机宜今虽稍变其文仍用彼义亦为接引偏好令纳佛种也东方者属震位为动义阿閦此云无动表即动而证不动之理故证不动理圆应羣机众生心悦诚服故国以欢喜称之须弥顶者言此佛证不动理高出物表如须弥巍巍不动顶落羣峯也东南者属巽位为柔顺人惟自处柔顺乃能折伏一切故二佛皆以师子为名一表说法无畏一表现相无畏故以音相别之南方者属离位为虗明佛证虗明之理徧应羣机而体无住着故名虗空住言虗空住者乃无住之住也常灭者谓自证之理至虗至明能容一切而不住能照一切而不见故西南者属坤位为资生人惟处于至下物资以生乃能处于至上物资以覆故佛以帝梵为名帝谓帝释梵谓梵王借其相以喻佛取在上覆护义也西方者属兑位为毁折佛证真常之理当毁折而不变故名阿弥陀阿弥陀此云无量寿也度苦恼者体经毁折不变用能X应物随缘佛证此理自他苦恼俱度故西北者属干位为刚徤佛以刚徤不息曲成万物德杳普熏神通徧至故以多摩罗䟦等为名须弥相喻佛曲成万物其体不动也北方者属坎位为险陷佛以无缘之慈荫覆险陷众生隐显随意故以云自在为名次益以王者表自在之至也东北者属艮位为万物成始成终之所然始终之理在物为成坏在人为生死是世间之所怖畏佛能成道于此自坏怖畏又能说法于此坏他怖畏故以怀怖畏为名释迦牟尼此云能仁寂默能仁者仁济羣品为坏他怖畏故寂默者默证无为巳坏自怖畏故娑婆此云堪忍以能忍受诸怖畏故菩提此云觉道以能觉坏诸怖畏故然始终二佛俱兼国土言者以依正分明示可信也中间诸佛不兼国土言者以依正重沓避文繁也王子成佛竟二还度彼众诸比丘我等为沙弥时未来世中声闻弟子是也初退大向小为沙弥时仍指结缘之时各各教化等仍指结缘之机前云六百万亿等今少变其文也从我闻法等明本是菩萨此诸众生等明退住声闻言有住者显非尽住乃中间熟脱未尽所谓智胜遗尘是也我常下引小入大如来出世惟为一大事因缘故云常教菩提既云常教菩提何故退住声闻言是诸人等应以声闻之法渐渐诱引X以入佛道故也所以者何等征释应以渐入之义尔时下结会古今必结会者显因深缘胜令彼直下承当即有不能承当者亦为未来重结一层得度之缘故曰尔时所化众生即今日汝等比丘及我灭后声闻是也至今得度竟三今犹未尽我灭度后复有弟子生灭度想当入涅槃承上既属昔日所化何故未来世中犹为声闻弟子葢以我灭度后复有弟子不闻是经故也由不闻是经不知菩萨所行不止乎此不觉菩萨所行不离乎此故云不知不觉等由不知故自于所得功德得少为足故云生灭度想由不觉故自谓所得功德成佛绝分故云当入涅槃葢指灰身泯智为入涅槃耳然此亦是昔结大缘今生熟脱未尽上文所谓及我灭度后声闻弟子是也四未来得度我于余国作佛更有异名除诸如来方便说法初正明得度为度未来声闻弟子故于余国作佛又余国作佛者度巳熟待未熟也更有异名者随机建立故如华严云如来名号应众生心各各不同本经亦云随所应度处处自说名字不同生灭想入涅槃者小果圆故于彼土求佛慧者大机动故大机既动佛为会权归实故得闻是经既闻是经受记成佛故以佛乘灭度灭度者谓既得佛乘灭五住度二死也更无下究竟无余惟以佛乘得X灭尚无二乘何况有三故曰更无余乘若有余乘者除是时未至机未熟如来方便说法然既属方便则究竟无余乘耳正叙因缘竟二再明化仪分三一复宗引喻二正以喻明三以法贴合初诸比丘若如来自知是人若闻则便信受初归实之宗不惟当来无有余乘即今亦然故唿诸比丘以告之法华之后即转双林故曰涅槃时到自知者佛佛道同法尔如是也此明时节既至从前多方淘汰至今无复枝叶纯有贞实故云众又清净方等心相体信故曰信解坚固般若从佛转教故能了达空法深入禅定者大成云即楞严定也此明根器巳熟便集菩萨等即聚会亲族交付家业之义为说是经废权立实故云无有二乘惟一佛乘此明等赐一乘然此科初云若如来自知等者反显从前久默斯要不务速说乃如来自知时未到机未熟耳比丘下施权之宗承上既惟一乘则知从前方便乃为机施设故重唿比丘教以当知也方便指权智权智照机故能深入众性志乐小法者有二乘机深着五欲者为烦恼障为说涅槃者投其志乐截其贪欲则便信受者喜其证速乐其断疾故也二正以喻明二一喻众生机感二喻如来化应初X譬如五百由旬险难恶道欲过此道至珍宝处五百由旬喻二种生死以分段麤显如三百变易细微如二百合以五百由旬喻之若喻烦恼者见思麤重如三百无明细轻如二百也险难恶道者喻生死烦恼之路能伤法身能失慧命故旷绝者远之至极喻生死烦恼之路至极果乃能出故无人者无人接济喻缘生无佛应化欲出离无所依故既不能出又无所依故喻以怖畏之处多众喻昔结大缘中间向小之机虽向小道由大缘内熏力故欲度烦恼生死以证菩提涅槃故喻以欲过此道至珍宝处葢以此道喻烦恼生死宝处喻菩提涅槃也喻众生机感竟二喻如来化应二一喻从实施权二喻会权归实初二一喻从实不得二喻隐实施权初有一导师聪慧明达前路犹远今欲退还初喻成道说法导师喻佛以佛能引导众生离烦恼度生死故也聪慧者智慧聪敏喻佛权实二智权实二智能通权实正理故以明达喻之险道者仍喻生死烦恼通喻道谛塞喻集谛佛巳修道断集离二死证二灭故以善知喻之此喻如来初成道觉义也初成道觉演大华严以已所证提率化机故以将导众人喻之欲过此难者喻如来欲令众生圆修圆断离烦恼而至菩提度生死而证涅槃也所将下喻大教难投既巳发足便名中路喻X小机巳入大会闻法乖心不欲进求大法故以懈退喻之白导师言者喻既不求大仍以小机感佛也疲极喻根钝智劣根钝智劣惧修大行无望成佛故以而复怖畏不能复进喻之自谓生死宛然烦恼正炽去佛尚遥故喻以前路犹远自谓空修无益欲废前功仍归凡外故喻以今欲退还穷子喻中所谓往至贫里以求衣食是也二喻隐实权施导师多诸方便而作是念生巳度想生安隐想初喻寻念方便多诸方便喻如来权智无量作念可愍喻如来怜念小机怪其自违佛果枉入迷流故喻以云何舍大珍宝而欲退还作是下喻正施权乘以方便力等喻如来以权智力说小乘法也小乘之法断见思度分段如过三百由旬化作者显非真实一城者聊可止息喻二乘涅槃非真暂令栖止五分法身故也告众人言喻如来诫勉之词诫以勿怖大法莫流凡外故喻云汝等勿怖莫得退还勉以速证小果暂栖法身故喻云今此大城可于中止六通纵任故喻云随意所作证二乘灭脱三界苦故喻云若入是城快得安隐二乘若能回心佛果亦可渐证故喻云前至宝所亦可得去据此则权非定权彼高推圣境者特画地以自限耳是时下喻闻法保证二乘根钝智劣故喻云疲极之众闻法投机欢喜赞叹故喻云心大欢喜X叹未曾有譬喻品中所谓适其愿故心各勇锐是也二乘之人喜小法能脱见思能离分段不知尚有无明尚余变易故以我等今者免斯恶道喻之快得安隐者喻小乘之法速脱界内苦也前入化城喻取证小果取证小果能脱分段因果故喻云生巳度想既脱分段因果无复缠缚逼迫故喻云生安隐想此二乘得少为足义也二喻会权归实尔时导师知此人众我所化作为止息耳既得止息无复疲倦喻时至机熟所谓复经少时渐以通泰是也灭化城语众言等喻废权立实之义汝等去来者谓汝等若去急随我来喻如来勅令取果教以效修也时至机熟一拨便转故喻云宝处在近昔为儿啼权拈黄叶故喻云我所化作正以喻明竟三以法贴合二一正以法合二重提前喻初二一从实施权二会权归实初二一从实不得二隐实施权初诸比丘如来亦复如是久受勤苦乃可得成初成道说法如来句寄言总合示成正觉接引众生故云作大导师合前有一导师又导师称大者必是二智具足兼合聪慧明达生死即分段变易烦恼即见思无明能伤法身能失慧命故以恶道称之于此恶道如来能知合前善知险道恋集则险难长远合前塞相修道则可去可度合前通相X应犹可也由可去可度乃说华严兼合将导众人欲过此难之喻若众下大教难投闻一佛乘不能领荷以为见佛无益近佛徒然故皆不欲见佛不欲亲近合前所将人众中路懈退便作是念佛道长远者自揣根钝智劣惧修大行无望成佛合前白导师言我等疲极怖畏不能复进久受二句有不耐苦行欲废进修之意喻中所谓前路犹远今欲退还是也二隐实施权佛知是心怯弱下劣为止息故说二涅槃首二句合寻念方便喻以既知怯弱下劣必思救济之方也中道者见思无明分段变易之中喻中所谓过三百由旬是也二涅槃者大乘究竟为一二乘少分为二又声闻缘觉二人所证号二涅槃然此乃为接小乘止息五分法身权巧假立合前化作一城之喻准喻中更有诫勉之语并闻法保证之义今并略之从实施权竟二会权归实若众生住于二地于一佛乘分别说三二地者第二涅槃之地也又声闻缘觉二人所住为二地众生住此暂脱重苦合前既得止息无复疲倦即便为说所作未办者示以断证未极合前即灭化城汝所住地近于佛慧者示以菩提可阶合前宝处在近教以观察筹量等令自验非真但是如来方便等明非真所以合前向者大城我所化作正以法合竟二重提前喻X如彼导师为止息故此城非实我化作耳首三句提隐实施权喻既知下提会权归实喻长行竟二偈颂尔时世尊欲重宣此义而说偈言一颂正叙因缘二颂再明化仪初三一颂结缘之由二颂结缘之事三颂远近得度初二一颂智佛开权二颂智佛显实初四一颂智佛成道二颂请转法轮三颂受请施权四颂闻法保证初大通智胜佛十劫坐道场心皆怀踊跃首四句颂埀成十劫次八句颂诸天兴供此中无忉利敷座者偈之略也末四句颂时至道成可知二颂请转法轮二一颂王子请法二颂梵王请法初彼佛十六子皆与其眷属充我及一切初四句颂眷属备至头面下颂王子陈请此中上二句为陈请之仪下二句乃陈请之语二梵王请法二一颂智佛现瑞二颂诸天来请初世尊甚难值久远时一现为觉悟羣生震动于一切难值则易于错过时现则人多不识故须觉悟觉悟之法非大变不能警心故须震动准长行更有光照一切之义今颂略也二颂诸天来请二一别颂东方二合颂九方初东方诸世界五百万亿国受请默然坐X初颂蒙光共议略共议之语诸梵二句颂备供推寻缺备供之仪散华二句颂见佛兴供见佛之语虽隐义必有故请佛二句颂正请转法以偈赞叹准长行应在见佛兴供文中如东方文云世尊甚希有难可得值遇具无量功德能救护一切等是也佛知二句颂默然受请二合颂九方三方及四维上下亦复尔转无上法轮请法之语乃撮略长文九方天王之偈约义而颂之颂请转法轮竟三颂受请施权无量慧世尊受彼众人请汝等应当知皆从生缘有者如无明为能生之缘而有行行为能生之缘而有识等此颂流转门也流转不停轮回不息故以过患称之教以当知者知所以生则知所以灭此颂还灭门也四颂闻法保证宣畅是法时六百万亿姟不能得其边初颂最初保证姟大数即万亿也第二下颂次后保证从是后者兼第三第四乃至方等般若等时言也颂智佛开权竟二颂智佛显实一颂王子启请二颂时至显实初时十六王子出家作沙弥慧眼第一净营从者经营从随即前所将众中八万亿人也皆当成佛者显闻法信受不孤佛意颂前我等闻巳皆共修学之义愿得慧眼等颂前我等志愿如来知见等义第一净者以三乘皆具慧眼惟佛为最X净故二颂时至显实佛知童子心宿世之所行如恒河沙偈宿世所行应属菩萨之行以前文有巳曾供养诸佛及净修梵行义故无量因缘种种譬喻者多方训导乃如来诲人不倦之意六波罗密能到彼岸自修也诸神通事能度众生化他也是皆真实之法菩萨之道说此应在方等般若之时以方等般若虽说真实之法菩萨之道尚属调机护根非同直显故置分别之言凖长行云过二万劫此即二万劫中事也说是法华者时至机熟会权归实之教无容默故恒河沙偈较今经最多者随机随时法无定相也颂结缘之由竟二颂结缘之事分二一颂智佛入定二颂王子覆讲初彼佛说经巳静室入禅定一心一处坐八万四千劫二颂王子覆讲是诸沙弥等知佛禅未出恒河沙等众前八句颂覆讲结缘后四句颂结缘之众颂结缘之事竟三颂远近得度二一颂中间不尽二颂至今得度初彼佛灭度后是诸闻法者在在诸佛土常与师俱生虽曰常与师俱有巳脱未脱长行所谓得值四万亿诸佛于今不尽是也二颂至今得度是十六沙弥具足行佛道渐教以佛道X前四句颂王子成佛具足行佛道者生生世世说法度生借利物以成已也后四句颂还度彼众颂正叙因缘竟二颂再明化仪三一颂复宗引喻二颂正以喻明三颂以法贴合初我在十六数曾亦为汝说甚勿怀惊惧前四句颂施权之宗施权原为显实故云引趣佛慧后四句颂显实之宗显实原依本因故教甚勿惊惧二颂正以喻明二一颂众生机感喻二颂如来化应喻初譬如险恶道逈绝多毒兽经五百由旬逈绝者无人之境喻缘左无佛应化长出毒兽水草者毒兽喻邪知邪见以彼能害正信故水草喻正定正慧以彼能资解行故余同长行二颂如来化应喻二一颂从实施权喻二颂会权归实喻初二一颂从实不得喻二颂隐实施权喻初时有一导师强识有智慧于此欲退还初喻成道说法强识有智等颂前聪慧明达义也又心决定者必是知通知塞兼颂善知险道之句法合准知在险济难者喻如来示居生死烦恼成道说法长行所谓将导众人欲过此难是也众人下喻大教难投义凖长行可知二颂隐实施权喻导师作是念此辈甚可愍自谓巳得度初颂寻念方便喻导师作是念等应颂长文可知X寻时思方便等补颂余义当玩当设神通力化作大城郭者喻如来拟用权智巧立权果葢以权智运用随机应变故喻以神力权果非真暂接小机故喻以化城舍宅喻偏空之理葢以偏空在涅槃之中为法身所依如舍宅在城郭之中为色有所託故又非真无为故以庄严喻之周匝园林者游乐之处喻诸道品通明为二乘游戏自在之处渠流浴池者澡沐之所喻诸禅定解脱为二乘澡沐身心之所重门喻三三昧门楼阁喻阿罗汉道阿罗汉道超出三界故喻置高言男女者使役之属喻尽智断惑无生智证理为二乘所用故又智称于果故以充满喻之然此以上俱属寻念方便喻也即作下颂正施权乘喻作是化巳者如上城郭舍宅等一一化现巳竟颂前作是念巳过三百由旬化作一城慰众勿惧等喻如来诫勉之语颂前告众人言汝等勿怖乃至随意所作诸人下颂闻法保证喻义准长行可知颂从实施权喻竟二颂会权归实喻导师知息巳集众而告言当共至宝所首句颂前尔时导师知此人众乃至无复疲倦集众三句颂前即灭化城我见四句颂前向者大城我所化作汝今二句颂前汝等去来宝处在近颂正以喻明竟三颂以法贴合复二一颂从实施权二颂会权归实初二一X颂从实不得二颂隐实施权初我亦复如是为一切导师烦恼诸险道首二句颂成道说法言必成道说法乃为导师故也见诸下颂大教难投中路懈废者即长行不欲见佛不欲亲近之义不能度生等即长行便作是念佛道长远久苦乃成之义二颂隐实施权故以方便力为息说涅槃言汝等苦灭所作皆巳办上二句为机施权下二句许以保证颂从实施权竟二颂会权归实既知到涅槃皆得阿罗汉引入于佛慧首二句颂前若众生住于二地尔乃下八句颂前如来尔时即便为说汝等所作未办为佛下六句颂前汝所住地近于佛慧当观察筹量所得涅槃非真实也末四句颂前但是如来方便之力于一佛乘分别说三必约诸佛言者显佛佛道同故之字训作如字亦结合前喻之意佛说因缘竟法华指掌疏卷第三音释浃稉糯㽸握X法华经指掌疏X卍XXX法华指掌疏卷第四贤宗后学通理述嗣法门人明远较字二下根获益二一无学得记二有学得记初妙法莲华经五百弟子受记品第八五百弟子即后文三迦叶波乃至周陀娑伽陀等受者领受谓自识宿因领受成佛记也不言授与之授者重在机边显彼实能自信故准文中有富楼那等千二百人得记今题中但标五百者以是正为机故若富楼那乃内秘外现余众乃迦叶代传非正为机故不言也按此品别义亦五一为显佛德无尽故文云我等于佛功德言不能宣是也二为显下根非真故文云我弟子如是方便度众生是也三为显心印悬通故文云其不在此会汝当为宣说是也四为显自识宿因故文云一切智愿犹在不失是也五为显自信无疑故文云我今乃知实是菩萨等是也总言如来三业殊胜凡有施设终不唐捐故于化城品后继以五百受记品焉一先记满慈二次记千二初二一满慈念请二如来与记初X尔时富楼那弥多罗尼子能知我等深心本愿初经家叙悟闻是智慧者领前法喻二周会权归实之义方便随宜等领前法喻二周从实施权之义又闻授记者领前法喻二周五人得记之义复闻宿世等领前化城品中覆讲结缘之义复闻诸佛等领前化城喻中化城灭城等义以化城灭城皆喻如来自在神通力也未有者往昔因缘从未说故心净者从前疑惑今巳断故踊跃者领解欢喜不自持故即从下礼住念请解齐四子欲有所呈故自即从座起到于佛前辩逊羣贤无能措词故惟头面礼足却住一面却犹退也瞻仰尊颜者希记待授望佛慈悲之意目不暂舍者心领神会愿能证知之意作念甚奇者叹如来权智随宜所为希有者叹如来法力普救随顺世间等正权智随宜之义拔出众生等正法力普救之义方便知见即权智也能拔众着即法力也言世间若干种性佛能随顺而说其犹雨滴万物巨细均沾非奇特智乎众生处处贪着佛能称量救拔其犹火燎大荒鸿纤俱尽非希有事乎方便品云广演言教无数方便引导众生令离诸着信解品云能为下劣忍于斯事取相凡夫随宜为说皆斯义也于佛功德等满慈欲赞佛德自揣不能之意意谓穷子一喻四子同说极赞佛德应无余蕴而如来犹以为说不能尽况我智辩无能较彼纵欲宣说其犹X以尺度空用升量海故曰言不能宣惟佛世尊等满慈自惟佛智能鑑已心之意深心指现前真信非昔浮浅故云深也本愿指往昔远誓非今始发故云本也独许佛为能知者意谓我虽智辩未及无能表扬佛德然我现前深心往昔本愿久在圣鑑应不以讷纯见弃也满慈念请竟二如来与记二一长行二偈颂初二一称赞功德二正与授记初尔时佛告诸比丘无能尽其言论之辩告诸比丘问以见不者欲其真见满慈不可以声闻视之也诸子皆能说法惟满慈为最故云说法人中最为第一言常称者如阿含经云我佛法中善能广说分别义理者满慈子为第一亦者例上之词言不惟称其能说亦且叹其能行也种种功德者如说行持即向下精勤护持等事如阿含思惟修习即是精勤方等受弹不退即是护持护持云者为遮实行声闻不令破法也又如般若从佛转教即是助宣示教利喜者谓转教菩萨示以成佛之利教令欢喜也又如如来初中后说皆名正法满慈从首至尾皆能分别即是具足解释借言显理因理入道即是饶益同行同行即指二乘二乘之行俱以梵称者以今经会权归实非惟二乘乃至散善微因皆当成佛亦得名梵故舍除也尽穷也言满慈雄词丽句论辩非常具纵横之才运X杀活之机除佛一人则虽智似鹙子问如云兴欲穷其词亦所不能据此则智迈羣贤辩齐亚圣而前文犹自以为于佛功德言不能宣者一则以见佛德无尽本不可宣一则以为实行下根曲示权仪岂真四子之不若乎称赞功德竟二正与授记三一行因得果二依正庄严三总结功德初三一过去因深二未来行满三当得成佛初汝等勿谓富楼那常作佛事教化众生初承前略明如上所称护助我法等不足以尽漏慈之实故以勿谓但能等诫之葢欲众知其本也亦于过去等乃略明本地之事准偈云于千亿佛所今云九十亿者以远本杳冥难于取信且约九十亿言之护助正法等显本地之事与今无异也又于下正以详明空法仍指般若言满慈于诸佛般若会上不惟助宣空法且又于诸空法实能明了其义通达其理拣非徒事口头者比得四无碍等谓依所明了转教菩萨无碍智即四无碍辩不云辩而云智者以辩由智发有智乃有辩故审谓审察机宜谛谓谛观法性由来不谬故云常能惟取机教相当不务名闻利养故云清净说法无有疑惑者法明了故智无碍故机教审谛故清净无私故反是皆不能无疑也神通之力指诸佛方等所说如今佛方等会上多明菩萨不思议神通事故具足者成就义言满慈于诸佛方等所说不惟X伹能护持而且于诸菩萨神通实能具足成就拣非智类焦芽者比随其寿命者约从生至殁而言言满慈于诸佛会中不惟明了空法具足神通而且随其寿命从生至殁常修清净梵行饶益同行也彼佛下结指本意咸谓声闻者不识其本但见其迹以斯方便者内秘实德外现权相饶益众生者随顺机宜安住方便令立菩提者时至机熟引入真实如此皆借彼利物以严自报故云为净佛土常作佛事等也二未来行满诸比丘富楼那渐渐具足菩萨之道初从古至今七佛者四分戒本颂云毗婆尸式弃毗舍拘留孙拘那含牟尼迦叶释迦文葢指庄严劫后三佛贤劫前三佛及第四释迦佛也然七佛巳该释迦而又云今于我所等者有取巳作证之意意谓七佛前六巳属过去今于我所亦为第一乃众所目覩而亲见者如来岂虗誉哉于贤下从今至后贤劫即现在劫也以此中千佛出世化众成贤故以贤名当来诸佛者即指今佛以后九百九十六佛而皆二字通承上文葢统约七佛以来诸佛会中详明说法第一之义亦于未来乃指星宿劫中护持助宣准上可知为净下结显行满为净佛土勤化众生者以众生为国土之严故渐渐具足菩萨之道者从古至今从今至后渐积渐深故渐积渐深乃得因行圆满则菩萨之道岂易言X具哉三当得成佛过无量阿僧祇劫调御丈夫天人师佛世尊过无量僧祇者统约过去九十亿佛以来以至当来具足菩萨道时而言当于此土得菩提者以因中于此行道缘在此故佛号法明者有二义一谓于一切法无不明了二谓以大法明破众生暗亦自觉觉他为名行因得果竟二依正庄严二一依报庄严二正报庄严初其佛以恒河沙等三千大千人天交接两得相见因地结缘既众果上报土自广故虽此土成佛无妨以沙界为土七宝为地者因以法宝庄严众生心地所感地平如掌者佛掌平正非同世人之掌或曰海底有石名掌无有一微尘许不平地平如之亦因地等心济物所感山陵者高阜之处谿涧等洼下之区此皆心地不平所感因地等心济物故报土无此所以持地菩萨平地待佛佛谓仁者当平心地以心平则世界平也七宝台观充满其中者因以法宝安住众生所感诸天宫殿近处虗空者显佛教所及上天垂佑人天交接两得相见者显佛道相通天人一理如大成云人完天道人之未始非天天之未始非人是也然满慈以娑婆秽土化为恒沙净域较之释迦犹为殊绝而受记乃在下根噫本迹之事诚有不可得而思议者焉二正报庄严X无诸恶道亦无女人六通三明及八解脱初众生纯善无诸恶道亦无女人者因地化生令行善法常修梵行所感既无女人不由胎藏故云一切众生皆以化生婬为众恶之首既云无有则众生纯善可知欲为神通之累因无欲故所以能得而且大楞严云欲气粗浊不能发生胜净妙明紫金光聚又昔有五通仙人因着欲故遽失神足据此则身出光明飞行自在者皆以无欲所致志固者能立大愿精进者能修大行智慧者能解大法普皆金色等有莅众说法之姿而自庄严者非造作修饰之美据此则彼土众生俱堪上求佛果下度有情净名所谓深心是净土具足功德众生来生其国者其满慈之谓欤常以二食者化身轻净不资抟食也闻法欢喜便可助性养元名法喜食住定庆快便可资神调气名禅悦食噫娑婆众生一生劳碌只为口头无边杀业全由舌根何不凝神法喜栖心禅悦则现在绝劳碌之苦当来乏酧偿之报也有无下三乘殊胜无量僧祇等显菩萨众多神通大智无碍教化善者拣非地前诸位可比算数较计等显声闻无数具通明及解脱者拣非不来以下可比据此则生彼国者曰与上善同会与彼极乐无以异也依正庄严竟三总结功德其佛国土有如是等起七宝塔徧满其国X初正结功德承上若依若正不可限量故云有如是等无量德严庄严言功德者以是积功累德之所致故一一圆满具足故云成就劫名下进言其余佛以法宝照世故劫名宝明人惟纯善所居故国名善净佛寿无量等随缘久住法住甚久者因机常存灭后起塔者不尽余化此又于前巳说之外进言其余以见始终殊胜义也长行竟二偈颂尔时世尊欲重宣此义说偈言一颂称赞功德二颂正与授记初诸比丘谛听佛子所行道心则怀疑惑初总以略颂长行问以见不偈颂教以谛听总欲众识其本也长行即迹明本故直指满慈偈颂依本明迹故浑言佛子浑言佛子满慈巳寓中也行道者行菩萨道也行菩萨道却现声闻之迹借斯方便饶益同行故以善学称之由善学故虗虗实实莫可拟论故以不可思议称之如护持助宣等皆不可思议事也知众下别以详颂知众乐小法等明从本垂迹自说是声闻等明引小向大悉得成就者谓保证偏真由此惟知乐小不复求大故云小欲懈怠佛子方便力故能令回小向大故云渐当作佛内秘下开迹显本内秘菩萨外现声闻者四摄中同事摄也欲为集谛之本生死为众苦之源曰少曰厌者欲求断集离苦示同声闻事故X实自净佛土者资摄生之因严当来之报也示有三毒等指昔未遇佛时而言言不惟现居声闻非是实行即昔日未遇佛时亦不过示同凡外现三毒及邪见相耳我弟下结略显广偈凡六句前二句言我诸弟子如是而行者正为方便度生此结略也后四句言不惟此也更有种种现化若具说者但恐浅见不识妄疑虗诞正如井蛙不可以语大海此显广也颂称赞功德竟二颂正与授记三一颂行因得果二颂依正庄严三颂总结功德初三一颂过去因深二颂未来行满三颂当得成佛初今此富楼那于昔千亿佛而自净佛土初颂承前略明言如上所说不过于我法中善学方便要知今此富那不止是也长行为易于取信故近言九十亿佛偈颂显本地幽微故远指于昔千亿勤修所行道者总约宣护佛法言之宣即助宣仍指般若转教护即护持仍指方等受斥如此皆为上期佛果故云求无上慧现谓示现居弟子上者显是第一多闻有智者显是说法第一有智则理明气舒故所说无畏多闻则应机有本故能令众喜度生心切故无有疲倦求道意诚故以助佛事巳度下颂正以详明度者超证之义神通指方等所说长行所谓具足菩萨神通之力是也具智知根常说净法者净法指般若真空长行所谓X于诸空法明了通达乃至常能审谛清净说法是也又长行云清净说法指能说清净此中云说清净法指所说清净意显欲说净法心具净心而后可尔演畅下颂结指本意初二句颂前以斯方便饶益众生令住句颂前又化无量令立菩提而自句颂前为净佛土教化众生其义可知二颂未来行满未来亦供养无量无数佛成就一切智准长行有三义今略从古至今惟二初颂从今至后未来者指贤劫四佛以后以至星宿劫言也余可知常以下颂结显行满成就一切智者有二义一谓度诸众生令他成就二谓度众生巳致自成就总为显示行满义故三颂当得成佛供养诸如来护持法宝藏其后得成佛号名曰法明首二句统约过未言之约义颂前过无量僧祇之句下二句颂别号略同号也颂行因得果竟二颂依正庄严二一颂依报庄严二颂正报庄严初其国名善净七宝所合成劫名为宝明准长行国名劫名应在总结功德科中今随便超颂于此二颂正报庄严菩萨众甚多其数无量亿亦无诸恶道初超颂三乘殊胜菩萨具威德力者有折摄以莅众故声闻具无碍智者有辩才以度生故此皆满X慈宣护佛法因心所感其国下追颂众生纯善义同长行惟次第稍异颂依正庄严竟三颂总结功德富楼那比丘功德悉成满我今但略说首二句总结成满当得句别结依报贤圣句别结正报末二句显广结略言如是等事更有无量今所说者如大地之一尘故云略耳劫国名号超颂于前佛法寿量等从略不颂先记满慈竟二次记千二三一千二念请二如来与记三领记庆责初尔时千二百阿罗汉如余大弟子者不亦快乎既证罗汉必脱见思之缚故云心自在者作念者默伸请词欲如来他心速鑑之意意谓我与满慈同处无学彼既得记我亦应尔故云我等欢喜此喜非常故云得未曾有虽曰得未曾有不蒙一言印许终滞犹豫故云若各见授记等授记如彼庆快亦应如彼故云不亦快乎二如来与记三一总许千二二亲记五百三勅记余众初佛知此等心之所念授阿耨多罗三藐三菩提记念存乎中情现于外佛以他心圆鑑故能知也必告迦叶者表下根成佛非苦行莫济故当现前者显时节巳至无容少待次第与授者显箇箇当记言不顿彰二亲记五百二一长行二偈颂初二一陈那先得二余依次成初X于此众中我大弟子调御丈夫天人师佛世尊大弟子者上首之称憍陈如最初称解德长腊老故先记也别号普明者有二义一谓放光照世二谓说法破愚偈云常放大光明乃至常说无上道是也二余依次成其五百阿罗汉优楼频螺尽同一号名曰普明迦留陀夷此云黑光以尊者貌黑而光故优陀夷此云出现以尊者初生日始旦故周陀亦云周利此云大路边莎伽陀亦云槃特亦云槃陀伽此云小路边本行经云其母随夫远逝久而有孕垂产思归至中途诞子二度凡生二子故以大小别之又云西域风俗临产必归母家两次路生故以名焉又有翻为大小继道者为文稍雅而义亦无殊同号者因中同为常随果德亦同也长行竟二偈颂尔时世尊欲重宣此义而说偈言一颂陈那先得二颂余依次成初二一正颂长行二补颂依正初憍陈如比丘当见无量佛故号为普明长行云供佛偈颂云见佛者见不徒见见必兴供故长行云六万二千亿佛今云无量者言六万二千亿佛以常情观之则无量矣觉称等正者谓生佛平等无偏党故常放大光明者光不徒放放必成益如华严贤首品云如是等比光明门如恒河X沙无限数悉从大仙毛孔出一一作业各差别是也具神进则圆应羣机名闻徧则十方向化一切所敬者上求佛法之明说无上道者下破愚迷之暗末句乃通承放光说道以结其名耳二补颂依正其国土清净菩萨皆勇勐有如是神力首句明依报清净菩萨下明正报神力勇勐者上求下化忍苦忘疲之义升妙楼阁似约喻言言菩萨证一切智明了诸法如升妙高楼阁无远不瞩如华严净行品云升正法楼彻见一切是也游诸十方者神通力故供巳欢喜者能成益故须臾还国者少时便归如极乐众生清旦供佛满十万亿即以食时还到本国是也末句总结如是皆不可思议之事故云神力颂陈那先得竟二颂余依次成佛寿六万劫正法住倍寿皆如上所说初结前起后佛寿六万正法十二万像法二十四万劫者展转相倍因机短长也法灭则天人失怙忧怖则足以感佛由是五百比丘转相补处前前后后相继而出故云次第作佛同号下转次授记我灭度后某甲作佛正转次授记语也所化世间且指依报葢前佛指后佛所化世间亦如我今所化国土严净无以异也及诸下诸事俱等神通力者如上具足神通是神通等也菩萨如上可知准X上无声闻或是彼有脱漏或本是菩萨迹示声闻故云菩萨声闻若不然者则皆如上说之语不极成也亲记五百竟三勅记余众迦叶汝巳知五百自在者汝当为宣说首二句指前巳说者为例次二句例余未记者亦然末二句言余诸声闻亦当亲记但以不在此会特令迦叶宣说宣说者代佛宣说授记成佛事也如来与记竟三领记庆责二一长行二偈颂初三一庆幸自责二说喻发明三以法贴合初尔时五百阿罗汉而便自以小智为足初经家叙置佛前者显是耳提面命欢喜等顿释绝分之忧前因勅记余众暂时就座此欲悔过自责故从座起悔过者悔一向乐小之过自责者责从前滞小之失也世尊下五百自陈常作是念等自叙从前执迷今乃知之等正明今日信解言昔年不揣已德妄自尊大如世间无智愚人一般虽今日乃知而知即不迷故言此以明信解之不虗也所以下征起转释言应得佛智乃以小智为足其犹矫秋潦为大海登丘陵作崑崙岂智者之所为乎二说喻发明二一喻昔证小果二喻今得X大益初世尊譬如有人至亲友家若少有所得便以为足有人者五百自喻亲友者喻十六王子家喻大通高会言昔日大通高会本为王子而设如彼之家而十六王子却与我等有缘如我之友而我等因近王子得预大通高会故喻云至亲友家虽喻高会尚蔽无明故喻云醉酒而卧所谓醉无明酒是也是时亲友官事当行者喻王子欲赴他缘赴缘度生乃圣贤公务不得不然如官事不自由也无价宝珠喻一切种智余乘所无故以无价喻之系喻覆讲结缘覆讲结缘令发一切智愿尔时一切种智巳蕴藏识如以宝珠系衣里也与之而去者喻此土结缘巳毕别应他方其人醉卧者喻尔时虽受大益尚蔽无明蔽无明故于诸一切种智不信不解故以不知不觉喻之起巳者喻善根内熏无明稍减虽无明稍减依旧随业漂沉故以游行喻之到于他国者喻随业漂沉流浪五道也流浪五道众苦逼迫入于邪见稠林欲求少许定慧修诸无益苦行故以为衣食故勤力求索喻之甚大艰难者喻向在异道空修无获少有所得者喻今于小乘得证偏真得证偏真自谓究竟故喻云便以为足此昔年执权为实之态也二喻今得大益于后亲友会遇见之常可如意无所乏短X于后者喻今法华高会时至缘熟机教相契故喻云会遇见之反显四十年前虽及门受业而大小悬殊所谓若逢不逢犹未之逢也而作是言等喻如来会权归实之语咄哉者警觉之词何为下激发之意言汝以堂堂丈夫何为些须衣食乃至漂泊以至如是喻如来警觉二乘激发权宗本具大缘允称龙象何为少许定慧展转流浪竟至小乘也我昔欲令汝得安乐者喻昔覆讲结缘本为令发大心永离生死之苦究竟涅槃之乐故五欲者喻出世胜妙五欲如相好庄严之色佛法僧等之声戒定慧等之香最上一乘之味觉法自性之触凡此皆佛地受用如自恣也某年日月珠系衣里者喻正覆讲时令发一切智心则种智巳纳识田矣今故现在而汝不知者喻如来指示二乘一切智愿犹在不失伹以权宗固蔽不自知也由不知故但于小乘法中煅炼熏修以求逮得已利故以勤苦忧恼以求自活喻之佩珠作丐故责以甚为痴也二乘忘大取小如来呵责亦复如是贸者以此换彼须犹用也教以以宝贸须常可如意者喻如来既示种智教以以此度生成就已德圆满佛果则受用无尽矣说喻发明竟三以法贴合二一昔证小果二今得大益初佛亦如是为菩萨时一切智愿犹在不失为菩萨时乃在大通高会义合至亲友家令发智X心种智巳纳识田义合珠系衣里废忘不觉由于无明封蔽义合醉卧不知既得罗汉巳证偏空小果义合少有所得自谓灭度不知所证未极义合便以为足资生二句乃转释自谓灭度之义葢以向在异道资生正慧艰难今遇佛法得少便为足也虽得少为足自谓种智绝分而昔日所发大心识田种子不坏故曰一切智愿犹在不失既不曾失则应得如来智慧而便自以小智为足前文所谓今乃知之如无智者是也二今得大益今者世尊觉悟我等甚大欢喜得未曾有今者即指现会昔缘相牵际会于此合前于后亲友会遇见之觉悟乃警觉令悟合前咄哉之语比丘具龙象之仪合前丈夫之称所得既非究竟取证在所不宜合前何为衣食乃至如是久令种佛善根者远指大通覆讲令发一切智心种蕴藏识合前我昔欲令汝得安乐乃至无价宝珠系其衣里方便示涅槃者由彼乐小自蔽对机施设合前今故现在而汝不知谓为实灭者依之煅炼熏修以求自利合前勤苦忧恼以求自活我今乃知反显昔年不知合前甚为痴也得受果记必是如来授与合前劝令贸易欢喜未有自庆受用不尽合前如意无乏长行竟二偈颂尔时阿若憍陈如等欲重宣此义而说偈言一颂庆幸自责二颂说喻发明三颂以法X贴合初我等闻无上安隐受记声便自以为足首二句应作一句读之言如来授记令获无上安隐耳提面命故得闻也佛是一切智人故称无量智佛自悔诸过者大成云诸过有四谓忘本愿故怖大乘故乐小法故得少足故然此以上长行属经家叙置今是五百自陈非颂长行长行乃本此叙也于无量佛宝得少涅槃分者言小乘涅槃于佛功德藏中如锱铢耳无智愚人往往得少为足五百弟子自谓我亦如是故云如也然此亦是悟后方知长行所谓今乃知之是也二颂说喻发明二一颂昔证小果喻二颂今得大益喻初譬如贫穷人往至亲友家有无价宝珠昔为下凡得预高会如贫人至亲友家一切佛法本自现成如其家甚富依彼佛法为众覆讲如具设肴膳令发智心种纳识田如珠系衣里明知无功冥授大益以待机缘如默与舍去无明封蔽不信不解如卧不觉知大善内熏无明稍减如起巳游行展转流浪堕入邪见如他国求食无益苦行空修无获如资生艰难乍入佛法即证小果如得少便足于诸大法无心希求如不愿好者虽经方等般若依旧抱迷未遣如不觉衣里有珠全同长行无劳分配二颂今得大益喻与珠之亲友后见此贫人五欲而自恣X首二句颂前于后亲友会遇见之苦切句颂前咄哉丈夫何为衣食乃至如是示以句颂前我昔欲令乃至珠系衣里贫人下颂前贸易所须但前约亲友劝勉喻如来授记此约见珠欢喜等喻弟子领记前后互影而义无殊也颂说喻发明竟三颂以法贴合二一颂昔证小果二颂今得大益初我等亦如是世尊于长夜自足不求余首句颂前佛亦如是葢机教互出也世尊于长夜者长行云为菩萨时葢以菩萨为度众生久在生死如长夜耳常愍二句颂前教化我等令发智心愿而云种者谓此心一发则识田有种矣我等二句颂前而寻废忘不觉不知得少二句颂前既得阿罗汉道乃至得少为足二颂今得大益今佛觉悟我言非实灭度身心徧欢喜首二句颂前今者世尊觉悟我等乃至汝等所得非究竟灭得佛二句显是巳结大缘颂前久令汝等种佛善根后四句颂前我今乃知实是菩萨乃至甚大欢喜得未曾有义同而文不同也授记名决者果与因契决定不虗故无学得记竟二有学得记妙法莲华经授学无学人记品第九学无学即有学人也如三果四向等研真断惑始学无学人故虽在学地不甘小乘因见无学得记X顿发思齐之心故亦蒙授记或曰罗云早证无学阿难故留残结何故题中通称学无学耶葢以此品乃正为二千授记若二人者不过引进实行故题不别标若别明五义者一为显此道箇箇有分故文云我等于此亦应有分是也二为显成佛学修兼资故如阿难以多闻居初罗云以密行居次是也三为显深本断疑生信故文云尔时世尊知诸菩萨心之所念等是也四为显有学业巳回心故文云其意柔软寂然清净等是也五为显三周被机普徧故以学无学人尚得授记故也总言佛性平等得失由人但办肯心无相负理故于五百受记品后继以授学无学人记品焉一有学请记二如来与记初二一二子请记二二千请记初尔时阿难罗睺罗而作是念我愿既满众望亦足初自念素心每自思惟指般若以后言意谓我等昔于般若会上见诸菩萨受记作佛每每常自思惟设我等如诸菩萨同得授记不亦快然自足于心乎即从下具仪哀求葢以阿难等素有望记成佛之心今见无学得记因逢桃李树想起故园春故即从座而起诣佛陈请意以同为及门之徒彼既得记我亦应尔故云我等于此亦应有分一生修因证果无别所赖全仗佛加故曰惟有如来我等所归又我下引望结请复有二义初引众所望X意谓我等二人无论天人修罗所有见者莫不知其族姓识其贤能尊之亲之师之友之葢以阿难常为侍者且以闻持之力护持法藏罗睺罗示生佛家专擅密行之美为佛之子一则于法最重一则于佛最亲非向聊尔之辈无足轩轾也若佛下结请授记意谓我既为众所仰佛又为我所归果见授记则我愿既满众望亦足幸勿孤弃以负彼我之望也二二千请记尔时学无学声闻弟子罗睺罗所愿住立一面起到佛前者请记之仪一心合掌者求记之壮瞻仰世尊者希记之诚然当时二千请词未必全同二子而希记之心与二子无异故曰如阿难罗睺罗所愿葢经家避繁令准上而知也住立一面者倾渴翘伫伏候慈旨所谓今夜月明人尽望也有学请记竟二如来与记三一授阿难记二授罗云记三授二千记初二一正与授记二显本释疑初二一长行二偈颂初四一得果时节二依正庄严三佛法寿量四果上名闻初尔时佛告阿难阿耨多罗三藐三菩提初授与果号号称山海慧者谓智慧高深如山如海故古德释云巍乎若须弥羣峯不可及渊乎若大海汪洋不可测也又云自在通王者谓慧如山海复济之以自在神通现身说法自在如王葢以阿难多闻总持护持法藏之所感也当供下示以X时节从此以去更供六十二亿诸佛其时长可知一一佛所护持法藏其因深可知经尔所时行如许因然后得成其菩提不易可知据此则自恃天真轻厌进修者亦可以知所悟矣二依正庄严教化二十千万亿恒河劫名妙音徧满初正报庄严菩萨之数以恒沙计之尚有二十千万亿之多况箇箇令成菩提则化行俗美人多胜善可知然此亦由护持法藏结缘深广所感国名下依报庄严慧如山海说法普济故国名常立胜幡以幡表普济义也众生闻法心地清净故土感琉璃为地以心净佛土净也神通自在说法无碍故劫名妙音徧满又众生根净水流风动皆妙音也然国劫俱以说法为名者以因中结集法藏果上天时地理咸相契故三佛法寿量其佛寿命无量千万亿像法住世复倍正法佛寿无量等虽是随机所现亦惟佛智能知降斯以还愈析愈乱故云算数较计不能得知正法倍寿像法倍正者论道则愈后愈衰论时则愈衰愈长事势自尔也四果上名闻阿难是山海慧自在通王佛所共赞叹称其功德唿名告之者令知殊胜生欢喜故因中护持法藏令诸佛慧命不断故果上具诸功德为诸佛称赞靡穷长行竟二偈颂尔时世尊欲重宣此义而说偈言X一颂得果时节二颂依正庄严三颂果上名闻四颂佛法寿量初我今僧中说阿难持法者自在通王佛前四句超颂示以时节后二句追颂授与果号二颂依正庄严其国土清净名常立胜幡教化诸菩萨其数如恒沙上二句超颂依报下二句追颂正报三颂果上名闻佛有大威德名闻满十方佛功德中略举折摄二门以该其余故云有大威德名闻十方自为诸佛称叹义同长行而文稍异四颂佛法寿量寿命无有量以愍众生故种佛道因缘前四句追颂寿量以愍众生故者显寿命无量非徒羡久生也后四句补颂利益恒河沙等无数众生者佛法住世既久众生受化自众故于佛法中种佛道缘者佛法熏染巳深将来成佛无疑故正与授记竟二显本释疑三一初心菩萨怀疑二如来显本释疑三阿难自识本因初尔时会中新发意菩萨而诸声闻得如是决新发意初学也大菩萨深位也深位久记初学乍入佛法故作念不闻既不闻菩萨得记又不知声闻实德但见跛鳖瘸驴顿与龙象蹴蹋故以有何因缘等而怪疑之二如来显本释疑X尔时世尊知诸菩萨心其本愿如是故获斯记初发心同佛疑念在心犹豫发外故佛知而告之欲以释其疑也空王者依俱舍论乃释迦三僧祇劫中间所逢之佛据此则发心之时巳属示现而阿难可例知也阿难下修行各异成佛以度生为本度生以多闻为具欲善其事先利其器故阿难常乐多闻趣果以修行为要修行以精进为骨先其所难后其所获故世尊常勤精进是故下证果迟速世尊以精进力故趣果为务故巳得菩提阿难以多闻力故济生为心故仍护法藏亦护将来法藏者保持慧命令不断绝教化成就菩萨者绍隆佛种俾有缵承古德释云于上有继述之功于下有作成之德是也末二句结指释疑本愿如是者显多闻非劣酧宿愿故故获斯记者因有深重之愿乃得殊胜之记是则新意怀疑亦犹斥鷃之笑大鹏岂知夫图南九万者良有以也三阿难自识本因阿难面于佛前自闻授记护持诸佛法初闻记欢喜素心希望成佛惟恐不得今既面闻故云所愿具足心大欢喜又心大欢喜者庆佛道之必成得未曾有者知国严之殊胜故即时下获得宿命通达法藏乃尊者过去之事因垂迹故隔阴暂忘今以闻记欢喜心清净故复得宿命故云即时忆念亦识本愿者虽因佛说亦由宿命乃得X自信无疑尔时下增明愿力甚希有者赞佛法力殊胜能与生智也令我者归功于佛不敢自居之意无量佛法如今所闻者拣非二乘宿命有分限不清净也我今二句乃自信自任之语意谓佛道于人本自不离特因自疑自外不能安住今既闻记复得宿命信知作佛无疑自此行住坐卧不离者箇故云安住佛道方便二句正增明愿力之意意谓护法虽系本愿巳经隔阴遗忘今既蒙佛提醒岂敢顿违宿因由是增明愿力依旧方便侍佛护持佛法授阿难记竟二授罗云记二一长行授记二约义重颂初二一果号因行二依正佛法初尔时佛告罗睺罗常为诸佛而作长子犹如今也因修密行依密行以成德果感宝华蹈宝华而行道故以为名葢以果上宝华彰因地微密行也常为诸佛而作长子者干父之蛊荷佛之道犹普贤长男意也二依正佛法是蹈七宝华佛国土庄严阿耨多罗三藐三菩提因中密行多闻常相资借故果上依正佛法亦如山海无异亦为此佛而作长子者表依慧起行以行成慧之义过是巳后当得菩提者葢即补处山海位也长行授记竟二约义重颂尔时世尊欲重宣此义而说偈言X我为太子时罗睺为长子以求无上道受法即指今日以今日乃领受心法也无量亿佛者即长行十世界微尘等数变其文耳密行者示居声闻密行化道以迹覆本故惟佛能知现为长子以示众生等即密行化道事也无量二句明所示功德言尊者和光同尘密示佛地功德随顺机宜则有无量亿千万乃至不可数也尊者于诸佛法久巳明了造次颠沛未尝违间故云安住佛法从性起修密行化道借此幻因圆满幻果故云求无上道授罗云记竟三授二千记三一审定机宜二正与授记三得记欢喜初尔时世尊见学无学二千人不唯然巳见学无学人亲见同学受记感中形外故世尊见也柔软者随顺实法回转权执寂然者顿忘小心成就大志清净者凝神结思虗怀谛听观佛者倾渴翘伫敬候纶音此亦愤愤悱悱正可启可发之际也欲令观其动容知其造诣故问以见是人不观其瞬目扬眉大异寻常故答云唯然巳见二正与授记二一长行二偈颂初阿难是诸人等当供养正法像法皆悉同等供养诸佛等明经劫行因内秘外现助佛扬化皆护持法藏义也十方成佛等依因致果因护法藏修诸功德果感相好庄严法体故同名宝相寿命依正正法像法皆悉同等者以因行无异故二X偈颂尔时世尊欲重宣此义而说偈言是二千声闻今于我前住渐入于涅槃初正颂长行准上可知咸以下补颂化事度生必以神通者有二义一者难化能化故如净藏净眼转邪心于妙严之类二者难到能到故如妙音观音现色身于异剎之类名闻周徧者神通普度泽被者广故渐入涅槃者成佛虽在一时涅槃却分前后葢以应缘各别故也正与授记竟三得记欢喜尔时学无学二千人心欢喜充满如甘露见灌其意柔软闻佛记音犹如时雨之化故云欢喜踊跃慧灯明者赞如来以智慧光洞照机心如灯之明也心充满者庆自已法喜充足志愿圆满喜不自胜也自谓焦芽败种复生一切种智故以甘露见灌喻之以甘露乃不死之药死者灌而复生故此上属因缘一周总结前文广明权实以断疑生信竟三极显经功以借人弘法三一显胜募人二证益发愿三请示方轨初二一显胜明益二募人弘经初妙法莲华经法师品第十X法师有二一谓依教修习奉法为师如受持读诵供养者是二谓依教传宣奉法师人如为人解说书写者是此品从始至终通为明此故以名也又如来于三周法竟复开此品者据经文别义有五一为显被机普徧足前不尽故如文中广记现在悬记未来正足前三周不尽之机现前未及之众也二为显持人殊胜令生欣乐故如文中受持读诵解说书写乃至必得作佛等正令人闻胜生欣以发受持读诵等意也三为显此经深奥嘱令珍重故如文云此经是诸佛秘要不可分布妄授等正令弘经之人知所珍重勿妄宣传也四为显利益广大令知遵循故如文云得闻是经乃能善行菩萨之道等正令发心之人循途守辙莫敢越踰也五为显护念缘胜行道无滞故如文中示以方轨许以护持等正令弘经之人安意行道勿忧阻滞也又大成云三周授记巳定法王法王之位未有不由法师而证入者故授记之后次以法师品焉夫法王为道统之总持法师为道统之流派总持如海流派如川不有大海则川流无归不有川流则大海可竭故法王法师之位定而释迦之道绳绳无尽矣一约人显胜二约法显胜初二一结前起后二正显殊胜初尔时世尊因药王菩萨阿耨多罗三藐三菩提记初广记结前世尊面语药王意属八万故云因药X王告八万此品以菩萨为当机者以此中广记悬记及向下能所殊胜等类皆力少功多事出难信非菩萨无足证故又将欲募人示彼有护念之责故告诸菩萨必因药王者欲显经益表普济之功故又药王为法王躯示弘经者知所法故唿名令见者教以作证之意论八部迹居凡位求三乘尚是初心是皆三周说法未暇与记者也如是等类总指四众八部咸闻妙法者各各历耳成因一偈一句极言其闻之少也随喜者随顺欢喜不生违谤一念者偶尔发心未能持久皆与授记当得菩提者一则以显法力殊胜一则以显实相平等所谓一句染神咸资彼岸凡有心者皆当作佛也佛告下悬记起后灭后闻经者生不值佛但从四依边受既非耳提面命何故皆亦与记葢以此经如来在世犹多怨嫉况灭度后故虽闻一偈一句乃至一念随喜者皆可以熏自佛种引他来学谁谓非当来成佛之一数耶结前起后竟二正显殊胜二一长行二偈颂初三一况显殊胜二较量殊胜三劝供持人初二一况显广持人胜二况显广说人胜初二一举广持人二以少况显初若复有人受持读诵于未来世必得作佛初举人标行若复有人者紧承上文仍指如来灭后受持者领受忆持读诵者披读讽诵解说者注疏讲演书写者布䇿流行乃至一偈者取其为义X少周敬视如佛者见其重法之至华香者名华高香罗列以示观瞻缨络者宝缨联络庄严以示美丽末香者众香为末置中以防虫虷涂香者以香益水涂地以表严洁烧香者和香为炷焚烧取不断之义缯葢者缯纩为伞张设表荫覆之功幢幡者左右飘扬以表摧邪扶正衣服者上下遮护以示背尘合觉技乐者歌咏法门合掌者叉手当胸恭敬者踧踖与与是不惟外致其仪亦且内致其心也药王下显本明德曾供十万亿佛者佛以现行而判非若人不能如此成就大愿者巳至不退愍众生此者运悲修因此约过去本深言也若有人问何等众生未来成佛者欲知其人法彼所行故应示是人必得成佛者以因验果决定不虗故此约未来德重言也二以少况显何以故若善男子何况尽能受持种种供养者首句征起如上广持必得成佛之故若善下乃以如下少持者而况显之言乃至一句虽不及于一偈及尽受之多但以其能受持读诵乃至合掌恭敬则不可以等闲视之是人一切世间所应瞻奉者能与众生作依止故应以如来供养而供养之者是人不久得成佛故当知者既示应瞻应供教令知其所以也是大菩萨成就菩提者正明其不久成佛以释上文应以佛供之义哀愍众生愿生此间者正明其能作依止以释上文所应瞻奉之X义广演分别者虽一句之经但以其受持读诵能令人取法生解即是广演即是分别耳尽能受持种种供养即指前科所说具足应云尽能受持读诵解说书写乃至一偈种种供养葢超略言之必作此况者言此科以一句之经受持读诵等尚是带果行因广演分别何况前科所云尽能受持乃至种种供养者更不待言所谓应示是人未来成佛者信不虗矣况显广持人胜竟二况显广说人胜二一举广说人二以少况显初药王当知是人自舍生于恶世广演此经是人者即前所况之人言前科虽巳况显但证其未来成佛未言其本来是佛今欲言之故唿药王教以当知也清净业即梵行之因清净报即菩提之果言是人不以梵行巳圆而不度生不以菩提巳证而不示迹故云舍云生也佛灭则众生无依故宜偏愍恶世则众浊难清尤当急救急救恶世无如讲说此经故独重广演受持读诵等非不兼行葢缓不俱悉耳二以少况显若是善男子善女人何况于大众中广为人说承上文而言葢恐末世众生不信广演此经者本来是佛故此中以少说者而况显之窃为一人者众中有难不能说故乃至一句者难事相逼不能多说故然此人虽不能对众多说但以其为法之心临难不变若非灵山受嘱承愿不忘者不能如X此故曰当知是人则如来使也使者谓役令之人指四依菩萨四依菩萨密受灵山咐嘱代佛宣扬故云如来所遣行如来事众中广说者即指上科所说必作此况者言此中窃为一人演说一句尚是如来所遣行如来事何况上科所云于大众中广为人说者岂不即是佛耶所谓自舍清净业报示生恶世者信不虗矣况显殊胜竟二较量殊胜药王若有恶人读诵法华经者其罪甚重恶人者不识因果不信罪福之流以不善心者实欲恼害于佛非无心也一劫者拣非少时现前者拣非背毁常骂者拣非有间其罪尚轻者以佛冤亲平等毁誉不干亦如舜犬吠尧尧固无所损犬亦无所罪也又其罪尚轻之语不过与下相较以显持人殊胜幸勿执此遂以为佛真可骂而造无间之罪以一恶言者无心出口偶尔成词拣非以不善心于一劫中毁訾读诵者背面毁谤妄言诽訾拣非现于佛前常毁骂佛其罪甚重者以读经之人诸佛慧命所系一生退悔能令诸佛慧命断绝亦如子断父食致父绝命虽非弑父而弑父之罪不能辞也据此则读经之人较胜于佛读者固宜知勉毁者亦宜知戒较量殊胜竟三劝供持人药王其有读诵法华经者三藐三菩提故初指人劝供佛果以万德庄严读斯经者当证万X德故云佛严自严斯经为如来全身读斯经者乘之修证故云肩所荷担其所至方应随向礼者斯人所到之处同佛在故一心合掌供养恭敬等望其欢喜说法须臾闻故人中众生不得天宝惟应以上供作供欲界诸天福德稍胜则应持天宝而散至若上界诸天福德最胜又应以天宝为聚而奉献之总为尽其所有以表至敬故也所以下征释劝意前云闻经一偈一句一念随喜者皆与授记故云须臾闻之即得究竟菩提所谓应礼应供者以此长行竟二偈颂尔时世尊欲重宣此义而说偈言一颂劝供持人二颂况显殊胜三颂较量殊胜初若欲住佛道成就自然智并供养持者佛道即无上菩提自然智即妙观察智义见譬喻品言一切众生欲证无上菩提安住佛道以妙观察智说法度生者须当精勤供养持经之人葢为假彼受持之功资我闻熏之力也疾得者不历僧祇一切种即大圆镜智以此智能含一切智种明了一切如大圆镜故言一切众生欲思不历僧祇疾得大圆镜智一切明了者须当自持是经并供持者葢以既假经功琢磨复资善友涤荡乃可速成也二颂况显殊胜二一颂况显广持人胜二颂况显广说人胜初X若有能受持妙法华经者愍众故生此前四句颂举广持人能受持者谓多至全经少至一偈于中读诵受持解说书写一一贯通也佛使则自行巳立愍众乃大悲示生长行所谓于未来世必得作佛者此也后四句颂以少况显诸犹凡也凡有能持者谓至少乃至一句也舍于净土者谓巳证佛果不住法性之土愍众生此者谓倒驾慈航再示同居之身凡有受持者尚属如此何况如上所云广能受持者乎所谓佛之所使愍念众生者信矣二颂况显广说人胜二一颂举广说人二颂以少况显初当知如是人自在所欲生供养说法者当知是人与长行稍异长行指前所况之人此即指前能况之人各随上文义便故也自在欲生者乘愿赴应拣非随业牵引据此则一句之经不过为接钝根暂示少持其实能于恶世广说无上法也然恶世说法巳为难事今且能于广说是为甚难故应以天华天香等而供养之二颂以少况显吾灭后恶世能持是经者行于如来世此中况显有二初况显应以供养言但能受持尚当合掌礼敬种种供养冀得须臾间闻何况前科所云恶世广说岂不应以天华天香等而供养之耶若能下况显自在欲生言但能受持尚是如来X所遣行如来事何况前科所云恶世广说岂非自在欲生者耶颂况显殊胜竟三颂较量殊胜二一正颂长行二补颂二义初若于一劫中常怀不善心其罪复过彼作色者鼙眉蹙额指手画脚之类长行云其罪尚轻今云获无量重罪者各有取义言骂佛之罪若与毁訾持经较之则为尚轻若与骂一切人较之则甚重也须臾恶言者少时加谤长行所谓以一恶言是也二补颂二义有人求佛道而于一劫中我今获大利前八句较量赞持之福方便品云或以欢喜心歌呗颂佛德乃至一小音皆巳成佛道况今为求佛道时经一劫之长合掌在前赞呈无数之偈所得功德庸可限量但以佛无我相不以称誉为喜惟以传佛声教续佛慧命为喜故叹美持经福过于彼以能令如来声教不坠慧命常存故也后八句较量供持之利多劫五尘之供其舍可谓多矣须臾一乘是闻其取可谓少矣乃曰应自欣庆获大善利者以五尘感有漏之福闻法致一乘之果一乘无漏较之有漏福利故为大也然此二义虽为叹持求法者劝亦借此以显持人之胜也约人显胜竟二约法显胜二一结前起后二正显殊胜初药王今告汝我所说诸经而于此经中法华最第一X结前人胜之故起后法胜之端也四十年来所说诸经不得法华开会则人天终沉有漏三乘永滞权宗故推此为第一二正显殊胜二一长行二偈颂初三一曲显殊胜二喻明殊胜三许护行法初三一信难二人尊三处贵初尔时佛复告药王菩萨犹多怨嫉况灭度后初正明信难巳说指般若以前今说该无量义经当说指涅槃一类言涅槃一类虽许众生成佛未曾彰灼授记而无量义经亦但为菩萨说至若般若以前皆属随机方便惟今经既舍方便又该羣机而且一一彰灼授记故最为难信又最为难解也药王下诫令珍重一切诸佛秘密心要之义依此含摄从此出生故云秘要之藏秘要之藏非机莫传故云不可分布妄授与人如国玺授与平人恐无益也守护者珍重护念珍重护念非时莫演故云从昔巳来未曾显说未曾显说者但随分冥授大益非竟默也而此下转释诫意言如来在世三业殊胜说此经时犹多增上慢流怨嫉而退况灭后四依衰微欲弘斯法宁免违谤此如来所以诫妄授也二人尊药王当知如来灭后则为如来手摩其头佛佛相授以衣表信言是人虽未成佛将来成佛无疑故为佛衣所覆护谓神力冥加念谓慈心摄授言是人传持圣道与佛命脉相通故为诸佛护X念此经难信难解是人能忍可传持则是有大信力如前所谓当知此人是大菩萨是也此经人多怨嫉是人能忍难弘通则是有志愿力如前所谓愍念众生愿生此间是也此经佛之秘要是人能承受宣演则是有善根力如前所谓当知是人巳曾供养十万亿佛是也佛宿乃涅槃之舍摩顶表授记之亲言是人当谢轮回定成佛果则是巳住涅槃早蒙授记故云与佛共宿为佛摩头也三处贵药王在在处处若说若读阿耨多罗三藐三菩提初正明处贵在在处处者无论穷陬僻坏若说若读等总该传持之处经卷住处即供奉此经地也皆应起塔者敬其处如敬佛故极令高广等重其事以表心故不须复安舍利者以是传持处及供经处也所以下征起释成言如上所说二处所以皆应起塔而又不安舍利者何也正以此中巳有如来全身在焉全身者即法身也诸经分诠真理有类支体此经圆显实相故名全身全身既在与佛无异故应供养恭敬尊重赞叹见塔礼供则是礼供诸佛故云当知是等皆近菩提然此以上三科总为显法殊胜葢以法胜故信难信难故人尊人尊故处贵耳曲显殊胜竟二喻明殊胜四一标立宗旨二说喻发明三以法贴合四二门敦信初X药王多有人在家出家阿耨多罗三藐三菩提初正立宗旨多有人指四十年前说也四十年前多有不离尘俗即发大心者亦有剃发染衣乃发大心者故云在家出家行菩萨道虽行菩萨之道伹依权渐之教如方等以来诸会所度者是也诸会所度不遇法华未免系滞行位经劫难成故云若不能得见闻读诵等是人未善行菩萨道也此经为圆顿法门闻之则顿超圆证故云得闻是经乃为善行菩萨之道其有下转释其义言如上所说善行不善行者正以见闻信解受持者得近菩提耳菩提言得近者正顿超圆证之义所谓一念不生即名为佛初发心时摄位证觉等是也二说喻发明药王譬如有人渴乏须水其心决定知水必近有人者客途之人炎热所逼饥渴所困故云渴乏须水喻彼在家出家久为无明所渴生死所乏欲须菩提之水以解也高原穿凿者喻四十年前依于权渐行菩萨道犹见干土者喻未至法华犹为权宗固蔽权宗固蔽未免系滞行位经劫难成故以知水尚远喻之所谓未善行菩萨道也施功不巳转见湿土者喻般若以来既蒙淘汰之功权宗固蔽渐轻菩提智水将透故遂渐至泥者喻今得闻法华以法华权实相即如水土相合而为泥也其心决定知水必近者喻今得闻是法顿超圆证X所谓善行菩萨道者也三以法贴合菩萨亦复如是此经开方便门示真实相初正合前喻未闻未解等谓但以权渐修习合高原穿凿当知是人等谓权宗固蔽真实合知水尚远若得闻解等谓时至得预高会合见湿至泥必知得近等谓自信作佛无疑合知水必近析义准上所以下征起释成言如上所说是经之闻解与否菩提所以有远近之分者何也正以一切菩萨阿耨菩提皆属此经属犹依也谓菩萨菩提皆依此经出故此经下转释释词言一切菩萨皆以方便权门关闭真实所以菩提尚远此经开方便门示真实相故知得近菩提所谓皆属此经者以此四二门敦信二一赞经明机二出过拣非初是法华经藏深固幽远成就菩萨而为开示法华圆教摄羣经为眷属故名为藏深固者甚深坚固邪宗无能入天魔无能坏也幽远者幽微悬远凡眼无能窥权智无能及也如是则为佛能证惟佛能知故云无人能到无人能到今佛说之何益葢为教化初心菩萨成就久行菩萨而为开导指示是可见惟有菩萨乃当此经之机此约称叹门以示激劝意也二出过拣非药王若有菩萨闻是法华经当知是为增上慢者惊疑者不敢承当怖畏者恐失所守久行菩萨断不如是故曰是新发意真实声闻理应舍权从实X惊疑怖畏非真声闻故曰是增上慢此约弹斥门以示惊䇿义也喻明殊胜竟三许护行法二一示以方轨二许以护持初药王若有善男子善女人广说是法华经初征起如来灭后人多弊恶一乘妙法取信犹难欲为四聚演说诚非易事故问云何应说言应说者拣非道听途说不足有为之流必是深蓄厚养如彼培风九万然后负大翼而图南者是也是善下标示室衣座三有事有理今且据事而论如来室者谓供设遗像之处必入此者显是代佛宣扬如今讲座上必设像之类如来衣者千佛授记之衣必着此者显是授受有本如今讲师身披伽黎之类如来座者种种庄严之座必坐此者显是如佛无异如今讲仪高踞猊床之类尔如是也言事论必至如是乃应说此经也理论如下如来下释义室有二义一依止二荫覆言大慈大悲既为众生依止又能荫覆众生故是室也衣亦二义一庄严二遮护言柔和能庄严已德忍辱能遮护难事故是衣也座亦二义一威严二承受言一切法空既能承受诸法又能说法无畏故是座也大成云利物以慈悲为首涉有以忍辱为基说法以无着为本据此则室衣座三诚末世弘经一定不易之方轨也安住下结示是中者即三法之中不懈怠即精进心也然必安住三法乃得化满尘方精进X不懈始能用周三际如斯度生而生无不度如斯行道而道无不行故能为诸菩萨及四众广说是经二许以护持药王我于余国遣化人我还为说令得具足初遣人内护我于余国者谓余国缘熟在彼行化虽在彼行化亦必遥为护持故遣化人化人者谓诸菩萨化作常人和光同尘密结众心故云为集听众化比丘等者谓诸菩萨化作四众内秘外现引进实行故云听其说法是诸化人者通指上来所化人及四众闻法信受随顺不逆者为遮余众疑谤以成簧鼓之道也若说下遣人外护处空闲则易招难事故遣八部听法以作外护之众我虽下现身垂教化身虽在异国法身不离当处感应道交自令时时得见一念昏散佛法不现在前故致忘失句读句谓文断义断处读谓文断义不断处也一念澄清词理跃然在心即是佛还为说具足者句读分明文不爽而义不昧也长行竟二偈颂尔时世尊欲重宣此义而说偈言一颂曲显殊胜二颂喻明殊胜三颂许护行法初欲舍诸懈怠应当听此经是经难得闻信受者亦难诸懈怠指小乘声闻由彼不发大心进求佛果故以懈怠称之此经能警䇿淹留废置权宗故诫以X当听既示难闻又明难信者欲令弘法之人知所珍重长行所谓不可分布妄授与人者以此二颂喻明殊胜二一颂说喻发明二颂以法贴合初如人渴须水穿凿于高原决定知近水义准长行二颂以法贴合药王汝当知如是诸人等近于佛智慧如是诸人仍指小乘声闻不闻法华不能顿超圆证故去佛智甚远是经言深者声闻辟支所不知故决了声闻法者谓既闻是经决定了知声闻之法是方便非真实也是诸经之王者仍指法华以此为圆极至教理冠羣经如世间王非诸臣属所能及故闻已闻慧也谛思思慧也再加修慧则菩提可阶故曰当知是人近于佛慧颂喻明殊胜竟三颂许护行法二一颂示以方轨二颂许以护持初若人说此经应入如来室为众生说法偈无征起初标示三轨如法俨然现在法王于法自在故能处众无畏余可知大慈下释义俱准长行处此下结示长行云安住是中此云处此说法其义一也说经忍难即长行不懈怠心以骂割打掷非具大精进者不能忍故念佛应忍者谓念佛恩德应忍诸难也千万亿土约化身横徧而X论虽现身相不见有身且能忍诸难事故云净坚固身无量亿劫约化身竖穷而论为众说法者显有恩于众示众应念之意意谓我巳早证菩提尚于千万亿土现身无量亿劫说法为尔末世众生况尔末世法师去佛菩提尚在遥远可不念佛恩德极力以忍诸难乎此如来将已以励他也二颂许以护持二一正颂长行二显益结劝初若我灭度后能说此经者为作听法众初颂遣人内护清净士女即长行优婆塞夷以彼不离尘俗能修清净行故长行云听其说法此云供养法师葢供养听法皆为引导众生集令听法义互出耳此超颂化四众义也欲加恶者虽恶意巳动而恶事未举也变人者诸菩萨等变作同类之人卫护者疏解恶心化令向善听法此追颂遣化人义也若说下颂现身垂教说法之人独在空闲者恐培风不厚不足以图南也寂无人声读诵此经者为欲善其事必先利其器也如来之身乘愿示现非是欲爱所生故有清净光明联句为章联读为句长行云句读义互影耳通谓通达其义利谓熟利其文若人能如是者即为具德以能代佛宣扬具法师之德故既具法师之德与佛声气相通然后或说或诵时时佛为现身故皆得见也若人下颂遣人外护文义俱同长行二显益结劝X是人乐说法分别无罣碍得见恒沙佛首二句明自获乐说之辩诸佛句显众圣冥加之功如此说法必能逗机故云能令众喜亲近法师者不滞小道故能速得菩萨随顺师学者能习大乘故得见恒沙佛据此则发心行道有志见佛者于此法师幸勿觌面错过可也显胜明益竟二募人弘经妙法莲华经见宝塔品第十一塔以宝名者以是七宝所成复以种种宝物而庄校故准阿含明四处起塔谓佛生处得道处转法轮处入灭度处今之宝塔乃先佛入灭塔也若论此品正义本为唱灭募人而唱灭募人却因见塔发起故品以见塔为名又此品别义有五一为三周说法普记成佛欲假多宝证明令信所说不虗故如塔中出大音声叹言善哉善哉乃至如所说者皆是真实是也二为法师一品巳示要行欲明经劫行因全凭愿力摄持故如多宝乃久巳灭度以愿力故闻说法华从地涌出是也三为三根领解巳得全体欲假云集分身令获即体之用故如三千大千世界于如来一方所分之身容受犹未能尽等是也四为羣贤成佛俱依净土恐疑娑婆秽恶欲示染净相即故如不离娑婆三变净土乃至移诸天人置于他土等是也五为群贤成佛寿命俱长恐疑释迦有灭欲示生灭无二故如多宝X分座灭而不灭释迦就座生而不生是也然此五义前三乃悬示资粮后二乃预辟道路得其旨者则法师不患无济妙法横竖可行故最后唱灭募人终其义焉一多宝证明二分身云集三入塔募人初三一宝塔涌现二发声证明三问答其由初尔时佛前有七宝塔供养宝塔恭敬尊重赞叹初涌出住空佛表实智塔表实相言从前三乘人等心开悟解念念实智发光时时实相现前故以佛前有塔表之塔以七宝成者以实相理虽性具亦由信戒闻舍等七圣法财之所显故高五百由旬者表实相竖通五道纵广二百五十由旬者表实相横贯三乘言三乘众生较之五道众生仅有其半故以二百五十由旬表之从地涌出者塔本现成向被大地所覆今乃破地而出表实相本自现成向被权宗所蔽今乃破权而显故住在空中者有形之塔住在无形之空表实相无相终归于空也种种宝物庄校者谓塔体之上种种众宝庄点校饰表实相体中自具恒沙性德以为严故五千下庄严殊胜五千栏楯者塔上横栏竖楯计五千层表实相体中总摄五位诸法门故五位中每位具十十十互具成百百百互具成千故且以五千栏楯表之其实无尽犹如帝网龛室千万者周围各有龛室以数计之共有千万表诸法门中摄X机方便亦复无尽略对十种异生心行差别置千万言无数幢幡以为严饰者谓龛室之外各以幢幡为严表摄机方便皆以折摄二门为前导也垂宝缨络者谓龛室之上各有露幔宝缨交络垂布表摄机方便皆以四种摄法为化法也宝铃万亿而悬其上者谓缨络之上悬以宝铃表四摄法中各以种种异类言音而应机也异类言音济以四无碍辩演出真戒定慧普被一切故以四面出香充徧世界表之其诸旛葢者无数幢幡之上皆有宝葢表慈悲荫覆行慈悲时一切法趣慈悲故以七宝合成表之高至四天王宫者四天王宫当人天交接之际表慈悲上可及天下可及人余非不及且约善道言也三十下供养众多三十三天等各兴供养者见塔足知有佛表实相体中本具自性真佛一切众生所应尊重故二发声证明尔时宝塔中出大音声如所说者皆是真实塔中出音者过去先佛欲为作证也如来略明权实以发会众真疑广明权实以生当机真信二俱尽善故重言善哉以叹美之平等大慧即指略明中所说诸佛智慧以此乃生佛同具故称平等法说章中所谓自证无上道大乘平等法若般经中所谓是法平等无有高下皆指此也称为教菩萨法者声闻辟支所不知故妙法华经即指广明中三周所说四十年前从不开演故称佛所护念为X大众说者三根普被无遮拣也重言如是者印其广略所说二俱无妄之意既巳印定犹恐拟议故唱言释迦世尊证其如所说者皆是真实三问答其由三一四众庆怪二乐说请问三如来垂答初尔时四众见大宝塔恭敬合掌却住一面地非藏塔之处空非住塔之所今见塔从地出住在空中定知其有异世之瑞且闻发大音声证明前法益信从前领解审实不虗故云皆得法喜虽得法喜而地中有塔之故空中住塔之由究竟不知且塔中惟藏佛之故形而音声乃若出生人之口不得不且喜且惊以怪其未曾有也欲谢得法之益并申惊怪之情故从本座而起具仪却住二乐说请问尔时有菩萨摩诃萨又于其中发是音声菩萨具四辩才诲人不倦故以乐说为名此品重在流通独贵乐说故以若为当机前云四众喜怪此云八部心疑者众互影耳而白佛言者欲征有塔之故并发声之由以决会众之疑也言宝塔地涌巳属可疑又发音声愈难理会虽知是佛境界其如众心难安故以以何因缘等而征问之三如来垂答三一因中愿力二果后遗嘱三唿名结答初尔时佛告大乐说菩萨为作证明赞言善哉X全身者拣非舍利即生前住世身也过去者拣非现在东方者拣非此土去此最远故云无量千万亿等大成云国名宝净者七宝所成无诸垢秽故佛号多宝者功德法财惠施无尽故行菩萨道时作大誓愿者欲酧法恩永矢弗忘之意灭后塔庙犹于十方听法及为作证赞善者葢为引进后学令坚正信以续诸佛慧命此涌塔发声之第一由也二果后遗嘱彼佛成道巳临灭度时赞言善哉善哉营塔虽人天之事制度在比丘主持故于天人大众中告诸比丘不忘宿愿欲以塔往十方听经作证故嘱以欲供全身应起大塔神通者果后神通愿力者因中愿力若徒有愿力而无神通欲往不能徒有神通而无愿力能往不欲多宝以神愿相资故能于十方世界凡有说经之处彼之宝塔莫不涌现作证此涌塔发声之第二由也三唿名结答大乐说今多宝如来塔赞言善哉善哉将欲结答仍唿乐说者是请主故如来意谓汝问以何因缘有此宝塔如我上说今乃多宝如来临终遗嘱供养全身之塔汝问以何因缘地涌发声如我上说乃彼佛因中愿力闻说法华经故地涌赞善多宝证明竟二分身云集三一云集之由二正明云集三遣使说欲初二一释迦酧乐说愿X二分身酧释迦请初是时大乐说菩萨于十方世界说法者今应当集初乐说愿见多宝如来境界非乐说所能进问故曰以如来神力白佛此事论也若作表法者以自性真佛非口头三昧所能契悟必资实智之力乃相应也愿欲见此佛身者虽闻佛说必须亲见疑乃尽故佛告下示以多宝愿力愿以深重言者不可移不可动也然多宝既为听经出于佛前乃又不肯轻示其身必令彼佛分身尽集乃出现者恐时众作轻易想故此事论也若作表法者谓欲见自性真佛必奋全智之力乃庶几耳大乐下酧愿许集分身今应当集者远酧多宝近酧乐说之愿也二分身酧释迦请大乐说白佛言世尊并供养多宝如来宝塔初乐说请集分身现见佛身在此又闻分身十方生希有心故亦愿欲见现见在此说法又闻十方说法生尊重心故并愿礼供尔时下放光远请诸佛白毫处两眉之中表中道智法身德白毫如琉璃筒表真空智解脱德放光乃圆照法界表妙有智般若德序分表会权归实授记成佛以彰三德之全体此中表摄异归同募人弘法以显三智之大用得此意者则七轴雄文皆为筌蹄佛光照烛十方俱见但以言不顿彰先约东方言之准观佛三昧海经云释迦东方所现化身乃至碎大千界X尘犹不能数今云五百万亿等亦不能数之数耳玻璃为地者显依报清净宝树行列以供游观宝衣敷地以供坐卧故云宝树宝衣以为庄严菩萨充满者显正报纯善宝幔垂天以为荫覆宝网悬空以为遮防故云徧张宝幔宝网罗上诸佛说法者谓化主正说圆音落落该十剎而顿周故称以大妙音菩萨说法者化伴助扬主伴重重极十方而齐唱故称徧满诸国南西北方等所照依正主伴与此无异故云亦复如是尔时下分身辞众欲来各告菩萨者蒙光欲来暂辞彼众之意契光照之意愍乐说之诚故曰我今应往娑婆世界释迦佛所示应往之意为请现之事故云并供养多宝如来宝塔正量论云彼此一体原非自他告众应往者乃随机权应假分宾主耳云集之由竟二正明云集二一略集二广集初三一略变一土二诸佛略集三结略不尽初时娑婆世界即变清净移诸天人置于他土娑婆世界即变清净者有三义一者时众净业力故以从前所作皆属有漏不净故见娑婆秽恶向后所作皆属无漏净业故见清净庄严二者诸佛神通力故以诸佛欲大饶益此会之众故于未来之先预以神通净国三者释迦方便力故以如来虑诸会众染净未忘故以方便之力显示染净不二琉璃为地宝树庄严者拣非从前尘土无际荆X棘徧野黄金为绳以界八道者拣非从前辙迹纵横间关不通无诸聚落村营城邑者拣非从前人广地隘五趣杂居并无大海江河山川林薮者拣非从前坑坎堆阜高下不平薮大泽也烧大宝香天华布地者拣非从前狼烟边起征尘迷塞宝网覆上悬诸宝铃者拣非从前黄风蔽日红沙吼空试观从前秽土即今日之净国今日净国宛从前之秽土究极乎孰幻孰真要且知非净非秽但变其心勿嫌其境惟留此会者以此会背尘合觉堪入佛境故移诸天人者以天人背觉合尘自生违碍故是则置于他土者非置他土葢即有眼不见如彼对面千里者是也若作表法者娑婆乃释迦所居表开佛知见入理法界变为净土表示佛知见入事法界也二诸佛略集是时诸佛各将一大菩萨各于此座结跏趺坐伹为证事而来无烦广众故诸佛各将一侍各到树下者一树一佛也皆有师座者一佛一座也然一树一佛自然相称且树有枝叶华果次第庄严一佛一座自然现成且座以种种大宝而为校饰是皆诸佛不思议力所现无碍之境结跏趺座者远远而来示同少憩之仪也若作表法者诸佛略集表示佛知见巳入事无碍境智慧业用稍胜于X前故三结略不尽如是展转徧满三千一方所分之身犹故未尽正量论云诸佛来仪惟一佛一侍一树一座所占非广徧娑婆犹容一方未尽足见应化之广也略集竟二广集三一广变八方二诸佛广集三结广徧满初二一更变八方二方外更变初时释迦牟尼佛欲容受诸天宝华徧布其地前变一土容受一方分身犹未能尽今欲容受十方故须更变二百万亿等明所变之量也无有地狱等者有二义一谓时会清净徧观诸法皆如二谓恶道业重违远诸佛之境移诸天人等同前目真邻陀此云石摩诃目真邻陀此云大石即世界所有大石小石山也铁围围小千界大铁围围大千界即世界所有界限分齐山也须弥亦云苏迷卢此云妙高以是妙宝所成高至忉利即四洲中央所有大主山也诸山王者总指须弥山外七重香水海际七重金山所谓持双持轴担木善见马耳象鼻鱼嘴山也然此以上诸山有铁围等则有彼此世界之分有须弥等则有彼此天下之殊有目真邻陀等则有彼此高低之异又且有江海等则有彼此沧桑之变今既皆无故云通为一国宝地平正宝交露幔者谓众宝交络而为遮露之幔悬诸幡葢者谓张幡设葢以为国界之严余俱同上若作表法者更变八方表悟佛知见入理事无X碍法界也二方外更变释迦牟尼佛为诸佛当来诸天宝华徧布其地前既巳变八方容则可容坐犹未可今为当来坐故须于方外更变然虽如是实为表法若不然者维摩丈室尚容三万二千师子之座况圆极妙境反出于小不思议之下乎余文准上若作表法者方外更变表入佛知见入事事无碍法界也广变八方竟二诸佛广集尔时东方释迦牟尼所分皆悉来集坐于八方仍举东方者乃前番略集之余说法来集者谓所经之处随缘作佛事也然一方云集之余尚有百千万亿那由恒沙之多况次第十方诸佛皆悉来集则主伴重重无尽无尽澄心观之俨然一幅华藏图也若作表法者东方未集之余今巳来集表悟佛知见进入理事无碍智业转胜至于十方诸佛皆悉来集者表入佛知见圆证事事无碍而智慧业用无尽无尽矣三结广徧满尔时一一方四百万亿诸佛如来徧满其中四百万亿等指两番所变国土诸佛如来者指广集十方分身土容佛而不狭佛处土而不少故云徧满其中正明云集竟三遣使说欲是时诸佛各在宝树下诸佛遣使亦复如是诸佛与佛虽属一体既巳分身垂迹示同世间宾主故各在树下遣使问讯问讯者问讯起居赍华X者聊申来仪掬谓两手相捧也而告之言者告以如何问讯如何供养如法行故如我辞曰者谓教以如我言辞一一致问也佛无病缘亦无忧恼问以少病少恼者葢以众生不受教化即病恼耳法身真常无不安乐问以气力安乐者以从前本怀不畅即不乐耳及问菩萨声闻者致意其主以及其伴故菩萨声闻既以出离三界复问安隐者以从前系滞行位抱迷未遣即不安隐也以此宝华者授以所掬之华散佛供养者教以如法兴供而作是言者勅以传欲与释迦牟尼佛也彼某甲佛者教以代称已名据此则分身示迹名不尽同所谓余国作佛更有异名者以此与欲者许以愿乐之意言多宝愿力必待分身同欲然后开塔故释迦放光远照意从分身索欲今分身云集随顺忍可故云与欲开塔一方既尔方方皆然故云诸佛遣使亦复如是分身云集竟三入塔募人三一开塔就座二接众在空三祈通募人初四一世尊开塔二四众兴供三多宝分座四释迦就座初尔时释迦牟尼佛如却关钥开大城门既见来集又闻与欲巳如多宝之愿即从座起住虗空中欲酧乐说之请又塔在空中今欲开塔故须起座住空若作表法者以从前说权说实皆属对待俱有住着今既会权归实实亦不住终归第一义空故以起座住空表之四众情知开塔咸生X渴仰故皆起立合掌一心观佛如来智鑑众心略施神力故以右手指开七宝塔户却犹断也大城之门闭以横木为关封则坚铁为钥关钥一断城门一开隐隐如雷震之声今开七宝塔户音声亦尔故云如也二四众兴供即时一切众会皆见多宝如来及释迦牟尼佛上初见佛闻言全身不散者有二义一由愿力摄持二显灭非真灭寂然不动故云如入禅定前虽赞证犹有间隔恐未信其果出先佛之口今现身复赞复证故得又闻其言也善哉善哉者仍前赞叹之语快说是法等仍前作证之词快犹畅也从前随他意语本怀未畅虽说不快今则随自意语既畅本怀故云快说为听经故而来至此者有契宿愿特为作证也又快者速疾义言现前授记出世之本怀既彰灭后通经应化之妙用宜显故劝以快说据此则快说等言非为证前乃欲启后也尔时下叹异兴供叹未曾有者有二义一谓久灭度佛发言如生叹事未有二谓多宝赞证知前所说叹法未有事未有故心生渴仰故以华散多宝法未有故志怀感谢故以华散释迦三多宝分座尔时多宝佛于宝塔中释迦牟尼佛可就此座为泯生灭之迹示同相契之意故分座令坐四释迦就座即时释迦牟尼佛入其塔中坐其半座结跏趺坐X不存生灭之见深体多宝之心故入塔跏趺开塔就座竟二接众在空尔时大众见二如来接诸大众皆在虗空初大众作念佛坐塔内塔住空中故云佛坐高远三乘虽各有神通佛威德故不敢施设故愿神通加被令处虗空又为以此表第一义空非权智所能亲证必资实智之力故也即时下如来垂接接众在空者有二义一为愍众作念随顺其心二为令近佛座以便付嘱三祈通募人二一长行二偈颂初以大音声普告四众欲以此妙法华经付嘱有在分身巳集多宝巳现时当唱灭祈通故以大音普告娑婆国土人多弊恶广说妙法易招怨嫉故问谁能于此意显娑婆弘经不易必资愿力摄持乃可行也今正是时者谓正当发愿之时以有本师现在并多宝分身为作证明意显错过此时恐护念之缘未必如是之胜也不久当灭有二义一法尔如是故谓化圆入灭诸佛通轨如光照万八千佛过去二万亿日月灯明等皆是也二本怀巳畅故谓三周说法授三根记且又广记现在悬记未来出世本怀不过如是如遗教经云自利利人法皆具足若我久住更无所益是也在者系属义言如来灭后此经为诸佛慧命若此经无所系属则慧命危矣故云佛欲以此付嘱有在葢欲使此经X有所系属庶诸佛慧命可延也长行竟二偈颂尔时世尊欲重宣此义而说偈言一举佛劝持二称功较难三赞教扬机初二一举三佛同为二劝发愿护持初三一多宝愿力二分身远来三自用方便初圣主世尊虽久灭度在在所往常为听法前六句借彼劝勉辞意谆切读之令人堕泪此佛下明彼愿重言多宝处处听法虽为难遇亦由本愿摄持则愿力诚不可少也二分身远来又我分身无量诸佛令法久住故来至此如来意谓分身云集虽为听法及见多宝至观其舍本妙土乃至诸供养事亦为感发汝等发愿护持令此法久住于世则分身之意诚不可负也三自用方便为坐诸佛以神通力以是方便令法久住初自举前事为坐诸佛等自举三变净土之事在文可了诸佛各各等自举云集分身事也国土清净如池宝树行列如莲佛身金色如华故云如清净池莲华庄严树座未尝无光近佛则闇惟佛光明严饰炽然照耀故云如夜闇中然大炬火身出妙香者毛孔出香好也众生蒙佛身香欢喜罗拜身不自胜若碎柯迎风披靡故云譬如大风吹小树枝末二句结方便意意谓从前三变净土云集X分身令众生见此依正蒙此光香者是皆如来以是方便感发汝等生信发愿令此法久住于世汝等果能体贴佛心发愿护持虽至佛灭度后如我在世等无有异举三佛同为竟三劝发愿护持告诸大众我灭度后以大誓愿而师子吼初正劝发愿如来意谓三佛同为斯法汝等亦当黾勉当来我灭度后谁能护持斯经或读诵或演说今于佛前说誓则如来有护念之责而汝等得坚固之铠矣誓即愿也非同邪教令立恶誓种种鄙秽之语闻之不禁绝倒其多下显愿有力言多宝虽久灭度以大愿摄持力故今发师子吼音为作证明则愿力之有益于永远者诚大矣哉举佛劝持竟二称功较难二一称持功德二较法难持初多宝如来及与我身多宝如来及诸化佛初示证劝持意谓汝等有意弘经今三佛现在其前自当证知此意为汝护念而诸佛子等谁能护持此法称此三佛现在当发大愿令得久住若此机巳失恐再会未必能也其有下称赞功德意谓我以诸佛慧命系属此经其有能护此经令我慧命不断则为供我岂惟供我亦复供养多宝以多宝处于宝塔常为是经故也岂惟多宝常为是经分身亦然故云亦复供养诸来化佛庄严光饰等示以化佛之相前文所谓如清净池莲华庄严乃X至佛坐其上光明严饰等是也若说此经则为见我等者以此经为如来全身说者必亲见此理故准后文龙女以珠供佛顿舍因门妙严一见云雷即获果记则护说此经功德可胜言哉二较法难持二一总标难持二别以较量初诸善男子各谛思惟此为难事宜发大愿教以各谛思惟者恐仓卒应命有始无终也示以此为难事者令审知其难预防乎难也预防乎难无如愿力摄持故诫以宜发大愿二别以较量四一较量演说难二较量书读难三较量说听难四较量奉持难初诸余经典数如恒沙能说此经是则为难余经如恒沙之多随机易解凡具身子之智及满慈之辩者皆能演说故云未足为难手接须弥足动大千凡具目连之通者皆能远掷故云亦未为难虽处有顶之高谈羣经之广若兼前三子之长者尽可能之故亦未足为难恶世说此是则为难者有四义一谓此经深奥人多怨嫉不同余经随机易解故二谓恶世二乘权执坚固不同须弥犹在可接故三谓恶世凡夫无明深厚不同大地犹在可动故四谓恶世增慢空腹高心不同有顶犹在可上故二较量书读难假使有人手把虗空暂读此经是则为难初较量书难把虗空而游行有神通者可能故曰X亦未为难以妙旨而染翰无愿力者难终故曰是则为难若以下较量读难置大地于足甲升梵天而未难者以是神通事故读此经于恶世虽暂时而犹难者以是佛道因故然神通乃小乘所尚佛道非大器难承此难不难之所由分也三较量说听难假使劫烧担负干草问其义趣是则为难初较量说难劫烧乃循业发现无业可循者便可负草不烧故云亦未为难此经非有障可闻一人有障者难以持说令听故云是则为难若持下较量听难八万四千法门无非对症施药一十二部经典总是以法随机听易入而効易成故皆得六神通机从化而教可施故云亦未为难佛灭后则人多弊恶听此经则世多怨嫉况能问其义趣若非大有宿缘者不能如此故云是则为难四较量奉持难若人说法令千万亿如斯经典是则为难一切众生莫不好乐小乘崇尚神通好乐则易得崇尚则易具故虽令有是益亦未为难奉谓奉以自修持谓持以教人奉以自修非圆机不能持以教人非大愿必退故云是则为难然此以上四科展转较量总为末世弘经起见而弘经法师第患不知其难耳若预知其难则大愿发于先精进帅于前被忍辱铠秉智慧弓虽入邪见稠林天魔境X界杖木瓦石之区恶骂捶打之域亦有所弗虑矣称功较难竟三赞教扬机二一赞教超羣二扬机殊胜初我为佛道于无量土若有能持则持佛身如来意谓我为佛道求人徧于无量国土从始成道以至今日广说一切诸经而于其中究其义理幽深功能殊胜者莫过于此故云此经第一大成云羣经之关键者以此此经为诸佛之母诸佛法身之所从生故云若有能持则持佛身大成云千圣之命门者以此二扬机殊胜诸善男子于我灭后一切天人皆应供养初能感诸佛再劝说誓并示持难者反复叮咛总为弘经不易亦为借此以显持人之胜也暂持者少时受持虽少时受持而诸佛共鑑故云我则欢喜诸佛亦然如是下能敌众行正以能敌众行故云诸佛所叹此经如千经之担虽暂时一荷巳非怯弱者所能故云是则勇勐此经如万仞之山既发心欲登便非退屈者之志故云是则精进此经如金刚宝剑虽暂时一挥便可断七支之非故云是名持戒此经如毗岚大风即须臾鼓动巳足抖尘劳之事故名行头陀者此经如斫迦罗粒虽暂时入腹不久便脱颕而出故为疾得佛道能于下能利自他读持此经堪于续佛慧命故云是真佛子明了实相足为众善所归故云住X淳善地淳犹至也又丰厚义也此上约自利言之能解其义便能说法度生故云是世间眼恐畏世即浊恶世也浊恶世时人多刚强暴虐故名恐畏当斯时也能须臾说则是如来所遣行如来事故应供养此上约利他言之显胜募人竟二证益发愿二一示相证益二承当发愿初妙法莲华经提婆达多品第十二提婆达多亦名调达此云天热以初生时人天等众心皆惊热故亦云天授以斛饭无子从天祈嗣妄计天所授故佛之从弟阿难之胞兄也世世与佛为怨成就佛德葢是行于非道达佛道者若论此品兼有文殊弘法之事今舍后从前惟以达多名品又此品别义有五一为显世间富贵不足恃故如佛昔为国王为于法故捐舍国位等是也二为折憍慢众生令虗心故如仙人来白王言我有妙法若不违我当为宣说等是也三为令处逆如顺作成就想故如如来自谓由达多知识令我具足六波罗密等是也四为破尼众劣心令生真信故如龙女忽转男身即往南方无垢世界成等正觉等是也五为示顿渐二益遮二种过故如释迦渐修不着于理龙女顿证不滞于事等是也一约达多通经以证渐益二约文殊弘法以证顿益初三一远举本因二结会证益三闻信功德X初二一长行二偈颂初三一国王弃国求法二仙人索愿为说三国王为法随侍初尔时佛告诸菩萨吾当终身供给走使初总标为法无量劫中求法不以时长自诿故云无有懈倦于多下泛叙愿行常作国王愿求菩提者不以有漏自足惟以无漏为期也劫石可磨此志不易故云心不退转为满六波罗密而偏言勤行布施者以檀义摄于六故心无悋惜象马七珍者财物布施亦不悋惜国城妻子奴婢仆从者依正布施又不悋惜头目髓脑身肉手足者身命布施总显一切能施故云不惜躯命盖以人所最重者躯之与命此尚不惜余可知耳时世下正明本事人寿无量时当善世也必标此者为下经于千岁伏限捐舍国位者顿弃四海之富委政太子者永託万机之权据此则贪着世乐无有慧心者宜知奋矣击鼓集众也必集众而宣令者以示但为求法不择其人之意供给者四事供给走使者听用走使然此王以为法捐躯重道忘怀愿屈九五之尊甘作奴仆之役据此则当今之世有所挟求者宜知愧矣二仙人索愿为说时有仙人来白王言若不违我当为宣说若不违我当为宣说者大成云以道师人必言听事遵非冒名沽宠而巳又试其有所挟否如挟势挟贵不足以与道也以匹夫而为百世之师者其X仙人之谓欤三国王为法随侍王闻仙言欢喜踊跃精勤给侍令无所乏闻言欢跃者以有法故即随仙人者不食言故供给所须者谓四事所须一一供给釆果汲水等谓一应走使无不听用乃至身为床座身心无倦者总显至劳至苦甘受不辞也于时奉事者适时无违经于千岁者寒暑不辍非为博苦行之名实欲求无上之道故云为于法故精勤给侍望其欢喜说法故令无所乏少所谓供养是佛子冀得须臾闻也然仙人介节尚志独能下王者之心而此王重道忘怀遂能屈至尊之体非此王无以见仙人之高非仙人无以成王者之大惟王与仙可为万世授受者法长行竟二偈颂尔时世尊欲重宣此义而说偈言一义颂长行二结证寓劝初三一颂国王弃国求法二颂仙人索愿为说三颂国王为法随侍初我念过去劫为求大法故身当为奴仆首二句颂总标为法次二句颂泛叙愿行以不贪五欲必能发愿成佛广行惠施故也末四句颂正明本事长行云击鼓此云椎钟者二事总为集众前后互出耳身为奴仆即供给走使义也二颂仙人索愿为说时有阿私仙来白于大王吾当为汝说X阿私此云无比谓其人与法皆无比故能修行者谓如教修行即长行不违义也三颂国王为法随侍时王闻仙言心生大喜悦身心无懈倦大成云木实曰果桃李之属草实曰蓏瓜瓞之属随时恭敬者谓薪水果蓏等各适其时也余可知义颂长行竟二结证寓劝普为诸众生勤求于大法今故为汝说如来意谓我于往昔普为众生勤求大法亦不是为我已身及以欲乐故虽为大国王犹能精进勤求获得此法由我为法如此遂致今日得成佛果此是我之行履今故为汝宣说汝等果能如我所行佛果菩提皆可速证远举本因竟二结会证益二一结会古今二证成渐益初佛告诸比丘尔时王者时仙人者今提婆达多是王则我身显佛道不易可成仙则达多显害佛实无恶意一顺一逆总为鼓扬妙法接引众生耳二证成渐益二一释迦成道二达多得记初由提婆达多善知识故皆因提婆达多善知识故达多昔为仙人能折佛之贡高能成佛之德业故佛以善知识称之具足者即圆满义慈悲喜舍名四无量心一慈无量能与众乐二悲无量能拔众X苦三喜无量庆他离苦得乐四舍无量缘他无憎无爱四摄法者一布施摄谓乐财众生即以财施乐法众生即以法施二爱语摄谓以善软心随顺一切安慰开谕令生亲附三利行摄谓与诸众生成办利益起三业行令得从化四同事摄谓明见众生分形散影和光同事密结其心神通即六种神通亦即华严十通道力即正助道力亦即金刚道力余见前文此上明具足功德不惟具足功德资以砥砺即今果后教化仍沐功勋故云成等正觉广度众生皆因达多善知识故然达多世为佛怨佛尚以善知识称之据此则凡有逆我者皆应作知识想也二达多得记三一佛号界名二住世教化三灭后利益初告诸四众提婆达多世界名天道果号天王者以覆护众生得名葢以因中示为佛怨示入地狱皆为覆护众生不令起恶也世界名天道者以此界众生久蒙教化沦骨浃髓能继天王佛之道故然达多虽称权现因害佛故不免地狱之苦又虽称恶人因教佛故遂得天王之记据此则与佛有难者固应寒心而恶心未似达多者岂可不自勉乎二住世教化时天王佛住世二十中劫得无生忍至不退转准教中一增一减为一小劫二十番增减为一中劫成住坏空各二十番增减为一大劫今云二十X中劫者应是五大劫也广为众生者三乘之机说于妙法者三乘之教三乘之教通称为妙者以凡有所说悉到智地故也得阿罗汉等三乘之益得无生忍至不退转义当七八二地如华严八地文云菩萨摩诃萨于七地中善修习方便慧乃至入一切法如虗空性是名得无生法忍成就此忍即时得入第八不动地是也三灭后利益时天王佛般涅槃后发菩提心至不退转初正法数量全身下舍利塔量诸天下感恩供塔无量下依法证果结会证益竟三闻信功德佛告诸比丘未来世中若在佛前莲华化生于国王弃国信敬不疑则无贪心于仙人索愿信敬不疑则无瞋心于国王为法信敬不疑则无痴心三毒既灭故无三涂之报于达多成佛信敬不疑故得生佛前于达多弘经信敬不疑故常闻此经不疑达多实是恶人故生人天受乐不疑达多应入地狱故感莲华化生然此盖以提婆达多恶名素着一旦授记成佛易招疑谤故言闻信功德如此亦欲借此以显冤亲平等以绝憎爱之见也约达多通经以证渐益竟二约文殊弘法以证顿益三一二士相见二问答证益三会众信受初于时下方多宝世尊共相慰问却坐一面初智积请还意谓师弟之来本为证经证经巳毕纵住无益故启白本师当还本土菩萨名智积者X以智慧积聚如山也释迦下佛留智积意谓欲彰顿益非大智无以启非积智无以证故留以且待须臾与文殊论说妙法葢以文殊大智启之以智积积智证之也尔时下文殊来见文殊表根本智俱来菩萨表差别智俱坐莲华表智依行成华如车轮表行圆智就行圆智就自能超越生死大海故以从海涌出表之住虗空中者表既出生死安住第一义空诣灵鹫山者表虽住义空空亦不住从莲华下者表虽依行成行亦不着由无住无着乃契佛境生灭无二之觉智故以至于佛前敬礼二尊表之修敬者如问讯起居之类往智积所者预知佛留智积敬为相见也随顺世仪略叙寒温故云共相慰问宾主相对欲论妙法故云却坐一面又序分之后未见文殊有去乃无去之去涌塔之时未见智积随来乃无来之来无来之来还应无去而去故智积请还本土无去之去还应无来而来故文殊从海涌出若实有去来则赴应不广此二士者亦为弘经菩萨未能泯绝去来者作榜样观也二士相见竟二问答证益二一三番问答二证成顿益初三一问答所化数目二问答所说法义三问答顿证有无初智积菩萨问文殊师利于海教化其事如是X初智积请问意谓龙性多瞋难可调伏所化众生应不多得故问以其数几何文殊下文殊示证意谓佛性平等品类自分大智在我随机堪化故答以其数无量无量故不可称述不可计较如是则说之舌乱思之意暗故云非口所宣非心所测知其不久便至故教以且待须臾自当证知证知者现量亲证了知不昧也所言下化众时来论说六波罗密者彼此讲究云何修云何证也此众原是小乘自住虗无空寂之境纵有所说亦惟小乘智断之法故云本声闻人在虗空中说声闻行今蒙文殊教化从空入假渐习真空之学故云今皆修行大乘空义文殊下文殊指答其义可知二问答所说法义尔时智积菩萨以偈赞曰惟常宣说妙法华经初智积赞问龙宫非行化之处龙众非易度之机而文殊能化能度故以大智勇徤赞之今此诸大会及我皆巳见者自述现量分明所谓且待须臾自当证知者信矣演畅实相义开阐一乘法者准正法华云惟为露圣旨分别说其义据此则演畅者直指义开阐者分析义盖智积因见来众不知文殊如何教化故双开二问为是直指实相义乎为是分别一乘法乎若分别一乘则羣机渐入故能广导众生若直指实相惟大根顿了故令速成菩提今观此众不知其为渐入顿了故承上双诘X二益为是广导诸众生乎为是令速成菩提乎文殊下文殊直答惟说妙法者二问之中葢是演畅实相义也三问答顿证有无智积问文殊师利言志意和雅能至菩提初智积直问甚深者罄千佛之底蕴微妙者尽性相之幽宗最为尊重故称诸经中宝时乃说之故称世所希有非常之法心有非常之益故问以颇有众生等也勤加精进者拌尽身心直取向上修行此经者独宗至教不涉余乘果能如此自然不历僧祇顿超诸圣此智积所以有速得佛不之问也文殊下文殊指答复有二义初指人叹德年始八岁智慧利根者叹其年富根利大有为也善知众生诸根行业者叹其权智观机可下化也言众生根有利钝行有浅深业有厚薄龙女皆善知之得陀罗尼能受秘藏者叹其实智受法可上求也言诸佛甚深秘藏龙女以总持智不惟领受无遗且能执持不失故深入禅定了达诸法者叹其定慧圆融离痴狂也言正入定时即能了法不堕痴定正了法时即能入定不落狂慧故于剎下正答速证剎那者最少之时准教中以利刃透九十重纸分九十剎那其少可知发心义当初住以初住即名发心住故不退义当八地註见前文辩才无碍义当九地如华严九地文云菩萨住此善慧地作大法师具法师行乃至起四无碍辩用菩萨言X词而演说法等是也慈念众生犹如赤子者义有两向若消归上文即是九地作大法师真慈平等于诸众生无偏无党若消归下文即是十地化他行圆于诸众生无少忘念犹如父母爱子无所不至也功德具足义当十地谓十地自利行圆一切功德皆具足故如华严十地文云菩萨以此大智职故能行无量百千万亿难行之行增长无量智慧功德名为安住法云地等是也据此则从初发心乃至十地祇消一剎那顷所谓顿超十地无难事者其龙女之谓欤心念二句为下龙女说偈伏案如下龙女说偈赞佛三身圆融巳非二乘所知至于我阐大乘度脱苦众之语又非二乘所及故预以微妙广大许之慈悲二句为下献珠示成伏案如下身子不信龙女毫不与辩但以宝珠献佛其慈悲仁让可知至问其是事疾否答言甚疾乃曰以汝神力观我成佛复速于此其志意和雅可知即此慈悲仁让志意和雅俨然大圣器量故预以能至菩提许之三番问答竟二证成顿益二一说偈证益二现身证益初二一智积怀疑二龙女说偈初智积菩萨言我见释迦如来于须臾顷便成正觉初引佛为例难行苦行者如前勤行布施不惜躯命之类既经无量劫数则行业渐隆故云积功累X德如此皆为上求佛果故云求菩提道无量劫中无少间歇故云未曾止息三千大千世界指往昔行化处也行化之处不止三千大千且就娑婆一界言之言他界无论近观娑婆世界三千大千之中虽至微如芥子许皆是如来为菩萨时丧舍身命之处故云无有非是如此皆为下度有情故云为众生故然后指最后身也最后身中因圆果满故云成菩提道然成道虽在最后而积因由于巳往因昔有今故云然后乃成乃成云者正以见成道之不易也不信下反疑前言现见释迦之难乍闻龙女之易不啻顺水风帆高山蚁步之殊故不信也然又当知智积不信乃大士助化方便释迦行因亦如来度生权巧若谓千年之鸟不及朝生之凤是又为智积舌头瞒也二龙女说偈言论未讫时龙王女我阐大乘教度脱苦众生言论未讫龙女忽现者正当日师资唱和接拍成令之仪礼住偈赞者欲彰顿益以释智积之疑也偈中首二句赞佛报身梵语卢舍那此云满净谓深达罪福皆空圆满清净即偈中初句此自报也亦云光明徧照谓身相光明徧照十方即偈中次句此他报也微妙句赞佛法身梵语毗卢遮那此云徧一切处谓徧入几微徧含众妙虽徧入几微徧含众妙而弥满清净中不容他故云微妙净法身也具相三句赞佛化身梵语释迦牟尼此云能X仁寂默能仁者能现化身仁民爱物即偈中具相与好义也寂默者应化本寂相好亦默但为庄严法身接引蒙昧即偈中用严法身义也三身圆融应机无碍故感天人戴仰龙神恭敬戴仰者顶戴瞻仰恭敬者䖍恭礼敬如是则凡有血气咸知尊亲故云一切众类无不宗奉此如来道感天人法尔如是也又闻成菩提等乃龙女自信成佛发愿度生之意意谓我观如来道感天人信知我若成佛亦当如是况又闻本师许以顿成菩提何幸如之但以此事难信惟佛当证知我为我护念至我成佛亦阐大乘之教度脱苦众断不肯孤负佛恩及师恩也说偈证益竟二现身证益二一身子不信二龙女现身初时舍利弗语龙女言云何女身速得成佛初直言难信意谓据汝闻成菩提佛当证知等语俨然自谓不久得无上道想我等以丈夫之姿负拔萃之秀终年幸闻此法成道犹待多劫况尔异类女质视佛果若此之易大言伤实是事诚难信也所以下征起释成复有二义初不信能成女身为爱欲之本故言垢秽法器必梵行之士故言非是以非是故不堪受法故曰云何能得无上菩提佛道下不信速成复有二义初佛道悬难旷犹远也言从因至果中经五百由旬故云悬旷二死难度五住难穷故须经无量劫积行具度即无量劫X中事也然后乃成者因圆而果始满故此身子所以不信其速成者一也又女下女人障重不止如前所说故置又言五障者准超日月三昧经云净修四禅为梵王婬恣无度受女身勇勐少欲作帝释娇恣多态受女身具十善法作魔王毁失正教受女身慈愍众生作轮王多瞋姤故受女身具菩萨行能作佛不修净行受女身此皆下为能障上为所障今身子从略惟约所障言之据此则若欲成佛只好从此发心必待转女成男无量劫积行具度庶可希冀此身子所以不信其速成者二也由此二义故总以结难云何女身速得成佛二龙女现身二一献珠表显二现身成佛初尔时龙女有一宝珠观我成佛复速于此初以珠奉献意谓智积乃多宝良胤身子亦释迦上足二贤尚疑余众可知若持词以辩终不相信故惟以宝珠奉献而表显之宝珠表一切种智价值三千表得此智者能取大千成佛也持以上佛者表龙女顿证上契佛果佛即受之者表心印相符蒙佛印证识此意者则向下转男成佛又多一重公案龙女下就事问答问以疾不者龙女自信成佛欲假此以表其速答言甚疾者二贤不谕其旨即就事以道其实所谓是则也是非则实非女言下示以复速教以观我者令立验其实显成佛非徒虗说教以神力观者俾深察其微显顿成非X是幻化受珠作佛成佛在已故云复速于此二现身成佛当时众会皆见龙女一切众生演说妙法众会皆见者明明历历绝覆藏也因缘殊胜报障顿转故能忽然变男又忽然变男者为除身子女非法器及犹有五障之疑故一珠称性万行齐圆故能具菩萨行又具菩萨行者为除身子经劫积行及智积引佛为例之疑故南方者虗明之地无垢者清净之区言即往者以人既可女而男方亦可暗而明界亦可染而净如是则男女明暗染净等执皆不应也坐宝莲华即报身成等正觉即法身三十二相等即化身前偈以斯赞佛今则以斯自证龙女可谓大丈夫也又即往南方等者为除身子云何速得成佛及智积不信须臾便成之疑故普为十方演说妙法者道后酧愿正应前文我阐大乘度脱苦众之语问答证益竟三会众信受尔时娑婆世界菩萨声闻一切众会默然信受初遥伸敬礼亲见成佛信斯法之有功故心大欢喜亲见说法望真慈而远被故悉遥敬礼无量下两土蒙益无量众生者宿具慧根之机或闻法解悟即登不退戒剎那功圆现受记莂亦龙女顿成一类六反震动者表六位无明一时顿破此彼土蒙益也此土蒙益中略去闻法解悟长出发菩提X心与彼土互显智积下时众默然智积目覩其事心允其说舍利智察其微词穷于辩二贤尚尔余众可知故皆默然无语深心信受准华严入法界品善财童子徧历百一十城皆曰南方所遇五十三位胜友非止一类故古德约其义云明正为南方尽南矣益我为友人尽友焉今此品如来称达多知识龙女往南方成佛其亦华严入法界品之意欤示相证益竟二承当发愿妙法莲华经持品第十三持有二义一奉持二传持文云我等于佛灭后当奉持读诵说此经典此奉持也又云我等于如来灭后周旋往返十方世界能令众生书写此经等此传持也又奉持亦兼传持传持亦兼奉持以自利利他常相须故故惟以持名品若别说者亦具五义一为宝塔募人如来深以弘经为虑此品羣贤发愿安慰佛意故如文云惟愿世尊不以为虑等是也二为法师品来重重显示妙法殊胜此品勉力弘经自明深信故如文云我等亦自誓愿于异国土广说此经等是也三为三周授记不及尼众法师广记未说其名此品增记满尼众愿故如文云于时世尊告憍昙弥何故忧色而视如来汝心将无谓我不说汝名授记等是也四为新记声闻不堪娑婆弘经欲假不退菩萨扩充其志故如X文云尔时世尊视八十万亿那由他诸菩萨等是也五为不退菩萨知佛青莲频加责望在已敬承佛意弘经自任故如文云时诸菩萨敬顺佛意乃至便于佛前作师子吼等是也总言法虽佛说道在人弘群贤各据一途津梁末世使斯文永衍尘劫俾有识同结法缘此持品之所由说也一菩萨发愿二声闻发愿三尼众发愿四不退发愿初尔时药王菩萨摩诃萨种种供养不惜身命初发愿弘经发愿贵在普济故以药王居先弘经须假辩才故以乐说居次至于上求下化又须万行交修万德齐严故以二万菩萨为眷属欲发大愿先慰佛心故云惟愿世尊不以为虑奉持读诵者以法自修说此经典者以法化世此自持兼传持也后恶下忍难无畏恶世去圣时遥众生弊恶日甚故云善根转少惟知粉饰虗名不务真修实证故云多增上慢诈言得道邀彼恭敬故云贪利供养贪心既起瞋痴继之故云增不善根起惑造业永系生死故云远离解脱不求出世闻必生谤故云难可教化虽难可教化而冒难不舍故云起大忍力忍力云大者不惟受辱不报且欲究竟度彼如不轻之于上慢之类不惜身命者谓但知有法虽至丧身失命亦所不惜故菩萨发愿竟二声闻发愿二一无学发愿二有学发愿初X尔时众中五百阿罗汉于异国土广说此经新记声闻不能同于菩萨一例发愿故云亦自誓愿道力未充深畏娑婆世界难可教化故云于异国土二有学发愿复有学无学八千人瞋浊謟曲心不实故初愿在他国所以下征起释成娑婆国中类多刚强暴虐难调难伏故云人多弊恶妄言得道得果滥膺恭敬故云怀增上慢不务真修实证福慧减损故云功德浅薄内怀嫉姤之心外现足恭之相故云瞋浊謟曲一味贪图利养诳惑世间故云心不实故此有学之所以愿在他上者非无谓也声闻发愿竟三尼众发愿三一爱道增记二耶输增记三欢喜发愿初尔时佛姨母得阿耨多罗三藐三菩提初爱道望记六千人爱道眷属也瞻仰尊颜目不暂舍者望记之状意谓我等德齐声闻族胜龙女彼既指名授记现前成佛我何不尔由此所以愤愤悱悱瞻仰不舍又瞻仰不舍即忧色而视也于时下示先总许忧色而视正为不会说名与之授记如来观其颜面知其心腹故问以何故忧视将无谓我等也总说声闻授记者如法师广记文云求声闻者求辟支佛者求佛道者如是等类咸于佛前闻妙法华经一偈一句乃至一念随喜者我皆与授记等今汝下更与增明欲知者欲知行因X之详及得果之悉也将来之世等记以因行当得作佛等记以果号因地为大法师以法结缘果中见者欢喜故号一切喜见转次授记名亦应同以因中俱为法师故也二耶输增记尔时罗睺罗母耶输陀罗佛寿无量阿僧祇劫初耶输作念耶输虽非尼主巳胜六千理应别说其名而与授记故以不说为念若论此事贵在自肯说与不说有何交涉盖以女流着相虽成道犹有余习故也佛告下如来与记善国者人多胜善无诸弊恶此以因为法师严净佛土所感因为佛妇资华色以修行果证真如假光相以严身故号具足千万光相佛寿无量僧祇者大成云既曰善国仁人相踵秉命悠长故随机之寿住世亦永三欢喜发愿尔时摩诃波阇波提比丘尼于他方国广宣此经初因记欢喜并其眷属即指六千人也即于下说偈发明未出迷途者令出迷途故称世尊导师未脱苦恼者令脱苦恼故云安隐天人前文爱道忧视正中心不安华色无名亦中心缺然故云我等闻记心安具足诸比下偈巳发愿欲报佛恩发愿弘经自觉力量微薄不堪恶世故云能于他方尼众发愿竟四不退发愿三一如来目视二不退作念三发愿护持初尔时世尊视八十万亿那由他诸菩萨摩诃萨X羣贤发愿弘经分彼分此不台圣意故世尊目视此众欲其一力承当大成所谓默然心遣令彼自荐是也二不退作念是诸菩萨皆是阿惟越致不见告勅我当云何初指人显德阿惟越致等通论则八地以上皆可当此若别论者阿惟越致义当八地以八地证无生忍永无退转如华严八地文云以能获得不退转法是故说名住不动地等即阿惟越致义也转不退轮义当九地以九地具善顺慧善调诸根如华严九地文云住此地巳了知众生诸行差别教化调伏令得解脱等即转不退轮义也得陀罗尼义当十地以十地堕在佛数总持佛地功德如华严十地文云如来力无畏不共法一切佛事咸在其中等即得陀罗尼义也即从下具仪作念意谓佛既属目于我我等岂敢孤负佛意若世尊果见告勅我等自当如佛所教此菩萨深望佛勅意也复作是念者进退两难之意意谓始见我佛青莲频加似有注意今观我佛默然无为不见告勅触之不得背之不可故云我当云何三发愿护持二一发愿祈护二说偈陈情初时诸菩萨敬顺佛意在于他方遥见守护莲目巳及虽纶音未降不可有违故云敬顺佛意有愿弘经虽告勅未见岂肯中止故云欲满本愿任此难事发言无畏故云作师子吼周旋者周围X旋转往返者径过去来十方者染净普应盖以羣贤分疆立界不合圣意故作如是愿也凖前羣贤发愿或云我等受持或云我等广说等其操在已今云令众书写乃至修行忆念等其志在人是较前羣贤愿力为尤难也书受读诵者令其以法自奉解说其义者令其以法教人说丈不及行尺故又令其如法修行真修须凭理观故又令其起正忆念正忆念者谓直心正念真如法也皆是佛威者归功佛护不自伐善之意此发愿也惟愿世尊他方遥护者乃祈佛护念之词准前法师品云我虽在异国时时令说法者得见我身又云我于余国遣化人为其集听法众等皆遥见守护之义发愿祈护竟二说偈陈情即时诸菩萨俱同发声而说偈言一弘经自任二诸难自忍三请佛安住初惟愿不为虑于佛灭度后恐怖恶世中我等当广说首句安慰佛心不必以末世弘经为虑也于佛下乃一力承当之语大成云圣人去世无人救正伤风败伦者多故云恐怖恶世以圣道训世令人迁善崇德故当广说二诸难自忍二一忍骂害毁轻二忍恐怖摈斥初有诸无智人恶口骂詈等皆当忍受之初忍骂害大成云正斥曰骂傍及曰詈下愚无信视正如怨嫉其法恶其人恶言毁之不足加刀杖X而害之菩萨怨亲平等不较不报以礼自责以忠自恕惟道是务皆当忍之恶世下忍毁谤邪智者知见不正謟曲者心行不实心行不实故甘于自欺故云未得谓得知见不正故乐于自大故云慢心充满然既假比丘之形而居心如此是谓附佛法之外道也阿练若此云闲静处约地言亦云无诤约行言今依后义盖指一类假饰无诤行者言之纳衣在空闲者内染丽服外着纳衣心驰魏阙身处空闲特假此以欺世盗名耳一味虗诈不实谬称无诤故云自谓真道见彼入廛行化反生谤毁故云轻人间者此乃假纳衣而坏灭佛法在空闲而阻滞正修如来所谓师子身中虫还食师子肉者此也贪着利养者拣非净心说法但与白衣者惟是希图利养无智俗人易受其惑故为世所恭敬如供罗汉是人怀恶心者每思恼害正修常念世俗事者一味贪图利养空说无诤枉在空闲故云假名练若欣邪厌正嫌他障已故云好出我过作如是言者即出过之言如下所说者是自贪利谤人贪利自外说谤人外说自妄作谤人妄作自诳世谤人诳世自为求名说法谤人求名说法此稂莠贻害嘉禾正信之士不可不知所辨也常在大众者兴谤不止一时所对不止一人盖欲坏我正法显彼邪教故云欲毁我等国王大臣操生杀之权向以诽谤意欲摧我立彼婆罗门等乃正X信之士向以诽谤意欲亲彼疎我及余比丘指和合之众向以诽谤意欲破和结党说恶说邪巧用间计若非正信坚固正智分明者鲜有不被其惑如来所谓断灭佛种命终直入阿鼻劫尽更生他方展转以至无数劫等即此类也我等敬佛忍是诸恶者有二义一谓如来目视我等寓有劝持之意我等既为敬顺佛意虽至恶亦所当忍二谓如来多劫勤苦为我等求此法门我等既为敬念佛恩虽极苦亦为应受前文所谓念佛故应忍者是也为斯下忍轻慢上属背毁故诬以作经此乃面剌故讥以是佛似赞实毁笑语带诮较之恶言辣口尤为难当此菩萨所以预为之计忍骂害毁轻竟二忍恐怖摈斥浊劫恶世中多有诸恐怖皆当忍是事初忍恐怖浊劫恶世妖孽时出故云多有恐怖恶鬼入身骂詈毁辱者如楞严飞精附人讦露人事之类此正可恐可怖事也敬谓敬顺佛意信谓信忍佛言信忍佛言知菩提之在近敬顺佛意念弘法之当先稍涉回途便成退转故云当着忍铠忍辱称铠者内护法身不失外遮魔事不入故为说是经忍此难事者知有法不知有身也我不下忍摈斥不爱身而惜道者自述其志来世护经者自明其愿此志此愿难为不知者道故云世尊自当知也浊世比丘执权为实故云不知方便随宜所X说由不知故乍闻废权立实反生毁怨故云恶口颦蹙数数见摈者屡被逐斥远离塔寺者不共住止是乃坐以大妄语成按波罗夷法结其罪耳上言佛所嘱者指此经言如前宝塔品云佛欲以此妙法华经付嘱有在是也此云佛告勅者指募人言如前宝塔品云以大音声普告四众谁能于此广说妙法今正是时是也少有退屈即违佛勅故云当忍是事诸难自忍竟三请佛安住诸聚落城邑其有求法者佛自知我心初发愿申请地无论广狭故统言聚落城邑人无论亲疎故统言其有求法皆到其所者如月落百川说佛所嘱者如风鸣万籁亲受灵山付嘱故是世尊所使赖有大愿摄持故能处众无畏自任善说愿佛安住者以唱灭原为募人得人不必更灭也我于下结誓求证世尊亦兼多宝十方通指分身必对三佛结誓原为求证故云佛自知我心也证益发愿竟法华指掌疏卷第四音释洼锱铢虷陬瓞拌辣讦X法华经指掌疏X卍XXX法华指掌疏卷第五贤宗后学通理述嗣法门人明远较字三请示方轨妙法莲华经安乐行品第十四行有二种一正行二助行文云欲说是经当安住四法葢说经即正行四法即助行也安乐亦二一能安乐二所安乐文云欲得安隐演说斯经应当亲近如是四法葢正行即所安乐而助行乃能安乐也然既文兼正助义含能所不便别指故直以安乐行名之若推文寻义亦应有五一为前品发愿此品示行显示行愿相资故二为忍难弘经深位犹可请示方轨预为新意者计故三为欲坚众信令守四法取譬髻珠显示此经尊尚故四为显示持经报感华果梦验佳祥令知利益不虗故五为文殊大智尚虑持经示以四行显示智行相成故总言忍难弘经不若无难为美果能依此能所正助兼修应尘劳而无碍涉纷华以恒如既安且乐何难可忍故于持品之后而示之以安乐行焉一文殊请方二如来示轨初尔时文殊师利法王子于后恶世云何能说是经X初指人称叹是诸菩萨者即指前品不退之众不畏恶世高蹈羣贤故称甚为难有敬佛发愿恶世护持等正出上甚为难有事也世尊下代为启请意谓能说是经则难何况于后恶世但不知不退菩萨当来于恶世之时云何能说想应有安乐无碍之法也二如来示轨三一总标二别示三结劝初佛告文殊师利欲说是经当安住四法影直必在形端正人要先正已故初示持身身既持已离有而不受有缚事未涉也趣空而尚为空系故次示应物应物之际最忌心中之憎爱一体同观乃见实相之平等故继示摄心心虽摄而难以持久行虽广而终滞有涯故后示立愿奉此四以为轨则名曰四法依此四而为家宅名曰安住详如下释古德以身口意愿为四者与此大同小异二别示四一持身二应物三摄心四立愿初二一长行二偈颂初二一总标二处二别释行近初一者安住菩萨行处亲近处能为众生演说是经行处者身所必践之境近处者身所可就之区必践之境谓造次颠沛不可有违可就之区谓动作食息不可有忘然各有事有理要解云非事无以涉俗非理无以契真理事兼通真俗无碍然后利生弘法触处安乐故云能为众生演说是经二X别释行近二一先释行处二次释近处初二一行处事行二行处理行初文殊师利云何名菩萨而不卒暴心亦不惊云何句寄言总征若菩下正释事行住者即造次颠沛不违之义忍辱者能忍诸辱能忍诸辱无复取舍憎爱故以地称以地能持载万物而正当持载时无复取舍憎爱故也要解云行处必住忍者虽六度适时为用而涉难莫尚于忍惟能忍故于刚能柔而物不能挫于逆能顺而物不能害于事能审而所施不暴于微能察而所遇不惊是则弘法利生者不可不以此为必践之境也二行处理行又复于法无所行是名菩萨摩诃萨行处承上虽住忍辱若执有辱可忍是以忍辱之法为我所行例而推之则六度万行等全成心中滞碍为由解脱何能安乐故须于一切法都无所行然正当有所行时如何得无所行去故须观一切法皆如实相既观一切法皆如实相自无能所对待有何可行此正如来为众生解粘去缚处也既巳解粘去缚即不分别若即以此不分别者以为极则是又以不分别法为我所行一味沉空滞寂反成大病故须并此不分别法亦不固执去要行他必如是乃空有不碍理事圆融终日行而无行无行而终日有行所谓大解脱大安乐者不外是矣X是名句寄言总结先释行处竟二次释近处二一近处事行二近处理行初四一不近妨正之缘二不近非器之众三不近致嫌之因四常近摄心之境初云何名菩萨摩诃萨亲近处则为说法无所希望不近国王等以能妨正念故大成云恐流俗阿师窃权势而侈于骄奢取利养而苟于媚倖一有至此则荒于苞苴肮骨藏摇尾乞怜为俗人拭唾之不暇尚何心于道哉所以谓其妨正念也虽曰能妨正念实亦自妨如如来不弃十六国王古德多赖人主行道况佛法付嘱国王大臣而轮王多是法身大士展缩之机贵在活泼幸勿泥言失意以致当面错过不近外道等以能妨正语故诸外道者准西域有多种今下略出五种余以义摄梵志亦云净裔妄计从梵天生志事梵天者尼犍此云离系妄计无益苦行能离系缚者世俗文笔等如四围陀典准登伽经云初人名梵天造一围陀次人名白净变一为四曰读诵曰祭祀曰歌咏曰禳灾今云世俗文笔即祭祀禳灾之类赞咏外书即读诵歌咏之类路伽耶陀此云恶对答谓依诸恶见不善对答逆路伽耶陀此云恶征问谓依诸恶见不善征问此等皆心游道外不谙正法狎近则专于求疵讨论则一于矛盾所以谓其妨正语也大成取科註义云今虽戒若欲御外侮不妨习X晓但不可忘弃本宗一味躭着耳愚谓若欲化彼亦可亲近如净藏净眼示生妙严王家妙音观音不舍婆罗门众但非浅位者之事故不近𠒋戏等以能妨正业故𠒋戏者𠒋险之戏相扠相扑正𠒋险之戏事也那罗具云那罗延此云坚固亦力士异名种种变现者谓粧神扮鬼涂身躶形及缘幢倒掷人物幻化之类此等皆有关人命无补性理亲之则横事干连近之则傍观嗤笑所以谓其妨正业也不近旃陀等以能妨正律故旃陀罗此云屠户亦云严帜谓行持标帜为严良民见而避之以其下贱不与同行也畜养猪羊等谓生贩以市财利取肉以资口腹之类畋猎者擒取鸟兽渔捕者网捉鱼蛇诸恶律仪教乘载有十六一屠儿二魁脍三养猪羊四养鸡狗五捕渔六猎师七网鸟八捉蛇九呪龙十作贼十一捕贼十二狱吏十三婬女家十四酤酒家十五洗染家十六压油家今此中旃陀罗即彼一二畜猪句即彼三四畋猎句即彼五六七八余以诸字摄之然此十六具足婬杀盗妄而正律初篇即戒乎此所以谓其妨正律也时来者他缘偶至拣非敬心说法者巧设善权回其恶念无所希望者恐谓为利说法反生不信故又为彼等财利皆从婬杀盗妄中来故二不近非器之众又不亲近求声闻比丘五种不男之人以为亲厚X求声闻即非大器亲之近之不惟与已无益亦将以益彼增上之志成其自足之心问讯亦尔故皆所不应不共住止者略为折其增慢随宜说法者渐以导其滞情无所希求者盖恐讥以口口谈空步步行有反并其所说而不信也女身能生欲想即非法器若为女人说法四分所呵况即取着于彼能生欲想之相而为说法污秽圣言系缀自已可不慎哉亦不乐见者不得巳而始见故小女童女也处女谓女未嫁者若巳嫁而失夫者谓之寡女然小女处女多为父母所护而处女寡女易致外人之嫌与之共语讵能免谤故以不与戒之五种不男者一曰生谓生无男根二曰犍谓以刀去势三曰妬谓见他行欲生妬方兴四曰变谓遇男变女遇女变男五曰半谓半月能男半月不能男然此既赋形猥媟便非正器且同于女子小人近之不逊远之则怨但不与亲厚可也三不近致嫌之因不独入他家若有因缘沙弥小儿亦不乐与同师独入他家者既无上座又无阇黎恐有失意及遭幻术故不应也因缘须独入者或施主愿力或阇黎差遣一心念佛者对治散乱及左右顾视等獘故说法贵在庄重露齿现胸增染致谤谩曰自利利他亦将陷人自陷故亦不应为佛法事犹不与之亲厚今之为名为利认母认姊者可不愧哉年X少弟子等不识时务未谙箴规畜之则易致烦恼同师则反损德业故并不乐然此中所禁虽各有所为又总以避嫌为要也四常近摄心之境常好坐禅在于闲处是名初亲近处常好者非曰一定但不忘此心耳坐禅绝散乱闲处绝阓閙摄心绝妄缘于此不忘则境界难动是则弘法利生者不可不以此为可就之区也是名句且结事近近处事行竟二近处理行复次菩萨摩诃萨是名菩萨摩诃萨第二亲近处复次者复有渐次转深之义当为说也言上来不近一切如日中逃影闲处摄心如就阴影灭虽就阴影灭而对日如故故须观一切法本自空寂亦如正当日中悟影是幻乃名真不近真摄心也然既观法空法法皆合元真亦如既悟影幻影影皆称本体故曰如实相法既如实自不应于法上颠倒妄计亦如影既称体自不应于影上虗谬分别故曰不颠倒既不颠倒妄计自不见有凡夫迁动二乘懈退菩萨进转亦如影上若离分别则不见有乱影动摇小影退缩大影转放故曰不动不退不转据此则九界不有诸法元空惟一真体虗玄莫测故曰如空无性此明不可思也然既如空无性则不可言说故曰语言道断既语言道断则不可说从过去生向未来出当现在起故曰不生不出不起既三际叵得不应说有差别名相故曰无X名无相无名无相非是遣有说无故曰实无所有既实无所有则不可言其分量边际故曰无量无边既无量无边则不可说更有何法为碍何为法障故曰无碍无障此明不可议也既不可议佛云何说但为诸法以因缘和合而有从颠倒分别而生能所历然轮转从起故佛说种种法门俾会缘入实反倒归正绝能所息轮转此明不可议而议也佛既从不可议中而议而弘经菩萨亦当向不可思中而思故曰常乐观如是法相此明不可思而思也不可思而思故念念与实相相应虽巨浸不溺大火靡烧即此名为大解脱法大安乐行故名第二近处长行竟二偈颂尔时世尊欲重宣此义而说偈言一正颂长行二显益结答初二一颂总标二处二颂别释行近初若有菩萨于后恶世应入行处及亲近处无怖畏心者乘愿力故也二颂别释行近分二一合颂二处事行二合颂二处理行初合颂二处事行分三一颂不近妨正之缘二颂不近非器之众三颂不近致嫌之名初常离国王及国王子及旃陀罗外道梵志常离者常存远离之心即长行不近义也国王等X能妨正念𠒋险戏能妨正业旃陀罗能妨正律外道梵志能妨正语余从略二颂不近非器之众亦不亲近增上慢人皆勿亲近以为亲厚小乘三藏者佛在波罗奈最初为憍陈如等说小乘修多罗又在罗阅祇最初为须那提说小乘毗奈耶又在毗舍离猕猴池侧最初为䟦耆子说小乘阿毗昙天台判为藏教者以此然上慢皆以无为有小乘多执权为实俱非大器故不应近破戒比丘者篇聚有亏名字罗汉者见思方炽皆欺世盗名之流比丘尼好于戏笑赋性邪僻可知深着五欲者应指一类务名优婆塞言之文虽未显据义必尔为足四众故也徒慕奉戒之名不舍染污之行故云深着五欲着五欲故设方弭过为显得道之形故云求现灭度诸优婆夷儿女情重类多不信出世然此等即在小乘巳为缺漏况复大乘自然非器但以长行无此今补颂之好心来者有意改革前非为闻道者持心欲求大法无所畏者直与出过露罪不惧彼愠不希望者但期抽钉拔楔无邀彼恭如此而说彼易从而已无过也寡女处女等俱同长行三颂不近致嫌之因亦莫亲近屠儿魁脍以此二处能安乐说屠儿者即旃陀罗之华言如今宰杀者是牛羊鱼肉之腥聂而切之为脍上言魁者谓是脍中之首如今馆卖者是畋猎等准上此皆为利杀害贩卖X彼肉以自活命者也衒自媒也以女色取利而自媒于人名为衒卖女色此等不惟能妨正律兼为致嫌之因故长行在前而偈中追颂于此𠒋险二句能妨正业诸婬等恶律之一凖长行俱应在前亦因能致嫌故于此追颂莫独屏处为女说法者准四分律若比丘与女人说法过五六语除有智男子尚结波逸提罪况独于屏处自不应也若说法时无得戏笑者即非屏处亦宜庄重故将一比丘者恐有不虞之失一心念佛者足遮傍观之谤果依如上三科不惟知所可近而心有定见遇事能忍亦能知所必行故总结云是则名为行处近处以此二处则外难不生内乱可制故云能安乐说合颂二处事行竟二合颂二处理行二一颂行处理行二颂近处理行初又复不行上中下法是则名为菩萨行处上中下三乘也有为无为生佛也实不实法真妄也于此俱不行者以法法皆如并不见有一法为我所行长行所谓又复于法无所行而观诸法如实相是也既不见有一法为我所行又岂于男女二相而生分别故云亦不分别是男是女据此则男女真妄实与不实有为无为等俱不可得故云不得诸法虽不得诸法又不可立此断灭知见故云不知不见谓并此不得者亦不可知亦不可见长行所谓亦不行不分别是也末句总结二颂X近处理行一切诸法空无所有常住一相是名近处初明观境一切诸法皆如梦幻梦幻元无故云空无所有无有常住者无佛无真无有起灭者无生无妄言生佛真妄皆属对待而有诸法元空对待斯绝生既不立佛亦不存真尚不真妄何有妄惟有智者乃能于此相应故云是名智者所亲近处此颂长行观一切法空如实相乃至无碍无障义也颠倒下明观缘承上既一切法空无所有如来说无说有其故何也但以众生妄生颠倒分别诸法或以常见而执有或以断见而执无执无者自谓所证是实谓他非实执有者自谓所证是生谓他非生故知佛说有无为遣有无有无既遣是非双绝依此为缘可成观行此颂长行但以因缘有从颠倒生故说义也在于下明观成承上既知分别之心属于颠倒则应在于闲处修摄其心摄从自寂故云安住如山心寂境空故观一切无有境空执除故云如空无固无固执故则不见有一法从前际生亦不见有一法向后际出不言不起者举初后摄中间也又无固执故则不见有一人动而流凡亦不见有一人滞而为小故云不动不退不言不转者举凡小例菩萨也据此则终日应物不见有物有应终日说法不见有法可说实相真境时时现前动作食息念念安住故云常住一相X此颂长行常乐观如是法相义也正颂长行竟二显益结答若有比丘于我灭后能于后世说法华经入事行处则内有定见入事近处则外绝障缘故得说斯经时无有怯弱虽无怯弱但是事行摄持欲究理行须假静观故云菩萨有时入于静室以静室乃修观处也以正忆念者直心正念实相随义观法者随彼实相之义而观诸法如是则一切诸法空无所有葢以实相无相故也观行巳成欲起化他之行故云从禅定起随缘应机无拘品类胜劣故云为诸国王乃至婆罗门等或曲为初心渐次诱引或直为久修当体指示故云开化演畅终日应机如月印川而其体不动故曰其心安隐终日说法如谷答向而其虗如然故云无有怯弱此显益也文殊下结答可知持身竟二应物三一总标应住二别明止作三结益显德初又文殊师利如来灭后欲说是经应住安乐行既入初行巳足应物弘经今又言应住等者盖恐弘经菩萨执前法空之义遂谓毁誉憎爱咸出无心肆意妄行无可不可如是则执药成病故进示以第二行也二别明止作二一长行二偈颂初二一明止行二明作行初若口宣说若读经时又亦不生怨嫌之心人有执有着空之过经有排相遣性之失时然后X言庶免其厌若一味乐着则不可也诸余法师演说诸经亦皆随缘利生量力成化况方便虽有多门归元终无二路若惟依我之圆轻彼之偏则我之圆亦成偏不几反为彼所轻乎弘道之人只宜检点自已他人好恶长短与已无涉故不说也声闻本属小机若说其过恶恐彼不能就大反并小善亦失所证既非究竟若赞叹其美恐彼得少为足甚至流于上慢故皆不应不生怨嫌者言大小并行本不相悖若谓彼能妨我而生怨嫌则是我能妨彼不几反为彼所怨嫌乎二明作行善修如是安乐心故令得一切种智承上虽达一切法空犹能随缘检点故云善修毁誉憎爱不兴于心故云安乐心安乐故自无拂人之性故云不逆其意有所难问者如以相难性以事难理以权难实之类然彼既乐着事相固执权宗若更以小答是犹以汤止水以油救火非惟无能涸息适足以增其浪𦦨故不可也但以大乘而为解说者如以相融性以事会理以权入实之类然既曰融曰会曰入其犹指波即水就灯示火故能令得种智长行竟二偈颂尔时世尊欲重宣此义而说偈言一颂作行二颂止行初菩萨常乐安隐说法渐渐增益入于佛道毁虽外来辱自我致乐安隐说以须内外清净于X清净地而施床座者依报清净也以油涂身澡浴尘秽者如今澡豆摩洗之类尘秽既浴复着新净衣者正报清净也然依报属外正报属内又依正皆属外相虽皆属外相实表内心故统言俱净外净故如佛临众故能安处法座内净故如镜现相故能随问为说此上属补颂也若有比丘等颂前诸有听者以微妙义等颂前不逆其意随义而答者谓随彼所问之义析疑释难非谓随其所执之义而顺答之此颂长行有所难问不以小乘法答义也因缘譬喻等即长行但以大乘而为解说令得一切种智之义二颂止行除懒惰意及懈怠想是则大利安乐供养说法懒惰未免有悞来机行道懈怠宁不唐捐岁月故并除之有忧有恼犹是境界未忘非离此何能行道慈心等观自无毁誉等过必如是乃可说法此颂长行不乐说人及经典过乃至又亦不生怨嫌之心等义也昼夜常说无上道教者诲人不倦以诸因缘无量譬喻等导物有方未尝为利说一句法未尝因法受一毫财故云衣服卧具等于中无所希望但念以斯因缘自利利他故云愿成佛道令众亦尔果能如是则是巳得大利乐大供养彼衣服卧具等又何足介意哉此补颂说法除贪义也别明止作竟三结益显德我灭度后若有比丘算数譬喻说不能尽X初重举前行无嫉恚者无嫉妬瞋恚即前不生怨嫌义也无诸恼者无恼乱他人即前不说人过乃至好恶长短等义也无障碍者无障碍他修即前不慢法师及毁赞小乘义也亦无下结指利益承上既能说法又无嫉恚等事违情之境自然不生间隙之指自然不有故云亦无忧愁及骂詈者横逆之加自然莫入塔寺之逐自然无从故云又无怖畏乃至亦无摈出究而论之皆由自心能忍于诸嫉恚诸恼障碍不令遽起故云安住忍故智者下显德莫穷言有智之人果能如是修心能住第二安乐如我上来所说者则其人功德虽筭数譬喻莫可得而罄也应物竟三摄心二一长行二偈颂初二一别示止作二总结利益初二一示止行二示作行初又文殊师利菩萨摩诃萨戏论诸法有所诤竞嫉妬謟诳者小随之三大成云嫉者狥自名利不耐他荣妬忌为性謟者为罔他故矫现形仪险曲为性诳者为获利养矫现有德诡诈为性然嫉妬违慈悲之心謟诳乖正直之行行乖正直何以上求心违慈悲何以下化故以无怀戒之学佛道者类多狂狷之士狷者固在可接不可轻以鄙陋骂以下劣狂者固在可抑亦不可吹毛求疵责其长短惟得其中则狂者狷者可受化而为中行之士矣比丘等指权教三乘权教三乘进之亦可成佛X故化城品云汝所住地近于佛慧若惟以不得成佛恼之令其疑悔不复进求岂弘法利生善权方便者之所为也语其下详出恼乱令疑之语然既戒之而又详出其语者恐一言既出驷马难追欲令弘经之士知此可禁预向未开口前摄持其心故也放逸者放荡纵逸有得少为足之态懈怠者悠悠忽忽无直取向上之心坐此二过所以种智不得若改途易辙佛道岂远我哉所以教其无得恼之令其疑悔者以此戏论有二一学者戏论谓于出世法中谈空谈有二世俗戏论谓于世间法中说是说非然此二俱非真实总属戏论本为遣情绝计以资谈柄若更竞短诤长反恣人我宗镜云挥剿情绝见之太阿锋诤情诤见用疗恚医痴之甘露味增恚增痴故不应也二示作行当于一切众生起大悲想亦不为多说于一切众起大悲想则下化不息于诸如来起慈父想则上求不倦于诸菩萨起大师想则取法不宁于十方菩萨深心敬礼则参扣不厌于一切众生平等说法则真慈不偏如是则自利利他无往而非安乐之区矣以顺法故不多不少者法有广略宜广者则顺从广法不令有少宜略者则顺从略法不令有多乃至深爱亦不多说者若根利而深爱多说则反资知解若根钝而深爱多说则倒迷葛籐所谓将谓分明极反令觉照迟故不为也X别示止作竟二总结利益文殊师利是菩萨摩诃萨恭敬尊重赞叹成第三行无能恼乱者以止行成不致恼乱作行成不见恼乱故也得好同学者有切磋琢磨之资得众听受者有起予辅吾之美况听巳能持乃至使人书供等展转利益而是人之功德何其伟哉长行竟二偈颂尔时世尊欲重宣此义而说偈言一颂别示止作二颂总结利益初二一颂止行二颂作行初若欲说是经当舍嫉恚慢云汝不得佛长行云嫉妬此中略妬而加恚慢义互出耳邪谓不正伪谓不实仍属謟诳中义质直者内外一如翻彼謟诳邪伪心也轻蔑者轻贱毁灭人即长行学佛道者既学佛道即宜尊敬况智愚皆可造就岂应轻蔑长行所谓亦勿轻骂者以此余凖长行可知二颂作行是佛子说法常柔和能忍说法无障碍柔和则善顺物情能忍则不被境迁慈悲不懈则下化不息此颂长行于一切众起大悲心义也十方下四句颂前于诸菩萨起大师想于十方菩萨深心敬礼伹开合稍异于佛生父想凖长行可知然既于佛菩萨生父师想依父师之教说法度生岂敢自生傲物之心故云破于憍慢憍慢既破持X心平等顺法为说无有障碍此颂长行于一切众生平等说法乃至深爱法者亦不为多说义也颂别示止作竟二颂总结利益第三法如是智者应守护一心安乐行无量众所敬如来意谓第三法如是巳为汝等言之汝等果是有智之人应当守护此一心安乐之行以此弘法利生自为无量众所敬矣此行名一心安乐者谓摄彼嫉妬謟诳等心而归于一离彼轻骂恼乱等事而一于安所以科为摄心行者以此摄心竟四立愿二一长行二偈颂初二一正示行法二显经难遇初二一别示心愿二总结利益初二一先发二心二次立深愿初又文殊师利菩萨摩诃萨非菩萨人中生大悲心在家出家对下非菩萨应指是菩萨也言菩萨巳发大心应生大慈之心而摄授之非菩萨未发大心应生大悲之心而度脱之二次立深愿应作是念如是之人引之令得住是法中初念其大失应作是念者念菩萨执渐迷顿念非菩萨执权迷实执渐迷顿不识衣中之珠执权迷实罔觉宅中有宝故云则为大失如来方便等正明大失义也言从前权渐之教乃如来权巧方便随顺机宜而说本非究竟而如是之人竟执权迷实执渐迷顿不闻其为方便不知其是随宜不觉其非究竟由不闻故于是经真实之义不复更问X由不知故于是经称性之谈不复更信由不觉故于是经究竟之法不复更解所谓认沤弃海取雹为珠者即其人也其人下发愿接引言其人虽不问是经真实不信是经称性不解是经究竟而弘经菩萨发愿成佛时随彼所在何地皆以神通力为之提拔以智慧力为之照烛引出权渐令住顿圆如不轻之于威音王子之在智胜何莫非是愿之所致也别示心愿竟二总结利益文殊师利是菩萨摩诃萨诸佛神力所护故凡有所说皆本诸慈悲之心大愿之力故得无有过失由说者无过而听者归诚故皆供养恭敬尊重赞叹虗空诸天为法随侍者重法重人冥中卫护之义聚落城邑多有外道邪宗空闲林中时出魍魉魑魅或化人而恼乱说法或执邪而欲摧正教故有人来欲难问诸天卫护俾怪帜折于干城令异说屈于言下莫不翻邪归正因法明心故云能令听者皆得欢喜所以等乃征释诸天卫护之义言三世诸佛尚以神力护持况复诸天岂有不昼夜为法而卫护者也正示行法竟二显经难遇三一标显难遇二法喻合明三结显难遇初文殊师利是法华经何况得见受持读诵如来唿文殊而结告之曰是法华经若非有缘之人虽徧历无量国中名亦难闻何况身生娑婆步局方寸乃欲见受读诵岂不更难言此以见幸遇X斯经者不可不欢喜踊跃以自勉也二法喻合明二一从实施权二会权归实初二一喻说二法合初文殊师利譬如强力王诸眷属必大惊怪初喻从实不得轮王喻佛以王转金轮御宇佛转法轮应世义相似也强力者轮王有坐定远图之力喻如来有禅定智慧之力故威势者威德势力喻如来力无所畏等言如来初成道觉欲以神通力智慧力赞叹如来知见力无所畏等降伏三界魔军普度众生故以降伏诸国喻之诸国喻三界也而诸小王喻三界魔王所谓五阴魔烦恼魔死魔等是也言五阴烦恼等魔摄持众生不令背尘合觉反妄归真故以不顺其命喻之时转下喻隐实施权起种种兵者喻如来于转照时中说三乘法䇿励三乘众也三乘之众各具智断之力对破魔军故以而往讨伐喻之先以知苦之力对破阴魔次以断集之力进破恼魔后以修道慕灭之力尽破死魔等故以兵战有功喻之然既诸魔尽破则权乘可保而实证可冀佛心暂慰故以即大欢喜喻之随功赏赐者喻如来随其智断之力赐以三乘果也田宅喻禅定解脱能资慧命能安法身聚落城邑喻三乘涅槃能防见思能御分段衣服严身喻五分功德能与法身为严种种珍宝喻七科道法能与三乘为用象马车乘奴婢人民喻六X通三明等能令三乘等纵任无碍此施权也髻中明珠喻法华最上一乘不以与之喻从前久默斯要此隐实也所以者何等乃征释不与之义要解云轮王髻珠用镇宝位妄与则王属惊怪法华上乘佛佛授受妄说则众心惊疑如今经阿难得记八千新意尚疑况其余乎喻说竟二法合文殊师利如来亦复如是而不为说是法华经初从实不得如来句寄言总合禅定智慧合前强力二字言如来以禅定智慧之力成等正觉安住法性故云得法国土此合强力轮王义也自住法性意欲降魔度生兴化同居故云王于三界此合欲以威势降伏诸国义也而诸魔王不肯顺伏者合前小王不顺其命文显可知如来下隐实施权三乘人等同受佛化故称如来贤圣贤有学圣无学也有学无学各具智断之功故称诸将依如来教对破魔军即是与之共战此合起种种兵而往讨伐义也其有功者乃至令其心悦合前王见兵众乃至随功赏赐禅定解脱合前田宅无漏根力等合前种种珍宝涅槃之城合前聚落城邑准喻中更有象马车乘等无合文也言得灭度者显非真实引导令喜者显非究竟不为说是者恐众惊疑此合髻中明珠不以与之等义也从实施权竟二会权实二一喻说二法合初文殊师利如转轮王不妄与人而今与之X既蒙王赐益加励精永殄诸王不令复兴逆志故云有大功者喻三乘既受权法精进不辍永破诸魔不令更扰心王也心甚欢喜者喜其方略神威进之可上辅皇猷喻如来庆彼三乘智断具足进之可上契佛果珠云难信者非轮王真子不信髻中有此喻法华上乘非法身大士不信权中原在从在髻中者喻四十年来以权覆实不妄与人者喻时节未至不轻开显而今与之者喻根器巳熟乃开权以显实也二法合如来亦复如是于三界中先所未说而今说之于三界中为大法王以法化生者合前如转轮王以轮王御宇十善教民略可喻此也见贤圣军与魔共战有大功勋合前见诸兵众有大功者既破恼魔名灭三毒进破死魔名出三界永破阴魔名破魔网如是则智断具足上求佛果有分故云尔时如来亦大欢喜此合前文心甚欢喜义也一切智即佛之异称以佛是一切智人一切知者一切见者故一切世间通指凡外三乘或迷真逐妄或欣邪厌正或执权为实故于成佛之法多怨难信先所未说者时未至故而今说之者机巳熟故此合前文以此难信之珠久在髻中不妄与人而今与之义也法喻合明竟三结显难遇二一重牒法喻二正结难遇初文殊师利此法华经久护明珠今乃与之X既巳合明又复重牒者合明欲析其详重牒欲识其要也二正结难遇文殊师利此法华经乃与汝等而敷演之诸佛秘密心要俱寓于中故云秘密之藏诸经差别之义咸以为主故云最在其上长夜喻生死无明生死无明不堪闻此故如来护不妄说今日者时至机熟时也时至机熟巳出长夜故如来乃与敷演据此则如来出世最后方说此经前文所谓无量国中名字不可得闻者不其然乎长行竟二偈颂尔时世尊欲重宣此义而说偈言一颂正示行法二颂显经难遇初常行忍辱哀愍一切为说此法令住其中初九句颂前先发二心忍辱则视难如无哀愍则视生如子故如此乃能演说余准长行斯等下颂前次立深愿较长行文略义同二颂显经难遇分二一颂法喻合明二颂结显难遇初颂法喻合明亦二一合颂二喻二合颂二法初譬如强力转轮之王王解髻中明珠赐之初颂从实施权喻准长行可知如有下颂会权归实喻勇徤喻精进精进则下可保权上可进实故云能为难事长行所谓有大功者是也解髻赐珠X喻开权显实文显可知二合颂二法如来亦尔为诸法王如王解髻明珠与之初颂从实施权忍能涉俗故称大力智能蕴理故称宝藏准长行云禅定智慧此云忍辱者以忍能遇难不惊即禅定也以大慈悲者欲拔其苦并与其乐如法化世者如巳所证化诸世间此颂长行以禅定智慧力得法国土王于三界义也一切人指三界众生受苦恼即魔所摄属此颂长行而诸魔王不肯顺伏义也发三乘心修三乘行即是欲求解脱进破阴恼及与生死即是与诸魔战此颂长行如来贤圣诸将与之共战义也为是众生说种种法者谓随其智断之力说与三乘果法此颂长行见有功者心亦欢喜于四众中为说诸经等义也方便说此者显非真实究竟此颂长行言得灭度引导令喜义也既知下颂会权归实既证权果便可上趣真乘故云得其力巳此颂长行有大功勋义也末后等文显可知颂法喻合明竟二颂结显难遇此经为尊众经中上今正是时为汝等说义准长行可知别示竟三结劝二一正劝四法应修二因示持经利益初我灭度后求佛道者应当亲近如是四法亲近者时时相依不使有须臾之或离也二因示持经利益三一报感华果二X梦騐佳祥三总结利益初读是经者常无忧恼智慧光明如日之照初现在华报常无忧恼者内离逼迫又无病痛者外绝感冒良以抱道之人六神安静百脉调和故能尔也颜色鲜白者诚中形外必然之势如楞严云心持禁戒举身轻清心持呪印顾盻雄毅今乃心注净道岂不应尔不生下未来果报准后文随喜功德尚胜满八十年之珍宝布施劝令往听且获百万世之具足人相何况四行在躬一乘寓念岂复有贫穷卑贱及丑陋之报哉因读经故受益者多故感众生乐见如慕贤圣如法修行成佛不久故感天诸童子以为给使如宣师行道屡感天人奉馔侍卫即天童给使之騐也然众生乐见有显护之力故得刀杖不加毒不能害天童给使有冥加之功故令若人恶骂口则闭塞如是而随处现身无能为难故云游行无畏如师子王如是而应机说法无能为障故云智慧光明如日之照二梦騐佳祥二一梦修因二梦得果初四一梦见佛说法二梦自身说法三梦闻法得记四梦入定见佛初若于梦中但见妙事诸比丘众围绕说法梦以想成今以行纯障净无复杂想故但见妙事此是寄言总标以向下诸文皆所见妙事故也诸如来教主也诸比丘化伴也主伴交成故云围绕X说法枕席未动亲见灵山一会如昔人有梦入灵鹫感佛说经窹时犹能记忆现今存录在藏题曰梦感佛说大不思议功德据此则梦佛说法非寻常昏散无记者比也二梦自身说法又见龙神阿修罗等自见其身而为说法昔仰山卧次梦入弥勒院众圣堂中诸位皆足惟第二位空师遂就座有一尊者白椎曰今当第二座说法师起白椎曰摩诃衍法离四句绝百非谛听谛听众皆散去及觉举似沩沩曰子巳入圣位师便礼拜据此则梦见自身为众说法亦得入圣位之兆也三梦闻法得记又见诸佛身相金色亦有四众合掌听法初见佛现身放光以梵下见佛说权说实见身下见自闻法获益得陀罗尼者于佛所说甚深秘藏能总持也证不退智者以智导行渐次增进无退转也佛知下见自蒙佛授记文显可知准莲师发愿文云愿禅观之中梦寐之际得见阿弥陀佛金色之身得历阿弥陀佛宝严之土今云见佛身相金色及见身处中是也又云得蒙阿弥陀佛甘露灌顶光明照身今云闻法欢喜及见佛放无量光是也又云手摩我头衣覆我体今云佛知其心即为授记等是也据此则虽属梦境或亦行人有愿预现此以验将来故耳四梦入定见佛又见自身在山林中闻法为人说常有是好梦X在山林离欲也修善法行道也离欲则情尽行道则理圆故云证诸实相念念与实相相应不为物转故云深入禅定以斯禅定之功专注佛境故能见十方佛如楞严云心存佛国圣境冥现是也诸佛二句明所见佛相闻法为人明所获利益末句乃寄言总结以如上诸文皆好梦也梦修因竟二梦得果又梦作国王舍宫殿眷属如烟尽灯灭正助兼修当成妙果故先于梦中见之梦作国王者大成云即降兜率託孕出胎三相舍宫殿及五欲出家相也诣道树处师座降魔相也求道七日义在金刚道中过是巳后生相尽而妙觉圆故云得诸佛智此成道相也成道巳起而等转法轮相也为四众说者先转三乘法轮三乘法轮调机待时故经千万亿劫说无漏法者后转一乘法轮一乘法轮闻皆成佛即权而实故称无漏妙法所应度者皆巳度讫未得度者巳作得度因缘故云度无量众后当入涅槃者更住无益故此涅槃相也烟尽灯灭者显灭非真灭盖以智火无机而应烟斯寂悲炷无感而法灯掩耀亦如火无薪而烟尽炷无油而灯灭也然此以上诸梦虽惟心所成亦佛力示现为破行人住着佛法见耳良以住着佛法不同住着世法住着世法者惟是堕落凡夫一枕黄粱足可破之若住着佛法者则二乘惟知趣X寂菩萨不耐度生诸佛无心应世此见极为难破故佛以方便力将修因得果现于一梦俾行人一梦才觉始终历然自思修因得果不过如此从此任运度生不待成佛后倒驾慈航随缘修道以任度生毕然后证果是则弘法利生者不可不有此梦以坚强其弘毅之志耳梦验佳祥竟三总结利益若后恶世中说是第一法是人得大利如上诸功德如上者即指前二科也总结大科约今时门头以彰出世本怀竟二约实际理地以显应化妙用三一略明本迹以动执生疑二广明本迹以断疑生信三极显经功以借人弘法初妙法莲华经从地涌出品第十五此品虽为略明本迹却因地涌而发故即以名品若明别义者一为明空色无碍如一音才宣大千振裂二为明一多无碍如地涌多千各不相妨三为明延促无碍如五十小劫谓如半日四为明隐显无碍如释尊弟子弥勒不识五为明本迹无碍如伽耶成道久化是众总言虽示四行未极圆融欲得化化不息须达事事无碍此地涌品之所由说也一佛音远召二地涌多千三推因略X答四腾疑致辩初二一他方开士请命弘经二如来不许征起远召初尔时他方国土诸来菩萨当于此土而广说之他方菩萨者闻说法华音感云集众也既闻四行利益有愿此土弘经未敢自主故请命于佛若听等言皆菩萨请命之语意谓此土弘经佛自知人听则此土广说不听则还本利益二如来不许征起远召尔时佛告诸菩萨摩诃萨众护持读诵广说此经大成云止他方者有三义一谓他方菩萨各有已任若住此弘经废彼利益二谓他方菩萨于此土结缘事浅虽欲弘经亦无巨益三谓若许他方下方不出近迹不开远本不显召下方者亦三义一谓是我弟子应弘我道二谓结缘深广必获巨益三谓开迹显本须待下方此事论也若作表法者止他召下表弘经一事非口耳之学所能担荷必从实际理地中流出方能有济也佛音远召竟二地涌多千三一多千涌出二详叙来仪三上首问讯初二一略举同时涌出众二况显依次徐来众初佛说是时娑婆世界各将六万恒河沙眷属初地裂众涌地性本空因执成隔执尽见除空色无碍故大千地皆振裂龙吟雾起虎啸风生一音才宣多众俱集故菩萨同时涌出是诸下身相住X处身皆金色三十二相等者心契佛乘外貌亦肖佛也娑婆之下者是地下非下方既非下方故属此界虗空又此界虗空非地外之空乃即地即空所谓空色无碍是也是诸下涌出之由要解云此以真说彼以真闻所谓心闻洞十方也一一下总结徒众发起法门引接物机故称唱导之首上云有无量千万亿菩萨同时涌出此云各将六万恒河沙眷属据此则有无量千万亿六万恒河沙眷属矣二况显依次徐来众况将五万四万三万二万筭数譬喻所不能知初依次况显承上将六万恒河沙眷属者其师尚有无量千万亿数之多况将五万恒沙乃至一万恒沙眷属者其师益多可知此初况也四分之一者以一河沙分为四分取一分计眷属之数千万亿那由他分之一亦尔若况显者承上将五万恒沙乃至一万恒沙等眷属者其师尚较前益多况复将一恒沙乃至千万亿那由他分之一眷属者其师则益多益多更可知此二况也自下更有六重况显皆以上为能况下为所况乐远离行者如安乐行中不近国王乃至不乐畜年少弟子沙弥小儿等是也如是下总结众数比犹类也言巳上X能况所况论资则从多至无论师乃从略至广以师对资以资对师主伴重重各各无量故云无量无边筭譬不知虽筭譬不知而各不相妨所谓一多无碍者以此多千涌出竟二详叙来仪二一作礼称赞二佛力促时初是诸菩萨从地出巳欣乐瞻仰于二世尊初循序作礼释迦为会主多宝为塔主故先礼之化佛既属云集权居伴中故次礼之准前一方分身尽大千而莫容今者地涌多千逐树座而徧礼不思议境惟信能到右绕下具仪称赞种种赞法者大成云或赞多宝愿力洪深处处听法或赞本师随机敷演不生疲劳或赞分身神通妙用感应自在愚谓于一一佛皆有种种赞法如赞因行赞果德等据文云以诸菩萨种种赞法则种种似约能赞盖以菩萨见处不同故赞法亦异也礼赞巳毕还至塔所分班侍立以推上首问讯故云住在一面二尊并处生灭难分得未曾有眷注不能暂舍故云欣乐瞻仰二佛力促时是诸菩萨摩诃萨徧满无量百千万亿国土虗空初经时延长菩萨不思议力延时劫以作佛事故云如是时间经五十小劫是时下促长令短释迦默然者接上上机目击而道存故众亦默然者遇的的事目瞠而口痴故如来不思议力促时劫以安法相故云令诸大众谓如半日然菩萨虽延曰X令长而不坏日相如来虽促劫令短而不坏劫相所谓延促无碍者是也尔时下加被众见凡夫肉天二眼通碍不同贤圣法慧二眼胜劣各别今以佛力加被并同佛眼故云见诸菩萨徧满无量等详叙来仪竟三上首问讯二一问讯酧答二师资交赞初二一出班问讯二依问酧答初是菩萨众中有四导师不令世尊生疲劳耶初列名标德持守四行堪为引导之师故以四导师称之一名上行者以能持初行得名准前初行偈云入是行处及观近处乃至为诸国王等说斯经典浦有怯弱于国王尚无怯弱即最上义也二名无边行者以能持第二行得名准前第二行偈云能住安乐如我上说其人功德乃至说不能尽说不能尽即无边义也三名净行者以能持第三行得名准前第三行文云有成就是第三安乐行者说是法时无能恼乱无能恼乱即清净义也四名安立行者以能持第四行得名准前第四行文云有成就是第四安乐行者说是法时无有过失乃至诸天卫护无过有护即安立义也又此菩萨虽各据一行立名而一即一切实无优劣此是列名最为上首等乃标其德准前同时涌出文云一一菩萨皆是大众唱导之首故知依次徐来之众除眷属外皆为唱导而同时涌出之众乃唱导中之上首今此四贤于同时涌出众中又独能超拔X故置最为等言在大下合掌问讯法身真常本无病恼随所行处无不安乐问以少病少恼及安乐行者顺世仪也受教易则慧命不绝不疲劳则堪忍久住皆为此际切问尔时下说偈重颂教化众生即长行行字得无疲倦即长行安乐二字余准知二依问酧答尔时世尊于菩萨大众中得闻是经入于佛慧初总答如来意谓如汝所问我及众生者我固一切皆是所化众生亦然故两言如是以总答之诸善下别答可知所以下征释四答中单释易度盖以易度则无疲无疲则安乐少病恼耳世世受化者如佛记身子文云我昔曾于二万亿佛所常教化汝又如化城品云尔时所化众生世世所生与菩萨俱等过去诸佛即指大通威音亦该中间所遇恭敬尊重者显积行巳深种诸善根者显大缘巳成此诸众生华严皆巳顿证故云始见我身乃至入如来慧所谓日初分时入初善者是也先修小乘者谓过去虽结大缘中复习小如是之人在华严杜视绝听故云除也然云除者非谓永失但以不堪闻大尚待权接所谓日中分时入中善者是也得闻是经入于佛慧者即今会权归实信解成佛所谓日后分时入后善者是也问讯酧答竟二师资交赞尔时诸大菩萨而说偈言能于如来发随喜心X初菩萨赞佛重言善哉者大成云赞其权实双行大小等利权实双行不见难行之事故称大雄世尊大小等利不见难化之机故云众生易度既众生易度自有不滞今时更寻实际者故曰能问诸佛甚深智慧甚深智慧指后广谈寿量以广谈寿量是实际理地中事乃如来自所证境不易可到也虽不易可到亦必随顺佛语勉力修学故曰闻巳信行此上首菩萨预知有能问实际人也我等随喜者寓有谦逊之意意谓果有能问我虽不敏亦应随顺欢喜终不似他望巖而退者也于时下佛赞菩萨重言善哉者赞其知机知法能随能喜也善男等言乃如来自释赞意凖后文随喜是经从法会出展转传说乃至第五十人尚功德无量何况亲于如来发随喜心其功德宁可思议此如来所以重言善哉以赞之也地涌多千竟三推因略答三一菩萨作念二弥勒推因三如来略答初尔时弥勒菩萨及八千恒河合掌供养问讯如来从昔巳来者指阿含以来方等般若诸会不见不闻者不惟不见其面亦复不闻其名也既不见不闻忽然从地涌出巳为可疑而且合掌问讯蔼然师弟之谊溢于言表此诸菩萨等所以反覆审思而不释也二弥勒推因三一叙意标偈二别问三处三总以求决初X时弥勒菩萨摩诃萨合掌向佛以偈问曰知众心疑并欲自决自他两利故以偈问二别问三处三一问从来处二问证果处三问修因处初无量千万亿大众诸菩萨以何因缘集人皆未见之众故愿两足尊说地非住众之所故问从何所来上下相隔佛语难闻故问何因缘集二问证果处巨身大神通智慧叵思议为从何所来问者意谓此诸菩萨身相同佛其身可谓巨矣延日为劫其神通可谓大矣知有能问其智慧可谓叵思议矣且观其志念坚固必能誓弘斯法有大忍辱必能愿入恶世众生乐见必能随方设化如斯胜果殊德为从何所法而得来此我等之所以不知而为问也三问修因处二一举数显广二正问其处初一一诸菩萨所将诸眷属犹不能尽知初总标恒河沙谓一恒河中沙也上有多者下有少者故置等言该之或有下别举于中前八句即前同时涌出之众后二十句即前依次徐来之众与前少有出没可以意会如是下总结行筹数者如半月布萨以筹计僧之类二正问其处是诸大威德精进菩萨众修习何佛道闻思之益非无所师故问谁为说法千里之程不X离初步故问从谁发心说法利生必有禀承故问称扬者何佛之法依经非无授受故问受持时行谁之经至于知见宜博参须徧历百城修习宜约道贵准绳一脉故问修习者何佛之道古德云师唱谁家曲宗风嗣阿谁即斯义也别问三处竟三总以求决如是诸菩萨神通大智力惟愿决众疑初请决自疑愿说国名者即求答从来之处愿说因缘者即求答修因得果本末因缘今此下请决他疑可知弥勒推因竟三如来略答二一分身侍者待闻二如来正答弥勒初二一侍者各问本师二本师教以待闻初尔时释迦牟尼分身诸佛菩萨大众从何所来文显可了二本师教以待闻尔时诸佛各告侍者汝等自当因是得闻知有问者故告以且待须臾既示能问之人又告以佛之授记次后作佛者显此事惟佛能知惟补处能问降斯巳还不惟不能知亦复不能问也佛既答之无烦更说故告以汝等自当因是得闻分身侍者待闻竟二如来正答弥勒二一诫听二正答初二一长行二偈颂初尔时释迦牟尼佛诸佛威勐大势之刀弥勒一问自他两利故重言善哉以赞美之如是大事者即实际理地中事实际理地中事非一人X所能测量非散心所能契悟故教以当共一心又教以被精进铠发坚固意者诫其闻而必信信而必修勿得闻而生疑疑而生退以精进则不懈坚固则不屈也诸佛智慧总指向后所说以实际理地乃诸佛甚深智慧境故自在神通别指寿量品意以现生现灭乃如来神化无碍事故奋迅威勐兼指分别功德以一时之间能令如许众生断惑证真犹如斩丝染色即是奋迅即是威勐以师子奋迅能坏诈师子威勐大势能接真师子与如来能令断惑证真义相似也二偈颂尔时世尊欲重宣此义如是今当说汝等一心听教以精进一心示以欲说此事者以此事甚深非懈怠散心所能契故戒以勿得有疑示以智叵思议者以佛智幽微稍涉疑悔者必生退故教以出信住忍示以未闻得闻者以未闻得闻不贵徒信佛语惟重深忍善法以深忍善法乃能受斯不传之秘也恐其疑为荒唐惧其高远不能安慰有碍进修故许以安慰戒以勿怀疑惧佛无不实之语正明其不必疑惑智慧原不可量正明其不必惊惧但以此事是如来自所住境故云所得第一法第一之法非诸声闻缘觉等心量境界故云甚深叵分别据此则惟佛能知亦惟佛能说惟弥勒能问亦惟弥勒能听故示以如是今当说教以汝等一心听也诫听竟二正答二一长行二偈颂初X三一答修因处二答从来处三答证果处初尔时世尊说此偈巳调伏其心令发道意初结前起后阿逸下正答所问我字应前谁何等字教化示导答前谁为说法教化之问令发道意答前从谁发心之问余问不答者可例知故二答从来处此诸菩萨皆于是娑婆世界思惟分别正忆念娑婆之下虗空中住者答前是从何所来之问也于诸经典等者显住不徒住盖为借彼虗空如法修观耳读诵通利者以经为观本不通利则观难成故思惟者思惟真谛空观也分别者分别俗谛假观也正忆念者正念中谛中观也三观既成一切无碍所以一音才举多千俱集此亦答前以何因缘集之问也三答证果处阿逸多是诸善男子等一心精进求无上慧昔贤云人之患在好为人师古德云说得一丈不及行得一尺故菩萨不乐在众多有所说常乐静处者离众独修情易尽也精进不休者轻说重行道易成也五欲交陈极难透脱故不依人天而住三谛并照乃尽圆融故常乐深智无碍常乐诸佛法者不以少得自足精求无上慧者不以浅解自负前问巨身大神通等从何所来今答以所来之处葢即以因为处也长行竟二偈颂尔时世尊欲重宣此义而说偈言X一正颂长行二略为显破初三一颂答修因处二颂答证果处三颂答从来处初阿逸汝当知是诸大菩萨令发大道心长行云教化示导令发道意此云悉是我化令发道心其义同也二颂答证果处此等是我子依止是世界为求佛道故久依如来口生法化故是子也虽云依止世界而却常行头陀长行云亦不依止人天而住是也志乐静处等离众独修不乐多说者轻说重行长行云不乐在众多说常乐静处勤行等是也长行云亦常乐于诸佛之法此云如是诸子学我道法葢以佛佛道同释迦道即诸佛道也长行云一心精进求无上慧此云昼夜精进为求佛道其义无殊三颂答从来处在娑婆世界下方空中住其心无所畏首二句正答其处志念坚固者自行化他不退屈也勤求智慧即是三观齐修说法无畏由于经典通利与长行文异而义同也正颂长行竟二略为显破我于伽耶城菩提树下坐教化是等众初以迹覆本伽耶山名去菩提场约二十里城近此山即以山为名也得成正觉转无上轮者应指先照时华严会也尔乃教化令初发心者且约近迹而论既约近迹弥勒应知况弥勒为华严胜友X何于此不识一人故谓隐显无碍境也皆住不退者位当八地以上当得成佛者果去菩提不远然华严发心一生便近佛位非有深因曷克臻此所谓以迹覆本者此耳我今下破迹显本我今说实语汝等一心信者显如上所说犹带方便犹为易信此即破迹义也我从久远来教化是等众者显尘点劫前早巳受化早巳发心此即显本义也推因略答竟四腾疑致辩二一菩萨腾疑二弥勒取辩初尔时弥勒菩萨摩诃萨阿耨多罗三藐三菩提微带破显未甚彰灼故致心生疑惑师资不伦老少违序故致怪未曾有而作是念即疑怪之念也如来成道始过四十余年故云于少时间所化菩萨皆住不退转地故云令住菩提如是则师无久化之功资有多劫之证此弥勒等所以心生疑惑而怪其未曾有也二弥勒致辩二一长行二偈颂初三一执迹辩难二举喻发明三以法贴合初二一执佛迹反难二执众迹致辩初即白佛言世尊令成阿耨多罗三藐三菩提初执佛迹近伽耶城去菩提场约二十里故云不远从是巳来者自成道至今日也教乘云阿含十X二方等八二十二年般若谈今经在般若之后故云始过四十余年世尊下反难佛语意谓教如许之众成阿耨之果纵以佛之势力佛之功德也须久经多劫大作佛事但不知世尊云何于此少时大作佛事便能以佛势力以佛功德教化如许之众令成无上菩提此反难佛语之过当也二执众迹致辩世尊此大菩萨众世尊如此之事世所难信初执众迹远假使有人等显数目之多斯等久远等显因行之久世尊下致辩难信意谓佛以一人化彼多多之众即近径庭况复少时能成远远之因愈觉河汉故云如此之事世所难信执迹辩难竟二举喻发明譬如有人色美发黑生育我等是事难信色美发黑者年少之姿喻如来迹近年二十五者方刚之年喻道成未久准前弥勒推因如来答以从我发心是我所化故喻以指百岁人言是我子百岁者超世之寿喻涌众迹远准前涌出之众问讯世尊蔼然有师资之谊故喻云亦指年少言是我父生育者拣非异姓螟蛉乃体所从生身所从育喻地涌之众不似他方影向俨若发心成善亲依于佛也是事难信者父少子老违反常经法中师近资远亦复如是三以法贴合二一合父少子老喻二合举世不信喻初X佛亦如是得道巳来一切世间甚为希有得道未久合前色美发黑年二十五而此大众等合前其百岁人无量千万亿劫正明其迹之远也为道勤行精进兼明其志之笃也善入出住乃至得大神通兼明其定之深也息缘名入观理名住应机名出正息缘时不碍观理应机正应机时不碍息缘观理正观理时亦然故名为善此约一三昧竖论若约多三昧横论者谓一时顿息无量百千万亿诸缘一时顿观无量百千万亿诸法一时顿应无量百千万亿羣机故名为善得大神通者如前延日为劫之类然此亦由甚深三昧而发盖即无量百千万亿三昧中缘起无碍广大妙用久修梵行乃至巧于问答兼明其行之妙也历劫修行不见有行可修名为梵行明知无修不妨次第习学故曰善能巧于问答者问如云兴答似瓶泻无微不伸有难皆通然此亦由善能习善所致盖以法门融通自然智辩无碍人中之宝世间希有者兼明其人之重也宝有二义一致乐二取重言菩萨弘法利生能致人乐亦常为人所重世间甚希者道高德重仅一见故二合举世不信喻今日世尊方云得佛道时闻此事巳亦不生疑初按定佛语方云者谓适才说也世尊下显事难X信言乃能者即寓有不信之意虽寓有不信但以佛语随宜无可不可佛言无妄必是真实佛知悉达断无谬说而又不敢不信虽不敢不信而事违当经又不能全信故云虽复信佛随宜所说乃至佛所知者皆悉通达盖似信未信尚不至破法获罪释决犹可缓也然字宜作奈字新意乍入佛法不知如来境界况在如来灭后闻此岂能无疑故曰或不信受不信受故必起破法罪业为当来坠堕因缘此弥勒所以特为陈白正以见此事难信而救正不容缓也唯然下总以求决唯然者虗阿声谓将欲求决先作虗阿声望佛赐听也世人口语往往有此先求除我等疑者欲实到不疑之地次求除未来疑者令必无破法之𠎝故长行竟二偈颂尔时弥勒菩萨欲重宣此义而说偈言一颂执迹辩难二颂举喻发明三颂以法贴合初佛昔从释种出家近伽耶如实分别说初颂执佛迹近大成云释种者出其氏族乃师子颊王之胄白净饭王之储也此诸下颂执众迹远初二句明数目之多久巳句显因行之深住于神通者化他行也善学菩萨者自利行也涉俗不碍修真故云不染世法化他无妨自利故云如莲在水从地下颂致辩难信恭敬住前宛X然如师如资久近差等究竟难思难议举众皆迷故言云何可信佛得下颂反难佛言甚近甚多即反难佛言之伤实也末二句愿为众决疑事若不实故求如实分别二颂举喻发明譬如少壮人年始二十五举世所不信发白面皱喻久修之相余准长行三颂以法贴合二一颂合父少子老喻二颂合举世不信喻初世尊亦如是得道来甚近于下空中住初二句合父少是诸下合子老志固句明其志笃立愿成佛不畏久苦故云无怯弱也从无句明其迹远长行云无量千万亿劫偈从略耳而行四句明其行妙行菩萨道则法门融通巧于问答则智辩无碍有难皆通无微不伸故能心无所畏纵遇违逆念佛不校故云忍辱决定端正二句明其人重长行云人中之宝正以端正威德长行云世间希有正以诸佛共赞善能三句明其定深依深定而说法机教审实故曰善能舍人众而修禅境智增明故云常好末二句明其处静为求佛道于下空住者显住不徒住盖为託彼静处道易成耳二颂合举世不信喻我等从佛闻于此事无疑而住不退地准长行有三义今缺按定佛语惟二初显事难信X于此事无疑者亦惟随顺佛语非实到不疑之地也未来众生不知如来境界乍闻此法无不疑者故愿佛为演说令其开解所以然者以生疑不信即当堕恶道耳愿今下总以求决可知略明本迹以动执生疑竟二广明本迹以断疑生信二一广明本迹二断疑生信初妙法莲华经如来寿量品第十六如谓体常不变即法性身来谓用能随缘即报化身虽不变而随缘法性即是报化虽随缘而不变报化即是法性非来非如亦如亦来故名如来古德云法身无始无终若据本经亦有始如云我从成佛巳来甚大久远寿命无量既惟约成佛巳来是未成不显也又云报身有始无终若据今经亦有终如云我本行菩萨道所成寿命今犹未尽既但言今犹未尽是究竟有尽也又云化身有始有终若据今经亦俱无如云以方便力故现有灭不灭既统言方便示现是始终皆权也此品从始至终备显三身寿量故以为名别义五者一为执迹成难者显示佛地远本令知应化妙用故二为执真本具者显示法身有始令知修证不无故三为执果无异者显示报身有终令知因行宜博故四为执佛有生者显示化生非真令知生而无生故五为执佛有灭者显示化灭非实令知灭而无灭X故总言迷妙用者则应化不广拨修证者则法性不圆行不博者则实报易穷生灭固者则无生难契此寿量品之所由说也一诫嘱请说二正与广明初尔时佛告诸菩萨及一切大众我等当信受佛语初如来诫嘱欲显佛境恐生惊疑故诫以当信当解诚语者真恳之语谛语者审实之语如云倾心吐胆无妄无谬是也诫之至三者谆谆教命竦其必信必解之意是时下菩萨请说不知佛境现未俱疑故白言惟愿说之信受者信忍领受展转传闻自现在及未来也三白不巳而至四者慇慇启请望其必说无虑之意二正与广明二一长行二偈颂初二一明寿量长远二明现灭无虗初三一正明长远二举喻较量三预防伏难初尔时世尊知诸菩萨百千万亿那由他劫初诫听法三请不止其情可愍故诫以谛听诫以谛听者有许以为说意也本住实际非诸声闻缘觉境界故称秘密迹示应化常现无碍自在妙用故称神通一切下指众执迹于世间中独指善道者以恶道不得见佛无此执故不指三乘者以弥勒尚执余不待言故皆谓等言正执迹而昧本也然善下如实显本我实者显近迹非实成佛等明多劫久证盖显本之中带有破迹意也二举喻较量三一举喻问数二答以不知三叠数较量X初譬如五百千万亿可得思惟较计知其数不那由他此云万亿阿僧祇此云无数今以五百千万亿计那由他以如是那由他计阿僧祇以如是阿僧祇计世界之数其世界可谓多矣且又将此世界抹为微尘此诸微尘就令随处徧下亦难用尽况又过于东方五百千万亿那由他阿僧祇国乃下一尘则尘之疎可知如是展转东行下是尘点至于尽是微尘则所着之国自非思校所知问以云何审以知不者明知不可思校故令自验耳二答以不知弥勒菩萨等俱白佛言如是诸世界无量无边初直答不知非筭数所知者乘除莫穷非心力所及者智识难到一切下约人以显二乘之智尚偏故不知其限不退之智未极故亦所不达世尊下结无边量可知三叠数较量尔时佛告大菩萨众阿僧祇国导利众生初叠界为尘以计劫数前云我实成佛巳来无量无边等尚未分明故云今当分明宣语准前着尘之国巳非思校所知况又叠以及不着者尽以为尘以一尘计一劫数则劫数应无尽矣我成下校成长远以明现化成佛者法报初圆巳来者直至今日中间所经之时以上尘劫校之相差犹多故云复过于此百千万亿等明所过之数也我常在X此说法教化者从真起应三世益物如梵网宝积所说亦于余处导利众生者分形散影十方赴缘如云集分身之类举喻较量竟三预防伏难四一防此界中有余佛难二防余处不闻释迦难三防自说成道不久难四防今昔总成妄语难初诸善男子于是中间如是皆以方便分别等字义该迦叶据此则然灯授记迦叶补处皆方便说耳二防余处不闻释迦难诸善男子若有众生能令众生发欢喜心等字义该进念定慧各有胜劣故以利钝别之据此则十方世界名字年纪等皆随根现异虽处处说法度生而众生不知其为一佛应化三防自说成道不久难诸善男子如来见诸众生令入佛道作如是说乐小者根器狭劣惟堪劣应德薄者福德浅薄不覩尊特垢重者罪垢深重久障法性为如是人覆本彰迹故说我少出家得阿耨菩提原佛之意盖为显示有修有证引发胜心故云方便教化令入佛道作如是说四防今昔总成妄语难X诸善男子如来所演经典所作佛事未曾暂废初正防伏难皆为度生者出无妄之由或说已身或说他身者如云释迦近成然灯实有指昔日覆本之语或示已身或示他身者如示我身常在然灯不有或示已事或示他事者如示释迦有修有证原为教化众生然灯有生有灭皆属方便分别指今日破迹之言覆本原为彰迹破迹意在显本无违本意有益众生故云诸所言说皆实不虗所以下转释不虗如实知见三界之相者谓自证实际称实际而观法也称实观法了知妄相本空故云无有生死生死既无自不见有退滞生死为人天者亦不见有超出生死为三乘者是谓生界不立生既不立佛亦不存故亦无有诸佛在世及与灭度是谓生佛俱空佛空故佛界非实生空故生界非虗生界非虗故虽异常如佛界非实故虽如常异二性互夺故云非如非异如是而见三界名如实见故云不如三界见于三界如斯称理之事惟佛证极故云明见无谬据此则今日示已示他皆为称理度生故无虗也昔何不尔故云以诸众生有种种性等性谓根性欲谓乐欲行谓所作行业忆想分别谓对彼过未现在等境起诸追忆悬想分别等念如是性欲行念各各不同故皆以种种言之欲令生善者谓随其性欲行念渐渐诱引以生当来成佛善根由此故以因缘譬喻言辞种X种说法四十年来所作佛事未曾暂废据此则昔日说已说他皆为随机化导亦无虗也明寿量长远竟二明现灭无虗二一承前起后二法喻合明初如是我成佛巳来如来以是方便教化众生初法寿常住谓如前所说如是足知我成佛来甚大久远矣甚大久远且约法身言之法身寿命不堕诸数故虽经无量僧祇至今常住不灭诸善下报寿未尽菩萨因行广博报身数量无穷故云所成寿命今犹未尽复倍上数者谓未尽之数比上巳经之数复多一倍也然今下化寿权灭问法寿常住报寿未尽何故宝塔品中唱言当灭耶答非实灭度唱言当灭者葢为以是方便教化众生亦如来不得巳之意也二法喻合明三一法说二喻明三结合初三一因住有损二唱灭生益三佛语无虗初所以者何若佛久住于世难遭之想恭敬之心所以句征起言如来所以非灭唱灭自谓方便度生者何也若佛下释成宿无善根今生少福少慧名为薄德之人依恃如来不知修福修慧名为不种善根盖以福德少故自处贫穷下贱慧德少故依旧贪着五欲由此于过去境深生追忆于未来境预起悬想于现在境瞥成妄见意识纷糺难可出离故云入于忆想妄见网中常在则不以为罕X故憍慢自恣不灭则欲近有时故厌缓怠惰厌缓怠惰故不生难遭之想憍慢自恣故不生恭敬之心所谓不种善根者此也二唱灭生益是故如来以方便说如来虽不实灭而言灭度初示以难值欲令种诸善根假言警䇿故云是故如来以方便说为借及门之徒勖勉余众故唿比丘之众教以当知诸佛二句正如来警勖之语意谓人身难得如辊芥投针诸佛难逢如盲龟值木汝等可不勉哉所以等言乃如来释警勖意盖以诸薄德人遇佛不知种善若错过此生虽再过无量百千万亿劫数而见佛与不见佛犹未可定由此故作难可得见之语以警勖之斯众下闻语种善闻如是语自知遇佛不易故生难遭之想恐或错过再见不知何时故怀恋慕之心时时亲近不舍故云渴仰于佛自此广修福慧故云便种善根是故下唱灭令知由彼乍闻难值便知种善况复更示速灭岂不惊心是故如来不灭言灭三佛语无虗又善男子诸佛如来法皆如是为度众生皆实不虗随顺诸佛方便度生岂有虗耶法说竟二喻明三一喻因住有损二喻唱灭生益三喻佛语无虗初喻因住有损分四一喻舍应致苦二喻赴应求救三喻久住垂教四喻厌怠有损初譬如良医智慧聪达药发闷乱宛转于地X良医者善察病源善设方药能起死回生擅延年益寿取此喻佛者以如来善察机心善设法门起二乘断见回阐提善根延菩萨法身之年益诸佛慧命之寿与彼良医义相似也智慧聪达者智体聪明慧用通达喻如来实智明净权智无方明练方药者明晓方术谙练药性喻如来能达一乘实相能识差别法门差别法门能除枝末烦恼一乘实相能尽根本无明故以善治众病喻之一切众生莫不有心凡有心者皆当作佛俱为佛子俱堪嗣息故以多诸子息喻之大成云若十喻菩萨二十喻二乘百数喻十类众生盖以习大者少习小者多受化者少不受者多故依次为喻以有事缘者喻他方机感相牵远至余国者喻舍此赴应于彼诸子于后饮他毒药者喻众生于如来舍应之后亲近邪师秉受邪法药发闷乱宛转于地者喻众生既受邪法邪见熏心愚昧狂乱善根欲灭以宛转于地乃几欲就死之状也二喻赴应求救是时其父还来归家愿见救疗更赐寿命初喻如来赴应盖如来以三界为家也诸子下喻众生求救德薄垢重者迷昧宿因如彼或失本心德重垢薄者不昧宿因如彼或不失者虽有昧与不昧既秉受邪法巳去佛遥远故以遥见其父喻之如来出世三业殊胜见者闻者无不庆跃欢腾礼敬称赞故以皆大欢喜拜跪问讯喻之善安隐X归即问讯之语喻众生赞佛之词以如来不轮生死不滞涅槃犹能随缘示生即善安隐归义也我等愚痴误服毒药者喻众生自谓无智错乱修习愿见救疗更赐寿命者喻众生求拔邪见增益善根此众生最初见佛翻邪归正义也三喻久住垂教父见子等苦恼如是速除苦恼无复众患众生失善堕苦如来大悲照鑑故喻云父见子等苦恼如是依诸经方求好药草者经方乃先医所传药草即方中别目喻如来依彼先佛所授一乘实相妙法演出逗合时机无量差别法门差别法门于中文义理趣无不周备故喻云色香美味皆悉具足擣以臼碎筛以罗过喻如来析以巳智运以巳辩和以为散合以为丸喻如来演为散华贯为章句与子令服者望其除毒回生喻如来以法逗机欲令灭恶生善也而作是言等喻如来䇿令依教修习依教修习自能灭恶生善故以速除苦恼无复众患喻之四喻厌怠有损其诸子中不失心者于此好色香药而谓不美不失心者喻德重垢薄之人德重垢薄自能依教修习故喻云即便服之依教修习自能灭恶生善故喻云病尽除愈余失心者喻德薄垢重之人德薄垢重徒知随例请法故喻云虽亦欢求随例请法不能依教修习故喻云与药不服所以等言乃X释上不肯服药之故喻众生深着邪见迷昧宿因不信佛言所以不肯修习前文所谓便起憍恣而怀厌怠者是也喻因住有损竟二喻唱灭生益父作是念此子可愍寻便来归咸使见之初喻唱灭令知遇药不服甘于就死故作念可愍众生闻法不受如来大悲哀怜亦若是也为毒所中者喻众生被邪法所染邪法所染反疑正法故喻云心皆颠倒颠倒者以美为恶也以美为恶故于好药不服喻众生不信正法不能依教修习反生憍恣厌怠心也当设方便者喻如来思惟唱灭即作是言等喻如来唱灭之语衰老喻化期将竟死至喻涅槃临迩留药喻遗法度生可服喻嘱令受持嘱令受持赞法功德殊胜故喻云勿忧不差差与瘥同训痊愈义也作是下喻云灭生益复至他国者喻如来舍此应彼所谓非灭现灭是也遣使还告者喻佛勅化人来应化人来应示以如来灭后宜自努力故喻云汝父巳死乍见如来灭度犹不在意忽蒙化人提撕乃知懊悔故以闻父背丧心大忧恼喻之念父慈愍见救者喻众生深思佛恩谓为舍我远丧者喻众生执灭为实执灭为实自觉如子失父如客失主无救无归故以自惟孤露无复恃怙喻之常怀悲感句法喻通用喻中痛父伤已法中谓悲佛入灭之速感自进修之迟X也心遂醒悟喻觉邪非正知药香美喻信法为真即取服之喻依教修习毒病皆愈喻诸恶尽灭父闻子差喻佛观有机来归使见喻随机应化所谓非生现生是也喻唱灭生益竟三喻佛语无虗诸善男子于意云何虗妄罪不不也世尊以假死治将死之子喻现灭救欲灭之机因良医斯须善巧知如来无限方便酧恩报德方将不暇孰能以妄罪加之故如来问以颇有与不而会众直以不也答之喻明竟三结合佛言我亦如是成佛巳来如法说我虗妄过者法常法也然非灭说灭若如常法而说似有虗妄今是度生之权故不尔也准前喻虽有多文总为发明佛寿长远现灭无虗合文如是言简义丰长行竟二偈颂尔时世尊欲重宣此义而说偈言一颂寿量长远二颂现灭无虗初二一颂正明长远二颂预防伏难初自我得佛来所经诸劫数常住此说法初正颂载者亦数名补註云百生千千生万万生亿亿生兆兆生京京生姊姊生姟姟生壤壤生沟沟生涧涧生正正生载载谓地不能载也然此与长行数虽不同约皆无数之数取义颂耳常说等言显中间化事无间正长远义也尔来下反显方便现灭反显实不灭度仍不违长远之义故云常X住说法准长行此科之下更有举喻较量一科偈不颂也二颂预防伏难二一防常住何必现灭难二防现灭何必说常难初我常住于此以诸神通力而生渴仰心言如来方便现灭非尽令不见但以神通之力遮彼颠倒众生盖欲其广供舍利恋慕渴仰以种善根耳二防现灭何必说常难众生既信服质直意柔软但谓我灭度信谓信其教服谓服其人信其教则无虗伪之志故曰质直服其人则有顺从之心故曰柔软柔软故一心欲见质直故身命不惜此言众生有感佛之机也我及众僧俱出灵鹫者即今日主伴交参语以常住及以方便等即今日显本破迹此言如来有赴应之教也余国信乐佛复于彼说法此众不闻依旧谓佛灭度为破此执是故决定说常颂寿量长远竟二颂现灭无虗一颂法说二颂喻明三颂结合初二一合颂住损灭益二别颂佛语无虗初二一正颂二义二补颂防难初我见诸众生没在于苦恼乃出为说法首二句颂因住有损如来久住于世薄德之人不种善根故云我见众生没在苦恼故不下颂唱灭X生益长行约唱灭此约示灭义互显也二补颂防难六一防有违常住彼此难二防劫烧佛身有坏难三防不坏何云劫烧难四防俱在众应俱见难五防不见谁信不灭难六防如来自语相违难初神通力如是于阿僧祇劫常在灵鹫山及余诸住处言如来非实有去来但以神通之力隐显自在如是其实常在灵鹫及余住处千江一月可为譬也二防劫烧佛身有坏难众生受劫尽大火所烧时散佛及大众劫火乃众生业力此土指实报庄严实报庄严不随业力迁变故云此土安隐天人众生皆法性眷属故得充满游乐园林堂阁皆法性功德故得树宝交严天鼓天乐互出法性之音曼陀罗华纷飞主伴之际华藏宛然佛身岂有坏耶三防不坏何云劫烧难我净土不毁而众见烧尽忧怖诸苦恼如是悉充满言土虽不坏众自见烧其中忧怖苦恼悉皆充满具足寻常所云葢以此也四防俱在众应俱见难是诸罪众生以恶业因缘过阿僧祇劫不闻三宝名X言既遇劫烧俱属罪垢众生由彼恶业因缘所障虽再过僧祇犹不闻三宝之名况欲其同时俱见耶五防不见谁信不灭难诸有修功德柔和质直者则皆见我身在此而说法言纵遇劫烧若有修诸功德或布施或持戒等且赋性柔和易化处心质直无伪如是之人时时见我在此说法岂不信耶六防如来自语相违难我时为此众说佛寿无量久乃见佛者为说佛难值此众指修功德者久乃见佛指罪垢众生言如来说长说短各对一类之机既不相违自可依从又何误耶合颂住损灭益竟二别颂佛语无虗我智力如是慧光照无量佛语实不虗慧光无量指报身寿命无数指报寿如来意谓对机说短说长是我方便智力为度众生法尔如是其实慧光由来无量寿命原自无数然此犹是修业所得尚属报体至于法身寿量益绝言思不可说长岂容说短汝等果是有智之人勿于说长说短处生疑当向离情离见中断尽自信佛语方便实无虗妄颂法说竟二颂喻明如医善方便为治狂子故实在而言死无能说虗妄狂谓药发闷乱如狂人也三颂结合X我亦为世父救诸苦患者速成就佛身首四句结合良医为治狂子实在言死次四句转释实在言灭之意后八句结合无有能说虗妄言如来知机随说作意令入佛道据佛之意原佛之语孰能说其虗妄广明本迹竟二断疑生信妙法莲华经分别功德品第十七题虽居此义摄卷终今通后文以释分别功德准此品功德广有多门束之为二一悟证功德如此科所明二受持功德如后文所说如来分析辨别印可赞扬令会众珍重护持服膺循守故即以是名品别义亦五一为明疑断信生如闻说寿命得大饶益等二为明悟处不同如或得法忍或得总持等三为明证处各别如八生得果四生得果等四为明本门利益如信解深浅功德各异等五为明全经利益如读书兼度功德不同等总言悟证在已而印可凭师受持有益而赞扬惟佛此分别功德品之所由说也一经家总叙二如来分别三弥勒庆赞初尔时大会闻佛说寿命阿僧祇众生得大饶益四十年所化之机十方界云集之众分身侍者地涌菩萨主伴重重无尽无尽故以大会称之疑断信生或证或悟如身登须弥而下望羣峯若神游香海而小视众流故以大饶益称之二如来分X别二一分别功德二凡圣交庆初二一分别圆悟功德二分别顿证功德初于时世尊告弥勒菩萨能转清净法轮无生法忍以实智为体谓得此智者于三界中不见有少法生灭此由前闻如来如实知见三界之相无有生死等而悟入之千倍者千倍于上也闻持陀罗尼门以权智为体谓得此智者于佛所说若文若义悉能闻而忆持又能依此出生诸法故名为门此由前闻如来以若干因缘譬喻言辞种种说法等而悟入之一世界谓小千界也乐说无碍辩才以无碍智为体谓得此智者于奇攻异难无所畏屈欣乐而说此由前闻重重防难种种玄辩故而悟入之百千万亿旋陀罗尼者以不可思议智为体谓得此智者于一法中能通无量百千万亿诸法法法互融旋摄无碍如帝网珠此由前闻常在娑婆亦于余处一多无碍互摄互入等而悟入之三千大千谓一佛化境也闻佛数数现灭性无迁改从此心悟实相永无退转又能以此度生故曰能转不退法轮二千者以小千叠为中干二次言千故云二千对上小千大千故云中千也闻佛数数现生性无染污从此心悟真空又能以此度生故曰能转清净法轮然此以上虽各依一门悟入而一该一切是如来于无分别中不得巳X而分别也二分别顿证功德复有小千国土微尘数菩萨三藐三菩提心八生当得菩提者谓原住三地今从四地超证以阶级而论去妙觉之位有八大成云超入圣位如生佛家之生非出没生死之生愚谓即是变易生也四四天下即四箇四洲三四等准知四生当得等如上八生可思一生当得菩提者谓原住十地今从等觉超证以等觉上趣妙觉惟余一生如华严入法界品善财赞弥勒云大圣一切如来授尊者记一生当得菩提等足证此义发菩提心者谓博地凡夫圆发十信从初住超证以初住即发心住也然此以上虽各依一位超证而诸位顿超是如来于无阶级中不得巳而阶级也分别功德竟二凡圣交庆佛说是诸菩萨摩诃萨歌无量颂赞叹诸佛虗空诸天自喜发心圆妙故以华香衣乐而作供养之具佛上菩萨各欣证悟高深故以幡葢歌颂而为感谢之仪由此科为凡圣交庆此事论也若作表法者空雨二华供佛及众表依于实际起生灭二行上严佛果下利众生上严佛果戒定为先下利众生说法尤要故以细末沉檀空鸣天鼓表之千天衣者表无生法忍摄一切忍诸缨络等表旋总持门摄诸总持如是乃能九界俱利故以徧X于九方表之准长途摩尼亦翻如意今既华梵俱出应是两种葢摩尼乃无垢珠也九方者四方四隅及于中央此表横该故不言上及下也众宝香炉表最上一乘摄一切乘烧无价香表平等大慧摄一切慧如是乃得法界同圆故以周至大会表之一一佛上有诸菩萨者表因该果海果彻因源虽因果该彻而自转荫他不无阶级故以执持幡葢次第而上表之以幡表智断自转葢表慈悲荫他也至于梵天表等觉隣于极果隣于极果更羡佛乘故以歌颂赞佛表之然此中所表即前圆悟顿证之义好思分明可对如来分别竟三弥勒庆赞三一庆赞欢喜二备述法益三结叹功德初尔时弥勒菩萨从座而起欢喜充徧身初叙仪标偈佛说下庆幸赞佛希有之法未闻得闻足见庆幸无边大会一时证悟尺见大力前文所谓师子奋迅之力威勐大势之力是也寿命不可量者现生现灭性无迁改前文所谓如来智慧如来自在神通是也无数下述众欢喜各得法利不自觉知闻佛分别印可验知不虗所以欢喜充徧身也二备述法益二一述悟证功德二述凡圣交庆初或住不退地或得陀罗尼如虗空无边初述圆悟功德住不退地即前悟无生忍以尚不见法岂复有退故宗镜云如在虗空退至何所余X同上复有小千下述顿证功德如此四天下者谓如上四三二数前文所谓四四天下三四天下二四天下是也随数生成佛者谓随上四三二数前文所谓四生当得三生当得二生当得是也如是句总指得果之人闻佛句推原得果之由得无等结指所得之果于一位中超一切位故云无量虽有余生剎那顿超故云无漏虽有余惑剎那顿断故云清净所谓顿证者本之于此发心同上世尊下结说法饶益寿量一品义摄一切故云无量各有证悟互不相碍故曰不可思议多有饶益正明不思议事如空无边极显饶益之广二述凡圣交庆雨天曼陀罗摩诃曼陀罗歌咏诸如来大成云如鸟一句状上香华之乱坠也文中幢字疑是葢字由上菩萨执持幡葢故佛前有宝葢悬幡余文准上可知备述法益竟三结叹功德如是种种事昔所未曾有以助无上心种种事者即前悟证交庆等事也最后仅见故云昔所未有闻寿欢喜有二义一谓知佛常住不患无依故喜二谓信自证悟庆幸非常故喜也由闻如来处处自说名字不同故赞佛名闻由闻如来亦于余国导利众生故赞佛饶益饶益既广名闻又远凡有少行微因皆蒙提携入道故云一切具善根以助无上心也总结大科广明本迹以断疑X生信竟三极显经功以借人弘法三一赞持论德二引事证益三发愿劝持初二一约一门赞论二约全经赞论初二一一念信解功德二深心信解功德初三一长行二偈颂三防问初尔时佛告弥勒菩萨三菩提退者无有是处初标德无限一念者谓正闻法时忽起一念信谓据佛之人信其言无虗妄解谓依佛之语解其常住是实虽非真信真解而真信真解终以此生是发觉初心为成佛基本如初步定千里之程一篑立成山之势故曰所得功德无有限量若有下设事较量檀此云施尸罗此云戒羼提此云忍毗黎耶此云精进禅此云静虑般若此云智慧然为求菩提应以般若为正五度为助今乃但修五度反除般若故虽经八十万亿那由他劫皆成有漏所以比前功德百分千分等不及其一由是观之则前之功德超乎数量莫可比拟故云筭数譬喻所不能知若是下结其不退有如是德成佛之胚胎巳就亦如频伽在㲉即具超世之音凤子初生便有腾霄之势故曰于阿耨菩提退者无有是处长行竟二偈颂尔时世尊欲重宣此义而说偈言一颂设事较量二颂结其不退初若人求佛慧于八十万亿其福过于彼X初总标时行可知于是下别明五度诸劫布施等施度也舍般若而修施度回向佛道终滞有漏如不读书而行财贿希望功名究沉下第非良图也若复持禁等明戒度不行般若但持戒而以求道亦如不修君德徒尚洁而欲称孤岂善䇿乎若复行忍等明忍度自住调柔而遇恶不动纵有上慢而轻恼能忍但以不修般若终不得佛亦如甘受冻饿而不求生理欲获大富夫岂能哉若复勤精等明进度修精进而不知般若终无实果亦如善行程而不识正路难到长安亦徒然耳又于无数等明禅度空闲摄心知止也生诸禅定能定也安住不乱能静也禅依一心能感上界名一心福尽诸禅际者愿求出世上上禅也然此人不修般若依事禅而愿求佛道亦如无目之人因静坐而说登远山亦何益哉是人下与前较量长行云五度之福不及信解此中言信解之福过于五度其义一也颂设事较量竟二颂结其不退一重牒前福二验知不退初若人悉无有一切诸疑悔深心须臾信其福为如此一切疑悔者如执迹难本执本难迹疑而复信信而复悔之类深心者发深远心不以浮信浅解自足由不自足故虽须臾之信积而可至成佛故云其福如此如此者指上超五度之福也二验知不退X其有诸菩萨无量劫行道于此无有疑初以行验知经劫行因乃能闻而信受以是验知无有退理如是下以愿验知如是诸人现前虽若浮信自后必发真信故云顶受此经不惟顶受且能发愿同佛故云愿我于未来等长寿度生者愿寿量同佛如今世尊等愿说法同佛我等未来等愿说寿同佛然既有如是愿验知当来成佛决定不退文中两言道场即指法华高会不必定言成道处也若有下以机验知意谓若有如前发深远心者必能处心清净立行质直学兼闻持智随义解虽暂时无疑而终当证果故不退也偈颂竟三防问又阿逸多若有闻佛寿命长远能生一切种智恐有疑问故又唿其名而语之意谓设若有人闻佛寿命乃至一念信心解其言趣是人功德如上所说巳为无有限量以能发起如来之慧何况有人广于全经闻持书供及以教人则是人功德自应无量无边葢以能生一切种智故也然一切种智即是如来之慧但上云能起惟因之而发此云能生乃从之而成如祖孙父子不无远近亲疎之分也一念信解功德竟二深心信解功德二一正明二防问初阿逸多若善男子善女人当知是为深信解相X初论信解德此中深心与前不同前以其心远大为深非指信解为深今则直言信解笃至为深非别有深心也若释其义者谓信及佛身常住名深心信解及净上犹存名深心解深心信故明知灵山一会俨然未散故云则为见佛常在耆阇等前品所谓诸有修功德柔和质直者则皆见我身在此而说法是也深心解故明知实报庄严由来未烬故云又见娑婆其地琉璃等前品所谓大火所烧时我此土安隐园林诸堂阁种种宝庄严是也若有下示信解相言深心信解既有如是功德于我灭后设若有人能作如是观者当知是人则为深信则为深解而其相不难辩也二防问又复如来灭后若闻是经斯人则为顶戴如来恐有疑问故又举尽闻全经者而预防之意谓如来灭后若能尽闻是经虽未如法修观而但不生毁訾起随喜心巳为深信解相何况兼能读诵受持若斯人者则是顶戴如来又不可但以深心信解而目之也约一门赞论竟二约全经赞论三一别明三种功德二别明五种功德三总显六根清净初二一长行二偈颂初三一读诵功德二兼书功德三兼度功德初阿逸多是善男子千万亿劫作是供养巳X初指人标德是善男女者即指上科所况读诵受持之人般若云是经所在之处即为有佛若尊重弟子今经亦尔故云不须为我复起塔寺及作僧坊坊音方邑里之称谓殿堂众多如邑里也所以下征起释成是经为众圣所依为羣贤所归故读诵者为巳起塔造立僧坊是经为无尽利益人天共仰故读诵者为以舍利起塔高广渐至梵天是经能令诸佛欢喜故读诵者则为悬诸幡葢乃至歌呗赞诵则为下显德殊胜准前闻佛寿命一念信解尚超八十万亿那由他劫之五波罗密何况能于全经受持读诵岂不更超故云则为于无量千万亿劫作供养巳二兼书功德阿逸多若我灭后闻是经典供养于我及比丘僧书写是经者则为依实相理地起法报僧坊用戒定旃檀作化身殿堂化身殿堂有三十二相可敌三十二区之广有八十种好可敌八多罗树之长为羣机之所归可敌百千比丘于其中止一切功德解脱行位止观俱寓于中可敌园林浴池经行禅窟一切法忍法喜三昧法门俱备于内可敌衣服饮食床褥汤药如是则因果受用一一具足则是一切快乐之具充满其中如是法报僧坊化身堂阁随机修证各各住持可敌若干百千万亿其数无量之多如来全住三身众僧分住三身故书写是经者则为以此现前供我及僧文中多罗树X者准西域记云南印土建那补罗国北不远有多罗林三十余里其叶长广其色光润诸国书写莫不釆用因此方所无故存梵语要解云一多罗高七仞七尺为一仞是则树高四十九尺科註云形如此方椶榈直而且高极高者长八九十尺今亦不必拘泥三兼度功德三一举劣况胜二法喻合显三重以详明初是故我说如来灭后忍辱精进一心智慧初举兼供之劣如来意谓如我上说读诵书写则为起塔造坊若更能供养经卷者愈不待言故云是故我说我说者非是结前乃更说兼供德也读诵书写是前二巳具之行供养经卷乃此科兼修之因不须复起等例上可知故又供养经卷胜起塔坊故然此语不过推重无漏轻鄙有漏以对背本逐末之机若果识本末又何妨幸勿泥言失义执药成毒如达摩答武帝语因之失利者多矣况复下况兼度之胜言但兼供养巳胜起塔造坊况复兼行六度其功德可胜言哉文中言一心者即禅度也二法喻合显其德最胜无量无边疾至一切种智初显德譬如下举喻是人下结合三重以详明二一详明其行二详明其德初若人读诵受持是经利根智慧善答问难起塔造坊财施也赞叹二僧无畏施也为人解说X法施也此三皆属檀度清净持戒属戒度与柔二句属忍度忍辱无瞋者常与柔和同止习以成性也志念三句属禅度精进二句属进度摄诸善法者谓总摄诸善普徧修习也利根二句属慧度二详明其德阿逸多若我灭后皆应供养如佛之塔持经为因六度为缘因缘具足佛道必成故云巳趣道场乃至坐道树下是人坐立行处如同有佛故云便应起塔乃至如佛之塔长行竟二偈颂尔时世尊欲重宣此义而说偈言一颂读诵功德二颂兼书功德三颂兼度功德初颂读诵功德若我灭度后能奉持此经具足诸供养初颂标德不云读诵而云奉持者以奉敬捧持即读诵之相也如上所说者指在长行可准知故是则下颂征释具足供养该起塔造坊二事表剎句长行所无剎谓剎杆表谓表而出之于外显此经具大威德读之者则为表剎也高广非指剎杆乃指塔相连下句颂前高广渐小至于梵天之语长行无然灯之语有歌舞之文偈略歌舞益以然灯者显此经即智慧灯故周匝者八面龛室照明者香油苏灯照于内而明于外也恶世下颂结胜可知二颂兼书功德X若能持此经则如佛现在种种皆严好持为众行之总书乃受持之别举总代别故云持不云书也长行云赤旃檀此云牛头旃檀形色互出耳三颂兼度功德二一颂举劣况胜二颂重以详明初若有信解心受持读诵书忍辱乐禅定初颂举兼供之劣长行承上而起故云是故我说等此乃直举其事故云若有信解等长行伹云供养此乃兼明供物华香末香等皆供物也须曼具云须曼那此云善摄意华名也其色黄白极香树高三四尺下垂如葢薝卜此云黄华小而极香阿提目多伽此云善思惟形如大麻赤华青叶草华香之尤者以此三华熏油常然者取其香而明故长行云不须起塔及造僧坊正显功德无量犹如虗空此云功德无量如空无边正显可敌起塔及造僧坊文别而义同也况复下颂况兼度之胜施戒忍三皆依精进一切智慧从禅定起故文略进慧二度准长行此科之下更有法喻合显今能况巳用法喻所况可例故下接详明之文二颂重以详明二一颂详明其行二颂详明其德初不瞋不恶口恭敬于塔庙功德不可量不瞋能令无畏不恶口如法如律恭敬无物不给即檀度也又不瞋戒意不恶戒口恭敬戒身亦戒X度也谦下无致辱之因离高具能忍之力即忍度也常该进度思依禅度问难不瞋随顺解说即慧度末二句结指兼行是行功德无量二颂详明其德若见此法师成就如是德经行及坐卧长行云当知是人巳趣道场既知巳趣道场故应以华衣散覆生如佛想长行云近阿耨菩提坐道树下既近阿耨菩提则不久便诣道树既坐道树之下则得果广利人天无漏无为者或尽真极即得果义也长行云坐立行处便应起塔供养与此中其所住止等义同末四句转释上义正以是佛常在故应起塔及供养也别明三种功德竟法华指掌疏卷第五音释苞苴骸脏猥媟阓弭涸狷剿糺勖辊殇攷胚椶榈X法华经指掌疏X卍XXX法华指掌疏卷第六贤宗后学通理述嗣法门人明元较字二别明五种功德妙法莲华经随喜功德品第十八随谓随顺不生违逆之心喜谓欢喜不生怨嫉之念无怨嫉故不起谤法之𠎝无违逆故自成系珠之缘以因验果功德无穷在文可见若论此品具有五种功德今舍后从前惟以随喜名之若别明者一谓随喜功德偈云如是展转闻其福尚无量何况于法会初闻随喜者是也二谓暂听功德偈云须臾闻欢喜今当说其福后生天人中得妙象马车等是也三谓暂劝功德偈云若于讲法处劝人坐听经是福因缘得释梵转轮座是也四谓诚劝功德偈云若有劝一人将引听法华言此经深妙千万劫难遇乃至今当说其福世世无口患等是也五谓诚听功德偈云何况一心听解说其义趣如说而修行其福不可限是也总言此经似善见药如甘露浆触之而有病皆除沾之乃无死不生前品论之不尽复于此品而进论之一弥勒独问随喜二如来具明五德初独问随喜X尔时弥勒菩萨摩诃萨若能随喜者为得几所福详弥勒问意盖自前品发来由前云如来灭后若闻是经而不毁訾起随喜心当知巳为深信解相弥勒意谓随喜功德似乎得福无多佛竟许其为深信解相恐难取信故蹑此有得几所福之问也二如来具明五德二一长行二偈颂初五一随喜功德二暂听功德三暂劝功德四诚劝功德五诚听功德初四一一人随喜转教二展转以至五十三较量最后功德四况显最初随喜初尔时佛告弥勒菩萨善友知识随力演说四众既入佛法俱属内教余智总统百氏俱属外教此言随喜之人无论内外也长该二十以上幼该二十以下此言随喜之人无论大小也闻经随喜者谓信而随顺解而欢喜出至于处者谓欲以所得转教于人也僧坊空闲者寂静之地城邑巷陌等杂乱之区此言转教之地无论静乱也如其所闻者谓照自所得无妄增减父母宗亲者近摄同族善友知识者远该异姓此言转教之机无论亲疎也随力者随其智慧之力演说者演其所闻之法然亦无论其智之胜劣说之全缺但就其不私于已乐善与人其心志巳自可嘉其功德巳自无限二展转以至五十是诸人等闻巳随喜如是展转至第五十X字经三书豕亥变体今既展转传闻至第五十较之初于法会耳提面命者不啻霄壤之异矣三较量最后功德三一设事为例二问答功德三正与较量初二一财施徧给二法施普利初阿逸多其第五十善男子七宝所成宫殿楼阁等初许说诫听欲以第五十人较量最初功德故诫以善听言知此即知彼也若四下举众明施僧祇即名无数况又积至四百万亿极言其众之广也众生趣向有六受生惟四故云六趣四生胎卵湿化释四生该六趣也楞严云卵惟想生胎因情有湿以合感化以离应然此等似局有形故向下复以有形无形等而对论之有形欲色界也无形空无边处也有想识无边处也无想无所有处也非有想非无想非非想处也然此等似局胜报故向下复以无足二足等而对论之无足者蝡动之类二足四足等可知如是等者指上巳说等余未说总为微细俱该故统言在众生数者有人指能施之人求福求殊胜之福殊胜之福须凭殊胜之施故随其所欲可娱可乐之具皆给与之一一众生与满阎浮金银等者为令娱乐之具无所乏也阎浮提即南赡部洲以须弥南面有树名阎浮洲依树名二法施普利是大施主如是布施皆得自在具八解脱虽行财施心犹未足故于八十年巳而作是念娱X乐之具但济生前将死不久后世何资故当以佛法训导示教利喜者示以出世利益教以闻法欢喜也闻法欢喜漏尽心开故一时顿超四果须陀洹此云入流谓初断三界见惑入圣流故斯陀含此云一来谓巳断欲界前六品思惑一来欲界后三即断故阿那含此云不来谓巳断欲界思尽转生上界不来欲界故阿罗汉此云不生谓见思俱尽永不受后有之生故尽诸有漏即见思俱尽义也九次第定渐转渐深无障无碍故云于深禅定皆得自在八解脱义释见方便品中设事为例竟二问答功德于汝意云何是大施主何况令得阿罗汉果博施济众圣人犹病是大施主能以如许之财供若干之众且又训以佛法令证四果其功德自应无有边量故如来故意垂问宁为多不而弥勒直以甚多无量无边答之若是施主等转释上义言但施乐具巳称无量况令证果故应复无边也三正与较量佛告弥勒我今分明语汝算数譬喻所不能知示以分明者显是真实语故乐具之施固属有漏令得罗汉仍滞权宗第五十人虽曰展转传闻一偈随喜堪为成佛因种故虽二施功德百分千分等不及此之一分是知此之功德乃至算数所不知也然此意极难体信今助一喻以发明之彼财X施功德如铅权乘功德如汞随喜功德如少分之金第五十人展转传闻如金巳入假要知金虽入假而愈炼愈精铅汞非金而愈炼愈假故虽多分铅汞不如少分入假之金知此喻者自不疑较量之旨矣较量最后功德竟四况显最初随喜阿逸多如是第五十人阿僧祇不可得比展转传闻不无譌谬其随喜功德尚有无量无边阿僧祇之多何况最初耳提面命闻而随喜者其福德自然复胜彼无量无边阿僧祇者不可得而比也随喜功德竟二暂听功德又阿逸多若人为是经故珍宝辇舆及乘天宫为是经故往诣僧坊者显往意之诚若坐若立须臾听受者显听时之少由此纳种为因再来一闻便悟道重人尊人天所敬故能得好上妙象马车乘乃至及乘天宫三暂劝功德若复有人于讲法处坐若转轮圣王所坐之处人来方劝者显是暂时起见分座令坐者寓有兼利之心如是之人当来必为法师既为法师若遇帝梵轮王求法则皆可得其座处如今延请法师必虗座以待即其证也四诚劝功德阿逸多若复有人见佛闻法信受教诲指经教往者显是诚意劝听彼人感其诚故相从入会故云即受其教须臾间闻者如前若坐若立暂时听受暂时听受功德尚如前说况复能劝之X人岂无胜报故向下特约是人功德而详明之准大成引十地论说陀罗尼菩萨居五地愚谓陀罗尼此云总持既云总持则一摄一切但指圆教勿滞位次盖以此经属圆劝闻者自应与圆人相依共生一处即相依义也相依故熏陶渐染故得利根智慧利根智慧故具法师德获法师相故得百千万世终不瘖痖等报瘖痖者音不清声无字也口无恶味故云不臭舌不短结故云无病口亦无病者无疮患故齿不黑黄者洁而白也又不疎缺者密而周也复不差曲者齐而端也下脣收整故曰不下垂上脣包密故曰不褰缩褰翻脣缩短脣也赤细而润故曰不麤涩痬患不生故曰不疮胗胗谓脣生痬也缺坏者脣不周美呙斜者脣不端正脣厚而大者必蠢脣黧而黑者必贱此等不形不致憎嫌故云无诸可恶匾𠥶鼻塌陷也曲戾鼻不正也心正容舒故面色不黑颧骨高大曰不狭长颊肉隆圆曰不穴爪曲此等皆离能招爱敬故云无不可喜此上明离过相也脣舌牙齿不惟离上诸过而且端严美好鼻修高直者不惟离于匾𠥶及于曲戾而且修长隆正面貌圆满者不惟离于狭长及于窊曲而且圆满丰厚眉高而长者必主文贵额广平正者定有尊荣赋形如此足称完美故云人相具足此上明具德相也既具法师之德又获法师之相佛法益亲益近根智转利转明故X世世见佛闻法信受教诲诚劝功德竟五诚听功德阿逸多汝且观是为人分别如说修行初命观前德何况下况显诚听一心者听之诚也由听之诚故能读说修行彼劝听之德自不可与此同日语也长行竟二偈颂尔时世尊尊欲重宣此义而说偈言一颂随喜功德二颂诚劝功德三颂暂听功德四颂暂劝功德五颂诚听功德初四一颂一人随喜转教二颂展转以至五十三颂较量最后功德四颂况显最初随喜初若人于法会得闻是经典乃至于一偈随喜为他说二颂展转以至五十如是展转教至于第五十三颂较量最后功德最后人获福今当分别不可为譬喻初颂设事为例最后等六句颂财施徧给可知见彼等十六句颂法施普利说涅槃真实者令慕灭而修道故说世皆不牢者令知苦而断集故水沫忽聚忽散水泡忽起忽灭阳𦦨忽有忽无世相不牢亦复如是故教以生厌离心也最后下颂正与较量不可为譬者谓彼福不能譬此长行云不及其一是也四颂况显最初随喜如是展转闻其福尚无量何况于法会初闻随喜者X颂随喜功德竟二颂诚劝功德若有劝一人将引听法华常从其口出大成云昔育王请僧入宫供养有比丘名优钵罗口出优钵华香王疑比丘年少口中含香勅令以水潄之潄巳倍香王曰含香久乎曰非也我以过去迦叶佛时为高座法师赞扬佛法自尔四十九亿岁生人天中口出此香王闻益敬今云优钵华香常从口出者亦以劝人往听赞经深妙之所致也余准长行可知三颂暂听功德若故诣僧坊欲听法华经及乘天宫殿四颂暂劝功德若于讲法处劝人坐听经是福因缘得释梵转轮座五颂诚听功德何况一心听解说其义趣如说而修行其福不可限若准长行乃命观诚劝功德而与况显今既不接彼文又无命观之语盖即承上暂劝功德而况显之言暂勤功德尚得释梵转轮之座何况一心诚听又能解说修行其福德自不可限也别明五种功德竟三总显六根清净妙法莲华经法师功德品第十九凡所受持皆称法师六根清净俱名功德此品从始至终无非发明乎此故以名品若对前望后亦有五义一对别彰总以前品明德别依其类此品X言功总显根净故二依经显性以众生根性虽自徧周必借经功乃能显发故三依法会境以六尘境界虽皆惟心必资法力乃能融会故四即因验果以见闻觉知既皆同佛验知当来成佛无疑故五借今引昔以不轻根净事在往昔仗境方说用此引起故总言必至根净乃见法师行成果到行成自致六根清净为验法师行业虗实备显六根功德优劣以是因缘故说此品一指人总标二分德别列初尔时佛告常精进菩萨庄严六根皆令清净六根清净非精进莫克故此品以常精进为当机受持者诸行之总读诵等受持之别总别合举故云受持是经若读若诵等准楞严六根之中各各功德有千二百若随顺世间尅定优劣则有八百千二之别如眼观见后暗前明前方全明后方全暗左右旁观三分之二三分言功一念无德是故眼惟八百功德如耳周听十方无遗动若迩遥静无边际是故耳根圆满一千二百功德如鼻齅闻通出入息有出有入而缺中交三分缺一是故鼻惟八百功德如舌宣扬尽诸世间出世间智言有方分理无穷尽是故舌根圆满一千二百功德如身觉触识于违顺合时能觉离中不知离一合双三分阙一是故身惟八百功德如意默容十方三世世出世法惟圣与凡无不包容尽其涯际是故X意根圆满一千二百功德然此六根功德一切众生本自具足但以循尘流转遂成隔越今以受持是经心悟实相外不循尘脱粘内伏内不循根寄根明发故曰是人当得八百眼功德乃至千二百意功德也以是功德为六根之胜用故云庄严得是庄严脱六尘之粘妄故云清净指人总标竟二分德别列六一眼根功德二耳根功德三鼻根功德四舌根功德五身根功德六意根功德初二一长行二偈颂初是善男子善女人果报生处悉见悉知父母所生即现前浮尘根也六妄不粘故云清净肉眼三千世界等约依报横论下至阿鼻等约依报竖论亦见其中等约正报总论及业因缘等约正报别论眼根与意根互用故云悉见悉知既悉见悉知则随在何地随在何类无不可化之生矣二偈颂尔时世尊欲重宣此义而说偈言若于大众中以无所畏心肉眼力如是诸行之中独约说法论功者余非不兼惟说为胜也殊胜者异常眼故弥楼须弥在世界中央铁围为世界边际故以内外别之一切悉见者总该行业因缘果报等事然此皆天眼分际今以功德力故浮根能见故云虽未得天眼肉眼力如是也眼X根功德竟二耳根功德二一长行二偈颂初三一总标根量二别列众声三结要该广初复次常精进若善男子内外种种语言音声大千界中复有小千中千之隔故云内外语言者诠法之声音声者无诠之语声总语别故下文惟约声列二别列众声二一杂然近陈声二异类远往声初象声马声牛声车声喜声不喜声象马牛车谓畜生鸣唤及轮毂动转声也啼哭愁叹悲哀声也螺鼓钟铃鼓吹击撞声也笑语男女諠譁刚柔大小声也法与非法邪正声也苦声乐声楚拷歌舞声也凡夫圣人有漏无漏声也喜与不喜庆幸如常声也然此诸声虽杂然近陈于前而同时分别不谬如是则应机说法自无不对之机矣二异类远住声天声龙声夜叉声菩萨声佛声天龙等八部声也火声等三灾声也地狱等三途声也比丘等小乘声也菩萨等大乘声也然此诸声虽散住异域之远而应时圆闻无碍如是则寻声现身自无不及之处矣别列众声竟三结要该广以要言之三千大千世界中而不坏耳根余声尚多不能俱悉将略该广故云以要言之内该近陈外该远住皆悉闻知者不惟闻声兼能知X义如秀支替戾冈仆谷劬秃当及齐师犯我疆御之物徬徨等即其事也闻此而不闻彼耐少而不耐多宜静而不宜乱皆名耳坏今俱不尔故名不坏耳根长行竟二偈颂尔时世尊欲重宣此义而说偈言一颂总标根量二颂别列众声三颂结要该广初父母所生耳清净无浊秽以此常耳闻三千世界声无浊秽者不为众生混浊及杂声污秽也二颂别列众声二一颂杂然近陈声二颂异类远住声初象马车牛声钟铃螺鼓声闻悉能解了首二句同长行次二句音乐声也清净好歌雅颂声也惟其不着故能俱闻若着于此则不能闻于彼矣无数种人总该男女凡圣等声既辨其音复达其意故云悉能解了二颂异类远住声二一善道恶道声二因人果人声初又闻诸天声微妙之歌音悉皆得闻之诸天歌音者天上娱乐之声及闻男女等异界有情之声山川险谷等绝域珍禽之声命命亦云共命一身二头神识各异胜天王名生生涅槃名耆婆耆婆皆此鸟也地狱众苦等恶道之声准楞严脩罗有四今云居大海边应是湿生修罗畜生趣摄禽兽鸣相唿者禽言兽语同类唿唤声也其诸X梵天上者别指色界诸天光音者二禅之三徧净者三禅之三有顶者四禅之九不言余天者超略说耳准长行有八部三灾三途之声今此中广三途该三灾广天众该余部盖前互出耳二因人果人声一切比丘众及诸比丘尼悉皆得闻之比丘及尼亦该声闻辟支指小乘因果人也因中习小故曰读诵经典果中教人故曰为他人说菩萨者大乘因人因中即能自他两利故云读诵经法为他人说复欲其布在方䇿传之永久故云撰集解义撰集解义者着书立言之称也如是音声悉皆能闻自无烦百城烟水之劳矣诸佛者大乘果人果中酧因酧请故云教化众生大会说法持法华者悉皆得闻自不须徧历恒沙之土矣据此则无缘三登有志九上者于此经宜尽心焉颂别列众生竟三颂结要该广三千大千界内外诸音声功德巳如是长行云清净常耳此云其耳聪利由清净故聪利文别义同耳根功德竟三鼻根功德二一长行二偈颂初三一总标根量二别列众香三结其功德初复次常精进若善男子上下内外种种诸香上至有顶下至阿鼻内至须弥外至铁围故云上下内外二别列众香三一人间香二天上香三X圣人香初须曼那华香阇提华香悉皆得闻分别不错初众生同知香须曼那此云善摄意阇提此云金钱末利此云鬘瞻卜此云黄波罗罗此云薰多摩罗波此云性无垢多伽罗此云木和末丸涂者众香和合为末为丸为涂或佩或烧或摩身也于此间住悉能分别者必能以此而作佛事如华严鬻香长者独据此门而为善财胜友又复下法师别知香象马牛羊等本无有香时或有臭今以根清净故别有真香草木藂林亦尔故谓别知香也若近若远分别不错者不惟能辩其香且能知其性情识其趣向别其种类有以益之有以成之有以用之也二天上香持是经者虽住于此并闻诸天所烧之香初诸天无情香波利质多罗此云圆生即序分天树王也拘鞞陀罗此云大游戏地约所依之处为名又闻下诸天有情香胜殿乃帝释私殿与釆女娱乐之处昔目连所焚者是也妙法堂乃帝释公堂与诸天集会之处诸斋日议事者是也诸园如欢喜园等乃诸天游戏之处然而心随境转香逐时迁故胜殿法堂诸园等各各不同余天者下该四王上该夜摩乃至他化天等梵世至有顶者中该色界诸天既胜劣不同而身香亦异并闻下诸天所烧香闻者兼知烧香意也三圣人香X及声闻香辟支佛香亦皆遥闻知其所在二乘权圣知其所在而接引之菩萨分圣知其所在而亲近之诸佛至圣知其所在而供事之是知之诚有益也别列众香竟三结其功德虽闻此香然于鼻根为他人说忆念不谬爱熏巳久都无所闻曰坏虽有所闻不能分别曰错今有香必闻闻而能别故云不坏不错分别忆念属意根为他人说属舌根二根与鼻根互用故不谬也长行竟二偈颂尔时世尊欲重宣此义而说偈言一颂总标根量二颂别列众香三颂结其功德初是人鼻清净于此世界中若香若臭物种种悉闻知准前后俱云香此兼言臭者不坏世相故若约能闻香臭俱不可得总为一真香也二颂别列众香一颂人间香二补杂类香三颂天上香四颂圣人香初须曼那阇提多摩罗旃檀闻香知其身初略颂长行大势下补颂余香轮王子臣等有可化者有可避者知其所在庶去就得便矣地中宝藏轮王宝女惟供轮王受用余人不知今既闻香能知而又何羡于轮王乎但闻严具便知为何等身者不须视以观由自无失人及失言之过也二补杂类香X诸天若行坐游戏及神变出处及所在游戏之乐神变之奇皆诸天殊胜之福闻香能知则天福无容羡矣奇华异果苏油香气皆人间费求之物知其所在则所需无烦求矣栴檀华敷气压伊兰众生在中应为所压今乃因香得知则鼻根之圆而入微也铁围有幽冥大海有龙宫地中有阿鼻闻香知在则救度得便矣修罗鬪诤瞋狠特过眷属游戏放逸实甚闻香能知将必有以释之有以警之旷野值师象必为所伤险隘遇虎等莫之能避知其所在防于未来自不受其害也知妊中男女乃至成就不成就等亦足骇彼愚蒙引生正信但不可专意为此以显神异知男女染欲痴恚方便破除知地中伏藏宝物方便指授亦皆乘机破恶随缘利人至于种种璎珞识其贵贱出在虽似世技而一切智中缺一不圆世技岂可少耶三颂天上香天上诸华等曼陀曼殊沙闻香悉能知初颂诸天无情香诸天宫殿高低胜劣不同宝华庄严香亦各异故统言上中下差天园下颂诸天有情香诸天者下该四王上该夜摩等入禅出禅者定时散时香也初生退没者升时坠时香也准长行更有所烧之香偈略不颂四颂圣人香X诸比丘众等于法常精进闻香悉能知诸比丘等总该声闻辟支读诵修慧坐禅习定皆自利也菩萨志固拣非初心可比禅诵自修说法为人兼两利也在在世尊总指十方诸佛一切恭敬机感盈前也愍众说法大悲普度也末四句闻法修行长行所无而偈颂补之颂别列众香竟三颂结其功德虽未得菩萨无漏法生鼻而是持经者先得此鼻相无漏法生慧鼻也以是修习无漏净法之所生故鼻根功德竟四舌根功德二一总标德数二别列众德初复次常精进若善男子得千二百舌功德二别列众德二一长行二偈颂初四一变味成美二说法投机三感众听法四得圣护念初若好若丑若美不美如天甘露无不美者好谓妙食丑谓麤食美者极好之食不美者但平常之食也变成上味如天甘露者舌根净故别有真味故昔人有性定菜根香之句也然世人伤杀生命造诸恶业每由三寸舌根今无不美则麤食可常食矣二说法投机若以舌根于大众中皆令欢喜快乐咸通真实曰深巧被羣机曰妙能入其心皆令喜乐者正由深而妙也三感众听法又诸天子天女释梵诸天尽其形寿随侍供养X初感八部男女言论次第者从浅至深不越不乱由此易入故感天众来听余部亦然故云为听法故皆来近供及比下感四众王臣国王散粟王也小转轮王者银轮铜轮铁轮惟金轮统摄四洲乃名为大七宝者一轮二珠三象四马五将军六主藏七玉女凡有轮王出世自然涌现各具胜妙之功故称为宝千子者轮王之子以轮王出世法尔有若干子也乘其宫殿者谓轮王福德殊胜所依宫殿常与俱故以是下感贤善人民尽寿者终身不离随侍者左右供给此皆由于舌根净故音声深妙之所感耳四得圣护念又诸声闻辟支佛菩萨诸佛又能出于深妙法音常乐见之者时怀眷念向其说法者遥垂护持由此智慧益增故能受持一切佛法舌辩愈胜故能出于深妙法音长行竟二偈颂尔时世尊欲重宣此义而说偈言一颂变味成美二颂说法投机三颂感众听法四颂得圣护念初是人舌根净终不受恶味其有所食噉悉皆成甘露二颂说法投机以深净妙声于大众说法设诸上供养长行但云深妙今复言净者以如法如律故也三颂感众听法诸天龙夜叉及阿修罗等常来至其所X首四句颂八部略八部女也等之一字总该余部次八句颂王臣略四众也文虽无臣眷属可摄后八句广前八部略贤善及人民也四颂得圣护念诸佛及弟子闻其说法音常念而守护或时为现身念谓眷念常乐见之也护谓冥加向其说法也现谓显护长行所无偈颂补之余不颂舌根功德竟五身根功德二一总标德数二别列众德初复次常精进若善男子得八百身功德二别列众德二一长行二偈颂初二一体绝垢染二用能现相初得清净身如净琉璃众生喜见城东老母不喜见佛则佛不能度今曰喜见则众生可度矣二用能现相其身净故三千大千世界皆于身中现其色相初能现六凡三千大千约依报横论生时者识性初託死时者眼光巳谢识性初託或受人天之身或受恶道之身故云上下好丑眼光巳谢或感刀山劒树或感净土华林故云生善恶处外而大小铁围内而大小弥楼其间各有众生世所不见悉于法师身中现之下至上至约依报竖论所有指中间器界众生指中间根身言器界根身皆于法师身中现也若声下能现四圣然四圣固有权实六凡亦分善恶人惟不见不知修断舍求今既皆X现是法师于清净身中为诸众生现种种因果作种种佛事令诸众生修善断恶舍权求实也长行竟二偈颂尔时世尊欲重宣此义而说偈言一颂体绝垢染二颂用能现相初若持法华者其身甚清净如彼净琉璃众生皆喜见二颂用能现相又如净明镜悉见诸色像一切于中现初标见拣余由镜净明故能见诸色像因身清净故能见世所有故以为喻独自明了者如持镜人故余人不见者如背镜人故要知净身现像本为示诸众生众生自障不见非法师咎亦如持镜者愿人共照人自背镜岂持镜者过耶三千下约义正颂大同长行在文可会末四句补颂总结无漏法性之身惟佛果方圆故云未得然以持经力故能令父母所生之身应念清净犹如琉璃故云以清净常体一切于中现身根功德竟六意根功德二一总标德数二别列众德初复次常精进若善男子得千二百意功德二别列众德二一长行二偈颂初三一能达法义二能知众心三能合成典初以是清净意根乃至闻一偈资生业等皆顺正法饮大海一掬一滴俱得百川之味闻佛经一偈一句统摄诸法之宗故能通达无量无边之义解是X无量无边义巳如解而说故能演一句一偈而至一月一际一岁也既至一月一际一岁而诸所说之法未免意趣各别虽意趣各别而不乖本宗故云皆与实相不相违背若于其间有涉俗间经书如治世语言资生事业等种种纪载但不执末自不违本故云皆顺正法二能知众心三千大千世界六趣众生而其意根清净如此心所游历曰行即明了识随念分别也心所施为曰动作即独头识计度分别也行不由真动不从实曰戏论即二种意识对竟妄现也皆悉知之而应之自无谬矣转识成智乃称无漏智慧故曰未得知见自开不由前尘所起故云清净此随便暂结也三能合成典是人有所思惟筹量言说亦是先佛经中所说佛法指现在佛说先经指过去佛说皆成典也然是人以净意思筹一言一句皆出自正知正见故是佛法及先经所说所谓考诸三世而不谬者是也长行竟二偈颂尔时世尊欲重宣此义而说偈言一颂能达法义二颂能知众心三颂能合成典四补能得无畏初是人意清净明利无浊秽月四月至岁上中下法即三乘法也二颂能知众心X是世界内外一切诸众生一时皆悉知所念若干总该长行行作戏论之义三颂能合成典十方无数佛百福庄严相皆是先佛法初六句乃推广长行思筹言说不忘不错即长行皆是佛法无不真实义也上中下法施设不同名曰法相空假中义布置各别名曰次第知此识此则教有先后而学不躐等也名字者如殊方称谓语言者如异地乡谈能达乎此则蛮貊可化而中边俱被也如所知说皆先佛法者知见同佛故四补能得无畏以演此法故于众无所畏持法华经故以演此法故意根清净所说同佛故于众无所畏也持法四句亦随便暂结之语是人七句乃出成无畏之由无畏之由有三一者住希有地自信如佛故二者众生喜爱生如佛想故三者辩才无碍说法善巧故在文次第可见末句归功持经言如上所说虽由根净而根净之故毕竟由于持经得也赞持论德竟二引事证益妙法莲华经常不轻菩萨品第二十不轻之名经文自释以此品具明其事事依人立故惟以人名品若据文寻义亦应有五一为前明诽谤获大罪报今借上慢堕狱验知不虗故二为X向明受持获诸功德今借不轻根净证成非妄故三为凡有闻法无不成佛今借诽谤为种况显信受故四为凡有通经俱获胜益今借徧记成因况显全持故五为无量劫来为众弘法令众知恩思报以便护持故总言言不虗发发必从实前既赞持论德此即引事证益为发众信故说此品一承前双开二益二历引往事证释初尔时佛告得大势菩萨眼耳鼻舌身意清净不轻之行必深证实相平等具大势力者乃能体任故以得大势为当机获大罪报如前所说者如法师品言甚于骂佛譬喻品言命终堕狱狱毕转畜等此远承前文以开遮谤益也所得功德如向所说者向与上同以上品备言六根功德此近承上文以开获德益也二历引往事证释二一长行二偈颂初四一远举威音二双标二人三正明往事四赞经结劝初二一正举初佛二兼出二万初得大势乃往古昔过无量无边如四天下微尘初时名劫国乃往古昔等极言其时之远也佛名威音王者要解云以大音声普徧世界为诸法王说法无畏也劫名离衰者大成云时清道泰正法兴隆离诸衰恶故国名大成者彼佛住世既久所应成就者皆以大法而成就故必兼时名劫国而叙者显不轻发觉有时秉承有佛劫国名字历然X可证也其威下一化始终因菩提说六度者以修习六度能到菩提故时至机熟会三归一故云究竟佛慧必兼一化叙者显不轻弘道亦因受化之深乘愿酧恩耳得大下寿命正像以不轻行道在像法之际故并叙之二兼出二万其佛饶益众生巳有二万亿佛皆同一号必出此者显不轻行道在初佛之后后佛之先有继往开来之功故又一时结缘二万亿佛所常教化故远举威音竟二双标二人最初威音王如来有一菩萨比丘名常不轻欲护已短交结权贵仗彼声势为害于人故云有大势力为度慢众持心忍辱依我慈力不蔑于他故曰名常不轻三正明往事三一徧记致谤二弘经蒙化三成道德果初二一不轻徧记二上慢毁谤初得大势以何因缘名常不轻汝等皆当作佛初征起得名因缘是比下详引本行以释凡有所见者对下远见应指近见近见言详故先标次征后释汝等句教以皆当行道当得句示以成佛无虗盖不轻深见实相平等佛性无二故作如是言也不专读诵者非不读诵惟不专执但行礼拜者非有能所只管行去环师所谓持无相经行无相行是也远见则音声不及故往乃故意往就往就仓卒言不能详故伹言我不敢轻等二上慢毁谤四众之中有生瞋恚号之为常不轻初闻记毁谤瞋恚者瞋以妄记恚其不自揣也是皆由于上慢在怀故云心不净者不信自已是佛反谓礼我者为愚痴之行故骂以无智比丘不知如来所遣反谓若彼者真无籍之徒故骂以从何所来谓以自言等者斥其不揣妄与授记说以不用等者令其自退莫再烦凟盖深恶而痛绝之意如此下久行不退常被骂詈不生瞋恚者荣辱无关久近一如常作是言汝当作佛者冤亲平等生佛齐视或以杖木等转见暴恶避走远住等益显慈悲读是经者只须向高声唱处勐着经釆看他不轻菩萨是何等心行谆谆如此有何等道理言念至此不觉为他不轻痛哭流涕盖为夜静水寒鱼不饵满船空载月明归以其下因为命名此义盖为结释以何因缘名常不轻之征也徧记致谤竟二弘经蒙化二一不轻弘经二上慢蒙化初是比丘临欲终时广为人说是法华经欲终者此报将尽时也威音巳灭犹闻说法者显法身真常灭而不灭故虽灭而不灭而体同太虗故曰于空虽体同太虗而处处显露故曰具闻具闻者十方虗空一时同闻也今日之闻乃云先所X说者以此道无古无今今即古古即今故十方虗空各摄依正依正互摄重重无尽在在出广长舌显示实相故云二十千万亿偈悉能受持者一受一切受一持一切持故然上云具闻即是耳根圆通此云悉能受持即是意根圆通二根既圆六俱无碍故云即得如上眼根清净乃至意根清净根既净巳即无明而见佛性由幻身而证法身可以转夭寿为长年延剎那为多劫增寿说经无足异也二上慢蒙化于时增上慢四众令住阿耨多罗三藐三菩提初见胜归心大神通力即指更增寿命乐说辩力即指广说是经是皆从体起用由寂发照故云大善寂力见有如斯殊胜故闻其所说皆信服而随从之是菩下蒙化住道千万亿众即前信服随从之人信服随从自是永无退转故云令住菩提弘经蒙化竟三成道得果二一不轻成道二上慢得果初三一中间值佛二行满成道三结会古今初命终之后得值二千亿佛说法心无所畏由前广说是经诸佛护念不舍故于命终之后得值二千亿佛日月灯明註见序分仍说法华者不忘宿因故不忘宿因又感后佛护念故曰以是因缘复值二千亿佛无心而徧应十方有缘而普施慧照故号云自在灯王又威音王以口轮自在为X名日月灯以智轮自在为名云自在以身轮自在为名各取一轮以该众德于此诸佛非惟指云自在王盖兼前日月灯明而总言之言不轻于威音像季之时初得根净自尔以来于此四千亿诸佛法中皆以持说此经力故获得六根清净说法无畏是不惟一得永得抑应以值佛弘法渐转渐胜也二行满成道得大势是常不轻菩萨功德成就当得作佛上科云值佛弘法修慧也此科云供佛种善修福也于后复值千万亿佛者值佛必供显福德益广亦于诸佛法中说经者说而必解显慧力益深慧深福广二利圆满故云功德成就以因致果决定无疑故云当得作佛三结会古今得大势于意云何疾得阿耨多罗三藐三菩提初正以结会可知若我下寓意劝勉如来意谓我以大乘之器不因是经尚不能疾成菩提必因是经乃能疾得况夫小乘声闻权教菩萨等有志菩提者可不以此经为先务哉然佛于往昔值如许多佛庄严福慧然后乃成犹曰疾得菩提亦为令见小欲速者自鄙先心以成远大之志也不轻成道竟二上慢得果三一中间获罪二罪毕得果三结会古今初得大势彼时四众千劫于阿鼻地狱受大苦恼寿量品云是诸罪众生以恶业因缘过阿僧祇劫X不闻三宝名譬喻品云其人命终入阿鼻狱具足一劫劫尽更生如是展转至无数劫今云二百亿劫及千劫者犹少言耳毁谤持法者可不慎哉二罪毕得果毕是罪巳复遇常不轻三藐三菩提前以闻法生谤重恶覆善故先受罪报此以罪毕善熟既熟当脱故复遇教化如人不欲服药强令服之虽以骂医致损终因药力减病病减再遇良医手到尽除得闻此法者宜自庆也三结会古今得大势于汝意云何三菩提不退转者是䟦陀婆罗名见序分师子月者可畏可爱为名准正法华云五百比丘比丘尼则此脱比丘二字思佛者常念佛道常思见佛故名也准正法华偈云五百清信士五百清信女本经后偈亦云清信士女则此脱优婆夷句于菩提不退者安住实智中决定当作佛故然此中亦寓有劝诫之意如来意谓今日之不退即昔日之慢流罪福本无住善恶皆自取究无与于佛菩萨也可弗勉哉可弗慎哉正明往事竟四赞经结劝得大势当知是法华经读诵解说书写是经初指法称赞不轻因之成道上慢由兹得果故赞此经有大饶益是故下结劝受持可知长行竟二偈颂X尔时世尊欲重宣此义而说偈言一颂远举威音二颂双标二人三颂正明往事四颂赞经结劝初过去有佛号威音王天人龙神所共供养举初佛略二万亿佛举别号略通号劫国举神智将导该一化始终补天龙供养略寿命正像长行偈颂对辩自知二颂双标二人是佛灭后法欲尽时时诸四众计着于法长行云于像法中此言法欲尽时盖像教仅存而法巳危矣四众着法者谓上慢在心执自所证也余同长行但次第稍异三颂正明往事三一颂徧记致谤二颂弘经蒙化三颂成道得果初不轻菩萨往道其所不轻菩萨能忍受之初颂不轻徧记诸人下颂上慢毁谤二颂弘经蒙化其罪毕巳临命终时教化成就令住佛道初颂不轻弘经其罪毕巳句准长行应在下科以是因缘句下或笔授错简若依文消会者则是不轻菩萨以四众轻贱之故所有宿罪一时了毕如般若云是人先世罪业应堕恶道以今世人轻贱故先世罪业即为消灭是也诸着下颂上慢蒙化可知三颂成道得果不轻命终值无数佛今于我前听法者是初颂不轻成道虽值无数诸佛若但修供养仍属X有漏今济以说经之慧能成无漏无漏之福犹如虗空故云无量既福慧相济自因果圆成故云具德成道时四下颂上慢得果准长行云复遇不轻教化菩提今言值无数佛盖值佛之时即是遇不轻时也若将上科其罪毕巳之句置于此句之上方合长行不然则但彰音记之功不显谤法之罪矣颂正明往事竟四颂赞经结劝我于前世劝是诸人世世值佛疾成佛道初颂指法称赞如来意谓我于前世所以劝人听受斯经者盖以斯经是第一之法能开示教人令住涅槃长行所谓大饶益诸菩萨能令至于阿耨菩提是也世世等言长行所无而偈颂补之如来意谓我之所以世世受持者盖以此经亿亿万劫至不可议时乃得闻是故下颂结劝受持世世二句兼示持经益也引事证益竟三发愿劝持妙法莲华经如来神力品第二十一无作妙用不可思议曰神成所作事无能障碍曰力准经文神力有三一出广长舌上至梵世二毛孔光明徧照十方三謦欬弹指音徧地动是皆佛地位中不可思议妙用惟佛与佛乃能显现故名如来神力若论此品前有发愿后有劝持而题中但标神力者以能扩其愿轮感其持经示徧重也若别明者亦有五义一为全彰大用以收正宗之X旨二为发愿护持以感知遇之恩三为对众现神以扩旧住之志四为嘉赞经功以坚涌众之心五为结劝受持以开流通之绪总言啐啄同时父子济美赞证之玄音方罢持说之大愿斯开犹如一堂两琴鼓商而商应鼓宫而宫应一奁两镜胡来而皆胡汉来而皆汉于是示以神力劝以护持以终正宗之义此神力品之所由说也一地涌发愿弘经二如来现神劝持初尔时千世界微尘等菩萨解说书写而供养之初指众叙仪准地涌品弥勒偈云若人行筹数过于恒沙劫犹不能尽知今以千界微尘等彼菩萨之数岂行筹可计哉而白下发愿弘经欲报知遇之恩以显继述之善故发愿于分身灭处广说此经所以下征释发愿之意真指前章以前章所显之实历权渐而不迁故名真也净指此章以此章所显之本当生灭而不染故名净也大指全经以全经理并杂华义摄羣典囊括今古笼罩十方贯佛生通凡圣故名大也欲得此而受持供养乃发愿于灭后广说盖利他正所以利巳成巳乃可以成物也二如来现神劝持二一对众现神二赞经结劝初二一总标二别明初尔时世尊于文殊师利等一切众前现大神力对彼地涌新出故指文殊等为旧住必于旧住菩萨及四众八部前而现神力者为示不分而分分X而不分以扩其心令知新出之众发愿分身实无去来之迹也必以文殊为首者以如来神力非带果行因之圣及有大智者不能会此意故二别明二一先以相显二次以声示初出广长舌上至梵世现神力时满百千岁舌为应机之具不离此而上至梵世则梵世有机亦可即此而应光具觉众之功不离此而徧照十力则十方有众无烦往彼而觉是皆不分而分义也树下乃分身诸佛亦复如是等谓不会而同不会而同还同一体此又分而不分义也当现神之少时满百千之多岁即促而延以百千之多岁人现神之少时即延而促延促同时入三世而绝朕一多无碍应羣机而无迹是全体之大用三世诸佛巳证今证当证乃利物之神机三世菩萨巳学今学当学读是经者若能于喫饭穿衣处留心则舌相毛光岂惟佛及分身有耶二次以声示三一二音徧至二警觉众生三成办利益初然后还摄舌相一时謦欬是二音声徧至十方旧住之众只知向梵世观舌十方观光不解向喫饭穿衣处理会只得截断情尘另开方便故云还摄舌相一时謦欬舌相相字应是光字不然则相指光相以前既舌光俱舒此亦舌光俱摄也謦欬者虗𠻳令转弹指者作声令觉读是经者既不能出广长舌放众毛光且看他謦欬弹指毕竟X明的甚么边事则庶几可耳又此中言一时俱共二音徧至者亦显分而不分不分而分义也二警觉众生二一地动警觉二天语警觉初诸佛世界地皆六种震动皆大欢喜得未曾有二音至处能令佛界地动者亦如来不思议力警觉众生也既警觉巳各各回心念佛故感佛力加被亲见灵山一会既见是巳有救有归故云皆大欢喜得未曾有二天语警觉即时诸天于虗空中礼拜供养释迦牟尼佛虽因地动回心见佛欢喜未能发深远心随喜是经礼供于佛故诸天承佛神力空中唱言以警觉之示以依正名号及所说法者由彼虽巳遥见犹未知何国何佛及所说何法耳以是教菩萨法故教以发深远心而生随喜以是佛所护念故教以礼供于佛以求加被警觉众生竟三成办利益彼诸众生闻虗空中声巳通达无碍如一佛土闻虗空声巳知国名娑婆故向以合掌知佛名释迦故称名归依重言南无者表归敬之至不言礼拜者且称且礼无烦另叙也以种种供具遥散娑婆者为欲随喜是经求佛加被之意所散诸物从十方来者众生诚意所感譬如云集变成宝帐者如来慈心所致慈心利物还以自严故徧覆此间佛上等观十方无有限碍故通达如一佛土然如来以舌相毛光謦欬弹指近示旧住远应十方能X于十方世界作大佛事警觉羣生成办利益且令十方合成一界得此用者则分身与不分身咸为剩语对众现神竟二赞经结劝二一长行二偈颂初三一承前起后二嘉赞经功三结劝受持初尔时佛告上行等菩萨此经功德犹不能尽欲坚涌众之愿告上行等余众也诸佛神力如上所说舌相毛光彼此俱益謦欬弹指诠量不及故云如是无量无边不可思议以是神力说此经功自然音至梵世声徧十方舌覆虗空言绝方分且经无量无边百千万亿僧祇非暂时说又是为嘱累故非泛常说而犹以为不能尽者盖以佛地功德尽萃于此也二嘉赞经功以要言之如来一切皆于此经宣示显说说不能尽用少言而摄多义故云以要言之一切所有之法指从实施权若二若三之说一切自在神力指从本垂迹若生若灭之现一切秘要之藏指会权归实无二无三之旨以是诸佛秘密心要又能含摄出生无量无边诸法故名秘要之藏一切甚深之事指会迹归本非生非灭之宗以是如来自所住境又非一切声闻辟支之所能及故云甚深之事此经前后两章总为发明乎此故云皆于此经宣示显说宗镜云微尘经卷极大千而未展全文普眼法门尽大海而不书一偈况权实本迹悉备此经故虽极尽神力说不能尽也三结X劝受持是故汝等于如来灭后诸佛于此而般涅槃初正劝受持所在下兼示重处若有受持等标持人所住及经卷所住处也无论何地劝应起塔者示以重其处故所以等言乃征释劝应起塔之意是处者即人经所在处也人即能成经即所成故所在之处即是道场是人是经能令众生成佛故云诸佛于此得阿耨菩提又人即能转经即所转故云诸佛于此转于法轮是人是经能令众生依一佛乘而得灭度故云诸佛于此而般涅槃准阿含有四处应起塔一佛生处二成道处三转法轮处四般涅槃处今云道场者谓成道之人于此而生即同生处余三如次所谓皆应起塔者以此长行竟二偈颂尔时世尊欲重宣此义而说偈言一颂承前起后二颂嘉赞经功三颂结劝受持初诸佛救世者住于大神通犹故不能尽全体大用名大神通惟佛能证故云住也为悦十方众生令其发心故现无量神力以资庆跃舌相毛光直示本有故云为求道者现希有事謦欬弹指顿割情尘故令十方国土地皆震动此颂长行诸佛神力如是无量无边不可思议义也以佛灭后等者谓以彼地涌发愿灭后持经诸佛皆生欢X喜对众现神设我以是神力为嘱累故赞美持者纵经无量劫中犹不能尽此颂长行若我以是神力乃至为嘱累故说此经功犹不能尽义也然长行赞经偈颂赞持者以经功无尽持人之功德亦无尽故二颂嘉赞经功是人之功德无边无有穷毕竟住一乘初承前总标持人功德如空无边正以见经功之无边也能持下别以嘉赞此经是诸佛法身为菩萨依止故凡持此经者则为见我乃至所化菩萨此经是诸佛慧命为三世文轨故凡能持者则令三佛欢喜并三世诸佛欢喜此经是道场所得乃秘密心要故凡能持者不久亦当自得此嘉赞自利德也此经是平等大慧为智辩根源故凡能持者于诸法得四无碍辩文中义即义辩名即法辩言辞即辞辩乐说无穷即乐说辩如风二句乃喻明无碍之义言风性有声无住喻能说无住空性有名无质喻所说无体既能所皆空乃徧应一切而无障无碍亦如风空俱无乃徧应万窍而彼此不相左也诸经各有因缘如阿含因缘保证方等因缘弹斥般若因缘淘汰等所说不无次第如阿含说在初转方等说在中转般若说在后转等然此等皆载在此经故凡能持者虽在佛灭度后犹能知其因缘及于次第随义者随彼诸法之义如实者如其所知之实如是而说自能三根普被羣X昏并照故云如日月光明能除诸幽冥也斯人二句结合上喻可知末二句言不惟能灭众暗而且时至机熟究竟会三归一此嘉赞利他德也自利利他一持经而兼备则斯经功德岂言辞所能尽哉三颂结劝受持是故有智者闻此功德利决定无有疑前四句承上结劝后二句释结劝意准上自他两利一持经而具足佛道岂有疑哉兼示重处从略不颂然此经前后两章虽文有长短而略明广明生疑生信之义势如对偶至于极显经功大段亦颇相似于前有赞经募人此有赞持论德前以达多通经文殊弘法而证利益不虗此引不轻成道上慢得果以验功德无妄此中地涌发愿正对持品之羣贤前章示以方轨可配此品之赞劝虽带嘱累之语犹属正宗之义总结大科正宗分竟三流通分三一总嘱传持二别示修法三大众礼散初妙法莲华经嘱累品第二十二嘱谓付嘱俾此法有所属也累之一字有二声若作去声则是殃累之累盖如来深知末世弘经为难意以此法付嘱殃累宣传勿得遇缘便退古德X所谓一片慈悲之祸祖祢不了殃及儿孙是也若作上声则是积累之累盖如来自谓妙法无穷若巳说者但如手中之叶其树上之叶犹多意以此法付嘱教令积累勿得以少为足如文中勅以应当一心流布此法广令增益是也若论此品俱有能嘱所嘱受嘱能嘱在佛所嘱在法受嘱在众题不𤨏析故惟以嘱累为名若明五义者一正说既毕应嘱累故二三示难得令珍重故三自明离过令随学故四信与不信教称量故五三说奉行慰佛心故总言发愿度生宛如扶六尺之孤立志弘法何啻传百里之命不有寄託终为大节所夺故于神力品后而继之以嘱累品焉一摩顶嘱累二奉教传持三欢喜圆成初三一嘱令增益二征起释成三教以随机初尔时释迦牟尼佛令一切众生普得闻知从法座起者为法求人坐不安席也又殃累宣传法不应坐也欲摩众顶必假通用故云现大神力无量菩萨应指地涌之众以前文止他召此盖为此也必摩其顶者示有所加令安慰故示以久修者令知恩故又云难得者令珍重故教以一心流布者恐其潦草应命终不在意又云广令增益者望其展转流通勿滞陈言盖为智同于师减师半德智过于师方堪传授也三摩三告者反覆叮咛重其事竦其心故受持读诵等仍前一心流布广X令增益之义但变其文耳二征起释成所以者何如来有大慈悲如来之法勿生悭悋如来意谓我之所以谆谆告诫勅令广宣此法者何也盖以如来有大慈悲等汝等亦应随学所谓我既如是汝亦如是也若释其义者能与智慧之乐拔愚痴之苦名为大慈大悲如其所得之法尽以教人故曰无诸悭悋有机便说我智无匮故云亦无所畏能与等言乃转释无畏等义盖以能与故无畏无畏故无悋无悋故慈悲大也佛之智慧指究竟觉智以是佛之所证不共余乘故如来智慧指示成果智以是从真现起依如而来故自然智慧指观察妙智以能不虑而知自然而应故能与此者名为究竟法施故云是大施主亦应随学等正明勅令广宣之意法谓修行之法三行之中独戒悭悋者以无悭则有法尽与遇机便说足摄慈悲及无畏故三教以随机于未来世若有善男子则为巳报诸佛之恩随学佛行固应尽与佛慧但恐众生不能尽受故教以信者为说信者为说闻知便入故云为令其人得佛慧故设遇不信说亦无益故教以于余深法示教利喜余深法者应指终顿二教以彼对圆名余对始说深故也然终教凡有心者皆当作佛顿教狂心歇处便是菩提以此示教易得利喜况进之可极圆宗若如是便契佛行故曰则为巳报X诸佛之恩摩顶嘱累竟二奉教传持时诸菩萨摩诃萨唯然世尊愿不有虑闻佛嘱累得满弘经之愿故皆大欢喜蒙佛摩顶喜有神力加持故徧满其身所谓通身庆快是也益加恭敬者大事在身踧踖弗宁之状曲躬低头者唯唯听命惶恐不安之仪如世尊勅者世尊之勅有二一令广宣此法学佛勿悋一令称量信否说诱随机一一敬顺无违故云当具奉行唯然者犹云唯是如此唯是如此无有别意故愿不必有虑如是三反等者数数承当重佛勅安佛心也三欢喜圆成尔时释迦牟尼佛闻佛所说皆大欢喜初略显圆成分身之来原为开塔开塔之后不遽去者以释迦后事未了今巳嘱累更无所事故请以各随所安勿复为我关心也多宝佛塔还可如故者有二释一顺晋隋二译二依什师所译晋隋二译此品在后顺此则还可如故之语应是请归故都亦同各随所安义也什师所译移后居此依此则还可如故之语应是照旧留住以下三品中犹有多宝事故二释之中在后似长窃窥什师移此其意有二一为显此经具三会故若此品在后则向下诸品应是宝塔中说而妙音品中我今欲见多宝佛身惟愿世尊示我令见之语难以消会二为显流通自此始故准古德或以前品即为流X通或以后文犹属正宗预防此判隔以嘱累之文无伤佛意有裨正解又大成云如故者前开今闭自下如来出塔与大众复降灵山说后六品经此但知移品初意犹未得第二意耳说是下大会欢喜分身多宝庆斯道之得人四众八部欣当来之有依故云闻佛所说皆大欢喜总嘱传持竟二别示修法二一正修之法二助修之法初三一药王尽执为法二妙音忘情弘经三观音遣相圆应初妙法莲华经药王菩萨本事品第二十三二药普施二病俱治故称药王然身烧臂为法供佛是其本事此品全为明此故即以此命名若别明五义者一为承愿受嘱必当游化人间欲假药王显游化之方故二为奉命弘经端赖精进苦行欲借喜见显精进之真故三为二执不除动转皆成障碍欲就往事为今日之模故四为然身烧臂名为真法供养欲明持品同持经之德故五为男女虽异佛性由来无二欲资持经彰平等之理故总言游化娑婆苦行为首忍难弘法精进居先执尽障除乃无往而不可多持少持任机缘而无碍男女情尽佛性理圆为明如是等义故说此品一宿王因药王而请问二如来引本事而垂答三多宝以有益而赞问初尔时宿王华菩萨白佛言及此声闻众闻皆欢喜X初总问游化宿王者星宿中王表智慧自在华有多种如金银草木等表万行芬披盖以智行相成为名也非此菩萨莫契药王本事故为当机巳知游化娑婆为药王本事但观现前人多弊恶不知彼于宿世云何游化故为问也世尊下别问苦行向闻药王苦行居多而其中最难行者尚有若干百千万亿那由他数但未得其详故求解说以为末世弘经者法也望其必说故称善哉世尊恐难尽明故云愿少解说盖求佛于多分事中少说一二事也诸天下指众闻喜天龙八部二执俱在他土菩萨二习未侵至若此间声闻我执虽空而法爱犹存闻此尽执之法故应欢喜不言地涌及文殊等者或巳隣极果或道后行因既无所执亦无所喜也二如来引本事而垂答四一先举本师二次明本事三结会古今四别嘱宿王初尔时佛告宿王华菩萨歌叹于佛以为供养初时劫名号日能照昼喻俗智涉事月能照夜喻真智契理月乃净中具明喻真不碍俗日乃明中具净喻俗不碍真真俗既巳无碍理事由来圆融佛德如是取喻为名也不言国名者愚谓即是娑婆但彼时尚属善世或另有佳称恐不善会者反令问答不能相应故不言也其佛下两乘弟子不言辟支者声闻摄故佛寿下主伴寿量菩萨寿命等佛者乘愿助化生灭与俱故彼国下依正净善X无有女人则生于其国者皆修梵行无有恶道则生于其国者俱称善友无有诸难则生于其国者常得见佛如掌琉璃行列宝树为严非若今之坑坎堆阜瓦砾荆棘漫空宝帐悬垂华幡为彩非若今之烈日流金暴风折木瓶华炉香处处严洁非若今之杂秽满目树论台歌在在佛法非若今之是非盈耳盖以境随心转心净则佛土净也文中言一箭道者补註云二里大成云取射垛为则或一百二十步一百三十步一百五十步也二次明本事三一现神供佛二然身供佛三烧臂供塔初二一闻法获益二感恩供养初尔时彼佛为一切众生得现一切色身三昧初佛为说法苦行在躬道德感孚一切众生见者欢喜因命是名以是彼时当机故置为言余诸菩萨声闻或属发起或属影响或属结缘非是正为故云及也是一下修习获益为法度生不避艰辛故云乐习苦行离卧遣睡磨炼身心故云精进经行不为人天福报小果权乘故云一心求佛时经万二千岁者显操行之久也得现色身三昧者大成云此三昧有三义一者内现如今经身根清净十方依正于身中现如明镜现像二者外现如妙音观音随机示现十界色身如宝月印水三者内外现如大集经已身佛身众生身彼此互相显现如三珠对影愚谓正由内现故能随影外现由随X影外现故能自他容即复由自他容即故常内现常外现互为缘起而总成一普现色身三昧二感恩供养得此三昧巳心大欢喜价直娑婆世界以供养佛初念恩拟供归功此经者依于此经分得事事无碍力故供佛及法者法是佛说知法恩同佛恩故即时下入定供养无尽身云徧于虗空雨华雨香皆以三昧之力故须入也言坚黑者以栴檀类多惟此为佳故海此岸者准正法念经云妙高山南海此岸则此岸即南岸也二十四株为一两六铢者一两中四分之一耳价直娑婆者显是香中绝品以此供佛者为表恩大难酧现神供佛竟二然身供佛三一喜见然身二诸佛赞善三佛默身尽初作是供养巳从三昧起以神通力愿而自然身资定供佛供已不住故云从三昧起自念神力供养不如以身者有二义一者外财易舍不如内财难舍难舍能舍方显知恩故二者神现似虗不如色身实有实有能舍方显执尽故即服诸香者欲变腥臭气也薰陆出大乘国西域记云叶似棠梨然亦不出华梵若依字释义应是陆地所产还薰于陆者兜楼婆此云香草出鬼神国毕力迦此云丁香胶香者树所出胶如松香之类又饮香油者兼为烧然易也千二百岁显内熏巳久内熏巳久X则外垢易净故惟以香油涂身在于佛前者为供佛故衣缠油灌者令如法故乘神通力而发供佛之愿故云神通力愿愿以神助不须世火故云而自然身夫身者五蕴假合众缘幻成内立妄宰而成我见之根外执实有而为法碍之本无始保守有生与俱对境瞥起空说无我之宗遇缘便炽谁空有法之计喜见如是今古常辉二诸佛赞善光明徧照八十亿恒河沙以法供养诸如来故初光所照处其中下诸佛称赞以能尽二执故重赞善哉是真精进者身尚不惜故是真法供者能契佛道故昔智者诵经至此亲见灵山一会者良有以也华香缨络等执爱尚轻为供犹易故云所不能及国城妻子等执爱虽重然是身外之物较之内身犹为易舍故云亦所不及第一之施者超出上二故最尊最上者成佛亲因故以法句转释最尊最上之义正以无始保爱一旦顿舍与法相应与道相契故为法供故能超出众施而为最尊最上三佛默身尽作是语巳而各默然过是巳后其身乃尽作是语巳而各默然者执尽无可说故其身火然千二百岁者乘愿力故过是巳后其身乃尽者利益成故又上文服香饮油千二百岁属方便道圆伏二执此云其身火然千二百岁属加行道圆断二执良以我法二执久在六根无始保爱难以顿X遣故伏断位中各经千二百岁若前云精进经行满万二千岁者犹是初心向道凡位摄心时出时入若存若亡故经时犹长然以佛法增上力故亦能获得现身三昧所谓小圣不及大凡是也今云过是巳后属解脱道解脱道中执除空现故云其身乃尽然身供佛竟三烧臂供塔五一喜见转生二白父诣佛三蒙佛嘱累四恋慕起塔五烧臂作供初一切众生喜见菩萨结跏趺坐忽然化生复生净明国中者缘未尽愿未了故王名净德者居尘不染即俗证真之称为求童真入道故生其家忽然者三昧功成生死去来如夜旦故彼国无有女人故云化生二白父诣佛二一白父当供二升空往诣初即为其父而说偈言我今当还供养此佛初白父述事初生便能说偈者不由胞胎无隔阴之昏及孩提之限也经行彼处指前世在彼佛所精进经行即得三昧指前世一心求佛所获利益精进舍身指前世为报佛恩然身作供此自述生前事也流行本此下更有供养求慧二句乃后人妄加不录说是下显益言供而白父言乃至今故现在者自庆异世犹能值佛我先供养乃至复闻法华者自庆身后犹能获益此历明当供意也解语陀罗尼亦有三义一谓闻而能解如本经耳根X功德文云三千大千界内外诸音声乃至其耳聪利故悉能分别知二谓解而能说如宝积经云有三昧名解一切众生语言得此三昧者善能宣说一切语言等三谓圆解无碍如本经意根功德文云闻一偈一句通达无量无边之义解是义巳能演说一句一偈至于一月四月乃至一岁等然此三义亦互为缘起谓正由一切能闻故一切能说由一切能说故一中解异复由一中解异故常能闻常能说由是统收此三而总为一大陀罗尼复闻法华者身尽执除感佛为说故又陀罗尼力处处成闻故甄迦罗亦云矜羯罗乃五十大数中第十六数频婆罗亦云频跋罗乃第十八数阿閦婆亦云阿刍婆乃第二十数要知此等数目超出凡夫心量不必妄解又上云供养佛巳应指然身之后当此之时身尽执除且道孰为能得孰为所得孰为能闻孰为所闻正以无有能得所得如是而得语言陀罗尼无有能闻所闻如是而闻妙法莲华经也二升空往诣白巳即坐七宝之台世尊犹故在世初诣佛赞庆坐台升空者乘神往也礼足偈赞者庆见奇也相好庄严殊胜无比故云容颜甚奇妙𦦨网交辉圆映无际故云光明照十方如斯容光经劫难逢而喜见适曾供养今复亲觐故说偈赞佛以自庆也尔时下白佛鸣志重称世尊者表亲X爱之意如子见母连唿其母之类犹故在世者鸣庆幸之志意谓弟子巳经再生将谓不得见佛孰虞世尊犹故在世望外之庆虽失乳之儿再遇慈母亦未足为喻也白父诣佛竟三蒙佛嘱累尔时日月净明德佛于夜后分入于涅槃初唱言当灭喜见既来补处得人故云涅槃时到嘱以大事无复余缘故云灭尽时至教以安施床座者速办灭仪示以今夜当灭者无容少缓又勅下正以付嘱嘱以佛法者教令传宣嘱以菩萨等教令成就付以阿耨菩提者教令补处佛位付以三千世界者教令于此成佛既于此成佛则宝树宝台皆为果中受用给侍诸天皆为果中役使故云悉付于汝付以舍利者为灭后不尽之益教以起塔者作人天种福之田如是下嘱巳入灭诸佛涅槃多在中夜表无为正位今在后分者表大悲愿重佛法久住虽至最后后际犹能于无明长夜为众生作照世灯也四恋慕起塔尔时一切众生喜见菩萨垂诸旛葢悬众宝铃佛灭则四众无依故悲感懊恼一见而不复再见故恋慕于佛要知恋慕于佛者为法眷注悲感懊恼者为众哀伤岂同世人因爱见而生悲恋者乎𧂐者积聚义谓积聚栴檀阇卫如来也而以烧之者大成云佛说火化之法在已则显三昧之力播熏炼之功故化火自焚舍利迸透在人则掩臭腐X之秽免蝼蚁之食故其魄不滞其神清升而此方卧淤脓于荒郊埋腐骸于朽坏习以为是反以火化为不忍方其穴地负土全体而抗之为可忍耶二者皆出于不得巳耳达人观之一等归尽沉之可也露之可也弃之沟中内之石椁无不可也收取舍利作宝瓶以贮之起宝塔以供之八万四千表法门对惑之数高三世界取十方瞻仰之仪大成云三世界谓三千世界也准教中云四大洲日月须弥卢欲天初禅各一千名为小千界上覆一二禅小千复一千名为中千界上覆一三禅中千复一千名为大千界上覆一四禅今言高三世界则是至四禅天也表剎垂旛有眼者感至人之巳往悬众宝铃有耳者思法音之再震临终之嘱盖为此也五烧臂作供五一祈众忆念二烧臂成益三时众忧恼四立誓还复五天地呈祥初尔时一切众生喜见菩萨日月净明德佛舍利自念作是供养心犹未足者有二义一者贮瓶起塔但能令人天种福不能令时众发菩提心二者财施易舍但能了本师遗命不能尽自已二执之习为尽余习复欲令他发心故转念当更供养语诸菩萨等教以当一心念者祈众运心忆念代为致祝令其事得成也二烧臂成益作是语巳即于八万四千塔前现一切色身三昧塔满八万四千应非一处而曰于前者一塔一身X盖以普现色身三昧力也百福庄严之臂不易可得且臂之于我为用最亲稍有所伤便动执习故独烧之时经七万二千岁者亦有二义一愿力久供故二执习难尽故又七万二千岁者为尽前七识所具习气更侵八识中一二分故尚留余习至最后身成佛时断也令发菩提心者感其难舍能舍欲效之耳皆使住三昧者菩提心增上力故三时众忧恼尔时诸菩萨天人阿修罗等而今烧臂身不具足菩萨赖以成就天人等赖以化导故见其无臂忧恼悲哀意以为失所依也是我等师无臂何以师我教化我者无臂何以教我如来临终之嘱付之东流我等当来所归几同西日言念及此自不禁忧恼而悲哀也四立誓还复于时一切众生喜见菩萨福德智慧淳厚所致见其悲哀过分恐失利益故于众中立誓以安其心也我舍两臂必当得佛金色之身者显今虽无臂当来成佛犹能为众作依止也恐其不信故誓以若实不虗令我两臂还复如故誓巳还复者验知成佛不虗不惟显当来之有依亦不失现前之师教也由斯句出还复之由财施供佛能感成佛之福法施供佛兼致成佛之慧既淳且厚不久成佛故致所言必应五天地呈祥当尔之时三千大千世界一切人天得未曾有X三千世界表现行种子习气二执各三故成六种今巳俱破故以震动表之天雨宝华表智慧开敷覩斯瑞应际斯奇缘故云得未曾有次明本事竟三结会古今佛告宿王华菩萨无量百千万亿那由他数昔之喜见即今之药王欲知游化之方应观喜见之事也其所舍身等乃结答苦行之问言药王舍身布施如是相类苦行尚有无量等数若上之所说不过于多分事中略举其一耳四别嘱宿王三一显法供殊胜二明持人功德三嘱应当弘护初宿王华若有发心诸珍宝物而供养者欲得菩提尽执为本身分执重余皆执轻故然指之供胜似余者所以梵网经云若不烧身臂指供养诸佛非出家菩萨楞严亦云我灭度后其有比丘身然一灯烧一指节及于身上爇一香炷我说是人无始宿债一时酧毕然虽如是也须发殷重心起二空观仰祈诸佛为作证明自念我今身分尚舍何况余物自此于一切时中一切法上念念与初心相应直至成佛永无顾恋如是虽不及于然身烧臂而究其与道相应其功无二若乃识念未忘诸蕴违碍我执正炽法见未融徒受无益之苦反招外行之讥空慕其迹亦何益哉文中云能然手指者或一节或两节足一指则三节俱然也X不云然身及然臂者恐未到喜见境界不能来去自由应誓还复空坏道器反误前程正如画鹄不成反类于乌故且令然指以护其机二明持人功德二一约全经明德二约本品明德初三一受持功德二书写功德三供养功德初二一较能持之福二喻所持之法初若复有人以七宝满三千一四句偈其福最多满界七宝供养四圣不及持经四句者以佛圣无我不以供我为重惟以弘法为重故又七宝供养是福德因受持此经是慧德因二德较量慧为胜故又七宝供养为佛远因受持此经菩提在近故乃至一四句偈其福最多者言少持之福尚多于彼况复多持不言可知也二喻所持之法四一喻深大高上二喻照明破暗三喻尊特殊胜四喻拔苦与乐初宿王华譬如一切川流江河于诸经中最为其上初喻教深大川流江河喻诸教各偏海为第一喻法华纯圆纯则诸教莫探故名为深圆则统摄诸教故名为大若别喻者川源浅近临之少得其利喻小教偏空依之仅证小果流水长逝导之可通江河喻大乘始教进之可入终实江流无住任来往而不留喻终教融通照空有而无碍河性自淡不存盐卤之迹喻顿教离言逈超名相之称至若海水洪深纳百川而同味渊源浩大容万派以朝X宗喻法华甚深摄四教而同圆妙理广大会三乘而归一法喻合明胜劣自见又如下喻乘高上土山能生万物喻人乘能生万善以万善皆依人中修故黑山者俱舍云南洲从中向北有三重黑山山而曰黑者无有光明喻天乘躭乐不生智慧光故小铁围围小千界喻声闻乘以声闻执着偏空如铁围难透故大铁围围大千界喻辟支乘以辟支更侵二习远越声闻乘故十宝山者华严云雪山香山轲利罗山仙圣山由干陀山马耳山尼民陀山斫迦罗山宿慧山须弥山今言虽标十意惟取九以喻菩萨之乘以须弥留为佛乘喻故九山喻菩萨者以菩萨实德内充智光外映如宝山也须弥横海落羣峯之高故为第一喻法华称性障余乘之耀故为最上二喻照明破暗又如众星之中月天子能破一切不善之闇初喻法照明普天星宿各具烛夜之光然各有分野一轮皓月独朗辉空之耀故最为第一合中千万亿种经法随分显理各被一类之机如星光分照此经最为照明圆彰佛性同记菩提之果如皓月独明法喻历然可对又如下喻智破暗日出则云开雾散诸闇皆除智明则我隳法坏不善全破以此经全彰佛慧故也三喻尊特殊胜二一喻经尊特二喻经殊胜初又如诸小王中转轮圣王及发菩提心者之父X初喻威德尊特小王各据一国扫一国之烟尘轮王统摄四洲清四洲之恶逆故最为第一众经随分破惑若彼小王此经圆破五住轮王堪比故最为其尊又如下喻自在尊特帝释统余天为臣佐独能自在故得王称此经摄诸经为眷属特显圆融故置王号又如下喻覆护尊特大梵覆护众生众生咸为其子此经覆护三乘三乘皆称为父曰父曰王曰尊总一尊特义也二喻经殊胜又如一切凡夫人中此经亦复如是诸经中王初喻法胜人胜罗汉之下应有中字不然则法喻难齐盖以凡夫人中四果人中独推支佛第一合中如来所说两乘所说惟显斯经为最经既如是持人亦然故即就喻合之一切众生合凡夫四果持人第一合支佛独胜此双显法胜与人胜也一切下喻因胜果胜焦芽败种岂能与长林并茂故菩萨第一秋木行潦难以配大海同观故此经为最以此经因是佛因故以菩萨为喻此单显因胜也佛为法王超诸圣而独尊此为经王迈余乘而独步以此经果是佛果故以法王为喻此单显果胜也喻尊特殊胜竟四喻拔苦与乐宿王华此经能救一切众生能解一切生死之缚初双标二用此经在处诸佛护念故能救诸众生依教修习三障俱转故能离诸苦恼谓转报障离现在苦恼转惑业二障离当来苦恼此拔苦用也X能大饶益等现前有求皆遂当来无愿不果如药草喻云是诸众生闻是法巳现世安隐后生善处以道受乐等此与乐用也如清下取喻显义喻有十二第一喻显与乐之用清而且凉饮之则神清气爽渴而且乏得之乃心乐身安然三乘五性总为渴乏之者随分受益何异清凉之池故为喻也次二喻显拔苦之用冷来逼身曰寒得火则煖喻众生众恼交煎遇法则脱也衣不障体曰躶得衣则严喻众生一善不修遇法则具也其余九喻皆双含二用将本图利曰商得主获续本之乐免失利之苦喻菩萨以道化生遇法得道免绝化之忧也赖乳养身曰子得母获续乳之乐免丧身之苦喻菩萨依理自修遇法悟理免滞行之怖也自济济人曰渡得船获到岸之乐免俱溺之苦喻菩萨自利利他遇法同修免俱坠之患也有疾缠身曰病得医则病瘥身安喻凡夫有惑障性遇法则惑尽性显无光照室曰暗得灯则暗灭室明喻外道无智明心遇法则邪退心开无财充用曰贫得宝则离贫财充喻二乘阙行无真功德遇法则诸行备具众德圆满依国而住曰民得王则外患不生内救有依喻众生依于三界遇法则魔外不侵度脱有归入海採宝曰贾客得海无滞此之苦有得宝之乐喻众生发菩提心而求佛果遇法无退转之忧有成佛之望不辨东西曰闇得炬则闇尽路X明喻众生发心修行不辨邪正依于此经愚闇灭而正智显邪正分而觉路达矣此法下以法结合现境违心曰苦四大不调曰病能令离此者转报障离现在苦也见思二惑为分段生死之缚尘沙无明为变易生死之缚能解此者转惑业二障离当来苦也不言得乐者离苦自然得乐不须说故受持功德竟二书写功德若人得闻此法华经筹量多少不得其边准分别功德品云若我灭后闻是经典有能受持若自书若教人书则为起立僧坊以赤栴檀作诸殿堂等若以事论则起立僧坊作诸殿堂等功德似有分限故此重明意显前之所说乃借事表法故愚于前疏以法报为僧坊以化身为殿堂者若预契此意佛智筹量尚不得其边况复余人是谓真无边也三供养功德若书是经卷华香缨络所得功德亦复无量薝卜黄华须曼那善摄意华波罗罗熏华婆利师迦夏生华亦云雨华雨后生故那婆杂华摩利鬘华皆称油灯者以此众华熏油然灯前文所谓熏油常然之是也准分别功德品偈巳云若有信解心受持读诵书若复教人书及供养经卷散华香末香乃至如是供养者得无量功德等今复重明者以前文乃是况显兼度功德兼带而言非正论其德也约全兼明德竟二约本品明德四一听X闻功德二受持功德三修行功德四赞善功德初宿王华若有人亦得无量无边功德二执既尽可敌全经之功故持品亦同持经得无量无边功德设有根钝智劣或障重缘浅不能通利全经即当着力此品勿谓不完有失大利文中言闻义亦兼持不得以辞害义也二受持功德若有女人闻是药王菩萨尽是女身后不复受男女虽别佛性无二但以执重慧浅受此五障之身果能闻而受持与心相应自然尽是女身后不复受设有身堕女流百恶逼恼极生厌离愿转男身者惟当加意此品三修行功德四一转生极乐二离恼得忍三见佛遥赞四指益结告初转生极乐若如来灭后后五百岁中生莲华中宝座之上准大集经如来灭后有五五百岁第一五百岁解脱坚固第二禅定坚固第三多闻坚固第四塔寺坚固第五鬬诤坚固今云后五百岁即鬬诤坚固时也当此之时人尚鬬诤而执习坚固法当坏灭而怨嫉繁兴况在女流犹能起真精进作法供养岂不舍秽躯而受清虗之身离苦趣而生安乐之国设有愿见弥陀求生安养念力多乖净业难成者胡为不𢬵其身命力行此品文中言如说修行者或真能尽执亦不必定舍身命或实舍身命愿以撇无始执习二俱是也即往安乐者言正当修X行之时设有愿生彼国随念即至故阿弥陀佛大菩萨众围绕住处者言既生于彼即到佛及菩萨住处不同念佛功劣犹堕疑城也生莲华中宝座之上者华开台现坐于其上不同下品下生经久乃开也二离恼得忍不复为贪欲所恼得菩萨神通无生法忍极乐世界衣食自然故不为贪欲所恼处处法音起慈生慧故不为瞋恚愚痴所恼上善聚会揖让爱敬故不为憍慢嫉妬乃至一切诸垢所恼言恼者惑习数动恼乱自心欲洁偏染无能自抑一生极乐都无是事设于娑婆修行惑习未尽者勿忘回向净土有类水牯牛过窓櫺也菩萨神通者如清旦供养食时还归之类无生法忍者智契无生忍可决定永无退转也然此通此忍性本自具但以惑习所障未即发悟今以诸垢不恼故能得也三见佛遥赞得是忍巳眼根清净智慧禅定无有与汝等者初根净见佛证无生忍离生灭见故得眼根清净眼清净故一切无能障碍故能见众多佛数限七百万二千亿那由恒沙者以未到佛地见有分齐故是时下佛赞功德复有二义初总赞福德后五百岁犹能闻是经典身在女流犹能如说修行故重言善哉以赞美之如法尽执是真受读思惟见者感发是真为他人说故诸佛咸赞其能若今之X喃喃故纸惶惶高座者岂足以语此哉此福是成佛之福此德是成佛之德故应甚深无量广大无边火不下别显深广所证与实相相应故火不能焚水不能漂所获与诸佛齐等故千佛共说不能令尽身为五阴魔执为烦恼魔二俱有害法身故亦名贼此人既如说修行身执俱尽故云破也生来死去互相攻击扰我心王名之为军此人既生方得忍永无退转故云坏也惑习数动侵我智境名为怨敌此人既诸垢莫恼余习不生故云摧也此上显功德广大续佛慧命端赖此人故蒙百千诸佛神力守护行于世间无能为障化导天人为天人师故于若天若人无能如者执习不动空性圆明定慧等佛故云惟除如来二乘定慧偏枯菩萨未极圆融故云无与等者此上显功德甚深四指益结告宿王华此菩萨成就如是功德智慧之力一切功德皆以智慧摄持故言功德及智慧之力然此人本娑婆女流继而为安养男子今如来又以菩萨称之且赞其功德智慧成就将不久易以如来之号功超三祇力敌百劫如说修行之功其伟矣哉修行功德竟四赞善功德若有人闻是药王菩萨所得功德如上所说末世众生二执坚固拔一毛而利天下尚不肯为况能然身供佛烧臂供塔耶故凡闻此事者鲜有X不心生怨嫉而交口诽谤者也由此所以圣道难行真修叵得若果能随顺欢喜极言赞善则所在转娑婆之秽一言化安养之境何异口吐莲香身放牛头如上所说指在随喜功德品中盖以一品之功可敌全经之功故随喜赞善其德亦同也明持人功德竟三嘱应当弘护二一嘱弘本品二嘱护全经初是故宿王华以此药王菩萨鸠槃茶等得其便也承上闻听受持修行赞善有如是德是故嘱以后五百岁广宣流布三千世界偏说阎浮者有二义一阎浮执重宜以此治故二药王宿缘偏重在此故恶魔魔民谓魔王及魔所属也天谓魔天龙谓毒龙夜叉鸠槃茶为恶鬼是等皆乐着生死误陷众生为其劳侣广其族党若此经断绝则彼得其便故以无令嘱之二嘱护全经宿王华汝当以神通之力应当如是生恭敬心初正嘱护经末法之际波旬桓赫欲护是经非神力不可故嘱以神力守护所以下征释应护之义亦为断宿王问所不及之疑也言宿王因药王而请问者将谓药王别有应症之药寿世之术而欲效之岂知夫法华一经即是良药即能应症即能寿世故取此以释应护之义也病即消灭不老不死者有二义一者烦恼萦心是名为病无常迫身是名老死得闻是经断烦恼而证真常是为病即X消灭不老不死也二者因闻是经我法执尽不见病性亦无受者故云病即消灭病尚不有老死谁名故云不老不死宿王下兼嘱供人青莲盛香取其洁也作念不久等者生心如佛想故取草者准释迦将成道时有吉祥长者施软草为座佛取而坐之遂成正觉此亦诸佛通轨故云尔也破魔军谓降魔成道也吹法螺谓道后说法号令人天也击法鼓谓䇿励羣机与诸魔战也度脱老病死海者教化众生灭三毒出三界破魔网也是故求佛等以当机勉余众也如来意谓汝见受持之人既应如是是故一切求佛道人凡有见者皆应如是生恭敬心如来引本事而垂答竟三多宝以有益而赞问说是药王菩萨本事品时利益无量一切众生初因问成益设无问者佛亦不说故知因说成益即是因问成益也解语陀罗尼者若惟闻而能解则是耳根与意根互用若兼解而能说则是意根与舌根互用若更能圆解无碍则是意根极圆摄耳舌而同巳是亦由于闻法执尽空性圆明诸根互摄自觉闻佛所说一句中能解无量之义若欲为他人说一句中亦能演无量之法由此说名得解语陀罗尼也多宝下多宝赞善既巳总问游化又能别问苦行故重言善哉以赞美之自得现身三昧解语总持复欲饶益同行因发是问故赞其X成就不思议德乃能问也由此一问不惟现在成益且将展转流通以至后五百岁故赞其利益无量一切众生也药王尽执为法竟法华指掌疏卷第六音释汞疡颧喃法华经指掌疏X卍XXX法华指掌疏卷第七贤宗后学通理述嗣法门人明元较字二妙音忘情弘经妙法莲华经妙音菩萨品第二十四宿世以音乐供佛现在感天乐随身且能随类说法善应机心故以妙音为名供佛闻法来往成益事在经文题难俱悉特标人以摄行也若明别义者一为尽前品余疑言前品当机以药王游化娑婆为问者原为娑婆秽恶众生难化起见世尊虽示以苦行而娑婆难化之疑犹未全了今闻妙音菩萨种种现身在此娑婆于神通变化智慧无所X损减始知娑婆不难化也二为遣前品余见以前品喜见菩萨两世俱在净国恐有滞执词句未了筌蹄者因此复立厌秽欣净之见今闻净华宿王智佛告妙音菩萨汝莫轻彼国生下劣想始知此见不可存也三为防前品余执以前品佛嘱宿王弘护偏重阎浮故嘱弘本品则曰广宣流布于阎浮提嘱护全经则曰此经则为阎浮提人病之良药恐不达举一例诸因此通彼反谓妙法只堪此处弘护不须远及自生畛域谬证佛言今闻妙音菩萨其身在此而复现种种身处处为诸众生说是经典又闻是菩萨以若干智慧明照娑婆世界令一切众生各得所知于十方恒沙世界中亦复如是始知此执不宜有也四为证前品实闻以前品喜见然身光照八十亿恒沙世界其中诸佛同时赞善恐谓去此遥远空赞奚闻不知执尽闻通法尔如是今闻时多宝佛告彼菩萨善男子来于时妙音菩萨于彼国没与众发来始知闻性实能通也五为显前品法用以前品喜见菩萨虽以普现色身三昧雨华雨香但彰供佛之用未显应机之身今闻妙音菩萨或现梵身或现释身等始知三昧用无尽也总言大法难弘真信难发行未全美不足以风末世疑未尽断不足以契真乘为磨微玷以成完璧故于药王品后而说妙音品焉一妙音忘情远来二如来论其功德三妙音X事毕还国四此众闻品获益初二一远来之由二正明远来初三一蒙释迦光二奉本师命三应多宝唤初二一如来光照其国二妙音蒙光欲来初尔时释迦牟尼佛白毫光明徧照其国初放光东照肉髻居众相之首具斯相者人中最胜故称大人相也光从此放者为重其人以妙音人近极果故以此光照之白毫处两眉之中不偏不倚故云眉间相也光从此放者为印其行以妙音行契中道故以此光照之徧照东方等者谓所经之处皆于光中现也过是下远至其国国名净光庄严者既属净国必具清净光明及种种庄严而为饰故又以彼佛净行智光之所庄严而得成故佛号净华宿王智者华表因行以是无漏之因故置净言智该权实以能破生死夜故称宿王又前品表以智导行故菩萨名宿王华此品表以行成智故佛号净华宿王皆智行相依为名菩萨大众围绕说法者独为大乘说甚深法故又菩萨属大大众亦兼余乘若此则是权实并演白毫光明徧照其国者放光虽为妙音有缘自能蒙照其犹日照高山光映泉石日岂有心于其间哉不言髻光者最胜顶光惟妙音堪承故二妙音蒙光欲来二一经家叙德二蒙光欲来初尔时一切净光庄严国中恒河沙等诸大三昧大成云植德供佛成就深智福慧两足也得妙下X共有一十六种三昧惟证能知非思可到不释则入证无由释之恐鹿马错指然古德既不避摸象之讥而今解亦无妨说乳之似据名寻义约作八对一断证对妙幢相者善摧妄惑故法华者妙证实相故二真俗对净德者真智契理绝妄染故宿王戏者俗智照事得自在故三悲智对无缘者大悲无私不缘而应故智印者真智绝照如水印像故四闻修对解语言者耳意互用声入心通故集功德者事理兼修万善同归故五体用对清净者全体出缠二障无能染故神通游戏者大用现前二死无能碍故六智行对慧炬者正慧导迷如炬烛闇故庄严王者妙行严果如王最胜故七现秘对净光明者外现清净光明用之不竭故净藏者内祕恒沙性德取之无尽故八拣收对不共者别圆自住不共余乘故日旋者同圆普收如日还照故然此十六三昧其实皆一三昧总惟一心随相各别若更推之亦可无尽故云如是等百千万亿恒河沙等诸大三昧二蒙光欲来释迦牟尼佛光照其身庄严王菩萨药上菩萨初妙音蒙光据前云白毫光明徧照其国岂惟妙音今特言照其身者应兼髻光盖髻光独照妙音者重其人以望其来教即白下白佛欲来默契光照之意欲来此土但既有本所事佛不宜自专故应即白大成云释迦乃运斤之师诸大士亦抟风X之侣遇之有尽圣之功会之有逍遥之益可师可友能不亲之近之然此亦据妙音自道其实来近释迦及见文殊等盖为利益此众永作芳轨耳蒙释迦光竟二奉本师命二一本师诫令忘情二妙音奉命现相初尔时净华宿王智佛若佛菩萨及国土生下劣想初直言标诫若轻于彼者必重于我重我者同凡夫之下执轻彼者类二乘之劣见故诫以莫轻彼国生下劣想然此乃本品要义前后枢机盖以前品当机举娑婆为问正由净秽之见不了而喜见两世惟净国是生反令欣厌之情愈炽是情是见同碍道之荆棘必剪之乃称康衢分彼分此犹翳睛之狂华若了之即同净目所以妙音才言欲来本师启口便诫读是经者幸留意焉善男下示以相形依报则净秽逈别正报则胜劣特异彼此相形情见易生故特示之是故下承示结劝如来意谓正以彼此相形情见易生以是之故汝今往诣莫于彼起轻慢之心勿任自生下劣之想情见既平净秽何异形骸巳脱彼我无殊其犹除器观空虽一芥之空与太虗而同体开隄望水虽渭沼之水混清池而俱流如斯而往往斯可矣二妙音奉命现相四一奉命归功二先现来相三文殊推因四如来指答初妙音菩萨白其佛言世尊如来功德智慧庄严X白其佛言者既奉佛命还覆佛旨也妙音意谓我之所以敢诣娑婆者皆是承仗如来之力我有何德而敢于彼起轻慢心任自生下劣想哉末二句乃转释上义神通游戏者无碍妙用功德智慧者无漏福慧庄严二字双通上二句义妙音意谓我之所以来去无碍者皆如来神通游戏庄严于我我之所以身辩具足者皆如来功德智慧庄严于我非如来之力而何哉此妙音不以胜报自居而归功于佛以申不敢轻彼意也二先现来相于是妙音菩萨不起于座甄叔迦宝以为其台不起于座身不动摇者就座歛容以成定相无烦方便也而入三昧者准后文即是现身三昧以三昧力等者欲与八万四千菩萨俱共发来先现如数宝华以为其兆也宝华所以为菩萨之兆者以华能成果菩萨为成佛之人故去法座不远者为兆其不久即至也茎兆定力摄持叶兆慧轮开敷须兆众行交成台兆大愿圆满是则人虽未来而德相先现有智者自能识之故向下文殊有是何因缘先现此瑞之问大成云未来此土先现瑞者示来相之前导故启会众之景仰故阎浮檀约义翻为胜金义见于前甄叔迦此云鹦鹉此宝色赤如其嘴故西域记云甄叔迦树其叶赤色宝色如之故名三文殊推因尔时文殊师利法王子甄叔迦宝以为其台X邻极之兆非大智莫测故惟文殊能问见是莲华略巳彷彿其人但以时众不了须待佛说故问是何因缘先现此瑞问中下一先字巳显后有人来又用一瑞字足见不是常人文殊岂真不知耶不言八万四千而云若干等者以见华即问未暇枚其数故茎叶须台有关其人之德故问中一一具陈四如来指答尔时释迦牟尼佛亦欲供养听法华经是妙音菩萨指所兆之人欲从净华等答现瑞之因末句言亦欲供法亦欲听法宜各别言之盖省文言乱耳奉本师命竟三应多宝唤二一多宝受请远唤二妙音同众俱发初文殊师利白佛言文殊师利法王子欲见汝身初文殊请加必有深因乃获胜果故问种何善本修何功德有是神力种何善本者问以往昔供几多佛也修何功德者问以往昔作何等供也神力虽由往因发通必资现缘故又问现在住何三昧愿说其名欲勤修行者慕其神用倣其入住耳行此三昧乃能见之者显未造其境虽来莫见此语明是作家口角固知文殊请加非为已也色相者色身形相威仪者威仪仪表大谓胜相小相劣形进谓前来止谓住彼盖文殊故推不知而两言之也愿以神力彼来令见者自谓未行彼之三昧不能自见请佛加被耳尔时下佛推多宝佛不自召X而推多宝者以文殊表信多宝表愿妙音表行为显弘经必当具足三资粮故时多下受请远唤彼国去此百八万亿那由恒沙世界而文中曰告曰来宛若对面盖以多宝音圆妙音根净根尘互徧固如是也示以文殊欲见者以妙音意中早有文殊闻其欲见将不速而至故二妙音同众俱发于时妙音菩萨于彼国没百千天乐不鼓自鸣初没彼发来于彼国没一句与下普门品发端以有没有出妙应似未圆故因中以若干宝钵奉佛愿将来得法器随行由此所以有若干菩萨俱共发来所经下中间瑞相神德所至天地效灵故得六种震动雨众宝华因中于万二千岁技乐供佛愿将来得乐音与俱由此所以有百千天乐不鼓自鸣远来之由竟二正明远来二一叙相标来二具仪晋见初是菩萨目如广大青莲华叶娑婆世界耆阇崛山天竺有青莲华其叶修广青白分明佛眼似之今菩萨亦然故云如也言广大者以身相既大目亦相称细华无能喻故正犹即也和合者会聚义准诸经赞佛但云面如满月今以菩萨面貌广大一月莫匹故喻以和合百千万月虽和合百千万月广大似之端正犹差故云复过身真金色体也功德庄严因也威德光明等果也炽盛者如火炽然望之可畏故照耀者如月扬辉即之可亲故诸相X具足者虽居因位妙相同佛也那罗延天力士名其身坚固不可沮坏而菩萨身相如之前云俱共发来不言如何发今云入七宝等乃乘台缘空而发也恭敬围绕者主伴团圝相向自若非有奔走之劳及失序之仪故来此耆崛者供佛听法见文殊等也二具仪晋见二一先见释迦二次见多宝初到巳下七宝台安隐少恼堪忍久住不初持璎供佛妙音来意为供释迦故到即先供而白下代师问讯准前妙音欲来彼佛但诫令忘情并无嘱以问讯之语想必有之盖经家不叙也问中先及释迦次及多宝者主客异耳问释迦中言分三段初段中外绝感伤内离逼迫即是少病少恼动作偏宜静止尤适即是起居轻利法道成立魔外不兴即是安乐行持此麤略问也次段中言欲得少病少恼须是四大调和四大者慈心普持即是地大悲心普润即是水大喜心浮升即是火大舍心无住即是风大调和者谓慈不过爱悲不过伤喜不过恣舍不过忍由此所以法性无病圣智绝恼欲得起居轻利须是世事可忍可忍者谓一一如法无关圣衷由此所以阅历自若动静咸宜欲得安乐行持须是众生易度易度者谓依教奉行不恋魔业由此所以目无全牛任其游刃此处中问也三段中言欲得四大调和须是众生无X障故问以无多贪欲瞋恚愚痴等不欲得世事可忍须是众生如法故问以无不孝父母不敬沙门等不五情即五情根也纵逸五尘莫知抵止名曰不摄欲得众生易度须是舍离魔业故问以众生能降伏诸魔怨不此详悉问也问多宝中先问来次问住者明知必来恐尚未至又恐既至而不忍久住也释迦之道有託多宝之愿无违即是安隐少恼如法证事罢座方归即是堪忍久住二次见多宝世尊我今欲见多宝佛身文殊师利等故来至此初妙音求见既承远召宜在有缘至此而不获一面岂能自已故求世尊示见然妙音不能自见必待佛示者事论谓分身散后塔闭如故非佛力莫能重开表法则行不自起起必依真若如此乃克符愿尔时下世尊代请达妙音之情以语多宝盖欲其重示妙相以符来意时多下多宝现相当赞善之时即是现相时也既能供佛闻法又能近友取益故重言善哉以赞美之供养释迦并见文殊等乃妙音欲来之时自白本师之语然此亦难行之事况夫舍彼净光远入秽土是为甚难故多宝举此以显其所赞非虗誉也妙音忘情远来竟二如来论其功德三一先论宿世善根二次论现在神智三后论三昧名字初二一华德请问二如来引答初X尔时华德菩萨白佛言修何功德有是神力华有二德一颜色妍丽二香气清芬菩萨色相端严道德充溢似之故以为名文殊一见便识华德虽见犹疑故重问也又妙音昔为净德夫人华德昔为妙庄严王历世以来互相起发故今仍示问二如来引答佛告华德菩萨过去有佛妙音菩萨摩诃萨是初先举本师佛号云雷音王者音出慈门警觉聋瞽故取喻云雷摧邪应机智辩无碍故自在如王国名现一切世间者一土异见净秽不同如诸天同一器食麤妙各异劫名喜见者当此之时有佛住世见者欢喜此妙音本所事佛及所依劫国名也妙音下次引本事彼时即名妙音者久博说法之号非今始名也乐至十万可称钧天况经万二千岁其愿力之固可知钵名七宝允为法器况有八万四千其供养之盛可知由此感得天乐随行菩萨与俱故云以是因缘等此结答华德种何善根修何功德有是神力之问也华德下结会古今昔之妙音即今之妙音因果分明无烦再问矣先论宿世善根竟二次论现在神智二一极显因力二详示果用初华德是妙音菩萨百千万亿那由他佛巳曾供养等谓雷音巳前早巳供佛植德不惟于雷音时为然也又值等者谓雷音之后复值若干X诸佛亲近供养则向下之神智无碍者有由来矣二详示果用二一总标二别明初华德汝但见妙音菩萨为诸众生说是经典凖楞严观音应机现身或为令脱其伦或为随分增益今妙音专为说此此二士同一说法而正兼不同二别明二一应化世间二应化出世初二一别明现身二总结神智初或现梵王身或现帝释身变为女身而说是经初现天众身梵释自在释见序分天大将军者大经云八徤提天中力士也毗沙门此云多闻北方天王之名不言余天者可例知故或现转轮下现人众身二王可知长者谓年高德重众所推尊居士谓爱谈名言清净自居宰官谓剖断邦邑泽民辅政婆罗门谓净行高洁山野自闲四众谓奉戒持身依法修行妇女谓将身适他随夫荣鄙童男者未冠之称童女者未嫁之名然此等心行乐欲各各不同而菩萨神通智慧皆能应现或现天龙下现八部身而说是经句通上诸身以现身必说法故诸有下现难处身众难处者北洲长寿佛前佛后等也然此等以难缘所障不得见佛闻法而菩萨特为现身救离难缘文虽不言现身无妨说现以异类中行从古有之也乃至下现宫女身乃至者超略之辞凡一切有制之女皆在其中言女人虽非难处但少为父母所禁长为夫主所持老X为儿女所阻终身受制无自由分况在宫禁之中足难踰阃若非菩萨神变智慧将老死重闱又焉能覩至人而闻妙法也哉而说是经句亦应通上以救济原为说经故二总结神智华德是妙音菩萨恒河沙世界中亦复如是初正结神智夫法身无相应物而形般若无知对缘而照对缘而照故照即无照应物而形故形即无形形既无形万机顿赴而不劳于神何损照既无照千问殊对而无虑于智何减所谓纭纭自彼于我何为者此也是菩下以此例余虽专弘法华而开导随机故云若干智慧令无上菩提而人人有分故曰明照娑婆应种者种应熟者熟应脱者脱故云各得所知然妙应不滞一隅大化岂拣殊方故云十方沙界亦复如是应化世间竟二应化出世若应以声闻形得度者智慧之力其事如是初别明现形素重声闻之道仰慕其人是应以声闻形得度若现余形尚不愿见又焉能感革其心令进闻此经故即现声闻形而为说法辟支菩萨形凖知若素慕佛道欲见佛身是应以佛形得度设为现余形反乖大心故即为现佛形如是句结上巳说乃至句通收八相如云应以补处形而得度者示现补处应以入胎形而得度者示现入胎等为避繁文故超略言之若闻佛灭度心生渴仰X便种善根是应以灭度而得度者设现住世反起憍恣令生厌怠故即示现灭度所谓虽不实灭而言灭度是也华德下总结神智前结应化世间但云神智此结应化出世复置大言其事如是者指告华德以及余众也次论现在神智竟三后论三昧名字尔时华德菩萨白佛言能如是饶益无量众生初华德请问文殊巳问世尊未答故华德再问意谓闻佛所说巳知妙音菩萨深种善根有是神智然虽由宿因亦资现缘但未知现在住何三昧而能如是尚祈为说以便随学佛告下世尊示答三昧之名与喜见所证稍异盖同一三昧而业用尤胜也如来论其功德竟三妙音事毕还国三一饶益事毕二妙音还国三对佛述成初说是妙音菩萨品时亦得是三昧及陀罗尼俱来菩萨乃具体而微者故因是说皆能证入此界菩萨于前品巳能彷彿既闻此品彻证无违故云亦得不惟得是三昧且能获总持力于佛所说若文若义忆念受持无有遗忘以是而流通斯法自然尘劫不坠光照妙音之来盖为此也二妙音还国尔时妙音菩萨摩诃萨至净华宿王智佛所上科两众获益显化他之功此科供佛及塔彰自行之美自他两利更无所事故应还归本土所经X诸国等如是而来如是而去既到本国等如是而见释迦如是而见宿王从容自若始终无移所谓于神变智慧无所损减者于此益见三对佛述成白佛言世尊我到娑婆世界得现一切色身三昧初述所作事盖来既禀命归当覆旨也亦令下述所成益妙音事毕还国竟四此众闻品获益说是妙音菩萨来往品时华德菩萨得法华三昧四万二千天子目见其来目见其去瞪蒙瞻视一念不生继而并来去相亦不可得不生灭性朗然现前是为得无生法忍华德菩萨见其来无所粘去无所滞无粘无滞故不可谓之有而来而去故不可谓之无不可谓之无无无相也不可谓之有无有相也二相俱无妙证实相是为得法华三昧妙音忘情弘经竟三观音遣相圆应妙法莲华经观世音菩萨普门品第二十五别行玄云西方正音名阿那婆娄吉底输此云观世音准悲华经过去宝藏佛时有转轮王第一太子三月供佛斋僧遂发愿云若有众生受三途等苦凡能念我称我名字为我天眼天耳闻见不免苦者我终不成菩提由是彼佛字以观世音号又楞严经菩萨自陈云由我供养观音如来蒙彼如来授我如幻闻熏闻修金刚三昧成就三十二应X十四无畏四不思议彼佛如来叹我善得圆通法门于大会中授记我为观世音号今经寻声救苦义同悲华若究其能救之因功自反闻亦摄楞严体备众德曰普用所由现曰门言菩萨自获真实圆通恒沙性德皆悉具足随机应现恒沙妙用皆从此出经中但显其用题中兼出其体合人与法目曰观音普门若明别义者一为遣前品之相以前品妙音菩萨蒙照而来事毕而去似有去来之相若果有去来则赴应不广为遣此相故说此品令知一念才举众苦即脱感应自尔何去何来二为拂前品之迹以前品妙音菩萨于彼国没而现于此似有没现之迹若果有没现则彼此互遗为遣此迹故说此品令知分身徧应一真未移十方俱在何出何没三为显拔苦之用以前品妙音菩萨惟显说法之用虽诸难俱济而略不明显今则广显拔苦以足前用四为显救世之急以前品妙音菩萨专重现身说法不言持名破惑其如众生三毒炽盛闻法良难若无方便反失利益今此品以常念恭敬灭贪瞋痴尤为救世急要五为显摄俗之易以前品专弘法华重在契真其如众生儿女情重佛法念轻若不顺俗并真亦失今此品以礼拜供养便生福慧之男有相之女尤为摄俗善权总言菩萨慈悲广大誓愿弘深超二十四圣所证圆通而独称真实匹六十二亿恒沙菩萨而持X福正等论应化之宏功尽圆妙之极致如斯流通可为指南故殿正修而说此品一长行别示二偈颂合显三闻品获益初长行别示二一问答得名所以二问答游化方便初二一当机举名请问二如来备示感应初尔时无尽意菩萨即从座起以何因缘名观世音菩萨名无尽意者以最初发意欲尽生界生界无尽菩萨之意亦无尽故若愚赞云世界无边尘扰扰众生无数业忙忙爱河无底浪滔滔是故我名无尽意正修之终示为当机者以究竟流通惟是意无尽故袒肩以便执役尽资道也合掌以秉一心敦请仪也观音望尊法界风偃羣贤名不自彰彰必有由故问以何因缘名观世音盖欲如来因名示行以为末世弘经者法也二如来备示感应一正答得名所以二广显称名感应初三一总标寻声救苦二别示持名感应三结答得名因缘初总标寻声救苦佛告无尽意菩萨即时观其音声皆得解脱初受苦称名无量百千等是众多不定之数非谓只有如许众生也楞严正脉疏云苦恼虽通分约身心亦可盖苦楚其身而恼乱其心也又云别列不尽一切诸难皆摄此中观世下寻声令脱即时X观其音声者寻其声在何处而加被之楞严云一者由我不自观音以观观者令彼十方苦恼众生观其音声即得解脱释义则不自观音谓不似众生一向循尘也以观观者谓就彼能观反观自性也自能如是修习亦能令彼苦恼众生闻名感发称我名号故云观其音声不言称名而言观声者称名伹属事念观声亦兼理持盖由菩萨慈力加被能令理事兼修故今经一心称名古德亦言有事有理但以事修未必契理理修无不摄事故但言观声即兼称名也然事修称名机心与圣心相交理修忘尘苦性与声性俱寂故云即得解脱两经所以不尽同者以楞严偏重劝修故观其音声指在机感此经惟为显用故观其音声指在圣应同中有异幸勿刻舟二别示持名感应若有持是观世音菩萨名者皆得解脱罗剎之难初能救火难楞严正脉云证极法界威神无量故令一心称名者即为大悲威光所摄不堕火难如入山阴暑不能侵也此盖自利余力加以悲愿故能如此彼经云二者知见旋复令诸众生设入大火火不能烧释义则知见旋复者谓六根互通菩萨既旋闻复性知见亦随闻而旋复所谓一根反元六处解脱是也然见觉属火与一切火性相通故见业交则见勐火今知见既旋亦能随感旋彼余火故令众生人火不烧今经言威神X之力者亦由旋复功极异中有同应须善会后皆倣此若为下能救水难不言威神者准上可知故楞严云三者观听旋复令诸众生大水所漂水不能溺释义则观听旋复正旋闻复性也然闻听属水与一切水性相通故闻业交则见大水今既旋闻复性亦能随感旋彼余水故令众生大水不溺若有下能免鬼难大成云入海求珍结伴无定虽无定数终不可独往故举百千万亿总数不定言多少也贤愚经云田殖百倍商贾千倍仕宦万倍入海吉还得无量倍所以为求金银乃至入于大海风而曰黑鬼怪风也由此所以吹入鬼国一人称名众皆解脱者名所在处鬼不能近故楞严云四者断灭妄想心无杀害令诸众生入诸鬼国鬼不能害正脉释云鬼神以阴隐为想因以杀害为堕缘故菩萨于反闻时内灭妄想外绝杀业全超鬼神心行以此全超威力能令称名者免于鬼害三结答得名因缘以是因缘名观世音得名因缘尚有多种如上所说可知梗槩故就此结答以释无尽之疑疑断信生故向下更为广显正答得名所以竟二广显称名感应四一能脱X四难二能离三毒三能应二求四能得多福初二一别明脱难二总结神力初四一能脱戮难二能脱鬼难三能脱刑难四能脱贼难初若复有人临当被害寻段段坏而得解脱临当被害者或屈遭宪网或误入讐门顷刻身首异处须臾性命不保当此之时犹能称名系念则三昧之熟于平日可知由此所以感圣遮救令彼刀杖寻来寻断段段零落而铦利无所施也楞严云五者熏闻成闻六根销复同于声听能令众生临当被害刀段段坏使其兵戈犹如割水亦如吹光性无摇动释义则熏闻成闻者谓以反闻力熏修妄闻以成究竟坚固之真闻也六根销复同于声听者谓其余五根销妄复真亦同声家之听以元一精明销则俱销复则俱复也俱复故究竟坚固之性随感徧周故能令彼刀段段坏俱销故毕竟空寂之理遇事便融故能令如割水吹光二能脱鬼难若三千大千国土尚不能以恶眼视之况复加害界满诸鬼且欲恼人极言其可畏也圣号才称威神即至故诸鬼莫视视尚不能加害岂得故云况复楞严云六者闻熏精明明徧法界则诸幽暗性X不能全能令众生药叉罗剎鸠槃茶鬼及毗舍遮富单那等虽近其傍目不能视正脉释云首二句言反闻功极发本明耀圆照法界也次二句言鬼神阴隐想习向暗背明反不堪于光耀如枭鸟夜视昼盲罗剎向日不见是也威摄众生意准前知下可类通三能脱刑难设复有人若有罪若无罪皆悉断坏即得解脱有罪者自干非法无罪者被人枉陷在手曰杻在脚曰械以木加颈曰枷以铁练体曰鎻然此四者总为束而缚之令不自在故云检系其身持名感护四刑皆断执法者原其情而释之故云即得解脱楞严云七者音性圆销观听返入离诸尘妄能令众生禁系枷鎻所不能着释义则音性圆销者谓声尘销灭也观听返入者谓耳根旋复也离诸尘妄者谓色等诸尘亦随声而销灭见等诸妄亦随闻而旋复也诸妄既复以真护彼能令枷鎻断坏诸尘既灭以空融彼能令禁系同虗故云所不能着四能脱贼难若三千大千国土满中怨贼称其名故即得解脱国满怨贼极言其莫可避也又贼而曰怨者不惟X图财复欲致命故商主者善识贵贱善解贸易财丰智富为众商之主也主必偕伴故云将诸商人货蓄难得故云赍持重宝如此而入贼国易招劫害况又经过险路宁复得脱此九死一生之际也大成云或旷绝幽隘之处或怨贼冲出之径皆名险路其中一人者素奉佛法之人素奉佛法知有能救故唱言勿得恐怖教以称名者令其知归能以无畏等示以堪救闻言即称者惧难迫迩倾诚弗遑称故得脱者威慑怨贼慈回恶念盖以感应道交捷如影向故云即也楞严云八者灭音圆闻徧生慈力能令众生经过险路贼不能劫释义则灭音者声尘不隔圆闻者根性常徧常徧故寻声所在徧生慈力慈力故随处护生应缘化暴故能令诸众生遇贼不劫别明脱难竟二总结神力无尽意观世音菩萨摩诃萨威神之力巍巍如是楞严各有所因不离耳根圆通今经不出别缘总结威神之力异中有同巳标前疏巍巍者如山高大可仰而不可及也能脱四难竟二能离三毒二一别明离毒二总结神力初若有众生多于婬欲恭敬观世音菩萨便得离痴初能离贪毒贪欲中惟婬为最故偏举之多于者赋性如是数数现起轻而损身丧德重而亡躯失命且招来世妻不贞良眷属乖意尤其甚者铜柱铁床等报临终现前积寒坚冰等狱从头自受由此知畏常念恭敬以念力而对治婬心祈慧剑而斩我爱网感应道交故云便得离欲楞严云九者熏闻离尘色所不劫能令一切多婬众生远离贪欲正脉释云反闻离尘逈脱于色而色岂能劫于家宝乎能令众生离欲者摄彼同巳空诸色故若多下能离瞋毒多瞋恚者对境便炽莫可禁制轻则伤气取辱重则忘身及亲且致来世被他求玼为入恼害尤其甚者刀山铁橛剑树剑轮等相临终现前宫割斩斫剉剌槌击等事从头自受由此知畏常念恭敬以念力而制伏瞋机仗慈风而拂我恚热寻声蒙救故云便得离瞋楞严云十者纯音无尘根境圆融无对所对能令一切忿恨众生离诸瞋恚正脉释云纯音无尘谓音虽不坏而巳离尘染之过即心境一如也根尘融为一法故无能对之根亦无所对之尘无对所对而能令脱瞋者以瞋生于敌对违拒今无对所对瞋无由起摄他同已故令彼亦然也若多下能离痴毒多愚痴者迷正知见起邪分别小而事理错乱大而邪正颠倒且感来世生邪见家其心謟曲尤其甚者王使主吏证执文籍等相临终现前X勘问权诈考讯推鞫等事从头徧历由此知畏常念恭敬以正念而敌破邪执邀慧日而照我迷云随念现应故云便得离痴楞严云十一者销尘旋明法界身心犹如琉璃朗彻无碍能令一切昏钝性障诸阿颠迦永离痴暗温陵释曰痴由妄尘所蔽无明所覆销尘则无蔽旋明则无覆故外之法界内之身心凝莹朗彻离痴暗矣能令等准上可知二总结神力无尽意观世音菩萨是故众生常应心念无始三毒一称名而即灭故云大威神力根本既灭枝末随销故云多所饶益有斯饶益是可归依故诫以常应心念心念云者且念且观非止口诵巳也会通楞严准前可知能离三毒竟三能应二求二一别明应求二总结神力初若有女人设欲求男宿植德本众人爱敬初能应求男女人无子有三种苦一者为自夫所弃二者为余妇所轻三者为傍人所笑为脱此苦故须求也又不孝有三无后为大体夫存嗣故欲求男礼拜者以身致敬供养者以财致享仪真行实乃致圣应不同在难惟须持名即得也菩萨以法王之子余福余慧利及无子众生故能令便生有福有德者富而贤有智有慧者贵而哲四美具足正以见圣惠之无涯矣楞严云十二者融形复闻不动道场涉入世间不坏世界能徧X十方供养微尘诸佛如来各各佛边为法王子能令法界无子众生欲求男者诞生福德智慧之男释义则融形复闻者谓融销幻形以复真闻所谓诸根圆拔内莹发光根身器界应念化成无上知觉此即事而理也由即事而理故无违真而应俗所以不动道塲涉入世间复由理事无碍故事亦如理而广狭相即所以不坏世界能徧十方复由事事无碍故身亦随界而一多俱在所以供养诸佛各各佛边为法王子能令等义巳备现文随疏设欲下能应求女男承内嗣女结外亲有男无女亦非全美故半子亦有求者不言礼供者准上可知故菩萨承顺诸佛领受法门余功余德利及无女众生故能令便生端正以备女品有相以主贵格宿植德本者亦显有福有慧但变其文也众人爱敬者亲爱而不敢干犯敬畏而不忍回避正以端而有相慧而多福故致然也楞严云十三者六根圆通明照无二含十方界立大圆镜空如来藏承顺十方微尘如来秘密法门受领无失能令法界无子众生欲求女者诞生端正福德柔顺众人爱敬有相之女释义则六根互用曰圆各各无碍曰通互用故明照无二无碍故含界无遗明照无二故立为镜智之号含界无遗故立以空藏之名由镜义故承顺如来秘密而明照无违由藏义故受领如来秘密而舍摄无失柔顺即是X智慧以有智方能柔顺尽坤道备女德也二总结神力无尽意观世音菩萨有如是力力即神力同上能应二求竟四能得多福三一举福劝持二以余较量三结显福多初若有众生恭敬礼拜皆应受持观世音菩萨名号心存恭敬身行礼拜不惟遇难能免有求必应而且因兹获福终无虗弃即或不暇礼拜持名亦得多福是故一切众生皆应受持然此中恭敬属于意业礼拜属于身业持名属于口业意业为主必不可少身口为从单复皆得也二以余较量无尽意若有人受持于百千万亿劫不可穷尽初设言持余六十二亿恒沙菩萨据楞严皆现住娑婆修法垂范教化众生者实由如来现量所知非假设之数也如数受持其名可谓众矣尽形供养其时可谓常矣四事具足其供可谓备矣于汝下问答功德雨滴虽微聚地尚可成流尘颅至细积筐便足培岳况复如许菩萨依名受持若干四事尽形供养所得功德自应无尽故如来故意垂问为多与不而当机菩萨直以甚多答之佛言下以此较量受持观音不及六十二亿恒沙之名众也乃至一时不及尽形供养之时常也但行礼拜不及四事具足之供备也以二人之行迹论之有X类霄壤以二人之福德论之不异丝毫盖以余诸菩萨随顺众生方便智慧各各不同而观音独得圆通本根普摄一切一根既可以敌诸门一名亦可以等余号其犹身附鹏翼堪比庶鸟千翔徧尝众水无逾大海一味圆根与不圆根日劫相倍理应然也楞严云十四者由我所得圆通本根发妙耳门然后身心微妙含容周徧法界能令众生持我名号与彼共持六十二亿恒河沙诸法王子二人福德正等无异释义则观音圆通独称本根者以此方真教体清净在音闻故又以其能容能徧故称为妙此门巳发能通余门通余门故摄余门而同巳微妙亦同巳容徧故云然后身心等也能令等义巳于现文疏释三结显多福无尽意受持观世音菩萨名号福德之利此福是无漏之福而又独为最胜故称无量无边以具含容周徧二种微妙义故问答得名所以竟二问答游化方便二一当机进问游化二如来备示感应初无尽意菩萨白佛言世尊方便之力其事云何如上所说但显冥加之功未彰显应之力欲知显应故问云何游此娑婆云何为众说法盖以菩萨以身涉世必有方便之力但不知其事云何故为问也二如来备示感应二一广显应化诸国二正答游于娑婆初二一明应显化二结德劝供初八一能应三圣二能应六天三能应五人四能应四众五能应众妇六能应二童七能应十类八能应力士初佛告无尽意菩萨即现声闻身而为说法初能应菩萨若有句文虽局此义贯羣机以除佛一人九界皆生故楞严云若诸菩萨入三摩地进修无漏胜解现圆我现佛身而为说法令其解脱释义则入三摩地者谓依彼反闻之功上求佛果也进修无漏者谓渐次修治以期无漏如云此根初解及空性圆明等是也胜解现圆者谓无漏胜慧不久即圆如云先得人空及成法解脱等是也为对此机故现佛身为说胜进之法令脱随分法爱以至究竟成佛也应以下能应辟支此有二类一应独觉楞严云若诸有学寂静妙明胜妙现圆我于彼前现独觉身而为说法令其解脱二应缘觉楞严云若诸有学断十二缘缘断胜性胜妙现圆我于彼前现缘觉身而为说法令其解脱释义则有学者谓将证无学犹未证也温陵曰独觉者出无佛世观物变易自觉无生者也乐独善寂求自然慧故曰寂静妙明缘觉者禀佛之教观缘悟道者也知迷胜性由十二缘于是断之自无明灭至忧悲苦恼灭则缘断而胜性现矣性因缘断而显故曰缘断胜性正脉云胜性即因缘无生之性X然此二类俱称胜妙现圆者各指自类极果于修道将尽时预现圆满之相也对二类机现二类身为说胜进之法令离分段生死名为解脱应以下能应声闻现文可了楞严云若诸有学得四谛空修道入灭胜性现圆我于彼前现声闻身而为说法令其解脱释义则有学者谓前三果也得四谛空者谓初于佛边得闻四谛及空无我理也由闻四谛法故知三界苦修出世道分断见思分证涅槃故云修道入灭胜性现圆者谓罗汉向中最胜灭性预现圆满之相也现说令解准上可知二能应六天应以梵王身得度者即现毗沙门身而为说法准楞严欲心明悟不犯欲尘欲身清净即是应以梵王身得度欲为天主统领诸天即是应以帝释身得度欲身自在游行十方即是应以自在天身得度欲身自在飞行虗空即是应以大自在天身得度爱统鬼神救护国土即是应以天大将军身得度爱统世界保护众生即是应以四天王身得度今言毗沙门者四王举一以该其余也准楞严此下更有爱生天宫驱使鬼神应以四王国太子身得度者亦以四王摄故然此中色天惟举梵王欲天惟举上下余非不现义可准思随类现身而为说法者虽不言说何等法详楞严盖是依果说因令其成就亦先以欲牵意也下倣此三能应X五人应以小王身得度者即现婆罗门身而为说法应以小王身等者楞严云若诸众生乐为人王我于彼前现人王身而为说法令其成就正脉释云此必有德怀仁不忍世乱发愿世世为有道之王以理邦国菩萨为其现所欣之身与说生贵之因及帝王德业以熏隔生之种而巳应以长者身得度者楞严云爱主族姓世间推让正脉释云西天称长者非止年高盖世臣大家而兼有德望者之称然亦非现生可得应以居士身得度者楞严云爱谈名言清净自居正脉释云此有德无位或谈道论德为人师范或着书立言垂教后世名言谓典章也清净自居谓隐沦不仕如此方王通邵雍之类应以宰官身得度者楞严云爱治国土剖断邦邑温陵释曰三台辅相州牧县长悉号宰官也应以婆罗门身得度者楞严云爱诸数术摄卫自居释义则数术者谓和合占相推步盈虗摄卫者谓摄生卫身鍊神调气西域婆罗门类多习此四能应四众应以比丘比丘尼优婆塞优婆夷身而为说法准楞严若有男女好学出家持诸戒律即是应以比丘比丘尼身得度而为说法者说出家法令其成就如称扬持戒赞叹梵行之类若有男女乐持五戒即是应以优婆塞优婆夷身得度而为说法X者说居家法如云不离尘劳而作佛事不舍妻子而修梵行之类五能应众妇应以长者居士宰官即现妇女身而为说法所应有四能应不分者收为一类故若开之则数过三十二也楞严云若有女人内政立身以修家国我于彼前现女主身及国夫人命妇大家而为说法令其成就正脉释云内政即泛言一切妇道儒书云教令不出闺门故曰内政言闺门为万化之源故关于家国之治乱家通大夫以下国通诸侯以上孤山曰女主即天子之后国夫人如论语邦君之妻曰君夫人命妇谓妻因夫荣者大家如后汉扶风曹世叔妻者同郡班彪之女名昭字惠姬和帝数召入宫令皇后贵人师事焉今此中宰官之妇有诰命者即是命妇长者之妇多德望居士之妇多学识婆罗门妇多数术三者皆可以为大家不言女主及国夫人者准上王身应有盖译者略耳六能应二童应以童男童女身得度者童男童女身而为说法准楞严若有众生不坏男根即是应以童男身得度正脉释云即有志一生不犯女色者也若有处女爱乐处身不求侵暴即是应以童女身得度正脉释云爱乐处身者愿常为处女终不出嫁也不求侵暴者谓坚贞自守纵有强施侵暴亦誓所不从也七能应十类X应以天龙夜叉干闼婆即皆现之而为说法此中八部准楞严皆是乐离本伦以入人伦而菩萨为之说法令其成就盖以整心虑趣菩提惟人道为能故也人非人等者统收前来不尽之众如王臣长者居士等外更有余人天龙夜叉等外更有非人不置此言恐谓妙应有遗故此统收以足三十二数八能应力士应以执金刚神得度者即现执金刚神而为说法正法念经云昔有国王第一夫人生千子王置千筹欲试当来成佛次第拘留孙探第一筹乃至楼至探末筹第二夫人生二子一愿为梵王请千佛说法一愿为金刚力士护千佛教今云应以执金刚神得度者即是愿护佛教乐为力士之类以此力士手执金刚之杵故亦名金刚神也而为说法者大成云说摧邪辅正之法令其成就也然此中三十二应与楞严互为出没如天中彼有四王太子今经则无妇中彼多女主及国夫人今经亦略至若此经执金刚神彼则不列盖以菩萨妙应无方神化莫穷各取易信易见以成三十二数实各无尽随说皆得明应显化竟二结德劝供无尽意是观世音菩萨一心供养观世音菩萨初结德菩萨以耳门三昧闻熏闻修无作妙力法尔具足自在业用故云成就如是功德虽曰以种种形惟是一真虽曰游诸国土不离当处亦如一X月普印一切水一切水月一月摄月不下降水不升水清月明法自尔知此意者方可与说三十二应是故下劝供可知广显应化诸国竟二正答游于娑婆二一显示妙德二应问结答初三一能施无畏二能感供养三能修供养初能施无畏是观世音菩萨摩诃萨皆号之为施无畏者怖畏能解急难能救故云能施无畏然究其所以能解能救者由于菩萨同体形呪异体形呪之力也是故娑婆等因德立号正以见能施无畏之不虗耳楞严云一者由我初获妙妙闻心心精遗闻见闻觉知不能分隔成一圆融清净宝觉故我能现众多妙容能说无边秘密神呪乃至救护众生得大自在释义则初获妙妙闻心者谓菩萨初得反闻之心超出余门为妙中之妙也心精遗闻者谓闻心既复精真之体遗彼根中无始积习虗妄闻性也妄闻既遗见觉知等亦随闻而俱脱故云见闻觉知不能分隔无分隔故一真圆湛故云成一圆融清净宝觉圆融故一多无碍故于一身能现众多妙容清净故真秘斯现故于众多妙容能说无边秘密神呪慈威并施定慧双行故云救护众生得大自在此明同体形呪能于急难之中施无畏也又云二者由我闻思脱出六尘如声度垣X不能为碍故我妙能现一一形诵一一呪其形其呪能以无畏施诸众生释义则闻思者六性举二以元是一体单举复举皆各总摄随便俱得也脱出六尘者谓六性圆湛不受尘缚也喻义可了正以不受尘缚故能对缘而现现一一形者对各机而各现也诵一一呪者于各形而各说也见形闻呪诸怖尽脱故云其形其呪能以无畏施诸众生此明异体形呪能于怖畏之中施无畏也然此二不思议彼经既具今经宁无况有后二可证故知定有但以文略形呪自古不察以致两经不尽符耳二能感供养无尽意菩萨白佛言世尊愍我等故受此璎珞初当机兴供钦风仰德代为众生祈福故云今当供养在颈璎珞即是身之所着解而施之巳为甚难况是众宝所成价直百千若非观音不思议力又孰能舍已奉人而作如是之供养哉既以与之恐其不受故言仁者受此然珍璎本属财施盖以称性回向义同法故时观下观音不受不受之意有二一谓既对于佛佛不命受不敢受故二谓现从颈解受之非义不宜受故无尽下当机重请重请之意亦二一为表诚恳望佛转致令其必受故二为众而施为众而受无伤于义故楞严云三者由我修习本妙圆通清净本根所游世界皆令众生舍身珍宝求我哀愍温陵释曰本根清净则一X切无着故令众生舍诸悭着也求我哀愍者哀愍受之而施作佛事也据此则彼经乃观音自陈今经乃现见其事正由今经方见自语之不虗复由彼经始知感供之有因也下倣此二能修供养尔时佛告观世音菩萨一分奉多宝佛塔初世尊转致言无尽意既为众而施若不受者令所愿不满利益不成岂仁者之所为乎故世尊劝以当愍故受也即时下观音愍受不言愍无尽意而言愍诸四众等者显无尽意乃为众而施观音亦为众而受故分作下转奉二尊既巳受之而又转奉二尊者有二意一为显为众故受本无所着故二为令所作施福得为佛因故楞严云四者我得佛心证于究竟能以珍宝种种供养十方如来旁及法界六道众生求妻得妻求子得子如是乃至求大涅槃得大涅槃释义则我得佛心者谓入流功极妙悟同佛也证于究竟者谓亡所功极妙证同佛也悟证同佛不见一法为我所着故能以珍宝等物供养如来所作施福回施一切故云旁及法界六道众生令彼所求无不果遂故云求妻得妻求子得子等也然今经愍众故受受巳转奉者正供养如来旁及法界之意显示妙得竟二应问结答无尽意观世音菩萨游于娑婆世界X自在神力指上四不思议以是任运显现任运感行非假有为作意故云自在楞严所谓无作妙德是也然此虽十方俱化惟娑婆偏宜以娑婆怖畏既多急难尤广人习悭贪之风物少福慧之严菩萨以四不思议自在神力游之则怖畏可离而急难可救悭贪可破而福慧可致矣长行别示竟二偈颂合显二一重问得名所以二合显得名游化初尔时无尽意菩萨佛子何因缘名为观世音世尊妙相具者赞佛万德庄严为过来人故过来之人自能知来者行履故重问也二合显得名游化二一显得名所以二显游化方便初三一总标二别显三总结初具足妙相尊偈答无尽意能灭诸有苦初极显行愿具足二句经家叙置汝听句总以诫听善应句显化他行广弘誓句显化他愿深历劫二句显自修行胜言菩萨因地修行所历之劫巳至不可思议所侍之佛巳至多千亿数其行可谓胜矣发大句显自修愿纯清净者惟期成佛无余愿也然此二种愿行乃涉世之极致实成佛之真因恐其问所不及故先示之我为下正以总标自他行愿莫可殚述故云略说谓略彼自修且说化他行也闻名必称以口业为感见身必礼以身业为感心念必观以意业为感三者皆能致应故不X空过盖以诸所有苦皆能灭也二别显二一能免三灾二能脱八难初假使兴害意推落大火坑波浪不能没初能免火灾假使者谓设或有此称名即得免也下或漂或在等准知后四句能免风水海即水灾漂兼风灾长行所谓黑风吹堕是也长行但显鬼难此兼鱼龙然此亦属水中难事故合明之波浪不能没者水难既脱而余难无恙矣此偈大同长行但开合稍异二能脱八难四一怨贼刑戮难二枷鎻毒药难三罗剎恶兽难四毒虫暴雨难初或在须弥峯为人所推堕刀寻段段坏初能脱怨贼必约须弥为言者以须弥上临虗空下瞰大海此上能救余者可知亦举难况易之意为人推堕者是人非怨即贼以推堕欲致命故暂时如日住空若怨贼既去则如日还升也恶人准上金刚山能坏一切堕落其上自应身同齑粉而乃一毛不损者弥显大士救护之力也值怨贼而执刀绕害必无免理闻圣号而咸起慈心因兹得脱此亦大士真慈所及化暴为仁不期然而然耳末四句能脱刑戮准长行可知二枷鎻毒药难或囚禁枷鎻手足被杻械还着于本人初能脱枷鎻囚禁者系缚义释然者解散义余同长行呪诅下能脱毒药呪诅者呪诅鬼神以祸福X之言相要也然毒药即能害人况加以呪诅自应百发百中而乃还着本人者一则以见大士摄授之慈一则以见大士折伏之威倘本人因还着急悔改革持名自亦蒙救得脱二俱无事矣或有说言还着伤慈者是独许菩萨以摄门成善不许菩萨以折门转恶也坡公戏语勿类痴人闻梦三罗剎恶兽难或遇恶罗剎毒龙诸鬼等疾走无边方智光所照慈力所护故罗剎龙鬼不敢加害名号才称威神即至故恶兽解围疾走远方四毒虫暴雨难蚖蛇及蝮蝎气毒烟火然应时得消散蚖蛇蝮蝎积瞋毒而气同烟火念彼观音蒙慈力而性自善驯故云寻声回去澍大雨而加以雷电顷刻报人之恶念观音而济以精诚须臾回天之怒故云应时消散雷鼓掣电者谓雷震如鼓击之声电飞如牵掣之形也别显竟三总结众生被困厄无量苦逼身观音妙智力能救世间苦总结众生或被贫穷所困或被疾病所厄乃至无量苦楚逼迫其身而观音以圆通妙智之力莫不寻声救度此其所以名观世音也显得名所以竟二显游化方便二一广显应化诸国二正显游于娑婆初具足神通力广修智方便灭除烦恼𦦨X初随处现身由三昧而发胜用故云具足神力依圆通而起化门故云广修智便三十二应随缘无方故云十方国土无剎不现种种下灭苦用观种种恶趣总言恶道也地狱鬼畜别分品类也生老病死众生通相之苦此长行应所不及而偈颂补之以五观而潜加故云渐悉令灭真观等正显能灭观也观其性本自真故曰真观观其障本自寂故曰净观欲消客障以复本真故运以广大智观欲灭极苦以与至乐故加以悲观慈观所谓渐悉令灭者此也常愿下破惑说法言众生欲破诸惑应当常发是愿常得瞻仰无垢清净光也光谓菩萨智光以能出障圆明故云无垢清净慧日二句乃申明常愿常瞻所以盖以菩萨智慧如日能破众生诸烦恼暗也灾兼众厄惟风火为最故偏举之然风火等灾皆由众生烦恼所感既诸暗尽破故能伏也普明等正显智能破暗之义言菩萨以普智之明照诸世间然后以大悲为体震戒雷以警觉羣聩以慈意为云澍甘露而灭除烦𦦨所谓慧日破暗者以此二正显游于娑婆诤讼经官处怖畏军阵中是故应顶礼初能施无畏堪忍众生性多鬬诤故偏言诤讼军X阵诤讼则心忧刑罚军阵则命虑兵戈皆可怖可畏事也念彼观音仗慈力而顿消宿怨罢讼解围感圣化而各悔先心故云悉退散也然此犹属冥应若明显应者同体形呪一音而含众妙异体形呪观世而现殊说净心所现破他障而称梵音应求所发不失时而喻海潮人天欢听邪魔震恐故云胜彼世间由此显应是故急难众生应须常念念念四句正申明应须常念所以盖以念念相继不生疑惑则观音净圣于苦恼死厄诸怖畏中能作依怙故也观音称净圣者显自能离障故能与众生而作依怙若其自救不了尚望其能施无畏于苦恼死厄中乎末四句具德集福长行显其感供偈颂明其具德正以具德能感供也长行见其愍受偈颂表其慈眼正以慈视乃愍受也长行彰其供佛偈颂赞其福聚正以福聚如海方能出珍供佛复由出珍供佛转致福聚如海也以是自在神力游于娑婆是故娑婆众生皆应顶礼偈颂合显竟三闻品获益二一持地称扬二时众发心初尔时持地菩萨即从座起当知是人功德不少菩萨名持地者准宝云经地有十义一广大二众生依三无好恶四受大雨五生草木六种子所依七生众宝八生众药九风不动十师子吼不惊菩菩持心如之故以为名若别合者能发广大菩提X心故能与生死众生作依止故于诸众生无拣择故承受诸佛大法雨故生长一切诸功德故菩提种子所依託故出生利益众生法故出生对治烦恼法故世间八风所不动故闻说深法不惊疑故十德如地可阶圆妙之行故闻而称扬以发时众之心也又楞严菩萨自陈圆通文云我念往昔毗舍浮佛现在世时时国大王延佛设斋我于尔时平地待佛毗舍如来摩顶谓我当平心地则世界地一切皆平即心开见身微尘与世界尘等无差别微尘自性不相触摩乃至刀兵亦无所触尘销智圆成无上道据此则是因于平地得证圆通故名持地又以其刀兵莫触尘销智圆多分与观音相应故闻其行而称扬之也自在之业即指如上所说以十四无畏等皆菩萨盛德大业表见于世故名为业又以其任运成就不假思缘故名自在如是自在之业成自神化通融之力发自圆通普法之门故云普门示现神通力者持诵能感圣应修习功超余门故云当知是人功德不少二时众发心佛说是普门品时阿耨多罗三藐三菩提心无等等者无有等流之法与之相等乃最胜最上菩提心也既闻如来所说又闻持地称扬羡观音最胜最上之行发菩萨最胜最上之心见贤思齐资善成善勿谓观音之后普门坠地狮絃绝向也X正修之法竟二助修之法三一神呪以护外魔二善友以护内心三取要以尅修期初妙法莲华经陀罗尼品第二十六陀罗尼此云总持谓总一切法持无量义故或谓总恶不起持善不失乃总法持义之效也駈邪辟怪有类此方呪诅故亦名呪五不翻中秘密不翻四例中翻字不翻音也其体有多字少字一字无字之殊其用有灭恶生善护经除病之异今体是多字亦兼少字用惟护经亦兼余义以此品从始至终正文惟呪纵有余文亦为呪设故惟以呪名品若明五义者一为虽示正修但宜深位浅位多障须假呪力故二为显经文博密呪词约显密圆通随持皆得故三为正法难行波旬易炽拥护法师说呪禁毁故四为恼乱法师罪同极恶说呪禁毁不令有犯故五为缘心听法见堕生灭秘密绝解令契无生故总言此经为诸佛之所护念是魔外之所憎嫉行芳见毁道焕蒙尘若不悬宝镜于高堂岂能免侵扰于多怪预思防犯故说此品一护法说呪二闻说得忍初三一菩萨说呪二天王说呪三罗剎说呪初二一药王说呪二勇施说呪初三一问答持福二正说神呪三禁毁赞善初尔时药王菩萨即从座起如说修行功德甚多X初药王请问持福正修助修皆以药王起首者表流通此法贵在普济故又自能尽执巳超魔境悲他未能故发此品法师品来屡赞持书之福今复重问者后后益胜故如观音功过妙音实际法超今时余可例知佛告下如来设例审定若人有福曾供养佛况所供之佛数满八百万亿那由恒沙则所得之福自应无穷无尽故如来故意审问而药王果以甚多答之佛言下较显持经功德一偈至少而持德甚多于彼者以如说修行是广大最胜供养如华严行愿品说一偈尚尔多可知矣大成云将申弘护先较持德者欲后人知其福胜递为弘护耳二正说神呪尔时药王菩萨白佛言以守护之即说呪曰安尔曼尔摩祢摩祢阿摩若那多夜既闻持经之福恐被魔阻致失大益故云我今当与等陀罗尼呪华梵双称也呪谓以是法而祝之令无违犯如此方呪禁之例呪中句断古本以一二等数计之今以空处为句读者须知又大成云呪中地字当以本音读之若途买宅解二切未有所据三禁毁赞善世尊是陀罗尼神呪于诸众生多所饶益初指呪禁毁陀罗尼有多种今是诸佛心印以六十二亿恒沙等诸佛所共说故佩此印者如佛临御故侵毁法师则为侵毁诸佛如世冢宰受命秉X符代君执政犯之者即同犯君言此正禁其不可毁也时释下赞善褒益既能进问持福又能说呪拥护故重言善哉以赞美之末世法师动被魔侵愍念拥护说此总持图白泽而魍魉退舍耀昏衢而日月交辉故云于诸众生多所饶益药王说呪竟二勇施说呪三一预明呪力二正说神呪三指呪禁毁初尔时勇施菩萨白佛言伺求其短无能得便三施之中说呪兼二菩萨既勇于行施岂能让药王独步故云我亦为拥护等也陀罗尼总一切法持无量义即是法施得此者鬼莫能伺即是无畏富单那此云臭饿鬼吉蔗此云所作即起尸鬼也余名见前大成云恶世修行尺水丈波鬼神侵扰正法难通佩持神呪不怒而威强魔怪鬼无能伺其短者二正说神呪即于佛前而说呪曰痤隷摩诃疗土隷涅隷墀柅涅隷墀婆底三指呪禁毁世尊是陀罗尼神呪则为侵毁是诸佛巳呪是诸佛心印佩此印而行佛事故佛亦随喜如贤臣代君摄政君亦潜验余准上菩萨说呪竟二天王说呪二一多闻说呪二持国说呪初二一为护说呪二随呪拥护初尔时毗沙门天王护世者即说呪曰X阿棃那棃㝹那棃阿那卢那履拘那履二随呪拥护世尊以是神呪拥护法师令百由旬内无诸衰患此呪不言佛说或是天王自要鬼神之语恐敢有违故云自当拥护百由旬内者指界相要不容鬼神作崇故无衰患多闻说呪竟二持国说呪二一为护说呪二指呪禁毁初为护说呪尔时持国天王在此会中即说呪曰阿伽祢伽祢浮楼娑抳頞底干闼婆众乃东方天王所统二部之一不言毗舍阇者鬼劣于神不常随故二指呪禁毁世尊是陀罗尼神呪则为侵毁是诸佛巳此呪乃诸佛治邪密语授与天王保护众生天王但秉持之有邪自退今故以此拥护法师如无亲往他国之偈法师惟诵鬼自知之知而故毁即是不遵佛语故为毁佛天王说呪竟三罗剎说呪二一正以呪护二兼以身护初三一经家叙名二为护说呪三指邪禁毁初尔时有罗剎女等及眷属俱诣佛所罗剎本食人之鬼佛力所摄以食人之威改业护法也蓝婆毗蓝婆正法华云结缚离结缚一约昔业为名一约今行为号曲华黑其齿凶也多发其发恶也食人无度名曰无厌足缚人有法名曰持璎珞盖璎珞本严身之具爱而着之则身被其缚X矣皐帝晋译为何所是以无所不具为名故下文如来赞劝独唿皐帝夺精气亦诸鬼能事故居第十显巳上诸鬼皆有夺精气义也大成云人心中有七滴甜水和养精神鬼噉一滴令人头痛三滴闷绝七滴尽即死故古德亦有翻罗剎为噉精气者鬼子母非十女类故另举之梵名诃利帝母有千子皆大鬼因少子爱奴为佛所摄以钵覆之母率诸鬼尽其神力不能启钵求佛哀愍佛为授戒发愿有道场处便往守护今为护经率其子属随十女俱诣佛所二为护说呪同声白佛言世尊即于佛前而说呪曰伊提履伊提泯多醯兜醯㝹醯此与多闻所说皆自要鬼神之语如军中号令违之则罪在不赦观向下若不顺我等语其义可见三指邪禁毁宁上我头上莫恼于法师当获如是殃初设例为要人之一身最重者头女人犹过于爱护今乃云宁上我头莫恼法师者设此为例与鬼神要极言法师不可恼也若夜下历指诸邪毗陀罗赤色鬼也犍陀黄色鬼也乌摩勒伽乌色鬼也阿跋摩罗青色鬼也若一日等皆热病鬼但所主有长短耳男形女形通上诸鬼以诸鬼各有男女故也余鬼叠见不再释乃至下禁毁说偈梦中尚不令恼余时可知若不顺我等定罚示戒阿棃树X枝孔雀金光明等皆作兰香稍名义集云其树似兰枝若堕地自然破为七分盖枝即稍也如杀父母等声罪令知父母乃身所从生而反杀之是逆罪之极重者天谴则身遭雷诛人罚则尸碎王刃地狱之报尚不能免西域有压油之法擣麻生虫合压取肥惨暴之罪莫此甚者至于大秤小斗损人利已将谓欺诳于人实是获罪于天故世有死于雷震朱书铭其背者斯罪常见调达破僧者准大论调达从佛索众佛诃之曰痴人无知我尚不以众付身子目连等况汝痴人食人涕唾者因此结恨别搆五法以诱佛众言一粪扫衣二常乞食三一坐食四常露坐五不受盐及五味等忍此五事者是真毗尼时五百新学比丘捉筹调达语言不须佛僧便将往伽耶山共作羯磨佛言痴人消灭善心泥棃莫救盖以佛众各合成善而彼独破之自悞悞人罪合如是法师津梁尘世化范人天生法身续慧命犯之者毒流三界害及羣生自陷陷他殃敌前四故对佛声言令鬼神知悉正以呪护竟二兼以身护二一罗剎愿护二如来赞劝初诸罗剎女说此偈巳离诸衰患消众毒药恐有藐视禁令致干非法故发愿身自拥护不令鬼神作崇故离诸衰患不令呪诅为殃故消众毒药二如来赞劝X佛告诸罗剎女善哉善哉应当拥护如是法师重言善哉者赞其呪护身护善而又善也是法华经乃至无量国中名字不可得闻故但能拥护持名福即无量若更能拥护全持及种种供养者例此不言可知故为况也备言所供之物者竟显行胜人胜能护之福益胜故皐帝名通十人故独唿其名而为结劝即兼余众护法说呪竟二闻说得忍说是陀罗尼品时六万八千人得无生法忍呪是秘密不容思量分别生灭情尽无生理显故云得无生忍神呪以华外魔竟二善友以护内心妙法莲华经妙庄严王本事品第二十七王名妙庄严者有二义一约世谛二约出世约世谛者既为一国之王严尽异域之珍娱目饰身无非胜妙约出世者出家修道得一切净功德庄严三昧盖世谛之名即兆出世德也此与第二十三品俱言本事而文势不同以彼人是现人事指本行乃药王之本事今人事俱属本地现人别指华德以华德本为妙庄严王其王转邪成道即是华德本地中事合本人与本行而并言之故为此题若明别义者一为外魔显灭内邪潜生须假善友相与提携故二为善根易忘爱网难出须示亲眷以欲钩牵故三显诸佛难值时亦难遇至富至贵X亦不可恃故四显转邪既难发心尤难善知识者是大因缘故五显法不孤起仗境方兴众圣历劫互相启导故总言内邪不动外魔难侵护法说呪巳示浇沸之法妙严转邪进授撤薪之术壎篪叠奏琴瑟和鸣振觉皇之家声令今古如一日是于陀罗尼后而说此品一总叙本人二详明本事三结会古今四闻品获益初二一叙本地师亲二叙本地昆季初尔时佛告诸大众其王夫人名曰净德凖前妙音品妙音两世所值之佛一曰净华宿王智国名净光庄严不出劫名一曰云雷音王国名现一切世间劫名喜见今一佛似兼两佛之名然既不全同无妨异释详审其义盖以音智为名音有二喻一曰云喻含润资善二曰雷喻示戒征恶智亦二喻一曰宿王喻照鑑机心二曰华喻庄严物行各兼二喻以彰二德又以智具二德照心严行故国名光明庄严音具二德资善惩恶故劫名喜见国劫皆以佛德立称王名释见品题夫人名净德者为度妙严示现女身实德本净故二叙本地昆季有二子一名净藏二名净眼于此三昧亦悉通达智蕴恒沙净德名曰净藏智照恒沙净法名曰净眼有大神力者依定发通故福德智慧者依行成严故久修菩萨等明所修之行以显福慧有由般X若度中开权智为方便故六度成七慈悲喜舍四无量心也三十七品助道法者一曰四念处二曰四正勤三曰四如意足四曰五根五曰五力六曰七觉支七曰八正道依数合之共成三十七品助前六度名助道法明了通达者修习既久行相熟闲微细差别毕照无碍故又得菩萨等明所得之定以显神力有本七种三昧中前六为别后一为总别中第一名菩萨净者随分断障故第二名日星宿者随分照理故此二似约自利第三名净光者为摄众生放清净光故第四名净色者为应羣机现清净色故此二似约利他第五名净照明者净心说法照明世暗故第六名长庄严者长时修行庄严佛果故此二似兼两利总名大威德藏者具上六义神用超拔魔外不敢正视人天之所共仰有威可畏有德可景故亦悉通达者不惟善入住出而且于一三昧中通达一切诸三昧故总叙本人竟二详明本事二一二子为父现神二妙严转邪成道X初二一现神之由二正现神变初二一为往闻佛法二为遵奉母命初尔时彼佛欲引导妙庄严王说法华经宜应听受初彼佛为王设法愍王宿善不久即坠故欲引导念众久苦无由得脱故云及愍曰欲曰及正兼之义自见时净下二子请母同往不白其父而白其母者母子志同父子志不同故又俟母酌定可白其父然后方白故二为遵奉母命母告子言汝父信受外道或听我等往至佛所初母勅二子白父必令白父者有二义一为不告而往失妇德违子道故二为知其着邪摄邪见成正见故净藏下二子含怨迟疑含怨者法王之子不合生邪见家迟疑者恐其不听反令所愿不果二语中感慨无限母告下诫令为父现神着邪将坠理在可忧深着难拔事须现神见神转邪故心净知正可亲故听往伦道既尽而所愿得果则其母之诫以现神者诚善也现神之由竟二正现神变于是二子念其父故令其父王心净信解大成云现化应具十八变愚谓不必拘定伹成益斯巳耳今详现文相有十四一空中四仪为四二身上身下互出水火为四合上成八三大身满空为一合上成九四大小互现为二合上成十一五灭空在地为一合上成十二六地水互如为二合X上成十四所以能如是变现者以七大本自周徧诸法由来互融但众生为物所转触处相违而菩萨妙能转物应念化成末二句结出现神所以其义可了二子为父现神竟二妙严转邪成道五一转邪诣佛二闻法兴供三得记出家四修行成道五怀德自誓初三一妙严受化转邪二二子祈愿劝诣三宫眷同诣佛所初时父见子神力如是见汝等师可共俱往初见神问师见神未有知师异常故问师为是谁谁之弟子二子下指师白父人既可羡法亦当闻故并佛及法而俱言之父语下愿共同往欲见汝师等正见其邪心转也二二子祈愿劝诣二一先于母所祈愿二次劝父母时诣初于是二子从空中下所以者何佛难值故初报父信解虽未见佛巳信佛非常人虽未闻法巳解法是胜道未见未闻巳尔若既闻既见宁复埋头尘劳忍心生死以是定知堪任发心我等下祈愿出家生于其家原为发起善根既为父巳作佛事更无所事故愿求出家修道籍此数语母子来历巳略见矣重宣其意者母方迟疑从容再求也偈中初二句正求出家次二句明出家意如优二句恐错过难逢脱诸二句恐堕落难复母即下蒙母听许可知二次劝父母时诣于是二子白父母言诸佛难值时亦难遇X初正劝时诣时诣者及时速往不容少缓也所以下征起释成重举前喻者母虽巳知父未知故一眼之龟值浮木孔者准阿含经云妙高山下海中有一眼之龟一孔之木龟得木孔可以济溺然木随水流遶须弥山三千年乃一相值且一眼觑一孔为至难若一时错过后会无期今二子举此二喻以显值佛之难正以见亲近供养之不容缓也而我下重求出家重求出家者母虽巳许须白父故宿福深厚生值佛法者自庆值佛非易幸得一值不应空过故云当听我等令得出家征释中言时亦难遇者谓虽值佛世此身难保强健不修衰老何及也二子祈愿劝诣竟三宫眷同诣佛所二一叙宫眷德二正明同往初彼时妙庄严王后宫令心信解好乐佛法后宫八万四千人结会不显然净德既是妙音则后宫眷属即前妙音与俱八万四千之众以因缘相牵生生世世不相离故堪任受持法华者有二义一时至机熟故二遇难不屈故法华三昧释见妙音品中离恶趣三昧者入此三昧生死分明永不堕三恶道故自能通达复欲以此化他故云欲令一切众生等诸佛集三昧者入此三昧十方诸佛皆悉来集为说法故佛为说法定中俱闻故于诸佛秘密之藏悉皆能知据此则一门皆属法眷妙严独尚邪宗二子不忍于是以方便力化令信X解既不伤于伦道又能启其正信故云善化好乐佛法即堪任发心也二正明同往于是妙庄严王绕佛三帀却住一面釆女者谓选用后宫俱有釆色也二子仪从逊母之半故惟四万二千转邪诣佛竟二闻法兴供尔时彼佛为王说法成就第一微妙之色初佛为说法彼佛设法原为引导于王今既礼来故即为其说法非不为余正为王故因缘会遇一拨便转故云王大欢悦尔时下夫妇兴供得法感恩故解璎散佛于虗空中者表所施无住从无住本建立住行向地故以化成四柱宝台表之有大宝牀者表住行向地仍显法空也空非断空须假庄严故以敷众天衣表之理严俱备圆契佛果故见有佛跏趺放大光明据此则一璎之供巳超诸位向下如来与记非无因也然此佛非从心出非从物现非即佛非不即佛如是有佛如是见佛尔时下见相作念端严殊特之身必缘胜行得来第一微妙之色定非劣心所致作念希有不无期要前云堪任发心此正发也圆人发心不别究竟前表后记俱无相违三得记出家时云雷音宿王华智佛于佛法中出家修道初审见示机妙严合掌前立四众俱见佛故审问者示以机熟令作证也此王下记以因果助佛道法者辅扬圣教记满慈中所谓护持助宣佛之正X法是也娑罗此云坚固大成云佛号取广荫羣生义国名取破诸邪暗义劫名取超诸高贵义皆符合因行以一念净信风化臣妾使皆得法利即广荫行破邪行也由是舍王位得佛位即超诸高贵义也依正功德可知其王下弃国出家大成云佛具星横藻鑑之机直指本来妙体王有见鞭随舞之才唯然脱颖承当一句入神万缘俱梦弃万乘之贵披六和之衣知有其道不知有天下也四修行成道王出家巳于八万四千岁一切净功德庄严三昧不离佛会而经八万四千岁修行者亦延促无碍之义大成云八万四千岁修法华行所以净尘劳也过是巳后尘劳既净三昧现前转邪见染庄严为功德净庄严也五怀德自誓三一妙严怀二子德二如来印赞发迹三自誓永离邪见初即升虗空高七多罗树饶益我故来生我家即升虗空等者显神通向属二子今为已有虽为已有而转邪住正之力功归二子故云此我二子巳作佛事等也深怀其德不子其子故以善知识称之宿世善根者大成云即四人入山之事虽有宿根巳陷邪径为欲发起非至亲不可故生其家此妙严向所不知今始知之故大成云到此妙庄严王始与二子相见二如来印赞发迹尔时云雷音宿王华智佛邪见众生令住正见X初印妙严说印其归功二子称为知识所说诚是故言如是如是末言如汝所言者显出世至尊不能驳其言也若善下赞知识益虽种善根不得知识发起必将沦坠故须世世得善知识能作佛事等正明须得义也教以当知者借妙严警余众故是大因缘者令于知识边生尊重想故所以化导等正明是大因缘之义凖大成作四种知识能作佛事为外护知识示教利喜为教授知识导令见佛为同行知识令入菩提为实相知识其实惟一知识以前后成善异故说为四也大王下发二子迹巳曾供养等发近迹显远本也久已供佛持法愍邪令正欲求知识者舍斯人其谁欤三自誓永离邪见妙庄严王即从虗空中下说是语巳礼佛而出初赞佛希有即从空下者为赞佛故摄自神力以示敬也功德智慧句总出相好之因以相好虽各有因地总之不出福与慧故功德即福德也顶上二句即肉髻相上句出体下句显用其眼二句即绀色目相上句言形下句明色眉间二句即眉间白毫相上句出名下句喻白齿白齐密或开为二一四十齿白相志性等仁所感二齿齐密相和合诤讼所感今合为一下句亦显用也脣色二句八十随好之一频婆此云相思此果色赤而润佛脣如之诸相好中惟出此五者头面易见故又一身X之上头目为总故尔时下赞法殊胜世尊未有者所证法胜故法指此法以是佛之所证如证而说故云如来之法此中无欠无阙故云具足成就一即一切一切即一言语道断心行处灭故云不可思议微妙功德正由如来之法具足成就此功德故能转邪心令住正见故云教戒所行安隐快善我从下指心自誓不复者永不复也自随心行似属俱生烦恼以是任运而起不假邪师及邪分别故邪见憍慢等似属分别烦恼以是横生计度要假邪师及邪分别故不复不生即烦恼誓断义也说是语巳礼佛而出者究竟无可说故大成云一妙庄严王始而不信佛继而见佛终则爱佛近佛赞佛愚又补之曰始而深着邪继而转邪终则自誓永不生邪由是而观邪正本无定性善恶惟在染习亲师近友可不慎哉详明本事竟三结会古今二一总与结会二别赞二士初佛告大众于意云何今药王菩萨药上菩萨是佛前光照者即是妙音前云释迦牟尼佛光照其身是也言庄严相者彼佛谓云汝身第一端正百千万福光明殊妙是也哀愍王等者前云于王后宫变为女身而说是经是也由此一科观之则诸菩萨等有功于法华者非止一世法师品中因药王告八万良有以也二别赞二士是药王药上菩萨诸天人民亦应礼拜X虽三圣同一示生而转邪功归二士故云成就如此诸大功德然此犹是推其道之绪余以及人耳若究其自证因种多劫故云巳于无量等植众德本者前文所谓久修菩萨六度四等乃至三十七品助道法是也成就不可思议等者前文所谓又得菩萨净三昧日星宿三昧乃至大威德藏三昧等是也识其名字者将必蒙其摄授如妙严等故诸天人民亦应礼拜结会古今竟四闻品获益佛说是妙庄严王本事品于诸法中得法眼净楞严云想相为尘识情为垢二俱远离则汝法眼应时清明今以闻此品故外空邪法内销邪见同彼远尘离垢正法自持正见自住即是法眼清明善友以护内心竟三取要以尅修期妙法莲华经普贤菩萨劝发品第二十八梵语邲输䟦陀此云普贤悲华经云我誓于秽恶世界行菩萨道使得严净我行要当胜诸菩萨宝藏佛言以是因缘今改汝字名为普贤据此则普贤之名应具二义一者秽恶世界使得严净是普化众生皆令成贤二者我行要当胜诸菩萨是普超同伦独让我贤古德云行弥法界德无不徧曰普随心益物乘时设化曰贤与悲华亦不相违但横竖开合异耳劝谓劝请说法发谓发愿护持二义在文昭然可了普贤为能立之人劝发为所立X之行惟能与所义该全品故即以此命题若明别义者一为二十七品文言浩瀚披覧莫周修持难凖请示四法令知从要故二为妙严修行八万余岁娑婆人寿尚不满百示以三七令知精进故三为后五百岁浊恶世中魔鬼乱正修持违心示以身呪令得如法故四为正修助修各有凖绳流通既毕时众欲散重示利益令知忆念故五为智能发觉文殊作始行能成德普贤居终统摄中间智行相成故总言药王妙音观音凭显行以流通菩萨天王鬼女施密呪而拥护又密呪惟袪外魔善友惟转内心至求所谓显密交成内外兼护者无如普贤为最故独居最后以终流通之义焉一请示要法二发愿护持三明益结劝四闻品获益初二一普贤劝请二如来垂示二初一率众东来二陈因劝请初尔时普贤菩萨头面礼释迦牟尼佛右绕七匝无为而虑无作而现曰自在神通不要而归不期而化曰威德名闻与大菩萨等同类之众不要而归此显威德义也从东方来者中历多国无为而应所经诸国等地天呈祥无作而现此显自在神通义也又与八部等异类之众不期而化此显名闻义也各现威德神通者如驱神遣鬼兴云布雾等卫法众而遮衰患故然普贤之来与妙音之来形迹相似但较彼犹胜耳到娑婆世界等见佛作X礼右绕申敬可知二陈因劝请白佛言世尊我于宝威德云何能得是法华经初自陈来因佛名宝威德上王者以折摄二门立号言宝能利物喻佛摄授之慈威能治恶显佛折伏之严二俱超胜自在故称上王又威明折伏德显摄授二俱尊重曰宝两释俱通也大成云普贤心闻能洞十方故曰遥闻闻此说法者正明来因共来听受者兼申来意惟愿下劝说请要来意原为听受故劝佛当为说之又以时众欲散难以俱说故且问云何能得盖求佛示以从要而入法也普贤劝请竟二如来垂示佛告普贤菩萨若善男子于如来灭后必得是经初总标四法者义即四重法界由开示悟入而得为住行向地所证是本经之要义为佛果之阶梯是故能成就者当得是经一者下别释有二一约法界二约位次约法界者谓行人初于六根门头开佛知见前后际断惟有者箇独存名为入理法界至此上契佛心亲承觉胤故云诸佛护念若更能不住浅解得少为足进蒙如来示佛知见了知法法头头无非自已名为人事法界至此随喜化城庄严幻果故云植众德本若更能不滞那畔不住今时翻然悔悟所有知见了知途中家舍家舍途中名为入理事无碍法界至此不堕有为不堕无为故云入正定聚若更能理随事徧事如理融X进入佛之知见同佛一多无碍大小相即名为入事事无碍法界至此愍物兴悲繁兴大用故云发救一切众生之心若约位次者十住住于佛家故为诸佛护念十行广修福慧故得植众德本十回向大愿摄持不堕二边名为入正定聚十地大用现前应化无碍故能发救一切众生之心善男下总结言必得者以是人佛尚可成佛于是经岂疑贰哉请示要法竟二发愿护持三一总发大愿二别明拥护三自结神力初尔时普贤菩萨白佛言世尊诸恼人者皆不得便受持通该下三魔所着者如楞严飞精附人今经恶鬼入身之类韦䭾罗此云厌祷鬼余如前释二别明拥护三一拥护读诵二拥护思惟三拥护修习初是人若行若立读诵此经亦为供养法华经故初入道场神思易倦故行立以振之惟事读诵者思则倦生故供养守护者如烧香散华循坛绕界盖恐心生疑惧退失本念故云安慰其心然普贤屈邻极之圣供初心之机是乃因法重人寄人敬法故云亦为供养法华经故此是世界悉檀欢喜益也二拥护思惟是人若坐思惟此经得如是等陀罗尼因见圣护神思振起于是跏趺正念循文求义故云若坐思惟复现其前者助其正念故少有忘失X则义不贯通故云我当教之恐其得前忘后得后忘前故须与共读诵还令通利见身验其有功故甚大欢喜转复精进蒙教资其正慧故即得三昧及陀罗尼三昧及法华三昧陀罗尼如次下所说旋陀罗尼者因此知彼因彼知此彼此互相旋摄名之为施总持此义故名陀罗尼然此但是单旋单摄如两镜相对若更能因一知多多中举一亦然一多互相旋摄如帝网珠重重无尽则为百千万亿旋陀罗尼若更能形容此义曲尽所得令他解悟则名法音方便陀罗尼以是三为上首率余一切故云得如是等又等字但为等上不必率余以方便修持只此巳显胜故此是为人悉檀生善益也三拥护修习二一现身说法二防非说呪初世尊若后世后五百岁而为说法示教利喜前二为此科方便此科为前二正修以前二神思巳振定慧巳立至此尅定三七精进成功也必约恶世言者以善世根利障薄不必尅期故求索者如佛昔为国王击鼓宣令四方求法之类欲修习者或求得巳而欲修习或受持巳而欲修习乃至或书写巳而欲修习盖初起不同而为欲修习之心则不异也伹言三七者要期不远令心勐利故少不止二等加行未纯恐不成功故多不至四等时长易怠恐生畏惧故定慧虽具惑习难除故应X一心精进一心者万缘放下专注此经精进者𢬵尽娘生誓断惑习满三七巳经功既纯而惑习欲空故重感普贤与无量菩萨而自围绕围绕者围坛绕界以示守护之意以其不请而至故云自也众生喜见身者如忏首普贤观云有一菩萨结跏趺坐名曰普贤身白玉色五十种光光五十种色乃至行者见巳欢喜敬礼等此盖既围绕巳别现胜妙之身为说不思议法耳示教利喜者示以顿断教以圆修令获不思议利以生广大之喜故此明第一义悉檀入理益也二防非说呪亦复与其陀罗尼呪即于佛前而说呪曰阿檀地檀陀婆地辛阿毗吉利地帝呪虽不翻然其中佛陀僧伽达磨似是三宝称谓且自云得是陀罗尼者非人莫坏女人莫惑若非三宝威力及真净之德又孰能致斯效哉大成云或佛名号持之不怒而威或鬼王名唿之部落敬主若但谓非人莫坏此义可释而女人莫惑之由犹未能显要知呪是诸佛密语一音徧具多功应机成益惟菩萨能随缘施设亦如王索仙陀婆一名并召四实水器盐马独智臣能因时敬奉既存梵音勿强分别但得一心自成感应此明对治悉檀破恶益也别明拥护竟三自结神力世尊若有菩萨得闻皆是普贤威神之力初心菩萨离此呪难以行道普贤愍加以神通令X其得闻教以当知者安慰初心人也此法难行惟普贤力能拥护不假威神徧阎浮无能受持教以应念者安慰能持人也发愿护持竟三明益结劝二一普贤明益劝修二如来明益劝敬初四一正明持益二举书况显三劝令修习四愿以神护初若有受持读诵正忆念为诸如来手摩其头受持者众行之总以读诵忆念修行皆受持也读诵者如前若行若立读诵此经忆念解义如前若坐思惟如说修行如前三七精进期满功成妙契圆修故是行普贤行不动道场广集福慧故为于诸佛所深种善根冥受佛记不久即得故为诸佛如来手摩其头二举书况显若但书写是人命终解其义趣如说修行但能书写无通利解证之功尚获胜福感天女迎归忉利何况读诵思修假定慧熏炼之力当得妙果蒙如来手摩其头无足异也三劝令修习若有人受持读诵正忆念如说修行读诵解义当为龙华之机后弘千佛之道故感千佛授手离恐怖而远恶趣弥勒摄持侣天眷而待下生然但能读诵解义巳有如是功德利益若更加如法修行自成无上最胜因缘是故有智之者应当一心书受读诵忆念修行若乃舍此良图别求异道恐未能直捷痛快之若此也四愿以神护X世尊我今以神通力故广令流布使不断绝自言以神通力守护是经者为安行者之心不以魔外为忧故又云广令流布使不断绝者为慰如来之望不以弘法为虑故普贤明益劝修竟二如来明益劝敬三一赞普贤德二明持经益三结劝迎敬初尔时释迦牟尼佛守护能受持普贤菩萨名者初赞其能护重言善哉者赞其既以呪护复以神护也护魔助修离恼成善故云安乐利益汝巳下验其本深无碍妙用离念离言名为不思议德同体之仁横徧竖周名为深大慈悲本起因心莫推其始名为久远发意三事阙一不能作是神愿故云汝巳成就乃至而能作是等也我当下许护持名言普贤深本如是受持其名者必获胜益故如来以神力护之又普贤护如来之经如来护普贤之名师资递护因果相成惠我阎浮拯斯末运生兹世而得奉金言长兹土而获闻嘉号深恩重德应报宜酧二明持经益四一感应道交二离障近果三得福遮毁四利赞罪谤初普贤若有受持读诵为释迦牟尼佛衣之所覆初感交于应则见释迦者所诠即法身故如从佛闻者能诠即佛说故则为供养者诸供养中法供养最以诸如来尊重法故当知佛赞下应交于感以因验果知其必得故佛赞善哉常寂光中冥与X授记故云佛手摩头佛衣所覆盖摩头为授记之仪衣覆乃传心之法也二离障近果二一能离二障二能近二果初如是之人不复贪着世乐能修普贤之行初能离外障不贪世乐者离五欲障也不好外道等离邪道障也及诸恶者等离恶人障也诸恶二字总该十六律仪若屠儿等略举数者为例是人三句如次释上三离盖以心意质直故不事妄贪有正忆念故不受邪染有福德力故不资恶业以诸恶律仪皆由福德浅薄资以取利故是人下能离内障贪瞋痴等皆由自心所生恼乱正意故称内障是人二句释上能离盖以少欲知足贪等不起梵行清白诸垢莫侵故一切无能恼也二能近二果普贤若如来灭后当坐天人大众中师子法座上不久等近自利果也转法轮等近化他果也离障近果竟三得福遮毁普贤若于后世受持读诵如是罪报当世世无眼初得如愿福受读是经能感人天供养故不复贪着衣服等而所愿不虗如宣律师天人供馔即其验也现世得福报者或为王师或受帝供等不惟四事充足巳也若有下遮空修毁不信最上一乘但见其动言成佛故毁以狂人空作终无所获是人一退人天之眼目顿灭故记以如是罪报世世X无眼四利赞罪谤若有供养赞叹之者水腹短气诸恶重病初利供赞人得现果报者如颜色鲜白口出莲香乃至六根清净之类若复下罪谤笑者言受持是经者为佛法所系若出其过恶无论实与不实皆得白癞之病白癞者白点疥癞病恶之现于外者以感报必与因相类故牙齿疎缺等动为人之所笑身体臭秽等易致人之所轻此轻笑之报依类致然噫报应之于心业犹万形之于规模可不慎哉文中言缭戾者谓手脚不申顺之貌角睐者谓眼目钓角傍视也水腹者浮肿之病短气者劳喘之疾此必死之症而又缠绵不死百日床头虽孝子亦难承顺况于他乎明持经益竟三结劝迎敬是故普贤若见受持是经典者当起远迎当如敬佛承上有如是益定当作佛故劝以当迎当敬明益结劝竟四闻品获益说是普贤劝发品时微尘等诸菩萨具普贤道观中一见普贤尚得如是旋总持门灭后能持是经巳许是人具普贤行何况亲预高会面领玄文得此具此者宜矣道亦行也别示修法竟三大会礼散佛说是经时普贤等诸菩萨受持佛语作礼而去此总结灵山一会说听事毕利益究竟也分取大成意云一部经内说通师资就胜为言故云佛说X普贤等该列众中菩萨列众以文殊为首此以普贤者表法可知亦为从上文便故舍利弗等该列众中声闻既巳受记皆是菩萨犹称声闻者为存乘位故又以佛道声令一切闻是真声闻故诸天等该列众中八部一切大会统收此界他方结缘随喜及药王品来随品证入众也欢喜者庆所闻故多劫飘零未闻此法今既闻巳如儿遇母故欢喜也受持者领所闻故谆谆咐嘱重重赞劝佩服圣言铭心至教故受持也作礼者重所闻故如领王勅如受父命诚惶诚恐稽首顿首故作礼也而去者闻巳退修故古人进而闻道于师退而修道于已非如今人之入耳出口也忍彼诸难缘释此最胜法愿以无漏因熏我有为智生生得受持修习无空过随喜及见闻共入不思议法华指掌疏卷第七音释畛垩团圝闱冏颅殚瞰齑驯駈谴壎箎