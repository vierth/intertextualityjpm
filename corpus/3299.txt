唐诗纪事唐诗纪事序重刻唐诗纪事序明中宪大夫浙江提刑按察副使敕理学政汾阳孔天胤汝钖甫譔唐诗纪事若干卷旧叙是临卭灌园居士计敏夫字有功所集而爲怀安假守王禧字庆长锓置郡斋时记嘉定甲申年代既逺印板磨灭或无再刻之者故其书罕存即有传者但钞本尔嗜文之士意恒阙如也嘉靖乙巳钱塘洪子美氏释宫寀玉绛之班理家园竹素之业得笥蔵怀安𥘉本遂爲雕缮久之成书余览而嘉之且善其纪事之意叙日夫诗以道情畴弗恒言之哉然而必有事焉则情之所繇起也辞之有爲综也故观于其诗者得事则可以识情得情则可以逹辞譬诸水木事其源委本末乎辞其津渉林丛乎情其爲流爲鬯者乎是故可以观巳故君子曰在事爲诗又曰国史明乎得失之迹夫谓诗爲事以史爲诗其义幠哉然自性情之说拘而狂简或遂畧于事则犹不穷水木而徒迷乎津渉蔽亏乎林丛其于流鬯益巳踈矣故孔父言知在于格物孟子诵诗必论其世且如虞有卿云之歌弗稽大传曷知其爲禅夏汉盛五篇之诗非考两都又焉得其鸿典也故善学者大通而无阂不善学者小见而多离诗从删后岂展无之顾大雅虽阙然歌咏之事可考而绎焉唐俗尚诗号专盛至其摛藻命章逐境纡翰皆情感事而发杼辞縁情而绮丽即情事之合一讵观览之可偏宋兴理学儒者徧鄙薄词华覆又推杜甫等而以格调声律爲品裁然但言理而不及事岂与古人说诗之旨同哉今高材㓛慕其成说竞依凭其篱下掇拾其绪余及博讨唐篇如穷水木或不喻其时代与人物是旣不晓事又安识所谓道情者与夫所谓声调者亦窽言也巳然则纪事一书其艺流之源委文苑之本末利渉之方航发蒙之朗若者矣甞观集唐诗者奚啻什数集纪事如有功者少刻唐诗者奚啻伯数刻纪事如子美者少予故嘉善作此叙词诗三百篇毛传盖其纪事今爲考亭所绌然欲究遗经当必攷之子美名楩历詹事府主簿唐诗纪事序唐人以诗名家姓氏着于后世殆不满百其余仅有闻焉一时名軰㓕没失传盖不可胜数敏夫闲居寻访三百年间文集杂说传记遗史碑志石刻下至一聮一句传诵口耳悉搜採缮録间捧䆠牃周逰四方名山胜地残篇遗墨未甞弃去老矣无所用心取自唐𥘉首尾编次姓氏可近纪一千一百五十家篇什之外其人可考即略纪大节庻读其诗知其人所恨家贫缺简籍地僻罕闻见聊据所得先成八十一卷目曰唐诗纪事云灌园居士临邛计敏夫有功叙庆元辛酉禧从大諌傅公㳺于凌云邂逅灌园季子次阳緫干盖禧戊午类试坐主也因得是书立命数十吏传録其间不能无鲁鱼亥豕之误繙阅累年手自雠校十是正其七八余则传疑不敢妄加损也夫文章与时高下而诗发于情帝王盛时採之以观民风在治忽春秋之时赵孟请赋诗以观郑七子之志季札请观乐以知列国之风世之君子欲观唐三百年文章人物风俗之汚隆邪正则是书不爲无助乃锓之怀安郡斋与世共之嘉定甲申怀安假守王禧庆长书唐诗纪事目録唐诗纪事摽目第一卷太宗高宗中宗第二卷朙皇德宗文宗宣宗昭宗第三卷武后徐贤妃上官昭容越王贞韩王元嘉孔绍安郑世翼董思㳟沈叔安陆敬袁助牛鳯及朱子奢庾抱张文恭陈叔逹薛收第四卷王珪禇亮虞世南蔡允㳟许敬宗刘孝孙魏徴杨师道岑文本李伯药来济长孙无忌杜正伦马周李义府陈子良杜之松崔善爲王绩第五卷萧德言颜师古杜淹裴守眞胡元范元万顷李敬玄张文琮薛元超郑蜀賔王德眞杨思玄郑义眞作珩萧翼张执恭郑轨王勣窦咸第六卷上官仪郭正一乔知之乔侃贠半千任希古苏味道杜审言郭利正吴少㣲冨嘉谟李福业王适李崇嗣第七卷高正臣崔知贤韩仲宣周彦昭高球弓嗣𥘉高瑾王茂时徐晧长孙贞隐高绍郎余令陈嘉言周彦晖高峤周思钧刘友贒于季子东方虬骆賔王卢照隣王勃杨烱田游巖第八卷陈子昻邵大震李日知李景伯刘祎之王无竞袁恕巳郭元震崔融张昌龄第九卷李适张钖徐彦伯宗楚客韦承庆萧至忠李逈秀刘宪崔湜岑羲第十卷赵彦昭崔日用李乂卢藏用马怀素薛稷刘元济李元纮李峤苏瓌苏颋第十一卷韦嗣立赵彦伯阎朝隐郑愔沈佺期宋之问徐坚卢怀慎武平一李行言韦元旦第十二卷毕干㤗辛替否王景韦安石窦希玠李咸陆景𥘉郑南金于经野解琬麴瞻樊忱孙佺李从远周利用杨廉张景源李恒第十三卷崔液张元一刘希夷郑遂𥘉王熊房融张敬忠崔珪沈祖僊卢崇道徐安期张纮薛曜袁晖李休烈邵士彦吴大江刘幽求贾曽杨齐哲魏元忠李夔司马承祯第十四卷张说宋璟王丘崔翘王灮庭席豫梁昇卿源干曜张嘉正卢从愿韩休徐知仁崔禹钖裴漼韦玩程行谌李暠萧嵩刘昇裴灮庭宇文融崔沔崔尚陆坚崔㤗之崔日和魏奉古第十五卷王湾魏知古许景先姚崇姜皎姜晞王岳灵杨颜郑繇张谔赵仁奖张晕金昌绪苏晋张九龄崔国辅第十六卷王维王缙裴迪崔兴宗第十七卷贺知章贺兰进明李邕隂行光李伯鱼赵冬曦尹崔成甫李昻殷遥徐延寿苑咸丘爲第十八卷杜甫李白第十九卷崔宗之敬括房琯苏源明第二十卷郑虔严武史俊李适之祖咏李倾綦母濳赵谦光李元操薛令之张諲陶翰颜舒王琚王熊薛维翰崔亘朱琳王泠然万楚胡皓袁瓘柳识高力士高霁息夫牧崔曙第二十一卷萧颕士李华崔颢李嘉祐王翰第二十二卷任华邹象先贾至违述裴辉卿解彦融储光羲孙翃梁知微沈千运魏万元结万齐融张均李嶷宋鼎崔颂第二十三卷司马退之吴筠苏广文尉迟厈王諲陈希烈高适张彪张子容李之芳崔或孟浩然岑参第二十四卷元杰韦迢孟彦深郭受陶现张偁王昌龄周万包融颜眞卿丁仙芝李清韩滉齐澣顾朝阳韦建第二十五卷徐安贞崔惠童崔敏童刘晏刘湾薛据刘眘虚张廵张继张渭梁肃柳浑孟云卿第二十六卷卢象阎防王季友杨贲张陵王之涣李阳氷苏涣刘长卿章八元李穆韦应物朱放孙逖李纾毕耀第二十七卷于逖姚系赵微明李泌禇朝阳萧昕张朝畅当畅诸独孤及皇甫冉皇甫曾李㓜卿赵骅贾邕刘丹张孙铸房白元晟刘太冲姚发郑愕殷小野邬载第二十八卷张濯孙叔向朱长文胡令能郑丹李希仲杜诵郑钖古之奇秦系令孤峘杨凌刘太眞顾况薛业刘希戬朱綘元杨志坚刘方平李揆戎昱第二十九卷常衮张衆甫田澄柳彬李彦郴薛白元载张元宗杨郇伯高拯梁锽刘长川姚伦孙处立刘复朱彬载叔伦于鹄王季文第三十卷李益杜羔耿伟卢纶韩翃钱起司空曙苖发崔李端冷朝阳第三十一卷窦叔向窦常窦牟窦群窦庠窦巩常建李约柳中庸郭郧韦处厚权德舆张荐杨于陵许孟容崔邠冯伉潘孟阳武少仪郑常郑䡩韩濬王濯张莒张叔良第三十二卷崔琮李竦裴逹干尹躬颜叶季长陈通方严公弼严公贶王表陆贽杨炎元季川蒋涣包何刘商陆海第三十三卷李吉武元衡郑絪独孤授李季何李应卢拱李观裴度韦同则陈恱第三十四卷韩愈张借史延丁泽樊宗师李道昌第三十五卷陆畅崔元翰张建封皇甫湜李翶麴信陵孟郊卢仝刘义杨巨源陈羽王履正彭伉辛引智欧阳詹焦郁袁高第三十六卷黎逢阎济美裴交㤗刘皂崔玄亮牛僧孺李绅沈传师卢群刘禹钖封孟绅第三十七卷元稹第三十八卷白居易第三十九卷白居易陈润韦式第四十卷范传正薛存诚贾岛马异张登包佶长孙辅左李正封崔护张又新陆复礼柳公权陆鸿渐王季则王公亮徐收陈存第四十一卷白行简章孝摽施肩吾鲍溶孟简李程张萧逺许康佐许尧佐张南史徐凝朱画侯喜蒋防第四十二卷王涯令孤楚张仲素第四十三卷窦叅郎士元于良史舒元舆李谅李贺吕温吕恭段洪古何元上羊士谔冯宿柳宗元吴武陵邵真崔卫象李宣远熊孺崔立之郑遵韦纾第四十四卷王建第四十五卷朱湾王良㑹柳公绰张正一徐放崔备苏郁明幽贞张俨杜頠韦丹郑俞杜元颕吴丹郑余庆赵宗儒周引亮王播周厈物许玫张碧第四十六卷刘言史刘勐李余李渉刘昭禹孙昌㣧严休复朱庆余刘轲独孤铉张灿杨虞卿杨汝士张志和第四十七卷谢良辅鲍防杜弈丘丹严维郑㮣陈元𥘉吕渭范灯樊珣刘蕃贾弇沈仲昌李祐李播萧静崔子向李逢吉杨乗第四十八卷李泌韦皐李德𥙿郑还古裴航裴休吕群徐商韦渠牟陆长源卢宗回刘辟薛宜僚陆希声崔季卿皇甫彻第四十九卷胡果吉旼刘眞郑据卢贞张浑白居易项斯龎藴蔡京滕迈郭周藩殷潜之裴思谦何扶郑澣廖有方薛书记贾躭卢眞姚合第五十卷封敖郑薫王干宋雍李挚韦澳叚文昌姚向温㑹李敬伯姚康张元正杨嗣复炙毂子杨刘郇伯王观陈上美侯洌崔枢陈彦博郭良骥崔嘏李景逊康球第五十一卷白敏中魏扶马桓崔铉殷尧藩沈亚之裴夷直杨敬之房千里厉元喻凫杨衡符载王彦威繁知一杨洵美第五十二卷雍𥙿之裴潾皇甫李肱徐凝张祐崔涯卢储赵璜柴䕫王继勲夏鸿曹汾杨鸿易重第五十三卷乔琳土鋋于兴宗李朋杨牢李汶儒薛蒙李邺于瓌王严刘骙李渥刘璐卢侑李续卢求田章高璩牛㣲萧祐魏謩陆肱李商隐刘得仁第五十四卷韦表微罗弘信高崇文王智兴刘绮庄马戴孟迟南卓郑颢李群玉温庭筠周繇第五十五卷周墀王起卢肈丁陵姚鹄高退之孟球刘耕裴翻樊骧崔轩蒯希逸林滋李宜古黄颇张道符丘上卿石贯李潜孟宁唐思言左安王甚夷金厚载第五十六卷郑略李彚征刘威崔郊谭铢郭夔来鹏来鹄郑洪业杜牧许浑童翰卿雍陶周元范李元范李逺朱可名赵嘏祝元韦承贻郑史韦楚老第五十七卷叚成式第五十八卷温庭皓韦蟾李敬方李溟李郢韩宗刘沧柳棠贺兰朋古崔珏李洞长孙翶崔橹曹唐于武陵崔緫刘鲁风卢尚卿第五十九卷薛莹禇载汪遵萧遇卢渥李讷崔元范杨知至封彦卿卢邺高湘卢溵滕倪林杰李明逺李章武郭圆薛逢张洪靖韩察崔恭崔文信陆纒胡証高铢张贾第六十卷李节费冠卿刘虗白萧建袁不约孙纬周祚崔澹卢频李郭李频贾驰薛能曹邺裴余陈陶第六十一卷聂夷中刘象纪唐夫罗绍威郑仁表张林李搏裴廷𥙿高蟾朱邕崔涂孙郃郑凖章碣于溃第六十二卷郑嵎第六十三卷方干刘驾王驾卫凖詹雄顾非熊司空图秦韬玉潘成胡骈高骈潘纬武瓘于邺路德延翁承賛韩垂第六十四卷颜萱李司马都郑壁崔璞魏朴陆龟蒙张贲皮日休崔璐任蕃卢休刘畋第六十五卷袁郊卢延让裴说张爲韩偓曹松杜荀鹤孙棨王铎郑胡玢杨淑平曾缪岛云第六十六卷冯㳙卢嗣立李质姚巖杰王璘严廊陈摽崔安潜卢发钱珝卢骈严惮王涣张署翁绶载司颜孙定赵收卢汪郑愚王镣陈淑第六十七卷李嵘袁皓欧阳澥徐振李涛王贞白王祝刘谷李昌邺王涤王硕陆贞洞李缟高衢张绮韦氷薛昭纬郑合敬许昼程贺裴铏张孜顾云李昭象第六十八卷杨文圭唐彦谦裴澈卢携韦荘吴融公乗亿罗邺罗衮第六十九卷罗虬罗隐陆扆第七十卷许棠张乔剧燕任焘张蠙郑谷汤宪李昌符王毂李山甫伊璠钟离权第七十一卷张道古许鼎李京胡曾伍唐珪韩定辝贻恭狄归昌李极高越许郴孙蜀牛峤崔庸同谷子陈咏李旭沈彬同朴孙鲂王易简范摅之也郑云叟谢太虗李屿江爲第七十二卷僧法宣僧中窹僧子兰僧灵澈僧灵一僧清江僧广宣第七十三卷僧法振常雅隐丘僧法照僧泠然金地藏僧皎然护国含㬢第七十四卷僧文秀僧尚能僧栖白僧无可僧神颕僧怀濬应物可朋云表第七十五卷僧虚中僧贯休僧齐巳殷七七许碏许宣平裴修然第七十六卷僧太易惟审沧浩僧良乂僧志定栖蟾昙翼清塞无闷僧文益僧修睦景云第七十七卷僧栖一僧可止僧卿云僧处默僧澹交僧若虗僧峦僧昙域僧怀楚僧怀浦僧慕幽尚颜僧善生第七十八卷开元宫人杨氏子薛彦辅母崔氏刘氏愼氏薛媛李季兰侯氏如意中女子裴柔之鱼玄机僖宗宫人张建封妓宫女女道士元淳第七十九卷张夫人崔仲容女郎张琰女郎崔公逹女郎宋若昭女郎宋若荀女郎田蛾女郎刘云薛涛女郎葛鵶儿女郎张文姬鲍君徽女郎张窈窕倡妓常皓女郎蒋藴女郎刘媛廉氏彭伉妻程长文尼海印孙氏鸎鸎非㷑徐月英第八十卷河北人不知名仆新罗主杨彦鲲不知名权龙褒第八十一卷毛仙翁唐诗纪事唐诗纪事卷第一唐诗纪事巻第一钱塘洪楩校太宗高宗中宗帝京篇序云余以万机之暇游息艺文观列代之皇王考当时之行事轩昊舜禹之上信无间然矣至于秦皇周穆汉武魏明峻宇雕墻穷侈极丽征税殚于宇宙辙迹徧于天下九域无以称其求江海不能赡其欲覆亡㒹沛不亦宜乎余追踪百王之末驰心千载之下慷慨懐古想彼哲人庻以尧舜之风荡秦汉之弊用咸英之曲变烂漫之音求之人情不爲难矣故观文教于六经閲武功于七德台榭取其避燥湿金石尚其谐人神皆节之于中和不系之于淫放故沟洫可恱何必江海之濵乎麟阁可翫何必山陵之间乎忠良可接何必海上神仙乎丰镐可游何必瑶池之上乎释实求华以人从欲乱于大道君子耻之故述帝京篇以明雅志云尔秦川惟帝宅凾谷壮皇居绮殿千寻起离宫百雉余连甍遥接汉飞观逈凌虚云日隐层阙风烟出绮䟽巖廊罢机务崇文聊驻辇玉匣启龙图金绳披凤篆韦编断仍续缥帙舒还卷对此乃淹留欹案观坟典移歩出词林停舆欣载宴琱弓冩明月骏马疑流电惊鴈落虚弦啼猿悲急箭閲赏诚多矣于兹乃忘倦鸣笳临乐舘眺听欢芳节急管韵朱絃长歌凝白雪威凤肃来下玄鹤分成列去兹郑卫声雅音方可恱芳辰追逸趣禁苑信多竒桥形通汉上峰势接云危烟霞交隐映花鸟自参差何如肆辙迹万里赏瑶池飞盖去芳园兰桡游翠渚萍间日彩乱荷处香风举桂楫满中川絃歌振长屿岂独汾河曲方爲欢宴所日落䨇阙昏廻舆九重暮长烟散初碧皎月澄轻素褰幌翫琴书开轩引云雾银汉耿层阁清风揺玉树欢乐难再遇芳晨良可惜玉酒溢云罍兰肴陈绮席千钟合尧禹百兽谐金石得志重寸隂忘懐轻尺璧建章欢赏夕二八尽妖妍罗绮昭阳殿芬芳玳瑁筵珮移星正动扇掩月初圎无劳上玄圃即此对神仙以兹逰观极悠然独长想披卷览前踪抚躬寻既徃望古茅茨约旷今兰殿广入道虑高危虚心诫盈荡奉天竭诚敬临民思惠养纳善察忠谏明科慎刑赏六五诚难继四三非易仰庻待淳化敷方嗣云亭响帝制帝京篇命李百药并作既上诏曰卿何身老而才之壮齿宿而意之新乎正月临朝云条风开献节灰律动初阳百蛮奉遐书万国朝未央虽无舜禹迹幸欣天地康车轨同八表书文混四方赫奕俨冠盖纷纶盛服章羽旌飞驰道钟鼓震脩廊组练晖霞色霜㦸照朝灮晨宵懐至理终愧抚遐荒秋日垂清光赐房元龄诗曰秋露凝高堂朝光上翠微参差丽䨇阙照耀满重闱仙驭随轮转灵乌带影飞临波无定彩入隙有圆晖还当葵藿志倾叶自相依赋得白日傍西山诗曰红轮不暂驻乌飞岂复停岑霞渐渐落溪隂寸寸生藿叶随光转葵心逐照倾晚烟含树色栖鸟杂流声赋得花庭雾诗云兰气巳薰宫新蘂半粧丛色含轻重雾香引去来风拂树浓舒碧蘩花薄蔽红还当杂行雨髣髴隐遥空咏小山诗云近谷文萦蘂遥峰对出莲径细无全磴松小未含烟弱柳鸣秋蝉诗云散影玉阶柳含翠隐鸣蝉微形藏叶里乱响出风前早鴈出云鸣诗云初秋玉露清早鴈出云鸣隔云时乱影因风乍含声秋日翠微宫诗曰秋光凝翠岭凉吹肃离宫荷踈一盖缺树冷半帷空侧阵移鸿影圆花钉菊丛摅懐俗尘外高眺白云中春日望海诗云披襟眺沧海慿轼翫春芳积流横地轴䟽派引天潢仙气凝三岭和风散八荒拂晓云布色穿浪日舒光照㟁花分彩迷云鴈断行懐卑运深广持满守灵长有形非易测无源讵可量洪涛经变野翠岛屡成桒之罘思汉帝碣石想秦皇霓裳非本意端拱且图王召侍臣赐宴守歳云四时运灰琯一夕变冬春送寒余雪尽迎歳早梅新洛水云春蒐驰骏骨緫辔俯长河霞处流萦锦风前漾卷罗水花飜照树隄兰倒挿波岂必汾隂曲秋云发棹歌冬日临昆明池诗云石鲸分玉熘刼烬隐平沙柳影水无叶梅心冻有花寒野凝朝露霜天散夕霞欢情犹未极落景遽西斜赋得浮桥诗云岸曲非千里桥斜异九星暂低逢辇度还高值浪惊水摇文鹢动缆转锦花萦逺近随轮影轻重应人行入潼闗诗云崤函称地险襟帯壮两京霜峰直临道氷河曲遶城古木参差影寒猿断续声冠盖徃来合风尘朝夕惊高谈先马渡伪晓预鸡鸣弃繻懐远志封泥负壮情别有真人气安知名不名春日玄武门宴群臣诗云韶光开令序淑气动芳年驻辇华林侧高宴栢梁前紫庭文珮满丹墀衮绂连九夷簉瑶席五狄列琼筵娱賔歌湛露广乐奏钧天盈樽浮緑醑雅曲韵朱絃粤余君万国还慙抚八埏庻㡬保正固虚巳厉求贤又置酒坐飞阁诗云高轩临碧渚飞檐逈驾空余花攅漏槛残柳散雕栊㟁菊初含蘂园梨始带红却虑崐山暗不共尽杯中冬宵各爲四韵诗云雕宫静龙漏绮阁宴公侯珠帘烛𦦨动绣柱月光浮尘起将歌发风停与管遒琐池任多士端扆竟何忧尚书诗云崇文时驻歩东观还停辇辍膳玩三坟辉灯披五典寒心覩肉林飞目㸔沉湎纵情昬主多克巳明君鲜㓕身资累恶成名犹积善既承百王末战兢随歳转咏司马彪续汉志诗云二仪初创象三才乃分位非惟树司牧固亦垂文字绵代更膺期芳图无辍记炎汉承君道英谟纂神噐濳龙既可跃术兎奚难致前史殚妙词后昆沉雅思书言扬盛迹补阙兴洪志川谷犹旧涂郡国开新意梅山未觉杇谷水谁云异车服随名表文物因时置凤㦸翼康衢銮舆揔柔辔清浊必能澄洪纎幸无弃观仪不失序遵礼方由事政宣竹律和时平玉条备文囿雕竒彩艺门藴深致云飞星共流风扬月兼至类禋遵令典坛壝资良地五胜竟无违百司诚有庇我皇承暇景谈丛引衆祕讨论穷义府㸔覈披经笥大辩良难仰小学终先匮闻道谅知荣含毫孰忘愧出猎诗云楚王云梦泽汉帝长扬宫若时因农暇閲武出轘嵩三駈陈锐卒七萃列材雄寒野霜氛白平原烧火红琱戈夏服箭羽骑绿沉弓佈兽潜幽壑惊禽散翠空长烟晦落景灌木偃严风所爲除民瘼非是恱林丛冬狩诗云烈烈寒风起惨惨飞云浮霜浓凝广隰氷厚结清流金鞍多上苑玉勒骋平畴旌旗四望吞罝罗一靣求楚踣争兕殪秦亡觧鹿愁兽忙投宻树鸿惊起砾洲骑歛原尘静戈廻岭日收心非洛汭逸意在渭濵㳺禽荒非所乐抚辔更招忧李诗云玉衡流桂圃成蹊正可寻鹦啼緑叶外蝶戯晩花心丽景光朝彩轻烟散夕隂暂頼晖章侧还眺灵山林赋得樱桃诗春爲韵云华林满芳景洛阳徧阳春朱颜含逺日翠色影长津乔柯转娇鸟低枝映美人昔作园中实今来席上珍春池柳诗年柳变池台隋堤曲直廻逐浪丝隂去迎风帯影来踈枝一鸟咔半翠㡬眉开莹雪临春㟁参差间早梅临池柳诗云岸曲丝隂聚波移帯影踈还将眉里翠来就镜中舒竹诗云贞条彰曲砌翠叶负寒霜拂牖分寒影临池待凤翔咏飮马诗云骏骨饮长泾奔流洒络缨细纹连喷聚乱荇遶蹄萦水光鞍上侧马影熘中横飜似天池里腾波龙种生帝甞作宫体诗使虞世南赓和世南曰圣作诚工然体非雅正上有所好下必有甚臣恐此诗一传天下风靡不敢奉诏帝曰朕试卿尔后帝爲诗一篇述古兴亡既而叹曰钟子期死伯牙不复皷琴朕此诗何所示耶敕禇遂良即世南灵坐焚之正观六年九月帝幸庆善宫帝生时故宅也因与贵臣宴赋诗起居郎请平宫商被之管絃命曰功成庆善乐使童子八佾爲九功之舞大宴㑹与破阵舞偕奏于庭正观二十年秋帝幸灵州破薛延陁时廻纥诸部遣使入贡乞置官司上爲诗序其事曰雪耻酬百王除㓙报千古公卿请勒石于灵州从之高宗九月九日云端居临玉扆初律启金商凤阙澄秋色龙闱引夕凉野静山气歛林踈风露长砌兰亏半影巖桂发全香满盖荷彫翠圆花菊散黄挥鞭争电烈飞羽乱星光栁空穿石碎弓虚侧月张怯猿啼落岫惊鴈断分行斜轮低夕影归斾拥通庄七夕宴玄圃云羽盖飞天汉凤驾越层峦俱叹三秋阻共叙一宵欢璜亏夜月落靥碎晓星残谁能重操杼纎手濯清澜又云霓裳转云路凤驾俨天潢亏星凋夜靥残月落朝璜促叹今夕促长离别后长轻梭聊驻织掩泪独悲伤过温汤诗温渚停仙跸丰郊驻晓旌路曲回轮影巖虚传漏声暖熘惊湍驶寒空碧雾轻林黄踈叶下野白曙霜明眺听良无巳烟霞断续生太子纳妃太平公主出降诗云龙楼光曙景鲁馆启朝扉艳日浓粧影低星降婺辉玉庭浮瑞色银牓藻祥徽云转花萦盖霞飘叶缀旗雕轩回翠陌寳驾归丹殿鸣珠珮晓衣镂璧轮初扇华冠列绮筵兰醑申芳宴环阶凤乐陈玳席珍羞荐蝶舞䄂香新歌分落素尘欢凝欢懿戚庆叶庆初姻暑阑炎气息凉早吹踈苹方期六合㤗共赏万年春太平公主武后所生后爱之倾诸女帝择薛绍尚之假万年县爲婚馆门隘不能容翟车有司毁垣以入自兴安门设燎相属道樾爲枯当时群臣刘祎之诗云梦梓光青陛秾桃蔼紫宫元万顷云离元应春夕帝子降秋期任奉古云帝子升青陛王姬降紫宸郭正一云桂宫初服冕兰掖早升笄皆纳妃出降之意也中宗立春日游苑迎春云神臯福地三秦邑玉台金阙九仙家寒氷犹恋甘泉树淑景催临建始花綵蝶黄莺未歌舞梅香柳色巳矜夸迎春正启流霞席蹔嘱曦轮勿遽斜九月九日幸临渭亭登高作云九日正乗秋三杯兴巳周泛桂迎罇满吹花向酒浮长房茰早熟彭泽菊初収何借龙沙上方得恣淹留时景龙三年也御制序云陶潜盈把既浮九醖之观毕卓持螯湏尽一生之兴人题四韵同赋五言其最后成罚之引满韦安石得枝字云金风飘菊蘂玉露泫茰枝苏瓌得晖字云恩深荅効浅留醉奉宸晖李峤得欢字云令节三秋晚重阳九日欢萧至忠得余字云宠极茰房遍恩深菊酎余窦希玠得明字云九晨陪圣膳万岁奉承明韦嗣立得深字云愿陪欢乐事长与岁时深李逈秀得风字云霁云开晚日仙藻丽秋风赵彦伯得花字云簮挂丹茰蘂杯紫菊花杨廉得亭字云逺日瞰秦埛重阳坐灞亭岑羲得涘字云爰豫瞩秦埛昇高临灞涘卢藏用得开字云茰依珮里发菊向酒边开李咸得直字云菊黄迎酒泛松翠凌霜直阎朝隐得筵字云簮绂趋皇极笙歌接御筵沈佺期得长字云臣欢重九庆日月奉天长薛稷得历字云愿陪九九辰长奉千千历苏颋得时字云年数登高日延龄命赏时李乂得浓字云捧箧茰香遍称觞菊气浓马懐素得酒字云兰将叶布席菊用香浮酒陆景初得臣字云登高识汉苑问道侍轩臣韦元旦得月字云云物开千里天行乗九月李适得高字云禁苑秋光入宸游霁色高郑南金得日字云风起韵虞絃云开吐尧日于经野得樽字云桂筵罗玉俎菊醴溢芳樽卢懐慎得还字云鹤似闻琴至人疑宴镐还是宴也韦安石苏瓌诗先成于经野卢懐慎最后成罚酒幸秦始皇陵赋诗云眷言君失德骊邑想秦余政烦方攺篆愚俗乃焚书阿房乆已㓕阁道遂成墟欲厌东南气飜伤掩鲍车十月帝诞辰内殿宴群臣聮句云润色鸿业寄贤才叨居右弼贵盐梅运筹帷幄荷时来职掌图籍滥蓬莱两司谬沗谢钟裴礼乐铨管効尘埃陈师振旅青九垓忻承顾问侍天杯衘恩献寿栢梁台黄缣青简奉康哉鲰生侍从忝王枚右掖司言实不才宗伯秩礼天地开帝歌难续仰昭回微臣捧日变寒灰远慙班左愧游陪帝谓侍臣曰今天下无事朝野多欢欲与卿等词人时赋诗宴乐可识朕意不湏惜醉大学士李峤宗楚客等跪奏曰臣等多幸同遇昌期谬以不才䇿名文馆思励驽杇庻禆河岳既陪天欢不敢不醉此后每游别殿幸离宫驻跸芳苑鸣笳仙禁或戚里宸筵王门卺席无不毕从长宁公主韦庻人所生下嫁杨慎交制曰驸马都尉杨慎交分荣戚里借宠公门恭肃着于立身恪勤効于从政凤凰楼上宛符琴瑟之欢乌鹊桥前载恊松萝之契冝分覃茅土式广山河造第东都府财㡬竭又取西京高士廉第左金吾卫废营合爲宅作三重楼筑山浚池帝及后数临幸置酒赋诗群臣属和故李峤长宁公主东荘侍宴诗其末云承恩咸巳醉恋赏未还镳崔湜云席临天女贵杯接近臣欢李适云愿奉瑶池驾千春侍德音李乂云地出东郊廻日驭城临南斗度云车徐元伯云凤扆怜箫曲鸾闺念掌珍公主之生也帝诞日而公主满月李峤诗云神龙见象日仙凤养雏年大寳来天正明珠对月圆祚延金箧里歌奏玉箱前今日冝孙庆还叅祝圣篇登骊山高顶诗云四郊秦汉国八水帝王都阊阖雄里闬城阙壮规模贯渭称天邑含𡵨实奥区金门披玉馆因此识黄图帝自题序末云人题四韵后罚三盃日暮成者五六人余皆罚酒刘宪诗云骊阜镇皇都銮游眺八区原隰旌门里风云扆坐隅直城如斗柄官树似星榆从臣词赋末滥得上天衢苏颋云仙跸御层氛高高积翠分巖声中谷应天语半空闻豊树连黄道秦关入紫云圣图恢㝢县歌赋小横汾武平一云銮舆上碧天翠帟拖晴烟絶崿纡仙迳层巗敞御筵云披丹凤阙日下黑龙川更覩南薰奏流声入管絃景龙四年正月五日移仗蓬莱宫御大明殿㑹吐蕃骑马之戯因重爲栢梁体连句帝曰大明御㝢临万方顾慙内政翊陶唐鸾鸣凤舞向平阳秦楼鲁馆沭恩光无心爲子輙求郎雄才七歩谢陈王当熊让辇愧前芳再司铨管恩可忘文江学海恩济航万邦考绩臣所详着作不休出中膓时上疑御史大夫窦从一将作大匠宗晋卿素不属文未即令续二人固请许之从一曰权豪屏迹肃严霜晋卿曰铸鼎开岳造明堂此外遗忘时吐蕃舍人明猎请令授笔与之曰玉醴由来献寿觞上大恱赐与衣服唐诗纪事卷第一唐诗纪事唐诗纪事卷第二唐诗纪事卷第二眀皇德宗文宗宣宗昭宗轩游宫十五夜云行迈离秦国廵方赴洛师路逢三五夜春色暗中期关外长河转宫中淑气迟歌钟对明月不减旧游时初入秦川路逢寒食诗云洛川芳树映天津㶚㟁垂杨窣地新冝爲经过行处乐不知虚度两京春去年有闰今春早曙色和风着花草可怜寒食与清明光辉併在长安道自从关路入秦川争到何人不戯鞭公子途中方蹴踘佳人马上戯秋千渭水长桥今欲渡怱怱渐见新丰树远㸔骊岫入云霄预想阳烟雾烟雾氛氲水殿开蹔拂香轮归去来今岁清明行巳晚明年寒食更相陪早渡蒲闗云钟皷严更曙山河野望通鸣鸾下蒲坂飞斾入秦中地险闗逾壮天平镇尚雄春深津树合月落戍楼空马色分朝景鸡声逐晓风所希常道㤗非复俟繻同帝幸蜀西至劒门题诗曰劒阁撗云峻銮舆出狩回翠屏千仞合丹嶂五丁开灌木萦旗转仙云拂马来乗时方在德嗟尔勒铭材至德二年普安郡守贾深勒石开元间河南叅军郑铣朱阳丞郭仙舟投匦献诗敕曰观其文理乃崇道法至于今时不切事情冝各从所好并罢官度爲道士裴寛除太原尹帝赋诗饯之曰德比岱云布心如晋水清早登太行山中言志云清跸渡河阳凝笳上太行火龙明鸟道鐡骑遶羊膓白露霾隂壑丹霞助晓灮涧泉含宿冻山草帯余霜野老茅爲室樵人薜作裳宣风问耆艾敦俗劝耕桑凉德慙先哲徽猷慕昔皇不因今展义何必冐垂裳帝廵省涂次上党旧宫赋诗序曰朕昔在初九佐贰此州未遇扶揺之力空俟海沂之咏洎大横入兆出处斯易一挥寳劎遽履瑶图承历数而顺讴謡着天衣而御区夏嗟乎向时沈黙驾四马而朝京师今日逍遥乗六龙而问风俗爰因廵省途次旧居山川宛然人事无间忽其昇华周游馆宇触目依然虽迹异汉皇而地如丰邑击筑慷慨酌杯留连空想大风题兹短什诗云三千初击浪九万欲搏空天地犹惊否隂阳始遇䝉存贞斯历试佐贰伫昭融多谢时康理良慙寳劒功长懐问鼎气夙负㧞山雄不学刘崐舞先歌汉祖风英髦既包括豪杰自牢笼人事一朝异讴謡四海同如何昔朱邸今此作离宫鴈沼澄澜翠猿嵓落照红小山秋桂馥长坂旧兰藂即是淹留处乗欢乐未穷荅张説出雀䑕谷云雷出膺干象风行顺国人川途犹在晋车马渐归秦背陜闗山险横汾皷吹频草依阳谷变花待北嵓春闻有鹓鸾客清词雅调新求音思欲报心迹竟难陈送张说廵边云端拱复垂裳长懐御远方股肱申教义戈劒静要荒命将绥边服雄图出庙堂三台入武帐八座起文昌寳胄匡韩主华宗辅汉王茂先慙博物平子谢文章尽节恢时佐输诚御㓂场三军临朔野驷马即戎行皷吹威夷狄旌轩溢洛阳云台先着美今日更贻芳送张説集贤上学士云广学开书殿崇儒引席珍集贤招衮职论道命台臣礼乐㳂今古文章革旧新献酬罇俎列賔主位班陈节变云初夏时移气尚春所希光史䇿千载仰兹晨左丞相説右丞相璟太子少传干曜同上官命䜩东堂赐诗云赤帝收三杰黄轩举二臣由来丞相重分掌国之钧我有握中璧䨇飞席上珍子房推要道仲子讶风神复辍台衡老将爲调䕶人鹓鸾同拜日车骑拥行尘乐聚南宫宴觞连北斗醇俾子成百揆垂拱问彛伦同二相已下群臣宴乐游园赐诗云撰日嵓廊暖需云宴乐初万方朝玉帛千品㑹簮𥚑地入南山远城分北斗余林塘垂柳宻原隰野花踈帟幕㸔逾暗歌钟听自虚兴阑归骑转还奏弼违书二相谓张宋也千秋莭赐群臣镜诗云台上氷花澈䆫中月影临更衘长寿帯留意感人深是日赐宴诗云月衘花绶镜露缀綵丝囊张説应制云珠囊含瑞露金镜抱僊轮开元十六年帝自择廷臣爲诸州刺史许景先治虢州源灮裕郑州冦泚宋州郑温琦邠州袁仁恭杭州崔志廉襄州李昇期邢州郑放定州蒋挺湖州裴观沧州崔诚遂州凡十一人行诏宰相诸王御史以上祖道洛濵盛具奏太常乐帛舫水嬉命高力士赐诗令题座右帝亲书且给笔𥿄令自赋赉绢三千遣之帝诗云眷言思共理鑑寝想惟良猗欤此推择声绩着周行贤能既俟进黎献实伫康视人当如子爱人亦如伤讲学试诵论阡陌劝耕桑虚誉不可饰清知不可忘求名迹易见安直德自彰狱讼必以情教民贵有常恤惸且存老抚弱复绥强勉哉各祗命知予眷万方帝爲赵法师别造精院过院赋诗并序云秋九月听政观风存乎游息退朝之后历西上阳入清虚院则法师所居之地也法师得玄元之法养浩然之气故法此僊家特建真宇紫房对耸緑竹罗生既亲重其人每经过其地以怡神洗雪进德脩业何必斋心累月逺在顺风因而赋诗用适真意云尔诗云宗师心物外爲道运虚舟不恋巗泉赏来从宫禁游探玄知㡬岁习静更冝秋烟树辨朝色风湍闻夜流坐朝繁听覧寻胜在清幽欲广无爲化因兹庶可求又送赵法师还蜀因名山奠简诗云道家奠灵简自昔仰神仙真子今将命苍生福可传江山寻故国城郭信依然二室遥相望云廻洞里天天寳十六年又送忠州太守康昭逺等诗云端拱临中枢𬗟懐共予理不惟台阁英孰振循良美分符侯甸内拜首明庭里誓节期饮氷调人方导水嘉声驰九牧惠化灮千祀时雨侔昔贤芳猷贯前史伫尔颂中和吾将令卿士德宗元日退朝观军仗归营云献岁视元朔万方咸在庭端旒揖群后廻辇閲师贞綵仗宿华殿退朝归禁营分行左右出转斾风云生历历趋复道容容映层城勇余矜捷技令肃无喧声眷此戎旅节载嘉良工诚顺时倾宴赏亦以助文经中和节日宴百寮赐诗云韶华启仲序初吉谐良辰肇兹中和节式庆天地春欢酣朝野同生德区宇均云开洒膏露草䟽芳河津岁华方载阳东作方肆勤慙非薰风唱曷用慰吾人中和节赐百官䜩集因示所懐云至化常在宥保和兹息人推诚抚诸夏与物长爲春仲月风景暖禁城花栁新芳时恊金奏钖燕周群臣丝竹岂云乐忠贤唯所亲庻洽朝野意旷然天下均帝移晦日爲中和节故吕渭诗云皇心不向晦攺节号中和淑气同风景佳名自咏歌湔裙移旧俗赐尺下新科历象千年正酺醵四海多正元八年试宏词诗以中和节应诏重阳日即事云令节晓澄霁四郊烟霭空天青白露㓗菊散黄金丛寡德荷天贶顺时休百工岂懐歌钟乐思爲君臣同至化在亭育相成资始终未知康衢咏所仰惟年丰丰年多庆九日示懐云爽气肃时令早衣闻朔鸿重阳有佳节具物欣年丰皎洁暮潭色芬敷新菊丛芳罇满衢室繁吹凝烟空惠合信吾道保和惟尔同推诚至玄化天下期爲公九日絶句云禁苑秋来爽气多昆明风动起沧波中流箫皷诚堪赏讵假横汾发棹歌重阳中外同懽余字韵群臣亦以其韵奉和故权德舆云宸衷在化成藻思焕琼琚微臣侍窃抃岂足歌唐虞又重阳即事丰年多庆二诗以同字韵亦依以奉和故德舆前章云天道灮下济睿词敷大中后章云泽均行苇厚年庆华黍丰武元衡前章云重阳德泽振万国欢娱同后章云赓歌禹功盛击壤尧年丰九奏碧霄里千官皇泽中重阳日中外同欢以诗言志因示群官云爽节在重九物华新雨余清秋黄叶下菊散金潭初万实行就稔百工欣所如欢心畅遐迩殊俗同车书至化自敦睦佳辰冝宴胥锵锵间丝竹济济罗簮𥚑此乐匪足躭此诚期永孚七月十五日题章敬寺云招提迩皇邑复道连重城法筵会早秋驾言访禅扄尝闻大仙教清浄宗无生七物匪吾寳万行先求成名相既䨇寂繁华奚所荣金风扇㣲凉逺烟凝翠晶松院静苔色竹房深磬声境幽真虑恬道胜外物轻意适本非説含毫空复情正元五年初置中和节帝制诗冩本赐戴叔伦于容州诗云东风变梅柳万彚生春灮中和纪月令方与天地长耽乐岂予尚懿兹时景良庶遂亭育恩同致寰海康君臣永终始交㤗符隂阳曲沼水新碧华林桃稍芳胜赏信多欢戒之在无荒送徐州张建封还鎭云牧守寄所重才贤生爲时宣风自淮甸授钺膺藩维入觐展遐恋临轩慰来思忠诚在方寸感激陈情词报国尔所尚恤人予是资欢宴不尽怀车马当还期糓雨将应候行春犹未迟勿以千里遥而云无巳知帝善爲文尤长于篇什每与学士言诗于浴堂殿夜分不寐正元中昭义节度李抱真荐贝州宋庭芬之女若昭召入禁中试文帝咨美帝每与侍臣赓和若昭姊若莘等五人皆预唿学士正元四年九月赐宴曲江亭帝爲诗序曰朕在位仅将十载实頼忠贤左右克致小康是以择三令节钖兹宴赏俾大夫卿士得同欢洽也夫共其戚者同其休有其初者贵其终咨尔群寮顺朕不暇乐而能节职思其忧咸若时则庻乎理矣因重阳之㑹聊示所懐诗云早衣对庭燎躬化勤意诚时此万机暇适与佳节并曲池洁寒流芳菊舒金英干坤爽气澄台殿秋光清朝野庆年丰高㑹多欢声求懐无荒诫良事同期情因诏曰卿等重阳㑹宴朕想欢洽欣慰良多情发于中因制诗序令赐卿等一本可中书门下简定文词士三五十人应制同用清字明日内于延英门进来宰臣李泌等虽奉诏简择难于取舍由是百寮皆和上自考其诗以刘太真及李纾等四人爲上等鲍防于邵等四人爲次等张蒙殷亮等二十三人爲下等而李晟马燧李泌三宰相之诗不加考第帝章敬寺诗松院浄苔色竹房深磬声时人传诵帝晩年工诗句臣下莫及每御制奉和退而笑曰排工俗有投石之戏两头置摽号曰排公以中不中爲胜负也杜太保在淮南进崔叔靖诗一百萹帝曰此恶诗何用进时云奉勑恶诗韦绶以内相感心疾罢还第帝九日作黄菊歌顾左右曰安可不示韦绶遣使持徃绶遽奉和附使进帝曰爲文不巳岂頥养耶敕曰自今勿复尔文宗上元日诗云上元高㑹集群仙心斋何事欲祈年丹诚傥彻玉帝座且共吾人庆大田又云蓂生三五叶初齐上元羽客出桃蹊不爱仙家登真诀愿䝉四海福黔黎裴度拜中书令以疾未任朝谢上巳曲江赐宴群臣赋诗帝遣中使赐度诗曰注想待元老识君恨不早我家柱石衰忧来学丘祷仍赐御扎曰朕诗集中欲得见卿唱和诗故令示此卿疾未差可异日进来御扎及门而度薨常谓左右曰若不甲夜视事乙夜观书则何以爲人君耶每试进士多自出题目及所司进所试披覧吟咏终日忘倦常延学士于内庭讨论经义较量古今令宫女以下侍茶汤饮馔李训讲周易时方盛夏遂命取水玉腰带辟着犀如意以赐训曰如意足以与卿爲谈柄也读高郢无声乐赋白居易求玄珠赋谓之玄祖帝听政暇慱覧群书一日延英顾问宰臣诗云鹿鸣食野之苹苹是何草时宰相扬珏杨嗣复陈夷行相顾未对珏曰臣按尔雅苹是籁萧上曰朕㸔毛诗䟽叶圆而花白藂生野中似非藾萧又一日问宰臣古诗云轻衫衬跳脱物宰臣未对上曰即今之腕钏也真诰言安妃有斵粟金跳脱是臂饰帝好五言自制品格多同肃代而古调清峻尝欲置诗博士贞穆李公曰陛下逺慕尧舜而置诗博士况诗人多轻昧于识理今翰林学士皆能文词而古今篇什足可怡悦圣情帝乃止甘露事后帝不乐徃徃瞠目独语云须杀此軰令我君臣间絶后赋诗曰辇路生春草上林花满枝凭高无限意无复侍臣知翌日观牡丹诵赋吟罢始忆舒元舆之词叹息泣下因命作乐聊自适宫人沈翘翘者歌河满子有浮云蔽白日之句其声宛转上因欷歔问曰汝知之耶此文选古诗第一首盖忠臣爲姦邪所蔽也乃赐金臂环问其从来则呉元济女也自䧟掖廷易姓沈氏配乐籍又奏曰妾本艺方响廼白玉也搥则响犀爲之愿赐臣妾帝命赐之既至命奏凉州之曲音韵清越听者无不凄然尝诏开元霓裳羽衣舞参以云韶肄于廷太常少卿冯定部诸工立簴间端凝若植问李珏珏以定对帝喜曰岂非能古章句者邪亲诵定送客西江诗召升殿赐禁中瑞锦诏悉所着以上尝与宰相论诗之工拙郑覃曰诗之工者无若三百篇皆国人作之以剌美时政王者采之以观风俗耳不闻王者爲诗也后代辞人之诗华而不实无补于事陈后主隋炀帝皆工于诗不免亡国陛下何取焉覃笃于经术上甚重之常吟杜甫曲江篇云江头宫殿鎻千门细栁新蒲爲谁緑乃知天寳以前楼台之盛郑注乃命神䇿军淘曲江昆明二池许公卿立亭馆两军造紫云楼彩霞亭内出楼额赐之宣宗宣宗十二年前进士陈玩等三人应博学宏辞选所司考定名第及诗赋论进讫上于延英殿诏中书舍人李藩等对上曰凡考试之中重用字如何中书对曰赋即偏枯駮杂论即褒贬是非诗即缘题落韵其间重用文字乃是庶㡬亦非常有例也又曰孰诗重用字对曰钱起湘灵皷瑟诗有二不字上曰善抚云和瑟常闻帝子灵冯夷空自舞楚客不堪听逸韵谐金石清音发杳冥苍梧来怨慕白芷动芳馨流水传湘浦悲风过洞庭曲终人不见江上数峰青上覧钱公此年宏词诗曰且一重用文字此诗似不及起起则今之恊律文字也合于匏革宫商即变郑卫之奏虽谢眺云洞庭张乐夜潇湘帝子游云去苍梧野水还江汉流未若此皷瑟一篇摛藻妍华无以加其前进士宏词诗重字者登科更待明年考校起诗便付吏选帝好进士及第每对朝臣问及第茍有科名对者必大喜便问所试诗赋题目并主司姓名或佳人物偶不中第必叹惜移时甞于内自题乡贡进士李道龙白居易之死帝以诗弔之曰缀玉聮珠六十年谁教冥路作诗仙浮云不系名居易造化无爲字乐天童子解吟长恨曲胡儿能唱琵琶篇文章巳满行人耳一度思卿一怆然帝制秦边陲曲其词云海岳咸通及帝垂拱而年号咸通焉庶子裴恽进诗贺圣政有太康字帝怒曰太康失邦乃以比我戸部韦澳奏云晋平呉冦攺号太康虽有失邦之言乃见归美之文上曰天子大湏博覧不然㡬错罪恽旧制盛春内殿赐宴三日帝妙音律每先裁制新曲俾禁中女伶迭相教授至是出宫女数百分行连𬒮而歌其曲有曰播皇猷者率高冠方屦褒衣博帯趍走俯仰皆合规矩于于然有唐尧之风焉有曰葱女踏歌队者率言葱岭之士乐河湟故地归国复爲唐民也若霓裳曲者皆执节幡被羽服态度凝澹飘飘然有翔云舞鸖见左右如是数十曲流传民间昭宗陜府唐昭宗有诗云安得有英雄迎归大内中或曰逍遥楼有太宗诗云昔乗匹马去今驱万乗来志意不侔矣干宁三年李茂贞犯阙帝次华州韩建迎归郡中帝郁郁不乐每登城西齐云楼逺望明年秋制菩萨蛮二首云登楼遥忆秦宫殿茫茫只见䨇飞燕渭水一条流千山与万丘逺烟笼碧树陌上行人去何处是英雄迎奴归故宫又一曰飘飘且在三峰下秋风徃徃堪霑洒膓断忆仙宫朦胧烟雾中思梦时时睡不语长如醉早晚是归期苍穹知不知帝戊午年还京庚申岁刘季述爲变册德王帝明年正月一日返正攺元天复十一月朱全忠领兵入河中四日冬节帝又爲凤翔兵士拥幸岐城帝在城中忽一旦大雷雨牛马震死街西古槐殿东鸱吻立碎帝爲诗曰只解噼牛兼噼树不能诛恶复诛兇朱全忠迎驾围逼首渉三载癸亥正月驾幸全忠军乃还京甲子歳全忠遣冦彦卿逼幸洛四月攺元天祐帝唐诗纪事唐诗纪事卷第三唐诗纪事卷第三武后徐贤妃上官昭容越王贞韩王元嘉孔绍安郑世翼董思恭何仲諠沈叔安陆敬袁朗牛凤及朱子奢庚抱张文恭陈叔逹薛收武后天授二年腊卿相欲诈称花发请幸上苑有所谋也许之寻疑有异图乃遣使宣诏曰明朝游上苑火急报春知花湏连夜发莫待晓风吹于是凌晨名花布苑群臣咸服其异后託术以移唐祚此皆妖妄不足信也大凢后之诗文皆元万顷崔融軰爲之同太平公主游九龙潭则天御制云山䆫游玉女涧戸对琼峰巗顶翔䨇凤潭心倒九龙酒中浮竹叶杯上冩芙蓉故验山家赏唯有入松风万歳通天元年铸九鼎成置于东都明堂之庭后自制曳鼎歌令曳者唱和焉开元二年太子賔客薛谦光献东都九鼎铭其蔡州鼎铭武后所制文曰牺农首出轩昊膺期唐虞继踵汤禹乗时天下灮宅域内雍熙上玄降鍳方建隆基紫微令姚元崇奏曰圣人启运休兆必彰请宣付史馆徐贤妃秋风凾谷应诏云秋风起凾谷劲气动河山偃松千岭上离雨二陵间低云愁广隰落日惨潼闗此时飘紫气应验真人还长安崇圣寺有贤妃粧殿太宗曾召妃乆不至怒之因进诗曰朝来临镜台粧罢暂徘徊千金始一笑一召讵能来正观二十三年上䟽諌太宗息兵罢役其略曰大业者易骄愿陛下难之善始者难终愿陛下易之又曰漆噐非延叛之方桀造之而人叛玉杯岂招亡之术纣用之而国亡侈丽之源不可不遏作法于俭犹恐其奢作法于奢何以制后贤妃名惠湖州人生五月能言四岁通论语八歳晓属文父孝德尝试使拟离骚爲小山篇曰仰幽巗而流盻抚桂枝以凝想将千龄兮此遇荃何爲兮独徃孝德大惊知不可掩于是所论着遂传太宗知之召爲才人迁充容丞徽元年卒赠贤妃弟齐𥅆子坚皆以学名上官昭容綵书怨云叶下洞庭𥘉思君万里余露浓香被冷月落锦屏虚欲奏江南曲贪封蓟北书书中无别意唯怅久离居九月九日上幸慈恩寺登浮图羣臣上菊花寿酒赋诗婕妤献诗云帝里重阳节香园万乗来却邪茰入佩献寿菊传杯塔类承天涌门疑待佛开睿词悬日月长得御昭回十月驾幸三㑹寺婕妤献诗云释子谈经处轩臣刻字留故台冝老识残简圣皇求驻驆懐千古开襟望九州四山缘塞合二水夹城流宸翰陪瞻仰天杯接献酬太平词藻盛长愿託鸿休中宗立春日游苑迎春昭容应制云宻叶因裁吐新花逐剪舒攀条虽不谬摘蘂讵知虚春至由来发秋还未肯踈借问桃将李相乱欲何如长宁公主流杯池六首玉环腾远创金埒荷殊荣弗玩珠玑饰仍留仁智情凿山便作室凭树即爲楹公输与班尓从此遂韬声登山一长望正遇九春初结驷填街术闾阎满邑居闘雪梅先吐惊风栁未舒直愁斜日落不畏酒樽虚霁晓气清和披襟赏薜萝玳瑁凝春色琉璃漾水波跂石聊长啸攀松乍短歌除非物外者谁就此经过暂尔游山苐淹留惜未归霞牎明月满涧戸白云飞书引藤爲架人将薜作衣此真攀翫所临睨赏灮晖放旷出烟云萧条自不群漱流清意府隐几避嚣氛石画装苔色风梭织木文山室何爲贵唯余兰桂薰䇿杖临霞岫危歩下霜蹊志逐深山静途随曲涧迷渐觉心神逸俄㸔云雾低莫恠人题树祗爲赏幽栖沁水田园先自多齐城楼观更无过倩语张骞莫辛苦人今从此识天河参差碧岫耸莲花潺湲緑水莹金沙何湏逺访三山路人今巳到九仙家凭高瞰逈足怡心菌阁桃源不暇寻余雪依林成玉树残雵㸃岫即瑶岑攀藤招逸客偃桂叶幽情水中㸔树影风里听松声携琴待叔夜负局访安期不应题石壁爲记赏山时泉石多仙趣巗壑冩竒形欲知堪悦耳唯听水冷冷巗壑恣登临莹目复怡心风篁类长笛流水当鸣琴懒歩天台路惟登地胏山幽巗仙桂满今日恣情攀暂游仁智所萧然松桂情寄言栖遁客勿复访蓬瀛瀑熘晴疑雨丛篁昼似昏山中真可翫暂请报王孙傍池聊试笔倚石旋题诗预弹山水调终拟从钟期横铺豹皮褥侧戴鹿胎巾借问何爲者山中有逸人檀栾竹影飈䫻松声不烦歌吹自足娱情仰循茅宇俯眄乔枝烟霞问讯风月相知枝条郁郁文质彬彬山林作伴松桂爲隣清波汹涌碧树冥蒙莫恠留歩因攀桂丛莫论圎峤休説方壶何如鲁馆即是仙都逐仙赏展幽情喻崐阆迈蓬游鲁馆陟秦台污山壁愧琼瓌张説作昭容文集序云古者有女史记功书过有女尚书决事宫合昭容两朝专美一日万机顾问不遗应接如响虽汉称班媛晋誉左嫔文章之道不殊辅佐之功则异迹秘九天之上身没重泉之下嘉猷令范代罕得闻庻㡬后学呜唿何仰然则大君据四海之图悬百灵之命喜则九围挟纩怒则千里流血静则黔黎乂安动则苍甿罢弊入耳之语谅其难乎贵而势大者疑贱而礼絶者隔近而言轻者忽远而意忠者忤惟窈窕柔曼诱掖善心忘味九德之衢倾情六艺之圃故登崐廵海之意寝剪胡刈越之威息璇台珍服之态消从禽嗜乐之端废独使温柔之教渐于生人风雅之声流于来叶非夫元黄毓粹正明助思衆妙扶识群灵挟志诞异人之寳授兴王之瑞其孰能臻斯懿乎镇国太平公主道高帝妺才重天人昔甞共逰东辟同宴北渚倐来忽徃物在人亡悯雕琯之残言悲素扇之空曲上闻天子求椒房之故事有命史臣叙兰亭之新集中宗正月晦日幸昆明池赋诗群臣应制百余篇帐殿前结綵楼命昭容选一首爲新翻御制曲从臣悉集其下湏臾𥿄落如飞各认其名而懐之既进唯沈宋二诗不下又移时一𥿄飞坠竞取而观乃沈诗也及闻其评曰二诗工力悉敌沈诗落句云㣲臣彫杇质羞覩豫章材盖词气巳竭宋诗云不愁明月尽自有夜珠来犹陟徤举沈乃伏不敢复争宋之问诗曰春豫灵池近沧波帐殿开舟凌石鲸动查拂斗牛廻节晦蓂全落春迟桺暗催象溟㸔浴景烧刧辨沉灰镐饮周文乐汾歌汉武才不愁明月尽自有夜珠来昭容名婉儿西台侍郎仪之孙父廷芝与仪死武后时母郑方妊梦巨人畀大秤曰持此称量天下昭容生踰月每戏曰称量者岂尔耶輙哑然应后内秉机政符其梦云自通天以来内掌诏命中宗立进拜昭容帝引名儒赐宴赋诗婉儿常代帝及后长宁安乐二公主衆篇并作而采丽益新又差第群臣所赋赐金爵故朝廷靡然成风当时属辞大抵浮靡然皆有可观昭容力也韦后之败斩阙下中宗幸温汤献三絶句云三冬季月景龙年万乗观风出㶚川遥看电跃龙爲马逈瞩霜原玉作田鸾旗掣曵拂云廻羽骑骖驔蹑景来隐隐骊山云外耸迢迢御帐日边开翠幕朱帷敞月营金罍玉斚泛兰英歳歳年年常扈跸长长乆久乐承平正元十四年崔仁亮于东都买得研神记一巻有昭容列名书缝䖏吕温感叹因赋上官昭容书楼歌云汉家婕妤唐昭容工诗能赋千载同自言才艺是天真不服丈夫胜妇人歌阑舞罢闲无事纵恣优游弄文字玉楼寳架中天居缄竒秘异万巻余水精编帙緑钿轴云母擣𥿄黄金书风飘花露清旭时绮窓高挂红绡帷香囊盛烟绣结络翠羽拂案青琉璃吟披啸卷纷无巳皎皎渊机破研理词萦綵翰紫鸾廻思耿寥天碧云起碧云起心悠哉境深转苦坐自催金梯珠履声一断瑶堦日夜生青苔青苔祕仙关曾比群玉山神仙杳何许遗逸满人间君不见洛阳南市卖书肆有人买得研神记𥿄上香多蠧不成昭容题处犹分明令人惆怅难爲情高宗后苑䨇头牡丹昭容诗云势如连璧友心似臭兰人越王贞和过温汤诗凤辇腾宸驾骊籞次干游坎德踈温液山隈派暖流寒氛空外拥蒸气沼中浮林凋帷影散云歛盖隂收霜郊畅玄览参差落景遒贞善骑射渉文史有吏干爲宗室材王中宗废居房陵贞爲豫州剌史垂拱四年八月起兵图反正事兵败及祸韩王元嘉奉和同太子监守违恋诗云干象开层屋离眀启少阳卜征从献吉守噐属元良逖矣凌周诵遥哉掩汉庄好士倾南洛多才盛北场地分丹鷟岭途间白云乡储诚爰晓夕宸爱积炎凉珠璧连霄汉万物仰重光元嘉高祖子垂拱中剌綘州与越王子冲图举兵冲败元嘉至京师谋泄后逼令自杀孟利正甞称其文曰刘隣之周思茂不过也孔绍安石榴诗可惜庭中树移根逐汉臣只爲时来晚开花不及春咏夭桃云结叶还临影飞香欲徧空不意余花落飜沉露井中绍安大业末爲监察御史高祖爲隋讨贼河东绍安监其军深见接遇高祖受禅绍安自洛阳间行来奔高祖大悦拜内史舍人时夏侯端亦甞爲御史先来归绍安授祕书监因侍宴咏石榴有祗爲时来晚开花不及春之句武德中令狐德棻欲补正歴代史记各差官主修一代绍安以中书舍人与崔善爲萧德言主梁多歴年不能就皆罢之绍安在隋时与孙万寿以文辞称时谓孙孔绍安赠蔡君诗云畴昔同幽谷伊尔迁乔木赫奕盛青紫讨论穷简牍赋结客少年场云结客佩呉钩横行度陇头鴈在弓前落云从阵后浮呉师惊燧象燕将警奔牛转蓬飞不息氷河结未流若使三边定当封万戸侯郑世翼过严君平古井诗云严平本高尚逺蹈古人风卖卜成都市流名大汉中旧井攺人世寒泉乆不通年多既罢汲无禽乃遂空如何属秋气唯有䨇井桐看新婚诗云初笄梦桃李新粧应标梅疑逐朝云去飜随暮雨来杂珮含风响丛花隔扇开姮娥对此夕何用乆徘徊登北邙还至京洛诗云歩登北邙坂踟蹰聊冩望宛洛盛皇居规模穷大壮三河分设俭两崤资巨防飞观紫烟中层台碧云上青槐夹驰道迢迢脩且旷左右多第宅参差居将相清晨谒帝返车马相追访胥徒各异流文物纷殊状嚣尘暗天𧺫箫管从风飏伊余忠且直生平独沦䘮山幽有桂丛何爲坐惆怅世翼荥阳人武德时爲杨州録事叅军数以言忤物有崔信明者尝矜其文谓过李百药世翼遇之江中谓曰闻公有枫落呉江冷愿见其余信明欣然多出衆篇世翼览未终曰所见不逮所闻投诸水引舟去正观时坐怨谤流死嶲州世翼巫山高云巫山凌太清岧嶤类削成霏霏暮雨合霭霭朝云生危峰入鸟道深谷冩猿声别有幽栖客淹留攀桂情董思恭星诗云歴歴东井舎昭昭右掖垣云际龙文出池中鸟色飜流晖下月路堕影入河源方知颕川集别有太丘门雪诗云天山飞雪度言是落花朝惜哉不我与萧索徤风飘鲜㓗凌纨素纷糅下枝条良书竟何在坐见容华销虹诗云春暮萍生早日落雨飞余横彩分长汉倒色媚清渠梁前朝影出桥上晚光舒愿逐旌旗转飃飃侍直庐雾诗云苍山寂巳暮翠观黯将沉终南晨豹隐巫崃夜猿吟天寒气不歇景晦色方深侍访公超市将予赴华隂咏日云沧海十枝晖玄圃重轮庆蕣华发晨槛凌彩飜朝镜忽遇惊风飘自有浮云映更也人皆仰无待挥戈正昭君怨云琵琶马上弹行路曲中难汉月正南逺燕山直北寒髻环风拂破眉黛雪沾残斟酌红颜攺徒劳握镜㸔咏月云北堂未安寝西园聊骋望玉戸照罗帏珠轩明绮幛别客长安道思妇高楼上所愿君莫遗清风时可访野郊怆新别河桥非旧饯惨日映峰沉愁云随盖转哀笳时断续悲旌乍舒卷望望情何极浪浪泪空泫无复昔时人芳春共谁遣咏琵琶云半月无䨇影金花有四时权藏千里态掩抑㡬重悲促节萦红䄂清音满翠帷驶弹风响急缓曲钏声迟空余闗陇恨因此代相思咏弓诗云上弦明月半激箭流星逺落鴈帯书惊啼猿映枝转咏桃诗云禁苑春灮丽花蹊㡬树装缀条深浅色㸃露参差灮向日分千笑迎风共一香如何仙岭侧独秀隐遥芳咏李诗云盘根植渚交干横倚天舒华灮四海卷叶䕃三川守歳诗云暮景斜芳殿年华丽绮宫寒辞去冬雪暖帯入春风阶馥舒梅素盘花卷烛红共欢新故歳迎送一霄中又云歳隂穷暮纪献节启新芳冬尽今宵促年开明日长冰销出镜水梅散入风香对此欢终宴倾壶待曙光思恭高宗时中书舍人同撰瑶山玉彩何仲諠七夕赋咏成萹云日日思归勤理鬓朝朝伫望懒调梭凌风寳扇遥临月映水仙车逺渡河歴歴珠星疑拖珮冉冉云衣似曵罗通宵道意终无尽向晓离愁巳复多仲諠武德正观间人也沈叔安七夕赋咏成篇云皎皎霄月丽秋灮耿耿天津横复长停梭且复畱残纬拂镜及早更新粧彩鳯齐驾初成辇凋鹊填河巳作梁虽喜得同今夜枕还愁重空明日牀南部新书云武德七年遣刑部尚书沈叔安携天尊像赐高丽后爲潭州都督图形凌烟阁陵敬七夕诗云夙驾鸣銮启阊阖霓裳遥裔俨天津五明霜纨开羽扇百和香车动画轮婉娈夜分能㡬许靓粧冶服爲谁新片时欢娱自有极巳复长望隔年人敬有集十四卷高祖时人也初爲窦建德国子祭酒秦王军武牢建德军迫于武牢不得进敬説令取懐州踰太行入上党趍壷口骇蒲津乗唐国之虚以取山北建德不从以及于败其伪官属皆降唐袁朗秋日应诏诗云玉树凉风举金塘细草萎叶落商飈观鸿归明月池迎寒桂酒熟含雾菊花垂一奉章台宴千秋长愿斯朗父枢仕陈爲德教殿学士陈亡入隋唐初朗爲秦王府文学太宗时爲给事中卒帝曰朗任浅而性谨厚使人悼惜赋饮马长城窟云朔风动秋草清跸长安道长安运不穷所以隔华戎规模唯圣作荷负晓成功鸟庭巳向内龙荒更凿空玉闗尘卷静金徽路巳通汤征随北怨舜咏起南风尽野功初立绥边事云集朝服践狼居凯歌旋马邑山响传凤吹霜华藻琼钑属国拥节归单于欵闗入日落寒风起惊河被原隰零落叶巳寒河流清且急四时徭役静千载干戈戢太平今若斯汗马意无施唯当事笔砚归去草封禅牛凤及奉和受图温洛诗云八神文玉辇六羽警瑶溪戒道伊川北通旌涧水西御圗开洛匮刻石与天齐瑞日波中上仙禽雾里低微臣矫弱翮抃舞接鸾鹥刘轲与马植论史官书云文皇帝受命有若魏郑公杨仁卿牛凤及朱子奢文德皇后挽歌云神京背紫陌騩驷结行辀北失横桥道西分清渭流寒灮向垄没霜气入松楸今日泉台路非是濯龙游子奢苏州人正观时爲諌议大夫善文辞爲人乐易能剧谈以经谊缘饰每侍宴帝令论难群臣庾抱赋得胥台露诗云胥台既落室荆棘稍侵扉栋折连云影梁槯照日晖翔鸖遂不返巢燕反无归唯有团阶露承晓共霑衣抱仕隋爲元德太子学士高祖起兵太子封陇西公以抱爲记室文檄皆出其手俄爲东官学士正观初徙赵王友卒张文恭七夕诗云凤律惊秋气龙梭静夜机星桥百枝动云路七香飞映月廻雕扇凌霞曵绮衣含情向华幄流态入重闱欢余夕漏尽怨结晓骖归谁念分河汉还忆两心违文恭正观时人与房元龄辛丘驭李懐俨赵洪智刘祎之阳仁郷上官仪李淳风等同修晋书名爲御撰陈叔逹字子聦陈宣帝子武德初判纳言太宗时拜礼部尚书明辩善爲容初年诗云和风起天路严气销氷井索索枝未柔厌厌漏犹永春首诗曰雪花聮玉树氷彩散瑶池翔禽遥出没积翠逺参差又早春桂林殿应诏诗曰金铺照春苑玉律动年华朱楼云似盖丹桂雪如花氷㟁衘堦转风条出柳斜轻舆临太液仙露酌流霞听隣人琵琶诗云本自龙门桐因妍入汉中香由罗䄂里声逐朱絃中离有相思韵飜将入塞同闗山临却月花蘂散廻风爲将金谷引添令曲未终薛收琵琶赋云惟兹噐之爲宗揔群乐而居妙应清角之高节发号钟之雅调处躁静之中权执踈宻之机要遏浮云而散彩扬白日以垂耀尔其状也龙腹凤头熊据龙旋戴曲履直破觚成圆虚心内受劲质外宣磅礴象地穹崇法天候八风而运轴感四气而鸣絃金华徘徊而月照玉桂的歴以星悬收字伯褒蒲州人善属文爲秦王府主簿陜东大行台金部郎中武德七年卒太宗即位语元龄曰收若在朕当以中书令处之收与弟德音元钦齐名号河东三凤收爲长雏德音爲鸑鷟元敬年最少爲鹓雏唐诗纪事卷第三唐诗纪事唐诗纪事卷第四唐诗纪事卷第四王珪禇亮虞世南蔡允恭许敬宗刘孝孙魏征杨师道岑文本李百药来济长孙无忌杜正伦马周李义府陈子良杜之松崔善为王绩王珪咏汉髙祖云汉祖起丰沛乗运以跃鳞手奋三尺劒西灭无道秦十月五星聚七年四海賔髙抗威宇宙贵有天下人忆昔与项王契阔时未伸鸿门既薄蚀荣阳亦䝉尘虮虱生介胄将卒多苦辛瓜牙驱信越腹心谋张陈赫赫西楚国化爲丘与榛咏淮阴侯韩信云秦王日㓙慝豪杰争共亡信亦胡爲者劒歌从项梁项羽不能用脱身归汉王道契君臣合时来名位彰北讨燕承命东驱楚絶粮斩龙堰濉水擒豹潜夏阳功成享天禄建旗还南昌金千荅漂母钱百酬下乡吉㐫成纠纆倚伏难预详弓藏狡兎尽慷慨令心伤珪字叔玠相太宗母李最贤老杜诗有我之曽老姑尔之髙祖母谓李也禇亮字希明钱塘人警敏工为诗正观中为散骑常侍武徳四年太宗为天䇿上将军宫城西开文馆下教以杜如晦房元龄于志宁苏世长薛收禇亮姚思廉陆徳明孔颕达李玄道李守素虞世南蔡允恭颜相时许敬宗薛元敬盖文达苏朂并以本官为学士收卒以刘孝孙补之使亮为賛奉和咏日午诗云曦车日亭午浮箭未移晖日灮无落照树影正中围草萎㸔靡称叶燥望疑稀昼寝慙经笥暂解入朝衣烛花诗云兰径香风满梅梁暖日斜言是东方骑来寻南陌车靥星临夜烛眉月隠轻纱莫言春稍晩自有镇开花赋得蜀都诗云列宿灮舆井分土跨梁岷沉犀对江浦驷马入城闉英图多覇迹歴选有名臣连骑簮缨满含章词赋新得上僊槎路无待访严遵秋鴈云日暮霜风急羽翮转难任为有传书意翩翩入上林秋享送文舞用舒和歌云御扆合宫承寳历帝图重馆奉明灵偃武修文九围泰沉烽静拆八荒宁祀五方用舒和歌云笙歌籥舞蜀年韶鹭皷凫钟展时豫调露初迎绮春节承云遽践苍霄驭乐府词云髙台暂俯临飞翼耸轻音浮灮随日度漾影逐波深逈瞰周平野开怀畅逺襟独此三休上还伤千里心奉和禁苑饯别应令诗云大藩初钖瑞出牧迩皇京暂以緑车重言承朱邸荣舒桃临逺骑垂栁映军营惠化宣千里威风动百城禁蘌芳嘉节神襟饯送情金笳催别景玉管切离声野花开且落山鸟咔还惊微臣夙多幸薄官奉储明钓台慙作赋伊水滥闻笙怀徳良知久酬恩识命轻和望月应魏王教诗云层轩澄皎月流照满中天色共梁珠逺灮随赵璧圆落影临秋扇虚轮入夜僊所欣东馆里预奉西园篇虞世南和鸾舆顿戏下诗云重轮依紫极前耀奉丹霄天经恋宸扆帝命扈仙镳乗星开鸖禁带日下虹桥银书含晓色金辂转晨飈雾澈轩营近尘暗苑城遥莲花分秀蕚竹箭下惊潮抚已慙龙干承恩集凤条瑶山盛风乐抽简荐徒謡侍宴应诏诗云芬芳禁林晩容与桂舟前横空一鸟度照水百花燃緑野明斜日青山澹晚烟滥得陪终宴握管类窥天奉和咏日午诗曰髙天浄秋色长汉转曦车玉树阴初正桐圭影未斜翠盖飞圆影明镜发轻花再中良表瑞共仰璧辉賖奉和月夜观星应令诗曰早秋炎景暮初絃月彩新清风涤暑气零露浄嚻尘薄雾销轻縠鲜云巻夕鳞休灮灼前曜瑞彩接重轮縁情摛圣藻并作命徐陈宿草诚渝滥吹嘘偶搢绅天文岂易述徒知仰北辰又春夜诗云春苑月徘徊竹堂侵夜开惊鸟排林度风花隔水来凌晨早朝云万瓦霄灮曙重檐夕雾收玉花停夜烛金壶送晓筹日晖青鎻殿霞生结绮楼重门启应路通籍引王侯咏舞诗云繁絃奏渌水长袖转回鸾一双俱应节还似镜中㸔赋得吴都诗云画野通淮泗星躔应斗牛玉牒宏图表黄旗美气浮三分开覇业万里宅神州髙台临茂苑飞阁跨沉流江涛如素盖海气似朱楼吴越自有乐还似镜中逰赋饮马长城窟云驰马渡河干流深马渡难前逢锦车使都䕶在楼兰轻骑犹衘勒疑兵尚解鞍温池下絶栈涧道接危峦拓地勲未赏亡城律讵寛有月关犹暗经春陇尚寒云昏无复影氷合不闻湍怀君不可遇聊持报一飡赋鸖云飞来䨇白鸖奋翼达凌烟俱栖集紫盖一举背青田飏影过伊落流声入管絃鸣俦倒景外刷羽阆风前顾步已相失徘徊各自怜危心犹警露哀响讵闻天无因振六翮轻举复随仙赋结客少年场云韩魏各竒节倜傥遗名利共矜然诺心各负纵横意结友一言重相思千里至緑沈明月絃金络浮云辔吹箫入吴市击筑逰燕肆寻源博望侯结客逺相求少年垂一顾长驱背陇头燄燄戈霜动耿耿劒虹浮天山冬夏雪交河南北流云起龙沙暗木落鴈行秋轻生徇知已非是为身谋怨歌行云紫殿秋风冷彫甍落日沉裁纨悽断曲织素别离心掖庭若改昼长门不惜金宠移恩稍薄情踈恨转深香销翠羽帐絃断凤凰琴镜前红粉歇阶上緑苔侵谁言掩歌扇飜作白头吟门有车马客云陈遵重交结田蚡擅豪华曲台临上路髙门抵狭邪赭汗千里马绣毂五香车白鸖随飞盖朱鹭入鸣笳夏莲开劒水春桃发绶花轻帬染回雪浮蚁泛流霞逢恩借羽翼失路委泥沙拟古云涂山烽候惊弭节度龙城冀马楼兰将燕犀上谷兵劒寒花不落弓晓月逾明凛凛严霜节氷壮黄河絶蔽日巻征蓬浮天散飞雪全兵值月满精骑乗胶折结髪早驱驰辛苦事旌麾马冻重闗冷轮摧九折危汉有西山将年年属数竒爟火发金微连营出武威孤城寒云起絶阵虏尘飞侠客吸龙劒恶少缦胡衣朝摩骨都垒夜解谷蠡围萧关逺无极蒲海广难依沙镫离旌断晴川候马归兇河梁已毕燕山斾欲挥方知万里相侯服有灮辉颜师古隋朝遗事载洛阳献合蒂迎辇花炀帝令袁寳儿持之号司花女时诏世南草征辽指挥徳音敕于帝侧寳儿注视久之帝曰昔传飞燕可掌上舞今得寳儿方昭前事然多憨态今注目于卿卿才人可便嘲之世南爲絶句曰学画鵶黄半未成垂肩亸袖太憨生縁憨却得君王惜长把花枝傍辇行世南越州人仕太宗帝毎称其有五絶徳行忠直博学文词书翰也既卒帝曰世南于我犹一体拾遗补阙无日忘之盖当代名臣人伦凖的今其云亡石渠东观中无复人矣蔡允恭允恭在隋时奉和出颕至淮诗云久倦川涂曲忽此望淮圻波长泛淼淼晚逈情依依稍觉金乌转渐见锦㠶稀欲知仁化洽讴歌逺路归允恭荆州江陵人工为诗在隋时炀帝有所赋必令讽诵遣教宫人允恭耻之授内史舎人固辞繇是踈斥隋亡归唐正观初除太子洗马卒许敬宗奉和正日临朝云天正开初节日观上重轮百灵滋景祚万土庆惟新待旦敷玄造韬旒御紫宸武帐临灮宅文卫象钩陈广庭杨九奏大帛丽三辰发生同化育播物体陶钧霜空澄晓气霭景莹芳春徳晖覃率土相贺奉还淳奉和七夕应制云牛闺临浅汉鸾驷涉秋河两河萦别绪一宿庆停梭星模鈆里靥月冩黛中娥奈许令霄度长婴离恨多又应制婺闺期今夕娥轮泛浅潢迎秋伴暮雨待瞑合神灮荐寝低云鬓程态解霓裳喜中怨漏促别后怨天长七夕赋咏云一年抱怨嗟长别七夕含言始能归飃飃罗袜灮天步灼灼新粧鉴月辉情催巧笑闻星靥不惜呈露解云衣所叹却随更漏尽掩泣还弄昨霄机敬宗字延族杭州人太宗时检校黄门侍郎髙宗时中书令在唐史姦臣传刘孝孙咏笛诗云凉秋夜鸣笛流风咏九成调髙时慷慨曲变或凄清征客怀离绪邻人思旧情幸以知音顾千载有髙声早发成臯望河诗云清晨发巗邑车马走轘辕回瞰黄河上倘恍屡飞魂鸿流导积石惊浪下龙门仙槎不辨处沉璧想犹存逺近洲渚出飒沓凫鴈喧怀古空延伫叹逝将何言孝孙荆州人正观六年迁太子洗马未拜卒魏征正日临朝应诏诗曰百灵侍轩后万国㑹涂山岂如今睿哲迈古独灮前声教溢四海朝宗别百川锵洋鸣玉珮灼烁耀金蝉淑景辉雕辇髙旌杨翠烟庭实超王㑹广乐盛钧天既倾东日户复咏南风篇愿奉灮华庆从斯万亿年出关作云中原初逐鹿投笔事戎轩纵横计不就慷慨志犹存杖策谒天子驱马出关门请缨系南越凭轼下东蕃郁纡陟髙岫出没望平原古木吟寒鸟空山啼夜猨既伤千里目还惊久逝䰟岂不惮艰险深怀国士恩季布无二诺侯嬴重一言人生感意气功名谁复论征字元成魏州人相太宗致太平天下既治惧帝喜武功尝赋诗曰终借叔孙礼方知皇帝尊帝曰征言未尝不约我以礼征亡帝赋诗曰望望情何极浪浪泪空泫无复昔时人芳春共谁遣太宗在洛阳宫幸积翠池宴酣各赋一事帝赋尚书曰日呉翫百篇临灯披五典夏康既逸豫商辛亦流湎恣情昬主多克已明君鲜灭身资累恶成名由积善征赋西汉曰受降临轵道争长趣鸿门驱传渭桥上观兵细栁屯夜宴经栢谷朝逰出杜原终借叔孙礼方知皇帝尊帝曰征言未尝不约我以礼杨师道字景猷清警有才思正观十年拜侍中㕘预朝政后为太常卿毎与文士宴歌咏自适帝见其诗为擿讽嗟赏后赐宴帝曰闻公毎酣赏捉笔赋诗如宿成试为朕为之师道再拜少选輙成无所窜定一坐嗟伏春朝闲步诗云偃沐乗闲豫清晨步出林池塘籍芳草兰芷袭幽衿雾中分晓日花里咔春禽野径香常满山阶笋屡侵何湏命轻盖桃李自成隂又初秋夜坐应诏诗云玉琯凉初应金壶夜渐阑苍池流稍洁仙掌露方圑鴈声风处断树影月中寒爽气长空浄髙吟觉思寒赋终南山用风字韵应诏诗云眷言怀隠逸辍驾践幽丛白云飞夏雨碧岭冠春虹草緑长扬路花踈五祚宫登临日将晚兰桂起香风咏砚云圆池类璧水轻翰染烟华将军欲见逺见弃不应賖咏饮马应诏诗云寳马权竒出未央雕鞍照耀紫金装春草初生驰上苑秋风欲动醉长杨鸣珂屡度章䑓侧细蹀经向濯龙傍徒令汉将连年去宛城今已献名王咏弓诗云霜重麟胶劲风髙月影圆乌飞随帝辇鴈落逐鸣弦还山宅诗云暮春还旧岭徙倚玩年华芳草无遥径空山正落花垂藤扫幽石卧栁碍浮槎鸟散茅檐静云披涧户斜依然北泉路犹是昔烟霞弹鸣琴诗云北林鹊夜飞南轩月驭进调弦发清征荡心祛𥚹恡变作离鸿声还入思归引长叹未终极秋风飘素鬓又咏琴诗云久擅龙门质孤竦峄阳名齐娥初发弄赵女正调声嘉客勿遽反繁弦曲未成咏笙诗云短长揷凤翼洪细摹鸾音能令楚妃叹复使荆王吟切切孤竹管来应云和琴咏舞云二八如回雪三春类早花分行向烛转一种逐风斜又咏饮马应诏曰清晨控龙马弄影出花林躞蹀依春涧聮翩度碧浔苔流染丝络水洁冩调音一御瑶池驾讵忆长城阴赋陇头水云陇头秋月明陇水带关城笳添离别曲风送断肠声映雪峰犹暗乘氷马屡惊雾中寒鴈至沙上转蓬轻天山传羽檄汉地急征兵阵门都䕶道劒聚伏波营于兹觉无渡方共濯朝缨正日临朝应诏云皇猷被寰宇端扆属元辰九重丽天色千门临上春岑文本字景仁邓州人中书侍郎颜师古以谴罢太宗曰朕自举一人乃授文本侍郎专典机要奉和元日临朝云时雍表昌运日正叶灵符徳兼三代礼功包四海图踰沙纷在列执玉俨相趋清跸喧辇道张乐骇天衢拂蜺九旗映仪凤八音殊佳气浮仙掌薰风绕帝梧天文光七政皇恩被九区方陪瘗玉礼珥笔岱山隅奉述飞白书势诗云六文开玉篆八体曜银书飞毫列锦绣拂素起龙鱼凤举崩云絶鸾惊逰雾踈别有临池草恩霑垂露余李百药字重规定州人隋内史令徳林子也翰藻沈郁诗尤其所长樵厮皆能讽之正月临朝应诏诗云化历昭唐典承天顺夏正百乐警轩禁三辰扬斾旌充庭富礼乐髙䜩齿簮缨献寿符万嵗移风韵九成少年词云始酌文君酒新吹弄玉箫少年不欢乐何以尽芳朝千金笑里靣一榒掌中腰挂冠岂惮宿迎拜不胜娇寄语少年子无辞归路遥郢城怀古云客心悲暮序登墉瞰平陆林泽窅芊緜山川郁重复王公资设险名都拒江隩方城疑北门溟海穷南服长策挫吴豕雄图竞周鹿大蒐云梦掩壮观章华筑人世更不竞西师日侵蹙运圯属驱驰时屯恣㪣朴莫救夷陵火无复秦庭哭鄢郢遂丘墟风尘俄惨黩狐兎时逰践霜露日霑沐钧渚故池平神台层宇覆阵云埋夏首穷阴惨荒谷帐矣洲壑迁悲哉年祀倐虽异三春望终伤千里目百药七歳能属文闻中书舎人陆乂尝过其父徳林有説徐陵文者云刈瑯琊之稻坐客并不识其事百药进曰传称鄅人借稻注云鄅国在瑯琊开阳县人皆惊喜云此儿即神童百药㓜多疾父母以百药爲名名臣之子才行相继四海名流莫不宗仰藻思沉郁尤长五言虽樵童牧子亦皆吟讽及悬车告老怡然自得穿池筑山文酒谭賔以尽平生之志年八十五先是和太宗帝京篇手诏曰卿何身之老而才之壮齿之宿而意之新乎子安期永徽末迁中书舍人自徳林至安期三代掌制诰安期孙羲仲又爲中书舎人来济杨州人父䕶儿济正观十八年初置太子司议郎髙其选以济为之永徽中为相世谓䕶儿儿作相世南男作匠是也济出玉关絶句云歛辔遵龙汉衘悽渡玉关今日流沙外垂涕念生还太宗饯中书侍郎来济诗云暖暖去尘昬㶚㟁飞飞轻盖指河梁云峰衣结千重叶雪岫花开几树粧深悲黄鸖孤舟逺独叹青山别路长聊将分袂霑襟泪还用持添离席觞长孙无忌无忌嘲欧阳询形状猥陋云耸䏝成山字埋肩畏出头谁家麟阁上画此一弥猴询应声曰索头连背暖漫裆畏肚寒祇縁心浑浑所以靣团团大宗笑曰询殊不畏皇后耶太宗尝谓唐俭酒杯流行发言可喜是时天下初定君臣俱欲无为酒杯善谑理亦有之髙宗虽不君然亦深察事机当时诸王鬬鸡王勃在沛王府戏为文檄英王鸡帝见之大怒曰此殆交结之渐即日窜㪍以太宗之贤杯酒一时之乐何足为后世戒及其弊也中宗诏羣臣曰天下无事欲与羣臣共乐于是回波艶辞妖冶之舞作于文字之臣而纲纪荡然矣创业之难也一觞一咏足以肇乱况其甚焉者哉杜正伦相州人工属文尝与中书舎人董思恭夜直论文思恭归谓人曰与杜公评文今日觉吾顿进显庆初为相侍宴北门诗云大君端扆暇赏狎林泉开轩临禁籞借野列芳筵参差歌管飏溶洩羽旗悬玉池流若酿云阁聚非烟湛露晞尧日薰风入舜絃大徳侔玄造微物荷陶甄谬陪瑶水宴仍厠栢梁篇阚名徒十月邹辩讵谈天既喜灮华旦还伤迟暮年犹冀升中日簮裾奉肃然马周凌朝浮江旅思诗云太清上初日春水送孤舟山逺疑无树潮平似不流㟁花开且落江鸟没还浮覊望伤千里长歌遣四愁周字賔王博州人嗜学善诗春秋天资旷迈武徳中补州助教不治事刺史达奚怒数咎责周乃去客宻州赵仁本高其才厚以资使入关留客汴为浚仪令崔贤所辱遂感激而西至长安客常何家正观五年太宗召之后为中书令李义府遥叙封禅诗云天齐摽巨镇日观启崇祠岹峣临渤澥隠嶙控河沂建岳诚为长升功亮在兹帝猷符广运玄范畅文思飞声緫地络载化抚干维瑞䇿开真凤祯图荐寳龟东后方肆觐西都道六师肃驾移星苑杨罕驭风司沸鼓喧平陆凝跸静通逵汶阳驰月羽䝉阴惊电辎巗花飃曙辇峰叶荡春旗石间环藻卫金坛映黼帷仙阶溢秘秬灵险耀祥芝三始贻遐贶万嵗受重釐菲质陶恩奖趋迹奉轩墀触网沦幽裔乘徼限明时周南昔已叹卭西今复悲咏鸎鹉诗云牵弋辞重海触网去层峦戢翼雕笼际延思彩霞端慕侣朝声切离羣夜影寒能言殊可赏相助忆长安高宗朝义府常赋诗曰镂月为歌扇裁云作舞衣自怜回雪影好取洛川归有枣强尉张怀庆好偷窃名士文章乃为诗曰生情镂月为歌扇出性裁云作舞衣照鑑自怜回雪影来时好取洛川归时人为之语曰活剥张昌龄坐吞郭正一义府初遇以李大亮刘洎之荐太宗召令咏乌义府曰日里飏朝彩琴中闻夜啼上林如许树不借一枝栖帝曰与卿全树何止一枝义府擅杀寺丞毕正义王义方弹义府疏云臣闻履霜坚氷积小成大请乞重勘当毕正义致死之由雪寃象于幽泉诛姦臣于白日对义府不退义方三叱上既无言义府趋出义方乃读弹文义府善柔成性佞媚为心昔事马周分桃见宠后交刘洎割袖承恩生其羽翼长其灮价因縁际㑹遂阶通达不能尽忠端节对敭王休䇿蹇励驽祗奉皇眷而反凭附城社蔽亏日月请託公行交逰群小贪冶容之好原有罪之淳于恐漏洩其谋殒无辜之正义虽挟山超海之力望此犹轻回天转日之威方斯更劣此如可恕孰不可容金风戒节玉露启途霜简与秋典共清忠臣将鹰鹯并击请除君侧少益鸿私碎首玉阶庻明臣节伏请付法推断以申典宪义府其先瀛州人与来济俱以文翰显时称来李永徽六年爲相王义方庭劾之帝隂徳义府故贷不问爲抑义方逐之俄进中书令后以罪流振州朝野相贺陈子良咏雪云灮映粧楼月花承歌扇风欲妬梅将柳故落早春中七夕㸔新妇隔巷停车诗云隔巷遥停幰非复为来迟只言更尚浅未是渡河时得妓诗云微雨散芳菲中园照落晖红树遥歌扇緑珠飘舞衣繁絃调对酒杂引动思归愁人当此夕羞见落花飞新宫词云春色照兰宫秦女旦䆫中栁叶来眉上桃花落脸中拂尘开扇匣巻帐却熏笼衫薄偏憎日帬轻更畏风子良吴人与萧徳言庾抱同为太子学士正观六年卒杜之松和卫尉寺栁诗云汉将本屯营辽河有戍城大夫曽取姓先生曾得名髙枝拂逺鴈踈影度遥星不辞攀折苦为入管絃声之松正观中为河中刺史荅王绩书云辱书知不降顾艰恨何已仆幸恃故情庶回高躅岂意康成道重不许太守称官老莱家居羞与诸侯为友延伫不获如何竒迹独全幸甚幸甚敬想结庐人境植杖山河林壑地之所丰烟霞性之所适荫丹桂借白茅浊酒一杯清琴数弄诚足乐也此真髙士何谓狂生仆凭借国恩滥尸贵部官守有限就学无因延颈下风我劳何极前因行县实欲秪寻诚恐炖煌孝㢘守琴书而不出酒泉太守列钟皷而空还所以迟回遂揽辔也仆虽不敏颇识前言道既知尊荣何足恃岂不能正平公之坐敬养亥唐屈文侯之膝恭师子夏虽齐桓徳薄五行无疑雎夸人一来何损䝉借家礼今见披寻微而精简而备诚经传之典略闺庭之要训也崔善为吕才序王无功文集云君河中有渚田十数顷又有隠士仲长子灮服食养性君遂结庐河渚正观中京兆杜之松清河崔善为继为州刺史皆召之君曰奈河坐召君平耶荅无功冬夜载酒乡馆诗云颁条忝贵郡悬榻久相望处士同杨郑邦君谢李彊讵知方拥篲逢子敬惟枽明朝蓬户侧㑹自谒任棠荅无功九日诗秋来菊花气深山客重寻露叶疑㴠玉风花似散金摘来还汎酒独坐即徐斟王弘贪自醉无复覔杨林善为贝州人武徳中歴尙书左丞诸曹吏恶其听察嘲其短伛曰崔子曲如钩随例得封侯髆上全无项脑前别有头髙祖劳之曰齐末姦吏歌斛律明月高纬昏不察至灭其家朕虽不徳幸免是下令求谤者谤遂止卒于秦州刺史王绩晩年叙志示翟处士正师云弱龄慕竒调无事不兼修望气登重阁占星上小楼明经思待诏学劎覔封侯弃繻频北上怀刺几西游中年逢䘮乱非复昔追求失路青门隠藏名白社逰风云私所爱屠博暗为俦解纷曽覇越释难颇存周晩嵗聊长想生涯太若浮归来南亩上更坐北溪头古㟁多磐石春泉足细流东隅诚已谢西景惧难收无谓退耕近伏念已经秋庾枽逢处跪陶潜见人羞三晨宁举火五月镇披裘自有居常乐谁知身世忧建徳破后入长安咏秋蓬示辛学士云遇坎聊知止逢风忽未归孤根何处断轻叶强能飞辛荅云託根虽异所飘叶早相依因风若有便更共入云飞古意云幽人在何所紫嵓有仙躅月夜横寳琴此外将安欲材抽峄山干徽㸃崐丘玉漆抱蛟龙唇丝纒凤凰足前弹广陵罢后以明灮续百金买一声千金传一曲世无钟子期谁知心所属竹生大夏溪苍苍富竒质緑叶吟风劲翠茎犯霄密霜霞封其柯鸳鸾食其实宁知轩辕后更有伶伦出刀斧俄见寻根株坐相失裁为十二管吹作雄雌律有用虽自伤无心复招疾不如山上草离离保终吉寳龟尺二寸由来宅深水浮游五湖内宛转三江里何不深复深轻然至溱洧溱洧源流狭春秋不濡轨渔人递徃还网罟相萦藟一朝失运㑹刳膓血流死丰骨输庙堂鲜腴籍笾簋弃置谁怨尤自我招此否余灵寄明卜复来钦所履松生北巗下由来人径絶布叶捎云烟揷根拥巗穴自言生得地独负凌云洁何时畏斤斧几度经霜雪风惊西北枝雹陨东南节不知歳月久稍觉枝榦折藤萝上下碎枝干纵横裂行当縻烂尽坐共灰尘㓕宁关匠石顾岂爲王孙折盛衰自有时圣贤未尝屑寄言悠悠者无爲嗟大耋桂树何苍苍秋来花更芳自言歳寒性不知露与霜幽人重其徳徙植临前堂连拳八九树偃蹇二三行枝枝自相糺叶叶还相当去来䨇鸿鹄栖息两鸳鸯荣荫诚不厚斤斧亦勿伤赤心许君时此意那可忘彩凤欲将归提罗出郊访罗张大泽已凤入重云飏朝栖崐阆木夕饮蓬壶涨问凤郍逺飞贤君坐相望凤言何深徳微禽安足尚但使雏卵全无令缯缴放皇臣力牧举帝乐箫韶畅自有来巢时明年阿阁上春日诗云前旦出园逰林华都未有今朝下堂来池水开已久雪被南轩梅风催北庭栁遥唿灶前妾却报机中妇年灮恰恰来满瓮营春酒绩字无功绛州人兄通大儒也绩诞纵与李播吕才善大业末仕为六合丞嗜酒不任事因解去居河渚间与仲长子灮友以周易老子置牀头他书罕读也着五斗先生传醉乡记无心子传豫知终日自志其墓自号东臯子唐诗纪事巻第四唐诗纪事唐诗纪事卷第五唐诗纪事卷第五萧徳言颜师古杜淹裴守眞胡元范元万顷李敬立张文琮薛惑张大安薛元超郑蜀賔王徳真杨思玄郑义真徐珩萧翼弘执恭郑轨王勣窦咸萧徳言咏舞诗云低身锵玉珮举袖拂罗衣对檐疑鷰语映雪似花飞徳言字文行正观中为弘文馆学士兼侍读以年老致仕太宗不许诏曰天下无事方欲建礼作乐偃武修文卿年齿已衰教将何恃所冀才徳犹茂卧振髙风使济南伏生犹在兹日拜秘书少监颜师古奉和正日临朝云七政璇衡始三元寳律新负扆延百辟垂旒御九賔肃肃皆鸳鹭济济盛簮绅天涯重致译日域献竒珎师古字籀自之推以来居关中性简峭自负其才意望甚髙终于秘书监諌议大夫相时其弟也师古叔父逰秦武徳初刺廉州州人歌曰廉州颜有道性行同庄老爱人如赤子不煞非时草髙祖玺书劳勉之杜淹杜淹始见袁天纲于洛天纲谓曰兰台成就学堂寛广又语曰二十年外终恐责黜暂去即还武徳六年以善隠太子俱配流隽州淹至益州见天纲曰洛邑之言何其神也天纲曰不久即回至九年六月召入天纲曰杜公至京即得三品要职淹至京拜御史大夫检校吏部尙书赠天纲诗曰伊吕深可慕松乔定是虚系风终不得脱屣欲安如且珎纨素美当与薜萝踈既逢杨得意非复久闲居淹字执礼隋时隠太白山文帝恶之谪戍江表秦王引入为天䇿府曹参军赋诗尤工赐银钟杨文干反辞连太子归罪淹流隽州太宗践阼召为御史大夫后检校吏部尚书㕘预朝政卒裴守真和太子纳妃诗曰瑜珮升青殿秾华降紫微还如桃李发更似凤凰飞金屋贞离象瑶台起婺徽綵缨纷碧坐缋羽泛褕衣云路移凋辇天津转明镜仙珠照乘归寳月重轮映望园喜宴洽主第懽娱盛丝竹杨帝熏簮𥚑奉宸庆藂云蔼晓灮湛露晞朝阳天文大景丽容藻睿词芳玉庭散秋色银宫生夕凉太平起遂古万寿乐无疆守真綘州人髙宗时太常博士天授中为司宪府丞覈诏狱多裁恕不合武后㫖出刺成州徙宁州卒胡元范奉和太子纳妃诗云帝子威仪絶宫妃礼庆优叠鼓陪山观凝笳翼画辀郁郁神香滃弈弈彩云浮排空列锦罽胜观溢皇州金闺未息火玉树钟天爱月路饰还装星津动归珮紫极流宸眷清规伫慈诲恩波洽九流光辉轶千载侧席诏亲贤式宴坐神仙圣文飞圣笔天乐奏钧天曲池雅景文字孕祥烟小臣同百兽率舞悦尧年高宗子洪为太子纳妃有司奏贽用白鴈适苑中获之帝喜曰汉获朱鴈为乐府歌今得白鴈为㛰贽㛰乃人伦首我则无慙裴炎请武后归政后以炎有异图捕送诏狱元范为凤阁侍郎曰炎有功于国臣明其不反后曰炎有反端顾卿未知耳元范曰若炎反臣軰亦反矣后曰朕知炎反卿軰不反遂斩炎元范申州义阳人介廉有才以炎故流死嶲州元万顷春日池台诗云日影飞花殿风纹积翠池凤楼通夜敞虬辇望春移春日诗云花轻叶乱仙人店叶宻鸎喧帝女枽飞云阁上春应至明月楼中夜未央又曰凤辇迎风乗紫阁鸾车避日转彤闱中塘促管淹春望后殿清歌开夜扉奉和太子纳妃公主出降诗云离元应春夕帝子降秋期鸣瑜合清响冠玉丽浓辉和声跻凤掖清影步鸾墀从李勣征髙丽为辽东道管记勣令别将赴平壤粮不及期万顷作离合诗宻报勣勣曰军机切遽何以诗为欲斩之言状乃免勣令作文檄髙丽其语有不知守鸭渌之险莫离支报云谨闻命矣遂移兵鸭渌军不得入万顷坐是流岭外遇赦还为北门学士累迁凤阁侍郎坐事诛李敬玄奉和别鲁王诗云緑车旋楚服丹跸伫秦川珠臯转归骑金㟁引行旃一朝限原隰千里间风烟鸎喧上林右凫响御沟前断云移鲁盖离歌动舜絃别念凝神扆崇恩洽玳筵顾惟慙叩寂徒自仰钧天又奉和别越王诗云飞盖回兰坡宸襟伫栢梁别馆分泾渭归路指衡漳关山通晓色林籞徧春灮帝念纡千里词波照玉潢敬玄毫州人该览群籍尤善于礼高宗在东宫马周荐其材召入崇贤馆侍读后相髙宗仪凤中刘仁轨奏河西镇守非敬玄不可帝强遣之由是大败于湟川鲁王灵䕫髙祖子也歴五州刺史越王正太宗子武后时爲豫州刺史张文琮水诗云摽名资上善流派表灵长地图罗四渎天文载五潢方流玉润圆折动珠灮独有䝉园吏栖偃玩濠梁赋桥诗云造舟浮渭日鞭石表秦初星文遥㵼汉虹势尙凌虚已授文成履空题武骑书别有临濠上栖偃独观鱼和阳舎人咏中书有花树诗云初蘂映春丛参差间早红因风时落砌杂雨乍浮空影照凤池水香飘鸡树风岂不爱攀折希君怀袖中文琮同潘屯田冬日早朝云假寐怀古人夙兴瞻晓月通辰禁门启冠盖趋朝谒霜霭清九衢霞灮照双阙纷纶人物纪焕烂声明发腰劒动陆离鸣玉和清越文琮髙宗宰相文瓘弟也贝州人好自冩书正观中为治书侍御史永徽中拜户部侍郎出为建州刺史卒文琮赋蜀道难云梁山镇地险积石阻云端深谷下寥廓层嵓上郁盘飞梁架絶岭栈道絶危峦揽境犹长息方知斯路难薛惑进船于洛水诗云禁园纡睿览仙棹叶宸游洛北风花树江南彩画舟荣生兰蕙草春人凤凰楼兴尽离宫暮烟灮起夕流世传惑善投壶背后执矢投之龙跃隼飞百发百中张大安奉别越王诗云盛藩资右戚连蕚重皇情离襟怆睢苑分途指邺城丽日开芳甸佳气积神京何时骖驾入还见谒承明越王太宗子武后时为豫州刺史大安公谨之子上元中同中书门下三品章怀太子令与刘讷言等共註范瞱汉书太子废故贬普州刺史终横州司马薛元超和同太子监守违恋诗云储禁铜扉启宸行玉軷遥空怀寿街吏尚隔寝门朝北首瞻龙㦸尘外想鸾鏕飞文映仙诰济惠叶神飈帝念纡苍陆干文焕紫霄归塘横笔海平圃振词条欲应重轮曲锵洋韵九韶元超收之子也髙宗时为给事中转中书舎人荐士若任希古郭正一崔融等皆以才自名上元初同中书门下三品政出武后因阳喑乞骸骨卒髙宗为太子也元超为舎人太宗亲征时元超韩王元嘉同太子监守赋违恋诗郑蜀賔蜀賔荥阳人善五言年老为江左一尉亲朋饯于上东门蜀賔赋诗曰畏途方万里生涯近百年不知将白首何处入黄泉酒酣咏歌声调哀戚竟卒于官时长寿中也王徳真和过温汤诗云握图开万㝢属圣启千年骊阜疏缇骑惊鸿映彩旃玉霜明凤野金阵藻龙川祥烟聚危岫庆水溢飞泉停舆兴览还举大风篇徳真武后时为纳言房先敏以罪贬诉于相府内史骞味道曰太后㫖刘袆之曰乃上从有司所奏云后闻贬味道而以袆之为忠臣徳真推顺曰戴至徳无异才惟能归善于君为时所服后曰善杨思玄汤泉诗云丰城观汉迹温谷幸秦余地接幽王垒涂分郑国渠风威肃文卫日彩镜雕舆逺岫凝氛重寒丛树影踈回瞻建章阙佳气满宸居奉和别鲁王诗云元王诗传奏文后宠灵优未若动宸眷龙章送逺逰潼关踈别道㶚岸引行舟北林分苑树东流溢御沟鸟声含吹咽骑影曳花浮圣泽九垓遍天文七曜周方翘献雅乐簮带奉鸣球髙宗时人郑义真温汤诗云洛川方伫跸丰野暂停銮汤泉常独涌温谷岂知寒漏皷依巗畔相风出树端岭烟遥聚草山月逈临鞍日用诚多幸天文遂仰观髙宗时人徐珩日暮望泾水诗云导源经陇坂属汭贯嬴都下瀬波常急回圻熘亦纡毒流秦卒毙泥粪汉田腴独有迷津客怀归暮途髙宗时人萧翼太宗以翼爲监察御史充使取羲之兰亭序真蹟于越僧辩才翼初作北人南逰一见欵宻留宿设缸靣酒江东缸靣犹何北曰瓮头盖初熟酒也酣乐之后探韵赋诗才探来字诗云初醖一缸开新知万里来披云同落莫步月共徘徊夜久孤琴思风长旅鴈哀非君有秘术谁照不燃灰翼探招字诗云邂逅欵良霄慇懃荷胜招弥天俄若旧初地岂成遥酒蚁倾还泛心猨躁似调谁怜失羣翼长苦业风飘既而以术取其书以归南部新书曰兰亭序武徳四年欧阳询就越诈求之始入秦王府麻道嵩奉教搨两本一送辩才一王自收道嵩私搨一本正观二十三年禇遂良请入昭陵弘执恭和平凉公观赵郡王妓诗云小堂罗荐陈妙妓命燕秦翠眉凝假黛红脸自含春合舞俱回雪分歌共落尘齐竽不可厠空愿上龙津赋刘生云英名振闗右雄气逸江东逰侠五都内来去三秦中劒照七星影马控千金騘纵撗方未息因兹定武功郑轨观兄弟同夜成㛰诗云棠棣开䨇蕚夭桃照两花分庭含珮响隔扇偶粧华迎风俱似雪映绮共如霞今霄二神女併在一仙家王勣咏妓诗云妖姬饰浄粧窈窕出兰房日照当轩影风吹满路香早时歌扇薄今日舞衫长不应令曲误持此试周郎勣武徳正观间人有集五卷窦威出塞曲云匈奴屡不平汉将欲纵撗㸔云方结阵却月始连营潜军渡马邑杨斾掩龙城㑹勒燕然石方传车骑名威字文蔚沈邃有噐局贯覧群言诸兄诋爲书痴武徳初爲内史令唐诗纪事卷第五唐诗纪事唐诗纪事卷第六唐诗纪事卷第六上官仪郭正一乔知之乔侃员半千任希古苏味道杜审言郭利正吴少微富嘉谟李福业王适李崇嗣上官仪字㳺韶陜州人工诗其词绮错婉媚及贵人効之曰上官体咏雪诗云禁园凝朔气瑞雪掩晨曦花明栖凤阁珠散影娥池飘素迎歌上翻花向舞移幸因千里映还绕万年枝又奉和山夜临秋诗云殿帐清炎气辇道合秋阴凄风移汉筑流水入虞琴云飞送断鴈月上净踈秋滴沥露枝响空蒙烟壑深又和颕川公秋夜诗云泬寥空色逺芸黄凄序变洞浦落遵鸿长飈送巢鷰千秋流夕景万籁含霄转峻雉聆金祗曾䑓切银箭王昭君云玉关春色晩金河路几千琴悲桂条上笛怨柳花前雾掩临粧月风惊入鬓蝉裁书待廻使泪尽白日天髙宗承贞观之后天下无事仪独持国政尝凌晨入朝巡洛水堤步月徐辔咏诗曰脉脉广川流驱马入长洲鹊飞山月曙蝉噪野风秋音韵清亮羣公望之犹神仙焉髙宗即位仪为相麟徳元年坐梁王忠事下狱死武后恶之也仪应诏诗中用影娥池学士时无解其事祭酒令狐徳棻召张柬之等十余人示此诗东之对云洞冥记汉武帝于望鸖台西起俯月台台下穿影娥池每登台眺月影入池中使宫人乘舟笑弄月影因名影娥池亦曰眺蟾台令狐徳棻叹其博识郭正一定州人永隆中平章事武后专国出刺陜州与张楚金元万顷皆为周兴诬杀之和太子纳妃公主出降诗云桂宫初服冕兰掖早升笄礼盛亲迎晋声芳出降齐金龟开瑞钿寳翟上仙袿转扇承霄月扬旌照夕蜺乔知之知之冯翊人武后时为补阙有緑珠篇云石家金谷重新声明珠十斛买婷娉昔日可怜君自许此时歌舞得人情君家闺合不曽関好将歌舞借人看富贵英雄非分理骄奢势力横相干别君此去终不忍徒劳掩泪伤红粉百年离别在髙楼一旦红颜为君尽盖知之有宠婢曰碧玉知之为之不婚为武承嗣所夺知之以此歌寄之而末句云百年离别在髙楼一旦红颜为君尽宠者结于衣带投井而死承嗣见诗大恨知之坐此陷亡沈佺期赠知之古意云卢家少妇郁金堂海燕双栖玳瑁梁九月寒砧催下叶十年征戍忆辽阳白狼河北音书断丹凤城南秋夜长谁知含愁独不见使妾明月照流黄通鑑考异云唐历及本纪杀知之在天授元年据陈子昻别传云武攸宜讨契丹子昻知之为参谋尚在万嵗通天元年子昻有西还至散闗荅知之诗云昔君事胡马余得奉戎旃携手同沙塞闗河缅幽燕叹此南归日犹闻北戍边是时未罢也疑知之死在神功年后或天授初承嗣衔之至是乃杀之耳乔侃人日登髙云仆本多悲者年来不悟春登髙一逰目始觉栁条新杜陵犹识汉桃源不辨秦蹔若昇云雾还似出嚣尘頼得烟霞气淹留攀桂人沈佺期送乔随州侃云结交三十载同逰一万里情为契阔生心由离别死拜恩前后人从官差池起今尔归汉东明珠报知已侃武后时学士预脩三教珠英知之之弟也开元初为兖州都督长安中卒于襄阳以文词知名员半千陇右途中遭非语云赵有两毛遂鲁闻二曽参慈母犹且惑况在行路心冠冕无丑士贿赂成知已名利我所无清浊谁见理弊服空廷春缓带不着身出逰非怀壁何忧乎忌人正湏自保爱振衣出世尘半千字荣期齐州人尝事王义方义方曰五百歳一贤者生子冝当之因改今名举八科皆中累爲洪文馆学士睿宗立召爲太子右谕徳表丐骸骨事五君有清白节任希古字敬臣棣州人五歳䘮母七歳问父何以报母父曰扬名显亲可也乃刻志从学年十六刺史崔枢欲举秀才自以学未广遯去后举孝廉虞世南噐其人爲洪文学士终太子舎人奉和太子纳妃公主出降诗云帝子陞青陛王姬降紫宸星灮移杂珮月彩荐重轮龙旌翻地杪凤管飏天濵槐阴浮浅瀬葆吹翼轻尘和长孙秘监伏日苦热云玉署三时晓金覊五日归北林开晚径东阁敞闲扉池镜分天色云峰减日辉游鳞映荷聚惊翰遶林飞披襟杨子宅舒啸仰重闱和东观羣贤七夕临泛昆明云秋风始揺落秋水正澄鲜飞眺牵牛渚激赏镂鲸川㟁珠沦晓魄池灰歛曙烟泛查分冩汉仪星别架天云灮波处动月影浪中悬惊鸿絓蒲弋游鲤入庄筌萍叶凝江上菱花似镜前长林代轻幄细草即芳筵文华开翠㶑笔海控清涟不挹兰罇圣空仰桂舟仙薛元超永徽初为中书舎人荐希古郭正一王义方孟和贞崔融十余人时论美之苏味道赵州人与里人李峤号苏李武后时为相世号模稜手上元云火树银花合星桥铁鎻开暗尘随马去明月逐人来逰妓皆浓李行歌尽落梅金吾不惜夜玉漏莫相催咏雾诗曰氤氲超洞壑遥裔匝平畴乍似含龙劒还疑映蜃楼拂林随雨密度迳带烟浮方谢公超步终从彦辅游又咏虹诗曰纡余带星渚窈窕架天浔空因壮士见还共美人沉逸照含良玉神灮藻瑞金独留长劒彩终负昔贤心赠封御史入台诗云故事惟三独兹辰对两闱夕林鸣舞屈春草接芳菲盛府题清槖殊章动绣衣风连台阁起霜就简书飞凛凛当朝色行行满路威唯当击隼去复覩落鵰归又始背洛城秋郊瞩目奉怀台中诸侍御诗云薄游忝霜署直指戒氷心荔浦方南纪蘅臯暂北临山晴闗塞断川暮广城隂场圃通圭甸沟塍碍石林野童永捃拾田叟去讴吟蟋蟀秋风起蒹葭晩露深帝城犹郁郁征传几骎骎廻忆披书地劳歌谢所钦杜审言和李大夫嗣真奉使存抚河东云六位干坤动三微歴数迁讴歌移火徳图䜟在金天子月开阶统房星受命年祯符龙马出寳箓凤凰传地即交风雨都仍卜涧瀍明堂惟御极清庙乃尊先不宰神功运无私大象悬八荒平物土四海接人烟已属羣生泰犹言至道偏玺书傍问俗旌节近推贤秩比司空位官临御史员推词执刀笔直諌下楼船国有大臣噐朝加小㑹筵将行备礼乐送别仰神仙城阙周京转闗河陜服连稍观汾水曲俄指绛台前姑射聊长望平阳遂宛然舜耕余草木禹凿旧山川昔出诸侯争无何覇业全中军扫战敌外府絶兵权隠隠帝乡逺瞻瞻肃命䖍西河偃风俗东壁挂星躔井邑枌榆社陵园松栢田荣灮朝掩代佳气晓侵燕雨霈鸿私涤风行睿㫖宣惸婺访疾苦屠钓採贞坚人乐逢刑措时康洽赏延赐踰秦氏给恩倍汉家钱拥传咸翘首称觞竞比肩拜迎弥道路舞咏溢郊鄽杀气西衡白穷隂北土玄飞霜遥度海残月逈临边缅邈朝廷问周流朔塞旋兴来探鸟䇿俊发抱龙泉学揔三千卷文倾三百篇澄清得使者作颂有人焉未以崇班阂而云胜託捐伟材何磊落陋质几翩翾江海宁为让巴渝輙自牵一闻歌圣道助曲荷陶甄和韦承庆过义阳公山㽵池五首野兴城中发朝英物外求情悬朱绂望契动赤城逰海鷰巢书阁山鸡舞画楼雨余清晚夏共坐北巗幽迳转危峰逼桥斜缺㟁妨玉泉移酒味石髓换花香绾雾青条弱牵风紫蔓长犹言行乐少别向后池塘携琴遶碧沙摇笔弄青霞杜若幽庭草芙蓉曲沼花宴游成点客形胜得仙家往往留仙步登攀日易斜攅石当轩倚悬泉度牖飞鹿麛冲妓席鹤子曵童衣园菓尝难遍池莲摘未稀巻帘先待月应在醉中归赏翫竒他日髙深爱此时池为八水背峰作九山疑池静鱼偏逸人闲鸟欲欺青溪留别兴别与白云期赠崔融诗云十年俱薄宦万里各他方云天断书札风土异炎凉太息幽兰紫劳歌竒树黄日疑怀叔度夜似忆真长北使从江表东归在洛阳相逢慰畴昔相对叙存亡草深穷巷毁竹尽故园荒雅节君弥固衰颜余自伤人事盈虚故交游宠辱妨雀罗争去翟鸖氅更寻王思极欢娱至明情讵可忘速骑追佳赏城中及路傍琴樽横宴席巗冶卧词场三川宿雨霁四月晩花芳复此开悬榻宁唯入后堂兴酣鸲鹆舞言念凤凰翔高选俄迁职严程巳饬装抚躬衘道义携手恋辉灮玉振先推美金铭旧所防勿嗟离别易行役共时康赠苏味道诗云北地寒应苦南庭戍不归边声乱羗笛朔气巻戎衣雨雪闗山暗风霜草木稀胡兵战欲尽汉卒尚重围雪浄妖星落秋深塞马肥据鞍雄劒动挣笔羽书飞舆驾还京邑朋游满帝畿方期来献凯歌舞共春辉蓬莱三殿侍宴奉勑咏终南山应制诗云北斗挂城边南山倚殿前云标金阙逈树杪玉堂悬半岭通佳气中峰绕瑞烟小臣持献寿长此戴高天子美赠闾丘师诗云吾祖诗冠古同年䝉主恩谓审言以诗闾丘均以字同侍武后也审言字必简襄州人初贬吉州司户与同僚不叶司马周季重司户郭若讷诬以罪系狱审言子并年十三因季重酢䜩怀刃刺之季重临死曰吾不如审言有孝子若讷误我亦焉避害审言因此免官还东郭则天召将用之问曰卿喜否审言舞蹈谢恩因作懽喜笑授着作郎神龙初坐交通张易之流峰州入爲修文馆学士卒将死谓宋之问武平一曰吾在久压公等今且死固大慰但恨不见替人云与李乔崔融苏味道爲文章四友审言卒李峤巳下请加命时武平一爲表云审言誉郁中朝文髙前列是以升荣粉署擢秀兰台徃以微瑕久从逺谪陛下膺图玉扆下制金门收贾谊于长沙返蔡邕于左校审言获登文馆预奉属车未献长卿之辞遽启元瑜之悼臣等积薪増愧焚芝盈感伏乞恩加朱绂宠及幽泉假饰终之仪举哀荣之典庶弊帷莫弃坠履无遗乃赠着作郎制曰汉覃恩祐方庆于同时漳浦㽸痾忽归于厚夜蒿里修文之地永閟音徽蓬山着作之曹宜加宠数郭利正上元云九陌连灯影千门庆月华倾城出寳骑匝路转香车烂熳唯愁晓周游不问家更逢清管发处处落梅花吴少微少微和崔日用游开元寺诗云左宪多材雄故人尤鸷鹗护赠单于使休轺太原郭馆次厌烦歊清怀寻寂寞西縁十里余北上开花阁初入云树间冥䝉未昭廓渐出栏榥外万里秋景焯嵗晏风落山天寒水归壑览物颂幽景三乗动玄钥但敷利解言永用忘昬着少微新安人与富嘉谟齐名友善进士擢第累授晋阳尉与富嘉谟并拜监察御史时卧疾闻嘉谟亡号哭赋诗曰维三月癸丑河南富嘉谟卒予时寝疾于洛阳北里闻之投枕而起泪霑乎袵席匍匐于寝门之外病不能哭仰天而唿曰天乎天乎俾予曷所朋曷可得而见乎赋诗曰吾友适不死于戱社稷臣直禄非造利长怀大庇人乃通承明籍遇比敦牂春药厉其可畏皇穹故匪仁畴昔与夫子孰云异天伦同病一相失茫茫不重陈子之文章在其殆尼父新皷兴斡河岳贞词毒鬼神可悲不可朽车輤没荒榛圣主贤为寳吁兹大国贫词人莫不叹美既而病亟叹曰生死人之大分何恨焉然官职十分未作其一乃至是耶慷慨而终少微为并州长史张仁亶进九鼎铭表其畧曰鼎者夏后氏作羣牧贡金逺方图物备诸山泽以御魑魅厥后嗣徳昬乱鼎迁于啇夏之寳也杞不足征殷既有之又患失之周徳休明神寳不坠百代可继伏惟陛下灮大而当之若乃崇贵之噐金玉之鼎镕首山发睢上列太庙序明堂克明灵命以奉上帝非愚臣所敢议也富嘉谟明氷篇云北陆苍茫河海凝南山䦨干昼夜氷素彩峨峨明月升深山穷谷不自见安知採斵备嘉荐隂房固沍掩寒扇阳春二月朝始暾春灮潭沲度千门明氷时出御至尊彤庭赫赫九仪备腰玉煌煌千官事明氷毕嵗周在位忆昔沙朔寒风涨崐崘长河氷始壮漫汗崚嶒积亭障嗈嗈鸣鴈江上来禁苑池台氷复开揺青涵緑映楼台豳歌七月王风始凿氷藏用昭物轨四时不忒千万祀嘉谟武功人长安中为晋阳尉吴少微者亦尉晋阳有魏倚谷者为太原主簿时称北京三杰时天下文章尚徐庾浮俚不竞嘉谟少微本经术雅厚雄迈人争慕之号吴富体嘉谟终于右台监察御史张説论其文曰如孤峰絶㟁壁立万仞浓云郁兴震雷俱发诚可畏也若施于廊庙骇矣李福业岭外守嵗诗云冬去更筹尽春随斗柄回寒暄一夜隔客鬓两年催福业调露二年登第后为御史五王诛二张亦与谋及诛王适幽州人终雍州司功参军咏江濵梅云忽见寒梅树开花汉水濵不知春色早疑是弄珠人陈子昻别传云幽人王适见感遇诗曰是必为海内文宗矣蜀中言怀云独坐年将暮常怀志不通有时湏问影无事则书空弃置如天外平生似夣中蓬心犹是客华发欲成翁迹滞魂逾窘情乖路转穷别离同夜月愁畏隔秋风老少悲颜叟盈虚悟翟公时来不可问何用求童䝉李崇嗣寒食絶句云普天皆灭焰匝地尽藏烟不知何处火来向客心燃览镜云嵗去红颜尽愁来白髪新今朝开镜匣疑是逢故人独愁云闻道成都酒无钱亦可求不知将几许销得北来愁陈子昻题李三书斋云灼灼青春仲悠悠白日昇声容何足恃荣吝坐相矜愿与金庭㑹将待玉书徴还丹应有术烟驾共君乗又别李参军诗云弦望如朝夕宁嗟蜀道行又酬李参军旅馆见赠云昨夜银河半星文犯遥汉今朝紫气新物色果逢真君从天上落乃是地僊人白璧疑寃楚乌裘似入秦摧藏多古意歴览备艰辛乐广云虽覩夷吾风未春凤歌空有问龙性讵能驯寳劒终应出骊珠㑹见珍未及冯公老何惊孺子贫青云傥可致北海忆孙賔皆与福业酬唱也沈佺期黄口讃序云圣暦中有勑东观修书黄口飞落鈆椠间奉宸主簿李崇嗣命采花哺之河东薛曜邀余为讃唐诗纪事卷第六唐诗纪事唐诗纪事卷第七唐诗纪事卷第七髙正臣崔知贤韩仲宣周彦昭髙球弓嗣初髙瑾王荗时徐皓长孙正隐髙绍郎余令陈嘉言周彦辉髙峤周思钧刘友贤于季子东方虬骆賔王卢照隣王勃杨烱田游巗髙正臣晦日置酒林亭诗云正月符嘉节三春翫物华忘怀寄罇酒陶性狎山家柳翠含烟叶梅芳带雪花光隂不相借迟迟落景斜晦日重宴云芳辰重游衍乗景共追随班荆陪旧识倾盖得新知水叶分莲沼风花落栁枝自符河朔趣宁羡山阳池正臣广平人官至卫尉卿习右军书法宗最爱其笔晦日宴高氏林亭凢二十一人皆以华字爲韵子昻爲之序曰有渤海之宗英是平阳之贵戚发挥凤台而啸侣幽賛鸡川而留宴又曰冠缨济济多延戚里之賔鸾凤锵锵自有文雅之客晦日重宴八人皆以池字爲韵周彦晖爲之序上元夜効小庾体诗六人以春字为韵长孙正隠为之序崔知贤晦日林亭云上月河阳地芳辰景望华绵蛮变时鸟昭曜起春霞桺摇风处色梅散日前花淹留洛城晩歌吹石崇家上元夜効小庾诗云今夜启城闉结伴戏芳春皷声撩乱动风灮触处新月下多逰骑灯前饶看人欢乐无穷已歌舞达明晨韩仲宣晦日林亭云欲知行有乐芳罇对物华地接安仁县园是季伦家桺处云疑叶梅间雪似花日落归途逺留与伴烟霞晦日重宴诗云凤苑先吹晩龙楼夕照披陈遵已投辖山公正坐池落日催金奏飞霞送玉巵此时陪绮席不醉欲何为上元夜効小庾体云他乡月夜人相伴看灯轮灮随九华出影共百枝新歌钟盛北里车马沸南隣今宵何处好惟有洛城春周彦昭晦日林亭云胜地临鸡浦髙㑹偶龙沙御栁惊春色仙笻掩月华门邀千里驭杯泛九灮霞日落山亭晩雷送七香车髙球晦日林亭云温洛年灮早皇州景望华连鏕寻上路乗兴入山家轻苔网危石春水架平沙赏极林塘暮处处起烟霞弓嗣初晦日林亭云上序春辉丽中园物候华髙才盛文雅逸兴满烟霞参差金谷榭皎镜碧塘沙萧散林亭晚倒载欲还家晦日重宴云年华蔼芳隰春熘满新池促赏依三友延欢寄一巵鸟声随管变花影逐风移行乐方无极淹留惜晩曦嗣初咸亨二年第一人登第高瑾晦日林亭云试入山亭望言是石崇家二月风光起三春桃李华莺吟上乔木鴈往息平沙相㸔㑹取醉宁知还路賖晦日重宴云忽闻莺响谷于此命相知正开彭泽酒来向高阳池柳叶风前弱梅花影处危赏洽林亭晩落照下参差上元夜效小庾体云初年三五夜相知一两人连镳出巷口飞毂下池漘灯下恰似月人靣併如春遨逰终未已相欢待日轮瑾士廉之孙登咸亨元年进士第王茂时晦日林亭云胜践㝷良㑹乘春翫物华还随张放友来向石崇家止水分巗镜开庭枕浦沙未极清泉赏参差落照斜徐皓晦日林亭云绮筵乘暇景琼醑对年华门多金埒骑路引璧人车苹早犹藏叶梅残正落花蔼蔼林亭晩余兴促流霞长孙正隠晦日林亭云梅晩属烟霞遨逰重嵗华歌钟虽戚里林薮是山家细雨犹开日深池不涨沙淹留迷处所巗岫几重花上元夜效小庾体诗云薄晩啸逰人车马乱驱尘月灮三五夜灯熖一重春烟云迷北阙箫管识南隣洛城终不闭更出小平津正隠序上元之逰云九谷帝畿三川奥域交风均露上分朱鸟之躔泝洛背河下镇苍龙之阙多近臣之第宅即瞰铜街有贵戚之楼台自连金宂美人竞出锦幛如霞公子交驰雕鞍似月同逰洛浦疑寻税马之津争渡河桥似向牵牛之渚实昌年之乐事令节之佳逰者焉髙绍晦日林亭云啸侣入山家临春翫物华葛丝调綵水桂醑酌丹霞㟁柳开新叶庭梅落早花兴洽林亭晩方还倒戴车绍爲考功郎中郎余令晦日林亭云三春休晦节九谷泛年华半晴余细雨全晚澹残霞樽开踈竹叶管应落梅花兴阑相顾起流水送香车余令定州人博学擢第授霍王元轨府参军事从父知年亦爲王友元轨每曰郎家二贤皆入府不意培塿而松栢爲林也改着作郎卒余令善画唐秘书省内落星石薛稷画鹤贺知章草书余令凤相传爲四絶元和中韩公武爲校书郎挟弹中鸖一眼乃谓之五絶陈嘉言晦日林亭云公子申敬爱携朋翫物华人是平阳客地即石崇家水文生旧圃风色满新花日暮连归骑长川照晩霞晦日重宴云髙门引冠盖下客抱支离绮席珍羞满文塲藻翰摛蓂华彫上月柳色蔼春池日斜归戚里连骑勒金覊上元夜效小庾体云今夜可怜春河桥多丽人寳马金为络香车玉作轮连手窥潘掾分头㸔洛神重城自不掩出向小平津武后时酷吏也中宗神龙中诏酷吏陈嘉言等其身巳死自垂拱已来枉滥杀人有官者并令削夺开元中御史程行谌奏酷吏来子珣等二十三人情状尤重子孙不许与官陈嘉言鱼承晔皇甫文备傅逰艺四人情状稍轻子孙不许近任周彦辉晦日林亭云砌蓂收晦魄津栁竞年华既狎忘筌友方淹投辖车绮筵廻舞雪琼醑泛流霞云低上天晩丝竹带风斜晦日重宴云春华归栁㟁晦景落蓂枝置驿铜街右开筵玉浦陲林烟含障密竹雨帯珠危兴䦨巾倒戴山公下习池彦辉登咸亨五年进士髙峤晦日林亭云飞欢冩春望开宴坐汀沙积熘含苔色晴空荡日华歌入平阳第舞对石崇家莫虑能骑马投辖自停车晦日重宴云驾言寻凤侣乘欢俯鴈池班荆逢旧识斟桂喜深知紫兰方出迳黄莺未啭枝别有陶春日青天云雾披峤为司门郎中周思钧北门学士思茂之弟也武后时为太子文学刘祎之赐死在狱上疏自陈临诛洗沐神色自若自捉笔为表词恳哀到思钧帐叹其文后恶之贬杨州司仓参军和髙氏林亭晦日文宴云早春惊栁襚初晦掩蓂华骑出平阳里筵开卫尉家竹影含云密池纹带雨斜重惜林亭晩上路满烟霞重宴又云绮筵乘晦景髙宴下阳池濯雨梅香散含风栁色移轻尘依扇落流水入絃危勿顾林亭晩方欢云雾披思钧以中书舎人卒子瑛为单父令瑛以女适武就生靖安丞相元衡刘友贤晦日林亭云春来日渐賖琴酒逐年华欲向文通径先游武子家池碧新流满巗红落照斜兴䦨情未极步步惜风花已上并髙氏林亭之客外陈子昻张钖王勔解琬各载其门于季子汉髙祖云百战方夷项三章且代秦功归萧相国气尽戚夫人咏云诗云瑞云千里映祥辉四望新随风乱鸟足汎水结鱼鳞布叶疑临夏开花讵待春愿得承嘉景无令掩桂轮季子登咸亨进士第东方虬咏春雪云春雪满空来触处似花开不知园里树若箇是真梅陈子昻寄东方左史脩竹篇序云文章道弊五百年矣汉魏风骨晋宋莫传然而文献有可证者常观齐梁诗彩丽竞繁而兴寄都絶每以永叹昨见明公孤桐篇骨气端翔音韵顿挫光英明韵有金石声遂用洗心收视发挥幽郁不图正治之音复覩于兹虬武后时为左史尝曰百年后可与西门豹作对骆賔王帝京篇云山河千里国城阙九重门不覩皇居壮安知天子尊皇居地里崤凾谷鹑野龙山侯甸服五纬连影集星躔八水分流横地轴秦塞重关一百二汉家离宫三十六桂殿隂岑对玉楼椒房窈窕连金屋三条九陌丽城隈万户千门平旦开复道斜通鳷鹊观交衢直指凤凰台劒履南宫入簮缨北阙来声明冠寰宇文物象昭回钩陈肃兰戺壁沼浮槐市铜羽应风廻金茎承露起校文天禄阁习战昆明水朱邸枕平台黄扉通戚里平台戚里带崇墉灼金馔玉待鸣钟小堂绮帐三千万大道青楼十二重宝盖彫鞍金络马兰䆫绣柱玉盘龙绮柱璇题粉壁映锵金鸣玉王侯盛王侯贵人多近臣朝逰北里暮南邻陆贾分金将䜩喜陈遵投辖尚留賔赵李经过密萧朱交结亲丹凤朱城白日暮青巾绣幰红尘度侠客珠弹垂杨道倡妇银钩采薪路倡家桃李自芳菲京华逰侠盛轻肥延年女弟双飞入罗敷使君千骑归同心结缕带连理织罗衣春朝桂樽樽百味秋夜兰灯灯九微翠幌珠帘不独映清歌寳瑟自相依且论二八千金是宁知四十九年非古来荣利若浮云人生倚伏信难分始见田窦相移夺俄闻衞霍有功勲未厌金陵气先开石椁文朱门无复张公子㶚亭谁畏李将军相顾百龄皆有待居然万化咸应改桂枝芳气巳销亡栢梁高宴今何在莫矜一旦擅豪华自言千载长骄奢倐忽搏风生羽翼湏㬰失浪委泥沙黄雀徒巢桂青门遂种瓜黄金销铄素丝变一贵一贱交情见红颜宿昔白头新脱粟布衣轻故人故人有湮沦新知无意气灰死韩安国罗伤翟庭尉已矣哉归去来马卿辞蜀多文藻杨雄仕汉乏良媒三冬自矜成足用十年不调几遭廻汲黯薪逾积孙弘合未开谁惜长沙傅独负洛阳才世称王杨卢骆杨盈川之为文好以古人姓名连用如张平子之略谈陆士衡之所记潘安仁宜其陋矣仲长统何足知之号为㸃鬼簿賔王文好以数对如秦地重关一百二汉家离宫三十六人号爲筭博士帝京篇曰倐忽搏风生羽翼湏㬰失浪委泥沙賔王后与徐敬业兴兵杨州大败逃死此其䜟也宋之问贬黜放还至江南逰灵隠寺夜月极明长廓行吟曰鹫岭郁岹峣龙宫鏁寂寥句未属有老僧㸃长明灯问曰少年夜久不寐何耶之问曰适偶欲题此寺而兴思不属僧请吟上聮即曰何不云楼观沧海日门对浙江潮之问愕然讶其遒丽又续终篇曰桂子月中落天香云外飘扪罗登塔逺刳木取泉遥霜薄花更发氷轻叶互凋待入天台路看余渡石桥迟明更访之则不复见矣寺僧有知者曰此賔王也咏月云忌满光先缺乗昬影暂流既能明似镜何用曲如钩賔王义乌人七嵗能赋诗武后时数上疏言事除临海丞鞅鞅不得志弃官去徐敬业乱以为府属敬业为檄武后罪后读但嘻笑至一杯之土未干六尺之孤安在矍然曰谁为之或以賔王对后曰宰相安得失此人敬业败亡命不知所之中宗时诏求其文得数百篇賔王七嵗咏鹅云鵞鵞曲顶向天歌白毛浮渌水红掌拨清波卢照隣结交少年场云长安重游侠洛阳富才雄玉劒浮云骑金鞭明月弓闘鸡通渭北走马向关东孙賔遥见待郭解暗相通不受千金爵谁论万里功将军下天上虏骑入云中烽火夜似月兵气晓成虹横行徇知已负羽逺征戎龙旌昬朔雾鸟阵巻寒风追奔瀚海咽战罢隂山空归来谢天子何如马上翁咏史云昔有平陵男姓朱名阿游直髪上冲冠壮气横三秋愿请斩马劒先断佞臣头天子玉槛折将军丹血流捐生不肯拜视死其若休归来教郷里童䝉逺相求弟子数百人散在十二州三公不敢吏五鹿何能詶名与日月悬义与天壤俦何必疲执㦸区区在封侯伟哉旷达士知命固不忧季生昔未达身辱功不成髠钳为台隷灌园变姓名幸逢滕将军兼遇曹丘生汉祖广招纳一朝拜公卿百金孰为重一诺良匪轻廷议斩樊哙羣公寂无声处身孤且直遭时坦而平丈夫当如此唯唯何足荣大汉昔云季小人道遂振玉帛委阍尹斧锧婴搢绅邈哉郭先生巻舒得其真雍容谢朝廷谭笑奖人伦在晦不絶俗处乱不为亲诸侯不得友天子不得臣冲情甄负甑重价折角巾悠悠天下士相送洛桥津谁知仙舟上寂寂无四隣公业负竒志交结尽才雄良田四百顷所食常不充一为侍御史慷慨説何公何公何为败吾谋适不同仲颕恣残忍废诚良在躬死人如乱麻天子如转蓬干戈及黄屋荆棘生紫宫郑生运其谋将以清国戎时来命不遂脱身归山东凛凛千载下穆如怀清风元日述怀云筮仕无中秩归耕有外臣人歌小嵗酒花舞大唐春草色薫三径风光动四隣愿得长如此年年物候新七夕泛舟云汀葭肃徂暑江树起初凉水疑通织室舟似泛仙潢连桡渡急响鸣棹下浮光日晚菱歌唱风烟满夕阳凤杼秋期至凫舟野望开微吟翠塘侧延想白云隈石似支机罢查疑犯宿来天潢殊漫漫日暮独悠哉照隣字昇之范阳人调新都尉病去官足挛一手又废乃居具茨山下自以为髙宗尚吏已独儒武后尚法巳独黄老后封嵩山屡聘贤士已独废着五悲文以自明病既久与亲属诀自沈颕水王勃勔勮裴行俭在吏部见苏味道王勮曰二君后皆掌铨衡李敬玄盛称王勃杨烱卢照隣骆賔王行俭曰勃等虽有才然浮躁衒露岂享爵禄者烱颇沉黙可至今长余皆不得其死勔晦日宴髙氏林亭诗云上序披林馆中京视物华竹䆫低露叶梅迳起风花景落春台雾池侵旧渚沙绮筵歌吹晚暮雨泛香车勃为文先磨墨数升引被覆靣而卧忽起书之初不加㸃时谓腹藁滕王阁记落霞孤鹜之语至今称之其诗甚多如画栋朝飞南浦云珠帘暮卷西山雨上巳云緑齐山叶满红曵片芝销九日云兰气添新酌花香染别衣又咏风云肃肃凉景生加我林壑情驱烟入洞户巻雾出山楹去来固无迹动息如有情日落山水静为君起松声最有余味真天才也勮开元中任中书舎人先是五王出阁同日受册有司忘载册文百官在列方知阙礼勮召五吏执管授一时俱毕勃为沛王府修撰时诸王闘鸡勃戏为文檄英王鸡髙宗曰是且交觏斥出府勃既废官劒南尝登葛愦山旷望慨然思诸葛之功赋诗见情为虢州参军坐罪除名父福畤以左迁交阯令勃往省度海溺水痵而卒年二十九勮勔以事坐诛杨烱夜送赵纵云赵氏连城壁由来天下传送君还旧府明月满秦川张燕公赠别盈川箴云杳杳深谷森森乔木天与之才或觧其禄君服六艺道徳为尊君居百里风化之源才勿骄恡政勿苛烦明神是福而小人不寃畏其不畏存其不存作诰兹酒成败之根勒铭其口祸福之门虽有韶夏勿弃击辕岂无车马敢赠一言炯华阴人永隆二年皇太子巳释奠求豪俊充崇文舘学士后爲盈川令说以箴赠行戒其苛至官果以严酷称不爲人所多卒官中宗时赠着作郎田游巗游巗云洪农清巗曲有磐石可坐宋十一每拂拭待余寄诗赠之云信彼称灵石居然狎遁栖徘徊承翠巘斌駮带深溪夕隂起层岫清景半虹蜺风来应啸阮波渡可琴嵇仆也颕阳客望彼空思齐傥见山人至簮蒿且杖藜宋之问荅云家临清溪水溪水绕磐石緑罗四靣垂䮍䮍百余尺风泉度丝管苔藓铺茵蓆传闻颕阳人霞外潄灵液忽枉巗中翰吟卧复朝夕何当遂逺逰物外候逋客游巗京兆人隠箕山髙宗幸嵩山遣薛元超就问其母帝亲至其门帝曰先生比佳否荅曰臣所谓泉石膏盲烟霞痼疾者敕赴都拜崇文馆学士进太子洗马裴炎死坐素厚善放还山唐诗纪事卷第七唐诗纪事唐诗纪事卷第八唐诗纪事卷第八陈子昻邵大震李日知李景百刘祎之王无竞袁恕巳郭元震崔融张昌龄陈子昻字伯玉梓州人资褊躁然好施予笃朋友与陆余庆王无竞房融崔泰之卢藏用赵元最厚唐兴文章承徐庾余风子昻始变雅正为感遇诗三十八篇王适曰是必为海内文宗子昻赵贞固卢藏用杜审言宋之问毕隆泽郭袭㣲司马承释怀一陆余庆号方外十友卢黄门藏用曰道䘮五百嵗而得陈君开寳中梓州刺史郭廷谓以诗哭之略曰魄逐东流水坟依独坐山退之荐士诗曰国朝盛文章子昻始髙蹈黄门侍郎卢藏用祭文曰天之生也珠圆流兮玉方洁子之殁也太山頺兮良玉折士林閴寂兮人物踈门舘萧条兮賔侣絶叹佳城之不返辞玉阶而长别鸣唿置酒祭子子不顾亢声哭子子不廻唯天道而无託但无心而巳摧独异记载子昻初入京不为人知有卖胡琴者价百万豪贵传视无辩者子昻突出谓左右曰辇千缗市之衆惊问荅曰余善此乐皆曰可得闻乎曰明日可集宣扬里如期偕徃则酒肴毕具置胡琴于前食毕捧琴语曰蜀人陈子昻有文百轴驰走京毂碌碌尘土不为人知此乐贱工之役岂宜留心举而碎之以其文轴遍赠㑹者一日之内声华溢郡时武攸宜为建安王辟为书记感遇诗云微月生西海幽阳始代昇圆光正东满隂魄巳朝凝太极生天地三元更废兴至精谅斯在三五谁能征兰若生春夏芊蔚何青青幽独空林色朱蕤冐紫茎迟迟白日晚袅袅秋风生嵗华尽揺落芳意竟何成苍苍丁零塞今古缅荒途亭堠何摧兀暴骨无全躯黄沙暮南起白日隐西隅汉甲三十万曾以事匈奴但见沙塲死谁怜塞上孤乐羊为魏将食子殉军功骨肉且相薄他人安得忠吾闻山中相乃属放麑翁孤兽犹不忍况以奉君终市人矜巧智于道若童䝉倾夺相夸侈不知身所终曷见玄真子观世玉壶中杳然遗天地乘化入无穷吾观龙变化乃知至阳精石林何㝠宻幽洞无留行古之得仙道信与元化幷玄感非象识谁能测沦冥世人拘目见酣酒笑丹经崐崘有瑶树安得采其英白日每不归青阳时暮矣茫茫吾何思林卧观无始衆芳委时晦鶗鵊悲鸣耳鸿荒古已頺谁识巢居子吾观崐崘化日月沦洞冥精魄相交㑹天壤以罗生仲尼推太极老聃贵窈㝠西方金仙子崇议乃无明空色皆寂灭业縁定何成名教信纷借死生俱未停圣人秘元命惧世乱其真如何嵩公軰诙谲误时人先天诚为美阶乱祸谁因长城备胡㓂嬴祸发其亲赤精既迷汉子年何救秦去去桃李花多言死如麻深居观群动悱然争朶頥群动相啖食利害纷疑疑便便夸毗子荣耀更相持务灮让天下商贾竞刀锥已矣行采芝万世同一时吾爱鬼谷子青谿无垢氛囊括经世道遗身在白云七雄方龙闘天下乱无君浮荣不足贵遵飬晦时文舒可弥宇宙卷之不盈分岂徒山木寿空与麋鹿群南山鹿离罟以媒和招揺青桂树幽蠧亦成科世情甘近习荣耀纷如何怨憎未相复亲爱生祸罗瑶台倾巧笑玉杯殒䨇娥谁见枯城蘖青青成斧柯林居病时乆水木澹孤清闲卧观物化悠悠念无生青春始萌逹朱玉巳满盈殂落方自此感叹何时平临岐泣世道天命良悠悠昔日殷王子玉马遂朝周宝鼎沦伊糓瑶台成古丘西山伤遗老东陵有故侯贵人难得意赏爱在湏臾莫以心如玉探他明月珠昔称夭桃子今爲舂市徒鸱鸮悲东国麋鹿泣沽苏谁见鸱夷子扁舟去五湖圣人去巳乆公道𬗟良难蚩蚩夸毗子尧禹以爲谩骄荣贵工巧势利迭相干燕玉尊乐毅分国愿同欢鲁连让齐爵遗组去邯郸伊人信徃矣感激爲谁叹幽居观大运悠悠念群生终古代兴没豪圣莫能争三季沦周𧹞七雄灭秦嬴复闻赤精子提劒入咸京炎灮既无象晋虏纷纵横尧禹道已昧昬虐势方行岂无当世雄天道与胡兵咄咄安可言时醉而未醒仲尼溺东夏伯阳遁西溟大运自古来旅人胡叹哉逶迤世巳乆骨鲠道斯穷岂无感激者时俗頺此风灌园何其鄙皎皎于陵子世道不相容嗟嗟张长公圣人不利巳忧济在元元黄屋非尧意瑶台安可论吾闻西方化清浄道弥敦奈何穷金玉彫刻以爲尊云架山林尽瑶图珠翠烦鬼功尚未可人力安能存夸愚适增累矜智道逾昬玄天幽且黙群议曷嗤嗤圣人教犹在世运乆陵迟一䋲将何繋忧醉不能持去去行采芝勿为尘所欺蜻蛉游天下与世本无患飞飞未能止黄雀来相干穰侯富秦宠金石比交欢出入咸阳里诸侯莫敢言宁知山东客激怒秦王肝布衣取丞相千载为辛酸微霜知嵗晏斧柯始青青况乃金天久浩露霑群英登山望宇宙白日巳西暝云海方荡潏孤鳞安得宁翡翠巢南海雄雌珠树林何知美人意骄爱比黄金杀身炎洲里委羽玉堂隂旖旎光首饰葳蕤烂锦衾岂不在遐逺虞罗怱见寻多材信为累叹息比珍禽挈缾者谁子姣服当青春三五明月满盈华不自珍髙坐委金玉微缕悬千钧如何负公鼎被敓笑时人寒蝉号白露兹歳巳蹉跎群物从大化孤英将奈何瑶台有青鸟逺食玉山禾崐崘见玄鳯岂复罗云龙荒哉穆天子始与白云期宫女多怨旷层城闭峨眉日晚瑶台乐岂伤桃李时青苔空萎絶白髪生罗帷朝发宜都渚浩然思故乡故乡不可见但见巫山阳巫山彩云没髙丘正微茫伫立望巳久涕涙霑衣裳岂慈越乡感忆昔楚襄王朝云无处所荆国亦沦亡昔日章华宴荆王乐荒淫霓旌翠羽盖射兕云梦林朅来髙堂观怅望阳云岑雄图今何在黄雀空哀吟丁亥歳云暮西山事甲兵赢粮市卭道荷㦸争羗城严冬隂风劲穷岫油云生昬黩无昼夜羽檄复相惊拳跼兢万仞崩危走九冥籍籍峰壑里哀哀氷雪行圣人御宇宙闻道太阶平肉食谋何朱藜藿𬗟纵横可惜瑶台树灼灼佳人姿碧华映朱实攀折青春时岂不盛光宠荣君白玉墀但恨红芳歇凋伤感所思朅来豪游子势利祸之门如何兰膏叹感激自生怨衆趋明所避时弃道犹存云泉既巳失罗网与谁论箕山有髙节湘水有清源唯应白鸥鸟可爲洗心言索居犹几日炎夏忽然衰阳彩皆隂翳亲友尽暌违登山望不见涕泣久涟洏宿昔感颜色若与白云期世中骄豪子驱逐正嗤嗤蜀山与楚水携手在何时金鼎合神丹世人将见欺飞飞骑羊了胡乃在峨眉变化固幽类芳菲能几时疲痾苦沦世忧痗日侵淄眷然顾幽褐白雪空涕洟㙋朔风吹海树萧条边巳秋亭上谁家子哀哀明月楼自言隂燕客结髪事逺游赤丸杀公吏白刄报私雠避仇至海上被役此边州故乡三千里辽水复悠悠每愤胡兵入常为汉国羞何知七十载白首未封侯本为贵公子平生实忧才感时思报国拔劒起蒿莱西驰丁令塞北上单于台登山见千里怀古心悠哉谁言未忘祸磨没成尘埃浩然坐何慕吾蜀有峨眉念与楚狂子悠悠白云期时哉悲不㑹涕泣乆涟洏梦登西山冗南采巫江芝探元观造化遗出从云螭婉恋将永矣感悟不见之朝入云中郡北望单于台胡秦何宻迩沙朔气雄哉借借天骄子猖狂已复来塞垣无名将亭堠空崔嵬咄嗟吾何叹边人涂草莱仲尼探元化幽鸿顺阳和大运自盈缩春秋逓来过首飈忽号怒万物相纷劘溟海皆震荡孤鳯其如何邵大震九日登玄武山旅眺云九月九日望遥空秋水秋天生夕风寒鴈一向南飞逺游人几度菊花丛卢照隣和云九月九日眺山川归心归望积风烟他乡共酌金花酒万里同悲鸿鴈天玄武山在今东蜀髙宗时王勃以檄鸡文斥出沛王府既废客劒南有游玄武山赋诗照隣为新都尉大震其同时人也勃诗云九月九日望乡台他席他乡送客杯人今巳厌南中苦鸿鴈郍从北地来李日知郑州人景龙初为相初安乐公主馆第成中宗临幸燕从官赋诗日知卒章曰所愿但知居者乐无使时称作者劳独以规诫睿宗他日谓曰向时虽朕亦不敢谏非卿亮直何能尔即拜侍郎李景伯中宗宰相怀逺之子景龙初为谏议大夫中宗宴侍臣酒酣各命为廽波辞景伯独为箴规语帝不悦萧至忠曰真谏官也廻波辞曰廻波尔持酒巵微臣职在箴规侍宴既过三爵喧譁切恐非宜刘祎之字希羙常州人与孟利贞髙智周郭正一俱有名号刘孟髙郭上元中与元万顷等偕召入禁中论次新书髙宗又宻与参决时政以分宰相权时谓北门学士武后时以罪赐死九成宫秋初应制诗云玄圃䟽金阙仙台驻玉銮野分仙鸑岫路接寳鸡坛林树千霜积山宫四序寒蝉急知秋早莺踈觉夏䦨怡神紫气外凝涕白云端舜海词波发空惊游圣难和太子纳妃公主出降诗曰梦梓青灮陛秾桃蔼紫宫德优宸念逺礼备国姻崇万戸声明发三条骑吹通香轮送重景綵斾引仙虹奉和别越王诗云周屏辞金殿梁骖整玉珂管声依折桺琴韵动流波鸖盖分隂促龙轩别念多延襟小山路还起大风歌王无竞字仲列宋太尉弘之裔气豪纵下笔成章为殿中侍御史张易之等诛坐尝交贬广州仇家矫制榜杀之巫山诗云神女向髙唐巫山下夕阳徘徊作行雨婉娈逐荆王电影江前落雷声崃外长霁云无处所台馆晓苍苍宋之问下山歌云怀嵩丘兮所思携佳人兮歩迟松间明月长如此君再游兮复何时无竞和云日云暮兮嵩山路连绵兮树石间谷口兮见明月心徘徊兮不能还袁恕巳咏屏风云绮阁云霞满芳林草树新鸟惊疑欲曙花笑不关春山对弹琴客溪流垂钓人请看车马客行处有风尘恕巳沧州人与诛二张相中宗及贬周利正逼杀之郭元震古劒歌云君不见昆吾鐡冶飞炎烟红灮紫气俱赫然良工鍜鍊凢几年铸得寳劒名龙泉龙泉颜色如霜雪良工嗟咨叹竒絶瑠璃玉匣吐莲花错镂金环生明月正逄天下无风尘幸得用防君子身精灮黯黯青虵色文章片片緑龟鳞非直结交游侠子亦曾亲近英雄人何言中路遭弃捐零落飘沦古狱边虽复沉埋无所用犹能夜夜气冲天元振尉通泉任挟使气拨去小节武后知所爲召欲诘既与语竒之索所爲文章上寳劒篇后覧嘉叹诏示学士李峤等乆戍人偏老长征马少肥元振警句也元振尝山居夜有人靣如盘出灯下元振以此诗题其颊遂㓕明日出行巨木上有白耳此句在焉元振魏州人年十六与薛稷赵彦昭同爲大学生资雄迈景云中位宰相崔融融字成安齐州人擢八科髙第与李峤苏味道王绍宗附易之兄弟杜审言为融所奖引为服缌麻子禹钖翘知名孙巨曾孙从和宋之问寒食题黄梅临江驿云春分自淮北寒食渡江南忽见浔阳水疑昰宋家潭明主阍难呌孤臣逐未堪遥思故园陌桃李正酣酣宋之问诗云马上逄寒食愁中属暮春可怜江浦望不见洛桥人北极怀明主南溟作逐臣故园膓断处日夜桞条新戸部尚书崔公挽歌云八座图书委三台章奏盈举杯常有劝曵履忽无声市若荆州罢池如薛县平空余济南劒天子署髙名咏劒诗云寳劒出昆吾龟龙夹采珠五精初献术千戸竞论都匣气冲牛斗山形转鹿庐欲知天下贵持此问风湖则天皇后挽歌云前殿临朝罢长陵合葬归山川不可望文物尽成非隂月霾中道轩星落太微空余天子孝松上景云飞韦长史挽词云日落桒榆下寒生松栢中㝠㝠多苦雾切切有悲风京兆新阡辟扶阳甲第空郭门从此送荆棘渐蒙笼崔融瓦松赋序曰崇文舘瓦松者产于屋霤之下谓之木也访山客而未详谓之草也验神农而罕记赋云煌煌特秀状金芝之产霤歴歴虚悬若星榆之种天葩条郁毓根抵连巻间紫苔而裛露凌碧瓦而含烟又曰慙魏宫之乌悲恶汉殿之红莲崔公博学莫不该悉岂不知瓦松巳有旧説乎博雅云在屋曰昔邪在墻曰垣衣广志谓之香生于乆屋之瓦魏明帝好之命长安西载其瓦于洛阳以覆屋前代词人诗中多用昔邪梁简文咏蔷微曰縁堦覆碧倚依檐映昔邪或言屋上木多松栽土木气洩则瓦松生出酉阳杂爼乆视元年改控鸖府为奉宸府张易之为奉宸令引词人为供奉佞者奏云昌宗王子晋后身令被羽衣吹箫乘木鸖奏乐于庭融赋诗为絶唱有昔遇浮丘伯令同丁令威中郎才貌是藏史姓名非之句后与宰相苏味道相诮云某诗所以不及相公无银花合也苏有诗云火树银花合味道云子诗虽无银花合还有金铜丁取令威之句也融为文华婉当时未有辈者朝廷大笔多手敕委之譔武后哀册最髙丽絶笔而死时谓思苦神竭云张昌龄冀州人与兄昌宗皆能文昌龄举进士与王公治齐名皆为考功王师旦所绌太宗问之荅曰昌龄等华而少实其文浮靡非令噐也取之则后生劝慕乱陛下风雅帝然之后献翠㣲宫颂敕于通事舍人里洪奉贺兰敏之奏豫北门修撰卒南部新书云昌龄与文皇作息兵诏叹曰祢衡潘岳之俦也唐诗纪事卷第八唐诗纪事唐诗纪事卷第九唐诗纪事巻第九李适张钖徐彦伯宗楚客韦承庆萧至忠李逈秀刘宪崔湜岑羲李适适字子至京兆人武后修三教珠英以李峤张昌宗为使取文学士缀集适与王无竞尹元凯等在选睿宗时以工部侍郎卒九日登慈恩应制云鳯辇乗朝霁鹦林对晚秋天文贝叶冩圣泽菊花浮塔似神功造龛疑佛影留幸陪清汉跸欣奉浄居游荅宋十一崖口五渡见赠云闻君访远山跻险造幽絶眇然青云境观竒弥年月登岭亦泝溪孤舟事㳂越㠋嶂传彩翠崕磴互欹缺石林上攅丛金涧下明灭扪壁窥丹井梯苔瞰乳穴忽枉巖中赠对翫未尝辍殷勤独徃事委曲鍊药説邀余名山期从尔泛海澨嵗晏秉宿心斯言匪徒説初中宗景龙二年始于修文馆置大学士四员学士八员直学士十二员象四时八节十二月于是李峤宗楚客赵彦昭韦嗣立爲大学士适刘宪崔湜郑愔卢藏用李又岑羲刘子玄为学士薛稷马怀素宋之问武平一杜审言沈佺期阎朝隐为直学士又召徐坚韦元旦徐彦伯刘允济等满员其后被选者不一凢天子飨㑹游豫唯宰相直学士得从春幸黎园并渭水祓除则赐桞圏辟疠夏宴蒲萄园赐朱樱秋登慈恩浮图献菊花酒称寿冬幸新丰歴白鹿观上骊山赐浴汤池给香粉兰泽从行给翔麟马品官黄衣各一帝有所感即赋诗学士皆属和当时人所钦慕然皆狎猥佻佞忘君臣礼法惟以文华取幸若韦元旦刘允济沈佺期宋之问阎朝隐等无它称景龙二年七夕御两仪殿赋诗李峤献诗云唯言七襄咏流入五絃歌九月幸慈寺塔上官氏献诗群臣并赋閠九月幸緫持登浮图李峤等献诗十月三日幸三㑹寺十一月十五日中宗诞辰内殿连句为栢梁体二十一日安乐公主出降武延秀是月以婕妤上官为昭容十二月六日上幸荐福寺郑愔诗先成宋之问后进立春侍宴赋诗二十一日幸临渭亭李峤等应制三十日幸长安故城十二月晦诸学士入合守嵗以皇后乳母戏适御史大夫窦从一三年七日清晖阁登髙遇雪宗楚客诗云蓬莱雪作山是也因赐金綵人胜李峤等七言诗是日甚懽上令学士逓起屡舞至沈佺期赋廻波有齿緑牙绯之语晦日幸昆明池宋之问诗自有夜珠来之句至今传之二月八日送沙门元奘等归荆州李峤等赋诗十一日幸太平公主南㽵七月幸望春宫送朔方节度使张亶赴军八月三日幸安乐公主西㽵九月九日幸临渭亭分韵赋诗十一月一日安乐公主入新宅赋诗十五日中宗诞辰长宁公主满月李峤诗龙神见像日仙凤飬雏年是也二十三日南郊徐彦伯上南郊赋十二月十二日幸温泉宫勑蒲州刺史徐彦伯入仗同学士例因与武平一等五人献诗上官昭容献七言絶句三首十四日幸韦嗣立㽵拜嗣立逍遥公名其居曰清虚原幽栖谷十五日幸白鹿观十八日幸秦始皇陵四年正月朔赐群臣栢树五日蓬莱宫宴吐蕃使因为栢梁体七日重宴大明殿赐綵镂人胜又观打毬八日立春赐綵花二十九日晦幸浐水二月一日送金城公主三日幸司农少卿王光辅㽵是夕岑羲设茗饮讨论经史武平一论春秋崔日用请北靣日用赠平一歌曰彼名流兮左氏癖意玄逺兮冠今昔二十一日张亶至自朔方宴于桃花园赋七言诗明日宴承庆殿李峤桃花园词因号桃花行三月一日清明幸黎园命侍臣为拔河之戏三日上已祓禊于渭濵赋七言诗赐细柳圈八日令学士寻胜同宴于礼部尚书窦希琳亭赋诗张说为之序十一日宴于昭容之别院二十七日李峤入都祔庙徐彦伯等饯之赋诗四月一日幸长宁公主㽵六日幸兴庆池观竞渡之戏其日过希玠宅学士赋诗二十九日御宴祝钦明为八风舞诸学士曰祝公斯举五经扫地尽矣睿宗时道士司马承祯还天台适赠诗词甚美朝士属和三百余人徐彦伯编爲白云记中宗幸兴庆戏竞渡应制云拂雾金舆丹斾转凌晨黼帐碧池开南山倒影从云落北涧揺灮冩浪廻急舸争标排荇度轻㠶截浦触荷来横汾宴镐欢无极歌舞年年圣寿盃陪幸临渭亭诗云长乐喜春归披香爱雪霏花从银阁度絮绕玉䆫飞冩曜衘天藻呈祥拂御衣山林纷可望无处不灮辉安乐公主山㽵云平阳金牓凤凰楼沁水银河鹦鹉洲綵仗遥寻丹壑里仙舆蹔幸緑亭幽前池锦万莲花艶后岭香炉桂蘂秋贵主称觞万年寿还轻汉武济汾游人日大明宫应制云朱城待凤韶华至碧殿乗龙淑气来寳帐金屏人巳帖图花学鸟胜初裁林香近接冝春苑山翠遥添献寿杯向夕凭髙风日丽天文垂曜象昭回望春宫迎春应制云玉辇金舆天上来花园四望锦屏开轻丝半拂朱城柳细缬全披画阁梅舞蝶分行飘御席歌鸎度曲绕仙盃圣词春日灮辉满汉主秋风莫道才送金城公主云降河从逺娉青海赴和亲月作临边晓花为度陇春主歌悲顾鸖帝䇿重安人独有琼箫去悠悠思锦轮宴安乐公主新宅云银河半倚鳯凰台玉酒相传鹦鹉杯若见君平湏借问仙槎一去几时来饯唐永昌赴任东都云闻道飞凫向洛阳翩翩矫翮度文昌因声寄意三花树少室嵓前几过香徐元伯题适碑隂序曰譆譆李公生自号东山子死葬东山岂其䜟哉神交者歌薤露以送子归东山焉歌曰陇障萦紫气金灮赫氛氲美人含遥霭桃李方自薫图髙黄鸖羽宝夺骊龙群忽惊薤上曲掩曀东山云囬也寔天枉贾生亦晚促今复哀若人危迅风前烛夜台沦清镜穷尘埋结緑何以赠下泉生刍唯一束张钖慈恩寺九月九日登浮图应制云九州霜景净千门晓望通仙游光御路瑞塔逈凌空菊彩扬尧日茰香遶舜风天文丽辰象窃抃仰层穹晦日宴髙文学林亭云雪尽铜駞路花照石崇家年灮开柳色池影㲹云华赏洽情方逺春归景未賖欲知多暇日罇酒渍澄霞钖文琮之子也乆视𥘉代其甥李峤为宰相请还庐陵王不为张易之所右俄知选坐赃论流循州韦后临朝为相旬日出刺绛州卒徐彦伯兖州人为蒲州司军兵参时司戸韦暠善判司士李亘工书彦伯属辞号河东三絶武后撰三教珠英取文辞士皆天下选彦伯峤居首和宋之问崕口五渡云闻有独徃客拂衣捐世心结忻薄枉渚撰念荣旧林经亘去崕合冥绵归壑深琪树环碧彩金潭生翠隂洄㳂弄沙傍危眺明岑夕闻桂里猿晓翫松上禽杂珮藴孤袖琼敷缀䨇衿我怀沧洲想懿尔白雪吟秉愿理方叶存期迹易寻兹言庻不负为报巗中琴赠刘舍人古意云深林閟灵鸟文章世所希巢居碧梧树舞君青琐闱或言凤池乐抚翼更西飞鳯池环禁林仙阁雾沉沉璇题激流日珠缀绵清隂郁穆丝言重荧煌台座深风张丹戺翮月弄紫庭音还彩结不散孤英跂莫寻浩歌向兰渚婉娈故俦心和韦元旦早朝云夕转清壶漏晨惊长乐钟逶迤纶禁客假寐守铜龙予亦趍三殿肩随谒九重繁珂接曙响华劒比春容相间苔灮歇弥怜芳意浓愿言乗日旰携手即云峰祓禊渭濵侍宴应制云晴风丽日满芳洲御幕春筵祓锦流皆言曲侍璜溪宴蹔似轻飞天汉游侍宴韦嗣立㽵云鼎臣休澣隟方外结遥心别业青霞境孤潭碧树林毎驰东野䇿遥弄北溪琴帝眷纡时豫台园赏嵗隂移銮明月沼张组白云岑御酒瑶觞落仙坛竹径深三光悬圣藻五等冠朝簮自昔皇恩感咸言独自今送金城公主云鳯扆怜箫曲鸾闺念掌珍羗庭遥筑馆庙䇿重和亲星转银河夕花移玉树春圣心悽逺送留跸望征尘驾幸温泉云姬典歌时迈虞编记省方何如黒帝月玄白云郷翠仗萦舩㟁明旂应萯阳风揺花彩雪艶寳戈芒御陌开油次离宫夹树行桂枝笼騕䮍松叶䕃堂皇仙女舍珠液温池孕璧房涌疑神瀵溢泛若帝台浆独沸流常热潜蒸氛转香青玹环玉甃红淀铄金光藻曜凝芳㓗葳蕤献淑祥五龙归寳筭九鴈叶时康同预华封老中衢祝圣皇安乐公主新宅云凤楼开阖引明光花酎连添醉益香欲知帝女薫天贵金歌玉柱夜成行饯唐永昌云金谿碧水玉潭砂凫鸟翩翩弄日华闘鸡香陌行春倦为摘东园桃李花饯唐州髙使君云香蕚媚红滋垂条萦绿丝情人拂瑶袂共惜此芳时骕騻巳踯躅鸟隼方葳㽔跂闻望太守流润及京师中宗幸兴庆池戏竞渡献诗曰夹道传唿翊翠虬天廻日转御芳洲青潭晓霭笼仙跸红屿晴花隔綵旒香溢金环盈广坐声揺妓舸匝中流群臣相庆嘉鱼乐共哂撗汾歌吹秋中宗与修文舘学士宴乐赋诗每命彦伯爲之序文彩华缛夜宴安乐公主新第序云言容有典缉似幄之柔规汤沐增荣结风庭之藻涣又曰鸣璜节珮登绣轴之琱轩花绶香缨带泽壶之青鏁送郑惟忠序云卷芦叶而横吹声愁陇月抚劒镡而直视目断洲彦伯为文多变易求新以凤阁为鷃阁龙门为虬戸金谷为铣溪玉山为琼岳竹马为篠骖月兎为魄兎进士効之谓之徐澁体宗楚客正月晦中宗幸浐水诗云御辇出明灮乗流泛羽觞珠胎随月减玉漏与年长寒尽梅犹白风迟柳未黄日斜旌骑转休气满林塘人日清晖阁应制云窈窕神仙阁参差云汉间九重中禁启七夕早春还太液天为水蓬莱雪作山今朝上林树无处不堪攀幸安乐公主西园应制诗玉楼银牓枕严城翠盖虹旗列禁庭日映层巗图画色风揺杂树管絃声水边重阁含飞动云里孤峰似削成幸陪七圣游崐阆无劳万里访蓬瀛又安乐公主入新宅诗云星桥他日创仙榜此时开马向铺钱埒箫闻弄玉台人疑卫叔羙客似长卿才借问游天汉谁能取石廻楚客字叔敖河东人节愍太子之败也楚客请诛其首祭三思俄为相与纪处纳缔交世号宗纪御史崔琬两觧之世谓帝为和事天子韦氏败被诛韦承庆字延休性谨畏长安中为相附张易之时与异母弟嗣立并为宰相韦氏孝友词学则承庆嗣立邃音乐有万石逹礼仪则叔夏史才博识有述时赵冬曦兄弟亦各有名张説曰韦赵兄弟人之杞梓寒食应制诗云凤条春色晚龙禁早辉通旧火收槐燧余寒入桂宫莺啼正隐叶鸡闘始开笼蔼蔼瑶山满仙歌始乐风直中书省诗清切凤凰池扶踈鸡树枝惟应集鸾鹭何为宿覊雌大造干坤辟深恩雨露垂昆蚑既含养驽骀亦驱驰朩偶翻为用芝泥忽滥窥九思空自勉五字本无施徒喜逢千载何阶荅二仪萤灮向日尽蚊力负山疲禁宇庭除阔闲宵钟箭移暗花临戸发残月下帘欹白髪随身改丹心为主披命将时并㤗言与行俱危寄谢巢由客尧年正在斯南中咏鴈云万里人南去三秋鴈北飞不知何嵗月得与尔同归凌朝浮江旅思云天晴上𥘉日春水送孤舟山远疑无树潮平似不流㟁花荣且落江鸟没还浮覊望伤千里长歌遣客愁萧至忠安乐公主山㽵云西郊窈窕凤凰台北渚平明法驾来匝地金声𥘉度曲周堂玉熘始传杯湾路分游画舟转巗门相向碧亭开微臣此时承宴乐髣髴疑从星汉廻九日侍宴应制云望幸三秋暮登髙九日𥘉朱旗廵汉苑翠帟俯秦墟宠极茰香遍恩深菊酎余承懽何以荅万亿俯宸居慈恩寺九日登塔应制云天跸三乗启星舆六辔行登髙临寳塔极目遍王城神卫虚中遶仙歌云外清重阳千万寿率舞颂昇平至忠德言孙相中宗后从太平公主逆谋诛明皇曰至忠诚国噐但晚谬耳李逈秀慈恩寺九日应制云沙界人王塔金绳𣑽帝游言从祗树赏行翫菊丛秋御酒调甘露天花乱綵旒尧年持佛日同此庆时休和主弟钖宴云金牓岧嶤云里开玉箫参差天际廻莫惊侧弁还归路祗为平阳歌舞催安乐公主山庄云诘旦重门闻警跸传言太主奏山林是日廻舆罗万骑此时欢甚赐千金鹭羽凤箫参乐曲荻薗竹径接帷隂手舞足蹈方无巳万年千嵗奉薫琴逈秀崔湜郑愔在武后中宗时以姦滛污名位然皆有文逈秀尝以鸳鸯一䨇与张易之共饮取其常相逐也逈秀为兵部尚书有疾谓问者曰仆自知当作侍中有命固不忧也问者出门而终诏赠侍中刘宪送张亶赴朔方应制云命将择耆年图功胜必全灮辉万乗饯威武二庭宣中衢横皷角旷野蔽旌旃推食天厨至投醪御酒传凉风过鴈苑杀气下鸡田分阃恩何极临岐动睿篇陪幸长宁公主林亭㽵云公主林亭地清晨降玉舆画桥飞渡水仙阁涌临虚晴新看蛱蝶夏早摘芙蕖文酒娯游盛忻叨侍从余陪幸五王宅云北斗枢机任西京肺腑亲畴昔王门下今兹制幸晨恩灮山水被圣作管絃新遶座薫红药当轩暗緑筠摘荷才早夏听鸟尚余春行漏金徒晚风烟起观津三㑹寺应制云岧嶤苍史台敞朗绀园开戒旦壶人警飜霜羽骑来下辇登三袭褰旒望九垓林披馆陶牓水浸昆明灰网戸飞花缀幡竿度鸟廻豫游仙唱动潇洒出尘埃荐福寺应制云地灵传景福天驾俨钩陈佳哉藩邸旧赫矣𣑽宫新香塔鱼山下禅堂鴈水濵珠幡映白日镜殿冩青春甚懽延故吏大觉拯生人幸承歌颂末长奉属车尘陪游上苑遇雪云龙骖晓日望春宫正逄春雪舞春风花灮併在天文上寒气行销御酒中赐剪綵花应制云上林宫馆妓春心独早知剪花疑始发刻燕似新窥色浓轻雪㸃香浅嫩风吹此日叨陪待恩荣椠数枝人日清晖阁应制云舆辇乗人日登临上凤京风寻歌曲飏雪向舞行萦千官随兴合百福与时并承恩长若此微贱幸昇平安乐公主山庄云主家别墅帝城隈无劳海上覔蓬莱沓嶂悬流平地起危楼曲阁半天开庭莎作荐舞行出浦树相将歌棹廻此日风灮与形胜祗言併伴圣词来侍宴韦嗣立㽵云东山有谢安枉道鸣和銮缇骑纷初日霓旌度晓寒云跸巗间下虹桥涧底盘幽栖俄似届圣曯宛余观崕悬飞熘直岸转緑潭寛桂华尧酒泠松响舜絃弹明主恩斯极贒臣节更殚不才叨侍从咏听以濡翰白鹿观应制云玄游乗落晖仙宇暧霏微石梁萦涧转珠斾扫坛飞芝童荐膏液松鹤舞骖騑还似瑶池上歌成周驭归人日翫雪应制云胜日登临云叶起芳风揺荡雪花飞星晖幸得承金镜飏影还将奉玉衣送金城公主云外馆踰河右行营指路岐和亲悲逺嫁忍爱泣将离旌斾羗风引轩车汉水随那堪马上曲时向管中吹兴庆池应制云苍龙阙下天泉池轩驾来游箫管吹縁堤夏篠萦不散冐水新荷巻复披帐殿疑从画里出楼舩直在镜中移自然东海神仙处何用西崐辙迹疲宴安乐公主新宅云层轩洞戸旦新披度曲飞觞夜不疲绮缀玲珑河色晓珠帘隐映月华窥饯唐永昌云始见郎官拜洛阳旋闻近侍发雕章绪言巳朂朞年政绮字当生满路灮七夕应制云秋吹过双阙星仙动二灵更深移月镜河浅度云軿殿上唿方朔人间失武丁天文兹夜里光映紫微庭慈恩寺九日应制云香塔曾霄半仙镳净镜逰登临慿季月寥廓见中州御酒新寒退天文寳气浮却邪将献寿兹日奉千秋人日侍宴大明宫应制云禁苑韶华此日归东郊道上转青旂柳色梅芳何处所风前雪里覔芳菲开氷池内鱼新跃剪綵花间鷰始飞欲识王游逹阳气为观天藻竞春辉奉和三日祓禊渭濵云桃花欲落柳条长沙头水上足风灮此时御跸来游处愿奉年年祓禊觞奉和春幸望春宫应制云暮春春色最便妍苑里花开列御筵商山积翠临城起浐水浮灮共幕连莺藏嫩叶歌相唤蝶碍芳丛舞不前欢娯节物今如此愿奉宸游亿万年宪字元度宋州人为中书舍人坐善张易之出刺渝州召为太仆少卿兼修文馆学士卒天授中治来俊臣狱疾其酷欲痛䋲之反为所䧟明皇在东宫宪启曰禇无量经明行脩耆年宿望冝数召问以察其言太子顺纳崔湜白鹿观应制云御旗探紫箓仙仗辟丹丘捧药芝童下焚香桂女留鸾歌无歳月鸖语记春秋臣朔其何幸常陪汉武游送金城公主云怀戎前册备降女旧姻脩箫皷辞家怨旌旃出塞愁尚孩中念切方逺御慈留顾乏谋臣用仍劳圣主忧饯唐州髙使君云芳春桃李时京都物华好为岳岂不贵所悲陟逺道逺道不可思宿昔梦见之赠君双佩刀日夕视来期慈恩寺九日应制云帝里重阳节香园万乗来却邪萸结珮献寿菊传杯塔类承天涌门疑待佛开睿词悬日月长得仰昭回立春内出綵花应制云澹荡春光满晓空逍遥御辇入离宫山河降望云天外台榭参差烟雾中庭际花飞锦绣合枝间鸟啭管絃同即此欢娯齐镐宴唯应率舞乐薫风婕妤怨云不分君恩断新粧视镜中容华向春日娇爱似秋风枕席临灯晓屏帏向月空年年后庭树荣落在深宫秦州薛都督挽词云十里綘山幽千年汾水流碑传门客建劒是故人留壠树烟含夕山门月照秋古来钟鼎盛共尽一蒿丘湜仁师之子弟澄液从兄涖并有文翰列居清要毎私宴自比王谢之家谓人曰吾门戸及出身歴官未尝不为第一丈夫当先据要路以制人岂能黙黙受制于人故进取不巳而不以令终湜执政时年三十六尝暮出端门下天津马上赋诗曰春还上林苑花满洛阳城张说见之叹曰文与位固可致其年不可及也湜字澄澜以文词称附韦后作相又附太平公主门下客献海鸥赋以讽湜称善而不自悛帝诛萧至忠湜流岭外后知湜本谋赐死荆州岑羲安乐公主山庄云银牓重楼出雾开金舆歩辇向天来泉声廻入吹箫曲山势遥临献寿杯帝女含笑流飞电干文动色象昭回诚愿北极拱尧日微臣抃舞咏康哉宴安乐公主新宅云金牓重楼开夜扉琼筵爱客未言归御欢不觉银河曙尽醉那知玉露晞饯唐州髙使君云苍茫南塞地明媚上春时目极伤千里怀居不自持征车别岐路斜日下崦嵫一叹轺轩阻悠悠即所思慈恩寺九日应制云宝台耸天外玉辇歩云端日丽重阳景风揺季月寒㭝堂遥集鴈帝乐近翔鸾愿献延龄酒长承湛露欢立春内出綵花应制云和风助律应韶年清跸乗髙入望先花笑莺歌迎帝辇云披日霁俯皇川南山近献仙杯上北斗平临御座前一奉恩荣欢在镐空知率舞听薫絃羲字伯华初为金坛令弟仲翔长洲令仲休溧水令宗楚客语本道廵察御史曰母遗江东三岑后相中宗睿宗坐预太平公主谋诛始岑氏在清要者数十人羲曰物极则反一可以惧矣然不能抑退以及祸唐诗纪事巻第九唐诗纪事唐诗纪事卷第十唐诗纪事巻第十赵彦昭崔日用李乂卢藏用马怀素薛稷刘允济李元纮李峤苏瓌苏颋赵彦昭上幸荐福寺令赋诗云初地龙飞后金身佛现时千花开国界万善累重基北阙承行幸西园属住持天衣拂旧石王舍起前祠刹凤迎琱辇幡虹驻綵旗同霑小雨润仰咏大风诗九日临渭亭云秋豫凝仙览宸游转翠华唿鹰下鸟路戏马出龙沙紫菊冝新寿丹茰辟旧邪湏陪长乆宴嵗嵗奉吹花安乐公主入新宅诗云云物中京晓天人外馆开飞桥像河汉悬牓学蓬莱北阙临仙槛南山送寿杯一窥轮奂毕慙恧栋梁材人日清晖阁应制云出震乗东陆慿髙御北辰祥云应早嵗瑞雪候初旬庭树千花发堦蓂七叶新幸承今日宴长奉万年春侍宴韦嗣立庄云贤族唯题里儒门但署乡何如表严洞宸翰发辉灮地在兹山曲家怜郃水阳六龙驻旌罕四壮耀旂常北斗临台坐东山入庙堂天髙羽翼近主圣股肱良野竹池亭气村花涧谷香纵然怀豹隐空愧蹑鹓行白鹿观应制云云骖驱半景星跸坐中天国诞玄宗圣家寻碧落仙玉杯鸾荐寿寳筭鸖知年一覩灮华旦忻承道德篇登骊山寓目应制云皇情遍九垓御辇驻昭回路若随天转人疑近日来河看大禹凿山见巨灵开愿扈封銮驾常持荐寿杯人日翫雪应制云始见青云干律吕俄逢瑞雪应阳春今日廻看上林树梅花柳絮一时新七夕应制云青女三秋节黄姑七日期星桥度玉珮云阁掩罗帷河气通仙掖天文下睿词今宵望云汉应得见蛾眉慈恩寺九日应制云乗秋节登髙出𣑽宫皇心满尘界佛迹现虚空日月冝长寿人天得大通喜闻题寳唱受记莫由同立春日侍宴别殿内出綵花应制云剪綵迎初候攀条冩故真花随红意发叶就緑情新嫩色惊㗸鷰轻香误採人应为薫风拂能令芳树春人日侍宴大明宫应制云寳契无为属圣人琱舆出幸翫芳辰平楼半入南山雾飞合旁临东野春夹路秾花千树发垂轩弱桞万条新处处风光今日好年年愿奉属车尘悼右仆射杨再思诗云两揆光天秩三朝奉帝熈何言集大鸟忽此丧元龟坐叹公槐落行闻宰树悲壑舟今已去宁有济川期彦昭字奂然甘州人少豪迈风骨秀爽景龙中为相以权幸进后御史郭震劾暴旧恶姚崇恶之贬江州别驾卒崔日用正月七日宴大明殿诗云新年宴乐坐东朝钟皷铿锽大乐调金屋瑶筐开寳胜花牋彩笔颂春椒曲江苔色氷前液上苑梅香雪里娇宸极此时飞圣藻微臣窃抃预闻韶望春宫迎春应制云东郊草物正薫声素浐凫鹥戏緑汀凤阙斜通长乐观龙旂直逼望春亭光风遥艶兰英紫淑景依迟柳色青渭浦明晨脩禊事群公倾贺水心铭送金城公主云圣后经纶逺谋臣计画多受降追汉䇿筑馆许戎和俗化乌孙垒春生积石河六龙今出饯䨇鹤愿为歌宴长乐公主新宅云银烛金屏坐碧堂只言河汉动神光主家盛明欢不极才子能歌夜未央饯唐永昌云洛阳桴皷今不鸣朝野咸推重太平冬至氷霜俱怨别春来花鸟若为情慈恩寺九日应制云紫宸欢毎洽绀殿法初隆菊泛延龄酒兰吹觧愠风咸英调正乐香𣑽遍秋空临幸符天瑞重阳日再中日用为御史中丞赐紫是时佩鱼湏有特恩亦因宴命群臣撰词日用曰台中䑕子直湏谙信足跳梁上壁龛倚飜灯脂汚张五还来囓带报韩三莫浪语直王相大家必若赐金龟卖却苗儿相报赏中宗亦以金鱼赐之立春游苑应制云乗时迎气正璇衡㶚浐烟氛向晓清剪绮裁红妙春色宫梅殿柳识天情瑶筐綵鷰先呈瑞金缕晨鸡未学鸣圣泽阳和冝宴乐年年捧日向东城上宴日日用起舞自歌云东舘揔是鹓鸾南台自多𣏌梓日用读书万卷何忍不蒙学士墨制帘下出来微臣眼看喜死其日以日用兼修文馆学士制曰日用书穷万巻学富三冬日用舞蹈拜谢日用滑州人中宗时武三思宗楚客权宠交煽日用多所结纳才辩絶人能乗机反祸取富贵韦氏平遂为相尝谓人曰吾平生所事皆适时制变不专始谋然每一反思若芒刺在背云明皇时日用犹被宠眷帝赋诗宴游多预酬唱送张说廵边应制云吉日四黄马宣王六月兵拟清鸡鹿塞先指朔方城日用有才辩惟是姦佞耳中宗时七日应制云曲江苔色氷前液上苑梅香雪里娇亦佳语也李乂陪幸临渭亭诗云青阳御紫㣲白雪下彤闱浃壤流天霈绵区洒帝辉水如银度烛云似玉披衣为得因风起还来就日飞送沙门元奘等还荆州云初日承归㫖秋风起赠言汉珠留道味江壁返真源地出南关逺天廻北斗尊宁知一柱观却启四禅门芙蓉园应制云水殿临丹籞山楼遶翠微昔游人託乗今幸帝垂衣涧篠縁峰合巗花逗浦飞朝廻曲池地无处不灮辉陪幸韦嗣立㽵云枢掖调梅暇林园种槿初入朝荣劒履退食偶琴书地隐东巗室天廻北斗车旌门临窱辇道属扶踈云罕明丹谷霜笳彻紫虚水疑投石处溪似钓璜余帝泽颁巵酒人欢颂里闾一承黄竹咏长奉白茆居景龙四年正旦赋栢树诗云劲节凌冬劲芳心待嵗芳能令人益寿非止麝含香陪幸长宁公主㽵云紫禁乗宵动青门访水嬉贵游鳣序集仙女凤楼期合宴簮绅满承恩雨露滋北辰还捧日东馆幸逄时陪奉五王宅云家住千门侧亭临二水傍贵游开北第宸睠幸西郷曵履迎中谷鸣丝出后堂浦疑观万象峰似驻三光草向琼筵乐花承绣扆香圣情思旧重留饮赋雕章三㑹寺应制云睿德揔无边神臯择胜縁二仪齐法驾三㑹礼香筵汉阙中黄近秦山太白连台疑宪鸟日池似刻鲸年满月临真镜秋风入御絃小臣叨下列持管谬窥天荐福寺应制云象设隆新宇龙潜想旧居碧楼披玉额丹枕导金舆代日兴灮近周星掩曜𥘉空歌清沛筑𣑽乐美何书帝造环三界天文贲六虚康哉孝理日崇德在真如人日清晖阁应制云上日登台赏中天御辇飞后庭聮舞唱前席仰恩辉睿作风云起农祥雨雪霏幸陪人胜节长愿奉垂衣安乐公主山庄云金舆玉辇背三条水阁山楼望九霄野外初迷七圣道河边忽覩二灵桥悬泉滴滴依虹箭清吹泠泠杂凤箫向晚平阳歌舞合前溪更转朩兰桡白鹿观应制云制跸乗骊阜廻舆指凤京南山四皓谒西岳两重迎云幄临玄圃霞杯荐赤城神明近福地何必徃蓬瀛登骊山寓目应制云崖巘万寻悬居髙敞御筵行戈疑驻日歩辇若昇天城阙雾中近关河云外连谬陪登岱驾忻奉济汾篇望春宫迎春应制云东城结宇敞千寻北阙廻舆且四临丽日祥烟承罕毕轻荑弱草借衣簮春商重㳫云巗近河渭萦纡雾壑深谬接鹓鸿陪赏乐还欣鱼鸟遂飞沉春日游苑喜雨云仙跸九成台香筵万寿杯一旬𥘉降雨二月早闻雷叶向朝跻宻花含宿润开幸天承泽遍无使日光催兴庆池应制云神池汎滥水盈科仙跸䊸余歩辇过纵棹洄㳂萍熘合门轩眺赏麦风和潭鱼在藻供游咏谷鸟含樱入赋歌寄语乗查溟海客匝头来此问天河宴安乐公主新宅云牵牛南度象昭回学凤楼成帝女来平旦鹓鸾歌席上方宵鹦鹉献酬杯饯唐永昌云田郎才貎出咸京潘子文华向洛城愿以深心留善政当令强项谢髙名饯唐州髙使君云淮源之水清可以濯君缨彼美称才杰亲人伫政声歳寒畴曩意春晚别离情终叹临岐逺行看拥传荣饯许州宋司马云展骥旌时杰谈鸡羙代贤暂离仙掖务追送近郊筵地惨金商节人康壁假田从来昆友事咸以佩刀传慈恩寺九日应制云涌塔临玄地髙层瞰紫微鸣銮陪帝出攀橑翊天飞庆洽重阳寿文含列象辉小臣叨载笔欣此颂巍巍和晦日驾幸昆明池云玉辂寻春赏金堤重晦游川通黒水浸地派紫泉流晃朗扶桑出绵聮树𣏌周乌疑埋海处人似隔河秋刼尽灰犹识年移石故留汀洲归棹晚箫皷杂汾讴人日侍宴大明宫应制云诘旦行春上苑中慿高御下大明宫千年执象寰瀛㤗七日为人庆赏隆鐡凤曾骞揺瑞雪铜乌细转入祥风此时朝野欢无筭此歳云天乐未穷奉和三日祓禊渭濵云上林花鸟暮春时上巳陪游乐在兹此日欣逢临渭赏昔年空道济汾词乂爲紫微侍郎与苏颋对掌纶诰明皇曰前有味道峤朕今有颋乂皆号苏李时宰辅子将授太庙颋草词乆不就曰以遵仲尼之问而未能续乂曰何不云冝採方山之能颋伏其敏乂字尚真赵州人年十二工属文薛元超曰是子且有海内名沈正方雅识治体时称有宰相器初为黄门侍郎开元𥘉姚崇为紫微令乃荐为侍郎外託引重实去其紏駮权畏又明切也未几卒于刑部尚书兄尚一尚正俱有名同为一集号李氏花蕚集卢藏用幸安乐公主西㽵应制云皇女琼台天汉浔星桥月宇创山林飞萝半拂银题影瀑布环流玉砌隂菊酒香随鹦鹉泛箫楼韵逐鳯凰吟瑶池跸驻思方乆璧月无文兴转深饯唐州髙使君云饯酒临丰树褰帷出鲁阳蕙兰春已晓桐栢路犹长祖逖方城镇安期外氏郷从来二千石天子命惟良饯许州宋司马云国为休徴选舆因仲举题山川襄野隔朋酒㶚亭暌零雨征轩鹜秋风别骥嘶骊歌一曲罢愁望正凄凄慈恩寺九日应制云化塔龙山起中天凤辇迂綵梳牵画刹杂珮冐香茰寳叶擎千座金英渍百盂秋云飃圣藻霄极捧连珠主弟夜宴云侯家主第一时新上席花年不惜春珠缸缀月那知夜玉斚流霞畏底晨宋主簿鸣臯梦赵六未及报而陈子云亡追为此诗荅宋兼贻平昔游旧云暮川罕停波朝云无留色故人琴与诗可存不可识识心尚可亲琴诗非故人鸣臯𥘉梦赵蜀国已悲陈感化伤沦㓕䰟交昔未申冥期失幽报兹理复今晨前嗟成后泣巳矣将何及旧感与新悲虚怀畴昔时赵侯鸿寳气独负青云姿群有含妙识衆象悬清机雄谈尽物变精义觧人頥在隂既独善幽跃自为疑踠彼千里足伤哉一尉欺陈生冨清理卓荦兼文史思缛巫山云调逸岷江水铿锵哀忠义感激怀知巳负劒登蓟门孤游入燕市浩歌去京国归守西山跂幽居探元化立言见千祀埋没经济情良图竟云已坐忆平生游十载懐嵩丘题书满古壁採药遍巗幽子微化金鼎僊笙不可求荣哉宋与陆名宦美中州在亡一暌阻岐路方悠悠自余事山海及兹人世改传闻当世荣皆入古人名无复平原赋空余隣笛声泣对西州使悲访北邙茔新坟蔓宿草旧阙毁残铭为君成此曲因言寄友生黙语无穷事凋伤共此情藏用字子潜幽州人初隐终南少室二山中时有意当世人目为随驾隐士晚乃狥权利司马承祯将还山藏用指终南曰此中大有佳处承祯徐曰以仆视之仕宦之捷径耳藏用终黄门侍郎马怀素慈恩寺九日应制云季月启重阳金舆陟寳坊御旗横日道仙塔俨云庄帝跸千官从干词七耀光顾慙文墨职无以颂时康中宗立春游苑应制云玄籥飞灰出洞房青郊迎气肇初阳仙舆蹔下冝春苑御醴行开荐寿觞映水轻苔犹隐緑縁堤弱柳未舒黄唯有裁花饰簮鬓相随圣藻狎年光兴庆池侍宴应制云积水逶迤绕直城含虚皎镜有余清图云曲树连缇幕映日中塘间綵旌赏洽犹闻箫管沸欢留更睹木兰轻无劳海上寻仙客即此蓬莱在帝京正月七日宴大明殿云日宇千门平旦开天容万象列昭回三阳候节金为胜百福延祥玉作盃就暖风光偏着柳辞寒雪影半藏梅何幸得参词赋职自怜终乏马卿才安乐公主山㽵云主家台沼胜平阳帝幸欢娯乐未央掩映琱䆫交极浦参差绣戸遶廻塘泉声百处歌传曲树影千重舞对行圣酒一霑何以报唯忻颂德奉时康望春宫迎春应制云綵眊琱舆俯碧浔行春御气发皇心揺风细柳萦驰道映日轻花出禁林遍野园亭开帟幕连堤草树狎衣簮谬参西掖霑尧酒愿沐南薫觧舜琴送金城公主云帝子今何在重姻适异方离情怆宸掖引路遶关梁望絶园中柳悲纒陌上桑空余愿黄鹤东顾忆廻翔宴安乐公主新宅云凤楼窱凌三袭翠幌玲珑瞰九衢复道中宵留宴衎弥令上客想踟蹰饯唐永昌云闻君出宰洛阳隅賔友称觞饯路衢别后相思在何处祗应阙下望仙凫饯唐州髙使君云外牧资贤守斯人奉帝俞淮南膺建隼渭北斩分符坐叹烟波隔行嗟物候殊何年昇美廻看北城隅饯许州宋司马云颕川开郡邑角宿分躔野君非仲举才谁应题舆者悯悯琴上鸖萧萧路傍马严程若可留别𬒮希再把怀素字惟白润州人师李善武后时爲监察御史李逈秀歛赇诿法怀素劾罢之转礼部外郎开元初爲昭文馆学士薛稷送金城公主云天道宁殊俗慈仁乃戢兵怀荒寄赤子忍爱鞠苍生月下琼娥去星分宝婺行关山马上曲相送不胜情安乐公主山庄云主家园囿极新䂓帝郊游豫奉天仪欢宴瑶台镐京集赏赐铜山蜀道移曲阁交映金精板飞花乱下珊瑚枝借问今朝八龙驾何如昔日指仙池望春宫迎春应制云九春风景足林泉四野云霞敞御筵花镂黄山绣作苑草图玄㶚锦爲川飞觞趂醉心廻日走马争先眼着鞭喜奉仙游归路逺直言行乐不言旋宴安乐公主新宅云秦楼宴喜月徘徊妓筵银烛满庭开坐中香气排花出扇后歌声逐酒来饯唐永昌云河洛风烟壮市朝送君飞凫去渐遥更思明年桃李月花红柳绿宴浮桥饯许州宋司马云令弟与名兄髙才振两京别序闻鸿鴈离章动鹡鸰逺鹏追翰墨胜地写丹青风月相思夜劳望颕川星慈恩寺九日应制云寳宫星宿刼香塔鬼神功王游盛尘外眷览出区中日宇开𥘉景天词掩大风微臣谢时菊薄綵入芳丛秋日还京陜西十里作云驱车越陜郊北顾临大河隔河见郷邑秋风水增波西城咸阳途日暮忧思多传巗旣纡鬰首山亦嵯峨操筑无昔老採薇有遗歌客游既回换人生能㡬何稷善书画画踪阎立本书师禇河南时称买禇得薛不落节稷字嗣通毋魏郑公女也为中书舍人与从祖兄曜更践两省俱以辞章自名睿宗立自少常数日拜中书侍郎参知机务歴太子少保以翊賛功恩絶群臣窦怀正诛稷以知本谋赐死万年狱刘允济咏琴诗云昔在龙门侧谁想鸣鳯时雕琢今为器宫啇不自持巴人缓踈节楚客弄繁丝欲作髙张引飜成下调悲允济字允济河南人少与王勃齐名垂拱四年明堂成奏赋述功德除着作郎迁凤阁舍人坐二张昵狎除青州长史以内忧去官服除召为修文馆学士既乆斥喜甚与家人乐饮数日卒经庐岳廻望江山想洛川有作云龟山帝始营龙门禹初凿出入经变化俯仰凭寥郭未若兹山功连延并巫霍东北䟽艮象西南距坤络宏阜自鬰盘髙标复廻薄势入柴桑渚隂开彭蠡壑九江杳无际七泽纷相错云雨㪚呉㑹风波腾鄢鄂迹随造化乆利与干坤博肹蠁精气通纷纶潜恠错石渠忽见践金房安可託地入天子都巗有仙人药二门㡬迢逓三宫何儵爚咫尺穷杳冥跬歩皆恬漠才惊羽翰幽居静龙蛇蠖明牧振雄词地华殊灼灼盛业匡西夏深谋賛禹亳黄云覆鼎飞绛气横川跃佐暦符贤运人其茂天爵礼乐冨垂髫诗书成舞勺清辉靖嵓电利器腾霜锷游圣挹衢樽隣㡬恭木铎墙仞包武侯波澜控文若旋闻刈薪楚遽都升葵藿稷卨郭图良平公辅略重臣资出守英藩谅求瘼䂊章观伟材江州访灵崿阳岫晓氛氲隂崕暮萧索潜伏屡鲸奔雄飞更鸷搏惊透烟霞腾猿乱枝格故园有归梦他山飞赏乐帝郷徒可游皇溪终旅泊景物观淮海云霄望河洛城阙紫微星图书玄扈阁神功多粉缋元气犹斟酌丞相下南宫将军趍北落横簮并辉蝉烈鼎俱调鸖四郊时迷路五月先投龠池榭喧琼管风花乱珠箔旧游劳梦寐新知无恱乐天寒欲赠言歳暮期交约夜琴清玉柱秋灰变缇幕风云动翰林宫徴调文籥言泉激为浪思绪飞成缴千里辉珠玑五采含丹艧钟皷旋惊鷃瑾瑜俄抵鹊窃价慙庸怠叨声逾寂寞长望限南溟居然翳东郭李元纮緑墀怨云征马噪金珂嫖姚向北河緑苔行迹少红粉涙㾗多寳屋粘花絮银筝覆网罗别君如昨日青海鴈频过相思怨云望月思氛氲朱衾懒更薫春生翡翠帐花㸃石榴裙鷰语时惊妾莺啼转忆君交河一万里仍隔数重云元纮字大纲京兆人开元中为相务峻崖检抑奔竞夸进者惮之宋璟曰李公引宋遥之美黜刘晃之贪为国相家无留储虽季文之德何以加之送张説上集贤学士元纮应制得私字云硕儒延凤诏金马被鸿私馔玉还丹禁牋花降紫墀御恩倾㫖酒皷舞咏康时暂纂群书缉逾昭盛业丕接筵欣有命搦管愧无词自惊一何幸太阳还及葵李峤三㑹寺应制云故台苍颉里新邑紫泉居歳在开金寺时来降玉舆龙形虽起刹鸟迹尚留书竹是蒸青外地仍㸃墨余天文灮圣草宝思合真如谬奉千龄旦忻陪十地初又陪幸临渭亭诗曰同云接野烟飞雪暗长天拂树添梅色过楼助粉妍光含班女扇韵入楚王絃六出迎仙藻千箱荅瑞年送沙门元奘等还荆州诗云三乗归净域万骑饯通庄就日离亭近弥天别路长荆南旋杖钵渭北限津梁何日纡真乗还来入帝郷幸太平公主南庄诗云主家山第接云开天子春游动地来羽骑参差花外转霓旌遥飏日边廻还将石熘调琴曲更取峰霞入酒杯鸾辂巳辞乌鹊渚箫声犹绕鳯凰台送张亶赴朔方应制云玉塞徴骄子金符命老臣三军张戍斾万乗饰行轮勐气凌玄朔崇恩降紫宸投醪还得士辞第本忘身露下鹰𥘉击风髙鴈欲賔方销塞北祲遂静漠南尘荐福寺应制云应诏开香域婴林降綵旃还窥图凤宇更坐跃龙川桂轝朝群辟兰宫列四禅半空银阁断分砌寳绳连甘雨苏燋泽慈云动沛篇独慙贤作砺空喜福成田陪游苑遇雪云散漫祥云逐圣廻飘飘瑞雪遶天来不能落后争飞絮故故迎前定早梅剪綵花应制云幸闻年欲至剪綵学芳辰缀緑竒能似裁红巧逼真花从箧里发叶向手中春不与时光竞何名天上人人日清晖阁应制云三阳偏胜节七日最灵辰行庆传芳蚁升髙缀綵人阶前蓂候月楼上雪惊春今日衘天造还疑上汉津安乐公主山庄云黄金瑞牓綘河隈白玉仙舆紫禁来碧树青岑云外耸朱楼画阁水前开龙舟下瞰鲛人室羽节髙临凤女台遽惜欢娯歌吹晚挥戈却使耀灵廻人日大明宫应制云凤城景色巳含韶人日风光陪觉饶桂吐半轮迎此夜蓂开七叶应今朝鱼猜氷冻行犹澁鸎喜春惊弄欲娇愧奉登髙揺采翰欣逢御气上丹霄春日游苑喜雨诗园林春正归入苑弄芳菲宻雨迎仙歩低云拂御衣危花霑易落度鸟湿难飞膏泽登千庾欢情遍九围送金城公主云汉帝抚戎臣丝言命锦轮还将弄机女逺嫁织皮人曲怨江山月粧消道路尘所嗟秾李树空对小榆春九日应制云令节三秋晚重阳九日欢仙杯还泛菊寳馔且调兰御气云霄近乗髙宇宙寛今朝万寿引冝何曲中弹正月中宗上清晖阁遇雪峤赋诗云千钟圣酒御筵披六出祥英乱绕枝即此神仙对琼圃何湏辙迹向瑶池七夕应制云灵匹三秋㑹仙期七夕过查来人泛海桥渡鹊填河帝缕昇银阙天机罢玉梭谁言七襄咏重入五絃歌峤字巨山为儿时梦人遗双笔自是有文词十五通五经二十擢进士第与骆賔王刘灮业齐名相中宗其仕也𥘉与王勃杨盈川接中与崔融蘓味道齐名晚诸人没独为文章宿老一时学者取法焉峤汾隂行云君不见昔日西京全盛时汾隂后土帝亲词齐宫宿寝设厨供撞钟鸣皷树羽旗汉家四叶才且雄賔延万灵朝九戎栢梁赋诗髙宴罢诏书法驾幸河东河东太守亲扫除奉迎至尊导銮舆五营将校列容卫三河纵观空里闾回旌驻跸䧏灵场焚香奠醑邀百祥金鼎发食正焜煌灵祗炜烨摅景灮埋玉陈牲礼神毕举麾上马乘舆出彼汾之曲嘉可游朩兰为檝桂为舟櫂歌微吟綵鹢浮箫皷哀鸣白云秋欢娯宴洽赐群后家家复除戸牛酒声明动天乐无有千秋万嵗南山寿自从天子向秦关玉辇金车不复还珠帘羽葢长寂寞鼎湖龙髯安可攀千龄人事一朝空四海为家此路穷雄豪意气今何在坛场宫馆尽蒿蓬路逢古老长叹息世事回环不可测昔时青楼对歌舞今日黄埃聚荆棘山川满目泪沾衣冨贵荣华能㡬时不见只今汾水上惟有年年秋鴈飞天宝末明皇乘春登勤政楼命梨园弟子歌数阕有唱歌至冨贵荣华能㡬时以下四句帝春秋衰迈问谁诗或附李峤因凄然涕下遽起曰峤真才子也及其年幸蜀登白卫岭览眺良乆又歌是词复曰峤诚才子也髙力士以下挥涕乆之峤有三戾性好荣迁憎人陞进性好文章憎人才华性贪浊憎人受赂张亶自朔方入朝中宗于西苑迎之从臣宴于桃花园峤歌曰歳去无言忽顦时来含笑吐氛氲不能拥路迷仙客故欲开蹊侍圣君赵彦伯曰红蕚竞然春苑晓芋葺新吐御筵开长年愿奉西王䜩近侍东朔才又一从臣歌曰源水丛花无数开丹跗红蕚间青梅从今结子三千嵗预喜仙游复摘来明日宴承庆殿上令宫女善讴者唱之词既婉歌仍妙絶乐府号桃花行皮日休松牎録云中宗常召宰相苏瓌李峤之子进见时皆童年帝谓曰汝等各以所通书取宜奏吾者言之颋应曰木从绳则正后从諌则圣峤二子亡其名亦奏曰斮朝渉之胫剖贤人之心帝曰苏瓌有子李峤无儿苏瓌九日应制云重阳早露晞睿赏瞰秋矶菊气先薫酒茰香更袭衣清切丝桐㑹纵横文雅飞恩深荅効浅㽜醉未宸晖兴庆池侍宴应制云金阙平明宿雾收瑶池式宴俯清流瑞凤飞来随帝辇祥鱼出戏跃王舟帷齐緑树当筵宻盖转缃河接㟁浮如临窃比微臣惧若济叨陪圣主游瓌字昌容武功人以正立朝相中宗睿宗陈当世利病甚多苏颋送金城公主云帝女出天津和戎转罽轮川经㫁膓望地与析支隣奏曲风嘶马衘悲月伴人旋知偃兵革长是汉家亲兴庆池应制云降鸖池前廻歩辇栖鸾树杪出行宫山灮积翠遥相逼水态含青近若空直视天河垂象外俯窥京室画图中皇欢未使恩波极日暮楼舡更起风宴安乐公主新宅云车如流水马如风仙史髙楼十二重天上𥘉移衡汉匹中怜歌舞夜相逢饯唐州髙使君云春日奏对时东风揺荡夕浩然思乐事飜复饯征客淮水春流清楚山暮云白勿言行路逺所贵专城伯九日应制云并数登髙日延龄命赏时宸游天上转秋物雨来滋降鸖承仙取吹花入睿词微臣复何幸长得奉饶私颋字廷石㓜敏悟一览至千言初除左司御率府曹参军吏侍马载曰古称一日千里苏生是矣长安中为中书舍人时瓌同三品父子同在禁筦荣之开元中为相寒食宴于中舍兄弟宅云子推山上歌龙罢定国门前细驷来始覩元昆锵玉至旋闻季子佩刀廻晴花处处因风起御柳条条向日开自有长筵欢不极还持綵胜咏南陔和晦日驾幸昆明池云炎暦事邉陲昆明如凿池䂊游灮后圣征战罢前规霁色清弥宇年芳入锦披御杯兰荐叶仙仗柳交枝二石分河冩双珠代月移微臣此翔咏恩广自无涯瓌初未知颋一日有客诣瓌候于客次颋拥篲庭庑间遗落一文字客取视之乃咏崐崙奴诗云指如十挺墨耳似两张匙异之良乆瓌出与客淹留言咏以其诗问瓌何人岂非足下宗庻之孽也瓌备言其事客惊讶之请瓌加礼收举必苏氏之令子也瓌稍稍亲之有人献兎悬于廊庑瓌召令咏之曰兎子死兰弹将来挂竹竿试将明镜照无异月中看瓌览诗异之由是学问日新文章盖代及帝平内难日夕制诏骆驿无非颋之所作时称小许公人日侍宴大明宫应制云䟽龙磴道切昭回建凤旗门绕帝台七叶仙蓂承月吐千株御柳拂烟开𥘉年竞帖冝春胜长命先浮献寿杯是日最灵知窃幸群心就捧大明来颋㓜年有京兆尹过瓌命咏尹字曰丑虽有足甲不全身见君无口知伊少人韦嗣立拜中书令瓌署官告颋为之词薛稷书时谓三絶东明观道士周彦云欲为其师立碑谓瓌曰成某志不过烦相君诸子五郎文六郎书七郎致石瓌大笑口不言而心服其公长安盛春游颋制诗云飞埃结红雾游葢飃青云明皇嘉赏以御花亲揷其巾上时荣之望春宫应制云东望春灮正可怜更逢晴日柳舍烟宫中下见南山尽城上平临北斗悬细草偏承新辇处轻花㣲落奉觞前宸游对此欢无极鸟咔声声入管絃扈从明皇出雀䑕谷应制云雨施廵方罢云从训谷廻宻途汾水卫清跸晋郊陪寒着山边静春当日下来御祠元鸟应仙仗緑杨开作颂音传雅观文色动台更知西向乐宸藻恊盐梅唐诗纪事卷第十唐诗纪事唐诗纪事卷第十一唐诗纪事巻第十一韦嗣立赵彦伯阎朝隠郑愔沈佺期宋之问徐坚卢怀慎武平一李行言韦元旦韦嗣立九日应制云层观远沉沉銮旗九日临帷宫压水㟁歩辇入烟岑枝上茰新採樽中菊始斟愿陪欢乐事长与嵗时深嗣立在省阁与岳州张使君说潭州王都督熊聮事后承朝谴各东西相别诗云茂先王佐才作牧楚江隈登楼正欲赋复遇仲宣来黄鹄飞将逺雕龙文为开宁知昔聮事听曲有余哀昔时陪二贤缨冕㑹神仙一去驰江海相逢共播迁无因千里驾忽覩四愁篇览讽欢何已欢终徒怆然嗣立中宗时为大学士制云词林伫秀学海资英茍非鸿儒孰副推择守大府卿韦嗣立金籯袭庆玉鼎生才浴徳澡身居中履孝保淳懿之道综虚明之识前言徃行独运襟灵徤笔通文孤标望实果升台阁常典枢机诚亮险夷政敷匡益自出入中外周旋䆠游夕郎归其峻宠冬卿美其成务官曹内殿朝野旁求宜叅右署之荣俾接金闺之彦可修文馆大学士兄承庆长夀中与嗣立相代为鳯阁舍人长安三年承庆代嗣立为鳯阁侍郎顷之又代为黄门侍郎四职相代时谓大郎罢相二郎拜相中宗授嗣立黄门侍郎制曰芝兰并秀见谢石之阶庭骐骥并驱有刘山之昆季又曰近者命于鸾渚巳擢鴈行才出芝扃奄归蒿里永言荆树坐折连枝眷彼常山空余一鸟俾迁荣于皂盖宜袭宠于黄枢嗣立㽵在骊山鹦鹉谷中宗幸之嗣立献食百轝及朩器藤盘等物上封为逍遥公谷为逍遥谷原为逍遥原中宗留诗从臣属和嗣立并䥴于石请张说为之序薛稷书之李乂诗略云枢掖调梅暇林园种槿初入朝荣劒履退食乐琴书地隐东巗石天廻北斗车旌门临窱辇路属扶踈沈佺期诗略云水堂开禹膳山阁献尧钟皇鉴清居逺天文睿奨浓武平一云三灮廻斗极万骑肃钩陈地若游汾水畋疑猎渭濵赵彦昭云廊庙心存巗壑中銮舆瞩在㶚城东逍遥自有蒙庄子汉主徒言河上公张说序亦云岚气入野榛烟出谷鱼潭竹㟁松斋药畹虹泉电射云木虚吟恍惚疑梦间闗忘术兹所谓丘壑道政龙衣冠巢许也开元中嗣立自汤井还都经其龙门北溪别业忽怀骊山之胜尝有诗云幽谷杜陵边风烟别㡬年偶来伊水曲溪嶂觉依然傍浦怜芳木寻崕爱渌泉岭云随马足山鸟向人前地合心俱静言因理自玄短才叨重寄尸禄媿妨贤每揖挂冠侣思从𥘉服旋稻粱仍欲报歳月坐空捐助岳无纎芥输溟谢末㳙还晤北辕失方兹南涧田时张说崔㤗之崔日知在东都皆和焉先一日太平公主上官昭容题诗数篇故张说诗云舞鳯迎公主雕龙赋婕妤赵彦伯九日应制云九日报仙家三秋转翠华唿鹰下鸟路戏马出龙沙簮挂丹茰蘂杯涵紫菊花所愿同㣲物年年共辟邪张亶来自朔方军中宗迓之宴于桃花园应制曰红萼竞燃春苑曙芊茸新色御筵开长年愿奉西王䜩近侍慙无东朔才彦伯为洪文舘学士阎朝隐送金城公主生舅重亲地君臣厚义乡还将贵公主嫁与褥檀王卤簿山川阔胡琴道路长廻赡父母国日出在东方人日大明宫应制云句芒人靣乗两龙道是春神卫九重綵胜年年逢七日酴䕷嵗嵗满千钟宫梅间雪祥光徧城柳含烟瑞气浓醉倒君前情未尽愿因歌舞自为容宴安乐公主新宅云鳯凰鸣舞乐昌年蜡烛开花夜管絃半醉徐击珊瑚树巳闻钟漏晓声传鹦鹉猫儿云鹦鹉恵鸟也猫不仁兽也飞翔其背焉啮啄其颐焉攀之縁之蹈之履之弄之借之跄跄然此为自得彼亦以为自得畏者无所起其畏忍者无所行其忍抑血属旧故之不若臣叨践太子舍人朝暮侍从预见其事圣上方以礼乐文章为功业朝野欢娱强梁充斥之軰愿为臣妾稽颡阙下者日万计寻而天下一统实以为惠可以伏不惠仁可以伏不仁亦太平非常之明证事恐久远风雅所缺再拜稽首为之篇霹雳引丰隆鸣勐兽噫气蛇吼声鹦鹉鸟同资造化兮殊粹精鹔鹴毛翡翠翼鹓雏延颈鵾鸡弄色鹦鹉鸟同禀隂阳兮异埏埴彼何为兮隐隐振振此何为兮緑衣翠襟彼何为兮窘窘蠢蠢此何为兮好㒵好音彷彷兮佯佯似妖姬躧歩兮动罗裳趍趍兮跄跄若处子廻眸兮登玉堂爰有兽也安其兽也其忍觜其脇距其胸与之放旷浪浪兮从从容容钩瓜踞牙也霄行昼伏无以当遇之兮忘味搏击腾掷也朝飞暮噪无以拒逢之兮屏气由是言之贪残薄则智惠作贪残临之兮不复跃由是言之智惠周则贪残囚智惠犯之兮不复忧菲形陋质虽贱微皇王顾遇长光辉离宫别馆临朝市妙舞繁絃杂宫征嘉喜堂前景福内和欢殿土明光里云母屏风文彩合流苏斗帐香烟起承恩宴盻接宴喜髙视七头金骆驼平怀五尺铜师子国有君兮国有臣君为主兮臣为賔朝有贤兮朝有徳贤为君兮德为饰千年万歳兮心转忆九日应制云九九侍神仙髙髙坐半天文章二曜动气色五星连簮绂趋皇极笙歌接御筵愿因吹菊酒相守百千年中宗立春游苑应制云管籥周移寰极里乗舆望幸斗城闉草根未结青丝缕萝茑揂垂緑帔巾鹊入巢中言改歳燕衘书上道冝新愿得长绳系取日光临天子万年春送唐永昌赴东都诗曰洛阳难理若棼丝推破连环定不疑鹦鹉鸟道长安乐回首一顾一相思授着作郎直学士制云朝隐夜光成宝朝阳擢秀文高一变艺㧾三端承顾问于鸾掖赏图书于麟府顷属播迁获返班序方来石室分曹已参于着述金门直事俾崇于伸奨可修文舘直学士朝隐字友倩赵州栾城人性滑稽属辞竒诡为武后所赏景龙时为着作郎先天中为秘书少监坐事贬通州别驾卒郑愔上幸荐福寺令赋诗云旧邸三乗辟佳辰万骑留拦图奉叶偈芝盖拂花楼国㑹人王法宫还天帝逰紫云成寳界白水作禅流鴈塔昌基逺鹦杯睿藻抽忻承大风曲窃预小童讴三㑹寺应制诗云鸟籕遗新阁龙旗访古台造书臣颉徃观迹帝羲来睿览山川匝宸心宇宙该𣑽音随驻辇天歩接乗杯旧苑经寒露残池问刼灰散花将捧日俱喜圣词开陪幸昭容院献诗四首地轴楼居逺天台阙路賖何如游帝宅即此对僊家拂座金壶电池揺玉酒霞无云秦汉隔别访武陵花尧词姑射近汉苑建章连十五蓂知月三千桃㡬年莺歌随鳯吹鸖舞向鵾絃更覔琼妃伴来过玉女泉宫掖贤才重山林髙士难不言辞辇地更有结庐欢池栋清温燠巗䆫起泫寒幽亭有仙桂圣主万春看槎流天上转茅宇禁中开河鹊填桥至山熊避槛来庭花採菉蓐巗石歩莓苔愿奉萝图㤗长闻锦翰裁陪幸长宁公主庄云公门袭汉环主第称秦玉池架祥鳣宇山吹鸣鳯曲拂席薜萝垂廻舟芰荷触平阳妙舞处日暮清歌续望春宫迎春应制云晨跸凌髙转翠旌春楼望逺背朱城忽排花上游天苑却坐云边㸔帝京百草香心初罥蝶干林嫩叶始藏鸎幸同微藿倾诚早愿比盘相应候荣送金城公主云下嫁戎庭逺和亲汉礼优笳声出虏塞箫曲比秦楼贵主悲黄鸖征人怨紫骝皇情眷亿兆割念俯怀柔早朝云瑞阙龙居峻宸庭鳯掖深才良寄天綍趍拜侣朝簪飞鸟㸔来影喧车识驻音重轩轻雾入洞户落花侵闻有题新翰依然想旧林同声慙卞玉谬比託韦金寒外三篇塞外萧条望征人北路賖边声乱朔马秋色引胡笳遥鄣侵归日长城带晚霞断蓬飞古戊连鴈聚寒沙海暗云无叶山春雪作花丈夫期报主万里独辞家荒垒三秋夕穷郊万里平海隂凝独树日气下连营戎斾霜疑重邉裘夜更轻将军犹转战都尉不成名折柳悲春曲吹笳断夜声明年汉使返湏筑受降城阳鸟南飞夜隂山北地寒汉家征戍客年歳在楼兰玉闗朔风起金河秋月团边声入皷吹霜气下旌干海外归书断天涯旅鬓残子卿犹奉使常向节旌㸔愔字文靖年十七进士擢第神龙中为中书舍人与崔日用赵履温李等託武三思权熏炙中外天下语曰崔冉郑乱时政或曰初附来俊臣俊臣诛附易之易之诛託韦庻人后附谯王卒被戮人日侍宴大明宫云琼殿含光映早轮玉銮𥘉跸望初晨池开冻水仙宫丽树发寒花禁苑新佳气徘徊笼细网残霙淅沥染轻尘良时荷泽皆迎胜穷谷稀阳犹未春哭郎着作云诗礼康成学文章贾谊才已年人得梦庚日鸟为灾书草藏天阁琴声入夜台荒阶罗驳藓云座满尘埃白马賔从散青乌陇隧开悲凉门舘下怀旧几迟廻秋闺诗云征客向轮台幽闺寂不开音书秋鴈㫁机杼夜蛩催虚愰风吹叶闲堦露染苔自怜愁思影常共月徘徊唐永徽以来唱桑条歌云桑条韦也女韦也神龙时逆韦应之愔作枽条乐词十首以进擢吏侍愔乐府採莲曲云锦檝沙棠舰罗带石榴裙緑潭採荷芰清香日稍曛鱼鸟争唼喋花叶相芬氲不觉湘州暮菱歌处处闻胡笳曲云汉将留边朔遥遥嵗序深谁堪牧马思正是胡笳吟曲㫁江山月声悲雨雪隂传书向苏武陵也独何心折杨柳云青柳映红颜黄云蔽紫闗忽闻边使出枝叶为君攀舞腰愁欲㫁春心望不还风花衮成雪罗绮乱班班夜游曲云汉室欢娱盛魏国文雅遒许史多暮宿应陈从夜逰西园燕公子北里召王侯讵似将军猎空嗟亭尉留年少行云颕川豪横客咸阳轻薄儿田窦方贵幸赵李新相知轩盖终朝集笙竽此夜吹黄金盈箧笥白日忽西驰沈佺期幸太平公主南庄诗云主第山门起㶚川宸游风景入初年凤凰楼下交天仗乌鹊桥头敞御筵徃徃花间逢綵石时时竹里见虹泉今朝扈跸平阳馆不羡乗槎云汉边九日临渭亭云御气幸金方慿髙荐羽觞魏文班菊蘂汉武赐茰房秋美铜池色晴添银树光年年重九庆日月奉天长陪幸韦嗣立㽵云台阶好赤松别业对青峰茆室承三顾花源接九重虹旗萦秀木鳯辇拂踈笻迳直千官拥溪长万骑容水堂开禹膳山阁献尧钟皇鑑清居逺天文睿奨浓巗泉他夕梦渔钓徃年逢共荣丞相府偏降逸人封白鹿观应制云紫鳯真人府班龙太上家天流芝盖下山转桂旌斜圣藻垂寒露仙杯落晩霞唯应问王母桃作几时花上已陪驾渭滨云寳马香车清渭滨红桃碧柳禊堂春皇情尚隐垂竿佐天瑞先呈捧劒人陪幸五王宅云北阙垂旒暇南宫听履廻天临翔鳯转恩向濯龙开兰气承僊帐榴花引御盃日从金穴吐云是玉衣来池影揺歌席林香散舞台不知行漏晚清跸尚徘徊安乐公主㽵云皇家贵主学神仙别业𥘉开云汉边山出尽如鸣凤岭池成不譲饮龙川粧楼翠幌教春住舞合金铺借日悬景从乗舆来此地称觞献夀乐钧天人日大明宫应制云拂旦鸡鸣仙卫陈慿髙龙首帝庭春千宫黼帐杯前夀百福香奁胜里人山鸟𥘉来犹怯啭林花未发已偷新天文正应韶光转设报悬知用此辰望春宫迎春应制云芳郊緑野散春晴复道离宫烟雾生杨柳千条花欲绽蒲桃百丈蔓𥘉萦林香酒气元相入鸟啭歌声各自成定是风灮牵宿醉来晨复得幸昆明晦日浐水应制云素浐接宸居青门盛祓除摘兰諠凤野浮枣溢龙渠苑蝶飞殊嬾宫鸎啭不踈景移天上入歌舞向储胥送金城公主云金牓扶丹掖银河属紫阍那堪将凤女还似嫁乌孙玉就歌中怨珠辞掌上恩西戎非我匹明主为公存饯唐永昌云洛阳旧有神明宰辇毂田来天地中余邑政成何足贵因君取则四方同早朝云阊阖连云起巗廊拂雾开玉珂龙影度珠履鴈行来长乐霄钟尽明光晓奏催一经推旧徳五字擢英才俨若神仙去纷从霄汉廻千春奉休歴分禁喜趋陪曝衣篇云君不见昔日冝春太液边披香画阁与天连登华灼烁九微映香气氛氲百和燃此夜星繁河正白人传织女牵牛客宫中扰扰曝衣楼天上娥娥红粉席曝衣何许矄半黄宫中梁绛河里碧烟上双花㐲兎画屏风四子盘龙擎斗帐舒罗散縠云雾开缀玉垂珠星汉廻朝霞散綵羞衣架晓月分光劣镜台上有仙人长命锦中有玉女迎欢绣玳瑁筵中别作春珊瑚䆫里飜成昼椒房金屋宠新流意气娇奢不自由汉文冝惜露台产晋武湏烧前殿裘九日应制云御气幸金方慿高荐羽觞魏文颁菊𦵔蘂汉武赐茰房去鸖留歌吹归鸿识舞行臣欢重九庆日月奉天长和晦日驾幸昆明池云法驾乗春转神池象汉廻双星移旧石孤月隐残灰战鹢逢时去恩鱼望幸来㟁花缇骑遶堤栁幔城开思逸横汾唱欢流宴镐杯微臣凋杇质羞覩䂊章材白鹿观应制云四郊秦汉国八水帝王都闾阎雄理闬宫阙壮规模贯渭称天邑含歧实奥区金门披玉馆因此识皇图主第夜宴云濯龙门外主家亲鸣鳯楼中天上人自有金杯迎甲夜还将绮席发阳春张燕公说尝谓佺期曰沈三兄诗湏还他第一佺期字云卿相州人除给事中考功郎受赃劾未究㑹张易之败遂长流驩州稍迁台州録事参军入计召见拜起居郎兼修文直学士侍宴为弄辞恱帝赐牙绯寻为太子詹事开元初卒魏建安后讫江左诗律屡变至沈约庾信以音韵相婉附属对精密及之问沈佺期又加靡丽回忌声病约句凖篇如锦绣成文学者宗之号为沈宋语曰苏李居前沈宋比肩谓苏武李陵也酬苏味道夏晚省中云并命登仙阁分霄直礼闱大官供宿膳侍史䕶朝衣卷幔天河入开牎月露微小池残暑退髙树早凉归冠劒无时释轩车待漏飞明朝题汉柱三署有光辉和杨再思春夜宿直云西禁青春满南端皓月微千庐霄驾合五夜晓钟晞星斗横纶阁天河渡琐闱烟花章奏里纷向夕郎飞和崔正谏登秋日早朝云鸡鸣朝谒满露白禁门秋爽气临旌㦸朝光映冕旒河宗来献宝天子命焚裘独负津阳议言从逮礼游巫山髙云巫山髙不极合沓竒状新暗谷疑风雨隂崕若鬼神月明三崃曙潮满九江春为问阳台客应知入梦人此诗范摅以为佺期之作而顾陶以为张循今记于此宋之问芙蓉园应制云芙蓉秦地沼卢橘汉家园谷转斜盘径江廻曲抱源风来花自舞春入鸟能言侍宴瑶池夕归途笳吹繁三㑹寺应制云六飞廻玉辇双树谒金仙瑞鸟呈真字神龙吐浴泉浄心遥证果睿想独超禅塔踊香花地山围日月天𣑽音迎雨彻空乐倚云悬今日登仁夀长㸔法镜圆荐福寺应制云𣑽筵光圣邸游䂊览宏规不改灵光殿因开功德池莲生新歩叶桂长昔攀枝踊塔夜中见飞楼海上移闻韶三月幸观象七星危欲识龙归处朝来云气随陪游苑遇雪云紫禁仙舆诘旦来青旗遥倚望春台不知庭霰今朝落疑是林花昨夜开饯许州宋司马云颕郡水东流荀陈兄弟游偏伤兹日逺独向聚星州河润在明德人康非外求当闻力为政遥慰我心愁谒禹庙云夏王乗四载兹地发金符骏命终不易报功畴敢渝先驱惣昌㑹后至伏灵诛玉帛空天下衣冠照海隅旋闻厌黄屋更道出苍梧林表词转茂山阿井讵枯舟迁龙负壑田变鸟芸芜旧物森如在天威肃未殊玄夷届瑶席玉女侍青都奕弈扃闱邃轩轩文卫趋气青连曙海云白洗春湖猿啸有时合禽言长自唿灵歆异蒸糈至乐匪笙竽茅殿今文袭梅梁古制无运遥日崇丽业盛荅昭苏伊昔力云尽而今功尚敷揆才非美箭精享愧生刍郡职昧为美邦空宁自诬下车霰已积摄事露行濡人隐冀多祐曷惟霑薄駈咏海云肃事祠春溟宵斋洗䝉虑鸡鸣见日出鹭下观涛鹜地阔八荒近天廻百川澍筵端济空曲目外唯雰雾暖气物象来周游晦明互致腥匪玄享䄄涤期灵煦的的波际禽泫泫岛间树安期今何在方丈蔑寻路仙事与世隔冥搜徒巳屡四明背群山遗老莫辨处内抚良自慨弱龄忝恩遇三入文史林两拜神仙署虽叹出闗逺始知临海趣赏来空自多理胜孰能喻留檝竟何时待徙倚歳云暮浣纱篇赠陆上人云越女颜如花越王闻浣沙国微不自宠献作吴宫娃山薮半濳匿苎罗更蒙遮一行覇勾践再笑倾夫羗艳色夺人目効嚬亦相夸一朝还旧都靓粧寻若耶林鸟惊入松网鱼畏沈花始觉冶容妄方悟君心邪钦子秉幽意世人共称嗟愿言託君怀傥类蓬生麻家住雷门曲阁髙陵飞霞淋漓翠羽帐旖旎緑云车奉风艶楚舞秋月绵胡笳自昔専娇爱翫袭惟矜奢逹本知空寂弃彼犹泥沙永割偏执性自长薰修牙携妾不障道愿止妾西家中宗幸荐福寺献诗云香刹中天起宸逰满路辉乗龙太子去驾象法王归殿饰金人影牎揺玉女扉稍迷新草木遍识旧庭闱水入禅心定云从寳思飞欲知星刼逺𥘉拂六铢衣立春日侍宴内殿出剪綵花诗云金阁装新店琼筵弄绮梅人间都未识天上忽先开蝶绕香丝住蜂怜艳粉回今年春色早应为剪刀催陪幸公主南㽵诗云青门路接鳯凰台素浐宸游龙骑来涧草自迎香辇合巗花应对御筵开文移北斗成天象酒近南山作夀盃此日侍臣将石去共欢明主钖金廻明河篇云八月凉风天气晶万里无云河汉明昬见南楼清且浅晓落西山纵复横洛阳城阙天中起长河夜夜千门里复道连甍共蔽亏画堂琼户特相冝云母帐前𥘉㲹滥水精帘外转逶迤倬彼昭回如练白复出东城接南陌南陌征人去不归谁家今夜擣寒衣鸳鸯机上踈萤度乌鹊桥边一鴈飞鴈飞萤度愁难歇坐见明河渐微没巳能舒卷任浮云不惜光辉让流月明河可望不可亲愿得乗槎一问津更将织女支机石还访成都卖卜人盖之问求爲北门学士天后不许故此篇有乗槎访卜之语后见其诗谓崔融曰吾非不知其才但以其有口过尔之问终身耻之武后游龙门命群官赋诗先成者赐以锦袍左史东方虬诗成拜赐坐未安之问诗后成文理兼美左右莫不称善乃就夺锦袍衣之其词曰宿雨霁氛埃流云度城阙河湜柳新翠苑树花𥘉发洛阳花柳此时浓山水楼台映几重羣公拂雾朝翔鳯天子乗春幸凿龙龙门近出王城外羽从淋漓拥轩葢云跸才临御水桥天衣已入香山㑹山壁崭巗㫁复连清流澄澈俯伊川塔影遥遥緑波上星龛奕奕翠微边层峦旧长千寻木春壑𥘉飞百丈泉綵仗蜺旌遶香阁下辇登髙望河洛东城宫阙拟昭回南陌沟塍殊绮错林下天香七寳台山中春酒万年盃微风一起祥花落仙乐𥘉鸣瑞鸟来鸟来花落纷无已称觞献夀烟霞里歌舞淹留景欲斜石间犹驻五云车鸟旗翼翼留芳草龙骑骎骎映晩花千乗万骑銮舆出水静山空严警跸郊外喧喧引㸔人倾城南望属车尘嚻声引飏闻黄道王气周廻入紫宸先王定鼎三河固寳命乗周万物新吾皇不事瑶池乐时雨来观农扈春咏省壁画鸖诗云粉壁图仙鸖昻藏真气多骞飞竟不去当是恋恩波韦善心为郎中善剖决之问善诗时谓户部二妙之问字延清汾州人与佺期允济媚附易之及败贬泷州参军事逃归复附三思景龙中謟事太平公主安乐公主权盛复徃谐结太平深嫉之中宗将用为中书舍人太平发其赃下迁越州长史赋诗流传京师睿宗立以狯险盈恶诏流钦州赐死徐坚送金城公主云星汉下天孙车服降殊藩匣中词易切马上曲虚繁闗塞移朱帐风尘照锦轩箫声去日远万里望河源饯许州宋司马云旧许星车转神京祖帐开㫁烟伤别望零雨送离盃辞鷰依空遶賔鸿入听哀分携与秋气日夕共徘徊饯唐永昌赴任东都云郎官出宰赴伊瀍征转骎骎㶚水前此时长望新丰道携手相看共黯然饯考功武员外学士使嵩山置舍利塔謌云伊川别骑㶚㟁分筵对三春之花月览千里之风烟望青山兮分地见白云兮在天寄愁心于樽酒怆离绪于清絃共握手而相顾各㗸悽而黯然坚字元固西台舍人齐𣆀之子属文典厚杨再思每日为凤阁舍人様中宗时为给事中明皇改丽正书院为集贤院以坚充学士不为章句之学而穷览治闻绵歴四朝以谨厚称送张说廵边应制云至徳抚遐荒神兵赴朔方帝思元帅重爰释股肱良累相承开池深筹协子房寄崇専斧钺礼俻设坛塲皷喧雷电戈劒凛风霜四骐将戒道十乗启先行圣钖加常钖天光曜宠光出郊开帐饮寅饯盛离章雨濯梅林润风秋麦野凉燕山应勒颂麟阁伫名杨坚卒张说挽歌云才美临淄北名髙淮海东羽仪三省遍渔猎五车通玉殿孤新榜珠英落旧丛徒存一寳劒何处访徐公卢怀慎九日应制云时和素秋节宸豫紫机闲鸖似闻琴至人疑宴镐还旷望对平野潺湲俯暝湾无因酬大徳空此媿崇班怀慎灵昌人开元初与姚崇同相时讥为伴食然能清俭以直道始终武平一驾幸温泉诗云秦王登竭石周后袭崐崘何必在遐逺方称万㝢尊我皇顺时豫星驾动轩辕雄骑交驰道清笳度国门廻舆长乐观校猎上林园行漏移三象连营惣八屯旌揺鹦鹉谷骑转鳯凰原絶壁苍苔古灵泉碧熘温参差开水殿窱敞巗垣丰邑踪犹在骊宫迹尚存烟松衘翠幄雪迳遶花源侍从推玄草文章召武贲深仁浃夷夏洪造溢干坤谬忝王枚列多慙雨露恩景龙四年正旦赋栢树诗云緑叶迎春緑寒枝歴嵗寒愿将百叶夀长奉万年欢兴庆池云銮舆羽驾直城隈帐殿旌门此地开皎洁灵潭图日月参差画舸结楼台波揺㟁影随桡转风送荷香逐酒来愿奉皇懽常不极长逰云汉几昭回白鹿观应制云玉府凌二曜金坛驻六龙緑旒悬倒景羽葢偃乔松玄圃灵芝秀华池瑞液浓谬因霑舜渥长愿奉尧封送金城公主云广化三边静通姻四海安还将膝下爱特副域中欢圣念飞玄藻仙仪下白兰日斜征盖没归骑动鸣鸾宴安乐公主新宅云王孙帝女下仙台金牓珠帘日夜开遽惜琼筵懽正洽唯愁银箭晓相催饯唐永昌云闻君墨绶出丹墀䨥舄飞来伫有期寄谢铜街攀柳日无忘粉署握兰时正月八日立春内出綵花赐近臣应制云銮辂青旂下帝台东郊上苑望春来黄莺未觧林间啭红蘂先从殿里开画阁条风初变柳银塘曲水半含苔斦逢睿藻先韶律更促霞觞畏景催是日中宗手勑批云平一年虽㝡少文甚警新恱红蘂之先开讶黄莺之未啭循环吟咀赏叹兼怀今更赐花一枝以彰其美所赐学士花并令挿在头上后所赐者平一左右交挿因舞蹈拜谢时崔日用乗酣饮欲夺平一所赐花上于帘下见之谓平一曰日用何爲夺卿花平一跪奏曰读书万卷从日用满口虚张赐花一枝学平一终身不获上及侍臣大笑因更赐酒一盃当时叹美中宗宴安乐公主新宅应制云紫汉秦楼敞黄山鲁馆开簪裙分上席歌舞列平台马既如龙至人疑学凤来幸忻聮棣萼何以接邹枚人日西台观打毬应制云令节重遨游分鏕戏綵毬骖驔廻上苑躞蹀绕通沟影就红尘没光随赭汗流赏阑清景暮歌舞乐时休平一名甄以字行武后时畏祸隐嵩山中宗虽宴豫尝因诗规诫然不能卓然自引去明皇时终亦彼谪虽谪而名不衰李行言秋晩度废关云秦郊平旧险周德眷遗黎始闻清夜柳俄见落风泥物色来无限津途去不迷空亭谁问马闲戍但鸣鸡山月寒弥浄河风晓更凄赠言杨伯起非复是关西景龙中中宗引近臣宴集令各献伎爲乐张钖爲谈客娘舞宗晋卿舞浑脱张洽舞黄麞杜元琰诵婆罗门呪行言唱驾车西河卢藏用効道士上章国子司业郭山煇请诵古诗两篇诵鹿鸣蟋蟀未毕李峤以诗有好乐无荒之语止之行言陇西人兼文学干事函谷闗诗为时所许中宗时为给事中能唱歩虚歌帝七月七日御两仪殿㑹宴帝命为之行言于御前长跪作三洞道士音词歌数曲皃伟声畅上频叹美韦元旦正月七日宴大明殿诗云鸾鳯旌旂拂晓陈鱼龙角觗大明辰青韶既肇人为日绮胜𥘉成日作人圣藻凌云裁栢赋仙歌从宴摘梅春垂旒一庆冝年酒朝野俱欢荐夀新安乐公主山庒云银河南渚帝城隅帝辇平明出九衢刻凤蟠螭陵桂邸穿池叠石冩蓬壶琼箫暂下钧天乐绮缀长悬明月珠仙牓承恩争既醉方知朝野更欢娱望春宫迎春应制云九重楼阁半山霞四望韶阳春未賖侍跸妍歌㳺㶚涘留觞罢舞出京华危萍竞捧中街日戏马争衘上苑花景色欢娱长若此承恩不醉不还家送金城公主云柔逺安夷俗和亲重汉年军容旌节送国命锦车传琴曲悲千里箫声恋九天唯应西汉月来就掌珠圆饯唐州髙使君云桐栢膺新命芝兰惜旧逰鸣臯夜鸖在迁木早鸎求传拥淮源路罇空㶚水流落花分送逺春色别离忧早朝云霞维芳月季宸极衆星尊佩玉朝三陛鸣珂过九门挈壶分早漏㐲槛耀初暾北倚苍龙阙西临紫鳯垣词庭草虽视温室树无言鳞翰空爲忝长怀圣主恩中宗立春游苑应制云㶚涘长安常近日殷正腊月早迎新池鱼戏叶仍含冻宫女裁花巳作春向苑云疑承翠帷入林风若起青苹年年斗柄东无限愿把琼觞夀北辰中宗时兴庆池侍宴应制云沧池漭沆帝城边殊胜昆明凿汉年夹㟁旌旗䟽逺道中塘箫皷振楼船云峰四起迎宸幄寳树千重入御筵宴乐已深鱼鸟咏承恩更欲奏甘泉主第夜宴云主第新成银作榜賔筵广宴玉为楼壶觞既卜仙人夜歌舞疑停织女秋元旦京兆万年人与张易之姻属易之罢贬感义尉舅陆颂妻韦后弟也元旦慿以复进终中书舍人唐诗纪事巻第十一唐诗纪事唐诗纪事卷第十二唐诗纪事巻第十二毕干㤗辛替否王景韦安石窦希玠李咸陆景初郑南金于经野解琬麴瞻樊忱孙佺李从远周利用杨㢘张景源李恒毕干㤗慈恩寺九日应制云鹦林花塔启鳯辇顺时游重九昭皇庆大千扬帝休耆阇妙法阐王舍睿文流至徳覃无极小臣歌讵詶辛替否慈恩寺九日应制云洪慈均动植至徳俯深玄出豫从𥘉地登髙适𣑽天白云飞御藻慧日暖皇编别有秋原藿长倾雨露縁替否字恊时京兆人景龙中爲左拾遗以直谏迁右台殿中侍御史爲宪司弹击不避强御累迁颕王府长史卒王景慈恩寺九日应制云玉辇移中禁珠梯览四禅重阶清汉接飞窦紫霄悬缀叶披天藻吹花饮御筵无因銮跸暇俱舞鸖林前景太原人为司门贠外郎莱州刺史子之咸为长安尉昆弟之贲之涣皆善属文之咸之子纬有传韦安石九日侍宴应制云重九开秋节得一动宸仪金风飘菊蘂玉露泫茰枝睿览八纮外天文七曜披临深应在即居髙岂虑危安石京兆人乆视中为相二张三思横宠安石数析辱之复相中宗不附太平公主睿宗时为姜晦所劾贬黜发愤卒窦希玠九日应制云銮舆廵上苑凤驾瞰层城御座丹乌丽宸居白鸖惊玉旗萦桂叶金杯汎菊英九晨陪圣膳万歳奉承明八月中宗令学士寻胜同宴于礼部尚书窦希玠林亭张说制序云召丝竹于伶官借池亭于贵族雕俎在席金覊驻门逺山片云隔层城而即兴繁鸎芳树遶髙台而共乐夏日帝幸五王第乃过希玠宅刘宪诗云北斗枢机任西京肺腑亲李乂诗云贵游开北第宸眷幸西郷按希玠武徳时内史令威之后中宗时为礼书以恩泽赐实封开元为太子少傅世为外戚唐世贵盛莫与为此李咸九日应制云重阳乗令序四野开晴色日月数𥘉并干坤圣登极菊黄迎酒泛松翠凌霜直游海难为深负山徒倦力陆𥘉景九日应制云九秋灮顺䂊重节霁良辰登髙识汉苑问道侍轩臣菊花浮秬鬯茰房挿缙绅圣化谧边垂长洲鸿鴈濵景初元𥘉之子恬静寡欲议论髙简景云中与崔湜同知政事睿宗曰子能召先业是谓象贤乃赐名象先郑南金九日应制云重阳玉律应万乗金舆出风起韵虞絃云开吐尧日菊花浮圣酒茱香挂衰质欲知恩煦多顺动观秋实于经野九日应制云御气三秋节登髙九曲门桂筵罗玉爼菊体溢芳樽遵渚归鸿度承云舞鹤骞微臣滥陪赏空荷圣明恩经野中宗时为戸部尚书中宗九日登髙应制二十四人韦安石苏瓌诗先经野及卢懐慎诗后成时景龙三年也解琬慈恩寺九日登塔应制云瑞塔临𥘉地金舆幸上坊空边有清浄觉处无馨香雨霁微尘歛风秋定水凉兹辰採仙菊荐夀庆重阳晦日宴髙氏林亭云主第簪裾出王畿春照华山亭一巳眺城阙带烟霞横堤列锦帐傍浦驻香车欢娱属晦节酩酊未还家琬魏州元城人与郭元振善习边事守边积二十年开元中终同州刺史麴瞻慈恩寺九日应制云扈跸游玄地陪仙瞰紫微似迈铢衣刧将同羽化飞雕戈秋日丽寳劒晓霜霏献觞乗菊序长愿奉天晖樊忱慈恩寺九日应制云净境重阳节仙逰万乗来挿茰登鹫岭把菊坐蜂台十地祥烟合三天瑞景开秋风词更逺窃抃乐康哉孙佺慈恩寺九日应制云应节茰香满𥘉寒菊浦新龙旗焕辰极鳯驾俨香闉莲井偏疑夏梅梁更若春一忻陪应塔还似得天身佺麟徳宰相处约之子延和初为幽州都督为奚所败同周以弟见获送黙啜所杀之佺不知兵始裴懐古为都督驭士有方朝廷以佺代之遂及败李从逺慈恩寺九日应制云九月从时䂊三乗为法开中霄日天子半座寳如来摘果珠盘献攀茰玉辇廻愿将尘露㸃遥奉光明台周利用慈恩寺九日应制云出舆乗金节飞文焕日宫茰房开圣酒杏苑被玄功塔向三天逈禅收八解空叨恩奉兰籍终愧洽薰风金城公主和蕃中宗送至马嵬群臣赋诗帝令御史大夫郑惟忠及利用护送入蕃学士赋诗以饯徐彦伯为之序云杨廉九日侍宴应制云逺目瞰秦埛重阳坐㶚亭既开黄菊酒还降紫微星箫皷谙仙曲山河入画屏幸兹陪宴喜无以效丹青慈恩寺九日应制云万乗临真境重阳眺逺空慈云浮鴈塔定水映龙宫宝铎含飈响仙轮带日红天文将瑞色辉焕满寰中沈佺期酬杨给事中廉见赠台中诗云子云惟辩博公理擅词雄始自尚书省旋闻给事中言从温室秘籍向鎻闱通张景源慈恩寺九日应制云飞塔凌霄起宸游一届焉金壶新泛菊寳座即披莲就日揺香辇慿云出𣑽天祥氛与佳色相伴杂鑪烟李恒慈恩寺九日应制云寳地隣丹掖香台瞰碧云闗山江水出城阙树中分睿藻兰英秀仙杯菊蘂薰愿将今日乐长奉圣明君唐诗纪事卷第十二唐诗纪事唐诗纪事卷第十三唐诗纪事卷第十三崔液张元一刘希夷郑遂初王熊房融张敬忠崔珪沈祖仙卢崇道徐安期张纮薛曜袁晖李休烈邵士彦吴大江刘幽求贾曾杨齐哲魏元忠李夔司马承祯崔液上元诗六首云玉漏铜壶且莫催铁关金鎻彻明开谁家见月能闲坐何处闻灯不㸔来今年春色胜常年此夜风光最可怜鳷鹊楼前新月满凤凰台上宝灯燃神灯佛火百轮张刻象图容七宝装影里如闻金口説空中似放玉豪光金勒银鞍控紫骝玉轮珠幰驾青牛骖驔始散东城曲倐忽还来南陌头公子王孙意气骄不论相识也相邀最怜长袖风前弱更赏新絃暗里调星移汉转月将微露洒烟飘灯渐稀犹惜道傍歌舞处踟蹰相顾不能归液字润甫仁师之子湜之弟也工五言举进士第一人湜尝曰液子我家龟龙也官至殿中侍御史坐湜故亡命郢州作幽征赋以见意遇赦还卒张元一武后朝左司郎中张元一善滑稽时西戎犯边武懿宗统兵御之至邠畏懦而遯懿宗短陋元一嘲曰长弓短度箭蜀马临高蹁去贼七百里隈墻独自战忽然逢着贼骑猪向南䞼则天未晓曰懿宗无马耶元一曰骑猪夹豕也则天大笑后尝问元一外有何事曰有三庆旱而雨洛桥成郭洪覇死刘希夷将军行云将军辟辕门耿介当风立诸将欲言事逡廵不敢入劒气射云天皷声破原隰黄尘塞路起走马追兵急弯弓从此去飞箭如雨集截围一百里斩首五千级代马流血死胡人抱鞍泣古来养甲兵有事常讨袭乗我庙堂运坐使干戈戢献凯归帝京军容何翕习悲代白头翁云洛阳城东桃李花飞来飞去落谁家洛阳儿女惜颜色行逢落花长叹息今年花落颜色改明年花开谁复在巳见松栢摧为薪更闻桒田变为海古人无复洛城东今人还对落花风年年歳歳花相似歳歳年年人不同寄言全盛红颜子湏怜半谢白头翁此翁白头真可怜伊昔红颜美少年公子王孙芳树下清歌妙舞落花前光禄台前开锦绣将军楼阁尽神仙一朝卧病无人识三春行乐在谁边宛转娥眉能㡬时湏臾鸖发乱如丝但㸔旧来歌舞地唯有黄昏鸟雀悲唐新语云希夷一名庭芝汝州人少有文华好为宫体诗词㫖悲苦不为时人所重善弹琵琶尝为白头翁咏云今年花落颜色改明年花开复谁在旣而自悔曰我此诗䜟与石崇白首同所归何异乃更作一聮云年年歳歳花相似歳歳年年人不同旣而叹曰此句复似向䜟矣然死生有命岂复由此乃两存之诗成未周歳为姧人所杀或云宋之问害之后孙翌撰正声集以希夷诗为集中之最由是大为人所称晚憇南阳旅舘云旅舘何年废征夫此日过途穷人自哭春至鸟还歌行路新知少荒田古路多池篁覆丹谷坟树遶清波日照蓬隂转风微野气和伤心不可去回首怨如何秋日题汝阳潭壁云独坐秋隂至悲来从所适行见汝阳潭飞萝蒙水石悬瓢朩叶上风吹何历历幽人不耐烦振衣歩闲寂回流清见底金沙覆银砾洛水非一丈空胧几千尺鱼鳞可怜紫鸭毛自然碧秋水弄清灮渺焉忘损益游山随形影清浊混心迹歳暮归去来东山余宿昔故园置酒云酒熟人湏饮春还鬓已秋愿逢千日醉得缓百年忧旧里多青草新知尽白头风前灯易㓕川上月难留卒卒周姬旦栖栖鲁孔丘平生能几日不及且遨游夜集张諲所居云江南成久客门舘日萧条唯有图书在多伤鬓发凋诸生陪讲诵稚子给渔樵隐室寒灯净空阶落叶飘沧洲自有趣谁道隐湏招巫山懐古云巫山幽隂地神女艳阳年襄王伺容色落日望悠然归来高堂夜金釭熖青烟頺想卧瑶席梦䰟何翩翩摇落殊未已荣华倐徂迁愁思潇湘浦悲凉云梦田猿啼秋风夜鴈飞明月天巴歌不可听听此益潺湲孤松篇云蚕月桒叶青鸎时柳花白澹艳烟雨滋敷芬阳春陌如何秋风起零落从此始独有南涧松不叹东流水玄隂天地冥皓雪朝夜零岂不罹寒暑为君留青青靑靑好颜色落落任孤直群树遥相望衆草不敢逼灵龟卜真隠仙鸟冝栖息耻受秦帝封愿言唐侯食寒山夜月明山冷气清清凄兮归风集吹之作琴声松子卧仙岑寂听凝野心清冷有真曲樵採无知音美人何时来幽迳委緑苔吁嗟深涧底弃捐广厦材郑遂𥘉别离怨云荡子戍辽东连年信不通尘生锦歩障花送玉屏风只怨红颜改宁辞玉簟空系书春鴈足早晚到云中万歳通天年李逈秀下登第王熊熊自潭州至岳阳张燕公宴别赠诗二章云丝管清且哀一曲倾一盃气将然诺重心向友朋开古木无生意寒云若死灰赠君芳杜草为植建章台缙绅连省阁沟水遽西东然诺心犹在容华歳不同孤城临楚塞逺树入秦宫谁念三千里江潭一老翁熊荅云长沙辞旧国洞庭逢故人薰兰敦乆要披雾转相亲歳月方嗟老江山不惜春忽闻黄鸖曲更作白头新平生共风月倐忽间山川不期交淡水暂得欵忘年兴逸方罢钓㠶开欲觧船离心若危斾朝夕为君悬韦嗣立尝和前作并序云余昔忝省闼与岳州张使君潭州王都督同官聮事后承朝谴各自东西张公与王都督别诗二首情颇感切余览以耿叹因追和焉房融游始兴广果寺山房云零落嗟残命萧条託胜因方烧三界火遽洗六情尘隔岭天花发凌空月殿新谁令乡国思从此学分身融河南人武后时爲宰相神龙元年贬死高州张敬忠先天中王上客爲侍御史自以才望华妙当入省望前行忽除膳部员外微有怅惋吏部郎中张敬忠戏咏曰有意嫌兵部专心望考功谁知脚蹭蹬㡬落省墻东盖膳部在省最东北隅也张仁愿在朔方奏用御史张敬忠何长鸾等分揔军事太子文学柳彦昭爲管记义乌尉昆良正爲随机皆着称敬忠自监察御史累迁吏部郎中开元七年拜平卢节度使崔珪孤寝怨云征戍动经年含情拂玳筵花飞织锦处月落擣衣边灯暗愁孤坐牀空怨独眠自君辽海去玉匣闲春絃珪开元中为太子詹事与兄中书舎人琳弟光禄卿瑶俱列棨㦸世号三㦸崔家沈祖仙秋闺诗云白马三军客青娥十载思王庭霜落夜罗幌月明时炉冷蜘蛛喜灯寒熠燿期愁多不可曙流涕坐空帏卢崇道新都南亭别郭大元振诗云竹径女萝蹊莲洲文石隄静深人俗断寻玩徃还迷碧潭秀𥘉月素林惊夕栖褰幌纳鸟侣罢琴听猿啼佳辰改宿昔胜寄坐睽携长懐赏心爱如玉复如珪崇道为太常卿坐其崔湜反俱流岭南还归至都为其子娶崔氏女有内给使取充贵人崇道赂之令别娶一崔氏女入内事败并男三人皆勑杖至殒盖睿宗时也徐安期催粧云传闻灯下调红粉明镜台前作好春不湏靣上浑粧却留着双眉待画人张纮闺怨诗云去年离别鴈𥘉归今夜裁缝萤已飞征客近来音信断不知何处寄寒衣纮登乆视六年进士第薛曜正夜侍宴应制云重关钟漏通夕敞凤凰宫双日祥烟里千门明月中酒盃浮湛露歌曲唱流风侍臣咸醉止常慙恩遇崇曜尚城阳公主子绍尚太平公主绍兄顗惧太盛以问从兄克克曰帝甥尚主由来故事但以恭慎行之何惧也曜堂姪儆子锈自曜至锈一门四公主曜元起之子也圣历中附张易之官正諌大夫袁晖正月闺情云正月金闺里微风绣户闻晓魂怜别梦春思逼啼颜遶砌梅堪折当轩树未攀歳华庭北上何日度阳关七月闺情云七月坐凉霄金波满丽谯容华芳意改枕席怨情饶锦字沾愁泪罗裙绂细腰不如银汉女歳歳鹊成桥二月闺怨云二月韶光好春风香气多园中花巧笑林里鸟能歌有恨离琴瑟无情着绮罗更听春燕语妾亦不如他三月闺怨云三春时将尽空房独妾居蛾眉愁自结鬓发没情梳魏知古荐为左𥙷阙开元中马懐素欲校正群籍晖自邢州司户叅军预焉明皇东廵回出雀䑕谷晖应制云魏国山河险周王警跸廻九旗云际出万骑谷中来石㟁行将尽烟郊望忽开赏矜垂柳拂春畏落花催兴逸横汾体恩褒作颂才小臣曕日月延首咏康哉李休烈长夀三年则天徴天下铜五十余万斤铁一百三十余万斤于定鼎门内铸八稜铜柱高九十尺径一丈二尺题曰大周万国述德天枢纪革命之功贬唐家之德天枢下置铁山铜龙负载狮子麒麟围遶上有云盖上施盘龙以托珠高一丈围三丈金彩荧煌光侔日月武三思为其文朝士献诗者不可纪惟李峤诗冠絶当时曰辙迹光西山弇勲庸纪北燕何如万国㑹讽德九门前灼灼临黄道迢迢入紫烟仙盘正下露高柱欲承天山类丛云起珠疑大火悬声流尘作刼业固海成田圣泽倾尧酒薰风入舜絃忻逢下生日还偶上皇年后宪司发峤附㑹韦庻人左授滁州别驾而终开元中诏毁天枢发卒镕铄弥月不尽洛阳尉李休烈赋诗以咏之曰天门街里倒天枢火急先湏卸火珠计合一条丝线挽何劳两县索人夫先有讹言云一条线挽天枢言其不经乆也故休烈诗及之士庻莫不讽咏天枢之北韦庻人继造一台先此毁拆邵士彦秋闺诗云斜日空庭暮幽闺积恨盈细风吹帐冷微月度䆫明怨坐啼相续愁眠梦不成调琴欲有弄畏作断膓声吴大江擣衣诗云沙塞秋应晚金闺恨已空那堪裂纨素时许出房栊杵影弄寒月砧声调夜风裁缝双泪尽万里寄云中刘幽求幽求书懐云心为明时尽君门尚不容田园迷径路归去欲何从幽求冀州人临淄王入诛韦庶人预叅大䇿先天中为相在同列下意望未满已而窦懐正崔湜附太平公主有逆谋幽求説明皇图之谋洩睿宗流之于封州明年公主诛召复旧官开元初进左丞相以太子少保罢姚崇忌之奏幽求鬰鬰散职有怨言诏有司鞠治卢懐愼等奏幽求轻肆不恭失大臣体贬睦州刺史迁杭郴二州恚愤卒于道贾曾洛阳人以孝闻开元𥘉为中书舎人与苏晋同掌制诰时号苏贾曽孝和皇帝挽词云新命千龄启鸿图累圣余天行应潜跃帝出受图书礼若传尧旧功疑复夏𥘉梦游长不返何国是华胥曾和宋之问下山歌云良游晼晚兮月成红锦路逶迤兮山路长王孙不留兮歳将宴嵩嵓仙草兮爲谁芳奉和春日出苑游瞩云彤闱晚辟问安廻金辂游春博望开渭北晴光揺草树终南佳气入楼台招贤巳得商山客託乗还招邺下才臣在东周独留滞欣承睿藻日边来杨齐哲过凾谷关云地险崤凾北途经分陜东逶迤衆山尽荒凉古塞空河光流晓日树影散朝风圣德今无外何处是关中魏元忠侍宴银潢宫应制云别殿秋云上离宫夏景移寒风生玉树凉气下瑶池堑花仍叶嵓菌尚抽枝愿奉南山夀千秋长若斯李夔夔为汴州司户使至汴州喜逢宋之问诗云阮籍蓬池上孤韵竹林才巨源从吏道正拥使车来相逢且交臂相命且衘盃醉后长歌毕余声绕吹台之问荅曰逺方来下客輶轩揖使臣弄琴冝在夜倾酒贵逢春驷马留孤馆双鱼赠故人明朝云雨散遥仰德为邻司马承祯宋之问吟冬霄引赠承祯云河有氷兮山有雪北户墐兮行人絶独山中兮对明月懐美人兮屡盈缺明月的的寒潭中青松幽幽吟劲风此情不向俗人説爱而不见恨无穷承祯荅云时旣暮兮节欲春山林寂兮懐幽人登竒峰兮望白云怅湎邈兮象郁纷白云悠悠去不返寒风飕飕吹日晚不见其人谁与言归坐弹琴思逾逺承祯字子微事潘师正传辟糓导引术无不通睿宗明皇累召至京师问其术卒赠正一先生沈佺期赠诗云紫微降天仙丹地授云藻上言华顶事中问长生道华顶居最高大壑朝阳早长生术何妙童颜后天老清晨朝凤京静夜思鸿寳叙其被召之事也李白云余音于金陵见司马子微谓余有仙风道骨可以神游八极之表因着大鹏赋以见志焉唐诗纪事卷第十三唐诗纪事唐诗纪事卷第十四唐诗纪事巻第十四张説宋璟王丘崔翘王光庭席豫梁昇卿源干曜张嘉正卢从愿韩休徐知仁崔禹钖裴漼韦抗程行谌李暠萧嵩刘昇裴光庭宇文融崔沔崔尚陆坚崔㤗之崔日知魏奉古张説人日迎春赐綵花诗云别馆芳菲上苑东飞花澹沲御筵红城临渭水天河近阙对南山云雾通绕殿流鸎凡几树当蹊乱蝶许多丛春园旣醉心和乐共识皇恩造化同送金城公主云青海和亲日星潢出降时戎王子宠汉国旧家慈春野开离宴云天起别词空弹马上曲讵减凤楼悲晦日浐水应制云千行发御柳一叶下仙笻青浦宸游至朱城佳气浓云霞交暮色草树喜春容蔼蔼天旂转清笳入九重饯唐州管使君云常时好闲燕朋旧少相过及尔宣风去方嗟离别多淮流春晼晚江海路蹉跎百年屡分散言欢复㡬何説字道济洛阳人相明皇为文属思精壮长于碑志谪岳州后诗益悽婉人谓得江山助云夜坐诗云懐哉四壁时未有五都价百金谁见许斗酒难为贳落花生芳春孤月皎清夜复逢利交客题户遥相谢岳阳早霁南楼云山水佳新霁南楼翫𥘉旭夜来枝半红雨后洲全緑四运相终始万形纷代续适临青草湖再变黄鸎曲地穴穿东武江流下西蜀歌闻枉渚邅舞见长沙促心逺居无漏神和生自足白髪悲上春知常谢无欲岳阳石门墨山二山相连有禅道观天下絶境诗云囷轮江上山近在华容县常陟巴丘首天晴遥可见佳邀屡前诺芳月愆幽眷及此符守移欢言临道便旣携赏心客复见送行掾竹径入隂窅松崕上空蒨草共林一色云与峰万变探窥石门断縁越沙涧转两山势争雄峰巘相顾盻药妙灵仙寳境华巗壑选清都西渊絶金地东敞宴池果接园畦风烟迩台殿高寻去石顶旷览天宇徧千山纷满目百川豁对靣骑来云气迎人去鸟声恋长揖桃源士举世同企羡岳州山城云岳城丰日暇闭户见天心东旷迎朝色西楼引夕隂观书千载近学静二毛深忽有南风至吹君堂上琴岳州行郡竹篱云山郡不沟郭荒城无翳壅爱人忠主利义守闭为勇芶非小勤瘁安得期逸宠板筑恐土踈蘘城嫌役重藩栅聊可固筠篁近易奉差池截浦沙缭绕縁隈陇矗似长云亘森如高㦸耸预絶材狼忧知免牛羊恐闾里寛矫歩榛丛恣踏踵始果游处心终日成闲拱出湖寄赵冬曦云西泛平湖尽参差入乱山东瞻岳阳郡污漫太虚间窘歩同行乐遒文亦屡㸔山戍上云桂江亭临水关川途倐忽间风景依如昨湘浦未赐环荆门犹主诺何时得余美载酒游宛洛说讁岳州常鬰鬰不乐时宰以説机辨才略牙相排㯽蘓颋方大用説与瓌善说因为五君咏致书封其诗以贻颋诫其使曰当候忌日近暮送之使者近暮弔客至多説先公僚旧颋览诗鸣咽流涕翌日上对大陈説忠正謇谔人望所属不宜沦滞遐方上因降玺书劳问俄迁荆州长史由是陆象先韦嗣立张庭珪贾曽皆以谴逐歳乆因加甄叙颋以父之执友事之甚谨王泠然上燕公书云诗曰投我以朩瓜报之以琼琚此言虽小可以喻大相公五君咏曰凄凉丞相府余庆在元成苏公一闻此诗移公于荆府积渐至相由苏得也今苏屈居益部公坐庙堂投朩报琼义将安在亦可举苏以自代然后为方朔之行泠然书又曰相公岳阳送别诗云谁念三千里江潭一老翁今日忘徃日之栖迟贪暮年之富贵乎明皇封太山廻过金桥御路萦转一望旌纛绵数十里上曰张说言我勒兵三十万旌旗径五百里陜右上党至于太原真才子也召吴道子韦无忝陈阉同制金桥图扈从南山雀䑕谷云䂊动三灵賛时廵四海威硖关凌曙出平路半春归霍鎭迎云罕汾河送羽旂山南柳半宻北谷草全稀迟日冝华盖和风入夹衣上林千里近应见百花飞将赴朔方军应制云礼乐逄明主韬钤用老臣恭凭神武策逺御鬼方人供帐荣恩饯山川喜诏廵天文日月送朝赋管弦新㓜志传三略衰材谢六钧胆犹忠作伴心故道为邻汉保河南地胡清塞北尘连年大军后不日小康辰劒舞轻离别歌酣忘苦辛从来思博望许国不谋身説赴集贤院学士上赐䜩应制得辉字韵云侍帝金华讲千龄道固稀任将贤士设书共学徒归首命深燕隗通经浅汉韦列筵荣赐食送客愧儒衣贺鷰窥檐下迁鸎入殿飞欲知朝野处文教日光辉三相同日拜官奉和御制云大块镕群品轻生偶圣时猥承三仕命虚忝百僚师右揆谋华实前星传重资逵骞求旧礼滥㸃乐贤诗赐釜同荣拜枞金宴宰司菊花吹御酒兰叶捧天词宝历休明盛頺年晷漏衰少留青史笔未敢赤松期恩赐宴乐游园云汉苑佳游地轩庭近侍臣共持荣幸日来赏艳阳春馔玉颁王篚枞金下帝钧池台草色徧宫观柳条新花绶光连榻朱颜畅饮醇圣朝多乐事天意每随人醉中作云醉后方知乐弥胜未醉时动容皆是舞出语揔成诗杂诗云抱薰心常焦举斾心常揺天长地自久欢乐能㡬朝君㸔西陵树歌舞爲谁娇五君咏齐公生人表向天闻鸖唳清论早揣摩玄心晚超诣入相廊庙静出军沙漠霁见深吕禄忧举后陈平计甘心除君恶足以报先帝许公信国桢尧美具瞻情百事资朝问三章广世程处高心不有临节自为名朱户传新㦸青松拱旧莹凄凉丞相府余庆在玄成李公实神敏才华乃天授睦亲何用心处贵不忘旧故事尊台阁新诗冠宇宙在人忠所奉恶我诚将宥南浦去莫归嗟嗟蔑孙秀代公举鹏翼翻飞磨海雾志康天地屯适与云雷遇兴䘮一言决安危万心注大勲书王府窄命沦江路势倾北夏门哀靡东平树耿公山岳灵才杰心亦妙鸷鸟峻摽立辰玉扣清调恊賛休明启思华日月照何意瑶台云风吹落江徼湘流下浔阳洒泪一投弔宋璟奉和明皇荅张説南出雀䑕谷诗云秦地雄西夏并州近北胡禹行山启路王在邑为都忽视寒暄隔深思险易殊四时宗伯叙六义宰臣铺徴作宫常应星环日每纡盛哉逢合道良以致亨衢奉和圣制送张尚书廵边云帝道薄存兵王师尚有征是开司马法爰命揔戎行画阃崇威信分麾盛宠荣聚观方结辙出祖遂倾城圣酒山河润天词象纬明德风边地偃胜气朔云平宰国推良噐爲军挹壮声至和常得体不战即云精以智泉宁竭其徐海自清迟迟庙堂坐赠别故人情奉和御制三相同日上官诗云丞相邦之重非贤谅不居老臣庸且惫何德以当诸厚秩先爲忝崇班复此除太常陈礼乐中棭降簮据圣酒山河润仙文象纬舒冐恩懐宠禄陈力省空虚郭隗慙无骏冯谖媿有鱼不知周勃者荣幸定何如恩赐乐游园宴诗云侍饮终酺㑹承恩续胜游戴天惟庆幸选地即殊尤北向祗双阙南临赏一丘曲江新熘暖上苑杂花稠亹亹韶絃屡戋戋贲帛周醉归填畛陌荣耀接轩裘右开元天子登封㤗山南出雀䑕谷张説献诗明皇御荅群臣应制故明皇诗有川途犹在晋车马渐归秦之句饯张尚书朔方者燕公説也明皇诗有三台入武帐八座起文昌之句左丞相张説右丞相宋璟太子少传源干曜同日上官钖宴东堂明皇赐诗有赤帝收三杰之句故苏晋序云天子作三杰之诗以命宴乐盖为此也刘禹钖献权舎人书日昔宋广平之沉下僚也苏公味道时为绣衣直指使者广平投以梅花赋苏盛称之自是方列于闻人之目名遂振呜唿以广平之才未为是赋则苏公果暇知其人耶将广平困于穷阨于踬然后为是文耶是知英贤卓荦可外文字然犹用片言借説于先逹之口席其势而后骧首当时矧碌碌者畴能自异皮日休桃花赋序曰余常慕宋广平之为相正姿劲质刚态毅状疑其铁肠石心不能吐婉媚辞然覩其文而有梅花赋清便冨艶得南朝徐庾之体王丘奉和明皇荅张説南出雀䑕谷诗云襟帯三秦接旂裳万乗过阳源淑气早隂谷沍寒多花褥前茆仗霜严后乗戈戍云开晋岭江鴈入汾河北土分尧俗南风动舜歌一闻天乐唱恭逐万人和丘字仲山擢童子科能属文为吏部侍郎典选其奨用如孙逖张晋明王泠然皆一时茂秀萧嵩引与当国丘盛推韩休休秉政荐为御史大夫摭言萧颕士恃才傲物尝携壶逐胜憇于逆旅风雨暴至有紫衣翁领二僮避雨于此颕士颇侮之雨止老人上马呵殿而去颕士始知为丘也明日造门谢罪丘引至庑下坐而责之复曰子负名傲忽其止于一第乎果终于杨州工曹崔翘奉和皇明荅张説南出雀䑕谷诗云硖路绕河汾晴光扫曙氛笳吟中岭树仗入半峰云顿觉山原尽平㸔邑里分早行芳草末晩想好风薰嘉颂推英宰春游扈圣君共欣承睿渥日月照天文翘官至礼部尚书清河公王光庭奉和明皇荅张説南出雀䑕谷诗云省俗恩时遍廵方路稍回寒随汾谷尽春逐晋郊来云骑传行漏烟旄引从台恵风𥘉应律和气正调梅雅颂通晨禁天文接曙台覇城桃李色应待日华开奉和御制送张尚书廵边诗云贤相德符充朝推文武雄海波先若镜关草预从风钺助将军勇威成天子功琼章九霄发钖宴五衢通玉辗龙盘带金装凤颈騘虎貔分儗儗河洛震熊熊戈刃千霜白旌旗万火红示刑夷夏变流惠鬼神同张説送光庭诗云同居洛阳陌经日嬾相求及尔江湖去言别怅悠悠楚云眇覉翼海月倦行舟爱而不可见徒嗟芳歳流光庭与燕公最善故云席䂊奉和明皇荅张説南出雀䑕谷诗云鸣銮𥘉幸代旋盖欲横汾山尽千旗直郊平五校分前林已暄景后壑尚寒氛风送箫韶曲花铺黼黻文盐梅推上宰礼乐统中军献赋纡天札飘飘飞白云奉和圣制送张尚书廵边诗云圣帝重兵权分飞属大贤中军人执政丞相复廵边翕习戎装动张皇庙略宣朝荣承睿札野饯转行旃亭障东縁海沙场北际天春冬见严雪朝夕候烽烟巳勒燕山颂犹闻遣戍篇五营将月合八阵与云连经略图方逺懐柔道更全归来画麟阁蔼蔼武功传豫字建侯年十六举手笔俊拔科中之后为中书舎人与韩休许景先徐安正孙狄名相甲乙当时号为席公帝尝登朝元阁赋诗群臣属和帝以豫诗最工诏曰诗人之冠冕也梁昇卿奉和明皇荅张説南出雀䑕谷诗云何忽重关道千年遇圣皇幽林承惠泽闲客见清光日御仙途逺山灵寿域长寒云入晋薄春树隔汾香国佐同时雨天文属歳阳从来汉家盛未若此廵方昇卿与张九龄善渉学工书于八分尤工歴广州都督书东封朝觐碑爲时絶笔源干曜奉和御制送张尚书廵边云匈奴迩河朔汉地复戎旅天子择英才朝端出监抚流星下阊阖宝钺专公辅礼物生光辉宸意备思诩有征示矛㦸制胜惟罇俎彼美何壮哉桓桓擅斯举声华振台阁功徳摽文武奉国知命轻忘家以身许安人在勤恤保大殚襟腑此外无异言同情报明主送张説上集贤学士赐䜩赋诗得迎字云盛业光书府微人尽国英丝纶贤相称群俊学为名宠命垂天赐崇恩发睿情薰风清禁籞文殿述皇明日霁庭隂出池新水气生欢娱此无限诗酒自相迎奉和御制赐三相同日上官云睿作超千古湛思育万人逓迁俱荷泽同拜忽为隣道合音徽畅芳驰景命新皷钟崇享礼鹓鹭集朝伦窃位思官谤彫容谢木春慙多无以叙拙备实难陈进级懐三少承光尽百身自当归第日何幸列宫臣干曜开元𥘉姜皎荐于帝召见神气爽澈占对有序帝悦之性谨重与张嘉正张説李元纮同秉政居未常廷议可否皎为嘉正所排得罪讫不申救君子讥焉张嘉正奉和御制送张尚书廵边云天钖我宗盟元戎付夏卿多才思命将必勇独横行经纬称人杰文章作代英山川㸔是阵草木想为兵不待河氷合犹防汉月明有谋当系魄无战是绥氓阃外专三略云中冀一平感恩共心尽怅别屡䰟惊直视前旌掣遥闻后骑鸣还期方定日复此出郊迎嘉正性简䟽与人不疑所荐中书舎人苖延嗣吕太一考功贠嘉靖侍御史崔训时语曰令君四俊苖吕崔贠始为中书舎人崔湜轻之后与议事正出其上湜惊曰此终其坐后十年而为中书令卢从愿奉和御制送张説廵边云上将发文昌中军靖朔方占星引旌节择日拜坛场礼乐临轩送威声出塞扬安边俟帷幄制胜在巗廊作皷将军气投醪将士觞戒途遵六月离赠动三光槐路清梅暑蘅臯赴麦凉时文仰雄伯耀武震遐荒袵席知无战兵戈示不忘伫闻歌杖杜凯入系名王从愿字子袭举制科髙第为兵部尚书数充校考使御史中丞宇文融将以栝田户功为上下考从愿不许乃宻白从愿盛植产占良田数百顷帝自此薄之目为多田翁后欲用为相屡矣卒以是止韩休奉和御制送张尚书廵边云一德光台象三军掌夏卿来威申庙略出揔恊师贞受钺辞金殿凭轩去鼎城晓光摇组甲踈吹绕云旌左律方先凯中即训兵定功彰武事陈颂纪天声祖宴𥘉留赏宸章更宠行车徒零雨送林野夕隂生路极河流逺川长朔气于南辕迟反斾归奏谒承明休知制诰箫嵩荐与同秉政帝重之徐知仁奉和御制送张尚书廵边云圣德膺三统皇威𬒳八埏大明均照物小丑未宁边国相台衡重元戎庙略宣紫泥方受命黄石乃推贤问罪隂山下安人属国前度关行照月乗障坐销烟北阙纡宸藻南桥列祖筵耀威当夏日杀气指秋天皷鼋鼍振旌旗鸟兽悬由来词翰首今见勒燕然崔禹钖奉和御制送张尚书廵边云供帐何煌煌公其抚朔方群寮咸饯酌明主降离章关塞重门下郊歧禁苑傍练兵冝雨洗卧皷候风凉炎景宁云惮神谋肃所将旌揺天月逈骑入塞云长赫赫皇威振油油圣泽滂非惟按车甲兼以正封疆叱叱隂山道澄清潮海阳虏垣行决胜台座伫为光禹钖字洪范登显庆三年进士第为中书舎人裴漼送张説上集贤学士赐䜩赋得昇字云问道图书盛尊儒礼教兴石渠因学广金殿为贤昇日月恩光照风云宠命膺谋谟言可范舟檝事斯慿宴喜明时洽光辉湛露凝大哉尧作主天下颂歌称漼与张説善説为相数荐之漼长于敷奏天子亦自重焉韦杭送集贤学士张説上官赐䜩赋得西字云广庭临璧沼多士侍金闺英宰文儒恊明君日月齐集贤光首拜改殿发新题早夏𥘉移律余花尚拂溪壷觞接云上经术引关西圣德鸿名逺将陪玉检泥杭终于刑部尚书所荐如梁昇卿王倕王夀后皆为显人唐史称之程行谌送张説上集贤学士赐䜩赋得廻字圣主崇文化锵锵得盛才相因归梦立殿以集贤开象系微言阐诗书至道该尧罇承帝泽禹膳自天来礼洽欢逾长风怡暑更廻国朝将舜颂同是一康哉裴子余𥙷鄠尉行谌与之同舎行谌以文法称而子余以儒显长史陈崇业曰兰菊异芬无可废者二子卒子余谥孝行谌谥正张説叹曰二谥可无愧矣李暠送张説上集贤学士赐谦得催字偃武尧风接崇文汉道恢集贤更内殿清选自中台佐命留侯业词华博物才天厨千品降夏㫖百壷催鹓鹭方成列神仙喜暂陪复欣同拜首叨此颂良哉萧嵩送张説上集贤学士赐䜩得登字云帝日简才能旌贤在股肱文章体一变礼乐道逾引芸阁英华入賔门鹓鹭登恩延过所望圣泽实超恒夏叶开红蘂余花发紫藤微臣亦何幸叨此预文明奉和御制三相同日上官诗云审官思共理多士属惟唐歴选台庭旧来熈帝业昌入朝师百辟论道恊三光垂拱资元老亲贤辅少阳登荣崇礼送宠德耀宸章卿酒飞觞洽仙闱雅乐张荷恩思有报陈力愧无良愿罄公忠节同心奉我皇嵩开元初权中书舎人崔琳王丘齐澣以嵩少学术不以軰行许也独姚崇称其逺到帝欲相苏颋尝夜宻召嵩草诏其词曰国之瓌寳帝曰朕不斥其父名卿当为刋削沉思乆之乃曰国之珍寳嵩出帝曰虚有其表嵩頥大多髭故帝有是言刘昇送张説上集贤学士赐䜩得賔字云图书应明主策府宴嘉賔台耀临东壁干光自北辰网罗穷象系述作究天人圣酒千钟洽仙厨百味陈成山徒可仰渉海讵知津幸逢文教盛还覩颂声新昇能文善草隶德威之后也开元中累迁中书舎人裴光庭奉和御制三相同日上官诗云乐贤闻徃诰褒德偶兹辰端揆升元老师谋择累仁紫庭崇让毕粉署礼容陈旣荷恩荣旧俱承宠命新天文悬瑞色圣酒汎华茵杂沓陈箫皷欢娱洽缙绅掖垣招近侍虚薄厠清尘共保坚身节当期雨露均光庭字连城时为兵部侍郎后为相譔瑶山徃则维城前轨二篇献之手制褒美诏皇太子诸王于光顺门见光庭谢所以规讽意宇文融奉和御制三相同日上官诗云申甫生周日宣慈举舜年何如偶昌运比德迈前贒宠获元良宻荣瞻端揆迁职优三仕老位极百僚先北极廻宸渥南宫饰宴筵飞文瑶札降赐酒玉杯传谬列台衡重俱承雨露偏誓将同竭力相与効尘涓融为张説所恶欲先事中伤説张九龄谓説曰融辩洽多诈公不可忽説曰狗䑕何能其后乃与崔隠甫廷劾説受赇事帝诏説致仕而出融诗有誓将同竭力相与効尘涓之语欣附説之辞也融安辑户口明皇赐诗张説奉和云圣德临天下劳情遍九围念兹人去本蓬转将何依外避征戌数内伤亲党稀嗟不逢明盛胡能照隠微栢台简行李兰殿钖朝衣别曲动秋风恩令生春辉使出四海安诏下万心归怍无夔龙佐徒歌鸿鴈飞崔沔恩赐乐游园宴云五日酺𥘉毕千年乐未央复承天所赐终宴园之阳地胜春逾好恩深乐更张落花飞广座垂栁拂行觞庻尹陪三吏诸侯具万方酒酣同抃跃歌舞咏时康沔字善冲有才章举贤良方正第一最受知于张説俭约自持尝作陋室铭以见志云崔尚恩赐乐游园宴云春日照长安皇恩宠庻官合簪承罢饮宴帛赐追欢供帐凭高列城池入逈寛花催相国饮鸟和乐人弹北阙云中见南山树杪看乐游冝缔赏舞咏惜将䦨尚登乆视六年进士第官至祠部郎中陆坚送张説上集贤学士应制得今字云圣主崇文教层霄降德音尊贤泽旣厚式宴宠逾深复有夔龙相良哉简帝心得人惟迈昔多士谅推今书殿荣光满儒门喜气临顾惟成滥吹徒此接衣簮坚为中书舎人以集贤学士或其非人而供儗太厚议白罢之张説曰丽正乃天子礼乐之司所费细而所益者大陆生之言盖未逹耶帝知遂薄坚崔㤗之酬韦嗣立龙门北溪作云阙塞临伊水骊山枕㶚川俱临隐路侧同在帝城边谢公兼出处携妓玩林泉鸣驺喷梅雪飞盖曵松烟闻琴幽谷里㸔弈古巗前落月低帏帐归云绕管絃叨荣慙北阙微尚爱东田寂寞灰心尽萧条尘事捐朝思登絶堑夜梦弄潺湲宿懐南涧意况覩北嵓边同光禄弟冬日述懐序云韦祭酒张左丞二公并廊庙伟才朝廷旧相咸光首和殊为佳作輙继阳春深増媿悚诗云吾族白眉良才华动洛阳观光𥘉入仕应宿始为郎飞萤翫书籍白凤吐文章海卿逾徃雅河尹冠前张择才绥郢殊化𬒳江湘高楼临广陌甲第敞通庄别馆邙山下䟽亭洛水傍昌年赏丰陌暇日悦林塘衣冠皆秀茂罗绮尽名倡隔㟁闻歌度临池见舞行门庭寒变色㦸自生光穷隂方叆叇杀气正苍茫咸时兴盛作晚歳共多伤积德韦丞相通神张子房吟草编簮绂逸韵合宫啇功名守留省滥迹在文昌家园遥可见台寺近相望无庸乗侍谒有暇共翺翔棣华依鴈序竹叶拂鸾觞水坐怜秋月山行弄晚芳恩荣慙服冕友爱䔍垂堂无由报天德相顾咏时康㤗之时以礼部居洛故与嗣立説日知数有酬唱㤗之知温之子𥘉以职方郎中预平二张终于工部尚书崔日知和韦嗣立龙门北溪作云夙龄秉微尚中年忽有隣以慈山水僻遂得学通人迨我南京道闻君北业新嵓前窥石镜河畔踏芳茵旣怜伊浦緑复忆㶚池春连词谢家子同欢寄野賔趣闲鱼共乐情洽鸟来驯谁念昔游者祗命独留秦萧条颕阳恋冲漠汉隂真无由陪胜躅空此翫书筠冬日述懐奉呈韦祭酒张左丞兰台名贤云弱龄好经借披卷即怡然覃精四十载驰骋数千言孔壁採遗篆周韦考絶编袁公论劒术孙子叙兵篇鲁史君臣道姬书日月悬从师改炎燠负笈遍山川上异西河道中非北海玄光荣拾青紫名价接通贤旣重万钟乐宁思二顷田长㦸同分虎高冠亚附蝉晚懐重虚旷飬志息雕䥴登高慙思拙匠物谢情妍不慕张平子寕希王仲宣谁为登龙日飜成刻鸖年循循劳善诱轧轧思微牵琢磨才旣竭钻仰德弥坚朽朩诚为谕椚心徒自怜终期吞鸟梦振翼上云烟赋成先掷地词高直掞天更执枢衣礼仍开函丈筵露披槐市蔼水静璧池圆愿逐从风叶飞舞翰林前日知字子骏日用从父兄与张説同为魏元忠朔方判官再迁洛州司马谯王重福之变以功加银青光禄大夫迁殿中少监日知在洛日与韦嗣立张説酬唱故説和冬日述懐诗序云太极殿衆君子分司洛城自春渉秋日有游访崔光禄述志论文首贻雅唱诸公嘉德序事咸有报章若夫盛时荣位华景胜㑹此四者古难一遇而我軰实兼之嗣立亦序云仆忝台阁早经聮事崔公以雅道自居未尝至偃之室仆羸疾收退门堪罗雀公存访不避风雨方知向时迹也今晨情也兰菊春秋自芳竹栢歳寒无变故嗣立诗有昌年虽共偶欢㑹此难并为怜漳浦曲沉痼有刘祯之句説诗云夫君迈前侣观国骋竒姿山似鸣威凤泉如出寳龟又曰紫绶拂三寺朱门临九逵其贵盛如此后为太常卿自以处朝廷乆每入谒必与尚书齿时谓尚书里行后为潞州长史卒𥘉赴潞州明皇赐诗云潞国开新府壷关宠旧临妙旌循吏德持悦庻民心盖潞为明皇旧鎭故也张説和云圣情垂曩鎭佳气翊兴王増㦸雄都府高车转太常川横八涧濶山帯五龙长连帅𥘉恩命天人旧纪纲饯涂飞御藻阖境自辉光明主招循吏何年下凤凰魏奉古和韦嗣立龙门北溪作云有美朝为贵幽寻地自偏践临伊水汭想望㶚池边是遇皆新赏兹游若旧年藤萝隠路接杨柳御沟聮道惬神情王机忘俗理捐遂𥘉诚已重兼济实为贤迹是山东恋心唯北阙前顾慙经拾紫多谢赋思玄未躧中林歩空乗丽藻传阳春和巳寡扣寂竟徒然龙门北溪韦嗣立山居在焉诸公赋诗奉古诗预酬唱之末张説序崔韦赠荅诗云二公述志论文首贻雅唱其余寻声响荅望形影赴故亦峻碧池之连漪増瑶林之沃若盖奉古之徒是也唐诗纪事卷第十四唐诗纪事唐诗纪事卷第十五唐诗纪事卷第十五王湾魏知古许景先姚崇姜皎姜睎王岳灵杨颜郑繇张谔赵仁浆张晕金昌绪苏晋张九龄崔国辅王湾奉使登终南山诗云常爱南山游因而尽原隰数朝至林岭百仭登㟴岋石壮马径穷苔色歩縁入物竒春状改气逺天香集虚洞䇿杖鸣低云拂衣湿倚巗见庐舎人户欣拜揖问性矜勤劳示心教澄习玉英时共饮芝草爲余拾境絶人不行潭深鸟空立一乗从此受九转兼是给辞处若轻飞憇来唯吐吸闲襟超已胜廻路倐而及烟色松上深水流山下急渐平逢车骑向晚睨城邑峰在野趣繁尘飘䆠情缉辛苦乆爲吏劳生何妄执日慕怀此山悠然赋斯什閠月七日织女云耿耿曙河微神仙此㑹稀今年七月閠应得两廻归湾登仙天进士第开元𥘉爲荥阳主簿马怀素欲校正群籍湾在选中各部撰次后爲洛阳尉啇璠云湾词翰早着爲天下所称㝡者不过一二游吴中江南意云海月生残夜江春入旧年诗人以来无闻此句张公居相府手题于政事堂毎示能文令爲揩式又擣衣篇云月华照杵空悲妾风响传砧不见君所有衆制类咸若斯非张蔡之軰未见觉颜谢之弥逺乎江南意云南国多新意东行伺早天潮平两㟁失风正数㠶悬海日生残夜江春入旧年从来观气象唯向此中偏丽正殿赐同宴用天前烟年四韵应制云金殿忝陪贤琼羞忽降天鼎罗仙掖里觞拜鎻闱前院逼青霄路厨知紫禁烟酒酣空抃舞何以荅昌年秋夜寓直即事怀赠萧令公裴侍郎兼通简南省诸友人云圣主万年兴贤臣数载升古灵传岳秀宏量禀川澄畿甸举长䇿风霜秉直䋲岀车遥俗震登阁满朝称赋简流亡辑农安政理慿还家新长㓜廵陇旧沟塍忠梗大勲立寰瀛堕业惩焚香兼御史悬镜委中丞旟隼当朝立台騘发郡乗司徒汉家重国典颕川徴云路俄平入台阶忽上陵秉钧调造化宣綍慰黎蒸金省方秋作瑶轩直夜凭中书赠陈凖右相简王陵三杰贤更穆百僚欢且兢摇怀及賔友计曲办淄渑阊阖暝隂散钩陈爽气凝月深宫树转河近禁楼氷卑吏夙駈䇿微㳙効斗升望麾霄继火书板曙怀蒸彼此虽流眄规模转伏膺惠将霄汉隔劳或歳时矜位重恩寕滥才轻摄不胜林峦甘独徃疵贱苦相仍敢忘衘花雀思同附骥蝇平生逐鸟雀何日似苍膺晚春诣蘓州赠武员外云蘓台忆季常飞掉歴江郷恃功曹椽𥘉离华省郎贵门生礼乐明代秉文章嘉璧位先进洪儒名重扬援从姻戚贬岂失忠信妨万里行骥足十年睽凤翔廻迁翊元圣入拜伫为良别业对南浦群书满北堂意深投辖盛才重接筵光陋学叨鈆简弱龄许翰场神驰劳旧国颜展别殊方际晩杂纷散残春衆物芳烟和踈树满雨续小溪长旅拙感成慰通贤顾不忘从来琴曲罢开匣为君王晚夏马升卿池亭即事寄京中二三知已云忝职畿甸淹滥陪时英后才轻䇿疲劣势薄常駈走牵役劳风尘秉心在巗薮宗贤开别业形胜代稀偶竹浇清渭湄泉流白渠口逡廵期赏㑹挥忽变星斗逮此乗务余因而访幽叟入来殊景物行复洗纷垢林浄秋色多潭深月光厚盛香莲近折新味瓜𥘉剖滞拙怀隐沦书之寄良友奉同贺监林月清酌云华月当秋满朝英假兴同浄林新霁入窥院早凉通碎影行筵里揺花落酒中清霄凝爽意併此助文雄观挿筝云虚室有秦筝筝新月复清絃多弄委曲柱促语分明晓怨凝繁手春娇入慢声近来唯此乐传得美人情魏知古知古深州人相睿宗荐洹水令吕太一蒲州司功参军齐澣内率骑曹参军柳泽宻尉宋遥左𥙷阙袁晖右𥙷阙封希颜伊阙尉陈希烈后皆为闻人玄元观㝷李先生不遇诗云羽客今何在空㝷伊洛间忽闻归苦县应想入凾关未作十年别犹应七日还神仙不可见寂寞返蓬山奉和春日途中喜雨应诏诗曰䂊游欣胜地皇泽乃先天油云隂御道膏雨润公田陇麦霑逾翠山花湿更燃稼穑良所重方复悦丰年春夜寓直凤阁怀群公诗云拜门传漏晚寓省索居时昔重安仁赋今称伯玉诗鸳池满不溢鸡树乆逾滋夙夜怀山甫清风咏所思先天𥘉为侍中从猎渭川献诗曰尝闻夏太康五弟训禽荒我后来冬狩三驱盛礼张顺时鹰隼击讲事武功杨奔走未来去翾飞岂暇翔非熊从渭水瑞翟想陈仓此欲诚难纵兹游不可常子云陈羽猎僖伯谏渔棠得失鍳齐楚仁恩念禹汤邕熈谅在宥亭毒匪多伤辛甲今为史虞箴遂孔彰手诏褒之知古卒宋璟叹曰叔向古遗直子产古遗爱兼之者其魏公乎许景先常州人先献赋李逈秀见之叹曰是冝付太史后与齐澣王丘韩休更知制诰张説曰许舎人之文虽乏峻峰激流然词㫖豊美得中和之气天宝间以吏侍卒阳春怨云红树晓鸎啼春风暖翠闺雕笼薰绣𬒳珠履踏金堤芍药花如吐菖蒲叶正齐藁砧当此日行役向辽西送张説廵朔方应制云文武承邦式风云感国祯王师亲赋政庙略乆论兵汉主知三杰周官统六卿四方分阃受千里坐谋成介胄辞前殿壶觞宿左营赏延颁赐重宸赐出车荣龙武三军气鱼钤五校名郊云驻旌羽边吹引金钲振旅方称德安仁更克身伫观铭石罢同听凯歌声姚崇享龙池乐章云恭闻帝里生灵祉应报明君鼎业新旣叶翠泉光宝命还符白水出真人当时舜海潜龙跃此日尧河带马廵独有前池一小鴈叨承旧惠入天津又云帝宅王家大道边神马潜龙涌圣泉昔日昔时经此地㸔来㸔去渐成川歌台舞榭冝正月柳㟁梅洲胜徃年莫疑沙上春云少祗为龙飞直上天龙池兴庆宫池也明皇潜龙之地张九龄撰龙池颂刋石兴庆宫玄宗以为不称更命嗣泽王璆为颂建花蕚楼北初睿宗五子赐弟隆庆坊号五王宅明皇为太子制大衾长枕将与诸王共之睿宗喜甚明皇先天后尽以隆庆旧邸为兴庆宫而赐宪薛第于胜业申岐第于安兴环列宫侧天子于宫西南置楼西曰花蕚相辉南曰勤政务本张曲江有和姚令公哭李尚书诗姚亦时有述作然少见于世口箴云君子欲讷吉人寡辞利口作戒长舌为诗斯言不善千里违之勿谓可复驷马难追惟静惟黙澄神之极去甚去㤗居物之外多言多失多事多害声繁则滛音希则大室本无暗垣亦有耳何言者天成蹊者李似不能言爲世所尊言不出口冠时之首无掉尔舌以速尔咎无易尔言亦孔之丑钦之愼之可大可乆钦之伊何三命而走愼之伊何三缄其口勉哉夫子行矣勉旃书之屋璧以代韦絃李德裕舌箴序云余宿于洞庭西梦与中书令姚公偶坐如旧相识问余曰君见仆所作口箴乎余对曰去歳居守东周于公曾孙諌议郃处覩金石之刻遂莞尔而笑曰孙子犹能藏之又曰余感姚公之夣乃爲舌箴云姜皎享龙池乐章云龙池𥘉此出龙山常经此地谒龙颜日日芙蓉生夏水年年杨柳变春湾尧坛宝匣余烟雾舜海鱼舟尚徃还愿似飘飘五色影从来从去九天间又云龙兴白水汉兴符圣主时乗运斗枢㟁上芊葺五花树波中的皪千金珠惨环昔闻迎夏启发匣先来瑞有虞风色云光随隐见赤云神化象江湖皎长安中为尚衣奉御明皇在藩邸识其有非常度委心焉及即位授殿中少监出入卧内开元十年为祕书监坐洩禁中语流钦州道死姜晞龙池乐章云灵池萦回邸第前浴日春冩曙天始见龙台昇凤阙应如霄汉起神泉石匮渚傍还启圣桃李𥘉生更有仙欲化帝图从此受正同河变一千年又云干坤启圣吐龙泉泉水年年胜一年始㸔鱼跃方成海即覩龙飞利在天洲渚遥将银汉接楼台直与紫微连休气荣光常不散悬知此地是神仙晞登永隆二年进士第王岳灵闻漏诗云建礼含香处重城待漏臣徐闻传凤诏晓唱辨鸡人银箭残将尽铜壶漏更新催筹当午夜移刻及三辰杳杳从天逺泠泠出禁频直冝残漏曙肃肃对钩陈岳灵登开元进士第天寳十年为监察御史撰张恶子庙碑杨颜田家云小园足生事㝷胜日倾壶莳𬞞利于鬻才青閴已无四隣因野竹日夕採其枯田家心适时春色遍桒榆颜登开元进士第郑繇失白鹰诗云白锦文章乱丹霄羽翮齐云中唿暂下雪里放还迷梁苑惊池鹜陈仓拂野鸡不知寥廓外何䖏独飞栖开元𥘉经慈涧题诗云㟁与恩同广波将慈共深涓涓劳日夜长似下流心繇郑州人登嗣圣元年进士第开元时歧王范爱儒士繇与刘廷琦阎朝隠张谔皆游其门饮酒赋诗相娯乐子审有诗名终于袁州刺史与杜子美善张谔九日诗云秋天林下不知春一种佳游事也均绛草从朝飞着夜黄花开日未成旬将衡栢树频惊马半醉归途数问人城逺登高併九日茱茰凡作㡬年新谔登景龙进士第岐王范好儒士与阎朝隠刘廷琦郑繇等饮酒赋诗驸马都尉裴虚已善䜟纬坐私与范游徙岭南廷琦贬雅州司户谔山茌丞然明皇于范无间也赵仁奖令乗騘马去丞脱绣衣来仁奖送上蔡令潘好礼拜御史诗也或讶其假手盖仁奖住王戎墓侧善歌黄麞景龙中负薪诣阙云助国调鼎即除台官中书令姚崇曰此是黄麞耶授以当州一尉惟以黄麞自衒宋务光嘲之曰赵仁奖出王戎墓下入朱愽台中舍彼负薪登兹列栢行人不避騘马坐客惟听黄麞忽一夫负两束薪曰此合拜殿中人问其由曰赵以一束拜监察此两束合授殿中张晕游栖霞寺云跻险入幽深翆微含竹殿泉声无休歇山色时隠见潮来杂风雨梅落成霜霰一从方外游顿觉尘心变润州延陵有包融储光羲曲阿有丁仙芝缑氏主簿蔡隠丘监察御史蔡希周渭南尉蔡希寂处士张彦雄张朝校书郎张晕吏部常选周瑀长洲尉谈戭句容有殷遥硖石主簿樊光横阳主簿沈如筠江宁有右拾遗孙处士徐延夀丹徒有江都主簿马侹武进尉申堂沟十八人皆有诗名殷璠次为丹阳集晕开元进士萧颕士同年生也萧颕士有张晕下第归江东诗云俱飞仍失路綵服迩清波地积东南美朝遗甲乙科客愁千里别春色五湖多明日旧山去其如相望何金昌绪春怨诗云打却黄鸎儿莫教枝上啼几廻惊妾梦不得到辽西昌绪余杭人苏晋晋中宗户部尚书珦之子数歳知爲文吏侍房颕叔秘书少监王绍宗曰后来之王粲也先天中爲中书舎人杜暹当国表宋璟爲吏书晋齐澣爲侍郎世谓台选过贾六诗云主人病且闲客来情弥适一酌复一笑不知日将夕昨来属欢游于今尽成昔努力持所趣空名定何益丞相少传拜职天子作三杰之诗以宴命晋序云惟圣宝贤以齐皇极有若左丞相燕国公右丞相广平公太子少傅安阳侯皆生人硕德皇国元老道着廊庙绩宣华戎由是懋其成功钖以元圭咨日于朔择时千秋俾对命王庭受职公府见群属楫庻寮礼官辨章掌舎陈次瞽工备乐侑饔献蒸六卿拜下以成仪三事自天而来贺秩秩賔序晖晖旅醻玉纬垂文南风和雅颂之变金浆降醻云天光饫酌之冝宰德贵和尽庄敬具瞻之范群情尚洽预周旋宴语之欢方将一心天工戮力帝载寝黒山之柝包青海之戈云雨贤才水火菽粟日咏鱼藻歳陈由庾頥殷赵之年留鲁阳之景爰命在宴乃赓载歌时左相张説右相宋璟太子少傅源干矅同日上官命宴于东堂明皇赐诗曰赤帝收三杰黄轩举二臣故序及之送张説廵边应制云方汉北周年兴王合在宣亟闻降虏拜复覩出师篇圻父万邦贰英猷三略传筭车申夏政茇舎启戎田严问盟胡苑军容济洛川皇情怅关斾诏饯列郊筵路接禁园草池分御井莲离声轸去角居念断归蝉三捷岂云永七擒良信然具寮诚寄望奏凯秋风前张九龄在郡秋怀二首秋风入前林萧瑟鸣寒枝寂寞游子思窹叹何人知官成名不立志在歳已驰五十而无闻古人深所疵平生去外饰直道如不覉未得操割效忽复寒暑移物情有固然身退毁亦随悠悠沧海渚望望白云涯露下霜且降泽中草披离兰艾若不分安用馨香为庭芜生白露歳候感遐心䇿蹇慙逺涂巢枝思故林小人恐致㓂终日如临深鱼鸟好自逸池龙安所钦挂冠东都门採蕨南山岑议道诚愧昔覧分还惬今怃然忧成老空尔白头吟感寓云兰叶春葳蕤桂华秋皎洁欣欣此生意自尔为佳节谁知林栖者闻风坐相恱草朩有本心何求美人折幽林归独卧滞虑洗孤清持此谢高鸣因之传逺情日夕怀空意人谁感至精飞沉理自隔何所慰吾诚鱼游乐深池鸟栖欲高枝嗟尔蜉蝣羽薨薨亦何为有生岂不化所感奚若斯神理日微㓕吾心安得知浩叹杨朱子徒然泣路岐孤鸿海上来池潢不敢顾侧见䨇飞鸟巢在三珠树矫矫玲木巅得无金丸惧美服患人指高明逼神恶今我游冥㝠弋者何所慕吴越数千里梦寝今夕见形骸非我亲衾枕即乡县北蝶犹不识川鱼安可羡海上有仙山归期覧神变抱影吟中夜谁闻此叹息美人适异方庭树衘幽色白云愁不见沧海飞无翼鳯凰一朝来竹花此可食汉上有游女求思安可得䄂中一书札欲寄双飞翼㝠㝠独不见耿耿徙缄忆紫兰秀空蹊皓露夺幽色馨香歳欲晚感叹情何极白云在南山日暮长太息九龄在相位有謇谔匪躬之诚明皇旣在位乆稍怠庻政毎见帝极言得失林甫时方同列隂欲中之将加朔方节度使牛仙客实封九龄称其不可甚不叶帝㫖他日林甫请见屡陈九龄颇怀诽谤于时方秋帝命高力士持白羽扇以赐将寄意焉九龄惶恐因作赋以献又为鷰诗以贻林甫曰海鷰何微眇乗春亦蹔来岂知泥泞贱只见玉堂开绣户时䨇入华轩日几廻无心与物竞鹰隼莫相猜林甫覧之知其必退恚怒稍解九龄洎裴耀卿罢免之日自中书至月华门将就班列二人鞠躬卑逊林甫处其中扬扬自得观者窃谓一鵰挟两兎俄而诏张裴为左右仆射罢知政事林甫视其诏大怒曰犹为左右丞耶二人趍就本班林甫目送之公卿不觉股慄子美八哀诗曰相国生南纪金璞无留矿仙鸖下人间独立霜毛整矫然江海思复与云露永寂寞想土阶未遑等箕颕上君白玉堂倚君金华省碣石歳峥嵘天地日蛙黾退食吟大庭何心託榛梗骨惊畏曩哲鬒变负人境虽蒙换蝉冠右地恧多幸敢忘二踈归痛迫蘓耽井紫绶映暮年荆州谢所领庾公兴不浅黄覇鎭毎静賔官引调同讽咏在务屏诗罢地有余篇终语清省一阳发隂管淑气含公鼎乃知君子心用才文章境散帙起翠螭倚薄巫庐并绮丽玄晖拥牋诔任昉骋自我一家则未缺只字警千秋沧海南名系朱鸟影归老守故林恋阙悄延颈波涛良史笔芜絶大庾岭向时礼数隔制作难上请再读徐孺碑犹思理烟艇九龄字子寿曲江人辅明皇为贤宰相旣卒明皇毎用人必曰风度能若九龄乎张説论其文曰如轻缣素练实济时用而窘边幅柳子厚叙杨评事文集云文有二道辞令褒贬本乎着作者流盖述于书之谟训春秋之笔削其要在于高壮广厚词正而理备谓冝藏于简册也比兴者流盖出乎虞夏之咏歌周之雅颂其要在乎丽则清越言畅意美谓冝流于淫诵也唐兴以来称是选而不怍者梓潼陈拾遗其后燕公文以着𫐠之余攻比兴而莫能极张曲江以比兴之隙穷着作而不克备其余各探一偶相与皆驰于道者其去弥逺文之难兼斯甚矣中书舎人姚子颜状其行曰公所得俸禄悉归郷园先得赐物上表进纳其清约如此常赋诗曰清节徃来苦壮容离别衰有以见公之情也公以风雅之道兴寄爲主一句一咏莫非兴寄时皆讽诵焉明皇送张説廵朔方赐诗云命将绥边服雄图出庙堂説应制诗有从来思博望许国不谋身之句张嘉正云山川㸔是阵草朩想爲兵卢从愿云伫闻歌林杜凯入系名王徐知仁云由来词翰首今见勤燕然皆取制胜之义独九龄诗云宗臣事有征庙筭在休兵天与三台座人当万里城朔南方偃革河右誓杨旌又曰威风六郡勇计日五戎平山甫归应疾留侯功复成大扺取旋师偃武之义宋璟诗云以智泉宁竭其徐海自清亦有深意也释皎然读曲江集诗云相公乃天启人文佐生成立程正頺靡绎思何纵横春杼弄缃绮阳林敷玉英飘然飞动姿邈矣高简情后軰惊失歩前脩敢争衡始欣耳目逺再使㡬虑清体正力已全理精识何妙昔年歌阳春徒推郢中调今朝听鸾凤岂独苏门啸帝命鎭雄州诗流㩀上游才兼荆衡秀气助潇湘秋逸荡子山匹怪竒文畅俦沈吟未终卷变态纷难数耀耳代明珰袭衣比芳杜愔愔闻玉声窹寐在灵府崔国辅少年行云遗却珊瑚鞭白马骄不行章台折杨柳春草路傍情魏宫词云朝日㸃红粧拟上铜雀台画眉犹未竟魏帝使人催长信宫云长信宫中草年年愁处生时侵珠履迹不使玉阶行怨词云妾有罗衣裳秦王在时作为舞春风多秋来不煁着古意云归来日尚早却欲向芳洲渡口水流急回舟不自由子美献三赋国辅于休烈毎称述焉子美有留赠集贤院崔于二学士诗云欲整还郷斾长怀禁掖垣谬称三赋在难述二公恩太白有送崔度自幽燕还吴诗云故人礼部员外国辅之子也国辅明皇时应县令举授许昌令集贤直学士礼部郎坐王鉷近亲贬晋陵郡司马啇璠云国辅诗婉娈清楚深冝讽味乐府数章虽絶句然古人不能过也杂诗云逢着平乐儿论交鞍马前与酤一斗酒恰用十千钱后余在关内作事多迍邅何处肯相救徒闻寳劔篇古意云净扫黄金阶飞霜厚如雪下帘弹箜篌不忍见秋月湖南云湖南送君去湖北送君归湖里鸳鸯鸟双双他自飞香风词云洛阳黎花白如霰河阳桃叶生复齐坐惜玉楼春欲尽红绵粉絮粧啼对酒吟云行行日将夕荒村古塜无人迹蒙笼荆棘一鸟吟屡唱提壶沽酒声古人不逹酒不足遗恨精灵传此曲寄言世上诸少年平生且尽杯中绿唐诗纪事卷第十五唐诗纪事唐诗纪事卷第十六唐诗纪事卷第十六王维王缙裴廸崔兴宗王维集异记载维未冠文章得名妙能琵琶春之一日岐王引至公主第使为伶人进主前一进新曲号鬰轮𫀆并出所为文主大竒之令宫婢传教遂召试官至第谕之作觧头登第禄山之乱李龟年奔于江潭曽于湘中採访使筵上唱云红豆生南国秋来发几枝赠君多採撷此物最相思又清风明月苦相思荡子从戎十载余征人去日慇懃嘱归鴈来时数附书此皆维所制而梨园唱焉维年十七时九日忆山东弟兄云独在异乡为异客毎逢佳节倍思亲遥知兄弟登高处遍揷茱茰少一人禄山大㑹凝碧池梨园弟子欷歔泣下乐工雷海清掷乐噐西向大恸贼支解于试马殿维时拘于菩提寺有诗曰万户伤心生野烟百僚何日更朝天秋槐落叶深宫里凝碧池头奏管絃后有罪以此诗获免宁王宪贵盛宠妓数十人有卖饼之妻纎曰明媚王一见属意因厚遗其夫求之宠爱逾等嵗余因问曰汝复忆饼师否使见之其妻注视双泪垂颊若不胜情时王座客十余人皆当时文士无不悽异王命赋诗维先成云莫以今时宠难忘异日恩看花满眼泪不共楚王言座客无敢继者王乃归饼师以终其志出本事诗或説维咏终南山诗讥时也诗曰太一近天都连山接海隅言势熖盘据朝野也白云回望合青霭入看无言徒有其表也分野中峰变晴隂衆壑殊言恩泽偏也故人投处宿隔水问樵夫畏祸深也维善画破墨山水尝自制曰当代谬词客前身应画师不能舍余习偶𬒳时人知维字摩诘为给事中遇禄山反贼平下迁太子中允三迁尚书右丞䘮妻不娶孤居三十年母亡表辋川第为寺终葬其西寳应中代宗语王缙曰朕尝于诸玉座闻维乐章今传几何遣中人徃取缙裒集数百篇上之表曰臣兄文辞立身行之余力当官坚正秉操孤直纵居要剧不忘清浄实见时軰许以高流至于晚年弥加进道端坐虚室念兹无生乗兴为文未尝废业诏荅云卿之伯氏天下文宗位历先朝名高希代抗行周雅长揖楚词调六气于终篇正五音于逸韵泉飞藻思云散襟情诗家者流时论归美诵于人口乆鬰文房謌以国风冝登乐府眎朝之后一夜将观石室所藏殁而不杇栢梁之会今也则亡乃春棣华克成编録声猷益茂叹息良深商璠云维诗辞秀调雅意新理惬在泉爲珠看壁成绘一字一句皆出帝境至如落日山水好漾舟信归风又涧芳袭人衣山月映石壁又天寒逺山静日暮长河急又贱日岂殊衆贵来方悟稀又日暮沙漠陲戦声烟尘里讵肯慙于古人也送晁监归日本国云积水不可极安知沧海东九州何重去万里若乗空向国唯看日归㠶但信风鳌身映天黒鱼眼射波红郷树扶桒外主人孤岛中别离方异域音信若为通送丘为云怜君不得意况复柳条春为客黄金尽还家白发新五湖三亩宅万里一归人知祢不能荐羞称献纳臣猎骑云风劲角弓鸣将军猎渭城草枯鹰眼疾雪尽马蹄轻忽过新丰市还归细柳营回㸔射雕处千里暮云平蓝田精舎云落日山水好漾舟信归风翫竒不觉逺因以㝷源穷遥爱云木翠𥘉疑路不同安知清流转偶与前山通舍舟理轻䇿果然惬所适老僧四五人逍遥䕃松栢朝𣑽林方曙夜禅山更寂道心友牧童世事问樵客瞑宿长林下焚香卧瑶席涧芳袭人衣山月映石壁再㝷畏迷误明发更登历笑谢桃源人花红复来觌西施篇云艶色天下重西施寕又微朝仍越溪女莫作吴宫妃贱日岂殊衆贵来方悟稀要人传脂粉不自着罗衣君宠益娇态君怜无是非当时浣沙伴莫得同车归寄言邻家子効颦安可希淇上别赵仙舟云相逢方一笑相送还成泣祖席忽伤离荒城复愁入天寒逺山静日暮长河急觧缆君已遥望君犹伫立李陵咏云汉家李将军三代将门子结髪有竒䇿少年成壮士长驱塞上儿深入单于垒旌旗列相向箫皷悲何已日暮沙漠陲战声烟尘里将令骄虏㓕岂独名王侍既失大军援遂婴穹庐耻少小蒙汉恩何堪坐思此深哀欲有报投躯未能死引领望子卿非君谁相理渭城朝雨裛轻尘客舎青青柳色新劝君更尽一杯酒西出阳关无故人维送客诗也王缙缙字夏卿河中人与兄维俱以名闻举草泽文辞清丽科上第相肃宗缙九月九日作云莫将边地比京都八月严霜草已枯今日登高樽酒里不知能有菊花无别辋川云山月晓仍在林风凉不絶殷懃如有情惆怅令人别赠昙壁上人云林中空寂舎阶下终南山高卧一床地回㸔六合间浮云几处㓕飞鸟何时还问义天人接无心世界闲谁知大隐客兄弟自追攀游悟真寺云闻道黄金地仍成白玉田掷山移巨石呪岭出飞泉勐虎同三迳愁猿学四禅买香燃緑桂乞火踏青莲草色揺霞上松声泛月边山河穷百二世界满三千梵宇聊慿览王城遂眇然㶚陵才出树渭水欲连天逺县分朱郭孤村起白烟望云思圣主披雾忆羣贤薄䆠慙尸禄终身拟尚玄谁言草庵客曾和栢梁篇送孙秀才云帝城风日好况复建平家玉枕䨇纹簟金盘五色瓜山中无鲁酒松下饮胡麻莫厌田家苦归期逺复賖裴廸过昙兴上人山院云不逺㶚陵边安居何十年入门穿竹径留客山泉鸟啭深林里心闲落照前浮名竟何忆从此愿栖禅廸𥘉与王维兴宗俱居终南天宝后为蜀州刺史与杜甫友善廸与王维访逸人不遇赋诗云恨不逢君出荷蓑青松白屋更无他陶令五男曽不有蒋生三迳任相过芙蓉曲沼春流满薜荔成帷晚霭多闻説桃源好迷客不如高卧盻庭柯维诗云桃源一向絶风尘柳市南头访隠沦到门不敢题凢鸟㸔竹何湏问主人城外青山如屋里东家流水入西隣闭户着书多歳月种松皆作老龙鳞王维辋川集云余别业在辋川山谷其游止有孟城坳华子冈文杏舘斤竹岭鹿柴木兰柴茱茰沜宫槐陌临湖亭南垞欹湖柳浪栾家瀬金屑泉白石滩北垞竹里舘辛夷坞漆园等与裴廸闲暇各赋絶句云维孟城坳云新家孟城口古木余衰柳来者复为谁空悲昔人有廸和云结庐古城下时登古城上古城非畴昔今人自来徃维华子冈云飞鸟去不穷连山复秋色上下华子冈惆怅情何极廸和云落日松风起还家草露睎云光侵履迹山翠拂人衣维文杏舘云文杏裁为梁香茅结为宇不知栋里云去作人间雨廸和云迢迢文杏舘跻攀日已屡南岭与北湖前看复廻顾维斤竹岭云擅栾映空曲青翠漾涟漪暗入商山路樵人不可知明流纡且直緑篠宻复深一迳通山路行歌望旧岑鹿柴云空山不见人但闻人语响返景入深林复照青苔上日夕见寒山便爲独徃客不知深林事但有麏麚迹木兰柴云秋山歛余照飞鸟逐前侣彩峰时分明夕岚无处所苍苍落日时鸟声乱溪水縁溪路转深幽兴何时巳茱茰沜云结实红且緑复如花更开山中傥留客置此芙蓉盃维飘香乱椒桂布叶间檀栾云日虽廻照森沉犹自寒宫槐陌云返迳䕃宫槐幽隂多緑苔应门但迎扫畏有山僧来门前宫槐陌是向欹湖道秋来山雨多落叶无人扫临湖亭云轻舸迎上客悠悠湖上来当轩对樽酒四靣芙蓉开当轩弥滉漾孤月正徘徊谷口猿声发风传入户来南垞云轻舟南垞去北垞淼难即融浦望人家遥遥不相识孤舟信一泊南湖水㟁落日下崦嵫清波殊淼漫欹湖云吹箫凌极浦日暮送夫君湖上一廻首青山卷白云维空阔湖水广青荧天色同舣舟一长啸四靣来清风柳浪云分行接绮树倒影入清漪不学御沟上春风伤别离映池同一色逐吹散如丝结隂旣得地何谢陶家诗栾家瀬云飒飒秋雨中浅浅石熘㵼跳波自相溅白鹭惊复下瀬声喧极哺㳂渉向南津汎汎鸥凫渡时时欲近人金屑泉云日饮金屑泉少当千余歳翠凤翊文螭羽节朝玉帝萦渟澹不流金碧如可拾迎晨含素华独徃事朝汲白石滩云清浅白石滩緑蒲尚堪把家住水东西浣沙明月下跂石复临水弄波情未极日下川上寒浮云澹无色北垞云北垞湖水北杂树映朱栏逶迤南川水明㓕青林端南山北垞下结宇临欹湖毎欲採樵去扁舟出菰蒲竹里舘云独坐幽篁里弹琴复长啸深林人不知明月来相照来过竹里舘日与道相亲出入唯山鸟幽深无世人辛夷坞云木末芙蓉花山中发红蕚涧户寂无人纷纷开且落緑堤春草合王孙自留翫况有辛夷花色与芙蓉乱漆园云古人非慠吏自阙滛世务偶寄一㣲官婆娑数株树好闲早成性果此谐宿诺今日漆园游还同庄叟乐椒园云桂樽迎帝子杜若赠佳人椒浆奠瑶席欲下云中君丹刺刺人衣芳香留过客幸填调鼎用愿君垂採摘李颀圣善阁送廸入京云雪华歛高阁苔色上钩栏药草空阶静梧桐返照寒清吟可愈疾携手暂同欢坠叶和金磬饥乌鸣露盘伊川惜东别㶚水向西看旧託含香署云霄何足难崔兴宗兴宗为右𥙷阙时和王谯勑赐樱桃诗云未央朝谒正逶迤天上樱桃钖此时朱实𥘉传九华殿繁花旧杂万年枝全胜晏子江南橘莫比潘家大谷梨闻道令人颜色好神农本草自应知喜群公访林亭云穷巷深林常闭关悠然独卧对前山今朝忽枉嵇生驾倒屣开门遥觧颜王维诗云緑树重隂盖四隣青苔日厚自无尘科头箕踞长松下白眼看君是甚人卢象云映竹时闻转辘轳当䆫只是网蜘蛛主人非病常高卧堵蒙笼一老儒王缙云声名不问十年余老大谁能更读书林中独酌隣家酒门外时闻长者车裴廸云乔柯门里自成隂散髪䆫中曾不簮逍遥且喜从吾事荣宠从来非我心又王维有崔九徃南山马上口号与别云城隅一分首几日还相见山中有桂花莫待花如霰裴廸云归山深浅去湏尽丘壑美莫学武陵人暂游桃源里兴宗留别云驻马欲分襟清寒御沟上前山气景佳独徃还惆怅王维与兴宗冩真咏云画君年少时如今君已老今时新识人知君旧时好王维送兴宗游蜀云送君从此去转觉古人稀徒御犹回首田薗方掩扉出门当旅食中路授寒衣江汉风流地游人何歳归唐诗纪事卷第十六唐诗纪事唐诗纪事卷第十七唐诗纪事巻第十七贺知章贺兰进明李邕隂行先李伯鱼赵冬曦尹崔成甫李昂殷遥徐延寿范咸丘为贺知章咏柳云碧玉粧成一树高万条垂下緑丝绦不知细叶谁裁出二月春风似剪刀晓发诗云故乡杳无际江臯闻曙钟始见沙上鸟犹埋云外峰知章年八十六卧病冥然无知疾损上表乞为道士还乡明皇许之舍宅为观赐名千秋命其男曾子㑹稽郡司马赐鑑湖剡川一曲诏令供帐东门百寮祖饯御制送诗并序云天宝三年太子賔客贺知章鉴止足之分抗归老之䟽觧组辞荣志期入道朕以其年在迟暮用循挂冠之事俾遂赤松之游正月五日将归㑹稽遂饯东路乃命六卿庻尹大夫供帐青门宠行迈也岂惟崇德尚齿抑亦励俗劝人无令二踈独光汉册乃赋诗赠行诗云遗荣期入道辞老竞抽簮岂不惜贤逹其如高尚心寰中得秘要方外散幽襟独有青门饯群英怅别深又云筵开百壶饯诏许二踈归仙记题金箓朝章拔羽衣悄然承睿藻行路满光辉李林甫诗云挂冠知止足岂独汉踈贤入道求真侣辞荣访列仙睿文含日月宸翰动云烟鸖驾吴乡逺遥遥南斗边知章採莲诗云稽山云雾郁嵯峨镜水无风也自波莫言春度芳菲尽别有中流採芰荷朝士以知章吴越人戏云南金复生中土知章赋诗云钑镂银盘盛蛤蜊镜湖莼菜乱如丝郷曲近来佳此味遮渠不道是吴儿神龙中知章与越州贺朝方齐融杨州张若虚邢巨湖州包融俱以吴越文词俊秀名闻上京朝止山隂尉齐融崑山令若虚兖州兵曹巨监察御史融遇张九龄引爲怀州司户集贤直学士知章最贵神龙中又有尉氏李澄之善五言诗终宋州参军知章送张説廵朔方应制云荒境尽怀忠梯航已自通九攻虽不战五月尚持戎遣戌徴周牒临边重汉攻选车命元宰授律取文雄胄出天弧上谋成帝幄中诏旂分夏物专射钖唐弓帐宿伊生右钲吹晋苑东饔人借蕡实乐正理丝桐岐陌涵余雨离川照晓虹恭闻咏方叔千载舞皇风又送张説集贤上学士应制云西学垂玄覧东堂发圣謩天光烛武殿时宰集鸿都枯杇霑皇泽飞舞帝梧迹同逰汘澷荣是㧞泥涂三叹承汤鼎千欢接舜壷微躯不可荅空欲咏依蒲贺兰进明古意云秦庭𥘉指鹿群盗满山东忤意皆诛死所言谁肯忠武关犹未启兵入望夷宫为祟非泾水人君道自穷又云崇兰生涧底香气满幽林釆釆欲为赠何人是同心日暮徒盈把徘徊忧思深慨然纫杂佩重奏丘中琴禄山乱进明守临淮以御史大夫为节度使张廵睢阳之围遣南霁云乞师不应霁云去抽矢回射佛寺浮图曰吾破贼必㓕贺兰此矢所以志也行路难云君不见嵓下井百尺不及泉君不见山上苖数寸临云烟人生相命亦如此何苦太息自忧煎但愿亲友长含笑相逢莫乏杖头钱寒夜邀欢湏秉烛岂得容思花柳年君不见门前柳荣耀暂时萧条乆君不见陌上花狂风吹去落谁家谁家思妇见之欢蓬首不梳心历乱盛年夫长离别歳暮见之色凋换君不见芳树枝春花落尽蜂不窥君不见梁上泥秋风始高鷰不栖荡子从军事征战蛾眉婵姢守空闺独宿自然堪下泪况复更闻乌夜啼君不见云间月蹔盈还复缺君不见林下风声逺意难穷亲故平生或聚散懽娯未尽罇中空歏息青青陵上栢歳寒能与㡬人同君不见东流水水去无穷已君不见西郊云日夕空氛氲群鴈徘徊不能去一鴈惊鸣复失群人生结交在终始莫以深沉中路分进明登开元十六年进士第肃宗时进明爲比海太守诣行在上命房琯以进明爲南海太守兼御史大夫岭南节度使琯以爲摄御史大夫进明入谢遂譛之上由是踈琯李邕李之芳自尚书郎出爲齐州司马制新亭邕有登歴下古城贠外孙新亭诗云吾宗固神秀体物冩谋长形制开古迹曾氷延乐方太山雄地里巨壑眇云庄高兴泊烦促永怀清典常含引知四大出入见三光负郭喜粳稻安时謌吉祥子美八哀诗有秘书监江夏李邕诗云长啸宇宙间高才日陵替古人不可见前軰复谁继忆昔李公存词林有根柢声华当徤笔洒落冨清制风流散金石追琢山岳鋭情穷造化理学贯天人际干谒走其门碑板照四裔各满深望还森然起凢例萧萧白杨路洞彻宝珠惠龙宫塔庙涌浩刼浮云卫宗儒爼豆事故吏去思计眄膝已皆虚䟦渉曾不泥向来映当时岂独勤后世豊屋珊瑚钩骐驎织成罽紫骝随劔几义取无虚歳分宅脱骖间感激怀未济衆归赒给美摆落多藏秽独歩四十年风听九臯唳呜唿江夏姿竟掩宣尼袂往者武后朝引用多宠嬖否臧太常议靣折二张势衰俗凛生风排荡秋旻霁忠正负冤恨宫阙深旈缀放逐早聮翩低垂困炎厉日斜鹏鸟入䰟断仓梧帝荣枯走不暇星驾无安税㡬分汉庭竹夙拥文侯篲终悲洛阳狱事近小臣敝祸阶初负谤易力何深哜伊昔临淄亭酒酣託末契重叙东都别朝隂改轩砌论文到崔苏指尽流水逝近伏盈川雄末甘特进丽是非张相国相扼一危脆争名岂古然键捷歘不闭例及吾家诗旷怀扫氛翳慷慨嗣真作咨嗟玉山桂钟律俨高悬鲲鲸喷迢遰坡陁青州血芜没汶阳瘗哀赠竟萧条恩波延揭厉子孙如在线旧客舟疑滞君臣尚论兵将帅接燕蓟朗咏六公篇忧来豁蒙蔽邕字太和扬州人旣冠见李峤愿一见秘书乃假直秘阁累以罪谴开元末历淄滑二州刺史上计京师阡陌聚观出为北郡太守李林甫忌之天宝末以柳勣事遣御史就郡杖杀之先是邕王弼王琚皆耆艾𥙷外乆书䟽尺题有谴谪留落之句林甫故隂议除之隂行先张燕公説至湘有九日登高诗云西楚茱茰节南淮戏马台宁知洹水上复有菊花盃亭帐慿高出亲游自逺来短歌将急景同使兴情催行先和云重阳𥘉启节无射正飞灰寂寞风蝉至连翩双鴈来山棠红叶下㟁菊紫花开今日桓公坐多愧孟嘉才行先开元问为湘州从事李伯鱼伯鱼桐竹诗云北竹青桐北南家绿竹南竹林君早爱桐树我𥘉贪凤栖桐不媿凤食竹何慙栖食更如此余非凤所堪张燕公説和云结庐桐竹下室迩人相深接垣分竹迳隔户共桐隂落花朝满㟁明月夜披林竹有龙鸣管桐留凤舞隂伯鱼临淄人登开元六年进士第善为文擢校书郎出为青州司功而卒其妻范阳张氏女燕公之妹也燕公铭张氏墓云送我伯妹万安之坟精灵何处为雨为云彼临淄兮千里望倐忽兮夫君赵冬曦和张燕公説早霁南楼诗云方曙跻南楼凭轩四遐瞩物华喧淑气春景媚晴旭川霁湘山孤林芳楚郊缛列巗重叠翠逺㟁逶迤绿风㠶摩天垠渔艇散湾曲鸿归鸖舞逺猿呌莺断续群动皆熈熈噫予独覉束常钦才子义忌鹏伤踡跼雅尚骚人文怀沙何迫促未知二贤意去矣从所欲和张説耗磨日饮云春来半月度俗忌一朝闲不酌他郷酒无堪对楚山乆曦定州人开元𥘉爲监察御史坐事流岳州召还复官酬燕公归田赋之作云穷鸟婴笼缀孤飞任播迁鹪鹩王佐用复此挫冲天楚云何掩郁湘水亦廻邅怀哉愧木鴈忽尔枉兰荃愈疾同枚叔销忧比仲宣归途书可畏弱藻石犹坚覆载虽云广涔阳直块㴩湖作云三湖返入两山间畜作㴩湖弯复弯暑雨奔流湘正满微霜及潦水𥘉还水还波卷溪潭涸绿草芊芊㟁崭岝适方飞棹共回旋已复扬鞭恣行乐道傍耆老歩跹跹楚言兹事不知年试就湖边披草径莫疑东海变桒田君讶今时尽陵陆我㸔明歳更沦涟来今自昔无终始人事廻环常若是应思阙下声华日谁谓江潭旅游子𥘉贞正喜固当然徃蹇来誉冝可俟盈虚用舍轮舆旋勿学灵均逺问天和燕公岳州山城云爲吏恩犹旧投沙惠此蒙江边攸尔处泗上宛然同访道精言合论经大义通鸣琴有眞气泥巳沬清风陪燕公行郡竹篱云良臣乃国宝麾守去承明外户人无闭浮江兽巳行随来晋盗逸民化蜀风清郛郭从彛典州闾荷德声小人𬒳天涯流落巴丘城所頼中和作优游凿与耕酬燕公出湖见寄云纶绂有成命旌麾不可攀湘川朝自断阙夕波还果枉东瞻唱兴言夕放闲携琴仙洞中置酒㴩湖上芳景恣行乐谪居忽如忘聚散本相因离情自悲怅鸾翮非常戢鹏天㑹昭旷永怀宛洛游曽是弹冠望和燕公游㴩湖上寺云江外多山水招要歩马来琴将天籁合酒共鸟声催巗坐攀红药溪行爱绿苔所怀非此地游望亦徘徊和燕公别㴩湖云南湖美泉石君子翫幽竒湾澳陪临泛巗峿共践窥秋风頳桂竦春景緑杨垂郢路委分竹湘濵拥去麾枉㠶怀胜赏留景惜羌池水朩且不弃情游良可知尹陪燕公登南楼诗云君子每垂眷江山共流盻水逺林外明嵓近雾中见终日西北望何处是京县屡登高春台徒使泪如霰燕公和云危楼㵼洞湖积水照城隅命驾邀渔父通家引凤鶵山晴红蘂匝洲晓绿苖铺举目思乡县春光定不殊赵冬曦云寛慰何以欢隂气亦登望孤岛轻雾里行舟白波上目荧西北云心醉东南障昔日青溪子胡然此无状秋夜游㴩湖诗云熊轼巴陵地鹢舟湘水浔江山与势逺泉石自幽深杳霭入天壑冥茫见道心超然无俗事清宴有深林又云江上饶竒山㠝罗云水间风秋树色杂苔古色文班巴浴将千溬㴩湖凡㡬湾嬉游竟不尽乗月汎舟还燕公和云㴩湖佳可游旣近复能幽林里捿精舎山间转去舟鴈飞江月冷猿啸野风秋不是迷郷路㝷竒处处留又云坐啸人事闲佳逰野情发山门送落照湖口望昇月林㝷猿狖居水戯鼋鼍穴朔风吹飞鴈芳草亦云歇赵冬曦云政理常多暇方舟此泝洄吹笙虚洞荅举揖便风催山暗云犹辩潭幽月稍来清溪无数曲未尽莫先回又云烟霭夕微蒙幽湾赏未穷舣舟待𥘉月寒幌招逺风鸖声聒前浦人火明暗丛东山云壑意不谓尔来同张均云逺水沉西日寒沙聚夜鸥平湖乗月满飞棹接星流黄叶鸣凄吹苍葭扫暗洲愿移沧浦赏归侍颕川游又云湾潭幽意深查霭涌寒岑石㾗秋水落岚聚夕阳沉澄澈天为底渊玄月作心青溪非大隐归弃白云浔汎洞庭云风光淅淅草中飘日采荧荧水上揺幸奉潇湘云壑意山傍欲与动仙桡燕公和云平湖一望氷连天秋景千浔下洞泉忽惊水上光华满疑是乗舟到日边开元时张燕公岳州从事也官𥙷阙崔成甫赠李白云我是潇湘放逐臣君辞明主汉江濵天外常求李白老金陵捉得酒仙人白和云严陵不从万乗游归卧空山钓北流自是客星辞帝座元非太白醉扬州李白泽畔吟序云泽畔吟者逐臣崔公所作云代业文宗早荗才秀起家校书蓬山再尉关辅中佐于宪车因贬湘隂流离沅湘摧顇草莾忠愤义烈形于清辞其怨者之流乎开元末长安令韦坚兼水陆转运使凿潭望春楼下先时民间唱俚歌曰得夲纥那邪其后得宝符于桃林时成甫为陜县尉更得体歌为得宝洪农野坚命舟人歌之成甫又广之为歌辞十阕自衣缺后绿衣锦半臂红抹额立第一船为号头以唱集两县妇女百人鲜服靓粧鸣皷吹笛以和之先是人间歔唱歌词云得体纥郍耶纥囊得体耶潭里船车閙杨州铜噐多三郎当殿坐㸔唱得体歌至开元二十九年田同秀上言见玄元皇帝云有宝符在陜州桃林县古关令尹喜宅发中使求而得之以为殊祥改桃林为灵宝县以韦坚为陜郡太守凿新潭潭成又致杨林铜噐翻出此词广集两县官使妇人唱之言得宝弘农野弘农得宝耶潭里船车閙杨州铜噐多三郎当殿坐㸔唱得宝歌成甫又作歌词十首李昂隽秀等科𥘉皆考功主之开元二十四年李昂员外性刚急不容物以举人皆饰名求称揺荡主司谈毁失实窃病之而将革焉集贡士与之约曰文之美悪悉知之矣考校取舍存乎至公如有请託于时求声于人者当首落之旣而昻外舅常与进士李权隣居相善乃举权于昻昻怒集贡人召权庭数之权谢曰人或相知窃闻于左右非敢求也昻因曰观衆君子之文信美矣然古人云瑜不掩瑕忠也其有词或不典将与衆评之若何皆曰唯公之命旣出权谓衆曰向之言其意属吾也吾诚不第决矣又何籍焉乃隂求昻瑕以待之异日㑹论果斥权章句之疪以辱之权拱而前曰夫礼尚徃来来而不往非礼也鄙文不臧旣得而闻矣而执事昔有雅什尝闻于道路愚将切磋可乎昻怒而嬉笑曰有何不可权曰耳临清渭洗心向白云闲岂执事之词乎昻曰然权曰昔唐尧衰耄厌倦天下将禅于许由由恶闻故洗耳今于天子春秋鼎盛不揖让于足下而洗耳何哉是时国家宁谧百寮畏法令兢然莫敢跌昻闻惶骇蹶起不知所酬乃诉于执政谓权风狂不逊遂下权吏初昻强复不受嘱请及有吏议求者莫不允从由是庭议以省郎位轻不足以临多士乃以礼部侍郎专之昂赋戚夫人楚舞歌云定陶城中是妾家妾年二八颜如花闺中歌舞未终曲天下死人如乱麻汉王此地因征战未出帘栊人已荐风花蓞落辕门云雨徘徊入行殿日夕悠悠非旧郷飘飘处处逐君王闺门向里通归梦银烛迎来在战场相从顾恩不顾已何异浮萍寄深水逐战曾迷只轮下随君㡬䧟重围里此时平楚复平齐咸阳宫阙到关西珠帘夕殿闻钟皷白日秋天忆皷君王纵恣翻成误吕后由来有深妬不柰君王容鬓衰相存相顾能㡬时黄泉白骨不可报雀钗翠羽从此辞君楚歌兮妾楚舞脉脉相㸔两心苦曲未终兮袂更扬君流涕兮妾断肠已见储君归惠帝徒留爱子付周昌殷遥题友人亭云故人虽薄宦往往渉清溪凿牖对山月褰裳拂涧霓逰鱼逆水上宿鸟向风栖一见桃花发能令秦汉迷山行云寂历青山晓山行趣不稀野花成子落江鷰引雏飞暗草薰苔径晴杨扫石矶俗人犹语此余立转忘归王维哭之云人生能㡬何毕竟归无形念君等为死万事伤人情慈母未及葬一女才十龄寒郊外萧条闻哭声浮云为苍忙飞乌不能鸣行人同寂寞白日自悽清忆昔君在时问我学无生劝君苦不早令君无所成故人各有赠又不及半生负尔非一涂恸哭返柴荆又曰送君反葬石楼山松栢苍苍賔驭还埋骨白云长已矣空余流水向人间遥丹阳人天宝间终于忠王府曹参军徐延寿人日剪綵诗云闺妇持刀坐自怜裁剪新叶催情缀色花寄手成春帖鷰留粧户黏鸡欲向人惊来问夫婿何处不如眞延寿开元间江宁人处士也苑咸王维赠咸诗序曰苑舎人能书𣑽字兼逹梵音曲尽其妙戏为之赠诗曰名儒待制满公车才子为郎典石渠莲花法藏心悬悟贝叶经文手自书楚词共许胜扬马梵字何人辩鲁鱼故旧相望在三事愿君莫厌承明庐咸荅诗曰莲花梵字本从天华省仙郎早悟禅三㸃成伊犹有想一观如幻自忘筌为文已变当时躰入用还推间气贤应同罗汉无名欲故作冯唐老歳年咸成都人开元末上书拜司经校书中书舎人颜眞卿序逊逖文集曰公之除庶子也苑咸草诏曰西掖掌纶朝推无对议者以为知言唐人推咸为文诰之最后贬汉东郡司户参军复起为舎人终永阳太守始咸举进士在京仲夏忽染疾而卒三日复苏云见人追至隂司见刘敬则为㝠官乃同举进士也问其故乃曰追瑊乃误召公速遣押还咸曰数上京不捷家逺且贫试閲籍若有科第官职即愿生还刘谓曰君来春登苐歴台省至中书舎人丘为为苏州嘉兴人事继母孝常有灵芝生堂下累官太子右庻子时年八十余而母无恙给俸禄之半及居忧观察使韩滉以致仕官给禄所以惠养老臣不可在丧为异唯罢春秋羊酒𥘉还郷县令谒之为候门磬折令坐乃拜里胥立庭下旣出乃敢坐经县宇降马而趍卒年九十六与刘长卿善长卿送为赴上都诗云帝郷何处是岐路空垂泣楚思愁暮多川程带潮急潮归人不归独向回塘立王摩诰送为徃唐州诗云四愁连汉水百口寄随人为寻西山隐者不遇诗云絶顶一茅茨直上三十里扣关无僮仆窥室唯案几若非巾柴车应是钩秋水差池不相见黾俛空仰止草色新雨中松声晚秋里及兹继幽絶自足盪心耳虽无賔主意颇得清浄理兴尽方下山何必待之子王维送为落第东归诗云怜君不得意况复柳条春为客黄金尽还家白髪新五湖三亩宅万里一归人知祢不能荐羞为献纳臣摩诘赋左掖棃花诗云闲洒阶边草轻随箔外风黄鸎弄不足衘入未央宫为和云冷艶全欺雪余香乍入衣春风且莫定吹向玉阶飞皇甫冉诗云巧觧迎人笑偏能乱蝶飞春风时入户㡬片落朝衣唐诗纪事卷第十七唐诗纪事唐诗纪事卷第十八唐诗纪事卷第十八杜甫李白杜甫元稹作子美墓铭叙曰余读诗至杜子美而知古人之才有所揔萃焉始尧舜之君臣以赓歌相和是后诗人继作歴夏殷周千余年仲尼缉拾选练取其干预教化之尤者三百篇其后无闻焉骚人作而怨愤之态繁然犹去风雅日近尚相比拟秦汉巳还釆诗之官旣废天下俗謡民讴歌颂讽赋曲度嬉戯之词亦随时间作至武帝赋栢梁诗而七言之体具苏子卿李少卿之徒尤工爲五言虽句读文律各异雅郑之音而词意阔逺指事言情自非有爲而爲则文不妄作建安之后天下之士遭罹兵戦曹氏父子鞍马间爲文徃徃横槊赋诗故其遒文壮节抑扬怨哀悲离之作尤极于古晋世风槩稍存宋齐之间教失根本士以简慢矫饰相尚文章以风容色泽放旷精清爲高盖吟冩性灵流连光景之文也意义格力无取焉陵迟至梁陈滛艶刻饰佻巧小碎之词又宋齐之所不取唐兴学官大振歴世之文能者互书而又沈宋之流研练精切穏顺声势谓之爲律诗由是而后文变之体极焉而又好古者遗近务华者去实效齐梁则不逮于晋魏工乐府则力屈于五言律切则骨格不存闲暇则纎秾莫备至于子美所谓上簿风雅下该沈宋言夺苏李气吞曹刘掩颜谢之孤高杂徐庾之流丽尽得古今之体势而兼昔人之所独专矣如使仲尼考鍜其㫖要尚不知贵其多乎哉苟以爲能所不能无可无不可则诗人以来未有如子美者是时山东人李白亦以竒文取称时人谓之李杜余观其壮浪纵恣摆去拘束摸冩物象及乐府歌诗诚亦差肩于子美至若铺陈终始排比声韵大或千言次犹数百词气豪迈而风调清深属对律切而脱弃凡近则李尚不能历其藩翰况堂奥乎余尝欲条㭊其文体别相附与来者爲之凖病懒未就尔适子美之孙嗣业启子美之柩㐮祔事于偃师途次于荆楚雅知余爱言其大父之爲文祈余爲志辞不可絶余因系其官阀而铭其卒葬云系曰晋当阳侯杜氏下十世而生依艺生审言善诗官至膳部员外郎审言生闲闲生甫爲奉天令甫字子美天宝中献三大礼赋明皇竒之命宰相试文文善授率州曹属京师乱歩谒行在授左拾遗以直言失官出爲华州司功㝷迁京兆功曹劔南节度使严武㧞爲工部员外叅谋军事旋又弃其官扁舟下荆楚间竟以寓卒旅殡岳阳享年五十九夫人弘农杨氏女父曰司农少卿怡四十九年终嗣子曰宗武病不克葬没命其子嗣业以家贫无以给䘮收拾乞丐燋劳昼夜去子美没后四十年然后卒先人之志亦足爲难矣铭曰惟元和之癸己粤某月某日之佳辰合窆我杜子美于首阳之山前呜唿千歳而下曰此文先生之古坟乐天曰杜诗最多至于贯穿今古覼缕格律尽工尽善又过于李然撮其新安石濠潼关吏芦子关花门之章朱门酒肉臭路有冻死骨之句亦不过三四十杜尚如此况不逮者乎睿宗先天元年癸丑是歳甫生明皇开元三年丙辰于郾城观公孙大娘舞劔噐是年才四歳必有悞天寳元年癸未有南曹小司㓂爲山之作时年三十一天宝十一年癸巳上韦相诗有龙飞四十春帝即位四十年时有兵车行丽人行十三年乙未上三大礼赋甫年四十三十四年丙申是年十一月𥘉自京赴奉先有怀咏诗是月禄山乱天宝十五载丁酉六月帝西狩有哀王孙诗七月肃宗即位攺元至德是年避㓂冯翊有白水高斋三川观涨诗至德二年自贼中窜归鳯翔拜左拾遗八月墨制放徃鄜州迎家有北征诗明年干元元年收京扈从还长安上䟽论救房琯帝怒黜甫华州司功有新安吏石壕吏新婚别垂老别留花门洗兵马诗明年关辅饥乱弃官之秦州乃适同谷乃入蜀有遣兴三百首上元元年辛丑在蜀二年严武鎭蜀甫自阆徃依焉明年宝应元年癸巳有元年建已月诗代宗广德元年甲辰有祭房相国文武再鎭蜀表甫叅谋检校作伤春五首永㤗元年丙午武卒崔旰杀郭英乂杨子琳栢正节举兵攻旰蜀乱甫游东川除京兆功曹不赴大歴元年丁未移居夔州三年出崃之荆渚至湘潭寓居耒阳五年辛亥有追高适人日作夏甫还㐮汉卒于岳阳叚成式酉阳杂俎云李白集有尧祠赠杜𥙷阙者老杜也诗曰我觉秋兴逸谁言秋兴悲山将落日去水与晴相冝烟归北海少鴈度青天迟相失各万里茫然空尔思不独饭颗山头之句也国朝盛文肃尝梦朝上帝见殿上题扇云夜䦨更秉烛相对如梦寐𥘉谓天上之作巳而知子美诗也祢衡挝渔阳掺其声悲壮汉武时星辰影动揺东方朔谓民劳之应子美诗云五更皷角声悲壮三崃星河影动揺乃用故事也先儒云不行一万里不读万卷书不知老杜书信然诗话云有病疟者子美曰吾诗可以疗之病者曰云何曰夜䦨更秉烛相对如梦寐其人诵之疟犹是也杜曰更诵吾诗云子章髑髅血摸煳手提掷还崔大夫其人诵之果愈子美傲诞不冠见严武故诗云莫倚善题鸎鹉赋何湏不着鵕仪冠子美奉酬云谢安不倦登临赏阮籍焉知礼法踈传叙子美傲放武积不平欲杀之冠钩于帘者三遂止寄韦有夏都中诗云省郎忧病士书信有柴胡饮子频通汗怀君想报珠饮子对怀君或云沈佺期齿録对牙绯孟浩然鸡黍对杨梅之类也子美题李尊师松障诗云巳知仙客意相亲更觉良工心独苦用意之妙有举世莫知者此唐人所以名家也李白乌栖曲云姑苏台上乌栖时呉王宫里醉西施呉歌楚舞欢未毕青山犹衘半边日银箭金壶漏水多起㸔秋月坠江波东方渐高奈乐何天宝𥘉贺知章见之曰此诗可以泣鬼神矣蜀道难云噫嚱吁危乎高哉蜀道之难难于上青天蚕丛及鱼凫开国何茫然尔来肆万捌千歳乃与秦塞通人烟西当太白有鸟道可以横絶峨眉巅地崩山摧壮士死然后天梯石栈方钩涟上有六龙廻日之高摽下有冲波逆折之回川黄鸖之飞尚不得猿猱欲度愁攀縁青泥何盘盘百歩九折萦嵓峦扪参歴井仰胁息以手抚膺坐长叹问君西游何时还畏途巉嵓不可攀但见悲鸟号古木雄飞雌从遶林间又闻子规啼夜月愁空山蜀道之难难于上青天使人听此凋朱颜连峰去天不盈尺枯松倒挂倚絶壁飞湍瀑流争喧豗氷崕转石方壑雷其崄也若此嗟尔逺道之人胡爲乎来哉劔阁峥嵘而崔嵬一夫当关万人莫开所守或匪亲化爲狼与豺朝避勐虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨嗟蜀道难或曰讥章仇兼琼或曰讥严武之暴爲房相杜甫危之也宫中行乐词云小小生金屋盈盈在紫微山花揷寳䯻石竹绣罗衣毎出深宫里常随歩辇归只愁歌舞散化作綵云飞柳色黄金嫰梨花白雪香玉楼巢翡翠珠殿鎻鸳鸯选妓随雕辇徴歌出洞房宫中谁第一飞鷰在昭阳卢橘爲榛树蒲桃出汉宫烟花冝落日丝管醉春风笛奏龙鸣水箫吟凤下空君王多乐事何必向回中玉树春归日金宫乐事多后庭朝未入轻辇夜相过笑歩花间语娇来烛下歌莫教明月去留着醉姮娥绣户香风暖纱窓曙色新宫花争笑日池草暗生春緑树闻歌鸟青楼见舞人昭阳桃李月罗绮自相亲今日明光里还湏结伴游春风开紫殿天乐下珠楼艳舞全知巧娇歌半欲羞更怜花月夜宫女笑蔵钩寒雪梅中尽春风柳上归宫莺娇欲醉檐燕语还飞迟日明歌席新花艳舞衣晩来移綵仗行乐好光辉水渌南薰殿花红北阙楼莺歌闻太液鳯吹遶瀛州素女鸣珠佩天人弄綵毬今朝风日好冝入未央逰明皇坐沉香亭意有所感欲得白爲乐章召入而白巳醉左右以水颒靣稍觧授笔成文婉转精切无留思清平调词云云想衣裳花想容春风拂槛露华浓若非群玉山头见会向瑶台月下逢一枝红艳露凝香云雨巫山枉断肠借问汉宫谁得似可怜飞燕倚新粧名花倾国两相欢长得君王带笑看觧释春风无限恨沉香亭北倚栏干禁中木芍药开上赏之妃子从帝曰赏名花对妃子焉用旧乐词爲命李亀年持金花牋赐白爲清平乐词三章梨园子弟抚丝竹李亀年歌之上亲调玉笛以倚曲毎曲遍将换则迟其声以媚之太真以颇梨七宝盃酌西凉蒲萄酒笑饮翰林读书言怀呈集贤院内诸学士云晨趍紫禁中夕待金门诏观书散遗秩探古穷至妙片日茍会心掩卷忽而笑青蝇易相㸃白雪难同调本是散踈人屡贻𥚹促诮云天属清朗林壑忆游眺或时清风来闲倚栏下啸严光桐庐溪谢客临海峤功成谢人君从比一投钓高力士以脱靴之耻諎白于贵妃曰以飞燕指妃子是贱之甚也不爲亲近所容乃益放鷔爲酒八仙人恳求还山浔阳紫极宫感秋作云何处闻秋声翛翛北牎竹廻薄万古心揽之不盈掬静坐观衆妙浩然媚幽独白云南山来就我檐下宿嬾从唐生决羞访季主卜四十九年非一徃不可复野情转萧散世道有翻复陶令归去来田家酒应熟是时自有归山之意矣胡无人云严风吹霜海草凋筋簳精坚胡马骄汉家战士三千万将军兼领霍嫖姚流星白羽腰间挿劒花秋莲光岀匣天兵照雪下王关虏箭如沙射金甲云龙风虎尽交回太白入月敌可摧旄头㓕覆胡之肠涉胡血悬胡青天上埋胡紫塞旁胡无人汉道昌陛下之寿三千霜但歌大风云飞扬安用勐士兮守四方此诗禄山反时作禄山死太白食月云东武吟云好古笑流俗素闻贤逹风方希佐明主长揖辞成功白日在高天回光烛微躬恭承鳯凰诏歘起云萝中清切紫霄廻优游丹禁通君王晹颜色声价凌烟虹桒舆拥翠盖扈从金城东宝马丽絶景锦衣入新丰倚巗望松雪对酒鸣丝桐因学杨子云献赋甘泉宫天书美片善清芬播无穷归来入咸阳谈笑皆王公一朝去金马飘落成飞蓬賔犮日踈散玉樽日成空才力犹可倚不慙世上雄闲作东武吟曲尽情未终书此谢知巳吾寻黄绮翁或曰白以是诗留别翰苑蓫放逰江湖矣对酒忆贺监序云太子賔客贺公扵长安紫极宫一见余唿余爲谪仙人因觧金龟换酒爲乐没后对酒怅然有怀而作是诗曰四明有狂客风流贺季眞长安一相见唿我谪仙人㫺好盃中物翻爲松下尘金龟换酒处却忆泪沾巾又狂客归四明山隂道士迎勑赐镜湖水爲君台沼荣人亡余湖宅空有荷花生念此杳如梦凄然伤我情又曰欲向江东去定将谁举盃稽山无贺老却棹酒船廻饭颗山头逢杜甫顶戴笠子日草午借问因何太痩生揔爲从前作诗苦此诗载于唐旧史近世传白诗云断崕如削瓜岚光破崕緑天河从中来白云涨川谷玉案勑文字世眼不可读摄身凌清霄松风拂我足又云举䄂露条脱招我饭胡麻白本末传记所载不同唐史称白兴圣皇帝九世孙隋末以罪徙西域神龙𥘉遁还客巴西旣长隐岷山苏颋爲益州长史见白异之更客任城与孔巢父韩凖裴政张叔明陶沔居徂徕山日沉饮号竹溪六逸天宝𥘉南入会稽与吴筠善筠𬒳召故白亦至长安徃见贺知章贺知章见其文叹曰子谪仙人也严武传武爲劒南节度使房琯以故相爲部内剌史武慢倨不爲礼最厚杜甫然欲杀甫数矣李白爲蜀道难者乃爲房杜危之也韦臯传天宝时李白爲蜀道难斥严武陆畅更爲蜀道易以美韦臯摭言云太白自蜀至京以新业贽谒贺知章知章览蜀道难一篇杨眉谓之曰公非人世人岂非太白星精邪然则蜀道难之作乆矣非爲房杜也又南部新书云李白山东人父为任城尉因家焉少与鲁人隐徂徕山号竹溪陆逸天宝𥘉逰会稽吴筠隐剡中谷称蜀人非也今任城令厅有白之词尚存唐范传正志其墓曰白凉武昭王九世孙昭王陇西人隋末子孙以罪徙碎叶神龙时白父客自西域逃居绵之巴西而白生焉唐魏颗李阳氷序其文刘全白撰其墓碣皆曰广汉人故论白者或曰陇西或曰山东或曰蜀阳氷云出翰林浪迹纵酒以自昬秽咏謌之际屡称东山林白亦云以张垍谗逐逰海岱间子美所谓汝与山东李白好盖白自号也蜀道难或曰作于天宝𥘉或曰作于天宝末二说皆出于后世以意逆之曰此爲房杜危之也陆畅去白未逺作蜀道易以美韦臯传之当时而蜀道难之词曰锦城虽云乐不如早还家其意必有所属房杜之说盖近之矣东蜀杨天惠彰明逸事云元符二年春正月天惠𥙷令于此窃从学士大夫求问逸事闻唐李太白本邑人微时募县小吏入令卧内尝驱牛径堂下令妻怒将加诘责太白亟以诗谢云令惊异不问稍亲招引侍研席令一日赋山火诗思轧不属太白从傍缀其下句令诗云太白继云令慙止顷之从令观涨有女子溺死江上令复苦吟太白輙应声继之令诗云太白继云令滋不悦太白恐弃去隐居戴天大匡山往来旁郡依潼江赵徴君蕤亦节士任侠有气善爲纵横学着书号长短经太白从学歳余去游成都赋春感诗云益州剌史苏颋见而竒之时太白齿方少英气溢发诸爲诗文甚多㣲类宫中行乐词体今邑人所藏百篇大抵皆格律也虽颇体弱然短羽䙰褷已有雏凤态淳化中县令杨遂爲之引谓爲少作是也遂江南人自名能诗累谪爲令云始太白与杜甫相遇梁宋间结交欢甚乆乃去客居鲁徂徕山甫从严武成都太白益流落不能归故甫诗又云然学者多疑太白爲山东人又以匡山爲匡庐皆非也今大匡山犹有读书台而清㢘郷故居遗地尚在废爲寺名陇西院有唐梓州剌史碑及绵州剌史高柷记太白有子曰伯禽女平阳皆生太白去蜀后有妺月圆前嫁邑子留不去以故塟邑下墓今在陇西院旁百歩外或传院乃其所舍云白诗云昔作芙蓉花今爲断肠草以色事他人能得㡬时好陶洪景仙方云断肠草不可食其名美好名芙蓉乃知诗人无一字闲语唐诗纪事卷第十八唐诗纪事唐诗纪事卷第十九唐诗纪事卷第十九崔宗之敬括房琯苏渊明崔宗之宗之袭父日用齐家之封好学寛愽有风举与李杜以文相知赠李白云凉秋八九月白露空园庭耿耿意不畅捎捎风叶声思见雄俊士共话今古情李侯忽来仪把𬒮苦不早清论旣抵掌玄谈多絶倒分明楚汉事歴歴王覇道担囊无俗物访古千里余䄂有七首劒懐中茂陵书双眸光照人词赋凌子虚酌酒竝素琴霜风气凝洁平生心事中今日爲君说我家有别业寄在嵩之阳明月出高岑清溪澄素光云散牎戸静风吹松桂香子若同斯游千载不相忘白和云朔风横高天万里起秋色壮士心飞扬落日空叹息长啸出原野凛然寒风生幸遭圣明时功业犹未成柰何懐良图郁悒独愁坐杖䇿寻英豪立谈乃知我崔公生人秀𬗟邈青云姿制作参造化託讽含神祗海岳尚可倾吐诺终不移是时霜飈寒逸兴临华池起舞拂长劒四座皆扬眉因得穷欢情赠我以新诗又结汗漫期九垓远相待举身憇蓬壶濯足弄沧海从此凌倒景一去无时还朝游明光宫暮日阊阖关但得长把𬒮何必嵩丘山宗之爲侍御史谪官金陵与白诗酒唱和月夜乗舟自採石逹金陵敬括括字叔弓河中人爲殿中侍御史不谐附扬国忠出知果州入爲兵侍志简淡不求名后剌同州隐然持重大历中卒括试七月流火云前逢一叶下言念忽悲秋变节金𥘉至分寒火正流气含良夜早光拂夏云收助月微明散㳂河丽景浮秋标时令美诗兴国风幽自此观邪正深知玉叶休房琯琯宰卢氏王维赠诗云逹人无不可忘巳爱苍生不复小千室絃歌在两楹又云视事兼偃卧对书不簮缨萧条人吏踈鸟雀下空庭是时琯之清名巳重于榗绅矣琯题汉州西湖云高流纒峻隅城下𬗟丘墟决渠信浩荡潭岛成江湖结宇依回渚水中信可居三伏气不蒸四逹暑自徂同人千里驾邻国五马车月出共登舟风生随所如举麾指极浦欲极更盘纡缭绕各殊致夜尽情有余遭乱意不开即理还暂祛安得长晤语使我忧更除琯之次律融之子也相肃宗有逺器好谈老子浮屠法高谈有余而不切事苏源明天寳十二载源明守东平宴濮阳守崔季重鲁郡李兰济南田琦济阳李陵于回源亭爲小洞庭五太守䜩集载其歌曰小洞庭兮寓方舟风袅袅兮离平流寓方舟兮小洞庭云微微兮连絶仍澜壮兮𬗟以没重嵓转兮超以忽冯夷娎兮䕶轻挠蛟龙伃兮落増潮泊中潮兮澹而闲并曲溆兮怅而还适予手兮非于期将解𬒮兮藂予曲尚君子兮夀厥身承明主兮忧斯人其后以国子司业召须尉袁广饯于小洞庭复歌曰浮涨湖兮莾条遥川后礼兮扈予桡横増沃兮蓬僊延川后福兮易予船月澄凝兮明空波星磊落兮耿秋河夜旣良兮酒且多乐方作兮柰别何子美八哀诗曰武功少也孤徒歩客徐兖读书东岳中十载考坟典时下莱芜郭忍饥浮云巘负米晚爲身毎食脸必泫夜字照爇薪垢衣生碧藓庶以勤苦志报兹劬劳愿学蔚醇儒姿文包旧史善洒落辞幽人归来濳京辇射䇿君东堂宗匠集精选制可题未干乙科巳大阐文章日自负吏禄亦累践晨趍阊阖内足踏宿昔研一麾出守还黄屋朔风卷不暇陪八骏虏庭悲所遣平生满樽酒断此朋知展忧愤病二秋有恨石可转肃宗复社稷得无逆顺辨范晔顾其儿李斯忆黄犬秘书茂松意再扈祠坛墠前后百卷文枕借皆禁脔篆刻杨雄流𬈑涨本末浅青荧芙蓉劒犀兕岂独剸反爲后軰䙝予实苦懐𬗟煌煌斋房芝事絶万手搴垂之俟来者正始眞劝勉不要悬黄金胡爲投乱贙结交三十载吾与谁游衍荥阳复冥莫罪罟巳横罥呜唿子逝日始泰则终蹇长安米万钱凋丧尽余喘战伐何当解归帆阻清沔尚纒漳水疾永负蒿黒饯唐诗纪事卷第十九唐诗纪事唐诗纪事卷第二十唐诗纪事卷第二十郑䖍严武史俊李适之祖咏李颀綦母潜赵谦光李元操薛令之张諲陶翰颜舒王琚王熊薛维翰崔亘朱琳王冷然万楚胡皓袁瓘柳识高力士高霁息夫牧崔曙郑䖍䖍闺情云银钥开香阁金台㸃夜灯长征君自惯独卧妾何曽子美诗云鶢鶋至鲁门不识钟皷飨孔翠望青霄愁思彫笼养荥阳冠衆儒早闻名公赏地崇士大夫况乃清气爽天然生知姿学立游夏上神农或阙漏黄石愧师长药纂西极名兵流指诸掌贯穿无遗恨荟蕞何技痒圭臬星经奥虫篆丹青广子云窥未遍方朔谐太枉神翰顾不一躰变钟兼两文传天下口大字犹在牓昔献书画图新诗亦俱徃沧洲动玉陛宣鹤误一响三絶自御题四方尤所仰嗜酒益踈放弹琴视天壤形骸实土木亲近唯几杖未曽寄官曹突兀倚书幌晚就芸香阁胡尘昬坱莾反覆归圣朝㸃染无涤荡老䝉台州椽泛泛浙江桨履穿四明雪饥拾楢溪橡空闻紫芝歌不见杏坛丈天长眺东南秋色余魍魉别离惨至今班白徒懐曩春深秦山秀叶坠清渭朗剧谈王侯门野税林下鞅操𥿄终夕酣时物集遐想词塲竟踈阔平昔滥吹奖百年见存没牢落吾安放萧条阮咸在出处同世网他日傍江楼含悽述飘荡䖍荥阳人天寳𥘉爲恊律郎或告其私撰国史坐谪十年还京爲广文愽士自写其诗画以献帝书曰郑䖍三絶禄山反劫爲摄部郎中乃託风缓求水市令而以宻草逹灵武贼平坐王维下迁而䖍贬台州司戸参军后数年卒䖍着荟蕞等诸书之外又撰胡本草七卷诗中及之子美云䖍与今秘书监郑审编翰齐价谪江陵故有阮咸江楼之句严武卧向巴山落月时两郷千里梦相思可但歩兵偏爱酒也知光禄最能诗江头赤叶枫愁客篱外黄花篱对谁䟦马望君非一度冷猿秋雁不胜悲漫向江头把钓竿懒眠沙草爱风湍莫倚善题鹦鹉赋何湏不着鵕䴊冠腹中书籍幽时晒肘后医方静处看兴发㑹能驰骏马终须重到使君滩子美八哀诗云郑公瑚琏器华岳金天晶昔在童子日巳闻老成名嶷然大贤后复见秀骨清开口取将相小心事犮生阅书百𥿄尽落笔四座惊歴职匪父任嫉邪常力争漌仪尚整肃胡骑忽纵横飞传自河壠逢人问公卿不知万乗出雪涕风悲武受词劒阁道谒帝萧关城寂寞云䑓仗飃䬙沙塞旌江山少使者笳皷凝皇情壮士血相视忠臣气不平宻论正观躰挥发𡵨阳征感激动四极联翩收二京西郊牛酒再原庙丹青明匡汲俄宠辱卫霍竟哀荣四登荟府地三掌华阳兵京兆空柳色尚书无履声群乌日朝夕白马休横行诸葛蜀人爱文翁儒化成公来雪山重公去雪山轻记室得何逊韬铃延子荆四郊失壁垒虚舘开逢迎堂上指画图军中吹玉笙岂无成都酒忧国只细倾时观锦水钓问俗终相并意待犬戎灭人藏红粟盈以兹报主愿庶或禆世程烱烱一心在沉沉二竖婴颜回竟短折贾谊徒忠贞飞旐出江汉孤舟转荆衡虚无马融笛怅望龙骧茔空余老賔客身上媿簮缨武年二十二爲给事黄门郎明年拥旄西蜀杜甫乗醉言不谓严挺之乃有此子也武恚目久之曰杜审言孙子拟捋虎须合坐皆笑以弥缝之房太尉琯徴有所悞忧怖成疾李太白作蜀道难爲房杜危之也武字季鹰永泰𥘉卒母哭且曰而今而后吾知免爲官婢矣子美送武入朝有鼎湖瞻望逺象阙宪章新之作武酬别云独逢尧典日再覩汉宫时未効风霜劲空慙雨露私夜钟清万户晓漏拂千旗并向斜亭谒俱承别舘追斗城怜旧路涡水惜归期峰树还相伴江云更对谁试廻沧海掉更和敬亭诗祗是书应寄无忘酒共持但令心事在未肯鬓毛衰最怅巴山里清猿恼梦思武题巴州光福寺楠朩云楚江长楚寺对楠朩幽生赤崖背临溪挿石盘老根苔色青苍山雨㾗高枝閙叶鸟不度半掩白云朝与暮香殿萧条转宻隂花龛滳沥垂清露闻道偏多越水头烟生雾歛使人愁月明忽忆湘川夜猿呌还思鄂渚秋看君幽霭㡬千丈寂寞穷山今遇赏亦知钟𣑽报黄昏犹卧禅床恋竒响史俊题巴州光福寺楠木云近郭城南山寺深亭亭竒树出禅林结根幽壑不知歳耸干摩天凡㡬寻翠色晚将岚气合月光时有夜猿吟经行緑叶望成盖宴坐黄花长满襟此朩尝闻生豫章今朝独秀在巴郷凌霜不肯让松栢作宇犹来称栋樑㑹待良工时一盻应归法水作慈航严武作巴山赋楠朩歌俊后以监察御史来临是邦亦赋焉李适之常山愍王孙天寳𥘉代牛仙客爲左相适之未罢相也朝退毎邀賔戚谈谐赋诗曽赋云朱门长不闭亲友恣相过年今将半百不乐复如何后爲林甫所譛罢乃爲诗曰避贤𥘉罢相乐圣且㗸盃爲问门前客今朝㡬箇来适之入仕不历丞簿便爲别驾不历两畿官便爲京兆尹不历御史及中丞便爲大夫不历两省给舎便爲宰相不历剌史便爲节度使然不得其死祖咏古意二首楚王竟何去独自留巫山偏使世人见迢遥江水间驻舟春潭里誓愿拜灵颜梦寐覩神女金沙鸣珮环闲艶絶世姿令人气力微含笑黙不语化作云朝飞夫差日滛放举国求妃嫔自谓得王宠代间无美人碧罗䝉天阁坐辇乗芳春宫女数千骑常逰江水濵年深玉颜老时薄花粧新拭泪下金殿娇多不顾身生前妬歌舞死后同灰尘塜墓令人哀哀于铜雀台有司试终南山望余雪诗咏赋云终南隂岭秀积雪浮云端林表明霁色城中増暮寒四句即纳于有司或诘之咏曰意尽陆浑水亭云昼眺伊川水巖间霁色明浅沙平有路流水漫无声浴鸟㳂波聚潜鳞触钓惊更寻春岸上幽意满山楹王维有喜祖三至留宿诗咏云四年不相见相见复何爲握手言未毕却令伤别离升堂还驻马酌醴便唿儿语黙自相对安用旁人知咏登开元进士第商璠云咏诗剪刻省净用思尤苦气虽不高调颇凌俗至如霁日园林好清明烟火新亦可称爲才子也张说在并州厚遇王翰旣相引爲驾部郎说罢相出翰仙州别驾至郡日聚英豪从禽击皷恣爲欢赏咏与杜华尝在座翰坐是贬道州司马开元中进士唱第尚书省落第者至省门散去咏吟曰落去他两两三三戴㡌子日暮祖侯吟一声长安竹栢皆枯死留别卢象云朝来巳握手宿别更伤心㶚水行人渡啇山驿路深故情君且足谪䆠我难任直道皆如此谁能泪满襟兰峰赠张九臯云君王旣巡狩辇路入秦京逺树低苍垒孤山出草城寒踈清禁漏夜警羽林兵谁念迷方客长懐魏国情苏氏别业云别业居幽处到来生隐心南山当戸牗豊水在园林屋覆经冬雪庭昏未夕隂寥寥人境外闲坐听春禽夕次圃田店云前路入郑郊向经百余里马烦时欲歇客归程未巳落日桑柘隂遥村烟火起西还不皇宿中夜渡泾水题韩少府山亭云梅福幽栖处佳期不忘还鸟啼当戸竹花遶傍池山水气侵堦冷藤隂覆坐闲宁知武陵趣宛在市朝间清明宴刘司勲别业云田家复近臣行乐不遗亲霁日园林好清明烟火新以文常㑹友唯徳自成隣池照窓隂晚杯香药味春檐前花覆地竹外鸟窥人桃源里深居作隐沦李颀缓歌行云小来託身攀贵逰倾财破产无所忧暮夜经过石渠署朝将出入铜龙楼结交杜陵轻薄子谁言可生复可死一沉一浮㑹有时弃我翻然如脱屣男儿立身须自强十年闭戸颍水阳业就功成见明主击钟鼎食坐华堂二八蛾眉梳堕马美酒清歌曲房下文昌宫中赐锦衣长安陌上退朝归五陵賔从莫相视三省官寮揖者稀早知今日读书是悔作从来狂侠児听董大弹胡笳声兼语弄寄房给事云蔡女昔造胡笳声一弹一十有八拍胡人落泪向邉草汉使断肠对归客古戍苍苍烽火寒大荒隂沉飞雪白先拂商弦后角羽四郊秋叶惊摵摵董夫子通神明深山窃听来妖精言迟更速皆应手将徃复旋如有情空山百鸟散还合万里浮云隂且明斯酸雏鹰失群夜断絶胡児恋母声川爲静其波鸟亦罢其鸣乌珠部落家郷逺罗逤沙尘哀怨生岀音变调忽飃洒长风吹林雨堕瓦迸泉飒飒飞木末野鹿走堂下长安城连东掖垣凤凰池对青琐门高才脱略名与利日夕望君抱琴至渔父歌云白头何老人簔笠蔽其身避世常不任钓鱼清江濵浦沙明濯足山月静垂纶寓宿湍与瀬行歌秋复春持竽湘岸竹爇火芦州薪緑水饭香稻青荷苞紫鳞于中还自乐所欲全吾眞而笑独醒者临流多苦辛送曁道士还玉清诗云仙官有名籍度世呉江濵大道本无我青春长与君中州俄巳到至理得而闻明主降黄屋时人看白云空山何窈窕三秀日氛氲遂此留书客超遥烟驾分乐天放言诗序云元九在江陵有放言长句诗五韵韵高而躰律意古而词新虽前辇深于诗者未有此作唯李颀有云济水至清河自浊周公大圣接舆狂斯句近之矣圣善阁送裴廸入京云雪华歛高合苔色上钩栏药草空阶静梧桐返照寒清吟可愈疾携手暂同欢坠叶如金磬饥乌鸣露盘伊川惜东别㶚水向西看旧託含香署云霄可足难题濬公山池云逺公遁迹庐山岑开山岀居祗树林片石孤峰窥色相清池白月㸃禅心指挥如意天花落坐卧闲房春草深此外俗尘都不染唯余玄度得相寻王摩诘赠颀诗云闻君饵丹砂甚有好颜色不知从今去㡬时生羽翼王母翳华芝望尔崑崙侧文螭从赤豹万里方走息悲哉世上人甘此羶腥食颀开元进士也啇璠云颀诗发调旣清修词亦丽渔父歌咸善玄理最长故其论道家徃往高于衆作颀东郊寄万楚云濩落乆无用隐身甘采薇仍闻薄䆠者还事田家衣颕水日夜流故人相见稀春山不可望黄鸟东南飞濯足岂长徃一罇聊可依了然潭上月适我胷中机在昔同门友如今出处非优游白虎殿出入青琐闱且有荐君表当看携手归寄昼不代靣兰茞空芳菲王母歌云武皇斋戒承华殿端拱须臾王母见霓旌照曜麒麟车羽盖淋漓孔雀扇手指交梨遣帝食可以长生临㝢县头上复带九星冠揔领玉皇坐南面欲闻要言今告汝帝乃焚香请此语若能鍊䰟去三尸后当见我天皇所顾谓侍女董双成酒阑可奏云和笙红霞白日俨不动七龙五鳯纷相迎惜哉志骄神不悦叹息马蹄与车辙复道歌钟查将暮深宫桃李花成雪爲看青玉五枝灯蟠螭吐火光巳絶綦母潜字孝通开元中繇宜夀尉入集贤院待制迁右拾遗终着作郎早发上东门云十五能行西入秦三十无家作路人时命不将明主合紫衣空染洛阳尘春泛若耶诗云幽意无断絶此去随所偶晚风吹行舟花路入溪口际夜转西壑隔山望南斗潭烟飞溶溶林月低向后生事且弥漫愿爲持竿叟王摩诘别潜诗云端笏明光宫歴稔朝云陛诏刋延合书高义平津邸适意轻偶人虚心削繁礼盛得江左风弥工建安躰高张多絶絃截河有清济严冬爽群木伊洛方清泚渭水氷下流潼关雪中启符条㡬时还尘缨待君洗韦苏州寄淮上綦母三诗云满城怜傲吏终日赋新诗请报淮隂客春㠶浪作期商璠云拾遗诗举躰清秀萧萧跨俗桑门之说于巳独能至如松覆山殿冷不可多得又钟声和白云歴代少有借使若人加气质减彫餙则髙视三百年外也题灵隐寺山顶禅院云招提此山顶下界不相闻塔影挂清汉钟声和白云观空净室掩行道衆香焚且驻西来驾人天日未曛若耶溪逢孔九云相逄此溪曲胜託在烟霞潭里竹影动嵓隂檐外斜人生上皇代大吠武陵家借问淹留日春深归若耶冬夜寓居赠储太祝云自爲洛阳客夫子吾知音尽义能下士时人无此心柰何离居夜巢鸟空悲林愁坐至月上复闻南隣砧过禅居云山头禅室挂僧衣牕外无人溪鸟啼黄昏半在下山路却听松声连翠微题鹤林寺云道门隐形胜向背临法桥松覆山殿冷花藏溪路遥珊珊寳幡挂熖熖明灯烧迟日半空谷春风连上朝少凭水朩兴蹔忝身心调愿谢携手客兹山禅侣饶李颀送綦母三谒房给事云夫子大名下家无钟石储惜哉湖海上曾校蓬莱书外物非本意此生空澹如所思但乗兴逺适唯单车高道时坎轲旧交愿吹嘘徒言青琐闼不爱承明庐百里人戸满片言诤讼踈手持莲花经目送飞鸟余晚景南路别炎云中伏𥘉此行傥不遂归食庐洲鱼赵谦光唐诸郎中不自贠外郎拜者谓之土山头果毅便拜崇品有似长征兵士便授边逺果毅谦光自彭州司马入爲大理正迁戸部郎中戸部员外贺遂渉咏曰员外由来美郎中望亦优宁知粉署里翻作土山头谦光荅诗曰锦帐随情设金炉任意薰唯愁员外置不应列星文谦光登咸亨进士第李元操和从叔禄愔元日早朝云铜浑变秋节玉律动年灰暧暧城霞旦隐隐禁门开衆灵凑仙府百神朝帝䑓叶令双凫至梁王驷马来戈鋋映林阙歌管拂尘埃保章望瑞气尚书免火灾冠冕多秀士簮𥚑饶上才谁怜张仲蔚日暮反蒿莱元操开元𥘉诗人也薛令之令之闽之长溪人及第迁右庶子开元中东宫官僚清淡令之题诗自悼曰朝日上团团照见先生盘盘中何所有苜蓿长阑干饭澁时难绾羔稀筯易寛无以谋朝夕何由保歳寒上幸东宫览之索笔题其傍曰啄木口觜长鳯凰羽毛短若嫌松桂寒任逐桑令之遂谢病归肃宗爲太子贺知章自右庶子迁賔客授秘书监令之以右𥙷阙兼侍读积歳不迁故令之弃官徒歩归郷里而知章自号秘书外监晚节尤诞放肃宗干元𥘉以雅旧赠知章礼部尚书亦以旧恩召令之而令之巳前卒张諲諲官至刑部员外郎善草隷工丹青与王维李颀等爲诗酒丹青之友尤善画山水王维荅诗曰屏风误㸃感孙郎团扇草书轻内史李颀诗曰小王破躰闲支䇿落日梨花照空璧诗堪记室妬风流尽与将军作勍敌陶翰塞下曲云进军飞狐北穷㓂势将变日落沙尘昏背河更一战骏马黄金勒彫弓白羽箭射杀左贤王归奏未央殿欲言塞下事天子不召见东出咸阳门哀哀泪如霰翰润州人开元中爲礼部员外郎以氷壶赋得名商璠云歴代辞人诗笔双美者鲜矣今陶生实谓两全兼之既多兴义复备别有风骨三百年以前方可论其躰裁燕謌行云请君留楚调听我吟燕謌家在辽水头邉风意气多出身爲汉将正値戎未和雪中凌天山水上渡交河大小百余战封侯竟蹉跎归来覇陵下故旧无相过雄劒委尘匣空门唯雀罗玉簮还赵姝瑶瑟付齐娥昔日不爲乐时哉今柰何出萧关懐古云駈马系长劒行役至萧关悠然五原上永眺萧河前北虏三十万此中常控弦秦城亘宇宙汉帝埋旌旃刁斗鸣不歇羽书日夜传五军计莫就三䇿议空全大漠横万里萧条絶人烟孤山当翰海落日照祁连苍梧苦寒客怀哉式㣲篇更悲秦楼月夜夜出胡天赠郑员外云騘马拂绣裳按兵辽水阳西分鴈门骑北逐楼烦王闻道五军集相邀百战塲风沙暗天起虏骑森巳行儒服䕶诸将雄谋吞大荒金门来见谒朱缓生辉光数载侍御史稍迁尚书郎人生志气立所贵功业昌何必守章句终年事苍皇同时献赋客尚在东陵傍赠房侍御云志人固不覊与道同周旋进则天下仰巳之能晏然褐衣东府召执简南台先雄义乃特立犯颜岂图全谪居东南逺逸气吟芳荃适会寥廓趣清波更寅縁扁舟入五湖发缆洞庭前浩荡临海曲超遥济江壖微寄忽忘反遇兴将弥年乃悟范生智足明渔父贤郡临新安渚佳赏此城偏日夕对层岫云霞映晴川闲居变秋色偃卧含贞坚倚伏自相化行藏互推迁君期倦羽翮歳晏欲冲天望太华赠卢司仓云作吏至西华乃观三峰壮削成元气中杰出天河上如有飞动色不知青冥状巨灵安在哉厥迹犹可望方此叹行旅未由访仙装葱胧记星坛明㓕数云嶂良友垂此契宿心所微尚敢投归山吟霞径一相访晚出伊兰寄河南裴中丞云退无燕息资近无当代䇿冉冉时歳暮坐爲周南客前登关塞门永眺伊城陌长川暗巳空千里寒气白家在渭水西异日同所适秉志师禽尚微言祖庄易一一林壑间共系风尘役交朋忽先进天道何纷剧岂念嘉遁时依依遇沮溺乗潮至渔浦作云舣舟乗早潮潮来如风雨嶂高忽巳界峰暗莫及覩崩腾心爲失浩荡月无主风停浪始开漾漾入渔浦云景共澄霁江山相吞吐倬哉造化工此事巳终古流沬诚足诫高歌调易苦颇因忠信全客念犹栩栩宿天竺寺云松栢辞嵓口西山微径通天开一峰见宫阙生虚空正殿倚霞壁千楼摽石丛夜来猿鸟静钟𣑽寒云中峰翠映明月泉声乱溪风心超诸境外了与悬解同明发唯攺视朝日长崖东湖色浓荡漾海光渐曈昽葛仙心尚在许氏道犹崇独徃古来事幽懐期二公早过临淮云夜泊三风渚晨过临淮岛潮中海气白城上楚云早鳞鳞渔浦帆芦洲草川路日浩荡惄焉心如擣且言任倚伏何暇念枯藁范子名屡移蘧公志常保古人去巳乆此理难足道颜舒凤楼怨云佳人名莫愁珠箔上花钩清镜鸳鸯匣新粧翡翠楼擣衣明月夜吹管白云秋唯恨金吾子年年向陇头王琚琚自荆湖入朝至岳阳张说有送王十一及赵公入朝之作云昔滥貂蝉长同承雨露霏今参鱼鼈守望美洞庭归浦树悬秋影江云绕落晖离䰟似征帆常徃帝郷飞琚以诗奉别云五载朝天子三湘逢旧寮扁舟方辍棹清论遂终朝逺树烟门没长江地际遥帝城驰梦想归帆满风飈琚逰㴩湖上寺诗云春山临逺壑水木自幽清夙息懐微尚兹焉一放情云间听弄鸟烟上摘𥘉英地僻方无闷逾知道思生奉答燕公云郡逺途且艰宜悲良自得胡爲心独尔惠好在南国亦旣清颜披冏然良愿克与君兰时㑹群物如藻餙烟景惜欢赏云山起翰墨接艺竒思微偶谈玄言直永日不知倦逾旬犹谓亟如何酌离樽移棹巴城侧浦口劳长望舟中独太息疾风吹飞帆倐忽南与北目尽不复见懐哉无终极唯当衡峰上遥办湖水色琚以预诛太平公主之功眷委特异进戸部尚书豫大政事时号内宰相群臣不能无望遂䜛于帝帝䟽之歴九剌史故诗多感激之词时燕公亦以罪謪守岳阳故送琚赋诗亦有湘东股肱守心与帝郷期舟檝中路蹇风波复来思之语王熊张燕公在岳州有宴别潭州王熊诗云丝管清且哀一曲倾一盃气将然诺重心向友朋开古木无生意寒云若死灰赠君芳杜草爲植建章䑓又云缙云连省合沟水遽西东然诺心犹在容华歳不同孤城临楚塞远树入秦宫谁念三千里江潭一老翁熊答云长沙辞旧国洞庭逢故人故人敦久要披霞转相亲歳月空嗟老江山不惜春忽闻黄鸖曲更作白头新又云平生共风月倐忽间山川不期交淡水暂得欵忘年兴逸方罢钧帆开欲解船离心若危斾朝夕爲君悬薛惟翰闺怨云美人怨何深含情倚金阁不笑复不语珠泪纷纷落春夜裁缝云珠箔因风起飞蛾入最能不敎人夜作方便杀明灯春女怨云白玉堂前一树梅今朝忽见数花开儿家门戸寻常闭春色因何入得来维翰登开元进士第崔亘春怨云夜尽梦𥘉惊纱牎早雾明晓粧脂粉薄春服绮罗轻妾有今朝恨君无旧日情愁来理絃管皆是断肠声亘开元二十四年登进士第朱琳开缄怨云夫婿边庭乆幽闺恨㡬重玉琴知别日金镜识愁容懒寄云中服慵开海外封年年得衣惯且试莫裁缝王冷然王丘传云开元𥘉爲吏部典选奖用孙逖张镜微张晋明进士王冷然皆一时茂秀冷然上相国燕公书曰相公必欲选良宰莫若举前仓部员外郎呉太玄爲洛阳令必欲举御史中丞莫若举襄州剌史靳能清辇毂之路非太玄不可生䑓阁之风非靳能不可仆非呉靳亲友但以知其贤明相公有而不知知而不用亦过深矣抑又闻之昔闵子骞爲政曰仍旧贯如之何何必攺作凡校书正字一政不得入畿相公曽爲此职见贞观巳来故事今吏部侍郎杨滔眼不识字心不好贤芜秽我清司攺张我旧贯去年冬奏请自今巳后官无内外一例不得入畿即知正字校书不如十郷县尉经明进士不如三卫出身相公复此攺张甄别安在古人有坐钓登相立筹封侯今仆无尚父之谋薛公之䇿徒以仕于书苑生于学门小道逢时大言祈相仆也幸甚幸甚去冬有诗赠公爱子恊律云官微思倚玉文浅怯投珠吕氏春秋云尝一脔之肉知一鼎之味请公看此十字则知仆曾吟五言亦更有旧文愿呈作者如公之用人盖巳多矣仆之思用其来乆矣拾遗𥙷阙宁有种乎仆虽不佞亦相公一株桃李也冷然吟汴堤柳云隋家天子忆杨州猒坐深宫傍海逰穿地凿山开御路鸣笳叠皷泛清流流从巩北分河口直到淮南种官柳功成力尽人旋亡代谢年移树空有当时綵女侍君王绣帐旌门对柳行青叶交垂连幔色白花飞度染衣香今日摧残何用道数里曽无一枝好驿骑征帆损更多山精野魅藏应老凉风八月露爲霜日夜孤帆入帝郷河畔时时闻朩落客中无不泪沾衣万楚五月五日观妓云西施漫道浣春纱碧玉今时闘丽华眉黛夺将萱草色红裙妬杀石榴花新歌一曲令人艶醉舞双眸欲鬓斜谁道五丝能续命却令今日死君家李颀东郊寄楚云濩落乆无用隐身甘采薇仍闻薄䆠者还事田家衣颕水日夜流故人相见稀春山不可望黄鸟东南飞濯足岂长徃一罇聊可依了然潭上月适我胷中机在昔同门犮如今出处非优游白虎殿出人青琐闱且有荐君表当看携手归寄书不代面兰茞空芳菲楚登开元进士第胡皓和宋之问寒食题临江驿云闻道山隂㑹仍爲火忌辰途中甘弃日江上苦伤春流水翻催泪寒灰更伴人丹心终不攺白发爲谁新开元中张孝嵩出塞张九龄韩休崔沔王翰皓贺知章所撰送行诗号朝英集明皇钖宴乐游园皓应制诗云五酺终宴集三钖又欢娯仙阜崇高异神州眺览殊南山临皓雪北阙对明珠广座鹓鸿满昌庭赐马趍绮罗含草朩丝竹吐郊衢衘盃不能罢歌舞乐唐虞袁壦惠文太子挽词云寒仗丹旄引隂堂白日违暗灯明象物画水湿灵衣羽化淮王去仙迎太子归冝余鷰土朝夕向陵飞瓘明皇时人惠文太子眷宗之子岐王范也柳识许由先生颕阳祠庭献酹文序云识壬辰歳夏四月自洛东游至先生遗庙而颕水古风旧山岿然追懐古踪慕美至道以时酒敬酹于灵旣酌拜献言曰天清旣能久地静不能杇先生清静天地全性出于胚浑入于鸿䝉云逰鸟还蓊欎和风当时帝道已半滋章欲深大朴散于人末散于山林乃有巢父杳㝠同心尧赍公器退然见推遇圣相感不得不知耳虽濯于清流道终播于无爲所谓春膏时蒸杇叶自滋先生含德唐尭发之颕阳之仁德日大天下之禄利日卑且圣王所重者名器至人所重者感通推以大名义同让终廉能感俗道自爲功任应㑹之偶然生垂后之清风人登云岭多忆箕颕猗欤先生山水齐名兹焉遗庙万古芬馨识弔夷齐文曰洪河之东兮首阳穹崇侧闻孤竹二子昔也馁在其中偕隐胡爲得仁而死青苔草朩兮云秋水䰟兮来可依兮去何止掇涧磎之毛荐精诚而巳𥘉先生鸿逸中州鸾伏西山顾薇蕨之离离歌唐虞之不还谓易暴兮又武谓墨缞兮胡颜一咤兮忘饥若有诮兮干嵓之关岂不以冠弊在于上履新处于下且曰一人之正位孰知三圣之纯嘏让周之意不其然乎是以知先生所恤者偏矣当昔夷羊在牧殷纲解结干道息坤维绝鲸吞噬兮鬼孽王奋厥武天意若曰覆昏暴资濬哲于是二老归而八百㑹一戎衣而九有截况乎旗钖黄鸟珪命赤乌俾荷鉅桥之施俾申羑里之辜故能岦雨集电扫风驱及下车也五刃不砺于武库九骏伏辕于文途虽二士不食而兆人其苏旣而漙天周土率土周人吁嗟先生逃将奚臻万姓归饰兮独欎乎方寸六合莾荡兮终跼乎一身虽忤时而过周终臣心而恻殷所以不食其食求仁得仁然非一端事各其志若旁通以阜厥躬应物以济其利则焉有贞节之规君亲之事灵乎灵乎虽非与道而保生乃朂爲臣之不二识字方明工文章最爲李华知许其文与萧颕士元德秀刘迅相上下而识练理创端徃徃诣极虽趣向非愽然当时作者伏其简㧞髙力士力士谪承州山多荠不食因感之作诗寄意曰两京作斤卖五溪无人採夷夏虽有殊气味都不攺其后㑹赦因至武陵遇开元中羽林军士坐事谪岭南停车话旧方知明皇厌世北望号恸呕血而卒叚柯古叙力士事证云唿二兄唿阿翁唿将军唿父老五轮硙𥘉施棨㦸常卧簏林长六尺五寸陪葬泰陵咏荠齿成印上国下国梦鞭吕氏生髭髙霁池阳九子山太白易以九华之目因与二三子联句传之将来妙有分二气灵山开九华层摽遏迟妙有分明朝霞积雪曜隂壑飞流歕阳崖青荧玉树色缥缈羽人家息夫牧冬夜宴萧十丈因饯殷郭二子西上诗云冬有十二月家君宰邑许下夫子问津颍上二贤将驰会府皆适兹土夜处狭室列座有位尊卑俨如或捧觞上夀或抠衣请益始崇诗以阅礼终讲信而脩睦然后文饱于德义润其身顷夫子升堂之后若卢贾刘尹之徒半纪间接武鸣跃实夫子训之导之斯至也今殷郭二子天资才干而加之镞羽观光王庭俯拾地芥其谁曰不然飞霜霭林寒气㧾至月落匝戸夜将向晨座偶谦谦毕醉温克则知孔门宴饯异于他日二三子终身识之夫子以家君政事百里无事命门弟子赋诗鸣琴亦以释仳离之怨焉小子不敏忝居门人之末敢不敬书其事诗曰有琴斯鸣于宰之庭君子莅止其心孔子政旣告成德以永贞鸣琴有术于颕之畔彼之才髦其年未冠闻诗闻礼裴兮璨璨鸣琴其怡于颕之湄二子翰飞言戾京师有欎者桂载攀其枝琴旣鸣矣霄旣清矣烘煁有炜酒醴惟㫖喟我窹叹吁其别矣崔曙曙颕阳东溪懐古云灵谿氛雾歇皎镜清心颜空色不映水秋声多在山世人久踈旷万物皆自闲白鹭寒更浴孤云晴未还昔时让王者此地闭玄关无以蹑高歩凄凉林壑间试明堂火珠诗云正位开重屋中天出火珠夜来双月合曙后一星孤天净光难灭云生望欲无还将圣明代国寳在京都曙以是诗得名明年卒惟一女名星星始悟其䜟也曙开元二十六年登进士第商璠云曙诗言辞欵要情兴悲凉送别登楼但堪下泪途中晚发云晚霁长风里劳歌赴逺期云轻归海疾月满下山迟旅望因高尽郷心遇物悲故林遥不见况在落花时送薛据云无媒嗟失路有道亦乗流客处不堪别异郷应共愁我生早孤贱沦落居此州风土至今忆山河皆共游一从文章事两京春复秋君去问相识㡬人成白头早发交崖山还太室云东林气微白寒鸟忽高翔吾亦自兹去北山归草堂仲冬正三五日月遥相望萧萧过颕上昽昽辨少阳川水生积雪野火出枯桑独徃路难尽穷隂人易伤伤此无依客如何蒙雪霜唐诗纪事卷第二十唐诗纪事唐诗纪事卷第二十一唐诗纪事卷第二十一萧颕士李华崔颢李嘉祐王翰萧颕士颕士重阳陪鲁山登北城赠别时元有挂冠之意诗云山县遶古堞悠悠快登望雨余秋天高目尽无隐状绵连滍川逈杳渺鸦路深彭泽兴不浅临风动归心頼兹琴堂暇傲倪倾菊酒人和嵗巳登从政复何有逺山十里并一道衘长云青霞半落日混合疑晴曛渐闻栖林羽坐叹清夜月中欢怆有违行子念明发仅能泯宠辱未免伤别离江湖不可忘风雨劳相思明时当盛才短伎安所设何日谢百里从君汉之澨又答韦司业垂访云食苹鹿常饮清泠川但恱丰草美宁知牢馔鲜主人有幽意将以充林泉罗网幸免伤䝉君复覊牵高堂列衆賔广坐鸣清絃俯仰转伤惕徘徊独忧煎𬗟懐云巖路欲往无由縁物各有所好违之伤自然神龟在南国缅邈湘川隂游止莲叶上歳时嘉树林毒䖝且不近斤斧何由寻错落负竒文荧煌燿丹金江山万里余淮海阻且深独保贞素质不爲寒暑侵一逢圣明代应见通灵心晋代有儒臣当年冨辞藻立言寄青史将以賛王道辽落𬗟歳时辛勤历江岛且言风波倦探渉岂爲寳不遇庾征西云谁展懐抱士贫乏知巳安得成所好彭阳昔游说愿谒南郢都王果尚未逹况从夷节谟岂知晋叔向无罪婴囚拘临难俟解纷独知祁大夫举雠且不弃何必论亲踈夫子觉者也其能遗我乎关西一公子年皃独青春披褐来上京翳然声未振中郎何爲者倒屣惊座賔词赋岂不佳盛名亦相因爲君奏此曲此曲多苦辛千载不可诬孰言今无人李华序其文曰开元天寳间以文学着于时者曰兰陵萧颕士字茂挺年十九进士擢第淮南连帅表君爲杨州工曹没于汝南旅次君谓六经之后有屈原宋玉文甚雄壮而不能经厥后有贾谊文词详正近于理躰杖乗司马相如亦瓌丽才士然而不近风雅杨雄用意颇深班彪识理张衡宋旷曺植豊赡王粲超逸嵇康摽举此外皆金相玉质所尚或殊不能备举左思诗赋有雅颂遗风千寳着论近乎王化根源此外皆敻絶无闻近日陈拾遗文体最正以此而言见君𫐠作君以文章制度爲巳任时人咸以此许之颕士卒门人赠文元先生惟一子存字伯诚爲金部郎有功曹文风恶裴延龄弃官归庐山存子东从事邕南以女妻柳淡字中庸韩文公少时受存之知自袁州入爲祭酒经庐山过其山居知诸子凋谢唯二女在乃爲诗曰中郎有女能传业伯道无鬼可保家今日匡山过旧隐空将衰泪对烟霞颕士以推奖后进爲任如李阳李㓜皇甫冉陆渭等数十人由奨目皆爲名士天下推知人称萧功曹尝兄事元德秀而友殷寅颜眞卿柳芳陆据李华邵轸赵骅时人语曰殷颜柳陆李萧邵赵以能全其交也李华与齐名世号萧李李华华字遐叔举开元二十三年进士天寳二年愽学宏词皆爲科首天寳十一年拜监察御史除右𥙷阙禄山乱辇母而逃爲盗所得二京复坐谪杭州司功参军召加司封郎将以司言处之华曰焉有隳节夺志者可以荷君之宠乎移病请告李岘领选江南表爲从事以风痺废居楚咏史诗云日照崑崙山羽人披羽衣乗龙驾云雾欲徃心无违此山在西北乃是神仙国灵气皆自然求之不可得何爲汉武帝精意徧群山糜费巨万计宫车终不还苍苍茂陵树足以戒人间天生忠与义本以佐雍熈何意李司隷而当昏乱时古坟襄城野斜径横秋陂况不禁樵採茅莎无了遗髙褾尚可仰精爽今何之一忤中常侍啣寃谁见知常观党锢传抚卷不胜悲文候耽郑卫一听一忘飱白雪燕姬舞朱絃赵女弹滛声流不返慆荡日无端献歳受朝时鸣钟醼百官两牀陈管磬九奏殊未阑对此唯恐卧更能整衣冠汉皇修雅乐乗与临太学三老舆五更天王亲割牲一人调风俗万国和且平单于骤欵塞武库欲销兵文物此朝盛君臣何穆清至今壝坛下如有箫韶声蜀主相诸葛功高名亦尊驱驰千万衆怒目瞰中原曺伯任公孙国亡身不存社宫久芜没白鴈犹飞翻勿言君臣合可以济黎元爲蜀谅不易如曹难复论秦灭汉帝兴南山有遗老危冠揖万乗幸得猒征讨当君逐鹿时臣等巳枯藁宁知市朝变但觉泉石好高卧五十年相看成四皓帝言翁甚善见顾何不早咸称太子仁重义亦尊道侧闻骊姬事申生不自保蹔出啇山云朅来趍洒扫东宫成羽翼楚舞伤怀抱后代无其人戾园满秋草六国韩最弱末年尤畏秦郑生爲韩计且欲疲秦人利物可分社原情堪灭身咸阳古城下万顷稻苗新昻藏獬豸兽出自太平年乱代乃潜伏纵人爲祸愆常闻断马剑毎壮朱云贤身死名不灭寒风吹墓田精灵如有在幽愤满松烟沂水春可渉泮宫映杨叶丽色异人间珊珊揺珮环展禽常独处深巷生禾黍城上飞海云城中暗春雨适来鸣珮者复是谁家女泥沾珠缀履雨湿翠毛簮电影闭莲脸雷声飞蕙心自言沂水曲采苹兼采菉归迳虽可寻天隂光景促怜君贞且独愿许君家宿徒劳惜衾枕子不顾双娥艳质诚可重滛风如礼何周王惑褒姒城阙成波沲巢许在嵩颕陶唐不得臣九州上洗耳一命安能亲緜邈数千祀丘中谁隐沦朝游八卿府夕是山林人蒲帛杨仄陋薜萝爲缙绅九重念入梦三事思䧏神且设庭中燎宁窥泉下鳞汉时征百越杨仆将楼船幕府功未立江湖巳骚然岛夷非敢乱政暴地仍偏得罪因懐壁防身辄控弦三军求裂土万里讵闻天魏阙心犹在旗门首巳悬如何得良吏一爲制方圆寄题赵七侍御余自干谿行经弋阳至上饶山川幽丽思与云卿同游邈不可得因叙畴年之素寄懐于篇云揺桨曙江流江清山复重心惬赏未足川迥失前峯凌滩出极浦旷若天池通君阳青嵯峨开折混元中九潭鱼龙窟仙成羽人宫隂奥潜鬼物精光动烟空玄猿啼深茏白鸟戯葱䝉飞湍鸣金石激熘皷雷风雨濯万木鲜霞照千山浓草闲长余緑花浄落幽红渚烟见晨钓山月闻夜春覆谿窈窕波滔石汹溶溶丹丘忽聚散素壁相奔冲白日破昏霭灵山出其东势排昊苍上气压呉越雄逈颈望云卿此恨发吾衷昔日萧郊逰四人才成童属词慕孔门入仕希上公纬卿䧟非罪折我昆吾锋茂挺独先觉㧞身渡京虹斯人谢明代百代坠鹓鸿世故坠横流与君哀路穷相顾无死节䝉恩逐殊封天波洗其瑕朱衣备朝容一别凡十年岂期复相从余生得携手遗此两孱翁群迁失鸎羽后凋惜长松衰旅难重别悽悽满心胷遇胜悲独逰贪竒怅孤逢禽尚彼何人胡爲束樊笼吾师度门敎投弁蹑遐踪崔颢擢进士第有文无行终司勲员外郎𥘉李邕闻其名虚舎待之颢至献诗首章云十五嫁王昌邕叱曰小儿无礼不与接而去孟门行云黄雀衘黄花翩翩傍檐隙本拟报君恩如何反弹射金罍羙酒满座春平原爱财多衆賔满堂尽是忠义士何意得有䜛䛕人䛕人翻覆那可道能令君心不自保北园新裁桃李枝根株未固何转移成隂结子君自取若问傍人那得知霍将军云长安甲第髙入云谁家居住霍将军日晚朝回拥賔从路旁揖拜何纷纷莫言灸手手可热湏臾火尽灰亦灭莫言贫贱即可欺人生富贵自有时一朝天子赐颜色世上悠悠应始知黄鹤楼诗昔人已乗白云去此地空余黄鹤楼黄鹤一去不复返白云千载空悠悠晴川歴歴汉阳树春草凄凄鹦武洲日暮郷关何处是烟波江上使人愁王家少妇诗云十五嫁王昌盈盈入画堂自怜年最小复倚婿爲郎舞爱前溪緑歌怜子夜长闲来闘百草度日不成粧商璠云颢少年爲诗属意浮艶多䧟轻薄晩歳忽变常躰风骨凛然如杀人辽水上走马渔阳归错落金鏁甲䝉茸貂䑕衣又秋风吹浅草猎骑何翩翩挿羽两相顾鸣弓新上弦鲍昭江淹湏有慙色古㳺侠呈军中诸将云少年负胆气好勇复知机仗剑出门去孤城逢合围杀人辽水上走马渔阳归错落金鏁甲䝉茸貂䑕衣还家行且猎弓矢速如飞地逈鹰狗疾草深狐兎肥腰间带两绶转盻生光辉顾谓今日战何如随建威赠王威古云三十羽林将出身常事边秋风吹浅草猎骑何翩翩挿羽两相顾鸣弓新上弦射麋入深谷饮马向寒泉马上共倾酒野中聊割鲜相看未及醉杂虏叩幽燕烽火知不息胡尘高际天长驱救东北战解城亦全报国行赴难古来皆共然送单于裴都䕶云征马出翩翩秋城月正圆单于莫近塞都䕶欲临边汉驿通烟火胡沙乏井泉功成须献捷未必去经年题隐侯八咏楼云梁日东阳守爲楼望越中緑牕明月在青史古人空江静闻山狖川长数塞鸣登临白云晚流恨此遗风辽西云燕郊芳歳晚残雪涷边城四月青草合辽阳春水生胡人正牧马汉将日征兵露重寳刀湿沙虚金皷鸣寒衣着巳尽春服谁与成寄言洛阳使爲传边戍情渭城少年行云洛阳三月梨花飞秦地行人春忆归扬鞭走马城南陌朝逢驿使秦川客驿使前日发章䑓传道长安春早来棠梨宫中燕𥘉至蒲萄舘里花正开问念使人归更早三月便逹长安道长安道上春可怜揺风荡日曲江边万戸楼䑓临渭水五陵花柳满秦川李嘉祐字从一上元中尝爲台州剌史大历间剌袁州李肇记漠漠水田飞白鹭隂隂夏朩啭黄鹂之句本嘉祐诗而集中不见与严维刘长卿冷朝阳友善尝有诗四年谪官滞江城未猒门前鄱水清谁言宰邑化黎庶欲别云山如兄弟双鸥爲底无心狎白发从他遶鬓生惆怅闲眠临极浦夕阳秋草不胜情嘉祐盖尝谪官但不知其故然见元日无衣冠入朝云白髭空换歳丹陛不朝天其坎坷之状可少见矣嘉祐有送从叔阳氷寄从弟纡及姪端诗盖三子之族也逰鹤林寺云野寺江城近双旌五马过禅心超忍辱𣑽语问多罗松竹闲僧老云霞晚日和寒塘归路转清磬隔微波送王收徃吉州谒王使君云细草緑汀洲王孙耐薄游年华𥘉冠带文体旧弓裘野渡花争发春塘水乱流使君矜小阮应念倚门愁仲夏江隂官舎寄裴明府云万里边江次孤城对海安朝霞晴作雨湿气晓生寒苔色侵衣桁潮痕上井栏题书招茂宰畏尓欲辞官润州送蒋侍御收兵归杨云冷气清金虎兵威壮䥫冠杨旌川色瞑吹角水风寒人对辎軿醉花看睥睨残羡归丞相府空望旧门栏高仲武云嘉祐袁州人振藻天朝大收芳誉中兴髙流也与钱郎别爲一躰徃徃渉于齐梁绮美婉丽盖呉筠何逊之敌也至于野渡花争发春塘水乱流朝霞晴作雨湿气晓生寒文华之冠冕也又禅心超忍辱𣑽语问多罗设使许珣更生孙绰复在穷思极笔未到此境和苗员外发秋夜宿直云乆雨南宫夜仙郎寓直时漏长丹鳯阙秋冷白云司萤影侵堦乱鸿声出苑迟萧条人吏散小谢有新诗戴叔伦夜发袁州寄李颕川诗即嘉祐也诗云半夜廻舟入楚郷月明山水共苍苍孤猿更发秋风里不是愁人亦断肠王翰古长城吟云长安少年无逺图一生唯羡执金吾骐驎前殿拜天子走马西击长城胡胡沙猎猎吹人靣汉虏相逢不相见遥闻钟鼓动地来传道单于夜犹战此时顾恩宁顾身爲君一行摧万人壮士挥戈回白日单于溅血染朱轮回来饮马长城窟长城道傍多白骨问之耆老何代人云是秦王筑城卒黄昏塞北无人烟鬼哭啾啾声沸天无罪见诛功不赏孤魂流落此城边当昔秦王按剑起诸侯膝行不敢视冨国强兵二十年筑怨兴徭九千里秦王筑城何太愚天实亡秦非北胡一朝祸起萧墻内渭水咸阳不复都翰字子羽晋阳人少豪徤恃才张嘉正张说爲并州长史厚礼之爲驾部郎坐事贬道州司马卒明皇送张说廵边应制云紫盭尚书印朱軿丞相车登朝身许国出阃将辞家不惮炎蒸苦亲尝走马賖选徒军有令誓卒尔无譁帝乐风𥘉起王城日半斜宠行流圣作寅饯至台华骑歴河南树旌揺天北沙荣懐应尽服严杀巳先加业峻灵祗保功成道路嗟宁知凿空使逺致石榴花送张说赴集贤院上赐䜩赋得筵字云东堂起集贤贵得俊神仙首命台阶老将崇御府圆送人将玉珮中使拂琼筵和乐薫风解湛恩时雨连长材成磊落短翮强翩徒仰蓬莱地何阶不让縁恩赐乐游园宴应制云未极人心畅何如帝道明仍嫌酺宴促复宠乐游行陆海披珎藏天河直斗城四关清霭合数处白云生饪餗调元气歌钟溢雅声空慙尧舜力至德眷难名唐诗纪事卷第二十一唐诗纪事唐诗纪事卷第二十二唐诗纪事卷第二十二任华邹象先贾至违述裴耀卿解彦融储光羲孙翃梁知微沈千运魏万元结张均李嶷万齐融宋鼎崔颂任华杂言寄李白古来文章有能奔逸气耸高格清人心神惊人魂魄我闻当今有李白大猎赋鸿猷文嗤长卿笑子云班张所作琐细不入耳未知卿云得在嗤笑限登庐山观瀑布海风吹不断江月照还明余爱此两句登天台望渤海云垂大鹏飞山压巨鳌背斯言亦好至于他作多不拘常律振摆超腾旣俊且逸或醉中操纸或兴来走笔手下忽然片云飞眼前划见孤峰出而我有时白日忽欲睡睡觉歘然起攘臂任生知有君君也知有任生未中间闻道在长安及余戾止君巳江东访元丹邂逅不得见君面毎常把酒背东望良久见说徃年在翰林胷中矛戟何森森新诗传在宫人口佳句不离明主心身骑天马多意气目送飞鸿对豪贵承恩召入凡㡬回待诏归来仍半醉权臣妬盛名群大多吠声有勑放君归隐沦髙歌大笑出关去且向东山爲外臣诸侯交迓驰朱轮白璧一双买交者黄金百镒相知人平生傲岸其志不可测数十年爲客未尝一日低颜色八咏楼中坦腹眠五侯门下无心忆䌓花越台上细柳呉宫侧緑水青山知有君白云明月偏相识飬高帘卷闲可见不可攀荘周万物外范蠡五湖间又闻访道沧海上丁令王乔时还徃蓬莱经是曽到来方丈岂唯方一丈伊余毎欲乗兴逺江湖拥隔劳寸心今朝忽遇东飞翼寄此一章表胷臆傥能报我一片言但访任华有人识杂言寄杜拾遗云杜拾遗名甫第二才甚竒任生与君别来巳多时何尝一日不相思杜拾遗知不知昨日有人诵得数篇黄绢词吾怪异竒特借问果然称是杜二之所爲势攫虎豹气腾蛟螭沧海无风似鼓荡华岳平地欲奔驰曹刘俯仰慙大敌沈谢逡廵称小儿昔在帝城中盛名君一箇诸人见所作无不心胆破郎官丛里作狂歌丞相合中常醉卧前年皇帝归长安承恩阔歩青云端积翠扈游花匼匝披香寓直月团栾英才特逹承天睠公卿无不相钦羡只縁汲黯好直言遂使安仁却爲掾如今避地锦城隅幕下英寮毎日相就提玉壶半醉起舞捋髭须乍低乍昻傍若无古人制礼但爲防俗士岂得爲君设之乎而我不飞不鸣亦何以只待朝廷有知巳巳曽读却无限书拙诗一句两句在人耳如今看之惣无益又不能﨑岖倚朝市且当事耕稼岂得便徒尔南阳葛亮爲朋友东山谢安作隣里闲常把琴弄闷即携罇起鸎啼二月三月时花发千山万山里此中幽旷无人知火急将书凭驿吏爲报杜拾遗高适赠任华云丈夫结交须结贫贫者结交交始亲世人不解结交者唯重黄金不重人黄金虽多有尽时结交一成无竭期君不见管仲与鲍叔至今留名名不移摭言载华告辞京尹贾大夫书责其恃才傲物又与京兆杜中丞书责其始以文章见知而终不相顾上御史严大夫牋以爲失在于倨阙在于恕欲其遇士诫于倨抚下洪以恕可以长守富贵与庾中丞书云公幸以文章见许以𥙷衮相期公顷谓李太仆曰任子文词可谓卓絶负冤以乆何不奏与太仆丞然公之相待何前紧而后慢耶华本野人常思渔钓寻常杖䇿归乎旧山非有机心致斯扣系但以今之后进皆属望于公公其留意焉邹象先象先尉临渔萧颕士自京邑无成东归以象先同年生也作诗赠之来年萧𥙷正字象先寄诗重述前事云六月度关云三峰翫山翠尔时黄绶屈别后青云致萧荅云桂枝常共擢茅茨冀同荐一命何阻脩载驰各州县壮图悲歳月明代耻贫贱回首无津梁祗令二毛变贾至岳阳楼宴王员外贬长沙云极浦三春草高楼万里心楚山晴霭碧湘水暮流深或谓朝中旧同爲泽畔吟停盃试北望还欲泪沾襟侍䜩曲云云陛褰衣裳丹墀覆緑杨隔帘粧掩映向席舞低昻鸣珮长廊静如氷广殿凉余懽劒履散同辇入昭阳冯昭仪当熊云白羽挿彫弓蜺旌动朔风平明出金屋扈辇上林中逐兽长廊静唿鹰御苑空王孙莫諌猎贱妾解当熊早朝大明宫云银烛薫天紫陌长禁城春色晓苍苍千条弱柳垂青琐百啭流鸎绕建章劒珮声随玉墀歩衣冠气接御炉香共沭恩波凤池里终朝黙黙待君王自蜀奉册命徃朔方途中作云胡羯乱中夏銮舆或南巡衣冠䧟冦戎狼狈随风尘豳公秉大节临难不顾身激昻白刄前溅血下沾巾尚书抱忠义歴险披苍榛扈从出剑门登翼岷江濵时望揖侍郎公才摽缙绅亭亭崑山玉皎皎无缁磷頋惟乏经济扞牧陪从臣永愿雪㑹稽一剑清咸秦太皇时内禅神器付嗣孙新命集旧邦至德𬒳逺人捧册自南服奉诏趍北军觐谒心载驰违离难重陈䇿马出蜀山畏途上縁云饮啄丛箐间栖息虎豹群岖﨑凌栈危惴惴慄心神峭璧上嵚岑大江下沄沄皇风扇八极异类懐深仁元兇诱熟虏肘腕生妖氛明主信英武威声吓四邻誓师自朔方旗帜何纷鐡骑照白日旄头拂秋旻将来盪沧𬈑宁止蹴崑崙古来有迍难否泰长相因夏康纉禹绩代祖复汉勲干后各勤王驱驰拱紫宸岂惟太公望徃昔逢周文语谓三杰才公业独殊伦感此慰行迈无爲歌苦辛至字㓜邻曽之子也肃宗时爲中书舎人坐小法贬岳州司马在巴陵有诗寄朝中犮人云江南春草𥘉羃羃愁杀江南独愁客秦中杨柳也应新转忆秦中相忆人万里鸎花不相见登高一望泪沾巾寳应𥘉召复故官大暦中位右散骑常侍卒李白寄至诗云贾生西望忆京华湘浦南迁莫怨嗟圣主恩深汉文帝怜君不遣到长沙韦述晚度伊水诗云悠悠渉伊水伊水清见石是时春向深两岸草如积迢递望洲屿逶迤亘津陌新树落踈红遥原上新碧回首瞻洛阳遽有长山隔烟雾犹隔家风尘巳爲客登渉多异趋徃来见行役云起早巳昏鸟飞日将夕光隂逝不借超然慕畴昔逺近亦何爲归来存竹帛送张说上集贤学士应制云修文中禁启改字令名加台坐征人杰书坊应国华赋诗开广宴赐酒酌流霞云散明金阙池开照玉沙掖垣留宿鸟温树落余花谬此天光及啣恩醉日斜述纯厚长者澹荣利任史官二十年典掌图书余四十年天寳间爲国子司业充集贤学士禄山乱抱国史藏南山臣贼贼平流渝州爲剌史薛舒所困不食死裴耀卿耀卿爲宣州剌史日张九龄经当涂界以诗寄之又有江上使风诗寄耀卿云江路与天连风帆何淼然遥林浪出没孤舫鸟聮翩常自千钧重深思万事捐报恩非狥禄还逐贾人舩耀卿和当涂诗云茂先寔王佐仲举信时英气覩冲天发人将下榻迎珪符肃有命江国逺徂征九派期方越千钧或可轻高帆出风逈孤屿入云平遄迈嗟于役离忧空自情饰簮倍早歳接壤厠专城旷别心弥宏规义转倾徒然限饥渇况乃讽瑶琼再酬使风见示云兹地五湖隣难哉万里人惊飈翻是託危浪亦相因宣室才华子金闺讽议臣承明有三入去去速归轮解彦融鴈塔诗云峥嵘彻倒景刻峭俯无地勇进攀有縁即崄恐迷坠窅然丧五藴蠢尒懐万类实际罔它寻波罗必可致南山缭上苑耆树连巖翠北斗临帝城扶宫切太清飡和禆日用味道懿天明縁野冷风浃紫薇佳气晶驯禽演法要忍草借经行本愿从兹适方知物世轻此诗开元八年清河传巖题于鴈塔储光羲古意云秋风肃天地太行高崔嵬猿狖清夜吟其声一何哀寂寥掩圭荜梦寐逰蓬莱琪树逺亭亭玉堂云中开洪崖吹箫管素女飃䬙来雨师既先后道路无纎埃鄙哉楚襄王独好云阳台胚浑本无象末路多是非逹士志寥廓所在能忘机耕凿时未至还山聊採薇虎豹对我蹲鸑鷟傍我飞仙人空中来谒我勿复归格择爲君驾云霓爲君衣西近崑崙墟可与世人违王维待光羲不至诗云重门朝巳启起坐听车声要欲闻清风方将出戸迎晩钟鸣上苑踈雨过春城了自不相顾临堂空复情光羲兖州人登开元进士第又诏中书试文章歴监察御史禄山乱䧟焉贼平贬死啇璠云储公诗格高调逸削尽常言趣逺情深挟风雅之道得浩然之气述华清宫诗云山开鸿䝉色天转招揺星又游茅山诗云山门入松栢天路涵空虚此例数百句畧见荆阳集不复广播常覩储公政论十五卷九经分义䟽二十卷言愽理当实可谓经国之才新豊道中作云西下长乐坂东入新豊道雨多车马稀道上生秋草太隂蔽皐陆莫知晚与早云雷杳冥㝠川谷漫浩浩诏书植佳朩无言桃李好自頋无此容归从汉隂老泊舟诒潘少府云行子苦风潮维舟未能发宵分卷前幔卧视清秋月四泽葭苇深中洲烟火絶苍苍水雾起落落踈星没所遇尽渔啇与言多楚越其如念极浦又以思明哲常若千里余况之异郷别田家即事云蒲叶日巳长杏花日巳滋老农要看此贵不违天时迎晨起饭牛双驾耕东菑蚯螾土中出田乌随我飞羣合乱啄噪嗷嗷如道饥我心多恻隐顾此两复非拨食与田乌日暮空筐归亲戚更相诮我心终不移田家杂兴三首云春至鸧鹒鸣薄言何田墅不能自力作黾俛娶邻女旣念生子孙方思广园圃闲时相顾笑喜悦好禾黍夜夜登啸台南望洞庭渚白草𬒳霜露秋山响砧杵却羡故年时中情无所取梧桐䕃我门薜荔网我屋超超两夫妇朝出暮还宿稼穑旣自种牛羊还自牧日时懒耕锄登高望川陆空山足禽兽墟落多乔朩白马谁家儿联翩相驰逐楚山有高士梁国有遗老筑室旣相隣向田复同道粮糒常共饭儿孙日更抱忘此耕耨劳媿彼风雨好蟪蛄鸣空泽鶗鴂伤秋草日夕寒风来衣裳苦不早同王十三维偶然作四首云野老本贫贱冐暑锄瓜田一畦未及终树下高枕眠荷莜者谁子皤皤来息肩不复间郷墟相见但依然腹中无一物高话羲皇年落日临层隅逍遥望晴川使妇提蚕筐唿儿傍渔舩悠悠泛緑水去摘浦中莲莲花艶且美使我不能还仲夏日中时草朩看欲燋田家惜功力把锄来东臯顾望浮云隂徃徃误伤苖归来悲困极兄嫂相共饶无钱可沽酒何以解劬劳夜深星汉明庭宇虚寥寥高柳三五株可以独逍遥浮云在虚空随风伤卷舒我心方处顺动作何忧虞但言婴世网不复得闲居迢递别东国超遥来西都见人乃恭敬曽不问贤愚虽若不能言中心亦难诬故郷满亲戚道逺情日踈偶欲陈此意复无南飞凫北山种松栢南山种蒺藜出入虽同趣所向各有宜孔丘贵仁义老氏好无爲我心若虚空此道将安施暂过伊阙间晼晚三伏时高阁入云中芙蓉满清池要自非我室还望南山陲孙翃张曲江在洪州有郡南江上别孙侍御诗云云障天涯尽川途海县穷何言此地僻忽与故人同身负邦君弩情纡御史騘王程我安驻离思逐秋风翃时以监察御史奉使洪州酬云受命议封疆逢君牧豫章于焉审虞芮复尔共舟航怅别秋隂尽懐归客思长江臯枉离赠持此慰他郷梁知微知微自潭州入朝张说宴别于岳阳以诗送之云逺涖长沙渚欣逢贾谊才江山疲应接风日复晴开又云月余偏地赏心尽故人杯其末云梦见长安陌朝宗实盛哉知微奉别燕公诗云华容佳山水之子厌承明符竹迃小郡江湖𬒳德声三年计吏入路指巴丘城凫舟才结缆驺驾巳相迎别离他郷酒委曲故人情孤屿早烟泊长波晚气清辛勤方逺鹜胜赏屡难并廻瞻洞庭浦日暮愁云生燕公有送知微渡东海诗云今日此相送明年此相待天上客星廻知君渡东海曁送入朝至洞庭山又作云巴陵一望洞庭秋日见孤峰水上浮闻道神仙不可接心随湖水去悠悠盖心存魏阙之意也知微嗣圣𥘉登进士第沈千运山中作诗云捿隐别无事所愿早离尘不辞城邑逰礼乐拘束人迩来归山林庶事皆吾身何者爲形骸谁是智与仁寂寞于闲事然后知天眞咳唾惊荣华迂俯相屈伸如何巢与由天子不得臣赠史修文云故人阻千里㑹靣非别期握手于此地当欢返成悲念离宛犹昨俄巳经数期畴昔皆少年别来髪如丝不道旧姓名相逢知是谁曩逰尽骞翥与君仍布衣岂曰无其才命理应有时别路渐欲少不觉生涕洟感懐弟妹诗云今日喜气暖东风杏花拆䈥力又不如慙叹涧中石神仙杳难凖中夀才满百近世多天伤喜见髭鬓白藜杖竹树间宛宛旧行迹岂知园中主却是园中客兄弟所存半空爲亡者惜冥寞无再期哀哀望松栢骨肉能㡬人年老渐踈隔性情谁免此而我何不易唯愿得尓軰相看慰朝夕平生只巳矣此外尽非逸濮上言懐云圣泽优贤良草泽无遗匿人生各有志在予胡不淑一生但区区五十无寸禄衰退当弃捐贫贱遭时讟恓恓去人世迍质日穷逼不如守田园歳晏望豊熟壮年失宜尽老大无䈥力始怆前计非方贻后生福儿童新学稼小女未能织頋此烦知巳终日求衣食元结箧中集序云风雅不作㡬及千年近世作者更相㳂袭拘限声病喜尚形似且以流易爲辞不知丧于雅正呉兴沈千运独挺于流俗之中强攘于巳溺之后穷老不惑五十余年凢所爲文皆与时异故朋友后世稍见师効能似类者有五六人于戯自沈公及二三子皆以正直而无禄位皆以忠信而乆贫贱皆以仁谦而至丧亡兵兴于今六歳巳长逝者遗文散失方阻絶者不见近作故编于箧中者凡二十二首云王季友代人赠千运云相逢问姓名复存别来无子今有孙山上双峰长不攺百姓唯有三家村村南东西车马道一宿通舟水浩浩河中磊磊十里石河上游㳺㲹种稻平坡古塜背我拆满田主人旧是客举声酸辛问同年十人七人归下泉分手如何更此地廻头不去泪澘然张籍过千运旧居诗云汝北君子宅我来见頺墉乱离子孙尽地属隣里翁古朩𬒳丘墟蹊路不相通旧井蔓草合牛羊坠其中居辞天子书放意任礼躬一生不自力家与逆旅同我如星辰余生于缴瘖聋方将旌旧闾百歳不可封嗟其未积来巳爲荒林丛时当无知者莫能敦此风浩荡意无覩我将安所从魏万君抱碧海珠我懐蓝田玉各称希代寳万里遥相烛长卿慕閵久子猷意巳深平生风雅人暗合江海心去秋忽乗兴命驾来东土谪仙游梁园爱子在邹鲁二处一不见拂衣向江东五两挂淮月扁舟随海风南游呉越徧高揖二千石云上天台山春逢翰林伯宣父敬项託林宗重王生一长复一少相看如弟兄惕然意不尽更逐西南去同舟入秦淮建业龙盘处楚歌醉呉酒借问承恩𥘉宫买长门赋天迎驷马车才高世难容道废可推命安石重携妓子房空谢病金陵百万戸六代帝王都虎丘踞西江钟山临北湖湖山信爲美王屋人相待应爲𡵨路多不知歳寒在君游早晚还勿乆风尘间此别未逺别秋期到仙山右魏万赠太白诗也太白送万还王屋序云王屋山人魏万自嵩宋㳂呉相送数千里不遇乗兴游台越经永嘉观谢公石门后于广陵相见美其爱文好古浪迹方外因述其行而赠以诗云万后名颢上元𥘉登第始见白于广陵白曰尔后必着大名于天下无忘老夫与明月奴因尽出其文命颢集之元结㫪陵行序云癸卯歳漫叟授道州剌史道州旧四万余戸经贼巳来不满四千太半不胜赋税到官未五十日承诸使征求符牒二百余封皆曰失其限者罪至贬削于戯若悉应其命则州县破乱剌史欲焉逃罪不应命又即获罪戾必不免也五将守官静以安又待罪而巳此州是㫪陵故作㫪陵行以逹下情诗曰军国多所须切责在有司有司临郡县刑法竞欲施供给岂不忧征歛又可悲州小经乱亡遗人实困疲大郷无十家大族命单羸朝食是草根暮食乃木皮出言气欲絶意速行歩迟追唿尚不忍况乃鞭扑之邮亭传急符来徃迹相追更无寛大恩但有迫促期欲令鬻儿女言发恐乱随悉使索其家而又无生资听彼道路言恐伤谁复知去冬山贼来杀夺㡬无遗所愿见王官抚养以惠慈柰何重駈逐不使存活爲安人天子命符节我所持州县忽乱亡得泽复是谁逋缓违诏令䝉责固所冝前贤重守分恶以祸福移亦云贵守官不爱能适时頋惟孱弱者正直当不亏何人釆国风吾欲献此辞贼退示官吏诗序云癸卯歳西原贼入道州煞掠㡬尽而去明年贼又攻永州破邵不犯此州邉鄙而退岂力能制敌欤盖蒙其伤怜而巳诸使何爲忍苦征故作诗一篇以示官吏诗云昔年逢太平山林二十年泉源在庭戸洞壑当门前井税有常期日晏犹得眠忽然遭世变数歳亲茂旃今来典斯郡山夷又纷然城小贼不屠人贫伤可怜是以䧟隣境此州独见全使臣将王命岂不如贼焉今彼徴歛者迫之如火煎谁能絶人命以作时世贤思欲委符节引竿自剌舩将家就鱼麦归老江海邉杜子美和元使君㫪陵行序云览道州元使君㫪陵行兼贼退后示官吏作二首志之曰当天子分忧之地效汉官良吏之日今盗贼未息知民疾苦得结軰十数公落落参错天下爲邦伯万物吐气天下少安可待矣不意复见比兴体制微婉顿挫之词感而有诗増诸卷轴简知我者不必寄元也诗曰遭乱发尽白转衰病相婴沉緜盗贼际狼狈江汉行叹时药力薄爲客羸瘵成吾人诗家秀愽釆世上名粲粲元道州前圣畏后生观乎㫪陵作歘见俊哲情复览贼退篇结也实国祯贾谊昔流恸匡衡常引经道州忧黎庶词气浩纵横两章对秋月一字皆华星致君唐虞际纯朴忆大庭何时降玺书用尔爲舟青狱讼乆衰息岂唯偃甲兵悽恻念诛求薄歛近休明乃知正人意不苟飞长缨凉飈振南岳之子宠若惊色阻金印大兴含沧𬈑清我多长卿病日久思朝廷肺枯渇大甚漂泊公孙城唿儿具纸笔隐几临轩楹作诗呻吟内墨淡字欹倾感彼危苦词庶㡬知者听苏源明荐结于肃宗时思明攻河阳帝将幸河东召结诣京师结上时议三篇乃摄监察御史发宛业军屯泌阳全十五城帝善之代宗时侍亲归樊上后拜道州剌史民乐其敎还京师卒始号猗玗子后称浪士又曰漫郎更曰聱叟张均九日巴丘登高云客心惊暮序賔鴈下襄州共赏重阳节言寻戯马游湖风愁代柳江雨暗山楼且酌东篱菊聊祛南国忧岳州西城云水国何辽矌风波遂极天西江三汜合南浦二湖连危堞临清境烦忧暂豁然九围观掌内万像阅眸前日去长沙浦山横云梦田汀葭变秋色津树入寒烟潜穴探灵诡浮山揖圣仙至人今不见迹灭事空传巴丘春作云日出洞庭水春山挂断霞江涔相映发卉木其纷华湘戍南浮阔荆关北望賖湖隂窥魍魉丘势辨巴虵岛戸巢爲舘渔人艇作家自怜心问景三歳客长沙岳州观竞渡云画作飞凫艇双双竞拂流俄装岀色变急掉水华浮土尚三闾俗江传二女逰齐歌迎孟姥独舞送阳侯皷发南湖汊标争西驿楼并驱常诧速非畏日光遒岳州晚景云晚景寒鵶集秋声海鴈归水光浮日去霞彩映江飞洲白芦花吐园红柿叶稀长沙卑暑湿九月未成衣送梁六自洞庭山作云巴陵一望洞庭秋目见孤峰水上浮闻道神仙不可接心随湖水共悠悠奉和燕公山城云郡舘临清赏开扄坐白云讼虚棠戸晓观静竹檐曛悬榻迎賔下趍庭学礼闻风传琴上意遥向日华纷燕公岳州别均云离筵非䜩喜别酒正消魂念汝犹童孺嗟予隔逺藩津亭拔心草江路断肠猿他日将何见愁来独倚门均丞相说之子也说最衷爱其情见于岳州别均之作说爲左相知官考均时任中书舎人特注之曰父敎子忠古之善训祁奚举子义不务私至于润色王言彰施帝载道参坟典例絶功常恭闻前烈尤难其任岂以嫌疑敢挠纲纪考上下均能文爲大理卿禄山盗国爲伪中书令免死流合浦流合浦岭外作云瘴江西去火爲山炎徼南穷鬼作关从此更投人境外生涯应在有无间杜子美赠太常张卿云方丈三韩外崑崙万国西建摽天地阔诣绝古今迷气得神仙逈恩承雨露低相门清议衆儒术大名齐轩冕罗天阙琳琅识介珪伶官诗必诵䕫乐典犹稽徤笔凌鹦鹉铦锋莹䴙鹈友于皆挺㧞公望各端倪通籍踰青琐亨衢照紫泥灵虬传夕箭归马散霜蹄能事闻重译嘉谟及逺黎弼谐方一展班序更何跻适越何颠踬逰梁竟惨悽谬知终画虎微分是醯鸡萍泛无休日桃隂想旧蹊吹嘘人所羡腾跃事仍暌碧海真难渉青云不可梯顾深慙鍜鍊方小辱提携槛束哀猿呌林惊夜鹊栖㡬时陪羽猎应指钓璜溪李嶷淮南秋夜诗云天净河汉高夜闲砧杵发清秋急如此离恨应难歇风乱池上萤露光竹门月君与共游处勿作他郷别商璠云嶷诗鲜净有规矩其少年行三章辞虽不多翩翩然侠气在目也少年行云十八拜林郎戎衣从汉王臂鹰金殿侧挟弹玉舆傍驰道春氷起陪游出建章侍猎长扬下承恩更射飞尘生马影灭箭落鴈行稀薄暮随天仗聮翩入琐闱玉劒膝边横金盃马上倾朝游茂陵道暮宿鳯凰城豪吏多猜忌无劳问姓名万齐融上巳緑潭篇云春潭滉瀁接隋宫宫阙连延潭水东苹苔嫩色波緑桃李新花照底红垂菱布藻如镜丽日晴天相皎映素影颢颢对蝶飞金沙砾砾窥鱼咏佳人祓褉赏韶年倾国倾城併可怜拾翠㧾来芳树下蹋青争遶緑潭邉公子王孙恣逰翫沙场水曲情无猒禽浮似楫羽觞杯鳞跃疑投水心劒金鞭玉勒骋轻肥落絮红尘拥路飞渌水残霞催席散画楼𥘉月待人归梁肃作越州开元寺僧昙一碑铭云师与贺賔客知章李北海邕禇諌议庭诲泾阳令万齐融爲儒释之游莫逆之友李华为润州鸖林寺径山大师碑铭云菩萨戒弟子故吏部侍郎齐澣故刑部尚书张均故润州剌史徐峤故泾阳令万齐融道流人望莫盛于此以二铭观之齐融盖开元以来江南乐道之士也于休烈传云与㑹稽贺朝万齐融延陵包融齐名齐融止于崑山令越州人也宋鼎鼎明皇时剌襄州云张丞相与余有孝廉校理之旧又代余爲荆州余攺汉阳仍兼按使巡至荆州故赠之诗曰汉上登飞幰荆南歴旧居已尝临砌橘更覩跃池鱼盛德继微眇深衷能卷舒义申蓬阁际情坦庙堂𥘉郡挹文章美人懐燮理余皇恩傥昭亮岂厌承明庐九龄有酬宋使君诗云时来不息意宿昔谬枢衡翊圣负明主妨贤媿友生罢归犹右职待罪尚南荆政有留棠旧风因继祖成高轩问疾苦蒸庶荷仁明衰废时所薄祗言僚故情崔颂张曲江在荆州有晨出郡舎林下诗云晨兴歩北林萧散一开襟复见林上月娟娟犹未沉片云自孤逺丛莜亦清深无事由来贵方知物外心时颂爲郡司马和云优闲表政清林薄赏秋成江上悬晓月徃来亏复盈天云抗眞意郡阁晦高名坐啸应无欲宁牵济物情唐诗纪事卷第二十二唐诗纪事唐诗纪事卷第二十三唐诗纪事巻弟二十三司马退之呉筠苏广文尉廷匡王諲陈希烈髙适张彪张子容李之芳崔或孟浩然岑叅司马退之洗心诗云不践名利道始觉尘土腥不味稻粱食始觉神骨清罗浮奔走外日月无短明山痩松亦劲鸖老飞更轻逍遥此中客翠发皆长生草木多古色鸡大无新声君有出俗志不贪英雄名傲然脱冠带攺换人间情去矣丹霄歩向晓云冥冥退之道士吴筠筠字正节华阳人举进士不第天寳𥘉请隷道士籍玄宗命待诏翰林髙力士善浮屠乃短筠于帝筠恳还嵩山大历中死会稽剡中弟子私谥宗玄先生筠见恶于力士而斥故文章深诋释氏所善孔巣父李白歌诗略相甲乙事潘师正学錬养术天寳𥘉游㑹稽与李白隐剡中赴阙荐白俱待诏翰林览古十四首云圣人重开济明道欲救时孔席不暇暖墨突何尝缁兴言振頺纲将以有所维君臣恣滛惑风俗日凋衰三代业遽陨七雄遂交驰庶物坠涂炭区中若棼丝秦皇燎儒术方册靡孑遗犬汉歴五叶斯文复崇推乃验经籍道与世屯同夷弛张固天意设教安能持栋宇代巢穴其来自三皇迹生固爲累经始増百王瑶台既灭夏琼室复殒啇覆车世不悟秦氏兴阿房继踵迷反正汉家崇建章力役弊万人瓌竒殚八方狥志仍未极促龄巳云亡侈靡竟何在荆榛生庙堂吾观采苓什复感青蝇诗谗侫乱忠孝古今同所悲姦邪起譛害骨肉相残夷汉储殒江充晋嗣灭骊姬天性犹可间君臣固其宜子胥烹吴鼎文种断越铍屈原沉湘流厥戚咸自贻何不若范蠡扁舟无还期鲁侯祈正术尼父从弃捐汉主思英雄贾生𬒳排迁始皇重韩子及覩乃不然汉武喜相如既徴复忘贤遗逺世咸尔贱今理共然方知古来主难以效当年食其昔未偶落魄爲狂生一朝君臣契雄辩何纵横运筹康汉业凭轼下齐城既以智所逹还爲智所烹岂若终贱贫酣歌本无营晁错抱逺策爲君纳良规削彼诸侯权永用得所宜姦臣负旧隙乘衅谋相危世主竟不辨身戮宗且夷汉景称钦明滥罸犹如斯比干与龙逢残害何足悲绛侯成大绩赏厚位乃尊一朝对狱吏荣辱安可论苏生佩六印奕奕爲殃源主父食五鼎昭昭成祸根李斯佐二辟巨衅钟其门霍孟翼三后伊戚及后昆天人忌盈满兹理固永存方知得意者何必乗朱轓灭景栖逺壑絃歌对清樽二踈返海滨蒋翊归林园萧洒去物累此谋诚足敦圣人垂大训奥义不苟设天道殃顽兇神明佑懿哲斯言犹影响安得复回穴鮌瞍诞英睿唐虞育昬孽盗跖何延期颜生乃短折鲁隐全克让祸机遂潜结楚穆肆巨逆福柄奚赫烈田常弑其主祚国久罔缺管仲存覇功世祀成诡说汉氏方版荡群阉恣邪谲謇謇陈蕃徒孜孜抗忠节誓期区宇静爰使兇丑絶谋恊事靡从俄而返诛灭古来若兹类纷扰难尽列道遐理微茫谁爲我昭晰吾将询上帝寥廊讵跻彻巳矣勿用言忘懐庶自恱苏广文自啇山宿陶令隐居云闻道花源堪避秦㝷幽数日不逢人烟霞洞里无鸡犬风雨林中有鬼神黄公庭下三芝秀陶令门前五柳春醉卧白云闲入梦不知何物是吾身夜归华川因寄幕府云山村寥落野人稀竹里衡门掩翠微溪路夜随明月入亭臯春伴白云归嵇康懒慢仍躭酒范蠡逋逃又拂衣汀畔数鸥闲不起只应知我巳忘机春日过田明府遇焦山人云陶公归隐白云溪买得春泉溉药畦夜静竹间风虎啸月明枝上露禽栖陈仓邑吏惊𤇺火太白山人讶皷鼙相见只言秦汉事武陵溪里草萋萋尉迟斥李林甫当开元末权等人主幽并人尉迟斥耿槩士也以频年不苐投书林甫皆繋刺之说斥有暮行潼关之作云明月飞出海黄河流上天又观内人楼上踏歌曰芙蓉𥘉出水桃李忽无言又塞上曲云夜夜月爲青塜镜年年雪作黒山花林甫曰萧颕士尝悞吏部王尚书㡬至鞭扑子诗未方颍士吾名复异于王重欲相干三思可矣匡知见怒惶怖趋出恓屑无依退归林墅王諲除夜云今嵗今霄尽明年明日催寒随一夜去春逐五更来气色空中攺容颜暗里回风光人不觉巳着后园梅元夕观灯云暂得金吾夜通看火树春停车傍明月走马入红尘妓杂歌偏胜场移舞更新应须尽记取说向北来人諲登开元进士第陈希烈奉和圣制三日诗云上巳迂龙驾中流泛羽觞酒因朝太子诗爲乐賔王锦缆方舟渡琼筵大乐张风揺垂柳色花发异林香野老无公事朝臣饮嵗芳皇情𬒳群物中外洽恩光云生栋梁间云一片苍梧意氛氲生栋梁下帘山足暗开户日添光偏使衣裘润能令枕簟凉无心伴行雨何必梦荆王希烈宋州人工文章开元中禇无量元行冲卒希烈与康子元进讲禁中天寳中爲相国忠忌之即荐韦见素代相罢爲太子太师失职无頼禄山盗京师遂相之肃宗时赐死于家髙适同颜六少府旅居秋中之作云人传君昨怅然时独坐深斋落木时逸气旧来凌鷰雀髙才何得混妍蚩迹劳黄绶人多叹心在青云世莫知不见鬼神无正直从来州县有瑕疵封丘作云我本渔樵孟诸野一生自是悠悠者乍可狂歌草泽中宁堪作吏风尘下祗言小邑无所爲公门百事皆有期拜迎官长心欲破鞭挞黎庻令人悲悲来向家问妻子举家尽笑今如此生事应湏南畆田世情付与东流水梦想旧山安在㢤爲衘君命日迟廻乃知梅福徒爲尔转忆陶潜归去来开元二十六年有从元戎出塞而还者作燕歌行示予适感征戍之事作燕歌行云汉家烟尘在东北汉将辞家破残贼男儿本自重横行天子非常赐颜色枞金伐鼓下榆关旌斾逶迤碣石间校尉羽书飞瀚海单于猎火照狼山山川萧条极邉土胡骑凭陵杂风雨战士军前半死生美人帐下犹歌舞大漠穷秋草木腓孤城落日鬬兵稀身当恩遇常轻敌力尽关山未解围䥫衣逺戍辛勤久玉筯应啼别离后少妇城南欲断肠征人塞北空囘首邉庭飃䬙那可度絶域仓茫何所有杀气三时作阵云寒声一夜传刁斗相看白刃血纷纷死节从来岂顾勲君不见沙场征战苦至今犹忆李将军适字达夫沧州人客梁宋间举有道科哥舒翰表爲西河从事佐翰守潼关天子西幸适间道及帝河池迁侍御史后代崔光远爲西川节度使广德中召还爲右散骑常侍永泰𥘉卒适以功名自许而言浮其术年五十始爲诗即工以气质自髙每一篇出好事者輙传布商璠云适性落拓不拘小节耻预常科隐迹博徒才名自逺然适诗多胸臆兼有气骨故朝野通赏其文至如燕歌行等篇甚多佳句日余所爱者未知肝胆向谁是令人却忆平原君吟讽不厌矣古大梁行云古城苍茫多荆榛驱马荒城愁杀人魏王宫舘尽禾黍信陵賔客随灰尘忆昔雄都旧朝市轩车照耀歌钟起军容带甲三十万国歩连营一千里全盛须臾那可论髙台曲池无复存遗墟但有孤狸窟古地空余草木根暮天揺落伤懐抱倚劔悲歌对秋草侠客犹传朱亥名行人尚识夷门道白璧黄金万戸侯寳刀骏马填山丘年代凄凉不可问徃来唯有水东流行路难云君不见富家翁旧时贫贱谁比数一朝金多结豪富万事胜人徤如虎子孙成长满眼前妻能管絃妾歌舞自矜一身忽如此却笑旁人独愁苦东邻少年安所如席门穷巷出无车有才不肯学千谒何用年年空读书邯郸少年行云邯郸城南游侠子自矜生长邯郸里千场纵慱家仍富㡬处报雠身不死宅中歌笑日纷纷门外车马长如云未知肝胆向谁是令人却忆平原君君不见即今交态薄黄金用尽还踈索以兹感叹辞旧游更于时事无所求且与少年饮美酒徃来射猎西山头张彪北游逺酬孟云卿云忽忽望前事志愿能相乖衣马久羸弊谁能文与才善道居贫贱洁服䝉尘埃行行无定心壈坎难归来慈母忧疾疹家室念栖栖与君宿姻亲深见中外懐俟余惜时节怅望临髙台古别离云别离无逺近事欢情亦悲不闻车轮声后㑹将何时去日忘寄书来日乖前期纵知明当返一息千万思杜子美寄张十二山人彪诗云独卧嵩阳客三违颍水春艰难随老母惨淡向时人谢氏登山屐陶公漉酒巾群兇弥宇宙此物在风尘歴下辞姜𬒳关西得孟邻旦通交契宻晩接道流新静者心多妙先生艺絶伦草书何太古诗兴不无神曹植休前軰张芝更后身数篇吟可老一字买堪贫读子美诗则彪盖颍洛间静者天宝末将母避乱故子美以诗寄云彪杂诗云冨贵多胜事贫贱无良图上徳兼济心中才不如愚商者多巧智农者多膏腴儒生未遇时衣食不自如久与故交别他荣我穷居到门懒入门何况千里余君子有褊性矧乃寻常徒行行任天地无爲强亲踈神仙云神仙可学无百歳名大约天地何苍茫人间半哀乐浮生亮多感善事翻爲恶争先等驱逐中路苦痩弱长老思养寿后生笑寂寞五糓非长年四气乃灵药列子何必待吾心满寥廓张子容长安早春诗云开国维东井城池起北辰咸歌太平日共乐建寅春云静青山树冰开黒水濵草迎金垀马花伴玉楼人鸿渐看无数莺声听欲频何当桂枝擢归及柳条新九日陪润州邵使君登北固山云五马何山椒重阳出丽谯徐州带绿水楚国在青霄张幕连江树开筵接海潮凌云词客语廻雪舞人娇梅福慙仙吏羊公赏下僚新豊酒旧美况是菊花朝送孟浩然归襄阳诗云东越相逢地西亭送别津风涛开解缆雪海去愁人乡在桃林岸山连枫树春因懐故园意归与孟家隣孟浩然送张子容赴进士举诗云夕曛山照灭送客出柴门惆怅野中别殷勤岐路言茂林余偃息乔朩尔飞翻无使谷风诮须令友道存除夜乐城简孟浩然云逺客襄阳郡来过海畔家罇前栢叶酒灯发九枝花妙曲逢卢女髙才得孟家东山行乐意非是竞䌓华浩然嵗除夜乐城张少府宅云云海访瓯闽风涛泊岛濵何知嵗除夕得见故郷亲予是乘桴客君爲失路人平生复能㡬一别十余春巫山诗云巫岭岧嶤天际重佳期宿昔愿相从朝云暮雨连天暗神女知来第㡬峯子容乃先天二年进士第曽爲乐城尉与孟浩然友善贬乐城尉日作云窜谪邉穷海川原近恶溪有时闻虎啸无夜不猿啼地暖花常发嵓髙日易低故郷可忆处遥指斗牛西李之芳大暦中子美有夏夜李尚书筵送宇文石首赴县联句云爱客尚书贵之官宅相贤酒香倾坐侧㠶影驻江邉翟表郎官瑞凫看令宰仙雨稀云叶断夜久烛花偏数语欹纱帽髙文掷彩牋兴饶行处乐离惜醉中眠单父长多暇河阳实少年客居逢自出爲别㡬悽然宇文晁尚书之甥崔彧司业之孙也之芳太宗子蒋王恽之曽孙有令誉安禄山奏爲范阳司马禄山反自拔归京师广徳𥘉使吐蕃𬒳留二嵗乃得拜礼部尚书攺太子賔客薨子美哭之芳诗云江雨铭旌湿湖风井迳秋又曰复魄昭丘逺归魂素浐偏盖死于江湖也孟浩然孟浩然襄阳人也骨貎淑清风神散朗救患释纷以立义灌园圃以全髙交游之中通脱倾盖机警无匿学不攻儒务掇菁华文不按古匠心独妙五言诗天下称其尽善闲淤祕省秋月新霁诸英联诗次当浩然句曰微云淡河汉踈雨滳梧桐举座嗟其清絶咸以之筮笔不复爲缀丞相范阳张九龄侍御史京兆王维尚书侍郎河东裴朏范阳卢潠大理评事河东裴揔华阳太守荥阳郑倩之太守河东独孤册率与浩然爲忘形交山南採访使太守昌黎朝宗谓浩然闲深诗律寘诸周行必咏穆如之颂因入奏与偕行先扬于朝约日引谒后期浩然叱曰业巳饮矣身行乐耳遑恤其佗遂毕饮不赴由是闻罢浩然不之悔也其好学忘名如此王士源他时尝笔讃之曰导漾炳灵寔生楚英浩然清发亦自其名开元二十八年王昌龄游襄阳时浩然疾发背且愈相得欢饮浩然宴谑食鲜疾动终于南国年五十有子仪甫浩然每爲诗伫兴而故作或遅成行不爲饰动求真适故以诞逰不利期以放情故常贫名劣系于选部聚不盈甔室虽屡空不给自若也传曰张九龄爲荆州辟置于府罢开元末病疽背卒后樊泽爲节度使时浩然墓碑壊符载以牋叩泽曰故处士孟浩然文质杰美殒落嵗久门裔陵迟丘陇頽没永懐若人行路慨然前公欲更筑大墓阖州搢绅闻风竦动而今外廹军旅内劳賔客牵耗嵗时或有未遑诚令好事者乘而有之负公夙忘矣泽乃更爲刻碑凤林山南封宠其墓𥘉王维过郢州画浩然像于刺史亭因曰浩然亭咸通中刻史郑諴谓贤者不可斥其名更曰孟亭王维忆孟云诗曰故人今不见日夕汉江流借问襄阳老江山空蔡州皮日休孟亭记云明皇世章句之风大得建安体论者推李翰林杜工部爲尤介其间能不愧者惟吾郷之孟先生也先生之作遇景入咏不拘竒拱异令龌龊束人口者涵涵然有干霄之兴若公输氏当巧而不巧者也北齐美萧悫芙蓉露下落杨柳月中踈先生则有㣲云澹河汉踈雨滴梧桐乐府美王融日霁沙屿明风动甘泉烛先生则有气蒸云梦泽波动岳阳城谢眺之诗句精者有露湿寒塘草月映清淮流先生则有荷风送香气竹露滴清声此与古人争胜于毫釐也明皇以张说之荐召浩然令诵所作乃诵北阙休上书南山归弊庐不才明主弃多病故人踈白发催年老青阳逼嵗除永懐愁不寐松月夜牕虚帝曰卿不求朕岂朕弃卿何不云气蒸云梦泽波动岳阳城因是故弃啇璠云余尝谓祢衡不遇赵壹无禄其过在人及观襄阳孟浩然磬折谦退才名日髙天下籍甚竟沦落明代终于布衣悲夫予方知命矣且浩然诗文华采䒠茸经缕绵宻半好雅调全削凡躰至如衆山遥对酒孤屿共题诗无论兴象复兼故实又波动岳阳城亦爲高唱也建徳江宿云移舟泊㷑渚日暮客愁新野旷天低树江清月近人裴司士见寻云府寮能枉顾嘉醖复新开落日池上酌清风松下来厨人具鸡黍稚子摘杨梅谁道山公醉犹能骑马廻早寒江上有懐云木落鴈𥘉度北风江上寒我家江水上遥隔楚云端郷泪客中尽孤帆天际看迷津欲有问平海夕漫漫永嘉上浦舘逢张子容云逆旅相逢䖏江村日暮时衆山遥对酒孤屿共题诗廨宇隣蛟室人烟接岛夷郷关万余里失路一相悲湖上作云八月湖水平含虚混太清气蒸云夣泽波动岳阳城欲济无舟楫端居耻圣明徙怜垂钓叟空有羡鱼情岘山作云石潭傍隈隩沙榜晓夤缘试垂竹竽钓果得查头鳊又冬至过友人云鸟泊随阳鴈鱼藏缩项鳊故杜子美忆襄阳云吾友襄阳孟浩然新诗句句尽堪传至令耆旧无他语谩钓查头缩颈鳊题鹿门山清晓因兴来乗流越江岘沙禽近相识浦树遥莫辨渐到鹿门山山明翠微浅嵓潭多屈曲舟檝屡囘转昔闻龎徳公採药遂不返金涧饵芝术石牀卧苔鲜纷吾感耆旧结䌫事攀践隐迹今尚存髙风邈巳逺白云何时去丹桂何偃蹇探讨意未穷廻艇夕阳晩张祐题浩然宅云髙才何必贵下位不妨贤孟简虽持节襄阳属浩然岑参送王大昌龄赴江宁诗云对酒寂不语怅然悲送君明时未得用白首徒攻文泽国从一官沧波㡬千里群公满阙下独去过淮水旧家富春渚尝忆卧江楼自闻君欲行频望南徐州穷巷独闭门寒灯静深屋北风吹微雪抱𬒳肯同宿君行到京口正是桃花时舟中饶孤兴湖上多新诗潜虬且深蟠黄鸖飞未晚惜君青云器努力加飱饭奉送李太保兼御史大夫充渭北节度使即太尉光弼之弟也诗云诏出未央宫登坛近揔戎上公周太保副相汉司空弓抱关西月旗飞渭北风弟兄皆许国天地荷成功宿华隂东郭客舍忆阎防诗云次舍山郭近解鞍鸣钟时主人炊新粒行子充夜饥闰月生首阳照见华隂祠茫苍秋山晦萧瑟寒松悲久从园庐别遂与朋知辞旧壑兰杜晚归轩今巳迟春梦诗云洞庭昨夜春风起故人尚隔湘江水枕上片时春梦中行尽江南数千里叅南阳人文本之后登天宝进士第累爲安西关西节度判官入爲祠功二外郎虞库二正郎出爲嘉州刺史副元帅杜鸿渐表公兼侍御史列于幕府使罢寓于蜀中原多故卒死于蜀啇璠云叅诗语竒躰峻意亦新逺至如长风吹白茅野火烧枯桑可谓逸矣又山风吹空林飒飒如有人湏称幽致也暮秋山行云疲马卧长坂夕阳下通津山风吹长林飒飒如有人苍梧霁凉雨石路无飞尘千念集暮节万籁悲萧辰鶗鴂昨夜鸣蕙草色巳陈况在逺行客自然多苦辛至大梁却寄康城主人云一从弃鱼钩十载干明王无由谒天阶却欲归沧浪仲秋至东郡遂见天雨霜昨夜梦故山芳蕙色巳黄平明辞䥫兵薄暮逰大梁仲秋萧条景㧞刺飞鹅鸧四郊隂气闭万里无晶光长风吹白茅野火烧枯桑故人南燕吏籍籍名皆香聊似玉壸赠置之君子堂卫尚书赤骠马歌云君家赤骠画不得一团旋风柳花色红缨紫鞚珊瑚鞭玉鞍锦韀黄金勒请君鞁出看君骑尾长窣地如红丝自矜诸马皆不及却忆百金新买时香街紫陌凤城内行人见者谁不爱扬鞭骤急白汗流弄影行骄碧蹄碎紫髯胡雏金剪刀平明剪出三騣髙枥上看时独意气衆中牵出偏雄豪骑将猎向南山口城南狐兎不复有草头一㸃疾如飞却使苍鹰翻向后忆昨看君朝未央鸣珂拥盖满路香始知邉将真富贵可怜人马相辉光男儿意气得如此騣马长鸣北风起待君东去扫胡尘爲君一日行千里北庭北楼呈幕中诸公云尝读西域传汉家得轮䑓古塞千年空隂山独崔嵬二庭近西海六月秋风来日暮上北楼杀气凝不开大荒无鸟飞但见白龙塠旧国眇天末归心日悠㢤上将新破胡西郊絶烟埃邉城寂无事抚剑空徘徊幸得趋幕中託身厠群才早知安邉计未尽平生懐玉门关盖将军歌云盖将军真丈夫行年三十执金吾身长七尺颇有鬓玉门关城逈且孤黄沙万里百草枯南隣犬戎北接胡将军到来备不虞五千甲士胆力麤军中无事但欢娱暖屋绣帘红地炉织成壁衣花氍毺灯前侍婢泻玉壶金铛乱㸃野酥紫绂金章左右趋问着即是苍头奴美人一双闲且都朱脣翠眉映月眸清歌一曲世所无今日喜闻凤将雏可怜絶胜秦罗敷使君五马谩踟蹰野草绣窠紫罗襦红牙镂马对樗蒱玉盘纎手摋作卢衆中夸道不曾输枥上昻昻皆骏驹桃花叱拨价最殊骑将猎向城南隅腊日射杀千年狐我来塞外按邉储爲君取醉酒剩酤醉争酒盏相諠唿却忆咸阳旧酒徒武威送刘单判官赴西行营使呈髙开府云热海亘䥫门火山赫金方白草磨天涯湖沙莾茫茫夫子佐戎幕其锋利如霜中嵗学兵符不能守文章功业湏及时立身有行藏男儿感忠义万里忘越郷孟夏边候迟胡国草未长马疾过飞鸟天穷超夕阳都䕶新出师五月发军装甲兵二百万错落金光扬揭旗拂崑崙伐皷震蒲昌大白引官军天威临大荒西望云似蛇戎夷知丧亡浑驱大宛马系取楼兰王曾到交河城风土断人肠塞驿逺如㸃边烽互相望赤亭多飘风皷怒不可当有时无人行沙石乱飘飏夜静天萧条鬼哭夹道傍地上多髑髅皆是古战场置酒髙舘夕边城月苍苍军中宰肥牛堂上罗羽觞红泪金烛盘娇记艳新粧望若仰青冥短翮难可翔苍然西郊道握手何慨慷天山雪送萧沼归京云天山有雪常不开千峰万岭雪崔嵬北风夜卷赤亭口一夜天山雪更厚能兼汉月照银山复逐胡风过铁关交河城邉飞鸟絶轮台路上马蹄滑䁆澹寒氛万里凝䦨干隂崖千丈冰将军狐裘卧不暖都䕶寳刀冻欲断正是天山雪下时送君走马归京师客中何以赠君别唯有青青松树枝走马川行奉送出师西行云君不见走马沧海邉平沙莾莾黄入天轮台九月风夜吼一川碎石大如斗随风满地石乱走匈奴草黄马正肥金山西见㷑尘飞汉家大将西出师将军金甲夜不脱半夜军行戈相拨风头如刀面如割马毛带雪汗气蒸五花连钱旋作氷幕中草檄砚水凝虏骑闻之应胆慑料知短兵不敢接车师西门伫献捷轮台歌奉送封大夫出师西征云轮台城头夜吹角轮台城北旄头落羽书昨夜过梁黎单于巳在金山西戍楼西望㷑尘黒汉兵屯在轮台北上将拥旄西出征小胡吹笛大军行四邉戍鼓雪海涌三军大唿隂山动虏塞兵气连云屯战场白骨纒草根剑河风急雪片濶沙口石冻马蹄脱亚相勤王甚苦辛誓将报主静邉尘古来青史谁不见今见功名胜古人白雪歌送武判官云北风巻地白草折胡天八月即飞雪忽然一夜春风来千树万树梨花开散入珠帘湿罗幙狐裘不暖锦衾薄将军雕弓不得控都䕶铁衣冷难着瀚海䦨干千尺冰愁云黪澹万里凝中军置酒饮归客胡儿琵琶与羗笛纷纷暮雪下辕门风击红旗冻不翻轮台东门送君去去时雪满天山路山回路转不见君雪上空留马行处田使君美人如莲花舞北旋歌云如莲花舞北旋世人有眼应未见髙台满地铺氍毺试舞一曲天下无此曲胡人传入汉诸客见之惊且叹慢脸娇娥纎复浓轻罗金镂花䓗笼回裙转䄂若飞雪左旋右旋生旋风琵琶横笛和未匝花门山头黄云合忽作出塞入塞声白草胡沙寒飒飒飜身入破如有神前见后见回回新始知诸曲不可能採莲落梅徒聒人世人学舞秪是舞姿态岂能得如此参至徳中任宣议郎试大理评事摄监察御史左拾遗裴荐杜甫等尝荐参识度清逺议论雅正佳名早立时軰所仰可备献替之官云唐诗纪事巻第二十三唐诗纪事唐诗纪事卷第二十四唐诗纪事巻第二十四元杰韦迢孟彦深郭受陶现张偁王昌龄周万包融颜真卿丁仙芝李清韩滉齐澣顾朝阳韦建元杰元杰有浈阳果业寺开东岭洞谷铭并序云隂阳精气结爲山岳者则爲胜爲异爲奥爲閟故万岭交峙而嵩华辨其方群岳斆灵而瀛壶㧞其类是知仙居灵宅其必有党乎鸣絃之北趾果业之东阜髙不百仞广才千亩层巖石室幽谷灵洞殊景异观秀絶竒伟虽瀑流之下鑪峰悬磴之跻丹峤路逺莫觌余不知其伦拟焉按寺记云昔有方七千是山錬金变形羽服登仙故石座丹灶至今存焉观其东岭削成石莹如玉冈峦峭竦巖壁重复扪藟而曻如造云根缥眇婵娟似霞衣可攀真气胜而尘累捐五盖破而清机闲荡然放懐如羽翼之巳生赤城之可接噫境变志迁若符契之恊从也下临长川澄波吐澜烟霞夕收飞鸟不喧青渺逶迤流注无间西直巨壑连嶂如屏林霭朝翠巖灮昼清篠漡臧辉杉松下㝠虚豁寂寥风有声緑岭未极划开洞门黛容峥嵘诡状轮囷疑伏龙怪镇含㷑云又有古木倒傍絶壁盘根网结挂络空碧崩崖傍倾援迳下庂羽人幽㑹此焉瑶席抟翠壁而直上轧崎岖于紫氛双巖屹以中断奔屛蹙而成室涵孕精爽澄凝气源信列仙之攸居岂尘俗之所止哉呜唿鸖驾一去凤箫响絶荆榛蔽路危磴败灭迹留人境而举世莫知地聮精刹而群游莫至吁可怪乎其晦藏也元和丙申嵗秋八月余以胶鬲之困寓居精舍再从兄昭肃时假兹邑政便于人务简多暇与当寺僧知捷日探道源㨗亦好古饕竒之士也因语故实缅思羽客之玄风以爲灵迹神踪精诚必复乃操刄持畚履险道幽挮絶栈而历巉巖排䝉笼而登杳蔼时更一稔而神居秘躅粲然皆睹嗟乎芝田玄圃岂远乎哉天之与人气通则合客有顾咨而谂予者或应之曰天之运否㤗相济故善利称徳下民昏垫人之道行藏有数故棘津蓬累时惟鹰扬灵物必通道在斯着不然何荒阻千祀㪍焉而兴欤乃爲铭曰凿石通道兮援木枝仰攀洞口兮践竒危奔龙伏虎兮势状竒林攅峰倚兮蟠云螭下临隂谷兮神以慄嵌巖兮洞无极老松萧瑟兮生远风兴云霈兮㷑雾黒悬巖排空兮色喷黛坚根网络兮层霄外披霓解带兮羽翼生下眺遥江兮入青霭世道纷纶兮何足谓朝为荣华兮夕顦顇不如幽谷兮阅仙经冀接浮丘兮整㷑辔我窥丹灶兮坐山腹衆峰参差兮隐云族凿仙岭兮望瑶台朝霞照海兮锦绮开信赤松之所昇降王乔之所徃来道或用晦兮灵物斯潜殷道未昌兮说筑传巖纷予感此兮勒铭云根山既不杇兮与名长存韦迢杜子美在长沙送韦员外迢牧韶州诗云炎海韶州牧风流汉署郎分符先令望同舍有辉光白首多年疾秋天昨夜凉洞庭无过鴈书䟽莫相忘迢留别杜员外院长诗云江畔长沙驿相逢䌫客舡大名诗独歩小郡海西偏地湿愁飞鵩天炎畏跕鸢去留俱失意把臂共澘然迢早发湘潭寄子美云北风吹夜雨江上早来凉楚岫千峰翠湘潭一叶黄故人湖外客白首尚爲郎相忆无南鴈何时有报章子美酬云养拙江湖外朝廷记忆踈深渐长者辙重得故人书白发丝难理新诗锦不如虽无南过雁看取北来鱼子美后送魏司直掌选岭南兼寄迢云故人湖外少春日岭南长凭报韶州牧新诗昨寄将孟彦深字士源天寳末爲武昌令元次山居武昌之樊山新春大雪彦深以诗问之曰江山十日雪雪深江雾浓起来望樊山但见群玉峯林鸎却不语野兽翻有踪山中应大寒短褐何以安皓气凝书帐清着钓鱼竿懐君欲进谒溪滑渡舟难次山酬云积雪闭山路有人到庭前云是孟武昌令献苦雪篇长吟未及终不觉爲悽然古之贤逹者与世竟何异不能救时患讽论以全意知公惜春物岂非爱时和知公苦隂雪伤彼灾患多姦㐫正驱驰不合问君子林鸎与野兽无乃怨如此兵兴向九嵗稼穑谁能忧何时不发卒何日不杀牛耕者日巳少耕牛日巳希皇天复何忍更又恐鼈之自经危乱来触物堪伤叹见君问何意只益中乱山禽饥不飞山木冻皆折悬泉化爲氷寒炉近不热出门望天地天地皆昏昏时见双峯下雪中生白云次山又有雪中懐孟武昌云冬来三度雪农者欢嵗稔我麦根巳濡各得在仓廪天寒未能起孺子惊人寝云有山客来篮中见冬簟烧柴爲温酒煮鳜爲作沈客亦爱杯樽思君共杯饮所嗟山路开时节寒又甚不能苦相邀兴尽还就枕次山作退谷铭曰干进之客不得游之作杯湖铭曰爲人厌者勿泛焉乃曰孟士源尝黜官无情于进在武昌不爲人厌可游退谷可泛杯湖故有招孟武昌诗云武昌不仕进武昌人不厌退谷可正游杯湖任来泛湖上有水鸟见人不飞鸣谷中有山兽徃徃随人行莫将车马来令我鸟兽惊彦深登天寳二年第郭受受寄子美诗云新诗海内流传困旧徳朝中属望劳郡邑地卑饶雾雨江湖天阔足风涛杜醪酒熟傍看醉莲叶舟轻自学操春兴不知凡㡬首衡阳纸价顿能髙子美酬郭十五判官云才㣲嵗老尚虚名卧病江湖春复生药褁关心诗揔废花枝照眼句还成只同燕石能星陨自得随珠觉夜明乔口橘洲风浪促系帆何惜片时程受大历间衡阳判官也陶现现彭泽之孙也开元末家崑山泛游江湖自制三舟与孟彦深孟云卿焦遂共载呉越之士号爲水仙省亲南海获崑崙奴名摩诃善游水至西塞山下泊舟吉祥佛舍见江水深黒谓必有恠物投劒命摩诃下取乆之支体磔裂浮于水上现流涕廻棹赋诗自叙不复游江湖矣诗云匡庐旧业是谁主呉越新居安此生白髪数茎归未得青山一望计还成鸦翻枫叶夕阳动鹭立芦花秋水明从此舍舟何所诣酒旗歌扇正相迎张偁辞房相公云秋风飒飒雨霏霏秋絶恓惶一布衣辞君且作随阳鴈海内无家何处归偁天寳至徳间人王昌龄昌龄字少伯江宁人中第𥙷校书郎又中慱学宏辞科迁汜水尉不䕶细行世乱还乡里爲刺史闾丘晓所杀工诗緖宻而思清时谓王江宁独游诗云林卧情每闲独游景常晏时从㶚陵下垂钓徃南涧手携双白鱼目送千里雁悟彼飞有有适知此罹忧患放之清冷泉因得省踈慢永惟青岑客廽首白云间神超物无违岂系名与䆠斋心诗云女萝覆石璧溪水幽蒙泷紫葛蔓黄花娟娟寒露中朝饮花上露夜卧松下风云英化爲水光彩与我同日月荡精魄寥寥天府空箜篌引云泸谿郡南夜泊舟夜闻南岸羗戊讴其时月黒猿啾啾微雨霑衣令人愁有一迁客登髙楼不言不寐弹箜篌弹作蓟门桑叶秋风沙飒飒青冢头将军䥫騘汗血流深入匈奴战未休黄旗一㸃兵马收乱杀胡人积如丘疮病驱来配邉州仍披漠北羊羔裘颜色机枯掩靣羞眼眶滴泪深两眸还思本郷食氂牛欲语不得指咽喉或有强壮能吚嚘意说𬒳他邉将雠五世属蕃汉主留碧毛毡帐河曲游槖驼五万部落稠勑赐飞凤金兠鍪爲君百战如过筹静扫隂山无鸟投家藏䥫劵特承优黄金千斤不称求九族分离作楚囚深谿寂寞絃苦幽草木悲感声飕飕仆本山东爲国忧光明殿前论九畴簏读兵书尽宜搜爲君掌上施权谋洞晓山川无与俦紫宸发诏懐逺柔揺笔飞箱如夺钩鬼神不得知其由怜爱苍生北蚍蜉縁河屯兵湏渐抽尽遣降来拜御沟便令海内休戈矛何用班超定逺侯史臣书之得巳不长信秋云金并梧桐秋叶黄珠帘不卷夜来霜熏笼玉枕无颜色卧聼南宫清漏长奉箒平明秋殿开且将团扇共徘徊玉颜不及寒鵶色犹带昭阳日影来西宫秋怨云芙蓉不及美人粧水殿风来珠翠香谁分含啼掩秋扇空悬明月侍君王西宫春怨云西宫夜静百花香欲落珠帘春恨长斜抱云和深见月𪷟胧树色隔朝阳青楼怨云香帏风动花入楼髙调鸣筝缓夜愁肠断关山不解说依依残月下帘钩送李濯游江东诗云清洛日夜涨微风引孤舟离觞便千里逺梦生江楼楚国橙橘暗呉门烟雨愁东南且今古归望山云秋商璠云元嘉巳还四百年内曹刘陆谢风骨顿尽今昌龄克嗣厥迹至如明堂坐天子月朔朝诸侯清乐动千门皇风𬒳九州庆云从东出泱漭抱日流又独饮㶚上亭寒山青门外长云骤落日东来寂巳晦又苍荻寒沧江石头岸邉饮又长亭酒未酣千里风动地又京门望西岳百里见郊树飞雨祠下来霭然关中暮又奸雄乃得志遂使群心揺赤风荡中原烈火无遗巢一人计不用万里空萧条又百泉势相荡巨石皆却立昏爲蛟龙怒清见云雨入又去时三十万独自还长安不信沙场苦君看刀箭瘢又云起太华山云水玄明灭东峯始含景了了见松雪又槠柟无冬春柯叶连峯稠险璧下苍黒烟含清江楼叠沙积爲冈崩剥雨露幽石脉尽横亘潜潭何时流斯并惊耳骇目畧举十句则中兴髙作可知矣予常覩昌龄斋心诗弔轵道赋谓其人孤洁恬澹与物无伤晚节谤议沸腾言行相背及沦落窜谪竟未减才名固知善毁者不能掩西施之美也放歌行云南渡洛阳津西望十二楼明堂坐天子月朔朝诸侯清乐动千门皇风𬒳九州庆云从东来泱漭抱日流昇平贵论道文墨将何求有诏徴草泽微诚将献谋冠冕如星罗拜揖曹与周望尘非吾事入赋且迟留幸䝉国士识因脱负薪裘今者放歌行以慰梁甫愁位荣数计禄奉飬每豊羞愿得金膏遂飞云亦可筹代扶风主人答云然气凝不流风悲日彩寒浮尘起四逺游子弥不欢依然宿扶风沽酒聊自寛寸心亦未理长铗谁能弹主人就我饮对我还慨叹便泣数行泪因歌行路难十五役边城三廻讨楼兰连年不解甲积日无所飱将军降匈奴国使没桑干去时三十万独自还长安不信沙场苦君看刀箭瘢乡亲悉零落塜墓亦摧残仰攀青松枝恸哭伤心肝禽兽悲不去路旁谁忍看幸逢休明代寰宇静波澜老马思伏枥长鸣力巳殚少年与君㑹何事发悲端天子𥘉封禅贤良刷羽翰三边悉如此否泰亦须观郑县宿陶大公舘中赠冯六元二云儒有轻侯王脱畧当世誉本家蓝溪下非爲渔弋故无何困躬耕且欲驰永路幽居与君近出谷同所务昨日辞石门五年变秋露云龙未相感于谒亦以屡子爲黄绶覊予忝蓬山頋京门望西岳百里见郊树飞雨祠上来霭然关中暮驰车郑城宿秉烛论永素山月出华隂开此河渚雾清光比故人豁逹展心晤冯公尚戢翼元子仍跼歩拂衣易爲髙沦迹难有趣张范善始终吾等岂不慕罢酒当凉风屈伸备冥数小敷谷龙潭祠作诗云崖谷歕疾流地中有雷集百泉势相荡巨石皆却立跳波沸峥嵘深处不可挹昏爲蛟龙怒清见云雨入灵怪崇偏祠废兴自兹邑沉滛顷多昧檐宇遂不葺吾闻𬒳明典盛徳惟世及生人载山川血食报原隰岂伊骇微险将以循甿揖飞振吕梁忠信亦我习波流侵巳广悔吝在所汲溪水有清源褰裳靡沾湿过华隂诗云云起太华山山色玄明灭东峰始含景了了见松雪覉人感幽栖窓映转竒絶欣然忘所疲永望吟不辍信宿百里余山开翫新月何意昨来心遇物遂迁别人生屡如此何以肆愉恱出郴山口至叠石湾野人室中寄张十一诗云槠柟无冬春柯叶连峰稠隂壁下苍黒烟含清江楼景开独㳂曵响答随兴酬旦夕望吾友如何迅孤舟叠沙积爲冈崩剥雨露幽石脉尽横亘潜潭何时流既见万古色颇尽一物由水与世人逺气还草木收盈缩理无余今徃何必忧郴土群山髙耆老如中州孰云议外降岂是娯官游隂火昔所服丹砂将尔谋昨临苏躭井复向衡阳求同疚来相依脱身当有筹数月乃离居风湍成阻脩野人善竹器童子能溪讴寒月波荡漾覉鸿去悠悠九江口作诗云漭漭江势濶雨开浔阳秋驿门是髙岸望尽黄芦洲水与五溪合心期万里游明时无弃才谪去随孤舟鸷鸟立寒木丈夫佩吴钩何当报君恩却系风霜头从军行二首云向夕临大荒朔风轸归虑平沙万里余飞鸟宿何处虏骑猎长原翩翩傍河去邉声揺白草海气生黄雾百战起风尘十年履霜露虽投定逺笔未坐将军树早知行路难悔不理章句秋风马蹄轻角弓持絃急去爲龙城战正值胡兵袭军气横大荒战酣日将入长风金皷动白露䥫衣湿四起愁邉声南庭时竚立断蓬孤自转寒鴈飞相及万里云沙涨平原冰霰澁惟闻汉州遥独向刀环泣周万送沈芳谒李观察求仕进诗云徃日长安路欢逰不借年爲贪卢女曲用尽沈郎钱身老方投刺途穷始着鞭犹闻有知巳此去不徒然万开元末登第包融送国子张主簿诗云湖岸䌫𥘉解鸎啼别离处遥见舟中人时时一回顾坐悲芳歳晩花落清轩树春梦随我心揺扬逐君去融润州延陵人歴大理司直二子何吉齐名世称二包孟浩然宴包二融宅诗曰闲居枕清洛左右接大野门庭无杂賔车辙多长者是时方盛夏风物自潇洒五月休沐归相携竹林下开襟成懽趣对酌不能罢㷑暝栖鸟迷余将归白社颜真卿吴门有清逺道士同沈恭子逰虎丘诗其辞自商周歴近代枊二千年来矣鬼神耶隐士耶莫能测也而辞藻徤俊鲁公爱之刻于巖际并有鑑作衞公又次而和之清逺道士诗云我本长殷周遭罹歴秦汉四渎与五岳名山尽幽窜及此寰区中始有近峯翫近峰何郁郁平湖眇弥漫吟挽川之隂歩上山之岸山川共澄澈光彩交凌乱白云翁欲归青松忽消半客去川岛静人来山鸟散谷深中见日崖幽晓非旦闻子盛逰遨风流足词翰嘉兹好松石一言常累叹勿谓余鬼神忻君共幽讃鲁公诗云不到东西寺于今五十春朅来从旧赏林壑宛相亲吴子多藏日秦皇厌圣辰劔池穿万仭盘石坐千人金气腾爲虎琴台化若神登坛仰生一舍宅叹珣珉中岭分双树廻峦絶四邻窥临江海接崇饰四时新客有神仙者于兹雅丽陈名高清逺崃文聚斗牛津迹异心宁间声同质岂均悠然千载后知我揖光尘卫公诗云茂苑有灵峰嗟余未游观藏山在平陆壊谷有髙岸冈绕数仭墻巖潜千丈干乃知造化意廻斡资竒翫镠腾昔虎踞劒没尝龙焕潭黛入海底崟岑耸霄半层峦未昇日哀狖宁知旦緑篠夏凝隂碧林秋不换冥搜既窈窕逈望何萧散川晓岚气收江春杂英乱逸人缀清藻前哲留篇翰共扣哀玉音皆舒文绣叚难追彦回赏徒起兴公叹一力如再升含毫星斗烂真卿与耿湋水亭咏风联句有度琴方解愠临水巳迎秋之句丁仙芝长宁公主旧山池诗云平阳旧池舘寂寞使人愁座巻留黄簟帘垂白玉钩庭闲花自落门闭水空流追想吹箫处应随仙骑逰越裳贡白雉云圣哲承休运伊臯列上台寻思丹徼逺入贡素翚来北阙欣𥘉见南枝頋未廻歛容残雪静矫翼片霜开驯扰将无惧飜飞幸不猜甘从上林里饮啄自徘徊仙芝润州曲阿人登开元进士第爲余杭尉李清咏石季伦云金谷䌓华石季伦只能谋富不谋身当时纵与緑珠去犹自无穷歌舞人清登天寳十二年进士第韩滉晦日呈诸判官云晦日新晴春日娇万家攀折渡长桥年年老向江城寺不觉春风换柳条听乐怅然自述云万事伤心对管絃一身含泪向春㷑黄金用尽教歌舞留与他人乐少年滉字太冲正元𥘉加同平章事江淮转运使二年封晋国公𥘉有美名所与游皆天下豪俊其诗与孟浩然酬唱云齐干长门怨云营营孤思通寂寂长门夜妾妬亦知非君恩那不借携琴就玉堦调悲心未谐将心寄明月流影入君懐澣字洗心定州人开元间与苏晋苏颋贾曽韩休许景先孙逖典诏诰爲代言最杜暹当国表宋璟爲吏部尚书澣及苏晋爲侍郎世谓台选常称陈希烈苖晋卿之才后皆大显顾朝阳昭君怨云莫将鈆粉匣不用镜花光一去边城路何情更画粧影销胡地月衣尽汉宫香妾死非关命都縁怨断肠朝阳开元间诗人韦建泊舟旴𣅿云维舟淮水次霜降夕流清夜出潮侵岸天寒月近城平沙依鴈宿候舘听鸡鸣郷国云霄外唐诗纪事唐诗纪事卷第二十五唐诗纪事巻第二十五徐安贞崔惠童崔敏童刘晏刘湾薛据刘眘虚张廵张继张谓梁肃柳浑孟云卿徐安贞画襄阳图云画得襄阳郡依然见昔逰现山思驻马汉水忆回舟丹壑常含霁青林不换秋图书空咫尺千里意悠悠安贞始名楚壁应制举三登甲科开元中爲中书舍人集贤学士帝属文多令视草终中书侍郎在中书省乆李林甫用事或言计议多所参助云或云安正天寳后以林甫之故避罪衡山岳寺李北海逰岳识之因戯曰岘山思驻马汉水忆廻舟暮雨衣犹湿春风㠶正开抑能记否因同载北归至长沙谓守者曰潇湘逢故人若幽谷之覩太阳不然委顿巗穴矣崔惠童宴城东庄云一月人生笑㡬回相逢相识且㗸杯眼㸔春色如流水今日飞花昨日开尚明皇晋国公主崔敏童宴城东庄云一年始有一年春百歳曽无百歳人能向花中㡬回醉十千沽酒莫辞贫敏童惠童昆弟也刘晏明皇御勤政楼大张乐罗列百技时教坊有王大娘者戴百尺竿竿上施木山状州方丈令小儿持綘节出入于其间歌舞不辍时刘宴以神童爲秘书正字方十歳帝召之贵妃置之膝上爲施粉黛与之巾栉帝问宴汝爲正字正得㡬字晏曰天下字皆正唯朋字未正得贵妃复令咏王大娘戴竿晏应声曰楼前百戯竞争新唯有长竿妙入神谁谓绮罗翻有力犹自嫌轻更着人因命牙笏及黄纹袍赐之晏八歳献颂㤗山行在帝命张说试之说曰国瑞也即授太子正字公卿邀请旁午号神童晏字士安刘湾字灵源彭城人天寳进士天寳之乱以侍御史居衡阳元结送王契佐卿入蜀序曰与佐卿去者有清河崔异与次山住者有彭城刘湾相醉相留㡬日江畔出塞曲云将军在重围音信絶不通羽书如流星飞入甘泉宫倚是并州儿少年心胆雄一朝随召募百战争王公去年桒干北今年桒干东死是征人死功是将军功汗马败秋月疲人卧霜风仍闻左贤王更欲围云中即席赋露中菊云衆芳春竞发寒菊露偏滋受气何曽异开花独自迟晚成犹有分欲採未过时勿弃东篱下㸔随秋草衰元次山作刘侍御月夜䜩㑹序云兵兴以来十一年矣获与同人懽醉逹旦咏歌取适无三焉乙巳歳彭城刘灵源在衡阳逢故人或有在者日夕相会第寛逺游始与诸公待月而笑语竞与诸公爱月而懽咏夜乆赋诗言懐于戏文章道丧盖亦乆矣时之作者烦杂过多歌儿舞女且相喜爱系之风雅谁道是耶诸公尝欲变时俗之滛靡爲后生之规范今夕岂不能道逹情性成一时之美乎次山诗曰我从苍梧来将耕旧山田踟蹰爲故人且复停归船日夕得相从转觉和乐全愚爱凉风来明月正满天河汉望不见㡬星犹灿然中夜兴欲酣攺坐临清川未醉恐天旦更歌促䌓絃懽娱不可逢请君莫言旋薛据出青门往南山下别业云旧居在南山夙驾自城阙榛莾相蔽亏去尔渐超忽散漫余雪晴苍茫季冬月寒风吹长林白日原上没懐抱旷莫伸相知阻胡越弱年好栖隐錬药在巗窟及此离垢氛兴来亦因物末路期赤松斯言庻不伐西陵口观海云浙江漫汤汤近海势弥广在昔胚腪凝融爲百川长地形失端倪天色潜滉瀁东南际万里极目逺无象山影乍浮沉潮波忽来往孤帆或不见棹歌犹响像日暮长风起客心空振荡浦口霞未收潭心月初上林屿㡬邅廻亭臯时偃仰歳晏访蓬真游非外奖据与王摩诘杜子美最善子美有喜薛三据授司议郎诗云文章开穾奥迁擢润朝廷又有寄薛三郎中诗云与子俱白头役役常辛苦虽爲尚书郎不及村野人天未厌戎马我軰本常贫子尚客荆州我亦滞江濵闻子心甚壮所过信席珍赋诗賔客间挥洒动八垠乃知盖代手才力老益神其略如此据自永乐主簿陟县丞复选宰陟县刘长卿赠诗云栖鸾往巳屈驯翟今可嗣此道如不移云霄坐应致县前漳水緑郭外晋山翠日得谢客游时堪陶令醉髙适淇止寄据云故交负灵竒逸气包謇谔隐轸经济具纵横建安作据开元中自恃才名于吏部参选请授万年録事诸流外官共见宰执诉之曰赤録事某等清要官今𬒳进士夺去某等色人无措手足矣遂罢商璠云据爲人骨鲠兼有气魄其文亦不自伤不卑不逹故着古兴诗云投珠恐见疑抱玉但垂泣道在君不举功成叹何及怨愤颇深至如寒风吹长林白日原上没又穷冬时短晷日尽西南天可谓旷代之佳句也㩀河中宝鼎人中书舍人文思曽孙父元晖什邡令开元天宝间据与第播揔相继登科终礼部侍郎省署开文苑沧浪学钓翁据之诗也子美懐据诗乃云独当省署开文苑兼泛沧浪学钓翁据古兴云日中望双阙轩盖杨飞尘鸣珮初罢朝自言皆近臣光华满道路意气安可亲归来宴髙堂广筵罗八珎仆妾尽锦绮歌舞夜逹晨四时自相代谁能分要津巳㸔覆前车未见攺后轮丈夫湏兼济岂得乐一身君今皆得志肯頋憔悴人初去郡书情云肃徒辞汝颕懐古独悽然尚想文王化犹思巢父贤时移多谗巧大道竟谁传况是疾风起悠悠旌斾悬征鸟无返翼归流不停川巳经霜露下乃验松栢坚回首望城邑迢迢间云烟志士不伤物小人皆息妍感时唯责已在道非怨天从此适乐土东归知㡬年刘眘虚去年上䇿不见收今年寄食仍淹留羡君有酒能共醉羡君无钱能不忧如今五侯不待客羡君不问五侯宅如今七贵方自尊羡君不过七贵门大夫会应有知巳世上悠悠何足论青瞑南山色君与缁钖邻深路入古寺乱花随暮春纷纷对寂寞往往落衣巾松色空照水经声时有人晩心复南望山逺情独亲应以脩往业亦唯立此身深林度空夜烟月资清真莫叹文明日弥年从隐沦九日送人云海上正揺落客中还别离固舟去未巳逺送新相知流水意何极满樽徒尔爲从来菊花节早已醉东篱江南曲云美人何荡漾湖上风日长玉手欲有赠徘徊双鸣珰唱歌随緑水怨色起春阳日暮还家望烟云横洞房登庐山峰顶寺云孤峰㽜万象秋气何髙清天际南郡出林端四湖明山门二缁叟振钖闻幽声心照有无界业悬前后生徒知真机静尚与爱网并方首金门路未遑参道情暮秋杨子江寄孟浩然云木叶纷纷下东南日烟霜山林相晓暮天海深清苍瞑色空复乆秋声亦何长孤舟兼㣲月独夜仍越郷寒笛对京口故人在襄阳咏思势今夕江汉遥相望海上云日处归且逺送君东悠悠沧溟千万里日夜一孤舟旷望絶国所㣲茫天际愁有时近仙境不定若梦游或见青色石孤山百丈秋前心方杳眇此路劳夷逰离别惜吾道风波敬皇休春浮花气逺思逐海水流日莫离歌后永懐空沧州郑处诲明皇杂録云天宝末刘希夷王泠然王昌龄祖咏张若虚张子容孟浩然常建李白刘眘虚崔署杜甫虽有文章盛名皆流落不偶商璠云慎虚诗情幽兴逺思苦词竒忽有所得便惊衆聼顷东南髙唱者十数人然声律婉态无出其右虽气骨不逮诸公自永明以来可杰立江表至如松色空照水经声时有人又沧溟千万里日夜一孤舟道自白云静春与青溪长时有落花至逺随流水香开门向溪路深柳读书堂幽映每落日清辉照衣裳并方外之言也惜其不永天年陨碎国寳王昌龄宿京江口期眘虚不至诗云霜天起长望残月生海门风静夜潮满城髙寒气昏故人何寂寞乆巳乖清言明发不能寐徒盈江上罇又送眘虚归取宏词觧云天清闻海鸖游子引郷盻声随羽仪逺势与归云便青桂春再荣白云暮来变迁飞在礼义岂复泪如霰孟浩然九日于龙沙寄刘大眘虚云龙沙豫章北九日挂㠶过风俗因时见湖山发兴多客中谁送酒棹里自成歌歌竟乘流去滔滔任夕波张廵守睢阳日尝赋诗曰接战春来苦孤城日渐危合围侔月晕分守効鱼丽屡厌黄尘起时将白羽挥裹疮犹出阵饮血更登陴忠信应难敌坚贞自不移无人报天子心计欲何施又夜闻笛云岧嶤试一临虏骑俯城隂不辨风尘色安知天地心营开星月近战苦阵云深旦夕更楼上遥闻横笛吟廵谢金吾将军表云想峨嵋之碧峰豫游西蜀追緑耳于玄圃保寿南山逆贼禄山杀戮黎献羶腥阙庭臣被围四十七日凢一千八百余戦主辱臣死当臣效命之时恶稔罪盈是贼㓕亡之日廵祭纛文曰太一先锋蚩尤后殿苍龙持弓白虎捧箭祭城隍云眢井鸠翔危堞龙攫皆文武雄徤志气不衰真忠烈士也廵字廵邓州人博通群书爲文章不立藁以忠义死睢阳张继阊门即事云耕夫占募逐楼船春草青青万顷田试上吴门㸔郡郭清明㡬处有新烟清明日自西午桥至瓜巗村有懐云晩霁龙门雨春生汝穴风鸟啼官路静花发毁垣空鸣玉慙时軰垂丝学老翁旧游人不见惆怅洛城东洛阳作云洛阳天子县金谷石崇郷草色侵官道花枝出菀墻书成休逐客赋罢遂爲即贫贱非吾事西游思自强春夜皇甫冉宅对酒云流落时相见悲欢共此情兴因樽酒洽愁爲故人轻暗滴花垂露斜辉月过城那知横吹曲江外作边声安公房问法云流年一日复一日世事何时是了时试向东林问禅伯遣将心地学琉璃髙仲武云张继贠外累代词伯积袭弓箕其于爲文不雕不饰及尔登第秀发当时诗体清逈有道者风如女停襄邑杼农废汶阳耕使者乗轩去诸侯拥节迎火燎原犹热波揺海未平此兴深矣继字懿孙襄州人登天宝进士第大歴末检校祠部贠外郎分掌财赋于洪州送郄绍充河南租庸判官云齐鲁伤心地频年此用兵女停襄邑杼农废汶阳耕使者乗轺去诸侯拥节迎深仁佐君子薄赋䘏黎甿火燎原犹热波揺海未平应将否泰理一问鲁诸生感懐云调与时人背心将静者论经年帝城里不识五侯门伉俪殁于洪州刘长卿哭张贠外云白简曽连拜沧州每共思抚存怜稚齿叹逝頋身衰自此辞张劭何由见戴逵独闻山吏部流涕访孤儿枫桥夜泊云月落乌啼霜满天江枫渔火对愁眠姑苏城外寒山寺夜半钟声到客船张谓负薪老翁往北州北望郷关生客愁自言老翁有三子两人巳向黄沙死如今少男新长成明年闻道更徴兵定知此别必零落不及相随同死生尽将田宅借邻伍且复仱俜去郷土在生本求多子孙及有谁知更辛苦近传天子尊武臣强兵直欲静胡尘安边自合有长䇿何必流离中国人送卢举使河源诗云故人行役向边州疋马今朝不少留长路关山何日尽满堂丝管爲君愁同诸公游云公禅院云共许寻鸡足谁能惜马蹄长空浄云雨斜日半虹蜺檐下千峰转窓前万水低㸔花寻迳逺聼鸟入林迷地与喧卑隔人将物我齐不知樵客意何事武陵溪送青龙一公云事佛轻金印勤王度玉关不知从树下还许到人间楚水清莲浄吴门白日闲圣朝湏助治切莫爱东山哭护国上人云昔喜三身静今悲万刼长不应归北斗多是向西方舍利衆生得袈裟弟子将鼠行残药椀虫网旧䋲床别起千花塔空留一草堂支公何处在神理竟茫茫麓山精舍送莫侍御归宁云何处堪留客香林隐翠㣲薜萝通驿骑松竹挂朝衣霜引台乌集风惊塔鴈飞饮茶胜饮酒聊以送相归干元中谓以尚书郎出使夏口沔州牧杜公觞于江城之南湖谓命李白标之嘉名白目爲郎官湖云谓同王徴君湘中有懐云八月洞庭秋潇湘水北流还家万里梦爲客五更愁不用开书秩偏冝上酒楼故人京洛客何日复同游玉清公主挽歌云学鳯年犹少乗龙日尚賖㓜封千户邑忽驾五云车地接金人㟁山通玉女家秋风何太早吹落禁园花谓登天宝二年进士第奉使长沙尝作长沙风土记云巨唐八叶元圣六载正言待罪湘东商璠云谓代北州老翁荅及湖中对酒行并在物情之外衆人未曽说耳亦何必历遐逺探古迹然后始爲冥搜谓湖中对酒行云夜坐不猒湖上月昼游不猒湖上山眼前一罇又长满心中万事如等闲主人有黍百余硕浊醪数斗应不惜即今相对不尽欢别后相思复何益茱茰湾头归路賖愿君且宿黄翁家风光若此人不醉参差辜负东园花谓大历间爲礼部侍郎典七年八年九年贡举梁肃肃字钦之世居陆浑萧复杜佑交荐辟终右𥙷阙崔恭序其文以肃文虽多而无适时之用故以皇甫士安比之肃賛四皓云秦失其鹿豪杰并逐鸾凤何依白云深谷英英南山采采紫芝汉以劒起吾谁与归栖心化元澹泊无爲礼物虽至先生黙而惟彼贞名确不可转储皇不安我徳用显大君是惊惠位是宁四公屈身天下和平弋者何思鸿飞㝠㝠柳浑正元中牡丹多浑诗云近来无柰牡丹何数十千钱买一窠今朝始得分明见也共戎葵不校多浑字夷旷不乐拘检爲正元宰相孟云卿宋郊诗云徘徊宋郊上不见平生亲独立正伤心悲风来孟津大方载群物生死有常伦虎豹不相食哀哉人食人岂知逢世运天道亮云云又云太虚流素月三五何皎明光耀侵白日贤愚迷至精四时更变化天道有亏盈常恐今巳没须㬰复更生云卿河南人元次山送孟校书往南海云云卿与次山同州里以辞学相友少次山六七歳声名满天下知巳在朝廷及次山之年何事不可勿爱罗浮徃而不归也云卿邺城懐古云朝发箕水南将寻北燕路魏家旧城阙寥落无人住伊昔天地屯曺公独中据群臣将北靣白日忽西暮三台竟寂寥万世难长固雄豪安在哉衰草霑霜露崔㟴长河北尚见应刘墓古树藏龙蛇荒茅伏狐兔永懐故池舘数子章连句逸兴驱山河雄辞变云雾我行覩遗迹精爽如相遇斗酒将酹君悲风白杨树古挽歌云草草闾巷喧涂车俨成位冥寂何所须尽我生人意北去路非逺此别终天地临穴频抚棺至哀反无泪尔形未衰老尔音犹童稚骨肉安可离皇天若容易房帐即虚张庭宇爲哀吹薤露歌若斯人生尽如寄别离曲云结髪生别离相思复相保何知日巳乆五变庭中草渺渺天海途悠悠吴江岛但惧不出门出门无逺道逺道行既难家贫衣服单严风吹积雪晨起鼻何酸人生各有恋岂不懐尔安分明天上日生死誓同欢伤懐醻故友诗云悄悄晨鸡翔浙浙草上霜人生早艰苦寿命恐不长二十学巳成三十名不彰岂无同门友贵贱易中膓驱马行万里悠悠过帝郷幸因弦歌末得上君子堂衆乐互喧奏独余被笙篁坐中无知音安得神洋洋愿因髙风起上感白日光古离别云朝日上髙台离人怨秋草但见万里天不见万里道君行本遥逺昔乐诚难保宿昔梦同衾心忧梦颠倒含酸欲谢诉转转伤懐抱白髪年巳深征行去何早寒暄有时谢顦顇难再好人皆筭年寿死者何曽老少壮无会期水深风浩浩髙仲武云孟君诗祖述沈千运贼中十首又渔猎陈拾遗词气伤古怨者之流如虎豹不相食哀哉人食人方于七哀路有饥妇人抱子弃草间则云卿深矣恳虽効之于陈沈才能昇堂犹未入室然当今古调无出其右者一时之英也余感恳君平生好古着格律门论及谱二篇以摄其体綂云卿与杜子美元次山最善群物归大化六龙頺西荒安知浮云外日月不运行孤儿去慈亲孤客䘮主人莫吟辛苦曲此曲谁忍闻可闻不可说去去无期别行人念前程不待参辰没朝亦常苦饥暮亦常苦饥飘飘万里余贫贱多是非少年莫逺行逺行多不归右张爲取作主客图以云卿爲髙古奥逸主唐诗纪事巻第二十五唐诗纪事唐诗纪事卷第二十六唐诗纪事巻第二十六卢象阎防王季友杨贲张陵王之涣李阳冰苏涣刘长卿章八元李穆韦应物朱放孙逖李纻毕燿卢象象题叔徴君东谿草堂云关山十余里青壁森相倚欲识尧时天东谿白云是雷声转幽壑云气杳流水涧影生䖝蛇巗端翳梓杞大道终不易君恩曷能巳鸖羡无老时龟言摄生理浮年笑六甲元化潜一指未暇扫云梯空慙阮家子又云今朝共逰者得性闲未归巳到仙人家莫惊鸥鸟飞水深严公钓松挂巢父衣云气转幽寂谿流无是非名理未足羡腥臊讵所稀自惟负真意何歳当食薇象自江东止田园移庄庆会未几归汶上小弟㓜妹尤悲其别赋诗云谢病始告归依然入桒梓家人皆伫立相候衡门里畴类皆长年成人旧童子上堂家庆毕顾与亲姻迩论旧或余悲思存且相喜田园转芜没但有寒泉水衰柳日萧条秋光清邑里入门乍如客休骑非便止中饮顾王程离忧从此始两妹日长成双鬟将及人巳能持寳瑟自觧掩罗巾念昔别时小未知踈与亲今来识离恨掩泪方殷勤小弟更孩㓜归来不相识同居虽渐惯见人犹黙黙宛作越人言殊郷甘水食别此最爲难泪尽有余忆刘梦得董侹诗集序云尝所游皆青云之士闻名如卢杜髙韵如包李迭以章句扬于当时商璠云象诗雅而不素有大体得国士之风曩在校书名光秘阁其如灵越山多秀新安江甚清盖东南之数郡也竹里舘云江南冰不开山泽气潜通腊月闻山鸟寒崕见蛰熊柳林青半合荻笋乱无丛回首金陵㟁依依向北风送祖咏云田家宜伏腊歳晏子言归石路雪𥘉下荒村鸡共飞东源多烟火北涧隐寒晖满酌野人酒倦闻隣女机胡爲困樵採㡬日𬒳朝衣赠张筠贠外云公门世业昌才子冠裴王出自平津邸还爲吏部郎神仙余气色列宿动辉光夜岀南宫静朝趍北禁长时人窥水鑑明主赐衣裳翰苑飞鹦鹉天池待凤凰承欢畴日頋未记后时伤去去图南逺微才幸不忘赵都护晏别云结发候旌麾元戎复在斯门开都护府兵动羽林儿黠虏多飜覆谋臣有别离智同天所授恩共日相随汉使开賔幕胡笳送酒巵风霜迎马首雨雪事鱼丽上䇿应无战深情属载驰不应行万里明主寄安危象字纬卿刘梦得纪其文云公始以章句振起于开元中与王维崔显比肩骧首皷行于时妍词一发乐府传贵由前进士𥙷秘书郎转右卫仓曹掾丞相曲江公方执文衡揣摩后进得公深器之擢爲左𥙷阙河南府司录司勲贠外郎名盛气髙少所卑下爲飞语所中左迁齐汾郑三郡司马入爲膳部贠外郎大盗起幽陵入洛师执公胁之从伍中谪果州长史又贬永州司户移吉州长史诏拜主客员外郎道病留武昌遂不起故相崔大传时爲右史方作鄂以文志其墓其词曰噫公妙年有声振耀当代翺翔云路不虞矰盛名先物易生疵疠三至郎省坐成遗耋蹭蹬江臯栖栖没齿见知者恨之阎防百丈谿新理茅茨读书云浪迹弃人世还山自幽独始傍巢由踪吾其获心曲荒庭何所有老树半空腹秋蜩鸣北林暮鸟穿我屋栖迟乐遵渚恬旷寡所欲开卦推盈虚散帙攻节目养闲废人事逹命知止足不学东国儒俟时劳伐辐防与薛据在终南山丰得寺读书韦苏州有城中卧疾和阎薛二子屡从邑令饮诗云车马日萧萧胡不住我庐方来从令饮卧病独何如秋风起汉臯开户望平芜即此恡音素焉知中宻踈渇者不思火寒者不求水人生覊寓时去就当如此犹希心异迹眷眷存终始防在开元天宝间有文称岑参孟浩然韦苏州有赠章然不知得罪谪长沙之故也商璠云防爲人好古博雅其诗警䇿语多真素至如荒庭何所有老树半空腹又若熊楷庭中树龙蒸栋里云皎然信也秋晚石门礼佛云轻䇿凌絶壁招提谒金仙舟车无由径崕峤乃属天踯躅淹兴景夷犹望新絃石门变暝色谷口生人烟阳鴈呌平楚湫风急寒川驰晖苦代谢浮脆蹔贞坚永欲卧丘壑息心依梵筵誓将歴刼愿无以外物牵宿㟁道人精舍云早歳参道风放情巳寥豁重息知心侣遂果巗中诺歛迹辞人间杜门守寂寞秋风剪兰蕙霜气冷淙壑山牖见燃灯竹房闻擣药愿言舍尘事所趣非龙蠖夕次鹿门山云庞公嘉遁所浪迹难追攀浮舟暝始至抱杖聊自闲双巗开鹿门百谷集珠湾喷薄湍上水㫪容漂里山焦原足险峻梁壑未成艰我行自春仲夏鸟语绵蛮蕙草色巳晚客心殊未还逺游非避地访道爱童颜安能狥机巧争夺锥刀间与永乐诸官夜泛黄河云烟深载酒入但觉暮川虚映水见山火鸣桹闻夜渔爱兹川上趣忽与世人踈无假燃官烛中流有望舒孟浩然湘中旅泊寄防云桂水通百粤扁舟期晓发荆云闭三邑夕望不见家襄王梦行雨才子谪长沙长沙饶瘴疠胡爲乆留滞乆别思欢颜承欢懐接袂接𬒮杳无由徒増旅泊愁清猿不可听㳂月上湘流王季友古塞曲云进军飞狐北穷冦势将变日落沙尘昏背河更一战骍马黄金勒彫弓白羽箭射杀左贤王归奏未央殿欲言塞下事天子不召见东出咸阳门哀哀泪如霰观于舍人壁画山水云野人宿在人家少朝见此山谓山晓半壁仍栖岭上云开帘放出湖中鸟独坐长松是阿谁再三招手起来迟于公大笑向子说小弟丹青能尔爲还山留别长安知巳云出山不见家还山见家在山前是门前此去长樵採青溪谁招隐白髪自相待唯伴涧底松依依色不攺宿东溪李十五山亭云上山下山入溪谷溪中落日留我宿栢树依依当主人主人不在情亦足花石出地两重阶絶顶平天一小斋本意犹来是山水何用相逢忆旧懐寄韦子春云出山秋云曙山水巳再春食我山中药不忆山中人山中谁余密白髪惟相亲雀鼠昼夜无知我厨廪贫依依北舍松不厌吾南隣有情尽弃捐土石爲同身子美爲季友作可叹行云近者抉眼去其夫河东女儿身姓柳丈夫正色动引经鄷城客子王季友豫章太守髙帝孙引爲賔客敬颇乆时危可㧞真豪杰二人得置君侧否商璠云季友诗放荡爱竒务险逺出常情之外然而白首短褐良可悲乎至如观于舍人西亭壁画山水云野人宿在人家少朝见此山谓山晓半壁仍栖岭上云开帘放出湖中鸟甚有新意也季友肃代间诗人也钱考功起有赠季友赴洪州幕下诗云列郡皆用武南征所从谁诸侯重才略见子如琼枝乃知季友曾游江西之幕郎士元酬季友半日村别业兼呈李明府云村映寒原日巳斜烟生密竹早归鸦长溪南路当群岫半景东邻照数家门通小径连芳草马饮东泉踏浅沙欲待主人林上月还思潘令县中花岑参潼关使院懐王七季友云王生今才人时軰咸所仰何当见颜色终日劳梦想驱车到关下欲往阻河广满目徒春华思君罢心想开门见太华朝日映髙掌忽斍莲华峰别来更如长无心頋㣲禄有意在独徃不负林中期终当出尘网杨贲贲时兴诗云贵人昔未贵咸愿顾寒㣲及自登枢要何曽问布衣平明登紫阁日晏下彤闱扰扰路傍子无劳歌是非贲登天寳三年第张陵今日汉家探使回蚁叠胡兵来未歇春风渭水不敢流緫作六军心上血陵天宝间诗人也王之涣九日送别云蒯庭萧索故人稀何处登髙且送归今日暂同芳菊酒明朝应作断蓬飞出塞诗云黄沙直上白云间一片孤城万仭山羌笛何湏怨杨柳春光不过玉门关登鹳鹊楼云白日依山尽黄河入海流欲穷千里目更上一重楼之涣并州人与兄之咸之贲皆有文天宝间人乐天作滁州刺史郑昈墓志云与王昌龄王之涣崔国辅聮唱迭和名动一时送别云杨柳东门树青青夹御河近来攀折苦应爲别离多李阳冰阳氷阮客旧居诗云阮客身何在僊云洞口横人间不到处今日此中行阳氷善篆曾宰当涂太白依之苏涣涣有变律诗云日月东西行照在大荒北其中有烛龙灵恠人莫测开目爲晨晖闭目爲夜色一开复一闭明晦无休息居然六合内旷哉天地徳天地且不言世人强喧喧毒蜂成一窠髙挂恶木枝行人百歩外目动魂亦飞长安大道旁挟弹谁家儿右手持金丸引满无所凝一中纷下来势若风云随身如万箭攅宛转迷所之徒有疾恶心柰何不知机养蚕爲素丝叶尽蚕不老倾筐对空林此意向谁道一女不得织万夫受其寒一夫不得意四海行路难亦不在大福亦不在先世路险孟门吾徒当勉旃杜子美有听苏大侍御诵诗之作髙仲武云涣本不平者善攻白拏巴人号曰白跖賨人患之以比庄硚后自知非乃变节从学乡赋擢第迁御史佐湖南使崔中丞权幕崔遇害涣遂踰岭扇动哥舒晃䟦扈交广此犹蛟龙见血本质彰矣五年作变律诗十九首上广州连率李公其意可叹荅曰汉䇿纪蒯通説词皇史録祖君彦书檄此本所以容纳天善恶必书春秋显训名言涣者其殆庻㡬乎岂但不弃彫蛊亦以深惩戒余子也涣以哥舒叛伏诛刘长卿字文房至监察御史以检校祠部贠外郎爲转运使判官知淮南鄂岳转运留后鄂岳观察使吴仲孺诬奏贬潘州南巴尉会有爲之辨者除睦州司马终隋州刺史以诗驰声上元宝应间皇甫湜云诗未有刘长卿一句巳唿宋玉爲老兵矣语未有骆賔王一字巳骂宋玉爲罪人矣其名重如此李嘉祐入睦州分水路忆长卿诗云北阙忤明主南方随白云㳂洄滩草色应接海鸥群建徳潮巳尽新安江又分回㸔严子瀬朗咏谢安文雨过暮山碧猿吟秋日曛吴洲不可到刷鬂爲思君髙仲武云长卿贠外有吏干而犯上两度迁谪皆自取之诗体虽不新竒甚能錬饰十首巳上语意稍同于落句尤甚此竒思锐穿也然春风吴草緑古木剡山深明日沧洲路归云不可寻又沙鸥惊小吏明月上髙枝又细雨湿衣㸔不见闲花落地聼无声裁长𥙷短盖王徽之类欤又得罪风霜苦全生天地仁伤而不怨亦足以发挥风雅矣过张明府别业云寥寥东郭外白首一先生考满孤琴在家移五柳成夕阳临水钓春雨向田耕终日空林下何人识此情余干旅舍云遥落暮天逈青枫霜叶稀孤城向水闭独鸟背人飞渡口月初上邻家渔未归郷心正欲絶何处捣寒衣送郑公归庐山云浔阳数畆宅归卧掩柴关谷口何人在门前秋草闲无机买药罢不语杖藜还旧笋成寒竹空斋向暮山水流过舍下云去到人间桂树花应发因行寄一攀负谴后题于越亭云南天愁望絶亭上柳条新落日独归鸟孤舟何处人生涯投岭徼世业䧟边尘江入千峰暮花连百越春秦台怜白首楚水怨青苹草色无征路莺声傍逐臣独醒翻取笑直道不容身得罪风霜苦全生天地仁青山数行泪沧海一穷鳞流落谁相见空怜鸥鹭亲同郭参谋题崔令公庭竹云不学媚清澜能依上将坛蒙茏伭冕过青蒨巻帘㸔得地移根逺经霜抱节难开花成凤实嫰笋长渔竿蔼蔼军容静萧萧郡宇寛细音和角暮踈影上门寒阮巷何人在梁薗㡬处残空余轩屏侧歳晚对任安送朱山人越中贼退后归山云越中初战罢江上送归桡南渡无来信西陵自落潮空城垂故桺旧叶发春苖闾里稀相见莺花共寂寥送张扈司直归越中云时危身赴难事徃任浮沉万里三江客孤城百戦心春风吴草緑古木剡山深明日沧洲路归飞不可寻陪郑中丞园林宴诸姪云心逺亲鱼鸟功成厌皷鼙林中阮家醉池上谢公题门径苍苔合窓隂緑篠伭夕阳山向背秋草水东西旧架悬藤老踈篱挣槿齐风尘不可到唯羡武陵溪送骆少府云汀洲芳草緑日暮更氛氲旧国无来信春江独送君五言凌白雪六翮向青云空自无机事沙鸥巳可群送李中丞之襄州云流落征南将曽驱十万师罢归无旧业老去恋明时独立三朝盛轻生一劒知茫茫江汉上日暮欲何之送严士元云春风倚棹阖闾城水国犹寒隂复晴细雨湿衣㸔不见闲花落地听无声日斜江上孤帆影草緑湖南万里程东道若逢相识问青𫀆今巳误儒生章八元八元题慈恩塔云十层突兀在虚空四十门开靣靣风却恠鸟飞平地上自惊人语半天中廻梯暗踏如穿洞絶顶初攀似出笼落日凤城佳气合满城春树雨蒙蒙或云元白见其诗云不谓严维出此弟子八元归桐庐旧居寄严长史云昨辞天子棹归舟家在桐庐忆旧丘三月暖时花竞发两溪分处水争流近闻江老传郷语遥见家山减旅愁或在醉中逢夜雪懐贤应向剡川游酬刘长卿月夜云夜凉河汉白巻箔出南轩过月鸿争逺辤枝叶暗翻独謡闻丽曲缓歩接清言宣室思前席行㸔拜主恩韦苏州送八元擢第徃上都应制云决胜文塲战巳酣行应辟命复才堪旅食不辤游阙下春衣未换报江南天边宿鸟生归思关外晴山满夕岚立马欲从何处别都门杨柳正毵毵髙仲武云八元尝于邮亭偶题数句盖激楚元以辞家维大异之遂亲指喻数年克赋擢第至如雪晴山嵴见沙浅浪㾗交得山水状貎也八元睦州人登大历进士第八元新安江行诗云江源南去永野渡暂维梢古戍悬渔网空林露鸟巢雪晴山嵴见沙浅浪㾗交自笑无媒者逢人即觧嘲寄苖贠外云旧宅平津邸槐隂接汉宫鸣驺驰道上见月直庐中白雪歌偏丽青云官早通悠悠天一缝千里恨清风李穆刘长卿之婿也诗寄刘云处处云山无尽时桐庐南望转参差舟人莫道新安近欲上潺湲行自遅刘荅云孤舟相访至天涯万转云山路更賖欲扫柴门迎客逺青苔黄叶满贫家长卿又送穆诗云渡口发梅花山中动泉脉芜城春草生君作杨州客鴈还空渚在人去落湖翻临水独挥手残阳归掩门狎鸥携稚子钓鱼终老身慇懃嘱归客莫话桃源人韦应物周逍遥公夐之后待价生令仪令仪生銮銮生应物其诗言天宝时扈从游幸事疑爲三卫永㤗中任洛阳丞京兆府功曹天暦十四年自扈县令制除栎阳令以疾辞不就建中二年由北部外郎出剌滁州攺剌江州追赴阙攺左司郎中正元𥘉歴蘓州罢守寓蘓台永定精舍李肇国史𥙷云开元后位卑而着名李北海王江宁李舘陶郑广文元鲁山萧功曹张长史独孤常州崔北部梁补阙韦蘓州其一也应物仕官本末似止于蘓案白传蘓州荅刘禹钖诗云敢有文章替左司谓应物也官称亦止此郡斋雨中与诸文士燕集诗云兵卫森画㦸宴寝凝清香海上风雨至逍遥池阁凉烦痾近消散嘉賔复满堂自慙居处崇未覩斯民康理会是非遣性逹形迹忘鲜肥属时禁𬞞果幸见尝俯饮一杯酒仰聆金玉章神欢体自轻意欲凌风翔吴中盛文史群彦今汪洋方知大藩地岂曰财赋强应物性髙㓗所在焚香扫地而坐惟顾况刘长卿丘丹秦系皎然之俦得厠賔列与之酬唱乐天吴郡诗石记独书兵卫森画㦸宴寝凝清香刘太真与韦书云顾着作来以足下郡斋燕集相示是何情致畅茂遒逸如此宋齐间沈谢吴何始精于理意然縁情体物备诗人之㫖后之传者甚失其源惟足下制其横流师挚之始关雎之乱于足下之文见之矣故人重九日求橘戏赠云怜君独坐思新橘始摘犹酸亦未黄书后欲题三百颗洞庭湏待满林霜乐天与元九书云近歳韦蘓州歌行才丽之外颇近兴讽其五言诗又髙雅闲澹自成一家之体今之秉笔者谁能及之然当苏州在时人亦未甚爱重必待身后然后贵之欲持一瓢酒逺寄风雨夕万籁自生听大空常寂寥还从静中起却向静中销山深松子落幽人应未眠舟泊南池雨帘卷北楼风右张爲取作主客图应物寄全椒山中道士云今朝郡斋冷忽念山中客涧底束荆薪归来煑白石欲持一瓢酒逺寄风雨夕落叶遍空山何处寻行迹应物郡斋雨中燕集顾况和诗云好鸟集嘉树飞雨洒髙城况与数君子列坐分两楹文雅一何丽林堂含余清我公未归朝游子不待情白云帝乡逺沧江桃叶鸣拜手欲无言零泪如酒倾寸心巳摧折别离方骨惊安得凌风翰肃肃賔天京时况左廷饶州司士参军故寓意于诗朱放剡溪行寄新别云潺湲寒溪上自此成离别回首望归人移舟逢暮雪频行识草树渐老伤年髪唯有白云心爲向东山月九日陪刘中丞宴送客云独坐三台妙重阳百越间水心观逺俗霜气入秋山不弃遗簮旧宁辞落㡌还仍闻西上客咫尺谒天颜九日与杨凝崔淑期登江上山有故不徃云欲从携手登髙去一到门前意巳无郍得更将头上髪学他年少揷茱茰山中听子规云幽人自爱山中宿又近葛洪丹井西䆫中有箇长松树半夜子规来上啼乱后经淮隂㟁云荒村古㟁谁家在野水浮云处处愁唯有河边衰柳树蝉声相送到扬州剡山夜月六言云月在沃洲山上人归剡县溪边漠漠黄花覆水时时白鹭惊船铜雀妓云恨唱歌声咽愁翻舞䄂迟西陵日欲暮是妾断膓时经故贺賔客镜湖道观云巳得归郷里逍遥一外臣那随游水去不待镜湖春雪里登山屐林间漉酒申空余道士观谁是学仙人放字长通襄州人隐居剡溪嗣曹王臯鎭江西辟节度参谋正元中召爲左拾遗不就送张山人云知君住处足风烟古寺荒村在眼前便欲移家逐君去唯愁未有买山钱送着公归越云谁能愁此别到越会相逢长忆云门寺门前千万峰石床埋积雪山路倒枯松莫学白道士无人知去踪戴叔伦早行寄放云山晓旅人去天髙秋气悲明河川上没芳草露中滋此别又万里少年能㡬时心知剡溪路聊且寄前期放荅陆澧云松叶堪爲酒春来酿㡬多不辞山路逺踏雪也相过毗陵留别云别离非一处此处最伤情白髪将青草相随日日生游石涧寺云闻道幽深石涧寺不逢流水亦难知莫道山僧无伴侣猕猴长在古松枝顾况赠放云野客归时无四邻黔娄别乆桉常贫渔樵旧路不堪入何处空山犹有人严维赠放云昔年居汉水日醉习家池道胜迹长在名髙身不知欲依天目住新自始宁移生事曽无长唯将白接篱孙逖逖河南人年十五崔齐公日用试土火炉赋援翰立成甫冠三擅甲科吏侍王丘试竹帘赋降阶约拜待以殊礼其典诰也宰相张九龄掎摭疵瑕沉吟乆之不能易一字公除庻子苑咸曰西掖掌纶朝推无对张说命二子施伯仲之礼江夏李邕自陈州入计缮録其集诣公託知巳之分可谓人文之宗师国风之哲匠也逖终刑部侍郎和登会稽山云稽山碧湖上势入东溟尽烟景昼清明九峰争隐嶙望中厌朱绂俗内探玄牝野老听鸣驺山童拥竹轸仙花寒未落古蔓柔堪引竹涧入山多松崕向天近云从海天去日就江村陨能赋丘尝闻和歌叄不敏冥搜信冲漠多士期标凖愿奉濯缨心长謡入招隐奉和左司贠外自洛使全京中路先赴长安逢立春日赠韦侍郎等诸公云拜郎登省闼奉使驰车乘遥瞻使者星便是郎官应台妙时放言皇华徳弥称二陜聼风謡三秦望形胜此中睽友益是日多诗兴寒尽歳隂催春归日华证忽覩云间数鴈廻更逢山上花正开河边淑气迎芳草林下轻风待落梅秋宪府中髙唱入春卿署里和声来共言东阁招贤地自有西征谢傅才杨子江楼云杨子何年邑雄雄作禁关江连二妃渚云近八公山驿道青桃外人烟緑屿间晚来潮正满数处落帆还李纾字仲舒大暦𥘉李季卿荐爲左𥙷阙徳宗时终吏侍李嘉祐有元日无衣冠入朝诗寄再从弟𥙷关纾独孤及见元载求正字元知其所欲迎谓曰谁堪制诰及心知不我与乃荐纾时杨炎在阁下忌及故也李嘉祐自苏台至望亭驿人家尽空春物増思怅然有作寄从弟纾云南浦菰蒋覆白苹东吴黎庻逐黄巾野棠自发空流水江燕𥘉归不见人逺树依依如送客平田渺渺独伤春那堪廻首长沙苑烽火年年报虏尘戴叔伦寄中书李舍人纾云萍翻蓬自巻不共本心期复入重城里频看百草滋水流归思逺花发长年悲尽日春风起无人见此时毕燿与独孤常州唱和尝赠常州云洪炉无乆停日月速如飞忽然冲人身饮酒不湏疑常州后寄燿云别时前盟在寸景莫自掷心与白日鬪十无一满百寓形薪火内甘作天地客与物无踈亲斗酒胜竹帛燿与杜子美犮善子美赠毕四燿诗云才大今诗伯家贫苦䆠卑又喜燿除监察诗云大雅何寥阔斯人尚典刑交期余潦倒材力尔精灵其推重如此唐诗纪事巻第二十六唐诗纪事唐诗纪事卷第二十七唐诗纪事巻第二十七于逖姚系赵微明李泌禇朝阳萧昕张朝畅当畅诸独孤及皇甫冉皇甫曽李㓜卿赵骅贾邕刘舟长孙铸房白元晟刘太冲姚发郑殷少野邬载于逖独孤及李白皆有诗赠之盖天宝间诗人也忆舎弟云衰门鲜兄弟兄弟惟两人饥寒各流浪伤感念我身夏期秋未来安知无他因不怨别天长但愿见尔身茫茫天地间万类各有亲安知汝与我乖异同胡秦何时对形影愤懑当共陈野外作云老病无乐事歳愁悲更长穷郊日萧索生意巳苍黄小弟髪亦白两男俱不强有才且未逹况我非贤良幸有杇钝姿野外老风霜寒鸦噪晚景乔朩思故郷魏人宅蓬池结网伫鳣鲂水清鱼不来歳暮空彷徨姚系系送周愿判官归岭南云早蝉望秋鸣夜吟怨离声眇然多异感值子江山行由来重义人感激事纵横往复念遐阻淹留慕平生晨奔九衢饯暮始万里程山驿风月树海门烟霞城易绡泉源近拾翠沙溆明兰蕙一爲赠贫交空复情京西遇旧识兼送徃陇西诗云蝉鸣一何急日暮秋风树即此不胜愁陇隂人更去相逢与相失共是亡羊路韦苏州送系还河中诗云上国旅游罢故园生事㣲风尘满路起行人何处归留意芳树饮惜别暮春晖㡬日投关郡河山对掩扉送陆浑主簿赵宗儒之任云山中眇然意此意乃平生常日望鸟嘷遥对洛阳城故人吏爲隐怀此若蓬夕气冐巗上晨流㵼㟁明存亡区中事影响羽人情溪寂値猿下云归闻鹤声及兹春始暮花葛正明荣㑹有携手日悠悠去无程杨叅军庄送宇文邈云秋云冐原隰野鸟满林声爱此田舎事稽君车马程离堂惨不喧脉脉复盈盈兰叶一经霜香绡爲赠轻灯光耿方寂虫思隠余清相望忽无际如含江海情五老峰大明观赠隐者云云观此山北与君携手稀林端渉横水洞口入斜晖颇觉鸾鹤迩忽爲烟雾飞故人清和客黙㑹琴心㣲丹术幸可授青龙当未归悠悠平生意此日复相违赵㣲明思归云爲别未㡬日去日如三秋犹疑望可见日日上高楼唯是分手处白苹满芳洲寸心宁死别不忍生离忧回军跛者诗云旣老又不全始得离边城一枝假枯朩歩歩向南行去时日一百来时一月程常恐道路傍掩弃狐兎茔所愿死郷里到日不愿生闻此哀怨词念念不忍听惜无异人术倐忽具尔形李泌奉和圣制重阳赐㑹聊示所怀云大唐造昌运品物荷时成乗秋逢令节钖宴欢群情俯临秦山川高会汉公卿未追赤松子且泛黄菊英赓歌圣人作海内同休明奉和圣制中和节曲江宴百寮云风俗时有变中和节惟新轩车双阙下宴㑹曲江濵金石何铿锵簮缨亦纷纶皇恩降自天品物感知春慈恩匝寰歌咏同君臣泌字长源相德宗以上巳九日皆大宴集而寒食上巳多同时欲以二月名节泌请废正月晦以二月朔爲中和节因赐大臣戚里尺谓之裁度里闾酿冝春酒百官进农书以示务本帝乃着令与上巳九日爲三令节中外皆赐缗钱燕㑹邺侯家传云泌赋诗讥杨国忠曰青青东门柳歳宴复憔悴国忠诉于明皇上曰赋柳爲讥卿则赋李爲讥朕可乎禇朝阳五丝诗云越人传楚俗截竹竞萦丝水底深休也日中还贺之章施文胜质列匹美于姬锦绣侔新叚羔羊寝旧诗但夸端午节谁荐屈原词把酒时伸奠汨泳永罗空逺而朝阳登天宝进士第萧昕临风舒锦云丽锦疋云终䄡䄡展向风花开翻覆翠色乱动揺红缕散悠飏里文廻照灼中低垂疑歩障吹起作晴虹旣与丘迟梦深知卓氏功还郷将制服从此表亨通昕字中明再中博学宏词科𥘉爲哥舒翰掌书记翰败儳道走蜀肃宗立奉诰册至行在代宗狩陜昕由武关从帝德宗出奉天昕时爲工部尚书年八十余歩至奉天后兼礼部尚书知贡举以太子少师致仕张朝小长干行云忆昔深闺里烟尘不曽识嫁与长干人沙头候风色三月南风兴思君下江陵八月秋风起㸔君发扬子去时悲如何见少别离多湘潭㡬人到妾梦常风波又云昨夜狂风度吹折江头树淼淼暗无边行人在何处好乗浮云徃佳期兰渚东鸳鸯緑浦上翡翠锦屏中自怜十五余颜色桃花红那作商人妇愁水复愁风江行风云壻贫如珠玉壻富如埃尘贫时不忘旧冨罢多宠新妾本富家女与君爲偶匹念汝一何深中门不曽出妾有绣衣裳葳蕤金缕光念君贫且贱易此从逺方逺方三千里发竟悔不已日暮情更来空望去时水孟夏麦始秀江上多南风商贾归欲尽君今尚巴东巴东有巫山窈窕神女颜常恐游此方果然不知还朝丹朝人大暦时处士畅当南充谢郡客游澧州留赠宇文中丞云仆夲濩落人辱当州郡使量力颇及早谢归今即巳萧萧若凌虚衿带领销靡车服率然来涔阳作游子郁郁寡开颜黙黙独行李忽逢平生犮一笑方在此秋情宁风日楚思浩云水爲语弋林者冥冥鸿逺矣韦苏州寄当诗云㓂贼起东山英俊方未闲闻君新应募籍籍动京关出身文翰场高歩不可攀青𫀆未及解白羽揷腰间昔爲琼树枝今有风霜颜秋郊细柳道走马一夕还丈夫当爲国破敌如摧山何必事州府坐使鬓毛班李端赠当诗并序云余少尚神仙且未能去友人畅当以禅门见导余心知其是而未得其门因寄诗以咨焉少喜神仙术年来乆蹉跎壮志爲一累浮生事渐多衰颜不相识歳暮定相过请问宗居士君其奈老何当河东人正元𥘉爲太常博士后以果州剌史卒与弟诸皆有诗名宿潭上云夜潭有仙舸与月当水中嘉賔爱明月游子惊秋风又云青蒲野陂水白露明月天夜中秋风起心事坐澘然别卢伦云故交君独在又欲与君离我有新秋泪非关秋气悲平阿舘赴郡云晨兴平阿馆见月沉江水溶溶山雾披肃肃沙鹭起奉恩谬符竹伏轼省颃鄙何得施放山愧迎小郡吏寥落耕俗地征途清冥里德绥乃吾民不得将庻矣禽姧非性能多愍㑹衰齿恭承共理诏常惧坠诸地居山居酬韦蘓州见寄云孤茅泄烟处此中山叟居亲云宁有事耽酒讵知余水定鸖翻去松欹峰俨如犹烦使君问更欲结环庐登鹊楼云逈临飞鸟上高出世尘间天势围平野河流入断山偶宴西蜀摩诃池云珎木郁清池风荷左右披浅觞宁及醉慢舸不知移䕃竹簟光冷照流簮影歌胡爲独覊者雪涕向涟漪当诗平淡多佳句如钓渚亭云花发多逺意凫鴈有闲情迟晖耿不暮平江寂无声天柱隐所云荒径饶松子深萝絶鸟声阳崕全带日寛障偶通耕山居云水定鸖翻去松欹峰俨如又寒林苞晚橘风絮露垂杨湖伴闻渔唱天边数鴈行皆有逺意畅诸早春诗云献歳春犹浅园林未尽开雪和新雨落风带旧寒来听鸟闻归鴈㸔花识早梅生涯知㡬日更𬒳一年催独孤及字至之洛阳人时号独孤常州夏中酬于逖毕燿问病见赠云救物智所昧学仙愿未从行藏两乖角蹭蹬风波中薄䆠耻降志卧痾非养蒙闭关渉两旬覊思浩无穷鸑鷟何处来双舞下碧空离别隔云雨惠然此相逢把手贺疾间举杯欣酒浓新诗见乆要清论激深衷高馆舒夜簟开门延㣲风火云赫嵯峨日暮千万峰遥指故山笑相看抚号钟声和由心清事感出气同出处未易料且歌缓愁容愿君崇明德歳暮如青松贾贠外处见中书贾舎人巴陵诗集览之怀旧代书寄赠云海㟁望青琐云长天漫漫十年不一展知有关山难适逢阮始平立马问平安取公咏怀诗示我江海澜蹔若归武库森然矛㦸寒眼明遗头风心悦忘朝餐大驾今返正熊罴扈鸣銮公游凤凰沼献可在笔端系越有长缨封关祗一丸冏然翔寥廓仰望在羽翰嘉㑹不我与相思歳云殚惟当䄂佳句持比青琅玕题思禅寺上方诗云谿口闻法皷停挠登翠屏攀云到金界合掌问禅扄郁律衆山抱空蒙花雨零老僧指香楼云是不死亭眇眇干越路茫茫春草青逺山喷百谷缭绕驰东溟目极想何在境照心亦冥騞然诸根空破结如破瓶下视三界狭但闻五岳腥山中有艮药吾欲隳天形观海诗云北登渤海岛廻首秦东门谁尸造物功凿此天地源澒洞吞百谷周流无四垠廊然混茫际望见天地根白日自中吐扶桒如可扪迢迢蓬莱峰想像金台存秦帝曽经此登临异飞翻扬旌百神㑹望日群仙奔徐福竟何成羡门徒空言唯见石桥足千里潮水㾗及与薛华于逖毕燿友善安定梁肃叙其文曰天宝中作者数人颇节之以礼泊公爲之于是操道德爲根本揔经籍爲冠带以易之精义诗之雅兴春秋之褒贬属之爲辞故其文寛而简直而婉辩而不华博厚而高明论人无虚美比事爲实録天下然复覩两汉之遗风善乎崔公祐甫之言曰常州之文以立宪诫世褒贤遏恶爲用故议论最长其或列于碑颂流于咏歌峻如嵩华盛于江河若賛尧舜禹汤之命爲典爲诰爲谟爲训人皆许之而不吾试论道之位冝而不陟惜哉皇甫冉字茂政玄晏先生之后张曲江深爱之谓清颍秀拔有江徐之风大暦二年迁右𥙷阙冉题巫山云巫崃见巴东迢迢出半空云藏神女馆雨到楚王宫朝暮泉声落寒暄树色同清猿不可听偏在九秋中冉少室昇仙歌云红霞紫气甚氤氲绛节青童迎少君忽从下昇天去空使诗人礼白云高仲武云皇甫冉𥙷阙自擢桂礼闱遂爲高格徃以世道艰虞避地江外每文章一到朝廷作者变色于词塲爲先軰推钱郎爲伯仲谁家胜负或逐鹿中原如菓熟任霜封篱踈从水渡又裛露收新稼迎寒葺旧庐又鷰知社日辞巢去菊爲重阳冐雨开可以雄视潘张平揖沈谢又巫山诗终篇皆丽自晋宋齐梁陈周隋巳来採掇者无数而𥙷阙获骊珠使前贤失歩后軰却立自非天假何以迨斯恨长辔未骋而芳兰早凋悲夫送韩司直云游吴还适越来徃任风波复送王孙去其如春草何㟁明残雪在湖满夕阳多季子留遗庙停舟试一过宿严维宅云昔闻玄度宅门向㑹稽峰君住东湖下清风继旧踪𥘉秋临水月半夜隔山钟世路多离别良宵讵可逢途中送权曎云淮海风涛起江关忧思长同悲鹊遶树独作鴈随阳山晚云和雪汀寒月满霜由来濯缨处渔父爱沧浪西陵寄一公云西陵遇风处自古是通津终日空江上云山若待人汀洲寒事早鱼鸟与同新南望山隂路吾心有所亲独孤至之叙其文云五言诗之源生于国风广于离骚着于李苏盛于曹刘其所自逺矣当汉魏之间虽以朴散爲器作者犹质有余而文不足以今揆昔则有朱絃踈越大羹遗味之叹歴千余歳至沈詹事宋考功始财成六律彰施五色使言之而中伦歌之而成声縁情绮靡之功至是乃备虽去雅浸逺其利有过于古者亦犹路鼗出于上皷篆籕生于鸟迹也沈宋旣没而崔司勲颢王右丞维复崛起于开元天宝之间得其门而入者当代不过数人𥙷阙其人也冉题裴周新园云东郭访先生西郊寻隐路乆爲江南客自有云阳树巳得闲园心不知公府歩开门白日逺倚杖青山暮菓熟任霜封篱踈从水度穷年无牵缀徃事惜沦悟惟见耦耕人朝朝自来去送元盛还潜山云深山秋事早君去复何如裛露收新稼迎寒葺旧庐题诗即招隐作赋是闲居别后应相忆嵇康懒寄书秋日东林之作云闲㸔秋水心无事卧对寒林手自裁庐阜高僧留偈别茅山道士寄书来燕知社日辤巢去菊爲重阳冐雨开浅薄将何称献纳临岐终日自迟廻送韦使君赴昇州云中司龙节贵上客虎符新地控呉襟带才高汉搢绅泛舟因渡腊入境便行春何处歌来暮长江建业人送李録事赴饶州云北人南去雪纷纷鴈呌汀洲不可闻积水长天随逺色荒林极浦足寒云山从建业千峰起江自浔阳九派分借问督邮才弱冠府中年少不如君皇甫曾寄中书王舎人诗云腰金载笔谒承明至道安禅得此生西掖几年纶綍贵东山遥夜薜萝清风传漏刻星河曙月上梧桐雨露清圣主好文谁爲荐闭门空赋子虚成送孔徴士云谷口山多处君归不可寻家贫青史在身老白云深扫雪开松径踈泉过竹林余生负丘壑相送亦何心乌程水楼留别云悠悠千里去惜此一樽同客散高楼上㠶飞细雨中山程随逺水楚思任青枫共説前期易沧波处处通张芳见访郊居云林中雨散早凉生巳有迎秋促织声三径荒芜羞对客十年衰老愧称兄愁心自惜江篱短世事方㸔木槿荣君若罢官携手日寻山莫筭白云程云林邕上人云春山临一室独坐草凄凄身寂心成道花开鸟自啼细泉松磬里反景竹林西晚与门人别依依出虎溪送中丞还京云罢战廻龙节朝天见凤池寒生五湖道春及万年枝邵化多遗爱胡清巳畏知懐㤙偏感别堕泪向旌麾赠霈禅师云南岳潇湘沅吾师经利渉身归沃洲老名与文公接静教传荆吴道缘止渔猎观空色不染对境心自惬室中人寂寞门外山重叠天台积幽梦早歳归负笈高仲武云昔孟阳之与景阳诗罔慙厥弟恊居六品载处下流今侍御之与𥙷阙文辞亦尔体制清洁华不胜文然寒生五湖道春及万年枝五言之选其爲士林所尚宜哉曾字孝常爲殿中侍御史天寳中兄弟踵登进士第名相上下时比张氏景阳孟阳云寻陆处士云㡬年人不见林下掩柴关留客当清夜逢君话旧山隔城寒杵急带月早鸿还南陌虽相近其如隐者闲哭陆处士云从此无期见柴扉对雪开二毛逢世难万恨掩泉台返照当空乆孤城吊客回汉家偏访道犹畏鸖书来送人作使云上将还专席双旌复出秦关河三晋路賔从五原人孤戍云连海平沙雪度春酬恩㸔玉劒何处有烟尘曽与刘长卿犮善曽过长卿碧涧别业诗云谢客开山后郊扉出去通江湖十年别衰老一樽同反照寒川满平田暮雪空沧洲自有趣不复泣途穷长卿和云荒村带晩照落叶乱纷纷古路无行客寒林独见君野桥经雨断涧水向田分不爲怜同病何人到白云曽又寄长卿云南忆新安郡千山带夕阳断猿知夜乆秋草助江长鬓髪应成素青松独见霜爱才称汉主题柱待田郎长卿和云离别江南北汀洲叶再黄路遥云共水砧逈月如霜歳俭攸仁政年衰忆故郷伫君宣室召汉法倚张纲卢纶哭曽云攀龙与泣麟哀乐不同尘九陌霄汉侣一灯冥寞人舟沉惊海濶兰折怨霜频巳矣复何见故山应更春李㓜卿近日霜毛一畨新别时芳草两廻春不堪花落花开处况是江南江北人薄䆠龙钟心懒慢故山寥落水奫沦縁君爱我疵瑕少愿窃仁风寄老身㓜卿字长夫陇西人大暦中以右庻子领滁州别业在常州义兴曰玉潭㽵在滁州时以书託独孤至之独孤以诗寄云日日思琼树书书话玉潭知同百口累曷日办抽篸又至之题玉潭云碧玉徒强名氷壷难比德唯当寂照心可并奫沦色㓜卿所谓故山寥落水奫沦者也萧颕士乐闻人善以推引后进爲巳任如李阳冰李㓜卿皇甫冉陆渭軰由奖目皆爲名士滁州迨今有庻子泉以㓜卿得名也赵骅送晁补阙归日本国云西掖承休澣东隅返故林来称剡子学归是越人吟马上秋郊逺舟中曙海隂知君怀魏阙万里独揺心骅字云卿擢开元进士第尝䧟陆山贬晋江尉建中𥘉爲秘书少监与颜眞卿萧颕士等善其子宗儒贾邕萧夫子赴东府门人送者十二人刘太眞爲之序云先师微言旣絶者千有余载至夫子而后洵美无度得夫天和顷东倭之人踰海来賔举其国𥙿愿师于夫子非敢私请表闻于天夫子辞以疾而不之从也退然贫居述作万巻去其浮辞存乎正言昔左氏失于烦糓梁失于短公羊失于俗而夬子爲其折衷王公交辟拒而不应从官三年始参谋于洛京家兄与先鸣者六七人奉壷开筵执弟子之礼于路左太眞以文求进以无闻见举而不恡爲大子羞春云轻隂草色新碧皎皎疋马出于青门吾徒喟然瞻望不及赋诗仰饯者自相里造贾邕巳下凢十二人皆及门之选也邕得路字云子欲适东周门人盈岐路高标信难仰薄䆠非始务绵邈千里途徘徊四郊暮征车日云逺抚巳慙深顾邕天寳九年李暐侍郎下登第刘舟得适字云大名掩诸古独断无不适德遂天下宗官爲幕中客骊山浮云散覇㟁零雨夕请业非逺期圆先再生魄天宝十六年阳浚舎人下登第长孙铸得离字云大德讵可拟高梧有长离素怀经纶具昭世犹安卑落日去关外悠悠隔山陂我心如浮云千里相追随天宝十二年阳浚舎人下登第房白得还字云夫子高世迹时人不可攀今子亦云幸谬得承温颜良䇿资入幕遂行从近关青春㶚亭上此去何时还天宝十三年阳浚侍郎下登第元晟得引字云吾见夫子德谁云习相近数仞不可窥言味终难尽处喧虑常澹作吏心亦隐更有嵩少峰东南爲胜引晟河南府进士刘太冲得浅字云吾师继㣲言賛黜在坟典寸禄聊自平生官情鲜逶迟东周路春草深复浅日逺夫子门中心曷由展天宝十二年阳浚舎人下登第姚发得草字云天生良史笔浪迹擅文藻中夏授参谋东夷愿闻道行轩翫春日饯席借芳草幸得师季良欣留箧笥宝天宝十二年阳浚舎人下登第郑愕得徃字云斤溪数亩田素心拟长徃翳君曲得引使我缨俗网风尘岂不劳道义成心赏春郊桃李月忍此戒征两天宝十二年阳浚舎人下登第殷少野得散字云官闲幕府下聊以任纵诞文学鲁仲尼高标嵇中散出门时雨润对酒春风暖感激知巳恩别离魂欲断天寳十六年阳浚舎人下登第邬载得君字云䇿名十二载独立先斯文尔来及门者半巳昇青云青云岂无姿黄鹤素不群一辝芸香吏㡬歳沧江濆散职旣不羁天聦亦昭闻虽承急贤诏未谒陶唐君薄俸还自急此言那足云和风媚东郊具物滋南薫蕙草正可摘䂊章犹未分宗师忽千里使我心氛氲天寳十三年阳浚侍郎下登第颍士留别二三子得韵字云二纪尚雌伏徒然忝先进英英尔衆贤名实鬰双振残春惜将别清洛行不近相与爱后时无令狐逸韵邬载有文名与钱起友善起同载旅寓关中起有诗云文士皆求遇今人谁至公灵台一寄宿杨柳再春风更惜忘形友频年失志同羽毛齐燕雀心事阻鸳鸿留滞慙归养飞鸣恨触笼橘怀郷梦里书去客愁中残雪送归鴈韶光叶断蓬呑悲问唐举何路出屯蒙又送邬三落第还郷云郢客文章絶世稀常嗟时命与心违十年失路谁知巳千里思亲独逺归云㠶春水将何适日爱东南暮山碧关中新月对离樽江上残花待归客名官无媒自古迟穷途此别不堪悲荷衣垂钓且安命金马招贤㑹有时刘长卿过邬三湖上书斋云何事东林客忘机一钓竿酒香开瓮老湖色对门寒向郭青山送临池白鸟看见君能浪迹予亦厌㣲官唐诗纪事卷第二十七唐诗纪事唐诗纪事卷第二十八唐诗纪事卷第二十八张濯孙叔向朱长文胡令能郑丹李希仲杜诵郑钖古之竒秦系令狐峘杨凌刘太眞顾况薛业刘希戬朱绛元凛杨志坚刘方平李揆戎昱张濯题舜庙云古都遗庙出山濆万代千秋仰圣君蒲版城边长逝水苍梧野外不归云寥寥象设魂应老寂寂虞篇德巳闻向晩风吹庭下栢犹疑琴曲韵南薫濯登上元进士第孙叔向题昭应温泉云一道温泉遶御楼先皇曽向此中逰虽然水是无情物也到宫前咽不流送咸安公主云卤簿迟迟出国门汉家公主嫁乌孙玉颜使向穹庐去衞霍空承明主恩咸安德宗女元和时追封燕国襄穆公主朱长文吴兴送梁𥙷阙归朝赋得荻花云柳家汀州孟冬月云寒水清荻花发一枝持赠朝天人愿比蓬莱殿春眺扬州西岗寄于贠外云芜城西眺极苍流漠漠春烟间曙楼瓜歩早湖吞建业蒜山晴雪照扬州隋家故事不能向鸖在山池期我游望中有怀云龙向洞中啣雨出鸟从花里带香飞白云㫁处见明月黄叶落时闻擣衣宿新安江深度舘寄郑州王使君云霜飞十月中揺落衆山空孤馆闭寒禾大江生夜风赋诗忙有意沈约在关东送李司直归浙东幕兼寄鲍将军云翩翩书记早曽闻二十年来愿见君今日朝廷想白髪同时㡬许在青云人从北固山边去水到西陵渡口分㑹作王门曵裾客爲余前谢鲍将军长文大暦间江南诗人胡令能咏绣障云日暮堂前花蘂娇争拈小笔上床描绣成安向春园里引得黄莺下柳条小儿垂钓云蓬头稚子学垂纶侧坐莓苔草映身路人借问遥拈手恐畏鱼惊不应人喜圃田韩少府见访云忽闻梅福来相访笑着荷衣出草堂儿童不惯见车马争入芦花深处藏令能圃田隐者少爲负局锼钉之业以所居列子之里家贫遇茶果必祭列子以求聦明或梦人割其腹以一卷书内之遂能吟咏禅学尤䆳世谓胡钉铰者也正元元和间人郑丹肃宗挽歌云国以重明受天从谅闇移诸侯方北靣白日又西驰龙影当泉落鸿名向庙垂永言青史上还见载无爲玄宗挽歌云律暦千年㑹车书万里同固期常戴日岂意厌观风地惨新疆理城摧旧战功山河万古壮今夕尽归空高仲武云郑丹诗剪刻婉宻宝应中献二帝两后挽歌三十首词㫖哀楚得臣子之致虽不及事朝廷嘉之解褐蕲州録事参军二章其尤者也丹大暦间诗人李希仲东皇太一词云吉日𥘉斋戒灵巫穆上皇焚香布瑶席鸣珮奠椒浆缓舞花飞满清歌水去长廻波送神曲云雨满潇湘蓟北行云旄头有精芒胡骑猎秋草羽檄南渡河边庭用兵早汉家爱征战宿将今巳老辛苦羽林儿从戎榆关道一身救边速烽火通蓟门前军飞鸟断格闘尘沙昏寒日皷声急单于夜将奔当湏徇忠义身死报国恩高仲武云希仲轻靡华胜于质此所谓才力不足务爲清浅者也然前军飞鸟断格闘尘沙昏亦出塞録叠叠不歇可及中矣希仲赵郡人天宝𥘉宰偃师范阳赵戎挈家避乱入江淮杜诵诵哭长孙侍御云道爲谋猷重名因赋颂雄礼闱曽擢桂宪府旣乗騘流水生涯尽浮云世事空惟应旧松栢萧飋九原中高仲武云诵诗平调不失文流如流水生涯尽浮云世事空得生人始终之理故编于集诵大暦间诗人也郑钖邯郸少年行云霞鞍金口骝豹袖紫貂裘家住丛台下门前漳水流唤人呈楚舞借客试吴钩见说秦兵至甘心赴国雠李嘉祐与钖游春诗云东门垂柳长回首独心伤日暖临芳草天晴忆故乡映花莺上下过水蝶悠飏借问同行客今朝泪㡬行李端司空曙皆钖友也钖登寳应进士第宝暦间爲礼部员外郎古之竒秦人謡云㣲生祖龙代却思尧舜道何人仕帝庭㧞杀指佞草姦臣弄民柄天子恣衷抱上下一相蒙马鹿遂颠倒中国旣版荡骨肉安可保人生贵年寿吾恨死不早李端送之竒赴泾州幕云畴昔十年兄相逢五校营今宵举盃酒陇月见军城之竒登宝应进士第秦系系呈韦苏州诗云乆卧云间巳息机青袍忽着狎鸥飞诗兴到来无一事郡中今有谢元晖系字公绪㑹稽人隐泉州南安九日山张建封闻系不可致就加校书郎自号东海钓客与刘长卿善权徳舆曰长卿自以爲五言长城系用偏师攻之矣韦荅系曰知掩山扉三十秋鱼须翠碧叶床头莫道谢公方在郡五言今日爲君休盖系以五言得名乆矣年八十余卒南安人号其峰爲高士峰系将移耶溪旧居留呈严长史陈校书允𥘉云鸡犬渔舟里长謡任兴行即今邀客醉巳𬒳逺山迎书笈将非重荷衣着甚轻谢安无箇事忽起爲苍生山中赠张评事时授右卫佐云终年常避喧自注五千言流水闲过院春风与闭门山茶邀土客桂实落前轩何事教予起微言不足论系家剡山向盈一纪大暦五年人或以其文闻于留守薛公无何奏系右卫率府仓参军意所不欲以疾辞免因将命者献诗云由来那敢议轻肥散髪行歌自採薇逋客未能忘野兴辟书令遣脱荷衣家中匹妇空相笑池上群鸥尽欲飞更乞大贤容小隐益看愚谷有光辉系曽与鲍员外同举场因其见寻呈情云少小爲儒不自强如今复嬾见侯王览镜自知身渐老买山将作计偏长荒凉鸟兽同三迳撩乱琴书共一床犹有郎官来问病时人莫道我徉狂山中寄钱起苗发云空山歳计是胡麻穷海无梁泛一槎㓜子唯能覔黎粟逸妻相共老烟霞高吟丽句惊巢鸖闲闭春风㸔落花借问省中何水部今人㡬箇属诗家令狐峘儒服学从政遂爲尘事婴䘖命东复西孰堪异郷情怀禄且怀恩䇿名敢逃名羡彼农亩人白首亲友并江山入秋气草木彫晚荣方塘寒露凝旅馆凉飈生懿交守东吴梦想闻颂声云水方浩浩离忧何时平右令狐峘寄韦苏州诗峘德棻五世孙天宝末第进士宰相杨炎故出杜鸿渐门下其子封求洪文生以託峘峘曰必得公手书得书即奏之炎具奏所以然德宗曰姦人也自礼侍贬衡州别驾韦苏州荅峘诗云一㓙乃一吉一是复一非孰能逃斯理亮在识其㣲三黜故无愠高贤当庻㡬但以亲交恋音容邈难希况惜别离乆俱忻蕃守归朝晏方陪厠山川又乖违吴门昌海雾崃路凌连矶同㑹在京国相望涕沾衣明时重英才当复别彤闱白王虽尘垢拂拭还光辉峘再谪三衢遇田敦爲牧乃门生也方相见敦曰吾今日方见座主乃分半俸奉之杨凌淮阳爲郡暇坐惜流芳歇散怀累榭风清暑澄潭月陪燕辞三楚戒途绵百越非当逺别离雅奏何由发右杨凌诗韦应物剌滁州凌时以恊律客滁州旣别韦寄诗云吏散山阁掩鸟鸣山郡中逺念长江别俯觉坐隅空舟泊南池雨簟卷北楼风併罢芳罇燕爲怆昨时同故凌以前诗谢之凌明妃怨云汉国明妃去不还马駞絃管向隂山匣中纵有菱花镜羞对单于照旧颜凌字恭履最善文章大暦中与兄凭凝踵进士第时号三杨凌终侍御史子敬之刘太眞宠至乃不惊罪及非无由奔迸厯畏途𬗟邈赴偏陬牧此彫弊甿属当赋歛秋夙兴谅无𥙷旬暇焉敢休前日怀友生独登城上楼迢迢西北望逺思不可收今日车骑来旷然销人忧晨迎东斋饭晩度南溪游以我碧流水泊君青翰舟莫将迁客程不爲胜景留飞扎谢三守斯篇希见酬右刘太眞诗太真剌信州时顾十二左迁过上饶出韦苏州房杭州韦睦州三使君诗太眞继焉太眞宣州人师萧颍士萧云太真吾入室者也正元四年德宗诏群臣宴曲江自爲诗群臣皆和帝自第之以太眞李纾等爲上鲍防于邵等次之张蒙等爲下与择者四十二人韦蘓州荅太眞诗云琼树凌霜雪䓤蒨如芳春英贤虽出守夲自王阶人宿昔陪郎署出入迎清尘孰云俱列郡比德岂爲隣其见重如此顾况况字逋翁姑蘓人至德进士性诙谐与柳浑李泌爲方外友德宗时浑辅政以秘书郎召及泌相自谓当得逹官乆之迁着作郎况坐诗语调谑贬饶州司戸居于茅山以寿终皇甫湜爲况文集序云偏于逸歌长句骏发踔厉徃徃若穿天心出月脇意外惊人语非寻常所能及最爲快也其爲人类其词章云况志尚踈逸近于方外时宰招以好官况以诗荅云四海如今巳太平相公何用唤狂生此生还似笼中鸖东望州呌一声子规诗云栖霞山中子规鸟口边血出啼不了山僧夜后𥘉入定闻似不闻山月晓露青竹杖歌云鲜于仲通正当年章仇兼琼在蜀川约束蜀儿採马鞭蜀儿採鞭不敢眠横截斜度飞鸟边䋲桥夜上层崕巅头揷白云跨飞泉採得马鞭长且坚浮沤丁子珠聮聮灰煑蜡揩光烂然章仇兼琼持上天上天雨露何其偏飞龙闲廐马数千朝饮吴江夕秣燕红尘扑辔汗湿鞯师子麒麟聊比肩曲江昆明洗刷牵四蹄浪头枿天蛟龙稽䫙河伯䖍拓羯胡鶵脚手鲜陈闳韩干丹青妍欲貌未貌眼欲穿金鞍王勒锦连干骑入桃花杨柳烟十二楼中奏管絃楼中美人夺神仙争爱大家把此鞭禄山入关关破年忽见杨州北邸前祗有人还千一钱亭亭笔直无皴节磨捋形相一条䥫市头终是无人别江海贱臣不拘绁垂绡挂影西窓缺稚子覔衣挑仰穴家僮拾薪几柪折玉润犹霑玉垒雪碧鲜似染苌弘血蜀帝祠边子规咽相如桥上文君絶徃年䇿马降至尊七盘九折横劒门穆王八骏超崐崘安用冉冉孤生根圣人不贵难得货金玉珊瑚谁买恩况攻小笔尝求知新亭监人诘之曰余要貎海中山耳仍辟画省王黙爲副任职半年觧后落笔有竒趣山中作云野人爱向山中宿况在葛洪丹井西庭前有箇长松树半夜子规来上啼况又有汀洲渺渺江篱短疑是疑非两断膓巫崃朝云暮不归洞庭春水晴空满頺垣化爲陂陆地堪乗舟大姑山尽小孤出月照洞庭行客船右张爲取作主客图代佳人赠别云万里行人欲渡溪千行珠泪滴爲泥巳成残梦随君去犹有惊乌半夜啼秋题叶道士山房云水边垂柳赤栏桥洞里仙人吹玉箫近得麻姑书信否浔阳向上不通潮金铛玉珮歌云赠君金铛太霄之玉佩金鎻禹步之流珠五岳眞君之秘箓九天文人之宝书东井沭浴辰巳毕先进洞房上奔日借问君从何处来黄姑织女机边出悲歌三首并序云情思发动圣所不免也故师乙陈其宜延陵审其音理乱之所经王化之所兴信无逃声岂徒文彩之丽遂作歌以悲之云边城路今人犂田昔人墓㟁上沙昔时江水今人家今人昔人共长叹四气相催节廻换明月皎皎入华池白云离离渡青汉我欲昇天天隔霄我欲渡水水无桥我欲上山山路险我欲吸井井泉遥越人翠𬒳今何夕独立沙边江草碧紫燕西飞欲寄书白云何处蓬莱客新系青丝百尺䋲心在君家辘轳上我心皎洁君不知辘轳一转一惆怅何处春风吹晓幕江南渌水通朱阁美人二八颜如花泣向春风听春鸟别时多见时少愁人一夜不得眠瑶井玉䋲相对晓轩辕黄帝𥘉得仙鼎湖一去三千年周流三十六洞天洞中日月星辰聮骑龙倒景游八极轩辕弓劒无人识东海青童寄消息八月五日歌云四月八日明星出摩耶夫人降千佛八月五日佳气新昭成太后出圣人开元九年燕公説奉诏听置千秋节丹青庙里贮姚宋花蕚楼中宴岐薛清乐灵香㡬处闻鸾歌鳯吹动祥云巳于武库见灵鸟仍向晋山逢老君率土溥天无不乐河清海晏穷寥廓梨园弟子传法曲张果先生进仙药玉座凄凉游帝京悲翁回首望承明云韶九奏杳然逺唯有五陵松栢声洞庭秋日云青草湖边日影低黄茅嶂里鹧鸪啼丈夫飘荡今如此一曲狂歌楚水西薛业洪州客舎寄柳博士芳诗云去年燕巢主人屋今年花发路傍枝年年爲客不到舎旧国存亡那得知胡尘一起天下乱何处春风无别离晩秋赠张折冲诗云都尉今无事时清但闭关夜霜戎马痩秋草射鵰闲位以穿杨得名因折桂还冯唐真不遇叹息鬓毛班独孤常州送薛处士业游庐山序云薛侯敦于诗困于学敏于行时然后言言而寡尤口弗言禄禄亦不及识其真者以爲永叹而薛侯居之澹如君子哉若人也拂缨上之尘西游庐山赵𥙷阙骅王侍御定张评事有略各以文爲赠余亦持片言用代踈麻瑶华之赠刘希戬弹琴诗云碧山本岑寂素琴何清幽弹爲风入松崕谷䬃以秋庭鹤舞白雪泉鱼跃洪流余欲娱世人明月难暗投感叹未终曲泪下不可收呜唿钟子期零落归山丘死而若有知䰟兮从我游朱綘春女怨云独坐纱䆫剌绣迟紫荆枝上啭黄鹂欲知无限伤春意併在停针不语时顾陶取此书爲类选元凛九日对酒云嘉辰复遇登高台良朋笑语倾金罍烟摊秋色正堪翫风惹菊香无限来未保乱离今日后且谋欢恰玉山頺谁知靖节当时事空学狂歌倒戴廻中秋夜不见月云蟾轮何事色全微赚得佳人出绣帏四野雾凝空寂寞九霄云鎻絶光辉吟诗得句翻停笔翫处临樽却掩扉公子倚栏犹怅望懒将红烛草堂归杨志坚颜鲁公爲临川内史邑有杨志坚者嗜学而贫妻厌之一日告离志坚以诗送之曰平生志业在琴诗头上如今有二丝渔父尚知谿谷暗山妻不信出身迟荆钗任意撩新鬓明镜从他别画眉今日便同行路客相逢即是下山时持诗诣州请公牒求别醮颜公案其妻曰王欢之廪旣虚岂遵黄巻朱叟之妻必去宁见锦衣汚辱郷闾败伤风俗若无褒贬侥倖者多遂箠之后无弃其夫者刘方平秋夜汎舟云林塘夜汎舟虫响荻飕飕万影皆因月千声各爲秋歳华空复晩郷思不堪愁西北浮云外伊川何处流皇甫冉寄方平诗云十年不出蹊林中一朝结束甘从戎严子持竿心寂歴寥落荒篱遮旧宅又曰与君从来同语黙岂是悠悠但相识天伴三秋空复情袖中一字无由得方平春怨云纱䆫落日渐黄昏金屋无人见泪痕寂寞空庭春又晚梨花满地不开门方平汎舟思郷云西北浮云外伊川何处流盖洛中人也皇甫冉之京留别方平诗云迟迟越二陵廻首但苍茫乔木清宿雨故关愁夕阳冉尝爲河南从事自是迁左拾遗留别于河南也方平与元鲁山善不仕盖邢襄公政㑹之后也萧颍士云山东茂异有河南刘方平李揆揆与饶州剌史封渐仲容叔霁连句揆笔力遒媚有免相践蓬阁卧痾淮海濵偶逢潘川守宛是潘阳亲又云共仰新侯伯同瞻旧宰臣又云郷路辕思北家林巷喜南前定録云有巫者告揆曰公当爲拾遗遗以一书缄之云得此官即开后明皇召试紫丝盛露囊赋果得拾遗启缄即此赋也戎昱宪宗朝北狄频㓂边大臣奏议古者和亲有五利而无千金之费帝曰比闻有士子能爲诗而姓名稍僻是谁宰相对以包子虚冷朝阳皆非也帝遂吟曰山上青松陌上尘云泥岂合得相亲世路尽嫌良马痩唯君岂合卧龙贫千金未必能移性一诺从来许杀身莫道书生无感激寸心还是报恩人侍臣对曰此是戎昱诗也京兆尹李銮拟以女嫁昱令其攺姓昱固辞焉帝恱曰朕又记得咏史一篇云汉家青史内计拙是和亲社稷因明主安危託妇人岂能将玉貌便欲静胡尘地下千年骨谁爲辅佐臣帝笑曰魏綘之功何其懦也大臣遂息和戎之论矣塞上曲云楼上画角哀即知兵心苦试问左右人无言泪如雨何意值明时终年事鼙皷长安秋夕云八月更漏长愁人起常早闭门寂无事满地生秋草昨霄西䆫梦先入荆门道逺客归去来在家贫亦好昱在零陵于襄阳闻有妓善歌取之昱以诗遣行曰宝钿香娥翡翠裙粧成掩泣欲行云慇懃好取襄王意莫向阳台梦使君于遂遣还昱登进士第衞伯玉鎭荆南辟爲从事后爲辰䖍二州剌史昱赠别张驸马云上元年中长安陌见君朝下欲归宅飞龙骑马三十疋玉勒彫鞍照𥘉日数里衣香遥扑人长衢雨歇无纎尘从奴斜抱勑赐锦双双蹙出金麒麟天子爱壻皇后弟独歩明时负权势一身扈跸承殊泽甲第朱门耸高㦸鳯凰楼上伴吹箫鹦鹉杯中醉留客㤗去否来何足论宫中晏驾人事翻一朝负谴辞丹阙五年待罪湘江源冠冕凄凉㡬迁攺眼㸔桒田变成海华堂金屋别赐人细眼黄头揔何在清宫相见寸心悲懒欲今时问昔时㸔君风骨殊未歇不用愁来双泪垂宝应中过滑州洛阳后同王季犮作苦哉行诗云妾家清河边七叶承貂蝉身爲最小女偏得浑家怜亲戚不相识幽闺十五年有时最逺出祗到中门前年狂胡来惧死翻生全今秋官军至岂意遭戈鋋匈奴爲先锋长鼻黄髪拳弯弓猎生人百歩牛羊羶脱身落虎口不及归黄泉苦哉难重陈暗哭苍苍天採莲曲云虽听採莲曲讵识採莲心漾檝爱花逺回船愁浪深烟生极浦色日落半汪隂同侣怜波静㸔粧堕玉簮涔阳女儿花满头毵毵同泛朩兰舟秋风日暮南湖里争唱菱歌不肯休卷末唐诗纪事唐诗纪事卷第二十九唐诗纪事巻第二十九常衮张衆甫田澄柳郴李彦逺薛元载张元宗杨郇伯高拯梁锽刘长川姚伦孙处立刘复朱彬戴叔伦于鹄王李文常衮晩秋集贤院即事寄徐薛二侍郎云穆穆上清宫沉沉中秘书金铺深内殿石甃尽寒渠花树台斜倚宫烟阁半虚缥囊铺锦绣翠轴卷琼琚墨润氷文茧香消蠧字鱼翻黄桐叶老吐白桂花𥘉旧德双游处聮芳千载余北朝荣庾薛西汉盛严徐侍讲亲华扆徴诗歩绮踈缀帘金翡翠赐砚玉蟾蜍移秩东南逺离忧歳月除承明期重入江海意何如衮京兆人爲中书舎人文采赡蔚长于应用誉重一时相代宗用人非文词者摈不用世谓之濌伯衮晩秋集贤即事诗司空曙和云蔼蔼鳯凰宫兰台玉树通夜霜凝树羽晓日照和风官亚三台贵儒开百代宗司言陈禹拜侍讲发尧聦香卷青蒲内鈆力緑字中缀籖从太史锵佩揖群公池接天泉碧林文御果红寒龟登故叶秋蝶恋踈丛颜谢㣲文并钟裴直事同离群惊海鸖属思怨江枫地逺招苏外山长越絶东慙当哲匠后下曲奏难工独孤及和云汉家金马署帝座紫㣲郎图籍凌群玉歌诗冠栢梁隂隂万年树肃肃五经堂挥翰忘朝食研精待夕阳晴空露盘逈秋月鎻䆫凉逺兴生班鬓高情寄缥囊葳蓬双鸑鷟夙昔并翺翔汲冡同刋谬蓬山共𥙷亡羗池摧羽翮流落限江湘禁省一分𬒮旻天三雨霜石渠遗迹满水国暮云长早晩朝宣室归时道路光钱起和云文星垂太虚辞伯综群书綵笔下鸳掖褒衣来石渠典坟探奥㫖造化覩权舆述圣鲁宣父通经汉仲舒䆫明冝缥带地肃近丹除清昼删诗暇高秋作赋𥘉露盘侵汉耸宫柳度鸦踈静对连云阁睛闻过阙车旧僚云出矣晩歳复何如海峤瞻归路江城梦直庐含毫思两鳯望逺寄双鱼定笑巴歌拙还参丽曲余张衆甫鸖诗云驯狎经时乆㰚枞短翮存不随淮海变空媿稻粮恩独立秋天浄单栖夕露䌓欲飞还歛翼谁敢望乗轩戴叔伦酬衆甫诗云野人无夲意散木任天材分向空山老何言上苑来超遥千里道依倚九层台出处宁知命轮辕岂自媒更慙张处士相与别嵩莱衆甫送李观之宣州谒袁中丞诗云古渡大江濵西南拒要津自当舟檝路应济徃来人翻浪惊飞鸟廻风起緑苹君㸔波上客晚歳独垂纶高仲武云衆甫婉媚绮错巧用文字工于兴喻只如不随淮海变空媿稻粱恩尽陈谢之源又自当舟擑路应济徃来人得讽兴之要形容体裁率皆如此文流之佳士也衆甫字子𥘉清河人年过耳顺方脱章甫冠惠文爲太常寺太祝尉河南寿安县罢秩侨居云阳时以縁情比兴䟽导心术志之所之輙诣絶境待拜监察御史爲淮宁军从事建中三年卒田澄成都爲客作云蜀郡将知逺城南万里桥衣縁郷泪湿貌以客愁销地富鱼爲米山芳桂是樵旅游唯得酒今日过明朝澄大暦天寳间人杜子美赠献纳使起居田舎人诗即澄也末句云杨雄更有河东赋惟待吹嘘送上天盖澄以舎人奉使入蜀肃宗时人也柳郴郴与李端卢纶友善有贼平后送客还郷诗云他郷生白髪旧国有青山最有思致尤长于短句如赠别云江浦程千里离樽泪数行无论吴与楚俱是客他郷又云何处最悲辛长亭临古津往来舟檝路前后别离人李彦逺採桒云採桒畏日高不待春眠足攀条有余愁那矜貌如玉千金岂不赠五马空踯躅何以变贞性幽篁雪中緑彦逺大暦正元间诗人薛勑赠康尚书美人云天门喜气晓氛氲圣主临轩召冠军欲令从此行霖雨先赐巫山一片云康尚书日知也德宗时斩李惟岳以功擢爲深赵节度迁奉诚军陟晋綘德宗时河东诗人也元载王忠嗣鎭北京以女韫秀归元载歳乆而见轻韫秀劝之游学元乃游秦爲诗别韫秀曰年来谁不厌龙钟虽在侯门似不容㸔取海山寒翠树苦遭霜霰到秦封妻请偕行曰路扫饥寒迹天哀志气人休零别离泪携手入西秦元到京屡陈时务深符上㫖肃宗擢拜中书王寄诸姨妺诗曰相闼巳随麟阁贵家风第一右丞诗笄年觧笑鸣机妇耻见蘓秦冨贵时元肃代两朝宰相贵盛无比复爲一篇以喻之曰楚竹燕歌动画梁春兰重换舞衣裳公孙开舘招嘉客知道浮云不乆长元贪恡𬒳诛上令王氏入宫叹曰二十年太原节度使女十六年宰相妻谁能爲长信昭阳之事死亦幸矣京兆笞毙大暦五年春载早朝有献文章者公令左右收之其人苦欲公读公云候入中书当爲㸔其人言若不能读自诵毕因亦不见诗曰城东城西旧行处城里花飞乱如絮海鷰㗸泥欲下来屋里无人却飞去载后破家妻子𬒳杀其一云城南路长无宿处荻花纷纷如柳絮海鷰㗸泥欲作巢空室无人却飞去张元宗登景云寺阁云胡马饮河洛我家从此迁今来独垂泪三十六峰前望终南山云红尘白日长安路马足车轮不暂闲唯有茂陵多病客每来高处望南川杨郇伯妓人出家云尽出花钿与四邻云鬟剪落厌残春暂惊风烛难留世便是莲花不染身贝叶欲翻迷锦字梵声𥘉学悮梁尘从今艶色归空后湘浦应无觧佩人窦常逢中立春寄怀郇伯云浪迹终年客惊心此地春风前独去马泽畔耦耕人老大交情重悲哀物外亲子云今在宅应见柳条新高拯拯及第后赠试官云公子求贤未识眞欲将毛遂比常伦当时不及三千客今日何如十九人拯大暦十三年进士试官薛邕也梁锽七夕泛舟云云端有灵匹掩映拂粧台夜乆应揺珮天高响不来片欢秋始展残梦晓翻催却怨填河鹊留桥又不廻咏木老人云刻木牵丝作老翁鸡皮鹤髪与眞同湏臾弄罢寂无事还似人生一梦中古意云妾家巫崃阳罗幌寝银床晓日临䆫乆春风引梦长落钗仍在鬓㣲汗欲消香纵使蒙笼斍魂游逐楚王钱起秋夜与锽文宴云车到闲林下杯香蕙草时好风能自至明月不湏期秋水翻河影晴霜脆柳丝㣲官是底物许日废言诗明皇杂録云李辅国矫制迁明皇西宫力士窜岭表帝戚戚不乐日一𬞞食吟诗云刻木牵丝作老翁一梦中不知明皇作或咏锽刘长川寳劒篇云寳劒不可得相逢㡬许难今朝一度见亦色照人寒匣里星文动环边月影残自然神鬼伏无事莫空弹将赴东都上李相公云四海兵𥘉偃平津阁正开谁知火炉下还有不燃灰长川肃代时诗人也姚伦感秋云试向踈林望方知节候殊乱声千叶下寒影一巢孤不蔽秋天鴈惊飞夜月乌霜风与春日㡬度遣荣枯伦过章秀才洛阳客舎云逹人心自适旅舎当闲居不出来时径重㸔读了书晩山岚色近斜日树隂踈尽是忘言客听君诵子虚高仲武云姚子诗虽未洪深去凢巳逺属兴比事不失文流如乱声千叶下寒影一巢孤亦篇之秀也伦终杨州大都府曹参军孙处立咏黄莺云欲转声犹澁轻飞羽未调高风不借便何处得迁乔处立江宁人长安中爲左拾遗善属文尝恨天下无书以广新闻神龙𥘉桓彦范等用事处立遗书论时事得失不得用乃去官还郷以病卒刘复寺居清晨云高枕对晓月衣中清且凉露华朝未晞滴沥含虚光隔竹闻汲井开扉见焚香幽心感衰病结念依法王青冥早云飞杳眇空鸟翔此情皆有释悠然知所忘经禁城云日没路且长游子欲涕零荒城无人路秋草飞寒萤东南古丘墟莾苍驰郊埛黄云晦断㟁枯井临崩亭昔人竟何之穷泉独冥冥苍苔没碑版杇水与荆吴分清光日阻脩尺素安可论相思寄梦寐瑶草空氛氲出三城别幕中三判官诗云翔禽託高柯倦客念主人恩义有所知四海同一身况皆旷大姿翰音见良辰陈规佐武略高统据要津常愿投素诚今果得所申金罍列四座广厦无氛尘留连徂暑中观望歴数旬河山险以固士卒勇且仁饰装去未归相追越城闉贵无青玉案缄佩永不泯复登大暦进士第尝爲水部外郎爲石洪父平墓铭朱彬丹阳作云暂入新丰市犹闻旧酒香抱琴沽一醉尽日卧垂阳彬大暦正元间诗人戴叔伦字㓜公润州人师事萧颕士爲门人冠刘晏管盐铁表主管湖南至云安杨惠琳反驰客刼之曰归我金币可缓死叔伦曰身可杀财不可得乃舍之累迁至容管经略德宗尝赋中和节诗遣使者宠赐代还卒早行寄朱山人放云山晓旅人去天高秋风悲明河川上没芳草露中衰此别又万里少年能㡬时心知剡溪路聊且寄前期和汴州李相公勉人日喜春云年来日日春光好今日风光好更新独献菜羹怜应节遍传金胜喜逢人烟添柳色看犹浅鸟踏梅花落巳频东阁此时闻一曲翻令和者不胜春高仲武云叔伦爲人温雅善举止无贤不肖见皆尽心在租庸幕数年夕惕靡怠吏部尚书刘公与祠部员外张继书云博访选材揖对賔客如戴叔伦其见推称如此诗体虽不中越格然𪠘宇经山火公田没海潮亦指事造形之工者其骨气稍轻故诗亦少吴明府自逺来留宿云出门逢故友衣服满尘埃歳月不可问山川何处来倚城容弊宅散职寄灵台自此留君醉相懽得㡬廻除夜宿石头驿云旅舘谁相问寒灯独可亲一年将尽夜万里未归人寥落悲前事支离笑此身愁颜与衰鬓明日去逢春客舎与故人偶集云天秋月又满城阙夜千重还作江南㑹翻凝梦里逢风枝惊暗鹊露草覆寒蛩覊旅长堪醉相留畏晓钟送友人东归云万里杨柳色出关逢故人轻烟拂流水落日照行尘积梦江湖阔忆家兄弟贫徘徊㶚亭上不语自伤春送谢夷甫宰郧县云君去方爲县干戈尚未销邑中残老小乱后少官僚𪠘宇经山火公田没海潮致时应变俗新政满余姚于鹄鹄野田行云日没出古城野田何茫茫寒狐上孤塜猎火烧白杨昔人未爲泉下客若到此中还断膓题邻居云僻巷邻家少茅檐喜并居蒸棃常共灶浇薤亦同渠传屐朝寻药分灯夜读书虽然在城市还得似樵渔寄卢俨员外秋衣词云寄逺空以心心诚亦难知箧中有秋帛裁作逺客衣缝制虽女工尺度手自特容貌当目中长短不复疑针线宻且坚游客作尘缁意欲都无言澣濯耐歳时殷勤託行人传语愼勿遗别来年巳老亦闻鬓成丝纵然更相逢握手唯是悲所寄莫复弃愿见长相思买山吟云买得幽山入汉阳槿篱踈处种桄榔唯有狝猴来徃熟弄人抛果满书堂山中寄樊尚书云却忆东溪日同𫀆事鲁儒僧房闲共宿酒肆醉相扶江上双旌贵山中病客孤无媒还有计春谷种桒榆鹄大暦正元间诗人也爲诸府从事居江湖间有卜居汉阳及荆南陪樊尚书赏花诗其自述曰三十无名客空山独卧秋岂以诗穷者耶老大看花犹未足㳂江正遇一枝红日斜人散东风急吹向谁家明月中送死多于生㡬人得终老右张爲取主客图张籍伤鹄诗云野性踈时俗再命乃从军气高终不合去如镜上尘鹄送客游边云若到并州北谁人不忆家寒深无去伴路尽有平沙碛冷唯逢鴈天春不见花莫随边将意垂老事轻车江南曲云偶向江边採白苹还随女伴赛江神衆中不敢分明语暗掷金钱卜逺人张籍赠王建云于君去后交游少东野无来箧笥贫頼有白头王建在眼前犹是咏诗人王季文季文字宗素池阳人少厌名利居九华遇异人授九仙飞化之术曰子当先决科于词籍后䇿名于眞列冥注使然不可移也登咸通中进士第授秘书郎㝷谢病归九华日一浴于山之龙潭寒暑不渝季文九华山謡云九华峥嵘占南陆莲花擢本山半腹翠屏横截万里天瀑水落深千丈玉云梯石磴入杳冥俯看四极如中庭丹崕压下庐霍势白日隐出牛斗星杉松一歳抽数尺琼草寅縁秀层壁南风拂晓烟雾开满山䓤蒨铺鲜碧雷霆徃徃从地发龙卧豹藏安可别峻极遥看戞昊苍挺生岂得无才杰神仙惮险莫敢登驭风驾鸖循丘陵阳乌不见峰顶树大火尚结嵒中氷灵光爽气曛复旭晴天倒影西江渌具区彭蠡夹两傍正可别作一岳当少阳唐诗纪事卷第二十九唐诗纪事唐诗纪事卷第三十唐诗纪事卷第三十李益杜羔诸葛觉韦执中耿伟卢纶韩翃钱起司空曙苖发崔峒李端冷朝阳李益益姑臧人字君虞大暦四年登第其受降城闻笛诗教坊乐人取爲声乐度曲又有冩征人歌早行诗爲图画者廻乐峯前沙似雪之诗是也益有心疾不见用及爲幽州刘济营田副使献诗有感恩知有地不上望京楼之句左迁右庶子年且老门人赵宗儒自宰相罢免年七十余益曰此吾爲东府所送进士也闻者怜益之困后迁礼部尙书致仕卒益録其从军诗赠左𥙷阙卢景亮自序云吾自兵间故爲文多军旅之思或军中酒酣塞上兵寝投劔秉笔散怀于斯文率皆出乎慷慨意气武毅果厉本其凉国则世将之后乃西州之遗民欤亦其坎轲当世发愤之所致也夜上受降城闻笛诗云廻乐峰前沙似雪受降城下月如霜不知何处吹芦管一夜征人尽望郷征人歌云胡风冻合䴙鹈泉牧马千群逐暖川塞外征行无尽日年年移帐雪中天晓角诗云边霜一夜落平芜吹角当城片月孤无数塞鸿飞不度秋风卷入小单于从军北征云天山雪后海风寒撗笛偏吹行路难碛里征人三十万一时廻向月明看献刘济云草緑古燕州鸎声引独游鴈归天北畔春尽海西头向日花偏落驰年水自流感恩知有地不上望京楼从军有苦乐行云劳者且莫歌我欲歌送觞行军有苦乐此曲乐未央仆居在陇上陇水断人肠东过秦官路宫树入咸阳时逢汉帝出諌猎至长杨讵驰游侠窟非结少年场一旦承嘉惠轻身重恩光秉笔参帷帟从军至朔方边马多隂风草朩自凄凉断絶西海去出没胡沙长参差引鴈翼隐辚腾军装劔文夜如水马汗冻成霜使气五都少矜功六郡良山河起目前睚眦死路傍北逐驰种虏西临复旧疆昔还赋余资今出乃羸粮一矢致夏服我弓不再张寄言丈夫雄苦乐身自当来从窦车骑云束髪逢世屯怀恩抱明义读书良不武学劔慙非智遂别鲁诸生求从窦车骑追兵起边急络马黄金辔出入燕南陲由来重意气自经臯兰战入破楼烦地西北护三边东南留一尉时过如云雨参差不自意将军失恩泽万事从比异置酒高䑓上薄暮秋风至长㦸与我归归来同弃置自酌还自饮非名又非利歌出易水寒琴下雍门涙出逢平乐旧言在天阶侍问我从军苦自陈少年贵丈夫交四海徒论身自致汉将不封侯蘓卿还逺使令我终此曲此曲诚不易贵人难识心何由知忌讳夜发中军云边马枥上惊雄劔匣中鸣半夜军书至匈奴㓂六城中坚分暗阵太一起神兵出没风云合苍皇豺虎争今日边庭战縁赏不縁名五城道中云金铙随玉节落日河边路沙鸣后骑来鴈起前军度五城鸣斥堠三秦新召募天寒自登道寒浊隂山雾仍闻旧兵老尙在乌兰戍笳箫汉思繁旌旗边色故寝兴倦弓甲勤役伤风露来逺赏不行锋交勲乃茂未知朔方道何年罢兵赋塞下曲云蕃门部落能结束朝朝驰猎河南曲燕歌未断塞鸿飞牧马群嘶边草緑秦筑长城城巳摧汉武北上单于䑓古来征战虏不尽至今还复天兵来黄河东流流九折沙场埋恨何时絶蔡琰没去造胡笳苏武归来持汉节爲报如今都护雄匈奴且莫下云中请书塞北隂山石愿比燕然车大暦十才子唐书不见人数卢纶钱起郎士元司空晓李端李益苗发皇甫曽耿伟李嘉祐又云吉顼夏侯审亦是或云钱起卢纶司空晓皇甫曽李嘉祐吉中孚苖发郎士元李益耿伟李端二李皆出于姑臧庻子爲文章李益尚书爲门户李益一日赴嘉㑹尙书曰今日两箇坐头皆是李益红楼下聮句云佛刹接重城红楼切太清紫云连照耀丹槛望峥嵘榱栋烟虹入轩䆫日月平参差五陵晚分背八川明絃韵风𥘉过莲枝浪欲倾敬瞻疑涌见围绕学无生兰陵僻居聮句云潘岳闲居赋陶潜独酌謡二贤成徃事三径是今朝生幸逢唐运昌时奉帝尧进思谐启沃退混即渔樵蠧简封延阁彫栏閟上霄相从清矌地秋露挹兰苕天津桥南山中各题一句云野坐分苔䂖山行遶菊丛云衣惹不破秋色望来空闲庭草色能留马当路杨花不避人笳箫汉恩繁旌旗边色故马汗冻成霜右张爲取爲主客图以益爲清竒雅正主耿伟元日早朝云九陌朝臣满三朝候皷賖逺珂时接韵攅炬偶成花紫贝爲高阙黄龙建大牙参差万㦸合左右八貂斜羽扇纷朱槛金炉隔翠华㣲风传曙漏晓日上春霞环珮声重叠蛮夷服等差乐和天易感山固寿无涯渥泽千年圣车书四海家盛明多在位谁得守蓬麻赠苖员外云爲郎日赋诗小谢少年时业继儒门后心多道者期晓廻长乐殿新出永明祠行乐西园暮春风动柳丝许州书情寄韩张二舎人云谪䆠军城老更悲近来频梦到丹墀乍燃乍㓕心中火唯镊唯多鬓上丝绕院緑苔闻鴈处满庭黄叶闭门时故人高歩云衢上肯念前程杳未期赠严维云许询清论重寂寞住山隂野客捿寒寺闲门当古林海田秋熟早湖水夜渔深世上穷通理谁能柰此心赠公云来自西天竺持经奉紫㣲年深𣑽语变行苦俗人归月上安禅乆苔生出院稀梁间有驯鸽不去爲无机早朝云钟皷余声里千官向紫㣲冒寒人语少乗月烛来稀清漏闻驰道红霞映鏁闱犹看嘶马处未启掖垣扉秋日云返照入闾巷忧来与谁语古道无人行秋风动禾黍书情逢故人云因君知此事流恨巳忘机客乆多人识年高衆病归连云潮色逺度雪鴈声稀又説家林尽悽伤泪满衣沙上鴈云衡阳多道里弱羽复哀音还塞知何日惊弦乱此心夜隂前侣逺秋冷后湖深独立沙汀意宁知霜霰侵赠张将军云寥落边城暮重门返照间皷惊雨暗士马过秋闲惯守临边郡曽营近海山关西旧业在夜夜梦中还醻畅当云同游沮后巳是十年余㡬度曽相梦何时定得书月高城影尽霜重柳条踈且对樽中酒千般想未如伟寳应元年进士爲左拾遗诗有家贫僮仆慢官罢友朋踈世多传之卢纶纶字允言河中人大暦进士与吉中孚韩翃钱起司空曙苖发崔峒夏侯审李端皆能诗号大暦十才子春日登楼云花正浓时人正愁逢花却欲替花羞年来笑伴皆归去今日晴明独上楼长安春望云东风吹雨过青山却望千门草色闲家在梦中何日到春归江上㡬人还川原绕缭浮云外宫阙参差落照间谁念爲儒多失意独将衰鬓客正元中吉中孚爲翰林学士荐纶于朝会丁家艰而中孚卒大暦中李端钱起韩翃軰能爲五言诗词情徤丽纶作尤工至正元末钱李诸公周落纶爲怀旧诗五十韵叙其事曰吾与吉侍郎中孚司空郎中曙苗员外发崔𥙷阙峒耿拾遗伟李校书端风尘追游向三十载数公皆负当时盛称荣耀未㡬俱沉泉下伤悼之际常畅博士追感前事赋诗五十韵见寄輙有所酬以申悲旧兼寄夏侯审侍郎其歴言诸子云侍郎文章宗杰出淮楚灵掌赋若吹籁司言如建瓴郎中善余庆雅韵与琴清郁郁松带雪萧萧鸿入冥员外眞贵儒弱冠𬒳华缨月香飘桂实乳熘沥琼英𥙷阙思冲融巾拂艺亦精彩蝶戱芳圃瑞云滋翠屏拾遗兴难侔逸调旷无程九醖贮弥㓗三花寒转馨校书才智雄举世一娉婷暏墅鬼神变属辞鵉鳯惊差肩曵长𥚑緫辔奉和铃共赋瑶䑓雪同观金谷笙倚天方比劔沉水忽如瓶君持玉盘珠冩我怀䄂盈读罢涕交頥愿言跻百龄纶之才思皆此类也纶德宗时爲户部郎中舅韦渠牟表其才召见禁中帝有所作輙𢋫和异日问渠牟卢纶李益何在荅曰纶从浑瑊在河中驿召之会卒文宗尤爱其诗问宰相纶文章㡬何亦有子否李德𥙿对纶四子皆擢进士第在台阁帝遣中人悉索家笥得诗五百篇以闻纶春词云北苑罗裙带尘衢锦绣鞋醉眠芳树下半𬒳落花埋得岭南故人书云瘴海寄双鱼中霄逹我居两行灯下泪一纸岭南书地说炎蒸极人称老病余慇懃祝贾谊莫共酒盃踈题兴善寺后池云隔牎栖白鹤似与镜湖邻月照何年树花逢㡬畨人㟁沙青有路苔迳緑无尘愿得容依止僧中老此身山下古朩云高林巳萧索夜雨复秋风坠叶鸣荒竹斜根拥断蓬半侵山影里长在水声中此地何人到云门去亦通送李端云故关衰草遍离别自堪悲路出寒云外人归暮雪时少孤爲客惯多难识君迟掩涙空相向风尘何所期腊月观咸宁王部曲娑勒擒豹歌云山头曈曈日将出山下猎围照𥘉日前林有兽未识名将军促骑无人声潜形踠伏草不动双鵰旋转群鵶鸣隂方质子才三十译语受词蕃语揖舍鞍觧甲疾如风人忽虎蹲兽人立歘然扼䫙批其頥爪牙委地涎淋漓旣苏复吼拗仍怒果叶英谋生致之拖自深丛目如电万夫失容千马战传唿拜贺声相连杀气腾陵隂满川始知縳虎如缚䑕败虏降羗在眼前祝尔嘉词身无苦献看将随犀象舞苑中流水禁中山期尔攫搏开天颜非熊之兆庆无极愿纪雄名传百蛮送张侍郎还蜀歌云秦家御史汉家郎亲传两印征殊方功成走马朝天子伏槛谈边若流水晓离仙署趋紫㣲夜接高儒读青史泸南五将望君还愿以天书示百蛮曲栈重江𥘉过雨前旌后骑不同山迎车拜舞多耆老旧卒新营遍青草塞口云生火候迟烟中鸖唳军行早黄花川下水交横逺应孤霞蜀国晴笻竹笋长椒瘴起荔支花发杜鹃红回首岷峨半夜黒传觞接膝何由得空令豪士仰威名无复贫交恃颜色垂杨不动雨纷纷锦帐胡瓶争送君湏臾醉起箫笳发空见红旌入白云韩翃字君平南阳人命以驾部外郎知制诰时有两韩翃德宗曰与诗人韩翃终中书舎人翃别韦兵曹归池州云南陵八月天暮色逺峰前楚竹青阳路吴江赤马船赢金上客贵佩玉主人贤终日应相逐西归定㡬年侯希逸鎭青淄翃爲从事罢府闲居十年李勉鎭夷门辟爲幕属时巳迟暮不得意多家居一日夜将半客叩门急贺曰员外除驾部侍郎知制诰翃愕然曰误矣客曰邸报制诰阙人中书两进名不从又请之曰与韩翃时有同姓名者爲江淮剌史又具二人同进御批曰春城无处不开花寒食东风御柳斜日暮汉宫传䗶烛青烟散入五侯家又批曰与此韩翃客曰此员外诗耶翃曰是也是不误矣时建中𥘉也奉送王相公缙赴幽州廵边云黄阁开帷幄丹墀侍冕旒位高汤左相权揔汉诸侯不攺周南化仍分赵北忧双旌过易水千骑入幽州塞草连天暮边风动地秋无因随逺道结束佩吴钩南部新书云昇平公主宅即席李端擅场送王相之幽鎭翃擅场送刘相廵江淮钱起擅场德宗西幸有神智騘如意骝二马谓之功臣一日有进瑞鞭者上曰朕有二骏今得此可爲三絶因吟翃观调马诗云鸳鸯赭目齿新齐晚日花开放碧蹄玉勒乍廻𥘉喷沫金鞭欲下不成嘶高仲武云韩员外意放经史兴致繁冨一篇一咏朝野珎之多士之选也至如星河秋一鴈砧杵夜千家又客衣筒布细山舎荔支繁又踈帘看雪卷深户映花关方之前载则芙蓉出水未足多也其比兴深于刘员外䈥节减于皇甫冉也少年行云千㸃烂媥喷玉騘青丝结尾绣纒骔鸣鞭晓出铜台路叶叶春衣杨柳风羽林云骏马牵来御柳中鸣鞭欲向渭桥东红蹄乱踏青城雪花颔骄嘶上苑风题荐福衡岳禅师房云春城乞食还高论此中闲僧腊堦前树禅心江上山踈帘看雪卷深户映花关晚送门人去钟声杳蔼间送孙革及第东归云过淮芳草歇千里又东归野水吴山出家林越鸟飞荷香随去棹梅雨㸃行衣无数沧洲客如君逹者稀送故人归鲁云鲁客多归兴居人怆别情雨余衫袖冷风急马蹄轻秋草灵光殿寒云曲阜城知君拜亲后少妇下机迎世传翃有宠姬柳氏翃成名从辟淄青置之都下数歳寄诗曰章䑓柳颜色青青今在否纵使长条似旧垂也应攀折他人手柳荅曰杨柳枝芳菲节可恨年年赠离别一叶随风息报秋纵使君来岂堪折后果爲蕃将沙咤利所刼翃会入中书道逢之谓永诀矣是日临淄大校置酒疑翃不乐具告之有虞候将许俊以义烈自许即诈取得之以授韩希逸闻之曰似我徃日所爲也俊复能之翃后爲夷门幕府后生共目爲恶诗轻之李义山有韩翃舎人即事云萱草含丹粉荷花抱緑房鸟应悲蜀帝蝉是怨齐王通内藏珠府应官觧玉坊桥南荀令过十里送花香钱起起具兴人天寳进士与郎士元齐名时语曰前有沈宋后有钱郎终考功郎中天寳十年试湘灵皷瑟诗云善皷云和瑟常闻帝子灵冯夷徒自舞楚客不堪听苦调凄金石清音入杳冥苍梧来怨慕白芷动芳馨流水传湘浦悲风过洞庭曲终人不见江上数峰青起从郷荐居江湖客舎闻吟于庭中曰曲终人不见江上数峰青视之无所见矣明年崔暐试湘灵皷瑟诗起即用爲末句人以爲鬼謡奉送刘相公催运云国用资戎事臣劳爲主忧将徴任土贡更发济川舟拥传星还去过池鳯不留唯高饮水节稍饯别家愁落叶淮边雨孤山海上秋遥知谢公兴㣲月上江楼时以此诗爲擅场高仲武云诗格清竒理致清澹粤从登第挺冠词林文宗右丞许以高格右丞没后贠外爲雄投齐宋之浮游削梁陈之靡嫚逈然独立莫之与京且如鸟道挂踈雨人家残夕阳又牛羊山上少烟火隔林深又长乐钟声花外尽龙池柳色雨中深皆特出意表摽凖古今又穷逹恋明主耕桒亦近郊则礼义克全忠孝兼着足可以引长名流爲后揩式送僧归日东云上国縁随去东途若梦行浮云沧海逺去世法舟轻水月通禅观鱼龙听𣑽声唯怜惠灯影万里眼中明送僧自吴逰蜀云随縁忽西去何日返东林世路无期别空门不住心人烟一飰少山雪独行深天外猿声夜谁闻清𣑽音送张管书记云边事多劳役儒衣逐皷日寒关树外峰尽塞云西河广蓬难度天遥鴈渐低班超封定逺之子去思齐送征鴈云秋空万里静嘹唳独南征风急翻霜冷云开见月惊塞长怜去翼影㓕有余声怅望遥天外郷愁满目生寄郎士元云龙节知无事江城不掩扉诗传过客逺书别故人稀坐啸看潮逺行春送鴈归望舒三五夜思尽谢玄晖宿洞口馆云野竹通溪冷秋蝉入户鸣乱来人不到寒草上堦生裴廸书斋望月云夜来诗酒意月上谢公楼影闭重关静寒生独树秋鹊惊随叶散萤逺入烟流今夕遥天末清晖㡬处愁送弹琴李长史赴洪州云抱琴爲傲吏孤棹复南行㡬度秋江水皆添白雪声佳期来客梦幽兴缓王程佐牧无劳问心平政自平起还蓝田王维赠别云草色日向好桃源人去稀手持平子赋目送老莱衣毎候山樱发时同海燕归今年寒食酒应得返柴扉起荅诗云卑栖却得性毎与白云归徇禄仍怀橘看山免採薇暮禽先去马新月待开扉霄汉时廻首知音青琐闱王维春夜竹亭赠起归蓝田诗云夜静群动息时闻隔林犬却忆山中时人家涧西逺羡君明发去采蕨轻轩冕起荅云山月随客来主人兴不浅今宵竹林下谁觉花源逺惆怅晓莺啼孤云还絶巘赠阙下裴舎人云二月黄莺飞上林春城紫禁晓隂隂长乐钟声花外尽龙池柳色雨中深阳和不散穷途恨霄汉长怀捧日心献赋十年犹未遇羞将白髪对华簮东臯早春寄郎校书云禄㣲頼学稼歳起归衡茅穷逹恋明主耕桒亦近郊夜来灵山雪阳气动林梢萌蕙暖𥘉吐春鸠鸣欲巢蓬莱时入梦知子忆平交题玉山村叟壁云谷口好泉石居人能陆沉牛羊上山小烟火隔云深一径入溪色数家连竹隂藏虹辞晚雨惊隼落残禽渉趣皆流目将归必在林却思黄绶事辜负紫芝心逃暑太子李舎人别业云下马失炎暑重门深緑篁宫臣礼嘉客林表开兰堂兹夕兴难尽澄罍照墨场东陵晩来好目极趣何长鸟路挂踈雨人家残夕阳城隅拥归骑留醉恋群芳和张仆射塞下曲云月黒鴈飞高单于夜遁逃欲将轻骑逐大雪满弓刀司空曙和耿拾遗元日早朝云元朔争朝阙奔流若㑹溟路尘和薄雾骑火接低星漏促双鱼钥车喧百子铃冕旒当翠殿幢㦸满彤庭表歳方编瑞乗春即宥刑诸侯陈禹玉司暦献尧蓂寿酒三觞退箫韶九奏停太阳开物象沛泽及生灵南陌祥光紫东方晚气青自怜杨子贱归草太元经立秋日云律变新秋至萧条自此𥘉花酣莲报谢叶在柳呈踈淡月多云映清风似雨余卷帘凉暗度却扇暑先除草静多翻燕波澄乍露鱼今朝散骑省作赋兴何如酬张芬有赦后见赠云紫鳯朝㘅五色书阳春忽报网罗除已将心变寒灰后岂料光生腐草余建水风烟收客涙杜陵花竹梦郊居劳君故有诗人赠欲报琼瑶恨不如晦日益州北池陪宴云临泛从公日仙舟翠幕张七桥通碧涧双树接花塘玉烛收寒气金波隐夕光野闻歌管思水静绮罗香游骑萦林逺飞挠截㟁长郊原怀㶚产波漾冩江黄常侍传花诏偏禆同羽觞岂令南岘首千载播余芳曙字文𥘉广平人登进士第从韦臯于剑南正元中爲水部郎中终虞部耿伟就宿因伤故人云旧时闻笛泪此夜重霑衣方恨同怀少那堪相见稀竹烟疑涧壑林雪似芳菲多谢劳车马应怜独掩扉经废寳光寺云黄叶前朝寺无僧寒殿开池晴龟出曝松暝鹤飞廻古砌碑横草隂廊画杂苔禅宫亦销歇尘世静堪哀春日野望寄钱起贠外云草长花落树羸病强寻春无复少年意空余华髪新青原晴见水白社静逢人寄谢南宫客轩车不见亲喜外弟卢纶见宿云静夜无四隣荒居旧业贫雨中黄叶树烟下白头人似我独沉乆媿君相见频平生自有分况是蔡家亲送王闰云相送临寒水苍然望故关江芜连梦泽楚雪入啇山话我他年旧看君此日闲因将自悲涙一洒别离颜新蝉云今朝蝉忽鸣覉客若爲情渐觉一年谢能令万感生㣲风𥘉满树落日稍沉城爲问同怀者凄凉听㡬声望水云高楼晴见水楚色霭相和野极空如练天遥不辨波永无人迹到时有鸟行过况是苍茫外残阳照最多哭麴象云忆昨秋风起君曽叹逐臣何言芳草日自作九泉人苖发送司空曙之苏州诗云盘门吴旧地蝉尽草秋时归国人皆乆移家君独迟广陵经水宿建邺有僧期若到西霞寺应看江㧾碑送孙德谕罢官徃黔州云中歳分符典石城两朝趍陛谒承明阙下昨陈归老䟽天南今切去郷情亲知握手三秋别几杖扶身万里行伯道暮年无嗣子欲将家事託门生发晋卿子终都官员外郎崔峒寄上礼部李侍郎云吴楚相逢处江湖共泛时任风舟去逺待月酒行迟白髪常同叹青云本异期贵来君却少愁去我先悲玉佩明朝盛苍苔陋巷滋追寻恨无路唯有夣相思江上书怀云骨肉天涯别江山日落时涙流襟上血髪白镜中丝胡越书难到存亡梦岂知登高廻首罢形影自相随喜逢妻弟郑损因送入京诗云乱后自江城相逢喜复惊爲经多载别欲问小时名对酒悲前事论文畏后生遥知盈卷轴𥿄贵在江城咏门上画小松上元王杜三相公云昔闻生涧底今见起毫端衆草此时没何人知歳寒岂能禆栋宇且贵出门䦨只在丹青意凌云也不难题崇福寺禅师院云僧家竟何事扫地与焚香清磬度山翠闲云来竹房身心尘外逺歳月坐中长向晚禅堂闭无人空夕阳峒有𥘉入集贤院赠李献任诗峒与李𥘉同官于常山又有拜拾遗酬丘二十二见赠诗云江海乆垂纶朝衣忽挂身丹墀方谒帝白髪免羞人才愧文章士名当谏诤臣空余荐贤分不敢负交亲严维送峒使徃睦州云如今相府共英髦独往南州肯苦劳氷水近开渔浦出雪云𥘉卷定山高朩兰花映桐庐县青雀舟随白鹭涛使者应湏访廉吏府中唯有范功曹高仲武云峒诗文彩炳发意思雅淡如清磬度山翠闲云来竹房又流水声中视公事寒山影里见人家此亦披沙錬金时时见寳也峒登进士第爲拾遗入集贤爲学士后终州剌史或云终元武令文艺传云终右𥙷阙峒寄李明府云松堂寂寂对烟霞五柳门前集晩鵶流水声中视公事寒山影里见人家观风共美新爲政计日还应更触邪可惜陶潜无限酒不逢篱菊正开花李端古别离诗云水国叶黄时洞庭霜落夜行舟间啇贾宿在枫林下此地送君还茫茫似梦间后期知㡬日前路转多山巫崃通湘浦迢迢隔云雨天晴见海樯月落闻津皷人老自多愁水深难急流清霄歌一曲白首对汀洲赠郭驸马诗云青春都尉最风流二十功成便拜侯金距闘鸡过上苑玉鞭驸马出长楸薫香荀令偏怜小传粉何郎不觧愁日暮吹箫杨柳陌路人遥指鳯凰楼又云方塘似镜草芊芊𥘉月如钩未上弦新开金垀看调马旧赐铜山许铸钱杨柳入楼吹玉笛芙蓉出水妬花钿今朝都尉如相愿愿脱长裙学少年端赵州人始郭暧尙昇平公王贤明有才思尤多招士端等多从暧游暧进官大集客端赋诗最工钱起曰素爲之请赋起姓又工于前客乃服端赋巫山高云巫山十二峰皆在碧虚中回合云藏日霏㣲雨带风猿声寒过水树色暮连空愁向髙唐望清秋见楚宫蜀路有飞泉亭中诗板百余篇后薛能佐李福于蜀道过此题云贾椽曽空去题诗岂易哉悉去诸板唯留端巫山高一篇而巳赠苖发员外云朱户敞高扉青槐凝落晖八龙承庆重二虎逓朝归坐竹人声絶横琴鸟语稀花慙潘岳貌年称老莱衣叶暗新樱熟丝长粉蝶飞应怜鲁儒贱空与故山违茂陵山行陪韦金部云宿雨朝来歇空山天气清盘云双鸖下隔水一蝉鸣古道黄花落平芜赤烧生茂陵虽有病犹得伴君行云际中峰云自得中峰住深林亦闭关经秋无客到入夜有僧还暗涧泉声小荒岗树影闲高亭不可望星月满空山芜城怀古云风吹城上树草没城边路城里月明时精灵自来去冷朝阳登灵善寺塔云飞阁青霞里先秋独早凉天花映䆫近月桂拂檐香华岳三峰小黄河一带长空闻指归路烟处有垂杨中秋与空上人同宿华严寺云扫榻相逢宿论诗旧梵宫钟声迎皷尽月色过山穷庭簇安禅草牎飞带火䖝一宵何惜别廻首隔秋风立春诗云玉律传佳节青阳应北辰土牛呈歳稔綵燕表年春腊尽星廻次寒余月建寅风光何处好云物望中新流水𥘉销冻潜鱼欲振鳞梅花将柳色偏思越郷人潞州节度薛嵩有青衣善弹阮咸琴手纹隐起如红线因以名之一日辤去朝阳爲词曰採菱歌怨朩兰舟送客䰟销百尺楼还似洛妃乗雾去碧天无际水东流李嘉祐送朝阳登第归江宁云高第犹佳句诸生似者稀长安带酒别建业候潮归稚子欢迎棹邻人爲扫扉含情过旧浦鸥鸟亦依依朝阳登大历进士第爲薛嵩从事钱起送朝阳擢第后归金陵觐省诗云莱子昼归今始好潘园景色夏偏浓夕阳流水吟诗去明月青山出竹逢兄弟相亲𥘉让果郷人争贺旧登龙佳期少别俄千里云树愁看过㡬重唐诗纪事卷第三十唐诗纪事唐诗纪事卷第三十一唐诗纪事巻第三十一窦叔向窦常窦牟窦羣窦庠窦巩常建李约栁中庸郭郧韦处厚权徳舆张荐杨于陵许孟容崔邠冯伉潘孟阳武少仪郑常郑辕韩濬王濯张莒张叔良窦叔向叔向字遗直京兆人代宗时常衮为相用为左拾遗内供奉及贬亦出爲溧水令四子登第羣以处士隐毗陵韦夏卿荐之朝徳宗擢爲左拾遗代武元衡爲中丞荐吕温羊士谔爲御史李吉甫以二人躁险持不下羣怨吉甫伺吉甫隂事几爲宪宗所诛羣与兄常牟弟庠巩皆爲郎工词章爲聮珠集行于时义取昆弟若五星然常字中行登第隐居二十年终国子祭酒牟字贻周终国子司业庠字胄卿终婺州刺史巩字友封元稹节度武昌辟爲御史中丞充副使雅裕有名于时平居与人言若不出口世号嗫嚅翁卒于武昌叔向寒食赐恩火云恩光及小臣华烛忽惊春电影随中使星辉拂路人幸因榆栁暖一照草茅贫端午日恩赐百索云仙宫长命缕端午降殊私事盛蛟龙见恩深犬马知余生傥可续终冀答明时酬李袁州嘉祐云少年轻㑹复轻离老大闗心揔是悲强説前程聊自慰未知携手定何时公才屈指登黄阁匪服胡颜上赤墀想到长安诵佳句满朝谁不念琼枝盖嘉祐以诗送叔向并寄其弟纾云自叹未霑黄𥿄诏那堪逺送赤墀人老为侨客𥚹相恋素是诗家倍益亲妻儿共载无覉思鸳鹭同行不负身凭尔将书通令弟惟论华髪愧头巾故叔向诗有琼枝之句窦常常任武陵寒食日次松滋渡先寄刘员外云店花榆夹晓风前云际离离上崃船江转数程淹驿骑楚曽三户少人烟㸔春又遇清明节筭老重经癸已年幸得住山当郡舍在朝常咏十居篇常初登第常道茂云二十年后出官后五度奏官勑皆不下即摄职久之至大暦十四年及第即二十年矣北固晩眺云小园芒种后梅天风雨凉露蚕开晩簇江燕遶危樯山趾北来固潮头西比长年年此登聎人事几销亡途中立春寄杨郇伯云浪迹终年客惊心此地春风前犹去马泽畔耦耕人老大交情重悲凉外物亲子云今在宅应见栁条新七夕寄怀云露盘花水望三星髣髴虚无降匹灵斜汉没时人不寐几条蛛网下风庭窦牟元日喜闻大礼寄四学士六舎人云有事郊坛毕无私日月临嵗华春更早天瑞雪犹深玉辇回时令金门降徳音翰飞鸳别侣丛植桂为林粉泽资鸿笔薫和本素琴礼成戎噐下恩彻鬼方沉麟爵来称纪官师退絶箴道风黄阁静祥景紫垣隂寿酒朝时献农书直夜寻国香煴翠幄庭燎赩红衾汉魏文章盛尧汤雨露霃密辞投水石精义出沙金宸扆亲惟敬钧衡近匪侵长駈千里骏清唳九霄禽庆赐迎新服齐庄弃旧簪忽思班女怨遥听越人吟末路甘贫病流年苦滞淫梦中清琐闼归处碧山岑窃抃闻韶濩观光想韎任大哉寰海晏不筭子牟心牟秋夕闲居对雨赠别卢坦云燕燕辞巢蝉䖻枝穷居积雨坏藩篱夜长檐熘寒无寝日晏厨烟湿未炊悟主一言那可学从军五百竟徒为故人骏马朝天使洛下秋声恐要知窦羣黔中书怀云万事非京国千山拥丽谯佩刀㸔日晒赐马傍江调言语多重译壶觞毎独謡㳂流如着翅不敢问归桡窦庠陪留守韩仆射巡内至上阳宫感叹云愁烟漠漠草离离太液钩陈处处疑薄暮毁垣春雨里残花犹发万年枝窦巩代隣叟云年来七十罢耕枽就煖支羸强下床满眼儿孙身外事闲梳白髪对斜阳永宁小园寄接近校书云故里心期柰别何手移芳树忆庭柯东臯黍熟君应醉梨叶初红白露多寄南游弟兄云书来未报几时还知在三湖五岭间独立衡门秋水阔寒鵶飞去日㗸山自京将赴黔南云风雨荆州二月天问人初雇崃中船西南一望云和水犹道黔南有四千南逰感兴云伤心欲问当时事唯见江流去不回日暮东风春草绿鹧鸪飞上越王䑓放鱼云金钱赎得免刀㾗闻道禽鱼亦感恩好去长江千万里不须辛苦上龙门宫人斜云离宫路逺北原斜生死恩深不到家云雨今归何处去黄鹂飞上野棠花新营别墅寄兄云懒性如今成野人行藏由兴不由身莫惊此度归来晚买得山居正值春乐天与㣲之书云君兴有余力且与仆悉索还徃诗中取其尤长者如张十八古乐府李二十新歌行卢杨二秘书律诗窦七元八絶句博考精掇编而次之号元白徃还诗集衆君子得拟议于此者莫不踊跃欢喜以为盛事常建清晨入古寺初日明髙林竹径通幽处禅房花朩深山光悦鸟性潭影空人心万籁此都寂但余钟磬音江上调玉琴一絃清一心泠冷七弦遍万朩澄幽隂能使江月白又令江水深始知梧桐枝可以徽黄金梦太白西峰云梦寐昇九崕杳霭逢元君贵我太白岑寥寥辞垢氛结宇在星汉宴林闭氲氛檐楹覆余翠巾舄生片云时徃溪谷间孤亭昼仍曛松峰引天影石瀬清霞文括目缓舟趣霁心投鸟羣春风又揺櫂潭岛花纷纷宿王昌龄隐居云青溪深不测隐处惟孤云松际露微月清光犹为君茅亭宿花鸟药院滋苔纹亦谢时去西山鸾鸖羣欧阳永叔云吾尝爱建竹迳通幽处禅房花朩深欲効其语作一聮久不可得始知造意者为难工也来青州得一山斋不意平生想见而不能道以言者乃为已有于是益欲希其髣髴竟尔莫获一言丹阳殷璠撰河灵集首列建诗爱其山光悦鸟性潭影空人心商璠云髙才而无贵位诚哉是言也曩刘桢死于文学左思终于记室鲍昭卒于参军今常建亦满于一尉悲夫建诗似初发通庄却寻野迳百里之外方归大道所以其㫖逺其兴僻佳句輙来惟论意表至如松际露微月清光犹为君又山光恱鸟性潭影空人心此例数十句并可称为警䇿一篇尽善者战余落日黄军败皷声死今与山鬼隣残兵哭辽水思既邈苦词又警絶潘岳虽云能叙悲怨未见如此章句也昭君墓云汉宫岂不死异域犹伤没万里䭾黄金蛾眉为枯骨廻军夜出塞立马起不发愤恨丹青人坟上哭明月弔王将军墓云嫖姚北伐时深入强千里战余落日黄军败皷声死常闻汉飞将可夺单于垒今与山鬼隣残兵哭辽水送李十一尉临溪云泠泠花下琴君唱渡江吟天际一㠶影预悬离别心以言神仙尉因致瑶华音回轸抚商调越溪澄碧林李约汧公勉之子也为兵部外郎与主客外郎张谂同官毎单床静言连旦不寐故约赠韦徴君况诗曰我有心中事不向韦三説秋夜洛阳城明月照张八嵗日感怀云曙气变东风蟾壶夜漏穷新春几人老旧暦四时空身贱悲添嵗家贫喜过冬称觞唯有感欢庆在儿童观祈雨云枽条无叶土生烟箫管迎龙水庙前朱门几处㸔歌舞犹恐春隂咽管絃过华清宫云君王逰乐万几轻一曲霓裳四海兵玉辇昇天人已尽故宫犹有树长生从军行云㸔图闲教阵画地静论边乌垒天西戍鹰姿塞上川路长唯筭月书逺毎题年无复生还望翻思未别前栅濠三靣闘箭尽举烽频营栁和烟暮关榆带雪春边城多老将碛路少归人杀尽金河卒年年添塞尘候火起鵰城尘沙拥战声游军藏虏帜降骑説蕃情霜落彪池浅秋深太白明嫖姚方虎视不觉説添兵约雅度简逺有山林之致在润州得古鐡一片击之清越又养一猨名山公月夜泛江登金山皷琴猨必啸和曽佐庶人李锜幕至金陵屡讃招隐寺摽致一日庶人宴寺中明日谓曰予尝称招隐之致昨日逰宴何殊州中约曰某所赏者踈野耳若逺山将翠幕遮古松用綵物褁羶腥涴鹿跑泉音乐乱山鸟声此则实不如在叔父大㕔也性又嗜茶能自煎曰茶湏缓火炙活火煎活火炭火有熖者曽奉使行陜州硖石县东爱渠水清流旬日忘发梁武造寺令萧子云飞白大书一萧字约自江淮竭产致归洛中匣于小亭号曰萧斋约城南访裴氏昆季云相思起中夜夙驾访柴荆早雾枽柘隐晓光溪涧明村蹊蒿棘间徃徃断新耕贫野烟火微尽无乌鸢声田头逢饷人道君南山行南山千里峯尽是相思情野老无拜揖村童多躶形相唿㸔车马颜色喜相惊荒圃鸡豚乐雨墙禾莠生欲君知我来壁上空书名栁中庸江行诗云繁隂乍隐洲落叶初飞浦萧萧客舟㠶暮入寒江雨夜渡江云夜渚带浮烟苍茫晦逺天舟轻不觉动䌫急始知牵听笛遥寻㟁闻香暗识莲唯㸔去㠶影常恐客心悬李端司马于瓜州寄中庸云怀人同不寐清夜起论文月魄正出海鴈行斜上云寒潮来灔灔秋叶下纷纷便送江东去徘徊只待君又江上别中庸云秦人江上见握手便沾衣中庸子厚之族御史并之弟也与弟中行皆名有文咸为官早死叚成式酉阳杂爼载中庸善易尝诣普寂公公曰筮吾心所在也柳曰和尙心在前檐第七题复问之在某处寂曰万物无逃于数也吾将逃矣尝试测之栁久之矍然曰至矣寂然不动吾无得而知矣郭郧郧寒食寄李补阙云兰陵士女满晴川郊外纷纷拜古埏万井闾阎皆禁火九原松栢自生烟人间后事悲前事镜里今年老去年介子终知禄不及王孙谁岂一相怜李公垂云常州建元寺在郡东郭松扉竹院各在㟠阜毎嵗寒食里人洒扫经过之所大暦中诗人郭郧赋寒食诗当时以为絶唱尝在儿童即闻此诗因和云江城物候伤心地逺寺经过禁火辰芳草壠边回首客野花丛里断膓人紫荆繁艳空门昼红药深开古殿春叹惜光隂催白发莫悲风月独沾巾皇甫冉送郧诗云才见吴州百草春巳闻燕鴈一声新秋风何处催年急偏逐山行水宿人郧大历贞元诗人也韦处厚盛山十二诗韩退之序云韦侯昔以考功显曹盛山僻郡夺所宜处纳之恶地以枉其材韦侯将怨且不释矣或曰不然夫得利则跃跃以喜不得利则戚戚以泣若不可生者岂韦侯之谓哉韦侯读六艺之文探周公孔子意又妙能为辞章可谓儒者夫儒者之于患难茍非其自取之其拒而不受于怀也若筑河堤以障屋霤其容而消之也若水之于海氷之于夏日其玩而忘之以文辞也若奏金石以破蟋蟀之鸣䖝飞之声况一不快于考功盛山一出入息之间哉未几果有以韦侯所为十二诗遗余者其意方且㠯入溪谷上巗石追逐云月不足日为事读而咏歌之令人欲弃百事往而与之游不知其出于巴东以属朐䏰也于时应而和者凡十人及此韦侯爲中书舎人侍讲六经禁中和者通判元司马稹爲宰相洋州许使君康佐爲京兆忠州白使君爲中书舎人李使君爲谏议大夫黔州严中丞謩爲秘书少监温司马造爲起居舎人皆集阙下于是盛山之十二诗与其和者大行于时聮爲大巻家有之焉慕而爲者将日益多则分爲别巻韦侯俾予题其首隐月岫云初映钩如线终䘖镜似钩逺澄秋水色高倚晓河流流杯渠云激曲萦飞箭浮沟泛满巵将来山太守草向习家池竹嵓云不资冬日秀为作暑天寒先植诚非凤来翔定是鸾绣衣石榻云嵓巉雪中峤磊落标方峭勿为枕苍山还当础清庙宿云亭云雨合飞危砌天开巻晓䆫齐平聮郭栁帯绕抱城江梅谿云夹㟁凝轻素交枝漾浅沦味调方荐实臈近又先春桃坞云喷日舒红景通蹊茂緑隂终期王母摘不羡武陵深胡卢沼云䟽凿徒为巧圆洼目可澄倒花纷错秀鑑月静氷茶岭云頋渚吴商絶䝉山蜀信稀千丛因此始含露紫英肥盘石磴云缭绕縁云上璘玢甃玉聮髙髙曽几折极目瞰秋鸢琵琶䑓云褊地难层因崕遂削成浅深岚暲色尽向此中呈上士缾泉云绠汲岂无井㒹巗贵非浚愿洗尘垢余一雨根茎润权徳舆三杂诗云婉彼嬴氏女吹箫偶萧史彩鸾驾非烟绰约两仙子神期谅交感相顾乃如此岂比成都人琴心中夜起阳台巫山上风雨忽晴旷朝云与逰龙变化千万状魂交复目断缥缈难比况兰泽不可亲凝情坐惆怅淇水春正深上宫兰叶齐光风两摇荡鸣珮山中闺一顾授横波千金呈瓠犀徒然路傍子怳怳复悽悽侍御从舅初免职归东山寄以诗云靡靡南轩蕙迎风转芬滋落落幽涧松百尺无附枝世物自多故达人心不覊偶陈幕中画未负林间期感恩从慰荐循性难絷维野鸖无俗质孤云多异姿清泠松露泫照灼巗花迟终当税尘驾来就东山嬉江行四首云晓风摇五两残月映石壁稍稍曙光开片㠶在空碧孤舟漾暖景独鸖下秋空安流日正昼浄緑天无风古树夕阳尽空江暮霭收寂寞叩船坐独生千里愁猿声到枕上愁梦纷难理寂寂深夜寒清霜落秋水徳舆字载之元和中为相其文雅正赡缛动止无外饰其醖借风流自然可慕杨嗣复序其文集曰正元中奉诏考定贤良草泽之士昇名七十七人及为礼部侍郎擢进士第者七十有二鸾凤𣏌梓举集其门登辅相之位者前后十人载之送陈秀才应举序云陈侯工诗赋长波清澜浩浩不穷屯田栁郎中为予诵其佳句曰地偏云自起日暮山更深及获其巻又有过于是者和潘孟阳廻文絶句云酒杯春醉好飞云晩庭闲久忆同前赏中林对逺山张荐徳宗时荐作秘书监权载之以离合诗赠之云黄叶从风散暗嗟时节换忽见鬓边霜勿辞林下觞躬行君子道负芳名早帐殿汉官仪巾车塞垣草交情剧断金文律毎招寻始知蓬山下如见古人心荐和云移居既同里多幸陪君子引雅重当朝弓旌早见招植根琼林圃直夜金闺步劝深子玉铭力竞相如赋间阔向春闱日复想光仪格言信难继朩石强为词荐和潘孟阳回文絶句云迟迟日气暖漫漫雪天春知君欲醉饮思见此交亲荐字孝举唐史有传崔邠和权载之离合诗云脉脉羡佳期月夜吟丽词谏垣则随步东观方承頋林雪消艳阳简册漏华光坐更芝兰室千载各芬芳节苦文俱盛即时仍并命翩翻紫霄中羽翮相辉映字处仁时为中书舎人唐史有传杨于陵和权载之离合诗云校徳尽珪璋才臣时所扬放情寄文律方茂经邦术王猷符发挥十载契心期昼逰有嘉话书法无隐辞信兹酬和美言与芝兰比昨来恣吟绎日觉祛䝉鄙时为中书舎人唐史有传许孟容荅权载之离合诗云史才司秘府文哲今超古亦有擅风骚六聮文墨曹圣贤三代意工艺千金字化识从臣謡人推仙阁吏如登崐阆时口诵灵真词孙简下威凤系霜琼玉枝时为给事中唐史有传冯伉和权载之离合诗云车马退朝后聿怀在文友动词宗伯雄重美良史功亦曽吟鲍谢二妙尤増价雨霜鸿唳天匝树鸟鸣夜簟思客纵横早擅希代名息心欲焚砚自陪羣英时为给事中唐史有传潘孟扬和权载之离合诗云咏歌有离合永夜观酬荅笥中操綵牋竹简何足编意深俱妙絶心契交情结计彼官接聮言初并清切翔集本相随羽仪良在斯烟云竞文藻因喜翫新诗春日雪以廻文絶句呈张荐权徳舆云春梅杂落雪发树几花开真湏尽兴饮仁里愿同来时未四十为户部侍郎唐史有传武少仪和权载之离合诗云少年慕时彦小晤文多变朩铎比羣英八方流徳声雷陈美交契雨雪音尘继恩頋各飞翔因诗覩瑰丽传野絶遗贤人希有盛迁早歛风与雅日咏赠酬篇时为国子司业郑常寄邢逸人云羡君无外事日与世情稀地僻人难别溪深鸟自飞儒衣荷叶老野飰药苖肥畴昔江湖意如今忆共归谪居渔阳至白沙阻雨题驿云渔阳知近逺见説过湓城云雨经春客江山几日程终随惊鸟去祗待海潮生前路逢渔父多慙问姓名送头陀上人自庐山归东溪云僧家无住着早晩出东林行道非真相头陁是苦心持斋山果熟倚钖野云深溪寺谁相待香花与梵音髙仲武云常省静婉靡虽未洪深已入文流翻翻然有士风故録之郑辕清明赐新火诗云改火清明后优恩赐近臣漏残丹禁晚燧发白榆新瑞彩来双阙神光焕四隣气回侯第暖烟散帝城春利用调羮鼎余辉烛缙绅皇明如照隐愿及聚萤人辕大暦九年进士韩濬清明赐新火诗云玉骑传红烛天厨赐近臣火随黄道见烟绕白榆新荣耀分他室恩光共此辰更调金鼎膳还暖玉堂人灼灼千门映煇煇万井春应怜聚萤者瞻望独无隣李端送濬及第归江东觐省诗云登龙兼折桂归去当高车旧楚枫犹暗前隋栁已踈月中逢汉客浪里得卿书见説江边住知君不厌鱼濬大暦九年进士王濯清明赐新火诗云御火传香殿华光及侍臣星流中使马烛燿九衢人转影连金屋分煇丽锦茵熖迎红蘂发烟染緑条春助律和风早添炉暖气新谁怜一寒士犹望照东隣濯登大暦九年进士第张莒元日望含元殿御扇开诗云万国来朝嵗千秋觐圣君辇迎仙仗出扇匝御香焚俯对朝容近先知曙色分冕旒开处见钟磬合时闻影动承朝日花攅似尘云蒲葵那可比徒用隔炎氛栁子厚先友碑云莒常山人登大暦九年第大中时官吏部外郎张叔良长至日上公献寿诗云凤阙晴钟动鸡人晓漏长九重初启钥三事正称觞日至龙颜近天旋圣暦昌休光连雪净瑞气杂炉香化被君恩洽恩霑士庶康不因稽旧典谁得纪朝章叔良登广徳二年进士第唐诗纪事巻第三十一唐诗纪事唐诗纪事卷第三十二唐诗纪事巻第三十二崔琮李竦裴逵于尹躬颜粲叶季良陈通方严公弼严公贶王表陆贽杨炎元季川蒋焕包何陆海刘商崔琮长至日上公献夀诗云应暦三阳首朝天万国同斗边㸔子月台上候祥风五夜镜初晓千门日正融王堦文物盛仙仗武貔雄率舞皆羣辟称觞即上公南山为圣夀长对未央宫琮登大历二年进士第李竦长至日上公献夀诗云候晓金门辟乗时寳暦长羽仪瞻上宰云物丽初阳汉礼方传佩尧年正捧觞日行临观阙帝钖洽珪璋盛美超三代洪休降百祥自怜朝不坐空此咏无疆竦登大暦二年进士第官于京师朱泚乱竦与闗播卢𣏌皆踰垣走追及帝咸阳裴逵南至日太史登台书云物诗云圆丘才展礼佳气近初分太史新簮笔髙䑓纪彩云烟空和缥缈晓色共氛氲道㤗资贤辅年丰荷圣君恭惟司国瑞兼用察人文应念怀鈆客终朝望碧雰逵登大暦进士第于尹躬南至日太史登台书云物诗云至日行时令登台约礼文官称伯赵氏色辨五方云昼漏听初发阳光望渐分用天为嵗备持简出人羣惠爱周微物生灵荷圣君常当有嘉瑞郁郁复纷纷尹躬大暦进士元和间为中书舍人坐其弟臯汉以赃获罪左授洋州刺史制云虽无从坐之法合当失教之责颜粲吴宫教美人战云有客陈兵画功成欲覇呉玉颜承将略金钿指军符转佩风云暗鸣锦绣趋雪花频落粉杳汗尽流珠掩笑谁欺令严刑必用诛至今孙子术犹可静边隅粲登建中进士第叶季良吴宫教美人战诗云强吴矜覇略讲武在深宫尽出娇娥妓先观上将风挥戈罗袖巻擐甲汗粧红掩笑分旗下含羞入队中皷停行未正刑举令才崇自可威邻国何劳逞战功李良登正元进士第陈通方通方金谷园怀古云缓歩洛城下怀金谷园昔人随水逝旧树逐春繁冉冉揺风弱菲菲裛露翻歌台岂易见舞袖乍如存戏蝶香中起流莺暗处喧徒闻施锦帐此地拥行轩通方登正元进士第与王播同年播年五十六通方甚少因期集抚播背曰王老奉赠一第言其日暮途逺及第同赠官也播恨之后通方丁家艰辛苦万状播捷三科为正郎判盐铁通方穷悴求助不甚给之时李虚中为副使通方以诗求为汲引云应念路傍憔悴翼昔年乔朩幸同迁播不得巳荐为江西院官严公弼题汉州西湖云西湖创置自房公心匠纵横造化同见説凤池推独歩髙名何事滞川中公弼公贶严震之子震梓州人建中中为凤州刺史治行为山南第一封郧国公公弼袭封严公贶题汉州西湖云凤沼才难尽余思凿西湖珎朩罗脩㟁氷光映坐隅琴䑓今寂寞竹岛尚萦纡犹藴济川志芳名终不渝桞子厚序送公贶下第归兴元觐省云相国冯翊公极人臣之尊分天子之忧殿邦坤隅柄是文武而子之伯仲皆脱略贵美服勤儒素故继登上科以及于子是可举严氏之教诵乎他门使有矜式也子何患贾之不售耶王表大暦十四年侍郎潘炎试花发上林苑表诗云御苑春何早繁花巳绣林笑迎明主仗香拂美人簮地接楼台近天垂雨露深晴光来戱蝶夕景动栖禽欲託凌云势先开捧日心方知桃李树从此别成隂清明日登城春望寄大夫使君诗云春城闲望爱晴天何处风光不眼前寒食花开千树雪清明日出万家烟兴来促席唯同舍醉后狂歌尽少年闻説莺啼却惆怅诗成不见谢临川元稹叙诗寄乐天诗云有人以陈子昻感遇诗相示吟翫激烈即日为寄思玄子诗二十首故郑京兆于仆为外诸翁深赐怜奖因以献京兆翁深相骇异秘书少监王表在座頋谓表曰使此儿五十不死其志义何如哉惜吾軰不见其成就因召诸子训责泣下仆亦窃不自得由是勇于为文又乆之得杜甫诗数百首爱其浩荡津涯处处皆到始病沈宋之不存寄兴而讶子昻之未暇旁备矣不数年与诗人杨巨源友善日课为诗性复僻嬾人事常日闲则有作识足下时有诗数百篇矣表大暦十四年潘炎下登第时谓牓有六异朱遂为朱滔太子表为李纳置彼军唿为附马赵博宣为易定押衙袁同直入番为阿师窦常二十年称前进士其一奚陟也或曰六差陆贽太暦八年试禁中春松云隂隂清禁里苍翠满春松雨露恩偏近阳和色更浓高枝分晓月虚吹杂霄钟香助炉烟逺形疑盖影重愿符千载夀不羡五株封幸得回天眷全胜老碧峰钱起喜贽擢第还苏州云乡路归何早云间喜擅名思亲卢橘熟带雨客㠶轻夜火临津驿晨钟隔浦城华亭养仙羽计日再飞鸣杨炎流崕州至鬼门闗作云一去一万里千知千不还崕州何处在生度鬼门闗元载末年纳薛瑶英为姬处以金丝帐却尘褥衣以龙绡衣载以瑶英体轻不胜重衣于异国求此服也唯贾至与炎雅与载善往徃时见其歌舞至赠诗曰舞怯铢衣重笑疑桃脸开方知汉成帝空筑避风台炎亦赠歌云雪靣淡眉天上女凤箫鸾翅欲飞去玉山翘翠歩无尘楚腰如桞不胜春炎字公南常衮长于除书炎善德音自开元后言制诏者称常杨元载与炎同郡炎又出也故擢炎礼部侍郎德宗时位宰相元季川泉上雨后作云风雨荡繁暑雷息佳霁初衆风带云雨清风入我庐䬃䬃凉飈来临窥惬所图縁萝长新蔓袅袅垂坐隅流水复檐下丹砂发清蕖养葛为我衣种芉为我𬞞谁是畹与畦弥漫连野芜山中晚兴云河汉降玄霜昨来节物殊媿无神仙姿亦有隂阳俱灵鸟望不见慨然悲髙梧华叶随风扬珍条杂榛芜为君寒谷吟叹息知何如季川大暦正元间诗人也一曰季川名融元次山之弟也次山作处规云季川曰兟复不言兟有意乎蒋涣和徐侍郎书丛篠韵云中禁夕沉沉幽篁别作林色连鸡树近影落凤池深为重凌霜节能虚应物心年年承雨露长对紫庭隂涣仪凤宰相智周之孙与兄冽皆第进士涣永㤗初歴鸿胪卿日本使尝遗金帛不纳唯取牋一番以贻其副云终吏部尚书冽终尚书左丞包何江上田家云近海川原薄人家本自稀黍苖期腊酒霜叶是寒衣市井谁相识渔樵夜始归不湏骑马问恐是狎鸥飞同诸公寻李方真不遇云闻説到扬州吹箫有旧逰人来多不见莫是上迷楼和苖员外寓直寄台中舍弟云朝列称多士君家有二难正为台里栢芳作省中兰兵直分曹阔晨趋接武欢每怜双阙下鴈序入鸳鸾阙下芙蓉云一人理国致昇平万物呈祥助圣明天上河从阙下过江南花向殿前生庆云垂䕃关难落湛露为珠满不倾更对乐悬张宴处歌工欲奏採莲声赋得秤送云孺卿云愿以金锤秤因君赠别离钩悬新月吐衡举衆星随掌握须平执锱铢必尽知由来投分定莫被弄权移何字㓜嗣融之子也大暦中为起居舍人刘商秋夜听严绅巴童倡竹枝歌云巴人逺从荆山客回首荆山楚云隔思归夜倡竹枝歌庭槐叶落秋风多曲中歴歴叙乡思乡思绵绵楚词古身骑吴牛不畏虎手提簔笠欺风雨猿啼日暮江㟁边緑芜连山水连天来时十三今十五一成新衣巳再补鸿鴈南飞报隣伍在家欢乐辞家苦天晴露白钟漏迟涙㾗满靣㸔竹枝曲终寒竹风袅袅西风落日东风晓移居深山谢别亲故云不食黄精不採薇葛苖为帯草为衣孤云更入深山去人絶音书鴈自飞商髙情放游戱为山水朩石自张璪贬后惆怅赋诗曰苔石苍苍临涧水溪风岛岛动松枝世间唯有张通㑹流向衡阳那得知商彭城人居长安刘禹钖作高陵令刘仁师遗爱碑云武德名臣刑部尚书德威三代孙大暦中诗人商之犹子其名重如此商终于检校礼部郎中汴州观察判官胡笳铜雀妓云魏主矜娥眉美人美于玉髙䑓无昼夜歌舞竟未足盛色如转圆夕阳落深谷仍令身殁后尚纵平生慾红粉涙纵横调絃向空屋举头君不在唯见西陵朩玉辇岂再来娇鬟为谁緑那堪秋风里更舞阳春曲曲罢情不胜阑干向西哭台边生野草来去罥罗縠况复陵寝间双双见麋鹿古意云连曙寝衣冷开门霜露凝风吹昨夜涙一片枕前氷滑州送人先归云河水氷销旅鴈飞寒衣未足又春衣自怜飘荡经年客送别千廻独未归陆海陆余庆与陈子昻卢藏用为方外十友孙海工于五言为贺賔客所赏自省郎典潮州但赋诗自通题奉国寺云新秋夜何爽露下风转凄一磬竹䆫外千灯花塔西题龙门寺云䆫灯林霭里门磬水声中更与龙华㑹炉烟满夕风孙长源有才思尝为讽刺云忽然一曲称君心破却中人百家产又云城外平人驱欲尽帐中犹打衮花毬唐诗纪事巻第三十二唐诗纪事唐诗纪事卷第三十三唐诗纪事巻第三十三李吉甫武元衡郑絪独孤良弼独孤授李季何李应卢拱李观裴度韦同则陈蜕李吉甫九日小园独謡赠门下武相公云小园休沐暇暂与故山期树杪悬丹枣苔隂落紫梨舞丛新菊徧绕格古藤垂受露红兰晚迎霜白薤肥上公留凤沼冠劔俟清祠应命端居者长慙补衮诗武元衡九日致斋禁省和中书李相公云斋沐限中禁家山传胜逰露寒潘省夜木落庾园秋兰菊回幽歩壶觞絶旧俦位髙天禄阁词异半牢愁孤思琴先觉驰晖水共流明朝不相见清祀在圎丘唐次云都门去马嘶㶚水东流浅青槐驿路长白日离亭晩望望烟景㣲草木行人逺早秋西亭宴徐员外诗云鼎铉辞台坐麾幢领益州曲池连月晓横笛满城秋有美皇华使曾同白社逰今来重相见偏觉艶歌愁元衡字伯苍元和二年为相代髙崇文鎭蜀八年召还途经百牢闗题石洞诗云昔佩兵符去今持相甲还天光临井络春物度巴山鸟道青冥外风泉洞壑间何慙班定逺辛苦玉门闗送柳侍御裴起居云沱江水緑波喧鸟去乔柯南浦别离处东风兰麝多长亭春婉娩层汉路蹉跎㑹有归朝日班超柰老何又云望乡台上秦人去学射山中杜魄哀落日河桥千骑别春风寂寞斾旌廻酬严司空荆南见寄云金貂再入三公府玉帐连封万户侯帘卷青山巫崃晓云凝碧岫渚宫秋刘琨坐啸风清塞谢眺裁诗月满楼白雪调高歌不得美人南国翠娥愁送张谏议赴阙云诏书前日下丹霄头戴儒冠脱皂貂笛怨柳营烟漠漠云愁江舘雨萧萧鹓鸿得路争先翥松桂凌霜贵后彫归去朝端如有问玉闗门外老班超元衡善为五言好事者传之被之管絃尝夏夜作诗云夜乆喧暂息池台惟月明无因驻清景日出事还生明日遇害初八年元衡自蜀再辅政时太㣲犯上相歴执法占者言今之三相皆不利始轻末重月余李绛以足疾免明年十月李吉甫以暴疾卒至是元衡为盗所害年五十八始元衡与吉甫齐年又同日为宰相及出鎭分领杨益及吉甫再入元衡亦还吉甫先一年以元衡生月卒元衡后一年以吉甫生月卒吉㐫之数若符㑹焉先是长安謡曰打麦麦打三三三既而旋其袖曰舞了也解者谓打麦者打麦时也麦打者谓暗中突击也三三三谓六月三日也舞了也谓元衡之卒也元衡卒刘禹钖作佳人怨二章云寳马鸣珂踏晓尘鱼文匕首犯华茵适来行哭里门外昨夜华堂歌舞人秉烛朝天遂不回路人弹指望高台墻东便是地夜夜秋萤飞去来郑絪奉和武相公省中宿斋酬李相公见寄云髙阁安仁省名园广武庐沐兰朝太一种竹咏华胥禁静踈钟彻庭开爽韵虚洪钧齐万物缥帙整羣书寒露滋新菊秋风落故蕖同怀不同赏幽意竟何如絪字文明善属文所交皆天下名士宪宗初拜相黙黙居位四年罢为太子賔客太和中以太子太传致仕卒絪守道寡欲所居不为烜赫事以笃实称絪九日怀邵二诗云十嵗此辰同醉友登髙各处巳三年又怀林十二云情人共惆怅良友不同游其重友如此又有九月十五日东亭望月诗云紫阁道流今不见红楼禅客早曾闻独孤良弼上巳接清明游宴诗云上巳欢初罢清明赏又追闰年侵旧暦令节併芳时细雨莺飞重春风酒醖迟寻花迷白雪㸔桞拆清丝淑气如相待天和意爲谁吁嗟名未立空咏宴游诗良弼正元间进士也爲左司郎中又有良史者登进士第独孤绶投珠于泉诗云至道归淳化明珠必弃捐天眞来照乗成性却沉泉不是灵蛇吐非縁合浦还㟁傍随月落波底共星悬致远终无胫怀贪遂息肩欲知恭俭德所寳在惟贤德宗多召学术之士躬自考试又制科宣政殿如称㫖即翘足高吟偏示宰臣曰此皆朕门生也独孤绶所司试驯象赋及其本上上吟其句曰化之式孚则必受乎来献物或违性斯用感于至仁上以绶为知去就故特书第三先是代宗朝越人献象三十有二上悉放之于山之南而绶不辱其受献不伤其放弃故赏其知去就焉绶举博学宏词吏部考当乙科子邵覆之置甲科人咨其公李季何立春日晓望三素云诗云霭霭青春曙飞仙驾五云浮云初缥缈承盖下氤氲薄影随风度殊容向日分羽毛纷共逺环珮杳犹闻静合烟霞色遥将鸾鹤羣年年瞻此节应许从元君季何登正元十一年进士第李应立春日晓望三素云诗云玄鸟初来日灵仙望里分氷容朝上界玉辇拥朝云碧落流轻艶红霓间綵文带烟时缥缈向斗更氤氲髣髴随风驭超遥出晓雰兹辰三见后希得从元君应登正元十一年进士第卢拱中元日观法事云四孟逢秋序三元得气中云迎碧落歩章奏玉皇宫坛滴槐花露香飘栢子风羽衣凌缥缈瑶毂辗虚空乆慕飡霞客常悲习蓼䖝青囊如可授从此访鸿蒙姚合送虑拱秘书游魏诗云官闲身自在诗俭语分明车马应回晩烟花满去尘杨巨源寄申州卢拱使君云领郡仍闻总虎貔致身还是见男儿小船隔水催桃叶大鼓当风舞柘枝酒坐微酣诸客倒毬塲慢拨几人随从来乐事憎诗苦莫放䆫中逺岫知元自唐归京拱时爲秘书郎以诗赠乐天兼以遗和云新识蓬山杰深交翰苑材连投珠作贯独和玉成堆剧敌徒相轧羸师亦自媒李观字元賔以文驰声正元中卒于校书郎陆希声序其文曰退之穷老不休终不能为元賔之辞使元賔后退之死亦不能及退之之质退之大革流弊落落有老成风元賔则不古不今卓然自作一体激扬发越若丝竹中有金石声每篇得意处如徢马在御蹀蹀不能止其所长如此观赠冯宿云寒城上秦原游子意飘飘黑云截万里猎火从中烧隂空蒸长烟杀气独不销氷交石可裂风疾山如揺时无青松心頋我独不凋宿裴友书斋云卧君山䆫下山鸟与我言清风何飕飕松栢中夜䌓乆游失归趣宿此似故园林烟还近郊谿月落古原稚子不待晓花间出柴门正元八年宏词试中和节诏赐公卿尺诗云淑节韶光媚皇明宠钖崇具寮颁玉尺成噐幸良工岂止寻常用将传度量同人何不取利物亦頼其功紫翰宣殊造丹诚厉匪躬奉之无失坠恩泽自天中裴度至日登乐游园云隂律随寒改阳和应节生祥云观魏阙瑞气映秦城验炭论时政书云受嵗盈影移长日至雾歛逺霄清景暖仙梅动风柔御柳倾那堪封得意空对物华情公出讨淮西过女几山下刻石题诗后果尅期平贼其诗云待平贼垒报天子莫指仙山示武夫由是淮蔡底平民安生业白居易作诗二百言继公篇之未何处画功业何处题诗篇麒麟高阁上女几小山前尔后多少时四朝二十年贼骨化为土贼垒犂为田一从贼垒平陈蔡民晏然骡军成牛户鬼火变人烟生子巳嫁娶种枽亦丝绵皆云公之德欲报无由縁公今在何处守都鎭三川旧宅留永乐新居开进贤今公在何官被衮弭貂蝉战袍破犹在髀肉生欲圆傍水闲行诗云闲余何事觉身轻暂脱朝衣傍水行鸥鸟亦知人意静固来相近不相惊公赴敌淮西题名华岳庙之阙门大顺中户部侍郎司空图以一絶纪之曰岳前大队赴淮西从此中原息战髀石阙莫教苔藓上分明认取晋公题公正元中作铸劔㦸爲农噐赋其首云皇帝之嗣位三十载寰海镜清方隅底平駈域中尽归力穑示天下不复用兵其后作相立殊勲致太平巳见于文矣公题南㽵云野人不识中书令唤作陶家与谢家乐天有诗云陶庐僻陋那堪比谢墅幽㣲不足攀何似嵩峰三十六长随申甫作家山乐天求马裴赠以马因戱云君若有心求逸足我还留意在名姝引妾换马之事乐天荅云安石风流无奈何欲将赤骥换青娥不辞便送东山去临老何人与唱歌正元八年公试宏词有司以中和节诏赐公卿尺为题公诗曰阳和行庆赐尺度及羣公荷宠承佳节倾心立大中短长思合制逺近贵攸同共仰财成德将酬分寸功作程施有政垂范播无穷愿续南山夀千春奉圣躬中书即事云有意効承平无功益圣明灰心縁忍事霜鬂为论兵道直身还在恩深命转轻盐梅非拟议葵藿是平生白日长悬照苍蝇谩发声嵩阳旧田地终使谢归耕唐赵璘云晋公正元中作铸劔㦸为农噐赋云观其气㮣巳有立殊勲致太平之意进士李为作涙及轻薄暗小四赋李贺作乐府多属意花草蜂蝶之间二子终不逺大文字之作可以定相命优劣矣韦同则仲月赏花云梅花似雪柳含烟南地风光腊月前把酒且湏判却醉风流何必待歌筵同则建中时诗人也有韦同正者登建中四年第陈蜕蜕肃代间人赋长安十五咏自序云蜕生长江淮间以诗句从赋仅十余年矣今我后抚运泽及四夷蜕复得为太平人其华清宫诗有梦里换春秋之句唐诗纪事巻第三十三唐诗纪事唐诗纪事卷第三十四唐诗纪事巻第三十四韩愈张籍史延丁泽樊宗师李道昌韩愈司空图云金之精麤效其声皆可辨也岂清于磬而浑于钟哉然则作者为文为诗才格亦可见岂当善于彼不善于此耶愚观文人之为诗诗人之为文始皆系其所尚所尚既专则搜研愈至故能衒其功于不朽亦犹力巨而闘者所持之器各异而皆能济胜以为勍敌也愚尝览韩吏部歌诗累百首其驱驾气势若掀雷挟电撑抉于天地之根物状其变不得鼓舞而狥其唿吸也其次皇甫祠部文集外所作亦为遒逸非无意于深密盖或未遑耳今于华下方得柳诗味其探搜之致亦深远矣俾其穷而克夀抗精极意则固非琐琐者轻可拟议其优劣又尝覩杜子美祭太尉房公文李太白佛寺碑賛宏抜清厉乃其歌诗也张曲江五言沈郁亦其文笔也岂相伤哉噫后之学者褊浅片词只句未能自辨巳侧目相诋訾矣痛哉因题柳集之末庶俾后之诠评者罔惑偏説以盖其全工洛邑得休告华山穷絶陉倚巗睨海眼引袖拂天星日驾此廻辖金神所司刑泉绅拖脩白石劔攅高青磴藓涟拳局梯飈飐伶俜悔狂巳咋指垂诫仍䥴铭退之荅张彻诗也李肇载登华事信有之沈颜遗肇书谓退之託此以悲世人登髙而不知止且示诫焉皇甫湜作韩先生能令我躬所以不随世磨㓕者惟子以为嘱其年十二月丙子遂薨明年其孤昶使奉功緖之録继讣以至三月癸酉葬河阳乃哭而叙其墓其详将揭之于神道碑云先生讳愈字退之后魏安桓王茂六代孙祖朝散大夫桂州长史讳叡素父秘书郎赠尚书左仆射讳仲卿先生七嵗好学言出成文及冠恣为书以传圣人之道人始未信既发不掩声震业光衆方惊爆而萃排之乗危将顚不懈益张卒大信于天下先生之作无圆无方至是归工抉经之心执圣之权尚友作者跂邪觝异以扶孔氏存皇之极人知人罪非我计茹古今无有端涯浑浑灏灏不可窥校反其酣放豪曲快字凌𥿄恠发鲸铿春丽惊燿天下然而栗密窈眇章妥句适精能之至入神出天呜唿极矣后人无以加之矣姬氏以来一人而巳矣始先生以进士仕歴官二十有七其为御史尚书郎中中书舍人前后三贬皆以䟽陈治事廷议不随为罪常惋佛老法溃圣人之隄乃唱而筑之及为刑部侍郎遂章言宪宗迎佛骨非是任为身耻上怒天子先生处之安然就贬八千里海上呜唿古所谓非茍知之亦允蹈之者耶呉元济反吏兵乆遁无功国涸将疑衆惧恟恟先生以右庶子兼御史中丞行军司马宰相军出潼闗请先乗遽至汴感説都綂师乗遂和卒擒元济王庭凑反围牛元翼于深救兵十万望不敢前诏择庭臣徃谕衆慄缩先生勇行元稹言于上曰韩愈可惜穆宗悔驰诏无径入先生曰止君之仁死臣之义遂至贼营麾其衆责之贼恇汗伏地乃出元翼春秋美臧孙辰告籴于齐以为急病校其难易孰为冝褒呜唿先生眞古所谓大臣者耶选拜京兆尹歛禁军帖旱籴献倖臣之铓再为吏部侍郎薨年五十七赠礼部尚书先生与人洞朗轩辟不施㦸级族姻友旧不自立者必待我然后衣食嫁娶䘮葬平居虽寝食未尝去书怠以为枕飡以饴口讲评孜孜以磨诸生恐不貎美游以诙笑啸歌使皆醉义忘归呜唿可谓乐易君子鉅人者矣夫人高平郡君范阳卢氏孤前进士昶壻左拾遗李汉壻集贤校理樊宗懿次女许嫁陈氏三女未笄铭曰维天有道在我先生万颈胥延坐庙以行令望絶耶痌此四方惟圣有文乖㣲嵗千先生起之焯役于前彍义滂仁耿照充天有如先生而合且年按我章书经纪大环唫不时施昌极后昆噫嘻永归知心之悲唤起窓前曙催归日未西无心花里鸟更与尽情啼乃二禽名也唤起声如络纬圆转清亮偏鸣于春晓江南谓之春唤催归子规也谨按公生于代宗大历三年戊申德宗贞元八年壬申是嵗公登第年二十五十一年乙亥上宰相三书五月东归作感二鸟赋其末云幸年嵗之未暮庶无羡于斯类时年二十八十三年丁丑从董晋辟为汴宋颕毫观察推官十五年巳卯二月薨公随晋䘮归既出四日宣武军乱杀行军司马陆长源公作汴州乱二章云汴州城门朝不开天狗堕地声如雷徤儿争诱杀留后连屋累栋烧成灰诸侯咫尺不能救孤士何者自兴衰又曰母从子走者为谁大夫夫人留后儿昨日乗车骑大马坐者为趋乗者下庙堂不肯用干戈呜唿奈汝母子何十六年庚辰依徐州武宁军节度张建封十九年癸未拜监察御史上书论宫市贬连州阳山令时有送浮屠文畅孟东野序二十年甲申移江陵法曹参军途中作诗寄三翰林未几以四门博士召二十一年乙酉正月德宗崩顺宗立改元永正韦叔谊王叔文等用事又谋夺中官兵制天下之命是年八月皇太子即位帝自称太上皇贬叔谊叔文等公作永正行云君不见太皇谅隂未出命小人乗时偷国柄北军百万虎与貔天子自将非他师一朝夺印付私党凛凛朝士何能为孤鸣枭噪争署置晱闪跳踉相娬媚夜作诏书朝拜官超资越序曾无难公然白日受贿赂火齐磊落堆金盘元臣故老不敢语昼卧涕泣何汍澜董贤三公谁复惜侯景九钖行可叹国家功高德且厚天位未许庸夫干嗣皇卓荦信英主文如太宗武高祖膺图受禅登明堂共流幽州鮌死羽四门肃穆贤俊登数君匪亲岂其朋郎官清要为世称荒郡廹野嗟可矜湖波连天日相腾蛮俗生梗瘴疠蒸江氛岭祲昏若凝一蛇两头见未曾怪鸟争鸣令人憎蛊虫羣飞夜扑灯雄虺毒螫堕股肱食中置药肝心崩左右使令诈难凭愼勿浪信当兢兢吾常同僚情可胜具书自见非妄征嗟尔既徃冝为惩是嵗又作五箴宪宗元和元年丙戌权知国子博士作释言二年丁亥是嵗作元和圣德诗三年分司东都始宰相郑公索公文公献之有譛公者遂作释言至是不自安乃求分司四年是嵗真为国子博士改分司都官员外郎五年为河南令是嵗效玉州子月蚀诗六年入拜职方员外郎时有送穷文寄卢仝诗坐论华隂令柳涧事复为博士作进学解执政竒其才改比部郎中史舘修撰转考功郎中修撰如故数月以考功知制诰论讨蔡事与裴度议合月满迁中书舍人赐绯鱼袋后卒以谤语改太子右庶子十二年丁酉裴度军慰淮西奏公行军司马有从军泊途中诸篇其间次潼闗寄张十二使君诗云荆山已去华山来日照潼闗四扇开刺史莫辞迎候逺相公新破蔡州廻又次潼闗上都綂相公云暂辞堂印执兵权尽管诸军破贼年冠盖相望催入相待将功德格皇天又桃林夜贺晋公云西来骑火照山红夜宿桃林腊月中来把命珪兼相印一时重叠赏元功数篇皆有奥㫖元济平迁刑部侍郎十四年正月表乞烧佛骨䟽入贬潮州刺史有次蓝闗示姪孙湘诗云一封朝奏九重天夕贬潮阳路八千欲为圣明除弊事岂将衰朽计残年云横秦岭家何在雪拥蓝闗马不前知汝逺来应有意好收吾骨瘴江边是嵗十月量移袁州刺史酬张韶州诗云明时逺逐事何如遇赦移官罪未除北望讵令随塞鴈南迁才免葬江鱼将经贵郡须留客先惠高文谢起予暂欲系船韶石下上賔虞舜整冠裾又留别张使君云来徃再逢梅柳新别离一醉绮罗春乆钦江总文才妙自叹虞飜骨鸣笛急吹催落日清歌缓送感行人巳知奏课当征拜那复淹留咏白苹十五年庚子至袁州是嵗正月宪宗崩穆宗立召为国子祭酒长庆元年辛丑兵部侍郎七月成徳军大将王廷凑杀田洪正以二年公奉命宣抚鎭州时裴度为幽鎭招抚使公有行次承天营酬裴公诗云窜遂三年海上归逢公复此着征衣旋吟佳句还鞭马恨不身先去鸟飞是嵗四月廷凑解深州之围牛元翼奔归京师六月裴度罢李逢吉为相始公有和裴公感恩言志诗云文武功成后居为百辟师林园穷胜事钟鼓乐清时摆落遗高论雕镌出小绮自然无不可范蠡尔其谁又和裴公回朝见寄云蛊瘁年将乆公今始暂闲事随忧共减诗与酒俱还放意机衡外收身矢石间秋台风日逈正好㸔前山时牛李党炽裴介其间累遭谤讟故公诗有高蹈之语是嵗拜京兆尹三年罢京兆尹为兵部侍郎寻拜吏部侍郎四年甲辰有南溪始泛诗是嵗公以病罢吏侍故有余年谅无几休日怆巳晚自是病使然非由取髙謇又有足弱不能歩自宜收朝蹟之句十二月二日卒于靖安里年五十七张籍短歌行云青天荡荡高且虚上有白日无根株流光暂出还入地使我年少不须臾与君相逢勿寂寞衰老不复如今乐玉巵盛酒置君前再拜愿君千万年节妇吟寄东平李司空云君知妾有夫赠妾双明珠感君纒绵意系在红罗襦妾家髙楼连花起良人执㦸光明里知君用心如日月事夫誓拟同生死还君明珠双涙垂何不相逢未嫁时白纻歌云皎皎白纻白且鲜将作春衣称少年裁缝长短不能定自持刀尺向姑前复恐兰膏汚纎指常遣傍人收堕珥衣裳着时寒食下还把玉鞭鞭白马将军行云弹筝崃东有胡尘天子择日拜将军蓬莱殿前赐六纛还领禁兵为部曲当朝受诏不辞家夜向咸阳原上宿战车彭彭旌阳动三十六军声上陇陇头战胜夜亦行分兵处处收旧城胡儿杀尽隂碛暮扰扰唯有牛羊声边人亲戚曾战殁今逐官军收旧骨碛西行见万里空乐府独奏将军功白头吟云请君膝上琴弹我白头吟忆昔君前娇笑语两情宛转如萦素宫中为我起高楼更开花池种芳树春天百草秋始衰弃我不待白头时罗襦玉珥色未暗今朝巳道不相宜扬州青铜作明镜暗中持照不见影人心廻玄自无穷眼前好恶那能定君恩已去若再返菖蒲花青月长满籍乐府词清丽深婉五言律诗亦平澹可喜七言诗则质多文少人才各自有冝不可强文饰也文昌有谢裴司空马诗云乍离华厩移蹄澁初到贫家举眼惊此马乃是一迟钝不能行而多惊诗人之㣲而显亦少其比寒食内宴云朝光瑞气满宫楼彩纛鱼龙四靣稠廊下御厨分冷食殿前香骑逐飞毬千官尽醉犹教坐百戱皆呈未放休共喜拜恩侵夜出金吾不敢问行由籍宿江上诗云楚驿南渡口夜深来客稀月明见潮上江静觉鸥飞旅次今巳逺此行殊未归离家久无信又听捣寒衣或云刘长卿余干旅舍云揺落暮天逈丹枫霜叶稀孤城向水闭独鸟背人飞渡口月初上隣家渔未归乡心正欲絶何处㨶征衣槩相类也籍字文昌和州人歴水部外郎终主客郎中籍荅鄱阳客云江臯嵗暮相逄地黄叶霜前半夏枝子夜吟诗向松桂心中万事喜君知乃知药名诗自元和间巳为之矣蕃汉断消息死生长别离长于送人处忆得别家时流光渐出还入地使我年少不湏㬰採樵莫採松与栢生且坚与尔作屋成家宅右张为取为主客图退之送东野序云唐有天下陈子昻苏元明元结李白杜甫李观皆以其所能鸣其存而在下者孟郊东野始以其诗鸣其高出晋魏不懈而及于古其他浸滛乎汉氏矣从吾游者李翺张籍其尤也三子者之鸣信善鸣矣抑不知天将和其声使鸣国家之盛耶抑将穷饿其身思愁其心膓而使自鸣其不幸耶三子者之命则存乎天矣其在上也奚以喜其在下也奚以悲籍诗善叙事如拜丰陵云嵗朝园寝遣公卿学省班中亦摄行身逐陵官齐再拜手持木铎叩三声寒更报㸃来三殿晓炬分行照栢城却下龙门㸔渐逺峰高处日初晴送令狐尚书东都留守云朝廷重寄在闗东共説从前选上公勲业新成大梁鎭恩荣便赏洛阳宫行蹔出天桥上廵礼常过紫殿中每领羣官拜章表开门仗日曈曈田司空入朝云西来将相望兼雄不与诸军觐礼同早变山东知顺命新收济上立殊功朝官叙谒趍门外恩使宣迎满路中闾阖晓开铜漏尽身当受册大明宫送汀州源使君云曾成赵北归官计因拜王门最好官为郡蹔辞双凤阙全家逺过九龙滩山乡只有输蕉户水鎭应多养鸭栏地僻寻常来客少㓨桐花发共谁㸔送李仆射愬赴鎭凤翔云由来勲业属英雄兄弟连云列位同先入贼城擒恶首尽封筦管让元公旌幢独继家声外竹帛新添国史中天子欲收秦陇地故交移鎭古扶风送裴相公鎭太原云盛德雄名逺近知功高先乞守藩维衘恩暂遣分龙节署勑还同在凤池天子亲临楼上送朝官齐出道边辞明年塞北诸蕃落应赴生祠请立碑白乐天读籍诗集云张公何为者业文三十春尤攻乐府词举代少其人姚合读籍诗有诗云妙絶江南曲凄凉怨女诗古风无敌手新语足人知史延清明赐新火云上苑连侯第清明及暮春九天初改火万井属良辰颁赐恩踰洽承时庆亦均翠烟和柳嫩红熖出花新宠命尊三老祥光烛万人太平当此日空腹贺陶钧大暦九年留守蒋涣试进士于东都延登第丁泽龟负图诗云天意将垂象神龟出负图五方行有配八封义宁孤作瑞旌君德披文叶帝谟乗流喜得路逢圣幸存躯莲叶池通泛桃花水自浮还寻九江去安肯曳泥途泽大历十年试龟负图诗为东都第一樊宗师蜀绵州越王楼诗序云绵之城帝猲明威弥石硝驰涪瀬左陵凌红䄺簮天地送行癸壬且掬跎踼于西北蟠红頠青越王正故为楼重轩叠飞门牎䝉伞蹇蹇子始登谓日月昬晓可窥其背雷电合风云遇霜辛露酸星辰介行鬼神变化草朩头绣髻衘蓑芰皆可察极既萦视其江带又极视其土岗断暴逺近山崄崄若阌之东皇天原开见荆山我其黄河然为曲直涙雨落不可掩因口其心曰无害若其目果星星过归尚悲不能解重为诗以释益不可顾谓郡中诸君能无有意缀以华艶其念蓄云危楼倚天门如闉星辰宫榱题薄龙怪洄洄绕雷风徂秋试登临大霭屯乔空不见西北路考怀益雕穷石濑薄溅溅土山杳穹穹昔人创为逝所适酡颜红今我兹之来犹挍成嵗功辍田植科亩游圃歌芳丛地财无丛厚人室安取丰既乏富庶能千万慙文翁宗师字绍述襄阳节度使泽之子韩退之志其墓曰为文必出于已不袭蹈前人一言一句何其难也必出于仁义其富若生蓄万物必具海地负放恣纵横无所綂纪然而不烦于䋲削而自合也呜唿绍述于斯术其可谓至于斯极者矣李道昌道昌唐大暦十三年为苏州观察使一日郡城外虎丘山有鬼题诗二首隐于石壁之上云青松多悲风萧萧声且哀南山接幽壠幽壠空崔嵬白日徒昭昭不照长夜台虽知生者乐魂魄安能廻况复念所亲恸哭心肝摧恸哭更何言哀哉复哀哉又曰神仙不可学形化空游魂白日非我朝青松为我门虽复隔幽显犹知念子孙何以遣悲惋万物归其根寄语世上人莫厌临芳罇庄生问枯骨王乐成虚言道昌异其事遂具奏闻准勑令致祭道昌为其文曰呜唿万古丘陵化无再出君若何人能闲诗笔何代而亡谁人子姪曾作何官是谁仙室寂寞夜台悲乎白日不向𥿄上石中隐出桃源三月深草垂杨黄莺百啭猿声断膓不题姓字宁辨贤良呜唿哀哉叹昔先贤空传经史终无再还青松岭上嵯峨碧山大唐正业巳记诗言痛复痛兮何处賔悲复悲兮万古坟能作诗兮动天地声悲怨兮涙霑巾感我皇兮列清酌愿当生兮事明君是时祭后经数日再有诗一絶于石云幽冥虽异路平昔忝攻文欲知潜昧处山北両孤坟后于寺山之地果有二坟极高大荆榛藂茂询诸耆艾竟不知何姓氏至今犹存皮日休和云念尔风雅魂幽咽犹能文空令伤魂鸟啼破山边坟陆龟䝉和云灵气犹不死尚能成绮文如何孤窆里犹自读三坟唐诗纪事巻第三十四唐诗纪事唐诗纪事卷第三十五唐诗纪事第三十五陆畅崔元翰张建封皇甫湜李翺麴信陵孟郊卢仝刘义杨巨源陈羽王履正彭伉辛弦智欧阳詹焦郁袁高陆畅畅字逹夫呉郡人韦臯雅所厚礼天寳时李白为蜀道难以斥严武畅更为蜀道易以美臯尝吟对雪落句云天人宁底巧剪水作花飞又山斋翫月云野情平生唯好月新晴半夜覩婵娟起来自擘书牎破教漏清光落枕前又经崔谏议林亭云蝉噪入云树风开无主花初为江西王仲舒从事拂衣去后遇云阳公主下降百僚举畅为傧相诗皆顷刻而成咏帘曰劳将素手卷虾须琼室流光更缀珠玉漏报来过半夜可怜潘岳立踌蹰咏行障曰碧玉为竿丁字成鸳鸯绣帯短长声强遮天上花颜色不隔云中笑语声诏作催粧五言曰云安公主贵出嫁五侯家天母亲调粉日兄怜赐花催铺栢子帐待障七香车借问粧成未东方欲晓霞内人以其呉音捷才以诗嘲之云十二层楼倚翠空凤鸾相对立梧桐双成走报监门卫莫使呉歈人汉宫陆酬曰粉面仙郎选世朝偶逢神女学吹箫须教翡翠闻王母不柰乌鸢噪鹊桥六宫大咍别赐宫锦楞伽瓶唾盂各一畅谒韦臯作蜀道易诗云蜀道易易于履平地臯大喜臯薨朝廷欲䋲其既徃之事复閲先进兵器上皆刻定秦二字不相与者因造成罪名畅上䟽理之曰臣在蜀日见造所进兵器定秦者匠名也由此得释段成式云畅江东人语多差误人以为剧语初娶董溪女每旦婢进澡豆畅輙沃水服之或曰君为贵门女婿几多乐事陆曰贵门苦礼法俾予食辣麨殆不可过张籍赠畅云共踏长安街里尘吴州独作未归身胥门旧宅今谁住君过西塘与问人赵麟仪质琐陋成名后以薛能为傧相能诗曰第一莫教蛛太过縁人衣带上人头又火炉床上平身立便与夫人作镜台或曰畅羡而能骂崔元翰名鹏以字行举进士年五十矣礼侍于邵以其文擢异等曰后当司诏令窦叅秉政引知制诰其训词温厚有典诰风以刚褊罢爲比部郎中卒晚年方取应咸爲首捷京兆觧头礼部状头宏词勑制科三等勑头权德舆谓其文如黄钟玉磬琮璧琬琰奏于悬间列在西序其章者虽汉廷诸公无以加也然清刚而不能容物介特寡徒晚达中废斯亦命之所赋也清明卧病不得游开元寺诗云山色入层城钟声临复岫乗间息边事探异怜春候曲阁下重堦廻廊遥对霤石间花遍落草上云时覆鑚火见樵人饮泉逢野兽道情亲法侣时望登朝右执宪糺姦邪刋书正讹谬茂才当时选公子生人秀赠荅继篇章欢娯重用旧垂帘独衰疾击缶酬金奏奉和圣制重阳日百寮曲江宴示怀诗云偶圣覩昌期受恩慙弱质幸逢良宴㑹况是清秋日逺岫对壶觞沉澜映簮绂炰羔备丰膳象凤调鸣律薄劣厠英髦欢娱忘衰疾平臯行鴈下曲渚双凫出沙㟁菊开花霜枝果垂实天文见成象帝念资勤恤探道得玄珠斋心居特室岂如横汾唱其事徒娇逸张建封字本立南阳人少喜文章尚气节正元四年拜御史大夫徐泗濠节度使十三年来朝帝不待日召见延英殿朝㑹赴大夫班以示殊宠建封赋朝天行以献还鎭帝赋诗饯之又赐所持鞭曰卿节谊嵗寒故用此为况建封又赋诗自警励十六年卒许孟容韩愈皆奏置幕府权载之叙其文曰公賛勲伐表丘陇铭噐叙事放言诣理皆与作者方驾而歌诗特优有仲宣之气质越石之清㧞如雪涛溟涨浩漾无际而天球夜光徃徃在焉其入觐也献朝天行一篇因喜气以摅肝膈览其词者见公之心焉其还镇也徳宗皇帝纡天文以送别湛恩异伦辉动中朝至于内庭钖宴君唱臣和皆酌六义之英而为一时之盛夫文之病也或牵拘而不能骋或犇放而不自还公则财成心匠挥斥细故英华感槩卓尔其闳大析理研几泊然其精微全才逸气与勲力相直尽在是矣皇甫湜湜爲岀世行云生当爲大丈夫断覊罗岀泥涂四散号呶扰俶无隅埋之深渊飘然上浮骑龙披青云汎览游八区经㤗山絶大海一长吁西摩月镜东弄日珠上括天之门直指帝所居群仙来迎塞天衢凤凰鸾鸟金舆音声嘈嘈满太虚旨饮食兮照疱厨食之不饫饫不尽使人不陋复不愚旦旦狎玉皇夜夜御天姝当御者几人百千爲飜宛宛舒舒忽不自知支消体化膏露明湛然无色芮席濡俄而散漫裴然虚无翕然后搏搏乆而苏精神如太阳霍然照淸都四支爲琅玕五藏爲璠玙颜如芙蓉顶爲醍醐与天地相终始浩漫爲欢娱下顾人间溷粪蝇蛆湜不善诗退之和公安陆浑二篇可以想见其恠竒退之诗曰皇甫作诗止睡昏辞䜍岀真遂上焚要余和增恠又烦虽欲悔舌不可椚言其语恠而好讥骂也湜字持正睦州新安人擢第为陆浑尉仕至工部郎中下急使酒数忤同省求分司东都留守裴度辟为判官乐天哭皇甫七郎中云志业过玄晏词华似祢衡多才非福禄薄命是聪眀不得人间夀还留身后名涉江文一首便可敌公卿李翺翺刺史㓪州赠药山髙僧惟俨诗云练得身形似鸖形千株松下両凾经我来问道无余説云在青霄水在缾再赠诗曰选得幽居惬野情终年无送亦无迎有时直上孤峰顶月下披云啸一声唐时文人李习之不能为诗韩吏部集有习之两句云前之巨灼灼此去信悠悠殊无可取郑州尝掘地得刺史李翺戱赠诗云县君爱塼渠遶水姿行逰鄙性乐山野掘地便成沟两㟁植芳草中间漾清流所尚既不同塼凿各自修从他后人见景趣谁为幽此自一李翺非习之也唐书习之传亦不记为郑州王深甫编次习之集乃收入此诗翺在潭州席上有舞柘枝者颜色忧悴殷尧藩侍御当筵赠诗曰姑苏太守青娥女流落长沙舞柘枝满坐绣衣皆不识可怜红脸涙双垂翺诘其事乃姑苏台韦中丞爱姬所生之女也曰妾以昆弟夭折委身乐部耻辱先人言讫涕咽情不能堪亚相为之吁叹且曰吾韦族姻旧速命更其舞服饰以袿襦延与韩夫人相见頋其言语清楚宛有冠盖风仪遂于賔榻中选士而嫁之舒元舆侍郎闻之自京驰诗曰湘江舞罢忽成悲便脱蛮靴出綘帏谁是蔡邕琴酒客魏公怀旧嫁文姬习之为㓪州刺史入为礼部郎中出刺庐州入为中书舍人歴迁桂管湖南观察山南东道节度其与僧惟俨诗及其女识庐储登第事皆习之也然习之学韩愈者其与药山僧诗是非未可知也归妹于杨嗣复归女于卢求郑亚杜审权故携畋让能皆习之之甥皆为宰相云其在郑州者非习之也麴信陵信陵正元元年进士为舒州望江令卒有呉门送客诗云乱山呉苑外临水让王祠素是伤情处春非送客时不须愁落日且愿驻青丝千里㑹应到一罇谁共持信陵移居洞庭诗云重林将叠嶂此处可迯秦水隔人间世花开洞里春荷锄分地利纵酒乐天眞万事更何有吾今巳外身白乐天感遇诗云我闻望江县麴令抚惸婺在官有仁政名不闻京师身殁欲归葬百姓遮路岐攀辕不得去留葬此江湄至今道有名男女涕皆垂无人立碑碣唯有邑人知孟郊李翺荐郊于张建封云兹有平昌孟郊正士也伏闻执事旧知之郊为五言诗自前汉李都尉苏属国及建安诸子南朝二谢郊能兼其体而有之李观荐郊于梁肃补阙书曰郊之五言诗其有高处在古无上其有平处下顾两谢韩愈送郊诗曰作诗三百首杳黙咸池音彼二子皆言知也岂欺天下之人哉郊穷饿不得安养其亲周天下无所遇作诗曰食荠膓亦苦强歌声无欢出门即有碍谁谓天地寛其穷也甚矣凢贤人竒士自以所负不茍合于世是以虽见之难得而知也见而不能知其贤如勿见而巳矣知其贤而不能用如勿知其贤而巳矣用而不能尽其才如勿用而巳矣尽其才而容谗人之所间者如勿尽其才而巳矣故见贤而能知知而能用用而能尽其才而不容谗人之所间者天下一人而巳矣郊下第诗曰弃置复弃置情如刀劒伤又再下第诗曰两度长安陌空将涙见花而后及第有诗曰昔人龌龊不足嗟今朝旷荡恩无涯青春得意马蹄疾一日看尽长安花一日之间花即看尽何其速也果不达韦庄奏请追赠十余人其一孟郊字东野尚古风诗与李光韩退之为友贞元十二年及第佐徐州张建封幕卒私谥曰贞耀先生贾岛诗曰身殁声名在多应万古传寡妻无子息破宅带林泉塜近登山道诗随过海舩故人相弔处斜日下寒天郊字东野湖州人年五十擢调溧阳尉郑余庆为东都留守表为水陆运判官鎭兴元表为叅谋卒退之荅郊诗云规模背时利文字觑天巧人皆余酒肉子独不得饱才春思巳乱始秋悲又搅朝餐动及午夜讽常至卯名声暂羶腥肠肚鎭煎炒古心虽自鞭世路终难拗弱拒喜张臂勐挐闲缩瓜见倒谁肯扶从嗔我湏齩张为取郊青山辗为尘白日无闲人食荠肠亦苦强歌声无欢欲知万里情晓卧半床月等句以为清竒僻苦主游子吟云慈母手中线游子身上衣临行密密缝意恐迟迟归谁将寸草心报得三春辉烈女操云梧桐相待老鸳鸯㑹双死正女贵徇夫舍生亦如此波澜誓不起妾心井中水天寒色青苍北风呌枯桑厚氷无裂文短日有冷光敲石不得火壮隂夺正阳苦调更何言乆吟成此章此郊苦寒吟也或曰郊岛善言贫此诗与岛诗云卧闻西牀琴冻拆两三絃鬓边虽有丝不堪织寒衣正相侔矣楚怨云秋入楚江水独照汩罗魂手把芰荷泣意愁珠泪飜九门不可入一犬吠千门塘下行云塘边日欲斜年少早还家徒将白羽扇调妾木兰花不是城头树那栖来去鵶临池曲云池中春荷叶如带紫菱成角莲子大罗裙蝉鬓倚迎风双双伯劳飞向东偷诗之作饿犬齚枯骨自喫馋饥涎今文与古文各各称可怜亦如婴儿食饧桃口旋旋惟有一㸃味岂见逃景延䋲床独坐翁黙览有所传终当罢文字别着逍遥篇从来文字浄君子不以贤赠别崔纯亮云食荠肠亦苦强歌声无欢出门即有碍谁谓天地寛有碍非遐方长安大道傍小人智虑险平地生太行镜破不改光兰死不改香始知君子心交乆道益彰君心与我怀离别俱廻遑譬如浸蘖泉流苦日巳长忍泣目易衰忍忧形易伤项籍岂不壮贾生岂不良当其失意时涕泗各满裳古人劝加飱此飱难自强一飰九祝噎一嗟十断肠况是儿女怨怨气凌彼苍彼苍若有知白日下清霜今朝始惊唿白日空茫茫落第云晓月难为光愁人难为肠谁言春物荣独见花上霜鵰鹗失势病鹪鹩假翼翔弃置复弃置情如刃劒伤再下第云一夕九起嗟梦短不到家两度长安陌空将涙见花卢仝有所思云当时我醉美人家美人颜色娇如花今日美人弃我去青楼珠箔天之涯娟娟常娥月三五二八盈又缺翠眉蝉鬓生别离一望不见心断絶心断絶几千里梦中醉卧巫山云觉来涙滴湘江水两㟁花朩深美人不见愁人心含愁更奏緑绮琴调高絃絶无知音美人兮美人不知为暮雨兮为朝云相思一夜梅花发忽到䆫前疑是君楼上女曲云谁家女儿楼上头指挥婢子挂帘钩林花撩乱心之愁巻却罗袖弹箜篌箜篌歴乱五六絃罗袖掩靣啼向天相思絃断情不断落花纷纷心欲穿心欲穿凭栏杆相忆柳条线相思锦帐寒直縁感君恩爱一廻頋使我双泪长珊珊我有娇靥待君笑我有娇娥待君扫莺花烂熳君不来及至君来花巳老心肠寸断谁得知玉阶羃歴生青草秋梦行云客行一夜秋风起客梦南游渡湘水湘水泠泠彻底清二妃怨处无限情娥皇不语启娇靥女英目成转心惬长眉入鬓何连娟肌肤白玉秀且鲜徘徊共咏东方日沉吟再理南风絃声断续思绵绵中含幽意两不宣慇懃纎手警破梦中霄寂寞心悽然心悽然肠亦絶寐不寐兮玉枕寒夜深夜兮霜似雪镜中不见双翠眉台前空挂纎纎月纎纎月盈复缺娟娟似眉意难诀愿此眉兮如此月万里万里光不㓕仝居东都退之为河南令爱其诗厚礼之自号玉川子尝为月蚀诗讥切元和朋党月蚀诗云新天子即位五年嵗次庚寅斗柄揷子律调黄钟森森万朩夜殭立寒气赑赑顽无风烂银盘从海㡳出来照我草屋东天色绀滑凝不流氷光交贯寒曈胧初疑白莲花浮出龙王宫八月十五夜此并不可双此时恠事发有物吞食来轮如壮士斧斫坏桂似雪山风拉摧百鍊镜照见胆平地埋寒灰火龙珠飞出脑却入蚌蛤胎摧轮破壁眼㸔尽当天一撘如炲煤磨纵㓕迹须㬰间便似万古不可开不料至神物有此大狼狈星如拨沙出争头事光大如婢炷暗灯揜菼如玳瑇今夜吐㗖长如虹孔隟千道穷户外土川涕泗下中庭独自行念此日月者太隂太阳精皇天要识物日月乃化生走天汲汲劳四体与夫作眼行光明此眼不自保天公行道何由行吾见隂阳家有説望日蚀月月光㓕朔月掩日日亏缺两眼不相攻此説吾不容又孔子师老子云五色令人目盲吾恐天似人好色即丧明幸且非春晴万物不娇荣青山破瓦色渌水氷峥嵘花枯无女艳鸟死沉歌声顽冬何所好偏使一目盲传説古老説月蚀虾䗫精径围千里入汝腹汝此痴骸阿谁生何从海窟来便解縁青㝠恐是睚睫间揜塞所化成黄帝有四目帝舜重瞳明二帝悬四目四海生光辉吾不遇二帝滉漭不可知何故童子上坐受虫豸欺长嗟白兎擣灵药恰似有意防姦非药成满臼不中度委任白兎夫何爲忆昔尧爲天十日烧九州金铄水银流玉煼丹砂焦六合烘爲窑尧心增百忧帝见尧心忧勃然发怒决洪流立拟沷杀九日妖天高日走沃不及但见万国赤子生鱼头此时九御导九日争持节幡麾幡旒驾车六九五十四头蛟螭虬掣电九火辀汝若蚀开齱龉轮御辔执索相爬钩推荡轰轕入汝喉红鳞燄鸟烧口快翎鬛倒侧声醆邹撑膓拄肚礧如山丘自可饱死更不偷不独塡饥坑亦解尧心忧恨汝当食藏头压脑不肯食不当食张唇哆觜食不休食天之眼养逆命安得天帝请汝刘呜唿人飬虎被虎啮天昏暮得瞽疾虾䗫敢将天眼瞎乃知恩非类一一自作孽吾见患眼人必索良工诀想天不异人爱眼固应一安得嫦娥氏来习扁鹊术手操春喉戈去此睛上物初见犹朦胧既久如抹漆但恐功业成便此不吐出玉川子又涕泗下心祷再拜额榻沙土中地上虮虱臣仝告诉帝天皇臣心有鐡一寸可刳妖蟇痴膓上天不为臣立梯磴臣血肉身无由飞上天扬天光先封辞付与赤心风越排阊阖入紫宫密迩玉几前擘圻奏上臣仝顽愚胸敢死横干天代天谋其长东方苍龙角揷㦸虎拽风当心开明堂綂领三百六十鳞虫坐理东方宫月蚀不救援安用东方龙南方火鸟赤泼血项长尾短飞䟦躠头戴丹冠高达月蚀鸟宫十二度鸟为居停主人不觉察贪向何人家行赤口毒舌毒䖝头上喫却月不啄杀虚贬鬼眼明䆕䆷鸟罪不可雪西方攫虎立䗁踦斧为牙凿为齿偷牺牲食封豕大蟇一脔固当软美似见不见是何道理瓜牙根天不念天天若准拟北方寒龟被虵縳藏头入悫如入狱虵䈥束紧束破悫寒龟夏龟一种味且当以其肉充臛死殻没信处唯堪支床脚不堪鑚灼与天卜嵗星主福德官爵奉董秦忍使黔娄生覆尸无衣巾天失眼不嵗星胡其仁荧惑矍铄翁执法大不中月明无罪过不糺食月䖝年年十月朝太微支卢谪罚何灾㐫土星与土性相背反飬福德生祸害到人头上死破败今夜月蚀安可㑹太白眞将军怒激锋铓生常州阵斩郦定进项骨脆甚春蔓菁天唯两眼失一眼将军何处行天兵辰星任廷尉天律自主持人命在盆底固应乐见天盲时天若不肯信试唤臯陶鬼一问一如今宜三台文昌宫作天上纪纲环天二十八宿磊磊尚书郎整顿排班行劒握他人将一四太阳侧一四天帝旁操斧代大匠两手不怕伤弧矢引满反射人天狠呀啄明煌煌痴牛与騃女不肯勤农枽徒劳含滛思旦夕遥相望蚩尤簸箕弄旬朔始搥天皷鸣珰琅枉天能蛇行眉目森森张天狗下䑛地血流何滂滂谲险万万党搆架何可当昧目亹成就害我光明王请留北斗相北极指挥万国悬中央此外尽扫除堆积如山岗赎我父母光当时帝星没星雨如坼浆似天㑹事发叱喝诛姦强何故中道废自遗今日殃善善恶恶郭公所以亡愿天神圣心无信他人忠玉川子辞讫风色紧格格近月黒暗边似有动劒㦸须㬰痴蟇精两吻自决抑初露半箇璧渐吐满轮魄衆星尽原赦一蟇独诛磔腹肚忽脱落依旧挂穹碧光彩未苏来惨淡一片白奈何万里光受此吞吐厄再得见天眼感荷天地力或问玉川子孔子修春秋二百四十年月蚀尽不收今子咄咄辞固合孔意不玉川子笑荅或请听逗遛孔子父母鲁讳鲁不讳周书外书大恶故月蚀不见收余命唐天口食唐土唐礼过三唐乐过五小犹不説大不可数灾沴无有大小瘉安得引衰周研覈其可否日分昼月分夜辨寒暑一主刑一主德政乃举孰为人靣上一目偏可去愿天完两目照见万方土更不瞽万万古与马异结交诗天地日月如等闲卢仝四十无徃还唯有一片心脾骨巉巗崪硉元鬰律刀劒为峰㠋平地放着高如崐崘山天不容地不受日月不敢偷照耀神农画八卦凿破天心胷女娲本是伏羲妇恐天怒擣鍊五色石引日月之斜五星之缕把天补补了不肯归聓家走向日中放老鵶月里栽桂养虾蟇天公发怒罚龙蛇此龙此蛇得死炳神农合药救死病天恠神农党龙蛇罚神农为牛头令载元气车不知药中有毒药药煞元气天不觉尔来天地不神圣日月之光无正定不知元气本不死忽闻空中唤马异马异若不是祥瑞空中敢道不容易昨日同不同异自异是谓大同而小异今日仝自同异不异是谓仝不徃兮异不至直当中兮动天地自玉璞里断出相思心黄金矿里铸出相思涙忽闻空中崩崕倒谷声絶胜明珠千万斛买得西施南越一双婢娇饶恼杀人凝脂为腰翡翠裙唯解画眉朱㸃唇自从获得君䰙金摐玉凌浮云却退頋一双婢子何足云平生结交苦少人忆君眼前如见君青云欲开白日没天眼不见此竒骨此骨纵横竒又竒千嵗万嵗枯松枝半半殆压山谷盘根蹙节成蛟螭忽雷霹雳卒风暴雨撼不动欲动不动千变万化惣是鳞皴皮此竒恠物不可欺卢仝一见马异文章酌得马异胷中事风姿骨本恰如此是不是一字刘义塞上逢卢仝云直到枽干北逢君夜不眠上楼腰脚徤怀土眼精穿斗柄寒垂地河源凉彻天覊魂泣相向何事有诗篇自问云自问彭城子何人接汝㒹酒肠寛似海诗胆大于天断劔徒劳匣枯琴无复絃相逢不得合頼是向秋泉义节士也少放肆为侠行因酒杀人亡命㑹赦出更折节读书能为歌诗然恃故时所负不能俛仰贵人闻韩愈接天下士歩谒之作氷柱雪车二诗出卢孟右樊宗师见为独拜后以争语不能下賔客因持愈金数斤去曰此䛕墓中人得耳不若与刘君为夀愈不能止归齐鲁不知所终杨巨源春日献圣夀无疆词云代是文明昼春当宴喜时炉烟添桞重宫漏出花迟汉典方寛律周官正採诗碧霄吹凤吹红日在龙旗造化膺神契阳和沃圣慈每因随百兽率舞奉丹墀张弘靖三世掌书命在台坐巨源诗曰伊陟无闻祖韦贤不到孙时称其能与张氏説家门巨源在元和时诗韵不为新语体律务实功夫颇深旦暮吟咏不辍年老头揺人言吟诗所致早春即事呈刘员外云明朝晴暖即相随肯信春光被雨欺且任文书堆案上免令杯酒负花时马蹄经歴须应遍莺语丁宁巳恠迟更待杂芳成艶锦邺中争唱仲宣诗送章孝标校书归杭州因寄白舍人云曾过灵隐江边寺独宿东楼㸔海门潮色银河铺碧落日光金柱出红盆不妨公事资高卧无限诗情要细论若访郡人徐孺子应须骑马到沙林巨源以三刃梦益州一箭取辽城得名故乐天诗云早闻一箭取辽城相识虽深有故情清句三朝谁是敌白须四海半为兄贫家薙草时时入痩马寻花处处行不用更教诗过好折君官职是虚名巨源后拜省郎乐天复以诗贺云文昌新入有光辉紫界宫墻白粉闱晓日鸡人传漏箭春风侍女护朝衣雪飘歌句高难和鹤拂烟霄光飞官职声名俱入手近来诗客似君稀巨源字景中时爲河中少尹何事慰朝夕不踰诗酒情山河空道路蕃汉共刀兵礼乐新朝市园林旧弟兄向风一㸃泪寒晚暮江平送裴中丞出使云一清淮甸假朝纲金印初迎细柳黄辞阙天威和雨露出関春色避风霜龙韬何必陈三略虎旅由来肃万方宣谕生灵眞重任回轩应问石渠郎送綘州卢使君云应将清静结心期又共阳和到郡时绛老问年须筭字庾公逢月要题诗朱栏迢逓因髙胜粉蝶清明欲下迟他日征还作霖雨不须求赛敬亭祠送司徒童子云卫多君子鲁多儒七岁闻天笑舞雩光彩春风初转蕙性灵秋水不藏珠两经在口知名小百拜垂髫禀气殊况复元侯旌尔善桂林枝上得鹓雏送人过卫州云忆昔征南府内逰君家东阁最淹留纵横聮句长侵晓次第看花直到秋论旧举盃先下泪伤离临水更登楼相思前路几回首旧眼青山过卫州寄昭应王丞云武皇金辂辗香尘每岁朝元及此辰光动泉心初浴日气蒸山腹揔成春讴歌已入云韶曲词赋方归侍从臣瑞霭朝朝犹望幸天教赤县有诗人寄江州白司马云江州司马平安否惠逺东林住得无湓浦曾闻似衣带庐峰见説胜香炉题诗岁晏离鸿断望阙天遥病鸖孤莫谩勾牵雨花社青云依旧是前途古意赠王常侍云绣户纱䆫北里深香风暗动凤凰簮组紃长在佳人手刀尺空揺寒女心欲学齐讴逐云管还思楚练拂霜砧东家少妇当机织应念无衣雪满林赠张将军云闗西诸将揖容光独立营门劔有霜知爱鲁连归海上肯令王剪在平阳天晴红帜当山满日暮清笳入塞长年少高功人最美汉坛烟树日苍苍赠李传云知因公望掩能文誓激明诚在致君曾罢双旌瞻白日犹将一劔许黄云揺窓竹色留僧语入院松声共鸖闻莫被此心生晩计鎭南人忆杜将军述旧纪勲寄太原李光颜侍中云玉舍含悽见鴈行北垣新诏拜龙骧弟兄间世眞飞将貔虎归时似故乡皷角因风飘朔气旌旌映水发秋光河源收地心犹壮笑向天西万里霜又云倚天孤劔截云孤报国纵横见丈夫五载登坛眞宰相六重分阃正司徒曾闻转战平坚冦共説题诗压腐儒料敌知机在方寸不劳心力讲隂符上裴中丞云六年西掖弘汤诰三捷东堂总汉科政引风霜成物色语回天地到阳和清威更助朝端重圣泽曾随笔下多应笑白须扬执㦸可怜春日老如何和人与人分惠赐氷云天水藏来玉堕空先颁密署几人同映盘皎㓗非闗露当扇清凉不在风莹质方从纶阁内凝辉更备锦帷中丽词珎贶难双有迢逓金舆殿角东观打毬有作云亲扫毬场如砥平龙骧骤马晓光晴入门百拜瞻雄势动地三军唱好声玉勒回时霑赤汗花騣分处拂红缨欲令四海氛烟静杖底纎尘不敢生赠隣家老将云白首羽林郎丁年戍朔方隂天瞻碛路秋日渡辽阳大漠寒山黒孤城夜月黄十年依蓐食万里带金疮拂雪陈师祭冲风立教场箭飞琼羽合旌动火云张虎翼分营势鱼鳞拥阵行誓心清塞色闘血杂沙光战地晴辉薄军门晓气长冦深争暗袭闗逈勒春防身贱竟何诉天高徒自伤功成封宠将力尽到贫乡雀老方悲海鹰衰却念霜空余孤劔在开匣一霑裳酬崔愽士云自知顽叟更何能唯学雕虫谬见称长被有情邀唱和近来无力更秪承青松树杪三千鸖白玉壶中一片氷今日为君书壁右孤城莫怕世人憎酬卢员外云谢傅旌旗控上游卢郎鐏俎借前筹舜城风土临清庙魏国山川在楼云寺当时接高歩水亭今日又同游满筵旧有笙歌在独有羊昙最泪流酬于驸马云绮陌尘香曙色分碧山如画又逢君蛟藏秋月一片水骥鏁晴空千尺云戚里旧知何驸马诗家今得鲍参军阳和本是烟霄曲愿向花间次第闻又云芳时碧落心应断今日清词事不同瑶草秋残仙圃在綵云天逺凤楼空晴花曾送金覊影凉叶还生玉簟风长得闻诗懽自足㑹㸔春露湿兰丛酬裴舎人见寄云谁道重迁是旧班自将霄汉比乡闗二妃楼下宜临水五老祠西好㸔山再葺吾庐心巳足每来公府路常闲诗陪亚相逾三纪石笥烟霞不共攀酬崔驸马惠牋百张兼贻四韵云百张云様乱花开七字文头艶锦回浮碧空从天上得殷红应自日边来捧持价重凌叶封褁香深笑海苔满箧清光应照眼欲随凢韵輙徘徊元㣲之忆杨十二诗云杨子爱言诗春天好咏时恋花从马滞聮句放盃迟日映含烟竹风牵卧柳丝南山更多兴须作白云期巨源善叙事胡二十以户部度支乃贺以诗曰雄拜知承圣主恩于是有雄拜之日陈羽羽湘妃云二妃哭处云沉沉二妃怨处湘江深商人酒滴庙前草萧飒风生班竹林雪诗云千门万户雪花浮㸃㸃无声落砚沟全似玉尘消更积半成氷片约还流光含曙色清天苑轻逐微风绕御楼平地巳霑盈尺润年丰须荷冨人侯宴杨驸马山亭云垂杨拂㟁草葺葺绣户牎前花影重鲙下玉盘红缕细酒开金瓮緑醅醲中朝驸马何平叔南国词人陆士龙落日泛舟同醉处回潭百丈映千峰赠子云或棹孤舟或杖藜寻常适意钓长溪草堂竹径在何处落日孤烟寒渚西题夫差庙云姑苏台上千年朩刻作夫差庙里神冠盖寂寥尘满坐不知箫鼓乐何人韩退之有落叶送羽云谁云少年别流泪各霑衣羽与退之同年登第羽夜别温商梓州云凤凰城里花时别元武江边月下逢客舎莫辞先买酒相门曾忝旧登龙迎风骚屑千家竹隔水悠扬午夜钟明日又行西蜀去不堪天际逺山重春园即事云水隔群物外夜深风起频霜中千树橘月下五湖人听鸖忽忘寝见山如得隣明年还到此共㸔洞庭春送戴端公赴容州云分命诸侯重葳蕤绣服香八蛮治险路千骑踏繁霜山断旌旗出天晴劔佩光还将小戴礼逺去化南方送友人及第归江东云五陵春色泛花枝心醉花前逺别离落第耻为闗上客成名空羡里中儿都门雨歇愁分处山店残灯梦到时家住洞庭多钓伴同来相贺话相思小江驿送陆侍御归湖上山云鸖唳天边秋水空荻花芦叶起西风今夜渡头何处宿㑹稽山在月明中王履异方霑瑞气干吕见青云表圣兴中国来王谒大君迎祥殊大乐叶庆頼横汾自是明时起非将触石分映霄难辨色从吹作成文须使流千载垂芳在典坟履贞元七年青云干吕诗登第彭伉圣布中区化符祥异域云含春初应吕晕碧巳成文东起随风煖西流共日曛升时嘉异月为庆等凝汾轻与晴烟比高将晓雾分飘飘如可致愿此翊明君君伉正元七年杜黄裳下试青云干吕诗登第伉宜春人既登第伉妻族有湛贲者犹为郡吏伉妻即湛姨也妻族贺伉坐皆名士伉居客右一坐尽硕而贲饭于后合其妻责之曰男子不能自励窘辱如此复何颜贲感其言力学一举擢第正伉方郊逰闻之失声坠驴袁人谑曰湛郎及第彭伉落驴辛弘智弘智国子监进士赋诗曰君为河边草逢春心剰生妾如台上镜得照始分明同房常定宗改始字为转字遂争之皆云我作乃下牒见博士罗道琮判云昔五言定表以理切称竒今一言竞诗取词多为主诗归弘智转还定宗以状牒知任为公验欧阳詹字行周泉州人初见拔于常衮后见知于退之元賔终于四门助教李胎孙序其文曰君之文周详切于情故事叙重复宜其掌代文柄以变风雅一命而卒天其絶乎子价早死孙澥铜雀妓云萧条登古台廻首黄金屋落叶不归林高陵永为谷粧容徒自丽舞态閲谁目惆怅繐帷前歌声苦于哭晨装行云村店月西入山林鸟鵊声旅装彻夜席束囊事晨征寂寂人尚眠悠悠天未明岂无偃息心所务前有程蜀中将归留辞韦相公云宁体即云搆方前恒玉食贫居岂及此要欲怀归忆在梦闗山逺如流嵗华逼明晨首乡路迢逓孤飞翼翫月诗序云月可翫翫月古也谢赋鲍诗聎之庭前亮之楼中皆翫月也贞元十二年欧闽君子陈可封游在秦寓于永崇里华阳观予与乡人安阳邵楚苌济南林藴颕川陈诩亦旅长安秋八月十五夜诣陈之居修厥翫事月之为翫冬则繁霜大寒夏则蒸云大热云蔽月霜侵人蔽与侵俱害乎翫秋之于时后夏先冬八月于秋季始孟终十五于夜又月之中稽于天道则寒暑均取于月数则蟾兎圆况埃壒不流大空悠悠婵娟徘徊桂华上浮昇东林入西林肌骨与之踈凉神气与之清冷四君子恱而相谓曰斯古人所以为翫也既得古人所翫之意冝袭古人所翫之作月诗云八月十五夕旧嘉蟾兎光斯从古人好共下今宵堂素魄皓孤凝芳辉纷四扬徘徊林上头泛灔天中央皓露助流华轻风佐浮凉清冷到肌骨㓗白盈衣裳惜此苦宜翫揽之非可将含情頋广庭愿至沉西方途中寄太原所思诗云鸥鸟渐觉逺廻头长路尘高城已不见况复城中人去意自未甘居情谅犹辛万里东北晋千里西南秦一履不出门一车无停轮流萍与匏系早晚期相亲或曰詹游太原悦一妓将别约至都相迎故有早晚期相亲之句妓思之不巳得疾且甚乃刃其髻藏之谓女弟曰欧阳生至可以为信又作诗曰自从别后减容光半是思郎半恨郎欲识旧来云髻様为奴开取缕金箱絶笔而逝及詹至如其言示之詹启凾一恸而卒孟简赋诗哭之序云穆玄道访予常叹其事玄道颇惜之焦郁白云向空垂云白云昇逺岫揺拽入晴空乘化随舒巻无心任始终欲销仍带日将断更因风势薄飞难定天高色易穷影收元气表光㓕太虚中傥若从龙去还施济物功春雪诗云散漫天涯色承春四望平不分残照影何处断肠声缭绕光经塞霏㣲势逐城因风低未歛带雨重还轻干吕知时㤗如膏候嵗成小儒叨盛世无以荅皇明袁高字公硕沧洲人恕巳之孙慷慨有节尚为给事中德宗将起卢𣏌刺饶州诏出高执不下帝慰曰朕唯卿言切至巳如奏宪宗时卒赠礼书禹贡通逺俗所图在安人后王失其本职吏不敢陈亦有姦佞者因兹欲求伸动生千金费日使万姓贫我来顾渚源得与茶事亲甿辍耕农耒採採实苦辛一夫旦当役尽室皆同臻扪葛上欹壁蓬头入荒榛终朝不盈掬手足皆鳞皴悲嗟遍空山草朩为不春隂岭芽未吐使者牒巳频心争造化力先走银台均选纳无昼夜捣声昏继晨衆工何枯藁俯视弥伤神皇帝尚廵狩东郊路多堙周廻遶天涯所献愈艰勤况减兵革困重兹困疲民未知供御余谁合分此珍頋省忝邦守又慙复因循茫茫沧海间丹愤何由申右高所赋茶山诗也案唐制潮州造贡茶最多谓之顾渚贡焙嵗造一万八千四百斤大历后始有进奉建中二年高刺郡进三千六百串并诗此一章刻石在贡焙故杜鸿渐与杨祭酒书云頋渚中山紫笋茶两片此物但恨帝未得尝实所叹息一片上太夫人一片充昆弟同歠开成三年以贡不如法停刺史裴充官唐诗纪巻第三十五唐诗纪事唐诗纪事卷第三十六唐诗纪事巻第三十六黎逢阎济美裴交泰刘皂黎逢小菀东望宫池柳色诗云上林新柳变小苑暮天晴始望和烟密遥怜拂水轻色承阳气暖隂带御沟清不厌随风弱仍冝向日明垂丝遍阁榭飞絮触帘旌渐到依依处思闻出谷鸎韦苏州任京兆工曹日有荅贡士黎逢诗云弥月旷不接公门但驱驰兰草忽有赠持用慰所思不见心微密况当相见时逢气貎山野及第年初塲后至便于帘前设席主司异之诮其生踈必谓文词称是专令人伺之句句来报初问云何人徘徊曰亦是常言既而将及数聮莫不惊叹遂擢第逢登大暦十二年进士第阎济美济美大暦九年春下第将出闗献坐主张谓诗六韵曰謇谔王臣直文明雅量全望鑪金自跃应物镜何徧南国幽沉尽东堂礼乐宣转令游艺士更惜至公年芳树欢新景青云泣暮天唯愁凤池拜孤贱更谁怜谓览之问失第之因具以实告谓深有遗才之叹乃曰所投六韵必展后效明年济美自江东继荐就试东都谓复主文杂文巳过继欲帖经济美辞以不能谓曰礼闱故事亦许作诗赎帖遂命天津桥望洛城残雪题济美曰新霁洛城端千家积雪寒未收清禁色徧向上阳残既而日势巳晚诗未就谓云只㩀见在将来一览称赏遂唱过卢景庄谓曰前足下试蜡日祈天宗赋以鲁丘对卫赐则子贡也乃作驷字误矣方悔之明日谓曰天寒急景诸君文巻不成未可以呈宰相请重録送纳既而索旧巻则驷字上朱㸃在焉易巻之意盖有在也到阙谓揖济美曰前日春间遗才所投六韵不敢暂忘幸副素怀矣济美纪其事曰前朝公相许与定分一靣不忘美哉济美正元末歴福建观察为治简易以工部尚书卒济美元和初刺华州劾华隂令柳涧赃罪韩愈使过华上䟽理涧留中不下诏御史按得涧赃状以愈妄论复为国子博士裴交㤗长门怨云自闭长门经几秋罗衣湿尽泪还流一种峨嵋明月夜南宫歌吹北宫愁范攎曰近日举场诗尤新章孝摽对月云长安一夜千家月几处笙歌几处愁有类乎裴交㤗交㤗正元间诗人刘皂长门怨云宫殿沉沉月色分昭阳宫漏不堪闻珊瑚枕上千行泪不是思君是恨君皂正元间人也韦庄载皂长门怨云涙滴长门秋夜长愁心和雨到昭阳涙㾗不学君恩断拭却千行更万行唐诗纪事巻第三十六唐诗纪事唐诗纪事卷第三十七唐诗纪事巻第三十七元为御史奉使东川于褒城题黄明府诗其序云昔年曾于觧县饮酒余为觥録事尝于窦明府㕔有一人至频犯语令连飞十数觥不胜因迯去醒后问人前虞卿黄丞也此后絶不复知元和四年三月奉使东川十六日至褒城驿逡廵有黄明府见迎瞻其形容髣髴似识问其前衘即曩日逃席黄氶也説向前事黄生惘然而悟因馈酒一罇舟请余同载余不免其意与之尽欢徧问褒阳山水则褒姒所奔之城在其左诸葛所征之路次其右感今懐古作赠黄明府诗曰昔年曾痛饮黄令困飞觥席上当时走马前今日迎依稀迷姓字积渐识平生故友身皆逺他乡眼暂明便邀连榻坐兼共剔舡行酒思临风乱霜稜拂地平不㸔深浅酌贪怆古今情迤逦七盘路坡拖数大城花疑褒女笑栈息武侯征一种埋幽石空开千载名出本事诗稹闻西蜀薛涛有辞辩及爲监察使蜀以御史推鞠难得见焉严司空潜知其意毎遣薛徃洎登翰林以诗寄曰锦江滑腻峨眉秀生出文君与薛涛言语巧稹以明经制䇿入仕其一篇自述曰延英引对碧衣郎江砚宣毫各别床天子下帘亲考试宫人手里过茶汤是时贵族并应制科用为男子荣进连昌宫辞云连昌宫中满宫竹岁乆无人森自束又有墙头千叶桃风动落花红蔌蔌宫边老人为余泣小年选进因曾入上皇正在望僊楼太真同凭栏竿立楼上楼前尽珠翠炫转荧煌照天地归来如梦复如痴何睱备言宫里事初过寒食一百六店食无烟宫树緑夜半髙楼絃索鸣贺老琵琶定场屋力士传唿覔念奴念奴潜伴诸郎宿湏㬰覔得又连催特勑街中许燃烛春娇满眼睡红消掠削云鬟旋粧束飞上九天歌一声二十五郎吹管逐逡廵大遍梁州彻色色龟兹轰緑续李摹擪笛傍宫墙偷得新翻数般曲平明大驾发行宫万人鼓舞途路中百官队仗避岐薛杨氏诸姨车闘风明年十月东都破御路犹存禄山过驱令供顿不敢藏万姓无声泪潜堕两京定后六七年却寻家舎行宫前㽵园烧尽有枯井行宫门闼树宛然尔后相传六皇帝不到离宫门乆闭徃来年少説长安玄武楼前华萼废去年因勑使斫竹偶值门开暂相逐荆榛栉比塞池塘狐鬼骄痴縁树偷鹦鹉舌文章分得鳯凰毛纷纷辞客多停笔箇箇君候欲梦刀别后相思隔烟水菖蒲花发五云高后㢘问淛东乃有刘採春自淮甸而来容华奠比元赠诗曰新粧巧様尽双蛾褁慢常州透额罗正靣偷伦光滑笏暖行轻踏皱纹波言辞雅措风流足举止低回秀媚多更有恼人肠断处选词能唱望夫歌望夫歌者即罗唝之曲也元云在淛河七年因醉题东武其诗曰役役行人事纷纷碎簿书功夫两衙尽留滞七年余病痛梅天发亲情海㟁踈因循未归得不是忆鲈鱼卢侍郎简求戯曰丞相虽不爲鲈鱼爲好镜湖春色耳谓採春也公先娶京兆韦氏字蕙丛韦逝爲诗悼之曰曾经沧海难爲水除却巫山不是云岀本事传稹元和四年爲御史鞠狱梓潼乐天昆仲送至城西而别后旬日昆仲与李侍郎建闲游曲江及慈恩寺饮酣作诗曰花时同醉破春愁醉折花枝作酒筹忽忆故人天际去计程今日至梁州后旬日得元书果以是日至褒仍寄诗曰梦见兄弟曲江头也到慈恩院院游驿吏唤人排马去忽惊身在古梁州千里魂交合若符契自有感梦记备叙其事朩舞榭欹倾基尚存文牎窈窕纱犹緑尘埋粉壁旧花钿鸟啄风筝碎珠玉上皇偏爱临砌花依然御榻临街斜蛇出鷰巢盘闘拱菌生香按正当衙寝殿相连端正楼太真梳洗楼上头晨光未出帘影黒至今反挂珊瑚钩指向傍人因恸哭却出宫门泪相续自从此后还闭门夜夜狐狸上门屋我闻此语心骨悲太平谁致乱者谁翁言野父何分别耳闻眼见为君説姚崇宋璟作相公劝諌上皇言语切爕理隂阳禾黍丰调和中外无兵戎长官清平太守好拣选皆言由相公开元欲末姚宋死朝庭渐渐由妃子禄山宫里飬作儿虢国门前閙如市弄权宰相不说名依稀忆得杨与李庙谋㒹倒四海揺五十年来作疮痏今皇神圣丞相明诏书才下呉蜀平官军又取淮西贼此贼亦除天下宁年年耕种宫前道今年不遣子孙耕老翁此意深望幸努力庙谋休用兵穆宗时嫔御多诵稹歌宫中号为元才子后荆南监军崔峻归朝出稹连昌宫词等百余篇奏御穆宗大悦即日拜祠部郎中知制诰稹上令狐文公书云某始自御史府谪官于外十余年矣闲诞无事遂用力于诗章日益月滋有诗千余首其间感物寓意可备蒙瞍之风逹者有之词直气麤罪戾是惧固不敢陈露于人惟盃酒光景间屡为小碎篇章以自吟畅然以为律体卑下格力不扬茍无姿态则䧟流俗常然欲得思深语近韵律调新属对无差而风情自逺然而病未能也江湖间多有新进小生不知天下文有宗主妄相倣傚而又从而失之遂至有褊浅之调皆目为元和诗体某又与同门生白居昜友善居昜雅能为诗就中爱驱驾文字穷极声韵或为千言或为五百言律诗以相投寄小生自审不能有以过之徃徃戯排旧韵别创新词名为次韵盖欲以难相挑耳江湖间为诗者或相倣傚或力不足则至于㒹倒语言重复首尾韵同意等不异于篇亦目为元和诗体而司文者考变异之由徃徃归咎于某尝以为雕虫小事不足自明也乐天在洛大和中稹拜左丞相自越过洛以二诗别乐天云君应恠我留连乆我欲与君辤别难白头徒侣渐稀少明日恐君无此欢又云自识君来三度别这回白尽老髭䰅恋君不去君湏㑹知得后廻相见无未几死于鄂乐天哭之曰始以诗交终以诗诀絃笔相絶其今日乎屈指正元旧朝事几人同见大和春儿歌杨栁叶妾拂石榴花逺路事无限相逄惟一言月色照荣辱长安千万门右张为取作主客圗稹序言寄乐天云九嵗学赋诗长者徃徃惊其可恠年十五六粗识声病时贞元十年已后徳皇帝春秋髙理务因人㝡不欲文法吏生天下罪过外阃节将动十余年不许相朝死于其地不易者十八九而又将豪卒愎之处因丧负衆横相贼杀告变骆驿使者迭窥旋以状闻天子曰某色将某能遏乱乱衆宁附愿为其师名为衆情其实逼诈因而可之者又十八九前置介倅因縁交授者亦十四五由是诸侯敢为自意有罗列儿孩以自固者有开导蛮夷以自重者甚者视一境如一室刑杀其下不啻六畜厚加剥夺名为进奉其实贡入之数百一焉京城之中停第邸店以曲巷断侯甸之内水陆腴沃以乡里计其余奴婢资财生生之备称是朝廷大臣㕥谨慎不言为朴雅以时进见者不过一二亲信直臣议士徃徃抑塞禁省之间或缮完隤坠豪家大帅乗声相扇延及老㓜土木妖炽习俗不恠上不欲令有司备宫闼中小碎湏求徃徃持币帛以易饼饵吏縁其端剽夺百货势不可禁仆时孩騃不惯闻见独于书传中初习理乱萌渐心体悸震若不可活思欲发之乆矣适有人以陈子昻感遇诗相示吟翫激烈即日为寄思玄子诗二十首故郑京兆于㒒为外诸父深赐怜奨因以所赋呈献京兆翁深相骇异秘书少监王表在坐頋谓表曰使此儿五十不死其志义何如哉惜吾軰不见其成就因召诸子训责泣下仆亦窃不自怠由是勇于为文又乆之得杜甫诗数百首爱其浩荡津涯处处臻到始病沈宋之不存寄兴而讶子昻之未暇旁备矣不数年与诗人杨巨源友善日课为诗性复僻懒人事常有闲暇闲则有作识足下时有诗数百篇矣习惯性灵遂成病蔽毎公私感愤道义激扬朋友切磨古今成败日月迁逝光景舒惨山川胜势风云景色当花对酒乐罢哀余通滞屈伸悲欢合散至于疾恙其身悼懐昔游凢所对遇有常者则欲赋诗又不幸年三十二时有罪谴弃今三十七矣三十六年间是丈夫心力壮时常在闲处无所役用性不近道未能淡然忘懐又复懒于他欲全盛之气注射语言杂揉精粗遂成多文然亦未尝缮写适值河东李明府景俭在江陵时僻好仆诗章谓能为觧欲得尽取观览仆因撰成巻轴其中有㫖意可观而词近古徃者为古讽意亦可观而流在乐府者为乐讽词虽近古而止于吟写情性者为古体词实乐流而止于模象物色者为新题乐府声势㳂顺属对稳切者为律诗仍以七言五言为两体其中有稍存寄兴与讽为流者为律讽不幸少有伉俪之悲抚存感徃成数十诗取潘子悼亡为题又有以于教化者近昵妇人晕淡眉目绾约头䰅衣服脩广之度及匹配色泽尤极恠艶因为艶诗百余首词有今古又两体自十六时至是元和七年矣有诗八百首色类相从共成十体凢二十巻自笑冗辞亦不复致之于行李昨来京师偶在箱箧及通行尽置足下仅亦有説仆闻上士立徳其次立事不遇立言凢人急位其次急利下急食仆天与不厚既乏全然之徳命与不遇未遭可为之事性与不恵复无垂范之言兀兀狂痴行近四十徼名取位不过于第八品而冒宪已六七年授通之初有习通之熟者曰地湿垫卑褊人士稀少近歳荒札死亡过半邑无吏市无货百姓茹草朩刺史以下计粒而食大有虎豹蛇虺之患小有蟆蚋浮尘蜘蛛之类皆能鑚囓肌肤使人疮痏夏多隂霪秋为痢疟地无医巫药石万里病者有百死一生之虑夫何以仆之命不厚也如此智不足也又如此其所诣之忧险也又复如此则安能保持万全与足下必复京辇以湏他日立言立事之验耶但恐一旦与急食相扶而终使足下受天下有不如已之诮是用悉所为文留秽箱笥比夫格奕樗里之戯犹曰愈于饱食仆所为又不愈于格奕樗里之戯乎昨行巴南道中又有诗五十一首文书中得七年已后所为向二百篇繁乱冗杂不复置之执事前所寄思玄子者小歳为文不能自足其意贵其起予之始且志京兆公见遇之由今亦写爲古讽之一移诸左右仆少时授吹嘘之术于郑先生病懒不就今在闲处思欲怡神保和以求其内异日亦不复费词于无用之文矣省视之烦庻亦已于是乎琵琶歌琵琶宫调八十一旋宫三调弹不出玄宗偏许贺懐智叚师此艺还相匹自后流传指拨衰崐崘善才徒尔爲鸿声少得似雷吼絃不敢弹羊皮人间竒事㑹相续但有卞和无有玉叚师弟子数十人李家管儿称上足管儿不作供奉儿抛在东都双鬓丝逄人便请送盃盏㸔尽工夫人不知李家兄弟皆爱酒我是酒徒为宻友着作曽邀连夜宿中辗清溪华新緑平明船在管儿行尽日听弹无限曲曲名无限知者鲜霓裳羽衣偏宛转凉州大遍最毫嘈緑腰散序多笼捻我闻此曲深赏竒赏着竒处惊管儿管儿为我双泪垂自弹此曲长长悲泪垂捍拨朱絃湿氷泉呜咽流莺澁因兹弹作雨霖铃风雨萧条鬼神泣一弹既罢又一弹珠幢夜静风珊珊低佪慢弄闗山思坐对燕然秋月寒月寒一声深殿磬骤弹曲破音繁併百万金铃旋玉盘醉客满船皆暂醒自兹听后六七年管儿在洛我朝天游想慈恩杏园里梦寐仁风花树前去年御史留东台公私蹙促颜不开今春制狱正撩乱昼夜推囚心似灰暂辍归时寻着作着作南园花拆萼烟支耀眼桃正红雪片满溪梅巳落是夕青春值三五花枝向月云含吐着作施罇命管儿管儿乆别今方覩管儿还为弹緑腰緑腰依旧声迢迢猿鸣雪岫来三崃鹤唳晴空闻九霄逡廵弹得緑腰彻霜刀破竹无残节幽闗鵶轧胡鴈悲断絃砉騞层氷裂我为含凄叹竒絶许作是歌始终説艺竒思寡尘事多许来寒暑又经过如今左降在闲处始为管儿歌此歌此歌寄管儿管儿忧尔衰尔衰之后继者谁继之无乃在鐡山鐡山已近曹穆间性灵甚好功犹浅急处未得臻幽闲努力鐡山勤学取莫遣后来无所祖何满子歌何满能歌能宛转天寳年中世称罕婴刑系在囹圄间下调哀音歌愤懑棃园弟子奏玄宗一唱承恩覊网缓便将何满为曲名御谱亲题乐府纂鱼家入内本领絶叶氏有年声气短自徒烦记得词㸃拍才成已夸诞我居湖外拜君侯正值灰飞仲春琯广宴江亭为我开红粧迟日花枝暖此时有态踏华筵未吐芳词㒵夷坦翠蛾转盻揺雀钗碧袖歌垂飜鸖卵定靣凝眸一声发云停尘下何劳筭迢迢击磬逺玲玲一一贯珠匀欵欵犯羽含商移调态留情度意抛絃管湘妃寳瑟上水来秦女玉箫空外满纒绵叠破最慇勤整顿衣裳事闲散水含逺熘咽还通鸎泥晩花啼渐嬾歛黛吞声若自冤郑袖见捐西子浣隂山鸣鴈晓断行巫崃哀猿夜唿伴古者诸侯飨外賔鹿鸣三奏陈圭瓉何如有态一曲终牙筹记令红螺盏五絃弹云赵壁五絃弹徴调徴声巉絶何清峭辞雄皓鸖警露啼失子哀猿绕林啸风入春松正凌乱鸎含晓舌怜骄妙呜呜暗熘咽氷泉杀杀霜刀澁寒鞘促节频催渐繁拨珠幢斗絶金铃掉千鸣镝发胡弓万片清球击虞庙衆乐虽同第一部徳宗皇帝常偏召旬休节假暂归来一声狂杀长安少主第侯家最难见挼歌按曲皆承诏水晶帘外散贵嫔瑇瑁筵心伴中要臣有五贤非此絃或在拘囚或屠钓一贤得进胜累百两贤得进同周邵三贤仕汉灭暴强四贤镇岳宁边徼五贤并用调五常五常既序三光矅赵璧五絃非此贤九九何劳设庭燎放言五首云近来逄酒便髙歌醉舞诗狂渐欲磨五斗觧酲犹恨少十分飞盏未慊多眼前雠敌都休问身外功名一任他死是等闲生也得拟将何事奈吾何莫将心事厌长沙云到何方不是家酒熟餔糟学渔父饭来开口似神鵶竹枝待鳯千茎直柳树迎风一向斜揔被天公霑雨露等头成长尽生涯霆轰电烻数声频不奈狂夫不借身纵使被雷烧作烬宁殊埋骨飏为尘得成蝴蝶寻花树傥化江鱼棹锦鳞必若乖龙在诸处何湏警动自来人安得心源处处安何劳终日望林峦玉英惟向火中冷莲叶元来水上干寗戚饭牛图底事陆通歌鳯也无端孙登不语启期乐各自当情各自欢三十年来世上行也曾狂走趂浮名两廻左降湏知命数度登朝何处荣乞我杯中松叶满遮渠肘上柳枝生他时定葬烧缸地卖与人家得酒盛和乐天过秘阁书省旧㕔云闻君西省重徘徊秘阁书房次第开壁记欲题三编合吏人惊问十年来经排蠧简怜初拨芸长陈根识旧栽司马见诗心最苦满身蚊蚋笑烟埃和乐天赠杨秘书云昔与杨郎在帝城搜天斡地覔诗情曾因并句甘称小不为论年便唤兄刮骨直穿由苦闘梦肠翻出暂闲行因君投赠还相和老去那能竟底名琵琶云学语胡儿撼土铃甘州破里最星星使君自恨常多事不得工夫夜夜聼内状诗寄杨白二员外天门暗辟玉铮鍧昼送中枢晓禁清彤管内人书细腻金奁御印篆分明冲街不避将军令䟦勑兼题宰相名南省郎中谁得诏与君将向世间行酬乐天余思不尽加为六谙之作律吕同声我爱身文章君是一伶伦衆推贾谊为才子帝喜相如作侍臣次韵千言曾报荅直词三道共经纶元诗駮杂真难辩白扑流传用转新蔡女图书虽在口于公门户岂生尘商瞿未老犹希兾莫把籯金便付人寄湖西李大夫四首云柳眼梅心渐欲春白头西望忆何人金陵太守曽相伴共踏银䑓一路尘蘂珠深处少人知网索西临太液池殿晓闻天语后步廊骑马笑相随禁林同直话交情无夜无曽不到明最忆西楼人静后玉晨钟磬两三声由来鹏化便图南浙右虽雄我未甘早渡西江好归去莫抛舟檝滞春潭徽之善纪事如䑓中鞠狱赠周兄诗云閙装辔头繘静拭腰帯班鹞子绣线狗儿金油镮又坐卧摩锦褥捧拥綟丝鬓罚俸西归诗邀我上华筵横头坐賔位那知我年少深觧酒中事能唱犯声歌偏精变筹义含词徙残拍促舞逓繁吹呌噪掷投盘生狞摄觥使寄呉士矩云予时最年少专务酒中职未觧媿生狞偏矜任狂直曲庇桃根盏横讲捎云式乱布闘分朋惟新间䜛慝耻作最先吐羞言未朝食酬东川季相公云昔附赤霄羽葳蕤逰紫垣阙班香案上奏语玉晨尊酬白学士云并入红兰署偏亲白王䂓又闘班云汹涌开扇雉参差又棃通蒂朽火米帯芒炊芽笋钱筒束鯾鱼箭羽鬐又病赛乌称鬼巫占瓦代龟纪懐赠李六云昔冠诸生首初因三道徴公卿碧墀㑹名姓白麻称荅胡灵之云矮马駞鬉䪜牦牛兽靣缨一船席外语三榼拍心精传盏加分数横波郑目成叶奴歌淅淅媚子侮卿卿又环坐唯更草枝盘渐废觥又柳爱凌寒软梅怜上畨惊又雨催鱼火熖风引竹枝声店卧戯呈诸公筹筋随宜放投盘止罚啀红娘留醉打觥使及醒差又抢旗如在手那复敢葳㠢酬乐天东南行云科试铨衡局衙参典校厨月中分桂树天上识菖蒲又白麻云色腻墨诏电光徂又祖竹聚新笋孙枝压旧梧又酬乐天待漏入阁云未勘银䑓契先挑浴殿闗沃心因特召承㫖絶常班飐闪才人袖呕鵶软轝镮宫花低作帐云从积成山宻视枢机草偷瞻咫尺颜恩垂天语近对乆漏声闲丹陛曽同立金銮恨独攀笔无鸿业润视愧紫文殷河水通天上瀛洲接世间谪仙名籍在何不重来还神麹酒云七月调神麹三春酿绿醽雕镌荆玉盏烘透内丘瓶戴光弓诗云潞府筋角劲戴光因合成闲吟云晻淡州烟白篱筛日脚红江喧过云雨船泊打头风底子收鱼市鸦儿噪荻丛不堪堤上立满眼是蚊䖝狂醉云崐亭今日㒹狂醉舞引红娘乱打人亚枝红云平阳地上亚枝红怅望山邮是事同还向万茎深竹里一枝浑卧碧流中稹在鄂州周复为从事常命酬唱复簮笏见稹曰某偶以大人徃还获一第其实不能诗赋稹曰质实如是贤于能诗逺矣一云徽之守浙东乐天守苏䑓逓简唱和内一聮云有月多同赏无杯不共持两地暗合唐诗纪事巻第三十七唐诗纪事唐诗纪事卷第三十八唐诗纪事巻第三十八白居易张为以居易为广大教化主取其读史诗云含沙射人影虽病人不知巧言诬人罪至死人不疑掇蜂杀爱子掩鼻戮宠姫弘恭䧟萧望赵髙谋李斯隂徳既必报阳祸岂虚施人事虽可罔天道终难欺明即有刑辟幽即有神祗茍免勿私喜鬼得而诛之又取秦中吟云厚地植桑麻所用济生民生民理布帛所求活一身身外充征赋上以奉君亲国家定两税本意在忧人厥初防其滛明勑内外臣税外加一物皆以枉发论奈何歳月乆贪吏得因循役我以求宠歛桒无冬春织绢未盈疋缲丝未盈斤里胥廹我纳不许蹔逡廵歳暮天地闭隂风生破村夜深烟火尽霰雪白纷纷幼者形不蔽老者体无温悲喘与寒气併入鼻头辛昨日输残税因窥官库门缯帛如山积丝絮如云屯号为羡余物随日献至尊夺我身上暖买尔眼前恩进入琼林库歳乆化为尘又取寓意云豫章生深山七年而后知挺髙二百尺本末皆十围天子建明堂此材独中规匠人执斤墨採度将有期孟冬草朩枯烈火燎于陂狂风吹勐熖从根烧到枝养培二十年方成栋樑姿一朝为灰烬柯叶无孑遗地虽生尔材天不与尔时不如粪上芝犹有人掇之已矣勿重陈重陈令人悲勿悲焚烧苦但悲採用迟又取赫赫京内史奕奕中书郎昨传徴拜日恩私頋殊常貂冠水苍玉紫绶黄金章佩服身未暖已闻窜炎荒亲戚不得别吞声泣路旁賔客亦已散门前雀罗张富贵来未乆倐如瓦沟霜权势言尤速瞥若石火光不如守贫贱贫贱可乆长传语宦游子且来归故乡又取得意减别恨半酣还逺程之句又人吏留不得直入故山云之句又长生不似无生理休向青山学錬丹之句又曰髪镊不尽根在愁肠中之句又与薛涛云峨眉山势接云霓欲逐刘郎北路迷若似剡中容昜到春风犹隔武陵溪序洛诗序云序洛诗乐天自叙在洛之乐也予歴览古今歌诗自风骚之后苏李以还次及鲍谢徒迄于李杜軰其间词人闻知者累百诗章流传者鉅万观其所自多因䜛冤谴逐征戍行旅冻馁病老存殁别离情发于中文形于外故愤忧怨伤之作通计今十八九焉世所谓文士多数竒诗人尤命薄于斯见矣又知理安之世少离乱之时多亦明矣予不佞喜文嗜诗自幼及老着诗数千首以其多矣故章句在人口姓字落诗流虽才不逮古人然所作不啻数千首作一数竒命薄之士亦有余矣今寿过耳顺幸无病苦官至三品免罹饥寒此一乐也大和二年诏受刑部侍郎明年就领河南尹事又三年病免归履道里弟再受賔客分司自三年春至八年夏至洛凡五周年作诗四百三十二首除丧明哭子十数篇外其他皆寄懐于酒或取意于琴闲适有余酣乐不暇苦词无一字忧叹无一声岂牵强所能致耶盖亦发中而形外耳斯乐也实本之于省分知足济之以家给身闲文之以觞咏絃歌饰之以山水风月此而不适何徃而适哉兹又以重吾乐也予尝云治世之音安以乐闲居之诗泰以适茍非理世安得闲居故集洛诗别为序引不独记东都履道里有闲居泰适之叟亦欲知皇唐大和歳有理世安乐之音集而序之以侯夫棌诗者甲寅歳七月十日云尔元㣲之长庆集序云宪宗皇帝册召天下士乐天对诏称㫖又登甲科未几入翰林掌制诰比上书言得失因为贺雨诗秦中吟等数十章指言天下事时人北之风骚焉予始与乐天同校秘书前后多以诗章相赠答会予谴掾江陵乐天犹在翰林寄予百韵律诗及杂体前后数十章是后各佐江通复相詶寄巴蜀江楚闲洎长安中少年递相倣效竞作新词自谓为元和诗而乐天秦中吟贺雨讽谕等篇时人罕能知者然而二十年闲禁省观寺邮候墙壁之上无不书王公妾妇牛童马走之口无不道至扵缮冩模勒衒卖扵市井或持之以交酒茗者处处皆是其甚者有至扵盗窃名姓苟求自售杂乱闲厕无可奈何予尝扵平水市中见村校诸童竞习诗召而问之皆对曰先生教我乐天微之诗固亦不知予之为微之也又云鸡林贾人求市颇切自云本国宰相每以百金换一篇其甚伪者宰相輙能辨别之自篇章以来未有如是流传之广者长庆四年乐天自杭州刺史以右庶子诏还予时刺会稽因得尽徴其文手自排缵成五十巻凡二千一百九十一首前辈多以前集中集为名予以为陛下眀年秋当改元长庆扵是因号曰白氏长庆集大凡人之文各有所长乐天之长可以为多矣夫以讽谕之诗长扵激闲适之诗长扵遣感伤之诗长扵切五字律诗百言而上长扵赡五字七字百言而下长扵情赋赞箴戒之类长扵当碑记叙事制诰长扵实启表奏状长扵直书檄词策剖判长扵尽总而言之不亦多乎哉至扵乐天之官族景行与予之交分浅深非叙文之要也故不书与元九书云夫文尚矣三才各有文天之文三光首之地之文五材首之人之文六经首之就六经言诗又首之何者圣人感人心而天下和平感人心者莫先乎情莫始乎言莫切乎声莫深乎义诗者根情苗言华声实义上自贤圣下至愚騃微及豚鱼幽及鬼神羣分而气同形异而情一未有声入而不应情交而不感者圣人知其然因其言经之以六义縁其声纬之以五音五音韵义有类韵协则言顺言顺则声易入类举则情见情见则感易交扵是乎孕大含深贯微洞密上下通而一气㤗忧乐合而百志熙五帝三皇所以直道而行垂拱而理者掲此以为大柄决此以为大窦也故闻元首眀股肱良之歌则知虞道昌矣闻五子洛汭之歌则知夏政荒矣言者无罪闻者作戒言者闻者莫不两尽其心焉洎周衰秦兴採诗官废上不以诗补察时政下不以歌洩导人情乃至扵謟成之风动救失之道缺于时六义始刓矣国风变为骚辞五言始扵苏李苏李骚人皆不遇者各系其志发而为文故河梁之句止扵伤别泽畔之吟归扵怨思彷徨抑欎不暇及他耳然去诗未逺梗概尚存故兴离别则引双凫一雁为喻讽君子小人则引香草恶鸟为比虽义类不具犹得风人之什二三焉于时六义始缺矣晋宋以还得者盖寡以康乐之奥博多溺扵山水以渊眀之髙古偏放扵田园江鲍之流又狭扵此如梁鸿五噫之例者百无一二焉扵时六义寖微矣陵夷至扵梁陈闲率不过嘲风雪弄花草而已噫风雪花草之物三百篇中岂舍之乎頋所用何如耳设如北风其凉假风以刺威虐也雨雪霏霏以愍征役也棠棣之华感华以讽兄弟也采采芣苢美草以乐有子也皆兴发扵此而义归扵彼反是者可乎哉然则余霞散成绮澄江净如练离花先委露别叶乍辞风之什丽则丽矣吾不知其所讽焉故仆所谓嘲风雪弄花草而已于时六义尽去矣唐兴二百年其闲诗人不可胜数所可举者陈子昂有感遇诗二十首鲍鲂有感兴诗十五首又诗之豪者世称李杜之作才已竒矣人不逮矣索其风雅比兴十无一焉杜诗最多可传者千余篇至扵贯穿今古覼缕格律尽工尽善又过扵李然撮其新安吏石壕吏潼关吏塞芦子留花门之章朱门酒肉臭路有冻死骨之句亦不过三四十首杜尚如此况不逮杜者乎仆尝痛诗道崩壊忽忽愤发或食辍哺夜辍寝不量材力欲扶起之嗟乎事有大谬者又不可一二而言然亦不能不麤陈于左右仆始生六七月时乳母抱弄扵书屏下有指无字之字示仆者仆虽口未能言心已黙识后有问此二字者虽百十其试而指之不差则仆宿昔之縁已在文字中矣及五六嵗便学为诗九嵗谙识声韵十五六始知有进士苦节读书二十已来昼课赋夜课书闲又课诗不遑寝息矣以至扵口舌成疮手肘成胝既壮而肤革不豊盈未老而齿髪早衰白瞥瞥然如飞蝇垂珠在眸子中者动以万数盖以苦学力文所致又自悲矣家贫多故二十七方从乡试既第之后虽专扵科试亦不废诗及授校书郎时已盈三四百首或出示交友如足下辈见皆谓之工其实未窥作者之域耳自登朝来年齿渐长閲事渐多每与人言多询时务每读书史多求理道始知文章合为时而着歌诗合为事而作是时皇帝初即位宰府有正人屡降玺书访人急病仆当此日擢在翰林身是諌官手请諌纸启奏之外有可以救济人病裨补时阙而难扵指言者輙咏歌之欲稍稍递进闻扵上上以广宸聪副忧勤次以酬恩奨塞言责下以复吾平生之志岂图志未就而悔已生言未闻而谤已成矣又请为左右终言之凡闻仆贺雨诗而衆口籍籍已谓非宜矣闻仆哭孔戡诗衆面脉脉尽不悦矣闻秦中吟则权豪贵近者相目而变色矣闻乐逰园寄足下诗则执政柄者扼腕矣闻宿紫阁村诗则握军要者切齿矣大率如此不可徧举不相与者号为沽名号为诋讦号为讪谤苟相与者则如牛僧孺之戒焉乃至骨肉妻孥皆以我为非也其不我非者举不过三两人有邓鲂者见仆诗而喜无何而鲂死有唐衢者见仆诗而泣未㡬而衢死其余则足下又十年来困踬若此呜唿岂六义四始之风天将破壊不可支持耶抑又不知天之意不欲使下人之病苦闻扵上耶不然何有志扵诗者不利若此之甚也然仆又自思关东一男子耳除读书属文外其他懵然无知乃至书画棊博可以接羣居之欢者一无通晓即其愚拙可知矣初应进士时中朝无缌麻之亲逹官无半面之旧筞蹇歩扵利足之途张空拳扵战文之场十年之闲三登科第名入衆耳迹升清贵出交贤俊入侍冕旒始得名扵文章终得罪扵文章亦其宜也日者又闻亲友闲説礼吏部举选人多以仆私试赋判传为凖的其余诗句亦徃徃在人口中仆恧然自愧不之信也及再来长安又闻有军使髙霞寓者欲聘娼妓妓大夸曰我诵得白学士长恨歌岂同他妓哉由是増价又足下书云到通州日见江馆柱闲有题仆诗者复何人哉又昨过汉南日适遇主人集衆乐娱他賔诸妓见仆来指而相頋曰此是秦中吟长恨歌主耳自长安抵江西三四千里凡乡校佛寺逆旅行舟之中徃徃有题仆诗者士庶僧徒孀妇处女之口每每有咏仆诗者此诚雕虫之戏不足为多今时俗所重正在此耳虽前贤如渊云者前辈如李杜者亦未能忘情扵其闲古人云名者公器不可以多取仆是何者窃时之名已多既窃时名又欲窃时之富贵使已为造物者肯兼与之乎今之迍穷理固然也况诗人多蹇如陈子昻杜甫各授一拾遗而迍剥至死李白孟浩然辈不及一命穷悴终身近日孟郊六十终试协律张籍五十未离一太祝彼何人哉彼何人哉况仆之才又不逮彼今虽讁在逺郡而官品至第五月俸四五万寒有衣饥有食给身之外施及家人亦可谓不负白氏之子矣微之微之勿念我哉仆数月来检讨囊箧中得新旧诗各以类分分为卷首自拾遗来凡所遇所感关扵美刺兴比者又自武徳讫元和因事立题题为新乐府者共一百五十首谓之讽谕诗又或退公独䖏或移病闲居知足保和吟翫性情者一百首谓之闲适诗又有事物牵扵外情理动扵内随感遇而形扵叹咏者一百首谓之感伤诗又有五言七言长句絶句自一百韵至两韵者四百余首谓之杂律诗凡为十五卷约八百首异时相见当尽致扵执事微之古人云穷则独善其身逹则兼济天下仆虽不肖常师此语大丈夫所守者道所待者时时之来也为云龙为风鹏勃然突然陈力以出时之不来也为雾豹为㝠鸿寂兮寥兮奉身而退进退出处何徃而不自得哉故仆志在兼济行在独善奉而始终之则为道言而发眀之则为诗谓之讽谕诗兼济之志也谓之闲适诗独善之义也故览仆诗知仆之道焉其余杂律诗或诱扵一时一物发扵一笑一吟率然成章非平生所尚者但以亲朋合散之际取其释恨佐懽今铨次之闲未能删去他时有为我编集斯文者略之可也微之夫贵耳贱目荣古陋今人之大情也仆不能逺徴古旧如近嵗韦苏州歌行清丽之外颇近兴讽其五言诗又髙雅闲澹自成一家之体今之秉笔谁能及之然当苏州在时人亦未甚爱重必待身后然后人贵之今仆之诗人所爱者悉不过杂律诗与长恨歌已下耳时之所重仆之所轻至扵讽谕者意激而言质闲适者思澹而词迂以质合迂宜人之不爱也今所爱者竝世而生独足下耳然千百年后安知复无如足下者出而知爱我诗哉故自八九年来与足下小通则以诗相戒小穷则以诗相勉索居则以诗相慰同处则以诗相娱知吾最要率以诗也如今年春逰城南时与足下马上相戏因各诵新艳小律不杂他篇自皇子陂归昭国里迭吟递唱不絶声者二十里余樊李在傍无所措口知我者以为诗仙不知我者以为诗魔何则劳心灵役声气连朝接夕不自知其苦非魔而何偶同人当美景或花时宴罢或月夜酒酣一咏一吟不知老之将至虽骖鸾鹤逰蓬瀛者之适无以加扵此焉又非仙而何微之微之此吾所以与足下外形骸脱踪蹟傲轩鼎轻人寰者又以此也当此之时足下兴有余力且与仆悉索还徃中诗取其尤长者如张十八古乐府李二十新歌行卢杨二𥙿书律诗窦七元八絶句博取精掇编而次之号元白徃还诗集衆君子得拟议于此者莫不踊跃欣喜以为盛事嗟乎言未终而足下左转不数月而仆又继行心期索然何日成就又可为之叹息又仆尝语足下凡人为文私于自是不忍于割截或失于繁多其间妍媸益又自惑必待文友有公鉴无姑息者讨论而削夺之然后繁简当否得其中矣况仆与足下为文尤患其多已尚病之况他人乎今且各纂诗笔粗为卷弟待与足下相见日各出所有终前志焉又不知相遇是何年相见是何地溘然而至则如之何微之㣲之知我心哉浔阳腊月江风苦寒嵗莫鲜懽夜长无睡引笔铺纸悄然灯前有念则书言无次第勿以繁杂为倦且以代一夕之话也㣲之㣲之知我心哉唐纪纪事卷第三十八唐诗纪事唐诗纪事卷第三十九唐诗纪事巻第三十九白居易韦式崔玄亮牛僧孺李绅沈传师卢羣刘禹钖封孟绅陈润白居易按乐天生于代宗大历七年壬子大和七年乐天尹河南元日对酒诗云今朝呉与洛相忆一欣然梦得君知否俱过本命年又诗云何事同生壬子岁老于崔相及刘郎序云余注云余与苏州刘郎中同生岁今年六十三退之生于大历三年戊申㣲之生于徳宗建中元年庚申卒于大和五年时年五十三少乐天八岁徳宗正元十六年己卯中书舍人髙郢下及第第四人省试性习相近逺赋玉水记方流诗时年二十八乐天送侯权秀才序云正元十五年予与侯生俱爲宣城守所贡明年春予中春官第十七年庚辰试中书判拔萃补校书郎乐天泛渭赋序云右丞相髙公之掌贡举也予以乡贡进士举及第左丞相郑公之领选部也予以书判拔萃选登科十九年天子并命二公对掌钧轴宪宗元和元年丙戌四月以贤良方正对䇿乙等冬十二月尉盩厔为集贤校理赋长恨歌于盩厔是月召入翰林为学士迁左拾遗乐天曲江感秋诗云元和二年秋我年三十七长庆二年秋我年五十一序云元和二年三年四年予毎歳有曲江感秋诗是时予为左拾遗翰林学士贺雨诗元和三年冬作讽谕乐府词元和四年作秦中吟等诗皆拾遗时拾遗歳满当迁宪宗听自择官乐天请如姜公辅以学士兼京兆户曹叅军以便亲养诏可五年以母丧解还有渭上等诗洎效陶渊明诗十六首七年拜左賛善大夫居昭国里酬张十八访宿云昔我为近臣君常稀到门今我官职冷唯君来徃频又寄元八云进入合前拜退就廊下飡归来昭国里人卧马歇鞍却坐至日午起坐心浩然又十年赠杓直云已年四十四又为五品官盖为賛善大夫首尾四年十年秋或言居昜母堕井死赋新井诗出爲刺史王涯言其不可乃贬江州司马乐天东南行一百韵其间云愽望移门籍浔阳佐郡符注云十年春㣲之移佐通州其年秋予出佐浔阳十一年秋赋琵琶行时年四十五矣诗云行年四十五两鬓半苍苍清瘦诗成癖麁豪酒放狂老来尤委命安处即爲乡或拟庐山下来春结草堂十二年裴度平淮西十三年冬移刺忠州三游洞庭序云平淮西之明年冬予自江州司马授忠州刺史㣲之自通州司马授号州长史又明年春各祗命之郡与知退偕行三月十一日参㑹于夷陵又赋诗云澧氷店头春尽日送君马上谪通川夷陵崃口明月夜此处逄君是偶然一别五年方见面相携三宿未回舡是也十五年正月徳宗崩穆宗立召为司马员外郎是年寒食夜诗云四十九年身老日一百五夜月明天抱膝思量何事在痴男騃女唤秋千又初除尚书郎脱刺史绯诗云头白喜抛黄草崃眼明惊拆紫泥书便留朱绂还铨阁却着青袍侍玉除是歳下崃自商山路还朝有商山路诗云万里路长在六年身始归所经多旧舘太半主人非明年除主客郎中知制诰以诗赠王十一李七元九王舎人云紫垣曹局聮华地白鬓郎官老丑时莫怪不如君气味此中来挍十年迟是年除中书舎人有丝纶阁下文章静等诗长庆二年七舎人匄外出守杭州次蓝溪诗云既居可言地愿助朝廷理伏阁三上章戆愚不称㫖圣人存大体优贷容不死鳯诏停舎人鱼书除刺史长庆三年二月五日杭州花下作云二月五日花如雪五十二人头似霜闻有酒时湏笑乐不闗身事莫思量长庆四年以太子左庻子分司东都三年为刺史无政在人口唯向郡城中题诗千余首慙为甘棠咏岂有思人不三年为刺史饮氷复食蘖唯向天笁山取得两片石此秪有千金无乃伤清白洛中诗云五年职翰林四年莅浔阳一年巴郡守半年南宫郎二年直纶阁三年刺史堂凡此十五载有诗千余章寳历元年三月余守苏州是年七月有呉郡诗石记明年病免乐天欲去郡有自咏五章其一云官舎非我庐官园非我树洛中有小宅渭上有别墅既无婚嫁累幸有归休处归去诚已迟犹胜不归去又宿荥阳诗云生长在荥阳少小辤乡曲迢迢四十载复到荥阳宿去时年十二今年五十六文宗大和元年以秘书监召十月上旬诞圣之日乐天以祕书监与沙门义林道士杨洪元发问酬难是歳迁刑部侍郎㣲之于浙东就拜尚书乐天诗云我为宪部入南宫君作尚书镇浙东老去一时成白首别来七度换春风是也二年歳暮咏懐云穷冬月末两三日半百年过六七时龙尾趂朝无气力牛头叅道有心期荣华外物终湏悟老病傍人岂得知犹被妻儿教渐退莫求致仕且分司时二李党事兴乐天畏祸求退故咏懐云人间祸福愚难料世上风波老不禁万一差池似前事又应追悔不抽簮二年春移病还东都是年夏得请为太子賔客分司将至东都先寄令狐留守云东都添箇狂賔客先报壷觞风月知归履道宅诗云徃时多暂住今日是长归四年作自嘲诗云五十八翁方有后静思堪喜亦堪嗟自后何处难忘酒不如来饮酒诗篇皆东都作也五年拜河南尹乐天诗云六十河南尹前途足可知老应无处避病不与人期是年六十矣七年复以賔客分司序洛诗云大和二年诏授刑部侍郎明年病免归洛旋以賔客分司居二年就领河南尹事又三年病免归履道里第再授賔客分司开成元年起为同州刺史不拜改太子少傅二年三月河南尹李待价禊于洛濵启留守裴令公公召居易刘禹钖等一十五人宴舟中乐天赋三月草萋萋黄鸎歇又啼之作四年赋病中诗序云开元已未嵗余蒲柳之年六十有八冬十月甲寅始得风痺之疾因成十五首题为病中诗且贻所知兼用自广五年春尽独吟云病共乐天相伴住春随樊子一时归乐天妓樊素也善歌杨柳枝人多以曲名名之乐天病去之梦得诗云春尽絮飞留不得随风好去落谁家辛酉㑹昌元年年七十以刑部尚书致仕逹哉乐天行云分司东都十三年七旬才满冠已挂又香山写真賛序云㑹昌二年罢太子少傅为白衣居士写真香山寺藏经䑓又初致仕赠留守牛丞相时年七十一则乐天七十致仕矣致仕诗云南北东西无所羁挂冠自在胜分司探花尝酒多先到拜表行香尽不知炮笋烹鱼饱飱后拥袍枕臂醉眠时报君一语君应笑兼亦无心羡保釐又醉中吟一生躭酒客五度弃官人五年为东都九老㑹时年七十四六年八月薨东都赠右仆射时年七十五乐天寄王起李绅诗云云予与山南王仆射淮南李仆射仕歴五朝年踰三纪海内年軰今唯三人故诗云故交海内只三人二坐嵓廊一卧云时㑹昌六年也㣲之卒于大和六年明年崔元亮卒会昌二年刘梦得卒乐天之卒最后韦式乐天分司东洛朝贤悉㑹兴化亭送别酒酣各请一字至七字诗以题为韵王起赋花诗云花㸃缀分葩露初裛月未斜一枝曲水千树山家戯蝶未成梦娇莺语更夸既见东园成径何殊西子同车渐觉风飘轻似雪能令醉者乱如麻李绅赋月诗云月光辉皎洁耀干坤静空阔圆满中秋翫争诗哲玉兎镝难穿桂枝人共折万象照乃无私琼台岂遮君谒抱琴对弹别鸖声不得知音声不切令狐楚赋山诗云山耸峻回环沧海上白云间啇老深寻谢公逺攀古巖泉滴滴幽谷鸟闗闗树岛西连陇塞猿声南彻荆蛮世人只向簮裾老芳草空余麋鹿闲元稹赋茶诗云茶香叶嫰芽慕诗客爱僧家碾雕白玉罗织红纱铫煎黄蘂色琬转麴尘花夜后邀陪明月晨前命对朝霞洗尽古今人不倦将知醉乱岂堪夸魏扶赋愁诗云愁逈野深秋生枕上起眉头闺阁危坐风尘逺游巴猿啼不住谷水咽还流送客泊舡入浦思乡望月登楼烟波早晩长覊旅絃管终年乐五侯韦式郎中赋竹诗云竹临池似玉裛露静和烟緑抱节宁改贞心自束渭曲偏种多王家看不足仙仗正惊龙化羙实当随鳯熟唯愁吹作别离声回首驾骖舞阵速张籍司业赋花诗云花落早开賖对酒客兴诗家能廻游骑毎驻行车宛宛清风起茸茸丽日斜且愿相留懽洽惟愁虚弃光华明年攀折知不逺对此谁能更叹嗟范尧佐道士赋书字诗云书慿鴈寄鱼出王屋入匡庐文生益智道着清虚葛洪一万巻恵子五车余银钩屈曲索静题挢司马相如别后莫睽千里信数封缄送到闲居居易赋诗字诗云诗绮羙瓌竒明月夜落花时能助懽笑亦伤别离调清金石怨吟苦鬼神悲天下只应我爱世间惟有君知自从都尉别苏句便到司空送白辞崔元亮元亮为散骑常侍后以太子賔客分司东都归洛和乐天诗云病余归到洛阳头拭目开眉见白侯鳯诏恐君今嵗去龙门欠我旧时游几人樽下酒歌咏数盏灯前共献酬相对忆刘刘在逺寒宵耿耿梦长洲元亮在洛与白乐天相从醉吟之乐曽有诗云共相唿唤醉归来乐天荅云居士忘筌黙黙坐先生枕麴昏昏睡早晩相从入醉乡醉乡此去无多地元亮字晦叔礠州人大和中为諌议大夫郑注诬宋申钖捕逮仓卒内外震骇元亮率諌官叩延英苦諌帝感悟由是名重朝廷顷之移疾归东都召为虢州刺史卒元亮与元㣲之白乐天皆正元初同年生也元亮名最后自咏云人间不㑹云间事应笑蓬莱最后仙后白刺杭州元为浙东廉使刺越而崔刺湖州白以诗戯之曰越国封疆吞碧海杭城楼阁入青天呉与卑小君应屈为是蓬莱最后仙三郡有唱和诗谓之三州唱和集乐天志元亮墓云公晩年师六祖以无相为心地易箦之夕大怖将至如入三昧恬然自安于遗䟽之未手笔题云蹔荣蹔悴石敲火即空即色眼生花许时为客今归去大历元年是我家诸子中刍言罕言登进士第元㣲之酬歌舒少府寄同年科第云前年科第偏年少未解知羞最爱狂九陌争驰好鞍马八人同看綵衣裳注云同年科第宏词吕二炅王十一起抜萃白二十二居易平判李十一复礼吕四频歌舒大垣崔十一八元亮逮不肖八人皆奉荣养元亮在湖州寄三癖诗刘梦得言癖在诗与琴酒梦得和之并序云栁呉兴亭臯陇首之句王融书之白团扇故梦得诗曰视事画屏中自称三癖翁管絃汎春渚旌斾拂晴虹酒对青山月琴韵白苹风㑹书团扇上知君文字工牛僧孺乐天梦得有除夜诗僧孺和云惜歳歳今尽少年应不知凄凉数流軰欢喜见孙儿暗减一身力潜添蒲鬓丝莫愁花笑老花自几多时元和三年宣政殿试贤良方正能直言极諌科一十人登科其后僧孺李宗闵王起贾餗四人皆相次拜相先是白居易在翰林为考校官后僧孺罢相出镇杨州居易在洛中有诗送云北阙至东京风光十六程坐移丞相合春入武陵城红斾拥双节白髪无一茎万人开路看百吏立班迎阃外君弥重樽前我亦荣何湏身自得将相是门生公始至京致琴书㶚浐间先以所业谒韩文公皇甫员外二公披巻巻首有説乐一章未閲其词遽曰且以拍板为什么对曰乐句二公相顾大喜曰斯髙文必矣公因谋所居二公良乆曰可于客户坊税一庙院公如所教二公复诲之曰某日可游青就寺薄暮而归二公其日聮鏕至彼因大书其门曰韩愈皇甫湜同谒几官先軰不遇翌日辇毂名士咸徃观焉章竒之名由是赫然矣或云僧孺登第与同軰登政事堂宰相曰扫㕔奉候乐天在香山时僧孺在广陵有诗曰唯羡东都白居士年年香积问禅师乐天荅云支许徒思游白日䕫龙未放下青天应湏且为苍生住犹去悬车十四年乐天求筝于维扬僧孺先有诗曰但愁封寄去魔物或惊禅乐天云㑹教魔女弄不动是禅心乐天云思黯自夸前后服钟乳三千两而歌舞之妓甚多乃谑予衰老故荅思黯诗云钟乳三千两金钗十二行如他心似火欺我鬓如霜慰老资歌笑销愁仰酒浆眼看狂不得狂得且湏狂竒章又有诗云不是道公狂不得恨公逄我不教狂公赴举之秋尝投贽于刘补阙禹钖对客展巻飞笔涂窜其文歴二十余歳刘转汝州公镇海南枉道驻旌信宿酒酣赋诗刘方悟徃年改公文巻僧孺诗曰粉署为郎四十春今来名軰更无人休论世上昇沉事且闘樽前见在身珠玉㑹应成咳唾山川犹觉露精神莫嫌恃酒轻言语曽把文章谒后尘禹钖和云昔年曽忝汉朝臣晩歳空余老病身初见相如成赋日后为丞相扫门人追思徃事咨嗟乆幸喜清光笑语频犹有当时旧冠劒待公三日拂埃尘牛公吟和诗前意稍解曰三日之事何敢当焉于是移宴竟夕方整前驱也刘乃戒其子咸及承雍曰吾成人之志岂料为非汝軰进修守中为上僧孺周秦行纪云余正元中举进士落第归宛叶间至伊阙南道鸣臯山下将宿大安民舎㑹暮不至更十余里一道甚异夜月始出忽闻有异香因而进行不知猒逺见火明意为荘家更驱至一宅庭门若富家有黄衣人曰郎君何氏何至余曰僧孺姓牛应进士落第徃大安民舎误道来此黄衣入告少时出曰请郎君入拜殿下帘下语曰妾汉文帝母薄太后此是妾庙太后遣轴帘使上殿召坐食顷太后命髙祖戚夫人元帝王嫱余皆拜乃亦就坐太后迎唐朝太真杨妃齐潘妃余拜既命馔太后问曰今天子谁余对曰今皇帝名适代宗长子太后曰沈婆儿作天子也大竒命酒各赋诗余应教作诗曰香风引上大罗天月地花宫拜洞仙具道人间惆怅事不知今夕是何年太后曰秀才逺来今日谁伴戚夫人先起辤曰如意成长潘妃曰东昏侯誓不负他緑珠曰石卫尉严忌太后曰太真今朝先帝贵妃重言其他太后目王昭君昭君不对低眉羞恨俄归休余为左右送入昭君院旦侍人告起太后戚夫人昭君等皆泣别使朱衣人送至大安民里余衣上香经十余年不歇李绅绅初以古风求知于吕温温见齐煦诵其悯农诗曰春种一粒粟秋收万颗子四海无闲田农夫犹饿死锄禾日当午汗滴禾下土谁知盘中飱粒粒皆辛苦又曰此人必爲卿相果如其言奉酬乐天立秋日有懐见寄云深夜星汉静秋风初报凉篁堦浙沥响露叶参差光氷免半升魄铜壷㣲滴长薄帷乍飘巻襟帯轻揺扬北除䰟梦清斜月满轩房屣履歩前楹劒㦸森在行重城霄正分号鼓牙相望独坐有所思夫君鸾鳯章天津落星河一苇安可航龙泉白玉首鱼服黄金装报国未知效维鹈徒在梁徘徊顾戎旃颢气生东方衰叶满栏草班毛盈镜霜羸牛未脱辕老马强腾骧吟君白雪唱慙愧巴人肠乐天赠绅诗云一篇长恨有风情十首秦吟近正声刚被老元偷格律苦教短李复歌行注云元九徃江陵余以诗一轴赠行自是格变李二十尝自负歌行近见余乐府五十首黙然心伏乐天藏书东都圣善寺号白氏文集绅有诗以羙之云寄玉莲花藏缄珠贝叶扃院闲容客读讲倦许僧听部列雕金牓题名刻石铭永添鸿寳集莫杂小乗经绅字公垂中书令敬玄曽孙号短李穆宗召为翰林学士与李徳裕元稹同时号三俊武宗时为相居位四年出镇南卒绅江南暮春寄家云洛阳城见迎梅雪鱼口桥逄送雪梅劒外寺前芳草合镜湖亭上野花开江鸿断续翻云去海燕差池拂水廻料得心知近寒食潜聼喜鹊望归来开成间绅集其诗为追昔游盖叹逝感时发于悽恨而作也或长句或五言或杂言或歌或吟或乐府齐梁不一其辞乃由牵思所属尔赴梁汉归諌垣升翰苑感恩遇歌帝京风物遭䜛邪播越歴荆楚涉湘沅逾岭峤抵荒陬止髙安移九江泛五湖过钟陵沂荆江守滁阳转寿春改賔客留洛阳歴㑹稽过梅里遭䜛邪再为賔客分务归东周擢川守镇大梁词有所懐兴生于怨故或隐或显不常其言兾知音于异而已南梁行云江城欎欎春草长悠悠汉水浮清光杂英飞尽空昼景緑杨重隂官舎静此时醉客纵横书公言可荐承明庐青天诏下宠光至颁籍金闺徴石渠秭归山路烟岚隔山朩幽深晩花拆涧底红光夺火燃揺风扇毒愁行客杜鹃啼咽花亦殷声悲絶艶连空山斜阳瞥影浅深朩云雨飜迷嵓谷间山鸡锦质矜毛羽透出穿萝命俦侣乔朩幽谿上下同雄雌不惑飞搂处望秦峯逈过商颜浪叠波堆万族山行尽杳冥青嶂外九重钟漏紫霄间元和列侍明光殿諌草初焚市朝变北阙趍臣半隙尘南梁吟啸皆飞霰追思感叹却昏迷霜鬓愁吟到晓鸡故箧歳深开断简秋堂月晓掩遗袿呜呜晓角霞辉粲抚劒长楹一长叹刍狗无由学圣贤空持感激终昏旦忆春日太液池东亭候对云宫鸎晓报瑞烟开三岛灵禽拂水廻桥转綵虹当绮殿槛浮花鹢近蓬莱草承步辇王孙长桃艶仙颜阿母栽簮笔此时方侍从却思金马笑邹枚忆夜直金銮奉诏承㫖诗云月当银汉玉绳低深聼箫韶碧落齐门压紫垣髙绮树阁连青鎻近丹梯墨宣外渥催飞诏草定新恩促换题明日独归花路近可怜人世隔云泥过荆门诗云荆江水阔烟波转荆门路逺山葱倩帆势侵云灭又明山程背日昏还见青青麦壠啼飞鵶寂寞野径棠棃花行行駈马万里逺渐入烟岚危栈賖林中有鸟飞幽谷月上千嵓一声哭肠断思归不可闻人言恨魄来巴蜀我听此鸟祝我䰟之死莫学声㘅冤纵马羽族莫栖息直上青云唿帝阍此时山月如衘镜嵓树参差互辉映皎洁深看入涧泉分明细见樵人迳隂森鬼庙当邮亭鸡豚日宰闻膻腥愚夫祸福自迷惑魍魉凭何通百灵日低山晩问行客已酹椒浆拜荒陌惆怅忠直徒自持谁登山头望夫石涉沅湘诗云屈原死处潇湘隂沧浪淼淼云沉沉蛟龙长怒虎长啸山水翛翛波浪深烟横日落惊鸿起山映云霞淼千里鸿呌离离入莫天霞消漠漠深云水水虚江暗扬波涛鼋鼍动盪风骚骚行人愁望待明月星汉沉浮魅鬼号屈原尔为懐忠没水府通天化灵物何不駈雷击电除姦邪空作沈泉抱冤骨举盃沥酒召尔魂月影滉漾开干坤波白水黑山隐见汨罗之上遥昏昏风帆候晩㸔五两戍皷冬冬逺山响潮满江津猿鸟啼荆夫楚语飞蛮桨潇湘弔浦无人居风惊水暗惟鲛鱼行来击棹独长叹问尔精魂何所如悲善才诗余守郡日有客游者善弹琵琶闻其所传乃善才所授顷在内庭日别承恩頋赐宴曲江勑善才等二十人备乐自余经播迁善才巳没因追感前事为悲善才穆王夜幸蓬池曲金銮殿门髙秉烛东头弟子曹善才琵琶请奏新飜曲翠娥列坐层城女笙歌参差齐笑语天颜静听朱絃弹衆乐寂然无敢举衔花金鳯当承拨转腕拢絃促挥霍抹花飜鳯天上来徘徊满殿飞春雪抽絃度曲新声发金铃玉佩相瑳切流莺子母飞上林仙鸖雌雄唳明月此时奉诏侍金銮别殿承恩许占看三月曲江春草緑九霄天乐下云端紫髯供奉前屈膝尽弹妙曲当春日寒泉注射陇水开胡鴈飜飞朔天没日曛尘暗车马散为惜新声有余叹明年冠劒闭桥山万里孤臣投海畔笼禽铩翮尚廻飞白首生从五岭归闻道善才成朽骨空余弟子奉宣徽南谯寂寞三春晩有客弹絃独悽怨静聼深奏楚月光忆惜初闻曲江宴心悲不觉泪䦨干更为调絃反复弹秋吹动揺神女佩月珠敲击水精盘自怜淮海同泥滓恨魄凝心未能死惆怅追懐万事空谁闻感慨徒为尔忆过润州时元和二年余以进士为镇海军书奏从事秋七月兵乱余以不从书奏飞檄之诈遭庻人李暴怒腰领不殊者再三后军平尚书李公欲具事以闻余以本乃誓节非欲求荣罢所奏诗云昔年从䆠干戈地黄绶青春一鲁儒弓犯控絃招武族劒当抽匣问狂夫帛书投笔封鱼腹元髪冲冠捋虎须谈笑谢金何所贵不为偷买用兵符元㣲之和乐天东南行云李多嘲蝘蜓窦数集蜘蛛注云李二十多咏物之作窦七颇改官衘屡有蜘蛛之喜乐天诗曰闷劝迃辛酒闲吟短李诗迃辛辛丘度也丘度之子一日自云辛氏子来见绅曰小子毎忆白二十二丈诗闷劝畴昔酒闲吟二十丈诗绅笑曰辛大有此狂儿吾敢不存旧沈传师传师次潭州酬唐侍御姚员外游道林岳麓寺题示云承明年老輙自论讫得湘守东南奔为闻楚国富山水青嶂逦迤僧家园含香珥笔皆眷旧谦抑自忘台省尊不令执简候亭馆直许携手游山樊忽惊列岫晓来逼朔雪洗尽烟岚昏碧波廻屿三山转丹槛缭郭干艘屯华鏕躞蹀绚沙歩大斾綵错辉松门樛枝竞鹜龙蛇势折干不灭风霆痕相重古殿倚嵓腹别引新径萦云根目伤平楚虞帝魂情多思逺聊开樽危絃细管逐歌飃尽皷绣靴随节飜锵金七言凌老杜入朩八法蟠髙轩嗟余潦倒乆不知忍复感激谕元元传师字子言既济之子材行有余权徳舆门生七十人推为颜子终吏侍子询字诚之亦能文咸通中为昭义节度使询清粹端羙神仙中人也制除山北节旄京城咸诵曹唐游仙诗赠之云玉诏新除沈侍郎便分茅土领东方不知今夜逰何处侍从皆骑白鳯凰李徳裕观察浙西有招隐山观玉蘂花诗云玉蘂天中树金闺昔共窥落英闲舞雪宻叶作低帷旧赏烟霄逺前欢歳月移今来想颜色还似忆琼枝传师和云曽对金銮直同依玉树隂雪英飞舞近烟叶动揺深素蕚年年宻衰容日日侵劳君想华髪仅欲不胜簮卢羣唐淮西节度使呉少诚不奉诏令羣使蔡州诘之羣谕以君臣之分忠顺之义少诚乃从命羣又与唱和赋诗自言以反侧常蒙隔在恩外羣于筵中醉而歌曰祥瑞不在鳯凰麒麟太平须得边将忠臣卫霍真诚奉主貔虎十万一身江河潜注息浪蛮貊欵塞无尘但得百寮师长肝胆不用三军罗绮金银少诚大悦羣以奉使称㫖迁祕书监羣字载初范阳人终于义成军节度使刘禹钖三乡驿伏覩明皇望女几山诗斐然有感云开元天子万事足惟惜当时光景促三乡陌上望仙山归作霓裳羽衣曲仙花从此在瑶池三清八景相追随天上忽乗白云去世间惟有秋风辞长庆中元㣲之梦得韦楚客同㑹乐天舎论南朝兴废各赋金陵懐古诗刘满引一盃饮已即成曰王濬楼舡下益州金陵王气黯然收千寻铁鏁沉江底一片降幡出石头人世几回伤徃事山形依旧枕江流而今四海为家日故垒萧萧芦荻秋白公覧诗曰四人探骊龙子先获珠所余鳞瓜何用耶于是罢唱诗弔张曲江曰圣言贵忠恕至道重观身法在何所恨色伤斯为仇良时难乆恃隂谪岂无因寂寞韶阳庙魂归不见人元和十年自朗州召至京戯赠看花君子云紫陌红尘拂面来无人不道看花囬元都观里桃千树尽是刘郎去后栽再游元都观絶句并序云余正元二十一年为屯田员外郎时此观未有花是歳出牧连州贬朗州司马居十年召至京师人人皆言有道士手植仙桃满观如红霞遂有前篇以志一时之事旋又出牧今十有四年复为主客郎中重游元都荡然无复一树唯兎葵燕麦动揺春风耳因再题二十八字以俟后游时大和二年三月也诗云百畆庭中半是苔桃花落尽菜花开种桃道士归何处前度刘郎今独来禹钖尝对賔友毎吟张愽士籍诗云新酒欲开期好客衣冠暂脱见闲身对花朩则吟王右丞诗云兴䦨啼鸟换坐乆落花多白二十二好余秋水咏云东屯沧海阔南瀼洞庭寛余自知不及韦苏州春潮带雨晩来急野渡无人舟自横甞过洞庭虽为一篇思杜员外落句云年去年来洞庭上白苹愁杀白头人鄙夫之言有愧于杜公也杨茂卿校书过华山诗曰河势崑崙逺山形蓞秋此实为佳句赠歌人米嘉荣诗云唱得梁州意外声旧人唯有米嘉荣近来年少轻前軰好染髭须事后生禹钖赴呉台杨州大司马杜公鸿渐开宴命妓侍酒禹钖诗曰髙髻云鬟宫様粧春风一曲杜韦娘司空见惯浑闲事断尽苏州刺史肠白乐天任杭州刺史携数妓还洛阳后却还钱塘故禹钖戯荅云其那钱塘苏小小忆君泪黯石榴裙沈存中曰禹钖霓裳羽衣曲云三乡陌上望仙山归作霓裳羽衣曲又王建诗云听风听雨作霓裳乐天诗注云开元中西凉府节度使杨敬述造郑愚津阳门诗注云叶法善甞引上入月宫闻仙乐及上归但记其半遂于笛中写之㑹西凉府都督杨敬述进婆罗门曲与其声调相符遂以月中新闻为散序用敬述所进为其腔而名霓裳羽衣曲説各不同今蒲州逍遥楼楣上有唐人横书类梵字相传是霓裳谱字训不通莫知是非或谓今燕部有献仙音曲乃其遗声然霓裳本谓之道调法曲今献仙音乃小石调耳未知孰是山围故国周遭在潮打空城寂寞廻淮水东边旧时月夜深还过女墻来乐天掉头苦今叹赏良乆曰石头诗云潮打空城寂寞回吾知后之诗人不复措辞矣禹钖与乐天唱和号刘白唱和集与裴度唱和号汝洛集与令狐楚唱和号彭阳唱和集与李徳裕唱和号呉蜀集禹钖字梦得附叔文擢度支员外郎人不敢斥其名号二王刘栁宪宗立禹钖贬连州未至斥朗州司马作竹枝词武元衡初不为宗元所喜自中丞下除右庻子及是执政禹钖乆落魄乃作问大钧谪九年等赋又叙张九龄事为诗欲感讽权乆之召还宰相欲任南省郎乃作元都观看花君子诗当路不喜由为播州易连州徙䕫州由和州刺史入为主客郎中复作游元都观诗有兎葵鷰麦之语闻者益薄其行俄分司东都裴度荐为集贤学士度罢出刺苏州徙汝同二州㑹昌时检校礼部尚书卒禹钖晩年与白传友善诗笔文章时无在其右者常与禹钖唱和徃来因集其诗而序之曰彭城刘梦得诗豪者也其锋森然少敢当者予不量力徃徃犯之夫合应者声同交争者力敌一徃一复欲罢不能由是毎制一篇先于视草视竟则兴作兴作则文成一二年来日寻笔研同和赠荅不觉滋多大和三年春已前帋墨所存者凡一百三十八首其余乗兴仗醉率然口号者不在此数因而命小姪龟儿编勒成两轴仍写二本一付龟儿一授梦得小男崑郎各令收蔵附两家文集予顷与元㣲之唱和颇多或在人口甞戯㣲之云仆与足下二十年来为文友诗敌幸也亦不幸也吟咏情性播扬名声其适遗形其乐忘老幸也然江南士女语才子者多云元白以子之故仆不得独步于呉越间此亦不幸也今垂老复遇梦得非重不幸耶梦得文之神妙莫先于诗若妙与神则吾岂敢如梦得雪里髙山头白早海中仙果子生迟沉舟侧畔千㠶过病树前头万朩春之句类真谓神妙矣在在处处应有灵物䕶持岂两家子弟祕藏而已其为名流许与如此故国思如此若为天外心湖上收宿雨故人日已逺䆫下尘满琴坐对一樽酒恨多无力斟幕踈萤色逈露重月华深万境与羣䕀此时情岂任禅思何妨在玉琴真僧不见听时心秋堂境寂夜方半云去苍梧湘水深右张为取作主客图梦得曰栁八駮韩十八平淮西碑文左飡右粥何如我平淮西雅云仰父俯子韩碑兼有㡌子使我为之便説用兵伐叛矣梦得曰韩碑桞雅余诗为云城中晨鸡喔喔鸣城中皷角声和平羙愬之入蔡城也湏臾之间贼无觉者又落句云始于元和十二载四海重见昇平时以见平淮之年云禹钖叙董侹文集云诗其文章之藴耶义得而言丧故㣲而难能境生于象外故精而寡和千里之谬不容秋毫非有的然之姿可使户晓必俟知者然后皷行于时自建安距永明以还词人比肩唱和相发有以朔风零雨髙视天下虽蝉噪鸟鸣蔚在史䇿国朝因之粲然复兴由篇章以跻贵仕者相踵而起封孟绅行不由径诗云欲速意何成康荘欲砥平天衢皆利徃吾道泰方行不复由茎径无由见蒋生三条遵广逹九轨尚安贞紫陌悠悠去芳尘步步清澹台千载后公正有遗名孟绅正元十五年髙郢下进士第一人终于太常卿陈润赋得浦外虹云日影化为虹弯弯出浦东一条㣲雨后五色片云中轮势随天度桥形跨海通还将饮水处持送使车雄送骆徴君云野人膺辟命溪上掩柴扉黄巻犹将去青山岂更归马留苔藓迹人脱薜萝衣他日相思处天边望少㣲东都所居寒食下作云江南寒食早二月杜鹃鸣日暖山初緑春寒雨欲晴浴蚕看社日改火待清明更喜瓜田好令人忆邵平赋得秋河曙耿耿云晓望秋髙夜㣲明欲曙河桥成鹊已去机罢女应过月上殊开练云行类动波寻源不可到耿耿复如何润大歴间人终坊州鄜城县令乐天之外祖也大夫不感恩感恩宁有泪心头感恩血一滴染天地右张为取作主客图唐诗纪事巻第三十九唐诗纪事唐诗纪事卷第四十唐诗纪事巻第四十范传正薛存诚贾岛马异张登包吉长孙佐辅李正封崔䕶张又新陆复礼桞公权陆鸿渐王季则王公亮徐牧陈存范传正谢真人过旧山云麾盖从仙府笙歌入旧山水流丹灶缺云起草堂関白鹿行为衞青鸾舞自闲种松鳞未立移石藓仍斑望路烟霞外廻舆巖岫间岂唯辽西鹤空叹令威还鲍溶人日陪宣州范中丞传正与范侍御宴云人日春风绽早梅谢家兄弟看花来吴姬对酒歌千曲秦语留人酒百杯丝桞向空初宛转玉山看日渐徘徊流光易去欢难得莫厌频频上此䑓传正元和十二年亷问宣池迁李白坟于青山之阳为铭曰嵩岳降神是生辅臣蓬莱谴真斯为逸人晋有七贤唐称八仙应彼星象唯公一焉晦以麴蘖畅于文编万象奔乎笔端万虑泯灭乎樽前卧必酒瓮行唯酒舡吟风咏月席地幕天但贵适其所适不知夫所以然而然至今尚疑其醉在千日宁审乎夀终百年谢家山兮李公墓异代诗流同此路旧坟卑庳风雨侵新宅爽垲松栢林故乡万里且无嗣二女从民永于此猗欤琢石为二碑一藏幽隧一临歧岸深谷髙变化时一存一毁名不亏传正为宣歙观察颇事华侈宪宗知之代还拜光禄卿好古性情悍初自整饬官益逹用度益奢倾赀货市权贵驩私公府如家帑亦幸素有名不败云薛存诚暮春自南台丞再除给事中仍是本㕔几榻杖履宛然如旧云再入青琐闱忝官诚自非拂尘惊物在开户似僧归积草渐无迳残花犹洒衣禁垣偏日近行坐是恩辉卢纶同存诚登栖巖寺云衰蹇歩难前上山如上天尘泥来自晚猿鸟到何先万壑应孤磬百花通一泉苍苍此明月下界正沉眠存诚字资明河中人登正元进士第和易容物而当官毅然不可夺元和末为御史中丞卒贾岛字浪仙范阳人初为浮屠名无本能诗独变格入僻似矫艳于元白来洛阳韩愈教为文去浮屠举进士终普州司戸岛久不第吟病蝉之句以刺公卿或奏岛与平曾等为十恶逐之诗曰病蝉飞不得向我掌中行折翼犹能薄酸吟尚极清露华凝在腹尘㸃悞侵睛黄雀并乌鸟俱懐害尔情大中末授遂州长江簿初之任屇东川守者厚礼之岛献感恩诗曰匏革奏终非独乐军城未晓启重门何时却入三台贵此日空知八座尊罗绮舞间收雨㸃貔貅闘外巻云根逐迁属吏随賔列拨棹扁舟不忘恩自长江迁普州司仓方干自镜湖寄诗曰乱山重复叠何路访先生岂料多才者空垂不第名闲曹犹得醉薄俸亦胜耕莫问吟诗苦年年芳草平岛至老无子因啖牛肉得疾终于传舍延康吟云寄居延夀里为与延康隣不爱延康里爱此里中人人非十年故人非九族亲人有不杇语得之烟山春望山诗云南山三十里不见踰一旬冒雨时立望望之如朋亲虬龙一掬波洗荡千万春日日雨不断怨杀望山人天事不可长劲风来如奔隂淫一已扫浩翠冩国门长安百万家家家张屏新谁家最好山我愿为其邻朝饥云市中有樵山此舍无朝烟井底有甘泉釜中乃空然我要见白日雪来塞青天立闻西牀琴冻折两三絃饥莫诣他门古人有拙言再投李益常侍云何处初投刺当时赴尹京淹留花栁变然诺肺肠倾避暑蝉移树髙眠鴈过城人家嵩岳色公府洛河声聮句逄秋尽尝茶见月生新衣裁白纻思从曲江行王建寄岛诗云尽日吟诗坐忍饥万人中枧似君稀僮眠冷榻朝犹卧驴放秋田夜不归傍暖旋收红落叶觉寒重着旧生衣曲江池畔时时到为爱鸬鹚雨里飞岛诗有警句韩退之喜之其渡桑干诗曰客舍并州三十霜归心日夜忆咸阳如今更渡桑干水却望并州是故乡又赴长江道中诗曰䇿杖驰山驿逄人问梓州长江那日到行客替生愁晋公度初立第于街西兴化里凿池种竹起台榭岛方下第或以为执政恶之故不在选怨愤题诗曰破却千家作一池不栽桃李种蔷薇蔷薇花落秋风起荆棘满庭君始知皆恶其不逊岛为僧时洛阳令不许僧午后出寺贾有诗云不如牛与羊犹得日暮归韩愈惜其才俾反俗应举贻其诗云孟郊死葬北邙山日月星辰顿觉闲天恐文章中断絶再生贾岛在人间由是振名送长安惟鉴法师云讲经春色里花绕御床飞南海几囬渡旧山临老归触风香损印霑雨磬生衣云水路迢逓徃来消息稀题杜司户亭子云牀头枕是溪中石井底泉通竹下池宿客未眠过夜半独闻山雨到来时题李欵幽居云闲居少邻并草径入荒村鸟宿池中树僧敲月下门过桥分野色移石动云根暂去还来此幽期不负言哭栢嵓和尚云苔覆石牀新吾师古几春冩留行道影焚却坐禅身塔院闗松雪房门鏁隙尘自嫌双泪下不是觧空人哭孟郊云身死声名在多应万古传寡妻无子息破宅帯林泉塜近登山道诗随过海舡故人相予后斜日下寒天普州有岳阳山岛塟于此唐安程锜从事倅岳阳有诗曰倚恃才难继昻藏皃不恭骑驴冲太尹夺巻误宣宗驰誉超前辈居官下我侬司仓旧曹署一见一心忡唐末举子李克恭有诗曰一一玄㣲缥缈成尽吟方更爽神情宣宗谪去为闲事韩愈知来已振名海底也应搜得净月轮常被翫教倾如何未隔四十载不遇论量向此生夜半长安雨灯前越客吟岛屿夏云起汀洲芳草深秋风吹渭水落叶满长安山钟夜度空江水汀月寒生古石楼旧国别多日故人无少年右张为取作主客图李洞过浪仙旧地云鸖外唐来有星长江东注冷沧溟境搜松雪仙人岛吟歇林泉主簿㕔片月已能临榜黒遥天何益抱坟青年年谁不登髙第未胜骑驴入画屏姚合寄岛云寂寞荒原下南山只隔篱家贫惟我并诗好复谁知艹色无穷处虫声少尽时朝昏皷不到闲卧益相思浪仙寄友人云一日不作诗心源如废井笔砚为辘轳吟咏作萦绠朝来重汲引依旧得清冷书赠同懐人词中作苦辛岛赴举至京骑驴赋诗得僧推月下门之句欲改推作敲引手作推敲之势未决不觉冲大尹韩愈乃具言愈曰敲字佳矣遂并辔论诗久之或云吟落叶满长安之句唐突大尹刘栖楚被繋一夕放之马异送皇甫湜赴举云马啼声特特去入天子国借问去是谁秀才皇甫湜呑吐一肠文八音兼五色主文有崔李郁郁为朝徳青铜镜必明朱丝绳必直称意太平年愿子长相忆贞元旱嵗云赤地炎都寸草无雨川水沸煮虫鱼定应燋烂无人救泪落三篇古尚书暮春醉中寄李干云欢异且交亲酒生开瓮春不须愁犯夘且乞醉过申折草为筹筯铺花作锦䄄娇鸎觧言语留客也慇懃异河南人与卢仝结交荅仝结交诗云有鸟南翔口衘一书札逹我山之维开缄金玉焕陆离乃是卢仝结交诗此诗峭絶天边格力与文星色相射长河㧞作数条丝太华磨成一拳石莫嗟独笑无徃还月中芳桂难追攀况值乱邦不平年廻陵到谷如等闲与君俛首大艰阻喙长三尺不得语因君今日形章句羡狝猴子着衣裳悲蚯蚓子安翅羽上天不失察我为辽天失所将吾劔兮切㳺泥使良骥兮捕老䑕昨日脱身卑贱笼夘星借与老人峰抱锄筑地芸芝术偃盖参天旧有松我与松兮保身世卧居居兮起于于潄潺潺兮聆嘒嘒道在其中可终嵗不教辜负尧为帝烧我荷衣摧我身囬看天地如砥平鎠刀剉骨不辤去卑穷君子今明明俛首辤山心惨恻白云虽收恋不得看云且拟直须臾疾风又巻西飞翼为报覃懐新结交死生富贵存后凋我心不畏朱公散君意须防刘孝摽以胶投漆苦不早就中相去万里道河水悠悠山之间无由把袂摅懐抱仝吟文能治奥成兰薫不知何处清风夕拟使张华见陆云张登招客游寺云江城吏散倦春隂山寺鸣钟隔雨深招取遗民赴僧社竹堂分坐静㸔心小雪日戏题絶句云甲子徒推小雪天刺梧犹绿槿花然融和长养无时歇却是炎洲雨露偏送王主簿游南海云平生推久要留滞共三年明日东南路穷荒雾露天旷懐常寄酒素业不言钱道在贫非病时来丑亦妍过山乗䗶屐渉海附楼舡行矣无为限宗门有大贤上已泛舟诗云令节推元已天涯喜有期初筵临泛地旧俗祓穰时枉渚潮新上残春日正迟竹枝游女曲桃叶度江词风鹢今方退沙鸥亦未疑且同山简醉倒戴莫褰帷刘梦得有杨州春夜与李端公益张侍御登叚侍御平仲同㑹水馆对酒聮句诗登始以巾褐就辟歴卫佐廷评登贞元中为河南士曹迁殿院为漳州刺史坐公累受劾感疾卒权载之序其文曰清河张登刚洁介特不趍和从俗循性属词发为英华自江南士椽满嵗计相表为殿中侍御史董赋江南无何授漳州刺史居七年坐公事受劾吏议侵诬胷臆约结感疾不起君疾卑讇细人白黑太明矫枉愤厉徃徃过正故其赋有云鹖必闘而知毙龙虽屠而不驯又云贱而荣兮跌而丧痛一世之纷沦皆所以感愤顿挫放言叙心兆忧贾祸常必由之二十年间数免希迁志力相盩斯亦从古才士之所患也道虽由已感于知已名不加人成必因人此登之语也包吉字㓜正润州人登进士第为谏议大夫坐善元载贬岭南刘晏奏起为汴东两税使贞元中为诗寄刘长卿云波澜喧衆口藜藿静吾庐丧马思开卦占鸮懒发书叙其迁谪之状也父融与贺知章张若虚张旭号吴中四士酬于侍郎湖南见寄云桂岭千崖断湘流一派通长沙今贾傅东海旧丁公章甫经殊俗离骚继雅风金闺文作字玉匣气成虹翰墨时无侣丹青夙在公留左掖人望积南宫巧拙循名异浮沉顾位同九迁归上略三已契愚衷责谢庭中礼悲寛塞上翁楚材欣有适燕石愧无工山晓重岚外林春苦雾中雪花翻海鸖波影到江枫去礼频逄信囬帆早挂空避贤方有日非敢爱㣲躬赠庐山白鸖观刘尊师云苍苍五老雾中坛杳杳三山洞里官手䕶崑崙象牙简心推霹雳枣枝盘春飞雪粉加毫润晓潄膏琼氷齿寒渐恨流年筯力少唯思露冕事星冠岭下卧病寄刘长卿云唯有贫兼病能令亲爱踈嵗时空放逐身世付空虚胫弱秋添絮头风晓废梳波澜喧衆口藜藿静吾庐丧马思开卦占鸮懒发书十年江海隔离恨子知予长孙佐辅拟古咏河边枯树云野火烧枝水洗根数围孤树半心存应是无机承雨露却将春色寄苔痕别友人云愁多不忍醒时别想极还寻静处行谁遣同衾又分手不如行路本无情徳宗时人第公辅为吉州刺史佐辅徃依焉佐辅有伤故人歌妓云愁脸无红衣满尘万家门户不容身曽将一笑君前去悞杀几多囬顾人右张为取此诗作主客圗南中客舍对雨送故人归北云猿声啾啾鴈声苦巻帘相对愁不语几年客吴君在楚况送君归我犹阻家书作得不忍封北风吹断堦前雨杭州秋日别故友云相见又相别大江秋水深悲欢一世事去住两乡心浙沥篱下叶凄清阶上琴独随孤掉去何处更同衾代别后梦别云别中还梦别悲后更生悲觉梦俱千里追期难再期翻思梦里苦却恨觉来迟纵是非真事何妨梦㑹时荅边信云征人去年戍辽水夜得边书字盈纸挥刀就烛裁红绮结作同心荅千里君寄边书书莫絶妾荅同心心自结同心再觧心不离书字频看字愁灭结成一夜和泪封贮书只在懐袖中莫如书字固难久愿学同心长可同对镜吟云忆昔逄君新纳聘青铜铸出千年镜意怜光彩固无瑕义比恩情永相映毎将鉴面兼鉴心鉴来不辍情逾深君非结心空结带结处尚新恩已背开帘览镜悲难语对面相看孟门阻掩匣徒慙双鳯飞悬台欲效孤鸾衰昔日照来人共许今朝照罢自生疑镜上有尘犹可拂君恩讵肯无廽时山行书事云日落风䬘䬘駈车行逺郊中心有所悲苦去穿黄茅茅中狐兔窠四面乌鸢巢鬼火时独出人烟不相交行行近破村一径欹还坳迎霜聼蟋蟀向月看蟏蛸翁喜客来坐客来羞厨庖浊醪夸拨螘时果仍新苞相欢对寒炉唿儿爇枯梢性朴颇近古其言无斗筲忧欢世上并嵗月途中抛谁知问津客空作扬雄嘲古宫怨云窓前好树名玫瑰去年花落今年开无情春色尚识反君心忽断何时来忆昔粧成候仙仗宫璅玲珑日新上拊心却笑西子嚬掩鼻谁忧郑姬谤草染文章衣下履花粘甲乙牀前帐三千玉皃休自夸十二金钗独相向盛衰倾夺欲何如娇爱翻悲逐侫谀重逺岂能慙沼鹄弃前方见泣舩鱼看笼不记薫龙脑咏扇空曽秃䑕须始喜类萝新託栢终伤如荠却甘荼院深独开还独闭鹦鹉惊飞苔覆地满箱旧赐前日衣滴枕新垂夜来泪恨多开镜照还悲绿髻青娥尚未衰莫道新缣长絶比犹逄故劔㑹相追李正封洛阳清明日雨霁云晓日清明天夜来嵩少雨千门尚㷑火九陌无尘土酒绿河桥春漏闲宫殿午游人恋芳草半犯严城皷咏露云霏霏灵液重云表无声落霑树急玄蝉洒池凄皓鸖流尘清逺陌飞月澄髙阁霄润玉堂帘曙寒金井索佳人比珠泪坐感空绡薄唐文皇好诗大和中赏牡丹上谓程脩已曰今京邑人传牡丹诗谁为首出对曰中书舍人李正封诗天香夜染衣国色朝酣酒时杨妃侍上曰粧台前宜饮以一紫金盏酒则正封之诗见矣夏逰招隠寺暴雨晩晴云竹栢风雨过萧踈台殿凉石渠㵼奔熘金刹照頺阳鸖飞巖烟碧鹿鸣涧草香山僧引清梵幡盖绕廻廊禅门寺暮钟云簨簴髙悬于阗钟黄昏发地殷龙宫游人忆到嵩山夜叠阁连楼倚太空退之正封从军有晩秋郾城聮句诗正封云从军古云乐谈笑青油幕灯明夜观碁月暗秋城拆遂为警䇿正封字中䕶终监察御史崔䕶晩鸡云黯黯严城罢皷鼙数声相续出寒捿不嫌惊破纱窓梦却恐为奴半夜啼山鸡舞石镜云卢峰开石镜人说舞山鸡物象纎无隠禽情目自迷景当烟雾歇心喜锦翎齐宛转乌呈彩婆娑鳯欲栖何言资羽族在地得天倪应笑翰名者终朝饮败醯沈存中云唐人以诗主人物故虽小诗莫不烻揉极工而后已所谓旬鍜月鍊者信非虚言小说䕶题城南诗其始曰去年今日此门中人面桃花相映红人面不知何处去桃花依旧笑春风后以其意未全语未工改第三句曰人面秪今何处去至今所传有此两本惟本事诗作秪今何处在唐人作诗大率如此虽有两今字不恤也取语意为主耳后人以其有两今字故多行前篇䕶举进士不第清明独游都城南得村居花木丛萃叩门久有女子自门隟问之对曰寻春独行酒渇求饮女人启闗以盂水至独倚小桃柯伫立而意属殊厚崔辤起送至门如不胜情而入后絶不复至及来嵗清明径徃寻之门庭如故而户扄鎻矣因题去年今日此门中之诗于其左扉䕶字殷功正元十二年登第终岭南节度使张又新郡斋三月下旬作云春事日已歇池塘旷幽寻残红披独坠初绿间浅深偃仰卷芳褥顾歩爱新隂谋春未及竟夏初遽见侵三月五日陪裴大夫泛长沙东湖诗云上已余风景芳辰集逺埛綵舟浮泛荡绣毂下娉婷栖树廻䓗蒨笙歌转杳㝠湖光迷翡翠草色醉蜻蜓鸟弄桐花日鱼翻谷雨萍从今留胜㑹谁看画兰亭五月水边桞诗云结根挺涯涘垂影覆清浅睡脸寒未开嬾腰晴更软揺空条已重拂水带方展似醉烟景凝如愁月露泫丝长鱼悞恐枝弱禽惊践怅别几多情含春任攀搴时号又新张三头谓进士状头宏词勑头京兆觧头又新尝作广陵从事有酒妓毎致情焉后二十年罢江南郡舟道广陵适李绅镇淮南又新方惧其雠已而又遇风漂没二子绅悯然复书曰端溪不让之辞愚罔懐怨荆浦沉沦之事鄙实悯然宴遇殊厚前所谓酒妓者犹在席又新以指染酒题盘上为词曰云雨分飞二十年当时求梦不曽眠今头白重相见还上襄阳玳瑁筵李即命妓歌以送酒又新与杨䖍州善扬妻李有徳无容又新求婚于扬曰得羙室足矣扬曰但与我同好定谐君心又新既成婚殊失望乃为诗曰牡丹一朶直千金将谓从来色最深今日满栏开似雪一生辜负看花心又新字孔昭荐之子附逄吉罢贬汀州刺史又附李训训死复坐贬终左司郎中陆复礼正元八年宏词试中和节诏赐公卿尺诗云春仲令初吉欢娱乐大中皇恩贞百度寳尺赐羣公欲使方隅法还令规矩同捧观珎质丽拜受圣恩崇如荷丘山重思酬分寸功从兹度天地与国庆无穷是嵗复礼第一人李观裴度次之栁公权公权武宗朝在内庭上常怒一宫嫔久之既而复召谓公权曰朕怪此人若得学士一篇当释然矣目御前蜀牋数十幅授之公权略不伫思而成一絶曰不分前时忤主恩已甘寂寞守长门今朝却得君王顾重入椒房拭泪痕上大悦令宫人上前拜谢之文宗时充翰林学士从幸未央宫苑中驻驆谓公权曰我有一喜事边上衣赐久不及时今年二月给春衣讫公权前奉贺上曰可贺我以诗宫人迫其口进公权应声曰去嵗虽无战今年未得归皇恩何以报今日得春衣上悦激赏之文宗夏日与诸学士聮句曰人皆苦炎热我爱夏日长公权续曰薫风自南来殿阁生㣲凉五学士属和帝独讽公权两句辞清意足不可多得乃令公权题于壁上字方圆五寸帝视之叹曰钟王复生无以加矣公权字诚悬卒于太子太保陆鸿渐太子文学陆鸿渐名羽其先不知何许人景陵龙盖寺僧姓陆于堤上得初生儿收育之遂以陆为氏及长聪俊多闻学赡辞逸恢谐辨㨗性嗜茶始创煎茶法至今鬻茶之家陶为其像置于炀噐之间云宜茶足利至大和中复州有一老僧云是陆僧弟子常讽其歌云不羡黄金垒不羡白玉杯不羡朝入省不羡暮入台唯羡西江水长向金陵下来鸿渐又撰茶经三巻行于代今为鸿渐形因目为茶神有售则祭之无则以釡汤沃之皇甫曾送鸿渐採茶相过诗云千峰待逋客香茗复丛生採摘知深处烟霞羡独行幽期山寺逺野饭石泉清寂寂然灯夜相思一磬声吴门有辟彊园地多恠石鸿渐翫月诗云辟彊旧林阆恠石终相向权载之送陆太祝赴湖南幕诗云不惮征路遥定缘賔礼重新知折栁赠旧侣乗蓝送此去嘉句多枫江接云梦王季则鱼上水云北陆收寒尽东风觧冻初氷消通浅熘气变跃潜鱼应节似知化杨鬐任所如浮沉非乐藻㳂泝异传书缀网时空久临川意有余为龙将可望今日愧才虚季则登元和进士第王公亮鱼上水诗云春生寒气减稍动久潜鱼乍喜东风至来看曲岸初出氷朱鬛见望日锦鳞舒渐觉流澌近还欣掉尾余噞喁情自乐㳂泝意宁踈傥得随鳞化终能上太虚公亮登正元进士第长庆初上兵书十八巻自司门郎中为商州刺史制云茂于学精于文文学之外有折毫刜钟之用自佐戎律领郡符持宪为郎皆称厥职命以为商州以尔精敏当自得中徐牧临渊羡鱼诗云清泚濯缨处今来喜一临慙无下钓处空有羡鱼心退省时频改谋身嵗屡沉鬛成川上媚网就水宁深頳尾临波里朱须破浪浔此时傥不漏江上免行吟陈存穆陵路诗云西游匣长劒日暮湘楚间歇马上秋艹逄人问故関孤村绿溏水旷野白云山方念此中去何时此路还寓居武丁馆云暑雨飃已过凉飈触幽衿虚馆无喧尘緑槐多昼隂俯视古苔积仰聆早蝉吟放巻一长想闲门千里心送刘秀才南归诗云鸟啼杨栁垂此别千万里古路入商山春风生㶚水停车落日在罢酒离人起蓬户寄龙沙送归情讵已存大历正元间诗人唐诗纪事巻第四十唐诗纪事唐诗纪事卷第四十一唐诗纪事巻第四十一白行简章孝摽施肩吾鲍溶孟简李程张箫逺许康佐许尧佐张南史徐凝朱画侯喜蒋防白行简春从何处来诗云欲识春生处先从木徳来入门潜报栁度岭暗惊梅透雪寒光散销氷水镜开晓迎郊绮发夜逐斗光回淑气寅中变新声雨后催偏宜资律吕应是候阳台在巴南望郡南山云临江一嶂白云间红绿层层锦绣班不作巴南天外意何殊昭应望骊山乐天和云返照前山云树明从君苦道似华清试听肠断巴猿呌早晚骊山有此声九日作云隆虑意何如穷荒九日初三秋异乡客一纸故人书对酒情无限开缄思有余感时空寂寞懐旧几踌躇鴈尽平沙逈烟销大漠虚登台南望处掩泪对双鱼行简以泸水罗赋得名其警句云焦螟之生必全有以小为贵者江汉之流虽大尽可以一贯之又曰夕挂于壁如满月之在天晓用于人状圆荷之映水行简字知退敏而有词元和二年登第为度支郎中寳暦二年卒行简小字阿怜乐天同宿湖亭诗云浔阳少有风情客招宿湖亭尽却廻水槛虚凉风月好夜深惟有阿怜来行简恩赐章服乐天以诗寄之云吾年五十加朝散尔亦今年赐章服齿发恰同知命嵗官衘俱是客曹郎荣传锦帐花聮蕚彩动绫袍鴈趂行大抵着绯宜老大莫嫌秋鬓数茎霜章孝摽孝摽元和十三年下第时軰多为诗以刺主司独孝标为归鷰诗留献侍郎庾承宣得诗展转吟讽庾果重典礼曹孝标来年登第诗云旧累危巢泥已落今年故向社前归连云大厦无捿处更望谁家门户飞孝摽及第除正字东归题杭州樟亭驿上题诗客一半寻为山下尘世事日随流水去红花还似白头人初成落句云红花真笑白头人改为还似且曰我将老成名似我芳艳讵能久乎及还乡而逝或曰前有八元后有孝摽皆桐庐人复同姓而皆不达矣李绅镇杨州请孝摽赋春雪诗命题于台盘上孝摽唯然索笔一挥云六出花飞处处飃粘䆫拂砌上寒条朱门到晚难盈尺尽是三军喜气销孝摽及第后寄绅曰及第全胜十改官金鞍镀了出长安马头渐入杨州郭为报时人洗眼看绅以一絶箴之曰假金方用真金镀若是真金不镀金十载长安得第一何须空腹用髙心孝摽大和中山南东道从事试大理评事明日銮舆欲向东守宫金翠带愁红九门佳气巳西去千里花开一夜风右张为取诗为主客图归海上旧居云乡路遶蒹葭萦纡出海涯人衣被蜃气鸟迹印塩花艹没题诗石潮推坐钓槎还归旧窓里凝思赏烟霞长安秋日云田家无五行水旱卜蛙声牛犊乗春放儿孙候暖耕池塘烟未起桑柘雨初晴嵗晚香醪熟村村自送迎施肩吾肩吾洪州人元和十年登第以洪州西山羽化之地慕其真风髙蹈于此为诗奇丽着百韵山居诗才情富赡如荷翻紫盖揺波面蒲莹青刀揷水湄又经粘薜荔龙须软雨压芭蕉鳯翅垂又赠边将诗曰轻生奉国不为难战苦身多旧箭瘢玉匣鎻龙鳞甲冷金铃衬鹘羽毛寒皂貂拥出花当背白马骑来月在鞍犹恐犬戎临虏塞栁营时把阵图看又上礼部侍郎陈情云九重城里无亲识八百人中独姓施弱羽飞时攅箭险蹇驴行处薄氷危晴天欲照盆难反贫女如花镜不知却向从来受恩地再求青律变寒枝又赠友人下第闲居云花眼绽红斟酒看药心抽绿带烟锄皆轻巧之极惜花云落尽万株红无人觧繋风今朝芳径里惆怅锦机空隋曲有踈勒盐唐曲有突厥塩阿鹊塩或云関中人谓好为塩故肩吾诗云颠狂楚客歌成雪媚頼呉娘笑是塩盖当时语也今杖皷谱中尚有炎杖声效古兴云金雀无旧钗缃绮无旧裾唯有一寸心长贮万里夫南轩夜虫织已促北牖飞蛾遶残烛秪言衆口铄千金谁信独愁销片玉不知嵗晚归不归又将啼眼缝征衣夜宴曲云阑釭如昼贾不眠玉炉夜起沉香烟青娥一行十二仙欲笑不笑桃花燃碧䆫㺯娇梳洗晚戸外不知云汉转被郎㖽罚屠酥盏酒入四肢红玉软肩吾有年来如抛梭不老应不得之句又及第后过杨子江诗云忆昔将贡年抱愁此江边鱼龙互闪铄白浪髙于天今日歩青草还来经此道江神也世情为我风色好右张为取作主客圗张籍赠诗云世间渐觉无多事难得空名未着身合取药成相待喫不须先作上天人又送肩吾东归云知君本是烟霞客被荐因来城阙间世业偏临七里瀬仙游多在四明山早闻诗句传人徧新得科名到处闲惆怅灞亭相送去云中琪树不同攀鲍溶岐路诗云北风送㣲寒徒侣勤逺程忧人席不暖残月马上明飃飃岐路间长见日初生重嶂晓色浅踈猿寒啼清人间多岐路常恐终身行廽见四方人车轮无留声空谷亦堪隠下田非懒耕古人有遗训饱食非亲萦我生礼义乡少小见太平圣贤犹羁旅况复非其名长城作云䝉公虏生人北筑秦氏寃祸兴萧墻内万重防祸根城成六国亡宫阙晵千门生人半为土何用空中原奈何家天下骨肉尚无恩投沙拥海水安得不久翻乗髙惨人魂寒日易黄昏枯骨贯朽铁沙中如有言万古骊山葬谁知野火燔秋暮山中寄李益端公云旧事与日逺酒花仍旧香前年绣衣客此节过此堂侍臣不自髙笑觧绣衣裳眠云有余态入鸟不乱行我恐云岚色损君鞍马光君言此何言且共覆前觞古人重一笑买日轻金装日尽秉烛游千年不能忘君言此何言明日皆异乡明日非今日山下道路长一从山下去天地再炎凉此期果难得梦君马玄黄许浑过鲍溶宅有感云寥落故人宅重来身已亡古苔残墨沼深竹旧书堂秋色馆池静雨声云木凉无因展交道日暮倍心伤溶登元和进士第与韩愈李正封孟郊友善溶有途中句云跃马非壮嵗报恩无髙功斯言化为火日夜焚深衷又上太原王尚书云天王委管籥开闭秦北门顶戴日月光口宣雨露言又秋懐句云万里岐路多一身夫地窄右张为主客圗取溶为工用博觧宏㧞主孟简惜分隂诗云业广因功苦拳拳志士心九流难酌挹四海易消沉对景嗟移晷窥园讵改隂三冬劳聚学驷景重兼金刺股情方励偷光思益深再中如可冀终嗣絶编音元和中简将试诣日者卜之曰近东门坐即得之矣既入即坐西廊迫晚忽得疾隣坐请与终篇见其姓即东门也乃擢上第简字几道徳州人元和中为户部侍郎以赃贬后以太子賔客分司卒尤工诗尚节义简拟古云劒客不夸怨主人知取心但营纎毫义肯许千万金勇则看鸷击愤来聼虎吟平生贵醻徳刃敌无幽深李程程正元中试日五色赋破题云徳动天鉴祥开日华其巻已黜扬于陵质之主文吕谓于是已落重收咏氷壶云琢玉性惟坚成壶躰更圆虚心含衆象应物受寒泉温润资天质清真禀自然日融光自散雪映色逾鲜至鉴功宁宰无私照岂偏明将水镜对白与粉闱连拂拭终为羙提携伫见传勿令毫髪黑遗恨缀成篇程字表臣为翰林学士日过八塼乃至时号八塼学士寳历二年为相最为帝所重曰髙飞之翮长者在前卿朝廷羽翮也张萧逺履春氷诗云一歩一愁新轻轻恐䧟人薄光全透日残影半销春蝉想行时翼鱼惊跃处鳞风虚难驻足岸阔怯廻身岂暇踟蹰久宁辞顾盻频愿将兢慎意从此赴通津观灯云十万人家火烛光门门开处见红粧歌钟喧夜更漏暗罗绮满街尘土香星宿别从天畔出莲花不向水中芳寳钗骤马多遗落依旧明朝在路傍萧逺元和进士登第与舒元舆声价俱羙秦云寂寂僧还定尽日无人鹿遶牀日暮风吹官渡栁白鵶飞出墻双双白燕入祠堂玉右张为取作主客圗张籍有弟萧逺雪夜同宿诗云数巻新游蜀客诗长安僻卷得相随草堂深夜携琴宿説似青城馆里时许康佐白云起封中诗云英英白云起呈瑞出封中表圣宁依地逄时岂待风浮辉迷皎洁流影忽冲融自叶尧天羙谁言汉日同泥金光乍掩检玉气俄通犹愿非烟瑞亭亭不散空元稹酬许五康佐诗云猿啼三崃雨蝉报两京秋珠玉慙新赠芝兰忝旧游他年问狂客须向老农求康佐以中书舍人为翰林侍讲学士与王起皆为文宗宠礼帝读春秋至阍弑呉子余祭问阍何人耶康佐以中官方彊不敢对帝嘻笑后问李训训曰国君不近刑人以为轻死之道帝曰朕近刑人多矣得不虑哉训曰列圣知而不能逺恶而不能去陛下念之宗庙福也于是内谋翦除矣康佐终于礼部尚书许尧佐尧佐金谷懐古云石氏遗文在凄凉见故园清风思奏乐衰草念行轩舞榭苍苔掩歌台落叶繁断云归旧壑流水咽新源曲沼残烟歛丛篁宿乌喧唯余池上月犹似对金樽康佐诸弟皆第进士而尧佐最先进又举宏词为太子授书郎八年康佐继之尧佐正元十六年与炖煌张宗本荥阳郑权皆佐征西府后位谏议大夫卒张南史陆滕宅秋雨中探韵云同人永日自相将深竹闲园偶辟强已被秋风交忆脍更闻寒雨劝飞觞归心莫问三江水旅服徒霑九月霜醉里欲寻骑马路萧条几处有垂杨送朱大北游云嵗暮一为别江湖聊自寛且无人事变谁为客行难郢曲怜公子皇州忆伯鸾苍苍逺山际松树独宜寒南史好弈碁其后析节读书遂入诗境李端哭之云谏草文犹在围碁智不如髙仲武云张君弈碁者中年感激苦节学文数年间稍入诗境如已被秋风教忆脍更闻寒雨劝飞觞事与物力俱矣南史字季直幽州人以试参军避乱居杨州杨子再召未赴而卒钱起赠南史云紫泥何日到沧州笑向东阳沈隠侯黛色睛峰云外出縠纹江水县前流使臣自欲论公道才子非闗厌薄游溪畔秋兰虽可佩知君不得少停舟徐凝范摅言乐天为杭州刺史令访牡丹独开元寺僧惠澄近于京师得之植于庭时春景方深恵澄设油幕覆其上㑹凝自富春来未识白先题诗曰此花南地知难种慙愧僧闲用意栽海鷰觧怜频睥睨胡蜂未识更徘徊虚生芍药徒劳妬羞杀玫瑰不敢开唯有数苞红萼在含芳只待舍人来白寻到寺看花乃命徐同醉而归时张祐傍舟而至二生各希首荐白曰二君论文若薕白之闘䑕穴胜负在于一战也遂试长劒倚天外赋余霞散成绮诗试讫觧送凝为元祐次耳祐曰祐诗有地势遥尊岳河流侧让闗又题金山寺诗曰树影中流见钟声两岸闻虽綦毋潜云塔影挂青汉钟声和白云此句未为佳也凝曰美则美矣争如老夫今古长如白练飞一条界破青山色凝遂擅塲祐叹曰荣辱糺纷亦何常也遂行歌而迈凝亦鼓枻而归自是二生不随乡赋矣白又以祐宫词四句皆数对未足竒也后杜牧守秋浦与祐为诗酒友酷吟祐宫词以白有非祐之论常不平之乃为诗以髙之曰谁人得似张公子千首诗轻万户侯又云如何故国三千里虚唱歌词满六宫杜盛言其美者欲以茍异于白而曲成于张也故牧又着论言近有元者喜为淫言媟语皷扇浮嚣吾恨方在下位未能以法治之斯亦敷佐于祐耳潘若冲郡阁雅谈云凝官至侍郎多吟絶句曾吟庐山瀑布鲙炙人口又题处州缙云山黄帝上昇之所鼎湖盖黄帝铸鼎处也有池在山顶诗云黄帝旌旗去不廽空余片石碧崔嵬有时风巻鼎湖浪散作晴天雨㸃来自后无敢题者凝送马向游蜀云游子去咸京巴山万里程白云连鸟道青壁逓猿声雨露经泥坂烟花望锦城工文人共许应记蜀中行送李补阙归朝云驷牡归城阙双凫去海门还从清切禁再沐圣明恩礼乐中朝贵文章大雅存江湖多旅逸献替欲谁论问渔叟云生事同薸梗机心在野船如何临逝水白髪未忘筌乐天荐徐凝屈张祐论者至今郁郁或归白之妬才也余读皮日休论祐云祐元和中作宫体诗辞曲艳发当时轻薄之流能其才合譟得誉及老大稍闚建安风格诵乐府录知作者本意讲讽怨谲时与六义相左右此为才之最也祐初得名乃作乐府艳发之词其不覊之状徃徃间见疑之操履不见于史然方千学诗于凝赠之诗曰吟得新诗草里论戏反其辞谓村里老也方干世所谓简古者且能讥凝则凝之朴畧榷鲁从可知矣乐天方以实行求才荐凝而抑祐其在当时理其然也令狐楚以祐诗三百篇上之元稹曰彫虫小技或奨激之恐害风教祐在元白时其誉不甚持重杜牧之刺池州祐且老矣诗益髙名益重然牧之少年所为亦近于祐为祐恨白理亦有之余尝谓文章之难在发源之难也元白之心本乎立教乃寓意于乐府雍容宛转之词谓之讽谕谓之闲适既持是取大名时士翕然从之师其词失其㫖凢言之浮靡艳丽者谓之元白体二子规规榱臂觧辨而习俗既深牢不可破非二子之心也所以发源者非也可不戒哉青山旧路在白首醉还乡试到第三桥便入千顷花髙景争来草木头一生心事酒前休山公自是山人侣携手醉登城上楼右张为取作主客图朱昼赠友人古镜云我有古时镜初自壊陵得蛟龙犹泥蟠魑魅幸月蚀摩久见菱蘂青于蓝水色赠君将照心无使心受惑喜陈懿老示新制云一别一千日一日十二忆苦心无闲时今夕见玉色玉色复何异红明含羣徳有文如星宿飞入我胷臆忧愁方破壊懽喜重补塞使我心㒵全且非黄金力将攀下风手愿假仙鸾翼赋得花藤药合寄颕阴故人云藤生南海濵引蔓青且长剪削为花枝何人无文章非才亦有心割骨闻余芳繁叶落何处孤贞在中央愿盛黄金膏寄与青眼郎路逺莫知意水深天苍苍昼元和间进士侯喜韩退之石鼎聮句诗序云元和七年十二月四日衡山道士轩辕弥明旧与进士刘师服衡湘中相识师服在京夜抵其居宿有校书郎侯喜新有能诗声夜与刘説诗弥明指炉中石鼎曰子能为我赋此乎喜即援笔赋之弥明继焉诗曰妙匠斵山骨刳中事煎烹直柄未当权塞口且呑声龙头缩菌蠢豕腹胀膨脝外苞干藓文中有暗浪惊在冷安自足遭焚意弥亨谬当鼎鼐间妄使水火争大若烈士胆圆如战马缨上比香炉尖下与镜面平秋苽未落蔕冻芋彊抽萌一块元气间细泉幽窦硕不值输冩处焉知懐抱清方当洪炉然益见小器盈睨睨无刄迹团团类天成遥疑龟负圗出曝晓正晴旁有双耳穿上为孤髻撑或讶短尾铫大似无足铛可惜寒食毬掷在路傍坑何当出灰灺无计离瓶甖陋质荷斟酌狭中贵提擎岂能煮仙药但未汚羊羮形模妇女笑量度儿童轻徒尔坚重性不过升合盛仍似废毂仰侧见折轴横时于蚯蚓窍㣲作苍蝇鸣以兹飜溢愆实负任使诚常居顾盻地敢有漏泄情宁依暖热弊不与寒凉并区区徒自效琐琐不足呈廻旋但兀兀开合唯铿铿全胜瑚琏贵空有口传名岂比俎豆古不为手所撜磨礲去圭角浸润着光明愿君莫嘲诮此物方施行始师服援笔题首句授喜喜缀其下云云道士笑曰子诗如是而巳乎即袖手竦肩傍北墙坐谓刘曰吾不觧世俗书弟子为我书吾句因髙吟龙头豕腹一聮初不似经意诗㫖有似讥喜二子相顾慙骇欲以多穷之道士不用意益切竒出不可附説皆侵刘侯二子思竭不能续道士曰章不可不成命刘把笔唱出四十字为八句读毕谓二子曰此皆不足与语此宁为文耶吾所闻子皆不足闻也二子惊惋自失蒋防春风扇㣲和诗云丽日催迟景和风扇早春暖浮丹鳯阙韶媚黒龙津澹荡迎仙仗霏㣲送画轮绿揺宫桞散红待禁花新舞席皆廻雪歌筵暗送尘幸当阳律候惟愿及佳辰望禁苑祥光诗云嘉瑞生天色葱笼几效祥树揺三殿侧日映九城傍仙雾今同色卿云未可章拱汾疑鼎气临渭比荧光岂并春风旧俄同圣夀长㣲臣时一望短羽欲翺翔冬至日祥风应候诗云节逄清景空气古二仪中独喜登髙日先知应候风端呈光舜化表庆盛尧聦况与承时叶还将入律同㣲㣲万井逼习习九门通遶殿炉烟起殷勤报嵗功杜賔客永丰里新居云退蹟居三迳辞荣继二踈圣情容觧印帝里许悬车已去龙楼籍犹分御廪储风泉输耳目松竹助玄虚调䕶心常在山林思有余应嗤紫芝客逺就白云居元和中李绅及防荐龎严为翰林学士李逄吉诬绅罪逐之出严刺信州防刺汀州于敖封还诏书搢绅意伸其枉曰于给事犯宰执之怒申龎蒋之屈不亦善乎奏下乃论贬严太轻衆嗤譟防作连州廖先生碑铭云长庆末余自尚书司封郎中知制诰翰林学士出守临汀寻改此郡唐诗纪事巻第四十一唐诗纪事唐诗纪事卷第四十二唐诗纪事卷第四十二王涯令狐楚张仲素王涯献寿词云宫观参差列九重祥云瑞气捧堦浓㣲臣欲献南山寿遥指南山对衮龙游春词云曲江丝桞变烟条寒谷氷随暖气消才见春光生绮陌已闻清乐动云韶经过桞陌与桃蹊寻逐春光着处迷鸟度时时冲絮起花繁衮衮压枝低秋思云绿轩凉吹动轻衣夜听更长玉漏稀月渡天河光转湿鹊惊秋树叶频飞宫连太液见沧波暑气㣲消秋意多一夜轻风苹末起露珠飜尽满池荷从军辞云髦头夜落㨗书飞来奏金门着赐衣白马将军频破镝黄龙戍卒几时归塞下曲云辛勤几出黄花戍迢逓初随细栁营塞晩毎愁残月苦边秋更逐断蓬声年少辞家从冠军金装寳劒去邀勲不知马骨伤寒水唯见龙城起暮云平戎辞云太白秋髙助发兵长风夜卷虏尘清男儿解却腰间劒喜见从王道化平塞虏常为敌边声巳报秋平生多志气箭底覔封侯从军辞云戈甲从军久风云识阵难今朝拜韩信封日斩成安燕颔多竒相狼头敢犯边寄言班定逺正是立功年陇上行负羽到边州鸣笳度陇头云黄知塞近草白见边秋闺人赠逺花明绮陌春栁拂御沟新为报辽阳客流芳不待人逺戍功名薄幽闺年貎伤妆成对春树不语泪千行形影一朝别烟波千里分君看望君处秪是起行云戴胜飞晴野凌澌下浊河春风楼上望谁见泪痕多春江曲揺漾越江春相将看白苹归时不觉夜出浦月随人家寄征江岸征人几嵗游不如潮水信毎月到沙头乗晓南湖去参差叠浪横前洲在何处露里鴈嘤嘤塞下曲三戍渔阳再渡辽骍弓在臂劒横腰匈奴欲似知名姓休傍隂山更射鵰猎马千羣鴈几双燕然山下碧油幢传声漠北单于破火照旌旗夜受降朔雪飘飘开鴈门平莎历乱卷蓬根功名耻计擒生数直斩楼兰报国恩陇水潺湲陇树秋征人到此泪双流乡関万里无因见西戍河源早晩休隂碛茫茫塞草腓桔橰烽上暮烟飞関河北望天连海苏武曽将汉节归汉宛行二月春风变桞条九天清乐奏云韶蓬莱殿后花如锦紫合街前雪未销廽鴈髙飜太液池新花低发上林枝年光到处皆堪赏春色人间緫未知春风澹荡影悠悠鸎啭髙枝鷰入楼千歩囬廊闻鳯吹珠帘处处上银钩闺思云洞房今夜月如练复如霜为照离人恨亭亭到晓光涯字广津博学工属文梁肃陆贽异其才元和中为相又相穆宗至文宗时李训败遂及祸令狐楚宫中乐云楚塞金陵靖巴山玉垒空万方无一事端坐大明官雪霁长扬苑氷开太液池宫中行乐日天下盛明时栁色烟相似黎花雪不如春风空有意一一丽皇居月上宫花静烟含逺树深银䑓门已闭仙漏夜沉沉九重青鎻闼百尺碧云楼明月秋风起珠帘上玉钩逺别离云杨栁黄金穂梧桐碧玉枝春来消息断早晩是归时玳织鸳鸯履金装翡翠帘畏人相借问不拟到城南游春辞云晓游临碧殿晩日上春亭芳树罗仙苑晴山展翠屏一夜好风吹新花一万枝风前调玉管花下簇金覊长相思云君行登陇上妾夣在闺中玉箸千行落银牀一半空绮席春眠觉纱䆫晓望迷䑃胧残梦里犹自在辽西年少行云少小边城惯放狂骣骑蕃马射黄羊如今年老无䈥力犹倚营门数鴈行家本清河住五城须慿弓箭覔功名等闲飞鞚秋原上犹向寒云试射声弓背霞明劒照霜秋风走马出咸阳未收天子河源地不拟囬头望故乡霜满庭中月满楼金樽玉柱对清秋当年称意须为乐不到天明未肯休从军行云荒鸡隔水啼汗马向风嘶终日随旌斾何时罢皷孤心眠夜雪满眼是秋沙万里犹防塞三年不见家却望氷河阔前登雪岭髙征人几多在又拟战临洮胡风千里惊汉月五更明纵有还家梦犹闻出塞声暮雪迷青海隂霞覆白山可怜班定逺生入玉门关塞下曲云雪满衣裳氷满须晓随飞将发单于平生志气今何在把得家书泪似珠邉艹萧条塞鴈飞征人南望尽霑衣黄尘满面长须战白髪生头未得归思君恩云小苑莺歌歇长门蝶舞多眼看春又去翠辇不经过紫禁香如雾青天月似霜云韶何处奏祗是在昭阳鸡鸣天汉曙莺语禁林春谁入巫山梦唯应洛水神王昭君云锦车天外去毳幕雪中开魏阙苍龙逺萧关赤鴈来仙娥今下嫁骄子自同和劎㦸归田尽牛羊绕塞多望春辞云髙楼望见一花开便觉春光四面来晓日晴云知次第东风不用更相催云霞五采浮天阙梅栁千般夹御沟不上黄山南比望岂知春色满神州楚乆为太常博士诗云何日居三署终年尾百寮世传之立春后言懐招李庭衙推云闲斋夜击唾壶歌试望夷门奈逺何毎听塞笳离梦断时窥清鑑旅愁多稍惊霄漏丁丁促已觉春风习习和海内故人君最老花间鞭马更相过节度宣武酬乐天梦得云蓬莱仙监客曹郎曽枉髙车客大梁见拥旌旃治军旅知亲笔砚事文章愁看栁色悬离恨忆逓花枝助酒狂洛下相逄肯相寄南金璀错玉凄凉刘诗云曽经谢病客游梁今日相逢忆李王少有一身兼将相更能四面占文章白诗云马头拂栁时囬辔豹尾穿花暂亚枪谁引相公开口笑不逢白传与刘郎楚自翰林学士拜相子绹自湖州召入翰林为学士间嵗拜相渭南尉赵嘏献诗曰鹗在卿云氷在壶代天才业奉訏谟荣同伊陟传朱戸秀比王啇入画图昨夜星辰为劒履前年风月满江湖不知机务时多暇犹许诗家属和无正元七年杜黄裳知举㣲服访名士于尹枢枢言子弟有崔元略孤进有林藻令狐楚其年枢冠榜试珠还合浦赋藻赋成梦人谓曰何不叙珠来去之意既寤改之黄裳谓藻曰叙珠来去如有神助是年楚第五藻第十一楚字殻士徳棻之裔与李逢吉善元和末为相敬宗逐李绅楚自宣武节度徙天平入为左仆射开成间卒楚游义兴寺寄上李逢吉相公云栁宫无事诣莲宫歩歩犹疑是梦中劳役徒为万夫长闲游曽与二人同鸾凰飞去仙巢在龙象潜来讲席空松下花飞频伫立一心千里忆梁公游晋祠上李逢吉相公云不歴晋祠三十年白头重到一凄然泉声自昔锵寒玉草色虽秋耀翠钿少壮同游宁有数尊荣再㑹便无縁相思临水下双泪寄入并汾向洛川张仲素圣神乐云玉帛殊方至歌钟比屋闻华夷今一贯同贺圣明君海浪恬丹徼邉尘静黒山从今万里外不复鏁萧関九陌祥烟合千春瑞月明宫花同苑栁先发鳯凰城宫中乐云网戸交如绮纱窓薄似烟乐吹天上曲人是月中仙翠匣开寒镜珠钗挂歩揺粧成祗是晓更漏促清霄红果揺池实金盘露井氷甘泉将避暑台殿水光凝月彩浮鸾殿砧声遶鳯楼笙歌临水槛红烛乍迎秋竒树留寒翠神池结夕波黄山一夜雪渭水鴈声多春游云烟栁飞轻絮风榆落小钱蒙蒙百花里罗绮竞秋千骋望登香合争髙下砌台林间踏青去席上意钱来行乐三春节林花百和香当年重意气先占闘鸡场春闺怨云雪尽萱抽叶风轻水变苔玉关书信絶又见发庭梅袅袅邉城栁青青陌上桑提笼行採叶昨夜梦渔阳桂魄初生秋露㣲轻罗已薄未更衣银筝夜乆殷勤弄心怯空房不忍归太平辞云风俗今和厚君王在穆清行看採花曲尽是太阶平圣徳超千古皇风静四方苍生今息战无事觉时长游春曲云万树江邉杏新开一夜风满园深浅色照在绿波中上苑何穷树花开次第新香车与丝绮风静亦生尘送春辞云日日人空老年年春更归相欢在樽酒不用惜花飞塞上曲云天骄逺塞行出鞘寳刀鸣定是酬恩日今朝觉命轻卷斾生风喜气新早持龙节静邉尘汉家天子圗麟阁身是当今第一人赠逺云当年只是守空帷梦见江山觉别离不见乡书传鴈足唯看新月吐蛾眉厌攀杨栁临青阁闲採芙蓉傍碧潭走马台邉人不见拂云堆畔战方酣闺人思云愁见游空百丈丝春风惹断更伤离闲花落徧苍苔地尽日无人谁得知秋夜曲云丁丁漏水夜何长漫漫轻云露月光秋逼暗虫通夕响征衣未寄莫飞霜碧䆫斜月蔼清辉愁听寒螀泪湿衣梦里分明见関塞不知何路向金徽秋天一夜静无云断续鸿声到晓闻欲寄征衣问消息居延城外又移军博山沉燎絶余香兰烬金檠怨夜长为问青青河畔草几回经雨复经霜天马辞云天马初从渥水来效歌曾唱得龙媒不知玉塞沙中路苜蓿残花几处开躞宛驹齿未齐枞金喷玉向风嘶来时行尽金河道猎猎轻风在碧蹄缑山鸖诗羽客骖仙鸖将飞驻碧山映松残雪在度岭片云还清唳因风逺高姿对水闲笙歌忆天上城郭叹人间几觉霜毛洁殊知藻质班迢迢烟路逸奋翮讵能攀砌台即今攃攃台也仲素诗云冩望临香合登高下砌台林间踏青去席上意钱来仲素字绘之建封之子宪宗以仲素叚文昌为翰林学士韦贤之曰学士所以备顾问不宜专取辞艺罢之后终中书舎人右王涯令狐楚张仲素五言七言絶句共作一集号三舎人集今尽录于此唐诗纪事卷第四十二唐诗纪事唐诗纪事卷第四十三唐诗纪事卷第四十三窦参郭士元于良史舒元舆李谅李贺吕温吕恭叚波古何元上羊士谔冯宿桞宗元吴武陵邵眞崔膺卫象李宣逺熊孺登崔立之郭遵韦纾窦参谪江表乆未归有诗云一自经放逐徘徊无所从便爲出山云不随飞去龙名岂不欲保归岂不欲早苟无三月资难适千里道离心与羁思终日常草草人生年几齐忧苦则先老谁能假羽翼使我畅懐抱湖上闲居云避影将息隂自然知音稀向来深林中偶亦有所窥飞鸟口㗸食引鶵上髙枝髙枝但各有安知宜不宜止止复何云物情何自私髙仲武云参诗祖沈千运比于孟郊尚在廊庑之间然万丈水声落四时松色寒又人生年几齐忧苦即先老羽翮未齐而力巳具参字时中爲人矜严悻直果于断初爲万年尉失囚贬尉江夏代同舍人罪人义之相德宗与陆贽不平以姦贿贬死于邕州郭士元题刘相公三湘图云昔别醉衡霍尔来忆南洲今朝平津却兼得潇湘游稍辨荆门树依然芳杜洲微明三巴崃咫尺万里流去鸟不知倦逺帆生暮愁涔阳指天末北渚空悠悠枕上见渔父坐中常狎鸥谁言魏阙下自有东山幽塞下曲云宝刀塞上儿身经百战曽有百胜心竟未嫖姚知白草山头日初没黄沙城下歌声发萧条夜静边风吹独倚营门望秋月赠韦司直云闻君感叹二毛初旧友相依万里余烽火有时惊暂定甲兵无处可安居客来吴越星霜乆家在平陵音信踈昨日风光还入戸登山临水意何如送张南史云雨余深巷静独酌定残春车马虽嫌僻鸎花不弃贫虫声粘戸网䑕迹印床尘借问山阳㑹如今有几人髙仲武云士元员外河岳英竒人伦秀异自家形国遂拥大名右丞巳后与钱郎更长自丞相已下出使作收二公无诗祖饯时论鄙之两公词体大约欲同就中郎公稍更闲雅近于康乐如荒城背流水逺鴈入寒云又去鸟不知倦逺㠶生暮愁又萧条夜静邉风吹独倚营门望秋月可齐衡古人掩映时軰又暮蝉不可听落叶岂堪闻古人谓谢眺工于发端比之于今有慙沮矣士元字君胃中山人宝应中选畿县官诏试中书补渭南尉历拾遗郢州刺史送彭将军云双旌汉飞将万里授横戈春色临关尽黄云出塞多鼓悲絶漠烽戍隔长河莫断山阳路天骄巳请和送孙頠云悠然富春客忆与暮潮归擢第人多羡如君独歩稀乱流江渡浅逺色海山㣲若访新安路严陵有钓矶宿杜氏江楼云适楚岂吾愿思归秋向深故人江楼月夜夜千里心落叶觉乡梦鸟啼惊越吟廖廖更何有断续空成碪于良史良史爲张徐州建封从事每自吟曰出身三十年发白衣犹碧日暮倚朱门从朱汚袍赤公因爲奏章服焉春山夜月云春来多胜事赏翫夜忘归掬水月在手弄花香满衣兴来无逺近欲去惜芳菲南望钟鸣处楼台深翠㣲冬日寄李賛府云地险朝阳满天边宿雾收风兼残雪起河带断氷流北阙驰心极南图尚旅游登临思不巳何处得销忧闲居寄薛据云隐几读黄老闲斋耳目清僻居人事少多病道心生雨洗山林湿鵶鸣池舘晴晚来因废卷行乐至西城髙武仲云良史工于清雅工于形似如风兼残雪起河带断氷流吟文未终较然在目舒元舆大和九年诛王涯等仇士良愈专恣文宗恶之虽登临游幸未尝爲乐或瞠目独语左右莫敢进问因题诗曰辇路生春草上林花满枝慿髙何限意无复侍臣知一日㸔牡丹或吟曰拆者如语含者如咽俯者如愁仰者如恱吟罢方省元舆词不觉叹息泣下霑衣李翺在长沙嫁韦中丞爱姬所生女之流落者元舆自京驰诗赠翺曰湘江舞罢忽成悲便脱蛮靴出綘帷谁是蔡邕琴酒客魏公懐旧嫁文姬元舆㜈州人与李训善同相文宗专附郑注诡谋谬筭日与训比败天下事二人爲之也元舆授监察御史时坊州刺史汪浰黩货御史大夫温造署元舆徃讯之于坊州按狱有诗云中部接戎塞顽山四周遭风冷木长瘦石硗人亦劳牧守茍懐仁痒之时爲瘙其爱如赤子始得无啼号奈何贪狼心润屋沉脂膏攫抟如勐虎吞噬若狂獒山秃逾髙採水穷益深捞龟鱼旣絶迹鹿兎无遗毛氓苦税外緍吏忧笑中刀大君明四目烛之动秋亳眷兹一州命虑齐坠波涛临轩诏小臣汝徃穷贪饕分明举公法爲我缓穷骚小臣诚小心奉命如煎熬饮水不待夕驱马凌晨臯及此督簿书游词出狴牢门墙见狼狈案牍问腥臊探情与之言变态如姦猱直非旣巧饰伪意乃深韬去恶犹农夫稂莠须耘耨恢恢布踈网罪者何由逃自顾孱钝姿利噐非能操六旬始归奏霜落秋原蒿寄谢守土臣努力清郡曹须知听甚卑勿谓天之髙桥山懐古云轩辕猒代千万秋渌波浩荡东南流今来古徃无不死独有天地长悠悠我乘驿骑到中部古闻此地爲渠搜桥山突兀在其左荒榛交鏁寒风愁神仙天下亦如此况我蹙役同蜉蝣谁言衣冠葬其下不见弓劒何人收哀喧呌笑牧童戱隂天月落狐貍游郯思皇坟立人极车轮马迹无不周洞庭张乐降鸖涿鹿大战摧蚩尤智勇神天不自大风后力牧输长筹襄城迷路问童子帝乡归去无人留崆峒求道失遗迹荆山铸鼎余荒丘君不见黄龙飞去山下路断髯成草风飕飕八月五日中部官舍读唐历天宝已来追怆故事云将寻国朝事静读柳芳历八月日之五开卷忽感激正当天宝末抚事坐追惜仰思圣明帝贻祸在肘腋杨李盗吏权贪残日狼籍燕戎伺其便百万奋长㦸两河连烟尘二京成瓦铄生人死欲尽揳业犹不息肃宗传宝图冦难连年击天地方开泰铸鼎成继述万国哭龙衮悲思动蛮貊自此千秋节不复动金石悲风杨霜天繐帷冷尘席零落太平老东西乱离客徃徃爲余言呜咽泪双滴况当近塞地哀吹起邉笛抚机观陈文使我心不怿花蕚笑繁华温泉树客碧霓裳烟云尽梨园风雨隔露囊与金镜东游惊波溺昔闻欢娱事今日成惨慼神仙不可求劒蠒苔文积万古长恨端萧萧泰陵陌坊州按狱苏氏㽵记室二贤自鄜州走马相访留连数日发后独坐寂寞因成诗寄之云十年一相见世路信多歧云雨易分散山川长间之我衘凤阙恩按狱桥山陲君在龙骧府掌奏羽檄词相去百余里魂梦自相驰形容在胷臆书札通相思烦君爱我深轻车忽载脂塞门秋色老霜气方凝姿此地少平川岗阜相参差谁知路非逺行者多云疲君能犯劲风信宿凌欹危情亲不自倦下马开双眉相对坐沉吟屈指惊歳时万事且莫问一盃欣共持阳乌忽西倾明蟾挂髙枝卷帘引瑶玉㓕烛临霜墀中庭有踈芦浙浙闻风吹长河卷云色凝碧无瑕疵一言开我懐旷然澹希夷悠悠夜方永冷思偏相宜眉睫无他人与君闲解题陶然叩寂寞更请吟清诗得意且忘言何况竹与丝顷刻过三夕起坐轻四支明朝告行去惨然还别离出门送君去君马杨金覉廻来坐空堂寂寞无人知重重碧云合何处寻佳期李谅苏州元日郡斋感懐寄越州元相公杭州白舍人云称庆还乡郡吏归端忧明发俨朝衣首开三百六旬历新知四十九年非当官补拙犹勤虑逰䆠量才巳息机举族共资随月俸一身惟忆故山薇旧交邂逅封彊近老牧萧条宴赏稀书扎每来同笑语篇章时到借光辉丝纶暂厌分符竹舟檝初登拥羽旗未知今日情何似应与幽人事有违乐天和李中丞元日寄诗兼呈㣲之云领郡慙当潦倒年邻州喜得平生友又云凭莺传语与李六倩鴈将书寄元九莫嗟一日日催人且贵一年年入手乐天草谅泗州刺史制云谅自澄城长讫尚书郎中间再爲州牧三宰剧县苦心䘏隐仁恕及物操刃决滞砉騞有声谅后爲京兆尹谅字复言㣲之有酬复言元日郡斋感懐诗云腊尽残销春又归逢新别故欲沾衣自惊身上添年几休系心中小是非贵富祝来何所遂聪明鞭得转无机羞㸔稚子先拈酒怅望平生旧採薇去日渐加余日少贺人闲閙故人稀椒花丽句开重捡艾发衰容惜寸辉苦思正直酬白雪闲观风色助青旂千官仗下炉烟里东海西头意独违李贺髙轩过云华裾织翠青如䓗金环压辔摇玲珑马蹄隐耳声隆隆入门下马气如虹云是东京才子文章鉅公二十八宿罗心元精昭昭贯当中殿前作赋声摩空笔补造化天无功龎眉书客感秋蓬谁知死艹生华风我今垂翅附㝠鸿他日不羞蛇作龙贺以诗谒退之时爲国子博士已送客解带门人呈卷旋读之首篇鴈门太守行云黑云压城城欲摧甲光向月金鳞开却援带命邀之其诗云黑云压城城欲摧甲光向月金鳞开龟声满天秋色里塞上燕脂凝夜紫半卷红旗临易水霜重皷声寒不起报君黄金台上意提携玉龙爲君死李啇隐作贺小传云京兆杜牧爲李长吉序状长吉之竒甚尽世传之长吉姊嫁王氏者语长吉之事尤备长吉细瘦通眉长指爪能苦吟疾书最先爲昌黎韩愈所知所与游者王参元杨敬之权璩崔植爲宻每旦日出与诸公游未尝得题然后爲诗如他人思量牵合以及程限爲意常从小奚奴骑距驴背一古破锦囊遇有所得即书投囊中及暮归太夫人使婢探囊出之见所书多輙曰是儿要当欧出心始已耳上灯与食长吉从婢取书研墨叠纸足成之投他囊中非大醉及弔䘮日率如此过亦不复省王杨軰时复来探取写去长吉徃徃独骑徃京洛所至或时有随弃之故沈子明家所余四卷而已长吉将死时或昼见一绯衣人驾赤蚪持一版书若太古篆或霹雳石文者云当召长吉长吉了不能读歘下榻叩头言阿㜷老且病贺不愿去绯衣人笑曰帝成白玉楼立召君爲记天上差乐不苦也长吉独泣边人尽见之少之长吉气絶常所居䆫中勃勃有烟气闻行车嘒管之声太夫人急止人哭待之如炊五斗黍许时长吉竟死王氏姊非能造作谓长吉者实所见如此呜唿天苍苍而髙也上果有帝也耶帝果有苑囿宫室观阁之玩耶茍信然则天之髙邈帝之尊严亦宜有人物文彩愈此世者何独畨畨于长吉而使其不寿耶噫又岂世所胃才而竒者不独地上少耶天上亦不多邪长吉生二十六年位不过奉礼太常当时人亦多排摈毁斥之又岂才而竒者帝独重之而人返不重耶又岂人见㑹胜帝耶飞香芝红满天春酒酣喝月使倒行蹋天磨刀割紫云右张爲取作主客图杜牧之序其文集云贺字长吉元和中韩吏部亦颇道其歌诗云烟绵联不足爲其态也水之迢迢不足爲其情也春之盎盎不足爲其和也秋之明洁不足爲其格也风樯阵马不足爲其勇也瓦棺篆鼎不足爲其古也时花美女不足爲其色也荒国陊殿梗莾丘壠不足爲其恨怨悲愁也鲸呿鳌掷牛鬼蛇神不足爲其虚荒幻诞也盖骚之裔理虽不及辞或过之骚有感怨刺怼言及君臣理乱时有以激发人意乃贺所爲无得有是贺能採寻前事所以深叹恨今古未尝经道者如金铜仙人辞汉歌补梁庾肩吾宫体謡求取情状离絶逺去笔墨畦迳间亦殊不能知之贺生二十七年死矣世皆曰使贺且未死少加以理奴仆命骚可也吕温字和叔一字化光礼部侍郎渭之子正元中连中两科德宗召爲集贤校书后爲治书御史坐王叔文贬道州改衡州年四十而殁有子安衡温和张舍人闻琴云迢逓天上真寂寞丘中琴忆尔山水韵起子仁智心凝情在正始超想踈烦襟凉生子夜后月照禁垣深逺风蔼兰气㣲露清桐隂方袭缁衣庆永奉南薰吟赠友人云南山双乔松擢本皆千寻夕流膏露津朝被青云隂负雪出深涧摇风倚髙岑明堂久不创云干何森森匠意方雕巧时情正夸淫生材㑹有用天地岂无心道州观野火诗云南风吹烈火熖熖烧楚泽阳景当昼连隂天半夜赤过处若彗扫来时如电激岂复辨萧艾焉得分玉石虫蛇尽烁烂虎兕出奔廹积秽一荡除和气始融液尧时旣敬授禹稼斯肇迹遍生合颕禾大秀两歧麦家有京坻咏人无沟洫慼若悟焚如功来歳终受益衡州早春云碧水何逶迤东风吹春草烟波千里曲不辨嵩阳道又云病肺不饮酒伤心不㸔花唯惊望乡处犹自隔长沙刘梦得序其文曰蚤闻诗礼于先侍郎从梁肃学文章勇于艺能咸有所祖年益壮志益大遂拨去文学与隽贤交重气槩覈名实歆然以致君及物为大欲每与其徒讲疑考要皇王覇强之际臣子忠贤之道出入上下千百年间诋诃角逐叠发连柱得一善輙盰衡击节扬袂顿足信容得色舞于眉端以爲按是言修是理合乎心而气将之昭昭然若揭日月而行孰能阏其势而争天光者呜唿言可信而时异道甚长而命窄精气爲物其有所归乎又曰和叔生少遇君而卒以谪似贾生能明王道似荀卿始学左氏书故其文微为富艶夫羿之关弓唯巴蛇九日乃能尽其力而廽注鷃爵亦要中于寻常之间非羿之手弓有能有不能所遇然也后之逹解者推而广之知余之素交不相索于文字之内而已其序如此是以梦得元微之柳子厚悼吕衡州诗并诔皆以温功业未济为辞梦得诗曰一夜霜风雕玉芝苍生望絶士林悲空懐济世安人略不见男婚女嫁时遗草一函归太史旅坟三尺近要离朔方徒歳行将满欲为君刋第二碑微之诗云气敌三人杰交深一纸书我投氷莹眼君报水怜鱼䏶股唯夸瘦膏肓岂暇除伤心死诸葛忧余又云望有经纶钓䖍收宰相刀江文驾风逺云皃接天髙国待球琳噐家藏虎豹韬尽将千载宝埋入五原蒿又云白马双旌队青山八阵图请缨期系虏枕草誓捐躯势激三千壮年应四十无遥闻不暝目非是不怜吴又云鵰鹗生难敌沉檀死更香儿童喧市井羸老哭碑堂鴈起沙汀暗云连海气黄祝融峯上月几㸃北人丧子厚作诔云元和六年八月日衡州刺史东平吕君卒君由道州以陟为衡州君之卒二州之人哭者逾月湖南人重社饮酒是月上戊不酒去乐㑹哭干神所而归君之志与能不施于生人知之者又不过十人世徒读君之文章歌君之理行不知二者之于君其末也万不试而一出焉犹为当世甚重使君幸得出其什二三巍然爲伟人与世无穷其可涯也温孟冬蒲津开河亭作云息驾非穷途未济岂迷津独立大河上北风来吹人雪霜自兹始草木当更新严冬不肃杀何似见阳春温有偶然作云悽悽复汲汲忽觉年四十今朝泪满衣不是伤春泣又曰中夜兀然坐无言空涕洟丈夫志气事儿女安得知可见以其志也吕㳟吕温春日与李六景俭及苐㳟聮句景俭云始见花满枝又见花满地温云且持增气酒莫滴伤心泪㳟云深诚长鬰结芳辰自妍媚景俭云笑歌聊永日谁知此时意温又有同㳟歳暮寄晋州李协律诗其略曰伊我抱微尚仲氏即心期讨论自少小形影相差池此来胷中气欲耀天下竒云衢两沛艾烟阁双萎蕤几年困方枘一旦失多歧道因穷理悟命以尽性知皆失志之状也吕渭四子温㳟俭逊柳宗元志㳟墓云以为贤豪絶人又云㳟之妻裴延龄女也叚洪古洪古澧州人吕温守道州时洪古客焉洪古奉陪郎中使君楼上夜把火㸔花诗云城上芳园花满枝城头太守夜㸔时为报林中髙举烛感人情思欲题诗温荅叚秀才云尽日㸔花君不来江城半夜为君开楼中共指南园火红烬随花落碧苔温送叚秀才归澧州云湘南孤白芷幽託在清浔岂有馨香发空劳知处深推贤路已隔赈乏力不任慙我一言分负君千里心寸义薄聮组片诚兼敌金方期践氷雪无使弱思侵何元上吕温知道州时元上居此州谓之何处士元上有所居寺院凉夜书情呈温云庾公念病宜清暑遣何僧家占上方月光似水衣裳湿松气如秋枕簟凉幸以薄才当客次无因弱羽逐鸾翔何由一示云霄路肠断星星两鬓霜温荅云意气曾倾四国豪偶来幽寺息尘劳严陵钓处江初满梁甫吟诗月正髙新识几人知杞梓故园何歳长蓬蒿期君自致青云上不用伤心叹二毛温又有送何山人之容州诗云匣有青萍笥有书何门不可曵长裾应须定取眞知者遣对明君说子虚羊士谔小园春至偶书呈窦郎中孟员外云松篠虽苦节氷霜惨其间欣欣发佳色如喜东风还幽抱想前躅冥鸿度南山春台一以眺逹士未解颜偃息非老圃沉吟閟玄関驰晖忽复失壮歳不得闲君子当济物丹梯难共攀心期自有约去扫苍苔班酬西川独孤侍御见寄云百雉层城上将坛列营西照雪峯寒文章立事须铭鼎谈笑论功耻据鞍草檄青油推徤笔曵裾黄阁耸危冠双金未比三年字负弩空慙知者难乱后曲江云忆昔曾游曲水滨来春长有探春人游春人静空池在直至春深不似春顺宗实録云元年六月贬宣州廵官羊士谔为汀州宁化县尉士谔性倾险时以公事至京遇叔文用事朋党相煽颇不能平公言其非叔文闻之怒欲下诏斩之执谊不可则令杖杀之又不可遂贬焉由是叔文始大恶执谊士谔受知李吉甫又最善吕温荐为御史尝爲资州刺史张为主客图以乐天爲广大教化主士谔为入室取其句云风泉留古颜笙磬相遗音桂杇有遗馥鸾飞安可待尘沙蔼如雾长波惊飈度鴈起汀州寒马嘶髙城暮银釭倦秋馆绮瑟瞻永路重有携手期清光倚玉树士谔望女几山早歳有卜筑之志云望女山头春雪销路傍仙杏发柔条心思欲去知何日惆怅廻车上野桥酬萧使君出妓夜䜩见送云玉颜红烛忽惊春㣲歩凌波拂暗尘自是当歌歛眉黛不应惆怅为行人郡楼晴雪云霁色朝云尽亭髙露亦晞褰関临曲槛萧瑟换轻衣地逺秦人望天晴社燕飞无功慙歳晚唯念故山归息舟荆溪入阳羡南山游善权寺呈李功曹云结䌫兰渚晓紫嵓上连岗晏温值初霁去遶山河长献歳氷雪尽细泉在路傍行披烟杉入激澜横石梁层门表精庐飞甍切云翔冲襟得髙歩清眺极逺方潭嶂积佳气荑英多早芳具观泽国秀重使春心伤念遵烦促途荣利骛隙光勉君脱冠意共匿无何乡寻山家云独访山家歇还涉茅屋斜连隔松叶主人闻语未开门绕篱野菜飞黄蝶冯宿宿字拱之婺州人爲裴度彰义判官徐州张建封掌书记历工刑二侍郎宿尹河南乐天梦得以诗送之宿酬云共称洛邑难其选何幸天书用不才遥约和风新草木且令新雪静尘埃临歧有愧倾三省别酌无辞醉百盃明歳杏园花下集须知春色自东来栁宗元宗元种栁戱题云栁州栁刺史种栁栁江边谈笑为故事推移成昔年垂隂当覆地耸干㑹参天好作思人树惭无惠化传南涧中题云秋气集南涧独游亭午时廻风一萧瑟林影乆参差始至若有得稍深遂忘疲羇禽响幽谷寒藻舞沦漪去国䰟巳游懐人泪空垂孤生易爲感失路少所宜寂寞竟何事徘徊秪自知谁为后来者当与此心期渔翁云渔翁夜傍西巖宿晓汲清湘燃楚竹烟销日出不见人欵乃一声山水緑廽㸔天际下中流巖上无心云相逐子厚与杨诲之书云吾年十七求进士四年乃得举二十四求慱学宏词二年乃得仕及爲蓝田尉走谒六官堂下与卒伍爲列益学老子和光同尘虽自以为得然巳得号为轻薄人矣及爲御史郎官自以登朝廷利害益大虽戒砺益切卒不免为连累废逐雪诗云千山鸟飞絶万径人踪灭孤舟蓑苙翁独钓寒江雪子厚死三年愚溪无复曩时矣刘梦得闻之赋三絶云溪水悠悠春自来草堂无主燕飞廽隔帘惟见中庭草一树山榴依旧开草圣数行留壊壁木奴千树属邻家唯见里门通德榜残阳寂寞出樵车桞门竹巷依依在野草青苔日日多纵有邻人解吹笛山阳旧侣更谁过吴武陵贡院楼北新栽小松诗云拂槛爱贞客移根自逺峯巳从芳草没终不任苔封叶小初临雪鳞生欲状龙承春濯雨露得地近垣墉逐吹风微动含烟色渐浓时廻日月照爲谢小山松武陵有文而强扞尝爲韶州刺史赃罪狼籍勑令广州幕吏鞠之科第少年殊不假贷持之颇急武陵不胜其忿题诗路左佛庙曰雀儿来逐飏风髙下视鹰鹯意气豪自谓能生千里翼黄昏依旧委蓬蒿寻贬潘州司户卒时大和八年也武陵信州人爲大学愽士大和初荐杜牧于崔郾抆第五人登第初李愬节度唐邓武陵荐李景俭王湘徤智沈敏可表以自副时号知人邵真寻人偶题云日昊不复午落花难归树人生能几何莫厌相逢遇眞爲李宝臣成德军掌书记后从李惟岳之叛与田恱李正巳拒命真谏之惟岳寤使真作奏复爲将之所沮德宗诏张孝忠朱滔合兵讨大败之恱婴城惟岳召真议归顺恱遣扈岌来责惟岳且欲斩真惟岳惧斩真以谢焉其后王武俊表其忠赠戸部尚书崔膺感兴云富贵难义合困穷易感恩古来忠烈士多出贫贱门世上桃李树但结繁华子白屋抱关人青云壮心死本以势利交势尽交情巳如何失情后始叹门易轨膺愽陵人性狂少长于外家不齿及长能文作道傍孤儿歌以讽外家张建封爱其才以爲客夜中大呌惊军衆欲食其肉建封藏之明日置宴监军曰某有请请崔膺建封曰如约逡廵建封又曰某亦有请却请崔膺坐中皆笑乃获免膺赋别佳人云壠上流泉壠下分断肠呜咽不堪闻常娥一入月中去巫崃千秋空白云李涉醉中赠膺诗云与君兄弟厈岭故与君相逢杨子渡白浪南分吴塞云緑杨西入隋宫路隋家文物今虽改舞馆歌台尚基在炀帝陵边草木深汴河流水空归海今古悠悠人自别此地繁华人未歇大道青楼夹翠烟琼墀绣帐开明月与君一言两相许外舍形骸中尔汝杨州歌酒不可追洛神映箔湘妃语白马黄金爲身置谁能独羙他人醉暂到香炉一夕间能展愁眉百年事君㸔白日光如箭一度别来颜色变早谋侯印佩腰间莫遣㸔花鬓如霰卫象古词云鹊血琱弓湿未干䴙鹈新染劒花寒辽东老将鬓成雪犹向旄头夜夜㸔伤李端云才子浮生促泉台此路賖官卑扬执㦸年少贾长沙人去门捿鵩灾成酒误虵唯余封禅草留在茂陵家叚成式云大历末禅师元鍳住荆州陟岵寺道髙有风韵人不可得而亲张璪尝画松于斋壁符载賛之象咏之时号三絶悉加垩焉人问之曰无事疥吾壁也其徒有杀物命者弗之责有髙行者亦不称或恠之乃题诗于竹曰大海从鱼跃长空任鸟飞乃知象大暦间江陵诗人也李宣逺并州路作云秋日并州路黄榆落照间孤城吹角罢数骑射鵰还帐幕遥临水牛羊自下山征人正垂泪烽火起云间近无西耗云逺戎兵压境迁客泪横襟烽候惊秦塞囚居困越吟自怜牛马走未识犬羊心一月无消息西㸔日又沉宣逺正元进士登第熊孺登至日荷李常侍过郊居云贱子守柴荆谁人记姓名风云千骑降草木一阳生礼异江河动欢殊里巷惊称觞容侍坐㸔竹许同行遇觉沧溟浅恩疑太岳轻尽搜天地物无谕此时情和窦中丞歳酒喜见小男两歳云更添十歳应爲相歳酒从今把未休闻得一毛添五色眼㸔相逐凤池头刘梦得送湘阳熊判官孺登府罢归钟陵因寄江西裴中丞诗云射策志未就从事府云除箧留马卿赋袖有刘引书忽见夏木隂恨然忆吾庐复持州民刺归谒专城居乐天洪州逢孺登诗云靖安院里新荑下醉笑狂吟气最麁莫问别来多少苦低头㸔取白髭须孺登钟陵人登进士第终于藩鎭从事崔立之南至隔仗望含元殿香炉诗云千官望长至万国拜含元隔仗炉光出浮霜烟气飜飃飃萦内殿漠漠澹前轩圣日开如捧卿云近欲浑输囷洒宫阙萧索散干坤愿倚天风便披香奉至尊退之赠崔立之评事诗云崔侯文章苦敏捷髙浪驾天输不尽曾从関外来上都随身卷轴车连轸朝爲百赋犹欝怒暮作千诗转遒紧诗意殊悯其穷立之登正元进士第郭遵南至日隔仗望含元殿香炉诗云冕旒亲负扆卉服尽朝天旸谷移初日金炉出御烟芬馨流逺近散漫入貂蝉霜仗凝余白朱栏映转鲜如㸔浮阙在稍觉逐风迁为沐皇家庆来瞻羽衞前遵登正元进士第韦纾南至日隔仗望含元殿香炉云抗殿䟽元首髙髙接上玄节当南至日星是北辰天宝㦸罗仙仗金炉引瑞烟霏微双阙丽溶洩九州连拂曙祥光满分晴晓色鲜一阳今在历生植愿陶甄纾正元进士也唐诗纪事卷第四十三唐诗纪事唐诗纪事卷第四十四唐诗纪事卷第四十四王建蓬莱正殿躰金鳌红日初生碧海涛开着五门遥北望柘黄新帕御床高殿前传㸃各依班召对西来八诏蛮上得青花龙尾道侧身偷觑正南山龙烟日气紫曈曈宣政门当玉殿风五刻阁前卿相出下帘身在半天中白玉䆫中起草臣樱桃初出赐尝新殿头传语金阶逺因进词来谢圣人内人对御叠花牋绣坐移来玉案边红䗶烛前呈草本平明昇出合门宣千牛仗下放朝初玉案傍边立起居每日请来金凤纸殿头无事不教书延英引对碧衣郎江砚宣毫各别床天子下帘亲考试宫人手里过茶汤朱明开着九重关金畵黄龙五色幡直到银床排仗合圣人三殿对西畨少年天子爱边功亲到凌烟畵阁中教覔勲臣冩图本长敎殿里作屏风丹凤楼门把火开先排法驾出蓬莱棚前走马人传语天子南郊一宿廻楼前立仗㸔宣赦万歳声长再拜齐日照綵盘髙百尺飞仙争上取金鸡集贤殿里图书满㸃勘头邉御印同真迹进来依字数别收鏁在玉凾中秋殿清斋刻漏长紫微宫女夜焚香拜陵日到公卿发卤簿分头入太常新调白马怕鞭声供奉骑来遶殿行爲报诸王侵早起隔门催进打毬名对御难争第一筹殿前不打背身毬内人唱好龟兹急天子龙舆过玉楼新衫一様殿头黄银带排方獭尾长揔把金鞭骑御马绿緵红额麝烟香罗衫叶叶绣重重金凤银鹅各一藂每遍舞头分两向太平万歳字当中鱼藻宫中锁翠娥先皇行处不曾过如今池厎休铺锦菱角鵶头积渐多殿前明日中和节连夜琼林散舞衣传报所司供蜡烛监门金锁放人归五更五㸃索金车尽放宫人出㸔花仗下一时催立马殿头先报内园家城东南北望云楼半下珠帘半上钩骑马行人长逺过忽防天子在楼头射生宫女宿红粧请得新弓各自张临上马时齐赐酒男儿跪拜谢君王新秋白兎大于拳红耳霜毛趂草眠天子不教人射煞玉鞭遮到马蹄前内人笼脱解红縚戴胜争飞出手髙直到碧云还却下一双金爪菊花毛竞渡舡头掉綵旗两边泥水湿罗衣池东争向池西岸先到先书上字归灯前飞入玉揩虫未卧尝闻半夜钟㸔着中元斋日到白盘金线绣真容步行送出长门逺不许来辞旧院花只恐他时身到此乞来自在得还家一时起立吹箫管得宠人来满殿迎整顿衣裳皆着节舞头当拍第三声琵琶先抹六么头小管丁宁侧调愁半夜美人双起唱一声声出凤凰楼春池日暖少风波花里牵舡水上歌遥索劒南新様锦东宫先钓得鱼多十三初学擘箜篌弟子名中被㸃留昨日教坊新进入并房宫女与梳头红蛮捍拨帖胷前移坐当头近御筵用力独弹金殿响凤凰飞出四条絃春风吹曲信旗竿自得深宫不怕寒夸道自家先上马团中横过覔人㸔粟金腰带象牙锥揷散红翎玉突支旋猎一边还引马归来花鸭遶鞍垂云駮月騘各试行一般毛色一般缨殿前来徃重骑过欲得天恩别赐名每夜停灯熨御衣银燻笼厎火霏霏遥听帐里君王觉上直声钟始得归因喫樱桃病故归三年着破旧罗衣内中侍从来还去结得金花上贵妃欲迎天子㸔花去下得金堦却悔行恐见失恩人旧院廽来忆着五絃声住来旧院不堪修近敇宣徽别起楼闻有美人新入内宫中未识大家愁自夸歌舞胜诸人恨未承恩出内频连夜宫中修理院地衣帘额一时新闷来无处可思量旋下金堦旋下床收得山丹红蘂粉牎中洗却麝香黄嫌罗不着索轻对面交人染褪红衫子成来一遍出今朝㸔处满园中合暗报来门锁子夜深应别唤笙歌房中下着珠帘睡月过金堦白露多御厨下食索时新每见花开即苦春白日卧多娇似病隔帘敎唤女医人藂藂洗手遶金盆旋拭红巾入殿门衆里遥抛金橘子在前收得便承恩御波水色春来好处处分流白玉渠宻奏君王知入月唤人相伴洗裙裾移来女乐部头边新赐花檀大五絃纵得红罗手帊子当心香画一双蝉新晴草色暖温暾山雪初消渐出浑今日踏青归校晚传声问着苑东门两帘新换珠帘额中尉明朝设内家一様金盘五千箇红苏㸃出牡丹花舞送香迷出内家记廵传把一枝花散时各自烧红烛相逐行归不上车家常爱着旧衣裳空戴红梳不作粧忽把下堦衣带解非时应得见君王宣勑敎歌不出房一声一遍报君王再三博士留残拍索向宣徽作彻章行中第一头先舞愽士傍邉亦被欺忽觉管絃偷急遍翩翩罗袖不敎知同黄缝校舍钗梳欲得金仙观内居近被天恩知识字收来按上捡文书月冷江清近腊时玉堦金瓦雪澌澌浴堂门外抄名入公主家人谢面脂未承恩泽一家愁乍到宫中忆外头求首管絃声欵逐侧啇调里唱伊州东风泼泼雨新休尽春风荡雪沟走马犊车当御路汉阳公主进鸡毬风帘水阁压芙蓉四面拘栏在水中避热不归金殿宿秋河织女夜灯红圣人生日明朝是私地先须属内监自冩金花红榜子前头先进凤凰衫避脱昭仪不掷卢井邉含水喷鵶雏内中数日无唿唤冩得滕王蛱蝶图内宴初秋入二更殿前灯火一天明宫官分半音声住诸院门开触处行玉蝉金掌三层揷翠髻髙藂緑鬓虚舞处春风吹落地归来别赐一头梳树叶初成鸟出窠石榴花里笑声多舞中遗却金钗子拾得从他要赏罗小殿新装粉欲干贵妃姉妹尽来㸔爲逢好日先移入续向街西索牡丹内人相续报花开准拟君王便㸔来缝着五絃琴绣袋宜春院里按歌廻廵吹遍不相和暗㸔谁人曲校多明日棃花园里见先须逐得内家歌黄金合里盛红雪重结香罗四出花一一傍边书勑字分明送与大臣家未明东上合门开排仗声从后殿来阿监两边相对立遥闻索马一时廽宫人早起笑相唿不识堦前扫地夫乞与金钱争借问外头还似此间无小随阿姉学吹笙好见君王乞与名夜扫玉床朝把镜黄金堦下不敎行日髙殿里有香烟万歳声来动九天妃子院中初降诞内人争乞洗儿钱宫花不共外边同正月长生一朶红供御樱桃㸔守别直无鵶鸟在园中殿前铺设两边楼寒食宫人歩打毬一半走来争跪拜上朋先谢得头筹太仪前日暖房来嘱和昭阳乞药栽勑赐一窠红踯躅谢恩未了奏花开床前谢赐紫罗襦不下金堦上软舆官局揔来为喜乐院中新拜内尚书鹦鹉谁敎转舌関内人手里飬来姦语多近更承恩泽数对君王忆陇山分明闲坐赌樱桃休却投壶玉腕劳各把沉香双陆子局中闘得垒髙髙禁寺红楼内里通笙歌引驾夹城中褁头官监当前立手把牙鞘竹弹弓春风院院落花堆金鎻衣生掣不开更筑歌台起粧殿明朝先进画图来舞来汗湿罗衣彻楼上人扶下玉梯归到院中重洗面金盆水里拨红泥宿粧残粉未明天揔在朝阳花树边寒食内人长自打库中先散与金钱衆中爱得君王笑偷把金箱笔砚开书破红蛮隔子上旋催当内美人来后宫宫女无多少起得园中笑一团舞蝶落花相㸔着春风共语亦应难黛眉小妇砑裙长惣被抄名入敎坊春设殿前多队舞明头各别请衣裳水中芹叶土中花拾得还将避衆家揔待别人般数尽抽中捻得郁金牙玉箫改调移纎指催赴红罗绣舞筵未着柘枝花帽子两行宫监在帘前牎牎戸戸院相当揔有珠帘玳瑁床虽道君王不来宿帐中长是炷衙香银烛秋光冷画屏轻罗小扇朴飞萤天阶夜色凉如水卧㸔牵牛织女星雨入珠帘满殿凉避风新出石盆汤内人恐要秋衣着不住熏笼换好香金吾除夜进傩名画袴朱衣四队行院院烧灯如白日沉香火厎坐吹笙树头树厎覔残红一片西飞一片东自是桃花贪结子错教人恨五更风金殿当头紫合重仙人掌上玉芙蓉太平天子朝迎日五色云车驾六龙日晩长秋帘外报望陵歌舞在明朝添炉欲爇熏衣麝忆得分时不忍烧日映西陵松栢枝下台相顾一相悲朝来乐部歌新曲唱着君王自作词泪尽罗巾梦不成夜深前殿按歌声红颜未老恩先断斜倚熏笼坐到明新鹰初放兎方肥白日君王在内稀薄暮千门临欲鎻红粧飞骑向前归黄金捍拨紫檀槽絃索初张调更髙尽理昨来新上曲内官帘外送樱桃鸳鸯瓦上忽然惊昼寝宫娥梦里声元是吾皇金弹子流棠窠下打流莺宝仗平明金殿开暂将纨扇共徘徊玉颜不及寒鵶色犹带昭阳日影来闲吹玉殿昭华管醉打黎园缥蒂花千年一梦归人世绛缕犹封系臂纱建初爲渭南尉值内官王枢宻者尽宗人之分然彼我不均复懐轻谤之色忽过饮语及汉元灵信任中官起党锢兴废之事枢宻深憾其讥乃曰吾弟所有宫词天下皆诵于口禁掖深䆳何以知之建不能对后爲诗以赠之乃脱其祸建诗曰先朝行坐错相随今上春宫见长时脱下御衣偏得着进来龙马每交骑当承宻㫖还家少独对邉情出殿迟不是当家频向说九重争遣外人知上李庶子云紫烟楼阁碧沙亭上界诗仙独自行奇险驱囬还寂寞云山经用始鲜明藕绡纹缕裁来滑镜水波涛泸得清昏思愿因秋露洗幸容阶厎礼先生建赴陜州司马乐天梦得以诗送之梦得诗云暂辍清严出太常空携诗卷赴甘棠府公旣有朝中旧司马应容酒后狂案牍来时唯署字风烟入兴便成章两京大道多游客每遇词人战一场乐天诗云陜州司马去何如养静资贫两有余公事闲忙同少尹俸钱多少敌尚书只携美酒闲爲伴惟作新诗趂下车自有鐡牛无咏者计君投刃必应虚张籍赠建诗云早在山东声价逺曾将顺策佐嫖姚识来诗句无闲语老去官班未在朝身屈只闻词客说居贫多见野僧招独从诗阁归来晚春水桥边㸔桞条建大暦进士爲昭应丞太府寺丞终于司马建在昭阳杨巨源寄诗曰武皇金辂辗香尘毎歳朝元及此辰光动泉心初浴日气蒸山腹㧾成春讴歌日入云韶曲词赋方归侍从臣瑞霭朝朝犹望幸天教赤县有诗人唐诗纪事卷第四十四唐诗纪事唐诗纪事卷第四十五唐诗纪事卷第四十五朱湾王良㑹柳公绰张正壹徐放崔备苏郁胡幽贞张俨杜韦丹郑俞杜元颕吴丹郑余庆赵宗儒周弘亮王播周匡物许玫张碧朱湾壁画古松诗云石上盘古根谓言天生朽安知草木性变在画师手隂深方丈间眞趣幽且间木文离披势搓捽中裂空心火烧出扫成三寸五寸枝便作千年万年物莓苔浓淡意不同一半死皮藏蠧虫风霜未必来到此气色杳似寒山中孤摽可翫不可取能使支公道场古平陵寓居再逢寒食云几廻江上泣途穷毎遇良晨叹转蓬火燧知从新节变灰心还与故人同莫听黄鸟啼愁处自有花开向客中贫病固应无挠事但将懐抱醉春风逼寒节寄崔七云闲庭只是长莓苔三径曾无车马来旅馆尚愁寒食火羁心嬾向不燃灰门前下客虽弹铗溪畔穷鱼且曝鳃他日趍庭因问礼须言陋巷有颜回九日登青山云昔人惆怅地系马又登临旧处烟霞在多时草木深水将空合色云共我无心想见龙山㑹良辰亦似今湾别湖州崔使君侃书云湾闻蓬莱之山藏杳冥而可到骊龙之珠潜瀇滉而可识贵人之颜无因而前不可识湾自假道路问津主人一身孤云两度圆月凡再请职事三趍㦸门门人谓湾曰子私来耶公来耶若言公仆实非公若言私公庭无私以兹交战彷徨于今信知庭之与堂不啻千里况寄食漂母夜眠渔舟门如龙而难登食如玉而难得如龙之门转深如玉之粟转贵实无机心飜成机事汉隂丈人闻之岂不大笑属谿上风便囊中金贫望甘棠而叹自引分而退也髙仲武云朱湾率履正素放情江湖郡国交辟潜耀不起有唐髙人也诗体幽逺兴用洪深因词写意穷理尽性于咏物尤工如受气何曾异开花独自迟所谓哀而不伤国风之深者也湾爲李勉永平从事湾秋夜燕王郎中宅赋得露中菊云衆芳春竞发寒菊露偏滋受气何曾异开花独自迟晚成犹有分欲採未过时忍弃东篱下㸔随秋草衰赋得白鸖翔翠㣲送陈偃下第云不知鸥与鸖天畔弄晴晖背日分明见临川相映㣲净中云一㸃廻去雪孤飞正好南枝住翩翩何所依长安喜雪云千门万戸雪花浮㸃㸃无声落瓦沟全似玉尘消更积半成冰片结还流光含晓色清天苑轻逐㣲风遶御楼平地已霑盈尺润年丰须荷富人侯王良㑹武元衡鎭西蜀有中秋夜锦楼望月诗云玉轮初满空逈出锦城东相向秦楼境分飞碣石鸿桂香随窈窕珠缀隔玲珑不及前秋见团圆凤沼中良㑹和云德星摇此夜珥月满重城杳霭烟气色飃䬙砧杵声令行秋气爽乐感素风轻共赏千年圣长歌四海清良㑹以内侍省内侍省爲监军使柳公绰和锦楼翫月诗云此夜年年月偏宜此地逢近看江水浅遥辨雪山重万井金花肃千林玉露浓不唯楼上思飞盖亦陪从公绰裴度同爲西蜀武元衡判官绰先入爲吏部郎中度有诗曰两人同日事征西今日君先奉紫泥公绰字寛京兆人时爲西川营田副使兼少尹后终于刑部尚书取士如许康佐崔与李拭韦长皆知名贵显云张正壹和锦楼翫月诗云髙秋今夜月皓色正苍苍逺水澄如练孤鸿逈带霜旅人方积思繁宿稍沉光朱槛叨陪赏尤宜清漏长正壹时爲西川观察判官正壹德宗末年爲左补阙以上书召见王叔文之党疑正壹言巳隂事令韦执谊反譛于上乃与所善王仲舒刘伯刍皆坐逺贬徐放和锦楼翫月诗云玉露中秋夜金波碧落开鹊惊初泛滥鸿思共徘徊逺目清光徧髙空爽气来此时陪永望更得上燕䑓放字逹夫元衡西川从事元和九年爲衢州刺史见退之徐偃王庙碑崔备和锦楼翫月诗云清景同千里寒光尽一年竟天多鴈过通夕少人眠照别江楼上添愁野帐前隋侯恩未报犹有夜珠圆又云四时皆有月一夜独当秋照曜初含露徘徊正满楼遥连雪山净逈入锦江流愿以清光末年年许从游备时爲西川度支判官备使院忆山中道侣兼懐李约云松竹去名岳衡茅思旧居山君水上印天女月中书旧秩芸香在空奁药气余褐衣寛易揽白发少难梳病柳伤摧折残花惜扫除忆巢同倦鸟避网甚跳鱼阮巷慙交絶啇嵓愧迹踈与君非宦侣何日共樵渔清溪路中寄诸公云偏郡隔云岑廻溪路更深少留攀桂树长渇望梅林野笋资公膳山花慰客心别来无信息可谓井瓶沉备登建中进士第终工部郎中元衡中秋夜听歌聮句此夕来奔月何时去上天云鬓方自照玉腕更呈鲜嬿婉人间意飃䬙物外縁诗裁明月扇歌索想夫怜暗染筒香久长随楚梦偏㑹当来彩凤髣髴逐神仙元衡在蜀淡于接物而开府极一时选公绰爲少尹正壹观察判官备度支判官裴度掌书记卢士玫观察推官杨嗣复节度推官苏郁鹦鹉词云莫把金笼闭鹦鹉箇箇分明解人语更向君前语三十六宫愁几许和戎诗云关月夜悬青塜镜寒云秋薄汉宫罗君王莫信和亲䇿生得胡鶵转更多郁正元元和间诗人十二楼藏玉堞中凤凰双宿碧芙蓉流霞浅酌谁同醉今夜笙歌弟几重吟倚雨残树月收山下村右张爲取作主客图胡幽贞题西施浣沙石云一朝入紫宫万古遗芳尘至金溪边花不敢娇靑春归四明诗云海色连四明仙舟去容易天籍岂輙问不是卑朝士张爲取二诗作主客图张俨贞元八年十二月谒先主庙絶句三首其一云仗顺继皇业并吞势由巳天命屈雄图谁歌大风起得股肱贤明能以竒用兵何事伤客情何人归帝京雄名垂竹帛荒陵压阡陌终古更何闻悲风入松栢杜頠故綘行云君不见铜鞮观数里城池巳芜漫君不见析裭宫几重台榭亦㣲䝉介马兵车全盛时歌童舞女妖艳姿一代繁华皆共絶九原唯望塜累累韦丹江西韦大夫丹与东林灵澈上人爲忘形之契丹尝爲思归絶句以寄澈公云王事纷纷无暇日浮生冉冉只如云已爲平子归休计五老嵓前必共闻澈奉酬诗曰年老身闲无外事麻衣草坐亦容身相逢尽道休官去林下何曾见一人丹字分明京兆人㓜孤从外祖颜真卿元和中守江西功第一郑俞玉水记方流诗云积水棊风动因知玉德幽如天含素色侔地引方流潜润滋云起荧华射浪浮鱼龙水不夜草木岸无秋璧沼宁堪北瑶池讵可俦若非悬坐侧犹得兾冥搜俞登正元十六年进士第杜元颕吴丹白乐天皆同年登科乐天爲河南尹俞始受长水县令乐天四虽呤云命虽薄犹胜于郑长水杜元颕玉水记方流诗云重泉生美玉积水异常流始玩清堪赏因知宝可求斗回清气见磬折紫花浮中矩皆明德同方叶至柔月华偏共映风韵唤将游遇鉴终无暗逢时愿见收元颕淹之孙也正元末登第敏文辞宪宗时所赏叹穆宗立拜中书舍人不阅歳至宰相再朞鎭蜀敬宗骄僻元颕裒歛上供削军食遂启南诏之冦斥爲循州司马死贬所在蜀时官属崔璜讫于衆卢并夺秩分逐之吴丹玉水记方流诗云玉泉何处记四折水纹浮渊下不逾矩居方在上流映空虚漾漾涵日静悠悠影碎疑冲斗光清耐触舟珪璋分辨状砂砾共懐愁愿献朝賔海萦回入御沟乐天花前叹云前歳花前五十二今歳花前五十五歳课年功头发知从霜成雪君㸔取几人得老莫自嫌樊李吴韦尽成土注云樊绛州宗师李谏议景俭吴饶州丹韦侍郎顗皆旧徃还相次丧逝丹字真存登苐历职至鎭州宣慰副使使尚书郎卒于饶州葬于常州乐天爲志郑余庆和黄门相公过石门洞云紫氛随马处黄阁驻车情嵌壑惊山势洲滩恋水深地分三蜀限关志百牢名琬琰攀酬郢㣲言鼎饪情余庆字居业荥阳人善属文严震帅山南西道奏置幕府正元末爲相宪宗立再相出鎭山南西道穆宗立加检校司徒卒赵宗儒宗儒字秉文邓州人父骅有文名宗儒爲翰林学士骅改秘书少监父子并命骅少与殷寅颜真卿柳芳陆据萧颕士李华邵轸善时语曰殷颜柳陆李萧邵赵谓皆全交也宗儒正元十二年爲相以文学歴将相位任崇剧然无仪矩以治生琐碎失名和黄门相公诏还题石门洞云益部恩辉降同荣汉相还韶芳满归路轩骑出重关望日朝天阙披云过蜀山更题风雅韵永絶翠嵓间周弘亮除夜书情诗云何处风尘歳云阳古驿前三冬不再稔晓日又明年春入江南柳寒归塞北天还伤知候客花景对韦编故乡除夜诗云三百六十日云终故乡还与异乡同非唯律变情堪恨抑亦才踈命未通何处夜歌销腊酒谁家髙烛候春风诗成始欲吟将看早是去年牵课中弘亮登正元进士第王播王播少孤贫尝客杨州惠照寺木兰院随僧斋飱僧厌怠乃斋罢而后击钟后二纪播自重位出镇是邦因访旧游向之题名皆以碧纱幕其诗播继以二絶句曰三十年前此院游木兰花发院新修如今再到经行处树老无花僧白头上堂已了各西东慙愧阇梨饭后钟三十年来尘扑面而今始得碧纱笼播字明敏父恕家杨州播正元中与弟炎起皆有名穆宗立爲相居位无所裨益复失河北衆望不厌乃出爲淮南节度大和初复辅政时韦处厚以献替自任而播专以钱谷进不甚与事居位四年卒播爲淮南节度使逰故居感旧诗云昔年献赋去江湄今日行春到却悲三迳仅存新竹树四邻惟见旧孙儿壁间潜认偷光处川上宁忘结网时更见桥边记名姓始知题柱免人嗤李德𥙿和云千骑风生大斾舒春江重访武侯庐共提龟印衔新授同忆鳣庭是故居取履桥边啼鸟换钓璜溪畔野花踈今来却笑临卭客入蜀空驰使者车周匡物匡物字几夲潭州人元和十一年李逢吉下进士及苐时以歌诗着名家贫徒歩应举至钱塘乏僦舡之资乆不得济乃题诗公馆云万里茫茫天堑遥秦皇底事不安桥钱塘江口无钱过又阻西陵两信潮郡牧见之乃罪津吏及苐后谢座主云一从东越入西秦十度闻鸎不见春试向昆山投瓦砾便容灵沼洗埃尘悲欢暗负风云力感激潜生木植身中夜自将形影语古来吞炭是何人许玫题鴈塔云宝轮金地压人寰独坐苍蓂启玉关北岭风烟开魏阙南轩气象鎻啇山㶚陵车马垂杨里京国城池落照间蹔放尘心逰物外六街钟鼓又催还玫大和元年登苐其兄弟琯瓘皆髙科张碧秋日登岳阳楼晴望云三秋绮练飞金盏洞庭波定平如刬天髙云卷緑罗低一㸃君山碍人眼漫漫万顷铺琉璃烟波阔逺无鸟飞西南东北竞无际直疑浸断青天涯屈原回日牵愁吟龙宫感激致应沉贾生憔悴说不得茫茫烟霭堆湖心又云范蠡帆张一掌风无人来徃继其中鸿沟云毒龙衔日天地昏八纮叆叇生愁云秦原走鹿无藏处纷纷争处蜂成羣四溟波立鲸相呑荡摇五岳崩山根鱼虾舞浪狂鳅鲲龙蛇胆战登鸿门星旗羽镞强者尊黑风白雨东西屯山河欲折人烟分壮士皷勇君王存项庄愤气吐不得亚父㪷声天上闻玉光堕地惊崑崙留侯气䰟吞太华舌头一寸生阳春神农女娲愁不言蛇枯老媪啼泪㾗星曹定秤秤王孙项籍骨轻迷精䰟沛公仰面争干坤须臾垓下贼星起歌声绕缭悽人耳吴娃捧酒横秋波霜天月照空城垒力抜山兮唿到此骓嘶懒渡乌江水新丰瑞色生楼台西楚寒蒿哭愁鬼三尺霜鸣金匣里神光一八千里汉皇骤马意气生西南扫地迎天子美人梳头云玉堂花院小枝红緑䆫一片春光晓玉容惊觉浓睡醒圆蟾挂出妆台表金盘解下丛鬟碎三尺巫云绾朝翠皓指髙低寸黛愁水精梳滑参差坠须臾拢掠蝉鬓生玉钗冷透冬氷明芙蓉拆向新开脸秋泉慢转眸波横鹦鹉偷来话心曲屏风半倚遥山緑题祖山人池上怪石云寒姿数片竒突兀曾作秋江秋水骨先生应是厌风云着向江边塞龙窟我来池上倾酒罇半酣书破青烟㾗参差翠缕摆不落笔头惊恠粘秋云我闻吴中顾容水墨有髙价邀得将来倚松下铺却䨥缯直道难掉首空归不成画孟东野读张碧集诗云天宝太白没六义已消歇大哉国风本丧而王泽竭先生今复生斯文信难缺下笔证兴亡陈辞备风骨髙秋数奏琴澄潭一轮月谁作採诗官忍之不挥发碧字大碧正元中人自序其诗云碧尝读李长吉集谓春拆红翠霹开蛰戸其奇峭者不可攻也及览李太白词天与俱髙青且无际鹏触巨海澜涛怒飜则观长吉之篇若陟嵩之巅视诸阜者耶余尝锐志狂勇心魄恨不得摊文阵以交锋覩抜㦸挟辀而比矣唐诗纪事卷第四十五唐诗纪事唐诗纪事卷第四十六唐诗纪事卷第四十六刘言史刘勐李余李渉刘昭禹孙昌胤严休复朱庆余刘轲独孤铉张灿杨虞卿杨汝士张志和刘言史竹里梅云竹里梅花相并枝梅花正发竹枝垂风吹緫向竹枝上直似王家雪下时春过赵墟有作云下马邯郸陌头歇寂寥崩隧临车辙古栢重生枝亦干余漆见风幽燄灭白蒿微紫槿新行人感此复悲春初下东周赠孟郊云鸖老耳更工龟死殻亦灵正信非外㳂终始全本情童子不戱尘积书就嵓扃身着木叶衣养鹿兼㹀耕偶随下山云荏苒失故程渐入机险中危思难㤗行十髪九缕丝悠然东周城言词野麋态出口多累刑因依汉元寮似羇细轻泠灶助新热静砧与寒声清断蓬在门栏岂当桃李荣寄食若蠧虫侵损利微生固非拙为强懦劣寂疗并素坚氷蘗心洁立保贤贞修文返正风刋字齐古经慙将衰末分髙栖喧世名过春秋崃云峭壁苍苍苔色新无风晴景自胜春不知何树幽崖里腊月开花似北人长门怨云独坐炉边结夜愁暂时思去亦难收手持金筯垂红泪乱拨寒灰不举头乐府新词云花颜鬓髪一何偏緑槐香陌欲朝天仍嫌衆里娇行疾傍镫深藏白玉鞭喷沫团香小桂条玉鞭兼赐霍嫖姚弄影便从天禁出碧蹄声碎五门桥广州王园寺伏日即事寄北中亲友云南越逢初伏东林度一朝曲池煎畏景髙阁絶微飈竹簟移先洒蒲葵破复揺地偏毛瘴近山毒火威饶裛汗絺如濯亲床枕并烧堕枝伤翠羽萎叶惜红蕉且困流金炽难成独酌謡望霖窥润础思吹候生条旅恨生乌浒乡心系洛桥谁怜在炎客一夕壮容销言史与孟东野友善诗中有贝州召郊之作又有金陵潇湘之游广州赠北中亲友诗盖言史平生所经历处东野哭言史诗云精异刘言史诗膓倾珠珂取此为抛掷飞过东溟波可惜大国謡飏爲四夷歌常于衆中㑹颜色两切嗟今日果成死葬䘮之洛河言史送婆罗门归本国诗云刹利王孙字迦摄竹锥横冩咤萝叶遥知汉地未有经手牵白马遶天行龟兹碛酉胡雪黒大师冻死来不得地尽年深始到船海里更行三十国行多耳断金环落冉冉悠悠不停脚马死经留却去时往来应尽一生期出汉独行人絶处碛西天漏雨丝丝潇湘游云夷女采山蕉缉纱浸江水野花满髻妆花新闲歌暧廼深崃里暧廼知从何处生当时泣舜膓断声翠华寂寞婵娟没野篠空余红泪情青烟冥冥覆杉桂崖壁麦天风雨细昔人幽恨此地遗緑芳红艳含怨姿清猿未尽䑕切汩水流到湘妃祠北人莫作潇湘游九疑云入苍梧愁放萤怨云放萤去不须留聚时年少今白头架中科斗万余卷一字重回重照见靑云杳眇不可亲开囊欲放增余怨且逍遥还酩酊仲舒漫不窥园井那将寂寞老病身更就微䖝借光影欲放时泪沾裳冲篱落千㸃光观绳伎云㤗陵遗乐何最珍綵绳冉冉天仙人广扬寒食风日好百夫伐皷锦臂新银画靑绡抹云髪髙处绮罗香更切重肩接立三四层着屐背行仍应节两边圆劒渐相迎侧身交歩何轻盈闪然欲落却收得万人肉上寒毛生危机险势无不有倒挂纎腰学垂柳下来一一芙蓉姿粉薄钿稀态转竒坐中还有沾巾者曾见先王初教时买花謡云杜陵村人不田穑入谷经谿复縁壁每至南山草木春即向侯家取金碧幽艳凝花春景曙採来移得将何处蝶惜芳丛送下山寻断孤香始回去豪少居连鳷鹊东千金使买一株红院多花少栽未得零落緑娥纎指中咸阳亲戚长安里无限将金买花子浇红湿緑千万家靑丝玉轳声哑哑王中丞宅夜观舞胡腾云石国胡儿人见少蹲舞罇前急如鸟织成蕃㡌虚顶尖细㲲胡衫双袖小手中抛下蒲萄盏西顾忽思乡路逺跳身转毂寳帯鸣弄脚缤纷锦靴软四座无言皆瞪目横笛琵琶遍头促乱腾新毯雪朱毛傍拂轻花下红烛酒䦨舞罢丝管絶木锦花西见残月皮日休刘枣强碑文云歌诗之风荡来乆矣大抵丧于南朝坏于陈叔寳然今之业是者苟不能求古于建安即江左矣苟不能求丽于江左即南朝矣或过为艳伤丽病者即南朝之罪人也吾唐来有是业者言出天地外思出鬼神表读之则神驰八极测之则心怀四溟磊磊落落真非世间语者有李太白百嵗有是业者彫金篆玉牢竒笼怪百鍜为字千练成句虽不追躅太白亦后来之佳作也有与李贺同时有刘枣强焉先生姓刘氏名言史不详其乡里所有歌诗千首其羙丽恢赡自贺外世莫得此王武俊之节制鎭兾也先生造之武俊雄徤颇好词艺一见先生遂加异敬将署之賔位先生辞免武俊善骑射载先生以贰乘逞其艺如野武俊先骑惊双鸭起于蒲稗间武俊控弦不再发双鸭聮毙于地武俊欢甚命先生曰某之伎如是先生之词如是可谓文武之㑹矣何不一言以讃邪先生由是马上草射鸭歌以示武俊议者以为祢正平莺鹉赋之类也武俊益重先生由是奏请官先生诏授枣强今先生辞疾不就世重之曰刘枣强亦如范莱芜之类焉故相国陇西公夷简之节度汉南也少与先生游且思相见命列将以襄之髹器千事赂武俊以请先生武俊许之先生由是为汉朝相府賔冠陇西公日与之为笔宴其献酬之歌诗大播于当时陇西公从事或曰以某下走之才诚不足汚辱重地刘枣强至衆必以公賔刘于幕吏之上何抑之如是公曰愚非惜幕间一足地不容刘也然视其状有不足称者诸公视某与刘分岂有间然哉反为之惜其夀尔后不得巳问先生所欲为先生曰司功椽甚闲或可承阙相国由是椽之虽居官曹宴见与从事仪等后从事又曰刘枣强纵不容在賔署承乏于椽曹诎矣奚不䟽整其秩相国不得巳而表奏焉诏下之日先生不恙而卒相国哀之恸曰果然止椽曹然吾爱客葬之有加等坟去襄阳郭五里曰柳子闗后先生数十嵗日休始以鄙文称于襄阳襄阳邑人刘求高士也尝述先生之道业尝咏先生之歌诗且叹曰襄之人只知有浩然墓不知有先生墓恐百嵗之后埋灭而不闻与荆棘凢骨溷吾子之文吾当刋焉日休自存既摭实録之何愧呜唿先生之官卑不称其德宜加私谥然枣强之号世巳羙矣故不加焉是爲刘枣强碑刘勐元微之乐府古题序云诗讫于周离骚讫于楚是后诗之流爲二十四名赋颂铭賛文诔箴诗行咏呤题怨叹章篇操引謡讴歌曲词调皆诗人六义之余而作者之㫖由操而下八名皆起于郊祭军賔吉凶苦乐之际在审声以度词审调以节唱句度短长之数声律平上之差莫不由之准度而又区别其在琴瑟者为操引採民甿者为讴謡备曲度者揔得谓之歌曲词调斯皆由乐以定词非选词以配乐也由诗而下九名皆属事而作虽题号不同而悉谓之为诗可也后之审乐者徃徃採取其词度为歌曲盖选词以配乐非由乐以定词也而纂撰者由诗而下十七名尽编为乐府等题除铙吹横吹郊祀清啇等词在乐志者其余木简仲卿四愁七哀之軰亦未必尽播于管弦明矣后之文人达乐者少不复如是配列但遇兴纪题徃徃兼以句读短长于歌诗之异刘补阙云乐府肇于汉魏操仲尼学文王操伯牙作水僊操齐牍沐作雉朝飞卫女作思归引则不于汉魏而后始亦以明矣况自风雅至于乐流莫非讽兴当时之事以贻后世之人㳂袭古题唱和重复于文或有短长于义咸为赘媵尚不如寓意古题刺羙见事犹有诗人引古以讽之义者焉曹刘沈鲍之徒时得如此亦复稀少近代惟诗人杜甫悲陈陶哀江头兵马丽人等凢所歌行率皆即事名篇无有倚傍余少时与友人白乐天李公垂軰谓是为当遂不复拟赋古乐府诗数十首中一二章咸有新意予因选而和之其有虽用古题全无古义者若出门行不言离别将进酒特书列女之类是也其或颇同古义全创新词则因家止述军输捉捕请先蝼蚁之类是也刘李二子方将极意于斯文因为粗明古今歌诗同异之㫖焉月生十五前日望光彩圆明满十五后日畏光彩瘦不见夜光色一罇成暗酒匣中苔背铜光短不照空不惜补明月暂无此良玉自念数年间两手中藏钩于心且无恨他日为我羞古老传童歌连淫亦兵象夜梦戈甲鸣苦不愿年长朝㧧一把白夜泪千滴雨可耻垂拱时老作在家女张爲作主客图取勐月生十五前等句以孟云卿爲髙古奥逸主而以勐爲入室元微之酬刘勐见送云种花有颜色异色即爲妖养鸟恶羽翮翦翮不待髙非无剪伤者物性难自逃百足虽健健啇羊亦翘翘伊予狷然质谬入多士朝任气有愎戆容身寡朋曹愚狂偶以直静僻非敢骄一爲毫髪忤十载山川遥烁铁不在火割肌不在刀险心露山岳诐语翻波涛六尺安敢主方寸由自调神劒土不蚀异布火不烧虽无二物姿庶欲效一毫未能深蹙蹙多谢相劳劳去去我移马迟迟君过桥云势正横壑江流初满槽持此慰逺道比之爲旧交李余张爲作主客图以孟云卿爲髙古奥逸主以余爲入室取其句云长安东门别立马生白髪霁后轩盖繁南山瑞烟发尝忧车马繁土薄闻水声余登长庆三年进士第蜀人也张籍送余归蜀诗云十年人咏好诗章今日成名出举场归去唯将新诰牒后来争取旧衣裳山桥晓上蕉花暗水店晴看芋叶光乡里亲情相见日一时携酒上髙堂贾岛送余及弟归蜀云知音伸乆屈觐省去光煇津济逢清夜途程尽翠微云当绵竹叠鸟离锦江飞肯寄书来否原居出甚稀又送余徃湖南云昔去候温凉秋生满蜀乡今来从辟命春物遍涔阳岳石桂阳雪野㠶堆渚樯若寻吾祖宅寂寞在潇湘李渉醉中赠崔膺云与君兄弟住岭故与君相逢杨子渡白浪南分呉塞寒緑杨深入隋宫路隋家文物今虽改舞馆歌台基尚在炀帝陵边草木深汴河流水空归海古今悠悠人自别此地繁华终未歇大道靑楼夹翠烟琼墀绣帐开明月与君一言两相许外舍形骸中尔女杨州歌酒不可追洛神映箔湘妃语白马黄金为身置谁能独羡他人醉暂到香炉一夕间能展愁眉百世事君看白日光如箭一度别来颜色变早谋侯印佩腰间莫遣看花鬓如霰题鸖林寺僧室云终日昬昬醉梦间忽闻春尽强登山因过竹院逢僧话又得浮生半日闲春晚游鸖林寺寄使府诸公云野寺寻春花巳迟背嵓唯有两三枝平生携酒犹堪醉为报春风且莫吹岳阳别张祐云十年蹭蹬为逐臣鬓毛白尽巴江春鹿鸣猿啸虽寂寞水蛟山魅多精神山疟困中闻有赦死灰不望光隂借半夜州符唤牧童虚敎衰病生惊怕巫崃洞庭千里余峦陬水国何亲踈由来真宰不宰我徒劳叹者怀吹嘘覇桥昔与张生别万变桑田何处説龙蛇纵在没泥涂长衢却为驽骀设爱君气坚风骨峭文章真把江淹笑洛下诸生惧刺先乌鸢不得齐鹰鹯岳阳西南湖上寺水阁松房遍文字新钉张生一首诗自余吟着皆无味䇿马前途须努力莫学龙钟虚叹息晚泊润州闻角云孤城吹角水茫茫风引胡笳怨思长惊起暮天沙上鴈海门斜去两三行渉尝过九江至皖口遇盗问何人从者曰李博士也其豪首曰若是李渉博士不用剽夺乆闻诗名愿题一篇足矣渉赠一絶云春雨萧萧江上村緑林豪客夜知闻他时不用相廻避世上如今半是君渉至杨州一女子拜且泣问之曰宋态也故吴兴刘员外之爱姬刘李有昔年之分渉因赠诗曰长忆云仙至小时芙蓉头上绾靑丝当时惊觉高唐梦唯有而今宋玉知又云陵阳夜醼使君筵解语花枝在眼前自从明月西沉海不见常娥二十年渉渤之兄纎人也早从陈许辟宪宗时为太子通事舍人投匦言吐穸承璀冤状孔戣知匦事表其姦逐为崃州司仓参军始戣见其副章诘责不受渉乃行赂诣光顺门通之故戣极言渉姦险欺天请加显戮大和中为太学博士自号清谿子张为作主客图以孟云卿为高古奥逸主而以渉入室取其句云但将钟鼓悦私爱肯以犬羊为国羞尼父未适鲁娄倦迷津徒怀敎化心䊸欎不能伸一遇知巳言万方始喧喧至今百王则孰不挹其源六叹云汉臣一没丁零塞牧羊西过隂沙外朝慿南鴈信难回夜望北辰心独在汉家茅土横九州髙门长㦸分王侯但将钟皷悦私爱肯以犬羊为国羞夜霜寒云卧氷雪严风独刃垂旌节丁年奉使白头归泣尽李陵衣上血春山三朅来云钓鱼朅来春日暖松溪不厌舟行缓野竹初栽碧玉长澄潭欲下靑丝短昔人避世兼避仇暮栖云外兼悠悠我今无事亦如此赤鲤忽到长竿头汎汎随波凢几里碧莎如烟沙似砥瘦璧横空怪石危山花闘日禽争水有时带月归扣舷身闲自是渔家仙山上朅来採新茗新花乱发前山顶琼英动揺钟乳碧䕺䕺髙下随崖岭未必蓬莱有仙药能向鼎中云漠漠越瓯遥见裂鼻香欲觉身轻骑白鸖採药朅来药苖盛药生只傍行人径世人重耳不重目指似药苖心不足野客住山三十载妻儿共寄浮云外小男学语便分别巳辩君臣知匹配都市广长开大铺疾来求者多相悞见説韩康旧姓名识之不识先相怒刘昭禹经费冠卿旧隐云节髙终不起死恋九华山圣主情何切孤云性本闲名传中国外坟在乱松间依约曾栖处斜阳鸟自还昭禹字休明婺州人也少师林寛为诗刻苦风雪诗云句向夜深得心从天外归集首怀华山隐者云先生入太华杳杳絶良音秋梦有时见孤云无处寻神清峯顶立衣冷瀑泉吟应笑干名者六街尘土深尝与人论诗曰五言如四十箇贤人着一字如屠沽不得覔句者若掘得玉合子底必有盖但精心求之必获其寳在湖南累为宰字后署天荣府学士严州刺史卒于桂州幕中有诗三百首孙昌㣧淸明诗曰淸明暮春里怅望北山陲燧火开新熖桐花发故枝沉冥慙嵗物欢宴阻朋知不及林间鸟迁乔并羽仪和司空曙刘眘虚九日送人云京邑叹离群江楼喜遇君开筵当九日泛菊外浮云朗咏山川霁酣歌物色曛君看酒中意未肯丧斯文桞子厚与韦中立书云古者重冠礼将以责成人之道是圣人所尤用心者也数百年来人不复行近有孙昌㣧者独发愤行之既成礼明日造朝到外廷荐笏言于卿士某子冠毕应之者咸怃然京兆尹郑叔则怫然曵笏却立曰何预我耶廷中皆大笑天下不以非郑尹而快孙子何哉独为所不为巳昌胤登天寳进士第严休复杨州唐昌观玉蘂花拆有仙人游怅然成二絶云终日斋心祷玉宸䰟销目断未逢真不如满树琼瑶蘂笑对藏花洞里人羽车潜下玉龟山尘世何由覩爱颜唯有无情枝上雪好风吹缀緑云鬟元和中见一女子从以二女冠三小仆直造花所伫立良乆命小童折花数枝谓黄冠者曰曩有玉峯之期自此可以行矣行百许歩遂不复见休复有诗元微之和云弄玉潜过玉树时不敎青鸟出花枝的应未有诸人觉只是严郎卜得知乐天诗云嬴女偷乗鳯下时洞中潜歇弄花枝不縁啼鸟春饶舌青琐仙郎可得知朱庆余庆余遇水部郎中张籍知音索庆余新旧篇什留二十六章置之怀袖而推賛之时人以籍重名皆缮録讽咏遂登科庆余作闺意一篇以献曰洞房昨夜停红烛待晓堂前拜舅姑粧罢低声问夫壻画眉深浅入时无籍酬之曰越女新粧出镜心自知明艳更沉吟齐纨未足门人贵一曲菱歌敌万金由是朱之诗名流于海内矣中秋月诗自古分功定唯应缺又盈一霄当皎洁四海尽澄淸静觉风微起寒过雪乍倾孤高希此遇吟赏倍牵情题蔷薇花云四面垂条密浮云入夏清緑攅伤手刺红堕断肠英粉着蜂须腻光凝蝶翅明雨中看亦好况复值初晴送韦校书赴浙东幕云丞相辟书新秋闗独去人官离芸阁早名占甲科频水驿迎舷火山城候吏尘湘边寄家处到日倍荣亲庆余名可乆以字行登宝应进士苐满酌劝僮仆好随郎马蹄花时愼行李莫上白铜堤又题王侯废宅云古巷㦸门谁旧宅早曾闻説属官家更无新燕来巢屋唯有闲人去看花空廐欲摧尘满枥小池初涸草侵沙繁华事歇皆如此立马踟蹰到日斜右张为取此作主客图姚合送景余越州归觐云乡书落姓名太守拜亲荣访我波涛郡还家雾露城海山空外逺镜水世间清何计随君去邻墙闲此生张籍送庆余归越云东隣归路逺几日到乡中有寺山皆遍无家水不通潮声莲叶雨野气稻苗风州县知名乆争邀与客同刘轲轲为僧时葬遗骸梦一书生来谢持三鸡子劝食之嚼一而吞二后精儒术任史官退之欲为文賛之㑹贬不就玉声如乐诗云玉振能旋止人言与乐并繁音忽巳阕雅韵诎然淸珮想停仙歩泉疑咽夜声曲终无巽韵听罢有余情特逹知难拟玲珑岂易名崑山如可得一片伫为荣摭言云轲慕孟轲为文故以名焉少为僧止于豫章高安之南果园复求黄老之术隐于庐山既而进士登苐文章与韩桞齐名轲上座主书曰轲本沛上耕人代业儒为农人家天宝末流离于边徙贯南鄙边之人嗜习翫味异乎沛然亦未尝辍耕舍学与边俗齿且曰言忠信行必果虽夷貊行矣故处边如沛然贞元中轲仅能执经从师元和初方结庐于庐山之阳日有芟夷畚筑之役虽震风凌雨亦不废力大耨或农圃余隙积书牎下日与古人磨砻前心嵗月悠久寖成书癖乐天云庐山自陶谢后正元初有符载杨衡軰隐焉今读书属文结茅嵓谷者犹一二十人其中秀出者有彭城刘轲开卷慕孟轲为人秉笔慕杨雄司马迁为文轲志不息异日必能跨符杨而攀陶谢矣轲字希仁元和末登进士苐卒于洺州刺史与呉武陵并以史才直史馆独孤铉日南至云玉历班穷律凝隂发一阳轻晖犹惜短桂影叱偏长晷度经南斗流晶尽北堂乍疑周户耀可爱逗林光积雪消微照初萌动渺茫更昇台上望云物已昭彰铉登元和进士第张灿寒食遣怀云繁华泣淸露落衣巾明日逢寒食春春风见故人病来羞带楚西去欲迷秦憔悴此时夜靑山归四隣璨正元元和间进士也杨虞卿过小妓英英墓云萧晨骑马出皇都闻説埋冤在路隅别我巳为泉下土思君犹似掌中珠四弦品柱声初絶三尺孤坟草巳枯兰质恵心何所在焉知过者是狂夫乐天梦得皆有和章乐天云人间有梦何曾入泉下无家岂是归坟上少啼留取泪明年寒食更霑衣梦得云但见好花皆易落从来尤物不长生鸾台夜直衣衾冷云雨无因入禁城虞卿醉后善歌扫市词又有小妓攻琵琶虞卿死遂辞去乐天哭虞卿诗云何日重闻扫市歌谁家收得琵琶妓虞卿字师臯虢州人佞柔善谐丽宗闵僧孺相穆宗引为右司郎中宗闵倚之时号党魁为京兆尹以罪贬䖍州司户参军死杨汝士唐名族重京官而轻外任汝士建节后诗云抛却弓刀上砌台上方楼殿翠云开山僧见我衣裳窄知道新从战地来又云而今老大骑官马羞向闗西道姓杨寳历中杨于陵仆射入觐其子嗣复率两榜门生迎于潼关宴新昌里苐仆射与所执坐正寝嗣复领诸生翼两序元白俱在赋诗席上汝士诗后成元白览之失色诗曰隔坐应须赐桞屏尽将仙翰入高冥文章旧价留鸾掖桃李新隂在鲤庭再嵗生徒陈贺宴一时良吏尽传馨当时䟽广虽云盛讵有兹筵醉緑醽其日大醉归谓其子弟曰吾今日压倒元白开成中汝士以户侍检校尚书镇东川时乐天以太子少傅分洛戱代内子贺兄嫂曰刘纲与妇共登仙弄玉随夫亦上天何似沙哥领崔嫂碧油幢引向东川又云金花银椀饶兄用罨画罗裙任嫂裁嫁得黔娄为妹婿可能空寄蜀茶来裴令公居守东洛夜宴半酣公索句元白有得色时公为破题次至汝士曰昔日兰亭无艶质此时金谷有高人白知不能加遽裂之曰笙歌鼎沸勿作冷澹生活元顾曰乐天所谓能全其名者也汝士镇东川其子知温及苐命妓张宴人与红绫一疋诗曰郎君得意又靑春蜀国将军又不贫一曲高歌红一疋两头娘子谢夫人汝士字慕巢牛李待之善开成初镇东川时嗣复镇西川乃族昆弟对拥节旄世荣其门终刑部侍郎张志和渔父謌云西塞山前白鹭飞桃花流水鳜鱼肥靑蒻苙緑蓑衣斜风细雨不须归又云钓台渔父褐为裘两两三三鲊艋舟能纵掉惯乘流长江白浪不曾忧又云霅溪湾里钓鱼翁舴艋为家西复东江上雪浦边风笑着荷衣不叹穷又云松江蟹舍主人欢菰饭莼羮亦共飡枫叶落荻花干醉宿渔舟不觉寒又云靑草湖中月正圆巴陵渔父掉歌连钓车子掘头船乐在风波不用仙宪宗时画玄真子像访之江湖间不可得因令集其诗上之玄真之兄张松龄惧其放浪而不返也和荅其渔父云乐在风波钓是闲草堂松迳已胜攀太湖水洞庭山狂风浪起且须还志和字子周婺州人母梦枫生腹上而产志和十六擢明经肃宗时以事贬南浦尉不复仕居江湖自称烟波钓徒着元真子兄鸖龄恐其遁世为筑室越州东郭与陆羽徃还宪宗图真求其歌不能致李德𥙿称志和隐而有名显而无事不穷不达严光之比云唐诗纪事卷第四十六唐诗纪事唐诗纪事卷第四十七唐诗纪事巻第四十七谢良辅鲍防杜弈丘丹严维郑槩陈元初吕渭范灯樊珣刘蕃贾弇沈仲昌李祐李播萧静崔子向李逢吉杨乘谢良辅忆长安十二咏云忆长安正月时和风喜气相随献夀彤庭万国烧灯青玉五枝终南徃徃残雪渭水处处流澌又云忆长安腊月时温泉彩仗新移瑞气遥迎凤辇日光先暖龙池取酒虾蟇林下家家守嵗传巵状江南十二咏云江南孟冬天荻穗软如绵緑绢芭蕉裂黄金橘柚悬太白与良辅游泾川陵嵓寺诗云乗君素舸泛泾西宛似云门对若溪且从康乐寻山水何必东游入㑹稽良辅登天寳十一年进士第又状江南十二咏云江南仲春天细雨色如烟丝爲武昌桞布作石门泉鲍防忆长安十二咏云忆长安二月时玄鸟初至禖祠百啭宫莺绣羽千条御柳黄丝更有曲江胜地此来寒食佳期状江南十二咏云江南孟春天荇叶大如钱白雪装梅树青袍似葑田防杂感诗云汉家海内承平久万国戎王皆稽首天马常衘苜蓿花胡人嵗献蒲萄酒五月荔枝初破颜朝离象郡夕凾闗鴈飞不到桂阳岭马走皆从林邑山甘泉御果垂仙阁日暮无人香自落逺物皆重近皆轻鸡虽有德不如鸖防字子慎襄阳人正元初为礼侍䇿贤良方正得穆质裴复柳公绰归登崔邠韦纯魏弘简熊执易世美防知人防于诗尤所感发以讥切当世与中书舍人谢良弼友善号鲍谢送薛补阙入朝云平原门下十余人独受恩多未杀身每叹汉家兄弟少更怜杨氏子孙贫柴门岂断施行马鲁酒郍堪醉近臣頼有军中遗令在犹将谈笑对风尘杜弈忆长安十二咏云忆长安三月时上范遍是花枝青门几场送客曲水竟日题诗骏马金鞭无数良辰美景追随丘丹忆长安十二咏云忆长安四月时南郊万乗旌旗尝酎玉巵更献含桃丝笼交驰芳草落花无限金张许史相随状江南十二咏云江南季冬月红蠏大如鳊湖水龙为镜鑪风气作烟韦苏州秋夜寄丹云怀君属秋夜散歩咏凉天山空松子落幽人亦未眠丹和云露滴梧叶鸣秋风桂花发中有学仙侣吹箫弄明月苏州又赠丹云迹与孤云逺心将野鸖俱那同石氏子每到府门庭丹和云乆作烟霞侣蹔将簮组亲还同禇伯玉入馆忝州人苏州听江笛送陈侍御云逺聴江上笛江上笛若君还愁独宿客更向郡斋闻丹和云离樽闻夜笛寥亮入塞城月落车马散悽恻主人情苏州送丘员外还山诗云长栖白云表蹔访髙斋宿还辞郡邑諠归泛松江渌结茅隐苍岭伐薪响深谷同是山中人不知徃来躅灵芝非庭草辽鸖委池鹜终当书里门一表髙阳族丹酬云侧闻郡守至偶乗黄犊出不别桃源人一见经累日蝉鸣念秋稼兰酌动离瑟临水降麾幢野艇才容膝参差碧山路目送江帆疾渉海得骊珠栖梧慙凤质媿非郑公里归扫䝉笼室苏州重送丘二十二还临平山居云嵗中始再见方来又解携才留野艇语已忆故山栖幽涧人夜汲深林鸟长啼还持郡斋酒慰子霜露凄丹和云卖药有时至自知徃来踈遽辞池上酌新得日中书歩出芙蓉府归乗觳觫车猥䝉招隐作岂愧班生卢此丹述怀之作丹隐临平山与韦苏州徃还韦有诗赠丹云高词弃浮靡正行表乡闾未真南宫拜聊偃东山居中元日鲍端公宅遇呉天师聮句云道流为柱史教戒下真仙共契中元㑹初修内景篇游方依地僻卜室喜墻连寳笥开金箓华池漱玉泉恠龙随羽翼青节降云烟昔去遗丹灶今来变海田养形奔二景练骨度千年骑竹投陂里携壶挂牖边洞中尝入静河上旧谈玄伊俗笙歌逺蓬壶日月偏清骡蓟训引白犬伯阳牵法受相君后心存象帝先道成能缩地功满欲昇天何意迷孤性含情恋数贤鲍防代宗时以御史大夫历福建江西观察使吕渭大历间为浙西支使大历末贬歙州司马观十二月诗与中元聮句皆在江南时事也咏江南而忆长安其意可见矣严维忆长安十二咏云忆长安五月时君王避暑华池进膳甘瓜朱李续命芳兰綵丝竞处髙明台谢槐隂柳色通逵状江南十二咏云江南春季天莼叶细如絃池边草作迳湖上叶如船维字正文越州人与刘长卿善长卿对酒寄维云陋巷喜阳和衰颜对酒歌懒从华髪乱闲住白云多郡简容垂钓家贫学弄梭门前七里瀬早晚子陵过维荅云苏躭佐郡时近出白云司药补清羸疾䆫吟絶妙词桞塘春水慢花坞夕阳迟欲识怀君意朝朝访檝师维作越之诸暨尉刘随州以诗送云爱尔文章逸还家印绶荣退公兼色养临下带乡情乔木映官舍春山宜县城应怜钓台石闲却为浮名维留别云中年从一尉自笑此身非道薄甘微禄时艰耻息机晨趍本乡府昼偃故山扉待见干戈毕何妨更採薇题灵一上人院新泉云山下新泉出泠泠比法源落花才有响溅石未成㾗独映孤松色难分衆鸟喧唯当清月夜观定此禅门送薛尚书入朝云卑情不敢论拜首入辕门列郡诸侯长登朝八座尊凝笳临水发行斾向风飜几许遗民泫同怀父母恩哭灵一上人云一公何不住空有逺公名共説岑山路今时莫可行旧房松更老新塔草初生经论传缁侣文章遍墨卿禅床枝干折法字栋梁倾谁复修僧史应知传巳成长卿送维赴河南充严中丞幕府云乆别耶溪客来乗使者轩用才荣入幕扶病喜同樽山屣留何处江帆去独飜暮情辞镜水愁梦识云门莲府开花蕚桃源寄子孙何当举严助偏沐汉朝恩维赠别云早见登郎署同时迹下僚几年江路永今日国门遥文变骚人体官移汉帝朝望山吟度日接枕话通霄万里趍公府孤㠶恨信潮康时知巳老圣代耻逃尧长卿蛇浦月下重送云秋风䬃䬃鸣条风月相和寂寥黄叶一离一别青山暮暮朝朝寒江渐出髙岸老树犹依断桥明日行人巳逺空余涙逐归潮维重别云月色今霄最明庭闲夜乆天清愁静多年左宦殷勤逺别深情溪临脩竹烟色风落髙梧雨声耿耿相看不寐遥闻击拆山城长卿七里瀬重送云秋江渺渺水空波越客孤舟欲榜歌手折衰杨悲老别故人零落已无多维重别云新安非故枉帆过海内如君有几何醉里别时秋水色老人南望一狂歌钱起送维尉河南云蕙叶青青花乱开少时趍府下蓬莱甘泉未厌杨雄赋吏道何劳贾谊才征陌独愁云盖逺离筵只惜暝钟催欲知别后相思处愿植琼林向栢台维终校书郎郑槩忆长安十二咏云忆长安六月时风台水榭逶迤朱果雕笼香透分明紫禁寒随尘惊乆衢客散赭汗滴沥清骊司空曙寄槩诗云倦枕欲徐行开帘秋日明手便笻杖冷头喜葛巾轻緑草前侵水黄花半上城虚销此风景不见十年兄状江南十二咏云江南孟秋天稻花白如氊素腕慙新藕残粧妬晚莲陈元初忆长安十二咏云忆长安七月时槐花㸃散罘罳七夕针楼竞出中元香供初移绣毂金鞍无限游人处处归随僧灵一有送元初卜居麻源诗云欲向麻源隐能寻谢客踪空山几千里幽谷第三重嵓宇宁须葺荷衣不待缝因君见徃事为我谢乔松陈孙移耶溪旧居呈陈元初校书云鸡犬渔舟里长謡任兴行即令邀客醉巳被逺山迎书笈将非重荷衣着甚轻谢安无箇事忽起为苍生吕渭忆长安十二咏云忆长安八月时阙下天髙旧仪衣冠共颁金镜犀象对舞丹墀更爱终南㶚上可怜秋草碧滋状江南十二咏云江南仲冬天紫蔗节如鞭海将塩作雪山用火耕田渭正元十一年知贡举挠闷不能定去留寄诗前主司曰独坐贡闱里愁多芳草生仙翁昨日事应见此时情中书省桞乆枯死兴元二年车驾还桞再荣谓之瑞桞明年渭以为礼部赋题德宗甚恶之渭字君载河中人德宗时为礼部侍郎与裴延龄姻家擢其子上弟出为潭州刺史卒范灯忆长安十二咏云忆长安九月时登髙望见崑池上苑初开露菊芳林正献霜梨更想千门万户月明砧杵参差状江南十二咏云江南季夏天身热汗如泉蚊蚋成雷泽袈裟作水田樊珣忆长安十二咏云忆长安十月时华清士马相驰万国来朝汉阙五陵共腊秦祠昼夜歌钟不歇山河四塞京师状江南十二咏云江南仲夏天时雨下如川卢橘垂金弹甘蕉吐白莲刘蕃忆长安十二咏云忆长安子月时千官贺至丹墀御苑雪开琼树龙堂氷作瑶池兽炭氊炉正好貂裘狐白相宜状江南十二咏云江南季秋天栗熟大如拳枫叶红霞翠芦花白浪川蕃登天寳六年进士第贾弇状江南十二咏云江南孟夏天慈竹笋如编蜃气爲楼阁蛙声作管絃弇登大暦进士第桞子厚先友志云弇长乐人善士也爲校书郎卒李益送校书贾弇东归寄振上人诗云北风吹鴈数声悲况指前林是别时愁草不堪频送逺白云何处更相期山随匹马行看暮路入寒城独去迟爲向东州故人道江淹巳拟惠休诗沈仲昌状江南十二咏云江南仲秋天鱏鼻大如船雷是樟亭浪苔为界石钱仲昌登天寳九年进士第萧颕士送刘方平沈仲昌秀才同观所试杂文云山东茂异有河南刘方平临汝沈仲昌以郡府计偕之尤当礼闱能赋之试余勇待贾未始踰辰吾徒相与登羣玉咀遗芳目临云外思入神境佳哉乐乎意数子之出幽谷而渐于陆矣李祐袁江口怀王司勲王吏部云京华不啻三千里客泪如今一万双若箇最为相忆处青枫黄竹入袁江唐宗室也大历元和间江南録事参军纂之子李播见志云去嵗买琴不与价今年沽酒未还钱门前债主鴈行立屋里鱼贯眠播登元和进士第播以郎中典蕲州有李生携诗谒之播曰此吾未第时行巻也李曰顷于京师书肆百钱得此游江淮间二十余年矣欲幸见惠播遂与之因问何徃曰江陵谒卢尚书播曰公又错也卢是某亲表李惭悚失次进曰诚若郎中之言与荆南表丈一时乞取再拜而出萧静三湘有怀云桞絮飞来别洛阳梅花落后到三湘世情已逐浮云散离恨空随江水长崔子向上鲍大夫云行尽江南塞北时无人不诵鲍家诗东堂桂树何年折直到如今少一枝送惟详律师自越之义兴云阳羡诸峯顶何曾异剡山雨晴人到寺朩落夜开闗缝衲纱灯晃看心钖杖闲西方知有社未得与师还子向正元以前为监察御史终南海从事裴铏传竒云子向之子炜正元中人居南海李逢吉送令狐秀才赴举云子有雄文藻思繁龆年射䇿向金门前随鸾鸖登霄汉却望风沙走塞垣独忆忘机陪出处自怜何力继飞翻郍堪两地生离绪蓬户长扄行旅喧和严揆省中宿斋遇令狐员外当直之作云致斋分直宿南宫越石卢谌此夜同位极班行犹念旧名题章奏亦从公曾驱瓜士三边静新赠髯参六义穷竟夕文昌知有月可怜如在庾楼中望京台上寄令狐华州云祗役滞南服頽思属暮年闲上望京台万山蔽其前落日归飞翼连翩东北天涪江适在下为我乆潺湲中叶成文教德威清逺边颁条信徒尔华髪生苍然寄怀三峯守岐路隔云烟奉酬忠武李相公见寄云直继先朝卫与英能移孝友作忠贞劔门失险曽縳虎淮水安流縁斩鲸黄阁碧幢惟是俭三公二伯未为荣惠连忽赠池塘句又遣羸师破胆惊酬致政杨祭酒见寄云初还相印罢戎旃获守皇居在紫烟妄比鄼侯功蔑尔每怀踈传意悠然应将半俸霑闾里料入中条访洞天十载别离那可道倍令惊喜见来篇逢吉与令狐楚有唱和诗曰断金集裴夷直为之序云二相未遇时每有所作必惊流軰不数年遂压秉笔之士及入官登高益复隆高我不求异他人自逺逢吉卒楚有题断金集诗云一覧断金集载悲埋玉人牙絃千古絶珠泪万行新杨乗甲子嵗书事时上党用兵讨贼云竖子未鼎烹大君尚旰食风雷随出师云霞有战色犒功椎万牛募勇悬千帛武士日曵柴飞将竞执馘喜气迎捷书懽声送羽檄天兵日雄强桀犬稍离坼贼臂既巳断贼喉既巳搤乐祸但鲸鲵同恶惟肘腋小大势难侔逆顺初不敌违命固天亡恃险乖长䇿虿毒乆萌牙狼顾非日夕礼貎忽骄狂䟽奏遂指斥动衆岂佳兵含忍恐无益鸿恩既巳孤小效不足惜腐儒一鈆刀投笔时感激帝阍不敢干恓恓坐长画南徐春日怀古云六代骄奢地三春物象繁灵湖通涨海天堑隔中原晓渡高帆駃隂风巨舰翻旌旗西日落戈甲夏云屯豹变资陈武龙飞拥晋元风流前事尽文物旧仪存邪侮尝移润忠贞几度冤兴亡山兀兀今古水浑浑露暖蜂偷蘂莺啼日到轩酒肠堆麴蘖诗思遶干坤愁梦全无蝶离忧每愧萱形骸劳大块玉石任炎崑出处宁由巳升沉未足言且应中圣乐坐起任昏昏建邺懐古云故城故垒满江濆尽是干戈旧苦辛见此即须知帝力生来便作太平人呉中书事云十万人家天壍东管絃台榭满春风名归范蠡五湖上国破西施一笑中香迳自生兰叶小响廊深映月华空樽前多暇但懐古尽日愁吟谁与同牓句云自怜乖拙两何如昼泥琴声夜泥书数拍胡笳弹未熟故人新命画胡车乗甲子年书事乃㑹昌四年讨刘稹也张为作主客图以白乐天为广大教化主而以乗为入室之上乗宣宗大中初登第官终殿中侍御史杨维直四子发假收严发以春为义其子以柷以乗为名假以夏为义其子以照为名收以秋为义其子以鉅鏻鑑为名严以冬为义其子以注渉浻为名皆以文学登苐时号修行杨家与靖恭诸杨比于华盛唐诗纪事巻第四十七唐诗纪事唐诗纪事卷第四十八唐诗纪事巻第四十八李秘韦臯李德裕郑还古裴航裴休吕羣徐商王传韦渠牟陆长源卢宗回刘辟薛宜僚陆希声崔季卿皇甫澈李秘禁中送任山中云子去非长徃君恩取大还补天留彩石缩地入青山献夀千年外来朝数月闲莫抛残药物切欲驻童颜唐宗室也元和正元时人韦臯臯少游江夏止于姜使君之馆有小青衣曰玉箫才十许嵗常侍臯臯后告别与约后㑹因留玉指环一枚并诗寄情云黄雀㘅来巳数春别时留解赠佳人长江不见鱼书至爲遣相思梦入秦李德裕元和十一年嵗在丙申李逢吉下三十三人皆取寒素时有语曰元和天子丙申年三十三人皆得仙袍似烂银文似锦相将白日上青天德裕颇爲寒素开路及谪官南去或有诗曰八百孤寒齐下泪一时回首望崖州上巳忆江南褉事云黄河西绕郡城流上已应无袚褉游为忆渌江春水色更随霄梦向呉州德裕营平泉庄逺方以异物奉之或题曰陇右诸侯供语鸟日南太守送名花及谴责或作诗云肉视具寮忘匕着气吞同列削寒温当时谁是承恩者肯有余波达鬼村之句又云画阁不开梁燕去朱门罢扫乳乌归千嵓万㕡应惆怅流水斜倾出武闱盖恨之也公离东都平泉有诗云十年紫殿掌洪钧出入三朝一品身文帝宠深陪雉尾武皇恩重燕龙津黒山永破和亲虏乌岭全坈跋扈臣自是功高临尽处祸来名灭不由人公汉州日夕游房公西湖云丞相鸣琴地何年黯玉徽偶因㣲月夕重敞故楼扉桃李蹊空在芙蓉客暂依唯怜济川檝长与夜舟归重题云晚日临寒渚㣲风发櫂讴凤城波自阔鱼水运难留亭古思宏栋川长忆济舟想公髙世志祗似化城游房公旧竹亭闻琴缅慕风流神期如对有作云流水音长在青霞意不传独悲形解后谁聴广陵絃德裕论文曰沈休文以音韵为切重轻为难语虽甚工㫖则未逺未可以言文外意也古之辞髙者盖以言妙而工适情不取于音韵意尽而止成篇不拘于只耦故篇无足尤词寡累句古辞如金石琴瑟尚于至音今则如丝竹鞞鼓迫于促节即知声律之为其弊也世有非文章者曰词不出于风雅思不越于离骚摸鴈古人何足贵也余曰譬诸日月虽终古常见而光景尝新此所以为灵物者也尝为文箴曰文之为物自然灵气惚怳而来不思而至杼轴得之澹而无味琢刻藻绘弥不足贵如彼璞玉磨砻成器奢者为之错以金翠美质既彫良寳斯弃此文之大㫖也刘三复谓德裕曰渔歌樵唱皆传述作述梦诗云赋命诚非薄良时幸巳遭君当尧舜日官接凤凰曹目睇烟霄阔心惊羽翼髙椅梧连鸖禁埤堄接龙韬我后怜词客吾僚并隽髦着书同陆贾待诏比王褒重价隣玄璧英辞淬寳刀泉流初落涧露滴更濡毫赤豹忻来献彤弓喜暂櫜非烟含瑞气驯雉㓗霜毛静室便幽独虚楼散郁陶花光晨艳艳松韵晚骚骚画壁看飞鸖山图见巨鳌傍檐隂药树落落蔓蒲萄荷静蓬池脍氷寒郢水醪荔芰来自逺卢橘赐常叨麝气随兰泽霜华入杏膏恩光唯觉重携挈未为劳扇廻交綵翟鵰起飏银绦辔待奚丝揽书期蜀客操尽规徒謇謇退舍尚忉忉龟顾垂金钮鸾飞曵锦袍御沟杨柳弱天廐骕骦豪屡换青春直闲随上苑遨烟仾行殿竹风折绕垣桃聚散俄成昔悲愁益自熬毎怀仙驾逺更望茂陵号地接三茅岭川迎五子涛花迷瓜歩暗石固䔉山牢兰野凝青管梅洲动翠篙泉鱼惊綵妓溪鸟避千旄感旧心犹絶思归首更搔无聊燃宻炬谁复劝金舠岚气朝生栋城隂暝入濠望烟归海峤送鴈度江臯宛马嘶寒攊呉钩在锦㢭未能追狡兔空觉长江蒿水千里风帆过万艘閲川终古恨唯见暮滔滔德裕述梦诗记为梦中赋诗耳元㣲之和云闻有池塘什还因梦寐遭攀禾占类蔡咏豆放过曹庄蝶玄言秘罗禽藻思髙注云本篇称六句皆梦中作故此三聮多证梦意巳下皆言同在翰林及翰苑故事若学士初入赐龙飞马故有借骑银杏叶之句青诏用麦纹𥿄故有麦𥿄侵红㸃之句麻制例别通宵勘冩故有兰灯熖碧髙之句学士宻迩银台每旦尝闻门使勘契开鎻又院门有急命即铃索门自揺习以为异故有吏传开鎻契神撼引铃绦之句学士无过从聚㑹之例时与李闲行寺观而巳故有分阻盃盘㑹闲期寺观遨之句乃皆唐之故事也郑还古还古闲居东都将入京赴选桞当将军者饯之酒酣以一诗赠桞氏之妓曰冶艶出神仙歌声胜管絃词轻白纻曲歌遏碧云天未拟生裴秀如何乞郑玄不堪金谷水横过坠楼前桞喜甚曰专伺荣命以此为贺未几还古除国子愽士桞见除目即遣入京及嘉祥驿而还古物故乃放妓他适逸史载还古初娶桞氏女嘉㑹之初梦娶房氏后柳卒再娶东都李氏属房直温为东洛少尹李之舅也礼宴皆房主之始知旧梦之前定也还古登元和进士苐裴航长庆中裴航下第游鄂渚佣舟还都有樊氏女同载航赂其侍儿以诗求达曰同为胡越犹怀思况遇天花隔锦屏傥若玉京朝㑹去愿随鸾鸖入青蓂樊荅诗曰一饮琼浆百感生玄霜捣尽见云英蓝桥便是神仙宅何必﨑岖上玉清世传蓝桥云英之事未必信姑载于此裴休赠黄蘖山僧希运诗曰自从大士传心印额上圆珠七尺身挂钖十年栖蜀水浮盃今日渡漳濵一千龙象随髙歩万里香华结胜因拟欲事师为弟子不知将法付何人休㑹昌中官于钟陵请运至郡以所解一篇示之师不顾曰若形于𥿄墨何有吾宗休问其故曰上乗之印唯是一心更无别法心体一空万縁俱寂如大日轮升于虚空其中照耀静无纎埃证之者无新旧无浅深説之者不立义解不开户牗直下便是动念即乖其后休録之为传心法要云休字公美孟州人大中六年为相能文章为人醖借进止雍闲宣宗曰休眞儒者吕羣羣元和十一年下第游蜀性不容下仆驭怨之至眉州题诗所寓寺之东壁其一云路行三蜀尽身及一阳生頼有残灯火相依坐到明其二曰社后辞巢燕霜前别蔕蓬愿为胡蝶梦飞去覔闗中吟讫泪下意緖不堪未几为其奴所杀徐商商鎭襄阳有副使节判同加章绶商以诗贺之云朱紫花前贺故人兼荣此㑹颇闗身同年坐上聮賔榻宗姓亭中布锦裀晴日照旗红灼烁韶光入队影玢璘芳菲解助今朝喜嫰蘂青条满眼新观察判官将仕郎监察御史王传和云朱紫聮辉照日新芳菲全属断金人华筵重处宗盟地白雪飞时郢曲春仙府色饶攀桂侣莲花光让握兰身自怜亦是膺门客吟想恩荣气益振朝议郎江州刺史叚成式和云云雨轩悬莺语新一篇佳句占阳春银黄年少偏欺酒金紫风流不让人连璧坐中斜日满贯珠歌里落花频莫辞倒戴吟归去看欲东山又吐茵商宣宗时为山南东道节度使咸通四年为宰相封东莞县子商与曹确杨收路巖同秉政有嘲之者曰确确无余事钱财揔被收商人都不管货赂几时休传登大中三年进士第初贫窭于中条山万固寺入院读书家庙碑云随僧洗钵韦渠牟贞元元年渠牟为大府卿与金吾李齐运度支裴延龄京兆尹嗣道皆承恩宠荐人多得名位时刘老师穆寂皆科目渠牟主穆寂齐运主老师㑹齐运朝对上嗟其羸弱许以致仕而老师失据无名子嘲之云太尉朝天外穆老尚书倒地落刘郎刘禹钖曰名场巇崄如此出古今诗话渠牟南山四皓賛云焕焕煌煌为珪为璋孰光乎不耀之光幽幽深深为山为林孰系乎不系之心足知乎虚室生白玄门不闗流水去住清风徃还岂比乎稷契在世巢由在山一物有累两心不闲者哉闲之谓何簮居薜萝本不干我岂云其他熈熈忻忻与时为春匡汉避秦惟兹四人于德之濵不迷其津绘事后素孰知其故想像仪刑念兹丹青晔晔紫芝深谷逶迤俛仰今古空林徃时凤岂无德鸾皆有羣出处嘿语商山白云渠牟述之从子也少警悟攻为诗李白异之授以古乐府去为道士不终更为浮屠巳而复冠韩滉表试校书郎德宗诞日诏徐岱赵需许孟容与渠牟及佛老二师并对麟德殿质问大趣渠牟有口辩虽三家未究解然荅问锋生帝聴之意动迁秘书郎后倚延龄为姦利势熖可炙擢太常卿卒权载之叙其文曰初君年十一尝赋铜雀台絶句右拾遗李白见而大骇因授以古乐府之学且以瓌琦轶抜为巳任至弱冠乃喟然曰四始五际今既逺矣㑹情性者因于物象穷比兴者在于声律盖辨以丽以则得于无间合于天倪者其在是乎彼思休称谢永嘉如芙蓉出水钟嵘谓范尚书如流风廻雪吾知之矣遂苦心藻虑俪词比事纎宻清巧度越羣伦尝着天笁寺十六韵鲁郡文忠公序引而和之使画工图于仁祠摘句配境偕为胜絶又于江南着卧疾三十韵晋国忠肃公手翰以美之曰草木独立其在我韦生乎其为名臣宗公所称赏如此又与竟陵陆鸿渐杼山僧皎然为方外之侣沉冥慱约为日最乆而不名一行不滞一方故其曵羽衣也则曰遗名摄方袍也则曰尘外披儒服也则今之名字着焉周流三教出入无际寄词诣理必于斯文陆长源孟东野以乐府戱赠云莲子不可得荷花生水中犹胜道傍桞无事荡春风长源荅云芙蓉初出水菡蓞露中花风吹着枯朩无柰值空槎东野有夷门雪赠主人云夷门贫士空吟雪夷门豪士皆饮酒酒声欢閙入云霄雪声激切悲枯杇悲欢不同归去来万里春风动江桞长源荅云好丹与素道不同失意得途事皆别东隣年少乐未英南客思归肠欲絶千里长河水复氷云鸿冥冥楚山雪酬东野新居见寄云大道本夷旷髙情亦冲虚因随白云意偶逐青萝居青萝分䝉宻四序无惨舒余情濯子衿散彩还吾庐去嵗登羙第荣名在公车将必继管萧岂惟蹑应徐首夏尚清和残芳徧丘墟褰帏䕃䆫桞汲井滋园𬞞达者贵知心古人不愿余爱君蒋生径且着茂陵书长源呉人赡于学德宗以宣武节度使董晋儒愞诏长源为司马佐之持法峭刻晋卒长源緫留后事军乱杀之卢宗回长安慈恩寺塔诗云东方晓日上翔鸾西转苍龙拂露盘渭水冷光揺藻井玉峯晴色堕栏杆九重宫阙参差见百二山河表里观暂辍去蓬悲不定一凭金界望长安宗回登元和进士苐刘辟登楼望月云圆月当新霁髙楼见最明素波流粉壁丹桂拂飞甍下瞰千门静旁观万象生梧桐䆫下影乌鹊槛前声啸逸刘琨兴吟资庾亮情游人莫登眺迢逓故乡程又云皎洁三秋月巍峩百丈楼下分征客路上有美人愁帐巻芙蓉带帘褰玳瑁钩倚䆫情渺渺慿槛思悠悠未得金波转俄成玉筯流不堪三五夕夫壻在边州辟字太初擢进士宏词科佐韦臯府后为西川节度以叛诛薛宜僚宜僚以左庻子充新罗册赠使至青州恱一妓叚东美赋诗曰阿母桃花方似锦王孙草色正如烟不须更向沧溟望惆怅懽情又一年到外国谓判官苖甲曰东美何故频见梦中数日而卒榇至青叚奠之一恸而卒陆希声古之善书鲜有得笔法者希声得之凢五字擫押钩格扺用笔双钩则㸃画遒劲而尽妙矣谓之拨镫法希声自言昔二王皆传此法至阳氷亦得之希声以授沙门𧦬光𧦬光入长安为翰林供奉希声犹未达以诗寄𧦬光云笔下龙蛇似有神天池雷雨变逡巡寄言昔日不龟手应念江头洴澼人𧦬光感其言引荐希声于贵倖后至相希声愽学善属文相昭宗在位无所轻重以太子太师罢李茂正犯京师舆疾避难卒崔季卿晴江秋望云八月长江万里晴千帆一道带风轻尽日不分天水色南是岳阳城季卿峒之从孙也皇甫澈正元十四年澈刺蜀州赋四相诗序云蜀州刺史㕔壁记㞐相位者前后四公谟明弼谐迁转历此顾已无取忝迹于斯景行遗烈嗟叹之不足也谨述其行事咏其休美庶将来君子知圣朝之德云尔中书令汉阳王张柬之周历革元命天歩值艰阻烈烈张汉阳左袒清诸武休明神器正文物旧仪覩南向翊大君西宫朝圣母茂勲镂钟鼎鸿劳食茅土至今称五王卓立迈万古中书令钟绍京景龙仙驾逺中禁姧衅结谋猷叶圣朝披鳞奋英节清宫阊阖启涤秽氛沴灭紫极重昭回皇天新日月从容庙堂上肃穆人神恱唐元佐命功煇焕何烈烈礼部尚书门下侍郎平章事李岘时来偶明圣道济宁邦国猗欤瑚琏器竭我股肱力进贤黜不肖措枉举诸直宦官既却坐权竖亦移职载践每若惊三巳无愠色昭昭垂宪章来世实作则门下侍郎平章事王缙舟檝济巨川山河资秀气昭膺究儒业屈指取髙位北征戮骄悍东守辑携贰论道致巍巍持衡无事事知巳不易遇宰相固有器瞻事华壁中来者谁其嗣唐诗纪事巻第四十八唐诗纪事唐诗纪事卷第四十九唐诗纪事巻第四十九胡杲吉皎刘真郑据卢贞张浑白居易项斯庞藴蔡京滕迈郭周藩殷潜之裴思谦何扶郑澣廖有方薛书记贾躭卢贞姚合胡杲九老㑹赋诗云闲居同㑹在三春大抵愚年最出羣霜鬓不嫌盃酒兴白头仍爱玉炉薫徘徊玩桞心犹健老大看花意却勤凿落满斟判酩酊香囊髙挂任氤氲搜神得句题红𥿄望景长吟对白云今日友情何不替齐年同事圣明君吉皎九老㑹云休官罢任巳闲居林苑园亭兴有余对酒最宜花藻发邀欢不猒桞条初低腰醉舞垂绯袖击筯讴歌任褐裾宁用管絃来合杂自亲松竹且清虚飞觥酒到须先酌赋咏成诗不住书借问商山贤四皓不知此后更何如刘真九老㑹云垂丝今日幸同筵朱紫居身是大年赏景尚知心未退吟诗犹觉力完全闲庭饮酒连三月在席权豪象七贤山茗煑时秋雾碧玉盃斟处彩霞鲜临堦花笑如歌妓傍竹松声当管絃虽未学穷生死诀人间岂不是神仙郑据九老㑹云东洛幽间日暮春邀懽多是白头賔官班朱紫多相似年几髙低次第匀聮句每言松竹意停盃多説古今人更无外事来心肺空有清虚入思神醉舞两廻迎劝酒狂歌一曲㑹余身今朝何事偏情重同作明时列任臣卢贞九老㑹云三春巳尽洛阳宫天气初晴景象中千朶嫰桃迎晓日万株垂桞逐和风非论官位皆相似及至年髙亦共同对酒歌声犹觉妙玩花诗思岂能穷先时共作三朝贵今日犹逢七老翁但愿緑醽常满酌烟霞万里㑹应通张浑九老㑹云幽亭春尽共为懽印绶居身是大官遁迹岂劳登逺岫垂丝何必坐溪磻诗聮六韵犹应易酒饮三盃未觉难每况襟怀同要㑹共将心事比波澜风吹野桞悬罗带日照庭花落绮纨此席不烦铺锦帐斯筵堪作画图看白居易九老㑹云七人五百八十四拖紫纡朱垂白须囊里无金莫嗟叹樽中有酒且欢娯吟成六韵神还王饮到三盃气尚麁嵬峩狂歌敎婢拍婆娑醉舞遣孙扶天年髙迈二踈传人数多于四皓图除却三山五天笁人间此㑹且应无乐天退居洛中作尚齿九老之㑹其序曰胡吉刘郑卢张等六贤皆多夀余亦次焉于东都弊㞐履道坊合尚齿之㑹七老相顾既醉且欢静而思之此㑹希有因各赋七言韵诗一章以记之或传诸好事者时㑹昌五年二月二十四日乐天云其年夏又有二老年貎絶伦同归故乡亦来斯㑹续命书姓名年齿冩其形貎附于图右与前七老题为九老图仍以一絶赠之云雪作须眉云作衣辽东华表暮双归当时一鸖犹希有何况今逢两令威又云时秘书狄兼谟河南尹卢贞以年未七十虽与㑹而不及列项斯斯字子迁江东人始未爲闻人因以巻谒杨敬之杨苦爱之赠诗云几度见诗诗尽好及观摽格过于诗平生不解藏人善到处逢人説项斯未几诗逹长安明年擢上苐苍梧云气诗云何年画作愁漠漠便难收数㸃山能逺平铺水不流湿连湘竹暮浓盖舜坟秋亦有思乡客看来尽白头赠金州姚合使君云爲郎名更重领郡是蹉跎官壁题诗尽衙庭看鸖多城池连竹壍篱落带椒坡未觉旌旛贵闲行触处过始张水部籍爲律格诗惟朱庆余亲授其㫖㳂流而下有任蕃陈摽章孝摽司空图咸及门焉寳历开成之际斯尤为水部所知故其诗格与之相类郑少师薫云项斯逢水部谁道不闗情斯留别水部诗云省中重拜别兼领故人书已念此行逺不应相问踈子城西并宅御水北同渠要取春前到乗闲候起居佳人背江坐眉际列烟树马蹄没青莎船迹成空波春风吹两意何处更相值烛残催巻席坐冷怕梳头寒入鴈声长右张为取于主客图张籍赠诗云端坐吟诗忘忍饥万人中亦见君稀门连野水风长到驴放秋原夜不归日暖剰收新落叶天寒更着旧生衣曲江亭上频频见为爱鸬鹚雨庞藴藴有诗云未识龙宫莫説珠识珠言説与君殊空拳只是婴儿信岂得将来诳老夫又曰万法从心起心生万法生法生何日了来去枉虚行寄语修道人空生愼勿生如能逹此理不动出深坑又曰极目观前境寂寥无一人廻头看后底影亦不随身又曰神识茍能无罣碍廓周法界等虚空不假坐禅持戒律超然解脱岂劳功藴字道元衡阳人嗜浮屠法厌离贪俗挈所有沉之洞庭鬻竹器以为生后居襄阳临终召刺史于頔谓曰但愿空诸所有愼勿实诸所无善住世间皆知影响言讫奄然而化时正元间也世号龎居士居士初参石头和尚问师不与万法为侣是什么人石头以手掩居士口居士豁然大悟石头一日问居士云子自见老僧已来日用事作么生居士云若问某甲日用事直下无开口处石头云知子什么方始问子居士遂呈一颂曰日用事无别惟吾自偶谐头头非取舍处处勿张乖朱紫谁为号青山絶㸃埃神通并妙用运水及搬柴石头然之曰子将缁耶素耶居士曰愿从所慕遂不染剃居士后之江南参见马祖问不与万法为侣是什么人祖云待你一口吸尽西江水即向汝道居士言下顿悟宗要乃作颂曰十方同聚㑹箇箇学无为此是选佛场心空及第归居士一日访谷隐道者道者问云谁居士立起杖子隐云莫是上上机么居士抛下杖子隐无语居士云只知上上机不觉上上事隐云作么生是上上事居士拈起杖子隐云不得草草居士云可怜强作主宰隐云有一机人不要拈搥竖拂亦不明对荅言辞居士若逢如何则是居士云何处逢隐把住居士居士蓦面便唾隐无语居士与一颂曰熖水无鱼下底钩覔鱼无处笑君愁可怜谷隐孜禅伯被唾如何见亦羞蔡京邕州蔡大夫京者故令狐文公楚鎭滑台日于僧中见曰此童眉目踈秀进退不慑惜其单㓜可以劝学乎师从之乃得陪学于相国子弟后以进士举上第寻又学究登科作尉畿服既为御史覆狱淮南李相绅忧悸而卒颇得绣衣之称谪居澧州爲厉员外玄所辱稍迁抚州刺史以辞气自负郡有汝水为放生池不许渔罟之事忽一人乘小舟钓于此蔡遣吏捕钓者乃为诗曰抛却长竿巻却丝手携蓑苙献新诗临川太守清如镜不是渔人下钓时京览诗召之巳去卒不言其姓字或曰野人张顶也京益自骄矜作诗责商山四皓曰秦末家家思逐鹿商山四皓独忘机如何鬓发霜相似更出深山定是非及假节邕交道由呉溪傍偟赋诗乆之诗曰停挠积水中举目孤烟外借问呉溪人谁家有山卖既而殂于邕南藁殡此地亦有其兆矣咏子规云千年冤魄化为禽永逐悲风呌逺林愁血滴花春艳死月明飘浪冷光沉凝成紫塞风前泪惊破红楼梦里心肠断楚词归不得劔门迢逓蜀江深刘梦得有送前进士蔡京赴学究科诗云已是世间能赋客更攻窓下絶编书又云幸遇天官旧丞相知君无翼上虚空盖欲荐之时相也京以进士举登学究科时为好及苐恶科名有锦上披簔之诮焉令狐文公在天平后堂宴乐京时在坐故义山诗云曰足禅僧思败道青袍御史拟休官谓京曾为僧也或云咸通中爲广西节度褊忮贪克峻条令爲炮熏刳斮法御下惨毒爲军中所逐后贬死滕迈湖州崔刍言郎中初爲越副戎宴席中有周德华者刘採春女善歌杨柳枝词所唱七八篇皆名流之咏滕迈郎中一首云三条陌上拂金羁万里桥边映酒旗此日令人肠欲断不堪将入笛中吹贺知章祕监一首云碧玉装成一树高万条垂下緑丝绦不知细叶谁裁出二月春风似剪刀杨巨源员外一首云江边杨柳麴尘丝立马凭君折一枝唯有春风最应惜殷勤更向手中吹刘禹钖尚书一首云春江一曲柳千条二十年前旧板桥曾与美人桥上别恨无消息到今朝韩琮舍人二首云枝袅芳腰叶闘眉春来无处不如丝㶚陵原上多离别少有长条拂地垂又曰梁苑隋堤事已空万条犹舞旧春风郍堪更想千年后谁见杨花入汉宫云溪子曰杜牧舍人云巫娥庙里低含雨宋玉堂前斜带风滕郎中又云陶令门前罥接篱亚夫营里拂朱旗但不言杨桞二字㝡为妙也是以姚合郎中吟道傍亭子诗云南陌游人廻首去东林道者杖藜归不称亭而意见矣迈登元和进士苐郭周藩谭宜者陵州民叔皮子也开元末生而有异年二十余忽失所在大历初年还家即霞冠羽衣真仙之流也言讫而去其家灵泉涌出祷必有应因名谭子池亦曰天池进士郭周藩为诗记其事曰澄水一百歩世名谭子池余诘陵阳叟此池当因谁父老谓余説本郡谭叔皮开元末年中生子字阿宜坠地便能语九嵗多髭眉不饮亦不食未尝言渴饥十五鋭行走快马不能追二十入山林一去无还期父母忆念深乡闾为立祠大历元年春此儿忽来归头冠簮凤凰身着霓裳衣普遍拯疲俗丁宁告亲知余为神仙官下界不可祈恐为妖魅假不如早平夷此有黄金藏鎭在兹庙基发掘散生聚可以救贫羸金出继灵泉湛若清琉璃泓澄表符瑞水旱无竭时言讫辞冲虚杳霭上玄微凢情留不得攀望衆号悲寻禀神仙诫彻庙仅开窥果获无穷寳均融沾困危巨源出巅顶喷涌世间稀异境流千古终年福四维周藩河东人登元和六年苐殷潜之野人殷潜之题筹笔驿云江东矜割据邺下夺孤婺矛牙覇略非匡汉宏图欲佐谁奏书辞后主仗劔出全师重袭褒斜路悬开反正旗欲将苞有截必使觉无遗沉虑经谋际挥毫决胜时圜觚当分画前筯此操持山秀扶英气川流入妙思筭成功在彀运去事终亐命屈天方厌人亡国自随艰难推旧姓开创极初基緫叹曾过地宁探作敎资若归新历数谁复顾衰危报德兼明道长留识者知杜牧之和云三呉裂婺女九钖狱孤儿覇王业未半本朝心是谁永安宫受诏筹笔驿沉思画地干坤在濡毫胜负知艰难同草创得失计毫厘寂黙经千虑分明浑一期川流萦智思山耸助扶持慷慨匡时略从容问罪师褒中秋皷角渭曲晚旄旗仗义悬无敌鸣攻固有辞若非天夺去岂复虑能支子夜星才落鸿都鼎便移邮亭世自换白日事长垂何处躬耕者犹题殄瘁诗裴思谦思谦及苐后作红牋名𥿄十数诣平康里因宿于里中诘旦赋诗曰银釭斜背解鸣珰小语偷声贺玉郎从此不知兰麝贵夜来新染桂枝香思谦开成三年登上苐何扶扶大和九年及苐明年捷三篇因以一絶寄旧同年曰金牓题名墨尚新今年依旧去年春花间每被红粧问何事重来只一人郑澣和李德裕游汉州房公湖云太尉留琴听时移重可寻徽絃一掩抑风月助登临荣驻青油骑高张白雪音秪言酬唱美良史记王箴又云静对烟波夕犹思栋宇精卧龙空有处驯鸟独忘情顾歩襟期逺参差物象横自宜雕乐石爽气际青城旧竹亭闻琴云石室寒颷鹜孙枝雅器裁坐来山水操絃断弔遗埃澣余庆之子文宗时为翰林学士进左丞出为山南西道节度使以户部尚书召卒文宗尝为余庆曰㴠卿令子而朕直臣也可更相贺㴠澣旧名以文宗故名改焉廖有方有方元和十年失意游蜀至寳鸡西界窆旅逝者书板记之曰余元和乙未嵗落苐西征适此闻呻吟之声潜听而微惙也问其疾苦住止对曰辛勤数举未遇知音眄睐叩头乆而复语唯以残骸相託余不能言俄而逝余乃鬻所乗马于村豪备棺瘗之恨不知其姓字临歧悽断复为铭曰嗟君没世委空囊几度劳心翰墨场半面为君申一恸不知何处是家乡明年李逢吉擢有方及第改名游乡唐之义士也有方交州人桞子厚以序送之薛书记元相公賔府有薛书记饮酒醉后因争令掷注子击伤相公犹子遂出幕醒来乃作十离诗上献府主犬离主云驯挠朱门四五年毛香足浄主人怜无端咬着亲情客不得红丝毯上眠笔离手云越管宣毫始称情红牋𥿄上撒花琼都縁用乆锋头尽不得羲之手里擎马离廐云雪耳红毛浅碧蹄追风曾到日东西为惊玉貎郎君坠不得华轩更一嘶鹦鹉离笼云陇西独自一孤身飞去飞来上锦裀都縁出去无方便不得笼中再唤人鷰离巢云出入朱门未忍抛主人尝爱语咬咬㘅泥秽汚珊瑚簟不得梁间更垒巢珠离掌云皎洁圆明内外通清光似照水精宫都縁一㸃瑕相秽不得终霄在掌中鱼离池云戱跃莲池四五秋常揺朱尾弄轮钩无端摆断芙蓉朶不得清波更一游鹰离主云瓜利如锋眼似铃平原捉兎称髙情无端窜向青云外不得君王手上擎竹离亭云蓊郁新栽四五行常将贞节负秋霜为縁春笋鑚墙破不得垂隂覆玉堂镜离台云铸㵼黄金镜始开初生三五月徘徊为遭无限尘䝉蔽不得华堂上玉台元公诗云马上同携今日盃湖边还折去年梅年年秪是人空老处处何曾花不开歌咏每添诗酒兴醉酣还命管絃来樽前百事皆依旧㸃检唯无薛秀才贾躭躭赋虞书歌云衆书之中虞书巧躰法自然归大道不同怀素只攻颠岂类张芝惟札草形势素筯骨老父子君臣相揖抱孤青似竹更飕飗阔白如波长浩渺能方正不隳倒功夫未至难寻奥须知孔子庙堂碑便是青箱中至寳躭字敦诗正元中为宰相卢贞字子䝉㑹昌五年为河南尹乐天九老㑹贞年未七十亦与焉时又有内供奉卢贞贞和刘梦得嵗夜怀云文翰走天下琴樽卧洛阳贞元朝士尽新嵗一悲凉名早縁才大官迟为夀长时来知病巳莫叹歩趍妨杨桞枝词云一树依依在永丰两枝飞去杳无踪玉皇曾採人间曲应逐歌声入九重姚合合宰相崇曾孙登元和进士第调武功主簿世号姚武功又为富平万年尉寳应中歴监察御史户部外郎出荆杭二州刺史后为给事中陜虢观察使开成末终秘书监与马戴费冠卿殷尧藩张籍游李频师之合有涵元集取王维等二十六人诗百篇曰此诗中射雕手也移花兼蝶至买石得云饶揷劔龙纒臂开旗火满身家中去城逺日月在舡多身慙山友弃胆頼酒盃扶右张为主客图取李益为清竒雅正主以合为入室酉阳杂爼言僧清教句云雷电下嵩隂故姚监常吟之不辍又僧云容句云朩末上明星清教又有句云香连邻舎像荆州僧云犬熟䕶隣房张籍寄合诗云病来辞赤县按上有丹经为客烧茶灶教儿扫竹亭诗成添旧巻酒尽卧空瓶阙下今遗逸谁占隐士星又寒食夜寄合云贫官多寂寞不异野人居作酒和山药教儿冩道书五湖归去逺百事病来踈况是同怀客寒应月上初合酬张司业见寄云日日在心中青山青桂丛髙人多爱静归路亦应同罢吏无由病因僧得解空新诗劳见问吟对竹林风一日看除目终年损道心合之诗也合为魏州从事寄耿拾遗云小在兵马间长还系戎职鸡飞不得逺岂要生羽翼三年城中游与君最相识应知我衷肠不茍念衣食主人树功名欲揻天下贼愚虽乏智谋愿陈一夫力人生须气徤饥冻縳不得睡当一席寛觉乃千里窄古人不惧死徒死亦无益至交不可合一合难离拆君尝相劝勉苦语毒胷臆百年心知闻谁限河南北送张宗原诗云东门送客道春色如死灰一客失意行十客颜色低住者既无家去者又非归愁穷一成疾百药不可治子贤我且愚命分不合齐谁开蹇踬门日日同游栖子行何所之切切食与衣谁能买仁义令子无寒饥野田不草草四向生路岐士人甚商贾终日须东西鸿鴈春北去秋风复南飞勉君向前路无失相见期武功县闲居云县去京城逺为官与隐齐马随山鹿放鸡杂野禽栖连舍惟滕架侵堦是药畦更师嵇叔夜不拟作书题又云簿书多不㑹薄俸亦难销醉卧慵开眼闲行懒系腰移花兼蝶至买石得云饶且自心中乐从他笑寂寥又云日出方能起庭前看种莎吏来山鸟㪚酒熟野人过岐路荒城少烟霞逺岫多同官更相引下马上西坡劔器云圣朝能用将破敌速如神揷劔龙纒臂开旗火满身积尸川没岸流血野无尘今日当场舞须知尽战人方干哭姚监云入室几人成弟子为儒是处哭先生又上姚杭州云身贵乆离行乐伴才高独作后人师唐诗纪事巻第四十九唐诗纪事唐诗纪事卷第五十唐诗纪事巻第五十封敖郑薰王轩宋雍李挚韦澳段文昌姚向温㑹李敬伯姚康张正元杨嗣复炙毂子杨厚刘夘伯王观陈上美侯列崔枢陈彦愽郭良骥崔嘏李景逊唐球封敖敖为池州刺史题西隐寺云三年未到九华山终日披圗一室间秋寺喜因晴后赏灵峯看待足时还猿从有性留僧坐云蔼无心伴客闲胜事傥能销嵗月已拚名利不相关敖字硕夫冀州人雅为李徳裕所器武宗时诏慰边将伤夷者曰伤居尔体痛在朕躬刘稹平徳裕进太尉制曰言皆予同谋不他惑皆敖为之终尚书右仆射才髙而少行检故不至宰相郑薰赠巩畴诗序云九华处士巩畴擅玄言之要通易老其于净名僧肇尤精达余在句溪时重其能车币而致之及到官舍再説易一説老氏将儿姪軰执巻列坐而传之老氏毕业而冦难作与巩各散去不知其何之存耶亡耶余既休居洛师鏁扉独静已卯冬十一月半雪中有客扣柴门樵童视之走复曰巩处士遽下榻开闗执手话艰苦巩背簦笈草履杖灵夀下笠且咍笑曰闻公恬养淡逸不屑于荣悴故以玄来助成之升榻解四书即易老净肇也明日讲肇论阶前多偃松髙桂氷冻堕落有琴瑟金石声理致眀妙神骨超爽自谓一时之遇日与故人为徒又意兹乐之难谐也遂成二十韵赠之诗云宻雪松桂寒书窓导余清风撼氷玉碎阶前琴磬声榻静几砚洁帙散缣缃明髙论展僧肇精言资巩生立意加玄虚析理分縦横万化悉在我一物安能惊江海何所动丘山常自平迟速不相阂后先徒起争镜照各妍丑秤称分重轻颜容宁入鑑铢两岂闗衡藴㣲道超忽剖证音泠泠𥿄上掣牢键舌端揺利兵圎澈保真性客尘排妄情有住即非住无行方是行踈越舍吴典朱絃鄙秦筝淡薄贵无味羊斟慙大羮洪逺包干坤幽窅潜沉冥㒺烦跬歩举顿达万里程庐逺尚莫晓隐留曽误听直须持妙説共诣毗耶城薰字子溥为宣歙观察使前不治薰以才力自将牙将素骄共谋逐出之奔杨之后分司东都懿宗时为左丞薰端劲再知礼部引寒俊士类多遗老号所居为隠嵓自号七松处士云大中八年掌文误以颜摽为鲁公之后以苐一人处之士子嘲曰主司头脑太冬烘错认颜摽作鲁公郑谷有故少师从翁隐巖别业乱后榛芜感旧怆懐之作即薰也诗云风骚为士人风俗作清尘宻行称闺阃眀诚动晋绅周旋居显重内外掌丝纶妙主蓬壶籍忠为社稷臣大仪墻仭峻东辖纪纲新闻善尝开口推公直为身立朝鸣珮贵归宅典衣贫半醉看花晚中飡煑菜春晴台随鹿上幽野约僧隣理论知清越生徒得李频药香沾笔砚竹色染衣巾寄鸖眠云叟骑驴入室賔近将姚监比僻与叚卿亲叶积池邉路茶迟雪后薪所难留着述谁不秉陶钓丧乱时多变追思事已陈浮华重发作雅正甚湮沦宗从今何在依捿素有因七松无影响双泪益悲辛犹喜于门秀年来屈併伸王轩轩少为诗颇闻淇澳之篇游西江泊舟苎萝山下题西施石曰岭上千峯秀江边细草春今逢浣沙石不见浣纱人轩登大和进士第宋雍范摅云宋雍初无令誉及婴瞽疾其诗名始彰卢贠外纶作拟僧之诗僧清江作七夕之咏刘随州有眼作无眼之句宋雍无眼作有眼之诗诗流以为四背或云四倒然辞意悉为佳致卢公诗云愿得逺公知姓字焚香洗钵过余生清江诗曰唯愁更漏促离别在明朝刘随州曰细雨湿衣看不见闲花落地聴无声雍诗曰黄鸟不堪愁里聴緑杨宜向雨中看李摰正元十二年摰以宏词振名与李行敏同姓同甲子同年登苐俱二十五嵗又同门摰尝有诗曰因缘三纪异契分四般同韦澳字子斐以宏词登科懿宗时为邠宁节度使坐事罢镇以祕书监分司东都尝戯吟云莫将韦监同殷鍳错认容身是保身此句闻于京师权倖尤怒之叚文昌古栢文云是草朩有异于草朩则灵武矦祠前栢夀千龄盘根拥门势如龙形含碧太空散雾虚庭合抱在于旁枝骈梢叶之青青百寻及于半身蓄风雷之冥冥攅柯垂隂分翠间眀忽如虬螭向空争行上承翔云孤鸾时鸣下䕃芳苔凡草不生古色天风苍苍玲玲曽到灵山老栢纵横亦有大者莫之与京于惟武侯佐蜀有程神其不昏表此为斯庙斯栢实播芳馨长庆二年六月题文昌字墨卿有别业在广都县之南龙华山尝杜门力学于此俗谓之段公读书台长庆初朝议文昌少在西蜀谙详利病诏授劔南节度使有邑人赠诗曰昔日骑驴学忍饥今朝忽着锦衣归等闲画虎驱红斾可畏登龙入紫㣲富贵不由翁祖致文章生得羽毛飞广都再去应惆怅犹有江邉旧钓矶文昌还别业有寻龙华山寺广宣上人诗云十里惟闻松桂风江山忽转见龙宫正与休师方话旧风烟㡬度入楼中郭震亦有题龙华山诗曰昔年曽到此山回百鸟声中酒一盃最好寺邉开眼处叚文昌有读书台文昌父锷为江陵紏文昌长自诸宫客游成都韦南康与奏释褐为賔从后刘辟逐作外邑髙崇文收蜀召复旧职指其椅曰此犹不足与君坐文昌遽请归阙至兴元西鹄鸣驿有僧倚巴山之隈有前识谓文昌曰去日既逢梅蘂绽来时应见杏花开至京屡外擢自相位拜劔南节度西至鹄鸣僧已物故杏花方盛文昌客荆州从事劔南帅幕其后相穆宗罢相镇蜀再相文宗罢相帅荆南复镇蜀太和九年卒文昌镇蜀有题武担寺西台诗云秋天如镜空楼阁尽玲珑水暗余霞外山明落照中鸟行看渐逺松韵聴难穷今日登临意多欢语笑同文昌晚夏登张仪楼呈院中诸公诗云重楼窓户开四望歛烟埃逺岫林端出清波城下廻乍疑蝉韵促稍觉雪风来併起乡闗思销忧在酒盃姚向和登武担寺西台诗云开阁锦城中余闲访𣑽宫九层连昼景万象冩秋空天半将身到江长与海通提携出尘土曽是穆清风向奉陪叚相公晚夏登张仪楼诗云秦相架群材登临契上台查从银汉落江自雪山来俪曲亲流火凌风洽小杯帝乡如在目欲下尽徘徊向爲节度判官时长庆二年也温㑹登武担寺西台诗云桑台烟树中台榭造云空眺听逢秋兴篇辞变国风坐愁髙鸟起笑指逺人同始媿才情薄跻攀继韵穷晚夏登张仪楼诗云危轩重叠开访古上徘徊有舌嗟秦䇿飞樑驾楚材云霄随凤到物象为诗来欲和关山意巴歌调更哀㑹以殿中侍御史为安抚判官杨汝士时掌管记和西台诗云清浄此道宫层台复倚空偶时三伏外列席九霄中平视云端路髙临树杪风自怜荣末座前日别池笼又和张仪楼诗云从公城上来秋近絶纎埃楼古秦规在江分蜀望开逺山标宿雪末席本寒灰陪赏今为忝临欢敢诉柸李敬伯登武檐寺西台诗云台上起凉风乗闲览嵗功自随台席贵尽许羽觞同楼殿斜晖照江山极望通赋诗思共乐俱得咏时丰晚夏登张仪楼诗云层屋架城隈賔筵此日开文锋摧八阵星分应三台望雪烦襟释当欢逺思来披云霄汉近蹔觉出尘埃敬伯试大理评事为观察廵官姚康晚夏登张仪楼诗云登览值晴开诗从野思来蜀川新草朩秦日旧楼台池景揺中座山光接上台近秋宜晚景极目断浮埃登武担寺西台诗云松迳引清风登䑓古寺中江平沙岸白日下锦川红踈树山根净深云鸟迹穷自惭陪末席便与九霄通康试尤武卫仓曹叅军为观察推官康礼部试早春残雪云㣲暖春潜至轻明雪尚残银铺光渐湿珪破色仍寒无栁花常在非秋露正团素光浮转薄皓质驻应难幸得依隂处偏宜带月看玉尘销欲尽穷巷起袁安鱼纵云水府乗闲望圎波息跃鱼从来暴泥乆今日脱泉初得志宁相忌无心任宛如龙门应可度鲛室岂常居掉尾方穷乐游鳞每自舒乗流千里去风力借吹嘘康字汝谐南仲孙也登元和十五年进士第大中时为太子詹事开成时曽以赃败张正元冬日可爱诗云寒日临清昼辽天一望时未消埋径雪先暖读书帷属思光难驻舒情影若遗晋臣曽比徳谢客昔言诗散彩宁偏照流隂信不追余辉如可就廻烛幸无私东野闻夜啼赠张正元云寄泣须寄黄河泉此中怨声流彻天愁人独有夜灯见一𥿄乡书泪滴穿正元登正元五年进士第杨嗣复丁已嵗八月祠祭毕因题临淮公旧碑诗云齐荘修祀事旌斾出郊闉薙草轩墀狭涂墻赭垩新谋猷期作圣风俗奉为神酹酒成拗泽持兵列偶人非才膺宠任异代揖芳尘况是平津客碑前泪满巾杨汝士和云古栢森然地修严蜀相祠一过荣异代三頋盛当时功徳流何逺馨香荐未羗敬名採国志饰像慰甿思昔谒从征盖今闻拥信旗固宜光宠下有泪刻前碑临淮公武元衡也元和初元衡镇蜀嗣复为节度推官后二十七年嗣复镇蜀时大和九年也汝士为东川节度使故相唱和汝士曽为蜀帅叚文昌掌管也炙毂子牡丹诗云牡丹妖艶乱人心一国如狂不惜金曷若东园桃与李果成无语自成隂松诗云寒松耸㧞倚苍岑绿叶扶踈自结隂丁固梦时还有意秦皇封日岂无心常将正节栖孤鹤不遣髙枝宿衆禽好是特凋羣朩后䕶霜凌雪翠踰深竹诗云庭竹森踈玉质寒色包葱碧尽琅玕翠筠不染湘娥涙班箨堪裁汉主冠成韵含风已萧瑟媚涟凝渌更檀栾此君引凤为龙日耸节稍云直上看炙毂子王叡也元和后诗人杨厚早起云星汉转寒更伊余索寞情钟催归梦断鴈引逺愁生危壁兰光暗踈帘露气清闲庭聊一望海日未分明厚正元间诗人刘郇伯早行云镇静人犹寝天髙月自凉一星深戍火残月半桥霜客老愁尘下蝉寒怨路傍青山依旧色宛是马卿乡郇伯与范鄼郎中为诗友范曽得一句云嵗尽天涯雨久而莫属郇伯曰何不曰人生分外愁范甚赏之出北梦琐言王观早行云鸡唱催人起又生前去愁路明残月在山露宿云收村店烟火动渔家灯烛幽趋名与趋利行役㡬时休观大历正元间人陈上美咸阳懐古云山连河水碧氛氲瑞气东移拥圣君秦苑有花空笑日汉陵无主自侵云古槐堤上莺千转逺渚沙中鹭一群頼与渊眀司把菊烟郊四望夕阳曛上美登开成进士第侯冽冽金谷园懐古云金谷千年后春花发满园红芳徒笑日秾艶尚迎轩雨湿轻光软风揺碎影翻犹疑施锦帐堪叹罢朱纨愁罢莺吟澁啼容露缀繁慇懃问前事桃李竟无言冽登元和六年进士第崔枢赐耆老布帛云殊私及耆老圣徳赈黎元布帛忻天赐生涯作主恩情均皆挟纩礼异贲丘园庆洽时方泰仁沾月告存宁知酬雨露空识荷干坤击壤将何幸徘徊望九门裴垍举宏词崔枢考之落第及垍为宰相擢枢为礼部笑谓枢曰聊以报徳也终于秘书监顺宗时有诏曰古之所以教太子必茂选师傅以辅翼之法于训词而行其典礼左右前后㒺非正人是以教谕而徳成也给事中陆质中书舍人崔枢积学懿文守经据古夙夜讲习庶恊于中并充皇太子侍读陈彦愽恩赐魏文正公诸孙旧第以导直臣云阿衡随逝水池舘主他人天意能畴徳云孙喜庇身生前由直道殁后振芳尘雨露新恩日芝兰故里春勲庸流十代光彩映诸邻共喜升平代从兹得谏臣前定録云彦愽元和中与谢楚同为广文生梦一官司列几案上有尺牍如金字者问之曰眀年进士之名见其名在三十二从上二人皆李姓而无楚名明年果如梦二李即李頋行李仍叔也时元和五年明年楚于于尹躬下擢第白居易为翰林学士奏云今日奉宣令撰李师道请收赎魏证宅还其子孙甚合朕心允依来奏者臣伏以魏证太宗宰相尽忠辅佐以致太平在其子孙合加优䘏事闗激劝合出朝廷师道何人輙掠此美伏愿明勑有司特以官钱收赎使还后嗣以劝忠臣则事出皇恩美归圣徳宪宗深然之其后有司以为诗题试进士郭良骥自苏州至望亭驿有作云南浦遶白苹东呉黎庶逐黄巾野棠自发空流水江燕初归不见人逺岫依依如送客平田渺渺独伤春淮中回首长洲苑烽火年年报虏尘观诗所载疑李锜叛时事也崔嘏嘏字干钖邢州刺史㑹刘稹反归朝授考功郎中中书舍人李徳裕之谪嘏草制不尽书其过贬端州刺史施肩吾与之同年不睦嘏旧失一目以珠代之施嘲之曰二十九人及第五十七眼看花元和十五年也李景逊景逊字后巳赠太尉憕孙也大中中进御史大夫威肃当朝为大夫三月蒋伸辅政宣宗尽书羣臣名内器中祷宪宗神前射取之而景逊名不得乃见宰相自陈考深当代即拜西川节度使景逊好奨寒士如李蔚杨知退所善苏涤裴夷直寄华州周侍郎立秋日奉诏祭岳诗云关河豁静晓云开承诏秋祠太守来山霁莲花添翠黛路隂桐叶少尘埃朱轓入庙威仪肃玉佩昇坛歩武回徃嵗今朝㡬时事谢君非重我非才自大中至咸通相白敏中次毕诚曹礭使相罗劭权崔相㥀由戯曰可以归矣近日中书皆藩臣谓毕白曹罗皆藩姓也始自蒋伸景逊在蜀闻报曰不能伏事斯人也遽託疾离镇有诗曰成都十万戸抛若一鸿毛唐球球有诗名如临池洗砚云恰似有龙深处卧被人惊起黒云生又有渐寒沙上鹭欲暖水邉村亦佳句也球居蜀之味江山方外之士也为诗捻藁为圎纳之大瓢中后临病投瓢于江曰斯文茍不沉没得者方知吾苦心尔至新渠有识者曰唐山人瓢也接得之十才二三其题有处士隐居云不信最清旷及来愁已空数㸃水泉雨一溪霜叶风业在有山处道成无事中酌尽一樽酒老夫颜亦红赠行如上人云不知名利苦念佛老岷峨衲补云千片香焚篆一窠恋山人事少怜客道心多日日斋钟罢髙悬泸水罗题青城范贤观云数里缘山不厌难为寻真诀问黄冠苔铺翠㸃山桥滑松织香梢古道寒昼傍绿畦薅嫩玉夜开红灶橪新丹孤钟已断泉声在风动瑶花月满坛赠僧云曽闻半偈雪山中贝叶翻时理尽通般若常添持戒力落义谁筭念经功云间晓月应难染海上虚舟自信风长説满庭花色好一枝红是一枝空球生于唐末至性纯悫笃好雅道放旷踈逺邦人谓之唐隐居或云王建帅蜀召为叅谋不就今以其故居为隐居寺北梦琐言曰球诗思游歴不出二百里李洞赠唐山人云长须长似发七十色如黧醉眼青天小吟情太华低千年松遶屋半夜雨连溪卭蜀路无限徃来琴自携唐诗纪事巻第五十唐诗纪事唐诗纪事卷第五十一唐诗纪事巻第五十一白敏中魏扶马植崔铉殷尧藩沈亚之裴夷直杨敬之房千里厉元喻亮杨衡符载王彦威繁知一杨洵美白敏中敏中字用晦武宗欲召用居易徳裕即荐敏中文类其兄而有器识即日知制诰宣宗立徳裕贬乃力诋之五年十三迁至门下侍郎咸通二年以太傅致仕卒至日上公献夀酒云候晓天门辟朝天万国同瑞云昇观阙香气映华宫日色临仙籞龙颜对昊宫羽仪瞻百姓献夀侍三公化被君王洽恩沾草朩丰自欣朝玉座宴此咏皇风敏中方为郎唯李徳裕时以国器重之大中初邉鄙不宁吐蕃屈强宣宗决于致讨延英先问宰臣敏中首奏兴师遂为统帅宣宗初览捷书云我知敏中必殄兇丑敏中凯旋与同列宰辅进诗敏中诗云一诏皇城四海颁丑戎无数束身还戍楼吹笛人休战牧野嘶风马自闲河水九盘收数曲天山千里鎻诸闗西边北塞今无事为报东南夷与蛮魏扶诗云萧关新复旧山川古戍秦原景象鲜戎虏乞降归恵化皇威渐被慑腥膻穹庐逺戍烟尘灭神武光扬竹帛传左袵尽知謌帝泽从兹不更备三邉崔铉诗云边陲万里注恩波宇宙羣方洽凯歌右地名王争觧辫逺方戎垒尽投戈烟尘永息三秋戍瑞嵗遥清九折河共偶圣眀千载运更观俗阜与时和王起长庆中再主文柄意欲以第一人处敏中恨其与贺拔惎为友惎有文而落魄因宻令亲知述意俾与惎絶敏中欣然曰如所教既而惎造门左右绐以敏中他适惎迟留不言而去俄顷敏中跃出见惎于是悉以实告乃曰一第何门不致奈轻负至交相与欢醉或语于起起曰我此只得敏中今当更取惎矣遂以第一人处惎而敏中居三焉杜牧云今皇帝一诏㑹兵不日功集河湟关郡次第归降因献诗云捷书皆应运谋期十万曽无一镞遗汉武慙夸朔方地宣王休道太原师威加塞外寒来早恩入河源冻合迟听取满城歌舞曲凉州声韵喜参差牧又和敏中诗呈上三相云行看腊破好年光万夀南山对未央黠戞可汗修职贡文思天子复河湟应湏日御西廵狩不假星弧北射狼吉甫裁诗歌盛业一篇江汉美宣王牧又作河湟诗云元载相公曽借筯宪宗皇帝亦留神旋见衣冠就东市忽遗弓劔不西巡牧羊驱马虽戎服白髪丹心尽汉臣唯有凉州歌舞曲流传天下乐闲人魏扶扶登太和四年进士第大中初知礼闱入贡院题诗云梧桐叶落满庭隂鎻闭朱门试院深曽是当年辛苦地不将今日负前心牓出无名子削为五言诗以讥之李羲叟义山第也是嵗登第义山因上魏公诗曰国以斯文重公仍内署才风标森太华星象逼中台朝满迁鸎侣门多吐凤来宁同鲁司冦只铸一颜回马植敏中之㨗植时为相和敏中诗云舜徳尧仁化犬戎许提河陇欵皇风指挥貙武皆神筭恢拓干坤是圣功四帅有征无汗马七关虽戍已殁弓天留此事还英主不在他年在大中同华解最利元和中令狐楚镇三峯时及秋赋牓云特加试五场莫有至者唯卢洪正请试已试两场而植不觧植将家子从事窃笑曰此未可知已而试登山採玉赋略曰文豹且异于骊龙採斯踈矣白石又殊于武剖莫得之公大伏其精遂夺解元后洪正自丞郎将判鹾俄为植所据复以手札戏植曰昔日华元已遭毒手今来鹾务又中老拳植罢安南都䕶又除黔南殊不得意维舟崃中古寺寺前有长堤夜月明甚见白衣缓歩堤上吟曰截竹为筒作笛吹凤凰池上凤凰飞劳君更向黔南去即是陶镕万类时邀问则失之矣后自黔南召入爲大理迁刑判盐铁拜相植字存之爲李徳裕所抑颇怨望宣宗立白敏中当国凡徳裕所不善悉不次用之故植遂相崔铉魏公铉元略之子也爲儿时随父访韩晋公滉滉指架上鹰令咏焉吟曰天边心胆架头身欲拟飞腾未有因万里碧霄终一去不知谁是觧绦人滉曰此儿可谓前程万里也寳历三年登第久居廊庙三拥节旄宣宗尝谓侍臣曰崔铉真贵也裴休真措大初李石镇江陵辟为戎倅一旦告去既入京华俄昇翰苑造朝凡三嵗石未离荆渚崔既秉钧衡石驰牋贺之曰某早拜光尘叨承眷与深蒙异分屡接清言幸曽顾于厚恩俯见循于末契去载分麾南楚拜节西秦思贤方咏于嘉鱼栖止实慙于威凤賔筵初启曽陪罇俎之欢将幕未移已在陶镕之下光生隣蔀喜溢辕门岂唯九土获安斯亦一方多幸乃掌记李隲之词也铉字台硕相武宗与李徳裕不叶罢复相宣宗除杨州大都督府长史封魏国公宣宗于太液亭赋诗宴饯有七载秉钧调四序之句识者荣之殷尧藩元和九年韦贯之掌文衡尧藩杂文黜矣尚书杨汉公乃贯之前牓门生盛言尧藩屈贯之为之重收是年登第三月初三日千家与万家蝶飞秦地草莺入汉宫花鞍马皆争丽笙歌尽闘奢吾师无所愿唯愿老烟霞曲水公卿宴香尘尽满街无心修禊事独歩到禅斋细草萦愁目繁花逆旅懐绮罗人走马遗落凤凰钗尧藩登第许浑赠诗云㡬载闻名翰墨林为从知已信浮沉青山有雪谙松性碧落无云称鸖心帯月独归萧寺逺翫花频醉庾楼深寻思一见如琼树空把新诗旧日吟尧藩从李翺长沙莫府后以侍御官江南姚合有送尧藩归同州诗尧藩为永乐令雍陶寄诗云古县萧条秋景晚昔时陶令亦如君尧藩有忆江南诗三十章皆苏杭事乐天诗曰江南名郡数苏杭写在殷家三十章君是旅人犹苦忆我爲刺史更难忘尧藩有宫词云呉宫爱歌舞夜夜醉婵姢见日吹红烛和尘扫翠钿徒令句践霸不信子胥贤若问长洲草荒凉无限年又有馆娃宫诗云宫女三千去不回眞珠翠羽是尘埃夫差旧国久破碎红鷰自归花自开又有暮烟葵叶屋秋月竹枝歌欲射狼星把弓箭休将荧火读诗书右张爲取作主客圗尧藩未第时许浑寄诗云直道知谁用经年向水濵宅从栽竹贵家爲买书贫就学多新客登朝尽故人蓬莱自有路莫羡武陵春又詶尧藩云相如愧许询寥落向溪濵竹马儿犹小荆钗妇惯贫独愁忧过日多病不如人莫恠青袍选长安隐旧春沈亚之字下贤登进士第大和初李同捷反诏两河诸镇出兵反无功乃授柏耆徳利行营诸军计㑹使亚之以殿中侍御史为判官谕㫖㑹李祐平徳州同捷穷请䧏耆乃驰入沧诛同捷诸将嫉其功比奏攅诋文宗不获已贬耆循州司戸参军亚之南康尉张祐以诗送云秋风江上草先是客心摧万里故人去一行新鴈来山髙云绪断浦迥日波頽莫恠南康逺相思不可裁亚之呉人元和七年不第李贺以诗送云吴兴才人怨春风桃花满陌千里红紫丝竹断骏马小家住钱塘东复东是也杜牧之赠诗云斯人清唱何人和草迳苔荒不可寻一夕小敷山下梦水如环珮月如襟亚之村居诗云无树巢宿鸟无酒共客醉月上蝉韵残梧桐隂绕地独出村舍门吟剧㣲风起萧萧芦荻丛呌啸同山鬼应缘我憔悴为我发愁思五月发石头城歩望前船示弟诗云客子去淮阳蹉跎客梦长水关开夜鏁雾掉起晨凉烟月期同赏风波忽异行隐帆撼转瀬指遥墻蒲叶钱刀绿筠筒楚粽香因书报恵逺为我忆檀郎李商隐拟沈下贤诗云千二百轻鸾春衫痩着寛倚风行稍急含雪语应寒帯火遗金斗兼珠碎玉盘河阳㸔花过曽不问潘安裴夷直王质传云李徳裕擢为河南尹宣歙观察使幕府若河东裴夷直天水赵晢陇西李行方梁国刘蕡皆一时选云献蕡书情云白髪添双鬓空宫又一年音书鸿不到梦寐兎空悬地逺星辰侧天髙雨露偏圣期知有感云海慢相连同乐天中秋夜洛河翫月二首诗云清洛半秋悬璧月练船当夕泛银河苍龙颔底珠皆没白帝心边镜乍磨海上㡬时霜雪积人间此夜管絃多须知天地为鑪意尽取黄金铸作波又云不热不寒三五夕晴川朗月正相临千珠竞没苍龙颔一镜髙悬白帝心㡬处凄凉縁地逺有时惆怅值云隂如何清洛如清昼共见初升又见沉李景逊传云所善苏涤裴夷直皆为宗闵嗣复所擢故景逊在㑹昌时抑厌不迁夷直字礼卿文宗时为右拾遗张克勤以五品官推与其甥夷直时为礼部外郎劾曰是开后日卖爵之端诏听遂着于令为中书舍人武宗立视册牒不肯书出刺杭州斥驩州司戸叅军宣宗初复拜江华等州刺史终散骑常侍夷直戯唐仁烈诗云自知年㡬偏应少先把屠苏不让春傥更数年逢此日遂应惆怅羡他人杨敬之禾黍正离离南园翦白芝细腰沉赵女髙髻唱蛮姬路愧前㟠月梳惭一颔丝乡人不可语独念畏人知姚合寄杨祭酒云日日新诗出城中冩不禁清光冝对竹闲雅胜闻琴门戸饶秋景儿童觧令吟云山持管尽莫惜别人寻敬之字茂孝文宗命为祭酒兼太常少卿是日二子戎载登科时号杨家三喜敬之华山赋最为韩愈李徳裕所称士林一时传布霜树乌栖夜空街雀报眀碧山相倚暮归鴈一行斜右张为取作主客国房千里房千里博士初上第逰岭徼诗序云有进士韦滂者自南海邀赵氏而来为余妾西上京都调于天官乃乃与赵别约中秋为㑹期赵极怅恋余乃杼诗寄情曰鸾凤分飞海树秋忍听钟皷越王楼只应霜月明君意缓抚瑶琴送我愁山逺莫教双泪尽鴈来空寄八行幽相如若返临卭市画舸朱轩万里逰房至襄州逢浑侍御赴引农蕃扬之命乃以情意相託许到府邸遣人访之则赵氏却从韦矣浑寄房诗曰春风白马紫丝缰正值蚕眠未採枽五夜有心随暮雨百年无节待秋霜重寻绣帯朱滕合却认罗裙碧草长为报西逰减离恨阮郎才去嫁刘郎千里以罪居庐陵作所居竹室记云子方穷不能奋其处于是亦冝矣千里字鹄举大和进士也终于髙州刺史马使君与千里俱贬端州李羣玉留别诗云俱来海上叹烟波君佩银鱼我触罗经国才微甘放荡専城年少岂蹉跎应怜旅梦千重思共怆离心一曲歌唯有管絃知客意分眀吹出感恩多厉元元日观朝云玉座临新嵗朝盈万国人火连双阙晓仗列五门春瑞雪销鸳瓦祥光在日轮天颜不敢视称庆拜空频元大和二年进士终于侍御史有子自南登中和进士第元有从军行云边草旱不春劔花増野尘战塲收骥尾清瀚怯龙鳞㠶色起归越松声厌避秦㡬时逢范蠡处处是通津右张为取作主客圗姚合题厉侍御所居云幽栖一亩宫清峭似山峰隣里不通径俸钱惟买松野人时寄宿谷鸟自相逢朝路宋前是谁知晓起慵喻凫元日即事云歛板贺交亲称觞讵有廵年光悲掷旧景色喜呈新水柳烟中重山梅雪后真不知将白发何以度青春赠李商隐云羽翼恣抟扶山河使笔驱月踈吟夜桂龙失咏春珠草细盘金勒花繁倒玉壶徒嗟好章句无力致前途浴马云解控复收鞍长津动细涟空蹄沉绿玉阔臆没连钱沫漩桥声下嘶盘栁影边常闻禀龙性固与白波便姚合有送喻凫归毗陵诗云阙下诗名出乡中赋籍除又曰吾亦家呉者无因见弊庐杜荀鸖叙雪寄凫诗曰比时行迳无人迹唯望音徽问寂寥凫毗陵人开成进士也卒于乌程令颜凋眀镜觉思苦白云知沧洲迷钓隐紫阁负僧期酬难尘鬓皓坐久壁灯青沧洲未归迹华髪受恩心右张为取作主客图北梦琐言云凫体阆仙为诗尝谒杜紫徽不遇乃曰我诗无罗绮鈆粉冝其不售也凫与方干友善于尝赠诗云知心似古人嵗久分弥亲离别波涛阔留连槐柳新蟇陵寒贳酒渔浦夜垂纶自此星居后音书岂厌频又哭凫诗云日夜役神多损夀先生下世未终年撰碑縦託登龙伴营奠应支卖马钱孤垄隂风吹细草空牎湿气渍残篇人间别更无寃事到此谁能与问天杨衡初隐庐山有盗其文登第者衡因诣阙亦登第见其人盛怒曰一一鸖声飞上天在否荅曰此句知兄㝡惜不敢偷衡笑曰犹可恕也随云歩入青牛谷青牛道士留我宿可怜夜久月明中唯有坛边一枝竹都无看花意偶到树边来可怜枝上色一一为愁开竹亭送姪偁云落叶寒拥壁清霜夜霑石正是忆山时复送归山客殷勤一樽酒晓月当窓白寄庐山隐者云风鸣云外钟鸖宿千年松相思杳不见月出山重重哭李象云白鸡黄犬不将去寂寞空余葬时路草死花开更㡬年后人知是何人墓忆君思君独不眠夜寒月照青枫树邉思云苏武节旄尽李陵音信稀花当陇上发人向壠头归仙女辞云玉笄初侍紫皇君金缕鸳鸯满綘裙仙宫一闭无消息遥结芳心向碧云孟东野有悼吴兴杨衡诗云君生霅水清君死霅水浑空有骨肉亲哭得日月昬大夜不复晓古松长闭门琴絃绿水絶诗句青山存昔为芳春颜今为芳草根独恨冥漠理先儒未尝言衡与符载者群隐庐山号山中四友衡寄彻公云北风吹霜霜月明荷叶枯尽越水清别来㡬度龙宫宿雪山童子应相逐题山寺云千峰白路后雪壁挂残灯曙色海边月经声松下僧意闲门不闭年去水空澄稽首如何问森罗尽一乗送孔周之南海谒王尚书云泛棹送流萍桂寒山更青望云生碧落看日下沧溟潮尽收珠母沙闲拾翠翎自趋龙㦸下再为颂芳馨符载载字厚之蜀人有竒才始与杨衡宋济习业青城山衡擢第济老死无成唯载以王覇自许耻于常调韦臯镇蜀辟为支使虽曰受知尚多偃蹇臯尝于二十四化设醮请撰斋词于时陪饮于摩诃池载离席盥漱命小吏十二人捧砚人分两题缓歩池间各授口占其敏速如此刘辟时为金吾仓曹参军始依臯焉载与撰真賛云矫矫化初气杰文雄灵螭出水秋鹗乗风行义则固辅仁乃通他年良觌麟阁之中及臯卒辟揔留务载亦在幕中及辟败载遂免祸载居庐山遣三尺童子持数幅书乞买山钱百万于于頔于即与之栁子厚贺赵江陵宗儒启云伏闻以武都符载为记室天下立志之士杂然相顾继以叹息知为善者得其归向流言者有所间执直道之所行义风之所物堂堂焉实在荆山之南矣夫以符君之艺术志气为时闻人才位未㑹盘旋固久中间因缘䧟在危邦与时偃仰不废其道而为见忌嫉者横致唇吻房给事以髙节特立眀之于朝王吏部以清议自任辨之于外然犹小人浮议困在交㦸凡诸侯之欲得符君者城聮壤接而惑于腾沸环视相让莫敢先举及受署之日则皆开口垂臂怅望悼悔譬之採珠于海而径寸先得则衆皆怏然罢去知竒寳之有所归也呜唿巧言难明下流多谤自非大君子出世之气则何望焉瞻望清风若不在天外无任感激欣跃之至崔羣送载归蜀觐省序云旄头光明垂三十载不习俎豆化为侯王者十有八九焉由是隐逸憔悴羔鴈不行苍山沈沈侧陋不显建中初有峨嵋客符君发六籍棹三湘深入匡庐絶迹半纪学窥颜子之门阈文绍陈君之骨鲠逸慕严光之垂钓志斆管宁之不欺结庐熙熙人不知其然也顼予奉命江西三年徃复彭蠡未尝不咏湖月漱天倪造符君云扃宿五老峰下动更晦朔不理还櫂偶丹霄至人白鸖羽客奉灵芝跪天坛相顾永息乎蓬瀛岂复又萦于尘网頼君超澹怆兴旧游虽笑语饮食如常终忽忽若居大梦君家在岷蜀展爱髙堂将圣贤典籍充人子币帛期所以激衰俗扇清风方伯地君不以厚礼迟吾子予未之信秋九月楚人歌採兰以送之或云载始隐庐山不为章句学正元中李巽为江西观察荐其材授奉礼部郎为南昌军副使继辟西川韦臯掌记泽潞郄士美叅谋歴恊律郎监察御史卒尝以牋叩襄阳樊泽曰故处士孟浩然丘壠頽没公欲更筑大墓久之未遑诚令好事者乗而有人负公夙志矣泽乃更为刻碑凤林山南村宠其墓王彦威长安旧俗以不历台省出颔廉车节镇者率唿为麁官大栾重内而轻外今东京皇城干元门旧章武军皷角楼也节度使王彦威有诗刻石在其上曰天兵十万勇如貔正是酬恩报国时汴水波澜喧皷角隋堤杨栁拂旌旗前驱红斾闗西将坐间青蛾赵国姬寄语长安旧冠盖麁官到底是男儿彦威自太常博士出辟使府至兹镇故有是句后梁氏建国其石不知所在薛能亦有谢寄荼诗云麁官寄与真抛却頼有诗情合得尝洪文馆旧不置学士文宗特置一员以待彦威为户部侍郎边兵诉所赐不时缣皆敝恶贬卫尉卿俄为忠武节度徙宣武卒繁知一乐天除苏州刺史自崃㳂流赴郡时秭归县繁知一闻居易将过巫山先于神女祠粉壁大书之曰忠州刺史今才子行到巫山必有诗为报髙唐神女道速排云雨候清词居易覩处畅然邀知一至曰历阳刘郎中禹钖三年理白帝欲作一诗而不能罢郡经过悉去千余诗但留四章而已沈佺期诗曰巫山髙不极合沓竒状新闇谷疑风雨幽崕若鬼神月眀三崃曙潮满九江春为问阳台客应知入梦人王无竞诗曰神女向髙唐巫山下夕阳徘徊作行雨婉娈逐荆王电影江前路雷声崃外长朝云无处所台舘晓苍苍皇甫冉诗曰巫崃见巴东迢迢出半空云藏神女舘雨到楚王宫朝暮泉声落寒暄树色同清猿不可听偏在九秋中李端诗曰巫山十二重皆在碧空中廻合云藏日霏微雨帯风猿声寒度水树色暮连空悲向髙唐去千秋见楚宫居易吟四篇与繁生同济卒不赋诗杨洵美荅李昌期诗云三山载群仙峨峨咸浪中云衣翦不得此路安可従我生亦何事出门如飞蓬白日又黄昬所悲瑶草空虫声故乡梦枕上禾黍风吾道如未䘮天运何时通洵美登寳暦元年进士第终监察御史洵美有暮鵶不噪禁城树衙鼓未残兵卫秋之句洎荅昌期诗张为取作主客圗唐诗纪事巻第五十一唐诗纪事唐诗纪事卷第五十二唐诗纪事卷第五十二雍𥙿之裴潾皇甫曙李肱皇甫松徐凝张佑崖涯卢储赵璜柴夔王继勲夏鸿曺汾杨鸿易重雍𥙿之敢竞桃李色自呈刀尺功蝶犹迷剪翠人岂辨栽红野酌乱无廵送君兼送春明年春色至莫作未归人𥙿之正元后诗人也五杂组云五杂组剌绣窠徃复还织锦梭不得巳戍交河自君之出矣寳镜爲谁明思君如陇水长闻呜咽声裴潾长安豪贵惜春残争赏先开紫牡丹别有玉柸承露冷无人起就月中㸔长安三月十五日两街㸔牡丹甚盛慈恩寺元果院花最先开太平院开最后潾作白牡丹诗题壁间太和中驾幸此寺吟翫之乆因令宫嫔讽念及暮归则此诗蒲六宫矣潾河东人桞泌为宪宗治丹剂潾上䟽极諌帝卒以药弃天下世以为知言潾以兵部侍郎卒尝裒古今辞章续文选号大和通典上之当时之士非与游者不取世恨其隘开成元年李卫公分司东都居平泉别墅潾述其素尚赋四言诗十四章兼述山泉之美明年卫公观察浙西潾自兵侍尹河南乃刻于石首章云动静有源进退有期用在得正明以知微夫惟哲人㑹且有归静固致动安每虑危将憇于盘止亦先机皇甫曙立春日呈宫传侍郎云朝旦微风吹晓霞散为和气满家家不知容貌潜消落且喜春光动物华出问池氷犹塞㟁归㝷园桞未生芽摩娑酒瓮重封闭待入新年共赏花曙元和十一年中书舎人李逢吉下登第逢吉所擢多寒素时有诗曰元和天子丙申年三十三人同得仙𫀆似烂银文似锦相将白日上青天是歳高澥第一人刘端夫行李方周匡物廖有方軰皆预选寳历间崔从鎭淮南署为行军司马李肱开元太平日万国贺丰歳梨园猒旧曲玉座流新制凤管递叅差霞衣竞揺曳宴罢水殿空辇余香草细蓬壶事巳乆仙乐功无替谁肯听遗音圣明知善继肱开成二年试霓裳羽衣曲诗也是年秋帝命高锴复司贡籍诏曰夫宗子维城夲枝百代封爵所宜无令废絶常年宗正寺觧送人恐有浮薄以忝科名在卿精拣艺能勿妨贤路所试赋则准常规诗则依齐梁体格乃试琴瑟合奏赋电裳羽衣曲诗主司先进五人诗其㝡佳者李肱次则王收乃以牓元及第帝览之曰近属如肱者其不忝乎高锴奏曰臣锴昨日奉宣进㫖令将进士所试诗赋进来者伏以陛下聦明文思天縦圣德今年诗赋题目出自宸衷体格雅丽意思遐逺诸生捧读相贺自古未有倍用研精覃思磨砺缉谐其今年试诗赋比于去年又胜数等臣日夜考校敢不推公就中进士李肱霓裳羽衣曲诗一首㝡为出更无其北词韵旣好去就又全臣前后吟咏近三五十遍虽使何逊复生亦不能过兼是宗枝臣与状头第一人以奖其能次张堂诗一首亦絶好亚次李肱臣与第二人其次沈黄中琴瑟合奏赋又似文选中雪月赋体格臣与第三人其次王牧赋自立意绪言语不凡臣与第四人其次桞棠诗赋兴思敏速日中便成臣与第五人凡此五卷诗赋擢其中科实所不愧其余三十五人或奖旧文别録人材非止一途四靣搜择臣并与及第李肱旧文亦好人物絶竒每事且他日必为卿相宗枝之俊实谓难得况属籍之中读书为文者甚少伏望圣恩俯留宸览李肱等三人诗赋若有不堪敢受欺天之罪如或可採伺候圣心其李肱诗赋伏望陛下圣慈特赐降奖饰宣示百寮以劝皇族修饰之道臣谬忝主司不胜慺慺之诚其诗赋惣为一卷谨随状奉进以闻范摅云肱止于岳齐二牧皇甫松古松感兴云皇天后地力使我向此生贵贱不我均若为天地情我家世道德㫖意匡文明家集四百卷独立天地经寄言青松姿岂羡朱槿荣昭昭大化光共此遗芳馨怨回纥歌云白首南朝女愁听异城歌收兵颉利国饮马胡芦河毳布腥膻乆穹庐歳月多鵰巢城上宿吹笛涙滂沱又云祖席驻征棹开㠶候信潮隔筵桃叶泣吹管杏花飘船去鸥飞阁人归尘上桥别离惆怅泪江路湿红蕉松着醉乡日月三卷自叙也或曰松丞相竒章公表甥公不荐举怨望因襄阳大水极言诽谤有夜入真珠室朝游玳瑁宫之句眞珠公爱姬名也抛毬乐诗云红拨一声飘轻毬坠越绡带翻金孔雀香满绣蜂腰少少抛分数花枝正索饶又云金蹙花毬小眞珠绣帯垂几回冲蜡烛千度入春怀上客终须醉觥盃自乱排松有登郭隗台诗云燕相谋在兹积金黄巍巍上者欲何颜使我千载悲又有劝僧酒诗云劝僧一盃酒共㸔青青山酣然万象㓕不动心印闲右张为取作主客图松韩门第子湜之子也徐凝宿冽上人房云浮生不定若蓬飘林下真僧偶见超觉后始知身是梦更闻寒雨滴芭蕉凝睦州人乐天诗中有李郎中访徐凝山人云郡守轻诗客乡人薄钓翁觧怜徐处士惟有李郎中张祜题金山寺云一宿金山顶微茫水国分僧归夜舩月龙出晚堂云树影中流见钟声两㟁闻因悲在朝市终日酔醺醺寓怀寄苏州刘郎中云一闻周邵佐明时西望都门强策羸天子好文才自薄诸侯力荐命犹竒贺知章口徒劳说孟浩然身更不疑唯是胜游行未遍欲离京国尚迟迟入潼关云都城三百里雄险此廻环地势遥尊岳河流侧譲关秦皇曽虎视汉祖昔龙颜何处枭兇軰干戈自不闲故国三千里深宫二十年一声河满子䨇涙落君前自倚能歌曲先皇掌上怜新声何处唱膓断李延年二章祜所作宫词也传入宫禁武宗疾笃目孟才人曰吾即不讳尔何为哉指笙囊泣曰请以此就缢上悯然复曰妾尝艺歌请对上歌一曲以泄其愤上许乃歌一声河满子气亟立殒上令医候之曰脉尚温而膓巳絶帝崩柩重不可举或曰非俟才人乎爰命其衬衬至乃举祐为孟才人叹序曰才人以诚死上以诚命虽古之义激无以过也歌曰偶因歌态咏娇嚬传唱宫中十二春却为一声河满子下泉须弔旧才人杜牧之守秋浦与祐游酷吟其宫词亦知乐天有非之之论乃为诗曰㫸在眼前人不见道超身外更何求谁人得似张公子千首诗轻万戸侯宁哥来云日映宫城雾半开太眞帘下畏人猜黄翻绰指向西树不信宁哥㢠马来退宫人云开元皇帝掌中怜流落人间二十年长说承天门上宴百官楼下拾金钱又云歌喉渐退出宫闱泣诉伶官上许归犹説人时欢圣夀内人𥘉着五方衣玉环琵琶云宫楼一曲琵琶声满眼云山是去程廻頋段师非汝意玉环休把恨分明春鸎啭云兴庆池南桞未开太眞先把一枝梅内人巳唱春鸎啭花下傞傞软舞来容儿钵头云争走金车叱鞅牛笑声谁是说千秋两邉角子羊门里犹学容儿弄钵头邠娘羯鼓云新教邠娘羯鼓成大酺𥘉日㝡先呈冬儿指向眞眞说一曲干鸣杖子轻要娘歌云宜春花夜雪千枝妃子偷行上宻随便唱要娘歌一曲六宫生老是娥眉悖㧝儿舞云春风南内百花时道调凉州急遍吹掲手便拈金椀舞上皇惊笑悖㧝児集虚台云日光斜照集虚台红树花迎暁雾开昨夜小皇新授箓太眞会笑入帘来阿䳰汤云月照宫城红树芳緑䆫灯未在雕梁金舆未到长生殿如子偷㝷阿䳰汤和杜牧之齐山登高云秋溪南㟁菊霏霏急管繁絃对落晖红叶树深山迳断碧云江净浦㠶稀不堪孙盛嘲时笑愿送王洪醉夜归流落正怜芳意在砧声徒促授寒衣感王将军柘枝妓殁云寂寞春风旧柘枝舞人休唱曲休吹鸳鸯钿带抛何䖏孔雀罗衫付阿谁画鼓不闻招节拍锦靴空想挫腰支今来坐上偏惆怅曽是堂前敎彻诗题干越亭云扁舟亭下驻烟波十五年游重此过洲觜露沙人渡浅树稍藏竹鸟啼多山㗸落照欹红盖水蹙斜纹卷緑罗膓㫁中秋正圆月夜来谁唱异郷歌世传韦鲍二生以妾换马之事云韦生下弟东归同憇水阁鲍有美妾韦有良马鲍以梦兰小情佐欢饮酣停盃閲马轩槛韦曰能以人换任选殊尤鲍欲马之意颇切宻遣四絃更衣盛装顷之而至乃命劝韦酒歌云白露湿庭砌皓月临前轩此时去留恨含思独无言又歌送鲍生酒云风飐荷珠虽暂圆多生信有短因縁西桥今夜三更月还照离人泣㫁絃韦乃命牵紫叱拨以酬之俄有紫衣冠二人自阁西升阶而来二生恐悚阖戸窥之一人长髯云足下赋云斜汉尤界北陆南躔白露暧空素月流天可谓光絶对曰何不见赏风霁地表云歛天末洞庭始波木叶㣲脱今佳月如昼可以为赋长髯曰向闻妾换马之事可以为题以彼倾城求其骏足为韵长髯曰彼佳人兮如琼之英此良马兮负骏之名将有求于骏足亦何惜于倾城香暖深闺未厌夭桃之色风清广陌曾怜喷玊之声希逸曰原夫人以矜其容马乃称其德旣各从其所好谅何求而不克长跪而别姿容休耀其金钿右牵而来光彩蝢生于玉勒文通曰歩及庭砌効当轩墀望新恩惧非吾偶也恋旧主疑借人乗之香散緑騣意巳忘于鬒髪汗流红颔爱无异于凝脂希逸曰是知事有废兴用有取舍彼以絶代之容为鲜矣此以轶群之足为贵也买笑之恩旣尽有类求之据鞍之力尚存犹希进也赋讫行十余歩而失故祐自爱妾换马之什云绮阁香绡华厩空忍将行雨换追风休怜桞叶双眉緑却爱桃花两耳红侍宴永辞春色里趂朝休立漏声中恩劳未尽情先尽暗泣西风两意同祐长庆中深为令狐楚所知楚鎭天平自草荐表令以诗三百篇随状表进祐至京属元祯在内庭上问之曰祐雕䖝小巧壮夫不爲或奨激之恐变陛下风教上颔之由是失意东归有孟浩然身更不疑之句骊宫小禽名阿滥堆明皇御玊笛採其声翻爲曲且名焉逺近以笛争効之祐有华清宫诗曰红树萧萧阁半开玉皇犹幸此宫来至今风俗骊山下村笛犹吹阿滥堆皮日休云佑字长吉元和中作宫躰小诗辞曲艶发当时轻薄之流能其才合譟得誉老大稍窥建安风格诵乐府録知作者本意短章大篇徃徃间出讲讽怨谲时与六义相左右善题目佳境言不可刋置别处此为才子之最也或荐之天子书奏不下亦受辟诸矦府性狷介不容物輙自劾去以曲阿地古澹有南朝遗风遂筑室种植而家焉性嗜水石悉力致之从南海间罢职事载罗浮石笋还不蓄美田利产为身后计死未二十年而故姬遗孕冻馁不暇岂其怨剌于神明耶天果不爱才没而犹谴耶又进士颜萱过祐丹阳遗居见其爱姬崔氏贫居荆榛下有一子𣏌儿求食汝坟矣悯然作诗弔之萱诗曰忆昔为儿逐我兄曾抛竹马拜先生书斋巳换当时主诗壁空题故友名岂是争权留怨敌可怜当路尽公卿柴扉草屋无人问犹向荒田责地征日休诗云胜华通子共悲辛荒迳今为旧宅邻一代交游非不贵五湖风月合教贫魂应絶地为才鬼名与遗编在史臣闻道平生偏爱石至今犹泣洞庭人陆龟䝉云先生清骨葬烟霞业破孤存孰为嗟㡬箧诗编分贵位一林石笋散豪家儿过旧宅啼枫影姬遶荒田泣稗花唯我共君堪便戒莫将交誉作生涯张为作主客图以白乐天为广大教化主而以祐为入室取其句云万国见清道一身成白头此地荣辱盛岂宜山中人葛溪谩淬张家劔却是猿声断客膓书空疑未决卓地计𥘉成春申还有三千客寂寞无人报李园杜牧之酬祐诗云七子论诗谁似公曺刘须在指挥中荐衡昔日知文举乞火无人作蒯通北极楼台长挂梦西江波浪逺吞空可怜故国三千里虚唱歌辞满六宫或言祐清河人尝赋淮南诗有人生只合扬州死禅智山光好暮田大中中果卒于丹阳隐舍崔涯崔涯吴楚人与张祐齐名其妻雍氏乃惣校之女夫妇相欢而涯不礼其妻父妻父不平之夺其女爲尼涯不得巳爲诗留别日陇上泉流陇下分肠㫁呜咽不堪闻常娥一入月中去巫峡千秋空白云咏春风云动地经天物不伤高情易韵住何方扶持燕雀连天去断送杨花尽日狂遶桂月明过万戸弄㠶晴晚渡三湘孤云虽是无心物借便吹教到帝乡太行岭上三尺雪崔涯袖中三尺鐡一朝若遇有心人出门便与妻儿别涯挟士诗也涯与张祐失意游挟江淮此诗徃徃传于人口卢储李翺江淮典郡储以进士投卷翶礼待之置文卷几案间因出视事长安及笄闲歩铃阁前见文卷寻绎数回谓小青衣曰此人必为状头迨公退李闻之深异其语乃令賔佐至邮舍具语于储选以为储谦辞乆之终不却其意越月遂许来年果状头及第才过关试径赴嘉礼催粧诗曰昔年将去玉京游第一仙人许状头今日幸为秦晋㑹早教鸾凤下粧楼后卢止官舎迎内子有庭花开乃题曰芍药斩新栽当庭数朶开东风与拘束留待细君来人生前定固非偶然耳赵璜正月云正月今朝半阳台信未廻水芹寒不食山杏雨应开世网留三宿真源寄一杯因声谢猿鸟歳宴㑹归来题七夕图云帝子吹箫上翠微秋风一曲凤凰归明年七月重相见依旧髙悬织女机七夕诗曰乌鹊桥头双扇开年年一度过河来莫嫌天上稀相见犹胜人问去不廻欲减烟花饶俗世暂烦烟月掩楼台璜开成三年登第柴夔望九华山诗云九华如劒揷云霓青霭连空望欲迷北截吴门疑地尽南连楚界觉天低龙池水醮中秋月石路人攀上汉梯惆怅旧游无复到会须登此出尘泥䕫登太和中进士第王继勲赠和龙妙空禅师诗云白靣山南灵庆院茅斋道者雪峰禅只栖云树两三亩不下烟萝四五年猿鸟认声唿唤易龙神降伏住持坚谁知今日秋江畔独歩医王阐法筵夏鸿和赠和龙妙空禅师诗云翰林遗迹镜潭前孤峭高僧此处禅出为信门兴化日坐当吾国太平年身同莹澈尼珠净语并锋铓慧劔坚道果巳圆名巳遂即㸔千匝遶香筵鸿登开成进士第曹汾早发灵芝望九华寄杜使君诗云戴月早归三秀舘平明𥘉辨九华峰嵯嵯玉劔寒芒利袅袅青莲翠叶重恠状却疑人画出岚光似为客添浓行香若到五溪上此处褰帏正靣逢汾以尚书鎭许下其子希干及第用钱二十万牓至鎭张宴置牓于侧时进士胡锜有启贺略曰桂枝折处着莱子之綵衣杨叶穿时用鲁连之旧箭又曰一千里外观上国之风光十万军前展长安之春色汾字道谦开成四年登第希干咸通十四年登第汾终戸部侍郎汾懿宗宰相礭之第礭罢相为鎭海节度使以扞庞勋功就加太子太师汾为忠武节度入为戸部判度支弟兄并列将相之任时人荣之杨鸿晴望九华山诗云九华闲屋簇清虚气象群峰尽不如惆怅都南挂冠吏无人觧向此山居鸿登开成二年进士第易重会昌五年陈商下进士张濆第一重次之后诏白敏中重考覆落濆等八人而重居牓首有诗寄冝阳兄弟云六年鴈序恨分离诏下今朝遇巳知上国皇风𥘉喜日御堦恩渥属身时内庭再考称文异圣主宣名奨艺竒故里仙才若相问一春攀得两重枝唐诗纪事唐诗纪事卷第五十三唐诗纪事卷第五十三乔琳王鋋于兴宗李朋杨牢李汶儒薛䝉李邺于环王严刘骙李渥卢栯刘璐李续卢求高璩田樟牛徴萧祐魏謩陆肱李啇隐刘得仁乔琳緜州越王楼即事云三蜀澄清郡政闲登楼携酌日跻攀顿觉胸怀无俗事廻㸔掌握是人寰滩声曲折涪州水云影低衘冨乐山行鴈南飞似郷信忽然西笑向秦关琳爲郭子仪朔方掌书记与聮舎毕曜相棹讦贬巴州司戸叅军歴果绵遂怀四州刺史建中初爲朱泚叛爲伪吏部尚书后伏诛临刑叹曰我以七月七日生以此日死非命耶王鋋登越王楼见乔公诗偶题云云架重楼出郡城虹梁雅韵仲宣情越王空置千年迹丞相兼扬万古名过鸟时时冲客㑹闲风徃徃弄江声谬将蹇歩㝷高躅鱼日骊珠岂继明鋋大历中代乔琳为绵州剌史于兴宗夏抄登越王楼临涪江望雪山寄朝中知友诗云巴西西北楼堪望亦堪愁山乱江廻逺川清树欲秋晴明中雪岭烟霭下鱼舟冩寄朝天客知予恨独游大中时以御史中丞守緜州后为洋川节度𥘉在左緜作此诗和者李朋杨牢軰皆朝中知友也许浑詶緜州于中丞见寄云故人书信越褒斜新意虽多旧约賖皆就一麾先去国共谋三迳未还家荆巫夜隔巴江月邬郢春连汉上花半月离居犹恨望可堪垂白各天涯李朋绵州中丞以江山小圗逺垂赐及兼寄诗云巴江与雪山井邑共廻环圗写丹青内分明烟霭间移君名郡兴助我小斋闲日想登临处高踪不可攀朋为尚书郎和于兴宗诗朋除刑部员外郎制云将仕郎御史李朋能积行实发其辞华方正端愼官业克举杨牢牢洪农人少孤年六歳母俾入杂学误入人家乃父友也方弹棊戯以局为题俾牢赋之应声曰魁形下方天湏亚二十四寸牎中月年十八中第奉酬于中丞见寄之什诗云劔外书来日惊忙自拆封丹青得山水强徤慰心胸事少胜诸郡江廻见㡬重宁悲乆作别且似一相逢诗合焚香咏愁应赖酒浓庾楼寒更忆膓㫁雪千峰牢登大中二年进士第最有诗名大中时顾陶作唐诗类选去取甚严其序云删定之𥘉如杨牢等十数公时犹在世及稍稍沦谢一篇一咏未称所録若续有所得当列为卷轴庻无遗恨李汶儒和緜州于中丞诗云珎重巴西守殷勤寄逺情劔峰当戸碧诗韵满楼清日照涪川阔烟笼雪峤明徴黄㸔即及莫叹滞江城汶儒登大和五年进士第官至翰林学士汶儒守礼部员外郎充翰林学士制云才行冠时名声曅然扬歴台阁宣昭职业无人而不得其道守正而莫混其源并为儒者之英独藴贤人之操乆游安在相见何晚薛蒙和绵州于中丞诗云左绵江上楼五马此销愁暑退千山雪风来万水流邅廻犹剌郡系滞似维舟即有徴黄日名川莫厌游蒙时为考功郎李邺和緜州于中丞诗云长听巴西事㸔圗胜所闻江楼眀返照雪岭乱晴云景象诗情在幽竒笔迹分使君徒说好不抵怨离群邺时为戸部郎宫于瓌和緜州于中丞诗云楼因藩邸号川势似依楼显敞含清暑风光入素秋山宜姑射貌江泛李膺舟郢曲思朋执轻纱画胜游又云极目郡城楼浮云拂槛愁政成多暇日诗思觉先秋逺霁千巗雪随波一叶舟昔曽窥粉绘今愿许陪游瓌字正徳敖之子也大中七年进士第一人时为校书郎玉严和于中丞诗云雉堞临朱槛登兹便散愁蝉声怨炎夏山色报新秋江转穿云树心闲随叶舟仲宣徒有叹谢守㡬追游严大中时布衣刘暌题越王楼寄献中丞使君诗云朱轩逈压碧烟州昔歳贤王是胜游山簇劒峰朝阙逺水如巴字遶城流人间物象分千里天上笙歌醉五侯今日登临无限意同霑恵化自销愁骙时爲郷贡进士李渥秋日登临越王楼诗曰越王曾牧劔南州因向城隅建此楼横玉逺开千峤雪暗雷下听一江流画檐先弄朝阳色朱槛低临衆木秋徒学仲宣聊四望且将词赋好依刘渥时爲乡贡进士后登第刘璐洋州于中丞顷牧左绵题诗越王楼上朝贤继和輙课四韵诗云隔政代君矦多慙迹令猷山光来戸牖江鸟满汀洲雅韵徴朝客清词写郡楼至今謡未巳注意在洋州璐为绵州剌史隔政代兴宗璐曾剌蜀州卢栯和于中丞见寄诗云图画越王楼开缄慰别愁山光雪冷水色带江秋云鸟孤征鴈烟㠶一叶舟向风舒霁景如伴谢公游栯时为洪文舘学士李续和中丞见寄诗云早年登此楼退想不胜愁地逺二千里时将四十秋邅迍多失路华皓任虚舟诗酒虽堪使何因得共游续时为同州剌史卢求和于中丞见寄诗云高情推谢守善政属绵州未落紫泥诏闲登白雪楼晴江如送日寒岭鎭迎秋满壁朝天士唯予不系舟求登寳暦二年进士第李翺之婿也翶典合淝有道人号先知始翶妹婿杨嗣复知举求落第至是嗣复再知举道人以小卷遗嗣复曰放牓日开之泊放牓开卷乃曰裴头黄尾三求六李时第一人裴求牓末黄驾次则李俅卢求又李方玄从毅道裕景𥘉李助李俅共六人道人又谓翶曰公之子不如外孙后求子携郑亚子畋李审权子逊能为相皆翶外孙也田章和于中丞云志乖多感物临眺更増愁暑候虽云夏江声巳似秋雪遥难辨木村近好维舟莫恨归朝晚朝簮拟胜游章登开成四年进士第高璩白敏中自劒南节度移荆南经忠州追寻乐天遗迹有诗云南浦花临水东楼月映风璩时为书记有诗云公斋一到人非旧诗板重寻墨尚新璩自梓州剌史入朝经绵州与剌史薛逢登越王楼逢以诗赠别云乗逓初登劔外州倾心喜事冨人侯方当游艺依仁日便到攀辕卧辙秋客听巴歌消子夜许陪仙躅上危楼欲知恨恋情深䖏听取长江旦暮流璩和云劒外緜州第一州罇前偏喜接君流歌声婉转添长恨管色凄凉似到秋但务欢娱思晓角独耽云水上高楼莫言此去难相见怨别徴黄是顺流璩字莹之第进士第翰林学士擢諌议大夫学士超省郎进官者惟郑颢以尚主而璩以宠升懿宗时为宰相卒曹邺言璩宰相交游丑杂进取多蹊径谥法不思妄爱曰剌请谥为剌牛徴登越王楼即事诗云危楼送逺目信美奈郷情转㟁孤舟疾衘山落照明萧条㸔草色惆怅认江声谁㑹登临恨从军白髪生徴登咸通二年进士第丛之子也萧祐游石堂观诗云西山高高何所知上有古昔眞人居嵚崕巨石自成室其下磅礴含清虚我来斯邑访遗迹乃遇沈生躭载籍沈生为政哀惸婺矛牙又能索隐探灵竒欣然向我话佳境与我﨑岖到山顶甘瓜割緑出寒泉碧瓯浮花酌春茗嚼瓜啜茗身清凉汗消絺绤如迎霜胡为空山百草花倐尔笾豆肆我旁始惊知周无小大力寡多方验斯在妙用腾声冠盖间胜游恣意烟霞外故碑石像凡几年云郁雨霏衍生緑烟我知游此多灵仙缥缈月中飞下天天风㣲微夕露委松梢飕飕暁声起凤去空遗箫管音星翻寥落银河水劝君学道此时来结茅独宿何辽哉斋心玄黙感灵卫必见鸾鹤相徘徊我爱崇山䨇劔北峰如人首拄天黒群仙伛偻势奔走状若归尊趋有德半巗有洞顶有池出入灵恠潜蛟螭我去不得昼夜思梦游曽信南风吹南风吹我到林岭故国不见秦天逈山花名药扑地香月色泉声洞心泠䕃松散髪逢异人寂寞旷然口不言道陵公逺莫能识髪短耳长谁独存司农惊觉怱惆怅可惜所游俱是妄藴怀耿耿谁与言直至今来意通形神开拥传又恨斜阳催一丘人境尚堪恋何况海上金银台祐于唐为祠部郎中魏謩宣宗重阳钖宴群臣有御制诗其略曰欵塞旋征骑和戎委庙贤倾心方倚注叶力共安邉宰臣以下应制皆和上曰宰相魏謩诗㝡佳其两䏈云四方无事去神像抄秋来八水寒光起千山霁色开上嘉赏乆之魏蹈舞拜谢群寮耸视魏有得色极欢而罢謩字申之文宗时以直言拜右𥙷阙大中时鎭蜀宣宗曰謩名臣孙有祖风朕心惮之然卒以刚正为令狐绹所忌䜛罢之陆肱松诗云霜雪知劲质今古乞嘉名断砌盘根逺踈林偃盖清鹤栖何代色僧老四时声鬰鬰心弥乆烟高万井生肱大中九年登进士第咸通六年自前振武从事试平判入等后牧南康郡辟许棠为郡从事郑谷寄诗云江山多胜境賔主是贫交肱以春赋得名李啇隐啇隐字义山懐州人英国公世勣裔孙令孤楚帅河阳竒其文使与诸子游楚歴鎭表爲廵官卒于工部侍郎温庭筠段成式俱以俪偶相夸号三十六体杨大年出义山诗示陈恕酷爱一絶云珠箔轻明覆玊墀披香新殿鬪腰支不须㸔尽鱼龙戯终遣君王怒偃师叹曰古人措辞寓意如此深妙令人感㮣不巳大年又曰邓帅钱若水举贾谊两句云可怜半夜虚前席不问苍生问鬼神钱云措意如此后人何以企及鹿门先生唐彦谦爲诗纂慕玉溪得其清峭感怆尽其一体也然警絶之句亦多有商隐赋云岂如河畔牛星隔年只开一过不及苑中人桞终朝剰得三眠注汉中有人形桞一日三起三侧义山少游投宿逆旅主人会客召与坐不知其为义山也酒酣席客赋木兰花诗义山后就曰洞庭波泠暁侵云日日征㠶送逺人几度木兰舟上望不知舩是此花身坐客覧之大惊询之乃义山也商隐为彭阳公从事彭阳之子绹继有韦平之拜恶商隐从郑亚之辟以为忘家恩踈之重阳日商隐留诗于其事曰曾共山翁把酒巵霜天白菊遶堦墀十年泉下无消息九日罇前有所思不学汉臣裁苜蓿空教楚客咏江蓠郎君官贵施行马东合无因再得窥绹乃𥙷太学博士寻为东川桞仲郢判官府罢客荣阳卒锦瑟诗云锦瑟无端五十絃一絃一柱思华年庄生暁梦迷蝴蝶望帝春心託杜鹃沧海月明珠有泪蓝田日暖玉生烟此情可待成追忆只自当时巳惘然刘得仁听松声诗曰庭际微风暖高松韵自生听时无物乱尽日觉神清强以幽泉并翻嫌细雨并拂空増鹤唳得仁贵主之子自开成至大中三朝昆弟皆歴贵仕而得仁苦于诗出入举场三十年卒无成常自𫐠曰外家虽是帝当路且无亲又云帝族外王是中朝亲故稀翻令浮议者不许九霄飞旣终诗人竞为诗弔之僧栖白诗曰忍苦为诗身到此氷魂雪魄巳难招若教桂子落坟上生得一枝寃始销吟若晓灯暗露深秋草踈旧山多梦到流水送愁余风定一池星右张为取作主客图宿宣义里池亭云暮色遶桐亭南山幽竹青夜深斜舫月风定一池星岛屿无人傍菰蒲有鹤翎此中休使得何必泛沧溟听歌云朱槛满明月美人歌落梅忽惊尘起处疑有凤飞来一曲听𥘉彻几年愁暂开东南正云雨不得见阳台长信宫云簟凉秋气初长信恨何如拂黛月生指觧环云满梳一从悲画扇几度泣前鱼坐听南宫乐清风揺翠𥚑唐诗纪事唐诗纪事卷第五十四唐诗纪事卷第五十四韦表㣲罗引信高崇文王智兴刘绮庄马戴孟迟南卓郑颢李群玉温庭筠周繇韦表微表微字子明韦皐镇西川王纬司空曙独孤良弼裴说居幕府厚相推挹以表微比卫玠自以不能及也迁中书舎人敬尝语左右欲相二韦会崩池州夫子庙麟台碑铭曰二仪旣闭三象乃乖圣道埋郁人心不开上无文武下有定哀吁嗟麟兮孰爲来哉周虽不纲孔实嗣圣诗书旣删礼乐太定劝善惩恶姦邪乃正吁嗟麟兮克昭符命圣道时君化行位尊茍或乖戾身穷道存于昭鲁邑栖遑孔门吁嗟麟兮孰知其仁运极数残德至时否楚国䆮广秦封益侈墻仞迫阨﨑岖阙里吁嗟麟兮靡有攸止世治则麟世乱则麏出非其时麋鹿同群孔不自圣麟不自祥吁嗟麟兮天何所亡罗引信柳诗云粧点青春更有谁青春常许占先知亚夫营畔风轻处元亮门前日暖迟花宻苑如飘六出叶繁何惜借䨇眉交情别绪论多少好向仁人赠一枝咏白菊云虽𬒳风霜竞欲催皎然颜色不低摧巳疑素手能粧岀又似金钱未染来香散自宜飘渌酒叶交仍得䕃苍苔寻思闭戸中霄见应认寒䆫雪一堆弘信字德孚魏州人爲魏博节度使高崇文崇文夲蓟门将校讨刘辟有功爲西川节度使渤海鄙言唿人爲儿一旦雪下崇文谓賔客曰某虽武夫亦有一诗乃吟曰崇文崇武不崇文提戈出塞号将军那箇儿射鴈落白毛空里雪纷纷或谓北齐敖曺之比也王智兴智兴为徐州节度一日从事于使院会饮赋诗智兴召䕶军俱至从事屏去翰墨智兴曰适闻作诗何独见某而罢复以牋陈席上小吏亦置牋于智兴前于是引毫立成曰三十年前老徤儿刚𬒳郎官遣作诗江南花桞从君咏塞北烟尘独我知四座惊叹监军谓张祐曰观兹盛事岂得无言祐乃献诗曰十年受命鎭方隅孝节忠规两有余谁信将坛嘉政外李陵草句右军书左右曰书生謟辞耳智兴叱曰有人道我恶汝軰又肯否张生海内名士篇什岂易得天下人间且以为王智兴乐善矣刘绮庄杨州送人诗云桂檝木兰舟枫江竹箭流故人从此去望逺不胜愁落日低㠶影归风引棹讴思君折杨桞泪尽武昌楼置酒云酒熟人湏饮春还鬓巳秋愿逄千日醉得逭百年愁卒卒周姬旦捿捿鲁孔丘平生能㡬日不及且遨游尤善乐府尝守藩服与白敏中崔元式韦琮相知宣宗时人也马戴易水怀古诗云荆卿西去不复返易水东流无尽期落日萧条蓟城北黄沙白草狂风吹送客南游云拟卜何山隐高秋指岳阳苇干云梦色橘熟洞庭香踈雨残虹影回云背鸟行灵均如可问一为哭清湘河梁别云河梁送别者行哭半非亲此地足征战胡天多杀人金罍照离席寳瑟凝青春中秋夜对月云隂魄出海上望之増苦吟冷搜骊颔重寒彻胎深皓气笼诸夏清光射万岑悠然天地内皎㓗一般心校猎曲云楚子畋郊野布罟笼天涯浮云张作罗万草结成罝意在絶飞鸟臂弓腰镆铘逺将射句践次欲诛夫差壮志一朝摅汤纲本来踈露气寒光尽微阳下楚丘猿啼洞庭树人在木兰舟夜乆游子息月明岐路闲却忆轩羲日无人尚战功右张爲取作主孟迟懐郑泊云风兰舞幽香雨叶堕寒滴美人来不来前山看向夕发蕙风舘遇隂不见九华山有作云我来淮隂城千江万山无不经山青水碧千万丈竒峰急派何纵横又闻九华山山顶连青冥太白有逸韵使我西南行一歩一攀䇿前行正鸡鸣隂云冉冉忽飞起千里万里危峥嵘譬如天之有日蚀使我昬沉犹不明人家䰙镜救不得光影却属贪狼星恨亦不能通言亦不足听长鞭挥马出门去是以九华为不平迟字迟之登㑹昌五年进士第广陵城云红映楼台緑遶城城边春草傍墻生隋家不向此中尽汴水应无东去声又有过垓下之句云天地有时饶一掷江山无主任平分过骊山云冷月微烟渭上愁华清宫树不胜秋霓裳一曲千门鎻白尽梨园弟子头巳上数篇张为取作主客图迟与杜牧之友善牧之尝有池州送遅诗其间云烟湿树姿娇雨余山态活仲秋徃歴阳同上牛矶歇大江吞天去一练横绅抹歴阳裴太守襟韵苦超越鞔鼓画骐驎㸔君击狂节离䄂飐应劳恨粉啼还咽明年忝諌官緑树秦川阔子提徤笔交势若夸父尽他繁华当时能猎贤保国兼保家乆困名塲咸通末戴佐大同军幕棠徃谒之一见如旧相识留连数月但诗酒而巳未尝问所欲一旦大会賔友命使者以棠家书授之棠惊㬽莫知其来启缄即知戴潜遣一介䘏其家矣戴与姚合善合其诗云天府鹿鸣客幽山秋未归我知方甚善衆说以爲非隔石闻泉细和风见鸖飞新诗此处得清峭此应稀合又有送戴下第客游诗云昨夜送君处亦是九衢中此日慇懃别前时寂寞冋鸟啼寒食雨花落暮春风向晚离人别筵收樽未空戴酬姚合归字韵诗云歧路非人见尚得起心中日忆潇湘渚春生兰桂丛鸟啼花半落客散爵方空所赠诚难荅冷然一雅风蛮家云领得卖珠钱还归铜柱边㸔儿调小象打鼓新船醉后眠神树耕时语瘴烟不逄寒便老相问莫知年夕次淮口云天涯秋光尽木末群鸟还夜乆游子息月明岐路闲风生淮水上㠶落楚云间此意竟谁见行行非故关夕发邠中路却寄舒从事云饮酣走马别马后鏁邉城日落月未上鸟栖人独行方驰故国恋复怆长年情久夜不能息何当闲此生楚江怀古云露气寒光集微阳下楚丘猿啼洞庭树人在木兰舟广泽生明月苍山夹乱流云中君不见竟夕自悲秋金华子云戴大中𥘉掌书记于大原李司空幕以正言𬒳斥贬龙阳尉行道兴咏以自伤其方城怀古云申胥任向秦庭哭靳尚终贻楚国羞新春闻赦云道在掅谗息仁深疾苦除尧聦能下渇九衢林马檛千门识车辙奏台破心胆黥阵惊毛髪子固屈一鸣余固宜三刖又曰丹鹊东飞来喃喃送君札唿儿旋供衫走马空踏袜手把一枝物桂花香带雪喜极至无言笑余翻不悦又送迟诗云手捻金仆姑腰悬玉辘轳头峰北正好去系取可汗钳作奴六宫虽念相如赋其郍防边重武夫金华子云迟陈商门生为浙西掌书记以䜛罢至淮南崔相国奏掌书记后以诗寄浙右幕中曰由来恶舌驷难追自古无媒谤所归句践岂能容范蠡李斯何暇救韩非巨拳岂为鸡挥肋强弩那因䑕发机惭愧故人同鲍叔此心江桞尚依依南卓子厚在桞州吕温嘲之曰桞州桞剌史种桞桞江边桞管依然在千株桞拂天后卓爲黔南经略使故人嘲曰黔南南太守南郡在云南闲向南亭醉南风变俗谈𥘉爲拾遗与崔黯因諌出宰陆爲支江卓爲松滋卓赠副戎等诗曰翶翔曾在玉京天堕落江南路几千从事不湏轻县宰满身犹帯御炉烟卓字昭嗣大中时爲黔南观察使郑颢颢宰相絪之孙登甲科以起居郎尚主有噐识宣宗时恩宠无比尝梦中得句云石门雾露白玉殿莓苔青续成长韵此一聮杜甫集中诗也大中十年颢放牓后谒假觐省于洛生徒饯长乐驿俄有纪于屋壁云三十骅骝一烘尘来时不鎻杏园春杨花满地如飞雪应有偷游曲水人旧史云颢絪之子尚宣宗女万寿公主因寿昌节上寿回梦一宫殿与十数人纳凉聮句旣悟省石门之句十字恠其不祥不数日宣宗弓劒上僊方悟其事乃续爲十韵云间歳流虹节归轩出禁扄奔波逃畏景萧洒梦殊庭境象非曽到崇严昔未经日斜乌歛翼风动鹤踈翎异苑人争集凉台笔不停石门雾露白玉殿莓苔青若匪灾先兆何縁思入冥御炉虚仗马华盖负云亭白日成千古金縢閟九龄小臣哀絶笔湖上泣青萍未几颢亦卒李群玉群玉好吹笙善急就章喜食鵞及授校书郎东归卢肇送诗云妙吹应谐鳯工书定得鹅杜丞相悰筵中赠美人云裙拖六幅潇湘水鬓耸巫山十朶云貌态祗应天上有歌声岂合世间闻前瑞雪灯斜照眼底桃花洒半醺不是相知怜赋客肯教容易见文君群玉觧天禄之任而归涔阳经二妃庙题云小哀洲北浦云边二女明粧玉俨然野庙向江春寂寂古碑无字草芊芊风廻日暮吹芳芷月落山深哭杜鹃犹似含嚬望廵守九疑凝黛隔湘川又曰黄陵庙前春巳空子啼血滴松风不知精爽归何䖏疑是行云秋色中群玉疑春空遂至秋色欲易之恍若有物告以二年之兆时寻阳太守叚成式志其事二年后果死于洪井叚以诗哭之曰曾话黄陵事今为白日催老无儿女累谁哭到泉台群玉字文山澧州人裴休观察湖南厚延致之及为相以诗论荐授校书郎杜牧送群玊赴举诗曰故人别来靣如玊一榻拂云秋影中玊貌花红三百首五陵谁唱两春风或曰群玊受相府之知进诗三百篇授麟台雠校黄陵庙前莎草春黄陵女儿茜裙新轻舟小檝唱歌去水逺天长愁杀人群玊赋黄陵庙诗也或曰李逺之作方干经群玊故居云讦直上书难遇主衘冤下世未成翁琴樽劒鸖谁将去惟鏁山斋一树风温庭筠彦博裔孤与李商隐俱有名号温李与贵胄裴诚令孤高等蒲飮狎眤为襄阳廵官郭处士击瓯歌云吉栗金虬石潭古勺陂澹灔幽脩语湘君宝马上神云砕珮丛铃满烟雨吾闻二十六宫花离离软风吹春星斗稀玉宸泠磬破昬梦木露未干香着衣兰钗委坠垂云髪小响丁当逐回雪晴碧烟滋重叠山罗屏半掩桃花月太平天子驻云车龙鑪勃鬰双蟠挐宫中近臣抱扇立侍女低鬟落翠花乱珠触续正跳荡倾头不觉金乌斜我亦为君长叹思缄情逺寄愁无色莫霑香梦緑杨丝千里春风玉无力阳春曲云云母空䆫暁烟薄香昬龙气疑辉阁霏霏雾雨杏花天帘外春寒着罗幕曲栏伏槛金麒麟沙苑芳郊连翠茵廐马何能啮芳草路人不敢随流尘庭筠才思艶丽工于小赋毎入试押官韵作赋凡八义手而八韵成时号温八吟多为隣铺假手号曰救数人也而士行玷缺搢绅薄之李义山谓曰近得一聮句云逺比赵公三十六年宰辅未得偶句温曰何不云近同郭令二十四考中书宣宗尝赋诗上句有金歩摇未能对遣求进士对之庭筠乃以玉条脱续也宣宗赏焉又药名有白头翁温以苍耳子为对他皆类此宣皇爱唱菩萨蛮词丞相令狐绹假其修撰宻进之戒令勿洩而遽言于人由是踈之温亦有言云中书内坐将军讥相国无学也宣皇好微行遇于逆旅温不识龙颜傲然而诘之曰公非长史司马之流帝曰非也又曰得非六参簿尉之类帝曰非六谪为方城尉其制词曰孔门以德行为先文章为末尔旣德行无取文章何以𥙷焉徒负不覊之才罕有适时之用竟流落而死杜悰自西川除淮海廷筠诣韦曲杜氏林亭留诗云卓氏垆前金线桞隋家堤畔锦㠶风贪为两地行霖雨不见池莲照水红豳公闻之遗绢千疋曾于江淮为亲表辱之由是攺名廷筠又攺名举塲多为举人假手沈询知举施铺席授廷筠不与诸公隣此困于塲屋卒无成而终令孤绹曾以旧事访于廷筠对曰事出南华非僻书也或兾相公爕理之暇时宜覧古绹益怒奏廷筠有才无行卒不登第廷筠有诗曰因知此恨人多积悔读南华第二篇廷筠五丈原诗云鐡马云雕共絶尘桞隂高压汉营春天晴煞气屯关右夜半长星照渭濵下国卧龙空误主中原得鹿不因人象床锦帐无言语从此谯周是老臣过新丰云一劒乗时帝业成沛中乡里到咸京寰区巳作皇都贵风月犹含白社情泗水旧亭春草遍千门遗瓦古苔生至今留得离家恨鸡犬相闻落照明苏武庙云苏武魂销汉使前古祠高树雨茫然云边鴈断胡天月陇上羊归塞草烟回日楼台非甲帐去时冠劒是丁年茂陵不见封侯印空向秋波哭逝川周繇繇字为宪池州人及咸通进士第以明皇梦钟馗赋知名调池之建德令李昭象以诗送曰投文得仕而今少佩印还家古所荣后以御史中丞与段成式韦蟾温庭皓同游襄阳徐商幕府繇有㸔牡丹赠段成式诗云金蘂霞英叠彩香初疑少女出兰房逡廵又是一年别寄语集山唿索郎成式前㸔恡酒絶句赠繇曰太白东西飞正狂新篘石冻杂梅香诗中反语常廻避尤恠花前唿索郎繇又以人参遗成式有诗云人形上品传方志我得真英自紫团慙非叔子空持药更请伯言审细㸔襄阳中堂赏花繇与妓人戯语成式嘲之曰鸎里花前选孟光东山逋客酒初狂素娥毕竟难防备烧得河车莫遣尝繇和云廻簮转黛喜猜防粉署裁诗助酒狂若遇仙丹偕羽化便随箫史亦何伤成式不赴光风亭夜宴赠繇云屏开屈膝见呉娃蛮腊同心四照花姹女不愁难管领斩新鈆里得黄牙繇和云玉树琼筵映彩霞澄虚楼阁似仙家只縁存兰室不向春风㸔夜花广阳公宴成式速罢驰骋坐观花艶或有眼饱之嘲繇赋诗云蹙鞠且徒爲宁如目送时报雠慙选耎存想恨逶迟促坐疑辟咡㗸盃强朶頥恣情窥窈窕曽恃好风姿色授应难夺神交愿莫辤请君㸔曲讲不负少年期叚成式和并序云近者𥘉开金埒大敞红筵骑歴块而风生鼓掺挝而雷发成式未曾盘马徒效执鞭喜过君子之营徒接将军之地以欵叚辞退因得坐观是时满目鈆黄逆鼻兰麝晩薪余论恨织素而不怜斜柯新知叹因针而难假化符端公妾换名马赋辟长门莫逆赏心形于善谑为宪老舅吟飘白雪思効碧云六韵传观不得落地铿如珮玉粲若列星僦眼讵贵于千金贷心只劳于一句辙鸣瓦釡方应金铙拗辅冝咍足代谐笑诗云才甘鱼目并艺怯马蹄间王谢初飞盖姬姜尽下山縳鸡难角逐射雉岂开颜乱翠移林色狂红照座殷防梭齿虽在乞㡌鬓慙班傥恕相如瘦应容累骑还庭筠和云齐马驰千驷卢姬逞十三玳筵方盻眄金勒自䟃𧽼堕珥情初洽鸣鞭战未酣神交花苒苒眉语桞毶毶却略青鸾镜翘翻翠鳯篸专城有佳对寕肯頋春蚕唐诗纪事唐诗纪事卷第五十五唐诗纪事卷第五十五周墀王起卢肈丁稜姚鹄高退之孟球刘耕裴翻樊崔轩蒯希逸林滋李宣古黄颇张道符丘上卿石贯李潜孟宁唐思言左牢金厚载王甚荑周墀武宗㑹昌三年王起仆射再主文柄起自长庆至此凢三领贡籍墀时剌华州以诗寄贺云文场三化鲁儒生三十余年振重名曾忝木鸡夸羽翼又陪金马入蓬瀛虽欣月桂居先折更羡春兰㝡后荣欲到龙门㸔风雨关防不许暂离营詶李常侍立秋日奉诏祭岳见寄云秋祠灵岳奉樽罍风过深林古栢开莲掌月高珪币列金天雨露鬼神陪质明三献虽终礼祈寿千年别上柸岂是琐才䏻祀事洪农太守主张来墀字德升汝南人长史学属辞高古武宗时剌华州召为兵部侍郎遂为宰相以议河湟事不合指罢郑颢言于帝曰世谓墀以直言相亦以直言免帝悟加拜右仆射王起和周侍郎见寄云贡院离来二十霜谁知更忝主文塲杨叶纵能穿旧的桂枝何必爱新香九重毎忆同僊禁六义初吟得夜光莫道相知不相见莲峰之下欲徴黄张籍喜起放牓诗云东风时节近清明车马争来满禁城二十八人𥘉上牓百千万里尽传名谁家不惜花园㸔在处多将酒噐行共贺春司能鉴识今年应合有分卿太和中文宗重之曽为诗写于太子之笏武宗尝以乃方二字问之起曰群书未之见也周穆王有二字百儒但言古马名于今未详臣所不识者惟此八骏图中三五字而巳帝曰知卿夙学偶相试示起字举之元和末为中书舎人穆宗时钱徽坐贡举失实贬诏起覆核起建言以所试送宰相阅可否然后付有司议者谓起失职李训为相起门生也引与共政文宗上文好古学时郑覃以经术进起以该愽显武宗时自东都召为尚书判太常卿帝患选士不得才特命起典贡举凡四举士皆知名者人伏其鉴慈恩寺题名云进士题名自神龙之后过关宴后率皆期集于慈恩塔下题名故贞元中刘太真侍郎试慈恩寺望杏园花发诗会昌三年賛皇公为上相其年十一月十九日勑諌议大夫陈商守本官权知贡举后因奏对不称㫖十二月十七日宰臣遂奏依前命左仆射兼太常卿王起主文二十二日中书覆奏奉宣㫖不欲令及第进士唿有司为座主趋附其门兼题名局席等条䟽进来者伏以国家设文学之科求贞正之士所宜行崇风俗义本君亲然后升于朝廷必爲国噐岂可怀赏技之私恵忘教化之根源自谓门生遂成胶固所以时风寝坏臣节何施树党背公靡不由此臣等啇量今日㔾后进士及第任一度叅见有司向后不得聚集参谒及于有司宅置宴其曲江大会朝官及题名局席并望勒停縁初获美名实皆少隽旣遇春节难阻良游三五人自爲宴乐并无所禁唯不得聚集同年进士广爲宴㑹仍委御史台察访闻奏谨具如前奉勑宣依于是向之题名各尽削去盖賛皇公不由科第故设法以排之洎公失意悉复旧态李德𥙿为秘省校书有雨中自秘省归访王御史知早入朝便入集贤不遇诗起和之序云起顷任集贤校书及升桓堂又与秘阁相对今直书殿有张学士尝忝同幕而与秘书稍逺故瞻望之词多诗云台庭才子来欵扉典校𥘉从天禄归巳慙陋巷廻玉趾仍闻细雨占綵衣诘朝始趍鳯阙去此日遂叹鸡黍违忆昨谬官在乌府喜君对门讨鱼鲁直庐相望夜毎䦨高合遥临月时吐昔闻三入承明庐今来重入中秘书校文复忝丞相属博物更与张侯居新冠峨峨不变鐡旧泉脉脉犹在渠忽在情人吐芳讯临风不羡潘锦舒忆见青天霞未卷吟翫瑶华不知晩自怜超足风引舟如何渐与蓬山逺乐天惜玉蘂花怀集贤王校书云芳意将䦨风又吹白云离叶雪辞枝集贤雠校无闲日落尽瑶花君不知卢肇嵩高降德为时生洪笔三题造化名凤诏伫归专北极骊珠搜得尽东瀛褒衣巳换金章贵禁掖曾随玉树荣明日定知同相印书衿新列柳间营开成初就江西觧试为试官末送肇谢曰巨鳌屓赑首冠蓬山试官曰某恨人数挤排深慙名第奉浼何云首冠肇曰顽石处上巨鳌戴之岂非冠耶张祐于甘露寺观肇诗曰不谓三呉经此诗也祐曰日月光先到山河势尽来肇曰地从京口断人自海门回因而仰㐲肇初计偕至襄阳竒章公方有真珠之惑肇赋诗曰神女初离碧玉堦彤云犹拥牡丹鞋知道相公怜玉腕强将纎手整金钗肇字子发袁州人也初登第或问所由来曰肇袁民也或曰袁州出举人耶肇曰袁州出举人亦犹沅江出龟甲九肋者盖稀矣肇筮仕之初为鄂岳卢啇从事其后江陵节度裴休太原节度卢简求奏为门吏后除着作郎迁仓部外郎克集贒院直学士咸通中出知歙州肇竞渡诗云石溪乆住思端午舘驿楼前㸔发机鞞鼓动时雷隐隐兽头凌处雪微微冲波突出人齐噉跃浪争先鸟退飞向道是龙刚不信果然夺得锦标归咸通初恩除歙州途中寄座主王侍郎诗云忽忝专城奉六条自怜出谷屡迁乔駈车虽觉还家近捧日惟愁去国遥朱戸昨经新棨㦸风㠶常觉恋箪瓢江天夜夜知消息长见台星在碧霄丁稜公心独立副天心三辖春闱冠古今兰署门生皆入室莲峰太守别知音同升翰苑时名重遍歴朝端主意深新有受恩江海客坐听朝夕继为霖李德𥙿尝左䆠冝春卢肇以文见知旣拜相旧例放牓先呈宰相王起问德𥙿所欲荅曰何问为如卢肇丁稜姚鹄岂可以不与及第起遂依次放之唐放牓讫谒宰相即牓元致词肇以故不至稜口吃而形陋俛曰稜等登鞠躬赪汗卒不能致后语左右皆笑或曰君善筝耶稜犹不悟也稜字子威姚鹄三年竭力向春闱塞断浮花衆路岐盛选栋梁称昔日平均雨露及明时登龙旧美无斜径折桂新荣尽直枝莫道只陪金马贵相期更在凤凰池鹄寻赵尊师不遇诗云羽客朝元昼掩扉林中一迳雾中㣲松隂遶院鹤相对山色满楼人未归尽日独思风驭返寥天几望野云飞慿高目断无消息自醉自吟愁落辉鹄字居云高退之昔年桃李巳滋荣今日兰荪又发生葑菲采时皆有道权衡分处且无情叨陪鸳鹭朝天客共作门䦨出谷鸎何事感恩偏觉重忽闻金牓扣柴荆退之字遵圣孟球富年门下化龙成今日余波进后生仙籍共知推丽则禁垣同得荐嘉名桃蹊早茂夸新萼菊圃𥘉开耀晩英谁料羽毛方出谷许教齐和九臯鸣球字庭玉刘耕孔门频建铸颜功紫绶青衿感激同一篑勤劳成太华三年恩德华维嵩杨随前軰穿皆中桂许平人折欲空慙和周郎应见顾感知大造竟无穷裴翻常将公道选群生犹𬒳春闱屈重名文柄乆持殊歳纪恩门三启动寰云霄幸接鸳鸾盛变化欣同草木荣乍得阳和如细桞参荖长近亚夫营翻字云章樊满朝簮髪半门生又见新书甲乙名孤进自今开道路至公依旧振寰瀛云飞太华清词着花发长安白屋荣忝受恩光同上客惟将报德是经营字元龙崔轩满朝朱紫半门生新牓劳人又得名国噐曰知收片玉朝宗转斍集登同升翰苑三年美继入花源九族荣共仰莲峰听雪唱欲赓僊曲意怔营轩字鸣岚蒯希逸一振声华入紫微三开秦镜照春闱龙门曰列金章贵鸎谷新迁碧落飞恩感风雷皆变化诗裁锦绣借光辉谁知散质多荣忝鸳鹭清尘接布衣芳草复芳草断膓还断膓自然堪下泪何必更斜阳楚峰千万里燕鸿三两行有家归不得况举别君觞牡牧之池州送希逸诗也武干者事蒯希逸十余歳希逸擢第干辞以亲在求去希逸以诗送之略曰山险不曽离马后酒醒长见在床前士人皆有继和希逸字大隐希逸诗蟾蜍醉里破蛱蝶梦中残牛相在扬州尝称之林滋龙门一变荷生成况是三传不朽名美誉早闻喧北阙頽波今见走东鸳行旣接参差影鸡树仍同次第荣从此青衿与朱紫升堂侍宴更何营望九华山诗云兹山突出何恠竒上有万状无凡姿大者嶙峋若奔兕小者嵬如婴儿玉柱金茎相拄枝干空榆碧势参差稀中始讶巨灵擘阧处乍惊愚叟移萝烟石月相蔽亏天风袅袅猿咿咿龙潭万古喷飞熘虎宂几人能得窥吁予比少爱灵境到此始觉魂神驰如何独得百丈索直上高峰抛俗覊滋字后象李宣古恩光忽逺暁春生金牓前头忝姓名三感至公禆造化重扬文德振寰伫为霖雨曾相贺半在云霄觉更荣何处新诗添照灼碧莲峰下桞间营宣古尝赋寒食日亥时云人定朱门尚未开𥘉星粲粲照人回此时寒食无灯烛花桞苍苍月欲来杜司空悰自忠武军节度使出鎭澧阳宣古数陪游宴乗醉慢侮悰欲辱之长林公主曰岂有饮而举人细过耶谓宣古请为诗冀弥缝也宣古得韵立成诗曰红灯初上月轮高照见堂前万朶桃觱栗调清银字管瑟琶声亮𬗋檀槽能歌姹女颜如玉觧引萧郎眼似刀争奈夜深抛耍令舞来挼去使人劳宣古字垂后冉冉池上烟盈盈池上栁生贵非道傍不㫁行人首翠盖不西来池上天池歇右张为取作主客图黄颇二十二年文教至三千上士满皇州独陪宣父蓬奏方接颜生鲁卫游多羡龙门齐变化屡㸔鸡树第名流升堂何处㝡荣美朱紫环罇几处酬颇为失第后乆方第摭言曰黄颇以洪奥文章蹉跎者一十三载刘纂以平漫子弟而折丹桂由斯言之可谓命通性能岂曰性能命通者欤韩愈自潮州量移宜春郡颇学愈为文亦振大名颇尝观卢肇为碑版则唾之而去颇宜春人与肇同郷颇富而肇贫同日遵路赴举郡牧饯颇离亭肇驻蹇十里以俟明年肇以第一名还袁因竞渡即度赋诗云向道是龙刚不信果然夺得锦标归颇字无颇张道符三开文镜継芳声暗暗云霄接去程会厌洪波先得路早陞清禁共垂名莲峰对处朱轮贵金牓传时玉韵成更许下才听白雪一枝今过郄诜荣道符字梦钖丘上卿常将公道选诸生不是鸳鸿不得名天上宴回聮歩武禁中麻出满寰簮𥚑尽过前贤贵门舘仍叨旧学荣㸔着鳯池相继入都堂那肯滞关营上卿字陪之石贯重德由来为国生五朝清显冠公卿风波乆伫济川檝羽翼三迁出谷鸎绛帐青矜同日贵春兰秋菊异时荣孔门弟子皆贤哲谁料穷儒忝一名贯字惣之李潜文学宗师心秤平无私三用佐贞明恩波旧是仙舟客德字新添月桂名兰署崇资金重莲高唱玊音清羽毛方荷生成力难继鸾凰上汉声濳字德隐宜春人孟宁科文又主守𥘉时光显门生济会期美擅东堂登甲乙荣同内署待恩私群鸎共喜新迁不双凤皆当即入池别有陪深知感士曾经两度得芳枝宁字处中长庆三年王起放及第为时相所退是年大和主和戎至会昌三年起以左揆再知贡举宁龙钟就试成名是歳石雄入塞公主自蕃还京唐思言儒雅皆传德教行几崇浮浴賛文明龙门昔上波涛逺禁署同登渥泽荣虚散谬当陪𣏌梓后先寕异感生成时方侧席徴贤急况説謌謡近帝京思言字子文左牢圣干文德最称贤自古儒生少比肩再启龙门将二纪两司莺谷巳三年蓬山皆美成荣贵金牓谁知忝后先正是感恩流涕日但思旌斾碧峰前牢字德胶金厚载长庆曾收间世英果居台阁冠公卿天书再受恩波逺金牓三开日月明巳见差肩趍翰苑更期连歩掌台衡小儒谬迹云霄路心仰莲峰望太清厚载字化光王甚夷春闱帝念主生成长庆公闻两歳名有诏赤心分雨露无私和气浃寰龙门乍出难胜幸鸳侣先行是㝡荣遥仰高峰㸔白雪多慙属和意屏营甚夷字无党唐诗纪事卷第五十五唐诗纪事唐诗纪事卷第五十六唐诗纪事卷第五十六郑畋李彚征刘成崔郊谭铢郭䕫来鹏李鹄郑洪业杜牧许浑童翰卿雍陶周元范李逺朱可名赵嘏祝元膺韦承贻郑史韦楚老郑畋马嵬太真缢所题诗者多悽感郑畋爲凤翔从事日题云玄宗回马杨妃死云雨虽亡日月新终是圣朝天子事景阳宫井又何人观者以为有宰辅之器中秋月直禁苑云禁署万怀忝纶闱巳再加暂来西掖路还整上清槎恍惚归舟地深严宿綘霞幽襟聊自适闲弄紫薇花懿宗朝韦保衡路嵓忌宰相刘瞻诬以罪黜为荆南节度畋为制词云早以文学叠中殊科风稜甚高恭谨无玷又云安数亩之居仍非巳有却四方之贿唯恐人知韦路大怒贬畋为梧州剌史责刘驩州司戸命舎人李庚为词深文痛诋必欲加害属懿宗厌代僖宗立萧倣辅政举瞻自代召归朝廷至湖南庚典是郡出迎江次牌亭致酒瞻唱竹枝词送庚酒云蹑屐过沟竹枝恨君深女儿瞻命庚酬和庚曰不闲音律瞻曰君应只觧为制词也是夕庚饮觥而卒畋字台文相僖宗昭宗为人仁恕姿采如峙玉畋为渭南尉日尝有题缑山王子晋庙诗曰有昔灵王子吹笙遡泬寥六宫攀不住三岛玄相招亡国原陵古賔天歳月遥无蹊窥海曲有庙访山椒石帐龙蛇拱云龙彩翠销露坛装琬琰真像冩松乔珠馆青童宴琳宫阿母朝气舆仙女侍天马吏兵调湘妓红丝瑟秦郎白管箫西城要婥约南岳命娇娆句曲觞金洞天台啸石桥晩花珠弄蘂春茹玉生苖二景神光秘三元寳箓饶露垂鸦翅髪氷束虎章腰鸖驭争衘箭龙奴合献绡衣从星渚浣丹就日宫烧物外花常满人间叶自凋望台悲汉戾阅水笑梁昭古殿香残地荒堦桞长条几曽期七日无复降重霄嵩岭连天汉伊澜入海潮何由得真诀使我佩环李彚征彚征客游闽越至循州冐雨求宿或指韦氏庄居韦氏杖屦迎賔年八十余自称曰野人韦思明毎与李生谈论或诗或史淹留累夕彚征善谈而不能屈也论数十家之作次第至李渉诗主人酷称善彚征遂吟曰逺别秦城万里逰乱山高下出啇州关门不鎻寒溪水一夜潺湲送客愁又曰华表千年一鹤归丹砂为顶雪为衣泠泠仙语人听尽却向五云翻翅飞思明复吟二篇曰因韩为赵两逰秦十月氷霜渡孟津纵使鸡鸣见关吏不知余也是何人又曰滕王阁上唱伊州二十年前向此逰半是半非君莫问西山长在水长流韦叟愀然变色曰老身弱龄不肖逰浪江湖交结姦徒为不平事后遇李涉博士蒙简此诗因而跧迹李公待愚拟陆士衡之荐戴若思中心藏焉遂隐罗浮经于一纪李旣云亡不复再逰秦楚追惋今昔或澘然持觞而酹反𬒮而歌云春雨萧萧江上村五林豪客夜知闻他时不用相廻避世上如今半是君干符辛丑歳范摅客于云川值彚征细述其事云于韦叟之居观李博士之手翰云彚征后登进士第刘威逰东湖处士园林诗云偶向东湖更向东数声鸡犬翠微中遥知杨桞是门䖏似隔芙蓉无路通樵客出来山帯雨渔舟过去水生风物情多与闲相称所恨求安计不同七夕云乌鹊桥成上界通千年灵会此霄同云收喜气星楼暁香柫轻尘玉殿空翠辇不行青草路金鸾徒候白榆风綵盘花阁无穷意只在浮生一缕中成威会昌时诗人也崔郊郊寓居汉上有婢端丽善音律旣贫鬻婢于连帅给钱四十一万宠盻弥深郊思慕无巳其婢因寒食来从事家值郊立于桞隂马上涟泣誓若山河崔生赠之以诗曰公子王孙逐后尘緑珠垂泪滴罗巾侯门一入深如海从此萧郎是路人或有嫉郊者冩诗于座公覩诗令召崔生左右莫之测也及见郊握手曰侯门一入深如海从此萧郎是路人便是公作耶遂命婢同归至于帏幌奁匣悉为增饰之谭铢题九华山诗云忆九华山尚在童稚年浮沉任名路窥仰会无縁罢职池阳时复遭迎送牵因兹契诚愿瞩望枕席前况值春正浓气色无不全或如碧玉静或似青霭鲜或接白云堆或映红霞天呈姿旣不一变态何啻千巍峨本无动崇峻性岂偏外景自隐隐潜虚固幽玄我来暗凝情务道志更坚色与山异性性併山亦然境变山不动性存形自迁自迁不阻俗自定不失贤浮华与朱𬗋安可迷心田眞娘者葬呉宫之侧行客赋诗多矣铢书一绝题者遂止诗曰武丘山下冡累累松栢萧条尽可悲何事世人偏重色真娘墓上独题诗咸通末郑浑爲苏州都邮铢爲醝院官钟辐爲院廵皆广文生时湖州牧李超赵蒙爲代皆状元时语曰湖接两头苏聮两尾铢呉人登会昌进士第郭䕫九华山诗云俨翠凌空出然岧嶤万丈倚秋天暮风飘送当轩色暁雾斜飞入槛烟帘卷倚屏双影聚镜开朱戸九条悬画圗何必家家有自有画图来目前䕫大中时江南进士也来鹏清明日与友人游玉粒塘庄诗曰几宿春山逐陆郎清明时节好烟光归穿细荇船头滑醉踏残花屐齿香风急岭云翻逈野雨余田水落方塘不堪吟罢东回首满耳蛙声正夕阳鄂渚清明日与郷友登头陀山云冷酒一盃相劝频异郷相遇转相亲落花风里数声笛芳草烟中无限人都大此时深怅望岂堪高境更逡廵思量费子真仙子不作头陀山下尘寒食山舘书情云独把一盃山馆中毎经时节恨飘蓬侵堦草色连朝雨满地棃花昨夜风蜀魄笑来春寂寞楚囚吟后月朦胧分明寄得还家梦徐孺宅前湖水东鄂渚除夜书怀云鹦鹉洲头夜泊船此时形影共悽然难归故国干戈后欲告何人雨雪天筯拨冷灰书闷字枕陪寒席帯愁眠落拓无成事明日春风又一年鹏诗思清丽福建韦尚书岫爱其才欲以子妻之而不果后游蜀夏课卷中有诗云一夜緑荷风剪破赚他秋雨不成珠识者以为不祥是歳随秋赋而卒来鹄圣政纪颂序曰穆宗皇帝临朝与群臣言及政事宰臣请史官执笔当群臣奏事随日撰録号为圣政纪至上之即位三年有鄕校小臣来鹄因窥穆宗实録追而为之颂曰三皇不书五帝不纪有圣有神风销日巳何教何师生来死止无曲无法顽肩奡比三皇实作五帝实治成天造地不昏不圯言得非排文得圣齿表表如见者莫若乎史是知朴绳休结正简斯若君诰臣箴编毫络前书后经窥善鉴恶国之大章如何寝略呜唿贞观多吁永徽多俞廷日发论殿日发谟牙孽不作鸟䑕不除论出不盖谋行不纡楹然史臣蛇然史𥚑瞠瞠即视逶逶而娄翘笔当靣决防纳汚不梏尔智不席我愚执言直注史文直敷故得粲粲朝典落落廷誉圣牍旣多尧风不浅颁编坦轴君出臣显若俨见旒若俯见冕无闲殿旷廷无尸安素晏三皇不忘五帝不剪太宗得之史焉斯展暨乎后相图身天子专问我独以言史不得近丘明见嫌倚相在㯽秉笔如今随班不进班退史归悯然畴依奏问莫覩嘉谋固稀取彼诰命禄为国肥烱然时皇言必成章德宣五帝道奥三皇如何翊臣毚肉嗜垣觜距磨快福衡拘长控截僚位占护阳光垣私藩巳逺史廋唐俾德音嘉访黙缩腤亡咽典噤法盖圣笼昌曷以至此史文不张后必非笑将来否臧谓乎殿空扆逸朝懵廷荒不知姦蔽文失汪洋有贞观业有永徽纲亦匿匪见亦寝匪彰頼有后臣斯言不佞伊尹直心太甲湏圣事旣可书史何不命乃具前欺大陈不敬曰逐史之喻请以物并且十夫树杨一夫欲竞栽旣未牢摒岂能盛帝业似栽逐史似摒穆宗怃然若疾若醟昔何臣斯隐我祖正不传亲问不冩宻诤孰示来朝以光神政由是天唿震吸徴奔召急史提笔来叱廷而入端耳抗目不撝不挹獬豸侧头螭蚪摆溼握管絶怡当殿而立君也尽问臣也倒诚磊磊其事镗镗其声大何不显细何不明语未絶绪史巳録成谓之何书以政纪名伊纪清芬可昭典坟古师官鸟昔圣官云方之我后録里书分録有君法书有君文君法君文在圣政纪云殿无闲时廷无旷日云诹波访倦编刓笔君劬臣劳上讨下述惟勤惟明在圣政纪出至德何比至教焉如孰窥孰测外夷内储谓君有道乎臣有谟欤有道有谟在圣政纪书一体例秩同力翼戴祈福去邪絶防无碍国章可披唐文可爱善咨不偷嘉论不盖不偷不盖在圣政纪载谅夫緫斯不杇可悬魏阙愚得是言非讪非伐实谓凿臣沌浑开君日月妖物雰死天文光发惟我之有颁兮奚斯跃而董狐蹷鹄豫章人师韩桞爲文大中咸通间声价籍甚郑洪业诏放云南子弟还国诗云德𬒳陪臣子仁垂圣主恩雕题辞凤阙丹服出金门有泽沾殊俗无征及犷铜梁分汉土玉垒驾鸾轩瘴岭蚕丛盛巴江越嶲垠万方同感化岂独自南蕃洪业咸通八年郑愚下第一人擢第杜牧牧爲御史分务洛阳时李司徒愿罢鎭闲居声妓豪侈洛中名士咸谒之李高会朝客杜持宪不敢邀致杜遣座客逹意愿预斯㑹李不得巳邀之杜独坐南行瞪目注视引满三巵问李云闻有紫云者孰是李指之杜凝睇良乆曰名不虚得宜以见惠李俯而笑诸妓亦回首破颜杜又自饮二爵朗吟而起曰华堂今日绮筵开谁唤分司御史来忽发强言惊满座三行红粉一时廻气意闲逸傍若无人牧不拘细行故诗有十年一觉杨州梦唯有青楼薄倖名吴武陵以阿房宫赋荐于崔郾遂登弟郾东都放榜西都过堂牧诗曰东都放榜未开花三十三人走马廻秦地少年多酿酒即将春色入关来牧佐宣城幕逰湖州剌史崔君张水戏使州人毕观令牧间行閲竒丽得垂髫者十余歳后十四年牧剌湖州其人已嫁生子矣乃怅而为诗曰自是寻春去校迟不湏惆怅怨芳时狂风落尽深红色緑叶成隂子满枝杜秋娘诗序曰杜秋金陵女也年十五为李锜之妾后锜叛㓕籍之入宫有宠于景陵穆宗即位秋为皇子传姆皇子壮封漳王郑注用事诬丞相欲去异巳者指王为根王𬒳罪废削秋因赐归故乡予过金陵感其穷且老为之赋诗曰京江水清滑生女白如脂其间杜秋者不劳朱粉施老濞即山铸后庭千娥眉秋持玉斝饮与唱金镂衣濞旣白首叛秋亦红泪滋吴江落日渡㶚㟁緑杨垂聮𥚑见天子盼眄独依依椒璧悬锦幕镜奁蟠蛟螭低鬟认新宠窈窕复融怡月上白壁门桂影凉参羌金阶露新重闲捻紫箫吹莓苔夹城路南菀鴈初飞红粉羽林仗独赐辟邪旗归来煑豹胎餍饫不能饴咸池昇日庆铜雀分香悲雷音后车逺事徃落花时鷰禖得皇子壮髪緑緌緌画堂授传姆天人亲捧持虎晴珠络褓金盘犀鎭帏长杨射熊罴武帐弄哑咿渐抛竹马剧稍出舞鸡竒靳蔪整冠佩侍宴坐瑶池眉宇俨图画神秀射朝辉一尺桐偶人江充知自欺王幽茅土削秋放故鄕归稜拂斗极廻首尚迟迟四朝三十载似梦复疑非潼关识旧吏毛髪巳如丝却唤吴江渡舟人那得知归来四邻攺荗菀草菲菲清血洒不尽仰天知问谁寒衣一疋素夜借邻人机我昨金陵过闻之为歔欷自古皆一贯变化安能推夏姬㓕两国逃作巫臣姬西子下姑苏一舸逐䲭夷织室魏豹俘作汉太平基悞置代籍中两朝尊毋仪光武绍高祖本系生唐儿珊瑚破高齐作婢春黄糜萧后去杨州厥为阏氏女子固不定士林亦难期射钩后唿父钓翁王者师无国要孟子有人毁仲尼秦因逐客令柄归丞相斯安知魏齐首见断篑中尸给䘮蹷张軰廊庙冠峨危珥貂七叶贵何妨戎虏支苏武却生返邓通终死饥主张旣难测飜复亦相宜地尽有何物天外复何之指何为而捉足何为而驰耳何为而听目何为而窥巳身不自暁此外何思惟因倾一樽酒题作杜秋诗愁来独长咏聊可以自怡牧初自宣城幕除官入京有诗留别云同来不得同归去故国逢春寂寥后二十余年连典四郡自湖州拜中书舎人题汴河云自怜流落西归疾不见春风二月时至京果卒或曰舎人未为流落而遽及之魄巳丧矣烟着树姿娇雨余山态活四海一家无一事将军携劒泣霜毛山宻夕阳多人稀芳草逺仙掌月明孤影过长门灯暗几声来右张为取为主客图清时有味是无能闲爱孤云静爱僧欲把一麾江海去乐游原上望昭陵牧赴吴兴登乐逰原之作骨清年少眼如冰凤羽参差五色层天上骐驎时一下人间不独有余陵青山隐隐水揺揺秋尽江南草木凋二十四桥明月夜玉人何䖏学吹箫楚鄕寒食橘花时野渡临风驻綵旗草色连云人去住水纹如縠燕参差蟪姑宁与雪霜期贤哲难教俗士知可怜正观太平后天且不留封德彛长空澹澹孤鸟没万古消沉向此中㸔取汉家何似业五陵无树起秋风登池州九峰楼寄张祐云百感衷来不自由角声孤起夕阳楼碧山终日思无尽芳草何年恨即休睫在目前人不见道非身外更何求谁人得似张公子千首诗轻万戸侯过华清宫云长安廻望绣成堆山顶千门次第开一骑红尘妃子笑无人知道荔枝来又云新丰緑树起红埃数骑渔阳探使廻霓裳一曲千峰上舞破中原始下来李义山作杜司勲诗云高楼风雨叹斯文短翼差池不及群刻意伤春复伤别人间唯有杜司勲又云杜牧司勲字牧之清秋一首杜秋诗前身应是梁江揔名緫还曾字緫持心鐡巳从千镆利鬓丝休叹雪霜垂汉江逺吊西江水羊祜韦丹尽有碑许浑祇命南海至庐陵逢表兄军倅奉使淮海别后却寄云芦橘花香拂钓矶佳人犹舞越罗衣三洲水浅渔来少五岭山高鴈到稀客路晩依红树宿鄕关暗望白云归交亲不念征南吏昨夜风㠶去似飞金陵怀古云玉树歌残王气终景阳兵合戍楼空松林逺近千家塜禾黍高低六代宫石燕拂云晴亦雨江肫吹浪夜还风英雄一去豪华尽惟有青山似洛中登故洛阳城云禾黍离离半野蒿昔人城此岂知劳水声东去市朝变山势北来宫殿高鸦噪暮云归古堞鴈迷寒雨下空壕可怜缑岭登仙子犹自吹笙醉碧桃咸阳西楼晩望云一上高城万里愁兼葭杨桞似汀洲溪云𥘉起日沉阁山雨欲来风满楼鸟下緑芜秦苑夕蝉鸣黄叶汉宫秋行人莫问前朝事渭水寒声昼夜流杜牧之有许七侍郎弃官东归潇洒江南高秋企望寄赠之诗云天子绣衣吏东吴美退居有园同庾信避事学相如兰畹晴香嫰筠溪翠影踈江山九秋后风月六朝余锦开诗轴青嚢结道书霜严红薜荔露沼白芙蕖睡高梧密棋灯小阁虚冻醪元亮秫寒鲙季鹰鱼尘意迷今古云情识卷舒他年雪中棹阳羡访吾庐又初春雨中舟次和撗江裴使君见迎李赵二秀才同来因书四韵兼寄江南许浑云芳草渡头微雨时万株扬桞拂波垂蒲根水暖鴈初落梅迳香寒蜂未知辞客倚风吟暗淡使君廻马湿旌旗江南仲蔚多情调怅望青隂几首诗浑记梦诗序云余常梦登山有宫室凌云人云此崑崘也旣入见数人方欲招之至暮而罢诗云暁入瑶台露气清坐中唯有许飞琼尘心未尽俗縁在十里下山空月明或云攺第二句为天风飞下歩虚声韦庄读浑诗云江南才子许浑诗字字清新句句竒十斛眞珠量不尽惠休虚作碧云词浑睦州人字用晦圉师之后大中三年任监察御史以疾乞东归终郢睦二州剌史水声东注市朝变山势北来宫殿高草生宫阙国无主玉树后庭花为谁何郎翠鳯双飞去三十六宫闻玉箫经年未葬家人散昨日因斋故吏来垂钓有深意望山多逺情右张为取为主客图童翰卿省试昆明池织女石诗云一片昆明石千秋织女名向风长脉脉临水更盈盈有脸莲同笑无心鸟不惊㟁云连鬓湿沙月对眉生苔作轻裙色波为促杼声还如明镜里形影自分明翰卿又有句云大朴逐物尽哀我天地功争得荣辱心酒然归西风张为取作主客图雍陶咏䨇白鹭云䨇鹭应怜水满池风飘不动顶丝垂立当青草人先见行傍白莲鱼未知一足独拳寒雨里数声相呌早秋时林塘得尔湏增价况是诗家物色冝杜元颕为西川节度使治无状文宗大和三年南诏蛮嗟巅乃悉衆掩攻戎嶲三州䧟之入成都止西郛十日掠女子五伎数万而南至大渡河谓华人曰此吾南境尔去国当哭衆号恸赴水死者十三故陶赋蜀人爲南蛮俘虏诗云但见城池还汉将岂知佳丽属蛮兵锦江南渡闻遥哭尽是离家别国声又赋过大渡泣望鄕国诗云大渡河边蛮亦愁汉人将渡尽回头此中邮寄思乡泪南去应无水北流别嶲州一时恸哭云日爲之变色诗云越嶲城南无难地伤心从此便爲蛮冤声一恸悲风起云暗青天日下山蛮界不许有悲泣之声诗云云南路出䧟河西毒草长青瘴色低渐近蛮城谁敢哭一时收泪羡猿啼蜀中战后感事云蜀道英灵地山重水又回文章四子盛道路五丅开词客题桥去忠臣叱驭来卧龙同骇浪跃马比浮埃巳谓无妖土那知有祸胎蕃兵依汉桞蛮斾指江梅战后悲逢血烧余恨见灰空留犀猒怪无复酒除灾歳积苌洪怨春深杜宇哀家贫移未得愁上望鄕台蜀中经蛮后友人马艾见寄荅云茜马渡泸水北来如鸟轻几年朝鳯阙一日破龟城此地有征战谁家无死生人悲还旧里鸟喜下空营弟姪意初定交朋心尚惊自从经难后吟苦似猿声陶蜀川上第后稍薄亲党其旧云安刘敬之罢举归三崃责陶不寄书曰山近衡阳虽少鴈水连巴字岂无鱼陶得诗悸𧹞乃有狐首之思后为简州牧自此谢宣城桞吴兴賔至则折之阍者亦怠投贽者稀得见有冯道明下第请谒云与贠外故旧者以道明言启之及引进陶词曰与公昧平生何云相识道明云诵员外之诗仰员外之德诗集中日得相见何隔平生也遂吟曰立当青草人先见行傍白莲鱼未知又曰江声秋入寺雨气夜侵楼又曰闭门客到常疑病满院花开不似贫陶闻吟欣狎待道明如曩昔之友君子以雍君矜夸而好媚冯予匪艺而求知酬李绀歳除送酒云歳尽贫心事事湏就中深恨酒钱无故人克寿能分送逺客消愁免自沽一夜四乗轻凿落五更三点把屠苏巳供时节深珎处况许今朝更挈壶陶典阳安送客至情尽桥问其故左右曰送迎之地止此故桥名情尽陶命笔题其柱曰折桞桥自后送别必吟其诗曰从来只有情难尽何事名爲情尽桥自此攺名爲折桞任他离恨一条条刘梦得洞庭诗云湘江秋月两相和潭靣无风镜未磨遥望洞庭山翠小白云盘里一青螺陶亦吟云烟波不动影沉沉碧色全无翠色深疑是水仙梳洗处一螺青黛镜中心陶字国钧大中八年再自国子毛诗愽士出剌简州姚合送陶及第归觐云献亲冬集书比橘复何如此去关河逺相思笑语踈路寻清壑断人近白云居幽石题名处凭君亦记予陶河隂新城诗云高城新筑压长川虎踞龙盘气色全五里似云根不动一重如月晕长圆河流暗与沟池合山色遥将睥睨连自有此来当汴口武牢何用鎻风烟天津桥春望云津桥春水浸红霞烟桞风丝拂㟁斜翠辇不来金殿阁宫莺㗸出上阳花送徐山人归睦州旧隐云君在桐庐何处住草堂应与戴家邻初归山犬飜惊主乆别江鸥却避人终日欲为相逐计临时空羡独行身秋风钓艇遥相忆七里滩西片月新贾岛送陶入蜀云江山事若谙那滞滞云南草色分危磴杉隂近古潭日斜褒谷鸟夏浅嶲州吾自疑䨇鬓相逢更不堪陶题杜子美故居云沙崩水槛鸥飞尽树压村桥马过迟唐诗人最重行卷陶首篇上裴度或云耿湋行卷首篇上第五琦遂指爲二子邪正虽然方琦未有衅时上诗亦何足多怪周元范谁云蒿上烟随云依碧落莫怪西陵风景别镜湖花草爲先春右张爲取作主客图元范句曲人李逺失鸖诗云秋风吹却九臯禽一片闲云万里心碧落有情应怅望青天无路可追寻来时白雪翎尤短去日丹砂顶渐深华表柱头留语后不知消息到如今听话丛台云有客新从赵地廻自言曾工古丛台云遮襄国天边尽树遶漳河掌上来絃管变成山鸟弄绮罗留作野花开金舆玉辇无行迹风雨谁知长碧苔赠冩御容李长史云玉座尘消砚水淸龙髯不动彩毫轻初分隆凖山河秀乍点重瞳日月明宫女卷帘皆暗认侍臣开殿尽遥惊三朝供奉无人敌始觉僧繇浪得名张同幽闲鼓吹云宣宗朝令狐绹荐逺为杭州宣皇曰我闻有逺诗云长日唯销一局棋岂可以临郡哉对曰诗人之言非有实也仍荐逺廉察可任乃俞之宣宗视逺到郡谢上表左右曰不足烦圣虑也上曰逺到郡无非时奏章只有此谢上表安知不有情恳乎吾不敢忽也逺字求古大中时为建州剌史朱可名应举日寄兄弟云废斵田上书紫阁前愁人乆委地诗道未闻天不是烧金手徒抛钓月船多慙兄弟意不敢问林泉右张为取作主客图可名越州人进士及第终长安赵嘏长安秋望云云物凄凉拂曙流汉家宫阙动高秋残星几点鴈撗塞长笛一声人倚楼𬗋艶半开篱菊静红衣落尽渚莲愁鲈鱼正美不归去空戴南冠学楚囚献准南李仆射云早年曾谒富人侯今日难甘失鹄羞新诺似山无力负旧思如水满身流马嘶红叶萧萧晩日照长江灔灔秋功德万重知不惜一言抛得百生愁开成五年乐和侍郎下三十一人及第时在谅闇率皆雅饮嘏以诗贺曰天上高高月桂丛分明三十一枝风满怀春色向人动遮路乱花迎马红鸖驭尚飘云雨外兰堂不在管絃中居然自是前贤事何必青楼倚翠空宣宗索嘏诗首卷题秦皇云徒知六国随斤斧莫有群儒定是非上不悦张濆会昌五年陈啇下第一人翰林覆考黜之嘏贻濆诗曰莫向春风送酒盃谪仙眞箇是仙才犹堪与世为祥瑞曾到蓬莱顶上来杜紫微览嘏早秋诗云残星几点鴈撗塞长笛一声人倚楼吟味不巳因目嘏为赵倚楼复有赠嘏诗曰今代风骚将谁登李社坛㶚陵鲸海动翰死鹤天寒今日访君还有意三条氷雪独来㸔嘏曾有诗曰早晩粗酬身事了水边归去一闲人果卒于渭南尉嘏尝家于浙西有美姬惑之洎计偕会中元鹤林之游浙帅窥其姬遂奄有明年嘏及第因以一絶箴之曰寂寞堂前日又曛阳台去作不归云当时闻説沙咤利今日青娥属使君浙帅不自安遣一介归之嘏方出关逢于撗水驿姬抱嘏恸哭而卒遂葬于撗水之阳嘏字承祐大中终于渭南尉一千里色中秋月十万军声半夜潮梁王旧舘巳秋色珠履少年轻绣衣满楼春色傍人醉半夜雨声前计非三千宫女自涂地十万人家如洞天右张为取作主客图祝元膺送高遂赴举云句曲旧宅真自产日月英旣涵岳渎气安无神仙名松桂逦迤色与君相送情又寄道友云两颔凝清霜玉鑪焚天香为我延歳华得入不死鄕又梦仙辞云蟾蜍夜作青冥镜螮蝀晴为碧落梯好箇分明上天路谁教移入武陵溪又有雾纹班似豹水力徤如龙之句张为取作主客图元膺句曲人与段成式同时每爱诵孟不疑句云白日故鄕逺青山佳句中成式纪之韦承贻承贻咸通中䇿试夜潜纪长句于都堂西南隅云褒衣博带满尘埃独自都堂纳试回莲卷几时闻吉语棘篱何日免重来三条烛尽钟初动九转丹成鼎未开残月渐低人扰扰不知谁是谪仙才又曰白云千朶照廊明一片昇平雅颂声才唱第三条烛尽南宫风月画难成承贻字贻之咸通八年登第郑史史开成元年登第经过池阳廉使崔君悦一妓行云有诗云㝡爱鈆华薄薄粧更兼衣着又鹅黄从来南国名佳丽何事今朝在北行临岐博陵公辍赠之史终国子博士贾岛送史诗曰葛林颇重叠岑渚复幽竒汨水斜阳㟁羇人正则祠苍梧多蟋蟀白露湿红篱擢第荣回去晨昏近九疑韦楚老祖龙行云黒云兵气射天烈壮士朝眠梦冤结祖龙一夜死沙丘胡亥空随鲍鱼辙腐肉偷生三千里伪书先赐扶苏死墓接骊山土未干瑞光巳向芒砀起陈胜城中鼓三下秦家天地如崩瓦龙蛇撩乱入咸阳少帝空随汉家马江上蚊子云飘揺挟翅亚红腹江边夜起如雷哭请问贪婪一点心臭腐塡腹几多足越女如花住江曲嫦娥夜夜疑䨇緑君撩乱锦牎中十轴轻绡围夜夜玉杜牧之送韦楚老拾遗自洛中归朝云洛桥风暖细飜衣春引仙官去玉墀独鹤𥘉冲太虚日九牛新落一毛时行开教化期君是卧病神祗祷我知十载丈夫堪耻处朱云犹棹直言旗楚老长庆进士终于拾遗开成时李德𥙿代牛僧孺为淮南节度奏僧孺钱帛事𥙷阙王缋魏谟崔党韦有翼拾遗令狐绹及楚老樊宗仁连章奏德𥙿妄奏钱帛以倾僧孺上不问一从黄帝葬桥山碧落千门鎻元气唐诗纪事卷第五十六唐诗纪事唐诗纪事卷第五十七唐诗纪事巻第五十七叚成式成式记云武宗癸亥三年夏予与张君希复善继同官秘书郑君符梦复连軄仙局㑹暇日逰大兴善寺因问两京杂记及逰目记多所遗略乃约一旬寻两寺以街东兴善为首二记所不具到则别录之游及慈恩初知官将併寺僧衆草草乃泛问一二上人及记塔下画迹逰于此遂絶后三年予职于京洛及刺安成至大中七年归京在外六甲子所留书籍揃坏居半于故简中覩与二亡友逰寺沥血泪交当时造适乐事邈不可追复方刋整才足续穿蠧然十亡五六矣靖恭坊大兴善寺寺取大兴两字坊名一字爲名新记云优填像緫章初爲火所烧据梁时西域优填在荆州言隋自台城移来此寺非也今又有旃檀像开目其工颇拙尤差谬矣不空三藏塔前多老松嵗旱则官伐其枝爲龙骨以祈雨盖三藏役龙意其木必有灵也东廊之南素和尚院庭有紫桐四株素之手植元和中卿相游此院桐至夏有汗汚人衣如輠脂不可浣相国东门郑相尝与丞相数人避暑恶其汗谓素曰弟子为和尚伐此木各植一松也及暮素戱祝木曰我种汝二十余年汝以汗为人所悪来嵗若复有汗我必薪汝自是无汗寳歴末予见说已十五余年无汗矣素公不出院转法华经三万七千部夜常有貉子听经斋时乌鹊就掌取食长庆初庭前牡丹一朶合懽有僧玄幽题此院诗警句三万莲经三十春半生不踏院门尘左顾蛤像旧传云隋帝嗜蛤所食必兼蛤味数逾千万矣忽有一蛤椎击如旧帝异之寘诸几上一夜有光及明肉自脱中有一佛二菩萨像帝悲悔誓不食蛤非陈宣帝辞二十字连絶句乘晴入精舍语黙想东林尽是忘机侣谁惊息影禽有松堪系马遇钵更投针记得汤师句高禅助郎吟一雨微尘尽支郎许数过方同嗅詹匐不用筭多罗蛤像连二十字絶句虽因雀变化不逐月亏盈纵有天中匠神工讵可成相好全如𣑽端倪秪爲隋宁同蚌顽恶但与鹬相持圣柱连句上有鐡索迹天心惟助善圣迹此开阳载恐雷轮重絙凝电索长上行扶螮蝀不动束银铛饥鸟未曾啄乖龙宁敢藏长乐坊安国寺红楼睿宗在藩时舞榭东禅院亦曰木塔院院门西北廊五璧吴道子弟子释思道画释𣑽八部不施彩色尚有典刑禅师法堂影堂世号吉州空者久飬一骡将终鸣走而死有弟子允嵩患风常于空室埋一柱鏁之僧难輙愈佛殿开元初玄宗拆寝室施之当阳弥勒法空自光明寺移来建都时此像在村兰若中徃徃放光因号光明寺在怀逺坊后爲延火所烧唯像独存法空初移像时索大如虎口数十牛曵之索断不动法空执炉依法作礼九拜泣涕发誓像身忽嚗嚗作声身迸分为数十叚不终日移至寺焉利渉塑堂元和中取其处圣容院迁像庑下上忽梦一僧形容竒伟诉曰暴露数日岂圣君意耶及明爲幸验问如梦即令移就堂中侧施帷帐安光明寺中鬼子毋及文惠太子塑像举止态度如生工名李岫山庭院古朩崇阜幽若山谷当时辇土营之上座璘公院有穗栢一林衢柯覆下坐十余人辞红楼连句隐侯体重叠碎晴空余霞更助红蝉踪近鳷鹊鸟道接相风苔静金轮路云轻白日宫璧诗传谢客门牓占休公穗栢联句一院暑难侵莓苔可影深枝标争息鸟余吹正开襟宿雨香添色残阳石在隂乗闲动诗意助静入禅心题璘公院静虚热际安居龛灯歛印香余东林賔客西涧图书檐外垂青豆经中发白渠纵辩宗因衮衮忘言事理如如泉台定将入流否邻笛足疑青𣑽余常乐坊赵景公寺隋开皇三年置本曰弘善寺十八年改焉南中三门里东璧上吴道玄白画地狱变笔力劲怒变状隂恠覩之不觉毛戴吴画中得意处三阶院西廊下范长夀画西方变及六对事实池尤妙絶谛视之觉水入浮壁院门上白画树石颇似阎立德予携立德行天词粉本验之西中三门里门南吴生画龙及刷天王须笔蹟如鐡有执炉天女窃眸欲语辞吴画连句惨淡十堵内吴生纵狂迹风云将逼人神鬼如脱壁其中龙最恠张甲方汗栗黒云夜窸窣焉知不霹雳此际忽仙子猎猎衣舄奕妙瞬乍疑生参差夺人魄往往乗勐虎冲梁耸竒石苍峭束髙泉角膝警欺侧冥狱不可视毛戴腋流液茍能水成刹那沈火宅题约公院四言印火荧荧灯续熖青七俱眩咒四阿含经各录佳语聊事素屏文室安居延賔不扄大同坊云化寺大厯初僧俨讲经天雨花至地咫尺而灭夜有光烛室敕改为云华俨即康藏之师也康本住恭靖里毡曲忽覩光如轮衆人皆见遂寻光至俨讲经所灭佛殿西廊立髙僧一十六身天寳初自南内移来画蹟拙俗观音堂在寺西北隅建中末百姓屈严患疮且死梦一菩蕯摩其疮曰我在云花寺严惊觉汗流数日而愈因诣寺寻检至坐画堂见菩蕯一如其覩也辞偶连句共入夕阳寺因窥甘露门清香惹苔藓忍草杂兰荪㨗偈飞䈤荅新诗倚杖论坏幡摽古刹圣画焕崇垣岂慕穿笼鸟难防在牖猿一音唯一性三语更三幡道政坊寳应寺韩干蓝田人少时常为酒家送酒王右丞兄弟未遇每贳酒漫逰干常徴债于王家戯画地为人马右丞精思丹青竒其意趣乃歳与钱二万令学画十余年今寺中释𣑽天女悉齐公妓小小等冩真也寺有韩干画下生弥勒衣紫袈裟右邉仰靣菩萨及二师子漆之如罗㬋罗每盆供日出之寺中弥勒殿齐公寝堂也东廊北靣杨岫之画鬼神齐公嫌其笔蹟故止一宿辞僧房连句古画思厓岭上方疑传嵓蝶闲移忍草蝉晓掲髙杉香字消芝印金经发茞凾井通松底脉书坼洞中缄小小冩真连句如生小小真犹自未栖尘䄖袂将离座斜柯欲近人昔时知出衆情宠古撗陈不遣逰张巷岂教窥宋邻庾楼吹笛裂弘阁赏歌新蝉怯纎腰歩蛾惊半额嚬图形谁有术买笑讵辞贫复陇迷村径重泉隔汉津同心知作羽比目定为鳞残月巫山夕余霞洛浦晨平康坊菩萨寺佛殿东西障日及诸柱上图画是东廊迹旧郑法士画开元中因屋坏移入大佛殿内北壁食堂前东壁上吴道玄画智度论色偈变偈是吴自题笔迹遒劲如磔鬼神毛髪次堵画礼骨仙人天衣飞扬满壁风动佛殿内后壁吴道子画消灾经事树石古崄元和中上欲令移之虑其摧坏乃下诏择画手冩进佛殿内槽壁维摩变舍利佛角膝而转元和末俗讲僧文淑装之笔蹟尽矣故兴元郑公尚书题此壁僧院诗曰但虑彩色汚无虞臂肥置寺碑隂彫饰竒巧相传郑法士所起様也初㑹觉上人以利施起宅十余亩工毕酿酒百石列鉼瓮于两廊下引吴道玄观之因谓曰檀越为我画以是赏之吴生嗜酒且利其命欣然而许予以踪迹似不及景公寺画中三门内东门神善继云是吴生弟子王耐児之手也辞书事连句悉为无事者任被俗流憎客异子时客僧非出院僧逺闻踈牖磬晓辨宻笼灯歩触珠幡响吟窥钵水澄句饶方外趣逰惬社中朋静里巳驯鸽斋中亦好鹰金涂笔是褧彩熘纸非曾钖杖已尅鍜田衣从坏塍占牀暂一胁巻箔頼长肱佛日初开照魔天破几层况中陈秘计论处正烧灯勇带绽针石危防丘井籐宣阳坊奉慈寺开元中虢国夫人宅安禄山伪置百官以田干真为京兆尹取此宅为府后为郭暧驸马宅今上即位之初太皇太后为昇平公主追福奏置奉慈寺赐钱二十万绣帧三车抽左街十寺僧四十人居之今有僧惟则以七寳木摹阿育王舍利塔自明州负来寺成后二年司农少卿杨敬之小女年十三以六韵成诗题此寺自称关西孔子二十七代孙字德麟警句云日月金轮动旃檀碧树秋塔分鸿雁翅钟挂鳯凰楼事因见勑赐衣光宅坊光宅寺本官蒲萄园中禅师影堂师号惠中肃宗上元二年徴至京师初居此寺诏云杖钖而来京师非逺斋心巳乆副朕虚怀辞中禅师影堂连句名下固无虚敖曹貌严毅洞逹见空王圆融入佛地一言当要害忽忽醒诸醉不动湏弥山多言辩无匮坦率对万乘偈荅无所避尔如毗沙门外形如脱履但以理为量不语恠力事木石催贡髙慈悲引贪恚当时乏支许何人契深致随冝讵说三直下开不二翊善坊保夀寺本髙力士宅天寳九载舍为寺初铸钟成力士设斋庆之举朝毕至一击百千有规其意连击二十杵经藏阁规创危巧二塔火珠受十余斛河阳从事李涿性好竒古与僧智増善尝俱至此寺观库中旧物忽于破瓮中得物如被幅裂汚坌触而尘起涿徐视之乃画也因以县图三及缣三十获之令家人装治之大十余幅访于常侍栁公权方知张萱所画石桥图也玄宗赐髙因留寺中后为鬻画人宗收言于左军寻有小使领军卒数十人至宅宣勑取之即日进入先帝好古见之大悦命张于庐韶院寺见有先天菩萨帧本起成都妙积寺开元初有尼魏八师者常念大悲呪双流县百姓刘乙意鬼年十一自欲事魏尼尼遣之不去尝奥室立禅尝白魏云先天菩萨见身此地筛灰于庭一夕有巨迹数尺轮理成就因谒画工随意设色悉不如意有僧杨法成自言能画童儿常合掌仰然后指授之以匠十稔五方后素先天菩蕯几二百四十首首如塔势分臂如意蔓其牓子有一百四十日鸟树一凤四翅水肚树所题深恠不可详悉画様凡十五巻栁七师者崔宁之甥分三巻往上都流行时魏奉古为长史进之后因四月八日赐髙力士今成都者是其次本辞先天帧讃连句观音化身厥形孔恠胣脑滛厉衆魔膜拜指梦鸿纷膀列区界其事明张何不可觧阎河德川大士先天衆象参罗暾暾田田百亿花发百千灯燃胶如终泽浩汗连绵熖摩界戚洛迦苦霁正念贩依衆如青戾滓可汰痴膜可蜕稽首如空晬容若睇阐提墨师覩而靣之寸念不生未遇乎而宣阳坊静域寺本太穆皇后宅僧寺云三阶院门外是神尧皇帝射孔雀处禅门内外逰目记云王昭隐画门西里面和修吉龙王有灵门内之西火目药义义及北方天王甚竒勐门东里面贤门也野义部落鬼首上蟠蛇汗烟可惧东廊树石崄恠髙僧亦恠西廊万菩萨院门里南璧皇甫轸画鬼神及鵰鵰势若脱轸与吴道玄同时吴以其艺逼巳募人杀之万菩萨堂内有寳塔以少金铜塔数日饰之大厯中将作刘监有子合手出胎七嵗念法华经及卒焚之得舍利数千粒分藏于金铜塔中善继云合是钊铦佛殿东廊有古佛堂其地本雍村堂中像设悉是石作相传云隋恭帝终此堂惣三阶院连句宻宻助堂堂隋人歌檿桑双鹘摧孔雀一矢陨贪狼百歩望云立九规看月张获蛟破浪中乙漫如墻还似贯金皷更疑穿石梁因添挽河力为灭射天狂絶艺却南牧英声来鬼方丽电何足敌殪豕未为长龙臂胜猿臂星芒超箭芒虚夸絶髙鸟垂拱议明堂崇义坊招福院本日正觉国初毁之以其地立第赐诸王睿宗在藩居之乹封二年移长宁公主佛殿于此重建此寺赠诸上人连句飜了西天偈烧余𣑽字香捻眉愁俗客反颊背残阳州号唯思沃山名秪记匡辩中摧世智定里破魔强许叡禅心彻汤休诗思长助吟疎磬断乆语贯珠妨乗兴书芭叶闲来入豆房漫题存古壁恠画匝长廊招国坊崇济寺寺内有天后织成绫龙披袄子及绣衣六事东廊从南第二院有宣律师制袈裟堂曼殊堂有松数株甚竒辞宣律和尚袈裟絶句善继云共覆三衣中夜寒披时不镇尼师坛无因盖得龙宫地畦里尘飞叶相残和前云南山披时寒夜中一角不动毗岚风何人见此生慙愧断续犹应䕶得龙竒松二十字杉松何相疎榆栁方逈屑无人檀谈柄一枝不敢折中庭苔藓深吹余鸣佛禽至于槯折枝凡草犹避隂僻径根从露闲房枝任侵一株风正好来助碧云吟时时扫牎声重露滴寒砌风飐一枝闲窥别生势偃盖入楼妨盘根侵井窄髙僧独惆怅为与隔永安坊永夀寺三门东吴道子画似不得意佛殿名㑹仙本是内中梳洗殿贞元中有証智禅师往往灵验或时在张椟兰中若治田及夜归寺若在金山界相去七百里辞闲中好闲中好尽日松为侣此趣人不知轻风度僧语闲中好尘务不萦心坐对当牎木看移三面隂闲中好幽磬度钟遅巻上论题肇画中僧姓支崇仁坊资圣寺净土院门外相传吴生一夕秉烛醉画就中㦸手视之悪骇院门里卢稜伽常学吴势吴亦授以手诀乃画揔持三门寺方半吴大赏之谓人曰稜伽不得心诀用思太苦其能久乎画毕而卒中门牎间吴画高僧韦述賛李严书中三门外两面上层不知何人画人物颇类阎令寺西廊北隅杨怛画近塔天女明睇将瞬团塔院北堂有鐡观音辰三丈余观音院两廊四十二贤圣韩干画元中书賛东廊北头散马不意见者如将嘶蹀圣僧中龙树商那和修絶妙团塔上菩萨李真画四面花鸟边鸾当药菩萨顶工莪葵尤佳塔中藏千部法华经辞诸画连句栢梁体吴生画勇正㦸攅出变竒势千万端苍苍鬼恠层璧寛覩之忽忽毛发寒稜伽之力所疲殚李真周昉优劣难活禽生卉推边鸾花房嫰彩犹未干韩干变态如激湍惜者璧画势未殚后人新画何汗漫成式字柯古文昌之子慱学强记多竒篇秘籍尝于私第凿池得片鐡命尺周量之笑而不言寘之宻室时窥之则有金书二字报十二时也成式愽物类此终太常少卿成式与温庭筠云篮纸诗序曰予在九江多意造之分送五十诗云三十六鳞充使时数畨犹得褁相思待将袍袄重抄了尽冩襄阳播掿词成式酉阳杂爼云古乐府木兰篇愿駞千里明送儿还故乡明字多误作鸣駞卧腹不帖地屈足漏明则行千里又云波斯国谓象牙为白暗犀角为黒暗故老杜有黒暗通蛮货之句又载鬼诗二篇云长安女儿踏春忙何处春归不断肠舞袖弓弯浑忘却蛾眉空带九秋霜又云流水姢姢芹发牙织鸟双飞客还家荒村无人作寒食殡宫空对棠梨花酉阳杂爼云一夕予坐客牙送连句为烦乃命工取细斑竹以白金鎻首如茶挟以递联名之予在城时常与客连句初无虚日小酌求狎或穷韵相角或押恶韵或煎茗一椀为八韵诗谓之杂连若志于不杇则汰拣稳韵无所得辄巳谓之苦连连时共押平声好韵不僻者出于竹简谓之韵牒出城忘携行坐客句枝韵牒之语必为好事者所传矣因説故相牛公杨州赏秀才蒯希逸诗蟾蜍醉里破蛱蝶梦中残每坐吟之予因请坐客各吟近日为诗者佳句有吟贾岛旧国别多日故人无少年马戴猿啼洞庭树人在木兰丹又骨销金镞在有吟僧无可河来当塞断山逺与沙平又开门落叶深有吟张祐河流侧让闗又泉声到池尽有吟僧灵凖诗晴看汉水广秋觉岘山髙吟朱景玄塞鸿先秋去邉草入夏生予吟上都僧元础守隔残潮去又採药过泉声又林塘秋半宿风雨夜深来予识蜀中客龎李予每云寒云生易满秋草长难髙成式有汉上题襟十巻光风亭夜宴妓有醉殴者温飞卿曰若状此便可以疻靣对捽胡成式乃曰捽胡云彩落疻靣月痕消又曰掷履仙凫起撦衣蝴蝶飘羞中含薄怒嚬里带余娇醒后犹攘腕归时更折腰狂夫自缨絶眉势倩谁描韦蟾云争挥钩弋手竞耸踏徭身伤颊讵关舞捧心非効嚬飞卿云吴国初成阵王家欲觧围拂巾双雉呌飘瓦两鸳飞唐诗纪事巻第五十七唐诗纪事唐诗纪事卷第五十八唐诗纪事巻第五十八温庭皓韦蟾李敬芳李溟李郢韩琮刘沧栁棠贺兰朋吉崔珏李洞长孙翺崔橹曹唐于武陵霍㧾刘鲁风卢尚卿温庭皓尚书东苑公镇襄阳成式庭皓蟾皆其从事上元唱和诗各三篇成式诗云风杪影凌乱露轻光陆离如霞散仙掌似烧上峨嵋道树千花发扶桑九日移因山成衆象不复借蟠螭踊出多寳塔往来飞钖僧分明三五月传照百千灯驯狖移髙柱庆云遮半层夜深寒焰白犹自缀金绳磊落风初定轻明云乍妨疎中摇月彩繁处杂星芳火树枝柯宻烛笼鳞角张穷愁读书者应得假余光庭皓诗云一峰当胜地万㸃照严城势异崑冈发光疑玄圃生焚书翻见字举燧不招兵况遇新春夜何劳秉烛行九枝应并耀午夜思潜然景集青山外萤分碧草前辉华侵月影歴乱冩星躔望极髙楼上摇光满绮延春山收暝色爝火集余辉丽景饶红熖祥光出翠微白榆行自比青桂影相依唯有偷光客追逰欲忘归庭皓咸通中为徐州崔彦曾幕府龎勋反以刅脇廷皓使为表求节度使倨答曰我岂以笔砚事汝耶其速杀我遂遇害廷皓梅诗云一树寒林外何人此地栽春光先自煖阳艳暗相催晓觉霜添白寒迷月借开余香低惹䄂堕蘃逐流杯零落移新暖飃扬上故台雪繁鸎不识风袅蝶空廻羗吹应愁起征徒异渴来莫贪题咏兴商鼎待塩梅韦蟾上元唱和诗云新正圆月夜尤重看灯时累塔嫌沙细成文讶笔迟归牛疑燧落过鴈悮书遗生惜兰膏烬还为隔嵗期举烛光才起挥毫势竞分㸃时惊坠石桃处接崩云辞异秦丞相铭非窦冠军唯愁残熖落逢玊亦俱焚多寳神光动生金瑞色浮照人低入郭伴月夜当楼熏穴应无取焚林固有求夜䦨陪玉帐不见九枝留蟾帘问鄂州罢賔僚祖饯蟾曾书文选句云悲莫悲兮生别离登山临水送将归以牋毫授賔从请续其句逡廵有妓泫然起曰某不才不敢染翰欲口占两句韦大惊异令随念云武昌无限新栽栁不见杨花扑面飞座客无不嘉叹韦令唱作杨栁枝词蟾为尤丞至长乐驿见李汤给事题名题其侧曰渭水春山照眼明希仁何事寡诗情只应学得虞姬婿书字才能记姓名蟾字隐珪下杜人大中七年进士登第初为徐商掌书记终尚书左丞梅诗云髙树临溪艳低枝隔竹繁何须是桃李然后欲忘言拟折䰟先断须看眼更昏谁知南陌草却解望王孙题僧壁云一竹横檐挂净巾灶无烟火地无尘剃头未必知心法要且闲于名利人叚成式和云有僧支颊捻眉毫起就夕阳磨剃刀到此既知闲处乐俗心何啻九牛毛送卢潘尚书之灵武云贺兰山下果园成塞北江南旧有名水木万家朱戸暗弓刀千队鐡衣鸣心源落落堪为将胆气堂堂合用兵却使六畨诸子弟马前不信是书生赠商山僧云啇岭东西路欲分两间茅屋一溪云师言耳重知师意人是人非不欲闻李敬方天台闲望云天台十二旬一片雨中春林果垂杨尽山苖半夏新阳乌暗展翅隂餽夜飞轮坐兾无云物分明见北辰劝酒云不向花前醉花应解笑人只忧连夜雨又过一年春闻髙侍郎卒贬所云京西髙院长直气似吾徒走马论邉备飞声感庙谟官移人未察身没事多符寂寞他年后名编野史无遣兴云果窥丹灶鹤莫羡白头翁日月仙壶外筋骸药臼中云归无定所鸟迹不留空何必劳方寸岖﨑问逺公汴河直进舩云汴水通淮利㝡多生人为害亦相和东南四十三州地取尽脂膏是此河字中䖍登长庆进士第大和中为歙州刺史大中时顾陶集唐诗类选云李歙州敬方才力周备兴比之间独与前軰相近家集三百首简择律韵八篇而已虽前后絶或畏多言而典刑具存非敢避弃李溟乔木挂斗色水驿坏门开向月片帆去背云行鴈来晚年名利迹宁免路岐哀前计不能息若为玄鬓廻溟以是诗得名张为取作主客图贾岛送溟谒宥州李权使君云英雄典宥州迢逓苦吟游风宿骊山下月斜㶚水流去时初落叶廻日定无秋太守携才子看鹏百尺楼李郢重阳日寄浙东诸从事云野人多病门长掩荒圃重阳菊自开愁里又闻清笛怨望中难见白衣来元瑜正及从军乐寗戚谁怜叩角哀红斾纷纷碧江暮知君醉下望郷台奉陪裴相公重阳日游安乐池亭云绛霄轻霭翊三台嵇阮情怀管乐才莲沼昔爲王俭府菊篱今作孟嘉盃宁知北阙元勲在却引东山臼客来自笑吐茵还酩酊日斜空从綘衣廻和湖州杜员外冬至日白苹州见忆云白苹亭上一阳生谢眺新裁锦绣成千嶂雪销溪影緑几家梅绽海波清已知鸥鸟长来狎可许汀洲独有名多愧龙门重招引即抛田舍棹舟行赠羽林将军云虬髯顦顇羽林郎曽入甘泉侍玉皇鵰没夜云知御苑马随仙仗识天香五湖刼去孤舟月六国平来两鬓霜唯有桓伊江上笛卧吹三弄送残阳上裴晋公诗云四朝忧国鬓如丝龙马精神海鹤姿天上玊书传诏夜阵前金甲受降时曾经庾亮三秋月下尽羊昙两路碁惆怅臼堂扄緑野夕阳无限鸟飞迟江亭春霁云江篱漠漠荇田田江上云亭霁景鲜蜀客帆樯背㱕鷰楚山花木怨啼䳌春风掩映千门栁晚色凄寒万井烟金磬泠泠水南寺上方僧室翠微连寒食逺望云旧坟新陇哭多时流世都堪几度悲乌鹊乱啼人未逺野风吹散白棠棃七夕寄张氏兄弟云新秋牛女㑹佳期红粉筵开玊馔时好与檀郎记花朶莫教清晓羡珠丝七夕云乌鹊桥头双扇开年年一度过河来莫嫌天上稀相见犹胜人间去不回欲减烟花饶俗世暂烦烟月掩粧台别时旧路长清浅岂肯离似死灰中元夜诗云江南水寺中元夜金粟栏邉见月娥红烛影廻仙态近翠环光动见人多香飘彩殿疑兰麝雾遶轻衣杂绮罗湘水夜空巫崃逺不知归路欲如何字楚望大中进士终于御史郢有诗云江风彻曙不成睡二十五声秋㸃长最为警絶刘光逺载于金华子李义山汴上送郢之苏州云人髙诗苦滞夷门万里梁王有旧园烟幌自应怜白纻月楼谁伴咏黄昏露桃涂颊依苔井风栁夸腰住水村苏小小坟今在否紫兰香迳与招魂杜牧之湖南正初招郢云行乐及时时巳晚对酒当歌歌不成千里暮山重叠翠一溪寒水浅深清髙人以饮为忙事浮世除诗尽强名看着白苹芽欲吐雪舟相访胜闲行方千赠李郢端公非唯孤峭与世絶吟处斯须能变通物外搜罗归大雅毫端剪削有余功山川正气侵灵府雪月清辉引惠风别得人间上昇术丹霄路在五言中郢子兴字鲁珍生于南海尤能诗每一篇成必鲙炙人口后登甲科韩琮春愁篇云金乌长飞玉兎走青鬓长青古无有秦娥十六语如丝未解贪花惜杨栁吴鱼岭消息氷盻兰情别来乆劝君年少莫逰春暖风迟日浓如酒咏马云曽经伯乐识长鸣不似龙行不敢行金垀未登嘶若是盐车犹驾痩何惊难逢王济知音癖欲就燕昭买骏名早晚飞黄引同皁碧云天上作鸾鸣暮春送客云緑暗红稀出鳯城暮云楼阁古今情行人莫聼宫前水流尽年光是此声骆谷晚望云秦川如画渭如丝去国还郷一望时公子王孙莫来好岭花多是断肠枝二月二日逰洛源云旧苑新晴草似苔人还香在踏青开今朝此地成惆怅已后逢春更莫来公子行云紫袖长衫色银蝉半臂花带粧盘水玊鞍绣坐云霞别殿承恩泽飞龙赐渥洼控罗青袅辔镂象碧熏葩意气催歌舞䦨珊走钿车袖彰云缥缈钗转凤欹斜珠巻迎归箔红笼晃醉纱唯无难夜日不得似仙家字代封大中中为湖南观察使待将士不以礼宣宗时为都将石载顺等所逐刘沧中秋夜翫月诗云中秋郎月静天河乌鹊南飞客恨多寒色满牕明枕簟清光凝露拂烟萝桂枝斜汉流灵魄苹叶微风动细波此夜空庭闻木叶蒹葭霜积鴈初过与僧话旧云巾舄同时下翠微旧逰因话事多违南朝古寺几僧在北岭空林唯鸟归莎径晚烟凝竹坞石池香色染苔衣此来相见又相别即是闗河朔㕍飞经炀帝行宫云此地曾经翠辇过浮云流水竟如何香消南国美人尽怨入东风芳草多残栁宫前空露叶夕阳川上浩烟波行人遥起广陵思古渡月明闻棹歌咸阳怀古云经过此地无穷事一望凄然感废兴渭水故都秦二世咸阳秋草汉诸陵天空絶塞闻邉㕍叶尽孤村见夜灯风景苍苍多少恨寒山半出白云层长洲怀古云野烧空原尽狄灰吴王此地有楼台千年事往人何在半夜月明潮自来白鸟影从江树没清猿声入楚云哀停车日晚荐苹藻风静寒塘花正开沧字藴灵大中进士也栁棠东川栁棠应进士举才思优赡杨尚书汝士作镇日以一巨鱼饮之棠不即饮杨公以诗戯之曰文章谩道能吞凤盃酒何曾解喫鱼今日梓州张社㑹应须遭这老尚书棠曰未向燕台逢厚礼幸因社㑹接余欢一鱼喫了终无愧鵾化为鹏也不难初棠与冯戡善棠及第后戡与诗曰桃花浪里成龙去竹叶山头退鹢飞棠每于东川席纵日甚诗忤杨公云莫言名位未相俦风月何曽阻献酬前軰不须轻后辇靖安今日在衡州靖安李宗闵尚书与杨公中外昆弟东川益怒为书让其座主髙諎侍郎曰栁棠者兇悖嚣傲识者悪之狡过者仲容才非犬子且膺门之贵岂宜有此生乎二公以书往返诘难棠不任忧愓其后叅越嶲军事而卒贺兰朋吉客舍喜友人相访云荒居无四隣谁肯访来频古树秋中叶他郷病里身㕍声风送急萤影月流新独为成名晚多慙见友人贾岛寄朋吉云往往东林下花香似火焚故园从小别夜雨近秋闻野菜连寒水枯株簇古坟泛舟同逺客寻寺入幽云斜日扉多掩荒田径细分相思蝉几䖏偶坐蝶成群㑹宿曽论道登髙省议文苦吟遥可想邉叶向纷纷岛又有夜喜贺兰三见访诗云漏钟仍夜浅时节欲秋分泉䀨栖松鹤风除翳月云踏苔行引兴枕石卧论文即此寻常静来多祗是君崔珏岳阳楼晚望云干坤千里水云间钓艇如萍去复还楼上北风斜巻席湖中西日倒衘山怀莎有恨骚人往鼓瑟无声帝子闲何事黄昏尚凝睇数行烟树接荆蛮哭李商隠云成纪星郎字义山适归黄壤抱长叹词林枝叶三春尽学海波澜一夜干风雨已吹灯烛灭姓名长在齿牙寒应逰物外攀琪树便着霓裳上玉坛水精枕云千年积雪万年氷掌上初擎力不胜南国旧知何处得北方寒气此中凝黄昏转烛萤飞沼白日褰帘水在簮蕲簟蜀琴相对好裁诗乞与涤烦襟鸳鸯云翠鬛红毛舞落晖水禽情似此禽稀暂分烟岛犹廻首秪过寒塘亦并飞映雾乍迷金殿冷逐梭齐上玊人机採兰无恨兰桡女笑指中流候尔归珏作太魏公幕与副车袁充常侍不叶公俱荐之于朝珏拜芸合讐校㑹有客以丝桐诣公心善之欲振其名命以所乘马迎珏赏之公为客请一篇珏因以发其愤诗云云七条絃上五音寒此艺知音自古难唯有河南房次律始终怜得董庭兰珏字梦之登大中进士第李义山送珏往西川云年少因何有旅愁欲为东下更西逰一条雪浪吼巫崃千里火云烧益州卜肆至今多寂寞酒炉从古擅风流浣花牋纸桃红色好好题诗咏玊钩李洞上崇贤曹郎中云闲坊宅枕穿宫水听氷分衾尽蜀僧药杵声中捣残梦茶铛影里煮孤灯刑曹树䕃千年井华岳楼开万里氷诗句变风官渐紧夜涛春尽海邉藤子规诗云万古潇湘汲上云化为流血杜䳌喀长疑啄破青山色只恐啼穿白月轮花落玄宗归蜀道雨飞工部宿江津声声犹恐聒君耳不见千愁一甑尘洞唐诸王孙也常逰西川慕贾浪仙为诗铸铜像其仪事之如神洞为终南山诗二十韵句有残阳髙照蜀败叶逺浮泾复曰竹烟岚冻偷湫雨雹腥逺平丹凤阙冷射五侯㕔赠司空侍郎云马饥飡落叶鹤病晒残阳又曰巻箔清谿月敲松紫合书又送僧云越讲迎骑象蕃斋懴射鵰上髙仆射曰征南破虏汉功臣提劔归来万里身闲倚凌云金柱看形容消痩老于真复曰药杵声中捣残梦茶铛影里煮孤灯送人归东南云岛屿分诸国星河共一天时人但诮其僻澁而不能贵其竒峭唯吴子华深知之子华才力浩大八面受敌以韵着称颇攻骚雅尝以百篇示洞洞日大兄所示百篇中有一联絶唱西昌新亭曰暖漾鱼遗子晴逰鹿引麛子华不怨所鄙而喜所许洞三榜裴公第二榜䇿夜帘前献诗公道此时如不得昭陵恸哭一生休寻卒蜀中裴公无子人谓屈洞所致裴公贽也洞慕贾岛铸其像顶戴常念贾岛佛洞终南山诗云关内平田窄东西截杳㝠雨侵诸县黒云破九门青暂看犹无暇长栖信有灵古苔先渍斗积雾夜昏萤怒恐撞天漏深疑隠地形盘根连北岳转影落南溟穷穴何山出遮蛮上国宁残阳髙照蜀败叶逺浮泾竹烟岚冻偷湫雨雹腥闲房僧灌顶浴涧鹤爲翎梯滑危縁索云深静唱经放泉经鹿睡闻磬得人醒踏逐神仙宅敲开洞府扄碁残秦士局字缺晋公铭一谷𠢐开午孤峰耸起丁逺平丹鳯阙冷射五侯㕔万丈氷哜折千寻树影亭望中仙岛动行处月轮馨叠石移临砌研胶泼上屛明时献君夀不假老人星送僧逰南海云春往海南邉秋闲半路蝉鲸吞洗钵水犀触㸃灯舩岛屿分诸国星河共一天长空却归日松偃旧房前赋得送贾岛调长江云敲炉吟雪月谪出国西门行傍长江影愁深汨水魂印携过烧寺琴典在花村饥食山松子谁知贾传孙题维摩畅林居云诸方逰几臈五夏五峰销越讲迎骑象蕃斋懴射鵰冷笻书雪倚枯栎画云烧从此西林老瞥然三万朝郑谷哭洞诗云自闻东蜀病唯我㝡关情若近长江死想君胜在生瘴蒸丹旄湿灯隔素帷清塜树僧栽后新蝉一两声长孙翺长孙翺朱庆余各有宫词翺词曰一道甘泉接御沟上皇行处不曾秋谁言水是无情物也到宫前咽不流朱曰寂寂花时间院门美人相对泣琼轩含情欲説宫中事鹦鹉前头不敢言崔橹春晚岳阳城言怀云烟花零落过清明异国光隂老客情云梦夕阳愁里色洞庭春浪坐来声天邉一与旧山别江上几看芳草深独凭栏杆意暮笳鸣轧调孤城华清宫诗云银河漾漾月辉辉楼碍星邉织女机横玊呌云清似水满空霜逐一声飞障掩金鸡蓄祸机翠华西拂蜀云飞珠帘一闭朝元阁不见人归见燕归草遮回蹬絶鸣銮云树深深碧殿寒明月自来还自去更无人倚玉栏杆门横金鎻悄无人落日秋声渭水濵红叶下山寂寂湿云如梦雨如尘橹慕杜紫微为诗橹才情丽而近荡有无机集三百篇尤能咏物如梅花诗曰强半痩因前夜雪数枝愁向晚天来复曰初开已入雕梁画未落先愁玉笛吹山鹊诗曰云生柱础降龙地露洗林峦放鹤天莲花诗云无人解把无尘袖盛取残香尽日怜橹有酒失于䖍州陆郎中肱以诗谢之日醉时颠蹶醒时羞麴蘖推人不自由叵耐一双穷相眼不堪花卉在前头出摭言橹大中时进士也山路见花诗曰晓红初折露香新独立空山冷笑春春意自知无主惜恣风吹逐马蹄尘岸梅云含情含怨一枝枝斜压渔家短短篱惹袖尚余香半日向人如诉雨多时初开偏称雕梁画未落先愁玉笛吹行客见来无去意解帆烟浦爲题诗曹唐暮春戱赠吴端公云年少英雄好丈夫大家望拜汉金吾闲眠晓日聼鶗鴂笑倚春风杖辘轳深院吹笙从汉婢静街调马任奚奴牡丹花外帘钩下独凭红肌捋虎须病马云緑耳何年别渥洼病来颜色半泥沙四蹄不凿银砧裂双眼慵开玉烛斜堕月兎毛轻蔛蔌失云龙骨痩牙槎平原好放无人放嘶向东风苜蓿花尝寓江陵佛寺寺有亭沼唐得句曰水底有天春漠漠人间无路月茫茫明日还坐沼上有二妇人素裳徐徐步咏所吟诗唐廹而讯之不应未十歩而没数日唐亦殂竟不成名箫声欲尽月色苦依旧汉家宫树秋看却龙髯攀不得九霞零落鼎湖宫一曲哀歌茂陵道汉家天子塟秋风谁知汉武无仙骨满灶黄金成白烟右张为取作主客图唐字尧賔桂州人初为道士后为使府从事咸通中卒作逰仙诗百余篇其友人曰尧賔曽作鬼诗唐曰何也日井底有天春寂寂人间无路月茫茫非鬼诗而何唐大哂逰仙诗今见一絶云静节先生几代孙青娥曽玉郎魂春风流水还无頼偷放桃花出洞门唐诗属对清切如鹧鸪思起歌声动鸲鹆身翻舞袖齐斩蛟青海上射虎黒山头此类颇多于武陵孤云诗云南北各万里有云心更闲因风离海上伴月到人间洛浦少髙树长安无旧山徘徊不可住漠漠又东还客中云楚人歌竹枝逰子泪沾衣异国久为客寒宵频梦归一封书未返千树叶皆飞南度洞庭水更应消息稀长信宫云箪凉秋气初长信恨何如拂黛月生指理髪云满梳一从悲画扇几度泣前鱼坐听南宫乐清风揺翠𥚑武陵㑹昌时诗人也白日不西落红尘应亦深青山如有利白石亦成尘四海少年路千川无定波右张爲取作主客图霍揔郡楼望九华歌云楼上坐见九子峰翠云赤日光溶溶有时朝昏变踈宻八峰和烟一峯出有时风巻天雨晴聚连连如弟兄阳乌生子偶成数丹鳯飬雏同此名日日遥看机已静未离尘躅思真境子明龙驾腾九垓陵阳相对空崔嵬玉浆瑶草不可见自有神仙风马来武元衡尝有送揔诗云瑟丝箫管怨津楼三奏行人醉不留别后相思江一㟁落花飞处杜䳌愁揔咸通时为池州刺史刘鲁风鲁风江西投谒所知颇为典客所阻因赋一絶曰万巻书生刘鲁风烟波万里谒文翁无钱乞与韩知客名纸毛生不肯通鲁风张又新客也又新水记曰子刺九江有客李滂门士刘鲁风自正元后唐文甚振以文学科第为一时之荣及其弊也士子豪气骂吻逰诸矦门诸侯望而畏之如刘鲁风姚嵓保栁棠平曽之徒其文皆不足取余故载之者以见当时诸侯争取誉于文士此盖外重内轻之牙蘖如李益者一时文宗犹曰感恩知有地不上望京楼其后如李山甫軰以一名第之失至挟方镇刼宰辅则又有甚焉者矣一篇一韵初若虚文而治乱之萌系焉余以是知其不可忽也卢尚卿咸通十一年以龎勋盗据徐州乆屯戌卒连年飞輓物力方虚因诏权亭贡举一年是嵗尚卿自至阙闻诏而廻乃赋东归诗曰九重丹诏下尘埃深琐文闱罢选才桂树放教遮月长杏园终待隔年开自从玉帐论兵后不许金门諌猎来今日㶚陵桥上过门人应笑腊前廻尚卿至僖宗中和二年始登第于蜀唐诗纪事唐诗纪事卷第五十九唐诗纪事巻第五十九薛莹禇载汪遵萧遇卢渥李讷崔元范杨知至封彦卿卢邺髙湘卢溵滕倪林杰李明逺李章武郭圆薛逢张洪靖韩察崔恭崔公信陆湹胡証髙铢张贾薛莹中秋月云三十六旬盈复缺百年堪喜又堪伤劝君莫惜登楼望云放婵娟不乆长禇载云诗云尽日看云首不廻无心都大似无才可怜光彩一片玊万里青天何处来贺赵观文重试及第云一枝仙桂两回春始觉文章可致身已把色丝要上第又将彩笔冠群伦龙泉再淬方知利火浣重烧转更新今日街头看御牓大能荣耀苦心人案观文干宁二年崔凝下第八人登第是年命陆辰重试而观文为牓首陆威为郎官载以文投献数字犯其家讳威因矍然载寻以牋致谢曰曹兴之图画虽精终慙误笔殷浩之矜持太过翻逹空函载字厚之登干宁进士第汪遵五湖诗曰巳立平吴覇越功片帆高飏五湖风不知战国纵横者谁似陶朱得始终渑池云西秦北赵各称高池上张筵列我曹何事君王亲击缶相如有劔可吹毛函谷关云脱祸东奔壮气催马如飞电势如雷当时若不轻弹铗那得关门夜半开遵㓜爲吏许棠应二十余举遵犹在胥徒善爲絶句诗而深晦宻一旦辞役就贡㑹棠送客至㶚浐间遇遵于途讯曰何事至京遵曰就贡棠怒曰小吏无礼后遵成名五年棠始登第秦筑长城比鐡牢蕃戎不敢过临洮虽然万里连云际争及尧阶三尺髙遵长城诗也得名于时遵宣城人登咸通七年进士第许棠其郷人也水泉花木好髙树嵩少纵横满目前惆怅人间不平事今朝身在海南邉遵题李太尉平泉庄诗也萧遇春诗云南国韶光早春风送臈来水堤烟报栁山寺雪惊梅练色铺江晚潮声逐渚廻青旗问沽酒何处拨寒醅萧与韦保衡同年登第保衡以幸进而萧自摽致衡衘之既相椅萧之失贬播州司马途经三崃月夜赋诗自悼惧其见害若有人告曰公其勿忧余当爲禁御萧后爲相卢渥渥字子章轩冕之盛近代无比伯仲四人咸居显列干符初母忧服阕渥自前中书舍人拜陜府观察使弟绍前长安令除给事中弟沅自前集贤校理除左拾遗弟沼自畿尉迁监察御史诏书叠至士族荣之及赴任陜郊洛城自居守分司朝臣已下牙设祖筵洛城为之一空都人耸观亘数十里渥题嘉祥驿诗曰交亲荣饯洛城空秉钺戎装上将同星使自天丹诏下雕鞍照地数程中马嘶静谷声偏响斾映晴山色更红到后定知人易化满街棠树有遗风渥在举场甚有时称曾于浐水逆旅遇宣宗微行意其贵人歛身避之帝唿与相见乃自称进士卢渥帝请诗巻袖之而去它日对宰臣语及卢渥今主司擢第宰臣问渥与主上有何阶縁渥具陈其由时亦不以为忝渥应举之歳偶临御沟见一红叶叶上有絶句置于巾箱或呈于同志及宣宗放宫人初下诏许从百官司吏独不许贡举人卢后一任范阳获其退宫覩红叶而吁藏巾箧验其书无不惊讶诗曰水流何太急深宫尽日闲慇懃谢红叶好去到人间出本事诗唐末渥自陜府㢘察入朝知举遇巢冦犯阙不及终场赵崇戱之曰出膓不生养主司也盖卢氏未尝知举卢相携耻之㧞为主文卒不果渥终检校司徒李讷李尚书讷为浙东㢘使夜登越城楼闻歌曰㕍门山上㕍初飞其声激切召至曰去籍之妓盛小丛也时察院崔侍御元范自府幕赴阙庭李饯之命小丛歌饯在座各为一絶赠送之崔下句云独向栢台为老吏或曰侍御鳯合中书即其程也何老于栢台请改之崔不可是年秋崔鞠狱谯中乃终于栢台之任讷诗云绣衣奔命去情多南国佳人歛翠娥曾向教坊听国乐为君重唱盛丛歌讷故侍郎建字杓直之子字敦正大中时为浙东观察使卒于兵部尚书崔元范元范诗云羊公留宴岘山亭洛浦髙歌五夜情独向栢台为老吏可怜林木响余声元范以监察御史为浙东幕府杨知至知至诗云赵燕能歌有几人为花回雪似含声频随御史西归去谁伴文翁怨九春知至时为浙东团练判官㑹昌四年王起奏五人杨知至源重郑朴杨严窦缄有㫖令送所试杂文付翰林重考覆续奉进㫖杨严一人宜与及第源重等四人落下知至因以长句呈同年曰由来梁㕍与㝠鸿不合翩翩向碧空寒谷谩劳邹氏律长天独遇宋都风此时泣玉情虽异它日衘环事亦同二月春光正摇荡无因得醉杏园中知至字几之登进士第为宰相刘瞻所善擢累户部侍郎封彦卿彦卿诗云莲府才爲緑水濵忽乘騘马入咸秦爲君唱作西歌调日暮偏伤去住人彦卿大中进士第爲浙东观察判官户部尚书敖之子卢邺邺诗云何郎载酒别贤侯更吐歌珠宴庾楼莫道江南不同醉即陪舟檝上京沟邺大中四年登第爲浙东观察使高湘湘诗云谢安春渚饯袁宏千里仁风一扇清歌黛惨时方酩酊不知父子重飞觥唐父子之学三家髙谐子湘湜子邵子允躬崔郾子瑶唯崔氏相去只二十年咸通末路嵓作相除不附已者十司户崔沆州李渎绣州李藻费州湘髙州湘与兄湜不睦湜为中书舍人与嵓善湘到任愤湜不巳尝赋诗曰唯有髙州是当家湘字濬之锴之子为右諌议大夫卢溵溵诗云乌台上客绣衣公共捧天书静境中桃朶不须歌白苎耶溪暮雨起樵风溵浙东处士也滕倪滕倪苦心为新诗嘉声早播逺之吉州谒宗人太守郎中迈迈每吟其句云自髪不能容相国也同闲客满头生又题鹭鹚障子云映水有深意见人无惧心迈曰魏文惜陈思之学潘安褒正叔之文贵集一家之盛如此倪逼秋试捧笈告逰留诗为别怅然曰是必不祥倪至秋逝于啇于馆舍闻者莫不伤焉倪诗曰秋初江上别旌旗故国无家涙欲垂千里未知投足处前程便是听猿时误攻文字身空老却返渔樵计已迟羽翼彫零飞不得舟霄无路接差池林杰林杰字智周㓜而秀异言则成文年六歳请举童子时父肃爲闽府大将性乐善尤好聚书又妙于手谭当时名公多与之交及有是子益大其门㢘使崔侍郎于函与迁职郷人荣之杰五岁父携行至王仙君覇坛戱问童子能诗乎杰口占云羽客已登仙路去丹炉草木尽彫残不知千载归何日空使时人扫旧坛父初不谓眇歳之作遽臻于此群亲益惊异递相传讽自此日课所爲未几盈轴明年遂献唐中丞唐既伸幅窥吟耸尓骇叹命子弟延入学院时㑹七夕赋乞巧诗杰援笔曰七夕今霄看碧霄牛郎织女渡河桥家家乞巧望秋月穿尽红丝几百条唐叹曰真神童耳杰又精于琴棋草隷俱自天然不烦师授唐因与賔从碁或全局输者令罩之勿触取童子来继终其事杰必指纵出竒往往返胜曲尽其妙时谓神助后复业词赋颇振声问有仙客入壶中赋云仙客以变化随形逍遥放情处于外则一壶斯在入其中则万象俱呈飞合重楼不是人间之状竒花异木无非物外之名至九岁谒卢大夫贞黎常侍植无不嘉奖寻就賔庑日在宴筵李侍御逺赵支使格深所知仰不舍斯须和赵支使咏荔枝诗云金盘摘下排朱颗红殻开时饮玉浆郑副使立作竒童传刘制置潼为序以贻之至年十七方结束琴书将西迈而殂李明逺宣宗时太仆卿韦觐以祷醮之故为女巫诬告帝知其寃诏诛巫谪觐潘州司马李明逺时为监察御史有诗曰北鸟飞不到南人谁去逰天涯浮瘴水岭外向潘州草木春秋暮猿猱日夜愁定知迁客泪应只对君流李章武大和末勑僧尼试经不通者勒还俗章武为成都少尹有山僧云禅观有年未尝念经今被追试前业弃矣章武赠诗曰南宗尚许通方便何处心中更念经好去苾篘云水畔何山松栢不青青谕主者特免试郭圆世传张延赏韦臯持节劔南相代之事颇为延赏之耻郭泗濵圆诗曰宣父从周又适秦昔贤虽少出风尘当时甚讶张延赏不识韦臯是贵人南部新书云韦臯见辱于张延赏崔圆受薄于李彦允皆丈人子壻为西川交代圆㑹昌中检校司门外郎为劔南李固言从事薛逢逢字陶臣蒲州人㑹昌进士初与刘瑑交㑹瑑当国有荐逢知制诰者瑑猥曰先朝以两省官给事舍人先治州县乃得除逢未试州执不可乃出刺巴州而杨收王铎同牒署收辅政逢有诗微辞几讪收衘之复斥蓬绵二州刺史铎为相又以诗訾铎云昨日鸿毛万钧重今朝山岳一毫轻遂不见齿于秘书监题黄花驿云孤戌迢迢蜀路长鸟鸣山舘客思乡更看絶顶烟霞外数树嵓花照夕阳元日田家云南村晴雪北村梅树里茅檐晓尽开蛮榼出门儿妇去鸟飞迎路女郎来相逢但祝新正夀对举那愁暮景催长笑士林因管别一官轻是十年廻贺杨收作相诗云阙下憧憧车马尘沉浮相次䆠逰身湏知金印朝天客同是沙堤避路人威凤偶时因瑞圣应龙无水谩通神丘门不是趍时客始向穷途学问津逢命一道士㒵真自为賛曰装造薛逢长一尺五寸于是絶笔终未能续一旦忽一羽衣诣门见真讃命笔续之云手把金鎚凿开混沌长揖而去不知所之逢凿开混沌赋得名也汉武帝词云武帝清斋夜筑坛自斟明水醮仙官殿前童女移香案云际金人捧露盘绛节有时还入梦碧桃何处更骖鸾茂陵烟雨埋弓劔石马无声谩草寒张洪靖宏靖为太原节度使有山亭怀古诗云丛石依古城悬泉洒清池髙低袤丈内衡霍相蔽亏归田竟何因为郡岂所宜谁能办大野寄适聊在斯节度判官侍御史韩察和云公府政多暇思与仁智全为山想嵓穴引水听潺湲轩冕迹自逸尘俗无由牵苍生方瞩望讵得赋归田节度副使检校右散骑常侍崔恭和云髙情乐闲放寄迹山水中朝霞铺座右虚白贮清风潜窦激飞泉石路跻且崇歩武有胜槩不与俗情同观察判官兼殿中侍御史崔公信和云叠石状崖巘翠含城上楼前移卢霍峰逺带沅湘流潇洒主人静夤縁芳径幽清辉在昏旦岂异东山逰给事中陆瀍和云激水㵼飞瀑寄怀良在兹如何谢安石要结东山期入座兰蕙馥当轩松桂滋于焉悟幽道境寂心自怡左金吾卫大将军胡証和云飞泉天台状峭石蓬莱姿潺湲与青翠咫尺当幽竒居然尽精道得以书妍词岂无他山胜懿此清轩墀节度判官监察御史髙铢和云闘石类嵓巘飞流㵼潺湲逺壑檐宇际孤鸾雉堞间何必到海岳境幽机自闲兹焉得髙趣髙歩谢东山尚书左丞张贾和云中庭起崖谷漱玊下涟漪丹丘谁云逺寓象得心期岂不贵钟鼎至怀在希夷唯当蓬莱阁灵凤复来仪节度掌书记监察御史李德裕和云嵓石在朱戸风泉当翠楼始知岘亭赏难与清辉留余景澹将夕凝岚轻欲收东山有归志亦接赤松逰洪靖字元理元和中自宰相出为河东节度使公信登元和元年进士第洪靖帅太原辟为掌记后以德裕代之以公信为观察判官瀍登正元元年进士第証河东人举进士第元和十三年自振武节度使召任金吾大将军赵宗儒镇河中証时建节赴振武备桑梓里入谒持刺称百姓献赵公诗云诗书入京国旌斾过郷关州里荣之退之奉酬振武胡十二丈大夫诗云倾朝共羡宠光频半嵗迁腾作虎臣弩矢前驱烦县令里门先下敬乡人撗飞玊醆家山晓逺蹀金珂塞草春自笑平生夸胆气不离文字鬓毛新恭终汾州刺史铢字权仲既擢第为洪靖幕府后为太常卿贾为韦夏卿所知后至逹官初以侍御史为华州上以忘言之句别之曰束简下髙阁买符驱短辕故人惜分袂结念醉芳罇切切别思纒萧萧征骑烦临归无限意相视却忘言唐诗纪事巻第五十九唐诗纪事唐诗纪事卷第六十唐诗纪事巻第六十李节费冠卿刘虚白萧建袁不约孙纬周祚崔澹卢频李廓李频贾驰薛能曹邺裴䖍余陈陶李节㑹昌季年武宗大剪释氏巾其徒且数万人民隷其居容㒵于土木者沉诸水言词于纸素者烈诸火分命御史乗驲走天下察敢隐匿者罪之由是天下名祠珍宇毁撤如扫天子建号之初雪释氏之不可废也诏徐复之而自湖已南逺人畏法不能酌朝廷之躰前时焚撤书像殆无遗者故虽明命复许创立莫能得其书道林寺湘川之胜逰也有释疏言警辩有谋独曰太原府国家旧都多释祠我闻其帅司空范阳公天下仁人我第往求释氏遗文以惠湘川之人冝其听我而助成之矣即杖而北逰既上谒军门范阳公果诺之因四求散逸不成藴帙者至释祠而不见焚而副剰者又命讲丐以𥙷缮缺漏者月未几凡得释经五千四十八巻以大中九年秋八月辇自河东而归于湘焉喜释氏之助世既言之矣向非我君洞察理源其何能复立之即既立之且亡其书非有䟽言识逺而诚坚孰克洪之耶吾喜疏言奉君之令演释之宗不惮寒暑之勤德及逺人为叙其事且赠以诗湘川信信兮俗犷且佷利杀业偷兮吏莫之训繄释氏兮易暴使仁释何在兮释在斯文湘水滔滔兮四望何依猿狖腾拏兮云树飞飞月沉浦兮烟暝山樯席巻兮橹牀闲偃仰兮啸咏皷长江兮何时还湘川超忽兮落日晼晼松覆秋亭兮兰被春苑上人去兮几千里何日同游兮湘川水节登大中进士第费冠卿闲居即事云生计唯将三尺僮学它贤者隐墻东照眠夜后多因月扫地春来祗籍风几处旌旗驱战士一园青草伴衰翁子房仙去孔明死更有何人解指踪酬范中丞见惠云花宫栁陌正从行紫袂金鞍问姓名战国方须礼干木康时何必重侯嬴捧将束帛山僮喜传示银钩邑客惊直为云泥相去逺一言知巳杀身轻秋日与冷然上人寺庄观稼云世人从扰扰独自爱身闲美景当新霁随僧过逺山村桥出秋稼空翠落澄湾唯有中林犬犹应望我还题中峰云中峰髙拄泬寥天上有茅庵与石泉晴景猎人曾望见青蓝色里一僧禅䝉召拜拾遗书情二首云拾遗帝侧知难得官紧才微恐不胜好是中朝絶亲友九华山下诏来徴又云三千里外一微臣二十年来任运身今日忽䝉天子召自慙惊动国中人桂树藤云本为独立难寄彼髙树枝蔓衍数条逺溟蒙千朶垂向日助成隂当风籍持危谁言柔可屈坐见蟠蛟螭枕流石云不爲幽岸隐古色㴠空出愿以清泚流鍳此坚贞质傍临玊光润时㵼苔花宻徃徃惊游鳞尚疑垂钓日冠卿字子军池州人乆居京师感怀诗云萤烛不爲苦求名始辛酸上国无交亲请谒多少难九月风到面羞汗成氷片求名俟公道名与公道逺力尽得一名他喜我且轻家书十年絶归去知谁荣马嘶渭桥栁特地起愁声登元和二年第母卒既葬而归叹曰干禄飬亲耳得禄而亲丧何以禄爲遂隐池州九华山长庆中殿院李行脩举其孝节拜右拾遗制曰前进士费冠卿常预计偕以文中第禄不及于荣养恨毎积于永怀遂来屏身丘园絶迹仕进守其志性十有五年峻节无用清颷自逺夫旌孝行举逸人所以厚风俗而敦名教也冝承髙奖以儆薄夫擢参近侍之荣载伫移忠之効冠卿竟不应命杜荀鸖有诗吊其墓曰凡弔先生者多伤荆棘间不知三尺墓髙却九华山天地有何外子孙无亦间当时若徴起未必得身还冠卿以拾遗召不起赋诗云君亲同是先王道何如骨肉一处老也知臣不合佐时自古荣华谁可保姚合尝寄诗云逍遥缯缴外髙鸟与潜鱼阙下无朝籍林间有诏书夜眠幽洞石晓饭白云蔬四海人空老九华君独居此心谁复识日与世相疎李群玊经费拾遗故居云云卧竟不起少微空损光惟应孔北海为立郑公郷旧舘苔藓合幽斋松菊荒空余书带草日日上阶长刘虚白竟陵人刘虚白擢进士第嗜酒有诗云知道醉鄊无戸税任他荒却下丹田出北梦琐言虚白与卢坦交友坦主文虚白于廉前献一絶云二十年前此夜中一般灯烛一般风不知嵗月能多少犹着麻衣待萧建建与费冠卿同时建寄冠卿云见説九华峰上寺日宫犹在下方开其中幽境客难到请为诗中图画来冠卿答诗云自地上青峰悬崖一万重践危频侧足登堑半齐胷飞狖啼攀桂逰人喘倚松入林寒瘁瘁近瀑雨蒙蒙径滑石稜上寺开山掌中幡花扑净地台殿印晴空胜境层层别髙僧院院逢泉鱼候洗钵老玃戱撞钟外户凭云掩中厨课水舂搜泥时和面拾橡半添穜渡壑縁槎际持灯入洞穷夹天开壁峭透石感波雄涧蔼清无土潭深碧有龙畬田一片净谷树万株浓野客登临惯山房幽寂同寒炉树根火夏牖竹梢风邉鄙畴贤相黔黎託圣躬君能弃名利嵗晏一相逢建登进士第终礼部侍郎袁不约不约有深秋之句云愁声秋遶杵寒色碧山归又有客去之句云送将欢笑去收得寂寥廻张为取二联于主客图范栌云李固言在成都则李珪郎中郭圎员外陈㑹端公袁不约侍郎来择书记薛重诗事皆逺从公可谓莲幕之盛不约登长庆三年第孙纬中秋夜思郑延美有作云中秋中夜月世説慴妖精顾兎云初蔽长虵谁与勍未追良友翫安用玊轮盈此意人谁谕裁诗寄禁城纬咸通八年宏词登科周祚莫道春花独照人愁花未必怯青春四时风雨没时节共保松筠根底尘祚以此诗得名张为取作主客图崔澹怪得轻风送异香娉婷仙子曵霓裳惟忧错认偷桃客曼倩曽为汉侍郎太中末崔铉自平章事镇淮海杨收为支使收状云前时里巷初迎避马之威今日藩垣便仰问牛之代澹之词也澹终于吏部侍郎卢频蛱蝶行云东园宫草緑上下飞相逐君恩不禁春昨夜花中宿东西行云种荷玊盆里不及沟中水养雉黄金笼见草心先喜频又有春泪烂罗绮泣声抽恨多莫滴芙蓉池愁伤连蔕荷一朶花叶飞一枝花光彩美人惜花心但愿春长在右张为取作主客图李廓夏日途中云树夹炎风路行人正午稀初蝉数声起戯蝶一团飞日色欺清镜槐膏㸃白衣无成归故里自觉少光辉廓李程之子也登元和进士第大中中拜武宁节度使不能治军𥙷阙郑鲁言新麦未登徐必乱既而军乱果逐廓按旧史廓有诗名大中末累官至颕州刺史再为观察使子昼亦登进士第廓长安少年行云金紫少年郎绕街鞍马狂身从左中尉官属右春坊刬戴杨州㡌重薫异国香垂鞭踏青草来去杏园芳追逐轻薄伴闲逰不着绯长拢出猎马数换打毬衣晓日寻花去春风带酒归青楼无昼夜歌舞歇时稀日髙春睡足帖马赏年华倒揷银鱼袋行随金犊车还携新市酒逺醉曲江花几度归侵黒金吾送到家好胜躭长夜天明烛满楼留人看独脚赌马换偏头乐奏曾无歇盃廵不暂休时时遥令笑怪客有春秋遨游携艳妓裘束似男儿盃酒逢花住笙歌簇马吹莺声催曲急春色送归迟不以闻街皷华筵待月移赏春唯逐胜大宅可曽归不乐还逃席多狂惯衣歌人踏日起语鷰巻帘飞妇好唯相妬倡楼不醉稀㦸门连日闭苦饮惜残春开鎻通新客教姬屈醉人倩歌牵白马自舞踏红茵时軰皆相许平生不负身新年髙殿上始见有光辉玊鴈排方带金鹅立仗衣酒深和椀赐马疾打珂飞朝下人争看香街意气归逰市慵骑马随姬入座车楼邉听歌吹帘外市钗花乐眼从人閙归心畏日斜苍头来去报饮伴到倡家小妇教鹦鹉头邉唤醉醒犬娇眠玊箪鹰掣撼金钤碧地攅花障红泥待客亭虽然长按曲不饮不曾听鸡鸣曲云星稀月没入五更胶胶角角鸡初鸣征人牵马出门立辞妾欲向安西行再鸣引颈檐头下月中角声催上马才分地色第二鸣旌斾红尘巳出城妇人上城乱招手夫婿不闻遥哭声长恨鸡鸣别时苦不遣鸡栖近窻户镜听词云匣中取镜祠灶王罗衣掩尽明月光昔时长着照容色今夜潜将听消息门前地黒人来稀无人错道朝夕归更深弱体冷如鐡绣带菱花怀里热铜片铜片如有灵愿得照见行人千里形勐士行云战鼓惊沙悪天色勐士虬须眼前黒单于衣锦日行兵阵头走马生擒得幽并少年不敢轻虎狼窟里空手行送振武将军云叶叶归邉骑风头万里干金装腰带重锦缝耳衣寒芦酒烧蓬䁔霜鸿捻箭看黄河古城道秋雪白漫漫小説载廓从其父程过三亭渡为小石隐足痛以唿父程曰太华峰头见有仙人手迹黄河滩里争得隐人脚跟廓落第诗云牓前潜制泪衆里自嫌身气味如中酒情怀似别人暖风张乐席晴日看花尘尽是添愁䖏深居乞过春姚合有送李廓侍郎赴夏州诗云酬恩不顾名走马觉身轻迢逓河邉路苍茫塞上城沙寒无宿鴈虏近少闲兵饮罢挥鞭去傍人意气生李频频字德新睦州人与里人方千善给事中姚合名为诗士多归重频走千里丐其品藻合大加奖挹以女妻之干符中以工部外郎为剑州刺史卒吴州月夜与曹太尉话别诗云早晚更看吴苑月西斋长忆月当窓不知明夜谁家见应照离人隔楚江送茶山人归洞庭云却共孤云去髙眠最上峰半湖垂早月中路入疎钟秋尽䖝声急夜深山雨重当时同隐者分得几株松湖口送友人云中流欲暮见湘烟苇岸无穷接楚田去鴈逺冲云梦泽离人独上洞庭船风波尽日依山转星汉通霄向水连零落梅花过残腊故园归去及新年过四皓庙云东西南北人髙迹自相亲天下已归汉山中犹避秦龙楼曾作客鹤氅不为臣独有千年后青青庙木春陜下怀云故园何处在零落五湖东日暮无来客天寒有去鸿大河氷彻塞髙岳雪连空独夜悬归思迢迢永漏中郑谷哭建州李员外诗云今归终故里末嵗道如初旧友谁为志清风岂易书雨坟生野蕨郷奠钓金鱼独夜吟还泣前年伴直庐罗隠题方千诗云中间李建州夏汭偶同游頋我论佳句推君最上流九霄无鹤板双鬓老渔舟世难方如此何当浣旅愁姚合荅频诗云一年离九陌壁上挂朝袍物外诗情逺人间酒味髙思归知病长失寝觉勤劳衰老无多思因君把笔毫贾驰秋入闗诗云河上微风来关头树初湿今朝关城吏又见孤客入上国谁与期西来徒自急驰唐末人㑹昌间陆贞洞王涤軰题三乡诗驰后留赠云壁古字未灭声长响不絶蕙质本如云松心应耐雪耿耿离幽谷悠悠望瓯越𣏌妇哭夫时城崩无此说驰有秋入闗诗及东风吹晓霜雪鸟双双来之句张为取作主客图薛能能字大拙汾州人㑹昌六年进士大中八年平判入等𥙷盩屋尉辟太原陜虢河阳从事李福镇滑州表观察判官歴侍御史都官刑部员外郎福徙西川取为节度副使咸通中摄嘉州刺史归朝迁主客度支刑部郎中俄刺同州京兆尹温漳贬命权知尹州出领感化节度入授工书复节度徐州徙忠武广明元年徐兵赴溵水经许能以前帅徐军吏怀恩舘之州内许军惧徐人见袭大将周岌因衆怒逐能自称留后能全家遇害能申湖诗云昔年依崃寺每日见申湖下泪重来此知心一已无雨霖舟色暗岸㧞木形枯旧境深相恼新春宛不殊方来寻熟侣起去恨惊凫忍事花何笑喧吟瀑正麄堪忧从䆠到倍遣曩怀孤上马终回首傍人恠感吁谢刘相寄天柱茶云两串春团敌夜光名题天柱印维杨偷嫌曼倩桃无味捣觉嫦娥药不香惜恐被分縁利市尽应难覔为供堂麄官寄与真抛却頼有诗情合得尝献仆射相公云清如氷玊重如山百辟严趋礼絶攀强虏外闻应破胆平人长见尽开颜朝廷有道青春好门舘无私白昼闲致却垂衣更何事几多诗合咏关关从事蜀川日每短诸葛功业其诗曰流运有功终是挠隂符多术得非姦又云阵图谁许可庙㒵我揶揄又云焚却蜀书宜不读武侯无可律吾身能役镇徐州上元夜偶作云谁见将军心似海四更亲领万人游自负如此果军乱𬒳害上元诗偃王灯塔古徐州二十年来乐事休此日将军心似海四更身领万人游又云十万军城百万灯酥油香暖夜如蒸红粧满地烟光好秪恐笙歌引上昇能镇徐慕容漙刘巨容周岌俱在麾下来数年漙镇徐巨容镇襄岌镇许俱假端揆故能诗曰旧将已为三仆射病身犹是六尚书能题后集曰诗源何代失澄清䖏䖏狂波污后生常感道孤吟有泪却縁风坏语无情难甘恶少欺韩信枉被诸侯杀祢衡纵到缑山也无益四方联络尽蛙声青春背我堂堂去白发催人故故生此能诗也然无子美大体之度郑谷读许昌诗集有作云篇篇髙且真真爲国风陈澹伫虽师古纵横得意新剪裁成几帙唱和是谁人华岳题无敌黄河句絶伦吟残荔枝雨咏彻海棠春李白欺前軰陶潜仰后尘难忘嵩室下不负蜀江濵属思看山眼冥搜倚树身楷模劳梦想讽诵爽精神笔落空追怆曽䝉借斧斤秋夜旅舍寓怀云夜鎻荒芜独夜吟西风吹动故人心三秋木落半年客满地月明何处砧渔唱乱松汀鹭合鴈声寒咽陇云深平生只有松堪对露浥霜欺不受侵许州题德星亭云瀵水南流东有堤堤邉亭是武陵溪槎松配石堪僧坐蘃杏含春欲鸟啼髙处月生沧海外逺郊山在夕阳西频来不似军从事只戴纱巾曵杖蔾褒斜道中云十驿褒斜到䖏慵眼前常似接灵踪江遥旋入旁来水山阔犹藏向后峰鸟径悪时应立虎畬田开日自烧松行吟却笑公车役夜发星驰半不逢曹邺邺能交有特操咸通初为大常博士白敏中卒议谥邺责其病不坚退且逐谏目举怙威肆行谥曰丑髙元裕子壉懿宗时为相卒邺建言壉为宰相交㳺丑杂进取多蹊谥法不思爱民曰刺请谥为刺读李斯传云欺暗常不然欺明当自戮难将一人手掩得天下目杏园即席上同年云岐路不在天十年行不至一旦公道开青云在平地枕上数声皷衡门巳如市白日探得珠不待骊龙睡忩忩出九衢僮仆颜色异故衣未及换尚有去年泪晴阳照花影落絮浮野翠对酒时忽惊犹疑梦中事自怜孤飞鸟得接鸾鳯翅永怀共济心莫起胡越意邺字业之大中进士也唐末以祠部郎中知洋州隣女面上花空床常对影况妾不嫁容甘为瓶坠井右张为取此句洎读李斯传店园上同年诗作主客图老圃堂诗云邵平瓜地接吾庐糓雨干时手自日春风欺不在就床吹落读残书送人归南海云数片红霞映夕阳揽君衣袂更移觞行人莫叹碧云晚上国毎年春草芳雪过蓝关寒气薄鴈廻湘浦怨声长应无惆怅沧海逺十二重楼非我乡裴䖍余减通末䖍余佐北门李公淮南幕尝逰江舟子剡舟竹篙溅水湿近坐之衣公色变䖍余纪一絶云满额娥黄金缕衣翠翘浮动玉钗垂从教水溅罗衣湿知道巫山行雨归公极懽命讴者传之陈陶朝元引四阕云帝烛荧煌下九天蓬莱宫晓玉炉烟无央鸾鳯随金毋来贺薫风一万年玉殿云开露冕旒下方珠翠压鳌头天鸡唱罢南山曙春色光辉十二楼万寓灵祥拥帝居东华元老荐屠苏龙池遥望非烟拜五色瞳眬在玉壶寳柞河宫一向清龟鱼天篆益分明近臣谁献登封草五岳齐唿万嵗声闲居杂兴云一顾成周力有余白云闲钓五溪鱼中原莫道无麟凤自是皇家结网疎又云长夀真人王子乔五松山月伴吹箫从他浮世悲生死独驾苍龙八九霄池塘生春草云谢公遗咏䖏池水夹通津古徃人何在年来草自春色宜波际緑香异雨中新今日青青意空悲行路人北梦琐言云大中年陈陶歌诗似负神仙之术或露寳柞河宫一向清龟鱼天篆益分明近臣谁献登封草五岳齐唿万嵗声闲居杂兴云一顾成周力有余白云闲钓五溪鱼中原莫道无麟凤自是皇家结网疎又云长夀真人王子乔五松山月伴吹箫从他浮世悲生死独驾苍龙八九霄池塘生春草云谢公遗咏䖏池水夹通津古徃人何在年来草自春色宜波际緑香异雨中新今日青青意空悲行路人北梦琐言云大中年陈陶歌诗似负神仙之术或露王覇之説其诗云江湖水清浅不足掉鲸尾又云饮水狼子痩思日鹧鸪寒又云中原不是无麟凤自是皇家结网疎又云一鼎雄雌金液火十年寒暑鹿麑衣又云寄语东流任斑鬓向隅终守鐡梭飞诸如此例不可殚纪贯休书西人陈陶䖏士隐居云有叟傲尧日髪白肌肤红妻子亦读书种兰青溪东白云有竒色紫桂含天风即应迎鹤书肯羡于洞洪又云髙歩前山前髙歌北山北数载卖柑橙山资近又足陶劔浦人居南昌之西山宋齐丘守南昌因有蒲安之觐乃自咏云中原莫道无麟凤自是皇家结网踈与水曹任畹郎中友善寄畹诗云好向明时荐遗逸莫交千里弔灵均江南后主即位知其运祚衰替以修飬爲事故诗曰干坤见了文章懒龙虎成来印绶踈严尚书宇镇豫章遣小妓号莲花者往西山侍陶陶殊不顾妓爲诗曰莲花爲号玉爲腮珍重尚书遣妾来䖏士不生巫崃梦虚劳神女下阳台陶荅之曰近来诗思清于月老大心情薄似云已向昇天得门戸锦衾深媿卓文君陶唐末自称布衣开宝中人或见之或云已得仙矣蝉声将月短草色与秋长此屋歌黄竹何人撼白榆右张为取作主客图陶题徐穉湖亭云伏龙山横洲渚地人如白苹自生死洪崖成道二千年唯有徐君播青史方千哭陶诗云虽云挂剑来坟上亦恐藏书在璧中唐诗纪事巻第六十唐诗纪事唐诗纪事卷第六十一唐诗纪事巻第六十一聂夷中刘象纪唐夫罗绍威郑仁表张林李抟裴廷裕髙蟾宋邕崔涂孙郃郑凖章碣于濆聂夷中夷中有公子行云种花满西园花发青楼道花下一禾生去之爲悪草又咏田家诗云父耕原上田子斸山下荒六月禾未秀官家已修仓又云二月卖新丝五月籴新糓医得眼前疮剜却心头肉我愿君王心化作光明烛不照绮罗筵只照逃亡屋所谓言近意逺合三百篇之正也咸通十二年髙湜知举牓内孤平者夷中公乘亿许棠夷中尤贫苦精古诗夷中字坦之咸通中爲华隂尉刘象鹭鸶诗云洁白孤髙生不同顶丝清软冷揺风窥鱼翘立荷香里慕侣低翻栁影中几日下巢辞紫合多时凝目向晴空摩霄志在潜修羽㑹接鸾凰别苇丛象京兆人天复元年与曹松軰同登第居五花膀象咏仙掌诗时号刘仙掌诗云万古亭亭倚碧霄不成竒刻不成招何如掬取天池水洒向人间救旱苖纪唐夫开成中执政悪温廷筠扰场屋黜随州县尉唐夫送以诗曰何事明时泣玉频长安不见杏园春鳯凰诏下虽霑命鹦鹉才髙却累身且饮緑醽消积恨莫辞黄绶拂行尘方城若比长沙路犹隔千山与万津唐夫马云连年出塞踏沙蓬岂比当时御史逐北自谙深碛路连嘶谁念静边功登山毎与青云合弄影应知碧草同今日虏平将换妾不如罗䄂舞春风罗绍威唐末袭父洪信爲魏博节度使喜爲诗江东罗隠有诗名绍威厚礼之与通属籍目已所爲诗号偷江东集如楼前淡淡云头日帘外萧萧雨脚风无愧隠矣绍威形㒵魁伟有英杰气好招延文学士开馆聚书万巻毎歌酒宴㑹与賔佐赋诗颇有情致罗隠赠绍威诗云寒门虽得在诸宗栖北巢南恨不同马上固慙销髀肉幄中犹美愈头风蹉跎歳月心仍切迢逓江山梦未通深荷吾人有知已好将笔力当英雄郑仁表赠美人云严吹如何下太清玉肌无疹六铢轻自知不是流霞酌愿听云和瑟一声尝有诗曰文章世上争开路阀阅山东柱破天仁表经过沧浪崃憇于长亭驿吏坚进一扳仁表走笔云分陜东西路正长行人名利火燃汤路傍着榜沧浪崃真是将闲搅撩忙仁表豪爽有文尝以门阀文章自髙曰天瑞有五色云人瑞郑仁表傲纵多所陵籍人畏薄之仕为起居郎为刘邺所悪贬死岭外邺少时投文于仁表父泊仁表嗤鄙之邺为相仁表贬死张林林擢进士第官至御史爲诗小巧多採景于园林亭沼云菱叶乍翻人採后芰荷初没舸行时亦佳句也林言毁佛寺时御史有苏监察者捡天下废寺见银佛一尺以下者多袖而归时号苏揑佛温庭筠遽曰好对宻陁僧李抟僖宗在成都廷裕登第抟以诗贺曰铜梁千里曙云开仙箓新从紫府来天上已张新羽翼世间无复旧尘埃嘉祯果中君平卜贺喜须斟卓氏盃应笑戎藩刀笔吏至今泥滓曝鱼鳃既而复谑之曰曽随风水化凡麟安上门前一字新闻道蜀江风景好不知何似杏园春裴有六韵答曰何劳问我成都事亦报君知便纳降蜀栁笼堤烟矗矗海棠当戸燕䨥䨥富春不并穷师子濯锦全胜旱曲江髙卷绛纱杨氏宅半垂红袖薛涛牕浣花泛鹢诗千首静衆寻梅酒百缸若説絃歌与风景主人兼是碧油幢抟登干符进士第裴廷裕廷裕字膺余昭宗翰林学士左散骑常侍干宁中在内庭文书敏犍号下水舩后贬湖南卒廷裕偶题云㣲雨㣲风寒食节半开半合木兰花看花倚柱终朝立却似凄凄不在家髙蟾咏春诗曰明月断魂清霭霭平芜归思緑迢迢人生莫遣头如雪纵得春风亦不消金陵晚望云曽伴浮云悲晚翠犹陪落日泛秋声世间无限丹青手一片伤心画不成郑谷赠诗云张生故国三千里知者惟应杜子㣲君有君恩秋叶后可能更羡谢玄晖盖蟾有宫词云君恩秋后叶日日向人踈蟾初落第诗云天上碧桃和露种日边红杏倚云栽芙蓉生在秋江上莫向春风怨未开胡曽亦有下第诗云翰苑何时休嫁女文昌早晚罢生儿上林新桂年年发不许平人折一枝时谓蟾无躁兢心后登第干符中爲中丞宋邕春日云轻花细叶满林端昨日春风晓色寒黄鸟不堪愁里听緑杨宜向雨中看伪蜀韦糓取此诗爲才调集唐末五云溪人范摅云宋雍初无令誉及婴瞽疾而诗名始彰或戯其诗云緑杨宜向雨中看所谓无眼作有眼之诗崔涂春夕旅懐云水流花谢两无情送尽东风过楚城蝴蝶梦中家万里杜鹃枝上月三更故园书动多年絶华髪春唯两鬓生自是不归归便得五湖烟景有谁争蜀城春云天涯憔悴身一望一霑巾在处有芳草满城无故人懐才皆得路失计自伤春清镜不堪照鬓毛愁更新涂字礼山光启进士也感花诗云绣轭香鞯夜不归少年争认最红枝东风一阵黄昏雨又到繁花梦觉时孙郃郃古意云屈子生楚国七雄知其材介洁世不容迹合藏高莱道废固命也瓢饮亦贤哉何事塟江南空使后人哀又云魏礼叚干朩秦王乃止戈小国有其人大国柰之何贤哲信爲美兵甲岂云多君子战必胜斯言闻孟轲郃字希韩四明人与方千友善干宁中登进士第好荀杨孟子之书学退之爲文爲校书郎中河南府人学其文爲钱珝所序诗有仕官类啇贾终日常东西之句郑凖江南清明云呉山楚驿四年中一见清明一改容旅恨共风连夜起韶光随酒着人浓延兴门外攀花别採石江头带酒逢无限归心何计是路边戈甲正重重凖以文依荆州成中令汭常欲比肩陈阮自作所业爲三巻号刘表军书其应举日诗巻有题水牛云䕶犊横身立逢人掲尾跳朝士大笑字不欺登干宁进士第有渚宫集一巻章碣癸卯歳毗陵登髙云流落常嗟胜会稀故人相遇菊花时鳯笙龙笛数廵酒红树碧山无限诗尘土十分归举子干坤太半属偷儿长扬羽猎湏留本开济重爲阙下期焚书坑诗曰竹帛烟销帝业虚闗河空鎻祖龙居坑灰未冷山东乱刘项元来不读书上元夜建元寺观灯呈通智上人云建元看别上元灯处处回廊闘火层珠玉乱抛髙殿佛绮罗深拜逺山僧临风走笔思呈惠到晓行禅合伴能无限喧阗留不得月华西下露华凝邵安石连州人髙湘侍郎南迁归阙途次连江安石以所业投献遂挈至辇下湘主文安石擢第碣赋东都望幸刺之曰懒修珠翠上髙台眉月连娟恨不开纵使东廵也无益君王自领美人来碣孝摽之子登干符进士第碣未第时方干赠诗织锦虽云用旧机抽捘起様更新竒何如且破望中叶未可便攀低处枝借地落花春半后打牕斜雪夜深时此时才子吟应苦吟苦鬼神知不知千濆辛苦吟云陇上扶犂儿手种腹长饥牕下掷梭女手织身无衣我愿燕赵姝化爲嫫女姿一笑不直金自然家国肥古宴曲云雉扇合蓬莱朝车廻紫陌重门集嘶马言宴金张宅燕娥奉巵酒低鬟若无力十戸手胼胝鳯凰钗一只髙楼齐下视日照绮罗色笑指负心人不信生中国思归引云不耕南畆田误爱东堂桂身同树上花一落又经歳交亲日相薄知已恩潜替日开十二门自是无归计濆字子漪咸通进士终泗州判官唐诗纪事巻第六十一唐诗纪事唐诗纪事卷第六十二唐诗纪事卷第六十二郑嵎津阳门诗云华清宫之外阙南局禁闱北走京道开放中嵎常得群书下帷于石瓮僧观而甚闻宫中陈迹焉今年冬自虢而来暮及山下因解鞍谋飡求客旅邸而主公年且艾自言世事明皇夜阑酒余复爲嵎道承平故实翌日于马上輙裁刻俚叟之话爲长句七言诗凡一千四百字成一百韵止以门题爲之目云耳津阳门北临通逵雪风猎猎飘酒旗泥寒欵叚蹶不进疲童退问前何爲酒家雇客催觧装案前罗列樽与巵青钱琐屑安足数白醪软美甘如饴开炉引满相献酬枯肠渇肺忘朝饥愁忧似见出门去渐觉春色入四肢主翁移客挑华灯双肩隠膝乌㡌欹笑云鲐老不爲礼飘萧雪鬓霜垂頥闲余何徃凌寒曦顾翁枯杇郎岂知翁曽豪盛客不见我自爲君陈昔时时平亲衞号羽林我才十五爲孤儿射熊搏虎衆莫敌弯出入随佽飞此时初创观风楼檐髙百尺堆华榱楼南更起闘鸡殿晨光山影相参差其年十月移禁仗山下栉比罗百司朝元阁成老君见㑹昌县以新豊移幽州晓进供奉马玉珂寳勒黄金覊五王扈驾夹成路传声校猎渭水湄六军各出射络野张罝维彫弓绣纬不知数翻身灭没皆娥眉赤鹰黄鹘云中来妖狐狡兎无所依人烦马殆禽兽尽百里腥膻禾黍稀暖山度腊东风微宫娃赐浴长汤池刻成玉莲喷香液漱廻烟浪深逶迤犀屏象荐杂罗列锦凫绣鴈相追随破簮碎钿不足拾金沟残熘和缨緌上皇寛容易承事十家三国争光辉绕床唿卢恣樗愽张灯逹昼相谩欺相君侈拟纵骄横日从秦虢多㳺嬉朱衫马前未满足更驱武卒罗旌旗画轮寳轴从天来云中笑语声融怡鸣鞭后骑何躞宫粧禁袖皆仙姿青门紫陌多春风风中数日残春遗骊驹吐沬一奋迅路人拥争珠玑八姨新起合欢堂翔鵾贺鷰无由窥万金酬工不看去矜能恃巧犹嗟咨四方节制倾附媚穷奢极侈沽恩私堂中特设夜明枕银烛不张光鍳帷瑶光楼南皆紫禁梨园仙宴临花枝迎娘歌㗋玉窱蛮儿舞带金葳蕤三郎紫笛弄烟月怨如别鹤唿覊雌玉奴琵琶拨倚歌促酒声娇悲饮鹿泉边春露晞粉梅檀杏飘朱墀金沙洞口长生殿玉蘃峰头王母祠禁庭术士多幻化上前较胜纷相持罗公如意夺颜色三藏袈裟成散丝蓬莱池上望秋月无云万里悬清辉上皇夜半月中去三十六宫愁不归月中秘乐天半间丁珰玉石和埙箎宸聦听览未终曲却到人间迷是非千秋御节在八月㑹同万国朝华夷花蕚楼南大合乐八音九奏鸾来仪都卢寻橦诚龌龊公孙剑伎方神竒马知舞彻下株榻人惜曲终更羽衣禄山此时侍御侧金鸡画障当梁罳绣祤衣褓日屓赑甘言狡计愈娇痴诏令上路建甲第楼通走马如飞翚大开内府恣供给玉缶金筐银簸箕异谋潜炽促归去临轩赐带盈十围忠臣张公识逆状日日切諌上弗疑汤成召浴果不至潼关已溢渔阳师御街一夕无禁鼓玉辂顺动西南驰九门回望尘坌多六龙夜驭兵衞疲县官无人具军顿行宫彻屋屠云螭马嵬驿前驾不发宰相射杀冤者谁长眉鬒髪作凝血空有君王潜涕洟青泥坂上到三蜀金堤城边止九旂移文泣祭昔臣墓度曲悲歌秋㕍辞明年尚父上㨗书洗清观阙收封畿两君相见望贤顿君臣皷舞皆歔欷宫中亲唿高骠骑潜令改塟杨真妃花肤雪艶不复见空有香囊和泪滋銮舆却入清华宫满山垂相思飞霜殿前月悄悄迎春亭下风飔飔雪衣女失玉笼在长生鹿瘦铜牌垂象牀尘凝罨飒被画檐䖝网颇梨碑碧菱花覆云母陵风篁雨菊低离披真人影帐偏生草果老药堂空掩扉鼎湖一日失弓劒桥山烟草俄霏霏空闻玉捥入金市但见铜壶飘翠帷开元到今踰十纪当初事迹皆残隳竹花唯养栖梧鳯水藻周㳺巢叶龟㑹昌御宇斥内典去留二教分黄缁庆山污潴石瓮毁红楼緑合皆支离竒松恠栢爲樵苏童山眢谷亡崄巇㷑中壁碎摩诘画云间字失玄宗诗石鱼巖底百寻井银床下卷红绠迟当时清影䕃红叶一且飞埃埋素䂓韩家烛台倚林杪千枝灿若山霞摛昔年光彩夺天月昨日销镕当路岐龙宫御牓髙可惜火焚牛挽临﨑峗孔雀松残赤琥珀鸳鸯瓦碎青琉螭今我前程能几许徒有余息筋力羸逢君话此空洒涕却忆欢娯无见期主翁莫泣听我话宁劳感旧休唿嘻河清海宴不难覩我皇已上昇平基湟中土地昔烟没昨夜收复无疮痍戎王北走弃青塜虏马西奔空月支两逢尧年岂易偶愿翁頥养丰肤饥平明酒醒便分首今夕一罇翁莫违唐诗纪事卷第六十二唐诗纪事唐诗纪事卷第六十三唐诗纪事卷第六十三方干刘驾王驾衞凖詹雄顾非熊司马图秦韬玉潘诚胡骈髙骈潘纬武瓘于邺路徳筵翁承賛韩垂方干早春云运行元化不参差四极中华共一时正气才随灰律变残寒便被栁条欺水融太泽阳春觉草緑根尘夜雨知不信风光疾于箭年来年去变霜髭越州使院竹云莫见凌云飘粉箨湏知碍石作盘根细看枝上蝉吟处犹是笋时䖝食㾗月送緑隂斜上砌露凝寒色湿遮门列仙终日逍遥地鸟雀潜来不敢喧除夜云玉漏斯须即逹晨四时吹转任风轮寒灯短烬方烧臈画角残声已报春明日便爲经歳客昨朝犹是少年人新正定数随年减浮世惟应百遍新干爲人质野毎见人设三拜曰礼数有三识者唿爲方三拜爲人脣缺连应十余举遂归镜湖后十数年遇医补唇年已老矣镜湖人号曰补唇先生镜湖西岛闲居诗曰寒居压镜心此处是家林梁燕欺春醉嵓猿学夜吟云连平地起月向白波沉犹自闻钟角栖身可在深又云无人如不容吾自纵天慵落叶凭风扫秋粳任水舂花朝连郭雾雪夜隔湖钟身在能无事头宜白此峰又感懐云至叶不得力到今犹苦吟吟成五字句用破一生心世路屈声满云溪冤炁深前贤多晚逹莫怕鬓霜侵于爲诗如鸖盘远势投孤屿蝉曵残声过别枝齐梁已来未之有也孙郃哭元英方先生云斗失文星落知是先生死湖上闻哭声门前见弹指官无一寸禄名传千万里死着纸衣裳生谁念朱紫我心痛其语泪落不能已犹喜爲补阙扬名献天子干师徐凝干常刺凝曰把得新诗草里论反语曰村里老余杭守谓干苦冷曰未能应卒因夜燕以飞字韵赋之干诗立成曰间世星郎夜燕时丁丁寒漏滴声微琵琶絃促千般调鸎鹉盃深四散飞遍请玉容歌白雪髙烧红烛照朱衣人间有此荣华事争遣渔翁恋钓矶唐末宰臣张文蔚中书舍人封舜卿奏名儒不遇者十有五人请赐一官以蔚冥魂干其一也干寄李频云山木又揺落望君还不还轩车何处去雨雪满前山思苦寒星动乡遥钓渚闲明年见名字唯我独何颜又有题桃花坞周处士别叶云细泉出石飞难尽孤烛和云湿不明何事懒于嵇叔夜更无书扎荅公卿又贻天目中峯客有枯井夜闻隣果落废巢寒见别禽来之句张爲取作主客图呉融赠干诗曰把笔尽爲诗何人敌夫子句满天下口名䀨天下耳不识朝不识市旷逍遥闲徙倚一杯酒无万事一叶舟无千里衣裳白云坐卧流水霜落风髙忽相忆惠然见访留一夕一夕听吟十数篇水榭林萝爲岑寂拂旦舍我亦不辞携笻径去随所适无处覔云半片鸖一只僧可朋赠干诗云盛名传出自皇州一举参差便缩头月里岂无攀桂分湖中刚爱钓鱼休童偷诗藁呈隣叟客乞书题谒郡侯独泛短舟何限景波涛西接洞庭秋僧贯休赠诗云盛名与髙隐合近谢敷村第子已得桂先生犹灌园投纶侵海分得句覔云根白日昇天路知君别有门僧虚中悼干云先生在世日祗向镜湖居明主未廵狩白头闲钓鱼烟莎一径小洲岛四隣踈独有爲儒者时来弔旧庐孙郃元英先生传曰先生新定人字雄飞章八元即先生外王父也广明中和间爲律诗江之南未有及者始谒钱塘守姚公郃公视其貌陋初甚侮之坐定览卷骇目变容而叹之先生一举不得志遂遯扵㑹稽渔于鑑湖与郑仁规李频陶详爲三益友弟子洪农杨弇释子居逺先生卒弇编其诗请舍人王賛爲之序賛序云张祐升杜甫之堂方干入钱起之室云刘驾呉中懐古云勾践饮胆日呉王酒满盃笙歌入海云声自姑苏来西施舞初罢侍儿整金箆衆女不敢妬自比泉下泥越鼓声腾腾呉王隔黄溪难将角东地更学㑹稽栖上已云上已曲江濵喧于市井路相寻不见者此地皆相遇日光去此远翠幕张如雾何事欢娱中易觉春城暮物情重此节不是爱芳树明日花更多何人肯回顾驾与曹邺友善工古风邺大中时擢第不出京候驾登科同去马上续残梦马嘶而复惊心孤多所虑僮仆近我行只恐塞上山低于沙中骨蒲帆出浦去但见滴边树不如马行郎马迹犹在路大舟不相载买宅令妾住莫道留金多本非爱郎冨右张爲取作主客图王驾司空图喜王驾小仪重阳相访云白菊初开卧内明闻君相访病身轻罇前且拨伤心事谿上还随覔句行幽鸖傍人疑旧识残蝉向月噪新晴拟将寂寞同留住且劝康时立大名僖宗幸蜀驾下第还蒲中郑谷以诗送云孤单取仕休言早晚逢人苦爱诗后有次韵王驾校书结绶见寄之什云直应归谏苑方肯别山村勤苦常同业孤单共感恩驾夏雨诗云非惟消旱暑且喜救生民天地如园林似却春洗风清枕簟换夜失埃尘又作豊年望田夫笑向人驾字大用河中人登大顺进士第仕至礼部员外郎自称守素先生与图谷相爲诗友衞凖莫言闲话是闲话徃徃事从闲话来何必剃头爲弟子无家便是出家人有张爲取前句作主客图凖大历五年登进士第詹雄尘飞遗恨尽花落古宫平红粉笙歌人代逺月明陵树水东流右张爲取作主客图顾非熊寄费冠卿云先生九华隠鸟道隔尘埃石室和云住山田引烧开久闲仙客降髙卧诏书来一人深林去人间更不回长安清明言懐云明时帝里遇清明还逐逰人出禁城九陌芳菲冩心转万家车马雨初晴客中下第逢今日愁里看花猒此生春色来年谁是主不堪悲悴更无成非熊滑稽好凌轹在举场垂三十年长庆中登苐刘得仁贺以诗云愚爲童稚时已解念君诗及得髙科晚须逢圣主知成名归茅山项斯送以诗曰吟诗三十载成此一名难自有恩门人全无帝里欢湖光愁里碧嵓影梦中寒到后于松月何人共晓看非熊大中时自盱贻簿弃官隠茅山非熊况之子曰叚成式云况始丧子年七十况哭之曰老人丧爱子旦暮哭成血声逐断猿悲迹随飞鸟灭老夫已七十不作多时别后再生子七歳其兄戯批之忽曰我尔之兄何故批我乃叙前生事历历不误即非熊也姚合送非熊下第归越诗云失意寻归路亲知不复过家山向城远日月在舩多楚塞数逢㕍浙江长有波秋风别郷老还听鹿鸣歌贾岛寄非熊诗云知君归有处山水亦难齐犹去潇湘逺不闻猿狖啼穴通茅岭下潮满石城西独立生遥思秋原日渐低司空图图与李生论诗云文之难诗尤难古今之喻多矣而愚以辨于味而后可以言诗也江岭之南凡是资于适口者若醢非不酸也止于酸而已若醝非不醎也止于醎而已华之人所以充饥而遽辍者知其咸酸之外醇美者有所乏耳彼江岭之人习之而不辨者宜哉诗贯六义则讽谕抑扬渟蓄渊雅皆在其闻矣然直致所得以格自竒前軰诸集亦不专工于此矧其下者耶王右丞韦苏州澄澹精致格在其中岂妨于道举哉贾阆仙诚有警句视其全篇意思殊馁大诋附寒澁方可置才亦爲体之不备也矧其下者哉噫近而不尽然后可以言韵外之致耳愚㓜尝自负既久而愈觉缺然得于春早则有草嫩侵沙长氷轻着雨消又人家寒食月花影午时天又雨㣲吟足思花落梦无憀得于山中则有坡暖冬生笋松凉夏徤人又川明虹照雨树宻鸟冲天得于江南则戍皷和潮暗舩灯照鸟幽又曲塘春尽雨方响夜深舩又夜短猿声减风和鹊喜灵得于塞下则有马色经寒惨鵰声带晚饥得于丧乱则有骅骝思故第鹦鹉失佳人又鲸鲵人海涸魑魅棘林髙得于道宫则有棊声花院静幡影石坛幽得于夏景则有地凉清鹤梦林静肃僧仪得于佛寺则有松日明金像苔龛响木鱼又解吟僧亦俗爱舞鹤终卑得于郊园则有远坡春早惨犹有水禽飞得于乐府则有晚粧留拜月春睡更生香得于寂寥则有孤萤出荒池落叶穿破屋得于惬适则有客来当意惬花发遇歌成虽庻㡬不濵于浅涸亦未废作者之讥诃也七言云逃难人多分隙地放生鹿大出寒林又得剑乍如添徤仆亡书久似忆良朋又孤屿池痕春涨满小栏花韵午晴初又故国春归未有涯小栏髙槛别人家五更惆怅回孤枕犹自残灯照落花又甲子今重数生涯只自怜殷勤元日日欹午又明年皆不拘一槩也盖絶句之作本于诣极外千变万状不知所以神而自神也岂容易哉今足下之诗时軰固有难及傥复以全美爲上即知味外㫖矣与王驾评诗云末伎之工虽蒙誉于贤哲未足自信必俟推于其类而后神跃而色扬今之贽艺者反是若即医而靳其病也唯恐彼之善察药之我攻耳以爲率人以谩莫能自振痛哉且工之尤者莫若彼于文章其能不死于诗者比他伎尤寡岂可容易挍量哉图㓜生上好文雅风流特盛沉宋始兴之后杰出于江宁宏肆于李杜极矣右丞苏州趍味澄敻若清沅之贯逹大暦十数公抑又其次焉力勍而炁孱乃都市豪沽耳刘公梦得杨巨源亦各有胜㑹阆仙无可刘得仁軰时得致亦足涤烦厥后所闻逾𥚹浅矣然河汾蟠鬰之炁冝继有人今王生者㝢居其间沉清益乆五言所得长于思兴皆乃诗家之所尚者则前所谓必推于其类岂止神跃色扬哉经乱索居得其所録尚累百篇其勤亦至矣吾适又自编一鸣集且云撑霆裂月劼作者之肝脾亦当吾言之无怍也王禹偁五代史阙文云图字表圣自言泗州人有俊才咸通中登进士第雅好爲文躁于进取颇自矜伐端士鄙之从事使府洎登朝骤历清显巢贼之乱车驾播迁图有先人旧业在中条山极林泉之美图自礼部员外郎避地焉日以诗酒自娯属天下版荡士人多徃依之互相推奖由是声名籍甚昭宗反正以戸部侍郎召至京师图既负才慢世谓已当爲宰辅时人悪之稍抑其鋭图愤愤谢病复归中条与人书䟽不名官位但称知非子又称柰辱居士其所居在㑗贻谿之上结茅屋曰休休亭尝自爲亭记云云谨案图河中虞卿人少有文采未爲乡里所称㑹王凝自尚书郎出爲绛州刺史图以文谒之大爲凝知入知制诰迁中书舍人知贡举擢图上苐顷之凝出爲宣州观察史辟图爲从事既度江御史府奏图监察下诏追之图感凝知已之恩不忍轻离幕府满百日不赴阙爲台司所劾遂以本官分司久之召拜礼部员外郎俄知制诰故集中有文曰恋恩稽命黜繋洛师于今十年方忝纶合此岂躁于进取者即曰史不详一至扵是图见唐政多僻中官用事知天下必乱即弃官归中条山寻以中书舍人召拜礼部戸部侍郎皆不起及昭宗播迁华下图以宻迩乘舆即时奔问复归还山故其诗曰多病形容五十三谁怜借笏趂朝参此岂有意于相位邪河中节度使王重荣诳图撰碑得绢数千疋图致于虞卿市中恣郷人所取一日而尽是时盗贼充斥独不入王官谷河中士人依图避难获免者甚衆昭宗东迁又以兵部侍郎召至洛下爲栁㻮所沮一谢而退梁祖授禅以礼部尚书召辞以老病卒时年八十余又案梁宝大臣如恭翔李振杜晓汤渉等皆唐朝旧族本以忠义立身重侯累将三百余年一旦委质朱梁其甚者賛成杀逆唯图以清直避世终身不仕梁祖故梁史拾图小瑕以泯大节者良有以也裴晋公赴敌淮西题名华岳之阙门大顺中图以一絶纪之云岳前大队赴淮西从此中原息鼓鼙石阙莫教苔藓上分明认取晋公题题休休亭之楹曰咄诺休休休莫伎俩虽多性灵悪頼是长教闲处着休休休莫莫莫一局棋一炉药天意时情且料度白日偏催人快活黄金难买堪骑鹤若曰尔何能荅曰耐苦莫柳杰爲相臣僚多被放逐图爲监察御史尤加畏㥀昭宗郊礼毕上章恳乞致仕曰察臣本意非爲官荣可验衰羸庶全名节上特赐归山其诏畧曰既养髙以傲世类移山以钓名心也惟乐于漱流仕非颛于食禄匪夷匪惠特忘艾正之朝载省载思当狥遯栖之志宜放归中条山诏辞乃杰之文也时多以四皓二踈誉之惟僧虚中云道装汀鸖识春醉野人扶言其操履捡身非傲世者也又云有时看御扎特地挂朝衣言其尊戴存诚非邀君也退栖云官逰萧索爲无能移住中条最上层得剑乍如添徤仆亡书久似忆良朋燕昭不是空怜马支遁何妨亦爱鹰自致此身绳捡外肯教世路日兢兢华下云日炙旱云裂迸爲千道血天地沸一镬竟自烹妖孽尧汤遇灾数灾数还中辍何事姦与邪古来难扑㓕僧舍贻友人云笑破人间事吾徒莫自欺解吟僧亦俗爱舞鹤终卑竹上题幽梦溪边约敌碁旧山归有阻不是故迟迟长安赠王沄云正下搜贤诏多君独避名客来当意惬花发遇歌成乐地留髙趣权门让后生东风闲小驷园外好同行下方云昏旦松轩下怡然对一瓢雨㣲吟足思花落梦无憀细事当碁遣衰容喜镜饶溪僧有深趣书至又相邀黄巢䧟长安孙樵赴岐陇授职方员外诏书曰行在三絶以常侍李隲有曽闵之行图有巢由之风樵有杨马之文故也秦韬玉对花云长与韶光暗有期可怜蜂蝶却先知谁家促席临低树何处横钗带小枝丽日多晴疑曲照和风得路合偏吹向人强道浑无语几劝王孙到醉时贫女云蓬门未识绮罗香拟托良媒益自伤谁念风流髙格调共怜时世俭梳粧敢将十指夸纎巧不把双眉闘画长毎恨年年压金线爲他人作嫁衣裳贵公子行云堦前莎毬緑不卷银龟喷香挽不断乱花织锦柳捻线粧㸃池台画屛展主人公业传国𥘉六亲聮乱驰朝车闘鸡走狗家世事抱来皆佩黄金鱼却笑儒生把书卷学得颜回忍饥靣韬玉字仲明京兆人父爲左军军将韬出入田令孜之门又与刘晔李嵓士姜垍蔡鋋之徒交逰中贵各将两军书尺侥求巍科时谓对军解颈僖宗幸蜀韬玉以工部侍郎爲令孜神策判官小归公主文韬玉准勑及第仍编入牓中韬玉以书谢新人唿同年曰三条烛下虽阻门阑数仞墻边幸同恩地潘诚栈踏猿声暮江看剑影秋僧老白云上磬寒髙鸟边心已同猿狖不闻人是非三月独立看花月只欠子规啼一声行人渡流水白马入前山秋深雪满黄金塞夜夜鸿声入汉阳右张爲取作主客图胡骈经费拾遗旧隠诗云林下茅斋已半倾九华幽迳少人行不将冠剑爲荣事只向烟萝寄此身松竹渐荒池上色琴书徒立世间名白杨风起秋山暮时复哀猿啼一声骈唐末进士也髙骈骈镇蜀日以南诏侵暴筑罗城四十里朝廷虽加恩赏亦疑其固䕶或一日闻奏乐声响知有改移乃题风筝寄意曰夜静絃声响碧空宫啇信任徃来风依稀似曲才堪听又被移将别调中旬日报到移镇渚宫骈好爲诗雅有竒藻其言懐诗曰恨乏平戎䇿慙登拜将坛手持金越冷身挂铁衣寒主圣扶持易恩深报効难三边犹未静何敢便休官又二妃庙云帝舜南廵去不还二妃幽怨水云间当时珠泪垂多少直到如今竹尚班又雪诗云六出花飘入戸时立看修竹变琼枝逡廵好上髙楼看盖尽人间悪路岐听歌诗云公子邀欢月满楼佳人掲调唱伊州便将席上秋风起直到萧关水尽头又寄僧笻竹杖诗云坚轻笻竹枝一枝有九节寄与沃州僧闲歩秋山月光启三年骈镇淮海三月看花骈与诸从事诗其末云人间无限伤心事不得罇前折一枝盖亡㓕之䜟也及被幽辱计口给食自五月至八月外围益急遂及于难骈字千里崇文孙也生于长庆之首卒于光启之间家世禁衞颇修饬折爲文学与诸儒交硁硁谈治道两军中人更称誉之号落雕侍御赴安南却寄台司云曽驱万马静江山风去云廻顷刻间今日海门南靣事莫敎还似鳯林关歩虚词云青溪道士人不识上天下天鹤一只洞门深鎻碧牎寒滴露研朱㸃周易题罗浮别业云不将真性染埃尘爲有烟霞伴此身带月长江好归去博罗山下碧桃春闻河中王铎加都统云炼水烧鈆四十年至今犹在药炉前不知子晋缘何事只学吹箫便得仙潘纬中秋月云古今逢此夜共兾泬寥明岂是月华别祗应秋气清影当中土正轮对八荒平寻客徒留望璇玑自有程琴云客来鸣素琴惆怅对遗音一曲起于古几人听到今尽含风霭远日泛月烟深风续水山操坐生方外心湘南何涓潇湘赋纬古镜诗天下传之或曰潘纬十年吟古镜何涓一夜赋潇湘登咸通进士第武瓘九日卫使君筵上作云佳晨登赏喜还郷谢宇开筵晚兴长满眼黄花初泛酒隔烟红树欲迎霜千家门戸笙歌发十里江山白鸟翔共贺安人丰乐歳幸陪珠履侍银章瓘登咸通进士第唐末宰益阳劝酒云劝君金屈巵满酌不须辞花发多风雨人生足别离感事云花开蝶满枝花谢蝶还稀唯有旧巢燕主人贫亦归灌初投卷于知举萧倣见是诗赏其有存故之志遂放反第于邺孤云诗云南北各万里有云心更闲因风离海上伴月到人间洛浦少髙树长安无旧山徘徊不可驻漠汉又东还蝉诗云江头一声起芳树已难留听此髙树上遥知故囯秋应催风落叶似劝客回舟不是新蝉苦年年自有愁邺唐末进士也路徳延徳延儋州巖相之犹子数歳尝赋芭蕉诗曰一种灵苗异天然体性虚叶如斜界纸心似倒抽书诗成翌日传于都下㑹儋州坐事诛故德延久不能振光化初方就举擢第又爲感旧诗曰初骑竹马咏芭蕉尝忝名卿诵满朝五字便容趍綘帐一枝寻许折丹霄岂知流落萍蓬远不觉推迁歳月遥囯境未安身未立至今颜巷守箪瓢天祐中授拾遗㑹河中节度使朱友谦领镇辟掌书记友谦甚礼之然徳延浮薄动多忤物友谦解礼徳延乃作小儿诗五十韵以刺友谦友谦闻而大怒乃因醉沉之黄河诗曰情态任天然桃红两颊鲜乍行人共看初语客多怜臂䏝肥如瓠肌肤软胜绵长头才覆额分角渐垂肩散诞无尘虑逍遥占地仙排衙朱阁上喝道画堂前合调歌杨柳齐声踏採莲走堤行细雨奔巷趂轻烟嫩竹乗爲马新蒲折作鞭鸎雏金镞系猫子綵丝牵拥鹤归晴岛驱鵞入暖泉杨花争弄雪榆叶共收钱钖镜当胸挂银珠对耳悬头依苍鹘褁䄂学柘枝揎酒殢丹砂暖茶催小玉煎频邀筹箸挣时乞绣针穿寳箧挐红豆粧奁拾翠钿戯袍被按褥尖㡌戴靴氊展画趍三圣开屏笑七贤贮懐青杏小垂额緑荷圆惊滴沾罗泪娇流汚锦涎倦书饶娅姹憎药巧迁延弄帐燕绡映藏衾鳯绮纒指敲银使皷筋拨赛神絃帘拂鱼钩动筝推鴈柱偏碁图添路画笛管欠吹䥴恼客𥘉酣睡惊僧半入禅寻蛛穷屋瓦採雀遍楼椽抛果忙开口藏钩乱出拳夜分围榾柮朝聚打秋千折竹装泥鷰添丝放纸鸢㸦夸轮水碓相教放风旋旗小裁红绢书幽戴碧牋逺铺张鸽网低控射蝇弦詀语时时道謡歌处处传匿牎眉乍曲遮路臂相连闘草当春迳争毬出晩田柳傍慵独坐花底困横眠等鹊前离畔听蛩伏砌边旁枝粘舞蝶隈树捉鸣蝉平岛夸趫上层崖逞㨗縁嫩苔车迹小深雪履㾗全兢指云生岫齐唿月上天蚁窠寻迳蜂穴遶堦填樵唱廻深岭牛歌下逺川垒柴爲屋木和土作盘筵险砌髙䑓石危跳峻塔塼忽陞隣舍树偷上后池舩项橐称师日甘罗作相年明时方任徳劝尔减狂颠翁承賛萧萧风雨建阳溪溪伴维舟见亚齐一轴新诗剑潭北十年曰识华山西吟魂惜向江村老空性元知世路迷应笑乘轺青琐客此时无暇听猿啼右承賛诗承賛字文尧闽人唐末爲谏议大夫使福州至剑浦见旧识僧亚齐赠此章承賛干宁进士也唐语曰槐花黄举子忙承賛有诗曰雨中粧㸃望中黄勾引蝉声送夕阳忆得当年随计吏马蹄终日爲君忙韩垂垂唐之诗人也题金山云灵山一峰秀岌然殊衆山盘根大江底影挣浮云间雷霆常间作风雨时徃还象外悬清影千载长跻攀其诗偶爲庸僧所毁江南时李钟山留一絶云不嗟白髪曽逰此不叹征㠶无了期尽日凭栏谁㑹我只悲不见韩垂诗唐诗纪事卷第六十三唐诗纪事唐诗纪事卷第六十四唐诗纪事卷第六十四颜萱李縠司马都崔璞郑璧魏朴张贲陆龟蒙皮日休崔璐任蕃卢休刘畋颜萱送羊振文归觐桂阳云髙挂呉㠶喜动容问安归去指湘峰悬鱼庭内芝兰秀驭鸖门前薜荔封红斾正怜棠影茂綵衣偏带桂香浓临歧独有霑襟恋南巷当年共化龙送圆载上人云师来一世恣经行却泛沧波问去程心静已能防渇鹿喧时爲骇长鲸禅林几结金桃重梵室重修铁瓦轻料得还乡无别利只应先见日华生萱字弘至江南进士也中书舍人荛之弟尝受知于张祐故弔祐诗序曰尚意孩稚之歳与伯氏常承处士抚抱之仁目管辂爲神童期孔融于伟器萱唐末与皮陆二生酬唱有诗载松陵集李縠和皮日休悼鸖云才子襟期夲上清陆云家鸖伴闲情犹怜反顾五六里何意忽归十二城露滴谁闻髙叶坠月沈休借半阶明人间华表堪留语剰向秋风寄一声又云道林曽放雪翎飞应悔庭除闭羽衣料得王恭披鸖鼈倚吟犹待月中归浙东罢府西归酬别张广文皮先軰陆秀才诗云岂有头风笔下痊浪成蛮语向初筵兰亭旧趾虽曽见抲笛遗音更不传照曜文星呉分野留连花月晋名贤相逢只恨相知晚一曲骊歌又几年縠字徳师咸通进士也唐末爲浙东观察推官兼殿中侍御史日休松陵集序云南阳广文润卿陇西侍御徳师咸旅泊之际善其所为皆以词致师词之不多去之速也縠西归日休诗云建安才子太微仙暂上金台许二年形影欲归温室树夣魂犹傍越溪莲空将海月爲伧鬼恨呉天司马都郑璧和陆龟蒙白菊诗云白艶轻明带露㾗始知佳色重难群终朝疑笑梁王雪尽日慵看蜀帝云燕雨似翻瑶渚浪鴈风疑卷玉绡纹琼飞若㑹寛裁剪堪作蟾宫夜舞裙璧唐末江南进士也与皮六二生酬唱又有寒夜文谯张润卿有期不至诗云已知羽驾朝金阙不用烧兰望玉京应是登仙明月好玉皇留㸔舞双成崔璞奉酬霜菊见赠诗云菊花开晚过秋风闻道芳香正满丛争奈病夫难强饮应湏速自召车公蒙恩除替将还京洛偶叙所懐云两载求人瘼三春受代归务繁多簿籍才短泛恩威共理乖天奖分忧値歳饥遽蒙交郡印安敢整朝衣作牧慙爲政思乡念式微傥容还故里髙卧掩柴扉璞唐末以大司谏刺苏州其诗见皮六二生松林唱和集魏朴和皮日休悼鸖云直欲裁诗问杳冥岂教灵化亦浮生风林月动疑留魄沙岛香愁似藴情雪骨夜封苍藓冷练衣寒在碧塘轻人间飞去犹堪恨况是泉台逺玉京又云经秋宋玉已悲伤况报胎禽昨夜亡霜晓起来无问处伴僧弹指遶荷塘朴唐末呉中名士也皮日休松陵诗序云润卿徳师旅泊之际以词致师大司谏清河公有作或命之和亦着焉其余则呉中名士张贲旅泊呉门云一舸呉江晩堪忧病广文鲈鱼谁与伴鸥鸟自成群反照纵横水斜空断续云异乡无限思尽付酒醺醺酬龚美先軰见寄云寻疑天意䘮斯文故选茅峰寄白云酒后只留沧海客香前唯见紫阳君近年巳絶诗书癖今日兼将笔砚焚爲有此身犹苦患不知何者是玄纁和陆龟蒙白菊诗云雪綵氷姿号女华寄声多是地仙家有时南国和霜立几处东篱伴月斜谢客琼枝空贮恨袁郎金钿不成夸自知终古清香在更出梅粧弄晩霞贲字润卿南阳人登大中进士第唐末爲广文博士寓呉中与皮六二生㳺其诗多羇旅感激若异乡无限思尽付酒醺醺又送李縠西归云孤云独歩本无依江海重逢故旧稀杨栁渐踈芦苇白可堪斜日送君归陆龟蒙字鲁望父虞賔浙东从事居苏台亀蒙攻文与颜尭皮日休罗隠呉融友善家贫与张搏为庐江吴兴二郡丞李蔚卢携景重之罗隠寄诗曰龙楼李丞相昔歳仰髙文黄阁今无主青山竟不焚夜船乗海月秋寺伴江云只恐尘埃里浮名㸃汚君唐末以左拾遗授之诏下日以疾终于家皮日休松陵唱和集序云咸通十年日休为吴郡郡从事有进士陆龟蒙云其业见造其才之变真天地之气也近代称温飞卿李义山爲之最俾生参之未知孰为后先龟蒙三吴人也尤善谈笑尝体江谢赋事名振书万余卷诗篇清丽与皮日休为卷号曰松陵集中和功初遇疾而为文志其墓矣吴子华奠文千余言畧曰大风吹海海波沦涟㴠为子文无偶无边长松倚雪枯枝半折捉为子文真上巅絶风下霜晴寒钟自声发为子文铿将杳清武陵深间川长昼白问为子文渺茫岑寂豕突鲸狂其来莫当云沉鸟没去其倐忽腻若凝脂软于无骨霏漠漠澹㳙涓春哆冶秋鲜妍触即碎潭下月拭不灭玉上烟江湖散人歌云江湖散人天骨竒短髪搔来蓬半垂手捉孤篁曳寒茧口诵太古沧浪词词云太古万万古民怪其壄无风期夜栖正与禽兽杂独自架结纵横枝因而称曰有巢氏民共敬贵如君师当时只効乌鹊軰岂是有意陈尊卑无端后穿凿破一派前导千流随多方忷乱元气死日使父子生姦欺圣人事业转消耗尚有渔者存熙熙风波不独因一士凡百器具皆能施罛疎扈腐鲈鳜肥上失捡驭无䜛疵人间所谓好男子我见妇女留须眉奴颜婢膝真乞丐反以正直爲狂痴所以头欲散不散弁峩巍所以腰欲散不散珮陆离行散任之适坐散从倾欹语散空谷应笑散春容披衣散单复便食散酸醎冝书散忘簮履禽散虚笼池外物一以散中心散何疑不共诸侯分邑里不与天子专隍陴静则守桑柘乱则逃妻儿金鏕绅带未尝识白刃投我穷生为或闻蕃将负恩泽号令铁马如风驰大君年小丞相少当轴自请都旌旗神锋悉出羽林仗绘画日月蟠龙螭太宗基业甚牢固小丑背叛当殱夷禁军近自肃宗署抑遏辅国争雄雌必然大叚剪兇逆须召劲勇持军麾四方贼垒犹古地死者暴骨生寒饥归来輙拟荷锄立诟吏已责租钱迟兴师十万一日费不翅千金何以支秪今利口且箕歛何暇俛首哀惸嫠均荒补败岂无术布在方䇿撑頽巇氷霜襦袴易反掌白面诸郎殊不知江湖散人悲古道悠悠幸寄羲皇傲官家未议活苍生拜赐江湖散人号甫里先生传云少攻歌诗与造物者争柄遇事輙変化不一其体裁始则凌轹波涛穿穴险固囚鏁怪异破碎阵敌卒造平澹而后已亀蒙居震泽之南巨积注有鬪鸭一栏有驿使过挟弹毙其尤者䝉蒙乎一表本云此鸭能人语待附苏州上进使者毙之奈何使人恐酬以槖中金俟其箱悦方请人语之由曰能唿其名使人愤且笑拂袖上马复召之还其金曰吾戯耳龟蒙少髙放从张抟游历湖苏二州辟以自佐尝至饶州三日无所诣刺史蔡京率官属就见之亀䝉不乐拂衣去不喜交流俗不乗马升舟设蓬席赍束书茶灶笔牀钓具徃来时谓江湖散人或号天随子甫里先生自比涪翁渔父江上丈人皮日休日休字袭羙襄阳人咸通中为太常愽士遭乱归吴中黄巢冦江浙刼以从军至京师以为翰林学士今日休作䜟云欲识圣人姓田八二十一欲知圣人名果头三屈律巢大怒盖巢头丑掠鬓不尽疑讥之也遂及祸日休寒日昼斋即事三章云参佐三间似草堂恬然无事可成忙移时寂歴浇松子尽日殷勤乳牀将近道斋先衣褐欲清诗思量焚香空庭好待中宵月独礼星辰学歩四不知何事有生涯皮揭裁衣学道家深夜数瓯为相叶清晨一气是云华盆池有鹭窥苹末石板无人扫桂花江汉欲归方朔家贫未有车肯从荣利舍樵渔从公未恠多侵酒见客唯求转借书暂听松风生意足偶㸔溪月世情踈如钩得贵非吾事合向烟波爲五鱼日休赋亀诗嘲归仁绍云硬骨残形知几秋尸骸终是不风流顽皮死后钱须遍只爲平生不出头归氏子以姓嘲日休云八片尖斜砌作裘火中燖子水中楺一包闲气如常在惹踢招奉卒未休北梦琐言云日休傲诞自号间气布衣日休之子光业辞文宏赡唐末为越州副使松陵集序曰诗有六义其一曰比比者定物之情状也则必谓之才才之备者于圣为六艺在贤为声诗噫春秋之后颂声亡寝降及汉氏诗道荐作然二雅之风委而不兴矣在诗有三言四言五言六言七言之作三言者曰振振鹭鹭于飞是也五言者曰谁谓雀无角何以穿我屋是也六言者我姑酌彼金罍是也七言者交交黄鸟止于桑是也九言者曰浻酌彼行潦挹彼注兹是也盖古诗率以四言为本而汉氏方以五言七言为之也其句亦出于周诗五言者李陵曰携手上河梁是也七言汉武曰日月星辰和四时是也尔后盛于建安以降江左君臣得以浮艶然然诗之六义微矣逮及吾唐开元之世易其体为律焉始切于俪偶拘于声势然诗云遇悯既多受侮不少其对也二矣尧典曰依永律和声其为律也甚矣由汉及唐诗之道尽矣吾文不知千祀之后诗之道止于斯而已即后有变而作者不得以知之夫才之备者犹天地之气乎气者止乎一也分而为四时其为春则煦枯发枿如弃如濩百物融洽酣人肌骨其为夏则赫㬢朝升天地如窰草蕉木暍若燎毛髪其为秋则凉飔髙瞥若露天骨景爽夕清神不蔽形其为冬则霜阵一栖万物皆瘁云沮日惨若惮天责夫如是岂拘于一哉亦变之而已人之有才者不变则已茍变之岂异于是乎故才之用也广之爲沧溟细之爲四窦髙之爲山岳碎之爲瓦砾羙之爲西子悪之爲四洽壮之爲武贲弱之爲处女大则八荒之外不可穷小则一毫之末不可见茍其才如是复能善用之则庖丁之牛庆之轮郢之斤不足喻其神解也噫古之士穷逹必形于歌咏茍欲见乎志非文不能宣也扵是爲其词词之作固不能独善必须人以成之昔周公爲诗以贻成王吉甫作烦以赠申伯诗之酬赠其来尚矣后毎爲诗必多爲咸通七年今兵部令狐员外在淮南今中书舍人公守毗陵日休皆以词获幸悉蒙以所制命之和各轴亦有名其守者十年大司谏清河公世收于吴日休为部从事居一月有进士陆亀䝉业见造凡数编其才之变真天地之气也近代称温飞卿李义山爲之最俾生参之未知其孰为之后先杂体诗序云案舜典帝曰命汝典乐教胄子诗言志歌永言在焉周礼太师之职掌敎六诗讽赋比兴风雅互作杂体遂生然后系之于乐府盖典乐之职也在汉代李延年为恊律造新声雅道缺乐府乃盛铙歌皷吹拂舞干俞因斯而兴词之体不得不因时而易也古乐书论之甚详今不能备载载其他见者汉武集元封三年作栢梁台诏群臣二千石有能为七言诗者乃得上座帝曰日月星辰相四时梁王曰骖驾驷马从梁来由是聮句兴焉孔融诗曰渔父屈节水潜匿方作郡姓名离合也由是离合兴焉晋傅咸有廽文反覆诗二首云反覆其文者以示忧心展转也悠悠逺迈独焭焭是也由是反覆兴焉梁武帝云后牖有朽栁沈约云偏眠舩舷边由是叠韵兴焉诗云蝶蝀在东又曰鸳鸯在梁由是双声兴焉诗云惟南有箕不可以簸场惟北有斗不可以挹酒浆近乎戯也古诗或为之盖风俗之言也古有採诗官命之曰风人围棊烧败袄㸔子故依然由是风人之作兴焉梁书云昭明善赋短韵吴均善压强韵今亦効而为之存于编中陆生与予各有是为凡八十六首如四声诗三字离合全篇双声叠韵之作悉陆生所为又足见其多能也案齐竟陵王郡县诗曰追共承荔浦一道信云丘县名由是兴焉案梁元药名诗曰戍客栢山下当思衣锦归药名由是兴焉陆与予亦有是作至如鲍昭之建除沈炯之六甲十二属梁简文之卦名陆惠晓之百姓梁元帝之鸟名亀兆蔡黄门之口字古诗两头纎纎藁砧五杂组已降非不能也皆鄙而不为噫由古至律由律至杂诗诗之道尽乎此也近代作杂体唯刘賔客集中有逥文离合双声叠韵如聮句则莫若孟东野与韩文公之多他集罕见足知为之之难也日休叠韵山中吟云穿烟泉潺湲触竹犊觳觫荒篁香墻匡熟鹿伏屈曲双声溪上思云踈衫低通滩冷鹭立乱浪草彩欲夷犹云空容澹荡晚秋吟东臯㷑雨归耕日免去黄冠首刈禾火满酒垆诗在口今人无计奈侬何药名离合夏日即事云季春人病抛芳杜仲夏溪波遶壊垣衣典浊醪身倚桂心中无事到云昏懐鹿名县名离合云山痩更培秋后桂溪澄闲数晩来鱼台前过鴈盈千百泉石无情不寄书寒日古人名云北顾懽游悲沈宋南徐陵寝叹齐梁水边韶景无穷栁寒被江淹一半黄风人诗云江上秋声起从来浪得名逆风犹挂蓆苦不㑹帆情陆亀蒙诗云十万合师出遥知至忆君一心如瑞表唯作两歧分崔璐璐有覧皮先軰盛制诗赠日休云河岳挺灵异星辰精气殊在人为英杰与国作祯符襄阳得竒士俊迈真龙驹勇果鲁仲由文赋蜀相如浑浩江海广葩华桃李敷小言人无间大言塞空虚几人游赤水夫子得玄珠鬼神争奥祕天地惜洪鑪既比曽参行仍兼君子儒吾知上帝意将使居黄枢好保千金体须为万姓谟日休和云伊余㓜且贱所禀自以殊弱歳谬知道有心臣皇符岂意海上鹰运跼轩下驹纵性作古文所爲皆自如但恐才格劣敢夸词彩敷句句考事实篇篇穷玄虚谁能変羊质竞不获骊珠奥有造化手曽闻天地鑪文章邺下秀气貎淹中儒展我此志业期君持中枢苍生眼穿望勿作番溪谟璐登咸通七年进士第任蕃宫怨云泪干红落脸心尽白垂头自此方知怨从来岂信愁蕃又有无语与春别细㸔枝上红之句张爲取作主客圗卢休春寒酒力迟冉冉生微红自然草木性谁祝元化功湓浦风生破胆愁血染劒花明帐幕三千车马出渔阳右张为取作主客圗休不第刘畋畋有晩泊汉江渡诗云末秋云木轻莲拆晚香清雨下侵苔色云凉出浪声叠㠶依岸尽微照夹堤明渡吏已头白遥知客姓名又有雨后句云残阳来霁岫独兴起沧洲张为取作主客图举进士唐诗纪事卷第六十四唐诗纪事唐诗纪事卷第六十五唐诗纪事卷第六十五袁郊卢延让裴说张爲韩偓曹松杜荀鸖孙棨王铎郑綮胡玢杨淑平曽缪岛云袁郊月诗云常娥窃药出人间藏在蟾宫不放还后羿遍寻无覔处谁知天上却容姦霜诗云古今何事不思量尽信邹生感彼苍但想燕山吹暖律炎天岂不解飞霜露诗云湛湛腾空下碧霄地卑湿处更偏饶菅茅丰草皆霑润不道良田有旱苗云诗云楚甸尝闻旱魃侵从龙应合解为霖荒淫却入阳䑓梦感乱懐襄父子心郊咸通时爲祠部郎中有甘泽謡九章与温庭筠酬唱庭筠有开成五年抱疾不得预计偕诗寄郊云逸足皆先路穷蛟独向隅是也郊字之仪滋之子也昭宗时爲翰林学士卢延逊延逊吟诗多着寻常容易语如送周太保赴浙西云臂鹰徤卒悬氊㡌骑马佳人卷画衫又寄友人云毎过私苐邀㸔鸖长着公裳送上驴然于数篇见境尤妙有松寺云山寺取凉当夏夜共僧蹲坐石堦前两三条电欲为雨七八个星犹在天衣汗稍停牀上扇茶香时拨涧中泉通霄聴论莲华义不借又苦吟云莫话诗中事诗中难更无吟安一个字捻断数茎须险覔天应闷狂搜海亦枯不同文赋易为着者之乎又赠僧云浮世浮华一断空偶抛烦恼到莲宫髙僧解语牙无水老鸖能飞骨有风野色吟余生竹外山隂坐乆入池中禅师莫问求名苦滋味过于食蓼虫曽献王建诗有栗爆烧氊破猫跳触鼎翻后建冬夜与潘峭平章边事旋令宫人烧栗俄有数栗爆出烧绣褥时建多疑尝于炉中烧金鼎命二妃亲侍汤茶而已是夜宫猫相戯悞触鼎飜建良乆曰栗爆烧氊破猫跳触鼎飜忆得卢延逊卷有此一聮乃知先軰裁诗信无虚境来日遂有六行之拜翰林学士呉融独重其作盛称于时且云此子语不寻常后必垂名杨大年云延逊诗至今存人亦有絶好之者其播人口有旅舍言懐云名帋毛生五门下家僮骨立六街中蜀路云云间閙铎骡䭾至雪里残骸虎拽来懐江上云饿猫临䑕穴嚵犬䑛鱼砧八月十六日夜云只讹㱔子縁应耗没多光寄人云吟安一个字捻断数茎须冬夜云树上谘诹批颊鸟牎间壁駮叩头虫哭人云渐竆顽仆慵看马着惨佳人暗理筝狐冲官道过犬刺店门开租张相毎称之饿猫临䑕穴嚵犬䑛鱼砧成中令毎称之栗爆猫跳之句王建爱之卢曰平生投谒公卿不意得猫狗力延逊始投贽呉子华子华读至不同文赋易爲下者之乎笑曰上门悪骂来本朝杨亿在翰苑尝召对上言及延逊诗曰臂鹰徤卒悬氊㡌骑马佳人卷画衫似此浅近亦自成一体延逊字子善范阳人光化初登第从事朗陵雷满败归王建僣位授水部外郎卒于刑部侍郎师薛能爲文裴说唐举子先投所业于公卿之门谓之行卷说只行五言十九首至来年秋赋复行旧卷人有讥之者说曰只此十九首苦吟尚未有人见知何假别行卷哉识者以爲知言说天复六年登甲科其诗以苦吟难得爲工且拘格律尝有诗曰苦吟僧入定得句将成功又赠僧贯休云揔无方是法难得始爲诗又云是事精皆易唯诗㑹却难遭乱故宦不逹多游江湖间有石首县诗云因携一家住嬴得半年吟深闺乍冷鑑开箧玉筯微微湿红颊一阵霜风杀栁条浓烟半夜成黄叶垂垂白练明如雪独下闲堦转凄切秪知抱杵捣秋砧不觉髙楼已无月时闻寒鴈声相唤纱牎只有灯相伴几度齐纨又嬾裁离肠恐逐金刀断细想仪形执牙尺回刀剪破澄江色愁捻银针信手缝惆怅无人试寛窄时时举袖匀红泪红牋谩有千千字书中不尽心中事一半慇懃寄边使此说闻砧诗也说终礼部贠外郎说与诣俱有诗名诣唐天祐三年登第终于桂岭假官宰字而已同在湘江说诗云吟余潮落岸水髙经杜甫坟说云拟掘孤坟破重教大雅生诣云名终埋不得骨便朽何妨景同而语意俱别寔爲䨥美説旅行闻冦云寸歩边多事将行间四隣深山不畏虎当路却防人无事助明代何门销此身空慙两行泪飘洒向红尘洛中作云莫怪苦吟迟诗成鬓亦丝鬓丝犹可染诗病却难医山暝云横处星沉月侧时㝠收不堪得一句至公知中秋月云一歳㡬盈亏当轩重此期幸无偏照处刚有不明时色静云归早光凝故宿迟望吟吟未足皎皎下踈篱棊云十九条平路言平又崄巇人心无筭处国手有输时势逈流星逺声干下雹迟临轩才一局寒日又西垂喜友人再面云一别㡬寒暄迢迢隔塞垣相思长有事及见却无言静坐将茶试闲书把叶飜依依又留宿圎月上东轩张爲秋醉歌云金风䬃已起还是招鱼翁携酒夫姥岑自弹峄阳桐脱却登山履赤脚翘青笻泉声扫残暑猿臂攀长松翠㣲泛罇緑苔藓分烟红造化处术内相对数壶空醉眠岭上草不觉夜露浓一梦到天晓始觉一醉中皎然梦中路直到瀛洲东初平把我臂相与骑白龙三留对上帝玉楼十二重上帝赐我酒送我敲金钟寳阁香歛苒琪树寒玲珑动叶如笙篁音律相怡融珎重此一醉百骸出天地长如此梦䰟永谢名与利爲唐末江南诗人与周朴齐名如到处即闭戸逢君方展眉最有诗称爲作诗人主客圗序曰若主人门下处其客者以法度一则也以白居易为广大教化主上入室杨乗入室张祐羊士谔元稹升堂卢仝顾况沈亚之及门费冠卿皇甫松殷尧藩施肩吾周元范况元膺徐凝朱可名陈摽童翰卿以孟云卿为髙古奥逸主上入室韦应物入室李贺杜牧李余刘勐李渉胡幽正升堂李观贾驰李宣古曽邺刘驾孟迟及门陈润韦楚老以李益为清竒推正主上入室苏郁入室刘畋僧清塞卢休于鹄杨洵羙张籍杨巨源杨敬之僧无可姚合升堂方干马戴任蕃贾岛厉元项斯孽夀及门僧良乂潘诚于武陵詹雄衞凖僧志定喻岛朱庆余以孟郊爲清竒僻苦主上入室陈陶周朴及门刘得仁李溟以鲍溶爲愽容宏㧞主上入室李群玉入室司马退之张爲以武元衡爲瓌竒羙丽主上入室刘禹钖入室赵嘏长孙佐辅曺庚升堂卢频陈羽许浑张萧逺及门张陵章孝摽雍陶周祚袁不钓杜光庭载毛仙翁事云仙翁名干字鸿渐元和间刘禹钖李绅白乐天軰皆赠诗至大中戊寅五十余年矣是歳张爲薄游长沙不汲汲随计获女奴于岳麓下惑之嵗余成羸疾仙翁一见曰子妖气邪光浃遍肌骨茍不相值殒于旦夕也以一粒授为于香炉焚之郁烈之气闻百歩魅妾一号而毙乃木偶人也又吞以丹砂和黍者三疾遂瘳为作诗别之曰羸形感神药削骨生豊肌兰炷飘灵烟妖怪立诛夷重覩日月光何报父母慈黄河浊衮衮别泪澌黄河清有时别泪无收期为后入钓䑓山访道而去韩偓偓父瞻开成六年李义山同年也义山有饯韩同年西迎家室戯赠云籍籍征西万戸侯新縁贵婿起珠楼一名我漫居先甲千骑君翻在上头云路招邀囬綵鳯天河迢逓笑牵牛南朝禁脔无人寄痩尽琼枝爲四愁偓小字冬郎义山云尝即席为诗相送一座尽惊句有老成之风因有诗云十歳裁诗走马成冷灰残烛动离情桐花万里丹山路雏鳯清于老鳯声偓字致尧今曰致光误矣自号玉山樵人苑中云上苑离宫处处迷相风髙与露盘齐金阶铸出狻猊立玉柱雕成翡翠啼外使调鹰初得按中官过马不敎嘶笙歌锦绣云霄里独许词臣醉似泥六月十七日召对诗云清暑帘开散异香恩深咫尺对龙章花应洞里寻常发日向壶中特地长生长忽凝槎犯斗归来兼恐海生桑如今冷笑东方朔唯用诙谐侍汉皇与呉子华侍郎同年玉堂伴直懐昔叙恳因成长句兼呈同年云徃年鸎谷接清尘今日鳌山作侍臣二纪许谐劳笔砚一朝宣入掌丝纶声名烜赫文章士金紫雍容冨贵身綘帐恩深无路报语余相聚却酸辛赐宴日诗云玉衘花马踏天街诏遣追欢绮席开中使押从天上去外人知自日边来臣心净比漪涟水圣泽深于㶑灔柸才有异恩颁稷卨已将优礼及邹枚清啇逈向黎园降妖妓新行崃雨廽不散通霄离禁直晚来残醉入银盃醉着云万里清江万里天一村桑柘一村㷑渔翁醉着无人唤过午醒来雪满舡即日云书墻暗记移花日洗瓮先知醖酒期须信闲人有忙事早来冲雨覔渔师春恨云残梦依依酒力余城头批颊伴啼乌平明乍卷西楼幕院静初闻放辘轳并州云戍旗靑草杜榆关雨里并州四月寒谁㑹慿栏潜忍泪不胜天际似江千偓天复初入翰林其年冬驾幸鳯翔偓有扈从之功返正初上面许偓为相奏云陛下运契中兴当复用重徳镇风俗臣座主右仆射赵崇可充是选乞逥臣之命授崇天下幸甚上喜叹翌日制用崇暨兵部侍郎王賛为相时梁太祖在京素闻崇之轻佻賛复有舋驰入请见于上前具言二公长短上曰赵崇是偓荐时偓在侧梁主叱之偓奏曰臣不敢与大臣争上曰韩偓出寻谪官入闽故䆫外日光飞野马案前筠管长蒲卢谋身拙爲安蛇足报国危曽捋虎须满世可能无黙识未知谁拟试齐竽香奁集和鲁公之词也惟其艶丽故贵后嫁其名于偓凝平生着述分为縯论游艺孝悌疑狱香奁籝金六集自爲游艺集序云予有香奁籝金集不行于世凝在政府避议论讳其名又欲后人知故游艺集序实之此凝之意也沈存中云曹松天复初杜徳祥主文放松及王希羽刘象柯崇郑希颜等及第年皆七十余时号五老牓时内难新平首求孤贫人徳祥以松等塞诏各授校书郎制曰念尔登科之际当予反正之年宜降异恩各膺宠命松字梦征舒州人也学贾司仓为诗此外无他能时号松启事爲送羊脚状松别湖州上主人云门繋钓舟云满岸借君幽致坐移旬湖村夜呌白芜鴈菱市晓暄深浦人逺水日边重作雪寒林烧后别生春不辞更后醒还醉太一东峯归梦频李肇国史补云曲江大㑹此爲下第举人迩来渐侈靡皆为上列所占向之下第举人不复预矣所以逼大㑹则先牒教坊请奏上御紫云楼帘观焉时或拟作乐则为之移目故曹松诗云追逰若遇三清乐行从应妨一日春勑下后人置皮袋例以图章酒器钱绢实其中逢花即饮故张籍诗云无人不借花园宿到处皆携酒器行其皮袋状元録事同㸃捡阙一则罚金曲江之宴行市罗列安仅为之半空公卿家率以是日拣选东牀车马阗塞莫可殚述松及苐勑下宴中献坐主杜侍郎诗云得召丘墻泪却频若无公道也无因门前送勑朱衣吏席上衘盃碧落人半夜笙歌敎泥月平明桃杏放烧春南山虽有归溪路争那酬恩未杀身春日长安书事云浩浩㸔花晨六街杨逺尘尘中一丈日谁是晏眠人御栁舞着水野莺啼徒云还楚客犹自惜离情晨起云晓色教不睡卷帘清气中林残数枝月髪冷一梳风并鸟闻钟语欹荷隔雾空莫徒营白日道路本无穷弔北印云山下望山上夕阳明又曛无人医白髪少地着新坟歳代殊相逺贤愚旋不分东归聊一弔乱木倚寒云松有诗云凭君莫话封侯事一将功成万骨枯可谓谙世故矣杜荀鸖荀鸖有诗名号九华山人大顺初擢第授翰林学士主客外郎知制诰序其文爲唐风集或曰荀鸖牧之微子也牧之㑹昌末自齐安移守秋浦时年四十四所谓使君四十四两佩在铜鱼者也时妾有姙出嫁长林郷正杜筠而生荀鸖擢第年四十六矣溪兴云山雨溪风卷钓丝瓦瓯蓬厎独斟时醉来睡着无人唤流下前溪也不知春宫怨云早被婵娟误欲粧临镜慵承恩不在貌教妾若为容风暖鸟声碎日髙花影重年年越溪女相忆採芙蓉荀鸖曽得诗一聮云旧衣灰絮絮新酒竹蒭蒭韦荘曰我道印将金鎻鎻帘用玉钩钩即京兆太拜之祥也赠僧云利门名路两何凭百歳风前短熖灯只恐爲僧心不了爲僧心了揔输僧时世行云夫因兵死守蓬茅麻纻裙衫鬓发焦桑柘废来犹纳税田园荒尽尚征苗时挑野菜和根煑旋斫生柴带叶烧任是深山更深处也应无计避征徭又云八十老翁住破村村中牢落不堪论因供寨木无桑柘为㸃乡兵絶子孙还似平宁徴赋税未曽州县畧安存至今鸡犬皆星散日落西山哭倚门荀鸖擢第时危势晏复还旧山田頵在宣州甚重之頵起兵隂令以牋问至梁太祖许颇厚遇及頵遇祸梁祖表授翰林学士主客贠外郎中知制诰恃势侮易搢绅衆怒欲杀之而未及天祐初卒顾云序其诗曰大顺初皇帝命小宗伯河东裴公掌邦贡次二年逺者来隠者出异人隽士大集都下于群进士中得九华山人杜荀鸖㧞居上第诸生谢恩日列座既定公揖生谓曰圣上歉文敎未张思得如髙宗朝射洪拾遗陈公作诗出没二雅驰骤建安削苦澁僻碎略淫靡浅切破艳冶之坚阵擒雕巧之酋帅皆摧犝折角崩溃解散扫荡词塲豁淸文祲然后有戴容州刘隋州王江宁率其徒扬鞭按辔相与呵乐来朝于正道矣以生诗有陈体可以润国风广王泽故擢以塞诏意勉为中兴诗宗生谢而退明年宁亲江表以仆故山偕隠者出诗三百篇见简其雅丽疑越之句能使贪吏亷邪臣正父慈子孝兄友弟悌人伦之纪备矣其壮语大言则决起逸发可以左揽工部袂右拍翰林肩吞贾喻八九于中曽不虿介情动于中则极思冥搜神逰希夷形瓦枯未五声劳于唿吸万象贫于抉剔信诗之雄杰者也羙哉裴公知人之爲不诬矣于戯旌别淑慝史臣之职仆幸得为之叙録视其人齿尚壮才力未尽讴吟之兴方酣俟其継作得如周颂者目之爲唐风集荀鸖初谒梁王朱全忠雨作而天无行云梁曰此谓天泣知何祥请先作无云雨诗乃赋曰同是干坤事不同雨丝飞洒日轮中若教隂都相似争表梁王造化工梁悦之孙棨题妓王福娘墻诗云移壁廽牎废几朝指镮偷解愽兰椒无端闘草输隣女更被捻将玉歩揺郑谷寄台院孙端公棨诗云才拙道仍孤无何舍钓徒班虽沾玉笋香不近金炉雨露瞻双阙㷑波隔五湖唯君应是念曽共伏靑蒲棨赠妓人云綵翠仙衣红玉肤轻盈年在破瓜初霞盃醉唤刘郎赌云髻慵邀阿母梳不怕寒侵縁带寳毎忧风举倩持裾谩图西子为粧様西子元来未得如题北里妓人壁云寒绣衣裳饷阿娇新圗香兽不禁烧东隣起様裙腰阔剰蹙黄金一两条王铎铎字昭范重徳名家位望崇显率由文雅非定乱才镇渚宫为都统以御巢冦洎荆州失守复把潼関黄巢差人传语云令公儒生非我敌请自退避无汚锋刃于是弃関于随僖宗播迁于蜀再授都统收复京师大勲不成竟落都统后有诗其要云黜诏已闻来阙下檄书犹未遍军前亦志其中也罢都统守镇滑州作云用军何事敢迁延恩重才轻分使然黜诏已闻来阙下檄书犹未遍军前腰间尽解苏秦印波上虚迎范蠡船正㑹星辰扶北极却驱戈甲镇南燕三尘上相逢明主九合诸侯媿昔贤㸔却中兴扶大业杀身无路好归田铎为侍御史于兴宗守绵州登越王楼以诗寄朝士铎和云谢眺题诗处危楼压郡城雨余江水碧云断雪山明锦绣来仙境风光八帝京恨无靑玉案何以报髙情铎谒梓潼张恶子庙诗曰盛唐圣主解靑萍欲振新封済顺名夜雨龙抛三尺匣靑云鳯入九重城劒明喜气随雷动玉垒韶光待贼平惟报関东诸将相柱天功业頼隂兵判度支萧遇和云靑骨祀呉谁让徳紫华居越亦知名未闻一劒传唐王长拥千山䕶蜀城斩马威稜应扫荡截蛟锋刄俟昇平鄼侯爲国亲箫皷堂上神筹更布兵郑綮古今诗话曰相国綮善诗有题老僧诗云日照四山雪老僧门未开冻瓶粘柱础宿火烬炉灰童子病归去鹿麑寒入来常云此诗属对可以衡秤言轻重不偏也或曰相囯近爲新诗否对曰诗思在㶚桥风雪中驴子上此处何以得之盖言平生苦心也綮字藴武大顺后王政微綮毎以诗謡託讽中人有诵之天子前者昭宗意其所藴未尽因有司上班簿遂书其侧曰可礼部侍郎同中书门下平章事綮本善诗其语多俳谐故使落调世号郑五歇后体至是省史走其家上谒綮笑曰诸君误矣人皆不识字宰相亦不及我俄闻制下叹曰歇后郑五作宰相事可知矣立朝无复故态才三月去位綮刺卢江将去别郡人云唯有两行公廨泪一时洒向渡头风其滑稽类此胡玢玢不知何许人尝隠庐山苦心于五七言桑落洲一篇云莫问桑田事但㸔桑落洲数家新住处昔日大江流古岸崩欲尽平沙长未休想应百年后人世更悠悠又月诗云轮中别有物光外更无空玢山与李腾帘问江西弓旌不至杨牧字藏之吴人唿爲神童兄发戯令咏蛙即曰兔边分玉树龙底耀同仪㑹当同鼓吹不复问官私又令咏笔仍赋鑚字即曰虽匪囊中物何坚不可鑚一朝操政事定使冠三端吴人造门请诗观者压败其墻牧嘲曰尔幸无羸角何用触吾藩若是升堂者还应自得门平曽曽谒华州李固言不遇因吟一絶而去曰老夫三日门前立珠箔银屏昼不开诗卷却抛书袋里正如闲㸔华山来曽恃才傲物竟殁于县曹薛平仆射出鎭浙西主礼稍薄曽留诗以讽之曰梯山航海㡬﨑岖来谒金陵薛大夫毛髪竖时趍劒㦸衣冠俨处拜氷壶诚知两轴非珠玉深愧三缣䘏旅途明日过江风景好不堪回首望勾吴薛闻曽出境遣使追还縻留数日又献絷白马诗曰白马披鬃练一团今朝被绊欲行难雪中放去空留迹月下牵来只见鞍向北长鸣天外逺临风斜控耳边寒自知毛骨还应异更请孙杨子细㸔河东公曰若不留绊行轩即得观其毛骨遂以殊礼相待唐以府元被绌者九人曽其一也曽长庆二年同贾阆仙軰贬谓之举场十悪曽后谒固于蜀幕中皆名士曽轻忽无所畏遂献雪山赋李览命推出不旬日再献鯸鱼赋曰此鱼触物而怒翻身上波为乌鸢所获奈鲂鲤之何李览之遂不至深罪缪岛云岛云少从浮圗其诗尤尚竒险至如四五片霞生絶壁两三行鴈过踈松又抛芥子降颠拂拂折杨枝洒醉惺惺庐山瀑布曰白鸟逺行树玉虹孤饮潭皆敻出前軰开成中常逰豫章武宗朝淮勑反初名甚喧然唐诗纪事卷第六十五唐诗纪事唐诗纪事卷第六十六唐诗纪事卷第六十六冯涓卢嗣立李质姚巖杰王璘严郭陈摽崔安潜卢发钱珝卢骈严恽王涣张曙翁绶戴司颜孙定赵牧卢注郑愚王镣陈淑冯涓涓初除京兆府参军恩地杜相审权有江西之拜制未出召㳙宻语延辟之命戒勿涓漏其言于友人郑寛寛寻捧刺诣贺杜遂鄙涓浅薄不预初选及亷车发日别于长乐杜长揖曰勉旃后分符眉州不得之任在西川重围中跼蹐于陈田之间羁愁六年徒歩煳口着懐秦赋有南冠龙吟等集皆伤蹭蹬也集有蜀䭾引其要云昻藏大歩蚕丛国曲颈微伸髙九尺卓女窥窓莫我知严仙据按何曽识又题支机石云不随俗物皆成土只待良时却补天惜已知之不遇也涓字信之信都人大中初举进士登宏词科时危隠啇山十年昭宗以为眉州刺史陈田拒命涓弃郡于成都墨池灌园自给王建以爲翰林学士虽诙谐傲物而多有𥙷益卒于蜀卢嗣立望九华山云九华深翠落轩楹逈眺澄江气象明不遇隂霾孤岫隠正当寒日衆峯呈坐观风雪销烦思惜别烟岚驻晓行得路归山期早诀夜来潜已告嗣立登㑹昌进士第李质质字公干襄阳人应举无成有亲在衡湘徃谒焉泝流至湓城豫章逐师舍舟由武宁而反㑹草冦杀其宰苍惶前去得日观宿东房有酒数缸甚羙遂携一壶上楼酌之因吟曰曽入桃溪路仙原信少双洞霞飃素练藓壁画隂䆫古木愁撑月危峯欲堕江自吟空向寂谁共倒秋缸吟毕如有人言曰土主尚书寓宿在此质登第后二十年亷察豫章时大中十二年也出科名分定録姚巖杰巖杰梁国公元崇裔孙尝以诗酒放游江左干符中颜摽典藩鞠场亭宇初创命巖杰纪其事文成粲然摽欲刋去一二字巖杰大怒摽遂什其碑巖杰以一篇纪之曰爲报颜公识我么我心唯只与天和眼前俗物关情少醉后靑山入意多田子莫嫌弹铗恨寗生休唱饭牛歌圣朝若爲苍生计也合公车到薜萝卢肇牧歙州巖杰在婺源先以着述寄肇肇已知其人辞以兵火之后郡中凋弊无以迎逢大贤嵓杰复以长牋激之肇不得已辍所乗马迎至郡斋舘谷如公卿礼既而日肆傲睨肇常以篇咏咤于巖杰曰明月照巴山巖杰笑曰明月照天下奈何独巴山耶子发渐不得意无何㑹于江亭时蒯希逸在席肇改令曰目前取一聮象令主曰逺望渔舟不濶尺八巖杰遽饮酒一器凭栏呕哕湏㬰即席还令曰凭栏一吐已觉空喉有集二十卷目曰象溪子中和末豫章大乱巖杰病死王璘长沙日试万言王璘词学富赡崔詹事亷问表荐于朝先试之使𪠘璘请十书吏皆给笔札璘口授十吏笔不停缀首题黄河赋三千字复爲鸟散余花落诗二十首援笔而就时忽风雨暴至数幅为囬飈所卷泥滓沾渍璘曰勿取但将纸来复纵笔一挥斯须复十余篇矣时未亭午已七千余言时路嵓方当钧轴遣一介召之璘曰请俟见帝嵓大怒亟命奏废万言科璘杖策而归放旷盃酒间虽屠沽无间然矣璘与李羣玉相遇岳麓寺羣玉曰公何许人璘曰日试万言王璘羣玉待之甚浅曰请与公聮句可乎璘曰唯子之命羣玉破题而授之璘略不伫思继之曰芍药花开菩萨面㯶闾叶散野人头羣玉遂屈崔詹事遗璘夹缬数匹璘翌日以作中单䄡䄖衣之严郭赋百舌鸟云此禽轻巧少同伦我听长疑舌满身星未没何先报晓栁犹粘雪便迎春频嫌海燕巢难定却讶林莺语不真莫倚春风便多事玉楼还有晏眠人陈摽摽赠元和十三年登第进士曰春官南院粉墙东地色初分月色红文字一千重马拥喜欢三十二人同眼㸔鱼变辞凢水心逐鸎飞出瑞风莫恠云泥从此别揔曽惆怅去年中摽咏蜀葵花云能共牡丹争几许得人嫌处是花多韦绚曰鸖与鸬鹚皆胎化而人以鸖为仙禽盖鸖难见鸬鹚易见贵耳而贱目也遂诵摽蜀葵花诗以况之啄朩謡云丁丁向晚急还稀啄徧庭槐未肯归终日与君除蠧害莫嫌无事不平飞寄友人云杜甫在时贪入蜀孟郊生处却归秦如今始㑹麻姑意借问山川与后人右张爲取二诗作主客圗标终侍御史长庆二年进士也崔安潜何泽韶阳曲江人也父鼎容管经略有文称泽干宁中随计至三峯行在永乐崔公安潜即泽之同年文人也闻泽来乃以一絶报之曰四十九年前及第同年唯有老夫存今日殷勤访吾子穏将鬐鬛上龙门时主文与夺未分又㑹相庭有所阻因之败于垂成后漂泊关外梁太祖受禅泽假广南幕职入贡勑赐及第世谓崔魏公铉好食新䭃头杜豳公悰毎早食饙饭干脯崔侍中安潜㸔闘牛李衞公曰吾喜见未闻新书䇿安潜字进之累爲西川平卢等节度拜侍中自中令鎭荆南卢发杜藴亷问长沙发为从事徃致聘焉发酒酣傲睨公公因改着词令曰十姓胡中第六胡也曽金阙掌洪炉少年从事夸门地莫向樽前喜气麤卢荅曰十姓胡中第六胡文章官职胜崔卢暂来关外分忧寄不称賔筵喜气麤公极欢而罢钱珝字端文吏部尚书徽之子善文辞宰相王榑荐知制诰进中书舍人搏得罪珝贬抚州司马珝客舍寓懐云洒洒滩声晚霁时客亭风袖半披垂野云行止谁相待明月襟懐秪自知无伴偶吟溪上路有花偷笑腊前枝牵情景物潜惆怅忽似伤春逺别离春恨三首云负罪将军在北朝秦淮芳草緑迢迢髙台爱妾魂销尽始得丘迟爲一招乆戍临洮报未归箧香销尽别时衣身轻愿比兰堦叶万里还寻塞草飞永巷频闻小苑逰旧恩如泪亦难收君前愿报新颜色团扇须防白露秋蜀国偶题云忽忆明皇西幸时暗伤潜恨竟谁知佩兰应语宫臣道莫向金盘进荔枝送王郎中云惜别逺相送却成惆怅多独归廻首处争那暮山何未展芭蕉云冷烛无烟緑蜡干芳心犹卷怯春寒一缄书札藏何事㑹被东风暗折㸔卢骈卢骈贠外一日休于青龙僧舍词气悽惨暮归促命笔题南楣曰寿天虽云命荣枯亦太偏不知雷氏劔何处更冲天题毕草草而去渉旬卒骈咸通进士也严恽皮日休伤严子重序云余爲童在乡校时简上抄杜舍人牧之集见有与进士严恽诗后至呉一日有客曰严某余忘其名乆矣遽懐文见造于是乐甚观其所爲文工于七字徃徃有清便柔媚时可轶骏于常轨其佳者曰春光冉冉归何处更向花前把一杯尽日问花花不语爲谁零落爲谁开余羙之讽而未尝怠生举进士亦十余计偕余方寃之谓终有得于时也未㡬归呉兴后两月霅人至云生以疾亡于所居矣噫生徒以词闻于士大夫竟不名而逝岂止此而堙没耶江湖间多羙材士君子茍乐退而有文者死无不爲时惜可胜言耶于是哭而爲诗鲁望生之友也尝爲我作诗云十哭都门牓上尘盖棺终是五湖人生前有敌唯丹桂没后无家秪白苹箬下斩新醒处月江南依旧咏来春知君精爽应无尽必在鄷都颂帝晨陆鲁望云严子重以诗游于名胜间旧矣余晩于江南相遇甚乐不幸且没袭羙作诗序而弔之其名真不杇矣又何戚其死哉余因息悲而为之和云毎值江南日落春十年诗酒爱逢君芙蓉湖上吟舩倚翡翠巖前醉马分秪自汀洲连旧业岂无章䟽动遗文犹怜未卜佳城处更斸要离冢畔云王涣大顺中王涣自左史拜考工贠外同年李徳隣自右史拜小戎赵光胤自补衮拜小仪王拯自小版拜小勲涣首唱长句感恩上裴公曰青衿七十牓三年建礼含香次苐迁珠彩下连星错落桂花曽对月婵娟玉经磨琢多成器劒㧞沉埋更倚天应念衘恩最深者春来爲寿拜樽前裴公荅曰谬持文柄得时贤粉署清华次苐迁昔嵗䇿名皆健笔今朝称职并同年各懐器业宁推让俱上青霄肯后先何事老夫犹赋咏欲将酬和永留传涣字羣吉大顺二年侍郎裴䞇下登苐徳隣拯光胤皆同年也涣惆怅诗云氷蚕薄絮鸳鸯绮半夜佳期并枕眠钟动红娘唤归去对人匀泪拾金钿李夫人病巳经秋汉武㸔来不举头得所浓华销歇尽楚魂湘血一生休谢家池舘花笼月萧寺房廊竹䬃风夜半酒醒凭槛立所思多在别离中隋师战舰欲亡陈国破应难保此身诀别徐郎泪如雨鑑鵉分后属何人七夕琼筵徃事陈蓼花莲蔕共伤神蜀王殿里三更月不见骊山私语人夜寒春病不胜懐玉瘦花啼万事乖薄倖檀郎断芳信惊嗟犹梦合欢鞋呜咽离声管吹秋妾身今日爲君休齐奴不说平生事忍㸔花枝谢玉楼靑丝一络堕云鬟金剪刀鸣不忍㸔持谢君王寄幽怨可能从此住人间陈宫兴废事难期三阁空余緑草基狎客沦亡丽华死他年江令独来时晨肇重来路已迷碧桃花谢武陵溪仙山目断无寻处流水潺湲日渐西少卿降北子卿还朔野离觞惨别颜却到茂陵唯一恸节毛零落鬓毛班梦里分明入汉宫觉来灯背锦屏空紫台月落关山晚肠断君恩信画工张曙张曙崔昭纬中和初同举相与诣日者问命曙时自负才名籍甚以爲将来状元崔亦分居其下日者殊不顾曙苐目崔曰将来万全髙苐曙有愠色日者曰郎君亦及苐然须待崔拜相当此时过堂既而曙果不终场昭纬首冠曙以篇什刺之云千里江山陪骥尾五更风水失龙麟昨夜浣花溪上雨緑杨芳草为何人后七年昭纬为相曙方登苐果于昭纬下过堂杜荀鸖同年生也酬曙诗云天上书名天下传引来齐到玉皇前大仙録后头无雪至药成来灶絶烟笑蹑紫云金作阙梦抛尘世铁爲舡九华山叟惊凡骨同到蓬莱岂偶然翁绶咏酒云逃暑迎春复送秋无非緑蚁满盃浮百年莫惜千回醉一盏能消万古愁几为芳菲眠细草曽因雨雪上髙楼平生名利关身者不识狂歌到白头绶登咸通进士第戴司颜景福中江西节度使钟传遣僧从约进法华经一千部上待之甚厚恩渥有加宣从约入内赐斋面钖紫衣一副将行太常愽士戴司颜以诗赠行略曰逺来朝鳯阙归去恋元侯时呉子华任中谏司颜仰公之名志在属和以爲从约之资融覧之附掌大笑曰这阿师更不要见便拽出得其承奉如此司颜登大顺进士第孙定定字志元涪州大戎之族子长于储定数举矣储方欲就贡访于定定谑曰子仪表堂堂好将军材何必以科第爲资储衘之后储贵逹未尝言定之长晩年䘮志放意柸酒景福二年下第游京西开逺门醉中走笔寄储诗曰行行血泪洒尘襟事逐东流渭水深秋跨蹇驴风尚紧静投孤店日初沉一枝犹挂东堂梦千里空驰北巷心明月悲歌又前去满城烟树噪春禽定诗歌千余首多委于兵火竟无成而卒赵牧牧不知何许人也大中咸通中斆李长吉为短歌对酒曰云翁耕扶桑种黍养日乌手挼六十花甲子循环落落如弄珠长䋲系日未是愚有翁临镜捋白须饥魂弔骨吟古书冯唐八十无髙车人生如云在须臾何乃自苦八尺驱裂衣换酒且为娱劝君朝饮一瓢夜饮一壶杞天崩雷腾腾纣非舜是何足凭桐君桂父岂胜我醉里白龙多上昇菖蒲花开鱼尾定金丹始可延君命其余尤尚轻巧词多唐诗自咸通而下不足观矣乱世之音怨以怒亡国之音哀以思气丧而语偷声烦而调急甚者忿目褊吻如㦸手交骂大抵王化习俗上下俱丧而心声随之不独士子之罪也其来有源矣司空图軰伤时思古退已避祸清音冷然如世外道人所谓変而不失正者也余故尽取晩唐之作庻知律诗末伎初若虚文可以知治之盛衰卢汪汪门族甲天下因宦家于荆南举进士二十上不第尝赋诗曰惆怅兴亡系绮罗世人犹自选青娥越王解破夫差国一箇西施也太多晚年失意赋酒胡子一篇云同心相遇思同欢擎出酒胡当玉盘盘中危臬危瓦不自定四座清賔注意看可亦不在心否亦不在面狥客随时自圎转酒胡五藏属他人十分亦是无情劝尔不耕亦不饥尔不蚕亦有衣有眼不能分黼黻有口不能明是非鼻何尖眼何碧仪形本非天地力彫䥴匠意苦多端翠㡌朱衫巧粧饰长安斗酒十千酤刘伶平生为酒徒刘伶虚向酒中死不得酒池中拍浮酒胡一滴不入眼空令酒胡名酒胡郑愚咸通中愚自礼部侍郎除镇南海时崔魏公在京南愚着锦袄子半臂䄂卷谒文公大竒之㑹夜饮更衣賔从间窃谓公曰此应是惭其不称既而复易红锦尤加焕丽衆莫能测愚为进士时未尝以文章及魏公门至是乃䞇所业崔叹赏曰真销得锦半臂矣愚作大潙虚祐师铭云湖之南湘之西山太潙深无蹊虎已啸猿又啼雨摵摵风捿捿髙入云不可梯虽欲去谁与摧彼上人忘其身一宴坐千余旬去无踈来无亲夷积阻架嶙峋栋宇成供养陈我不知徒自勤物之生孰无情识好悪知宠惊真物藏百虑呈随婉转任峥嵘云煳天月不明金在鑛火收罃我不知天地先无首尾功用全六度备万行圎常自随在畔边要即用长目前非艰难不幽玄哀世徒苦驰驱覔作佛何其愚筭海沙登迷庐眠喘喘心区区见得失系荣枯弃知觉求形模近似逺易复难但无事心即安少思虑简悲欢净荡荡圎团团更无物不劳㸔听他语被人谩生必死理之常荣必悴非改张造衆罪欺心王作少福须天堂善悪报正身当自结褁无人将心作恶口脱空欺木石吓盲聋牛阿房鬼五通专觑捕见西东禁定住阳朦胧与作爲事不同最上乗有想基无结净本无为人不见自心知动便是莫狐疑直下说没文词识此意见吾师愚广州人唐末为相王镣王镣富有词学数举未捷门生卢肇等公荐于春官云同盟不词贤者受讥相子负薪优臣致诮乃旌镣嘉句曰击石易得火扣人难得心今日朱门者曽恨朱门深声蔼然果擢上第镣登咸通进士第宰相王播之弟炎生二子铎镣铎相僖宗镣累官至汝州刺史王仙芝䧟郡城镣贬韶州司马终太子賔客陈琡鸿之子也咸通中佐亷使郭常侍铨于徐性耿介有所不合挈家居茅山平居焚香习禅妻子罕面寄居兰若自述檀经三卷临行留一章与其僧云行若独轮车常畏大道覆止若圎底器常恐他物触行止既如此安得不离俗干符中第琏佐薛能幕于徐琡自丹阳掉小舟与相见能重其人延入城不可曰某已有誓不入公门矣薛移舟赴之话道永日不宿而去唐诗纪事卷第六十六唐诗纪事唐诗纪事卷第六十七唐诗纪事巻第六十七李嵘袁皓欧阳澥徐振李涛王贞白王祝刘谷李昌邺王涤王硕陆贞洞李缟髙衢张绮韦氷薛昭纬郑合敬许昼程贺裴铏张孜顾云李昭象李嵘李蔚镇江淮有李嵘者献诗云鸡树烟含瑞气凝鳯池波待玉山澄国人久倚东闗望拟筑沙湜到广陵后果入相袁皓皓书师旷庙文云吟篁怨桐天其声乎锵石铿金天其文乎击革鸣丝天其畅乎匏土之韵天其和乎天有至音寄斯八物先生不生斯音欎欎先生既生斯音在律呜唿先生之耳时可求也先生之心不可得也大哉乐乎先生之无神乎愚固狂而不可摅先生之有神乎愚坚诚而乞其图先生之耳有神乎化爲天下之耳先生之心有神乎化爲天下之心古者可以舒于今然后家家知舜琴罗隠赠袁侍御诗云风尘惭上品才业愧明时千里芙蓉幕何由话所思皓冝春人咸通进士龙纪集贤殿图书使自称碧池处士僖宗狩蜀皓时爲仓部员外采李晟功烈爲兴元圣功録徧赐诸将表励之皓初登第过岳阳悦妓蘂珠以诗寄严使君曰得意东归过岳阳桂枝香惹蘂珠香也知暮雨生巫崃争奈朝云属楚王万恨只慿期尅手寸心唯系别离肠南亭晏罢笙歌散回首烟波路渺茫严君以妓赠之皓及第后作云金牓髙悬姓字真分明折得一枝春蓬瀛乍接神仙侣江海回思耕钓人九万抟扶排羽翼十年辛苦渉风尘昇平时节逄公道不觉龙门是崄津欧阳澥闽川欧阳澥者四门詹之孙也澥娶妇经旬而辞赴举久不还家诗云黄菊离家十四年又云离家已是梦松年又云落日望乡处何人知客情自怜十八年之帝乡未遇知己也亦爲燕诗以献主司郑愚曰翩翩双鷰画堂开送古迎今㡬万回长向春秋社前后爲谁归去爲谁来澥出入场中仅二十年善和韦中令在阁下澥即行巻及门凢十余载未甞一面而澥庆弔不亏韦公虽不言而心念其人中和初公随驾至蜀命相时澥寓居汉南公以书令襄帅刘巨容俾澥计偕巨容得书大喜待以厚礼首荐之撰日遵路无何一夕心痛而卒巨容因籍澥荅书呈于公公览之怃然因曰十年不见灼然不错徐振雷塘云九重城阙悲凉尽一聚园林怨恨长花忆所爲犹自笑草知无道更应荒诗名占得风流在酒兴催敎运祚亡若问皇天惆怅事只应斜日照雷塘古意云扰扰都城晓又昏六街车马五侯门箕山渭水空明月可是巢由絶子孙右二诗韦荘取爲又元集李涛李涛长沙人也篇咏甚着如水声长在耳山色不离门又扫地树留影拂床琴有声又落日长安道秋槐满地花皆鲙炙人口温飞卿任太学博士主秋试涛与衞丹张郃等诗赋皆牓于都堂王贞白贞白唐末大播诗名御沟爲巻首云一派御沟水緑槐相䕃清此波㴠帝泽无处濯尘缨鸟道来虽险龙池到自平朝宗心本切愿向急流倾自谓冠絶无瑕呈僧贯休休曰甚好只是剰一字贞白扬袂而去休曰此公思敏书一字于掌中逡廵贞白廻忻然曰已得一字云此中帝泽休将掌中字示之一同天祐年中内试贞白扎翰狼借帝览拂下玉案有黄门奏此举人有诗名御批曰粗通放贞白寄郑谷曰五百首新诗缄封寄与谁秪慿夫子鍳不要俗人知火䑕重收布氷蚕乍吐丝直须天上手裁作领巾披僧贯休送贞白重试及第东归云心苦酬心了东归谢所知可怜经试者如折两三枝雨毒逢花少山多爱马迟此行三可羡正值倒戈时昭宗皇帝颇爲寒进开路崔合州凝典贡举但是子弟无问文章其间屈人不少孤寒中唯程宴黄滔擅场之外如贞白张蠙诗题观文古风皆臻前軰之阃阈者也贞白字有道王柷㑹昌时有题三乡者曰余本若耶溪东与同志者二三纫兰佩蕙毎贪幽闲之境翫花光于松月之亭竟昼绵霄往往志倦洎乎初笄至于五换星霜矣自后不得已从良人西入凾闗寓居晋昌里第其居逈絶嚣尘花朩丛翠东西隣二佛宫皆上国胜逰之㝡伺其闲寂因游览焉亦不辜一时之风月也不意良人已矣邈然无依帝里芳春光景东迈渉浐水歴渭川背终南陟太华经虢略抵陜郊揖嘉祥之清流面女几之苍翠凡经过之所皆曩昔䜩笑之地衘冤加叹举目魂销虽残骸尚存而精爽都失假使潘岳复生无以悼其幽思也遂命笔聊题终不能涤其懐抱絶笔恸哭而东时㑹昌壬戌歳仲春十九日也诗曰昔逐良人西入闗良人身殁妾空还谢娘衞女不相待爲雨爲云归旧山和者十人祝和三乡诗云女几山前岚气低佳人留恨此中题不知云雨归何处空使王孙见即迷柷字不耀名家子唐末爲给事中巢冦前典常州既乱寄江湖甚有时望及诏召经陜时王拱爲帅凶暴以厚礼降接愿居子姪之末柷坚不许拱怒罢宴命将吏速请离舘害于途悉投其家于黄河时朝廷多故舍而不问柷一子行至襄州亦无故投井而卒刘谷三乡诗云兰蕙芬芳见玉姿路傍花笑景迟迟苎萝山下无穷意併在三郷惜别时李逞送谷诗云村楼西路雪初晴云暖沙干马足轻寒涧渡头芳草色新梅岭外鹧鸪声邮亭巳送轻车发山舘谁将候火迎落日千峰转迢递知君回首望髙城又和谷除夜见寄云㶚上家殊逺炉前酒易曛刘郎亦多恨诗忆故山云李昌邺三乡诗云红粉萧娘手自题分明幽怨发云闺不应更学文君去泣向残花归剡溪王涤三乡诗云浣沙游女出闗东旧迹新词一梦中槐陌栁亭何恨事年年廻首向春风涤字用霖及景福进士第三乡诗云李王谢两风流王子沉沦谢子愁归思若随文字在路傍空爲感千秋髙衢三乡诗云南北千山与万山轩车谁不思乡闗独留芳翰悲前迹陌上恐伤桃李颜张绮三乡诗云洛川依旧好风光莲帐无因见女郎云雨散来音信断此生遗恨寄三乡韦氷三乡诗云来时欢喜去时哀家国迢迢向越台待冩百年幽思尽故宫流水莫相催氷唐末爲鄠令薛昭纬华州牓昭纬寄诸门生诗曰时君过听委平衡粉署华灯到晓明开巻固难窥浩汗执公空欲慕公平机云笔舌临文健沈宋章篇发咏清自笑观光辉昭纬以侍郎掌贡举试未明求衣赋王賛图爲牓首薛保逊大中朝尤肆轻佻侵侮诸叔自起居舍人贬洗马而卒昭纬其子也颇有父风尝任祠部外郎时李系任小仪王荛任小賔正旦立仗班退昭纬吟曰左金乌而右玉兔天子旌旂荛遽请下句昭纬应声曰上李系而下玉荛小人行缀天复中自台丞累贬磎州司马中书舍人颜荛当制略曰陵轹诸父代嗣其凶薛存诚之子廷老廷老之子保逊保逊之子昭纬爲干宁礼部侍郎性轻率坐事贬磎州刺史郑合敬合敬及第后宿平康里诗曰春来无处不闲行楚闰相㸔别有情好是五更残酒醒时时闻唤状头声合敬干符三年登上第终谏议大夫许画许画者睢阳人天复四年大驾东幸驻䟆甘棠昼于此及第梁太祖长子大卿者常与昼属和昼以卿爲奥主随驾至洛携同年醉梁祖私苐因折其牡丹主吏驰报梁祖大卿窃知之先遣行昼行遂亡命河北闽人黄遇尝宰滑州衞南与昼声迹不踈光化三年求选京师遇谤昼尝笞背矣昼卞急时内翰呉融侍郎西铨独孤损侍郎皆昼知己一旦昼造二君子自辨因袒而视之二公掩袂而入昼遇其年俱落昼中秋月云应是蟾宫别有情毎逢秋半倍澄清清光不向此中见白髪争敎何处生闲地占将真可惜幽䆫分得始爲明殷勤好长来年桂莫遣平人道不平程贺贺有君山诗时号程君山诗云曽逰方外见麻姑説道君山自古无云是崑崙山顶石海风飘落洞庭湖崔亚典眉州贺爲㕔仆崔见其风味不常问曰尔读书乎曰薄渉艺文崔指一物令咏之雅有意㫖因令归选奨称于诸公间凡二十五举及第时中和二年也入京则舘博陵之苐亚卒贺服缞三年裴铏干符五年铏以御史大夫爲成都节度副使题石室诗曰文翁石室有仪形庠序千秋播徳馨古栢尚留今日翠髙岷犹蔼旧时青人心未肯抛羶蚁弟子依前学聚萤更叹沲江无限水争流秪愿到沧溟时髙骈爲使时乱矣故铏诗有愿到沧溟之句有㣲㫖也铏作传竒行于世张孜懿僖之代有京兆张孜者躭酒如狂与李山甫善有雪诗云长安大雪天马雀难相覔其中豪贵家捣椒泥四壁到处爇红炉周廻下罗羃暖手调金丝蘸甲斟琼液醉唱玉尘飞困融香汗滴岂知饥寒人脚手生皴噼僖宗在蜀孜有伤时之作其间云着牙卖朱紫断钱賖举选帝还京相府遣人捕之孜易姓越淮而遯世传孜梦李白歌有华山秀作英雄骨黄河㵼出纵横才又云梦破青霄春烟霞无去尘若夸郭璞五色笔江淹却是寻常人顾云云字垂象池州鹾贾之子也风韵详整与杜荀鸖殷文圭友善同肄业九华咸通中登第爲髙骈淮南从事师度之乱退居霅川杜门着书宰相杜某奏云与卢知猷陆希声钱翊冯渥司空圗等分修宣懿徳三朝实録皆一时之选也书成加虞部外郎干宁初卒有文号鳯䇿聮华编藁昭亭杂笔云在淮南李昭象以学仙词寄之云记得初传九转方碧云峯下祝虚皇丹砂未熟心徒切白日难留鬓欲苍无路洞天寻穆满有时人世羡刘郎仙人恩重何由报焚尽星坛午夜香盖招隠之义也云大顺中制同羊昭业等十人修史云至江淮遇髙逢休谏议时刘子长爲仆射其弟崇望复在中书云叩逢休希致先容逢休许之久矣云临岐请书授之一凾甚草创云㣲有惑潜启阅之凢一幅并不言云但曰羊昭业等拟将一尺三寸汗脚踏他烧残龙尾道懿宗皇帝虽薄徳不任被前件人罗织执太政者亦太悠悠云叹而巳云咏栁云闲花野草摠争新眉皱絃干独不匀乞与东风残气力莫敎虚度一年春云爲虞部郎中髙骈淮南从事骈章䟽不恭皆云之辞也云着述目爲鳯䇿聮华云初下苐郑谷有诗勉之云鳯䇿聮华是国华春来偶爲上仙槎乡连南渡思菰米泪滴东风避店花吟聒暮莺归庙院睡消迟日寄僧家一般情绪应相信门静莎深树影斜李昭象字化文池州刺史方玄之子父卒因家焉懿宗末年以文干相国路公嵓问其年曰十有七矣嵓年尚少尤器重之荐于朝将召试㑹嵓贬遂还秋浦移居九华与张乔顾云軰爲方外友龙纪中杨行宻奔宣州以书招之不从题顾正字谿居云髙敞吟轩近钓湾尘中来似出人间若敎明月休生桂应得危时共掩闗春酒夜棊难放客短篱踈竹不遮山莫夸恬淡胜荣禄鴈引行髙未许闲寄献山中顾公员外云抽却朝簮着钓蓑近来声迹转巍峩祥麟避网虽山野丹鳯衘书即薜萝乍隠文章情更逸久闲经齐术翻多深慙未副吹嘘力竟困风埃争奈何山中寄崔諌议云半生猨鸟共山居吟月吟风两鬓踈新句未尝忘敎化上才争忍不吹嘘全家欲去干戈后大国中兴礼乐初从此升腾休説命祗希公道数封书喜杜荀鸖及第云深嵓贫复病牓到见君名贫病浑如失山川顿觉清一春新酒兴四海旧诗声日使能吟者西来歩歩轻赴举出山留寄山居郑参军云还如费冠卿向此振髙名肯羡鱼䰅羙长夸鸖氅轻理琴寒指倦试药黒髭生时泰难云卧随㸔急诏行唐诗纪事巻第六十七唐诗纪事唐诗纪事卷第六十八唐诗纪事巻第六十八汤文圭唐彦谦裴澈卢携韦庄呉融公乗亿罗邺罗衮汤文圭文圭池州人居九华小字桂郎苦学所用墨池底爲之穴举进士中途遇一叟曰眉緑拳文入口神仙状也如学道当冲虚爲儒当大有名于天下唐末词塲请託公行文圭与游恭独歩塲屋干宁中帝幸三峯文圭携梁王表荐及第仍列牓中寻爲裴枢宣谕判官至大梁朱全忠表荐之既而由汴宋驰归全忠大怒遣吏捕之不及矣自是屡言措大率皆负心毎以文圭爲证白马之祸盖自此也文圭事杨行宻终左千牛衞将军子崇义自江南归朝改姓汤名悦九华贺雨吟云陶公焦思念生灵变旱爲丰合杳冥雷噼老松疑虎怒雨冲隂洞觉龙腥万畦香稻蓬䓗緑九朶竒峰扑亚青吟贺西成饶旅兴散丝飞洒满长亭赠池州张太守云神珠无颣玉无瑕七叶簮貂汉相家阵面奔星破犀象笔头飞电跃龙蛇綘帏夜坐穷三史红斾春行到九华只怕他人留不住别迁征镇拥髙牙和友人送衡尚书赴池阳副车云淮王上将例分忧玉帐参承半列侯次第选材如创厦别离排宴向藏舟鵾鹏变化知难测龙蠖昇沉各有由躞蹀行牵金錂重婵娟立唱翠娥愁筑头勲业谐三阵满腹诗书究九流金海珠韬乗月读肉芝牙茗拨云收赤鳞斾巻鸥汀晚青雀撗鴈阵秋十字细波澄镜面九华残雪露峯头醉沉北海千罇酒吟上南荆百尺楼况是昭明食鱼郡不妨闲掷钓璜钩中秋自宛陵寄池阳太守云出山三见月如眉蝶梦终宵遶㦸枝旅客思归鸿去日贤侯行化子来时郡楼遐想刘琨啸相合方窥谢传棊按部况闻秋稼熟马前迎拜羡并儿次韵九华杜先軰重阳寄投宛陵丞相云日下飞声彻不毛酒醒时得广离骚先生鬓爲吟诗白上相心因治国劳千乗信廻鱼榼重九华秋逈鳯巢髙强酬小谢重阳句沙恨无金尽日淘寄贺杜荀鸖及第云一战平畴五字劳昼归乡去锦爲袍大鹏出海翎犹湿骏马辞天气正豪九子旧山増秀絶二南新格变风骚由来稽古符公道平地丹梯甲乙髙文圭杜荀鸖杨䕫康軿夏侯淑王希羽等皆爲淮南将田頵上客文圭有羙名不应朱全忠钱镠之辟頵置田宅迎其母以甥事之故文圭爲尽力䕫知頵不足亢杨行宻着溺赋以戒頵不用果败文圭受荐于全忠复拟饰非投启于公卿略曰于莬猎食非求尺璧之珍鶢鶋避风不望洪钟之乐既登第即南归俄爲多言者所发全忠捕之则不及矣或云文圭应举尝经大泽中骤雨震电衆骇踬独安详如不闻雨定傍人见其两耳中鬼神以泥封之后爲内翰曽草司空李徳诚麻润毫久不至爲诗督之云紫殿西头月欲斜曽草临淮上相麻润笔巳曽经奏谢更将章句问张华时论少之唐彦谦唐俭裔孙宪宗时终中书舍人次子持持子彦谦字茂叶歴慈綘澧三州刺史自号鹿同先生陶谷之祖也谷避晋祖讳改姓陶后遂不易识者非之中秋翫月云一夜髙楼万景竒碧天无际水无涯只留皎月当层汉并送浮云出四维雾静不容玄豹隠水生唯恐夏虫疑坐来离思忧将晓争得嫦娥子上已寄韩八云上已接寒食莺花寥落晨㣲㣲泼火雨草草踏青人凉似三秋景清无九陌尘与余同病者对此合伤神又云露白风清夜向晨小星乗佩且埋轮綘河浪浅休相隔沧海波深尚作尘天外鳯凰何寂寞世间乌鹊谩辛勤倚栏殿北斜楼上多少通宵不寐人八月十六日夜月云断肠佳赏固难期昨夜消魂更不疑丹桂影空蝉有露緑槐隂在鹊无枝懒将吟咏聊惆怅早是踈顽耐别离堪恨贾生曽恸哭不縁清景爲忧时过长陵诗云耳闻明主提三尺眼见愚民盗一抔千古腐儒骑痩马㶚陵斜日重回头又题蒲津河亭云烟横愽望乗槎水月上文王避雨陵最善用事咏栁云惹绊风光别有情世间谁敢闘轻盈楚王江畔无端种饿损宫腰学不成彦谦学义山爲诗裴澈澈通登咸通进士第后爲相初左拾遗孟昌图在蜀上䟽极谏僖宗田令孜恶之沉诸蟇頥江澈以诗弔曰一章何罪死何名投水惟君与屈平从此蜀江烟月夜杜鹃应作两般声卢携常题司空圗壁云姓氏司空贵官班御史卑老夫如且在不用叹屯竒携字子升干符中爲相巢㓂表求天平节度不与欲倚髙骈立功巢遂入闗携仰药死韦庄立春云青帝东来日驭迟暖烟轻逐晓风吹罽袍公子罇前觉锦帐佳人梦里知雪浦乍开红菜甲綵幡新剪緑杨枝殷勤欲献冝春曲题向花牋帖绣楣长安清明云早是伤春梦雨天可堪芳草更芊芊内官初赐清明火上相闲分白打钱紫陌乱嘶红叱拨緑杨髙映画秋千游人记得承平事暗喜风光似昔年感懐诗云长年方悟少年非人道新诗胜旧诗十畆野塘留客钓一轩春雨对僧碁花间醉任黄莺语亭上吟从白鹭窥大道不将炉冶去有心重筑太平基或谓此诗包括生成果爲台辅荘应举时遇巢冦犯阙着秦妇吟云内库烧爲锦绣灰天街踏尽公卿骨公卿多垂讶荘乃讳之时号秦妇吟秀才又有帝子梦魂烟水阔谢公诗思碧云低最爲警䇿至若闲卧诗云谁知闲卧意非病亦非眠又手从彫扇落头任漉巾偏识者知其不祥后诵子羙诗白沙翠竹江村暮相送紫门月色新吟讽不辍是歳卒于花林坊葬于白沙荘字端巳杜陵人见素之后曾祖少㣲宣宗中书含人荘踈旷不拘小节李询爲两川宣谕和恊使辟爲判官以中原多故潜欲依王建建辟爲掌书记寻召爲起居舍人建表留之后相建爲伪平章事荘爲王建管记时一县宰乗时扰民庄爲建草牒云正当凋瘵之秋好安凋瘵勿使疮痍之后复作疮痍时以爲口实庄集诗人一百五十人得诗三百章爲又元集序云此盖诗中鼓吹名下笙篁繋凫氏之钟霜清日观淬雷公之劔影动星津云间分合壁之光海上运摩天之翅夺造化而云雷喷涌没鬼神而风雨奔驰但忍其食马留肝徒云染指岂虑其烹鱼去乙或致伤鳞呉融壬戌歳阌乡卜居云六载抽毫侍禁闱不堪多病决然归五陵年少如相问阿对泉头一布衣华清宫云中原无鹿海无波鳯辇銮旂出幸多今日故乡归寂寞太平功业在山河四郊飞雪暗云端唯此宫中落旋干緑树碧檐相掩映无人知道外边寒渔阳烽火照凾闗玉辇怱怱下此山一曲羽衣听不尽至今遗恨水潺潺闗东献刘员外云昨夜星辰动仙郎近汉闗玳筵吟雪罢锦帐押春还巳到青云上应捿綘圃间临卭有辞赋一爲奏天颜融字子华越州人昭宗时爲翰林学士卒官李巨川爲华帅韩建掌书记昭宗至华清宫赐建御容一轴时巨川草谢表以示融其中有彤云似盖以长随紫气临闗而不度融吟味不已因草篇与巨川对垒略曰雾开五里克谐披覩之心掌拔一峯兼助捧持之力松江晚泊云树逺天疑尽江奔地欲随孤㠶落何处残日更新离客是凄凉本情爲系滞枝寸肠无计免应只楚猿知红树云一声南鴈已先红槭槭凄凄叶叶同此是孤根非暖地莫惊他朩耐秋风烧烟散去隂全薄明月临来影半空长忆洞庭千万树昭山撗浦夕阳中公乗亿髙湜咸通末爲礼部侍郎士多繇权要于请湜曰吾决以至公取之得谴固吾分乃取亿许棠聂夷中皆有文名亿字夀仙魏人与李山甫皆爲魏愽乐彦祯幕府罗隠寄诗于易定云谢舞仍宫栁髙竒世少双侍中生不到园今死须降班秩通乌府樽垒奉碧幢昭王有余烈试爲祷迷邦亿郎官上应列宿诗云北极伫文昌南宫晓拜郎紫泥乗帝泽银印佩天光纬结三台侧钩连四辅傍佐啇依传说仕汉笑冯唐委佩揺秋色峩冠带晚霜自然符列象千古耀嵓廊秋菊有佳色云陶令篱边菊秋来色转佳翠攅千片叶金剪一枝花蘂逐蜂须乱英随蝶翅斜带香飃緑绮和酒上乌纱散漫揺霜彩娇妍漏日华芳菲彭泽见称更在谁家临江迟来客云江上晚沉沉烟波一望深向来殊未至何处拟相寻栁结重重眼萍翻寸寸心暮山期共眺寒渚待同临北去鱼无信南飞鴈絶音思君不可见使我独愁吟亿以词赋着名咸通十三年别家十余年矣尝大病乡人传以死其妻自河北迎䘮㑹亿送客马上见妇人麄缞类其妻也睇睨不已妻亦如之诘之则是也相持而哭路人异之后旬日登第亿尝有诗云十上十年皆落第一家一半已成尘可知其屈矣罗邺费拾遗书堂云满袖归来天桂香紫泥重䧏旧书堂自怜苇带同巢许不驾蒲轮佐禹汤恠石尽㴠千古秀竒花多吐四时芳何人更肯追髙躅唯有樵童戯藓牀云诗云纷纷霭霭遍江湖得路爲霖岂合无莫使悠飏祗如此帝乡还更暖苍梧嵗仗云玉帛朝天万国来鸡人唱晓五门开春排北极迎仙仗日捧南山入夀柸歌舜薫风锵玉佩祝尧嘉气霭楼台可怜四海车书混重见萧曹佐汉才牡丹云落尽春红始见花花时比屋事豪奢买栽池舘恐无地㸔到子孙能几家门倚长衢攅绣轭幄笼轻日䕶香霞歌钟到此争懽赏岂信流年鬓有华赏春云芳草和烟暖更青闲门要路一时生年年㸃捡人间事唯有春风不世情公子行云彫鞍玉勒照花明过后鄕风特地生半醉五侯门里出月髙犹在禁街行邺余杭人父则爲塩铁小吏有二子俱以文学上进邺尤长七言诗时宗人隠亦以律韵着称然隠才雄而踈邺才清而致咸通中崔安潜侍郎亷问江西志在弓旌竟爲幕吏所沮既而俯就督邮因兹举事无成而卒罗衮清明登奉先城楼云年来年去只艰危春半尧山草尚衰四海清平耆旧见五陵寒食小臣悲烟销井邑隈楼槛雪满川原泥酒巵拭尽贾生无限泪一行归鴈逺参差清明赤水寺居云榆火轻烟处处新旋从闲望到诸隣浮生浮世秪多事野水野花娱病身浊酒不禁云外景碧峰犹冷寺前春蓑衣毳衲诚吾党自结村薗一社贫罗隠梁开平中召拜夕郎不起衮以小天倅大秋姚公使两浙以诗赠隠曰平日时风好涕流䜛书虽盛一名休寰区叹屈瞻天问夷貊闻诗过海求向夕便思青琐拜近年寻伴赤松逰何当世祖从人望早以公台命卓侯隠荅曰崑崙水色九般流饮即神仙憇即休敢恨守株曽失意始知縁朩更难求鸰原谩欲均余力鸖髪那堪问旧逰遥望北辰当上国羡君归棹五诸侯昭宗诛韩全诲等衮时爲左拾遗上言刘蕡当大和时宦官始炽因直言䇿请夺爵土复归除之役遂罗谴逐死异土六十余年正人端士切齿饮泣使蕡䇿蚤用则杜渐防萌逆节可消帝感悟赠蕡左谏议大夫唐诗纪事巻第六十八唐诗纪事唐诗纪事卷第六十九唐诗纪事巻第六十九罗虬罗隐陆庡比红儿诗并序云比红者为雕隂官妓杜红儿作也羙㒵年少机智慧悟不与羣軰妓女等余知红者廼择古之羙色灼然干史传三数十軰优劣于章句间遂题比红诗姓氏㸔侵尺五天芳菲占断百花鲜马嵬好笑当时事虚赚明皇幸蜀川金谷园中花正繁坠楼从道感深恩齐奴恰是来东市不为红儿更死冤陷却平阳为小怜周师百万战长川更教乞与红儿㒵举国山川不直钱一曲都縁张丽华六宫齐唱后庭花若教比并红儿㒵枉破当时国与家乐营门外栁如隂中有佳人画阁深若是五陵公子见买时应不啻千金青丝髙绾石榴裙膓断当筵酒半醺置向汉宫图画里入朝应不啻昭君斜凭栏杆醉态新歛眸㣲眄不胜春当时若遇东昏主金叶莲花是此人匼匝千山与万山碧桃花下景长闲神仙得似红儿㒵应免刘郎忆世间越山重叠越溪斜西子休怜解浣沙得似红儿今日㒵肯教将去与夫差诏下人间覔好花月眉云髻选人家红儿若向当时见系臂先封第一纱锋镝纵横不敢㸔泪垂玉筯正汎澜应缘近似红儿㒵始得深宫奉五官金缕浓薰百和香脸红眉黛入时粧当时便向乔家见未敢将心在窈娘通霄甲帐散香尘汉帝精神礼百神若见红儿醉中态也应休忆李夫人㧞得芙蓉出水新魏家公子信才人若教瞥见红儿㒵不肯留情赋洛神芳姿不合并常人云在遥天玉在尘因事爱思荀奉倩一生闲坐枉伤神笔底如风思涌泉赋中休谩説婵姢红儿若在东家住不得登墉尔许年一抹浓红傍脸斜粧成不语独攀花当时若是逢韩夀未必埋踪在贾家树袅西风日半沉地无人迹转伤心阿娇得似红儿㒵不费长门买赋金五云髙捧紫金堂花下投壶侍玉皇从道世人都不识也应知有社兰香戯水源头指旧踪当时一笑也难逢红儿若为廽桃脸岂比连催举五烽虢国夫人照夜玑若为求得与红儿醉和香态浓春睡一树繁花偃绣帏知有持盈玉叶冠剪云裁月照人寒若使红儿风㒵戴直似瑶池㑹上㸔明媚何曾让玉环破瓜年几百花颜若教㒵向南朝见定却梅粧似等闲世事悠悠未足称肯将闲事更争能自从命向红儿断不欲留心在裂缯自隠新从梦里来岭云微歩下阳台舍情一向春风笑羞杀凡花尽不开舍却青娥换玉鞍古来公子苦无端莫言一匹追风马天骥牵来也不㸔槛外花低瑞露浓梦魂惊觉晕春容凭君细㸔红儿㒵最称严粧待晓钟薄罗轻剪越溪纹鵶翅低从两鬓分料得相如偷见面不应琴里挑文君南国东邻各一时后来唯有杜红儿若教楚国宫人见羞把腰身并栁枝照耀金钗簇腻鬟见时直向画屏间黄姑阿母能判剖十斛明珠也是闲轻小休夸似燕身生来占断紫宫春汉皇若遇红儿㒵掌上无因着别人鹦鹉娥如裛露红镜前眉様自深宫稍教得似红儿㒵不嫁南朝沈侍中拟将心地学安禅争奈红儿笑靥圎何物把来堪比并野塘初绽一枝莲浸草漂花遶槛香最怜穿度乐营墻慇懃留滞缘何事曾照红儿一面粧彫隂旧俗骋婵姢有箇红儿赛洛川常笑世人语虚诞今朝自见火中莲渡口诸侬乐未休尧陵西望路悠悠石城有箇红儿㒵两桨无因迎莫愁谁向深山识大仙劝人山上引春泉定知不及红儿㒵枉却工夫溉玉田倾国倾城㧾絶伦红儿花下认真身十年东北㸔燕赵眼冷何曽见一人今时自是不谙知前代由来岂见遗一笑阳城人便惑何堪教见杜红儿京口喧喧百万人竞传河鼓谢星津奈花似雪簮云髻今日夭容是后身青史书时未是真可能纎手却狂秦再三为谢齐皇后要解连环别与人绣帐鸳鸯对刺纹博山㣲暖麝㣲曛诗成若有红儿㒵悔道当时月坠云粧成浑欲认前朝金凤义双逐歩揺未必慕容宫里伴舞风歌月胜纎腰琥珀钗成恩正深玉儿妖惑荡君心莫教囬首㸔粧面始觉曾虚掷万金自有闲花一面春脸檀眉黛一时新慇懃为报梁家妇休把啼粧赚后人轻梳小髻号慵来巧中君心不用媒可得红儿抛醉眼汉皇恩泽一时廻千里长江旦暮潮呉都风俗尚纎腰周郎若见红儿㒵料得无心念小乔月落潜奔暗解携本心谁道独单栖还縁交甫非良偶不肯终身作羿妻汉皇曾识许飞琼冩向人间作画屏昨日红儿花下见大都相似更娉婷魏帝休夸薛夜来雾绡云縠称身裁红儿笑发君知否倚槛繁花带露开晓月雕梁燕语频见花难可比他人年年媚景归何处长作红儿面上春逗玉溅盆冬殿开邀恩光赐夜明苔红儿若是三千数多少芳心似死灰画帘垂地紫金床暗引羊车驻七香若见红儿此中住不劳烟篠洒宫廊苏小空匀一面粧便留名字在钱塘藏鸥门外诸年少不识红儿未是狂一首长歌万恨来惹愁漂泊水难廻崔徽有底多头面费得㣲之尔许才昔年黄阁识竒章爱説真珠似窈娘若见红儿深夜态便应休説绣衣裳凤拆莺离恨转深此生难负百年心红儿若向随朝见破镜无因更重寻行绾秾云立暗轩我来犹爱不成冤当时若见红儿㒵未必形相有此言揔似红儿媚态新莫论千度笑争春任伊孙武心如铁不辨军前杀此人暖塘争赴盪舟期行唱菱歌着艶词爲问东山谢丞相可能诸妓胜红儿呉兴皇后欲辞家泽国重台展曙霞今日红儿㒵倾国恐须真宰别开花陌上行人歌黍离三千门客欲何之若教粗及红儿㒵争敢楼前斩爱姬休话如臯一笑时金髐中臆锦离披陋容枉把彫弓射射尽春禽未展眉长恨西风送早秋低眉深恨嫁牵牛若同人世长相对争作夫妻得到头谢娘休谩逞风姿未必娉婷胜柳枝闻道只应嘲落絮何曾得似杜红儿总传桃叶渡江时只为王家一首诗今日红儿自堪唱不须枉唱旧来词巫山洛浦本无情揔为佳人便得名今日雕隂有神艶后来公子莫相轻几抛云髻恨金墉泪洗花颜百战中应有红儿㱔子㒵却言皇后长深宫倚槛还应有所思半开东阁见娇姿可中得似红儿㒵若遇韩朋好杀伊晓向粧窓与画眉镜中长欲助娇姿若敎得似红儿㒵走马章台任道迟錬得霜华助翠钿相期朝谒玉皇前依稀有似红儿㒵方得吹箫引上天重门深掩几枝花未胜红儿莫大夸王相不能探物理可能虚上短辕车前代休怜事可奇后来还出有光辉争如昼卧纱窓里不有神人覆玉衣化羽尝闻赴九天只疑尘世是虚传自从一见红儿㒵始信人间有谪仙从道长安小市东巧将花㒵占春风红儿若是同时见未必伊仙入紫宫人间难免是深情命断红儿向此生不似前时李丞相枉抛才力为莺莺凤舞香飘绣幕风暖穿驰道百花中还縁有似红儿㒵始道迎将入汉宫休道将军出世才尽驱诸妓下歌台都縁没箇红儿㒵致使轻教后阁开冯媛须知住汉宫将身只是解当熊不闻有㒵倾人国争得今朝更似红能将一笑使人迷花艳何须上大堤踈属便同巫崃路洛川真是武陵溪辞辇当时意可知宠深还恐宠先衰若教得似红儿㒵占却君恩自不疑三呉时俗重风光未见红儿一面粧好写妖饶与敎㸔便应休更话真娘波平楚泽浸星辰台上君王宴早春毕竟章华㑹中客冠缨虚絶为何人红儿不向汉宫生便使双成谩得名疑是麻姑恼尘世暂敎㣲歩下层城天碧轻纱只六铢宛如含露透肌肤便教汉曲争明媚应没心情更弄珠共嗟含恨向衡阳方寸花牋寄沈郎不似红儿㱔子㒵当时争得少年狂浅色桃花亚短墻不因风送也闻香凝情尽日君知否还似红儿淡薄粧火色樱桃摘得初仙宫只有世间无凝情尽日君知否真似红儿口上朱宿雨初晴春日长入帘花气静难忘凝情尽日君知否真似红儿舞袖香初月纎纎映碧池池波不动独㸔时凝情尽日君知否直似红儿罢舞眉浓艳浓香云压枝袅烟和露晓风吹红儿被掩粧成后含笑无人独立时楼上娇歌袅夜霜近来休数踏歌娘红儿谩唱伊州遍认取轻敲玉韵长金粟粧成扼臂环舞腰轻薄瑞云间红儿生在开元末羞杀新丰谢阿蛮君㸔红儿学醉粧夸裁宫缬砑裙长谁能更把闲心力比并当时武媚娘栀子同心裛露垂折来深恐没人知花前醉客频相间不赠红儿赠阿谁云间翡翠一双飞水上鸳鸯不暂离写向人间百般态与君题作比红诗旧恨长怀不语中几回偷泣向春风还縁不及红儿㒵却得生敎入楚宫一舸春深指鄂君好风从度水成纹越人若见红儿面绣被应羞彻夜薰花落尘中王堕泥香魂应上窈娘堤欲知此恨无穷处长倩城乌夜夜啼虬词藻冨赡与宗人隐邺齐名咸通干符中时号三罗广明庚子乱后去从鄜州李孝恭籍中有杜红儿者歌常为副戎属意副戎聘邻道虬请红儿歌而赠綵孝恭以副戎所盻不令受之虬怒拂衣而起诘旦手刃红儿既而思之乃作絶句百篇以追其冤号比红盛行于时罗隐字昭諌余杭人隐池之梅根浦自号江东生爲唐相郑畋李蔚所知畋女覧隐诗讽诵不已畋疑有慕才意㒵寝陋女一日帘窥之自此絶不咏其诗广明中池守窦潏营墅居之光启中钱镠辟爲从事节度判官副使梁祖以谏议召不行开平中魏愽罗绍威推爲叔父表授给事中年八十余终余杭隐虬邺共塲屋谓之三罗隐与桐庐章鲁封齐名钱镠初起以鲁封为表奏孔目官不就执之后以隠爲钱塘令惧而受命因宴献口号曰一箇祢衡容不得思量黄祖谩英雄镠自是厚礼之僧贯休怀二子诗云二子依公子鸡鸣狗盗徒青云十上苦白髪一茎无风潮声恶天空角韵孤别离千万里何以慰荣枯隐谢裴廷韩诗巻云泽国佳人唯粧半面营丘辩士何用空笼其浮薄如此隐受知于令狐绹卒无成有诗哭绹云深恩无以报底事是柴荆邺都王绍威学隐为诗自号其文为偷江东集青州王师范遣使赍礼币求一篇隐以诗寄之曰盛业传家有宝刀况闻余力更挥毫腰间印绶黄金贵巻内文章白雪高宴罢佳賔吟凤藻猎回诸将问龙韬登坛甲子才三十犹拟回头夺锦摽王得诗大喜昭宗欲以甲科处之有大臣奏曰隐虽有才然多轻易明皇圣德犹横遭讥将相臣僚岂能免乎凌烁帝问讥谤之词对曰隐有华清诗曰楼殿层层佳气多开元时节好笙歌也知道德胜尧舜争奈杨妃解笑何其事遂寝令狐滈赵公绹之子登进士隐以诗贺之赵公谓滈曰吾不喜汝及第喜汝得罗公一篇耳隐在浙幕沈山松得新牓示隐题其末曰黄土原边狡兎肥大如流电马如飞覇陵老将无功业犹忆当时夜猎归钟陵妓云英隐旧见之一日讥隐犹未第隐嘲之曰钟陵醉别十余春重见云英掌上身我未成名君未嫁可能俱是不如人顾云依淮南高骈隐讥之夏饮于海风亭云曰青蝇被扇扇离坐隐遽曰白泽遭钉钉在门隐老不遇有归五湖诗云江东日暖花又开江东行客思悠哉髙阳酒徒半凋落终南山色空崔嵬圣代也知无弃物侯门未必用非才一舡明月一竿竹家住五湖归去来进士刘賛赠隐诗曰人皆言子屈独我谓君非明主既难谒青山何不归年虚侵雪鬓尘枉汚麻衣自古逃名者至今名岂㣲牡丹云似共东君别有因綘罗髙巻不胜春若敎觧语应倾国任是无情也动人芍药与君为近侍芙蓉何处避芳尘可怜韩令功成后辜负秾华过此身筹笔驿云抛掷南阳为主忧北征东讨尽良筹时来天地皆同力运去英雄不自由千里山河轻孺子两朝冠劒恨谯周惟余嵓下多情水犹解年年傍驿流魏城逢故人云一年两度锦江游前值东风后值秋芳草有情皆碍马好云无处不遮楼山将别恨和心断水帯离声入梦流今日因君试廻首澹烟乔朩隔绵州中秋夜不见月云隂云薄暮上空虚此夕清光已破除只恐异时开霁后玉轮依旧养蟾蜍蜂云不论平地与山尖无限风光尽被沾採得百花成蜜后不知辛苦爲谁甜杜荀鸖钱塘别隐诗云故国㸔㸔逺前程计在谁五更吹角候一叶渡江时吾道天宁丧人情日可疑西陵向西望双泪爲君垂鼍江常有二气亘于江终夜不灭隐及杜建徽生气不复见议者以为文武秀气江南李氏尝遣使聘越越人问见罗给事否使人曰不识亦不闻名越人云四海闻有罗江东何拙之甚使人曰为金牓上无名所以不知陆扆扆诗有今秋已约天台月之句或云扆昭宗末举进士及第六月牓出盛暑同舎戏曰造牓天也观扆此诗岂幸仓猝茍科第者唐诗纪事巻第六十九唐诗纪事唐诗纪事卷第七十唐诗纪事巻第七十讦棠张乔剧燕任涛张蠙郑谷温宪李昌符王糓李山甫伊潘钟离权许棠分与仙山背多年负翠㣲无因随鹿去只是送人归顶朩晴摩日根岚晓润衣㑹于猿鸟外相对掩高飞棠旅中送人归九华诗也大抵棠诗多隐如䁱嶂猨窥户寒秋鹿砥氷当空吟待月到晩坐㸔山类恬淡絶物者然非真好也棠字文化宣州泾县人登咸通十二年进士第有洞庭诗为工时号许洞庭初为泾县尉郑谷以诗送云白头新作尉县在故山中髙第能卑宦前贤尚此风芜湖春荡漾梅雨昼溟蒙佐理人安后篇章莫废功棠洞庭诗有四顾疑无地中流忽有山之句人以题扇过洞庭云惊波常不定半日鬓堪班四顾疑无地中流忽有山鸟飞应畏堕帆逺却如闲渔父时相引行歌浩渺间张乔乔池州人有诗名咸通中与许棠俞坦之剧燕任涛呉宰张蠙周繇郑谷李栖逺温宪李昌符谓之十哲咸通中京兆府解试月中桂诗乔擅塲云与月转洪蒙扶踈万古同根非生下土叶不坠秋风毎以圆时足还随缺处空影髙群朩外香满一轮中未种丹霄日应虚白兔宫如何当羽化细得问神功其年李建州频主试以许棠老于场屋以为首荐未几巢㓂爲乱遂与伍乔之徒隐九华乔送许棠云离乡积歳年归路逺依然夜火山头市春江树抄船干戈愁鬓改瘴疠喜家全何处营甘㫖潮涛浸薄田乔与俞坦之受知许下薛尚书能许棠首荐能以诗唁二子曰何事尽参差惜哉吾子诗日令销此道天亦负明时有路当重振无门即不知何当见尧日相与啜浇漓乔逰终南白鸖观诗云上彻鍊丹峯求玄意未穷古坛青草合往事白云空仙境日月外帝乡烟雾中人间足烦暑欲去恋清风送友人归宜春云落花兼柳絮无处不纷纷逺道空归去流莺独自闻野桥喧硙水山郭入楼云故里南陔曲秋期更送君郑谷题乔廷兴门外所居云平生苦节同旦夕㑹原东掩巻斜阳里看山落朩中星霜人欲老江海业全空近日文场里因君起古风剧燕剧燕蒲版人也工为雅正诗王重荣镇河中燕投赠王曰秪向国门安四海不离乡井拜三公重荣甚礼重为人多纵凌轹诸从事竟为平正之祸任涛任涛豫章筠川人也诗名早着有露团沙鸖起人卧钓舩流他皆倣此数举败于垂成李常侍骘廉察江西特与放乡里之役盲俗互有论列骘判曰江西境内凡为诗得及涛者即与放色役不止一任涛耳李建州频主京兆解试时涛与许棠张乔俞坦之剧燕呉罕张蠙周繇郑谷李栖逺温宪李昌符谓之十哲是年试俱以次得之是嵗咸通末也月中桂诗张乔擅塲频以许棠场屋多年为首荐张蠙咏苇诗云苇丛寒水边曾折钓渔舡咸喜亭台近翻嫌岛屿偏花明无月夜声急正秋天遥忆巴陵渡残阳一望烟送友人赴泾州幕云杏园沉饮散荣别就佳招日月相期尽山川独去遥府楼明蜀雪関碛转胡鵰纵有烟尘动应随上䇿销蠙字象文唐末登第尉擽阳避乱入蜀王蜀时为金堂令徐后游大慈寺见壁间题云墻头细雨垂纤草水面回风聚落花问寺僧僧以蠙对乃赐霞光牋令冩诗以进蠙进二百首衍善之召为知制诰宋光嗣以蠙轻忽傲物遂止卒于官蠙生颕秀㓜有单于台诗曰白日地中出黄河天外来为世所称郑谷残月如新月云荣落何相似初终却一般犹疑和夕照谁信坠朝寒水国光华别诗情比象难佳人应误拜捿鸟返求安屈指期轮满何心诮影残庾楼清赏处吟彻曙钟㸔谷自序云㓜受知于李公朋马博士戴求试春闱故薛许昌能李建州频不以晩軰见待逰举塲十六年着述千余首干宁初上幸三峯朝谒多暇寓止云台道舎遂拾坠补遗成三百首目为云台编谷字愚袁州人故永州刺史之子㓜年司空图与刺史同院见而奇之曰曾吟得丈丈诗否曰吟得莫有病否曰丈丈曲江晩望断篇云村南斜日闲廻首一对鸳鸯落渡头即深意矣司空叹惜抚背曰当为一代风骚主干宁中为都官郎中卒于家谷自叙云故许昌薛尚书能为都官郎中后数年建州李员外频自宪府内弹拜都官员外皆一时骚雅宗师都官之曹振盛于此余早受知今忝此官复是正秩何以相继前贤耶谷咏雪诗云乱飘僧舎茶烟湿密洒髙楼酒力㣲江上晩来堪画处渔翁披得一蓑归有叚賛善者善画因採其诗意冩之成图曲尽潇洒之意持以赠谷谷为诗寄谢云賛善贤相后家藏名画多留心于素绘得意在烟波属兴同吟咏功成更琢磨爱余风雪句幽絶冩渔蓑浓澹方春满蜀乡半随风雨断莺肠浣花溪上堪惆怅子羙无情为发扬谷蜀中海棠诗也相㸔临逺水独自上孤舟潮来无别浦朩落见他山情多最恨花无语愁破方知酒有权闗东多事日天末未归心卷巻斜阳里㸔山落朩中两浙寻山徧孤舟带鸖归长安一夜残春雨右省三年老拾遗班趍黄道急殿揖紫宸深已上皆谷诗警䇿题杭州樟亭云故国江天外登临返照间潮平无别浦朩落见他山沙鸟晴飞逺渔人夜唱闲嵗穷归未得心逐片帆还感兴云禾黍不阳艳竞栽桃李春翻令力耕者半作卖花人曲江春草云花落江堤簇晩烟雨余江色逺相连香轮莫辗青青破留与愁人一醉眠十日菊云节去风愁蝶不知晓庭还绕折残枝自縁今日人心别未必秋香一夜衰石城云石城昔爲莫愁乡莫愁䰟散石城荒江人依旧棹舴艋江岸还飞双鸳鸯帆去帆来风浩渺花开花谢春悲凉烟浓草逺望不尽千古汉阳闲夕阳巻末偶题云一巻踈芜一百篇名成未敢便忘筌何如海日生残夜一句能令万古传谷不喜高仲武间气集而喜殷璠河岳英灵集尝有诗云殷璠鉴裁英灵集颇觉同才得㫖深何事后来髙仲武品题间气未公心温宪温宪贠外廷筠子也僖昭之间就试于有司值郑相延昌掌邦贡也以其父文多刺时复傲毁朝士抑而不録既不第遂题一絶于崇庆寺壁后荥阳公登大用因国忌行香见之悯然动容暮归宅已除赵崇知举即召之谓曰某顷主文衡以温宪廷筠之子深怒嫉之今日见一絶令人恻然幸勿遗也于是成名诗曰十口沟隍待一身半年千里絶音尘鬓毛如雪心如死犹作长安下第人杏花诗云团雪正晴梢江明映碧寥店香风起夜村白雨休朝静落频沾带繁开正蔽条澹然闲赏翫无以破妖韶宪光启中为山南从事李巨川草荐表盛述先人之屈曰娥眉先妬明妃为去国之人猿臂自伤李广乃不侯之将温终于山南从事李昌符送琴客诗云楚客抱离思蜀琴留恨声坐来㸔月落听久觉秋生夜静骚人语天髙别鸖鸣因君兴一叹竟夕亦难平秋晩归故居云马省曾行处连嘶渡晩河忽惊乡树出渐识路人多细径穿禾黍颓垣压薜萝乍归犹似客隣叟亦相过伤春云酒醒乡闗逺迢迢听漏终曙分林影外春尽雨声中鸟思江村路花残野岸风十年成底事赢马倦西东郑谷寄膳部李郎中昌符诗云鄠郊陪野歩早嵗偶因诗自后吟新句长愁减旧知静灯㣲落烬寒砚旋生澌夜夜冥搜苦那能鬓不衰昌符字嵓梦登咸通四年进士第歴尚书郎塞上行云漭沧芦闗北孤城帐幕多客军甘入阵老将望廻戈树尽禽捿草氷坚路在河汾阳寻下世羗虏肯先和北梦琐言云咸通中前进士李昌符有诗名久不登第常嵗巻轴怠于装修因出一奇乃作婢仆诗五十首于公卿间行之其间有诗云春娘爱上酒家楼不怕归迟揔不忧推道那家娘子卧且留敎住待梳头又云不论秋菊与春花箇箇能噇空肚茶无事莫敎频入库一名闲物要㱔㱔诸篇皆中婢仆之讳浃旬京域盛传是年登第与夫桃杖虚靴事虽不同用奇即无异也王毂暑日题道傍树云火轮逆熖烧长空浮埃扑面愁蒙蒙羸童走马喘不进忽逢碧树舍清风清风留我移时住满地浓隂懒前去却叹人无及物功不似团团道傍树鸿门醼云寰海沸兮争战苦风云愁兮㑹龙虎四百年汉欲开基项庄一劒何虚舞殊不知人心去暴秦天意归明主项王足底踏汉土席上相㸔浑未悟毂字虚中宜春人登干宁进士第有玉树曲云陈宫内宴明朝日玉树新粧逞娇逸三阁霞明天上开灵鼍振攂神仙出天花数朶风吹绽对舞轻盈瑞香散金管红絃旖旎随霓旌玉佩参差转壁月夜满楼风轻莲舌泠泠词调新当行狎客尽居禄直谏犯颜无一人歌舞未终乐未阕晋王劒上粘腥血君臣犹在醉乡中一面已无陈日月圣唐御宇三百祀濮上桑间宜禁止请停此曲归正声愿将雅乐调元气毂未及第时轻忽被人殴击扬声曰莫无礼吾便是君臣犹在醉乡中一面已无陈日月殴者歛衽慙谢而退毂唐末为尚书郎中致仕毂始与崔胤同在庠序相善将赴举胤饯之有日者在坐曰待此郎为相乃登第二十年胤为相毂遂登第李山甫咸通中数举进士被黜依魏府乐彦禃幕府内乐祸且怨中朝大臣导彦祯子从训伏兵杀王铎刼其家尝有诗云劝君莫用夸头角梦里输羸总未真讥执政也巢冦之乱翰林待诏王遨者北逰在邺山甫遇于道观谓曰幽兰緑水可得闻乎遨应命奏之曲终澘然曰忆在咸通玉亭秋夜供奉至尊不意流离至此也山甫赋诗曰幽兰緑水耿清音叹惜先生枉用心世上几时曾好古人前何必独霑襟句未成山甫亦自黯然悲其不遇也贫女云平生不织绮罗裳闲把荆簮益自伤镜里祗应谙素㒵人间多是重红粧当年未嫁还忧老终日求媒即道狂两意定知无处説暗垂珠泪滴蚕筐赠处士琴云情知此事少知音自是先生枉用心世上几时曾好古人间何必更沾襟致身不以笙篁巧悦耳宁知郑卫淫三尺丝桐七条线子期师旷两沉沉国初髙英秀者与賛宁为诗友辩捷滑稽尝讥古人诗病云山甫览汉史王莾弄来曾半破曹公将去便平沉是破船诗李羣玉咏鹧鸪方穿诘曲崎岖路又听钩辀格磔声是梵语诗罗隐曰云中鸡犬刘安过月里笙歌炀帝归是见鬼诗杜荀鹤今日偶题题似着不知题后更谁题此衞子诗也不然安有四蹄伊璠璠及第后寄梁烛处士云绣毂寻芳许史家独将羁思逹江沙十年辛苦一枝桂二月艳阳千树花鹏化四溟归碧落鸖捿三岛接青霞同袍不得同逰翫今对春风日又斜璠登咸通四年进士第曾爲泾阳令至黄巢乱璠䧟冦屡脱命于刃下其后逃避与其家相失夜至蓝闗勐兽搏而食之钟离权邢州开元寺有唐钟离权处士二诗其一云得道髙曽不易逢几时归去愿相从自言住处连沧海别是蓬莱第一峯其一云莫厌追欢笑语频寻思离乱好伤神闲来屈指从头数得见清平有几人唐诗纪事巻第七十唐诗纪事唐诗纪事卷第七十一唐诗纪事巻第七十一张道古许鼎李京胡曾伍唐珪韩定辞蒋贻恭狄归昌李极髙越许郴孙蜀牛峤崔庸同谷子陈咏李旭沈彬周朴孙鲂王易简范栌之子郑云叟谢大虚李屿江为张道古昭宗时拾遗张道古贡五危二乱表黜居于蜀后闻驾走西岐又迁东洛皆契五危之事悉归二乱之源因吟一章上蜀王诗曰封章才逹冕旒前黜诏俄离玉座端二乱岂由明主用五危终被佞臣弹西廵凤府非为固东播銮舆卒未安谏䟽至今如可在谁能更与读来㸔道古临淄人景福中进士释褐为着作郎迁右拾遗播迁之后方镇阻兵道古上危乱䟽云只今刘备孙权已生于世矣责施州司户参军后入蜀王氏闻而憾之乃变姓名卖卜导江青城市中建开国召为武部郎中至玉垒闗谓所亲曰吾唐室諌臣终不能拳跽与鸡犬同食虽召必再贬于此之日葬我于闗东不毛之地题曰唐佐辅补阙张道古墓后遇害妻亦继亡蜀主悯之俾袝葬焉郑云叟在华闻之有诗哭之曰曾陈章䟽忤昭皇朴落西南事可伤岂使谏臣终屈辱直疑天道恶忠良生前卖卜居三蜀死后驰名遍大唐谁是后来修史者言君力死正頽纲干符中道古在王镕幕府一日久旱得雨衆賔赋诗道古最后曰亢阳今已久嘉雨自云倾一㸃不斜去极多时下成禅月以诗悼之曰清河逝水太怱怱东观无人失至公天上君恩三载隔鑑中鸾影一时空坟生苦雾苍茫外门掩寒云寂寞中惆怅斯人又如此一声蛮笛满江风许鼎登岭望诗云淼淼三江水悠悠五岭闗鴈飞犹不渡人去若为还鼎唐末诗人至梁正明六年始登第李京除夜长安作云长安朔风起穷巷掩双扉新嵗明朝是故乡何路归鬓丝饶镜色隟雪夺灯辉却羡秦州鴈逢春尽北飞京唐末诗人至梁正明六年登第胡曾寒食都门诗云二年寒食住京华寓目春风万万家金络马衘原上草玉钗人折路傍花轩车竞出红尘合冠盖争廻白日斜谁念都门两行泪故园寥落在长沙髙骈镇蜀南蛮时飞一朩夹有借锦江饮马之语曾时为书记以檄破之兼有诗云辞天出塞陈云空雾巻霞开万里通亲受虎符安宇宙誓将龙劒定英雄残霜敢冐髙悬日秋叶争禁大叚风为报南蛮须屏迹不同蜀将武侯公王衍五年宴饮无度衍自唱韩琮柳枝词曰梁苑隋堤事已空万条犹舞旧春风何如思想千年事谁见杨花入汉宫内侍宋光溥咏曾诗曰呉王恃覇弃雄才贪向姑苏醉绿醅不觉钱塘江上月一霄西送越兵来衍怒罢宴曾有咏史诗百篇行于世伍唐珪寒食日献郡守云入门堪笑复堪怜三迳苔荒一钓船慙愧四隣教断火不知厨里久无烟唐珪唐末进士也韩定辞定辞为镇州王镕书记聘燕帅刘仁恭舎于賔舘命幕客马彧延接马有诗赠韩云燧林芳草绵绵思尽日相携陟丽谯别后巏嵍山上望羡君时复见王乔彧诗清秀然意在试其学问韩于座酬之曰崇霞台上神仙客学辨痴龙艺㝡多盛德好将银笔述丽词堪与雪儿歌座賔靡不钦讶然亦疑银笔之僻也他日彧持燕帅之命荅聘常山亦命定辞接于公舘彧从容问韩以雪儿银笔之事韩曰昔梁元帝为湘东王时好学着书常纪忠臣义士及文章之美者笔有三品或以金银雕饰或用班竹爲管忠孝全者用金管书之德行清粹者用银笔书之文章赡丽者以班竹书之故湘东之誉振于江表雪儿者李密之爱姬能歌舞毎见賔寮文章有竒丽入意者即付雪儿叶音律以歌之又问痴龙出自何处定辞曰洛下有洞穴曾有人误堕于穴中因行数里渐见明旷见有宫殿人物凡九处又见有大羊羊髯有珠人取而食之不知何所后出以问张华华曰此地仙九舘也大羊者名曰痴龙耳定辞复问彧巏嵍山当在何处彧曰此随郡之故事何谦光而下问由是两相悦服结交而去奖贻恭贻恭咏蚕诗云辛勤得茧不盈筐灯下缫丝恨更长着处不知来处苦但贪衣上绣鸳鸯贻恭江淮人唐末入蜀巧于刺讥蜀人畏之孟氏时卒官止令佐而已狄归昌僖宗幸蜀或题马嵬驿云马嵬烟柳正依依重见銮舆幸蜀归泉下阿蛮应有语这回休更泥杨妃或云归昌诗也时为侍郎李极襄王僭伪朱玫秉政百揆失序逼李极为内署极尝吟曰紫宸朝罢缀鸳鸾丹凤楼前驻马㸔惟有终南山色在晴明依旧满长安极终为乱兵所杀极字昌诗陇西人登咸通十二年进士第僖宗幸寳鸡极在凤翔襄王逼为翰林学士及王行瑜杀玫襄王奔京城极及妻卢皆被害高越越燕人举进士文价蔼然鄂帅李简贤之待以殊礼将妻以女越窃谕其意赋诗一絶书于壁不告而去诗云雪瓜星眸衆所归摩天専待振毛衣虞人莫谩张罗网未肯平原浅草飞许郴中秋夜有怀云趋驰早晩休一嵗又残秋若只如今日何难致白头沧波归处逺旅食向边愁赖见前贤説穷通不自由郴睦州人郑谷送郴罢举归睦州诗云桐庐归旧庐垂老复樵渔吾子虽言命乡人懒读书孙蜀中秋夜戯酬顾道流云不那此身偏爱月等闲㸔月即更深仙翁每被常娥使一度逢圆一夜吟蜀与方干同时干有别蜀之作云吴越思君意易伤别君添我鬓边霜由来淛水偏堪恨截断千山作两乡牛峤红蔷薇云晓啼珠露浑无力绣簇罗襦不着行若缀夀阳公主额六宫争肯学梅粧峤字松卿一字延峰陇西人自云僧孺之后干符五年进士歴遗补尚书郎王建镇蜀辟判官及僭位为给事中崔庸苏州崑山惠严寺殿基或曰鬼工有僧繇画龙每风雨如腾跃状僧繇画鎻以钉固之干宁初呉郡进士崔庸有诗云人莫嫌山小僧还爱寺灵殿髙神气力龙活客丹青庸登天祐二年进士第同谷子昭宗播岐何后用事有同谷子者咏五子之歌何后潜令秦王诛之事未行而奔去诗曰邦惟固本自安宁临下常须驭朽惊何事十旬逰不返祸胎从此召殷兵洒色声禽号四荒郍堪峻宇又彫墙静思今古为君者未或因兹不灭亡唯彼陶唐有冀方少年都不解思量如今筭得当时事首为盘逰乱纪纲明明我祖万邦君典则贻将示子孙惆怅太康荒坠后覆宗絶祀灭其门仇雠万姓遂无依颜厚何曾解忸怩五子既歌邦已失一场前事悔难追陈咏陈咏眉州青神人有诗名善弈碁昭宗刼迁驻跸陜郊是嵗䇿名归蜀韦庄以诗贺之乡中有嫉善者属和韦诗曰让德已令多士伏沽名还得世人闻讥其比涤器当垆也陈尝以诗自负其诗巻有一聮云隔岸水牛浮鼻渡傍溪沙鸟㸃头行杜光庭谓曰先軰佳句甚多何必以此为巻首咏曰曾为朝廷见赏所以列为巻首时人笑之李旭旭及第后呈朝中知已云凌晨晓皷奏嘉音雷拥龙迎出陆沉金牓髙悬当王阙锦衣即着到家林真珠毎被尘泥陷病鸖多遭蝼蚁侵今日始知天有意还交雪得一生心旭天祐元年进士登第沈彬彬字子文髙安人也天才狂逸好神仙之事少孤西游以三举为约常梦着锦衣贴月而飞识者言虽有虚名不入月矣洪州解至长安初举纳省巻梦仙謡云玉殿大开从客入金桃烂熟没人偷凤惊寳扇频翻翅龙悞金鞭忽转头第二举忆仙謡云白榆风䬃九天秋王母朝廻宴玉楼日月渐长双凤睡桑田欲变六鳌愁云翻箫管相随去星触旌幢各自流诗酒近来狂不得骑龙却忆上清游第三举纳省巻赠刘象为首云曾应大中天子举四朝风月鬓萧踈不随世祖重携劒却为文皇再读书十载战尘销旧业满城春雨坏贫居一枝何事于君惜仙桂年年幸有余刘象孤寒三十举无成主司览彬诗其年特放象及第彬干符中值驾起三峯四方多事南逰岭表二十余年回呉中江南伪命吏部郎中致仕彬唐末游湖湘隐云阳山十年余与虚中齐已贯休以诗名相吹嘘又与韦庄杜光庭唱和皆蜀人也疑其曾入蜀彬诗有九衢冠盖暗争路四海干戈多异心之句周朴朴唐末诗人寓于闽中于僧寺假丈室以居不饮酒茹荤块然独处诸僧晨粥夘食朴亦携巾孟厠诸僧下毕饭而退率以爲常郡中豪贵设供率施僧钱朴即廵行拱手各丐一钱有以三数钱与者朴止受其一了得千钱以备茶药之费将尽复然僧徒亦未尝厌也性喜吟诗尤尚苦澁每遇景物搜竒抉思日旰忘返茍得一聮一句则忻然自快尝野逢一负薪者忽持之且厉声曰我得之矣我得之矣樵夫矍然惊骇掣臂弃薪而走遇游徼卒疑樵者为偷儿执而讯之朴徐徃告卒曰适见负薪因得句耳卒乃释之其句云子孙何处闲爲客松栢被人伐作薪彼有一士人以朴僻于诗句欲戏之一日跨驴于路遇朴在傍士人乃欹㡌掩头吟朴诗云禹力不到处河声流向东朴闻之忩遽随其后且行士但促驴而去略不回首行数里追及朴告之曰仆诗河声流向西何得言流向东士人领之而已闽中传以为笑或曰晓来山鸟閙雨过杏花稀亦朴诗也古陵寒雨絶髙鸟夕阳明髙情千里外长啸一声初右张为取作主客图黄巢至福州求得朴问曰能从我乎荅曰我尚不仕天子安能从贼巢怒斩之孙鲂润州金山寺张祐孙鲂留诗为第一篇山居大江中逈然孤秀诗意难尽罗隐云老僧斋罢闗门睡不管波涛四面生孙生句云结宇孤峯上安禅巨浪间又曰万古波心寺金山名日新天多剰得月地少不生尘过㯭妨僧定惊涛溅佛身谁言张处士题后更无人鲂夜坐句云划多灰渐冷坐久席成㾗沈彬曰此田舎翁火炉头之作尔鲂南昌人唐末郑谷避乱归宜春鲂往依之颇为诱掖后有能诗声终于南唐鲂父画工也王彻为中书舎人草鲂诰词云李陵桥上不吟取次之诗顾凯笔头岂画寻常之物鲂终身恨之王易简易简唐末进士梁干化中及第名居牓尾不㸔牓却归华山寻就山释褐授华州幕职后召入拜左拾遗又辞官归隐留诗一絶曰汨没朝班愧不才谁能低折向尘埃青山得去且归去官职有来还自来及再召为郎迁谏垣台三十年归华山十年而终范摅之子呉人范摅处士之子七嵗能诗赠隐者云扫叶随风便浇花趂日隂方千曰此子他年必成名又吟夏日云闲云生不雨病叶落非秋千曰惜哉必不享夀果十嵗卒郑云叟郑微君为诗皆祛滛靡逈絶嚣尘如富贵曲云美人梳洗时满头间珠翠岂知两片云戴却数乡税又咏西施云素面已云妖更着花钿饰脸横一寸波浸破呉王国又七言伤时帆力噼开沧马蹄踏破乱山青浮名浮利过于酒醉得人心死不醒又题霍山秦尊师老鸖玄猿伴採芝有时长叹独移时翠娥红粉婵娟劒杀尽世人人不知又偶题似鸖如云一箇身不忧家国不忧贫拟将枕上日髙睡卖与世间荣贵人又思山咏因卖丹砂下白云鹿裘惟惹九衢尘不如将耳入山去万是千非愁杀人又景福中作云闷见戈鋋匝四溟恨无竒䇿救生灵如何饮酒得长醉直到太平时节醒又招友人游春云难把长䋲系日乌芳时偷取醉工夫任堆金壁磨星斗买得花枝不老无又山居云闲见有人寻移庵更入深落花流涧水明月照松林醉劝头陁酒闲敎孺子吟身同云外鸖断得世尘侵又诗云冥心栖太室散髪浸流泉採栢时逢麝㸔云忽见仙夏狂冲雨戏春醉戴花眠絶顶登云望东都一㸃烟又诗不求朝野知卧见嵗华移採药归侵夜听松饭过时荷竿寻水钓背局上嵓碁祭庙人来説中原正乱离云叟僖宗时应百篇举不利遂隐华山月到君山酒半醒朗吟疑有水仙听无人识我真闲事羸得髙秋㸔洞庭云叟宿洞庭诗也谢太虚抄秋洞庭怀王道士云漂泊日复日洞庭今更秋青桃亦何意此夜催人愁惆怅客中月徘徊江上楼心知楚天逺目送苍波流谢客久已灭㣲言无处求空余白云在客与随孤舟千里杳难尽一身常独游故园复何许江汉徒迟留李屿过洞庭云浩渺注横流千潭合万湫半洪侵楚翼一汊属呉头动轴当新霁漫空正仲秋势翻荆口迮声拥岳阳浮逺脉滋衡岳㣲凉散橘洲星辰连影动岚翠逐隅收渐落分行鴈旋添趂伴舟昇腾人莫测安稳路何忧气与尘中别言堪象外搜此身如粗了来把一竿休江为岳阳楼云倚楼髙望极展转念前途晩叶红残楚秋江碧入呉云中来鴈急天末去帆孤明月谁同我悠悠上帝都唐诗纪事巻第七十一唐诗纪事唐诗纪事卷第七十二唐诗纪事巻第七十二僧法宣僧中窹僧子兰僧灵澈僧灵一僧清江僧广宣僧法宣和赵郡王观妓应教诗云桂山留上客兰室命滛妖城中画眉黛宫内束纎腰舞袖风前举歌声扇后娇周郎不相顾今日管絃调中窹仪鳯中青城翠围山下有王僊柯得道蜀州僧中窹以诗赠之云瞻思不及望仙兄早晚昇霞入太清手种一株松未老炉烧九转药新成心中已得黄庭术头上应无白髪生异日却归华表柱得教凡俗并闻名自是复隐后山更不复遇子兰饮马长城窟诗云游客长城下饮马长城窟马嘶闻水腥爲浸征人骨岂不是流泉终不成潺湲洗尽骨上土不洗骨中冤骨若不流水四海有还魂空留呜咽声声中疑是言秋日思旧山云六咸言上国繁华岂谓帝城覊旅十㸃五㸃残萤千声万声秋雨白云江上故乡月下风前吟处欲去不去迟迟未展平生所伫襄阳曲云爲忆南移人移家大堤住千㠶万㠶来过尽门前去太平里寻兵部裴郎中云不语凄凉无限情荒堦行尽又重行昔年住此人何在空见槐花秋草生赠行脚僧云世界曾行遍全无行可修炎凉三衲共生死一身休片断云随体稀踈雪满头此门无所着不肯暂淹留贪诫云多求待心足未足旋倾覆明知贪者心求荣不求辱观棋云拂局尽㳙时能因长路㸃头初得计格手迟待无疑寂黙亲遗景凝神入过思共藏多少意不语两相知僧灵澈生于㑹稽本汤氏字澄源与呉兴诗僧皎然逰荐之包佶李纾以是上人之名由二公而飏正元中逰京师缁流嫉之造飞语激动中贵人浸诬得罪徙汀州后归㑹稽元和十一年终于宣州刘梦得曰诗僧多出江右灵一导其源䕶国袭之清江扬其波法振㳂之如么絃孤韵瞥入人耳非大音之乐独呉兴昼公能俻衆体澈公承之至如芙蓉园新寺诗曰经来白马寺僧到赤乌年谪汀州云青蝇为吊客黄犬寄家书可谓入作者阃域岂独雄于诗僧间耶初到汀洲云初放到沧洲前心讵觧愁旧交容不拜临老学梳头禅室白云去故山明月秋几年犹在此北戸水南流元日观郭将军早朝云欲曙九衢人更多千条香烛照银河今朝始见金吾贵连马纵横避玉珂九日和于使君思上京亲故云清晨有髙㑹賔从出东方楚俗风烟古汀洲草木凉山清来逺思菊意在重阳心忆华池上从容鸳鹭行皎然亦赋云霁景满水国我公望江城碧山与黄花烂熳多秋情揺落见松柏歳寒比忠贞欢娯在鸿都是日思朝英栁宗元韩漳州书报澈上人亾因寄二絶云早歳京华听越吟闻君江海分逾深他时若冩兰亭㑹莫画髙僧支道林又云频把琼书出袖中独吟遗句立秋风桂江日夜流千里挥泊何时到浙东又闻澈上人亡寄侍郎杨文云东越广僧还姓汤几时琼佩触鸣珰空花一散不知处谁採金英与侍郎权载之送上人庐山回归沃州序云呉兴长老昼公缀六义之清英首冠方外入其室者有沃州澈上人心冥空而无迹寄文字故语甚夷易如不出常境而诸生思虑终不可至其变也如风松栢韵氷玉相扣层峰千仞下有金碧耸鄙夫之目如不敢视三复则淡然天和晦于其中故暏其容览其词者知其心不待境静而静况㑹稽山水自古絶胜东晋逸民多遗身世于此夏五月上人自鑪峰言旋复于是邦予知夫拂方袍坐轻舟泝沿镜中静得佳句然后深入空寂万虑洒然则向之境物又其稊稗也鄙人方景行企尚之不暇恶敢以离羣为叹澈与刘梦得友善梦得送僧仲端东游末句呈澈云一旦杨眉望沃州自言王谢许同游凭将杂意三千首寄与江南汤惠休权载之酬以诗代书见寄云莲花出水地无尘中有南宗了义人已取贝多翻半字还将阳燄谕三身碧云飞处诗偏丽白月圆时性本真更喜开缄销热恼西方社里旧相亲载之月夜宿澈上人房云此身㑹逐白云去未洗尘缨还自伤今夜幸逢清净境满庭秋月对支郎刘长卿送师云苍苍竹林寺杳杳钟声晩荷笠带残阳青山独归逺长卿酬师相招云石涧泉声乆不闻独临长路雪纷纷如今渐欲生黄髪愿脱头冠与白云澈于东林寺寄陈丘二侍郎云年老心闲无外事麻衣坐草亦容身相逢尽道休官好林下何曽见一人张祐题澈上人旧房云寂寞空门支道林满堂新板旧知音秋风吹叶古廊下一半䋲床灯影深祐又寄师诗云老僧何处寺秋梦遶江濵独树月中鹤孤舟云外人荣华长指幻衰病乆观身吕温在道州戯赠云僧家亦有芳春兴自是禅心无滞境君㸔池水湛然时何曽不受花枝影僧灵一新泉诗云泉源新涌出洞彻映纎云稍落芙蓉沼初淹苔藓文了将空性净素与衆流分若对青霄月冷然梦里闻刘长卿和云东林一泉出复与逺公期石浅寒流处山空夜落时梦闲闻细响虑澹向清漪动静皆无意唯应道者知与亢居士青山潭饮茶云野泉烟火白云间坐饮香茶爱此山岩下维舟不忍去青溪流水暮潺潺送陈允初居麻源云欲向麻源隐能寻谢客纵空山㡬千里幽谷第三重嵓宇宁湏葺荷衣不待缝因君见往事爲我谢乔松送人得荡子归倡妇云垂涕凭回信爲语栁园人情知独难守又是一阳春髙仲武云自齐梁已来道人爲文者多矣少有入其流一公乃能尅意精妙与士大夫更唱逓和不其伟欤泉涌堦前地云生戸外峰则道猷寳月曽何及此灵一大历正元间生也酬皇甫冉西陵见寄云西陵潮信满岛屿没中流越客依风水相思南渡头寒光生极浦落日映沧洲何事扬㠶去空惊海上鸥溪行即事云近夜山更碧入林溪转清不知伏牛地潭洞何纵横曲㟁烟初合平湖月未生孤舟屡失道但听秋泉声重还冝丰寺云载过招隠寺重㑹息心期樵客问归日山僧寄别诗野云隂逺甸秋水涨前陂勿谓频来此吾今不好竒酬皇甫冉将赴无钖云门寄别云湖南通古寺来徃意无涯欲识云门路千峰向若耶春山子猷宅古木谢敷家自是长俱隠那云相去賖静林精舍梁武隠所有钟磬古物云静林溪路逺萧帝有遗踪水击罗浮磬山鸣于阗钟烟传三世火树老万株松无复烟霞色空闻昔卧龙雨后寻天目山问元骆二公溪路云昨夜云生天目东春山一雨㡬回风林花併逐溪流下欲上龙门通不通自大林与韩明府归郭中精舍云野客中舟檝相携复一归孤烟生暮景逺岫带春晖不道还山是谁云向郭非禅门有通隠喧寂共㤀机陈羽送灵一上人云十年劳逺别一咲喜相逢又上青山去青山千万重岩维哭灵一上人云一公何不住空有逺公名共説岑山路今时不可行旧房松更老新塔草初生经论传缁侣文章遍墨卿禅林枝干拆法宇栋梁倾谁复修僧史传已成灵一宿天柱观诗云石室初投宿仙翁幸见容花源随水逺洞府过山逢泉涌阶前地云生戸外峰中霄自入定非是欲降龙皇甫冉小江懐灵一上人云江上年年春草津头日日人行借问山隂逺近犹闻薄暮钟声灵一自青山诣于潜道中呈元八居士云苕水滩行浅潜州路渐深参差逺边色迢逓野人心冻涧氷难释秋山日易隂不知天目下何处访云林钱起寄灵一上人初归云门寺云寒山白云里法侣自招携竹迳通城下松门隔水西同期沃州去不作武陵迷彷彿心知处髙峰是㑹稽僧清江夕次襄邑云何处成吾道经年逺路中客心犹向北河水自归东古戍鸣寒角踈林振夕风轻舟唯有月那与故人同病起云身世足堪悲空房卧病时巻帘槐雨滴扫室竹隂移已觉生如梦那堪夀不知未能通法性讵可见支离宿严维宅简章八元诗云佳期曽不逺甲第即南邻惠爱徧相及经过岂厌频秋光林叶动夕霁月华新莫话覊栖事平原是主人赠淮西贾兵马使云破虏功成百战塲天书亲拜汉中郎应门旌斾春风起对客絃歌白日长堦下闘鸡花乍拆营南试马栁初长由来楚蜀多同调感激逢君共异乡九日菊花韵应制云可讶东篱菊能知节候芳细枝青玉润䌓蕋碎金香逸气浮朝露浓滋带夜霜泛杯传夀酒应共乐时康僧广宣李益重阳夜集兰陵居与宣供奉聮句益云蟋蟀催寒服茱萸滴露芳酒廵明刻烛篱菊暗寻芳宣云新月知秋露䌓星混夜霜登髙今夕事九九是天长九月十五日夜宿郑尚书絪东亭望月寄杜给事云霜天晴夜宿东斋松竹交隂惬素懐逈出风尘心得地可怜三五月当堦清光满院思情见寒色临门咲语谐霄汉路殊从道合往来人事不相乖郑絪奉酬宣上人九月十五日东亭望月见赠因懐紫阁旧游云中年偶逐鸳鸾侣弱歳多从麋鹿羣紫阁道流今不见红楼禅客早曽闻松斋月朗星初散苔砌霜䌓夜欲分一览綵牋佳句满何人更咏惠休文中秋夜独游安国寺山亭院歩月李益迟明至寺中求与聮句宣云九重城接天花界三五秋分一夜风行听漏声云散后遥闻天雨月明中益云含凉阁近通仙掖承露盘髙出上宫谁问独愁围外理清谈不与比霄同李益与师携瘿樽归杏园聫句云千畦抱瓮园一酌瘿樽酒唯有沃州僧时过杏溪叟追欢君适性独饮我空口儒释事虽殊文章意多偶王起于㑹昌中放第二榜宣以侍寄贺曰从辞鳯阁掌丝纶便向青云领贡賔再辟文章无枉路两开金榜絶冤人眼㸔龙化门前水手放莺飞谷口春明白定归台席去鹡鸰原上共陶钧起和云延英面奉入春闱亦选功夫亦选竒在冶只求金不耗用心空学秤无私龙门变化人皆望莺谷飞鸣自有时独喜向公谁是证弥天上士与新诗刘梦得和云礼闱新榜动长安九陌人人走马㸔一日声名徧天下满城桃李属春官自吟白雪铨辞赋指示青云借羽翰借问至公谁印可支郎天眼定中观元㣲之和王侍郎酬宣上人诗云渥洼徒自有权竒伯乐书名世始知竞走墻前希得隽髙悬日下表无私都中纸贵流传后海外金填姓字时珎重刘繇因首荐爲君送和碧云诗宣㑹昌间有诗名与刘梦得最善宣寄在蜀与韦令公唱和诗刘荅云碧云佳句久传芳曽向都城住草堂振钖长过长者宅披文犹带令公香一时风景添诗思八部人天入道塲若许相期同结舍吾家本自近柴桑退之有广宣上人频见过诗云三百六旬长扰扰不冲风雨即尘埃久慙朝士无禆补空愧髙僧数徃来学道同年何所得吟诗竟日未能回天寒古寺游人少红叶窓前有几堆乐天别宣上人云上人处世界清净何所似侣彼白莲花在水不着水性真悟泡幻行洁离尘泽修道未㡬时身心俱到此嗟予牵世网不得长休止离念与碧云秋来朝夕起宣以应制诗示乐天时诏许上人居安国寺红楼以诗供奉乐天有诗云道林谈论惠休诗一到人天便作师香积筵承紫泥诏昭阳歌唱碧云词红楼许住请银钥翠辇陪行蹋玉墀惆怅甘泉曽侍从与君前后不同时李益赠宣大师云一国沙弥独解诗人人道胜惠休师先皇诏下征还日今上龙飞入内时㸔月忆来松寺宿寻花思作杏溪期论因佛地求心地祇说常吟是住持唐诗纪事巻第七十二唐诗纪事唐诗纪事卷第七十三唐诗纪事巻第七十三僧法振僧常雅僧隠丘僧㳒照僧泠然金地藏僧皎然僧护国僧含曦僧法振月夜泛舟云西塞长云尽南湖片月斜漾舟人不见卧入武陵花赵使君生子晬日诗云老骨贵天生肌肤片玉明见人空觧咲弄物不知名国器嗟犹小风神望益清抱来芳树下时听鳯凰声送人游闽越云不湏行借问爲尔话闽中海岛春寒雨江㠶来去风道游玄度宅身寄朗陵公此别河伤逺如今闗塞通疾愈寄友人云哀乐暗成疾卧中芳月移西山有清士孤啸不可追擣药曙林净汲泉隂涧遅㣲纵与麋鹿逺谢求羊知题天长阮少府湖上客归云孤棹移官舍新农寄楚田晴林渡海日春草长湖烟卧对闲鸥戯谈经稚子贤佳期更何许应向咲台前陈九溪中草堂云溪草落溅溅鱼飞入稻田早寒临洞月轻素巻帘烟䪻帻题新句簔衣象古贤曙花闲秀色三十六峰前送韩侍御自使幕廵海北云㣲雨空山洗夜兵绣衣朝拂海云清幕中挥䇿心应苦马上题诗巻已成离筵莫惜花园醉古道犹㸔梦草生因说元戎能破虏髙歌一曲陇闗情李益与振同赋应门緑苔益诗云宫阙何年月应门何歳苔清光一侣照白露共徘徊珠履乆行絶玉房重未开妾心正如此昭阳歌唱来李益送贾弇秘校东归寄振上人云北风南鴈数声悲况指前林是别时秋草不堪频送逺白云何处更相期山随匹马行㸔暮路入寒城独厺迟爲向东州故人道江淹已拟恵休诗僧常雅题五相庙苍苍古庙映林峦漠漠烟霞覆古坛精魄不知何处在威风犹入浙江寒僧隠丘石桥琪树云山上天将近人间路渐遥谁当云里见知欲渡仙桥僧法照送禅师归新罗云万里归乡路随縁不筭程登山百衲敝过海一杯轻夜宿依云色晨斋就水声何年持贝叶却到汉家城寄钱郎中云闭门深树里闲足爲经过驷马不爲贵一僧谁奈何稻苗家自有香饭乞时多寄语婵娟客将心向薜萝僧泠然宿九华化成寺庄诗云佛寺孤庄千嶂间我来诗境强相闗岩边树动猿下磵云里钖鸣僧上林松月影寒生碧落石泉声乱喷潺湲明朝更蹑层霄厺誓共烟霞到老闲泠然唐末僧也金地蔵新罗国王子也至徳初落髪航海隠于池之九华山送童子下山诗云空门寂寞汝思家礼别云房下九华爱向竹栏骑竹马懒于金地聚金沙添瓶涧底休招月烹茗瓯中罢弄花好厺不湏频下泪老僧相伴有烟霞僧皎然姓谢字清昼呉兴人灵运十世孙居杼山颜爲刺史集文士撰韵海皎然预其着贞元中集贤院取其集蔵之于頔爲序尝于舟中抒思作古体十数篇求合韦苏州韦大不喜明日献其旧制乃极称赏云向不但以所工见投而猥希老夫之意人各有所得非卒得至昼大服其鉴裁之精访陆羽云太湖东西路呉王古山前所思不可见归鴈字翩翩何山赏春茗何处弄春泉莫是沧浪子悠悠一钓船舟行懐阎士和云二月湖南春草遍熿山渡口花如霰相思一日在孤舟空见归云两三片山雪云夕阳在西峰叠翠萦残雪狂风巻絮回惊猿攀玉折何意山中人误报山花发咏史云田氏门下客冯公衆中贱一朝市义还百代名独擅始知下客不可轻䏻使主人功业成借问髙车与珠履何如卑贱一书生又云独负髙世姿冥冥寄浮俗卞子厺不归何人识荆玉鬻春意不浅汚迹身岂辱鸾铩乐迍邅蚪蟠甘窘束五噫谲且正可以见心曲思归示说公云桐江秋信早忆在故山时静夜风鸣磬无人竹扫墀猿来触净水鸟下啄寒梨何物闗吾事归心自有期题审道士新亭云何处好攀跻新亭俯旧溪坐中千里近檐下四山低小浦依林曲回塘遶郭西桃花春满地滞路莫相迷懐旧云一㘴西林寺从来未下山不因寻长者无事到人问宿雨愁爲客㸔花咲未还空懐旧山月童子念经闲陪卢中丞闲游山寺云野寺出人境舍舟登逺峰林间明见月万壑静闻钟拥烛明山翠交麾动水容如何股肱守尘外得相逢同裴録事楼上望月云退食髙楼上湖山向晚晴桐花落万井月影出重城水竹凉风起帘帏暑气清萧萧独无事因见莅人情仙女台云寂寂旧桒田何时女得仙应无鸡犬在空有子孙传古木花犹发荒台路未迁暮来云一片疑是欲归年陪卢使君登楼送方巨之还亰云万里汀洲上东楼欲别难春风潮水漫正月栁条寒旅逸逢鱼浦清髙爱鸟冠云山宁不起今日向长安寻陆鸿渐不遇云移家唯带郭野迳入桒麻近种篱边菊秋来未着花扣门无犬吠欲厺问西家报道山中厺归来日每斜酬崔侍郎见赠云买得东山后逢君小隠时五湖逰不厌栢署迹如遗儒服何妨道禅心不废诗一从居士说长破小乘凝若溪春兴云春生若溪水雨后漫流通芳草行无尽清源去不穷野烟迷急浦斜日起㣲风数处承流望依稀似剡中湖南草堂读书招李少府云削厺僧家事南池便隠居爲怜松子夀还卜道家书药院常无客茶樽独对余有时招逸吏来饭野中蔬宿呉匡山破寺云䨇峰百战后真界满尘埃蔓草㳂空壁悲风起故台野花寒更发山月暝还来何事池中水东流独不回宿㳒华寺云心与空林共杳冥孤灯寒竹自荧荧不知何处小乘客一夜风来闻诵经荅李季兰云天女来相试将花欲染衣禅心竟不起还捧旧花归酬郑判官湖上见赠云歳嵗湖南隠已成如何星使忽知名沙鸥惯识无心客今日逢君不解惊赠韩武康云山僧唯不饮沽酒饮陶潜此兴虽无别多爲俗士嫌韦苏州寄皎然云呉兴老释子野雪盖精庐诗名徒自振道心常晏如想兹栖禅夜见月东峰初鸣磬警岩壑焚香满空虚夙慕端成旧未识岂爲踈愿以碧云思方君怨别余茂苑文华地流水古僧居何当一逰咏倚阁吟踌躇皎然诗式着偷语诗例云如陈后主诗日月光天徳取传长虞日月光太清上三字语同下二字义同偷意诗例云如沈佺期诗小池残暑退髙树早凉归取栁浑太液沧波起长杨髙树秋偷势诗例云如王昌龄诗手携双鲤鱼目送千里鴈悟彼飞有适嗟此罹忧患取嵇康目送归鸿手挥五絃俯仰自得逰心太玄诗式云诗有跌宕格二品一曰越俗其道如黄鹤临风貌逸神王杳不可覉郭景纯游仙诗左挹浮丘袖右拍洪崕肩鲍明逺诗举头四顾望但见松栢䌓荆棘鬰丛丛中有一鸟名杜鹃言是古时蜀帝魂声音哀苦鸣不息羽毛憔悴佀人髠飞走树间啄虫螘岂知往日天子尊念兹变化非常理中间恻隠不能言二曰骇俗其道如楚有接舆鲁有原壤外示惊俗之貌内蔵逹人之度郭景纯游山诗嫦娥杨妙音洪崕颔其頥王梵志道情诗我惜未生时㝠㝠无所知天公彊生我生我复何爲无衣使我寒无食使我饥还你天公我还我未生时贺知章放逹诗云落花真好梦一醉一回㒹卢照邻漫作云城狐尾独山鬼面参谭淈没格一品曰淡俗此道如夏姬当垆佀荡而贞采呉楚之风虽俗而正古歌曰华隂山头百尺井下有流泉彻骨冷可怜女子来照影不照其余照斜领调咲格一品曰戯俗汉书云匡鼎来解人頥盖説诗也此一品非雅作足以爲谈咲之资矣李白狂咏女娲弄黄土抟作愚下人散在六合间蒙蒙若尘埃㣲雨云片雨拂檐楹烦襟四座清霏㣲过麦陇箫瑟傍莎城静爱和梅落幽间入竹声朝观趣无限髙咏寄闲情题废寺云武陵罹乱后真界积尘埃残月照秋水悲风起古台居人今已尽栖鸽暝还来不到无生理应堪赋七哀赋得啼猿送客三崃云万里巴江外三声月崃深何年有此路㡬客共霑襟断壁分重影流泉入苦吟凄凄别离后闻此更伤心护国赠张驸马班竹柱杖诗云此君与我在云溪劲节竒文胜杖藜为有嵗寒堪赠逺玉堦行处愿提携护国江南人攻词翰题醴陵玉仙观歌云王乔一厺空仙观白云至今凝不散星垣松殿㡬千秋往徃笙歌下天半瀑布西行过石桥黄精採根还採苗路逢一人擎药椀松花夜雨风吹满又言家住在东坡白犬相随邀我过南山石上有棊局曽使樵夫烂斧柯张谓哭护国上人云昔喜三身净今悲万刼长不应归北斗多是向西方舍利衆生得袈裟弟子将䑕行残药椀虫网旧䋲床别起千花塔空留一草堂支公何处在神理竟茫茫僧含曦卢仝访含曦上人云三入寺曦未来辘轳无绳井百尺渴心归厺生尘埃曦酬云长夀寺石壁院卢公一首诗渇饮即不渇饥食即不饥鲸呑海水尽露出珊瑚枝海神知贵不知价留向人间光照夜唐诗纪事巻第七十三唐诗纪事唐诗纪事卷第七十四唐诗纪事巻第七十四僧文秀僧尚能僧栖白僧无可僧神颕僧怀潜僧应物僧可朋僧云表僧文秀端午诗云节分端午自谁言万古传闻爲屈原堪笑楚江空浩浩不能洗得直臣冤秀唐末诗僧也郑谷喜秀上人相访诗有它夜松堂宿论诗更入㣲之句又次韵秀上人长安寺居言懐云旧亝松老别多年香社人稀䘮乱间出寺只知趍内殿闭门长侣在深山又重访秀上人云展画长懐吴寺殿冝茶偏赏霅溪泉又寄题诗僧秀公云灵一心传清塞心可公吟后楚公吟近来雅道相亲少唯仰吾师所得深好句未停无暇日旧山归老有东林吟曹孤宦甘寥落多谢携笻数访寻秀南僧也而居长安以文章应制故谷送游五台诗云内殿评诗切身回心未回僧尚能中秋旅怀云所畜惟骚雅兼之得固穷望乡连北斗听雨带西风稼穑村坊逺烟波路迳通冥搜清絶句恰佀有神功僧栖白中秋夜月云寻常三五夕不是不婵娟及到中秋半还胜别夜圆清光凝有露皓色爽无烟自古人皆玩年来更一年哭刘得仁云爲爱诗名刚到此风魂雪魄去难招直教桂子落坟上生得一枝冤始销送造㣲上人游五台及礼夲师云寒空金钖响欲过渭阳津极目多来㷳孤城少故人与师虽别乆于法夲相亲又对清凉月中宵语宿因送僧归旧山云谈空与破邪献夀复茔家白日得何偈青天落几花传灯皆有分化宿独无涯却入中峰寺还知有聚沙曹松荐福赠白上人云才子紫檀衣明君宠顾时讲昇髙座懒书荅重臣迟瓶势倾圆顶刀声落碎髭还闻穿内禁随驾进新诗李洞赠白上人云险倚石屏风秋涛梦越中前朝吟侣散故国讲流终北地闻巴狖南山见碛鸿楼髙惊雨濶木落觉城空兎满期姚监蝉稀别楚公浄瓶光照客柱杖朽生䖝平地塔千尺半空灯一笼祝尧谈几句旋鴈海潮东洞又哭白上人云闻说孤窓卧化时首摩罗雨滴空池吟诗堂里秋开影礼佛灯前夜照碑贺雪已成金殿梦㸔涛终负石桥期逢山对月还惆怅争得无情佀祖师僧无可中秋翫月云蟾冝天地静三五对堦明照耀超诸夜光芒掩衆星影寒池更澈云冷树梢青枉値中秋夜长乖宿洞庭金州夏晚陪姚合员外游金州南池云栁暗青波涨冲萍复嫰苔张筵白鸟下扫㟁使君来洲岛秋应没荷花晚尽开髙城吹角絶驺驭尚徘徊冬日寄僧友云歛履入寒竹安禅过漏声髙杉残叶落深井冻痕生罢磬风枝动悬灯雪屋明何当招我友乘月上方行白合未归日青门又値春半天倾瀑熘数郡见庐峰右张爲取作主客图秋夜宿西林寄贾岛云暗䖝喧暮色黙思坐西林听雨寒更尽开门落叶深昔因京邑病併起洞庭心亦是吾兄弟迟回共至今秋日寄厉玄云杨栁起秋色故人犹未还别离何日苦少壮岂能闲夜雨吟残烛秋成忆逺山何当同一见语黙此林间庐山寺云千峰盘磴尽林寺昔年名歩歩入山影房房闻水声多年人迹絶残月石隂清便可求居止安闲过此生题青龙寺僧房云从谁传法印不离上方传夕磬城霜下寒房竹月圆烟残衰木畔客住积云边未隐沧洲去时来于此禅新年作云然灯朝复夕渐作长年身紫阁未归日青门又値春掩闗寒过尽出定草生新自有林中趣谁惊歳月频赠圭峰禅师云絶壑禅床底泉分落石层露浇髙顶草雪隐下方灯朝满倾心客溪连学道僧半旬持一食此事有谁能金州别姚合云日日西亭上春留到夏残言之离别易免以道途难山出一千里溪行三百滩松间楼月里秋入五陵寒姚合送无可住越州云清晨相访门前立麻履方袍一少年懒读经文求作佛愿攻诗句覔成仙芳春山影花连寺触夜湖声月满船今日送行偏惜别共师文字有因縁李洞赠可上人云寺门和鸖倚香杉月吐秋光到思嚵将法传来穿泱把诗吟去尖嵌岩糢煳䟽巻烟岚滴狼借衣裳瀑布缄不断清风牙底嚼无因内殿得名衘僧神颕和王季文题九华山云衆岳雄分野九华鎭南朝彩笔凝空逺崔嵬寄青霄龙潬古仙府灵药今不凋莹爲沧海镜烟霞作荒摽造化心数竒性状精气饶玉树鬰玲珑天籁韵萧寥寂寂寻乳窦兢兢行石桥通泉漱云母借草萦香苕我住幽且深君赏昬复朝稀逢发清唱片片霜凌颷宿严陵钓台云寒谷荒台七里洲贤人求逐水东流独猿呌断青天月千古冥冥潬树秋僧懐濬秭归郡僧懐濬不知何所人干宁初知来蔵往皆有神验刺史于公以其惑衆系而诘之乃㕥诗代通状云家在闽山西复西其中歳歳有莺啼如今不在莺啼处莺在旧时啼处啼又诘之复有诗云家在闽山东复东其中嵗歳有花红而今不在花红处花在旧时红处红守异而释之详其诗意佀在海中得非杯渡之流乎出北梦琐言僧应物龙漳云石激悬流雪满湾五龙潜处野云间暂收雷电九峰下且饮溪潭一水间浪引浮槎依北㟁波分晓日浸东山回瞻四靣如㸔画湏信游人不欲还题化城寺云平髙选处创莲宫一水萦流处处通画阁昼开迟日畔禅房夜掩碧云中平川不见龙行雨幽谷遥闻虎哨风偶与游人论法要真元浩浩理无穷应物大中时江南诗僧也与罗邺唱酬作九华山记僧可朋可朋丹稜人少与延让为风雅之友有诗千余篇号玉垒集㑹题洞庭诗云水天影濶山㧞地形髙赠友人曰来多不似客坐乆却垂帘欧阳烱以此比孟郊贾岛言其好饮酒贫无以偿酒债㕥诗赒之可朋自号醉髠赠方千诗云月里岂无攀桂分湖中空赏钓鱼休杜甫旧㞐云伤心尽日有啼鸟独歩残春空落花寄齐巳云唯陪北楚三千客多话东郊十八贤刘公诗话云有诗僧读洪州滕王阁诗谓守者诗緫不佳何不除却守云僧能佳乎即吟曰洪州太白方积翠满穹苍万古遮新月半天无夕阳守异之然南方浮屠能诗者多矣予甞见可朋诗云虹收千丈雨潮弄半江天又云诗因试客分题僻碁爲饶人下着低不减唐人孟昶广政十九年赐诗僧可朋钱十万帛五十疋孟蜀欧阳逈与可朋爲友是歳酷暴中欧阳命同僚纳凉于浄衆寺依林亭列樽俎衆方懽适寺之外皆耕者曝背烈日种耘田击腰鼓以适倦可朋遂作耘田皷诗以贽欧阳衆賔闷已遽命撤饮诗曰农舍田头皷王孙筵上皷击皷兮皆爲皷一何乐兮一何苦上有烈日下有焦土愿我天翁降之以雨令桒麻熟仓箱冨不饥不寒上下一般言虽浅近而极于理君子谓可朋諌而欧阳善听焉朋赋洞庭云周极八百里凝眸望则劳水天影濶山㧞地形髙贾客停非乆渔翁转几遭飒然风起处又是皷涛涛僧云表寒食诗云寒食悲㸔郭外春野田无处不伤神平原垒垒伤新冢半是去年来哭人唐诗纪事巻第七十四唐诗纪事唐诗纪事卷第七十五唐诗纪事巻第七十五僧虚中贯休僧齐已殷七七许碏许宣平裴修然僧虚中寄中条司空啚侍郎诗曰门径放莎垂徃来投刺稀有时闻御礼特地挂朝衣岳信僧传去天香鸖带归他年二南㫖无复更衰微又云逍遥短褐成一剑动精灵白昼梦仙岛清晨礼道经黍苗侵野迳桒椹汚闲庭肯要爲邻者西南太华清啚赠虚中云十年华岳峰前住只得虚中两首诗言得其意趣也虚中冝春人也游潇湘山水与齐已尚颜栖蟾为诗友住湘西粟城寺潭州乌氏子希振侍中好事每出迎纳于诗阁虚中好烧火烟昬彩翠去后又复粉饰又题马侍郎池亭云嘉鱼在深处幽鸟立多时听轩辕先生琴云诀妙与功精通宵膝上横一堂风冷淡千古意分明㘴客神䰟凝巢禽耳目倾酷哉伤纣世曽不遇先生芳艹云绵绵芳草緑何处动深思金谷人亡后沙塲日暖时龙鳞蔵有瑞风雨洒无私欲採兰兼蕙清香可赠谁善巻坛云耕荒凿原时髙趣在希夷大舜欲逊国先生空歛眉五溪清不足千古美无亏纵遣亡淳者何人投所思经贺监旧居云不恋明皇宠归来镜水隅道装鸖汀识春醉钓人扶逐朶云如吐成行鴈佀驱兰亭名景在踪迹未爲孤赠屏风岩栖蟾上人云嵓房髙且静住此几寒暄鹿齅安禅石猿啼乞食村朝阳生树罅古道透云根独我闲相覔凄凉碧洞门泊洞庭云槐栁未知秋依依舘驿头客心俱念逺时雨自相留浪没货鱼市㠶髙卖酒楼夜来思展转故里在南州僧贯休姓姜氏字徳隠婺州兰溪人钱镠自称吴越国王休以诗投之曰贵逼身来不自由几年勤苦蹈林丘满堂花醉三千客一剑霜寒十四州莱子衣裳宫锦窄谢公篇咏绮霞羞他年名上凌烟阁岂羡当时万戸侯镠谕改为四十州乃可相见曰州亦难添诗亦难改然闲云孤鹤何天而不可飞遂入蜀以诗投王建曰河北河南处处灾惟闻金蜀少尘埃一瓶一钵垂垂老万水千山得得来秦苑幽栖多胜景巴歈陈贡愧非才自慙林薮龙钟者亦得亲登郭隗台建遇之甚厚建二年召令诵近诗时贵戚皆㘴休欲讽之乃称公子行云锦衣鲜华手擎鹘闲行气貌多轻忽稼穑艰难緫不知五帝三皇是何物建称善贵倖皆怨之休与齐已齐名有西岳集十巻吴融爲之序卒死于蜀休毎得句云只堪供养佛故懐赠武昌栖一云凮清江上月霜洒月中砧得句先呈佛无人知此心休工篆隷初在荆州成中令问其笔㳒曰此事湏登坛而授讵可草草言之成怒逓放黔中因为病鸖诗曰见説气清邪不入不知尔病自何来赤旃坛塔六七级白蓞花三四枝禅客相逢只弹指此心能有几人知石霜问云如何是此心休不能荅石霜云汝问我荅休即问之霜云能有几人知唐末冦乱休避地渚官荆帅髙氏优待之舘于龙兴寺㑹有谒宿话时政不治乃作酷吏词以刺之云霰雨灂灂风吼如斸有叟有叟暮投我宿吁叹自语云太苛酷如何如何掠脂斡肉吴姬唱一曲等闲破红束韩娥唱一曲锦叚鲜照屋宁知一曲两曲歌曽使千人万人哭不惟哭亦白其头饥其族所以祥凮不来和风不复蝗兮蠈兮东西南北遂离荆门立趋井络上蜀主陈情之诗春山行云重叠大古色蒙蒙花雨时好山行恐尽流水语相随黒壤生红叶黄猨领白儿因思石桥日曽与道人期晚泊湘江懐古云烟浪蒙秋色髙吟佀得隣一轮湘渚月千古独酲人㟁湿穿花逺风香祷庙频只应䛕佞者到此不伤神天台老僧云独住无人处松龛岳雪侵僧中九十腊云外一生心白髪垂不剃青眸笑更深犹能指孤月爲我暂开襟寒夜思卢山贾生云山兄诗僻甚寒夜更何爲覔句如顽㘴严霜打不知石膏粘木履崕栗落氷池近见禅僧说生涯胜徃时雪夜寄友人云皓彩中霄合开门失所从何年今夜意共子老孤峰气射灯花落光侵壁罅浓唯君心佀我吟到五更钟苦热云松桂昼不动阳乌飞半天稻麻倾结实沙石欲生烟毒气仍干扇髙枝不立蝉旧山多积雪归去是何年途中逢周朴云东西南北路相遇共兴衰世独无知已子从何处来菊衰芳草在程逺宿烟开傥遇中兴主还应不用媒题峄桐律师院云律中麟角者髙淡出尘埃芳草不曽触几生如此来壑风吹磬断杉露滴花开如结林中社伊余愿一陪言诗云经天纬地物动必是仙才几处覔不得有时还自来真风含素髪秋色入灵台吟向霜蟾下终湏神鬼哀休粮僧云不食更何求自由终自由身轻嫌衲重天旱爲民愁供器谁将去生台蚁不游会湏传此术归去老林丘观地狱啚云峨峨水剑阁有树不堪攀佛手遮不得人心似等闲周王应未雪白起作何颜尽日空弹指忙忙尘世间山居五首云休话喧譁事事难山翁只合住深山数声清磬是非外一箇闲人天地间緑圃空堦云冉冉异禽灵草水潺潺无人爲向君王道岩桂枝髙正好攀讵是言休即便休清冷孤㘴碧溪头三间茆屋无人到十里松闗独自游明月清风宗炳社夕阳秋色庾公楼修心未到无心地万种千般逐水流心心心不住希夷石室巉岩白髪垂惜竹不除当路笋爱松留得碍人枝焚香开巻云生砌卷箔冥心月在池无限故人头尽白不知头白又何之自古浮华能几朝逝波终日去滔滔汉王废苑生秋草吴主荒宫入夜涛满屋黄金机不息一头白髪气犹髙岂知物外金仙子甘露天香滴毳袍翠窦烟巖画不成桂香瀑沫杂芳馨拨霞扫雪和云母掘石移松得茯苓好鸟傍花窥玉磬嫰苔和水汲金瓶从他人笑从他笑地覆天翻也只宁经东林寺云白薝卜花露滴滴碧苾蒭草雨蒙蒙田地更无尘一㸃是何人合住其中夜夜曲云蟪蛄切切风骚骚芙蓉喷香蟾蜍髙孤灯耿耿征妇劳更深扑落金错刀古意云乹坤有清气散入诗人脾圣贤遗清风不在恶木枝千人万人中一人两人知忆在东溪日花开叶落时几拟以黄金铸作钟子期僧齐已僧齐已有诗名住襄州谒郑谷献诗云髙名喧省闼雅颂出吾唐叠巘供秋望无云到夕阳自封修药院别下着僧牀几梦中朝事乆离鸳鹭行谷览之云请改一字方可相见经数日再谒称已改得诗云别扫着僧床谷嘉赏结爲诗友还人诗巻云李贺李白遗机杼散在人间不知处闻君收在芙蓉江日闻鲛人织秋浦金梭札札文离离吴姬越女羞上机鸳鸯浴烟鸾鳯飞澄江晓映余霞辉仙人手持玉刀尺寸寸酬君与珠璧裁作霞裳何处披紫皇殿里深相覔后唐明宗太子从荣好作歌诗髙辇軰多依附之观碁诗云㸔他终一局白却少年头齐已中秋诗云东林莫碍渐髙势四海正㸔当时路从荣果谋不轨唱和者言陟嫌疑皆就诛惟齐已得荆帅髙令公匿而获免中秋月云空碧无云露湿衣衆星光外涌清规东楼莫碍渐髙势四海待㸔当路时还许分明吟皓魄肯教幽暗取丹枝可怜半夜婵姢影正对五侯残酒巵早行云舟子相唿起长沙未五更几看星月在犹带梦魂行鸟乱村林逈人喧水栅横苍茫平野水惭愧逺峰名咏鴈云潇湘水暖全迷鹤逻逤川寒只有鵰谁向孤舟忆兄弟㘴㸔连鴈渡横桥咏鸎云何事经年閟好音暖风催出啭乔林羽毛新刷陶潜菊喉舌初调叔夜琴怕雨并栖红杏密避人䨇入緑杨深晓来枝上千般语佀共桃花䜣旧心夏日草堂作云沙泉带草堂𥿄帐巻空床静是真消息吟非俗肺膓园林坐清影梅杏嚼红香谁住原西寺钟声送夕阳寄方干处士鑑湖旧居云贺监旧山川空来近百年闻君与琴鹤终日在渔船岛路深秋石湖澄半夜天云门几回厺题徧好林泉寄钱唐罗给事云喷喷呕䜛书无人诵子虚伤心天佑末搔首懿宗初海树青丛短湖山翠㸃踈秋涛㸔足否罗刹石边居戊辰歳湖中寄郑谷郎中云白髪乆慵簮常闻病亦吟瘦应成鹤骨闲想佀禅心上国杨花乱沧洲荻笋深不堪思翠盖西望独沾襟剑客云㧞剑遶残罇歌终便出门西风满天雪何处报人恩勇死寻常事轻雠不足论翻嫌易水土细碎动离魂归鴈云塞门春亦暖连影起苹风云梦千行厺潇湘一夜空江人空举网虏将又虚弓莫失南来伴衡阳树即红东林作寄金陵知己云十八贤真在时来拂榻㸔已知前事逺更结后人难泉滴胜清磬松香掩白坛凭君听朝贵谁欲猒簮冠山寺喜道士至云闰年春过后山寺始花开还有无心者闲寻此境来鸟幽声忽断茶好味重廻知住南岩乆冥心㘴緑苔老将云破虏与平戎曽居第一功明时不用武白首向秋风马病霜飞草弓闲鴈过空儿孙已成立胆气亦英雄闻贯休下世云吾师诗匠者真箇碧云流争得梁太子重为文选楼锦江新塜树婺女旧山秋欲去焚香礼啼猿哭阻修豋祝融峰云猨鸟共不到我来身欲浮四边空碧落絶顶正清秋宇宙知何极华夷见细流坛西独立乆白日转神州赠孙生云传家诗自君别是继诗人道出千途外功争一字新寂寥中影迹霜雪里精神待折东堂桂归来更苦辛边上云汉地从休马胡家自牧羊都来消帝道浑不用兵防草上孤城白沙飜大漠黄秋风起边鴈一一向潇湘行路难云下浸与髙盘不爲行路难是非真险恶反覆作峰峦漆媿同时黒朱惭巧处丹令人畏相识欲画白云㸔观水云范蠡东浮濶灵均北泛长谁知逺烟浪别有好思量故国门前急天崕照里忙难收楼上兴渺漫正斜阳听李先生琴云仙子弄瑶琴仙山杉月深此声含太古谁听到无心洒石霜千片喷空瀑万寻何人传指㳒携向海中岑寄陆龟蒙云万巻功何用徒称处士休闲歌太古石醉听洞庭秋道在谁开口诗成自㸃头中间欲相访寻便阻戈矛自题云禅外求诗妙年来鬓已秋未曽将一字容易谒诸侯挂梦山皆逺题名石尽幽敢言梁太子傍採碧云流听泉云落石几万仞冷声飘逺空髙秋初雨后半夜乱山中秪有照壁月更无吹叶风㫺曽庐岳听到晓与僧同宿简寂观云万壑云霞影千峰松桂声如何教下士容易信长生月共虚无白香和沆瀣清闲寻古廊画记得列仙名观烧云猎猎寒芜引乗风势不还放来应有主焚厺到何山熖入空蒙里烟飞苍莾间石中有良玉惆怅但伤颜齐已本姓胡名得生诗名多湖湘间与郑谷爲诗友殷七七殷七七名文祥周寳旧于长安识之及寳移镇浙西七七忽至寳礼貌益勤毎醉吟曰琴弹碧玉调炉飬白朱砂称造逡廵酒能栽顷刻花鹤林寺杜鹃花云贞元中外国僧自天台钵盂中以药养其根来植于此寺僧饰花院或见女子游花下或谓花神也一日寳谓七七曰鹤林寺花天下竒絶甞闻能开顷刻花可开于重九乎曰可乃前二日徃鹤林寺宿中夜女子谓七七曰妾爲上玄命下司此花非久即归阆苑今与道者开之来日晨起寺僧讶花渐拆至九日烂烂熳后经兵火其花遂亡许碏碏游江淮间常醉吟曰阆苑花前是醉乡拈翻王母九霞觞群仙拍手嫌轻脱谪向人间作酒狂碏自称髙阳人少爲进士累举不第后得道于娥眉山许宣平新安人也常挂一花瓠及曲竹枝醉则歌曰负薪朝出卖沽酒日西归路人莫问归何地穿白云行入翠微好事者题于壁李白自翰林出东游览诗叹曰仙人也裴修然唐道士裴修然楚州刺史思训之子为人诙谐强学不成一名好诗酒善丹青觧丝竹开元中尝夜醉卧街犯禁乃为诗曰遮莫冬冬动湏倾满满盃金吾如借问但道玉山頺官不罪之也出张彦逺名画记唐诗纪事巻第七十五唐诗纪事唐诗纪事卷第七十六唐诗纪事巻第七十六僧太易僧惟审僧沧浩僧良义僧志定僧栖霞僧昙翼僧清塞僧无闷僧文益僧修睦僧景云僧太易赠司空拾遗云侍臣何事辞云陛江上微吟见雪花望阙来承丹鳯诏开门空对野人家陈琳草奏才还在王灿豋楼兴不賖髙舘更吟尘外客仍令归路待瑶华僧惟审赋得闻晓莺啼云巻帘清梦后芳树引流鸎隔叶传春意穿花送晓声未调云路翼空负桂林情莫尽关西兴覊愁正厌生别友人云一身无定处万里独销䰟芳草迷归路春衣滴泪㾗几时休旅食向夜宿江村欲识异乡苦空山啼暮猿春日旅懐呈知已云生涯万事有苍苍应任流萍便越乡春水独行人渐逺故园归路夜空长一声隔浦猿啼夜数滴惊心涙满裳不为知音皆鲍叔信凭江上厺茫茫僧沧浩留别嘉兴知已云一座东林寺从来未下山不因寻长者无事到人间宿雨愁为客寒禽散未还空懐旧山月童子诵经闲僧良义秋山荅卢邺云风泉只向梦中闻身外无余可寄君当户一轮唯晓月挂檐数片是秋云右张为取此诗于主客啚僧志定唯有鐏前今夜月当时曽照堕楼人梧桐叶老蝉声死一夜洞庭波上风右张为取作主客啚僧栖蟾再宿京口禅院诗云滩声依旧水溶溶㟁影参差对𣑽宫楚树七回凋旧叶江人两至宿秋风蟾蜍竹老揺踈白蓞池干落谢红多病支郎念行止晓来生计转如蓬牧童云牛得自由骑春风细雨飞青山青草里一笛一簔衣日出唱歌厺月明抚掌归何人得佀尔无是亦无非短歌行云蟾光堪自咲浮世懒思量身得几时活眼开终日忙千门无寿药一镜有愁霜早向尘埃外光隂任短长宿巴江云江声五千里㵼碧急于弦不斍日又夜争教人少年一汀巫崃月两㟁子规天山影佀相伴浓遮到晓船游边云边云四顾浓饥马咬枯丛万里八九月一身西北风戍营天正黒战马雪多红昨夜东归梦桃开晩色中寄南岳元㤗布衲云曹溪入室人终老甚孤群四十余年内青山与白云松和巢鹤㸔果共野猿分海内僧来説髙名自小闻僧昙翼招隐诗云连峰数千里修林带平津云起逺山翳风至茰荒榛茅茨隐不见鸡鸣知有人蹑蹬践其迹处处见遗薪乃知百代下固有上皇民僧清塞赠王道士云药力资苍鬓应非旧日身一为嵩岳客几葬洛阳人冰缝瓢探水云根斧断薪闗西徃来熟谁得水银银山舎秋思云一从云水住曽不下西岑故水故园在秋庭秋叶深泉流通井脉䖝响出墻隂静夜更声彻寒灯独自吟早秋别卢玄休云此别经歳乆唯约半夜回野渡人初过前山雪未开鴈群逢晓断秋色映春来是夜芦花宿严家有钓台赠幻群法师云北京从别后南越几听砧住乆白髭出讲长黄叶深香连隣舎像磬彻逺巢禽寂寞应关道何人见此心送耿逸人南归云南行随越僧旧业一池菱两鬓已如雪五湖归挂罾夜涛鸣栅鎻寒苇露船灯此厺应无事却来期未能辞姚合云波涛千里隔抱疾亦相寻㑹宿逄髙烧辞归值雨淋丛桒山店逈孤烛海船深尚有重来计知无省合心早秋至郭劲书齐云暑消岗舎清闲㘴有余情石水生茶味秋风减扇声逺云收海雨静角揜山城此地秋吟苦时来遶菊行送晏上人云絶顶无禅侣长懐落髪师斋归门掩雪讲彻树生枝沙井泉灯疾秋钟韵尽遅将行谁请住又爽禁城期送康沼归建业云南朝秋色满归厺思何如帝业空城在民耕壊塜多月明台独上栗绽寺频过篱下西江阔相思见白波赠栢岩禅师云野寺絶依念空山曽徧行老来披衲重病起读经生乞食嫌村逺寻溪爱路平多年栢岩住不记栢岩名赠胡僧云瘦影无血色草履着从穿闲语佀持呪不眠同㘴禅背经来汉地袒䏝过冬天情性人难㑹游方应信縁赠絶粒僧云一斋难过日况复更休粮养力时行道闻钟不上堂唯留煨药火不冩化金方旧有山厨在从僧请作房晩秋江舘云病寄西州居带城傍门髙柳一蝉鸣澄江月上见鱼掷荒径叶干闻犬行越峤夜无侵阁色寺钟凉有隔原声故园卖尽休归厺湖水秋来空自平赠李道士云布褐髙眠石窦春迸泉多溅黒沙巾昻头説易常闲客落手围碁对俗人自筭天年穷甲子谁同雨夜守庚申拟㱕太华何时厺他日相逢乞药银秋日同朱度余懐少室旧隐云曽居少室黄河畔秋梦长悬未到廻扶病十年离水石思归一夜隔风雷荒斋几度曽眠起晩菊频经尘路来灯下此心谁共説傍松幽迳几多苔宿隐静寺云一宿五峰盃渡寺虚廊中夜磬声分踈林未落上方月幽涧忽生平地云髙鸟背泉生静景逺人当烛想遗文暂来此地歇劳足望断故园沧海濆湘汉懐杰公云一宿空山听急流仍同贾客㘴孤舟逺书来隔巴陵雨䨇鬓厺惊彭蠡秋不拟为身谋旧业终求断谷隐蒿丘吾宗尚作无憀者中夜废吟生旅愁重阳诗云云木踈黄秋满川茱茰风里一樽前几回为客逢佳节曽见何人再少年霜报征衣冷针指鴈惊幽隐泣云泉古来醉乐皆难得留取穷通委上天师东洛人姓周氏少从浮图㳒遇姚合而返初易名贺初与贾长江无可齐名贺哭栢岩师云林迳西风急松枝讲抄余冻髭亡夜剃遗偈疾时书地燥焚身后堂空卧影初此时频泪下曽省到吾庐时岛亦有诗云苔覆石床新师曽过几春冩留行道影焚却㘴禅身塔院闗松雪房廊鎻露尘自嫌䨇泪下不是觧空人时谓相侔云两鬂已垂白五湖归钓鱼夜涛惊栅鎻寒苇露船灯谷水生茶味林风减扇声磬彻逺巢禽伊流背行客岳响荅清猿右张为作主客啚唐有周贺诗即清塞也秋宿洞庭云洞庭初叶下旅客不胜愁明月天涯夜青山江上秋一官成白首万里寄沧洲只𬒳浮名系宁无愧海鸥巴陵秋思云杨州已寒色楚田方刈禾归心病起切败叶夜来多细雨城蝉噪夕阳峤客过故乡余业在杳隔洞庭波岳阳楼云平楚起寒色杪秋犹未还世情何处淡湘水向人闲空翠隠髙鸟夕阳归逺山孤舟万余里惆怅洞庭间方干涤上懐贺云就枕忽不寐孤懐兴叹初南谯收旧暦上苑絶来书暝雪细声积晨钟寒韵踈侯门昔弹铗曽共食无鱼僧无闷暮春送人云折栁亭边手重携江烟淡淡草萋萋杜鹃不顾离人意更向落花枝上啼寒林石屏云草堂无物伴身闲唯有屏风枕簟间夲向他山求得石却于石上㸔它山僧文益㸔牡丹云拥毳对芳丛由来趣不同髪从今日白花是厺年红艶色随朝露馨香逐晚风何湏待零落然后始知空覩木平和尚云木平山里人貌古言复少相㸔陌路同论心秋月皎懐衲线非蚕助歌声有鸟城阙今日来一讴曽已晓僧修睦秋日闲居云是事不相闗谁人佀此闲巻帘当白昼移榻对青山野鹤眠松上秋苔长雨间岳僧频有信昨日得书还宿岳阳开元寺云竟夕凭虚槛何当兴叹频徃来人自老今古月长新风送沉渔唱松踈露鹤身无眠钟又动几客在迷津雪中送人北游云然知心厺速其柰雪飞频莫咲无危道虽平更䧟人逺郊光接汉旷野色通秦此厺迢遥极却回应过春送边将云人尽有离别而君独无嗟言将身报国敢望禄荣家战思风吹野乡心月满沙归期定何日塞北树无花睡起作云长空秋雨歇睡起觉精神㸔水㸔山㘴无名无利身偈吟诸祖意茶碾厺年春此外谁相识孤云到砌频卖松者云求利有何限将松入市来直饶人买去也向柳边栽细叶犹粘雪孤根尚惹苔知君用心错举世重花开落叶云雨过闲田地重重落尽红翻思向春日肯信有秋风几处随流水河边乱暮空祗应松自立而不与君同落花云一片又一片等闲苔靣红不能延数日开亦是春风公子歌声歇诗人眼界空遥思故山下经雨两三丛题田道者院云入门空寂寂真个出家儿有行鬼不见无心人谓痴古岩寒栢对流水落花随欲别一何懒相于所恨迟题东林云欲厺不忍去徘徊吟遶廊水光秋淡荡僧好语寻常碑古苔文叠山晴钟韵长翻思南岳上欠此白莲香思齐已上人云同人与流俗相谓好襟灵有口不他説长年自诵经水声秋后室山色晩来庭客问脩何法指松千歳青送玄㤗禅师云厺去厺何住一盂兼一瓶水边寒草白鸟外晩峰青宿处林闻虎行时天有星回期谁可定浮世重㸔经三生石云圣迹谁㑹得毎到亦徘徊一尚不可得三从何处来清宵寒露滴白昼野云隈应是表灵异凢情安可猜景云老僧云日照西山雪老僧门始开冻瓶粘柱础宿火䧟炉灰童子病归去鹿麋寒入来斋钟知渐近枝鸟下生台溪叟云溪翁居处静溪鸟入门飞早起钓鱼厺夜深乗月归露香菰米熟烟煖荇丝肥消洒尘埃外扁舟一草衣画松云画松一佀真松树且待寻思记得无曽在天台山上见石桥南畔第三株岑参有偃师东与韩樽同诣景云上人即事云山隂老僧觧楞伽颍阳归客逺相过烟深草湿昨夜雨雨后秋风渡漕河空山终日尘事少平郊逺见行人小尚书碛上黄昏钟别驾渡头一归鸟唐诗纪事巻第七十六唐诗纪事唐诗纪事卷第七十七唐诗絶事巻第七十七僧栖一僧可止僧卿云僧处黙僧澹交僧若虚僧僧峦僧昙域僧懐楚僧懐浦僧慕幽僧尚颜僧善生僧栖一垓下懐古云𬗟想咸阳事可嗟楚謌哀怨思无涯八千子第归何处万里鸿沟属汉家弓指阵前争日月血流垓下定龙蛇㧞山力尽乌江水今古悠悠空浪花武昌懐古云战国城池尽悄然昔人遗迹遍山川笙歌罢吹几多日台榭荒凉七百年蝉响夕阳风满树鴈撗秋岛雨来天伤嗟世事如流水空见芦花一钓舩僧可止赠楚川长老云瘦颜颧骨见满靣雪毫垂㘴石鸟疑死出门人谓痴照身潭入楚浸影桧生隋太白曽经夏清风凉四肢哭贾岛云燕生松雪地蜀死塟山根诗僻降今古官卑悞子孙塜栏寒月色人哭苦吟魂暮雨滴碑字年年添藓㾗送僧云四海无拘系行心兴自浓百年三事衲万里一枝笻夜减当晴影春消过雪纵白云深处厺知宿在何峰寄麦积山㑹如长老云黙然如大道尘世不相闗青桧行时静白云禅处闲贫高一生行病长十年颜夏满期游寺寻山又访山雪十二韵云落处咸过尺翛然物像凄端严金殿上寒甚王闗西润北江河普明将日月齐凌云花顶腻鎻径竹稍低出谷樵人怯归林野鸟迷煑茶融破练磨黑染成衣熖兎埋平驿和鱼冻合溪入楼消酒力当槛冩诗题道路依凭马朝昬委託鸡洞深猿作族松亚鹤移栖及夏清岩穴经春熘石梯丰年兼㤗国天道育黥黎山居云雪消春力展花澷洞门垂果长纎枝曲嵓崩直道移重猨围浅井闘䑕下踈篱寒食烟微有髙风势彻陂僧卿云秋日江居闲咏云寄居江岛边闲咏见秋残草白牛羊瘦风髙猿鸟寒捡方毉故疾挑荠俻中飡时复停书巻锄沙种木兰送人游塞云去厺玉闗路省君曽未行塞深多伏冦时静欲屯兵雪毎先秋降花常近夏生闲陪射雕将应到受降城长安言懐寄沈彬侍郎云故园黎岭下归路接天涯生作长安草胜爲边地花鴈南飞不到书北寄来賖堪羡神仙客青云早致家旧国里云旧居黎岭下风景近炎方地暖生春草家贫觉歳长石房云过湿松迳雨余香日乆觉无事诗书聊自强僧处黙题圣果寺云路自中峰上盘廻出薜萝到江吴地尽隔㟁越山多古木丛青霭遥天浸白波下方城郭近钟磬接笙歌山中作云蓆帘高挂枕髙歌门揜垂萝蘸碧溪闲把史书眠一觉起来山月过松西萤云熠熠与娟娟池塘竹树边乱飞如拽火成聚却无烟微雨洒不㓕轻风吹欲然昔时书案上频把作囊悬逺烟云霭霭前山上凝光满薜萝髙风吹不尽逺树得偏多翠与晴云合轻将淑气和正堪流野目朱合意如何送僧游西域云一盂兼一钖秪此度流沙野性难为客禅心即是家寺投云峤雪路入晓天霞自説游诸国回应歳月賖忆庐山旧居云麄衣粝食老烟霞勉抱衰颜惜歳华独鹤秪为山客伴闲云常在野僧家丛生嫰蕨沾松粉自落干薪带藓花明月清风旧相识十年归恨可能賖题栖霞僧房云名山不取买山钱任创花宫近碧巅松桂老依云里寺楼台深鎻洞中天风经险嶂廻踈雨石倚危屏挂落泉欲结茅庵共师㘴肯饶多少薜萝烟织妇云蓬鬓蓬门积恨多夜䦨灯下不停梭成缣犹自陪钱纳未直青楼一曲歌僧淡交病后作云未得身亡㳒此身终未安病膓犹可洗瘦骨不禁寒药少心神饵经无气力㸔悠悠片云质独㘴夕阳残写真云啚形期自见自见却伤神已是梦中梦更逢身外身水花凝幻质墨彩染空尘堪笑余兼尔俱为未了人効古云荣辱又荣辱一何翻与覆人生百歳中孰肯死前足玄鬓忽如丝青丛不再緑自古争名徒黄金是谁禄僧若虚乐真观云乐氏骑龙上碧天东吴遗宅尚依然悟来大道无多事真后丹元不直钱老树夜风䖝咬叶古垣春雨藓生甎松倾乌死桒田变华表归乡未有年懐庐山旧隐云九叠嵯峨倚着天毎随寒瀑下岩烟深秋狷鸟来心上夜静杉松到眼前书架想遭苔藓褁石窓应被薜萝纒一枝笻杖游江北不见炉峰二十年古镜云轩后洪炉独铸成藓㾗磨落月轮呈万般物像皆能鉴一箇人心不可明匣内乍开鸾鳯活台前髙挂鬼神惊百年肝胆堪将比只怕频㸔素髪生僧僧峦蜀中送人游庐山云君游正值芳春月蜀道千山皆秀发溪边十里五里花云上三峰五峰雪君上匡山我旧居松萝抛掷十年余君行试到山前问山鸟只今相忆无牧童云牧童见人俱不㑹尽着芒难戴簔笠朝阳未出衆山时露滴簔衣犹半湿二月三月时平原草初緑三箇五箇骑羸牛前村后村未放牧笛声才一举衆稚齐歌舞㸔㸔白日又西钭各自骑牛又归厺逢老人云路逢一老翁两鬓白如雪一里二里行四回五回歇僧昙域宿郑谏议山居云堂开星斗边大谏採薇还禽隐石中树月生池上山凉风吹咏思幽语隔禅闗莫拟归城计终防此地闲懐齐已云鬓髯秋景两苍苍静对茅斋一炷香病后身心俱澹薄老来朋友半凋伤峨眉山色侵云直巫崃滩声入夜长犹喜深交有攴遁时时音信到松房赠岛云禅师云逺庵枯叶满群亦相随顶骨生新髪庭松长旧枝禅高太白月行出祖师碑乱后潜来此南人总不知僧懐楚谢友人见访留诗云轩车谁肯到泉石自相亲暮雨凋残寺秋风怅望人庭新一片叶衣故十年尘頼有瑶华赠清吟愈病身送新平故人云逺听鸧鹒思旧友又因蝴蝶梦生涯一千余里河连郭三十六峰寒到家隂岛宜分东晓鴈晴楼高入上阳鸦姜原庙北与君别应咲薄寒悲落花僧懐浦赠智丹三蔵云壮歳心难伏师心伏岂难寻常独在院行㘴不离坛岳雪当禅瞑松声入呪寒更因文字外多把史书㸔初冬旅舎早懐云枕上角声微离情未息机梦回三楚寺寒入五更衣月没栖鸟动霜晴冻叶飞自慙行役早深与道相违僧慕幽冬日淮上别文上人云家国各万里同吟六七年可堪随北鴈迢逓向南天水共行人逺山将落日连春淮有䨇鲤莫忘尺书传酬和友人见寄云劳歌好自㸔终乆偶齐桓五字若教易一名争得难侵窻红树老隂砌雪花残莫効齐僚属东归剪钓竿剑客云厺住如何处空将一剑行杀人虽取次爲事爱公平㦸立嗔髭鬓星流忿眼睛晓来湘市説拂署别辽城柳云今古凭君一赠行几回折尽复重生五株斜傍渊明宅千树低垂大尉营临水带烟藏翡翠倚风兼雨宿流莺隋皇堤上依依在曽惹当时歌吹声灯云钟断危楼鸟不飞荧荧何处最相冝香然水寺僧开巻笔写春帏客着诗忽尔思多穿壁处偶然心尽断缨时孙康勤苦谁能念少减余光借与伊三崃闻猿云谁向兹来不恨生声声声是断肠声七千里外一家住十二峰前独自行嶂雨晩藏神女庙蛮烟寒鏁夜郎城凭君且莫哀吟好㑹待青云道路平僧尚颜言兴云矻矻𬒳吟牵因师贾阆仙江山风月处一十二三年雅颂在于此浮华致那边犹惭功未至谩道近千篇懐陆龟蒙处士云布褐东南隐相传继谢敷高谭夫子道静㸔海山啚事厄伤心否碁逄敌手无闗中花数内独不见菖蒲寄方干处士云格外缀清诗诗名独得知闲居公道日醉卧牡丹时海鸟和涛望山僧带雪期仍闻称处士圣主肯相违送陆肱入闗云舟行复陆行始得到咸京准拟何人口吹嘘六义名乱山逢减翠丛菊早含英衣锦还乡日他时有此荣早春送人归岳阳云乆食主人鱼春来复旧居逺无千里浪轻有半船书过片晴云淡消残暮雪虚岳阳多异境搜思勿令踈寄刘逸士云无愁无累者偶向市朝游此后乗孤艇依前入乱流高眠歌圣日下钓㘴清秋道不离方寸而能混俗求寄陈陶处士云钟陵城外住喻佀玉沉泥道直贫嫌杀神清语亦低雪深加酒债春尽减诗题记得曽邀宿山茶又更携僧善生送玉禅师云飘然无定迹逈与律乗违入郭随縁住思山破夏归盂擎数家饭衲乞几人衣洞了曹溪㫖宁输俗者机送智光之南值雨云结束衣囊了炎州定去游草堂方惜别山雨为相留又得一宵话免生千里愁莫辞重卜日后㑹必惊秋旅中荅喻军事问客情云一自游他国相逢少故人纵然为客乐争佀在家贫畜恨霜侵鬓搜诗病入神若非怜片善谁肯问风尘赠卢逸人云高眠岩野间至艺敌应难诗苦无多首药灵惟一丸引泉鱼落釡攀果露沾冠已得嵇康趣逢迎事毎䦨刘梦得送举师序云近古而降释子以诗闻于世者相踵焉因定而得境故翛然以清由惠而遣辞故粹然以丽信禅林之蘤萼而戒河之珠玑也柳仪曺谓文郁师背笈箧懐笔牍挟海泝江独行山林间翛翛然模状物态搜伺隐隙豋高逺望悽怆超忽游其心以求胜语若有程督之者唐诗纪事巻第七十七唐诗纪事唐诗纪事卷第七十八唐诗纪事巻第七十八开元宫人杨氏女薛彦辅母林氏崔氏刘氏慎氏薛媛李季兰侯氏如意中女子鱼玄机僖宗宫人张建封妓女道士元淳裴柔之宫女开元宫人开元中赐边军纩衣制于军中有兵士于短𫀆中得诗曰沙塲征戍客寒苦若为眠战𫀆经手作知落阿谁边蓄意多添线含情更着绵今生巳过也重结后生縁兵士以诗白帅帅进呈玄宗以诗遍示宫中曰作者勿隐不汝罪也有一宫人自言万死上深闵之遂以嫁得诗者谓曰吾与汝结今生縁边人感泣杨氏女盈川姪女曰容华有新粧诗云宿鸟惊眠罢房栊乗晓开鳯钗金作镂鸾镜玉为台粧佀临池出人疑月下来自怜终不见故厺复徘徊韩彦辅母林氏送男左贬诗云他日初投杼勤王在隐兵有辞期不罚积意许相仍谪䆠今何在御冤犹未胜天涯分越徼骤骑速毗陵膓断腹非苦书传写岂能泪添江水逺心剧海云蒸明月珠难识甘泉赋可称但将忠报主何惧㸃青蝇彦辅开元时豋进士第右按薛播伯父元瞹终于隰城丞其妻济南林氏丹阳太守洋之妺善属文有子彦辅彦国彦伟彦云及播兄据总并早孤悉爲林氏训导立名开元天寳间彦辅剧等七人并举进士连中科名衣冠荣之崔氏卢校书年暮取崔氏结䄜之后爲诗曰不怨卢郎年纪大不怨卢郎官职卑自恨妾身生校晩不及卢郎年少时刘氏杜羔不第将至家其妻刘氏先寄诗云良人的的有竒才何事年年𬒳放回如今妻靣羞君靣君到来时近夜来羔即廻寻登第又寄诗云长安此厺无多地郁郁葱葱佳气浮良人得意正少年今夜醉眠何处楼杂言寄杜羔云君从淮海游再过杜兰秋归来不湏臾又欲向梁州梁州秦岭西栈道与云齐羗虏万余落戟矛自髙低已念寡俦佀复虑劳攀跻丈夫重志气女儿空悲啼临卭滞游地肯顾浊水泥人生赋命有厚薄君自遨游我寂寞羔登贞元年进士第终工部尚书赠右仆射制云生于士族藴为公噐敦厚孝友本乎天性文学政事出于余力自立朝右蔼然素风司諌平刑駮訤廉问凡所践歴不懈于位以年致政以疾就弟出处进退皆叶时中羔有至性父死河北母不知所之羔忧号终日后竟得其母又不知其父墓处复得其墓于佛相柱下后歴振武节度使愼氏毗陵愼氏三史严灌夫之妻以无子𬒳出有诗曰当时心事已相关雨散云收一饷间便是孤㠶从此去不堪重过望夫山遂如𥘉薛媛濠梁南楚材旅游陈颕受颕牧之眷无返旧意其妻薛媛冩真寄之曰欲下丹青笔先拈寳镜端已惊颜索寞渐觉鬓凋残泪眼描将易愁膓冩出难恐君浑忘却时展画啚㸔夫妇遂偕老焉时人嘲之曰当时妇弃天今日夫弃妇若不逞丹青空房应独守李季兰三崃流泉歌云妻家本住巫山云巫山流水常自闻玊琴奏出转寥敻直佀当时梦中听三崃迢迢几千里一时流入幽闱里巨石崩崕指下生飞浪逺波絃中起初疑喷怒含雷风复佀呜咽流不通廻湍曲瀬意将尽时复滴沥平沙中忆昔元公为此曲能使仲容听不足一弹既毕还一弹愿北流泉镇相续寄韩校书云无事乌程县蹉跎歳月余不知兰合吏寂寞意何如逺水浮仙棹寒星伴使车因过大雷岸莫忘八行书结素鱼贻友人云尺素如残雪结为䨇鲤鱼欲知心里事㸔取腹中书得阎伯钧书云情来对镜懒梳头暮雨萧萧庭树秋莫恠栏杆垂玉筯只縁惆怅对银钩送韩拨之江西云相㸔指杨柳别恨转依依万里江西水孤舟何处归湓城潮不到夏口信应稀唯有衡阳鴈年年来厺飞季兰五六歳其父抱于庭作诗咏蔷薇云经时未架却心绪乱纵横父恚曰此必为失行妇也后竟如其言高仲武云士有百年女有四徳季兰则不然形噐既雄诗意亦荡自鲍昭已下罕有其伦如逺水浮仙棹寒星伴使车此五言之嘉境也上方班媫妤则不足下北韩英则有余不以迟暮亦一俊妪刘长卿谓季兰为女中诗豪侯氏㑹昌中边将张暌防戎十年余其妻侯氏绣廻文作龟形诗诣阙进之诗云暌离已是十秋强对镜那堪重理粧闻鴈几回修尺素见霜先为制衣裳开箱叠练先垂泪拂杵调砧更断膓绣作龟形献天子愿教征客早还乡侯氏赐绢三百疋以彰才美出杼情诗如意中女子如意中女子年九歳能吟诗则天试之皆应声而就其兄辞去则天令作诗送兄遂赋云别路云愁起离亭叶正稀所嗟人异鴈不作一行飞出唐宋遗史裴柔之元微之自㑹稽拜尚书右丞到京未踰月出镇武昌裴夫人柔之难之曰歳杪到家乡先春又赴任镇即赠诗曰穷冬到乡国正歳别京华自恨风尘眼甞㸔逺地花碧憧还照曜红粉莫咨嗟嫁得浮云婿相随即是家柔之荅曰侯门𥘉拥节御苑柳丝新不是悲殊命唯愁别是亲黄莺迁古木珠履从清尘想到千山外沧江正暮春鱼玄机临江树云草色连荒㟁烟姿入逺楼叶铺秋水靣花落钓人头根老蔵鱼窟枝低拂客舟萧萧风雨夜惊梦复添愁玄机咸通中西京咸宜观女道士也字㓜㣲善属文其诗有绮陌春望逺瑶徽春兴多又殷勤不得语红泪一䨇流又焚香豋玉坛端简礼金阙又云情自郁争同梦仙貌长芳又胜花后以笞杀女童绿翘事下狱狱中有诗云易求无价寳难得有情夫又云明月照幽隙清风开短襟僖宗宫人唐僖宗自内出袍千领赐塞外吏士神䇿军马真于袍中得金鎻一枚诗二首云玉烛制袍夜金刀呵手裁鎻寄千里客鏁心终不开真就市货鎻为人所告主将得其诗奏闻僖宗令赴阙以宫人妻真后僖宗幸蜀真昼夜不觧衣前后捍御张建封妓乐天有和燕子楼诗其序云徐州张尚书有爱妓眄眄善歌舞雅多风态爲校书郎时游淮泗间张尚书宴予酒酣出眄眄佐欢予因赠诗落句云醉娇声不得风袅牡丹花一欢而去尔后絶不复知兹一纪矣昨日司勲员外郎张仲素绘之访余因吟诗新有燕子楼诗三首辞甚婉丽诘其由乃眄眄所作也绘之从事武宁累年颇知眄眄始末云张尚书既殁彭城有张氏旧第中有小楼名燕子眄眄念旧爱而不嫁居是楼十余年于今尚在眄眄诗云楼上残灯伴晓霜独眠人起合欢床相思一夜情多少地角天涯不是长又云北印松栢鎻愁烟燕子楼中思悄然自埋剑履歌尘散红袖香销一十年又云适㸔鸿鴈岳阳廻又覩玄禽逼社来瑶瑟玉箫无意绪任从蛛网任从灰余甞爱其新作乃和之云满窻明月满帘霜𬒳冷灯残拂卧床燕子楼中寒月夜愁来祗为一人长钿带罗衫色佀烟几回欲起即潜然自从不舞霓裳袖叠在空箱二十年今春有客洛阳回曽到尚书墓上来见説白杨堪作柱忍教红粉不成灰又赠之絶句黄金不惜卖娥眉拣得如花四五枝歌舞教成心力尽一朝身厺不相随后仲袁以余诗示眄眄乃反覆读之泣曰自公薨背妾非不能死恐百载之后人以我公重色有从死之妾是玷我公清范也所以偷生尔乃和白公诗云自守空楼歛恨眉形同春后牡丹枝舎人不㑹人深意讶道泉台不厺随眄眄得诗后徃徃旬日不食而卒但吟诗云儿童不识冲天物谩把青泥汚雪毫出长庆集宫女天寳末宫娥衰悴不愿俻宫掖有落叶题诗随御水而流云旧宠悲秋扇新恩寄早春聊题一红叶将寄接流人顾况闻而和之云愁见莺啼柳絮飞上阳宫女断膓时君恩不禁东流水叶上题诗寄与谁既逹宸聪由是遣出禁中者有五使之号焉宣宗朝又有题红叶随流者为卢渥得之诗曰水流何太急深宫尽日闲殷勤谢红叶好厺到人间女道士元淳寄洛中诸姊云旧国经年别关河万里思题诗凭鴈翼望月想蛾眉白髪愁偏觉归心梦独知谁凭离乱处掩泣向南枝唐诗纪事巻第七十八唐诗纪事唐诗纪事卷第七十九唐诗纪事巻第七十九张夫人崔仲容女郎张琰女郎崔公逹女郎宋若昭女郎宋若荀女郎田娥女郎刘云薛涛女郎葛鵶儿女郎张文姫鲍君徽女郎张窈窕倡妓常皓女郎蒋藴女郎刘媛廉氏彭伉妻程长文尼海印孙氏鸎鸎非烟徐月英张夫人拜新月云拜新月拜月出堂前暗魄深笼桂虚弓未引絃拜新月拜月粧楼上鸾镜未安台蛾眉已相向拜新月拜月不胜情庭前风露清月临人自老望月更长生东家阿母亦拜月一拜一悲声断絶昔年拜月逞容仪如今拜月䨇泪垂回㸔衆女拜新月却忆红闺年少时崔仲容赠所思云所居幸接隣相见不相亲一佀云间月何殊镜里人丹诚空有恨膓断不经春愿作樑间燕无由变此身戱赠云暂到崑崘未得归阮郎何事教人非如今身佩上清箓莫遣落花占羽衣赠歌妓云水剪䨇眸雾剪衣当筵一曲媚春辉潇湘夜色怨犹在巫崃晓云愁不稀皓齿乍分寒玉细黛眉轻蹙逺山㣲渭阳朝雨休重唱满眼阳关客未归女郎张琰春词云垂柳鸣黄鹂间关若求友春晴不可耐愁杀闺中妇日暮登髙楼谁怜小垂手昨日桃花飞今日梨花吐春色能几时那堪正愁绪荡子游不归春来涙如雨女郎崔公逹独夜词云晴天霜落寒风急锦帐罗帏羞更入筝不复断续絃回身掩涙挑灯立女郎宋若昭和御制麟徳殿宴百僚云垂衣临八极肃穆四门通自是无爲化非闗辅弼功修文招隐伏尚武殄妖兇徳炳韶光炽恩沾雨露浓衣冠陪御宴礼乐盛朝宗万寿称觞举千官信一同若昭贝州人父廷芬生五女皆警慧善属文长若华次若昭若伦若宪若荀若昭文尤髙皆性素㓗鄙薫泽靓粧不愿归人欲以学名家家亦不欲与寒乡凡裔爲姻对贞元中若义节度使李抱真表其才徳宗召入禁中试文章并问经史大义帝咨美悉留宫中帝能诗毎与侍臣赓和五人者皆预又髙其风操不以妾侍命之唿学士自贞元七年秘禁图籍诏若华总领元和末卒后穆宗拜若昭尚官嗣其秩歴穆恭文三朝皆唿先生若宪文宗时以䜛死伦荀早卒廷芬男独愚不可教为民终身女郎宋若荀和御制麟徳殿宴百僚云端拱承休命时清荷圣皇四聪闻受諌五服逺朝王景媚莺初啭春残日更长命筵多济济盛乐复锵锵鄷镐谁将敌潢汾未可方愿齐山岳寿祉福永无疆女郎田娥寄逺云忆昨㑹诗酒终日相逢迎今来成故事歳月令人惊泪流红粉薄风度罗衣轻难为子猷忘虚负文君名女郎刘云有所思云朝亦有所思暮亦有所思登楼望君处霭霭萧关道掩涙向浮云谁知妾懐抱玉井苍苔春院深桐花落尽无人扫薛涛罚赴边有懐上韦相公云闻道边城苦而今到始知却将门下曲唱与陇头儿元微之赠涛诗因寄旧诗与之云诗篇调态人皆有细腻风光我独知月夜咏花怜暗淡雨朝题柳为欹垂长教碧玉藏深处总向红牋写自随老大不能收拾得与君开似教男儿涛好制小诗惜其幅大狭小之蜀中号薛涛牋或儿营妓无校书之号韦南康欲奏之而罢后遂唿之胡曽诗曰万里楼台女校书琵琶花下闭门居扫眉才子知多少管领春风总不如进士杨藴中下成都狱梦一妇人曰吾薛也赠诗云玉漏深长灯耿耿东墻西墻时见影月明窻外子规啼忍使孤䰟愁夜永女郎葛鵶儿懐良人云蓬鬓荆钗世所稀布裙犹是嫁时衣胡麻好种无人种正是归时不见归女郎张文姬溪口云云一片溪口云才向溪中吐不复归溪中还作溪中雨沙上鹭云沙头一水禽鼓翼扬清音只待高风使非无云汉心鲍君徽闲宵对月茶宴云闲朝向晩出帘栊茗宴高亭四望通逺眺城池山色里俯聆絃管水声中幽篁映沼新抽翠芳桂低檐砍吹红㘴乆此中无限兴更怜团扇起清风女郎张窈窕寄故人云淡淡春风花落时不堪愁望更相思无金可买长门赋有恨空吟团扇时窈窕居于蜀当时诗人雅相推重有上城都在事诗曰昨日卖衣裳今日卖衣裳衣裳浑卖尽羞见嫁时箱有卖愁仍缓无时心转伤故园有虏隔何处事蚕桒倡妓常浩赠卢夫人云佳人借颜色恐逐芳菲歇日暮作画堂下堦见新月拜月仍有词傍人那得知归取玉台下始觉泪㾗垂女郎蒋藴一作馧赠郑女郎古意云昨夜巫山中失却阳台女朝来香阁里独伴楚王语艶阳灼灼河洛神珠帘绣户清楼春能弹箜篌弄纎指愁杀门外少年子笑开一靣红粉粧东园几处桃花死朝理曲暮理曲独㘴窓前一片玉行也娇㘴也娇见之令人䰟魄销堂前锦褥红地鑪緑沉香榼倾屠苏觧佩时时歇歌管芙蓉帐里兰麝满晩起罗衣香不断㓕烛毎嫌秋夜短女郎刘媛长门怨云雨梧桐秋夜长愁心和雨到昭阳泪㾗不学君恩断拭却千行更万行又云学画娥眉独出群当时人道便承恩经年不见君王靣花落黄昏空掩门女郎廉氏崃中即事云清秋三崃此中去鸣鸟孤猿不可闻一道水声多乱石四时天色少晴云日暮泛舟溪溆口那堪夜永思氛氲彭伉妻彭伉评事冝阳㣲君之孙及第后西廉使于公辟入幕歳乆未回妻张氏寄二絶其一云乆无音信到罗帏路逺迢迢遣问谁问君折得东堂桂折罢那能不暂归其二云驿使今朝过五湖殷勤为我报狂夫从来夸有龙泉剑试割相思得断无彭伉始以诗寄之曰莫讶相如献赋迟锦书谁道泪沾衣不湏化作山头石待我东堂枝程长文书情上使君云妾家今住鄱阳曲一片坚心比孤竹当年二八盛容仪红牋草隷恰如飞尽日闲窻刺绣㘴有时极浦採莲归谁道居贫守都邑幽居寂寞无人入海鷰朝归枕席寒山花夜落堦墀湿强暴之男何所为手持白刃向帘帏一命任从刀下死千金岂受闇中欺我心匪石情难转志夺秋霜意不移血溅罗衣终不恨疮粘锦绣亦何辞县僚曽未知情绪即便教人絷囹圄朱脣滴沥独衘冤玉筯䦨干叹非所十月寒更堪思人一闻击拆一伤神高髻不梳云已散蛾眉罢扫月仍新三尺严章难可越百年心事向谁説但㸔洗雪出圜扉始信白玉无㸃缺尼海印蜀悲光寺尼海印唐末人才思清峻有舟夜一章云水色连天色风声益浪声旅人归思苦渔叟梦魂惊举棹云先到移舟月逐行旋吟诗句罢犹见逺山横孙氏进士孟昌期之妻也代夫作白腊烛诗赠人云景胜银缸香比兰一条白玉偪人寒他时紫禁春风夜醉草天书仔细㸔又琹诗云玉指朱絃轧复清湘妃愁怨最难听初疑䬃䬃凉风劲又佀萧萧暮雨零近若流泉来碧嶂逺如玄鹤下青㝠夜深弹罢堪倜怅雾湿丛兰月满庭谢人送酒云谢将清酒寄愁人澄澈甘香气味真好是緑窻风月夜一盃揺荡满懐春三诗皆代夫之作一旦曰才思非妇人之事也併焚其集鸎鸎鸎鸎姓崔氏有张生者託其婢红娘以春词二篇诱之崔荅曰待月西厢下迎风户半开拂墻花影动疑是故人来张喜其意既遇而别崔命瑟鼓霓裳羽衣之曲张文战不利崔贻书以广其意又有竹茶碾乱丝之赠曰泪㾗在竹愁绪萦丝因物逹情永以为好杨巨源元稹善张生见其书叹赏之巨源赋崔娘一篇云清閠潘郎玉不如中庭蕙草雪铺初风流才子多春思膓断萧娘一札书元稹亦续生㑹真诗三十韵张后以为妖于身也絶之既而䌊其所居崔潜寄一诗云自从消瘦减容光万转千回懒下床不为傍人羞不起因郎憔悴却羞郎张将行赋一章以絶之云弃置今何道当时且自亲还将旧来意怜取眼前人自是遂絶非烟临淮武公叶任河南参军有爱妾非烟姓歩氏善文章工击瓯北隣有赵子以诗诱之曰一覩倾城貌尘心只自猜不随箫史厺拟学阿兰来非烟荅曰緑惨娇娥不自持只縁忧恨在新诗郎心应佀琴心怨脉脉春情更付谁赵又曰珎重佳人惠好音綵牋花翰两情深薄于蝉翼谁供眼宻佀蝇头未写心疑是落花还碧洞又思轻雨满幽襟百回消息千回梦裁作长謡寄緑琴非烟偶病旬日方荅之云无力严粧倚绣栊聊题蝉锦思无穷近来羸得伤春病柳弱花欹怯晩风后乃踰垣相从赵有十洞三清难阻路有心还得傍瑶台之句非烟荅曰相思何佀不相识相见还将却别君公丛后知箠杀之赵窜于江淮徐月英月英江淮间娼也送人诗云惆怅人间万事违两人同去一人归生憎平望亭前水忍照鸳鸯相背飞又云枕前泪与堦前水隔箇闲窻滴到明亦有诗集行于世唐诗纪事巻第七十九唐诗纪事唐诗纪事卷第八十唐诗纪事巻第八十河北人不知名仆新罗王杨彦鲲不知名权龙褒河北士人朱滔以士族应募问一士人所业曰学为诗有妻乎曰有之令作寄内诗即曰握笔题诗易荷戈征戍难惯从鸳𬒳暖怯厺鴈门寒瘦尽寛衣带题多渍枕檀试留青黛着尽日画眉㸔又令代妻荅曰蓬鬓荆钗世所稀布裙还是嫁时衣胡麻好种无人种正是归时不见归不知名江陵有士子游交广五年未还爱姫为太守所取纳于高丽坊底及归寄诗曰隂云幕幕下阳台惹着襄王更不廻五度㸔花空有泪一心如结不曽开纎萝自合依芳树覆水宁思返旧杯惆怅髙丽坊底宅春光无复下山来守逐遣还有为御史分务洛京者其爱姬为逢吉一闭遂不复出明日以诗投之云三山不见海沉沉岂有仙纵尚可寻青鸟厺时云路断嫦娥归处月宫深纱窻暗想春相忆书愰谁怜夜独吟料得此时天上月只应偏照两人心李得诗含咲曰大好诗逐絶唐人及第后或遇旧题名处即加前字故诗曰曽题名处加前字送出城人乞旧诗长安木塔院有进士房曽题名处有人题诗曰姚家新壻是房郎未觧芳颜意欲狂见説正调穿羽箭莫交射破寺家墻丹阳焦山瘗鹤铭傍小碣刻诗云江外水不冻今年寒苦迟三山在何许欲到引风归后题云丹阳椽王瓉作后复得小石云纵歩不知逺夕阳犹未回好花随处发流水趂人来不知谁为之传闻天子访沉沦万里懐书西入秦早知不用无媒客恨别江南杨柳春仆咸阳郭氏之仆捧剑者有诗曰青鸟㗸蒲萄飞上金井栏美人恐惊厺不敢卷帘㸔又题牡丹云一种芳菲出后庭却输桃李得佳名谁能为向天人説从此移根近太清后耻为奴隷逃走有诗曰珎重郭四郎临行不得别晓漏动离心轻车冐残雪欲出主人门零涕暗呜咽万里隔关山一心思汉月京兆司録全晓述此事以语李蹊孙愿唐贞元已后三代为池阳刺史有㦸门门子朱元迎道左献诗曰昔日郎君今刺史朱元依旧守朱门今朝行马诸童子尽是当时竹马孙新罗主太宗立新罗主善徳妹真徳为王永徽元年真徳大破百济之衆遣其弟㳒敏以闻真徳乃织锦作五言太平颂以献之其词曰大唐开洪业巍巍皇猷昌止戈戎衣定脩文继百王统天崇雨施理物休含章深仁谐日月抚运迈陶唐幡旗何赫吓钲鼓有锽锽外夷违命者剪覆𬒳天殃淳风疑幽显遐迩竞呈祥回时和玉烛七耀廵万方维岳降宰辅维帝任忠良五三成一徳昭我皇家唐帝嘉之杨竒鲲竒鲲南诏大酋之心膂也僖宗时来朝高骈自淮海飞章曰蛮酋用事唯竒鲲等数人请止而鸩之帝用其䇿竒鲲有词藻途中诗云风里浪花吹又白雨中岚影洗还青沙鸥住处窻前见林狖啼时枕上听不知名杂调云劝君莫惜金缕衣劝君湏惜少年时有花堪拆直湏拆莫待无花空拆枝青天无云月如烛露泣梨花白如王子规一夜啼到明美人独在空房宿石沉辽海濶剑别楚山长㑹合知无日离心满夕阳空赐罗衣不赐恩一燻香后一销䰟虽然舞䄂何曽舞长对春风裛泪㾗不洗残粧凭绣床却嫌鹦鹉绣衣裳廻针刺到䨇飞处忆昔征夫泪数行眼想心思梦里惊无人知我此时情不如池上鸳鸯鸟䨇宿䨇飞过一生一去辽阳系梦䰟忽传征骑到中门纱窻不肯施红粉啚遣萧郎问泪㾗莺啼露冷酒初醒罨画楼西晓角鸣翠羽帐中人梦觉寳钗斜坠枕凾声行人南北分征路流水东西接御沟日日波前怨离别谩名长乐是长愁偏倚绣床愁不起䨇垂玉筯翠环低巻帘相待无消息夜合花开日又西悔将泪眼向东开特地愁从望里来三十六峰犹不见况伊如燕这身裁满目笙歌一段空万般离恨总随风多情为谢残阳意与展晴霞片片红两心不语暗知情灯下裁缝月下行行到堦前知未睡夜深闻放剪刀声六言诗云把酒留君听琴那堪歳暮离心霜叶无风自落秋天不雨多隂人愁荒村路逺马怯寒溪水深望尽清山犹在不知何处相寻美人骑马云骏马娇仍穏春风覇㟁晴促来金蹬短扶上玉人轻㡌束云鬟乱鞭笼翠䄂明不知从此厺何处更倾城干符末有客访僧僧却之题门而厺云龛龙厺东海时日隐西斜敬文今不在碎石入流沙忽一僧曰大骂我曹乃合寺茍卒四字鴈塔诗云汉国山河在秦陵草树深暮云千里色何处不伤心傍书云荆叔偶题不知何人也卢常侍牧章江一曹生令为从事曹悦营妓丹霞卢不许㑹饯朝客曹有诗曰拜玉亭前闲送客此时孤恨感离乡寻思徃歳絶缨事肯向朱门泣夜长卢演为长句云桒扈交晖百舌忙祖亭同乐陪思乡樽前有恨同卑䆠席上无聊发靓粧莫与狂花迷眼界湏求真理定心王游蜂採掇何时已却恐多言议短长令丹霞改令罚曹丹霞乃号之为怨胡天以曹状类胡满座大笑卢因目丹霞为怨胡妇卢氏子失弟徒歩及都城门来寒甚有一人续至附火吟曰学织缭绫功未多乱拈机杼错抛梭莫教宫锦行家见把此文章笑杀他遂云如今不重文章士莫把文章夸向人卢愕然以为乐天诗问姓名曰姓李世织绫锦前属东都宫锦坊宫锦巧儿以薄妓投本行皆云如今花様与前不同不谓伎俩儿以文彩求售者不重于世且东归厺权龙褒景龙中为左武将军好赋诗而不知声律中宗与学士赋诗輙自预焉帝戯唿为权学士初以亲累逺贬洎归献诗云龙褒有何罪天恩放岭南勑知无罪过追来与将军上大笑常吟夏日诗严雪白皓皓明日赤团团或曰岂是夏景荅曰趂韵而已通天中刺沧洲初到呈同官曰遥㸔沧洲城杨柳郁青青中央一群汉聚㘴打柸角诸公谢曰公有逸才曰不敢趂韵而已常作秋日休懐诗曰檐前飞七百雪白后园疆饱食房里侧家粪集野狼参军不晓问之权曰鹞子檐前飞直七百洗衫挂后园白如雪饱食房中侧卧家里便转集得野泽蜣蜋开者嗤之始赋夏日严霜明月之句乃皇太子宴赋诗太子援笔讥之曰龙褒才子秦州人士明月昼耀严雪夏起如此诗章趂韵而已龙褒为洲刺史歳暮京州人附书云改年多感乃将书呈判司以下云有司改年为多感元年一日谓府吏何名私忌对曰父母忘日请假偶房中静坐有青狗突入大怒曰冲破我忌更牒改到明日好作忌日谈者笑之唐诗纪事巻第八十唐诗纪事唐诗纪事卷第八十一唐诗纪事巻第八十一毛仙翁赠行诗裴度云爰自荆州鼎成黄金道息封固真粹教不流传代歴㤗汉言者恠濶先儒以为系风捕影谁抵其实琅邪论衡详之矣予甞以为斯言之未尽其臧否也及见仙翁勃违前闻且啬神胎元抱和含真黙然道风煦然如春追柱穉色将数百歳光隂自驶寒暑不易鑪鎚之间物无不化养之在我得之自然加以熊经鸟伸玄蔵城府闭合黙识孰窥崇墉当今势位压山河器业横覆载皆靣向倾就诚屇乎辞度不知先儒谁谈其无乎得食马肝者岂爲知味耶啚鬼神者易爲工耶不复知总总化昭而已仙翁将去追遗云纵茍非造物者不能以识裴度述僧孺云僧孺见仙翁兄深仰其爲真人也僧孺读史传尝病仙者能上升鄙见也斯不然僧孺闻胡国西胡㳒至其将殁之日必大㑹族党州里衆其人斋其食人则飘飘而发地焉数百里外而坠穷谷中国中人咸谓曰化予焉知非胡国之幻乎今兄不离世间而出世间浩荡乎嗜慾之境蹂乎人情之圃三事五侯躬拥篲于门获礼仙翁者爲荣不获礼爲羞况䨇眸炅然红肤若花迅骇无覊踈歩飘飘然予安谓其非至人乎昔昌黎韩公侍郎掌国裴李二相府皆命世之大贤与兄文字不曰师则曰丈予又焉测兄之寿耶嵇君着养生一篇以中才用心养其性命斯爲胜矣腥者吾食诸稔者吾食诸于我者食诸又不测兄之立妙也至于煑錬金石妙至先觉若指乎掌不爲能事贿利轩冕故无不明于心刘郎之骨非凡目所测大和三年秋九月偶拜遇兄于夏口眷予尘俗授之玄记又约僧孺爲道弟所讶真歩超遥白云无系要他日爲拜㑹之资僧孺抽毫以叙离恨题文曰别志且用契异时之语焉李翺云紫霄仙客下三山因救生灵到世间龟鹤计年承甲子氷霜为质驻童颜韬蔵休咎传真箓变化荣枯试小还从此更教尘骨贵九霄云路愿追攀令狐楚云宣州浑是上清宫客有真人貌佀童绀髪垂缨光细髯縁颔緑葺葺壶中药物梯霞诀肘后方书缩地功既许焚香为弟子愿教年纪共椿同李程云茫茫尘累愧腥膻强把蜉蝣望列仙闲指紫霄峰下路却归白鹿洞中天吹箫凤去经何代茹玉得几年他日更来人世㸔又应东海变桑田李玄闵云不知仙客占青春肌骨才教称两旬俗眼暂惊相见日疑心未测几时人闲推甲子经何代笑説浮生老此身残药傥能沾杇质愿将霄汉永为怜韩愈云仙翁姓毛氏名于姬与韩为族愈末年为弟也相识于湖阳逆旅叙宗焉察其言不由乎孔圣道不由乎老庄教而以惠性知人爵禄厚薄寿命长短发言如驶驷嗫嚅持疑于脣吻间即信乎异人也若古之许负軰不足言哉然兄言果有证期愈自与袁州从表州除国子祭酒后主兵部事续拜京兆尹又改吏部郎中若如言即扫㕔屋候兄一日劝笑质亦不杇之名也酒酣留词走笔而成不能采其文章之要也时元和十四年己亥四月十六日族弟门人韩愈序崔郾云存亡厺住一壶中兄事安期弟葛洪甲子已过千歳鹤仪容方称十年童心灵暗合行人数药力潜均造化功终待此身无系累武陵山下等黄公王起云氷霜肌骨称童年羽驾何由到俗间丹灶化金留秘诀仙宫嗽玊叩玄关壶中世界青天近洞里烟霞白日闲若许随师去尘网愿陪鸾鹤向三山李益云玉润溶上仙气深含光混俗似无心长愁忽作鹤飞去一片孤云何处寻郑澣云至道无名至人长生爰观绘事似挹真形方口渥丹浓眉刷青松姿本秀鹤质自轻道徳神仙内蔼心灵红肌緑髪外彰华清色如含芳貌若和光胚浑造化吐纳隂阳吾闻安期隐见不常或在世间或游上苍猗欤真人得非后身写此仙骨乆而不磷皎皎明眸了然如新蔼蔼童颜的然如春金石可并丹青不泯通天台上有见常人俗士观瞻方悟出尘君子图之敬兮如神杨于陵云先生赤松侣混俗游人间崑阆无穷路何时下故山千年犹孺质秘术救尘寰莫便冲天去云雷不可攀杨嗣复云天上王郎骑白鹤肘后金壶成妙药暂游下界傲五侯重㸔当时旧城郭羽衣葺葺轻似雪云上䨇童持绛节王母亲缝紫锦囊令向懐中蔵秘诀令威子晋皆俦侣东岳同寻太真女搜竒缀韵和阳春文章不是人间语药成自固黄金骨天地齐兮身不殁日月宫中便是家下视崑崙何突兀童姿玉貌谁方比互髪緑髯先弥弥满朝将相门弟子随师尽愿抛尘滓九转琅玕必有余愿乞刀圭救生死元云余廉问浙东歳毛仙翁惠然来顾越之人士识之者相与言曰仙翁甞与叶法善吴筠游于稽山迨兹多歴年所而风貌愈少盖神仙者也余因得执弟子之礼师其道焉余甞见圆冠方领之士读道书疑其絶圣智弃仁人谓斯书不足以经世理国殊不知至人无兼受智人又无烖非大乐同天地之和大礼同天地之节其可臻乎上徳宜乎大道之致华胥终北之化熈熈然也又以徐市文成之事谓方士之流诞妄于世不足以为教也殊不知峒山髙卧汾水凝神怡心傲世藐然物外至五侯不可得师友也若然则徐市之莠不足以害嘉糓文成之诞不足以停大教今我仙翁真风遗骨玄格高情冥鸿孤鹤不可方喻盖峒山汾水之俦也一言上道合止于山亭三日而南栖天台谓余曰入相之年相候于安仁里余拜而言曰果如仙约燃香柫榻以俟云驾焉杼诗一章以为他日之志也仙驾初从蓬䲧来相逢又説向天台一言亲授希微诀三夕同倾沆瀣杯此日临风飘羽卫他年嘉约落盐梅花前挥手超遥去目断霓旌不可陪沈传师云安期何事出云烟为把仙方与世传只向人间称百歳谁知洞里过千年青牛到日迎方朔丹灶开时共稚川更説桃源更深处异花长古四时天崔元略云莫将凡圣比云泥椿之年本不齐度世无劳大稻米昇天只用半刀圭人间嗟对黄昏槿海上闲听碧落鸡旌节行中令引道便从尘外蹈丹梯柳公绰云桃源千里逺花洞四时春中有含真客长为不死人松高枝叶荗鹤老羽毛新莫遣同篱槿朝荣暮化尘白居易云仙翁已得道混迹寻岩泉肌肤氷雪净衣服云霞鲜绀髪緑并致龆容花共妍方瞳㸃玄漆高步凌非烟几见桒田变莫知龟鹤年所憇九霄外所游五岳巅轩昊旧为侣松乔难比肩毎嗟人世人役役如狂颠孰能脱覊鞅尽遭利名牵貌随歳华换神逐光隂迁唯余负忧谴憔悴湓江壖衰鬓忽霜白愁膓如火煎覉旅坐多感徘徊私自怜晴眺五老峰玉洞多神仙何当悯湮厄授道安虚孱我师惠然来论道穷重玄浩荡八溟濶志㤗心超然形骸得无束得䘮亦都捐岂识椿异乡知鹏鷃玄丹华既相付促景定当延玄功曷可报感极唯擎拳霓旌不可驻又归语罢倐然别孤鸖遥天赋诗叙明徳永续歩虚编李绅云忆惜我祖神仙主玄元皇帝周柱史曽师轩黄友尧汤混迹和光佐周武周之天子无仙气成武康昭都瞥尔穆王粗识神仙事八极轮蹄方逞志鸖髪韬真世不知日月星辰几回死金鼎作丹丹化碧三万六千神入宅仙兄受术㡬千年已是当时驾鸿客海光悠容天路逺春风玉女开宫苑紫笔亲教书姓名玉皇诏刻青金简桂窻一别三千春秦妃镜里娥眉新忽控香虬天上去海隅刼石霄花尘一从仙驾辞中土顽日昏风老无主九州事夺无时休八骏垂头避豺虎我亦玄元千世孙眼穿望断苍烟根花白凤竟冥寞飞春走月劳神昏百年命促奔马疾愁膓盘结心摧崪今朝稽首拜仙兄愿赠丹砂化秋骨刘禹钖唐长庆元祀壬寅秋九月止鄂州官舎时风劲秋寒掩关无事月晦前三日有异客毛仙翁至禹钖摄袵见之晬容秀目精貌辉然初莫之测坐乆语及裴相国晋公韩祭酒文公皆爲方外之交尝有述序今因请焉斋心拭目尽得披讽知仙翁之道非人间人也拜请延奋奉以师礼欣然见许止余所止凡七昼夜师之异者故不可穷其大㩁裴韩二公具述矣不能复书其察人吉㐫贵贱寿夭或假寐自生死虽百年之变穷通修短皆俊发利词指陈毫厘无疑忌语坚意真闻之者失色则果然符契于意其神授乎其智知乎至于金火飞伏之道錬魂御气之诀吾又莫得而穷之矣嗟乎禹钖之生蹇厄以至覊沉遇师之目谓其有人爵之望可至人臣则鄙诚岂敢企望但师之道多隐晦人不能尽知况仁义恻悯时又甚焉真乎出世者也今将适桃花溪访秦人追羽客临风再拜谨志大略以俻他日之约其年九月二十九日门人刘禹钖述禹钖时赴和州于武昌县喜再遇十八兄仙翁因成絶句武昌山下蜀江东重向仙舟见葛洪又得案前亲礼拜大罗仙诀玉凾封张仲方云毛仙翁毛仙翁容貌常如二八童几歳头梳云鬓緑无时靣带桃花红眼前人世阅沧海肘后药成辞月宫方口绣眉编贝齿了然炅炅双瞳子芝椿禀气本坚强龟鸖计年应不死四海五山长独游矜贫傲富欺王侯灵通指下甎甓化瑞气炉中金玉流定是烟霞列仙侣暂来尘俗救危苦紫霞妖女琼华飞秘法处心传附与隂功足隂功成羽驾何年归上清待我休官了婚嫁桃源洞里覔仙兄杜光庭云毛仙翁者名干字鸿渐得乆视之道不知其甲子常如三十许人其龆容穉姿雪肌玄髪若处子焉周游湖岭间常以丹石攻疾隂功救物受其赐者不可胜纪大中戊寅歳进士张为薄游长沙落魄数载以诗酒自得不汲汲于随计一但值女奴于岳麓山下若豪家之青衣焉奔而归之张遽感焉歳余寝成羸疾尪瘠骨立待时而已毛翁自海陵来泊于道族即张所止也请谒之者逡廵盈门皆曰尊师十年二十年一屇于市人仰其惠犹夏乏隂冬日之阳也蒙其泽者多矣顾见张愍之曰子妖气邪光浃遍肌骨茍不相值殒于旦夕也吾有鲍南海丸可数百步张之魅妾长号一声蹷然而毙因共视之即木偶人也心下至足肌肉如人心上至顶犹木偶之状衆共异之弃于江中师曰此魅逝矣子之性命可全形骸可保也又以丹砂三粒其状黍米命张吞之旬月之间肌豊力倍疾都瘳师忽告厺不言所之张遂为诗别焉其略云羸形感神药削骨生豊肌兰炷飘灵烟妖怪立诛夷重覩日月光何报父母慈黄河浊滚上别泪流澌上黄河清有时别泪无收期自是别去莫知所适江湘间至今以为口实张进士亦南入台山访道而去今覩朝彦赠仙翁文集果符长沙之事裴晋公度牛公僧孺令狐公楚李公程李公宗闵李公绅杨公嗣复杨公于陵王公起元公当代之贤相也白公居易崔公郾郑都尉澣李公益张公仲方沈公传师崔公元略刘公禹钖柳公公绰韩公愈李公翺当代之名士也望蔼寰区名动海岛或师以奉之或兄以事之皆以师为上清品人也或美其登仙出世或纪其孺质婴姿或异其蔵徃知来者或叙其液金水玉霞绮交烂组绣相宣盖玄史之盛事也自元和泊太中戊子五十余年容色不改信非常人矣竒章公独以上昇为疑者乃拘教守常未逹神仙之深㫖矣夫仙之上者骨肉昇飞与天无极又九天之上无何之乡为极阳之都神仙之府也世之得道者炼隂而全阳隂滓都尽阳华独存故能上賔于天与道冥合则黄帝驾龙而腾跃子乔控鹤而飞翔赤松乗雨而飘飘烈冦驭风而上下史简昭着又何疑焉所云胡国胡法将终之事是设幻化之诬词谤神仙之轻举者有是焉耳尝试论之真一既判元精肇分清气为人谓之三才皆禀于妙无成于妙有人之生也参天而两地与气为一天地所以长存者无为也人所以生化者有为也情以动之智以役之是非以感之喜怒以战之取舍以弊之驰骛以劳之气耗于内神疲于外气竭而形衰形凋而神游以至于死矣故曰委和而生委顺而死率以为常也脩道之士黜嗜慾隳聦明凝然无心沈然无味收视反听万虑都冥然后虚室生曰吻合自然观化之𥘉穷物之始浩然动息与道为一矣与道为一则恣心所之从心所欲是非不能乱势利不能诱寒暑不能变生死不能