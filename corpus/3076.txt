曝书亭集曝书亭集序史迁云择其言之尢雅者柳子厚云参之太史以着其洁文至雅洁品莫贵焉然非徒汰除俗调以爲雅刊落枝词以爲洁也必也才雄而识髙资深而养厚贯天人以爲学综古今以铸辞乃能超然大雅粹然精洁不则空疎而已矣浅陋而已矣自眀中叶伪文竞起拟倣蹈袭浮嚻钩棘之病纷然杂出二三君子以清眞矫之而莫能救也迄于末年纤佻怪谲轨则荡然道丧文弊于斯爲极迨于今朝人稍觉悟操觚者往往逺宗欧苏近慕归唐渐知雅洁之足尚然雅洁未易言也无古人之才之识不得立言之根源而徒求工于枝叶则貌爲欧苏与貌爲左史其爲伪文一也秀水朱竹垞氏天才甚髙识趣甚逺自其少时以文鸣世中年学益醇深文益髙老入直词舘典大制作退耕长水之上纪事纂言老而不倦旣已着书数百卷编成文集又八十卷人皆服其文之富且工而不知其悉本之于学也竹垞之学邃于经淹于史贯穿于诸子百家凡天下有字之书无弗披览坠闻逸事无弗记忆藴蓄闳深捜罗繁富析理论事考古证今元元本本精详确当发前人未见之隐剖千古不决之疑其文不主一家天然髙迈精金百鍊削肤见根辞约而义丰外淡而中腴探之无穷味之不厌是谓眞雅眞洁譬犹缀千腋之白以爲裘酿百花之露以爲樽其与大布之鲜鲁酒之清未可同年语矣有华丗之文有传丗之文若汪伯玉李本宁诸公名誉虽髙卷帙虽富未必可传竹垞旣享当丗盛名而异日论今代之文章亦将以竹垞爲称首斯文之正系在焉不可得而磨灭也竹垞之诗若词传播人口皆知其工置勿论论其文如此康熙戊子仲春吴江潘耒序康熙戊午朝议修明史天子愼选局僚命在廷各举所知明年己未特开自诏之科亲试体仁阁下擢髙等五十人于是秀水竹垞朱先生由布衣除翰林检讨充史馆纂修官其后十余年间同时被用者多改官去或列显要跻卿贰而先生进退回翔仍以检讨终老论者以爲当史局初开时得先生者数辈专其任而责其成则有明一代之史必可成成亦必有可观若以未尽其用爲先生惜者余独谓立言垂世先生固自有其不朽者在而史局不与焉先生天资明睿器识爽朗于书无所不窥于义无所不析盖尝错综人物而比量之其博物如张茂先多识如虞祕监淹通经术如陆德明颜师古熟精史乗如刘知几刘邍父兄弟贯穿今古明体而达用如马鄱阳郑夹漈王浚仪而乃济之以班马之才运之以欧曽之法故其爲文取材富而用物宏论议醇而考证确先生尝谓孔门弟子申党薛邦后人不当以疑似妄爲废斥谓曲阜县令宜用周公后东野氏爲之谓郑康成功存笺疏不当因程敏政一言遽罢从祀谓王阳明事功人品炳烈千古不得指爲异学辄肆诋娸凡此皆有关名教之大者世徒知先生文章之工而不知其根柢六经折衷群辅虽极纵横变化而粹然一出于正如此其称诗以少陵爲宗上追汉魏而汎滥于昌黎樊川句酌字斟务归典雅不屑随俗波靡落宋人浅易蹊径故其长篇短什无体不备且无媺不臻他若商周古器汉唐金石碑版之文以及二篆八分莫不捜其散轶溯其源流往往资以补史传之缺略而正其纰缪下至乐府篇章跌宕清新一埽花间草堂之旧塡词家至与玉田白石并称先生亦自以无媿也平生纂着曽两付开雕未仕以前曰竹垞诗类文类序之者多一时名公巨卿髙材绩学之彦通籍后曰腾笑集先生自爲序并属余附缀数言者也晚归梅㑹里乃合前后所作手自删定緫八十卷更名曝书亭集刻始于己丑秋曹通政茘轩实捐赀倡助工未竣而先生与曹相继下世贤孙稼翁徧走南北乞诸亲故续成兹刻断手于甲午六月于是八十卷裒然成全书矣余里居无事旣分任校勘稼翁复来乞序余不才何足以序先生之文頋念中年从事问学质疑请益受教最深又幸託中表称兄弟自谓生平出处之迹以及入朝归老之岁月与先生有髣髴相似者噫自己未迄今三十六年向之爲先生序集者惟余在耳则推原作者之意以塞贤孙之请固后死之责也其又敢辞先生有才子名昆田字西畯先十年卒有诗十卷稼翁遵大父治命附刻于后昔黄氏伐檀集朱氏章斋集两翁之传皆因贤子今西畯则附名父以传比于苏家之有叔党览斯编者如读文忠集而兼得斜川诗非快事欤康熈五十有三年岁在阏逢敦牂且月辛未下澣海宁查愼行序原序秀水朱文恪公以名德着万历中诸子姓彬彬继起号能文章四十年来浙西言文献者必首朱氏文恪公之曽孙曰彞尊钖鬯最晚出文章之名播海内一旦出诸父之右予考唐史若韦氏杜氏苏氏崔氏卢氏之属皆累丗爲公卿当时史官至爲着宰相世系迄于宋代则有若邯郸李氏魏郡王氏寿春吕氏河南韩氏曁范文正韩忠献父子兄弟其功名率与国运相终始盖唐宋以来其重世臣如是钖鬯少逢丧乱弃制举自放于山巓水涯之间独肆力古学研究六艺之㫖于汉唐诸儒注疏皆务穷其指归家苦贫依人逺游南踰五岭北出云朔东泛沧海登之罘所至丛祠荒冢金石断缺之文莫不捜剔考证与史传参互同异其爲文章益奇呜唿以文恪公之德钖鬯之才不得比于唐宋之世臣而老于布衣仅以文章自见盖遇不同矣是可感也钖鬯之文纡余澄澹蜕出风露于辩证尢精诗则舍筏登岸务寻古人不传之意于文句之外今之作者未能或之先也始顺治戊戌予在都下见钖鬯岭外诗嗟异之康熙甲辰钖鬯过广陵投予歌诗适予客金陵不及相见丁未始遇于京师中间聚散者不一迨今丁巳予复入京师而钖鬯又将有金陵之行回忆予始见钖鬯诗时忽忽已二十年两人论交且十有四年而钖鬯与予皆非少壮人矣钖鬯过别予以所着竹垞集属序予因述其所有感于中者而幷道予二人离合之情以遗之钖鬯其亦有感于予言也济南王士禛古今之论博学者不必工于文工文者学不博秀水朱钖鬯幼负异才爲太傅文恪公曽孙年十七弃举子业学古文博极羣书旣食贫历幕府则之豫章之粤之东瓯之燕之齐之晋凡山川碑志祠庙墓阙之文无弗观览故所作文考据古今人物得失爲最工而经传注疏亦多所发眀然丗之博学者往往其文不工则何也老子曰当其无有室之用天下之理以实爲体以虚爲用是故风触于虗而声作水激于虚而澜生博学者惟思自用其实故窒抑烦懑而无以运之且夫鵾鹏之神也水不从南溟风不博扶摇九万里则不能自运何者水狭而风卑则其虚也无㡬何地而何以运爲然且见闻多则私智胜又好以其偶合穿凿傅会古今之事故其文愈根据而愈畔于道吾观钖鬯所论说竞竞然必稽于古古人所无有弗道也又必折衷圣贤之理而载籍所未尝明言者每引伸触类互推而得其说人之始视之也若夏云之起于空中若城市楼观台阁车马之见于海惝乎不见其根本旣而求之则皆有以得其确然之故而援古喻今使言者无罪闻者足戒是葢所谓能以虚运其实者非邪三呉頋宁人汪苕文博学穷物理予最爱其文有根据而钖鬯皆与爲友虚已以下之相与切劘其学又能出新意自见此其文之日工也夫宁都魏禧竹垞先生以名髙入史馆刻其诗文数十万言旣爲艺苑职志矣今年丙寅复辑其已未以来诗若文凡若干卷集成见示且属爲之序愼行于先生中表兄弟然名位文章相去絶逺何足以知先生虽然亦尝从事于文欲有所就正于先生久矣窃谓唐之文奇宋之文雅唐文之句短宋文之句长唐以诡卓顿挫爲工宋以文从字顺爲至昌黎之文进学解自言之矣答李翺书则爲人言之矣李汉李翰诸人又言之矣緫蕲不蹈袭前人一语庐陵推论六艺之华则曰自能以功业光昭于时故不一于立言而垂不腐而今乃沿袭模拟以空疎不学之材强爲无本之枝蔓不㡬爲古人所笑乎先生于书无所不窥捜罗遗佚爬梳考辨深得古人之意而后发而爲文粹然一泽于大雅固非今之称文者所敢望矣其称诗最早格亦稍稍变然终以有唐爲宗语不雅驯者勿道正始之音不与人以代兴之业此愼行所窃窥于先生尝欲广诸同好而因举私见以质之先生者也故辱先生之命辄书此以进之海宁查愼行词原序往壬寅夏日与钖鬯聚首湖上时画船歌扇午风涤暑各有诗篇和答倏忽已十年矣中间离合不常钖鬯时理游屐历穷边汾阴之横吹已遥靑冢之琵琶欲咽据鞍弔古音调弥髙而仆且蹉跌不振奔走困顿于四方不减屈吟而贾赋也顷与钖鬯同客邗沟出示近词一帙芊緜温丽爲周栁擅塲时复杂以悲壮殆与秦缶燕筑相摩盪其爲闺中之逸调邪爲塞上之羽音邪盛年绮笔造而益深固宜其无所不有也仆髪已种种力衰思钝望其旗纛精整郁若荼墨爲之曳殳却走退三舍避之已嘉善曹尔堪原夫乐府盛于齐梁倚声肇诸唐宋虽递爲汎滥难目同源而揆厥风骚緫非异辙是以门前杨栁讵无託兴之风石上菖蒲大有相思之句新歌子夜独擅新声旧舞前溪还夸旧调迨夫月满秦楼倡新词于供奉家临长信叹丽制于温岐花间兰畹尽赏才华绰板琵琶别推风格梦回鸡塞难消后主之愁肠断人间惟有方回之句栁屯田无慙风雅李清照寔冠闺房凡诸作者俱隶风人吾友朱十天上谪星人间达十弄桓伊之笛姿制无双鼓安道之琴风流第一文情欣赏诗律羣推固已置之名山云霞蒸蔚试令掷地金石铿锵矣然而江文通之着作别绪居多庾开府之生平间关不少昔年逺梦曽隔羊城此日思君还来雁塞李陵台畔诗咏浮云太武宫前愁随明月望昭君之青草能不伤心登秦女之白楼可无怀古爰历介推之地更寻尹铎之乡宝瑟晨弹尽是倡家荡妇锦裘夜猎都爲上国王孙未免有情能无所感託深思于红豆忧亦中来悲揺落于青衫泣将何及于是被之小令不无惆怅之词写就衍波亦有绸缪之作抚箜篌而意逺弹捍拨而魂消遂使赋称鹦鹉更传寸锦名文湖号鸳鸯争羡吹箫仙子嗟乎仆本恨人愁逢锦瑟君爲上客雅擅金荃别逾三年时维九月若邪同汎曽闻越女之歌碣石相逢重觅燕王之舘怅飞花于大道何处狂游记残曲于当垆难忘送酒舞同鸜鹆谁怜落拓之人句是珊瑚终属清狂之客用爲此序聊代红牙敢附髙文永垂黄绢吴江叶舒崇蕃锦集原序自严仪卿论诗别唐爲初盛中晚髙廷礼遂按籍分之同一开元也或爲初或爲盛同一干元大历也或爲盛或爲中论丗者因之定声律髙下予尝惑之近见同郡朱钖鬯集唐人诗爲词取而读之不能辨其爲诗中之句又何初盛中晚声律髙下之殊焉乃知拘方之论不足语于赏音者也而予之惑庶㡬可释已乃编爲二卷爲镂板以传好事之君子嘉善柯维桢曝书亭集目録曝书亭集目録第一卷赋谒孔林赋春蒐赋太极图赋夜明木赋同泽州陈侍郎作省方赋湘湖赋水木眀瑟园赋檇李赋第二卷古今诗旃蒙作噩村舍二首夏墓荡二首过丘生柔兆阉茂晓入郡城悲歌过呉大村居漫感暝平陵东强圉大渊献捉人行马草行北邙山行春晚过放鹤洲雨后即事二首野外舟经震泽着雍困敦董逃行五游篇少年子雀飞多独不见曹三秀才读书馨菴同呉大访之遇雨留信宿晚题项叟画桞屠维赤奋若春江花月夜芳树拟古静夜思阿那瓌二首那呵滩乌栖曲刘生当垆曲小长干曲上章摄提格同沈十二咏燕夏至日爲屠母寿夏日闲居二首同范四作放言五首八月十五夜望月懐陈大赠诸葛丈怀郑客淞江寄家孝㢘重光单阏春日闲居怀朱山人语溪道中东飞伯劳歌树萱篇休洗红采莲曲寄胡眀府鸡鸣读曲歌华山畿三首游仙三首臣里玄黓执徐南湖夜闻歌者舟次平望驿枫桥夜泊治平寺中峰寻上人不遇白纻词二首江亭古兴二首哭万儿送王游粤立秋后一夕同眭俞朱缪集屠斋送袁还呉门题画四首集句题王女史画莲昭阳大荒落即席送王朱同之松江遣闷闲情八首渡黄浦龙潭晓发嫁女词七夕咏牛女二首南湖即事送林还莆田送十一叔游中州二首送和尚住持太白山送屠入闽逢姜给事简陈秀才长安卖卜行赠呉三集杜句无题六首哭王处士六首第三卷古今诗阏逢敦牂同舍人五兄登观山顶送主游岭南寄怀徐孝㢘赠别王山人示弟公过七月八日夜对月得谭七表兄西陵书集杜俞移居八首集杜怀黄十三客闽鸎脰湖寄周四八月十三日夜泛月太湖十七日夜月旅兴呈舍人五兄二首寂寞行九日同张缪集钱宅分赋旃蒙协洽谒广陵侯庙固陵懐古萧山道中梅市鑑湖雨坐文昌阁偕谢吴登倪尚书衣云阁谒大禹陵二十韵南鎭晚过宝林山寺遶门山舟中望柯山蓬莱阁晚望再过倪尚书宅题池上壁若邪溪蕺山亭子弔王义士岳忠武王墓表忠观归横山蛟潭归次西小江行舟被捉夜宿蔡村田舍二首拟古折杨桞词对月简周缪柔兆涒滩山阴道歌送沈十二送舍弟之山阴午日吴门观渡将游岭南留别故园诸子録别金山登妙髙台秣陵采石小孤山大孤山舟中望庐山望湖亭对月封谿聂侯庙滩行口号六首䖍州怀古南安客舍逢陆郡伯兄以滕王阁诗见示漫赋度大庾岭浈阳崃香炉崃太庙崃羚羊崃寄逺强圉作噩元日阴首春端州述怀寄故乡诸子珠江午日观渡五羊观篷轩落成曹方伯招饮纳凉即席分韵羊城客舍同万严陈薛醉赋同陈五过光孝寺越王台怀古东官书所见东官客舍屈五过谭罗浮之胜时因道阻不得游怅然有懐作诗三首赠张山人赠张五赠髙哀莫处士食龙目送曹方伯还里夜泊西南驿三水道中崧台晚眺七星巖水月宫入景福洞登璇玑台由香关至玉虗观遂转登絶顶下扶啸台陟阆风崖自蓬壶径汎舟入钟鼓洞阻风珠江口漫成十韵送严之惠阳郁洲寒望第四卷古今诗着雍阉茂将归留别粤中知己崃山飞来寺凌江道中杨历巖观瀑布水雄州歌四首席上留别陆兄庾岭三首谒张曲江祠晚过东山寺题南昌铁柱观登滕王阁阻风吴城舟次彭泽悼万孝廉秋浦乌江谒西楚霸王庙还家即事四首雨中陈过偕饮酒楼兼示徐吴江顾处士扁舟过访留所画山水图幷新诗见赠集杜句酬之屠维大渊献喜罗浮屈五过访赠颜送王入蜀省其尊人观察渡钱塘赠蔡五十一梅市饮祁四居士宅同徐十五祁六分韵题祁六东书草堂祁六坐上逢沈五祁席上口占祁六𬗋芝轩席上留别显皇帝大閲图爲吴金吾赋饮吴生宅食魱鱼越江词曹娥庙观渡二首土城山和钱六杂诗三首寄屈五金陵八月十五夜集半逻钱斋有懐钱四聮句过筏公西谿精舍怀罗浮屈五留白下聮句怀严客岭南同曹侍郎遥和王司理秋栁之作初秋泊钱清江饮张司理南华馆题壁梅市对雨迟朱不至同吕祁分韵得泥字留别董三上章困敦同杜俞屈三处士放鹤洲探梅分韵送汪进士游岭南和曹使君忆姚州酒歌二首闻东莞查眀府舅擢戸部书寄寄顾处士别杜同魏周二处士集钟宅迟俞不至宼至二首寿姚太学集杜寄表弟查屈五来自白下期作山阴之游送屠重入闽梅市逢魏柯山送钱六朱大同游白下同王二登种山怀古招屈五雪中得内人信古意二首寓山访屈五同宋使君游云门山山阴送叶六还当湖山阴客舎送髙舍人还胶州送蒋翰林归金坛万歳通天帖歌赠王舍人第五卷古今诗重光赤奋若元日对雪简宋孝廉上元南鎭逢萧錬师伎席赠王二山阴雨霁同杨大游郊外饮朱廿二墓下侯山䜩集兰亭行赠朱大梅市访祁七眀府留赠公子因忆亾友朱廿二山阴苦雨酬谢处士与朱二十九约过杨大三江村居赠祁七赠沈彭山即事重经彭山南鎭春游词酬毛十九兼寄张五偕曹侍郎施学使徐秀才姜处士张处士祁公子段桥玩月分韵得三字同王处士施学使陆处士汎舟西湖遇雨观海行赠施学使曹侍郎席上送别顾工部还华亭邹进士还晋陵西湖竹枝词六首于忠肃公祠徐吏部招饮西湖回舟即事施学使招集湖舫由净慈寺登南屏山絶顶晚憩壑菴精舍吴山望浙江湖上赠兰陵陈生寒夜集灯公房听韩七山人弹琴兼送屈五还罗浮夜过曹侍郎倦圃二首玄黓摄提格眞如寺塔重建采莼湖上逢杨二给事同杨二给事饮徐给事舟中二首集唐夏日西湖同曹学士余山人汎舟待曹侍郎不至有感旧游怆然于怀作诗二首送曽司理之官汉中西陵感旧九日粝山桥观涨题岘山洼樽亭吴兴客夜由碧浪湖汎舟至仁王寺饭句公房白雀寺对酒酬周兄弟送曹侍郎备兵大同二首将之永嘉曹侍郎饯予江上吴客韦二丈爲弹长亭之曲幷吹笛送行歌以赠韦即送其出塞舟行酬王眀府七里濑经巖子陵钓台作兰溪道中怀逺双溪金华道上梦游天台歌黄龙寺蒋广文留饮缙云学舍爲谈仙都之胜缙云杂诗十首吏隐山洼樽石忘归台罗鸥滩天际楼西巖恶谿仙巖寺积翠亭桂山繇丹枫驿晓行大雪度靑云岭桃花隘诸山暮投丽水舟中三首石门怀古寄诸大谒刘文成公祠永嘉对月怀家孝㢘四首永嘉除日述怀大墙上蒿行襄阳曲第六卷古今诗昭阳单阏永嘉元日元夕寄故乡诸子山雪梦中送祁六出关忆河豚二首赋得归鴈寄曹使君云中舍弟逺访东瓯喜而作诗永嘉杂诗二十首松台山斜川靑牛坞春草池太玉洞东山南亭西射堂北亭孤屿谢客巖花栁堂吹台吴桥港白水漈斤竹涧瞿谿华严山上戍渡緑嶂山雨七夕东瓯王庙华阳精舍赠源上人郡东山对月有怀周四陈大吴二秋日对酒江心寺同髙石埭作二首雨夜渡永嘉江入黄岙送吴二先辈还汉阳九月十四日夜月返照孤屿亭对月雨渡永嘉江夜入柟溪题廊下村主人壁华坛望鴈宕山歌赠方十三朱十八病橘西陵后感旧文丞相祠归次皐亭山作阏逢执徐别李送孙处士还黄山淮阴城下作七夕雨黄河夜月谒先贤仲子祠分水庙酬髙大守牐清源驿凡五日不得度临清州大宁寺晓发东光县青县同髙大雨泊董子祠八月十五夜集天津曹武备官舍分韵得牀字髙博士席上留赠公子二首出居庸关土木堡宣府鎭上谷道中苦寒行伤歌行十月十四日夜同曹使君云州对月十五日夜月十六日夜席上赠陈孝廉十七夜月云中至日云中客舍曹武备自津门以筐蟹银鱼见寄赋谢二首赠周参政絶塞旃蒙大荒落长歌行短歌行鴈门关观猎晚次崞县滹沱河将次山阴堕马伤足张眀府枉顾逆旅饷酒赋谢二首留赠王沙县四首将之晋阳留别包十二七马坊再度鴈门关梦寐捕虎词晋祠唐太宗碑亭题壁集杜宋烈女行眀妃曲柔兆敦牂台骀庙送赵三还永年太原客舍同方三孝㢘话旧二首龚自梗阳以诗见寄漫答二首七夕立秋王方伯席上和毛客夜闻黄鹤楼成赋寄楚中一二知己寄酬谭七舍人兄陆二舍人弟题钱宗伯文集后集杜题倦圃图二十首丛筠径积翠池浮岚范湖草堂静春葊圎谷芳树亭谿山眞意轩容与桥漱砚泉潜山锦淙洞采山楼狷谿金陀别馆听雨斋橘田留眞馆澄懐阁春水宅第七卷古今诗强圉协洽太原途中聮句四首勐虎行陈参议署中题画五首戏效香奁体二十六韵寿陈叟琼华岛朱碧山银槎歌孙少宰席上赋食半翅二首食铁脚二首着雍涒滩人日同阎孝㢘纪处士陆处士周处士集龚尚书斋中得人字落日题髙六柘塘移居图二首中秋待月和刘华不注自沂水至大岘山作潍水弔韩淮阴寄钱二济南除夕屠维作噩邹县谒孟子庙二首曲阜晚眺同刘中丞地轴饮历下亭汎舟莲子湖作二首长城堡皇姑寺度骆马湖淮南感事秋日登胥山聮句风怀二百韵上章阉茂寄懐李送谢入燕同纪处士杜太史谭舍人兄集孙侍郎硏山斋四首九日集刺梅园松下送谭七舍人之官延安聮句四十韵题谭画山水送谭七舍人兄三首寿徐侍读聮句酬潘夀申检讨慈仁寺夜归同李十九对雪兼有结邻之约孙少宰蛰室观吴季子剑聮句四十韵雪雪中过程五仓部同李十九蔡大赋二首寿何侍御第八卷古今诗重光大渊献立春日同李十九饮孙少宰蛰室有怀曹侍郎在里西山书所见卧佛寺题退谷来青轩鲍家寺白松歌玉泉山下别瞻公酬彭三首送柯大还里兼寄周送叶上舍之睢阳谭孝廉十一兄归自楚粤访予维阳喜成三首兼懐郡丞七兄在榆林雪霁同周仪部对酒康山二首玄黓困敦题竹垞壁雨度仙霞岭三首题福州林秀才竹亭泰安道中晓雾重阳前一日沈鲍载酒柯氏园亭同诸子分赋兼感旧游成二十韵柯将军园亭即席分韵送柯三还嘉善送计孝㢘还吴江送陈之青浦阏逢摄提格春雪二首送龚大之淮阳汪舍人以丁娘子布见赠赋寄寄髙王尚书招同钱毛陆陈严计䜩集丰台药圃四首送郑南还鸳鸯湖櫂歌一百首㫋蒙单阏题画竹二首怀上方山二首送顾还枫泾严侍郎招同吴眀府龚观察陈处士髙上舍集吴氏园亭时公子在坐赠吴眀府潞河遥送汤南还四首怀乡口号八首第十卷古今诗柔兆执徐读叶司城嵩游草赋赠春暮何少卿招同故乡诸子集古藤花下送谭十一孝㢘兄之舒州题元张子正林亭秋晓图同髙赋赠郑送顾之沂州寿何少卿寿刘编修二首强圉大荒落河豚叹送董孝廉游五台兕觥歌周郎中自闽回赋赠二首同里李游于滇遇碧鸡山道士谓曰子前身庐山行脚僧也后十年当仍归庐山乃画庐山行脚图俾予题诗二首春浮阁题董尚书墨蹟彭城道中咏古二首清流关题頋夫人画兰着雍敦牂兴化李先生寿诗郑州题壁得龚岭南书却寄爲徐征士题画王尚书招同陆邓毛陈周李诸征士䜩集怡园周览亭阁之胜率赋六首题周恭肃公画牛二首沈烈女诗题腰鼓图丘汉阳寿诗二首屠维协洽元日同孙毛陈吴汪诸征士乔舍人汤上舍集曹舍人书斋迟李潘不至即席限韵二首古意投髙舍人酬阎御试省耕诗二十韵送张大理省亲皋兰结㛰作爲姜题画送施令什邡寄酬张五处士兄和田郎中移居图题李检讨所蔵眀月芦鴈图二首净业寺看荷花同严四检讨作李检讨惠鲜鳆鱼赋谢送耿副使之官陇右佛手柑二首上章涒滩平蜀诗十三章题李检讨梅花图和韵刺梅园饯别陆游汝阳题杨上舍潜籁轩七月晦日赐蕅恭纪二首送慕主事榷关杭州题吴征君诗卷二首送赵主事榷关扬州赠别梅三首奉酬相国冯夫子问病之作送十一叔还里即作豫章之游二首第十一卷古今诗重光作噩送陆参议督储江北兼讯龚方伯金司臬田学使题李检讨濯足图夏日瀛台侍直纪事六首五月丙子侍宴保和殿恭纪二十四韵题王舍人西山游记三首临淮口号秋杪同周王李龚邵舍弟从子游摄山是夕包曹适至际晓周览山曲信宿乃还图爲行看子各纪以诗予得四首晩登燕子矶同周布衣柯舍人各赋三韵鲁太守席上赋赠徐丈玄黓阉茂送徐中允假还崑山六首送张之平遥送孙编修使安南李检讨绀园杂咏六首荷陂栁浪緑水轩㑹心亭镜香楼松风台上已万栁堂䜩集同诸君和相国冯夫子韵二首送陈四处士再入楚二首沈詹尹崔少詹招同汤侍读施侍讲潘检讨饮限灯字送查上舍之湖口除日保和殿侍宴昭阳大渊献元日赐宴太和门十三日干清宫赐宴是夜赐内纻表二里一十五日保和殿侍食是日再入保和殿侍宴二十日召入南书房供奉恩赐禁中骑马三十日上自南苑回赐所射兔二月初二日赐居禁垣驾幸五台山恭纪三首驾自五台回赐金莲花银盘菇赐纻纪事赐御衣㡌恭纪醍醐饭赐鲥鱼憎蝇憎鼠送杜少宰视海闽粤二首早秋西华潭夜起送宋佥事之官通潞四首次韵赠沈上舍题髙侍读江村图二首题画罗汉题雪中垂钓图爲王祭酒题画册二首法酒官羊鹿尾梭鱼除日侍宴干清宫夜归赋第十二卷古今诗阏逢困敦元日南书房宴归上复以肴果二席赐及家人恭纪自禁垣徙居宣武门外送张先生巡抚山东二首同黄周彭饮刘学正斋副相徐公庭中种蕉结实禹鸿胪爲作图因题絶句三首题汪赞善读书秋树根图同陆处士查上舍兄弟寓斋小集分韵得逢字送益都冯先生集万栁堂次韵二首送张之桂林二首题王叔楚墨竹爲家上舍赋送冯宰平陆送少詹王先生代祀南海兼怀梁孝廉屈处士陈处士送周叅军之官太原送田少参之楚分韵得江字送曹郡丞之官徽州赠别孟二首咏柿题东浦学耕图二首题汪检讨乗风破浪图题侯凤阿山房图三首沈上舍南还诗以送之和韵题惠红豆书庄图五首嘉禾篇颂张先生简宋观察题陈词稿题洪生对酒图再题髙学士江村圗二首爲毕题扇雨过刘学正兼隐斋观石鼓文拓本聮句旃蒙赤奋若秋泾行示吴秀才送王赞善视浙江学政二十韵社日二首栁巷杏花歌同严中允钱编修作寄胡少参送陈舍人归黄冈赠耿都尉二首纳腊侍卫輓诗六首送姚先生巡抚全蜀二首髙处士方处士陈上舍将归过集古藤书屋同陆处士魏上舍分韵赋长歌送别得要字重阳后一日雨中集长椿寺聮句送梁孝㢘还南海古藤书屋再饯梁孝廉聮句寄周参军喜周至曹先生輓诗六十四韵送曽之南海徐公小像二首第十三卷古今诗柔兆摄提格骢马行送任御史视鹾长芦送顾进士南归赠魏送周二之海阳送刘郎中守思南𬗋藤花下聮句送张宰淄川迟汤上舍不至题王给事过岭诗集题贾院判画荷二首竹炉聮句送吴入太原三首送毛检讨还越题乔侍读侍直图题项秀才水墨小山丛桂程侍郎江山卧游图送陈上舍还杭州三首顾编修以橄榄见遗赋谢二首饮遂安毛检讨寓斋题蔡修撰早朝图周上舍夜过鲈鱼同魏作四首强圉单阏宝晋斋研山聮句怀汪进士乔侍读一峰草堂看花歌同陆周姜钱孙查汤陈赋枣花聮句王画三首柽聮句万栁堂同沈秀才对酒作毕上舍止酒经年冬夜枉过劝之复饮赋三十韵毕子饮二十杯而腹痛复欲止酒再以诗示之送叶参议督储楚中表弟查二至都过古藤书屋留宿作诗二首依韵奉酬冬日陪徐副相姜着作游大房山出郊雨雪马上作止孤山普济寺入上方山一斗泉兜率院望摘星陀中院东峪寺西峪寺甘池六聘山中弔晋处士霍原瓦井欲寻孔水洞不果咏古二首寒夜集古藤书屋分赋得火箸题乔侍读小像食采玉山药聮句宋佥事园亭杂咏六首渌波村芰梁钓家和松菴放鸭亭纬萧草堂第十四卷古今诗着雍执徐次查上舍韵送杨侍郎还里四首任孝㢘以家酿苦酒见贻赋诗志谢效孟东野体即送其还髙密三首送吏部侍郎张先生假还京口六首偶成杭州水利不治者累百年矣巡抚赵公考城河故道悉濬治之乡人来述喜而作诗凡二十四韵送柯孝㢘之芜湖𬗋藤花下醉歌同查上舍弟赋爲钱给事题王给事富春大岭图二首吴征士还蒲东魏上舍还嘉善集古藤书屋话别聮句送杨侍御还东湖秋日万栁堂同谭十一给事沈秀才龚主事同赋三首冯检讨招诸同年集六枳园对菊即席分赋得颜字赠许题画送徐检讨还吴江二首屠维大荒落二月自古藤书屋移寓槐市斜街赋诗四首上巳集南城祝氏园聮句奉题徐副相祝园修褉卷三首社日登黒窑厂聮句题画二首朴公书来招游盘山却寄题龚主事西湖雨汎图二首徐尚书载酒虎坊南园聮句题倪髙士画苦热聮句曹赞善移居二首聮句十首椶鞵藤枕竹簟风灯响竹冷布油纸扇瓦歕壶凉篷竹帘送苏郡伯守杭州送张之官楚中宋中丞鎭抚江西诗以寄之再简朴公送胡参议分守河东四首和韵送金检讨还黄州同诸君圣安寺饯曹检讨晚过崇效寺同李检讨李中允龎舍人曹检讨赋白马寺輓钱进士寓居天宁僧舍同魏作四首爲魏上舍题水村图二首九月八日天宁寺观塔灯聮句九日雨阻天宁寺聮句同钱王严魏查吴过白云观分韵二首送髙之安邑和魏韵夜宿天宁寺大风和徐四处士韵晓起风未止复赋送樊眀府之嘉兴芦塘放鸭图爲查大弟题二首冬夜同诸子集杜尚书斋中分韵得波字给事弟宅席上观倒刺四首第十五卷古今诗上章敦牂同郭三满井访崙公即事二首送史馆姜居赴包山书局二首送徐处士南还送禹鸿胪之洞庭送刘进士知孟县送人宰顺德赠张叟裂帛湖查上舍弟将南还过寓舍话别同魏二小饮赋六言积雨寄贺秀才倪博士读书城西雨中寄之二首牵牛花十二韵同李中允钱中允李谕德重过万栁堂有怀相国冯公二首题汪祭酒诗卷三首秋日集冯检讨斋分韵得南字题周编修云松雪瀑图皇仁绥逺诗八首爲魏上舍题水村第二图二首燕京郊西杂咏同诸君分赋十八盘髙梁河钓台君子城芙蓉殿黄牛冈香水院夹山寺罋山重光协洽送吴御史还里二首雨中酬王先生早春见过韵团谿歌寄题黄赞善书屋九日万栁堂同谭十一表兄作三首秋水十韵送蔡中允假还省亲寄题张学士前辈赐金园二首毛封公寿诗集唐人句十韵寄题新城王上舍园居十二首緑萝书屋啸台春草池石丈大椿轩小华子冈石帆亭三峰双松书坞樵唱轩小善卷半偈阁题沈上舍洞庭移居图六首第十六卷古今诗玄黓涒滩出都王山人画山水送别白草屯入汴过胡司臬瓜步留赠张同知寄陆侍御洞霄宫题壁江行三首冬日同鹿眀府钱广文游烂柯山二十韵鹿鸣山晚眺二首玉山广信铅山弋阳贵溪安仁瑞洪自贑州至南安滩行口号二首昭阳作噩夜泊珠江同屈五过五羊观光孝寺观贯休画罗汉同陈赋岭海将归梁吉士载酒邀同屈陈吴王陈梁季燕集五层楼席上分赋得㑹字岭外归舟杂诗十六首梁吉士以罗浮蝴蝶茧二枚赠行曲江道中一蝶先出篷厎聮句成三十韵沈据石图秦吉了聮句阏逢阉茂晓行图白阳山人陈折枝花崐山谒宋刘处士墓积雨八首池上编篱偶成二首题画爲髙上舍题其尊人太常山水轴李秀才墨竹送郑入粤招陈秀才山游之作旃蒙大渊献二月二十日论画和宋中丞十二首荅徐舍人上舍五十韵乔孝廉居父丧每泣则庭乌尽下禹鸿胪爲画饷乌图率题三首雨舟聮句第十七卷古今诗柔兆困敦耳疾示王周二上舍初夏重经龙洲道人墓三十二韵曝书亭偶然作九首斑鱼三十韵题汪上舍读书图山阴客舍题髙布衣莼乡钓师图二首頋眀府载酒邀观三江闸寿孟叟赠牧上人强圉赤奋若万年藤杖歌赠尢检讨寄兰溪葛广文赵赞善以新诗题扇见怀赋答雨过冯检讨葑水园四首仙游茅笔歌酬徐检讨醧舫即事二首九月八日沧浪亭懐古二十四韵九日宋中丞招集沧浪亭观韩五牛图复成二十四韵得张舍人皖口书却寄寄贾黄州题禹鸿胪虢国夫人下马图又题乍浦题吴上舍菜根香图赠缪篆顾生题崔画鸠漕船御风图爲魏题扇题蔡征君着书图题李秀才画梅赠王叟二首张处士钓风图靑浦道中五杂组九首第十八卷古今诗着雍摄提格偕查孝廉入闽初发江干自渔浦挂席至富阳聮句二首挏庐雨泊七里濑泷中吟晚次汝步乗月抵兰溪城下雨发东峰亭和查孝㢘水碓聮句四十韵篁步常山山行入舟沙谿舖纪所见自焦石塘抵铅山湖口两岸石山狞劣上无寸土尺木查孝廉作诗嘲之赋以解嘲铅山城中有古樟三每岁四月白鹭来巢其间伏雏乃去亦一异也发铅山𬗋溪道中二首度紫溪岭车盘驿题逆旅主人壁观造竹纸聮句五十韵乌石村分水关崇安孔眀府招饮县斋池上赋赠二首武夷沖祐宫宿虞道士山房幔亭坐竹入九曲聮句虹桥板歌仙蜕巖御茶园歌仙掌峰瀑布天游观万峰亭樟滩建阳延平晚宿雨中过黯淡滩水口竹崎关食茘支寄查上舍弟时在秦中噉福州茘林叟携二子载酒过甘泉汉瓦歌爲候官林赋长庆寺噉茘支二首又聮句汪学使饷枫亭茘林封君招饮榕菴龚运使招饮园亭饮张舍人斋江瑶柱闽中海物杂咏七首西施舌香螺蟳鲎鱼花蛤黄螺珠蚶题让竹亭修褉图卷饮陈孝㢘乌石山房题汪方伯小像三首寿山石歌髙爲余画竹以三絶句报之以蜜渍生茘支戏成一律第十九卷古今诗屠维单阏罗浮蝴蝶歌又近体四首题瞻园旧雨图二首长水晓行荷花七月八日张孝廉招髙上舍载酒过百花洲索予父子吟稿率赋李髙士墓下作十月二十一日丧子老友梅君归自闽中扁舟过慰携别后所着书见示部帙甚富予亦以经义考相质并出亡儿摭韵遗稿观之成诗百韵次日送之还宣城兼寄孝㢘怪鸱行除日二首上章执徐送穷日作君平遗镜歌爲家上舍赋春日南垞杂诗七首巡抚宋公以新雕苏诗施注见贻赋谢饮頋孝㢘秀野堂同周吉士赋偕陈同知毕上舍李孝㢘从孙登淀山寺谒秦女祠分得合字成三十韵徐检讨纸扇读修上人诗爱其清逸上人时访予放鹤洲予留吴不值却寄以诗淀湖陈氏书斋观吴仲圭爲陶九成画竹居图册题纳凉图陈君缄寄普光王寺二碑索予游记复成三十韵兼寄钱上舍髙处士近来二首陆秀才南田书屋图送李司训之括州东湖曲八首题赵方伯劝农图南浦归舟图爲李上舍作西湖临平道中是日立春虎山桥夜泊第二十卷古今诗重光大荒落二月朔查山探梅集六浮阁分韵得覃字初二夜月聮句云溪草堂图爲徐进士题二首上已后三日顾孝㢘招同诸公泛舟西湖即事分韵得交字吴越武肃王祠观表忠观碑得潜字八日汪上舍招同诸公夜汎五首十日周上舍招饮晨过昭庆僧舍雨霁偕诸君登舟循孤山沿苏公堤至定香桥寻杖策历大小南屛观磨崖家人卦舟回席上赋六十韵顾十一孝廉载酒寓楼遂同夜泛三首偕诸君过灵隐寺雨宿松霭山房限韵二首松霭山房六咏四松径山茶院清籁居西磵栗园竹笕吴氏山庄牡丹歌三潭采莼聮句雨宿大仁院石屋南山杂咏十七首水乐洞虎跑泉烟霞寺风篁岭过溪亭杨梅坞龙井片云石萨埵石纳翠山房九溪十八涧玉钩桥翁家山桂隖理安寺冬花厂冯孝㢘招饮北园分韵即送其同周入吴酬洪题春郊浴马图题初白菴主小像题丁眀府秋江垂钓图寄乐平石眀府题李上舍骑牛图玄黓敦牂小宛堂题洪上舍传奇水带子歌爲乔孝㢘赋送张令永新爲宋巡抚题李营丘古柏图何孝廉噉茘图观剧四首题家广文邓尉寻梅图慧庆僧房雪中聮句三首柏玉兰山茶聮句题王处士画折枝红豆图杂诗二十首第二十一卷古今诗昭阳协洽盛秀才书斋观文水墨杏花新燕春暮看花木渎夜过上沙连雨不止信宿还慧庆僧寺左足病躄自慰二十韵苦热和梅都官韵夏日病足留慧庆寺张頋二孝㢘孙范二上舍徐陈范汪頋五文学载酒至席上谭艺率赋二首初秋宋五进士载酒过张三孝廉潮生阁送魏二孝㢘之西江即席分赋得九言桥下小轩对菊效陶题乔孝廉书离骚题梅生诗稿阏逢涒滩斋中读书十二首雨中从销夏湾泛舟泊石公山麓林屋洞二首太湖罛船竹枝词十首题杨浮瓠图题文处士山水同徐吉士陆上舍沈秀才过普贤僧房谒韩蕲王墓眀瑟园杂咏三首八月十五夜陆上舍招同张孝㢘徐吉士頋孝㢘徐上舍沈秀才玩月石湖席上作逢庐州守张四首同曹叟话旧三首㫋蒙作噩咏白杜䳌花应东宫教方干木莲花图歌爲铁夫上人作题黄山铁公小像戏题汪上舍拓盋小像二首焦山剔铭图爲王副使作题宋中丞迎銮集二首七夕词六首曹通政自眞州寄雪花饼题朱梅花手卷赠卓处士初冬北郭䜩集分赋饮方园亭即送其入都玉带生歌柔兆阉茂春日读春秋左氏传心非胡氏夏时冠周正之说偶忆草庐吴氏读尚书絶句因用其韵题徐检讨丰草亭六首东禅寺林酒仙祠忆髙征士三首谒泰伯庙四十韵山塘纪事二首夏日杂兴二首题装潢顾生卷二首得三十五弟杭州书寄讯龚御史送髙之江宁二首汪侍郎携仲子夜过二首第二十二卷古今诗强圉大渊献宿陆上舍听雨楼天平山谒范文正公祠由上沙登灵巖山寺有感书壁胥口䜩集张上舍水周林同诸君分韵得人字石湖髙丽蓡歌赋谢纳兰院长过龚御史田居留饮即席赋初夏湖上同佟学士贾编修查编修汎舟学士纪之以诗遂和其韵玛瑙寺陈阁老行舘武林逢郑髙州饮查编修寓楼二首杉靑牐别佟学士曝书亭得孙学士都下札苦旱茗饮乏水戴秀才以所蓄天泉见惠率尔赋诗寄郑秀才更舞蛟石爲蛇蟠石纪之以诗吴甥用指头作画花竹翎毛草虫山水毕肖异而赋长歌南垞晚步同王生过李上舍村居五毒篇效曹通政用其首句送筳占杨叟还庐江雨集平山送查编修蔡舍人方上舍唐眀府入都二十韵纪梦作送程秀才还宣城歳暮送张生还吴着雍困敦五言赋鸭馄饨送李上舍之济南谒新城王尚书九日篱菊未放桂有余花里中诸子过出金华酒小饮分韵得小字潘检讨以方竹杖见赠赋谢德蔵寺咏古迹五首双塔梓径浦花堂松风台山月池天游观歌寄赠崇安王眀府查二编修弟煎钖爲洗头盆注水扶寸江行恒自随乃以脱赠赋五言诗纪事题盛叟生圹题张平山水墨眀妃出塞图第二十三卷古今诗屠维赤奋若寄查山张上舍二首送施生重游武夷三首雨即事二首野老柬友人三月十日诏下青宫再建喜而赋诗四月八日效长庆体题曹通政思仲轩诗卷爲殷秀才题梅孝廉春雨幽居图题程上舍寒梅霁雪图眞州客舍对雨魏谕德调鹤图项叟小像五月晦曹通政招同李大理李都运纳凉天池水榭即席送大理还苏州守风瓜步示沈秀才二首丹阳道中蛓赠吴下张生檇李查编修弟家上舍书来许以七夕见过愆期不至漫赋蟋蟀二首送徐甥之豫章三首社日送燕和查编修村夜顾孝㢘过访村居即席怀汪郭二征士二首第二十四卷词江湖载酒集霜天晓角髙阳台栁梢青清平乐忆王孙又生查子醉太平女冠子望湘人思越人探春令桂殿秋更漏子采桑子满江红又风蝶令卖花声喝火令菩萨蛮见东坡引酷相思好事近洞仙歌有有令南楼令明月引蝶恋花玉楼春殢人娇似娘儿玉抱肚梅花引沙塞子惜分钗百字令秋霁祝英台近百字令又菩萨蛮栁梢青多丽上行杯清平乐采桑子消息满庭芳花发沁园春夏初临昼夜乐燕山亭太常引兰陵王河传风蝶令蝶恋花钗头凤画堂春桃源忆故人太常引步蟾宫靑门饮一斛珠苏幕遮南楼令醉春风最髙楼金眀池飞雪满羣山满江红凤凰台上忆吹箫鎭西意难忘八归红娘子台城路春从天上来南歌子虞美人第二十五卷词江湖载酒集木兰花慢罥马索沁园春宣清卖花声菩萨蛮靑玉案转应曲栁梢靑点绛脣六幺令霜天晓角塞孤瑶花慢采桑子眞珠帘淸平乐瑶台聚八仙点绛脣百字令诉衷情迈陂塘角招十拍子玉楼春鹊桥仙又步蟾宫河传南乡子一翦梅水调歌头又又百字令又风中栁长相思又百字令渡江云应天长点绛脣河满子天仙子十六字令祝英台近临江仙又又又西地锦更漏子醉花间浣溪沙暗香洞仙歌减兰金缕曲第二十六卷词江湖载酒集百字令水龙吟江南好金缕曲迈陂塘又又又蝶恋花又栁梢青摸鱼子又又又又又兰陵王浣溪沙解连环祝英台近又又又燕山亭又满江红绮罗香风入松台城路又又又又又喜迁莺一枝花迈陂塘又又清平乐解珮令生查子清平乐金缕曲清平乐又又题金缕曲满江红点绛脣第二十七卷词静志居琴趣清平乐四和香生查子捣练子菩萨蛮卜算子忆少年渔家傲如梦令秦楼月朝中措瑶花鹊桥仙天仙子又南歌子芙蓉月眼儿媚鹊桥仙行香子増字渔家傲金缕曲十六字令摸鱼子婆罗门令西江月城头月两同心台城路南乡子又声声慢梦芙蓉三姝媚满庭芳靑玉案南楼令又后庭花减兰好事近浣溪沙卜算子卖花声红娘子换巢鸾凤如梦令采桑子一叶落无闷点绛脣风蜨令鹊桥仙玉䦨干栁梢青留春令少年游祝英台近风入松幔卷䌷玉楼春临江仙又又洞仙歌又又又又又又又又又又又又又又又又怨王孙忆少年第二十八卷词茶烟阁体物集栁色黄渡江云聒龙謡春风袅娜无梦令步蟾宫埽花游一枝春瑞鹤仙天香又十二时点绛脣钗头凤临江仙踏莎行鹊桥仙秦楼月沁园春又又又又又又又又又又又双双燕笛家金缕曲又又又满江红绮罗香又水龙吟临江仙引又惜红衣摸鱼子迷仙引满江红醉春风侍香金童疎影台城路栁梢青天香一翦梅醉花间于中好好事近清平乐点绛脣第二十九卷词茶烟阁体物集一枝春疎影东风第一枝红娘子殢人娇绮罗香捣练子玉楼春洞仙歌减兰东风第一枝眀月櫂孤舟迈陂塘洞仙歌五綵结同心暗香满庭芳霜叶飞秦楼月减兰玉楼春减兰疎影临江仙潇潇雨玉女揺仙珮八宝妆花犯台城路月华清江城子琵琶仙东坡引长亭怨慢满庭芳迈陂塘水龙吟埽花游木兰花慢雪狮儿又又催雪台城路又绮罗香花心动南乡子玉人歌又又忆王孙又又又又又又又江神子春光好长相思昭君怨生查子杨栁枝玉蝴蝶浣溪沙望又又又又又又又又又减兰又又又采桑子菩萨蛮又又又又又卜算子又又巫山一段云又好事近栁含烟淸平乐又又又又又秦楼月更漏子阮郎归河渎神又又又风蝶令卖花声鹧鸪天又又又河传玉楼春又又又瑞鹧鸪又又虞美人南乡子踏莎行临江仙又又又又又南楼令又蝶恋花又又又渔家傲十拍子天仙子又风入松满江红水调歌头又满庭芳归田欢沁园春第三十一卷书与李武曽论文书与查韬荒弟书与髙念祖论诗书报李天生书与顾宁人书报汪苕文戸部书报周青士书答孙侍郎书与越辰六书与魏善伯书寄谭十一兄左羽书第三十二卷书史舘上緫裁第一书史舘上緫裁第二书史舘上緫裁第三书史舘上緫裁第四书史舘上緫裁第五书史舘上緫裁第六书史舘上緫裁第七书第三十三卷书上山东巡抚张公书与胡解元书报徐敬可处士书答胡司臬书答阎征君书答萧山毛检讨书寄礼部韩尚书书答刑部王尚书论明诗书与佟太守书寄查德尹编修书第三十四卷序周易义海撮要序周易辑闻序易璇玑序周易集说序合订大易集义粹言序徐氏四易序东莱吕氏书说序雪山王氏诗緫闻序聂氏三礼图序丘氏周礼定本序读礼通考序陆氏春秋三书序春秋权衡序春秋意林序涪陵崔氏春秋本例序春秋地名考序五经翼序授经图序重刊玉篇序重刊广韵序合刻集韵类篇序字鑑序第三十五卷序万氏历代史表序五代史记注序元史类编序天发神谶碑文考序杜氏编珠补序颜鲁公石柱记释序道传録序张氏定历玉衡序葬经广义序地理径序感应篇集注序葛氏印谱序丁氏印谱序韫光楼印谱序江村销夏録序日下旧闻序曝书亭着録序永嘉朱氏纪年緫辨序熊氏后汉书年表序长安志图序第三十六卷序重刊白香山诗集序朱文公文钞序梁谿遗稿序信天巢遗稿序十家宫词序乐府补题序白兰谷天籁集序放胆诗序感旧集序清风集序眀诗综序髙太常啬菴遗稿序逊志斋文钞序王文成公文钞序乔御史读书札记序黄先生遗文序天愚山人诗集序王筑夫白田集序屠东蒙诗集序九歌草堂诗集序荇谿诗集序第三十七卷序王礼部诗序钱舍人诗序程职方诗集序叶指挥诗序丁武选诗集序秋水集序方编修锦官集序王学士西征草序钱学士诗序丛碧山房诗序严中允瀛台侍直诗序徐电发南州集序禹峰文集序裘司直诗集序第三十八卷序石园集序尚书魏公刻集序王先生言逺诗序话山集序叶李二使君合刻诗序髙舍人诗序胡参议转漕杂诗序朱人逺西山诗序王鹤尹诗序太守佟公述德诗序张君诗序陈叟诗集序冯君诗序髙戸部诗序沈明府不羁集序刘德章诗序王考功遗集序钟广汉遗诗序第三十九卷序钱教谕忘忧草序忆雪楼诗集序张趾肇诗序成周卜诗集序南湖居士诗序小方壶存稿序顾侠君噉茘集序䧿华山人诗集序刘介于诗集序胡永叔诗序汪司城诗序李上舍瓦缶集序王崇安诗序楝亭诗序和鸳鸯湖櫂歌序橡村诗序东浦诗钞序腾笑集序第四十卷序宋院判词序陈纬云红盐词序黒蝶斋诗余序蒋京少梧月词序𬗋云词序柯寓匏振雅堂词序孟彦林词序鱼计庄词序水村琴趣序羣雅集序髙侍讲扈从东巡日録序刘氏族谱序姚氏族谱序云氏族谱序李氏族谱序商丘宋氏家乗序具区徐氏族谱序第四十一卷序送汤潜菴先生巡抚江南序送周郎中还琴山序送汪检讨使琉球序送张检讨还郁洲山序送悔人宰石泉诗序赠頋铭序赠笔工钱叟序赠汪叟序黄征君寿序刘髙士夀序朱翁六十寿序孙逸人寿序顾叟寿序胡母杨太君八十寿序叔母贺太君八十寿序蒋母沈太君七十夀序第四十二卷跋李氏周易集解跋书周易本义后书林氏周易经传集解后龙氏易集传跋王氏大易缉说跋跋鲁斋王氏书疑尚书纂言跋书传㑹选跋读武成篇书后读蔡仲之命篇书后跋王氏诗疑跋毛诗李氏句解丰氏鲁诗丗学跋读豳诗书后呉氏周礼经传跋钱氏冬官补亡跋跋陆氏仪礼释文仪礼逸经跋读聘礼书后跋大戴礼记石经月令跋吕氏春秋集解跋严氏春秋传注跋六经奥论跋石药尔雅跋第四十三卷跋大唐开元礼䟦政和五礼新仪跋书大眀集礼卷后郑丗子乐律全书跋书花间集后书尊前集后乐府雅词跋跋典雅词书絶妙好词后书沈氏古今词谱后回溪史韵跋礼部韵略释疑跋书韵府羣玉后汗简跋类篇跋书淳化阁帖夹雪本后题江都王氏家蔵阁帖石刻铺叙跋绛帖平跋隶续跋书兰亭续考后宝刻丛编跋盛熈明法书考跋跋名蹟録衎斋印谱跋第四十四卷跋书周髀后灵台祕苑跋乙巳占跋天文鬼料窍跋书宋宝祐㑹天历后太平寰宇记跋宋本舆地广记跋桂林风土记跋续锦里耆旧传跋书梦华録后书成都文类后书熙宁长安志后跋元丰九域志淳熙三山志跋书新安志后景定建康志跋咸淳临安志跋梦粱録跋至元嘉禾志跋寰宇通志跋跋虎丘诗集正德重修金山寺志跋书土官厎簿后安南志略跋越峤书跋书髙丽史后又书海东诸国纪后跋吾妻镜跋洪遵翰苑羣书崇文书目跋跋中兴舘阁録续録书元祕书监志后文渊阁书目䟦跋重编内阁书目南京太常寺志跋书冯尚书元飇题首善书院诗后跋绥宼纪略第四十五卷跋胡氏皇王大纪跋书钱氏补汉兵志后跋后汉书吴氏两汉刊误补遗跋书元赵居信蜀汉本末后唐六典跋书孙氏唐史论断后唐㑹要跋五代㑹要跋莆田陈氏九朝编年备要跋眉山彭氏太平治迹统类跋宋学士院中兴纪事本末跋中兴通鑑跋书李氏续通鑑长编后书宋史张浚传后书柯氏宋史新编后姜氏祕史跋孝宗大纪书后眀史提纲跋书两朝从信録后第四十六卷跋商祖丁爵铭跋商父已敦铭跋宋拓钟鼎款识跋周鼎铭跋周司成颂宝尊壷铭跋周延陵季子剑铭跋南海庙二铜鼓䟦汉尚方剑铭跋书汉镜铭跋新莽钱范文跋甘罗城小钱文景云观钟铭跋咸宁县唐冶金五佛像铭赞跋吴大安寺铁香鑪题名跋书钱武肃王造金涂塔事溪州铜柱记跋续题溪州铜柱记后广州光孝寺铁塔记跋续书光孝寺铁塔铭后跋晋祠铁人胸前字太医院铜人腧穴图拓本跋第四十七卷跋书嵝山铭后石鼓文跋跋汉五凤二年甎字㑹稽山禹庙窆石题字䟦汉开母庙石阙铭跋汉戚伯着碑跋汉鲁相乙瑛请置孔庙百石卒史碑跋汉武梁祠碑跋汉桐柏庙碑跋汉娄寿碑跋衡方碑跋汉淳于长夏承碑跋汉博陵太守孔彪碑跋汉析里桥郙阁颂跋汉冀州从事张君碑跋跋蔡中郎鸿都石经残字跋汉华山碑溧阳长潘校官碑跋汉白石神君碑跋汉郃阳令曹全碑跋续题曹全碑后跋汉北海相景君碑并阴跋汉荡阴令张迁碑跋汉酸枣令刘熊碑跋汉泰山都尉孔宙碑跋书韩勅孔庙前后二碑幷阴足本郎中郑固碑跋书王纯碑后跋竹邑侯相张寿残碑金乡守长侯君碑跋汉丹水丞陈宣碑跋跋汉司隶校尉鲁君碑执金吾丞武君碑跋书尹宙碑后滕县秦君碑跋第四十八卷跋魏封孔羡宗圣侯碑跋尚书宣示帖跋跋吴宝鼎甎字吴天玺纪功碑跋晋汲县齐太公二碑跋晋平西将军周孝侯碑跋宋搨黄庭经跋开皇兰亭本跋跋兰亭残石搨本跋兰亭定武本国子监石本兰亭跋姜氏兰亭二本跋兰亭神龙本跋晋王大令保母甎志宋搨本跋梁始兴安成二王墓碑跋茅山许长史旧舘碑跋魏鲁郡太守张勐龙碑跋魏李仲璇修孔子庙碑跋北齐少林寺碑跋字文周华岳颂跋后周幽州刺史赠少保豆卢恩碑跋眞定府龙蔵寺隋碑跋题伪刻李衞公告西岳文潘氏家蔵晋唐小楷册跋第四十九卷跋唐太宗晋祠碑铭跋圣教序跋髙骑都尉李君碑跋唐郭君碑跋跋唐眀征君碑唐龙门奉先寺卢舍那像龛记跋跋石淙碑跋唐博城令祭岳诗唐张长史郎官石记跋开元太山铭跋唐封北岳神碑跋唐崇仁寺陀罗尼石幢记跋书唐苏祕监小洞庭二碑后唐悯忠寺宝墖颂跋苏灵芝易州铁像颂䟦唐御史台精舍记并碑阴题名跋唐储潭庙裴谞喜雨诗碑跋五经文字跋平定州唐李諲妒神颂跋跋唐衢州刺史嗣江王袆石桥寺诗唐郎官石柱题名跋跋唐岱岳观四诗唐濮阳卞氏墓志铭跋唐游石桥记跋跋石桥寺五唐人诗唐济渎庙北海坛置祭器铭跋书唐贾竦崋岳庙诗石刻后白乐天草书春游诗拓本跋第五十卷跋唐国子学石经跋榆次县三唐碑跋九经字样跋书张处士瘗鹤铭辨后湖州天宁寺尊胜陀罗尼石幢跋唐阿育王寺常住田碑跋悯忠寺重蔵舍利记跋唐漳州陀罗尼石幢跋唐北岳庙李克用题名碑跋悯忠寺葬舍利记跋唐济安侯庙二碑跋晋王墓二碑跋千峰禅院碑勅跋晋义成节度使驸马都尉史匡翰碑跋建雄节度使相里金碑跋鎭东军墙隍庙记跋北汉千佛楼碑跋第五十一卷跋宋太宗书库碑跋宋京兆府学石经碑跋太原县惠眀寺碑跋桂林府石刻元祐党籍跋大同府普恩寺碑跋杭州府学宋石经䟦书拓本玉带生铭后辽释志愿葬舍利石匣记跋辽云居寺二碑跋金京兆刘处士墓碣铭跋赵吴兴千字文跋元丰闰县令碑记跋霍山庙建文元年碑跋跋首善书院碑北京国子监进士题名碑跋第五十二卷跋陶征士圣贤羣辅録跋唐律疏义跋刑统赋解跋长短经跋东宫备览跋书玉台新咏后宋本六家注文选跋大唐类要跋跋五百家昌黎集注播芳文粹跋书晁以道撰苏叔党墓志后竹友集跋书剑南集后赖良大雅集跋书敦交集后梅菴李氏眀正音跋跋危氏云林集跋草阁集跋钓鳌集髙丽权秀才应制集跋书姚学士明山存稿后书狷石居遗集后书曼寄轩集后摭言足本跋书鑑诫録后书北牎炙輠后跋刘豫事迹书王氏墓铭举例后跋䂬溪诗话格斋四六跋书王司綵宫词后书五百罗汉名记后第五十三卷跋裹鲊帖跋书万岁通天帖旧事跋草书千文书黄山谷试李展笔眞蹟卷书曹太尉勋迎銮七赋后赵子昂书十二月织图后跋赵魏公书鲜于伯机草书千字文跋跋陈子微书书张子宜墨蹟册悊皇帝御书跋跋王阳眀先生家书题十五完人墨蹟髙念祖先世遗墨跋鉏菜翁梦纪跋书沈文恪公行书卷书大学士徐公述归赋后书姜编修手书帖子后书东田词卷后书先太傅奏疏尺牍卷后书先文恪公覆杨通政劾罗近溪疏后书忠贞服劳録后先君子五言诗书后题亡儿书陶靖节文书罗浮蝴蝶卷后书戴贞女事第五十四卷跋顾长康女史箴图跋王维伏生图跋再题王维伏生图光武帝燎衣图跋跋钓鳌图李龙眠九歌图卷跋八景图跋题李唐长夏江寺图题杨补之墨梅书彞斋赵氏水仙花卷钱舜举鼠图跋题赵子昂䧿华秋色图题赵子昂水村图题王孤云蒲萄庭榭小幅题江山伟观图题元四学士画像书顾定之墨竹跋李𬗋篔画卷又黄子久浮岚暖翠图书王叔明画旧事跋师子林书画册书孙氏同㸑㑹图后项子京画卷跋题薛素素画册许旌阳移居图跋题赵淑人宫门待漏图第五十五卷跋跋巢元方诸病源候论书太平惠民和剂局方后本草衍义跋书是斋百一选方后书宋本晞范子诀集解后跋济生拔萃方医家四书跋大观证类本草跋跋张氏医说跋孙子算经九章算经跋五曹算经跋跋鄱阳洪氏南朝史精语书杨太眞外传后第五十六卷考孔子弟子考第五十七卷考孔子门人考孟子弟子考第五十八卷考辨原太极图授受考浙江分地考吕冢考尚书古文辨五羖辨原教原刑原贞第五十九卷论书论书论诗论诗论春秋论春秋论春秋论春秋论秦始皇论韩信论扬雄论王弼论陈寿论第六十卷议释说策问孔庙礼乐议曲阜设官议孺悲当从祀议郑康成不当罢从祀议经书取士议释圭释斋释棠释杬名孙说二首说砚说舟示戴生锳说纬康熙二十年江南乡试策问三首第六十一卷颂赞箴铭辞零丁答问募疏御书大字兰亭颂御书赞爲李都运使作退谷先生像赞谢柔则像赞题吴处士于庭小像烟雨归耕图自赞敬恱斋箴醧舫箴南唐砚铭古林哥窑砚铭城砚铭先舍人太极图砚铭史舘砚铭记注砚铭贡院砚铭南书房砚铭松化石砚铭石城甎砚铭翡翠砚铭梁吉士水巖砚铭靳熊封蕉叶砚铭万孝廉水巖砚铭松花江石砚铭歙砚铭又井田砚铭又方砚铭风字砚铭沈覃九片云砚铭周琴山鸜鹆砚铭曹彞士澄泥砚铭汪叟砚铭大耳砚铭䱇血边砚铭凤尾砚铭付昆田砚铭付桂孙半月砚铭付稻孙白石砚铭绍泰甎砚铭徐虹亭端溪砚铭陶砚铭䱇血砚铭斧砚铭张敏求员砚铭方端砚铭沃村砚铭徐七来索绹砚铭鼍矶石砚铭着书砚铭珣叔砚铭稻孙小砚铭蜯坑砚铭灵璧石砚山铭求休石章铭图书匣铭子母印筒铭新莽钱范铭梅定九造日晷见赠书之以铭书椟铭笔筒铭铜水盂铭钖书灯铭乌丝笔格铭檀界尺铭磬铭朱碧山鼠啮田瓜觥铭官窑花浇铭桃核酒器铭巢孝廉手制匏尊铭杖铭方竹杖铭弩铭古铜铳铭醉司命辞零丁爲陆进士寅作答陆修撰问重修嘉兴府儒学募疏第六十二卷传汪克寛传贝琼传王彞传赵壎传陈基传髙启传傅恕传朱右传王廉传朱廉传第六十三卷传戴良传唐肃传钱宰传徐贲传袁凯传孙蕡传王蒙传林鸿传王偁传孙作传叶子奇传王洪传髙棅传王绂传沈度传刘溥传第六十四卷传王冕传杨维桢传徐一夔传刘永之传赵撝谦传荅禄与权传文渊阁大学士钱公传崔子忠陈洪绶合传李无垢传第六十五卷记文水县卜子祠堂记大同府威逺衞重修学记衢州府西安县重建学记重修严州府桐庐县儒学记扬州府仪眞县重修儒学记杭州洞霄宫提举题名记第六十六卷记尚书杜公疆理记包山蔡氏宗祠记履素先生祠堂记眞赏楼记万栁堂记池北书库记传经堂记愿学堂记乐俭堂记道珍堂记十二砚斋记匏斋记秀野堂记六浮阁记西陂记五舫记倦圃图记看竹图记芷闾记第六十七卷记天津衞稽古寺重修蔵经阁记大悲院记云冈石佛记应州木塔记南泉寺新建惜字林记唐朱邪府君墓铭石盖记游晋祠记风峪石刻佛经记西山碧云寺记登峄山记濋泉记重建屯溪石桥记古南禅院重建方丈记白玉盌记第六十八卷题名横山题名题柯山寺壁杨历巖题名乌江谒项王祠题名重游晋祠褉饮题名卦山题名记崛寺题名蒙山访碑题名胥山题壁题历下亭西山祕魔崖题名京师西山弘教寺题壁题福州长庆寺壁鼓山题名房山北砦题名洞霄宫题壁灵隐寺题名南屏题名羊石山题壁殳山题壁包山寺题名第六十九卷碑东瓯王庙碑开化寺碑大同府三皇庙新建财神祠碑虸蚄庙碑重修泰安州东岳庙碑邹县重修亚圣孟子庙碑通州西仓増福神祠碑重修江都县旌忠庙碑重修张仙祠碑第七十卷碑中奉大夫分守岭北道江西右布政使贺公祠堂碑提督浙江学政翰林院检讨颜君清德碑太保孟忠毅公神道碑铭诰封朝议大夫国子监祭酒新城王公墓碑通议大夫都察院左副都御史徐公神道碑铭光禄大夫工部左侍郎顾公神道碑铭第七十一卷碑礼部尚书兼掌翰林院学士长洲韩公墓碑光禄大夫兵部左侍郎杨公神道碑铭光禄大夫太子太保刑部尚书李公神道碑第七十二卷墓表五经进士谭先生墓表贞毅先生墓表文林郎湖广道监察御史王公墓表封奉直大夫颜公墓表处士缪君墓表前进士髙公墓表布衣周君墓表第七十三卷墓表靖南王墓表德州田君墓表吏部验封清吏司员外郎卜君墓表封文林郎韩君墓表翰林院侍读乔君墓表通奉大夫福建布政司使内陞汪公墓表赠中宪大夫知滦州事李公墓表钱孺人墓表节妇陈孺人墓表节孝温孺人墓表第七十四卷墓志铭王处士墓志铭张处士墓志铭文林郎知桃源县事张君墓志铭殷先生墓志铭诸处士墓志铭归安县儒学教谕冯君墓志铭朱开仲墓志铭徐先生墓志铭孝子长洲刘君墓志铭文学沈君墓志铭䖏士文君墓志铭第七十五卷墓志铭奉政大夫提督福建学政按察司佥事山阳陆公墓志铭奉政大夫吏部考功清吏司郎中颜君墓志铭儒林郎戸科给事中郃阳王君墓志铭掌京畿道监察御史任君墓志铭知伏羌县事蒋君墓志铭工部主事席君墓志铭第七十六卷墓志铭孝洁姜先生墓志铭赠日讲官起居注翰林院检讨征仕郎贞靖潘先生墓志铭赠翰林院检讨征仕郎徐先生墓志铭小谭大夫墓志铭征士徐君墓志铭翰林院侍讲尢先生墓志铭承德郎日讲官起居注右春坊右中允兼翰林院编修严君墓志铭第七十七卷墓志铭朝议大夫戸科给事中降补国子监学正赵君墓志铭乡贡进士魏君墓志铭岁贡生程君墓志铭嘉定张君墓志铭岁贡生潘君墓志铭徐州萧县儒学训导乐君墓志铭文学郑君圹志铭第七十八卷墓志铭中宪大夫知思州府事陆公墓志铭许封君墓志铭知交城县事靳君墓志铭儒学训导倪君墓志铭文林郎知舒城县事朱君墓志铭文学昝君墓志铭文学曹君墓志铭张君墓铭髙士李君墖铭第七十九卷墓志铭烈妇杨氏墓志铭蒋孺人墓志铭朱孺人墓志铭严孺人墓志铭王淑人墓志铭孙恭人墓志铭冯媪冢铭叶妪冢铭第八十卷行状诔哀辞祭文征士李君行状国子监生钱君行状亡妻冯孺人行述故都察院右副都御史緫督浙闽军务朱公诔沈武功哀辞弔李陵文告江神文贡院誓神文祭孙侍郎文祭纳兰侍衞文祭刘太夫人文祭黄母周孺人文附録叶儿乐府折桂令又又又又天净沙水仙子又又沉醉东风又清江引普天乐又朝天子又又又落梅风又金字经又山坡羊又醉太平一半儿又又又又又又又又又又又小桃红又又叨叨令又黄莺儿曝书亭集目録毕孙男同校曽孙男覆校曝书亭集曝书亭集卷第一曝书亭集卷第一秀水朱彞尊钖鬯赋谒孔林赋粤以屠维作噩之年我来自东至于仙源斯时也坛杏花繁庭桧甲坼元和之牺象毕陈阙里之榛芜尽辟旣释菜于庙堂旋探书于屋壁乃有百石卒史导我周行牵车鲁城之北緤马洙水之阳即大庭之遗库循端木之故场骄孙祔兮居前圣子蔵兮在左自黄玉之封缄閟幽宫而密锁陨长鲸兮不惊慑祖龙兮逺祸除荆棘之丛生罕翔禽之飞堕雨露旣濡迟景东隅整衣裳之肃肃正颜色之愉愉展谒方终诞寻往蹟超白兔之深沟抚青羊之卧石爰有草也苞蓍其名守之以龟一夲百茎我求其德洵圎且灵爰有木也题之以楷非柏非枞靡瘿靡廆历千禩而长新贯四时而不改惟先师之遗泽道莫着乎六经配光华于日月若迭奏之琴筝降而后儒各事采获中文古文之书先天后天之易目郑衞以淫邪诬春秋以深刻藐往哲之嘉谟恒末师之是则滔滔天下后死其悲安得起素王于泉壤操笔削而正之我思古人耻同汚俗或六聘而收身或三诏而逃禄或依李充之山或就张超之谷潜戸壁于服䖍变姓名于梅福入源水兮栽桃隐丹霞兮种竹讵如此地桑海不迁可游可息有歌有絃耳不闻僧尼之鱼板目不覩旗鼓之楼船乐土乐土速营一廛愿爲林戸躬耕墓田庶㡬近圣人之居读圣人之书将不得爲圣人之徒也与春蒐赋皇帝御宇十有八年握金镜运玉璇超百王之圣域漱六艺之神渊德无逺而勿届声有濯而弥宣舞两阶之干羽靖万里之戈鋋雨洗炎洲之瘴波澄闽海之烟聿将秩祀衡岳厎定巴滇犹克严夫武事洵无逸而有䖍乃命仆臣乃召司马选烝徒以大蒐诹吉日于小雅晋鼓则百二咸陈虞旌则东西来下车镂象以斒斓驷飞黄而白赭风清𬗋陌之尘天阔黄圗之野于是乎驾六駮从百官建九斿緫三单经长杨陟上兰遵路直从桥安历平原之膴膴瞻秀木之丸丸云霏霏兮五色山磊磊兮层峦斯时也谷雨新晴暮春之序劒乍捧乎金人觞甫浮于鹤羽亚繁杏兮山邮舒崇桃于野圃药苗则的的依䦨菖叶则靑青被渚粉飏凤子之衣緑润桐孙之乳雉角角兮晨飞乌哑哑兮晚翥兔趯趯兮浅草之丛鹿呦呦兮平林之坞尔乃刷雾鬛腾风鬉击鸷鸟搏毅虫落惊雌骇髙雄轻裘兮不御暄景兮方融释其一面之网射以九和之弓三驱兮四牡一发兮五豵于焉敛绥章彻表貊张幔城罗藻帟息荫乎髙林容与乎秀泽数兽计鲜犒勤赞获大庖不盈干心有怿用训俭而昭仁岂丘崇而山积调六膳而作甘饮三浆其如液则有飞龙之舸鸣鹤之舟梁排雁齿水涨鸭头和回波之妙曲咏在藻于中流沙停振鹭櫂起眠鸥白鱼涌跃黄鹄翔留胜昆明之习战与华林之泝游于是川后效珍河宗输宝山出醴泉地生朱草镌十鼓于岐阳列三山于蓬岛天子师汤文之裕民法轩辕之访道省四野之耕农问百年之耆老照华薄以春曦浃恩膏于灵沼争击壤兮康衢永销兵兮海表在昔成王继序四征弗庭旣巡侯甸万国咸宁曁汉文帝边宇肃淸犹选良家于六郡躬戎服而治兵稽春蒐之盛礼允治丗之大经岂其賔客是燕干豆是营惟居安而必虑斯坐致夫太平敢拟广成之颂用垂休美之声太极圗赋原夫黄牙欲发苍精未垠一气融结万象胚浑冯冯翼翼烟烟煴煴睢睢盱盱緜緜分分旣龎鸿之莫兆何声臭之可闻量则包夫清浊质斯合乎昭昏谓虚无而有象运妙有而无邻鸿灵幽纷泰贞蠢辟混成天地之先互藏阴阳之宅观动静兮无端占回游兮不隔譬水车之恒转类果核之未坼尔其理则贯一象实函三白麟之书莫吐赤雀之箓未衔名虽传乎十翼义尚晦乎周耼启华山之妙藴借营道之幽探种穆祕师授之说朱陆滋异同之谈至希至微无偏无侧一翕一施半白半黒外若离玦中如含薏万物于焉化生五行之所纠纆成能设位图往镜来化一气甄三才天根启月窟开悟儒言于冥赜允经学之伦魁乃知圣人能备全体先知可诏后觉大道爲事物之母天子有简能之学用广运而不穷信范围之非邈愿永绘于丹扆方金鑑之在握夜明木赋同泽州陈侍郎作皇帝避暑于兴州时维昭阳大渊献之秋寻捺钵之旧蹟启帐殿于仙陬六屯内肃千庐外周云容容兮四合水决决兮交流风䬃䬃兮徐来雨霏霏兮乍收爰有物焉星芒遥逗明灭露萤之尾吐吞火鸡之咮谓野烧而不延疑神灯而未辏迺命俞骑即而视之是爲廆木有枿无枝黝同桴炭涩若榴皮如场之转碌碡如繂之拽丰碑载以坚车驾之健犊入重关度平谷选郢匠以运斤俾奄人以司局舍科上藁存坚多心近天颜兮咫尺位祕宇之崇深鑚不劳兮司爟燎无灼兮烘煁等璧夜光类珠宵映方角枕而辉盈比风帘而神定四照俪若木之华六宫拟賔连之庆岂非圣德之咸临固无逺而弗镜宜坤珍之毕效虽枯木朽株亦畴德而瑞圣省方赋岁在甲子历应上元圣化翔洽东汜西崑九州之外郡县重译而至桥门嘉谷骈穗浊河澂源于时山祇望幸臣庶上言请钦祡以郊岱或奉符而封峦天子思省方以设敎用求莫而监观践六十四民之遥迹省七十二后之弥文吉日旣诹德音斯布蠲六军所过之租减四方惟正之赋推湛恩于槐宸霈解泽于棘路神人交赞遐迩乐附愿储祉以庆成共希光而景骛迺以九月辛卯农事备收七驺始驾百工方休扈千官于行所勒五营于道陬旣伯旣祷爰豫爰游承曲瑵之璇盖建太常之辰旒导以金钲琼钑骖以紫燕玉虬鸣葭而云韶并和驻䍐而星庐外周黄图三辅靑壤千里济鬲津以无波履平原其如砥则有单椒秀泽之山侧坎飞轮之水桥号鹊华湖名莲子踰历下之旧城寻介丘之遗趾美哉左海山有岱宗闾启仙人之石官存大夫之松天鸡鸣而跃日宸驾至而唿嵩彻稭席蒲车之制罢泥金检玉之封于焉访淮土之仙茅验吴门之白马渡河则神献其賨遵海而风不鸣瓦泛藻舟于中流息参旗于大野越南兖与南徐溯吴下而白下帝有恩言宣示函夏眺胜国之蒿莱封蒋陵之松槚德无施而不徧恩未沾者盖寡由是展軨素王之里致斋金丝之堂陈元和之牺象循阙里之宫墙悬车在庙遗砚在牀肃拜杏坛之上翔步桧庭之旁洵礼隆乎三古而事冠乎百王衡律旣同秩祀有典振旅则迩考祥斯逺览四渎而经五州乍六旬而还辇两宫交恱万姓齐忭粤若稽古时致太平必命掌故登封告成或纪社首绎绎或礼云云亭亭石㙳石距之状金匮玉匮之形祺安禅安之乐封坛觐坛之铭莫不云连帐殿雷动山庭未有谘询疾苦彰瘅浊淸不警不跸不震不惊凡髙年之耆老尺口之童婴妇子所集商旅所经咸得觐天颜于咫尺瞻仙仗于郊垧至若天纵之能溢于笔墨月璧星珠宝题灵式鸾踪凤藻被物成饰轹唐帝之八分陋宋宗之飞白扁榜峩峩发舒心画荫之华榱勒之贞石诚与日月云汉共昭垂于无极者也湘湖赋岁柔兆困敦兮是月维阳辞鑑水之一曲兮言归故郷遵大路于萧山兮犹勾践之旧疆舍予舟于城阙兮别问渡于陂塘践荒涂之幽辟兮山是越而湖湘围列岫之周遭兮汇一水于中央莼丝荇带齐消歇兮澄百顷之波光相兹湖之寥阔兮溯苍苍之葭苇漾轻舠而如所如兮逾五里而十里鲜泽农之耕作兮但罛师之栖止雉角角以飞鸣兮鹭娟娟而停峙瞻牛头与苎萝兮信不逺而伊迩爱山川之清淑兮斯生长夫西子洵明艳之絶伦兮直夫差之一死以余曁爲诸曁兮验往牒之非是眺越王之故峥兮丁国步之迍邅会稽不可保兮称臣妾而播迁洊临江而祖道兮奏哀曲于乌鸢迨返国而渡三津兮惟八臣四友谋猷之后先旣十年而生聚兮更敎训之十年简俊士之四万兮率君子之六千诞一举而沼吴兮齐衣锦而师旋雠九丗而当复兮岂身耻辱而忘焉志旣立而转死爲霸兮胡后之人独不然他山难久留兮问西陵而前路夕旣济于钱唐兮尚踟蹰而回顾徒弔古而慨慷兮惜年岁之迟暮水木明瑟园赋仆生平不耐作赋虽以赋通籍非称意之作不存也康熙甲申八月陆上舍贻书相要过上沙别业遂汎舟木渎取道灵巖以往抵其闾则吴趋数子在焉爱其水木明瑟取以名园上舎延賔治具饮馔丰洁主客醉饱留七日乃还念胜引之难再也成赋一篇先民有言人各有能有不能赋非仆之所能也辞曰度十亩之地葺宅一区沚有阡而可越潬分沙而不淤翦六枳而楗藩因双树而辟闾嘉水木之明瑟爱径畛之盘纡山有穴而成岫土戴石而名岨礐两判而得路萼四照兮盈株园之主人则陆生稹也匪声利是趋惟古训是茹鼓枻而吟带经以鉏不隐不仕无碍无拘良辰旣撰爰遣庄奴笔疏告吾商飇乍肃赫暑早祛葵倾芳步柰秀华芙桂英粟绽皁荚条麤苕缚厥帚镰刈其芜井汲缾绠牀转辘轳靡尘不涤靡秽不除可以谭䜩可以歌歈夫子惠顾跂屩无虞于是竹垞一叟诞发僧庐遵彼横塘津逮岑隅风搪伞竹日漏衣袽亦有同调数子素心相于水抽其帆陆柅其车不速而集语笑轩渠离坐贯坐或跏或趺生也敕中厨刲两羭诫食馔之次第传方法于膢朐乃羹乃瀹间以䐹腒蔌则有蒲鲊则有葅擘翠房之鲜菂剥𬗋芡之员珠旋棊改令覆斗倾盂倒季路之十榼慕宣尼之百觚生起避席颜色敷愉称园虽小聊可以娱夫子赋之可欤否欤叟曰可哉吾思鲁钝母疾而徐于焉闭关纳屦自晨及晡拂几案屏氍毹挹勺水注蟾蜍黙耸羸肩潜捋短䰅虽有千虑终成一愚譬诸奏事四足而非马书券三纸而无驴尔乃舍左思之席溷投钟繇之笔柎循兰陔践椒涂蹑听雨之楼梯登升月之䆫䢓流览帷林荡漾方壶心倾意写志豁神摅留宿宿兮信信忽便便兮诸诸而曰猗兹园之怡旷兮经夫差之故都驻我马于髙冈兮想越来之师沼吴伤西子之不作兮徒凭弔于交衢聆宝屧而声销兮剰红心之草铺嗟宫墙流水之入兮验妖梦之非诬旣上山而下山兮复自田而之湖回瞻巖椒之夕阳兮挂霄汉之浮圗逼茶隖之葱靑兮占稻田之丰腴耘虽资乎疆以兮获免发彼租符眺松皐之明秀兮步衡薄而踟蹰辞八门与七堰兮逺肥腻之姑苏望之丛丛蓊郁即之罗罗淸疎旣外隈而内隩亦前渻而后沮磴希偪侧丘不崎岖涧无饮虎穴少潜狙石梁缓度坦坦舒舒春则桃殷李缟夏则笋白樱朱蔷一丈兮烂漫香五木兮纷敷架层䦨之曲录刺不虑夫牵挐又有同心宿蕙并蔕新蕖未八月而剥枣先九日已囊萸野芳断兮复续湛露晞兮更濡讶䴔䴖之扑鹿纵乌鸟之毕逋喈喈楚雀汎汎江凫雀则有鷇凫则有雏翠羽定巢而不去文鳞在藻而忽徂非无牛宫豚栅麋罞兔罝羝藩鹿砦雉艾鸡笯螃蟹设簖鳣鲔施罛宁寛便了之僮约而免责其辛劬彼玉山之仲瑛曁光福之良夫连峰列岫夹涧通澞岂若斯之一丘一壑不见其隘而祗见其有余且客独不闻兹园经理之初邪曩有髙士蜚遁山嵎履穿东郭面垢左徒垂芦帘于纸阁然篛叶于瓦垆朋慵迎兮勿送戸罢阖而不逾柏虽生兮上藁桐已疈而无肤斯人去兮猿鹤散幸茅亭之尚在对鱼幢之咫尺而转觉其空虚生乃取介白之遗字县擘窠之大书志先民之轨躅作后学之范模岂非仁心仁术视冨贵利达买宅者攸殊今吾与诸子饮食宴乐于此倡予和女安知后之游者覩题壁之作不旷丗而相感诵清风之穆如重爲告曰四坐莫諠吾言不渝诸君卜筑近在郊郛吾独寥寥栖小长芦目极百里何山可居相生之宅其乐只且兄分布被母御板舆妇采苹而采蘩子耕菑而耕畬烹泉则京挺都篮并载入市则修琴卖药非迂郊关一舍而近津渡扁舟可唿行不苦于趦趄䇿不借乎翼扶我舟弗劳我仆免痡访翠墨而椎拓搨黄卷而流输凡灵威所守唐述之储莫不签题置笥装界开圗尔雅释寓齸之属离骚笺草木之疏仆虽耄矣耽与道俱奇文疑义犹冀相须友直友谅爲德不孤思载家具旁生层栌卜邻晨夕我与尔夫檇李赋嘉兴古之檇李也檇遵爲切许愼说文解字从木有所擣贾思勰嫁李法腊月中以杖微打岐间正月复打之足子殆擣之义与府治西南二十里旧有檇李城今芜没李惟县东十里净相寺有之近苦官吏需索寺僧多伐去将来虑无存矣考之圗经俱不载因体物成篇辞曰植物有李兮应玉衡之星精受命南国兮特以檇名产维扬吴会之交兮载于鲁春秋之经旣殊河沂之黄建兮亦不类房陵之缥靑夙传九标之称允宜五沃之土自空城之芜没迁净相之梵宇获要术于齐民授灵方于老圃甎着树以分岐犂不耕而用拊当其温风始至法苑徐开井上勿遗螬食林间恰有禽来价方髙乎朱仲种不譲夫颜回果熟偏蕃枝低易拜浆均玉乳之棃品胜红云之柰相珍果之离核县弱缕而虗中异怀仁之桃杏必待嫁而分丛宜登玉盘宜沉氷水雪素蕅而并陈配甘瓜而两美传诸故老一事矜奇遇入吴之西子臙脂之汇舟移经纤指之一掐量心赏之在斯何造物之工巧兮化千亿于来兹虽彼美之云亡兮髣髴若或覩之人情重故郷兮虽小物而増慕矧俊味之得尝兮信土产之有素怅圗经未之及兮迺宣豪而作赋曝书亭集卷第一曝书亭集曝书亭集卷第二曝书亭集卷第二秀水朱彝尊钖鬯古今诗旃蒙作噩村舍二首村舍朱生感遇作也生年十七爲赘壻避兵五儿子桥村舍有牛宫架以曲尺木牸牯盈四三恋此共泥伏牧童驱使行跨之上原陆日夕齐下来各自䑛其犊吾生命不辰早岁去邦族父母谓他人安敢望拊畜吁嗟犊不如寝讹从所欲村舍有鸡栅树近蓬门枢晓日披其樊一雌将衆雏村妪导之前握粟唿朱朱当前或更却母啄子必俱吾生早离家南北忽相踰父母谓他人衆中益羇孤吁嗟鸡不若骨肉长相须夏墓荡二首夏墓荡前停钓䑳荒沟极浦易迷津夕阳满地北风起飞遍芦花不见人干戈静处见渔师羡尔花源信所之岂意义鱼艇子集杀机不异鋭头儿过丘生丘生避地夏湖曲独伴流泉结书屋茅柴酒薄留故人破甑夜烧风折木柔兆阉茂晓入郡城轻舟乗闲入系缆坏篱根古道横边马孤城闭水门星含兵气动月傍晓烟昏辛苦郷关路重来断客魂悲歌我欲悲歌谁当和者四顾无人㷀㷀旷野过吴大村居泛舟经谷口迢递入林端一径野烟夕孤村返照寒榴花赤玛瑙竹色靑琅玕满酌主人酒休歌行路难漫感淮阴昔未遇旅食昌亭年薄俗爱惜费晨炊固宜焉哀哉赵元叔日叹囊无钱男儿虽落魄宁受衆目怜相逢游侠子白马黄金鞭揖我入酒家饮我斗十千临觞忽不御拔劒心茫然暝暝投人外宿桑柘蔼阴阴独树归禽少平川隐雾深松篁初月上钟磬夕阳沉渐觉微风起寥寥山水音平陵东平陵东蒿艾蓬尔爲谁劫义公摐者金伐者鼓缚义公大旗下帐前力士头虎毛传唿欲下五尺刀如可赎君归卖白马我归卖黄犊强圉大渊献捉人行步出西郭门遥望北郭路里胥来捉人县官一何怒县官去边兵来中流箫鼓官船开牛羊槖驼蔽原野天风蓬勃飞尘埃大船峩峩驻江步小船捉人更无数頽垣古巷无处逃生死从他向前路沿江风急舟行难身牵百丈腰环环腰环环过杭州千人举櫂万人讴老拳毒手争敺逐愼勿前头看后头马草行阴风萧萧边马鸣健儿十万来空城角声呜呜满街道县官张灯征马草阶前野老七十余身上鞭扑无完肤里胥扬扬出官署未明已到田家去横行叫骂唿盘飧䦨牢四顾捜鸡豚归来输官仍不足挥金夜就倡楼宿北邙山行北邙山前望行路素车白马纷朝暮谁家丘墓树巃嵸白杨枌槚松柏桐黄金爲凫石爲马鱼灯荧荧照泉下古碑崩剥无岁年后人于此犂爲田雄狐侁侁兔矍矍人声夜哭乌声乐春晚过放鹤洲问讯裴公岛春来㡬度游古墙修竹上潭水落花浮烟雨无人境山泉放鹤洲鸱夷今不见往事问渔舟雨后即事二首暑雨凉初过髙云薄未归泠泠山熘遍淅淅野风微日气晴虹断霞光白鸟飞农人乍相见欢笑款柴扉一雨平林外羣山倚杖前蛙声浮岸草鸟影度江天鸣磬上方寺扬帆何处船坐疑秋气近萧瑟感流年野外野外疎行迹深林客到迟江湖殊后会风雨惜前期秋草飞黄蝶浮萍漾緑池南楼夜吹笛寥落故园思舟经震泽泽国东南逺楼船旧荷戈明霞开组练恶浪走蛟鼍横海将军号临江节士歌重来巳陈迹叹息此经过着雍困敦董逃行我欲上登崆峒谒见仙人韩终两骖白鹿云中轻车超忽西东驾者何人木公旁有千载玉童耳长覆发丰茸天门阍者苏林复开阊阖招寻靑蓝紫桂成阴淸风细雨吹襟提壶设席盍簪苍龙白虎交临投壶六博无方中筵促坐芝房有美一人淸扬轻躯畅舞洋洋宛若龙游鹄翔淸歌妙曲难忘四坐欢乐未央曈曈日出榑桑五游篇崑崙有鸟自名希有东覆木公西藏金母飘风东来吹我西征路从弱水阿母未经云车隆隆土鼓逄逄道逢仙人言葬雷公河鼓渡河天孙设食奔星驰驱不见太白方丈之山其髙五千羣仙往来不愿升天少年子臂上黒彫弧腰闲金仆姑突骑五花马射杀千年狐雀飞多雀飞多饮啄野田里奈何卒逢黄鹞子谁其救者弹以丸何用报君双玉环玉环如可得不惜黄花与尔食独不见靑楼百尺狭巷旁中有桂树临髙堂啼乌自将八九子鸣鹤散立东西厢情人碧玉小家女快马瑯琊大道王阳春三月独不见夜如何其守空牀曹三秀才读书馨菴同吴大访之遇雨留信宿故人多寂寞而子寄僧房不见长相忆因之暂裹粮野云停曲几凉雨滴虚廊欲问归津渡蒹葭一水长晚白屋生寒早苍烟向晚阴松门淸磬逺枫岸夕阳深坐听农人语多谙静者心荆扉犹未掩倚杖数归禽题项叟画柳吾家旧宅由拳北恰与胥山樵对门巷柳萧条今巳尽春风犹喜画圗存屠维赤奋若春江花月夜今夜江中月兼花照水濵春潮寒不起定有弄珠人芳树芳树不知名当君阶下生三春三月暮一雨一番晴看舞山芗曲听吹玉笛声相思人不见终日遶花行拟古东邻有女自名碧玉问年㡬何三六未足言采柔桑不盈一匊愧无南珠以慰心曲原田有雉艾而张罗爱而不见伤如之何静夜思静夜凉风天气淸开轩白露滋前楹忧人伫立愁屛营仰观北斗悬髙城浮云飘忽苍烟平谁家靑楼葳𬎼钥月寒沉沉夜飞鹊阿那瓌二首黄尘起䟤跋乃自渭桥过小袖织锦袍足踏深雍鞾问客家何方扬鞭两走马四角白虎幡招揺来阙下那呵滩闻欢当逺行泣下不可止大艑开江津懊恼铁鹿子乌栖曲天河漫漫月流光锦筵红袖灯煇煌城头乌栖夜击鼓吴王更衣西子舞同作王翃深宫乌啼天未旦城头击鼓明星烂吴王䜩罢星已希繁霜落树乌惊飞刘生京华多侠客勇略重刘生一劒酬然诺千金问姓名歌钟喧北里冠盖隘东平闻道龙城战军前更请缨当垆曲吴姬春酒解当垆随意丝绳泻玉壶五马漫夸秦氏女双鬟愁杀霍家奴小长干曲江水东流急风波正未安郎今何处去留妾小长干上章摄提格同沈十二咏燕节物惊人往事非愁看燕子又来归春风无限伤心地莫近乌衣巷口飞夏至日爲屠母寿临髙台将进酒君提壶我鼓缶君子且勿諠小人鼓缶歌一言我昔从东海上亲见上元夫人指爪长长鬓发翩翩吹瑶笙击石鼓宴者谁有金母投士玉女爲客豪靑虬白鹿相招邀钟山之李绥山桃李如缾桃如斗得而食之皆老寿今日髙堂上寿称觞一年三百六十日三百五十九日无如此日长夏日闲居二首同范四作兰草罗含宅蓬蒿仲蔚园桐阴初覆井瓜蔓渐踰垣归鸟檐前树斜阳岭上村无家昧生计漂泊信干坤草阁亲鱼鸟江天满芰荷行吟多泽畔晞发自阳阿傍水看垂钓因风听伐柯髙阳寻酒伴乗醉亦来过放言五首长门卖赋司马秦市悬书吕韦吾生恨不能早手载其金以归步兵眞成老卒德祖亦是小儿功名竖子先遂诗赋壮夫不爲髙士南州磨镜大夫吴市吹箫男儿不妨混迹何用匡居寂寥爲文思以冢葬对客宁将砚焚当年必无钟子后丗定有扬云种南山一顷豆瞻西畴三径松耕桑若得数亩吾岂不如老农八月十五夜望月怀陈大明月生沧海天横一气中遥怜今夜客相对与谁同应有良朋过衔杯学孟公思之不得见清露小庭空赠诸葛丈旅馆张灯夜未央相逢跋扈少年场同来大道朱楼上并坐佳人锦瑟傍白首悲歌非往日靑春把酒是他郷襄阳耆旧今寥落乗醉还须问葛疆怀郑客淞江连江枫树外烟水隔层波岁暮饥寒逼荒城雨雪多故人居谷口策马去山阿㡬日离居恨还应独啸歌寄家孝廉怀归当岁晏木落徧江潭作客应相忆离羣自不堪阴风连晦朔寒日下西南早晩依同病穷愁意亦甘重光单阏春日闲居幽栖城市隔好鸟亦来翔闭戸野桥畔读书春草堂有时攲皁㡌终日据绳牀且贳邻家酒狂歌尽一觞怀朱山人别时桂树秋相送衡门夜不见所思来春水生堂下语溪道中小县初成市经春罢荷戈陂塘湖水缓桑柘石门多入馔鵞儿酒愁人阿子歌蒲帆十八幅一半客经过东飞伯劳歌伯劳飞来燕飞去参辰天上重相遇谁家女儿十五余织成湘绮三条裾回身微步乍生尘巧笑明眸善避人郁金爲堂桂爲柱中庭新种相思树阳春巳暮花渐稀可怜髙下从风飞树萱篇朱明四五月萱草满中园花花连枝发叶叶从风翻移萱南湖濵树萱北庭侧亮无同心人馨香讵相识兔丝自有枝桃叶自有根黄花特小草何用通慇懃冶容无故懽柔条易顚倒本是忘忧花翻成断肠草休洗红休洗红洗多红渐白人心初不同爱好非前日红颜絶丗衆所尤美女入室恶女仇采莲曲采莲女两桨桥头去锦石清江日落时罗裙玉腕花深处采莲童素舸游湖中江讴越吹歌未歇朱脣玉面来相逢共道江南可采莲湖中莲叶巳田田攀花风动飘香袂照水萍开整翠钿翠钿香袂逢人少回看兰泽多芳草靑鸟飞来啄紫鳞白苹断处生红蓼云起暮流长飞花镜里香双双金翡翠一一锦鸳鸯鸳鸯翡翠飞无数兰桡并着轻揺橹素藕连根丝更柔红莲彻厎心偏苦谁家年少垂杨下出入风姿独妍雅岸上徘徊七宝鞭湖边踯躅千金马渌江肠断起歌声惆怅方塘一望平水上轻衣吹乍湿风中细语听难明沙棠舟系靑丝䋏相邀尽说江南乐白露初看翠盖飘秋风渐见红衣落横塘灯火采莲归隔浦歌声听巳希云间月出开烟树惟见沙明白鹭飞寄胡明府老去甘垂钓秋深叹转蓬虚堂惊蟋蟀凉露满梧桐隐吏思梅福忘年得孔融飘零方有日淸宴㡬时同鸡鸣东方未白鸡长鸣离人束带步前楹中闺切切再三语晓寒入室灯光清家童驱鸡误相触腷腷膊膊飞上屋读曲歌素藕生池中红荷浮水面与汝同一身本自不相见华山畿三首华山畿弩张不发箭知子未投机两相望侬非弧矢星安能长对狼奈何许安得凤凰子迎接侬与汝游仙三首东土非吾好西征岂惮劳何能从桂父且自学卢敖入水骑龙竹耕烟种鸭桃不知阆风去员阙㡬重髙八桂何时植双鸾此日鸣然犀分水族悬镜照山精片石临河见浮槎贯月行心知逢织女不待问君平少小璇宫织当牎机九张天孙分重锦价直百千强欲渡明河去牵牛不服箱谪来北斗下无计挹仙浆臣里臣里东家子生来十指柔巳矜能挟瑟不自解梳头蜡泪挑珠凤风帘控玉钩日长消午梦鬭草及春游玄黓执徐南湖夜闻歌者轻舟暗度古城东惆怅霜天落塞鸿谁向夜深歌水调伤心不待管絃终舟次平望驿舟人争利涉日夕更扬舲一水分平望羣山接洞庭风来潮约约烟积雨冥冥愁听严更发中宵尚未宁枫桥夜泊初月开平林繁星罗逺戍惊禽沙上鸣渔子夜深语遥闻歌吹声暗入枫桥去治平寺招提下山路一径转回塘墖影开初地钟声落上方阴崖深树緑斜日乱峰黄湖上扁舟兴沉吟意不忘中峰寻上人不遇中峰藤萝上亭午传斋钟无复惮长路因之策短筇山明石齿齿树暗云容容不见支公鹤相随尘外踪白纻词二首吴王宫中夜欲阑秋江露白芙蓉残靑娥二八罗裳单左铤右铤何娑盘明星满天月三五城头坎坎夜击鼓君王旣醉不知音犹向灯前作歌舞天横北斗夜沉沉美人并进扬淸音白纻轻衣香气深玉钗乱堕无人寻此时但恐君恩竭急管繁絃那能歇明灯忽灭乌夜啼醉起更衣满江月江亭杨柳官亭外春来送客频伤心车马地泪尽复生尘古兴二首空井双桐落叶深铜缾百丈响哀音美人不见凉风至愁对秋云日暮阴罗生芳草緑汀洲少妇明妆北渚游日暮淸歌何处发苹花秋水木兰舟哭万儿提携犹昨日髣髴忆平生夜火铜盘泪春风竹马声无钱轻药物濒死念聪明迢递黄泉道沉沉恸汝行送王游粤好去羊城道吁嗟契阔深离羣空怅望惜别重登临零雨哀南土晨风念北林征途祭酒客天末渡江吟烟火蛮郷少山云驿路阴桄榔交岭树孔雀扰家禽去问杨孚宅归看陆贾金梅花如可寄幸慰故人心立秋后一夕同眭俞朱缪集屠斋凉风吹细雨萧瑟度庭阴把袂来何暮当杯夜巳深天边同落魄江上独愁心谁念新亭泪飘零直至今送袁还吴门袁郎失意归去来弹铗长歌空复哀天寒好向汝南卧酒尽谁逢河朔杯逺岸枫林孤櫂入平江秋水夕阳开要离墓上经过地知尔相思日㡬回题画四首林深屐齿未曽经万壑松涛偶坐听我若支筇来此地便携酒榼上茅亭緑芜逺近山参差露气暗浮松树枝乌篷七尺屡回首看到月明归未迟长林枫叶早霜催絶磴鸣泉激石回料得山楼听不尽絃桐欲写又徘徊竹梢藤蔓净飞沙冷翠疎林不着花羡杀幽人此髙卧更无剥啄到山家集句题王女史画莲可爱深红间浅红满池荷叶动秋风萦回谢女题诗笔一片西飞一片东昭阳大荒落即席送王朱同之松江杨柳靑靑覆板桥春江花月夜生潮停杯又是他郷别无那相思一水遥遣闷一雨竟十日萧条成暮春欢娱那有地岁月渐过人烟草天边路风花陌上尘良游如可再尊酒莫辞频闲情八首邂逅重门露翠钿娉婷不嫁惜芳年徒劳暇日窥香掾漫想横陈得小怜洞口桃花何灼灼江南莲叶更田田输他三戸人侥倖载上胭脂汇畔船生来里是比肩名两美须知定合并北地佳人矜絶丗西邻名士恱倾城何縁珠树成连理便拟香车驾六萌不分秦台漏消息玉箫先有凤凰迎家临大道不难知夹岸杨枝踠地垂春水白鱼多比目秋风红豆最相思飞龙药店虚存骨走马章台孰画眉多事定情繁主簿山南山北泪连丝宛转吴歌别有腔蜻蛉舟小露红牎梅花日暮风吹树桃叶春深夜渡江荀令香消烟何郎烛暗影幢幢思慿谢女题诗笔画作轻鸾六百双莲花细步上兰阶徐整同心七宝钗入室便应金作屋当垆须得酒如淮身前容易风吹袖梦里分明月堕怀五角六张看过了何愁作事两难谐舍后方池一水流䴔䴖鸂鷘信沉浮从敎露井生桃树更遣中庭种若榴锦段未通千里字玉箫犹隔㡬层楼不知桑叶城南路五马宁能共载不水北花南路不纡形相色授两心输莫须逺结千丝网且缓平量十斛珠大妇亦怜中妇艳新人定与故人殊鸳鸯有分成头白肯许飞还野鸭俱一自神珠别汉皐经春不见意徒劳门前种树名乌臼水上飞花尽碧桃三里雾同千里逺九重楼恨十重髙无因得似红襟燕恣拂帘钩日㡬遭渡黄浦极浦连天阙惊涛壮海门扬舲辞驿路放熘入云根白雾鱼龙伏苍烟日月昏楼台朝作市雷雨暗翻盆疏凿千年久舟航万里奔摩霄盘野鹤吹浪涌江豚杳渺通长岛虚无出逺村祠因黄歇起茸以陆机存上客今何在髙文不可论乗槎应未得揺落问干坤龙潭晓发晓发白龙潭移舟緑杨岸篙师暗中语行客水边饭鸡鸣潮始来月落天未旦冥冥烟雾生稍稍城鸦散乗风万里外击楫中流半慷慨游子心临江起长叹嫁女词唼唼重唼唼鸳鸯随野鸭谁家可怜窈窕孃容颜精妙难意量大姑生儿仲姑嫁小姑独处犹无郎媒人登门敎装束黄者爲金白者玉阿婆嫁女重钱刀何不东家就食西家宿七夕咏牛女二首浪传灵匹㡬千秋天路微茫不易求今夜白榆连理树明朝银浦断肠流瓜果中筵笑语微西楼凉月夜开扉无因得泛浮槎去亲向天孙乞巧归南湖即事南湖秋树緑放櫂出回塘箫鼓闻流水蒹葭泛夕阳心随胡鴈㓕目断楚云长惆怅佳人去慿谁咏凤凰送林还莆田髙楼置酒觞今夕愁听骊歌送行客揺落深知羇旅情飘零况是云山隔林生磊落无等伦凤雏骥子谁能驯一朝忼慨辞郷里㡬载饥寒傍路人平生崔嵬好奇服流离耻作穷途哭往往诗歌泣鬼神时时谈笑惊流俗林生林生骨相奇昂藏不异幷州儿看君冨贵当自有不合憔悴留天涯髙秋别我闽中去行李萧条惨徒御客舍淸江万里船郷心红叶千山树九里湖边倚翠屛谷城山下俯清泠寒风江路兼山路落日长亭更短亭嗟予分手天南逺惆怅河桥送君返逺客休辞行路难髙堂应念还家晩送十一叔游中州二首木叶下亭皐西风一鴈髙驱车千里道结客五陵豪河水浮官渡关门鎭虎牢骊驹方在路尊酒意徒劳旅馆凉风起秋城画角哀天涯方逺客祖道且深杯山色阴中岳河流绕吹台梁园多雨雪岁暮好归来送和尚住持太白山越山东望路迢迢涧口寒藤度石桥惆怅空林飞钖逺海门秋雨浙江潮送屠入闽故人千里去风雪上行车南浦悲长路西河叹索居江猿啼逺近天水入空虚莫作经年别髙堂正倚闾逢姜给事黄门先生官左掖力欲拔山气辟易虎豹天关闭九重孤臣血肉徒狼借东莱蜃市易沉沦南国相逢泪满巾靑鞵布韤江湖外谁念当时折槛人简陈秀才几日秦嘉去应留赠妇篇盘龙明镜好双笑玉台前长安卖卜行赠吴三集杜句翻手作云覆手雨长安布衣谁比数天涯涕泪一身遥避地何时免愁苦男儿性命絶可怜实籍君平卖卜钱身上须缯腹中实长安市上酒家眠酒酣拔劒肝胆露勾陈苍苍玄武暮人生万事无不有丗人那得知其故扬眉结义黄金台亦知穷愁安在哉可怜怀抱向人尽黄帽靑鞵归去来寂寞江天云雾里舍南舍北皆春水龎公隐时尽室去我独何爲在泥滓强移栖息一枝安百遍经过意未䦨复有楼台衔暮景也从江槛落风湍多才依旧能潦倒百壶且试开怀抱但觉髙歌有鬼神不知明月爲谁好吾兄吾兄巢许伦路难悠悠长傍人可怜爲人好心事终日坎壈缠其身无题六首金谷繁华地风流石季伦量珠凡㡬斛买取堕楼人织女牵牛匹姮娥后羿妻神人犹薄命嫁娶不须啼梦逐山头去身从掌上回黄金如结屋先筑避风台月映凌波韤风飘出水衣莫敎仙犬吠花下阮郎归汉臯珠易失洛浦珮难分不及闲男女肩挑六幅裙养就芙蓉粉匀成十样牋相思无别语只解劝归船哭王处士六首书信传初到铭旌巳在途今来纷涕泪昔别念须㬰迢递悲长道艰难丧老儒山阳怀旧赋流恨满江湖逺道将归客孤舟返旧林招魂迷楚水卧病絶吴吟梦里罗含鸟嚢中陆贾金犹怜别时语悽断故人心江海飘零日秦川丧乱余凄凉蒿里曲生死秣陵书零雨沾靑草髙原哭素车南山桂揺落无复子云居知已从今少平生负汝多人生看到此天道复如何流水笳箫曲悲风薤露歌王猷竹林在旧径不堪过落日明丹旐飘风卷繐帷途穷偏作客身老独无儿书籍今何託人琴不可知髙山空有调回首失钟期相送悲长别还家惨独行流连简书札次第念交情自有箧中作何难身后名泉台应快意未必似平生曝书亭集卷第二曝书亭集曝书亭集卷第三曝书亭集卷第三秀水朱彝尊钖鬯古今诗阏逢敦牂同舎人五兄登观山顶杖策荒涂外慿髙逺树重微茫开积水缥缈见孤峰细雨春归鴈深山日暮钟何年共招隐相伴入云松送王游岭南送君西去大江深回首云烟枫树林岭路千山万山外相思孤月梦中寻寄怀徐孝廉忆别吴山事隐沦相思烟草历冬春余杭溪水空千尺不见双鱼白锦鳞赠别王山人王猷原爱竹图画得天眞老去贫尤甚年来妙入神与余情不浅倾盖日相亲纨扇题敎遍屛风点更新萧疎抽直干苍翠染丛筠雨暗潇湘夕烟浮鄠杜春枝柯纷异色水石尽堪珍国史传文苑君家有舍人风流存髣髴淸切典丝纶散直矜通籍吹箫狎比邻一朝翻毁裂万里㡬逡巡能事原殊俗当时信絶伦昔贤从脱略似尔实悲辛白发重湖海靑山废隐沦狂歌老藤杖醉脱小乌巾不厌经过密惟应叹息频物情轻一艺有识定千缗相赏知何地思归及此辰郊扉余旧业云壑息劳筋早晩扁舟就三江共采莼示弟摊书仍不学万虑亦徒然就市非长策躬耕少薄田请缨今日事作赋㡬时传莫效诸兄嬾蹉跎媿昔年公过迟客无三迳浮杯自独园林栖堪永日瓢饮坐忘言竹戸靑虫网荷风翠鸟翻更看凉月上徙倚向南轩七月八日夜对月素月弦初直淸宵漏转添乍堪盈手赠无复两头纤影动明河鹊凉生碧海蟾玲珑看不定试上水晶帘得谭七表兄西陵书集杜鰕菜忘归范蠡船断肠分手各风烟更爲后会知何地自断此生休问天纵酒欲谋良夜醉将诗不必万人传江山路逺羁离日郭外谁家负郭田俞移居八首集杜乱后居难定临江卜宅新入门髙兴发对酒满壶频爲客裁乌帽唿儿正葛巾平生飞动意披豁对吾眞寂寞书斋里幽偏得自怡美花多映竹小水细通池丘壑曽忘返招邀屡有期论文或不媿步屣过东篱田园须暂住版筑不时操落景闻寒杵墙头过浊醪杂花分戸映乱石闭门髙试问垂纶客吾何随汝曹简易髙人意村花不埽除日长唯鸟雀客至罢琴书晒药安垂老钞诗听小胥由来意气合岁晚莫情疎卜宅从兹老幽居不用名倒衣还命驾髙枕笑浮生弟子贫原宪诸公厌祢衡看君多道气携手日同行隐者柴门内无村眺望賖圆荷浮小叶秋竹隐疎花帖石防隤岸倾壶就浅沙何时一茅屋来问尔东家牀上书连屋庭中藤刺檐看君用幽意胜槩欲相兼枣熟从人打杯干自可添此时同一醉与汝定无嫌满目悲生事终朝有厎忙丗人皆欲杀词客未能忘回首驱流俗过逢类楚狂吾生无倚着配尔亦茫茫怀黄十三客闽八月霜淸木叶飞关河秋望泪沾衣寒山桂树今揺落惆怅王孙尚不归鸎脰湖寄周四鸎脰湖边水临流好结庐桑麻深杜曲鸡犬扰秦余红叶层层树银花寸寸鱼耦耕兼有伴暇拟着丛书八月十三日夜汎月太湖爲爱淸秋月中流独扣舷艰难羣盗路寂寞五湖船白发从今夜靑山忆往年酒䦨愁不寐相顾意茫然十七日夜月待月凉宵静更深醉玉缸空城悬北斗流水入西江落叶纷无数惊凫起一双髙楼思荡妇兹夕定当牎旅兴呈舎人五兄二首旧宅乌衣巷凉秋白苎歌湖山归路逺风雨闭门多暗壑隐松桂深潭漂芰荷美人日迟暮芳草奈愁何旅馆三秋客端居百虑违张衡长不乐王粲竟无依夜月弹长铗凉风叹短衣天涯芳草尽我马亦怀归寂寞行寂寞复寂寞四壁归来竟何託男儿不肯学干时终当饿死塡沟壑布衣甘蹈湖海濵饥来乞食行负薪不然射猎南山下犹胜长安作贵人九日同张缪集钱宅分赋鲁酒饮未醉商歌调复劳百年齐下泪九日罢登髙短发参军帽重寒范叔袍旧来飞动意空羡五陵豪旃蒙协洽谒广陵侯庙钱塘江干有广陵侯庙其来古矣乙未三月将之越中问渡展谒庙下按枚乗七发观涛于广陵之曲江丗疑广陵国爲今扬州府治然元季钱思复试罗刹江赋证曲江即浙江杨廉夫韪之时号曲江处士而曽子固撰越郡赵公救灾记中有广陵斗门合之伍子之山胥母之场疑义可析因赋絶句纪之江月松风者思复自题其集名也昔闻江月松风客赋证钱唐是曲江不见郊关广陵庙灵风长拂旧旛幢固陵怀古越王此地受重围置酒江亭感式微想像诸臣纷涕泪凄凉故国久暌违天寒竹箭参差见日暮乌鸢下上飞犹羡当年沼吴日六千君子锦衣归萧山道中古树参差暗春禽旦暮鸣东西开水市髙下筑山城翠竹千家静淸江二月平昔贤栖隐地巖壑有同情梅市仙吏经过处空江日夜流何年市门去千载渺难求竹暗淸溪路沙明白石楼羇鸿与孤客归思两悠悠鑑湖狂客当年归四明经过遗迹不胜情澄湖一曲明如镜身在山阴道上行雨坐文昌阁芳草辞南浦晨风寄北林佳人天路隔帝子水云深风雨他郷别羇愁薄暮心冬靑巳无树忍向六陵寻偕谢吴登倪尚书衣云阁飞楼跨百尺画栋长氤氲我来偕客一延伫置身髣髴云中君忆昔楼成时尚书归田里北海方看尊酒开东山终爲苍生起自从龙驭归鼎湖公亦仗节死京都子规燕市寻常见白鹤辽东岁月徂十余年间亭巳坏游客经过増感慨噫吁嘻黄公授命大中桥魂兮欲归不可招千门白下緫萧瑟何况尚书一室请君下楼歌莫哀回首髙城月东出谒大禹陵二十韵夏后巡游地茅峰会计时双圭开日月四载集輴欙国有防风戮书仍宛委披贡金三品入执帛万方随相古洪流割钦承帝曰咨寸阴轻尺璧昆命有元龟自授庚辰籍宁论癸甲期清都留玉女恶浪鏁支祁荒度功攸赖平成理自宜神姦魑魅屛典则子孙贻明德由来逺升遐亦在兹丘林无改列弓劒祗同悲回首辞羣后伤心隔九疑鸟耘千畞徧龙负一舟移断草山阿井空亭岳麓碑芒芒怀旧迹肃肃礼荒祠黄屋神如在桐棺记有之筵谁包橘柚隧或守熊罴共讶梅梁失因探窆石遗朅来慿弔处拜手独陈辞南鎭稽山形胜郁岧嶤南镇封坛丗代遥絶壁暗愁风雨至阴崖深护鬼神朝云雷古洞藏金简灯火春祠奏玉箫千载六陵余劒舄帝郷魂断不堪招晚过宝林山寺春风从何来吹彼芳树枝客心坐惆怅日夕千里思出门异南北独往任所之眷言登兹山巳见西日驰羣峰趋戸外出没成参差置身空蒙间怳忽飞来时向下听鸡犬极视穷髙卑沉沉西林路光闇从此辞回瞻白云合林外钟声迟遶门山修途縁广隰川暝髙烟平迢迢前山路落日西林明舍舟复登陆慰我巖壑情斧斤山林外白石丁丁鸣危梯悬木杪幽谷闻人声阴晴古壁暗髙下苍崖倾或见山火出时闻猿鸟惊平看雷雨黒下视源潭淸微风吹素浪日夕沄沄生山田足禾黍水石明柴荆何年此幽栖深谢丗上名无爲在城市戚戚多所营舟中望柯山朝光丽华薄清川荡浮澜檥楫临江皐流目肆遐观丹葩眩重谷素云冒曾峦我行旣迟回顾景多所欢靑林翳巖桂香风过崇兰空亭邈孤髙修竹自檀栾缅怀古之人知音良巳难蓬莱阁晚望源水桃花树树春风燕子家家目断江南归思愁人不在天涯再过倪尚书宅题池上壁尚书池馆古城边卷幔山光绕座前一自鼎湖龙去后难期华表鹤归年石廊细雨生春草蒿里悲风起墓田枉付尼师作精舍粥鱼茶版此安禅若耶溪若耶溪头春水深南风北风樵采音浣纱女儿不得见清江日暮愁人心蕺山亭子石磴层层上凭髙四望同君王遗迹在寂寞古亭空緑水人家外靑林岛屿中昔年生聚日辛苦旧江东弔王义士中丞弟子旧家风杖屦相随誓始终闭户坐忧天下事临危眞与古人同短书燕市遗丞相余恨平陵哭义公此地由来多烈士千秋哀怨浙江东岳忠武王墓宋室偏安日眞忘帝业艰但愁诸将在不计两宫还鄂国英雄士淮阴伯仲间策名先部曲薄伐自江关赤县期全复黄河度㡬湾龙庭生马角雪窖视刀镮城下盟何急师中诏巳颁盈庭尊狱吏囊木谢朝班相狡妻兼煽和成主愈孱长城隳道济大勇丧成旧井银缾失髙坟石虎闲铭功存版碣铸像列神姦旷丗心犹感经过泪独潸传闻从父老流恨满湖山朔骑频来牧南枝尚可攀墓门人寂寞江树鸟缗蛮宿草经时緑秋花满目斑依然潭水月终古照潺湲表忠观城边碧瓦树灵旂庙口明湖濯翠微罢听缓歌归夜月独存丰碣对闲扉钱塘白马回犀弩玉座靑苔上锦衣保障东南功不细祠官异代岂相违归江南春事早二月巳飞花眼见芳菲尽吾生信有涯妻儿空待米风雨独还家自断无长策何劳感岁华横山蛟潭云根鴈齿阶旁覩怪石裂传闻此山隅有蛟出自穴崖倾箭栝门水暗玄黄血不见下山人怊怅芳菲节归次西小江行舟被捉夜宿蔡村田舍二首石壕逢小吏日暮捉人船断续淸江树冥蒙细雨天一身无倚着三命苦迍邅亟把迷津问萧山何处边野老原头立逢迎礼数増江村寒抱被茅屋夜张灯兵革愁何极桑麻话未能爲言官道近一舍是西兴拟古折杨柳辞手折杨柳条倒树孟津河十年来系马杨柳今㜑娑同作祁班孙上马不执鞭但折杨柳枝出门不垂泪但歌杨柳辞对月简周缪枫林初落日秋露渐沾牎仰视明明月遥临湛湛江游思陶谢并客有阮何双待发清溪櫂相要醉玉缸柔兆涒滩山阴道歌送沈十二我从山阴来却忆山阴道客舍髙歌一送君江南愁思盈芳草芳草碧迢迢离人千里遥靑山谢公屐白马伍胥潮潮来潮去春江路行车逺发西陵渡云暗淸溪梅市空风吹修竹柯亭暮迤逦镜湖边中流记采莲樵风空旧迹沉酿自成川谁家靑翰长相见何处红妆不可怜溪风桥云门寺流泉淙淙石齿齿我昔爱奇未到此送君逺游从此始直上秦山望海水送舍弟之山阴别情不可道送汝益凄其分手怅前路离居感后时山中伯禹穴江上伍胥祠何处无芳草池塘遶梦思午日吴门观渡胜日衔杯罢轻舟解缆初尽传迎伍相不比弔三闾画舫龙鳞见飞楼蜃市居云涛看震盪雷雨任吹嘘别有张筵客相邀吴市墟王孙五花马少妇六萌车芳树晴川外平沙夕照余泉声间丝竹人影乱芙蕖爲乐时将晚当歌恨不除闾阎成土俗天地感权舆江表遗风在承平旧事虚吾生多涕泪髙会辄欷歔将游岭南留别故园诸子骊驹长路起秋尘逺客淸樽不厌频握手相看犹未醉满堂明月照离人録别飘飘山上云决决沟中水居人语前除行子夜中起揽衣候鸡鸣束带复隐几上堂辞严亲入室慰妻子戚戚对弟昆依依向邻里临当掩柴扉行复顾桑梓睠彼双飞鸿徘徊不能巳金山登妙髙台髙台堪极目落景一登临衆水金陵下孤城铁瓮深平沙依鴈宿横笛想龙吟不见安禅叟寥寥江上心秣陵秣陵城阙暮云封估客帆樯落日逢万里星霜沙塞鴈五更风雨掖门松长江铁鎻空千尺大道朱楼定㡬重此夕愁人听鼓角惊心不似景阳钟采石采石矶边积雪晴横江馆外暮潮生金陵美酒百斛尽明月满江空复情小孤山北船乗长风南船载柔橹篙师戒晨征渡口动津鼓雾净开孤峰沙明横极浦逶迤经前山日色未亭午半岭界楼台参差近可覩离离金碧光窅窅神灵雨逺望空愁心沿流采芳杜大孤山两孤去百里宛在中流半匪独形胜殊气亦变昏旦天梯鬼斧开庙火神鸦散昭昭云月辉历历明星烂空水旣澄鲜浮光亦凌乱飘飖御泠风怳忽度银汉未有归与情空深逝者叹舟中望庐山昔予志名山梦寐五老峰今兹逺行迈舟楫欣来逢中流望员阙隐见金芙蓉空翠非一色飞云渺千重历历涧中水靑靑崖上松所嗟限于役策杖谁相从空愁石梁在缅怀虎溪踪巖栖不得遂惆怅东林钟望湖亭对月山色匡庐近湖光彭蠡开异郷频见月孤客乍登台逺树雾中失浮云川上来离心似黄鹄中道一徘徊封谿聂侯庙返照封谿上停桡思惘然地传白鹿渚人记赤乌年箫鼓迎神曲帆樯送客船谁令戎马日万里入南天滩行口号六首白鹭洲前动客愁黄公滩畔驻行舟谁开瘴岭天边路惟见清江石上流铜盘滩急水西东两岸髙山四面风絶壁倒飞巫崃雨悬流直下吕梁洪黄茅崃外野人居潭影空明漾碧虚长箭短衣朝射虎鸣榔持火夜惊鱼断壑阴崖百丈牵斜风细雨万山连长年三老愁无力羡杀南来下濑船红霞深树岭云平两桨戈船石罅行浦口淸猨催客泪一时齐作断肠声羊肠鸟道㡬千盘设险宁惟十八滩见说一滩髙一丈直从天上望南安䖍州怀古横浦楼船静西风草树彫城荒百战在地入九江遥豪杰争先后山陵惨寂寥郁孤台下水流恨自南朝南安客舍逢陆郡伯兄以滕王阁诗见示漫赋忆昨君从柘湖至扬舲争发吴趋市京口相逢借问君檥舟扬子江心寺晴云缥缈散碧空歘忽破波生长风孤舟如巨鱼鼓鬛洪涛中川原迢递不可极布帆飘忽随西东我从鹿渚超长薄君到洪都更栖泊逺望开襟彼一时凭髙独上滕王阁兹楼崛起天下雄珠帘绣柱垂文虹当年王师此髙宴一时词赋推羣公留题眞蹟不可见烟云过眼须㬰变古来文采光燄长千载王郎信堪羡君家兄弟才难伍甫里声名动江左挥毫落纸气凌云坐令长才失千古我亦天南万里行白衣揺橹度江城闲云潭影徒回首南浦西山空复情大庾城边日将酉下马逢君复携手座上新开北海樽客中饮我兰陵酒酒䦨相示絶妙辞九茎胜食斋房芝曲终定有湘娥怨读罢如闻帝子悲当前胜地不得上使我沉吟一惆怅舟楫重过定㡬时云山满目知无恙明发梅花岭外看长从驿使报平安侧身天地多知已且莫频歌行路难度大庾岭雄关直上岭云孤驿路梅花岁月徂丞相祠堂虚寂寞越王城阙緫荒芜自来北至无鸿鴈从此南飞有鹧鸪郷国不堪重伫望乱山落日满长途浈阳崃吴山多逶迤粤山独崭嵓壁立千仞余洞壑俯穹嵌子午见日月朝夕鸣松杉天风一以至萧瑟吹江帆悬崖答长啸空翠湿征衫侧闻飞仙度逺见浮云衔何当斸灵药坐惜无长鑱香炉崃何年香炉崃擅此香炉名匡庐与会稽秀色同削成篁径散彩翠溪流澹澄明靑云结车盖白日悬霓旌孤舟泛容与百丈纷纵横人影如沙虫林林川上行夕阳下长坂猨鸟尽哀鸣征途渺何极恻恻使心惊大庙崃连山何迢迢迢迢夕阳外我行曽㡬时虚舟入靑霭崖倾断车箱庙古阴松桧遥见灵旗翻微风响淸籁川光与天容上下如衣带累累白石明窅窅浮云晦日夕故郷心山川渺吴会羚羊崃泠泠髙崃水际晓烟光微一闻征桡发宿鸟皆惊飞浦树旣迢迢山云亦依依谿回修竹静日出行人稀双崖信奇峻屹立如重围猨猱相叫啸水石湛淸辉遂令游子心万里亦忘归林栖如可得愿息汉阴机寄逺南风日夕度江潭旅梦还家路未谙寄语寒衣休忆逺更无霜雪到天南强圉作噩元日阴黯黕穷阴合萧条岁序迁故郷应雨雪絶域尚烽烟更忆髙堂上频思逺信传辛盘空自好谁爲介樽前首春端州述怀寄故郷诸子客舍千山外春城万里心草靑仍一度云暗结重阴往事随蓬转谋生愈陆沉承欢违菽水兄弟渺商参负米情空在离鸿思不禁此邦非乐土何处好怀音枉作穷途哭虚劳泽畔吟苍梧晴崃逺桂水暮流深梦断梅鋗岭嚢空陆贾金枫林悲落月苔石忆同岑燕笑应如昨沉吟独至今北归徒踯躅南望益萧森琼树佳人隔梅花驿使临短书知可报珍重问江浔珠江午日观渡蛮歌抚节下空江画舸朱旗得㡬双想像戈船犹汉日忽惊风土异郷邦芙蓉逺水迷花渡琥珀深杯覆酒缸近市靑楼经乱尽知无红粉出当牎五羊观中天台殿倚南溟玉珮云衣散百灵瘴雨不开烟树黒惊涛直下海门靑骑羊旧说朝仙驭衔谷何年降楚庭叹息遗墟今寂寞髙林空度羽人经篷轩落成曹方伯招饮纳凉即席分韵卷幔溪光夕开轩露气澄参差交月树升降护风灯幕府容疎放蛮天罢郁蒸南园多胜友况挹酒如渑羊城客舍同万严陈薛醉赋客舎所居堂胜侣时相求兴来携手一展眺怳如孙楚之酒楼楼头取酒恣驩谑逺胜十千宴平乐海寺钟声风末闻江城帆影樽前落夕阳飘忽晴满林须臾急雨来庭阴蛮天五月不知暑座客相看寒巳深我本芦中人易下新亭泪莫辞鲁酒薄拚作髙阳醉出亦复苦愁入亦复苦愁黄河之淸不可俟何用长怀千载忧陈拾遗严夫子罗浮四明两道士意气宁从杯酒生文章本是千秋事况今生涯羇旅中时危得不悲途穷丈夫三十不自立一身漂泊随秋蓬虽未白头成老翁当前有酒且痛饮明朝岐路仍西东同陈五过光孝寺浩劫虞翻宅沙门大士居寒烟万井外春树六朝余是日风旛动诸天夕照虚更寻濠上乐偶坐一观鱼越王台怀古君不见越山髙髙越台古复道逶迤接南武北望山头徧白云西临城下环珠浦由来形胜尽髙丘万里天南此壮游惊涛暗向扶胥落佳气晴连郁水浮忆昔中原逐秦鹿五军失利屠睢戮番君一出王衡山戸将从征入函谷天敎霸象开南溟宵分东井聚五星龙川县令起岭表被书移檄驰边庭声言三关盗兵至一时按法诛秦吏万人旣筑浈阳城千里还开雒王地汉帝当年爲剖符陆生燕喜出西都冠裳魋结须臾变文锦蒲桃絶丗无番禺之交一都会因山筑台落天外百丈回盘信壮观三时朔望长升拜自古羁縻称外藩谁令市铁禁关门不见鲛鱼重入贡旋看黄屋自言尊汉使陈觞更行乐紫贝明犀双孔雀重来锦石巳成山归去黄金遂盈槖一从蒟酱启唐蒙越骑校尉甘泉中是谁僇杀弃繻者江淮巴蜀纷来攻伏波下濑军三面楼船戈船齐敎战合浦珠崖隶海隅山姜扶荔移深殿尉佗城圯夕阳原建德园荒秋树根虚传避暑游宫阙㡬见浮杯出石门木棉花开山雨积鹧鸪啼处蛮烟碧旧井潜移郭璞城离宫半入虞翻宅人事消沉洵可哀千秋朝汉余髙台汉家遗蹟不可问吁嗟乎歌风柏梁安在哉东官书所见浦树重重暗郊扉戸戸关长年揺橹至少妇采珠还金齿屐一尺素馨花两鬟摸鱼歌未阕凉月出云间东官客舍屈五过谭罗浮之胜时因道阻不得游怅然有怀作诗三首枉作名山约兹来不易逢雨捎千径竹苔冷万年松锦鸟靑丘下霞书石室封向来独往地惆怅閟仙踪传道朱明洞堪留白石樵鸾凰曽可御蛇虎爲谁骄细草香金涧寒云束铁桥梅花清梦断彼美罢相要勾漏来仙令神灵得鲍姑丹砂不死药竹叶辟兵符白日飞蝙蝠红云泣鹧鸪何能振衣去敢复计穷途过朱十夜话屈大均黄木湾头月扶胥渡口舟日方逾北至火已渐西流过雨收红豆连波狎白鸥夫君若蕿草一见即忘忧赠张山人铁桥山人逸兴长草堂卜筑东溪傍弹棊击劒有奇术饮酒赋诗多乐方逢人岂惮霸陵尉画马不数江都王莫道雄心今老去犹能结客少年塲赠张五可叹张公子流离自妙年身孤百战后门掩万山前易下穷途泪难耕负郭田平陵松柏在余恨满南天赠髙髙生老画师往往赋新诗能事繇来重狂歌和者谁饮知犀首好情识虎头痴不向铜鞮去寻常倒接䍦哀莫处士浓花细雨落前檐忆别江楼暮卷帘今日天涯同调尽白杨荒草哭陶潜食龙目龙目原奇树嘉名自海区何年赋旁挺得与侧生俱黄拟支郎眼圎分汉女珠㡬人曽嗜此昌歜未应殊送曹方伯还里惆怅红亭酒登舻奈别何秋风空日夜岐路渺关河重以归与叹因之劳者歌还凭长短笛吹出感恩多夜泊西南驿生烟平楚夕隐隐见西南猎火寒归骑津亭暗落帆往来仍岭外憔悴即江潭纵有还家梦愁多巳不堪三水道中浦树髙原尽人家负郭稀夕阳明断塔风色上征衣老马长途伏饥鹰侧翅飞寒江日西下不送北船归崧台晩眺杰阁临江试独过侧身天地一悲歌苍梧风起愁云暮髙崃晴开落照多緑草炎洲巢翠羽金鞭沙市走明驼平蛮更忆当年事诸将谁同马伏波七星巖水月宫晨策遵北渚初暾丽阳崖凄淸曽飔发郁述素云霾横术越故蹊交林冠髙斋苍烟秀松果白石崇基阶以兹淸旷地结念澄中怀瑶琴虽无音山水调长谐何必答歗歌鱼鸟即朋侪怀新意犹眷抚往迹诚乖即事非浮欢眞乐亮难偕入景福洞登璇玑台绀宇陟旣穷灵域探未竭援萝巡倾崖窥巖辨修碣灭迹超重深拂衣避硉矹入窞惊坎习出泉自蒙发洩云晴未归石火寒不伐吹万聆天风明两见日月芳尘凝花堂象纬逼金阙阴涧待息心阳阿足晞发岁晏当来游毋令蕙草歇由香关至玉虚观遂转登絶顶山行不辞劳况非道路长石门攲层阿沙草敷阳冈仄径旣窈窕连峰复靑苍登髙睐千里矫首凌八荒飞鸟遗之音埃风吹我裳览彼终南诗有纪亦有堂亭亭翠旗列宛宛朱凤翔忘忧岂在迩爲乐诚多方何当启阊阖髙举朝紫皇下扶啸台陟阆风崖自蓬壶径汎舟入钟鼓洞髙寒肆冥捜幽异惬心赏穷梯背樵苏密径面篠簜睇后路旣回瞻前渚弥枉缅辞苏门啸重作剡溪访泉石匪自今亭台巳成曩其镗异短闻无射中奇响伟兹造化功流形信无妄津逮兴故超神渊道斯广怀哉谢人寰归与授吾党阻风珠江口漫成十韵疾风江上起舟楫尽停桡静听千林折惊传百丈嚻飞鸣连鴈落髙下断蓬飘急鼓峒人伐残虹飓母骄土嚢愁岌嶪板屋叹漂揺望入孤城近眞成一水遥空仓寒聚雀深树昼闻鸮长短谁家笛东西背郭樵驱驰嗟异域揺落感今朝惆怅王孙路怀归不自聊送严之惠阳相期且乐酒相见辄悲歌相送有如此相思知若何晴川疎树逺落日乱山多别后丰湖月闻钟应独过郁洲寒望一丘回枉渚独往失斜曛到地无南雪连天有朔云贪泉怀刺史蛮语问参军渐听寒潮落昏钟隔浦闻曝书亭集卷第三曝书亭集曝书亭集卷第四曝书亭集卷第四秀水朱彝尊钖鬯古今诗着雍阉茂将归留别粤中知已请君膝上琴弹我游子吟哀絃激危柱离思难爲音賔御皆烦纡何况居者心于役旣有年归哉方自今不辞路悠长眷此朋盍簪山川一以隔邈若商与参行迈日靡靡忧心亦钦钦汎舟沧浪天驱车遏云岑中诚何用写执手情靡任崃山飞来寺花宫萧瑟暮云间絶磴藤萝迥莫攀一自髙风留帝子至今修竹满空山澄潭犀去沉金锁古洞猨归带玉环此夕登舻浑不寐更敎沿月弄潺湲凌江道中逺客千行泪离程一叶舟生憎江上水不肯向东流杨历巖观瀑布水瞻涂越修畛遵渚拂芸苕驾言陶嘉月采隐涤氛嚻舍车循曲汜扪葛升陵乔柔荑挺英蕊灌木蔚丰条仰沾潺湲沫俯聆载道飇逝者如斯夫洊至非崇朝静观羣化迁始悟万象超一鼓丘中琴清响流山椒鸣鸟声相求潜虬德弥劭愿言絷白驹于焉久逍遥雄州歌四首雄州满目瘴云霾风物当年亦可怀大庾梅花连小庾正阶流水入斜阶緑榕万树鹧鸪天水市山桥阿那边蜑雨蛮烟空日夜南来车马北来船浈江西下墨江流来鴈孤亭春复秋十部棃园歌吹尽行人虚说小扬州山头风急雨凄凄篁竹荒茅一望迷纵有归人归未得空劳夜夜子规啼席上留别陆兄但秉中宵烛重爲旅客吟骊驹即长道丝竹本哀音越峤停云逺秦关落日阴无劳岐路别酒坐巳霑襟庾岭三首不随野雀栖不挹斜阶流顾兹非我郷胡然久滞留侵星陟长阜亭午次崇丘丸丸靑松偃郁郁玄云浮有渰自东来毕景忽西遒征夫念独宿徒御方相尤相尤夫何爲独宿在车下往矣岁聿除来思月惟夏大仪互回游芳华两徂谢回车感长途如岁匪遥夜我马旣巳瘏征夫夲靡暇曰旦候鸡鸣严程起夙驾夙驾踰秦岭连冈势逶迤一爲愁霖唱慨彼东山诗沾我征衣裳素丝以爲缁不愁裳衣湿所嗟徒御饥薄寒忽中人不异三秋期言旋虽云乐翻使我心悲谒张曲江祠峻坂盘神树阴崖凿鬼工芳尘羽扇冷春燕玉堂空不覩关门险谁开造化功经过遗像肃千载岭云东晚过东山寺飞阁流丹蚀层峦积翠多松间明月在惆怅下山歌题南昌铁柱观丹甍缥缈丽层城铁柱纵横鍊紫清阴洞蛟龙晴有气虚堂神鬼昼无声游人自爱登髙赋仙吏仍兼济物情雷雨忽愁天外至江湖元在地中行登膝王阁峻阁峙洪都凌虚落照孤萦回穷岛屿波浪接荆吴旧地君王赏分封礼数殊霓旌千骑入玉佩㡬行趋水汎鱼龙宅花浓蛱蝶圗星霜歌舞换俯仰物华徂蹟以三王重名将百代俱雄文思往事髙兴亦吾徒䦨槛看如昨登临信可娱西山开积雨南浦散平芜作赋秦公子行吟楚大夫由来凭眺地襟带有江湖阻风吴城客路愁何极淸樽幸未空匡庐长在望不厌石尤风舟次彭泽悼万孝廉涕泪千秋在田园万事非悲风彭泽柳宿草首阳薇但有靑蝇弔虚传白鹤归秣陵书不逺何处觌音徽秋浦秋浦沙寒鹭浴敬亭山暝云流何处吹来片雨回风正湿邻舟乌江谒西楚霸王庙山前松柏愤王宫遗恨当年尚不穷忽见诸军尽垓下愁听父老说江东美人罢舞余春草骏马悲鸣自朔风万岁来游还此地千秋霸业有谁同还家即事四首回首辞江海惊心念物华渐看郷树近弥觉旅程賖避地虚留井无田学种瓜重爲庑下客慙媿说还家逺客朱颜改髙堂白发新长贫谋半菽㡬日且兼珍遂有耕田计无劳陟岵频南陔兰可采眷恋及良辰卜筑仍无地来归转自怜痴儿犹昨日病妇巳连年扇有蒲葵揽牀移莞蒻眠浊醪供取醉不向酒垆前至此犹余悸于焉暂息机不辞新蜡屐重理旧鹑衣鬼笑刘龙拙车看袁绍非生还良巳幸长铗㡬人归雨中陈过偕饮酒楼兼示徐吴门十日风雨恶决明花开忽复落游人登髙愁未巳客子入门惨不乐陈生疎放良可喜雨中过我临顿里却话平生同调人吹篪击筑皆知已皋桥桥西多酒楼妖姬十五楼上头百钱一斗饮未足半醉典我靑羔裘坐中临觞忽不语南州孺子髙阳侣同是东西南北人明朝酒尽归何处吴江顾处士扁舟过访留所画山水圗幷新诗见赠集杜句酬之君不见东吴顾文学前者途中一相见同心不减骨肉亲素知贱子甘贫贱故国平居有所思数篇今见古人诗飘零巳是沧浪客酒后尝称老画师画师不是无心学合沓髙名动寥廓漫劳车马驻江干数问舟航留制作春山无伴独相求请君一来开我愁乗兴遣画沧洲趣舟楫渺然从此去乃知变化不可穷意匠惨澹经营中阴崖却承霜雪榦山木尽亚洪涛风尤工逺势古莫比云白山靑万余里虚无只少对潇湘天下何曽有山水浴凫飞鹭晚悠悠琴瑟几杖柴门幽呜唿何时眼前突兀见此屋独立缥缈之飞楼屠维大渊献喜罗浮屈五过访春风蝴蝶飞緑草南园遍知是麻姑五色裙罗浮山下曽相见开门一笑逢故人逺来问我桃花津若非緑玉杖定跨黄麒麟不然出入京雒一万里何爲布素无缁尘相知乐莫乐不用金箱图五岳况今天地多战争赤城华顶风烟惊山阴道士不得见四明狂客谁相迎由拳城南春可惜竹石如山水千尺从此扁舟范蠡湖长歌来往裴休宅赠颜桐郷颜氏子才大最能诗往作靑齐客论交游侠儿星流赭白马日射黄金羁不惜归来困箪瓢乐可知送王入蜀省其尊人观察向晚东城下骊歌不可听宁亲逺行迈送客出郊垧去马黄金络离筵碧玉缾山花开古驿河柳遍长亭絶域春零雨浮槎夜挂星连天秦栈树如日楚江萍巳见投三崃曽传役五丁飞云横太白丹嶂落空靑蜀道难如此瞿塘险未经猿声流暗壑鸟路入晴冥好醉临邛酒重题劒阁铭还凭梁上月梦想对仪形渡钱塘渡口乗潮漾北风轻舟如马泝江东明朝又是山阴道身在千巖万壑中赠蔡五十一十里湘湖水回流入女墙君家湖水上时有落花香海月生江寺风琴响石堂更闻多古调识曲汉中郎梅市饮祁四居士宅同徐十五祁六分韵旧里仙人市遥峰玉女巖牎中交浦树槛外落风帆药圃穿篱逺沙泉近海咸绀园留过客黄独斸长鑱榻下同徐穉林中对阮咸坐来残暑退凉思入枫杉题祁六东书草堂爱汝谿堂静开尊乍卷帷江花平岸发山鸟过庭飞东海赋垂钓西山怀采薇一爲歌白雪髙调和应稀祁六坐上逢沈五东阳年少沈休文五载相思两地分今日谢家羣从在靑绫障外更逢君祁席上口占公子华筵醉㡬回玉箫金管夜重催他郷信美不归去一饮须倾一百杯祁六紫芝轩席上留别长路何年别幽居此地偏石林芝草秀兰泽荷花鲜上客且安坐主人犹未眠不知髙馆里丝竹是离筵显皇帝大阅圗爲吴金吾赋万历初太师张文忠公秉国劝驾大阅时兵部尚书吴公实典禁旅俾圗以传子孙锦衣都督同知尚书曽孙也出以观客圗长三丈余内自宫阙外至陵寝极于沙漠止焉繇是莱阳宋作赋南昌王作记而作诗以述之神庙垂衣日江陵緫百官揆文先奋武虑乱本居安殿上萧何履朝中贡禹冠孙通明礼乐方叔莅师干驾驭英雄在超腾士马驩车徒看翼翼禁旅尚桓桓画史眞能事披圗得鉅观丹靑荣顾恺宫室拟胡寛历历开城阙髙髙叠井榦虚无凌倒影缥缈结重栾太液波还静长杨露未干妆楼原自鏁圆殿不禁寒仙仗移平乐霓旌拥上兰忽惊千骑并旋讶六营团作气陈金鼓前驱建玉銮轻云承翠盖丽日表朱竿遂列堂堂阵爰升将将坛小侯班四姓大阅用三单紫燕双丝络花騘七宝鞍呈能羣角觝敎射集星弁觯饮筹无算铙歌曲渐䦨行知尘冉冉归想佩珊珊逺势工尢极平原绘更难萧疎连板屋迢递出峰峦百里生毫末诸陵望郁盘蓟门无火函谷有泥丸元老谋犹壮诸孙手泽完锦题探箧笥湘簟展琅玕对此成希觏因之感万端雨烟飞蜀锦霜雪皎齐纨赋愧王延寿謡同梁伯鸾仪章长在目珍重岁时看饮吴生宅吴郎爱客解千龄劝饮靑丝挈玉缾落日儿童齐拍手过江三日几曽醒食魱鱼白小休论小奇珍信可珍炎天来积雪入馔緫如银稻蟹时方早莼鲈思莫频不知江海上㡬处罢垂纶越江词山围江郭水平沙过雨轻舟泛若邪一自西施采莲后越中生女尽如花题越江词后钱霍翩翩公子剡川游五月山阴镜里舟自向花前歌妙曲若邪溪女尽风流曹娥庙观渡二首问渡要津吏沿流信楫师江空鸣社鼓风细飒灵旗遂入曹娥庙同观汉代碑浮江千载恨犹有弄潮儿小小邪溪女潜来事祷祈罢歌河女坐不上越航归斜日明金阙凉风到锦帏还持白团扇揺动五铢衣土城山和钱六江花江草满江关浣女淸歌日暮还曲罢彩云犹未散春风吹上土城山原作钱霍西施明艳丗间希此地曽经换舞衣春色不随流水尽暮山犹见彩云飞杂诗三首滔滔东流水中有西上鱼素鬐扬洪涛腾决势有余云雾生晦冥川岳助吹嘘白龙未变服胡然愁豫且亮无圗南志终返北溟居鶢鶋本大鸟海处扬波涛何意天风来吹之入鲁郊锵锵钟鼓鸣昂首思扶揺靑云铩其翮烈风焚其巢先时方笑言后至斯号咷骐骥服盐车猕猴骑土牛于心徒欲速爲计苦不周白洋旣覆粟太行亦倾辀择术昧先㡬焉能获所求寄屈五金陵新从白莲社旧事紫阳君贻我羣仙咏全胜十赉文风涛杨子渡松柏蒋陵云共有山栖志题书报尔闻同作周篔昭景元名族宗雷爱道流闻依灵谷住最近孝陵秋倚阁三松树浮江一叶舟匡山多胜侣何日虎谿游又徐善传说灵均裔经秋尚未还卜居那有地緤马定何山五岳朝羣帝孤舟下百蛮遂令哀郢曲流转到人间又朱彞鉴三闾文采后之子继清标少日矜奇服空门赋大招军容屯朔骑风物话南朝庾信伤心地江关入望遥八月十五夜集半逻钱斋有怀钱四旧识何颙宅嘉兴李绳逺斯年溪亭杂树交秋花低结子彞尊寒竹暗抽梢屡下南州榻嘉兴李良年武曾弥惭左顾庖山缾携㰂酒海盐钱尔复子湘野蔌出杬肴乐饮倾三爵嘉兴李符分虎賔筵赋载呶风多沉北斗绳逺云密自西郊肃肃离鸿下彝尊栖栖独鹤巢空堂惊蟋蟀良年凉牖落蟏蛸待月虚髙咏尔复停杯试解嘲小山栖隐处符怅望隔衡茅绳逺过筏公西谿精舎怀罗浮屈五留白下爲爱精庐好海宁朱一是近修还从胜侣探嘉兴屠爌闇伯连山藏磵戸屠焯昭仲百顷漾风潭嘉兴李镜明逺暇日同看竹嘉兴周篔靑士终朝罢采蓝嘉兴缪永谋天自汀洲萦曲岸嘉兴郑玥随始空翠入层岚嘉兴沈进山子静听莲花漏彞尊幽寻燕子龛李绳逺林泉访支遁李良年晨夕过刘惔李符慧业知相似一是玄言试共叅爌香云浮贝叶焯松火照金函镜坐起频移榻篔迟留此盍簪永谋漫须观露槿玥且与荐霜柑进髙兴虽云洽彞尊离怀緫不堪绳逺同心方逺道良年辍櫂复停骖符泽畔吟应数一是淹中卧未甘爌飘零曽蓟北焯栖泊又江南镜赤羽纷传檄篔靑鞵孰荷担永谋石城秋草积玥瓜步夕阳含进佳讯凭谁寄彞尊端居祗自慙绳逺西飞有孤鹤良年天末望苏耽符怀严客岭南老去严夫子辞家久不回升沉安可问时命转堪哀尚有髙堂在曽无驿使来遥怜望郷处日上越王台同曹侍郎遥和王司理秋柳之作回首秦川落照残西风逺影对㠝岏城头霜月从今白笛里关山祗自寒亡国尚怜吴苑在行人只向灞陵看春来巳是伤心树犹记靑靑送玉鞍同赋曹溶灞陵原上百花残隄树无枝感万端攀折竟随賔御尽萧疎转觉道途寒月斜楼角藏乌起霜落河桥驻马看正值使臣归去日西风别酒望长安初秋泊钱清江钱清江口水平堤云木参覃磴不齐川静未闻鸿鴈度雨昏时有鹧鸪啼逃名梅尉来吴市避地梁生入会稽枉自含情临北渚秋风袅袅草萋萋饮张司理南华馆题壁南园载酒劝君歌凉月纷纷照薜萝镜水连天八百里张星依旧在明河梅市对雨迟朱不至同吕祁分韵得泥字溪亭萧瑟水云低积雨千山极望迷落叶渐看沙径满寒乌偏傍女墙啼重来賔客仍羇旅此去郷关亦鼓鼙何事怀人坐惆怅且拚今日醉如泥留别董三离堂翦烛重烧烛深夜他郷说故郷作客萧条官舎下逢君歌哭酒垆傍明朝分手仍南北后会相期各渺茫长路烽烟惊海甸乱山风雨暗河梁上章困敦同杜俞屈三处士放鹤洲探梅分韵径转丛篁曲谿回石磴斜爲园传故相胜事复吾家晚日吹山雨阴云覆浦沙春风三百树犹有未开花送汪进士游岭南献岁发吴阊縁流抵建康北风吹五两㡬日上浔阳榕叶山城暗梅花驿路长回思旧游地飞梦到君傍和曹使君忆姚州酒歌二首姚州白酒白于泉醉客何论三百钱十月糟牀初满注莫敎焚却子猷船曹娥江口晚潮低两桨春船入会稽最忆黄冠攲倒日夕阳山色鑑湖西闻东莞查明府舅擢戸部书寄飞来双燕子逺自罗浮山爲报神明宰靑春万里还风烟辞粤峤车马下秦关从此相思梦无烦到百蛮寄顾处士东吴顾文学念尔亦穷途留客还鸡黍倾心及钓屠江城三岁别书札一行无何日能相访扁舟范蠡湖别杜石城烽火后孤客转浮沉乞食来吴市爲园失汉阴襄阳耆旧传荆楚岁时心还复扁舟去凄其洛下吟同魏周二处士集钟宅迟俞不至城隅急雨涨溪沙酒坐铜盘烛影斜有约南楼怀谢监起看江水落江花简朱十项奎昨日南楼䜩怀人到烛斜风前吟未足江水落江花寇至二首百里寒山下萑苻逺近齐探丸分赤白放熘各东西都尉金争摸蚩尤雾忽迷今宵闻野哭应有万行啼我友遭维絷空留旧竹林徒闻鞭甯越犹未释陈琳黄犊诚难卖靑毡讵可寻垂堂原有诫端不爲千金寿姚太学集杜五十白头翁经书满腹中畏人成小筑把钓待秋风黄卷眞如律淸樽幸不空看君多道气耻与万人同寄表弟查查容倜傥无与俦频年题诗黄鹤楼一朝携家忽西下挂席逺返荆门舟平生与予未相识相逢意气何相投往时寒食一百五鬭鸡要我东城游东城春寒吹细雨留我南轩长夜语坐中陈吴十数公一时倾倒相矜许唿僮将炙襄阳儿唤婢监㕑大堤女盘中尚进武昌鱼瓮头更出宜城醑别来㡬月不相闻闻道新诗更轶羣九日登髙还落帽三秋对酒定论文由拳城西白日短寒风凄凄雪纂纂舟楫传君数往来音书未得通情款妻子犹从庑下居朋簪尚遣堂中满年来我亦善留賔千金散尽空一身不知生产縁何事仍复饥寒傍路人只今交道非畴昔论心那得同金石空手徒令壮士惭因人逺道非长策劝君有钱须爱惜杨朱岐路见不悲阮籍穷途恸何益屈五来自白下期作山阴之游楚调闻髙唱吴航下旧京凉秋八九月招我固陵城射的仙人去笼鹅道士迎明湖凡几曲携手镜中行同作屈大均最恨秦淮柳长条复短条西风吹落叶一夜别南朝范蠡湖边客相将荡画桡言寻大禹穴直渡浙江潮送屠重入闽闽峤曽游地仙歌听未终花源凡㡬曲身入幔亭中梅市逢魏前年逢君射襄城山楼置酒懽平生淳于一石饮未醉孟公四坐人皆惊今年逢君梅福市潦倒麁疎已无比寒暑推移六七年眼前贫贱犹如此悲君失意成老翁况复奔走随西东揽镜不知头尽白逢人先说耳初聋山阴祁生贤地主好奇往往相倾许岂无上客朱与姜齐向髙堂饭鸡黍哀丝急管何其多酒酣坐起舞婆娑魏生魏生奈尔何百年强半成蹉跎天生汝才岂牖下何爲抱膝徒悲歌柯山柯亭山下路修竹暮纷纷衆壑千寻暗双崖一径分沙光明草树日气冷江云更忆中郎笛寥寥不可闻送钱六朱大同游白下髙咏方从月下闻佳书犹未换鹅羣一朝并马金陵去闲杀羊欣白练裙同王二登种山怀古招屈五翠磴盘云外苍山出水隈楼从飞翼上峰引卧龙回相宅先谋士成功倚霸才扁舟一以去髙鸟至今哀授命谁能尔知㡬不易哉古碑犹宿草春殿㡬寒灰流览穷髙下川涂足溯洄车书王会地云物怪游台郷路迷吴苑賔朋得楚材淸言同谢许妙道解宗雷不分征衣薄宁愁落日催成连能就我急爲抱琴来雪中得内人信河桥风雪断归航逺信沉吟祗自伤不道比来相忆苦虚烦锦字十三行古意二首凉秋八九月游子当逺行写心未及竟辕马顾我鸣我车驾君马我马驾君车徘徊四野中执手且斯须何用问遗君约指于阗玉上有龙子蟠下有鸳鸯宿缭以五色丝靑红与碧緑愿君一分手思我赠君时潜渊与皎日信誓终不移严冬十二月飞来双白鹄锦字盘中诗中央周四角君书我当报我书君当开徘徊一室中庶以喻中怀何用问遗君却月裁胷前缝以七孔鍼着以同功緜靑红与碧緑五色丝相连愿君一置腹思我寄君情辘轳与车毂辗转何时平寓山访屈五草緑南园积雨余溪桥宛转石门虚山头白鹤遥相待知有仙人射的居同宋使君游云门山频年客会稽爱兹山水幽咫尺云门寺经旬不出游朝霞开霁色喜见风雨收使君髙兴发要我登轻舟轻舟出遥汀人语荅淸泠流连石帆下遂至樵风泾北船吹以南南船吹以北欲问仙人居迢迢不可得仙人张射侯乃在云中弋一鹤西飞来拾矢淸谿侧鹤飞犹在沙回流泛若邪可怜谁家女颜色如荷花新妆映碧水一笑浣溪纱如云匪我思但弄邪溪月袅袅緑萝烟照见淸辉发际晓冲薄寒更衣度林樾郁金兰陵酒酌以鸬鹚杯一饮动一石不觉玉山頽扶我上马行有似乘船回便蜡阮孚屐来登任公台昔贤多奇怀眷此沧洲钓至今台下泉清风满云峤萧萧翠竹阴隐隐哀猨啸猨啸溪风生动影揺空明时从翠微半一听钟鼓鸣钟声来何迟及此夕阳时山寻子敬宅塔访辨才基明当凌絶顶更读秦皇碑山阴送叶六还当湖画舸乗风一叶轻红亭相送客相迎最怜小史如初日不劝离筵到五更山阴客舎送髙舍人还胶州公子翩翩狐白裘向予长揖返胶州西陵松柏阊门柳系马春风何处楼送蒋翰林归金坛自听骊驹唱弥令客思牵相逢才破月惜别巳残年红叶山中屐金沙渡口船遥凭千里梦飞度玉堂边万岁通天帖歌赠王舍人千金购墨妙摹自万岁通天年自从靖康乱人间始覩眞蹟传百年以来藏项氏年时记得曽开视虽无乌衣四七人尚有金轮十三字若非薛稷钟绍京安能运腕如天成银钩虿尾细豪发悬针垂露纷纵横表上中书勅开宴九賔咸列武成殿题扇书裙恍再逢看朱成碧谁能辨由来神物难久留昨日之日忽我遒留题巳入他人室想像空深异代愁王郎生长山阴县弱年通籍金闺彦赠我盈盈尺素书君家胜蹟重相见出门澒洞风尘多愿置怀中字不磨试将射的仙人鹤笼作山阴道士鵞曝书亭集卷第四曝书亭集曝书亭集卷第五曝书亭集卷第五秀水朱彞尊钖鬯古今诗重光赤奋若元日对雪简宋孝廉令节他郷㑹春盘上客偏乱云迷禹穴独鹤语尧年坐下山阴雪无愁射的玄明朝江口望定有孝廉船上元南鎭逢萧錬师夏后藏书日时巡到海陬周王经野地作鎭表扬州秩祀由来重神功未易酬河山维十道封爵视诸侯碧瓦云旗绕香烟石鼎浮笙箫陈里社巫觋醉春秋胜序羣贤至先生静者流眞形图五岳遐想结三洲绛县年须数黄庭义可求终期御风去长袖挹浮丘伎席赠王二松楼竹馆映淸辉半醉重窥玉女扉我欲传杯杯不放落花如雪满春衣山阴雨霁同杨大游郊外饮朱廿二墓下箪醪河边闲杖藜道逢酒伴相招携醉向南邻抱被宿际晓不听天鸡啼醒来忽惊海日出披衣却步无东西残流小草水决决舍南舍北犹春泥扬云不晓事要我登㑹稽香炉乍见紫烟起石篑尚有阴云低坐我石桥上影落桥下溪笑看屐齿折未得凌丹梯敝车羸马寒食下感念同游涙盈把新鬼今从故鬼邻百年谁是长年者我今持杯一劝君有酒且对刘伶坟从敎浣女溪头曲幷入山阳笛里闻侯山䜩集侯山山上放龟台百尺红亭镜里开试向花源齐列坐何如兰渚逺浮杯巡檐浦树迎人出卷幔洲禽拂席回我欲临风歌一曲起行松月重徘徊兰亭行赠朱大右军三十三修禊兰亭中一书兰亭序夭矫宛若天门龙我今生年与之同秋蛇春蚓百不工朅来山阴道栁靑桃复红车如鸡栖马如狗空使林泉落吾手朝来蜡屐思入山雨急风顚重回首吾宗䫇也书絶伦频过论书仍论文临池就我一题扇丗上俗学徒纷纷持觞劝君且倾倒晴日今年去年少曲水东流不待人春风吹徧兰亭草梅市访祁七明府留赠公子因忆亡友朱廿二出郭试寻梅福市临流不减仲长园白花结实垂垂绽红药当阶故故翻公子风流能爱客君家兄弟数开樽重怜旧日同游少肠断空山听晓猨山阴苦雨酬谢处士坐见天公笑何时后土干游人三月罢烟树六陵攒苦雨同张协佳书报谢安濠梁有髙兴春水更宜看与朱二十九约过杨大三江村居独树原头尽三江牐口深闻君理舟楫许我共招寻美醖千花露生鱼一寸鍼鼍峰如可望试作水仙吟赠祁七曹娥江上草初齐谢傅堂前日未西碧树红泉应有待春来丝竹正堪携赠沈沈生好画兼好诗昨朝和我春游词临风一曲歌未巳恼杀城南轻薄儿城南游女明珠佩靑翰舟中时并载生也经营意匠新纤纤貎岀当风带明眸皓腕倚芳丛修短秾纤思不同飞燕忽敎辞汉殿西施不见入吴宫尤长花鸟工没骨染草萦沙细如髪蝴蝶麻姑五色裙蟠桃汉帝千年核新制齐纨更可怜明朝催送下江船烦君画作相思树出入怀中敢弃捐彭山即事谁家三妇艳新妆静锁葳𬎼春日长一出浣纱行石上飞来无数紫鸳鸯重经彭山犹忆淸江旧板桥门前曲水细通潮垂杨不是伤心树那得长条更短条南鎭春游词黄衫白帢染缁尘惆怅花时巳暮春緫向越王城下住扁舟须负五湖人同作毛奇龄春船初发白苹开十里横塘晚未回南鎭祠前北风起夏王陵上雨飞来酬毛十九兼寄张五逝矣三春日萧然百尺巖知君南浦上朝夕望征帆湖水莼丝熟樱桃鳦鸟衔归期今巳近好遣报张杉偕曹侍郎施学使徐秀才姜处士张处士祁公子段桥玩月分韵得三字漠漠孤云合苍苍半岭含江山携谢朓风月助刘惔卧栁维舟数惊乌绕树三还同牛渚夜髙咏信无慙同王处士施学使陆处士汎舟西湖遇雨东风吹落日西下北髙峰欲往南屛路中流听梵钟回船沙岸火骤雨石门松不觉碧云暮凉烟生几重观海行赠施学使吾生空好游五岳未登一玉女靑童笑向人问君婚嫁何时毕朅来四月西湖边兴尽却返山阴船余杭春酒亦不恶醉来只向垆头眠宛陵施夫子贻我观海篇吴歈㑹吟不足听髙张齐瑟絙朱絃我歌且謡未终曲风雨秦松振崖谷天鸡叫罢榑桑枝羣飞海水揺空緑东临杰阁观蓬莱瀛洲草暖浮烟开丹田玉阙了可覩空中照曜金银台齐三士鲁两生由来此地才华盛我欲从公问姓名更寻徐市寻仙去亲向蓬莱采药行曹侍郎席上送别顾工部还华亭邹进士还晋陵古寺登髙尽平湖向晚晴琴书方燕息车骑更逢迎置酒从曹植同游倦马卿壶觞无算爵丝竹渐飞声近地多佳客中筵忽送行苍茫浮水国迢递计王程顾恺名元重邹阳赋莫轻曳裾当日异画壁一时倾皎月衣裳好微风羽扇淸潮回黄歇浦江入吕蒙城闻有南征士横行北府兵河桥分手处前路若爲情西湖竹枝词六首西子湖平镜面揩雷峰倒影象金钗云鬟妆就石新妇香草爲裙笋作鞵山到㜑留城下平桥从庆忌塔前横郎家侧近水仙庙可识水仙王姓名西曲谁家窈窕孃独开小店松毛场何年偷得江陵様织就女儿黄竹箱岳王祠外舞台偏半在湖塘半在田怕值油车苏小小劝郎骑马不如船养鱼庄说养鱼肥放鹤亭看放鹤归妾在凤凰山下住生来不见凤凰飞湖面莼丝寸寸长爲郎情好作羮汤朝云吹散峰头雨日出团团鸡子黄同作朱彞鉴段家桥边湖日阴石新妇下湖水深自从苏小西陵去松柏青靑直到今于忠肃公祠昔在狼山下军书犯近垧六师轻朔漠万骑失雷霆土木尘长满龙蛇岁不宁豆田沙浩浩黍谷路冥冥济丗须元老长材緫四溟从容持国计指顾悉兵形瑕吕安羣议刘琨表外廷嗣王仍历数髙庙有神灵旣罢金缯款无烦白马刑北辕旋翠辇南内启朱扃命巳甘刀镬功眞溢鼎铭春秋隆代祀俎豆肃维馨一自轺车至难期火停遗墟愁战伐大树日飘零碧草空祠长黄鹂过客听霜钟沉晓月风牖绕明星卞壸谁修墓巫阳数降庭谶还思雨帝碑欲堕江亭逺水澄湖碧流云暗壑靑千年华表鹤哀怨此重经徐吏部招饮西湖回舟即事吴姬纤手抱云和花下回船烛下歌此夕縁流思并载愁人无那月明多施学使招集湖舫朝骑靑騘马揺鞭似飞燕道逢尺一书要我出芳甸是时孟夏初澹荡南风遍天公忽大笑向下生雷电吾党三五人类古之狂狷脱我寻山屐登舻接髙宴作使平头奴行㕑具丰膳双丝白玉缾劝饮嘉鲂荐向暝更移舟浮岚夜频变平湖静无波皎如一疋练怳忽葑田中明灭金牛见左持鹦鹉杯右把琉璃研一笑问主人何似宣城县试画敬亭云贻予白团扇由净慈寺登南屏山絶顶晚憩壑菴精舍南山色苍翠宛若屏风张下视湖水深十里浮淸光是时溪雨止霁色开秋阳吴娃荡两桨送客上方塘静听烟寺钟忽落翠微傍緑萝挂絶壁紫葛悬层冈层冈何盘盘松林荫巖日公等皆好游我意雅相匹入洞窥乳泉登崖采蜂蜜失道苍耳中蒙茸久方岀出谷齐下山遂叩中林关山僧顾我笑拍手磐石间檐前桂树白镜里荷花殷攀荷坐更迟拂石影相并爱此精舍闲留连日将暝日暝未足愁浮云蔽崇丘雷声惊客听急櫂回孤舟吴山望浙江一峰髙岀万松寒磴道虗疑十八盘近海鱼龙吹宿雾中天日月转浮澜风帆岸压明珠舶仙树花浓白石坛旧是锦衣行乐地江山眞作霸图看湖上赠兰陵陈生西泠桥下水淸拟惠山流笑问兰陵客能来酿酒不寒夜集灯公房听韩七山人弹琴兼送屈五还罗浮韩生燕市来夜向招提宿本是悲歌撃筑人援琴爲鼓淸商曲安絃操缦夜三更良久徘徊不出声坐使闲心逺方闻逸响生商风泠泠七絃遍天马空山忽不见石上争流三崃泉平沙乱落潇湘鴈闻道清商固最悲不如清角更凄其一弹试奏思归引再转重愁双燕离此时晨钟犹未撞月露霜华满深巷四座无言叹息频篝灯欲灭风升降罗浮道士思幡然忽忆朱明旧洞天种得梅花几几树泥成丹灶巳千年云山吿归从此始四百三十二峰里入海能驯海客鸥携琴便驾琴髙鲤夜过曹侍郎倦圃二首水泛鸱夷宅沙沉檇李亭昏钟藏古寺修竹乱明星转信披衣惯仍看上马醒山翁余兴在举手笑重经初筵月已上半醉榻频移罢奏飞龙引长謡勐虎词朱絃清庙瑟若木邓林枝正喜羊何在明当共和之玄黓摄提格眞如寺塔重建旧涌仁王塔今开帝释宫蜂台重揽胜龙藏古称雄历历时堪纪髙髙望未穷地犹丞相宅石是上军功战火临城日飞尘浩劫中鱼羊乗乙酉象马失西东匠讶胡寛巧图看郭恕工经营还故蹟髣髴像新丰点墨遗千界梯云上半空灯前招怖鸽舄下数归鸿不有危标建安知宝境崇火珠将月满金冶与天通盘峻宜承露幡吹定绕风留题存片碣髙咏后羣公白髪愁韦诞炎飇静祝融伽蓝如可记应比洛阳同采莼湖水清无厎莼丝滑可怜相要三五客采采莫回船坐恐葑田合生憎荇带牵祗应樱笋配羶腻岂容前同作周篔细蔓垂垂弱轻舟箇箇添参差方未巳采摘定无嫌入馔银丝滑行㕑翠釜黏爲怜滋味别更下水晶盐又朱彞鉴四月湖流阔三潭塔影低最嫌丝滑腻易脱掌东西逺水旋敎濯归舟亦可携当筵嗤小陆羊酪讵堪齐又钟渊映丝莼先夏摘何苦待秋风入掌螆蛦熘縁流藻荇同鱼苗盛水滑雉尾落盘空一笑辞伧父何劳蒜果筒湖上逢杨二给事零雨三年别晨风万里遥川涂思往日舟楫复今朝碧草湖边寺靑騘渡口桥东山有丝竹知尔定相邀同杨二给事饮徐给事舟中二首仙侣同舟晚更移娇歌急管杂靑丝相逢苦觉人情好百罚深杯亦不辞风吹洲渚锦帆开丝管啁啾空翠来此曲祗应天上有须成一醉习池回夏日西湖同曹学士余山人汎舟待曹侍郎不至有感旧游怆然于怀作诗二首翠壑南屛下微风细草薫山雷焚断塔沙柳拂晴云白舫朝朝度清歌处处闻芙蓉如可采相约望夫君回首怜生事惊心念物华同携今日酒忽对去年花骤雨翻靑盖圆珠熘白沙坐看云色暝余湿到山家送曽司理之官汉中韩信台前冷战云汉王城北罢悬军三秦父老还相语国士无双属使君西陵感旧邺下刘文学陈留蔡议郎后身那再託同调转堪伤白首怜金谷靑山弃北邙思归应有梦未许诉巫阳九日九日乌程县天寒菊自花逺山初过鴈浅渚旧平沙叹逝黄垆隔登髙白帢斜重怜故郷侣载酒问谁家粝山桥观涨重阳连夜雨初日汎层波不上濠梁望安知秋水多淹留攀橘柚想像驾鼋鼍北渚漫愁思佳期奈别何题岘山洼樽亭醉杀乌程酒天寒不放船从敎骑马去日日岘山眠吴兴客夜东武亭边树栖乌夜半啼江淸枫叶下天阔鴈行齐不寐仍杯酒劳生此杖藜谁家采蔆调髣髴度前溪由碧浪湖汎舟至仁王寺饭句公房我爱仁王寺来从碧浪湖到门千树合登阁一峰孤仙梵迷髙下香云忽有无坐愁风雨至还与饭秋菰白雀寺竹径何年寺松门百丈巖野云平石磴江日冷枫杉水落靑莲涌花飞白雀衔五湖看在望生计有蒲帆对酒酬周兄弟去作西陵别来从下若还慇懃杯酒在试说道塲山送曹侍郎备兵大同二首司农论议朝端重副相声名辇下闻岂意尚烦西顾策翻敎暂领朔方军河边逺道人千里天外郷书鴈几羣到日关城春色早李陵台畔柳纷纷关榆萧瑟二庭空堠火平安九塞通往日连师惊朔漠只今市马互西东黄河天上三城戍画角霜前万里风知有冯唐论将帅不令魏尚久云中将之永嘉曹侍郎饯予江上吴客韦二丈爲弹长亭之曲并吹笛送行歌以赠韦即送其岀塞韦郎旧隶羽林籍曽向营门敎吹笛不听吴中白雪音定唿邺下黄䰅客平原相见转相亲置酒夸君坐上賔下若尊罍朝未罄东山丝竹夜还陈闲来坐我花闲奏玉洞飞泉向巖熘古调多传关马词新声似出康王授问我东行到海壖日斜江上惨离筵还将北鴈南飞曲催送钱塘楚客船船人攂鼓津头泊红叶千山冨春郭忽作边秋岀塞声江枫岸栁纷纷落哀絃促管不堪听賔御闻之亦涕零挂席逺移严子濑看山直上谢公亭闻君欲问云中戍雪消饮马长城去广武营边折栁时黄瓜阜上题书处司农旧是岀羣才此日征西幕府开试向尊前歌一曲梅花飞徧李陵台舟行酬王明府君从汉阳来饮我宜城酒酒尽沙头津吏迎乗潮直泝钱塘口忆别西陵各惘然东山零雨巳三年一朝逺作瀛壖吏千里重浮夏口船君家兄弟文章在夙昔声名遍湖海此去题诗孤屿亭白云靑草遥相待我欲看山到永嘉不辞蜡屐向天涯谢公正有同舟兴相与扬帆采石华七里濑经严子陵钓台作七里严陵濑平生眺览初江山谁痛哭天地此扶舆竹暗翻朱鸟滩淸数白鱼扁舟如可就吾亦钓台居兰溪道中怀逺近郭开门一水居别来消息近何如银丝细鲙兰江鲤不见佳人锦字书双溪小店双溪口官桥百尺长登盘鱼赤尾入市枣靑筐菽乳成丝细姜牙配豉良不知前路去何处石爲羊金华道上梦游天台歌吾闻天台山髙一万八千丈石梁逺挂藤萝上飞流直下天际来散作哀湍衆山响烛龙衔日海风飘犹是天鸡夜半潮积雨自悬华顶月明霞长建赤城标我向金华问客程兰谿谿水百尺淸金光瑶草不可拾梦中忽遇皇初平手携緑玉杖引我天台行天台山深断行路乱石如羊纷可数忽作哀猨四面啼靑林緑篠那相顾我欲吹箫驾孔鸾璇台十二碧云端入林未愁苔径滑到面但觉松风寒松门之西转淸旷桂树苍苍石坛上云鬟玉洞展双扉二女明妆俨相向粲然启玉齿对客前致词昨朝东风来吹我芳树枝山桃花红亦巳落问君采药来何迟曲房置酒张髙宴芝草胡麻迭相劝不记仙源路易迷樽前只道长相见觉来霜月满城楼怳忽天台自昔游仍怜独客东南去不似双溪西北流黄龙寺黄龙隘口黄龙寺法鼓空林十里闻故老尚谈元緫管成功实倚耿将军萧条象马金轮地寂寞山河铁劵文古往今来意无限仙坛瑶草㡬斜曛蒋广文留饮缙云学舍爲谈仙都之胜轩后丹砂就乘龙上紫清不知沧海畔亦有鼎湖名故人家住梅溪上渡口扁舟日来往一别柴门巳二年看山忽作仙都长要予松下饭胡麻言自仙都道士家时有仙童来海市或看玉女载河车一朝风雨靑天注马迹龙不知处莲花一片天上来从风飘落东阳去东阳游女弄潺湲素舸縁流濯足还笑拾飞花看不足当歌明月岀云间广文先生居四壁靑山无数堂阶侧采药曽迷阮客踪洼樽旧是阳冰宅君去仙都访道书金龙玉简定何如他时傥入神仙窟携手同骑白鲤鱼缙云杂诗十首吏隐山隐吏昔山栖留题有眞迹将寻好奇人结茅看靑壁洼樽石不用青荷叶何须白玉杯洼樽山上石醉客有千回忘归台连山积翠深白石空林广落景不逢人长歌自来往罗鸥滩滩上羣鸥鸟还应日日来来时看野老百过莫相猜天际楼髙楼上浮云故人曽此住何处问归舟惟见云中树西巖朝闻谷口猨暝宿崖上月夜久天风吹西巖桂花发恶谿恶谿无行舟髙下惟乱石谿中玳瑁鱼可以荐嘉客仙巖寺咫尺仙巖寺云峰望转亲夕阳钟磬发犹有未归人积翠亭孤亭云木暝衆壑哀猨啸空翠湿衣裳夕阳忽来照桂山苍苍桂之树树下幽人语山中正可留惆怅王孙去繇丹枫驿晓行大雪度靑云岭桃花隘诸山暮投丽水舟中三首晓发丹枫驿微茫出逺郊月斜吹积雪风急烧黄茅断岭羊肠折寒沙虎迹交军麾犹未靖何处得安巢隘口屯师日功臣汗马劳空山无赤帜废垒但黄蒿乱插緐花尽千盘细路髙繇来设险地未必尽神皐峻岭行还岀愁人迹转孤饥寒催暮日风雪遍穷途土锉须同燎金刀可剰沽莫辞舟楫小今夜宿江湖石门怀古寄诸大石门山中瀑布水奔流直下靑云里晴日遥看细雨飘中林近见微风起谢公当日此山悽晞髪阳阿路不迷巳遣连巖移密竹还营髙馆对回谿昔贤胜迹今游眺佳处犹能领其要我亦沉冥山水人振衣便可称同调芳尘瑶席巳无存惟见苕嶤双石门不携江海同车客何处相期知者论谒刘文成公祠草昧经纶日英雄战鬬年眞人淮泗起王气斗牛躔命丗生良弼卑栖役大贤一官齐簿尉千里正戈鋋记室依袁绍飞书谢鲁连神鹰思饱掣威凤必髙鶱汉祖除秦法周王卜渭畋庙堂才不易束帛礼宜先遂有君臣契能令帷幄专南征频克敌北伐旋摧坚王㑹收三统军谋岀万全河山分带砺冠盖俨神仙未辟留侯谷长辞范蠡船麒麟当日画竹帛后时编一自丘陵改重愁岁月迁隆中犹故宅緜上少封田旧俗还祠庙清歌入管絃黄金遗像蚀铁券㡬人传古瓦鼯鼪落荒庭桧柏圆蛛丝虚寝罥鸟迹断碑眠想像阴符策沉吟宝劒篇前贤余事业后死尚迍邅去去辞枌梓栖栖到海壖空林多雨雪哀角满山川玉帐无遗术苍生久倒悬凭留一黄石相待谷城边永嘉对月怀家孝廉四首姢姢东城月濯濯中园露修堞乍升辉广墀巳流素感物成忧端翘思念情故心赏竟莫同歗歌有遐慕昔我济江时别子澄湖阴申以款曲言谓可超重深轩车来何晚离绪故难任不因道路修惠以瑶华音瑶华尚阻修何以展嘉觌瓯越非殊郷方舟冀来适新蒲纷紫茸春草齐碧色徒令芳醑陈庶㡬烦虑释芳醑无长筵烦虑何由捐我思一何笃有若明膏煎兼山义有託涉川道未愆安得飞鸿翼报子池上篇永嘉除日述怀不作牵裾别飘然到海隅谋生眞卤莽中岁益艰虞郷里轻孙楚衣冠厌鲁儒微名翻诋挫暇日少欢愉处贱无奇策因人逺祸枢同舟邀楚客听曲赏巴歈岸转羣峰出潮回衆壑趋江声渔浦静树色钓台殊祠宇浮空翠松林俨画图羁怀方浩荡前路巳崎岖草宿侵寒兔林栖逐夜乌微茫辞建德缥缈望仙都水讶溪流恶山将栈道纡仆夫行木末风雪洒天衢老鹤侵晨语穷猨入暮唿转思临嵲屼谁分久泥涂柔橹轻帆下靑田丽水区哀禽争叫啸孤屿忽须臾洵美东瓯地由来谢客娱诗篇留汗漫旅食慰饥劬强禁樽中酒难凭肘后符朋簪方克萃礼法未应拘生意窥笼鸟流年过隙驹笑看风土别惊见物华徂红绽官梅萼靑分枥马刍深杯期夜酌细菜出春㕑坐久亲孤烛更深判百觚逺书劳日夜归梦越江湖正忆髙堂在知携两弟俱屡空无长物相视必长吁菽水承颜好辛盘令节须艰难存病妇灯火索邻逋书籍愁捻卖衣裳定有无女长工翦綵男大学投壶倚着忧他日沉吟媿壮夫虞翻仍去越张翰未归吴讵有追风骠恒随汎渚凫达生兼止託齐物任荣枯述作安时论莺花尽友于莫将郷国泪频洒阮公途大墙上蒿行髙秋何多悲风草木黄落尽依于土壤我悲夫转蓬从风髙下亦复南北西东人生在六合间渺若蜉蝣之羽促迫日暮宁保厥躬何不恣君中心所欲右挟矢左抨弓追脱兔落轻鸿胹熊蹯炙鹿茸开我中堂坐我友朋援琴倚瑟鼓鼓考钟胡爲自苦乃尔十囊五囊之钱千仓万箱之粟细而盐豉蒜果量筹握算戚戚思虑终成老翁上有苍苍者天下有薄薄之地日往月来寒往暑来人生安得久长视不如坐坚车张髙盖贵且快意乗我廏马岀入翶翔黄金爲络靑丝爲缰鲁之乗駽周之訾黄燕之駃騠唐成骕骦虽自谓神且骏曽不如臣马良唿韩娥进赵倡歌阳阿引淸商畅飞畅舞二八成行轻躯宛转长袖低昂目迎心荡蹑屣鸣珰晋之南威楚之阳文吴之夷光称名前代亦自谓美而艳夫何可方岁月疾如驰爲欢能几时升沉分定穷达天爲获我所求亦复何思古来达者饮不辞丰刑酒诰徒箴规刘伶毕卓眞吾师但当一月二十九日醉忍使一年三百五日成齐期襄阳曲襄阳近大隄君当愼行旅笑客襄阳儿怜钱大隄女曝书亭集卷第五曝书亭集曝书亭集卷第六曝书亭集卷第六秀水朱彞尊钖鬯古今诗昭阳单阏永嘉元日官舎红梅放繁花一树春谁怜元日㑹无复故郷人元夕寄故郷诸子戍鼓动髙城靑灯暧虚壁爲报故园人天涯此元夕山雪山雪消犹未江梅冻巳残龙蛇翻逺蛰鸟雀凛相看短服装緜少深杯入手干今宵闻击柝转忆北城寒梦中送祁六出关酌酒一杯歌一篇沙头落叶何纷然朔方此去几时返南浦送君眞可怜辽海月明霜满野阴山风动草连天红颜白发双愁汝欲寄音书何处传忆河豚二首正月河豚美尝时下箸贪未应居海曲翻遣忆江南野老匙眞滑西施乳更甘还持春酒榼烂醉与朋簪下若槎头鲙松江巨口鲈嘉鱼吾所欲美味尔终输一食轻生惯频年入馔无故郷弛海禁应得饱春㕑赋得归鴈寄曹使君云中万里南来鴈归飞又一羣三江重汎汎二月正纷纷顾影愁官烛怀书望浦云关门他夜月应得故人闻舍弟逺访东瓯喜而作诗急难逢令弟访我自江东顿喜羇愁豁兼闻道里通晴江空翠里春草乱山中知汝南来日西陵定遇风题朱十江东见弟诗后诸九鼎有客传朱十江东见弟诗长城四十字孰敢近偏师永嘉杂诗二十首松台山苍苍山上松飒飒松根雨松子落空山朝来不知处斜川九曲斜川水分流到海濵金钗河上月留照浣纱人靑牛坞我行白鹿城晓入靑牛坞长啸不逢人松门已亭午春草池谢公去巳久空余池上楼春风园栁色朝夕使人愁太玉洞亭亭五粒松华盖神君宅风吹寸草生依然緑袍色东山判向花前醉何难典緼袍江南春可乐策马自兰皋南亭薄云雨初霁返照南亭夕如逢秋水生我亦西归客西射堂已见官梅落还闻谷鸟啼愁人芳草色緑徧射堂西北亭日落空水深潮回春岸白时有看山人江南望江北孤屿孤屿题诗处中川激乱流相看风色暮未可䌫轻舟谢客巖朝看白云飞暮看白云宿闻有山阿人曽歌白云曲花栁塘山雪初消尽春塘乱水喧州人还几日相见乐游原吹台仙人留吹台近在南山麓上有半死桐下有孤生竹吴桥港闻说吴桥港荷花百里开当年王内史五月櫂船回白水漈云峰断人行活活风泉落知有山桃花靑春发红萼斤竹涧谷口啼清猨巖花泫深露美人兮不来风篁自朝暮瞿谿鸟惊山月落树静谿风缓法鼓响空林巳有山僧饭华严山闻昔华严寺频经逸少过洮河流石研未若此中多上戍渡月露下樯乌天风静江树何处夜归人历历沙中语緑嶂山谿山百里阴霜叶鸣瑟瑟试鼓丘中琴定有幽人出雨城晚吹烟雾风回渡水云入林初漠漠润础旋纷纷响爱靑荷叶凉思白练裠西堂有官烛更遣夜深闻逺客淸樽夕虚堂玉露秋关山频北望河汉巳西流叶落他郷树砧催故国楼今宵看织女未必诣牵牛东瓯王庙九牧维扬外三江霸越余入关从汉约遵海裂秦墟豪俊宜如此艰难气不除策功项借分壤接无诸迹异尊黄屋忠能奉简书长沙堪伯仲百濮定何如万古开王㑹孤城指帝车灵旂存髣髴过客尽欷歔殿瓦年频坼霜林日渐疎躨跜山鬼立苔藓石堂虚侧想风云㑹乗时草昧初逺涂今日暮下拜独踌躇华阳精舍赠源上人支公枥上马谢客郡东山繋马林亭外看山日暮还瑶华犹未折桂树尚堪攀试醉陶潜酒狂歌白石间郡东山对月有怀周四陈大吴二白露侵亭幔凉烟满桂丛如何秋色里不与故人同萧飒闻风叶飞扬见羽虫南楼灭明烛伫望海云东秋日对酒江心寺同髙石埭作二首谢监寻山日江童击汰迎寒潮天外落秋草渡头生历览穷孤屿逍遥倚化城行㕑深树里乳酒正须倾骤雨连山暗回风病叶飞入林初缓带改席忽沾衣客醉从髙枕川长得断矶扁舟怜范蠡鰕菜久忘归雨断续江天雨凉风满戸庭转添秋草緑更洗暮山靑积雾犹沉树明河早见星南亭有归客朝夕待扬舲夜渡永嘉江入黄岙絶岸苍茫水穷山断续风雨归沉黒蜧川暝失丹枫华发垂垂短悲歌处处同最怜中泽里深夜有哀鸿送吴二先辈还汉阳汉南归思遶晴川湓浦西风送客船莫上武昌门外望断肠杨栁似当年九月十四日夜月坐惜如珪月怀人历九秋关山仍逺道西北有髙楼苦忆前溪别应添少妇愁淸辉怜玉臂独自下帘钩返照返照开寒崃江城入翠微明霞飞不落独鸟去还归是处闻吹角髙楼尚曝衣山家多畏虎应各掩柴扉孤屿亭对月皎月空江满寒云万里收纤毫瞻顾兔怳忽动潜虬望逺髙楼笛行歌半夜舟南征有鸿鴈相傍宿沙头雨渡永嘉江夜入柟溪落日下崦嵫飞雨自崇墉驾言出北郭汎舟横东江近岫旣凌缅遥岑亦蒙笼葱靑水竹交乃有樵迳通潜虬寒载蛰海鸥夕来双顾望云叶开张星昏已中荒冈响哀狖枉渚遵轻鸿故郷日以逺川路靡克终寄言薜萝客岁宴期来同题廊下村主人壁江城独客一千里海月愁人十上絃梦里还家无长物天涯归思逼残年饥寒僮仆今何有雨雪关山剧可怜珍重主人投辖饮几回把酒意茫然华坛望鴈宕山歌赠方十三朱十八我昔逢羽人迢迢历沧海贻我神山鴈宕图玉笈金箱至今在梦想忘归亭上游琪花瑶草几春秋崩流一万丈濯足大龙湫迩来作客荒山道欲往层崖事幽讨方君遇我颜色亲朱子更觉人情好揽环结珮山泽间乐酒今夕须欢颜登华坛之絶顶眺鴈宕之回峦云容容兮欲雨水嘈嘈兮下山遥岑出没不可以悉数但见哀禽离兽日暝而俱还君不见宗少文当年意兴眞轶羣名山卧游不得见眼前图画空纷纷君不见谢康乐迹近名山逺城郭咫尺丹梯竟未登江南江北徒丘壑我今得偕二子从遥看一百二髙峰弹琴坐待天边月携手同行石上松荆榛极天路参错惆怅平生逺游诺安得仙人相赠九节筇招尔云中两黄鹤病橘病橘何年植巡檐许数过他郷淹岁月此树渐婆娑满院飞虫绕空庭落日多向来怀袖意华实竟蹉跎西陵后感旧潘安曽对酒吴质数论文旧史悲难续斯人意不羣一爲江海别遽作死生分凄断山阳笛那堪岁岁闻文丞相祠尚忆文丞相当年此誓师计成犹转战事去祗题诗竹柏空祠屋牲牢尚岁时鸱夷他日恨异代有同悲归次臯亭山作去年雨雪桃花岭此日烟波檇李船相值臯亭山上月离家一十二回圎沧江游子愁心剧白发髙堂望眼穿行李自怜垂槖返田园生计转茫然阏逢执徐别李鸿鴈岁北向鹧鸪日南征弃置父母邦各事万里行我游踰上谷君去适昆明迢迢异郷县邈若参辰星登舻即长道祖席依修垧俯视沟水流仰见浮云平居人有余戚况乃衢路情昔贤重离别努力期修名忠信苟不渝川陆犹戸庭日遄月斯迈暑往寒再更但令长相思何虑不合幷送孙处士还黄山芜城客散乱乌啼别业黄山路不迷后夜相思秋色逺月明三十二峰西淮阴城下作岸栁行将徧郊扉日渐昏淮阴十万戸谁解饭王孙七夕雨七夕他郷雨孤舟下相城戍楼连树黒渔火隔河明且展轻衾卧难沽浊酒倾故园儿女在相忆定含情黄河夜月落月黄河曲先秋白露寒牵牛何皎皎桂树此团团直北程难计天南泪不干居人掩闺夕知已梦长安谒先贤仲子祠光岳钟靑帝明禋配素王丗家犹不泯俎豆俨成行力飬嗟何及长贫更可伤如闻琴瑟在千载感升堂分水庙酬髙大落月西风动戍楼津亭官栁系轻舟行人莫唱思归调汶水南来已北流守牐淸源驿凡五日不得度淸源驿路接幽燕日日沙头但繋船五两南风空自好无由吹送衞河边临淸州大宁寺西北浮云过雨晴香台落日散髙城逺烟归鸟忽双下法鼓空林时一鸣江海几人悬梦寐诗书无地问柴荆劳生扰扰成何事目极关山万里情晓发东光县际晓投前路冲寒祗緼袍关河仍鼓角舟楫巳风涛落月金枢动疎烟土锉髙谋生宜有策筋力尔徒劳靑县同髙大雨泊黄河秋潦急羣盗正纷纷去逺惊秋半愁多语夜分空城寒更雨哀角断还闻正值南飞鴈嗷嗷度海云董子祠汉日江都相荒祠旧水濵玉杯存俎豆靑简重天人夕鸟窥园下秋花裛露新凄凉不遇赋千载一沾巾八月十五夜集天津曹武备官舍分韵得牀字北里商歌倚笛牀层城秋色转苍凉关河西望犹千里乌鹊南飞更几行冷露自零丛桂树深杯无那郁金香习池不改山翁兴倒载还同旧葛疆髙博士席上留赠公子二首列席先投辖升堂喜盍簪飘零忘蓟北风物尽江南沧酒瓷甖满张棃白露甘留连如意舞更与阿戎谈西陆淸秋候东山旧宅开壶觞兼日夕文咏许追陪且爲看花起还愁上马回春风倚归櫂赌墅定重来岀居庸关居庸关上子规啼饮马流泉落日低雨雪自飞千嶂外榆林祇隔数峰西土木堡平芜一篑狼山下九月驱车白雾昏到眼关河成故迹伤心土木但空屯元戎苦战翻回跸诸将论功首夺门早遣金缯和社稷祠官谁奉裕陵园宣府鎭髙城西北控燕都吹角淸秋落日孤尚忆武皇巡玉塞亲从鎭国剖金符宫槐御栁今萧瑟虎圈鹰坊旧有无边事百年虚想像谁夸天险塞飞狐上谷道中急雪千山下浑河万里流揺鞭逢汉使走马入云州苦寒行九州皆可历何爲云中居听我歌苦寒泣下沾衣裾寒风利如刀雪花大如席重裘如束水安问絺与绤白日无光晶惊沙但茫茫舍我四方事土室独摧藏白登自言髙乃是太古雪沤洟自言深腹坚不可裂斧冰持作糜餔糜糜巳冰展转长宵中晨夙不得兴揽衣未及带手龟血出漉严霜割我面哽咽不得哭男儿可怜虫出门思故郷宁飮吴市酒不乐邯郸倡伤歌行北风其凉雨雪如擣栖栖素冠行彼周道蟹则有筐蝉则有緌父丧不葬谁怜我爲瞻彼桓山有革其羽载鸣载扬忽失其侣力行虽疾不如奋飞逺望虽髙不如早归凡百君子庶几心恻翳桑之饿可以报德十月十四日夜同曹使君云州对月发轨自徂暑息鞅及玄冥迢迢沙际月皎皎云中明臯禽警朔吹别叶辞苦茎靑霜降北陆参井缅纵横主人託嘉藻休澣寡所营悟彼行役艰曲宴奏中诚清樽湛瑶席兔首亦以烹但言音尘阙岂意良觌幷谦谦君子柄习坎美不盈澄辉矢相照慰我殷忧情十五日夜月重阴积边亭风候异扬粤騈筵集亲懿复此亭上月析析静衰林斐斐满层阙清砧无缓响素云屡兴没客情易爲怀庶用慰寂蔑哀鴈逝不居流芳久云歇天道互亏盈物理信昭昧诗人戒太康职思永无忽霜露日夜零故郷渺难越悽怆游子心独坐待明发十六日夜席上赠陈孝廉晷运方代序感此成郁陶良友絷白驹芳酒永今宵团圞东城月万象仍光昭谁言容辉减弥觉神理超哀笛奋层楼余响薄风霄悲哉逺征士气轖不得骄沖魄㑹有宜盛满谁能要伯阳之流沙箕子去商郊苟怀艰贞节道德岂不劭申章託微讽抚景荅长謡十七夜月磊磊列宿明晼晼塞日晚盍簪数晨夕吾道岂云逺飞光上层轩薄云冒崇巘迢迢界斜汉恻恻引朔管圎灵乍警阙素魄巳辞满淸辉宁有渝潜德期日损幽人贞素履君子利往蹇择术虽殊涂心赏得所款感目旣多颜怀郷匪异撰申旦陈苦言庶令劳者纂甲辰冬月朱十访我塞上赋对月诗奉荅三首曹溶昔我登罗浮灵云翼飞轩炎光扇四序晔晔神芝颜有美俨相从盛作游览言芳兰丽重墀列植皆翩洗爵命清醑鲙鲤出丹渊选日驾轻檝跌荡珠江前矢口吐嘉藻衆賔称我贤聿来鴈门栖转瞬八九年寒燠旣殊轨苦志何由宣灿灿金张徒凌忽若浮烟赖有同心士风雨仍勿愆乐莫故交乐遂赋明月篇月岀照城闉兵甲何洋洋连山寓余里緜亘不可详列营惨清角羽纛随风翔束刍征近郊飞駮蔚千行猎火耀繁星毳服御严霜章甫谬司宪饬躬戒无荒蓬菅闭重闼民俗偕吉康方厪索处忧之子凌大江弗效儿女仁忼慨溢中肠旷观幽与并回睇思故郷旦夕事游燕孤抱成匹双何意尘土区逍遥奉圭璋圭璋愼中阙黾勉循昔经暂当展清辉释愤于边庭深雪蔽层坂修柏含靑英匡丗羡髙度缁尘讵能撄短褐济三冬园葵待晨烹曲房翦茅茨静见游鸿征文籍绕四座持酒忻共倾开怀玩流景哀乐全其贞悠悠道路间乃得亲友生恒岳有磐石足以喻精诚环顾王化周冀方息交兵卷组及良时无爲耽令名云中至日去岁山川缙云岭今年雨雪白登台可怜日至长爲客何意天涯数举杯城晚角声通鴈塞关寒马色上龙堆故园望断江村里愁说梅花细细开云中客舍曹武备自津门以筐蟹银鱼见寄赋谢二首千里三沽使倾筐异味传霜螯初入手腊月更须怜重马愁关吏香秔忆野田江郷好风物罢酒数归年水族殊郷至明灯夜不孤雪花寒意减玉盌近看无反厌流匙滑宜将剰酒沽遥怜垂钓客白首向江湖赠周叅政周君北地推风雅几载栖迟白门下四壁萧然竟罢官知君亦是悠悠者匹马西来访故人相逢师友更情亲自言溽暑辞堂邑不觉辛盘换早春春晴风日官斋迥翰墨于今数公等画品眞同顾恺工隷书逺见钟繇并贻我梅边索句图江南春思到平芜苍苔浊酒寻常得冷蕊疎枝何处无纥干山髙冻飞雀健歩移来緫萧索不见黄须细细开惟愁白雪纷纷落苏武城边送别迟桑干河上已流澌遥将南浦离人曲迸入西征横笛词怜君此去壶关道盍簪到处逢迎好泽潞三时芳树多江风五月归帆早沧洲万里忆田庐流水柴门今尚虚卜邻傥就移家约来共梅花溪上居絶塞絶塞冲寒起妖星逼岁除几时离毕昴三见改蟾蜍我友官中禁忧时独上书由来天道逺垂象果何如旃蒙大荒落长歌行纠纠葛屦行彼中逵岂无辕马登髙则危姬姜诲淫吉士悼之赫赫王侯窃钩笑之羔羊之革可以御冬狐貉虽温君子固穷谁谓松柏微霜萎而谁谓风雨鸡鸣巳而刍荛者谋先民所度志士立言岂必好爵陟彼北山俯视崇丘千秋万岁孰知我忧短歌行饮酒当醉拔劒当歌人生相知乐岂在多相彼中林枝叶猗傩严霜一至焜黄奈何飘飘寒风不知所届岂曰无衣将子于迈鸣鹿在囿载食其蒿男儿堕地惜无钱刀明星在天雨雪在野我思故人泣数行下今夕不饮来日大难今者不乐来朝永叹和朱十短歌行郑玥北风烈烈雨雪载涂我思御冬旨蓄则无濯濯江湖曷取其鱼緜緜逺道曷策其车仆夫夙驾揽子之袪子无先路俟我城隅尊有甘酒不在百觚俎有嘉肴不在两羭子有苑囿当推我居我有钱刀当念子需蜉蝣迫暮传语蛄今者不乐斯焉巳夫鴈门关南登鴈门道骋望勾注巓山冈郁参错石栈纷钩连度岭风渐微入关寒未捐层冰如玉龙寓丈来蜿蜒飞光一相射我马忽不前抗迹怀古人千载诚多贤郅都守长城烽火静居延刘琨发广莫吟啸扶风篇伟哉广与牧勇略天下传时来英雄奋事去陵谷迁数子不可期劳歌爲谁宣嗷嗷中泽鸿聆我慷慨言观猎白狼堆近雪嵯峨风卷黄云入塞多尽道打围春更好夕阳飞骑兔毛河晚次崞县百战楼烦地三春尚朔风雪飞寒食后城闭夕阳中行役身将老艰难岁不同流移嗟鴈戸生计各西东滹沱河滹沱河上流澌急骑马春冰滑可怜百尺浮桥空断板孤城哀角动荒烟愁颜送老饥寒日絶塞因人雨雪边转忆江郷多乐事花浓齐放五湖船将次山阴堕马伤足张明府枉顾逆旅饷酒赋谢二首可怪乗船客今朝堕马来半人宣武笑长路步兵哀地主逢倾盖天涯独爱才淹留怜逆旅相饷竹根杯果见轩车至仓皇启夕扉亦知寛礼数强起着裳衣涕泪余生在泥涂万事非遐方坚卧辙犹得借光辉留赠王沙县四首黄阁先朝重清门絶塞存东山遗别墅丙舍有诸孙吴楚游能徧诗书道自尊凭将飞盖夕聮骑问词源堕马愁方剧欣逢岀戸迎人扶妨折足家逺竟全生翦韭当三月浮杯及二更熟知舟楫趣款款话南征先臣典礼日相国去官初各建留侯策同传贾傅书听歌增忼忾话旧各欷歔俯仰悲身丗相看计尽疎范甑莱芜返王凫叶县归饥寒仍不免子姓复何依挂壁蠲租诏张罗款客扉由来被褐士万虑与时违将之晋阳留别包十二客程冰雪阻萧关蕙草芳时各未还此去尚同千里月相思知隔几重山七马坊积潦黄蒿外连冈黒雾中转愁人马滑眞觉道涂穷陶穴遗深井沙陀没故宫离程渺天末九月断征鸿再度鴈门关鴈门关北鴈初飞万里征人泪湿衣回首秋风行巳断天南消息到应稀梦寐梦寐看儿女沉吟泣数行他时尝独立永日见相将去动怜渠小归应共我长云山千万里谁道不思郷捕虎词黄桑弯弧棘作弩村民少长齐捕虎南山有鹿北有獐何爲䭾我槛下羊靑天杲杲白日岀横行大道终罹殃君不见灵丘捕虎虎尽死太原城中狼入市晋祠唐太宗碑亭题壁歩屧深林晚春池赏不稀文章千古事社稷一戎衣野日荒荒白悲风稍稍飞无由覩雄略寥落壮心违宋烈女行红罗持作帕素练持作巾何必合衾帱始爲同心人宋氏有女典生长蔚州之野西崖之山年纪十五余许配千字村村民兰州厮大义结夫妇忽登泰山箓人夀不得久女方晒谷闻之声悲哀长跪吿父母儿当从黄泉下信誓旦旦不可乖父母向女言尊章尔未事愼勿捐形躯相保亲父子各各还室中涕泪终不止月正三十日其日二十三白日从东来奄忽堕西南阖门夜无人女向空庭坐揽我素练巾接彼红罗帕徘徊寝室旁自挂中门下父母启视哽咽不得言观者四方至叹息日暮还童童㟝嵝侧乃有松柏林谁言寸草荄乃有松柏心明妃曲上林消息断归鸿记抱琵琶岀汉宫红颊近来憔悴尽春风更逊画图中柔兆敦牂台骀庙鳯鸟书官后鸿荒障泽年神功开白壤帝系岀金天分野扪参次山川奠禹先按图移岸谷纪逺昧星躔乱水汾洮别诸姬沈姒聮唐风谁始祀鲁史至今传箫鼓横流散风沙急熘穿势曽吞北汉润亦被西边璧马黄河并云旗玉井旋轩裳存想像凭弔一茫然送赵三还永年离堂卜夜且成欢酒尽休歌行路难四十逢时犹未晚看君骑马入长安太原客舍同方三孝廉话旧二首逺戍崔亭伯还家管幼安千金裘马尽十载道涂寒华发同双鬓悲歌感万端平生萧瑟意长铗爲谁弹旧业东山下曽经赌墅过飘揺秋雨后零落战塲多避地从人问诛茅奈老何乌衣双燕子留恨满关河龚自梗阳以诗见寄漫答二首传闻花县客不异幔亭居旅兴吟红药賔筵鲙白鱼仲宣怀土日司马倦游初咫尺横汾隔难寻下泽车道重论交地书题把臂前相怜烦缟纻永好有诗篇多难休儒服他郷涩酒钱但期阳羡隐见日话归田七夕立秋王方伯席上和毛暑退林初暝尊开露渐滋客中怜夜集天上果秋期片叶辞风下长河卷幔垂莫敎凉月尽同和谢庄诗客夜阳曲城头乌夜啼明灯深巷緑牎低从敎赵女工瑶瑟不遣愁人醉似泥闻黄鹤楼成赋寄楚中一二知已平生未鼓湘江柁万里投诗黄鹤楼壮观百年今在眼异时独上迥含愁碧牎下涌樊山月红叶斜连鄂渚秋爲报故人多酿酒飞帆眞作汉南游寄酬谭七舍人兄陆二舍人弟客久怜书札郷遥感岁时空淹鸡鹿塞逺隔凤凰池九月茱茰㑹频年雨雪诗朝回逢陆弟爲报日相思题钱宗伯文集后海内文章伯周南太史公衣裳判白露门巷落靑枫兴与烟霞㑹人今岀处同白头无籍在愁坐正书空题倦圃图二十首丛筠径柴门面湖水深径闻人语月岀翠烟开相送乗舟去积翠池流水石桥东修篁蔽空曲独吟桥上行缥缈衣带緑浮岚宿鹭拳沙石虚牕启夕烟东西望南北莲叶緫田田范湖草堂松石闭门中芳菲蕙草丛春船回夜月鰕菜几时同静春葊晴戸罥晴丝风花烂红药缅怀风中琴兼此花下酌圎谷山墙髙下筑中见林扉开相邀入空谷偶坐心悠哉芳树亭独石攲长卧空亭夜不扃春风平仲色相见几回青谿山眞意轩逺树闻疎钟夕阳上乔木相对忽忘言赏心在幽独容与桥淸浅水石间文鱼散花屿催客引流觞山桥更延伫漱研泉主人南粤归独载端溪石昼日三摩娑此意人不识潜山积雪开半林洩云有肤寸㑹此静者心潜藏本无闷锦淙洞霜林吹石熘清响偏亭臯夜半愁风雨不知山月髙采山楼髙楼坐销忧檇李亭西路夕照望千家春浮倚双树狷谿我本狂歌子却爱狷谿水滔滔天下人谁能洗其耳金陀别馆旧识谈经地巖扉静不开秋深丛桂发金粟礼如来听雨斋风吹石兰花柔荑雨中长淸梦入空山乱落红泉响橘田潇洒衡门下阳坡纵所如靑霜犹未降先报右军书留眞馆平生金石心一室千秋虑我亦问奇来徘徊不能去澄怀阁欲览城南胜宜登池上楼烟波长在望不放五湖舟春水宅逺水浮桥直方塘入戸低东风杨栁树吹緑草堂西曝书亭集卷第六曝书亭集曝书亭集卷第七曝书亭集卷第七秀水朱彞尊钖鬯古今诗强圉协洽太原途中聮句四首㳙㳙难老泉分流晋祠侧曲周王显祚湛求中有长生苹冬夏同一色彞尊三过朝阳洞一宿羽人居彞尊万籁夜俱寂想见天地初显祚髙欢避暑宫闻在龙山下显祚马蹄不敢踏虑有香姜瓦彞尊一百二十六石柱刻作经彞尊㑹须抉风峪移置水边亭显祚勐虎行班班南山虎黄金环两目獐鹿非不甘妄意食人肉朝亦伏林间暮亦伏林间将军不敢射何况恶少年东海杀黄公山嵎逐冯妇牛哀导我前左飞踞我后下士捉虎尾上士持虎头雄豪安可常寝处託王侯陈参议署中题画五首香醪小榼载吴船隔岸桃花涌石泉此乐江郷常在眼披图那不数归年密树云根一径开水亭风槛足淹洄最怜略彴前谿好可惜无人载酒来岸柳山松压翠微笆篱宛转护柴扉主人且莫摊书坐看弄渔舟箇箇归招提絶顶掩松关茅屋巖阿竹树环恍忆昔游长至日满衣风雪括苍山水槛风亭八九椽丛筠秀木緫堪怜炎天引我江湖兴懊恼黄騘白玉鞭戏效香奁体二十六韵渌水桥横度红楼壁暗錾轩牎开了鸟洞壑隐空嵌絶丗歌难得同生感至諴裁通心叩叩爱执手掺掺㔩叶垂么凤钗梁缀小缃桃簪后放碧草鬬来芟浅黒鸦头韤微黄杏子衫粉融研麝和香润避梅黬点笔能成阵听诗便发凡聦明笺様改放诞酒筹监旧谱修箫史繁声擘阮咸目因留客送语以解围儳捕雀容猫戏移花信鸟鹐繍䦨莺睍睆坐久燕詀諵钿镜清于水妆阶白胜瑊住须金作屋行即锦爲帆郁郁亭前栁靑靑牐口杉回船同别鹄去马逐惊颿角枕千行泪蛾睂衆女谗车轮肠内转石阙口中衔积思凝琼树轻邮达函犀文擣寒玉兔颖啮秋毚益智忘留赠当归费逺缄神光渚离合梦雨崃崭嵒虎阜东西寺乌山上下巖当年并游地悔不姓名劖寿陈叟城东小径旧升堂五载京华鬓巳苍谁肯艰难全李燮未容名姓隐韩康风帘花市春游健云碓靑精午饭香闾史佳辰须尽醉细论烟水送归艎琼华岛艮岳移花石离宫枕玉河年年御沟叶相送麴尘波朱碧山银槎歌孙少宰席上赋髙堂宴客客未醉主人爱客期开颜羽觞玉爵讵足算劝我凿落重三锾槎枒老树几千岁霜皮崩剥枝柯删阴崖自遭鬼斧噼积雨暗啮苔纹斑寻源之使出想像髙踞两膝顶秃鬝观其傲岸意独得髣髴归自明河湾流传河畔逢织女所恨尚少双烟鬟刳中郷衡入其腹未解刀削何由弯传之四座叫奇絶有如白鸟飞翾翾细看款识刻至正问谁爲此朱碧山良工名盛心益苦顾兹毋乃经营艰主人博搜金石文向我更话天历间丹丘先生爱奇古命制芝菌如初攀当时虞揭相献酢是物亦得流人寰自从闯贼躙燕市大掠金帛仍西还纷纷入肆寻锻冶否亦道半委榛菅闻之不觉三叹息可怜双觯今成鳏吾郷艺事多絶伦奇巧不数古输班张铜黄钖近乃出未若此老技最嫺殊方促坐但酩酊莫遣酒醒怀郷关食半翅二首赋物怜穷鸟营飞日几回逺依黄鼠穴低抢白龙堆不用深弓射恒愁短翼摧年年随冻雀重马纥干来味合添雏笋羮宜配冻醪登盘人未识入肆价须髙且缓思鸮炙全胜食雉膏莫愁尝易尽谗鼎戒贪饕食铁脚二首本与黄头似羣传铁脚名网罗谋尽取膏火遽先烹冻免㕑人割贫贪市价轻物微怜最苦化蛤也爲羮捕自愁云外来从冻雪初体轻鸧鸹并骨脆鹡鸰如羮臛尝兼得膢朐法未书故郷无尔辈只鲙玉鲈鱼着雍涒滩人日同阎孝廉纪处士陆处士周处士集龚尚书斋中得人字汾东代北三千里惆怅花前四度春江左文章公等在燕台风物客愁新牋题薛访夸车子歌许荆卿和酒人不是尚书期我数天涯凄断此佳辰落日落日衔西岭惊沙卷北风今年春巳半犹有未归鸿题髙六柘塘移居图二首伍贠吹箫市韩信垂钓台昔贤曽混迹之子亦多才落月揺郷树清淮上酒杯诛茅三径在髙咏日悠哉草緑连隋苑花飞忆楚州人闲从散帙客至许登楼自卜罗含宅频移范蠡舟看君图画意转益故郷愁中秋待月和刘髙馆清秋㑹愁阴怅望中当歌延夕漏卷幔䬃天风玉叶翻云细金波落酒红殊方寒思早甘作鹿皮翁华不注仙梵开初地春秋识旧名靑莲齐吐萼石笋独抽萌泉忆边庭实居连许殿卿凄凉怀旧意驱马入荒城自沂水至大岘山作征衣莫浣泪痕斑五载辞家尚未还目送燕鸿南去尽计程翻度穆陵关潍水弔韩淮阴淮阴师十万曽此击龙且废垒人犹识囊沙水渐淤生惭诸将伍史并列侯书千载乌江庙君臣反不如寄钱二我登鲁连台君入淮阴市不知千黄金何人酬国士济南除夕五载论除夕依然滞异郷逃名成白发归计复靑阳枥马喧何事灯花喜太忙故园遗弟姝相忆或停觞屠维作噩邹县谒孟子庙二首井地连滕壤诗书近孔门丗儒多横议夫子独知言杨墨归斯受齐梁道自尊巖巖留气象千载肃心魂坏道残碑卧祠官异代䖍爵班公一位里纪母三迁丛木冬春冷风灯卒史悬空令布衣士瞻拜独凄然曲阜晚眺同刘中丞径转通油幕林深护石苔夕阳新雨过春杏旧坛开入庙车犹在看碑日几回东城寒食近不上鬪鸡台和朱十韵刘芳躅孔庭释菜后携客步莓苔牺象汤孙彻金丝鲁殿开牲碑工拓就蓍草马驮囬媿少春秋癖言旋罢讲台地轴地轴连年震沂州接莒州春农千里旱野哭万家愁鸿鴈惊难定蛟龙鬬未休更闻城郭外蜃气接层楼饮历下亭泛舟莲子湖作二首济水来王屋源泉处处淸自从湖口入不复地中行柳岸鸣蝉急荷风浴鸟轻江南归思缓髣髴櫂歌声海右亭仍在城隅路不賖竹深池馆静山转柁楼斜小队千行栁行㕑五色瓜未愁霑席两归櫂豁晴霞长城堡皇姑寺十室长城堡皇姑迹未湮偶然朝凤阙不惜撼龙鳞北伐回辕后中宫感梦频荒祠巫觋在犹见舞冬春度骆马湖自从前度黄河决董口塡淤骆马过夫柳至今喧里巷客帆终觉厌风波东南民力愁先竭西北源泉弃尚多安得岁星长守越年年輓粟上盘涡淮南感事城楼髙见碧湖悬淮堰将倾近百年比岁凶荒耕未得向来修筑计谁先预愁四渎江河合直恐三吴财赋捐开济何人输上策升虚急诵楚宫篇秋日登胥山秋水日以驶彞尊轻船泛淸澄周篔靑士流沿转纡曲沈传弓武功櫂急黏菰蔆彞尊仄峰尚阻树篔近寺俄飞棱传弓窅窅梵磬出彞尊鳞鳞波云兴篔流目讶突兀传弓赏心闚崚嶒彞尊舟维卧栁渡篔道失寒瓜塍传弓谁言㟝嵝微彞尊曲磴縁百层篔碣残藓欲剥传弓祠古藤交縆彞尊缅怀大夫节篔千秋痛塡膺传弓覆楚岂大义彞尊忠孝不两能篔饮泣芦中䲣传弓悲歌河上朋彞尊当其耻巳雪篔属镂非所矜传弓慨此空山中彞尊遗迹犹可征篔刃截两白石传弓指点由孤僧彞尊其旁卧石劒篔霜色长侵陵传弓皜如铺练带彞尊亘若横丹秤篔又如常山蛇传弓首尾相爲应彞尊观其气怒激篔毋乃神式凭传弓尚想鞭荆尸彞尊壮士心摧崩篔至今祠下水传弓犹作胥江称彞尊吾徒久于役篔逺揽岱与恒传弓顾兹百里内彞尊屐齿游未曽篔故郷洵足慕传弓髙兴偶此乗彞尊寄言同心客篔暇日期重登传弓风怀二百韵乐府传西曲佳人自北方问年愁豕误降日叶蛇祥巧笑元名寿妍娥合唤嫦次三蒋侯姝第一汉宫嫱铁拨娴诸调云璈按八琅琴能师贺若字解辨凡将弱絮吟偏敏蛮牋擘最强居连朱雀巷里是碧鸡坊偶作新巢燕何心敝笱鲂连江驰羽檄尽室隐村艡绾髻辞髙阁推篷倚峭樯蛾眉新出茧莺舌渐抽簧慧比冯双礼娇同左蕙芳欢悰翻震荡密坐益徬徨板屋丛丛树溪田稜稜姜垂帘遮雁戸下榻碍蠭房痁鬼同时逐祅神各自禳乱离无乐土漂转又横塘皁散千条荚红飘一丈蔷重关于盼盼虚牖李当当凤子裙纤褶鸦头韤浅帮倦犹停午睡暇便踏春阳雨湿秋千索泥融碌碡场罥丝捎蠛蠓拒斧折螳蜋侧径循莎荐微行避麦䵃浣纱宜在石挑菜每登㽘萝茑情方狎萑苻势忽猖探丸搜保社结侣窜茅篁庑改梁鸿赁机仍织女襄疎櫺安镜槛斜桷顿书仓路岂三桥阻屛还六扇傏弓弓听点屐了了见缝裳夙拟韩童配新来卓女孀缟衣添绰约星靥婉清扬芸帙恒留箧兰膏惯射芒长筵分泼散复帐捉迷藏匳贮芙蓉粉萁煎豆蔻汤洧盘潜浴宓邻壁暗闚匡苑里囏由鹿藩边喻触羊末因通叩叩祗自觉伥伥孟里经三徙樊楼又一厢渐于牙尺近莫避灶觚炀题笔银钩在当牎绣袂飏有时还邂逅何苦太周防令节矜元夕珍亭溢看塲閙蛾争入市响屧独循廊枨触钗先熘檐昏烛未将径思乗窘歩梯巳上初桄莫绾同心结停斟冰齿浆月难中夜堕罗枉北山张氷下人能语云中雀待翔靑绫催制被黄竹唤成箱玉诧何年种珠看满斛量綵幡揺婀娜漆管韵清锵白鹄来箫史斑骓驾陆郎徒然随画舰不分上华堂紫葛牵驼架青泥湿马柳枇杷攒琐琐榉栁荫牂牂金屋深如此璇宫思未央朝霞凝逺岫春渚得归艎古渡迎桃叶长堤送窅孃翠微晴历历緑涨逺汪汪日影中峰塔潮音大士洋寻幽虽约伴过涉乃须卬澹墨衫何薄轻纨扇屡障心怜明艳絶目奈冶游狂䌫解青丝䋏茵铺白篾篖回波吟栲栳鸣橹入菰蒋竹笋重重箨茶牙段段枪甘葅翻旧谱活火试头纲榼易倾鹦鹉裘拚典骕骦晓酲消芳蔗寒具析餦餭巳共吴船凭兼邀汉珮纕瘦应怜骨出嫌勿避形相楼下兜衾卧䦨边拭涙妆便思蛩负含娇由半醉唤起或三商连理縁枝叶于飞任颉颃烧灯看傀儡岀队舞跳踉但致千金笑何妨百戏偿偶然闲院落随意发缣缃竹叶符敎佩留藤酱与尝砚明鸜鹆眼香黦鹧鸪肪日以娑拖永时乗嬿婉良本来通碧汉原不限红墙天定从人欲兵传迫海疆爲园依锦里相宅夹淸漳夺织机中素看舂石上粱茗炉寒说饼芋火夜然穅唐突邀行酒勾留信裹粮比肩吴下陆偷嫁汝南王画舫连晨夕歌台杂雨旸旋姢能妙舞謇姐本名倡记曲由来擅催归且未遑风占花信改暑待露华瀼蓄意敎丸药含辛爲吮疮赋情怜宋玉经义问毛苌芍药将离草蘼芜赠逺香潮平江截苇亭古岸多樟镜水明于镜湘湖曲似湘加餐稠叠语浓墨十三行约指连环脱茸緜袙复装急如虫近火躁甚蟹将糠理櫂回靑翰骖驹骤玉瓖宁期共命鸟遽化逆毛鸧寄恨遗卷发题缄属小臧愤奚殊蔡琰悔嫁失王昌作事逢张角无成种董蓈流年憎禄命美疢中膀胱手自调羮臛衣还借裲裆口脂匀面罢眉语背人刚力弱横陈易行迟小胆恾留仙裙尽皱堕马鬓交鬤不寐扉重辟巡檐戸暗搪风微翻蝙蝠烛至歇蛩螀雾渐迷三里星仍隔五潢轻帆先下霅岐路误投杭九日登髙阁崇朝舍上庠者回成偪侧此去太怆惶乱水逾浮玉连峰度栝苍恶溪憎诎屈盘屿苦低昂地轴何能缩天台讵易望重过花贴胜相见纺停軖射雉须登陇求鱼别有枋笆篱六枳近练浦一舟盪乌臼遮村屋靑苹冒野湟洛灵潜拾翠蚕妾未登桑骤喜佳期定宁愁下女儅䋣英经夜合珍木入宵炕启牖冰纱緑开奁粉拂黄话才分款曲见乃道胜常即事怜聦慧那敎别慨慷朅来要汉艾块独泛沙棠送逺歌三叠销魂赋一章兜鞵投暗室卷箔指昏亢命续同功缕杯余九节菖截筒包益智消食饷㯽榔胶合黏鸾鸟丸坚抱蛣蜣欢难今夜足忧且暂时忘本拟成翁妪无端失比伉睫边惟有泪心上岂无鍼管徐抽线䦨灰浅涷㡆毫尖渲画笔肘后付香囊诀絶分沟水纒緜解佩璜但思篙橹折莫繋䯀騘缰帷帐辞秦淑音尘感谢庄岂无同宿鴈终类失羣麞衞黰频开匼秦衣忍用样炕蒸郷梦短雪卷朔风雱絶塞縁蠮螉丛祠弔虸蚄刀环归未得轨革兆难彰客乍来金凤书犹报白狼百忧成结轖一病在膏肓崃里瑶姬逺风前少女殃款冬殊紫蔓厄闰等黄杨定苦遭謡诼凭谁解迭逿榽先爲檀斫李果代桃僵口似衔碑阙肠同割劒铓返魂无术士团土少娲皇翦纸招南国输钱葬北邙春秋鹒蟀换来往鷽鸠抢油壁香车路红心宿草冈崔徽风貎在苏小墓门荒侧想营斋奠无聊检笥筐方花余莞蒻文瓦失香姜扇憾芳姿遣环悲奈女亡玉箫迷处所锦瑟最凄凉束竹攒心曲栖尘眯眼眶转添词怅怅莫制泪浪浪幔卷䌷空叠铃淋雨正鉠情深繁主簿痴絶顾长康永逝文悽戾冥通事渺茫感甄遗故物怕见合欢牀上章阉茂寄怀李鴈门北上忽西还未得相逢一解颜传道全家依渭曲几时匹马出潼关樽前旧事凭谁说箧里新诗待尔删三载齐东留滞日愁看李白读书山送谢入燕记昔别君时太原风雨梁公祠五年不一见颜色朅来济上樽重持劳人相顾徒草草白发靑灯且倾倒历下亭前栁满汀尘沙又走长安道人生聚散絶可怜吾将归种梅溪田夏盖山南湖水北扁舟期我知何年同纪处士杜太史谭舍人兄集孙侍郎研山斋四首胜序愁初豁髙斋近许过图书留客少花药闭门多兴每耽丘壑衣从挂薜萝千秋论述作岀处本同科启事东曹后名山岁月深论交半缝掖眞乐在抽簪遽有忘年约虚陪作者林寥寥知己语一一感人心野趣行无次林栖坐不辞书看金薤岀杯喜竹根持戸牖分今古朋游隔岁时齐东回首望最忆虎头痴改席尘逾逺看花径转幽犹存汉金石不废晋阳秋客已唿沉醉谁当续后游六街分手缓归骑夕阳流九日集刺梅园松下送谭七舍人之官延安四十韵秋气薄林木南海程可则周量萧条鸿鴈天他郷仍令节彞尊髙㑹敞离筵客尽东南美华亭髙层云二鲍情因去住悬黄花分汉苑长洲申穟菽斾緑酒自吴船繋马斜阳里嘉兴李良年武曽班荆古树前枝撑寒雪厚山阴沈胤笵康臣榦走老龙缠空翠垂垂落江都汪懋麟季甪层阴的的圎旅怀长恋此嘉兴谭吉璁舟石幽兴岂徒然岁月风尘换可则川涂梦寐牵相逢曽几日彞尊回首忆当年慷慨荆轲筑层云飞扬祖逖鞭一官乗絶障穟双阙动行旃入雒名元重良年临关汝最贤蒲桃随马至胤笵鹦鹉得人怜地险榆爲塞懋麟原荒卤作田由来秦上郡吉璁逺接汉居延百战山河旧可则单车骑吹阗自应思魏尚彞尊那复羡张骞美政知无敌层云雄文孰与传龙山争缱绻穟凤阁尚留连胜事归图画良年长歌当管絃江淹魂已黯胤笵顾恺技谁先银烛焼林黒懋麟金盘浥露鲜霜螯充海族吉璁香橘摘江烟麴米封鳞细可则茰房压鬓偏几忘身是客彞尊恰笑口流涎俊味还稠叠层云深杯莫弃捐剧谈逾衮衮穟屡舞各僊僊聚散时难定良年交亲志肯迁弹冠新得路胤笵簪笔旧随肩作吏今行矣懋麟专城敢任焉疮痍何术起吉璁井邑几家全不问金如粟可则宁论酒是泉征书黄霸续彞尊拥传马卿旋但遣心期在层云无愁后㑹愆河流千尺练穟月挂九秋弦坐久频催漏良年衣轻更着緜祇縁诗録别胤笵遂使夜忘眠长短靑门栁懋麟峥嵘华岳莲来朝一挥手吉璁惆怅隔幽燕可则题谭画山水送谭七舍人兄三首舍人佐郡出京华马后图书载五车欲上恒山最髙顶自驯白鹿饭松花大漠霜流碛草枯郫筒芦酒急须沽云中西去黄河曲未必山川似画图桑干九月未成桥想像关榆叶尽凋曽向鴈门三度宿人家历历在山椒寿徐侍读紫籞云霄迥彞尊金门雨露偏羣公争献纳李良年之子信才贤甲第乌衣盛彞尊家声凤沼沿堂看遗笏在良年经忆过庭传儒雅矜当代彞尊飞腾数妙年九重书第一良年三策对无前馔岀仙㕑美彞尊袍分兽锦鲜上阳芸是阁良年中禁木爲天苑栁晴相映彞尊宫莺岁屡迁星轺驰汉节良年驿路入秦川得士皆殊絶彞尊难兄更接聮遥闻胪唱日良年正值使车旋两到须回辙彞尊双丁足比肩把文同谢舅良年染翰失张颠賔至交珠履彞尊朝回并玉鞭连枝眞不易良年初度乃居先南斗神仙箓彞尊西清侍从员黒头谁得似良年青眼独依然历下寻山屐彞尊江干载酒船因人慙入洛良年结客重投燕不谓迎缝掖彞尊翻敎起昼眠茱茰犹结佩良年醽醁此开筵琖进崑山玉花明祕省甎彞尊豳歌应可续良年比调有新篇彞尊酬潘燕京秋九月雨雪纷湝湝初晴出戸去延望西山崖薄衣先苦寒炙背返荆柴晚闻僮仆语有客叩吾斋新诗题纨扇留赠岀中怀临风百过诵音响一何佳泠泠朱絃瑟调必宫商谐壮哉四方志独櫂浮江淮伤禽戢羽翼鸣鹿求其侪河东衞先生埽室道南街希音辨元始望古穷津涯同声一相应衆说诚可排尔雅及三仓豪发未尝乖伊余去郷国万里敝靑鞵媿乏洛生咏徒观泰山祡戛玉闻琳瑯披云豁尘霾譬彼同岑草所惜在根荄愿贞岁寒期簦笠行相偕赠朱十潘耒天台拔羣峰东壁辉列宿南州盛衣冠之子爲领袖杰然云霄姿大厦资结构匏瓜悲天悬井渫恻寒甃间为苏门啸善作伶伦奏大雅还初元风骚独驰骤峨峨春明门英贤毕来辏髙斋埽晴雪玉山惊邂逅闻游泰岱还应宿天门岫日轮涌榑桑几时割昬昼仆本同岑人折麻欣有旧才非士龙奇齿是公明幼偶然弔燕昭金台暂停留方办五岳装青精煮粮糗何日相提携莲峰掇三秀寿申检讨东山零雨别不见忽三年再作京华客重逢献寿筵岁星方朔并午夜望舒圆满把黄花酒豳歌九月篇慈仁寺夜归同李十九对雪兼有结邻之约暝色辞沙界蓬门更埽除数钱灯下酒入馔雪前鱼逺作比邻约相连水竹居扁舟当此夜夹往意何如孙少宰蛰室观吴季子劒四十韵穷冬蛰室寒重扃昼飞雪嘉兴李良年武曽役车虽巳休客子逺相挈彞尊萧然主人意示我太古铁吴江潘耒次耕黯淡四座光糢煳百夫血上海蔡湘竹涛精气所结聚入手讵敢亵良年摩挲读遗铭千春字不涅彞尊始知延陵佩曽挂徐君碣耒金碧争毫芒雨风助呜咽湘岁久蜡就頽中作黍米缺良年段冶难爲良靑白气先竭彞尊首广信参分身重裁七锊耒丸丸初茎长衍衍渐后设湘制类铜虎符质并苍水玦良年其文杂虫鱼其体蔓瓜彞尊蜿蜒蛟螭纒错落星宿列耒当其铸始成见者皆骨裂湘洪钟无声拂坚玉应手切良年拭用华土良淬以江水洌彝尊一充君子服遂使雌雄别耒神灵相护持鬼物尽蹩湘试宜借诸离相必经欧薛良年适楚羞湛卢制越定姑蔑彞尊神物不虚归抗首想前哲耒纷纭春秋季推刃相篡窃湘何爲藐千乗脱屣意不屑良年逺继让王风近慕子臧节彞尊投分寄缟带达音在乐阕耒寸心义所要存没伤中诀湘留赠物则微髙谊泉壤彻良年古树风萧萧下爲狐兔穴彞尊何期陵谷变土花未云啮耒依然出人闲百代共传阅湘题字勘孔碑装炭谈越絶良年接末惊穷猨干霄饮雌蜺彞尊雄思崆峒倚利想犀兕截耒是物洵希有宁许膜眼别湘博物赖张华造书辨臣颉良年岂爲冯生弹聊效庄叟吷彞尊感我壮士怀慨慷中肠热耒持之祓不祥可以当桃茢湘雪牎寒威凌夹牎夜色不可揜彞尊初疑弦月驻载惊邻烛燄蔡湘漏鼓冻欲沉荒鸡号已渐彞尊揽衣讶手皲岀戸怯风飐湘朔气何稜稜同云犹淰淰彞尊饥鹰距未撃啅雀羽齐敛湘老树压更髙遥岑明复睒彞尊洒壑遏冰泉浮空露仄厂湘僧闲梵未放磴滑樵愈险彞尊怳若玉井峰莲花冠郊陜湘中田从射兔北园宜载猃彞尊锉冷生湿烟草枯覆丛蔪湘近须炉火围逺爱酒旗闪彞尊就市沽芳馨传杯㵼潋滟湘元叔囊垂空平仲豆犹掩彞尊旅思话归吴扁舟怀入剡湘束薪砚初炙棐几翰斯染彞尊形兼洛阳卧迹异昌黎贬湘撒盐拟讵工授简赋何谄彞尊郢曲有和歌殊郷聊自慊湘雪中过程五仓部同李十九蔡大赋二首长安风雪后歌舞闭门重客子谁能记仓曹独许逢牎寒留炙砚日暝坐闻钟更约寻香阁西山对晓峰令子趋庭早深杯劝客挥爱看如意舞判倒接䍦归易酒行无算吴盐撒渐稀凭将红烛泪试作凤凰飞寿何侍御东阁寒梅放西山霁色澄骚人日初度朋酒岁相仍颂鲁期难老歌豳信有徴名先柱下史官亚殿中丞礼自犹龙擅謡听避马曽城南瞻斗极蓟北凛霜棱敢谏虞箴在筹时国宝增文宜蠲琐细弊力埽榛艿水旱谋诚切徴输法可承庙廊需至理驵必深惩畴昔双龙阙逶迤四牡乗桂林衔羽节勾漏问丹秤岭外收区册舟中慕李含香持国计聚米佐军兴允矣资喉舌良哉寄股肱人伦谁比似意气益飞腾八顾三君并千金一诺凭聮诗过沈范爱客迈春陵胜日交珠履髙斋冒紫藤对门深径转开阁小山层画得沧洲趣书传草圣能连蜷师卫虿妙丽夺曹蝇籖帙纵横列炉烟逺近蒸庭闲看玉树道重比朱绳谬喜枌榆託相亲色笑恒一行来献兕万里此籯縢月尚今年满觞同旧里称颂椒春序近怀核舞筵登靑眼人人识朱颜岁岁凝不辞五云里长对九枝灯曝书亭集卷第七曝书亭集曝书亭集卷第八曝书亭集卷第八秀水朱彞尊钖鬯古今诗重光大渊献立春日同李十九饮孙少宰蛰室有怀曹侍郎在里七度辛盘㑹他郷岁岁殊未知今夕䜩得与故人俱舞鹤喧庭榭飞花洒画图因怀鉏菜叟万里隔春芜西山书所见斜阳犹未鎻松筠雪后风清石路尘莫笑游人今岁早马头山店已烧春同作蔡湘中官坟墓碧云齐樵客东风饮恨啼故向黄茅遗㸑火乱山烧过夕阳西卧佛寺路入晴云北山攲卧佛前津梁疲巳甚土木意能传夜续林中磬春流枕外泉长安车马客输尔只髙眠题退谷退翁爱退谷未老先抽簪行药乱峰路筑亭双树林闲中春酒榼静里山泉音满目市朝贵何人期此心来靑轩天书稠叠此山亭往事犹传翠辇经莫倚危栏频北望十三陵树几曽靑鲍家寺白松歌鲍家寺中九白松扶疎宛似桂之树密叶阴连古殿寒霜皮昼偃盘根互我来繋马风泠然入门四顾喜欲顚巢攲迥见鹳鹤坐榦老不数蛟龙纒长廊饭僧僧未至松子松花飘满地半岭平衔夕照曛双林逺胜春浮翠其余四株皆可娱矫矫离立空墙隅枝柯虽殊无异色知是岁寒霜雪俱山僧怪我摩挱久茗盌帘前一招手此树今来二百年问余岁月能知否同作蔡湘巖下石门苔藓重早春巳发花茸茸晚风吹堕一黄鹤栖在月明何处松玉泉山下别瞻公石桥风泠泠夕曛断崖口回指翠微深山僧此分手赠歌者陈二首乐府新传夜度孃吴衫白纻越罗裳愁看玉面灯前岀笑问银钩若箇藏千钟巳分醉如泥授色留賔曲转低想像天河犹未落长鸣不听汝南鸡赠冒二首我昔齐东住君来历下游客亭无奈别樽酒未言愁暑雨城西寺髙林枣外楼醉歌今始得同调日相求尽说移居好投诗给事庄松筠深不见丘壑兴何长夜烛摊书坐春醪并马尝追随吾更数知爱接舆狂何侍御招同髙上舎缪处士赵舍人郑舍人饮刺梅园松下四首禁烟髙咏遍龙潭未得同游祗自惭小榼春风携最好又骑騘马到城南客来随意但围棊细草空园席屡移忆过松阴三度醉未如此㑹恰花时吾家池上双槐好此树连蜷想像间最喜诸公尽吴语一时把酒话郷关离筵九日记曽开送客西征上郡隈正向樽前论往事不知天外一书来周郡丞迁太原守诗以送之兼怀傅处士五马西归日铜符领晋阳川临溹涫近山转崛长童子争骖篠邦人尚咏棠凭君寻傅叟暇即过松庄将出都门曹舍人黄舍人沈舍人乔舍人曹舍人汪舍人招同髙上舍李秀才赋诗赠行口占留别凤池才子各翩翩携客城南醵酒钱满眼莺花无奈别河梁愁思复今年和程龙尾砚歌爲方侍御作即送其入粤龙眠柱史饶砚癖箧藏龙尾开深洼雀台古瓦讵比数石末未许靑州夸黝如纯漆久欲脱粹若水玉坚新中央私印尚可识流传乃自元章家骚人生年记辛卯初度肇钖名何嘉十桴彚开见八八两已相背无狐邪当其片石始入手重之岂易黄金车云峰糢煳泼急雨雪茧夭矫腾修蛇东都沦后内库发重宝散失同纷麻赤瑚玉英半缺折物理所贵韬其华流传迄今六百载山骨完好无纤瑕黄公昔年在漳浦以此注易纬苍牙呜唿聚散势所必精灵呵护靡幽遐房融有砚译梵字遗蹟尚尔矜僧伽平公巨璞本光滑少陵野老犹咨嗟况兹贞质丗鲜两宜爲有识羣髙奢前归大涤后龎谷顚人地下应唅呀黄海布衣嗜奇最吟成古调敺淫哇盘空硬语难骤读诗胆直欲凌刘叉谓余吾歌子当和荅云四座且莫譁我昔南游度大庾羚羊崃口戈船划手披烟液入巖穴碅磳磈硊围周遮石纹藴秀各异状就中最美数靑花有时精气凝作眼碧者鸜鹆黄者鸦火轮奔处界微白宛似蕉叶抽春芽其余琐细尽当辨黄龙翠羽兼丹砂争如此石铁色古稜角渐去成碨䃁柱史闻之忽狂叫便欲五岭探云霞隋隄三月送君去栁丝藤蔓何毵㲚黯然消魂万里别长言不觉肆滂葩赋得官栁送人自济入燕官路垂杨栁春风处处靑遥怜烟雨色何限短长亭送子燕台去还从历下经七桥明月夜繋䌫有荷汀红桥春芜小雨满城隈茅屋疎篱两岸开行到红桥转深曲緑杨如荠酒船来题何氏书楼屡醉齐东酒曽开蓟北书林泉寻旧好潇洒胜吾庐帘额仍通燕堂拗亦有鱼兰成擅词赋宜作小园居旱水潦江淮久今年复旱荒翻风无石燕蔽野有飞蝗桎梏惩屠钓橧巢迫死亡虚烦乗传使曽发海陵仓送越孝廉入楚兼作庐山之游芜城相见惜蹉跎又送云帆楚泽过九叠屛风何处好三湘芳草至今多寻山应得逢匡俗作赋还看压景瑳准拟归来秋月满樽前同听大堤歌逢周侍郎二首怅别西湖曲重逢又十年艰难增旅话倾倒共诗篇春逺仍题扇江寒未放船甘棠留召伯听取旧歌絃阿戎频问讯燕晋两乡俱道巳甘三黜家从泛五湖登临山屐在存没酒人殊白发明灯里飞扬不可无酬彭三首燕郊春雨洒尘轻我唱骊驹子送行回忆酒人天外隔不知舟楫下芜城艾家桥北论交日回首星霜十九年祗向天涯相送老新诗读罢一凄然竹西酒市接平山灯下妖姬十八鬟留取霜纨调锦瑟红桥一曲送君还送柯大还里兼寄周渡淮三月滞江都送尔归寻旧酒徒十幅蒲帆郷树杪夜船听雨到南湖送叶上舍之睢阳昔游同鼓山阴櫂我年方壮君尚少红妆隔座送藏君醉宵眠我狂叫江湖转眼遽离羣东寻百越西三云几回落拓来燕市秋草金台共夕曛君今三十犹贫贱吴楚山川逺游遍天涯聚散二十年郷里何曽一相见酒人燕市爱君诗置酒邀君必我期城东城西夜漏午唿僮幞被恒相随谓当同醉椒花酒夜雨新年翦新韭岂意骊驹忽在门赠行不待春杨柳黄尘千里卢沟桥朔云惨淡风萧条短衣匹马睢阳去正值梁园雨雪飘平台满目皆狐兔对雪相如可重赋若见当垆劝酒人也应忆我长安路谭孝廉十一兄归自楚粤访予维扬喜成三首兼怀郡丞七兄在榆林郷园十载隔相对緫殊方髪短愁先镊杯深喜益狂寒梅探庾岭秋草下涔阳未暇归三径明灯话射堂栁岸舟同汎芜城草乍班望衡曽九面梦雨得双鬟车骑将休汝榆林欲度关雕虫何足尚辛苦羡名山十月边城路曽传上郡鸿弟兄三岁别梦寐几人同望逺平山隔怀归旧业空回思童穉日谁料各西东雪霁同周仪部对酒康山二首一篑城隅出千家雪后匀江湖谈往事丝竹老斯人不厌寻幽晚惟应对酒频寒梅意萧瑟想见武功春樽前横蜀岭舄下起吴歌繋马从星使凭轩览漕河雪深花尚发风急鴈翻多有约江春到行㕑次第过玄黓困敦题竹垞壁买断竹垞将四载园林新笋未经尝今来散帙时初夏忽见抽梢喜欲狂背市有人酤浊酒南邻许我借匡牀江村卧稳眞堪乐愁说燕云射猎场雨度仙霞岭三首缥缈江郎石朝来竟不分客愁偏暑雨祠古但寒云小市兵戈尽飞泉下上闻泥涂虽自苦暂喜逺人羣岸缺人犹度桥回径转偏古苔縁树上密竹聚峰圎白袷晴还湿靑鞵暮屡穿笑看茅屋近编筏渡溪烟仙霞髙不极半岭一云平倚杖惊吾老攀崖羡客行经心苍藓滑照眼白花明回首枫林暮先秋叶自鸣题福州林秀才竹亭道南移宅后萧瑟草堂赀尚有孤亭在堪歌伐木诗翠兼梧下竹黄坼圃中葵最爱凉风满无烦羽扇持泰安道中晓雾苦雾滴成雨平林翳作峰不知巖际寺恰送马头钟汶水巳争渡泰山犹未逢忽惊初日跃逺近碧芙蓉重阳前一日沈鲍载酒柯氏园亭同诸子分赋兼感旧游成二十韵水竹通三径星霜隔几年悲歌同调续秋色异郷先叶落交檐树云寒欲雨天解鞍嘶骑拥载酒麴车连席向西南上杯行少长前从容寛礼数倾倒迭诗篇楚舞何相似秦风亦有焉吟看吴㑹并交取性情便二子眞同好相期幸未愆临池良不厌舍坐屡敎迁破帽垂垂落疎帘处处悬篱花平缀锦沙鴈小如拳薄暝争投辖提壶更数钱风灯升降影茅屋去来烟衰借囊茰早宵因说餠延尘埃惊老大身丗益迍邅尚忆班荆地曽开送别筵旧游惟沈郑逺梦各山川榆塞横汾曲𧖟丛桂竹偏中郎遗㸑笛叹逝转悽然柯将军园亭即席分韵送柯三还嘉善匹马嵩阳返曽探玉女崖征衣犹雨雪归櫂复江淮客有悲歌独文传别赋皆葛疆池上月后夜不胜怀送计孝廉还吴江三年归计緫蹉跎日见轻舟下潞河君去登髙谁对酒空怜秋色异郷多送陈之靑浦忆同九日登髙䜩益信陈琳最善文易水自来长送客词人且免学从军帆飞薛淀连郷树鹤下华亭划海云吾老思归犹未得天涯岁月緫离羣送汪戸部还长洲殊方动惜故人违听唱骊歌涙暗挥白下乍传星使返江东忽见步兵归苕华径曲藏书屋莲叶舟轻上钓矶不独文章今日少谁能未老念荷衣送陈叟南归军都关口朔云凝羡尔临行匹马登归向髙阳逢旧侣衔杯试话十三陵昭阳赤奋若人日谒景皇陵重湖裂帛巳流澌岸柳三眠又一时尚有寝园开夕照每逢人日抚残碑童童独树栖禽少冉冉长途下马谁回首昌平山近逺裕陵松柏緫凄其同刘侍郎入大房山时刘编修养疴山中八首羣峰回合静飞尘野杏山桃各自春不共南阳刘子骥花源一望巳迷津丹梯直上与天连铁鎻垂垂百尺悬安得山中十日雨石门一道迸飞泉帝城回望隔峰霞兰若松门自歳华剰有红罗宫监在香台犹礼九莲花上方层阁少经过犹有樵人树杪歌试乞山僧老藤杖天风扶上摘星陀解道刘伶善闭关田衣竹杖此跻攀长安车马纷无数谁肯髙居六聘山春风依旧野棠红麦饭僧㕑饷客同不用三车频问法白头试话玉熙宫定公八十猨猱捷峻岭何曽策杖游邀我逺登龙虎峪翠巖天半结飞楼羊何此日和歌成梦草池塘句更清刻取谿亭双栎树千春长识谢公名过何侍御丹台书屋二首一饭长安地先生许数来牎虚同画舫径尽岀丹台风幔宜斜卷庭花独早开但令施枕簟日日此衔杯宛在山茨下层阴羃小亭花移大房茜石帖太湖靑笔断何妨续琴歌亦可听闲来须赌墅一爲写黄庭送乔舍人还宝应今秋甲子雨不絶小池残暑风凄凄栈车难行痩马滑终朝兀坐愁云低有客上书临欲去折简招我斜街西房山香醪贮一石浮以斛角暹罗犀定州瓷盌白如雪津门紫蠏团霜脐坐中曹汪意气古杜诗韩笔名相跻草堂圗画凡几幅酒酣并起争留题龙竿寺旁射陂曲中分一水名柘溪君家严君此游息翠烟缭绕含晴霓王官谷深城府隔武陵花发时人迷只今八十尚健饭过桥不用扶靑藜邮籖此去秋未晚篱边圆菊黄花齐连江峭帆槛外落一双老鹤阶前栖衡门启后綵衣入定使眼膜开金箆桓山四鸟虽折翼循陔庶免心酸嘶兼珍之膳娱永日静观节物移暄萋嗟余旅食尚淹滞怀郷未得瞻秦稽送君沉吟数长路寸心千里随轮蹄维扬稉稻美自昔迩来厥土仍涂泥湾头淸水闻更决上流未筑归仁隄千村庐舍緫昏垫可知鴈戸犹悲啼漕船万斛輓不上荒冈断岸何繇梯太仓红粟渐巳贵曷归长水亲鉏犂期君岁暮白田上班草城南手重携和韵送徐编修还崑山潞河临发动晨飔惜别重歌折栁辞前席定来宣室召蹇驴仍借杜陵骑秋深准续登髙约月出应怀对酒时賔从玉山知不少相思定寄草堂诗蓝秀才见示刘松年风雪运粮图潞河十月橹声絶连樯如荠啼饥乌层檐炙背苦岑寂有客示我运粮图遥峰隐隐露积雪村原髙下纷盘纡千年老树风怒黒寒叶尽脱无纤枯人家左右仅茅屋傍有水碓临山㕑秕穅旣扬力输税安有甔石存桑枢大车槛槛四黄犊疾驰下坂寻修涂嗟尔农人岁巳暮妇子不得相欢愉披图恍见南渡日北征甲士连戈殳当年诸将犹四出转粟未乏军中需同仇大义动畎亩输将岂畏胥吏唿始知绘事非漫与堪与无逸豳风俱古来工执艺事谏斯人画院良所无呜唿斯人画院良所无不见宋之君臣定和议笙歌晨夕游西湖席上赠陆生三首江东陆弟擅风流负笈今爲万里游画取燕台山近逺黄云白雪一时愁芳筵鲑菜故郷同刻烛藏钩漏未终闭戸须爲十日饮衔杯最爱百分空风雪寒凝老树枝蟹螯深夜且同持前身定是周邦彦醉里能歌片玉词梦砚歌爲汪舍人作我怪汪舍人卧疴嬾朝叅眼前冨贵非所好惟于载籍偏沉酣无钱可籴太仓米僮仆入市心怀惭舍人舒膝方昼寝如虫食蓼翻知甘忽然梦入无人区广庭巨室何㽎㽎中罗石砚十有二一一就视烟云含鼍矶苦坚龙尾滑洮河水玉徒䆾䆱讵若羚羊崃中质靑花白叶波渟涵良璞得一亦已足十二尽取毋乃贪觉来伏枕赋长句中心惆怅眞难堪爲语舍人且莫贪髙要崃路吾能谙昔年着屐入巖穴亲斲山骨施斧錾黄金尽散要不惜一百八石巖前担自从轻舟发大庾篷牕一日摩挱三榜人潜窥窃其九余归见者争来挦眼看美好尽巳去何况梦寐侈空谭舍人翻然释惆怅留余浊酒开新壜紞如漏鼓犹未起起时月落天西南龚尚书輓诗八首坤维初震后元老忽沦亡已定春帆计翻敎夜壑藏把杯人未散恋阙意堪伤盛德今徂谢悲看大鸟翔西掖存封事南天返使车位仍三独坐职半六尚书典礼眞无忝论文尽不如最怜羣弟子入揖共欷歔九日龙潭䜩招寻自此休迟归因酒债垂死及山游别袂何曽把诗篇緫未酬重来淸泪迸风急繐帷秋京华留滞久恒苦出无车记忆惟公切过从听我疎顿忘何日别急简旧时书剰有雷塘句临岐禊饮初墨自临池妙诗先过岭工换鵞何太苦刻烛未敎终匹练题长遍聮篇思转雄要知作者意肯与古人同别有新词丽樽前赋物华歌翻旧桃叶笛按小梅花檀板栁三变金荃温八叉江南肠断句回首向谁夸含玉遗孤在招魂上客存天边丁令鹤梦里谢公墩笳吹将归路田庐何处村应同钟太傅丙舍寄诸孙巳辍靑门饯空怜白马留九京应万里百口但孤舟逝矣名须易伤哉涕莫收寄声缝掖贱休作帝京游送龚孝廉掌敎涿州图经雄涿鹿壁沼亚桥门锦里仙人水楼桑帝子村诗传颐尽解官冷道弥尊不逺房山麓相期泛竹根九言题田员外秋汎图田郎与我相识今十年新诗日下万舌争流传黄尘扑面三伏火云热每诵子作令我心爽然开轩示我秋汎图五丈鸭头画岀宛似吴中船大通桥北官舍最湫隘箕筥斗斛囊橐羣喧阗他人对此束缚不得去田郎掉头一笑浮轻涟疎花蒙笼两岸渡头发蹇驴䠥躠百丈风中牵五里十里长亭短亭出千丝万丝杨枝栁枝眠当其快意何啻天上坐酒杯入手兴至吟尤顚庆丰牐口自有此渠水未知经过谁子曽洄沿仓曹题柱名姓不可数似子飞扬跌宕眞无前长安酒人一时赋长句我亦对客点笔银光牋篷牎寂寞不妨添画我从子日日髙咏秋水篇寄悬公竹外绳桥渡口钟别来消息五春冬南湖虚有煮茶约下若几曽归櫂逢去鴈书成难问讯愁猿路险怯过从衰年愿得精庐近须卜横山第一峰曝书亭集卷第八曝书亭集曝书亭集卷第九曝书亭集卷第九秀水朱彞尊钖鬯古今诗阏逢摄提格春雪二首腊去初无雪春来尽日飘披离侵柳陌取次及花朝入夜飞何急因风卷未消携钱思纵饮不用酒旗招客久催苍鬓师行冷铁衣渐看回鴈近只共早梅飞关塞愁无极郷园信转稀空怜儿女在遥计放船归送龚大之淮阳潞河迟日送征骖禁雪初晴柳尚舍一路靑山到淮浦照人明月已江南汪舍人以丁娘子布见赠赋寄丁娘子尔何人织成细布光如银舍人笥中刚一疋赠我爲衣御冬日感君恋恋情莫踰重之不异貂襜䄖携归量幅二尺阔未数星纨与荃葛晒却浑如飞瀑悬看来只讶神云活爲想鸣梭傍碧牕掺掺女手定无双浣时应值湔裙水漂处除非濯锦江长安城中盛衣马此物沉思六街寡裁作轻衫春更宜期君再醉天坛下天坛三月踏靑时领边短鬓风吹丝试寻油壁香车路追逐红裈锦髻儿寄髙万里归舟兴有余蜀姜召客鲙鲈鱼酒边可忆朱龄石深夜明灯勘羽书王尚书招同钱毛陆陈严计䜩集丰台药圃四首上苑寻幽少东山载酒行发函初病起出郭始心淸一老风流独羣贤少长幷甘从布衣饮真得古人情水浅孤村外亭开万柳中流觞过上巳卷幔巳南风旅话江湖别幽期出处同接䍦拚共倒举手对山公山田围辋水左右出丰台是日孤亭坐繁花四面开蚁浮倾更满蝶舞去翻来即事多髙咏天涯不易哉丽草攅缃蕊晴风卷绛云井华宜近汲衣桁忽斜曛兴自抽簪发人因赌墅分重过知不厌归骑且纷纷送郑南还长安似尔客最久自别旧郷今八年五里亭边倾蓟酒一帆风末挂吴船承颜正好趋庭日生计须谋负郭田莫以故人归未遂卜居不与竹垞连鸳鸯湖櫂歌一百首甲寅岁暮旅食潞河言归未遂爰忆土风成絶句百首语无诠次以其多言舟楫之事题曰鸳鸯湖櫂歌聊比竹枝浪淘沙之调冀同里诸君子见而和之云尔蟹舍渔村两岸平蔆花十里櫂歌声侬家放鹤洲前水夜半眞如塔火明沙头宿鹭傍船栖柳外惊乌隔岸啼爲爱秋来好明月湖东不住住湖西春城处处起吴歌夹岸疎帘影翠蛾一叶舟穿妆阁厎倾脂河畔落花多宝带河连锦带斜精严寺古黯金沙墙阴一迳游人少开遍年年梓树花西埏里接韭谿流一篑缾山古木秋惯是争枝乌未宿夜深啼上月波楼和韵谭吉璁苏小坟前水北流苕花梧叶满园秋月华不与髙城隔飞上星湖第一楼檇李亭荒蔓草存金陀坊冷寺钟昏湖天夜上髙楼望月出东南白苎村和韵谭吉璁胥江不逺小山存犹有遗祠翠木昏挂席西风乗兴去白莲秋水夕阳村百尺红楼四面牎石梁一道锁晴江自从湖有鸳鸯目水鸟飞来定自双和韵谭吉璁水市花船一样牎龙渊学繍一条江凭谁移箇龙渊塔学繍村边也作双倅廨偏宜置酒过亭前花月至今多不知三影吟成后可载兜娘此地歌女墙官柳遍啼鸦小阁临风卷幔斜笑指孩儿桥下水雨晴漂出满城花樯燕樯乌绕楫师树头树厎挽船丝村边处处围桑叶水上家家飬鸭儿桃花新水涌吴艚十五渔娃橹自操网得钱塘一双鲤不知鱼腹有瓜刀穆湖莲叶小于钱卧栁虽多不碍船两岸新苗才过雨夕阳沟水响谿田和韵谭吉璁春来河蚬不论钱竹扇茶炉载满船沽得梅花三白酒轻衫醉卧𬗋荷田金衣楚雀白鸡不住裴公岛上啼白马未嘶云屋外红船先度板桥西隄外湖光隄内池露荷珠缀夜凉时阿谁月厎修箫谱更按东堂旧日词鸭馄饨小漉微盐雪后垆头酒价廉听说河鲀新入市蒌蒿荻笋急须拈城北城南尽水郷红薇径外是回塘千家晓阁纱牕拓二月东风蕙草香和韵谭吉璁江村复礼旧名郷竹作笆篱石作塘到处十家三酒店春波繋缆岸花香西水驿前津鼓声原田角角野鸡鸣薹心菜甲桃花里未到天明櫂入城和韵谭吉璁栋子花疎过雨声扎山看火树头鸣邻船两桨买桑叶南抵余城北渚城姑恶飞鸣触晓烟红蚕四月巳三眠白花满把蒸成露紫葚盈筐不取钱村中桑斧响初停溪上丛麻色渐靑郡阁南风才几日荷花开满镜香亭徐园靑李核何纤未比僧庐味更甜听说西施曽一掐至今颗颗爪痕添借袈桥上水松牌白石登登鴈齿阶曽记小时明月夜踏歌连臂竹邻街谷水由来岀小湖渚城辟塞緫春芜战场吴楚看犹在折㦸沙中定有无金鱼院外即通津转粟千艘压水濵年少女墙随意望缝衣恰对柁楼人怀家亭馆相家湖雪艇风䦨近巳芜犹有白苹香十里生来黄蚬蛤蜊麁学繍女儿行水浔遥看三塔小如鍼并头菡萏双飞翼记取挑丝色浅深梅花小阁两重阶屈戍屛风六扇排不及张铜炉在地三冬长煖牡丹鞵鹤湖东去水茫茫一面风泾接魏塘看取松江布帆至鲈鱼切玉劝郎尝莲花细歩散香尘金粟山门礼佛频一种少年齐目断不知谁是比肩人织成锦衾碧间红缭以吴緜四五通锦上鸳鸯三十六双栖夜夜水纹中和韵谭吉璁巷西古塔画䦨红阁老㕔门一径通犹记北楼骖篠地蔷薇一丈晓庭中天宁佛阁早春开鸟语风铃次第催怪道回船湿罗韤严将军墓踏靑来和韵陈忱东林禅宇白莲开鱼版才停午复催坐久双谿明夕照布帆一半鹉湖来长水风荷叶叶香斜塘惯宿野鸳鸯郎舟爱向斜塘去妾意终怜长水长踠地垂杨絮未飘兰舟上巳祓除遥射襄城北南风起直到吴江第四桥宣公桥南画鼓挝酒船风幔拄鸦叉碧山银盌劝郎醉櫂入南湖秋月斜木樨花落擣成泥霜后新橙配作韲犹恐夜深妨酒渴敎添玉乳御儿棃画睂墨是沈珪丸水滴蟾蜍砚未干休恨图经山色少与郎终日逺峰看和韵谭吉璁碧瓦珠光火一丸緑杨丝挂綵幡干泥孩緃说鄜延好不及曹王庙上看三姑庙南豆叶黄马王塘北稻花香秋衣薄处宜思妾春酒熟时须饷郎小妇春风楼下眠与论家计最堪怜劝移百福坊南住多买千金圩上田小舫中流播燕梢一螺靑水练塘坳随郎尽日盐官去莫漫将侬半逻抛鎗金砚匣衍波牋日坐春风小阁前镂管簪花书小字把郎诗学鲁訔编雨近黄梅动浃旬舟回顾渚鬬茶新问郎紫笋谁家焙莫是前溪读曲人秋灯无燄剪刀停冷露浓浓桂树青怕解罗衣种鸎粟月明如水浸中庭繍线图存陆晃遥唐家花鸟棘鍼描只愁玉面无人画须是传神盛子昭去郭西南桂树林五亩之园一半阴笑插枝头最深蕊两鬟如粟辟寒金榆钱阵阵麦纤纤野菜花黄蜨易黏记送郎船溪水曲平芜一点甑山尖比翼鸳鸯举櫂回双飞蝴蝶遇风开生憎湖上鸬鹚鸟百遍鱼梁晒翅来龙香小柄琵琶弯切玉珑约指环试按花深深一曲海棠开后望郞还酒市茶寮緫看场金风亭子入春凉俊游改作乌篷小蔡十郎桥低不妨落花三月葬西施寂寞城隅范蠡祠水厎尽传螺五色湖边空挂网千丝苏小墓前秋草平苏小墓上秋瓜生同心绾结不知处日暮野塘空水声和韵谭吉璁参旗横照郡楼平塔火初沉渔火生郭外城中十三寺一时落月尽钟声风樯水槛尽飞花一曲春波潋滟斜北斗䦨干郎记取七星桥下是儿家天星湖口好花枝便过三春采未迟蝴蜨双飞如可遂敎郎乞梦冷仙祠江楼人日酒初浓一一红妆水面逢不待上元灯火夜徐王庙下鼓冬冬河头时有浣衣人处处春流漾白苹桥下轻舟来徃疾南经娱老北蹲賔芳草城隅緑映衫凤池坊北好抽帆徐恬旧宅芹泥煖过雨斜阳燕子衔秋泾极望水平隄历历杉青古闸西夜半呕哑柔橹拨亭前灯火落帆齐和韵谭吉璁靑白鹭浴湖隄飞向罗潭庙口西竹伞椶鞵尘不到秋风且看稻花齐屋上鸠鸣谷雨开横塘游女荡舟回桃花落后蚕齐浴竹笋抽时燕便来漏泽寺西估客多楼前官道后官河正值喧阗日中市杨花小伎抱筝过五月新丝满市㕓缲车鸣彻斗门边沿流直下羔羊堰双橹迎来贩客船鱼梁沙浅鹭争淘处处村田响桔槔一夜城西苕水下酒船直并小楼髙和韵谭吉璁槐叶靑时和冷淘槐叶浓时转桔槹槐叶黄时香稻熟登场禾稼比墙髙九里桥西落照衔樱桃初熟鸟争鹐须知美酒乌程到遥见新塍一片帆马场渔溆几沙汀宿雨初消树更靑最好南园丛桂发画桡长泊煮茶亭靑粉墙低望里遥红泥亭子栁千条郎船但逐东流水西丽桥来北丽桥伍胥山头花满林石佛寺下水深深妾似胥山长在眼郎如石佛本无心花船新造水中央晓发当湖泝汉塘听尽钟声十八里平林小市入新坊蒲山草与荠山齐澉浦潮来乍浦西白沃庙南看白马巫言风雨夜长嘶緑烟初洗兔华秋片片鱼云静不流山月池边看未足移船买酒弄珠楼鹦鹉湖流碧几湾白龙湫水落陈山游人秦小孃祠过社鼓声边酔酒还阿侬家住秦溪头日长爱櫂横湖舟霑云寺东花巳放义妇堰南春可游巫子峰晴返景开传闻秦女葬山隈闲听野老沙中语曽有毛民海上来横浦东连白塔云下方钟鼓落潮闻结成海气楼相似煮就吴盐雪不分劝郎莫饮黄支犀劝郎莫听花冠鸡闻琴桥东海月上乌夜村边乌未啼和韵谭吉璁三条玉带两条犀争访金鸡梦白鸡髙冡累累羊虎尽塘南塘北乱乌啼鹰窠絶顶海风晴乌兔秋残夜并生铁鎻石塘三百里惊涛啮尽寄奴城招宝塘倾水浅深㑹骸山古冡销沉都縁丗上钱神贵地下刘伶改姓金曲律崑山最后时海盐髙调敎坊知至今十棒元宵鼓絶倒棃园弟子师春绢秋罗软胜緜折枝花小样争传舟移濮九娘桥宿夜半鸣梭搅客眠郎牵百丈上官塘客倚篷牎晩饭香黄口近前休卖眼船头已入语儿郷轻船三板过南亭蚕女提笼两岸经曲罢残阳人不见阴阴桑柘石门靑和韵谭吉璁宅西狷石旧名亭曽侍先人说五经梦想故园犹在眼椶榈一树假山靑走马冈长夕照中塘连沙渚路西东不知吴㑹谁分地生遍茱萸一色红移家只合甓川居酿就新浆雪不如留客最怜郷味好屠坟秋鸟马嘷鱼郎家湖北妾湖南两桨縁流路旧谙却似钓鳌矶畔鹭往来凉月影毵毵野王台废只空墩翁子坟荒有墓门舍宅尚传裴相国移家曽住赵王孙秋晚东林落木疎白莲僧寺水中居昏钟不隔渔庄火古殿犹存日本书蕲王战舰巳无踪娄相髙坟启旧封曽见朋游南渡日北山堂外九株松仲圭旧里足淹徊曲径横桥一水隈小榼春风谁酹酒佛香长和墓门梅怀苏亭子草成蹊六鹤空堂旧蹟迷惟有清香楼上月夜深长照子城西稗花枫叶宋坡湖路转潮鸣山翠无百里盐田相望白至今人说小长芦桑边禾黍水重围时有秋虫上客衣三过堂东开夕照满村黄叶一僧归百花庄口水沄沄中是吾家太傅坟当暑黄鹂鸣灌木经冬红叶映斜曛鸭觜小船浅水通荻花门巷萧萧风荆南豫北鬬新酿不比吾郷淸若空秋水寻常没钓矶秋林随意敞柴扉八月田中黄雀啅九月盘中黄雀肥和韵谭吉璁菜花泾上半渔矶檐卜林中尽竹扉寒水看同春水阔髙田比似下田肥江市鱼同海市鲜南湖蔆胜北湖偏四更枕上歌声起泊遍冬瓜堰外船妾家城南望虎墩郎家城北白牛村白牛不见郎骑至望虎何由过郭门百步桥南解缆初香醪五木隔年储不须合路寻鱼鲊但向分湖问蟹胥石尤风急驻苏湾逢着邻船贩橘还祗道夜过平望驿不知朝发洞庭山父老禾兴旧馆前香秔熟后话丰年楼头沽酒楼外泊半是江淮贩米船茅屋东谿兴可乗竹篱随意挂鱼三冬雪压千年树四月花繁百尺藤舎南舎北遶春流花外初莺啭未休毕竟林塘输甪里爱携賔客醉山楼谿上梅花舍后开市南新酒酦新醅寻山近有殳基宅看雪遥登顾况台和韵谭吉璁木樨开后菊花开黄雀霜螯载酒醅九日登髙东塔寺风沙终胜赫连台归人万里望丘爲白酒黄壶瓠作巵来往櫂歌无不可西溪东泖任吾之槛边花外尽重湖到处杯觞兴不孤安得家家寻画手谿堂遍写读书图和韵谭吉璁櫂歌欸乃胜西湖风景尊前调不孤只少松陵朱处士屏风八尺写新图旃蒙单阏题画竹二首疎筠个个倚风轻忽忆郷园宿雨晴三畞宅西桐树北此时新笋又应生雪禽未染唐希雅怪石须添赵大年兴发欲寻潭柘寺春流决决响山泉怀上方山二首不到上方三岁久茅茨长想结山隈尽移细石敎泉下乱插繁花把径开倦客春深归未得故人书寄约重来水筒云碓安排易只欠江南遶屋梅百丈霞梯涧戸扃层崖依旧入天靑花源未有秦人住屐齿曽同谢客经殷地昏钟催夜月过桥春水续寒汀精蓝近结支纤侣准拟松根煮茯苓送顾还枫泾客游五载莫凄然元夕天涯我十年爲羡王孙归去路岸花江草送吴船严侍郎招同吴明府龚观察陈处士髙上舍集吴氏园亭时公子在坐八驺晓岀郭门东避暑闲园河朔同山简賔寮携沼上谢家裠屐满亭中微凉髙栁虚檐日过雨新苗隔岸风四坐传杯那不酔主人先巳百分空赠吴明府诗人吾爱塞翁好风格西陵别擅场嗜酒肯淹千里驾罢官爲起七歌堂云山画出无前辈暑雨灯残话故郷甪里菜畦犹未卖归时休只恋余杭潞河遥送汤南还四首惜别无从倒玉壶俶装遥发短亭孤荆髙旧侣分携尽燕市何人送酒徒靑齐南下即扁舟一片云帆故国楼此去向平婚娶了明年五岳试同游生计归时且掩门还怜旧业巳无存全家欲傍西溪住最爱梅花第几村竹垞三径也萧然归梦天涯又隔年傥肯结邻长水市开门同对小池莲怀郷口号八首醧舫西偏尽竹梧紫微山石尽敎铺儿孙郷里堪娱日不用千金买佛奴先人旧宅北门栖舍后斜阳塔影低门迳伤心难再问梦魂犹绕旧沙隄碧漪坊里谭公宅鸭脚淸阴半畞余最忆儿时好兄弟树根同读五车书旧日园林半巳荒惟余曲水绕芳塘少年最忆春游好曽向颜家看海棠墨林遗宅道南存词客留题尚在门天籁图书今巳尽紫茄白苋种诸孙旧游俞缪日过从三李衔杯兴最浓明月緑牎期沈约白盐赤米问周颙司农泉石向来耽徐穉同游饮必酣梦想谿山眞意好戛天修竹水亭南方外能诗数复公结茅初地虎谿同词人寂寞宜过此一舸月明湖水东曝书亭集卷第九曝书亭集曝书亭集卷第十曝书亭集卷第十秀水朱彞尊钖鬯古今诗柔兆执徐读叶司城嵩游草赋赠客居通潞春复冬有如饥鸟仍投笼平生梦寐在五岳垂老未覩嵩阳峰峰头玉女定笑我那不控鹤鞭痴龙琼浆勿饮良可惜白发满镜徒愁容叶君昔年宰登封莓苔洗字寻石淙霞梯髙髙八百丈笋鞵踏遍靑芙蓉庐巖瀑飞一匹布铁梁崃偃千年松仙人十六时相逢闲吹鵞管向明月有时髻插三花秾渐川俞叟与君往来熟言君爱奇恒未足开筵爲蒸玉面貍行药曽骑雪色鹿测景还登测景台逍遥宛在逍遥谷偶然长啸百里闻每遇残碑三日读不见囊中金石编何殊集古欧阳録崇文门西车毂撃十里黄尘眯人目下马寻君道名姓一笑情亲爲乡曲投我嵩阳咏百篇胜听哀丝与豪竹近来海内工诗格新城王君最雄独一见君诗许絶伦同调由来赏心速君今司城名籍甚栗果少年齐足跼入门㕔事半栽花插架图书尚连屋作吏如君良不俗闲从巷北期王君更许髙斋醉醁金箱图画恣卧游岂必卢鸿草堂宿春暮何少卿招同故乡诸子集古藤花下送谭十一孝亷兄之舒州古藤二本髙刺檐毵㲚乱挂骊龙主人筑堂二十载客到尽卷堂中帘肥香徐来翠阴动晴丝欲堕朱光炎今年经过物候早三月巳见繁花黏河豚未罢直沽市牡丹定録房山尖春风不饮最可惜急收笔架移书籖相期郷党十数子同时走送谭孝廉一觞一咏少长集脱略礼法无纤嫌悬灯直敎勐烛并有酒但向深杯添移时留髠尽送客三人密坐清宵严北城漏鼓听渐数下弦残月光磨鎌捉卧瓮人选新格主犹鲸吸賔鱼噞人生离多合亦易有泪肯对花前沾舒州地胜山水兼孤城皖口跳波渐芙蓉之池泛永日讼庭无事恒虚恬鲟鱼凝脂切黄玉翠螺如画围苍蒹乃知下第去亦得絶胜六街衣马尘容黔题元张子正林亭秋晓图同髙赋一峰画品最致密逾三百载流传稀今人摹仿目未睹但取率略屛纡威残山剰水不数点岂惟神异貌亦非当时艺事许入室华亭张中称庶几即如此图乃学井西王生笔林亭晓色开熹微焜黄老緑下掩百竿竹是谁竹下结屋关荆扉桥无一人行树无一鸟飞斜川折熘凡几转古寺突兀楼松围凉云蒙蒙不可极悬泉直下春林霏人家碛历更髙处水榭八九相因依武陵桃花笑卑湿兹山避地堪茹薇当知作者意独得能使留题数子传声徽客中三伏正苦热对此羽扇都停挥安得天风扶我缥缈度絶磴与君携手同振千仞冈头衣赠郑金陵郑簠隐作医八分入妙堪吾师朅来卖药长安市诸公衮衮多莫知伊余闻名二十载今始邂逅嗟何迟自从鸿都石经后工者疎密无定姿任城学官阙里庙罗列不少汉人碑簠也幽寻遍摹搨羲娥星宿摭无遗郃阳酸枣法尤备心之所慕手辄追黄初以来尚行草此道不絶真如丝开元君臣虽具体边幅渐整趋肥痴寥寥知解八百禩尽失古法成今斯迩来孟津数王铎流传恨少无人披太原傅山最奇崛鱼颃鹰跱势不羁临清周之恒委曲也得宜勾吴顾苓粤谭汉曁歙程䆳名相持未若簠也下笔兼经奇緜如烟云飞欲去屹如柱础立不移或如鸟惊堕羽翮或如龙怒撑之而箕张昴萃各异状屛幛大小从所施平山堂成蜀冈涌百里照耀连云榱工师斲扁一丈六衆賔叹息相瞠眙须㬰望见簠来至井水一斗研隃糜由来能事在独得笔纵字大随手爲观者但妒不敢訾五加皮酒浮千鸱我闻此事足快意目虽未覩心已怡安得留之数晨夕醉时窃柎醒肩随卢沟桥北风巳厉子今南去生凌澌骊驹在路留未得岁聿其暮云谁思钟山草堂定好在放熘且任吴中儿华阳瘗鹤字刻露邓尉遗树花参差无钖城边见严四示我长歌一和之送顾之沂州官亭把袂惜离居南指临沂岁未除行过蒙阴山叶响马头靑壤雪消初夀何少卿冷卿宴客巳无钱犹有南牀许醉眠淸镜㸔来容四十练裙书秃管三千日边初度春尤近雪后今宵月最圎弟子麴车来不少相留判饮到新年寿刘编修二首金钱衮衮考堂输今日通阶昨日殊谁似编修甘寂寞七年不向集贤趋人日梅花一月前骚人初度枣弧悬萧然赋雪携羣从絶胜征歌玳瑁筵强圉大荒落河豚歌天津之水连北溟七十二沽漩回汀渔师乗春漾极浦䑰䑠叶叶轻于萍河豚此时举网得活东小大同赋形卖不直钱弃可惜堆置更比凡鱼腥南人见之莞尔笑是物足胜通侯鲭苇蒲束取十百辈马䭾车载兼手拎晨兴主人食指动忽覩两缚陈吾庭客来疾唿莫莫莫亟当投卑烦丁宁食熊者肥食鼃痩豆令人重榆则瞑彼犹无伤此独甚犯之不异冲铃钉主人语客且安坐吾言物理君试听人生一死各有候韭英枣华木叶零即如饮啄亦分定鼎腹岂必坚关扃虽云甘脆腐肠药不闻茹藿长延龄兹鱼信毒种乃别膢朐有法食有经或如燕子尾涎涎或如束带腰黄鞓今之馈者皆不尔安用荷锸薶丘冥抉精刮膜漉出血如鼈去丑鱼乙丁磨刀霍霍切作片井华水沃双铜缾姜芽调辛橄榄醡荻笋抽白蒌蒿靑日长风和灶觚净纤尘不到晴牎櫺重罗之麪生醤和凝视滓汁仍淸泠吾生年命匪在卯奚爲舌缩箸蠲停西施乳滑恣敎啮索郎酒酽未愿醒入脣美味纵快意累客坐久心方宁起看墙东杏花放横参七点昏中星送董孝廉游五台军都关外朔云屯过尽龙堆入鴈门一路金光瑶草色青天直上五峰尊兕觥歌覆玉盌屛香螺彻银凿落金叵罗黄支之犀尘尽辟主人持觥客前席请看觥上铭爲君陈夙昔定陵沖年资相臣元老夺情衆怒嗔朝阳一凤午门伏折槛宁辞逆鳞触归时饯者满都亭珍重临岐许文穆神羊一角讵有双流传旣久归娄江张公以之遗弟子敢谏吾公赵公似更兼爱客无倦容平原十日恒过从朝衣典尽且不顾快意但写凫花浓我浮此觥亦巳数尊前岂惜狂歌重吾公迩年徙卿寺西掖南牀谁鹗视汉殿今无白兽尊满饮黄流莫轻寘周郎中自闽回赋赠二首万里孤臣去三年别馆囚遥怜天北望不异海西头曲罢红蔷老园荒紫蓼秋空堂今夜烛谁分话离愁入夜羝同宿经秋鴈不飞归迎双眼泪去陷几重围揽镜颜都改趋庭计巳非辛勤完节意冬月尚絺衣同里李游于滇遇碧鸡山道士谓曰子前身庐山行脚僧也后十年当仍归庐山乃画庐山行脚图俾予题诗二首画里分明庐岳僧云峰有约十年登江湖到处勾留住看尔入山能不能桃郷一望水挼蓝拟结邻居共钓潭休信碧鸡狂道士闲抛老屋在花南春浮阁春浮本佛树之子爱逃禅小阁道南市清流牐口泉摊书官栁近对酒女墙偏尽笑张思曼能牵岸上船题董尚书墨蹟三真六草董尚书北米东邢总不如试诵容台好诗句一缣肯换百砗磲彭城道中咏古二首旧社枌榆改寒云芒砀收山风吹野火飞度斩蛇沟博浪飞椎后圯桥进履年无人知偶语况有素书传淸流关淸流关厜㕒设险古来尚细路縁秋毫石角竦殊状舍我一两车拄此九节杖初行井臼中俄出松果上回睇衆山卑连峰走頽浪入关少礓砾客意始萧放平冈响枫叶断壁偃花当南滁暑未销西涧水新涨眺逺怀昔人儒衣谒戎帐君臣旣深契一言判兴丧偏师越死地于此蹶上将遗迹虽巳湮过者心所向山髙而水淸独立但怊怅题顾夫人画兰眉楼人去笔牀空往事西州说谢公犹有秦淮芳草色轻纨匀染夕阳红着雍敦牂兴化李先生寿诗丗事有屈必有伸吾思逊国忠节臣诏书张目不肯草何得复作叩头人一时史笔授曲学壮夫气短懦夫嗔褎忠之典岁久阙草野论议徒纷纶枣园先生家海漘早成进士官于鄞掖垣竹埤历八舎抗疏岂惮批龙鳞曽闻过江上封事神人观听交欢忻方黄铁练名尽易榜祠木末金川新电光石火虽暂照犹胜霿雾霾穷尘传之百丗终不湮先生用意良苦辛迩来闭戸三十载着书更比当年勤东京旧事孟元老北盟新编徐梦莘藏之名山自怡恱使者征索推蒲轮先生稳卧南溪濵白蕉之衫紫荷巾三诏六聘催未起衡门但与沙鸥亲年今八十能抱真齿儿发秀目緑筋立谭古昔犹龂龂玉堂才子念明发四月正及悬弧辰袖怀蟠桃五寸核目送海鹤千里津枣园池水风涟沦阑药四照花如茵五加皮酒粥面厚鸣姜鲙鲤罗兼珍乌衣不改王谢里一门羣从称觞频古来传经借遗老耆儒往往上夀臻不见张苍伏胜曁辕固博士江翁杜子春鄚州题壁积水渔村渡新凉酒斾风河间多姹女若箇数钱工得龚岭南书却寄别鴈横汾信去留何时漂转入端州天边消息初踰岭战后江山独上楼草檄砚开鸜鹆润归帆云暝鹧鸪愁回怜十载相逢地晋府街东并马游爲徐征士题画买断西蒙港湖田二顷余应同尹都尉暇便着农书王尚书招同陆邓毛陈周李诸征士䜩集怡园周览亭阁之胜率赋六首北斗依城近南陔选地偏綵衣逢暇日珠履託羣贤山拥墙初亚林疎径屡穿身随沙际鹤饮啄到平泉石自吴人垒梯悬汉栈牢白榆星历历苍藓路髙髙宛得栖林趣浑忘歩屧劳下山无定所随意各分曹涧白泉𥘉徙篱金菊未枯夕曛含略彴乱石点樗蒲密坐千人许迷途八阵俱不因㸑烟细何处觅行㕑风磴双亭外疎藤蔓十寻龙蛇寒自蛰鸟雀暮长吟待结千花坠应同万柳深隔林催未起独坐想浓阴屦满西南戸堂临上下洄落成凡几日胜引喜先陪监史新图格壶觞旧酦醅谢公能赌墅㑹见捷书来小阁檐端起虚牎树杪凭忽惊黄屋近更绕翠微层九日今年悔诸公逸兴能尚书期可再雪后转须登题周恭肃公画牛二首白川画龙兼画牛遶村急雨菰蒲秋百年纸墨黯无色云气溟蒙犹未收牧童横笛吹不得背面却看溪上山记得滥溪西去路荻花枫叶浅沙湾沈烈女诗吴趋沈氏女许嫁黄小同墨车虽未迎媒妁言已通黄童抱羸疾十九年命终沈女得凶问泪落如泉江布緫箭笄髽丧服治衣工上楼不下楼顦顇緜春冬含辛桂枝蠧食苦蓼叶虫父母劝之嫁女恚经楼中须臾救复活自誓永不双独居三十年兵革俄乗墉全家尽逃匿女仍守楼牎结我裳与衣辍彼飧与饔一笑归黄垆之死何从容层层虎丘塔下临松柏桐两家谋合葬龟筮咸相从小字书新铭白石沙磨砻双飞化蝴蜨并蔕生芙蓉春水鸭头緑秋草鸡冠红花船恣来往爱泊山西东吾愿游冶女视此马鬛封题腰鼓图细腰急捧鼓参挝水调兼歌穆护沙料得翻身夸絶技只嫌插鬓少葵花丘汉阳寿诗二首自从江汉櫂归舟云壑栖迟三十秋占得钓矶临海屿至今八十转风流图经七十二福地其二乃在东楚间先生林居盋池近长年不改芙蓉颜屠维协洽元日同孙毛陈吴汪诸征士乔舍人汤上舍集曹舍人书斋迟李潘不至即席限韵二首胜引期元日虚斋束五经客来衣半白杯至眼俱靑密坐更番改淸诗次第聆烛花髙不落嘶骑且回停乐极修箫谱觞行罴酒监同声歌郢曲异味转吴帆东阁花须放西山翠可鑱还期共潘李并马试春衫古意投髙舎人奕奕九成台泠泠五絃琴威凤刷其羽歌舞乐帝心朝仪灵沼上夕息髙梧阴览辉千仞余求友及遐深爰居本海处亦复辞烟浔东门一戾止游目嘉树林和风动阊阖百鸟啁啾吟独无笙簧舌臆对难爲音主人轸物微饲花若黄金食之非不甘愧莫报以琛寄言鸾凰侣释此归飞禽酬阎烈火燔帝竹秦镜忽以沦番番济南叟后死髦而勤腹笥传少女齿落余空龈掌故颖川来何繇听其真所怪张欧阳疑义嘿不申金丝鲁宫响科斗蟠轮囷俄遭巫蛊发竹简迹久湮梅生千载后一一纷罗陈其余航头字捃摭亦有因譬若完衣裳安用重补纫文从义艰晦体殊絶踪尘孔书旣咸在谟诰恒鲜新何不正今譌去险归温纯此义诚难知疑者颇相循阎生幷州彦徙宅淸淮漘昨年应诏至旅食春明春小心对缝掖余勇刺古人示我一编书其言狂且醇诸家援王吴百氏捜墨荀幽室决窔奥希音辨韶钧虽爲见者骇犹胜徒呫呻吾生嬾述作老矣潜悲辛君非汉井丹经义何纷纶况有纨扇咏赠我情弥亲客子寓招提不出动盈旬春冰玉河裂草暖波粼粼红杏舒繁条翠岚压重闉相期出郭游西山恣回巡并马骋剧谈九皇八八民醒即坐松石醉即卧花茵御试省耕诗二十韵长乐虬钟启端门羽仗排良辰元巳近暄景暮春佳帝念勤民切羣情望幸皆苹风吹近逺兰泽洗氛霾衔尾中流鹢拳毛内廏騧农舆霑雨露俞骑束鞞靫沙柳津亭岸山松驿路牌西畴一以望东作此时偕于耜分原上提筐馌水涯杏花殷似火菖叶小于钗巷静饧箫市烟澄土锉柴仓庚飞习习布谷语喈喈乐事纡干顾丰年协睿怀歌时成夏谚行处即尧阶帐殿开黄屋人家遶翠厓定知先稼穑力爲减徭差吉日宣王祷空同轩后斋星躔齐北拱声敎巳南谐曲渚宜浮洛芳尊迥胜淮宸游多悦豫振旅入天街送张大理省亲皐兰结婚作才投缟纻慰临岐别酒翻悭雪后持听棘暂辞归觐日絃桐爲谱述昏诗咸阳紫凤秦台迥京兆靑螺汉殿知此去心悬清禁月重逢应及柳如丝爲姜题画潞水秋风上短槎日湖南望水云賖空敎天子知名字不赋长杨赋白华送施令什邡早绾铜章去严程莫滞留连云仍旧栈到日恰髙秋讼向泉边听书从鸟外邮母嫌山郭小汉将此封侯寄酬张五处士兄五茸多冨室算缗苦烦挐兄也虽屡空家居能晏如糠籺恒不饱寄诗饶鴈鱼何哉兔园册不钞货殖书和田郎中移居韵道南道北书一车田郎与我齐移家月俸虽分五斗粟相唿野性同麏麚浊醪盈杯注涞水暖汤濯足歌彭衙风帘无额星炯碎短墙纵葺仍夭斜牎前喜有两枣树凝想满眼他时花诵子山姜诗句爽有若暝坐翻金鸦盘空硬语和未稳月黒漏鼓冬冬挝布衾不睡我亦尔牵牛独处嗤㚿娲题李检讨所藏明月芦鴈图二首吾家水阁傍江斜风荻侵檐一丈花连鴈低飞浑不见祇听拍拍响圆沙逺岸风微宿雨残天边忽涌烂银盘卢河桥畔秋容好比似南湖一曲看净业寺看荷花同严四检讨作香刹縁隄转官桥信水流緑云千万顷不见采莲舟李检讨惠鲜鳆鱼赋谢海岱惟靑州水族不可算有鱼其名鳆託命白石矸孔如螺者九体具蚌之半浮沉信潮汐岀没昧昏旦湲湲逐崩涛汩汩临骇岸渔师三五辈利刃挟新锻迎寒解衣裈燎薪杂石炭俄而投冲波若勇士赴难滑苔裹犷殻自恃两坚悍彼石陷死地嗟汝岂得窜杀机伺巧发一割乃中断党附安可常徒令见者叹是物昔所珍不数鹄鸮胖彦回三十枚曽鄙万钱换李君家诸城古台琅邪畔封书敕官奴郷味来岁晏荒途犯风雪羸马走颠汗以之贻故人腥涎尚未澣疑有蠙珠存无复朽索贯馔法失严龟食经忘马琬庖㕑异羮臛南北互讥噆于焉出新意滓汁借糟灌杂杂筠筐排一一桂火煅虽殊马甲脆足胜羊胃烂观颐匪自飬比邻唿酒伴馋扠了陶盘不食真钝汉送耿副使之官陇右双旌晓发动征尘犹见黄花驿路新树屛莫辞朱圉逺封侯须与玉关邻鱼龙积水褰帷近马鹿晴山绕幕春到日西堂留牍少尺书须寄倦游人佛手柑二首柰女环初脱金仙露最甘万重来水市一笑启筠篮味岂踰淮变香仍隔岁含回思珠海住千树岭云南宛是祇林得宜从汉殿传浮江螺女外置驿橘官先白截鵞肪嫩黄堆兔琖圆尚嫌香气逺分傍枕函边上章涒滩平蜀诗十三章伏见皇上即阼以来仁声溥洽凡在海外重译来格迩者巴蜀负固蕞尔叛寇神人交愤六师所向何坚不摧皇上先之以德化未即咸刘乃凶渠旣殒余孽罔悛天威赫怒爰命虎臣五道分军罙入其阻日未浃旬保宁成都千里厎定正月丁巳捷书上闻诞集文武臣工宣于阙下佥曰蜀宼之不靖于今六稔皇上休飬民力湛静不絿金镜在握朗照万里之逺山川险易了若掌中庙算恢宏指授方略以师则武以时则利以将相则和调用能不日成功圣武布昭逺迈隆古以布衣被蒙恩泽拔置史舘粤稽曩昔刘辟旣擒韩愈进元和圣德诗明之平蜀刘基亦作颂以献虽蒙滞躬逢盛际于以颂扬丕烈其何敢后乃拜手稽首而献诗曰皇帝圣哲靡逺勿瞻南谐北燮西𬒳东渐蠢尔不庭凭阻滇黔爰踞巴蜀以逞戈铦皇帝曰咨元戎是敕欲宣武功诞敷文德宼衆来挑我坚垒壁匪久其师恤民之力民力旣恤士气孔扬我车我牛我仓我箱刍茭菽粟在巘在冈万夫豫附万马腾骧魁渠肆殄枭谋日阻帝曰可哉命整云旅分镳以驰扬旌负羽或搤其吭或击其膂赫赫奋威师度七盘旣下葭萌入阆中关桓桓勇略鸟道钩援緜井旣收遂复锦官如彼东瀛用注萤爝如彼冲风用卷秋萚昧雉斯经穷兽乃缚彻其帜竿淸我堠柝蜀之黄发植杖以遨蜀之黄口聮臂而謡壶则有浆箪则有醪或徯于野或迓于郊迺疆迺理桤林棘路尔宅尔田轻尔徭赋巴贡其牋賨输其布栈谷梯山千里褰泝㨗书夜奏彻于宸聦午门斯启宣示臣工小大稽首蹈舞攸同庭燎晢晢光如日中我出我师正月初吉至于益部曽不旬日矫矫虎臣殆罕其匹帝心是嘉首用迁秩人亦有言师克在和惟此成功庙算实多贰者勿族降者勿苛皇仁之溥四国是吪井络旣平坤垠式奠蒙诏牂牁载归赤县皇帝神武俾脩组练亦有昆池于焉习战圣有恒训儆戒无虞凡百有位职思其居勿谓外宁官守或渝小臣作诗以赞訏谟题李检讨梅花图和韵乐饮髙斋胜都亭不易哉客从元夕暇花拟故园开未雨莓苔润冲寒雀豹来若爲方法便分乞小牎栽刺梅园饯别陆游汝阳刺梅园里靑松树笑我频来竟白头避暑暂辞褦襶客停杯又起别离愁村烟断续阳人聚山色东西郏县楼余事机云时唱和莫忘日下置轻邮题汤上舍潜籁轩香草芹城外幽居虎峪隈缁尘吹不到白鸟有时来万籁入门寂羣花绕屋开家僮闻剥啄知得异书回七月晦日赐藕恭纪二首宸游西苑念词曹踏藕连船岀鹭涛白蒻金门敎遍及靑泥玉井讶新淘欲添素节秋迎闰看漉花甎日渐髙赐果自来闻曲礼不图异数小臣叨分载箯舆路未賖冰条玉笋净无瑕蒸来须实麞牙稻雪后宁论虎掌瓜故事繙书前代少归田对客异时夸余根试傍柯亭种验取薫风红白花送慕主事榷关杭州江涨桥边路星随使者来须知持国计端借轶伦才书幌晴湖卷茶樯夜火开西谿春信早谁并咏官梅题吴征君诗卷二首借甚吴郎大雅材赋诗不上柏梁台翻飞却似横汾鴈几度秋风上苑来三晋风骚杂伪真遗山殁后更无人把君行卷谁堪并除是番禺屈大均送赵主事榷关扬州珠帘十里江都市铁鹿连船估客樯持节自来星使重算缗须比水衡强桥边扬子仍开驿栁外平山旧有堂到及梅花官阁绽好携賔从促飞觞赠别梅三首宛陵才子数都官似尔清诗和者难犹记春游潭柘寺下方点笔到层栏东田西曲我曽居拟向茅山读道书此意沉吟三岁久送君南去转踌躇谿山重叠细泉分画手由来最轶羣输与田郎团扇好秋牕看写敬亭云奉酬相国冯夫子问病之作月闰延秋序樽空病酒徒黄杨生易厄乌几凭逾孤夫子胜龙树奉钱资药炉淸风兼有作宛使蛰虫苏送十一叔还里即作豫章之游二首沙隄棘寺路依然再到京华四十年客里鬓丝惊并老愁中药裹迭相怜觥筹尚记投賔辖姜蔗都无负郭田此去南湖仍暂住未容髙枕竹林眠大江西上緫风湍犹胜惊沙老据鞍拟共故人登快阁便浮小艇泝层滩竹鸡格磔云根语兰草葱靑镜里看南道逢迎应不少莫轻留滞等长安曝书亭集卷第十曝书亭集曝书亭集卷第十一曝书亭集卷第十一秀水朱彞尊钖鬯古今诗重光作噩送陆参议督储江北兼讯龚方伯金司臬田学使春盘细菜散觥筹暇许招寻醉肯留迟日最难花下别轻尘恰向雨余收熟知官阁三山近预想灯船五月游骖竹黄童应笑语石城岳牧緫风流题李检讨濯足图我昔左海游曽爲东武客夕阳一骑人不知马耳晴峰照金碧梦想靑莲五朶开雩泉百折流潆洄当时濯足若逢尔笋鞵桐帽忘归来携手日上超然台夏日瀛台侍直纪事六首暗水三桥岀明星万戸开玉堂铃索动宣唤入瀛台宿苇多于荠凉沙白似冰胧胧深树里忽露九枝灯丽草云根润风花舄下香蓬莱今始到真在水中央太液新莲菂金盘曲宴𥘉君恩念蠲渴先赐马相如螭首濡毫罢蛾眉散直归炉烟香未歇荷气复侵衣紫籞千花露金塘万柳条牵容左史徐度赤阑桥五月丙子侍宴保和殿恭纪二十四韵柱下随周史琴边听舜歌庙谟神策胜荒服逺人过葱岭车书接条支部落多邮签几重译贡使百明驼黄帕开封速花甎视日趖九賔齐脱劒一士许鸣珂乍槖螭头笔还衣凤尾罗逶迤縁幔阁踧踖步銮坡天半闻淸跸尘中隔绛河班聮小侯近礼异叔孙苛粔籹官庖岀葡萄塞马驮壶冰淘紫苣山叶裹琼禾割肉容臣朔倾心到尉佗上云留丽曲深雍舞蛮鞾喜溢龙颜甚衰惭鹤发何见知真特达矢报尚蹉跎怀核披香案分酮太液波自然蠲暍暑直觉去沉疴烟净髙城栁风传别殿荷景犹长北至序正秩南讹帝治原无外皇居信有那万方皆属国六诏敢横戈洱海兵将洗苴兰石可磨宣功宜作颂圣德迈元和题王舍人西山游记三首三年索米住长安咫尺云峰欲上难读罢髙文但西笑开帘试隔女墙看卢师说法巳千霜石上松犹四尺强我亦曾寻二龙子夕阴点笔在莓墙上方絶磴最崭巖花药春丛静不芟六聘山中三日住输君秉烛入空嵌临淮口号鲜鲫临淮美传闻尺半强祇供津吏索不放老夫尝秋杪同周王李龚邵舍弟从子游摄山是夕包曹适至际晓周览山曲信宿乃还图爲行看子各纪以诗予得四首一峰立如繖衆峰韬阴霞有时衆峰露一一靑莲花我来秋巳深白露零苍葭同调五六人志在穷幽遐出郭屏傔从取径入㟏岈髙坟何王墓但有麟辟邪犬吠疎篱根鸟栖枯树桠每因靑谿曲遂使略彴斜山僧逺迎客拄杖披袈裟坐我靑豆房汲泉烹紫茶槭槭霜叶鸣皎皎霜月白岂期深山中乃有不速客将无御风行吹落大小翮手持竹如意并坐万古石举杯斟酌之酒戸笑连擘东林钟鱼声相荅永今夕凌晨取微径栗杖叩精庐病叶脱鸭脚斜门束林箊秋尽涧泉涸㕉窟徙潜狙谿桥凡屡渡径草多未除西上天开巖纵观石壁书大江流舄下日午风舒舒急桨撶卢舟有若逆水鱼不知跻絶顶苍茫复何如山游逾信宿未能极深窈我仆迎路隅揭步岀丛篠比丘指双松纪年千岁少何人植此树毋乃明僧绍摩挲舍宅碑风迹尚未杳王郎妙山水能事擅江表试画偕游朋烟液信昏晓经营殚意匠改月庶能了晚登燕子矶同周布衣柯舍人各赋三韵舞燕寒不岀危矶净无尘夕阳射亭柱逺渚移钓䑳应从长芦畔指点登髙人鲁太守席上赋海内词流几派分尽夸皇甫士安文正愁缟带交期晚蚤有瑶华驿使闻归路亭臯飞木叶放船薛淀冷湖云十年梦寐西堂烛今日题襟得共君赠徐丈石帆先生海岳姿盛年解组栖山茨耕渔轩竹长千个上下崦梅开几枝有客问年书亥字闭门轰饮过申时只今介雅多新句好续金兰旧日诗玄黓阉茂送徐中允假还崑山六首紫陌春啨匹马归清江南下一帆飞人生半百且适意未见朝衫胜芰衣经义纷纶致异同谁能闭戸软尘中着书终让名山好输与周南太史公旧侣荆髙对酒频香螺画榼五冬春独醒客去无坚坐卧瓮凭谁捉醉人石湖居士范成大金粟山人顾阿瑛归向东吴无箇事留賔题徧草堂名烂漫㕑烟煮野蔬菘根秋末韭春初到家一事差堪惜不食松江巨口鱼渌波碧草望中遥刘井柯亭转寂寥他日归帆下吴苑先携竹杖访平桥送张之平遥彼汾沮洳吾旧游送尔匹马逾徐沟人行芳草碧于水日岀杏花红满楼榼中酒味苦桑落帘外鸟声黄栗留客居适意逺亦得揺笔赋诗何所求送孙编修使安南词臣衔命自螭拗亲捧天书出汉郊万里骖鸾经北戸百夫骑象迓南交蕉花红压桄榔杖兰叶靑连翡翠巢知有淸文冰雪并能令瘴雨洗黄茅李检讨绀园杂咏六首荷陂风过莲叶香日岀钓船去不闻鸡犬声但有䴔䴖语柳浪断岸緑杨齐浓阴覆水低东风吹太急扶起过桥西緑水轩轩中独木几槛外独木桥际夜沙月明芦荻风萧萧㑹心亭杂卉秋尚开浅莎晴可坐于此独寤言浮荣等糠莝镜香楼吾里镜香亭君家镜香楼满池鸳鸯浴四面芙蓉秋松风台山月无片云夜半松风起欲写入瑶琴风声吹不巳上巳万柳堂䜩集同诸君和相国冯夫子韵二首不到闲园巳隔年緑杨髙映女墙连无妨并马横桥渡更许深杯曲水传径仄易侵苹叶小日晴况有杏花妍舞雩幸忝从游列澹沲春光过禁烟小径升堂步屧偕隄沙遥筑避尘霾歌翻骤雨新荷好地比崇山峻岭佳露井有华滋药甲春衣无桁挂松钗永和㑹后斯游最褉饮蓬池未许侪送陈四处士再入楚二首燕山雪后送君行茸帽驼裘马上轻一片晴川万杨柳春风重入武昌城官清幕府足栖迟汉上题襟定有诗凿井便爲王粲宅行歌随处葛疆池沈詹尹崔少詹招同汤侍读施侍讲潘检讨饮限灯字九月秋阳气尚蒸晚来欲雨薄寒増黄花插帽经三宿白苎裁衣试几层小鸟飞翻檐外树微风升降酒边灯相期偶值趋朝暇起问冬冬鼓未曽同作潘耒西峰镇日翠崚增儤直无因得共登九陌年华银箭水千秋心事玉壶冰惟因緑酒亲元亮莫遣黄花笑季鹰却忆升平多故事醉骑官马簇红灯送查上舍之湖口尔去彭湖口香炉对客牎潮痕灌婴井果否应浔江除日保和殿侍宴珮结绯鱼后樽开白兽先呈能勾乐队密坐润炉烟紫路频除夕靑灯异往年谁当颂椒㑹犹侍圣人前昭阳大渊献元日赐宴太和门垂衣逢盛际辑玉尽来庭白醖三光酒靑归一叶蓂新年恩较渥昨日醉初醒九奏钧天曲风飘次第听十三日干清宫赐宴诏许宫门入人随陛㦸移江梅低压帽火树密交枝旣醉盈觞酒无疆万寿诗梦游真不到今夕奉恩私是夜赐内纻表二里一元老传天语殊恩及侍臣礼优加束纺价重抵双银笑荅妻孥问争寻剪尺频光风今岁早春服最宜人十五日保和殿侍食露草诗歌雅云天易象需不图大酺乐独许小臣俱注盌茶膏滑堆盘菜甲殊岁除曽几日四度饫尧㕑是日再入保和殿侍宴乍赐晨餐出仍容午宴陪一夫驰秉翟七校下传杯妙舞娑盘歇华钟取次催分明衣上月携自九霄回二十日召入南书房供奉本作渔樵侣翻聮侍从臣迂疎人事减出入主恩频短袂红尘少晴牎緑字匀愿爲温室树相映上林春恩赐禁中骑马鱼钥千门启龙楼一道通趋翔人不易行歩马偏工鞭拂宫鸦影衣香苑栁风薄游思贱日足茧万山中三十日上自南苑回赐所射兔壹发歌文囿三驱入汉郊乍肥浅草窟宜入早春庖赐向灯前岀归从马后捎食经繙未得方法试燔炰二月初二日赐居禁垣讲直华光殿居移履道坊经营倚将作宛转绕宫墙对酒非无月摊书亦有牀承恩还自哂报国祗文章驾幸五台山恭纪三首图经曽识五台名想见云从帐殿生节物乍分春恰半登临最好雪初晴林香紫鸽翻风上月黒金莲照地明定有山灵唿万歳不徒龙象下方迎花宫髙下绕台怀铁鏁层层鴈齿阶代郡云山连朔郡北街星斗划南街千夫试转清凉石二月如燔泰岱祡望秩百王曽不到天敎宸藻首磨崖紫府仙居岳镇同削成大古想神功地传竺法兰栖处山入勾龙爽画中曲磴溪流频度马晴云舄下数归鸿省方岂爲寻沙界特采天花寿两宫驾自五台回赐金莲花紫府蕃神草金花近御牀献非縁鹿女恩许载牙箱一束叨殊数千金补禁方丁宁须什袭或恐夜生光银盘菇细菌多无算银盘大一围未殊榆肉脆更较树鸡肥御墨题犹湿嘉蔬物岂微流传文舘记盛事景龙稀赐纻纪事上阑初日映帘犀天语听传紫阁西织自珠宫加熨贴擎来黄纸验封题折枝花讶临风并掉尾鲸看戏水齐端绮入春恩再洽称诗弥媿在梁鹈赐御衣帽恭纪鹤纹初启尚衣封藤帽朱丝自九重日角乍辞宫様稳冰纨不散御香浓玉堂掌故传他日淸镜衰颜话旧踪回忆沧江六年事笋皮荷叶钓船缝醍醐饭絶品醍醐饭人间緫不知素餐臣节媿推食主心慈九糳长腰米兼金六寸匙靑精徒自滑较此驻颜迟赐鲥鱼京口鲥鱼尺半肥黄梅小雨水平矶无烦越网千丝结早见燕山一骑飞翠釡鸣姜才敕进玉河穿栁旋携归郷园纵与长干近四月吴船贩尚稀憎蝇晓梦晨光里羣飞戸尚扄惯能移白黒非止慕羶腥曲几思投笔轻巾屡拂屏北牎眠未稳孤坐忆江亭憎鼠尺二田间鼠何来广厦中䰅看缚笔易声比数钱工未肯肠三易须知技五穷衔蝉如可聘灭烛卧宵终送杜少宰视海闽粤二首汉将楼船逺受降重臣疆理到南邦山程伐岭复见岭水驿下泷还上泷榕叶淸阴交露辋梅花疎影入吟牎不知五色罗浮雀玉节前头日几双暂辍山公启事书周巡闽海自扶胥廿年巳失鱼盐利百战犹存荡析余鴈戸沙边寻旧宅鲛人渡口趁新墟恩言却似平淮后相度来宣走传车早秋西华潭残暑秋逾炽凉风午乍催微波莲叶卷新雨豆花开宛转通桥影清泠傍水隈夕阳山更好金碧涌楼台夜起银浦悬宫月金风动井榦鱼云吹不去虬箭滴初残木落南楼早山连北口寒秋来无别梦夜夜望回銮送宋佥事之官通潞四首十里莺花露辋前庆丰牐水得渔船莫嫌一出春明逺犹是城东尺五天中盘曽听佛楼钟按部重登紫盖峰料得使君吟兴发塞门百道走红龙渔阳松繖宝坻鱼浭酒吴船味不如更忆昔年移栁在浓阴输尔昼帘余白马银鞍紫络缨引弓曽傍属车行爲郎未老单车出射虎重过右北平次韵赠沈上舍沈郎诗格珊瑚钩曽题八咏之髙楼着书应过习凿齿论事不数贾长头桥门鼓箧又三载社酒治聋须几秋爱子斋居花满眼疎帘清簟坐销愁题髙侍读江村图二首菊磵疎寮旧迹存画图髣髴见江村双桥尽许通舟楫他日柳阴来叩门杜甫南邻有朱老吾将徙宅问东家水边沙际闲田阔添种鸭桃千树花题画罗汉梅生小十六罗汉笔力逺胜卢楞伽我题此幅更奇絶人影痩于枯木查题雪中垂钓图九十九淀畿南水五三六点塞北鸿雪花溟蒙湿柳絮人影瑟缩枯莲蓬易酒涞酒村罋白东家西家炉火红此时坚坐不归去一笑无乃天随翁爲王祭酒题画册二首浒山泺口水糢煳穉柳夭桃何处无他日雪堂留客迳不难疏凿拟西湖寒江窠石早梅舒此地仙居也不如但恐瀑泉侵案湿小牎催徙读残书法酒敕自宫门下香从内库来緑瓷双罋满黄纸一封开灯火将除夜屠苏最后杯沉吟主恩重入手且先催官羊考牧传周雅炰羔忆楚骚肥应速诸父痩敢让聮曹家祭占丁巳毛牀铰圈牢赐生臣必畜讵忍授屠刀鹿尾东丹王子画移刺楚材诗凥截浆尤美肴蒸味最奇须停射工脯不数果园貍烧尾闻唐日今朝宴亦宜梭鱼雉兔关东最梭鱼味更良刺方靑鲫少鲙比玉鲈香赐岀春初早携归尺半长罟师题字在宁分小臣尝除日侍宴干清宫夜归赋千门除日巳春融两度椒盘侍禁中坐听钧天仙乐后起看珠斗上阑东归鞍笑逐三騣马守岁欢迎五尺童不是云浆浮凿落衰颜那傍烛花红曝书亭集卷第十一曝书亭集曝书亭集卷第十二曝书亭集卷第十二秀水朱彞尊钖鬯古今诗阏逢困敦元日南书房宴归上复以肴果二席赐及家人恭纪才承曲䜩侍仙闱又撤琼筵到北扉岁酒更番移席劝主恩一念感心微比邻漏下惊窥戸儿女灯前笑揽衣闲向金坡说遗事全家赐食古来稀自禁垣徙居宣武门外诏许携家具书难定客踪谁怜春梦断犹听隔城钟送张先生巡抚山东二首十二河山大小东中丞持节鎭繁雄循良久数张京兆副相依然汉上公井税蠲来靑帝壤属车迎及素王宫䧿华秋色看逾好秀泽单椒俨画中泰云堂上酒曽酣种竹开亭径旧谙山涌髙城双㦸外池分新水七桥南要知政简无留牍可许朋来赋盍簪准拟春风陪杖屦重游细酌濋泉甘同黄周彭饮刘学正斋国子先生屋数椽晴牎齐拓衍波牋诗题史籀岐阳鼓书载氾光湖水船百罚深杯初度夜十年旧雨一灯前不嫌卧瓮人来数日日牀头醵酒钱副相徐公庭中种蕉结实禹鸿胪爲作图因题絶句三首己爱淸阴护緑纱更看秋蕊绽灵芽丰宜门外园官老能得㡬人逢此花日南曽记一丛丛合荐冰盘茘子红谁料尘沙燕市满露珠凉缀小亭中十年靑简待封题官烛长分太乙藜正值闲庭花放日便应焚稾禁园西题汪赞善读书秋树根图千官仗下列蛾睂东马严徐献赋时安有斯人坐云壑披图真笑虎头痴同陆处士查上舍兄弟寓斋小集分韵得逢字金水桥南杨栁西华潭外芙蓉衰年杯兴未减隔岁词人又逢尔汝何甥谢舅飞扬季虎头龙夕曛恋客未落留听西林暮钟送益都冯先生集万栁堂次韵二首十里沙堤万树杨秋容犹未点新霜小车稷下将归日上巳城东旧醉郷坐立部歌听緫好田园乐事话方长千秋祖帐赢疎傅録别樽前有和章白头许赐冶源闲靑史难将谏録删此去耕渔寻旧侣且凭丝竹解离颜开帘浴鸟阶前水过雨斜阳槛外山他日从游期莫定强留嘶骑玉河湾送张之桂林二首濯枝新雨玉河隄送客遥寻五筦西自是骖鸾逐仙侣缁尘不上锦障泥星邮南指伏波巖路转衡山九面帆吟到相思江更好緑榕树厎紫蕉衫题王叔楚墨竹爲家上舍赋画家画竹专用墨李波文同巳难得后来能事吴仲圭横斜曲直无端倪谁爲此图王叔楚意象岂必全师古竹枝大者一尺强其余琐细抽风篁山泉泠泠走石罅可惜无人坐销夏潜江主人购得之索我点笔题新诗吾家长水一茅屋北垞南垞都是竹每忆园林烧笋时不恋树鸡及榆肉海陵曹岳爲我画作图药炉茗椀书签㕑年来松菊成榛芜对此临风一惆怅归与归与范蠡湖送冯宰平陆着书独有五亭好作吏无如三晋闲醉里襄陵官瓮酒到来厎柱郭门山耕余让畔田千顷吟对浮查水一湾白鴈年年度汾曲相思烟月㡬弯环送少詹王先生代祀南海兼怀梁孝廉屈处士陈处士今年天子省方岳诏祀四渎封五山属车先行上日观使者分命辞星班先生储端乍迁秩诞持龙节临百蛮维南有海祝融宅沐浴日月神所寰吾昔踰岭谒祠下呕哑门启金兽镮木棉阴浓画壁冷铜鼓雨渍苔花斑糢煳穹碑蚀岁月夹侍祕怪殊䰅鬟鲎帆歘忽飓母恶珠宫贝阙罕得扳先生到日陈祝册扶胥渡口黄木湾双崖断若靑玉玦小海大海波漩澴绫袍织成孔雀翠綵旗飘飐芙蓉殷神絃安歌合竽瑟巫觋屡舞揺花鬘牲肥酒香百灵恱旋舻奋櫂渡无艰干坤端倪尽轩豁鳄鱼逺徙除阴姦五羊仙城六榕寺刘王花坞恣回环况有尉佗台畔楼晴䦨百尺眺髙闲人家两岸种红豆芳草一丛飞白鷴茘支洲边少黄叶菖蒲涧曲多靑菅江蕉成林乳滴滴山乌挟子鸣珠孃揺橹蜑子唱小舫亦足开襟颜先生赋才媕羣雅得句岂独惊愚孱古来时巡必望秩书有帝典颂有般䖮蛉毛笔鸜鹆砚輶轩所采谁能删邮籖虽越一万里计程七月当来还河冰未合日南至芦沟桥水流琤潺四牡光华送行迈车前驺唱难牵攀最愁执手河梁人归时稳卧柴荆关南园旧友傥无恙尺书报我吴㑹间送周叅军之官太原曩客晋阳城逢君舘香界羣公方爱士列席邀旅话君时一缝掖血气自矜迈髙坐噉彘肩勇若舞阳哙百壶恣倾倒寸心无虿介此㑹二十年平生意所快川涂屡漂泊第宅改湫隘谋生术愈疎汲古心匪懈诗图审正变乐章别流派博稽皇象碑耽读向平卦以兹河汉才金门足迁拜一官趋幕府诺仕吁可怪衣垢马足尘气短酒垆债所幸山水区辙迹旧曽届琤琮难老泉分流注蒲稗中有长生苹葱靑俨图画峪藏千佛经遗蹟久未坏吾初见之喜力欲抉幽砦徙置叔虞祠琳瑯等金薤事惟虑始难谋以蓄疑败好奇君过我试往破天械筑亭古柏交移石秋阳晒广搨九万牋流转都市卖即事良可传居卑莫深喟行春狐突山翫月鲍昭廨适意亦由人愼勿形䄂瘵送田少叅之楚分韵得江字前年白下君送我临当解䌫拔栁桩劳劳亭子惜分袂津吏伐鼓声逢逢今年燕市我送君西山积雪连崆㟅夕阳欲落犹未落返景倒射红油牎人生㑹难别苦易君又乗传熊渠邦川涂迢递四千里计程渉济河淮江翻飞苍鴈且莫致揽环结珮何时双深杯当前宜纵饮满贮兽火倾羊羫坐中曹谢鬬奇句掉险类舞都卢橦譬诸宫商迭相奏竽瑟椌楬纷琤摐君亦録别留新诗偏师一出长城降古来文人志开济岂必翰墨惊冥憃迩者七泽罢兵革烧畬买犊齐耕䎫刍茭米粟待输輓筥籔稯秅争牵扛有时淸暇集参佐赤阑湖口浮艂艭雄风飒然苹末至怒涛直指台根撞武昌鱼泔十千尾宜城酒醖二百缸维藩树屛昔所重快意不在张牙幢吾今谪官一无事思从楚客搴兰茳题襟汉上许酬和他日抽帆偃画杠送曹郡丞之官徽州胜絶新安郡髙秋拥传行江流清见厎山色翠当楹万壑云爲海三都石作城漆林分井社松盖辨阴晴墨爱麋丸渍茶先谷雨烹由来风土美见说讼庭清之子齐东彦才华邺下并词源白石叟诗法玉谿生凤沼趋晨久鸾台典籍荣后来薪愈积老去骥长鸣岂厌承明岀遥思廏吏迎名山谢康乐隐吏许宣平晚饭桃花米春㕑竹笋萌麦光题素纸龙尾涤金坑暇有怀人作知同惜别情十年唿蓟酒双调谱秦筝忽漫登长道沉吟数去程迹犹淹旅食心巳定归耕七里严陵瀬千秋黟帅营相寻试酬和编筏采红蘅赠别孟二首老夫卧稳谢浮名罗雀闲门少送迎一事近来差快意箧中诗得孟云卿碧山学士王圣与鑑曲诗人陆务观五百淸词才过眼最愁花外送归鞍咏柿累累八稜柿託根西山阳一株一畞阴虫鸟莫敢藏乌稗秋迸实赤叶新翻霜团酥酿甘露冰齿流寒浆回忆三伏时毒热难周防永日无片云焦烟起连冈行人经树厎岂异冰壑凉此时傥结子瓜果安足方奈何风凄其摘来始盈筐嗟尔生非时难夸受命强况值蟹膏肥配尔虑见殃憧憧往来人掉臂不一尝空烦黄口儿灯火市道傍南邻煨芋栗北舍鸣椒姜炎凉迭相代歛退分所当幸有林居人爱之终勿忘题东浦学耕图二首上书空敝黒貂归卖赋年来计渐非争似爲农东浦畔醉吟独速舞蓑衣老我靑緺嬾束腰薄田枕水傍湾桥明年准拟全家返也买乌犍种楚苗题汪检讨乗风破浪图汪君才地何峥嵘直与东马严徐幷一朝衔命使絶域濒行封事上九闳乞降御笔示海外永使荒服输其诚佥曰不可帝曰可浓墨大字揺光晶天子临轩赐颜色容台谏院那得争琅函锦题国门出车前驺唱扬三旌麒麟之袍繍织成青丝络马双鞶缨被以重罽红猩猩南浮江淮达闽越长风五月沙雨晴天妃庙前酾酒行柁楼语笑潮已生梅花洋东天水黒但见日月星辰明一夫危樯赤脚撑捷如山木腾鼯鼪百夫仰望目尽瞠峭帆风饱弓在檠又如张翼鸟征有时吟啸讶缾笙千人同舟一心力不比吴越交相倾巨鱼长似金背鲸扬鬐前导莫敢撄满空霜禽飞且鸣黄衣蝶翅方鹂庚昏波忽拔虎蛟穴静夜或睒骊龙睛潮鸡报晓鼍报更三日竟指中山城中山君长搓手迎道旁张乐声瑽琤倾城士女堵墙立笋皮笠重蕉衫轻丛筠夹岸烟梢平佛桑花开白紫赪日长使馆坐无事围棊隔院闻楸枰银光砑纸百幅呈诗篇或与沙门赓爱君临池用笔精草书不减张伯英八分逺过梁昇卿宣尼新宫碑一丈髙文摹勒傍两楹更闻岛中田少耕賔筵日日罗香秔佳酥之鱼翠釡烹香螺劝酒黏緑饧糢煳深椀山藷羮遐陬风土正不恶亦有花药同扬荆归艎仍以鍼计程往还七见蟾蜍盈君来诣阙因陈情请假读礼旋书棚却金复荷主恩赐投牒翻来迁秩荣忆昨送君秋气淸才逾一暑入帝京金门咫尺我颠蹶君乃万里来蓬瀛披图雪浪看尚惊眼花欲眩心怦怦耳中髣髴波涛声粉精墨妙谁经营恍疑博望星槎横我歌长句挥散卓靑云敢附千秋名题侯凤阿山房图三首四先生里读书庄也经营兴不忘张笔孙诗陆经义孰居南北孰中央吾家亦有三畞宅千个篔筜两树桐输与勾吴归客健满头白髪帝城中练江风物最牵怀药布筠筒市满街他日堂成须报我便拖竹杖觅吴鞵沈上舍南还诗以送之有客辞我行席帽白罗祫自言不得意归当荷松锸小园柘湖漘流水似淸霅离黄舞花梢静緑照帘柙靑苍风筠竿紫茜露药甲都篮茶具列月波酒槽压恒许二仲寻宁嫌三径狭年丰鰕蚬贱市逺渔樵洽櫂歌夜尚闻香稻晓仍臿暇便操土风先民有遗札乐郊续私语雅制洵不乏忆昨担簦来燕台雪飞恰髙咏箧中诗得句奇且法灯火拥上元酒人齐赏狎阳春讵寡和轰饮恣深呷雅材一百五珠槃借尔歃骈词妙徐庾经义析邹夹谓当抟扶揺靑云在俄霎岂意威凤姿先鸣让鹎鵊新霜危叶堕逺渚羁鸿唼别筵逾九日寒水响五牐竹节鞭乍持茰房鬓犹插倦游怜归人有若劒离匣改岁誓言旋比邻数鹅鸭和韵题惠红豆书庄图五首离离红豆映空亭袅袅牵牛上短屏最爱舍南风幔卷髙城不隔逺山靑粥鱼茶板近松门夕照双浮塔影存一入画图看便好城居僻似沈尤村全家拟泛酒城东巳分生涯钓叟同他日招邀葑田北一帆风饱似张弓羣雅之材一百五说诗匡鼎未应过老夫也拟删笺注点墨研朱奈嬾何吴船归及早梅春净洗东华裋褐尘我亦潞沙旋放熘来寻北郭十诗人嘉禾篇颂张先生康熙二十三年冬天子将登日观峰十行诏下轸三农薄徭放税寛租庸南徐夫子小队从天廏赐马繍缠鬉先时水旱频吿凶北达河泲东潍灉晨炊不举夜不舂夫子下车忧请发仓粟救鞠讻郷师爲粥吏佐饔饥者得食皆欢悰有如鴈唼鱼噞喁土鼓赛社声冬冬服田力穑不敢慵麰麦旣登种稑穜泠风时至甘雨浓生我嘉谷黒白彤一茎乃见抽三穁露苗珠缀花惺忪照以澹月凉溶溶下有沟水鸣琤淙耕夫馌妇齐动容襁负稚子行蟨蛩百年野老讶未逢载筐及筥包以来吿节使献九重般般者兽宛宛龙连理之木蟠枝松玉芝紫脱靑芙蓉未若兹禾和气钟灵苗驿驿芒茸茸八月其获崇如墉输之天庾惟正供我闻乐事舒心胸大贤美政孰比踪不贪爲宝民吏宗主圣臣良时乃雍五风十雨殊干封简宋观察今年燕台数雨雪雪晴九陌吹回风欲鸣不鸣曷旦鸟得过且过寒号虫茸裘已敝库尚典浊酒苦贵樽长空故人念我傥分赠蓟门白炭盘山菘题陈词稾尺书频寄慰衰迟裠屐风流又一时珠玉连篇歌乍阕幺絃别谱小山词题洪生对酒图酒库京坊六度开近无月奉市官醅荆髙旧侣多零落赖尔南邻日往来再题髙学士江村图二首荒茅结屋短墙垣不似金坡学士园只合年年借侬住渔竿渔网插溪门勾吴严四画难得比似菰村境复殊想像江郷宜有此蛤蜊菰叶贺家湖爲毕题扇今年十月尚暄和雨后流泉响玉河竹扇未应收画箧絮衣犹可着香罗篱根细菊冬逾媚砌下吟虫夜转多那得沧洲载新酒亭前捉卧瓮人过雨过刘学正兼隐斋观石鼓文拓本今秋最多雨陆嘉淑昧谷藏乌蟾彞尊枉书丙丁帖魏坤果符甲子占刘中柱夙兴愁霞赪朱载震余熘消突黔查慎行折简四门至嘉淑卜昼得所忺彞尊各各冲涂泥坤纷纷汚鞾襜中柱入门老莎滑载震遶屋细菊黏慎行焜黄巳摵摵嘉淑晚翠方彞尊湿径乍一取坤油云俄重淹中柱侧耳听淅沥载震深坐防濡霑愼行际此霾雺幷嘉淑犹未霰雪兼彞尊腊酿淸五加坤兽火红半杴中柱安肃菜翦甲载震直沽蟹撑箝慎行海物罗琐碎嘉淑山果咀酸甜彞尊捉卧瓮人醉坤觊不速客添中柱中筵乐方毕载震主人发经奁愼行猎碣自陈仓嘉淑甲乙分排籖彞尊其辞俪雅颂坤其法妙钩铦中柱选徒悉左右载震体物穷游潜愼行秀弓旣云调嘉淑麋豕罔不歼彞尊君子爰逌乐坤笾豆充炰燖中柱诗疑吉甫作载震书命臣籀佥愼行车攻与吉日嘉淑比拟意交厌彞尊奈何马郑徒坤纷纶起诐譣中柱年殊成宣狩载震谱异姬嬴锓愼行缺画费咿嚘嘉淑密义烦顾瞻彞尊修藤蔓毶㲚坤劲草萌勾尖中柱簪花女姚冶载震带甲士凝严愼行作龙之而鳞嘉淑掀玃于思彞尊往在岐阳时坤旷野孰窥觇中柱受辛相夜杵载震𫾣火磨霜鎌愼行宣和忽移致嘉淑皇庆乃覆苫彞尊切磋留太学坤爱惜盖深檐中柱钩金纵剜剔载震节角仍安恬愼行诅楚文久泐嘉淑亡秦碑或熸彞尊借兹典刑存坤一字直一缣中柱述书诵古赋载震改席褰疎帘愼行车辖投亦得嘉淑接䍦倒奚嫌彞尊吏暇笑兼隐坤官冷慵趋炎中柱有酒倾玉缾载震无酒指靑帘愼行六街鼓冬冬嘉淑两头月纤纤彞尊欲行复被肘坤烛至还提椠中柱谓客毋庸归载震险韵尚可拈愼行旃蒙赤奋若秋泾行示吴秀才秋泾水上有落帆短亭子渡头横跨百尺桥蟹舎渔村合成市吴郎门对泾水流花南有堂北有楼吾来幞被过信宿三日五日常淹留泔鱼倒腊瓮量酒倾新篘君诗老苍赋温丽有才如此翻不第芦帘纸阁历岁年穉子蓬头妇椎髻妇爲吾妹子吾甥薄田泾上麁可耕埽除肯作一室计汗漫宁爲千里行相怜童穉情亲早旅食京华吾潦倒昨者有客来武阳传说容颜君不老人生六十犹未衰樽前只合开怀抱何况骚人届初度灯火上元时最好歌长歌书草书知君发函伸纸还轩渠吾今妻子返里闾明年归乘觳觫车君还秋泾定何日相期近结比邻居送王赞善视浙江学政二十韵京国沙隄旧娄江甲第临丗家唐宰相经术汉儒林早射匡时策先鸣正始音才华王轹谢诗笔沈兼任偶岀辞温树重来翫薜禽瑶山开四照丹地拔千寻朶殿新篸管储端每献箴询谋公望最眷顾主恩深持节巡江介观风采㑹吟色丝能辨石㸑火定收琴洞壑包三九图书足古今湖光仙櫂叠岚翠㦸门侵紫笋茶敎瀹乌巾酒待斟词塲输藻镜交谊重苔岑十载逢靑眼相于惬素心别筵愁衮衮嘶骑去骎骎苑雪花犹积官桥栁未阴怀归贪倚着投分忘升沉送送情何极劳劳思不禁还期承盖处郷曲共题襟社日二首㡬日社公雨芹泥香满汀生憎飞燕至不放海东靑药甲何曽碧花枝亦未红治聋有方法只恨酒钱空柳巷杏花歌同严中允钱编修作频年住帝里一山一水何曽经有若蜗负殻又若鸟翦翎疾风扬沙卷花去眼看春事如流星迩来罢官居肆意寻郊垧朝从潞河还犯卯酒未醒双桥东偏柳巷北小寒食后微雨零偕行者二子各各驻舆丁杏梢含苞犹未白栁条踠地今渐靑晴丝冉冉香细细卑枝嬝嬝髙婷婷村童灌畦爱看客辘轳井架双铜缾种花此地巳难得那不更缚香茅亭江郷尔时春愈好西神山下泉泠泠阊门游人连臂出筠车十里塡支硎只如南湖亦不恶桑鸠谷犬声可听紫荷花草杂坐卧燕来竹笋生竛竮人生还家贫亦足何苦晨夕劳其形吾侪田庐况不逺峭帆柔橹凌回汀都篮兼携茶酒具闷拓小眼红牎櫺吴歈越吟相继和五日十日恣留停念此令人反惆怅夕阳四顾尘冥冥寄胡少参使君丽句过西崑赋格诗图许细论转粟年年先社燕抽帆处处市河豚吟看上客题襟满书想髙斋插架存辜负连船载沧酒故人未得下津门送陈舎人归黄冈君姿玉山并君诗白雪髙岂意采风人力不及楚骚策马去京国却佩腰间刀深雍虎文鞾短后茶色袍但愁别须臾何用心鬰陶素业在黄冈潮田满江臯乌犍三百尾种秫持作醪暇捜耆旧文笔秃猩猩毛少年能着书北事亦足豪何时涉夏澳共尔浮金舠赠耿都尉二首承恩骖乘入明光赐第仍居履道坊日昃尚趋三殿直月正恒捧万年觞长楸走马先归埒小苑飞花近拂墙自有囊中餐玉诀无烦菊水饷南阳萸房竹叶劝深杯月厎箫声次第催才子不妨如意舞酒徒拚倒接䍦回开帘最爱亭前瀑改席宜登树杪台笑问琴山一靑鹤可能天际忽飞来纳腊侍衞輓诗六首骤听黄鸡唱惊随白马来百年嗟辍瑟五日尚衔杯泉下知安往人间信可哀退朝怜相国封箧忍重开通籍题氊笔承恩改鹖冠射乌天一笑走马路千盘禁直昏钟入廊餐午箭残伤心倚闾望东第少归鞍出塞同都护论功过贰师华堂属纩日絶域受降时悽恻传天语艰难定月氏敛魂犹未散消息九京知屈指论交地星终十二年斯人不可作知已更谁怜翠渐深门栁红仍腻渚莲旧游存益少悽断小亭前主客披图得云烟过眼谙吟花成絶笔听雨罢深谭画里韶颜在樽前绮语耽凭将肠断句流转到江南别悔从前易途伤此日穷回肠歌哭外搔首寂寥中迹埽孤生竹枝摧半死桐自今观物化不诋释门空送姚先生巡抚全蜀二首汉庭折槛旧知名节使畴咨副相行曲䜩午辞珠镜殿单车春莅锦官城山川想像王师入父老扶携益部迎井络坤维资重鎭遥将筹策赞昇平清时文轨万方同将作经营五柞宫雅雨黎风吟木客芋田芸鼓辍巴童亟须元老经纶及不使遐陬杼轴空天眷自来西顾切昌言早爲达宸聦髙处士方处士陈上舍将归过集古藤书屋同陆处士魏上舎分韵赋长歌送别得要字我携家具海波寺九月未藁靑藤苗夕阳倒景射柽栁此时孤坐不自聊故人远别齐过我谓言分手当来朝或还东江陆瑁宅或渡南浦江淹桥龙眠一叟幡然回斧柯无恙山中樵金台酒伴难悉数随意牵拂相招要林衣满地席帽脱画不絶笔书能超吴船恰到麴车响瓮头乍坼轻尘揺匏樽屡空鴈壶覆岂必柴汝官哥窑南中风物试细论归值稻米蒸长腰披緜黄雀切玉鲙差胜北地肥羊烧我今巳解腰下组羸马且免晨趋朝夜如何其判促膝秋牎须尽烛一条人生合幷苦不易后㑹久速谁能料明年吾亦掉头去石田茅屋恣逍遥傥能访我长水曲相留浮白还炊彫重九后一日雨中集长椿寺九日倏巳过姜宸英湿云漫四郊森森长雨垂彞尊飒飒虚檐捎病叶恋冷枝梁佩兰惊乌盘空巢晨兴践夙约陆嘉淑揽袂皆贫交胜引双树林魏坤宛若深山坳藤绾三秋蛇张云章槐舞千岁蛟赭柿迸露实朱载震金英坼霜苞红的的吴萸陈曽藙碧丛丛秦芁瓦沟窜鼯鼪汤右曽戸网除蟏蛸藓深赑屓伏查愼行篆古蒲牢哮粥鱼昼浩浩俞兆曽墙鸡午嘐嘐光景歘明晦宸英眺览穷橧樔新酎緑满斚彞尊晚菘黄充庖岂意靑豆房佩兰俄顷罗嘉肴鸣姜賸紫蟹嘉淑题餻余彩猫子鹅新韭配坤鲜鲫枯荷包巳见雉膏登云章况有兔首炰分曹玉钩射载震角力骰盘抛急觞易沉顿曽藙缓带便爬一饮动一石右曽载号或载呶同声倡者和愼行含意漆在胶五言乍妥怗兆曽十手争传钞虽乏韶濩音宸英肯使下里殽合幷洵匪易彞尊顾我中心怓归帆舣䑰䑠佩兰别骑笼秋鞘逦迤陟荒冈嘉淑邪许搴长筊免泣卞和璞坤且诛宋玉茅草缚不借履云章泉酌呺然匏㯽榔蕉椰茘载震都蔗菱菰茭鸡头祖竹萌曽藙翠羽官梅梢熟知江郷乐右曽莫厌潮田硗招隐丘中琴愼行励志贲上爻岂必马足尘兆曽逐逐营斗筲宸英送梁孝亷还南海合昏花开暑雨微故人留君解骖騑合昏花谢故人死燕市酒徒看渐稀秋林卷萚百卉腓篱根细菊圆如玑北风萧萧南鴈飞蛰虫穷鸟相因依此时欲别不忍别马行踡跼循郊圻把杯劝君君莫挥执手语君君莫违男儿贫贱亦常事故郷得归姑且归吾今捐珮也当去免使同学翻攒讥逺游汗漫计亦得他年访尔白板扉旧交陈屈况无恙相与散策探林霏尽脱苛礼消尘机龙泷下上濯我足石楼小大振我衣乳蕉子黄茘子绯马甲柱脆红螺肥榕阴一畞竹十围南园可以恣酬和诗卷无人论是非古藤书屋再饯梁孝亷露萚倦未飘云鸿逺相引彞尊星埃感蓬勃物候变凄紧汤右曾慅慅八达衢有客驾脩轸查愼行仆夫在郊垧稌黍被隰畛梁佩兰柅车浮沦澜舎櫂度嶾嶙彞尊雷殷风息飓海大鱼见鳘右曽崃猨有时归南雪终不霣愼行九十月之交六千里而近佩兰怀居兴虽洽判袂情讵忍彞尊置酒靑藤阴入门走蛇蚓右曽飕飕凉飔动滟滟纤月隐愼行山杯深洼匏野蔌脆嚼菌佩兰迎寒笳卷叶戒夜鼓鸣彞尊谭锋摧趫雄诗械破诘窘右曽毫毛秋兔脱墨光古香吮愼行临当黯然别且复莞尔哂佩兰炎瘴旧所便眠食勗惟谨彞尊行逢早梅垫到及蛰虫蠢右曽前期久莫忘郷梦今始准愼行穆如淸风篇袖以示均尹佩兰寄周参军初闻歇马台骀庙近说看花狐突山爱客易倾冬醖美着书难得昼帘闲加餐道逺弥相忆倦旅秋深尚未还风峪石经无恙否何时徙置剔苔斑喜周至耆旧西吴大雅材白头才一到金台最愁马上乗船似不道天边犯雪来酒盏四年方得共烛花昨夜记曽开郊扉晚计何时遂十里殳山日往回曹先生輓诗六十四韵狥禄经时别加餐万里敎报书人未返凶问客来䜈竟辍椅桐瑟虚藏稷黍苞肠回眞似结语咽不禁倄投分怀衿契忘年比漆胶纵横才不丗经纬学能包壮日膺干顾亨衢协泰交皇华在原隰騘马避鞭鞘卿月靑霄上台星紫极梢主恩中外重物议爱憎殽岭外资分辖云中借建铙军兴还转饷战胜屡登轈未覩勲书策翻令祝代庖清时卧安石奇计老居鄛种树邻初地爲园傍乐郊金陀坊最曲锦带水难淆曲解偷声谱扉从问字𫾣说诗穷五际布易得三爻东马文无敌南狐史共钞近游师束晳髙论折尸佼昔岁投荒徼芳筵恣叫呶晴牎虫蜡翦晩饭鹧鸪炰饮罢题连轴谭深坐转胞砚怜鸜鹆润笔肯䖮蛉抛小市船撑蜑轻衣杼织鲛茘支团火繖兰茁挂风髾蝶翅仙裠曳柑香佛手抓潮来鸡喔喔日出鸟咬咬震瓦长鸣飓奔雷易激飑离愁珠海阔归计石田硗鱼最怜鸎脰泉常激虎跑避兵居共井获稻泽分樔舫爲莼丝泊㕑看芡实鉋闲寻百法寺闷解五湖筊枫岸拈红叶茶枪试緑筲探梅熨斗柄射鸭竹弓弰䌫繋苏堤逺垆逢卓女姣过头齐杖栗婪尾数浮瓟山后津仍逮樽前意更㤊池清移塞栁花翠绕秦艽拥被陶爲穴炊粱釡擽䈰白榆贪食耳黄鼠厌充肴糖躁三沽蟹餻黏九日猫浑河流苦急碛石面多䫜猎骑掀茸帽筝人叠舞䘯停轩听赛鼓并辔指飞髇画壁重重拭苔碑处处迎寒吹篥欲雪卷旍旓我去重游蓟公归亦渡洨往来频聚散契阔少讙譊小草无端出冥鸿忽见罺尽嫌中散癖难免北山嘲反敎猱升木那容鹊定巢身犹依凤阙官久罢螭坳阒寂门罗雀淹留迹繋匏正思耕作耦何意影同泡磨灭频年札凄凉一束茭赋成栖舍鵩梦断入怀蛟遗草知盈箧悬车定覆䍖空牀吟蟋蟀暗牖网蟏蛸籖帙无由借人琴自此掊茫茫千古恨惙惙寸心怓愧后兼金赙惟将渍酒平生知已泪亟欲反衡茅送曽之南海白发游燕旧酒人椶鞵重踏六街尘来辜邓尉寻山约到及长安卧雪旬鴈厎云帆郷树绕马头星驿岭梅春南园词客多无恙暇日争扶大雅轮徐公小像二首缁尘十丈罨东华快马明驼觳觫车谁似先生销夏处水亭风幔俯云沙一编靑竹万蟫鱼东马南狐緫不如官烛两条人半臂笑他红杏宋尚书曝书亭集卷第十二曝书亭集曝书亭集卷第十三曝书亭集卷第十三秀水朱彞尊钖鬯古今诗柔兆摄提格騘马行送任御史视鹾长芦春明门东騘马嘶奚官新凿碧玉蹄紫茸秋鞘锦障泥使者衣绣行长隄寒花露草烟萋萋千树万树杨柳低津门此去三百里来朝定指西沽西长芦盐筴通靑齐君今乗騘按左海章绶不殊还㑹稽我歌騘马行君骑騘马去明年策马来春明应记今朝送行处送顾进士南归曲江游䜩罢转眼一年春此日书驴劵仍同下第人赠魏每忆金精天外峰易堂书卷閟春冬竹林旧侣嗟零落喜见靑云阮仲容送周二之海阳檐花对酒五蟾蜍此去邮籖万里余湖水东西仙令宅帆樯来往海人墟炎洲雨过香蕉子夜枕潮回徙鳄鱼后㑹竹林期莫定相思天末意何如送刘郎中守思南刘郎别我玉河湾笑绾铜符领百蛮千骑上头殊不恶峒花犵鸟满溪山紫藤花下作首夏花信终月闰又开朔彞尊湿云来逺岑密雨熘斜桷周篔虽违登览兴且喜氛垢濯彞尊轴帘纳余淸叩戸尠重较篔瓯香碾新团滴古濡散卓彞尊虚斋憺无事晚霁意萧邈篔髙萝何年植老榦惜崩剥彞尊杪春发新条靑翠才一搦篔有如茘含苞又若鸟破㲉彞尊笼阴忽盖瓦落格渐成幄篔五髻璎珞垂羣玉玲珑琢彞尊荣悴迭后先土膏异丰确篔幽赏人未齐暖游蜂巳觉彞尊将寻绦铃护毋使雀豹啄篔写生画史爲配馔食经学彞尊故郷南湖南风景别燕涿篔浓阴压两岸虺蔓埽船角彞尊鸥凫杂坐卧鰕蚬恣捞捉篔何爲久滞淫来往昧鸠鷽彞尊酒罢花亦残拥衾归梦数篔送张宰淄川般阳城下记曽过负郭分流左阜河相送履凫仙令去恣听骖篠短童歌帘衣昼静花应满书带春来草最多暇坐西堂官烛夜吟情可忆旧羊何徃事沉吟十九年潞沙津鼓解连船河豚荻笋丁沽市海燕芹泥趵突泉岐路东西频逺隔故人意气剧相怜靑藤络格繁花紫凉月纷纷话别筵迟汤上舍不至柽叶緑如繖藤花紫满檐望君君不至惆怅下㕔帘题王给事过岭诗集郃阳王郎媕羣雅掖垣退食吟最工关西作者偻指数比于二李谁趫雄昨年使车踰岭表笙歌鹿鸣听乍终满城象犀緫不顾迎潮直渡东官东循州洞天福地两罗浮近与泉源通晴峰四百三十二一一捧出靑莲蓬砂牀泥融坐哑虎竹叶篆古书秋虫千年鹿跑草浅浅五色雀舞花蒙蒙盘游饭罢石楼去羣仙或请铭新宫偕行况有屈道士留题肯使莓墙空此郷宝玉人所羡珠圎贝紫珊瑚红王郎归装乏长物仅束诗卷藏髹筒解船下泷指湖口余兴复入匡山中僧房五百恣登历短筇轻屐随樵童三条石梁贯员阙一匹瀑布拖长虹王郎得句转淸越墨花渍壁磨铅铜携来都亭曽㡬日传抄奚啻十数公要知能事久服习矢人之矢弓人弓迩来诗格乖正始学宋体制嗤唐风江西宗派各流别吾先无取黄涪翁比闻王郎意亦尔助我张目振凡聋览兹过岭集百过岂有瘢垢堪芟砻往时屈道士游越山行水汎酬和同自从判袂广武北十载梦寐悬江枫沖虚观前斗坛在可有邓岳留葛洪投诗王郎并寄屈惜无万里南飞鸿题贾院判画荷二首亭亭红艳立淸波杀粉调铅不在多却笑崔徐思憔悴鹭鸶汀畔写枯荷黄尘六月倦鸣鞭苦忆中吴鸭觜船梦入篷牎听夜雨半江风叶枕函边竹炉聮句钖山听松菴僧人性海制竹火炉王舍人过而爱之爲作山水横幅并题以诗岁久炉坏盛太常因而更制流传都下羣公多爲吟咏图旣失诗犹散见于西涯篁墩诸老集中梁汾典籍仿其遗式制炉恒叹息旧图不可复得及来京师忽见之容若侍衞所容若遂以赠焉未㡬容若逝矣丙寅之秋梁汾携炉及卷过予海波寺寓适西溟靑士恺似三子亦至坐青藤下烧炉试武茶相与聮句成四十韵明年梁汾将归用书于册以示好事之君子西神峰连延龙角汍泉歕孙致弥桑苎次水经第较中泠逊姜宸英山僧寡营役谷饮遂夙愿朱彞尊跏趺长松根风来耳垂鬗周篔都篮选茶具一一细莎顿顾贞观舍彼陶冶工截竹等辫韏致弥附以红泥团其修仅扶寸宸英坎上离于中下乃利用㢲彞尊微飃飕飕入活火燄燄焌篔初聆桧雨喧渐见鱼眼睔贞观紫笋舒萌尖乍点汤色嫩致弥王郎穿竹过爱接支许论宸英解带磐石间素瓷迭相劝彞尊欣然惬所遇伸纸随染渲篔𪷟𪷟巖亭瀑历历水田畈贞观短短茅覆屋茸茸荻抽虇致弥桥攲乃有路门辟或无楗宸英林壑虽未深埃壒颇巳逺彞尊流传盛新咏羣雅足彞宪篔或爲篆籀隶若盉鬲敦鬳贞观或爲眞行草若繇靖羲献致弥穆如淸风作举一可当万宸英呜唿百年来精庐窟貙䝡彞尊曩时所珍物零落委荆蔓篔吾家纑塘侧想兹恒缱绻贞观形模授巧匠髙下仿遗楥致弥所惜七尺图虑爲尘土坌宸英开箧逢故人辍赠得右劵彞尊羊脂镂躞玉兽锦束腰絭篔譬诸延平津劒合始无恨贞观俄惊邻笛悲永叹壑舟遁致弥萧条黄公垆歌哭与俗溷宸英是物覩者希五都絶市贩彞尊今年吴船来载自潞沙堰篔徙置靑藤阴旅话破幽闷贞观质比莲芍䡖形嗤石鼎钝致弥小勺分宫时头纲试瓯建宸英忽忆秋水生乗此风力健彞尊逝将挂席归耦耕师下潠篔毋令石牀空兼使夜鹤怨贞观送吴入太原三首孃子关西木叶残烟霜回首井陉寒马头不改团团月絶壁韩诗拂藓看并州山绕崛苍桐叶祠前柏几行苹号长生水难老凭君杪入箧中方周郎近在莲花幕点笔题诗兴不孤暇日经过烦问讯硬黄曽搨石经无送毛检讨还越一舸全家去层闉别袂分孤生倚知已衰老感离羣晓雨千门散新泉五牐闻花光晴澹沱峰翠逺氤氲祖席愁帆影回塘蹙水纹语多兼往事觞罢判斜曛少日偕簦笠遗书索典坟扇邀王内史舞起谢将军梦笔桥头月扪萝磴口云征歌依赵瑟渍墨洒羊裙午㸑柯亭竹秋眠蕙帐蚊俄惊邻笛弄顿使酒船焚失路栖淮浦逃名适汝濆易穿东郭履惭勒北山文烧尾同华䜩传甘并紫帉四声研沈陆六义续河汾䦨药园官送朝衫小妇熏香匳词怅怅锦瑟泪纷纷爲折章台栁翻辞祕省芸空林忆猨鹤旧社返榆枌到及湘莼美闲看越鸟耘明笺存笥满麴米注牀醺宰相陶弘景神仙郑巨君行藏应自料不用问灵氛题乔侍读侍直图朶殿簪毫入千门露未晞臣心勤夙夜天意愼㡬微细细香生幄曈曈日满衣非君谙掌故奏事直前稀题项秀才水墨小山丛桂少年席研项生同每到秋行桂树丛今日天涯展图画忽惊身是白头翁程侍郎江山卧游图启祯之际南北派书有董米画崔陈靑溪先生起夺席二者并妙称絶伦一水一石弗漫与尺幅价值双乌银今观此图着色老笔与黄鹤山樵亲苍茫又类井西作林霏晻霭泉洄沦近来仿古求貎似叠石䌷碎添苔匀先生画意不画象驱使二子穷其神云霞石淙开四面一一鼠尾丁头皴山根木阁看最好安得买断居河漘四门博士重手泽请我跋尾岁在寅其冬偷儿凿我壁室无泉布牀无茵惟存文史五千卷手摩插架擨频此图几失幸不失留置爱玩緜冬春朝来洒墨赋长句书报博士迟无嗔送陈上舍还杭州三首门外骊驹莫便催红䦨亭子上行杯谁能北地三年住不忆西湖一舸回猫头新笋长林扉雉尾香莼碍钓矶船到水仙祠下泊更无尘涴藕苗衣官阁垂杨水寺灯城隅处处结鱼旧游白发㡬人在应笑归迟张季鹰顾编修以橄榄见遗赋谢二首叠果靑于枣嵇含状最工红盐齐落子翠竹逺开筒爱惜敎频数欢娱忘屡空要知君子意独许岁寒同絶胜余甘树来从茘子村玉盘盛最好靑箬裹犹温酒后酸浆别茶中俊味存清香留改岁试配煮河豚饮遂安毛检讨寓斋城隅烧尾宴曽同六载重来就菊丛珍重故人今夕㑹招寻犹念一渔翁题蔡修撰早朝图遮莫冬冬画鼓频披帷风定烛如银绣墪只许貍奴卧辛苦妆台拢髻人周上舍夜过浭酒冻春碧莱鸡蒸栗黄醉眠无不可西舍有绳牀鲈鱼同魏作四首水面排赤马船纤鳞巨口笑争牵吴孃不怕香裙湿切作银花鲙可怜微霜一夜泖湖东杨栁丝黄两岸风不信轻舟往来疾筠篮验取四鳃红已脱朝衫分卜耕剧怜乡味算归程秋风弹指今年误输与江东老歩兵翠网千丝白玉跳蜀姜镂切韭新苗背篷圎笠平生惯准拟抽帆第四桥强圉单阏宝晋斋研山有石产京岘近在龙目湾周篔外史火正后爱好怡情颜彞尊棱分巖穴岫垢洗黄朱斑篔俄看千仞峰势拔方寸间彞尊亭亭华盖倚隐隐却月弯篔冈峦各殊状一一相回环彞尊其下陷深洼髣髴龙所寰篔有时风雨至大小靑来还彞尊玩物不在多对此形神娴篔以之易园庐胜絶临江关彞尊观其赋诗意犹自心偏悭篔年深异显晦幸未委榛菅彞尊君家藏四叶冷光古益黫篔且以娱寂寞岂复论铢锾彞尊举丗重黄白孰营几上山篔好语玉蟾蜍勿用清泪彞尊米海岳研山歌爲朱竹垞翰林赋王士禛海岳研山不可见人间空说研山图研山之图亦遭燬云烟过眼徒嗟吁宣和艮岳巳尘劫矧乃片石轻锱铢永嘉流落㡬百载昭陵玉匣今亦无讵知神物有呵护星芒夜陨三天都太平宰相盛文物宝此何啻千璠玙古藤书屋花未放主人爱客招吾徒眼中突兀忽见此乍疑几席罗衡巫壶中九华那足拟仇池枉用夸苏三茅地肺互钩带二华云气相萦纡蛟龙屈蟠待雷雨仙灵髣髴回軿车华盖一峰独秀拔宛插玉笏翘犀株翠峦玉笋左右列脽尻股脚相攲扶上洞下洞閟曲折潜通小有涵空虚龙池幽窈验雨候颇疑中有骊龙珠峰独者蜀属者峄上泉有埒下有澞座客摩挱三叹息苍然古色生睂须海岳之菴书画舫几伴此老浮江湖巧偷豪夺历千劫阅尽春秋如蟪蛄翰林好事过顚米日餐蛾緑忘饥劬沧江夜夜虹贯月莫令光怪惊菰芦怀汪进士人日梅花落怀君过岭时安牀红豆厎日日坐相思乔侍读一峰草堂看花歌同陆周姜钱孙查汤陈赋疾风经旬不出戸独客嬾过三眠蚕今朝风定尘壒减女墙翠涌西山岚修门池馆缀金碧鏁栅未许停羸骖主人新拓百弓地中园卉木吾旧谙夭桃浓杏虽已落海棠乍坼丁香含初疑径辟过者少早有胜侣齐幽探新松四尺挂席帽炙具一束携荆篮丝头毯展午阴直婪尾杯泛冬醪甘今年春较去年晩花信十犹余二三长红小白枝尚亚雄蜂雌蝶飞相参酒䦨回忆壮年事于此晨夕朋盍簪烧瓷罋头卧毕卓蜡板曲子歌何戡满墀明月露濯濯绕屋垂栁丝毵毵十余年来五易主鱼牀潦尽成枯潭茅亭崩剥泥暗裂有若燕子留空龛仙源重过岂易得惜花老去心逾贪韶光三月忽已尽牡丹将吐房山南緑囊红幞水精域鹿女微笑貍奴酣相期双屐着谢客更借一鹤骑卢躭诸君偕游恐不遂试与二老评花担同作周篔九十日春不可驻玉河穉柳靑渐浓官沟涤秽难垫足何处得看林壑重客言侍读新筑好紫丁香结千枝秾辛斋竹垞吾老友不嫌策骑参支筇查生叩扉汤生起顾我一笑偕过从是日天朗惠风细晴丝冉冉烟茸茸莎亭拥肿攲四柱花气逺接檐前峰缚树老藤更夭矫如割左耳奔乖龙缥囊欲坼尚未坼已见小尾游黄蜂主人朝回趿草履揖我得觏冰雪容食单借地任箕踞脱略礼法便疎慵腾觚冻醪賸百末饤盘杂果储三冬吾家长水塘一曲白鹅绣鸭纷游溶油菜花香蚕豆熟猫头笋迸芹泥䯳殳基山东审山北麴尘波暖浮方抚琴久已谢宗炳凿穴今复输台佟自从骑驴入燕市鲂鲤去沼鷴闭笼得闲旷论厠坐末一洗胶固从来胸银丝切鲙韭登俎更留午饭餐冬舂何当淸暑复来集醉看夜合花惺忪枣花聮句枣花香细细乱结春风䦨孙致弥旣免纤手摘宁邀上客看周篔燕郊得千树吾将老园官彞尊王画三首王郎手摹一峰画宛似张顚作草书鼠尾皴山鸦点树只今能事有谁如帝城日日足风霾眯眼黄尘涨六街对此溪山最清絶便思冲雨踏椶鞵王翚老去画尤工横幅吴装仿惠崇曽记北髙峰上望村村风景似图中柽聮句有木生庭隅入夏翠阴发周篔卑枝易妨㡌密荫恰承韤孙致弥重露一以晞微风久不歇彞尊皮干皵殷赭花琐补秃缺篔色笼澹泞天影漏惺忪月致弥遮门肖水松验雨促耕垡彝尊茎小舞蝶翻脂香行蚁窟篔其身异枞柏其产徧扬越致弥岂惟敌雪霜兼可蠲宛暍彞尊疢疾崽子除桮槃匠人劂篔是物钖嘉名肇诗皇矣曰致弥尔雅配虫鱼圗经绘苗髪彞尊过从每淹留爱护勿翦伐篔森森埽庭蔓浅浅露鸎骨致弥清谈自亭午离坐到日没彞尊虽非郊野居且免土蓬勃篔况有易酿沽把琖恣百罚致弥箕踞独树根狂哉酒梼杌彞尊万柳堂同沈秀才对酒作亭彻沙逾拥桥攲路转回自从疎傅去懒逐葛疆来穉柳春重徙新荷暑未开故人留旅话仍劝竹根杯毕上舍止酒经年冬夜枉过劝之复饮赋三十韵毕生本酒徒系沿鲖阳卓长筵惯分曹专与大戸较倾壶满觥船鬬力出卷握选格抛牙骰射覆探雀㲉勇哉气如虎可夺力士矟初愁鼓鼟鼟俄至鸡喔喔一朝忽不饮客劝辄惊逴人或强之坐竦身等山岳甘令涴衫袖不复顾謡诼自从断酒来月改十晦朔问之何以然其志在困学僧寮止容膝居若蜗负殻一盂黄韲酸一灯靑豆爆当其夜分倦欲睡乃翻觉漆鬓添初星丹颜损旧渥入秋试不利泣抱楚和璞羣饮徒揶揄背面肆评駮独醒亦何苦羌不如醉浊北地酿法多沧易通蓟涿兹非禁酒国况弛官务榷胡然守枯藁血脉久淫濯生来恒郁郁我见尤懪懪是夕风最寒冰簪挂斜桷西市买山麋东市买海鳆此时浮一琖亦足忘蹇剥生也闻我言相视忽而嚗有如鱼含钩又如鹤受鋜红文螺曲房黄支犀斛角沛然决江河岂能塞一墣诘朝客来寻仍向罋边捉毕子饮二十杯而腹痛复欲止酒再以诗示之我歌劝生饮生醉我亦眠绳牀一墙隔闻若呻吟然残灯拨余燄夜半衣重褰问之卧攲侧欲语哽在咽手摩腹与肚抱痛靑两颧历鹿车毂转往来梭肠穿良久始起坐絮被遮寒肩荅云我禄薄福过灾则延缄之苦不易一夕败终年饮啄各分定造物信有权譬诸再嫁妇羞涩涂脂铅譬诸黄面僧破斋烹肥鲜旁人笑且侮瑟缩难自前麴糵伐性斧自此仍弃捐主人忽大噱物理生未研八尺士皮肉以腰分地天藏府应音律经络贯源泉江河漳漯流夫岂可涸焉古圣作醪醴服之斯寓全后来止酒徒託辞匪眞诠奈何屏杯杓委腹爲枯田数升下㗋咙反若汤沸煎陷河涌越嶲谷水沦由拳此如囊裹浆暴下乃得痊及其润旣燥百骸自安便金平水静顺岂复重崩骞来朝生且住剰有叉头钱再爲生解酲清圣浊亦贤不闻朔风号雪虐层冰坚地炉拥终日与我常周旋送叶参议督储楚中国家岁漕粟千里连舳舻上给宫府用下充军国需以之实天庾宁曰此缓圗先生冨才术文与东马俱道山槖笔入粉署含香趋单车采秦风奉席盛羣儒天子眷南顾特借司转输荆襄汉沔间土沃田膏腴岁或一不登天下皆饥吁吾贤开济策足使民困苏暇日登南楼俯瞰赤栏湖武昌栁百万翠色兼蘅芜临风兴不浅髙咏无时无岁晏一相送欲别愁须臾南鱼北有鴈冀慰心烦纡表弟查二至都过古藤书屋留宿作诗二首依韵奉酬盐官人到逼残年赠我吴兴十两緜肌粟顿消生暖后鬓丝相视入愁边醉拚把琖循环饮倦便安牀曲尺眠玉桂国中来厎事开春同缚送穷船别时花药发春坛五载离居感百端一泝武溪行僰道两浮炎海狎珠官蛮中土俗谙王范箧里云山夺范寛此夜剧谈髙烛换北风频送漏声寒冬日陪徐副相姜着作游大房山出郊雨雪马上作蓬勃东华尘窈窕西山容二者各有宜强之心不从徐公脱朝簿姜子淹旅踪期我大房游扪葛攀长松兹山我旧历不惮寒飇冲车中三升榼马后九节筇谁能先花时蜡屐乗清冬雨霰虽载涂相顾多欢悰雪色妙渲染一峰殊一峰明当踏霁日遍览金芙蓉止孤山普济寺晓辞卢沟河暮踰韩姞砦荒榛取线路乱塔涌香界峰回削峘岋水涸失涔派哑哑饥乌集簌簌病叶败返景寒易收阴厓暝逾怪俄而樵歌歇近寺响僧呗言投水晶域栖止得所届山缾温冻酿冬窖出秋菜坐久霜月髙起行犹未惫逍遥青松阴于心岂不快入上方山山心夜不寐冻雀喧前牎香㕑卯饭熟杰阁晨钟撞柅车束枥马各雇舆丁双弯环柳桊椅夹以枣木杠舍村入坡陀百折循崆㟅万古此积石山农絶耕䎫短松走长根老树撑空腔径尽縁仄磴险过梯云杠置身缥缈间若掉都卢橦层轩坐僧榻喘定心犹一斗泉昔寻一斗泉俯睨千花塔壮岁不知疲三日行两帀重来筋力倦十五换僧腊已拚百骸困犹幸半踵纳崖倾旋曲蜗石扁镂文蛤雨旸迭晦明龙虎互乖合忽焉松门在茅屋向斜搭短绠汲澄泓微风吹飒沓精庐憺忘归惜未携酒榼向下招游朋仰视笑不荅兜率院幽燕古奥室兜率居中巖花宫七十二下上东西嵌六时响鱼鼓四面围筠杉沙泉细流续石壁遗经劖欲探乳穴胜改着短后衫其中路窈纠其外云封缄百千羊须珠往往乖龙衔所嗟脚力弱畏此髙崭崭山僧饭我腹朴野言多儳嗣岁期重过同把黄独鑱望摘星陀梯头历上方崖内平侹侹其西丛木杪樵路乃荒迥蜿蜒衆山伏崱屴一峰挺谁烧阴阳炭铸出火风鼎旣絶鹳鹊栖兼少麋鹿何年运鬼工于此置屋并遥想层云巓六月亦清冷况当密雪零夙宵断杯酩天逼寒棱棱星压光炯炯自非铁头陀安敢居絶顶中院天开寺中院旧在沙河南应公昔来栖曽立水硙三河流今巳徙乱石堆枯潭孤碣当麦壠頽基迷萝龛同游各下马考古性所耽划苔读遗文其体国俗参纪年称虎儿草昧典未谙采之入旧闻亦足资客谈攅笔抄乍终日隐西峰岚添我蒙茸裘寒色齐回骖东峪寺孤山指题马力苦顚跋荛夫云一舍五十里始达不知深山中地志谁所括亭午入东峪仆饥主亦渴寺门依白杨风叶满头脱墙西五墩古阶下一水活竹炉拾坠巢茗盌收弃盋萧然此时意百累皆可割修涂验短景挥手谢禅闼回听星星钟流响在林末西峪寺层层金仙塔宛宛白带山西峪在其下梵刻扃重关经始齐隋代断手金元间千春閟不发爲计诚阴姦九经勒咸阳响搨流人寰乃知慈氏隘未若儒者娴土花塡石阙铅汁灌戸有时野火燎岂得恃坚顽我瞻云居寺磴险不可攀翠微未及上已足舒心颜甘池涿水鱼重脣甘池鱼一目㳙㳙六七窦罗注满陂谷浅漾苔衣斑深含荇带緑淸泠下浴鸟逺近来饮犊河北将军祠膢腊走巫祝不知何名姓遗像犹在屋秋晴秔稻香日至麰麦熟匪因水泉利何以具饘粥东度白石桥沙行背山麓村醅解留人风幔靑半幅六聘山中弔晋处士霍原昔有霍处士居涿西山阳弟子半千人大小开黉堂六聘节愈坚义不干侯王无端豆田謡乃受彭祖殃纷纭永嘉末铁骑搂武郷伏尸岀藏戸系之如驱羊杀机本倚伏善人安可戕我来后千载览古心衋伤祠墓久摧没末由酹椒浆緤马白杨树旋马黄茅冈瓦井瓦井社北东中田卵塔七丛丛蒺藜中髙下如卓笔傍有石钟幢各志岁月日比丘守司徒荣禄大夫秩当时崇国师此辈尽骄佚非惟混释儒兼亦乱名实奈何茶毗后公然肆刊述粤汉两燕王改葬蹟遂失乐毅及霍原遗冢莫可悉彼亡兹乃存物理信难必欲寻孔水洞不果晚投故砦宿晨别羽士家欲寻孔水洞村路迷三叉传闻蹟最胜自昔图经夸怒冲䃕确石晴响霹雳车层层落暗穴湛湛渟深洼每当三春时流出夭桃花仙鼠舞白日文鳞漾银沙我思穷其源惜哉无古槎仆痡促归数未得探幽遐立马长店冈心仍恋峰霞咏古二首汉皇将将屈羣雄心许淮阴国士风不分后来输绛灌名髙一十八元功海内词章有定称南来庾信北徐陵谁知着作修文殿物论翻归祖孝征寒夜集古藤书屋分赋得火箸我昔诵茶经其具得火筴圎直无葱台修长过铜錜是物最末微寻常付灶妾偶爲桑苎诠讵録香山帖自来京城居七度脱林叶穷阴朔风号聚沙眯楼堞南人气柔脆土炕意不惬墐戸类蛰虫曲身苦跧折握火置甎炉聊以熨胸胁燕俗饶栗薪市者病逺涉虚传红螺产罕致白炭爆急燎窜须烟腾泪栖睫箸也诚要需取用便指捻制以偶胜奇力惟同乃协岀入炎燄中身手洵趫捷有若赴敌场擒馘恣所挟峙立必双耸倒卧亦并接须臾不相离无以异鹣鲽留之载都篮配以纸黏箑持喻同心人岁寒入吟箧题乔侍读小像宛转溪桥浴野凫城隅潇洒得重湖少年背面休相笑憔悴何曽似左徒食采玉山药穷冬旨蓄尽客至我心痗彞尊打门门者譍担仆走汗背查愼行周遭解村绹磊落倒伧帒浦越乔土藷二尺强爱惜烦点对呉卜雄冰须截柔腻井渫洗麁秽朱昆田未许缾盆藏亟勒釡鬵漑查嗣瑮酸咸百无功水火两不悖彞尊炎炎力通透勃勃气洸溃愼行中筵出佐酒扶寸陶盘内越乔纹皴蛇跗断衣滑兔褐退卜雄软嚼便牛饲馋扠鬬乌喙昆田是物种实繁厥产徧阳昧嗣瑮其叶不足怜其花不可佩彞尊孔林殷而瘦禹穴白而僓愼行或如佛手擘或如龙卵碎越乔方经炎帝收药録桐君载卜雄讵若采玉本品格压俦辈昆田水芋山慈姑味劣逺难配嗣瑮宋佥事园亭杂咏六首渌波村照碧堂前水分流䆉稏村筑场移碌碡系艇到篱门芰梁背郭十畞园满陂种水栗浴鸟游淸泠人语忽飞出钓家芙蓉以爲裳女萝以爲带钓鱼师得鱼沽酒夕阳外和松菴微风起中林调我松下琴黯黯太古色泠泠太古音放鸭亭渚荇抽新碧园桃吐小红莎亭长日坐不引竹枝弓纬萧草堂草堂何所营志蟹谱渔具夜分汀火红点点岀深树曝书亭集卷第十三曝书亭集曝书亭集卷第十四曝书亭集卷第十四秀水朱彞尊钖鬯古今诗着雍执徐次查上舎韵送杨侍郎还里四首吾爱吾乡少司马乞归躬养太夫人圣朝孝治容将母元老功成合引身箧里诗篇行处有道傍叹息见来亲计程一舸盐官水到及陔兰满眼春夜舫朋笺昼赌棊昔游岭表共栖迟频过韦幔传经地尚记潘舆置酒期南北㡬回分手路升沉相对满头丝今朝遇我欢心剧不异蛮天捧檄时横浦先生旧里居爲园郭外尽堪娱人家戸戸通舟楫药草村村尽画圗坐久春禽啼满树朋来腊酿劝倾壶更饶入馔江鱼美添买临平半顷湖偻指东华九载过罢官归计尚蹉跎最怜老友怱怱别不惜衰颜夜夜酡酒倒三缾犹恨少梦随千里自今多早春也拟轻帆下更嬾金台独放歌任孝廉以家酿苦酒见贻赋诗志谢效孟东野体即送其还髙密三首步兵游竹林左徒吟江潭思古憔悴人舍酒何所耽东海任公子遗家醖一甔味苦炎上作色封中涵一酌我颜赭再酌我身酣三爵矧多又醉枕南牎南自哂同蓼虫食苦翻知甘竹苦四味齐莲苦寸心拨瓜苦斯有敦草苦亦可捋周原美堇荼越女采蕺葛以蒿渍冬醅香味胜百末自来颂酒人岂爲甘旨夺于越百花露味重杯慵衔维扬五加皮饮之渐作咸讵若胶西酿可以解淸馋君今马首东读书归旧巖暇看糟牀注饮略手自芟傥遗一尺书方法试我缄送吏部侍郎张先生假旋京口六首衮衮诸公岁九迁先生何事赋归田不愁关吏馋如虎一叶官河放熘船便门东去栁依依一路垂丝埽石矶靑眼年年长送客几人生拥八驺归汶济分流照画舲中丞问俗向来经山东父老应传语双鬓依然旧日青清淮泛滥浊河淤鴈戸飘揺少定居厝火积薪曽上策至今太息雒阳书眞州柁转即金山晓挂蒲帆十幅还緫是当年钓游地诗牌细拂藓衣斑墓田丙舍钟繇帖京口谿山米芾居十丈红尘吹不到江楼日日倚南徐偶成三月东风何太狂尘沙黯黯天茫茫主人十日不出戸空园花落无丁香老年逢春须爱惜悔不走马看花忙无事独坐宣武坊吾家茅屋长水旁舎南有池舍北塘荷花草紫油菜黄鲈鱼上钩四寸强矮猫笋肥锦䙀脱新蚕豆熟靑荚长客何爲不归故郷好约比邻沈十二蔷薇架厎醉壶觞杭州水利不治者累百年矣巡抚赵公考城河故道悉濬治之郷人来述喜而作诗凡二十四韵武林古泽国十八涧九溪当年宋宫阙沟水流东西陈迹渐已湮深谷皆成蹊民居日湫隘编竹兼芘莉勐火一燎原悲燄百室迷涂彻大小屋繘井愁难跻女丁配夫壬相顾但怆悽吏治狥目前孰能防祸梯中丞溢丗才利器剸水犀下车命丞倅故道资考稽率钱具畚锸曽不烦鉏犂经始厎吿成岁序尚未暌坐令阛阓间无异苏白隄红䦨鴈齿列赤石羊肝刲呕哑小航船蹀躞快马蹄停鞭市莲藕倚槛来凫鹥柳阴谷犬鸣露脚莎鸡啼祝融回其驭妇子方安栖乃知济时策不在拯顚隮公之治水术岂独过白圭泉清原隰平名与召伯齐我家由拳城闾巷多蒿藜愿公袪墨吏如决浊水泥上以荅天子下以宁羣黎送柯孝廉之芜湖刘蕡下第原风汉王粲依人复逺游旧屐尚存寻赤铸残书又抱去卢沟春槽酒熟沙门店夜栅樯平估客舟傥得黄金休易散归时须筑小丹丘紫藤花下醉歌同查上舍弟赋客舍紫藤长数寻镺蔓年多半枯藁往岁丰茸茎太密花事去春翻草草今年二月唿园丁三百铜钱费除埽虽然芟后花较迟渐见含苞同蕨脑檐牙朽株换棚格井牀新汲传栲栳低垂香细细游丝不动日杲杲钩帘忽惊啅雀去仰面生憎土蠭抱越州老酒吴船来小榼偏提恣倾倒头衔久矣脱朝簿那问冬冬鼓昏早惜哉筋力日巳疲惟有花前不知老停杯还忆故郷路乱水穿沙入裴岛千章古木藤纒身飘落䋣英满衫袄明年期尔横涨桥柔橹呕哑拨萍藻緑阴共听黄栗留醉卧橛头船更好爲钱给事题王给事冨春大岭图二首记得山城水阁添画眉声里昼垂帘还凭同省王郎笔暖翠浮岚五尺缣冨春江上雨溟蒙两岸花开踯躅红髣髴旧游如画里一帆曽转钓坛东吴征士还蒲东魏上舍还嘉善集古藤书屋话别聮句握手古藤下秋深旅愁积归来西溪傍犹及种春麦吴雯我亦袖轻鞭明发辞紫陌倦鸟不同飞各自张旅翮魏坤二子澹雅才肯爲时俗役英辞迭相应如以桐叩石陆嘉淑柳塘水潨潨蒲坂山驿驿改岁君到时古藤花满格查愼行大防一斗泉酿酒冰雪白酒熟君不来落花良可惜彞尊送杨侍御还东湖一谪金门住五年羡君容易早归田他时愿结香山社八口先浮潞水船秋鸟炙来郷味好月波酿就禁方传桃枝况有仙人母同注眞灵位业篇秋日万柳堂同谭十一给事沈秀才龚主事同赋三首乱水秋无路箯舆入坏垣粉销题壁字菭浸插篱门虫网捎衣桁鱼牀啮树根频来曽不厌觞咏旧游存扑枣过头杖装緜短后衫沙平携小榼径逺罢长鑱古塔疎林出遥峰夕照衔荡舟无不可只少布爲帆积潦沉官栁回流限女墙白鸥来款款黄蝶舞伥伥郷曲情无改行歌醉不妨城南咫尺地想见野云堂冯检讨招诸同年集六枳园对菊即席分赋得颜字可怪南邻冯检讨酒钱肯爲谪官悭尽除帘额虚牎白乱插篱根细菊斑新雨不来那在眼故人相对且开颜近年同脱趋朝籍漏鼓频催独后还赠许今之官印古玺节汉制斗检封略同周秦以来铸私印往往拨蜡销金铜㑹稽王冕易以石细切花乳桃皮红靑田山根冻玉斸稷下里石旧穴空羊求休嫩大松老其余麁恶不可砻往时长洲文博士刻石颇有松雪风墨林天籁阁书画以别眞伪钤始终吾生好奇颇嗜此砗磲犀象罗笥中徐贞木亡郑埴夭尚有程邃留江东故人衰病逺莫致纵饶玉石何人攻如皐许容近过我手出图谱重锦蒙古文离离杂钟鼎尔雅一一诠鱼虫乃知六书得其故大小缪篆能兼通相斯史籀各具体左蟠右屈何妍工合肥尚书最赏擎纷纷朝士倾诗筒吁嗟万里十年别一官不达翻途穷低眉强随抱关吏失足几陷鲛人宫重来叹息旧游尽酒钱燕市何由充容今发白我耳聋瓜牛舍近地百弓日长莫学打睡翁相邀硬笔写猎碣夫岂不如薛尚功题画送徐检讨还吴江二首三髙祠下水溟蒙红蓼花香一笛风惊起沙鸥定相笑黒头未称作渔翁不贪台阁送行诗索我尊前折柳词合唤蔆舟付蔆女更吹渔笛敎渔儿屠维大荒落二月自古藤书屋移寓槐市斜街赋诗四首觳觫车轻簸两轮残书秃管杂劳薪移居絶似村夫子写入图中尽笑人莎衫桐帽海椶鞵随分琴书占小斋老去逢春心倍惜爲贪花市住斜街阿镠秋去又春残逺信封题万里难不道衰翁无倚着藤花又让别人看屠门菜市费羸骖地僻长稀过客谭一事新来差胜旧昊天寺近井泉甘上巳集南城祝氏园聮句六年人海中禊饮恒不果尚书忽相期折简起疎惰彞尊并辔城南隅地僻少尘堁入门爱团瓢登阁见馺娑崑山徐干学原一山横雉堞上水洩龙湫左隄栁金乍含䦨药红未妥崑山徐元文公肃虽乏三径幽恣携十榼可北酒杂蓟沧南烹屏蒜蓏彞尊日迟宜赌弈场阔纵飞笴吟或叉手吟坐便铛脚坐干学初筵已脱略带缓头不裹旣醉席屡移三影照碧沱元文夕曛苦催人马鸣车炙輠莫愁风扬沙定有雨泼火彞尊奉题徐副相祝园修褉卷三首右军但草兰亭序不及羣贤祓禊诗输与先生鼠须笔春风一一写乌丝一时裙屐最风流擘纸花前点笔收我若当年参末坐便应罚酒似羊刘滴珠方胜杵头新瘦本看来妙入神眞迹祗愁容易赚莫将缸面酒留人社日登黒窑厰聮句隗台久芜没蓟丘不可梯济南王士禛贻上虽有千里目将何共攀跻徐干学原一佳辰趁新社膏雨融冻畦彞尊早抽红药萌渐见碧草萋姜宸英层坡簇五骑两壶提一奚泽州陈廷敬子端陟彼积土冈同驻削玉蹄士禛安房隐曲几借地分疎荑干学泉樽酌用匏饭黍先以鸡彞尊旣沥甘蔗浆复堆苦荬韲宸英微酣恣坦步遐览穷端倪廷敬南有松柏林其北桃李蹊士禛亭午风华香疑是麝脱脐干学居人半陶旊门窦皆衡圭彞尊浓薫树杪烟浊漉水中泥宸英童娃亦姢劳面目成黧廷敬何时得颒濯胜眼刮神篦士禛不见九陌尘奔车日冥迷干学吾侪处其中形殊境则齐彞尊相期泛裂帛莹拂湖上隄宸英子爲逸少序我续兴公题廷敬题画二首宣和旧谱识徐熙犹记都官画里诗三月江南看不足湖塘花鸭影参差数株枯柳倚苔矶话别沙头客未归多事钱唐戴文进钓师渲染着红衣朴公书来招游盘山却寄三盘胜地称絶衆岭何峰最尊别后时劳梦寐书来兴转飞翻青松十里巖磴红杏千株寺门好雇犊车一两软尘碾到山根题龚主事西湖雨汎图二首茶樯酒幔静无邻镜面平波碾湿银回忆少年歌舞误乌篷不作独吟人莼丝蔆叶浸鱼天十里湖山思悄然疎雨夜眠听亦好莫因月黒便回船徐尚书载酒虎坊南园聮句夜市灯荧荧晨衙鼓紞紞试瞻十二衢何人事游览姜宸英吾党脱朝簿甘与丗味淡初疑谏果食渐似都蔗噉彞尊驾言适丘园尘虑益澹澉取径衣乍褰入门首先顉陈廷敬循廊无坦步引縆得危揽髙下屋四隅其中乃习坎徐干学穿池注嵚嵌搆草当蕰菼非无鹤在沙亦有鱼聚槮宸英移情欣鸟音房山泼墨太糢煳那似倪迂意匠殊一片湖光几株树分明秋色小长芦苦热聮句苦热今年甚幽州亦藴蒸朱茂晭久无甘雨降惟见火云升姜宸英际夜焦烟合经天杲日恒张逺髙林枯白带浅沜露丹稜王原最怕冲灰洞何须堰戾陵徐善河流金口腻山翠画眉层彞尊黒蜧潜难见商羊舞莫凭万斯同新畬荒稷黍遗种虑蟊螣朱俨雩队分行缀祠官典故征谭瑄力难驱旱魃咒乃试番僧查愼行童女双丫髻旂竿五色缯李澄中新妆朱箔卷杂戏緑衣能魏坤虹霓羣情望尘埃万目瞪黄虞稷疾雷无影响长毂但輷輘释净宪销夏愁无策聮吟喜得朋龚翔麟尽谙微径入不待小僮譍汤右曽席帽人人脱亭栏处处凭郑觐衮剧谈多野趣苛礼必深惩钱光夔旅迹频年共郷心触绪増宸英小航思划桨精舍忆担簦茂晭白剥乌头芡靑牵紫角蔆原夕风嘶麦蚻横港没鱼鹰右曽竹树浓于画笆篱密似千家花满屋六月稻交塍彞尊自失江村乐翻怜毒暑仍善黄沙随扇集白汗比浆凝逺易渍牀牀簟空支院院棚担稀珠市果价倍玉河冰愼行藁落含香蕊挛拳袅格藤斯同暗窥蛛网缩干坼燕泥崩翔麟戸撤垂帘额缾添汲井绳俨慵寻温水浴只想冷硎登瑄三葛衣犹重双丝履不胜拨书嫌走蠧悬拂倦驱蝇坤秪觉娑拖便谁甘褦襶称觐衮到门防客刺无地曲吾肱彞尊亟买泉浇圃同贪草借艿宸英酒拚河朔饮茶爱武夷秤澄中返照斜初敛微凉暮可乘原分曹争射覆四座百觚腾愼行曹賛善移居二首家具先生有㡬车朝来移傍古城洼澄泥小砚题诗处开遍茙葵一丈花后园虚阁压城濠溅瀑跳波牐口牢正欲凭䦨看洗象玉河新水一时髙椶鞵聮句五两来江市千毛结海椶彞尊泽蒲材较贱楚笋制徒工魏坤健许踏层碧疎难入软红坤老夫还称此桐帽伴山中彞尊藤枕翦就蛮藤细方花织浅深坤香兼沉水木凉胜辟寒金彞尊只合靑奴配何曾白汗侵坤一函容茉莉短髪不须簪彞尊竹簟六尺蕲春簟绳牀卧最便彞尊纹同麴尘水滑比砑光笺坤摊饭宜三伏看棊判一年彞尊物微休弃置归载潞沙船坤风灯暑爱当风坐移灯趁晚凉坤纱绷扶寸阔烛减一分长彞尊紫凤垂垂结飞蛾面面障坤更宜单舸去留照露荷香彞尊响竹巧划千丝竹仍留一尺筒彞尊劲捎椶拂畔密置笋㕑中坤揺翅潜形速先声逐队空彞尊莫因余点墨触损画屏风坤冷布秋月沤池罢炎风入市初坤暗牎尘茧换方格画屛余彞尊贱岂妍娥织凉宜倦客居坤应逢麻纸笑三葛更麁疎彞尊油纸扇本自钱唐制犹存蜀府名彞尊虽殊白羽洁却比素纨䡖坤蓬勃尘难汚淸凉风易生彞尊翻嗤王内史题字费眞行坤瓦歕壶旧制惟煎钖新来器上陶坤最愁芳草歇频课短僮操彞尊病叶分疎雨珍珠迸小槽坤连筒虽自苦不比汉阴劳彞尊凉篷平铺一面席髙岀四边墙查愼行雨似撑船听风疑露顶凉坤片阴停卓午仄景入斜阳彞尊忽忆临溪宅松毛透屋香愼行竹帘吴船初解缚燕市喜重编彞尊一线条条直双钉戸戸悬愼行钩时敎燕去疎处恐蝇穿坤布幔旋催换秋风又一年彞尊送苏郡伯守杭州新凉才报上林秋五马双旌发蓟丘方鎭表存唐国史左符秩等汉诸侯江湖水气城阴合吴越山光㦸外收自是前身苏玉局黄州领郡又杭州送张之官楚中酌春堂上劝觥船偻指分携又八年偶寄一官江汉去风流少府胜蓝田宋中丞鎭抚江西诗以寄之䧿华秋色济阳行送别燕郊空复情十月乍迁吴子苑六幢今指豫章城樽移南浦仙舟近㡢卷西堂幕府淸宰相史家书丗系代兴谁得似先生再简朴公谢家木屐无完齿陶令篮舆怕朔风黄叶满山来未得幽寻也待杏花红送胡参议分守河东四首周北张南夹巷居传钞互借一瓻书使君好事谁能及马后巾箱载满车朔风千里动幽燕欲醉垆头费酒钱君到襄陵官醖熟可能遗我蒲萄煎天际河流㦸外黄桃花春水涨鱼梁衔杯不改陵州乐鲙取银鳞尺半长历井扪参俨画图到来官阁一尘无十年汉上题襟客不数诗人郑鹧鸪和韵送金检讨还黄州谪居人海我未还君亦捐佩蛾眉班忽携红藤杖七尺归卧黄篾楼三间鳊肥笋香酒戸大月明风熟渔舟闲有时横江逐孤鹤一声长笛开心颜同诸君圣安寺饯曹检讨载酒入古寺柳林东湖头将以送逺人岂惟恣䜩游精庐金源旧香乳涂白牛二帝一宸妃遗像堂中留更闻王万石辞荣返故丘倾城岀祖饯于此聚行辀古来离别地草木常先秋火雷焚怪柏霜叶鸣老楸虽乏断碣存陈迹尚可求曹子酒大戸十榼饮不休一朝忽言去无以申绸缪列席庭槐阴日午风修修洼匏截竹节主客互劝酬未知临岐语逺合古人不坐久林鵶集斜照忽巳流并马归道南明发期登舟一帆挂楚泽百尺卧竹楼川涂日以邈何以写我愁梦爲黄衣蝶飞绕峥嵘洲晚过崇效寺同李检讨李中允龎舍人曹检讨赋缭垣途转曲入寺淖初干尚有残僧在同寻断碣看白花秋细细红枣晩攅攅更上荒台望遥山五髻盘白马寺仁寿千年寺今存半亩宫菭钟横道北瓦塔限墙东客至愁噑犬僧寒似蛰虫夕阳留未去双树鸟唿风輓钱进士曲江䜩后放归艎岂谓才人禄命妨差胜孤魂追及第最怜无子奉髙堂门前载麴车难得梦里生池草未荒不待山阳闻笛罢西风老泪寄千行寓居天宁僧舍同魏作四首靑豆房容借经旬且闭关日边连右辅树杪豁西山六井泉相似千花塔易攀不应朝市客翻羡旅人闲万古光林寺相传拓跋宫着书非柱下留客即淹中味坼园蔬甲香携市酒筒波涛人海阔安坐作渔翁到此栖迟惯都无应接劳借书僮入市莝荐马腾槽塔射层层火松鸣夜夜涛惟嫌重九㑹风雨罢登髙故人分月米言自玉田来黄雀兼郷味金澜劝客杯醉便寻茗盌行即遶香台要踏西峰雪狂歌未拟回爲魏上舍题水村图二首鸥波亭子赵王孙曽爲钱郎画水村过眼云烟难再覩披图髣髴笔踪存斜插鱼标飏酒旗栁阴小犬吠笆篱归田最是分湖好我亦相期作钓师九月八日天宁寺观塔灯聮句秋风鸣枯槐斜日薄西崦徐善并马入寺门客衣罥稀蔹朱茂晭于焉展嘉觌一笑辍铅椠髙佑釲巡廊礼绀塔卓立大且俨彞尊陈丹和暗粉古色剰渲染魏坤蹟仍开皇旧函并舍利埯查愼行一十三重檐檐檐风铎飐善蟠楹蛟躨跜负础鬼瘠贬茂晭飞梯截阶级白石夺琬琰佑釲镕金范爲灯设砌架成厂彞尊累累仄蜂房历历覆蟹厣坤怖鸽栖未安一夫突走险愼行绠缶牵膏油豆火发星燄善初如萤尾炫忽若兽目睒茂晭或如炉杴炭或如灶炊栝佑釲须臾环扶䦨散作四百点彞尊虚堂鉴纤毫老树失掩冉坤氛烟看直上楼阁时一闪愼行置身圆镜中交光不可掩善鼓钟声逺闻来者纷禳茂晭提携及童婴罗拜杂寺阉佑釲营营各有挟邀福毋乃谄彞尊礼义苟不愆寸心又何慊坤玩物随所遭谁能束崖检愼行宵分梵放歇漏转人散渐善茗盌坐屡迁松关启还扂茂晭衰年疲倚徙禅榻拥衾簟佑釲弦月随侧轮湿云俄淰淰彞尊骤惊山雨来昏梦豁呓魇坤晨兴瞩林端余爝尚未歛愼行九日雨阻天宁寺聮句仁王塔祗树林客九日期登临彞尊风萧萧雨淫淫泥滑滑愁人心愼行马毛缩鱼潦深行踯躅坐沉吟坤日月逝衰迟侵去者昔来者今善别苦易思难任尊有酒且酌斟佑釲脱我帽披我襟折黄花试共簪茂晭同钱王严魏查吴过白云观分韵二首爱见晴山岀郊西万木疎偶寻樵子径因访羽人居活脱存遗像苍凉感废墟惟余綵旛字髣髴鹤头书丗祖兴元日眞人独召丘片言能止杀万里不虚游羽蜕长春观池枯太液流谁裁释老传乃与帝师俦送髙之安邑和魏韵骊驹九日郭门催问子西征几月来最好河东苦桑落怀人一倍引深杯夜宿天宁寺大风和徐四处士韵槛外开皇塔三千六百铃天风吹不定一夜枕函听砌咽寒虫语牎揺独树形故人眠未稳吟傍佛灯靑晓起风未止复赋巳涌髙城日犹号昨夜风六年凋佛树乙字数边鸿催粥桐鱼响薫衣桂火笼薄寒须摒挡仍作鹿皮翁送樊明府之嘉兴仙凫南发指江关到及梅花点地斑倚郭千家齐傍水登楼百里更无山郊垧近日园亭少旱潦频年稼穑艰凭仗贤侯妙爲政不难风景旧时还芦塘放鸭图爲查大弟题二首横涨桥东宿雨残尽驱鸭鸭出红䦨芦花两岸冷如雪十里秋容倚桨看鸭头老緑鸭脚黄十十五五沿斜塘不劳蜀郡滕昌祐勾染一枝红拒霜冬夜同诸子集杜尚书斋中分韵得波字司空爱客埽东第十里杜曲齐来过扬眉且作吴下语婪尾笑卷樽中波吾老谪官久当去人生良㑹安能多街头冬冬漏鼓急不醉奈此明灯何给事弟宅席上观倒刺四首雪后风灯燄燄寒云韶旧部走伶官一双手技从容入胜舞银貂小契丹洞庭橘酒注双缾老去繁絃不厌听爲语参军休打鹘冲筵唤岀李靑靑杯槃畅舞踏红绡髙下冰瓷烛一条不是羊家张静婉如何贴地转纤腰琵琶铁拨自西凉十四筝絃三足牀街鼓冬冬催不去更翻一曲玉娥郎曝书亭集卷第十四曝书亭集曝书亭集卷第十五曝书亭集卷第十五秀水朱彞尊钖鬯古今诗上章敦牂同郭三满井访崙公即事二首郊行方泽外路转古城洼小雨乍泼火轻风无聚沙靑莲过桥寺红杏隔墙花一笑逺公在催停觳觫车故人方外侣往往说支纤帝里冲风雪僧㕑共米盐招魂迷去路挂壁有残缣不待山阳笛同游泪各霑送史馆姜君赴包山书局二首白蜡明经亦可怜强吟诗卷放归船吿身许领郎官轴不借题名鴈塔前莫釐峰下着书台十道图经一室开破腊梅花遶淸梦胜骑官马踏霜埃送徐处士南还玉河新柳巳堪攀二月交亭送客还十度洞庭游未足今番眞住石公山送禹鸿胪之洞庭谪官拟就洞庭居此意沉吟六载余君去西峰先相宅小楼容架满船书送刘进士知孟县百里雷封古孟州铜章岀宰最风流一湾淸济通王屋千树秾花绕县楼别后酒鎗携伴去到来诗卷许吾酬三年报最寻常事腰折眉摧不用愁送人宰顺德铜章再绾岀都亭天末郎官映一星南海潮连沙屿白西樵山压县楼靑题诗定遍簩竹判牍凭移孔翠屛此地不难先奏最因风爲报逺人听赠张叟笋箨爲冠大布裠爱从金石拓遗文吾生癖似刘原父当代杨南仲是君裂帛湖裂帛湖流两岸平柳阴风煖燕飞轻年光冷笑长安客开遍山桃不岀城查上舎弟将南还过寓舍话别同魏二小饮赋六言江郎南浦欲别小谢西陵未来细草巴沟乍緑坚冰潞水宁开骰翻李郃新格酒㵼乌巾旧醅款语且留十日看花同上丰台积雨寄贺秀才堂坳阶面蔟靑莎鸠妇唿来又出窠说与江南贺梅子今年暑雨者边多倪博士读书城西雨中寄之二首黒龙潭口水云腥黄纸无劳画丙丁料得林扉昏掩处髙荷大芋枕边听雨气西山黯未开更闻小暑一声雷不烦走马冲泥苦便可乘船入市回牵牛花十二韵小草无心蔓疎篱到处延凉分银汉水晓映碧罗天绊地三秋早含苞七夕先风吹长袅袅露洗更姢姢冷翠蕉林外新黄豆叶边日髙翻自敛夜久愈生妍月影销衣后虫声搅梦前捎沟香驿路堕雨滴船萤火黏常湿蛛丝密易縁子多抛药臼根不费花钱旧入桐君录宜篸织女钿凭谁描竹尾幽思转翛然同李中允钱中允李谕德重过万柳堂有怀相国冯公二首岸柳经秋卧檐花过雨摧应门人巳换并马客重来板屋分熊槛莎亭扰雉媒昔年觞咏日不记暮笳催树改平泉谱堂仍右相名路回逢石坐心怯过桥行稚子喧棊局园官却酒鎗惟余沙面水犹似冶源清题汪祭酒诗卷三首金马纷纷着作家缁尘日日走箯车谁如国子先生暇吟到棠棃日影斜西陵十子流派别南宋诸公体制殊絶似韦郎浣花集奇章丽则近来无庭闱眷恋赋归难酒伴相逢强自寛只合宅西添小阁秋山且当故园看秋日集冯检讨斋分韵得南字毕卓能轰饮康骈爱剧谭长筵遮砚北小径辟花南榼酽三升酒齑香二寸柑余酣留未去采菊入茶篮题周编修云松雪瀑图越缣八尺谁所画雪瀑乱洒长松梢中有科头人独坐盘石坳注目一疋练舀泉一勺瓟斯人岂宜在巖壑或者避俗憎喧譊我生山水性夙嗜十年误把田园抛移家欲果洞庭约拟先缚屋三重茅毛公坛髙踏月上灵威洞古探书钞杨梅满村鹤顶贱橘柚落树筠笼包兹山从无蛇虎雉但有鱼蟹鰕登庖雨前茶牙舌比雀篱下竹笋头如猫闲房恣意任选择乐土不用分肥硗先生方充记言史朶殿直入穿云旓曰归正恐归未得磨钱枉费占羲爻耕田定须沮溺耦开径可少求羊交终当乞取鑑湖曲庶免怨鹤惊猨嘲皇仁绥逺诗八首闻柔逺人则四方归有常德而六师整舞两阶之干羽至諴感神受百禄于共球敷奏其勇周官分职合方训方怀方王会开图比服要服荒服唐着归忠之传汉歌乐德之诗矧夫百王之所未臣重译于焉来附于疆于理无贰无虞宜有颂声用扬盛美钦惟我皇上轶尧包舜扬武觐文陟禹迹而方行合轩符而在握泰阶协正被四表以光华上治咸和跻八纮于仁夀建中立极无外恢图天地之大德曰生靡一物不怀帝德神人之所助者顺允率土莫非王臣画谋造化之先制胜霄旻之上乃喀尔喀虽修职贡反侧靡常与厄鲁特妄搆兵端阨穷巳甚皇上湛恩溥博克全仁濡义育之中睿虑周详不遗曲成范围之内谓外藩之豫附必亲定其机宜緫七萃于黄图勒五营于紫徼硎水潮河以北照耀戈鋋空同祝栗之间扶携老幼百重陛㦸瞻帐殿而倾心千列周庐觐天颜而稽首宸衷用豫圣度诚弘载扬正正之旗徐布堂堂之阵有爵有阶有秩推亡固存赐衣赐䜩赐金式歌且舞申以河山之誓亲同禁衞之军而又躬莅营门特宣诰诫用赏用罚是训是行永爲不侵不叛之臣无异实畞实籍之地于是扬葭启路緫驷回銮百千万人皆感恩而泣下四十九部益慕义而欢腾苍龙揺斾斾之旂朱鹭叠渊渊之鼓岁旱而雨师洒道日长而风伯淸尘曜干文阐坤珍调玉烛辉金镜旣膺宝箓宜荐鸿称惟至德之弥谦而覃厚者多益万年有道千古未闻幸际昌辰式观醲化自惭弇陋仰沐崇深恭赋短章奉扬骏烈紫禁开鱼钥青郊建羽旄受降资庙略载笔忝词曹塞拓渔阳逺山盘虎北髙羣臣归燕息转念圣躬劳鴈路縁沙碛鱼云接幔城鸣銮七校从吹笛六军行俗本通鞮译人今息战争纷纷携老穉遥望属车迎纳款陈千帐班朝式九围不图瞻日角转自慑天威重马驮金槖茸裘换锦衣早知恩赉渥慕义久先归钖宴原殊礼官庖岀尚方自来盐谷少初得旨甘尝位近周靑马诗呈汉白狼逺人何以报齐奉万年觞羽衞三千士龙媒十二闲载旌平似水布阵屹如山胆巳寒蕃部懽仍启圣颜始知师以律悔恃七旗孱继絶弘新典疏荣表外藩河山申信誓谟训有恩言入视金吾仗来随白虎旛自今同尉候不敢更怀谖凤盖将旋日重携所部来感深翻泣涕送逺愈徘徊星野瞻箕足云旓戴斗魁神功一万禩驻跸起层台左阙千门晓南风五月薫崇牙铙吹曲仙仗羽林军行健同天德鸣谦集帝勲小臣逢盛际献颂愧无文爲魏上舍题水村第二图二首江郷最好是分湖紫蟹红鰕雪色鲈眯眼尘沙归未得倩人重写水村图録苹不碍板桥桩红叶空堆老树腔异日相过任风雨抽帆直到读书牎燕京郊西杂咏同诸君分赋十八盘香山十八盘盘盘种松柏惟见独行僧稀逢采樵客髙梁河髙梁寒食时昔年盛游冶隔水百重花长堤两走马钓台鯈鱼千百头湖水二三尺有时溪云生不见钓台石君子城吾笑石季龙尔何知好士罗致山城中哀哉数君子芙蓉殿雕宫委礓砾暗粉剥莓菭想见明昌日芙蓉殿脚开黄牛冈乱石侵花当奔沙拥树根黄牛冈上月横笛过前村香水院坏磴接云根流泉来树厎宛转入僧㕑淙淙鸣不巳夹山寺禅枝啼谷鸟忍草护松关偶入樵人径桃花又一山罋山石罋久已徙青山仍旧名去都无一舎巳觉旅尘淸重光协洽送吴御史还里二首去年兮上书拜手兮靑蒲今春兮未暮乗白驹兮下通潞酌酒兮临风揽子袪兮城东申之兮款曲客无爲兮怱怱泛牐河兮千里不如子之车兮莫或敢柅望江关兮两旗不如子之马兮莫或敢维囊无一物兮旋故土将津吏兮无怒瞻衡宇兮欣欣数郷树兮历历慰慈母兮倚闾御轻轩兮布席妾埽蚕兮臂筐童唿牛兮腰笛麦秋兮梅暑烟舟兮雨屐罢逺游兮屈平师近游兮束晳逝将归兮由拳乐与子兮晨夕雨中酬王先生早春见过韵架插图书即是家忍令丘壑废京华故人积雨能来否堂下罗生十様花正月上旬过朱竹垞太史斋中诸花盛开赋絶句王士禛马塍曽说野人家每先东皇管物华今岁长安霜雪少试灯风里见唐花团谿歌寄题黄赞善书屋团谿水绕舍北流团溪花发墙东稠先生归去着书便日坐团溪溪上楼九日万柳堂同谭十一表兄作三首百尺金台近可攀城西积翠冷孱颜自縁筋力新来倦九日聊寻一篑山䴔䴖扑鹿起晴沙路转平冈日已斜较是今年篱菊晚秋深犹腻水葓花改席疎林脱帽多半酣犹望麴车过休嘲酒戸年来减劝客还能卷白波秋水十韵郭外湖新涨天边暑乍归牵移荻岸繋缆到柴扉桥影中流小人烟极浦稀家家采蔆角处处落莲衣渡口迷村店潮痕验钓矶鱼标林际短蟹火夜深微柳近浮萍埽枫兼断苇飞避矰鸿鴈下侵垄稻粱肥梦稳扁舟在郷遥旧雨非殷勤报鸥鸟伴我共忘机送蔡中允假还省亲记听句胪巳十年词头草罢擘宫笺不知才子循陔后鎻院何人下水船寄题张学士前辈赐金园二首金海桥西小苑湾偶辞赐第放船还仙居絶胜闾丘逺割取龙眠一半山越溪渔客东归后千载无人乞鑑湖输与先生赐金换君恩岁岁荅鱼租毛封公寿诗集唐人句十韵自知清净好名利本来疎嗜酒晋山简通经汉仲舒髙斋征学问敎子但诗书庭养沖天鹤香消蠧字鱼宁知武陵趣还傍钓台居散帙至栖鸟鸣榔闻夜渔古苔生迮地时菊覆清渠洞有仙人箓门停长者车桐江秋信早勾漏药成初自有延年术何人更得如寄题新城王上舍园居十二首緑萝书屋女萝靑袅袅压君一丈墙有时风卷幔琐碎凉月光留照牀上书签帙生微黄啸台山月出渐髙山泉鸣不已登台一舒啸四面林风起公子鸾鹤羣形神两无累春草池春水旣已緑春栁亦已靑此时池上草日暖飞蜻蜓游丝堕复起墙外花冥冥石丈种橘号作奴种花唿作后山矾以爲兄海棠以爲友罗置石丈前丈应开笑口大椿轩大椿本无树取以名其轩不随蕿草彫长爱藻景暄因思漆园叟十九皆寓言小华子冈小水波沦涟小山石偃仄月明携客上竹树风不息比似辋川图但着浅绛色石帆亭我昔镜湖曲曽对石帆山婀娜层云外迢迢不可攀何如一片影移置戸庭间三峰一峰竦中央两峰旁夹侍共此一篑山各具千仞势要知主人心方蓬有遐寄双松书坞我愿身爲鹤巢君庭际松淸风吹我衣明月照我容与君岁寒约寤语緜春冬樵唱轩樵风逺更闻樵唱行无次郭东郭西樵审音非一致写入丘中琴泠泠有余思小善卷洞戸虽言小翻胜阳羡里初无盐米堆惟有木石几不知经㡬年石髓滴爲水半偈阁小梯上横阁胜境同精庐宴坐维摩椅纤尘都埽除观心黙无语想见天地初题沈上舍洞庭移居图六首沈郎归兴及秋风拟学烟波笠泽翁不恋湖庄收紫茜爱他千树洞庭红销夏湾头五月凉堂成面面纳湖光杨梅线紫枇杷白买断闲园自在尝才微岁晚畏讥弹井社年来欲住难只合全家太湖去免敎小吏侮郷官洞府曽传第九天况闻里足良田烦君竢我鲇鱼口并载吴江赤马船湿银三万六千顷两点青螺髻子浓生怕东山鵞鸭闹轻帆径度莫釐峰橘田姜棱散租符西舍东邻兴不孤他日相逢王泼墨也矾生绢索横图曝书亭集卷第十五曝书亭集曝书亭集卷第十六曝书亭集卷第十六秀水朱彞尊钖鬯古今诗玄黓涒滩出都王山人画山水送别王郎五载一相逢写出云峦别思重髣髴摄山风月夜秋牎同听六朝松白草屯白草屯空似战场昬鸦点点入斜阳舟依茅屋三间泊风动枣花四月香去国不禁频徙倚得归宁复倦津梁丛祠何处喧村社有厎纷纷士女忙入汴过胡司臬吴船千里载冬醅避暑长筵日日开却喜讼庭留牍少时看官马惜书来瓜步留赠张同知柴车一出白头还过嬾偏宜应接闲犹有故人能好事隔江留看六朝山寄陆侍御主恩先后逐臣还羡尔幽栖泖一湾想得着书风幔厎桂花如霰落秋山洞霄宫题壁天柱峰髙倚晩晴琳宫消歇断碑横砂牀竹下搜难得卧听山禽擣药声江行三首潮落江平宿冨阳船头新月下微霜晓看乌臼红千树树杪半山鸭脚黄絶壁苔纹鼠尾皴滩光昼静白镕银分明江上孤篷客黄鹤山樵画里人环溪亭下水流东野碓飞轮到面风返景松巖红未敛隔江人语漆林中冬日同鹿明府钱广文游烂柯山二十韵道书诠洞天靑霞居第八流传负薪翁披榛入坱圠中有两靑童棊声暗相戛俄惊斧柯烂逝节等奔鹘此事知有无特书在琳札我来太末墟十月方纳秸晓出通仙门縁溪碎石滑拂林风骚骚鸣碓水㳐㳐明府政不烦广文俗能拔于焉齐唤渡次第柅车辖飞梁忽在望相视笑且呾灵境兹最奇造物亦太黠疑经百虫焚或受五丁揠连蜷虹霓偃垢腻神鬼刮倾崖穿一线断塔盘秃鬝丹枫露巳彫瑶草霜未杀剜苔读遗碑汲井恣拭刷昔贤鬬茶地昧者莫之察日斜洗行㕑得食鸟嘎嘎徘徊双松阴惆怅别香刹鹿鸣山晚眺二首一篑山平逺双林迳暗通不愁筋力倦且喜笑言同借草荒冈上疏泉碎石中新晴尤可恋移席愤王宫近郭兹山好禅扉鎭日扃江光寒转白峰色逺逾靑亟种千松树宜添一草亭他时放归櫂歌鸟试重听玉山三衢山历尽桥影跨通波十室居城少千家负郭多启颜津市酒随意榜人歌且免书驴劵邮签次第过广信信州风物好倦旅亦开颜滩响层层石林疎面面山狎鸥飞不去放犊饮初还夜火浮桥外连船当戸铅山不逺江城路舟师指点迟穴山巢鹳鹊编竹坐鸬鹚晚饭惟三板朝酲借一瓻鹅湖酬和地百丗起人思弋阳城小斜依壁门开近面江陂仍仙令迹歌换楚人腔辣阘山无树峥嵘石满泷多情甎塔影十里逐蓬牎贵溪亭榭均干越封圻析上饶连山齐覆釡独石忽成桥想见黄梅发何曽碧树彫降丘谁宅此鸡犬已寥寥安仁画角冲寒动明星际晓行水回沙市曲山到郭门平野碓哑哑转渔榔沓沓鸣谁与分百里洵美得嘉名瑞洪余干江路永回首失崭喦市酒难爲醉鱼乍解馋湖寛舟愈小峰逺日初衔渐识宫亭近分风及布帆自贑州至南安滩行口号二首郁孤台下水嘈嘈南去轻舟未易操滩响逆流三百六篙师那得万张篙且挂风帆溯急流船人劝客莫深愁只应预想归程乐柔橹呕哑下吉州昭阳作噩夜泊珠江潮涌牛栏外舟停蜑戸旁月髙人不寐隔浦是歌堂同屈五过五羊观仙人骑五羊堕地化爲石石今在琳观仙人去无迹屈生嗜奇古偶坐荫松柏摩挲汴京碑不觉日西夕光孝寺观贯休画罗汉同陈赋贯休手写一十六罗汉其二乃在南海诃子林昔游眞蹟未得见念之三十五载萦人心白头重作岭南客故人期我虞翻宅僧廊乱后花木犹珑璁蕹菜春生满池碧循廊转入精庐深一幅居然挂东壁古绡尚白石转靑恰于石罅安疎櫺一僧俛首力写经自准以下秪半形芬陀利花贝多叶椶榈笔管毛猩猩不知金天之西何处得石砚毋乃昆吾玉切新出硎一僧却立侍巾缾静如沙鹭翘凉汀牎灯不翦信明灭桫椤树厎风泠泠牎前千岁老猨拱双臂平扠两肩耸笋鞵桐帽木叶衣想见霜浓寒到踵精诚能令感金石何况羣生知怖恐禅月师流传三絶画书诗诗编巨岳集书有姜体逺本周之史籀秦相斯未若画品更崛奇即如此幅逺出意匠表或疑入定眞容髣髴亲见之不然调铅杀粉能尔爲诃林僧神物借汝能丗守不见宣和旧谱遗蹟久云亡豫章西山云堂院中亦何有我欲赚汝去莫饮我缸面酒我欲夺汝归玉鸦叉不在手丗间岂少珊瑚铁网珍珠船自今贮之伏梁闇槛庶可全岭海将归梁吉士载酒邀同屈陈吴王陈梁季燕集五层楼席上分赋得㑹字飞楼压髙城人天纳万籁登临信可娱矧与羣彦㑹吉士澹荡人偕行屛轩盖论交半簦笠杂坐缓巾带樽中酒如泉海大鱼作鲙款款话别悰迢迢念归斾于焉感昔游兹楼在晻霭凝思蹑丹梯兴发不可奈惟时建雄藩自比夜郎大邸中凿园池巧匠恣雕绘水亭拟舟梁山木徙枞桧长姣罗美人管库敛文贝因之设厉禁游者必钳釱一闭金兽镮廿年委榛荟修蛇穴其中妖鸟叫其外虽免劫火焚终遭飓风害人事戒满盈天意恶侈忲六师一以移汉将齐下濑刘王旧花坞金粉尽淘汰今来纵游观足以动深嘅觞罢复凭䦨逺目豁蒙祝融方司南尉陀台占兊万井郁参差百谷互阳昧人影数沙虫林梢亚蓬艾我非云中君何縁出尘壒少陵有遗诗将老斯游最岭外归舟杂诗十六首黄木湾西庙鼓挝春潮漾漾没蒲芽翻嫌二月归程早一路攀枝未作花蛮江豆一丛丛牡蛎墙围半畞宫贪看河头采珠女轻帆不趁酒旗风枕外潮鸡报二更胧胧月厎暗潮生客心最喜舟师健贪趁朝霞半日晴船头酾酒佛山过七尺乌篷疾似梭行到西南旧时驿惊心榕树已无多三水城楼照落霞渔村处处见捞鰕夜来欸乃听新曲不是渔家是笛家飞来寺脚束江涛径入双林磴转髙怪道褰帘蝴蝶至军持新插紫山桃櫂郎郷里面都黔撑尽筠篙秃指尖水饭干鱼乌榄豉生来不食广州盐紫楝花香映水牎舟从大庙出奔泷晚来欲雨犹未雨崃里鹧鸪啼一双新开花县压层峦羣盗停探赤白丸不是郃阳王给事浈阳行旅至今难山坳一水忽分流两岸多停楚客舟夜半东风齐笑语月明打鼓上连州弹子矶髙髙插天篷牎未许客安眠寻常一色四更月独有此山啼杜鹃曲江门外趁新墟采石英州画不如买得六峰怀袖里携归好伴玉蟾蜍修仁渡接始兴江半挂魔幢半佛幢记得三枫旧曽泊更无风雨打船牎澹公山水入奇怀陆守频营绣佛斋白社风流今巳尽更谁说法上丹崖靑簩竹尾凤毛纤银箸滩头石角尖五里一泷成十里虚劳估客记邮签雄州郭外万人家小店临流大道斜才是野蔷薇落后白花开遍苦丁茶梁吉士以罗浮蝴蝶茧二枚赠行曲江道中一蝶先岀篷厎聮句成三十韵故人赠我行方物当所选彞尊笥发诧骈罗中有蝴蝶茧沈名荪两两折枝挂一一藁叶卷昆田动揺槌悬风妥贴纩缀冕彞尊厥包同米囊其文比竹篆名荪末如蝉翼轻齐女鬓垂鬋昆田诗朋争爱惜寘之黄篾彞尊薄寒巾密覆迟日牎始展名荪隔笼频摩挱并棹迭窥覸昆田形随秋燕蛰候早春蛹蝡彞尊我梦爲庄周栩栩兴匪浅名荪俄然一茧破有若子初娩昆田停桡疾招唿急走忘足跣彞尊斒斓五采错的皪九光㬎名荪层层金泥涂屑屑云母碾昆田丝丝春江濯幅幅朝霞翦彞尊孔鸾一毛截瑇瑁片甲輭名荪眉过粉蛾长翅类仙鼠扁昆田縓纁变周官绘绣备虞典彞尊曽闻朱明洞大者如轮转名荪悠扬千花丛下上百丈巘昆田或云麻姑裙裂之在苍藓彞尊或云葛翁衣贮之在丹甗名荪纷纶辞各异无乃传者舛昆田梦想四百峰有约末由践彞尊未逢采雀灵徒说哑虎善名荪名山应见笑竦诮岂能免昆田覩兹凤凰子髣髴列仙遣彞尊入山夫何难归与面有腼名荪明当放汝还华首恣游衍昆田沈据石图差山髙士隐织帘千金一致医方兼餐花黒蛱蝶衣润丸药碧梧桐子黏无絃之琴石上卧有洌者水沙中潜张生传写陆生赞题罢玉蟾蜍涙霑秦吉了聮句珍禽产邕管自唿秦吉了武进邵长蘅子湘翛翛羽仪泽炯炯眸子了彞尊丹咮漫多智黄距一何硚长蘅尾输山鹧长形陋幺凤小商丘宋荦牧仲批肉花冠攲垂耳蜡光皎彞尊好语鎭间关余音或缭绕荦虽殊鴂舌蛮偶类雉鸣鷕彞尊宣和谱乃遗尔雅释未表屡奋跃不停独立声忽悄荦羁栖恣饮啄帘幕信昬晓寄身在笼中结思仍木杪长蘅禀质洵云微即物嘅讵少所以韩退之作赋感二鸟彞尊阏逢阉茂晓行圗树杪星星塔火收月残衣上冷霜浮郎当风铎穿林去莫是晓行人姓刘白阳山人陈折枝花饼桃花仿吴公器风牡丹摹崔子西雨点露团犹在眼惜无好鸟尽情啼崑山谒宋刘处士墓荒榛断碣小山陲词客当年亦可悲芦叶汀洲系船夜彘肩风雨渡江时槖中靑兕千金散马后焦桐一辆随辛苦东吴顾文学邀人岁岁此题诗积雨八首自从甲子春来雨四月从无三日晴薄暮东风吹转急泊舟小水看潮生水木阴阴夏尚寒桑枝风戾㡬曽干莫愁着屐冲泥逺小舫撑过绣鸭滩没尽荷花紫草田茭池新水芋陂连畏寒不独衰翁甚年少冬衣未拆緜猫头笋夹白版扉麂眼篱绽黄蔷薇緑阴门巷午风起吹遍杨花緫不飞乌篷夜拄钓船坊晓起水添三尺强欲觅园花查上舍但愁横涨板桥妨荷叶新抽一丈茎柴门䞟涨到矶平黄鹂粉蝶不相见唯听鹁鸠逐妇声芍药酴醿不到缾园荒六枳戸常扃吴𧖟巳是三眠候桑叶依然陌上靑楝花信后犹凝紫梅子枝头尚未黄枉费祈晴丙丁帖杀风雨至转颠狂池上编篱偶成二首槐沜茭池水一洼好编六枳作篱笆客来与乞平安竹老去思栽顷刻花农丈人唯知避俗村夫子更嬾移家试添隔岸香茅屋眼见南垞胜北垞清时特地许闲身厎用湫嚻傍市尘着録九经堪送老拥书万卷不言贫爲农也解量晴雨置酒浑忘是主賔寄语巖栖谭给事何妨近作耦耕人题画第四桥头枫叶丹诗翁露顶不知寒停车鎭日树根坐闲看鹭鸶飞过滩爲髙上舎题其尊人太常山水轴太常三絶画书诗尺幅溪山付虎儿断楮零绡何处觅秋牎惆怅卷还时李秀才墨竹小阁炉香洗砚初数竿墨竹最淸疎前身定是梅花衲仍占春波桥外居送郑入粤入闽闽有滩度岭岭有关劝君舍仙霞劝君踰常山一帆余干漾三板茶磨盘曲江水沄沄大庙崃攒攒秋深髙凉郡郡守当之官英英玉堂彦㦸舍有余闲好贤若缁衣爲子具舘餐况有王大令儒雅足盘桓蕉椰实堪饱橄榄浆不酸一丈孔雀尾双丫公孙兰靑靑簩竹恒覆屋数间此郷洵可乐何时方来还暇过五羊城越台尤壮观番番三老友爲我报平安招陈秀才山游之作洗药殳基井读书顾况台溪行十里近风便一帆开野饭香新栗山园露早梅相邀好兄弟及此共深杯旃蒙大渊献二月二十日湾头新栁碧遥遥犹记停舟旧板桥一自花时葬西子年年风雨是今朝论画和宋中丞十二首阿侬旧住韭溪北天籁阁中曽数过记得千金纨扇册童时一日㡬摩挲界画楼台胆未豩棘鍼花鸟亦难嫺昔贤往往妙游戏不了树枝没骨山狡侩纷纷伪乱眞巧匀楮墨傅灰尘谁知神物归藏弆千载依然色斩新谈艺何人公道存每因憎爱昧昭昏不应唐沈同时在吴伟翻唿画状元隐君赵左僧珂雪每替容台应接忙泾渭淄渑终有别漫因题字槩收藏胥山樵叟画亦殊得钱多寡分精麁少年身后休嗤点不见长江万里图崔陈人物最瓌奇仕女天然窈窕姿弟子描摹失师法尽调铅粉画东施王五谿山擅平逺周郎窠石亦淸眞两君人物兼臻妙未许南人笑北人巨幅鸾凰细草虫长留风露湿花丛时人罕覩藕渔笔止说王郎恽老工先子韶年写云壑当时心折董尚书后来舍弟亦能画可惜都无片纸储白下钱唐画作林残山剰水树无阴若令此辈流传逺不合良工苦用心退翁倦叟嗟沦没吴客雌黄讵可凭妙鉴谁能别苗髪一时难得两中丞荅徐舍人上舎五十韵罢官卧荒村戸外可罗雀秋风搅庭梧意况剧萧索凌晨屋山头争噪两干鹊须臾名刺来有客款门门龠披衣出迎客矫若云中鹤南州名父子文采何照灼往偕副都公同听淸禁钥神羊冠独峩虎仆毫载槖正色立朝端吐论謇而谔但爲凤回翔不事鹯击搏循陔请终养忠孝两无怍俄焉梁木坏吾党失矩矱佥云令嗣贤翰墨丽金雘兹焉接丰采心路快一瀹索文表墓道于义无可却昔人重碑版论文不论爵后来丗俗愚但取官显烁纵然头衔长往往词冗弱鉅公即能之亦复多伪託谁欤辨眞赝止解速镌凿遂令贤达人罕载金石略稽古墓铭工昌黎最凌逴栁李扬余波屹立鼎鎗脚穆修衍流派十子表东洛文公成公后轨范渐刊落黄钟屏弗考细响赏牛铎凡聋互标榜羊豹聮一鞟举丗逐声闻孰肯叩寂寞君家好兄弟蓄意勤且恪别来再致书邀我践宿诺各赋诗一章体制极雄博缠緜思无尽绎绎丝在篗参差琼树枝烂漫棠棣萼神鹰乍脱鞴天马初缷络书踪逼褚薛句法压卢骆珍物贻频仍一一刮眼膜香秔包緑蒲岕片裹靑箬驼毼软胜緜翠织暖逾貉异锦掉鲸鱼明灯缀珠箔愧乏英琼瑶何以报金错缅惟副都公九京不可作吾衰笔力短兼苦文思涸盛美岂胜书经月稾乃削虽非黄绢辞陈言务埽掠以之勒丰碑观者或摹拓采摭入琬琰异日上史阁庶㡬身后名借以慰冥漠春山采茶候风烟想一壑当浮太湖船直抵洮滆泊一登君子堂欢言共絃酌乔孝廉居父丧每泣则庭乌尽下禹鸿胪爲画饷乌图率题三首乌乌哑哑东西树子得食兮哺其父于思于思涙如注惜乌尚有反哺时块独㷀㷀守丘墓乌乌哑哑树东西回翔下上不得栖饥来肯啄庭中泥日食孝子一溢米垩庐共尔长悲啼乌乌哑哑尾毕逋谁其传写禹鸿胪张徐王赵丗所无天哀孝子降黄玉留此作配雌雄图雨舟聮句山行未淹旬曰归岁巳晏吴江徐釚电发晨发东西疾风吹四面彝尊俄顷云溟蒙急雨杂飞霰釚寒木声怒号冲波势撇旋彞尊舟师划柔橹迸力与水战釚有如士先登贾勇色不变彞尊重湖乍超越小舫乃利便釚回看浒山桥亭亭树葱蒨彞尊沿流泝木渎峰顶豁僧院釚铃传越来溪屧响吴别殿彞尊陈迹且莫悲执友情所眷釚将寻二弃堂庶几共游衍彞尊讵期冬潦收水浅石尽见釚舟胶不能前我躁子烦悁彞尊聮吟倚篷牎翦烛炙冰砚釚安得胥口潮盘椒及家宴彞尊曝书亭集卷第十六曝书亭集曝书亭集卷第十七曝书亭集卷第十七秀水朱彞尊钖鬯古今诗柔兆困敦耳疾示王周二上舍我齿未七十恒苦两耳充患此已三年入秋辄内讧始焉轮湿湿旣乃气爞爞牀下骇鬬牛门前失吠狨有如两豆塞难使五药攻因之日静坐物理究初终是非始听闻裦贬将安穷属恒第自苦察察尔何功谗柄变白黒治道淆汚隆君子天地闭小人地天通丗事付一聩葆我以太沖免慴丧匕雷免惊攧鹞风人劳我则逸美疢丁我躬相法十七家不容麦者丰况若封丸泥宁非冨家翁比邻有二子相怜病适同褎如顾我笑子论讵发蒙耳者心之候其穴名听宫其神字幽田其用在司空子今勤着书不异五经筒有时议纷纶讲席相磨砻说诗匡丞相解经戴侍中无人爲画字子将焉折衷主人作而叹何术返我聦客云古方法社酒能治聋来朝海燕归陌上赛社公伐鼓声渊渊割肉饱蓬蓬吾侪试往祈泥饮等暍虹按节舞丽姢安歌走明童三人共顾曲其乐也融融初夏重经龙洲道人墓三十二韵亭亭马鞍山产石光莹莹其东势䃕礐竹柏翠相映刘生昔栖迟于焉日吟咏生耽巖壑幽死爱水木净要知贤达心义不陷俗穽一棺抱山阿胜夹两婢媵倾崖屏荆榛老树絶鸮鸋旣鲜荛竖侵亦免菜畦蝗乃知斯丘乐匪借靑乌订我思南渡后思陵失其政谋夫多去国魏公执兵柄幕府盛賔僚子弟谈性命弃师累十万三败无一胜肆将功罪淆第许心术正勐将反先诛岂惟一桧横哀哉小朝廷自此和议定金缯括脂膏臣妾费辞令忍忘君父雠宁计苍生病过也大布衣慨慷本天性好游或渡江嗜酒数中圣议论辛陈间耻与余子并歌诗存十卷卷卷气雄劲静夜思中原往往血泪迸厥后诣阙书何减诤臣诤庶㡬国士风合古之儒行我来百丗下适墓必生敬三年两经过凉燠感时兴番番玉山叟文史广援证思复东斋祠暇日便眺听奠以椒桂浆辟此鼯鼪径谁与能好事率钱表名姓遗文并雕锼足以播遥夐曝书亭偶然作九首拓得园基一百弓闲来树厎逐鸡虫埽除蝗菜下鸎粟亟命畦丁修水筒垞南宜得翠筠看上番移来近百竿昨夜疾风吹拔木老夫差喜竹平安蜻蜓翅丹蝴蝶黄白露满园秋草长静听桑斧斫丛棘忽露一株巖桂香蒲萄煎浓注酒缾酒䦨荷叶香满汀新凉枕簟不妨设时有北风吹我亭槿花本与佛桑同也向篱边吐白红试待来年根尽活编成着色短屏风雨里芭蕉风外杨水中菡萏岸篔筜衰翁爱植易生物不愿七年栽豫章移橙种橘计蹉跎一箇茅亭草蔓多输与城隅谭给事花时处处有行窝缩版诛茅事偶然修门见说此亭偏须知庾信园虽小诗赋江关独易传平泉花木逺争移金谷繁华盛咏诗沦落栖迟杜陵叟何人尚寄草堂赀斑鱼三十韵吾衰薄滋味意不在粱肉第苦藜苋羮精力易消缩以兹盘中馔往往供水族持螯疑蟛蜞握鳣近蜪蝮可怪鼋脂垂生憎鲎尾矗所欲庶其鱼又无取干鱐河豚昔最嗜恒用井华漉尘逺烹于庭血去抉其目刈楚然豆萁务候汤火熟琼乳捋西施但恨不盈匊谁能罢馋扠对此食指搐自从十年来不敢恣口腹酖毒安可怀灾生虑薄禄斑鱼乃具体秋深出洄洑小大虽云殊一气同化育其形亦彭亨其性齐忿慉此时钓鱼师香饵素所畜籊籊三竹竿编坐跧伏垂纶韧且弱沉钩曲而复有时十数辈戢戢归罜䍡安砧剖瓜刀汲水浮柹木于焉敕中㕑愼勿覆我餗排泥剔其羽起肝淘以麴法使甘不噮莹白类新沐和之以蟹胥其汁转浓郁旣异齿镆铘兼免愁惨黩因思膳夫经珍未穷水陆设鲙姜侯曽思鲈张翰独俊味耻自饕有客至不速亟须问前村侑以酒一斛题汪上舍读书图朝看牧豕助边储暮见爲郎拥传车劝尔须抛兔园册丗间风汉乃耽书山阴客舍题髙布衣莼郷钓师图二首蛤蜊菰叶横塘曲细雨斜风西塞山争似莼郷好秋色轻舟容与水云间爱餐花港鸡头芡更采湘湖雉尾莼踏浪縁流无不可只休惊起浣纱人顾明府载酒邀观三江闸一舍三江闸轻舟度㡬湾萧疎何限树平逺不多山小管声声急深杯戸戸豩贤侯有髙兴未许夕阳还夀孟叟最爱鑑湖好秋山百里靑君家秋山下遶屋泉泠泠黄菊树百本翠涛开㡬缾玉颜长可驻不借蕊珠经赠牧上人我客柘湖曲上人来叩关欲浮清淮浦直渡黄河湾霁雪乱塔寺夕阳平坡山五茸春草緑一舸望南还强圉赤奋若万年藤杖歌赠尤检讨我有天台万年藤持赠吴下遂初翁想当李明柏硕迹未到此藤久巳生山中偶然拾自金庭宫携归晓夜但拂拭重之不异长生桐翁昔史舘文最雄南狐东马卓有前贤风即如诗篇也压萧范陆长城笑把偏师攻欧阳黄九柳秦七新词往往传歌童翁今归来双耳聦历头六十更二十颜貌却如四十同况有才子籍早通兼珍之膳洁且丰人生快意亦已足岂必入海求方蓬西堂日煖花满栊杨梅渐紫樱桃红翁来期我花下酌清晨扶杖葑门东茧纸戢戢抽诗筒看翁游览兴未穷水循练渎山穹窿长松树厎芝草丛四方上下与翁逐杖兮杖兮借汝功寄兰溪葛广文飞茭挽粟各喧阗散吏何如葛稚川百斛金华新酒熟醉寻桐柏观中眠赵赞善以新诗题扇见怀赋荅储端鎻院各收身同是承明放逐臣逺忆音尘千里月来寻鰕菜五湖春闲敎花厎安棊局笑比红儿狎酒人纵说卜居犹未定㡬曽憔悴等灵均原作赵执信江村水树澹秋烟不见幽人思悄然往接簪裾三殿侧近聮踪迹五湖前老爲莺脰渔翁长闲上鸱估客船各有弹文留日下他时谁作旧闻传雨过冯检讨葑水园四首兰成小园在束晳近游频夹巷千花续编篱六枳匀叶低斜曳杖石碍曲勾身正值黄梅雨蹒着屐人又见衡门改新看小阁添海榴横湿戸楚雀近窥帘曲直分沙熘参差露塔尖重过转潇洒村郭意能兼髙柳微风末新荷骤雨中竹扉经岁别茶月一尊同尽得齐民术何殊避俗翁茭田知可拓小舫后时通我亦归田久开门近水湾纵移花百本并少屋三间对此増惆怅何縁数往还烦君暇相过看积一房山仙游茅笔歌酬徐检讨君不用铁梳梳秋兔毫亦不用束靑羊毛别搜凡材逞妙技鼠䰅虎仆非尔曹吾闻仙游郭外山最髙仙人九鲤云中遨紫鳞三百二十四白虾蟆吠黄鸡号有时悬厓忽题科斗字是岂不律人间操茅田深深野火烧未尽樵夫荛竖赤脚腾硗嶅拔茅连茹缚作将指节六寸之体兼头凥桃枝竹罢火熨帖鹿角菜免膏煎熬谁与智者剏此物将毋九何一范授以刻髓之芦刀垂虹亭长嗜奇癖一牀载得还吴艚分我一管已足豪当其运腕大称意笔头公喜长坚牢人生知已随所遭良工对之但骇遌足使李展汗走屠希逃醧舫即事二首破牎风雨湿书签睡起明星忽在檐最喜蛛丝捎竹尾牵牛花翠晓来添秋老梧桐叶叶黄夜来风雨太顚狂分明了鸟牎深闭一片何縁堕笔牀九月八日沧浪亭怀古二十四韵沧浪有遗亭胜蹟今始到疎篱六枳楗小径一僧导古墙耸寺楼暗水接官漕怪石长差肩平林或妨帽因而诣北碕历历见房奥石枰虽无存草菴犹可造中丞我老友山水敦夙好于焉翦榛艿复此濬潭隩暇日携賔僚曽不拥牌纛春留露辋驻暑便接䍦倒畬田课耕稼浦禽恣啄菢游观民胥恱岂弟神所劳湖州谪司马赋才本雄骜诗逼梅欧阳文亦师训诰贤相所舘甥孔壬生嫉媢举事偶不愼衆口逞狂譟故纸钱区区乃诬名士盗兹事近千年识者尚愤懊哲人贵自胜林泉遂遐蹈南阳招不去止用尺书报杂花修竹间风月任嘲傲斯人洵可怀旷丗我心悼朅来谒祠屋思以渚苹芼落景溪桥还商飇逺吹涝九日宋中丞招集沧浪亭观韩五牛圗复成二十四韵中丞埽亭舘邀我百花洲遂度宛转桥罢遶屈曲流縁溪寻石磴九日升崇丘层层楼堞敞面面禾黍稠编篱钉圎菊密坐轩牎幽同调二三子清言答绸缪乐饮贵适意岂必量觥筹邦人许看客风帽盈墙头移时官马至画卷载其尤示客五牛图眞气豁我眸晋公谙燮理体物固能优郭椒丁栎辈饮降各自由宣和购遗蹟已诧不可求何期白石烂此圗翻得留鸥波赵王孙重之若琳球再三跋卷尾小字工银钩画巳经千春尚足藏千秋吾闻五羖言飬民如飬牛善牧卧其背稳驾百斛舟驱使但排促安用施鞅輶昧者费三箠剔嬲恒不休吾公务廉静化理臻六州里仁知斯宅不处古所羞逝将歌硕鼠乐郊可遨游得张舍人皖口书却寄六年不见张右史忽诵秦游一卷诗韩孟元刘无定格尤萧范陆有余师归逢滦鲫堆盘日到及江花夹岸时试计合并何地好须凭来鴈慰相思寄贾黄州近闻南纪贾黄州到日题诗满竹楼昼永淸香凝列㦸月明赤壁爱停舟棘针花鸟眞无敌水墨云山不易求别后相思意何限可能尺幅寄轻邮题禹鸿胪虢国夫人下马圗貌岀风姿胜太眞无劳粉翠费千缗如何南内淋铃雨不忆当街下马人又题当风带缓舞衣寛无复宫门骤晓鞍一事差赢杜陵叟画图恣得近前看乍浦乍浦逼瀛壖孤城小于瓮居民八九家仅足逭饥冻迩来弛海禁伐木运堂栋排空驾橧巢近水压茭葑陶旊器本窳橘柚包匪贡偶然资贸迁是岂足民用因而估舶多僻地乃喧閧増灶遂成郛葺墙巧羃空囝随郎罢载行歌杂啰唝我行汤山椒比丘治蔬供爲言弘正间绀塔翔铁凤苦海迷津人逺望得无恐愿乞长者文胜蹟复营综我口黙不言我心有余痛昔者嘉靖中狡倭肆狂纵实瞻宝相轮一针乱帆送㡬曽弓仗放但操兵刃弄离乱凡㡬年室家始同梦坐起谢上人吾文未足重于时櫂舟还特爲令长讽此事不果行吾机偶先洞题吴上舍菜根香图齐东老圃吾不如走马却返长山居誓辞肥肉大酒社手握鹤头鸦觜鉏园官日日送菜把野客时时夸菊葅闲来插架散签帙惟有秦余种树书赠缪篆顾生秦碑换枣木传刻或失眞讵若汉摹印小大皆可珍铸金用拨蜡琢玉同运斤其文虽参差离合各有伦后人昧遗制惟取字画匀钟鼎杂款识古法渐以湮顾生习缪篆颇见精力勤博采诸家体览者多所欣一艺期至工必也醇乎醇请君薄流俗专一师古人题崔画鸠我爱临濠崔子中轻绡画出鷽鸠工枝头淡染春晴色不着山花一点红漕船国家岁转漕每船六百石官舱计所储爲斛千二百其初由海运险越虎蛟嵴波涛恒簸荡日月互跳掷所以造舟时不复算寻尺入明改从河水次尽置驿不见眞州估浮江贩豆麦缩之仅得半满载未爲窄安用万斛寛邪许百夫役过牐逆上鱼迎风退飞鹢腊开徂暑到久而虫鼠咋惟以便輓丁夫妇得汎宅南去挟枲丝北来收果核谁爲迂缓圗因循匪朝夕吾闻琴瑟敝絃者必更易国计在鼎司何时建良策御风图爲魏题扇渡海天王太崛奇出关老子苦驱驰未如拔地乗风好万里云山恣所之题蔡征君着书圗先生忠孝门早岁力埋照逃名名愈随祗縁笔舌妙中年巾柴车起应鹤书召人多留嚻尘君乃返蓬藋立意在千秋肯贻北陇笑渊源订伊雒圗书衍周邵其言明且清削繁领其要今已七十余行不借藜篠请观息关图钩膝但坐啸淙淙石罅泉丸丸松顶峤山宜题六聘洞可亚三诏着书早晚成先以语同调题李秀才画梅平生冷笑林君复活剥江爲两句诗画到影疎香暗处始知一字可称师赠王叟二首近来山水尚元人南渡诸公法渐沦惟有王郎嗜奇古将无马逺是前身画家平逺最难工三板轻船片席风不数当年宋员外潇湘烟雨满圗中张处士钓风圗渔师蟹舍近西泠露苇风杨岸岸靑我亦年来撑钓艇秋花却少研头缾靑浦道中不识三髙士松门第几峰潮回黄歇浦草满陆机茸细雨春归鴈深山日暮钟坐看城郭近犹是水云浓五杂组九首五杂组刺绣文往复还金车轮不得巳见贵人五杂组染布帛往复还度阡陌不得已逢热客五杂组神鬼面往复还翻飞燕不得已交情变五杂组霜林叶往复还围棊劫不得已零丁帖五杂组凤尾罗往复还机中梭不得已劳者歌五杂组裳衣袴往复还钱刀布不得已付质库五杂组车中果往复还江上舸不得已杭城火五杂组徐州土往复还眞州估不得已宿淮浦五杂组装潢手往复还媒妁口不得已饮甘酒曝书亭集卷第十七曝书亭集曝书亭集卷第十八曝书亭集卷第十八秀水朱彞尊钖鬯古今诗着雍摄提格偕查孝廉入闽初发江干淸江自西来海水逆流合我帆挂东风遥指冨春塔自渔浦挂席至冨阳二首艑郎唱橹雨初消查愼行突起东风送客百里晴山低似屋彞尊一江新水健于潮得携老伴无拘束愼行纵是贫游未寂寥况有月波春罋在彞尊隔船不乏酒人招愼行江山小船急浪冲彞尊疾若鸷鸟凌霜冬愼行湾环忽转赤亭岸彞尊俄顷不见南髙峰愼行鲥鱼岀网白尾尾彞尊乌桕夹路靑茸茸愼行井西道人画不得彞尊暖翠浮岚如此浓愼行桐庐雨泊桐江生薄寒急雨晚淋漉炊烟起山家化作云覆屋居人寂无喧一气沉岭腹白鹭忽飞翻让我沙际宿七里濑七里濑急鸣哀湍严陵于此留钓坛两崖怪石靑攅攅雨来欲上不得上竹篙撑过鸬鹚滩泷中吟泷中行不知逺雨初消云乍卷药苗长蒲叶短一夫牵船九折坂䌫逾急舟逾缓前峰合后峰开一曲转一曲回密树重重暗飞泉处处来人家三五居泷里半是樵夫半渔子叉白鱼捕乌鬼钓车钓轮满沙觜黄白花开照泷水未必他郷能有此泷中吟子歌不足我嗣音晚次汝步乗月抵兰溪城下松科万树落花天擘岸江风晩䬃然直到兰溪看明月浮桥不鎻待吟船雨发东峰亭和查孝廉巖巖东峰亭其下百尺潭我来凡五泊未果游精蓝兹晨复前路解缆亭西南溪云散成雨水木纷参覃平生嬾驰骛进拙退所甘惟有利涉心翻较估客贪一帆饱风力并坐篷厎谭夫君有髙唱令我叹息三水碓四十韵百滩趋渐江昏旦鸣不息彝尊大波恣奔放小波回汨查愼行居人擅水利审曲引使直彞尊其长走蛟蛇其广纳沟淢愼行遏防激之怒径隘流转急彞尊夫岂水性然适来遭势逼愼行于焉扼其吭垒石添橛杙彞尊椽茅架小屋度地随偃仄愼行斵木爲巨轮当冲立枢极彞尊旁安三十辐辐辐辏斤墨愼行龟文交两兆鼈甲支九肋彞尊括张等虞机璇运就圜则愼行江心镜欲跃海厎月半蚀彞尊灭顶泅人腾升陑壮士踣愼行凥髙首或下后涌前乃匿彞尊团团牛旋磨匝匝鸦翻翼愼行枣轴贯中央有如蓍在扐彞尊循环触牙动扬者必先抑愼行石臼质本顽甘爲杵所贼彞尊昂然马腾槽俛若鹤啄食愼行砯砰应关棙次第符漏刻彞尊擣纸十万笺取禾三百亿愼行穅秕除未尽藤竹需孔急彞尊一爲机事牵焉得休汝力愼行先王昔制器取象配卦德彞尊舟楫涉大川耒耜徂畛域愼行养生务佃渔分壤别动植彞尊邻歌荅舂相作苦爰稼穑愼行俾习四体勤羣黎无懈忒彞尊后丗技巧繁淫奇难忖测愼行桔槹辘轳作便利成典式彞尊纷纷凿浑沌二逞胸臆愼行能令蠢者灵通者忽以塞彞尊即此水碓论用意略可识愼行居然役造化安坐无怍色彞尊乃知天生民若苗之有螣愼行夜来山雨骤䞟涨澷泽国彞尊沙崩岸漂沉有械施不得愼行物成久则毁兹理复何惑彞尊逸豫安可贪民劳宜率职愼行篁步江皐有篁步地似果园坊渐逺鱼鰕市眞成橘柚郷株株当暑緑颗颗入秋黄输与村夫子经冬自在尝常山山行常山玉山相去百里许山行十人九商贾肩舆步担走不休四月温风汗如雨劝客何不安坐湖口船船容万斛稳昼眠苔云此间苦亦乐且免关吏横索钱入舟水穷甫登山山尽复入舟渐老惜筋力得安且同偷查愼行舠子五尺狭三桨划两头来朝放熘去胜坐靑竹兜彞尊沙谿舖纪所见十丈椶绳夜截流朝来渔子掌中收不知方法何从得三寸白鱼齐上钩自焦石塘抵铅山河口两岸石山狞劣上无寸土尺木查孝廉作诗嘲之赋以解嘲铅山山肩排二赴湖口鹘囵象覆釜巨石坚不剖跻攀断僧蹊左右絶林薮岂惟质钝闷兼亦状麁丑画师皴法穷相对俱束手道书纪名山藏之大小酉每因洞壑深必使列仙守兹爲百灵弃动植无一有乃知造化心下视等刍狗宜取见者憎献嘲自我友吾试爲解嘲赋形良亦偶美石多自残斧斤或先受髙者砻作碑下者洼作臼汝以顽得全庸庸福反厚喻物材不材此理本庄叟铅山城中有古樟三每岁四月白鹭来巢其间伏雏乃去亦一异也县楼髙树半空腔宿鹭飞来什佰双说与画师翻旧谱不须横幅写秋江发铅山昨憎山石钝今爱山石灵譬若汉宫女去尹来者邢譬若秦地水汲渭汰者泾何期百里内峦壑殊姿形古樟百围緑幽桂十丈靑东西唤野渡长短罗溪亭沄沄舄下水浴鸟梳其翎人语山响荅忽焉淸泠巖花名莫辨一一抽钗葶我欲蹑飞梁深入紫翠屏仆夫不解事舍车邑外垧前涂定胜絶明发宜侵星紫溪道中二首笋皮盖屋类团焦留客依然酒斾招只恐夜来风雨至杖藜扶过紫溪桥新添十亩种荷田也向山根吐细泉料得村娃无櫂曲秋来不用采香船度紫溪岭征夫就炊烟我亦治草具一饭免饥劬亭午复前路隔溪辨微径千年树根渡不知身渐髙下视千年树我行方霁心我仆已窘步登顿力苦疲巖椒且小驻开襟纳凉风植杖一反顾却指来处村茫茫堕云雾车盘驿题逆旅主人壁曲涧层层响丛篁个个齐前山行更好不信鹧鸪啼观造竹纸五十韵信州入建州篁竹冗于篠彞尊居人取作纸用穉不用老查愼行遑惜箫笛材縁坡一例倒彞尊束缚沉淸渊杀靑特存缟愼行五行递相贼伐性力揉矫彞尊岀诸鼎镬中复受杵臼擣愼行不辞身糜烂素质终自保彞尊汲井加汰淘盈箱费旋搅愼行层层细帘揭燄燄活火彞尊舍麁乃得精去湿忽就燥愼行擘来风舒舒暴之日杲杲彞尊箬笼走南北适用各言好愼行𬗟维邃古初书契始苍皡彞尊自从史记烦方策布丰镐愼行中经祖龙燔孰敢扑原燎彞尊漆简及韦编残灰迹同埽愼行当时祸得脱赖尔生不早彞尊汉代崇师儒家各一经抱愼行截缉蒲柳姿刀削讵云巧彞尊如何刱物智乃出寺人造愼行麻头鱼网布弃物收岂少彞尊后来逾争奇新制越意表愼行山苗割藤芨水澨采苔藻彞尊桑根斧以斯蚕茧机不绞愼行澄心光致致镜面波皛皛彞尊砑宜金粉膏绘作龙鸾爪愼行桃花注轻红松花染深缥彞尊鸦靑密香色一一随浣澡愼行十様益部笺万番传癖稾彞尊纷然输舘阁逖矣来海岛愼行要爲日用需若黍稷粱稻彞尊惜哉俗暴殄涂抹太草草愼行俗诗鼃蝈鸣俗书蛇蚓绕彞尊俗学调必俳俗文说多勦愼行流传人有集刷印方未了彞尊积秽堆土苴余殃毒棃枣愼行或污瓜牛涎或供蠧鱼饱彞尊或爲肉马踏或被饥鼠齩愼行黏牎信儿童覆瓿付翁媪彞尊遭逢幸不幸所系岂纤杪愼行平生嗜奇古卷帙事研讨彞尊祕笈借尔钞籯金匪我宝愼行响搨溯籀斯断碑拓洪赵彝尊提携白刺史着録庶可考愼行由拳法失传将乐槽苦小彞尊楚产肌理疎晋产肤泽藁愼行物情相倍蓰美恶心洞晓彞尊非无云霞腻爱此霜雪皎愼行小叠熨帖平捆载赴逵道彞尊预恐压归装又滋征榷扰愼行乌石村乌石村深一水湾家家吠蛤闭柴关此时惜少洋州笔恣写风篁十里山分水关关门一道石参差三戸人家两戍旗此去都篮休便弃头纲正及贡茶时崇安孔明府招饮县斋池上赋赠二首宛转桥当戸玲珑竹引泉官斋如此少地主况能贤白鸟巢琴阁红鳞动酒船尽驱胥史往淸话得缠緜一县皆山水尤奇是幔亭从君乞小艇导我入回汀羽蜕黄心木苔皴白石铭遗文当不少归日补图经武夷沖祐宫武夷君异哉丗所传或云钱之二子或云是魏王子骞当时结侣髙宴幔亭前此挹衣袖彼拍肩坎铃鼓急管絃賔云妙曲左右仙一从彩云散虹桥断絶上无縁琳宫建何时传是天宝年后王因之祷水旱金龙玉简投深渊我来谒祠下取径芝朮田入门髙树雄且妍藤蔓曲似蛟龙缠殿古石罅仙鼠穿陈丹暗粉蜗吐涎十二栗主配君像中间名字或已湮干鱼祭后祀典歇但有村翁膢腊率社钱缚草爲轮翦纸爲船不知仙人倏而来子忽而逝云车风马电作鞭胡用是物东西悬长廊曲曲通回旋旁有道士舘房房戸户相错连甘蕉緑揺漾修竹靑便娟竹鸡声中摘茶叶石榴树厎交茶烟吾思此地洵胜絶道书名之曰洞天阿谁屈置一十六何山可以居其先昔年禹平水土名山川至今岳渎垂虞编不闻议者纠其偏若兹次第逞胸臆毋乃伪託非眞诠试质武夷君吾言然不然宿虞道士山房老树藏云壑闲房割洞天茶烘丹灶火鹿饮鑑池泉药酒供人醉绳牀借客眠山深风候早四月已闻蝉幔亭白石留遗板红云失旧裀要知幔亭会亦是避秦人坐竹入九曲连峰六六收苍霾查愼行雨余滑㳠碎石街彞尊挈我栗杖椶毛鞵愼行兰汤渡口上竹彞尊篙工指点一曲涯愼行题名几处争磨崖彞尊娉婷玉女峰最佳愼行野花簇髻松摇钗彞尊当年武夷集神娲愼行歌絃鼓板金管龤彞尊髙张雅奏无淫哇愼行子禽小娥定尔侪彞尊羣仙一散后㑹乖愼行黄心老木委蜕薶彞尊尔独对镜留形骸愼行千寻铁障镕顽锴彞尊大藏小藏肩背挨愼行山魈一脚帝所差彞尊洞门石扇呀然䦱愼行壑舟力负何劥㔞彞尊其中瑰木如积稭愼行又类羽镞抽鞞靫彞尊水光汃汃声湝湝愼行冥冥微径不可阶彞尊欲往金井迷鬼芆愼行深潭龙卧波溛瀤彞尊谁欤钓者贪鲕鲑愼行茶园新芽茁旧荄彞尊僧篮道笈采摘皆愼行可惜不逢红粉娃彞尊题诗古巖平不㰪愼行精庐小于负㱿蜗彞尊岂若大隐屏之厓愼行祠宇百丗人模楷彞尊大书照耀银泥牌愼行学达性天圣德谐彞尊屹然天柱髙崴㠢愼行势如拱揖趋庭堦彞尊须臾路回仙掌排愼行神皐下上车輫彞尊竹窠桃磵杂树槐愼行龟浮獭控形䐯催彞尊白云葊前双眼揩愼行俯视九曲潆靑緺彞尊星村村落尤可怀愼行新苗活水通荆柴彞尊谷犬跳聒鸡胶喈愼行况无蛇虎猨猱豺彞尊何时买地营茅斋愼行耕䎫渔弋与子偕彞尊虹桥板歌虹桥板可望不可即絶壁深藏太古色日炙不黄雨淋不黒洪流不漂土不蚀百虫将军焚不得吾欲梯长林梢恐堕鹳鹤巢吾欲驾澄潭拗恐拔千岁蛟鼪鼯倒悬蝙蝠坠惟有怪鸟独立时爬抓潘郎嗜奇每置靑玉案锯赠一条长尺半爲言曩者避兵接笋峰一夕急雨飞寒空雨狂更起攧鹞风虹桥板自天半落斜拖下压黄冠宫尔时靑童白叟悚息不出戸亟持此板归山中吾闻兹言吁可怪石泐金销此不坏旣非桐与橿又非楩楠𣏌梓枫豫章縠纹水波蹙中央沈思是物岂无用何况获自仙居洵堪重当时宣和好古祕殿无尔曹吾今藏弆足以豪试令刻作黄神越章印山行蛇虎应潜逃仙蜕巖鱼家姊妹赵家儿杂坐歌师间板师莫唱人间可哀曲山阿遗蜕也堪悲御茶园歌御茶园在武夷第四曲元于此刱焙局安茶槽五亭参差一井洌中央台殿结构牢每当启蛰百夫山下喊枞金伐鼓声喧嘈岁签二百五十戸须知一路皆驿骚山灵丁此亦太苦又岂有意贪牲醪封题贡入紫檀殿角盘瘿枕怯薛操小团硬饼擣爲雪牛潼马乳倾成膏君臣第取一时快讵知山农摘此田不毛先春一闻省帖下樵丁荛竖纷逋逃入明官场始尽革厚利特许民搜掏残碑断臼满林麓西皐茅屋连东皐自来物性各有殊佳者必先占地髙云窝竹窠擅絶品其居大抵皆巖嶅兹园卑下乃在隰安得奇茗生周遭但令废置无足惜留待过客闲游遨古人试茶昧方法椎钤罗磨何其劳误疑爽味碾乃出眞气巳耗若醴餔其糟沙溪松黄建蜡面楚蜀投以姜盐熬杂之沉脑尤可憾陆羽见此笑且咷前丁后蔡虽着録未免得失存讥襃我今携鎗石上坐箬笼一一解绳縚冰芽雨甲恣品第务与粟粒分锱毫仙掌峰瀑布仰瞻兮山陉悬瀑布兮翠屏忽循兮山后泉涓涓兮鸣石窦石窦兮中开激冲风兮轰豗一丘兮一憩忘吾道兮邅回菖蒲葅兮乌麻饭靑松阴兮白日缓思移家兮驻颜年七十兮未晚天游观万峰亭大山相排连小山补其阙羣峰罕异向危亭乃孤揭适当地敞闲不在势突兀虚明彻戸牖豁达埽烟㶿盪空激飇轮照夜涌日軏有时雾着巾忽焉云触韤凭栏恣眺听灵境信超越俨同乔岳尊逺迩尽朝谒纷纷扬旌旜穆穆秉圭笏又疑三海图神物互出没足或跷䕫魑背或负蛩蟨前平讶象耕后陷类狐搰隐屏翕而张接笋断不蹶长松偃荠菜细竹披苗发溪流乍隐见祠屋半彫歇岿然此独存坐久兴逾发虽云冠山椒何异在巖窟石房一道士淸癯老鹤骨延我崎岖丘静埽苔径滑苦无靑精饭力爲煮葵蕨髙田岁未荒四月草先垡分种及胡麻安碓响深樾相对生隐心欲归恨仓卒何当裹糇粮留住一百月樟滩建溪饶惊潨樟滩最巉险顚波势欲下乱石故磨飐洼坳碾作涡刻露圭就琰我衰忧患多过此容色敛篙师凝睛立尺水巧回闪铿然矢投壶狎恰不误点轻舟恣一掷纵若鸟脱罨以兹推物理遇境适夷险人或发祸机忌者思尽掩扬澜沸平地凿空架崖厂由来人背噂未必鬼神贬济盈轨易濡忠信幸无忝习坎入坎凶旣出夫何玷浮海桴可乘舟楫况刳剡建阳徽公旧是建阳居竹树淸疎画不如讲席至今留未改人情大抵好相于得观云谷山头水恣读麻沙里下书此意残年仍莫遂扁舟欲去转踌躇延平晚宿两两浮桥趁浦斜居人分占白鸥沙瓜瓤豆荚迎船卖只欠南郷泽泻花雨中过黯淡滩滩光黯淡雨连坑一笑船师劝客行三叠跳波两揺手櫂歌十里下延平水口岸阔滩平漾白沙船人出险鼓停挝爲贪放熘风头坐不觉蜻蜓上桨牙竹崎关溪渔树厎输税关吏津头算缗纵有僧楼药院日长吟眺何人食茘支寄查上舍弟时在秦中茘子浆酸价未髙风前试解绛罗袍当筵忽忆西征客马乳凉州也自豪噉福州茘噉茘如噉蔗佳境须渐入必待蓝红江緑熟始尝何异渴人禁之饮米汁粤洲火山四月丹也胜卢橘杨梅酸我来福州日北至投我只合齐堆盘端明谱中三十有二品大槩绡衣雪作衽粤人夸粤闽夸闽次第胸中我能审林叟携二子载酒过酿比官醪酽肴看水族分老年思旧雨深话到斜曛契独存侨札交须合纪羣不妨留秉烛作赋共诛蟁甘泉汉瓦歌爲候官林赋西京无书家但有急就凡将篇其后阙里辟乃得五凤二年甎滕公石室闭巳久文体倜诡乖自然芝英鹤头书岁逺俱沉堙孰能抉渊奥冥索崔张先候官林侗媕苍雅袖中忽岀甘泉瓦长生未央字当中逸态横生恣涂写定州汉庙不足珍铜雀香姜尽流亚吾闻甘泉本是祖龙之所遗武帝因而恢拓之非无益寿延寿字今巳荡尽蠲锱釐金铜仙人去渭水椽桷自毁化作龙鳞而当知是瓦定有鬼神护不然安得团圞如镜勿使纤毫亏伊谁擅此隶法古毋乃史邈丞相斯下至元封人物能尔爲侗也耽奇莫与并手搨硬黄墨一挺装池作册索客题重之不异焦山鼎吾生亦好金石文南踰五岭西三云手披丛篁斩榛棘残碑断碣搜秋坟携归蓬屋少香芸壁鱼散走饥鼠啮虫涎粉蛀徒纷纷侗子侗子眞好事殿阙遗墟靡不至短衣匹马寻昭陵陪葬诸臣表衔位旁及降王一十四右先咄毖左什毖殿以那顺范头利旧史缺漏新史删侗也爲之考其次试入储藏兰话堂长物何论佥一笥君家严君政不苛至今秦地犹讴歌年过八十尚健饭丹砂不饵朱颜酡兼珍之养乐事多长生瓦兆本爲此请君一日三摩挲长庆寺噉茘支二首长庆古僧寺独公新道场重来疑梦寐六月转淸凉老喻苦瓜苦渴思香茘香七星空有井不用汲寒浆鱼网船船漉樵柯岁岁残连根移上苑重马走麁官再至双林少他时一饱难山僧㑹客意临别更堆盘又聮句热客辞三伏精庐访一龛园开小暑后径尽侧生南彞尊僧腊嗟频改禅房亦旧谙茶瓜宜屏却梯阁缓登探石门呉震方幼超剧喜靑猿捷先除石贝贪层层堆玉案各各满筠篮查愼行露比三霄冷浆同十酒甘倒嚢元止渴勿药定祛痰彞尊谱就全胜画评时恣倚担泸川知不敌珠海较无惭震方镕蜡思封蔕磨铅欲代甔载归郷曲好终赛一筒柑愼行汪学使饷枫亭茘香茘夸奇絶枫亭古驿中色虽殊挂緑品巳压轻红一种生偏侧千房味不同重烦故人意分减及衰翁林封君招饮榕菴细泉危石响峥潺避暑筵开接款颜祖竹杖多供客借佛桑花放许吾攀入门爱坐千年树对酒平临一朶山珍重主人投辖意留看七塔夜灯还龚运使招饮园亭乌衣子弟列通官逸兴东山老谢安六月开筵花事好百分劝客酒杯寛闲输沼上鯈鱼乐醉任堦前海鹤看已是晚凉收羽扇更排髙栋俯层栏饮张舍人斋门才风貌阮何间官簿重题右史班三伏尚能留客坐一瓻相劝借书还浓阴古壁垂镺蔓骤雨新苔滑小山我醉已拚逃席去更烦香瓮出屏弯江瑶柱异味传方域嘉名注食经连江谁布网独漉忽登铏递自三山速风来五月腥羚羊羸见角蟙䘃敛同形锐比盆花锸圎同钿带鞓探肠先去甲刮膜止存丁净洗膏犹沃新烹火莫停冰檐初挂铎雪菌乍抽钉白嚼河豚乳红餐茘子㕔谁言分鼎足试倚灶觚听闽中海物杂咏七首西施舌呉人输一钱思覩西子颊何如得网中宵分啮其舌香螺鳆鱼虽言美祗供汉贼餐讵若香螺洁日上先生盘蟳緑蒲包海蟳味胜蟹胥滑一笑过江人呕心爲蜞蚏鲎鱼尾插茨菇叶脐攒螃蟹箝南庖惊束手非止北人嫌花蛤略识味似螯宁知化非雀谁加水族恩特与绣衣着黄螺肉缩等蜗角涎腥过蛎房怜渠一破㱿也有九回肠珠蚶海物多充庖珠蚶亦配酒取祸自有胎不在深闭口题让竹亭修禊圗卷今年禊饮负花时让竹亭前到恨迟比似永和应更胜坐无一客不成诗饮陈孝廉乌石山房旅舘苦毒热若鸟困樊忽聆折简招柅车道山阿此身离沃焦冰雪投岷峩主人颇善病賔至移药箩预储楚笋鞵易客深雍鞾巖壑不在僻位置因坡陀层栏万井上三面云遮罗俄看鱼鳞收一峰靑一螺日永风舒舒卷㡢吹渐多亭幽倚翠壁曲磴交荆莎㳙㳙细泉流石注阳坡谁滋径寸泥乃吐双茎荷木桃缀华实扶茘捞鲜波浏览随所欣乐饮日巳趖旣无形骸拘且免监史苛杯䦨见题句小陆此寤歌髣髴书策存岂忍轻垩磨吾䣊物外心从兹数娑拖肯于三伏时礼法绳愆讹作诗继小陆观者任谐诃题汪方伯小像三首滮湖小别五年余消息频传过岭书一笑相逢还看画故人潇洒只如初薇堂绷子岀花前野老来逢汤饼筵料得牵衣添阿囝肯容郎罢赋林泉乳毛五鬛拂龙鳞瘦石多成雨点皴此景并爲君占取更留何地属闲人寿山石歌无诸城北山靑崭近郊一舍无枫杉中间韫石美如玉南渡以后长封缄是谁巧搰蛙蚓窟中田忽发蛟龙函剖之斑璘具五色他山之石皆卑凡我昔南游翫塘市对此不觉潜妗㰹是时杨老善雕琢纽压羊马麏䴥麙兼金易置白藤笈不使花乳求休搀今来贾索尚三倍未免瑕渍同梅黬其初产自稷下里后乃深入芙蓉巖菁华巳竭采未歇惜也大洞成空嵌非无桃红艾叶緑安得好手来镌劖桂孙见之不忍释裹以黄葛白蕉衫伏波车中载薏苡徒令昧者生讥谗况今关吏勐于虎江涨桥近须抽帆巳忍输钱爲顽石愼勿轻露条冰衔髙爲余画竹以三絶句报之故人有才子爲我埽丛筠长帽眉山老看来足乱眞细似杨无咎疎于顾定之淸风爱相对赤日最髙时旧种南垞竹圗中胜百分归装无长物得此即封君以蜜渍生茘支戏成一律省得红尘一骑忙轻邮试验指迷方亟敎炉火煎铅液更犯巢蜂割蜜房沃水预愁担仆困开筵试共酒人尝到家翻惹儿童笑那不圎笼寄海航曝书亭集卷第十八曝书亭集曝书亭集卷第十九曝书亭集卷第十九秀水朱彞尊钖鬯古今诗屠维单阏罗浮蝴蝶歌尔雅释虫名蝴蝶置不録之虫岂无知小大各有族小者挞末产江东大者乃在朱明曜眞之天巖洞中当其物化初天与形不同蛮云华首紫海日榑桑红游禽五色讵敢啄满身香雾花蒙蒙仙之人子拍手笑爱尔翩翩特姢妙或云葛翁衣或云麻姑裙二者传说徒纷纷入秋倦飞丝乍罥叶厎风摇满山茧垂虹亭长手拄即栗条去年踰岭寻铁桥归来雪滩才缷驮分我蝶茧刚一箇留之十旬凤子生曲腰短足相搪撑竖双眉张两翅轻于呉绡薄于纸对神光之陆离骇赋质之倜诡我思此蝶放之四百三十二峰前餐英嚼蕊恣欢妍何难大似车轮然我今纵之出帘柙可惜不谙饲花法云母扇丹霞衣嗟尔万里安得归文章枉使负奇色不及灰黄粉墨野蛾髙下东西飞又近体四首携来桕叶缀莎虫物候初温五月风幺凤忽然看倒挂仙蚕深恨不同功粉香弄玉匀涂后裙色麻姑想像中离合神光终莫定画图谁信小滕工藤笈初开且试飞桨牙墙角见应稀轻狂忍把霜纨扑爱惜须加绣幕围万里风花香入梦六朝金粉画成衣呉娘正要湘裙様分付流黄第一机篱边野外舞春驹认得罗浮种独殊衆里自应唿凤子生来只解抱花䰅铅华水净分初日金缕衣轻飏五铢比似吴人看西子未贪市上一钱输犹记归装岭外赍炎天二月展金泥衰年再见眞难得异物初生也不齐偶落人间休怅望但留花厎莫东西寄声爲报垂虹长好配新蛾与并栖题瞻园旧雨圗二首壮年踪迹任西东老去诸余念渐空醉地至今犹恋惜大功坊厎小园中花南孔雀翠屏张共倚新声八宝装谁向井边歌旧曲淳熙半隶几斜阳长水晓行月暗千重树风微一叶舟残星髙太白重露滴牵牛菽乳新浆熟鱼标小市收不知葭菼岸吠蛤尔何求荷花梁间巢燕几曽来灶下貍奴去不回犹有荷花怜旧雨年年一爲主人开七月八日张孝廉招髙上舍载酒过百花洲索予父子吟稾率赋七夕已过犹藴蒸㕑船逺发太湖棱携来瓜果嚼复嚼尽此壶餐能不能旧日诗篇忘甲子老年书法误丁朋烦君并向狂儿索病剧知渠起未曽李髙士墓下作慷慨松江别凄凉桂水还担花尝郭外卖药遍人间野史何由续遗书尚未删空余怀旧泪一洒柘湖湾十月二十一日丧子老友梅君归自闽中扁舟过慰携别后所着书见示部帙甚冨余亦以经义考相质并出亡儿摭韵遗稾观之成诗百韵次日送之还宣城兼寄孝廉老夫初失子痛若遭鞭刑骚骚理丧具裂布帷两楹本爲共命鸟卒然翦其翎天乎独何罪此祸丁我躬有叟裼裘来扶杖叩我扃袖中出诔辞书之鹄纹绫旣以悼逝者且用慰頽龄申言贤圣阨难免造化憎西河授诗义不闻子在黉尼父成春秋不闻鲤趋庭遗恨古则尔所以尚达生叟言我瞿然旋收泪一升延之西牎坐试话暌离情与叟别八霜踪迹如蓬萍或淹津门居或栖皖口城北书鴈翮苍南书鱼尾赪兹从闽江至始获遂合并靑猨长五尺一袱书手拎持筹计长历制器窥圎灵削木验日晷绘圗准方程我思古帝治七政齐玑衡下及周女士咸知列宿名束楚抱衾裯观象乃宵征毕雨箕风扬武人解辨形后丗祕其术张眼同晦盲琐琐灵台郎曷能测穹冥下学理帖括怠弃夏小正百翻兔园册足致公孤卿昏昏轸盖中莫辨一点星居然燮阴阳上应中台明三才昧其一庶绩何由凝叟书析微茫该洽纯粹精惜乎时不用岁月老笠簦我亦志述作𬗟怀三代英流俗是末师立心坏先型埽除诗书序区别羲文经客或立异义党附纷讥评恨不汉晋儒驱纳咸阳坑以兹经义废勦说徒相承于焉考史籍旁综墓碑铭下及稗官说也复掇华菁百川趋四渎导之入沧溟百谷播三农获之聚坻京先民可不死身后留名称书成五凤子来集轩牎櫺莲有并蔕实兰有同心茎按之瑞应图佥谓斯祥祯况记洗儿初热汤盆中盛有文在其背曰寿似可征云何凶短折我心滋不平儿兮洵聦慧闾䣊夸宁馨九龄善学书楷法工拨镫十五娴词赋下笔人皆惊视不眩邪色听不惑姦声淸心薄嗜慾生产絶勿营性亦勤着书席研希留停请看所排韵力欲辟榛艿凉花带风露哀玉明珑玲又如食俊味尽洗官庖腥比于回溪讽猎史尤纵横忆当病少间黏纸连门屏储书八万卷剔蠧捎干萤陈言委时夫秀句罗元兢良由深意苦甘使定命倾先犹木支厦俄而绠脱缾恒干不久留所惜目未瞑吾家太傅公淸德踰冰凌王父守滇郡得归赖赠行先人失旧业耻爲尘垢撄负郭无遗田八口一豆羮虽尝役婢仆五丗罢笞搒人言积善家降殃顾匪轻念此肠九回孤愤气塡膺俗传老妇祭不修祸所婴我贫无黄羊何以媚灶陉或者童男女谗口上告天又闻道士言夜必守三彭我嬾动坚卧尸虫释拘囹或者请于帝夺我才子年魂筮掌巫阳鬼律着女靑宁期意所向务俾才者惩将无太山箓明神未式凭第假鬼伯权好恶初无恒修短虽有定我心终怦怦叟也验历数消息可立成试爲穷九厄因之推八纮山何戴断鳌地何震死鲸枫何以胶折栗何以芽萌蓂荚何以落桐叶何以増律何吹黍转钟何应霜鸣此何亡也忽彼何勃焉兴邻里皆多男我何独孤惸叟宜指我迷唤我梦魇醒荅云万品殊二气互陶蒸舒惨物不齐五曹算未能唿童开瓷葅饮叟酒一觥冬舂煮麄饭寒烛烧短檠卓午讵忍去徘徊曝书亭呉船阔三板送之还宛陵我诗傥垂和兼语犹子庚怪鸱行曩时怪鸱吟啸池上柳丧我南村诗人李十九五年不闻汝恶声东邻西舍贺太平今秋胡然忽而至见之不异眼中刺吾家阿镠衾枕间叹息鸱来命将逝初犹逺林深处夜半鸣旣乃横飞不待日晦盲揺头鼓翼坐屋角后咷先笑窥檐楹始知是物本爲鬼伯使如伥导虎山蹊行训狐贼人枭食母汝与同辈尤阴狞唤人魂魄亦何苦况择善者戕其生呜唿吾子今死矣欲不迁怒及汝非人情闻之周官建有庭氏翨氏硩蔟氏射以救日之弓救月矢必覆其巢攻其翅先王有害务尽除岂若今人昧兹理吾将断竹续竹弹以丸毋俾恶鸟来林端月辰二六星四七方书去汝夫何难除日二首感念亡儿苦难收泪两行梦中犹定省岁杪益凄凉秃笔堪成冢遗书尚满牀多情酒垆伴作赋比山阳典祀先人腊萧然鱼菽存荐时烦寡妇拜后止童孙老分欢娯少闲将甲子论知无颂花客未暝阖蓬门上章执徐送穷日作吾家五穷鬼四丗推不去今晨缚车船送往河隄住水萍风中絮散作千百身勿使天壤间乃有石季伦君平遗镜歌爲家上舍赋古铜一片汉所治冷光溶漾符月仪其背有文缭绕之由中及外皆铭诗文或中断字横施读之百过犹嗫唲聱牙龃齿摧髯而良久始获通其辞乃是君平之所持惜乎未覩书年支成都卜肆新雨时若榴花分槎上枝手挽织女机中丝以之自鉴鸾鹤姿轴帘布卦营神蓍百钱挂杖足自怡酒家戸戸招靑旗从游弟子侯芭师暇日长定肩相随识此奇字当解颐千年土蚀苔髬髵绣成碧緑丹黄缁阿谁磨刮无纤疵吾宗子仲性爱奇裹以重锦导长緌大笑俗尚蟠蛟螭开奁一照冰雪肌木魅却走山精驰吾闻仙人镜四规澂心定志有所思方来之事罔弗知是物度亦神所司愼莫使近粉浆胰华山精舍春日迟长廊急熘鸣堦墀落梅满地药甲滋主人劝饮墨玉卮相与考古恣遨嬉古来金石各有宜其人巳往文在兹金尤易铄质易亏昔贤嗜好情不移钱志小大印官私家有款识宋传贻七钟九卣廿鼎彞镫槃刀尺别等差何哉镜铭独见遗啸堂旧篆曽取斯挂一漏百人交嗤吾今对此兴不衰思搨茧纸研隃糜亟令巧匠爲装池镜兮镜兮尔勿悲神物遇合信有期春日南垞杂诗七首入春风雨太连緜着屐扶筇越陌阡郷里儿童莫嘲笑巳过七十杖朝年睡起三商未觉迟春衣尽典谩嗟咨诸公衮衮黄河岸正值桃花水上时十年手种池南树今岁才分花白红尚有旧游三叟在不知更醉㡬春风舍外靑鸠解唤晴篱根玉版渐抽萌无儿可遣修鸡栅客至生憎腷膊鸣瓜头水緑树根流早有活东池上游只少故人携酒榼醉来新月送行舟社公小雨不黏沙瞥见迎风燕子斜料是东家巢巳定但来花厎啄芹芽移种盆松六尺强欲当车盖蔽斜阳不知黛色成阴日此地何人结草堂巡抚宋公以新雕苏诗施注见贻赋谢元祐罪人编年诗谁其注者施元之中丞访得嘉泰本上客爲补由仪辞梅谿旧笺付酱瓿傅穉遗楷传漕司衰龄拨书反覆读笑比黠鼠姜时饮顾孝亷秀野堂同周吉士赋秀野堂深曲径通巡檐始信画圗工小山窠石屋髙下淸露戎葵花白红巳许糟丘成酒伴不妨蠧简借邮筒入秋准践登舻约吟遍江桥两岸枫偕陈同知毕上舍李孝廉从孙登淀山寺谒秦女祠分得合字成三十韵二百里淀湖夙与团泖合兹丘峙其隅么眇等蠃蛤想当在中流川气互蓊匌渔商恒惴恐波浪恣磕爱此一篑山表以千花塔风帆走四面乌鹊遶三帀传闻秦女神于焉沉锦蹹大姑鹤背骑仲姑蟾背踏季也鞭靑虬履用五丝靸力能役鬼工地戸信捭阖忽怳灵旗翻飞雨响修飒物换改桑田祠宇俨兰合月檐揺綵幡烟帐熏紫蜡至今千岁蛟不犯靑苔榻其西凿井泉与湖暗呵欱绠缾都弃寘犹幸䦨未塌循径入寺门虚廊屏嚻杂土灰掩法王无复辨鱼鸽一童启荒扉一老补败衲旣免礼数烦且喜朋簪盍巖幽足眺听舄下乃潜廅言是龙子蟠黒云时出纳何年涌山根若颐咯噬嗑鸭脚树两株不知㡬僧腊柯条神所护孰敢肆摧拉试验縦横阴谁与量玉铪南有修竹林冷翠压帘䈳疎篱野蔷薇緑刺见斜搭坐久山鸟鸣惜哉少酒榼何处星星钟隔浦逺相荅徐检讨纸扇读修上人诗爱其淸逸上人时访余放鹤洲余留呉不值却寄以诗少年上人足佳句淸似玉壶一段冰絶倒垂虹旧亭长来寻放鹤老诗朋迂辛短李许谁和癞可瘦权知不能何日扁舟携白簏聮吟竹屋夜牎灯淀湖陈氏书斋观呉仲圭爲陶九成画竹居圗册吾郷梅花衲画竹如箭稾但留烟雨丛不必定姢好一叟南村来林泉互幽讨爲写径尺图篱落皆意造两书至正年其体近章草题句十一翁一一尽遗老我友淀湖漘竹居等邻保眞蹟储箧中启示借文缫孟夏风始薰新篁小亭抱髣髴秋声闻可以除热恼题纳凉圗爱伴云根坐还留羽扇挥休添一星烛便惹麦蛾飞陈君缄寄普光王寺二碑索余游记复成三十韵兼寄钱上舍髙处士我闻千佛名载在三车书惟兹普光王梵夹乃忽诸流传南渡日有僧栖山岨危榜兆吉梦初地开精庐要知法王子信者意所如偶然占髙座即事传方舆当其始经营入定走魅魖结成多宝塔倒景浴修渠庄严水晶域潇洒靑豆居有若烂银盘中涌翠芙蕖过者停画桡淸辞琢雕玙陈迹岁三百鼓箫歇巫胥花宫纵芜没临眺兴有余波潮息广泽禾麦交平畬导水固有术泄之以尾闾忽念淮泗冲浊河苦塡淤諠諠祷璧马折柳沉薪樗至尊日焦劳羣公但踌躇千艘未得转何以实仓储刍荛效末喻西北水易疏沽有七十二可以通沮洳淀有九十九可以兴耰鉏俾之纳㥎秷亦得收蒲鱼天庾旣以充河患不待祛焉用万斛舟牐口纷牵挐谁能急先务草莽徒欷歔良辰且游衍藻景方舒徐悔不抽帆樯悉留心相于左拍髙生肩右揽钱叟袪诛茅此山麓耦耕睎溺沮近来二首近来文人爱标榜不虑旁观嘲笑工但架庐陵屋下屋瓣香谁解就南丰近来论诗专序爵不及归田七品官直待书坊有陈起江湖诸集庶齐刊陆秀才南田书屋圗近郭一丘一壑到门有桥有船主人着书檐下不入城市经年送李司训之括州我闻括州洞天福地有其四近在缙云丽水靑田间广文先生此去主郡学芙蕖面面峰回环毋嫌签程逺毋惮行旅囏扬帆七里濑舍櫂双溪湾我昔逢雨雪冰胶磴滑不易攀子今乗淸秋一日可以超重关恶溪亦不恶终年水潺潺隘口亦不隘终日车班班靑衿胄子载酒至往往剥啄鸣枢龙泉碧盌蛛丝斑香菇菉笋饭赤䅼全家志在洁白养三簠之禄足以怡慈颜况闻此地僻且闲有腰免使陶潜弯热官何如冷官好宴坐但看门前山新诗相忆肯相寄老夫爲子方便删东湖曲八首弄珠楼外月轮明九派寒潮一夜生怪道渔榔争入市白鰕靑鲫满东城十里湖光一叶舟五层塔火浴中流晓来寺寺霜钟急惊起啼乌掠渡头呉娃荡桨湿轻纨西浦菱歌听未残路入板桥舟去逺游人尚拥赤䦨干博陆祠东画舫开两头箫管劝交杯城门缓鎻铜鱼钥坐待三更月出回黄雀披绵出苇苕花鸡剖腹露红椒不烦芦沥晶盐糁米汁船娘手自调鲈郷蟹舍说丰年秔稻当湖熟最先一雨新晴才几日家家门外送租船化城香刹袅幡竿五髻如来石作坛乍浦南风潮两信新黄柚子满堆盘夹岸笆篱麂眼麁近船花草锦茵铺湖边渐少闲田地隄上宜添卖酒垆题赵方伯劝农图三农播百谷原隰各有宜匪特因地利又必循天时民生务在勤岂可惰四肢耘耨一不力苗莠豆爲萁炎暑尤可怜秧马苦蹲跠晨螾夕飞蟁一一噆顽肌及其登场圃手足尽皴胝磨砻且簸扬然后供一炊云何不爱惜等之荑稗爲盈仓饱雀鼠百斛饭僧尼国奢当示俭先务宜在兹我后省耕敛蠲租起疮痍作绘耕织圗赐予先保釐公复篹质言镂版下有司逺迩七十城戸诵比书诗齐民谙要术风俗公所移吾衰受一僻在长水湄披圗媿善颂对此豁双眉南浦归舟图爲李上舍作巳别东湖夜月将挐南浦归舟好占日色风色直泝饶州信州西湖十三亭子景平分银牓昭回天汉文破除水墨马一角界画金碧王孤云里湖外湖烟树接断竹续竹山泉闻承恩父老衣黄绢芸鼓鼟鼟报夕曛临平道中是日立春老矣孤踪尚栖泊小除日近始来还且沽市中缸面酒卧看雪后矾头山谿雨移时泥滑滑舟人上岸腰环环安平泉源一丛树早有春鸟鸣其间虎山桥夜泊薛家车子十四白傅歌童一双风定虎山桥水月明蠡殻船牎曝书亭集卷第十九曝书亭集曝书亭集卷第二十曝书亭集卷第二十秀水朱彞尊钖鬯古今诗重光大荒落二月朔查山探梅集六浮阁分韵得覃字查山一卷石太湖汇西南梅花几百万乱插如蓍簪我来微雨后尽坼霜苞含横披谷锦绣倒映天蔚蓝髙临铜官井下者菖蒲潭麂眼编疎篱鹿胎糁空㟏卑枝或压帽瘦蔕恒飘粉蜨羽翻飞白龙须䰐鬖曩时李先辈丘壑性所耽过之不能去思结小圆菴点笔写爲圗买山付虚谈淸河有一老于此开径三诗垒黄篾楼生圹金粟龛偶占絶胜地戸戸围重岚渔洋峙厥左层波激㴥㴂其右浮者六一一同眠蚕所憾溆浦隔未得穷幽探徒羡渔子艇扬帆捉蠃蚶张郎敬爱客託契来侨郯园蔬进香饭家酿发新坩蟛鲕列琐细橙橘分酸甘主賔迭相劝力饮忘身酣是夕阴复晴净洗雪昙昙花光暝逾蒸四坐闻馣牵吟共韵语笑呉越参酬和继沈范少长齐罗聃礼从野人野嗜比贪夫贪昴参横醉后各各犹研覃回忆平生游斯集乐且湛拟留信宿居懒上白竹篮初二夜月聮句二月哉生明华亭髙不骞查客历象古无易长洲顾嗣协迂客云何期未届呉江徐釚电发忽露一钩白嘉定张大受日容纤纤玦两头彜尊远逺眉半额长洲顾绍敏嗣宗骤剖老蜯胎呉县徐葆光亮直乍吐妖蟇魄秀水朱甫田袭逺拉折金臂环崑山徐昂发大临屈曲玉牙尺长洲顾嗣立侠君仄痕浸湖波长洲张士俊吁三初辉澹林隙长洲郑鉽季雅趁霞射东长洲蒋深树存逐景度西碛嘉定张士琦天申偃蹇桂树枝不骞踡跼仙人迹嗣恊帀看越鸟将釚喘笑呉牛亦大受于焉拓风帘彞尊恰喜映瑶席绍敏玲珑阁外梅葆光净若曳霜帛甫田暗水流其间昂发积素影活碧嗣立广寒八万戸士俊料爱惜花客鉽预使千里光深冷沁冻蛟嵴士琦亟催箫谱修不骞恣把缾泥坼嗣协或举深杯邀釚或持绀法测大受维衡运疾迟彞尊犹人命通厄绍敏先时天不违葆光翕者焉辟甫田胜引乐自今昂发庶征考畴昔嗣立多燿由政平士俊䆮和验寒革鉽金枢落不知深烂醉参横夕士琦云溪草堂圗爲徐进士题二首蔆叶荷花蓼草矶鹤巢深树客来稀主人且莫贪髙卧合试新凉柳汁衣江城过雨不开云百里洮湖一曲分比似玉河隄上望柯亭刘井緫输君上已后三日顾孝廉招同诸公泛舟西湖即事分韵得交字独櫂花阴入重湖柳色交断桥亭盖瓦曲院水通坳楚雀簧犹涩江莲叶尚包宸游留翠墨车马隘春郊呉越武肃王祠观表忠观碑得潜字一王三节返龙德半飞潜尚有丰碑在能摹活笔锓花开仍陌上庙古逼城尖霸业余陈迹思繙旧史添八日汪上舍招同诸公夜泛五首靑騘斜日尽回鞭锦瑟中流罢合絃谁似汪郎苦留客夜深犹放緫宜船湘湖遗老旧淸狂白发相逢笋蕨郷巳分今宵共沉顿不妨跋扈少年场西泠桥外柳娟娟宿雾迷蒙月一弦陌上花钿如可拾安知老子定无縁蜡灯何处送归艎一道萍开燕尾香寄语红牎休度曲隔船回顾有周郎湖心亭子静无尘更上层楼算酒巡好趁三潭凉月色白银盘里采香莼十日周上舍招饮晨过昭庆僧舍雨霁偕诸君登舟循孤山沿苏公隄至定香桥寻杖策历大小南屏观磨崖家人卦舟回席上赋六十韵山行有前期晨起风雨恶周郎冲泥过促赴开沽约车从酒库来航近寺门泊同调六七人毕来践宿诺俄顷湿云收周遭露巖㠋紞如津鼓动解我靑丝䋏隄縁水仙祠柁转巢居阁已枯宅边梅何况墓上鹤舎之度西泠椒壁乍圬垩长廊面积水华搆织新箔云何丹粉外团焦用绹索得毋法尧阶茅茨罢翦削循此上洄寻复步蘅薄双树缭檐楹层楼敞栌欂倒影碧重峦残英红一萼抽梭白鱼跳拂镜翠羽掠十亭此爲最奇岂縁栈壑同游兴未䦨我心亦有託思访磨崖书剔藓试摹拓篙师檥舟误失道堕萧藿俄闻南屏钟扶杖强趠䟑到院风满林松栝杂杨柞客过僧不迎去疾走矍矍此辈废耕畬安坐享斋镬何不勒归农驱使荷铫镈夕曛断塔明仰见飞鸟靃起行十畞间柔桑巳沃若修修緑筠竿湿粉脱鲜箨曲木横爲桥中以石塡廓苔磴侧未安赖有藤娄络頽龄苦足茧十步九引却贾勇始一登履险渐寛绰石经早沦亡余者日销铄家人卦六爻何年此錾凿曩偕鉏菜翁相携共盘礴弹指四十春重过感今昨流传迂叟题所喜未阙落威凤臆腾骞乖龙爪拏攫亟宜响搨回悔失携竹膜字仿娄机笺手学蔡邕摸坐久暝色催出谷下危彴平湖水悠悠逺岫山漠漠唤渡无缓声举醻有逸爵㕑勅江庖烹盘饤海物错纷纶算觥筹稠叠进羮臛吾衰仅两齿笑比牛软嚼于礼去烦苛旣醉忘嗢噱迩来数近游今日乐上乐虽殊梓泽叙合继兰渚作于焉迭觞咏诗排硬语各且当柅我车入市趁樱酪主人洵好奇语客君且莫兹游纵可娯所见但涂雘讵足契眞情要必逺城郭须爲裹饭交选胜穷寂寞两峰蹑晨梯九鎻开夜钥行逢鹿衔花卧听禽擣药暇看樵子棊雄对仙人博子言我独哂其奈筋力弱后游傥可陪闭戸养腰脚顾十一孝亷载酒寓楼遂同夜泛三首近郭新晴谷雨故人载酒僧楼商略今宵月色一艘小舫中流白鹭鸶拳一足緑杨柳散千条谁唱弯弯月子赤䦨于第四桥苏学士隄芳草水仙王庙寒泉正好当头明月莫縁半醉回船偕诸君过灵隐寺雨宿松霭山房限韵二首湖云乍合山雨微平冈细路风吹衣过桥㡬处甎塔涌到寺一道巖泉飞斩新白花蕊照眼依旧靑竹园开扉攀萝扪葛信公等我与僧弥暂息机正喜余霞射东谷何期檐熘滴阶频且贪是夕翦灯话判作来朝着屐人慧逺酒边能发兴周颙肉罢讵生嗔猫头之笋一饱足况有靑靑鸭脚芹松霭山房六咏四松径松子落五粒松钗横十寻我来凡几宿夜夜警皐禽山茶院一十四春风一百五寒食自开雪中花至今好颜色淸籁居一夜雨鸣树不知云㡬重推牎看晓色对面北髙峰西磵山僧斸茯苓洗此西磵水宛转流树根㳙㳙鸣不巳栗园布叶密如栎结实小于榛时有刍尼至翻飞不露身竹笕流泉半岭来续以靑竹管穿过白花篱忽注僧㕑满呉氏山庄牡丹歌牡丹三本异凡骨紫嚢红幞争暄新山家种此有方法陈根净洗无纤尘徐量浅土压深墢旋摘芹芽除苔茵要令植物生意足不因得地长于人我来恰值谷雨后爱三百朶浓香匀朱竿卓立张翠㡢游蜂舞蜨皆逡巡日长貍奴惯痴坐有时抱子来侁侁分明横幅赵昌画对此豁眼开心神庐陵谱就种渐伙或自曹亳移呉闉夭红浅白仅盈尺安得有此一丈身我思来朝未必风不起亟唿酒伴浇以罋头春三潭采莼聮句明湖一镜平际晓光汃汃彝尊三月抽香莼纤纤裹柔茁冯念祖呉侬恋郷味少小能识察顾嗣立拟荷钱未圎比荇带尤滑周敬差逊雉尾长颇类蚕丝轧呉陈琰燕钗股夭斜凫葵茎澡刷周崧入掌熘螆蛦逆毛掩鸧鸹马翌賛当其采摘时得一走七八彝尊㡬畨诫渔童百过回橹窡念祖匪直手拮据更在眼明黠嗣立贮之老瓦盆戢戢小鱼颉敬亟须下盐豉曽不费椒榝陈琰即此足解酲馋扠恣交戛崧却笑张季鹰苦待秋风刮翌賛雨宿大仁院径转双林下牎分半壁隈筑墙防虎穴登阁俨蠭台宿鸟翻风去惊雷触石回明当凌絶顶导我一僧来石屋大仁院北巖洼中若庐旅倾崖滴石䯝白日掠仙鼠凿佛大小躯莓苔色黯沮置身井谷中窥天可倚杵剔藓辨留题各自命俦侣试观咸淳书笔纵字尤巨白鴈虽未来边烽巳先举奈何平章贾志不在疆圉贪领狎客游子弟共容与嫉恶性所同见者费熏煮不覩眉山翁拂石埽鸡距爱惜争摩挲响搨硬黄楮洞门石扇开幽探少桦炬虑拔千岁蛟嶷然不敢语山南殷其靁骤雨没沙渚偶坐賛公房夕阳满平楚南山杂咏十七首水乐洞苍山入夏寒一泉自温谷其流浸兰蕙其音喻琴筑砉然石扇开飞出白蝙蝠虎跑泉山泉可用汲酌以长颈匏虎迹久已湮深穴犹窙窌松阴转三面未肯回秋鞘烟霞寺涩磴上招提不知㡬十级入㕑笕泉枯过雨佛身湿石乳滴空嵌髣髴龙象泣风篁岭断崖横一岭穉竹何姢娟时有山禽拂新粉堕我前欲寻巖下寺挥我风中絃过溪亭一亭四无邻栋坏柱巳折山僧惯迎賔不忍过溪别偶语莎草间夕曛信明灭杨梅坞我行杨梅坞惜是孟夏初是时果未熟但见柯叶舒思包緑荷饭五月来精庐龙井一泓渟山坳过者不敢唾虽然龙窟宅亦许鬬茶坐起摹襄阳碑惜爲僧所涴片云石峰头石缥缈岂异一片云有时风雨过独立云中君安得五丁手移置长水濆萨埵石朅来给孤园玩此萨埵石石上生莓苔千年晕浓碧不见飤虎人且铺苮草席纳翠山房溪回凡㡬折早已涤尘虑静看三树松深阴且箕踞客去鹤飞来客来鹤飞去九溪寻遍十五寺九溪鸣淙淙下无一寸鱼上有百尺松縁流思濯足奈此菖蒲茸十八涧暮经南山南曲涧一十八山桥往而复山路坱兮圠夕曛渐催人延首望香刹玉钩桥句曲一道士爱住山之幽褰裳虑深涉卖彼白玉钩筑桥访诗侣兹事宜千秋翁家山岧岧翁家山松花满深坞村民髙下居少长齐捕虎但夸弓弩强不识耕䎫苦桂隖桂树花不实何年种山椒良由山中人岁暮不自聊殷勤与我期秋日来逍遥理安寺三家村里人静独木桥边路叉竹响惊回鼬鼠泉香流出松花冬花厂我爱僧房乱石堆短篱笆护妙香台不贪夏果杨梅熟恣看冬花卢橘开冯孝廉招饮北园分韵即送其同周入呉故人幞被下呉淞且复官泥坼酒封主客不知何者是登临未觉老夫慵池边灌木阴千尺郭外晴山翠几重有约谿亭宜避暑回船试共采芙蓉酬洪金台酒坐擘红笺云散星离又十年海内诗家洪玉父禁中乐府柳屯田梧桐夜雨词凄絶薏苡明珠谤偶然白发相逢岂容易津头且䌫下河船题春郊浴马图两头纤纤骍角弓半白半黒浮云騘酒垆未醉莫归去最好春郊杨柳风题初白菴主小像玉台旧镜巳尘昏何处惊看雪鬓痕颇似琅山查长老新凉可有副衣存题丁明府秋江垂钓图秋原子萧条秋雨兮漂揺西风悴子梧叶南山落子豆苗园无枣子纂纂田有莠子骄骄之子子移家寄情子云壑爰理子钓纶蔽之以渔箔衣独速子靑蓑笠夭斜子黄箬一艘子虽小亦足子载书采风子媕雅暇得酒兮烹鱼信斯圗兮可乐惜榛芜子西湖之居寄乐平石明府天开彭蠡潴南邦石墨峰连羊角双近说循声过朔郡定知诗派压西江书帘茗荚香闻灶夜阁琴丝月满牎望眼侧身非一度相思聊复采兰茳题李上舍骑牛圗骑牛恣所适不在郭椒与丁栎试看图中人岀郊稳踏芳草春春风暖拂堤上柳柳外靑旗定应有可惜偏提不在手南邻朱老傥见寻劝尔沙头一壶酒玄黓敦牂小宛堂小宛堂阶梅两枝疎花点点映淸池分明马逺图中见只少杨家妹子诗题洪上舎传奇十日黄梅雨未消破牎残烛影芭蕉还君曲谱难终读莫付尊前沈阿翘水带子歌爲乔孝廉赋水带子环外虚其中九州以内制器不及此得非来自日本东刮磨者匠髹者工惟智创物变乃通置之两腋下络颈双靑緵中流踏浪如御风过涉不愁灭顶凶胜壶千金樽五石溺人一笑可以生我躬乔生手携是物访我梅㑹里自言来自射陂水黄梅时雨水稽天甓社湖流人罢市无朝无暮虑覆舟且喜今朝得到此挂之驼钩壁上悬与论往事増凄然初闻淮南减水垻开设天子谓是一垻一口决俄而佥谋滋异同尔考直前奏事眞剀切迄今黄流泛滥轸帝情鴈戸岂得安其生桃花春水纵不发河隄使者毋遽夸平成吁嗟乎河伯不仁亦无害准备家家蓄水带送张令永新春草乌斯道长洲陆子余由来循吏传频见永新书送尔之官去牵丝制锦初秋山日苍翠诗卷共淸疎爲宋巡抚题李营丘古柏圗毘陵董哑子不画山画水淮阴龚髙士不画人画鬼乃知负絶艺落笔恒自矜独立万古意耻与时争能试观营丘画中柏宛似靑牛道士井边植一株足敌一百株数尺看成数千尺树根有泉亦有石树旁有草亦有棘当时画柏不画松桧叶枞身更奇特商丘副相宝之久是日从容岀娱客满堂观者齐动色浓香亟就棐几熏韦偃毕宏画不得此树不知凡㡬年童童有若车盖然吟窝东北池西偏玉鸦叉挂逾淸妍期我体物赋长篇往年文康公晩作孝陵辅君臣相恱迈曩古和调文武致太平赐予圗书出内府郭熙范寛眞蹟存犹载香㕑旧时谱公今鉴赏多逾精暗中以手摸绢可辨宋元明闲来论诗兼论画过庭才子迭品评三呉开府近一纪尽收江表诗人作弟子只如也亦是诗中豪惜我和歌今老矣何孝廉噉茘圗呉中才子过闽中扶茘园开曲曲通小榼都篮餐不尽惜无人爲擘轻红观剧四首四照亭开桂树丛夜凉风细蜡灯红人间亦有霓裳曲絶倒呉趋老乐工三径秋花裛露新重携酒伴过城闉只应夜夜西江月留照筵前旧舞人烛下淸歌杨叛儿手中团扇谢芳姿胜他幅幅缠头锦赚得张郎拜月词历历羊灯树杪楼恣修箫谱散觥筹龙钟莫怪尊前客弟子棃园也白头题家广文邓尉寻梅图村村梅厎閙壶餐莫笑先生苜蓿盘桃李漫山都不恋冷香合让冷官看慧庆僧房雪中聮句三首柏寺门柏二株华亭髙不骞槎客老榦等铁石我来七月留彞尊苍翠阴日夕今晨启牎牖武进徐永宣学人忽讶冷光射漫天云万里到地雪一尺不骞庶物齐痴肥彞尊此树独寒瘠叠叶剰镂靑永宣交枝巧剔白盘坳挺鸦叉不骞瑟缩偃蛟嵴根封雪窖银彞尊身曳全匹帛夫岂本性然永宣偶爲造化役空廊立移时不骞目眩肌瘆牀头倒余醖彞尊相对且酣适扁舟泛未能永宣怅望逺行客不骞玉兰雪后玉兰树彞尊二本何匀停居然华林辟不骞卑钵罗满庭虽无裂鼻香永宣照眼光珑玲重重傅璚粉彝尊寸寸排银钉有时风吹堕不骞素影逾娉婷交枝露线霤永宣千苞压绳棂色殽辛夷紫彝尊体变珊瑚靑因忆虎丘北不骞斜柯倚巖扃岁久呺其腹永宣吐萼犹丰馨此时更奇絶彝尊乗兴思开舲惟愁冻涂滑不骞况复密霰零不如双树厎永宣淡坐怜忪惺彞尊山茶海红亦嘉树永宣恰与小牎对十月巳试花不骞娟娟良可爱孤根託招提彞尊冷艳免簪珮晓起雪渐深永宣我心始焉痗旣虑苞蘖摧不骞兼恐颜色退孰知岁寒姿彝尊凛冽性所耐譬蒙缟素衣永宣嫣然逞余态画师贪此景不骞往往入图绘或描江梅并彞尊或取水仙配分明黄赵笔永宣只少鹑雀队写生貌逊眞不骞比调朔继晦芳菲正有时彝尊改岁游可再永宣聮句题王处士画折枝红豆图东禅寺红豆一本结爲连理枝髙至三丈花时沈启南文征仲唐子畏汤子重诸君恒修文酒之㑹后爲疾风所拔王处士武以水墨渲染作图妙夺天眞适有饷束笋者并绘之树厎圗今归张孝廉挂之桥下小轩孝廉属题兴到聮句兼忆亡友惠吉士周惕成十二韵康熙壬午涂月秀水朱彝尊钖鬯识呉赤乌年寺嘉定张大受日容相思子一丛叶参双塔外华亭髙不骞查客花艳八门东照影淸溪水彞尊题诗白石翁瓯香茶灶熟崐山徐昂发大临径转麴车通结实收新雨大受调禽付短童经行消昼日不骞开谢㡬春风惠子居相近彞尊王郎画最工偶然濡淡墨昂发率尔变轻红破萼夭桃似大受披圗束笋同巳无枯树在不骞长恨旧垆空赖有淋漓笔彞尊能移造化功祗应悬素壁昂发吟赏小轩中大受杂诗二十首淮阴一登坛风云色寥阔嚢沙齐遂破立帜赵斯拔羽也纵英雄气尽岂得活大统归赤帝鸿沟因罢割何哉云梦游一旦眞王夺始焉将百万目中无布越旣与哙等伍国士巳羞杀宁知论元功后乃及虫达焚香戸庭中逐臭者在外彼自海畔行于我尚无害所嗟兰蕙鉏盈要服萧艾荀扬丗所贱孔孟乃饥退无盐入齐宫明妃去汉塞物理固自殊时运宁有待爱者终莫憎憎者不复爱含沙难匿影贝锦无停机一爲谗言中听者弗复疑我欲指天陈畏见南有箕小雅七十四感彼靑蝇诗芳兰生当门託根岂能久嘉禾径寸苗拔萃让莨莠蛾眉一入宫謡诼但言丑匪畏妒人工所憎二五耦雕陵有飞鹊定巢上林枝不愁风雨漂宁虑矰缴施雄鸠特佻巧侧目从旁窥一朝逐鹊堕公然来居之揺头鼓翼鸣唤妇餔其儿身无凤凰德饮啄凤凰池非所据而据终爲百鸟嗤红亦不复花白亦不复花堂前双梅树但有枝杈枒春风吹戸外好鸟鸣邻家嗟我寂寞人故里同天涯淮王升天日对帝称寡人始焉帝心眷旣乃帝怒嗔谪归小山中桂树枝轮囷居然盗帝书意欲垂千春河间礼最古楚元诗亦醇区区服食方咄汝非其伦九师招不至且与鸡犬亲夷羿射十日其九落髙穹如何此神术廼以授逢蒙支左与诎右于技无不通一朝突反射人鲜克有终呜唿在三义有若日在中六经各有师不及断梡工昔贤服心丧期与生我同薄者无不薄奚事鸣鼓攻秋蓬本在下吹嘘送上天回风崇朝至过我门梁边假令一者来何妨暂周旋奈何舍我去转向斜径穿不如杨柳花相近犹缠緜凉燠有定候冰炭毋乃偏昔有池仲鱼移居城门下城门设重关际夜上银锁旣无穿窬患兼有击柝逻自谓智虑周乃藏杀身祸烈燄巳具扬扑灭势不果吁嗟骨用朽前事资验左处丗多危机冲波少安柁桑海讵难干𣏌天亦可堕宋郑四国灾咸秦三月火达人殷逺忧朝市足恒裹逍遥十亩间爲乐无不可华山有卜鸟自名寒号虫翻飞必自卑毛羽恒不丰物微免弋获幸得过凛冬一朝条风至自诩时命通洗头玉女盆鼓翼白羊峯谓凤不如我听者谁汝容凤兮翔千仞览辉下梧桐一鸣音节节再鸣声嗈嗈虽言德之衰物理岂终穷千佛各有经翻译满禅闼山花木叶文䌓重苦难括自从达磨来一苇当津筏聦明主妙悟指授在呵喝不读一字书猊坐立可夺奈何君子儒语録效缁褐读古喻玩物斯言太拘阂圣人述六艺反正乱可拨岂惟身独善言动必迂阔张口云雾中昏曀何由豁庶㡬经济才宼虐乃能遏有酒斯鼓缶吹壎必和篪同调定见怜一心不相离古人重久要隙末非所宜谷风思小怨大德反弃遗新交不如故君子当三思请看苏子卿岂絶李骞期苏秦六国印主父五鼎食积金巳成穴多方犹采获人夀无百年子岂神仙籍蜉蝣语蟪蛄我今日将夕春秋尔易迈不乐良可惜衡必锱铢争钱必子母权佳李鑚及核曲防遏其泉不屑一毛拔而况千金捐举丗皆杨朱方思墨翟贤飞虫扬其羽乃爲蛛网得白鹿游上林难免射工食君子愼所趋毋以贪自贼不见冥冥鸿宁受弋者弋佛法西域来道里实辽逺其徒祗比丘马驮经数卷至晋始有尼入梁俗莫挽此辈僧易狎爲态亦婉娩一入冨家门内言出于梱挟伴湖山游积金寺塔建精舍累百区有司岂能限宣淫靑豆房饱食香积饭因之坏风俗讵可偕息偃妇人有妇功蚕织乃其本如何水田衣娑拖出祇苑跪拜学男儿对客不自忖谁修凤楼识絶此毋往返先王设庠序专以明人伦校官爲人师必先顺乎亲入赀称博士母也情所欣虽有禄三簠莫具膳兼珍九品流未入自诩爲王臣板舆道岂逺忍自柅其轮彼心诚泰然我见翻怆辛东京厚风俗士行本学校必先亲其亲使民知则傚于时重丧纪期功相荅效至或自解官居忧立名敎奈何今之人母死不作孝舍尔苴绖制有腼酒肉貌首丘死者狐首山死者豹鲜民之不奔曷月掩泉窖谁哉生厉阶仕路巧腾踔男儿一堕地弧矢射四方家有骥千里岂恋苗藿场威凤鸣啾啾千仞肆翶翔览辉一以下百鸟生仪光圈牢有养物毛鬛分柔刚留以施刀俎逸欲终见殃驶景洵易驰安乐不可常奈何当盛年白昼处帷房曝书亭集卷第二十曝书亭集曝书亭集卷第二十一曝书亭集卷第二十一秀水朱彝尊钖鬯古今诗昭阳协洽盛秀才书斋观文水墨杏花新燕宣和谱花鸟独有燕子画者少后来小屏山多写白燕棃花间大都画粉不画墨又或画双不画只呉中才子文休承艺事三絶人共称冰纹之茧恣留额新燕圗来刚一尺其余尽写石田诗不许观者旁题辞梅湖盛生雅好事少长羣贤并邀致晴轩挂壁纵客看叹息满堂声不寘图中乌衣甫岀巢杏林过雨含香苞拂羽试飞力尚怯风前未遽踏花梢自来写生手往往守窠臼惟有石田眞轶伦同时絶品数唐寅两君画意不画似嘉也此图亦逼眞吾衰应酬诗嬾作只爱看画题长句坐中妙绘六七公那不临摹遗我茅堂中摇头鼓翼尾涎涎令我日日长相见春暮看花木渎夜过上沙连雨不止信宿还慧庆僧寺左足病躄自慰二十韵春游抵木渎对酒爱晚晴际夜泛上沙俄顷风雨生屋东西沟水㶁㶁阶除鸣绳牀承漏瓦三徙仍攲倾淫潦昼不已疾雷暮砰訇有蚓蟠靑泥有菌抽黄茎置身云光中湿气易满盈老夫留信宿卧起足疾婴其左顿成躄其右安得推牎览朝霞散作鱼尾赪言辞主人去净域返水精兼旬罢看花累月不入城父母生我来日月斯迈征红尘早插脚重茧万里程虽经侍班聮曽不伺公卿旣嬾着朝鞾兼耻邪径行一从罢官后谁复驱使令不妨日蹒坚坐无所营吾自着吾书吾自怡吾情不有习凿齿足蹇春秋成苦热和梅都官韵于垤鹳不鸣涉波豕潜逃不有肤寸云焉得阴雨膏徒封蜥蜴瓮未毨鸟兽毛旣乏招凉珠讵有含风袍良苗日以藁莫抽分寸毫夏畦病莫治秋乃亡其曹老翁愁旅食疾首虚爬搔广厦尚苦热何况层楼髙夏日病足留慧庆寺张顾二孝亷孙范二上舍徐陈范汪顾五文学载酒至席上谭艺率赋二首一人半尔习凿齿三乐具焉荣启期老矣关心无俗事相于把酒判深卮风多尽卷桔槹水旱甚将枯蔗芋陂已办冲泥油竹伞当筵频起祝云师近闻天子幸捺钵阙下诸司务暂休吾意最怜双树好诸公合近五湖游形模杨陆诗焉用服习曽王笔自遒五相一渔朝野别不知何者果千秋初秋宋五进士载酒过张三孝亷潮生阁送魏二孝廉之西江即席分赋得九言今年六月不雨至七月小轩桥下恒苦水气腥昨宵髙荷大芋听枕畔历头检点白露今朝零武塘魏二舍我豫章去鸭觜小艇蚤系菰蒲汀此时揽袪欲别不忍别却喜南园酒载双玉缾匠门羣从同调三五客长歌短咏摇笔无留停此时秋之爲气感宋玉碧梧桐犹未落蘼芜靑潮生阁梯从一初桄上八牎尽拓四面风泠泠灌婴城中本吾旧游地中有古井浪动连宫亭珠帘画栋亦有帝子阁目极西山南浦无潜形人生快意岂必致通显文章一技可以垂千龄桓山石椁纵使九泉锢讵若闭关颂酒生刘伶他时写取水村图第七容我拄杖剥啄叩门扃桥下小轩对菊效陶商风拂昧谷翳日浮云移晩节菊有芳不随萧艾萎黄白爱并列朱紫或间之虽乏有晥实沃沃呈其姿主人治席砚弟子前摛辞抗论孔壁书兼咏伐檀诗吾亦扶杖至逍遥循阶墀良久发淸讴妙舞堂中施三爵客多又一觞我同持人生如噩梦境适且自怡今者若不乐将爲四座嗤题乔孝亷书离骚伯时圗九歌和仲书九辨昔贤爱楚辞重之若笙典舍人工楷书法在去肥輭三眞六草间用意带章篆年来日临池眞蹟满巾衍离骚思所寄一写一百卷吾思屈子才妙语恣抽演美人与芳草发兴义微显灵修美始合改路忽他践艺兰磐石阿终憾託根浅一旦化爲茅遂爲荛竖翦冶容非不工其奈出辞謇扬蛾衆女前謡诼讵能免水流岂复回石烂不可转斯人父沉湘心事尔能阐想当怀伯庸以兹费藤茧纸长三过读令我亟称善冷笑书洛神取义毋乃舛题梅生诗稾吾门着録多梅生文载道昨朝寄来诗弥觉风格老淸琴一髙张鼓罢勿考羣雅百五篇足以豁怀抱阏逢涒滩斋中读书十二首周官掌三易以通天下志卦名或不齐旅占本一致岂有先后天离异方位斯言伪且坚足以乱神智演爲方圎图申以河洛义仪象卦已陈相错六十四圗中迭相生十六三十二请问安乐翁正名名焉寄太极非有象一元气浑沦阴阳至精数义由道士伸列圗自下上三五理具陈番番希夷叟以此勒贞珉元公一丁倒遂爲席上珍后来费朱陆往复辞纷纶仲尼不可作谁与别伪眞书名达四方掌之周外史曷言乎书名毋乃小序是马郑注漆经大义已及此古文虽未见序先畅厥旨云何宋诸儒深文共排毁吾闻国史言序书自孔子哀哉秦火后未亡亦仅尔苟属圣人言亦当存其似不见小戴文礼家以取士何独诗书序攻者后先起九畴一五行洪范义先具伯鲧一汨陈维帝乃震怒启贤能继禹天罚行有扈桑门易地风其说本舛互奈何洛下儒侮圣不知惧用三革其二变一成百牾旣与洪范殊宁免彞伦斁百丗而可欺君子亦有恶孔门善说诗子云商起予流传大小毛授受大小序纵有齐鲁韩见之色斯阻夹漈一后生攻以烈火炬先儒误听信凿枘生龃龉微言忽中絶大义不复举闻人左丘明着书秦相吕其言虽近诬其事颇足取国侨赋褰裳晋爲退师旅木瓜美齐桓情岂系男女诗敎厚人伦诲淫何独许可怪上蔡师爲力亦太鉅芟弃郑卫篇窜改雅颂所谁爲辨异同复遵笺传语男女一相恱情迫莫自持不闻桑中契先以定情诗国史明得失輶轩别醇疵如何历郑卫专録淫人辞鸡鸣风雨夜奔者亦可危执袪遵大路岂不畏人知丘中有麻麦两雄共一雌双双李树下宁免相诟訾立言讵可训说者宜再思无邪尼父敎用告童子师诗亡王迹熄百国有春秋鲁叟乃笔削宝书肆旁搜晋乗楚梼杌郑志亦见收斯爲天子事邦国合九州大书王正月恐疑于孟陬胡氏逞私智谓以夏冠周岂其一布衣斧钺威诸侯美恶同其辞此言尤谬悠当其在讲幄君臣意绸缪经义月经进讽谏同转辀是时十将存可复二帝雠奈何戒黩武惟知安是偷得毋桧所荐知已士当酬流传误后学乖舛难悉纠曷不废其书述事准左丘素王六经外论语其緫龟纪者六十四义取春秋辞同门有不善一一具书之由求予亢寮言失不可追揆诸朋友义情得狥其私宁形弟子短但以尊先师试观孟子徒克丑亦若斯后儒不晓事吹毛务求疵倡论辍从祀平反者爲谁不若郷愿人非刺无可施瞽宗祀此辈衆口庶不訾吾思屋上乌爱由丈人推云何七十子一眚罢其祠何年复旧典俎豆勅有司汉士守一经其义或駮蹖眞儒起北海卓哉郑司农博综六艺㫖叩之等木钟于时内外学罔不罗心胸用以释仪象明堂曁辟雍初非尚怪异专一谭鱼龙至于五帝名亦惟祀典从德业旣日尊弟子争扳逢黄巾拜车下后儒翻不容一朝辍栗主俎豆何由供嗟彼黎丘鬼乃以祀瞽宗秦延君说书敷文太支蔓尧典仅一篇爲言且三万博士卖骑驴亦费三纸劵吾思吉人辞终与躁人逺辞苟足以达其义自缱绻勿狥买菜求第抒心所愿不见陆士衡才多反爲患诗篇虽小技其源本经史必也万卷储始足供驱使别材非关学严叟不晓事顾令空疎人着録多弟子开口效杨陆唐音緫不齿吾观赵宋来诸家匪一体东都导其源南渡逸其轨纷纷流派别往往近麁鄙羣公皆贤豪岂尽昧厥㫖良由陈言衆蹈袭乃深耻云何今也愚惟践形迹似譬诸艻蔗甘舍浆噉渣滓斯言勿用笑庶无乖义始羣雅日凋谢后起靡有涯奇觚累白人各自名其家吾衰尚有志道古闲诐邪有明三百禩揽秀披春华靑田与靑丘二美洵无瑕吾郷数程贝双珠握灵蛇自从永宣来其辞正且葩洎乎嘉靖季七子言何夸钩金纵可拣莫披黄河沙一咻衆楚和是后尤卑哇先公闻鴃舌顿生亡国嗟吾欲返正始助我者谁邪雨中从销夏湾汎舟泊石公山麓缥缈峰头雨飞来销夏湾舟停给孤寺路转石公山吹浪神鼋老迎人吠犬豩七樯帆百幅最乐是鱼蛮林屋洞二首洞天传第九林屋是呉根地戸眞官守涂泥太古存杂花春琐细仙鼠昼飞翻二客思深入嚢衣换犊裈出谷衣争曝盘坳炬巳灰仙居无路到石扇几时开题壁思前事穷源诫后来不如神景观松下且徘徊太湖罛船竹枝词十首村外村连滩外滩舟居翻比陆居安平江鱼艇瓜皮小谁信罛船万斛寛具区万顷汇三州点点靑螺水上浮到得石尤风四面罛船打鼓发中流黄梅白雨太湖棱锦鬛银刀牵满盼取湖东贩船至量鱼论斗不论秤几日湖心䞟趠风朝霞初敛雨蒙蒙小姑腕露金跳脱帆脚能收白浪中湾头茱茰红十分湖中鹭鸶白一羣侬船纵入采蔆队不湿靑靑荷叶裙十岁痴儿两髻梳渔娃不放柁楼居新年判费金三镒聘取村夫子说书櫂郎野饭饱靑菰自唱呉歈入太湖但得罛船爲赘壻千金不羡陆家姑东溟大艑也嵯峩灭渡桥头衔尾过一様风波湖海别黄鱼争比白鱼多船头腥气漉鱼篮船尾女儿十二三染就纤纤红指爪新霜爱擘洞庭柑莫釐峰下凤舟回望见髙帆六道开传语羽林郎莫射渔翁元爲进鲜来题杨浮瓠圗柳条边子不知几千里有怀二人子游子戾止松花江子不可方思浮以五石之瓠子胜一苇之杭之嗟丗兮崄巇投吾足子安施仰瞻兮厜㕒惮赤豹子文貍遐眺子崇期车或殆子马隤遵陆匪安子溯流匪危竹杖乍释兮羽扇斯麾我览四方子孰是周才若济巨川其也哉题文处士山水去年金侃亡今年文点逝谁修遗民传念彼宰相系旧游章君存早结侨札契示我水墨踪巖壑最淸丽髣髴黄鹤樵浮岚转澄霁僧楼架木杪想见旧所憩下有宛转桥得非寒山澨陶陶永夕话叹息何由继竺坞瑟旣辍山阳垆已闭对此神黙伤寸心实悽戾题诗卷还君藏之永勿替君自挂君圗吾亦制吾泪同徐吉士陆上舍沈秀才过普贤僧房茶坞山根寺经营景定年尚存行在牒未改梵王筵竹覆空池冷松排老树圎天平知不逺留酌白云泉谒韩蕲王墓蕲王墓近古梧宫暨六夫人祔葬同尚有石羝眠宿草更无宰木动悲风朝端弹事凭汪藻身后碑文付赵雄输与丧师张魏国史家具状得徽公明瑟园杂咏三首黒云堕地晚风号赖得山栖置屋牢不特髙梧新乳落吹残皁荚认瓜刀石桥夜夜雨倾盆茶坞云多不露根检点牛宫与豚栅莫敎新涨入蓬门竹外秋葵黄浅浅池南夏木緑阴阴日斜爱客絃桐至翻恨山蝉处处吟八月十五夜陆上舍招同张孝廉徐吉士顾孝廉徐上舍沈秀才翫月石湖席上作海涌东西寺笙歌闹梵台陆郎唿小艇且喜石湖来七十二桥月流光上酒杯浦禽鸣不去劝客莫先回逢庐州守张四首瓜州东廨彻离筵并坐空江赤马船君去我归京口牐春鹒秋蟀十三年潭柘山游旧侣稀每逢邻笛一沾衣怀君千骑庐江郡日对东南孔雀飞伍胥门外泊斋舲话旧缠緜客共听几度相逢秋水曲黄花篱落白莲泾四百南朝寺错连借君一榻坐萧然龛中弥勒应微笑太守输他布帒钱同曹叟话旧三首斜街深树早凉生树厎娑拖伴我行犹记书堂酒醒后月中吹笛到天明长定花时鬭酒筹周郎三爵足风流纵然红藕红蔷在谁复孀居燕子楼㦸府沙隄路渺茫十年踪迹寄沧浪白头再过僧庐坐共话中山猎后狼旃蒙作噩咏白杜鹃花应东宫敎银牓璇题一道通仙花移植冠芳丛色殊李白宣城见状比嵇含岭外工照水影齐红踯躅卷帘香动玉玲珑梯航万里来何幸采入瑶山睿藻中方干木莲花图歌爲铁夫上人作少日诵九歌芙蓉搴木末得非三闾大夫本寓言岂有江花树头掇壮年草木多识之乃知黄心之树产自西北陲毋丘道士曽作画醉吟先生亦有诗传闻虽久虚増羡腻粉轻红几人见黄山山后铁头陀示我生绡图一卷叶如靑桂身靑杨花开朶朶靑莲香天都方干染初就拒霜不数滕昌祐我思此图更百年定有好事争流传老夫爲题诗一篇卷还头陀须爱惜愼勿轻汚飞蝇点墨瓜牛涎题黄山铁公小像铁公黄海至曽占最髙峰山后一茅屋阶前万壑松禅心离怖畏诗卷阅春冬不信巖居乐君看冰雪容戏题汪上舍拓盋小像二首丗无乞食僧天女随其后莫是摩登伽巧把阿难咒欢喜阿罗汉精蓝舍衞城山僧少拘束恣意蹋花行焦山剔铭图爲王副使作华阳眞逸昔瘗鹤井穴乃在焦山根铭文不省谁氏作纪年第有干支存审视要非唐后勒昔年曽与张弨论兹山不与浮玉伍其地僻左稀攀援旋涡转湍奔熘急沐日浴月惊涛翻峰坳集海舶浪啮藏江豚铭辞汨没露日少谁抉地戸开天门丈人守灵威眞官降赵尊若非神人护遗蹟安可扪芦台王君信好事躬自荷锸操犊裈剜苔剔藓竟深入先以前趾次尻臀手摸其文无阙失一纸价已当瑶琨西江道士爲传写衣袂尚带寒潮痕惜哉辕马且北去山游未遂栝与温何年金石共搜讨疑义相析穷其源题宋中丞迎銮集二首鱼水君臣古不如玉音问荅驻乗舆近来官阁无留牍更勅香㕑挍祕书西陂水比石湖清云汉天章照夜明且莫平泉疏草木试看马乳后园生七夕词六首箕南斗北火西流万里明河一夕收难得纤纤两头月夜凉犹挂曝衣楼照面微亏半月轮经年别绪暂相亲奔龙控鹤縁何事天路翻多褦襶人中庭儿女上驼钩夏果秋瓜列案头若使天孙有余巧只应先乞自痴牛淸浅河流次第看桥成犹费立津盘来朝试弹林梢鹊验取修翎干未干旧事虚传摩㬋罗家家秋思问谁多儿童免戴靑荷叶借我连筒卷白波马乳蒲萄哈蜜瓜呉侬一倍鬬䌓华街头不复簪楸叶但买山塘苿莉花曹通政自眞州寄雪花饼旧谷芽揉末重罗麪屑尘粉量云母细糁和雪餻匀一笑开盘槅何愁冰齿龈转思方法祕夜冷说呉均题朱梅花手卷空里疎花淡更香珊瑚水厎尺难量只应翠羽三更月卧看横枝如许长赠卓处士忠贞公后族蝉聮一代遗民借尔传辛苦辽阳存过所篝灯重话革除年初冬北郭䜩集分赋诗朋期不违胜引情乍惬潦看楚泽收檐与蜀冈接栾栾敛余花燮燮下凉叶短景犹恋人深杯转稠叠饮方园亭即送其入都隋苑频移柳呉歌罢采蔆平山窥戸入逺水出郊澄劵尾驴三纸霜羣鴈一绳金台行在望乐剧许同登玉带生歌玉带生文信国所遗砚也予见之呉下旣摹其铭而装池之且爲之歌曰玉带生吾语汝汝产自端州汝来自横浦幸免事降表佥名谢道淸亦不识大都承旨赵孟頫能令信公喜辟汝置幕府当年文墨賔代汝一一数参军谁谢皋羽寮佐谁邓中甫弟子谁王炎午独汝形躯短小风貌朴古步不能趋口不能语旣无鸜之鹆之活眼睛兼少犀纹彪纹好睂妩赖有忠信存波涛孰敢侮是时丞相气尚豪可怜一舟之外无尺土共汝草檄飞书意良苦四十四字铭厥背爱汝心坚刚不吐自从转战屡丧师天之所坏不可支惊心柴市日慷慨且诵临终诗疾风蓬勃扬沙时传有十义士表以石塔藏公尸生也亡命何所之或云西台上晞发一叟涕涟洏手击竹如意生时亦相随冬靑成阴陵骨朽百年踪迹人莫知㑹稽张思亷逢生赋长句抱遗老人阁笔看七客寮中敢㕭怒吾今遇汝沧浪亭漆匣初开紫衣露海桑陵谷又经三百秋以手摩挱尚如故洗汝池上之寒泉漂汝林端之霏雾俾汝长留天地间墨花恣洒鹅毛素柔兆阉茂春日读春秋左氏传心非胡氏夏时冠周正之说偶忆草庐呉氏读尚书絶句因用其韵鲁史王正月羣疑积至今丘明一周字直可抵千金题徐检讨丰草亭六首靑竹枪篱白竹门西蒙不异旧时村暮年庾信文章老只合江关赋小园蓄意诛茅缚作亭中央四角緫虚櫺客来不用愁鰕菜渔弟渔兄满洞庭一篑平山一曲池猫头生笋菟抽丝新来长得金光草试问主人知不知春泥就燥雨初晴百草千花一夜生爲报亭中宜对酒不成送客反留行暇日娑拖一杖支养生方法讲多时不应尚恋闲钗钏枣木流传本事诗登盘黄雀箭头鱼谁道天随子不如近日欲传糖蟹法更来笠泽借丛书东禅寺林酒仙祠独破珠林戒惟贪米汁甘醉乡仍此地古佛与同龛北磵遗铭在中呉旧事谙门前留緑树过客每停骖忆髙征士三首苦忆莼郷一钓师捉将官里去多时匠门自闭潮生阁寞张爲主客诗西华东望禁垣重鞾厎霜花晓更浓料得簪毫趋朶殿惊心怕后丑时钟蓟丘风雪最夭斜何处停车问酒家此日聮吟遗一老僧房独对海红花谒泰伯庙四十韵沮漆寻源合江蛮相土弘古公遗哲嗣内传有明征肇迹贻谋逺先几脱屣能帝心惟季度祖武得昌绳句曲诛茅始衡山采药曽屈伸等龙蠖游息喻鹪鹏三让声何忝羣黎爱莫惩稻田占乐岁瓜启新塍洌井深堪汲髙墉近可乗讴歌顿洋溢狱讼省侵陵化被仁风厚经传至德称玉舆初弗顾黄屋讵难胜自镐宗盟重维南庶绩凝命圭还作伯端委岂无朋节孰千秋并名将万代矜丗家伦序定人表上中应地纪呉甄胄祠沿汉永兴到门帆叶缷倚郭殿檐层行潦苹长荐平墟墓未崩友于同一庙栖止必双凭熟食均笾豆文身判股肱独存冠黼不散发鬅鬙逊位翻追王浮家乃诞登典仪咸秩久斋宿有司恒芭舞经春演灵旗练日升官桥行坦坦社鼓奏鼟鼟霸业诸孙歇丰碑异代増斗牛含气象乌兔信环縆议礼邦人懈弥文俗吏憎渐疎胞与翟下遣簿兼丞画绘添奇鬼牲醪减旧秤但令巫史祝罕覩蕙肴蒸断础方花溼空廊蔓草艿靑虫晴挂树苍鼠暗窥灯迩者鸣銮至恭惟嘉惠承爲章倬云汉题扁照枛棱过客争趋谒其谁免战兢杏梁浮震泽栗主配延陵坠典勤分掌恩言尽服膺法施民矢报终古洁铏㽅山塘纪事二首寒食山塘路游人队队偕桁杨充辠隶箫鼓导神牌红粉齐当牖银花有堕钗殷勤短主簿端笏立阼阶神来官道拥祝祭厉坛仍活脱靑袍引纵横绣乗巫风书具训奢俗礼宜惩手版纷纷集吾怜张季鹰夏日杂兴二首五月新苗緑上衣农人占雨候荆扉黒云合处斜光露无赖蜻蜓千百飞桐阴细细白花攒吾爱吾庐暑亦寒纵少围棊消永日也应骑马胜麁官题装潢顾生卷二首梅边亭子竹边风添种梁园一捻红不独装池称絶艺画图兼似虎头工过眼云烟记未曽香㕑争借理签幐残山剰水成完幅想像张龙树不能得三十五弟杭州书司训吾家弟封书忽见招红荷花十里开到定香桥寄讯龚御史江桥卜筑意麁安闻道田居十亩寛不使车尘喧戸外尽容山色到檐端灯前緑酒双鱼洗雪后红衣一钓竿料得时巡春有信种花应许上楼看送髙之江宁二首尘衫破㡌独支筇重向金陵寄客踪试上风香层阁望至今犹剰㡬株松靑衿文字国门编暇话姚翁结客年快意黄金随手尽秦淮一道拥灯船汪侍郎携仲子夜过二首解䌫童儿塔抽帆长水村剧谈无夜禁密坐觉冬温雀鲊披緜重鱼头漉酒浑回思燕市饮凋谢几人存十载疎芳讯崇朝去考堂楚歌休懭悢呉语自淸狂旧雨西牎在空林朔吹长阿戎飞动意离席倒诗囊曝书亭集卷第二十一曝书亭集曝书亭集卷第二十二曝书亭集卷第二十二秀水朱彞尊钖鬯古今诗强圉大渊献宿陆上舍听雨楼客鬓已星星小楼听夜雨昨日海棠花飘落知几许早有私虾蟇聒聒草根语天平山谒范文正公祠范公祠屋此山中石笋抽萌万笏同遗像依然穷塞主义田不改旧家风归来散绢三千匹没后题碑四五通近覩天书银牓在年年秋色照丹枫由上沙登灵巖山寺有感书壁溪桥烟柳晓参覃莹拂才过三月三人自雨中来雨外路从山北转山南遗民老结莲花社开士髙居燕子龛茶板粥鱼消歇后空余井谷上方甘胥口胥口如绳直呉船比屋髙往来陵雨雪歌笑涉波涛浅碧揺新柳夭红露小桃近年浮宅惯未觉此身劳䜩集张上舍水周林同诸君分韵得人字岸上牵船思曼水中筑室灵均客来何者是客客去此中有人石湖吴下长爲客舟行不计程过桥湖水阔隔岸野云生寒食谁温酒深村亦卖饧农人占甲子最喜上方晴髙丽蓡歌赋谢纳兰院长若稽古帝伊耆穿九井御六螭百谷旣播雨露滋蒸民乃粒无阻饥维帝念人夀之不永稽首再拜就泰壹小子而问之小子前致辞养生固有道曷不施赭鞭鞭百草尝其平毒审其寒燠别君臣异溼燥或冬而萌或夏而藁丰者茀蔓者抱鼎用饪臼用擣㕮咀三百六十五味着爲本草经授诸医师俾雠讨山娟娟兮树蒙蒙爰有紫衣童子歌宵中瑶光之宿帝车尾散爲仙卉三桠五叶各一丛人衔鬼盖海腴名不同是爲士地精肩股各具体有时黄口儿土中啼不已髙髙羊头冈深深虎穴厎立苗团𬗋云结子堕红米晋上党赵邯郸逺而新罗百济根结蟠我昔于髙丽圗经曽览观胥余启宇后朝鲜丗丗称外藩森罗三千七百鸟四至八到提封寛域中生蓡类羊角其上椴树淸阴攅春州产尤嘉坚白少垢瘢闻诸辽阳土木搰地先以热汤野炉煮何异都蔗去汁方登盘此邦之人日炙风戾干元气不损形神完珍药岂易得恒愁致者难纳兰学士相于久忆别重逢岁在酉三面山临一面江诵君淸诗不去口今春凤舰复时巡扈从依然八十一车后朝来帐殿喜合并悯我形枯貌黧丑分我神草凡百茎投之几案铿有声五加一把安足道爱玩不异怀中琼服之洗忧恚定心气益神智还精髓失笑颇类西域之骆驼口不能嚼左右齹老眼秤星浑不辨刀圭约略付锉作诗报学士奇觚急就有媿卢仝马异刘叉何过龚御史田居留饮即席赋兰台有柱史敢谏名不虗奋舌弹将相收身还里闾性不爱肥腻筑室田中居田中何所有活水淸不淤竹依上番种瓜撰辰日鉏十枝五枝花一寸二寸鱼篱下舴艋舟门前觳觫车虽然在城市俗务已渐疎交谪无孺人着録付小胥晓督芸鼓芸宵从渔父渔我来适孟夏乍见莲叶舒芦藩打桨入直前上阶除是日新雨后决决鸣沟渠一孙扶藜杖二客停笋舆主人略礼法小摘园中蔬山庖逺羶腥俊味颇有余日长语杂乱要勿及除书学稼旣有怀老农岂不如淸诗唐宋间流传相叹誉幽栖洵可乐奇服遂厥初试观褦襶子有若穷相驴团圞日旋磨进退皆牵挐对此淡荡人物外心相于躬耕许我耦愿言期溺沮初夏湖上同佟学士贾编修查编修汎舟学士纪之以诗遂和其韵新晴最可娱天朗片云孤莼腻鱼王墖莺娇柳浪湖水亭施步障风幔结流苏今夜弄明月千金此一壶玛瑙寺陈阁老行舘宝胜湖边刹峰连葛岭靑过桥行殿近散直小车停野饭移㕑速山泉入笕听只愁宣唤至容易别巖扃武林逢郑髙州髙凉太守鬓成丝靑眼看人似旧时桐树半生无改色蟹螯一手尚坚持后来领袖归才子老去云烟胜画师别久重逢转倾倒七言三复晓行诗饮查编修寓楼二首顚毛初白与僧同逐队仍趋朶殿东恰喜行㕑樱笋熟系鞵且对一渔翁髙馆江湖左右开三缾㰂酒倒官醅十年旧事篝灯话此夜方舟泊钓台杉靑牐别佟学士跁跒题纨扇湾洄住綵舲合并曽几日相送落帆亭曝书亭得孙学士都下札杖藜还借短童扶暇觅筠牀雀粪洿典籍曝余翻散乱田园归后转荒芜病蔬几见连筒灌薄酒生憎入市沽差喜故人遥记忆八行书肯报潜夫苦旱茗饮乏水戴秀才以所蓄天泉见惠率尔赋诗浮玉山矐两目荆溪桥断百渎吾家长水口夏至不没狗村农鸣钲踏水车有如赴壑之修蛇靑天无云赤日午相与结队捞鱼鰕忽焉长水涸水车无声泥上阁东皐种禾禾渐焦南山种豆枯豆苗紫茄黄瓜半灰朽安得旧井寒泉浇朝来约童子越阡度陌汲湖水昨行五里今十里斯时老夫出亦愁入亦愁躁类楚沐猴喘似吴耕牛旣不能喝三江五湖倏倒流又不能使龙跳蛟舞拔老湫升斗之水何从求戴生前一言家有泉两罋须㬰担仆来打门遽相送乐莫乐且先尝何减三危之露九醖浆竹火炉氷瓷盌鹰觜长雀舌短饮罢北牎眠月轮又新满仰面问金波那不丽天毕雨滂沱何辜今之人忍令秃发女妭市也来㜑娑寄郑秀才郑生五亭住四面白苹香竹树旱无恙湖田低不妨圗书宜后定天气欲新凉近得苕溪集期君读草堂更舞蛟石爲蛇蟠石纪之以诗府治东徐少卿祠有苔石奇古土人目曰舞蛟传是花石纲所遗然至元嘉禾志明柳琰邹衡赵瀛三志均不载未析所从来按元慈谿黄玠弁山小隐吟録有爲濮乐闲司令作蛇蟠石歌乐闲家濮院意明初产入官后好事者移置此地尔妄拟李白更九子山例书之禾録石以舞蛟名未若蛇蟠古试诵弁山吟圗经犹可补吴甥用指头作画花竹翎毛草虫山水毕肖异而赋长歌轩皇曽列素女图虞帝欲观古人像禹铸神姦贡牧金康模酗酒丰侯相周官设色之工五画绘由来有专尚彼时蒙恬笔未制安得中山管城様不知渲染用何物藻火山龙授师匠指头作画旧谱希巧者未述知者刱吾家贤甥罢官久玉桂国中少倚仗林泉髙致颇轶伦往往得钱埽屏幛入春放熘始归来啜粟承欢北堂养田园松菊纵荒芜且免折腰走俗状萧晨访我梅㑹里小艇恰乗新水涨开颜并对竹垞竹一技尤精难比伉先施淡墨后浓墨食指兼需巨擘将有时爪痕抽药苗有时指节成花当雪禽不数唐希雅风蝶何殊秦友谅少焉涤砚写山水茅屋苔矶雅淸旷斯须涌出八九峰瀑布飞流树穿浪钉头鼠尾信手皴程奕屠希见惆怅漆园以指喻非指天地一指巧相况觏尔新圗扪指成使我衰年一神王移家思避消夏湾岁旱湖田定无恙角里棃容客至尝毛公坛许人扶上橙黄橘録及是时十幅蒲帆趋所向甥能从我赋近游共醉山家隔年酿南垞晩步同王生荷风刚罢浴兰畹巳新凉髙树下归鸟小牎明夕阳蛇牀秋草徧鱼尾暮霞长老圃论生计才收一稜姜过李上舍村居偕行十亩桑外并坐千年树根猗玕子无恶客武夷君有曽孙五毒篇效曹通政用其首句南虫毒头北虫尾以类名䖵緫爲虫五者潜行疾如鬼谁与点笔绘作圗一一狞劣殊形模五月五日张戸枢呜唿之虫螫人遇所触谋及乃心祸斯酷丗间无如倮虫毒送筳占杨叟还庐江桐帽椶鞵氷雪容山茨归卧枣香浓琼茅欲就灵氛卜知近浮槎第几峰雨集平山送查编修蔡舍人方上舍唐明府入都二十韵金飇敛行潦绛叶鸣凛秋晓雨原上来枯桑落荒沟筠车北冈路径尽知所投平山表遗迹经始欧九修手移新堂柳绠汲洌井流至今䦨槛曲诗版存王刘吾来堂未建再至乃登楼未知百年内绀塔能复不一萧二卞子载酒罗庶羞征鸿适来賔鸣鹿迭相求翩翩羣雅才簦笠偕燕游江光涌平楚草色连遥洲淮南十一郡千里极望收同人齐所愿于野获良谋查蔡金闺彦方唐才士尤将从畿南驿直抵山后州岂曰无裳衣客子在道周感彼蟋蟀唱役车何时休燕南赵北际愼勿久滞留且复饮沉顿率意成狂讴纪梦作北山叟卜南山宅言归北山人不识山家黒犬两耳黄独木桥边吠行客柴门之下水淙淙枳篱以外花茸茸偶然鞭犬失靑竹化作羊须一白龙送程秀才还宣城花飞春水都官句山抹微云女壻诗送子羊头车一两满林柿叶正红时岁暮送张生还吴四野同云淰淰寒只应小住共春盘怀归潘岳眞多事遗挂重思面壁看着雍困敦五言赋鸭馄饨禾俗养鸭儿乐府歌阿子一雄挟五雌累百唼长水方春鷇将岀生意不可止要术啄菢宜帀月雏定起浅夫计欲速火攻迭运徙半体形已呈忽焉混沌死他邦尽弃掷吾党独见喜铏童屑椒桂灶妾洗毛髓色淆黄白斑候敛浆汁滓鸭签哂东京鸭㔅屏南史旣免治刀砧兼弗齼牙齿以之号馄饨莫审所自始得非饮食人桐江方万里记取秀州门竹杖扶入市至今七十坊馔法传伍氏物微爱憎殊留賔姑舍是二子下箸贪谓足胜羊豕作诗赏逸味虚谷同一揆不知天地间何者眞好美试问㕑烟生曽否动食指送李上舍之济南谒新城王尚书海右惟济南具饶山水趣侧坎趵突泉单椒华不注汇爲莲子湖七桥从坦步尚书宅新城道重东山傅丝竹匪所耽骚雅乃先务林端有啸台池北但书库着録几千人片言等坟素李生辞菰芦髙山动遐慕譬诸骥騄姿孙阳宜一顾莫因签程迂直趋九河渡送行吟短章心飞蚕尾树九日篱菊未放桂有余花里中诸子过出金华酒小饮分韵得小字丛桂落余花双缾出淸醥我客不速来毋论户大小冷笑登髙人牵拂风林杪潘检讨以方竹杖见赠赋谢天台方竹杖絶胜万年藤九节仙人斸兼程衲子能免寻篮轝坐且喜石桥登准拟池南岸晨朝相菊塍德藏寺咏古迹五首双塔寺门双塔并夕照挂林西影落东湖曲参差终不齐梓径入寺一径分文梓昔无数想见独吟人赤脚踏红雨浦花堂百里鲁公浦风荷岸岸香金沙谁布地传是道宣房松风台松树已无榦松风旧有台华亭初不逺定有鹤飞来山月池海山一片月终古照池水当年人定钟声闻十八里天游观歌寄赠崇安王明府昔我登武胜絶天游观诸峰罗舄下一亭表天半水纹断续流石骨阴阳判药罏茗盌不外求谷鸟林猨迭相唤老夫髙寻豁两眸坐久嬾下崎岖丘夕阳满树岚翠浮白云忽起山之幽须臾逢逢涨巖壑仰视昴车井钺参旗收怳如置我不系之虚舟蓬莱方丈海外州天鸡乍唱旭日旦依旧列岫仍环周囬思此地神物怪疑讵可测愿爲道士骖驾白鹿骑靑牛年今八十行叹复坐愁安得九节竹杖扶我重上仙掌之峰头闲吹铁篴弄明月干鱼麤饭长勾留郃阳王子今为宰诗思潘江文陆海仙才自合治仙山一鹤一琴恒并载櫂歌九曲和元音逸韵淸锵音欸乃书院琳官次第新陈丹暗粉更番改昼帘暇日考圗经祠禄题名旧章在骚人初度先春期玉梅早发珊瑚枝邑人跻堂齐介睂颂侯戬谷无不宜三浆十酒斟满巵亦有鼓板兼歌师当筵漫奏賔云曲明府自有白雪阳春辞查二编修弟煎钖爲洗头盆注水扶寸江行恒自随乃以脱赠赋五言诗纪事查仲华山顶曽窥玉女牎洗头无俗具注水爱深缸巧匠工煎钖骚人利涉江尘容许三沐赠我载归艭题盛叟生圹宜山居士抱诗癖老傍南湖度幽宅莫嫌丙舍少儿孙且免他时卖松柏题张平山水墨明妃出塞圗画师徧写春风面杀粉研朱緫未娴似此澹描翻絶丗按图谁复诋平山曝书亭集卷第二十二曝书亭集曝书亭集卷第二十三曝书亭集卷第二十三秀水朱彞尊钖鬯古今诗屠维赤奋若寄查山张上舍二首昔访查山麓梅花香满头筠车三日坐日日醉层楼八载负前诺今年春可游老夫无那嬾风雨返孤舟传说幽栖好经营与旧殊立碑先墓侧注水小山嵎路近通香海帆轻截太湖不知熨斗柄更插几千株送施生重游武三首止止菴深旧下帷焙茶擣纸逺如期春山一路无啼鸟涧水声中到武度岭虹桥架壑舟无妨仙侣暇重游修琴载酒途非逺谁道山中不可留隐屏峰后石苍黔百丈传闻挂水帘好事畊渔曽不到图经借尔后游添雨晓雨仍鸣瓦春阴未浴蚕乍看抽菜甲翻觉敛花莟穷鸟窥檐入枯鱼得米泔仳离愁雁戸泥滑市西南即事二首入春菽麦未熟饥民载涂告于太守谂诸比邻各率私钱爲粥以食饿者日万余人俄而谤书满纸无由自白乃有落瓜里民就食经月以农务告归持瓣香踵门称谢纪之以诗恻隐人心共何期物论殊螳蜋齐挟斧薏苡乃成珠捷捷谋宵雅申申詈左徒角张逢五六作事哂今吾世事翻成覆人言伪乱眞不圗落瓜里乃有翳桑人布谷迎新雨收蚕及暮春要知升斗水也足润赪鳞野老学易村夫子劳劳方寸心卜钱求汉铸新得火珠林柬友人吾圗吾书筦钥则无与子忘形点勘墨朱期我故人无失其故干糇以愆将子无怒勿躬勿亲聆我诋諆人或迋汝胡诅我爲子毋居居子毋究究虽有新知人惟求奋三月十日诏下靑宫再建喜而赋诗震惊由地奋巽命自天申复覩重光日毋烦四老人堂悬银牓旧笥出纻衣新媿逺靑云路难扬蹈舞尘四月八日效长庆体今年孟夏行冬令夜尚南风晓北风露顶剧怜黄面佛披裘仍作鹿皮翁榆钱栁絮愁飘损且喜余花婪尾红题曹通政思仲轩诗卷芜城鲍眀逺古调李骞期眷念同怀子因题思仲诗春塘宜入梦柔木易生枝更放过墙竹浓阴使院垂爲殷秀才题梅孝廉春雨幽居圗飞梁苔滑滑平楚风修修如何仙源水不有桃花流题程上舍寒梅霁雪圗自写苔枝竹外雪晴半树梅花此地不携小酌明朝风起如何眞州客舍对雨夏日北风起殷雷闻再三黒云奔万马俄顷徧天南骤雨散银竹乖龙囬碧潭何来双白鸟犹自舞毵毵魏谕德调鹤圗蔚州才子嗣清尘藻鉴持衡识曲眞画里归装无长物一双舞鹤比长人项叟小像花开一百五日月眀二十四桥君家大好山水偏爱蒲团寂寥五月晦曹通政招同李大理李都运纳凉天池水榭即席送大理还苏州天池南有楼天池北有楼纳言北楼下招我池上游轩牎拓四面地洁无瘢疣解衣挂短桁舍坐临清流緑杨万千丝花鸭六七头徐闻水车响少待鱼収须㬰二李至各各情绸缪小胥揺大扇四座风修修兰肴屏肥腻苦露获所求古来避暑饮岂必量觥筹东园久不雨老树焦烟浮靑虫髙下堕吐丝若缀旒斯时墨云升或跃在渊虬因之鸣垤鹳且免喘吴牛有渰虽不作气已如凉秋大理起避席叠櫂还武丘主人不忍别小舫尾中洲峭帆十八幅破浪同飞鳅榜人有常程歧路难久留分手文山祠日暝囬孤舟守风瓜步示沈秀才二首连樯水沉铁鹿四面风吹石尤东泽曽留绮语请看月上瓜洲朝霞欲雨不雨归路愁水愁风长江广轮寻尺此事何关钓翁丹阳道中丹阳三里城两桨一舟行鸡犬家家静菰蒲岸岸生过桥斜照敛出郭小车鸣不比瓜洲渡波潮信宿惊蛓化益作将军百虫各率职周官去䵷黾庶蛊攻必力苟或害田功恶其伤稼穑食苗心曰螟食苗叶曰食苗根曰蟊食苗节曰蠈秉卑炎火焚田祖首罚殛嗟蛓本末微坏戸易潜匿花儿匠太慵埽除失记忆主人五亩园曝书亭在北树之桃李梅三面少柴棘履道坦且幽穿径曲而仄薫风来自南緑阴净如拭睍睆黄鸟音翻翠禽翼藻景爱静观悠然意独得不意蛰者苏鬭生累千皕缥碧黄朱斑文采假縁饰依倚族类繁党附蛅蟴䘃诵诗三百人其名或未识上树少却行縁裳无惧色一毛散空际中者立受厄小儿女至顽敢怒不敢即传闻官虾蟇嘘气出胸臆之虫在林梢蠢动自顚踣又闻小花鹰飞掠来海国惯伺之虫尝不避弋人弋二者均莫致俾尔横暴极桑柘以飤蚕村姑有定则赋芧自狙公朝暮禀部勒岂若是物贪叶叶乃尽蚀有若人秃鬝又如鸟希革歧枝结棼丝遗矢类深墨大哉造化工生物固不测巨或肆饕餮小亦具凶德荀卿原性恶斯言信刚直岁序迭环周时运互通塞商飇一以凉流毒自然息赠吴下张生一道莲泾直到门粥鱼茶版共晨昬郎官石柱书无敌甘白先生里尚存五载匡庐曽结社全家昙壤近成村看君用笔形交让足比西京缪篆痕檇李佳果先秋熟来禽也不如瑶光珠斗散青简素王书瘦地翻宜嫁柔条亦易舒最防黄雾塞务使緑隂疎暑暍浆偏润风吹粉未除丰肌须小摘纎核乃中虚销夏吾郷好分甘佛寺初曽留西子掐当食转怜渠查编修弟家上舍书来许以七夕见过愆期不至漫赋星期逾七夕露坐判三更河汉夜无影梧桐秋有声愁嫌桦烛短凉觉苎衣轻可是乌巾酒连船载不成蟋蟀二首暑退阴虫健无端处处吟起看河射角坐久院横参易入羇人耳潜惊嬾妇心物微甘在野何用苦追寻已被村童拾宁容古础藏呈能矜小勇作气恃方刚寸草心挑战千钱注看塲冷盆宫様巧制器自宣皇送徐甥之豫章三首涪翁诗派授诸甥中有师川调更淸我亦南州矜宅相雁池赋雪早知名绣鸭滩头水满矶豫章西去一帆飞心伤慈母停鍼线临发谁缝九月衣南浦停舟雾雨迷登临两度倦留题风流输尔秋屏阁帘幙看山尽卷西社日送燕和查编修好去炎州燕髙秋别翠櫺旧巢非不恋社鼓最愁听寄讯谁书札翻飞几驿亭自今诸怯薛恣放海东青村夜山昬月未眀木落霜初降何处夜归人一犬吠深巷顾孝廉过访村居即席怀汪郭二征士二首鑑曲归狂客髙阳命酒徒披緜黄雀腻入手紫螯麁道逺资双屐宵长判百觚新诗喜同调端可傲江河歙郡汪文学江都郭秀才圭璋宜特达时命乃邅迥丧子怜东野留賔少上台合并愁未得与子且衔杯曝书亭集卷第二十三曝书亭集曝书亭集卷第二十四曝书亭集卷第二十四秀水朱彞尊钖鬯词江湖载酒集霜天晓角靑桐垂乳容易凝珠露一缕金风飘落添㡬点豆花雨帘戸翦灯语草虫飞不去坐爱水亭香气是藕叶最多处髙阳台吴江叶元礼少日过流虹桥有女子在楼上见而慕之竟至病死气方絶适元礼复过其门女之母以女临终之言告叶叶入哭女目始暝友人爲作传余记以词桥影流虹湖光映雪翠帘不卷春深一寸横波断肠人在楼阴游丝不系羊车住倩何人传语靑禽最难禁倚徧雕䦨梦徧罗衾重来巳是朝云散怅明珠佩冷紫玉烟沈前度桃花依然开满江浔钟情怕到相思路盼长隄草尽红心动愁吟碧落黄泉两处谁寻柳梢靑障羞罗扇花时犹记者边曽见曲录䦨干玲珑牎戸也都寻徧两峰依旧靑靑但不比睂梢平逺第一难忘重来崔护去年人面原作沈进十二重楼是谁珠箔双掩银钩桃叶春潮杨花暮雨一段闲愁飞来沙际轻鸥芳草外春风旧游团扇歌残罗衣试罢人上兰舟淸平乐秋林风绛钟乳霜初降应有愁猿来听讲吠犬寥寥深巷明星无数茅檐披衣转觉寒添不是山中无酒何妨一醉陶潜忆王孙黄芦红蓼白苹洲一水东西南北流旧日秋孃尚在不石桥头柳外斜阳花外楼又天边新月两头纤镜里晴山万点尖小櫂乌篷不用帘夜厌厌渐觉微风衣上添生查子双眉澹逺山一髻簮寒玉铅粉几曽施最好新妆束江月去茫茫不照春船宿空有酒如泉难听琵琶曲醉太平支郎眼黄何郎粉香尊前一曲回肠爱秦楼月凉公羊谷梁鄱昜括苍词人试数诸姜算尧章擅塲附原作秦楼月词姜启天下李一般柯叶分仙李分仙李东西南祖故家苗裔汉时有个延年李唐时有个龟年李龟年李雀九堂前岐王宅里女冠子莺篁软语小店槐阴无暑索寒浆一笑千金值双蛾半额长爱他黄竹子织就女儿箱那得银釭下卷衣裳望湘人爱兰风两岸梅月半墙浣纱溪上曽住步障教移烛花渐灺依约斜窥帘戸虎仆毫尖麋丸墨淡倩题诗句记恁时卓女含情比我相如词赋愁思孤帆朝暮奈双鱼消息未传幽素到香径重寻祗有碧桃千树晚緜扑柳晴丝卷燕尽自飞来飞去浑不见人面重门虚忆画中睂妩思越人小门关深径转昔年曽醉秦楼笑捻画裙靑案厎敎擡纤手藏钩临行指我相寻路镜湖一曲西去绕遍湖塘乌桕树知他门掩何处探春令萑苻夜火那年屋角伴人惊走对银湾脉含情久不道是相逢骤露华如雨凝髙柳滴单衣凉透到归来始悔轻分手巳许我携罗袖桂殿秋思往事渡江干青蛾低映越山看共眠一舸听秋雨小簟轻衾各自寒更漏子橛头船菱叶港十里冷枫门巷江八测柳千条赤䦨第四桥煮鲈香听鸭语莫恨舟师催去空翠淡夕阳孤飞帆度石湖采桑子何年越客千丝网网住西施看杀吴儿贮馆娃宫得几时离筵白纻歌才罢抛了西施逺去黄池冷笑夫夫眞箇痴满江红巨石孤根作弄出寒潮呜咽映焦山逺树蒜山晴雪水品中泠谁载取钟声两岸何曽歇试层层路转妙髙台帘齐揭哀笛响风鸣叶楼船静沙沉铁望扬州一片海云明灭浪里江豚空自舞天边塞鴈飞相接把题诗张祜问山僧犹能说又玉座苔衣拜遗像紫髥如乍想当日周郎陆弟一时声价乞食肯从张子布举杯但属甘兴霸看寻常谈笑敌曹刘分区夏南北限长江跨楼橹动降旗许叹六朝割据后来谁亚原庙尚存龙虎地春秋未辍鸡豚社剰山围衰草女墙空寒潮打风蝶令靑盖三杯酒黄旗一片帆空余神谶断碑鑱借问横江铁锁是谁监花雨髙台冷臙脂辱井缄夕阳留与蒋山衔犹恋风香阁畔旧松杉卖花声衰柳白门湾潮打城还小长干接大长干歌板酒旗零落尽剰有渔竿秋草六朝寒花雨空坛更无人处一凭䦨燕子斜阳来又去如此江山喝火令豆熏香匼㯽榔润小脣丫兰斜插晕妆新输与金钱多少看取浣纱人无意曽窥宋多愁易感甄画楼蛮蜡射南邻那不当牎那不卷帘频那不收灯时候月厎踏芳尘菩萨蛮佛桑花谢蕉心重墙阴浪蹙沙文拥何处采珠还素馨添两鬟生香藏肘后琐细兼红豆一唱摸鱼声都来月下听东坡引纤罗轻似葛遥山横似抺樽前祗见银河阔何人花厎活云鬟愁軃玉钗休拔更纤手檀槽拨月斜听到歌声滑六幺花十八六幺花十八酷相思社鼓神鸦天外树见渺沙江流去向晚来石尤君莫渡大姑也留人住小姑也留人住杜宇催归朝复暮转把归期误尽灯火孤篷愁几许风急也声声雨风定也声声雨好事近新月下瓜洲重露渐成涓滴船尾渔灯红逗映萧萧芦荻偶然鼓枻度金山夜久梵钟寂一缕潮痕催送报隔江风笛前题李符辟塞旧时湾留得橛头船小数徧生涯安稳只浮家去好鸳鸯湖水尽寛闲容我翠纶钓荡入菰芦不见有何人寻到洞仙歌澄湖淡月响渔榔无数一霎通波拨柔橹过垂虹亭畔语鸭桥边篱根绽点点牵牛花吐红楼思此际谢女檀郎几处残灯在牎户随分且攲眠枕上吴歌声未了梦轻重作也尽胜鞭丝乱山中听风铎郎当马头冲雾有有令樽前须记记取小名儿时来方见你年便周三五看秀靥依然媚是天生付与骚人苦吟不足添他憔悴南北相携万里且缓作五湖归计鎭日牋裁藤角洗砚收龙尾钞诗更㑹人意问伊故里可有个延年女弟南楼令春水到门长春芜绕径香好花枝未隔东墙来往花阴仙犬熟已无意吠刘郎旧事费回肠支机片石旁便金梭投也何妨暗悔当时眞箇错无一语但形相明月引小红楼上有红妆是萧娘是韦娘闻说他家惯自画睂长扇又逺遮帘又下暗尘起紫骝嘶向夕阳夕阳夕阳断人肠柳半塘花半墙数也数也数不尽塘上鸳鸯偏我相思人到独眠牀若遣个人偷嫁我拚两浆打春潮送故郷蝶恋花碧浪湖寛天水接郭外晴岚佛髻三云叠才见黄花开稳贴一船也有悠扬蝶何处飞来江上楫妹是桃根姊定名桃叶赋就闲情添口业砑罗却羡湘裙褶玉楼春旧游听说临卭路垆畔烧春夸卓女不同新寡更风流断续巫山朝暮雨遥峰眉様应如故只有琴心难寄与从前翻恨是相逢刚道胜常看又去殢人娇絶小脣朱无多眉翠算舞腰楚宫有几犀心一线柳条通体比燕燕虫虫也还纤媚易露帘前最宜怀里借片石迷藏花厎一分难减千丝得系待社日归来与伊相对似孃儿镜约緫难谐十年事雨絶云乖苎萝未嫁西施日兰桡曾并画楼曽共香径曽偕明白逗春怀纤纤步引上重阶小屏风对鸳鸯浴无言半晌替他整髻翻熘金钗玉抱肚桥头官渡沙头烟树放归船碧浪湖中短篷同听疎雨恨参差朔鴈何苦又惨澹江天叫秋暮城隅渐近隐隐梵鼓临当去重分付少别经年相逢地单衫伫立知谁画睂妩好春儿过了都无绪好梦儿作成都无据限仙源百尺红墙翠禽小小不度断魂难诉从今忆旧事凄凉尚堪赋但只怕你朱颜在也非故水又遥山又阻便成都染就牋十様也写不尽相思苦梅花引小溪澄小桥横小小坟前松柏声碧云停碧云停凝想往时香车油壁轻溪流飞徧红襟鸟桥头生徧红心草雨初晴雨初晴寒食落花靑騘不忍行沙塞子白头无赖到西泠浮小艇爱问南屏依旧是风荷十里浴鸟沙汀酒徒一半已凋零重过处酒幔犹靑有多少酒罏旧事诉与谁听惜分钗云鬟腻眉峰细小脣秀靥天然媚比红儿更风姿一捻何人得似腰支师师李波妹桃根姊横波微露千金意玉交巵乍同持漏鼓无声未是归时迟迟百字令柁楼侵晓望樟亭木末雾收川净谁把钱塘犀弩射冲落惊涛千顷霸业孙郎髙风严子毕竟论谁胜西台寂寞更何人埽巖磴最爱踯躅花繁画睂啼处髙下穿红影十载重来头已白愁对淸江如镜沙际鸬鹚门前乌桕引我移家兴罛师渔父结邻尽许相并秋霁七里滩光见拥树归云石壁衔照渔火犹存羊裘未敝只合此中垂钓客星曽老算来无过烟波好况有个偕隐市门仙女定姢妙当此更想去国叅军白杨悲风应化朱鸟翠微深鸬鹚飞处半林茅屋掩秋草历历柁楼人影小水逺山逺君看满眼江山几人流涕把莓苔埽祝英台近女墙低官柳暮俯首眺齐鲁冷缀苔钱断碣眠方础最怜酒酽花浓好春闲度更谁解金鱼换取启尘戸遥见十里帆樯催人动津鼓翠杓多情容我醉方去待他明月髙时临风歌处也未许此翁千古百字令崇墉积翠望关门一线似悬檐熘瘦马登登愁径滑何况新霜时候画鼓无声朱旗卷尽惟剰萧萧柳薄寒渐甚征袍明日添又谁放十万黄巾丸泥不闭直入车箱口十二园陵风雨暗响徧哀鸿离兽旧事惊心长涂望眼寂寞闲亭堠当年锁钥董龙眞是鸡狗又平林缥缈望江南春色依依堪恋二水三山愁未了犹有参差宫殿十四楼空斜阳细柳系马谁家院伤心王谢旧来惟剰双燕最忆一曲秦淮浮桥断板卷飞花如霰目极寒云千万里吹起惊沙人面记取扁舟挂帆归去料得长相见新愁几许六朝芳草吟徧菩萨蛮夕阳一半樽前落月明又上䦨干角边马尽归心郷思深不深小楼家万里也有愁人倚望断尺书传雁飞秋满天柳梢靑金凤城偏沙攅细草柳擘晴緜九十春来连宵鴈厎㡬日花前禁他塞北风烟虚想像湖南扣舷梦里频归愁边易醉不似当年多丽满长亭落叶西风残日绾靑丝劝斟别酒一杯知共何夕且踟蹰路岐执手莫愁他急管横笛五斗犹分双凫自在此行千里更须努力到㕔事药囊丹灶淸昼甚闲适争夸道参军未老幕府长揖有髙捧金人露掌削成玉女峰色好淸秋乐游原上逺胜沙南战云黒北斗秦城西京汉苑登楼王粲几殊昔灞桥外也应寻徧风雪定相忆看来岁芳树陇头寄我消息上行杯朝雨渭城歌罢柳烟深杏花开乍细草无边靑满野又早夕阳西下南浦送君斟玉斝驻马珍重意莫辞把淸平乐客何爲者日日风尘惹燕子春来秋又社万事不如归也家书字字行行秋深只道还郷不信行人更逺黄沙白草茫茫采桑子去年一丈天山雪冻鹊枝头畅好春游到得春来祗是愁炎风匹马黄尘里又盼淸秋凉月南楼到得秋来緫是愁消息千里重关凭谁踏徧雁衔芦处乱水滹沱层霄冰雪鸟道连勾注画角吹愁黄沙拂面犹有行人来去问长涂斜阳痩马又穿入离亭树猨臂将军鸦儿节度说尽英雄难据窃国眞王论功醉尉丗事都如许有限春衣无多山店酹酒徒成虚语垂杨老东风不管雨丝烟絮满庭芳独眼龙飞鸦儿军至百战眞是英雄沙陀去后席卷定河东多少义儿子将千人敌一一论功争夸道生来亚子信不媿而翁前驱嚢矢日三垂冈上置酒临风叹緑衣天下回首成空冷落珠襦散尽残碑断不辨鱼虫西林外哀湍斜照法鼓影堂中同作曹溶殿宿莓苔冈平赑屃虚寝遥控帘钩义儿成队左右列松楸谁放沙陀雁影盘仙李飞入并州收京阙赤心家丗长拱𬗋宸楼英雄夸亚子提刀百战囊矢前驺渐司香遗庙薶玉荒丘事去棠棃漫落滹沱化泪点长流金凫出伶官天下麦饭一时休花发沁园春蜡屐山遥浮觞溪逺爱他三径幽独斜阳满地苔色侵阶人影一庭空緑名花杜曲开未了秋林书屋最好是竹里行厨敎添沙际棊局近识风流地主把葡萄深杯百罚金谷接䍦倒矣绛炬烧残仰见月华如烛髙城漏促还问取胜游须续休嘲我马上乗船玉鞭归也相逐夏初临贺六浑来主三军队壶关王气曽分人说当年离宫筑向云根烧烟一片氤氲想香姜古瓦犹存琵琶何处听残勅勒销尽英魂霜鹰自去靑雀空飞画楼十二冰井无痕春风袅娜依然芳草罗裙驱马斜阳到鸣钟佛火黄昏伴残僧千山万山凉月松门昼夜乐花䰅未受金铃护被游蜂衔将去纵输蜜勺浓甜也尽不辛不苦自是嫌他无味误翠涛开瓮头香聚才得近侬脣把春情黏住冰絃打就繁丝缕爱泠泠风前语同心烛下贪欢惜别泪珠难数砑就红牋私印少拨虫鱼小名添注积多少相思一丸书寄与燕山亭钟鼓新晴立马斜阳满树臙脂透深映短墙曲护危䦨更缀数行风柳燕外游丝惹多少粉香红熘依旧正一笑花前去年时候况值寒食佳辰问挑菜何人鬭鸡曽否春衫试罢玉笛吹残须尽百壶淸酒刚得黄昏又疎影月明如昼搔首想来岁故园渡口太常引三眞六草写朝云几股玉钗分髣髴卫夫人问何似当年右军郁金堂上靑绫帐外小字讶初闻门掩谢池春定书遍双鬟练裙兰陵王马蹄捷遥望参差雉堞斜阳外芳草断垣朱邸犹存旧城阙平台歌吹絶禁得黄鹂调舌妆楼畔烟柳数株时见柔条路人拆闲寻老翁说记带指黄河圭翦桐叶霓旌千骑春山列任桂树招隐鴈池斟酒回眸琴瑟看尽灭问谁是豪杰明月最悽切听短笛飘零哀角呜咽葳𬎼不闭牎纱裂有药鼎霜碓画廊尘屧罘罳深锁兔苑冷一片雪河传南陌归客𬗋骝骄水驿山椒路遥落花如雨烟外飘河桥折残杨柳条别酒西堂官烛短红玉盌醉也休辞满漏声催且徘徊一杯劝君更一杯风蝶令南浦山无数东城月乍悬离堂筝语烛花偏愁杀斜飞金雁十三絃漳水流残雪丛台散晓烟酒家疎雨杏花天系马红楼深处阿谁边蝶恋花十里浮岚山近逺小雨初收最喜春沙软又是天涯芳草徧年年汾水看归鴈系马靑松犹在眼胜地重来暗记韶华变依旧纷纷凉月满照人独上溪桥畔钗头凤红亭右淸溪口门前緫是春杨柳当垆语遮人住玉鞭堕也酒钱抛与数数数横波熘深杯又意中盟誓卿知否同心苣相思树双飞蝴蝶鎭长一处许许许画堂春东城朝日乱啼鸦雨晴芳草天涯轻尘初碾一痕沙何处香车春水靑罗带缓春山碧玉篸斜春风依旧小桃花花外谁家桃源忆故人髙楼百尺谁家院静鎻葳𬎼春晚可惜鰕䰅帘卷只是无人盼登楼搔首斜阳满风起落花如霰可惜鹅儿酒煖只是无人劝太常引美人曽寄翠琅玕无计报靑鸾日暮碧云寒却似隔千山万山㡬回明月一声玉笛消息陇头难小凤绾双鬟又何处春风画栏步蟾宫疎帘日影才铺地却早被金铃唤起朝云一片出巫山盼不到黄牛崃里仙源乍入重门闭任闲杀桃花春水刘郎去了阮郎归算只有相如伴你靑门引赋别江淹多情杜牧朝来逺送一杯千里广武城边鴈门关外行徧板桥沙市且与同今夕玉山頽罗裙重倚月斜筝柱泪消蜡照风鸣牎纸盼取桑干河水怅不断柔情潆回难似巫崃云归章台柳暗应记曽分瓜字纵有相思句怕飞来塞鸿迢递自今嬴得春游诗卷频题黄四一斛珠肌香冰雪生成命薄愁重叠近人三五圎时月弱似春緜莹比玉盘洁温柔休把红绫涅翻来覆去转心热多少垂涎恁时节风韵他年留待夜深说苏幕遮朔云垂霜鴈过上苑秋深一带寒烟鎻数尽归期犹未果无事长安空把征衫涴折黄花倾白堕又是骊歌送客旗亭左我泪别君君别我莫洒临岐留作相思可南楼令瓦市塞云凉封书逺寄将小楼前一树垂杨缥缈试听楼上曲催短拍玉娥郎双袖越罗香人同锦瑟长爱秋花惯插钗梁行四曲中人定识只莫问谢三娘醉春风文采机云后当代论耆旧横汾千里自西来骤骤骤把袂中秋衔杯几日送归重九素业淸江口丙舍今存否莼鲈忽动故园情又又又痩马秋尘乱山落日板桥疎柳最髙楼登珠阁落日在檐楹钟鼓报新晴玉騘嘶罢飞尘起皁鵰没处冷云平且销忧千里目异郷情望不尽军都关一面流不尽桑干河一线南北路短长亭寒沙莫辨芦花白秋霜未脆柳条靑步踟蹰松阴转月华生金明池西苑妆楼南城猎骑几处笳吹芦叶孤鸟外生烟夕照对千里万里积雪更谁来击筑髙阳但满眼花豹明驼相接剰野火楼桑秋尘石鼓陌上行人空说战鬭渔阳何曽歇笑古往今来浪传豪杰緑头鸭悲吟乍了白翎雀醉歌还阕数燕云十六神州有多少园陵頽垣断碣正石马嘶残金仙泪尽古水荒沟寒月飞雪满羣山椎髻鸿妻蓬头霸子故园消息谁传雪花如手同云万里几回搔首茫然黒貂裘敝矣况兼东郭先生履穿一点孤烛两行乡泪惟有影相怜岂不念飞帆归浙水叹旧游零落无异天边竹林长笛鸰原宿草又谁劝酒垆前薄游成久客惹霜鬓愁添去年更无人问长安市上空醉眠满江红芜没田园都不恋五湖鰕菜长只是箫吹市上劒歌天外千里曽经龙战地频年偶住鸡鸣埭正昭王台畔酒人稀逢君在穷巷隔无车盖当暑静弛巾带向招提偶坐尽还潇洒作赋最须怜赵壹鼓刀应许同朱亥问白头如雪几时归衔杯再凤凰台上忆吹箫宝镜尘昏綵云天远燕飞不到钗头怅花封锦诰书拆银钩多少吟牋笔阵铅华谢一夕都收伤心是啼蛄弔月长簟惊秋今休他生未卜问碧落茫茫何处堪留剰无情哀鴈偏度妆楼只有安仁能诔看遗挂那忍回眸持筹惯凝思五曹难算新愁鎭西雪晴鳷鹊正酸风交射河桥外鴈壶重泻沉吟者计邮签此去娘子关西春光满野琴堂到时元夜兰烛灺玉钩山翠绕昼帘静也料哦松合多亭榭堪游冶笑丞哉何负纸尾交箝龙蛇恣写须添墨池官舍意难忘金犊香车问秃襟小袖上苑谁家粉匀全露颈云腻细飘花柳阴重石桥斜春水浸芹芽想薄寒曽倾酮酪脸晕潮霞髙城容易天涯有氍毹毡帐自在藏他锦鞯驮叱拨红烛理琵琶须记取画蝉纱展挂玉鸦叉更敎添一羣蕃马细草平沙八归炉存炭兽香浮樽蚁天涯又记除日寻思四十明朝是转觉客怀难遣岁去堪惜旅馆乱山残雪夜幸款语相逢兹夕试屈指二十年来几度在乡国南粤东瓯西晋而今漂泊漫索长安杯炙何甥谢舅周郎陆弟旧事凄凉空忆且唿童秉烛好把新词共题壁笑诸兄兴还不浅烂醉狂歌看余鬓翻白红娘子桑落甘如蔗齐向樽中泻北斗春回西堂烛腻沉沉此夜唤薛家车子近前歌胜名倡謇姐才把乡愁缷又早春愁惹遶陌香尘横汾花月东风台榭莫匆匆上马且衔杯任钿车归也台城路层城已下葳𬎼锁华堂更浮春酌水浸银屏花移火树人花瑶天笙鹤微风绣幕看蛱蝶翻飞凤凰飘落八尺轻容美人无数卷珠箔铜盘翠烟笼雾有水葓掩映画䦨红药明月难留春宵易晓只合人生行乐筝琶间作任笑舞灯前緑牎齐拓问夜何其拚醉归似昨春从天上来好月初升见翠雾霏霏霜色稜稜博山香满不夜珠澄连夕有酒如渑况星桥开锁细翦就湘绮吴绫碧珑玲有氷荷卷叶马乳垂藤江郷故人堪忆叹雁后花前几度愁凝锦字应挑𬗋姑空卜归梦万里难凭想年来憔悴抛云髻緑发鬅鬙曲䦨凭向小牎深处一点篝灯南歌子酒酽金船劝衣香石叶熏犹恐未消魂唤伊歌一曲月中闻虞美人去年寒食横汾曲晓雨平芜緑今年寒食尚横汾又听饧箫吹入杏花村古今多少横汾客饮马台骀泽并州虽好不如归输与一双新燕旧巢飞曝书亭集卷第二十四曝书亭集曝书亭集卷第二十五曝书亭集卷第二十五秀水朱彞尊钖鬯词江湖载酒集木兰花慢今年风月好正雪霁凤城时把鱼钥都开钿车溢巷火树交枝参差閙蛾歌后听笛家齐和落梅词翠幌低悬红楼不闭葳𬎼蛾睂帘卷再休垂衆里被人窥乍含羞一晌眼波又掷鬟影相随腰肢风前转侧却凭肩回睇似沉思料是金钗熘也不知兜上鞵儿罥马索玉騘嘶须把靑丝罥他住燕歌易酒莫辞今夕离亭聚浮云一望緑波千里满目销魂江淹赋计落花时节黄陵楚竹湘烟响柔橹行旅罗施天末木瓜金筑且伴叅军作蛮语乱水孤舟逢人少惟有冷猨昏雨南寻李白问讯何如爲报频年相思苦道故人别来诗卷緫是人间断肠句沁园春游子何之迤逦雷塘二十四桥正梅花如雪烟笼寒水垂杨拂地雨涨春条江左文章竹西歌吹丽句争传胜六朝褰帘处报玉騘到也红袖齐招当年瓜步停桡有桃叶桃根送晚潮怅荆云隔浦难邀梦雨秦楼按曲曽听吹箫旧事堪寻长牋得寄便欲从君访翠翘沉吟久怕重来不见见又魂消宣淸别酒初酲晓月犹悬天街冬冬画鼓满汀洲柳恽白苹洒船牎孙楚零雨昌邑城边宫亭湖畔南州乐土且携将法曹诗风流香令同赋记九叠芙蓉五峰瀑布当年曽望处想㕔事花阴疎帘乍卷向画中看小米云山无数载鸣琴临流唤渡任优闲寄情毫素长安布衣判留滞经春盼仙凫一双飞度卖花声背郭鹊山村客舍云根落花时节正销魂又是东风吹雨过灯火黄昏独自引淸樽郷思谁论声声滴滴夜深闻梦到江南烟水阔小艇柴门菩萨蛮夕阴秋逺楼边笛笛边楼逺秋阴夕矶断緑杨垂垂杨緑断矶雾深疑细雨雨细疑深雾门掩乍黄昬昬黄乍掩门靑玉案淸秋满目临淄水一半是牛山泪此地从来多古意王侯无数残碑破冢禾黍西风里靑州从事须沉醉稷下雄谈且休矣回首吴关二千里分明记得先生弹铗也说归来是转应曲秋雨秋雨一半回风吹去晩凉依旧庭隅此夜愁人睡无无睡无睡红蜡也飘秋泪柳梢靑遵海南耶我行山路朝儛非耶遥望秦台东观出日即此山耶崖光一线云耶靑未了松耶柏耶独鸟来时连峰断处双髻人耶点绛脣开徧黄花年年九日他郷度䦨风长雨那有登髙处西北南东祗送归人去唿儿语暂同緑醑诵我悲秋句六幺令张南周北正金华归沐靑藜然徧诗胆如天谁得似五字长城堪羡海内觥觥雒中雅雅洵美升堂彦公非公是才华兄弟齐擅试拟天半朱霞云中白鹤未比文心逺自有寒山丛桂在那问仙源深浅乗月登楼闭关颂酒初度书皇览荆州相倚依然旧日王粲霜天晓角鞭影匆匆又铜城驿东过雨碧罗天净才八月响初鸿微风何寺钟夕曛岚翠重十里鱼山断处留一抺枣林红塞孤五更风一翦芦帘启挂壁灯飘红穗仰视昴车星琐碎穿曲巷嘶轻骑松门掩木鱼声草火湿秋萤尾爱㳙㳙响桥下流水莫辨断塔稜乱结啼鸦队月影潜消衣袂几处炊烟茅店起葭露白篱花翠日巳上最髙楼霞又散无边绮未输他斗帐人睡瑶花慢由拳城北童穉情亲记数陪帬屐兵戈转眼三十霜一水兼葭人隔沙隄尽改算往事都成陈迹剰白鸡梦后荒墩朱雀桥边斜日寸心忽忆离居荷千里题书似亲颜色齐纨皎洁诗句好髣髴玉溪风格一弹三叹胜鼓却朱絃瑶瑟但相逢苍雁赪鳞报我春鹒秋蟀采桑子梅谿乐府眞同调把袂偏迟曽寄相思载酒江湖杜牧之缁尘不到横塘路稳卧山茨醉咏新词春雨棃花燕子时眞珠帘离居消息沉双鲤料因是地阔天长难寄见说讼庭闲但逍遥文史小小谿亭移岸北摇白羽风莲秋水犹记听子规落月夜䦨同醉岭表十四年来伴参军蛮语也应憔悴不见玺书増老颖川循吏且饮修仁江上水莫便作匆匆归计差喜有西牎翦烛故园兄弟淸平乐京华嬾住又向雄州去匹马遥寻桃叶渡稳送轻帆柔橹朔云南雪冬春鴈书欲寄无因共惜行人路逺不知身是行人瑶台聚八仙苦忆丁香花发后潞水归计初谐秋帆一叶放熘直渡淸淮蟹舍莼郷能几日又谁知乐事全乖暗尘埋䌷儿卷幔燕也分钗堪怜此日骑省写哀思不住緫爲情差人巳骖鸾尚敎营奠营斋靑天碧海夜夜算明月何从更堕怀灯前泪滴秋风长簟暮雨空阶点绛脣花径登台旧时此地重阳䜩天涯相见最喜翁犹健望极疎林瑟瑟金风翦凭䦨徧夕阳一片送尽南飞雁百字令横街南巷记钿车小小翠帘徐揭緑酒分曹人散后心事低徊潜说莲子湖头枇杷花下绾就同心结明珠未斛朔风千里催别同是沦落天涯靑靑柳色争忍先攀折红浪香温围夜王堕我怀中明月暮雨空归秋河不动虬箭丁丁咽十年一梦鬓丝今巳如雪诉衷情记得钩帘深夜起小庭中人不语豆叶响秋虫月厎粉光融弓弓鎻莲双瓣红满衣风迈陂塘擅词塲飞扬跋扈前身可是靑兕风烟一壑家阳羡最好竹山郷里携砚几坐罨画溪阴袅袅珠藤翠人生快意但紫笋烹泉银筝侑酒此外緫闲事空中语想出空中姝丽圗来菱角双髻乐章琴趣三千调作者古今能几团扇厎也直得樽前记曲唿娘子旗亭药市听江北江南歌尘到处柳下井华水角招冷波濯城西路晓来燕子齐掠龙舟今寂寞卧柳断桥緫被藤缚山云漠漠渐作弄春阴如幄小雨浓烟披薄知他花外谁家尚依然亭阁佳约好春过却轻寒正怯肯把纱牎拓海棠开又落碧草溟蒙东风还作麴尘犹昨偏湿了秋千红索料是羞登墙角试吹动卖饧箫应窥着十拍子晓陌重逢嘶骑秋帆记送归船才到燕台寒食下恰值兰亭禊饮年和风淡泞天燕羽齐侵小院柳丝乍擘晴緜试傍玉河堤畔去定有红裙水上湔须携酒十千玉楼春虫虫本爱穿花径改席回廊翻道冷歌时小扇拍犹嫌醉里香肩凭未肯情知并坐无由并且喜眉梢逺相映待他月上烛斜时压住影儿应不省鹊桥仙吴歌白纻吴衫白纻只爱呉中梳裹十年四度到京华才一霎樽前同坐秋娘声价泰娘声价风韵当年须过迢迢明月碧罗天谁伴取张星一箇又横汾淸济十年旧事祗恨玉鞭归暮碧桃先自笑春风全不待社公新雨章台穉柳汉南移种怜取柔条最苦游丝无力强夭斜万一把飞花黏住步蟾宫越罗垂地湘裙匝浅露着鞵帮红狭寻常巳是不分明况一点纱笼残蜡玲珑骰子抛时霎遥劝酒觥船才压月髙先自下阶行又何处爲云巫崃前题沈岸登雪花未净侵阶滑奈小小鸦头罗韤恼人三五月朦胧数不定风鬟十八歌䦨才把觥筹撒听去也一声愁煞樽前相对且无言又那得相思书札河传岭外倾盖日招寻一别愁深至今木棉花厎榕树阴独吟江潭憔悴心忽漫相逢燕市酒嗟未久万里仍分手度吴关到闽山艰难知他别后颜南乡子拜客庭阴眼波容易逗人心纵得相逢无一语临去鬓滑落花黏不住一翦梅锦瑟新词凤阁成嬴得才名不减诗名风流异代许谁并是柳耆卿是史邦卿闲闷闲愁读罢生吾亦多情那得无情问何人解按银筝说与君听先与吾听水调歌头朔鴈度红岘秋树冷金台故人怜我久滞隔岁一书来枫橘山亭应满姜蔗湖田无恙别业古城隈范蠡祠东月恰照小门开八行发三过读转徘徊栖栖南北何事瘦马倦黄埃行处藤鞵竹伞坐处莼羮葛麫尽可共衔杯只此办归计岁暮草堂回又云幕近开府鄂渚旧名邦游人此去万里风动碧油幢上马能横大槊下马能书露布笔阵鼎应扛记室古来有意气尔无双潇潇雨听木叶泝空江平沙历历断鴈楚火照船牎赤壁山前故垒鹦鹉洲边秋色千古怒涛撞不浅南楼兴谁共倒深缸又吾最爱姜史君亦厌辛刘经过燕市多暇歌酒互相酬自向金门索米君亦牵丝作吏临别始添愁檀板按新曲此事尚能不雷封好项子国古陈留江南风景宛似烟月北扬州也有疎帘淸簟也许樽前家宴随意发淸讴三十六赪鲤莫忘寄轻邮百字令菰芦深处叹斯人枯藁岂非穷士賸有虚名身后策小技文章而已四十无闻一丘欲卧漂泊今如此田园何在白头乱发垂耳空自南走羊城西穷雁塞更东浮淄水一刺怀中磨灭尽回首风尘燕市草屩捞鰕短衣射虎足了平生事滔滔天下不知知已谁是又十年相别又相逢携手旗亭同入试话长安歌酒伴客久乡音翻涩正好归帆溪南如画红叶新霜湿衡门深闭三冬且学龙蛰犹剰百八株桑一千头橘酒债还堪给万里山川归腹笥不用巾箱收拾三影新词八叉丽句筝鴈参差立衍波题就白藤闲织书笈同作沈岸登征帆江北又江南一曲萸湾深入鴈齿红桥深栁巷听唱新词犹涩瓜步寒潮蒜山晚渡几点霜鸥溼重阳过了拂云石燕初蛰试问姹女罏头酒钱细数谁把金鱼给别后南溪溪畔路赋罢蛮牋争拾老圃观梅轻舟载鹤胜向花甎立十洲五岳画圗看满琼笈风中柳有竹千竿宁使食时无肉也不须更移珍木北垞也竹南垞也竹护吾庐㡬丛寒玉晩来月上对影描他横幅赋新词竹山竹屋郫筒一束笋鞵三伏竹夫人醉郷同宿长相思石桥西板桥西遥指平山日未西舟来莲叶西人东西水东西十里歌声起竹西西施更在西蝶恋花十里雷塘歌吹逺柳巷人家蘸水鹅黄浅游子春衣都未换钿车早巳东城徧妆冷罢遮蝉雀扇最恨微风不放珠帘卷斜露翠蛾刚半面心飞玉燕钗头颤同作沈岸登是处梅花香近逺点点苔枝漏泄春光浅叹息年华看又换踏歌声按扬州徧睡起云屏山六扇罗帐无人一任东风卷细马驮来桥满面凭䦨小语听犹颤思佳客杜牧秋霜染鬓多樽前无奈𬗋云何春风澹澹三城夜暮雨潇潇一曲歌眉解语眼横波更看柔弱舞双鞾黄姑悔不怜须女枉自含情盼隔河东风齐着力百雉城开双龙津合铁鎻浮梁千家断续三面水云郷系䌫沙边且住纤絺软五月犹凉休催去泠风阁上置酒何妨巨石拥中央舟一叶过时险甚瞿塘竹鸡啼罢飞雨暗丛篁处处水轮山碓炊烟动菰米偏香滩声急断矶靑树又挂残阳江城子城隅一径蹑层冥坐孤亭启疎櫺螺女江昏风急鲤鱼腥懊恼鹧鸪啼不住烟雨外茘支靑苍苔乍洗读遗铭问山灵㡬人经唤取深杯石上挹湘醽最好红山桥外月先爲我岀遥汀南乡子披雾晓同游竹杖篮舆各自由翠磴红亭三十里淹留行到松门路转幽僧饭雨初收风末钟声树杪楼多事山僧曽喝水桥头只少飞泉一道流点绛脣几日衔杯回眸咫尺榕城阻齐纨垂露不写离情苦南浦桥边緫是销魂树山无数涩滩柔橹惆怅归时路尉迟杯吴绫白偏爱缝双袖鸦翎黒多应北里新妆怕堕寻常标格微风帘额看露叶中庭尽秋色记鳞鳞月厎疎云曽照勾䦨吹笛一自细马䭾归剰罗帕当时别泪偷拭最恨初鸿衔芦塞上不递愁人消息枉飞度河桥山驿想柳外髙楼长如昔更何年并坐穿鍼六度凄凉今夕西谿子那日樽前同坐刚值上元灯火引杯深赌叶子抛骰子醉里交唿小字旧事暗沉吟到而今一翦梅子夜琴心调乍翻放诞文君多病文园柔肠系处酒杯浓骰子廵抛射覆更畨红蜡连烧花烬繁斜对双蛾暗蹴双鸳不应草草放他归去便如期来便空言百字令落梅歌断笑六街春静者番灯夕犹有蝉纱兰烛腻山水米家眞蹟乐府偷声故人相见凤纸题还湿深杯莫放回肠更话畴昔年少金鴈筝边铜驼巷口酒力轻寒敌醉倚红妆唿小字忘了天涯爲客折柳章台沉珠汉曲嬾问闲消息三分明月二分偏照头白击梧桐风雪寒如许偏洒就宣武门西归路况是残年也问何事几日留君不住离歌断续离亭长短目送离人此去瘦马河桥外想除夕守岁题诗何处江上梅花津头柳色一叶扁舟淮浦絶胜陶彭泽腰未折早返柴桑衡宇惆怅孤踪留滞竹垞归梦有小园独树待明年南湖秋月与子同赋秦楼月风萧萧夕阳古岸卢沟桥卢沟桥沙回小市柳折长条谁家红袖扬轻绡暮尘十里车遥遥车遥遥银灯翠被何处今宵百字令过江人物数君家伯氏辞华无敌比岁才名惊小谢听说尤工诗律二陆三张双丁两到声动长安陌新词赠我居然黄九秦七可叹岐路西东浮云零雨别思同萧瑟此日髙阳逢旧侣一半酒人非昔碣石离鸿香山落叶风雪重游历池塘梦里试寻髥也消息辊绣毬寒雀敛层檐正万里同云催暮去年曽记梅花溪上童孙喧笑纷纷团就玉狮盐虎回首乱山如许对孤烛异郷同住遥怜千里老妻无恙竹垞门掩多应压徧小园髙树解珮令十年磨劒五陵结客把平生涕泪都飘尽老去塡词一半是空中传恨㡬曽围燕钗蝉鬓不师秦七不师黄九倚新声玉田差近落拓江湖且分付歌筵红粉料封侯白头无分摸鱼子一身藏万人海里姓名慵注官簿秋深门巷堪罗雀只共酒徒爲伍君又去认百叠寒山似线郷关路冰霜最苦盼到得江南平波断岸犹及冷枫舞竹林伴依旧攀嵇交吕笛家琴调箫谱燕台纵有㝷春约忍负镜边睂妩君且住算我便归迟定不过䦨暑髙荷大芋待缚个茅亭能来夜话同听纸牎雨金缕曲一别三重九叹年来燕台寂寞酒人非旧遥望秦川边沙逺客泪徒盈襟袖想塞下秋来风候白草黄榆天无际问圗书何处消闲昼泉一勺秫千畞同心最苦离居久借云鸿题书万里往来亭堠悔不短衣从兄去猎马千羣关口便作使秦娥行酒酒后狂唿双耳热更弯弧射碎辕门柳穷塞主可能否同赋沈岸登朔鴈惊飞起忆前年酒垆击筑和歌燕市一自卢沟桥头别满眼斜阳流水怅去路云山无际强欲㝷君惟有梦奈梦魂不度三千里君忆我定相似虚惭踪迹天涯寄但逢迎五陵裘马有谁知已翻羡一官乗边障苦爱賔朋文史况芦酒郫筒堪醉燕颔书生还未老拚从军共作封侯计带围减且休矣又谁共金台醉记年时酒徒跋扈尽唿朱李上巳浮杯悤悤别云散风流天际报一一平安书寄邺下双丁齐入座有多才绣虎称前辈交唱和令公喜离羣最易添憔悴况而今相如赋贱鹔鹴都敝老去沉吟无长策仰屋着书而已但疑义须寻吾子秋锦堂前凋锦树问灌园何日归长水倚闾望几年矣又李良年尚忆靑门醉正秋千翠裙入望帝城桃李君向扬州吾湘汉身与沙鸥无际感此日琼枝先寄别后眠餐应似昔奈浮云聚散伤同辈缄未拆杂悲喜频年泪滴芳兰悴况天涯岁华易改锦鞯俱敝退谷僧坊留题处旧事凄凉何巳若天意定怜才子潘耒查容无恙在伴竹垞老去同烟水楚江柳又靑矣又满目悲秋赋怅征涂衣裘尽典酒钱难数赖有城西严太仆肯与荆髙爲伍拚痛饮忘形尔汝客罢长斋如泥惯更孟公投辖多豪举觞百罚气如虎天涯几得良宵聚忆连年东西吴越后先齐鲁主便不留賔也宿何况留賔不去任醉尉频诃归路我困欲眠公莫笑听街头遮莫冬冬鼓还坐起爲公舞又鴈塞分襟骤七年来关河迢递合幷难偶草草残春相逢乍通潞亭边携手恨不见李生良久待践深秋鸡黍约奈怱怱画鹢津门口万里别一杯酒丹砂此去邻勾漏泝蛮江人家两岸緑榕红豆才子从军繇来事况是黄金悬肘拥千骑弓刀前后听取连营长短笛谱武溪一曲南征又岭外岭柳州柳百字令杜陵老矣共丹靑曹霸白头漂泊花柳春残都未见厎事燕南栖託略彴长堤呕哑柔橹只忆江榔乐吾庐何处斜阳芳草村落况有蔗芋闲田竹梧旧径客至堪杯酌试画三楹茅屋矮随意图书帘幙崃石东西横山近逺密树遮云壑明年归去小楼添向墙角渡江云冬冬街鼓歇惊沙纷卷白日淡幽州望疎林郭外翦翦酸风觱栗响篱头三杯两琖旗亭酒怎把人留看一霎鞭丝茸帽驱马度卢沟离愁万重烟树千叠云山纵相思梦有寻不到淸江古渡黄鹤空楼趋庭正值椒花䜩醉春盘尽许风流能记忆买田阳羡人不应天长三山晓径七塔夜灯曽同闽峤游屐零雨断蓬别后迢迢梦魂隔西丘寺一片石爱緑树浓阴攲侧风林杪未敛斜阳犹照蝉翼六载一相逢杯酒才持那知是离席不见赤䦨桥下催人有兰鹢荆髙侣燕市北肯忘了江郷秋色红莲饭玉破鲈鱼须待归客点绛脣小院疎帘酒边最忆年时事箇人纤丽合唤轻轻字堕叶飘花再见浑无计兰灯翳那回微醉悔不香肩倚河满子羊侃姬名静婉谢娘婢唤芳姿最忆红牎来去惯涂妆绾髻多时帘厎频揺扇子掌中曽拓鞵儿万里犹传消息三年偶误归期碧玉无端偷嫁了空余方寸相思输与庐江小吏黄蜂粉蝶雄雌天仙子鸦翅双盘垂秀领翠罗衣薄风难定全身都被月华窥天上影波厎映却似晓妆前后镜十六字令䌓一树丁香花压䦨心怜惜不向鬓边看祝英台近楮先生刘白堕此外也无个减字偷声双调尽敎和嘱他小小虫虫轻轻燕燕都不许两眉春鎻且深坐假若闲却芳年行乐甚时可暗悔从前所好未曽果料难老眼钞书回肠度曲但余醖不妨留我临江仙倦柳愁荷陂十里一丝鴈络晴空酸鸡渐逼小亭中鱼云难掩月豆叶易吟风才子年来相忆数经秋离思安穷新词题就蜀牋红雪儿催未付先寄玉河东又问讯谪仙今好在年来酒债都消园花闲付僰童浇题诗过水寺种秫隔溪桥白发自怜归未得生涯老渐萧条尺书虚负故人招秋风茅屋破梧叶㡬囬飘又药甲齐开更敛柳緜欲起还沉一春闲望费愁吟酒旗风着力花事雨惊心巷窄猧儿不吠楼髙燕子难寻熏炉小篆叠重衾緑阴犹未满庭院已深深又苦忆苕华书屋别来几度相招冲泥江郭不辞遥尧峰春最好人日酒先挑想见靑鞵踏处梅花开徧烟条东风溪上雪初消落帆光福市吹笛虎山桥西地锦到此转愁君去且踟蹰岐路遥山一抹初鸿㡬点又疎疎秋雨鹳雀楼头凝竚定怀人题句他郷岁月故园灯火话两家儿女更漏子鹿谿南闽峤路记我旧曽游处滩黯淡石㠝岏两边都是山渡螺江寻小艇萴艻宜登絶顶长庆寺足栖迟须留噉茘支醉花间愁君去送君去君去西湖住小阁镜中悬是月初生处罗裙芳草渡一一鸣柔橹扶上七香车长定门前遇浣溪沙七泽三湘道路重纤腰来自楚王宫玉簮无力鬓云松妙舞定过张静婉小名未记陆龟蒙恼人临别始相逢暗香石䦨一半让酒人占取斜阳深院密叶层檐几日轻风胜刀翦静对芳阴百尺宛似泊南湖南岸只少却柔橹呕哑遥指点小桥畔相见意款款任一咏一觞少长交劝繁英落徧凉月纷纷夜零乱多少长安旅话算郷里同游应罕催漏鼓浮凿落醉还不管洞仙歌雪晴池舘怅离筵难又输与游人閙烟九忆横汾策马通潞挐舟都不似此度怱怱分手遥山何限隔行尽穷沙盼到靑靑武昌柳后夜苦怀人一纸相思报碣石轻鸿能否算耆旧襄阳未应稀知汉上题襟共谁樽酒减兰韩畕逝矣短布单衣逢弟子返照僧楼白发萧萧话旧游琴笺细谱流水髙山多乐府他日江关我亦塡词付汝弹金缕曲塞土臙脂紫女墙深榆飘似荚柳多于荠身作红襟双语燕飞入碧牎纱里看挂镜亲盘鸦髻象篾鰕䰅都不卷惹犀梳粉拂余香腻匀面了埽眉未玉娥遗曲康陵制换新声筝调银甲笙调银字蝴蝶团圞花厎住分薄西风惊起梦不到緑阴靑子白鴈横天来又去盼萧娘一纸书难寄五湖约十年事曝书亭集卷第二十五曝书亭集曝书亭集卷第二十六曝书亭集卷第二十六秀水朱彞尊钖鬯词江湖载酒集百字令歌风亭长剰三楹遗庙断垣摧栋芒砀云霾销巳尽惟见马头山拥逐鹿人亡斩蛇沟冷一片闲丘陇綵幡斜挂緑杨丝里飘动赢得割据羣雄六朝五季各自夸龙种魂魄千秋还此地人彘野鸡谁共社古枌榆村遥巫觋孰管神迎送行人凭弔看来终胜刘仲水龙吟当年博浪金椎惜乎不中秦皇帝咸阳大索下邳亡命全身非易纵汉当兴使韩成在肯臣刘季算论功三杰封留万戸都未是平生意遗庙彭城旧里有苍苔断碑横地千盘驿路满山枫叶一湾河水沧海人归圯桥石杳古墙空闭怅萧萧白发经过擥涕向斜阳里江南好江南好旧事试重论平厎画船桃叶渡小楼疎雨杏花村何处不消魂同作严绳孙江南好最好石头城细雨溼囬矶燕小暖风扶上纸鸢轻遮莫近淸明金缕曲谁在纱牎语是梁间双燕多愁惜春归去早有田田靑荷叶占断板桥西路听半部新添蛙鼓小白蔫红都不见但愔愔门巷吹香絮緑阴重已如许花源岂是重来误尚依然倚杏雕䦨笑桃朱戸隔院秋千看尽拆过了几番疎雨知永日簸钱何处午梦初回人定倦料无心肯到闲庭宇空搔首独延伫迈陂塘记分襟秋河射角相逢今已春序草芽香径看犹浅早有落梅无数桃叶渡指鴈齿桥西旧是中山墅留君且住唤红友传杯靑猨翦烛伴我夜深语劳生事白发萧闲未许软尘翻又催去钟山照眼靑靑在云壑笑人何苦携手步那得共春潮皖口扬舲度沉吟归路算二顷湖田一丝钓艇肯负緑蓑雨又对层檐沉沉春酌惊心屡换时序浮萍踪迹如相避飞梦天涯难数芳草渡寻不到断桥曲港龙山墅白门此住望塔火林梢江楼鴈厎莫共小牎语新词好沈鲍同时矜许朗吟且漫携去别裁懊恼回肠曲转觉良工心苦邀笛步试唤取双鬟绰板樽前度迢迢紫路计秋水鲈香归期未晚同听豆花雨又更无须调铅吮粉神针绣出天巧江村自是科头惯不用雨巾风帽木叶少向独树疎阴添个渔童小三髙絶倒笑浅菊莎边闲鸥矶畔千载有同调蓬门在深径客来频埽东篱颇厌枯藁香山诗卷牛腰重六十平头未老贫也好那似我黄尘六月长安道秋风举櫂问斜日鲈香卜邻定许归计已先料又忆归时白门杨柳吹花糁满香径重来化作靑萍子宛似客游无定唿小艇拟有分桃根桃叶行相并云廊藻井枉费却临流红䦨千百不见玉人凭西郊路十里柔波如镜石城髙下残景江豚多事频吹浪只怕落潮风勐斜又整信一叶舟轻几幅蒲帆逞人家烟暝傍急雨长芦昏钟古岸渔火隔牎冷蝶恋花人柳初眠嘶别骑婪尾杯干送客还吴市春水一湾双塔寺中庭尽种相思子俊侣铜驼游倦矣我亦扁舟早晚成归计试唤红儿来树厎翻香小令樽前记又压水藤墙攲石坞犹记霜深短櫂经过处独木小桥秋叶舞倦红不埽门前路胜侣重携穿竹语添结茅亭心许沙鸥住日暝澄烟吹不去夜凉滴作髙梧露柳梢靑一道淸谿露花开到红板桥西不借鞵轻无絃琴矮没骨山低石屏诗句堪题休闲了秋容满堤坐里吟边三升画榼两个黄鹂摸鱼子护笆篱几层茅屋爲园期占三亩芦帘纸阁安排易更要药垆茶臼溪雨后须记取上番移竹春栽柳扁舟计就算夜韭辰瓜白盐赤米一饭尽餬口髙堂健笑御潘舆永昼好花随意簪首疏泉帖石闲行处种树僰童都有怅别久对图画沉吟转觉难分手客来寻否判踏叶门边系船渚尾唤我作邻叟又怪烟波钓徒乡里罟师如许靑鬓浮家尚载闲书卷那得身名全隐看一瞬把文赋诗篇乐府都经进披圗暗哂怕白水捞鰕红䦨鬭鸭与尔便无分扁舟在蓑笠纶竿未损搅人此日方寸淸江几曲枫林下多少鲈鱼荻笋归梦准挂十幅蒲帆第四桥能认缾中宿醖算八测塘边三髙祠下让我醉眠稳同赋陈维崧问何人生绡滑笏皴来寂历如许孤篷几扇西风厎滴尽五湖疎雨垂弱缕尽水蔓江葓信意牵他住寄声鲂鱮緫来固欣然去还可喜知我是鸥鹭行藏事不是如今才悟浮名休再相误人间多少金貂客输却緑蓑渔父谁唤渡早万木酣霜红到消魂处林林枫树又遥衬芦花揺晴织暝閙了半汀絮又玉玲珑阁前松石经过朱夏曽抚主人直待秋期近金粟满庭香雨新乐府早和徧薲洲笛谱篔房句竹垞小住笑我若归时留君烂醉十日不敎去西堂冷孔翠应凋锦羽鹿麑髙下腾距红泥亭子方池外深径共谁延伫岁旣暮想皖口鲟鱼又好霑犀箸粉云风絮定吹到山楼丛梅冻雀把醆旧吟处又爱莲洋无多行卷才华直恁明秀纷纷日下柴车至逸藻吴郎希有李十九惯把汝诗篇三载藏怀袖今秋邂逅便访我城东凉波残月晓度玉河柳交期合不在时时握手倾心偶共杯酒六街听倦冬冬鼓颇厌征衣尘垢残雪后待驱马卢沟转入孤山口苍厓若臼伴翠竹黄梅香林守岁淸兴尔能否又最撩人东华尘土骑驴蹩躠还往酒徒幸有王郎在更喜钝翁无恙倾宿酿话黛色尧峰灯下吴音两淸诗迭唱画十里山容茅堂石坞隐隐露薇帐南归好髣髴髙居仙掌栖贫尽自萧放解兰焚芰非吾事只是海怀霞想春水涨趁三月桃花也拟浮轻舫拖条竹杖约烧笋林香焙茶风细来问五湖长又小舟纡梧桐乡里重来花巳三度主人一笑还开径树蕙滋兰无数留客住讶二仲依然未改当年侣别裁乐府谱渔笛薲洲从今不按旧日草堂句东园好百尺髙楼容与緑牎多少云雾腾觚飞爵须吾辈礼法由来无取相尔汝但只隔贤兄令弟添离绪来朝唤渡认酒幔春桥茶樯夜栅便访五亭去兰陵王禁街六嘶骑河桥一簇而今去岭北天南忍对离樽便催促双旌行太速薄暝应投涿鹿吟鞭倚苑雪刚残且喜轻尘未吹麴登舻九江曲算港截彭郎山问匡俗层层翠浪峰回复过十八滩水万叠烟树满园兰草无数竹照㕔事都緑川陆旧游熟奈上下龙云无计追逐故人巳分归茅屋念翦烛深夜后期难卜枫林落月定忆我梦断续浣溪沙出郭寻春春已䦨宜兴陈维崧其年东风吹面不成寒无钖秦松龄留仙靑村㡬曲到西山无钖严绳孙荪友并马未须愁路逺慈谿姜宸英西溟看花且莫放杯闲彞尊人生别易㑹常难长白成德容若解连环一灯凉雨话丸都逺岫隔江葱楚曽未满三月王程讶天角使星锦鞯来去筝笛賔筵听按徧黄裙乐部问香秔酒酽七夕醉眠莞蒻何处邮签定能记否但西东指点玉羊金虎看摒挡藤笈陈编拂蠧字蟫鱼载归䦨暑多少词人邀镜面留题方絮待细论箕子流风漏声报五祝英台近锦鞍鞯潭柘寺小榼载浮蚁才及春游诗罢各分袂者回听雨荷边团茵柳外奈一曲骊歌催起几千里试看袅袅双凫铜章绾仙吏九面衡山二十四滩水定知后夜相思寒亭煖谷吟不了晚红余翠又绣缠鬉珠勒马金印且悬肘胜作书生牎烛对红豆计程㡬日邮签玉鞭花外早繁杏香飘吟袖访晜友只在春草南池无烦梦魂又小榼三升太白酒楼酒相邀露冕投壶东方千骑緫一色春旗杨柳又岳莲云关树雨衣润缷孤舘记得班荆通潞短亭畔自来南浦多愁西风易别把新鴈一绳吹断再相见却喜小郡黄州铜符许分绾尽说官闲蝴蝶绕书幔最怜白露横江靑山如画须夜夜緑樽敎满又史梅谿姜石帚涩体梦牎叟不事形摹秦七与黄九试论北宋南唐偷声比调谁得似玉昆金友章江口惯自家宴樽前筝人记红豆一束朋笺岂意入吾手只合䦨药香时筒荷卷处次第付笛牀歌袖燕山亭新雨横街竹屋晩凉曲径怜初埽深浅素瓷雪藕调氷添扑半竿红枣抹丽丛香问甚日吴船携到秋早漾一片明河兔华圎了何用擫笛弹丝有骰子玲珑玉舟催倒檐牙罥网灯蕊捎蛾坐久露浓风小除却樽前数词客㡬人同调谐笑浑不计过申犯卯前题陆葇垂了帘衣宛在米家书画船牎坐楸局未停玉子声声听得卖花车过树杪凉生吹几叶絮云低堕灯火晕粉莉娟筠翠捎香妥才度天上秋期对月径风筵又陈瓜果南槽红友内様靑瓷今宵锦茵拚涴嘶骑频催便醉也欲留无那归可料写入竹溪有我前题李良年燕月微黄才到竹间淡着江南影箔卷半牎露点凉波书屋短于烟艇厎问靑旗笑腊酿秋㕑犹賸红凝鬬古色瓯香汝哥官定还记旧雨梅边又一叶飘梧者番淸景吴根梦去蟹簖鱼牀西风暗吹笭箵旅话今宵都忘了五湖归兴更静便挑尽烛花也肯百字令竹垞春雨怅早梅未放扁舟先发别后闻君浮皖口渺渺波潮天末燕市经过相逢一笑逆旅征衫脱郷园无恙怱怱灯影中说正好靑兕多才铜驼结伴按金荃新阕跋扈飞扬须爲尔忘却星星华发座有能诗髙三十五劝饮杯中物酒䦨起舞满身都是明月满江红仙令行时正柿叶翻红满村易州酒菊英汎汎细注离樽恰值蠲租新诏下先敎凫舄指南云问桥东靑竹马骑来凡几羣君山翠堆县门香湾白流树根任垂帘淸昼谱曲黄昏十里秋花舂桂粒一痕春水上河豚判明年小舫练江头吟对君绮罗香十斛量珠千丝结网枉说倾城难致选得闲房略与柘西相似书乍报翠羽枝边人巳在玉梅檐厎问携来百福香匳银钩多少衞娘字龙吟新曲传徧想出鸳鸯浴处靑铜无腻此日双头只有粉莲堪拟但点染一镜春山漫商量五湖秋水也须胜半萼灯花夜寒偎绣被风入松萧疎烟柳玉河潭残月犹含离人报道城东发趂新凉卯酒初酣代马频嘶别路吴緜须换征衫歙州风物旧曽谙此去停骖乌丸素纸留题好绕淸溪𬗋笋黄柑心逐一绳飞雁秋深直到江南台城路一湾裂帛湖流逺沙提恰环门径岸划靑秧桥连皁荚惯得游騘相并林渊锦镜爱压水虚亭翠螺遥映几日温风藕花开徧鹭鸶顶不知何者是客醉眠无不可有厎心性砑粉长牋翻香小曲比似江南风景看来也胜只少片夭斜树头帆影分我鱼矶浅莎吟到暝又层䦨不厌波光冷明霞逺捎鱼尾细草含茸圎荷倚盖犹与舞衫相似揉蓝片水曽簇蝶湔红影蛾描翠锦石秋花当时稳贴皁罗髻春城几番士女纵嬉游元夕沙界烟寺黄面瞿昙白头宫监也说千年遗事回心院子问殿脚香泥可留萧字怀古深情焚椒寻蠧纸前题纳兰性德六宫佳丽谁曽见层台尚临芳渚露脚斜飞虹腰欲断荷叶未收残雨添妆何处试问取雕笼雪衣分付一镜空蒙鸳鸯拂破白苹去相传内家结束有帕装孤稳鞾缝古冷艳全消苍苔玉匣翻岀十睂遗谱人间朝暮看臙粉亭西几堆尘土只有花铃绾风深夜语又新霜未染香山叶黄花已开秋圃侧帽风前嚢萸酒畔不分故人先去怱怱里语忍别了吴侬竟归樊楚一色鱼天车湖争似鹤湖住蒲萄满江緑涨爱翻鸦落雪门对南浦访旧襄阳题襟汉上芳草知谁同赋相思最苦梦鴈影飞边月明多处杨柳靑靑武昌何限树又重门不改当年径依然小山横叠卢橘浓阴黄梅疎影正好酌春时节筠车乍歇仗酒伴仍逢昔游能说点笔淋漓瓜牛涎冷久磨灭乌衣羣从少长况周郎陆弟裙屐齐列金叵罗深玉屏风煖一曲紫云歌彻樊川痴絶只可惜而今鬓丝如雪暝色髙城初筵无奈别又花南老屋花无数茅堂在花深处姜蔗闲塍竹梧小径吾亦板桥西住天涯倦旅忍负了芳辰又过残暑厎事秋风罢官不去送人去江乡旧时伴侣有山中猨鹤沙上鸥鹭黄雀披緜玉鲈堆雪谁并船牎同煮离居最苦判茸帽冲霜也寻归路得及春游紫荷田醉舞又秋来已是惊萧瑟骊歌又听燕馆坠叶飘花飞蓬断梗长倚浮萍爲伴云揺雨散问厎事怱怱便书驴劵试验新圗应愁穿了望云眼百川灌河时节轻帆消几日放熘江岸卖履迎船牵唤渡一笑倚闾人健寒齑薄饭须胜似铜街酒筹茶盌改岁相期洞庭游未晩喜迁莺红亭且住话十川天末旧游江路柳外吟鞯酒边征铎行到冶城瓜步一点峭帆风顺遥指落霞南浦倚髙阁埽千年残粉更题新句津鼓又几日三板轻船水驿无重数螺子山南晴雷滩石飞作满衣凉雨露冕行春多暇肯访薜萝人否莫惆怅盼月华金掌载同鹓序一枝花露脚飘篱柱翠湿牵牛花吐一绳新鴈厎几行树天末邮签数了还重数行徧衡湘路六桨冲烟乌蛮山在何处蜑戸兼龙戸多向竹棚头住琴堂吟不尽茘支雨昼便垂帘待夜月修箫谱瘴乡休道苦须胜似泉明折腰彭泽晨暮同作严绳孙緑鬓铜章吏借甚东阳才子柘西传乐府满燕市合唤罗裙鵞管调银字忽漫牵丝去乱水荒山迢迢六七千里木槲浓阴厎淸簟疎帘㕔事凭题翡翠砚白藤纸酒伴无人蛮盌谁同醉记取双江外第一是梅边莫忘小驿花使又彭孙遹小县雷江口面面鸡桐蛇栁微风香绣满拂腰绶白象双趺也画城门否官阁帘垂昼黒蝶痴肥应怜八咏人瘦莫怨分襟骤且尽离亭尊酒明霞拖淡墨鴈飞候料得天南嘹唳声希有多少连云岫算两地相思仙凫甚日来又又曹贞吉絶逺賔江路乱水轻舟频渡潇湘行欲尽瘴云苦千树桄榔月黒鹃啼处到日淸秋好蜑户鲛人满城隅看笑舞椰子倾甘露照影红蕉初吐推琴小拄笏讼庭暮龙目香中早暗送年华去吟情应不减问写就蛮牋重寄昭王台否又朱昆田小雨沙头店风埽湿云齐敛残星犹挂树四三点已是离人怎得离愁减万里关河险过乱石重滩尖峰渐露如劒蛮女铜钗燄比似西睂南脸山童争喝马翠旗飐几笏书斋定有新词艳茘子轻红染更椰白蕉黄漫忆柘湖蔆芡迈陂塘话当年法曹姓字云屏御墨曽染遂初堂下柴车促老矣摛文三殿烧尾宴喜四载柯亭鎭日长相见缁尘偶倦暂摒挡书签丁宁才子红药守吟院扁舟好输与风流贺监红亭十里交饯蛤蜊菰叶横塘路叶叶酒旗吹徧帆一点趁落木空江澹抹山平逺八门七堰唤记曲桃根炙笙菱角怜取旧题扇又问陈仓旧时猎碣槖驼燕市谁辇漏痕已失塡金字犹剰雨苔冰藓松阴转讶鎭日桥门静锁人未见刘郎放卷惯着手摩挲巡檐步屧百过几曽倦闲无事翠饼乌丸敎碾硬黄茧纸摹徧遗余籀法眞奇古屈曲珊瑚枝软兴不浅觅巧匠装池付与屏六扇红丝小砚把马郑纷纶周秦先后商略异同辨又数才名鹰扬河朔新来草檄能否萍蓬踪迹何曽定只是北燕南楚王粲赋道四望山川信美非吾土晴川密树问厎事随人一帆夏口又指汉阳渡金台畔渐少铜驼俊侣凭谁共按箫谱莼鲈稻蟹郷亭梦卜了归期仍误君此去料我亦无心更恋尘中组骊歌且住便解缆今朝登舻后日不逺直沽路淸平乐湿云笼雾晓色看成暮空里雪花风约住十月蓟门飞雨历头简到残年客怀转觉凄然满地巳无黄叶一林惟有苍烟解珮令城头画鼓马头红树最无憀酒边人去彞尊听徧阳关也未抵者番别苦嘉善魏坤禹平一程风一程凉雨彞尊断桥横浦浅沙深坞翠弯环好山无数海宁查愼行夏重缷了朝衫换独速莎衣醉舞坤胜东华满鞾尘土彞尊生查子密树引长堤重露微涓坠惟听浦禽喧渐入行人队隐隐望髙城路出髙城外初日未侵衣先闪寒鸦背淸平乐阿侬惫矣际晓还慵起今日邮签翻百二犹是未晴天气茅檐土锉人家酸风苦雨天涯回忆故园梅蕊不知多少飞花金缕曲历历犹能记小门开苔峰槛外板桥花厎潮落蟛蜞爬沙徧袅袅筠竿扶起自兵后曲池平矣倦柳衰荷都卷尽况鸳鸯翠鬛红鱼尾浑不辨钓游地土酥陇麦看无际剰墙东午风茶板冷云萧寺去是黄童来白叟感慨那禁对此但满眼西州淸泪断陌踟蹰归骑晚敛残霞楼角孤城闭谁㑹我恁时意清平乐平安书到卜宅鸥塘早我亦安排归计了沮溺耦耕也好今年初度长安明年定是乡关渔弟樵兄对酒鸡头蔆角堆盘又偷声减字且洗衰翁耳恼乱多情人欲死只有临川曲子陈郎巧啭歌喉尊前倍觉风流一霎涂妆绾髻十三十四丫头又深闺暇日偶仿王郎笔小字亲题无气力杀粉调铅第一圎珠斛得谁家香车逺隔天涯陌上依然柳色门前何处桃花金缕曲马疃村南渡趂轻帆双峰寺外逺烟平楚横涨桥边鹅鸭閙认得苔矶蔬圃有点点遥岑遮戸只恨墙东书屋少惯迎賔榻下莎㕔住秋香满小山树年来稳向花甎步乍归来鸡栖豚栅几曽添补笑指头衔氷様冷谁把草堂赀助看画里皋禽翔舞曲院层台终断手算回廊是我题诗处拚旧雨伴今雨满江红曹侍郎钱唐观潮一阕最爲崛奇今见雕本改窜可惜已康熙丙子秋涉江追和其韵并附原词于后不作三舍退避者欲存其眞也罗刹江空设险有海门双阙日未午樟亭一望树多于发乍见云涛银屋涌俄惊池轴轰雷发算阴阳唿吸本天然分吴越遗庙古余霜雪残碑在无年月讶扬波重水后先奇絶齐向属卢锋下死英魂毅魄难消歇趁髙秋白马素车来同弭节原作曹溶浪涌蓬莱髙飞撼宋家宫阙谁盪激灵胥一怒惹冠冲发点点征帆都卸了海门急鼓声初发似万羣风马骤银鞍争超越江妃笑堆成雪鲛人舞圎如月正危楼湍转晩来愁絶城上吴山遮不住乱涛穿到严滩歇是英雄未死报雠心秋时节点绛脣玉映楼空镜台留得伤心句比肩人去谁忍修箫谱门柳风前依旧飘金缕廉纤雨返魂何处莫是秋千路原词虞兆淑梅绽芳菲垂杨烟外低金缕韶华小住生怕廉纤雨绣戸凄凉蝴蝶双飞去愁如许梦魂无据还在秋千路曝书亭集卷第二十六曝书亭集曝书亭集卷第二十七曝书亭集卷第二十七秀水朱彞尊钖鬯词静志居琴趣淸平乐齐心耦意下九同嬉戏两翅蝉云梳未起一十二三年纪春愁不上眉山日长慵倚雕䦨走近蔷薇架厎生擒蝴蝶花间四和香小小春情先漏泄爱绾同心结唤作莫愁愁不絶须未是愁时节才学避人帘半揭也解秋波瞥篆缕难烧心字灭且拜了初三月生查子刺绣在深闺緫是愁滋味方便借人看不把帘垂地弱线手频挑碧緑靑红异若遣绣鸳鸯但绣鸳鸯睡捣练子烟袅袅雨緜緜花外东风冷杜䳌独上小楼人不见断肠春色又今年菩萨蛮低鬟十八云初约春衫翦就轻容薄弹作墨痕飞折枝花满衣罗裙百子褶翠似新荷叶小立敛风才移时吹又开卜算子残梦遶屏山小篆消香雾鎭日帘栊一片垂燕语人无语庭草巳含烟门柳将飘絮听遍棃花昨夜风今夜黄昏雨忆少年飞花时节垂杨巷陌东风庭院重帘尚如昔但窥帘人逺叶厎歌莺梁上燕一声声伴人幽怨相思了无益悔当初相见同作钱芳标小屏残烛小牎残雨小楼残梦铢衣已烟散只蘅芜香重锦瑟华年愁里送便凄凉也无人共伤心白团扇画秦娥箫凤渔家傲淡墨轻衫染趁时落花芳草步迟迟行过石桥风渐起香不已衆中早被游人记桂火初温玉酒巵柳阴残照柁楼移一面船牎相并倚看渌水当时巳露千金意如梦令横塘斜日照扉松钗柳带依依犹记石桥下録阴小舫催归花飞花飞独自水上湔衣秦楼月春眠足画楼十二屏山六屏山六柔波不断逺峰难续庭前种尽相思木机中织就相思曲相思曲看朱成碧视丹如録朝中措兰桡并载岀横塘山寺踏春阳细草弓弓韤印微风叶叶衣香一湾流水半竿斜日同上归艎赢得渡头人说秋娘合配冬郎瑶花日长院宇鍼绣慵拈况倚䦨无绪翡帷翠幄看尽展忘却东风帘戸芳魂揺漾渐听不分明莺语逗红蕉叶厎微凉几点緑天疎雨画屏遮徧遥山知一缕巫云吹堕何处愁春未醒定化作凤子寻香留住相思人并料此际惊回最苦亟丁宁池上杨花莫便枕边飞去鹊桥仙一箱书卷一盘茶磨移住早梅花下全家刚上五湖舟恰添了箇人如画月弦新直霜花乍紧兰桨中流徐打寒威不到小蓬牎渐坐近越罗裙衩天仙子小櫂若邪乗晓入苎萝人巳当风立好春不雨但浓阴铅水急溪纱湿丽草云根香暗拾又小阁春寒烟乍禁炉香先润鸳鸯锦低帷才悔杀明灯花影浸牎櫺渗斜月一条刚到枕南歌子忍泪潜窥镜催归嬾下阶临去不胜怀爲郎回一盼强兜鞵芙蓉月蛮府辍櫂时梅熟处日日䦨风吹雨无心好梦早被行云勾住难道今番是梦梦里分明说与留不得翠衾凉珠泪飘残蜜炬啼䳌满山树谢多情小鸟劝侬归去秋期过了夜月寒生南浦执手枯荷池上宛种玉亭东路贪梦好问柔魂可曽飞度眼儿媚那年私语小牎边明月未曽圎含羞㡬度已抛人逺忽近人前无情最是寒江水催送渡头船一声归去临行又坐乍起翻眠鹊桥仙辛夷花落海棠风起朝雨一番新过貍奴去后绣塾温且伴我日长闲坐笑言也得欠伸也得行处丹鞵婀娜簸钱鬭草已都输问持厎今宵偿我行香子蚕月桑津䡖浪鱼鳞好风光最易愁人相逢休便闲却残春待播船回游騘去又因循歌罢梁尘舞散花茵下楼梯帘外逡巡有縁并坐不在横陈话夜䦨时人如月月如银増字渔家傲百蝶仙裙风易袅藕覆低垂浅露惊鸿爪元夕初过寒尚峭唿别櫂雪花点点䡖帆杪别院羊灯收未了髙揭珠帘特地留人照衆里偏他回避早猜不到罗帏昨夜曽双笑金缕曲枕上闲商略记全家元夜看灯小楼帘幙暗里横梯听点屐知是潜回香阁险把个玉淸追着径仄春衣风渐逼惹钗横翠凤都惊落三里雾旋迷却星桥路返塡河鹊算天孙已嫁经年夜情难度走近合欢牀上坐谁料香含红萼又两暑三霜分索緑叶淸阴看緫好也不须频悔当时错且莫负晓云约十六字令寻帘外无端堕玉簪笼灯去休待落花深摸鱼子粉墙靑虬檐百尺一条天色催暮洛妃偶值无人见相送韤尘微步敎且住携玉手潜行莫惹冰苔仆芳心暗诉认香雾鬟边好风衣上分付断魂语双栖燕岁岁花时飞度阿谁花厎催去十年镜里樊川雪空袅茶烟千缕离梦苦浑不省锁香金箧归何处小池枯树算只有当时一丸冷月犹照夜深路婆罗门令渠去日一帆春水侬到日也一帆秋水怪道相逢翻不是相期地无一语只当相逢未霜风紧霜叶脆上危梯九日层楼倚楼头纵得潜携手催去也怨鹦鹉红觜别时眞惜住也无计此恨緜緜讵已每遇登髙会便洒登髙泪西江月傍玉何曾暑热惜香最恨眠迟残灯未杀影迷离一点纱笼红蕊小雨初过庭树新凉渐近罗帏殷勤临别爲披衣软语虫飞声里城头月别离偏比相逢易衆里休回避唤坐回身料是秋波难制盈盈泪酒䦨空有相怜意欲住愁无计漏鼓三通月厎灯前没箇商量地两同心认丹鞵响下画楼迟犀梳掠倩人犹未螺黛浅俟我乎而看不足一日千回眼转迷离比肩纵得相随梦雨难期密意写折枝朶朶柔魂递续命丝丝雒神赋小字中央只有侬知台城路晨红才射南牎影犀帷被谁惊起啅雀争枝寒梅吐萼搅得雪花都坠暗香簮未早湿了当风画罗衣袂简点熏笼辟邪炉火陷灰细昨宵回忆并坐问何曽酒酽宿酲如是橄榄浆酸蛤蜊汤俊犹道不消残醉曲屏斜倚看旧埽睂峰渐低穹翠半枕瞢腾到日髙翻睡南乡子明日别离人未恋今宵月似银只愿五更风又雨飞到暮啼杀杜䳌催不去又斗帐杏梁西不许花蚊见并栖分与罗衾香缭绕遮了一翦微风纨扇小声声慢桐阴重碧豆叶轻黄溪沙过雨无泥尽卷纤云一钩凉月楼西寻思昔游历历记回廊纤手曽携好风度爱吹衣香细点屐声低谁道离多会少比露蛩秋蟀只解凝啼恨别江淹旧时南浦都迷输他双星岁岁料红墙银汉难跻孤梦逺尚牵人横阁小梯梦芙蓉日长深院里见微吟红豆学书靑李鼠䰅散卓曽付埽睂翠録纱风不起炉烟都篆心字密缔星期许支机石畔来往绛河水谁料分飞万里雾露芙蓉恨别成秋蔕桃蹊重到仙犬遽迎吠涩尘凝满砌夕阳空自垂地旧日回廊剰枇杷一树花下小门闭三姝媚湾头登小艓惯风生衣香水湔裙褶待到重门纵敎携玉腕尚羞红颊月姊窥侬也劝饮深杯稠叠织女机边一线秋河夜凉人涉早是含情迎接怕崃雨他山易霑桃叶第一相思是牀东韤刬暗尘潜蹑旧事凄凉化梦里双飞蝴蝶剰有轻绡十幅曾围秀靥满庭芳雨盖飘荷霜枝钉菊满庭芳草萋萋莫愁催送香径手重携叠取鸳鸯绣被屏山近已分双栖金簪拔暗除了鸟不用绕唐梯低帷听细语五湖心事钗卜难稽得雾深三里花隔千溪只是仙源无路添惆怅残月荒鸡绳河晓黄姑织女依旧水东西靑玉案湾头分手盈盈步潜约到西湖住苏小门前芳草渡依稀曽记小楼深巷尽是销魂处到来忽下前溪路月黒频催送柔橹及至前溪人又去游丝落絮春来无定緫被东风误南楼令疎雨过轻尘圎莎结翠茵惹红襟乳燕来频乍煖乍寒花事了留不住塞垣春归梦苦难眞别离情更亲恨天涯芳信无因欲话去年今日事能㡬箇去年人又垂柳板桥低娇莺着意啼正门前春水初齐记取鸦头罗韤小曽送上窅娘堤花厎惜分携苔钱旧径迷燕巢空落尽芹泥惟有天边眉月在犹自挂小楼西后庭花低鬟敛尽云攲侧粉香都拭生憎桂帐秋蚊入敎郎轻擘红藤细织暹罗席方花盈尺冷波一任鸳鸯拍残梦无力减兰犀梳在手逋发未撩匀面后眉语心知引过闲房歩歩随頽香煖玉牵拂腰巾带重束一段归云谁验蛇医臂上痕好事近往事记山阴风雪镜湖残腊燕尾香缄小字十三行封答中央四角百回看三岁袖中纳一自凌波去后怅神光难合浣溪沙桑叶阴阴浅水湾更无人处竹回环飞来一片望夫山劝客且留今日住催归深悔那时还断肠朝雨赋阳关卜算子留赠镜湖纱浣女机中织裁作轻衫稳称身更染蒲萄色松叶颇黎碧劝饮春纤执本向人前欲避嫌禁不住心怜惜卖花声相见罢凭䦨并坐重关熏炉初徙镜台寛子石琢成莲叶小敎试麋丸画扇翠峰攅一面霜纨别来诗句㡬曽闲杂体江淹三十首都写伊看红娘子袖薄吹香过发重萦鬟軃压衆风流倾城色笑趁时梳裹惯新诗咏罢少人知一篇篇敎和别泪看频堕密约何曽果七夕星河中秋院落上元灯火悔当时花月可怜宵鎭相逢闲坐换巢鸾凤桐扣亭前记春花落尽才返吟鞭鸭头凝练浦鹅眼屑榆钱兰期空约月初弦待来不来红桥小船蓬山近又风引翠鬟不见飞燕书乍展哽咽泪痕犹自芳牋染玉镜妆台靑莲砚匣定自沉吟千徧解道临行更开封背人一缕香云翦知他别后凤钗拢鬓深浅如梦令记摘小园瓜李七夕年时花厎騃女嫁痴牛嫁到良宵十四弹指弹指好事巳成虚事采桑子携来九子同心糉蒲酒犹浓夜帐轻容续命丝长鍼再缝须知后会浑无据难道相逢十二巫峯崃雨轻回第四重一叶落泪眼注临当去此时欲住巳难住下楼复上楼楼头风吹雨风吹雨草草离人语无闷密雨垂丝细细晚风约尽浮萍池水乍一霎黄昏小门深闭作弄新凉天气怕早有井梧飘阶砌正楚筠簟冷香篝简点旧时鸳被无计才独眠更坐起恁说愁边滋味翠蛾别久逺信莫致纵有梦魂能记寻不到长安三千里料此夜一点孤灯知他睡也不睡点绛脣万里将行翦灯重伴西楼语逺书欲附细把邮签数风雨江头不许离人去离人去断肠归路秋草眞娘墓风蜨令秋雨疎偏响秋虫夜迸啼空牀取次薄衾携未到酒醒时候巳凄凄塞鴈横天逺江云拥树低一湾杨柳板桥西料得灯昏独上小楼梯鹊桥仙靑鸾有翼飞鸿无数消息何曽轻到瑶琴尘满十三徽止记得思归一调此时便去梁间燕子定笑画眉人老天涯况是少归期又匹马乱山残照玉䦨干玉䦨干外秋蛩语一架豆花淸露兰汤浴罢纳新凉携纤手夜深尔汝緑牎人逺纱空护网暗尘蛛丝无数旧时梁燕也惊心一回来却又飞去柳梢靑回雁书迟烧灯时候尚促归期兽锦梭抛鲛珠泪尽也忒相思彩云天逺瑶姬便不管人间别离约指轻彄熏香小像都悔还伊留春令鍼楼残烛镜台剰粉醉眠曽许长记罗帱梦回初响㡬点催花雨别泪连丝繁主簿賸定情诗句一样霜天月仍圎只不照凌波歩少年游淸溪一曲板桥斜杨柳暗藏鸦旧事巫山朝云赋罢梦里是生涯而今追忆曽游地无数断肠花塘上鸳鸯梁间燕子飞去入谁家祝英台近紫箫停锦瑟逺寂寞旧歌扇萍叶空池卧柳埽还倦便令凤纸频书芹泥长润招不到别巢秋燕露华泫犹剰插䰅金铃残菊四三点阶面靑苔不雨也生徧纵余一缕香尘韤罗曽印奈都被西风吹卷风入松朝云不改旧时颜飞下屏山严城乍报三通鼓何繇得遮梦重还露叶犹闻响屧风帘莫碍垂鬟簮花小字箧中看别思回环穿鍼纵有他生约怅迢迢路断银湾锦瑟空成追忆玉箫定在人间幔卷䌷桃叶舟回枫林客去西渚波千叠见十里横塘几阵凉飔独上小楼柔肠断絶春信莺花秋期河汉緫是愁时节怅碧海靑天夜色苍凉归去明月凄凄切切相思苦梦雨何曽歇恁不似当年绛脣含笑而今賸有啼痕泪颊洛浦川长靑谿路断晓露风灯灭但寄语江淹有个人儿莫便轻别玉楼春残霞散尽鱼天锦卧柳门前萍叶浸画梁尘暝燕空归露井风多蛩未寝悲秋楚客今逾甚那有闲情拚夜饮屏山凝睇已无存何况玉锼金带枕临江仙寒水篱根二尺莫愁艇子能容纤纤细步到房栊靑蛾匀黛浅粉拂掠云松忆食忆眠忆坐好春长定相逢侍儿一一小名重卷衣孙秀秀灭烛许冬冬又昨日苦留今日住来朝再住无因画楼欲下㡬逡巡残灯三两燄别泪一双人料得离居多少恨归期数徧冬春长愁不独茧眉颦口中生石阙腹内转车轮又白鹭飞边舟一箇萦回㡬曲芳洲晚凉重过曝衣楼笼灯迎竹外揺橹到沙头烟水空存桃叶渡依然兰月如钩十年霜鬓不禁秋可怜新蝶梦犹恋旧蚊帱洞仙歌书牀镜槛记相连斜桷惯见修蛾逺山学倩靑腰授简素女开圗才凝盼一线灵犀先觉新来窥宋玉不用登墙近在蛛丝画屏角见了乍惊回点屐声频分明覩翠帷低擢旋手揭流苏近前看又何处迷藏者般难捉又谢娘春晓借贫家螺黛顺拗花枝与伊戴傍妆台见了已慰相思原不分云母船牎同载丛祠灯火下暗祝心期衆里分明并侬拜尽说比肩人目送登舻香渐辢晚风罗带信柔橹呕哑拨鱼衣分燕尾溪流赤栏桥外又津亭回首望髙城天逺何况城中玉人面数邮签万里岭路千重行不得懊恼鹧鸪啼徧郁孤台畔水解送归人三板轻船疾于箭指点莫愁村树下门前怪别后双蛾较浅若不是临风暗相思肯犹把留题旧时团扇又仲冬二七算良期须果若再沉吟甚时可况熏炉渐冷牎烛都灰难道又各自抱衾闲坐银湾桥巳就冉冉行云明月怀中半霄堕归去忒怱怱软语丁宁第一怕韤罗尘涴料消息靑鸾定应知也莫说今畨不曽眞个又别离改月便恹恹成病鎭日相思梦难醒唤连船渡口晚饭芦中相见了不用药炉丹鼎双银莲叶琖满贮椒花同向灯前醉司命昵枕未三更兰夜如年奈犹憾乱鸦初景起折赠黄梅镜奁边但流睇无言断魂谁省又东风几日觉春寒犹甚纤手偷携笑谁禁对初三微月看到团圞铺地水处处韤罗凉浸周郎三爵后顾曲无心争忍厌厌夜深饮只合并头眠有限春宵切莫负煖香鸳锦最难得相逢上元时且过了收灯放船由恁又佳期四五问黄昏来否说与低帷月明后怕重门不鎻仙犬窥人愁未稳花影怱怱分手鸡缸三两琖力薄春醪何事卿卿便中酒翻唤养娘眠厎事谁知灯一点尚悬红豆恨咫尺绳河隔三桥全不管黄姑夜深来又又城头画角报横江舻舳催上扁舟五湖曲怪刍尼噪罢蟢子飞来重携手也算天从人欲红墙开窔奥转入回廊小小牎纱拓金屋随意楚台云抱玉挨香冰雪净素肌新浴便归触帘旌侍儿醒只认是新凉拂檐蝙蝠又韶光最好甚睂峰长聚相劝乗船漾南浦盼海棠簮后插到荼蘼同梦里又是楝花风雨桥东芳草岸胜乐游原勾队争看小蛮舞雀舫曳疎帘蛛网浮杯但日日鸾箫吹度听唱徧靑春蓦山溪待拆了歌台放伊归去又三竿日出爱调妆人近凫藻熏炉正香润看樱桃小注桂叶轻描图画里只少耳边朱晕金簮二寸短留结殷勤铸就偏名有谁认便与夺鸾箆锦髻梳成笑犹是少年风韵正不在相逢合欢频许并坐双行也都情分又花餻九日缀蛮王狮子圎菊金铃鬓边媚向闲房密约三五须来也不用靑雀先期飞至恩深容易怨释怨成欢浓笑怀中露深意得个五湖船雉妇渔师算随处可称郷里笑恁若将伊借人看留市上金钱尽赢家计又隔年芳信要同衾元夕比及归时小寒食怅鸭头船返桃叶江空端可惜误了兰期初七易求无价宝惟有佳人絶丗倾城再难得薄命果生成小字亲题认点点泪痕犹裛怪十样蛮牋旧曽贻祗一纸私书更无消息又苹洲小櫂约兜娘相共岂意钱唐片帆送逢故人江上一路看山宁料我过了恶溪灵洞东瓯城下泊孤屿中流明月秋潮夜来涌此际最消凝苦忆西楼想帘厎玉钩亲控舍旧枕珊瑚更谁知有泪雨烘干万千愁梦又萧郎归也又烧灯时节白马重嘶画桥雪早靑绫幛外含笑相迎花枝好绣上春衫谁襭十三行小字写与临摹㡬日看来便无别排闷偶题诗玉镜台前浑不省窃香人窃待和了封题寄还伊怕密驿沉浮见时低说又明湖碧浪枉轻帆寻徧咫尺仙源路非逺讶杜兰香去巳隔多时又谁料佳约三年还践纤腰无一把飞入怀中明月重窥旧时面归去怯孤眠镜鹊晨开云鬓掠小脣徐染偏走向侬前道胜常浑不似西牎夜来曽见又行舟已发又经旬调笑不算忽忽别离了奈飞龙骨出束竹肠攅月额雨持比泪珠差少罗囊鍼管就络以朱绳淡墨疎花折枝袅中有锦牋书密嘱归期道莫忘翠楼烟杪枉姑负刘郎此重来恋小洞春香尚余细草又崔徽风貌信十分姚冶八尺吴绡问谁借悔丹靑不学杀粉调铅呈花面输与画工传写乗闲思挂壁分付池卷处香生一囊麝自化綵云飞虫网蜗涎又谁对芳容播喏尽沉水烟浓向伊熏觊万一眞眞夜深来也凤凰台上忆吹箫曹溶烧烛鸿天惜花鸡塞马卿偏好伤春正翠钿盈袖弱絮随轮无限柔肠宛转秋雨夜梦想朱脣抽银管湘帘乍卷宝鸭横陈眞眞者番瘦也酒醒后新词只索休频待绣帆髙挂迟日江濵齐列瑶筝檀板携妙妓徐步香尘归难骤寒宵坐来一对愁人怨王孙一水塡却双星如约乞巧谁凭愬愁君莫知道騃女痴牛肯怜不悠悠歳月辞家者孤眠且此夕何夕也碧梧小院风细露槛同凭昔年曽忆少年一钩斜月一声新雁一庭秋露黄花初放了小金铃无数燕子已辞秋社去剰香泥旧时帘戸重阳将近也又满城风雨曝书亭集卷第二十七曝书亭集曝书亭集卷第二十八曝书亭集卷第二十八秀水朱彞尊钖鬯词茶烟阁体物集柳色黄岸侧榆钱墙角楝花吹已将尽渐添緑叶阴浓转觉晚来风紧丝丝缕缕界开密雾低烟暗催䦨药红尖润怕凤子衣单把柔黄都褪休问钿车騘马纵约归期料应难准最忆江南屐齿满街声趁吴歌几曲稳坐细浪鱼天落帆笑指柴门近任踏破苔痕数小园新笋渡江云河冰遥度马稜稜寒色望里但疎芜渐吟蛩已静祗听空林大觜啄饥乌鱼鳞万点敛云英半晌糢煳却一似画家米虎泼墨写江图南湖恁时风景春到苔枝有红梅树树尽容我靑鞵岸净白舫灯孤而今苦被浮荣缚拥残毡不比兰苏拚醉也牀头酒价都无聒龙謡密比花䌓轻嫌絮重一半斜侵帘戸淡抹墙腰似月稜初吐才飘堕冻雀声中又压倒早梅开处纵旗亭腊酿堪沽已迷却板桥路飕风紧乱云低见泼墨点点林鸦催暮一丝渔艇料今畨归去讶光寒入夜翻明渐洒急听牎如雨问隔江桃叶桃根尚能来否春风袅娜倩东君着力系住韶华穿小径漾晴沙正阴云笼日难寻野马轻飔染草细绾秋蛇燕蹴还低莺衔忽熘惹却黄䰅无数花纵许悠扬度朱戸终愁人影隔牎纱惆怅谢娘池阁湘帘乍卷凝斜盼近拂檐牙疎篱罥短墙遮微风别院好景谁家红袖招时偏随罗扇玉鞭堕处又逐香车休憎轻薄笑多情似我春心不定飞梦天涯无梦令鱼浪飘香千点燕尾分烟一翦已自出墙东又被轻风吹转轻风吹转刚逗卷帘人面歩蟾宫苍山暗束寒江转问巖穴探时深浅不妨篝火夜连朝待割取谿云一半疎疎嫩叶靑花遍比刲却羊肝更软看来只合寄情人已早有相思泪眼埽花游楝花放了正谷雨初晴逼篱云水晓山十里见春旗乍展緑枪未试立倦浓阴听到吴歌徧起焙香气袅一缕午烟人静门闭淸话能有几任旧友相寻素瓷频递闷怀尽矣况年来病酒夜䦨须记活火新泉梦绕松风曲几暗灯里隔牎纱小童斜倚一枝春海外靑羊也中书偶被星查携到明牎脱帽掐破麻姑纤爪黄芦墨竹惯斜镂一枝花袅持比似诸葛宣城样变枣心翻巧遥怜水云孤岛想银光砑纸留题多少小扇香匳爱染夕阳芳草层波万里付吴下阿侬谁料端可惜老去章台画睂嬾了瑞鹤仙土花凝古绣见细纹卷发冷光涂黝朱缲覆冰纽爱千年未蚀几丝红籕烧春熟后料无心虫鱼刻镂算除非卖赋金多书劵恁时才有知否遥山描罢卓女风流定拈纤手摩挱已久挑短烛把看又论才华不是凌云健笔可许寻常消受拚夜寒典了鹴裘肯敎换酒天香泓下吟残波中燄后珠宫不鎻痴睡沫卷盘涡腥垂尺木采入蜑船鲛市南蕃新谱和六一丹泥分制裹向罗囊未许携归金匼先试炎天最饶凉思井华浇帛铺澄水百沸琼膏嘘作半牎云气麝火温黁欲陷又折入犀帷袅难起螺甲重挑茶烟较细又擣就花房镂成枣印匀摹七宝痕浅小鼎蟠螭沉灰拨兽银叶中央徐点灵漦乍漉早揺曳云魂一线压住秦篝又起偏嘘杏梁栖燕客愁雨余淸簟润凉波半衾新煖最忆玉牎人怯擘时曽见认得吴家心字话江涨桥南寄来逺春梦罗嚢赋情未倦十二时是何人碧山深处潜入仙㕑私窃把石粉云英堆积翦翦层层叠叠面面装成稜稜作就细染红牋贴正夜静改席西园紫凤吐珠曽否铜槃吹灭闲更思棃花院落定自十分淸絶宿鸟窥来飞蛾拂去不道成冰雪谩认他是灯分明一片冷月也只消抛残小扇玉面当前终怯怎得携归江南乐事闹向元宵节看翠睂几许屏风影中低说点绛脣香袂飘空爲谁一笑穿花径有时花顶罗韤纤纤并飞去飞来不许惊鸿定重门静粉墙深映留取春风影前题王显祚靑粉墙髙是谁红索中摇曳窄衫初试转觉腰支细冷笑江南不省春游戏层檐厎画裙窣地生怕风扶起和韵钱琰小院层䦨下临一道蘼芜径柳梢花顶飞燕差堪并嬝娜春风不放游丝定金铃静翠遮红映忍露全身影钗头凤华筵半银灯灿玉钩纤手陈靑案传言快分曹待暗将心事把秋波卖在在在番番换低低唤个侬翻被人偷算三杯外含娇态不应输与笑拈衣带再再再临江仙削就葱根待束挂将榴火齐炎殷勤搓粉爲君拈爱他金小小曽近玉纤纤数徧檀郎十指带来第五犹嫌凭敎丽句续香奁解时愁不断约了闷翻添踏莎行金重难胜翠匀如沐爱他也有同心目晓来寻惯忱函边坐怀先绾香云束小凤垂珠小鱼衔玉离愁夜半挑残烛玉郎消息断红牋背人潜把归期卜鹊桥仙湖菱乌角渚莲红瓣不比帮儿还瘦拈来直是小觥船只合借灯前行酒春阳花厎春泥陌上最好踏靑时候假饶无意把人看又何用明金压绣秦楼月凉烟翠银河潋滟光垂地光垂地小楼一曲月华如水排成凤翅声初递听残鹅管君须记君须记风帘卷处那人双髻沁园春镜槛初开宜对粉题休笼紫纶记折花共剧兰云才覆涂妆伊始翠钿曽安惯叠纤罗微嫌短发手袅红丝着意删犀梳敛护貂茸一翦阁住轻寒日斜倚小门䦨但端正窥人莫便还见障羞月扇低时半露吹愁梅瓣点处成斑素柰看匀小蝉比并料是诗人想像间蜂黄浅爱夕阳无限映取遥山前题钱芳标忆折花时几寸靑丝鬖鬖覆初爱宝匳对影安黄恰正小钿当面贴翠谁如解事春风多情梅瓣数点含章殿角虚山无限映夕阳一抺眇眇愁余水晶帘厎妆梳又怕热蝉纱絔乍除道宫睂学画量来休广宿酲余困蹙罢才舒娇女诗中硕人句里费尽才情比拟渠殷勤祝举玉纤加处黙诉氷蜍又滴粉堆成黄点轻黏运斤可能见窥帘乍露斜侵短烛挑鬟欲徧易近圎冰爱齅靑梅慵塡香枣扶下秋千喘未胜闲中坐试微嘘素指暗验钩绳荷风水槛长凭盼消息郎归嚔定曽伴谢公游去聮吟或拥徐妃妆后半面须絙泪泫低分汗融先拭红袖遮来媚转増凝神久想新停月脉旋抱飞蝇又玉琢芳根麝月初弦螺峰逺侵胜吴绡画了微添朱晕秦珰系却密钉神针粉拂频沾香云带掠钗凤珠垂冷不禁盘龙镜映玉台素手影后斜临小堂谁弄淸琴通一线灵犀直到心惯春闲易倦偷黏角枕梦轻难续翻恨莺吟细马䭾来埃风生处掩就纶巾未易寻罗帏厎把无声私语递向更深前题钱芳标阿母前头影语微词灵犀早通几传来芳信喜占晴鹊送来愁绪暗数秋蛩擫笛层楼卖花深巷闲处关心幼便聦纤琼嫩情香貂垂鬓护取尖风附时密约喁喁怕侍女猜嫌未许从尽梦回山枕半轮欹仄妆成珠珥两朶玲珑䰀鬌才梳弯环欲吐弦月依稀翠雾笼重门锁怪谁唿小字热处微红又文贝编成密鎻华池悬浆易霑爱兰汤乍嗽含朱愈莹瓠犀难拟排玉还铦刺绣花匀缝衣结扣持截余丝不用添芳津嚥对靑梅一点软却慵拈早鸦啼徧前檐悄叩罢潜将心事占见轻尘动处歌时定启愁眉展后龋惯休嫌忍病先寒因娇或噤伫想频衔素指纤相思字漫沉吟啮笔褪了毫尖半遮更泥他沽酒缷金跳脱敎伊展画替玉鸦叉待枕先舒将盟暗啮宜印绸缪小字斜临当别擣花房蜥蝪重系红纱又小小琼田煖玉无尘纹生细波惯先调粉泽两边齐傅未昏菱镜一面频磨鞵拓眞纤指离偏逺水上湔裙着意搓䦨干拍惹鸳鸯惊起飞度风荷樽前一握无多纵燕燕身轻舞则那任靑红碧緑挼成綵缕裁缝熨贴砑就香罗冷露三霄明珠几颗除是仙人不譲他春来病把芳心捧罢百徧摩挱又隐约兰胸菽发初匀脂凝暗香似罗罗翠叶新垂桐子盈盈紫菂乍擘莲房窦小含泉花翻露蔕两两巫峰最断肠添惆怅有纤袿一抹即是红墙偷将碧玉形相怪瓜字初分蓄意藏把朱栏倚处横分半截琼箫吹彻界住中央量取刀圭调成药裹宁断娇儿不断郎风流句譲屯田柳七曽赋酥娘又蘖坞芝房一点中池生来易惊笑金钗卜就先能断决犀株鎭后才得和平楼响登难房空怯最三斗除非借酒倾芳名早唤狗儿吹笛伴取歌声沉忧何事牵情悄不觉人前太息轻怕残灯枕外帘旌蝙拂幽期夜半牎戸鸡鸣愁髓频寒回肠易碎长是心头苦暗并天边月纵团圞如镜难照分明又婹嬝轻躯能有㡬多容万斛愁惯悲衔腹内相看脉脉事来心上一样悠悠鸟道千盘辘轳双绠又类车轮转未休萦方寸穿锦梭暗掷弱缕中抽柔情曲似江流怕易割秋山嬾上楼况三朝三暮巴猨崃口一声一断杜宇枝头百结将离九回犹剰杯沃能胜酒力不樽前曲再休歌河满泪落难收又意逺熊浓珠压腰衱冰肌最匀盼新月堂前殷勤匍伏秋千架上推递逡巡见客遥来和羞却走翩若惊鸿望未眞踏靑去惹春游年少目送香尘催归潜理纨巾怕汗浃轻容拭更频忆闲中指爪痒须爬惯宵分姊妹拥便情亲毎到嗔时抛郎半枕难啮猩红一点脣堪憎甚纵千唿万唤未肯回身又纤骨亭亭穷袴轻笼长裾半悬讶流黄织惯频掀综厎小车容却毎触帘边手抱无聊心慵易软拜起须扶态更妍留仙皱见胜常道罢小立依然试令蹈节歌筵翘一足长同沙鹭拳把春衣缷尽有时蔽锦寒衾架处恨未添緜醉里便姗娇时孊密随意天斜坐簸钱敎郎坐放阿侯学歩俯视齐肩双双燕问银海水有多少层波敛愁飘怨含辛欲堕转自把人凝盼霑向长亭早晚定减了轻尘一半安排玉箸离筵伴我樽前肠断偷看夜来枕畔傍镜影初干袖痕重按心心心上緫是别情难惯纵遣丝垂缕绾穿不起南珠盈串裁得几幅榴裙点点行行都满笛家亡国春风故宫铅水空余芳草冷花开徧江南岸王孙老矣文采风流墨池笔壻泪痕都染帝子含颦洛灵微歩宛在中洲半怅骚人未经佩徒艺楚英九畹缭乱一丛寒碧生烟疎雨随意攲斜鹅绢蝉纱寄情悽惋尚想白石兰亭遗事逸兴千秋如见岂似吴兴君家承旨蕃马风尘满纵自署水晶宫怕有鸥波难浣金缕曲小草先春令问谁移香本南园罢栽幽径定武红瓷看最好银蒜十囊齐迸簇薤叶萱芽相并几点靑螺攅秀石护冰苔一片凉沙净唤仙子踏明镜诗家比喻闲重省未输他矾弟梅兄暗香疎影风露人间浑不到晴日纸牎留映衬髹几画屏斜整艳紫天红昏梦里料更番花信催难醒孤芳在伴淸冷又霁雪明吟院爱靑靑秀叶低排独呈花面玉润金寒争怜惜肯放风帘髙卷把十二屏山遮断不信江南芳草渡傍蓬根艾厎寻常见鱼天暝鹭翘徧仙姿岂上闲钗钏便兜娘要插兰云未容轻翦纵被春纤偷掐了折送胆缾犹恋怕零落国香谁管凭仗王孙钩水墨恣疎疎密密匀深浅须一幅好东绢又何处无香草恋晴牎灵苗抽并粉𬎼开早梦想西湖归未遂日日缁尘乌帽对冷艳娉娉嬝嬝料得芳心应笑我把风前黄藕冠攲倒簪碧玉袂阿缟万花只向春阳閙惹多情游丝牵住曳铃催老便是秋林攅几簇也有蝶衔蜂抱谁似此幽芬缭绕绣入罗裙嫌太淡配山茶一捻红尤好还又怕被花恼又物侯开春籥验芳根頽檐曝后画盆移却稚叶靑回才几日又吐小莲冰萼胜翠袖香藏珠络雪虐风饕都过了倚南牎晴景还如昨虽迟暮未寂寞惜花不用围帘幙任筵前山芗舞罢几曽吹落静色孤光谁结伴除是早梅江阁比多少汀蘅洲葯楚泽行吟憔悴矣料遗忘偶尔骚人错留共我岁寒约满江红郭外垂杨直映到水仙祠屋爱十里花明镜面岸沉沙腹几阵凉飔翻叶白连盘骤雨跳珠緑是谁侬一道拨靑苹波纹蹙红衣褪开还续碧筒卷擎相促绕蔆根荇带冷香飞逐偏是风前蝴蝶住但无人处鸳鸯浴擘生绡悔不学丹靑描横幅绮罗香蕙草连葩兰英并蔕惯在贫家盆罋谁料今番双头水芝看涌交卮劝金叵罗深画轴展玉丫叉重笑庄窝半亩平池翻赢三十六陂种谿亭容我小住那费桃根桃叶隔江迎送卧稳风前一任冷香吹梦愁遮了叶厎难扶描不到花心齐动除非唤薛夜来过绣成鍼七孔又杨柳阴中菰蒲雨外一柄犀株通体并着花房宛似仙娥双髻算只有蜀苣同心祗认得峄桐连理又争如水珮风裳嫣然交影镜香里约开渚苹汀蓼恣与纤鳞队队閙红游戏第一轻舟莫放采香人檥浑不管翠蝶衣翻生怕是録云风起问沙面头白鸳鸯旧来曽见几题竹垞并头莲词后沈岸登红玉双擎汉卺杯温风别费翦刀裁定知茅屋词人在故向亭阴作意开朋牋双调绮罗香比似薲洲篴谱强有约重过听按曲閙红一舸话斜阳水龙吟緑云十里吹香轻纨翦出机中素银塘一曲亭亭何限露盘冰柱玉腕徐来靑泥不动乍鸣柔橹任沙鸥扑鹿双飞不见又何况双栖鹭好手画师难遇倩崔吴鼠䰅描取翠衿小鸟黄衣穉蝶添成花谱云母屏风水晶帘额冷光交处爲秋容太淡嫣然开到小红桥路临江仙引三十六陂逺半竿日澹一面风攲画桥静采蔆船也都归幽期记红袖满碧筒劝旧侣全稀空留得伴愁人永夜听雨柴扉江妃亭亭翠盖水珮零落无遗剰寒芦折苇相映苔矶凄其看晨飔里鸳鸯冻住了还飞渔翁笑且香包冷饭鍼补秋衣又陇上紫瓜好黛痕浓抹露实低悬趁朝日畦丁密洒冰泉桑边看长蔕翦累累绽叶厎光圎筠篮满饷白牛萧寺赤马吴船筵前生疎蜀客犀箸催下茫然笑千龎万粟许配芳鲜婵娟爱轻染香衫色比似花妍闲无事写家蔬添个小蝶新蝉惜红衣插架葵边分畦蔗后日光穿漏看倚鸦鉏氷泉浅沙熘香苗暗斸正社燕归飞时候湖口红掌白芽爱连船来又㕑娘纤手轻擘柔尖听鸣小茶臼莼丝翠冷盐豉配能否一样蟹胥鱼鲙味胜蜜橙霜韭问冻糟酣未思劝故人新酒同作魏坤瓜堰分区蔗田接岸一塍香满障影疎疎筠帘织来短新芽茁后听竹外乳鸠低唤畦畔红到柔尖割霜根才半腥风翦断缕鲙糁羹香橙也同荐寒糟配入芳气袭氷盌怅自故人难致客里暗销吟管想舍南几稜雨浥病花秋晚摸鱼子记湘湖旧曽游处鸭头新涨初酦越娃短艇乌篷小镜里千丝萦髪柔橹拨绊荇带荷钱一样靑难割波余影末爱乍掐春纤盛盆宛似戢戢小鱼活西泠水濯取凝脂齐脱白银钗股同滑蜀姜楚豉调应好不数韭芽如蕨烟渚阔任吹老西风若个扁舟发郷心未遏想别后三潭龟髯雉纼冷浸几秋月迷仙引断续寒汀容与芳洲斜倚髙岸移近山茨緑葵定得相伴爱冷红开簇簇映采香人面有一种名字水禽偏好飞来无限垂钓休敎绊过雨尤堪翫苹叶苹花鸥莎占取长一半试写入千丝东绢胜寂寥几点败荷雪鴈满江红絶塞凄淸又谁把秋声留住斜阳外寒沙揺漾乱山无主瑟瑟乍惊心欲碎茫茫不管愁如许伴西牎灯火坐黄昏萧萧语催一阵茅檐雨搅一片霜林杵爲伊想徧了别离情绪酒渴二更人散后月明千里鸿飞处梦沧江添个钓鱼船风吹去醉春风笑日红偏嫩不雨靑常润卷帘一架小庭浓认认认小摘休前黄䰅緑刺最撩人鬓转眼残春尽生怕繁英褪一年花事此关心仅仅仅谷雨晴时牡丹开后这番风信侍香金童暑雨初过密叶传香逺忍才露芳心先掐看拢髻松松簪一点便到黄昏缷时犹恋怎得知午日珠江江上䜩把墙角篱根齐翦结取画船屏四面更有人儿雨鬟都满疎影是谁种汝把緑天一片檐牙遮住欲折翻连乍卷还抽有得愁心如许秋来惯与羇人伴惹多少冷风凄雨那更堪一点疎灯绕砌暗虫交诉待把蛛丝拭却试今朝留与个人题句小院谁来依旧黄昏明月暂飞还去罗衾梦断三更后又一叶一声低语拚今番尽翦秋阴移种樱桃花树台城路瓜田几稜区分后靑靑近依禾黍趣织声边牵牛花外惯滴篱根淸露捎沟倚渚伴锦里先生小园秋暮野色柴门夕阳携客断畦语圎荷满陂匀翠晚来风叶响一样疎雨白踏泥中紫收霜后便好开筵场圃然糠煨处听昵昵空村夜䦨儿女深盌糢煳晓光闻擽釜柳梢靑乞种边庭极知风味胜似东陵虎掌黄斑瓠犀黒白蒲鸽葱靑焦烟赤日人行盼岸柳阴阴短亭藓井寒浆芦帘曲几闲拂秋蝇天香宿点危东田移砚北墨池秋蔕新翦仙枣输长土酥比净随意攲眠篱院寒泉熘处惯枕住沙痕一线蒲鸽筐中乍缷蜗牛雨余留篆小童抱时应颤压冰㕑短檐茅店问客斋期好配紫茄红苋垆头更见熬成饵伴七夕鍼楼果同荐转忆郷园疎芜旧堰一翦梅定武瓷烧㡬稜红细斛香泥浅植春丛魏坤冲寒载入小车中三尺苔枝一翦霜风彞尊尽坼椶毛裂纸筒影渐横斜态转玲珑坤花边郷梦两人同放鹤洲南听雪亭东彞尊醉花间湘江水澧江水木末同姿媚露下冷花繁风里柔枝脆玉台匀染地意匠应憔悴砚滴井华新墨吮香脣醉于中好疎篁㡬叶揺晴翠浅晕出断霞鱼尾恁时寒色空闺里偶忆得潇湘水更添冻雀黄昏睡问同梦梅花开未一枝巳遂双栖计任雪压风扶起好事近一十二丛兰意态看成千百净洗陈丹暗粉露天然眞色红糚季布旧闻名画也动怜惜试易管夫人款有阿谁知得清平乐牵丝引蔓野外无人管才见草檐花一半又早青黄堆满今年谷贵民饥村村剥尽榆皮合付田翁一饱全家妇子嘻嘻点绛脣金粟香浓一丛开徧团圝树小山题句不用伤迟暮大火初流露脚飞寒兔方花础捣来仙杵合配糖霜谱曝书亭集卷第二十八曝书亭集曝书亭集卷第二十九曝书亭集卷第二十九秀水朱彞尊钖鬯词茶烟阁体物集一枝春竹外横斜一枝春最近晓寒牎戸翠禽软语唤起石䦨题句东风旧日曽飞上那人睂妩几闲却翦綵心情觅到小园深处前村酒旗低舞试闲携画榼重修箫谱棃云浅驻未信梦魂无据玉鳞残月衬香雪马蹄归路乗余兴更上吴船虎山桥去疎影横斜满院见蜂䰅乱叠莺羽新翦冷缀苔枝疎影罗罗休令雀豹窥见天敎漏泄春光早把多少芳心轻展最愁他金屋香寒长是晓风吹面折向妆台看取对将明镜里鸦额深浅澹月微笼椒壁初昏留映谢娘诗卷难禁一曲山香舞腻蜡泪铜盘千点记梦中人在罗浮杏子单衫烟染东风第一枝渡柳初眠官梅已褪又看春色如许水村山郭残阳立马乱红无数仙人此住也怜取满林香雾酒旗风揺曳黄昏开徧冷烟疎雨休忘了曲江归路试说与冶游伴侣最愁零落芹泥半敎燕飞啄去卖花声逺料深巷明朝何处倩个侬晓日新妆插向鬓云斜吐红娘子露井繁英积香迳游丝织宿两犹含煖波频漾短墙愁隔记少年寻到赤䦨桥得仙源消息最恨东风急飘上春泥湿易掩重门难逢人面断肠空忆便浣花牋纸染轻红也无他颜色殢人娇蜡蔕何长红丝齐绾算风信棃花尚晚一番雨过一番春煖似卯酒人慵鬓钗横乱日炙逾明莺衔不断伴蝴蝶深枝眠惯须烧银烛更浮金琖任桃李漫山有谁人看绮罗香红木棉苞紫辛夷幞讵胜缟衣霜袂雪不封条但向花房凝缀露一簇碧牡丹芽少几点翠梧桐子笑依然玉树陈宫臙脂肯涴井中水佳辰才过上巳说与采兰人道休寻溱洧第一瑶台月姊交光相对便着雨转觉珑䯳惯临风未应憔悴似搓酥滴粉张浓唤来深院里捣练子髙曝粉浅洼银珑璁几树净无尘胜屏风点染新一别此五经春绮罗香忆按歌频笑依然旧酒人玉楼春玉毬绣出今番早蝶翅䰅迭回抱一年一度雪成团半雨半晴春未老者囬上树靑猨报合配鞓红香入脑枝头能得㡬人怜落地始知花亦好洞仙歌翠阴如幄缀靑囊无数曽记开时未重午伴荷风榴火结实千房蠲忿处犹自朝朝暮暮满庭香不散持比吴緜翦破同功茧千缕爱微风攲侧淡月惺忪酒初醒夜深微雨便晨光朦胧小牎晴试护取同心不敎轻吐减兰石䦨千曲试问是桃还是竹彞尊凤子来时捧土移根定武瓷魏坤崔徐花朵布叶终须文与可彞尊吹徧温风长伴樽前一簇红坤东风第一枝鳦鸟歌残莼丝撷罢冰㕑夏果须荐卑枝压地无尘繁阴满园如繖凉柯新翦早水市筠笼传徧问隔江谁送轻帆鹤顶半山翻贱便流齿瓠犀讵软便入手葱根不染任敎肌粟长生愁他翠盘频转玉容销暑最忆是湘湖南畔怕餐来晚饭都忘莫被柁楼人见明月櫂孤舟㡬阵疎疎梅子雨也催得嫩黄如许笑逐金丸看携素手犹帯晓来纤露寒叶靑靑香树树记东谿旧曽游处日影堂阴雪晴花下长见那人窥戸迈陂塘锦淙鸣行㕑竹里玉盘寒水初注未须雪藕黄瓜伴早释人间烦暑名最古记辙迹东西鲁叟曽书汝吴洲越渚傍折戟沙边芳根蟠后几湿战塲雨房陵种三十六园佳树也愁声价输与西施过此曽潜掐一缕纤痕留取小摘许愼莫被来禽偷眼衔将去薫风且住漫染就轻黄靑靑携付乞巧小儿女洞仙歌南枝靑子架唐梯难翦试洒红盐褪都徧笑燕姬就酒历口浆酸眉峰聚又早芳津频嚥河豚春正美荻笋蒌蒿和就香羮尽人劝更忆夜䦨时配取茗柯消残醉满倾坛盏看怀核儿童眞桥痴爱插向兰膏烛花齐飐五綵结同心繁星着树緑叶垂枝扑帐火云朝热锦鸟餐难尽定衔到十二层城调舌是谁赌取罗囊紫看一骑飞尘相接晶盘莹嫩红轻擘纤指忽噤寒彻炎天乱堆香雪且莫从卯酒乍醒人说光砑吴绡薄潇湘水风皱半痕裙褶冰肌绰约看谁似庶梦里瑶妃无别记少年翠帷髣髴一点甘脣初啮暗香凝珠吹黍似早梅乍萼新桐初乳莫是珊瑚零落𫾣残石家树记得南中旧事金齿屐小鬟蛮女向两岸树厎盈盈擡素手摘新雨延伫碧云暮休逗入茜裙欲寻无处唱歌归去先向緑牎饲鹦鹉惆怅檀郎路逺待寄与相思犹阻烛影下开玉合背人暗数满庭芳靑豆开房白牛露地春浮一样根蟠风帘乍卷芳气讶烧兰不比金仙十二承珠露倒泻铜盘双林厎知他鹿女㡬度踏花看园官传送处乌皮旋设兔琖初安胜甘蕉乳臭橄榄浆酸携到六街三市津梁倦弹指霜寒镂酥片余香未减分配小龙团霜叶飞昔游曽记泥山路靑林才二三里枝头行蚁拂还来正十分黄腻须不似甜桃醋李樽前别有闲风味见翠竹擎篮惹重露新霜指爪都着香气回忆上日春盘罗帉轻裹个个镕蜡封蔕归时笑遗细君看剔残灯红蕊枉想像金坡旧事歳星今谪人间丗判洞庭全家去徧插墙阴恣携怀里秦楼月橘田秋吴侬摘处霜花浮霜花浮玉盘的历偏惹闲愁酒䦨烛暗罗衾帱手香夜半潜相投潜相投十年旧事忽到心头减兰朱栾几树爱惜芳根移细雨鹄殻重纹作意秋凉已十分一年好景玉臼金齑长记省有厎酸浆捣处眞怜透甲香玉楼春柔条曽记春前种乍起三眠妍手弄烟初羃历态眞浓絮未顚狂丝尚重依依别绪长亭共旧雨残阳空目送一湾流水小红桥留与断肠人作梦减兰杨花无绪不管人愁髙下舞笔架书签才拓牎纱处处黏东风语汝吹入谢家池阁去咏絮人闲凭仗东风忽自前疎影西风马首有哀蝉几树髙下声骤村外烟消水际沙寒斜阳似恋亭堠丝丝缕缕纷堪数更髣髴叶初开候待月中疎影东西思共故人携手揺落江潭万里系船酒醒夜长笛京口读曲歌残晓露翻鸦萧瑟白门非旧赤䦨桥畔流云逺遮不住短墙疎牖话六朝遗事凄凉张绪近来消瘦原作李良年旗亭陇首正新霜乍点斜日风骤一片秋声几树萧疎惊心十里津堠行人欲折还敎住爲记得别离时候洒渭城朝雨如烟曽向画桥分手何处无情玉笛忍敎一夜里吹堕江口系马无人认取寒枝惟有晩鸦依旧相思最是鸳鸯渡应渐冷碧纱牎牖纵待得来岁春还只恐那人腰瘦临江仙绾得旧时离恨否风前一样丝丝送人折尽夕阳时昬鸦余几点莫认早莺儿憔悴倡条浑不是菱花记取双睂秋声谁与寄相思章台疎影在只剰两三枝潇潇雨秋林红未足怪酸风一片舞遥堤任髙髙下下萧萧摵摵策策悽悽岸觜篱根压徧惊断草虫啼只有苍凉月来照鸦栖却似游踪不定谓当南反北旋又东西纵吟边倚杖樽酒正堪携然茶鎗故人来否怕空山旧径一时迷飕飗响怅无眼夜听到荒鸡玉女揺仙珮桄榔叶暗茉莉丛深旧是双双栖处玉羽初回风毛谁铩百徧对人犹怖闷把芳时度緫无言不比聦明鹦鹉待移伴庭前孔雀还怕金花翠尾须妒丹靑颇难描黒白分明千丝万缕曽记谢家赋雪皓鹤争鲜点缀瑶阶琼树十二画栏红妆相见定自愁添睂妩有得春多许也空掩风雨重重朱戸况逺客频年岭外秋来见月蓦然回顾归期误今番索遣开笼去八宝妆庭暗娑罗山明踯躅正值好春时候不用红楼三十级合在回廊疎牖朝来弹指阿谁妒杀芳心緑𬎼响处开难骤絶胜织成步障编他铜釦看场压倒牎櫺一回舞旋更敎人立屏后数项翠尾花如缕怎染岀轻纨圗绣除非是边鸾好手郁吚声里低丹咮问饫眼蛮奴莫销残碧暗金否花犯曲池塘天敎付与双栖夜深并緑蒲分映任梦里随波烟外交颈圎沙一片斜阳冷多应睡未醒看足了浣衣人去蜻蜓移钓艇采莲渡头最愁他淸歌才起处惊飞难定齐浴罢花潭下翠牵红凝休縁却竹弓射鸭还自去空江千万顷正好伴水亭风槛低垂罗袖影台城路谢池最爱鲜禽好当年惠连曽赋紫荇丝边水葓花外长见伊窥鱼住乍翻浅渚讶拍拍随波欲低还举占得圎沙惯拳一足久延伫采莲舟渐近也笑红裙按楫不敎惊去荻岸偏明苹风惯浴凉月毵毵緜羽曲江人渡指隐约秋潮望中生处才挂鱼又飞来别浦月华淸白颊栀头绣缨竹外输他緜羽姢秀何处飞来料自苑桃宫柳纵不比么凤桐花合赚得新词消受红豆拚分了鹦哥任伊闲咒相见海棠初绽早落尽芙蓉雪梅香逗移入重帘伴取玉蜍金兽记点染窠石春林费多少巧心妍手描就试开笼放尔戏猨能否江城子江郷风物客中论傍篱根启柴门翦翦西风红稻倚斜曛长记张罗秋九月南马疃北陶村充庖俊味我思存坐黄昏引淸樽持比香橙蒸栗色难分凝想流匙眞个滑全不数鸭馄饨需ŧ琵琶仙逺渚秋光乍疑是两岸芦花如霰刚得软语轻回差池转堪恋思一缕红丝系住怕飞入掌中难见明月楼台棃花院落曽否寻徧问何事沙际飘零惹西去潘郎鬓都变争向水晶帘外对晓风初卷看画阁银钗几许留伴他傅粉人西借取玉女缝衣一双幷翦东坡引洄沿潭里浴波圎明镜蹴浓花淡柳西湖曲临流看不足晴沙逺映浅水扑鹿鎭日夜鸣相续采莲人去菰蒲緑一双飞又宿一双飞又宿长亭怨慢结多少悲秋俦侣特地年年北风吹度紫塞门孤金河月冷恨谁诉回汀枉渚也只恋江南住随意落平沙巧排作参差筝柱别浦惯惊移莫定应怯败荷疎雨一绳云杪看字字悬鍼垂露渐攲斜无力低飘正目送碧罗天暮写不了相思又蘸凉波飞去满庭芳染柳分黄飞霙较素持比溪绢尤妍白毛红掌羣汎拨轻涟只合唿他舒鴈无端是引颈嗔船茴香下半醒半睡恻眼小如钱江天农务了柴荆开处频数村前任残阳曲岸水偃沙眠客至还堪对酒闲时节换取笼边儿童问山阴旧事说与永和年迈陂塘任方塘羣游孤泛爱他不染泥滓避人才见惊飞去又早纷纷低坠堪妒是曽消受夜深毎并鸳鸯翅竹弓漫试对黒白分明栏边鬬罢芳草一茸翠扬澜好两桨吴船小觜采莲人弄烟水晚来笑把红裙裹触损冷花浓蕊归也未正一色秋江滟滟波千里移来帘厎铸就小鑪熏屏帷深处长傍绣衾睡水龙吟凉波晓色城西路趁着热风犹未引来舞队依稀晋日黄门鼓吹垂鼻鳞囷旋涡逺近欲沉还起看云旗摇处更畨催去偏会得蛮奴意夹岸人家此际步踟蹰紫骝难系疎帘隐隐轻容小袖笑声齐指赤日徐髙黄尘又徧钿车流水剰白头宫监相携柳下说前朝事埽花游白龙堆逺傍独树烟平草痕如翦卧沙最浅惯啮罢戎盐紫髥都敛拂起鞭捎娖队安行愈缓夕阳晩料稳坐上头人意先倦江国知少见指背锦糢煳柳阴髙岸侧峰半偃笑零丁帖子戴家传遍记取形摸小玉羊脂新碾笔牀畔鎭红笺不敎风展木兰花慢孙郎眞爱客分异味到寒庖尚髣髴童时鹿边曽见照影惊跑弓鞘饿鸱叫处想风生耳后落飞髇谁向原头饮血一鞭归骑横捎毛炮嫩滴瓷罂浆乍洗析成肴任满荐辛盘椒花颂罢荷叶堪包西郊雪晴人日拟重寻退谷半山坳笑擘春前红脯醉吟小阁松梢雪狮儿又磨牙泽吻似虎分形眼黄须辨炎景方长试验鼻端冷煖茴香丛暗扑不住蝼蛄一点更寻向篱根𬗋芥石稜红苋醉了葧荷频颤讶搔头过耳水痕初浣消息郎归休把玉鞭𫾣断平陵传徧问啮鏁金钱谁绾风吹转蛱蜨惊飞凌乱原作钱芳标花氍卧醒又间趂十二栏边一双蝶舞绣倦空闺几徧春纤亲抚奔腾玉距乱蝇拂红丝千缕试验取双瞳似线庭阴日午好是蚕时早乳问当年果否共调鹦鹉八蜡迎来何处逺村巫鼓云图锦带漫搨得张家遗谱灯明处合对金猊小炷催雪倦拥痴牀寒御旨蓄多事拱人嫳屑惹花豹腾山地猴临穴五技顿穷就掩趁快马携归捎残雪刲肝验胆油蒸糁附寸膏凝结镂切俊味别耐伴醉夜䦨引杯稠叠更何用晶盐玉盘陈设一种低徊旧事想独客三云愁时节唤小伎并坐敎尝听唱塞垣风月台城路芩根化就初无力温风便闲凄调藕叶侵塘槐花糁径吟得井梧秋到一枝潜抱任吹过邻墙余音犹袅蓦地惊飞金梭爲避栗留小长堤翠阴十里冠緌都不见只唤遮了断柳亭边空山雨后愁里几番斜照昏黄暂悄让弔月啼蛄号寒迷鸟饮露方残晓凉嘶悠早又蜕余不作游仙梦炎天爱浮凉吹抱柳眠慵栖槐影合随分小园堪寄緑阴满地惯独自悠飏一丝风里咽住残声哀吟又听别枝起柴门乱喧雨后湿云斜照落霞断鱼尾南陌离亭西风故国多少愁人盈耳儿童此际罥蛛网檐牙筠竿树厎爲恁惊飞絃桐移素指前题髙层云枕屏晓殢行云梦却还被伊催断苦调才终悽吟还续递写几番幽怨柳塘听倦爱竹院新凉数声差缓曲奏回风萧萧落叶玉阶满愁闻最是旅客对前村几树頽照攲岸响咽尤悲音长渐涩引起离情无限当年蜀栈和岭畔啼䳌乡心曽乱一片秋容淡云凝望逺前题李良年满堦榆荚过墙竹日长初埽三径鸠妇唿残燕雏飞后不许草堂人静隔林遥听恰吟侣参差録阴遮定长记抛书声声如在最髙岭柴关应误来客乱喧晴叶厎剥啄难省葵扇慵挥桃笙乍展午梦几番催醒井梧秋冷渐移近朱䦨有人闲凭一笑回身镜中看鬓影绮罗香挟火难温侵星易坠留拂井梧檐树傍牖依䦨暗里惯窥人住浑不辨鬓雾残妆又何况韤尘纤歩际新凉团扇初闲轻罗扑付小儿女葳𬎼深锁院静携照相思锦字练囊缝取凭仗微风方便更敎飞去逗屋角蛛网圎丝避叶心豆花斜雨恣意向月黒池塘夜䦨髙下舞花心动舞拂波光齐上下早是薫风池馆蝉翼还轻虿尾偏长记取狐棃曽唤钓丝爱向人前立见几度欲飞犹缓花阴小伯劳穿过也能偷眼点水移时款款乍红袅蔆枝翠停荷管卷幔凉多傍槛晩晴影织夕阳莎岸有时忽上玉搔头全不怕佳人罗扇纤羽响一翦鬓云撩乱南郷子凉月澹影疎疎豆叶新黄架未除好似缲车鸣不住来又去秋灯惯伴愁人语玉人歌轻涟白爱一种娵隅晕蓝拖碧练塘风煗苍玉恣抛掷丹砂泉浅游朱鬛受尽人怜惜又争如雨过天青者般颜色濠上未归客投香饭靑精日斜与食莲叶东西何事便深匿翠鳞六六空揺尾嬾递闲消息但年年映取柳阴千尺探春慢晓日孤帆腥风一翦贩鲜江市船小涤徧寒泉烹来深院不许纤尘舞到听说西施乳惹賔坐垂涎多少阿谁犀箸翻停莫是生年逢卯闲把食经品第量雀鲊蟹胥输与风调荻笋将芽蒌蒿未叶此际故园眞好鬬鸭䦨边路勐记忆溪头春早竹外桃花三枝两枝开了桂枝香新霜晩渡见燃苇鸿天落潮鱼步尽掩靑筐缚急腥涎齐吐津门水市无人问听轧轧小车鸣路携来九陌不知还有酒徒闲否又何况乡园秋暮任空江筑舍断沙名浦酥片金穰那管玉纤黏住橙阴菊外登髙宴捉鲖阳罋边俦侣年年长擘烛斜画舫水凉朱戸又纬萧截水见半漾湖波半撑湖觜此际菱歌渐少满塍香穗渔师菰饭新炊后任攲斜橛头船檥爬沙响处连江露白一灯红细便八跪双都利被寒蒲束缚仄行无计试放闲塘蓼岸描成秋意须愁解甲随潮去添痩苇一枝扶起履霜听徧声声宛似玉琴丝里前题沈暭日菱塘风老正乱苇萧萧采香船少露白星疎草舍烟靑灯小溪边月黒初肥候湿筠笼一天霜晓寒蒲缚就渔童未去酒人先到看秫酿新篘熟早向松火山㕑蜀姜亲擣狼籍杯盘那计悲秋怀抱天津赵北东西路也盈车软尘吹道沉吟乡味汾湖一曲不如归好双鶒俊味盐官稠叠一种小如瓜最爱兰汤渟雪卯酒欲醒时节云母乍分琼屑玉楮刻成风叶拾取黏双蝴蝶惊飞鬓影奇絶湘江静犷殻深缄潭厎并任吹残老枫谁省房同芦雉花输石占鱼牀淸冷网漉两筠竿橛头响靑泥成饼西风古水斜阳野田寻啅雀更无影甲缷初汤沸定一痕纤嫩黄逾净不知许事相逢且食把膏脂都屏犯卯未醒时唤金钑小盘须钉几番爲尔勾留住了早春归兴淸波引越丝千镂谁暗趂落潮网住恁时看取一钱厎须与悔逐扁舟去乱水飘零良苦自从歌罢吴宫听不到小脣语鸣姜荐俎此风味难得并数岛烟江雨短篷醉曽煮茘子香辞树一半勾留爲汝试问旧日鸱夷比侬馋否聒龙謡雨黒南溟烟黄北戸惯候潮痕昏晓倦羽飞来被湿沙黏了何尝见蝜尘生宛一似蛣蜣香抱待红丝缀上钗头又输与缅虫小鲛人市蜑人船过十里五里酒人腾笑刀砧唤住擘珠娘纤爪算加恩簿子须添辨异味食经重草讶刘郎学豢龙时不曽扪到曝书亭集卷第二十九曝书亭集曝书亭集卷第三十曝书亭集卷第三十秀水朱彞尊钖鬯词蕃锦集十六字令愁别后花时独上楼风吹雨春肯爲人留南歌子桂楫中流望荷花镜里香无数紫鸳鸯婵娟江上月拂罗裳摘得新歌有声朱絃繁复轻碧桐风袅袅月初生婵姢花艳无人及早传名桂殿秋月漉漉雨微微故郷山水路依稀近来欲睡兼难睡正是归时厎不归捣练子春雨洒滴檀栾独宿江城蜡炬残正是花时堪下泪更无人倚玉栏杆又无处觅不须留迟日园林悲昔游惟有别时今不忘满天风雨下西楼江南好三春暮看竹到贫家髙树夕阳连古巷小桥流水接平沙把酒话桑麻又更五点珠箔卷轻寒金谷风光依旧在红泥亭子赤䦨干迷路出花难又披磵戸疎快颇宜人家醖满缾书满架山花如绣草如茵独坐一园春又衔泥燕最在美人家尽日听弹无限曲等闲飞上别枝花一种逐风斜南乡子日隐轻霞红红绿緑苑中花何处更添诗境好听春鸟飞去花枝犹袅袅又柳拂浮桥靑山隐隐水迢迢行尽江南数千里莲风起罗袖动香香不已又蹑珠履舞罗衣淸歌宝瑟自相依此夜不堪肠断絶红烛灭归去岂知还向月忆王孙花南水北雨蒙蒙十里莺啼緑映红叶叶春衣杨柳风出城东笑入吴姬酒肆中又淸江一曲柳千条日岀三竿春雾消上苑梅香雪里飘马萧萧渌水斜通宛转桥又平田渺渺独伤春两岸桃花夹去津一种佳游事也均草如茵不见当时劝酒人又娇歌急管杂靑丝烛暗香残坐不辞细雨春风花落时暗相思若问旁人那得知又一株斜映竹篱门磵戸芳烟接水村揺荡春心似梦魂水云昏静爱寒香扑酒樽又浴凫飞鹭晚悠悠堤下连樯堤上楼红蓼花疎水国秋采莲舟直到门前溪水流又越山重叠越溪斜竹浦风回雁弄沙㡬箇轻舟在若邪摘莲花江月相随直到家又今年春色胜常年遥望笙歌隔水烟何处风光不眼前月如弦从未团圎直到圎江神子万条寒玉一溪烟泛春泉映秋天曽忆湘妃庙里雨中看闲对数竿心自足沧海上白云间春光好花婵娟月婵娟早是伤春梦雨天思緜緜梁间燕子闻长叹春将半旧事思量在眼前一年年长相思歌淫淫管愔愔花煖江城斜日阴情多酒不禁爲君吟动君心云母屏风烛影深销魂况在今昭君怨危石才通鸟道山色东西多少石上㡬年松碧丛丛断岸沉鱼霜叶无风自落月照一孤舟去悠悠生查子杨柳映春江露叶凝愁黛独立俯闲阶离别人谁在千里梦难寻恨极同塡海本是细腰人数急芙蓉带杨柳枝渠柳条长水而齐燕衔泥花潭竹屿傍幽蹊草萋萋油壁车轻苏小小向君笑玉壶春酒正堪携若邪溪玉蝴蝶秋云不雨长阴积翠霭沉沉系马又登临风吹秋更深暗蛩生暮色寒磬满空林沈约瘦愔愔凭髙独苦吟浣溪沙烟柳风丝拂岸斜逺山终日送余露碧池新涨浴娇鸦阆苑有书多附鹤春城无处不飞花马啼今去入谁家又雪带东风洗画屏便敎莺语太丁宁看花多上水心亭隔岸春云邀翰墨傍檐烟雨湿巖扃瓦瓯斟酒暮山靑又髙阁晴轩对一峯泊舟微径度深松水天春暗暮云浓歌酒家家花处处罗衫叶叶绣重重一杯可易得相逢又月挂西弓蔼蔼明春风倚櫂阖闾城酒旗歌扇正相迎碧幌靑灯风艳艳𬗋槽红拨夜丁丁一更更尽到三更又四面无尘辍櫂过秋来江静镜新磨碧云髙髻绾婆娑深洞长松何所有晓烟淸露暗相和白银盘里一靑螺又海燕西飞白日斜津桥春水浸红霞䴔䴖鸂鶒满晴沙树色到京三百里柳条垂岸一千家櫂声烟里独呕哑又云鬓新梳薄似蝉江头暂驻木兰船水寒烟澹落花前五夜淸歌敲玉树一双纤手语香絃坐来虽近逺于天又惜别愁窥玉女牎遥知不语泪双双绮罗分处下秋江暮雨自归山悄悄残灯无燄影幢幢仍斟昨夜未开缸又出意挑鬟一尺长巧匀轻黛约残妆黄昏独自立重廊蜡照半笼金翡翠罗裙宜着绣鸳鸯不因风起也闻香又十二层楼敞画檐偶然楼上卷珠帘金炉檀炷冷慵添小院回廊春寂寂朱栏芳草緑纤纤年年三月病恹恹减兰我行自北薄暮欲归仍伫立言告离衿一寸回肠百虑侵吁嗟万里回首可怜歌舞地风雨萧萧二十年前旧板桥又荷塘倚扇动处水纹开艳艳五色氤氲镂羽雕毛迥出羣浮湍戏渚看处便须终日住折彼荷花相趁凫雏入蒋牙又丛芳烂熳庭影离离正堪翫碧树溟蒙一片西飞一片东丝缠露泣惟有春风最相惜灞岸分筵触忤愁人到酒边又萧其森矣客舍秋风今又起千树山家村映寒原日已斜客无所託五夜飕飗枕前觉觉坐而思不爲愁人住少时采桑子穆陵关上秋云起习习凉风于彼疎桐摵摵凄凄叶叶同平沙渺渺行人度垂雨蒙蒙此去何从一路寒山万木中菩萨蛮遥看一处攅云树秋花锦石谁能数犬吠水声中回流映似空緑阴生昼静乱竹开三径未惜马蹄遥看余渡石桥又幽栖地僻经过少沙头雨染斑斑草随意坐莓苔淸风松下来鍊金欧冶子但有寒泉水临眺独铸躇当看越絶书又数株门柳低衣桁隔牎云雾生衣上森木乱鸣蝉溪风爲飒然吏人桥外少处处闻啼鸟何必武陵源都无人丗喧又山公醉后能骑马银鞍却覆香罗帕回首白云多依依奈别何可怜游赏地寂寂深烟里只想竹林眠逍遥不计年又柴门流水依然在更看絶顶烟霞外路尽有平沙无村不是花身心尘外逺萧散林亭晚一到且淹留自由中自由又每嗟尘丗长多事终须拣取幽栖地只在此山中由来趣不同地寒松影里种竹交加翠逺逺出人羣朝朝见白云卜算子深柳读书堂暗水流花径爱向沙头把钓竿荷叶藏鱼艇杂树晚相迷烟鸟栖初定认得诗人在此间醉月频中圣又春恨㡬徘徊无限靑靑草莫爲轻阴便拟归辗转伤怀抱野渡乱花飞风煖闻啼鸟多少楼台烟雨中看竹谁家好又罗袖拂寒轻玉管朝朝弄一树寒梅白玉条逐吹香微动明月坐来生逺岫凝氛重楼上花枝笑独眠好作鸳鸯梦巫山一段云晓鹭栖危石风榆落小钱緑杨如发雨如烟两岸子规天浦树遥如待云沙静渺然落霞红衬贾人船风正一帆悬又赋料扬雄敌诗传谢朓淸凌云笔札意纵横到处有逢迎老得沧洲趣归来物外情俨然天竺古先生图画表沖盈好事近春气满林香水泮寒塘始緑目送回汀隐隐十余竿野竹衞娘淸转遏云歌山月皎如烛若向阳台荐枕得明珠十斛柳含烟船缓进就花枝别路靑靑柳发千条金缕万条丝复参差两见棃花归不得昨日老于前日人兮不见抱琴好倚长松又春融艳艳燕外晴丝卷回首夕岚山翠逺芳草落花无限比来寒食佳期风台水榭逶迤杨子津头月下游人处处归随又莺和蝶到秀发王孙草借问春风何处好乍逐东西倾倒曲水竟日题诗槐阴柳色通逵且愿相留欢洽欲去不去迟迟又环山绕野驿路飞泉洒还把玉鞭鞭白马取酒虾蟇陵下渭水处处流澌登髙望见昆池更爱终南灞上五陵共猎秦祠秦楼月风飔飔桃红李白花参差花参差枝条郁郁淑景迟迟靑楼珠箔天之涯淸风明月遥相思遥相思重吁累叹识者其谁更漏子秋风淸秋色白瓜歩寒潮送客望极浦度飞梁吟诗秋叶黄幽兰露香枫树吠犬鸣鸡㡬处苍翠晩染罗衣鸟还人亦稀阮郞归南园春色正相宜蜂雄粉蝶雌水边杨柳緑烟丝长条踠地垂草浅浅雨离离花开花落时收将凤纸写相思双蛾颦翠眉河渎神川上晩萧萧楚地连山寂寥女萝山鬼语相邀靑山暮暮朝朝樵子罛师㡬家住鸳鸯一处两处潮至浔阳回去风凄凄子夜雨又山木女郎祠西路翩翩去时綵旛新翦緑杨丝槐花点散罘罳练带平铺吹不起漠漠黄花覆水绣领任垂蓬髻含情咫尺千里又花下蝶微飘江皐緑草迢迢一渠春水赤阑桥空余泪滴寒潮野庙向江春寂寂淸川永路何极望尽靑山独立红桃处处春色又漠漠复霏霏杨花暮雨霑衣雨凉频见鹭鸶飞采莲艇子撑归岚翠暗来空觉润鸟向平芜逺近緑倒红飘欲尽伤心朝恨暮恨风蝶令北斗分征路南桥列祖筵生憎柳絮白于緜明日行人已逺骑连连诗忆伤心处杯衔欲别前好花争奈夕阳天惆怅靑山渌水急回船卖花声雁齿小红桥惟以招邀一渠春水柳千条正是江南好风景烟月迢迢孤梦楚山遥各自无聊玉人何处敎吹箫客路不归秋又晚木落萧萧鹧鸪天与客提壶上翠微蓟庭萧瑟故人稀扁舟不独如张翰先达谁当荐陆机相劝酒逺将归重嗟筋力故山违那堪回首长洲苑惟有年年秋鴈飞又天半羣山孤草亭下方云雨上方晴笑拈霜管题诗句闲向春风倒酒缾喜嘉客展幽情萦回树石罅中行他乡就我生春色此地才应聚德星又南国佳人字莫愁歩揺金翠玉搔头平铺风簟寻琴谱醉折花枝作酒筹日已暮水平流亭亭新月照行舟桃花脸薄难藏泪桐树心孤易感秋又一丈红蔷拥翠筠晚来林鸟语殷勤松间明月长如此石上靑苔思杀人章台柳郁氛氲湿云如梦雨如尘红笺漫有千行字秖是相思秋复春河传花片深浅半山晴落月殷勤早莺楚歌吴语娇不成多情时时听一声偶值门开暂相逐声断续过尽重重屋临髙台重徘徊酌来留君醉一杯玉楼春江烟湿雨鲛绡软匀粉时交合欢扇千回相见不分明乍去乍来时近逺石家蜡烛何曽翦五夜漏声催晓箭不如眠去梦中看谁爲含愁独不见又雨滋苔藓侵阶緑风动落花红蔌蔌爱君帘下唱歌人初卷珠帘看不足何当共翦西牎烛美酒一杯声一曲不知含泪怨何人料得也应怜宋玉又小楼深巷𫾣方响两两红妆笑相向本来银漠是红墙欲上仙城无路上年光到处皆堪赏南陌东城讵来往更无消息到今朝秋思冬愁春怅望又刘郎已恨蓬山逺金谷佳期重游衍倾城消息隔重帘自恨身轻不如燕画圗省识春风面比目鸳鸯眞可羡一生一代一双人相望相思不相见瑞鹧鸪寻春何事却悲凉半掩朱门白日长巳恨流莺欺谢客不令仙犬吠刘郎女萝力弱难逢地戏蝶飞髙始过墙谁与王昌报消息银釭斜背解明珰又春桥南望水溶溶半壁天台巳万重心寄碧沉空婉娈语来靑鸟许从容更爲后会知何地难道今生不再逢最忆当时留䜩处桐花暗澹柳惺忪又谢家轻絮沈郎钱风景依稀似去年石濑云溪深寂寂緑牎红泪冷涓涓落花不语空辞树明月无情却上天还有些些惆怅事而今重说恨緜緜虞美人来时万里同爲客广武原西北看看北鴈又南飞愼莫愁思顦顇捐容辉无端更渡桑干水行路难如此萧萧羸马正尘埃烟里歌声隐隐入丛台南乡子川阔逺天低垂柳阴中白马嘶君过午桥回首望东西依旧烟笼十里隄北渚对芳蹊自在娇莺恰恰啼肠㫁旧游从一别寻溪不是花迷客自迷踏莎行积水深沉平原广洁夕阳照箇新红叶秋风满树鹊南飞不寒不暖看明月风月相知故人离别丗间惟有情难说百壶那送酒如泉但须茗艼酬佳节临江仙何处春风吹晓幕蛮江豆连生故郷七十五长亭欲寻芳草去不遣柳条靑自是不归归便得津头日日人行可怜寒食与淸明落花相与恨江树逺含情又两岸靑山相对出至深至浅淸溪寒猿晴鸟一时啼泉声咽危石草色引长隄乘兴轻舟无近逺人随流水东西夜深台殿月髙低桥回忽不见山木万株齐又兰若去天三百尺生涯一片靑山朝看飞鸟暮飞还爱兹山水趣还肯到人间风景苍苍多少恨猿声南接荆蛮树深藤老竹回环何时一茅屋吾党共追攀又无限塞鸿飞不度太行山碍幷州白云一片去悠悠饥乌啼旧垒古木带髙秋永夜角声悲自语思乡望月登楼离肠百结解无由诗题靑玉案泪满黒貂裘又新买双溪定何似条桑种杏何人园收芋栗未全贫水回靑嶂合山逼画屏新诗酒尚堪驱使在经过北里南邻性情嬾慢好相亲逺寻留药价小睡凭藤轮又流落天涯谁见问一生判却归休渔竿消日酒消愁黍苗侵野径竹树绕春流想得故园今夜月还应先照西楼挐烟闲弄箇渔舟名山思徧往作意共君游南楼令香萼媚红滋微芳不自持陟秦台俯盼乔枝独倚䦨干正惆怅三月尽草靑时挥手碧云期空歌悲莫悲落花飞逺近凉飔别恨最深何处写两不见但相思又细草緑汀洲斜阳下小楼一回来使我生忧记得玉人春病后生枕上起睂头此意重悠悠此情非自由笑春风胡不爲留欲寄相思千里月君不见曲如钩蝶恋花满眼流光随日度晨往东皐花杂重重树最是一年春好处王孙不耐如丝雨欲访桃源入溪路临水鸣琴不觉芳洲暮落日已将春色去生憎燕子千般语又枫浦客来烟未散如诉如言渐落分行鴈解道澄江净如练风翻白浪花千片细雨湿衣看不见浩汗连緜地阔平沙岸信宿渔人还汎汎冨阳山厎樟亭畔又帐里炉香春梦晓雀噪荒村花落知多少寂寞柴门人不到桥边日日看芳草小舫一艘新造了有竹千竿水叶分莲沼行处便吟君莫笑一生上苑离离莺度前溪漠漠花生溪畔数鸥闲不起马上吟诗卷已成千山冰雪晴鱼网平铺荇叶板桥人渡泉声行殿有基荒荠合竹坞无尘水槛淸偏伤逺客情天仙子何许相逢緑杨路万曡春波起南浦碧云芳草两依依君莫诉相思苦况是靑春日将暮昨夜东风还入戸燕子不归花着雨今朝谁是拗花人春已去留不住此地独来空绕树又秋水才深四五尺湖舘翛然无俗客种松皆老作龙鳞䑳一只鹤一只周歩一池消半日颜貌只如三二十年来渐觉頾䰅黒人间岂不是神仙𬗋毫笔珊瑚席滴露研朱点周易风入松楚腰纤细掌中轻出水旧知名数声风笛离亭晚犹宛转久住云骈独望天边初月殷勤逺别深情流年堪惜又堪惊秋水緑痕生魂销事去无寻处西陵下萧飒松声惆怅空敎梦见如何作得双成满江红燕燕于巢卷翠幕花张锦织芳菲节光风转蕙漏添迟日丗事浮云何足问帘前春色应须惜劝少年放意且狂歌陈瑶席春向晚日西夕闲徙倚长思忆只将琴作伴东西南北郷信渐稀人渐老流光易去欢难得早归来已是十年游江南客水调歌头返景照疎雨层阁有余淸浮云卷霭独树花发自分明池北池南草録共握手而相顾逺近听泉声野果新成子山鸟自唿名人寂寞山坱圠水澄泓有竿斯竹无数春笋满林生酌酒会临泉水求寿藤与蟠木扶汝醉初醒宛是野人也无事亦无营又溪水碧于草轻枻理还故山南望何处三十二莲峰怀宇宙以伤逺送飞鸟以极目长揖古人风意气百年内心事一杯中碧烟上观瀑布舞蛟龙白云千里万里日色冷靑松攀石壁而无据抚桂枝以凝想鱼鸟去来逢谁识巢居子但讶鹿皮翁满庭芳迸笋穿溪阴槐翳柳年华近过淸明蒿深叶暖路入乱山行天下只应我爱云门寺薄地躬耕杳容与深林倚策髙兴小蓬瀛吾师无一事松门石磴绣涩苔生喜无多屋宇自足怡情夜后邀陪明月龛灯敛印火荧荧闲中好緑樽翠杓何忍独爲醒付小胥任头生白发物兮无累歌齐曲韵道着淸虚松桂爲邻烟霞问讯声利从来解破除鸬鹚杓傥有人送否每驻行车曝书亭集卷第三十曝书亭集曝书亭集卷第三十一曝书亭集卷第三十一秀水朱彞尊钖鬯书与李武曽论文书仆自季夏与武曽别舟行无事每诵武曽送行之文虽未即方驾乎古人其于今之爲古文辞者固已不侔矣日月逾迈易夏而冬知武曽近所造就当有十倍曩昔者然仆窃感古之君子往往以离羣索居爲过盖切劘者寡则怠心乗之又恐武曽以仆之去复置古文于不讲也故辄陈近日所得冀武曽垂听焉仆之将游大同也筮之得明夷之旣齐文曰箕子之明夷利贞私念昔之圣贤文明柔顺䝉难而克正其志以之用晦而明天殆欲啬我遇以昌我文未可知也旣至大同闭戸两月深原古作者所由得与今之所由失嘿然以疑憬然以悔然后知进学之必有本而文章不离乎经术也西京之文惟董仲舒刘向经术最纯故其文最尔雅彼扬雄之徒品行自诡于圣人务掇奇字以自矜尚安知所谓文哉魏晋以降学者不本经术惟浮夸是务文运之厄数百年赖昌黎韩氏始倡圣贤之学而欧阳氏王氏曽氏继之二刘氏三苏氏羽翼之莫不原本经术故能横絶一丗盖文章之坏至唐始反其正至宋而始醇宋人之文亦犹唐人之诗学者舍是不能得师也北宋之文惟苏明允杂出乎纵横之说故其文在诸家中爲最下南宋之文惟朱元晦以穷理尽性之学出之故其文在诸家中最醇学者于此可以得其槩矣以武曽之才正不必博捜元和以前之文但取有宋诸家合以元之郝氏经虞氏集揭氏傒斯戴氏表元陈氏旅吴氏师道黄氏溍吴氏莱明之宁海方氏孝孺余姚王氏守仁晋江王氏愼中武进唐氏顺之崑山归氏有光诸家之文游泳而䌷绎之而又稽之六经以正其源考之史以正其事本之性命之理俾不惑于百家二氏之说以正其学如是而文犹不工有是理哉惟怠心乗之役于妻子衣食而辍置不讲则其害有不可言者然吾党处贫贱不堪之境尤当以艰贞自励不可自夷其明此箕子所以处明夷之道也武曽闻之以爲然邪否邪相去四千里信问实难人旋之日幸赐报命并示近制以补区区之不及幸甚幸甚与查韬荒弟书与韬荒别六月矣前行至长洲时曽寓书左右以古文辞相勗不审别后进德修业能直诣古人堂奥否文章之难古今不数仆频年以来驰驱道途幸不后君子之敎然自商丘侯朝宗南昌王于一二子之外其合于作者盖寡二子又未尽其藴以死仆诚痛之比来京师五方之人操翰管而髙视者何啻百计求其若二子者巳不多得况夫与古人方驾者哉旣又自念天之所以与我者未尝有靳已则自弃而厚望于人非大惑欤由是日取六经诸史及唐宋元明诸家之文读之惘然若有所遗亡而恍乎其有得也虽未敢遽附乎作者其于二子之文盖或庶几焉及之所可憾者与韬荒相去四千里无从讨论得失不知是非果有当于作者否也记曰时过然后学则勤苦而难成独学而无友则孤陋而寡闻今韬荒方在壮年又乐于取友吾党之士可语者不乏相观而善以厎于成则惟韬荒是赖夫天之生才非必千里一贤百里一士棊布而星罗之盖尝聚于一境之内孔门四科逺者惟言子一人其余类皆齐鲁宋衞之士而庐陵南丰临川近在数百里之内至睂山苏氏乃萃于一门韬荒在吾党试与二三子相勉无倦士贵立志志旣立而业不成未之闻也然后各出其言务勿戾于圣贤而有裨丗敎使吾党之文振起一境之内岂不盛哉其言之不怍恃韬荒之助我也与髙念祖论诗书京师苦寒念祖无恙伏承手敎再四谆谆以诗律下问念祖年齐于仆而谦以自牧若此又处客途穷乏之时饥寒奔走无一足以动其心惟风雅之是务是岂当丗之士所能冀及者故辄陈万一之得于左右惟髙明择之仆之于诗非有良师执友爲之指诲也盖尝反覆求之其始若瞽之无相伥伥乎坠于渊谷而不知如是者十年不敢自逸然后古人若引我于周行而作者之意庶几其遇之矣书曰诗言志记曰志之所至诗亦至焉古之君子其欢愉悲愤之思感于中发之爲诗今所存三百五篇有美有刺皆诗之不可已者也夫惟出于不可已故好色而不淫怨悱而不乱言之者无罪闻之者足以戒后之君子诵之丗治之污隆政事之得失皆可考见故不学者比之墙面学者斯授之以政使于四方盖诗之爲敎如此魏晋而下指诗爲縁情之作专以绮靡爲事一出乎闺房儿女子之思而无恭俭好礼㢘静疏达之遗恶在其爲诗也唐之丗二百年诗称极盛然其间作者类多长于赋景而略于言志其状草木鸟兽甚工顾于事父事君之际或阙焉不讲惟杜子美之诗其出之也有本无一不关乎纲常伦纪之目而写时状景之妙自有不期工而工者然则善学诗者舍子美其谁师也欤明诗之盛无过正德而李献吉郑继之二子深得子美之旨论者或诋其时非天宝事异唐代而强效子美之忧时嗟乎武宗之时何时哉使二子安于耽乐而不知忧患则其诗虽不作可也今丗之爲诗者或漫无所感于中惟用之往来酬酢之际仆尝病之以爲有赋而无比兴有颂而无风雅其长篇排律声愈髙而曲愈下辞未终而意已尽四始六义阙焉而犹谓之诗此则仆之所不识也而念祖以未能工此爲虑是何足道哉比得念祖所爲述祖德诗讽咏数过深有合乎古人恭俭好礼廉静疏达之义此非有本者不能爲也而又谦以自牧无一足以动其心其进于古也不难耳仆自至大同未尝爲诗辱索新诗无以报命谨録杂文六首冀念祖敎其不及幸甚幸甚广平之行何日与念祖同舟而来中忽相失不禁悢悢也报李天生书辱惠书以古文辞相勖足下负髙丗之才所爲歌诗皆必传之业而手敎谆挚抑何其自处之恭而称许之过也文章之本期于载道而巳道无不同则文亦何殊之有足下乃云南北分镳各行其志岂非以于麟爲北而道思应德熙甫数子爲南乎仆少时爲文好规倣古人字句颇类于麟之体旣而大悔以爲文章之作期尽我所欲言而已我言之不工必取古人之字句始可无憾则字句工拙古人任之我何预焉乃深有契乎韩欧阳曽氏之文不自知其近于道思应德熙甫数子也足下学博而才冨英敏果锐之气直欲轶秦汉而上之视仆之所爲出唐宋之下宜其分镳疾驰去之惟恐不速若仆之所期于足下则不惟不以唐宋之文强足下以所不爲亦且不以秦汉之文爲足下劝勉盖足下之所尚者文而仆之所期于足下者载道之谓也孔子曰辞达而巳矣礼曰辞苟足以达义之至也诗曰人之好我示我周行夫适万里者必于周行始之有人焉以爲周行人所共由不若转而之层崖峻岭虽极于嵩华恒岱之巅我未见其能达也已文之不能载道何以异此仆之深契夫韩欧阳曽氏之文者以其折衷六艺多近道之言非谓其文之过于秦汉也足下试取古人而神明之勿规倣其字句抗言持论期大裨于丗道人心而不爲虚发将足下所谓分者未始不合也道一而巳何南北之殊涂哉慺慺之诚忘其愚蒙而辨说于左右冀足下亮之而巳与顾宁人书太原客馆两辱赐书赠以长律二百言久未得执去夏过代州遇翁山天生道足下盛称仆古文辞谓出朝宗于一之上仆之于文譬犹秋蝉候蛩仅能逺去秽滓以自鸣其风露焉尔夫人所尚不同则文亦异焉足下谓仆之文异乎二子可也而岂遂过之与亟欲就见足下自讼其短旣至京师而足下巳去见所撰诗本音谓三百篇无叶韵自仆思之圣人复起岂有易于足下之所云乎继见足下与武子书论苓字音义之譌证以简子采苓之诗且广引定之方中卢令车辚诸篇凡零令等字悉当读若邻足下之用心可谓勤矣然仆窃有疑焉采苓之诗曰采苓采苓首阳之顚释者谓苓蘦也今甘草是也而枚乗曰蔓草芳苓李善注文选以爲苓古莲字仆因是悟向者笺释之误盖苓之爲莲犹夫茄之爲荷尔莲水花也而采于山巅五沃之土产莲而首阳至瘠之地正以喻人言之不足信也而郑氏以爲首阳山之上信有苓矣岂不谬哉扬雄之颂赵充国也曰明灵维宣戎有先灵而汉书金城有令居郡则零令等字古之人类读若怜而非邻矣夫邻之与怜其音虽通然亦不可不辨闻足下将携是书刻之淮上故以是闻于左右仆之言本无足採足下试因其言而详绎焉亦未必无小补也报汪苕文戸部书彞尊不敏言行不足取重郷里比来京师平生交游恶其姓名之贱至有患难相援懿亲相目者登其堂或避匿不出而执事无一言之介揖诸坐客之右有请必见规我以道德绳我以文章此昔人所谓知已也遂忘其势分之隔而遽以所生之墓铭爲请执事不拒纚纚数百言述先人之行义甚备且以子厚永叔二子爲喻彞尊受而读之始而惭旣以感泫然不知涕洟之被面也古之葬者书赗于方书遣于策后乃纳之以铭铭之作必其文辞之工卓然可传于后庶足遗其子孙而信之百丗近代不然往往就爵位相次者列其名以爲荣不复计辞之工否故公孤之葬不乞铭于卿大夫卿大夫之葬不乞铭于士则夫士之不得志以殁欲求卿大夫一言以志其墓抑又难矣往先曽祖赐葬日其神道碑例当请之宰辅是时阉寺檀政正人皆已去国在位者率非其人由是神道之碑阙焉至先大父卒亦未克表其墓自执事铭及先人而上及于先曽祖先大父幽潜之德廉慎之节皆于执事之文信之是则执事一援笔而推赐及于数丗向之所谓难者请之执事而遂得焉信夫道德文章之交其异乎流俗者相万也辱谕书法敬闻命矣窃更有请者先母唐家本华亭考讳允恭官石屏知州生平毅然不惑神鬼佛老之说有君子之守祖文恪公万历十四年赐进士第一人以礼部侍郎掌翰林院事卒赠尚书予谥匪特朝有正人之目所着家训东南巨室以爲圭臬其地阀官丗例得书顾执事略焉愿得附书之不胜幸甚报周青士书久不得足下书客自京师邮致一通发函诵之喜溢颜面至及交道之薄抑何言之悲也足下平居急人患难至称贷益之自仆里居时已有窃笑足下之愚者今坐困若是恒人之情方益诮讪之不置又谁援足下于阨者邪虽然足下其无患孔子曰冨而能及人者欲贫而不可得也矧足下昔未尝冨而皇皇以及人爲念天虽欲长贫足下得乎足下但肆力文章勿以贫贱戚戚来敎云吾党数人漂转四方天自韬荒武曽类皆有所遇合而听闻之谬谓仆以古文辞倾动一时比之不龟手之药其业则均而洴澼洸封侯有异则仆诚有所未安仆频年以来驰逐万里历游贵人之幕岂非饥渴害之哉每一念及志已降矣尚得谓身不辱哉昔之翰墨自娯苟非其道义不敢岀今则狥人之指爲之惟恐不疾夫人境遇不同情性自异乃代人之悲喜而强效其歌哭其有肖焉否邪古之工于此者莫若陈琳阮瑀工而多者莫若刘穆之然传于今者特少则以当时虽叹其工而之三人者终未慊于心以爲不足传而弃之者多也至徐干怀文抱质有箕山之志自出其文爲中论传丗最久儒者取焉然则欲文之工未若家居肆志者之独得矣足下方登古人之坛塲而左右之于以裂土封侯盖无不可若仆者乃所谓洴澼洸焉尔与足下别六年未得归闻足下困阨不能救私心负疚无已束修之入聊分铢两爲卒岁之需传天自已归足下试取酒飮之告以鄙言则不特爲足下勉之而已荅孙侍郎书昨酒间以玉劒相示彞尊疑不能决归而中衣辗转思古经籍所载未之或闻疑古琰圭之属因作释圭一篇以献先生不罪其妄赐之手敎甚温殆孔子有取狂简之遗且赧且悚欲黙而不言虑无以荅循诱之盛心故敢复奏记于左右来敎云圭下不应有一孔考郑康成注周礼谓以组穿聮六玉沟瑑之中以敛尸贾公彦疏其义则云六玉两头皆有孔又于两孔之间爲沟渠于沟之两畔稍髙爲睂瑑而圭亦在六玉之中则其有孔不足异也来敎又云元人大朝㑹陈玉斧于酒海前斧亦殷时物斧可玉则劒亦可玉夫彞尊之致辨非劒者以玉劒之未见于经也若玉斧则记有之矣明堂位曰朱干玉戚注以爲戚斧也春秋传曰鏚钺秬鬯诗曰干戈戚扬释者以戚爲斧以扬爲钺盖其大小异名则元人所陈正记之所云玉戚是已彞尊不学狃于章句六经之所无者不敢遽定其有伏惟先生深思好古当丗博物之君子无以踰焉愿更闻玉劒之义俾小子知所裁勿令释圭之言贻笑于丗斯幸甚矣与越辰六书七发广陵之曲江即浙江曲与折义均也故其词曰弭节伍子之山通厉骨母之场注以爲骨母胥母之譌也水经注浙江水流两山之间江川急濬兼涛水昼夜再来至二月八月最髙潮水之前扬波者伍子胥后重水者大夫种是以枚乗曰海水上潮江水逆流似神而非于是处焉其诠释最确曽巩序鑑湖图有所谓广陵斗门者在今山阴县西六十里去浙江不逺而钱塘郭外有广陵侯庙迄今犹存至若江都之更名广陵在元狩三年时乗已卒不应先见之于文是七发之广陵非江都也明矣又元至正元年省试罗刹江赋试者三千人独钱惟善以钱塘江爲曲江遂闻于时号曲江居士载记历历可证顾丗人以广陵二字遂诬曲江在扬州指城东小水以实之可笑也比见足下榜门书广陵涛字流俗相沿无足怪特不宜误自足下故以奉闻惟垂察与魏善伯书叔子至述足下甚赏鄙文贻以刻集爲仆序集唐词襃誉太过不敢当仆延跂足下久意得把手扬州不谓泝江径返然古人相知有交深谋面之前者不在合并之速也方今作者寥寥可数足下弟晜父子各出其文相雄长盛矣而足下才多无所不有虽然名之所指毁易归焉故立言尤不可不愼伏读集中正韵窃取一卷仆不能无规于足下声韵之书自魏晋巳有之李登之声类吕静之韵集是巳外此周研张谅段弘王该李槩夏侯咏等各有成书少者三四卷多至四十余卷惟沈约所撰四声谱见于隋志仅一卷其非全韵可知至唐四库书目不载则巳亡之唐初奉爲章程者陆法言切韵其后孙愐刊正爲唐韵宋陈彭年再修广韵丁度定集韵景祐以还行礼部韵略绍兴间毛晃之増韵出广韵久而渐废盖韵凡数更已非法言之旧然分韵二百有六部未之有易也淳祐中平水刘渊始并爲一百七韵曰壬子新刊礼部韵略足下所见今丗所存特刘氏之韵尔顾目爲沈氏书加以诟诋其母乃重诬古人矣乎仆以爲韵之失不在分而在合足下怪门存吞恩不应在元韵而文韵内有勤斤殷欣等字谓分之无所分夫自二百六部未合门存归于魂吞恩归于痕未尝在元韵而勤斤等字则自属殷部足下试取杜甫诗诵之凡勤斤宇宁与眞同用无有与文同用者然古人分韵虽严通用甚广如眞至仙爲部十四皆得相通盖严则于韵之本位豪釐不爽通则临文不至牵率而乖其性情乱之自刘氏始有妄男子于此取古诗书篇什悉以已意紊之或见而恚遂力诋伏生毛公之非可不可也且韵书之作自李登以下南人盖寡沈氏书旣无存传者陆氏切韵尔法言家魏郡临漳同时纂韵八人惟萧该家兰陵其余或家范阳或家狄道或家河东或家顿丘或家临沂及沛类北方之学者黄公绍失考谓韵书始自江左本是吴音者妄也至正韵成乐宋诸君子则皆南人矣足下诋北人之书爲鴃舌蛮音旣不足服其罪意欲力崇正韵而反诟厉南人何哉仆非敢好爲排击也以足下爱我无以报愿附诤友之义望足下亟改正孔子曰过而不改是谓过矣寄谭十一兄左羽书江生自昌平至述十一兄比来颇有不豫之色叩其故则以贤主人好音乐延吴下歌板师所进食单恒倍主客之奉思辞之归弟以爲不足介意也昔者孔子以燔肉不至行穆生以醴酒不设去则以先至后不至先设后不设是谓礼貌衰则去之去之固宜巳在易同人之象曰君子以类族辨物盖物各有族在人类而辨之君子惟自审其分处焉斯无不自得矣不观夫昏者乎娶妻而纳采俪皮纯帛可也至于买妾有费百金者若欲落营妓之籍非千金不可其流愈下其直益髙礼固有以少爲贵者且歌板师之敎曲在兄未适馆以前主人旣置之别馆不与共席每食但与兄偕则能类族辨物矣食单之丰譬诸以鱼饲貍以肉餵犬于兄何损焉孟子有言饮食之人则人贱之兄若引去不知者将以兄爲飮食之人其可哉故特附书左右惟垂听焉曝书亭集卷第三十一曝书亭集曝书亭集卷第三十二曝书亭集卷第三十二秀水朱彞尊钖鬯书史舘上緫裁第一书彞尊来自田间学无师法一旦入着作之庭备员纂史受命以来憢憢惴惴伏念史尚三长而不有其一何以克副厥任犹幸有阁下緫率之可以无恐今开局逾月矣顾未见体例颁示窃有所陈造门者再未值归沐之暇敢奏记于左右历代之史时事不齐体例因之有异班固书无丗家而有后戚传已不同于司马氏矣范蔚宗书无表志后人因取司马彪续汉书志以爲志又不同于班氏矣盖体例本乎时宜不相沿袭故汉之光武唐之孝明宋之眞宗皆尝行封禅之礼作史者不必效史迁而述封禅之书也德星庆云醴泉甘露器车龙马嘉禾瑞麦一角之兽连理之木九茎之芝不絶于丗作史者不必效北魏南齐而述符瑞之志也此志之不相沿袭也班史第古今人表上及于皇初欧阳子纪宰相世系下逮于子姓辽之游幸金之交聘他史无同焉者此表之不相沿袭也史记列传有滑稽日者五代有家人义儿伶官宋有道学他史无之此传之不相沿袭也至若皇后一也尊之则附于帝纪抑之则冠于臣传公主一也或爲之传或爲之表释老一也或爲之志或爲之传余如天文五行或分爲二职官氏族或合爲一然则史盖因时而变其例矣明三百年事有创见者建文之逊国革除长陵之靖难裕陵之夺门宜何以书跻兴献王于庙存之则爲无统去之则没其实宜何以书志河渠者前史第载通塞利害而巳明则必兼漕运言之而又有江防海防御倭之术宜何以书志刑法者前史第陈律令格式而巳明则必兼厰衞诏狱廷杖晰之宜何以书若夫志地理则安南之郡县朶颜之三衞曽入图版旋复弃之又藩封之建置衞所之参错宜何以书至于土司之承袭顺者有勤王之举反侧者兴征讨之师入之地志则不能详其事入之官制则不能着其人宜何以书凡此皆体例之当先定者也又魏定黔成英临淮诸国衍圣一公咸与明相终始则丗家不可不立惟是张道陵之后颜受丗禄奉朝请于义何居然竟置不録难乎免于阙漏宜何以书此亦体例之宜审量者也盖作史者必先定其例发其凡而后一代之事可无纰谬彞尊不敏麁举大纲伏希阁下不遗葑菲之末而垂采焉示之体例俾秉笔者有典式譬诸大匠作室必先诲以规矩然后引绳运斤经营揆度崇修广始可无失尺寸也矣惟阁下垂察幸甚幸甚史舘上緫裁第二书日者上书签室以作史宜先示体例阁下不罪其戅阙门相见有晬其容语以史舘先务无妨尽言阁下之量可谓以虚受人矣彞尊嘿而不陈何以荅阁下之慰诲乃复破墨伸纸载布腹心冀阁下垂采史舘急务莫先聚书汉之陈农唐之李嘉祐明之欧阳佑黄盅危于吕复前代率命采书之官括图籍于天下矧明史一代之典三百年之事迹讵可止据实録一书遂成信史也邪明之藏书玉牒宝训贮皇史宬四方上于朝者贮文渊阁故事刑部恤刑行人奉使还必纳书于库以是各有书目而万历中辅臣谕大理寺副孙能传中书舍人张萱等校理遗籍阁中故书十亡六七然地志具存着于録者尚三千余册阁下试访之所司请于朝未必不可得又同舘六十人类皆勤学洽闻之士必能记忆所阅之书凡可资采获者俾各疏所有捆载入都储于邸舍互相考索然后开列舘中所未有文集奏议圗经传记以及碑铭志碣之属编爲一目或倣汉唐明之遣使或牒京尹守道十四布政使司力爲蒐集上之史舘其文其事皎然可寻于以采撰编次本末具备成一代之完书不大愉快哉昔者元修宋辽金史袁桷列状请捜访遗书自实録正史而外杂编野纪可资证援参考者一一分疏其目具有条理语有之前事之不忘后事之师也阁下其留意焉史舘上緫裁第三书采书之议阁下旣信鄙言行之将来史舘不患无书考证矣独是体例犹未见颁而同舘诸君纷纷呈列传藁于掌记舘中供事遂相促迫且将阁下之命谓元史纂修不过六七月告成具藁宜速此则彞尊之所不识也昔干宝勒晋纪先立凡例凡例旣立然后纪传表志相符贞观撰晋书体例出于敬播于是李淳风于志宁等则授之以志孔颖达等则授之以纪传治平撰通鑑先编丛目草卷草卷责之范梦得积至四丈截爲一卷于是两汉则授之刘攽三国六朝隋则授之刘恕唐五代十国则授之范祖禹以故事无阙漏而文不繁复是史家之遗法也司马迁续其父谈之书以爲史记班固续其父彪之传以爲汉书李百药续其父德林之纪传以爲北齐书皆再丗而就至姚思廉梁陈书曽巩谓其历三丗传父子数十岁而乃成隋书始于王劭次以颜师古次以魏征等其十志成于髙宗时岁月更久盖史之难成如此若夫元史其先开局纂修一十六人其后续纂一十五人合计其成仅十三月尔其文芜其体散其人重复旣有速不台矣而又别出雪不台旣有完者都矣而又别出完者拔都旣有石抹也先矣而又别出石抹阿辛以及阿塔赤忽刺出两人旣附书于杭忽思直脱儿之传矣而又爲立传至于作佛事则本纪必书游皇城入之礼乐志皆乖谬之甚者以宋濂王袆一代之名儒佐以汪克寛赵汸陈基胡翰贝琼髙启王彞诸君子之文学经术宜其陵轶前人顾反居诸史之下无他迫于时日故也伏惟阁下幸勿萌欲速之念当以五年爲期亟止同舘诸君勿遽呈藁先就舘中所有羣书俾纂修官条分而缕析瓜区而芋畴事各一门人各一册俟四方书至以类相从续之少者扶寸多者盈丈立爲草卷而后妙选舘中之才运以文笔删削卷成一篇呈之阁下择其善者用之或事有未信文有未工则阁下点定斯可以无憾矣不然朝呈一藁焉夕当更此呈一藁焉彼或异若筑室于道聚讼于庭糠䵃杂揉嵌罅分裂记述失序编次不伦阁下且不胜其劳虽欲速而汗靑反无日也新唐书之成历十有七年而纪表志传书出两手吴缜犹起而纠其缪况体例莫定草卷未编而以六十人之藁错陈于左右其何以诠择而会于一刘知几曰书彼竹帛事非容易阁下勿易视之幸少寛其期毋或如元史之牵率必改圗焉倣贞观治平之遗法而后可尔史舘上緫裁第四书伏承阁下委撰明文皇帝纪彞尊本之实録参之野纪削繁证谬屏诬善之辞拟藁三卷业上之史舘矣昨睹同舘所纂建文帝纪具书燕王来朝一事合之鄙藁书法相违彞尊愚闇匪敢露才扬已暴人之短惟是史当取信百丗讵可以无爲有故敢述其所闻复上书于阁下明太祖之崩在洪武三十一年五月遗诏诸王各于本国哭临不必赴京踰月而讣至燕燕王抵淮安敕令归国斯太祖实録史臣曲笔谓用事者矫诏却还当在是年之秋也时方执周王橚废爲庶人是冬齐王槫有罪召入京留之燕王方虑祸及归国恐后因简壮士爲护衞迨齐王之入燕且益惧焉肯以次年来朝身犯危地而且傲慢无礼由皇道入登陛不拜致监察御史曽凤韶戸部侍郎卓敬一劾王大不敬一请徙封南昌建文帝不报而燕丗子及弟髙煦适以三月至京师譬诸虎离其穴尽将虎子深入坎窞陷穽之中缚之一二猎夫力尔虽至愚者勿爲而谓智虑絶人之燕王爲之乎且燕丗子之来在三月则是时燕王犹未反国野史称文皇遣之来谁寔遣之姜淸祕史据南京锦衣衞百戸潘暄贴黄册内载校尉潘安二十三日钦拨随侍燕王还北平以爲来朝之验似若可征然稽之实録靖难师驻龙潭帝顾望钟山怆然下泪诸将请曰祸难垂定何以悲爲帝曰吾异日渡江即入京见吾亲比爲姦恶所祸不渡此江数年今至此吾亲安在瞻仰孝陵是以悲尔然则太祖崩后燕王未尝入朝可知已盖革除年事多不足信即燕王来朝不足信者一也金川门之变实録称建文帝阖宫自焚中使出其尸于火越七曰备礼葬之遣官致祭辍朝三日野记则云松阳王景请以天子之礼葬文皇从之夫旣葬以天子未有不爲之置陵守冢者而钟山左右无之则备礼云者亦史臣欺人耳目焉尔矧孝陵渴葬文皇责建文以庶人之礼葬其祖又岂肯以天子礼葬建文乎不足信二也北京金山口景陵之北相传有天下大师之塔谓是建文帝坟此尤无据彞尊尝登房山山隅有乱塔寺瘗僧骨不可数计绕山村落田中亦多僧塔或题司空或题司徒或题帝师国师盖辽金元旧制则然所称天下大师不足爲异而乃诬爲建文帝墓旣云不封不树矣其谁复立石爲表不足信三也从亡随笔称太祖预贮红箧于奉先殿侧四围以铁锢之锁二亦灌以铁汁程济破之得三度牒济爲帝祝发旣扶帝出聚宝门矣不应复折而至神乐观不足信四也致身録帝至鬼门从者八人牛景先用铁棒启之而出考是日乙丑文皇一入金川门即分命诸将守京城及皇城鬼门非无人之境爲景先者持铁棒启门守城将士岂无一人见者不足信五也建文帝旣自焚方先生孝孺衰杖哭阙下语文皇曰成王安在此事之所有也至文皇谓曰独不顾九族邪荅曰便十族奈何因并其弟子友朋爲一族戮之此则三家邨夫子之说矣欧阳夏侯尚书虽云九族者父族四母族三妻族二而马郑俱云九族上自髙祖下至元孙九峰蔡氏从之故丗之言九族者名爲九其实本宗一族尔迨秦汉诛及三族则兼逮母妻之党邨夫子不知九族尚轻三族爲最酷而造爲是说使文皇果用是刑无舍母妻之族而遽株及于弟子友朋者且正学之友最莫逆者无如宋仲珩王孟緼仲缙郑叔度林公辅诸人故叔度之弟叔美叔端仲缙之子叔丰皆爲及门髙弟诸君惟仲缙先卒其余当日咸不及于难缉其遗文以传足以破野史之谬不足信六也实録文皇旣入即收孝孺旋执泰子澄至阙同磔于市所牓姦党二十五人郑赐黄福尹昌隆在其列不闻伏法又靖难师起北平所司州县官弃职逺避朱宁等二百一十九人亦未尝悉诛独大理少卿胡闰野史谓抄提男女二百一十七人俱死外遣戍者又一百一十四人而奉天刑赏録载茅大芳妻死上命饲狗不应若是之酷不足信七也万历初以建文帝所遗三诗宣付史舘窃疑是点窜元之故臣忆庚申君之作若天命潜移四海心一语岂出之帝口乎不足信八也铁铉二女没入敎坊丗传七言二诗乃吴人范寛题老妓卷而作载皇明珠玉集中好事者巧爲傅会不足信九也河西佣川中补锅匠雪菴僧东湖樵夫洁其身隐其名姓据传闻以书奚而不可乃凭转轮殿鼠啮余册一一实之不足信十也文皇实録载壬午岁七月命前工部尚书严震直户部致仕尚书王钝应天府尹薛正言分往山西山东陜西巡视俾奏利弊震直受诏至山西九月病卒于泽州公廨初不闻震直督饷山东爲北兵缚置布嚢夹以两马舁至京后使安南回滇遇建文帝慙愤吞金死也况震直之卒忠诚伯茹瑺撰神道碑可证吞金之事不足信十一也至若因杨行祥事而移之杨应能王元美辨之矣不足信十二也因史仲彬之名而造爲致身録久而附益之钱受之駮之矣不足信十三也丗之论者以革除靖难之事载诸实録者皆曲笔无宁取之野史然实録之失患在是非之不公然人物可稽岁月无舛后人不难论定至逊国诸书往往以黎丘之鬼眩人观听以虚爲实以伪乱眞其不滋惑焉者寡矣阁下宜辨去其惑晓然开谕同舘毋相矛盾作史之贵乎有识者此也故因燕王来朝一事而兼及之惟阁下澄鉴不宣史舘上緫裁第五书昨过髙斋值阁下他出阍者延客坐案有阁下手疏史目盖体例初藁取而诵之有儒林传又有道学传阁下讲明正学探洛闽之渊源欲爲道学立传固宜然彞尊窃以爲不必也传儒林者自司马氏班氏以来史家循而不改逮宋王偁撰东都事略更名儒学而以周张二程子入之元修宋史始以儒林道学析而爲两言经术者入之儒林言性理者别之爲道学又以同乎洛闽者进之道学异者寘之儒林其意若以经术爲麁而性理爲密朱子爲正学而杨陆爲岐涂黙寓轩轾进退予夺之权比于春秋之义然六经者治丗之大法致君尧舜之术不外是焉学者从而修明之传心之要会极之理范围曲成之道未尝不备故儒林足以包道学道学不可以统儒林夫多文之谓儒特立之谓儒以道得民之谓儒区别古今之谓儒通天地人之谓儒儒之爲义大矣非有逊让于道学也且明之诸儒讲洛闽之学者河东薛文淸公而外寥寥数人薛公立传当在宰辅之列今取余子标爲道学上不足拟周程张朱下不敌儒林之盛则莫若合而爲一于篇中详叙源流所自览者可以意得此彞尊前书所云体例不必沿袭者也狂简之言不知所裁惟阁下审择之史舘上緫裁第六书彝尊自入史舘受阁下知已之言忘其梼昧屡奏纪于三席顾念同舘诸君授之以简初无质难而独一新进聒聒于左右难乎免于躁人之讥然有不容巳于言者敢再陈之国史者公天下之书也使有一毫私意梗避其间非信史矣明自万历间顾髙诸君子讲学东林书院士大夫向风景从主持淸议久而渐成门戸不得其门入者分镳而驰迁染之涂旣殊相争如水火当是时中立不倚者寡矣究之东林多君子而不皆君子异乎东林者亦不皆小人作史者当就一人立朝行已之初终本末定其是非别其白黒不可先存门戸于胷中而以同异分邪正贤不肖也大抵小人之交无所不比而君子或有所不同方宋盛时晏殊爲相范仲淹参知政事杜衍爲枢密使韩琦冨弼副之可云同心辅政者矣及赵元昊叛仲淹主调发弼不主调发衍是弼议殊是仲淹议若不相能者然旣而退朝语笑无间唯其是非同异一出于公故能成庆历之治东林之君子则不然一言之合则以爲同道而信之终身一言之乖则斥爲匪人怀恶而不复亲比居田间者遥制朝柄而庠序之士立文社应之转相慕袭胶结而不可解异议者一发而不胜乃树援以爲敌久而假宦寺之权以祸君子未始不由君子之疾恶过激也使克如晏范杜韩诸老和而不同羣而不党宁有是哉每见近时之论其人而东林也虽晚而从逆必爲之曲解攻东林者殉国之难人所共知终以爲伪执门戸以论人是非之不公其弊有不可胜道者巳彞尊先曽祖太傅文恪公㢘节自励中立无党以礼部左侍郎摄本部尚书事请册立东宫公私疏凡七十上流传者二十余篇存之史舘其言最切直者劾郑国泰大指谓明外戚不预政事册立匪国泰所宜言当时贵妃亲懿咸爲恻目其后册立旨下仪注皆先公预定出诸袖中且上言国朝册立东宫无谒谢贵妃四拜之礼宣德嘉靖旧仪与今有别故实録特书是年礼臣悉从裁革不敢援故事以请而郭文毅公遗先公书以先公议礼疏誾誾侃侃百折不回比之中流砥柱顾先公诸疏丗或移置他人姓名若吴人文秉撰先拨志始一书凡涉册立事纎悉具録独于先公劾国泰曁裁革贵妃四拜礼皆削而不书无他以先公名不入东林党籍也秉爲文肃公子文肃中天启壬戌进士第一人是年先公实主会试文肃固先公所取士也虽渊源有自而秉一字不以假人其待中立者且然况与东林树敌者乎即此一家一事言之党人之是非公乎不公阁下可以审察矣彞尊非不知是言出必有唾其面者然而国史天下之至公不得以一毫私意梗避其间者也区区之诚以南董望阁下冀裁择焉史舘上緫裁第七书明史成书莫难于万历之后稗官踳駮是非易以惑人至崇祯一朝无实録依据尤难措手日者阁下选同舘六人先纂长编可谓得其要矣长编成于李焘其旨宁失于繁毋失于略故国史官文书而外家録野纪靡不钩索质验旁互而参审焉无妨衆说并陈草创讨论而会于一今则止据十七年邸报缀其月日是非何以明同异何以别挂一而漏万失焘之体例矣家録野纪虽未足尽凭然亦当错综诠次而后是非不可揜本末具见阁下奚不取诸史舘四方所上之书凡涉崇祯朝事俾纂修者一一穿聮之又是时朝中朋党坚不可化封疆将帅率以爱憎废置而贤不肖无分焉若袁崇焕之死钱龙钖之获罪负天下之至寃而党人恨不食其肉非覩太宗实録何由知计出于反闲乎盖以本朝档子合之崇祯邸报逺不相蒙是必兼听并观而后可审其功罪至于甲申宼难朝野相传谓懿安皇后不死然丗祖实録大书元年五月葬明天启皇后张氏于昌平州足以洗其冤矣他若庄烈愍皇帝之谥定自本朝而野纪纷纭或书思宗烈皇帝或书毅宗烈皇帝或书威宗烈皇帝或书怀宗端皇帝宜以后定之谥大书简端者也又甲申殉难诸臣俱经钖谥应特书于传后而内官从死者或云王之臣或云王之心或云王之俊其实则王承恩章皇帝有谕祭文此明征矣又莆田王公家彦以兵部右侍郎协理戎政亦死甲申之难见闻者无异辞乃顺治九年章皇帝轸念殉国诸臣特命礼部钖谥易名二十五人而典礼者独遗王公不与谥岂非阙典也与侧闻顺治二三年各省巡抚题报崇祯闲死事诸臣方之野纪当得其实亦宜分年书之阁下奚不请于朝暂假文皇帝章皇帝两朝实録亟令史舘监生誊一副本庶纂修者得以参详同异而不失之偏此非小补也不然以宜书者不书是编出览者将谓识大识小无一具焉可不深虑也哉曝书亭集卷第三十二曝书亭集曝书亭集卷第三十三曝书亭集卷第三十三秀水朱彞尊钖鬯书上山东巡抚张公书彞尊闻之古者立学必释奠于先圣先师周公孔子是已孔颖达曰周公孔子皆爲先圣近周公处祭周公近孔子处祭孔子盖古之语道统者必兼周公孔子东汉永平二年命辟雍郡县学并祀周公孔子唐武德二年亦诏国子学并立周公孔子庙至永徽中以周公爲先圣孔子爲先师逮显庆二年依羣臣议以周公配享武王始专祀孔子宋眞宗大中祥符元年谥孔子曰文宣王谥周公曰文宪王追崇之典并垂国史夫尧舜禹汤之道自周公传之文武之德周公成之诗书礼乐易自周公制作而纉述之有周公继往开来于前斯孔子集大成于后皆功在万丗者也孔子之裔自汉以后或爲大夫㦯爲君或爲侯或爲公其支子爲五经博士或知仙源曲阜县事代有显爵独周公子孙唐髙祖虽博求其后究未爵以官祥符幸鲁仅一表其门闾而已彞尊昔谒孔林望见周公有庙在曲阜县治东北三里询其子孙犹聚族而居盖自伯禽少子鱼封于东野有田一成因以爲氏其谱牒有东野志丗次可考及伏谒庙下丰草不除檐栋悉坏惟垣墙尚蔽行路而已因言之巡抚刘公请立博士公即属彞尊代爲作奏将闻于朝矣吏言前巡抚周公曽请而不允刘公不爲夺也㑹柯给事疏请以方孝孺从祀孔子之庑爲部臣駮诘幕客以此阻公公乃不果彞尊至今有余憾焉伏覩孔氏弟子颜曽仲孟皆立五经博士下至宋儒二程子朱子亦皆有博士丗袭而先圣周公反不得下同于有宋诸儒于义有未安者兹遇翠华东巡襃崇先圣之日执事试以上请度无不允择东野氏之宗子授以五经博士丗袭其爵以奉祀周公俾千载之下大书特书曰立周公后爲五经博士自康熙二十三年始百王未行之典自执事请之皇上允而行之岂非不朽盛事哉然耑愚之见窃虑复有阻执事者鲁经曰见义不爲无勇也执事曩居言路知无不言天下之大勇无过执事故敢以是言进惟留意焉与胡解元书秋试得足下卷时文尔而不苟如是信足下能道古者比相见有恂其容有蔼其言益喜心赏之不谬旣退足下遇仆熟客于涂告以仆对门下士不当唿兄又足下自称门生而仆不应以是致疑仆过矣从乎俗也昔者孔子于其徒曰蒧曰由曰求曰雍曰回曰柴曰赐曰偃曰赤曰商曰须曰参曰师曰予曰枨皆直唿其名至孟子则不然乐正子髙子公都子万章公孙丑陈代彭更第称曰子孔孟相去仅百年尔而习俗之移人已若是虽圣贤不得而反古也至若门生弟子之称盖有别矣欧阳子曰受业者爲弟子受业于弟子者爲门人论语爲孔子而作所云门人皆受业于弟子者也颜渊死门人厚葬之此颜子之弟子也子出门人问此曽子之弟子也子疾病子路使门人爲臣又门人不敬子路此子路之弟子也子夏之门人问交于子张此子夏之弟子也孟子门人治任将归入揖于子贡此子贡之弟子也孔子曰自吾得回门人日亲回无繇之子本门人也而列爲弟子此门人所以日亲也孔子旣卒门人疑所以服礼弟子之于师心丧三年无可疑也疑所以服者门人之服也东汉孔伷碑阴有门生复有弟子此门生弟子之别也仆年少日见师于弟子无称兄者习俗之移人仅三十年事尔仆未尝不忾叹其非而不能力行古之道甚惭于足下因次所闻聊以解嘲亦以见仆之匪得已也报徐敬可处士书辱示春秋地名考采择羣书援据精确尝惜郑樵之谱张洽之表徐得之之记未寓于目足下书成可以无憾矣以仆蒙滞安能有所是正惟于召公封国注从帝王丗纪以爲文王庶子鄙意不能无疑文王之昭一十六国冨辰言之详矣召公初不与其列谷梁传谓周之分子谯周谓周之支族司马迁但云与周同姓其于公旦叔鲜叔度皆特书弟以别之孔颖达亦云召公必非文王之子独皇甫谧异是旣以召公爲文王子乃欲并原丰爲一颖达巳斥其谬然则宜存皇甫之说而駮正之者也至足下谓燕初封未得蓟以仆考之燕之始封本都于蓟故班固曰蓟故燕国召公所封逸斋诗补传云蓟后改爲燕犹唐之爲晋荆之爲楚惟因记有封黄帝后于蓟之文而史记旣封帝尧之后于蓟又封召公奭于燕燕之于蓟若分二国于是张守节则云召公始封在北平无终县以燕山爲名后渐强盛乃并蓟徙居之王伯厚则疑黄帝之后封于蓟者已絶成王乃更封召公于蓟之二说者仆益疑之惟陆德明有云黄帝姓姬君奭其后观于是而仆之疑始释也盖公旣爲周同姓则称分子也可称支族也可轩辕二十五宗尧之后亦黄帝之后于襃封先圣王之后则称蓟于封功臣谋士则称燕以采邑言则称召蓟与北燕本一而已足下以爲然乎否乎惟再示之荅胡司臬书读执事之文其辞闳以达其体变而不穷迺来敎慺慺抑何其语之谦也古文之学不讲久矣近时欲以此自鸣者或摹倣司马氏之形模或拾瓯阳子之余唾或局守归熙甫之绪论未得古人之百一辄髙自位置标榜以爲大家然终不足以眩天下之目而塞其口集成而诋諆随之矣仆之于文不先立格惟抒已之所欲言辞苟足以达而止恒自笑曰平生无大过人处惟诗词不入名家文不入大家庶几可以传于后可虽然仆之爲此非名是务也实也其于文也非作伪也诚也来敎谓法乎秦汉不失爲唐法乎唐不失爲宋于理诚然若仆之所见秦汉唐宋虽代有升降要文之流委而非其源也颜之推曰文章者原出五经而柳子厚论文亦曰本之书以求其质本之诗以求其恒本之礼以求其宜本之春秋以求其断本之易以求其动王禹偁曰爲文而舍六经又何法焉李涂曰经虽非爲作文设而千万代文章从是出是则六经者文之源也足以尽天下之情之辞之政之心不入于虚伪而归于有用执事诚欲以古文名家则取法者莫若经焉尔矣经之爲敎不一六艺异科衆说之郛大道之管得其机神而阐明之则爲秦爲汉爲六朝爲唐宋爲元明靡所不有亦靡所不合此谓取之左右而逢其原也至于体制必极其洁于题必择其正每见南宋而后士人文集往往多颂德政上寿之言览之令人作恶此固执事之所不屑爲而仆恐有嬲执事爲之者冀执事力爲淘汰斯谷园之编足以不朽矣荅阎征君书曩在都亭与足下遇卒然问仆以阙里之名所始仆无以对也盖不自知汗之流于背矣兹得手缄以四书释地一编见寄发函读之其诠石门谓鲁城七门次南第二门者是抑何详且核也继以阙里一条谓始于鲁恭王宫有双阙故名仆窃疑之记亡友顾宁人撰肇域志引史记鲁丗家炀公筑茅阙门之文足下证以春秋雉门两观外朝之地士庶所不敢居遂指宁人之误足下之持论龂龂不可夺矣仆考之丗本炀公徙鲁又考之竹书炀公筑茅阙门实康王二十一年之事自炀公至定哀五百岁矣春秋二百四十二年事尔御廪灾矣西宫新宫桓宫僖宫亦灾矣雉门两观灾而复作矣中城西郛城之者再矣鲜有久而不毁者独茅阙门之作历五百岁不改且阙以茅名其取材也未必固其爲地也未必密迩公宫雉门两观未必即其遗址窃疑鲁之春秋内事必书其不见于经传者由其岁久逺而废置故也然阙虽废而里则以爲名故孔子得居之论语阙党刘向新序谓是孔子所居越絶书本事篇曰圣人敎授六艺删定五经七十二子养徒三千讲习学问鲁之阙门是则由宁人所引推之亦未爲误矣夫炀公恭王先后并有阙门名里之始则不能臆定足下之书与宁人肇域志可两存而引伸其义未可因朱子于今本家语删去阙里字遂执古之家语不得有阙里字也传有之矣审问之明辨之仆非敢与足下辨也夫亦审问之足下而已惟鉴察小司马索隐以茅爲苐字之譌窃谓作如字读亦未害于义也自识荅萧山毛检讨书曰者王百朋秀才过梅会里语及书今古文本末旣行虑荅之未晰乃遗以书中及魏博士髙堂隆所称曰若稽古帝舜曰重华建皇授政改朔一十五字证重华以上九字不始于大航头鄙见思移此文置在璇玑玉衡之前爲舜典之首然不敢自信即属秀才质之左右随接足下书亹亹数百言援孟子史记前后汉晋书谓尧典当至四海遏密八音而止自此而下则爲舜典足下之言是也仆已悔前言之失矣来书亦云姚方兴本二十八字不始于大航头苐谓魏王肃注古文尚书晋范甯注古文舜典俱有其文则仆以爲不然当梅赜奏上孔传时亡舜典一篇购不能得乃取王肃注今文尧典从愼徽五典以下分爲舜典篇以续之其后范甯爲今文集注俗间或取舜典篇以续孔氏故正义曰舜典亡失甯爲解时已不得焉又曰多用王范之注补之而皆以愼徽已下爲舜典之初其云补以王范之注者盖言愼徽已下之注也是时方兴之书未上此二十八字王范安得有其文而注之矧王范所注本皆今文也乎足下据释文序録信二十八字出之王注然陆氏言方兴所上止十二字其余一十六字乃曰或此下更有云云凡二十八字异聊出之于王注无施也其辞若有深疑焉使濬深哲知等训果出之王注则亦何必施以聊字及无施也字足下截而取之恐非释文致疑之初义矣陆氏序録于书传以孔氏爲正惟舜典一篇用王肃本二十八字之训无一録者明非肃注也然则今学官所颁大航头二十八字注者爲谁吾意开皇后得方兴本爰取其所造孔传实之其余仍用肃注想当然矣由今论之百篇之序原有舜典自不必复济南生之旧当如足下之说以月正元日爲舜典之初与其冠以方兴之文不若取信髙堂隆之议盖方兴采马王之注造孔传近于有心作伪而濬哲已下方兴不以奏上殆未必尽出其书故梼昧之见拟以隆一十五字冠之篇首虽建皇二字无证文而月正元日改朔之义存焉询于四岳以下则授政之大端也敢再质于讲席仆见近时攻古文尚书者不一足下力爲孔传辩冤爱惜古人已至若因梅赜之冤而并欲白方兴之冤则天下皆冤民而辩之不胜其辩矣仆非好爲难駮也朋友相规于分则尔昔者陈君举尝撰毛诗解诂以朱元晦集传去序爲非元晦移书求其说荅云公近与陆子静辩无极矣又与陈同甫争论王霸矣某未敢注诗不过爲门弟子讲说今巳毁弃之盖不欲滋其辩耳或谓君举善全朋友之道然责善之义谓何足下行年八十矣仆今亦七十有四举一时尚刀锥盐谷纷争子母之利而頽然二老翁独以经义相考证即鄙言未合度足下必一笑置之断不效朱陆之嚻嚻聚讼也寄礼部韩尚书书行宫恻获侍履絇先生把袂慇懃索彞尊着作彞尊自知梼昧见弃淸时老而阨穷兼又丧子无以遣日见近日谭经者局守一家之言先儒遗编失传者十九因倣鄱阳马氏经籍考而推广之自周迄今各疏其大略微言虽絶大义间存编成经义考三百卷分存佚阙未见四门于十四经外附以逸经毖纬拟经家学承师宣讲立学刊石书壁镂板着録而以通说终焉易书二经已经刊就余以乏力中辍近又辑明诗综百卷亦就其半此外欧阳子五代史注瀛洲道古録虽草创而未成也所撰诗古文义取辞足以达未尝有模笵于胷中而后下笔聊以自娱而巳是以海内月旦凡名家大家要不得与其列乃先生当代宗匠忽焉赏及之此昔人所云得一人知已可以无憾者也縁已刻未刻藁未免太多虑不足以传逺尚须削繁剔缪存其十五然后缮録上呈记室当以秋冬爲期泰山孤生之竹峄阳半死之桐一遇赏音妄思千古惟先生是赖矣傥赐以大序感德不朽无钖朱襄賛皇曩在都下见其集唐三十律叹爲工絶今岁入霍山纂易韦一编见示其立说皆本汉以前书不堕陈图南邵尧夫窠臼闻先生近注易賛皇适入都谨令其叩讲席归沐之暇试进而讨论其言颇娓娓可听也不宣荅刑部王尚书论明诗书两诵来书论及明诗之流派发蒙振滞緫时运之盛衰备风雅之正变语语解颐至云选家通病往往严于古人而寛于近丗详于东南而略于西北辄当绅书韦佩力矫其弊惟是自淮以北私集之流传江左者久而日希赖中立王孙之海岳灵秀集李伯承少卿之明隽赵微生副使之梁园风雅专録北音然统计之北祗十三而南有十七终莫得而均也明自万历后作者散而无纪尝熟钱氏不加审择甄综寥寥当嘉靖七子后朝野附和万舌同声隆庆鉅公稍变而归于和雅定陵初禩北有于无垢冯用韫于念东公孝与曁季木先生南有欧桢伯黎惟敬李伯逺区用孺徐惟和郑允升归季思谢在杭曹能始是皆大雅不羣即先文恪公不以诗名而诸体悉合窃谓正嘉而后于斯爲盛又若髙景逸之恬雅大类柴桑且人伦规矩乃钱氏槩爲抹杀止推松圎一老似非公论矣故彞尊于公安竟陵之前诠次稍详意在补列朝选本之阙漏若启祯死事诸臣复社文章之士亦当力爲表扬之非寛于近代也邮便奉报摭言吴越备史玉壶淸话三书附上诸嗣宣不备与佟太守书伏闻执事下车首崇学校将有事于释奠先期演习乐舞生敎以执籥秉翟及上丁躬率校官弟子頖宫行礼有秩其序有肃其容郷之父老谓五十年来所未覩仆偶滞吴下未克预观其盛至于鸠工修治自当爲邦人倡虽窭且贫不敢辞也窃念学有郷贤祠本乎郷先生没而祭社之典玆倾圮巳久及今不葺将化污莱祠中主渐剥蚀理宜更作仆考之载记有谓惟天子诸侯有主卿大夫无主则许叔重郑康成也有谓礼埋重则立主士大夫有重亦宜立主经传未见大夫士无主之义则徐邈及淸河王怿也主之制虽不载于经然衞次仲言右主八寸左主七寸广厚三寸何休言主状正方穿中央达四方天子长尺有二寸诸侯长一尺汉旧仪言帝主长九寸后主长七寸杜佑通典述晋太康故事帝主尺二寸后主一尺蔡谟言今代祠版乃礼之庙主安昌公荀勗祠制神版皆正长尺二寸博四寸五分厚五分虽诸家之说长短不齐要之帝后之尊莫有过尺二寸者涑水司马氏伊川程氏定爲主式作主以栗趺四寸以象四时髙尺二寸以象十二月身博三十分象月之日厚十二分象日之辰今之法式大率准此乃迩者入祠多系封君赠公其子孙冨贵利达不循旧章取材舍栗以乔木爲之髙或三五尺余涂以金泥巍然坐先正之上非礼已甚度新鬼有所不安神其妥于是乎伏惟执事旣事修葺宜集其子姓谕以尺度之不可违令彼更造与先民一式斯礼行于郷不僣不滥祭社之典可永无憾矣希执事垂听焉寄查德尹编修书比得书知校勘全唐诗业已开局近闻足下先取杜少陵作审其字义异同去笺释之纷纶而归于一是甚善然有道焉蒙窃闻诸昔者吾友冨平李天生之论矣少陵自诩晚节渐于诗律细曷言乎细凡五七言近体唐贤落韵共一纽者不连用夫人而然至于一三五七句用仄字上去入三声少陵必隔别用之莫有叠出者他人不尔也蒙闻是言尚未深信退与李十九武曽共宿京师逆旅挑灯拥被互诵少陵七律中惟八首与天生所言不符其一郑驸马宅宴洞中云主家阴洞细烟雾留客夏簟靑琅玕春酒杯浓琥珀薄氷浆盌碧玛瑙寒误疑茅堂过江麓巳入风磴霾云端自是秦楼压郑谷时闻杂佩声珊珊叠用三入声字其一江村云淸江一曲抱村流长夏江村事事幽自去自来梁上燕相亲相近水中鸥老妻画纸爲棊局稺子敲针作钓钩多病所须惟药物微躯此外复何求叠用二入声字其一秋兴云昆明池水汉时功武帝旌旗在眼中织女机丝虚夜月石鲸鳞甲动秋风波漂菰米沉云黒露冷莲房坠粉红关塞极天惟鸟道江湖满地一渔翁叠用二入声字其一江上值水云爲人性癖躭佳句语不惊人死不休老去诗篇浑漫兴春来花鸟莫深愁新添水槛供垂钓故着浮查替入舟焉得思如陶谢手令渠述作与同游叠用三去声字其一题郑县亭子云郑县亭子涧之濵戸牖凭髙发兴新云断岳莲临大路天晴宫柳暗长春巢边野雀羣欺燕花厎山蜂逺趁人更欲题诗满靑竹晚来幽独转伤神叠用二去声字其一至日遣兴云去岁兹辰奉御牀五更三点入鹓行欲知趋走伤心地正想氤氲满眼香无路从容陪语笑有时顚倒着衣裳何人错忆穷愁日愁日愁随一线长叠用二去声字其一卜居云浣花流水水西头主人爲卜林塘幽已知出郭少尘事更有澄江销客愁无数蜻蜓齐上下一双鸂鶒对沉浮东行万里堪乗兴须向山阴入小舟叠用三去声字其一秋尽云秋尽东行且未回茅斋近在少城隈篱边老却陶潜菊江上徒逢袁绍杯雪岭独看西日落劒门犹阻北人来不辞万里长爲客怀抱何时得好开叠用三入声字此八诗者识于怀不忘久而覩宋元旧雕本曁文苑英华证之则过江麓作出江厎江不当言麓作厎良是多病句作赖有故人分禄米夜月作月夜漫兴作漫与大路作大道语笑作笑语上下作下上西日落作西日下合之天生所云八诗无一犯者由是推之七月六日苦炎热下文第三句不应用蝎字作苦炎蒸者是也谢安不倦登临赏下文第七句不应用府字作登临费者是也循此说以勘五言虽长律百韵诸本字义之异可审择而正之第恐闻之时人必有讪其无关重轻者然此义昔贤所未发出天生之独见善不可没也足下能听信否乎曝书亭集卷第三十三曝书亭集曝书亭集卷第三十四曝书亭集卷第三十四秀水朱彝尊钖鬯序周易义海撮要序自汉以来说经者惟易义最多隋经籍志六十九部唐志増至八十八部宋志则二百一十三部今之存者十之一二而巳唐资州李氏合三十五家易说题曰集解南北朝以前遗文坠简借以得见指归宋熙宁间蜀人房审权集郑康成以下至王介甫易说百家择取专明人事者编成百卷曰周易义海至绍兴中江都李衡彦平删其冗复益以正叔子瞻子发三家目爲义海撮要凡十卷而附以杂论补房氏之阙略焉其择之也必精义海失传而是编传后之学者所乐得而讲习也彦宣和末入辟雍干道中官祕书修撰寻除侍御史改起居郎以言事去国退居崑山聚书讲学丗目爲乐菴先生者也周易辑闻序周易辑闻六卷宋赵汝楳撰取杂卦反对之义上下二篇各一十有八卦每六卦析爲一卷附文言于干坤释彖之后而系辞说卦诸传皆阙焉余旣抄而藏诸笥序之曰易之爲敎本穷理尽性之言自周官掌之太卜簭人而秦以其卜筮之书未燔迄于汉孟喜京房焦贑之徒多借以考验灾异而已郑康成主象数王辅嗣主名理言数者㦯失之巫言理者或失之凿往往得其偏曲而未穷其奥赜焉考之隋经籍志说易凡六十九部唐四库书目益之凡八十八部至宋増至二百一十三部而是书未与焉可谓详矣迨后家守程朱之书未暇广究诸家之说久之本义单行并程氏传亦辍不复观况凡有小异朱子之说爲制举所不取则见者非仅不观将唾而逺之惟恐子弟之入于目此自隋迄宋诸家之撰述日至于放失无存也是书晰理而兼详夫象数援据精洽足以益学者之神智万历中周藩宗正灌甫曽雕刻行之顾流传者寡惜世无有重刻之者汝楳爲资政殿大学士天水郡公善湘之子商恭靖王元份七丗孙善湘以儒生破李全身历戎马乃能注意经学六易藁而授之子汝楳不以丗禄自矜逺游闲服玩之习惟遗编是辑又归其善于亲益以征宋时经术之盛化俗之厚而灌甫亟刻其书虽流传巳少是书实借以无失皆宗室之贤宜附着之以告后之君子读是书者易璇玑序宋之南渡君臣多讲易义髙宗召荆门朱震论易殿中称旨除祠部员外郎迁祕书少监赐以告词敷及否泰之义右相张浚入朝亦书否泰二卦赐焉于时浚及宰相李纲李光沈该皆着易传而林儵李授之刘翔郭伸王义朝都洁彭与王大宝吴适宋大明均以易义经进或令祕书看详或令有司给札或与堂除或补上州文学独环溪吴氏上易璇玑三卷其言易自彖求之卦次求之象次求之爻作论二十七篇文辞简奥间以韵语行之类古繇占卓尔成一家言以书犯庙讳赏独不及嗟夫朝之一命再命奚足爲儒者重轻而得之不得有命焉此严夫子董相所以有哀时命文士不遇赋也吴氏讳沆字德逺崇仁布衣其没也郷人祀诸郡县学周易集说序周易集说一十三卷各冠以序吴人俞琰玉吾叟所着也叟于宝祐间以词赋称宋亡隐居不仕自号石涧道人又称林屋洞天眞逸其书草创于至元甲申断手于至大辛亥用力勤矣丗之言图书者谓马毛之旋龟文之坼独叟之持论以尚书顾命文弘璧琬琰在西序大玉夷玉天球河图在东序河图与天球并列则河图亦玉也玉之有文者尔崑崙产玉河源出崑崙故河亦有玉洛水至今有白石洛书盖石而白有文者此易家之异闻也合订大易集义粹言序孔子学易韦编漆书至于灭絶者三乃不以是敎其子而与门弟子雅言惟诗书执礼然三经无统论之文独易有十翼则圣人之注意存焉矣自欧阳永叔谓十翼之说不知起于何人于是学者不能无疑今丗所传程正叔易传张子厚易说均舍大传不讲而正叔之言曰圣人用意深处全在系辞又曰系辞之文后人决学不得眺子止则云子厚易解甚略系辞差详是张程二子咸笃信大传者也吾友纳兰侍衞容若以韶年登甲科未与馆选有感消息盈虚之理读易渌水亭中聚易义百家插架于温陵曽氏粹言隆山陈氏集传精义一十八家之说有取焉合而订之成八十卷择焉精语焉详庶几哉有大醇而无小疵也乎刑部尚书崑山徐公嘉其志许镂板布诸通邑大都用示学者乍发雕而容若溘焉逝矣昔王辅嗣注易每取旧解所悟者多深斥阴阳灾异小数曲学专明人事论者谓其独冠古今出荀刘马郑之上顾官止尚书郎年仅二十四而夭说经者恒惜之容若淸才逸辨兼工风骚乐府书法即其会粹二书不专言理变占象数并收补大传训注之阙虽老儒亦逊焉岂意短命而终读其书不禁兰摧而蕙叹也徐氏四易序圣人则图书以作易作易之后不必因图而易始见也新安朱子着易本义取河洛先后天诸图冠诸卷首今之学者佥谓舍图书无以言易矣考先儒之论多以九爲图十爲书独西山蔡氏从而反易之以爲河图之数十而洛书九也蔡氏之说称本邵氏然邵氏之言曰圎者河图之数方者洛书之文以数之体验之则奇爲圎而偶爲方矣同州王氏临邛张氏汉上朱氏咸以九爲图十爲书此邵氏之学也伊川程子曰九是纯阳六是纯阴但取河图见之过六则一阳生至八便不是纯阴是亦以九爲图矣此程氏之学也横渠张子曰阳极于九阴终于十又曰十者九之偶也史绳祖阐其义盖即言九图十书之理此张氏之学也朱子报郭沖晦书曰河图四正四隅之位洛书四实四虚之数所以画卦也河圗九畴之象洛书五行之数所以作范也是年朱子五十有一矣犹主九爲河图后与蔡氏再三往复始从其说迨作启蒙又详述其初说而曰安知书之不可爲图图之不可爲书是虽信之而未笃矣处士徐善敬可氏着四易一曰天易二曰羲易三曰商易四曰周易凡三十卷其于图书博采诸家之论而一本乎邵氏程子张子及朱子之初说谓反之则四象五行之位皆若枘凿之不可合从其旧则不惟位与数各当因以推夫三易改演之原洪范大衍律历运气太一奇门之所自出靡不犂然有据焉乃或疑其与朱子晚年之说不协夫图之可爲书书之可爲圗朱子旣言之矣徐氏特因朱子之说而发挥之尔亦何悖于朱子哉于是同里朱彞尊爲之序东莱吕氏书说序东莱吕先生伯恭受学于三山林少颖少颖又东莱吕居仁之弟子也少颖所着尚书集解朱子谓洛诰以后非其所解其孙石鼔书院山长畊称坊本自麻沙初刻继而婺女及蜀中皆有之讹以传讹访之故家先得宇文氏拾遗一卷后得建安余氏所镂新板又得叶学録所藏写本再三参校自诩成完书矣而伯恭书说先之秦誓费誓自流以泝其源上至洛诰而止殆以补林说之所未及尔门人宗学敎授从政郎时澜不知师之微意乃取而増修之非伯恭之本怀矣赵希弁读书附志称是书六卷康熙壬戌予抄自无钖秦氏凡十卷与马氏经籍考同宋史志艺文云三十五卷盖并门人増修之书合着于録也序以藏之笥雪山王氏诗緫闻序雪山王氏诗緫闻二十卷每章说其大义复有闻昔闻训闻章闻句闻字闻物闻用闻迹闻事闻人凡十门每篇爲緫闻又有闻风闻雅闻颂冠于四始之首自汉以来说诗者率依小序莫之敢违废序言诗实自王氏始旣而朱子集传出尽删诗序盖本孟子以意逆志之旨而畅所欲言后之儒者咸宗之独王氏之书晦而未显其自诩谓研精覃思几三十年而吴兴陈日强称其自成一家能寤寐诗人之意于千载上要之虽近穿凿而可以解人颐者亦多也王氏名质字景文汶阳人绍兴庚辰进士召试馆职不就历枢密院编修官出通判荆南府不行奉祠山居有集四十卷聂氏三礼图序六经有图三礼尤不可少郑康成阮谌梁正夏侯伏朗之书吾不得而见之矣博采诸图成书者洛阳聂崇义也当周显德中崇义以国子司业兼太常博士与国子祭酒汝阴尹拙同寮其论祭玉援引周礼正文拙无以难迨宋建隆初考正三礼图表上于朝时拙巳迁太子詹事被诏集儒学之士重加参议拙多所駮正崇义复引经释之书成拜紫绶犀带白金缯帛之赐颁其书于学官绘图宣圣殿后北轩之壁至道初旧壁崩剥命易以版改作论堂之上咸平中车驾幸学亲览观焉斯亦儒者稽古之荣矣乃有贾安宅等言其未见古器出于臆度而陈用之撰太常礼书陆农师撰礼象皆以正聂氏之失而补其阙遗有诏毁论堂画壁然窦学士俨序称其采三礼旧图凡得六本鑚研寻绎推较详求原始要终体本正末能事尽焉则非出于臆度者也永嘉陈伯广跋卷尾云观其图度未必尽如古昔苟得而考之不犹愈于求诸野乎斯言得之丘氏周礼定本序考工记可补冬官之阙乎曰周官三百六十多以士爲之若记之所云直百工焉尔矣夫玉府有工有贾而巾车弁师追师屦人之属府史胥徒而外咸有工以执事亦犹大府典丝典妇功庖人羊人马质之各有其贾也贾不与士齿工顾可充司空之官乎典丝则颁丝矣掌皮则颁皮革矣槀人则掌六弓八矢四弩矣是则湅丝者工也而颁丝外内者考工者也函鲍韗韦裘者工也以式法颁皮革者考工者也刮摩攻木以爲弓矢者工也而受财于职金以赍其工书其等乗其事试其工弩者考工者也以是推之则记之所载三十工郑氏以爲司空之官非矣新昌黄氏度作周礼说置考工记不解至临川俞氏廷椿复古编谓司空之属分寄于五官同安丘氏畅其旨取五官所属归于冬官六属适各得六十着爲周礼定本昔人皆言冬官阙一篇盖读此而宛如全书焉繇汉迄唐说经者义虽纷纶往往存其疑而不改逮宋元诸君子生千载之后一旦釐正其文若朱子之孝经大学蔡氏之武成金氏之洪范蔡氏之杂卦传吴氏之礼记以及俞氏丘氏之周礼皆自信而不惑后学者莫敢议其非虽然无数君子之学识苟好奇穿凿则或失之僣㦯失之诬殆亦难乎免矣丘氏名葵字吉甫隐居海屿自号钓矶翁盖宋人而不仕于元者书成时年八十余可谓老而笃学者也读礼通考序礼有五丧祭重矣曲台之记石渠之论议于丧礼尤详焉晋人崇尚庄老宜其自放礼法之外而于丧礼变除假宁之同异独龂龂辨难若杜预衞瓘袁准孔伦陈铨刘逵贺循环济蔡谟刘德明葛洪孔衍之徒均有撰述宋齐以降言凶礼者不乏自唐徙五礼之名置凶礼第五于时许敬宗李义甫上显庆新礼以爲凶礼非臣子所宜言去国恤一篇自是天子凶礼遂阙宜柳宗元以不学讪之也迨宋讲学日繁而言礼者寡于凶事少专书朱子家礼盛行于民间而丗之儒者于国恤不复措意其仅存可稽者杜氏通典马氏通考巳焉呜唿愼终追逺之义辍而不讲斯民德之日归于薄矣刑部尚书崐山徐公居母忧读丧礼撰通考一书再朞而成寻于休沐之暇浏览载籍又增益之凡一百二十卷摭采之博而择之精考据之详而执之要此天壤间必不可少之书也当孝庄太皇太后崩公时由礼部侍郎迁都察院左都御史仍直史舘自初丧及启殡礼无纤鉅天子惟公是咨公斟酌古今之宜附中使入奏悉中条理盖公于是书黙识于心宜其折衷靡不当上结主知诚稽古之效矣公归田后开雕是书彞尊因劝公并修吉军賔嘉四礼庶成完书公喜剧即编定体例分授诸子方事排纂而公逝又二年先以刊完丧礼行丗彞尊夙承公命作序至是乃书其大略若全书纲要公发凡举例已详言之后之览者可以见公用力之勤也已陆氏春秋三书序唐丹阳主簿赵州啖助考春秋三传短长撰集传复摄纲条爲统例助卒其子异裒録遗稾于是门人洋州刺史河东赵匡损益之而给事中陆淳师事匡纂㑹其文爲春秋集传纂例十卷又撰集注春秋二十卷微旨三卷辨疑七卷集注自元已亡而纂例及辨疑微旨三书延祐中从集贤学士曲出之请锓板江西行省魏晋以前说舂秋者创通大义而巳有所未通则没而不说又㦯自乱其义自杜元凯以例释左氏其说有正例变例非例之分别爲五体以寻经传之微旨言春秋者宗之然犹略而未该至三子书出例乃大备庶乎丝麻冠屦之不紊其有功于春秋甚大淳爲韦执谊所援得侍讲东宫柳子厚因执弟子礼归安朱临序是书谓子厚文章宗匠以韩退之之贤犹不肯髙以爲师独肯执弟子礼于陆氏以此推陆氏之学要之子厚之师陆氏特出于党人一时附和正未足以是爲轻重也然唐人所尚者诗赋往往未暇究明经义陆氏独能传习其师说通圣人之书于后丗其贤有过人者当其时蔡广成以易施士匄以诗仲子陵袁彞韦彤韦茝以礼强蒙以论语皆自名其学以显于时今其书俱不传惟三子书仅存钱唐龚主事蘅圃刻而传之功不在曲出下矣春秋权衡序孔于之作春秋拨乱丗反诸正其好恶一出于平而已非若后丗史臣有所激于中借史以洩其忿也顾说春秋者往往未得圣人之意烦其例苛致其文予者十一诛讥者十九夫有所攘也盖有尊也有所贬也盖有襃也仐欲尊周而动着王室之非礼欲诛乱臣贼子而先责贤者备亡不越竟即责以弑君不尝药则罪以弑父是圣人恶恶之辞长而善善之辞反短比之申不害衞鞅韩非而有甚焉者矣我故于说春秋者义无多取见有刻深之文戾乎孔子之旨未尝不疾首张目焉及得宋刘仲原父春秋权衡读之凡三传有害于义者旁引曲证必权其轻重而别其非是以待读者之自悟可谓善学春秋者也原三家之传虽或未得其平由于尊圣人之过求圣人之心不得遂纷纶同异者有之要其所主皆二百四十年之事若胡安国之传出言无不纯理无不正然其文则孔子之文其事则类指南渡君臣得失斯盖因述以寓作者矣近乃舍三传而列之学官久之取士者并舍经而专主乎传是何异学易者之仅知操钱而卜也呜唿三传胡氏孰赢孰缩经与传之孰轻孰重安得起仲原父立而相其平准也与春秋意林序往予与髙念祖同舟至天津念祖书簏中携刘仲原父春秋权衡意林凡一十九卷宋刻甚工时岁在甲辰七月暑未退挥汗读之舟中未暇抄録也旣而念祖留京师二书爲有力者所得予在大同闻之颇以爲憾越五年颍州刘考功公㦷相遇济南揖罢亟语予以获权衡爲喜问以意林则无之又五年求之淸苑陈参议祺公遂以权衡抄本贻予复从宛平孙侍郎耳伯所抄得意林然后二书悉爲吾有原父在当日声誉与庐陵欧阳子相上下曁弟贡父并以经术闻其说春秋尤长二书之外有春秋传一十五卷予获之书贾舟中又有说例二卷文权二卷惜乎不能尽得也予感是书自舟中读后几不复遇求之十年乃始得焉而予之爲客不自知其已老矣南还之日念祖无恙尚期共读之兼以二书闻之考功亦足以豪已乎甲寅十一月书涪陵崔氏春秋本例序涪陵崔子方彦直自称西畴居士尝与苏黄诸君子游知滁州日曽子开曽爲作记刻石醉翁亭恻其说春秋有经解十二卷本例二十卷建炎中江端友请下湖州取所着春秋传储祕书省于是其孙若上之于朝仐其解不可得见惟本例独存序之曰以例说春秋自汉儒始曰牒例郑衆刘寔也曰谥例何休也曰释例颍容杜预也曰条例荀爽刘陶崔灵恩也曰经例方范也曰传例范甯也曰诡例吴略也曰略例刘献之也曰通例韩滉陆希声胡安国毕良史也曰统例啖助丁副朱临也曰纂例陆淳李应龙戚崇僧也曰緫例韦表微成元孙明复周希孟叶梦得吴澂也曰凡例李瑾曽元生也曰说例刘敞也曰忘例冯正符也曰演例刘熙也曰义例赵瞻陈知柔也曰刊例张思伯也曰明例王晳王日休敬铉也曰新例陈德宁也曰门例王镃王炫也曰地例余嚞也曰㑹例胡箕也曰断例范氏也曰异同例李氏也曰显微例程迥也曰类例石公孺周敬孙也曰序例家铉翁也曰括例林尧叟也曰义例吴迂也而梁之简文帝齐晋安王子懋皆有例苑孙立节有例论张大亨有例宗刘渊有例义刁氏有例序绳之以例而义益纷纶矣彦直之论谓圣人之书编年以爲体举时以爲名着日月以爲例春秋固有例也而日月之例盖其本乃列一十六门而皆以月日时例之亦一家之言云尔春秋地名考序九丘之书逸矣伯禹伯益之所名夷坚之所志周公之所録其着在六经者莫若禹贡诗春秋言禹贡者则有若挚虞之畿服经孟先之图程大昌之论易祓之广纪言诗者则有若范处义王应麟之地理考言春秋者则有若京相璠之土地名杨湜郑樵之谱张洽之表外如严彭祖之图专纪盟会则围伐灭取土地之见遗者多矣罗泌专纪国名则郡县之失载者又多矣然则说春秋者必兼包乎郡国土地之目而后可无憾焉试迹其地名有见于经者有见于传者有并见于经传者顾其文蔑以爲昧纪以爲杞滑以爲郎柽以爲朾偃以爲缨崇以爲柳铁以爲粟以陆浑爲贲浑以厥憗爲屈银以臯鼬爲浩油以祲祥爲侵羊若是者不可悉数也邾也谓之邾娄贯也谓之贯泽訾娄也谓之丛安甫也谓之鞌沙也谓之沙泽一郕也或以爲成或以谓盛一郦也或以爲犂或以谓丽一盂也或以爲霍或以爲雩一虢也或以爲郭或以爲漷一艾也或以爲鄗或以爲蒿貍脤谓之貍轸或又曰蜃也蚡泉谓之濆泉或又曰贲也郪丘谓之犀丘或又曰菑丘又曰师丘也其在当时传者已滋异同繁省之不一而况乎百丗之下壤地之离合名号之废置升降乃欲通习而考证之刊落丛谬不其难哉地名考一十四卷吾郷徐处士善所辑予受而读之爱其考迹疆理多所釐正简矣而能周博矣而有要无异聚米画地振衣而挈其领也原春秋之作孔子旣取百二十国宝书笔削之而又述职方以辅春秋之不及则学乎春秋非惟义疏序例大夫之辞公子之谱皆宜究图而土地之名补方志之疏舛尤其要焉者若经之有纬书之有正必有摄也予老矣恒媿经义无所发明序其书窃比北宫司马诸子获附见于春秋之传焉五经翼序古之仕焉而巳者归敎其郷里尊之曰先生亲之曰父师王者养之则曰国老乞言合语载诸惇史授数而论说之若传记所称老彭老聃皆殷周之国老而迟任周任之言殆即惇史之文也汉之时伏胜张苍辕固博士江翁胡母生杜子春之徒多以耆耊敎授弟子盖圣人之道莫备乎经学者必老成人是师庶学有统而道有归然守一家之说足以自信不足以析疑惟衆说毕陈纷纶之极而至一者始见故反约之功贵夫博学而详说之也吏部侍郎宛平孙先生年八十矣好学不倦集汉以来诸儒五经序义分爲二十卷名曰五经翼给事中余杭严公镂板行之先生凡五致书命予爲序予惟经学之不明非一日矣自汉迄唐各以意说散而无纪其弊至于背畔贵有以约之此宋儒传注所爲作也今则士守绳尺无事博稽至问以笺疏茫然自失则贵有以广之先生是书所爲述也当万历中周藩宗正灌甫藏书八万余卷至黄河水决遗籍尽亡初先生知祥符县事时从其孙永之借钞诸经义后又益以祕阁流传诸书故多丗所未见者予不学未能发明五经之藴因述先生之老而好学无媿于古之致仕者以爲当丗法俾读其书若见惇史且及其采辑所从来盖历数十年而始成洵匪易矣严公亦与予善其勤学下士相等事三老者必有五更告于先生者必及君子然则舍严公其谁也授经图序六经大义至宋儒昌明之而始无遗憾学者守爲章程宜也不知絶续之际汉儒爲难当日秦书旣焚往圣遗言澌灭殆尽幸而去古未逺间得之屋壁所藏女子所献老生所口述然而仅矣迄学者代兴遐捜博考或一人集衆是或数人成一经要其授受各有师承非若后人以意见爲予夺也刘歆遗书博士谓孝宣时广立经文义虽相反不嫌并设与其过而废之宁过而立之旨哉斯言夹漈郑氏乃云秦焚书而书存诸儒穷经而经絶于是有指斥汉儒迹其同异纷纭爲诋诃所自起岂知前型未坠尽信非也槩疑之亦非也六经之义如江河日月无所不该解之者惟其不背于经斯已尔而又何同焉夹漈之言过矣授经诸图见于章氏考索明西亭宗正复加釐定并采诸儒言行列爲小传由是师友渊源灿如指掌自汉以后晨星相望专家虽不逮汉儒而亦多有纉承惜其未暇补入然传注义疏序解辨问诸条犂然各具于图之左方览者因目以求其书则得矣是集黄征君俞邰藏有善本龚主事蘅圃刋之白下丗之师心党同薄前贤爲不足法者庶几知所返也然则汉儒洵有功于六经而爲功于汉儒者二子又将与西亭并传也夫重刋玉篇序小学之重于古久矣周官保氏掌养国子敎之六书汉制太史试学童能讽书九千字以上乃得爲史吏民上书字或不正辄举劾自凡将元尚滂喜诸篇均失其传而爰历博学爲闾里书师所合入之仓颉篇中许愼据以撰说文解字古本部分自一至亥者是已顾氏玉篇本诸许氏稍有升降损益迨唐上元之末处士孙强稍增多其字旣而释慧力撰象文道士赵利正撰解疑至宋陈彭年吴锐丘雍辈又重修之于是广益者衆而玉篇非顾氏之旧矣予寓居吴下借得宋椠上元本于汲古阁张子吁三请开雕焉棃枣之材尺幅之度临橅雠校之勤不舍晨暮并取系传类篇汗简佩觽手鑑诸书推源析流旁稽曲证逾年而后成书爰属予序其本末以予思之学奚小大之殊哉毋亦论其终始焉可也讲习文字于始穷理尽性官治民察要其终未有不识字而能通天地人之故者宋儒持论以洒埽应对进退爲小学由是说文玉篇皆置不问仐之兔园册子专考稽于梅氏字彚张氏正字通所立部属分其所不当分合其所必不可合而小学放絶焉是岂形声文字之末与推而至于天地人之故或窒碍而不能通是学者之所深忧也孙氏玉篇虽非顾氏之旧然去古未逺犹愈于今之所行大广益本玉篇复上元之旧而古之小学存焉矣重刊广韵序声韵之学盛于六代周颙以天子圣哲分四声而学者言韵悉本沈约顾其书终莫有传者今之广韵源于陆法言切韵而长孙纳言爲之笺注者也其后诸家各有増加巳非广韵之旧然分韵二百有六部未之紊焉自平水刘渊淳祐中始并爲一百七韵于是合殷于文合隐于吻合焮于问尽乖唐人之官韵好异者又惑于婆罗门书取华严字母三十有六顚倒伦次逮洪武正韵出脣齿之不分淸浊之莫辨虽以天子之尊行之不逺则是非之心人皆有之矣曩崐山顾处士炎武校广韵力欲复古刊之淮阴第仍明内库镂板縁古本笺注多寡不齐中㳙取而删之略均其字数颇失作者之旨吴下张上舍吁三有忧之访诸琴川毛氏得宋时锓本证以藏书家所传抄务合乎景德祥符而后已抑何其用力之勤与嗟夫韵学之不讲久矣近有岭外妄男子伪撰沈约之书以眩于丗信而不疑者有焉幸而广韵仅存则天之未丧斯文也吾故序之俾海内之言韵者必以是书爲准合刻集韵类篇序六艺其五曰书书有六体比类象形谓之文形声相益谓之字声成文谓之音保氏以书敎国子大行人属瞽史谕书名听音声六体形声独多左右下上外内审其形而声从焉国史六书着録次于经典唐宋小学恒与太学并设分敎弟子绍兴中犹然淳熙以后更洒埽应对进退之节爲小学徽国文公别撰书一编颁诸学官功名之士习四子书麁通一经足以应举开口代尧舜禹汤文武周公孔孟之言朝士取其辞爲诸生法式古文奇字安所用之昌黎韩子有云凡爲文辞宜略识字江都李氏亦云人读书须是识字其亦不得已而言之也与今夫声音文字之学讲之正非易易巳五方之民风土各异发于声不能无偏轻土多利重土多浊北人诋南爲鴃舌南人诋北爲荒伧北人不识盱眙南人不识盩厔此限于方隅者也楚骚之音殊于风雅汉魏之音异于屈宋此易于时代者也书文旣同而音之不一者统归于一斯声音文字必相辅以行而义始备也圣天子文轨之盛包海内外野无遗贤终始典学香厨中簿之藏分授词臣编摹㑹粹而通政司使巡视两淮盐课监察御史曹公奉命编孴全唐诗历五年所较旧本广益三百余篇锓诸枣木用呈乙览复念诗之醇疵一本乎韵韵之乖合原于六书旣锓玉篇广韵又求集韵类篇善本雠勘雕印以行学诗者得而诵习之旣免四羊三豕之失而音无夺伦纽分畛域注相引证庶乎取诸左右逢源矣夫字鑑序元至治间长洲李丗英伯英受其父梅轩处士之旨以六书假借难明于是就典籍中字同音异者正其字画溯其原委缉类韵一书凡三十卷其从子文仲复缉字鑑五卷仍依韵编之予抄自古林曹氏嗟夫字学之不讲久矣举凡说文玉篇佩觿类篇诸书俱束之髙阁习举子业者专以梅氏之字彚张氏之正字通奉为兔园册饮流而忘其源齐其末而不揣夫本乖谬有难毕举也已李氏之学逺引说文证以后代诸家之说其亦所谓元元本本者与辽金元字杂以国书字体转益茫昧其诗词落韵有出于二百六部之外者兹编所道者古信可传也曝书亭集卷第三十四曝书亭集曝书亭集卷第三十五曝书亭集卷第三十五秀水朱彞尊钖鬯序万氏历代史表序易编年爲纪传古史之法微矣其遗意犹存者吾于表有取焉表或年经而国纬或国经而年纬或主地或主时或主丗系事微不着者録而见之刘知几曰于帝王则叙其子孙于公侯则纪其年月列行萦纡以相属编字戢孴而相排使读者阅文便覩举目可详此其所以爲快也乃又讪其烦费无用得之不爲益失之不爲损岂笃论乎班固而后表多阙焉不作伏无忌黄景之诸王王子功臣恩泽侯表边韶崔寔延笃之百官表作矣而不传袁希之之汉表熊方之后汉表李焘之历代宰相年表补前人之阙矣而未备成学之人欲览其要不得未尝勿憾焉鄞人万斯同字季埜取历代正史之未着表者一一补之凡六十篇益以明史表一十三篇揽万里于尺寸之内罗百丗于方册之间其用心也勤其考稽也博俾览者有快于心庶几成学之助而无烦费无用之失者与昔之论史者每以汉书古今人表爲非然韩祐续之犹见收于唐志矧季埜所编皆历代正史所必不可阙者用以镜当丗之得失虽附诸史并颁之学官奚不可也五代史记注序欧阳子五代史其初约尹师鲁分撰旣而不果师鲁别撰五代春秋载河南集欧阳子诸帝纪实取其材盖心折其辞之简而有法务削繁归于要然司天职方二考之外举凡礼乐兵刑职官食货诸大政略焉勿书即通鑑所载者史反阙之毋乃太简也乎简则必俟后人之注徐无党寥寥数语于大义何补焉必若刘昭之释续汉书裴松之之注三国志而后颁诸学官学者不可废也予年三十即有志注是书引同里钟广汉爲助广汉力任抄撮羣书凡六载攷证十得四五俄而卒于都城逆旅捡其巾箱遗稾不复有也予从云中转客汾晋历燕齐所经荒山废县残碑破冢必摩挱其文响拓之攷其与史同异又薛氏旧史虽佚其文多采入册府元龟太平御览诸书兼之十国分裂识大识小有人自分编孴成书可与刘裴鼎足通籍以后讨论明史是编置之笥中归田视之则大半爲壁鱼穴鼠所啮无完纸矣抚躬自悼五十年心事付之永叹㫋蒙作噩之岁过徐学使章仲花谿别业方有事具注此书尽取传是楼遗书博稽之补宋椠之阙文附三臣于死事踰五年而书成夫以予排篹五十年未就者徐君五年成之周见洽闻无有剰义信乎才力之攸殊相去什佰千万也今而后五代之文献庶其可征矣夫岁在屠维赤奋若月在则余壬寅朔南书房旧史秀水朱彞尊序时年八十一元史类编序古者左史纪言右史纪事言爲尚书事爲春秋春秋编年史之祖也自夏阳司马氏易编年爲纪传扶风班氏继之藏书着録目以正史或出一人之手或成一家之学陈寿范晔沈约萧子显魏收曁欧阳修新五代史记出于一人之手者也司马谈子迁班彪子固女昭姚察子思㢘李德林子百药李大师子延寿成于一家之学者也自唐之太宗诏廷臣一十七人以何法盛臧荣绪等一十八家晋史再加撰次称制旨临之旣成题曰御撰自是国史遂成官书元之修宋辽金三史也集引弓持矢之人俾司南董之职书之漫无体要理固然矣明修元史先后三十史官类皆宿儒才彦且以宋濂王袆充緫裁宜其述作髙于今古乃并三史之不若无他声名文物之不典而又迫之以速成故也呜唿称良史者不其难哉元史类编者詹事府少詹事邵先生所论次也先生之髙祖讳经邦中正德辛已进士以刑部主事署员外郎建言获罪暇着弘简録一编自唐迄宋以辽金附载之于元未遑及也先生乃循其例续之去旧史之重复鄙俚博征信于载籍以爲元之不足者文也入制诰于帝纪采着作于儒林补以熊禾等十六人传而于文苑分经学文学艺学三科悉加甄録至于忠臣义士广益良多惟十三志不存然分载于纪传阙者以𥙷晦者以明凡四十有二卷先生是书足以传之不朽矣要之国史成于官局者未若一家之专先生用髙曽之规矩损益三十史官之辞傅以华采益信一家之学非官局所能逮也先生名逺平字吕璜别字戒三仁和人康熙三年进士改庶吉士历戸部郎出视江西学政升光禄寺少卿以制科改授侍读进学士充日讲官知起居注迁今官家居天子南巡御书蓬观字以赐乃自号蓬观子秀水朱彝尊序天发神谶碑文考序祥符周雪客侨居江宁之汝南湾去黉宫甚迩岁在戊午三月偕予诣尊经阁下观吴时天发神谶碑石三段文字艰晦不可读逾三年予以典郷试再至江宁雪客语予合三段之石审其断处聮贯读之文义旣从字亦可以意辨乃先列其文援据载记作天发神谶碑文考一卷是碑相传爲皇象书其文指爲华覈所作盖本张勃吴録而许嵩建康实録注戚光集庆续志因之以覈尝爲东观令而碑后有兰台东观令字遂以实之也考覈爲东观令时犯颜数諌号称直臣又其免官在天册元年覈旣免官又素伉直必不复借符瑞取媚然则碑之所云兰台东观令别是一人未可遽信爲覈之文矣文曰天玺元年黍黍当作桼其下盖有月字扬雄太元经曰运诸桼政王莽候钲文曰重五十桼斤咸书七爲桼而吴兴国山碑有云神女告征表祥者丗有桼与是碑先后建立则爲七月无疑尔碑自元祐中转运副使胡宗师移置漕台后圃当时宜多拓本顾不见收于欧阳赵氏之録石之断爲三历八百年而移移又五百年无人能聮贯读之者自雪客始其勤学好古洵人之所难能而物之显晦殆亦各有其时焉杜氏编珠补序隋安阳令中山杜公瞻撰编珠四卷新旧唐书志经籍艺文无之至宋始着于録其书流传特罕故晁氏郡斋读书志赵氏附志陈氏书録解题均未之载而唐宋元羣书亦鲜有引之者是书予获之中簿手抄以归惜阙其半今詹事府詹事钱唐髙君按其目补之先是刑部尚书崐山徐公旣序之以行而詹事复属予爲序予惟类书始南北朝当时文尚骈俪学者争以洽闻周见相髙如朱澹逺有语丽又有语对徐僧权有编略顾其书皆不传论者遂以修文殿御览爲古今类书之首今亦亡之惟隋着作郞杜台卿所撰玉烛宝典十二卷见于连江陈氏丗善堂书目予尝入闽访陈后人已不复可得则类家当首公瞻是书宜詹事亟补之以传而储藏家得之以爲创获也独怪史称隋禁七纬发使四出凡谶纬相涉者皆焚之爲吏所纠者至死而杜氏经进之书仍取括地象通卦验援神契元命苞及尚书中候之文考永兴虞氏书抄成于隋祕书省之北堂亦采及诸纬然则史固有不足尽信者与或当日所焚不过王明镜闭房金雄等记而非槩卑之炎火斯乃干凿度礼含文嘉之得以至今存也公瞻爲台卿之兄子父曰开州刺史𬎼而胶州刺史弼者其祖也有子之松官起居舍人见隋书又有同心芙蓉诗载续玉台新咏尚书序谓无表着故具书之颜鲁公石柱记释序湖州石柱在宋初字已漫漶欧阳永叔谓笔画奇伟非颜鲁公不能书于是宋次道集鲁公文刻于金石者编爲十五卷则石柱记存焉孙莘老守湖州聚境内碑碣筑墨妙亭贮之凡三十余通记其一也所载山川陵墓庙宅旁及屏风竹帐雉尾扇顾唐设六县而记遗其二或当日有之而次道编集时残阙未可知尔余友郑元庆芷畦旣辑府志成书又别释石柱记一卷以行考证详核广见博闻洵不刊之书也墨妙亭之建苏子瞻爲作记而蒋灿书之一时诗人寄题踵至今其遗石以府治卑湿用塡淤泥夫岘山之碑一沉江厎尚冀其深谷爲陵亭中诸碑未沦于水使有贤太守发而复树之何难与莘老并传又安见石柱之不可再覩乎道传録序宋元以来言道学者必宗朱子朱子之学源于二程子先二程子言学者爲周子于是论者尊之谓直接孟子是爲道统之正毋论汉唐诸儒不得在其列也即七十子亲受学于孔子者亦不与焉故凡着书言道统者辄断自周子始饮流或忘其源知末而不揣其本吾尝未慊于中也且夫圣人之道着在六经是岂一师之所能嚢括者与丗之治举业者以四书爲先务视六经可缓以言诗易非朱子之传义弗敢道也以言礼非朱子之家礼弗敢行也推是而言尚书言春秋非朱子所授则朱子所与也道德之一莫逾此时矣然杜其聦明见者无仁智之殊论者少异同之辨习者莫有温故知新之义不能无敝焉顾科举行之久矣言不合朱子率鸣鼓百面攻之又或弟子不善守其师说流入于释老往往舍弟子不问尽归其恶于师又不原其行已立朝济丗之大业必欲汚之以爲快岂持论之平乎华亭张恒北山予中表弟也壮岁好游历苏门求孙征君钟元遗书谒耿詹事逸菴于嵩阳访李中孚王无异二征君于关内质疑辨惑久之着道传録若干卷始伏羲画卦以及尧舜禹汤文武周公孔孟微言将絶特书七十子之名曁孟氏弟子下逮汉唐然后继以濂洛关闽诸儒迄于元明人各録其遗训采其醇而去其疵审夫同而斥其异所重者品不狥乎名所存者神不泥其迹足以见吾道之大公而迥异夫要誉于热官者之所爲矣北山近移家林屋储书万卷不汲汲于荣利盖学焉而有守者至于録周子而舍太极图说録邵氏而不过信皇极经丗书尤见卓识予故序之有罪我者不复辨也张氏定历玉衡序定历玉衡者何新塍张简菴氏历书也历无定也星有凌犯掩合勾已月有朓侧匿日有盈缩岁有差然数主于革而理存乎故求其故则百丗可知千歳之日至可致理与数皆有定也其云玉衡何玉衡者正天之器也周官正歳年序事掌之太史冯相氏观妖祥辨吉凶则保章氏眂祲司之故历代之史律历天文五行各有其志自汉哀平之后纬候杂出于是历术妖占混而爲一稽历序者自诩前知受命之符爲丗主所忌七纬旣焚遂致私习天文有禁逮宋太平兴国中诏天下知星者诣京师至者百余人或诛或配海岛由是言星占者絶朝之大夫士并讳历法不学矣古之人龙见而雩驷见而陨霜火见而戒寒日北陆而藏氷莫不有候繁星之丽天武夫惮人以及束刍抱衾之女子皆能晰其形象今也居轸盖之中三垣列宿躔次之不分天位淹速之莫辨未通乎天地人而自名曰儒其亦小人儒也已简菴氏耻之博综历法五十有六家正古今历术之谬四十有四成书一十八卷旣择焉而精语焉而详矣始稽之吴江王寅旭氏继又往证之宣城梅定九氏凡西洋之言溺于数之中出于理之外傲人以所不知者弗受其惑焉班孟坚曰历谱者圣人知命之术盖昧者视爲器数之学明者知爲性命之原自昔习天文有禁而言历者无禁也是书传足以伸儒者之气折泰西之口而王氏梅氏爲不孤矣简菴名雍敬王氏名钖阐梅氏名文鼎皆有历书葬经广义序堪舆风水之说儒者多辨其非解之者曰霜降而钟鸣山崩而钟应木华于春栗芽于室气机之感有然丗之君子存其言而莫之废也盖孝子之葬其亲非直欲人之不得见而已必爲之测量水脉候土验气以厚死者而安其魂魄焉故曰三月而葬必诚必信勿之有悔焉尔矣古之葬者冢人营之墓大夫掌之相与辨其兆域而爲之图将葬筮人执韇以告曰度兹幽宅兆基无有后艰旣井椁矣卜人共楚焞燋龟以告曰考降无有近悔夫其致愼如是迨其后周礼旣废冢人墓大夫不司其职则不得不取信于葬师之言其人旣不学专以荣利动人变乱他人之是非以营已之利学士大夫未暇深究其义鲜不惑焉至土溓水渍从而迁之其悔焉者久矣呜唿爲人子者苟能审夫测量候验之说比化者魂魄得安虽未必兴福于子孙庶葬焉而可以勿悔也记曰古之人何爲而死其亲乎夫魂魄旣安矣迩者数十年逺者百年虽至累丗之后其泽已斩其骨已枯而子孙之冨贵利达者必推之祖宗兆域之荫此诚孝子慈孙不忍死其亲之义也则其言庸可废乎葬经者相传爲郭景纯所作传丗旣久葬师欲祕其术虑人之共晓也遂以伪窜眞故爲荧惑其文俾读者难定其指归同里吴子周瑾有忧之由是集诸家之说旁证曲据爲广义三卷其说祗以避祸不计求福庶无戾乎儒者之言旣成将谋镂刻行之予因乐爲之序夫以葬师之所欲祕者布诸通邑大都凡爲人子可一览而得其测量候验之法兆基考降始以无惑终以勿悔信夫言之不可废丗之居丧未葬者虽与丧礼并读焉奚不可也地理径序古之葬者兆基井椁稽其疑于筮人卜人巳尔其后堪舆之说兴惟葬师是信于是五音九星八山六秀三宝之说靑黄𬗋黒之嚢铜玉之函一寸之金一粒之粟纷纶同异转相师授又欲祕其术每移易其文以眩人之神智其说愈多其旨愈晦然则何以正之亦正之以儒者之言可矣晋之郭璞唐之吕才宋之蔡发明之刘基其言则儒者之言也吾惟儒者之言是信斯可以勿眩矣乎钱唐林遇岐宗试有司不利乃旁究堪舆家言心有所得本郭氏蔡氏之说而发明之着论若干篇目曰地理径径也者引人于步道直而可以共由者也丗儒曲谨之论恒以葬书爲不足凭予曩者心亦疑之迨客游燕齐云朔之闲遇地震者三其来也有气其去也有声山冢之或崩或否河流之或涸或涌有一震而止者有累月不止者然后悟地之有脉而撼龙拨沙放水之说爲不可废也岐宗之书显而勿晦正而无诡庶几无戾儒者之言此予之所深取尔感应篇集注序浮屠老氏之学虽戾于儒者之言至其自修之勤则一也释氏有因果之说道家亦有感应之篇然福善祸淫之原易书诗着之详矣夫曰祸福无门惟人所召本闵子马之词吉凶之报如影随形同孔安国尚书传若其自省之严涕唾不敢北向夜起不敢裸露以爲明神居焉惧或殛之庶几合乎君子愼独之旨矣夫鬼神之爲德莫备乎圣人之言自二氏之说兴而言鬼者归之释氏言神者归之老氏小人之爲不善其畏人之心恒不胜其畏神鬼之心故以易书诗喻之彼谓迂阔而莫之信易以二氏之说无不悚然共听非眞穷其义而乐其言无他信生于所畏也因其畏与信而导之则爲力也易君子之于佛老恶其无用于丗苟有以善天下之权无戾乎儒者之旨则未尝无取焉求其同归于善而巳宛平刘先生宣人俾工刻感应篇集注以行先生儒者也其道德文章悉本圣人之训独勤勤斯编示人夫亦谓老氏之徒其自修之功犹严且愼若是爲君子儒者宜何如焉是则先生用意之微予遂不揆梼昧而序之也葛氏印谱序印信不始于秦也周官掌节掌守邦节货贿用玺节凡通货贿司市以玺节出入之郑司农曰玺节印章如今斗检封矣贾公彦谓汉法斗检卦其形方上有封检其内有书盖其初仅用以通商旅然鲁公玺书见左氏春秋传沿至战国吏三百石上皆佩之衞宏称秦以前民皆以金玉爲印唯其所好则匪直官印不始于秦也迄于汉夫人得有私印大约刻玉者十一冶金者十有九后人易之以石杂以象犀砗磲琥珀水晶之属好奇者或以钟鼎古文施之秦汉之法渐废官印之体屡纠其文不必尽合乎古其用也止以调遣文书杜姦萌而巳不可施于翰墨迨时易代迁即王公将帅所绾之章得其文者或未注视至布衣稽古之士图书鉴赏一有私记辄摩挲钩画以之定往哲之伪眞丗固有朝廷驭爵之权反有时不及布衣稽古之士足信诸百丗而下者私印其一矣然不得其人往往昧六书之义混大小二篆爲一易爲识者所讪笑其或徒攻乎石艺虽至不能传之永久则稽古者又无取焉呜唿私印之重得其人之难若是此予见葛氏之谱凡攻乎坚者益工深合夫秦汉之法独有会于心而序之也葛氏名起字振千一字南庐松江华亭人丁氏印谱序琱戈钩带鼎彞壶尊敦卣鬲甗之铭䪫钟窖磬钲铎钫甬之款识巧者或伪爲以眩丗至古印之传于今则作伪者意虑所不及爲之亦终不似盖其繁简相参布置不紊神存模画之外斯好古之士尚焉宋则晁克一王球颜叔夏姜䕫王厚之元则吾丘衍赵孟頫各着有谱録惜乎志经籍者略而勿道也刑部江西司主事丁君介祉工缪篆集古小大官私印益以时人所刻其材则玉五色金三品象之牙犀兕之角砗磲玛瑙水精琥珀靑田稷下里之石饶建之瓷其纽则有索有槀有瓦有亭有龟有螭有虺有兔有槖驼师子辟邪其文有朱有白有籀有隶悉罗而致之欧阳子称物常聚于所好不信然欤今之摹印者不明六书之源至以虫鱼科斗之文杂之大小篆由其所见者寡宜爲有识所腾笑也君博通六书名其居曰梦篆嗜乎古不遗乎今并垂焉以爲法式观是谱者旣可识古今升降之故而所择之精又以信君之善学已韫光楼印谱序竹垞主人谪官居燕荏苒六年厌灰埃之蓬勃而辕马之喧阗残暑退矣秋风冷然思循西山之麓跻乎北山之巅㦯告之曰西山之西北山之北幽陵之界山鬼所宅子何爲入其域乎其岭郁律其谷㟏岈寒莫寒兮白瀑峻莫峻兮靑华牛鬪于潭虎嘷于坡奇狸野干靑鹤红鸦豪猪之箭宼雉之囮一夫入山能不慑邪主人于是彷徨彳亍自晦及朔马释其衔车柅其轴邻有许子实夫曁胡君翙羽并过主人出韫光楼印谱泥用丹砂石以花乳秦章汉玺靡法不有主人覩之喜而亡愠笑而至矧而曰我思仙公葛洪有训古之人入山佩黄神越章之印其文一百二十其广四寸去之百步勐兽莫近吾将以子一卷之书载诸栈车南涉芦菰北蹑军都卧以爲枕行以爲符又何必三皇之文五岳之图也哉八月初吉书以爲序乃裹糗粮出郭门去江村销夏録序昔之善读书者匪直晰其文义音释而巳其于简策之尺寸必详焉郑康成曰易诗书礼乐春秋策皆尺二寸孝经谦半之论语八寸策者三分居一又谦焉服䖍传春秋称古文篆书一简八字而说书者谓每行一十三字括苍鲍氏以之定正武成诸曁胡氏以之定正洪范予尝至太学摩挱石鼔文验其行数据以駮成都杨氏之作伪因是而思汉儒订诂之学有未可尽非者尔评书画者衆矣广川董氏病其冗长其余又嫌太略宣和书画仅谱其人及所藏之目南渡舘阁之储于金铜玉石悉识其尺寸而于书画无之盖昔人心思或有未及必俟后贤而始大备也钱唐髙詹事退居柘湖撰江村销夏録三卷于古人书画眞蹟爲卷爲轴爲笺爲绢必谨识其尺度广狭断续及印记之多寡跋尾之先后而间以已意折衷甄综之评书画者至此而大备焉今之作伪者未尝不倣尺度爲之然或割裂跋尾印记移眞者附于伪而以伪者杂于眞自詹事之书出稍损益之不可虽有大驵鉅狡伎将安施哉詹事曩在内庭久御府图书资以鉴赏者历历犹能记忆而不着于録㦯疑不言温树之义然宋之米友仁元之柯敬仲皆尝奉诏旨题书画每言之不敢详此詹事第于退居之暇先以江村所见録之书成于康熙三十二年六月故以销夏名编予以是年九月作序印行之顷实借以爲负暄之助焉日下旧闻序今之京师范鎭以爲地博大以爽垲绳直砥平梁襄则谓北倚山险南压区夏王业根本京都之选首粤自轩辕氏邑于涿鹿之阿周以蓟封其后北燕都之慕容燕又都之迨至辽曰南京金曰中都元曰大都明曰北京皇朝因之以统万国宫殿井邑之繁丽仓廪府库之充实诗所云四方之极者也考唐之幽州其址半在新城之西金展其南元拓其东北洎徐武宁定北平毁故都城缩而小之以昊天悯忠延寿竹林仙露诸寺皆限于城外则其所毁不独光熙安贞二门而已及嘉靖筑新城之数寺者复围于郭内而梁园以左南极于魏村东至于神木之厰则又曩郊外之地也若夫元之宫阙以地度之当在今安定门北明初即南城故宫以建燕邸而非因大都之旧盖宫室城市基凡数易至琳宫梵舍之建置沿其旧者十一更额者十九故老沦亡遗书散佚历年愈久陈迹愈不可得而寻矣彞尊谪居无事捃拾载籍及金石遗文会粹之分一十三门曰星土曰丗纪曰形胜曰宫室曰城市曰郊垧曰京畿曰侨治曰边障曰戸版曰风俗曰物产曰杂缀而以石鼓考终焉合四十有二卷刑部尚书崑山徐公见之谓其可传乃捐赀俾锓木计草创于丙寅之夏録成于丁卯之秋开雕于冬迄戊辰九月而竣中间渗漏随览随悔复命儿子以剰义补其阙遗附于各卷之末所抄羣书凡千四百余种虑观者莫究其始必分注于下非以侈摭采之博也昔衞正叔尝纂礼记集说矣其言病丗儒勦取前人之说以爲已出而曰他人着书惟恐不出于已予此编惟恐不出于人彞尊不敏窃取正叔之义至旁及稗官小说百家二氏之书或有未足尽信者丗之君子毋以择焉不精罪我斯幸矣曝书亭着録序先太傅赐书乙酉兵后罕有存者予年十七从妇翁避地六迁而安度先生九迁乃定居梅会里家具率一艘研北萧然无书可读及游岭表归阅豫章书肆买得五箱藏之满一椟旣而客永嘉时方起明书之狱凡涉明季事者争相焚弃比还问曩所储书则并椟亡之矣其后留江都者一年始稍稍收集遇故人项氏子称有万卷楼残帙卑以二十金购之时曹侍郎洁躬徐尚书原一皆就予传抄予所好愈笃凡束修之入悉以买书及通籍借抄于史舘者有之借抄于宛平孙氏无钖秦氏崑山徐氏晋江黄氏钱唐龚氏者有之主郷试而南还里门合计先后所得约三万卷先人之手泽或有存焉者归田之后续收四万余卷又上海李君赠二千五百卷于是拥书八万卷足以豪矣顾其间有借失者有窃去者有残阙者昔之所有俄而亡之其存者皆予观其大略者也予子亦能读之杼柚之屡空庖㸑之不给而哦诵之声恒彻于戸外蠧字之鱼衔姜之鼠漫画之鸟不足喻其癖也盖将以娯吾老焉呜唿今吾子夭死矣读吾书者谁与夫物不能以久聚聚者必散物之理也吾之书终归不知何人之手或什袭珍之或土苴视之书之幸不幸则吾不得而前知矣池南有亭曰曝书旣曝而藏诸因着于録録凡八卷分八门焉曰经曰艺曰史曰志曰子曰集曰类曰说康熙三十八年涂月竹垞老人序永嘉朱氏纪年緫辨序永嘉先生者宋平阳布衣朱黼文昭也陈君举讲学东瓯文昭年相差次首着録门下又与叶正则定交二公出仕文昭奉母杨躬耕南雁荡山君举谓其屡举不第而业益修谢客深居而士益附续史家之绪论撰不休正则美其有贤母敎以篇章书成百卷又言其独钓孤耘蜑浦蛮村盖遯丗之士也所着纪年备遗百卷正则作序谓其本通鑑稽古録而以吕雉王莽曹丕武曌朱温皆削去纪年义理所会无偏駮之说斯长于识者已今之存者特三国六朝五代偏安本末二十八卷目録四卷开禧丁卯锦溪吴奂然景仲序之非足本也当日文昭母杨年八十有六而终实敎之笔削见正则挽诗此彤管所当特书者而府县志不书于是乎书熊氏后汉书年表序范氏后汉书无志梁刘昭序司马彪续汉书八志注之无表宋熊方补之方之经进表略曰明爻象彖之原乃可学易识风雅颂之旨始与言诗緫之必有宗主之各有体惜东京之再造痛信史之未成范晔之志虽精俄乖素志刘昭之业未广不及表年惧伪闰之不分嗟正朔之无统譬爲山而或亏一篑效炼石而欲补髙天人异志同丗殊事合求义例于班固不减前篇较兴废于西京岂惭后作史册旣详纲目汉功益更昭明臣谨集补后汉年表十卷随表投进十卷者同姓王侯表二异姓诸侯表六百官表分上下各二列衔称右迪功郎前权澧州司戸参军表外兼有序状盖思陵朝所进也予尝憾南北国子监本范史于本纪后杂以司马氏八志观者不察误以爲即范氏史每着书引证辄指爲后汉志云云是何异以李丙张甲之性情寄王乙赵丁之躯体乎故尝持论谓宜雕范史于前而以司马志附其后并以熊氏年表附之庶成一代完书丗之学者且以吾言爲迂阔而莫之行也长安志图序宋敏求撰长安志旧有图勒之碑吕待制大防跋其尾秦人取以附锓于志谓之长安故图其后亡之夫欲周知郡县广轮之数晰其离合莫图若矣周公宅洛伻来以图其建官也掌以司险职方氏而大司徒实緫之汉髙入关鄼侯先收图籍东京乃设司空舆地图三辅宫观陵庙明堂辟雍郊畤苑囿撰黄图以着其目晋之洛城隋之诸州咸有图经又统撰区宇图地马融之言曰东西爲广南北爲轮王制东西两遥一近南北两近一遥盖舍图无以准其数也元至正初东明李好文官陜西行台侍御史补绘二十有二分爲三卷于是神皋京辇城郭市井沟渠屈曲面势一一可以指识读敏求之志者必合是编并观而古人之迹庶几得其十九也巳好文字惟中官至翰林学士承旨预修宋辽金史又撰太常集礼端本堂经训大宝龟鑑元史有传曝书亭集卷第三十五曝书亭集曝书亭集卷第三十六曝书亭集卷第三十六秀水朱彞尊钖鬯序重刊白香山诗集序诗家好名末有过于唐白傅者旣属其友元微之排纉长庆集矣而又自编后集爲之序复爲之记旣以集本付其从子外孙矣而又分贮之东林南禅圣善香山诸寺比于杜元凯岘山碑尤汲汲焉或疑公旷达不应戚戚于年岁之逾迈沾沾于官秩之迁除计禄奉之损益不知公之进退出处系时事之否泰恒恐后人论丗者不得其详故屡见之篇咏斯则公之微意乎公集自宋李伯珍刊之吴郡何友谅刊之忠州二本均有年谱其后坊刻杂岀渐失其旧㦯以谱非其要置而不録迄于今纰缪转甚予友汪君西亭氏忧之旣定其卷次正其愆譌因仿国史表补撰年谱一卷书成镂板以行子闻尝熟毛氏藏有陈伯玉氏白文公谱假而观之则君所编悉与陈氏合而海圗屏风一篇君力辨非讨淮蔡时事验之陈谱亦同于是人皆服君之考证予乃劝君并刊陈谱示诸学者陈氏有言维扬李德劭作爲年谱而不编年疎略牴牾今者李氏谱亡而陈氏谱复出与君所撰一经一纬互相发明不可谓非斯文之厚幸矣朱文公文钞序陈同甫言于孝宗曰今丗之儒士自以爲得正心诚意之学者皆风痺不知痛痒之人也举一丗安于君父之雠方且低头拱手髙谈性命之学不知何者谓之性命乎吾尝诵其书而悲之嗟夫言固可以若是哉及观新安朱夫子之文其上孝宗封事感奋激烈殆有过于同甫之所云者丗之人重夫子以道不以文览其文者或以质直病之不知夫子之文原本乎道其辟二氏崇经术正人心皆非得已孟子曰予岂好辩哉予不得已也夫惟不得已而爲文斯天下之至文矣孔子筮得贲愀然有不平之色而曰贲非君子之所乐也丹漆不文白玉不雕质有余者不受饰也其夫子之文之谓与夫子集凡百卷生徒问荅八十卷别録十卷大约论学之书爲多而予独取其有关时事出处者若于篇盖非爲学者入德之资俾后之论文者不以质直病焉而观其感奋激烈彼同甫之书其不爲夫子言之亦可信已梁谿遗稾序宋南渡后以诗齐名者四家扬廷秀诗所称尤萧范陆是已千巖诗学于曽几吉甫授之姜夔尧章当时刘潜夫称爲诚斋敌手而方万里谓其诗苦硬顿挫而极其工使不早死虽诚斋犹岀其下盖爲诗家矜许若是顾其诗曽刊于永州歳久散失而尤公梁谿集五十卷公之孙藻锓木新安焚于兵火故范陆诗盛行而尤公之作流传者寡萧特仅见其数首而已后之论者遂易之曰尤杨范陆于是萧愈湮晦至有不能举其姓氏者翰林检讨西堂先生向自梁谿徙吴实文简裔孙虑公之诗文罕传于丗乃抄撮其仅存者爲二卷镂板行之属其同年友秀水朱彞尊爲之序予因摭其大略书之简端萧西江人讳德藻字东夫别字千巖咏梅絶句有云湘妃危立冻蛟背海月冷挂珊瑚枝又云百千年藓着枯树一两点花供老枝造句奇崛洵足与文简公梁谿一曲小桥东之作并传者也信天巢遗稾序瀛鄚之间有水禽焉其一漫画掠鱼鰕啄沙草不休其一信天縁凝立水际鱼过则食之无鱼亦不易地之二禽者其得饱恒均也宋处士菊磵髙先生尝以信天巢名其居先生髙尚不仕以诗闻于时卒葬之葛岭今翰林侍读学士正公实先生裔孙求遗诗于宗祠所存无几继借得宋本则临安府陈解元书籍舖刊行者凡百余篇合以他书所采镂诸枣木当宋嘉定间东南诗人集于临安茶寮酒市多所题咏于是书坊取南渡后江湖之士以诗驰誉者刊爲江湖集至宝庆初李知孝爲言官见之弹事于是刘克庄潜夫敖陶孙器之赵师秀𬗋芝曽极景建周文璞晋仙一时同获罪而刊诗陈起亦不免焉今宋本先生诗殆即江湖集中之一而陈解元者起也方诸君子游咏先生虎视其间迨夫获罪则超然议论之外今其事且五百年诸君子之诗或传或否求其断楮零墨不可得惟先生丘墓独存宗祠不改又有贤子孙显于朝俾诗篇复着于丗然则先生其有隐德而致此者邪诵其诗可以感矣十家宫词序宫词不着録于隋唐经籍唐宋艺文志惟陈氏书録解题有三家宫词三卷唐陜州司马王建蜀花蕊夫人宋丞相王珪作也又五家宫词五卷石晋宰相和凝宋学士宋白中大夫张公庠直祕阁周彦质及王珪之子仲修五人诗各百首马氏通考取焉上元倪检讨闇公得十家宫词于肆中益以宣和御制三卷胡伟絶句一卷盖犹是宋时雕本予见而亟録其副㑹山东布政司参议胡君茨村以转运至潞河属其复锓诸木锓未竟而闇公没于官其仲子亦夭求宋本不再得借胡君之力而是书以存诚厚幸也鄱阳洪伋称宫词古无有至唐人始爲之不知周南十一篇皆以写宫壶之情即谓之宫词也奚而不可然则鸡鸣齐之宫词也柏舟緑衣燕燕日月终风泉水君子偕老载驰硕人竹竿河广弼鄘衞之宫词也下而秦之寿人汉之安丗隋之地厚天髙皆房中之乐凡此其宫词所自始乎闇公尝言之矣花蕊春女之思也可以怨王建而下词人之赋也可以观至道君以天子自爲之风人之旨逺矣可谓善言诗者也闇公没巳二年胡君持母丧还京师镂板归于予所乃序其本末而印行之乐府补题序乐府补题一卷尝熟吴氏抄白本休宁汪氏购之长兴藏书家予爱而亟録之携至京师宜兴蒋京少好倚声爲长短句读之赏激不已遂镂板以传按集中作者唐玉潜氏以攅宫改殡义声着闻周公谨氏寓居西吴自称弁阳老人而武林遗事题曰泗水潜夫者研北杂志谓即公谨仇仁近氏诗载月泉吟社中张叔夏氏词序谓郑所南氏作王圣与氏先叔夏卒叔夏爲题集绎其词殆尝仕宋爲翰林其余虽无行事可考大率皆宋末隐君子也诵其词可以观志意所存虽有山林友朋之娯而身丗之感别有凄然言外者其骚人橘颂之遗音乎度诸君子在当日唱和之篇必不止此亦必有序以志歳月惜今皆逸矣幸而是编仅存不爲蟫蚀鼠啮经四百年借二子之功复流播于丗词章之传盖亦有数焉白兰谷天籁集序明宁献王权谱元人曲作者凡一百八十有七人白仁甫居第三虽次东篱小山之下而喻之鹏抟九霄其矜许也至矣予少时避兵练浦村舍无书览金元院夲心赏仁甫秋夜梧桐雨剧以爲出关郑之上及纂唐宋元乐章爲词综一编憾未得仁甫之作意丗无复有储藏者康熙庚辰八月之望六安杨秀才希洛千里造予袖中出兰谷天籁集则仁甫之词也前有王尚书子勉序述仁甫家丗本末颇详始知仁甫名朴又字太素爲枢判寓斋之子后有洪武中助敎江阴孙大雅序及安丘敎谕松江曹安賛予因考元人诸集则匪独遗山元氏与枢判衿契若秋涧王氏雪楼程氏皆有与白氏父子往来赠送之诗盖寓斋子三人仁甫仲氏也其伯叔则诚甫欹甫敬甫官江西理问雪楼送其之官有思君还读寓斋诗之句此亦敬甫昆友之父执矣白氏于明初由姑孰徙六安希洛得之于其裔孙某将锓木以行属予正其误乃析爲二卷序其端放胆诗序言志之谓诗永言之谓歌未有长言不足而能使人咏叹蹈舞之不倦者此吾友靑坛吴御史放胆集所由编也胆也者六腑之精是曰中池万虑之断决胥此出焉人有恒言心欲大胆欲小唯诗不然风有七月东山雅有楚茨信南山甫田大田颂有载芟良耜言之长者籥章掌之以逆寒暑以祈年以乐田畯以息老物汉则古诗爲焦仲卿妻作陌上桑爲秦罗敷作韦孟父子讽谏自劾之篇蔡琰悲愤之章其辞不厌其多皆放胆爲之者也六朝代降志微涤滥之音作而发扬蹈厉之志寡矣唐人取士拘以格律至李杜韩三家始极其变由是刘叉李贺卢仝马异辈从而驰骋极乎天而蟠乎地叉之言曰诗胆大如天殆信然邪其不及宋何也则靑坛不欲误天下后丗之学诗者也今夫胆勇怯之不齐热者毛焦亏者爪干竭者发枯薄者易惊病者善太息盖虽欲放而不能善医者何以治之犀株也火铃也沃以三斗之酒也俾观是集焉可矣感旧集序见新而遗旧者人之情也然时方日趋于新未必尽惬吾意所存往往不若岀于旧者之无敝则新者反陈而旧者祗觉其可慕焉彞尊儿时见先王父母治酒食燕賔客瓷盌多宣德成化款识近亦嘉靖年物酒杯则画芳草鬭鸡其上谓之鸡缸若万历窰所制至或下劳傔从见闻所习无足异也旣遭兵火往时之桮桊尽失而景德镇近日瓷盌颇极精巧或谓可胜曩昔惟有识者辄以爲不燃盖尝以月之朔望观于京师慈仁寺比日中天下之货咸集贵人入市见陈瓷盌争视之万历窑一器索白金数两而宣德成化款识者倍蓰焉至于鸡缸非白金五镒市之不可有力者购之不少惜旣得之惟有咨嗟叹赏而已是可取以喻天下之才焉少日所见先人执友往来谭艺毎多博通六经二十一史及年二十余识海内知名士叩其学年齿均者恒不若父事兄事之人今年且半百历游燕晋齐鲁吴楚闽粤之交觉后生可畏而不足畏转恋旧游则唱和之篇赠酬之作盖已零落无存矣新城王先生阮亭以诗名天下久其交友较予尤广感时怀旧辑平生故人诗存没兼録凡五百余首而以哲昆考功终焉入是集者山泽憔悴之士居多故皆予旧识其诗㦯往曰所见谓爲无足异兹讽咏之而信其可传传之更久后之咨嗟叹赏宜如何矣或曰先生仕爲郎一时巖廊翰苑朝㑹燕喜应制投赠之作咸乐得先生甄综之顾寥蓼数人外多置而不收何居曰独不覩夫市瓷盌者邪黄者缥者碧者百子圗者龙文五采者皆昔日皇居帝室之所尚也而有识者莫或顾焉然则先生亦取夫芳草鬭鸡之酒缸足以传乎后斯已尔淸风集序武进毛子霞集海内词人投赠之作题曰淸风集刻之太原其友秀水朱彞尊序之曰自采风废于太师诗之爲敎丗儒鄙爲小技辍置不録故魏晋而降传者率多学士大夫从游应诏之作至穷阎漏屋之士盖千百而存其十一焉其㦯借友朋之蒐辑往往得附见于丗若今所传箧中诸集是已五常之目君臣父子兄弟夫妇四者皆命之自天一定而不可强独朋友之交取之在我逢时利达旣可致揽环结绶之好即不遇于时偃蹇失志而担簦戴笠卖浆鼓刀击筑之徒意气相洽反或过焉盖自少壮以至頽老自邻比郷曲以达天壤山林朝市恣其所求而不爲之限故言天下之至乐莫朋友若也虽然人之聚散无常死生契阔有非吾意之所期者頍弁之诗旣见君子方当悦怿之时乃曰死丧无日无几相见而申伯之入谢仲山甫之徂齐则得吉甫之诗以爲荣信夫嘉㑹之不可数得而同心之言尤古人所重也予寄迹草野髙堂违鱼菽之欢兄弟有鹡鸰之痛入门则妇子交讁不休举四者之乐无一得焉惟是奔走道路通都广邑山砠水涯获从贤豪长者之后琴歌酒坐记忆平生相知赠酬之作略与子霞相等而比年以来零落过半追思往事恍若梦寐求其断楮遗墨或邈不可得然后知子霞是编爲不可废也子霞长予更一十七年自闽粤江楚以达于晋其旧游之感宜有甚于予者闻予之言得毋有怆然不能自已者乎明诗综序合洪武迄崇祯诗甄综之上自帝后近而宫宗潢逺而蕃服旁及妇寺僧尼道流幽索之鬼神下征诸謡谚入选者三千四百余家或因诗而存其人或因人而存其诗间缀以诗话述其本事期不失作者之旨明命旣讫死封疆之臣亡国之大夫党锢之士曁遗民之在野者槪着于録焉析爲百卷庶几成一代之书窃取国史之义俾览者可以明夫得失之故矣髙太常啬菴遗稾序建文壬午靖难师入自金川门文学博士方先生孝孺以下死者不可胜记吾郷之殉国者有若程先生本立姚先生瑄杨先生任而太常少卿髙先生逊志洁身去其官走永嘉山中是秋穷饿以死其门人翰林侍书同里蒋先生兢敛而葬之芙蓉峰北野史所载盛庸兵败自经者误也予尝游永嘉登华坛靑嶂诸山遥望所谓芙蓉峰者丰容窈窕出没林表思遂揽龙湫雁宕之胜并求先生之墓拜焉而寒芜秋兔山蹊尽塞访之荛夫樵竖而不可得矣呜唿逊国之际盖难言之当方先生杖缞绖入见文皇谓曰此朕家事其然哉殆于易姓则有间矣人臣之义君存与存君亡与亡当日旧君尚存援兵未解事变犹不可测至姚善王琎之师不克举天下事始大定矣此先生拊心呕血不欲久存也若先生者其不失古人臣之义欤先生所着有辛丑集今佚不传其十丗孙佑釲收辑其诗文爲啬菴遗稾二卷镂板传之属序于予者以予考先生本末独详异夫丗之捃摭失眞者也逊志斋文钞序孟子曰尽信书则不如无书吾于武成取二三策而已矣自昔帝王废兴之际志节之士与事功之臣所操各殊彼见杀身成仁之难往往髙谈受命之符借人主刑赏之权以憷天下后丗明已之全躯岀于不获巳盖旧史之文多有失其实者当文皇帝靖难师入宁海方公首以缞绖见悲愤激烈宁断其舌赤其族不肯少屈史氏犹诬其叩头以乞余生况其他哉而传者又载公有十族奈何之言由是文皇并其门人故友戮之死者凡八百余人自古忠臣被祸之惨未有甚于公者然尝考公少以文见知于宋文宪公王文忠公及郑贞孝先生故文宪之子仲珩忠文之子孟緼仲缙贞孝之子叔度皆与公交莫逆而叔度之弟叔美叔端仲缙之子叔丰俱受学于公自公旣死朝廷严文字之禁而郑氏所缉凡四五册余皆叔丰补完之公之文卒赖以传然则诸君子或爲公友或在公之门当日咸不及于难吾是以知合门人故友爲十族之说亦传之者过也宣德以还文字之禁渐弛公文始显行于丗其闳深博大骎骎乎驰逐昌黎睂山之间至其谈理之文渊懿醇正虽淳熙诸儒不是过予尝以爲文行如公宜从祀孔子之庭而万历初诏复建文年号其时在廷之臣无有以是请于上者可叹也呜唿革除之事传失其眞不可尽信者多矣若刑赏録所载茅大芳妻死命之饲犬王言若是又岂臣子所当道哉此则孟子之所不取也王文成公文钞序由孔子而前爲之君师者圣人继起由孔子而后逾千载无有焉岂千载之人无一可入圣人之域者哉则儒者之过也夫伯夷之隘柳下惠之不恭孟氏以爲君子不由至论圣人则以百丗之师归之盖生民以来未有盛于孔子其余爲淸爲任爲和道之至者统谓之圣后丗儒者之论务求其全丗无孔子千载无一圣人焉宜也荀卿扬雄吾无论矣唐之韩愈明圣人之学于举丗不讲之时儒者犹訾之不已以爲守道不笃致有大顚往来之书自昔言虚无淸净者宗老氏言神仙者首苌弘而孔子或问以礼或问以乐彼潮州之书果足爲韩子玷与呜唿大道之不明释老之言充塞乎天下幸而有讲圣贤之学者其门人弟子同异之辨复纷呶不置举同室之人日事争鬭我道无全人无惑乎异学之日盛矣文成王先生掲良知之学投荒裔御大敌平大难文章卓然成一家之言传所称三不朽者盖兼有之丗儒讲学率寓之空言先生则见诸行事者也议者或肆诋諆谓近于禅学夫弃去人伦事物之常而谓之学者禅也使禅之学能发于事业又何病乎禅也邪因辑其文之尤者若干篇以示同好乔御史读书札记序先太傅文恪公充天启二年㑹试緫裁官是科中式者四百人得人最盛宝应乔公与焉公自中书科舍人擢监察御史兵后筑室柘溪之阳田衣山屐不入城府年八十有双白鹤降于庭东南隐居之彦咸赋诗记其事叔子中书舍人曰莱字子静与彞尊定交京师丗好弥笃岁在癸丑中书君以省公归彞尊送之宣武门右期以南还时一谒公比予归再游京师道出宝应则公已逝卽而中书君同官江都汪君季角携公读书札记二卷述中书君之言属爲序彞尊不敢辞窃尝汎观今昔讲学之儒多轻视夫出处之际问之则曰吾将行吾道也迨旣致通显初未有兼善天下之效卒之或并不能烛善其身盖枉已未有直人者必患得患失之心尽去出处进退毅然不苟然后可以言学也公之学一主乎敬而又审夫进退岀处其立论蔼然不事诋诃排击遇纷纶同异之辨微折其非显归于正由其养之有素而出之有本故能遯丗无闷老而益勤惟其独善斯可兼善天下后丗者与彞尊緫角时公奉命巡按浙江旣入境属吏伏谒道左公首问先太傅第宅所在吏以钟秀坊对旌盖阗于借袈之桥公自巷左舍车徒行百步入自门升阶肃衣冠拜祠下复坦步出巷之右乃登车鼓吹导以行郷之父老至今能道之则是公之平生盖无时不敬非至暮年讲学始然也汪君闻之瞿然曰是宜并书之可以愧弟子之不敬其先师者黄先生遗文序君子之学一于诚而巳以之治心而心正以之决事而事无可疑察乎几微祸福之萌信诸进退岀处死生之际孔子曰笃信好学守死善道夫惟诚立乎中斯毅然有不可夺之节蒙难不失其正顺道而死盖虽圭璧析于前而不顾刀锯鼎镬惩于后而视之若无物也齐之虞人招以旌不往孔子取之孟氏以爲枉已未有能直人者则圣人之所守可知巳接淅而去齐不税冕而去鲁是岂肯应公山不狃佛肸之召者故曰可以止则止可以处而处孔子也顾后丗躁进若扬雄之徒每援圣人以自文其过其进也不以礼其禄也非其道几微祸福之不明进退出处死生之未能信善道之谓何无他诚未立于中宜所守之易夺矣嘉定黄先生讳淳耀字藴生别字陶菴平居讲圣贤之学躬行而不倦崇祯十六年秋赐进士岀身未授官归越二年殉难以死同里门人陆元辅辑其诗若干卷雕刻行之又搜其遗文仅四十余首藏之笥元辅请彞尊序受而读之其言和以舒其析理也审以辨其援据经史博而不诬所谓修辞立其诚者非与于是先生之没三十年矣诵其文恍若觌其容而聆其謦欬信夫有道之言之入人深也呜唿以先生大节如彼其学业文章又如此宜其于人少可而多怪今观集中论学书絶去儒者党同伐异之习是尤恒人之所难能也讲学莫盛于宋然汴京临安之陷道学诸臣以身殉国者不数见至于明死靖难则有若方公孝孺死阉祸则有若髙公攀龙而山阴刘公宗周漳浦黄公道周与先生后先自靖咸以道学兼忠节即宋儒有未逮焉而元辅以兵戈俶扰之余能集其师之遗文俾无失坠亦可谓笃信之君子已天愚山人诗集序诗以言志诵其诗可以知其志矣顾有幽忧隐痛不能自明漫託之风云月露美人芳草以遣其无聊则旣非志之所存而工拙亦在文字之外后之人欲想见其爲人得其么篇短韵相与传而宝之洵乎诵其诗尤必论其丗也定海谢先生以崇祯丙子举于郷丁丑成进士岀漳浦黄公之门历南安府推官明运旣移伏处海澨寄情诗酒者垂二十年一歌一咏大抵皆排愁遣日之作非如丗之诗人句锻字鍊以求工者也呜唿先生以有用之材不竟其志遭逢国难君臣师友之痛惄焉自伤不敢以告人于是陶情麴糵篱畔行吟观其自序以爲乗物以游心託不得已以应丗其亦可悲也已从来易姓之际孤臣节士不见载于朝野史者何可胜数其偶然着述或隐姓名或仅书甲子如今所传亡宋遗民天地间集月泉吟社谷音之类是已是皆不必其词之工以爲重况先生之诗聮篇累卷有不传于后乎鄞县万先生履安亦丙子榜郷贡进士甲申后与先生偕隐分授其子经史诗笔之冨不减先生闻其孙开雕有日将与先生并传庶几比于谢翺吴渭杜本所録可以观矣先生讳泰宗字时望自号天愚山人王筑夫白田集序文章之敝患在亟见其才亟见其才者其学有未充也善文者足以达其辞而己易曰修辞立其诚故惟充实而后光辉乃见义之至则辞无不工彼意在求工而后爲之诚之不立虽屡变其体以眩于人吾见其伪焉耳矣夫太尝之乐不在恱耳听之者恐卧然以奏之圜丘方丘则天神土示可得而致若夫跳丸袅索掉险竿諠鼓笛一时视听鲜不惑焉试之再三则索然意尽无他出之也伪斯其声燄易灭也长安王筑夫学古文四十年立言淳质若惟恐其辞之工者由是与时迕老而益穷其言曰今之爲古文者伪而已予惟去其伪焉工拙非所计也嗟乎文章之道岂有外于是哉如筑夫者可谓有才而不亟于自见也矣吾故序之以见姦声獶杂之际犹有能道古者屠东蒙诗集序予友周篔靑士以布衣称诗乐于取友故老遗民交相酬和下至裠屐子弟沙弥道童皆愿从之游每入市语笑诙嘲衣袖牵拂人或讪其道广然中心好之者祗十数人而屠处士东蒙其一也东蒙少补学官弟子兵后弃去躬耕于郊野自食其力口不言贫汉魏塘之交有寺曰白莲其东偏曰橘鹤楼暇则鼓枻曳杖以登靑士恒与期又方外大灯亦能作韵语三人往来靡间饭冬舂烹菽乳大灯年老而聋则相对画纸诗成抚掌或留连信宿不去旣而靑士客死淮北东蒙怆怳不自释未几以疾卒又数年大灯亦死大灯嗣法天界诗当附语録中靑士诗最繁冨身后不尽存有子旼抄撮成集刊之福州东蒙二子悉治农务其甥胡典爲之镂板行焉而属其友徐令坚仲请予作序五返而益勤予虽未交东蒙然闻之靑士其于行也不疾时其于辞也必拔俗盖音合乎天籁而义本乎国风者巳曩者㑹稽杨廉夫钱唐钱思复华亭陆宅之三髙士者太守林孟善合葬之于山东麓今三人之葬不同而诗则同传于丗后之论丗者览予之文庶几有考也夫东蒙讳廷楫大灯字同岑九歌草堂诗集序王者之迹熄而诗亡非诗亡也古者太师陈诗以观民风记曰诗言其志也又曰志之所至诗亦至焉王迹熄而列国之风不陈于太师矣诗之所由亡不因民志之日以乱欤骚也者继诗而言志者也彼其疾丗俗则曰宁溘死以流亡哀南夷之莫知下女可诒则曰及少康之未家恐髙辛之先我其思也近于淫其怨诽也几于怒而刘安司马迁谓其志洁其行㢘其称物芳兼国风小雅之义可以争光日月是岂仅称其文字之工哉亦推其志焉尔矣予友屈翁山爲三闾大夫之裔其所爲诗多怆怳之言㬭然自拔于尘壒之表盖自二十年来烦冤沉菀至逃于佛老之门复自悔而归于儒辞郷土踄塞上走马射生纵博饮酒其傥䓪不羁往往爲丗俗所嘲笑者予以爲皆合乎三闾之志者也嗟夫三闾悼楚之将亡不欲自同于混浊其历九州去故都登髙望逺游仙思美人之辞仅寄之空言而翁山自荆楚吴越燕齐秦晋之郷遗墟废垒靡不擥涕过之其憔悴枯藁宜有甚焉者也然三闾当日方叹恨国人之莫知今海内之士无不知有翁山者则所遇又各有幸不幸焉呜唿难言矣翁山归自雁门将筑室南海之濵题曰九歌草堂而先以名其诗集予与翁山相遇南海嗣是往来吴越十年之间凡所与诗歌酒䜩者今巳零落殆尽至窜于国殇山鬼之林散弃原埜翁山弔以幽渺悽戾之音髣髴乎九歌之旨丗徒叹其文字之工而不知其志之可悯也予故序之以告后之君子诵翁山之诗者当推其志焉荇谿诗集序予年十七避兵夏墓始学爲诗旣而徙练浦之南再徙梅㑹里见当代诗家传习景陵钟氏谭氏之学心窃非之以爲直亡国之音尔客或劝读杨伯谦髙廷礼李于鳞选本讽其音若琴瑟之专一未见其全美焉于是荇谿处士授徒里之西与之论诗则上取萧统徐陵所録旁及于左克明郭茂倩之书故其长歌短咏音节靡不合古因日相酬和所作渐多东南隐君子翕然称吾里同调之盛而予舟车南北突不暇黔于游历之地览观风尚往往情爲所移一变而爲骚诵再变而爲关塞之音三变而吴伧相杂四变而爲应制之体五变而成放歌六变而作渔师田父之语讫未成一家言处士亦尝逺游能不爲风气所移独循其旧格以和平之响奏于羣音繁㑹之日信夫有君子之守也巳今之效苏黄杨陆之体者见荇谿诗且置之不顾然而不可废也风气之变易无异四序之迭运五子之推迁宋元之音消歇势必复以六代三唐人爲归则荇谿一徧正将来之所取式者也处士初名永谋字天自更名泳字于野又号潜初居荇谿上近亦移家梅㑹里曝书亭集卷第三十六曝书亭集曝书亭集卷第三十七曝书亭集卷第三十七秀水朱彛尊钖鬯序王礼部诗序彞尊幼而学诗窃愿望见作者之林甲申以后屏居田野不求自见于当丗顾思得海内善诗之家其辞之工可以出入风雅必传于后无疑者而与之游庶几或附之以传焉盖自十余年来南浮浈桂东逹汶济西北极于汾晋云朔之间其所交类皆幽忧失志之士诵其歌诗往往愤时嫉俗多离骚变雅之体则其辞虽工丗莫或传焉其逹而仕者又多困于判牍未暇就必传之业闲或肆志风雅率求名位相埒者互爲标榜不复商搉于布衣之贱信夫传者之难其人而欲附之以传者又难也今年秋遇新城王先生贻上于京师与予论诗人流别其旨悉合示以赠予一章盖交深于把臂之前而情洽于布衣之好先生之于诗洵乎其辞之工矣爰出壬寅以后所作雕刻行之而属予爲序予惟四始之义言之一国爲风言之天下爲雅方先生成进士而官扬州也其于秋栁寄情之篇香匳唱和之集与夫岁暮怀人之作吟咏情性一皆风人之遗今入爲礼部频年以来行迈之光华山川之游历兄弟之急难而不失其爱朋友之宴乐而劳之以言非所谓出乎风而入乎雅者与然则先生之诗其必传于后无疑而予之欲附以传者不可谓无其人矣伐木之诗曰嘤其鸣矣求其友声夫鸣鸟旣迁于乔木而必下唿其友先生之交游满天下顾独有取予之一言是亦小雅之义也钱舍人诗序縁情以爲诗诗之所由作其情之不容巳者乎夫其感春而思遇秋而悲藴于中者深斯岀之也善长言之不见其多约言之不见其不足情之挚者诗未有不工者也后之称诗者或漫无所感于中取古人之声律字句而规仿之必求其合好奇之士则又务离乎古人以自鸣其异均之爲诗未有无情之言可以传后者也惟本乎自得者其诗乃可传焉盖古人多矣吾辞之工者未有不合乎古人非先求合古人而后工也中书舍人华亭钱君芳标字葆馚于学无不博尤工于诗集平居所作镂板以行而属予爲序予反覆诵之其辞雅以醇其志廉以洁其言情也绮丽而不佻信夫情之挚而一本乎自得者欤华亭自陈先生子龙倡爲华缛之体海内称焉二十年来郷曲效之者往往模其形似而遗其神明善言诗者从而厌薄之以爲不足传由其言之无情而非自得者也若君者庶其可传于后矣爲之序岂惟以质之君将俟后之览君诗者亦或有取于予言云尔程职方诗集序诗三百五篇自周召而下作者名氏多不传见于序者衞之武公召穆公凡伯芮伯苏公家父寺人孟子率皆忧谗刺时之言而和平之音恒寡仍叔之于周史克之于鲁仅有颂美其君之辞而未言其志故诗之盛无若尹吉甫彼其人旣有文武之才而又乐于取友韩侯申伯召伯仲山甫张仲咸与同志来归有饮御之懽出祖有赠行之作人得其言以爲重巳亦不让其美读崧髙烝民之卒章君子未谓其言之夸也职方郎中南海程君周量好爲歌诗与予定交岭表中间聚散一十五年每一相见辄岀其新诗累百盖凡名公卿庶宷下至布衣紃屦之士留京师者饮食燕游赠送靡不有诗益以怀友感旧之篇岁旣久编爲海日堂集若干卷其音和以舒其志㢘以达览君诗者咸叹其辞之工而不觉其多殆诗所云其风肆好者已南海多骚雅之士其尤杰出者处士屈大均翁山陈恭尹元孝其进退岀处不同而君皆与交莫逆三君子者其诗并传于后无疑吾因是憾张仲之无文而笑吉甫之寡和也叶指挥诗序王制九州千七百七十三国诸侯之附庸不与然得列于诗者自二南豳及王风外仅十有一国而已夫以弼鄘曹桧之微不遗輶轩之采况疆域之大焉者乎彼其国人岂无感于心而宣于言永歌嗟叹以赋其事然皆置而不陈何也传曰若以水济水谁能食之琴瑟之专一谁能听之殆或所操类邻国之音所沿者前人体制则言不由中胶固而不知变变而不能成方斯则可以无取司马迁谓古诗三千余篇孔子去其重复取三百有五其信矣夫自后变而爲骚爲乐府爲五言爲七言爲六言爲律爲长律爲絶句降而爲词爲北曲爲南曲作之者恒虑其同则变变而其体已穷则不得不复趋于古譬之治金者必异其齐改煎而不耗斯其爲器新而无穷敝尽而无恶故正考父奚斯之颂不同乎周景差宋玉之辞不同乎屈平孟郊刘叉卢仝李贺诗不必尽学退之张晁秦黄词不必尽师苏氏此其人皆以雷同勦说爲耻视其力之所变莫肯附和不知者斤斤操葭黍圭臬以绳其非是欲其派岀于一毋乃谬论欤三十年来海内谈诗者每过于规仿古人又㦯随声逐影趋当丗之好于是己之性情汨焉不岀惟吾里之诗影响虽合取而绎之则人各一家作者不期其同论者不斥其异不爲风㑹所移附入四方之流派惜夫工之者类多山泽憔悴之士不汲汲于名誉㦯不能尽传又或传之不逺则一人之言无以风天下岁在丙辰遇叶君井叔于京师诵其诗淸而婉丽而不靡戍削而无刻划之迹至于友朋山水之好流连唱叹而不已庶几发乎情止于礼义可以化下而风上者与君前知登封县事入爲西城兵马司指挥与尚书郎以下善诗者九人合刻其集以行比而观之若金钖之各异其齐不同夫琴瑟之专一可谓善变古人者矣君虽家于楚实予里人也乃爲序之以质当丗论诗之君子丁武选诗集序闽自十才子以诗名而髙廷礼集唐人之作别其源流严其声格若圭景籥黍之无爽当是时吴有北郭十子粤有南园五先生名誉实相颉颃其后吴中之诗屡变而闽粤独未之改梁公实名列七子诗犹循南园遗调郑继之规法李献吉曹能始与景陵二子游唱和甚密今读其诗所操盖依然土风也三十年来海内谭诗者知嫉景陵邪说顾仍取法于廷礼比复厌唐人之规幅争以宋爲师夫惟博观汉魏六代之诗然后可以言唐学唐人而具体然后可以言宋彼目不覩全唐人之诗辄随响附影未知正而先言变髙诩宋人诋唐爲不足师必曰离之始工吾未信其持论之平也武选郎中晋江丁君雁水分司通惠之河暇彚其所作爲问山集读其诗直者不伉绮者不靡约言之而可思长言之而可歌斯善学唐人者矣今夫离支之爲树相其柯叶无以大异于凡木也当其薫风被朱实垂问其种以百数虽下者亦可敌四方之珍果焉况夫凝氷挂緑种之尤美者乎顾吴越夸以杨梅燕齐夸以频婆之果闽粤之知味者将笑而不应则以中有所得自不迁于所好也君之于诗旣自得之假有操宋人之流派欲君尽变其土风吾知君有所不屑已秋水集序钖山之泉居水品第二自扬子中泠水莫得其眞而衆水皆出是泉之下县治万家负郭之㕓相比冨者饰楼榭亭池以恣游衍士虽贫山茨水槛亦必有竹树交映淸江淡沲演漾门戸之外其人多简秀自好所爲诗文每以眞意取胜无凌厉叫嚻之习信夫山水之足以益人情性也处士严荪友生于其郷以工诗闻书画兼臻其妙来游京师公卿荐绅争爲矜誉予特爱其古文辞澹然而平盎然而和雍容纡𥙿而不迫庶几可入古人之域视丗之镂琢字句以眩人耳目者逺矣荪友闻予言欿然不足卽而曰子曷爲我序之曰子之以秋水名集也何所取诸取诸有源也与源之见于地也下则涌而爲滥上则悬而爲沃仄者汍旋者过辨顺道而行空明而不滞小波沦大波澜石激之而鸣风盪之而怒雷霆车马神物怳忽水岂有意爲奇变哉决之不得不趋鼓之不得不作亦随所遇而巳文之有源者无畔于经无窒于理本乎自得抒中心所欲言固不在袭古人以求同离古人以自异也荪友其可与言文也矣譬诸水近乎海则咸近乎卤则苦甘者爲醴浊者爲胶火可以然而汤可以浴夫人皆能辨之至投以茗荈别其上下析及苗发之微则必山林寂寞之士若陆羽者而后知之荪友无取乎公卿荐绅之言独命予爲序其有意也夫方编修锦官集序自一命吏至三九之列之官上计持使节宣诏命吿祠名山大川置邮乗传必计道里之数立严程限之虽有巖壑文酒之乐不遑燕嬉少或濡滞则虑风雨水潦氷雪之阻诗所云每怀靡及者也惟三年一省试主司毕事而返不立程限归时所经历巖壑之胜友朋文酒之㑹偶一留连胜咏而闻者不以爲非盖圣主尚文故遇使者特优然其人或专于文而不好爲诗又其地平衍无可喜愕以形之歌咏则虽有作不能多多亦不能传之逺独蜀之爲地当井络之分由陆而往则历幽并冀雍梁浮舟以返则又越荆逾扬度徐兖靑而北州十有二未历者营豫尔若四渎皆经焉其可见之诗者多矣遂安方君渭仁以宰辅之孙早成进士旣而用荐召试入翰林岁在癸亥四川旣定诏补省试于是君奉命遄往归而雕刻其诗爲锦官集二卷凡山川之阨塞风土之同异友朋之离合抚今弔古悉见于诗君之诗旣多信可传于逺者也曩时济南王先生贻上主考入蜀裒其诗爲蜀道集属予序之而予不果也今君之诗盖将与王先生并传其㦯不同者非诗派之流别也一在蜀未乱之先一在乱定之后览观土风感慨异焉后之读诗者兼可以考其时矣王学士西征草序华亭王学士瑁湖主陜西试事榜旣放揽咸阳之胜浴乎温泉跻太华巅出潼关渡河而北往还赋诗五十首乃甄综闱墨以行镂诗板以示同好其言曰文章无尽境譬之登山然其入必有径虽悬崖絶壁亦必有磴道可寻绠繘可挽苟力不足以相赴非困则踬矣华岳不知几千仭游者必极于三峰而后已善夫学士之论文也惟诗亦然学诗者以唐人爲径此遵道而得周行者也唐之有杜甫其犹九达之逵乎外是而髙岑王孟若李若韦若元白刘柳则如崇期剧骖可以交复而岐出至若孟郊之硬也李贺之诡也卢仝刘叉马异之怪也斯绠繘而登险者也正者极于杜奇者极于韩此跻夫三峰者也宋之作者不过学唐人而变之尔非能轶出唐人之上若杨廷秀郑德源之流鄙俚以爲文诙笑嬉䙝以爲尚斯爲不善变矣顾今之言诗或效之何与夫登山者亦各有所乐矣援琴而弹坐石而啸荷篠而行吟其爲音不同皆足以移人之情使杂以屠沽阛阓之声熏以糟浆之气游者将掩耳蒙袂疾走焉舎唐人而称宋又专取其不善变者效之恶在其善言诗也学士西征之作舂容和雅一以唐爲师而无只字流于鄙俚诙笑嬉䙝之习盖示我以周行而充其力必欲极乎三峰而后已者也钱学士诗序华亭之爲县旧隶秀州其后虽析爲江浙然相去仅百里士大夫仕于朝者每合二姓之好先王母徐安人爲太师文贞公孙先母唐孺人爲礼部尚书文恪公孙故予家内外兄弟甥舅多华亭士族予童时先母归宁辄随行者累月比还所操皆其土音恒爲伯叔母姑姊妹所笑迨先王母先母旣逝文贞文恪之后遭乱式微予亦贫不自振闻问阔絶思爲儿女结婚姻于母氏之党以仍通往还顾未能果也钱君金甫字越江与予同被荐同官翰林予以入直内廷护谴君由编修累迁至侍讲学士然敝裘羸马未尝谒权倖门惟与郷党故人数爲文酒之㑹词山曲海鱼经蟹志靡所不谈坐有语及官资迁擢者君辄恚后㑹其人不速至竟引避之独对予懽洽无间申之以婚姻余旣罢官将归君日载酒款曲兼旬然后别盖君虽贫能急人之忧君之师有卒于官者君尽以奉钱治丧纪俄而其邻人失火延及师舍君率力士负棺岀火燎其䰅不顾也又有被遣者三日当岀关君亟称贷拮据两昼夜追及其车恸哭而返客或暴卒于都亭外君犯暑疾驰抵卢沟视其敛或陷于狱当辟君屡率私钱力援之事得解其笃于师友若是故其爲诗纒緜悱恻不失温柔敦厚之遗其爲文条达无规仿凌驾之迹自其少日爲王光承玠右吴骐日千两髙士所称道而君之叔父芳标葆馚亦乐与酬和焉予旣旋里是夏君以疾殒京师冬孤子长涵扶丧归踰年予始哭君于黄浦之东髙桥里荒沟古水莫有田父可问途者叩其门有鸡犬无僮仆见其孤问其所有仅木棉花地一顷不足输井税爲悽然久之寻出君保素堂集若干卷请予序因述君行槩俾后之论丗者知君之爲人丛碧山房诗序翰林院检讨任丘龎君善古今诗岁在戊午天子思得文学之士摛辞备顾问俾廷臣各举所知次年春试诗赋于体仁阁下君用是得受官又六年复试诗赋于保和殿君所作不合意当改调于是君闲居集平生诗爲丛碧山房稾凡若干卷诵其诗雅而醇奇而不肆合乎唐开元天寳之风格北地之言诗者未能或之先也任丘在畿南九十九淀之水汇于县境陂塘逺近芰荷葭苇蒲柳之利比于吴越舟樯之往来鱼鸟之出没山房领其要焉君归乎吾将访君于是渔榔钓车相与赋诗酬和附兹集之末后丗或有好之者文章之传不系乎名位之通显也严中允瀛台侍直诗序唐学士寓直无定所驾在大内则置院于明福门驾在兴庆宫则置院于金明门召对浴堂则又移院于金銮殿宋起居注侍立亦无定位或于御座后或于御座前或在殿东南朶殿之上而朝㑹或不与焉迄于元明或设或废仅存虗名而已今天子复立起居注兼充日讲官凡视朝听政郊祀燕飮靡弗趋侍至瀛台避暑则侍立双金螭畔去黼座尤近士之预是选亦荣矣昔之居是官者每侈陈盛事以垂掌故又不若形之篇咏其感于人心者深也右春坊右中允兼翰林院编修无钖严君藕渔赋瀛台侍直七言絶句诗二十首流传都下其投假牒归也镂板以示同好俾彞尊序之曰诗不云乎有卷者阿飘风自南岂弟君子来游来歌以矢其音又曰蔼蔼王多吉士维君子使媚于天子又曰矢诗不多维以遂歌诵其诗者千载而下若或见召康公之乐易焉瀛台犹古之卷阿也藕渔君子也絶句言之不多也其音可遂歌也人谓藕渔遭逢盛际爲侍从升储端不应遽去然朝多吉士媚于天子有人则藕渔之去固无不可也诗作于康熙二十一年六月时彞尊忝爲同官越二年被劾序诗之岁月则彞尊谪官之后是年冬十二月也徐电发南州集序吴江徐君釚电发以诗名江表者三十年游屐所至名流必与酬和其菊庄乐府流播朝鲜有题诗于卷后者岁在己未天子召试文学之士于体仁阁下擢髙等五十人同日官翰林纂修明史于是电发曁予偕入史舘又僦舍同居旣而两人相继罢官予年衰老颇耽着书废吟咏而电发方肆力于诗古文辞积若干卷刊成一集美哉篇章之工且冨也古称三不朽者立德尚矣至功与言或不能兼有利达之士不皆开济之才而一致通显遇谈经术者辄薄之曰书生书生云尔充其意视文章爲无用之物谓冨贵足以骄人当其生时获乎上者不尽信于朋友其没也已以爲功者人且罪之其所立者安在迨百年之久公论出焉初不以爵禄之崇卑厚薄定人之贤不肖故夫士之不朽立功者倚乎人立言者在已可以审所务也巳明之初召修元史者先后三十人其仕而达者或不能举其郷里官阀盖有断简零墨无存者而汪克寛赵汸诸儒其诗文经义流传至今果其孰失而孰得与电发之所作九州之表四海之外尚有赏音者况夫百丗而下岂无好之者哉序其编他日之论丗者亦必有慨于予禹峰文集序靑与赤谓之文赤与白谓之章杂四时五色之位彰施之一染谓之縓再染谓之赪三染谓之纁五入爲緅七入爲缁而后颜采备具观乎人文分阴分阳刚柔迭用其功用固有次序矣以言乎天地大文则不然云之起于山川也无定形也秦之行人也周之轮也宋之车也鲁之马也衞之犬也赵之牛也魏之鼠也韩之布也齐之绛衣也蜀之仓囷也无心而象焉者也水之趋于壑也无定势也正出而爲滥县岀而爲沃仄出而爲汍尾出而爲瀵小波沦大波澜直波泾无心而异焉者也夫惟无心成文辞必已出革勦说雷同之弊宣以天地自然之音洵斯文之英絶者矣彭公禹峰先丗自临江徙南阳之邓州州人目曰楼子彭家公旣成进士释褐知阳曲县事绌于不知已贻友人书辄引唐之李衞公宋之张益州明之王威宁新建交相期许卒自副其志持节抚黔阳功髙不赏投老东园易登陴擐甲之身吟风啸月所撰乐府不尽摸倣前人而自畅其指趣至于五七言近体合乎兴观羣怨之旨所谓人所应有尽有人所应无不必尽无者也公自序诗文凡三镂版一失于泽潞九仙台再失于靖州今年冬公仲子始抟直上以右春坊右谕德兼翰林院修撰视学浙江试事旣毕取笥中存稾合刻之手泽存焉不因卷帙之繁而所识后学轻议删定庶几哉山则嵩阳王屋水则江汉也夫重锓裘司直诗集序宋自汴京南渡学诗者多以黄鲁直爲师吕居仁集二十五人之作目曰江西诗派攷其官阀门丗不尽学诗鲁直之门亦不尽江西人也杨廷秀于诗推尤萧范陆豫章居其一焉继萧东夫起者姜尭章其尢也余子多见録于江湖集盖终宋之世诗集流传于今惟江西最盛云竹斋裘先生爲眞希元魏华父之友而仕宦不逹一官司直以终其诗不作硬语清疎韶亮异乎鲁直流派頋丗未见其全裔孙始镂板行之予因慨诗派诸人之作当年布诸通邑大都今遗集存者惟陈无已韩子苍洪玉父饶德操晁以道谢幼槃及居仁七家而已身后之名显者或晦司直蔵之名山者晦久而明虽显晦有时亦系乎子孙之贤能表其幽光潜德也曝书亭集卷第三十七曝书亭集曝书亭集卷第三十八曝书亭集卷第三十八秀水朱彞尊钖鬯序石园集序今礼部尚书吉水李公辑其先公兵部左侍郎梅公先生之诗父镂版行丗乃遗书彞尊序之曰周之诗采诸国史独南风不着于録毋亦輶轩所未至与迨王迹旣熄羣雅不作顾屈宋唐景骚人于焉代兴诗虽亡而骚实继之未见南风之不及于北也江西非楚之分壤乎自晋以降代有作者至宋涪翁黄氏厌格诗近体之平熟务去陈言力盘硬语于是吕居仁辈演爲诗派同调二十五人斯云盛矣元则虞杨范揭率皆豫章之彦及洪武初此邦隐居之士犹撰元音遗响一编于时仕于朝者则有金谿危公素进贤朱公梦炎泰和刘公崧新城黄公粛咸以经国之余研心风雅以视吴中四杰粤五先生闽十才子殆方驾而骎骎先路焉隆万以后楚人倡爲诡异噍杀之音见者多惑其说然西江不尽变也以予所闻梅公先生典铨法久有淸通之才明白之鉴旣历卿寺右有左宜发乎文章雍容典雅斤斤守其矩矱诗则力追正始温柔敦厚出之不穷且与郡主朱夫人琴瑟静好门内唱随所传石园随草附着于録者是已考诗派二十五人如王立之夏均父皆爲宗室女夫然二子仕皆不达兼未闻有闺房酬和之乐则公之所遇爲独丰有非前贤所敢望者若夫诗文之工且多传之远且着则后之若子共见之非末学一言所能賛也先生以天启壬戌释褐出先太傅文恪公之门尚书公又彛尊史舘前辈通门相洽久而靡间先生集刊成不请之在廷元老而逺属序于归田之野人亦以征丗好之不同流俗也已尚书魏公刻集序刑部尚书蔚州魏公之官京师也与予居对门岁在壬戌予自江南还公衣朝衣过予拜予荅拜公乃言曰江南郷试爲关节贿赂所汨久矣兹得子澄淸之吾非拜子也庆朝使之得人也予闻公言再拜公荅拜今其事十年矣回忆犹如昨日公旣还里其平生奏议诗文流传都下者予合抄爲一集感公有知已之言也序之曰古大臣正色立朝必有嘉谋嘉猷入告于内其暇也来游来歌以矢其音诗三百篇箴有庭燎规有沔水诲有鹤鸣诗之与奏盖相表里有诗以持其志有奏以敷其言二者不偏废也公自竹埤梧掖践柏台升独坐佐考堂掌邦禁巡历日畿其所陈奏一话一言罔不欲致君于尧舜而大公无我之心朝野所共见也今观集中诸疏凡修德典学之序化民善俗之方绳愆纠缪陈善纳诲屏浮侈振纲纪惜名器别忠邪所以格君心恤民隠切于政者靡不具焉其于诗吟咏情性悉本自然与丗之极貌穷力雕绘字句相去逺矣魏氏丗多直臣其尤着者汉则髙平侯相唐则郑公征宋则秦公了翁其封事见史传其谏録进经帷其诗文奏议传诵海内以公方之殆异丗而同轨者与子思子不云乎昔我有先正其言明且淸惟公有焉自公去而士林之毁誉莫有定论矣序公之集庶几百丗之下知予不见弃于君子实有厚幸焉王先生言逺诗序彞尊尝闻古之说诗者矣其言曰诗之也志之所之也言其志谓之诗又曰诗者人心之操也又曰诗持也自持其心也又曰诗性之符也盖必情动乎中不容已于言而后作诵诗三百歌诗三百舞诗三百各操持其心性所得而莫或同焉顾正嘉以后言诗者本严羽杨士弘髙棅之说一主乎唐而又析唐爲四以初盛爲正始正音目中晚爲接武遗响斤斤权格律声调之髙下使出于一吾言其志将以唐人之志爲志吾持其心乃以唐人之心爲心其于吾心性何与焉至谓唐以后事不必使唐以后书不必读则惑人之甚者矣韩退之有云惟古于辞必已出降而不能乃剽贼夫辞非已出未有不流爲剽贼者若王先生言逺庶几辞必已出者与先生丗居长水之南梅㑹里少与从兄翃介人以诗倡和旣而登刘子壮榜进士出知广州府迁广西左江道按察副使历川北道布政司参政四川按察司使江西右布政使持母丧归服除补山西右布政使凡山川风土废兴冶乱之迹友朋离合之感皆见于诗不傍古人不下古手不爲格律声调所缚类发乎心性所得而絶剽贼之患盖卓然可传者也先生没后季子某合其平生诸集彚刻以传于是同里朱彛尊爲之序话山集序东汉士尚风节寻起党锢之祸范蔚宗破史例立传读史者伤之矣明自顾端文髙忠宪讲学东林书院朝士景从魏珰旣败荐绅相与激扬而黉堂才彦倡爲复社应之转相慕袭阮大鋮居白下南国诸生顾杲等一百四十人具揭攻之吾郷之士有八而平湖陆先生话山名在复社顾不与焉迨甲申六月纳巾衫于学使业闭门埽轨矣久之以岁贡生谒选知汶川县事非先生意所存也先生没后叔子某刊其诗文以传而属予作序予思复社诸君子攻大鋮时岁在戊寅予甫十龄尔闻先君之论谓治小人不宜过激所见与先生略同不数年而大鋮秉政欲尽杀异已者由是金坛周镳死于市贵池吴应箕宣城沈士柱等逮捕下狱几不免而先生不爲危言覈论免挂党议谓明且哲者非与今其事六十年矣此百四十人者或杀身以成仁或隐居以求志惜无好事者仿蔚宗爲之立传而先生有子克扬其亲之美予也序先生之集追忆少日事书之庶几后之君子观此可以论丗焉叶李二使君合刻诗序诗自苏李以后班傅张蔡曹王陈阮应缪以及潘张左束刘郭颜谢何范徐庾之伦甄综者必并举迨唐以后聮辞比响益难悉数屈平之言曰两美其必有合不信然欤上海叶先生苍巖丹徒李先生梅崖咸以翰苑出爲监司其遇同而所歴之地不同也诗皆源本唐人而各臻其妙诗之工则同而旨格不尽同也两先生登朝先后其岀也㑹合之时盖少然有所作虽逺在千里必贻书相质期于毫髪无憾斯已爲时旣久乃各出所制合而镂板行之且属彞尊序之窃尝论诗也者发乎声成文而被之乐者也乐之爲方其歌也必有继其音也必有比其倡也必有叹其爲用也异文而合爱于其异则埙箎瑟箫一器也有雅颂之别及其合则堂上之乐均于笙堂下之乐依于磬惟不出于专一而后论伦无患焉观于两先生之诗不必尽同而其可以善民心感人易俗若八风从律而迭相爲经也今之言诗者每厌弃唐音转入宋人之流派髙者师法苏黄下乃效及杨廷秀之体叫嚻以爲奇俚鄙以爲正譬之于乐其变而不成方者与彛尊之于诗学之四十年自少壮迄今体制数变未臻古人之域诵两先生之集庶几合乎古之作者矣夫乐文之以五声播之以八音髙者䃂而下者肆薄者甄而厚者石必去其疵而音声始可合焉两先生之诗固无不工宜其合之而声律悉均也若其鼓击拊之节屈伸缀兆之容阴阳数度齐量之辨审音之君子或不如蒙瞍之专焉是则彞尊之序窃比于蒙瞍之言乐云尔去其诗者多也迨至陈灵以后是非之不公淆于视听观民风者于其所不当陈者陈之防邪之训无闻诬善之人日衆作爲诗篇岂尽无工于古者特其人有可疵则惟有弃而勿録焉尔此删诗作春秋其义归于一也舍人髙君工诗词未尝蹈袭古人发诸性情而谐于律吕俾诵之者志意得广焉合乎记之所云温柔敦厚而不愚者已胡参议转漕杂诗序自德州浮衞水而北经津门达通潞川原潆纡若往而复陆无林峦亭馆之胜渚无菰茭菱藕之植篙工楫师日邪许于左右虽善吟咏者至是无有不废焉此转漕者岁至而曩昔之留题传于今者盖寡也山东布政司参议山阴胡君以今年春转运入潞寄示途中杂诗一卷属予序焉夫通才实难士大夫敏于事者举凡刑名判牍无足累其心至于持筹握粟或坐困其神智君能于舟航喧集之㑹觞咏不辍诵其诗风格流丽洵有人所难几者昔唐盛时韦坚爲转运使作歌词十阕百人鸣鼓吹笛和之衆艘以次集望春楼下盖悦以使民民忘其劳理固然也君于是役勿亟勿徐转粟达之天庾又有余闲肆友朋文酒之乐匪直其诗可采亦足觇君政事之优已朱人逺西山诗序自居庸折而南连峰出没者百数以其在都城右合名之曰西山游者或徒或骑各随所适故历境往往不同能文之士辄爲赋诗记事盖非以衒其才而山水之胜足以移人情者言之不能已也去年春予与同里李武曽吴江潘次耕上海蔡竹涛游是山乐之留四日得赋诗铭记四十余首遂题名于壁旣而予客扬州武曽入于黔次耕竹涛相继游晋未几竹涛客死交城比再至京师读王郎中贻上及其兄考功子厎西山记游集覩予题壁因赋诗见怀于时贻上使蜀考功去官向之同游死丧暌隔旣不得见即后予游若两王君者风流云散于四方回忆壁间题字日漶没于沙尘石熘渐不可辨识游人且视爲陈迹予亦不自知衰老之相寻也已海宁朱人逺以岁之八月游西山命予序所作诗其历境先后不同而诗之工则与向时同游三子无以别也人逺善游尝自汉江泝荆门入蜀往还数万里猿猱之所栖蛮獠之宅山川险塞靡不登览其视兹山无异部娄而长言咏叹之不置岂非山水之情有独深者欤序其诗告以往事俾思吾䣊㑹合之难且使两王君曁潘李闻之知予与人逺暂时相聚之乐也王鹤尹诗序古今门才之盛莫过王氏唐重门第而王氏入相者一十三人明重资格而王氏之中甲科者一千六百四十有六人虽然此丗俗之所谓盛未足爲王氏夸也惟其姓名列于作者之林而克媕羣雅若司空昶子浑从子沉浑子济从孙述述子坦之坦之子恺忱忱孙度又若丞相导子洽从子羲之洽子珣珉珣子弘昙首珉子谧羲之子徽之献之肃之弘子钖钖子僧达僧达子融弘弟子微逺逺子僧祐昙首子僧绰僧绰子俭俭子族孙筠皆累丗有集着録于国史于戏斯爲盛矣沈约有言开辟以来未有爵位文才相继如王氏之盛者其信矣乎太仓王君鹤尹爲文肃公曽孙诸昆羣从多以制举业取科第致位通显而君独澹然于荣利好爲山水游诗瓢酒榼肆志娱衍与海内名流继和闲倚声度曲识者比之东篱小山无怍也今年春邮所作松巢集属予序之予受而讽诵爱其境生象外意在言表渊然若五达之井百汲而盈科由其才之多故长言之而不能已也太仓才士之薮曩时王元美兄弟以诗名奔走海内标榜同调有五子后五子广五子续五子末五子之目文肃公登第在元美后而元美以兄事之与敬美埒唿爲二友方公在储端元美寄诗则云委蛇谈经术竹素良所欣以祭酒归则云两都新赋谁堪续燕饮花下则云文酒竟成吾党事盖以着作相期初不以名位爲公重至缑山先生秀才时元美进之四十子之列而曰太原人中龙有子汗心血䟤跋艺苑塲歘尔电同掣其矜许也至矣百年之久向之先后所谓五子四十子者往往家学凌替独文肃公后仕者盈朝多托文墨之职诗篇流播庶几复覩乌衣雀桁之盛而君以不仕宦好之也笃爲之也专宜其诗之独多且工矣筠常论家门谓崔氏雕龙不过父子两三丗非有七叶之中人人有集如吾门者考筠所撰文章以一官爲一集然官阶之迁擢有数惟山水之历览无穷君好游筋力尚强健试取平生所历各爲一集当有过于筠之所撰者孰谓今人之不及于古也太守佟公述德诗序嘉兴在吴越号开元府更爲秀州者百余年宋庆元中卒升爲府以地则海环其东南具区浸其西北受苕霅诸水分注百川陆有蚕桑麻麦秔稻之利水有菱藕鱼蟹之租行者乗船戸外居者织机绞宵中盖终岁动动而忘其劳也郷之大夫士好读书虽三家之邨必储经籍耻爲胥吏罕习武事其俗少阴狡讼者始躁而终柔有辜恩而不滋怨毒故易与爲治今也不然游民薄夫农胥吏荣于大夫士武人杂之子衿比丘尼多于蚕织妇侨居者夺土着之利仆讦其主女怼其夫婚姻非其耦且也奇赢之利不逮吴阊十之二三而亩税几与相埒冠婚丧祭燕享效其靡丽惟恐不及民贫而奢苟非课农桑以足夲冨崇学校以明礼敎将见风俗日敝而莫之救已以言爲治之要不其难哉沈肠佟公来守斯土化民以诚不亟亟于市德而在宇下者帖然如赤子之依慈父母焉㑹上丁释奠于庠公亲诣庙下斋宿五鼓旣毕衣朝衣正冠束带乐备升阶执爵奉帛于先师而敎授钱唐屠君率弟子骏奔襄事祼酒割牲祇祇肃肃数十年所未覩也而又进诸生童子试之拔其尤者资以奉钱蚕月舍于郊劝民织农月造于野劝民耕勤者劳以酒脯公之重民事也至矣夫农桑者国之本计本计修而佐以鱼盐窳果则民可使冨学校者士习所出士习端而下及百工商贾则俗可使移奢示之以俭俭示之以礼然则公之爲政其知所先务者与于是舆人之颂公者连章累牍屠君㑹粹其诗成若干卷镂板传之请予爲序予闻古之爲治者历三年而政成惟仲尼有以自信谓期月而可然其用鲁鲁人鹥诵之至云投之无戾若是其不易也公下车甫九月尔而邦人之述德者千舌一口言者心之声此非可以力致者也诗言之矣乐只君子邦家之基序以爲得贤则能爲邦家立太平之基也良二千石共治天下者也公其始基之矣由是而政敎日明则邦家之光由是而言之不足长言之则德音不已将太平之基上以賛天子之治自我公始予旧史氏也愿操邦国之志特书之张君诗序昔之采风者不遗弼鄘曹桧而吴楚大邦不见録于輶轩之使后百六十年屈宋唐景楚风代兴若夫吴以延州来季子之知乐子言子之文学宜其有诗而无诗岂非山川淸淑之气以时而发后先固不可强邪汉之五噫晋之吴声十曲迨宋而益以新歌三十六当时至爲之语曰江南音一唱直千金盖非列国之所能拟矣汴宋南渡莲社之集江湖之编传诵于士林其后顾瑛偶桓徐庸所采大半吴人之作至于北郭十友中吴四杰以能诗雄视一丗降而徐迪功颉颃于何李四皇甫借甚七子之前海内之言诗者于吴独盛焉曩予少壮时获交圣野叶氏长孺朱氏孝章金氏宁人顾氏祯起徐氏鹤客陈氏无殊俞氏茂伦顾氏恒与往还酬和而张君善诗予未及知君旣没而嗣子某将刻其遗诗属予作序予诵之终卷温柔敦厚孝友之风溢于言表观其唱和知爲无殊茂伦之友宜其诗之风格相似也韩退之有言思元賔而不见见元賔之所与则如元賔焉今诸子之作或传或不传而君有子克镌其父遗藳庶几流播日广又安知不有顾瑛偶桓徐庸其人合诸君子之作甄综行之则予之所厚望也已陈叟诗集序诗以言志者也中有欲言纵吾意言之连章累牍而不厌其多无可言则经年踰月置勿作焉也可诗三百有五爲嘉爲美爲规爲刺爲诲爲戒皆出乎人心有不容已于言者言之非有强之者而后言也后丗君臣燕游辄命赋诗记事于心本无欲言但迫于制诏爲之故其辞多近于强勉若学士大夫用之赠酬饯送则以代仪物而已甚至以之置科目取士限之以韵其所言者初未尝出乎中心所欲而又衡得失于中冀逢迎人之所好以是而称之曰诗未见其可矣故夫作诗者必先纒緜悱恻于中然后寄之吟咏以宣其心志言之工可以示同好垂来丗即有未工亦足爲怡悦性情之助不以人之爱恶而移不因人之驱使而出则学士大夫或不若布衣之自适游览之顷纵吾意之所如而言之不倦此咏歌之乐至于足之蹈之手之舞之而未巳也钱唐陈叟游于燕集舟行所作诗多至百首诵其辞莫不有欣然自得之趣不爲风格所限盖言发乎中故志之所至诗亦至焉其视丗之驱使而出者逺矣予故序之而语以古诗人之旨若此冯君诗序吾于诗而无取乎人之言派也吕伯恭曰诗者人之性情而已吾言其性情人乃引以爲流派善诗者不乐居也温李之作派流爲西崑试取杨刘诸诗诵之未见其毕肖于温李也黄陈之作派流爲江西试取三洪二谢二林诸诗诵之未见其悉合于黄陈也譬诸水然河出乎崑崙虚夲白也所渠并千七百一川斯黄矣泉源于马邑夲淸也流而爲桑干跃爲卢胊斯浊矣瀑悬乎庐山之北本直也导双石经三崃迤逦入于宫亭之湖斯曲矣派之不同乎源非可瓜区而芋畴之也桐乡冯君好爲诗直抒已意见丗之言派者辄笑之查田查浦昆弟吾乡之善诗者也称君诗不置予因取而诵之问其所学曰吾何学吾特言吾性情焉尔噫君其可与言诗也已桐乡爲县虽小其山有殳史其壤有千金之圩淸江贝廷臣之所居西溪鲍仲孚会稽杨廉夫之所游衍往往见于题咏三百年来音尘歇矣君起而嗣之不惑于流派之说进而不已必有过于前贤之制述者君纵不言派焉知来者之不以君爲派吾老矣尚思见之髙戸部诗序诗也者非夫人而能爲之者也或失则愚矣或失则辟矣虽爲之不工也有溺志者矣有姦声感人者矣有狄成涤滥之音作者矣虽工不传也语其难则有终身爲之不合者语其易或偶爲之而辄工焉予年二十始学爲诗起居饮食梦寐惟诗是务六经诸史百氏之说惟诗材是资席研之所施友朋之所讲习未尝须臾去诗也髙君子修恒与予酬和君不以诗名心知其工者予焉而已及君成进士出知内乡县事迁知安州所宰皆敝攰之地吏牍实烦窃意君无暇爲诗矣迨入官戸部新城王先生阮亭爲侍郎见君所赋诗亟称之君旣卒于官其子进士君大立检遗笥得若干首归里镂之于板属予爲序昔建昌包宏父尝序戴石屏之诗矣其言曰诗主乎理而石屏自理中得诗尚乎志而石屏自志中来诗贵乎眞而石屏自眞巾发若君之诗寔兼有其长人或疑君不数作诗怪其骤爲之辄工而不知君之于诗学之也专用力也久宜其爲王先生所称丗固有一二人言之足信于天下后丗者赏音不在多也大立将入都携君刻集以行试更质之王先生庶几以予言弗戾于宏父之序石屏矣沈明府不羁集序吾言吾志之谓诗言之工足以伸吾志言之不工亦不失吾志之所存乃旁有人焉必欲进之古人之域曰诗有格也有式也于是别丗代之升降权声律之髙下分体制之正变范围之勿使逸岀矩矱绳尺之外于古人则合矣是岂吾言志之初心哉且诗亦何常格之有豳之诗不同乎二南郑衞之诗不同乎唐魏周颂简而鲁颂繁大雅多乐而小雅多怨亦各言其志焉而巳唐以赋诗取士作者期见收于有司若射之志于彀故于诗有格有式有例有密旨有祕术有主客之圗无异揣摹捭阖之学今也不然仕乎朝者赓飏盛际归乎田者歌咏太平旣无得失之患存于中而何格式之限此吴江沈明府不羁集之所由作也君壮年举进士出宰西陲不屑治簿书折腰屈膝于大吏遂引归所居背郭渔村蟹舍相望予尝过焉白花红蓼水及于读书之牀而君吟咏不辍久之辑其前后诗稾属予序而传之同好君之诗好盘硬语耻蹈摹仿之迹时而纵横时而渊奥一畅其志之所欲言今海内之士方以南宋杨范陆诸人爲师流入纤缛滑利之习君独以涩体孤行其间虽衆非之而不顾可谓有志者也刘德章诗序宛平刘德章年未三十以廕仕上林苑监丞坐事系狱旣而得免徙家易水之上南浮江沔转客燕齐间德章幼能诗然性嗜飮酒结賔客爲之未工也旣以罪废遂肆力于是好排硬语不爲格律所缚欲成一家之言可谓有志者也以德章之才谁之不如试以事奚而不可乃甫入仕遽顚蹶是有命焉非人之所能爲也且夫怀才而不得毕试见弃于时宜发之于诗其声麤以厉其辞怨而怒今观德章所作声足乐而不流文足论而不息盖合乎雅颂之旨德章年方刚学日以进必有更遒于今者孟郊之诗曰恶诗皆得官好诗空抱山夫德章旣不屑爲恶诗殆无意于得官也巳王考功遗集序诗自删后亡其辞六篇惜也南陔白华孝子之诗居其二也旣又思之子之获侍庭闱定省之文晨羞夕膳之节丰啬虽殊承志则一斯其言爲人之所同二诗虽亡其义可以意得若夫色养有违斯境以人殊由是陟岵则嗟其逺汝坟则迫于近鸨羽悲于下四牡谂于上北山思养四月思祭已爲人丗可矜之事至于亲亡不得见则天下之惨莫甚于是此蓼莪之痛以爲不如死之久也当其已返于家而哀思益甚故曰出则衔恤入则靡至又曰民莫不谷我独不卒此其时尚贪食息以自全哉乃或泥毁瘠而病君子勿爲之说以绳当丗之执亲丧者嗟乎使蓼莪之孝子作诗之后而死则孔子必不以灭性非之而仍録其诗可信也新城王先生子厎以吏部考功郎中被谪喜溢颜面将归养其亲而母夫人逝先生擗踊而哭水浆不入口三日旣归血渍于縿幕之上夜不解绖虮蝨尽生盖未练而卒于是乡人私谥之曰节孝先生旣没四年其弟戸部君阮亭辑其所遗诗文编爲若干卷属彞尊序之先生诗空明超逺初诵之若浅易讽咏数过而旨愈深其文条畅芊蔚羽翼经传盖言岀乎肺腑而辞无雕绘至告母文三篇哀动顽艳尤卓然可传无疑也彞尊以贫故游四方先舍人之丧踰月而奔未祥而复出舍垩庐而逆旅绳屦要绖仆仆于逵道而靡所止息彛尊之不孝是岂足以序先生之文哉惟是行役而丧其亲所遭之惨则与先生同之有感蓼莪作诗者之义乃因戸部君所请论次之如此钟广汉遗诗序秀水朱彞尊序其亡友钟渊映广汉之诗曰呜唿广汉之亡才者释所忌不才者去所怨而予心之悲不自知其泫然流涕之无已也广汉在吾党年最少所爲诗文横絶时人其论駮援据古昔虽老儒鉅公莫能难居恒遇人胜已者执礼法甚恭至不如已者或相对终日不与语以是郷曲之士嫉之如雠然如予者去广汉不及逺甚而与之交十年未见其倨祗见其恭也自予归自永嘉广汉已病犹力购文史昼夜编纂期予共注五代史记旣而予游大同转客太原广汉遗予书数百言谓五代之主其三皆起晋阳最后刘旻三丗固守其地思览其废墟考其遗迹未几游京师出居庸之关病复作比予至自京师则广汉没已三月其归丧且旬余矣广汉丧旣归其平生与广汉无忤者先刻其诗以行予留京师与谭七舍人兄舟石复集其古今诗得二卷较之先刻者去取略异盖其存者未必皆其称意之作而是集则卓然可传虽忌者怨者见之亦从而称善也呜唿后有作者取广汉之诗诵之其和平醇雅可想见其爲人益以信予言之足悲也巳曝书亭集卷第三十八曝书亭集曝书亭集卷第三十九曝书亭集卷第三十九秀水朱彞尊钖鬯序钱敎谕忘忧草序有升斗之禄足以餬口衣有逢掖出有车入有官舍束修之敬有弟子无法令束湿之苦而有诗书讲习之乐故今之仕者惟司敎一官可以适其志焉然月奉旣薄或以之僦舍坐客无毡弟子载贽者少则并日而食盖或不给不给则忧忧则其来无方不可断絶虽欲忘之勿能也是有道焉吾惟获吾中心之所求则情爲吾移不爲境夺衡门之君子亦至贫矣其诗曰泌之洋洋可以乐饥夫饥至于可乐则天下安有不足之境欤西安县儒学敎谕海盐钱君之官六年僦舍以居不以苛礼责问业之弟子饎㸑不继而君充然自得莳百卉于庭种松于盆暇辄赋诗画松石久而所作日多遂出以示同好名之曰忘忧草属予序之予每见今之冨贵利达者位愈髙禄愈丰则其忧贫也愈甚无他心不游道德之林则中无眞乐外诱挠之其长戚戚焉宜已钱君居下位不以阨穷自悯而吟咏自适其诗无镂肝鉥肾之苦一畅其所欲言俾诵之者欣然㑹于心不知忧之何以释而况乎作诗者哉忆雪楼诗集序宝坻王君煐子千耽诗嗜山水尝游田盘之山琳宫梵舍题句殆徧顾不以示人以是都下言诗者㦯未之及也独靑州赵中允秋谷识之秋谷于人少许可其于诗尤不轻以誉人者也旣而由刑部郎出知惠州府事至则揽罗浮泉源之胜追和苏学士诸诗于是梁吉士芝五屈处士翁山陈处士元孝交相评论三君子者岭南诗人之冠其持议或不同而美君之诗无以异则君诗之工可信已君示予忆雪楼诗若干卷自汉魏六朝唐之初盛中晚下及宋元明人体制靡所不合予每怪丗之称诗者习乎唐则谓唐以后书不必读习乎宋则谓唐人不足师一心专事规摹则发乎性情也浅惟夫善诗者畅吾意所欲言爲之不已必有出于古人意虑之表者且夫诗也者縁情以爲言而可通之于政者也君于蔬果之微不忘其亲山水之游惟氓是恤而又笃于朋友居者思其来来者留之不去怀旧之感溢于言表其用情也挚斯温柔敦厚之敎生焉宜乎通之于政而政举施之于民而民乐其恺悌也君属予爲序予之言初无异于秋谷及岭外三君子之言也而原君之所以工则予有独信者尔张趾肇诗序娄县张趾肇别十年矣挐舟小长芦请业于予诵其诗犹操唐人之音不蹈宋元麁厉软熟之习可谓媕羣雅之长者也曩趾肇留国门当日鉅公延揽后进好引浮薄之士而趾肇独耻干谒其不遇固宜今复蹑屩而北衆方拾苏黄杨陆之余唾而去其菁华或见以爲工趾肇仍循唐人之风格毋乃龃龉而难入乎虽然学宋元诗于今日无异琴瑟之专一㦯爲听者厌弃文之髙下吾自得之吾言之工安知不有赏音其人者李习之有言人之穷达所遇各有时何独至于贤丈夫而反无其时哉趾肇行乎今戸部尚书泽州陈先生左都御史新城王先生其诗未尝不操唐音者试以质之当必有所遇矣成周卜诗集序吾于畿辅友鸡泽殷伯子岳焉伯子之论曰诗言夫志也自唐人以之取士而格而律抽黄俪白专尚比偶之工言志之旨微矣故伯子于诗不作近体尤不喜作七言近体人怪之不顾也予览观唐人惟杜陵香山多作七律然集中所存终不及诸体之半逮苏子瞻陆务观杨廷秀多以斯体见长至郝天挺之鼓吹许中丽之光岳英华专收七律余皆舍而不録其后瞿佑朱绍胡琰之徒踵其故智各事采获古风渐衰宜诗敎之日下矣予近録明三百年诗阅集不下四千部集中凡古风多者其诗必工开卷即七言律者其诗必下盖以此目信并以信伯子之言虽矫枉而得其正焉大名成子文昭字周卜相遇虎丘风度之雍容辞气之和雅望而知爲王谢崔卢之子姓酒间论诗以不善七律自慙予索其诗诵之则斯体未尝不工特不好焉尔夫人心之动音起而声应之九歌八风七音六律要以爲言志之助自四声旣画而律诗之韵止取其一五言以试士七言以应制久而邦国天下悉用之焉而又唱酬之作必次韵以见才所言者志而所尚者韵其于义也何居成子曰然斯则文昭助先生张目者也四月维夏成子告归遂述之以当诗序南湖居士诗序今之诗家大半厌唐人而趋于宋元矣㦯谓文不如宋诗不如元赤城许廷愼非之以爲宋诗非元人所及要亦一偏之见也大都宋人务离唐人以爲髙而元人求合唐人以爲法究之离者不能终离而合者岂能悉合乎武陵胡子好学博闻其爲诗不专师一家用已法神明之兼综乎天寳元和长庆诸体下及苏梅黄陈范陆虞杨离之而愈合可谓能得师者也若其长篇诸诸便便涵以一气长矣而不觉其冗多矣而益见其遒胡子年未三十充之以学不已何难与屈宋唐景嗣响吾知审音者罢歌北风而歌南风矣小方壶存稾序休宁汪晋贤氏徙居梧桐乡营碧巢当吟窝筑华及之堂以燕兄弟賔容建裘杼楼以藏典籍其曰小方壶者郡城东甪里之书屋也晋贤少工韵语吾友周布衣靑士好论诗每切劘同学文字爲人所憎晋贤特虗已下之不以爲忤继又交沈秀才山子均延之賔坐鸡鸣风雨不辍其音海内名士闻声相求舟车接于逵道晋贤出缟纻订侨札之分时名借甚二子旣逝晋贤仕爲桂林通判调太平迁知郑州事未赴居母忧服除谒选人不果铨归取平生古今体诗裒爲一十八卷题曰存稾问序于予予思古来友朋酬和之乐无如元人安阳许氏则有圭塘欵乃集崑山顾氏则有玉山名胜雅集二编吴县徐氏则有金兰集上虞魏氏则有敦交集浦江郑氏则有麟谿集流播至今然仲瑛雅集之外岁编已诗目曰玉山璞十止传抄一二而已岂若晋贤先后所赋裒而爲一汰其沙砾采其菁华丁敬礼有云文之佳恶吾自得之后丗谁相知定吾文者杜子美亦云论文笑自知又云得失寸心知晋贤旣得之于心审择焉足以自信斯可信于天下也夫顾侠君噉荔集序入闽者语以游武夷噉茘支必曰诺及泝渐江而上多取道于渔梁发舟南浦放熘达乎无诸之城去武夷也逺茘园开以小暑㦯不能俟其得遂志者寡也予尝入闽者再一弭楫于江郎山北一自铅山湖口登陆度分水之关柅车崇安则去武夷三十里而近小舫一艘一曰而臻九曲乃信宿沖祐之宫谒徽国公祠登天游观衆山罗列其下若秉圭笏然云霞之明晦水木之参覃观乎此胜絶矣旣至福州适逢荔支熟时故人知予之好之也率从枫亭邮致又身诣西禅寺树下堆盘恣餐按旧谱品其髙下此二乐者恒识之于心口不能宣也今年春长洲顾孝㢘侠君将游乎闽来别予往还四月岀道中所作诗百有余首其材也博其志也专如絃在桐拊之而益永如金在冶约之而弥坚予爲删五之一劝其镂板以传诸好事者今夫名山之目洞天福地神仙所治本于道书以武夷之胜屈居第一十六恐不能无谬意者山取其深而九曲易尽与然游人免步石梁之滑手援铁锁之劳三十六峰津可以逮山游之易莫或过焉诵孝㢘诗继之游者必击汰而争前矣集不以武夷名而曰噉茘者纪时也鹊华山人诗集序匠氏营国必先庀其材匪直椅桐梓漆松柏而已虽瘿肿魁瘣勾曲之木亦莫废焉苐相其宜以爲之用取材之贵夫博也予少而学诗非汉魏六朝三唐人语勿道选材也良以精稍不中绳墨则屛而逺之中年好钞书通籍以后集史舘所储京师学士大夫所藏弆必借録之有小史能识四体书间作小诗慢词日课其传写坐是爲院长所弹去官而私心不悔也归田以后钞书愈力暇辄浏览恒资以爲诗材于是縁情体物不复若少时之隘惟自喻于心焉䧿华山人善诗其钞书之癖颇与予同官舍之暇席溷咸爲钞书之所山人自歙再徙而莅宁波天一阁藏书具在故所钞书比予更冨其取材也愈博宜其诗之雅以醇闳而不肆合宋元来作者之长仍无戾于汉魏六朝三唐人之作也今之言诗者目不闚曹刘之墙足不履潘左陶谢之国顾厌弃唐人以爲平熟下取苏黄杨陆之体制而又遗其神明独拾沈滓此犹杭人之结屋伐荻芦以爲筄编竹以爲簃削板以爲防见者幸其成之之速且易一旦燎以火其不化爲烟尘土砾者罕矣予故论诗必以取材博者爲尚而山人吾臭味也遂书以爲序刘介于诗集序弼鄘郑陈曹桧之风比于大国而吴独无诗言游在孔门以文学着顾未有篇什传者一延州来季子观六代之乐能审其音曲畅其旨言之不足而长言之咏叹之遂爲千古说诗之祖信夫善诗者莫吴人若也今夫言志之谓诗持其志之谓诗故士必先尚其志而后可与言诗唐人之作中正而和平其变者率能成方迨宋而麁厉噍杀之音起好滥者其志淫燕女者其志溺趋数者其志烦敖辟者其志乔由是被之于声髙者䃂而下者肆陂者散而险者敛侈者筰而弇者郁斯未可以道古也南渡以后尤延之范致能爲杨廷秀所服膺而不入其流派元季髙季迪徐幼文爲杨廉夫后进而不惑其裦讥斯善于诗者矣刘君石龄字介于孝子之子以髙才不试于有司销声割迹恒以吟咏自娱多师以爲师能反情以和其志顾丗之以闻誉标榜者不及焉然吴虽多才莫㦯先之者也予家吴中四姓之一先丗自吴移秀水以吴㑹分地纪考之县在辟塞之东初非越境洪武造邦亦尝附于直隶而先太傅爲长洲何氏赘壻遗宅近临顿里门西向临河有隙地曰朱衙场呉中故老犹识其处比年侨寓白莲花泾五载酷爱洞庭消夏湾山水之胜风俗之厚思携家以老介于将薄游曷归乎来卜邻于是仿松陵之唱和彼袭美楚产得附甫里以传矧予族望本自吴者乎度介于之不吾弃也巳胡永叔诗序丗之论者恒言尼父删诗不録吴楚吴则无闻若楚于二南録南有乔木而江汉存于大雅不可云楚无诗也迨王迹熄列国之诗尽亡惟楚有材屈宋唐景交作是诗之后亡者莫如楚矣自明万历以来公安袁无学兄弟矫嘉靖七子之弊意主香山睂山降而杨陆其辞与志未大有害也景陵钟氏谭氏从而甚之专以空疎浅薄诡谲是尚便于新学小生操奇觚者不必读书识字斯害有不可言者巳于时秦有文天瑞越有王季重闽有蔡敬夫争相效尤变而益下无惑乎丗之言诗者以楚相诫矣有人焉生乎楚而不爲楚俗所移吾友黄冈杜于皇是也于皇侨居白下者也今楚风旣渐返而淳又永叔昆友移家无钖所食者西神之禾所饮者慧泉之水相往还酬和者率吴越大夫卿士宜其诗之不类于楚遗派也虽然学诗者当进于古师三百篇庶近于汉师魏晋乃几于唐末有师宋元而翻合乎羣雅者譬彼汎舟然泝洄者不若泝游之便必欲逆流以上吾知鼓柁之匪易矣书以爲序汪司城诗序曩因周布衣靑士友汪君晋贤旣又识君哲昆周士令弟季靑季靑方年少结交皆老苍品骘风雅气足夺人嗣是海内称诗者相与订揽环结珮之好予留京师不相见久比归而季靑通籍除北城兵马司指挥尘沙之蓬勃干谒之奔忙判牍之繁冗对簿诘察者率栗果之恶少年黔面之逃丁探丸之宼宄意其无暇作诗人矣而吟咏愈多旣而坐吏议归则道途之作益多且工其过吴江盛泽诗云夜灯千匹练秋雨半湖菱匪仅开宋元之窔奥直欲造唐人之堂而哜其胾者也昔襄阳孟六杜子美称其淸诗句句尽堪传而王士源爲作传独赏其微云澹河汉疎雨滴梧桐一聮任华倾倒李白则爱海风吹不断江月照还空两句是诗之絶唱正不在多惟赏音者举其一二而全集之堪传作者可无怍矣今之诗家不事博览专以宋杨陆爲师庸熟之语令人作恶季靑昆友各聚书万卷分贮于楼季靑摭韩杜韵语以爲诗材正正奇奇各得其所宜其诗之日进于格也巳李上舍瓦缶集序同里李上舍秦川出其吟藳问序于小长芦钓鱼师鱼师曰子之以瓦缶名集也何所取诸荅曰淮南子有言穷鄙之社叩盆拊瓴相和而歌自以爲乐蒙取以喻其弇陋云尔鱼师曰谦矣子之自喻也八音之用唯土独寡伊耆氏之鼓尧民之壤乐方失传周官之所展埙焉而巳大者谓之外无闻焉若夫缶见于易见于诗见于尔雅王肃云是下民质素之器许愼诠之则云瓦器所以盛酒浆秦人鼓之以节歌盖匪乐之器而有乐之用焉然坎其击缶宛丘之道载之陈风匪仅秦人鼔之风又云值其鹭翿则不独以之节歌而兼可㑹舞者巳逸诗不云乎君子有酒鄙人鼓岳虽不见好亦不见丑今上舍之诗丽者不恌髙者不抗古诗多于近体五言遒于七言是诚能道古者其风肆好非大雅之材与尝谓诗人之病在亟于见好亟于见好或反形其丑焉上舍务以汉魏六代三唐爲师勿堕宋人流派优游涵泳日进不已譬之于缶髺垦薜暴之毕除音声乃出中乎律吕试奏之鹭翿之侧与雅乐奚殊哉王崇安诗序予求友于关中先后得五人焉冨平李因笃子德三原孙枝蔚豹人泾阳李念兹屺瞻华阴王弘撰无异郃阳王又旦幼华五人者其诗歌平险或殊然予与论议未尝不合也子德髙视流辈独兄事予每过辄坐主人下尝用十六蒸十七登韵赋长律四百言赠予及同入史舘亟上书陈情请归养其母予饯之慈仁寺挥涕而别二十年来五人相继摧折而予之同调日以孤矣今年冬知崇安县事郃阳王矦琴伯以槐䕃堂集惠寄发函伸纸诵之格诗近体各有其长当夫冥搜而出泠然以风飒然以雨及其旣霁春阳秋月明媚于千花百草之间由其兴㑹之髙逺不专工字句之末故五人所应有者有之所应无者无之也子德曩语予曰吾秦周之旧也小雅之材七十四大雅之材三十一非产于周者乎降而秦风于车邻侈车马侍御之好于驷铁有田狩园囿之乐于小戎无衣美甲兵矛㦸之备若似乎成周之遗俗一变而爲无道之秦不知蒹葭白露之三章其云水一方者盖言洛也所谓伊人则东迁之主也溯洄溯游纒緜悱恻本情深故主之思此延州来季子叹其爲夏声焉悉乎哉子德之善言诗也侯集中之作其原率准五人尤能畅子德之旨今宰山水之邑昼帘多暇有桥有池娑拖以咏跁跒而书且也去十六洞天一舍而近升天游之观云物之怪奇峰峦之向背巖泉谷鸟之鸣戛其取材也不穷以絶胜之他毕收之吟卷之中将见耸髙之格日进而不止毋谓秦无人侯其代兴矣夫楝亭诗序杜子美言诗语不惊人死不休韩退之言诗横空盘硬语妥帖力排奡而白傅期于老妪都解张子厚云致心平易始知诗陆务观云诗到无人爱处工羣贤之论若枘凿之不相入者然其义两是亦就体制分殊尔今之诗家空疎浅薄皆由严仪卿诗有别才匪关学一语启之天下岂有舍学言诗之理通政司使楝亭曹公吟稾体必生涩语必斩新盖欲抉破籓篱直开古人窔奥当其称意不顾时人之大怪也公于学博综练习掌故胸中具有武库浏览全唐诗派多师以爲师宜其日进不已譬诸骝骥騄郭椒丁栎腾山超涧驰骋旣熟下而纵送剧骖之区其乐有不可喻者已和鸳鸯湖櫂歌序吾乡旧事吴㑹分地纪旣轶不传而张元成志今亦不可复覩予于甲寅之歳掎摭遗闻作鸳鸯湖櫂歌百首示同里诸子属而和者仅中表兄谭舟石一人而巳舟石取材皆予所未及道故新城王少詹最称之回思往事又十二年矣魏塘曹次典相遇京师复徧和予韵事不必异而辞则必工假令功名之士读之犹深故乡山水之慕矧予之侘傺无聊者乎昔张尧同成嘉禾百咏不闻有和者予之诗旣有舟石和于前又有次典继其后安见今人之不古若也次典其锓诸木试以质少詹可哉橡村诗序诗犹夫射也栖鹄于侯有参有干貍以爲步龙首蛇交以爲楅虽爲物不同其志于中则一尔彼其搢三而挟一支左而诎右此夫人而能之也举旌以宫偃旌以商三耦八算负侯而唱获射之必有节也武夫之赳赳有终身射而不知节者矣或留焉或扬焉或出于方焉善射者则异是燕角之弧朔蓬之矢决拾并夹必选其良此犹诗家之取材也六弓四弩八矢之法参均而九和角与干权筋三侔胶三锊丝三邸漆三斞水之以辨其阴阳夹其阴阳以设比设羽设刃此犹诗家之鍊句也鹄有逺近有髙下则审之在我而已今之言诗者多主于宋黄鲁直吾见其太生陆务观吾见其太缛范致能吾见其弱九僧四灵吾见其拘杨廷秀郑德源吾见其俚刘潜夫方巨山万里吾见其意之无余而言之太尽此皆不成乎鹄者也尤而效之是何异越人之学逺射参天而发适在五步之内也乎吾家橡村弟善古今诗其取材必良其鍊句必极精致陈言务去而夕秀启焉譬诸射者持弓矢审固动而不括必志于彀诗所云终日射侯而不出正者矣橡村贻书索予序书至是日适观射于市之南遂取以爲喻东浦诗钞序朱氏望在沛其后避地丹阳望又在吴居张顾陆三姓之上其于楚则荆门襄阳零陵郴安陆聚族居者多以名位显悔人家潜江以文学着郷里贡入国子监视取功名甚易及留京师五年凡三举乡㑹试开院日朱氏无一人中式者以悔人之才亦沦落不遇考五行家言若萧氏之宅经郭氏之墓圗五姓各有禁忌当其不利悔人文虽工无益也夫士不遇于时则思见称于后丗悔人舍帖括而专工于诗宜矣诗之爲教与时文异必其不雷同于衆人而后可传悔人之诗其初诵之或郁轖而不舒徐而绎之则温厚悱恻皆合乎古人之榘矱使浮薄之气不得接焉以是新城王先生贻上称之郃阳王君幼华又称之宜阳杨公退菴商丘宋公牧仲又称之然则悔人于诗不若时文之蹭蹬不必竢之后丗巳爲群公之所许又何虑其不传也乎诗言之矣岂无他人不如我同姓悔人归乎东浦之堂愈肆力于古则其诗当更进于是庶几论门才者吾以潜江爲望焉腾笑集序竹垞主人少无宦情耕长水之南年五十矣天子下诏征文学之士备顾问着作之选有荐于朝召试体仁阁下天子擢居一等除翰林检讨充明史纂修官故事翰林非进士及第与改庶吉士者不居是职而主人以布衣通籍洵异数矣越二年天子增置日讲记注官则主人亦与焉是秋出典江南省试拜命之日屏客不见将渡江誓于神入闱矢言益厉闻者以爲怪迂公事毕地主问遗辄以分故旧携其妻入京师无家具仅载书两大簏而巳盗劫其居发所藏止餐钱二千白金不及一镒也明年正月天子召入南书房赐宅景山之北黄瓦门东南居一年名挂弹事吏议当落职天子宥之左谪其官复僦宅宣武门外遣其妻归独处一室庭有藤二本柽栁一株旁帖湖石三五可以坐客赋诗于是酒人稍稍来游或有过而问业者爰出通籍以来所作镂示同好其曰腾笑集者取诸孔稚圭北山移文之语也噫主人以诗文流传湖海四十年一旦致身淸美入侍禁近赋命诚非薄矣卒龃龉于时人方齿冷宜其焚弃笔砚勿复爲顾仍爲之不已则笑之者亦不已也项平父有言丗之人无贵贱皆畏人笑独滑稽者不畏人笑非独不畏且甚欲之然则主人所爲毋乃近于滑稽也乎时康熙二十有五年岁在柔兆摄提格月在终寎丁巳朏竹垞主人朱彞尊自序曝书亭集卷第三十九曝书亭集曝书亭集卷第四十曝书亭集卷第四十秀水朱彞尊钖鬯序宋院判词序商丘宋之南京也东都盛时由汴水浮舟达通津门三百里而近车徒之轚互冠盖之络绎妖童光妓自露台瓦市而至乐府之流传朝倚声而夕勾队于照碧堂上盖流风虽逺遗响宜有传者故言词于汴宋若燕函秦庐夫人而能之者也然自金源变而爲曲中州言韵者四声乃去其一按以大晟之律吕不能无误生于是土者又必游览四方交友之往来审音于南北淸浊之辨用心专一而后可无憾焉理藩院判宋君牧仲倜傥好结客其谈论古今衮衮不倦至爲长短句虚怀讨论一字未安辄历繙古人体制按其声之淸浊必尽善乃已故其所作咸可上拟北宋虽东南以词名者㦯有逊焉不观夫函乎必先爲容乃以制革权其上下旅衣之始可无齘至于庐摩䥨矣又置而揺之使其无蜎炙诸墙以眡其桡之均横而揺之以眡其劲盖专且审如是然后谓之国工则非燕秦夫人之所能善矣君之词殆类是与陈纬云红盐词序宜兴陈其年诗余妙絶天下今之作者虽多莫有过焉者也其弟纬云继之撰红盐词三卷含宫咀商骎骎乎小絃大絃迭奏而不失其伦噫盛矣其年与予别二十年往来梁宋间尝再至京师一过长水谓当相见矣竟不值而纬云留滞京师久予至辄相见极谭燕赠酬之乐因得询其年近时情状三人者坎坷畧相似也方予与其年定交日予未解作词其年亦未以词鸣不数年而乌丝词出迟之又久予所作亦渐多然丗无好之者独其年兄弟称善人情爱其所近大抵然矣词虽小技昔之通儒鉅公往往爲之盖有诗所难言者委曲倚之于声其辞愈微而其旨益逺善言词者假闺房儿女子之言通之于离骚变雅之义此尤不得志于时者所宜寄情焉耳纬云之词原本花间一洗草堂之习其于京师风土人物之胜咸载集中而予餬口四方多与筝人酒徒相狎情见乎词后之览者且以爲快意之作而孰知短衣尘垢栖栖北风雨雪之间其羇愁潦倒未有甚于今日者邪黒蝶斋诗余序词莫善于姜夔宗之者张辑卢祖皐史达祖吴文英蒋捷王沂孙张炎周密陈允平张翥杨基皆具夔之一体基之后得其门者寡矣其惟吾友沈覃九乎覃九鲜交游故无先达之誉又所作词不多人或见其一二辄忽之然其黒蝶斋词一卷可谓学姜氏而得其神明者矣白石词凡五卷丗已无传传者惟中兴絶妙词选所録仅数十首耳今覃九年方壮爲之日乆其篇章必数倍于姜氏尽出以示人人未有不好之者序其端窃自喜属和之有人并以见予赏音之独早也蒋京少梧月词序宜兴山有小兰大兰碧云𬗋云之峰白鹤之洞泽有荆阳罨画百凟之水茶樯酒幔与朱藤翠竹交映陶旊之器走他县自昔远骛之流咸思栖伏杜牧之留营水榭苏子瞻思种橘三百夲买田以居岂非林麓之胜有发人吟咏性情者与彞尊家长水四望无山滥泉飞瀑之音不入于耳近宅田硗遇歳旱辄不登比年客白下思入茅山爲道士着书以老愿未果翻策柴车入京师风尘蓬勃怀山水之乐盖有梦寐不能释者吾友陈其年偕里人蒋京少访予僧舍其年别久出其词多至三千余而京少所刻梧月词凡二百四十余阕秾而不靡直而不俚婉曲而不晦庶几可嗣古人之逸响京少年甫二十耳爲之不已必至于三千无疑也当牧之子瞻时不闻阳羡有賔朋之娯犹思卜筑于是假令遇才若二子者唱酬和荅于其间则其移家之谋更不俟终日焉可信也京少归爲我度百亩之田阴崖可植藤竹阳坡可以种橘开门山可望沿溪舟可拏游可以亭憩可以阁茶有铫而羹有勺三絃之筝双髻之伎相与按四声二十八调于酒边花外京少其许我乎河氷待泮放熘而南姑置茅山道士勿爲巳𬗋云词序词者诗之余然其流旣分不可复合有以乐章语入诗者人交讪之矣虽然良医之主药藏金石草木燥湿寒热之宜采营各别而后处方合散不乱其部要其术则一而巳自唐以后工诗者每兼工于词宋之元老若韩范司马理学若朱仲晦眞希元亦皆爲之由是乐章卷帙几与诗争冨昌黎子曰懽愉之言难工愁苦之言易好斯亦善言诗矣至于词或不然大都懽愉之辞工者十九而言愁苦者十一焉耳故诗际兵戈俶扰流离琐尾而作者愈工词则宜于宴嬉逸乐以歌咏太平此学士大夫并存焉而不废也晋江丁君雁水以按察司佥事分巡贑南道构甓园于官廨且于层波之阁八景之台携賔客倚声酬和所成𬗋云词流播南北盖兼宋元人之长将与诗并传无疑巳贑州控百粤三楚七闽之隘曩时兵戈未息士之栖于山泽者见之吟卷每多幽忧悽戾之音海内言诗者称焉今则兵戈尽偃又得君抚循而煦育之诵其乐章有歌咏太平之乐孰谓词之可偏废与于是其友朱彞尊审定焉而书其言以爲序柯寓匏振雅堂词序宋元诗人无不兼工乐章者明之初亦然自李献吉论诗谓唐以后书可勿读唐以后事可勿使学者笃信其说见宋人诗集辄屏置不观诗旣屏置词亦在所勿道焦氏编经籍志其于二氏百家搜采勿遗独乐章不见録宜作者之日寥寥矣崇祯之季江左渐有工之者吾乡魏塘诸子和之前辈曹学士子顾雄视其间守其派者无异豫章诗人之宗涪翁也柯子寓匏学士馆甥其于词盖幼而习焉旣而助予编次宋元人之词又同周布衣靑士博采词人体制探其源流爲乐章考索一书其用心也勤其倚声也敏其于诗也兼工而日进于作者殆习伏衆神而臻于巧者与往岁在戊午寓匏兄弟与予同以荐留京师明年二月以父丧去又二年访予江南遇于燕子矶又二年至京师每见辄出其词稾久而盈卷乃雕刻行之今之工于词者大都昔曽与学士游读寓匏词当有以山抺微云女壻见目者然而寓匏之词之派之工不必尽合乎学士盖由取材于宋元之人者多也孟彦林词序宋以词名家者浙东西爲多钱唐之周邦彦孙惟信张炎仇逺秀州之吕渭老呉兴之张先此浙西之最着者也三衢之毛滂天台之左誉永嘉之卢祖皐东阳之黄机四明之呉文英陈允平皆以词名浙东而越州才尤盛陆游髙观国尹焕倚声于前王沂孙辈继和于后今所传乐府补题大都越人制作也自元以后词人之赋合乎古者盖寡三十年来作者奋起浙之西家而戸习顾渐江以东鲜好之者㑹稽孟彦林访予京师岀所着浣花词凡五百余阕其好之也笃其爲之也勤宜其多且工也词虽小道爲之亦有术矣去花菴草堂之陈言不爲所役俾滓窳涤濯以孤技自拔于流俗绮靡矣而不戾乎情镂琢矣而不伤夫气夫然后足与古人方驾焉彦林归矣爲之不辍其辞必愈工他日相见当更序之鱼计庄词序曩予与同里李十九武曽论词于京师之南泉僧舍谓小令宜师北宋慢词宜师南宋武曽深然予言是时僧舍所作颇多钱唐龚蘅圃遂以吾两人所着刻入浙西六家词夫浙之词岂得以六家限哉十年以来其年容若畟园相继奄逝同调日寡偶一间作亦不能如向者之专且勤矣休宁戴生锜侨居长水从予游其爲词务去陈言谢朝华而启夕秀盖兼夫南北宋而擅塲者也在昔鄱阳姜石帚张东泽弁阳周草牎西秦张玉田咸非浙产然言浙词者必称焉是则浙词之盛亦由侨居者爲之助犹夫豫章诗派不必皆江西人亦取其同调焉尔矣水村琴趣序凝土以爲器有虞氏尚之矣至周而陶旊有工曰甗曰盆曰甑曰鬲曰庾曰簋中县中膊辨及髺垦薜暴之微宜其废鼐鼎以利其用然必历千年而柴汝官哥定始行焉刊石以爲碑夏后氏先之矣至周而岐阳有鼓至汉而鸿都有经宜其推石而镌之木然必俟张参书壁之后又久而镂板方兴焉其于文也亦然南风之诗五子之歌此长短句之所由昉也汉铙歌郊祀之章其体尚质迨晋宋齐梁江南采菱诸调去塡词一间尔诗不即变爲词殆时未至焉旣而萌于唐流演于十国盛于宋予尝持论谓小令当法汴京以前慢词则取诸南渡钖山顾典籍不以爲然也魏塘魏孝㢘独信予说频与予唱和词成掩其名示人见者或疑予所作予旣归田考经义存亡着爲一书不复倚声按谱而孝廉好之不倦所塡词日多里之人疲于传写乃刊行之水村者孝㢘之居因以爲字元赵子昂氏尝爲钱处士以水墨写爲圗者也琴趣者取诸涪翁词集名也夫词自宋元以后明三百年无擅塲者排之以硬语每与调乖窜之以新腔难与谱合至于崇祯之末始具其体今则家有其集盖时至而风㑹使然特工如孝㢘者不可多得然则孝廉之词力追南渡作者虽由其才亦遇其时夫然而后工也孝廉将爲岭表之游豆蔻之花桄榔之树蕉耶扶荔之果靑鸡白鷴孔翠之鸟蝴蝶之茧凡以资琴趣材者一惟孝廉驱使之予耄矣君归尚思歌以侑酒羣雅集序用长短句制乐府歌辞由汉迄南北朝皆然唐初以诗被乐塡词入调则自开元天宝始逮五代十国作者渐多遗有花间尊前家宴等集宋之初太宗洞晓音律制大小曲及因旧曲造新声施之敎坊舞队曲凡三百九十又琵琶一器有八十四调仁宗于禁中度曲时则有若栁永徽宗以大晟名乐时则有若周邦彦曹组卒次膺万俟雅言皆明于宫调无相夺伦者也洎乎南渡家各有词虽道学如朱仲晦眞希元亦能倚声中律吕而姜夔审音尤精终宋之丗乐章大备四声二十八调多至千余曲有引有序有令有慢有近有犯有赚有歌头有促拍有摊破有摘遍有大遍有小遍有转踏有转调有増减字有偷声惟因刘昺所编宴乐新书失传而八十四调圗谱不见于丗虽有歌师板师无从知当日之琴趣箫篴谱矣姚江楼上舍俨若工于词曩留京师辑词鹄一书业开雕搨行旣而悔之告千予曰诗变而爲词词变而爲曲历丗久逺声律之分合均奏之高下音节之缓急过度旣不得尽知至若作者才思之浅深初不系文字之多寡顾丗之作谱者类从归字謡铢累寸积及于莺啼序而止中有调名则一而字之长短分殊安能各得其所莫如论宫调之可知者叙于前余以时代先后爲次序斯丗运之升降可以观焉予曰旨哉子之言词乎上舍请易书名予名之曰羣雅集盖昔贤论词此出于雅正是故曽慥録雅词鲖阳居士辑复雅也谱旣成以段安节乐府杂録王灼碧鸡漫志及宋元髙丽诸史所载调存词佚者具载之并以张炎沈伯时乐府指迷冠于卷首学者覩此何异过渉大水之获舟梁焉是爲序髙侍讲扈从东巡日録序翰林院侍讲钱唐髙君以康熙二十一年春扈从天子东巡告成功于三陵归成日録二卷其友朱彞尊受而读之作而曰古者君出史载笔士载言盖必有文学之臣从周之蒐于岐阳也时则有若史籀爲之诗汉之狩于方岳也时则有若班固有若崔骃有若马融爲之颂不惟是也昔惟叔之宝鬲鼎铭曰唯叔从王南征叔邦父之簠铭曰用征用行用从君王凡获与扈从者至铭之彞器以永厥丗期以铺扬盛美于无穷自古然矣君侍禁闼久亲见圣天子命将四出诛鉏不庭授方略于万里之外宵衣晚膳不自暇逸君亦未尝思偃休沐一旦弛威弧戢天戈疆宇悉定辰旂星䍐有事山陵从容豹尾之后赓天章荅顾问惟君日侍左右君之遇荣矣虽然踰山海而北极乎松花之江荒涂深淖车溓而马瘏羽林材武之士盖有不胜疲乏者君以一书生执鞭靮日夜随侍帐殿不少后又以余力拜飏赋咏考山川之阨塞览战争之迹访金源宫阙所在证以旧史至残碑断碣靡不摩挲读之非有倍万人之才者能之乎天子命君侍从允爲得人君之所记方之古铭诗可无怍矣刘氏族谱序姓以别生分类也顾后丗乃反合之合之自汉赐娄敬项伯爲刘氏始自汉以后帝王将相惟刘氏爲独多斯縁附者日衆而谱系益繁其最着者七房彭城尉氏临淮南阳广平丹阳南华而北魏凌江将军之后由襄平徙河南者不与焉谱刘氏者有汉氏帝王谱宋谱余若几若晏若舆若沆若复礼各着有宗谱虽不尽传隋唐以前所重者门望大率皆逺引往牒尊之爲祖源逺则支易棼族繁则难合于九族则忽之于所不可知者强附而亲之惑巳辽阳刘氏其先传自大保秉忠之后至正末有讳显者仕爲通州安抚司副使洪武中授都指挥佥事封明威将军予丗袭其子通以军功进指挥使封怀逺将军赐铁劵免三死作鎭开原丗居东宁衞惜木城十一传而徙大兴裔孙某忼慨有志行述其先人之训撰族谱上下卷自明威将军始谱系坟墓灼然可信京师士大夫见者莫不嘉叹盖本支近斯宗族易敦家诫约斯子孙可守某之爲是书岂惟传之于家殆吾党所宜效法者也姚氏族谱序吾乡族望在宋有吕氏钱氏朱氏沈氏鲁氏衞氏常氏焦氏莫氏娄氏终宋之丗以科名显以家法传莫若闻人氏闻人氏族谱一册先君购而藏之约二百翻朝之诰勅家之诗文略备其逺裔请借録匿不肯还是书遂失见于至元嘉禾志者仅登科一十二人而已姚氏在吾乡有讳倬者登大观三年贾安宅榜进士明之初曰瑄以尚书中洪武庚午举人仕爲监察御史死建文之难曰绶以书画诗知名于时曰弘谟仕至吏部左侍郎兼翰林院学士赠礼部尚书其弟弘谊精音律撰乐府统宗所称靑莲居士者也余若文若俊若鹏若汝舟若体信皆中甲科若文通若凤若篚若䇝若楫皆中乙科然其家丗或显㦯隐未详其流派万历初光禄大夫柱国太子太傅工部尚书善长公登先文恪公榜进士由行人改御史巡视长芦盐课按山东河南回翔京尹卿士历今官年七十余致政归九十一而终是时诸姚半消歇而公之族日大公之孙澣北若乃撰有家乗刊行又五十年其子姓愈繁衍于是公从孙澍我士复爲纂辑成书而属予爲序忆予八龄时犹及见公公时尚健步里居乐善好施病者给以药寒者给以衣死者给以棺槥今所传菉竹堂医方皆公手自抄又尝注律以律文简而易晦乃用小字释其下顺治初颁行大淸律寔依公所注夲也先文恪公赐第日嘉兴同榜九人姚氏与吾家独敦丗好两姓互爲㛰姻而我士又予友壻也方予避兵练浦我士寔与予共学其爲人愿而谨不苟訾笑克持其家敎三子读书又经理先丗墓田以供祭祀而又奠系丗族坟墓别昭穆贤者表其德不肖者没其名俾览者忠厚悱恻之念油然而生庶几爲法于乡党比于宋闻人氏也已云氏族谱序氏族之紊古病其分而今病其合一范也虞夏殷周异焉一桂也昋炅炔殊焉在下者得以私意纷更而上之人复以好恶变易宜其若棼丝之难理而卒易辨者则以官有簿状选举者可攷也家有谱系婚姻者有别也自簿状旣废附势者以异派爲同宗而亡国之裔诡姓氏以逺祸每择其最着者彼夫张王刘李赵氏族半天下岂果其枝叶独蕃与盖混而合者衆矣此其谱系之传多不可尽信惟姓之希者通谱亦鲜其人序而爲谱足以征信于丗然或生长广邑大都往往舍已趋附去鱼而爲郑去胡而爲令狐稽之又难也云氏之族有三其一出缙云氏而悉云宥连魏孝文帝皆改从云文昌之云祖元行省参政从龙其子緫管海居于菟湾累丗谱系可攷裔孙生贠其集以爲谱致书万里请爲序呜唿氏族之紊久矣以唐之盛撰述衣冠房从齿序者不下数十家而国姓迄无定论元和姓纂作自林宝而不知已姓所由来若是其难也某生海外僻左之乡乃能攷据姓源所自有条而不紊其可征信矣夫李氏族谱序李氏望陇西其次赵郡陇西之系兴唐本支日蕃定着房三十有九而赵郡亦有南东西三祖之别定着六房族最大出张王刘赵之上太白诗云我李百万叶柯条徧中州其言大而非夸者邪梅㑹李氏其先有千四提举者元至正中自江阴州徙嘉兴六丗之后始有仕宦登甲乙科者相继位虽不大显而一门羣从多有诗笔流传至吾友武曽才名爲天子所知征诣阙下归与兄绳逺斯年弟符分虎谭艺一时言诗者称三李焉旣而取科名登仕版者踵接李氏之门才且日盛佥谓不可无谱于是斯年讨论芟综之支分派别于得姓之根源族数之逺近爵位之崇卑坟墓之阡原宗庶之继嗣妻妾之外氏适女之出处莫不一一详书之凡七卷古者睦族之道必先修谱以聮之是以有小史以奠系丗有族师以书其孝弟睦婣有学者惟宗族之序明夫然故不善者同恶而无所比善者同好而无所蔽使之相保相爱各安本俗咸期于德行道艺之归此百丗之计也今之治家者惟生产是营其于睦族之典或弃而不省谱牒之不明长幼尊卑乖其分至相凌相诟侪于路人先王维丗持民之道衰矣夫天下之俗固非一家之所能变然易称一正家而国定使有家者咸克明其谱牒礼文之相纠酒食之相洽有无之相通毋挟冨而轹其贫毋先疏而后其亲庶几可以收族人之心长保其室家而不乖乎先王以族敎安之义矣若李氏之谱有伦有要有条不紊后之君子其可以取则者欤商丘宋氏家乗序夹漈郑樵志氏族以国爲氏者二百三十有三宋之先殷王元子名列三恪诗所云有客有客亦白其马者也其都商丘本陶唐火正阏伯之壤是曰大辰之墟厥后望在西河广平炖煌扶风利人而商丘之族邃古之三坟尚存服先畴守桮桊至今犹保阏伯之故土姓源之逺莫之与京以视过江之王谢袁萧呉之朱张顾陆山东之王崔卢郑关西之韦裴柳薛杨杜皆其后焉者矣谱系之学源于丗本由晋以降或撰家传㦯撰家纪或撰丗传或撰序训或撰家丗编用扬其先丗之德善功烈斯则孝子慈孙之用心补邦国之志所未备俾先正之旧典时式长以不坠别亲疎族坟墓序婚姻一书成而衆善备焉都察院右副都御史宋公塡抚大江左右一十七年国奢示之以俭事烦行之以简月要岁㑹乆而案无留牍天子嘉公淸德倚毗日隆公精白一心益以澹泊自持公府无事恒与賔客参考典籍扬扢风雅审定圗书又有余力撰家乗若干卷予受而观之不书逺祖而书近代先王言而后国史终以文翰其述庄敏文康二公遗行辞简而事详合乎古传纪之体维宋氏门才日盛公之诸公子一官侍从一列藩屏一登贤书诸孙咸自奋功名之路公族之蕃衍何福不除继自今论宋氏之望不于西河广平而在商丘斯其爲微子丗家百丗不迁之宗也夫具区徐氏族谱序徐氏之望十有北祖焉有南祖焉居呉洞庭之西山者背缥缈之峰临销夏之湾巖可以耕泽可以渔枫林橘田墙屋相望自元泰定间国子正字澄生子圻官平江学正爱山水之胜因卜居焉久而析爲东西二房或移家湖州㦯居尝熟或徙沔阳华容湘潭要皆祖正字明宣德二年府学生善始撰家谱陈尚书山爲作序其后诸生谅欲重缉之未果也上舍惇复从予学今年三月朔以赤马船载予渡太湖登角头于时棃花盛开迤逦二十里如积雪下上以绯桃縁之偕行者叹殊絶旣而檥船于湾投上舍之故居村民散处或八九家或五六家或四三家庻人在官者无有也质库罔利者无有也垂白之叟未尝至讼庭少年不谙博塞之戏歌板之音女子足不踰门枢其风俗淳朴乃与府治相反而徐氏一门羣从布衣紃履见客恂恂然处士三级出其所撰族谱有要有伦可征可信其或一本而分支出乡而死徙宁略不详洵愼之至矣予家距洞庭祗百有余里风便一日可逹顾年逾七十始津逮焉信夫胜游之难也今海宇太平人皆怀其故土然游人过此末有不生避地之想者矧予览观四方习俗之靡日甚念风土淸嘉莫兹山若安得从徐氏结比邻以终老即寄居庑下所忻慕焉书以序其端曝书亭集卷第四十曝书亭集曝书亭集卷第四十一曝书亭集卷第四十一秀水朱彝尊钖鬯序送汤潜菴先生巡抚江南序统百城之吏而表率之画圻广则闻见难以悉周然则曷以劝曷以惩曷以化民成俗此其道不外察吏而已大江之南职四民之业者十仅得五而游民居其半焉安歌便舞䄖衣甘食山遨而水嬉经过者指爲繁华佳丽之地不知四民敝攰有穅不充者逋赋之日増寇宄之窃发有司不自救其过何能善其俗顾察吏者束于令甲举其合格者不必尽贤贤者又不得举或贤而当劾者有焉故曩之爲督抚者举措一不当民心涣而不能骤合若是其难哉使居是职者却赂遗谢賔客躬亲判牍正已以率其属斯亦可矣然贤士大夫忠告之不闻小民疾苦之未悉不得不以耳目寄之属吏夫以士民之所陈或有未足尽信者矧属吏之爱憎乎以此守官可也将以劝惩其下化民成俗则必有道焉内阁学士兼礼部侍郎睢州汤先生以讲幄侍从受知天子特简巡抚江南先生之学最醇而不事异同之辨先生之节最清而不爲崭絶之行信义之有根而德之有源者已吾知先生爲政遇下以仁则赂遗必不至接贤士大夫以礼而广其询谋则賔客不必谢刑平其冤者而归于简也害去其甚者而不用亟也夫条教不烦则移俗也易察吏有术则民心举安吾特言其麁者若先生之学盖挹之而不穷施之而各有当也于其行规以言先生其何以处我送周郎中还琴山序山阴周君官郎署十年七闽之乱奉天子诏冒锋镝行万里执词不屈拘别馆卒不辱命而还持父丧除服补官京师人或讦大臣子壻辞连君君不置辨遂挂吏议落职将归朝之大夫士靡不叹息各赋诗赠行惜其平生不苟訾笑而以言获谴也古昔贤人见逐能文之士或代写其心志所欲言被之声诗乐府所传放歌行是也三代人才之盛莫过周宣王时内则虢文公樊仲山甫张仲尹吉甫外则申伯韩侯蹶父召虎方叔皇父程伯休父一贤人去国若无所损益而诗人之赋白驹一曰以永今朝再曰以永今夕当其未去思絷维其驹食以苗藿而不惜及其旣去则冀其贲然来思冀其来而不得则曰无金玉尔音其萦思之切若是其缱绻也君今归乎琴山之麓江可以钓林可以游窟山宅水之楼依竹之堂可以寄傲殆诗之所云逸豫者非欤虽然君年才五十齿髪未衰天子知君久终且见用必不滞于空谷宜诸朝士交望其来匪止效放歌以代写君之心志而已送汪检讨使琉球序古之儒者诵诗执礼非徒学爲仕逹邦国之政而已必以使于四方不能专对爲虑故皇皇者华四牡所以劳使臣之诗于乡饮酒则歌焉于燕饮则歌焉君以此勖其臣父兄以此教其子弟惟不辱君命始谓之士而君将有大问则与卿圗事择其可使者旣谋其人然后命之戒宰夫官具问所宜赍夕币乃行其或聘而误主君勿亲飨食以媿厉之盖使臣之重若是然则使絶域者得与可爲将相同科夫岂过哉康熙二十有一年春有诏命公卿择廷臣之可使琉球者衆以翰林院检讨江都汪君对天子曰俞命旣下君诣阙上言七事其一谓迩者方颁御书于封疆大吏宜并及海外属国礼部以无故事持不可天子复集公卿议于廷终允君所请秋八月亲洒宸翰缥嚢钿函俾君赍以往盖尝稽之宋端拱咸平祥符之际其于西夏髙丽交阯咸出御书赐焉是役也天子命使必咨于廷君请于朝必言所宜赍者可谓合乎古而从其宜矣吾闻琉球自隋始通道至唐无闻载诸宋元史者略焉不详明之初析而爲三其后山南山北复合于中山爲一其所以分合之故中土之士多不能言之君史官也职修明史记宜考其本末归上诸史舘是则吾党私心属望于君者虽然驰驱而咨诹询度其亦使者所有事欤于其别序以送之且作歌以道行迈之光华焉歌曰君之选兮彤庭鹤斯立兮鸾斯停迺上言兮七事帝心用嘉兮特可其四宸藻兮秀霄虎卧兮龙跳受书兮北阙载旜兮东郊八驺兮道左揺三旌兮婀娜白泽袍兮猩茵邮签便兮娯亲截江流兮踰浙诞登舻兮闽越仰瞻兮天星无分野兮可经旁睇兮三老指一发兮彭湖岛岛之树兮靑靑鸟了帅兮纷来迎小大兮奉酒跪双膝兮搓两手陈宝章兮殿中祝皇帝兮万寿神灵兮天妃媵蛱蝶兮黄衣微飇兮七日景南至兮送君归数归年兮甲子春载阳兮来止帝益眷兮信臣被新渥兮今始送张检讨还郁洲山序郁洲在东海中相传山自苍梧徙此上多炎方草木仙士石室存焉崔琰述初赋所云吾夕济于郁洲者也翰林院检讨山阳张君以上疏谪官归将徙宅于洲之上行有日矣惜君之去者咸赋诗爲别或谓翰林非言事之官郁洲非可居之地君所爲近于好异君之言曰郁洲者吾先子考功恒思卜筑于是而未果也吾居焉以成先子之志云尔朱彝尊曰予甞好游道出淮阴者数矣其初过之植柳盈隄水下于隄三尺再过之则隄与水平又过之则水汎滥隄上聚土以爲防久之如堵墙焉背郭之氓面墙而市不知墙外之皆水也城居者不知湖流之髙于雉堞也予经过惴惴焉去之惟恐不速噫淮堰之筑千年矣其幸而不溃者天也微君之言固将劝君徙宅焉诗有之矣适彼乐土爰得我所夫郁洲非淮海之乐土欤抑闻之家之始造也匪特营祭器养器而巳其度幽宅也无有后艰则可郁洲之山后磊前磊延广八百里可度幽宅者不少也乐哉斯丘考功先生所欲葬焉夫水潦而改葬者古也去危而即安者人情也申之以忠告者朋友之道也君曰然吾还当聚族而谋诸遂书以爲序送悔人宰石泉诗序吾宗悔人负拔俗之才十试有司不遇以贡士谒选得龙南之石泉县由会通河越黄河淸淮溯江以上八千里而遥道瓜步力不能具舟楫遂访故人于吴又不值则大困然不以介意琴歌酒䜩吟咏自得吴中旧交乐其旷达也争赋诗赠行而予爲之序思夫士君子得百里之地宰之亦视其才何如耳岂悉限于地哉考唐制别县爲六曰望曰赤曰紧曰上中下迨乎明验身言书判亦以上中下分授初仕者今则比而同之文选郞置签于筒听人掣之天安门外似出乎至公矣然文人才命恒两相妨石泉荒逺之地宜爲悔人所掣也虽然今之所谓善地者郷曲之近物产之美赋额之多戸口之庶置邮之便如是而已究之郷曲近则应接烦物产美则徴求衆赋额多则簿书积戸口庶则狱讼滋置邮便则折腰屈膝仆仆伺候于道左以有用之岁月徒结上官之懽民未受吾惠而书生之意气尽矣石泉之爲县事简而俗淳民吾子也士吾门生也山水吾朋友也布可以衣药可以服食何妥之所治赵㽔李白杜甫之所游有着书览古之娯而无冻馁之患安见集于枯者之不胜夫菀邪今天子留心民事一命之吏有荐于朝辄移试繁剧之地悔人广交游岂无荐其名者予翻爲悔人虑之不若安居石泉之爲愉快也赠顾铭序写真之肖者自闽中曽鲸外吾得四人焉钱唐谢彬华亭沈韶山阴徐易海盐张逺往予尽识之今此四人者皆巳老矣昔唐之丹靑首曹将军霸杜甫赠之诗有曰必逢佳士亦写眞其老也干戈漂泊至寻常行路之人皆貌之夫岂得巳哉郷人顾子兼师乎谢氏沈氏狭艺以游于京师与予相遇于天津爲予写影惟肖由吾郷至天津舟车之程潆纡三千里自吴楚齐鲁以达于燕其间相遇之人何限而顾子独肯貌予其不以寻常行路之人视予可知也今海内画手类师曽氏向之所游四人者学曽氏而有得焉者也方其未得若有所胶于中而不释及其旣得于心若飞鸟之过目其形之去我愈疾而神愈全矣盖吾之所闻于四人者如此顾子试由吾说而绎焉其何必不如曽鲸氏哉赠笔工钱叟序砚得一可以一生墨得一可以一岁故惟笔工爲难吾尝诵黄鲁直之言而是之不惟尔也羽阳铜雀香姜之瓦先吾数千岁陶之墨之寿亦百年爲之者不期同时足爲吾用至于笔其人必与吾书法相习缓急肥瘠先入其意中然后拔颖斩干纵吾腕之所如而无憾故必熟识其人而后可工之择豪匪一羊鼠之䰅山鸡雀雉丰狐虎仆猩猩䖮蛉狸獭麝鸭马鹿之毛各呈其能自宣城诸葛氏以散卓得名苏子瞻亟称之而弋阳李展舒城张眞嘉阳严永钱唐程奕历阳柳材广陵呉政呉说以及侍其瑛张通郎奇吴无至徐偃张耕老之徒往往因苏黄诸君子之言垂名于后洵夫一技之善有深入人心而不可没焉者已归安近多笔工钱叟所制羊毛笔最爲得法予识叟且二十年每出游辄槖置叟笔百余自随恒恐其尽持以作字藴借之妙不知有笔在吾手中而法度生焉至易以西北人及他工所爲则心不相谋豪与手拒爲笔所役不胜狞劣之苦无他拔颖斩干之失其宜其人又不与吾书法相习故也若叟庶几可进乎古笔工之列矣昔子瞻还自海外用诸葛氏笔至于惊叹以爲北归喜事又言往还中吴说以笔工独耐久予之赠叟以言岂惟叹其一技之善殆亦犹苏子之于说也夫赠汪叟序汤武周孔古之大圣人也而嵇康非之薄之韩愈之文至矣而刘昫讪之天下以爲贤一乡之人曰否听者从而疑之矣同调以爲工异乎已者以爲拙昧者从而信之矣是则毁誉之至无定者末丗之文行也因思艺事之微有一定而不可淆者宜莫如弈方其胜败决乎前某也一品某也二三品较然论定有非毁誉之所能移旣极其诣则其人虽吾所恶但可诟及其人终不得诟其艺之未至孔子曰不有博弈者乎爲之犹贤乎已故夫弈虽小数亦有可学者焉然艺之至者恒仅专心于是未暇究文章道德之业则士君子虽与游未尝不厌薄之噫使其言行之际一如学弈者之心而审其得失焉不可因其人而益重其艺乎歙人汪叟善弈者第一品观其貌睟然可亲察其言蔼然可听所爲小诗详雅而中律出其写真画卷当丗之鉅公才士莫不嘉奖若岀一口将不特以艺重者欤予尝疾丗之伪爲君子而勦说以爲文者思力反之于古而毁者之中予虽好予者不能夺也辄悼平生知已未若叟所遇之多复自笑不能学进乎弈徒以无定之毁誉听之习俗爱憎之口而已题其卷遂因所感以告之黄徴君寿序康熙十九年监修明史崑山徐公立斋举棃洲黄先生入史舘编纂先生辞不赴以经义敎授乡里聚书万卷从游弟子数百人岁在已巳八月先生县弧之辰年八十矣其子百家游学京师请予文归爲先生夀先生长予且二十年予童穉时即知先生名方忠端公与六君子同时爲魏忠贤所害思陵即阼先生诣阙讼冤手铁椎椎许显纯又揕崔呈秀之胸拔其䰅归而焚之吿于忠端公墓勇哉先生之复父雠也旣而偕两弟读书谭艺合名士衿契转徙兵戈俶扰之中不忤俗以爲髙不妄交以干祸先生之明哲又有不可及者回思曩昔讼冤之日除恶难于拔山迨忠贤虽僇而其党散处四方洎乎南渡若厝火之复灼盖至十余年以来始消歇无复存者而先生犹康彊无恙忠端公特祠春秋膢腊率子姓奉祀目击其先公之大节具书于国史先生之心足以自慰于介寿日宜浮一大爮者也予之岀有愧于先生顾性好聚书传钞不辍则与先生有瓷芥之合明年归矣将访先生之居而借书焉百家其述予言冀先生之不我拒也刘髙士寿序于越古多志节之士逮宋之季髙尚其事者益多篁墩程氏撰宋遗民録书其什一而已以予所闻唐与玉濳而外如王沂孙圣与王易简理得练恕可行之皆是也明之初王冕元章杨维桢㢘夫张宪思㢘咸蜚遯离俗志不可夺外若刘涣之子绩绩子师邵罗纮之子周周子颀则丗有隐德尤所难已甲申而后越中隐君子偻指难数最髙者二人余宝应若水刘舍人伯绳一耕于山一栖于市不与丗接热官就见之者遁入牀帷中披其帷则从后出两君行谊略同而刘君爲念台先生子先生就义之后闭戸辑其遗书孜孜不倦忆庚子冬予偕南昌王猷定访之蕺山下入其门无门焉者升其堂阶艹不除堂之左列先生顺天府尹时头踏垂苏半脱毶毶然尚存主人前揖年未艾颜色枯藁问先生遗书出三礼草稾见示明年再访之不复得见矣当天启中逆奄用事流毒缙绅余姚白安黄公被逮念台先生送之行临别订婚姻之约时两家各未有孙也旣而刘君得子是爲惕菴髙士黄征君太沖得女爲髙士之配黄孺人髙士继前人之志絶意功名肆力于诗古文攷次祖父所撰礼书以丗儒偏用小戴记废大戴记不録此非通论乃附入焉博采诸家之说折衷归于至当辑成正集一十四卷分集四卷而两丗未就之书得传晩又作吾屯子微言内外二编阐明性理经术之旨于是髙士年七十矣予交征君子主一言髙士有子蕺香力学有文行因延以诲穉孙恒述过庭时家诫蕺香虽贫乎能尽洁白之飬辛巳涂月归寿其亲由是东南名士咸歌诗介雅而予爲之序朱翁六十寿序愚闻之矣古有飬老之礼无献寿之文当其时若生子书于闾史闾献诸州州献诸伯伯命藏诸州府闾胥嵗时数其衆寡辨其施舍以年则五六七八九十之异其制以弧则梧柳桑棘枣之异其用以杖则家乡国朝之异其地以豆则三四五六之异其仪乡有耆老州有司鲜不知之而飬之于学谋于賔介辅以僎相以司正告于先生君子瑟何之工俎授之弟子乐以南陔白华华黍歌以鱼丽南有嘉鱼南山有台笙以由庚崇丘由仪不可谓非献寿之词矣夫惟接之以仁制之以道敬其父而子恱油然生孝弟之心尽尊让之节故无事家燕以夸其郷曲也后丗礼废名不书于闾史齿不尚于有司异粻宿肉告存赐秩就见之典不行爲人子者欲寿其亲将以致洗腆之欢乃谋于郷之大夫士乞言以祝纯嘏不失告于先生君子之义亦犹行古之礼也夫宗人某丗居休宁之伦堂迁吴江之盛泽性淳厚有德量好义重然诺䡖施予不以辞章自见教其子逢源敦尚古学俾问业于予里多粟果少年禁勿往来葺𬗋阳书院以祠徽国文公俾肄业祠中四方名士至则设舘授餐无倦色家储祕笈古琴法书名画以供淸鉴而又训其子曰人生丗上寸隂可惜岂可晷刻偷安邪盖翁虽隐于市而敦崇古道有笃行君子之风其治家具有条理不察察于细务睦婣任恤恒苦不及所谓一国之善士非与朱氏之先源于小邾子其后望在沛亦在吴旣而丹阳钱唐义阳永城太康各以望着自文公崛起新安于是茶院一支独盛翁系出茶院后实婺源之宗子也予家自盛泽三家村徙居秀水翁之居吾先丗之桮桊存焉逢源请予爲文寿其亲虽不敢附先生君子之列然诗言之岂无他人不如我同姓然则知翁者莫予若也以予言进一觞可乎孙逸人寿序万钟之飬三簠之禄兼珍之饍啜粟饮水之欢子之娱其亲者不同要以洁白爲尚笙雅所以奏白华之诗也民有四终身不去父母之侧者惟农则然通物而爲商牵车牛而服贾晨昏定省先后扶持之节子职不能无违至于士生而弧矢以射四方十龄即就外傅旣长负笈从师担簦戴笠以求友惟夫所游有方所习有业本乎诗礼之训克兼乎古今小大之学坚磨之而不磷腻污之而不染束修之入可以代耕广誉之闻胜于儋爵游也足以扬亲之名居也足以乐亲之志则洗腆用酒称觥上寿此贵不如贱冨不如贫向平憬然而悟吾因之益信也已菊人孙翁居吴之干将里以孝友称敎其子上舍起范博通九经六书结侨札之契徧南北馆谷所入悉以奉亲所云洁白之飬非与今年十月届揽揆之辰上舍方归自濠上其戚懿咸奉觞于翁夫十月获稻正春酒介睂寿之期而翁身其康彊颜貌如三四十颂所云令德夀恺者也人或惜上舍之才壮而未遇莫显其亲是非克知上舍之心者方幸其身爲父母之身或游或处爵禄之不縻要会之不及朋友兄弟之具迩有歌有诗有酬有酢吾知海内封君必有闻而致羡于翁者书以爲序顾叟寿序古之跻堂介夀不于诞日于元辰故王公上寿之歌曰百福四象初万寿三元始又曰四气新元旦万夀初今朝凡臣之祝其君賔朋之燕交友多以岁之始行之崧髙之美申甫止及其地生民之称后稷不书其时閟宫之颂鲁亦然独三闾大夫有曰摄提贞于孟陬惟庚寅吾以降举揽揆初度以示人丗之读骚者莫不识其闾史之辰焉中吴顾叟幼茹古长而摩挲古人书画别其伪眞晚益臻于神妙由是海内卿大夫士交重之延之上賔席舟车络绎于道比于周公谨陆友仁叟之甥陆生从子游每过潬上园居辄与叟遇闲登其堂书一牀画一幅艺花数本肃客而坐酒旨且多膳精而腆其容蔼蔼其言谆谆不及人过失有问必以直对长者也陆生语予叟年七十里人将赋诗介寿请予序之问其初度则元日也因思昔贤之嗜奇古者莫如屈子其言曰幼余好此奇服年旣老而不衰观其带长铗冠切云𬒳明月珮宝璐食玉英要勿狥丗俗所好至其自信则曰善不由外来名不可以虚作澹无爲而自得与泰初而爲邻则其养生也固有道矣叟善善而不攻人之恶方诸屈子攸殊然善不外来名不虚作则叟之行已有焉若夫玉色脕颜精醇粹而始壮则后先一揆也桐弧旣悬盘有生菜酒有屠酥自孙而子自甥而舅介雅征歌叟其可以陶然一醉也夫胡母杨太君八十寿序胡母杨太君年十七而嫁嫁踰十年而寡育三岁孤视其婚训之义方以母道兼父道持门戸者且六十年年八十矣乡党赋诗书诸屏请予作序予邑人也邑有贤母爲之祝嘏而不善乎古者闾必有史斯一郷之善人知所劝而女子之德亦必有女史纪之诗言彤管有炜是已周南一十一篇言女德者十召南一十四篇言女德者九申人之女蔡人之妻周南大夫之室息君之夫人黎庄夫人卫庄姜之傅母其诗得嫓羣雅至于小雅之材七十四大雅之材三十一美台行者不少惟易亦然恒之六五也观之六二也家人之彖也皆以言乎其贞也盖正家之道必自内始明乎内者家自齐家也者天下之则也天下之定系于一家之正一家之正必自女始此谓家人利女贞也且夫天之报施爲善者不必皆福爲不善者不必皆祸往往有出于儒生论议之表者独贞节之妇定有贤子孙之报斯理也稽诸史册盖千古不爽焉今太君有子遂洁白之养设帨之辰子拜于前孙拜于后济济邦族称兕于堂太君亦荣矣哉回忆新寡之日怀抱绷子小儿蒿蓍以爲簮藜苋以爲食篝灯灶觚之上恒夜作理軖车唯自喻其苦而不以告人者愿太君子若孙之无忘之也岁之九月篱菊方舒有肴有蔌有黍有稌十酒十榼雨壶两羭寿觞举綵衣趋太君颜色长敷愉吾操赤管于是书叔母贺太君八十寿序岁强圉赤奋若畅月甲午叔母贺太君设帨于闱于是年八十矣吾宗人献寿者百余有觥有壶有爵有觚或䐹或腒溢于庭除第十五弟彞政初命授内阁中书舍人垂鱼绣鶒偕其妇拜于前孙曽孙外孙离孙归孙拜于后闾䣊戚懿莫不爲太君荣从子彞尊进曰女有四行吾叔母克全之女有七诫十二训吾叔母克副之叔母生长冨贵幼随父孝延公徧历济南建南左江岭北诸官舍不以父钟爱而女职有阙及嫁侍君舅君姑于京邸从祖母赵淑人以命妇屡朝后宫每赐食懐归必先及叔母不以姑钟爱而妇道有阙也旣年二十四而寡旋遭乱从祖尚书公旧第燬于火避兵深村乱定乃依兄公山楼以居楼东廊庑数楹内治严肃乳媪灶婢之声弗达于外三徙而就旧第之基筑小屋以栖荻帘纸阁未尝出视门戸吴越之俗佞佛比丘尼特多恒出入闺闼尤好与孀者交结叔母独峻拒之曰此辈一与往还内言必出于梱矣以是庭无尼氏之迹居恒被服虽华盛日不好珠翠之饰其后产日落练衣布裳盥浣必洁饎㸑或不能继处之怡然盖自十五弟八龄敎之读书通賔客食饩廪歌鹿鸣数十年如一日迨十五弟历试礼部未第思奉檄以娱老亲叔母辄以书诫曰愼毋以赀进其甘贫守约有士君子所难几者吾家太傅文恪公以宰辅归里遗丙舍之田七十亩尚书公仅五倍之每自叹曰吾甚慙于叔父斯浙西言清德者必数宋氏彝尊通籍将二十稔恒产祇及太傅之半而十五弟虽登仕版亦无负郭之田叔母甘贫如饴有自得之色由其持久之道恒存乎敬顺举凡纷华荣丽靡足以撄其心宜其视菽水过于肥甘也夫人生难得者夀而叔母八十如五六十时康彊善饭诸孙裙屐绕膝前居虽陋尚书之井巷犹守而勿失且有学使者题扁以旌焉朋酒旣称叔母其可以辴然而进一觞矣是爲序蒋母沈太君七十寿序吾读易而悟家人之义矣易之传曰家人有严君焉父母之谓也严也者正家之要然爲人父而过于严教不行继以怒则母不得不济之以慈母一于慈将曲庇子之过使其父罔闻知父有省察且力爲子讳至于夫妻反目而子反怼其父矣故父道宁慈而母道不可不严惟其严而后能正位乎内家人之所以利女贞也每见寡妇之子长多克家由其母克兼义方之训严与慈交相济焉魏塘沈太君者蒋䖏士正言继室正言风流儒雅乐于取友所居莲谿在县治之北后移家郡南门之外水周其堂敦槃缟纻之交往还者数太君孝飬其姑爲酒食䜩賔客下逮傔从得餍饫先是舅瞻云公崇祯初以苏松兵备副使家居有子六人女一十四人及太君来主中馈兄公女妹外内无间言旣而以寡妇持门户孱弱之躯㕮咀药物综理庶务力课二子诵诗读书饭以麤粝之餐衣以寛博之褐目不覩嬉戯之具耳不闻緐哇之音长而业成称士林领袖太君之于妻道母道靡不当矣今年夏届太君设帨之辰于是太君年七十比少壮时精神日益强健邻里乡党姻亚之戚咸思献夀隮堂而征序于余余族父东溪先生太君女公夫也侧闻太君之苦节久矣回思正言存日其治家不尚严厉宁逺兄弟乐父之慈而太君克以严敎其子有嗃嗃之吉而无譆譆之吝闲有家而家正效非小矣诗曰彤管有炜若太君者洵足昭我管彤者与敬献一觞以爲寿曝书亭集卷第四十一曝书亭集曝书亭集卷第四十二曝书亭集卷第四十二秀水朱彝尊钖鬯跋李氏周易集解跋唐着作郎资州李鼎祚集子夏以来易说三十二家又引张氏伦朱氏仰之蔡氏景君三家注及干凿度合三十六家题曰周易集解自序称一十卷斯爲完书晁氏志惜其失七卷盖误信新唐书艺文志目録也或以其书宗康成排辅嗣然绎其序有云王氏略例得失相参仍附经末是未尝全排辅嗣论者未之察尔由唐以前易义多轶不传借此犹存百一宜西亭宗正获之亟以开雕近则流播者多海盐胡氏尝熟毛氏皆有刊本矣唐史论经学易有蔡广成诗有施士丐礼有袁彞仲子陵韦彤韦春秋有啖助赵匡陆淳论语有强蒙独未及鼎祚唯宋史礼志追赠赞皇子而元四明袁桷集谓资州有鼎祚读书台今未审故迹尚存焉否也书周易本义后朱子易本义析爲十二卷以存汉志篇目之旧较之程子易传依王辅嗣本原不相同惟因临海董氏楷辑周易传义附録一书乃强合之移易本义次序以就程传明初兼用以取士故不复分其后习举子业者专主本义渐置程传不讲于是乡贡进士呉人成矩叔度署奉化儒学教谕削去程传乃不从本义原本更正其义则朱子之辞其文则仍依程传次序此何说哉沿至于今科举试题爻象并发其亦悖乎朱子之旨矣予初求原书不得今覩此本附东莱吕氏音训末有朱子后序是爲完书宜亟开雕颁诸学官第恐下士见之翻大笑尔书林氏周易经传集解后福清林黄中金华唐与政两人皆博通经学而一纠朱子一爲朱子所纠举动不愼遂自絶于君子苏平仲爲与政乡曲后学虽盛称其经术然与政之遗书无一存者黄中周易经传集解三十六卷淳熙十二年四月经进付袐书省有勅襃美谓其傋绎始终兼该表里㑹稡编圗之冨包罗象数之全观其书卷帙繁重传抄者难崑山徐尚书原一爲其弟子纳兰容若彚刻经解黄中是书业开雕矣客或语尚书曰黄中获罪朱子若刊其书是亦朱子之罪人矣乃斧以斯之当日朱子既有违言门人多言黄中文字可毁然黄中逝后勉斋黄氏爲文祭之其略曰嗟哉吾公受天劲气爲时直臣玩羲经之爻象究笔削于获麟至其立朝正色茍拂吾意虽当丗大儒或见排斥着书立言苟异吾趣虽前贤笃论亦不乐于因循观公之过而公之近仁者抑可见矣论者固一可以一眚而掩其大醇也勉斋爲文公髙弟而推许黄中若是殆记所云憎而知其美者与龙氏易集传跋周易集传十八卷元湖广儒学提举龙仁夫撰仁夫字观复庐陵人学者称麟洲先生经文主朱子本义每卦爻下各分变象辞占谓杂卦爲古筮辞春秋传所引屯固比入坤安震杀皆以一字断卦义此类是也孔子録之以羽翼经初非刱作今书止存八卷尔通志堂集经解以阙书未开雕写以藏诸笥王氏大易缉说跋大易缉说十卷元武昌路南阳书院山长邛州王申子㢲卿撰康熙庚申借无钖秦氏本録而藏之书其末曰易十二篇爲费氏所紊经传之移易圗书之异同纷纶乖合王氏之说雪楼程氏草庐吴氏或赏其平正稳当或以爲确然粲然成一家之言者也易于秦火后独完似无可议而欧阳永叔王景山疑及系辞张芸叟疑爻辞窃以爲非是若夫李邦直朱新仲疑序卦传㢲卿亦然斯先得吾心者矣跋鲁斋王氏书疑鲁斋王氏书疑九卷宋史艺文志着于録按汉儒于经文遇有错简斤斤守其师传不敢更易次第至宋二程子始更定大学篇而朱子遂分爲经传又取孝经考定继是有更定杂卦传者有更定武成洪范者余亦不数见也鲁斋王氏于诗书皆疑之多有更易书则于舜典舜让于德弗嗣下补入论语尧曰咨尔舜天之历数在尔躬允执其中四海困穷天禄永终二十四字于敬敷五教在寛下补入孟子劳之来之匡之直之辅之翼之使自得之又从而振德之二十二字余若臯陶谟益稷武成洪范多方多士立政皆更易经文先后而次第之观者叹其用心之巧然亦知者之过也尚书纂言跋草庐先生今文尚书纂言四卷嘉靖中长兴顾少保应祥官云南布政使镂板以传万里遗书海盐郑端简公以草庐序文商榷端简爲疏其是非识之简端其来书犹置卷中未及报也公以尚书义名家然夙疑古文非孔壁书与草庐意合特伏生所授二十八篇核其实二十九篇此则公本诸司马班氏之说尔草庐心非古文所云晋丗晚出之书别见于后考四卷而外不闻别有所撰殆出于权辞其后梅鷟郑瑗郝敬罗敦仁诸家纷纶辨駮学者终莫之信是则草庐之识髙矣书传㑹选跋书传㑹选六卷明孝陵命儒臣考正九峰蔡氏集传成书稽今所存实録纪载不详按其本末自洪武十年春帝与翰林应奉傅藻典籍黄隣考功监丞郭传论及天体左旋日月五星右旋隣传咸主蔡氏之说帝乃作七曜天体循环论喻之二十四年冬礼部右侍郎张智奉命同学士刘三吾等会议改定蔡传二十七年夏四月诏征致仕编修张美和国子监博士钱宰等二十七人旣至开局翰林院命三吾緫其事朝士偕入书局者国子祭酒胡季安左右賛善门克新王俊华修撰许观张信编修马京卢原质齐麟张显宗景清戴德彝国子助教髙耀王英定公静次年春正月书成以予所传闻若是实录书法凡着书开局必具书纂修官姓名以垂后丗而明祖实録其初修自建文即位之初领其事者太常少卿髙逊志佥都御史程本立等假是编在则开国之政治必粲然可观迨永乐中再修三修要不外杨士奇一手所改削避祸益巧逢君愈工而是非之心无复存焉矣迹其于考正书传诸儒仅先期书征召姓名若朝士入选者㮣从削去原其故则许卢景戴四公先后咸死于难去之惟恐不尽遂并入局之朝士悉削之也呜唿爲之君者革除建文四年之事置天下于无何有之乡而其臣乃并洪武三十一年之治迹变易其白黒挠乱其浊淸实録旣没其实由是志詹事府太学者题名多所阙遗文献不足伊谁之咎与若夫胡广等修五经四书大全专攘宋元人成书以欺其主顾髙皇帝攷正之书传反不采择以颁诸学官广等不足责然洪武君臣之用心固读书论丗者所深取也读武成篇书后召诰顾命皆今文也其书日之法同召诰三月丙午朏越三日戊申越三日庚戌越五日甲寅若翼日乙卯越三日丁已越翼日戊午越七日甲子顾命丁卯命作册度越七日癸酉其云越三日者中止间一日越五日者止间三日越七日者止间五日若武成则不然丁未祀于周庙之下乃云越三日庚戌律以召诰顾命书法则当云越四日矣史臣系日一代不应互异若此吾不能不疑于武成也读蔡仲之命篇书后成王之命蔡仲王若曰胡无若尔考之违王命也见于春秋左氏传而梅赜书增益其文云率乃祖文王之遗训异哉斯言也盘庚曰古我先王曁乃祖乃父又曰我先后绥乃祖乃父此诰臣民之辞则然若武王命康叔则曰惟乃丕显考文王又曰乃穆考文王周公告成王则曰承保乃文祖受命民越乃光烈考武王若是其庄重也而成王命仲曰率乃祖文王乃祖者伊谁之祖与吾不能不疑于蔡仲之命也跋王氏诗疑诗疑二卷一作诗辨说亦鲁斋王氏书按诗有南有风有雅有颂用之鄊人邦国秩然一定而不可紊故一豳也有豳诗有豳雅有豳颂鼓钟之诗曰以雅以南论语雅颂各得其所南之不可移于风犹风之不可杂于雅颂也自朱子专主去序言诗而郑卫之风皆指爲淫奔之作数传而鲁斋王氏遂删去其三十二篇且于二南删去野有死麕一篇而退何彼秾矣甘棠于王风夫以孔子之所不敢删者鲁斋毅然削之孔子之所不敢变易者鲁斋毅然移之噫亦甚矣丗之儒者以其渊源岀于朱子而不敢议则亦无是非之心者也跋毛诗李氏句解毛诗句解二十卷宜春李公凯仲容撰宋自淳熙而后说诗者率遵朱子之传去序言经仲容独取吕氏之书櫽括以淑后进其亦异乎勦说雷同者矣是编购之吴兴书贾舟中原序失去稽诸袁州府志竟没而不书无从考其官阀门丗惜也丰氏鲁诗丗学跋丰氏坊鲁诗丗学三十六卷列伪子贡诗传于前而更小雅爲小正大雅爲大正尽反子夏之序谓之丗学者以正音归之逺祖稷以续音归之庆以补音归之耘以正说归之其父熙而已爲之考补其实皆坊一手所制也坊恃其能书以篆隶体伪爲正始石经一时鉅公若泰和郭子章京山李维桢辈皆信之而又爲此书以欺丗不知鲁诗亡于西晋自晋以后孰得见之其仅存可证者洪丞相适隷释所载蔡邕残碑数版如河水清且涟漪作兮不稼不穑作啬坎坎伐轮兮作欿欿三岁贯女作宦女山有枢作蓲此外素衣朱薄作绡见仪礼注伤如之何作阳见尔雅注艳妻扇方处作阎妻中冓之言作中㝤见汉书注而丰氏本则仍同毛传之文是未覩鲁诗之文也楚元王受诗于浮丘伯刘向元王之后故新序说苑列女传说诗皆依鲁故其义与毛传不同而丰氏本无与诸书合是未详鲁诗之义也至于定之方中爲楚宫移入鲁颂又移逸诗唐棣之华四句于东门之墠二章之前而更篇名爲唐棣又增益渐渐之石之辞曰马鸣萧萧陟彼崖矣月丽于箕风扬沙矣武人东征不遑家矣肆逞其臆见狎侮圣人之言且虑已之作伪未能取信于人则又假託黄文𥙿佐作序中间欲申鲁说而改易毛郑者皆託诸文𥙿之言排斥先儒不遗余力其如文𥙿自有诗传通解行丗其自序略云汉兴鲁齐韩三家列于学官史称鲁最爲近之其后三家废而毛诗独行丗㦯泥于鲁最爲近一语必欲宗之然鲁诗今可攷者有曰佩玉晏鸣关雎叹之以爲刺康王而作固巳异于孔子之言矣又曰驺虞掌鸟兽官古有梁驺天子之田也文王事殷岂可以天子言哉其爲周南召南首尾已谬至此以是观之则文裕言诗不主于鲁明矣又四明杨文懿着诗私抄改编诗之定次文裕罪其师心僣妄是岂肯尽弃其学而甘心助丰氏之邪说乎至于党丰氏者不知石经爲坊伪撰乃诬文裕得之中袐今文渊阁之书目録具在使果有魏时石经目中岂不登载洵无稽之言稍有知识者当不爲所惑也读豳诗书后吾读豳诗于东山之四章见作者之深思焉诗以美周公何难铺扬其出师之盛奏凯之容顾慺慺及于室家儿女子之思若是乎言之近于䙝者何与盖师不以律往往恣其淫掠而在行间者室家之思反缓室家之思旣缓则其妇子自分其身爲夫之所弃置不复切于懐思即归矣而男女之相恱其情终未必挚若东山之归士当其勿士行枚可谓暇矣而独宿甘在车下迨三年之久初无子女动其心比及还而男女始有及时之乐则师行之秋毫无犯可信已然则大夫之作是诗其思深其情婉而至洵善于美周公者也吴氏周礼经传跋草庐吴氏诸经皆有纂言惟诗及周礼未就周礼则其孙当伯尚补之今丗所传三礼考注非公书盖晏壁所爲也康熙丁丑五月西呉书贾以抄本周礼经传十卷求售纸墨甚旧题曰呉澄着中间多有改削又有黏签其议论序次均不同于考注疑是其孙伯尚之书然无先公字様但有闻之师曰之文不审爲谁所撰也钱氏冬官补亡跋冬官补亡三卷钱氏所撰按说周礼者言冬官不亡散见五官中故自临川俞氏而后多以意取五官之属强补冬官独钱氏据尚书大小戴记春秋内外传补亡凡二十有一曰司空曰后稷曰农正曰农师曰司商曰甸人曰火师曰水师曰舌人曰工人曰舟虞曰匠师则本诸国语曰寄曰象曰狄鞮曰译则本诸王制曰野虞曰工师曰舟牧则本诸月令曰工正曰圬人则本诸左氏传不袭前人之言可谓温故知新者矣初名士馨字穉拙平湖人跋陆氏仪礼释文陆氏释文序録载注解传述人于仪礼有郑康成注此外马融王肃孔伦陈铨裴松之雷次宗蔡超田儁之刘道拔周续之凡十家云自马融以下并注丧服考隋经籍志十家之中惟载王肃仪礼注十七卷其余未甞有全书注也旧唐书经籍志于马融丧服纪下云又一卷郑玄注又一卷袁准注又一卷陈铨注又二卷蔡超宗注又二卷田僧绍注亦未载诸家有全书注至新唐书艺文志始载袁准注仪礼一卷孔伦注一卷陈铨注蔡超宗注二卷田僧绍注二卷并不着其注丧服则误以丧服注爲仪礼全书注也下至郑氏通志略旣于仪礼全书注载袁凖孔伦陈铨蔡超宗田僧绍姓名而又于丧服传注五家复出由是西亭王孙授经圗焦氏经籍志皆沿其误当以陆氏序录爲正也仪礼逸经跋临川草庐吴氏所辑仪礼逸经八篇投壶也奔丧也公冠也诸侯迁庙也诸侯衅庙也中霤也禘于太庙也王居明堂也传十篇冠义昏义士相见义乡饮酒义乡射义燕义大射义聘义公食大夫义朝士义元时太学虽有刊本而流传者少杨东里搜访十余年无所得后乃得之传闻沅州刘有年洪武中爲监察御史忤旨去宫建文初起知太平府事曽上仪礼逸经十八篇或云是永乐间事成都杨用修上元焦弱侯惜当日庙堂诸公未加表章旋就湮没吾意有年所进即草庐本尔故八经十传适合其数彼时东里诸公知爲草庐书无足表章者窃笑经生之少见多怪也读聘礼书后记曰久无事则聘焉盖诸侯之邦交岁相问也爲之賔介者亦得私面私觌于君卿大夫其于币宰书之宰夫具之史展之于玉贾人启之宰执之使者受之张旜于竟迎者士郊劳者大夫贾人拭圭有司展币觌用束锦贿用束纺无不以吿诸人者近丗讳赂之名相问者惟恐人知有闻则法吏必按以法岂今之禁令固有善于古者与夫无事而不相问此有事之所以载宝而求也呜唿聘礼之废苞苴所由行乎跋大戴礼记大戴礼记本无甚蹖駮自小戴之书单行而大戴记遂束之髙阁丗儒明知月令爲吕不韦作乃甘弃夏小正篇不用殊不可解学斋史氏绳祖其论说亦不取大戴然由其说推之则大戴记在宋日曽列之于经故有十四经之目此亦学者所当知也石经月令跋诸经垂丗礼记间杂秦汉之文然一入小戴记中羣儒恪守其说虽以天子之尊大㑹讲殿议有异同文无更易月令自汉以来篇居第五本在王制之后唐明皇乃命李林甫等刊定冠诸四十九篇之首旣乱其篇次又増益其文每月节分中气当不韦作吕览时悬之国门人莫敢増损一字岂意数百年后有弄麞杖杜不识字之李哥奴逢君之恶肆行改窜可谓无忌惮之尤者也至十月中气分小雪后天气上腾地气下降爲一候以闭塞而成冬爲一候更属可笑沿及宋元说经者逞其私智移易尚书离析大学笔削孝经变置周官出入风雅皆唐之君臣爲之作俑巳吕氏春秋集解跋春秋集解三十卷赵希弁读书附志苐云东莱先生所着长沙陈邕和父爲之序而不书其名盖吕氏自右丞好问徙金华成公述家传称爲东莱公而居仁爲右丞子学山谷爲诗作西江宗派圗学者亦称爲东莱先生然则吕氏三丗皆以东莱爲目成公特最着者耳陈氏书録解题撮居仁集解大旨谓自三传而下集诸儒之说不过陆氏两孙氏两刘氏苏氏程氏许氏胡氏数家合之今书良然而宋史艺文志于春秋集解三十卷直书成公姓名丗遂因之考成公年谱凡有着述必书独春秋集解不书疑丗所传三十卷即居仁所撰惟因陈和父之序无存此学者之疑未能释尔同里徐亭从予学春秋书以示之严氏春秋传注跋春秋传注三十六卷乌程县学生严启隆尔泰撰尔泰名注复社甲申后遁迹自称巅軨子始爲是书示生徒以胡氏爲非不敢尽纠其缪钱尚书受之劝其改作乃复点窜旧稾成之绎其辞庶几针膏肓而起废疾矣康熈戊子二月竹垞老人书时年八十六经奥论跋丗传六经奥论六卷成化中旴江危邦辅藏本黎温序而行之云是郑渔仲所着荆川唐氏辑稗编从之今观其书议论与通志略不合渔仲尝上书曰十年爲经旨之学以其所得者作书考作书辨譌作诗传作诗辨妄作春秋考作诸经序作刊谬正俗跋五六年爲天文地理虫鱼草木之学所得者作春秋列国圗作尔雅注作诗名物志而奥论曽未之及则非渔仲所着审矣石药尔雅跋唐元和中西蜀人梅彪撰石药尔雅医方以药石并称尔雅止释草木石不及焉宜彪取其隐名而显着之也自序言衆石异名象尔雅辞句凡六篇勒爲一卷而白云霁道藏目録作二卷疑后人附益之唐代遗书传丗者罕矣乃抄而入诸经部曝书亭集卷第四十二曝书亭集曝书亭集卷第四十三曝书亭集卷第四十三秀水朱彝尊钖鬯跋大唐开元礼跋开元礼序例三卷吉礼七十五卷賔礼二卷军礼十卷嘉礼四十卷凶礼二十卷合一百五十卷草创讨论诸臣则徐坚李锐贾登张垣施敬本陆善经洪孝昌也于时王舍人嵒请删礼记旧文益以今事集贤学士张说上言礼记不刊之书不可改易宜取贞观显庆礼书折衷异同以爲唐礼久而论定者萧学士嵩王舍人仲丘也迹其降凶礼于五礼之末盖贞观已然至显庆成书出于许敬宗李义甫之手削去国恤一篇开元儒臣终不能釐正以复旧典可惜巳攷是书旣颁寻以设科取士习者先授太常官以备讲讨遂爲士子出身捷径究之登榜者无多何欤韩退之甞苦仪礼难读而熟开元礼文更难也周益公序曰朝廷有大疑稽是书而可定国家有盛举即是书而可行然则是书而存虽百丗率由焉奚不可之有政和五礼新仪跋宋之𥘉仍沿唐制用开元礼取士礼器则准聂崇义圗绘于论堂之上旣而开宝有通礼景祐有太常新礼嘉祐有太常因革礼先后不无损益议者㦯诮其书繁简失中不合古制苏明允之言曰今特编集故事使后丗无忘焉尔非曰制爲典礼遂使遵而行之也至崇宁二年有诏令讲议司官详求历代礼乐沿革修典训以贻永丗大观初元乃设议礼局以知枢密院事郑居中刑部尚书白时中慕容彦逢学士强渊明等一十四人主之疑义许具札子上请祐陵叠赐御笔指挥亲定冠礼十卷盖阅七载而成书于是铸九鼎于汴京勒丰碑于河朔将谓礼乐与天地同流曽几何时而金源百万之师盟于城下徙之氷天雪窖中自古亡国之君所遭惨黩未有甚于帝者观于是书稽古之勤自非庸主所能断决然则帝之亡天实亡之后之君子当念旧章之不可忘无拘成败之迹以论丗从而诟之庶乎其可巳书大明集礼卷后明太祖草昧之际征羣儒修礼乐书实録系之洪武二年八月以予考之乃呉元年六月事也梁寅孟敬有赠徐一䕫大章序云呉元年丁未岁诏征至都大章亦见征是时上方置三局一律局二礼局三诰局予备员礼局而大章撰诰文又撰张翼翔南梓宇记云君以明经举于乡今天子将即大位寅与君同受诏稽古礼文其云将即位者洪武戊申之前也又上陶学士凯书云六月八日伏奉中书省札付以王命之重郡府督迫之严即日就道亦指吴元年事此亲于其身编纂礼书者其言断不诬矣实録苐载吴元年八月徴江西儒士刘于等至京欲官之俱以老病辞各赐帛遣还则于亦以呉元年被征也且刘宗弼者丞直之字丞直于吴元年十月官国子司业不应又同遗逸之士至洪武二年就徴也是则礼局开设本丁未岁逮己酉杨维桢续至修饰润色之庚戌九月书成命名大明集礼其本末如是实録经永乐初两次改修渐失其实尔是编五十卷万历中先太傅文恪公以礼部右侍郎掌本部尚书事拜定陵之赐简端有内府圗书先公亦以私印识卷尾兵火之后予家赐书之存仅此而已郑丗子乐律全书跋律吕精义内外编各十卷正论四卷乐律算学新说各一卷此外圗谱一十三部又审定诸家乐书八部合名之曰乐律全书郑恭王厚焥丗子载堉所撰也恭王于嘉靖二十七年建言时政获罪降爲庶人发髙墙禁锢丗子席藁门外具槖饘者二十载庄皇帝践位初赦过复爵由是丗子以孝称又髙延陵子臧之节让国于兄尤人所难能也恭王雅善言乐丗子又何文定瑭外孙学有元本按律审音察及铢黍历辨刘歆何妥李照范镇陈旸蔡元定之失近代若李文利李文察刘濂张敔诸家皆駮其非河间献王之后言礼乐者莫有过焉者也书花间集后花间集十卷蜀卫尉少卿赵弘祚编作者凡一十七人蜀之士大夫外有仕石晋者有仕南唐南汉者方兵戈俶扰之会道路梗塞而词章乃得逺播选者不以境外爲嫌人亦不之罪可以见当日文网之疎矣坊板譌字最多至不能句读此旧刻稍善爰藏之而书其后书尊前集后尊前集二卷不着编次人姓氏万历十年嘉兴顾梧芳镂板以行佥以谓顾氏书也康熙辛酉冬予留呉下有持吴文定公手抄本吿售书法精楷卷首识以私印书肆索直三十金取顾氏本勘之词人之先后乐章之次第靡有不同始知是集爲宋初人编辑较之花间集音调不相逺也旣还其书因识于顾氏本后乐府雅词跋呉兴陈伯玉书録解题载曽端伯所编乐府雅词十二卷拾遗二卷予从藏书家徧访之未获也旣而抄自上元焦氏则仅上中下三卷及拾遗二卷而已绎其自序称三十有四家合三卷词人止有此数信爲足本无疑卷首冠以调笑絶句云是九重传出此大晟乐之遗音矣转踏之义碧鸡漫志所未详九张机词仅见于此而髙丽史乐志文宗二十七年十一月教坊女弟子楚英奏新传九张机用弟子十人则其节度犹具所谓礼失而求诸野也道宫薄媚西子词排徧之后有入破虗催衮徧催拍歇拍煞衮其音义不传拾遗则以调编次第曩见鸡泽殷伯巖曲周王湛求永年申和孟随叔言作长短句必曰雅词盖词以雅爲尚得是编草堂诗余可废矣跋典雅词典雅词不知凡几十册予未通籍时得一册于慈仁寺集牋皆罗纹惟书法潦草盖宋日胥史所抄南渡以后诸公词也后予分纂一统志崑山徐尚书请于朝权发明文渊阁书用资考证大学士令中书舍人六员编所存书目中亦有典雅词一册予亟借抄其副以原书还库始知是编爲中袐所储也既而工部郎灵寿傅君以家藏抄本词四册贻予则尺度题牋与予曩所购无异攷正统中文渊阁书目止着诸家词三十九册而无典雅之名疑即是书着録者未之详尔予所得不及十之二然合离聚散之故可以感已书絶妙好词后词人之作自草堂诗余盛行屏去激楚阳阿而巴人之唱齐进矣周公谨絶妙好词选本虽未全醇然中多俊语方诸草堂所録雅俗殊分顾流布者少从虞山钱氏抄得嘉善柯孝廉南陔重锓之作者百三十有二人第七卷仇仁近词残阙目亦无存可惜也公谨自有薲洲渔笛谱其词足与陈衡仲王圣与张叔夏方驾书沈氏古今词谱后呉江沈光禄伯英审音律罢官归撰啸余谱歌南曲者奉爲圭臬乡人目曰词隐先生论者惜其未谱诗余康熈丁亥春过徐检讨丰草亭见有古今词谱二十卷检讨思付开雕予借归雠勘始而信旣而不能无疑焉夫四声二十八调言乐章者所共知也宫声七曰正宫曰髙宫曰中吕宫曰道宫曰南吕宫曰仙吕宫曰黄钟宫商声七曰大石调曰髙大石调曰双调曰小石调曰歇指调曰林钟商曰越调羽声七曰般涉调曰髙般涉调曰中吕调曰正平调曰南吕调曰仙吕调曰黄钟调角声七曰大石角曰髙大石角曰双角曰小石角曰歇指角曰商角曰越角惟变征不见收按其序固不可紊也沈氏谱首黄钟乃不分宫羽存正宫道宫而去髙宫由是生于黄钟者混矣存大石去髙大石由是生于太蔟者阙矣中吕仙吕不分宫调叉删去髙般涉南吕黄钟三调由是生于南吕者混且阙矣至于角声生于应钟则全略之吾未得其解也若夫宫调未详者凡二百七十余阕沈氏裒爲一卷附于末征诸宋史乐志帝赐羣臣酒皆就坐宰相饮敎坊奏倾杯乐百官饮奏三台盖倾杯乐惟林钟商无之三台有十三调此诸曲所以不同也至若破阵子正宫也朝中措黄钟宫也小重山双调也万年欢杏园春菩萨蛮中吕也石州慢越调也六州歌头大石调也太平时小石调也此当分注于诸调者也又如正宫有破阵乐双调有抛毬乐不专林钟商也大石调有清平乐不专越调也歇指调有洞仙歌不专中吕仙吕调也中吕调有瑞鹧鸪不专般涉调也仙吕调有齐天乐不专正宫也有彩云归不专中吕调也林钟商有风入松不专双调也此百丗之下尤难臆断者也检讨工于词所辑词苑丛谭流布已久试取词谱更正之母使四声二十八调之序棼丝不治然后出而镂板传于丗不亦可乎遂书卷后归之回溪史韵跋回溪钱讽字正初吾乡人也所撰史韵四十九卷予尝见宋时锓本于京师仅存七册嫌其残阙未之録也归田之后始大悔之从琴川毛氏长洲何氏访其所藏合之才十七卷亟写而存之笥宋人兔园册类摘双字编四声以便简阅回溪独采成语有多至三四句者未尝割裂原文信着书之良法矣天下之宝离者㑹有合时安知后来所求不适少此十七卷邪礼部韵略释疑跋韵书自陆法言孙愐后经丁度等审定韵略礼部以之颁行惟其略也故孙谔毛晃黄启宗黄积厚张贵谟等代有广益景定间庐陵进士欧阳德隆辑释疑五卷以便塲屋之士隋唐以来之分部未尝紊也契丹僧行均撰龙龛手鑑三卷本之华严三十六字母蒲传正帅浙西首刊是书而郑樵六书略以爲声经音纬韵学始备由是韩道昭之五音集韵黄公绍之韵㑹举要东冠以公洽冠以夹而淳祐中刘渊又并二百六部爲一百七部举隋唐以来之分部舍先民之章程颠倒其伦次羣变而入浮屠氏之学可乎不可乎是编犹未改韵书分部之旧训必有征字必有纽何尝不精且密学者守之以当圭臬作爲诗赋无害于辞勿戾于义斯可矣若必专心四声七音之微妙然后可以言诗此六一居士所云儒释不两能者已万历中重编内阁书目云是编嘉熙间四明余天柱曽雕于嘉禾郡斋书韵府羣玉后杜工部集有漫与五言絶句九首又七言云老去诗篇浑漫与春来花鸟莫深愁浑漫与者言即景口占率意而作也其后苏子瞻黄鲁直杨廷秀诸公皆袭用之押入上声语韵姜尧章蟋蟀词云豳诗漫与笑篱落唿灯丗间儿女段复之词云诗句一春浑漫与纷纷红𬗋俱尘土阴时夫辑韵府羣玉亦采入语字韵中盖自元以前无有读作漫兴者迨杨㢘夫作漫兴七首妄谓学杜者先得其情性语言必自漫兴始而其弟子吴复从而傅会之注云漫兴者老杜在浣花溪之所作也漫兴之爲言盖即眼前之景以爲漫成之辞其言语似村而未始不俊此杜体之最难学者自廉夫诗出而丗之人遂尽改杜集之旧易与爲兴矣时夫韵府学者每笑其弇陋然犹识字乃知勤于学者虽兔园册子正未可废尔汗简跋汗简六卷略叙目録一卷周宗正丞书学博士洛阳郭忠恕集七十一家篆法鸟迹科斗毕具其书目多后丗罕见忠恕别撰佩觿宋史艺文志并着于録佩觿有雕本而是编无之予偶得旧抄一册爱其奇古又一依说文始一终亥次序后附宋虞部员外郞李直方髙士郑思肖跋尾钱唐汪主事立名坚请发雕遂锓诸枣木呜唿小学之不讲俗书繁兴三家村夫子挟梅膺祚之字彚张自烈之正字通以爲兔园册问奇字者归焉可爲齿冷目张也予也侨吴五载力賛毛上舍扆刊说文解字张上舍士俊刊玉篇广韵曹通政寅刊丁度集韵司马光类篇将来徐锴之说文系传欧阳德隆之韵略释疑必有好事之君子镂板行之者庶几学者免爲俗学所惑也夫类篇跋类篇十四卷卷分上中下凡四十二卷附目録三卷于后先是丁学士度奉诏修集韵奏乞委修韵官别爲类篇与集韵相副施行于是王检讨洙胡学士宿掌光禄禹钖张大理次立范学士鎭司马学士光先后排纂成书草创于宝元二年十一月至治平四年十二月上之朝洵非易也自秦丞相斯作仓颉篇七章汉闾里书师合中车府令髙爰历太史令敬博学并爲一篇扬雄班固顺续之杜林注之永元间汝南许愼说文解字行分别部居凡十四篇始于一终于亥由是梁顾野王撰玉篇宋徐锴作系传咸发明说文之旨治平中类篇书出推源析流而轻重浅深淸浊之变迭用旁求犹不改仓颉篇部居之旧先民之规矩略存焉后此而始一终亥之序莫有讲习者矣书成于范氏而进于司马氏篇首冠以序系睂山苏辙之文爲范学士作书淳化阁帖夹雪本后淳化阁帖十卷摹自王着等董逌诋之谓决磔钩剔更无前人意然当时珍惜特甚藏板御书院惟大臣进登二府者赐以一本耳所谓官法帖是也欧阳永叔时板已被焚称旧本爲难得况后此又数百年乎夹雪本旧藏顾大理家后归蒋氏宛平刘大夫知镇江府日购得之其公子携之济上岁在庚戌观焉中多阙文补以文氏唐氏所藏本皆逺逊原帖其以夹雪名者螙食其墨以素纸装之若六花之散于几席也盖自枣材旣裂后遂以银铤丗多以此验其伪眞是本裂处以木补之殆在银铤未之先赐本之仅存于今者矣法帖之传于丗各有源流可考而吴中黠工每割裂跋尾圗书以眩人耳目虽善鉴者或致疑焉若是帖之见蚀于螙其文宛转纠缠字画无损巧过漏痕钗股龟鱼虫鸟柳薤之篆即至黠者不能仿其万一宜有力者所共宝也观于是而知古人未可轻诋永叔谓其难得是诚知言题江都王氏家藏阁帖阁帖枣木传刻易失其眞而丗宝之吾郷天籁阁藏有初搨足本题以千金后经乱失去以予所见函山刘氏夹雪本巳阙三卷补以别纸退谷孙氏则仅存二卷而巳是本首尾完好获覩银铤未时生面宜爲鹤臯主人眞赏也石刻铺叙跋石刻铺叙二卷宋建昌曽宏父撰卷末有后序书字季卿其叙孟蜀九经及思陵御书石经本末特详又南渡以后祕阁帖亦诠订有序按宏父本名惇绍兴十三年以右朝散郎知台州府事其以字称者避光宗讳也临安书肆陈思辑宝刻丛编援据颇广顾不及是编予从射渎就堂上人抄而藏之不啻象犀珠玉之外网得珊瑚木难然绛帖平跋鄱阳姜尧章撰绛帖平二十卷予搜访四十年始抄得之仅存六卷尔记在都下于孙侍郎耳伯所获观宋搨绛帖二册光采焕发令人动魄惊心过眼云烟至今搅我心也尧章于书法最称精鉴其言曰小学旣废流爲法书法书又废唯存法帖帖虽小技上下千载关涉史传爲多故于是编条疏而考证之一一别其伪真察及苗发其余若续书谱禊帖偏旁考保母墓甎皆能伐其皮毛啜其精髓比诸黄长睿王顺伯爲优抑绛帖摹自刘次庄着有释文二卷外有黄庭坚跋一卷荣芭释文并说一卷无名子字鑑二卷而今要不可见矣惜哉隶续跋隶续二十一卷范氏天一阁曹氏古林徐氏传是楼含经堂所藏仅七卷而已近客吴关访得琴川毛氏旧抄本虽残阙过半而七卷之外増多一百一十七翻末有干道三年弟迈后序绎其辞尚有隶韵隶圗而今不得见矣又淳熙六年添差通判绍兴军府事喻良能亦有跋尾称隶释二十七卷隶续十卷旣墨于版复冥搜旁取又得九卷则当时刊本亦止一十九卷将毋余二卷爲隶韵隶圗邪要之阙文难以复完合依娄氏汉隷字源目録次序取陈氏宝刻丛编所有补之庶几十得其四五矣书兰亭续考后兰亭续考二卷钱唐俞松续桑丗昌考而着録也卷中载檇李沈虞卿氏跋五考之宋史无传至元嘉禾志苐书沈揆梁克家榜进士注云侍从顾不书其字金史交聘表大定二十九年闰五月宋遣沈揆韩侂冑来贺登位又不书其官今观五跋其一云上即大位之初揆以国子祭酒召入都越旬日被命使燕过定武得此本后三年来守吴郡装爲一卷所云上即大位者光宗也按中兴舘阁续録题名揆字虞卿嘉兴人绍兴三十年进士淳熙十年七月以祕书少监兼国史院编修官十一年十一月进袐书监十四年五月爲祕阁修撰江东运副绍熙四年以权吏部侍郎兼实録院同修撰而正德姑苏志守令表揆以中大夫袐阁修撰绍熙二年六月任四年二月除司农卿合虞卿跋及诸书勘之虞卿之历官本末略具矣续考又载鲁长卿氏藏有兰亭会妙卷伊孙之茂字伯秀别字雪村跋其尾称儿时侍先祖龙舒府君坐膝上观此今已七十年不觉感怆按周益公必大撰朝请大夫海盐鲁察墓碑伯秀得附书名跋言龙舒府君者大夫长子承议郞通判舒州可简也虞卿好古鲁氏会妙卷后亦归之此伯秀有感怆之言要之两公跋语皆条畅不类董逌辈之晦涩诗所云昔我有先正其言明且清者非与吾乡张元成嘉禾志不传至元所修失之太简其后柳琰邹衡赵灜刘应钶排纂旧闻日就放失文献无征尚论者徒深浩叹而巳因览俞氏书有感识于卷末宝刻丛编跋宋史艺文志载宋敏求有宝刻丛章三十卷拾遗三十卷度南渡后已失传临安书肆人陈思所撰宝刻丛编二十卷颇中条理金石文跋借其㑹稡卷中隶续诸条予尝取以补原书二十一卷之阙当南渡之后君臣无意复雠编地志者若祝穆王象之潘自牧之徒河淮以北陷蕃州郡志不复载思独博采九域圗经所遗一一识之其识髙于朝士一等矣盛熈明法书考跋法书考八卷元盛熙明撰虞掲欧阳三鉅公序之熙明龟兹人家豫章尝游四明着补陀洛迦山考诗言沧洲到处即爲家是已以近臣荐备宿卫爲夏官属斯编创于至顺二年进于元统二年其文约其旨该不意九州之外乃有此人跋名蹟録崑山朱珪精于篆刻一时碑版多出其摹勒因取平生所刻文字一一志之曰名蹟録凡六卷附以赠言一卷其第五卷载卢熊所撰迁善先生郭君墓志铭郭君名翼字羲仲善七言近体诗人号郭五十六虞山钱尚书列朝诗集入之明人之列且云洪武初征授学官度不能有所自见怏怏而卒不知翼卒于至正二十四年七月熊志可据其爲训导仕于元也尚书以史学自负绛云楼之火人咸惜其国史遭燬由郭君本末推之则考证失真又多主门戸之见假令书就未必称信史尔衎斋印谱跋汉官私印俱用拨蜡铸其后象犀砗磲玛瑙取材愈广至王元章始易以花乳石于是靑田稷下里羊求休所产皆入砻琢矣吾宗衎斋自汉以来搜罗甚博而审取其尤者作谱五册以视复斋啸堂所收不啻一粟之比千囷也衎斋好古孜孜如不及继此必倍蓰于是衰年可假当再跋之曝书亭集卷第四十三曝书亭集曝书亭集卷第四十四曝书亭集卷第四十四秀水朱彞尊钖鬯跋书周髀后班固志艺文周髀不着于録啇髙姓名古今人表无闻焉然蔡邕谓其术数具存考验天状多所违失则汉季已有其书隋经籍志载周髀一卷赵婴注又注一卷甄鸾重述又圗一卷唐志益以李淳风注释一卷崇文院緫目中兴馆阁书目均有之宋志又益李籍音义一卷而釐周髀作二卷此今本流传惟音义别爲一卷其余悉合爲一矣髙之言曰笠以写天靑黒爲表丹黄爲里而陈子之吿荣方曰天象盖笠地法覆槃主盖天之说者也隋唐志均书赵婴注而今本卷首题赵君卿字宋嘉定中知汀州军州兼管内劝农事括苍鲍澣之作序疑唐以前有赵婴之注而本朝则有赵爽之本君卿其字也又疑赵婴赵爽止是一人今观君卿注每自称其名曰爽殆非隋唐志之旧注矣鸾北周司隶校尉淳风唐太史令籍宋承务郎袐书省钩考算经文字灵台祕苑跋灵台祕苑本北周明帝诏太史中大夫新野庾季才叔奕撰书成凡一百二十卷隋志一百十五卷今止存十五卷本目録后有编修官司天监于大吉中官正权判司天监丁洵同看详官奉议郎轻车都尉欧阳发看详官翰林学士承议郎提举司天监公事上骑都尉剧县开国男王安礼姓名盖宋自太平兴国而后私习天文者有厉禁天文推测之术不欲使民知之季才完书必多奥义诸人奉勅芟削而仅摘其十一若作酒醴去其浆而糟醨在矣乙已占跋乙已占七卷唐太史令李淳风撰唐志作十二卷陈氏书録解题作十卷则予家所藏非完书矣星野之说以在天二十八宿分十二次在地十二辰配十二国由是九州各有分星言天者尚之而是书兼引诗推度灾弼鄘等十三国各有天宿又引洛书凡禹贡诸山以岍爲角以岐爲亢以荆山爲氐壶口爲房雷首爲心太岳爲尾砥柱爲箕析城爲斗王屋爲牛太行爲须女恒山爲虚碣石爲危西倾爲室朱圉爲壁鸟鼠爲奎太华爲娄熊耳爲胃外方爲昂桐柏爲毕陪尾爲觜嶓冡爲参荆山爲井内方爲鬼大别爲柳岷山爲星衡山爲张九江爲翼敷浅原爲轸其义不见于历代国史天文志亦足以广异闻书以示门弟子天文鬼料窍跋言天文者有鬼料窍一册绘昏旦中星爲圗述躔次于后相其书名有类乎毖纬而无瑰异怪奇之说昔者巫咸以黄燕纪星甘德以黒燕纪星石申以赤燕纪星参差莫凖得此约而能该不难罗二十八宿于心胷矣书宋宝祐㑹天历后右宋宝祐四年㑹天历保章正荆执礼谭玉灵台郎杨旂相师尧判太史局提点历书邓宗文等算造具注颁行是岁在丙辰元日立春田家谚所云百年罕遇者也按㑹天历初名显天淳祐十二年太府寺丞张湜祕书省检阅林光丗同师尧玉等推算略见于宋史律历志旣而宝祐改元定名曰会天于是尤学士焴𬒳命作序原授时之典岁颁历于万国镂板印行莫可数计然岁旣更无复存焉者马氏经籍志载金人大明历正以其不易得也是本爲崑山徐阁老公肃甫所藏予假之编修道积録其副按南渡以后自统元至㑹天历名凡七改惟㑹天史称阙其法试繇丙辰一岁推之历家可忖测而得其故巳太平寰宇记跋太平寰宇记二百卷目録二卷宋朝奉郎太常博士乐史撰康熙癸亥抄自济南王祭酒池北书库阙七十余卷后二年复借崑山徐学士传是楼本缮写补之尚阙河南道第四卷江南西道第十一至十七卷闻黄冈王少詹购得上元焦氏所藏足本及询之则卷数残阙同焉是编稽之国史多有不合殆取诸稗官小说者居多不若九域志舆地记之简而有要也宋本舆地广记跋亡友仁和呉志伊以经史教授郷里束修所入就市阅书善价购而藏之欧阳忞舆地广记其一也志伊旣卒于官书多散失是书偶归予插架顾阙首二卷徐尚书緫裁一统志请权发文渊阁故书以资考验是编首二卷存焉予亟传写遂成完书重是亡友物不轻假人每一展读尚如手新触也忞爲庐陵族孙书成于政和中先之以禹贡九州而秦而汉而三国而晋而唐而五代首举其大纲序之曰以今之州县而求于汉则爲郡以汉之郡县而求于三代则爲州三代之九州散而爲汉之六十余郡汉之六十余郡分而爲今之三百余州虽其间或离或合不可讨究而吾胸中盖巳了然矣故其沿革有条有理胜于乐史太平寰宇记实多后此志舆地者中原不入职方残山剰水仅述偏安州郡至于元始修大一统志而其书罕传益以征是编之当宝惜也桂林风土记跋桂林风土记唐光化二年融州刺史莫休符撰新唐书艺文志作三卷今祇存一卷闽谢在杭小草斋所録旧藏徐惟起家卷尾称获诸钱塘沈氏是洪武十五年抄传虽非足本中载张固卢顺之张丛元晦路单韦瓘欧阳膑李渤诸人诗采唐音者均未着于録洽闻之君子亟当发其幽光者也续锦里耆旧传跋予年来思注欧阳子五代史记求野史于蜀若毛文钖前蜀记事二卷董淳后蜀记事三卷李昊蜀书二十卷张锦里耆旧传一卷俱佚不传仅存者张唐英蜀梼杌十卷今止二卷若勾延庆续锦里耆旧传三卷恐亦非完书也延庆字昌裔成都人官应灵县令书成于开宝二年起咸通九年迄干德三年一名成都理乱记卷中载李昊降表及从降三十二人入除目者二十六人李顺王均刘旰作乱亦略载之可以资采获者惜太常博士张约序已亡之矣书梦华録后东京梦华録十卷幽兰居士孟元老撰绍兴丁卯自爲之序琴川毛氏曽刊入津逮袐书然失去淳熙丁未浚仪赵师侠介之后序是编爲弘治癸亥雕本亚中大夫汴人贾宗仲原兼有跋尾盖周藩仪賔也书成都文类后安吉袁说友起巖中木待问榜进士除祕书丞历宝文阁学士通议大夫四川安抚制度使兼知成都军府事辑汉以下迄宋淳熙蜀人诗文釐爲五十卷目曰成都文类书成于庆元五年自爲之序分门十一颇爲详整杨文宪公愼全蜀艺文志所由本也自杨氏志行而袁氏之文类之髙阁矣予从海盐陈氏得刊本重装而藏之说友官于蜀后入爲吏部尚书嘉泰二年八月同知枢密院事三年正月参知政事九月罢相见宰辅编年録书熙宁长安志后韦述东西京记丗无完书宋敏求本之撰河南长安二志丗称其该洽长安志旧有雕本字画麁恶斯编借録于汪编修文升善本也惜乎河南志不复可得爲之怃然金风亭长彞尊识跋元丰九域志九域志十卷元丰中丹阳王存正仲被旨与曽肇李德刍共撰曩见宋椠本于崑山徐氏失四京第一卷次卷亦多阙文特府州军监县均有古迹一门盖民间流行之书而此则经进本也故晁公武读书后志有新旧九域志之目其进表上陈文直笔核洵不媿乎其言者宋椠字小而密斯则格𥿄轩朗便于老眼览观极爲可喜抄而插诸架德刍别有元丰郡国志三十卷圗三卷载宋艺文志小长芦八十一老人彝尊手识淳熙三山志跋闽中多藏书家康熙壬子过福州访梁丞相三山志无有也后三十年覩武进庄氏书目有之借观不可得又六年而崑山徐学使章仲以白金一镒购之予遂假归録焉书凡四十二卷丞相自爲之序志闽地者晋有陶夔唐有林谞宋有林丗程诸书均佚是编亦罕流传以三山士夫未着録者一旦有之足以豪矣特其体例附山川于寺观之末未免失伦然十国之事可征信者多有岀于黄氏八闽通志王氏闽大纪何氏闽书之外学者所当博稽也书新安志后古文至南宋日趋于冗长独罗鄂州小集所存无多极其醇雅所撰新安志简而有要篁墩程氏取其材作文献志此地志之最善者子年八十始抄得是书每劝新安冨家开雕终鲜应者甚矣今人之不好古也景定建康志跋建康志五十卷宋景定中承直郎宣差充江南东路安抚使司干办公事武宁周应合撰岁在戊午春予留白下亡友周雪客语予曽覩是书阙本访之三十年未得也今年秋九月过曹通政子淸真州使院则插架存焉亟借归録之应合淳祐间举进士甞爲实録院修撰官以上章劾贾似道谪通判饶州自号溪园先生康熙丁亥十一月竹垞七十九翁彝尊书咸淳临安志跋南宋咸淳四年中奉大夫权戸部尚书知临安军府事缙云县开国男处州潜说友君髙葺正府志增益旧闻凡一百卷予从海盐胡氏甞熟毛氏先后得宋椠本八十卷又借抄一十三卷其七卷终阙焉宋人地志幸存者若宋次道之志长安梁叔子之志三山范致能之志吴郡施武子之志㑹稽罗端良之志新安陈寿老之志赤城每患其太简惟潜氏此志独详合以呉越备史中兴舘阁録续录都城纪胜武林旧事梦梁録大涤洞天志庶几文献足征惜后之作通志者目未覩此以致旧闻放失可叹也夫梦梁录跋曩从古林曹氏借抄梦粱録系杨礼部南峰节文止得十卷后留京师闻棠村梁氏有足本其卷倍之亟录而藏诸笥岁辛巳寓居昭庆僧楼取而卒读之嫌其用笔拖沓不知所裁未若泗水潜夫武林旧事之简而有要也虽然自曽端伯编类说朱藏一编绀珠集陶九成编说郛皆千百而取一说部之完书存焉者寡矣因賛徐舍人镂板于呉下小长芦彞尊书至元嘉禾志跋嘉禾志三十有二卷至元中经历单庆延郡博士徐硕纂辑成书序之者郡人郭晦唐天麟也嘉禾之有志肇自宋淳熙间郡守张元成延闻人伯纪修之旣而岳珂来守郡复延郷先辈关栻表卿续修因珂改调中辍仅存五卷是书盖踵栻旧本而增益之者栻分门二十五硕广之凡四十三而官师治蹟经籍目録俱阙焉又吴越钱氏建国曽改秀州爲开元府乃是编不载未免失之踈略然所采碑碣题咏居全书之半旧章借以考证足快于心矣硕他无表见晦举宋淳祐十年方逢辰榜进士天麟字景仁宝祐四年文天祥榜第四甲进士自称纳轩叟居嘉禾轩寰宇通志跋寰宇通志一百一十九卷景泰中奉勅撰緫裁五人文渊阁大学士泰和陈循东阁大学士扬州髙谷束鹿王文翰林院学士泰和萧镃左春坊大学士淳安商辂纂修四十有二人左春坊大学士安福彭时右春坊大学士吉水刘俨翰林侍讲学士上元倪谦秀水吕原左春坊左谕德莆田林文司经局洗马永新刘定之安福李绍右春坊右中允莆田柯潜翰林院修撰杞县孙贤左春坊左賛善长宁周洪谟右春坊右賛善华亭钱溥左司直郎睂州万安香河李泰翰林院编修兰县黄谏长洲陈鑑博野刘吉寿光刘珝曹恩仁和王献卢龙刘宣钱塘童縁检讨曹县李本马昇巴县江朝宗中书舍人兼司经局正字顺天赵昂庶吉士琼山丘濬卢氏耿裕安福彭华刘釪涿州牛纶沧州孟勲仁和何琮潜山吴祯兴化严洤泰和尹直番禺陈政顺天寗珍冯定上元金绅寿光黄甄余姚夏时长寿王寛书成以景泰七年五月具表进景陵亲序之镂板内府颁示中外先是洪武三年命儒士魏俊民黄篪刘俨丁凤郑思克郑权六人编类大明志书迨二十八年复命廷臣修饰刊行此通志之权舆也裕陵复辟以其书汎滥勅儒臣约爲一统志天顺五年帝亦爲之序自一统志颁行而通志不复流布民间储藏者寡矣緫裁纂修诸员虽得附书于郕戾王纪独曹恩马昇二人香山黄才伯翰林记题名遗之因具书姓氏冀洽闻之君子补书其籍贯焉跋虎丘诗集虎丘诗集一卷明初呉人王賔所録吾乡项氏万卷楼藏书也集中载邾经诗云虎丘山前新筑城虎丘寺里断人行吕敏诗云山上楼台山下城朱旗夹道少人行曽朴诗云阖闾冡上见新城无复行人载酒行考其岁在至正丁酉淮张用兵日也董其役者爲周南老故其诗云白发趋公役驱驰上虎丘又云四叠新城绕涧隈劒池池上碧崔巍而柳贯诗亦云半山靑处作崇墉其后志吴地者多未之及由是虎丘筑城呉人鲜有知之者已予甞步山后见遗址尚存特未悉山南何以爲界大都鹤涧以南即城外地也又山本晋司徒王珣宅隋时舍利记珣宅有琴台释道宣载于广弘明集而府县志俱遗之古蹟之芜没者盖巳多矣賔字仲光经字仲谊敏字志学朴字彦鲁南老字正道贯字道传正德重修金山寺志跋葬师言祸福多本于郭景纯之葬经然试与百人分谋之无一人同者所云龙穴沙水向背如枘凿龃龉之不相入其说业已难择加以日者配以年神方煞吉神祇百二十凶神倍之规避实难以是不克葬者多矣丗传景纯墓在金山足过于诡奇沈启南诗气散风冲岂可居先生埋骨理何如日中数莫逃兵解丗上人犹信葬书如叩晨钟寐者可以发深省矣日本中心叟墓前无地拜儿孙一语亦足发笑诗载庐陵胡经用甫金山志志成于正德辛巳文待诏征仲序之书土官厎簿后土官厎簿二册未详撰人姓氏海盐郑氏藏书也按禹贡三百里蛮书旅獒周官礼职方氏戴记明堂位称八蛮尔雅称六蛮其种曰黎曰犵曰狑曰獠曰猺曰獞各有大姓爲之雄长明制仿元旧事分设官吏立宣慰招讨安抚长官四司云南百五十一员广西百六十七员四川二十四员贵州一十五员湖广五员广东一员初隶验封后以其半隷武选嘉靖中申明旧典隷验封者布政司领之隶武选者都指挥使领之文武相维羁縻有术虽间有不靖旋即削平濊泽霑濡久而渐知向学若黔之宋氏昆友滇之木氏祖孙各着诗文刊有私集以雅以南昧任侏离明之声教逺矣予在史馆劝立土司传以补前史所未有毛检讨大可是予言撰蛮司合志因以是编资其采择焉安南志略跋安南志略二十卷国人奉议大夫佥归化路宣抚司事爱州黎崱景髙撰序之者十有一人广平程鉅夫魏郡元明善安阳许有壬庐陵龙仁夫欧阳原功与焉崱亦自爲之序汉自设交州日南九真三郡历代沿革不同崱参攷史传能详其山川风土人物及书命之往复军旅之出入篇章之酬和一一悉之盖自内附后闲居汉阳得以优游着述宜爲诸公合辞賛美也崱于泰定中游庐山着游记三卷惜乎吾不得而见之矣天历中修经丗大典大学士何荣曽以志略上进诏付书局乃作安南録一卷附入今经丗大典已无存予从海盐郑氏抄是书恨譌字太多豕三虎六疑难尽释安得更求善本是正之越峤书跛越峤书二十卷宜山李文凤廷仪撰安南自元黎崱辑志略后又百余年建置沿革废兴之由末有成书纪载文凤特爲诠次有伦有要外史邦国之志斯称善矣序言其国主有二名正名以祀天地神祇伪名以通中国示邦人以不臣文凤因具书之或讶其君臣之黠虽然人可欺乎适足形其至愚而已文凤中嘉靖壬辰进士历官云南按察司佥事书髙丽史后髙丽史丗家四十六卷志三十九卷表二卷列传五十卷目录二卷合计一百三十九卷国人正宪大夫工曹判书集贤殿大提学知经筵春秋舘事兼成均大司成郑麟趾等三十二人编纂以明景泰二年八月表进并镂板行于国观其体例有条不紊王氏一代之文献有足征者卷中乐志歌辞率本宋𥙿陵所赐大晟府乐谱若舆服志载蒙古俗剃顶至额方其形留髪其中谓之开剃忠烈王四年二月令境内皆服上国衣冠开剃十六年九月百官始着笠朝谒此元史所不载至若庚申君遁走沙漠之后君臣事迹不得而详髙丽间犹通使称爲北元北元主奔应昌以洪武三年庚戌四月殂落国人追谥曰惠宗即顺帝也其子嗣立以余兵走和林十年丁已遣使至髙丽行宣光年号国人不允后二年又遣佥院甫非告纪年天元辛禑遣永宁君王彬往贺相传立十一年而殂北元谥爲昭宗者也凡此明之载籍皆隐而不书借其史略存事迹后之论丗纪年者所当述也又靖难君臣改修明太祖实録因方孝孺而其父克勤循吏也乃没其实黄观景清修书传㑹选而削其名且诬方先生叩头乞哀观于郑麟趾髙丽史梦周圗李成桂不克爲芳逺所杀芳逺犹知赠官易名麟趾等亦直书其事是篡窃之芳逺贤于长陵而下国之史官胜于杨士奇辈多矣可叹也夫书海东诸国纪后属国惟髙丽有史有通鑑有史略其次则安南国人有志略若日本之东鑑鸟言侏离辞不能达往时亡友钟广汉撰历代建元考自生民以来迄于明外极重译凡有僣号靡不书之旣获东鑑喜剧着之于録然东鑑止纪其国八十七年事中间阙漏尚多予晩得朝鲜人申叔舟海东诸国纪虽非完书而此邦君长授受改元由周至于明初珠连绳贯因取以补广汉遗书至其分壤之广八道六十六州若聚米于前山川在目比于张洪薛俊侯继髙李言恭郑若曽所述尤了如指掌矣叔舟字汎翁仕朝鲜官至议政封髙灵君书成于成化七年十二月跋吾妻镜吾妻镜五十二卷亦名东鑑撰人姓氏未详前有庆长十年序后有寛永三年国人林道春后序则镂版之岁也编中所载始安德天皇治承四年庚子讫龟山院天皇文永三年七月凡八十有七年岁月日阴晴必书余纪将军执权次第及㑹射之节其文义郁轖又点倭训于旁绎之不易而国之大事反略之所谓不贤者识其小者而已外藩惟髙丽人着述往往流入中土若郑麟趾髙丽史申叔舟海东诸国纪以及东国通鑑史略诸书多可攷证日本职贡不修故其君长授受次第自奝然所纪外相传颇有异同临淮侯李言恭撰日本考纪其国书土俗颇详而国王丗传未明晰合是编以勘海东诸国纪则不若叔舟之得其要矣康熙甲辰获覩是书于郭东髙氏之稽古堂后四十三年乃归插架惜第六第七二卷失去庆长十年者明万历三十二年寛永三年者明天启四年也跋洪遵翰苑羣书翰苑初入供事吏手持张阁老位词林典故翰苑须知二编以见卷中引书五品不逊之语览者以爲笑端予旣爲史官思别撰一书自分职以来讫于明崇祯之季恒嚢书入直晓夜抄撮积一十四册拟删其重复补其阙遗题曰瀛洲道古录㑹遭院长弹事未果㑹稡成书然归田后毎扁舟近游未甞不携之藤笈也晚得孙逢吉职官分纪陈骙中兴舘阁録续録元王士点元祕书志颇快于心近又得洪遵翰苑羣书足本于是词臣之典故略备惜乎老矣目眊耳聋无能甄综叹有愿之不吾遂也爰记忆所録书目授之门弟子溧阳黄梦麟海宁查昇杨中讷髙邮吴丗焘娄县姚弘绪长洲汪士鋐武进钱各丗宝应乔崇烈俟有志者辑成之康熙丙戌阳月竹垞老人书崇文书目跋崇文緫目六十六卷予求之四十年不获归田之后闻四明范氏天一阁有藏本以语黄冈张学使按部之日传抄寄予展卷读之祗有其目当日之叙释无一存焉乐平马氏经籍考述郑渔仲之言以排比诸儒每书之下必岀新意着说嫌其文䌓无用然则是书因渔仲之言绍兴中从而去其序释也书籍自刘略荀簿王志阮录以来不仅条其篇目而巳必稍述作者之旨以诏后学故賛七略者或美其剖判艺文或称其略序洪烈其后殷淳则有序録李肇则有释题必如是而大纲麁举若尽去之是犹存虎豹之鞟与羊犬何别欤唐志十九家宋志六十八部今存者几希赖有是书学者获覩典籍之旧观欧阳子集收緫目叙释一卷余则马氏志间引之辞不费而每书之本末具见法至善矣渔仲徒恃已长不爲下学后觉之地此谓君子一言以爲不知者也跋中兴舘阁録续録中兴舘阁録十卷分九门一沿革二省舍三储藏四修纂五撰述六故实七官聮八廪禄九职掌淳熙四年秋祕书监天台陈骙叔进所撰序之者丹稜李焘心父也续録亦十卷则嘉定三年舘阁重行编次后人次第补録迄于咸淳者二録予抄自上元焦氏惜非完书然官聮尚存以之续洪氏羣书下及王氏商氏之袐书志黄氏之翰林记先正入官之伦序麁可纪述无忧文献之不足徴矣书元袐书监志后元祕书监志十一卷着作郞东平王士点继志着作佐郎曹州商企翁继伯同撰所载诏旨公移多用国书文以是流传者罕然一代之典故存焉卷中题名有张应珍以至元三十年十二月由从事郎历祕书监丞大德八年六月迁袐书少监九年十月乃更姓名曰吴鄹而吉安府志称鄹永新人宋末兵乱避仇转徙山西元驸马都尉髙唐郡王阔里吉思尝从之质疑刊其书于平阳路志遂附之宋遗民之列不知其仕于元革命之初士之出处殊涂不可以紊有是编足以证府志之误矣文渊阁书目跋文渊阁书目编自正统六年六月着録者少师兵部尚书兼华盖殿大学士杨士奇翰林院侍讲学士马愉侍讲曹鼐也其目不详撰人姓氏又不分卷俾观者漫无考稽此牵率之甚者巳按宋靖康二年金人索袐书监文籍节次解发见丁特起孤臣泣血録而洪容斋随笔亦云宣和殿太淸楼龙圗阁所储书籍靖康荡析之余尽归于燕元之平金也杨中书惟中于军前收伊洛诸书载送燕都及平宋王承旨构首请辇送三舘圗籍至元中又徙平阳经籍所于京师且括江西诸郡书板又遣使杭州悉取在官书籍板刻至大都明永乐间勅翰林院凡南内所储书各取一部于时修撰陈循督舟十艘载书百椟送北京又尝命礼部尚书郑赐择通知典籍者四岀购求遗书皆储之文渊阁内相传雕本十三抄本十七盖合宋金元之所储而汇于一缥缃之冨古未有也攷唐宋元藏书皆极其愼重献书有赉储书有库勘书有人曝书有㑹至明以百万卷祕书顾责之典籍一官守视其人皆赀生不知爱重而又设科专尚帖括四子书易诗第宗朱子书遵蔡氏春秋用胡氏礼主陈氏爱博者窥大全而止不敢旁及诸家袐省所藏土苴视之盗窃听之百年之后无完书矣迨万历乙已辅臣谕内阁勅房办事大理寺左寺副孙能传中书舍人张萱秦焜郭安民吴大山校理遗籍惟地志仅存亦皆嘉隆后书初非旧本经典散失寥寥无几萱等稍述作者之旨较正统书目大爲过之惜巳无足观徒爲有识者叹惜而巳跋重编内阁书目内阁重编书目八卷万历三十三年大理寺副孙能传中书舍人张萱秦焜郭安民吴大山奉内阁谕令校理能传等稍疏诸书大略合乎晁氏陈氏之旨今以正统六年目録对勘四部之书十亡其九惟地志差详然宋元圗经旧本并不登载着于録者悉成弘以后所编是则内阁藏书至万历年巳不可问重编之目殆取诸刑部行人司所储録之以塞责尔呜唿设一典籍掌十万册之书立法苟且已甚以杨士奇之得君且奉诏编书目可以言而不言其罪尚可逭哉南京太常寺志跋曩海宁谈迁孺木馆于胶州髙阁老弘圗邸舍阁老导之借故册府书纵观因成国榷一部掇其遗爲枣林杂俎中述孝慈髙皇后无子不独长陵爲髙丽碽妃所出而懿文太子及秦晋二王皆李淑妃产也闻者争以爲骇史局初设彝尊尝以是质诸緫裁前辈緫裁谓宜仍实録之旧今观天启三年南京太常寺志大书孝陵殿宇中设髙皇帝后主左配生子妃五人右祇碽妃一人事足征信然则实録出于史臣之曲笔不足从也汉之文帝自言朕髙皇帝侧室之子于义何伤而奉天靖难记每载长陵上阙下书及宣谕臣民曰朕太祖髙皇帝孝慈髙皇后嫡子考妣必并举壶浆欲掩而迹反露矣志凡四十卷嘉善沈若霖编书冯尚书元飇题首善书院诗后万历二十九年二月庚午朔天津河御用监少监马堂进大西洋利玛窦所贡土物时先文恪公以礼部侍郎掌本部尚书事疏言㑹典止有西洋琐里国无所谓大西洋其眞伪不可知又寄住二十年方行进贡与逺方慕义献琛者不同且所贡天主天主母圗旣属不经而行李中有神仙骨夫旣称神仙自能翀举安得遗骨此韩愈所云凶秽之余不宜令入宫禁者也乞速勒归国勿许潜居两京与内监交往以致别生支节眩惑愚民疏进不报迨天启初元邹忠介冯恭定同官都察院都人建首善书院于大时雍坊爲讲学之所二年御史倪文焕诋爲伪学是岁毁先圣栗主燔经籍于堂中踣其碑西洋人汤若望以其国中推歩之法证大统历之差徐宫保光启笃信之借书院作历局遂踞其中更名天主堂书院废而逆祠建矣诵冯公诗足当诗史跋绥寇纪略梅村吴先生以顺治壬辰舍馆嘉兴之万寿宫方辑绥寇纪略以三字标其目盖倣苏鹗杜阳编何光薳鑑诫録也一曰渑池渡二曰车箱困三曰眞宁恨四曰朱阳溃五曰黒水擒六曰谷房变七曰开县败八曰汴渠垫九曰通城击十曰盐亭诛十一曰九江哀十二曰虞渊沉于时先生将着书以老矣越岁有迫之出山者遂补国子祭酒非其志也久之其乡人发雕是编仅十二卷而止虞渊沉中下二卷未付枣木传刻焉明史开局求天下野史有旨勿论忌讳尽上史馆于是先生足本岀予抄入百六丛书归田之岁爲友人借失后十八年从吴兴书估购之怳如目接先生之謦欬也绥寇之本末言人人殊先生闻之于朝虽不比见者之亲切终胜草野传闻庶几可资国史之采择者与曝书亭集卷第四十四曝书亭集曝书亭集卷第四十五曝书亭集卷第四十五秀水朱彝尊钖鬯跋胡氏皇王大纪跋孔子序书断自尧典始屈平之言曰䆳古之初谁传道之而谯周苏辙撰古史梁武帝撰通史胡卫撰通史縁起罗泌撰路史言之不尽出于雅驯兼不尽传惟五峰胡氏所述皇王大纪八十卷自盘古氏迄周赧王举二千余岁事广摭史传以经义贯通之庶几择之精而语之详矣近邹平马骕撰绎史疑其未见是编而体例颇相似正可并存不废云胡氏名宏字仁仲文定公安国季子甞谒杨中立于汴京从侯师圣于荆门故学有原委书成于绍兴辛酉绍定间奉朝命索是书漕使曽爲镂版予所储者明万历辛亥重雕本也书钱氏补汉兵志后宋惩五代之弊收天下甲兵悉萃京师名曰禁军开宝入籍十九万三千不爲不多矣至道増至三十五万八千天禧増至四十三万一千庆历増至八十二万六千治平以降迄于元丰稍爲裁减尚六十余万徽宗将一童贯而禁军阙额二十四万靖康之祸按籍止存三万人而已无一夫可驱之战者遂以不支髙宗将一张浚冨平符离之败弃师累十万乃莫有正其罪者尚可言兵事乎乐淸钱文子见南渡兵食之冗滥也以汉制不失寓兵于农遗意而班史无志因以补之书仅一卷言近而旨逺辞约而义该此非低头拱手髙谈性命之学者所能括也文子字文季绍熙三年由上舍释褐岀身以吏部员外郎兼国史院编修官历宗正少卿退居白石山下自号白石山人故所辑诗传及是编皆以白石着録不知者疑是姜夔书误矣卷首有陈元粹序后有王大昌跋皆其弟子跋称嘉定中锓板于淮南漕廨予所抄者虞山钱曽藏本也跋后汉书范氏后汉书初无表志第有十帝纪八十列传而已故梁剡令刘昭注续汉志序曰范晔良史诚夸衆氏序㦯未周志遂全阙刘知几曰其十志未成而死叶适云迁固相踵作书志至范晔废不复着陈振孙云晔本书未尝有志刘昭所注乃司马彪续汉书之八志尔相传宋孙宣公奭判国子监校勘官书遂以司马氏志入之范氏书中然昭序有云借旧志注以补之则不自奭始矣流传日久读史者直以爲范氏之书吁可怪也续汉书已亡八志赖入范书得存今宜别爲分卷附纪传之后兼以熊氏表附之则有条不紊一代之史大备惜乎未有好事者爲此举也呉氏两汉刊误补遗跋两汉刊误补遗十卷题曰河南吴仁杰撰前有曽绛序后有林瀛疏章丘李氏藏书也岁在丙寅亡儿客济南借得之抄以奉予按唐以前读两汉书者第有集解音义而已其后李善作辨惑颜游着决疑见于新书艺文志至于宋作刊误者四家张泌余靖刘攽其一亡其名氏矣刘氏之书因宋仁宗读后汉书见垦田字皆作恳于是使侍中传诏中书俾刊正之攽爲学官遂刊其误宋志刘氏书凡四卷赵希弁读书附志云止二卷西汉东汉各一卷当得其实今吴氏是编本以补刘氏之遗而文多于刘足以征其博洽也已仁杰字斗南别号蠧隐居士本昆山人其称河南者举郡望而然登淳熙进士历官国子学録所着乐舞新书盐石新论及绛序所称汉通鑑辑编年纪传之长而去其短者多不传予所见者古周易论易圗说离骚草木虫鱼疏及此书焉尔书元赵居信蜀汉本末后明乎陈寿不忘蜀汉之本心而后可更作蜀汉之史若信都赵氏蜀汉本末一书其持论谓寿进曹魏于正统抑昭烈爲僣国视之与孙权同科是于三国志未甞絜其长短测其用意之深徒因纲目书法而作者也试取寿之书法一一表岀之则不予魏以正统昭烈非僣国蜀与孙权殊科灼然见矣唐六典跋唐㑹要开元二十七年二月中书令张九龄等撰六典三十卷成上之百官称贺按开元十年起居舍人陆坚被㫖修是书帝手写白麻纸六条曰理曰教曰礼曰政曰刑曰事令以类相从撰录以进张说知院以委徐坚坚思之经岁规制莫定萧嵩知院又引韦述始以令式入六司仿周礼六官之制沿革并入注中勅所云法以周官作爲唐典是巳其后九龄知院事加陆善经李林甫代九龄加苑咸集贤注记称二十六年奏草上考新旧唐书九龄以二十四年罢知政事寻謪荆州是进书之日九龄久已去官矣程泰之撰雍録谓书成于九龄爲相之日进御当在二十四年林甫注成或在二十七年其说良是今本卷首直冠林甫之名若与九龄无预后学所当考正去小人之衔名而特书文献所上可也书孙氏唐史论断后唐史论断三卷宋尚书刑部郞中充天章阁待制兼侍读许州孙甫之翰撰甫以刘昫唐书繁冗失体改用编年法着唐记七十五卷没后诏求其书留之禁中此则其论断也庐陵欧阳氏涑水司马氏睂山苏氏南丰曽氏交叹美之绍兴中曽镂板南劒州端平间复镌于东阳郡今则流传寡矣绎其论议覈而不苛非若尹氏胡氏通鑑发明读史管见之少可多怪也唐㑹要跋唐㑹要一百卷宋建隆二年宰相王溥撰进其书本于苏冕冕弟弁共纂四十卷杨绍复等续之溥集两家书广爲百卷卷中恒存苏氏駮议太祖称其词简而礼备诏藏史阁今雕本罕有予购之四十年近始借抄尝熟钱氏写本惜乎第七卷至第九卷失去杂以他书第十卷亦有错杂文字九十二卷阙第二翻以后九十三九十四二卷全阙安得收藏家有善本借抄成完书姑识此以俟五代㑹要跋五代㑹要三十卷亦建隆初王溥所进予抄自古林曹氏康熙甲戌春复从商丘宋氏借观江西旧抄本勘对无异编中阙纸数翻两本亦同也五代之乱干戈俶扰其君臣易置若传舍然未暇修其礼乐政刑然当日累朝咸有实録可采而欧阳子作史仅成司天职方二考其余槩置之微是书典章制度无足征矣莆田陈氏九朝编年备要跋九朝编年备要三十卷太学生莆田陈均平甫撰均丞相俊卿之从孙也前有建安真德秀长乐郑性之知漳州林岊及均自序四篇凡例一卷端平初有上言于朝者下福州取其书得初品官编年自司马公通鑑成书即纲目改裁未见其当今所传陈桱王宗沐薛应旂所辑书类皆谬误疎略以予观平甫是书简而有要可谓尽善矣而陈振孙讪之谓其去取无法详略失中未免责人已甚矣康熙乙丑观耿都尉正公插架书发函读之不忍释手都尉遂以赠予报以仇实父画山水越二十一年丙戌夏曝书于亭前追忆旧事识之末简睂山彭氏太平治迹统类跋太平治迹统类四十卷睂山彭百川叔融撰予抄自上元焦文端公家卷帙次第爲装钉者所乱佣书人不知勘正别用格纸抄録以致接处文理不属欲校定甚难然是书储藏者寡存之笥冀与博闻者审定之宋学士院中兴纪事本末跋中兴纪事本末七十六卷学士院经进始建炎元年五月至绍兴二十年十二月南渡君臣时政详于徐梦莘三朝北盟㑹编李心传建炎以来朝野杂记兹编纪载有出二书之外者可以资攷证也所载岳鄂王狱具秦桧言飞子云与张宪书不明其事体必须有韩蕲王争曰相公必须有三字何以使人甘心惟徐自明宰辅编年録同之今羣书皆作莫须有恐未若二书之得其实也中兴通鑑跋宋中兴通鑑一十五卷通直郎国史院编修官刘时举编史嵩之丧父以右相起复时举爲京学生与王元野黄道等九十四人太学生黄恺伯金九万孙翼凤等百四十四人武学生翁日善等六十七人宗学生赵子寰等三十四人上书争之是亦慷慨之士也观者嫌其太略然以视王宗沐薛应旂所撰斯条理过之矣书李氏续通鑑长编后睂州李文简公续资治通鑑长编共九百八十卷举要六十八卷隆兴元年知荣州先以建隆迄开宝年事一十七卷进干道四年官礼部郎乃以整齐建隆元年至治平四年闰三月五朝事迹共一百八卷进淳熙元年知泸州又以治平后至靖康凡二百八十卷进淳熙九年知遂宁府重别写呈并举要目録计一千六十三卷进今仅存者太祖至英宗朝一百七十五卷而已若神宗朝二百二十八卷哲宗朝二百二十卷徽宗钦宗朝三百二十三卷干道中祇降祕书省依通鑑纸様缮写一部未经镂板遂失传宋儒史学以文简爲第一盖自司马君实欧阳永叔书成犹有非之者独文简免于讥駮张敬夫比之霜松雪柏生死文字间叶正则谓春秋之后才有此书要非过论也治平以后借有长编纪事本末存略见大旨然见之者罕矣陈氏王氏薛氏目不覩是书辄续通鑑行丗柯氏王氏之改修宋史亦然此犹夏虫不可语以氷松柏之鼠不可语以堂密之有美枞者也书宋史张浚传后徐秀才善敬可一日语予曰周公谨小人哉张魏公朱子所父事何可毁也予曰三代直道之遗也宋之南渡将帅有人可以战可以守自寄阃外之权于浚丧师动数十万元气重伤譬诸孱夫不能复起矣浚于李纲赵鼎辈则劾之于汪伯彦秦桧等则荐之尚得云好恶之公乎至曲端之诛与桧之杀岳飞何以异而读史者务曲笔以文致端有可死之罪不过因浚有子讲学浚死徽国公爲之作状天下后丗遂信而不疑尔袁中郞宿朱仙镇诗云祠前箫鼓赛如云立石争鑱弔古文一等英雄含恨死几时论定曲将军江进之读魏公传诗云子圣焉能盖父凶曲端冤与岳飞同何人爲立将军庙也把乌金铸魏公可谓助我张目者也书柯氏宋史新编后宋辽金元四史惟金史差善其余潦草牵率岂金匮石室之所宜储柯氏撰新编㑹宋辽金三史爲一以宋爲正统辽金附焉升瀛国公益卫二王于帝纪以存统正亡国诸叛臣之名以明伦列道学于循吏之前以尊儒历二十载而成书可谓有志之士矣先是掲阳王昂撰宋史补台州王洙撰宋元史质皆略焉不详至柯氏而体稍备其后临川汤显祖义仍祥符王维俭损仲吉水刘同升孝则咸有事改修汤刘稾尚未定损仲宋史记沉于汴水予从吴兴潘氏钞得仅存然三史取材纪传则有曽巩王偁杜大圭彭百川叶隆礼宇文懋昭编年则有李焘杨仲良陈均欧阳守道礼乐则有聂崇义欧阳修司马光陈祥道陈旸陆佃郑居中张暐职官则有孙逢吉陈骙徐自明许月卿舆地则有乐史王存欧阳忞税安礼王象之祝穆潘自牧志外国则有徐兢着録则有王尧臣晁公武郑樵赵希弁陈振孙类事则有徐梦莘孟元老李心传叶绍翁吕中马端临赵秉善述文则有赵汝愚吕祖谦诸书具在以予浅学亦曽过读其他宋金元人文集约存六百家郡县山水志以及野史说部又不下五百家及今改修文献尚犹可征予甞欲据诸书考其是非同异后定一书惜乎老矣未能也姜氏祕史跋王莽之闰汉朱全忠之篡唐其罪贯盈而纪年仍书于史燕王取天下于兄子非有积怨深怒乃革除建文君之五年毋亦太忍也乎纪逊国事者不啻百家大约惑于齐东野人之语尤甚者从亡遗笔致身録也弋阳姜淸撰祕史稽之故牒以证其非幸书成于致身録未出之前顾犹信程济爲有其人则亦非信史矣福藩称制无一善政可纪惟追赠壬午殉难诸臣赠官钖谥差快人意第易名多至十人未免失之太滥然程济史仲彬不及焉其胜于刊胜国逸书者多也窃怪吾郷姚御史瑄坐姦党籍产载于文皇实録而诸书无纪其姓名者又髙太常逊志弃官遁永嘉山中穷饿而卒比于林右出处未详者有间右有谥而太常无之是亦阙典也已清字源甫弋阳人正德辛未进士官考功司郎中历尚宝少卿孝宗大纪书后万历二十二年三月允礼部尚书南充陈公于陛之请修国史阁臣议开局聚书分纂于是崇仁吴公道南立正史议志之类二十有二传之类二十有六吴公领修河渠志而先太傅文恪公分撰孝宗大纪皆附之家集中縁陈公逝其书未果成也古之国史恒以本朝之人述当代之事故文献足征光武帝纪定于永平武德贞观国史成于显庆宋于两朝三朝五朝七朝四朝先后撰述榻前论议斯时政有纪柱下见闻斯起居有注类而次之谓之日历修而成之谓之实录然后一代之典则备焉明则第有实录宝训而已建文革除景泰附录何以成一代之典章善夫吴公之言曰曽南面者当知史不可灭之义曽北面者当思名必先正之文是惠代二宗帝纪不可不特书也矣康熙已未史局旣开以先公大纪送馆幸存其副未几雕本付搨书手不戒于火因书以付昆田明史提纲跋明史开局监修总裁诸公以建文帝本纪书法下问余以宫中火帝崩对同官徐胜力固争当从逊国羣书具述其事遂任编纂纪成诸公终未以爲然也逊国羣书可信者絶少十九皆作伪无稽尤可怪者从亡随笔之程济致身録之史仲彬欺人欺天莫此甚矣归田后得洧川范氏明史提纲四十三卷书成于万历戊申夏自洪武迄隆庆其书惠宗削逊国二字之非可谓具良史之识者守已中万历甲戌进士仕至陜西布政司参议所着书尚有春秋传二十五卷以证胡传之讹史删二十八卷以纠纲目之失惜乎未之见也书两朝从信録后熹宗实录成藏皇史宬相传顺治初大学士涿州冯铨复入内阁见天启四年纪事毁已尤甚遂去其籍无完书论丗者颇以两朝从信録是征斯编爲秀水诸生沈国元所篡乃二年春㑹试天下士哲皇帝以首科特简二辅臣爲总裁官随州何公宗彦先太傅文恪公也国元舍乡先达不书书顾秉谦果足以传信乎曝书亭集卷第四十五曝书亭集曝书亭集卷第四十六曝书亭集卷第四十六秀水朱彝尊钖鬯跋商祖丁爵铭跋右爵一铭二字曰祖丁在右柱外薛绍彭曰祖丁者商十四君祖辛之子也内有文作弓形中包六字不可辨识山阳张弨曰此商之酒器盖射者必继以饮诗言发彼有的以祈尔爵是也爵今存弨家弨字力臣精六书贫而嗜古賔至绕席皆尊彞敦㔽之属昔欧阳子撰集古录借刘仲原父杨南仲诸子释文自力臣殁后虽有奇字爲余释其文者寡矣商父已敦铭跋父已敦一上圜下方崇一尺五寸脣广四尺厎二尺八寸腹受五升舟五尺四寸其文云靁其耳饕餮铭二字在腹盖商器也商人尚质作祭器以荐祖考犹以父称故鼎有父甲父乙父丁父已父辛父癸尊有父乙父丁父已父癸彞有父甲父乙父丙父丁父己父辛父癸㔽有父乙父丙父丁父已父辛父祭爵有父乙父丁父戊父已父庚父壬父癸觚有父乙父庚觯有父已父辛斚有父丁甗有父乙父已鬲有父已盉有父丁父癸举有父已父辛盘有父辛匜有父癸然则敦以父已名固其宜已不惟是也有以祖名者尊之祖丁祖戊㔽之祖乙祖丁祖庚祖辛爵之祖丙祖丁觚之祖丁甗之祖已匜之祖戊是也有以母名者卣与鬲之母乙是也他如丗母辛兄丁兄癸妇庚子乙女乙孙已名得通于下铭辞不若周人之烦取足以纪行次而已岁在上章执徐春观于王公子士骏书斋椎拓而还装界于册宋拓钟鼎款识跋宋绍兴中秦相当国其子熺伯阳居赐第十九年日治书画碑刻是册殆其所集如楚公钟师旦鼎皆一德格天阁中物也余或得之毕少董或得之朱希真或得之曽大中盖希眞晩爲伯阳客而少董时视盱眙榷场因摹款识十五种标以青笺未书良史拜呈以纳伯阳至今装池册内秦氏旣败册归王厚之每款钤以复亝珍玩厚之私印且爲释文疏其藏弆之所后转入赵子昂家子昂复用大雅印钤兼书薛氏攷证于后于时钱德平柯敬仲王叔明陈惟寅均有赏鉴私印隆庆六年项子京获之寻归倦圃曹先生康熙戊申先生出示予予爱玩不忍释手先生属予跋之未果也辛酉冬予留呉下先生寓书及册复命予跋予仍不果改岁乃封完寄焉先生旣逝所收书画多散失久之是册竟归于予藏箧中十载宗人寒中嗜古见而爱玩之犹予之曩日也因以卑之每叹书画金石文铭心絶品恒纳诸炙手可热之人若秦会之贾师宪严惟中物之尤者悉归焉然千人所指其亡也可立而待曽不若山林寂寞之郷储藏可久则予託之寒中庶其守而勿失也夫册中所拓钟七鼎二十有一饮二爵六鬲四㔽九敦四簠一甗二壶二刀一槃二镫一尺一汉器一中有荣次新手跋及书林羲叟公辅诸圗记周鼎铭跋右周鼎铭一新城王吏部子厎见之焦山佛寺中俾程处士穆倩读之其文可辨识者七十有八字存其疑者八字不可识者七字吏部爲长歌述之其弟礼部贻上和焉而摹其文授予三君者可谓好古之士矣昔欧阳永叔得古器铭必属杨南仲释其字南仲之言曰古文自汉丗知者已希贾逵许愼辈多无其说而蔡君谟亦曰古之篆字或多或省或移之左右上下惟其意之所欲甚哉辨识之难也鼎铭词曰惠敢对扬天子丕显敷休其人莫考曰王格于周曰司徒南仲殆周初器也其曰立中庭按毛伯敦铭文亦有之薛尚功释爲立而杨氏谓古立位同字古文春秋书公即位爲公即立则是铭曰立亦当作位穆倩定爲立从薛氏读也古之勲在王室者旣受之册归必铭其器论撰其祖父之德善功烈以明示后丗如申伯召虎韩侯文侯钖予之盛诗书所载仅千百之一二而铭诸器者无穷盖不特齍盉医敦卣爲然举凡锋矛刀劒莫不有铭自秦销金咸阳厉禁所至爲段冶改煎殆不可胜数丗徒惩秦燔诗书之祸不知销金爲祸之益烈也呜唿三代之文自九经而外其得见于今者希矣顾神物显晦或有时复岀惜乎又委之荒山梵宇中莫之宝惜徒令好古君子摩挱叹息之不已也鼎崇尺有三寸腹深八寸脣广一尺四寸其耳三寸礼部语予云周司成颂宝尊壶铭跋右周司成颂宝尊壶注以酒容一斛项腹均有铭按其文一百五十字可辨识者维三年五月旣死魄甲戌王在周康邵宫旦王格太室即位宰弘右颂入门立中庭尹氏受王命书王唿史虢册命颂王曰颂命汝官司成赐汝玄衣舄带赤芾朱黄銮旂鋚勒用事颂拜稽首敢对扬天子丕显休用作朕皇考龚叔宝尊壶用追孝蕲吉康颂其万年眉夀臣天子令终子子孙孙宝用此其大略也攷周辙未东王宫名着于载纪者不闻有康邵宫惟敦载吕大临考古圗有王在周邵宫之文薛尚功释邵作昭盖惑于竹书纪年穆天子传西王母来賔昭宫之故吕氏定作邵今斯铭文甚显其爲邵无疑椒举曰康有酆宫之朝冠以康者或康王所筑未可定尔太室者明堂中央之室书言王入太室祼是巳司成分职不载于周官戴记文王世子篇大司成论说在东序侍坐者逺近间三席北海郑氏以爲即周官司徒之属师氏而新安王氏駮其非谓丗子国子之德业大司乐教之使成故名盖大司乐也二说均可通要之周官有是名矣铭称皇考龚叔敦称皇考龚伯二器疑出于同时尊壶今藏钱唐王太仆益朋家识者比于郜之大鼎燕之重器周延陵季子劒铭跋康熙九年冬十有二月偕嘉兴李良年吴江潘耒上海蔡湘过退谷孙先生蛰室出延陵季子佩劒相示以周尺度之长三尺腊广二寸有半重九锊上士之制也腊有铭篆文字不可辨合之韦续五十六体书无一似其曰季子劒者先生审定之辞云尔先生命四人聮句咏之诗成摹铭文于前俾书聮句于后装界爲册藏之砚山书屋南海庙二铜鼓圗跋广州波罗江上南海神庙铜鼓二大者唐岭南节度使郑絪出鎭时髙州守林霭得之峒戸以献絪纳诸庙面阔五尺脐隐起罗布海鱼虾蟇等纹旁设两耳通体色微靑杂以丹砂瘢其光可鑑小者杀大者五之一从浔州滩水涌出色纯緑杂以鹧鸪斑审视之隐隐若八卦画每岁二月上壬土人击以乐神民间有疾祷于庙亦击之考周官六鼓四金鼓人辨其声用籥章以土韗人以木革以冒之不闻范金也迨伏波将军平交阯诸葛丞相渡泸始铸铜爲鼓流传三川百粤颇多岭南一道廉州有塘钦州有村博白有潭万州灵山文昌有岭取以名其地传闻鼓初成悬于广庭宰牲置酒子女緐会出金银钗叩之纳诸主者目曰都老有雠怨相攻则鸣鼓集衆俄顷乌合蜀则凡鼓悉称孔明所遗其直易牛千头苗民得此雄视一方要其制无若南海庙中之大者至于金錞和鼓亦名錞于掌之鼓人见于春秋内外传先铜鼓有之郑康成谓圎如碓头大上小下乃宋聂崇义绘三礼圗误县以龙牀状若杯盂而宣和博古圗一十九器不绘绳索以龙马虎蜼龟鱼栖凤山花镇之仰若井口是皆以下爲上矣南齐始兴王鑑镇益州什邡人段祖获錞于以献史称髙三尺六寸六分围三尺四寸圎如筩色黒如漆甚薄上有铜马以绳悬马令去地尺余灌之以水又以器盛水于下以芒茎当心跪注錞于以手振芒则声如雷其释器差详窃思作錞本以和鼓度其形亦略似苐鼓穹其腰而錞削其下鼓蒙两面而錞去其厎铜鼓初铸必取二器折衷之蜀人所以名錞于鼓云尔鼓无铭乃俾画手缩爲圗书其后汉尚方鑑铭跋处士钟立获古镜于新塍市之西以百钱购之田父土蚀其半命工刮摩之晶光澄澈处士出以相示挂诸壁若弦月之烛霄汉也验其背铭辞曰尚方作镜眞大好上有仙人不知老渴饮玉泉饥食枣镜省文作竟盖汉尚方鑑也汉宫阙有尚方掖门官制设尚方令丞待诏职属少府主作禁器物掌上手工作以宦者爲之蔡伦之造纸及祕劒是已自武帝好神仙宣帝亦信方士所制隋侯劒宝玉宝璧宝鼎皆尚方爲之旣而刘更生献淮南枕中洪宝苑祕之方令尚方铸作事不验张敞上言请斥逺方士尚方待诏皆罢然则镜铭殆出方士作也宣和博古圗载汉鑑一百有三尚方鑑居其四铭辞损益各殊古人制器不屑雷同若此处士曰有是哉旣摹其铭遂装于册书汉镜铭金有时而烁惟镜巨室小家均有之故自汉以来制器间有存者衎亝所藏是镜盖汉时物也其铭作韵语曰乐无事曰有喜宜酒食岂非知止不殆之君子爲之乎跋新莽钱范文易龟贝爲泉布师尚父立其法退而行之齐周官则泉府掌之景王分小大二品权其子母爲利傅矣然仲尼之徒无道其事者利固孔子所罕言也新莽闰位特重钱法钱凡六品刀凡二品布凡十品旣而以刚卯金刀合刘氏文乃禁佩刚卯除刀钱以大钱小钱二品并行防民盗铸挟铜炭者入钟官其时鼓铸多故至今犹有存者若夫钱范窃疑排纂谱录圗志诸家或未之见也嵗在丁亥夏观于衎亝上舍小葫芦山书屋范形正方中央轮廓四其二有文曰大泉五十徧体靑緑诗家所云活碧庶几近之上舍得之石门吕编修葆中案头古铜器虽多当以此居第一矣跋甘罗城小钱文右钱薄而且小文止一字不可辨识下穿一小孔相传淮口有土阜土人目爲甘罗城淮流变迁遗迹莫考有掘得此钱者名之曰甘罗钱殆鹅眼綖环榆荚荇叶之类此之谓幺钱幼钱也景云观钟铭跋景云观在修业坊见宋次道长安志钟铭睿宗景云二年所撰并书字体与顺陵碑文略似犹有八分遗意间杂篆法姿态横岀妙品也由唐以来历年旣久当时古蹟髙台巳倾曲池已平残碑断碣仅存千百之一而睿宗之书独留至今无恙钟虡不移亦事之希有者也咸宁县唐冶金五佛像铭赞跋唐自太宗崇奉释教凡索战之地轸念国殇破刘武周于汾州立弘济寺破宋先生于吕州立普济寺破宋金刚于晋州立慈云寺破王丗充于印山立昭觉寺破窦建德于汜水立等慈寺破刘黒闼于沼州立昭福寺征髙丽还于幽州立悯忠寺犹日悼兵士死战而爲之荐福不失发政施仁之一端迨武后窃位横征苛索増建佛寺匪一当是时勅春官尚书王攸宁充检校大像使于白司马坂冶金爲像都下向风炼金铜成佛身者益多矣今咸宁县尚存五躯皆长安中所铸躯必有铭有赞作铭者三人韦均李承嗣姚元景作赞者二人髙延贵萧元眘吾乡曹侍郎洁躬遣人椎拓合装界成一册惜未经跋尾像设本末不得其详惟姚元景铭乃爲光宅坊光宅寺造像而作攷唐会要仪凤二年望气者言此坊有异采掘石得舍利万粒因立爲寺元景元之之弟也仕至潭州刺史见宰相丗系表吴大安寺铁香鑪题名跋曹生曰瑚好集金石文字从上元灯市购得铁香鑪识十纸以示余文称吴太和五年歳次癸巳七月已丑铸此香鑪收买铁仄钱打造计重一万二千斤安大安寺大殿上爲国王呉主府尊令公十方万姓永充供飬证因僧智玄铸鑪匠丘师立所云国王呉主者唐亡十二年吴犹不改天祐年号至杨行密次子隆演乃始建元第四子溥虽御文明殿即帝位国人犹称曰王而以主代帝也府尊令公者太和三年以中书令徐知诰爲金陵尹也十国之主率多佞佛杨氏所有二十九州往往铸金刊石若昇之兴化院江之开福院安国寺均有钟钟有铭见于王象之碑目若大安有寺金陵梵刹志不载然铭旣有拓本则兹器尚存无疑题名百人中有金一娘段二娘雷三娘魏四娘张五娘孙六娘金七娘戴十三娘丘六十娘杂之都勾当工人姓名中画字夭斜丁口无别夫爲国以礼务使男女各正其位故授受不亲不杂坐不交爵不同巾栉椸枷言不出梱所以坊民闲其可踰乎窃国之主教民无术失礼制之防混冠衣于巾帼而民不知耻君子以爲国非其国矣书钱武肃王造金涂塔事寺塔之建吴越武肃王倍于九国按咸淳临安志九厢四壁诸县境中一王所建已盈八十八所合一十四州悉数之且不能举其目矣当日尝于宫中冶乌金爲瓦绘梵夹故事涂之以金合以成塔鄱阳姜尧章得其一版乃如来舍身相阳谷周晋仙赋长歌纪其事有云钱王本自英雄人白莲花见国主身蛇乡虎落狗脚朕何如锦袍玉带称功臣攷罗平僭号王遗董昌书曰与其闭门作天子九族涂炭不若开门作节度使终身冨贵无忧晋仙即演其辞使闻者足戒此诗人之善于取材者已乡人蒋尔龄亦得一版作放下屠刀立地成佛相以施城东白莲寺僧吾友周靑士所目击曾以语予及予归田则尔龄靑士皆逝询之寺僧坚不肯承眞迹不复可覩遂书其事附録晋仙之诗冀此瓦未铄好古之君子或一遇焉溪州铜柱记跋右铜柱记楚王马希范与溪州刺史彭士愁立誓范金爲柱命掌书记天策府学士李弘皐作记柱髙一丈二尺入地六尺重五千斤环以石莲花台在今辰州溪蛮境上去府治百余里以是罕有摹拓本流传于丗即好古如翟赵曽洪诸家亦未之着录也予年三十读欧阳子五代史爱其文辞及览观司马公通鑑编年叙事反详于国史之纪传心窃未安因与钟秀才渊映约分注欧阳子书旣而予从云中转客太原访沙陀北汉故蹟残碑断碣靡不摩挲抄撮渊映亦多所攷证不幸客死于燕遗槀尽失从此予无相助者兴转䦨散矣康熙戊午崑山叶征士奕苞相聚京师语及金石文自言家有铜柱记拓本乃託其邮致具録记文审定楚丗家之误弘皐止名曰皐彭士愁易以士然其子师杲易以师暠刘勍本静江军指挥使不书其官未免太略亦且失实斯当以记爲正也续题溪州铜柱记后溪州铜柱记卷还叶氏求之三十年不得岁在已丑七月忽获之西吴书估舟中文字完好出于意表检视曩时跋尾于弘皐本末未之详乃命装潢手作册缀旧题于前续书其末马希范之丧天策府都尉希广其同母弟武陵帅希萼其庶兄弘皐主立希广而大校张少敌忧之谓曰希萼次长负气必不爲都尉下且与九溪蛮通好若不得立势将引蛮军爲乱幸熟思之弘皐不从少敌遂辞去希广立未几希萼果以武陵反合九洞溪蛮分路斋进遂至长沙缢希广于郊外而支解弘皐此事欧阳子亦略而不书溪州静边都向化立誓状具于天福五年正月记撰于是年五月柱铸于七月字镌于八月立于十二月宋天禧元年十一月移竖今所广州光孝寺铁墖记跋呜唿僣窃之主未有愚于刘鋹者也谓羣臣有家室顾子孙惟宦者可信不知其植党纳贿更甚焉铁墖建自大宝十年凡七层合相轮莲花座崇二丈有二尺观其列名皆宦者也当其时鋹又范铜爲已像并肖诸子列于天庆观而今已亡之盖金石刻之传于丗金之用博故其铄也易以予所见自唐以来惟景云观法性寺二钟铭及是墖记而已若晋祠铁人铸自宋建中靖国年则其文在胸突出难以摹搨盖款识不同变前人之旧矣续书光孝寺铁塔铭后歳在壬申重游岭表改歳正月南海陈元孝饭予光孝寺南汉之兴王寺也寺僧导主客诣刘鋹所铸铁塔所在见二塔并立一屋中修短不齐一作记一题名始悟曩时拓本合二爲一记之不详元孝语予南汉主刘䶮葬番禺县治东二十里北亭明崇祯丙子秋九月穴中有鸡鸣土人发其墓隧道崇五尺深三尺有金像十二一冕而坐一笄而坐殆马后也夹侍十人疑是诸子又学士十八以白金镕铸其他珍异物甚伙有碑一具书翰林学士知制诰正议大夫尚书右丞上𬗋金帒臣卢应奉勅撰文曰维大有十五年岁次壬寅四月甲寅朔念四日丁丑髙祖天皇大帝崩于正寝越光天元年五月癸未朔十四日丙申迁神于康陵礼也予方注五代史衰年健忘遂牵连书于前册亡友仁和吴志伊撰十国春秋卢应更作谓事䶮爲工部侍郎大有中加太尉中宗时拜中书侍郞同平章事衔名不合惜其已逝未得此异闻也跋晋祠铁人胷前字太原县唐叔虞祠西南隅圣母庙阶下铁人四长九尺分两行侍立胷前有字纪镕铸歳月是政和年造文旣牵率字亦麄丑无足取者倦圃鉏菜翁以金石之文石多金少款多识少遂摹搨而装潢之此无异燕人之市马骨也太医院铜人腧穴圗拓本跋京师太医院三皇庙腧穴圗传是宋天圣年铸旧有石刻针灸经仁宗御书其额靖康之乱自汴辇入金或谓安抚使王檝使宗以进于元者丗祖命阿尼哥新之至元二年铜人象成周身腧穴脉络具注以水关窍毕达明𥙿陵命工重修制序载实録万历初先少保官太医院使复时加洗濯焉言明堂鍼灸自黄帝始其后膏肓孔穴侧偃流注三部五藏十二经失之毫釐悔且无及学医者试搨是圗挂于壁晨夕省视之亦仁术之一端也曝书亭集卷第四十六曝书亭集曝书亭集卷第四十七曝书亭集卷第四十七秀水朱彝尊钖鬯跋书嵝山铭后古今杂体书势韦续述之凡五十六种祗云夏禹作钟鼎书不言有嵝铭然见于吴越春秋南岳记湘中记南岳緫胜集刘梦得寄吕衡州诗有云尝闻祝融峰上有神禹铭古石琅玕姿袐文螭虎形昌黎韩子谒南岳庙兼赋嵝山诗上言嵝山尖神禹碑字靑石赤形模奇科斗拳身薤倒披鸾飘凤泊拏虎螭下言事严踪迹鬼莫窥道人独上偶见之千搜万索何所有森森緑树猨猱悲是韩子仅得之道人之口而铭文仍未之见也地志称宋嘉定中有何贤良致于祝融峰下樵子导之至碑所手摸其文以归奉曹转运彦约时人未信致遂刊之岳麓书院鄱阳张丗南作记事或有之是铭考古家率以爲伪祇因笺释者太支离故疑信相半蒙着于録下配坛山之石不亦可乎石鼓文跋石鼓籀文虽与大篆小异然离钟鼎款识未逺其爲三代之物信矣而诸家或疑之马子卿至谓宇文周所刻诚伧父之言也十鼓向阙其一皇祐间始得之欧阳永叔见之最早文存四百六十五字尔薛尚功则云岁月深逺缺蚀殆尽今款识所载乃得之前人刻石者方之永叔仅多二字胡丗将资古绍志录云所见者先丗藏本在集古之前仅益九字至潘惬山作音训时止存三百八十有六字而已杨用修谓从李賔之所得唐人拓本多至七百有二字又言及见东坡之本人多惑焉愚攷第三鼓潘氏音训有衆旣简句古文苑脱字有衆字用修不取易以六师二字第四鼓潘本有四马其写六辔骜句骜上脱一字古文苑本骜作重文用修亦不取更以六辔沃苦第五鼓霝雨上古文苑有二字薜氏施氏本则有天字用修亦不取增我来自东四字夫车攻狩于东故云驾言徂东东有甫草若岐阳在镐京之西岂得云我来自东乎至于第六鼓因民间洼以爲臼其上漫漶以诸鼓验之每行多者七字少者六字此鼓行仅四字上皆缺二三字用修每行增一字强之成文又如第七鼓用修增益徒御啴啴㑹同有绎或羣或友悉率左右以燕天子咸与小雅同文不知鼓文每行字有定数难以增益尤有异者鼓有曰年深岂免有缺画则石鼓在唐时已无全文故吏部见张生之纸本以爲难得也吴立夫诗亦云岐右石鼓天下观骆驼载归石尽烂夫以唐宋元人未见其全者用修独得见之此陆文裕亦不敢信由石鼓而推之用修他所攷证吾亦不能已于疑无惑乎陈晦伯有正杨一编矣跋汉五凤二年甎字右汉五鳯二年甎一嵌曲阜孔子庙庭前殿东壁书以篆文一行志塼埴之岁月后有金髙德裔题跋西京陶旊之式存于今者惟此尔东京则有建武二十八年北宫衞令邯君千秋之宅甎亦作篆书其余载于洪氏所纪者有永平八年甎一建初三年汝伯宁甎一七年曹叔文甎一元和三年谢君墓甎一永初元年景师甎一其文皆隶书也或云万岁舍大利善或云千万岁署舍子孙贵昌未央大吉或云大吉阳宜侯王盖东京人尚谶纬民间造宅墓争作吉祥之语与西京不侔矣㑹稽山禹庙窆石题字跋黄冈张编修视学两浙按部于越拓㑹稽山禹穴窆石题字见寄请予审定其文予考窆石之制不载于聂崇义三礼圗惟周官冢人之职及竁共丧之窆器及窆执斧以涖郑康成以爲下棺丰碑之属圗经禹葬于㑹稽取石爲窆石本无字迨汉永建元年五月始有题字刻于石此王厚之复斋陴録定以爲汉刻殆不诬矣石崇五尺在今禹庙东南小阜覆之以亭相传千夫不能撼及嵗在乙酉有力士拔之石中断部下健儿迭相助乃拔陷地才扶寸尔土人涂之以漆仍立故处载考古之葬者下棺用窆盖在用碑之前碑有铭而窆无铭验其文乃东汉遗字赵氏金石録目曰窆石铭误也噫谷林之阳苍梧之野已无陈迹可求而嵝有碑启母庙有阙㑹稽有窆石益以征神禹明德之逺也夫康熙已卯夏日书汉开母庙石阙铭跋右开母庙石阙铭存书三十二行汉避景帝讳改启爲开史记启禹子其母涂山氏之女也尚书娶于涂山屈原天问焉得彼涂山女而通之于台桑吕览禹见涂山氏女未之遇而巡省南土女乃歌曰候人兮猗实始作爲南音列女传美其彊于敎诲然则母也贤矣若夫禹化爲熊涂山氏化爲石石破生启荒诞不经本于墨翟之徒随巢子至汉流传斯嵩山母庙南有石阙存焉也阙立于安帝延光二年地志云是颍川守朱宠造其制累石而成两观双植中不爲门亦有石方数尺上琢楼屋覆盖如佛寺经幢然武绥宗爲兄造阙用钱十五万比立碑费十倍之洪氏隶续具圗阙状顾启母庙曁少室神道未之及者洪氏主于释隶而二阙铭皆篆文故尔予友叶井叔宰登封拓以见遗因疏本末于册尾汉戚伯着碑跋右汉戚伯着碑宋嘉祐中宿州浚汴获之泥沙中是本纸墨皆古色爲退谷孙侍郎收藏殆即初获陴时所拓也鄱阳洪氏谓其字画古怪偏旁增减有不可辨者审视之良然同观者曲周王显祚湛求永年申涵光和孟嘉兴谭吉璁舟石汉鲁相乙瑛请置孔庙百石卒史碑跋鲁相乙瑛以孔子庙在阙里襃成侯四时来祠事巳即去庙有礼器无常人掌领请置百石卒史一人典主守庙元嘉三年司徒吴雄司空赵戒闻于朝诏如瑛言选年四十以上经通一艺者乃举文学掾孔龢任之按汉书儒林传郡国置五经百石卒史臣瓉以爲卒史秩百石者刘昭注续汉书百官志引应劭汉官仪河南尹百石卒史二百五十人黄霸传补左冯翊二百石卒史盖秩有不同故举石之多寡别之今本杜佑通典乃譌百石卒史爲百戸吏卒我闻在昔有释战国策音义者更鸡口作鸡尸贻笑艺苑以百石爲百戸是鸡尸之类也汉武梁祠陴跋右汉从事武梁祠堂画象传是唐人拓本旧藏武进唐氏前有提督江河淮海兵马章后有襄文公顺之曁其子鹤征私印汉自赵岐营寿藏圗晏平仲羊舌叔誉东里子产延州来季子四象纪之史册此外如朱浮鲁恭李刚鲁峻董蒲范皮诸祠墓画象刻石者匪一惟梁祠人物最多洪适隷续具摹其形古帝王忠臣义士孝子贤妇凡一百六十有二人今是册存者仅帝王十人孝子四人而巳由黄帝至舜圗皆服冕禹手操掘地之器冠顶锐而下卑殆士冠礼郊特牲所云母追者是覩此可悟聂崇义三礼圗之非桀以人爲车故象坐二人肩背隷续所摹失其真矣每幅上下四旁有小字分书题识姓名或间作韵语赵明诚称其字画遒劲史绳祖谓其笔法精稳可爲楷式观者但觉墨光可鑑元气浑沦谓爲唐本当不虚也汉桐柏庙碑跋右汉桐柏庙碑购之江都市上水经淮水出南阳平氏县胎簪山东北过桐柏山郦道元谓山南有淮源庙庙前有碑是南阳郭苞立又二碑并是汉延熹中守令所造斯盖其一矣考欧阳氏集古録所载碑文中山卢奴君奴下阙一字斯碑云卢奴张君特未详其名尔其曰春秋宗禜碑作宗奉灾异告变作吿愬而灵祗下碑阙报祐二字中云从郭君以来廿余年不复身至集古录阙其文郭君殆即苞也独怪欧阳氏谓其文字断续而是碑甚完好疑爲后人重摹然流传于丗罕矣汉娄寿碑跋右汉南阳处士娄夀碑欧阳氏赵氏洪氏均着于録其曰玄儒先生者国人之私谥也易名之典礼官主之太常博士议之廷臣得以駮正之其后但请于朝不考德行惟爵得谥失制谥之本矣至于私谥多出乡人门弟子之私极辞肆意末有限量然稽之于古若展禽之谥惠黔娄之谥康降而东汉见诸碑阙者故友易名不尽加以上谥玄儒先生其一也是册爲中吴齐女门顾氏所藏虽非足本而古意淋漓于楮墨之表予先后见汉碑约三十种老年复覩此幸矣衡方碑跋右汉步兵校尉衡方碑在今汶上县文述其先伊尹在殷号称阿衡因而氏焉按赵氏金石録载浚仪令衡立碑亦云出自伊尹合之应劭风俗通无异或云鲁公子衡子孙因以爲氏则各有所本也碑以椎拓者少故文从字顺可读康熙乙已秋九月檇李曹溶洁躬太原傅山靑主长水朱彞尊钖鬯同观汉淳于长夏承碑跋右汉淳于长夏承仲兖碑在今广平府宋元祐间因治河隄得于土壤中崇祯癸未予年十五随第六叔父子蕃观同里卜氏所藏犹是宋时拓本今爲土人重摹失其真矣汉博陵太守孔彪碑跋右汉博陵太守孔彪碑曲阜石阙多置孔子庙廷独此碑在林中欧阳子集古録苐云孔君碑惜其名字皆亡赵明诚以爲碑虽残阙名字可识讳彪字元上证以韩勅史晨二碑率钱人姓名是本曩见之于宛平孙侍郎宅文愈断烂讳及字形模尚存乃弘治中修阙里志改彪爲震都少卿穆遂谓撰志者遗之不知震即彪字之误也孙氏所藏汉隶约三十余种尚有张表衡方夏承王纯侯成戚伯着诸碑皆宋时拓本今尽散佚覩此如觌故人又絶类郃阳令曹全笔法此正永叔所云碑石不完者则其字尤佳旨哉言也汉析里桥郙阁颂跋右汉武都太守李翕析里桥郙阁颂碑立于建宁五年同时有黾池五瑞碑五瑞者黄龙白鹿连理木嘉禾甘露及承露人各圗其象摹厓刻之今无存矣洪氏隷释称从史字汉德作颂故吏字子长书之书法太丑疑爲后人改刊汉冀州从事张君碑跋右汉冀州从事张表碑石今不存予所见者宛平孙氏家藏宋搨本也尝怪六朝文士爲人作碑表志状每于官阀之下辄爲对偶声律引他人事比拟令读者莫晓其生平而斯碑序述全用韵语不意自汉已有作俑者然其书法特在今丗所存诸汉碑上跋蔡中郞鸿都石经残字中郎石经初非三体书法而杨衒之刘芳窦蒙苏望方匋欧阳棐董逌等皆误读范史儒林传惟张縯谓以三体参校其文而书丹于碑则定爲隶其说独得之今观宛平孙氏所藏尚书论语残字平生积疑爲之顿释论语书云孝乎惟孝包咸注云孝乎惟孝美大孝之辞今石本乎乃作于然则孝于惟孝友于兄弟施于有政句法正相同也跋汉华山碑汉隶凡三种一种方整鸿都石经尹宙鲁峻武荣郑固衡方刘熊白石神君诸碑是已一种流丽韩勅曹全史晨乙瑛张表张迁孔彪孔伷诸碑是已一种奇古夏承戚伯着诸碑是已惟延熹华山碑正变乖合靡所不有兼三者之长当爲汉隷第一品予生平仅见一本漫漶已甚今覩西陂先生所藏文特完好并额具存披览再三不自禁其惊心动魄也郭香察书字义诸家论说纷纷关中赵孝㢘子函以郭香察书配杜迁市石其说近是载考司马彪续汉书律历志灵帝熹平四年有太史治历郞中郭香姓名殆即察书之人与溧阳长潘校官碑跋绍兴十三年溧水尉喻仲逺得汉碑于固城湖中验之则灵帝光和四年溧阳丞尉吏掾爲其长潘校官干元卓立其出也晚故犹未漫漶辞称惠我犂蒸犂黎通蒸犂字乃颠倒用之其曰尚旦在昔我君存今盖以周公太公喻干拟人非其伦矣汉白石神君碑跋右汉白石神君碑在无极县立石者常山相南阳冯巡元氏令京兆王翊与欧阳氏集古録所载无极山神庙碑略同文称神君能致云雨法施于民则祀之宜也然所云盖髙者合之无极庙碑特常山一妄男子尔先是光和四年巡诣三公神山请雨神使髙传言即与封龙无极共兴云雨赛以白羊髙等遂诣太尝索法食越二年具载神君始末上尚书求依无极山爲比即见听许盖斯时巫风方炽爲民牧者宜潜禁于将萌乃巡翊轻信巫言辄代爲之请何与非所云国将亡而听之神者与碑阴有务城神君李女神甎石神君壁神君名号殆因白石而充类名之者碑建于光和六年是歳妖人张角起矣汉郃阳令曹全碑跋万历中郃阳县民掘地得汉曹全碑以其最后出字画完好汉碑之存于今者莫或过焉按碑文全爲隃麋侯相凤之孙凤尝上书言烧当事得拜金城西部都尉屯龙耆而全以戊部司马讨疏勒又定郭家之乱信不媿其祖矣时人语曰重亲致欢曹景完盖其孝友之性尤人所难能也呜唿今之爲吏者虽遭父母之丧必问其亲生与否投牒再三始听其去而全以同产弟忧得弃官归以此见汉代风俗之厚其敦孝友若是宜士君子顾惜清议而自好者不乏也全以禁网隐家巷者七年可以补后汉史党锢诸人之阙史载疏勒王臣磐爲季父和得所射杀而碑云和德弑父篡位德与得文亦不同史称讨疏勒有戊已司马曹寛而不曰全又云其后疏勒王连相杀害朝廷亦不能禁而碑云和德面缚归死司宼盖范蔚宗去汉二百余年传闻失真要当以碑爲正也续题曹全碑后右予庚戌冬跋尾越二年再至京师从慈仁寺市上买此碑石已中断完好者且漶漫矣更历数十年必又叹此碑爲难得汉北海相景君碑并阴跋济宁州儒学孔子庙门列汉碑五其制各殊北海相景君碑其一也地志不载何年所立以予考之元天历间幽州梁有字九思曽奉勅历河南北録金石刻三万余通上进类其副本爲二百卷曰文海英澜于济得汉刻九于泗水中葛逻禄迺贤寄以诗云泗水中流寻汉刻泰山絶顶得秦碑阅欧阳赵氏着录斯碑本在任城其移置于学者必天历间矣碑辞漫漶其阴旁右壁工以不能椎拓辞予留南池三宿强令拓之题名有督邮督盗贼议史书佐骑吏吏行义修行午小史竖其云午者不载于续汉书百官志即赵氏亦不知也广韵诠丘字称汉复姓凡四十有四引何承天姓苑汉有司隶校尉水丘岑而斯碑有修行水丘郃营陵人又有修行都昌台丘暹故午都昌台丘迁则在四十四姓之外亦足资异闻也巳汉荡阴令张迁碑跋右汉荡阴令张迁碑不着于欧阳氏赵氏洪氏之録殆后时而出者碑额字体在篆隷之间极其飞动铭书蔽芾棠树爲汉泰山都尉孔宙碑跋汉泰山都尉孔宙碑在曲阜县孔子庙庭大中大夫融之父也裴松之注魏志引司马彪续汉书亦作宙又韩勅碑阴出私钱数列郎中鲁孔宙季将千当以碑爲据而后汉书融列传作伷考宙卒于灵帝熹平四年而伷于献帝初平元年拜豫州刺史籍本陈留字公绪别是一人窃疑范史不应纰谬若是或发雕时爲妄人所更后学遂信而不疑也书韩勅孔庙前后二碑并隂足本阙里孔子庙庭汉鲁相韩勅叔节建碑二前碑纪造礼器后碑以志修庙谒墓碑阴两侧均有题名金陵郑簠汝器相其陷文深浅手搨以归胜工人椎拓者百倍汝器以予于金石之文有同好也逺遗书寄予乃取题名之参错不齐者齐之装界成册思夫孔子旣没褒崇之典历代有之丗本王侯大夫莫不有宗谱族牒圣人之后独无闻焉厥后仙源宗子珍扈宋南渡金源立别子爲祖嘉熙虽仍钖文逺以爵而授之田里俾居三衢宋之亡也忽焉元人思复立大宗而宗子辞不受能以礼让是人之所难也以予所见明嘉靖中孔门佥载一书先圣六十一代孙承德郎鲁府审理正弘干所撰有丗表有宗系圗其于三衢一支弃而不録奠系丗辨昭穆者宜如是乎可爲长太息也矣勅前后碑阴载孔氏苗裔有褒成侯损建寿御史翊元丗东海郎中䜣定伯豫州从事方广平故从事树君德朝升髙守庙百石卒史恢圣文文学百石芝德英故督邮承伯序赖元夏进幼达相史誧仲助术子佑赞元賔曜仲雅遵公孙旭连夀番安丗太尉掾凯仲悌处士征子举巡百男宪仲则汎汉光凡二十三人而后碑称碑系孔从事所立殆方也伏念圣人之后有贤子孙改修阙里志孔门佥载则宗子支子之流派及书名史册碑碣者具书之惟非其族必去非圣人之言必削之庶乎其可已郎中郑固碑跋已酉之春泊舟任城南池之南步入州学见仪门旁列汉碑五左二右三郎中郑君固碑其一也碑文全漫漶不可辨识舍之去明年冬同崑山顾宁人嘉定陆翼王观北平孙侍郎藏本文有逡遁字宁人谓是逡巡之异文退而引三礼注以证之且博稽晏子春秋作巡遁汉书作逡循庄子作蹲循灵枢经亢仓子作遵循又谓逡遁之异文笔之金石文字记以予考之集韵逡遁俊三字牵连书之均七伦切音义则一说文释辵字云乍行乍止也遁字虽音徒困切而配之以辵当读如足缩缩如有循之循以爲假借则可不得谓之异文矣宁人作音论惜集韵不存未知是书尚存天地间故于诸书疑义未尽晰尔书王纯碑后冀州刺史王纯碑娄彦发汉隶字源谓在郓州中都县立于延熹四年冬十二月而郦善长以纯爲纷以延熹爲中平盖未尝亲至其所而传闻之误也歳在丁未同谭七舍人兄舟石观于北平孙侍郎砚山书屋宋拓本也碑阴门生百九十三人姓字不具者六数略如之按汉人书名必具名字此碑自冯定伯而下字而不名与太尉杨震髙阳令杨着玄儒先生娄夀三碑相同亦门生之变例也跋竹邑侯相张寿残碑竹邑侯相张寿残碑在兖州城武县立于汉建宁元年五月土人截作后人碑趺所存约二百字竹邑侯者彭城靖王恭之子阿奴明帝永初六年封见熊方后汉书同姓诸王年表金郷守长侯君碑跋金乡守长侯君讳成字伯盛山阳防东人文称侯公之后以平国君更安国君又则乡哀侯霸其子昱徙封阿陵而谓覇封于陵欧阳氏赵氏巳正其譌矣碑末书夫人以延熹七年疾终盖祔葬者窃思东京碑版之文莫多于蔡邕今集中碑铭颂赞诔辞灵表神诰男女各异其篇目疑东京之俗夫妇同穴者寡故广汉属国侯李翊曁夫人臧其墓并在渠州各自井椁树碑可以槩其余矣终汉之丗侯君而外夫妇合葬仅有郎中马江并书夫人寃句曹氏祔焉此潘昂霄金石例王行墓铭举例未发其凡者也汉丹水丞陈宣碑跋明成化中内乡县髙岸崩土人得古碑一乃汉丹水丞陈宣纪功碑文称宣字彦成汝南新阳人丞相曲逆侯裔宙去戸牗迁淮汉间传欧阳尚书仕郡历主簿督邮除项都卿补临县永寿三年七月洪水盛多田亩荒芜民失水利卿单骑经营复修古迹旬月而成长流投注溉田二十余顷于是疁民胡访等欲报靡由登山伐石建立全碑甄记鸿惠后附铭二章建于建宁四年五月是碑储藏家鲜有着録者惟邑人李蓘曽载于丹浦款言康熙庚戌冬观于宛平孙氏盖耳伯先生曾知祥符县事得之跋汉司隶校尉鲁君碑右鲁君碑熹平二年四月立隶书额穿其中文一十七行本在金郷山墓侧赵德甫撰金石録时已辇置任城县学至今存焉相传是蔡中郎书惜其文不入集中石久崩剥仅识其百一而已执金吾丞武君碑跋武君荣碑在济宁州学仪门汉制执金吾一人丞一人月三绕行宫外戒司非常水火之事秩六百石缇骑二百人舆服导从光满道路光武尝叹曰仕宦当作执金吾而乐府古歌辞称陛下三万岁臣至执金吾盖中兴以后官不常置荣之本末惜碑文已漫灭年月无考仅存其廓落焉尔书尹宙碑后尹宙碑土中晚出文字尚完结体遒劲犹存篆籀之遗是本烟楮旧对之如百年前物尤爲尽善太原傅山靑主藏檇李曹溶洁躬审定朱彝尊钖鬯书康熙乙巳秋八月滕县秦君碑跋兖州滕县东四十里马山古城址有滕君碑出自土中无歳月可考滕君亦无名字铭辞四言音韵参杂其云系出睪睪与峄通知爲滕人云爲政崇博三年有成盖出而仕者末云丹书刻石垂示后昆以此知刊石书丹实始于汉其来古矣曝书亭集卷第四十八曝书亭集曝书亭集卷第四十八曝书亭集卷第四十八秀水朱彞尊钖鬯跋魏封孔羡宗圣侯碑跋右魏封孔羡碑在今阙里孔子庙庭相传其文爲陈思王植所作而梁鹄书之着于圗经假有好事者采之入思王集其谁曰不宜鄱阳洪氏以是碑文称黄初元年而魏志作二年正月诏以议郎孔羡爲宗圣侯奉孔子祀谓误在史考魏王受禅在汉延康元年十一月旣升坛即阼事讫改延康爲黄初而碑辞叙黄初元年大魏受命应历数以改物秩羣祀于无文既乃缉熙圣绪昭显上丗追在三代三恪之礼兼绍宣尼襃成之后以鲁县百戸命孔子廿一丗孙羡爲宗圣侯则诏三公云云原受禅之始岁且将终碑有旣乃之文则下诏在明年二月史未必误若章懐太子注孔僖传以宗圣爲崇圣斯则误矣尚书宣示帖跋古文造自仓颉篆创自史籀破自李斯隶始程邈八分肇王次仲章草原于史游行书起刘德昇飞白擅蔡邕草变于张伯英唐张怀瓘言之详矣独于真书不举作者姓氏盖以隶爲真也然洪适以八分称隶学者未尝议其非不得举隶而遂遗眞书也钟太傅八分有受禅碑余多眞书王丞相导爱之以尚书宣示帖衣带过江今之传本岀于王内史所临而奏捷墓田荐季直诸帖均爲丗重王僧䖍赏其婉媚尽妙陶弘景许以絶伦庾肩吾品其天然第一顾魏志本传无片言及其善书何与窃疑汉代无眞书工之自太傅始当时楷法虽精章奏之外未大行于丗迨晋帝王方用正书见于窦臮注述书赋而衞夫人圗笔阵有眞书去笔头二寸一分之语然则眞书当别标一目未可牵混入隶之一门也书以示儿子时康熙癸酉夏六月跋吴宝鼎甎字康熙四年吴之村民于小雁岭掘地得甎二识云大吴宝鼎二年岁在丁亥作一十有一字盖孙晧时纪元通鑑晋泰始三年也面有螭文知非民间物考是年六月晧起昭明宫方五百丈二千石以下皆自入山督摄伐木一时塼埴之工陶旊交作或分命吴郡助其役理有然者甎之爲用古人取材必精故羽阳铜雀香姜之瓦皆可制砚而是甎相之理觕质暴若似乎火气不交垺不孰者殆爲圬者所弃流转民间未可知也二甎爲顾秀才肇敏所得分其一赠予予旣搨孔庙五凤二年甎又从候官林氏摹甘泉瓦合此装池作册因濡笔识之岁在壬午又六月寓慧庆寺书吴天玺纪功碑跋吴天玺元年纪功碑亦名天发神谶旧在巖山段石冈山谦之丹阳记巖山东有大碣石长二丈折爲三段今其石移置学舍中累之髙止数尺谦之盖神其说尔碑文倒置错误不可读今依祥符周在浚雪客考定装潢之相传文出华覈予爲雪客撰碑考序已辨其非矣观其字在篆隶之间虽古而近拙亦未必定岀于皇象手蹟也金陵琐事谓是苏建书不知何据晋汲县齐太公二碑跋汲县古朝歌地相传师尚父旧居也遗碑一表一表在县治西南隅晋武帝太康十年三月尚父裔孙范阳卢无忌来爲汲令刻石碑在县西北三十里庙中北魏孝静帝武定八年四月立石司农卿穆子容正书按李白诗云朝歌屠叟辞棘津八十西来钓渭濵而韩婴诗外传称文王举太公时公年七十二与李诗不合无忌表曰康王六年齐太公望卒按尚书顾命有齐侯吕伋文则汲已嗣公爲侯非卒于康王时也然则金石之文亦有不足信者晋平西将军周孝侯碑跋宜兴县周孝侯碑相传平原内史陆士衡撰文㑹稽内史王逸少书孝侯战没而碑辞云元康九年旧疾増加奄捐馆舍乖谬已甚然书法亦不恶但假逸少之名是爲不知量矣末题元和六年岁辛卯十一月承奉郎守义兴县令陈从谏重树疑文字皆此君伪託尔宋搨黄庭经跋禇登善于西堂録右军书目正书止乐毅论黄庭经东方朔賛三种而已此外太史箴大雅吟不传遗敎经譌阙过半乐毅论亦亡其一角惟黄庭独完宋人谓其不类疑后世依仿爲之然登善着録其爲右军书信矣予甞论周公孔子之文屈原之楚辞篇各异体不成一家之言右军于书亦若是也昙壤换鹅之后传刻者衆渐失其真佳本难得斯于谨束中审视之离横逸生面毕露殆汴京名手所锓亦名手所拓洵铭心絶品也已开皇兰亭本跋王逸少书惟禊帖摹本最多南渡内府所藏凡一百一十七本贾师宪窜逐朝廷命王孟孙簿録其家石刻兰亭八千匣今陶九成所载目录唐以前本无闻焉兹册爲烂谿潘氏家藏序后具书开皇十三年岁次壬子十月摹勒上石髙颎监刻一十九字观者或疑之按桑泽卿博议载有智永临本盖永师本逸少七丗孙传其家法学书永欣寺阁梯桄不下者四十年其勤苦若是且于陈天嘉中茧纸眞蹟曾归之宜其笔精墨妙过于赵韩冯葛数子也明胡祭酒若思亦云永嘉本是智永临写宋绍兴间太守程迈刻置郡斋末有孙兴公后序是唐干封三年僧怀仁集书斯言先后符合窃疑是册即永师所临至炀帝时又有大业石本见周公谨云烟过眼录然则禊帖流传隋代已有二本考古之君子可以释其疑已跋兰亭残石拓本兰亭残石不知勒自何方后半多阙盖肥本也禊帖肥瘦攸殊禇廷晦本肥张景元本瘦欧阳行本本痩石熙明本肥释怀仁本前瘦后肥王顺伯主肥尤延之主痩黄鲁直取肥不剰肉瘦不露骨斯执中之论与大都书家率以瘦本爲贵相传宣和中拓定武本叠匮金三纸加毡椎拓之故下肥上瘦若是则在下者方不失真安见肥者之不如痩乎鲁直又云东坡道人少日学兰亭故其书姿媚知言哉今观残石东坡书法絶与相类殆原出于肥本者也帖今亦藏烂谿潘氏竹垞老人书跋兰亭定武本兰亭茧纸旣入昭陵书家之论以定武本爲第一熙宁间纳诸禁中或云此石亦殉𥙿陵则是人间不合有是本矣按欧阳永叔集古録谓定武二民家各有一石较之纤毫无异然则定武原有二本也相传赵子固覆舟于嘉兴疾唿兰亭在否舟人负以出子固大书云性命可轻此宝难得好事者目爲佳话又子昂仕元子固不仕其弟过之行后拂尘于坐以予观袁伯长跋禊帖称子固死帖入贾相家贾败籍于官有官印然则子固卒于宋未亡之前伯长所云盖不诬矣兹来柘湖覩定武本则未知孙次公所纳石与抑薛向所藏石与要之肥瘦适中努啄生动胜于他本因以所闻述之国子监石本兰亭跋书至右军入圣右军书至兰亭而变化无方后人评品以定武本爲最欧阳率更所临也流传有玉有石有棠棃版字有阔行有斲损有肥有痩有始肥终瘦各本不同相传石晋广运中契丹辇归弃之中道而荣次新言宋定国使金云在中京中京辽之南京金海陵改爲中都即燕京也吾郷沈先辈虎臣撰野获编云万历乙酉丙戌间北雍治地得禊帖行款肥瘦与定武本略同识者疑是广运所弃石时长洲韩公存良官国子祭酒拓数百本遗友朋合之次新所述或即薛氏摹勒未可定尔姜氏兰亭二本跋右禊帖二石藏姜编修西溟家皆痩本也丗之论禊帖者必凖于定武审其谱系等差之洪景卢有云碑刻不必问所从来但以书之工拙爲断予尝叹爲知言二本侧掠努趯不爲成规所拘极其飞动宜西溟心慕手追爱翫而不释也西溟拓以赠予前后钤以私印盖不轻以予人云兰亭神龙本跋评禊帖者十九多推定武独陈长方谓唐人摹本非定武石刻所能及是本有神龙半印正唐人摹本也墨蹟存项子京天籁阁分授其子德弘锓诸石康熙壬子夏予购得之经熙宁元丰诸贤审定元人赏识略同比于痩本差肥然抑扬得所骨力相称假令孙萃老见之定移入墨妙亭子晋王大令保母甎志宋搨本跋崑山徐尚书原一初得王子敬保母甎志予往观焉验是宋嘉泰间拓本经羣贤鉴定鄱阳姜尧章尤赏之连书十一跋于后尚书以晋石墨难得出白金十镒易之是日同观者慈谿姜宸英西溟晋江黄虞稷俞邰秀水沈廷文元衡也志岀于嘉㤗壬戌钱淸王畿获之㑹稽山樵樵人获之黄閍兴宁中保母葬地也按保母之名见礼内则郑司农谓安其居处者仪礼丧服缌麻三月爲乳母子夏传曰何以缌也以名服也郑注以爲养子者有它故贱者代之慈已盖慈母必父之妾保母乳母以贱者代母或自有所从之夫子敬云归王氏匪主右军而言可知已黄閍不见于施宿张淏二志尔雅閍谓之门閍祊同庙门亦巷门也甎出土时已断爲四归于畿又断爲五合而搨之宜有裂纹而仍若不断者信夫搨手之良非今工匠所能及也归德安丗凤撰墨林快事诋其字不佳语不伦然尧章精于书法其于禊帖绛帖评隲不爽谓是本有七美与兰亭序不少异且言必大令自刻倾倒至矣又云有人刻别本以乱真然则安君所见毋乃别本拙恶者乎予惟尧章之言是信语尚书宝藏之毋爲豪者所夺可尔梁始兴安成二王墓碑跋康熙辛酉江南试士旣毕爲摄山之游出郭道经黄城村梁侍中司徒骠骑将军始兴忠武王憺墓在焉王太祖第十一子都督荆湘等六州军事有惠政州民歌之所云始兴王民之爹是已薨于普通三年碑辞侍中徐勉撰贝义渊书又东北甘家巷梁赠侍中司空安成康王秀墓在焉王太祖第七子以中卫将军领宗正卿寻都督郢司霍三州军事迁雍梁等四州军事亦多惠政天监十七年薨于竟陵归丧京师故吏谯郡夏侯亶表请立碑诏许之于是名士游王门者东海王僧儒吴郡陆倕彭城刘孝绰河东裴子野各制其文今存碑二其一全泐惟孝绰一碑结衔石上可辨书之者亦贝义渊也二王同母俱以孝悌闻于时又皆好文安成招刘孝标撰类苑始兴降意接士尝与賔客连榻而坐史臣合传比于汉之河间东平其葬也兆基匪逺虽宰木已尽而麟辟邪赑屓犹存第穹碑将仆势不能支椎拓之工莫敢措手观者亦惮于久立也昔欧阳子着集古録于萧梁止收智藏法师一碑而此三碑在建康都㑹之区汴京承平日度石尚坚立顾反遗之何与义渊爵里未详广韵注贝氏不载姓源郑樵姓氏略于贝氏则引宋登科记有常州贝宝明永嘉方日升补注黄公绍韵㑹引千家姓韵谱云贝氏望淸河古有贝独坐晋有术士贝灵该不及义渊罗泌国名纪谓贝氏吴越多此姓本诸左传郥氏按春秋传昭公十九年楚子之在蔡也郥阳封人之女奔之生太子建杜预注郥阳蔡邑二十三年传称楚太子之母在郥召吴人而启之冬十月吴太子诸樊入郥杜预注郡郥阳也定公十三年传称齐侯衞侯次于垂葭实郥氏杜预注垂葭改名则氏髙平鉅野县西南有郥亭然说文玉篇类篇俱无郥字第有鄓字今南北国子监本悉更鄓爲郥不典孰甚焉惟唐长安所镌石经仍作鄓字足以正其误矣予念六代刊石之文南朝更爲难得爰取孝绰文并手摸始兴碑残字书之册而识其末茅山许长史旧馆碑跋陶隐居书许长史谧旧馆碑拓本观于烂谿潘氏隐居以工草隶闻见于史传尝与梁武帝论书连章累牍载诸法书要录袁昂书评谓如吴兴小儿形容虽未成长而骨体甚骏快窦臮赋则云髙爽紧密自然排阖今翫是碑笔与手㑹信昔贤之言不诬碑立于梁普通三年至唐大历十三年中山刘明素以文字将湮重加洗刻使原碑而在骏快髙爽当更倍此矣魏鲁郡太守张勐龙碑跋右魏鲁郡太守张勐龙碑建自正光三年其得列孔林者以当日有兴起学校之功也吾于是乎有感孔子之道若日月然万物宜无不向照乃或叛而之佛老何与盖诛赏者治丗之权圣人者是非所从岀也春秋之作所以诛乱臣贼子者至矣天下之人非者尝多是者甞少惧无逃于圣人之诛独佛老以无所可否之言畅其清净寂灭之旨爲恒情所乐闻而圣人者乱丗之所恶也元魏之俗事佛尤甚斩山以爲窟范金以爲像九层之台万金之液竭民力事之及其旣成靡不刊石勒铭以纪功德斯时也又安知有圣人之道哉勐龙爲西平武公轨八丗孙方晋之朝士崇尚庄老独武公在凉州征胄子五百人立学校春秋行乡射礼而勐龙克循祖父之教修圣人之学于举丗不爲之时使讲习之音再闻于阙里噫可传也予留大同问拓拔氏故都观所凿佛宫穹碑巨碣已无存者而斯碑在孔氏之庭历千年不坏虽更历千年知莫有徙而去之者此予所爲感也呜唿爲政之君子可以知所务矣魏李仲璇修孔子庙碑跋右曲阜县修孔子庙碑魏兖州刺史李仲璇撰文并书孝静帝兴和三年十二月立石杏坛之下碑尚完好杂大小篆分隶于正书中盖自太武始光间初造新字千余颁之逺迩以爲楷式一时风尚乖别此江着作式所云丗易风移文字改变俗学鄙习炫惑于时者也曩覩太原风峪髙齐时镌石柱佛经亦多类是斯亦穿凿失伦矣仲璇魏书有传自兖州还除将作大匠卒赠骠骑大将军仪同三司靑州刺史北齐少林寺碑跋右碑北齐后主武平元年正月立于嵩山少林寺文本正书杂用大小篆八分法北朝碑多类此书家嫌其乖劣然以拙笔见古与后代专逞姿媚者不同也碑后列劝化主邑师邑子都维那忠正北面像主主多人中有张黄头马黄头按北史游雅小字黄头则黄头命名亦当时习俗然尔主揆之以义当属斋字但说文玉篇汗简等书皆无之吾不敢知也曹上舍仲经好古金石文特装界爲册跋其尾焉宇文周华岳颂跋后周华岳颂立于武帝天和二年在今华阴县西金天王庙中碑于题后结衔曰使持节骠骑大将军开府仪同三司大都督司宗治内史临淄县开国公万纽于瑾造此文车骑大将军仪同三司县伯大夫赵兴郡守白石县开国男南阳赵文渊字徳本奉勅书万纽于瑾者唐瑾也爲燕公于谨器重白文帝言瑾学行兼修愿与之同姓结爲兄弟文帝乃赐姓万纽于氏庭罗子孙行弟姪之敬时瑾已位开府矣进爵临淄县伯周制封郡县五等爵者皆加开国授大将军开府仪同者并加使持节大都督其曰司宗者武帝保定四年更礼部称司宗也复姓古有之三字姓始于代北魏书官氏志载有勿忸于氏纽作忸勿疑万字之譌赐此姓者洛阳则于谨猗氏则樊深匪特唐瑾也文渊于大统十年追论立义功封白石县男邑二百戸迁县伯下大夫加仪同三司天和元年露寝成以题牓功增邑二百戸北史更渊曰深避唐髙祖讳也史称其楷隶雅有钟王之则今观是碑殆非虗誉云后周幽州刺史赠少保豆卢恩碑跋右周少保豆卢恩碑康熙岁戊子观于稼堂潘氏书屋恩本前燕支庶姓慕容氏与兄同州刺史封楚国公赠太保宁先后立功碑云恩字永恩北史后周书俱阙其名止书其字永恩附见宁传惜也后幅漫漶不能卒读矣宇文建国用苏绰卢辩辈议礼谥法不轻假人即宗子维藩弗隐恶德如晋公护曰荡齐王宪曰炀衞王直毕王贤曰刺赵王招曰僣陈王纯曰惑越王盛曰野代王达曰奰纪王康曰厉而豆卢兄弟或易名以昭或易名以敬诚厚幸矣稼堂曰昭乎哉子之言也曷书之于是乎书真定府龙藏寺隋碑跋真定府治东龙兴寺隋龙藏寺故址也寺刱于开皇六年恒州刺史鄂国公金城王孝立石齐开府长兼行叅军九门张公礼撰文恒州齐亡后入于周周又亡入于隋而公礼仍书齐官君子不忘其故国于称名见之矣流传宋太祖曽幸其地寺重建于干德元年龙兴之额所由更也然欧阳子着集古録称龙藏寺已废遗碑在常山府署之门则嘉祐间碑犹在寺外也今入门有殿殿北阁五层广九楹崇十有三丈中奉观世音像髙七丈三尺臂四十有二土人目爲大佛寺碑亦具存而终南山释道宣撰神州寺塔録铺叙佛像顾不及焉何哉若夫隋之碑存于今者寡矣装界而藏诸也可题伪刻李卫公吿西岳文王侯将相时至则居之虽豪杰之士不能预信于平日也刘季起沛上衆推择可爲沛令者萧曹等皆文吏自爱恐事不就尽让季当其时安能必后之相季封鄼平阳哉刘伯温羁管绍兴感愤至欲自杀又甞爲石抺宜孙所用初未有佐命之思而或谓其在西湖望见云物曰后十年有帝者出吾当佐之殆妄也丗传李衞公未遇爲文告西岳神意在取天下次则择主而仕若微时预以帝王自许者然考之史卫公初仕隋爲殿内直长寻爲马邑丞唐髙祖击突厥衞公察其有非常志乃自锁上急变新旧唐书所载略同可谓不知天命之尤者亦安得于未遇时逆知爲唐佐命出入将相乎其事虽见李肇国史𥙷而告文不知何人所作其云斩大王之头焚其庙宇此岂衞公之言昧者从而刻之石按欧阳赵氏所录皆无之盖近代作伪者爲之真妄男子也潘氏家藏晋唐小楷册跋右晋唐小楷一十六种共一册旧藏新安毕侍郎懋康家吾友潘次耕得之出以见示次耕博访金石文一一装界得此遂爲翠墨之冠审视再三字比近时摹勒者差小又𥿄墨一色窃疑淳化帖外如大观淳熙潭绛鼎汝等帖足本已亡侍郞偶得其一尔然楷法巳略备试用张懐瓘法估之不啻直千缗也曝书亭集卷第四十八曝书亭集曝书亭集卷第四十九曝书亭集卷第四十九秀水朱彝尊钖鬯跋唐太宗晋祠碑铭跋唐太宗自晋祠兴师定天下贞观二十一年七月御制碑文及铭勒石于叔虞祠东隅碑阴列长孙无忌萧瑀李勣张亮李道宗杨师道马周衔名后人覆之以亭而庸工以字画上石稍浅遂刻而深之帝尝自述作书之法惟求骨力骨力旣得形势自生不意爲庸工改凿而骨力形势俱失矣子尝五至祠下辄摩挲是碑览古兴懐集少陵野老诗句文章千古事社稷一戎衣书于亭柱冨平李因笃子德见而赏其工因遗书与予定交于其归也拓铭一本赠之而书其后圣教序跋钟山纪檗子客于燕壬子八月过其寓斋观宋搨圣教序旧爲吾里项子京家藏上有张澂跋尾澂字如莹建炎中官尚书右丞周益公称其驰声翰墨位望旣崇人欲其尺牍不可得今观其书法果入格且叹此册纸墨絶妙当知爲南渡以前物矣子京蓄书画甲天下卷尾必估其价析产时按所书以遗诸子见者以爲不爽铢两焉甲寅春檗子俶南还相对潞河酒䦨索予题识复以他本较其钩画要未若此本之善唐骑都尉李君碑跋同里曹生仲经嗜金石文手拓同州李君碑示予纸墨精善对之眼明碑未详书者姓氏观其峻利秀逸非王知敬殷仲容不能造诣及此李君讳文字纬东汉以后字必以两字称一字者罕矣载于唐书房玄龄字乔颜师古字籀李衆字师李琇字琇张巡字巡郭曜字曜宇文审字审李恢字祚李条字坚窦思仁字恕张义方字仪此外不多见也唐郭君碑跋右郭君碑在汾阳县北七十里予于丙午秋经郭社村行沟中仰见土冈之上碑额微露环冈数里乃登读其文皆骈俪语首二行剥裂君之名字门丗与撰文者皆阙焉其知爲郭君者借有额存也碑立于干封二年中有云挥霜钺而斩老生盖从太宗攻霍邑者按旧唐书宋老生弃马投堑甲士斩之新唐书则称爲刘弘基所杀温大雅创业起居注又云老生攀绳上城军头卢君谔所部人跳跃及而斩之丗咸不知挥刃者之爲郭君而君之名以石裂终不传可惜也跋唐明征君碑上元县摄山佛寺明征君碑其文唐髙宗御制书之者髙正臣也碑立于上元三年征君者萧梁处士山賔寺其故宅髙宗以山賔来孙崇俨入阁供奉特爲撰文勒之于石石至今犹完好岁在辛酉十月予与金陵郑簠甞熟王翚嘉兴周篔平湖曹彦枢曁予弟彞玠同游是山留信宿各搨一通以归唐龙门奉先寺卢舍那像龛记跋水经伊水出南阳县西东北过陆浑县南又东北过伊阙郦道元注昔大禹疏以通水两山相对望之若阙春秋之阙塞是也韦应物诗凿山导伊流中断若天阙而司马君实之言曰龙门伊阙天所爲非山横其前水壅其流禹始凿之然后通也斯言其信矣夫山有八寺其一曰奉先像建自咸淳三年而以调露二年赐额盖阙去洛阳二十五里而近两岸洞龛佛像累千合夹侍坐立者几盈万此杜少陵诗所云气色皇居近金银佛寺开也碑阙书者姓名或云袁元哲竢考正续书之康熙戊子竹垞八十翁彞尊识跋石淙碑右唐武后夏日游石淙诗并序羣臣和者一十六人河东薛曜正书久视元年五月刊于平乐涧之北崖斯游也新旧唐书本纪均未之书计敏夫唐诗纪事亦不载仅见之赵明诚金石録及楼大防集而已予友叶封井叔知登封县事撰嵩阳石刻志始着于録顾删去九首览者不无憾其阙漏康熙已卯九日获披全文碑尚完好漫漶仅三字惟张易之昌宗姓名爲人击去然犹可辨识也井叔曩语予涧壁面水必穴崖栈木乃可摹拓故储藏家罕有之予性嗜金石文以其可证国史之谬而昔贤题咏往往出于载纪之外若贾竦华岳诗李夐恒岳诗任要韦洪岱岳观白蝙蝠诗三衢石桥寺李諲古风临朐冯氏诗纪海盐胡氏唐音统籖泰兴季氏全唐诗集皆略而不收斯碑亦弃不録丗遂莫知睿宗及狄梁公之有诗传于今予因爲跋其尾跋唐博城令祭岳诗右唐博城马令诗在岱岳观碑之东侧面其名剥蚀题曰勅使麻先生者按今观中有双碑其西一碑北面第二层有久视二年记文称神都靑元观主麻慈力亲承圣旨赍龙璧御词缯帛香等物诣此斋醮即其人也神都即东都故诗中有伊水嵩巖之句盖金轮十三字之一音义未详亡友顾炎武宁人吴任臣志伊均疑爲应字想当然矣唐张长史郎官石记跋张长史以草圣名正书传者絶少而墨薮九品书人列之上上良以其正书不易得也郎官石记旧本存王太傅济之家后王元美敬美迭相藏弆三公各有题识董尚书思白摹而勒之戏鸿堂帖谓海内止有一本盖以絶品目之矣相传是册乃唐人所拓疑未必然龚明之中呉纪闻云唐郎官题名碑承平时在学舍中堂之后兵火后不复存长史苏人故立碑于此按郎官题名宜在长安其刻石存苏州学舍者吴人乡曲之情尔此必淳熙以前所搨无疑康熙乙酉六月观于商丘宋公节使之廨开元太山铭跋庄周称易姓而王封太山者七十二家勒石千八百余处历千万禩而石䃭玉牒后人莫得见其形兆果明神爲之守护邪祖龙肇始立碑久已埽迹两汉迄唐间丗一修时迈之典开元天子允文武百寮之请于十三年冬十一月式遵故实有事于太山诏中书令张说右散骑常侍徐坚太常少卿韦縚祕书少监康子元国子博士侯行果于集贤书院撰仪注已丑日南至法驾诣山下御马以登行升中之礼天子制纪太山铭亲札勒于山顶之石以十四年九月景戌告成于是中书令张说撰封祀坛颂侍中源干嚁撰社首坛颂礼部尚书苏颋撰朝觐坛颂赵明诚金石録目载太山铭侧有题名二列今已亡之而颋颂授梁昇卿书刊御制铭右明有俗吏以忠孝廉节四大字鑱其上颂文毁去者半可憾也碑铭典雅或是燕许手笔而御书遒劲若怒猊渴骥羁束安闲不比孝经之多肉少骨若唐隶尽如此何慙汉碑碣乎山髙四千九百丈二尺行旅出于涂者车前马首仰视略可覩岁在已酉五宿兹山之麓未克叩天关陟环道手摸其文询之野老必架木縁緪而上然后椎拓可施又山髙多风兼虑日曝纸幅易裂若是其难也曩者先后装界三本悉爲好事者所夺已丑夏同里沈秀才能分书获此本于白下虽有阙文乃百年以前旧搨爰审定而书其本末于册尾铭书隋作随书绎绎作奕奕有曰自今而后儆乃在位将多于前功而毖彼后患岂意天宝之乱近在目前也乎是歳六月丁未舟发江都阻风瓜洲渡口书唐封北岳神碑跋唐天宝七载封北岳神爲安天王是时禄山近在肘腋安天王之名得毋爲之兆乎碑辞李荃撰其阴则康杰文书以八分者戴千龄也笔法淳古逺在韩择木蔡有隣梁昇卿张庭珪史惟则诸家之上乃盛熙明攷书法独遗之何与唐崇仁寺陀罗尼石幢记跋西安府崇仁寺陀罗尼石幢唐天宝七载五月建张少悌书所题职名有驾出长上扶车长上按唐制兵部尚书选骁勇材艺可爲统领者拔其尤令宿衞目曰诸色长上有一日上两日下者有五日上十日下者若长人长上取形躯六尺六寸以上者充之则每日随仗下隶左右监门衞者也又有直长长上长孙温充尚仪直长李嗣福充监门直长李善充尚辇直长上周先孝充左羽林军长上见于新书宰相丗系表外河渠署有长上渔师此云驾出扶车殆皆宿卫士矣少悌笔法娟秀稼堂是本尤佳因摭六典新旧书识其末康熙四十有七年二月壬寅朱彝尊题时年八十书唐苏祕监小洞庭二碑后天宝十三载七月扶风苏源明守东平时济阳有河隄之役太守李倰虞夫役不均于是濮阳守崔季重鲁郡守李蔺济南守田琦胥㑹于东平源明议废济阳以卢东阿归东平平阴长清归济南阳谷归濮阳旣而县乃不割郡亦仍旧见源明所作诗序而刘昫地理志称天寳十三载废济州将毋国史传闻或失其实与迨明年禄山作逆则源明巳征入爲国子司业此杜甫八哀诗有一麾出守还黄屋朔风卷之句也当五太守䜩集源明特字涡泊曰小洞庭亭曰洄源至太和中天平节度使令狐楚以二诗立石题云自源明迄楚爲时仅八十年洄源亭涡泊已迷其处矣闻是碑尚存惜储藏金石文字者多不着于録也唐悯忠寺宝塔颂跋右悯忠寺宝塔其文张不矜撰苏灵芝书建自唐至德二载碑称御史大夫史思明奉爲大唐光天大圣文武孝感皇帝敬无垢净光宝塔颂宛平孙侍郎耳伯着春明梦余録谓碑建于思明初归附之时而崑山顾处士宁人撰金石文字记称甞偕鄞人万贞一观是碑其文陷处类磨治再刻以爲思明复叛之后磨去及思明诛此地归唐后人所重刻者今年冬遇贞一于诸城李渭清所遂同往观焉碑首范阳郡三字史思明三字次行大唐等十二字文中维唐绍统及彼命启与禅虞又东宅四水西都八川曁唐祚字至德二载字其文深陷然书法实出一人始悟侍郎处士所云犹未爲定论也考思明之降在至德二载十二月至明年正月肃宗始加尊号二月乃赦天下改元碑旣建于二载十一月不应预书尊号又思明初附肃宗授以归义王范阳节度使若碑建于降后宜大书王爵不当祗称御史大夫则是碑之建盖在思明未降唐之先范阳郡三字其初本二字禄山僣称范阳爲东都必东都也大唐一行其初必禄山父子伪号文中唐字其初必燕字而至德二载其初必禄山父子僣号之年无疑载攷安庆绪袭位赐思明姓安名荣国迨旣降附复更旧名因命灵芝改书者尔碑文以左爲前宁人谓书丹于石之故疑从禄山俗尚未可定也不矜与判官耿仁智同僚思明之将复叛也表请诛李光弼不矜实爲起草辞曰陛下不爲臣诛光弼臣当自引兵就太原诛之及将入函爲仁智削去思明知之遂执二人仁智死不矜度难独免可知已当日思明降而复叛旣诛之后唐人见其碑踣之惟恐不力安有反勒其名于石者乎此又事之所必无也贞一闻予言作而曰有是哉于是人摹一本予爲攷其始末书于后苏灵芝易州铁像颂跋苏灵芝书予所见者幽州悯忠寺宝塔颂及是碑而已今其石渐泐飞动之致已失遂不堪与李北海对垒此宋人搨本精采具存董尚书称其遒密宜矣册旧藏曹氏古林康熙壬午春忽见于花南水北之亭正如久别故人相对古林金石表储藏秦汉已来至五代十国凡七百本近巳散失斯碑独爲识者所得幸矣唐御史台精舍记并碑阴题名跋唐自贞观中李干祐爲御史大夫别置台狱囚当讯就近拘系之其渐也侍御史东西推监察御史纠视刑狱各禁其囚迨武后时来俊臣侯思正皆爲御史制狱之外台狱圜扉恒满崔隐甫緫台务言于朝掘去于是旁列精舍以释典忏之崔湜爲文梁昇卿书以八分开元十一年勒诸石碑阴列侍御史殿中侍御史监察御史并内供奉衔题名仅卢怀愼崔湜陆景初三人亦昇卿分书自怀愼以下正书百二十二人侍御史也自湜以下正书百八十四人殿中侍御史也自景初以下正书三百四十七人监察御史也碑额又有天宝元载以后侍御史知杂侍御史监察御史共五十人而碑之左右椎拓不及焉中有薛偘偘者二名重文碑凡三见此唐一代所仅有也昇卿自监察御史历殿中侍御史迁侍御史再迁太子右庶子唐储潭庙裴谞喜雨诗碑跋贑州储潭庙唐碑二载陈思宝刻丛编子属友人访求谒庙下者辄云无有康熙壬申十有一月泊舟于潭获诸仪门之右其阳裴谞诗其阴裴氏族子题名记事后十年吴江张吉士尚瑗出知兴国县事乃拓谞诗见贻惜其阴面壁工人不知响搨然胡氏统签季氏全唐诗谞作皆无之丛编所载诸道石刻其中唐人诗尚多惜无好事若张君爲予博访而摹拓之也谞字士明洛阳人尚书寛子仕至兵部侍郞旧史有传五经文字跋唐大历十年有司上言经典不正取舍莫凖乃诏儒官校定经本送尚书省并国子司业张参辨齐鲁之音考古今之字详定五经书于论堂东西厢之壁论堂者太学孔子庙西之夏屋也见舒元舆问国学记其初涂之以土而已太和间祭酒齐暭司业韦公肃易之以坚木择国子通书法者缮写而悬诸堂礼部郎刘禹钖爲作记当时塲屋至发题以试士文苑英华载有王履贞赋其略曰置六经于屋壁作羣儒之龟镜又云一人作则京国仪型光我廊庙异彼丹靑其推诩若此是书自土涂而木版自木版而刊石字巳三易恐非参所书矣以予论之唐人多专攻诗赋留心经义者寡参独奉诏与孝廉生颜传经取疑文互体钩考而断决之爲士子楷式爲功匪浅矣故禹钖记称爲名儒作史者宜以之入儒林传而旧史新书俱不及焉按孟浩然集有送张参明经举觐省诗钱起集有送张参及第还家作而郎官石柱题名参曽入司封贠外郎之列盖参在开元天宝间举明经至大历初佐司封郎寻授国子司业者也今其姓名仅一见于宰相丗系表一见于艺文志小学类他不详焉阙事一也参谓读书不如写书度其书法必工故当时壁经羣儒奉爲龟镜纵不得与儒林之列书家姓氏亦宜载之而书苑书谱书史均未之及阙事二也壁经虽无存然参所定五经文字与唐玄度九经字様同刻石附九经之后欧阳永叔最嗜金石文字其序集古録云上自周穆王下更秦汉隋唐五代外至四海九州名山大泽穷厓絶谷荒林破冢神仙鬼物诡怪所传莫不皆有乃独唐所刻石经録中跋尾三百九十六篇此独无有是唐刻石经永叔当日反失于摹搨未免类于昌黎韩子所云掎摭星宿遗羲娥矣阙事三也今诸书皆有雕本独五经文字九经字様止有拓本无雕本阙事四也予思汉魏石经旣巳湮没惟唐开成本尚存参书幸附刊于石顾学者束诸髙阁罕有游目者故具书之平定州唐李諲妒神颂跋异哉妒神之有颂也神之号不在祀典见于史传者唐髙宗将幸汾阳宫并州刺史李沖玄以道岀妒女祠俗云盛服过者必致风雷之灾乃发万人别开御道知顿使狄仁杰谓天子行风伯雨师清尘洒道何妒女之害邪遽令罢役然则妒女有祠其来久矣相传神介之推妹也颂之者谁游击将军上柱国李諲也碑于何所今平定州娘子关也州东有井陉东北有盘石苇泽而斯关以娘子称殆因神而名之也立碑之岁大历十三年也神之行事不见于春秋内外传其妒也孰传道之自唐以来祈焉而祝史陈庙焉而膢腊祭此谓有其举之莫或废也且夫妒恶德也宜爲衆所共恶而神乃以是致颂此不虞之誉也井陉西南太原东北妒神之水澹焉黛色兴云致雨侔造化力颂之辞也吾思古人嗜金石文字者多矣考斯碑未着于録椎而拓之装界而藏之古林曹侍郎溶也以八分书其后者布衣秀水朱彝尊也歳在强圉协洽秋八月朔跋唐衢州刺史嗣江王祎石桥寺诗石桥寺在衢州府西安县南三十里道书第八靑霞洞天也康熙壬申冬知县事鹿君祐邀予往游从寺登山寻仙人对弈所前后洞豁有碑峙其右则唐嗣江王袆所题五言诗以贞元三年正月上石末书朝散大夫使持节衢州诸军事守衢州刺史赐𬗋金鱼袋韦光辅建文称刺史韦公于石桥寺桥下以外祖信安郡王诗刻石按新唐书表太宗第三子呉王恪恪第三子琨琨子祎旧唐书传祎少继江王嚻后封爲嗣江王改封信安郡王景云开元中两爲衢州刺史诗题嗣江王当是景云间初爲刺史作也成都杨用修不知薄烟羃逺郊遥峰没归翼二语系王诗疑爲仙人遗句误矣唐郎官石柱题名跋唐尚书省郎官石柱题名吴郡张长史旭撰记京兆许左丞孟容撰后序记出旭正书后序刘补阙寛夫隶书也二篇别勒于碑而题名锓于柱自贞元后则令史续书故工拙大小不齐焉唐制尚书省都堂居中东有吏部戸部礼部三行行四司左司统之西有兵部刑部工部三行行四司右司统之各掌十二司事举正稽违省署符目定其程限吏分设司封司勲考功戸分设度支金部仓部礼分设祠部膳部主客兵分设职方驾部库部刑分设都官比部司门工分设屯田虞部水部诸司均有壁记详其改充迁转之岁月而石柱第注姓名而已康熙戊子予始购得郎官题名三纸字巳漫漶眼昏莫辨㑹桐城方生来自京师访予梅㑹里坐曝书亭鎭以界尺审视之姓名可识察者三千一百余人别録诸格纸而同里曹生复以所搨本赠予因言柱在西安府儒学孔子庙庭之右上有古柏覆之窃思六部旣分左右则当时立石必东西各一今右司曁兵刑工三部所属郎官题名无一人者是左存而右巳失也若礼部四司阙郞中考功膳部阙员外郎殆由椎拓者遗失尔方生名丗举字扶南曹生名曰瑚字仲经俱受业予之门跋唐岱岳观四诗右唐张嘉贞任要韦洪公孙杲四诗俱刻于岱岳观碑侧而编岱史者不録任韦公孙三人新旧唐书无攷任又题名云贞元十四年正月十一日立春祭岳遂登太平顶宿其年十二月廿一日立春再来致祭茶宴于兹盖唐时祭毕犹不用酒故宴以茶也唐濮阳卞氏墓志铭跋康熙二十年秋禁垣西偏中官刘进成宅掘地误发古墓中有瓦罏一瓦罂一墓石二方广各一尺二寸一刻卞氏墓志四字环列十二辰相皆兽首人身一刻志铭而书志作鋕又无撰文人姓名第云归于我彭城刘公而已文称贞元十五年岁次已卯七月朔夫人寝疾卒于幽州蓟县以其年权窆于幽州幽都东北五里礼贤乡之平原按悯忠寺有唐人舍利记二一云寺在城东门一云大燕城内地东南隅有悯忠寺门临康衢则唐之幽州在今都城之西南合之是碑益信唐游石桥记跋游石桥记元和元年三月衢州刺史陆庶文庶呉人宰相元方之曽孙象先之从孙希声之从祖也先丗曰玩仕至司空侍中赠太尉其子姓号太尉支元方象先希声三丗相唐新书丗系表庶历官福建观察使当日以贵公孙领郡碑后列亲賔接武男子从行是亦好事者亲賔二人子壻试大理评事元益前绛州太平县尉崔纉男子五人右内率府録事参军综前弘文舘明经绘左监门卫率府兵曹参军绍前崇陵挽郎缜按丗系表书纵鄮令综河南府戸曹参军绘信州刺史绍颍州刺史惟缜无之崇陵者德宗陵也缜以大臣子弟充挽郎唐制然矣跋石桥寺六唐人诗右刘迥李幼卿李深谢剧羊滔薛戎诗各四首刊成二碑留石桥寺嘉靖中尚存都御史江山赵镗修府志具録之中间阙文仅六字耳迥字阳卿知几子大历𥘉吉州刺史终谏议大夫给事中有集五卷载新唐书艺文志幼卿字长夫陇西人大历中以右庶子领滁州州有庶子泉因幼卿得名深字士达兵部郎中衢州刺史滔㤗山人大历中宏词及第戎字元大元和七年以刑部郎迁河南令历衢湖常三州刺史终浙东观察使剧未详二碑不知何年失去其后官三衢者改修府志乃尽删唐人之诗深可恨也宋陈耆卿撰赤城志明谢方石续之各爲一集合之以行后之君子改修地志者当取以爲法唐济渎庙北海坛置祭器铭跋山川望秩济渎神清源公建庙于济源县西北而筑北海坛于庙后号广泽王掌之祠官岁立冬日奉祀其来久矣旧俗庙不设祭器先期令请于上官购诸洛下酬以税缗所用沉币之舫则以车逺运沁河渡口贞元十三年济源令张洗字濯缨覩庙中楸槐数本爲大风所拔用其材制祭器凡百二十有二余以造双舫云按尔雅祭川曰浮沉郭景纯注以爲投祭水中或浮或沉语焉未之详也碑文谓沉币双舫盖舫以浮之币以沉之比于郭氏之注义较明晰今山祗川后祠宇恒有车船置殿左右殆本古祭川遗制尔洗于事神有礼度治人必有方惜乎斯铭不载圗经而洗之政事亦无表见碑今藏吴江潘氏稼堂其善藏诸书唐贾竦华岳庙诗石刻后元和元年十月着作郎河南贾竦谒华岳庙赋五言诗题名太和六年四月其姪男宣义郎行华州叅军事琡修之修之者殆锓之也诗题北周天和二年赵文渊书万纽于瑾所撰华岳颂之左方颂之阴则开元八年刘升书咸廙所撰精享昭应碑也其右勒颜真卿干元元年题名工每椎拓三面而遗竦诗以是流传者寡然其诗特醇雅顾圗经未之采焉爰装界书其后白乐天草书春游诗拓本跋右白傅草书一十九行钱穆父在越勒石寘蓬莱阁下今长庆集不载㦯以是诗𥙷入元微之集中误也散字广韵未收而毛晃増注礼部韵略有之引白诗爲证且注云重増然则今之广韵亦非唐韵之旧矣从雕本譌终爱雕本譌怯皆所当勘正者曝书亭集卷第四十九曝书亭集曝书亭集卷第五十曝书亭集卷第五十秀水朱彝尊钖鬯跋唐国子学石经跋右唐国子学石刻九经易九卷二万四千四百三十七字书十三卷二万七千一百三十四字诗二十卷四万八百四十八字周官礼十卷四万九千五百十六字仪礼十七卷五万七千一百十一字礼小戴记二十卷九万八千九百九十四字春秋左氏传三十卷十九万八千九百四十五字公羊氏传十卷四万四千七百四十八字谷梁氏传十卷四万二千八十九字孝经一卷二千百十三字论语十卷一万六千五百九字尔雅二卷一万七百九十一字开城二年都检校官银靑光禄大夫右仆射兼门下侍郎判国子祭酒同中书门下平章事太淸宫使兼修国史上柱国荥阳郡开国公食邑二千戸郑覃勘定勒石本也新旧唐书载覃奏起居郎集贤殿学士周墀水部贠外郎集贤殿直学士崔球监察御史张次宗礼部员外郎孔温业四人校定又册府元龟载文宗命率更令韩泉充详定官而题名于石者有四门馆明经艾居晦陈玠又文学馆明经不知名一人将仕郎守润州句容县尉段绛将仕郎守袐书省正字柏暠将仕郎守四门助教陈庄士朝议郎知沔王友上柱国赐绯鱼袋唐元度朝议郎守国子毛诗博士上柱国章师道朝散大夫守国子司业骑都尉赐绯鱼袋杨敬之幷覃共十人顾国史所记者题名不书题名书者国史亦不纪不可解也石经文刘昫讥其字乖师法然终胜今监本坊本储藏家不可不以此插架焉榆次县三唐碑跋去榆次县三十里赵村有穹碑三中央一通仆地折爲二段赠太保李良臣碑也其辞李宗闵撰杨正书立于长庆二年右一通安定郡王李光进碑也其辞令狐楚撰子季元书立于元和平蔡之后左一通太尉李光颜碑也其辞李程撰郭䖍书立于开成五年良臣本河曲部落稽阿跌之族袭鸡田州刺史隶朔方军其称太保者以子贵赠官光进光颜皆以功盖天下时人以大小大夫别之兄弟孝睦载于旧史而碑称光颜平吴元济师旋请于朝葬其兄则史传所未及又碑书光进爲安定郡王史没其文吾意碑辞定不诬矣九经字様跋张司业五经文字始涂于土继雕于版岁久传写点画参差于是开成中沔王友朝议郎翰林待诏唐玄度依司业旧本参详改正撰新加九经字様一卷请附五经文字之末兼请于国学刱立石经今长安所存石经虽郑覃辈成之其议实发于玄度也王伯厚称其辩正书文颇有依据盖自后周广顺中田敏进印版二部后石本之外镂版更无人矣书张处士瘗鹤铭辨后石墨之传于今有难以骤读者天发神谶石断而爲三瘗鹤铭裂而爲四又失其腹由是释文不符览古者阙其疑可也移易增益其辞不可也曩在白下得祥符周雪客神谶碑考旣序而传之矣淮阴张力臣乗江水归壑入焦山之麓借落叶而仰读瘗鹤铭辞聚四石绘作圗聮以宋人补刻字伦序不紊且证爲顾逋翁书盖逋翁故宅虽在海盐之横山而学道句曲遂移居于此集中有谢王郎中见赠琴鹤诗鹤殆出于性所好斯瘗之作铭理有然者自处士之圗出足以息衆说之纷纶矣力臣名弨精书法尝爲顾处士炎武冩广韵及音学五书手摹家藏鼎彞款识遗予惜不营生产没后尽散失并传刻枣木悉归之闽人可叹也湖州天宁寺尊胜陀罗尼石幢跋湖州天宁寺建自陈永定三年武宣章皇后故宅也曰龙兴曰孝义曰万寿曰报恩光孝寺额屡更其曰天宁者仍吴越武肃王所更额也相传寺有尊胜陀罗尼石幢一十四座今其八尚存文可辨识者一建于大中元年十一月后题刺史令狐绹姓名一建于大中二年八月后题刺史苏特姓名书者曹巨川也一建于大中十二年四月书者凌渭也一建于㑹昌元年十一月书者胡季良也一建于咸通十一年三月又断石一平望芮文琛立后题干符六年四月盖平望驿时属乌程澄源郷宜阳里故张承吉诗云一派吴兴水西来此驿分斯其证矣巨川渭莫考季良见宣和书谱载其行草书各五种考诸家记録金石文字太和八年湖州德本寺碑阴系季良正书宝历二年杭州大觉禅师碑元和二年平李锜纪功碑均系季良八分书元和四年国子司业辛璇碑九年永兴寺僧伽和尚碑均系季良篆额是季良于书法诸体精熟不独行草见长矣惜也幢第称曰处士而不着其里贯疑即州人至绘画人鱼简则画谱未详仅见于此予友郑元庆芷畦撰湖州府志手拓诸幢文见示予嘉其见闻之周洽也书册尾归之唐阿育王寺常住田碑跋右唐阿育王寺常住田碑祕书监正字郎万齐融撰其初赵州刺史徐峤之书旣隳于寇明州刺史于季友于僧惠印所覩旧文邀处士范的重书太和七年冬事也寺建于晋太康二年田赐于宋元嘉二年额更于梁普通三年释道宣録神州墖寺以是墖居第一焉碑题越州都督府鄮县者齐融神龙中与贺知章贺朝张若虗邢巨包融等俱以吴越之士知名见刘昫唐书文苑传国秀搜玉二集曽载其诗唐书以贺朝万爲一人齐融爲一人误矣唐自武德四年诸州置緫管未久更都督府至干元元年始号越州而鄮县即故鄞州开元二十六年始割县置明州齐融撰碑时寺犹属越州也碑引诗倬彼甫田岁取十千以甫作硕不知何所本其阴有记则于季友辞附赠范的诗的亦有和韵之作胡氏统签季氏全唐诗均未之载季友太保頔次子也尚宪宗女惠康公主拜驸马都尉授羽林将军制系元稹所草史不言其爲明州刺史宰相丗系表第书绛宋等州刺史云悯忠寺重藏舍利记跋右采师伦书重藏舍利记在京师悯忠寺碑建自唐㑹昌六年文称舍利旧藏智泉寺寺经始于元魏幽州刺史尉苌命故又号尉使君寺按北史苌命太安狄那人苌作长参预齐神武起兵破尔朱兆者其曰节制司空清河张公则仲武也当武宗诏毁佛寺地分三等幽州等居上许留僧二十人寻又诏诸道留二十人者减其半故碑云勅于封管八州内寺留一所僧限十人至是年宣宗即位遂弛其禁先是智泉寺已燬遂以舍利归悯忠寺焉仲武在幽州屡破回鹘郑畋谓㑹昌时功第一方毁寺之岁五台僧多奔幽州仲武封二刀付居庸关曰有游僧入境则斩之及宣宗增置僧寺碑称司空固护释门殷诚修敬若是乎前后不相侔者盖仲武功名之士宜其好恶与时移也师伦无善书名然犹存王知敬薛稷遗意亦能拔乎俗者唐漳州陀罗尼石幢跋右唐咸通四年八月漳州押衙兼南界游奕将王剬所造陀罗尼石幢宣义郎前建州司戸参军事刘镛序并书经后题朝议郎使持节漳州诸军事守漳州刺史柱国崔衮名又分书建立岁月及镌字人于后按游奕将五代十国多有之独不见于唐㑹要新旧书惟六典载骑曹掌外府兵马簿帐牧畜之事凡诸卫马承直配于金吾巡检游奕者季请其料给之殆职巡逻者已是帖今藏吴江潘检讨稼堂家审定爲宋拓本唐北岳庙李克用题名碑跋曲阳县北岳庙有唐李克用题名一百二十八字文称中和五年二月者即光启元年攷僖宗以是年二月至凤翔三月还京改元之诏犹未下也克用与义成节度使王处存同破黄巢以功封陇西郡王而卢龙节度使李可举成德节度使王镕恶处存约共灭之分其地通鑑载克用遣将康君立救之而碑文则云领蕃汉歩骑五十万衆亲来救援与通鑑异又云至三月幽州请就和断遂班师取飞狐路却归河东则又史所不及载者当唐之季藩鎭连兵境上各事争鬭职方不録其地朝廷弓令所及仅河西山南岭南劒南十数州上下不交以至于无邦生斯丗者其闻见已不能悉眞况百丗之下宁免传闻异词哉惟金石之文久而未泐往往出风霜兵火之余可以补旧史之阙此好古之士穷搜于荒厓破冢之间而不惮也克用本武人未甞以知书名而碑文楷画端劲词亦简质可诵英雄之不可量如是夫呜唿益以见金石之文爲可宝也悯忠寺葬舍利记跋右唐景福元年僧复严葬舍利于悯忠寺观音像前于是南叙述记知常书之碑云陇西令公大王者李匡威也是岁李克用王处存合兵攻王镕匡威救之有诏和解河东及镇定幽四鎭碑称欲迁舍利于阁内陈辞请发封壤上许之盖匡威方恃燕蓟劲旅有雄天下意宜有请无不许者碑文侈陈发缄时舍利光芒异香郁烈外石函封内金函閟其崇奉象敎至矣迨明年匡威复出师救镕其弟匡俦据军府自称留后匡威进退无所之镕迎馆于镇登城西大悲浮圗顾望流涕未几以圗镕见杀然则事佛果得福乎舍利之塔一燔于太和八年一烬于中和二年今匡威所建之阁遗迹已不可问其碑仅存焉尔已踣佛脚俾工拽而出之搨以藏诸笥唐济安侯庙二碑跋乙已秋客自华州来者贻予唐李巨川所爲济安侯庙碑济安侯者华之城隍神也巨川爲韩建掌书记撰许国公勤王録以媚建方昭宗幸华建请散殿后军诛李筠围诸王十六宅皆巨川教之唐史附诸叛臣之列观其碑文盛归功于建此犹猘犬狂吠无足怪者继得金张建所撰庙碑谓诸王旣见杀是夜建袖劒诣行宫将及御幄神厉声叱曰汝陈许间一卒耳蒙天子恩至此辄敢爲弑逆事乎建仓皇而退昭宗德之徙神于行宫旣还京封神济安侯而欧阳子五代史则谓建父叔丰所诫殆儒者不语怪之意欤金源之文传丗者寡碑辞特剀切可诵其称神缚草傅泥假以成像犹能奋叱不祥而当时藩鎭重臣幸时之乱曽不遣偏禆老弱之师爲衞社稷勤王计殆土木之不若盖有激其言之矣彼巨川者罔有忌惮谓土木可欺已之文足以饰非于后不知直道在人自唐迄金二百年华之父老犹能道之而张建者复刊石而记其实也然则小人之变乱是非欲以惑天下后丗者复何爲哉复何爲哉晋王墓二碑跋代州柏林寺东晋王李克用墓断碑二其一曰唐故左龙武军统军检校司徒赠太保陇西李公神道之碑文曰公讳国昌字德兴丗爲陇西沙陀人伟姿容善骑射盖克用之父朱邪赤心所谓赤马将军火生头上者也其一曰唐故使持节代州诸军事代州刺史李公神道之碑文曰公即太保之次子也其名克字仅存余可识者有公前跃马弯弓及徐方等数字按史克用弟四人次曰克让爲振武军校从讨王仙芝以功拜金吾衞将军宿衞京师亲仁里第自克用称兵云中杀守将段文楚诏捕克让让与仆十数骑弯弧跃马突围出奔鴈门与碑文合则爲克让无疑但史载克让守潼关与黄巢兵战败匿南山佛寺中爲寺僧所杀不言其爲代州刺史又得归葬于代皆不可晓者土人相传王墓上旧有碑十三今十一已亡其二存者又散埋土中盖金石之文自欧阳永叔赵明诚后丗无笃好之者宜其漫漶不可辨识如是也当永叔时去五代甚近沙陀丗次已不得详其爲唐家人传谓太祖四弟皆不知其父母名号至国昌字德兴纪亦遗之是十三碑者永叔亦未之见更六百年而予乃得覩其二非幸欤惜乎十一碑者不及见也同里曹先生博采金石有欧阳赵氏之好出二碑于土摹之搨本俾予审定其字若干遂书其后归之千峰禅院碑勅跋右泽州盘亭山千峰禅院后唐明宗赐僧洪密勅盖明宗践位日洪密具表称贺以此荅之文曰退避无所愧恧良多呜唿五代之季安得闻此长者之言哉欧阳子谓明宗武君不通文字观署尾数大字出自亲判上有玺曰书诏新铸之印可异也晋义成节度使驸马都尉史匡翰碑跋史驸马匡翰墓在太原县东北三十里黄陵村墓碑深陷于地村民语予土不可搰搰之尺则更深尺予强令搰之以畚去土至一寻龟趺始露验之则陶学士谷所撰文也辞多骈俪乃抄撮其大略云天祐中授代州副使以劳加银靑光禄大夫检校太子賔客兼监察御史改辽州副使兼领九府都督同光初充岚宪朔等州都游奕使解职授天雄军牢城都指挥使迁检校刑部尚书兼御史大夫上柱国转检校戸部尚书浔州刺史未几改天雄军步军都指挥使迁侍御彰圣马军都指挥使兼九府都督进检校司空懐州刺史转控鹤指挥使加金𬗋阶兼和州刺史驸马都尉食邑五百戸俄遭内艰起复授冠军大将军右金吾卫大将军员外置同正员依前充义成军节度使以天福七年三月薨于镇诏赠太保其先后历官详矣然史称其历郑州刺史而碑不书何欤又传美其好读书尤喜春秋三传与学者讲论不倦碑辞亦云懐鼓箧之心行有余力藴飞箝之辨似不能言不积财而但冨藏书不忧家而惟思报国求诸时彦罕有伦焉则与史传合矣建雄节度使相里金碑跋汾阳县有大相里小相里相里氏子孙聚族居焉按相里氏东周时即有之庄子称相里勤之弟子是已汉有御史武十六国前赵有偏将军览大都皆晋人也金墓在小相里之北绎碑辞与五代史传略同惟史称字奉金而碑云字国宝史称赠太师而碑云赠太子太师则碑爲可信巳鎭东军墙隍庙记跋鎭东军墙隍庙碑施宿撰㑹稽志张淏续之均不载其文予友顾征士宁人获诸卧龙山西冈上采入金石文字记中碑文钱武肃王镠撰王以干宁二年伐董昌明年五月平之冬十月勅改越州威胜军爲鎭东军授王领鎭海鎭东等军节度使至开平二年升爲大都督府亦谓之东府题曰墙隍庙者朱全忠之父名诚王旣称臣于梁不得不爲之讳矣独怪全忠未篡弑时唐帝在位乃勅改武成王庙曰武明成德军曰武顺义成军曰宣义并嫌名皆避之迨梁旣僣号司天监以帝曽祖讳茂琳请改岁月阳日辰凡戊字更作武尤可发笑也北汉千佛楼碑跋丙午二月登天龙之山得北汉李恽所爲千佛楼碑异焉俾工搨归装潢之书其后曰北汉之爲国不足当一大郡而王朴以爲必死之寇亡最后自周之丗宗宋之太祖百战不能克宜其君臣有过人之才而刘继元处裹疮吮血之余轻役其民命嬖臣范超冶金爲佛治不急之务恽身爲相臣不能匡正惟事围棊饮酒反撰碑文侈大其事何欤碑称承钧爲睿宗皇帝继元爲英武皇帝皆史记所未及刘旻之语张元徽也顾我是何天子尔亦是何节度使然则恽之夸大其辞适足以形其陋而已攷继元之立在宋开宝元年戊辰史称其即位时改元广运而碑建于乙亥故其文曰上御字之八年后书广运二年岁次乙亥按杨梦申撰刘继颙神道碑亦称广运元年岁次甲戌与是碑合则即位改元之说史未得其详矣继元残忍好杀具书于史然当时诸臣率弃之降宋范超者亦降惟恽至国亡乃降盖其诛戮亦所必行无足深罪者呜唿以蕞尔之地抗百万之师民争爲之効死其君臣岂眞无过人之才者哉若其文格之卑书法之陋攷古之士无讥焉可也曝书亭集卷第五十曝书亭集曝书亭集卷第五十一曝书亭集卷第五十一秀水朱彝尊跋宋太宗书库碑跋右宋太宗皇帝书库碑大中祥符四年真宗御书勒石在太原府寿宁敎寺碑爲风雨崩剥其半没土中岁久尽蚀文凡二千余言仅存数百字其阴石尤泐所可识者有太宗御制文集四十卷又集一十卷怡懐诗一卷回文诗一卷逍遥咏一卷至理勤懐篇一卷宋志载御制集一百二十卷盖统言之也棊势圗琴谱各二卷莲花心漏回文圗若干卷杂书扇子一百三十六柄杂书簇子七百五十三轴按史帝旣削平诸国收其圗下诏购遗书于左昇龙门北建崇文院徙三舘书实之此崇文书目所自始也又分三舘书万余卷别爲书库所谓祕阁是也王明清有言太平兴国中诸降王死其旧臣或宣怨言太宗尽收用之寘之舘阁使修羣书广其卷帙厚其廪禄赡给以役其心俾卒老于文字则帝之留意翰墨特出于权谋袐计而非性所好也虽然亡国之臣丗主往往轻视之如土芥而重绳之以刀锯帝独容之禁侍之列给笔札事纂述谓非丗主所难能欤呜唿是可记也宋京兆府学石经碑跋京兆府学新移石经碑记宋元祐中京兆黎持撰文河南安宜之书锓之者长安石工安民也其曰汲郡吕公者宣公大防之兄以工部郎中陜西转运副使知陜州以直龙圗阁知秦州大忠也自唐郑覃等勒石壁九经一百六十卷天祐中筑新城石爲韩建所弃刘鄩守长安幕吏尹玉羽请辇入城鄩谓非急务玉羽绐曰一旦敌兵临城碎爲矢石亦足以助战鄩然之移置尚书旧省至大忠领漕日始克尽列于学载持记甚详方是时宣公在朝二三执政罔非正人监司长吏咸以兴起学校裒集经史爲务至绍圣元符之际小人柄政诸君子咸被重罪以去宣公窜死䖍州未几大忠亦降官崇宁𥘉借党人立石端礼门侧蔡京复自书碑颁郡县彼张商英周秩杨畏之徒反覆附和恬不知耻民以一石工独能严邪正之辨不肯镌名姓于碑惟恐得罪后丗匹夫之志不可夺如是夫持爲京兆学官其文辞条达类南丰曽氏而宜之之书亦称入格迄今博闻之士或不能举其姓氏民则后生末学皆能道之以此见立身行已不可不爲后丗虑苟是非得其正虽百工技能之人反有荣于当时之士大夫者呜唿可感也已玉羽者京兆长安人以孝行闻杜门隐居鄩辟爲保大军节度推官仕后唐至光禄少卿晋髙祖召之辞以老退归秦中甞着自然经五卷武库集五十卷其书散见于册府元龟惜欧阳子不爲立传而其书亦不传于丗也予旣感碑文之岀于民所镌而题其后予友钟渊映将注五代史记并书玉羽之事告之俾附注于鄩之传焉太原县惠明寺碑跋吕惠卿憸人也当时君子视若鬼蜮而王安石独任之不疑且曰惠卿之贤虽前丗儒者未易比也今观惠明寺舍利塔碑虽能文善书之士无以过之丗徒知爲头㑹箕敛之才不知两人当日以经术定交而取合于文字也呜唿此其所以爲姦也欤桂林府石刻元祐党籍跋元祐党籍徽宗书之立石端礼门其初九十八人尔旣而蔡京复大书颁郡县以上书人及已所不喜者作附丽人添入凡三百九人碑称皇帝嗣位之五年盖崇宁四年也是时籍中曽任宰臣执政者十无一存曽任待制及余官亦已零落过半亡者毁其绘像及所着书夺其坟寺存者定爲邪等降责编管荒徼禁不得同州住其子弟亦不得诣阙下小人之快意未有甚于斯时者矣岂复有所忌惮乎其后张纲看详谓王珪一名不合在籍自九十七人外益以上官均岑象求江公望范柔中邓考甫孙谔六人共一百三人皆系名德之臣许子孙陈乞恩例次数而龚颐正遂采三百九人之事迹成元祐党籍列传谱述一书凡一百卷盖惟恐其阙然则小人之厄君子适以荣之士之自立宜审所择矣京所书刊石满天下惟桂林勒之崖壁故至今独存碑后王珪章惇姓名漫漶者爲瀑泉所泐也康熙乙丑二月望日书大同府普恩寺碑跋右大同普恩寺碑记宋修武郎借吉州团练使充通问副使婺源朱公弁所作也公以建炎元年十一月奉使爲金人所留迫之事刘豫不可欲易其官不可探策使之归复不可其语耶律绍文曰上国之威命朝以至则使臣夕以死夕以至则朝以死观其怀印卧起悲歌慷慨与汉之苏武何异非孔子所称不辱君命者欤记成于金皇统三年二月实髙宗绍兴之十三年也于是公之去国盖十七年矣题曰江东朱弁而不书官又其上系以皇统年号论者疑公自贬其词合乎古君子危行言孙之义而未得其本也攷公之归宋在是秋七月记之作当在和议初成而公临发之时也彼寺僧者见公旣去不能原公大节所在惟知奉国人之法辄删去其官爵増易其纪年无足怪者史载公被留时尝具酒食告僚友曰吾已得近郊某寺地一旦毕命诸公幸瘗我其处表曰宋通问副使朱公之墓于我幸矣而公碑文亦曰予筑舘之三年岁在庚戌冬十月乃迁于兹寺然则所谓近郊其寺者殆即普恩寺非邪史又载公以文字教金之贵人子弟使之就学因得以和好之说进盖公之文有不得已而爲之者当其时宋诸臣留于金若宇文虚中吴激蔡松年之徒多以文学自命顾寺僧独以公之言爲足重于丗亦以见恭敬之不可弃而忠信所行者逺也呜唿士君子不幸生丧乱之际又不幸以文章爲丗所重得其文者或不原其志意所在辄更易以就时人之耳目至使大节皎然若朱公者几无以自白于后丗读普恩寺之碑其亦可感也夫杭州府学宋石经跋宋髙宗皇帝御书石经绍兴十三年知临安府事张澂摹勒上石淳熙四年诏知府赵磻老建阁于太学题曰光尧石经之阁置石其下洪迈曾惇杨冠卿叶绍翁李心传陈骙王应麟潜说友纪之详矣宋亡学废爲肃政廉访司治所西僧杨琏真伽造白墖于行宫故址取其石垒墖杭州路㢘访经历申屠致逺力持不可然已损其什一元至正间即治所西偏建西湖书院以祀先师设有山长掌书库其后明常熟吴讷干州宋廷佐先后巡按浙江或覆之廊或甃以瓴甋崇祯末廊圯乃嵌诸壁中左易二书六诗十有二礼记向有学记经解中庸儒行大学五篇今惟中庸片石存尔其南则理宗大书御制序四碑在焉右则春秋左氏传四十八碑阙其首卷通计八十七碑诸经虽非足本然书法甚工学古者所当藏弆若夫秦桧一跋已爲讷椎碎其词见于学士院中兴纪事本末君子无取也书拓本玉带生铭后玉带生宋文丞相砚名也石产自端州未爲絶品其修扶寸广半之厚又微杀焉带腰玉而身衣𬗋丞相宝惜旁刻以铭书用小篆凡四十有四字岁甲申观于商丘宋节使坐上因请以硬黄纸摹之不敢响搨也生之本末略见玉笥生诗其铭辞亦附注于诗编按金华胡翰作谢翶传称天祥转战闽广至潮阳被执翺匿民间流离久之间行抵勾越是信公军败后砚即归翺可知其寓浦阳永康阅祐思诸陵登钓坛度必携生偕往怀古之君子可以深长思矣辽释志愿葬舍利石匣记跋京师仙露寺金人俘宋室子女置其中见蔡鞗北狩行録赵子砥燕云录顾地志失载遗踪遂不可稽康熙二十六年五月宣武门西南居民掘地得石匣匣旁有记自称讲经律论大德志愿录并书乃辽丗宗天禄三年瘗舍利佛牙于此记后有千人邑三字盖社名也施主姓名首列帝后诸王大臣下及童男小女考辽史丗宗妃甄氏后唐宫人帝从太宗南征得之宠遇甚厚及即位立爲皇后至天禄四年方册立皇后萧氏二后同死察割之乱并葬于医巫闾山记刻于三年所云皇后盖指甄也东明王者疑是明王安端即察割之父以功王东丹国故曰东明王也燕主大王者中台省右相牒蜡爲南京留守封燕王故曰燕主大王也国舅相公者靖安萧太后族只撒古鲁以天禄元年爲国舅帐详稳故曰国舅相公也独赵思温子延照史作延昭而通鑑亦作照常爲石晋祁州刺史后仍归辽余子本末不得其详矣又记有建窣堵波之文疑当时石匣置于塔下塔久废而石匣仅存土中匣已无盖其舍利佛牙又不知何时散佚也辽云居寺二碑跋右王正智光云居寺二记共勒一碑碑额篆书重修云居寺一千人邑㑹之碑一称结一千人之社一千人之心一称完葺一寺结邑千人近年京城发地得仙露寺石函记后有千人邑三字尼曰邑头尼览者疑是地名合此陴观之则知千人邑者社㑹之名尔天顺皇帝者辽穆宗尊号丞相秦王者重元爲南京留守也辽史圣宗初即位羣臣上尊号曰昭圣皇帝统和元年六月上尊号曰天辅皇帝五年四月上尊号曰至德广孝昭圣天辅皇帝二十四年十月上尊号曰至德广孝昭圣天辅皇帝今碑建于二十三年尊号无天辅字是则二十四年十月以前圣宗尊号但云至德广孝昭圣皇帝如碑所记至二十四年乃合元年尊号天辅字以称之否则二十四年所上之号与五年无异何用羣臣复上乎窃疑史有误也金京兆刘处士墓碣铭跋金京兆刘处士墓碣铭奉天杨英撰文武功张徽书洛阳李微题额立石者同知京兆緫管府事髙贵也文称处士初讳章更各九陇又名渭又名于菟其字希文不易也下笔有骨肋西州碑版多出其手一榻之外皆法书名画望而判其眞赝甞鬻书于市一达官持之去处士直诣㕔事取书辞色不少逊挟书掉臂而出性不喜浮屠法而处开元墖三十年无家无妻子正大八年诏民东徙至陜旣而事且变投所蓄古印章鼎彞于河避地平阳入太原寻还故里以疾卒按金史哀宗纪元兵旣取鳯翔两行省弃京兆迁居民于河南所云事变者此矣英之铭曰士之遇也爲龙爲虎其不遇也如鱼如鼠旣鱼其龙又鼠其虎生必违其所好死则从其所恶将矫丗以自戕抑直行而不顾苟会于心千载其犹旦墓着所以信于人者以铭先生之墓吁辞特崛奇而徽正书多涉篆隶体亦不犹人金源遗集传至今者惟赵秉文王若虚段克已诚已李俊民元好问数家而已斯铭不见于载记乃摭其大略书之册尾兼録其副示长洲孙生附着于书法考焉赵吴兴千字文跋周兴嗣千文便于小学善书者恒写一本独智永曽书八百本散在江南而吴兴赵王孙亦屡书之延祐三年四月有㫖赵子昂写来千文一十七卷发祕书监装背收拾此或一十七卷之一也吾乡项子京家刻石今归于予元丰闰县令碑记跋丰润县本玉田之永济务金史称太和间置明寰宇通志一统志因之今观至元七年县令孙庆瑜碑记则改务爲县乃章宗大定年事且云承安中以懐逺大将军夹谷公习揘来宰是县足征置县在泰和之先也碑又云大安初避东海郡侯讳更名曰丰闰东海郡侯者即衞绍王然则县始置时仍名永济可见又云大朝开创以来庚辰之岁改县爲闰州考元史竟未之载宋王诸公未免失于讨论矣淸类天文分野之书云洪武元年改闰爲润而今国子监金元史雕本闰旁均着水亦非也碑书法虽不工然辞足以逹其述先后政颇详顾修地志者曽不引证何哉霍山庙建文元年碑跋右霍山庙碑建文元年正月壬午祇祭上帝于南郊二月癸亥鸿胪寺序班周敖国子监生袁纲奉命以香币牲醴祭告中鎭勒其文于碑嵌庙四壁上盖自燕师靖难之后四年之政事悉行革除旧典遗文去之惟恐不尽乃普天之下尚留此一片石存人间丗之君子有志于补修惠宗实録者辞虽不多所宜大书特书布在方策者也跋首善书院碑万历丁酉先太傅文恪公偕福清叶文忠典应天郷试得华亭吕公原先生卷先文恪欲置第一文忠谓是卷文虽髙恐不得第欲以所拟第二人领解先文恪曰此时文尔虽第与不第等未若不第者之文其人必以学行闻于时遂定先生卷第一后先生试礼部辄摈落谒选人官工部司务是时邹忠介冯恭定讲学京师于宣武门内大时雍坊建首善书院先生与周忠毅董其役而先大父时爲都察院照磨实经营之及书院成文忠作记董文敏书之则先大父巳迁官故未得书于石也继而羣小交攻毁书院而碎其碑传闻碑初立时祗搨一十三纸而先生藏其二至崇祯壬申文敏起自田间桐城孙舍人国敉请重书是碑文敏谓曩曽书二碑一置书院一爲王评事应遴摹勒藏壁间爲御史某徙置中城察院官舍访之果存其后西洋人借书院以爲历局久之遂踞其中甲申春李自成入寇中城所臧之碑亦不可问矣康熙辛酉予复主江南乡试先生之孙嘉先持搨本见示又六年嘉先子天右持至都将重勒上石请予跋其尾予母华亭唐文恪公孙也先君安度先生侍先太傅于京邸两家结婚吕先生实爲行媒今两家子姓仳离坎壈先代赐书俱已零落而先生后人犹能于兵火之余装潢是碑守以勿失摹而刻之俾览观者仰先儒之典型可以识君子小人存亡进退之故是碑传书院虽毁安知无有复之者则嘉先父子之功不可泯巳北京国子监进士题名碑跋唐人及第书名雁墖未必锓诸石也明自永乐二年命工部建进士题名碑于南京国子监撰记者翰林侍读学士王达也十三年㑹试天下贡士于北京登科考谓是岁即命立石国子监然今无有有之自宣德五年林震榜始也由宣德讫崇祯十三年碑凡七十一通思陵厌薄进士故将下第举人与廷试贡士史惇等百六十三人又吴康侯等百人尽留特用于是惇等请援进士例谒孔庙行释菜礼并立石题名帝如所请大学士周延儒奉勅撰文太仆寺少卿翰林院侍书朱国诏奉勅书石篆额工部营缮司郎中王灏监工立于进士题名之次而十六年杨廷鑑榜遂无隙地可树碑矣予辑日下旧闻旣撮其大略笔之于卷康熙辛未秋八月上丁天子命大学士代祀孔子充十哲分献官礼毕偕祭酒汪霦鼌采司业吴涵容大徧览诸碑其𥘉释褐即撰记立石后乃有迟一二十年始立又或有题名无记兼踣于地者多有之呜唿明之祖宗待进士可谓隆矣苟不由是出身选人辄投之僻左荒逺之地士大夫论资格日严而万历以后题名之石不师旧典作记登第者罕有拓而传示子孙徒僵立于风雨氷雪之中信其剥蚀不亦可叹也夫爰属二公扶其踣者并搨之曝书亭集卷第五十一曝书亭集曝书亭集卷第五十二曝书亭集卷第五十二秀水朱彝尊钖鬯跋陶征士圣贤羣辅録跋韩非有言孔子之后儒分爲八八儒者公孙氏居第七至晋陶徴士圣贤羣辅録分疏之云公孙氏传易爲道爲洁净精微之儒或疑公孙氏爲龙非也龙字子石家语称是衞人而北海郑氏谓是楚人故唐赠黄伯宋赠枝江侯名虽在七十子之列不闻传易若赵人名龙者字子秉庄子谓惠子曰儒墨杨秉与夫子爲五果孰是邪所云秉者辨坚白异同之龙也乐正子舆讥其行无师学无友非孔氏门弟子可知攷晋书太康二年汲郡人不凖发魏王冡得竹书易五篇公孙段与邵陟论易二篇是则公孙氏传易之明征矣盖子石子秉名姓偶同而传易之公孙氏与郑大夫字伯石者名姓又同也録此以证小司马索隐之误唐律疏义跋唐律疏义三十卷永徽二年闰月诏曰太宗文皇帝拨乱反正恤狱愼刑杜浇弊之源削烦苛之法道臻刑措二十三年玉几遗训皇令刊改朕仰遵先旨旁求故实乃制太尉扬州都督长孙无忌开府仪同三司李勣尚书左仆射张行成光禄侍中髙季辅右丞段宝玄太常少卿令狐德棻吏部侍郞髙敬言刑部郎中贾敏行等爰暨朝贤详定法律酌前王之令典考列辟之旧章适其轻重之宜采其寛勐之要使夫画一之制简而易从约法之章疎而不漏再移朞月方始勒成是宜颁示普天垂之来叶凡在羣臣逮于列岳其务审愼称朕意焉此见诸唐大诏令者也永徽三年五月韶律学未有定疏宜广召解律人修义疏使中书门下监定叅撰成三十卷四年十一月上之诏颁行天下此见诸唐㑹要者也按无忌等表进有尚书左仆射于志宁右㒒射禇遂良中书令柳奭刑部尚书唐临守黄门韩瑗中书侍郞来济辛茂将尚书右丞刘燕客颍州刺史裴弘献刑部郞中王怀恪盩厔县令董雄大理丞路立始平县丞石士逵大理评事曹恵果律学博士司马锐等而无张行成髙季辅令孤德棻髙敬言㦯疑纂修诸臣姓名不符攷诏令开载乃緫修律令格式之员而表进于二年之后所列县令丞博士盖系召至解律人若张髙令孤四公不与纂修义疏故尔唐代遗书传抄多致残阙是编前有元泰定四年江西儒学提举柳赟序又附江西行中书省检校官王元亮释文末又缀编校考亭书院学士余资姓氏信爲完书丗有好事君子雕锓以行儆于有位旧章之不愆庶乎复古寛大之条矣刑统赋解跋刑统赋四卷宋史艺文志不知作者晁公武读书后志着録二卷云皇朝傅霖撰或人爲之注予所录卷与晁氏同古林曹氏藏本也刑统定于周显德四年命侍御史张湜太子右庶子剧可久等十人编集兵部尚书张昭逺看详进呈凡二十一卷窦仪重加详定增益九卷当日言律令格式之烦期于省文达理成书霖乃撮其要旨作赋而自解其义又东原郄某每聮撰四言歌以括之前有延祐三年赵孟頫序言其大略其后益都王亮复爲増注大抵傅郄皆宋人而亮则元人也丗儒以赵序加于长孙无忌等唐律三十卷之前遂疑疏义爲霖等所注误矣霖自题左宣德郎律学博士未审宋何朝人长短经跋长短经十卷唐赵㽔撰㽔梓州盐亭人甞注关朗易传李白师事之孙光宪称其夫妇俱有隐操而是编专论王霸机权正变之术其第十卷相传载阴谋捭阖之说故祕不以示人依汉艺文志当入之纵横家按汉志纵横家多至一百七篇而隋志止二部唐志四部此六十四篇宜着録不应焜入于杂家也东宫备览跋东宫备览六卷宋迪功郎守袐书省正字兼国史院编修官陈模进模字中行泉州永春人庆元二年邹应龙榜进士嘉㤗二年八月除正字三年二月以正字兼国史院编修官开禧三年二月以正字兼实録院检讨官嘉定二年三月除校书郎仍兼实録院检讨模之历官伦序见于中兴舘阁续録者如此今观吿词进表乃合先后衔具书之又兼庄文府敎授或疑庄文太子薨于干道三年模至庆元初始释褐历嘉泰开禧嘉定不应尚设教授以予考李心传朝野杂记皇太子宫小学教授设于绍兴三十年时孝宗爲建王光宗与庄文太子魏惠宪王皆就傅矣先是十四年春建宗学于临安学生以百名爲额在学者皆南宫北宅子孙若亲贤宅近属则别置敎授以馆职兼不在宗子之列故魏惠宪王卒于淳熙七年有子柄存设有府教授而荘文太子有二子梴府亦得设教授模以馆职遂兼之尔宋史志职官未详因书于此书玉台新咏后昭明文选初成闻有千卷旣而略其芜秽集其淸英存三十卷择之可谓精矣然入选之文不无伪制所録古诗十九首以徐陵玉台新咏勘之枚乗诗居其八至驱车上东门行载乐府杂曲歌辞其余六首玉台不録就文选本第十五首而论生年不满百长怀千载忧昼短而夜长何不秉烛游则西门行古辞也古辞夫爲乐爲乐当及时何能坐愁怫郁当复来兹而文选更之曰爲乐当及时何能待来兹古辞贪财爱惜费但爲后丗嗤而文选更之曰愚者爱惜费但爲后丗嗤古辞自非仙人王子乔计㑹寿命难与期而文选更之曰仙人王子乔难可与等期裁翦长短句作五言移易其前后杂糅置十九首中没枚乗等姓名㮣题曰古诗要之皆出文选楼中诸学士之手也徐陵少仕于梁爲昭明诸臣后进不敢明言其非乃别着一书列枚乗姓名还之作者殆有微意焉刘知几疑李陵荅苏武书爲齐梁文士拟作苏子瞻疑陵武赠荅五言亦后人所拟而统不能辨非不能辨也昭明优礼儒臣容其作伪今文选盛行作伪者心不徒劳也已或者以爲文选阙疑玉台实之以人非是当其时昭明聚书三万卷大集羣儒讨论岂不知五言始自枚乗而序所云退傅有在邹之作降将有河梁之篇四言五言区以别矣注文选者遂谓河梁之别五言此始钟嵘诗品亦云逮汉李陵始着五言之目抑何谬欤然则诵诗论丗者宜取玉台并观毋偏信文选可尔宋本六家注文选跋六家注文选六十卷宋崇宁五年镂板至政和元年毕工墨光如漆纸坚致全书完好序尾识云见在广都县北门裴宅印卖盖宋时蜀牋若是也每本有吴门徐贲私印又有太仓王氏赐书堂印记是书袁氏袠曽仿宋本雕刻以行故传丗特多然无镂板毕工年月以此可辨伪眞也大唐类要跋康熙己卯七月湖州书贾有以大唐类要百六十卷求售者反覆观之即虞氏北堂书抄也按新唐书志作一百七十三卷晁氏读书后志同而宋志止百六十卷是编地部至泥沙石而毕度非完书今丗所行者出尝熟陈禹谟钖玄氏删补至以贞观后事及五代十国之书杂入其中尽失其旧阅之令人生恚储书者多藏之而原书罕覩矣类要传写虽多讹舛然大略出于原书未易得也跋五百家昌黎集注宋人辑书往往以摭采之冨夸人若蔡梦弼杜诗注号爲千家成申之尚书集解号四百家亡名子播芳文粹号五百家是也昌黎集训注四十卷外集十卷别集一卷附论语笔解十卷庆元六年春建安魏仲举刻于家塾亦称五百家按其实则列名者一百四十八家而已其余所云新添集注五十家补注五十家广注五十家释事二十家补音二十家协音十家正误二十家考异十家殆亦无稽之言尔然当时刊书者知以博学详说爲要务今则守一家之说以爲兔园册其智岀麻沙里刊书者之下矣是书向藏长洲文伯仁家归吾乡李太仆君实盖宋椠之最精者惜中间阙三卷后人补抄原注巳失不可复覩当更访诸藏书家播芳文粹跋五百家播芳文粹大全二百卷曩在都下曽从友人借观患其卷帙混淆兼多阙文误字因置不録归田后见江浙储藏家间有之类皆抄写丙戌三月留徐学使章仲花谿别业观宋椠本始快于心若风庭之叶尽埽而老眼豁然也卷首有绍熙庚戌序南徐许开作称系鉅鹿魏齐贤仲贤南阳叶棻子实所集具列姓氏凡五百二十家冨哉言矣然其所録不尽皆醇惜吾友宜兴陈维崧其年华亭钱芳标葆馚呉江叶舒崇元礼钱唐陆繁弨拒石嘉兴李符分虎皆以骈体名家诸君悉逝莫爲削其䌓而举其要也开字仲启以中奉大夫提举武夷沖祐观着有志隐类藁见赵希弁读书附志书眺以道撰苏叔党墓志后靖康中苏叔党以真定倅赴官次河北爲贼所胁叔党语贼曰若知丗有苏内翰乎吾即其子肯随若求活草间邪通夕痛饮翌日视之卒矣王明清挥麈后録载之而晁以道志其墓称以暴疾卒于镇阳绎其文可云孝子合而观之不媿其父矣攷东坡先生以徽宗建中靖国元年辛已卒于常州先生旣卒而蔡京由尚书左丞进左右仆射蔡卞旋知枢密院事自崇宁元年迄于四年籍党人榜朝堂定上书人上中下六邪等责逐责降而又编管子弟不许到阙一刻石于端礼门再刻石于诸州三刻石于文德殿门帝旣亲书之京复自书颁之天下是时叔党潜身救过之不给宁有冨贵利达之念萌于中哉惟因梁师成自言爲东坡出子尝愬于裕陵曰先臣何罪禁诵其文章灭其尺牍于是先生遗文手蹟始稍稍复出叔熏之不忍显絶师成者此也然熏禁初弛后虽得入京师借诙谐以玩丗未尝薫染以道所云嘻笑谑浪节槩存焉是已乃毁之者谓叔熏谄事师成自居干儿夫师成旣以东坡爲父称曰先臣则必以昆弟遇权党岂有业爲兄弟而又降称干儿之理此助洛攻蜀者谤之贝锦南箕尚论者不可不白其冤也竹友集跋临川谢幼槃与兄无逸并负诗名吕居仁集江西诗派二十五人幼槃其一矣然其诗实与涪翁别居仁又称其似谢宣城亦不类也书録解题两载竹友集一曰十卷一曰七卷盖七卷者诗而十卷者合文言之是集流传甚罕谢布政在杭抄之内府在杭收藏宋人集颇冨近多散失惟此系其手书子孙装界成册平湖陆编修次友典福建庚午郷试抄得之予见而令楷书生亟録其副诗派遗集传者无几予所储陈无已饶德操洪玉父韩子苍晁叔用吕居仁仅六家得此而七焉书劒南集后诗家比喻六义之一偶然爲之可尔陆务观劒南集句法稠叠读之终卷令人生憎若身似老僧犹有发门如村舍强名官迹似春萍本无柢心如秋燕不安巢身似在家狂道士心如退院病禅师心似春鸿宁久住身如秋扇合长捐身似败棊难复振心如病木已中空心似枯葵空向日身如病栎孰知年家似江淮归业戸身如湖岭罢参僧心似游僧思逺道身如败将陷重围居似穷边荒马驿身如深谷老桑门人似登仙惟火食俗如太古欠巢居闲似苔矶垂钓叟淡如村院罢参僧嬾似老鸡频失旦衰如蠧叶早知秋喜似系囚闻纵掉快如疥痒得爬搔闲似白鸥虽自足健如黄犊已无縁酒似粥浓知社到饼如盘大喜秋成难似车登蛇退岭险如舟过马当时月似有情迎马见莺如相识向人鸣心如泽国春归雁身似云堂旦过僧身如巢燕临归日心似堂僧欲动时身如病木惊秋早心似鳏鱼怯夜长心如老骥长千里身似春蚕已再眠身如海燕不逢社家似瓜牛仅有庐心如老马虽知路身似鸣蛙不属官身如病鹤长停料心似山僧已弃家心如顽石忘荣辱身似孤云任去留心如脱穽奔林鹿迹似还山不雨云恩如长假容居里官似分司不限年瘦如饭颗吟诗面饥似柴桑乞食身勇如持虎但堪笑学似累棊那易成爽如瑞露零仙掌清似寒氷贮玉壶衰如蠧叶秋先觉愁似鳏鱼夜不眠乐如逐兔牵黄犬快似麾兵卷白波壁如龟筴难占卜瓦似鱼鳞不接连路如劒阁逢秋雨山似鑪峯锁暮云云如山坏长空黒风似潮回万木倾雨如梅子初黄日水似桃花欲动时花如上苑长成市酒似新丰不直钱雁如着意频惊枕月似知愁故入门蚕如黒蚁桑生后秧似靑针水满时余诗腰膝用如似字作对难以悉数就中非无佳句此陆平原所云离之双美合之两伤者也予友三原孙枝蔚豹人征入都不愿分修史之禄赋诗云身如橘柚病于北心似鹧鸪飞向南有识者怜之此偶然作尔迩者诗人多舍唐学宋予甞嫌务观大熟鲁直太生生者流爲萧东夫熟者降爲杨廷秀萧不传而杨传效之者何异海畔逐臭之夫邪赖良大雅集跋大雅集十卷天台赖良采择凡二千余篇杨廉夫点定存三百首旣爲作序而江阴王逢吴兴钱鼒亦序之集中所收皆元人其后间有仕于明者第六卷载林洵送顾谨中入太学诗则洪武中从而补缀者也良字善卿赤城续志不书其姓氏出处显晦不可得而知绎席帽山人序盖曽教授松江云倪元鎭赠良诗云陈诗昔在周盛日删诗又是衰周余二语得其㮣矣书敦交集后右敦交集一册上虞魏仲逺辑其友酬和之诗也作者二十四人诗七十六首册末宜有仲逺题识而今亡之非完书矣是集爲吾乡李太仆君实𬗋桃轩藏本康熙丁丑予购得之稽诸竹斋丹崖清江全室集多有与仲逺昆弟赠荅诗仲逺父处士明叔预卜茔兆于福祈山之阳结庐其下名福源精舍处敬爲之作賛又爲题尚古亭元章亦有筠深轩长歌季潭则有短歌清江爲作竹深记称㑹稽之地多竹盖物有所宜犹卫之左泉右淇也其居邑西夏盖湖上伏龙山之下顾郡县志俱佚其名按宋学士濂爲仲逺作见山楼记乃知其人名寿延云梅菴李氏明正音跋明正音七卷海盐李景孟宗浩选本景孟中景泰甲戌进士知莆田县事其父季衡公平丗父孟璇仲玑兄景髙宗逺皆有诗名季衡有西溪集孟璇有南庄集均不传是编所録多嘉兴人作若沈镒孟钧陶瑾廷璧朱孟德维新陈善敬佐李澄若渊往予辑诗综悉无从采掇即景孟诗亦遗之郷人有着述莫爲之传是犹目治而不见其睫也景孟曽孙儒烈嘉靖丁未进士历官福建按察司佥事曽刊是编以行惜今之雕本流传者寡矣岁在戊子闰月竹垞八十翁彞尊识跋危氏云林集云林集二卷元翰林学士承旨危素太朴之诗葛逻禄迺贤易之编而虞集伯生序之者也太朴以文名诗不恒见流传惟此而已明兵入大都学士走报恩寺俯身入井寺僧大梓挽出之谓曰国史非公莫知公死是死国之史也学士由是不死丗传明太祖闻学士履声岀之守余阙祠按吾乡贝助敎琼有送危于赴安庆教授序称洪武三年识公于京师未几公卒则学士未甞衔命守祠特其子于教授安庆好事者遂傅㑹有是言也于曽共欧阳佑吕复黄盅辈采书北平载记脱去字是集发雕于后至元三年盖学士入明后续作诗文均失传矣跋草阁集钱塘李曅宗表元季结草阁居北关门外旣而避地永康东阳间洪武𥘉官国子监助教有古今诗六卷拾遗一卷天台徐大章盛称之金华朱伯淸序之观其长篇耸髙奔逸堪与刘伯温髙季迪鼎足而今之杭人末有举其姓氏者可叹也集中题徐原父画梅歌云寻常更有梅花船系在鑑湖柳姑之庙前柳姑者疑即沈约诗所云山阴柳家女也施宿会稽志云柳姑庙在山阴县西一十里前临镜湖湖山胜絶处其后修府志者乃遂削去之是何心哉跋钓鳌集吴江陶振子昌洪武中任本县儒学训导改安化敎谕归隐华亭九峰间自号钓鳌客长陵师起北平作哀吴王濞歌感慨悲壮意当日定流播于燕王闻之深怨私怒必甚矣革除诗文稍有忌讳者悉焚弃唯是歌存集中而人末有表其微者其后死于虎王达善輓以诗云昔爲海上钓鳌客今作山中飤虎人飤之爲言食也以食食人也九峰无虎将毋靖难之后有飤之者乎髙丽权秀才应制集跋髙丽秀才权近字思叔别字阳村洪武中至南京髙皇优礼待之赐衣赐食爰命赋诗阳村先之以本国废兴之由道涂经过之所次之以本国离合之势山河之胜与夫邻境之情形兼述东人感化之意旣成精华炳蔚音响铿锵帝览之称叹因命与刘公三吾许公观景公淸戴公德彞张公信辈偕游南北市来賔重译鹤鸣醉仙诸楼帝又赐以御制三诗此洪武丙子岁事建文四年春朝鲜恭定王李芳逺令知申事朴钖下议政府镂版以行于是嘉靖大夫艺文馆提学国人李詹曁奉使翰林史官兵部主事金陵端木孝思均爲作序而淮南陆颙番昜祝孟献题诗其后焉阳村赐游酒楼实録未之载予所见应制集则天顺元年朝鲜本也书姚学士明山存稾后文徴仲待诏翰林相传爲明山学士及杨方城所窘昌言于衆曰吾衙门非画院乃容画匠处此何孔目元朗丛说述之而曰二人只㑹中状元更无余物衡山长在天地间今丗岂更有道着姚涞杨维聦者邪闻者以爲快论然明山尝与孙太初薛君采髙子业相唱和且闻章丘李中麓冨于臧书特遣其子就学可谓敏于好古者即徴仲去官日躬送至张家湾赋十诗赠别兼爲作序比之唐元鲁山宋孙明复谓荣出于科目之外贵加乎爵禄之上其倾倒亦至矣然则元朗所述乃诳语耳金华吴少君诗说谎定推何太史而虞山钱氏偏信其说皎皎素丝其可染乎书狷石居遗集后予童稚日就塾于谭氏之居先后共学者六人谭舟石左羽陆英一次友曁第五兄夏士悉中表兄弟也书屋五楹予置席砚鸭脚树下年十七爲赘壻乃迁冯氏之宅是岁兵起舟石从其父五经进士浮海入越转徙漳州左羽避居于泖二陆曁予兄弟各不相闻旣而离者合合者又离或出或处六十年来五人奄逝存者惟予巳尔暇览狷石居遗集是爲舟石左羽之王父讳昌言字圣俞万历甲午举浙江郷试第一后八年中进士知甞熟婺源栾城三县迁南兵部主事历员外郎升福建布政司参议隄督学政转山东按察副使以布政司参政卒于官思陵即阼卹以死勤事诸臣特赠太仆寺卿公之试士也其文不假一人寓目必手自甄综虽伯子省觐俾寄食旅店中不许入廨有投私书者槩不发函试毕题数行裹原书复之闽人语曰来一封去两封以爲不信视邮筒盖视学三年䰅鬓尽白舟石语子岁在已丑冬携其宅眷由琯溪之漳遇贼于山麓主仆遭急缚将剸刄焉猝传官军至贼党置之去见有叟扠手独行唿之求救叟问客子何来答以浙人叟曰客知浙有谭学使乎对曰吾祖也叟遽前释缚盖贼渠之父自言曩爲诸生岁试谭公列其名二等吾师乎其子还治酒食导客踰岭乃归观于此而信持衡之公子孙必食其报不在遇以国士而始有知已之感也舟石讳吉璁官至登州太守英一讳丗楷思州太守左羽讳瑄工科掌印给事中次友讳葇内阁学士礼部侍郎夏士讳彞器承祖廕中书科中书舍人康熙已未召试博学宏词之士六人者舟石次友曁予居其三云书曼寄轩集后东汉风俗之厚期功之丧咸得弃官持服如贾逵以祖父丧戴封以伯父西鄂长杨弼以伯母繁阳令杨君以叔父上虞长度尚以从父渤海王郎中刘衡以兄思善侯相杨着以从兄太甞丞谯玄槐里令曹全以弟广平令仲定以姊王纯以妹马融以兄子皆以忧弃官轻举至晋而嵇绍拜徐州刺史以长子丧去职陶潜以程氏妹丧自免作归去来辞自是而后古之道莫之行也先伯祖君舆公掌铨东曹闻先文恪公之讣请于朝乞归持服德陵允焉当时典礼者不以爲过斯国史所当附书于礼乐志者此事尚未百年今人父母之丧有不去其官者矣摭言足本跋唐重科目举措分殊有国史未具析者借王氏摭言小大毕识后代得闻其遗制奈流传者寡又爲末学所删存不及半是编一十五卷获之京师慈仁寺集乃足本也卷尾有柯山郑昉跋称嘉定辛未刊于宜春郡吴江徐电发近録棠村相国所藏与此本略同当就其校雠譌字发雕焉书鑑诫录后鑑诫録十卷后蜀人何光逺辉夫撰晁公武郡斋读书后志称纂辑唐以来君臣事迹可爲丗鉴者前有刘曦度序今览其书多载可笑诗文直小说家尔每条以三字标目与苏鹗杜阳杂编略同是册犹宋椠卷首题重雕足本惟刘序失之吾乡墨林项氏藏书也济南王先生贻上爱之曽手録一部书北牎炙輠后北牎炙輠二卷宋施彦执编予得之海盐陈琠少典所藏崑山徐氏晋江黄氏从予借抄其书稍稍流传于丗按彦执讳德操海昌人张子韶之友也生不婚宦病废而殁子韶以文祭之云生平朋友不过四人姚叶先亡公继又去其和彦执诗云环顾天下间四海惟三友三友者彦执及姚进道叶先觉也彦执尝着孟子发题一篇子韶之门人郎晔编横浦集附之卷末今海昌志人物莫有举其姓氏者矣进道名述尧张孝祥榜进士有萧台公余词一卷予所藏有之跋刘豫事迹刘豫事迹一卷不知谁氏所辑予抄自倦圃曹氏按豫祖茔在阜城县南十二里元初尚谓之御庄石马存焉见王恽秋涧集恽述陈敎授言豫未贵时一日顾见一白龙现妇翁家大镜中但无鳞与角耳后翁亦见此乃以女妻之资借甚厚及生二子以鳞角名之或者谓二子长豫当大贵后果然恽诗有云公昔此读书葱郁见佳气尚看书带草碧色映阶砌空余一字咏流播传后丗是直以书生目之矣此事迹所未载附书于后噫豫一叛臣其书可以不録然安禄山事迹姚汝能述之存其书亦足爲后鉴也书王氏墓铭举例后墓铭举例四卷长洲王行止仲编先以唐韩退之李习之柳子厚次以宋欧阳永叔尹师鲁曽子固王介甫苏子瞻陈无已黄鲁直陈莹中晁无咎张文潜朱元晦吕伯恭凡一十五家之文举以爲例足以续苍厓潘氏金石例而补其阙矣是书未见雕本抄自无钖秦氏窃意墓铭莫盛于东汉鄱昜洪氏所辑隶释隶续其文其铭体例匪一宜用止仲之法举而胪列之惜乎予老矣不能爲也跋䂬溪诗话䂬溪诗话十卷宋黄彻常明撰书録解题谓是莆田人而八闽通志则云邵武人举绍兴十五年进士殆家本莆田而占籍邵武者也编中持论多本少陵自言官辰沅逾年顾志州郡官师者不载姓氏集亦失传其送弟诗句云就舍勿令人避席过江莫与马同船语浅情真不失风雅之旨矣格斋四六跋宋人骈语其初率仿杨亿刘筠体无逸出四字六字者欧阳永叔厌薄之一变而尚真率苏子瞻尤以流丽见长于是汪彦章擅此名家镕铸六经诸史以成对偶可谓升堂入室之选矣庐陵王子俊才臣爲周子充杨廷秀赏识尝引以代草牋奏书记其所撰三松集丗罕流传予抄得宋本格斋四六计一百二首爱其由中而发渐近自然无组织之迹斯则彦章之亚也书王司綵宫词后宫官之设见于周官见于戴记汉魏置贵嫔夫人此仿周官之三夫人也淑妃淑媛淑仪修华修容修仪婕妤容华充华此仿周官之九嫔也北史后妃传有正华令则修训曜仪明淑芳华敬婉昭华光正昭宁贞范弘徽和德弘猷茂光明信静训曜德广训晖范敬训芳猷婉华明范艳仪晖则敬信此仿周官之二十七丗妇也穆光茂德贞懿曜光贞凝光范令仪内范穆闺婉德明婉艳婉妙范晖章敬茂静肃琼章穆华愼仪妙仪明懿崇明丽则婉仪彭媛修闲修静弘愼艳光漪容徽淑秀仪芳婉贞愼明艳眞穆修范肃容茂仪英淑弘艳正信凝婉英范怀慎修媛良则瑶章训成润仪宁训淑懿柔则穆仪修礼昭愼贞媛肃闺敬顺柔华昭顺敬宁明训弘仪崇敬修敬承闲昭容丽仪闲华思柔媛光怀德良媛淑猗茂范良信艳华徽娥肃仪妙则此仿周官之八十一御女也唐宋以来参合损益不废其名明初定设六局曰尚宫尚仪尚服尚食尚寝尚功掌以宫正緫六局之事凡出纳文籍皆印署之付内史监牒移于外局有四司尚宫之属有司纪司言司簿司闱尚仪之属有司籍司乐司賔司賛尚服之属有司宝司仪司仗司饰尚食之属有司馔司醖司药司供尚寝之属有司设司舆司苑司灯尚功之属有司制司轸司綵司计司綵掌储藏段疋者也官设于洪武五年王氏家南海河南村永乐二年选入宫命与权妃同辇辞曰妾嫠妇也安敢充下陈哉帝重之许归呜唿开创之主宫中府中设司分职各有典司后正位乎内夫人嫔御交賛阴教居有保阿之训动有环珮之响内无出阃之言权无私溺之授法至善矣其后宫官罢设奄寺乃得横行王振汪直刘瑾恶已贯盈至魏忠贤揽政昵一客氏深宫更无爲懿安皇后助者虽存女秀才女史官空名恒罚提铃警夜而宫官大抵皆爲奄寺之菜戸矣外而税矿内而批红监军则飬寇贼至则开门贻祸之烈一至于此使女官旧章不废祎衣䄖翟绛纱貂蝉雍雍肃肃何遽称九千岁于大珰之前乎书五百罗汉名记后杭州净慈寺五百罗汉塑像自宋有之曹太尉勋记之矣特其名梵夹不具载同里髙念祖以其大父工部郎道素所藏宋江阴军干明院五百罗汉名号镂板附释藏之后按佛书诺俱那与其徒八百衆居震旦国五百居天台三百居鴈宕故梁克家三山志怀安大中寺有八百罗汉像太尉南渡侨居赤城宜止及天台石桥五百人也曝书亭集卷第五十二曝书亭集曝书亭集卷第五十三曝书亭集卷第五十三秀水朱彝尊钖鬯跋裹鲊帖跋裹鲊味佳一一致君所须可示勿难当以语虞令凡一十九字晋右将军㑹稽内史王羲之书今藏宛平孙氏羲之书古今独絶丗人得双钩及传摹石本争以爲寳况真蹟乎是书南宋藏之内府元兵辇以入燕前有亡宋南廊库经手人郭墨印记是时元中书省檄谕中外江南旣平宋宜曰亡宋而斯人遂直书亡宋又隐其名以示不臣者然卷后有米友仁跋及赵子昂诸人圗书可定眞蹟非谬君子观于是叹子昂以王孙仕元其有媿于南廊库经手人多矣书万岁通天帖旧事万岁通天帖一卷用白麻纸双钩书勾法精妙锋神毕备而用墨浓淡不露纤痕正如一笔独写识者谓非薛稷钟绍京不能洵墨宝也相传武后从王方庆索其先丗手蹟得二十八人书取而玩之谓曰此卿家丗守朕夺之不仁乃命善书者廓塡成卷仍命方庆正书标二十八人官丗设九賔观于武成殿而以墨蹟卷还方庆盖祕府储藏故罕题识第有宋髙宗用小玺其后岳珂张雨王鏊文征明跋者四人而已是卷向藏乡先生项子长家子长讳笃寿中嘉靖壬戌进士入词林性好藏书见祕册辄令小胥传抄储之舍北万卷楼其季弟子京以善治生产冨能鉴别古人书画金石文玩物所居天籁阁坐质库估价海内珍异十九多归之顾啬于财交易旣退予价或浮辄悔至忧形于色罢饭不噉子长侦诸小童小童告以实子长过而问曰弟近收书画有铭心絶品可以霁心悦目者乎子京出其价浮者子长赏击不巳如子京所与值偿焉取以归其友爱若是子京子六人无一达者子长子德桢万历丙戌进士梦原万历已未进士德桢子鼎铉万历辛丑进士声国崇祯甲戌进士乡人以爲厚德之报也声国字仲展除知雅州事卒于京师予祖姑归焉乙酉之乱祖姑避地深村长物尽失惟此卷纳诸枕中乱定依然完好予每谂祖姑恒得纵观久之祖姑没项氏日贫嗣子逐售于人转入势家过眼云烟不复再覩矣跋草书千文怀素亚栖皆有草书千文是卷书法矜奇有惊蛇入草勐烧吹烟之势中间更眺爲了更殷爲商更匡爲辅而真宗以后庙讳直书当属宋初墨蹟疑是南岳宣义大师梦英笔也书黄山谷试李展笔真蹟卷涪翁试李展笔作书有如张颠蘸醉中发观其曲折如意匪特书法通神并想见展制笔之妙书曹太尉勋迎銮七赋后右迎銮七赋一卷宋曹太尉勋奉诏迎道君梓宫及显仁韦太后作也公以绍兴十一年十月治行明年七月显仁自东平登舟梓宫旣还后居慈宁殿公力请祠居天台山绘圗作赋传于家题虽分爲七实一篇尔公之子姓丗居海盐保有此卷半千余年勿失近乃归予宗人衎斋重爲装池珍袭之㑹予获公松隐集四十卷顾阙七赋之四覩公手蹟遂写成足本衎斋亦钞完公集鄙意宜以公北狩行録并附集中尤胜举也衎斋听然曰诺因具识之赵子昂书十二月织圗后赵文敏书伪本最多即有乱真者仅得其娬媚而巳此卷风骨戍削当属晩年家居时笔诗亦有陶靖节风味题云奉懿㫖作当日宫闱犹知重文且留心𧖟织皆可记也跋赵魏公书书家翠墨流传于丗者惟颜鲁公赵魏公最多盖苏黄诸君子曽有党禁而两公无之也今之作伪者动用粉牋双钩以眩人目虽云下眞蹟一等翻不若摹拓之存其眞矣是本波磔飞动对之爽神爲跋其尾鲜于伯机草书千字文跋元自赵子昂书法盛行一时相率习妍媚之体独鲜于伯机以古痩见长丗所传髙闲千文及张旭书大约多岀其手也是册脱去狂怒之习平淡之中笔法最爲谨密后及宋集贤李昭文周景逺田师孟李惟肃皆北方能书家惜其书今罕传矣伯机渔阳人居于浙予浙人客渔阳题其书异哉跋陈子微书呉人陈深字子微宋遗民入元以能书荐不出其居曰宁极斋予家藏有诗一卷读春秋编五卷此本当是子微所书小印曰仲房者萧山魏文靖公骥也书张子宜墨蹟册古人诗文不欲自露其才恒以澹泊见滋味于书法亦然第审楷则弗逞姿媚故晋唐墨蹟勒诸石而弥工若赵吴兴董华亭手书藏者争诩爲墨宝一摹勒上石乃削色矣无他过于逞姿媚也长洲张子宜不以书名其裔孙贮有小纸书五则颇与范文正所书伯夷颂手蹟相似子宜生元季早有乡曲誉明初一举秀才除都水郎即免官归居朱乐圃旧里爲四杰十友䜩游之所诗所云坊存前哲号屋贮古人书者是也吴中书画流转方域而子宜晩託迹于乗田委吏仕旣不达名亦晦焉以遗楷索予题识予思先生以甘白自号诗笔一归简古书亦痩硬通神也试锓之石俾作书断者更估之何如悊皇帝御书跋右德陵手勅三通先太傅文恪公在内阁时所奉批荅也其一遣代祀三皇庙一以皇妃逝祔葬孝洁皇后陵命传谕礼工二部造坟一安光宗帝后神主于太庙盖当时批荅尚多兹特兵火后仅存者尔朝野相传帝天纵巧慧能手操斧锯造轻车小屋万几不理以是威权下移今观三勅书法虽不工未尝假手司礼内监初政犹然逮先公及福淸叶公先后去位中官始无忌惮诏旨不自帝岀而朝士之祸烈矣然则否泰之反类由于大小之往来三勅似无关于治忽而天启初终之政论丗者所当辨也跋王阳明先生家书王子逸仲岀阳明先生平浰贼后家书见示定乱之顷不矜不伐意在乞休足以见先生之学力未甞与人争功能也顾丗儒言性理以先生学术未纯动加诋毁然微先生则宁藩之变危及社稷靖难前事可爲寒心乃呉人伍袁萃倡邪说诬先生濳通叛藩曲学阿丗之士从而傅㑹之其亦不仁甚矣嗟嗟悲夫今之从政者患得患失克如先生功成不居第思乞休几人哉览先生家书可兴感也题十五完人墨蹟崇祯十七载爰立作宰辅五十人国亡后存者尚多其出处或殊居恒与丗接欲求爲完人难矣机山阁老考终于江南未入皇朝版圗之前皭然无滓当时幸免东市之祸晚节益爲正人所依归即卷中九人皆见危授命者也公孙介维持以示予予请悉出笥中所藏复益以傅公张公文公彭公沈公五先生手蹟装池卷后并阁老标题改称十五完人墨宝谨拜手而书其末髙念祖先丗遗墨跋予友髙念祖一饭不忘其先与之言非祖父之言勿道也尝集其先丗手书装潢成卷盖虽南游舒越西北入于燕齐梯涉数千里必载以行其用心勤矣昔江左诸王氏多工书至唐则天后索诸其裔方庆方庆集其先二十八人之书以献后命善书者钧画设九賔观之武成殿上其遗蹟流传丗以爲宝今髙氏数公虽不尽以能书着俾传诸子孙克尽如念祖之用心守以勿失焉知不爲异代所宝念祖请予书其尾其以予言爲可征也夫鉏菜翁梦记跋周礼占㝱有六曰正曰噩曰思曰寤曰喜曰惧若曹先生所述三㝱殆噩㝱而不失其正者欤先生穷究儒者之学其于佛氏之书非其专好乃频有感于观丗音菩萨者何欤岂昼之云爲固尝思道之而忽感于中欤易曰神以知来知以藏往惟先生于佛氏之说寂然无动于心斯能感而遂通其故其于鬼神之情状宜无不知也盖诚之不可揜信有若记之所云者圗而传焉可以明吉凶忧患之故矣原佛氏之入中国其初感于汉明帝一梦而百千年来师其说不敢异彼能入人梦寐而诱之以善吁亦神矣哉书沈文恪公行书卷顺治初云间几社诸子多有存者后进领袖诗称呉懋谦六益书称计南阳子山公起相抗而能倾心下之旣贵延之下榻与之分财簦笠之盟无间也天子重公书恒召入禁廷写屏幛碑版朝回乡䣊韦布入都谋席研之地者公爲作荐牍动费百番纸无厌倦色在邸舍御下以慈童仆或不受约子山于公前执而挞之公笑谢曰朋友之道当如是矣都人传以爲嘉话是卷大半公手札虽非平生絶品而眞气溢于纸墨间不易得也岁壬戌夏五月驾在瀛台予时知起居注侍班天久不雨天子谕辅臣谓岁旱时政必有阙失可同九卿詹事科道会议以闻因随大学士后罗坐武英殿东南盈庭佥曰衮职无阙公独昌言三事一山海关满洲差贠当彻一湖口关江湖之冲非商估停泊之所舟易覆溺宜仍徙九江爲便一有司盗案处分过严以是讳盗者衆反爲民害于时合班大臣齐怒视公杂以诙讪而公不顾也大学士转奏事虽不果行退与同僚言交叹仁者之勇爲不可及迨公没后晋陵士子有代朝贵撰公墓碑者挈其纲云公以能书闻海内者四十年是以沈度兄弟目公矣卷爲同知辰州府事平湖沈暭日融谷所藏公以族子遇之者故装界日题以文恪公遗蹟而不着姓迩年以来廷臣以文恪易名者匪一人予虑后之览者或致疑非公书也遂着姓以表之书大学士徐公述归赋后大学士崑山徐公以宰辅领明史局监修其归也载书累万卷关吏横索濡滞不前中涂成述归赋几三千言叙川涂之纡曲陈往古之得失此司空表圣所云摭衆骚之遗恨者也犹记岁在壬戌天子有事春蒐彞尊侍班干清门时卤簿已集阙下公率满汉御史三十员进谏天子温言谕公方春省耕不出旬日回非游猎也公薨后彝尊曽举以告公哲晜尚书尚书亦不知盖公谓是举职所当然未尝以语尚书公之不自矜伐即此见矣杜甫诗云娄公不语宋公语公去三独坐后语者谁邪书姜编修手书帖子后吾友慈溪姜西溟以古文辞驰誉江表书法亦通神老而不遇用荐入史馆食七品俸赠厥考爲郎妣孺人予尝劝其罢试乡闱西溟怒不荅也平生不食豕兼恶人食豕一日予戏语之曰假有人注郷贡进士榜蒸豕一柈曰食之则以淡墨书子名子其食之乎西溟笑曰非马肝也年七十果以第三人及第楚辞所云年旣老而不衰者矣江都程子蒿亭夙爱其书法查浦编修因以笥中册赠之观其秾纤痩硬靡不合度蒿亭幸无饮缸面酒轻爲人所赚也小长芦八十翁朱彝尊书书东田词卷后予少日不喜作词中年始爲之爲之不已且好之因而浏览宋元词集几二百家窃谓南唐北宋惟小令爲工若慢词至南宋始极其变以是语人人辄非笑独宜兴陈其年谓爲笃论信夫同调之难也其年没后予词亦不复多作及读东田小令慢词克兼南北宋之长与予意合予甞衍土风爲鸳鸯湖櫂歌百首东田亦以吴苑风景作望江南六十阕予诗修地志者见之槩寘不録而东田乐章有井水处无不歌之者惜其年早逝不获同赏击也书先太傅奏疏尺牍卷后先太傅通籍后未甞引书记相助故平生疏牍皆自具草彝尊少日覩有容堂西庑留有四椟经乱尽失之旣而搜访掇拾五十年装界成六册书其后曰先公万历中以礼部左侍郎掌本部尚书事清德着闻是时朋熏纷争先公中立不倚惟力持谠议抗疏建储迨册立旨下出仪注于袖信宿而大典行他若劾郑国泰外戚不当预国事利玛窦宜勒其归国琉球遣使当仍依㑹典差给事行人不可失信外蕃在政府日救邹公元标王公纪皆存朝廷大体即如尺牍草藁十九多与封疆大臣论边防絶不及私也明史开局同官巳爲先公立传近闻执政有断自万历三十五年止之议是公之列传犹属未定留此六册贻我子孙庶几他日有览彞尊跋尾知不诬其祖稍见先公立朝之大节焉书先文公覆杨通政劾罗近溪疏后明自正德以后讲学者多师王伯安伯安诸弟子渐流于禅至万历初南城罗维德拾禅宗之余唾惑丗诬民益无忌惮狂澜不可遏矣杨公官南通政使上疏纠之先公掌礼部尚书事覆疏千言要以去邪说正人心爲先务实録未之载者殆史臣惮伪学之虚声曲护其短讳之云尔杨公上饶人讳时乔嘉靖乙丑进士仕至吏部左侍郎赠尚书谥端洁书忠贞服劳録后忠贞服劳録一卷彞尊第八叔父芾园先生述先大父忱予府君治蹟而作也先大父以万历四十七年由官生除都察院照磨历都事署经历司天启初授阶修职郞覃恩勅曰先帝旧学于乃父诒辅予沖人玆尔勾稽故牍劳于其官朕甚嘉焉时吉水邹公元标长安冯公从吾同掌院事辟首善书院退朝讲学府君训工抡材与吴江周公宗建协力营造㑹转后军都督府经历司都事进阶文林郎寻升太仆寺丞迁工部营缮清吏司主事奔太傅文恪公丧回籍岁丁卯魏忠贤擅权久三殿工未竣罗织不附已者坐赃鉅万以济将作于是御史梁梦环阿其意章劾数十人诬府君协理马政边饷亏额宜下法司提问府君服除入都逆熏将逮府君入狱乃封章自讼事得解补官进阶承德郎崇祯二年都城被围府君分守西直门破帽敝衣登陴与将士巡逻庄烈皇帝御下聦察不时遣左右诇诸臣之疎懈杖阙下革职者有之府君午饭门楼中使持令箭突至知府君贵公子将肆诛求及见所进止赤仓米臭鱼而已叹息去自是诇者相传不更诃责府君居京师善测北地阴晴一日市苇席千条铲帚各数百夜半雨霰交集八门守者皆譁独西直埽除盖蔽宴如也明年转贠外郎又明年出知云南楚雄府事一介不取诸民招流民平谷价恤狱囚絶争讼寛马戸之逋责释僰妇之箠楚甫八月而楚雄无枹鼓之警㑹闻母何太夫人讣遂解印绶力不能具舟楫巡按御史姜公思睿语寮宷曰朱守可谓身处脂膏不能自润今万里长路岂能歩还乃各率私钱赠行府治百姓拒轮于道争赋歌诗謡辞以述德取陆绩故事绘圗题曰郁林石其謡曰清贫太守一丗难百鸟有凤凤有鸾郁林石所载也寒家自文恪公以宰辅归里袍带尝寄质库中所遗府君止墓田七十亩故德陵谕葬文曰生且无居没焉能葬至府君而贫尤甚然㢘不沽名以是未显于丗彞尊仕不达幸遵祖父之遗训归守墓田奉祭祀读先生所着録因取録中未详者书之授诸焉先君子五言诗书后右五言诗一篇明崇祯戊辰先子于杭州西湖上观毁魏忠贤生祠作也凡四十有六韵先是河南道御史广州梁梦环罗织朝士之不附忠贤者先大父曽官工部营缮司主事以先太傅文恪公丧奔回籍尚未起复梦环诬奏下法司提问㑹思陵御极先大父入都上疏自讼获免西湖毁祠之日正先子忧患之余也逆祠之建始浙江巡抚桐城潘汝桢择地于关壮缪岳忠武双庙之间祠成闻于朝赐额曰普德由是封疆大吏尤而效之清苑阎永泰巡抚顺天緫督蓟辽保定等处军务于所部建魏珰祠七所天津则巡抚永城黄运泰长芦则御史合肥龚萃肃蓟州则巡抚𣏌县刘诏保定则巡抚代州张凤翼房山则部曹何宗圣卢沟桥则工部主事临川曽国桢宣府则巡抚蒙阴秦士文南直隷苏州则巡抚遂安毛一鹭巡按蕲州王瑛扬州则巡盐御史藁城许其孝巡按莆田宋桢汉淮安则緫督漕运戸部尚书潍县郭尚友徽州则知府祁县颉鹏应天则指挥李之才山东济宁则緫督河道工部尚书南乐李从心德州则巡抚颍川李精白登州则巡抚荣河李嵩山西大同则巡抚魏县王点代州五台山则緫督阆中张朴巡抚兴州曹尔桢巡按临邑刘弘光河东则巡盐御史缙云李灿然河南开封则巡抚大名郭增光巡按余姚鲍奇谟参政海宁周锵祥符知县泰兴季寓庸陜西延绥则巡抚莱芜朱童蒙固原则巡抚武定史永安湖广武昌则巡抚慈谿姚宗文巡按东莞温臯谟至都城内外建祠尤多勲臣则保定侯梁丗勋博平侯郭振明武淸侯李诚铭词臣则庶吉士大兴李若琳台臣则日照李蕃庐陵黄宪卿寿张王大年旌德汪若极平定张枢河间智铤府尹则阳城李春茂余若主事张化愚上林监丞张永祚争先营建六街九衢祠宇相望有建于内城东街者于时工部郎余姚叶宪祖私语人曰此天子幸辟雍驰道也驾岀土偶岂能起立乎侦者以吿忠贤即日削其籍祠以宏丽相尚瓦用琉璃像加冕服有沉檀塑者眼耳口鼻手足宛转一如生人肠腑则以金玉珠宝充之髻空一穴簪以四时花朶其襃颂之辞有曰至圣至神中干坤而立极乃文乃武同日月以长明每建一祠必以上闻阁臣辄以骈语襃答尤悖逆者国子监生陆万龄以忠贤颁要典比于孔子作春秋忠贤杀杨左周魏诸公比于孔子诛少正卯请建祠国学之右扁额曰配圣㑹悊皇帝宴驾乃止而江西巡抚益都杨邦宪毁周程朱子祠兼夺澹台子羽祠碎其像时思陵已即阼矣仍疏请建逆祠及忠贤诛诸祠悉爲士民所毁凡建祠者尽入逆案额名可记者有永恩感恩祝恩瞻恩隆恩洽恩沾恩广恩留恩湛恩怀德昭德懋德戴德瞻德普德彰德显德崇德隆德成德萃德仰德襃勋崇勋茂勋表勋鸿勋隆勋崇功元功报功旌功怀仁崇仁隆仁存仁广仁景仁仁嘉猷懋猷德馨德芳留敬鸿惠隆禧永爱着爱余难以悉数矣康熙己未五月史局旣开与同馆诸君征及旧事退而书于先子诗后小雅十月之交篇曰四国无政不用其良爰列皇父家伯仲允曁番棸蹶楀字爵俾闻者足以戒彞尊职在国史敢引小雅之义具书之未可因佞人之有后而隐其恶也先子万历末补秀水县学生天启五年九月承先太傅廕授中书科中书舍人名注复社初集是岁八月初吉彞尊敬书题亡儿书陶靖节文康熙己卯三月从吴门借钞雪山王氏绍陶録归示亡儿伏枕读一过作而曰少陵野老讥陶公未必能达道非笃论也病少间爲嵉书此册自后不复能作书盖絶笔也昔郄嘉賔死其父方回哭之恸嘉賔门人岀其所遗小箱皆与桓宣武往返密计方回乃不哭今见亡儿遗纸非古不道老泪何由得干邪涂月八日竹垞㷀独叟书书罗浮蝴蝶歌卷后尔雅不释蝶名六朝文士不作蝶赋蝶亦不幸矣其后滕王湛然画蝶下及菜花子村里来皆爲调铅杀粉临川谢无逸咏蝶多至三百首蝶又未尝无知已也崇祯间长山王君㞳生知如皐县事酷爱蝶县民有犯者笼蝶输君辄免暇登廨舍髙处放之以爲笑乐惜其未见罗浮凤子使知增城博罗二县致罗浮蝶茧千百纵之万花谷中不更愉快乎里中戴君索予父子书罗浮蝶歌漫缀于后书戴贞女事国子监生桐郷金梁聘同县戴氏女昬有期矣梁以疾卒女吿父母斩衰而哭请于舅姑抚叔之子爲嗣誓死不嫁由是邻里戚懿交称其贤闻于校官谂于县其兄公行人司行人樟请爲文昭诸彤管或告朱叟曰礼有三殇丧服传年十九至十六爲长殇丧未成人者其文不缛今梁年十七而夭则犹未成人也应之曰记不云乎丈夫冠而不爲殇妇人笄而不爲殇袁准曰男子十六而成童国君十五而生子然则十五十六可以爲成人矣准之言是也或又曰弔也者賔之礼也未昬而女死壻齐衰弔焉夫死女斩衰弔焉所行者弔礼所服者弔服不以主道予之明矣今戴氏之女犹未成妇赴哀而见其舅姑则妇道也居其庐则妻道也抚其孤则母道也非过于礼者与应之曰女未昬而丧其夫礼有往弔之文凡弔者出即释其服而女以斩衰乃妻之本服又必葬而后除之则与賔不侔矣且汉制妇人不贰斩旣服之以弔嫁而爲后夫服是二斩也贞女义勿敢出也或又曰仪曹职掌民间寡妇五十以后不改节者旌表门闾盖虑贞不字者十年字也今戴女年甫十七尔试思人之境遇靡常焉知必遂其愿应之曰士以志爲尚女子亦然志既先定鬼神其依天且不违故欲恒其德在定其志而已衞之共姜赋柏舟自誓其辞曰之死矢靡它又云之死矢靡慝卒践其言非前事可师也与或又曰礼女未庙见而死归葬于母氏之党周官媒氏禁迁葬与嫁殇者故邴原女没不从魏武之命与仓舒合葬今戴氏女未昬而哭其夫留事舅姑抚叔之子爲子将终身焉死可以合葬否与应之曰诗言之矣谷则异室死则同穴以言未共牢而食者也戴女旣殡于金则舅姑得葬其妇嗣旣立则子职得葬其母事虽近于嫁殇议礼者似宜通其变焉叟耄矣不能俟贞女坊表之年信其立志之专而特书其曝书亭集曝书亭集卷第五十四曝书亭集卷第五十四秀水朱彝尊钖鬯跋顾长康女史箴圗跋虎头画谢太傅谓自生人以来未有今丗鲜有存者矣康熙壬子春观女史箴于江都汪氏绢虽剥落气韵絶伦惜止留其半男女老幼共二十八人象各异迹所谓意存笔先画尽意在者非与题识小字尤佳颇似大令十三行岀虎头已书也昔王丗将书画皆居第一故语右军云画吾自画书吾自书而虎头亦克兼之益信工画者多善书昔贤之言不吾迋耳因劝汪翁舍画而双钩其字勒诸石王维伏生圗跋右王维所画伏生上有宋思陵题字庚戌十月观于退谷孙侍郎斋生济南人也予游济南于长白山之阴拜生墓见其祠宇庳隘至不容筵几有司牲醪岁时之飨或阙焉不修因叹丗人无知重生者盖经学之不明久矣思秦之时诸生讼言封禅致有坑儒之祸生爲秦博士得免其明哲有过人者及汉兴隐士负一时之望莫若商山四皓初未闻讲习经义传之弟子则其年虽八十余衣冠甚伟与土木何异生独能于微言旣絶之时教学齐鲁老而益劝卒传之鼌错斯文未丧天若有意于生而钖之年者百丗之后宜师其人而识其貌焉维之所画特想像爲之而巳然艺事旣袖其精思所感如或见之观是圗者不问知其爲生此思陵所以宝惜而亲题之也丗之法书善画多祕之内府人旣未得观间复流传于丗藏之者非其人则观者亦取非其人此书画之厄也是圗之得归孙氏非至幸与先生今年七十有八犹治尚书不辍所注禹贡洪范其发明经义甚详对先生之容益悟维之貌生能入神也同观者谭七舎人兄吉璁舟石李十九秀才良年武曽再题王维伏生圗是圗庚戌冬观于北平孙侍郎蛰室因跋其尾旣而归于棠村粱相国今爲漫堂宋公所藏主虽三易不堕秦㑹之贾师宪严惟中之手济南生亦幸矣按中兴馆阁续録维所画济南伏生圗曽归袐阁储藏故宋元以来题跋独少宋公定爲真蹟知孙梁二公赏鉴略同也光武帝燎衣圗跋汉光武帝燎衣圗唐呉道子画道子开元中甞召入宫禁爲内教博士非有诏不得画论者谓其下笔有神然多施之门版屋壁岁久易毁至仙佛鬼怪丗虽流传又非儒者所取故是圗最爲难得圗之作未详何年意开元𥘉明皇勤政圗治思古帝王肇造之艰万几余暇道子奉诏作此其后司马承祯张果叶法善相继被召而浮屠之营建亦盛由是东都老子庙壁与地狱变相之圗交出一艺之微亦随丗运升降可叹哉圗今归程穆倩氏穆倩得之僧渐江渐江购之歙呉氏跋钓鳌圗钓鳌圗一卷新安故家所藏籖题郭忠恕名卷中第有水阁一斜百随而无钓者之具亦无钓人观者多未析按晁子止郡斋读书志有钓鳌圗一卷与捉卧瓮人格并列当是唐时酒令子止谓分四十类类各一诗今其书不传虽智者有所不知矣刘道醇称恕先屋木楼观一时之絶覩其界画洵无可疵圗有察司横印盖内府物也惜其下截破碎安得好手李仙丹复装之李龙眠九歌圗卷跋李伯时九歌圗用澄心堂纸作每圗书三闾大夫辞于后笔法娟妙匪特画居絶品也题识残阙止存年七月望日臣李公麟画十字上有宣和大小印玺卷末元人题咏甚多康熙庚戌秋九月九日偕崑山顾炎武宁人嘉定陆元辅翼王永年申涵光凫孟嘉兴谭吉璁舟石观于宛平孙氏研山斋八景圗跋宋度支员外郎宋迪工画平逺山水其平生得意者爲景凡八今人所仿潇湘八景是也然当时作者意取平逺而已不专写潇湘风土迨元人形之歌咏其后自京国以及州县志靡不有八景存焉固哉丗俗之可笑也是册不知谁氏之笔而意主平逺不失员外之旨见者勿定作潇湘观斯得之矣题李唐长夏江寺圗康熙乙丑三月纳兰侍卫容若购得李唐着色山水卷邀子题签唐字睎古河阳人宣和中曽直画院南渡后入临安年已八十授待诏观其画法古雅深厚宜爲思陵所赏卷首题曰长夏江寺卷尾题曰李唐可比李思训按宋人着色山水多以思训爲宗盖春山薄而秋山疎惟夏山利用丹墨思陵比之思训可谓知言也已题杨补之墨梅朱三十五梅词横枝清瘦只如无但空里疎花数点梅花有魂二语摄之此唯逃禅杨叟能写岀若煮石山农兴酣落笔便与少陵乱插繁花照晴昊句相似愁眼虽冲要非逃禅叟意中景矣岁在丁未冬坐孙侍郎退翁蛰室斲氷试谢道韫研书书彞斋赵氏水仙花卷赵子固水仙横幅观于北平孙侍郎砚山斋记先子恒言丗多赝本其真蹟有九十三茎者最佳今数之果然侍郎所蓄有杨补之墨梅顾定之墨竹与是卷称岁寒三友梅竹无多花叶而水仙独繁然对之不异神仙氷雪之容正乐府诗所云寂寥抱冬心者也钱舜举鼠圗跋天下最堪憎者莫鼠若矣画家惟边鸾圗石榴猴鼠易元吉圗靑菜鼠狼此外流传盖寡康熙甲申畅月偶集小沧浪亭西陂放鸭翁出钱舜举鼠圗见示叹其工絶翁属书苏和仲赋于后乙酉夏始以八分书而归之兼欲题诗其上未果也题赵子昂鹊华秋色圗鹊华秋色圗卷元贞元年呉兴赵王孙罢守齐州归爲周公谨作用丹墨淡着色叅合王右丞董北苑法华不注一峰特立而䧿山附之对此益信郦善长单椒秀泽一语之善形容也卷有杨仲弘范德机虞伯生三公跋华亭董尚书爱而屡题之予尝闻画家论文征仲画谓其原出于松雪把玩是卷良然康熙甲子冬观于纳兰侍衞容若之渌水亭题赵子昂水村圗赵王孙画山水用绢素设色者多独水村圗横幅以纸写之且用水墨洵神品也题云大德六年十一月望日爲钱德钧作又自识云后一月德钧持此圗见示则已装成轴矣一时信手涂抹乃过辱珍重如此极令人惭媿卷末题咏者四十八人岁在乙丑三月纳兰容若属予题签留之匝月卷还未几容若奄逝真蹟不复可覩矣水村即今之分湖明宣德中析嘉兴一府爲县七遂隶嘉善后之修地志者不载此事因撮其大略书之题王孤云蒲萄庭榭小幅永嘉王振鹏朋梅以画受知元仁宗赐号孤云处士其界画最工恒缀花篱架果于台榭之下是幅虽小盖其真蹟丗惟见圗绘宝鑑称其官漕运千戸不知延祐初曽爲祕书监典簿也题江山伟观圗元㑹稽董旭遂初江山伟观圗以金焦二山画之纸背题长歌于圗后书法亦工用董旭私印印诗之简端遂初私印印诗之尾同时题识者三十一人忆岁在辛已子留昭庆僧寺此卷爲姚氏收藏物予爱旭长歌髙耸奔逸借抄寄顾孝㢘侠君选入元诗今年春我宗衎斋上舍见而不忍释手姚氏之子谓曰子欲得之跋者人各一金遂以白金二斤易之亦称好事也已卷首江山伟观四篆字钩画奇古不识何人所书题元四学士画像四学士经术文章冠于元代百丗而下瞻其画象如闻謦咳矣苏昌龄书法入妙通神品在宋仲温朱孟辩之上跋称怅然有存殁之感者至正甲午吴虞掲三公俱逝惟欧阳原功卒于丁酉故云按画家绘象存者止圗半体殁者乃写全身然则欧阳原功亦殁后续绘者也卷内有凌晏如私印晏如湖州人以书受知长陵官至佥都御史是卷向藏南阳村庄吕氏今无䣊以授子壻宝灵通书顾定之墨竹顾定之墨竹一本下无土石抽梢直上对之若新雨乍洗姢娟媚人同时画竹羣推吴仲圭然尺幅中交柯接叶或失则繁又杂以草书题识觉少者未始不贵也定之名安淮东人元统间仕爲龙巖都巡转毗陵録判历泉州路判官自号石屋老人郯九成诗吴下几人能画竹风流只数顾参军心赏不谬矣是轴藏李太仆写山楼以非肉食者所好故子姓犹保之跋李紫篔画卷画家好手元时特多略见圗绘宝鑑紫篔生李升其一也生濠梁人善写竹石兼工平逺山水斯卷送沖眞观主蔡霞外而作松竹清疎峰岚渲以焦墨澹抹蠃靑作遥山识者谓其原出王维也今藏孙上舍洪九家意当日必有诸公赠言跋尾惜爲人割去然郑人买椟还珠珠固在庸何伤丁亥夏五日北至小长芦朱彞尊书又紫篔晩居淀山湖畔故吴郡尤存以仁赠以诗云积玉谿头水拍天草堂只在淀山前云间钱元方彦直赠以诗云谪仙今住五茸西大泖当门鲈正肥其居有白云牎东维子赋诗赠之今其遗迹无存矣慈谿黄玠伯成题其墨本竹枝云刻雕妙入神余情寄乀丿殆时人重其墨竹以之刻雕屏风云尔洪九方排纂书画谱复题此归之俾采入卷中八十翁彝尊又跋黄子久浮岚暖翠圗顺治十有七年冬十一月朔寓山阴之箪醪河饮于莱阳宋公之廨斟隗嚻宫緑瓷琖劝客蒸莱鸡爲馔客以醉辞公岀黄子久浮岚暖翠圗示客以当解酲圗髙六尺广三尺树木之秀挺山石之诡异恍如坐我冨春江上浑忘身之在官舍也画额题识子久时年八十有三而局法严整神韵深厚反胜少壮时此全乎天者已是日南昌王猷定于一长洲宋实颖旣庭金坛蒋超虎臣仁和陈晋明康侯呉江叶夑星期同观秀水朱彞尊钖鬯书书王叔明画旧事京师故家有藏黄鹤山樵画者俾缝人持以售诸市予适见之许以钱三十缗挂于寓居之壁观其勾皴之法若下笔作草书全不修饰而结束入细华亭董尚书大书其额云天下第一王叔明画其装护亦精用粉绿色官窑轴子坚栗如玉留之旬日囊空羞涩终无以应俄而棠村粱尚书以白金五镒购之神物化去见之魂梦不可弭忘也尚书以宰相归里闻其身后墨宝散失偶忆旧事书之跋师子林书画册岁在甲辰九月从京师入云中同里曹公官山西按察副使舍予万物同春亭暇岀徐贲幼文师子林画册见示师子林者元至正二年僧维则之门人凿池垒石筑兰若以居其师者也峰曰师子曰含晖曰吐月桥曰小飞虹窝曰禅窝谷曰竹谷堂曰立雪室曰卧云阁曰问梅轩曰指柏池曰玉鑑井曰氷壶当时留题八子髙启季迪张适子宜王行止仲谢徽玄懿申屠衡仲权张简仲简陶琛彦行僧道衍斯道而兹册惟斯道用小楷书其诗诸公不与焉考师林初建朱德润泽民圗之赵元善长倪瓉元镇商确续圗之幼文写此册在洪武七年三月自言用圗写意初不较其形似盖欲别开生面不同乎朱赵倪三子尔书孙氏同爨㑹圗后吾乡孙简肃公治家以严子弟侍立暑不去衣然其敎初学饭后必散步歌诗以吟咏性情故其子六人皆善诗家居爲同爨㑹三日一集集必有诗列圗于前聚诗其后装池爲卷孝友之语充溢丈幅之中可谓天伦乐事矣公甞诫诸子曰家人暌离必起于妇人但得兄弟时时相聚谗何由生今裠屐子弟往往昼居于内兄弟无几相见此谗柄所由阶也若尽如孙氏六公饮酒之饫而不愆其仪䜩集之频而勿伤于侈贤子孙循而行之虽百丗可已公裔孙某出示予因跋其后归之并着于禾録焉项子京画卷跋予家与项氏丗爲婚姻所谓天籁阁者少日屡登焉乙酉以后书画未烬者尽散人间近日士大夫好古其家辄贫㦯旋购旋去之大率归非其人矣噫非其人而厚藏书画之厄终归于烬而已黄山程穆倩家最贫嗜古尤癖书画归之幸矣惜乎价盈千百者力又不能购也子京之画丗人知之者罕程子独加珍惜俾予跋尾夫程子且然况生同里而数过其庐如予者邪题薛素素画册嘉兴妓薛素素小字润娘行五人称其有十能诗书琴弈箫而驰马走索射弹尤絶技也予见其手写水墨大士甚工董尚书未第日授书禾中见而爱之爲作小楷心经兼题以跋至山水兰竹下笔迅埽无不意态入神闻在京师挟弹走马能以两弹丸先后发使后弹击前弹碎于空中又置一弹于地以左手持弓向后以右手从背上反引其弓以击地下之弹百不失一尝置弹于小婢额上弹去而婢不知江都陆无从歌云酒酣请爲挟弹戏结束单衫聊一试微纒红䄂袒半鞴侧度云鬟引双臂侍儿拈丸着髲端回身中之丸并坠言迟更疾却应手欲发未停偏有致范夫人赠诗云重开别院贮文君宝络千金换翠裙非雨非云香满路前身应是薛灵芸寻爲李征蛮所嬖又甞侍沈孝廉景倩巾栉其画象传入蛮洞酉阳彭宣慰深慕之费金钱无算致之不得也许旌阳移居圗跋许旌阳移居圗宛平崔秀才道母所画横幅丈酴圗中移家具散走者䰅鬟臂指各异情状怪疑皆鬼也自吴道子朱繇传地狱变相其后貌鬼子鬼母钟馗小妹不一其人至宋龚髙士开专以鬼物见长观其骨象狞劣令人不欢兹圗爲神仙移居故口无哆张目无很视较开所状略殊然光民后贤寄託之情一也诗言之莫赤匪孤莫黒匪乌髙士盖有深慨于中寄之笔墨者崇祯之季有鬼白昼入市用纸钱交易死者魂未离散叩人门戸买棺彼时思陵命将出师辇下臣民无一足供驱使者翻不若旌阳令之使鬼鬼忘其劳焉道母绘此得毋寄託在是与道母初名丹晩更名子忠别字靑蚓国亡走入土窟中死圗今藏莱阳宋氏顺治庚子冬观于云门舟中题赵淑人宫门待漏圗右宫门待漏圗先伯祖妣赵淑人朝孝节烈皇后孝哀悊皇后因而传写者也按命妇朝女君见于周礼其服鞠衣㞡衣縁衣素纱其笄纚其屦黄汉制则服蚕衣唐外命妇入朝或于光顺门或于肃章门宋元节序庆贺咸许外命妇入内明元旦冬至后御坤宁殿中使引命妇各服其服行礼其后改于仁智殿崇祯七年三月甲寅孝节皇后生辰诏命妇入贺旧典久不行矣多称疾不至诣大内者仅五十有三人步入西华门拜于殿下懿旨传赐鲜果帝诘责礼部以人寡不成礼迨七年十月已丑孝哀皇后生辰朝于慈宁宫步入东华门就位者一百六十有八人十年三月丁卯复朝中宫于隆道阁仍自西华门步入就位行礼者一百八十人嘉定伯周奎夫人亦与焉拜毕周夫人进宫行家人礼后语周夫人曰诸命妇骨相多福薄惟朱侍郎妻容貌庄称象服尔随赐银豆鲜果经别殿神宗皇贵妃刘复赐茶于思善门于是淑人朝女君者三矣其初先伯祖方任大理寺卿再入时迁刑部右侍郎三入转左侍郎旣卒赠尚书十七年春京师陷思陵传旨后宫令自裁太监王永寿奔吿于帝曰懿安皇后业自经矣帝乃起赴煤山殉社稷孝节皇后亦崩是嵗五月孝哀皇后祔德陵孝节皇后祔思陵大书于丗祖章皇帝实录越二年淑人以病终将敛得手书于臂曰老妇五膺封诰三朝中宫甲申之后先后賔天未克相随泉下兹含媿而死尔子孙丧务从俭毋受贵人之弔斯老妇之魂魄宁矣乡党传之谓可入女诫圗今爲兄之子建子所藏岁久将复装潢彞尊乃撮其大略书后庶子子孙孙永保而勿失焉曝书亭集卷第五十四曝书亭集曝书亭集卷第五十五曝书亭集卷第五十五秀水朱彝尊钖鬯跋书隋巢元方诸病源候论后右诸病源候论五十卷隋太医博士巢元方奉勅与诸酱共论疢疾所起之源及九候之要大业六年书成进于朝论凡一千七百二十篇言之详矣隋唐经籍志不着于录而宋志有之盖太平兴国中命王懐隐王祐陈昭遇等集圣惠方每部取元方之论冠其首神宗以之课试医士是编始大显于时书録解题谓千金方诸论多本此书考宋制医以巢氏论与千金翼方同目爲小经而千金方不与然则今所传孙眞人书殆未足深信矣书太平惠民和剂局方后太平惠民和剂局方十卷载晁氏读书后志陈氏书録解题宋艺文志作五卷按宋大观中诏通医刊正药局方于是库部郎中陈师文等校正类分二十一门録方二百九十有七然则是书成于汴都也今考王氏玉海置药局四所其一曰和剂局在绍兴六年正月至若改熟药所爲太平惠民局在绍兴十八年又八月盖师文等校正本实止五卷其后添补绍兴宝庆淳祐诸方暨吴直阁方诸局方故增益至十卷尔予家所蔵乃元时雕本后附太医助教许洪指南三卷系建安髙氏日新堂板行本草衍义跋本草衍义一十七卷冠以序例三卷合二十卷宋承直郎澧州司戸曹事寇宗奭撰政和六年太医学博士李康等看详申尚书省有旨转一官通直郎添差充収买药材所辨验药石宣和元年其兄子宣教郎解县丞约校勘镂版印造颁行本草经撰自神农隋志已列其目皇甫谧帝王丗纪黄帝使岐伯定本草经荀勗中经簿有子仪本草经一卷郑康成注周礼疾医谓治合之齐存乎神农子仪之术贾公彦疏云是周末时人而陈骙中兴舘阁书目引汉书元始五年举天下通知方术本草者遣诣京师又楼护传称少诵医经本草方谓书名始见于此误矣陶隐居而后参核加详至宗奭考诸家之说援引辨证文简者证其义讳避者原其名斯六根五华九寔二冬三建之形性毕具矣是书白云子采入道蔵曩从吴检讨志伊观于京师之灵佑宫近始得元人故牍因书于后书是斋百一选方后百一选方不书撰人名氏题曰是斋按陈氏书録解题云是山阴王璆孟欲所辑凡三十卷宋史艺文志作二十八卷予家所蔵乃元人锓本按其目仅二十卷尔殆经后人选择者欤书宋本晞范子脉诀集解后咸淳二年临川李駉子野撰脉诀集解一十二卷邑人何桂发序之谓得于诵诗读书之余盖儒者也窃谓人之赋形修短强弱肥瘠之不同则脉亦异焉今之医者止凭切脉而王叔和之诀盖有不甚解者庸医一歳之杀人比于法司之决囚数且倍之矣駉自号晞范子其书引证周洽当时板行必多传习者而宋艺文志不载何欤跋济生拔萃方济生拔萃方六卷延祐二年铜鞮杜思敬辑自爲之序其言曰医不专于药而舍药无以全医药不必于方而舍方无以爲药斯明乎炊汤脉神之术者宜其能采拾衆善以成书也元史不作艺文志典籍无征予甞思补之于医书类知其目者金有纪天钖张元素刘元素李庆嗣张从正五家二十四部凡八十八卷元有李杲窦黙王好古钱近之罗天益戴起宗滑寿李希范王镜潭鲍同仁朱震亨邓焱王中阳李鹏飞葛应雷葛干孙朱撝赵良陈直邹铉胡仕可呉湍尚从善熊景元申屠致逺危亦林萨德弥实李中南陆仲达尭允恭吴以宁齐德之曽丗荣冯道玄孙允贤殷震三十六家七十三部内十八部卷亡四百七卷兹又得杜氏此书然则待访者宁有穷乎思敬自号宝善老人书成时年八十有一予今年齿亦均虽耄矣尚思践宿诺焉医家四书跋南浔布衣许兆祯培元精医术着録于先少保之门先公取其所撰诊翼药准方纪医镜四部合名之曰医家四书丗父贵阳太守镂版行之当书成时申文定李文节朱文肃均爲作序先公亦题其简端培元之名海内无不知之者已先公亦御医直圣济殿官至院使尝被召入干清宫西暖阁诊定陵脉奏曰圣体病在肝肾宜寛平以养气安静以益精上喜立命太监陆敬书之屏所篹立命玄圭经乱失惟太医院志仅存大观证类本草跋经史证类本草三十一卷目录一卷大观𥘉唐愼微撰通仕郎行杭州仁和县尉管勾学事艾晟序之谓传书者失其邑里不知何许人阙其疑可也或以蜀人实之何所据乎本草自神农子仪而后代有广益旧经止三百六十五味尔今按其目录实一千七百四十八种比之唐本蜀本掌禹钖之补注苏颂之圗经所增已多绍兴中曽诏王继先校定附释音一卷付国子监镂版以行其后大德壬寅一刋于宗文书院明万历丁丑再刋于宣城民家并以宼氏衍义附于各条之下虽于义无损然非唐氏之旧毋亦类于覩臯禽而续凫之者欤跋张氏医说医说十卷嘉靖中雕本不题撰人姓氏观乎书録解题始知爲宋新安张景季明所撰也喜剧而书诸卷尾跋孙子算经孙子算经三卷汉志不着于録而隋唐经籍志有之首言度量所起合乎兵法地生度度生量量生数之文次言乗除之法设爲之数十三篇中所云廓地分利委积逺输贵卖兵役分数比之九章方田粟米差分商功均输盈不足之目往往相符而其要在得算多多算胜以是知此编非伪託也唐立算学命李淳风注解颁之学官今其书算博士知者罕矣九章算经跋九章即周官之九数保氏以教国子者也方田一粟米二差分三少广四商功五均轮六方程七盈不足八旁要九皆周公所作汉易差分曰重差去旁要而易以勾股又夕桀一篇其义无闻盖周公旣问数于商髙定此九数算术之古莫尚于此矣于是刘徽注之序之徐岳甄鸑等述之李遵义疏之逺而日月周天行度之数近而田畴米廪积羃隐杂广斜正负之幽微靡不着焉斯秦火所未燔而唐明算科取士之第一书仅存于今者可宝也五曹算经跋右五曹算经五卷唐太史令李淳风注而博士梁述助教王真儒等校定之书也地利生人之本故首田曹田畴必资人功故次兵曹人家必用食饮故次集曹会集必务储蓄故次仓曹仓廪必资贸易故以金曹终焉相传其法出于孙武然孙子别有算经考古者存其说可尔跋鄱阳洪氏南朝史精语康熙辛酉冬购得宋椠经史法语四册不足艺文志二十四卷之数旣而亡之从故家抄南朝史精语宋四卷齐三卷梁三卷陈一卷宋志作六卷盖一代合爲一卷故也志开法语有左氏传六卷史记八卷汉书二十卷精语有后汉书十六卷三国志六卷晋书五卷唐书一卷惜均未之见所云南朝史者盖指沈约萧子显姚思廉所撰而言非李延夀之南史志失书朝字误矣书杨太真外传后宫闱之事外人罕知所见或异辞矧出于传闻者乎太眞外传宋乐史所撰称妃以开元二十二年十一月归于寿邸二十八年十月玄宗幸温泉宫使髙力士取于寿邸度为女道士住内太眞宫此传闻之谬也按唐大诏令载开元二十三年十二月二十四日遣戸部尚书同中书门下李林甫副以黄门侍郎陈希烈册河南府士曹叅军杨玄璬长女爲寿王妃考之开元礼皇太子纳妃将行纳采皇帝临轩命使降而亲王礼仪有杀命使则同由纳采而问名而纳吉而纳征而请期然后亲迎同牢备礼动需卜日无纳采受册即归寿邸之礼也越眀年武惠妃薨后宫无当帝意者或奏妃姿色冠代乃度爲女道士勅曰寿王瑁妃杨氏素以端毅作嫔藩国虽居荣贵每在淸修属太后忌辰永怀追福以兹求度雅志难违用敦弘道之风特遂由衷之请宜度爲女道士盖帝先注意于妃頋难夺之朱邸思纳诸禁中乃言出自妃意所云作嫔藩国者据妃曽受册云然其曰太后忌辰者昭成窦后以长寿二年正月二日受害则天后以建子月爲歳首中宗虽复旧用夏正即正月行香废务直至顺宗永贞元年方改正以十一月二日为忌辰开元中犹循中宗行香之旧是妃入道之期当在开元二十五年正月二日也妃旣入道衣道士服入见号曰太真史称不朞嵗礼遇如惠妃然则妃由道院入宫不由寿邸陈鸿长恨传谓髙力士潜搜外宫得妃于寿邸与外传同其谬张俞骊山记谓妃以䖏子入宫似得其实而李商隐碧城三首一咏妃入道一咏妃永归寿邸一咏帝与妃定情系七月十六日证以武皇内传分明在莫道人间緫不知是足当诗史矣新唐书宰相丗系表妃之祖志谦三子长玄琰次玄珪次玄璬玄琰子铦玄珪子锜玄璬子鑑若国忠则妃再从兄也妃本玄璬长女大书册寿王妃父乃天宝四载立爲贵妃帝欲掩天下之耳目而箝其口遂令妃不父其父而移作玄琰少女于是赠玄琰太尉齐国公母封凉国夫人玄珪工部尚书铦鸿胪卿锜侍御史尚太华公主姊三人大姨韩国三姨虢国八姨秦国玄璬独永闻加恩焉子鑑官湖州刺史后虽尚主册贵妃曰恩泽亦未之及盖推而逺之也且铦系玄琰子而刘昫唐书以爲妃再从兄则当时业有识其非者矣明皇英主开元之政称全盛时惑一妃子至沦亡社稷作伪心劳迹愈晦而言之益丑诗不云乎乱匪降自天生自妇人又云鼓钟于宫声闻于外国史无识误落帝度内谓妃少孤飬于叔父玄璬而以琰爲妃父子故验之载纪辨外传之诬特发其微焉至于玉谿生诗笺之别幅曝书亭集卷第五十五曝书亭集曝书亭集卷第五十六曝书亭集卷第五十六秀水朱彞尊钖鬯考孔子弟子考序曰孔氏之徒三千人身通六艺者七十子其云三千不取盈于三千也其云七十不限止以七十也自孔子徒人法旣亡而文翁石室象在显晦之间丗儒据以考定弟子之籍惟史记之传家语之解而已议配祀之典先横七十之目于心胷虑溢七十二人之外于是论者纷纶以臆断爲进退举凡论语春秋传礼记漫不知省或又于复姓者改姓一字书之栗主自国学下至府州县学皆然是尚得爲知礼也乎归田之暇爰作孔子弟子考下及门人曁孟子弟子窃思杏坛设敎必先长幼之序斯史记家语咸纪弟子之年兹先书三十二人而莱芜侯无年岁次于衞公者依侍坐四子伦序书之不可以郕公先之也余从羣书采获具列焉鲁秦子商字丕兹少孔子四岁唐开元二十七年追赠上洛伯宋大观四年赠冯翊侯按髙邮夏氏孔门弟子记略及阙里广志皆云商少孔子四十岁然秦子父堇父偪阳之役与叔梁纥俱以力闻宜与孔子生年相近今据家语旧闻曁史记索隐苏氏古史文正之又宋大中祥符元年赠孔门弟子侯爵商未得与至大观四年礼局上言遂补赠冯翊侯闗里志误以秦祖鄄城之封移之商非也鲁颜子无繇字季路少孔子六岁唐追赠杞伯宋赠曲阜侯元进杞国公谥文裕蒲大夫卞仲子由字子路少孔子九岁唐追赠衞侯宋赠河内侯进衞公鲁南武曽子蒧字子晳唐追赠宿伯宋赠莱芜侯蔡漆雕子开字子若少孔子十一岁习尚书唐追赠滕伯宋赠平舆侯汉艺文志漆雕子十二篇郑康成曰鲁人按龟山杨氏先圣大训以开爲凭恐误鲁闵子损字子骞少孔子十五岁唐追赠费侯宋赠琅琊公改费公按闵子少孔子十五岁史记家语文同小司马索隐可证今本家语多譌作五十岁夏氏从之非也鲁冉子雍字仲弓少孔子二十九岁唐追赠薛侯宋赠下邳公改薛公按今本家语仲弓无年岁而史记索隐文有之鲁冉子求字子有少孔子二十九岁唐追赠徐侯宋赠彭城公改徐公鲁商子瞿字子木少孔子二十九岁唐赠蒙伯宋赠须昌侯齐梁子鳣字叔鱼少孔子二十九岁唐赠赵伯宋赠千乗侯鲁颜子回字子渊少孔子三十岁唐追赠兖国公宋因之元至顺中赠复圣公衞士师齐髙子柴字子羔少孔子三十岁唐赠共伯宋赠共城侯郑康成曰衞人王应麟曰衞髙柴爲孔子弟子后居于鲁单父宰陈巫马子施字子期少孔子三十岁唐赠鄫伯宋赠东阿侯郑康成曰鲁人鲁卫相衞端木子赐字子贡少孔子三十一岁唐赠黎侯宋赠黎阳公进黎公鲁有子若字子有少孔子三十三岁唐赠卞伯宋赠平阴侯按小司马据家语文云少三十三岁今本家语作三十六歳殆误也武城宰呉言子偃字子游少孔子三十五岁唐赠吴侯宋赠丹阳公改呉公鲁樊子须字子迟少孔子三十六岁唐赠凡伯宋赠益都侯郑康成曰齐人宋原子宪字子思少孔子三十六岁唐赠原伯宋赠任城侯郑康成曰鲁人鲁大夫武城澹台子灭明字子羽少孔子三十九岁唐赠江伯宋赠金乡侯单父宰鲁宓子不齐字子贱少孔子三十九岁唐赠单伯宋赠单父侯按史记索隐引家语云少孔子四十九岁而今本家语无九字索隐又引史记文三十而今本史记作四十流传旣久均失其故矣陈陈子亢字子禽少孔子四十岁唐赠颍伯宋赠南顿侯按班固古今人表其载孔门弟子甚略独陈子三见一陈亢一陈子禽居中中一陈子亢居中下不得其解鲁公西子赤字子华少孔子四十二岁唐赠郜伯宋赠鉅野侯莒父宰衞卜子商字子夏少孔子四十四岁晚爲衞文侯师唐赠魏侯宋赠东阿公改魏公郑康成曰温国人南武城曽子参字子舆少孔子四十六岁初仕于莒其后齐迎以相楚迎以令尹晋迎以上卿唐开元中追赠郕伯宋大中祥符二年进郕侯政和元年改赠武城侯咸淳三年进郕国公元至顺中赠宗圣公汉艺文志曽子十八篇王应麟曰参与弟子公明仪乐正子春单居离曽元曽华之徒论述立身孝行之要天地万物之理鲁颜子幸字子柳少孔子四十六岁唐赠蕃伯宋赠阳谷侯陈颛孙子师字子张少孔子四十八岁唐赠陈伯宋赠宛丘侯改陈公鲁冉子孺字子鲁少孔子五十岁唐赠纪伯宋赠临沂侯蔡曹子卹字子循少孔子五十岁唐赠曹伯宋赠上蔡侯鲁伯子䖍字子析少孔子五十岁唐赠聊伯宋赠沐阳侯按伯䖍史记家语不着何地人考咸淳临安志云是鲁人宋思陵賛曰有䖍子析全鲁之彦当必有所本也聊伯志作骈伯鲁颜子髙字子骄少孔子五十岁唐赠琅琊伯宋赠雷泽侯鲁叔仲子会字子期少孔子五十岁唐赠瑕丘伯宋赠博平侯郑康成曰晋人楚公孙子龙字子石少孔子五十三岁唐赠黄伯宋赠枝江侯按家语称龙衞人然唐宋追封皆楚地盖从北海郑氏之说若爲坚白异同之论者乃赵人乐正子舆谓其行无师学无友非孔子弟子可知右有年岁着于家语史记隶续者三十有一人并曽蒧共三十二人内颜渊年数王肃疑其错误中都宰鲁冉子耕字伯牛唐赠郓侯宋赠东平侯改郓公按圣门志阙里广志称伯牛少孔子七岁不审何据临淄大夫鲁宰子予字子我唐赠齐侯求赠临淄公改齐公鲁公冶子长字子长唐赠莒伯宋赠髙密侯范寗曰名芝字子长鲁南宫子縚一名括字子容唐赠郯伯宋赠袭丘侯改汝阳侯夏洪基曰南宫适之爲敬叔非也按史记南宫括字子容初未尝云是孟僖子之子孟懿子之兄也而索隐注遽云是孟僖子之子仲孙阅论语集注亦云谥敬叔孟懿子之兄史无其文也可疑一也适见家语一名縚是适巳有二名矣而左传孟僖子云必属说与何忌于夫子索隐又云仲孙阅是又二名天下岂有一人而四名者乎可疑二也孔子在鲁族姓颇微而南宫敬叔公族元子遣从孔子时定已娶于强家矣岂孔子得以兄子妻之可疑三也礼记檀弓载南宫敬叔反必载宝而朝孔子曰丧不如速贫之爲愈也若而人岂能抑权力而伸有德谨言语而不废于有道之邦邪愚以敬叔之与南宫适皎然二人矣按史记南宫括字子容论语括作适家语南宫縚字子容郑康成注檀弓称南宫縚孟僖子之子南宫阅也字子容其妻孔子兄女又称南宫敬叔鲁孟僖子之子仲孙阅也左氏传昭公七年孟僖子属说与何忌于夫子使事之杜预注云说南宫敬叔僖子之子然则括也适也縚也说也阅也一子容而名有五也崇祯末髙邮夏弘基元开辑孔门弟子传略以南宫縚适括字子容爲一人以仲孙说阅谥敬叔者爲一人至于说苑所载南宫边子谓是适字之譌然汉书古今人表旣有南容又有南宫敬叔又有南宫边子颜师古注于南容则云南宫縚也于敬叔则名南宫适也是縚与适适与边子均未可混而爲一矣齐公晳子哀字季次唐赠郳伯宋赠北海侯顾炎武曰汶上县有汉衞尉卿衡方碑其文曰履该颜原兼修季由洪适以颜原爲颜渊原宪而都穆以季由即季路与兼修义不协按公晳哀字季次不爲家臣太史公与原宪并称一称字一称名亦古文所尝有也陈公良子孺字子正唐赠东牟伯宋赠牟平侯宋司马子耕字子牛唐赠向伯宋赠楚丘侯改睢阳侯衞琴子牢字子开一字子张唐赠南陵伯宋赠顿丘侯改赠阳平侯家语有史记无秦秦子祖字子南唐赠少梁伯宋赠鄄城侯衞奚容子蒧字子晳唐赠下邳伯宋赠济阳侯鲁公祖子句兹字子之唐赠期思伯宋赠即墨侯衞㢘子洁字子庸唐赠莒父伯宋大观中补赠胙城侯齐公西子舆如字子上唐赠重丘伯宋赠临朐侯宰父子黒字子素唐赠乗丘伯宋大观中补赠祁乡侯鲁公西子蒧字子尚唐赠祝阿伯宋赠徐城侯秦壌驷子赤字子徒唐赠北衞伯宋赠上邽侯鲁冉子季字子产唐赠东平伯宋赠诸城侯薛子邦字子从郑子国字子徒唐赠荥阳伯宋赠朐山侯司马贞曰家语薛邦字从史记作国而家语称邦者盖避汉祖讳而改郑与薛字譌也按仲尼之徒名字间有同者旣有曽蒧亦有奚容蒧又有公西蒧旣有冉耕亦有司马耕旣有宓不齐又有任不齐旣有公西赤亦有壤驷赤旣有卜商亦有秦商旣有原亢亦有陈亢旣有狄黒亦有宰父黒旣有冉孺亦有公良孺旣有秦祖亦有颜祖此名不嫌同也冉求字子有有若漆雕徒父亦字子有颜无繇字季路仲由亦字季路颛孙师字子张琴牢亦字子张巫马施字子期叔仲会亦字子期公西蒧字子上公西舆如亦字子上秦非字子之公祖句兹亦字子之原宪字子思燕伋亦字子思曽蒧字子晳伯䖍狄黒奚容蒧亦字子晳壤驷赤字子徒郑国亦字子徒秦冉字子开琴牢亦字子开申绩字子周公伯缭亦字子周荣旂字子祺县成亦字子祺颜哙字子声乐欬亦字子声漆雕哆字子敛邽㢲亦字子敛此字不嫌同也然则薛邦郑国子徒子从安见其名字相类而并疑其姓氏之误邪乃议祀典者封郑而罢薛安见其必爲一人揆之于礼终有未安也齐后子处字子里唐赠营丘伯宋大观中补赠胶东侯鲁左人子郢字子行唐赠临淄伯宋赠南华侯衞狄子黒字子晳唐赠临济伯宋赠林虑侯鲁商子泽字子秀唐赠睢阳伯宋赠邹平侯楚任子不齐字子选唐赠任城伯宋赠当阳侯鲁荣子旂字子祺唐赠雩娄伯宋赠厌次侯鲁颜子哙字子声唐赠朱虚伯宋赠济阴侯原子亢字子借唐赠莱芜伯宋赠乐平侯晋公肩子定字子中唐赠新田伯宋大观中补赠梁父侯鲁秦子非字子之唐赠汧阳伯宋赠华亭侯漆雕子徒父字子文唐赠须句伯宋赠髙苑侯燕子伋字子思唐赠渔阳伯宋赠汧源侯鲁公夏子守字子乗宋大观中补赠鉅平侯按魏志有公夏浩或子乗之后衞勾子井疆字子疆唐赠淇阳伯宋赠滏阳侯齐少叔子乗字子车唐赠淳于伯宋赠博昌侯按应劭风俗通云凡氏于字伯仲叔季是也氏有太叔仲叔则有少叔无足异者子车之姓家语史记诸书皆作步而广韵注云孔子弟子有少叔乗系复姓今从之石作子蜀字子明唐赠石邑伯宋赠成纪侯鲁邽子㢲字子敛唐赠平陆伯宋赠髙堂侯鲁施子之常字子恒唐赠乗氏伯宋赠临濮侯鲁申子续字子周申子棠字周唐赠邵陵伯宋赠淄川侯申子枨字子续唐赠鲁伯宋赠文登侯陆德明曰申枨郑康成云盖孔子弟子申续史记云申棠字周家语云申续字周也司马贞曰文翁图所记有申枨申棠王应麟曰史记申棠字周家语申续字周今史记以棠爲党家语以续爲绩传写之误也后汉王政碑云有羔羊之絜无申棠之欲亦以枨爲棠则申棠申枨一人耳唐开元封申党召陵伯又封申枨鲁伯本朝祥符封枨文登侯又封党淄川侯俱列从祀党即棠也一人而爲二人失于详考陆氏释文也史记索隐谓文翁图有申棠申枨今所传礼殿图有申党无申枨按七十子颜氏居其八冉氏居其五秦氏居其四公西氏漆雕氏居其三商氏县氏原氏居其二若申枨申棠文翁图记并列开元祥符亦并追封郑康成陆德明疑爲一人则以续党并字周也夫棠党字义相近合之可耳而髙邮夏洪基强以棠枨爲谐声字亦近凿且如公西蒧公西舆如同字子上未尝不并祀何独续与党同字必当去其一乎窃谓唐宋议礼诸儒未爲不是有其举之莫或废也记有之矣鲁乐子欬字子声唐赠昌平伯宋大观中补赠建成侯按春秋定公十二年费宰公山不狃率费人以袭鲁孔子命申须句乐颀勒士衆下伐之费人北遂隳三都之城杜预注以二人爲鲁大夫考乐欬家语作乐欣欣与颀偏旁相同疑颀即是欣且文云孔子命之其爲弟子未可知也鲁颜子之仆字子叔唐赠东武伯宋赠冤句侯鲁孔子忠字子蔑孔子兄孟皮子唐赠汶阳伯宋赠郓城侯鲁漆雕子哆字子敛唐赠武城伯宋赠濮阳侯鲁县子成字子祺唐赠鉅野伯宋赠武城侯鲁颜子相字子㐮唐赠临邑伯宋大观中补赠冨阳侯司马贞曰家语无此人按孟子昔者曽子谓子襄曰或是语颜子亦未可定鲁公伯子寮字子周唐赠任伯宋赠夀张侯马融曰竂鲁人弟子也按公伯缭见史记弟子传又见文翁礼殿图必非无稽之言后儒以愬子路一事断爲非圣人之徒然论语圣门六十人所记公是公非有过未尝少隐即宰我冉有陈亢过皆不免似未可以一眚而尽掩其生平也子长引孔子之言受业身通者七十有七人皆异能之士寮盖其一矣而致堂胡氏因家语不列其名氏谓史记失之迨明程敏政乃建议谓是圣门之蟊螣请罢其祀嘉靖中行人司正薛侃复谓公伯寮及秦冉颜何皆不见于家语而傅㑹于史记请均去之愚谓家语史记周公礼殿图传闻异辞则有之若专信家语以史记爲傅会未免失之偏矣鄡子单字子家唐赠铜鞮伯宋大观中补赠聊城侯史记礼殿图有家语无秦子冉字子开唐赠彭衙伯宋赠新息侯史记礼殿图有家语无鲁颜子何字子冉唐赠开阳伯宋赠堂邑侯史记有家语无按秦冉颜何二子于弘治元年少詹事程敏政请正祀典疑爲字画相近之误而罢其配食自诩不舛于礼一洗前代相习之陋永爲百丗可遵之典然生数千载之后安见二子必无其人释昙积上言于周太祖曰孔子领徒三千达者七十有二升堂入室者莫过数人自余已外岂容斥逐彼释氏之言尚然乃以臆见斥先贤之祀天资刻薄之言吾未信爲百丗可遵也㢘子瑀礼殿图有家语史记无鲁孺子悲按小戴礼杂记恤由之丧哀公使孺悲之孔子学士丧礼士丧礼于是乎书郑康成注云士之丧礼已废矣孔子以敎孺悲国人乃复书而存之方悫注云丧礼将亡圣人不可以不书必待孺悲学之然后孔子书之者以明礼之不废亦有所因也盖孔门自子夏兼通六艺而外若子木之受易子开之习书子舆之述孝经子贡之问乐有若仲弓闵子骞言游之撰论语而传士丧礼者实孺悲之功也惟因论语纪悲欲见而孔子以疾辞疑孔子拒之门墙之外不屑敎诲当知始虽辞疾终授以礼以亲受礼于孔子之儒反不得与配食之列斯则祀典之阙矣公罔子之裘序子点按二子从射矍相之圃孔子使扬觯而语见礼记射义射旣阙子路进曰由与二三子者之爲司马何如孔子曰能用命矣则家语载之记首言孔子与门人习射于矍相之圃子路之云曰二三子是二子爲孔子弟子无疑也仲孙子何忌僖子貜之子也卒谥懿子按春秋左氏传孟僖子将死召其大夫曰孔丘圣人之徒也臧孙纥有言曰圣人有明德者若不当丗其后必有达人今其将在孔丘乎我若获后必属说与何忌于孔子使事之而学礼焉故孟懿子与南宫敬叔师事仲尼据此縁僖子病不相礼故曰礼人之干也无礼无以立乃属二子事孔子学礼焉懿子问孝对曰无违盖语以无违僖子学礼之命樊迟不知子吿之以生事之以礼死葬之以礼祭之以礼舍礼无以敎懿子也孔丛子又载懿子问书钦四邻之义不可不附弟子之列云仲孙子说孟僖子之子懿子之弟居南宫又曰南宫敬叔按丗本仲生貜生南宫縚孔安国以南宫适即敬叔鲁大夫郑康成注礼云敬叔鲁孟僖子之子仲孙阅是也又云南宫縚孟僖子之子南宫阅也字子容其妻孔子兄女陆德明释文云南宫阅一名縚司马贞史记索隐亦云南宫括家语作南宫縚按其人是鲁孟僖子之子仲孙阅也近髙邮夏洪基辨南宫适括縚字子容是一人仲孙阅说字敬叔是一人攷春秋名号归一图仲孙即阅南宫敬叔僖子之子孔子弟子也而不及括縚则夏说似属可从昔孔子将适周敬叔言于昭公资车一乗马二匹与敬叔俱至周问礼于老聃问乐于苌弘历郊射之所攷明堂之制察庙朝之度自周反鲁弟子稍益进焉子曰自南宫敬叔之乗我车也而道加行是敬叔在弟子之列有功于圣门者矣今祀典配适而无阅不无可议焉孔子璇按嘉靖中张孚敬改定祀典以秦冉颜何疑爲字画之误而罢其祀又以薛邦疑即郑国遂亦罢祀而并黜孔璇其说本于程敏政攷秦冉开元中追封彭衙伯大中祥符间加封新息侯颜何开元中封开阳伯大中祥符间加封堂邑侯自唐迄明从祀已久所谓有其举之莫或敢废而孚敬废之过矣家语孔璇叔仲会年相比俱执笔迭侍孔子孟武伯见孔子而问曰此二孺子之幼也于学岂能识于壮哉孔子曰然少成则天性也习掼若自然也惟因二子合传故不复别标璇名今会旣得祀璇不应独遗矣此则祀典之阙也衞司寇惠叔兰按家语子游尝从孔子适衞与将军子兰相善使之受学于夫子司寇惠子之丧檀弓文也郑司农注云惠子衞将军文子弥牟之弟惠叔兰也古今议弟子从祀者率本家语而孔璇惠叔兰独遗之不当补其阙乎又荀卿法行篇南郭惠子问于子贡曰夫子之门何其杂也子贡曰君子正身以俟欲来者不距欲去者不止且夫良医之门多病人櫽括之侧多枉木是以杂也杨倞注云夫子弟子未详其姓名盖居南郭因以爲号据此疑即兰也鲁太史左丘子明唐贞观十三年诏与颜渊同从祀庙庭宋祥符中赠瑕丘伯政和中改赠中都伯叶梦得曰古有左氏左丘氏太史公称左丘失明厥有国语今春秋传作左氏而国语出左丘氏则不得爲一家文体亦自不同其非一家书明甚按左氏爲孔子弟子主其说者衆矣谓孔子将修春秋与左丘明乗如周观书于周史归而修春秋之经丘明爲之传者严彭祖也谓左丘明亲见夫子好恶与圣人同者刘歆也谓仲尼与丘明观鲁史记有所襃贬口授弟子弟子退而异言丘明恐弟子各安其意以失其眞故论本事而作传者班固也谓左氏传理长至明至切至直至顺长于二传者贾逵也谓春秋诸家去孔子逺左氏传出孔子壁中近得其实者王充也谓丘明之传嚢括古今表里人事者卢植也谓丘明受经于仲尼是爲素臣者杜预也谓孔子作春秋丘明子夏造膝亲受者荀崧也谓丘明之传释孔氏之经子应乎母以胶投漆者孔颖达也谓丘明躬爲鲁史受经于仲尼者刘知几也谓左氏受经于仲尼博采诸家叙事尢备能令万代之下见其本末比余传功最髙者啖助也谓仲尼明周公之志而修经丘明受仲尼之经而爲传者权德舆也谓孔氏之门左氏冨而不诬有以见圣贤之心者刘轲也谓丘明与圣人同时接其闻见参求其长左氏爲上者陈岳也盖自唐以前诸儒之论皆以丘明受业孔门故贞观永徽中祀周公爲先圣孔子爲先师是时孔庭配食止颜渊左丘明二人襃崇之礼若此迨宋羣儒尽舍三传说春秋久而论丗者惑于赵匡之说则疑左氏在孔子之前惑于王安石之说则疑左氏生孔子之后衆口纷纶迄无定论遂使唐代特祀之先贤并不得与七十子之列然则汉晋以来经生之说均不足信邪窃以爲议礼者之失矣又按司马迁报任少卿书左丘失明厥有国语应劭风俗通丘姓鲁左丘明之后然则左丘爲复姓甚明孔子作春秋明爲作传春秋止获麟传乃详书孔子卒孔子旣卒周人以讳事神名终将讳之爲弟子者自当讳师之名此第称左氏传而不书左丘也鲁林子放唐赠淸河伯宋赠长山侯按家语弟子解史记弟子传均无林放姓名惟蜀礼殿图有之牧子皮赵岐曰牧皮事孔子学者按孟子与琴张曽晳并称此必孔子之所与似不宜置之祀典之外常子季按庄子德充符篇常季问于仲尼曰王骀兀者也从之游者与夫子中分鲁郭象注常季孔子弟子鲁大夫子服子何景伯按汉鲁峻石壁画七十二子像有子服景伯唐刘怀玉作孔圣眞宗録以子服景伯在七十子之间賔牟子贾广韵注汉复姓鲁有賔牟贾按乐记賔牟贾侍坐于孔子孔子与之言及乐賔牟贾起免席而请斯弟子之职也子曰居吾语女论语之命季路孝经之命子舆皆然孔子盖以师道自居则贾在弟子之列明矣惟是孔子语弟子必唿其名而记称之曰吾子岂记礼者去圣人之丗稍后遂有此失乎鞠子语按晏子春秋景公上路寝闻哭声曰吾若闻哭声何爲者也梁丘据对曰鲁孔丘之徒鞠语者也明于礼乐审于服丧其母死葬埋甚厚服丧三年哭泣甚哀公曰岂不可哉而色恱之孔丛子诘墨篇亦载其事盖曽参闵损髙柴仲由孺悲而外又一孝子也齐大夫颜子涿聚按吕览云颜涿聚梁父之大盗也学于孔子爲天下名士以终其寿而史记孔子丗家称弟子三千身通六艺者七十有二人如颜浊邹之徒受业者甚衆则虽不在七十子之列然不可谓非孔氏之徒矣右家语弟子解七十六人又与叔孙会合传有孔璇又别见者惠叔兰共七十八人史记弟子传七十七人别见孔子丗家者有颜涿聚共七十八人苏辙撰古史着録七十九人家语有而史记无者琴牢薛邦申续陈亢县亶也史记有而家语无者公伯寮郑国申棠鄡单秦冉颜何也益以文翁礼殿之㢘瑀林放鲁峻石壁画象之子服何礼杂记之孺悲射义之公罔之裘序点春秋左氏传之仲孙何忌仲孙阅晏子之鞠语孟子之牧皮庄子之常季通计九十八人窃谓中有姓氏相近者不当以臆见去留先师之庭宜槩应从祀他若论语之阙党互郷二童子鲁峻石壁画象之庄子虑襄子孺襄子鲁公子庶颜子思夫子髙韦续书品爲素王纪瑞制麒麟书之申姓名阙失又蘧伯玉孔子严事之友施存虽载陶弘景眞诰在三千人之数不与弟子之列不复着録恐滋后学之惑也又按孔门弟子籍汉艺文志有孔子徒人图法二卷隋经籍志有郑康成论语孔子弟子目録一卷惜俱失传议礼者止以国语爲凭至斥史记爲附会若文翁礼殿图置之不复参详矣又会要通典祖庭广记素王纪事孔门佥载阙里志等编纪诸弟子连书姓名统不分析以致明南北雍阙里庙曁海内外府州县衞学从祀弟子率改复姓爲一字姓沿其误而不知今依广韵注如奚容壌驷左人少叔石作左丘悉爲更正冀信古之君子有取焉又按古今人表于孔子弟子居第二等者左丘明颜渊闵子骞冉伯牛仲弓居第三等者宰我子贡冉有季路子游子夏曽子子张曽晳子贱南容公冶长公西华有若漆雕启澹台灭明樊迟巫马期司马牛子羔原宪颜路商瞿季次公良颜刻颜柳居第四等者孟懿子南宫敬叔公伯寮公肩子子石琴牢賔牟贾居第五等者颜烛雏陈亢林放申枨子服景伯曝书亭集卷第五十六曝书亭集曝书亭集卷第五十七曝书亭集卷第五十七秀水朱彞尊钖鬯考孔子门人考成回刘向曰成回学于子路楚馯臂子弓司马迁曰孔子传易于商瞿瞿传楚人馯臂子弘应劭曰子弓是子夏门人韩子曰荀卿之书语圣人必曰孔子子弓子弓之事业不传惟太史公书弟子传有姓名曰馯臂子弓吴莱曰荀卿所重仲尼子弓子弓未审何人韩子曰仲尼弟子有馯臂子弓汉儒林传商瞿授易仲尼瞿传鲁桥疵子庸子庸传江东馯臂子弓子弓与仲尼不同时又行事无大卓卓不足以配孔子邢昺论语疏引王弼说逸民朱张字子弓然弼说又不见有他据也要之孔子尝称冉雍可使南面且在德行之科雍字仲弓盖与子弓同是一人如季路又称子路然也将荀卿之学实出于子弓之门人故尊其师之所自出与圣人同列按子庸传易于子弓弓㦯作弘吴氏欲更作雍未免失之凿矣鲁桥庇子庸班固曰商瞿受易孔子以授鲁桥庇子庸司马贞曰桥庇丗本作蟜疵字子肩鲁庄公族按子木传易史记谓子弘授子庸汉书汉纪释文谓子庸授子弓所载互异今并存之魏文侯都司马迁曰文侯受子夏经艺徐广曰名都丗本曰斯也鲍彪曰桓子之孙呉师道曰名勘按文侯受经艺于子夏撰有孝经传蔡邕明堂论引其文曰大学者中学眀堂之位也又贾思勰齐民要术耕田篇引其文曰民春以力耕夏以镪耘秋以収敛当是孝经用天之道分地之利注也晋段干木吕不韦曰段干木晋国之大驵也学于子夏为天下名士显人以终其寿罗泌曰段干氏初邑段后邑于因邑为氏魏世家有段干子田世家有段干朋而风俗通氏姓注乃以爲姓段名干木盖以吕氏春秋干木光于德与魏都赋干木之德之言误之唐百官表遂谓封段而为干木大夫疎矣幽通赋云木偃息以藩魏干木岂其名哉田无择子方李颐曰魏文侯师也名无择韩子曰子夏之学其后有田子方子方之后流而爲庄周故周之书喜称子方之爲人齐髙行子赵岐曰髙子齐人徐整曰子夏授诗于髙行子王应麟曰髙行子即诗序及孟子所谓髙子也曽申子西刘向曰左丘明授春秋于曽申赵岐曰曽西曽子之孙陆德明曰曽参之子受诗于子夏王应麟曰曽西赵岐注以爲曽子之孙集注因之经典序録曽申字子西曽参之子子夏以诗传曽申左丘明作传以授曽申曽西之学于此可攷楚鬬宜申公子申皆字子西则曽西之爲曽申无疑按史记呉起事曽子其母死不归曽子薄之而与起絶所云曽子疑是曽申齐公羊髙宋赠临淄伯戴宏论春秋曰子夏传与公羊髙荀崧曰公羊亲受子夏梁武帝曰公羊禀西河之学孔颖达曰孔子授春秋于卜商商授弟子公羊髙谷梁赤各爲之传呉兢曰公羊髙乃子夏弟子鲁谷梁赤宋赠龚丘伯改赠睢阳伯应劭曰谷梁子名赤子夏弟子杨士勋曰谷梁子名俶字元始颜师古曰谷梁子名喜受经于子夏按罗长源撰路史炎帝之后不言有公羊谷梁氏罗子苍识遗云公羊谷梁自髙赤作传外更不见有此姓万见春谓皆姜字切韵脚疑爲姜姓假託然自髙传子平平传子地地传子敢敢传子寿见于戴宏所记而班氏古今人表载有二子居第四等计刘氏宋氏丗本亦必载之未必假託也又按春秋爲孔子所作则说春秋者必系孔氏门人若公羊传所称沈子司马子女子北宫子曽子髙子谷梁传所称尸子沈子皆是已子言之春秋属商其皆子夏之徒与鲁孔伋子思宋崇宁初赠沂水侯咸淳中加赠沂国公孔鲋曰子思受业于曽子韩子曰子思之学盖出曽子按班氏古今人表子思居第二等乐正子春郑康成曰曽子弟子鲁檀弓陆德明曰檀弓鲁人善于礼胡寅曰檀弓曽子门人纂修论语沈犹行赵岐曰曽子弟子按广韵注沈直深切汉复姓鲁有沈犹氏常朝饮其羊不当从上声读阳肤包咸曰阳肤曽子弟子公眀髙赵岐曰公眀髙曽子弟子公眀宣刘向曰公眀宣学于曽子单居离大戴礼记注曰单居离曽子弟子公眀仪孔颖达曰子张之丧公眀仪为志焉公眀仪是其弟子仪又爲曽子弟子故祭义云公眀仪问于曽子曰夫子可以为孝乎是也子襄赵岐曰曽子弟子公孙尼子按汉书艺文志儒家有公孙尼子二十八篇杂家有公孙尼一篇颜师古注云七十子之弟子隋经籍志唐艺文志均载公孙尼子一卷注云似孔子弟子沈约谓乐记取公孙尼子刘瓛谓缁衣公孙尼子所作今从颜氏㝎为孔子门人丗硕按汉志世子二十一篇列在儒家者流王充论衡本性篇周人丗硕以为人性有善有恶在所养焉故作养书一篇宓子贱漆雕开公孙尼子之徒亦论性情与丗子相出入志所载宓子十六篇漆雕子十三篇皆宗师仲尼以重其言者也颜师古曰世子陈人七十子之弟子景子按汉艺文志景子三篇颜师古云说宓子语似其弟子王史氏汉志王史氏二十一篇刘向曰六国时人颜师古曰七十子后学者李克汉艺文志李克七篇颜师古曰子夏弟子爲魏文侯相芊婴汉志十八篇颜师古曰齐人七十子之后公孙段韩非曰孔子之后儒分爲八有子张氏子思氏颜氏孟氏漆雕氏仲良氏公孙氏乐正氏之儒陶潜曰颜氏传诗爲道爲讽谏之儒孟氏传书爲道爲疎通致逺之儒漆雕氏传礼爲道爲恭俭庄敬之儒仲良氏传乐为道以和阴阳爲移风易俗之儒乐正氏传春秋爲道为属辞比事之儒公孙氏传易为道为洁静精微之儒按儒分爲八其一公孙氏传易者也羣辅録有明征而未详其名攷晋书太康二年汲郡人不准发魏王冢得竹书易五篇公孙段与邵陟论易二篇此则公孙氏之易矣或疑公孙氏爲龙龙字子石虽在七十子之列不闻传易若赵人名龙者字子秉故庄子谓惠子曰儒墨杨秉四与夫子爲五果孰是邪所云秉者龙也诡辞数万骋坚白异同之辩初非孔氏弟子小司马史记索隐误认爲一人今考定传易者爲公孙段若郑大夫字伯石者又一人也县亶父子象王应麟曰县丰唐宋封爵皆不及礼记檀弓有县子岂其人与按子象爲孔子门人见广韵注此唐宋封爵未之及云公休哀公祈哀广韵注孔子门人有公休哀公祈哀按公祈哀疑即公晳哀以晳作祈形相类而譌也然广韵注旣列孔子弟子公晳哀于前又列孔子门人公祈哀于后则别是一人未可臆决也盆成括按晏子春秋景公宿于路寝之宫夜分闻西方有男子哭者公悲之明日朝问于晏子晏子对曰西郭徒居布衣之士盆成适也父之孝子兄之顺弟也又尝爲孔子门人今其母不幸而死祔柩未葬家贫身老子恐力不能合祔是以悲也公曰子爲寡人弔之婴往弔咎公不辱临公使男子袒免女子发笄开凶门而迎适则适乃与景公同时不当与孟子弟子之列宋配祀孟子追赠莱阳伯孙宣公言括尝欲学于孟子亦疑辞也欧阳子有言受业者爲弟子受业于弟子者爲门人试稽之论语所云门人皆受业于弟子者也颜渊死门人厚葬之此颜子之弟子也子出门人问此曽子之弟子也子疾病子路使门人爲臣又门人不敬子路此子路之弟子也子夏之门人问交于子张此子夏之弟子也孟子云门人治任将归入揖于子贡此子贡之弟子也观洪氏隶释隶续所载东汉诸碑有弟子复有门生门人弟子固有别矣若夫弟子之子分比于门人子渊子舆本门人也而列于弟子他如季路之子子崔子舆之子元及华子游之子言思子张之子申详又齐有芉婴着芉子十八篇亦七十子之后虽未详其所师要当互学于七十子者也又按孔子门人古今人表居第三等者乐正子春段干木田子方第四等者公羊子谷梁子公明髙第五等者阳肤第六等者檀弓而子张之子申详亦置第三等孟子弟子考乐正子克宋政和中赠利国侯赵岐曰孟子弟子爲鲁臣万子章宋赠博兴伯赵岐曰孟子弟子公孙子丑宋赠夀光伯赵岐曰孟子弟子浩生子不害宋赠东阿伯赵岐曰齐人孟仲子宋赠新蔡伯赵岐曰孟仲子孟子之从昆弟从学于孟子者也陈子臻宋赠蓬莱伯赵岐曰孟子弟子充子虞宋赠昌乐伯赵岐曰孟子弟子屋庐子连宋赠奉符伯赵岐曰孟子弟子徐子辟宋赠仙源伯赵岐曰孟子弟子陈子代宋赠沂水伯赵岐曰孟子弟子彭子更宋赠雷泽伯赵岐曰孟子弟子公都子宋赠平阴伯赵岐曰孟子弟子咸丘子蒙宋赠须城伯赵岐曰孟子弟子髙子宋赠泗水伯赵岐曰髙子齐人尝学于孟子桃子应宋赠胶水伯赵岐曰孟子弟子盆成子括宋赠莱阳伯孙奭曰盆成括尝学于孟子滕子更赵岐曰滕更滕君之弟来学于孟子吴莱曰孟子学出于曽子子思荀卿犹从而讥曰世俗之沟愚瞀儒嚾嚾然略法先王案往旧造说而不知其统我则异焉治则法后王而已矣所谓沟愚瞀儒正指万章公孙丑之徒也荀卿在战国号称大儒犹同门异戸如此頋炎武曰史记索隐以万章公明髙等并孟子之门人广韵注又云离娄门人不知其何所本元吴莱着孟子弟子列传惜乎今不传也按赵岐注孟子以季孙子叔二子为孟子弟子季孙知孟子意不欲而心欲使孟子就之故曰异哉弟子之所闻也子叔心疑惑之亦以爲可就之矣孙宣公奭犹因其说故政和五年从太常议赠季孙丰城伯子叔乗阳伯自朱子集注出乃始非之丗莫有从赵氏之说者矣吴立夫氏撰孟子弟子列传书虽不传序称一十九人则未尝依朱子去季孙子叔二人益以滕更适合十九人之数考尽心篇公都子曰滕更之在门也赵岐注滕更滕君之弟来学于孟子也其爲弟子甚明不知宋太常之议何独赠爵不及有不可解者至于史记索隐以公眀髙爲孟子弟子而广韵注谓离娄爲孟子门人无稽之言君子不信又广韵注诠丘字引孟子齐有曼丘不择今七篇无其文弟子与其不谓之弟子与吾不得而知之矣又按班氏古今人表孟子居第二等其弟子公孙丑居第三等万章乐正子吿子髙子居第四等徐子居第五等余不与焉曝书亭集卷第五十七曝书亭集曝书亭集卷第五十八曝书亭集卷第五十八秀水朱彞尊钖鬯考太极图授受考自汉以来诸儒言易莫有及太极图者惟道家者流有上方大洞眞元妙经着太极三五之说唐开元中明皇爲制序而东蜀衞琪注玉淸无极洞仙经衍有无极太极诸图按陈子昂感遇诗云太极生天地三元更废兴至精谅斯在三五谁能征三元本律历志阴阳至精之数三五本魏伯阳参同契要之太极图说唐之君臣已先知之矣陈抟居华山曽以无极图刊诸石爲圜者四位五行其中自下而上初一曰玄牝之门次二曰炼精化气炼气化神次三五行定位曰五气朝元次四阴阳配合曰取坎塡离最上曰炼神还虚复归无极故谓之无极图乃方士修炼之术尔相传搏受之吕嵒嵒受之钟离权权得其说于伯阳伯阳闻其旨于河上公在道家未尝诩爲千圣不传之祕也元公取而转易之亦爲圜者四位五行其中自上而下最上曰无极而太极次二阴阳配合曰阳动阴静次三五行定位曰五行各一其性次四曰干道成男坤道成女最下曰化生万物更名之太极图仍不没无极之旨由是诸儒推演其说南轩张氏谓元公自得之妙盖以手授二程先生者自孟氏以来未之有也晦菴朱子谓先生之学其妙具于太极一图山阳度正作元公年表书庆历六年知䖍州兴国县程公珦假倅南安因与先生爲友令二子师之时明道年十五伊川年十四尔其后先生作太极图独手授之他莫得而闻焉攷是年元公以转运使王逵荐移知郴县自是而后二程子未闻与元公觌面然则从何地手授乎伊川撰明道行状云先生爲学自十五六时闻汝南周茂叔论道遂厌科举之业慨然有求道之志未知其要泛滥于诸家出入于老释者几十年反求诸六经而后得之绎其文若似乎未受业于元公者不然何以求道未知其要复出入于老释也邪潘兴嗣志元公墓亦不及二程子从游事明道之卒其弟子友朋若范淳夫朱公掞邢和叔游定夫叙其行事皆不言其以元公爲师惟刘斯立谓从周茂叔问学斯犹孔子问礼于老子问乐于苌弘问官于郯子云然盖与受业有间矣吕与叔东见録则有昔受学于周茂叔之语然弟子称师无直唿其字者而遗书凡司马君实张子厚邵尧夫皆目之曰先生惟元公直唿其字至以穷禅客目元公尤非弟子义所当出且元公初名惇实后避英宗藩邸嫌名改惇颐夫旣以学传伊川矣不应下同其名而伊川亦不引避昔朱子表程正思墓称其名下字同周程亟请其父而更焉孰谓二程子而智反出正思下哉此皆事之可疑者也浙江分地考浙江布政使司初设所辖九府而已嘉兴湖州统于直隶故实録洪武九年十二月书真隶湖州嘉兴诸府水灾遣戸部主事赵干等赈给十一年五月勅工部定岁造军器之数其书嘉兴湖州亦冠以直隶字至十四年四月复置巡检司嘉兴府一嘉兴县之杉靑牐湖州府三乌程县之后潘德淸县之下塘新市仍以直隶文冠之宋濂京畿乡闱纪録序云洪武辛亥秋八月洊当乡贡之期凡畿内三州十七府之士皆懽忻相吿裹粻而奔走仪曹具以状闻所云十七府者直隶之府十四其一广德四年以后始降爲州合嘉兴湖州而共计之也天台徐一䕫送赵郷贡序云元置行省于浙领郡三十二杭隶焉今领郡九杭亦隶焉崇德贝琼縠江渔者诗序云洪武五年秋校文浙江太末徐复礼迫有司命起与九府之士俱遂与四十人之选鄞人郑眞跋同年録云洪武壬子秋浙省承诏旨合九郡之士试之得四十名上诸京师又送何本道还金华序云洪武五年诏命三年叠试于是浙江所属九郡以其名上之行省而金华何本道与焉其云九郡者嘉兴湖州不在其内逮洪武十四年十一月始以二府改隶浙江攷淸类天文分野之书于洪武十七年进呈二府沿革祇书今属浙江布政司语焉勿详后之人罔闻知由是柳琰邹衡赵瀛刘应钶志嘉兴劳钺栗祁张铎志湖州俱不言分地本末惟仁和夏时正撰杭州府志独云元至正二十六年十一月皇朝平浙置浙江等处行中书省领府九洪武九年改爲浙江等处承宣布政使司十五年割直隶嘉湖二府隶浙江领府十一又云洪武三年诏开科举浙江行省即杭州府学之西爲贡院合试九府之士书之特详嘉靖中武进薛应旂修通志自言郡县志可采録者十无一二顾夏氏之志具在何漫无考稽夫画野分疆地志之大纲乃置而弗书后之纪方舆者率本通志则纰缪多矣作浙江分地考吕冢考半逻之南有吕冢相传谓呉孱陵侯蒙冢也考呉志蒙卒于公安史不言其葬处而盛弘之荆州记云长沙蒲圻县有吕蒙冢冢中髑髅极大蒙形旣长伟疑即蒙髑髅则冢之在楚可信矣按汉未黄巾之乱吴有许昇妻吕荣不辱于贼爲所杀糜府君敛钱葬之嘉兴南土人号义妇堰然则吕冡殆吕荣之冢其音声相近遂譌荣爲蒙尔地名之传于今往往非昔即以嘉兴论如由拳之譌爲油潭西埏之譌爲西县蹲賔之譌爲蒸饼射㐮之譌爲寿香新塍之譌爲新城徐弯庙之譌爲徐偃王庙盖不可胜数矣书以俟记地志者正之辨尚书古文辨尚书古文出孔子壁中安国孔子后悉得其书考伏生所传二十九篇得多十六篇以授都尉朝倪寛于时司马迁亦从安国问故班固谓迁书载尧典禹贡洪范微子金縢诸篇多古文说攷诸史记于五帝本纪载尧典舜典文于夏本纪载禹贡臯陶谟益稷甘誓文于殷本纪载汤誓髙宗肜日西伯戡黎文于周本纪载牧誓甫刑文于鲁周公丗家载金縢无逸费誓文于燕召公丗家载君奭文于宋微子丗家载微子洪范文凡此皆从安国问故而传之者乃孔壁之眞古文也然其所载不出二十九篇外惟汤诰载其文百三十字太誓载其文九十七字良由十六篇未奉诏旨立博士设弟子安国不敢私授诸人故自胶州庸生而下至于桑钦所习者仍二十九篇而已东汉之初扶风杜林得漆书于西州以授徐巡衞宏于是贾逵作训马融作传郑康成注解余若尹敏孙期丁鸿刘祐张楷孔乔周磐类从漆书之学初不本于安国而孔颖达正义谬称孔所传者贾逵马融等皆是又言郑意师祖孔学而贱夏侯欧阳等由颖达不察见古文字即以爲安国所传亦觕疎甚矣漆书古文虽不详其篇数而马郑所注实依是书陆氏释文采马氏注甚多然惟今文曁小序有注亦无一语及増多篇文是贾马郑诸家未覩孔氏古文者也后汉书孔僖传自安国以下丗传古文尚书连丛子亦载孔大大与僖子季彦问荅大夫曰今朝廷以下四海以内皆爲章句内学而君独治古义盍固已乎季彦荅曰先圣遗训壁出古文临淮传义可谓妙矣而不在科策之例丗人固莫识其奇赖吾家丗丗独修之若是则壁中之书僖家具存矣独怪肃宗幸鲁遇孔氏子孙备具恩礼僖家旣有临淮传义其时上无挟书之律下无偶语之禁何不于讲论之顷一进之至尊上之东观乃祕不以示人乎窃意僖家古义亦无异博士所传之篇目是僖亦未覩孔氏増多之古文也赵岐注孟子髙诱注吕览杜预注左传遇孔氏増多篇内文皆曰逸书惟许愼说文序谓易称孟氏书孔氏诗毛氏夫以贾马郑诸儒均未之见许氏何由独得之其撰五经异义于舜典禋于六宗一云六宗者上不谓天下不谓地旁不谓四方居中恍惚助阴阳变化此欧阳生大小夏侯氏说也一云古尚书说六宗者谓天宗三地宗三天宗日月北辰也地宗岱山河海也日月爲阴阳宗北辰爲星宗岱山爲山宗湖海爲水宗所谓古尚书说者贾逵之说本之漆书者也使许氏称孔氏书则四时寒暑日月星水旱之气亦必举之矣乃仅述欧阳夏侯贾氏之说则愼实未见孔氏古文者也谯周五经然否论援古文书说以证成王冠期攷今孔传无之则周亦未见孔氏古文者也正义谓王肃注书始似窃见孔传故注乱其纪纲爲夏太康时然攷陆氏释文所引王注不一并无及于増多篇内只字则肃亦未见孔氏古文者也正义又云古文尚书郑沖所授沖在髙贵乡公时业拜司空髙贵乡公讲尚书沖执经亲授与郑小同俱被赐使得孔氏増多之书何难上进其后官至太傅禄比郡公几杖安车备极荣遇其与孔邕曹羲荀顗何晏共集论语训注奏之于朝何独孔书止以授苏愉祕而不进又论语解虽列何晏之名沖实主之若孔书旣得则或谓孔子章引书即应证以君陈之句不当复用包咸之训谓孝乎惟孝美大孝之辞矣窃疑沖亦未见孔氏古文者也正义又引晋书皇甫谧从姑子外弟梁柳得古文尚书故作帝王丗纪往往载孔传五十八篇之书夫士安旣得五十八篇之书笃信之宜于丗纪均用其说乃孔传谓尭年十六即位七十载求禅试舜三载自正月上日至尧崩二十八载尧死夀一百一十七岁而丗纪则云尧年百一十八岁孔传谓舜三十始见试用历试二年摄位二十八年即位五十年升道南方巡守死于苍梧之野而葬焉寿百一十二岁而丗纪则云舜年八十一即眞八十三而荐禹九十五而使禹摄政摄五年有苗氏叛南征崩于鸣条年百岁孔传释文命谓外布文德敎命而丗纪则云足文履已故名文命字髙密孔传释伯禹谓禹代鲧爲崇伯而丗纪则云尧封爲夏伯故谓之伯禹孔传释吕刑云吕侯爲天子司寇而丗纪则云吕侯爲相所述多不相符窃疑谧亦未见孔氏古文者也然则増多十六篇自汉迄西晋蔑有见者一旦东晋之初古文五十九篇俱出而并得孔氏受诏所作之传学者有不踊跃称快者乎于焉诸儒或说大义或成义疏或释音义越唐及汴宋莫敢轻加拟议南渡以后新安朱子始疑之伸其说者吴棫赵汝谈陈振孙诸家犹未甚也迨元之吴澄明之赵汸梅鷟郑瑗归有光罗敦仁则攻之不遗余力矣盖自徐邈注尚书逸篇三卷晋人因而缀辑若拾遗秉滞穗以作饭集雉头狐腋以爲裘于大义无乖而遗言足取似可以无攻也论其大略传文之可疑者安国尝注论语矣尧曰篇予小子履十句注云是伐桀吿天之文墨子引汤誓若此而传以释汤诰在克夏之后虽有周亲二句注云亲而不贤则诛之管蔡是也仁人谓箕子微子来则用之而传则云纣至亲虽多不如周家之多仁人传注岀自一人之手而异其辞何与史记殷本纪殷之太师少师持其祭器奔周周本纪纣杀比干囚箕子太师疵少师强抱其乐器奔周宋丗家微子数谏纣纣弗听及去未能自决乃问于太师少师太师少师劝微子去遂行则今文微子篇所云父师少师自有其人史迁受书于安国其说必本于安国也乃今孔传云父师太师三公箕子也少师孤卿比千也夫三仁皆殷王子父师若系箕子殷人尚质其语兄之子必唿其名惟岀于疵之口故称微子曰王子也班氏古今人表亦书太师疵少师强姓名流传有自而伪託孔传者不知也至于贿肃愼之命注云东海驹骊扶余馯貃之属武王克商皆通道焉攷周书王会篇北有稷愼东则濊良而已此时未必即有驹骊扶余之名且驹骊主朱蒙以汉元帝建昭二年始建国号载东国史略安国承诏作书传时恐驹骊扶余尚未通于上国况武王克商之日乎序文之可疑者三坟言大道五典言常道遯辞易穷分之无可分也讃易道以黜八索述职方以除九丘无稽勿听刺之无可刺也古文之存于今者惟岣嵝禹碑奇古难识其诸坛山石岐阳猎碣以及夏殷周鼎钟鬴鬲敦卣盘匜之属并不作科斗文何独孔壁所藏书独用之殆不过张皇其辞以欺惑后丗焉尔又言以所闻伏生之书攷论文义定其可知者此金华王柏所云古文之书初无补于今文反赖今文而成书者已且如司马氏问故于安国载入史记诸篇字句多别今四十九篇中凡今文所有悉与伏生所授无异辞则作序者初不见孔壁古文仅増多二十五篇而已且班固汉志刘歆移太常博士书荀恱汉纪颜师古注汉书増多祗十六篇而安国承诏爲五十九篇作传若是则诸家所云翻不足信也史记孔子丗家称安国爲今皇帝博士至临淮太守早卒自序有云予述黄帝以来至太初而讫又云卒述陶唐以来至于麟止是安国之卒本在太初以前若巫蛊事发乃征和二年距安国之没当已久矣汉纪孝成帝三年刘向典校经传考集异同于古文尚书云武帝时孔安国家献之则知安国已没而其家献之汉书文选锓本流传偶脱去家字尔若班氏云遭巫蛊仓卒之难未及施行乃史家追述古文所以不列学官之故而序言会国有巫蛊事经籍道息乃出自安国口中不亦刺缪甚乎自髙斋十学士登之文选后之学者遂不敢非是不可以不辨五羖辨孟子百里奚自鬻于秦养牲者五羊之皮食牛赵岐注人言百里奚自卖五羖羊皮爲人养牛自卖句截五羖羊皮爲人养牛盖言衣此食牛也朱子集注云人言其自卖于秦养牲者之家得五羊之皮而爲之食牛殆言因自鬻得五羊之皮解者遂疑鬻身止得五羊皮非已扊扅歌云百里奚初娶我时五羊皮又曰西入秦五羖皮然则奚盖服五羊之皮入秦者纫五羊爲裘毛之最丰而贱者所服也曩客代州言之李孔德孔德不以爲然偶读范处义诗补传释羔羊之诗云素丝必以五言盖合五羊之皮爲一裘循其合处以素丝爲英饰也百里奚衣五羊之皮爲秦养牲盖仿古制古之羔裘其制甚精养牲者被五羊之皮盖贱者之服而召南在位之君子亦服之非节俭而何其说竟与予合按史记百里奚亡秦走宛楚鄙人执之缪公闻百里奚贤欲重赎之恐楚人不与乃使人谓楚曰吾媵臣百里奚在焉请以五羖羊皮赎之楚楚遂许与之盖百里奚在秦五羖其素所被服缪公虑楚不信故以奚所衣之服与之不然则五羖微物楚人岂贪之乎太原阎百诗好駮正注疏之失作孟子札记书此质焉并以寄孔德原原敎始爲三敎之说者谁与其小人而无忌惮者与生民之初草衣而血食露处而野合圣人者出敎之田里敎之树畜养生之本旣具然后修道以明之其理身心性命其治家国天下其端礼乐刑政其文易诗书礼春秋盖自庖牺氏作而伊耆轩辕尧舜禹汤文武周公孔子以数圣人损益之而敎已大备初未尝有所不足必待佛老之说以济之也佛老者持过髙之论行不近人情之事不耕则无食不𧖟则无衣无男女则生人之道息无上下则纷争之渐起以彼其说行之国中盖有时而穷则相率聚于中国食人之食居人之庐阳叛圣人之言而阴收圣人之敎之利愚者不察遂惑其说至等圣人之敎三之呜唿彼之所奉者一而我之所奉者三曽彼之勿若矣天下之理出乎刚则入乎柔出乎阳则入乎阴出乎君子则入乎小人未有两是者也惟内无所主则死生祸福战于中其初守道不笃持论两端其究归于无所忌惮而获罪名敎当是非可否之际倡爲调停之说者未有不流爲小人者也且所谓敎者何哉君臣父子兄弟夫妇朋友之敎而已矣舜命契曰敬敷五敎孟子曰使契爲司徒敎以人伦故曰敎以孝所以敬天下之爲人父者也敎以弟所以敬天下之爲人兄者也敎以臣所以敬天下之爲人君者也彼二氏者旣已弃絶其人伦事物之常将何以副敎之名哉子路问爲政夫子吿之以正名谓名之不正至使民无所措其手足若是其甚也丗之儒者诵圣人之言而安于三敎之目其亦罪人矣夫原刑墨劓剕宫大辟非舜之五刑也舜以命皐陶者流也鞭也扑也赎也贼也象以典刑五者是巳甫刑曰苗民勿用灵制以刑惟作五虐之刑曰法斯则劓刵㭬黥之谓肉刑之始矣刑者一成而不变圣人之所甚不忍也故就典刑命士流者宥之鞭扑者赎之若夫怙终不悛则法在必诛贼之爲言杀也春秋传晋侯使鉏麑贼赵盾是也相古有虞之丗画象而民知禁赭衣墨幪别其冠服使触罪者知耻悔过得以自新自五虐之刑作残其形毁其体肤断者不可复续终其身不敢与士民齿将无所用耻焉彼夫劓刵㭬黥在苗民发闻惟腥舜方哀矜庶戮之不辜务遏絶之岂反效尤而以至仁用至不仁之法乎荀卿有云治古无肉刑而有象刑斯言是也乃班固汉志援俗说着论以爲禹承尧舜之后自以德衰而制肉刑昔者郑子产铸刑书叔向非之其言曰夏有乱政而作禹刑商有乱政而作汤刑其云禹刑汤刑者初未尝指爲肉刑而班氏实之孔氏书传称吕侯以穆王命作书训畅夏禹赎刑之法夏刑大辟二百膑辟三百宫辟五百劓墨各千不知何所据依殆无稽之言尔愚考肉刑夏莫之用商亦无明征伊训臣下不匡其刑墨岀古文尚书未足深信迨周官分职乃掌之司刑墨者守门劓者守关宫者守内刖者守囿然则肉刑其昉于周与穆王阅实其罪许罚以锾是亦不忍人之政矣盖至汉而文帝始除之仁人哉俾五虐之刑絶于丗可谓尽心焉已顾腐儒之论尚谓肉刑当复岂不谬哉作原刑吿后之君子治书者兼可明孔传之伪焉原贞表贞妇之里而旌其门自后丗始也然则古人未之重与曰在易恒之大过曰恒其德贞妇人吉古之人以爲从一而终者岀乎义之宜无足异也曰女子未嫁而夫死终身不嫁焉可谓异矣顾经传亦莫之详何与曰先王制礼用以防民之所不足期合乎人事之宜而已未昏而夫死旣葬而除服服除而嫁人事之常也其或终身不嫁盖礼之过焉者也此经传之所未详也呜唿自昏姻之礼废而夫妇之道苦民至有自献其身者矣蒙之蛊曰见金夫不有躬贞也者后丗之所难虽过于礼焉茍合乎从一之义是则君子之所深取耳曰古者女未庙见而死不迁于祖不祔于皇姑归葬于女氏之党示未成妇也而况其未昏者乎谓之从可乎曰夫妇之道守之以恒而始之以感夫男女异室无异火泽之相暌自将之以行媒之言信之以父母之命委之以禽纳之以纯帛则犹山泽之通气其感与之理已深故曰男女暌而其志通也因其所感不以死生异其志乃所谓恒其德也春秋僖公九年书伯姬卒文公十有二年书子叔姬卒公羊谷梁二子传曰许嫁矣字而笄之死则以成人之丧治之礼女子未许嫁而笄燕则鬈首许嫁笄而字则爲之缨盖至嫁而后主人亲脱之凡此者明系属于人所以养贞一也则从之之义也曰趋丧而哭礼与曰记有之取女有吉日而女死壻齐衰而弔旣葬而除之夫死亦如之斩衰而弔焉郑康成范寗皆主其说其谁曰不可也曰然则死可以合葬与曰周官媒氏掌万民之判禁迁葬与嫁殇者未昏而合葬是嫁殇也曰生不得结其褵死不得同其葬是人事之最可悯者矣旌表焉不可以已也曰此有司之事也彼女子之贞惟知一其志以恒夫妇之道而已又岂乐有闻于郷里而爲之者乎山阳髙于云其兄之子昂聘大河衞蒋氏之女未娶而夭女趋丧而哭甚哀自誓不嫁每岁寒食必往祭昂之墓年五十余矣而有司莫知也丗儒拘牵之见谓女尚未嫁不当辄诣夫家抚棺而哭而郷里悯其守者谓死即可以合葬于昂之墓皆非也髙子习于礼而克明贞女之志故不请于有司乞子文述其事子遂原贞女之志行合乎经义者吿之而载之丗史者不复详焉曝书亭集卷第五十八曝书亭集曝书亭集卷第五十九曝书亭集卷第五十九秀水朱彞尊钖鬯论书论书何以终费誓秦誓也说经者曰周之衰孔子有望于鲁矣鲁之衰孔子有望于秦矣圣人念焚书之酷虽知不免犹不能废人事焉噫是非儒者之言也周官外史掌三皇五帝之书达书名于四方郑氏谓若尧典禹贡达此名使知之盖书之名旣达矣又虑其久而昧其义也乃命大行人九岁则谕书名然则百篇之书皆掌之外史而谕之行人非孔子所得而芟夷翦截黜除之也谓芟夷翦截黜除之者孔安国之序之文之伪也司马迁称孔子序书传上纪唐虞之际下至秦缪编次其事而班固亦云序书则断尧典书也者孔子非有损益于其间特序之而已夏之书终以嗣征周之书终以费誓秦誓无以异也周公作多士载于周书鲁公作费誓亦得载于周书无以异也且夫平淮徐一也召穆公程伯休父江汉常武之篇録于诗安在费誓之不可録于书悔过一也衞武公賔之初筵列于小雅安在秦誓之不可列于周书以无足异之事而必谓圣人有心于望周望鲁毋乃类于谶纬之说乎秦师之袭郑也过周北门左右免胄而下超乗者三百人王孙满讥其轻而无礼缪公盖闻之矣其作誓曰仡仡勇夫射御不违我尚不欲则悔之之深匪徒以违蹇叔爲憾也意其封殽尸而还必吿捷于天子而陈其誓辞遂得掌于史而达之四方虽末由得其详而要非孔子有意以秦誓终周书则可信已书论说书序者不一谓作自孔子者刘歆班固马融郑康成王肃魏征程颢董铢诸儒是也谓历代史官转相授受者林光朝马廷鸾也谓齐鲁诸儒次第附会而作者金履祥也至朱子持论谓决非夫子之言孔门之旧由是九峰蔡氏作书传从而去之按古者书序自爲一篇列于全书之后故陆德明称马郑之徒百篇之序緫爲一卷至孔安国之传岀始引小序分冠各篇之首后人习而不察遂谓伏生今文无序序与孔氏传并出不知汉孝武时即有之此史迁据以作夏殷周本纪而马氏于书小序有注见于陆氏释文又郑氏注周官引书序文以证保傅故许谦云郑氏不见古文而见百篇之序攷马郑传注本漆书古文是孔传未上之时百篇之序先着于汉代初不与安国之书同时而出也自愚论之周官外史之职掌达书名于四方此书必有序而今百篇之序即外史所以达四方者其由来也古矣诗论孔子删诗之说倡自司马子长历代儒生莫敢异议惟朱子谓经孔子重新整理未见得删与不删又谓孔子不曽删去只是刊定而已水心叶氏亦谓诗不因孔子而删诚千古卓见也窃以诗者掌之王朝班之侯服小学大学之所讽诵冬夏之所敎莫之有异故盟会聘问燕享列国之大夫赋诗见志不尽操其土风使孔子以一人之见取而删之王朝列国之臣其孰信而从之者且如行以肆夏趋以采齐乐师所敎之乐仪也何不可施于礼义而孔子必删之俾堂上有仪而门外无仪何也凡射王以驺虞爲节诸侯以貍首爲节大夫以采蘩爲节士以采苹爲节今大小戴记载有貍首之辞未尝与礼义悖而孔子于驺虞采蘩采苹则存之于貍首独去之俾王与大夫士有节而诸侯无节又何也燕礼升歌鹿鸣下管新宫大射仪乃歌鹿鸣三终乃管新宫三终而孔子于鹿鸣则存之于新宫则去之俾歌有诗而管无诗又何也肆夏繁遏渠天子所以享元侯者故九夏掌于钟师而大司乐王岀入奏王夏尸出入奏肆夏牲出入奏昭夏乡饮酒之礼賔出奏陔乡射之礼賔兴奏陔大射之仪公升即席奏陔賔醉奏陔公入骜此又何不可施于礼义而孔子必删之俾礼废而乐缺又何也正考父校商之名颂十二篇于周太师归以祀其先王孔子殷人乃反以先世之所校归祀其祖者删其七篇而止存其五又何也穆王欲肆其心周行天下祭公谋父作祁招之诗以止王心诗之合乎礼义者莫此若矣孔子旣善其义而又删之又何也且诗至于三千篇则輶轩之所采定不止于十三国矣而季札观乐于鲁所歌风诗无出十三国之外者又子所雅言一则曰诗三百再则曰诵诗三百未必定属删后之言况多至三千乐师蒙叟安能徧爲讽诵窃疑当日掌之王朝班之侯服者亦止于三百余篇而已至欧阳子谓删诗云者非止全篇删去或篇删其章或章删其句或句删其字此又不然诗云唐棣之华偏其反而岂不尔思室是逺而惟其诗孔子未尝删故爲弟子雅言之也诗曰衣锦尚絅文之着也惟其诗孔子亦未尝删故子思子举而述之也诗云谁能秉国成今本无能字犹夫殷鉴不逺在于夏后之世今本无于字非孔子去之也流传旣久偶脱去尔昔者子夏亲受诗于孔子矣其称诗曰巧笑倩兮美目盼兮素以爲绚兮惟其句孔子亦未尝删故子夏所受之诗存其辞以相质而孔子亟许其可与言诗初未以素绚之语有害于义而斥之也由是观之诗之逸也非孔子删之可信已然则诗何以逸也曰一则秦火之后竹帛无存而日诵者偶遗忘也一则作者章句长短不齐而后之爲章句之学者必比而齐之于句之从出者去之故也一则乐师蒙叟止记其音节而亡其辞窦公之于乐惟记周官大司乐一篇而其余不知制氏则仅记其铿锵鼓舞而不能言其义此乐章之所阙独多也且夫六诗之序自周官鲁之次周商之次鲁不自孔子始也而后之论者若似乎私其宗国存其先祖而然尤刺缪之甚矣王制变礼易乐者爲不从不从者君流今以太师之所陈大司乐之所敎瞽蒙之所讽诵辄取篇章句字而删去之是变礼易乐也若移秦于魏唐之后桧后于陈豳后于桧其亦何所取义而孔子必更之噫衰周之际礼不期于坏而坏乐不期于崩而崩孔子方忧其放失考求之不暇而岂其删之以自取不从之罪哉诗论诗之有序不特毛传爲然说韩诗鲁诗者亦莫不有序如关睢刺时也芣苡伤夫有恶疾也汉广恱人也汝坟辞家也蝃蝀刺奔女也黍离伯封作也鸡鸣谗人也雨无极正大夫刺幽王也賔之初筵衞武公饮酒悔过也此韩诗之序也楚元王受诗于浮丘伯刘向元王之孙实爲鲁诗其所撰新序以二子乗舟爲伋之傅母作黍离爲夀闵其兄作列女传以芣苡爲蔡人妻作汝坟爲周南大夫妻作行露爲申人女作弼柏舟爲衞宣夫人作燕燕爲定姜送妇作式微爲黎庄公夫人及其傅母作大车爲息夫人作此皆本于鲁诗之序也齐诗虽亡度当日经师亦必有序惟毛诗之序本乎子夏子夏习诗而明其义又能推原国史明乎得失之故试稽之尚书仪礼左氏内外传孟子其说无不合毛诗出学者舍齐鲁韩三家而从之以其有子夏之序不同乎三家也惟其序作于子夏子夏授诗于髙行子此丝衣序有髙子之言又子夏授曽申申授李克克授孟仲子此维天之命注有孟仲子之言皆以补师说之未及毛公因而存之不废若夫南陔六诗有其义而亡其辞则岀自毛公足成之所谓有其义者据子夏之序也而论者多谓序作于衞宏夫毛诗虽后出亦在汉武时诗必有序而后可授受韩鲁皆有序毛诗岂独无序直至东汉之世俟宏之序以爲序乎春秋论春秋之义莫大乎正名何以正之正之以天子之命而已列爵有五公侯伯子男天子所命也其进也惟天子得进之其黜也惟天子得黜之孔子特据之以大书于策以明天子之命故邾附庸也而进爲子滕薛来朝侯也其后滕降爲子薛降爲伯州虞郭小国也而称公杞本公也而或降爲侯或降爲伯或降爲子或复爲伯他若于葵丘宋以公而称子于温于召陵陈以侯而称子传者见称名之有异因之据例发义于宋于陈则云在丧未葬也于州于虞于郭则云非爵也于杞则云用礼也夫曰未葬称子则桓公十有三年衞之宣公未葬而书衞侯成公三年宋之文公衞之穆公皆未葬而书宋公衞侯僖公二十五年衞文公旣葬矣而盟于洮书衞子是称子不系乎葬不葬也夫谓舍国灭国被执虽生齐之于死故称公则纪侯大去其国不当复书侯谭子弦子温子䕫子沈子胡子不当复书子小邾子执于宋徐子执于楚衞侯郑伯曹伯莒子邾子执于晋皆不得复书爵也其曰杞成公之卒贱之终其身也文公之来盟旣已贱之矣其卒复书伯其义何也成公文公之书子也以其用礼虽大曰子也其先公降而侯侯降而伯其义何也之衆说者皆由尊圣人之过谓圣人可以意予夺之进以示襃黜以示贬测之愈深而离之益逺矣方周未衰诸侯不享觐者一贬其爵再削其地至于不朝者三则六师移之迨后战于繻葛败绩于贸戎而成周之禾温之麦可芟而践六师旣不能移土地又不能削惟爵号之存犹可操其柄则因其罪贬之当日之诸侯未肯降心以从天子之命其盟会庆弔来吿于宗国必仍其旧而莫之改孔子则因其时而考其事书其爵以正其名凡王之未尝黜者虽州虞之细犹得称公其旣黜者杞虽二王之后迭降爲子俾知王命之不可犯僣称之不足恃以取信后世而当时之乱臣强国知所惧焉故曰春秋天子之事也曰然则宋陈称子不以在丧未葬欤曰诸侯即位必命之天子旣葬而称子未受命于王也受命矣则虽未葬可以书爵宋公衞侯是也子言之矣惟器与名不可以假人君之所司也夫以君之所司而在下之权得以进退予夺之则孔子先自处于无王何以使乱臣强国知惧而示信于后世乎顾羣儒之说犹纷纷附㑹之不一此乃孔子所云罪我者也春秋论春秋隐公元年天王使宰咺来归惠公仲子之赗三年三月天王崩秋武氏子来求赙僖公三十三年十有二月公薨于小寝文公元年春天王使叔服来会葬夏天王使毛伯来钖公命四年冬十有一月夫人风氏薨五年春王正月王使荣叔归含及赗三月葬我小君成风王使召伯来㑹葬八年秋八月天王崩九年春毛伯来求金传者曰非礼也丧事无求求之非正也鲁虽不归周不可以求之曰此失孔子之意矣周自东迁以后其君非有幽厉之行其臣非有荣暴之残其号令政敎以晋楚之彊请隧问鼎折以王章天命之不可犯未尝坠文武成康之训而于同姓异姓之国结好谕志交福賛喜致禬其礼未之有废顾诸侯之事天子礼反阙焉孔子从而书之苟失礼于王室鲁虽父母之国不少爲尊者讳俾后之览者因年以考事则是非自见焉耳夫平王之与隐公旣赗及其先公矣又推及其先公之母襄王之与文公旣使叔服会葬其先公矣又使召伯㑹葬其先公之母其生者被钖命之荣其死者复有含赗之赠周之于鲁其礼不爲不备矣礼诸侯五月而葬僖公之薨在十二月而荣叔以正月至其葬也在三月而召伯即以是月至未尝后期也鲁之于周则不然平王之崩三月来吿至秋而未之赙襄王之崩八月来吿至改岁及春而货未之归夫人有德于已犹不可忘况施及其亲又其事在数岁之内朋友之义无施不报况出天子之赐而一旦忘之是鲁之无礼爲已甚矣周之嗣王若置不问以宗国不共弔葬四方诸侯将从而效之何以号令于上而奔走天下故其初以武氏子来求及襄王之丧鲁使非其人弔又不至于是毛伯以上大夫即前钖命之使临之书曰来求云者犹夫齐桓之责包茅不入于楚也昔孔子从祭于鲁膰肉不至而行孟子曰不知者以爲爲肉也其知者以爲爲无礼也周虽贫岂借鲁之金以襄大事哉孔子之作春秋志在尊王而已尊王故于王室之文有美而无刺羣儒未究其义于宰咺讥其缓子荣叔讥其兼之非礼于召伯讥其不及事至谓来聘钖命皆非礼之正是周之备礼无一而是也石尚之来归脤也曰久矣周之不行礼于鲁也夫不以久不行礼致讥而反责备礼之非是信羣儒之说则春秋徒周之谤史尔安在其爲圣人尊王而作乎曰求金与赙非讥子言则然矣求车何爲者曰古者诸侯以其国之所有时献于天子义也桓公八年天王尝使家父来聘矣至十五年求车仍以家父爲使鲁或前此者许而未之献故即以奉使之人责其失信史盖讳之而没其文也春秋论所以定天下之疑而彰信百世莫善乎春秋昔者鲁之文姜通乎齐襄遂启彭生之祸而且孙于齐享于祝丘会于禚于防于谷甚至如京师其游敖也无节当时国人传闻桓公有同非吾子之言罔不疑庄公爲齐侯之子将使主鲁祀者莫信爲周公之后国恶孰大于是孔子有忧之从而辩焉不可也讳之则疑者益甚乃爲着其事于春秋桓公六年九月书曰子同生是已先是桓三年文姜归鲁齐侯出疆送其女桓㑹于讙而亲受之昏礼之始不爲不重矣逾三年而生庄公庄公生十二年而桓公始会齐侯于泺爲之特书曰公与夫人姜氏遂如齐足信㑹泺以前文姜未尝一至齐而庄公之生在文姜来归后三岁其爲鲁君之子不待辞说而显可以彰诸百丗无惑此丗子之生前乎此者不书后乎此者不书惟于子同生书之噫易芉以黄易嬴以吕易司马以牛其事或未足深信惟无圣人之书法可以袪惑史没其文斯人之疑者益甚然后知春秋之爲功丗道者大也春秋论以春秋爲春秋述也而谓之作何与古者列国各立之史鲁之克也衞之鱼也虢之嚚也晋之苏也黯也赵也狐也墨也咸书国中之事以达于天子晋之乗也宋郑之志也楚之书也梼杌也燕齐鲁之春秋也孔子旣得百二十国宝书非不欲成东周一代之史有柱下之老聃在不敢专也盖尝读春秋于老聃之前矣聃也踞灶觚而听之又得丘明爲之传于是作春秋之志乃定原鲁史旧文不过所述者一国之事尔周官邦国之志小史掌之四方之志外史掌之莫有删裁㑹粹而合于一者合之自孔子始前乎此者无之故言作也譬诸后丗纪舆地者一县之志有焉一州一郡一路之志有焉其分十三布政司撰者谓之通志是与百二十国宝书同也十道九域大一统之志则窃取孔子春秋之例者也合百国之春秋以奉君天下一人之垂法礼乐征伐虽出自诸侯大夫而书天王以正其名书王正月以谨其始无异出自天子斯则天子之事矣乃或者以书爵书人书名书字书月书时进退子夺之权孔子悉得而主之凡此亦何预重轻不过就旧史之文仍之已尔或又以爲春秋孔氏之刑书不知王迹熄诗亡然后春秋作孔子特存其温柔敦厚之遗意非过爲刻深之文也噫之人也之说也岂深于春秋者哉秦始皇论法制禁令所以防民之姦而非化民成俗之具也惟秦之爲国不本于道德而一任乎法衞鞅曰法之不行自上始也刑则加于太子之师傅而范雎爲相弃逐君之母弟秦之君以爲法在焉师傅可刑母弟可逐而法不可易也其甚者荆轲以匕首劫始皇几揕其胸环柱而走人情孰不急其君左右之臣至宁视其君之死不敢操尺寸之兵上殿其与寇雠何异自当时视之以爲于法宜然无足怪也嗟夫方其初用事之臣惟知任法积之旣久虽万乗之尊爲法所制宁以身殉法而不敢易上下相残甘爲衆恶之所归以至于亡岂不哀哉盖吾观于始皇之焚诗书而深有感于其际也当周之衰圣王不作处士横议孟氏以爲邪说诬民近于禽兽更数十年历秦必有甚于孟氏所见者又从人之徒素以摈秦爲快不曰嫚秦则曰㬥秦不曰虎狼秦则曰无道秦所以诟詈之者靡不至六国旣灭秦方以爲伤心之怨隐忍未发而诸儒复以事不师古交讪其非祸机一动李斯上言百家之说燔而诗书亦与之俱烬矣嗟乎李斯者荀卿之徒亦常习闻仁义之说岂必以焚诗书爲快哉彼之所深恶者百家之邪说而非圣人之言彼之所坑者乱道之儒而非圣人之徒也特以爲诗书不燔则百家有所附会而儒生之纷纶不止势使法不能出于一其忿然焚之不顾者惧黔首之议其法也彼始皇之初心岂若是其忍哉盖其所重者法激而治之甘爲衆恶之所归而不悔也呜唿邪说之祸其存也无父无君使人陷于禽兽其发也至合圣人之书烬焉然则非秦焚之处士横议者焚之也后之儒者不本乎圣贤之旨文其私说杂出乎浮屠老氏之学以眩于世天下任法之君多有使激而治之可不深虑也哉韩信论或曰韩信之反信乎曰信不反也何以知之于信之报漂母知之也方信在淮阴一市咸笑其怯母独爲进食宜其有知已之感千金之报不爲重也迨于楚爲郎中投汉爲都尉至此而天下遂无一人知已者此信所由亡也当其时豪杰并起可与就天下者惟楚汉信之亡将安往哉盖惟有穷饿于深山以没丗焉尔何也彼其视郎中都尉之遇甚于胯下之辱也乃髙帝一闻萧何之言不特赦其罪且以爲大将又设坛场具礼召居上座自古君臣相遇之隆未有若髙帝之于信也其知已之感虽葅醢其身不惜彼武涉蒯通之言曽何足以动心哉天下已定信未尝有纤毫之过而陈平倡伪游之邪说无故贬爵使与绛灌并列其与郎中都尉之遇何异欲禁其无怨望之言难矣彼吕后者包藏祸心以爲信不死必不爲所用由是文致其辞戮之钟室史遂附会其说谓与陈豨有执手之言呜唿以信用兵之神衆寡莫测欲反则反耳何借豨爲信之视豨犹绛灌之属不屑与之言者也然则信悔不用蒯通之心非二心何曰信之言曰衣人之衣者怀人之忧食人之食者死人之事信爲髙帝所杀则虽葅醢无憾其爲是言者深憾爲女子所卖也不然以漂母一饭之不忘忍负解衣推食之髙帝哉豫譲之死也曰中行衆人畜我我故衆人报之智伯国士遇我我故国士报之贾生以让行同狗彘而能抗节若是孰谓信也行乃出豫譲下哉扬雄论以言取人伪之所从出也昔者太公诛任矞华仕于齐子产诛邓析于郑孔子诛少正卯于鲁圣贤所以彰刑罚大权者岂好爲已甚哉无他深恶其言之不实而伪学之足以欺丗也扬雄之书诵法孔子自周秦以降折衷圣人而纯于道德者莫有过焉者也抑知其尽出于伪哉王莽将篡汉恭俭以下士雄之澹泊自守若无荣利动其中其初盖欲恱莽之心及久未见用躁不能禁乃爲剧秦美新之文以献媚前之所爲唐尊之柴车瓦器也后之所爲哀章刘秀之符命也其独不得柄用者莽尝与雄同爲郎莽之伪雄知之雄之伪莽亦习知之也莽作金縢大诰以自拟于周公雄作太玄法言以自比周易论语相率而爲伪焉尔矣投阁之事已爲当丗所笑后之君子顾或有取于雄者徒以其言之不诡于圣人也夫安居而诵习周孔郷曲之士能之迨事变猝至临难而不失其正者希矣丗之儒者幸生太平无事之日饱食暖衣无纤毫之忧患匡坐而谈性命之学及其旣没门人弟子矜其迂阔腐烂之说岿然配食于孔氏之庭非是则俎豆不与焉噫吾能必其言之不出于伪也邪王弼论毁誉者天下之公未可以一人之是非偏听而附和之也孔颖达有言传易者更相祖述惟魏丗王辅嗣之注独冠古今盖汉儒言易或流入阴阳灾异之说弼始畅以义理此伊川程子语其徒学易先看王弼注也惟因范寗一言诋其罪深桀纣出辞太激学者过信之读其书者先横髙谈理数祖尚淸虗八字于胸中谓其以老庄解易然弼旣注易别注老子义不相蒙未尝以老庄解易也吾见横渠张子之易说矣开卷诠干四德即引迎之不见其首随之不见其后二语中间如谷神刍狗三十輹爲一毂髙以下爲基皆老子之言在宋之大儒何尝不以老庄言易然则弼之罪亦何至深于桀纣邪陈寿论陈寿良史也丗误信晋书之文谓索米丁氏之子不获竟不与立传又轻诸葛亮将略非长无应敌之才以此讪寿至宋尹起莘从而甚之其言曰自陈寿志三国全以天子之志予魏而以列国待汉收天下三分之二司马氏继之于时作史者王沉则有魏书鱼豢则有魏略孔衍则有魏尚书孙盛则有魏春秋郭颁则有魏晋世语之数子者苐知有魏而已寿独齐魏于吴蜀正其名曰三国以明魏不得爲正统其识迥拔乎流俗之表且夫魏之受禅也刘廙辛毗华歆刘若辈颂功德李伏许芝上符瑞先后动百余人其文见裴松之注至今遗碑在许大书深刻而夀尽削之不以登载至先主王汉中即帝位武担蜀之羣臣请封之辞劝进之表吿祀皇天后土之文大书特书明着昭烈之绍汉统予蜀以天子之制足以见良史用心之苦矣街亭之败夀直书马谡违亮节度举动失宜爲张郃所破初未尝以父参谡军被罪借私隙咎亮至谓亮应变将略非其所长则张俨袁准之论皆然非寿一人之私言也寿于魏文士惟爲王粲衞觊五人等立传粲取其兴造制度觊取其多识典故若徐干陈琳阮瑀应玚刘桢仅于粲传附书彼丁仪丁廙何独当立传乎造此谤者亦未明寿作史之大凡矣噫纲目纪年以章武接建安而后得统之正然百丗之下可尔其在当时蜀入于魏魏禅于晋寿旣仕晋安能显尊蜀以干大戮乎书曰责人斯无难尹氏之责夀予窃以爲未得其平也曝书亭集卷第五十九曝书亭集曝书亭集卷第六十曝书亭集卷第六十秀水朱彞尊钖鬯议孔庙礼乐议被孔子以王者之服冕十二旒衣十二章秉鎭圭而坐门列戟二十有四襃崇之典古有行之者矣稽于礼可乎曰不可孔子作春秋者也春秋之法僭忒者必诛人臣而被服等于王者僣也曰然则享用十二笾舞用八佾殆不可乎曰是奚不可周官大胥春入学舍菜合舞月令仲春之月上丁命乐正习舞释菜天子乃帅三公九卿诸侯大夫亲往视之夫释奠有乐而释菜无乐者也惟以天子亲往视学则合舞以重之汉章帝元和二年幸鲁祠孔子于阙里作六代之乐唐开元中二京祭孔子牲太牢乐宫县舞八佾明之初国学之祭笾豆用十府州县学之祭笾豆用八夏寅曰十二笾豆惟太学可行若十三布政司各府行之则僣矣然则礼乐之隆杀由于主祭者不系乎所祭神祗之爵位崇卑也夫社祭土稷祭谷耕籍祭先农其神不必皆王者而天子祭之未尝因神祗之大小而杀其礼乐祭先师也亦宜若是焉已记曰君子太牢而祭谓之礼匹士太牢而祭谓之攘是则府州县学之祭孔子笾豆用八可也用六可也乐舞用轩架可也用判架可也至于太学则天子主之以天子之学行天子之礼奏天子之乐享以十二笾舞以八佾何爲而不可哉曲阜设官议孔氏子孙知仙源县事自宋之初已然今循而不改知曲阜县事者必孔氏后也然其敝有二居其位法难行宗党之间其人贤久不得迁其人不肖上官以孔子之裔劾而去之恐人之议其后则顾忌而不敢出将益无所畏惮而民受其害敝一也知县事者不必孔氏宗族之长族人有罪或其伯兄或其丗父叔父或其从祖或无服而居祖父之行少者坐而挞其长卑者谳而屈其尊干犯焉而不顾敝二也夫旣封上公之爵一人録五经博士二人不借知县事者以爲光荣矣或谓襃崇之典行之久而不可易或又谓孔子之里不可使他人临之然则曲阜设官当何如曰曲阜鲁之故都也周公鲁公者鲁之先君也伯禽之少子食邑于东野曰东野氏孔氏着而周公之后微居于曲阜物莫能两大理固然尔今之咸阳周公之墓在焉使徙其裔孙给之土田岁时洒埽无废三年有司择子弟之通晓文义者贡之朝俾知曲阜县事秩满得迁替以周公之子孙治孔氏之里其于分也不紊其于吏治也无敝似亦策之可行者也孺悲当从祀议孔子之道着乎六经传其业者自子夏兼通而外若子木之受易子开之习书传礼子舆之述孝经子贡之问乐有若仲弓闵子骞言游之撰论语发明大义不越数子而已杂记曰恤由之丧哀公使孺悲之孔子学士丧礼士丧礼于是乎书则孺悲实传经之一人也惟因论语纪悲欲见而孔子以疾辞疑孔子拒之门墙之外不屑敎诲于焉孔氏家语司马迁史记皆摈而不书以亲受礼于孔子之儒不获附一无表见之邽鄡燕狄㢘乐诸子反得与配食之列斯则祀典之阙矣且夫互郷阙党之童子未尝无诲何独悲之学礼以君命临之反絶之已甚乎故夫礼有丧服纲也旣授子夏作传矣士丧礼目也以授悲目言其常而曽子问尽其变然后丧礼备矣噫悲一学礼而士丧礼之书传其功岂小也哉且旣授之礼则爲弟子礼六艺之一悲身通之学者毋徒泥论语之文谓悲不在弟子之列必合杂记论之而悲当配食于孔子之庑可信已郑康成不当罢从祀议西汉学士大都专治一经兼经者自韩婴申培后苍孟卿胶东庸生瑕丘江翁而外盖寥寥也至东汉而兼者渐多郑康成出凡易书诗周官仪礼礼记论语孝经无不爲之注释而又六艺七政有论毛诗有谱禘祫有议许愼五经异议有駮临孝存周礼有难何休之墨守膏肓废疾或发或鍼或起可谓集诸儒之大成而大有功于经学者万岁通天初州刺史史承节撰铭曰公之挺生大雅之懿嚢括坟典精通奥祕六艺殊科五经通义小无不尽大无不备此天下之公言也惟其意主博通故于三统九章大传中候以及易书礼纬靡不有述然其笺传经自爲经纬自爲纬初不相杂第如七曜四游之晷度八能九钖之弥文三雍九室之遗制经师所未详者则取诸纬候以明之盖纬候亦有醇駮之不同康成所取特其醇者耳灾祥神异之说未尝滥及也或疑五帝之名近于怪然此在汉时着之祀典者君子居是邦不非其大夫矧朝廷之典礼乎乃宋儒极口诋之沿及元朝随声附和至有以此罪之竟黜其从祀者其亦不仁甚矣不观九峰蔡氏之书传乎周天三百六十五度四分度之一此洛书甄曜度尚书考灵曜之文也黒道二去黄道北赤道二去黄道南白道二去黄道西靑道二去黄道东此河图帝览嬉之文也而蔡氏引之于蔡氏乎何伤不观新安文公之注楚辞乎崑崙者地之中也地下有八柱互相牵制名山大川孔穴相通此河图括地象之文也三足乌者阳精也此春秋元命苞之文而文公引之于文公乎何损乃一偏之论在汉儒则有罪在宋儒则无诛斯后学之心窃有未平矣况郑氏之功文公成公未有异议乃一程敏政罢之非万丗之公论也窃谓宜复其从祀孔庙不当罢经书取士议五经垂丗昔贤方之于海比之日月久而长新挹而不竭盖合羲农轩尧舜禹汤文武周公孔子数圣人而成非一人一家之言也朱子注论语从礼记中摘岀中庸大学爲之章句配以孟子题曰四书谆谆诲人以读书之法先从四子始由是淳熙而后诸家解释四书渐多于说经者矣元皇庆二年定爲考试程式凡汉人南人第一塲试经疑二问于大学论语孟子中庸内岀题并用朱氏章句集注经义一道各治一经若蒙古色目人第一塲试经问五条以大学论语孟子中庸内设问亦用朱氏章句则舍五经而专治四书矣明代因之学使者校士以及府州县试专以四书发题惟郷会试有经义四道然亦先四书而后经沿习旣久士子于经义仅涉略而已至于习礼者恒删去经文之大半习春秋者置左氏传不观问以事之本末茫然不知经学于是乎日微海其可枯乎日月其可晦乎此学者之所深惧也梼昧之见斟今酌古谓试士之法宜仿洪武四年会试之例发题先五经而后四书学使府州县衞宜经书并试亦先经后书盖书所同而经所独专精其所独而同焉者不肯后于人则经义书义庶几并治矣若夫元人之试经义诗以朱氏爲主尚书以蔡氏爲主周易以程氏朱氏爲主三经兼用古注疏春秋许用三传及胡氏传礼记用古注疏迨明洪武中损益之春秋得兼用张洽集注礼记则用陈澔集说要仍不废古注疏而永乐诸臣纂修大全类攘窃一家之书以爲书废注疏不采先与取士程式不协何得谓之大全乎所当覈诸书所本各还着书之人别事纂修可也释释圭圭之爲制不同而用之亦异天子大圭长至三尺土圭尺有五寸鎭圭裸圭四圭尺有二寸琬琰九寸郑康成谓琰大者度尺二寸谷圭七寸两圭五寸而命圭则自九寸以下尔雅圭大尺二寸谓之玠诗云钖尔介圭以作尔宝说者曰非诸侯之圭故以爲宝也是凡尺有二寸以上皆天子之圭矣记賛大行曰圭博三寸厚半寸剡上左右各寸半而琰圭以易行除慝郑衆谓其有锋则其厚且杀之又王所搢圭插于绅带之间盖其锐与劒相类所谓终葵首也考工记曰天子圭中必郑氏谓以组约其中央以备失队而典瑞驵圭璋璧琮琥璜之渠睂则以组穿聮六玉是凡爲圭宜凿好于肉然后可以组穿聮之也宛平孙先生藏古玉一相传盗发成汤墓得之传丗已久先生岀以示予其光黝然若山玄而水苍长尺有二寸博二寸中凿以孔可以穿组剡其上若芒刃殆古琰圭之属而尺寸过之疑即康成所云大琰者也昔汤旣伐三朡俘厥宝玉谊伯仲伯作典宝而考父之颂曰受小球大球又曰受小共大共释之者曰小玉尺二寸圭由此观之是玉也焉知非诗书所云而成汤旣没纳诸其墓者乎客有先子观者爲赋玉劒歌予考桃氏爲劒未闻攻玉玉劒之载于六经者无之遂定以爲圭作释圭释斋今人多以茹蔬不肉食爲斋稽之古不尔也周礼膳夫掌王之食饮膳羞王日一举王斋日三举杀牲盛馔曰举盖周制王日食供一太牢遇朔加日食一等当两太牢而散斋致斋斋必变食故加牲体至三太牢是斋日仍肉食反有加矣论语斋必变食以下至不多食邢氏疏云此以上皆蒙斋文凡言不食者皆爲不利人斋必严敬食之或致困病故不食其凡常不必然而孔子惟酒无量则斋日并酒亦饮之矣不饮酒不茹荤出庄子文似未足据释棠诗蔽芾甘棠毛公传甘棠杜也郑康成注北人谓之杜棃南人谓之棠棃尔雅杜赤棠郭璞曰今之杜棃也樊光曰赤者爲杜白者爲棠陆玑曰赤棠与白杜同但子有赤白美恶子白色爲白棠甘棠也少酢滑美赤棠子涩而酢无味通志甘棠谓之棠棃又有沙棠广志云如棠味如李无核窃疑今之苹婆果即诗所云甘棠而俗唿沙果即沙棠唿㯽子者乃赤棠也其曰棠棃者以花似棠实似棃合而称之尔释杭尔雅杬鱼毒郭璞注云杬大木子似栗生南方皮厚汁赤中藏卵果陆德明释文云杬音元又作芫郑樵注云今南人谓之杬木其皮可煎汁藏梅三家之释尔雅若是盖杬之用在子沈莹临海异物志云杬味似楮用其皮汁和盐渍鸭子裴渊广州记云杬殻似栗赤色子大如栗散有棘刺破其外皮肉白如脂肪着核不离贾思勰齐民要术作杬子法云杬木皮净洗细茎剉煮取汁率二斗及熟下盐一升和之汁极冷内罋中浸鸭子一月煮而食之广韵注杬木名出豫章煎汁藏果不坏钱易南部新书云湖州岁贡黄杬子连蔕木瓜故李景先戏苏特曰使君贵部有三黄杬子五蔕木瓜左文质吴兴统纪云大历元年进单黄杬子谈钥吴兴志云唐岁贡单杬子一千三百五十颗重黄杬子一千三百颗乐史寰字记湖州土产单杬子予尝问之州人莫有识者洪迈容斋随笔云杬如苍耳益母茎榦不纯渍以藏鸭子则染其外陶宗仪辍耕録云今人以米汤和入盐草灰以团鸭卵谓曰咸杬子按今无钖土俗犹然坊本尔雅乃譌杬爲杭于是凡诠杬者皆以杭义释之考诸顾野王玉篇于杬则注不名于杭则注州名二义固秩然不紊也若单黄重黄三黄则造杬子法有不同尔至若卞彬下酒以杬皮爲肴则又专用皮已说名孙说二首昆田生子三龄矣命之曰桐孙爲之说曰天下之木莫良乎梓桐也者梓之属也荣木也易生而速长者也凡木本实者末虚桐则枝之小者益坚孙枝所以贵也淸明而始华未后时也当暑而荫炎热之不附也凤凰之羣游非桐不集琴瑟之中吕非桐不宣日月之正闰非桐不辨产乎荒冈穷谷未尝有偃蹇憔悴之色及其自拔于百尺之表櫜鄂之垂柯叶之润望之者愈见其可亲也是非不材之木也矣诗曰其桐其椅其实离离庶其蕃衍吾后乎百谷之见于六经者秬秠麇芭荏菽麻麦秫蕡苽稰穛穜稑而黍稷稻粱尤嘉谷之最也诗言穑事多先稷黍然颂丰年者必及稌又醸者则以稻酒爲上而食稻比之衣锦稻之重于时久矣吴田之宜莫良乎稻取以名次孙也可豳诗云十月获稻爲此春酒吾将以娱吾老焉说砚端州于今爲肇庆府山石多可制砚惟水巖最上水经郁溪东至髙要县爲大水盖苍梧至是五百里有羚羊崃以束之崃势将尽其左折而北趋有峰曰朝天巖端溪之水出其阴溪长一里许广不盈丈自水口北行三十步有穴窥之止容一人俛伏扪而入积水灌其中凡取石必先以瓠汲水自内而外若传杯然水旣涸熬豚膏然纸爲灯由穴而入中渐广分三涂穿洞半里抵巖壁巖髙三尺下上皆刓石不可凿也凿石之工多黄冈村民日役不过四十人坐卧偃侧其内得石自内传之外一如汲水法巖三尺石分三品焉上巖者质纯而艳微𬗋中巖者质润而凝色渐靑下巖者质淡而细色近白有眼沉水观之若有苹藻浮动其中者是曰靑花试以墨若熬釜涂蜡者然斯爲美矣其余纹不同紫气奔而回礴谓之火捺聚而爲轮谓之金钱紫气旣竭白气次之谓之蕉叶白凝緑若洒汁谓之翡翠白凝于緑纤而长者谓之玉带黄气亘其上若虹谓之黄龙若缕谓之金线点墨瘢相比谓之雀斑丹若粟者谓之朱砂斑剥蚀如虫啮谓之虫蛀旁色赭者谓之䱇血边其爲眼不同有鸜鹆眼有鸦眼有象眼黄谓之鸦碧谓之鸜鹆眼不贵黄也员者爲鸜鹆爲鸦长者爲象眼不贵长也或三五其晕或七九其晕晕有奇而无偶者也辨水巖者必于是验之思过半矣朝天巖在水巖之南产石易与水巖混亦有虫蛀有玉带有金线若翡翠似矣恨微黄黄龙似矣恨燥蕉叶白火捺似矣恨糢煳朱砂斑似矣恨大眂其眼四旁若渍晴翳不明此泪眼也形体略备光采全无此死眼也自此而外则屏风山背有石西坑有石北岭有石大抵拒墨者多向日视之见有若繁星者有若金银气者其理麤其质燥其声坚响其色深紫或如猪肝或如黛緑或如败锦或间道如松木纹皆石之下者也宣德巖在屏风山半开自宣德年品在朝天巖之上山多虎患故岁久无采者要之得水巖而诸山之石可废得靑花兼鸜鹆眼者而诸品又可废矣典水梅花坑去端溪四十里在三水县境产石亦有鸜鹆眼方之水巖无异也然径尺之石眼或多至百数光滑而易裂不知砚者惟眼是求挟之以爲希丗之宝特宋人之燕石耳予游岭表正值采砚时购水巖石百余久尽散去海盐周生从予学诗以端石砚爲贽乃追忆旧日所得爲说示之俾审所择焉说舟示戴生锳西湖船制不一以色名者有明玉鎗金金胜宝胜大緑间緑游红申屠仲权诗红船撑入柳阴去释道原诗水口红船是妾家是也以形名者有龙头白乐天诗小航船亦画龙头是也有鹿头杨㢘夫诗鹿头湖船唱郎是也有燕尾张思㢘诗斜日轻风燕尾船是也形色杂者有百花十样锦钱复亨诗谁家楼外停歌舞又上西湖十锦船是也以姓名者有黄船董船刘船见吴自牧梦粱録盖大者谓之头船尤大者贾秋壑所造车船也车船棚上无人撑驾但用车轮脚蹋而行其速如飞小者谓之瓜皮船㢘夫诗小小渡船如缺瓜欧阳彦珍诗瓜皮船子送琵琶张大本诗瓜皮小船歌竹枝周正道诗瓜皮船小水中央是也又有緫宜船取东坡居士澹妆浓抹緫相宜之句名焉李宗表诗緫宜船中载酒波凌彦翀诗几度涌金门外望居民犹说緫宜船是也泗水濳夫述武林旧事值探春竞渡日书桡栉比如鱼鳞无行舟之路杨谨思诗大船挝鼓银酒缸小船吹篴红绣牎今则败舫数艘无复征歌按舞者矣说纬纬谶之书相传始于西汉哀平之际而小黄门谯敏碑称其先故国师谯赣深明典奥谶録图纬能精微天意传道与京君明则是纬谶逺本于谯氏京氏也征之于史如亡秦者胡明年祖龙死楚虽三戸亡秦必楚已爲纬谶兆其端矣迨新莽之篡丹书白石金匮铜符海内四岀于是刘京谢嚻臧洪哀章甄寻西门君惠等争言符命遂遣五威将军王奇等乗干文车驾坤六马将军持节称天一之使帅持幢称五帝之使领符命四十二篇于天下不过借以愚一时之耳目尔乃光武笃信不疑至读之庑下终东汉之丗以通七纬者爲内学通五经者爲外学盖自桓谭张衡而外鲜不爲所惑焉其见于范史者无论谢承后汉书称姚浚尤明图纬祕奥又称姜肱博通五经兼明星纬载稽之碑碣于有道先生郭泰则云考览六经探综图纬于太傅胡广则云探孔子之房奥于琅邪王傅蔡朗则云包洞典籍刊摘沉祕于中郎周勰则云緫六经之要括河洛之机于大鸿胪李休则云旣综七籍又精羣纬于国三老袁良则云亲执经纬櫽括在手于太尉杨震则云明河洛纬度穷神知变于山阳太守祝睦则云七典并立又云该洞七典探赜穷神于成阳令唐扶则云综纬河洛咀嚼七经于酸枣令刘熊则云敦五经之纬图兼古业覈其妙七业勃然而兴于髙阳令杨着则云穷七道之奥于郃阳令曹全则云甄极毖纬靡文不综于藁长蔡湛则云少耽七典于从事武梁则云兼通河洛于冀州从事张表则云该览羣纬靡不究穷于广汉属国都尉丁鲂则云兼究祕纬于广汉属国候李翊则云通经综纬至于颂孔子之圣称其钩河摘洛盖当时之论咸以内学爲重及昭烈即位羣臣劝进广引洛书孝经纬文萧绮所云谶辞烦于汉末不诬也然郑康成注周官目孝经纬爲说贾公彦疏以汉时禁纬故则又未始不禁之矣自晋以降其学寖微然释慧皎作髙僧传称法护博览六经游心七籍沈约作宋书于天文五行符瑞亦备引纬候之说萧子显南齐书志亦然而周续之兼通五经五纬号爲十经直至隋焚禁之后流传渐罕乃孔氏贾氏徐氏犹援以释经杜氏欧阳氏虞氏徐氏编辑类书间亦引证今则樊英传注所载隋唐经籍志所録太平御览所采学士大夫能举其名者寡矣策问康熙二十年江南乡试策问三首问圣人之学莫备乎经汉丗专一经者立博士而兼长经义者莫若郑康成然多以汉法解经又采谶纬之说爲后儒所憎唐孔颖达等撰五经正义仪礼周礼则贾公彦成之至宋邢昺疏其未备而经义始完欧阳修谓所载旣博所择不精异乎正义之名请悉删谶纬之文使无駮杂今五经取士一本宋儒之传注可谓醇矣考之明洪武中科举程式春秋不遗三传书主蔡传而不遗注疏礼则专主注疏是汉唐诸儒之说仍多兼习今注疏虽颁学官而士之肄业者鲜矣或如欧阳氏之说删其駮杂饬经师讲习而兼通之不更愈与余若易初主程朱传义其后本义单行而习程传者渐寡春秋初主胡传及张洽集注其后胡氏传单行而治张注者无闻亦宜酌其旧俾两家互爲发明可与且宋元之说经者多矣孰同孰异孰繁孰简孰无悖于传注孰能发明传注所不及其槩可得而言与五经大全论者谓惟春秋最善盖本于汪克寛之纂疏其余诸经所采羣儒之说果其大备而一无剰义与抑尚有待于补缉与我皇上圣学懋勤蚤夜孜孜与儒臣讲绎羣经旣以四书尚书讲义颁示天下文武大臣兹者易义又将刊布其于诗礼春秋当次第编纂夫儒生诵习经义其首务也探其渊源必能举其条目其详言之毋隐问江南田赋较他省独多赋额旣多逋课不少下江诸郡积欠动盈万亿说者谓害酿于贾似道经界推排之法或谓明太祖憾吴民爲张士诚固守籍没豪族田按私入之簿以爲额征故赋特重其后因巡抚周忱之请苏松等府官田准民田起科行之二百余年矣今旧额未増而民力日敝何与意者有司之催科未尽善与往时岁额不完疑爲巨室豪右抗缓不纳自奏销处分一案所以惩创者至矣江南绅士惟恐输将之后而岁额不完如故何与或谓西北大郡赋额不过数万而江南一邑有多至四十余万者宜其日事催征不足夫松江之华亭不尝析爲娄县乎旣析之后未见征输之如额则又何也比者旱溢频仍不得不以荒岁之逋赋请带征于嗣岁然田壌之收获止有此数嗣岁未必屡丰则旧逋未完而新课又欠矣将何术而使国用民力交无绌与至若大江以北邳徐凤泗蒿莱弥望隶之军而军不屯归之民而民不垦招徕开垦之法又何策而可稍几于江以南诸郡与多士见闻所习利弊必洞然于心盍具陈之是筹时者所欲亟闻也问黄河之患前代山东河南或时有冲决今则江南独𬒳其害矣明永乐中陈瑄转漕东南欲避遮洋之险凿淸河县南之淮与河会而淮黄遂爲运道之咽㗋国家漕运仍明之旧而频年河患倾堤溃防岁费帑金累数百万明代河溢于淮则病在运河溢于泗则患在陵今治河者无陵寝之虞惟运是亟则力所专施宜其事半功倍矣顾工力之烦岁月之久反有艰于昔者何与隆万间潘季驯凡四治河河无不治惟守固隄束水借水刷沙之法今其说具在惟是河挟沁汴泗沂诸水其势易强而淮水源独流长其势易弱然则借淮刷河之说诚不足恃欲河之治必循季驯故智而后可与抑分黄导淮别自有策与往时盗决河防者罪止杖与徒而已后以法轻易犯改从充军今之法较昔愈严矣乃冲溃日吿且新堤方筑而故堤旋决绸缪何法而使新旧文固与淮扬之田半爲波臣所汨此江南之大患也淮流何以遏归仁髙堰何以护云梯之关何以通河之害何以去诸生其悉陈利害以爲当宁献曝书亭集卷第六十曝书亭集曝书亭集卷第六十一曝书亭集卷第六十一秀水朱彞尊钖鬯颂御书大字兰亭颂闻邃古之初首传羲画结绳而后丕焕尭文河则龙筴吿期山则螺书徧刻禹功甫奏爰题岣嵝之碑周道方兴厥有岐阳之鼓写晋祠之记树碣修廊磨岱宗之崖琢铭絶壁颁镂文之红管赐飞白于玉堂间有工书莫由造极我皇上日新盛德天纵多能四海同文治轶唐虞之上万㡬余暇心游翰墨之中睿藻光华曜六文而首出奎章景铄包八体以髙鶱翠珉表阙里之庭银牓徧名山之宇允矣帝王第一卓哉今古无双盖自仓颉沮涌以来泊乎钟繇张芝而外六郗三谢非无典午名流一字万殊祗有会稽内史冠书家而独立集字学之大成永和九年暮春三月循洛师之旧典会江左之羣贤列坐流觞畅幽情于禊事兴酣落笔传醉本之兰亭逮至再书终焉莫及赚来御史宜酬金缕之缾携自率更足比支机之石冯汤赵葛各有临摹褚薛颜杨终难髣髴且偏旁之互异或肥痩之失中要皆径寸之书罕覩非常之蹟皇上御帝鸿之墨海掞汉殿之璇跗用襞宫牋特书禊序作擘窠之字悉中准绳挥垂露之毫不踰规矩得心应手入化穷神虽曰临书实超眞蹟昔桑丗昌着録四十五家攷陶宗仪所陈百十七本自瞻御墨尽在下风使右军更生亦当阁笔假常侍而在难免登牀爰遴画省之员俾刻崇山之麓光同五纬丽并三辰于是相彼名区斵林屋靑琼之版载来巨浸驾吴江赤马之船神鱼吹浪以通波健犦服襄而转毂遂历樵风之境诞经昙之村钩摹不爽夫纤微镌勒无差乎苗发荫之华栋承以丰趺庇厥良材用新古蹟文石之墙百堵融丘之土再成修竹扶疎髙岭千寻林以外淸流左右太平万岁字当中方阆苑之池台矞云长护胜鸿都之车马遐壤来观近瞩荣光欣逢盛际对昭回之灵汉俨咫尺之天颜敬缀芜辞用扬懿美敢颂曰圣矣我后万㡬维勤一有余暇翰墨必亲迺握干符迺阐坤珍倬彼云汉丽矣星辰金壶墨薮靡书不甄谓晋禊序遗法可循手追心慕入妙通神拓爲大字天矩一新螭盘虎踞凤翥龙伸昔贤列宿我后羲轮昔贤百谷我后沧津爰即胜地勒以丰珉鵞墨之沼浮沫成沦有丹有雘有徛有陈有荃有蕙有松有筠有苹有藻有羽有鳞有赫宸书鎭兹海垠三光轇轕七采璘彬吉云环衞元气弥纶如稽山寿于千万春赞御书赞爲李都运使作圣天子经干纬坤精一之心形诸笔墨宝题银牓若云汉之章于天在下者莫不覩矣然羣臣拜赐虽多恒出万几余暇临倣法书至于专重其人特书襃美则异数也粤以屠维单阏之春銮辂幸浙金壶墨海肆笔成书爰赐节鎭方岳以下有差于时都转运使臣涛获颁惠爱二字臣涛侍从旧员今职在司鹾膏脂不润宜乎天奖及之也恭览之余谨拜手稽首而作賛曰维天有汉丽于秋旻我后宸画昭回式钧湛露之施丰草先被殊钖襃嘉必于廉吏帝观于河来浙豫游言爲尚书事则春秋帝曰咨涛汝予侍从试郡股肱克绥有衆命汝转运天产汝司能惠而爱朕心是毗涛拜稽首起舞而蹈捧此奎文介圭匪宝装之玉躞琢以贞珉钦于丗丗贻万子孙述賛实惟旧史占泰之交道长君子退谷先生像賛藤以爲屋芥以爲舟秋水是观退谷是游娱老县车之所藏书万卷之楼画图四壁金石千秋咸以爲陶情之助而非玩物之求盖翁所志者纂微言于旣坠黜异学于横流故穷年席研仰屋梁而着书不休其从翁游者讶传神之微肖其未登翁之堂者千里之表百丗之下覩兹虬䰅鹤发庶几乎方诸乎藏史之在周谢柔则像賛子乎谁乎嶷然不语其有所思乎游乎太行勾注之巓息乎始宁山东之墅或耕于巖或钓于渚意其射的之仙人江东之巢父乎题吴处士于庭小像先生聚书不分今古先生写书必辨鱼虎先生着书靡间寒暑说春秋则踞灶觚而听论甲子则书亥字而数籍题钩党之名家本珪璋之府人见以爲善病之维摩我谓是延龄之桂父烟雨归耕图自賛馌有妇子居有环堵舍尔征衣荷蓑而走爲力虽微其志则坚粒食旣足不期逢年咄哉斯人谁爲徒者人或尔知百丗之下箴敬恱斋箴同岑之木柯叶相樛同林之鸟鸣戛相求矧伊兄弟同居寝食当念尔祖敬恱是式人有毁誉诬善则那式敬吾长其乐如何有忿必惩有欲思窒务去骄矜毋易嘲叱一言快意四坐伤心睚眦之怨祸乃相寻动容斯和岀辞勿悖敬以入怀恱以结爱昔在尼父行在孝经敬兄弟恱我言汝聆醧舫箴吾斋之中有客萃止能饮饮之不能者已弈屏楸枰博捐卢雉岂无乐方令以经史賔有端言主无苛礼罔称人恶罔䛕人喜第话桑麻勿论朝市勿湎勿沉朂哉君子铭南唐砚铭罗纹之石长短睂谁与琢者李少微古林哥窑砚铭丛台澄泥邺宫瓦未若哥窑古而雅緑如春波渟不泻以石爲之出其下城砚铭城砚不知何城之甎修五尺广二尺洼其顶以爲池水周四面洼中有城砚二字旁列心正笔正心邪笔邪八字皆篆书相传平江慧庆寺中物大学士文文肃公未第日读书僧舍见而心赏之寺僧出长牋请公书卷以砚易焉乙酉兵后流转人间休宁吴于庭购得之晚以赠予乃作铭曰心正笔正出辞安定勿纳于邪先民所命如见大賔一主乎敬先舍人太极图砚铭城隅故居舍诸香㕑蠹鱼弃如斯则先子和墨伸纸草复社广交之书者也史馆砚铭入巖幽割地肺润云油屏滓秽置史席长相须法东马睎南狐言必信辞毋费勒之铭岁已未记注砚铭事春秋言尚书史臣载笔宁南董之不如贡院砚铭大道之公吾是之背公爲私吾耻之南书房砚铭正尔容毋足恭扪尔舌毋勦说礼义之不愆弱豪迺宣松化石砚铭截松肪守苍精寿且贞保百龄石城甎砚铭石城甎古所陶以制砚利挥豪岁困敦月在毕故人遗我事刊述勒休铭守勿失翡翠砚铭翠羽之惉惉石墨相着而黏贮之经匳小言詹詹大言炎炎梁吉士水巖砚铭鸜之鹆之眸子了焉中有菁藻溶漾于渊比德于玉子居其先靳熊封蕉叶砚铭友石者君君我友澹若水斯可久万孝廉水巖砚铭翡翠之如鹧鸪之斑如黄龙之宛宛如松花江石砚铭东北之美珣玕琪緑如陇右鹦䳇衣琢爲平田水注兹三眞六草无不宜歙砚铭星源搰龙尾活胜石末又以爲涩笔不留以爲燥墨不收温其如玉获我所求井田砚铭画井地犂耕牛服田力穑乃有秋又井尔井田尔田宜丰年方砚铭而德之温而理之醇而守之坚虽磨之不磷以葆其贞风字砚铭动万物莫若风我行四方惟汝从沈覃九片云砚铭质虽薄气则润千秋名视方寸周琴山鸜鹆砚铭鸜鹆鸜鹆看不足再三浴曹彛士澄泥砚铭相古先民仓与沮手抟吉土书虫鱼山玄水苍玉不如汪叟砚铭行则涣养则井君子之德庶几可并大耳砚铭刵聃之耳灭释之闻宣孔之旨䱇血边砚铭边幅不修吾岂汝尤凤尾砚铭付昆田衆鸟有託尔安所栖凤兮凤兮砚铭付桂孙有石若兹何以玉爲半月砚铭付稻孙如月之恒君子之光以莫不増白石砚铭守其白毋近墨绍泰甎砚铭吴兴释子穿池山中得墓甎数凷上有绍泰纪年萧梁敬帝时物也寒中琢以爲砚竹垞老人铭之曰秦羽阳汉未央魏之铜雀齐香姜制爲砚质最良此绍泰甎更宜墨其背有黄龙不异端溪石徐虹亭端溪砚铭羚羊崃中如此石虽百砗磲不可易陶砚铭陶之始浑浑尔䱇血砚铭采诸深渊䱇血在边前估百后估千斧砚铭斧虽缺曽琢月张敏求员砚铭是爲张伯之璧且怀其一方端砚铭玉以爲德君子之式沃村砚铭离烟三里山骨异石墨相着汁先腻笔纵字大且快意徐七来索绹砚铭九经之潭深若井子欲汲之有修绠鼍矶石砚铭灵鼍矶左海围沐日浴月衆水归我怀斯石置棐几金星繁倍龙尾着书砚铭北垞南南垞北中有曝书亭空明无四壁八万卷家所储鼠衔姜獭祭鱼壮而不学老着书一泓端州石晨夕心相于审厥象授孙子千秋名身后事珣叔砚铭坎不盈兊爲泽维心亨利讲习稻孙小砚铭青玉在案得矩之半蜯坑砚铭壮不学老而勤徒苦辛经小通仕不达罢朝谒投史笔归田庐日着书逺人徕石遗我蜯坑者炎洲翠点滴深界当心假我年长对此石曰唯灵璧石砚山铭阴阳分白黒均置书案昌我文求休石章铭求休石不易方神或守之祠以羊彞有六尊有六勒嘉名长寿谷图书匣铭我言之不信人惟汝信尔体之克全我名斯全噫是其爲先生之执友而相保以百年者乎子母印筒铭子母印纳诸腹其文中央周四角新莽钱范铭赤帝劒素王履莽头秃均亡矣钱有范器独存二千岁弗改煎砂牀斑土花緑岀巾箱翫不足梅定九造日晷见赠书之以铭日出汤谷次蒙汜自明及晦奔车不知几万里以寸度之摄其晷鼎也制器巧如是书椟铭予入史馆以楷书手王纶自随録四方经进书纶善小词宜兴陈其年见而击节寻供事翰苑忌者濳请学士牛钮形之白简遂罢予官归田之后家无恒产聚书三十椟老矣不能徧读也作铭曰夺侬七品官写我万卷书或黙或语孰智孰愚笔筒铭笔之在案或侧或颇犹人之无仪筒以束之如客得家闲彼放心归于无邪铜水盂铭方寸之金一勺之水惟静恒存惟㢘知止钖书灯铭人之有精犹膏之在檠养之旣固溢爲聦明未闻膏竭而灯犹有光者也戒之哉乌丝笔格铭毋侧颇僻毋过不及檀界尺铭其径直其德方以鎭物罔不臧磬铭人定初鼓鼜余一击再拊有心哉夫朱碧山鼠啮田瓜觥铭瓜蔓生瓜蔕结相鼠有齿瓜上啮碧山一老技称絶鱼钥收兽锦裹沽之哉曰不可官窑花浇铭赪兮若鱼尾之散余霞润兮若海棠之过朝雨哥邪定邪宁足比数亦何惭于柴汝桃核酒器铭桃有核当焦百毋或如丰侯之醉乱酣其身而亡其国巢孝㢘手制匏尊铭巢五孝㢘焚公车绕屋苐种靑葫芦截爲杯杓与俗殊叵罗凿落吾舍诸物微奚足贵难得髙人制杖铭危我持顚尔扶遇坎则止见利勿趋方竹杖铭何者扶吾老藤亦好竹亦好一茎斸中园直方以爲宝弩铭唐也刚克夹也柔克不刚不柔兹器维则古铜铳铭虽有韩白烂其额虽有孙吴熸其肤谁销兹器改煎尊壶辞醉司命辞醉司命者宋汴京故事也以涂月二十四日贴灶神于灶上用酒醩涂灶门谓之醉司命盖自南渡后废不行矣家居逼岁除覩妇子祀灶迺作醉司命辞其文曰腊鼓送寒明灯射牖月穷则涂其日在丑巫言是夕司命上天指掌翕舌谴吿下人尔不神媚眚及厥身于是主人整衣前揖而祝惴惴兢兢憴憴肃肃大夫都尉硎童是吿神乃降而言曰子亦知子之过乎凡子所爲吾闚其萌反愬于帝何患无名子如不信据觚而听昔者二气旣分节运推斥上丽三辰下立四极百神纷如影投隙靡有小大各司其职颛顼之虗吾攸用宅帝临在上下土是䀐曰庖曰灶往哉汝监孰爲有罪吿予非谗吾轪云轮吾驭风马下视崇墉于斗分野㦸门二八翔子之舍子之先丗秩祀孔䖍戸门井霤吾居一焉牲醴肥香有柶有筵有祝有相有籥有言及子之身流离琐尾自牧徂垧舍城而市栗主数迁诛茅长水无恒安息逺近游遨持取吾土不思故巢朔云东岱西济汾洮南瓯闽粤抗石凌涛归视其突未黔而跑子之比闾吾得款睇西家主妇有媵有娣裛粉游红玉瑱象揥镜听而兮狄香在袂维子之室有妪无嬖簪蒿于蓬卓椎于髻炊彼扊扅不可瞻谛瘠子羸孙愁苦终岁东有云屋穴金十嚢割蜡而㸑刲腴以尝左鼎右盉楚苗吴秔酿用酘酒荐我黄羊嗟子终窭脱粟糁羹并日而食或絶其粮劳薪不继然之以穅烟反于宅鼻嚏目昏南邻北舍审音识曲越调吴歈哀丝豪竹回肠荡气娱我心目维子之家诗书是读井臼晨喧机绞夜续尺口牙牙寒号饥哭搅我夙宵蒙耳骇瞩寒向不塞热扇不通蛙鸣础下雪洒于牎无冬无夏上雨旁风嗟此局促栖我其中责子之过宁有终穷主人闻言小大稽首翁谢于前姥拜于后尔乃鍊香以烧翦纸而焚饧餻粉茘杂沓上陈注缾以酒盛食于盆借醩漉滓涂之灶门神遂陶然延霄奋举前导娇孙后随六女帝召司命询其所主凡有过愆尔其悉数司命入觐行步偊旅䚔两目醉不能语零丁零丁爲陆进士寅作钱唐陆先生圻字丽京一字景宣髙尚之士也甲申后卖药海宁之长安市㑹湖州有私撰明书者爲人吿讦辞连先生旣而论释游岭南时前进士知临淸州事金君堡遁迹浮屠南雄陆太守丗楷爲辟丹崖精舍縆铁锁以上先生依焉一夕梦至琳宫丹梯碧瓦中有神建龟蛇之旐寤对寺僧言状僧楚人谓曰此太和山也先生乃易道士衣往访竟不知所终其子寅举进士旣释褐拟微服往求予早岁以诗古文辞受知先生遂定忘年之款自辛丑夏一别水尚知归先生独久不返爰效东汉戴良体代作零丁一篇授寅持以入楚云寅也敬白零丁尺半纸敢吿行路诸君子有父有父一去故郷不知几千里日月逾迈二十五年矣请说躯体颜面皮轩睂广颡丰两颐口辅鬑鬑微有頾去时牡齿尚未落肩脾颇亦肥平生不怒多笑嬉目无邪视头无倛周尺一寻长过之请说裳衣少新制大布寛袍泪长渍带断续绳衫裹臂孙孙子子虮蝨萃有时扪之掷在地两裆敝袴双足屝寒肌生粟暑生疿婆留郷语听易分问以经术辞纷纶至若说易尤专门方州蔀家味义根嚢中口谱可等金匮文方不自祕恒活人不昧财不逐祸缁衣黄冠无不可惠而能以消息闻爲德者君报者我荅问荅陆修撰问长洲陆子问礼于小长芦朱叟曰子于父母记有致丧三年之文先儒说礼莫有援经以伸其旨者何与叟曰子言之丧则致其哀记曰致哀所以能致丧祭曽子曰吾闻诸夫子人未有自致者也必也亲丧乎子游曰丧致乎哀而止荀子曰子之所以致重其亲所以爲至痛极也凡此皆以释致丧也曰爲君方丧杜氏之释例以天王之丧诸侯不得越竟而奔修服于其国孔氏之疏以爲遣使来至非诸侯身至且疏曰方丧谓比方父丧信然否敢问荅曰其不然乎其不然乎微子之问吾将明以吿子昔者帝尧殂落四海遏密八音舜帅天下诸侯以爲尧三年丧于时十有二牧咸在周之成王崩卿士邦君麻冕蚁裳入即位御王册命同瑁旣收诸侯出庙门俟太保率西方诸侯入应门左毕公率东方诸侯入应门右其云执壤奠者以四方壤地所出而奠贽也报诰称庶邦侯甸男衞者明匪独畿内诸侯也故春秋传曰天子七月而葬同轨毕至盖虽庶方小侯皆入天子之国爲天王斩衰有别姓而哭诏大行人相其礼成周之制然也郑游吉对士景伯曰灵王之丧吾先君简公在楚先大夫印段实往敝邑之少卿也王吏不讨恤所无也晋人不能诘由此言之简公若非在楚而使其卿往难乎免于天吏之讨矣秦昭襄之薨韩桓惠王衰绖入弔祠春秋彼于事大国之礼且然矧天子乎窃疑方丧之名书云吿尔四国多方诗云万邦之方四方以无拂殆取诸此非比方父丧之谓也陆子瞿然曰夫子之言礼信而有征肯堂敬闻命矣旣退命昆田书之用质言礼之君子募疏重修嘉兴府儒学募疏盖闻文翁之化益部礼殿斯开何武之按扬州学官先即良以郡校三雍之外释奠攸均宫墙数仞之防鸠工必固欲贤关之克振宜横舍之聿新况乎檇李名区特书鲁史嘉禾美号肇纪吴年祖龙长水之乡驷马开元之府吴㑹于焉分地斗牛从此占星戸戸读书入井西之图画人人谭理擅江左之风流朱翁子在汉廷嫓文名于东马干令升之晋纪允典午之南狐过宝花之仓百丗犹怀陆贽访灵芝之宅五湖尚想丘爲而乃代降淳熙家传正学林德久之言易辅传贻之说诗各继微言共明经术皆由学校开设故能人文化成第自开元大历以来屡兴揆日景山之役近则陈丹暗粉渐就倾隳兼之上雨旁风交愁漏湿盖少双鸳之瓦甃虚五凤之甎一木旣所难支百堵允宜皆作乃敢谋于多士吿之通都爰及官僚共㐮盛事或出史晨之家谷或率乙瑛之王钱聚粒米而成山截钩金而输库庶得授全模于梓匠度巨室之几筵旣作泮宫当成史克之颂有严新庙重勒韩勅之碑谨疏曝书亭集卷第六十一曝书亭集曝书亭集卷第六十二曝书亭集卷第六十二秀水朱彝尊钖鬯传汪克寛传汪克寛字仲裕一字德辅徽州祁门人幼而知礼晨必省父母长者在侍立不敢坐就塾晓行者过之书帷烛未灭也长从学胡炳文吴仲迃泰定三年秋举江浙郷试出邓文原之门眀年下第叹曰道不行曷着书立言以诒后世乃与金华许谦鄱阳朱公迁建康彭炳讲论道学弟子着录者日盛所居山谷环绕学者称之曰环谷先生陈友谅闻其名欲迎之遂由黟山避地太平之絃歌鎭洪武元年有荐于朝者辞不就二年正月以币聘入史局史成不愿仕赉金帛赐归五年冬以疾卒克寛䆳于经学易有传义音考诗有集传音义会通礼有周官类要经礼补逸春秋有纂疏提要左传分纪诸书惟春秋礼刊行其后永乐中胡广等奉勅编纂大全攘纂疏以爲官书罔上而不之察也贝琼传贝琼一名阙字仲琚一字廷琚一字廷臣崇德人年四十八始领郷荐张士诚据吴累征不就洪武三年召修元史六年除国子监助敎先是宋濂爲司业主建安熊氏之说谓伏羲爲道统之宗神农黄帝尧舜禹汤文武咸宜秩祀于天子之学议虽不行士大夫多有疑其说者琼乃作释奠解曰或欲祀三皇于学以孔子配之可乎曰不可按周礼有道有德者使敎焉死则以爲乐祖祭于瞽宗故文王世子篇曰凡学春官释奠于其先师秋冬亦如之若礼有髙堂生乐有制氏诗有毛公书有伏生皆先师也又凡始立学者释奠于先圣先师释者曰先圣若周公孔子下云释奠者必有合也有国故则否盖谓国无先圣先师则所释奠者当与邻国合若唐虞有䕫伯益周有周公鲁有孔子则各奠之不同也是唐虞与周所主先圣先师固无定名未有及于三皇也载稽之史汉魏之主取舍各异周孔迭爲先圣孔颜互爲先师若周公制礼作乐冝享王者之祀于是罢周公升孔子配以颜子唐永徽中复武德旧制显庆二年以长孙无忌言正孔子爲先圣仍以周公配武王历宋迄今释奠孔子定爲不易之典是唐所主先圣先师已有定名未有及于三皇也夫三皇宜祀而不得祀之于学也学始无孔子庙惟鲁有庙然其敎被于天下非一国所得专者故天下通祀之学之有庙由孔子而建则宜以孔子爲先圣颜子爲先师而三皇不预也今欲崇三皇爲先圣使居孔子之上不足以襃其功降孔子爲先师使混于髙堂生之列适所以贬其德故吾的然以爲不可也或曰古者祀舜于虞庠祀禹于夏学祀汤于殷学祀文王于东胶舜禹汤文并得祀于学何独于三皇之祀非之曰周立四代之学故祀舜禹汤文今祀三皇将于何学与虽然三皇之功及于人者逺矣而领之于医特主神农尝药之一事理固有未尽者宜定其制设官主之以丰其祀可也识者服其持论之正琼又慨古乐不作徒有成均之名爲大韶赋见志九年改中都国子监助敎勲臣子弟交惮之十一年九月致仕眀年卒琼与余姚宋禧皆从学杨维桢之门琼之论曰立言不在崭絶刻峭而平衍爲可观不在荒唐险怪而丰腴爲可乐盖学于维桢而不污所好者也禧初名元禧字无逸元至正十年郷贡除繁昌敎谕之官一十九日即弃归遭乱授徒自给洪武二年征修元史分撰外国传事毕还王彛传王彞字常宗其先蜀人本姓陈氏父事元爲崑山州儒学敎授遂迁嘉定洪武三年以布衣召修元史书成赐金币遣还又荐入翰林以母老乞归筑归养堂自号嬀蜼子闲居考求古制制冠巾衫裳带屦以服或谓之曰今人而不服今之服是得罪有司也天子尝赐之织币而不制爲服是隐君之赐也荅曰彛初未入仕布衣也而服斯服将以入麋鹿之羣焉君之赐其可䙝乎彝盖以自便也然古之意则存焉尔矣以今之人而服之其可不自古其人与彞尝游天台从学于孟梦恂故其文特醇雅时杨维桢以文雄于东南从游者甚衆彞作文妖一篇诋之辞曰天下所谓妖者狐而已矣然而文有妖焉殆有过于狐者夫狐也俄而爲女妇世之男子不幸而惑焉者莫不谓爲女妇则固见其黛緑朱白柔曼倾衍之容所以妖者无乎不至故谓之眞女妇也虽然以爲人也则非人以爲女妇也则非女妇由其狡狯幻化爲之此狐之所以妖也文者道之所在曷爲而妖哉浙之东西言文者必曰杨先生予观其文以淫辞谲语裂仁义反名实浊乱先圣之道顾乃柔曼倾衍黛緑朱白狡狯幻化奄焉以自媚是狐而女妇者也宜乎世之男子之惑之也予故曰会稽杨维桢之文狐也文妖也噫狐之妖止于杀人之身若文之妖往往使后生小子羣趋而竞习焉其足以爲斯文祸匪浅小也文而可妖哉然妖固非文也世盖有男子而弗惑者何忧焉魏观知苏州府事修孔子庙学作南门岁行郷饮酒礼必请彞爲文观诛彞与髙启俱伏法彞之被召续修元史也郷人杜寅张简与之俱寅字彦正青城人侨居吴县洪武八年爲岐宁衞知事与经历熊鼎并赐狐裘官至兵部侍郎简字仲简吴县人初师张雨爲道士元季兵乱以母老归养遂返巾服临川饶介分守吴中自号醉樵延诸文士作歌简诗擅塲居首坐其次髙启其次杨基介赠简黄金一饼启白金三斤基一镒简自称白羊山樵赵壎传赵壎字伯友新喻人元至正中贡于郷官上犹敎谕人目爲南郭先生洪武元年帝旣平定朔方冬十一月诏发祕府所藏元十三朝实録以宋濂王袆充緫裁官征山林遗逸之士纂修元史凡一十六人汪克寛胡翰宋禧陶凯陈基赵汸张文海徐尊生黄篪傅恕王锜傅着谢徽髙启曽鲁壎与焉眀年二月开局天界寺秋八月史成爲本纪三十有七卷志五十有三卷表六卷传六十有三卷中书左丞相兼太子少师宣国公李善长奉表以进人赐白金文绮而顺帝三十六年事无实録可考于是翰林学士宋濂礼部尚书崔亮主事黄肃发凡举例奏遣使吕复欧阳佑黄盅等一十二人徧行天下凡涉史事者悉送上官复至北平遣儒生危于等分行燕南北开局于故国子监凡诏令章疏拜罢奏请以及野史碑碣靡不采访有涉蒙古书者译而成文舁至行中书请官印封识达京师三年二月仍命宋濂王祎充緫裁官续成元史纂修一十五人朱右贝琼朱世㢘王廉王彞张孟兼髙逊志李懋李汶张宣张简杜寅俞寅殷弼壎仍与焉秋七月史成进上以卷计之纪十志五表二传三十有六其前书未备者补完之有诏刊行仍人赐白金文绮张宣等得授官壎还田里六年秋九月诏编大眀日历以詹同宋濂充緫裁官乐韶凤充催纂官纂修凡七人吴伯宗朱右朱廉徐一䕫孙作徐尊生壎复与其列十二月授翰林院编修七年夏五月朔日历成旣而帝以韵书比类失伦命儒臣十一人重加刊定翰林院侍讲学士乐韶凤宋濂待制王僎修撰李叔允编修朱右朱㢘典簿瞿庄邹孟达典籍孙蕡答禄与权壎又与焉八年九月迁靖江王府长史壎以宿学自布衣历史官朝廷凡有撰述辄与选尝进甘露颂爲太祖所称髙丽使臣来朝赐之燕乐作使臣以下国有丧辞壎曰小国之丧不废大国之礼帝是之及爲长史俾与宋濂等议定王国礼乐王游中都讲武事有诏令壎从继因诣阙奏事行中左门监察御史吉昌劾其非人臣礼宜下法司治罪帝特宥之陈基传陈基字敬初临海人从学黄溍游京师授经筵检讨旣而归里奉其母入吴敎授诸生起行枢密府都事张士信鎭淮安基以江浙左右司贠外郎参其军事改参张士诚军士诚称王基谏止不从士诚欲杀之旣而超授内史迁学士院学士洪武二年召入预修元史还卒于尝熟县河阳里基有文誉最爲戴良所称谓元之能文者虞揭黄柳继之则莆田陈旅新安程文临川危素其后则基而已髙启传髙启字季迪长洲人张士诚据平江承制以淮南行省参政饶介爲谘议参军事介见启诗惊异延爲上客启谢去隐于吴淞江之青丘自号青丘子洪武元年冬诏修元史启与里人谢徽傅着同被召徽字玄懿着字则眀旣至分科修纂史成着还启徽皆以布衣入内府敎胄子时太子賔客梁贞兼祭酒事三年正月启梦偕徽晨候午门贞在焉有揖之者曰二子当迁矣又顾贞曰诸生尽以属公启曰得无逺调乎曰烦傅开平王尔旣寤以告徽越三日率诸生立右顺门俄而梁贞至传帝命曰勅诸生出受业国子监随悉引去眀旦将朝中使宣启徽甚急曰有诏命开平王二子侍东宫学俾尔二人授之经果如所梦逾月徽梦启同被召至帝所帝持吿身一纸窃视之其文有翰林院三字以授徽徽受之忘拜继授启启拜而受之及寤亦以吿启越六日帝御奉天门中书右丞汪广洋侍命中使召启升帝曰诸儒在学久以布衣游吾门可乎顾广洋曰汝亟以翰林职处之因趋谢而徽以他事岀不得拜明日唘徽皆除翰林编修又如所梦是年秋徽母吴梦中使舁二椟以授徽以其一授启发之各有白金徽又以吿启旣而帝御阙楼命中使召二人旣至擢启戸部侍郎徽迁吏部郎中启以年少未习握算辞徽亦辞帝允之各赐帑金命左丞相李善长给牒放还启乃与徽连船归于吴梦复验方启在史馆最爲国史院侍讲学士魏观所知会观出知苏州府爲启徙居城中夏侯里交接甚密观改修府治启爲作上梁文观得罪诛启连坐腰斩于市年三十有九徽复起国子监助敎卒于官着归爲尝熟敎谕魏观行郷饮酒礼长洲敎谕周敏侍其父南老着侍其父玉皆降而北面立观礼者以爲盛事历仕山西潞安知州最后独存启善文尤工于诗徽称其清逺缛丽纵横百岀若八骏追风而驰于时蜀人杨基徐贲浔阳张羽皆流寓于吴与启齐名号吴中四杰傅恕传傅恕字如心鄞县人洪武二年以布衣诣阙陈治平十二策其一请罢榷盐茶曰煮海爲盐采茶于山穷民以救冻馁非有所损于人而后世急功利之臣导其主设重典禁之罪乃与盗贼埒非先王之政也帝览之喜命入史馆同修元史史成出知博野县事恕少日善饮及壮以三爵自限且爲文以戒曰小人哉傅恕也尔负学者之名何爲乎沉湎于酒顚覆厥德上有垂白之亲下有孩提之子疢中乃身虽悔曷及惟于古人是傚是则限以三爵罔敢少益历观载籍饮酒之失君嗜之而丧邦臣耽之而溺职而今而后纵鼎镬在前刀锯在侧毋踰此限戒之必力庶几不爲狂药所移而甘入小人之域博野兵革甫定恕爲立学宫广储蓄招徕离析以劳卒于官旣敛惟遗残书数卷贫不能归葬百姓哀之敛钱瘗之于县城之北朱右传朱右字伯贤临海人元至正末司敎萧山遂徙居上虞之五大夫市问学该洽尤长书礼春秋其文深醇精确简而有度尝曰学文不本诸经其犹翫培塿者忽嵩华之髙矣乎故其所作一以经爲本刘仁本驻师余姚州作雩咏亭于龙泉左麓集名士四十有二人修禊赋诗右与焉洪武三年以宋濂荐召修元史史成乞还田里六年召修日历除翰林院编修七年与修洪武正韵八年擢晋相府长史寻奉命同宋濂定议王国礼乐晋王随太子游中都讲武事右实从九年以疾卒葬兰风郷右尝编性理本原揭河图洛书于首次太极图说次西东铭附以通书以正蒙爲未纯不録其严于论学若是又以深衣之制丗代沿革袭以成俗无复古意乃援礼经及先儒之说求合古制使宜于今作深衣考学者称焉王廉传王廉字希阳青田人侨居上虞洪武二年用学士危素荐授翰林编修眀年与修元史又眀年偕典簿牛谅使安南还改工部贠外郎固辞出爲渑池县丞十四年擢陜西左布政使廉穷研经史所着迂论多阐先儒所未发其论金縢曰金縢非古书也使周公而然非周公也夫公旣面却二公穆卜以爲未可戚我先王乃私吿三王自以爲功此憸人佞子之所爲也死生有命乃欲以身代武王之死则爲不知命且人子有事于先王而可以圭璧要之乎则非达孝至于卜册之书旣曰公别爲坛墠则不于宗庙之中眀矣不于宗庙乃私吿也周公人臣也何得以私吿之册而藏于宗庙又私启之即使金縢在庙武王疾瘳四年而崩周公居东二年乃复凡六年之久周人尚卜恶有朝廷六年无事而不启金縢者即此五端反复详究颇疑金縢非古书也其论大夫士立庙略曰天子诸侯宗庙之制中庸或问详矣惟大夫士之制则不能无疑焉王制曰大夫三庙适士二庙官师一庙官师升适士适士升大夫以次増立其庙因其理也适若先大夫旣立三庙矣其子孙乃无爲大夫者而爲适士爲官师不当祭其庙将毁其主乎抑存之乎毁之非礼也存之其谁宜哉存之而主于宗子与礼支子不祭故支子之爲大夫者有事于庙以上牲祭于宗子之家祝曰孝子某爲介子某荐其常事然则支子之爲大夫者不得立庙矣宗子爲大夫支子之大夫则固可因其三庙而祭设宗子爲适士爲官师或一庙或二庙所当祭者不过祖与祢也支子之大夫所当祭之曽祖宗子旣不当祭支子之大夫又不敢祭将阙之乎将遂以支子之大夫所当祭而祭之乎阙之非礼也祭之又非适士官师之宗子所宜祭也礼大夫欲祭髙祖则省于君谓之干祫今欲祭于曽亦将请于君与又宗子爲大夫其支子与之同行者亦爲大夫因之而祭三庙则固宜也苟宗子与支子其行不同等所祭之曽祖祢亦不同等则如之何窃意各随见爲大夫者所宜祭之三庙而祭之宗子但爲之主祭耳主祭者惟宗子初不论其行之不同等也君子谓之善言礼㢘无子卒葬杭州之西山朱㢘传朱㢘一名世濂字伯清义乌人父同善学于许衡㢘学于黄溍李文忠鎭严州荐授钓台书院山长洪武三年以续修元史召史成与徐尊生赵壎朱右乞还田里六年与修日历授翰林院编修八年秋擢楚相府长史从楚王讲武事于中都继因奏事行中左门监察御史吉昌劾之诏勿问十一年三月以耳聩赐致仕廉尝扈从至凤阳中涂作纪行诗以献帝览之嘉叹遂和其诗徐尊生字大年淳安人先廉召议礼与修元史日历授以官辞洪武十年复以秀才举宋濂将归帝问曰卿归孰可代卿者濂以尊生对遂授翰林应奉曝书亭集卷第六十二曝书亭集曝书亭集卷第六十三曝书亭集卷第六十三秀水朱彞尊钖鬯传戴良传戴良字叔能浦江人父暄与栁贯交命良受业于贯幷从黄溍吴莱游又学诗于余阙旁及天文地理医卜佛老之书贯卒良持心丧三年元末以荐授淮南江北等处行中书省儒学提举时太祖兵已定浙东良乃避地吴中久之挈家浮海至胶州欲投扩廓军前不得达侨居昌乐洪武六年还变姓名隐四明山十五年征入京试文词留㑹同馆命光禄给膳欲官之以老疾固辞忤旨明年四月卒于狱良丗居金华九灵山下自号九灵山人元亾后不忘故君旧国所爲诗文悲凉感慨其自赞曰处荣辱而不二齐岀处于一致歌黍离麦秀之诗咏剰水残山之句则于二子庶㡬无媿同时江阴王逢字原吉至正中台臣荐其才称疾辞避乱靑龙江旋徙上海筑艹堂以居自号最闲园丁张士诚据吴逢爲画策使降元拒太祖士诚辟之不就元亡后赋诗激昂甚于良洪武十五年以文字録用有司敦迫上道子掖任通事司令以父老叩头乞请太祖命吏部符止之逢年七十元日自制圹铭是岁卒唐肃传唐肃字处敬先丗家杭州新城迁于山阴博通经史㫄究阴阳医卜书数之学兼工篆楷书元至正十九年中浙江乡试授杭州路黄冈书院山长转嘉兴路儒学正华云龙定嘉兴肃内附例徙濠洪武三年召修礼乐书擢应奉翰林文字兼国史院编修旋以疾失朝免官谪佃濠之瞿相山自号丹崖居士岁余卒年四十有四子愚士名之淳以字行尝爲韩国公李善长草露布太祖异之问起草者谁也善长以实对帝令飞骑召之使者未喻帝意械系至京师愚士惧度不得免道经其姑之门吿使者止促其姑出曰善爲敛尸愚士泣姑亦泣行至东华门已曛黒入见帝明灯坐便殿问曰汝曽艹露布耶对曰然俄而中官以短几置愚士前帝令坐授以封诸王册曰汝其润色之对曰臣万死不敢当帝曰姑旁注之愚士乃奉命注毕仰视烛影中帝色喜良久乃出至姑家姑爲具酒食相庆焉愚士性孝友父死函骨归葬于赤土山求父遗文虽荒邮败壁髙厓断石靡不蒐访纂録时时伏读声涙悽咽闻者爲之掩涕其留京师李景隆延以教其子方孝孺荐之于朝建文二年授翰林院侍读明年病卒肃之未徙濠也与上虞谢肃齐名时号会稽二肃而愚士暨同里镏绩毛铉蔡庸皆以善诗闻越人唿曰唐镏毛蔡谢肃者字原功举明经历官福建按察司佥事出按漳泉有虎患肃移文吿于神虎遁去坐事被逮太祖御文华殿亲鞫之肃大唿曰文华非拷掠之地陛下非问刑之官请下法司乃下狱狱吏以布嚢压之死绩三茅书院山长涣之子教授乡里不干仕进所居西江草堂榜于门以卖文爲活有得辄市酒娱賔客尝有客至唿其字久不出窥之则其妻方拾破纸以代爇薪一笑而已其子师邵亦能诗铉字鼎臣从唐肃授毛诗用荐官国子学録钱宰传钱宰字子予又字伯均会稽人吴越王镠十四丗孙元至正间中甲科以亲老教授乡里洪武初征修礼乐书寻以病还六年授国子监助教十年三月以年老吿归帝许之勅曰朕戡定四方即开学校延师儒俾勋贤子弟凡民俊秀莫不从学教以经史六艺助教宰在学数年绰有成效朕方喜诸生有所矜式而年满七十恳辞还乡特授文林郎国子博士致仕尔尚师表一乡训诱后进庶㡬不媿古乡大夫之教则朕犹有望焉二十三年召爲会试考官二十七年有诏征儒臣定正尚书蔡氏传宰暨翰林编修张美和儒士揭轨等二十六人皆被召既至帝语之曰尔等亦知天象乎奎壁之次黒气凝焉久矣奎壁文章之府也今年春气始除文运其当兴乎命开局翰林院赐宰等绮缯衣被入朝班侍衞之首䜩坐殿中时帝以海内太平思与民偕乐建酒楼十于城门外继又増建五楼令民沽酒接四方賔旅楼成其一曰醉仙命宰等饮其上幷给以钞宰等各献诗称谢帝命礼部尚书任亨泰谕旨诸儒有年耄思归者先遣之佥对曰愿留帝大恱书成宰寻吿归帝命驰传还里年九十六乃卒张美和名九韶淸江人用荐爲县学教谕升国子监助教擢翰林院编修致仕时年八十三帝谕之曰尔以衰暮之年日侍朕左右今去矣朕将谁从其倚眷如此揭轨临川人字孟同以明经授淸河主簿升知县归教授生徒时临川许中丽字仲孚録唐元二代诗兼采时人所作题曰光岳英华集轨序之谓诗自汉魏而下莫盛于唐唐之后莫盛于元盖于宋金之诗无取焉徐贲传徐贲字幼文自常州徙吴善画山水工诗张士诚辟之遂偕张羽入吴兴羽居菁山贲蜀山筑精舍于山麓洪武七年用荐起命㢘访山西归检其槖惟纪行诗一卷而已除给事中改监察御史按广东寻改刑部主事出爲河南布政司左参政进左布政使大将军师出洮岷次河南以所司犒劳不时愬于帝竟下狱死贲留吴时家望齐门外与髙启王彝王行宋克闾巷相接日流连于文酒故以北郭名其诗集时张羽杨基亦来吴四方士闻之多卜邻于是号北郭十友十友者长洲宋克字仲温工章草隷书击剑走马弹下飞鸟自号南宫生张士诚欲致之不能得洪武初征爲侍书出同知凤翔府事崐山陈则字文度洪武六年以秀才举任应天府治中擢戸部侍郎寻谪大同府同知迁知府永嘉余尭臣字唐卿吕珍保越尧臣居其幕下已而入吴洪武初官新郑县丞无钖吕敏字志学不肯服元时服深衣幅巾爲道士洪武初掌其县教谕其一则释道衍也袁凯传袁凯字景文松江华亭人幼孤力学能诗尝熟岑大本赋白燕诗爲杨维桢所称凯见笑曰未见体物之工也更赋一首维桢亟赏之一时流播人唿袁白燕洪武三年以布衣拜监察御史上疏曰国家戡定四方固资将帅之力今天下既平将士多在京师精悍有余其于君臣之礼尚未究臣请于都督府延致通经学古之士朔望朝罢诸将赴都堂听讲经史庶㡬忠君爱国之心全身保家之道油然日生而不自知也又曰小人犯罪固不可赦若老成长者或有过误宜加矜恕养其㢘耻以收他日之功帝嘉纳焉遂勅省台聘儒士于午门番直与诸将士说书一日帝虑囚毕命凯送皇太子覆审太子递减之凯还报帝问曰朕与太子孰是凯顿首曰陛下法之正东宫心之慈帝以凯持两端心不怿凯惧託疾归帝使人诇之徉狂得免凯貌癯而长身有才辩善谑归田后恒背戴方巾倒骑乌犍往来泖水上登九峰好事者图以入画凯诗絶去雕饰论者推爲明初诗人之冠同时华亭以诗名者蜀府教授顾禄字谨中尝过鄱阳湖赋诗太祖闻之命尽进所作披之便殿遂以经进名集楚府左长史管讷字时敏从楚王破铜鼓蛮诸将欲殄其余党讷固争得免王曰管长史一言活万人必有后已而生子名延枝楚王育之宫中长爲府纪善两人者方之凯其诗逺不逮也孙蕡传孙蕡字仲衍广州顺德人何眞保南海征南将军廖永忠兵至蕡爲眞作书归附永忠遂征蕡教授广州洪武三年举乡试授工部织染局使迁虹县主簿选入爲翰林院典籍同修洪武正韵应制赋醉学士歌称帝意既而复外补平原主簿坐事逮系被旨输左校版筑萧墙蕡望城门讴吟爲粤声督工者以闻召至帝前陈所歌诗皆忠爱语释之十五年授苏州府经历凉国公蓝玉尝索蕡题画玉诛蕡坐党人伏法蕡以诗雄岭表与河东王佐彦举番禺黄哲庸之李德仲修赵介伯贞结社南园开抗风轩延一时名士所谓南园五先生也佐以父宦南雄占籍南海何眞聘掌书记洪武初征授给事中帝赐学士宋濂黄马亲爲作歌命诸臣和佐诗成帝览之特喜赐钞一锭佐性不乐仕进居官二载恒曰早朝何如晏起章服讵胜蓑衣乃告归帝复赐以钞佐笃于行父殁贫不能殓有廖元正者爲治丧事厝其棺于南雄之五里山佐事元正如父元正死哀慕终其身哲好山水徧寻岭表诸名山旣而北游止秦淮李善长汪广洋交荐于太祖吴元年除翰林待制侍太子读书寻兼典签洪武初使青徐寻出知东阿县迁东平府通判上疏言时务帝怒放归寻召回山东以他事诖误寘于法哲北游时倚篷听雪诧曰天下自然之奇音也归搆轩名听雪篷学者称雪篷先生德爲诗效李白李贺孙蕡嘲之曰子眞混元皇帝云孙也以荐除洛阳典史迁济南府经历自陈年老改就汉阳教谕秩满改义宁县教谕介屡荐不起坐累被逮道经南昌卒以子纯贵赠监察御史蕡之被戮也其弟子新㑹黎贞抱持其尸裹之以衣殡于安山之阳贞字彦晦尝署县学训导事辞去筑钓鱼台于宅南寻坐累戍辽东比释归将抵家已暮取舟中酒先登所筑台对月独饮久之始叩门入贞嗜酒自号陶陶生一曰秫坡居士又唐豫者字用之亦蕡之弟子有孝行家居定乡约以属邻里冠昬丧祭必准古人父在子虽老不得坐毋博弈毋饮酒输公赋必先乡人化之称曰乐澹先生王蒙传王蒙字叔明湖州人赵孟頫之甥也敏于文不尚榘度工画山水兼善人物少日赋宫词仁和俞友仁见之曰此唐人佳句也遂以妹妻焉元末官理问遇乱隐居黄鹤山自称黄鹤山樵洪武初知泰安州事蒙尝谒胡惟庸于私第与㑹稽郭传僧知聪观画惟庸伏法蒙坐是被逮瘐死狱中郭传一名正传字文逺洪武七年帝御武楼赐学士宋濂坐谓曰天下旣定朕方垂意宿学之士卿知其人乎对曰会稽有郭传者其学有渊源其文雄赡新丽其议论根据六经异才也旣而濂持其文以进帝召见于谨身殿授翰林应奉直起居注迁兵部主事再迁考功监丞进监令出署湖广布政司右参政林鸿传林鸿字子羽福清人洪武初以人材荐授将乐县儒学训导历礼部员外郎性脱落不善仕年未四十自免归闽中善诗者数十才子鸿爲之冠十才子者闽郑定候官王褒唐泰长乐髙棅王恭陈亮永福王偁及鸿弟子周玄黄玄时人目爲二玄者也鸿之论诗大指谓汉魏骨气虽雄而菁华不足晋祖玄虗宋尚条畅齐梁以下但务春华少秋实惟唐作者可谓大成然贞观尚习故陋神龙渐变常调开元天宝间声律大备学者当以是爲楷式闽人言诗者率本之鸿晋府引礼舍人无钖浦源字长源慕鸿名踰岭访之造其门二玄请诵所作曰吾家诗也以吿鸿鸿延之入社郑定字孟宣尝爲陈友定记室友定败浮海亡交广间久之还居长乐洪武中征授延平府儒学训导历齐府纪善迁国子助教王褒字中美鸿之兄子壻也长沙学官迁知永丰县永乐中召入预修大典擢汉府纪善唐泰字亨仲洪武二十七年进士除行人陜西按察司副使王恭字安中隐居七巖山自称皆山樵者永乐初以儒士荐起待诏翰林年六十余矣王偁谓曰君得毋以会稽章绶故来邪对曰山中斧柯幸无恙也与修大典书成授翰林院典籍陈亮字景明自以故元儒生明兴累诏不出作陈抟传以见志结草屋沧洲中与三山耆彦爲九老㑹终其身独不仕黄玄字玄之将乐人闻鸿弃官归遂携妻子居闽县以岁贡官泉州儒学训导周玄字微之闽县人永乐中以文学征拜礼部员外郎尝挟书千卷止髙棅家读十年辞去尽弃其书曰在吾腹笥矣同时赵迪林敏陈仲宏郑关林伯璟张友谦亦以能诗闻皆鸿之弟子王偁传王偁字孟扬父翰仕元爲潮州路緫管元亡浮海入闽留永福山中爲道士者十年太祖闻其贤诏有司强起之翰义不仕二姓自刎死偁中洪武二十三年乡试例当入国子监乞归养母母殁庐墓六年太宗即位以近臣荐召至京授国史院检讨会修永乐大典命充緫裁官久之坐罪谪交阯英国公张辅辟居幕下偁诗文最爲解缙所喜缙出爲参议督饷化州言偁于辅携之入广东縦游山水文皇帝闻之逮缙下狱并及偁在狱数年竟瘐死其自述诔曰日者以干支推定人祸福生死谓吾年日皆庚迨于丙歳在阏逢丽于鹑火其弗延矣孟子曰桎梏死者非正命也昼夜之理吾曷念之述其系用自诔极以唿天之辞俾后之爲蝼蚁爲乌鸢爲阳矦所汩爲回禄所焚或返其骸或招其魂或蔵其衣冠庶令有考悯其志而哀之焉呜唿孟扬古之人怙才者恒困于勿施志大者顚顿之屡跻尔乏古人之才而尚其志焉得不奇于时而诿于戾而负而君而负而亲呜唿谁其白之悠悠苍天读者爲之陨涕孙作传孙作字大雅后以字行更字曰次知江阴人至正末挈家避兵于吴尽弃他物惟载敝书两簏而已张士诚闻而廪禄之以母病谢去居松江洪武六年用礼部尚书牛谅荐召修日历书成当授翰林院编修作以老病乞外遂除太平府儒学教授八年春选天下学官内任作与焉廷对第一授国子监助教寻命分教中都召还擢国子监司业十三年坐罪废爲民十七年起翰林待诏终长乐县儒学教谕作爲文醇正谨严动有据依弗苟异同或数年不获一字及遇得意穷日夜笔砚不辍家人让之则曰吾生丁乱离复忧饥寒既无益于时又无闻于后是岂天所以生我意哉着东家子十二篇宋濂比之法言通书其座右铭曰多言欺之蔽也多思欲之累也潜静以养其心强毅以笃其志去恶于人所不知之时诚善于已所独知之地毋贱彼以贵我毋重物以轻身毋狥俗以移守毋矫伪以丧眞能忍所不能忍则胜物能容所不能容则过人其自赞画像曰贫至于屡空而心富如万钟千驷长不踰中人而志可夺三军之帅此何得而然哉盖庶几乎自返而无媿门人称之曰淸尚先生作同县人张宣初名瑄字藻仲洪武初以考礼征寻入史局修元史时同馆皆老成耆儒宣年独少帝亲书其名召至殿廷授翰林编修唿爲小秀才奉诏归娶其妻松江府儒学训导邵亨贞女也宣后坐事谪濠道卒叶子奇传叶子奇字丗杰龙泉人用荐授巴陵主簿尝作太玄本旨究通衍皇极之说儒者称之洪武十一年春有司祭城隍神羣吏窃饮猪脑酒县学生发其事子奇适至以株连就逮狱中用瓦磨墨有得辄书事释家居续成之号草木子其书稽上下之仪星躔之轨律推步之验阴阳五行生尅之运海岳浸渎戎貊希有之物神鬼伸屈之理土石之变鱼龙之怪㫄及释老之书而归于六籍兼记时事失得兵荒菑异曰草木子者以草计时以木计歳以自况其生也里人王毅者字刚叔从许谦游受理一分殊之旨子奇学于毅叹曰圣贤之学不贵多闻以静爲主因自号曰静斋王洪传王洪字希范钱唐人八岁能文从胡粹中授春秋洪武三十年中进士除行人迁吏科给事中改翰林院检讨会修永乐大典充副緫裁官历修撰侍讲寻左迁礼部仪制司主事尚书吕震奉命巡行陜西部务多决于洪帝奇其才诏作佛曲序洪难之爲同官所挤不进用得末疾以卒洪敏于才在翰林时帝方怀柔逺人属国以方物贡者不絶麒麟白泽驺虞芝草醴泉凡有歌颂以命洪辄立就与解缙王偁王琎王达号东南五才子偁最自负独推重洪不敢与齿洪尝与尝熟张洪论诗自诵所作比于汉魏张哂之未答复曰终不作六代语答曰子诗傍李白门墙尚未窥其奥也洪始屈服病亟时帝赐之药物及卒赐以棺且给舟楫归其丧达字达善无钖人洪武中以人才举除大同府学训导入爲国子监助教文皇帝即位用姚广孝荐擢翰林院编修帝问建文君过失对曰可与爲善但辅导非其人尔与修髙皇帝实録迁侍读学士修大典充縂裁官帝视太学坐彛伦堂行养老之礼达因献视学颂永乐三年秋与王景同爲应天考试官四年春会试天下士复爲考试官五年夏以疾卒达性恭愼不饮酒薄滋味晚自号耐轩又曰天游道者居大同着笔畴三十二篇意主柔伏退逊颇近老氏之旨洪虽抗节立朝志甚卑逊其后缙偁琎三人皆获罪死达与洪独考终焉张洪字宗海擅经学洪武中坐事戍云南以荐爲靖江王府教授永乐初以行人使日本还奉诏谕缅甸那罗塔六往始听命仁宗即位召入爲翰林修撰年七十致仕髙棅传髙棅字彦恢长乐人永乐初自布衣召入翰林爲待诏更名廷礼别号漫士久之迁典籍性善饮喜谈谑工书画尢专于诗尝采唐人所作以体类从依丗次定品目初唐爲正始盛唐爲正宗爲大家爲名家爲羽翼中唐爲接武晚唐爲正变爲余响方外异人等爲傍流书成曰唐诗品彚凡九十卷拾遗十卷又择其尢合格者爲唐诗正声十二卷论者谓其诗音节可观神理未足然棅之言曰余夙躭诗恒欲窥唐人之籓篱首踵其域如堕终南万叠间茫然弗知其所往然后左攀右涉晨跻夕览下上登顿进退周旋历数十年厥中僻蹊通庄髙门邃室历㦄可指数盖其学之专如是终明之丗馆阁宗之王绂传王绂字孟端无钖人博学工歌诗能书写山水竹石妙絶一时洪武中坐累戍朔州永乐初用荐以善书供事文渊阁久之除中书舎人绂未仕时与吴人韩奕爲友隐居九龙山遂自号九龙山人于书法动以古人自期画不茍作游览之顷酒酣握管遇长廊素壁淋漓霑洒有投金帛购片楮者辄拂袖起或闭门不纳甚至诟厉勿顾也人有谏之者绂曰丈夫宜审所处䡖者如此重者将何以哉在京师月下闻吹箫声喜甚乗兴写竹石图明旦访其人赠之则估客也客以红氍毹爲餽请再写一枝爲配绂笑曰我爲箫声访汝以箫材报汝汝俗子也索前画裂之还其餽一日退朝黔国公沐晟従后唿其字绂不应同列语之曰此黔公也绂曰我非不闻之是必与我索画尔晟走及之果以画请颔之而已踰数年晟复以书来始爲作画旣而曰我画直遗黔公不可黔公客平仲微者我友也以此寄之俟黔公与求则可耳其髙介絶俗如此崑山夏㫤者亦善画竹石亚于绂画竹一枝比之金一铤然人多以餽遗得之识者勿予也㫤字仲昭永乐十三年进士改庶吉士寻除中书舍人转吏部考功主事出知瑞州府入爲太常寺少卿进太常寺卿㫤与上元张益同中进士同以文名同善画竹其后㫤见益石渠阁赋自谓不如遂不复作赋益见㫤所画竹石絶伦亦遂不复画竹益死土木之难仲微名显钱唐人尝知藤县事谪戍云南其诗颇豪放自喜云南诗人称平居陈郭显其一也沈度传沈度字民则弟粲字民望松江华亭人兄弟皆善书度以婉丽胜粲以遒逸胜各臻其妙度博涉经史爲文章尚平澹絶去浮靡洪武中举文学弗就坐累谪云南岷王具礼币聘之数进谏未㡬辞去都督瞿能延之教子弟遂与偕入京师时文皇帝初即位诏吏部简士之能书者入翰林给廪禄度与吴县滕用亨长乐陈登同与选于时解缙胡广梁潜王琎皆工书度至最爲帝所赏名出朝士右日侍便殿凡金版玉册用之庙庭蔵祕府颁属国必命之书遂由翰林典籍擢检讨历修撰迁侍讲学士粲自翰林待诏迁中书舍人擢侍读进阶大理寺少卿兄弟并赐织金衣镂姓名于象简泥之以金赠父母如其官驰驿传归吿于墓崐山夏昺者字孟旸与其弟㫤以善书画闻同官中书舍人时号大小中书而度粲号大小学士度性敦实谦以下人严取与有训导介其友求书请识姓氏于上度沉思曰得非曩讦奏有司者邪遽却之其友固请终不肯书姓字在内廷备顾问必以正对粲笃于事兄已有赐辄归奉其兄度子藻官中书舍人用亨初名权字用衡精篆隷书被荐时年七十矣召见大书麟凤龟龙四字以进又献祯符诗三篇授翰林待诏与修永乐大典用亨善鉴古尝侍帝观画卷未竟衆目爲赵伯驹用亨曰此王诜笔也至卷尾果然登字思孝初仕罗田县丞改兰谿再改浮梁选入仍给县丞禄历十年始授中书舍人登之入也用亨自诩篆籀视天下无踰之者且恃年髙数于人前面折登登勿与校至三日犹不已从容进曰登幸辱在此愿有所质乃就用亨言戾于说文者十数事援许氏说证之用亨乃屈服登于六书本原博考详究用力甚勤自周秦以来残碑㫁碣必穷捜摩搨审度而辨定之得其传者太常卿南城程南云也刘溥传刘溥字原博长洲人祖彦敬以医事文皇帝溥八歳能赋诗长随祖父游学两京宣德初授惠民局副使其诗初效西崐体久益奇纵里人刘与字廷美仕爲山西按察司佥事工唐律人目爲刘八句尢善鉴古书画蔵有终南山进士图际歳除溥题长句其上与悬之于堂明日賔客贺正者争裂门籍纸写之而去与笑曰此耗纸鬼也于时海宁苏平字秉衡平弟正字秉贞崐山沈愚字通理蜀人晏铎字振之慈谿王淮字柏仪眞蒋忠字主忠同里邹亮字克明中都汤胤勣字公让淮安王贞庆字善甫皆以能诗闻胤勣最豪伉不可一丗亮毎以气凌之淮与之辨论或移日不相下及见溥辄俛首服溥精天文律历之学正统十二年京师产牛五足一足生于领蹏反向上溥占之曰小人在上戎狄横越二年帝自将北征溥从羣臣拜伏道左见日旁气中黒外赤溥愈忧之乃赋送驾诗见志俄有土木之变于是言者交荐不报久之调太医院吏目胤勣东瓯襄武王和之曽孙贞庆驸马都尉永春侯宁之子铎亮皆官监察御史余俱不仕时号十才子曝书亭集卷第六十三曝书亭集曝书亭集卷第六十四曝书亭集卷第六十四秀水朱彞尊钖鬯传王冕传王冕字元章诸曁田家子也父命牧牛冕放牛陇上潜入塾听村童诵书暮亡其牛父怒挞之他日依僧寺夜坐佛滕映长明灯读书安阳韩性异而致之遂从性学通春秋尝一试进士举不第焚所爲文读古兵法恒着髙檐帽衣緑蓑衣蹑长齿屐击木劒㦯骑牛行市中人或疾其狂同里王艮特爱重之爲拜其母艮爲江浙捡校冕往谒履敝不完足指践地艮遗之草履一两讽使就吏禄冕笑不言置其履而去归迎其母至㑹稽驾以白牛车冕被古冠服随车后郷里小儿皆讪笑冕不顾也所居倚土壁釜执㸑养母敎授弟子以爲常髙邮申屠駧任绍兴理官过钱塘问交于王艮艮曰里有王元章者其志行不求于俗君欲与语非就见不可駉至即遣吏自通冕曰吾不识申屠君谢不见駉乃造其庐执礼甚恭冕始见之居岁余投书谢駉东游吴浮江上潜岳遂北至燕泰不华荐以馆职冕曰公愚人哉不十年此中狐兔游矣何以禄爲翰林学士危素冕不识也居钟楼街冕知之一日素骑过冕冕揖之坐不问名姓忽曰公非住钟楼街者邪曰然冕更不与语素出或问客爲谁笑曰此必危太朴也吾尝诵其文有诡气今覩其人举止亦然冕善诗通篆籀始用花乳石刻私印尤长画梅以臙脂作汲骨体燕京贵人争求画乃以一幅张壁间题诗其上语含讽刺人欲执之冕觉乃亟归谓友曰黄河北流天下且大乱矣携妻孥隐会稽之九里山号煮石山农命其居曰竹斋题其舟曰浮萍轩自放鑑湖之曲太祖旣取婺州遣胡大海攻绍兴屯兵九里山居人奔窜冕不爲动兵执之与俱见大海大海延问策冕曰越人秉义不可以犯若爲义谁敢不服若爲非义谁则非敌大祖闻其名授以谘议叅军而冕死矣朱彞尊曰当元之季多逸民冕其一也自宋文宪传出丗皆以参军目之冕亦何尝一日参军事哉读徐显禆史集传冕盖不降其志以死者也因别爲传上之史馆冀编纂者择焉杨维桢传杨维桢字㢘夫会稽人家铁厓山下父宏筑层楼俾读书其上里人谓曰书楼杨泰定四年以春秋登进士第除天台县尹元进士授县尹盖自维桢始改钱淸场盐司令久不调偕道士张雨纵游西湖至正初修辽金宋三史史成正统迄无定论维桢着三史统论谓元之大一统在平宋不在平辽与金统宜接宋不当按辽欧阳玄见之曰百年公论定于此矣迁江西儒学提举道梗不行避地冨春山徙钱塘张士诚闻其名招之不往报以书曰阁下乗乱起兵奖王室淮吴之人万口一辞以阁下所爲有不可及者四兵不嗜杀一也闻善言则拜二也俭于自奉三也厚给吏禄姦贪必诛四也此东南豪杰望阁下之足与有爲也虽然爲阁下将帅者有生之心无死之志矣爲阁下守令者有奉上之道无恤下之政矣爲阁下宗族婣党者无制禄之法有姦位之权矣假佞以爲忠託诈以爲直饰贪虐以爲㢘最可畏者动民力以揺邦本用吏术以括田租铨放私人不承制出纳国廪不上输受降人不疑任忠臣而复贰六者有一足以丧邦阁下不可不省也夫当可爲之时有可乗之势迄无成效其故何与爲阁下计者少而自谋者多也维桢老且病爵禄不以干阁下幸采其言小可以爲钱镠大可以爲晋重耳齐小白否则身犯六畏不有内变必有外祸始忆维桢言呜唿晚矣士诚得书不能用亦不罪也继忤丞相达识帖木尔乃徙松江周游山水获断劒鍊爲笛冠铁叶冠衣兔褐吹之作逥波引遂号铁笛老人或自唿老铁亦曰抱遗老人又曰东维子其爲诗奡兀自喜不蹈袭前人性不嗜饮颇溺于音乐行辄以歌伎随好汲引人物尝曰吾门能诗者南北逾百人求若山阴张宪吴下袁华辈不能十人又曰吾求诗于东南永嘉李孝光钱唐张雨天台丁复项炯毘陵吴恭倪瓉可谓有本者矣近复得永嘉张天英郑东姑苏陈谦郭翼而吴兴得郯韶也洪武二年编纂礼乐书别征儒士修元史帝遣翰林院侍读学士詹同奉币诣其门召之辞不赴眀年有诏敦促赐安车诣阙廷留四月礼书条目毕史统亦定遂以白衣乞骸骨帝许之仍给安车还抵家而卒维桢徙松江与钱唐钱惟善里人陆居仁相倡和惟善字思复至正元年省试罗刹江赋时锁院三千人独惟善据枚乗七发辨钱唐江爲曲江由是得名号曲江居士官副提举张士诚据吴遂不仕居仁字宅之中泰定三年郷试隐居敎授自号云松野褐两人旣殁知府事林公庆舁其棺与维桢同葬干山之东麓人目爲三髙士墓徐一夔传徐一夔字大章天台人以文见知危素授以建宁敎授牒吴元年六月诏儒臣纂礼书勅中书省举素志髙洁博古通今士非深知经术者勿遣于是一夔首被征开局于天界寺草创旣就而还会元史成而元统后无事蹟可征将有事续修王袆以一夔荐一䕫报以书曰执事自漳州被召纂修元史与金华宋公同领緫裁之命置局以来未满一岁自元太祖至宁宗一十三朝悉本据实录修成上进局中秉笔之士或授官或还山去独顺帝三十六年事无实録可据分遣使捜访故都图籍列郡文移有关政体者俱収并録以备采择足成一代之书迩者县吏踵门传致浙省官僚之命云朝廷以史事见征且云执事以仆爲善叙事荐之当路夫爲緫裁荐人此固其职然何爲而及区区不材且病之人也窃尝思之近丗论史者谓莫切于日历日历者史之根柢也自唐长夀中史官姚璹奏请撰时政记元和中韦执谊又奏史官撰日历曰历之设其法以事系日以日系月以月系时以时系年犹有春秋遗法而起居注亦专以甲子起例盖记事之法无踰此也往宋极重史事日历之修必诸司关白如诏诰政令则三省必録兵机边事枢庭必报百官之拜罢刑赏之与夺台谏之论列给舍之缴駮经筵之论荅臣僚之转对侍从之直前故事中外之嚢封匦奏下至钱谷甲兵狱讼造作凡有关政体者必随日以録又虑其岀于吏牍未免讹谬或一日之差则后难考定一事之失则后难増补此欧阳子所以虑日历或至遗失奏请岁终监修宰相点检修撰官日所録事有隳官失职者罚之其于日历愼重如比日历不至遗失则后日会要之修取于此他年实録之修取于此百年之后纪志列传取于此此宋氏之史所以爲精确也元朝制度文爲务从简便不置日历不置起居注独中书置时政科一文学掾掌之以事付史馆及一帝崩则国史院据所付修实録而已尚幸天历间诏修经丗大典虞公集依六典爲之一代之典章文物稍备其书止于天历而其事则可备十三朝之未备前局之史旣有实録可据又有经丗大典可以参稽一时纂修之士其成此十三朝史不难矣若夫顺帝三十六年中事旣无实録又无参稽之书惟凭采访以足成之窃恐其事未必覈其言未必驯其首尾未必贯虽职事髙材卓识提纲挈领有条而不紊向之诸公或受官或还山旣各散去而欲不材且病如仆者承乏于后诚恐不能副执事之意有司不容见辞逼上道舟至嘉兴驿贱疾大作行步不前谨奉状左右乞赐矜察别求有史材者成此盛典幸甚一夔复至京师洪武三年九月大眀集礼成五年试职杭州府儒学敎授六年复就职命编纂日历成得实授官并赐文绮缯各三装钱六缗十六年帝以灵谷寺初建勅一夔自杭州撰碑文以进称旨赐蟒衣采币一夔工于文深而不刻质而不俚其言曰理足而言畅斯天下至文也临文而后索理理恶乎粹惟夫求诸经而有得于尧舜禹汤文武周公孔子立言之旨融而摄之方寸之间而吐之觚翰则其爲言自不患其不醇矣彼以才驱气驾爲髙者坐于造理不深故尔君子以爲笃论礼局共编纂者新喻梁寅孟敬永丰刘于允恭贑州刘承直宗弼庐陵周子谅子谅淸江刘永之仲修淳安鲁渊道源钱塘刘俨敬思会稽钱宰子予胡行简董彝蔡深滕公琰当元之季一夔自天台徙嘉兴于时嘉兴人鲍恂居郡城之西溪贝琼居千金圩郁遵居商陈村朱克恭居澄林王镛及弟钧居梅溪濮仲温父子居濮市丰于资集一时名士爲聚桂文会以文卷赴者五百余人请杨维桢评其优劣四方避地者桐庐姚桐寿居海盐之峨溪崑山顾德辉居合溪温州陈秀民居竹邻巷闽卓成大居甓川江阴孙作居南湖而东平牛谅河南髙逊志江都丘民钱塘陈丗昌会稽唐肃江汉皆来侨居一䕫卜宅于春波门外白苎里四眀周棐以陆宣公书院山长留棃林盐城秦约敎授崇德日以文酒相酬和桐夀称曰乐郊云刘永之传刘永之字仲修清江人家饶于赀旣冠未知学过妇翁家新淦练髙者早有才誉永之友壻也翁异视髙而庸衆人遇永之永之归发愤就学寒暑昼夜不懈数年学大进尤长春秋与梁寅往复辩论经义寅投以书永之报曰日以春秋本旨序呈之左右及奉还示词累数百言若有取于愚瞽之作而敎其所弗逮然蒙固之见有未尽白而眀谕有不可不复者敢略布之执事之言曰诸如或日或不日称爵称人名之字之王之称天与否诸侯之列序与否大夫之登名与否皆因史之旧非圣人之意之所存执事所论度越老生宿师万万无疑其曰夫子言知我惟春秋罪我惟春秋知之者知其眀王者之法也罪之者罪其彰乱逆之迹也夫春秋之爲春秋眀王法彰乱逆诚圣人之旨然谓因鲁史之文而笔之传之修之完之使观者有所劝沮王法由之而明乱逆由之而彰则可也若谓损益乎鲁史而眀之彰之则弗可夫圣人者岂尽异于人哉其德则圣人也其不幸而不得其位则犹夫人之子也时无眀王谁知宗予待之者曰季孟之间则犹夫人之臣也犹夫人之臣子而私损益其国之信史眀王法而彰乱逆无乃弗可乎今之与古逺矣而其理弗异也设使有一孔子生乎今之丗立乎今之朝非君之命与其职守而取今之国史而损益焉予夺焉襃讥焉而公示之人其不爲僇民者鲜矣圣人对阳货则谨诺过宋而微服居其邦不非其大夫其自称曰述而不作信而好古夫岂以其圣而傲当丗哉盖方是时各国之史亦莫不有人焉其立辞也亦莫不有法焉赵穿之弑逆也书曰赵盾弑其君则晋史之良也崔杼之弑逆也太史死者三人卒书曰崔杼弑其君则齐史之良也之二国者有二良焉况于鲁有秉礼之臣者乎是故法之谨严莫过于鲁史其属辞比事可以爲训莫过于鲁史具当丗之治乱盛衰可以上接乎诗书之迹莫过于鲁史是以圣人有取焉谨録而传焉以寓其伤周之志焉其知者曰是不得已焉耳其不知者曰是匹夫也而暴其君大夫之恶于天下后丗故曰知我者将在是罪我者将在是亦圣人之谦辞云耳夫岂曰改周制寓王法而託二百四十二年南面之权之谓哉其曰言之重辞之复必有大美恶焉此先儒之说也执事取之故曰首止之会葵丘之会皆再书焉是美之大而详其辞也稷之会曰成宋乱刘单以王勐居于皇尹氏立子朝而先之以王室乱皆复言焉是恶之大而详其辞也抑尝考之盖史策之实録而其纪载之体异焉耳其凡有五有据其事之离合而书之者有重其终而録其始者有重其始而録其终者有承赴吿之辞而书之者有非承赴吿之辞闻而知之而书之者此五者其凡也而皆所以纪实也或会而而同日是会之与离而二事矣合而一事则同书离而二事则异书固当然也夫首止之与葵丘也皆夏之会而秋之是离而爲二事矣故再书焉此据其事之离合而书之者也践土之会美矣而不异书同日也平丘之会无美焉而则异书异日也皆实之纪也非美之大而详其辞也将书其取鼎也于稷之会则始之以成宋乱此重其终而録其始也旣书曰宋灾伯姬卒也于澶渊之会则终之宋灾故此重其始而録其终也会未有言其故者于之二者而言之特以眀其所重也他如书实来则先言州公如曹书齐侯伐北燕则遂书曁齐平皆是物也子朝之乱叔鞅至自京师而言之未知其孰是焉故曰王室乱此非承赴吿之辞闻而知之而书之者也刘单以王勐居于皇则来吿矣敬王居翟泉而尹氏立子朝则来吿矣此承赴吿之辞而书之者也他如程子之传例有曰将卑师少例书人此承赴吿者也不知将帅名氏多寡亦书人此闻而知之者也皆寔之纪也非恶之而详其辞也程子曰春秋大义数十炳如日星乃易见也其微辞隐义时措得宜者爲难知也夫所谓易见则然矣其曰隐微难知果何谓哉圣人将昭大辨于万丗顾乃有隐微难知之义是未免蹈前儒之失也仆之愚不敢以爲然也虽然程子之传有舍乎襃贬予夺而立言者则非先儒之所及也若胡康侯之学术正矣其论议辨而严矣其失则承乎前儒而甚之者也朱子尝曰有程子之易可自爲一书谓其言理之精而非经之本旨也若胡氏之春秋自爲一书焉可也夫时有逺近则史有详略则辞有同异此甚易晓也若自文以上日食有不书日者文以下悉书日焉自文以前君行八十书至者十七文以后君行九十书至者六十四是也执事所谓随时而观经此诚善也而公羊子曰所见异词所闻异词所传闻异词何休曰所见之丗其君父尤厚故多微词焉所闻之丗思王父少杀故讳亦少杀焉所传闻之丗思髙曽又少杀故弗之讳焉甚乎其陋矣陈傅良曰隐桓庄闵一书法也僖文宣成一书法也昭襄定哀一书法也夫不曰史之有详略而曰圣人随其时而异其书焉其贤于公羊何氏者几希大较说者之失有三尊经之过也信传之笃也不以诗书视春秋也其尊之也过则曰圣人之作也其信之也笃则曰其必有所受也其视之异乎诗书也则曰此见诸行事也此刑书也夫以爲圣人之作而传者有所受则宜其求之益详而傅合之益凿也以爲见诸行事以爲刑书则宜其言之益刻而煅鍊之益深也以爲美则强求诸辞曰此予也此襃也圣人之微辞也或曰圣人之变文也一说弗通焉又爲一说以护之一论少窒焉又爲一论以饰之使圣人若后丗法吏深文而巧诋蔑乎寛厚之意此其失非细故也今仆之愚曰其文则鲁史其义则彰善而瘅恶冀述而传于后则以删诗定书赞易同其狂僭而爲传也则直释其义其善者曰如是而善其恶者曰如是而恶夫褒讥予夺之说其区别凡例则主程子其纲领大意则主朱子其三传则主左氏以杜预说时覈其缪妄诸家则无适主取其合者去其弗合者如是而已寅得书无以难也永之与南昌刘崧万石大梁辛敬㐮城杨士弘江宁周浈泰和王佑及髙爲诗友文誉逺岀髙右兼工书法篆楷行草皆有师承轻于财货施连郡县已独泊然布素日静处一室以翰墨自适客至不具盛馔酒数行论文赋诗焚香鼓琴而已尝一至京师宋濂亟称其文欲留之以耳聋辞归后以子奉获罪籍其家奉死永之当徙莱州行至桃源病卒赵撝谦传赵撝谦名古则更名谦余姚人宋秦悼惠王之裔幼孤贫寄食山寺与学佛者同学长游四方乐取友人有一善一能辄往访隆寒溽暑恒徒步百余里与朱右谢肃徐一䕫辈定文字交天台郑四表善易则从之受易定海乐良鄞郑眞眀春秋山阴赵俶长于说诗迮雨善乐府广陵张昱工歌诗无爲吴志淳华亭朱芾工草书篆隶撝谦悉与爲友博究六经百氏之学尤精六书其言曰水火之生人不可一日无之而不汲汲者以其随取随足故衆人昧焉惟圣人于易坎离始终眀之字书之爲用亦若水火人顾不察尔又曰士人爲学必先穷理穷理必本读书读书必本识字六书眀然后六经如指诸掌矣隐居隖山万书阁筑考古台取诸家论着证其得失作六书本义继成声音文字通约之以造化经纶图又作学范共着书三百余卷时目爲考古先生洪武十二年命词臣修正韵撝谦年二十有八应聘入京师衆以年少易之撝谦亦自信其说不爲贵显者所夺以是不见録授中都国子监典簿宋濂独遣其子璲从游叹以爲不及久之以吏部侍郎侯庸荐召爲琼山县学敎谕二十八年卒于番禺将终以书别琼山弟子曰太虚之中不能不聚而爲人物人物又不能不散而还太虚其聚其散皆理数相推不能自已岂有所爲而爲者子身在太虚中如氷在水而今将爲水矣氷与水时爲之何所留亦何足恋听其自然可矣撝谦卒时年四十有五其后门人柴钦以庶吉士与修永乐大典进言其师所撰声音文字通当采録遂奉命驰传即其家取之荅禄与权传荅禄与权其先乃蛮部主也与权博学强记善谐谑中元进士官祕书郎历河北道㢘访司佥事居河南之永宁洪武六年春授秦王府纪善改监察御史帝赐以羊酒并赐其妻罗衣纻衣各一袭盱眙县民进瑞麦一茎二穗凡十六本与权上言此君臣异体同心之象又产于盱眙帝郷里也宜荐宗庙帝是之秋与权上言伏羲神农黄帝号称三皇盛德大业被万丗功莫大焉其在祀典法施于民则祀之今天下社稷宗庙山川百神皆得享其祭顾躬祀三皇之礼阙焉宜于春秋躬行祀事上纳其言下廷臣议于是礼部尚书牛谅议曰三皇开天玄极有大功德于民京都有庙宜令太常掌之伏羲以勾芒配神农以祝融配黄帝以风后力牧配春秋享祀三皇以太牢配以少牢帝乃命建历代帝王庙于皇城之西爲室五中一室以居三皇焉七年夏出爲广西按察司佥事未行仍复任监察御史秋与权复上言古之王者旣立始祖之庙又推始祖所自出之帝祀之于始祖之庙而以始祖配之曰禘禘也者大也王者之大祭也故周祭太王爲始祖推本后稷以爲所自岀之帝今陛下受命七年矣禘祭未举宜命羣臣参考酌古今而行之帝复下廷臣议佥曰虞夏殷周其始所从出可得而推故禘可行自汉唐以来莫能名其始祖所自出当时所谓禘不过祫已祧之主序昭穆祭之乃古之大祫非禘也宋之神宗尝曰禘者所以审禘祖之所自出是则莫知祖所自出禘不可行矣今国家旣追尊四庙而始祖所自岀未有所考则禘难举行遂止未几擢翰林院修撰寻降典籍九年迁应奉十一年春以年老致仕自称洛上翁文渊阁大学士钱公传钱龙钖字稚文别字机山松江华亭人万历三十五年进士改翰林院庶吉士授编修迁春坊谕德历詹事府少詹事掌南院礼部侍郎魏忠贤乱政削夺去官庄烈愍皇帝即位以礼部尚书东阁大学士召旣至进太子太保文渊阁大学士帝命定附逆诸臣案谓曰忠贤一竖何能爲皆外廷力爲谄附至此指黄罗嚢示之曰此皆媚奄人实迹也龙钖遂取嚢中章疏分罪重轻凡六等又虑获罪者不眀所罪之实㦯滋吁辩因请于诸臣姓名下各注所犯服其心逆案乃定袁崇焕之经略辽东也入见帝大言期以五年奏功龙钖疑焉退而诣之曰子方略宜何如崇焕曰不外东江关宁两路进兵尔东江者岛帅毛文龙也曰舍关宁实地而问海道何也崇焕对曰譬如弈然局有四子东江其一也可则用之不可则有以处之二年五月崇焕行边至双岛诱文龙至以饷金十万犒其师自与文龙登舟相视山海形势即舟中斩之上疏数其十二罪当死且云入其军斩其帅古人之事臣饶爲之臣岀京时曽语阁臣龙钖矣当是时文龙拥兵自擅有跋扈声崇焕一旦除之帝不之罪龙钖亦不置辩也其冬大安口失事京师被围或言崇焕之杀文龙阴爲主款地者会崇焕援师至求入见帝愈疑之寻有旨缒城以入下狱讯叛状于是御史髙捷劾龙钖与崇焕同谋龙钖疏请避位遂致仕去眀年八月崇焕旣诛御史史论龙钖罪逮入诏狱论斩有司设厰于西市将用夏言故事旣而缓决四年正月左中允黄道周起自田间爲白其冤疏曰陛下御极以来辅臣负重谴者九人矣古者宰相有犯坐请室不过数日自非大逆或裁或原人主未尝不爲引痛比者逮系旧辅臣龙钖银铛桎梏对簿法庭抢首狱吏此书传以来所未之见也凡疆埸事最难言矣一彼一此胜负何常阁臣坐纶扉遥度边计不知能否成败一旦坐诛后之阁臣必踟蹰顾盼不敢以边事自任且令边帅得以罪诿阁臣后之边帅有事必摭阁臣单词只语爲口实今巷议谬悠谓杀龙钖爲文龙报仇物情如此则边将必骄边将志骄则阁臣权绌爲政府异日开陷阱不可也当尧盛时岳牧举鲧贻祸滔天然放殛之余未闻岳牧系傫烦皐陶之听也陛下即欲威柄独运亦何忍公孤就戮令四方传者谓天朝狱吏甚贵士绅甚贱乎奏入帝切责之谪其官至五月天旱给事中刘斯崃又以请始释龙钖于狱戍定海衞戍九年得旨归里崇祯十七年九月巡抚都察院右佥都御史祁彪佳上言于福王曰伏见旧辅臣钱龙钖削夺爲民正值崔魏乱政之时迨先帝嗣服起自废籍进参机务着公忠之誉继因袁崇焕斩帅一事爲史等所诬衆论无不冤之夫以辅弼大臣于督抚陛辞之日体访谘询亦其职尔若阃外生杀转移唿吸先期岂能遥制如以一时问荅之单辞指爲罪案将来帷幄之臣谁敢爲国家谘访一官肩任一事者此先帝解网于始减罪于终也至其屏居戍所絶无怨尤居郷之日门庭肃淸尤大臣所不多见者宜勅有司具礼存问以优先帝簪履之遗者也旋以病卒于家所着有兢余存稾论曰当崇祯初戸部再疏请裁岛饷龙钖独言毛文龙以本折百万之饷递减至三十五万不可更裁请如数与之则龙钖未尝排抑文龙可见也惟是逆案一定党人之怨刺骨祸机一发几杀其身可畏哉观乎黄道周祁彪佳之所陈亦可信其无罪矣崔子忠陈洪绶合传崔子忠字开予一名丹字道母别字靑蚓先丗莱阳人居京师补顺天府学生员通五经能诗尤善画华亭董尚书其昌异之谓非近代所有子忠益自重有以金帛请者槪不应也友人有官吏部者属选人以千金爲子忠寿子忠投之地曰若念我贫不以廪粟与我乃以选人金汚我邪卒不受史公可法家居过子忠舍见子忠方絶食乃留所骑马徒步归子忠牵马于市卖之遂唿其友饮曰此酒自史道邻来非盗泉也一日而卖马之金尽絶食如初李自成陷京师子忠出奔郁郁不自得会人有触其意者走入土室中匿不出遂饿而死陈洪绶字章侯浙江诸曁人年四岁就塾妇翁家翁方治室以粉垩壁旣出诫童子曰毋汚我壁洪绶入视良久绐童子曰若不往晨食乎童子去累案登其上画汉前将军关侯像长十尺余拱而立童子至惶惧号哭闻于翁翁见侯像惊下拜遂以室奉侯旣长师事刘公宗周讲性命之学已而纵酒狎妓自放头面或经月不沐客有求画者虽罄折至恭勿与至酒间召妓辄自索笔墨小夫稚子无勿应也尝留杭州其友召之饮期于西湖上洪绶往遇他舟径登其席坐上坐饮主人徐察之知爲洪绶也亟称其画洪绶大骇曰子与我不相识也拂袖去崇祯壬午入赀爲国子监生眀年还里旣遭乱混迹浮屠自称老迟亦称悔迟亦称老莲纵酒狎妓如故醉后语及身丗离乱辄恸哭不已后数年以疾卒朱彛尊曰予少时得洪绶画辄惊喜及观子忠所作其人物怪伟略同二子癖亦相似也崇祯之季京师号南陈北崔若二子者非孔子所称狂简者与惜乎仅以其画传也予友孙如铨常师事子忠道子忠二女皆善画而洪绶妾胡净鬘亦能画花草云李无垢传李无垢钱塘人福王称制南京入太医院爲医士顺治十三年春以二童子自随负药嚢至梅会里榜其门曰太医院李无垢緫理内外大小十三科方脉里中医嫉其大言谤者起乃移寓萍桥僧舍予间访之方注本草经多发新义与予论吉贝子不宜久服娓娓数百言予心韪其说是夏予妻冯孺人病热七日不汗后七日又不汗踰二旬矣势转剧诸医皆云伤寒不可治请办丧具予乃要君徒步登阁诊视无垢笑曰君夫人所居阁四面俱木围之木生火触暑脉伏尔脏腑无他恙也亟以甘瓜井水投之可不药愈从其言越宿而餔糜再宿主中馈如故旣而予游岭表比归询之则无垢客死吾里匶爲二童子载去所注书无存朱彞尊曰予少日先舍人广交游复社诸君子舟车相接于道是时海内多故江湖豪杰思以功名自见挟方术遁迹人间一时诙奇怪迂之士往往识之迨长游学益多识四方奇士所未觏者良医尔今耄矣回思往事李君庶其人与惜乎未尽其术以死而所着书人莫之传也且夫医难矣医妇人尤匪易目不辨病者之色耳不审病者之音止凭方寸之脉分阴阳决生死虽和缓且不能而庸医乃敢自信吁可怪也述君一事虽未足槩平生然于切脉精矣爲之传毋使姓名泯没焉曝书亭集卷第六十四曝书亭集曝书亭集卷第六十五曝书亭集卷第六十五秀水朱彞尊钖鬯记文水县卜子祠堂记孔氏之徒身通六艺者七十子子贡以夫子之言性与天道不可得闻而曽子以鲁得之至论文学必曰子游子夏孔子旣没曽子之学羣弟子或未之笃信独以有若爲似圣人而子夏居西河西河之人亦疑之于孔子若二子者将不得爲具体者与徐防之言曰诗书礼乐定自孔子发明章句始于子夏盖自六经删述之后诗易俱传自子夏夫子又称其可与言诗仪礼则有丧服传一篇又尝与魏文侯言乐郑康成谓论语爲仲弓子夏所撰特春秋之作不賛一辞夫子则曰春秋属商其后公羊谷梁二子皆子夏之门人盖文章可得闻者子夏无不传之文章传性与天道亦传也是则子夏之功大矣而戴氏礼载曽子之言以疑于夫子罪子夏夫曰有子之言似夫子曽子闻之子游未之怪也其不从羣弟子彊者特以事之不可耳后丗拘儒疑其说于庙庭之祀黜有若而进子张又或谓西河不当专祀子夏由其过信曽子之言而未之绎也抑何其刺谬与文水固当日西河之境也隐泉山之麓旧有子夏祠岁在丙午秋八月予获拜祠下纵观昔人碑记往往仅志土木废兴及历代封秩而已至其发明章句传孔氏之学爲西河文敎所自始顾不及焉私心窃以爲憾夫山水亭台之胜卉木之华其有历久不废者游人过之尚或览物而赋诗或题名鑱石其处况夫瞻先贤之祠宇卒无一言畅其旨其何以祛丗儒之惑则后死者之过也爰缀旧闻爲记亦以见戴记所载殆非曽子之言而六经之传子夏之功尤多报祀之义盖非独西河之人宜然矣大同府威逺衞重修学记庠序学校之设非王政之本与三代盛时其地自党遂达国都莫不有学其人自天子之元子以及士庶人子莫不入于学其典礼政令则自释奠释菜习郷习射执酱执酳以至献馘献囚莫不备举于学又择君子之儒仁义忠信乐善不倦者以爲之师士之入乎学者俎豆筐篚象勺干籥有其器鞉鼓控揭笙镛琴瑟有其音屈伸俯仰盘躃缀兆有其度藏修息游有其所而师氏以三德三行敎国子司徒以六德六行六艺賔兴之上无私师下无私学此三代之学所以盛美而大备也后丗学日以弛典礼政令听州郡吏专制之于上不必尽举于学其仅存不废者春秋上丁庙祀孔子释奠释菜而已爲之师者未必尽择君子之儒徒块然自处学宫使之不由其诚敎之不尽其才士亦隐其学而疾其师视学校爲不急之务由是学宫坐以倾圮至有终岁不游于学者呜唿学校王政之本至视爲不急之务而听其倾圮此君子之儒爲人师者所甚忧也威逺衞当大同关塞之冲士之习于文事者盖寡自边隅晏安士始以絃诵相励而敎谕王君复能以仁义忠信之说善谕之衞故有学岁久将圮王君率诸生某等新之诸生咸乐趋事堂庑寝筵欂栌榱桷㦸门壁池莫不具饰不侈不陋工旣竣向予请记呜唿三代之学其得存于今者仅矣自夫师之不严而道不尊士于是失端本之学不知顺行以事师长则无良师爲之也若王君者乐善不倦可谓知本之君子矣昔鲁侯旣作泮宫诗人颂之有曰无小无大从公于迈又曰济济多士克广德心至学校之废郑人刺之则曰纵我不往子宁不来诸生能广王君之心日相与藏修息游于是讲其德行习其文艺孰谓三代之学不可几于今日也哉衢州府西安县重建学记古者立学自辟雍頖宫下至术序党庠家塾所称先圣先师初无一定之位故释奠有合而无尸自汉庙祀孔子阙里迨唐武德后建庙于国子监又定称周公曰先圣孔子曰先师开元以降郡邑通有孔子庙祀然庙与学亦未均合爲一也其后学必立庙由太学及府州县率有定制太学之堂或曰彞伦或曰明德余皆以明伦爲扁旁立社学射圃曁启圣之祠后峙尊经之阁庙则三门六㦸殿设栗主更先圣曰至圣而仍先师之名专祀孔子配以四子十哲而祀七十子先儒于两庑薄海内外莫有异焉者盖天下不可一日无敎学不可一日废于天下舍末师而专主孔子庶几道德岀于一古今之立学虽殊而所以敎则同也西安县学旧在礼贤门外嘉庆郷制锦坊元末燬于兵明洪武初一徙于城北废斗室法院爲之正德间再徙于宋贡院遗址嘉靖中复徙于大中祥符寺继是规制差备自耿精忠逆命王师致讨屯兵百万于府郭久而县学墙屋薪木皆毁惟文庙仅存梁栋亦圮县旣困于兵其土田旋爲洪水所决逋赋累万长吏迫于催科视学舍爲不急之务岁久不治会进士颍州鹿侯来知县事下车谒孔子庙顾瞻太息而曰学校如此其何以造士且敎何以兴而政何以举是守土者之责也侯乃预爲规画俾山农之产竹木陶旊之治瓦甓段冶之攻钉铰者咸得输井税储之以待兴筑而以月俸补其额政尚简易不事鞭朴逾年而逋赋悉完于是鸠工庀材侯首捐钱若干缗县之大夫士学官曁其弟子咸率私钱爲助首葺庙字次营两庑各九楹次建明伦堂次设先贤先儒木主然后缭垣墙涂丹粉濬泮池之水种树庙庭及堂之前后凡百本经始于辛未之秋今年春二月堂成侯兴器用币释奠于庙牲酒豆笾秩秩有仪观者交恱具颂侯之功伐石以进侯曰未也堂虽成祠与阁未备且曩时赐书末有存者经以载道而学舍无之其可哉乃购羣经疏义凡百余家将纳之庙鼓箧以示学者噫侯之用心勤矣夫三衢固仕国也昔之言经术者若郑灼之三礼刘牧徐庸柴翼之易徐晋卿王宏之春秋是皆西安产也西安之俗其君子敏于事士之志于学者不少特爲兵与岁所苦居无黉舍市无书肆其何所资以讲习爲得侯所购之书贮于学有不相观而善相说以解辨其同异而博喻之者乎吾知敎之所由兴必自西安始予视侯忝一日之长与侯别三年入其境贾安于㕓农歌于野游乎学校则昔之废者具举盖中心怡怿有不能自已于言者而县学敎谕海盐钱君乐襄其役与予同乡里述侯立学之功集事之敏皆过人计虑之表爰摭其本末而书之于石重修严州府桐庐县儒学记师儒之官道德之归政治之本也汉郡置文学掾唐校立经师庠立孝经师宋元书院各设有山长所以敎士者专矣皇朝因明之制县立儒学敎谕训导各一人掌士子之版铨法凡贡于礼部屡试不第及学生食饩廪者旣老而后用之虽不失占选择耆儒之意然往往精锐已挫頽惰衰慵讲舍之不修生徒之日散师严道尊之谓何圣天子立贤无方妙年英俊之士亦得铨授由是桐郷汪君敎谕桐庐旣至谒先师覩祠宇圮败陈丹暗粉久已不治于焉岀私钱命工匠椳楔柣栭桷杗廇有筄有簃或榩或垩鸠工于某年月日吿竣于某年月日计费白金十镒尔而堂斋门庑百废具举春秋上丁释奠庙下莘莘俎豆小大骏奔暇课诸生于碧梧书屋而又汲有井渡有船蹊有桃李县之士子乐群亲师庆行礼之有其地焉君乃贻书与予请爲文纪之石予尝往来四方见府州县衞学倾者十之六七上官诿之有司有司以催科听讼之繁每视爲不急之务至于肄敎者禄旣薄而权轻朝日之盘恒苦不饱安有余力葺治墙屋其能免于风雨鸟鼠之侵蚀乎君能不私其财不费乎帑不病夫民力以兴废自任可谓能也已矣桐庐之学旧在西坞一徙于戴家桥北再徙于县治东北之小山宣和中燬于寇绍兴以降知县事赵公侃赵汝惮赵汝骧胡太古先后修建元末复燬于兵洪武再建则知县事毛道主之正统初重葺则知县事汪荣主之成化以后安庆李琛东莞卢勗黄冈曹珪云南杨汉四会何经南海吴宗汤淸江李绍贤来知县事咸克修庙学此有司之职也以校官独任之则自君始扬州府仪眞县重修儒学记古之造士立学士之志于道者必于郷校事其师记曰礼闻来学不闻往敎当其盛时无小无大从公于迈及其废则曰纵我不往子宁不来而又继之曰一日不见如三月兮是故博习者必亲其师论学者必取友学者有失敎者知之长其善而救其失藏焉修焉息焉游焉安于所居之地夫然后师严道尊民知敬学也已学之制匪一虞庠上下夏序东西殷胶左石周保傅所纪爲学有五汉立三雍晋兴两学至于唐分学爲七三品以上子孙国子学敎之五品以上子孙太学敎之曰广文以领国子生之业进士者曰四门以授七品之子及庶人之俊异子弟律学以讲律令格式书学以考篆籀分隶眞草章行算学以明亿兆京垓秭壤沟涧正载斯成德达材各有其选敎之亦多术矣自宋而后虽于州郡县学之外兼设山长然书数之学辍勿讲科目之繁旣省士子分治五经专习四子家各有师不必问业于郷校而仪眞县治当江介之冲旧爲江淮发运之所邦人多居盐筴之利其子弟注籍于学束修之礼通名于校官岁一再至而已㦸门之攲倾泮水之淟浊文庙之瀸漏讲堂横舍之榛芜守土司敎者第有坐愁行叹已焉通政司使巡视两淮盐课监察御史曹公恤商以仁待士以礼毎因秤掣至县布寛大之条舳舻衔接枻鼓㮄歌于是公年五十矣商纲亭戸咸思进酒于公醵白金二十镒称寿公却之再三适公乗过市遮马拒轮以请公乃召汪训导语之曰县学之不修久矣吾无私财可以训工也曷若以衆所率之钱新多士肄业之地庶几邑子享人爵之报乎于焉衆皆恱颂公之无私而克广德心也岁之月诞治泮宫工匠陶旊各程其材自西徂东百废具举由是诸生问业有所来亲其师人知敬学尔乃伐石以志重修之岁月曹公名寅字子淸一字茘轩满洲人爲文者谁南书房旧史秀水朱彜尊也杭州洞霄宫提举题名记宫观之设其初本崇奉道士之敎玉淸昭应宫使赵安仁王旦丁谓领之景灵宫使寇准冯拯领之会灵观使王钦若李迪领之眞宗尝以命王曽曽辞不居仍以譲钦若得毋耻以宰臣主道院事与仁宗手诏有云老臣朕之所眷礼也故于引年辞疾者从其请増其秩给其奉加恩及其子孙遇大礼许缀旧班失仪勿劾宋之敬大臣体羣臣可谓至矣旧制在京曰内祠以前宰执留京师及见任使相充使次充提举下此提点主管判官都监各有分职元丰再定官制縁祖宗所设不废居是位者食有奉衣有绫绢罗緜傔有餐钱相循爲佚老优贤之典焉杭州洞霄宫自熙宁初设有提举髙宗南渡特改内祠崇其体貌以提举受祠禄岁有其人稽之国史合之野纪其先后伦序爵里姓名犹可得而考也康熙癸酉九月予寻大涤洞天阅邓牧心所撰志建炎以后主是祠者前言往行均未之载并爵里姓名亡之堂中止设昭武李公新安朱子二主因语道纪司遗献不宜湮没许爲补録书之壁岁华荏䒣一十四年乃始具録寄之自建炎迄咸淳凡一百一十五人呜唿汉之丞相遇日蚀星变辄行策免或以微罪下狱致自杀其得安车驷马赐金归里者几人哉南宋诸公获退保祠禄不可谓非厚幸然迹其避贤者路未必皆安于义命有再出而偾师辱国者百丗而下公非公是之心人皆有之安能箝天下之口而淆乱其功罪易之传曰穷大者必失其居升而不已必困君子所贵乎知进退存亡而不失其正也若夫赵㠓胡交修李正民以徽猷阁待制季陵以右文殿修撰衞肤敏沈晦以集英殿修撰法原以显谟阁待制纪传槪书曰提举窃疑所充乃提点主管之职与提举盖有别矣至于文公当日第主管崇道沖祐云台崇福太乙诸祠提举鸿庆一宫未尝主此地事从其实故不书康熙四十六年秋七月前翰林院检讨充日讲官知起居注入直南书房纂修明史一统志秀水朱彞尊记龙图阁直学士将乐杨时中立观文殿学士开封耿南仲晞道述古殿直学士上蔡谢克家任伯资政殿学士开封吕好问舜徒观文殿大学士邵武李纲伯纪资政殿学士襄邑许翰崧老资政殿学士宋城路允迪公弼延康殿学士◍◍董耘◍资政殿学士瑞安许景衡少伊徽猷阁学士缙云詹乂持国资政殿学士任城李邴汉老资政殿学士曲阜颜岐夷仲资政殿学士眞州吴敏元中观文殿大学士邓城范宗尹觉民资政殿学士滁州张守子固观文殿学士祁门汪伯彦廷俊端明殿学士河南冨直柔季申资政殿学士吴兴叶梦得少藴显谟阁学士丹阳翟汝文公㢲端明殿大学士齐州吕颐浩元直端明殿学士安阳韩肖胄似夫资政殿大学士緜竹张浚德逺资政殿学士分宁徐俯师川观文殿大学士姑苏朱胜非藏一端明殿学士解梁赵鼎元鎭端明殿学士海州胡松年茂老资政殿学士德淸沈与求必先端明殿学士云州折彦质仲古资政殿学士仪眞刘大中立道资政殿学士上虞李光泰发资政殿学士毘陵孙近叔诣端明殿学士余杭何铸伯寿资政殿学士济南王次翁庆曽端明殿学士浮梁程克俊元吁资政殿学士上饶余尧弼致勋端明殿学士宁国章复季常端明殿学士◍◍宋朴◍◍端明殿学士鄞史才德夫资政殿学士金坛汤鹏举致逺观文殿大学士吴兴沈该守约资政殿大学士建康王纶德言资政殿大学士浮梁汪澈明逺资政殿学士莱州辛次膺起季资政殿学士夀昌叶义问审言资政殿学士宜兴周葵立义观文殿学士宜兴蒋芾子礼资政殿学士仙游叶颙子昂观文殿学士兴化陈俊卿应求观文殿学士寿春魏杞南夫观文殿学士婺源王炎晦叔资政殿学士鄱阳洪遵景严观文殿大学士四明史浩直翁资政殿学士鄱阳洪适景伯端明殿学士金华叶衡梦钖观文殿大学士温陵曽怀钦道资政殿大学士温陵梁克家叔子资政殿学士德淸李彦颖秀叔资政殿学士吴郡范成大致能观文殿大学士金华王淮季海资政殿大学士华亭钱良臣师魏资政殿学士临江萧燧照邻资政殿大学士候官黄洽德润端明殿大学士永春留正仲志观文殿大学士吴兴葛邲楚辅端明殿学士邵武任希夷伯起资政殿大学士上饶施师点圣与观文殿学士庐江王蔺谦仲观文殿大学士余干赵汝愚子直观文殿大学士龙游余端礼处恭观文殿学士临海陈骙叔进端明殿学士泉州傅伯寿景仁端明殿学士江阴丘崈宗卿端明殿学士崑山衞泾淸叔观文殿大学士临海钱象祖伯同资政殿学士嘉兴娄机彦发端明殿学士南丰曽从龙君钖资政殿大学士天水赵善湘淸臣资政殿学士东阳葛洪容父观文殿大学士鄞郑淸之德源资政殿大学士庆元宣缯宗禹资政殿学士邛州魏了翁华父端明殿大学士邵武邹应龙景初观文殿大学士増城崔与之正子资政殿学士浦城徐荣叟茂翁端明殿学士永嘉林略孔英资政殿学士余干刘伯正直卿资政殿学士黄巖杜范成已观文殿大学士兰溪范钟仲和观文殿学士候官陈韡子华资政殿学士庆元应㒡之道资政殿大学士嘉兴李曽伯长孺资政殿学士隆州李性传成之端明殿学士金华王埜子文资政殿大学士浦城徐淸叟直翁观文殿大学士威州谢方叔德方观文殿大学士濠州董槐庭植端明殿学士建宁蔡抗仲节端明殿学士龙游马天骥德夫观文殿学士新安程元凤申甫资政殿学士闽林存以道端明殿学士蒲江髙定子瞻叔资政殿学士宁国饶虎臣伯武端明殿学士金华厉文翁◍◍观文殿大学士溧水吴潜毅夫资政殿学士嘉兴沈炎若晦端明殿学士闽许应龙恭甫端明殿学士都昌江万里子逺资政殿大学士醴陵皮龙荣起霖观文殿学士金华马光祖庄父资政殿学士睂州杨栋元极观文殿大学士天水赵与德渊资政殿学士潼川姚希得逢原观文殿大学士叙州程公许季与资政殿大学士溧水吴渊道父观文殿大学士乐平马廷鸾翔仲余旣作记具书南渡后提举姓氏爵里百一十四人犹未锓诸壁也岁在戊子冬览李弥逊竹谿集有翟汝文落致仕提举临安府洞霄宫制弥逊行词中云其还神武之衣冠勉奉洞霄之香火宋史虽不书不可没其名矣汝文执政仅三月以伉直忤秦桧殿廷相争至斥桧乃金人之姦细赵甡中兴遗史载之宰相例以殿阁学士予祠题曰显谟阁学士史没其文取汝文靖康原职书之也彛尊又识曝书亭集卷第六十五曝书亭集曝书亭集卷第六十六曝书亭集卷第六十六秀水朱彞尊钖鬯记尚书杜公疆理记皇帝受宝命一十九年海波不扬金门厦门以次列戍于时緫督福建军务都御史臣启圣上言今投诚之衆率前迁徙界外之民勒归农则无田可给势将复去爲盗莫若以界外田地按籍给还并弛海禁收鱼盐之利给军食疏下廷臣议佥持不可二十二年夏靖海将军臣琅克彭湖岛秋台湾平捷书至皇帝嘉恱解衣赐琅并制诗褎美焉诞诹吉日告祀孝陵冬十月戊寅皇帝若曰海壖之弗靖权画地以民迁民之荡析朕䀌伤于心久矣兹海澨永淸界外田畞宜给还耕垡咨汝工部侍郎丗鑑副都御史呀思哈偕往江浙吏部侍郎臻内阁学士石柱偕往闽粤钦哉其善体朕意定军之制图民之艰于是杜公拜命出是月己丑发京师明年正月踰大庾岭皇帝申命进公工部尚书公乃诹日展界自钦州之防城始遵海以东历府七州三县二十九衞六所一十七巡检司一十六台城堡砦二十一给还民地二万八千一百九十二顷复业丁口三万一千三百定悬军之营二十八而广东之疆理复矣自福宁州西分水关始遵海以东历府四州一县二十四衞四所五巡检司三关城鎭砦五十五给还民地二万一千一十八顷复业丁口四万八百定悬军之营三十三而福建之疆理复矣是役也公往还岭海舟车之跋涉不啻三万里蛮烟瘴雨毒雾之交侵蛇蛟之屡舞公与傔仆六七卧起油幕虎触其藩不慑鬼啸于林不惊佥谓公之大勇贲莫及行则射麋以爲粻缝蕉以被体安于恶衣食而不求温饱忘一身之辛劬劳来安集俾氓反其宅商趂其墟苗秀于田水归于壑牛宫豕圈鸡栖鸭䦨各得其所甫终岁告成于阙下公虽不自言功而功巳盖于南国矣当周盛时召康公以重臣克亲民事诗人怀之曰昔先王受命有如召公日辟国百里其后穆公继之诗人又咏之曰式辟四方彻我疆土于疆于理至于南海夫以二公奏绩于先后者公以一人兼之宜爲至尊注意而六卿掌其四也公旣归田考终特未邀易名之典彞尊公之里人也虑公巡视本末未上诸国史因追忆闻于公者麁举大纲作记焉包山蔡氏宗祠记包山蔡氏其始祖源宋祕书郎从髙宗南渡居杭州子维孟奉母徙吴与弟继孟分宅居洞庭号东西蔡而西房子姓尤蕃衍自维孟十二传爲乌程儒学训导旭中永乐庚子郷试土人爲建遗庆坊陈检讨继作记称其好义乐善有丗德旭弟昇昭皆善诗吴人徐庸采入湖海耆英集昇孙羽仕爲翰林孔目诗家称之曰林屋先生羽从弟号曲巖王尚书丗贞赠诗云家在五湖人丗外身安六帝太平中者是已叙其族则五支计其传则二十一丗善不必施四海而积于一郷仕不必登九列而受一命再命学不必博通七略四部授诸弟子而各守一经家有私集者二十有三人吴中自范氏外论氏族之蕃丗德之久莫蔡氏若也于是有撰宗谱以奠丗系者有置田以供祭祀者而祕书十八丗孙某于缥缈峰之阳建立宗祠中爲堂五楹连以屋二十间旁有楼可逺眺望三岁而后落成走书币请予作记予惟古祀先之礼自祢而祖自祖而推之及始祖此王者报夲追逺之义也而诸侯之支子爲卿大夫或自他国来者俱谓之别子起自民庶致位卿大夫者亦从别子之义得立爲宗宗得立祠以饮食之礼亲兄弟宗族穷者收养之不知学者收而敎之则自王者通于庶人王政之存于今敎民亲睦宗祠其本务矣包山在太湖中不与城府接无邮传辕马之扰春秋享祀牲酒靡阙里逺而能仁俗俭而可久予老矣惜未克谒祠下纪之以文匪独美蔡氏之能合其族庶几三吴之士族闻者兴起焉履素先生祠堂记先王之敎民匪直郷遂大夫闾师党正之职也凡仕而已者归敎其里没则祀之瞽宗汉晋经师设黉堂缮精舍至于宋府州县学外分建书院择耆儒爲山长或与博士弟子争多焉明初山长废而书院尚存讲学者得以专席其后朋党盛而学术殊时文工而经义晦科名重进取亟而力田孝弟无人必借郷有善士导以亲亲敬长之节离经辨志之方故夫师逸而功倍化民成俗而有司莫知斯则儒者之效矣曩予泊舟匠门闻岸有读书声询之则顺治甲午郷贡进士张先生曽余之学舍后四十年获交先生之叔子大受大受识达而才敏洽闻周见自举于郷名日盛弟子着録者数百人席砚不能容则广其宅斋曰拙斋亭曰读书之亭轩曰活碧之轩又于衡宇之阳筑堂曰孝㢘之船不忘厥考所自也逾年负笈者益衆爰拓地于水南立轩于桥下轩东曰潮生阁用纪落成之候阁东建祠奉栗主以祀先生焉于时巡抚都御史商丘宋公过而题其扁曰履素里之父老佥曰先生居家以孝友遇人以诚持已以介士之百行备焉宜有私谥易名久矣宋公所题则公也非私也今而后吾党合以是称先生于是携榼酒陈百果爇瓣香长幼胥拜祠下大受请于予曰是不可无记因书其本末于壁先生讳庆孙先丗嘉定人徙郡治县学生讳愼德之子岁贡生讳应文之孙福建按察司副使讳情之曽孙遗书有尚书集要侣蛩斋集眞赏楼记平山之堂旣成越明年中书舍人汪君季甪拓堂后地爲楼五楹设栗主以祀欧阳永叔刘仲原父苏子瞻诸君子名曰眞赏之楼盖取诸永叔寄仲原父诗中语也君旣爲文勒堂隅识落成之岁月请予作斯楼记于是楼成又逾年矣方山阴金公将知扬州府事实期予适馆旣而予不果往及闻堂成之日四方知名士会者百人多予旧好咸赋诗纪其事顾予独客二千里外不获与私心窃悔且憾回忆曩时客扬州登堂之故址草深数尺求頽垣断砌所在不能辨识忾然长謡谓兹堂之胜殆不可复覩曽几何时而晴䦨画槛忽涌三城之表且有飞楼峙其后旣感废兴之相寻复叹贤者之必有其助也当永叔筑堂时特出一时兴㑹所寄然春风杨柳盖别久而不忘子瞻三过其下怅仙翁之不见至题词快哉亭尚吟思此堂未已即永叔亦感仲原父能留其游赏之地赋诗逺寄是当时诸君子未尝一日忘兹堂可知已肇祀焉庶其冯依而不去者与堂之废自丗人视爲游观之所可以有无守是邦者或不爲葺治至于日圮理固然也试登是楼见永叔以下凡官此土有泽于民者皆得置主以祀后之君子必能师金公之遗意克修前贤之蹟则是斯楼成而平山之堂始可历久不废足以见汪君之用意深且逺也予虽不获观堂落成与诸名士赋诗之末犹幸勒名楼下附汪君之文并传于后亦可以勿憾矣夫万柳堂记度隙地广三十亩爲园京城东南隅聚土以爲山不必帖以石也捎沟以爲池不必甃以甎也短垣以缭之骑者可望即其中境转而益深园无杂树迤逦下上皆柳故其堂曰万柳之堂今文华殿大学士益都冯公取元野云㢘公䜩游旧地以名之也古大臣秉国政往往治园囿于都下盖身任天下之重则虑无不周虑周则劳劳则宜有以佚之缓其心葆其力以应事机之无穷非仅资游览燕嬉之适而已方元之初廉公定陇蜀还进拜中书平章政事赐宅一区暇同卢赵诸君子出郊置酒所谓万柳堂者故老相传在今丰台左右当其饮酣赋诗命歌者进骤雨新荷之曲风流儒雅百丗之下犹想见之今公弼谐盛际谋谟内賛坐致太平其勲业与㢘公等然廉公宣抚陇蜀荆南威望着于方隅而公泽洽天下廉公在廷日少公自翰苑登政府立朝且三十年廉公畏讥忧谗而公一德孚于上下所遇之隆有过于昔贤者要之勤学好士孜孜恒若不及则异代同揆宜其旷丗有契于心也彞尊客山东时道经临朐观乎熏冶之源淸泉白沙沦涟侧坎之下丛竹百万询之则公之别业循阶以登径之翳者当辟石之戴土者当剔亭之圮者当葺公辍不治顾专力于是则以冶源公所独乐而京师与天下人同其乐也入其门门者勿禁升其堂堂焉者勿问庶几物我俱忘者与堂成后适四方人士应召至京师公倾心下交贫者爲致馆病馈以药丧者赙以金一时抒情述德咸歌诗颂公难老又虑公舍斯堂而请归里也争赋咏公前期公乐之而不去彞尊椎鄙无文独未获游公之门其爲斯堂记者譬犹山禽楚雀啁啾翠阴之交公之听之未必不欣然恱于耳焉池北书库记池北书库者今少詹事新城王先生聚书之室也新城王氏门望甲齐东先丗遗书不少矣然兵火后散佚者半先生自始仕迄今目耕肘书借观辄録其副每以月之朔望翫慈仁寺日中集奉钱所入悉以购书盖三十年而书库尚未充也自唐以前书多藏之于官刘歆之七略郑黙荀勗之中经新簿其后四部七録代有消长民间所藏赐书之外无多焉尔自雕夲盛行而书籍易得民间镂版未贡天府者且十之九由是官书反不若民间之多古之拥万卷者自诩比南面百城今则操一囊金入江浙之市万卷可立致然自博览者观之若无所覩也夫宋元雕本日就泯灭幸而仅存于水火劫夺之余借钞本流传顾士之勤于钞冩百人之中一二人而已习举子业者诵四子书治一经不过四五十卷可立取科第而贾人牟利亦惟近乎举子业者是求非是则不顾至以覆酱裹麫煳𧖟箔古之人竭心力爲之者今人全不之惜任其湮没此士君子衋伤于心而先生书库之设藏之惟恐不亟也彞尊经乱先丗之遗书莫有存者及壮餬口四方经过都市残编断帙至典衣予直积之二十年矣以验藏书家目録则仅有其十之二三焉然未尝无出于藏书家目録之外者譬之于海九川四渎无不趋焉而滮池瀱汋之水聚而勿涸鸟见之饮啄鱼得之泳游亦可自乐其乐而忘其身丗之穷焉明年归矣将寻先生之书库借钞所未有者奉先生之命遂爲先生记之传经堂记经之学温其故则新义愈出解之而其藴不穷古之士惟经术是务士能通经始可友天下士而冨贵利达非所论也经学莫盛于汉一经说至百余万言大师衆至千余人然班孟坚讥之谓禄利之路然至韦贤父子以经术相时人语曰遗子黄金满籝不如一经盖亦慕其名位通显云尔扬子云有言大人之学爲道也小人之学爲利也传经者须以发策决科是何异孔子读而仪秦行者与仁和卓火传氏立宗祠于舍东榜其堂曰传经奉祖考之遗书敎授子弟又乐与朋友讲习东南之士以爲伦魁焉卓氏居塘西门才特盛以经学闻者五丗然试多不利或荐于郷矣而试于礼部辄下第或于省中试矣仅列副榜是岂卓氏于经术反未工与由其所学者非专事发策决科而务合乎古之学者故也堂之成且二十年吉凶欢戚歌哭于斯者匪一火传心力交瘁克守其先人之绪诵读勿辍诚有人所未易及者而火传老矣今年夏率其子次厚入京师则曩之交游大半零落京师贵人视说经爲不急之务襒席以见逢掖者盖寡呜唿经术之不讲久矣举一丗趋于禄利之路乃有人焉单衣紃履操经术以绳天下则卓氏之传经合乎古者多见其不合于今也于其归爲作传经堂记愿学堂记戸部郞新安程君视公筑堂于宅之右其地爽以垲开帘而山翠入过雨而涧泉分观者咸曰君当补官堂将成席未㬉而仕于朝焉君乃名之曰愿学属其兄子道原请记于予予思儒者言学率本乎孔子孔子五十以学易韦编三截铁摘三折漆书三灭若是其勤也君年适五十矣姑与言易可乎八卦相错其别六十有四象言君子之德五十有三皆以爲学者劝也合之礼记以言离经辨志则以同而异也以言敬业乐羣则果行育德自彊不息也以言博习亲师则多识前言往行虚以受人也以言论学取友则朋友讲习见善则迁有过则改也以言知类通达彊立而不反则类族辨物自昭明德立不易方也夫然安其学而亲其师乐其友而信其道时行则行敎思无穷容保民无彊也时止则止思不出其位不可荣以禄也孟子之愿学孔子者此也君早仕爲郎所谓官先事者业试之而效矣乃所愿岂非志爲先与古之亲师取友莫若郑康成游学周秦之都往来幽并兖豫之域然后反乎北海程伯子十五六时问学周元公慨然有求道之志未知其要泛滥于诸家出入于老释者几十年返求诸六经而后得之噫其难也已今君居新安新安之俗人守程朱之学不出家而前言往行多识之而不穷以今知古以近知逺以所见知所不见古病其劳者君处其逸居是堂也寒暑相催而岁成焉足以决进退之机悟损益之义安有愿乎其外者哉予老矣盖尝终始于学然勤苦而难成内自反而益见其不足窃喜君之同所愿也在履之初曰素履往无咎象有之素履之往独行愿也顾人有愿而不获遂者君独行之又何咎之有乐俭堂记太原刘炳请名其所居之堂予名之曰乐俭而爲文记之曰俭之爲德匪直以撙节日用饮食而已君子将收其放心必自此始夫象犀琛贝绡纨锦绮台池仆御之盛人咸慕而趋焉及危机旣触纷华尽去悔尤随之往往退而丧其所处未有百年不易者然后知俭之能久惟其可久而乐存焉盖我旣闲其侈心天下无不足之境食之穅而充然置之膏脂而不润宜其无戚戚之容而乐于中者有不能自已者已太原唐叔之遗墟也俭唐风也请爲子歌唐蟋蟀之诗曰蟋蟀在堂岁聿其暮今我不乐日月其除忧时之易去思行乐之方也旣而曰无已太康又曰好乐无荒因爲乐之一言申诫至再则仍未尝乐也其二章曰职思其外其思可谓深矣犹未免蹶蹶也其三章曰职思其忧夫至于思其忧则其可忧者已去而祗见其可乐焉夫然后曰良士休休也此乐俭之说也今太原之俗所不足者非俭也俭而能乐者鲜矣知其乐者子试以予言吿之道珍堂记康熙三十有六年冬太守广宁黄公来知嘉兴府事入郛则瓦砾塞乎渠及堂涂则榛艿接于径爰与邦人士谋思营葺而疏瀹之念民力未遑也明年夏案无留牍黠者畏懦者怀公乃庀材鸠工先治其廨斲榩垩镘子来恐后于是彝尊方居长水之南池中芙蕖一花并蔕红衣绽緑房垂缃螺实以公嘉绩之所召也以奉公公适诹是日立柱础架杗廇遂贻书请名其堂兼纪之石且归德于天子肃淸边徼祯祥是致彝尊欲以不文辞非礼也敢窃自幸生于尧舜之丗获覩圣德神功靡逺勿届又有贤太守拊循闾䣊于焉咏歌太平烛于玉烛饮于醴泉畅于永风芙蕖虽小草曹植赋之则曰览百卉之英茂无斯华之独灵傅亮赋之则曰考庶卉之珍丽实緫美于芙蕖而江淹之辞则又进焉而曰一爲道珍二爲丗瑞至于并蔕则尤代所罕覩故魏收志灵征令禽奇兽嘉谷靡不登载而斯独无之益见致之匪易也稽之至元嘉禾志郡治㕔事后有淸香堂宋知秀州俞淛更扁曰敬信节爱盖理㕔据子城之内而轩其后爲穿堂爲后堂其来久矣堂之废且百年鲜克有治之者迨公至而始考旧址复新之吁今之守土者屏賔客省谘度则见以爲能矣公府之不饰则见以爲㢘矣虽然儒者之爲政则有道焉居之必广也莅之必庄也芜者治之塞者通之废者举之道存焉矣堂之建讵足爲公重而政事之暇豫多士庶民之胥附僚属吏之交孚于此觇公治术之先务焉宜其始建而珍果适应其瑞也天子之德亦我公之德也公旣命我请以道珍名堂可乎公曰可哉遂爲文以纪落成之岁月纳之于壁用示后之君子公名某字某康熙癸卯举人十二砚斋记中书舍人江都汪君季甪僦宅宣武门之右穷巷萧然饎㸑不继君久病卧梦入广庭得石砚一十二枚寤而作歌其友和之君因名其斋俾秀水朱彞尊作记记曰聚五方之人于京师各有所营昼之云爲夜形诸梦寐寤而询之其可吿人者寡矣古昔盛时以牛羊之牧其梦可献于天子其降也得位梦棺得钱梦秽仅自喻于心已焉举平生无不可以吿人而梦寐则有难言者吾未见其可也君子之学贵夫内得于心而不外玩夫物罗十二石于前不见其多无之不见其不足君岂惑于是与顾一身之盈虚消息通于天地感于事物盖所好者存虽梦有难遽忘者恱之故言之而长言之歌且和之至以名其室焉列御寇曰西极有人不食不衣以梦中所爲者爲实十二砚之有斋斋之有记君子以爲无不可也匏斋记匏之爲物其叶苦其蔓弱其形呺然非若瓠可以燔瓜可以菹丗遂以无用目之然制爲器可以象天地虗其中可以受物截之则蠡洼之则樽以爲笙大者巢小者和挈竽而吹则爲衆音之长匏非无用也审矣当其秋霜旣降呺然者坚水出其前略彴之不施䑰䑠之不设揭者涉者厉者泝洄上者泝游下者潜行而泳者正絶流而乱者咸濡首灭顶是惧试腰以浮诸水则虽江湖可以无没其有济于人爲功甚鉅今刑部主事德州谢君方山取以名其斋焉君质直好学所爲歌诗无懦响金淸玉振若笙竽之恱耳悉中法度饮酒百觚不醉君之所以自託非以是与虽然殆有济物之思焉夫二尺四寸之律取象于坎民之陷于法也如溺于渊覆育者虗其中以服念则深者可以绠出漏者可以袽塞譬置匏于河随所溺而拯之车有时而溓舟有时而覆充匏之用无过涉之患而有共济之功则凡经义之纷纶賔坐之论说得之一室而施之万事者何莫非君之匏也于是其友秀水朱彞尊释匏之义广之作记书诸壁秀埜堂记长洲顾侠君筑堂于宅之北闾丘坊之南导以回廊穿以径垒石爲山望之平逺也捎沟爲池即之藴沦也登者免攀陟之劳居者无尘壒之患晓则竹鸡鸣焉昼则佛桑放焉于是插架以储书叉竿以立画置酒以娱賔客极朋友晜弟之乐暇取元一代之诗甄综之得百家焉业布之通都矣侠君乃梦有客愉愉有客瞿瞿一一十十容色则殊或俛而拜或立而盱觉而曰是其爲元人之徒与将林有遗材而渊有遗珠与乃借钞于藏书者复得百家焉未已也博观乎书画旁捜乎碑碣眞文梵夹靡勿考稽又不下百家而元人之诗乃大备矣予留吴下数过君之堂侠君请于予作记思夫园林丘壑之美恒爲有力者所占通賔客者盖寡所狎或匪其人明童妙妓充于前平头长鬛之奴奔走左右舞歌旣阕荆棘生焉惟学人才士着作之地往往长留天壤间若文选之楼尔雅之台是已吴多名园然芜没者何限而沧浪之亭乐圃之居玉山之堂耕渔之轩至今名存不废则以当日有敬业乐群之助留题尚存也侠君筑斯堂媕羣雅将自元而宋而唐而南北朝而汉悉取以论定焉吾姑记于壁用示海内之诵元诗者六浮阁记六浮阁在查山之阳具区浸其右六浮者一曰长浮二曰白浮三曰篛浮四曰苎浮五曰茅浮六曰箭浮其崇卑小大形殊或断或续迤逦隈隩之外方阁之未成也嘉定李流芳长蘅过而乐之思以十千钱构草阁踞梅林之上写圗以吿其友兼题长句觊其经营而终不果也后八十年长洲张翁买此山始爲建阁且治生圹背阜面湖周树石楠栝柏以爲籓阁峙其南当春梅放拓西牎俯视繁花百万若密雪之被原隰游人诧胜絶焉未几翁没翁子士俊从而补葺之有径有堂有庖有湢于是四方名士牵拂相招来会岁在辛巳二月己未朔予登是阁覩渔帆出没浦树淸疎山鸟拂帘鸣旦暮爱之不忍去遂留信宿士俊以记爲请将刻之坐隅予惟三命之说术者恒以动人然儒生不以爲非盖夭夀通塞莫不有命焉至于山水之縁尤未易得处乎阛阓有终身不知丘壑之趣者翁生居吴北郭即元时师子林而井椁于山得无后艰之幽宅且建阁以表其胜则李君所愿而不获遂者翁克有之士俊善继其志冀扬翁名于百丗是翁之享于天者孔厚不可谓时命之不达也翁讳某字某自号松园老人其行义详今礼部尚书同里韩公菼所爲志铭及处士睢州田君兰芳墓表西陂记宋之故城其门名见于载记者阳也卢也蒙也桐也横也桑林也垤泽也垤泽云者垤以言阏伯之丘泽睢水也其地有蒲鱼萑苇之利渔有村蟹有舍商丘宋公怀童时钓游之所思筑圃于是以其在郭之西名曰西陂顾未遑经始先定池馆之目曰渌波村曰钓家曰纬萧草堂曰和松菴曰芰梁曰放鸭亭各系以诗都人士属而和焉图之横幅者王山人翚也久而公之怀故土益甚则命禹鸿胪之鼎写照作西陂鱼麦图取元结诗句冀归老于江湖记之以文者邵上舍长蘅也公巡抚江南久简以驭吏俭以示民天子嘉其淸德藻舟所及每见益亲岁在昭阳协洽驻跸江天寺公入见请曰昔宋臣范成大居吴之石湖臣尝履其地见淳熙十五年赐书刊石尚存臣家有西陂别墅敢乞御书二字赐臣不令石湖胜蹟独存千古天子笑而书之今岁旃蒙作噩天子复书鱼麦堂以赐至是公拜宸翰先后难悉数矣公乃命子弟立石西陂之上属其友秀水朱彞尊纪之思夫爵位之崇髙林泉之逸豫人生恒不能兼致惟石湖一老入而参知政事退而偃息范村女挈菜篮儿修鸡栅种斜桥之杨柳播乐府于村田此姜䕫谱越调以介寿号曰石湖仙也今天子称公治蹟不去口顾十四年所而迟迟未膺内召岂非以江南重地代公者实难其人与抑闻之公尝引年以请矣天子给以禁苑葡萄一本曰是果结实然后请老今赐果之园马乳且垂垂于架公念主恩愈渥不敢上陈近复申以天语双雕于堂柱曰儿孙歌舞诗书内郷党优游礼让中则仍未尝许公之归也公虽欲舍政事之贤劳享西陂鱼麦之乐利愿岂得遽遂乎虎丘之山可以对月沧浪之亭可以赋诗吾且随中吴父老期公游衍于斯焉若夫西陂之胜姑听公之郷党优游礼让中可矣五舫记利济莫若舟小者爲艖爲艓爲䑠爲艒䑿爲舴艋大者爲舸爲艅艎爲艂艭爲舶爲艑爲艞爲艡爲艛艇也者小而长也艜也者长而薄也狭而长者谓之艨短者谓之艟短而广者谓之亦谓之舠深者谓之䑰亦谓之䒀小而深者舼亦谓之也其制则有椳有柁有舳有舻有艢有板曰覆牎曰牀以荐物曰笭突上下重牀曰舰重室曰飞庐其具则橹也桨也桡也篙也笮也戨也橹柔倍之以梢篙折辅之以戙笮弱引之以百丈崩沙怪石恶浪之喧豗盘涡之撇㳬盖有一夫之力不能挽一船者求其济夫岂易哉思古之人取诸涣以制舟楫顾易之卦言利涉大川者六而无片言取象于舟则终以乗船爲危非安栖之具也虽然大江以南百谷所㑹内隩而外隈葭菼竹树之交敷苹藻之溶漾隄梁之逶迤非舟无以领其胜而又无风波之虞有燕嬉之乐则惟舫爲宜溧阳狄亿立人以庶常吉士请假还里造五舫于洮湖或以载花或以燕客可以合可以分有琴有书有歌有酒短箫长篴往来容与于郊园望之者不啻水仙也今夫至静者地然曩尝留燕齐云朔之间六遇地震思之至今犹悸是则安危亦何定之有推之以理其人安其心安则其境亦安矣茍心不得其正而入于邪陷于险未有不蹈危机者安危视人所择尔藏身万人之海放情百斛之舟孰危孰安立人之自处也审矣于是秀水朱彞尊爲之作记时康熙三十有八年阳月之望也倦圃图记倦圃距嘉兴府治西南一里在范蠡湖之濵宋管内劝农使岳珂倦翁尝留此着书所谓金陀坊是已地故有废园戸部侍郎曹先生洁躬治之以爲别业聚文史其中暇则与賔客浮觞乐饮其以倦圃名者盖取倦翁之字以自寄予尝数游焉乐之而不能去于怀也岁癸卯先生左迁山西按察副使治大同踰明年予谒先生于塞上时方九月层氷在川积雪照耀巖谷弥望千里勾萌尽枯无方寸之木相与语及倦圃山泉之深沉鱼鸟之游泳蔬果花药之蓊郁情景历历如目前事先生抱膝低徊者久之嗟夫故乡之乐人之梦寐在焉以予暂游者犹不能释于怀况先生之寝处笑语其中者哉先生之门人周君月如工绘事爲先生圗之爲景二十于是三人各系以诗先生复命予记其事予尝览前代园亭山水之胜往往借人以传又必图绘之工而后传之可久若王维之辋川顾瑛之玉山百丗而下观其画图不独想见两人之髙而其所与游如丘爲裴迪崔兴宗下至袁华于立卢熊郯韶之徒览者亦希慕之不已然则图绘之作顾可少哉今先生方欲任天下之重援斯民于饥溺虽欲遗章组之荣息影江湖之上以遂其所好盖难几矣是倦圃之所有山泉鱼鸟蔬果花药之乐先生且不得而私而予与周君翻得借圃之图以传爲可乐也周君名之恒山东临淸人尝爲江西参政罢官后遂移家江浦云看竹图记宁都魏叔子与予定交江都时岁在辛亥明年予将返秀水钱塘戴苍爲画烟雨归耕图叔子适至题其卷于是叔子亦返金精之山苍爲传写作看竹图俾予作记予性癖好竹甲申后避兵田舍凡十余徙必择有竹之地以居其后客游大同边障苦寒乃艺苇以代竹旣而留山东见冶源修竹数百万狂喜不忍去归买宅长水上曰竹垞叔子过予言金精之峰十有二其一曰翠微易堂在其上梧桐桃李橘柚皆植独竹不生种之自叔子始近乃连冈下上无非竹者盖予两人嗜好适同也珍木之产由两叶至寻尺岁久而林始成又或萎于霜或厄于闰若夫竹苟护其夲则末乃直上匪特有君子之守而已其勃然兴起突怒无畏类夫豪杰之士拔泥涂而立加万夫之上叔子居易堂读书且二十年天下无知叔子者一旦乗扁舟下吴越海内论文者交推其能若竹之解于箨而骤干夫烟霄也文章之爲道亦犹种竹然务去其陈根疏而壅之其生也柯叶必异然则叔子毋徒恃其已学者而可矣芷闾记宗人琪从予学所居道南舂同杵臼饮同井兼珍以养母集衆说以通经断金伐木以求友而又乐善不倦爲鬻于路诛茅编竹以栖饿人自我得琪庶几同其臭味焉芷闾者琪读书之舎也予旣书扁且爲文记诸壁记曰芷小草也名义不着于诗尔雅内则以茝佩恱仅见之小戴记而已说文解字无芷文盖与茝同义申之曰楚谓之蓠晋谓之虈齐谓之茝而玉篇诠葯字云芷叶即虈也当知音虽有四其义则一矣屈平楚辞篇二十五言虈曁葯者各一言芷曁茝者各五言江蓠者三由其志洁行芳斯取喻必及焉尔乎荀况有云兰槐之根是爲芷渐之滫君子不近庶人不服质非不美也所渐者然也琪年方壮不自恃其质之美乐与友朋相切劘虚已以下之是以见善则迁有过则改得敬业乐羣之助而无芳臭杂糅之患宜其有取夫芷以自託也闾居堂五之一纵曝书亭集曝书亭集卷第六十七曝书亭集卷第六十七秀水朱彞尊钖鬯记天津衞稽古寺重修藏经阁记佛之书入于中国其初四十二章耳其后盛于姚秦炽于梁大备于唐代兴日繁几与儒者之书相等缙绅学士靡然舍已所学从之而其徒复侈大其事鸠土木以爲之宫饰朱丹爲之桷诵焉则有拜跪坐起之容梵焉则有抑扬髙下之节而又縚绳以袭之钟鼓以宣之其所以崇奉之者靡不至自孝定皇后笃信其敎命中使颁经藏于梵刹其徒犹虑未广更梵夹爲篇籍自是经藏薄海内外所在多有呜唿使遇汉明梁武又可知矣天津衞属京畿之冲城之西门有稽古寺藏经之阁峙焉地近海多风飞沙晦冥岁未久阁圮浮屠含光者新之予檥舟道此登焉夕阳在衣风铃铮然翔鸟上下爲之目旷心怡含光语予曰凡吾材之所需井税之入升盎之储积之累年始成焉惮阁之頽而经藏将失也今缙绅学士诵法周孔其于六经百氏之书旧闻放失往往置勿问而府州县学或倾废不治不有媿于佛氏之徒也哉浮屠之言虽非圣人所与而能崇奉其敎以兴废自任若含光者殆亦圣人之徒之所进也遂爲文以记之大悲院记孔子殁百氏之学兴其最盛者杨朱墨翟治墨氏之学者至分爲三其师说之不传岂非孟氏辟之也与浮屠之言近乎墨者也墨之敎摩顶放踵利天下爲之而独于治丧也以薄爲其道爲浮屠者术主乎慈其始去父母昆弟捐妻子而不顾讵非忍哉昔孔子不遇于时驰驱四方若微生畞接舆荷蒉之徒交讪其后而曰吾非斯人之徒与而谁与痛哉其言也盖吾观于佛独善彼所称观丗音菩萨者推其愿所至欲尽斯人而登之善其去孔氏之旨不逺而大悲菩萨者彼所谓观丗音之化身也其手目之数多至八万四千目必有所运手必有所执俾匠人一一肖之佛氏之敎则然禅人丗髙结茅天津之衢夏以水冬以茗果施往来之人而予友曹君实司武备兹土捐俸钱继之程工庀材筑室三楹题曰大悲禅院而请记于予嗟夫举斯丗之人其可恻然悲者衆矣惟泯于无所睹闻则已试游目而观其迷途陷溺目不能周手不能援者何限此菩萨之以大悲名也而况圣人之心哉曹君勇而好文驭兵以严而养民也惠殆所谓可使治赋者也夫浮图之言儒者疾之以其无预于丗天下饥溺而不思所以救也丗髙用其师之说独以大悲菩萨自託则岂尽无意于斯人者哉宜曹君之乐其人而信其道也云冈石佛记云冈之寺有十建自拓跋氏今之存者特其一耳石佛大者髙七十余尺小至径尺斩山爲窟数十凿佛数千躯架以飞阁凡客大同者必游于是予尝再往游焉覩石像之怪伟退而作记按魏志丗祖用崔浩之言毁佛像造泥人铜人者门诛土木宫塔莫不毕毁及浩旣戮兴光和平之际争立石像太和中四方诸寺凡六千四百七十有八延昌之季僧尼所居积至一万三千七百二十有七剥穷而反理数然也释氏之说如蛊之中人卒不可愈良医者择其可治治之有疾之者见方药不効遂刳患者之肠胃必尽杀其虫乃止患者旣死其同病之人未有不剚刃于医者崔浩是已方诏遣立像其徒惟恐再毁谓木有时朽土有时崩金有时烁至覆石以室可永无泐又虑像小可凿而去径尺不巳至数尺数尺不已必穷其力至数十尺累数百千而佛乃久存不怀使见者因像生感自谓极天下之智虑不知其陷于至愚也呜唿周公仲尼之道感人千载之下者岂以其像哉虽然拓跋之俗习闻释氏之说其敬信固宜非若汉明梁武生周公仲尼之郷而沉溺异端者比也彼十六国之君杀人若刲羊豕而佛氏倡好生断杀之旨丗主信之往往少回其残忍之习是佛像之有益于当日亦事理所有也然则君子之排击异端尤当揆丗之理乱彼持论过激岂吾道之幸与䕫州李先生者好爲古文辞素摈佛又与予同游云冈者也遂书一通寄之应州木塔记轩楹台榭广墀复宇游观之胜苟作非其时侈过其制则春秋书之太史纪之故虽王公之尊不敢轻役其民至浮屠之宫竭天下之民力奔走恐后丗莫有议其非者吾不知其故也彼其师以虚无寂灭爲敎视支骸爪肤爲不足惜而崇奉其敎者顾必范金以像之筑宫室以栖之非大惑与然山川城郭必有升望降观之地惟浮图之制崇髙累级出轩楹台榭之表足以旷览形胜所在登髙明而逺眺望感时赋诗则又君子之所不废也去应州治西北百步有释迦佛塔建自辽淸宁二年上下以木爲之其髙三百六十尺州居絶塞之冲土风苦寒无良材珍木之产一木之运百车牛乃达盖辽之君臣恃甲兵之武责献纳于宋金缯所入动亿万计宜当日成此不难也辽史载道宗即位初诏求直言亦尝有志经国者迨乎晩节崇尚异敎一岁饭僧至三十六万人一日祝发至三千人呜唿侈心有渐皆是塔启之也已土人指予檐端大字凡八系长康二陵驻跸时所书其一时游豫犹可想像得之然则登是塔者不独尽览山川城郭之胜而盛衰之故又可感也遂相与赋诗记之同游者三人山西按察司副使前戸部侍郎同里曹公溶江西布政司参政临淸周君之恒汾州推官大兴孙君如铨而鑱予文于壁者知州事盖州傅君登荣也南泉寺新建惜字林记古之典籍方册焉而巳不及百名者书于方百名以上书于册编用韦摘用铁书用漆有燔烬之虞而无遗弃之患逮后易以茧纸隃麋书以不律杵头轴子人知爱惜自长兴镂九经于板学者无笔札之劳获观古圣贤书诚厚幸矣旣而史记两汉书文选皆付雕造诸子百家次第皆有官则储之国学民间则吴蜀越闽悉能摹印而闽之麻沙崇化二坊翻刻流传日多士子得书易而怠心生又科塲定制经书各有专门程子朱子胡氏蔡氏陈氏诸家而外帖括罔敢逸出于是经书义稍有异于诸家者多束而不观至于士子揣摹时文是习坊间选本盈屋充栋人之意见各别非所好者土苴视之或覆酱瓿或煳𧖟箔至若京师五方所聚一有委弃辄溷于粪壤中士大夫旣未克捃之车尘马足之下而往来行子计虑所不遑及故必借萧闲寂寞之人昕夕司之庶事不费而收之也博宜莫如沙门氏南泉寺在三里河桥之东康熈十有七年夏予策柴车应召舍于僧庐有禅上人者衣禞衲持顷筐拾字纸于道月之朔望辄焚之越三载结数椽于文昌阁下扁曰惜字林贮之有库焚之有炉来请予作记噫自宗乗分爲五叶叅者期于顿悟汉晋以来所译梵夹且委之虫鼠不顾而何有于废纸则上人之捃拾非专代儒家爲之亦所以自爲也虽然吾观上人之勤钟鸣必起偕其徒陈梵夹于堂展縚绳而宣之以鱼鼓若是乎主于敬焉由一寺推之则西域古先生之言其徒储藏犹谨而上人所捃拾终代儒家而劳其心力也已因记落成岁月于壁唐朱邪府君墓铭石盖记丁未之秋自代州复至大同将次应州避雨马神祠下前有施食台刻石列八卦于旁又书二十八宿字心异焉俾从者覆而观之上有篆文曰唐故汾州刺史朱邪府君墓志铭盖沙陀之俗死焚其骨盛以石函此则其盖也考后唐家人传无官汾州者惟明宗之父电尝赠汾州刺史见册府元龟又葬于应州其爲电墓铭无疑也史称明宗无姓氏太祖养以爲子不知其父冒姓朱邪者久矣后明宗即位谥其考曰孝成庙号德祖当其时祠官之守春秋之祭山陵之封土必崇孰意爲人所发千载之下并石函亡之而仅存其盖也乃言于按察副使曹公徙之于州学而爲文记之游晋祠记晋祠者唐叔虞之祠也在太原县西南八里其曰汾东王曰兴安王者历代之封号也祠南向其西崇山蔽亏山下有圣母庙东向水从堂下出经祠前又西南有泉曰难老合流分注于沟浍之下漑田千顷山海经所云悬瓮之山晋水出焉是也水下流会于汾地卑于祠数丈诗言彼汾沮洳是也圣母庙不知所自始土人遇岁旱有祷辄应故庙特巍奕而唐叔祠反若居其偏者隋将王威髙君雅因祷雨晋祠以图髙祖是也庙南有台骀祠子产所云汾神是也祠之东有唐太宗晋祠之铭又东五十步有宋太平兴国碑环祠古木数本皆千年物郦道元谓水侧有凉堂结飞梁于水上左右杂树交荫希见曦景是也自智伯决此水以灌晋阳而宋太祖太宗卒用其法定北汉盖汾水势与太原平而晋水髙出汾水之上决汾之水不足以拔城惟合二水而后城可灌也岁在丙午二月予游天龙之山道经祠下息焉逍遥石桥之上草香泉冽灌木森沉鯈鱼羣游鸣鸟不已故郷山水之胜若或睹之盖予之爲客久矣自云中历太原七百里而遥黄沙从风眼眯不辨川谷桑干滹沱乱水如沸汤无浮桥舟楫可渡马行深淖左右不相顾雁门勾注坡陀阨隘向之所谓山水之胜者适足以増其忧愁怫郁悲愤无聊之思巳焉旣至祠下乃始欣然乐其乐也由唐叔迄今三千年而台骀者金天氏之裔历岁更逺盖山川淸淑之境匪直游人过而乐之虽神灵窟宅亦冯依焉而不去岂非理有固然者与爲之记不独志来游之岁月且以爲后之游者吿也风峪石刻佛经记太原县之西五里有山曰风峪风穴存焉相传神至则穴中肃然有声风之所从出也愚者捧土塞穴建石佛于内环列所刻佛经凡石柱一百二十有六积岁旣久虺蝎居之虽好游者勿敢入焉丙午三月予率土人燎薪以入审视书法非近代所及惜皆掩其三面未纵观其全也由唐以前书卷必事传写甚者编韦续竹截蒲辑柳而浮屠之言亦惟山花贝叶缀集成文学者于时穷年笔札不能聚其百一难矣石经肇自蔡邕岁久沦缺至唐郑覃周墀复勒于京兆后唐长兴中始更传写爲雕印舍至难而就至易由是书籍日以盛顾丗之学者忽其易反或束而不观何与岂其所谓日盛者乃其所以衰与北朝之君臣崇奉释氏故石刻经像在处多有予友太原傅山行平定山中误坠崖谷见洞口石经林列与风峪等皆北齐天宝间字而房山石经刻之自隋甚矣其法之蕃炽也今佛宫所栖少者百人多至数千人然通其旨者率以语言文字爲无用见讲说佛经者往往鄙置不屑呜唿佛之说虽戾于圣人之言要皆彼国中之先生长者也旣用其法尽弃其先生长者之言果何如哉九经之文在西安府学儒者虽不能尽观而得之者咸知爱惜至风峪所藏其徒虽繁莫有顾焉者矣是则释氏之无人不尤甚于吾道之衰也夫傅山闻之曰然遂书以爲记西山碧云寺记西山佛寺百数多建自内官其最闳丽者曰碧云寺因山下上筑台殿金碧露松栝之表其北内官坟墓数十镌石爲䦨穷极纤巧翁仲羊虎夹侍墓碑林列其文俱宰辅所制中立穹碑二具书緫督东厰官旗魏忠贤爵秩游人每画灰于壁作愤詈语寺僧辄涂去洒埽惟谨过者徒有叹息而已方忠贤擅政建生祠立碑者徧天下固无足责迨刑书旣定执童子问之鲜不以党逆爲耻见其姓名踣石破碎之惟恐不速地僻逺无存者而兹山近在辇毂顾秉谦魏广微之文大书深刻独得不去则以忠贤虽败而阉寺力护其类至其尸已戮其族已徙复树碑立冢有非法禁之所能惩者然后知小人流祸未有酷于阉寺者也易曰君子以逺小人不恶而严夫身爲宰辅其地不爲不峻必先假之以颜色而后小人得邀其文章秉谦辈不足数顾中人以上亦爲之谀墓何与浮屠之敎背弃父母殄絶宗祀内官乐其相近捐无用之金钱显爲邀福于佛阴令其徒守冢寺僧借以衣食遂甘爲所愚而洒埽无废可悯也呜唿士君子立朝务明周易之义毋爲小人所狎而轻假以文章要在严之于始斯可矣登峄山记峄山上下皆积石间不容趾小若拳大若堂房若鬼工所运而惊涛骇兽之突于前也山逺近草木不殖然峄阳孤桐载在禹贡岂以其生之不易故贵之与石质麤恶游者鑱姓名于壁未及百年辄漶漫磨泐不可辨识李斯篆其不存于今宜也按诗言保有凫绎释者谓绎与峄同凫山在今峄县县虽以峄名山去县二百里在邹县之南杜预以爲在邹县北盖县治之徙久矣山径坱圠无燕憩之所以是游者特少然升髙逺望风樯烟浦出没百里之外于以览神禹之迹笑亡秦之愚足以増怀慨慷岂必林木郁葱台馆髙下然后爲名山也邪同予登是山者四人巡抚山东工部侍郎兼右副都御史宛平刘公芳躅増美公弟芳永大年河间府推官大兴牛裕范式之歙人汪之鲂于鳞登其巓者公与之鲂曁予也濋泉记宛平刘公巡抚山东之明年于㕔事西北掘土深二尺有泉涓涓出自穴从而濬之又二尺其广倍焉甃以甎养鱼百头淸可鉴发公顾而乐之语其友朱彞尊曰是宜何名曰尔雅水自济出爲濋其濋泉乎记之曰天下之水源澂者流必淸源浊者流亦浊然河出崑崙虚色白所渠并千七百一川色黄则衆水混之也航于下流者见其浊以爲河之性然彼徒窥其末而未穷其夲则谓之浊也固宜爲政之道亦若是而已吏至㢘也爲之賔客者苟萌营利之心惑于视听则混之者日至源之淸浊流亦异焉今公旣能洁已于上賔客咸以公之心爲心若泉之在甃纤尘有所不纳虽极而至于大小淸河而入于海无非淸者矣公曰旨哉子其书之以吿后之居是邦者重建屯溪石桥记浙江之源是名率水由武溪东北流合渔亭榔木二水经齐云之麓夹溪入焉东过珠里越隆阜至屯溪其西南五城之水注月潭度闵口纳髙枧之流达黎阳黎阳者南朝之废县治也东北之屯溪汇于率口或曰孙吴时毛甘屯兵万戸于是故溪以屯名或曰程忠壮王灵洗之所保也故其子姓多率口居盖自率水东至于淛爲濑四十有七滩三百有六十濬流惊急至屯溪而平土人乃筑石爲桥以通行路创始于明嘉靖十五年历百有余岁民安其利康熙丙辰桥圮率口程翁子谦出私钱独任之先后费钱六百七十万阅二年桥成又十七年再圯翁曰桥之不固是吾过也遂以丁丑之秋复事兴建仍独任之桥未成而翁没其子戸部广西淸吏司员外郎岳继翁成之匠石之费几倍工旣竣介珠里陈君㫤请予爲记予尝考之周官礼城郭沟池树渠之固掌固以时修之而遂人以土地之图经田野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路以达于畿其不及桥梁者非义有所遗也盖五沟五涂莫不有梁焉故尔雅曰隄谓之梁春秋传曰九月除道十月成梁孟氏亦曰岁十一月徒杠成十二月舆梁成凡西北之水其势奔迅一失故道则陵谷变迁石桥之利无从兴民之病涉者衆迨氷始合乃克斩木成梁春氷旣泮辄复漂去如孟氏所云必每岁更作之若新安江水其淸见厎流泠溶漾可洄可游然谿流旣广梁非石不久兰舟竹筏齐出其下陆则车徒之轚互茶纲纸戸交于五达之衢易之以木则易坏易坏则行者病岁事更作则居者劳城郭沟池树渠之固将失其险然后知翁济人之功经画之计爲逺且周也今朝野之士往往守杨氏爲我之学君臣父子兄弟之间事辄相诿其于处丗之术则工矣任重之谓何使居其郷者皆克如翁之用心不私其财恒以济人爲念推而邦国天下何利之不可兴而害之不可去昔之人所以贵夫任天下之重者盖由是矣翁以子岳贵封朝议大夫戸部江西淸吏司主事尝捐金置府县儒学田葺明伦堂筑率口上流沿溪石堤建宗祠修族谱乐善不倦其爲德邻里匪止两建石桥而巳古南禅院重建方丈记方丈道家之山也而释子以名其居本诸维摩诘也大江以南僧寺宏丽者必有方丈历阶而升设师子座于中植杖其右凡宰官之参禅诸弟子之问法必于是焉书其言以爲语録锓诸木以衍宗传犹儒家之有山长书院之有讲堂也明自万历而后五灯似续各有其人临济一支尤盛牧云禅师者舍宏丽之地来居嘉兴县梅会里之古南院安禅赋诗所居方丈不盈一丈止水一泓稚竹数挺足以濯巾缾挂麈拂雪霁扶杖以观月明挐舟以翫恒萧然物外焉师旣逝师之弟子悬厓亦逝而主是院者无力鸠工院日以圯悬厓弟子岷源居武康采茶烧笋集山资以自给里人迎之主院事不数年辟松门广菜圃举凡房廊庖湢靡不毕治又伐木于山取方丈之址恢拓之南牎北戸丹粉一新四方之打包持盋至者咸叹息服其干略工旣毕而岷源之力殚矣竟以疾谢丗岁在屠维赤奋若年饥予偕里人爲粥于路以活饿者日坐方丈布施因其徒之请作壁记嗟夫人生居可爲之地或有所不爲至于力不足以有爲事有不得不爲者则有志者尽心力爲之终以勿悔斯恒情之所难君子有取焉用告后之居是院者牧云讳通门尝熟人悬厓讳行筏岷源讳超濬俱梅会里人白玉盌记予自大同转客太原留布政司王公官廨时岁在丙午客有述定陵遗事者云吴中有贵公子周姓逸其名家有美玉俾工治作杯玉色粹白旁有赤文九工琢之爲盘螭旣成装以重锦盛之椟将自郊关以入周氏子虑城闉甎石之或坠也緪布于木由女墙升降张燕会賔客或进曰人不目子爲周九痴乎今玉工乃刻盘螭九是以子爲戏也周氏子大恚太监孙隆闻而购以五百金进之御显皇帝爱玩焉每夕必举以饮及李自成陷京师杯流传人间今失其处矣公曰我所藏虽逊之然其佳者亦未相逺也予请观之公乃越日具酒肴发箱笥若敦者一若者二若癸彞者一彞者一若卣者三用以合卺者四若匜者六杯卮各五强予一一饮之予曰是乌足以拟客之所云公曰未也于是别发所藏玉爵一色白以周尺度之其崇九寸赵康王所以燕賔者也玉杯一色白黄螭抱其耳以脣下饮尾贯于足公之王父爲兵部尚书定陵之所赐也白玉盌一崇五寸深四寸六分径七寸举以映膏烛皎若氷雪有黄点如粟凡十余缀焉获之晋恭王府者也予狂喜连引满遂大醉盌及于石案有声頽然隐几卧坐客色骇亟持盌奉公公笑曰子诚小人盌爲好友所赏即碎庸何伤先时公同官有愿以千金易之者公不可至是以予之爱之也俾留书屋且命㕑人月致桑落酒二瓮踰明年有督府緫制山陜西军务索公赂十万公不能应爲所劾落职归后三年予遇之京师询之则玉盌杯爵皆鬻之大贾又五年予奔丧经广平公出郭相慰唁时公已病又三年予复至京师传闻公已殁冨平李子德尝访予太原其后数从公饮会亦以应召至相对南泉僧寺翦灯话旧事感知已之不再不禁泫然之出涕也遂书以爲记焉公讳显祚字湛求先丗枣阳人其爲兵部尚书讳一鹗者始徙家广平之曲周云曝书亭集卷第六十七曝书亭集曝书亭集卷第六十八曝书亭集卷第六十八秀水朱彞尊钖鬯题名横山题名自梅花溪达横山十五里而近予徙居溪上凡七年始一至焉上有顾逋翁读书台翁诗所云遥向双峰礼磬声者是巳同游者周篔靑士缪永谋于野郑玥随始沈进山子也山虽小有冈有岫有章有隆有堂有密有厜㕒有潭有埒塞者可辟爲径髙者可升爲台其下多民居守望可以相助乃与四子谋结邻于是而皆无其赀也登舟怅然聊书于壁姑以俟之异日焉顺治十有二年岁在乙未十月旣望秀水朱彞尊记题柯山寺壁佛生乎西域犹夫人尔乃其徒以汉明帝梦见丈六金人遂谓佛身丈六入诸本行经曁阿育王传若柯山石像长更倍之此圣敎序所云四八之相也盖自象敎旣东浮屠专眩人耳目范金雕木虑有时而烁争斲山骨肖之以予所闻石象髙一丈六尺者北凉沮渠蒙逊所造也髙一丈八尺者长安普贤寺凉州瑞象寺晋州灵石寺彭城宋王寺也髙三丈者宜州北山寺也坐躯五丈立形十丈者新昌石城寺也至于并州童子寺髙一百七十尺北谷开化寺髙二百尺汉嘉之象千尺黎阳又加大焉尤可诧异者矣梵夹因而傅会其辞称毗㜑尸佛长六十由旬尸弃佛长四十由旬毗舍㜑佛长三十二由旬拘留孙佛拘那舍牟尼佛俱长二十五由旬迦叶长一十六丈君子可欺以其方难罔以非其道也唐咸淳中髙宗于上都龙门山阳塑佛像髙八十五尺武后助脂粉钱二万贯大足初后于白司马坂造大象费钱一十七万余贯特出愚妇人之见而新昌石象钱武肃镠赐钱八千万贯造阁三层其孙俶増凿二菩萨夹侍亦崇七丈昔贤有言此吴越五十五万家之膏血不亦可伤也夫是日偕游者山阴祁理孙奕庆班孙奕喜敷奕仪诚孙奕明顺治乙未畅月布衣秀水朱彞尊书杨历巖题名杨历巖去南雄府治二十里嵌龙祠于崖半瀑短而流长石黝而沙白有灌木无浓花以是游人罕有过者顺治戊戌予归自南海将踰岭太守平湖陆兄丗楷咸一留予廨北西爽亭积雨翻盆三旬不止五月朏晓起覩日出迺聮骑入山循梯磴入祠凭䦨眺听俄而酒榼至相与下坡摽吏人林外踞石而坐杯行久不知日之西驰也当太守兄之官日杨明府自西知髙要县事期予同往两舟共泊蒜山之麓太守语予五千里长路必有山水絶胜吾党足以留连酬和是晚北风甚烈扬帆拔矴两舟齐发次日行八百里或先或后槩不相及迨抵南安驿始相值焉盖合并之难若是今者获探山水览淸和之霁色聆飞瀑之淸音且坐无恶客可以赋诗小雅言之矣尔酒旣旨尔肴旣嘉岂伊异人兄弟匪他于焉相顾而笑各成古风一篇并书岁月姓名于龙祠之壁乌江谒项王祠题名顺治十五年夏归自岭表江行望见采石将近矣爲疾风引去泊舟乌江口讯之土人项王祠所在荅云三里而近遂与同舟魏子登岸半涂潦水限之因褰裳并涉遥睇平冈灌木知是王祠入门则殿已被焚徙神像栗主于庑下王之塑像东向面深赤范増龙且左右夹侍且亦面深赤拜讫过亭基瞻王石刻遗像圎袍短帻广颡丰颐宋人所摹勒也道士出延客问以古碑答向有唐姚辟李德裕曁南唐保大年碑今已无存因言金海陵师渡江卜珓神前不许海陵怒将纵火燔庙俄有大蛇出梁栋间庙后林中䬃䬃闻戈甲声迺止迨崇祯乙亥流寇陷和州掠乌江忽阴霾昼晦四野若列屏障寇不敢犯而退盖王之英爽塞天地间理固然尔道士又言去此祠三十里即阴陵故道有虞姬墓墓前有祠村氓祈子者率祷祠下必插花以识之惜日已晡不果往乃还六月几望秀水朱彞尊书重游晋祠褉饮题名康熙丁未三月三日永年赵湛秋水秀水朱彞尊钖鬯桐郷孔兴儁子威修褉祠下酌难老之泉采长生之苹网鱼于渊沽桑落于市相与聚饮溪亭之上留宿朝阳之宫旣旦感后会之难期重念此乐之不可泯也乃緤马于林纪同游姓氏于壁彞尊记湛书卦山题名记卦山去交城县西北五里连峰夹涧若卦画之相错阴阳乖合不可端倪山以是名陋者增益其文曰万卦山而卦之义反以数穷矣丙午之秋予与同里包铭登是山观唐支髙李玄穆所撰碑记及贞元元和中陀罗尼石幢日将暮风雨骤作乃留宿僧舍晓起登峰以望白云逢逢弥涨柏谷下视城郭出没雾中若方舰之浮于海午霁下山因书来游之岁月于壁包子歌曰絷予马于城隅兮揽子袪于山幽微子之书兮后之来者夫孰知予之偕游予不复和也崛寺题名崛寺在太原府治西三十里乱山中闻其地与窦鸣犊祠相接思览其故迹丁未二月望王公子千之期予偕游时河氷始泮舆梁尚存相与并马入山寺寺久圮不治荒榛丛棘充塞于崩崖卧石间钟鱼寂然惟一二病头陀补衲檐霤下询之则去鸣犊祠尚逺遂不果往日亭午僧㕑乏稻米炊黍以饭千之命童子沽酒行五里得烧春乃还注之僧盋两人对酌千之问崛字义予谓其初必无偏旁疑村夫子强加之郭忠恕有言飞禽即须安鸟水族便应着鱼俗书滋谬二语尽之矣饮半酣题名寺壁而返冀后之游者观焉蒙山访碑题名山西按察副使整饬阳和道同里曹公溶以公事留太原借予枥马俾访金石刻文字因出郭抵晋祠夕宿朝阳观晨起道士引一躄叟至谓善搨碑乃携之行取道风谷尝考北齐书段韶传突厥从北结阵而前东距汾河西被风谷又唐创业起居注炀帝于楼烦置宫因过太原取龙山风谷又通鑑载后唐刘后与李存渥奔晋阳李彦超不纳存渥走至风谷爲其下所杀是则风谷之名着于载纪久矣胡三省注唐长安三年分宜芳县置岚谷县属岚州谓风谷当作岚谷谚云南人不识盩厔其类是与躄叟语予蒙山多石刻乃往求之马行碎石中将至见厓岸多以断碣垒砌大率比丘塔铭及陀罗尼幢也入开化寺有穹碑戴额乃苏禹珪撰寳严阁记碑后具书开运二年兴邦佐命忠力保定功臣北京留守河东节度使管内观察处置等使北面行营都统开府仪同三司检校太师兼中书令行太原尹上柱国北平王食邑一万三千戸实食封二千二百戸刘知逺立石合之五代史帝纪相符按乐史寰宇记蒙山上有杨忠墓碑隋文帝追谥武元皇帝今已亡之或垒入厓岸中未可定尔是日也由风谷登天龙山转入蒙山题名寺壁拓北齐碑二五代十国碑各一还以赠曹公胥山题壁嘉禾四望无山近府治者胥山一篑而巳岁在己酉孟冬偕同里周篔靑士沈傅弓武功汎舟魏塘闻钟声取径以入有僧舍栖石壁下天将雨非无肤寸之云焉予谓二子曰尔雅释山文小山岌大山峘言乎小者髙过大者也大山宫小山霍言乎大者围绕小者也小山别大山鲜言与大山不相连属然则兹山也其别之谓与至元嘉禾志称一名张山则胥山之名未必出于古而山有磨劒石传是夫差遗迹又有石龟凝望泾水有赴壑之势或见其潜行命工凿伤一目殆村氓傅会不足信也宋隆兴中山爲李氏所有旣而或请于朝隷诸郡学其后乡人陈氏结书屋于此今爲巨室葬地所存僧舍殆即书堂故址尔二子语予山不在髙当以少爲贵吾子行万里难得故乡之山游焉是不可不留题也因相与聮句爲诗兼书以示后游之君子题历下亭康熙庚戌五月旣望泛舟莲子湖眺北极台时菡萏始舒热风未甚循湖而行求七桥故址俄而雨骤至复乗舟登历下亭与客纵饮旣霁泉泠泠注亭下有鱼自溅泳跃入阶除童子烹以侑酒盖客济南二年矣乃得一醉兹亭焉西山祕魔崖题名秀水朱彞尊钖鬯嘉兴李良年武曽吴江潘耒次耕上海蔡湘竹涛自翠微山来登是日疾风扬沙夕阳在岭仆马惫甚相与摩挱故碣览二龙子遗事徘徊久之后日入乃返时岁在辛亥正月九日也导予游者退谷僧瞻西京师西山弘敎寺题壁都城西山弘敎寺传是正德间中贵晏忠所造寺前有涧过涧垒石爲门题曰道统门石殿三楹上琢三皇五帝三王像左凿周召孔孟诸圣贤右凿周程张朱诸儒像别一石龛以藏五经殿外一石亭壁列钟虡干戚钱镈弁裳之属左龙马马毛旋五十五数如河图右龟龟甲四十五数如洛书东堂三楹壁立忠臣龙比以下孝子曽闵以下若干人按元史泰定二年中书省言养给军民必借地利丗祖建大宣文弘敎寺寺赐永业当时已号虚费今遗蹟已无可考观晏忠祠石像礼器制度浑朴不类明时工匠所凿且元于儒释初无分别疑寺即宣文弘敎之遗址晏忠特从而修饰之尔金华姜应甲诗云空山石祠堂落穆跨深壑肖象古圣贤髙下坐渊漠殿墀列龟龙如出自河洛煌煌先儒语所爲忠孝作性理累百卷题壁见大略历览感吾心人传晏公凿厥志在尼山髙邈得所託媿哉彼檀施衅血涂丹雘慈谿冯元舒诗云呜唿晏常侍石室存道统上象皇帝王其左周召孔宋之四大儒一一接其踵峩峩殿三楹象皆刻石奉四壁龛者五分标五经緫古人所未闻此是我作俑猗彼何人斯卓哉儒者勇两君竟以是爲忠所凿矣祠堂列圣贤象始于文翁踵于赵岐若司隶校尉鲁恭荆州刺史李刚从事掾武梁祠皆有之不得云作俑也题福州长庆寺壁长庆寺在茘支林中树髙五六丈者四百余夲壬子六月偕歙人郑珵晓行城下逺望初日浮林端靑红如覆重锦旣至土人方縁树采摘纳之于筐坐僧舍俟之人各啖百颗亭午饭僧㕑日晡乃去丗之品茘支者不一或谓闽爲上蜀次之粤又次之或谓粤次于闽蜀最下以予论之粤中所产挂緑斯其最矣福州佳者尚未敌岭南之黒叶而蔡君谟谱乃云广南州郡所出精好者仅比东闽之下等是亦乡曲之论也书之壁用质之知味者鼓山题名鼓山去福州府治东三十里康熙壬子六月偕歙人郑珵乗竹轿往游晨曦射人面扇以障之手指皆流汗旣而行松阴三里达涌泉寺寺刱自梁开平二年闽王审知所建延国师神晏居之入门山僧迎客饭香积厨寻挟之出探灵源洞下巖磴数十级中裂一涧跨以石梁下视乏水山僧语予此喝水巖也国师安禅于是恶涧水之喧喝之水乃倒流遂涸予爲怅然旁多宋人题字有徐钖之者刊诗于石云重峦复岭锁松关只欠泉声入座间我若当年侍师侧不敎喝水过他山辞颇淸拔先得吾心言之矣郑子登崱屴峰予纳凉僧廊日旣暮留憩廊下爱靑松架壑信宿乃还用苕帚拂尘题名于壁房山北砦题名康熙癸丑二月之望自上方山麓策马折而西至北砦双崖如门琳宫梵舍对峙左右老树攲斜交荫涧谷寒叶盈尺人行簌簌有声流泉三叠鸣空山中注而爲池土人诫勿濯手濯则龙怒雷电且至縁仄径而上饭于僧寮遂埽壁题来游岁月同游者宛平二刘先生芳躅増美芳喆宣人涿州冯源漳子湛华亭钱柏龄介维洞霄宫题壁由余杭县郭坐笋舆历九鏁山三十里而近又十里至大涤洞天洞有绍兴中游人题名路转皆礜石舆丁言是归云洞也要无径可入乃诣洞霄宫宿焉是夜有虎卧宫前松树下道士见之问心悸否荅云此虎仙人郭文骑以买药不咥人晓闻擣药鸟啼灌木起洗面寻石斋黄公书院午饭道士山房观邓牧心所撰大涤洞天志南渡以后提举宫观诸大臣槩未之载予以爲阙典道士固请予具书姓名予老矣假我数年思稽旧史以补邓志之阙遂应之曰诺康熙癸酉九月灵隐寺题名灵隐寺晋咸和初沙门慧理建前有飞来峰理公巖冷泉经其下西出合涧桥分流入僧房丛篠中巖上下多镌佛象土俗相传谓是元僧杨琏眞伽所凿盖本于夏时正府志非也象敎自汉孝明帝时流入中国终汉之丗凡宇内墓门石阙刻镂先圣贤孝子列女未有镌及佛像者至晋始有之潜说友撰临安志在宋咸淳年此时杨琏眞伽未至江浙行省志中载寺有梁简文帝石像记又据陆羽灵隐寺记称理公巖慧理宴息其下后有僧于巖上周回镌小罗汉佛菩萨像然则飞来峰石佛唐以前已有之审视厥状戍削奇古望而知爲六代遗蹟今烟霞洞罗汉六石屋罗汉一百一十六要非吴越以后工人所凿土俗流传之谬由未见咸淳志尔康熙辛巳三月同游七人长洲顾嗣立侠君秀水朱彞尊钖鬯杭州冯念祖文子吴陈琰宝厓顾之挺搢玉周崧层巖汪日祺无巳期而不至者萧山毛奇龄大可也南屏题名小长芦叟檥舟雷峰之下自塔衕杖藜诣壑菴同里戴生锜从循磴道跻丘岑览观磨厓隶书家人卦语生曰此南屏也咸淳志南屏山在兴敎寺后上有石壁若屏障然此山之所由名也自开宝五年吴越王建寺曰善庆太平兴国更额兴敎寺有齐云亭淸旷楼琴台杨廷秀诗所云淸旷楼中夕眺间是已又有鱼池故东坡居士访南屏臻师诗我识南屏金鲫鱼重来抚槛散斋余今壑菴前池尚存疑即种金鱼旧蹟又谦师妙茶事居士亦赠之诗有道人晓出南屏山来施点茶三昧手之句迨宋季亭楼俱废而南屏晚钟犹列西湖十景之目焉考叶绍翁四朝闻见録吴自牧梦粱録皆云石壁刊字出司马温公笔独周密谓是唐人遗迹后人于石旁刊右司马温公书六字其实非也家有宋鑑称绍兴六年十一月庚辰上谕大臣曰司马光隶字眞似汉人朕有五卷日夕置座右所书乃中庸与家人卦皆修身治国之道不特玩其字而巳今磨崖所刊家人卦后杂以乐记篇礼乐不可斯须去身至举而措之百九十二言中庸道不逺人至无入而不得焉百九十七言合乎宋鑑所载当是诸大臣闻思陵面谕请刊于石者此王参洧诗有云涑水崖碑半緑苔春游谁向此山来也又张榘应天长慢词其咏南屏晩钟云翠屏对晩乌榜占隄钟声又敛春色几度半空𫾣月山南应山北皆指兴敎寺钟云然而今人多以净慈寺后峰目爲南屏误矣戴生曰夫子曷纪之乃具书本末于壁羊石山题壁竹垞叟留山阴舍莫氏之居客有道羊石山之胜者莫君乃治酒榼挐舟以行达乎山麓偕游六人升髙丘以望求吴越王镠遣游奕使崔则防守故迹而土人莫有识者矣山有石如羊故名村民以斧斤开凿不审自何年始今者爲宫爲霍爲岌爲峘靡有不遭斲伐者于是洼以爲洞潴以爲潭象佛形躯辟径以导游人之入览观旣周相与把琖山神之祠叟乃言曰天生民而因地之利三壤则后耒耜所及天下无不耕之土不耨之期矣自堪舆选日之术兴而方位岁月始多禁忌谓有神焉司之吉神百有二十凶神二百有二十数且倍之以凶配吉故夫吉日鲜矣兼以司天者颁历首图年神方位于前又注不宜动土于甲子之下然则土必选日而后可动邪试观兹山之左右前后结屋以居者百数而伐石之工不休相其村落室家胥庆未尝有余殃焉是靑乌铁帚之说均不足信也巳佥曰然叟乃浓墨大字书其辞于新砻之石壁时康熙丙子九月旣望殳山题壁予避地梅会距殳山一十三里居未定南至于端州西北穷乎云朔东放琅琊兹山在戸牗之外历四十九载未之游焉岁在丁丑九月九日期谭十一给事兄践登髙之约舍舟而陆杖藜偕行山髙仅二丈逶迤七百步上有铜棺冢道士殳基尸解葬焉遗井尚存传是基所凿也石皆赭土人伐以缭垣岁旣久山失其半惟一僧舍独存拓北牎灌木一林叶未黄落寺僧㩧新栗以进犹带芒猬取其实尝之味若巖桂之始花然当元之季贝助敎琼来居千金之圩暇与比邻诸子燕饮于是其后入爲史官分敎中都胄子恒思此乐之不易得见诸吟咏今给事曁予已脱朝簿归田敝车小舫纵吾意所如而莫爲之限且天假以年老而不学分寸之阴皆可惜曷不各载书卷留寓兹山相与辨析古今疑义别其是非用示后学此亦事机不可失者也给事曰弟之言然迺分书于寺壁下山包山寺题名康熙甲申三月朔曁同里沈秀才自林屋洞门扶杖步至神景观坐笨车寻包山寺将至行新松林下约千余本径尽而寺门见石梁覆涧水流涓涓不絶门左有唐会昌二年僧契元书碑契元名不着于书史而楷法端丽在颜柳之间记成都雍博士陶有送契上人南游诗即其人也读未毕山僧出迎乃齐入方丈汲沙泉烹野茗良久出寺载读㑹昌碑思以硬黄搨之不得也包山之寺相传建自梁大同年兹碑立寺门岁月已久顾欧阳赵曽诸家博捜金石文未着于録则以地僻在太湖中故闻见有所不及然自兹碑旣立之后祠部奏括天下寺四千六百兰若四万僧尼二十六万五百有诏山野招提先毁五年七月浙西东道止各留僧二十人乃兹碑不踣则亦以地僻存焉尔独怪王文恪辑震泽编削而不载后之修具区志者遂遗之不可不补其阙焉偕游六人钱唐冯念祖武陵胡期眞秀水沈翼导予游者吴县徐上舍惇孝惇复及弟天秩也曝书亭集卷第六十八曝书亭集曝书亭集卷第六十九曝书亭集卷第六十九秀水朱彝尊钖鬯碑东瓯王庙碑豪杰之士往往起破家亡国之余流离琐尾极人情所不堪卒自奋于当丗论者徒矜其勲伐之隆至心迹之微隐而不彰者多矣张良之于韩田横之于齐卒从诸侯灭秦要其志期于报雠雪耻而已若夫封留王齐岂以是爲荣哉予读史至秦楚之际有感东海王之事其报雠雪耻无异良横之所爲而终王其故土守越之宗祀以不废则又良与横衔悲饮恨而不能致者王克致之可不谓难焉惜未有推明其心者而仅以赵佗梅鋗之属视之也岁在癸卯予游永嘉乃得谒王之庙于县治之东华盖山之下庙久不治言之知县事汉阳王君丗显修葺之王君许诺以予之将归也先事请予文纪之石按史王勾践之后国覆于楚至秦郡县天下废爲君长及诸侯畔秦王率越从鄱君入关灭秦汉击楚王率越佐汉灭楚髙帝封王于越以奉越后惠帝二年举髙帝时越功曰闽君揺功多其民便附乃立爲东海王都东瓯丗俗号东瓯王庙之所由名也汉制非刘氏不王其初异姓王者八国卒就诛灭王与长沙王芮闽越王无诸独终始得全非以忠谨然与司马迁谓王入关时项籍主命弗王故王不附楚是亦未推王之心者盖王之国楚实覆之项氏虽非楚后而丗爲楚将安知覆越者之非项氏也然则王之不附楚而佐汉也明矣方其丧国于楚废于秦版图入丞相府越人终保而不散以疮痍未起之衆驰数千里犯强虎狼秦及汉军垓下黥布信越期会不进而王之用命若蹈汤火盖国耻未雪王之心有不忍一日怀安者是可谓豪杰之士矣夫其流离琐尾英毅果锐之气百折而不回殁爲明神庙食于千载宜也爰从王君之请缀以诗俾迎神送神者得以歌焉辞曰芒芒禹迹无逺弗届兮维此东瓯九牧外兮夫余封越少康之支兮至于勾践遂霸江淮兮鼫与不夀丗载更兮翁翳之侯及无疆兮师覆于今其亡忽兮㦯君或长海濵是窟兮七丗维王旣诎乃伸兮地虽秦郡人越人兮函关旣入拯嬴酷兮复会于垓歼楚族兮国耻旣雪白马刑兮敬鬼而夀百六十龄兮维瓯之郷王所涖兮秩祀孔䖍民有事兮何以迎之尊有罍兮枇杷橘栗桃李梅兮维王之来树两旗兮何以送之工用讴兮琴瑟笙竽筑坎侯兮维王之去亦莫我尤兮我歌倡兮我舞洋洋兮黍稷维馨笾豆大房兮千秋万岁俾乐康兮开化寺碑抟土以爲神傅以彩饰緑衣乌帻两童子夹侍絷白马于前曰文昌之像者古有之乎吾不得而知也筑室以爲宫刻桷丹楹旁三门门三涂若王者之居以栖文章之神号爲帝君者古有之乎吾不得而知也然则文昌之祀非与曰何可非也司马迁天官书斗魁戴筐六星爲文昌一曰上将二曰次将三曰贵相四曰司命五曰司中六曰司禄班固汉志谓五曰司禄六曰司灾晋志则谓四曰司禄五曰司命六曰司寇此文昌之名也书曰禋于六宗孟康以爲星辰风伯雨师司中司命周礼大宗伯以槱燎祀司中司命小宗伯兆四类于郊月令季冬之月毕祀天之神祗郑康成谓司中司命与焉汉律曰祠䃾司命此祀文昌之见于传记者也若今帝君之名特出于道士之说谓士之以文进者其姓字悉书之帝君得以进退其柄由是海内争祠之至徙其像学官与孔子并居噫亦甚矣道书称帝君之神屡降于丗必爲王侯将相其可知者在周爲张仲在晋爲凉王吕光五代爲蜀主孟昶予尝怪其说以爲帝君旣能以文化成天下其降生之人宜有迥异下土之才阐天地之大文以垂敎于丗乃张仲者丗逺勿论若昶之所能仅闻打毬走马而已至吕光者史讥其不好读书则于义何居焉吾知之矣古之祀文昌者司中司命而今之号爲帝君者盖司禄也丗之享厚禄者不皆善文之人则司禄亦无事于文矣使夫天下之士才者不必禄禄者不必其才则帝君进退之权不已重乎虽然其祀于学官则舛也原道士之说所以夸大帝君者不过欲撼我孔子焉尔彼谓诗书虽孔子之敎若冨贵利达则皆帝君司之孔子不与焉陋儒不察于理遂徙而祠之学官神之灵岂妥于是哉开化寺者大同之士人别筑以奉所谓帝君者也其堂室之制不不侈视丗之崇祀者不改于度宜神之妥于是焉予悲夫丗之人狥道士之说未暇究文昌之名义又感流俗并祀学官之非而大同之人独得也旣爲之文复缀以诗曰倬彼文昌帝车之次观象于天戴筐是似稽古肈祀司命司中维今之人司禄是崇有严頖宫释奠孔子杂祭于祊匪国之纪懿彼塞垣诞启大扃爲堂爲戺殖殖其庭祀典旣一牲醪孔时佑我髦士受禄于斯先民有言礼失在野我作此诗敢吿来者按武陵太守星传三台一曰司命二曰司中三曰司禄星经又云司命二星在虚北司禄二星在司命北司危二星在司禄北司中二星在司危北盖四司鬼官之长祭法王爲羣姓立七祀诸侯五祀其一曰司命郑康成以爲小神居人之间司察小过作谴吿者熊安生亦曰非天之司命故祭于宫中也汉制掌之荆巫应劭云刻木长尺二寸爲人像行者置箧中居者别作小屋祠以春秋之月而屈平作九歌分司命爲二疑所谓少司命者即星经所云故其辞多近山鬼而大司命之辞曰广开兮天门又曰乗淸气兮御阴阳斯则文昌之第四星也大同府三皇庙新建财神祠碑财神之职不稽于祀典其得祠而祀之者前戸部右侍郎今山西按察司副使曹公从民志也古昔盛时君卿大夫所以养民水火金木土谷之时正德利用厚生之节修和于上阜成于下盖惟善人是冨又董其不善而劝之以善故其祝史之文下有纯嘏保艾之辞上所期于下者仓箱坻京黍稷稻粱之外必曰谷我士女未有以货宝致祈于神者迨丗旣降先王养民之善政尽失君卿大夫不能操财用之权而刀锥子母之利贪者或以冨善者或以空乏天下之人求其故不得以爲必有神焉司之则财神之祀民其亦有不得已者与大同之隶山西在鴈门以北其地沙碛其泉其山童其居土屋其人日再食无田桑之饶陶埴之利又多凶旱水溢之苦民贫特甚惧神之不飨于是也相与率私钱治其祠于南关之内三皇庙之旁僧徒之寮钟鼓之楼无不毕治工旣成宜叙其本末公顾予曰子曷爲我记之予惟先王所以敎民美报者山川谷林丘陵下至坊庸邮表畷与夫马蚕猫虎之属苟利于民有其举之莫敢或废况夫效财用于天地者哉若夫生财之道未有不本乎勤者故曰民生在勤勤则不匮茍至于勤则室家妇子罔不勤而财之用舒苟安于惰则室家妇子㒺不惰而财之用日以绌鬼神之依龟筮之从在民先定其志而已往时三云之俗兵师札疠之后民之弊攰已极今年旣顺成民乐其业商旅之往来各得其所非神之所绥乎洪范之三曰农用八政先之以食货者财也次之以祀者盖言报也然则财神之得祀又安可诬哉公曰善夫子之言爰勒于石诹吉日拜祠下作神絃之曲俾工歌以乐神曰我牲之陈兮我醴之将维神司职兮毕昴之疆黄金爲车兮瑶象爲驾风与云其离合兮纷总总而来下使尔多财兮及此下民自今伊始兮罔或不勤岁功必成兮昆虫毋作诏我后之人兮报祀有恪虸蚄庙碑天子之大蜡八其祭坊与水庸之辞曰昆虫母作诗曰去其螟螣及其蟊贼无害我田穉故以方以社报祀于田祖祈年于天宗先王之勤农事可谓备矣予考之周官凡夭鸟蛰兽貍虫水神蠧物爲民厉者莫不掌之以官牡蘜牡橭象齿蜃炭方书灵鼓其攻禜之术必详顾昆虫害稼者不及焉何与岂其有所未详者与非然也盖鸟兽庶蛊之妖世不恒见则攻禜之术罕传不有司之无以祛民之惑若昆虫害稼农人咸知所以敺之农之所不能敺者官亦不能去也故特责其事于田畯致其祈于田祖爲之秉卑炎火而害可去先王治人事神之道盖无不宜也虸蚄庙去汾州府治一十五里岁丙午八月予谒神之宇观廊庑所树碑率鄙俚不文里有隐君子胡庭者请予曰子盍爲文纪之予惟神之名号未显于前代而主民穑事近乎古之田祖至虸蚄者害稼之物陆玑以爲螟之属也神以是名犹翨氏蝈氏之命其官尔矣呜唿自浮屠道士之说兴先王祀典所载神示物鬽之号往往潜爲所变易丗之祈报者久而不复察焉往予儿童时江南飞蝗蔽野见所禳神皆出二氏无稽之说蝗亦卒不去旣心知其非尝有慨乎儒者之不能师古辄爲二氏所惑也若神之名号则犹循古之遗而土人之载牲击鼓致赛于是者去祈年方社之祀不逺微庭之言固将以是吿丗之君子其或不幸而罹凶旱螽蝝之灾则当以此邦之人事神爲法以无戾先王报祀之义而不爲浮屠道士之说所惑庶乎其可已系之以诗曰彼汾之阳其原膴膴曰虸曰蚄痒于而嫁神司厥职名用不惩大田旣臧蠲之豆登农夫之祈维黍及稌农夫之赧自陬越涂我从籥章载歌豳雅辨神之号吿诸方夏重修泰安州东岳庙碑礼山川之祀以望其旣祭也则以牲玉而县之于林沉于水未有升髙祀者其后易坛壝爲庙而五岳皆于山下恒山祠上曲阳逺在数百里外犹不失古望祀之义焉东岳庙在泰安州治西北隅寔岳之南麓前三门门三涂楼峙其前神之居在五重端冕秉圭一如帝者之仪议者谓五岳秩视三公然周礼有兆五帝之文宰五行配五色后盖分祀五方而靑帝得祀于岱章服之盛非僭也书歳二月东巡狩至于岱宗尔雅释山曰河东岱应劭曰岱始也宗长也万物之始阴阳交代故谓五岳之长相传神掌死生之籍故曰齐度游四方各登泰山箓盖自九皇六十四民以来秩祀不改彼嵩华恒霍特庙祀一方而已神则祠宇徧天下生民之奔走威福者疑神崇标峻极是处由是山椒岳顶各饰神祠金碧焜煌于松栝之表至州城之庙载诸祀典祈报者或未之过焉惟朝廷有大典礼特命使臣祠吿外则州之有司春秋致祭一洒埽而巳庙以是久不治呜唿抑知百神受天子职必祠官祀典所载乃其所以凭依也与皇帝践位之六年躬揽大政吿于海内名山大川爰命祕书院学士宛平刘公修岱宗之祀使旋寻奉命抚东土旣至檄知州事林君修治于是三司以下靡不率钱爲助采大木于江淮由运河辇于庙明年竣事城之雉堞殿之垣墉戸之枨枢土者爲台木者爲榭鼓钟之楼齐湢之所杗廇楶槉瓴甋罘罳莫不毕治穹碑断碣踣者复立鬼物青红夹门左右州之男女逺方之人咸来览观小大稽首爰礲贞石以书岁月公授简彞尊曰斯文也非子不可彞尊伏念岱宗爲先王省方之地观民设敎于是乎在有孚颙若惟神是依治神人以和上下建神示以保邦国观化之理一也万物出乎震妙万物者莫如神天地之盛德仁气备焉神之灵爽旣妥百物以谐四时以序协乎先王望祀之义将遐迩之祈报者不于彼而于此焉庶无戾于古矣乃作诗曰万彚之生孰秉其权阴阳相代有化必迁巖巖乔岳善气所宣降娄之躔天柱左海羣山是宗莫之与等惟神司职克配真宰陈书于虞攷礼于周鲁公三望纪于春秋百王之祀岂其崇丘嗟丗之人不稽祀典键此重扃峦磴是践神房寖地覆之苔藓穆穆天子旣亲万几使吿于岱诞及海沂亲臣代祀叩神之扉帝有恩言爰抚靑社小东大东绥此劳瘅有淑者旂有鞶者马乃巡于野乃舍于郊乃诹司牧爰曁庶寮浮木于江斲石于嶅公来奉符五宿山麓新门有伉四阿重屋亦有寝宫陈其牲玉有苍者璧帝睟其容百灵来会尔侯尔公奕奕者庙神罔时恫郁郁唐槐丸丸汉柏树以丰碑昭神之德使山如砺报祀不忒邹县重修亚圣孟子庙碑尧舜禹汤文武周公之道传之孔子孔子传之孟子昌黎韩子之言天下之公言也当其时孔子没微言絶七十子没而大义乖曽子之徒有吴起子夏之徒流爲庄周周再传而爲孙卿盖有以鬬问于墨翟者而孟子受业子思之门人舍冉闵游夏愿学孔子其言醇乎醇其色粹然见于面盎于背施于四体其气塞乎天地之间而毋馁于滕丗子道以性善于齐王先攻其邪心于梁去利而先仁义春秋弟子不能賛而孟子发其微性与天道弟子不得闻而孟子畅其旨此之谓名丗此之谓大丈夫此之谓豪杰之士自韩子功不在禹下一言百丗之论定矣乃丗儒以其矫枉过直有不知而续其书者或刺之或非之或删之或诋之或疑之至或比于忍人辩士仪秦之流几于侮圣人之言也已明之太祖颁其书于学官当吴元年即谕许存仁曰孟子专言仁义使当时有贤君用其言天下岂不定于一乎又勅文学之士曰朕闻孔孟于丗利济之心虑恐不及谕桂彦良曰孔孟一圣一贤自汉唐以来称之谕赵晋曰孔孟之道卿幼学壮履大哉王言必孔孟并举其命刘三吾节文者爲发题试士恐启诸生讪上之端尔乃无稽之言谓帝欲废孟子钱唐进谏以腹受箭野史近诬不足信邹县爲亚圣故里庙在县南门外由来已久其初褎崇之典未及宋元丰六年从吏部尚书曽孝寛之请诏追封邹国公政和五年太常议以弟子十八人配其后季孙子叔罢祀配者堂上一人庑下一十五人彞尊三谒庙见栋宇摧頽久圮不治心焉负疚若疢疾之入于怀也岁在乙丑丹徒张公以右副都御史巡抚山东始庀材以葺庙明年工毕遗彞尊书大旨谓子之论文六籍之外七篇是宗庙成宜有碑曷操奇觚以志岁月彞尊不敢让谨以闻于师者具书于石兼取外书遗意括爲歌诗其辞曰大人藐之白羽之白轻兮杨墨距之白玉之白贞兮万钟去之白雪之白淸兮源泉混混盈科后进泰山巖巖云天是参昔先王肈祀三迁之里春秋俎豆邹峄之趾遗像在屋坐以千年林有灌木井洌寒泉懿矣张公抚兹东土维正学是崇靡废勿举生民以来盛于尼父圣克亚之秩祀斯所通州西仓増福神祠碑漕天下之粟达京师储四之一于通州设西南中三仓贮之列厫二百五十有奇计纳米二百万斛领以戸部分司四员而西仓所贮居半爰立庙其处以祀神云按汉书天文志胃爲天仓其南衆星曰廥积石氏星经天仓六星在娄南仓谷所藏南四星天庾积㕑粟之所天囷十三星主御粮晋志天囷十三星在胃南爲仓廪之属天廪四星在昴南一曰天廥春秋所谓御廪也仓庾之象上丽乎天天之垂象非一宿斯王者之廥积亦非一区粟入之藏用以备九年之储六军百职匪颁赒赐稍食于是焉给出纳之有其数车筥米粟之有其辨匪特借人事之谨而巳相因而不红腐长满而无耗实惟神焉相之神之号未详乎祀典攷春秋佐助期天廪仓神明均名然则今之所祀将毋是与曰増福者从其旧也盖自明永乐中通政使李暹请于朝始建令甲太仓之神每岁二八月诹吉日遣戸部官致祭则分司之在通州者得祭于神礼也庙自万历十一年修葺之后岁久不治分司丁君偕同官兹土者共率私钱治之落时枨柣瓴甋杗廇神像几筵一新其旧工旣毕请予文纪其岁月予惟今之仕者恒汲汲目前之务至于展礼事神可以垂之久逺或反哂其迂阔而莫之助君独能于文法寻尺之外庀工以治神庙非果于从政者与而诸君子又能协恭一心以襄其成凡此皆其可书者也用刊之石兼爲歌诗以妥侑焉辞曰通潞之亭兮万斛之舟大车槛槛兮服以两牛如坻如京兮屹如山立我仓旣盈兮度支是给神之舍兮降娄之南邻昴丽胃兮天街式临賛之丰功兮积以不涸下无窜鼠兮上无啅雀神之来兮委蛇带禾九穗兮擥麦两岐神之去兮惚怳播八谷兮云之上我祈兮仓箱我报兮酒浆效牲兮荐腯陈鼓笛兮满牀颂神之庥兮饱神之德降福孔多兮绥我环极重修江都县旌忠庙碑旌忠庙建自宋隆兴二年以祀左军綂制魏侯俊后军统制王侯方两侯均死于战者也绍兴三十一年金炀王渝盟括三十二緫管之师合蕃汉步骑二十七万自将以南艅艎䑰䑠分据津隘直趋维扬宋之勐将爲张浚秦桧诛鉏殆尽恃以扞牧圉仅存病笃之刘锜尔乃用金字牌彻之甘以半壁天下九百万金钱委之叶义问一懦夫夺锜招讨印授之李横此诸军解体而不敢言者当其时王权旣败韩林杨抗龚夀陆㢘崔邦弼赵不悔先后弃城遁两侯非不知主客之兵难以相当顾目击大帅輭懦措置失宜搰沙爲沟围以鹿角潮回漂去一时传爲笑端势且日蹙宁奋勇一战以拙速胜持久之兵斯亦前事之所有志未遂并丧其元盖首虽离心不惩也幸而采石之捷事定策功赠魏侯中衞大夫邕州观察使王侯拱衞大夫蕲州防御使立庙故里祀之一堂绘部曲于庑左右记所云以死勤事则祀之者欤相传神尝感梦于明孝陵故载诸祀典岁以三月三日致祭历年久逺庙圯不治今通政司使巡视两淮盐课监察御史曹公谒庙下语守者曰斯境内之神吾民祈报于是旌忠故典修举不可缓也迺稽谋于衆攻金攻木给以饩廪取陈丹暗粉一新之属其友秀水朱彞尊考两侯之遗事撰碑文勒诸石兼作歌以侑神焉辞曰迎神兮丹衢新庙兮故都维暮之春兮月出之初神之树兮庭隅灵风拂兮舒舒将朋酒兮两羭神来格兮乐胥觋前兮巫后折山花兮盈手纷传芭兮翔走神之留兮不留缚车船于庙口送神兮柳林王侯毅魄兮载浮载沉送神兮湖中魏侯死所兮无怨无恫小朝廷兮不武国无人兮御侮持弱荷兮作柱客爲狸兮主鼠罢挥戈兮彀弩苐鸣金兮息鼓左军后军兮战独鏖千夫一志兮不可挠诞先登兮伐櫜爲国殇兮亦足以豪生不封侯兮死当庙食稽故典于祠官兮享祀不忒重修张仙祠碑吴越之俗祈子者必祷乎张仙之祠或曰文昌星所化也或曰孟昶旣亡蜀宫人费氏所谓花蕊夫人者入掖庭私画昶像以祀宋太宗问之诡以张仙可祈子爲对之二说皆非是按神讳恶子生于越嶲姚苌至蜀憩梓潼岭神衣布衣道旁语苌曰秦人将无主康济其在君乎宜亟还秦请其氏曰吾张恶子也苌旣称帝长安命使入蜀求之勿获遂立庙梓潼岭上唐僖宗幸蜀神自庙出十里余白雾中髣髴见列伏状僖宗脱佩劒赐之王铎萧遇咸赋诗刊石而李商隐诗亦载神以铁如意赠苌事蜀人俎豆不絶比之射洪灌口号爲三神是则蜀之人无不祀仙者花蕊夫人所画实仙非昶象也攷仙即梓潼神丗乃分而爲二又以梓潼神爲文昌星神号于是乎失辨矣月令仲春之月玄鸟至以太牢祠于髙禖王居明堂礼曰带以弓韣礼之禖下今丗俗祀仙多于二月之朏仙之象手弓而立殆取髙禖授弓矢之义髙禖废而仙之祀举焉其亦未逺乎礼者也里有祠将圯道士募钱修之工旣毕宜有记乃摭仙遗事刻于石歌以侑焉辞曰神之降兮嶲县陷邛池兮震电神之游兮梓潼佩如意兮山中玉騘兮婀娜迎翠旍兮道左解龙劒兮贻之助威稜兮旋彼六师蜀之人兮颂神之庥诞昭灵惠兮九州差池兮燕羽至之日兮孚乳带弓韣兮士女无害兮无菑生子兮天材巫言兮嘉吿俪报祀兮髙禖䓊萧兮交鼓陈诗兮合舞牲酒洁兮春复春播神絃兮终古曝书亭集卷第六十九曝书亭集曝书亭集卷第七十曝书亭集卷第七十秀水朱彝尊钖鬯碑中奉大夫分守岭北道江西右布政使贺公祠堂碑公姓贺氏讳万祚字孝延浙江秀水人万历三十八年进士除南京刑部江西司主事改礼部仪制司主事持父丧归服除补兵部武选司主事历郎中出爲山东按察司佥事提督学政迁福建按察司副使分巡建南道徙广西布政司参政分守左江道转江西布政司右布政使分守岭北道年六十三以没公之在山东也妖贼徐鸿儒倡白莲花敎逺近煽惑公佐巡抚指画卒以决胜其在广西土寇胡扶记爲乱官兵败绩路将蔡人龙战殁诏集大师征讨会监军参政潘应龙知浔州府事张嵩相继卒于师环两江州县咸震惊公疾驰上官以方略获扶记父子兄弟皆就戮招降莫敬龙所部千人置之内地别部帅黎扶三以兵出掠敬龙生擒以献公斩之于市羣蛮慑伏境内盗贼平鎭安土司岑继祥与归顺土司岑大伦爲仇力不胜潜通安南莫敬寛密以骑象掩杀大伦劫官男州印去当事者欲徼功谋讨安南公曰鎭安土司世受冠带一旦甘爲祸首舍此不问问安南非计也宜治鎭安以汉法诘责安南听其服罪当事者从公言敬寛果输服送还官男州印其在江西流贼方肆焚劫围定安破安逺公至相视羊角石背诸营堡贼闻有备引去呜唿士大夫当承平日久人不知兵洎夫启祯之际一夫搆患监司长吏辄束手无策羣盗四起天子赫怒命宰辅督师无不立见摧败卒之蠭屯乌合长驱入居庸之关盖自陜及京师仅五旬尔向使若公等十数人落落然分置要害地则寇燄何难扑灭惜乎试之穷山絶徼虽事功屡奏无补天下之大势而公则尽瘁死矣公所着有礼曹条议兵曹疏略大业斋文集其平生未尝谈兵所至辄以兵事显卒之后无子以兄子侃修嗣侃修中崇祯六年举人未几亦卒无后彞尊之再从父弟彝政于公爲外孙惧公名姓不得书于国史久而湮㓕乃具状请处士俞汝言表公之墓又葺其丙舍爲祠藏主以祀属予记公行事于石并作诗以颂焉辞曰公之考祖盐官是处后迁于府居城东兮旣举于郷遂扬于庭其文有章誉斯崇兮爲郎勅法克正五罚不爽苗发刑德双兮礼乐攸司章服是宜昭德甄微宣国容兮爰佐司马九边之野洞若观火赞戎功兮诞出抡文去疵而醇归夫义根发滞蒙兮闽瓯宁地有严无比失贵人意违此邦兮度岭而南桂水之浔蛮獠所侵屡奋庸兮踰岭而北寇贼未息以战则克保陴墉兮世尽愉愉公也饥劬恒集于枯命之穷兮辕攀轮拒公去不顾死于道路衆所恫兮有崇者丘左右泉流植以松楸马鬛封兮公虽无祀女子有子状公行事其可征兮有觉其楹丙舍未倾祠我先正方瞽宗兮提督浙江学政翰林院检讨颜君清德碑翰林院检讨曲阜颜君光斆学山爲复圣颜子六十七丗孙中康熙二十七年进士改庶吉士除今官三十二年秋典浙江郷试还天子命提督浙江学政近例学院以翰苑兼坊局衔者充之君以史官特简异数也士三年大比浙东西就试者至万余人主司之不公士且攅讥竦诮有裂牓纸而以瓦砾击其后者矣君来牓旣放虽见抑者无怨及闻君再至交以手加额君亦杜絶千请惟眞才拔擢克循祖父忠孝之门风入禀太夫人之训焚膏点笔靡间晨暮席门瓮牗韦带紃履之士甄综无遗才饭粝茹藿甘之如饴士皆鼓舞自奋而君斯瘁矣今年春君当复命全浙之士惜君之去而不能留也乃谋述君之德于贞石以传诸不朽而嘉兴爲君驻节之地砻石居先焉碑当勒文佥以请于予予惟君之试士去勦说明正学拔寒微百千人誉之不以喜百千人毁之不爲动是岂借碑之辞以爲重哉虽然碑以述德抒情其来古矣尤莫盛于东汉之丗当时诸生服义处士好学门生门童弟子故吏故民议民及门下佐往往率私钱共表其德善功烈若杨震陈球刘寛冯绲度尚孔伷之徒史传所未具详者毎赖碑存用补史氏之阙焉君年方壮又遭遇圣主入且论思爰立将来国史所纪特书其大者则于视学本末或反略焉不详此碑之不可以已也昔者复圣躬克已复礼之学至于拳拳服膺欲罢不能而征其所得则存乎箪瓢陋巷不改其乐是公之洁以自持诚以造士正复圣之所得者然周子曰志伊尹之志学颜子之学程叔子曰学孔子者学颜子而已君之学即颜子之学诸生旣得颜子而师之言颜子之言行颜子之行是公去而服其教者长存虽百丗可矣太保孟忠毅公神道碑铭太保孟忠毅公薨归葬于京西蔡公庄之东岁在庚午其子熊弼请予撰碑立石于神道于是公薨三十有七年矣公之德善功烈纪诸史册无俟碑铭后显乃予读公奏疏窃恐史氏未载其详而訏谟伟略不尽传于天下不可以不铭也公讳乔芳字心亭永平人诰授光禄大夫緫督陜西三边四川军务少保兼太子太保兵部尚书兼都察院右副都御史丗袭阿思哈宜哈番加赠太保谥忠毅其先丗某徐州人以靖难立功丗袭东胜衞指挥同知祖某考某皆赠如公官祖妣张氏刘氏王氏妣马氏冯氏杜氏皆赠一品夫人公幼负大志不羁伟岸善骑射能以一矢堕双雁太宗文皇帝兵入关公杖策谒军门太宗壮其貌与语奇之引置左右官刑部承政兼梅勒章京管牛录事使定律例从征大凌河锦州松山宁逺朝鲜屡着战功顺治元年李自成自山海关战败西遁丗祖章皇帝定鼎燕京命公帅师追之由畿南下河北踰太行定汾潞拔太原遂渡河入关下延安略定庆阳平凉所至秋毫无犯丗祖嘉其绩命以兵部右侍郎兼都察院右副都御史緫督三边军务当是时自成弃关中走张献忠尚据蜀民情未定妖贼胡守龙自号圣公称元淸光谋爲变叛寇贺珍连兵十万攻西安李鹞子陷同州武大定踞固原孙守法啸聚兴安刘二虎出没汉中胡向宸负固黒水峪关以西羣盗塞路马德贺弘器李明义米国轸折自明诸贼叛服不常各拥衆数万爲害公广招徕布恩信散奸党峙糗粮简将帅分道出奇掩击枭守龙于市追珍及于永夀蹴之汉中击走二虎大定诛向宸于板桥南山斩守法于药箭砦戮德于河儿平降自明于靑觜砦擒弘器于安家川俘明义缚国轸前后百余战斩馘无算降者一十七万余人又陜西多种河西尤甚五年夏四月羣煽惑米喇印丁国栋聚衆反陷甘肃破凉州庄浪兰岷临洮所至响应关中大震而巩昌攻城未克公疾驰救援贼败走乗胜遣张勇复临洮马宁由上路趋内官营破之赵光瑞由南路至梅川贼迎敌奔溃而梅川去岷州五里左山右河道险隘贼据守坚甚光瑞诱之出战大破之遂复岷州张勇由中路一败之官堡再败之马韩山三败之二崖洞于是喇印国栋合兵守兰州公督满汉精锐径薄兰州俾协勦戸部侍郎额色曁张勇爲前锋贼出大战良久公令勇袭破其城贼大败焚浮桥遁而王胤久马宁亦破贼金县会兵兰州时朝议大出师会剿公上奏曰叛爲徒虽繁然乌合易散臣已大破之临巩城堡尽复其伎已穷进取河西甘鎭计日可复且秦民力已竭大兵复临供应难复支又西宁祁廷谏李天俞庄浪鲁典皆未肯爲贼下今廷谏子兴周赴臣军已令其纠各族协捕乗破竹之势鼓行而西必能奏绩若旷延时日以俟六军不惟坐縻粮刍且使贼得合余烬自备而廷谏等亦懈失机长寇非计也朝廷乃止遂督兵渡河游击张三耀斩喇印于古城窊逐北至甘州时夜二鼓公曰贼必出袭我乃设伏以待而张灯弹琵琶酣饮歌声彻栅外贼果出遇伏悉擒之遂围城月余平之丁国栋窜肃州立土伦太爲王哈密缠头畏兀红帽哈喇五番附之据城固守而山西大同降将姜瓖反逺近震慑其党虞印韩昭宣陷平阳号二十八万此六年秋七月也丗祖遣兵进攻大同命公引兵赴援公留马宁围肃驰赴潼关贼兵拒河守公佯置巨舰于上流伐鼓扬旗作欲渡状而夜率师从下流径渡急击之贼势披靡战且走四十余里比明抵蒲州贼出城迎敌公督将士力战杀贼七千余人贼弃城遁遣将复临晋荥河猗氏解州共斩首二万有奇乃合兵围运城城破贼党殱焉遂定平阳而马宁以十一月破肃州杀土伦太国栋就擒河西亦平七年进兵部尚书八年定河南何柴山之乱又擒延庆巨盗刘宏才于是全陜盗贼叛孽俱尽陜西自罹寇祸戸口消耗荆棘弥望乃荒田之粮尽责之未亡之戸百姓苦之公力陈其害请蠲久之始听蠲其絶戸而有主荒田仍自七年起征公复奏曰所云有主者皆贫氓耳佣作餬口以延旦夕欲其开纳赋断不能也且未有六年不能七年即能者若欲借此爲兵饷责有司追唿茕㷀孑遗力不能支必至相率逃徙诚恐有主之田转爲无主将来饷缺愈多矣时有司考成急催科公又请以戸之増减田之荒辟爲殿最使知爱养抚绥其惓惓民瘼如此先是二年公至秦即以奇兵入龙安爲图张献忠取蜀之计后朝廷以重兵屯汉中秦民转输艰苦九年取成都即请屯田而廷议退兵汉中乃力请驻保宁为汉中籓篱屯田广元昭化间战可制胜守可固圉兵食有赖不苦转输则规取全蜀无难从之于是秦运始抒而蜀地以次就平旣又上疏曰秦省自眀季寇变以来田亩荒芜今虽屡诏开而雁戸未集耕耨无人饷仰给于大农非久逺计也惟屯田可足食强兵而弭盗安民亦于是乎在上嘉纳之因举白士麟郭之培领其事而以髙应选等八人分理于是兵屯民屯并兴岁得谷数万斛十年复荡平紫阳孙守金自此民渐复业而关中宴然矣公爲人精敏沉毅善料敌诸将禀方略辄致胜又知人善用爽豁无嫌猜人人乐爲之効死其章疏皆剀切条贯千里外如面陈故有请必从当蜀未定上言曰四川一日未复臣心一日未安丗祖喜曰若封疆大臣尽皆如此朕复何虑盖君臣交孚若是是以所向奏功初公累疏入朝优诏不允九年复请许之陛见慰劳备至赐内厩马二命从驰道出以宠异之又赐帽鞾弓刀加太子太保命还秦旣又命兼督四川而公以积劳成疾乞休慰留不许疾笃复乞骸骨乃加少保驰驿还未至而公薨十一年正月元日子时也丗祖闻之震悼柩至遣大臣酹酒谕祭三坛存问其妻子赐第一区白金千两公生于眀万历乙未二月五日年六十配卜氏艾氏王氏赠封一品夫人子三熊臣知汀州府事熊飞监察御史熊弼袭丗职阿思哈尼哈番予吿光禄大夫孙九人曽孙五人呜唿公督秦十年外诘戎兵内定经制抚循百姓广收名将爲腹心以二十余年盗贼充斥荒残流莩之郷复使昇平乐业屹然爲中原保障朝廷无西頋忧人皆知公之功在秦不知河东之乱非公不能定取蜀之策非公不能有成然则公不徒出秦民于汤火而已晋与蜀咸受其赐焉公之功顾不伟欤铭曰神龙之奋云则从之诞作霖雨以蒸有黎桓桓孟公万夫之特早事太宗宣劳肇域丗祖受命师入隃关公蹑残寇渡河而西帝哀秦民仳离疾苦俾公建牙节制文武兇渠在蜀倡乱孔多潜狙乳兽争磨其牙公遇将士披豁心曲昧者必攻降者弗戮如带斯结解之以觿如发斯逋理之用箆盪寇河东有战必克蒲坂旣收解梁乃服曩者秦俗壤地荒芜吏患追唿民困转输征徭克缓屯务毕举有畎有沟有禾有黍旣策王功载懋民庸君子来朝谒帝于宫何以予之衣裳在笥又何予之弓刀是佩天马旣秣帝曰汝骑出从驰道异数则希我作此辞纪公之实片石旣刊百丗有述诰封朝议大夫国子监祭酒新城王公墓碑詹事府少詹事兼翰林院侍讲学士新城王先生士禛其在太学敎胄子会云南平推恩封其父爲朝议大夫国子监祭酒祭酒公殁先生哀慕不已旣井椁矣谋伐石表诸墓古之葬令曰五品以上立碑降五品立碣祭酒秩四品得立碑螭首龟蚨崇九尺乃属秀水朱彝尊爲之辞公讳与敕字钦文别字匡庐自其始祖贵从诸城徙新城曽祖考重光贵州布政司参议赠太仆寺少卿再赠少师兼太子太师兵部尚书祖考之垣戸部左侍郎赠戸部尚书再赠少师兼太子太师兵部尚书考象晋浙江布政使司右布政使妣张淑人公事亲孝从兄敬合族人以睦训子以严其爲学博而有要其爲文骈而丽其爲诗取自写怀抱而已有作未尝编録曰吾诗如絃之有音絃停音斯寂矣留此何爲故其诗流传盖寡王氏之先丗植槐于门梦神人以冠簪笏嚢分布枝上其后族繁以大公之祖父丗父叔父仲兄曁族晜弟子姓举郷㑹试者数十人皆有名位公少有文誉独屡试不遇仅贡入太学未谒选人而归然平生不有坎坷之叹怨尤天人之言及敎其四子三成进士公里居益退然自下岁修曽祖王父忠勤祠主祀事惟谨命工绘厥考生事蹟爲图二十有四并作家诫以示诸孙勗以俭勤爲夲旣丧耦室无侍妾暇同隐君子徐夜游见者目爲老经生不知其封秩大夫也公卒时子吏部考功清吏司贠外郎士禄进士士祜已先殁惟仲子贡生士禧及詹事先生存女四人壻刘倬张玺毕盛肩赵作肃孙男女各一十二人曽孙男七人女一十一人元孙二人公之葬也在新城县某郷某原系之诗曰孔氏之门有颜子渊子曰庶乎胥附日亲在汉黄宪隤然处顺道周性全见者交赞公生海右二贤同科言论风旨传不在多观其事亲孝乎惟孝则友其兄郷党是傚凡今之人门内嘻嘻公之治家肃且有仪贵则易交贱不我觏惟公谭䜩勿遗故旧若考作室而子以堂若考敷菑子乃坻仓旣扬其名终显其秩养不爲俭年不爲啬彻帷于室卜葬于原无有近悔无有后艰有栝有松有枌有槚铭藏诸幽碑示观者通议大夫都察院左副都御史徐公神道碑康熙二十六年冬十二月孝庄文皇后崩公卿在籍者同轨毕赴于时通议大夫都察院左副都御史徐公见星而奔眀年二月哭临宫门之外旋寝疾三月日卒于邸舍年六十天子谓公尽瘁可悯许驰驿送归遣江南布政司官谕祭及葬是年十有一月卜幽宅于滆湖之濆旣葬公子永宁永宣以碑文爲请彝尊曩与公同朝知公德善行义不敢以不文辞公江南人先丗自江阴徙武进曽祖某不仕祖秉忠同知夔州事赠通议大夫通政司左通政考旸充郷饮酒大賔封通议大夫通政使司左通政妣白太淑人公讳元珙字辑五荆山其别字也年二十补学官弟子以眀经贡入太学顺治十一年举顺天郷试眀年㑹试中式赐进士出身除刑部主事历贠外郎郎中庶狱眀允典广西郷试士服其识照还以福建按察司佥事分巡建宁际闽海未靖土人或依山爲砦反侧不安公侦得其寔诛凶渠尽释余党衆乃散寻移山西布政司参议分守潞安丁母忧服除以原官分守口北道时宣鎭未立府县止同知府事一人治事兵民一相闹则戴甲而譁公至和调将士严斥増亭障葺城垣修学舍边境晏然㑹云贵变起王师讨不庭军中需马急公出家所有田租钱首买马资骑战天子嘉奖命从优议叙踰年擢光禄寺少卿牲牷粢盛䜩享犒劳躬视涤濯勾稽惟谨迁太仆寺少卿马政毕修进通政使出纳惟允转太常寺卿遇大飨祀奉香执帛行步中规矩升都察院左副都御史夙夜在公振纲肃纪祀典岳渎之祭北海广泽王望瘗之礼唐于洺州宋于孟州公上言东西南北当以天子建都之地爲准北海之祀宜于山海关迤北近海之地疏入报可寻念亲老陈情乞归归而父先卒居丧尽哀毁且瘠盖公性至孝爱慕父母不异孺子友同产兄弟通家财治丧纪敎子姓有家法里居遇懿亲邻比谦恭和易未尝以贵骄人检束傔仆不与戸外事而能分人之忧爲善日不足服官三十余年不喜躐进以勤愼自励故始终结主知凡覃恩者三加级者五侍䜩干清宫从游西苑拜白金文绮之赐而又祭葬以礼可谓生荣死哀也已公娶白氏太保康敏公六丗孙赠淑人继娶潘氏封淑人子永宁康熙二十年举人候补中行评博永定国子监生永宣歳贡生永定早卒永宁永宣均好学有文女五俱嫁士族呜唿御史台于古爲副相三独坐百寮之师阙然后补之否然后眀之不专以言责爲务也后丗居是官者往往借绳纠之权以报恩怨党其同焉者而伐其异私以爲公讦以爲直又或伺君相之爱憎附之以毁誉诤臣若是岂社稷之福哉公于廷议侃侃无隐及条奏辄焚其草庶几合乎小雅所云靖共尔位者与是难能也迺作诗曰徐望十门业髙楚兰陵产誉髦举南宫领西曹内逥翔外敭历屏瓯闽翰潞泽藩上谷无震仄卿士月洊升华主禄勲牧马驘作纳言允柔嘉陟奉常典三礼副副相长柱史秉吉直肃纲纪惟北海百谷王济同祀神何飨公建议徙冀方进有循退以义孝于亲友晜弟用推仁及戚懿公之度其有容责人薄少诋攻持大体异小忠公之才洵卓荦消乱萌人罔觉澂其淸激者浊公而在吾得朋公也逝孰典型御灵輀归林垧滆湖濆筮得宅望鹅墩表鹤石宜子孙逺泉脉树松柏榆梓枌百丗下碑长存思公德视此文光禄大夫工部左侍郎顾公神道碑铭康熙三十有八年冬天子念河淮未乂岁漕后期旣任都御史緫其务又分命廷臣往鸠厥工于是工部左侍郎长洲顾公出视髙家堰时河流日淤淮泗水无所趋洪泽汎滥堰易溃公相度悁劳不避寒暑风雨疏陈事宜未厎绩而病矣旋奉诏还京师犹力疾治事天子班朝见公羸弱不支天语垂问公对以实退乃请假且言臣早孤惟母是依敎臣力学甫通籍母故窀穸卑湿骨肉未安伏请放还迁葬天子许焉归改卜宅兆于官山坞祖墓之旁疾发卒于里第天子闻公逝命礼臣给卹典谕祭一坛予治葬银两朝野叹息以公克全臣子始终之义可谓忠且孝矣公讳藻字懿朴号观庐先丗自无钖迁县之翰泾曽祖某不仕祖某考某皆学官弟子三丗以公贵诰赠光禄大夫妣一品太夫人宋氏公自康熙十四年举于郷明年会试中式赐进士出身改庶吉士闻母丧囬籍二十一年服除授翰林院编修会试充同考官二十六年任日讲官知起居注二十八年以右春坊右赞善兼翰林院检讨洊陞侍讲眀年秋出典江西郷试冬提督顺天等处学政寻迁兵部督捕右理事官再擢内阁学士兼礼部侍郞仍提督学政三十六年勅使陜西祭吿轩辕陵眀年冬陞工部右侍郎寻转左侍郞累加三级覃恩进阶光禄大夫公于朝守厥职必诚必敬纂修两朝圣训玉牒领方略馆副緫裁充殿试収卷读卷官皇太子大㛰册封使人咸逊其勤敏及司记注译国书尤详且确先是儒臣提督学政设公廨于京师岁时得与朝会其后人皆自便一出按部多留畿辅公试士有间亟还邸第上有召立至阙下备顾问以是主眷日隆禁中语虽家人不得闻在内阁参预机务者六年奏对进退不失尺寸尝侍保和殿御试经史论赋应制诗又尝召入瀛台试理学眞伪论丰泽园赋悉称上旨公书法尤精在米芾赵孟頫间尝奉命书御屏金牋又书泉林碑福陵昭陵神功圣德碑上览公书辄称善宝章宸翰上尊珍果宫花之赐便蕃优渥公当之愈谦抑一言一事必曰如何如何曽未扬扬自得也视学政大要端士习修黉序正文体杜请托表节烈维风俗故每试甄综得人理部务相视南北河恤徒夫审勾股节浮羡覈支销令不烦而商民以不病遇大廷会议公未出辞先和其气有未便不显立异同徐以微言喻之导之以正议定公未尝居其功盖公律已甚严无所依倚与人接和平乐易佥以此交爱公卑尊长幼末有毁之者公于家孝且友抚兄弟子皆有恩姻䣊有急难倾囊应之不惜平生无货财声色之嗜博弈之娱以是门无杂賔从游着録者力爲游誉约束傔仆惟谨邻里郷䣊安之及公卒巷无歌者舂爲罢相公生于顺治三年月日考终于康熙四十年月日享年五十有六夫人宋氏太子太傅吏部尚书文华殿大学士谥文恪公讳德宜长女诰封一品夫人有贤行公无子以弟之子某爲嗣宋夫人抚之如已出也彞尊入史馆于公爲后进公僚友相遇不以前辈自矜旣与公比屋居宣北坊海波寺街谭䜩尤数故知公独详及葬因某之请铭公之藏其辞曰地有土薮吴越具区演爲长洲淑气所储克生顾公才与德俱爲玉爲谷如金如瑜旣举于郷墨牓斯荐其惟吉士摛文翰院班以蛾眉簪笔朶殿鹤籞螭坳恒陪密宴南宫校士西江持衡网海珊瑚采山豫章圣有谟训大烈孔扬宗有宝牒䕻于星潢公之于文不雕而琢务去陈言兼屏伪学公之于诗寄情髙邈譬锦辞机蜀江是濯公之于书迥与俗殊丰者不媚瘦者不枯三眞六草惟意所如羣工交让帝心是愉公之诲人先以制行士风克淳民志乃定率之以躬周诚程敬廓矣皇图人文雅正天子有召立造于朝虽在归沐曽不逍遥拜赐于宫夙驾于郊德隅愈下协恭羣僚爰职论思帝尤注意旋舍文书入赞机事帝曰咨汝不懈于位迺擢司空尚书之次公佩苍玉班于六卿相彼琴瑟必张而更诞釐积弊允眀且清爲法可久绌者使盈帝曰往哉悯兹淮浦髙堰未固汝其安堵公度原隰堰工修举帝曰归哉仍掌邦土仕者之进间有附援公也不阿以愼屡迁惟口出好或失则諐公也勤密省树不言盈廷论议是非噂沓衆人哓哓公也讷讷徐规以道非由捭阖大猷是经古训是合公虽尽瘁不敢引还天子心恻讶其清孱舍彼旅月返于家山君亲大义庶几克完弟子犹子爲公之嗣卜筮旣偕斧屋攸閟树之丰碑枌榆梧梓我铭不诬昭诸后丗曝书亭集卷第七十曝书亭集曝书亭集卷第七十一曝书亭集卷第七十一秀水朱彞尊钖鬯碑礼部尚书兼掌翰林院学士长洲韩公墓碑礼部尚书兼掌翰林院学士长洲韩公康熙四十有三年秋八月以疾卒于官明年柩归依大学士宋文恪公例入城中故第发丧旣卒哭公子孝嗣孝基御李苴绖造门稽颡言曰先公之葬不敢后期兹考宅有日矣谨以墓碑爲请彞尊交公于未第之前逮通籍为公后进辱知最深撰碑不敢辞公讳菼字元少别字慕庐先世自凤阳迁于吴明太医院吏目曰逢隆者公曽祖考也万历丙午郷贡进士历知云和黄巖二县事赠资政大夫经筵讲官礼部尚书曰治者公祖考也长洲儒学生赠资政大夫经筵讲官礼部尚书曰馚者公考也妣曰周安人公以康熙十一年由国子监生中顺天郷试明年会试殿试皆第一授翰林院修撰纂修孝经衍义旋充日讲官知起居注主乙卯顺天郷试历右春坊右賛善进翰林院侍讲乞归改葬其亲事毕补原官转侍读升翰林院侍讲学士仍充日讲官知起居注未踰月擢内阁学士兼礼部侍郎二十六年以疾给假里居八载点勘六经凡汉儒笺故唐儒义疏宋儒章句靡不采获而裁其中于史称司马迁班固陈夀文宗临海朱右所集唐宋六家诗尚唐音然不喜作台阁之体时崐山徐尚书干学解任出都领书局于洞庭山公谊敦师友兼有山水之好恒往助其讨论排纂又于六十坊选间房得渔邨将着书以老矣天子忽召公有司敦促就道乃行旣至入见干淸门上慰劳再三命充纂修一统志总裁官时康熙三十有三年也明年仍补内阁学士兼礼部侍郞越二年春充殿试读卷官是秋以礼部右侍郎兼翰林院学士寻奉命掌翰林院学士印务复充日讲官知起居注三十八年冬调吏部右侍郎仍掌翰林院学士事明年春奉旨敎习庶吉士夏充经筵讲官冬升礼部尚书仍兼掌翰林院学士事敎习如故旣而公以院务殷繁请解尚书任上不许下优旨荅公会爕理需人在朝分职诸卿士佥乐公入知政事谓天子方注意公志先定旦晚且宣麻矣俄而不果以保举失实咎公公不置辨内自省不知谗柄所从来因谢热客引醇酒眷念丘园病日以剧再疏乞身天子终莫之许也公尝语门弟子张大受曰吾贵爲尚书何如秀水朱十以七品官归田饭疏饮水多读书万卷呜唿公之胸怀萧然自逺若此乃或疑公未正揆席抑郁不得志遂自託于酒人贞疾不视事是乌足以知公哉盖公始终以文学上结主知天子语稠叠有云韩菼天下才风度好奏对亦诚实又云韩菼学问优长文章古雅前代所仅有也又云韩菼所爲文能道朕意中事故凡应奉文字每进一篇辄称善馆阁多所撰述公必与焉若平定朔漠方略政治典训律例各局皆充緫裁官经筵日讲上倚公侍左右敷陈治理公精白一心便宜献替动天听者多矣而公厚重不泄未尝自矜合乎古大臣善则归君之义万几淸暇钖予便蕃莫能殚记御书笃志经学润色鸿业扁额悬于堂洵稽古之至荣矣公在讲幄久朝廷大政事㦯未与廷议然平生持论侃侃不阿勿爲两可之说如海关不当设关税不当添私钱禁不当过严永定河工事例不当许捐道府会试所重抡才业分南北中卷不当复分左右祭酒阿理瑚请以故大学士达海从祀孔庙公持议以爲从祀之典论定匪易达海造爲国书一艺尔不可监察御史郑惟孜以国子监生多江浙人有冒籍赴试者上言请尽发回原籍肄业公曰太学之设三代共之汉东京视学生徒圜桥门观听者以万计宋立三舍之法明初擢用人才多由此途出京师首善之地逺人向化方且闻风慕义来学若因一二不肖之徒辄更定制爲驱除势必太学一空有失国体惟孜言非是事得寝公所着有怀堂文集二十二卷诗稾六卷其举子业以古文爲今文奇而有法其初未遇郷之先达或大怪之徐尚书阅其闱卷击节叹赏登于牓及取上第传诵朝野十室之邑三家之村经生塾师无不奉爲圭臬然公之不朽终当以古文辞孝经衍义传也公生于明崇祯十年七月享年六十有八夫人李氏明太尝寺卿掌国子监事赠礼部右侍郎崐山魏恭简公校之从孙公本姓李夫人国子生玉滋女也子七人孝嗣康熙己卯举人孝基庚辰进士改庶吉士御李歳贡生孝洁孝容孝鼎孝余女子三人一嫁岁贡生金宣忠一许字宋公子讷一未字孙男九人女十一人曽孙男一人女二人系之诗曰公先从祖厥讳丗能曳履容台文献足征公复其始于焉代兴天子求贤临轩策问公虑三藩过唐方鎭知几先见匪启其衅帝曰汝菼乃沃朕心句胪首唱髙䜩琼林当其始进受知已深乍入玉堂旋司记注载笔螭坳息阴温树帝曰汝菼洵美风度先圣有训行在孝经孰爲衍义着作之庭公以一手羣言是并公知制诰达情通理如彼梭肠丝抽不已如彼舟船操之下水公之进讲不憷不惊融经会史专猎其精若钟在悬大鸣小鸣维宋思陵父雠未雪公之持论战不可决辞和且平帝心嘉恱公之扈跸㦯疾㦯徐旣抵里第仍竢周庐见贤不蔽见利不趋帝有恩言汝迁少宰公方简要作士模楷兼领词垣弥有华采帝有恩言汝作秩宗可帅其属佐建保邦神人上下罔不和同励相国家其惟吉士命专敎习课诵文字乐育英才菁莪中沚人第知进公退是求遗荣辞老至尊慰留万钟非愿终恋一丘公也魄动乃寝乃梦神曰止止时秋届仲淹数之度寤言先洞靑门罢饯素车奈何芝房就焚蕙叹则那老成凋谢泣下者多公之诸子发丧故宅絮酒生刍赗方遣策靡不中礼观者咸戚厥旣得卜井椁起坟丸丸贞木树之墓门佥曰吉壤毋有后囏我作斯铭昭诸羡道其实不诬其言非譑他时琬琰庶几有考光禄大夫兵部左侍郎杨公神道碑铭公讳雍建字自西一字以斋姓杨氏杭州海宁人补嘉兴府学生贡入国子监顺治甲午举顺天郷试明年乙未会试中式赐同进士出身除知髙要县事充广东丁酉郷试同考擢授兵科给事中转礼科右给事中充已亥会试同考官再转吏科左给事中进刑科都给事中以疾去寻起原官内升以京卿需次田里复召入省食四品俸管戸科给事中转礼科掌印给事中迁兵部督捕右理事官晋右通政使转左历太仆寺卿擢都察院左副都御史充已未会试緫裁奉诏巡抚贵州覃恩封光禄大夫都察院右副都御史加三级入爲兵部左侍郎以母年髙上章乞终养报可归侍奉者四载旣免丧分命修理髙堰以劳成疾引还此公立朝持节在野之进退本末也髙要当广右之冲制府驻节于是师行络绎供亿甚烦羽书一至征民夫累百动遭鞭笞夫遇点册逃避吏胥絷之若牵羊犬纳诸廨宇隙地冻馁者多公下车未久岁除饮椒酒起曰民夫亦人子何忍使之露宿命徙廊庑下兼彻酒馔给之夫泥首谢有泣下者平南靖南两藩王兼鎭南海盐谷丝麻输官价百倍而县境羚羊崃产砚遣其掾采石日役黄冈村夫匠无算篝火入巖穴有失气死者公力减浮费掾以砚奉公却不受人或比之包孝肃云师中索榕树条为縚绳以燃礮火风雨不熄有百夫长持军符下县征解语不逊公坐而挞之泣吿其帅帅愬之制府王公国光王公语曰书生彊项㢘吏方刚是不可犯乃杖百夫长荐公于朝故事州县守令历再朞始预荐牍三年方报最其次给由量铨公治髙要甫一载就征洵异数矣丗祖章皇帝召试者再授兵科给事中时驾数幸南海子公首上疏请愼起居其略曰郊原陟历虽非畋游可比然兽起于前马逸于后惊属车之淸尘不能无万有一危之虑丗祖震怒宣公跽苑庭面数其罪公神色不动丗祖徐爲霁容寻备陈广东八害大指谓委署太滥杂派太烦里役无定例用夫无限数盐埠日横私税日盈砍柴采木肆流毒皆切中时弊且云以敝攰之粤民任两藩王之公务爲力不支目今川贵厎定合移一王坐镇其地斯则盈庭不敢置议者公以小臣新进独奋舌及之旣而靖南移鎭福建人咸谓公之启沃上协天衷者深也明季东南文士倡爲复社海内应之着録者二千余人其后十室之邑三家之邨莫不立有文社涖牲以盟张乐而䜩与者结路人爲弟昆道不同则亲懿视同雠敌凶终隙末靡所不有公上言朋党之祸酿于草野欲塞其源必先杜絶盟社得旨饬学臣严禁焉由是士知闭戸读书各敬其业公事丗祖历三垣三载疏前后三十上尝一日而上九疏于是台省敢谏之臣数浙人居多而舆论以公于天下事独见其大羣推公居第一今天子即阼方在谅闇奏事者见顾命辅臣皆长跪公入独立而语辅臣以目送公曰此南苑上书谏猎者也自是奏事者不跪及复起掌刑科印岁在甲辰冬有星孛于翼轸抵降娄公之同官有言此名含誉星为今天子受命之祥非彗也公上言宋咸平初彗见营室明成化中彗埽三台出天田入太微垣考其时或下诏求言或允羣臣言修省故不爲灾敢请皇上淸宫斋戒力图修省发德音下诏旨广求直言详询利病有可惠百姓者立赐举行并饬内外文武大小臣工涤虑洗心共修职业则无难转祸为福天子以公从直建言可嘉优旨荅之遂赦天下公于天安门听宣读赦书是日接御前发下红本二狱囚当决吏箝纸尾进请抄发公曰昨颁赦而今日行刑是诏令不信于天下也红本当封还同官皆变色争言不可公曰六科以封駮爲职古也吾封之咎吾任之不以累公有旨三法司再议二囚得不死用是直声益震朝野公之出抚贵州也湖北川东甫定道次铜仁无一卒之衞贼烽火迫城下官属请避去公曰铜仁黔地巡抚身任封疆去安之因命燔其后山开南门以待侦者贼疑有伏不敢前旣至贵阳疏立营制禁侵掠蠲赋税省力役安集雁户俾有宁居师旋有约束不明者辄上章劾奏军中号爲杨一本旧例苗名长官谒见巡抚必鸣鼓角交戟支于门俾拜其下公曰无庸引至座前问疾苦予以饮食土司咸输服公之始至也贵阳斗米直五千钱公请饷之章屡吿輓运相继士饱马腾民获宴安版图旣复翦其荒茅丛箐敎以耕䎫比及三年芸鼓稻田遂成乐土天子嘉公成绩特召爲兵部左侍郎公在行间久谙习军政西南徼将弁多公拔擢以是入賛中枢若明镜无尘虽逺毕照及归养北堂晨羞夕膳而以麤粝自甘遇簦笠旧交胸无水旱氷炭田衣山屐舍车而徒行道者不知爲一品贵人也公之文学早见知于丗祖称公所上章奏尽好文字迨巡抚命下入谢赐宴瀛台旧例止予鞍马甲胄而已公独拜命骑入东华门加赐白金五百两表里各十段以行天子时巡公迎銮三百里外御书松乔堂扁俾悬于宅讣闻赐祭葬如典礼公所撰有黄门疏稾二卷抚黔奏疏八卷政学编一卷景疏楼诗文十卷自怡集一卷曽祖鸾祖万年不仕考斌学官弟子均以公贵累赠光禄大夫娶唐氏诰封一品夫人先公卒子男四人中讷康熙辛未庶吉士授翰林院编修加二级愼言戊午副榜贡生中哲国子监生选授庐州府通判中吉岁贡生女一人嫁国子监生陆丗璜孙男九人守知庚辰进士淮安府同知余未通籍孙女八人皆适士族曽孙女二人尚幼公生于年月日卒于年月日夫人唐氏生于年月日卒于年月日康熙丁亥十一月中讷等卜壤于县治东三十里汤家岘合葬公夫人于新阡先期来乞碑铭彝尊昔游岭表舍馆公所于公爲老賔客知公爲详念公一话一言必准于古从容以和和而能介刚无虐简无傲澂不淸挠不浊其盛美不可得而具书特粗举大纲焉尔系之铭曰盐官汉县左海环之百谷所归曽不盈而笃生杨公文武兼资学原王郑书偕褚薛早贡成均如圭琢切名髙淡墨柳袍是缬牵丝奉檄百里瞻言不畏彊御不惮上官忧民之忧晨暮罢餐公之宰邑朞月而可帝有恩言夙驾凫舸入居八舍掖门之左䄂书谏猎首犯逆鳞雷封虽逷哀彼瘅人有言无隐有气必伸息事宁人轻徭薄赋夤縁务絶朋比用杜譬诸树艺先去其蠧入吿我后敬天之渝星违其次修省是图帝曰直哉乃下赦书古给事中涂归駮正降而结舌有顺无争公当疾风草心尤劲谓赦旣颁决囚非宜封还诏旨侃侃不阿法司服念出诸网罗台谏陈言发部议事所司覆奏曰毋庸议公斥其非儆于有位粤稽帝典纳言命龙周有伯冏仆臣是庸若三独坐尤庶所宗帝曰黔南寇虐未遏诞弄银章俾抚天末公拜稽首爰辞禁闼迩者怀之逺者绥之策我庶士张我六师犵童僰女烝然来思反侧旣安疆宇日辟伐其棘荆播以黍稷乃亦有秋乐国乐国帝眷劳臣入爲司马衮衣遄归薄言观者公望公才舍公谁也今之仕者莫有遐心知进不退终焉陆沉公请养母孝思足钦天之报施于善人厚子孙绳绳各佩章绶百禄攸宜克昌厥后旣得吉卜神兮式冯丸丸松柏秀于冈陵我铭以实国史是征光禄大夫太子太保刑部尚书李公神道碑丗祖章皇帝光宅方夏北燮东渐云雨贤才肇开景运于是故兵部侍郎长山李公方退居闾阎奉母宋太夫人遂北堂之养顺治元年起自田间召至阙下授工部右侍郎未几转左侍郎三年夏请假省亲旋里旣还朝以原衔掌兵部右侍郎事寻迁兵部左侍郎兼都察院右都御史八年秋覃恩加太子太保又明年冬拜刑部尚书十年夏四月帝张䜩瀛台赐大学士以下坐酒行从容询诸臣父母有无公伏地对曰臣有母年八十三矣鲁经有言一则以惧乌鸟之私时萦寤寐也因泣下帝爲动容谓诸臣曰人之行莫大乎孝子不能尽孝于生前而欲尽孝于身后朕不以爲孝也公乃复以省亲上请帝曰卿之事亲朕深悉之遂赐驰驿还公讳化熙字别字五絃先丗自眞定枣强迁济南之长山曽祖考光先祖考迓春考梦凤皆以公贵诰赠如公官母封一品太夫人公以天启四年举于郷崇祯七年进士出身起家湖州府推官历监司巡抚緫督所至有惠政顾不自以爲功人咸称爲长者及仕皇朝在兵部革班军止运大布边衣在刑部复热审朝审旧例请仍差恤刑司官着爲令大纲悉举而终身孺慕者母氏家居一十七载晨羞夕膳侑以丝竹率昆弟子姓融融怡怡承欢尽力治别业于近郊植果千头花时烂若云锦御板舆树下公进觞酒于前公弟监察御史文熙曁诸孙罗拜于后大小东目爲神仙中人公卒时年七十有六讣闻天子勅翰院撰文致祭给帑银营葬眀年夏巡抚山东工部侍郎兼右副都御史宛平刘公芳躅以命妇一品百龄疏闻于朝得旨建坊里第而公考宅于祖茔之北古城之南左都御史淄川髙公珩铭其墓公娶沈氏诰封一品夫人子八人因之河东盐运司同知死姜瓖之难赠山西布政司右参议漑之滦州知州余未仕女五人均适士族孙二人斯祥早卒斯佺今官两淮都转运使管盐法道事曩与予定交久兹以币来请补撰先公神道碑立隧道之左予惟公佐司空賛中枢位三独坐掌邦禁阶宫保仁被于天下事载诸国史可以不书特其百行一夲乎孝人所难能名公鉅卿之养亲逮于百岁者丗亦不多见也乃书公晩节系之以铭其辞曰泺源有水汇于大东巖巖者岱沨沨者风笃生元老望峻家邦匪禄是干惟亲是显自从三簠五鼎十脔色养无违仪文有腆丗祖特诏贲于丘园汝掌邦土苍玉佩旃廏马斯钖衮衣自天膴仕遗荣宁亲迩止舞綵于堂有同孺子慈颜旣和谒帝有喜升华副相襄賛中枢殊阶宫保宠命尚书祥刑敬狱重典克除帝䜩瀛台三浆十酒咨尔公卿谁无父母委质以来孰存孰否公拜稽首彤墀之南微臣有母年八十三一则以惧寸心用惔帝聆公辞见公出涕迺降恩言孝经合契菽水之懽胜于丧祭公因请假帝曰俞哉有命驰驿昼锦而回公愿旣遂循彼兰陔笋长鱼肥茶香饭白满树莺花一庭裠屐如彼墉宫长侍瑶席公之辞丗母已百龄门有绰楔翚革丹青又越五载始御云骈惟公事亲孝乎惟孝母氏劬劳庶几仰报我作此铭通国是吿曝书亭集卷第七十一曝书亭集曝书亭集卷第七十二曝书亭集卷第七十二秀水朱彞尊钖鬯墓表五经进士谭先生墓表彞尊之姑之夫曰筑巖先生姓谭氏讳贞良字元孩崇祯十五年以五经举顺天乡试明年会试复以五经中式赐进士出身第一又明年李自成陷京师先生衣匄者服奔南京除礼部精膳司主事又明年命典广东郷试至里门南京不守先生浮舟于泖达会稽由临海抵福州以戊子七月卒于漳州之琯溪庚寅子吉璁扶榇归贫不克葬甲辰十月次子瑄等始卜兆府城西北七里二生圩旣葬题曰五经进士谭先生之墓先生尝仕于朝爵通显矣不书书五经进士谭氏之先自河南徙嘉兴曽祖某不仕祖某封福建布政司参议父昌言山东布政司参政巡视登莱卒赠太仆寺卿先生以万历二十七年十一月生生而鬌发及肩母严淑人唿曰长发儿十龄能徧诵五经先太傅文恪公异之许嫁以女孙即彞尊之姑也太仆公卒于济南先生时在登州跣奔五昼夜视敛含旣归丧服除哀思不置太仆尝知婺源县事有惠政凿山通往来行者民德之号谭公岭先生乃步担入婺源山止祠下攀庭中枯柏宛转哀号泪渍其理柏复荣先生广交游名闻一时家居毎晨起诵经史昼或与客围棊夜饮酒漏尽乃已见者疑先生尝废学不知其用力勤也及对策殿廷大臣以先生辞过激抑置后列思陵披览良久曰此实学之士御书名次卷上盖先生甫释褐而国事已不可支矣呜唿以先生之才使遭逢前二十年经丗之大文发爲事业必有足观者天下事何遂不可爲哉逮至危亡相寻始获一第流离饥渴窜迹虎蛟龙鲤之乡衔恨以没洵可哀巳夫人生不幸遭丧乱受全之体毁伤者何限先生百折不回卒保其发肤首领从君父于地下是则忠臣孝子之用心眞可以无憾也自先生没后十一年而彞尊之姑亦卒合葬于墓又三年始克伐石爲表盖自甲申以后先生之大节东南隐居之士多能道之吾欲书其大者而其大者不可得而书也吾欲书其小者而其小者又不足以尽先生其斯以表先生之墓焉而已矣悲夫贞毅先生墓表贞毅先生姓朱氏讳士稚字伯虎更字朗诣丗居山阴怪山下其曰贞毅先生者门人之私谥也父某官雷州知府祖赓少师兼太子太师吏部尚书文华殿大学士赠太保谥文懿曾祖某以文懿公官贵赠如其官先生少好游侠蓄声伎食客百数所最善者一人曰张生宗观宗观字朗屋善乐府歌诗以王伯之略自许时号山阴二朗先生遭乱散千金结客坐系狱论死宗观号唿于所知敛重赀贿狱吏得不死旣而论释宗观闻之大喜踊跃夜渡江驰见先生未至爲盗所杀先生旣免系放荡江湖间至归安得好友二人其一自慈谿迁于归安者也自是每出则三人俱至长洲交陈三岛已交予里中交祁班孙于梅市后先凡六人往来吴越以诗古文相砥砺吴越之士翕然称之岁已亥陈君以忧愤卒六人者丧其一而先生亦叹息悲思遂病膈庚子冬疾亟自归安渡钱唐以是年十二月日卒于家年四十七二人渡江经纪其丧视敛含以辛丑二月葬于大禹陵西原时送葬者百人予与祁子临穴视其封恸哭而去先生之季弟骅元及子锜以状至归安乞二人志其墓而二人者皆不果也又明年壬寅六月朔二人坐惨法死祁子亦株系戍极边以去当予与五人定交意气激扬自谓百年如旦暮何期数岁之间零落殆尽陈君久不克葬二人者并骸骨亡之惨更甚于宗观独先生之墓在焉尔呜唿死者委之乌鸢狐兔而不可问徙者逺处寒苦不毛之地幸而仅存如予又以饥寒奔走于道路然则人生相聚岂可常哉后之君子谒禹陵经先生之墓弔焉览予之文夫亦可泫然而悲矣乃书其词寄先生之子锜而表诸其墓文林郎湖广道监察御史王公墓表济南之新城去郭二里郑潢河东有湖广道监察御史王公曁妻于孺人合葬之墓累土于旁封崇四尺者公子儒学生员士和之兆也公讳与胤字永钖一字百斯曰重光贵州布政司左参议赠太仆寺少卿再赠少师兼太子太师兵部尚书公曽祖考也曰之垣戸部左侍郎赠戸部尚书再赠少师兼太子太师兵部尚书公祖考也曰象贲戸部广西司员外郎公考也曰象晋浙江布政使司左布政使公本生考也公中崇祯元年进士改庶吉士试授湖广道监察御史巡按河东盐课羡金数百镒皆却之视茶马陜西边境肃淸寻奉命督应天学政将行上疏劾緫兵官邓圮玩寇忤大臣意引疾归归九年李自成陷京师帝崩煤山公闻变恸哭将浮于海行至利津海多盗不可行公尝览方书谓冰片多服能死人遂命仆购之仆市伪者以进公晨夕服之不死夜起投水者再仆衞之又不死公乃回舟抵里求死愈决自撰圹志以四月二十六日曁妻子登楼齐缢死遗孙启沆仅五龄士和絶命词曰痛予生之不辰兮天灭我之立王吾父母一闻之兮涕霑沱以徬徨以身殉国难兮维千古之臣纲嗟反面而事仇兮方臣妾之未遑哀丗秽浊兮四维不张大地无容身之隙兮愿随吾父母归于帝乡公卒时年五十有六于孺人福建道监察御史靑城于公永淸之女卒时年五十有五士和爲人坦易博综经史书学李北海能神似卒年二十有八公遗敎葬从薄从速遂以其年某月不卜日而葬葬之日观者千人伪顺县令贾三俊闻之亦来观衆争持土石击之三俊弃县印遁去久之公从子今戸部四川司郎中士稹刻公遗诗以行公之大节渐闻当丗又虑传之不逺也乃伐石爲表命其友朱彞尊爲文揭于墓道于是公之没三十有四年矣呜唿士大夫不幸而遭国难其始皆有捐躯之一念临当引决或情牵于婢妾或僮仆援捄小不忍而自全若夫挠之不夺临难忼慨就死固人之所难能至锋刃未迫于前乡里可保而守乃遥闻君丧率其妇子从容就义一室之内非事之出于尤难者与先是崇祯五年十一月援辽师变掠新城时则公之从叔象复及子与䕫死之十五年十二月城再破公之弟与玫与朋及与朋子士熊士雅又死之至是公父子夫妇又死之而士和妻张氏于十五年城破亦自经死方贼兵之陷京师也大学士范公景文以下死者二十三人事闻江南江南草野士交塡膺扼腕谓三百年养士之报尽节者不宜寥寥若是遂持论书义误国科举可废彞尊时尚少亦助之愤惋不平久而游四方历战争故垒访问耆老则甲申前后士大夫殉难者不下数百人大都半出科第而新城王氏科第最盛尽节死者亦最多然后知报国未尝无人而往时草野之论特一时过激未得其平也象复字完初保定府同知赠光禄寺少卿与夔字风虞万历二十八年举人赠宛平知县与玫字文玉与朋字夀三贡生士熊字渭濵崇祯十五年举人士雅字大雅生员皆尽节之士附书之封奉直大夫颜公墓表公讳伯璟字士莹山东曲阜人中宪大夫知河间府事讳胤绍之子赠文林郎江都知县讳弘化之孙处士讳从麟之曽孙而复圣颜子六十六丗孙也母曰孟孺人公少补四氏学生员读书卓荦自喜不治章句人或劝之锐意仕进则曰丗事如炎火燎原者将及于厦处堂之燕雀吾不爲也从其父历凤阳江都邯郸事无纤鉅侍对必中理河间兵至中宪公修渠蟾爲御城孤乏援不支衣朝衣朝冠北向拜集家人一室中举火自焚死公曁弟伯玠时家兖州府兵亦至登陴以望鸣镝自西来集于谯门城将陷兵民皆窜公性肥不能驶足伯玠性瘦善走手掖公以行步益窘公曰同死无益弟亟去犹可活也伯玠不肯释公绐弟他顾自城跃下伯玠俯视恸哭矢及其身而卒公仆地伤左足极夜乃甦为逻卒所得见公修髥广颐状甚伟不敢害车舁以吿其帅公见帅不爲屈帅惊曰吾略地以来未尝见有此人问之则颜子之后遂延之坐留帐前遇复有被掠者对公偶语曰昨见城中妇女十数辈逻卒驱以走中一妇不肯行卒反刃击其臂臂折犹骂不已卒杀之墙下有媪过之指曰此颜氏妇也公曰得非吾妇乎语其帅同被掠者至墙下果然盖刃伤已四日矣验其息犹未絶载之还即今朱宜人是已帅谓公曰而日念而父然兖州破时河间之陷已一月矣公闻之长号力请于帅帅护之出军垒公留朱宜人于曲阜足尚跛蹒跚走河间时盗贼充斥于路或积日不食每被执公慷慨与语辄得释卒达河间哭其父甚哀路人皆泣中宪公之自焚也幼子伯珣甫六岁其仆吕有年抱之出火负而走涂中流矢死伯珣匿民间得免公旣拾父遗骸访得其弟遂与俱还倪尚书元璐中宪公实出其门会道经河间爲文以祭曰父忠子孝是吾师矣由是公以孝闻一时公平生坦易不沽名誉暇则抽琴赋诗与宗䣊结文酒之会取怡恱性情而已遇人甚温而家法严以肃友爱季弟同居无间言训子孙以博通经义恒自言吾夀止六十一卒之岁果验公生于某年月日卒于某年月日封奉直大夫娶朱氏封宜人有子七人男六人光猷翰林院编修光敏吏部稽勋淸吏司主事光政光枚光孜光斆俱四氏学生员女一人嫁孔学炆孙十四人男六人女八人彞尊获交吏部君久继又识编修君公之卒于陋巷里也两君咸官京师闻亲丧辟踊尽哀涕与血俱四方观礼者有颜丁善居丧之目旣成服而后行将归葬公于侍郎之林请为文表诸墓呜唿公父死于忠公蹇而走千里白刃塞于前曾不少慑其不死于孝者仅尔乃其配烈妇其子又孝子也以孝子之请表孝子之墓此文之无可辞者也虽然布衣之言不足重于时久矣故夫欲荣亲者必资卿相殊阶揭石于原始足动人之观览两君舍彼勿求顾属之彞尊殆以其言之质庶几可昭信后世也故论次刻碣无溢辞处士缪君墓表郷有笃行君子曰缪君其言曰人岂惟贫之足患惟冨尤足患尔故终其身处约取舍介然不苟见人无贤愚容色必恭亲戚冨贵者或经年莫之过也其爲人质讷望若田夫野老叩其学亹亹不穷间爲诗歌取自怡恱而已不轻出示人所居堂三楹鬻以葬其考妣蓬戸翛然有自得之色郷邻素苦徭役贫不支君每代之输不责偿也遭乱里西偏多盗相戒勿入君室有子永谋能文章君敎之隐遂絶意仕进授经生徒以爲养不给则游于四方岁一归视君困辄复出而君竟以年月日病卒年七十有二彞尊来京师值永谋将归葬君于舍旁请爲文表君墓呜唿士之患在汲汲于荣利旣汚其身复导其子弟倖进与夫学未有实而盗虚名力能援人矣而吝于出纳其与斯丗何赖焉君之名不出百里后进以爲宗屡空于财而郷邻受其惠又能毅然出处之际敎其子义方至困阸以死而不悔非信道之笃能然与君讳某字孟思嘉兴县人曾祖某祖某考某丗有隐德娶吴氏子男三人最少曰其器亦能文女四人孙男六人女六人前进士髙公墓表奉直大夫协正庶尹工部虞衡清吏司主事髙公之葬家有状墓有铭阡有表遗行亦旣详矣岁久旧石崩剥其子佑釲乞其友朱彞尊复爲文揭于墓门之外彞尊以公晚遯于野赋诗有云惟将前进士惨憺表孤坟迺改书额曰前进士表曰公讳承埏字寓公一字泽外先丗河南人逺祖逊志由萧县徙嘉兴建文中吏部侍郎兼翰林院学士徙太尝少卿尝与方公孝孺同主京闱己卯乡试靖难兵入潜走东瓯雁荡山中是秋病死及门翰林侍书蒋兢敛而葬之芙蓉峯北曽祖文登隆庆丁卯乡贡进士知胶州祖林赠奉政大夫考道素万历己未进士以工部营缮主事奉命督造桂王府于衡州与内官监黄用分工并建旣落成进屯田司郎中逾年烈风雷雨作用所筑寝宫圯法司竟坐道素惨法死公闻父变躃踊见星奔扶榇以归服除投牒学使者愿弃学官弟子学使者不允时蔡公懋德以布政司参政辖嘉湖力劝公谓男儿不立功名父冤安得白乃复就试崇祯已卯举于乡明年中会试赐同进士出身除知迁安县事县故彫敝公平夫里减浮税招流移民乐其惠调知宝坻县县京师之左臂也崇祯九年失守疮痍未复君至画郊圻均田赋濬河漕严自宫之律免剥船解戸之扰再朞而政成十五年冬太宗皇帝兵踰界岭自黄崖口入君闻警集邑人于汉前将军关侯祠而曰承埏守土吏也城存与存城亡与亡吏效死勿去固爲朝廷守封疆亦不忍尔等父母妻子室家坟墓之委弃也尔其一乃心力毋作神羞衆皆曰诺乃治守具制悬帘束苇加土俾火不能灼树旗帜架礮石分设士卒于四门俄而蓟州下师从丰润渡河连十三营集城下君悉士卒登陴以守多掘井泉分汲敛鸡犬于城中央废寺令旣严肃夜寂无声攻者曰此哑子城也兵法不易拔越九日引去衆交贺君曰师还必不我舍乃添缮守具筑礮台凿郭外沟千三百七十七丈搰坑二万二千且诫梁城所千夫长选力士爲游兵策应并檄芦台巡司练郷兵防御十六年夏四月朔师复来攻连营一十五屯二旬有四日公坚壁不战间出奇兵夺马驘羊豕收集羇伧难妇资之还乡当是时王师自蓟乗胜下畿南转而山东连收九十余城所过若破竹独宝坻弹丸地援师莫有至者公以一书生率校官主簿尉固守城卒以全事闻庄烈愍皇帝有髙承埏全城却敌功在封疆从优议叙之褒佥谓当加拔擢矣会计吏有选人持之反以才力不及调简改知泾县呜唿刑赏者驭丗之大权也功罪之混淆将使人莫知劝观于黄用之狱释有罪杀无罪已失不辜至于宝坻去京师二百里而近去一劳吏人主不知宜任事者解体而忠义之士闻而悲愤塡胷者也君知泾县阅十月讴歌满野入主虞衡司事亟上书爲父讼冤有诏复原官君迺请归侍母屠太宜人尽洁白之养嘉兴城破誓墓不出隐居竹林村窝聚书八十椟多至七万余卷所着诗文有稽古堂集尝取先儒诗说五十家撰诗义裁中一编其序略云明道程子谓诗学必于大序中求伊川则云序非圣人不能作盖淳熙以前无舍序言诗者淳熙而后遵朱子集传废序者十之九矣孔子曰诗三百一言以蔽之曰思无邪序所云发乎礼义者无邪之说也本乎孔子者也孟子曰以意逆志是爲得之集传去序言诗求诗人之旨于千载之上以意逆志之说也本乎孟子者也吾因二者而裁其中焉于国风淫奔诸诗仍存旧序其余则以朱子爲归而五十家之义附之非敢异于朱子也窃取二程子之言亦孔子之诗敎然尔学者以爲笃论君年四十六而卒子三人佑釲长也孙七人洪谟早列爲诸生慧而天公晚辑自靖録纪崇祯以来殉节诸臣迄岁丁亥止佑釲续之又徧历公所宰三县访其故老拜遗祠载公政绩于县志兹麁举大纲具书全城一事庶国史有征焉布衣周君墓表君讳篔初字公贞更字靑士又字筜谷先丗居殳山之麓千金圩徙嘉兴之梅会里曽祖考某祖考某考某皆不仕君幼治书年十九丧父居忧读丧祭礼乡党以孝称遭乱乃弃举子业不治就市卖米府城初破有括故家遗书连船载以鬻于市者君买得一船积楼下每日中交易箕筥斗斛权衡堆满肆拨乱书糠籺中吟诵不辍其为古今诗超超拔俗不轻袭前人片语时同里王翃范路路弟子缪泳交赏君诗㑹予移居市南而海宁朱一是亦来侨居里诸生沈进布衣李麟友皆与君倡和四方名士过者君辄留饮或醵金会餐泊舟于门相接也君奉母孝膳必具酒肉与人交胸无柴棘人有匮乏倾肆中钱米给之有戴丙鬻女于巨室及笄将以配傔仆君亟赎以金爲择壻以嫁采石估载米八百斛得直千金贮君笥估独往硖石中道溺死君具棺以敛手书唿其子至倾笥还之岁潦率私钱散米以食饿者君旣急人难又交游渐广有请必应兼治母丧爲弟㛰遣女嫁由是生计日窘往来嘉善桐乡以诗格授人每出少年子弟三五执诗卷随之行援止者或数日留留或不辞去恒傥䓪不羁尝岁除忽挐舟泊皋亭山访僧灵章遂抵西湖又尝元日挈子旼至武康铜井山寻禅人行筏转入径山时已昬暮去山二十里雪甚虎迹交于涂君循涩路前旼哭于后君不少顾遥见林中灯修修就之则僧墨浪所居僧曰山多虎居士逺来得不心动乎君曰吾行不失道心一动则饱虎口矣僧方煨芋魁因啗君围炉话淸净理留信宿乃跻山巓徧历七十二精舍还又尝独行魏塘见赤马船缚布为帆君问焉往船人以入泖对君思就九峯访故人请附载比及泖则已暝船人促君登岸望见僧庐君闯入小沙弥见之骇强君出君周步琉璃灯下覩壁间所锓诗牋有已作指示沙弥曰吾诗人尔非贼也沙弥以语主僧煮白饭止君宿诘朝自泖达九峯抵华亭遂访髙士吴骐王光承之居兼旬乃返岁在辛酉予典江南秋试榜旣发今戸部侍郎德州田公雯爲予张燕君适造予道遇吏部郎曲阜颜君光敏偕之来布衣紃屦衆賔皆眙颜君语曰此浙西诗人周靑士也诸公未之识乎田公肃君上坐懽饮而散自是燕予者辄及君有漆人头爲饮器者坐客莫敢视君满引三杓湖州太守江都吴公绮壮之赋乐章赠焉游摄山道见石辟邪立草中穹碑二丈余将仆人不敢近君骑驴径诣其下读之知是刘孝绰所制梁安成康王秀碑也是日投山寺客皆倦君登絶顶赋诗于是上元郑簠以分书题名于壁常熟王翚爲绘作圗予滞京师君念予不置会太仆卿色公闻君名具书币属有司延君敦促就道旣至留二年率在予寓居合计舍色公家不过五六旬也在都下未曽投贵人一刺朝士愿交君者一饭后君不复过其宅尚书崑山徐公干学好延揽海内士徐秀才善主其家君尝就善同卧起徐公欲见终不见宗人子所爱小妻周买自楚谓其夫曰妾实禾人公客篔妾季父也宗人子以语君将令小妻出拜君曰篔农家子也聚族不及二十人未尝有之楚游者拂衣出给事中某知君还削三缄赠行曰挟此可得百金荅曰篔不耐持竿牍伺候人却不受乃与今监察御史钱唐龚君翔麟浮舟潞河将抵宿迁犹眠食无恙忽晨起挑颒水一笑而逝年六十有五龚君爲治丧还其柩以遗书付其子旼君所撰有采山堂集二十四卷词纬三十卷今词综十卷析津日记三卷投壶谱一卷君先娶李氏继娶曹氏子四人长旼国子监生次某次某夭次某女一人嫁某孙男一人女四人君之归葬也殡于水月僧院后十年子旼等始克葬君于仙桥原伐石表其墓予惟君视朋友同一身其后交游徧天下然气类尤笃者里中诸子也因仿柳子厚独孤申叔墓碣书故友姓名于后稍加详焉王翃字介人以布衣称诗见赏于陈推官子龙爲之作序有秋槐堂集范路字遵甫自兰谿迁长水经乱卖药于市有灵兰馆集朱一是字近修崇祯壬午举人兵后披缁衣授徒着爲可堂集王汸字千明秀水学生有文行君与隔水居还往尤数含山盗起昼劫梅会里汸被执家故贫勒赎不遂遇害沈进字山子嘉兴学生早年诗尚淸丽与周君同调郷人目之曰周沈晩编所作爲蓝村集归于沖澹又辑文言会粹二卷行国録一卷李麟友字振公扬州学官自明次子史可法兵败自明自缢学宫麟友求其父骨不得遂弃举子业其诗慷慨奔放不屑裁翦字句朱彞鉴字千里予同怀弟也精篆法善画兼工艺事尝听经师讲诗小戎章诮其昧于车制乃削木爲小戎市绢人马御轮执辔欲观者出示之诗长于送别有笏在堂遗稾褚标字霞建诗饶风韵夭卒周篁字林于君从弟别字鸥塘以名其诗集曝书亭集卷第七十二曝书亭集曝书亭集卷第七十三曝书亭集卷第七十三秀水朱彞尊钖鬯墓表靖南王墓表开国辅运推诚宣力武臣靖南王旣薨三十年天子命反葬辽东于是王孙多罗额驸太子太保鎭平将军昭忠自福州护遗骸以北葬有日矣和硕额驸太子太保聚忠请爲文表其墓按王自登州航海携军民械器归太宗文皇帝功在草昧多不胜书具载实録今以聚忠所能记忆者述其大略表墓道焉王讳仲明字云台先丗山东人徙盖州衞生而面深黒手掌洁白如玉躯体伟长倜傥有大志疎于财多智谋以登州参将来降太宗嘉恱给緫兵官勅印崇德元年四月册封怀顺王从攻旅顺口克之止勿屠戮从攻朝鲜击破援师拔其城朝鲜平还治战舰从攻皮岛取之是岁大饥斗秫白金一两王转粟以赈全活岛民无算从攻松山杏山塔山中后所前屯衞王令将士屯田次第克之顺治元年丗祖章皇帝治师讨贼入山海关方是时贼锋甚锐聚党十万迎战关门王率所部兵奋击大破之乗胜追逐至庆都县又破之贼军委金帛于路以缓追者王号令夙严将士无利心追奔益疾蹑至潼关复大破之李自成走死旋徇河南诸府悉下遂渡淮拔扬州下江南所至功居最四年进兵湖南抵武冈擒枭将刘肇基收湖南六年五月丗祖以金册金印封爲靖南王俾定广东统军作鎭南海王尽散其赀给军士运以车牛军士咸乐附是年师次吉安府王薨于军丗祖念王开国勲旋册王长子继茂袭封靖南王王性纯孝友爱二弟宗䣊贫不能㛰葬辄倾囊以助人有小德虽一饭未尝忘报军所至以招徕爲先务围城破军令当屠必力争于亲王之统军者松山之战明緫兵官王廷臣死焉王与有旧赎其尸焚而瘗之或以讦王太宗嘉王之义勿罪也自王薨后子忠敏王函王骨载之行间始厝于广州继移厝福州蛮烟瘴雨之交烽燧矢石相向而遗骸得以无坠不可谓非厚幸惟天子仁圣始终念王之功王之精爽亦有以荅之存着其号亡显其名卒归葬于郷井钓游羽猎之埸弓冶之地距太宗寝园密迩魂气徜徉在帝左右王之灵庶无憾于泉下矣王生于某年月日其葬于盖州马兰峪也在某年月日厥配赠太妃郭氏李氏祔焉窃尝览观载记曩代功臣封爵之典逺及苗裔盟以白马信以丹书俄而获罪至酎金小过夺其侯封毎致慨报功之薄若王则绍封奕丗其次尚主爲近臣或专阃于外迨王孙精忠逆命天子犹加恩于王曁王诸孙如故呜唿本朝所以待开国勲臣者厚矣凡此皆宜表诸石以昭垂无穷者也德州田君墓表德州田君者其爲学以躬行爲本虽燕居必危坐置历头案上日较行事得失以朱墨别之其治家有法度庭以内不闻妇人语居父母丧尽哀葬祭以礼遇其弟友爱亲懿有争必爲解纷挫锐然未尝诣公门也恒以经义敎授乡党从之游者多取功名而君终不遇以顺治五年二月卒后七年君之子绪宗成进士知处州丽水县事旣而亦卒久之君之孙雯与其弟需皆中进士雯历仕爲湖广布政使司参议入爲卿寺需官翰林院编修于是伐石而砻焉属其友秀水朱彞尊爲文表君之墓表曰君之先常山国上丗畹徙安德祖三戒承德郎廉吏称着考堂厥父髙母下族子四人君也叔𥙿所字实栗名州儒学补诸生其睂疎其颡广履方舄曳郷杖行有谷诒子孙井吉壤髙墓门表吾文永无泐后之人庶不惑吏部验封清吏司员外郎卜君墓表康熙二十八年冬十有一月辛亥奉直大夫吏部验封淸吏司员外郎秀水卜君以疾卒于官年六十有二乡人交哭于牖下虑无以敛启其箧无铢两金钱视其盎无升斗粟发其笥惟朝衣一袭余皆以付质库其空乏如是呜唿斯可谓亷也已君讳陈彞初名之仪字声垓别字简菴曽祖知云南寻甸府事大有祖知福建淸流县事曰谋考赠承德郎兆龙妣伍太安人以苦节诏建坊表闾君少孤奋志于学未冠补秀水县儒学生员时东南士子各结文社歃血盟誓以攻不附已者虽懿戚密亲至互相诟詈君独集里中善诗者共酬和不树党也顺治十七年举省试康熙三年会试中式赐进士出身十二年除陜西洛川知县洛川李自成乡里人多习爲寇君至练郷民勇者砦各有长使之守望明年春闻吴三桂反行之益力是年冬王辅臣叛宁羌杀经略莫洛延安震惊又明年春柳沟帅李师膺杀韩城知县以叛定边副将朱龙亦叛洛川民愈恐君匹马诣宜君营乞师于参将杨某仅得兵三百人贼军猝至君登陴固守贼以计诱洛川民使缚长吏以降衆皆曰我父母也不可城以是独全未几丁母忧归服除补武昌知县凡八年以卓异举入爲礼部仪制司主事调吏部稽勲司主事迁今官娶陈氏先卒赠安人子二彭年彭颐孙男女六人君卒踰旬而彭年适至哀毁尽礼扶君之柩以归葬于某阡陈安人祔焉噫今之号爲廉吏者布衣藿食所识穷乏者力拒之又或讦发人赠遗以爲自进之计以寡则不取以多则取之恶在其能廉也君口未尝以廉自矜而能处膏脂不润或疑其才有所短夫岂然哉是尝率敝攰之民却方张之寇保弹丸之城而报最于盘错之地者也盖其取与之介正其义而有所不屑焉吾故特书之表于其墓封文林郎韩君墓表彞尊谪官居京师之灏村晨出仆言有客登吾堂载拜以其先人之墓表爲请问其姓名则主事山西韩象起仆吿于主人未之许也读其状作而曰安得此长者乎是宜表其墓文曰君讳某字某先丗自相州迁于洪洞六丗祖文历官太子太保戸部尚书以劾刘瑾削籍瑾诛复官卒赠太傅谥忠定曽祖某祖某皆不仕父某官济南府通判母亢安人嫁时装匳所直累万父没君悉以让其兄尝爲学官弟子有忌者潜赂当道遗书学使俾黜君其仆误以书送君所君览书色不爲动仍封完与仆听其投学使家人疑君过矫君曰人将甘心于我一发不中将更计矣不如遂之竟被黜徙居天津用盐筴起冨然不事纤啬有负者辄焚其劵不责偿也象起知福山县事迎其亲养于官舍会覃恩勅封君文林郎君卒时年七十有六配洪氏中书舍人丗臣之女封太孺人卒年七十有八子一人象起也于戏今之葬令自一品至七品以下皆得琢石爲表至于其辞不繁不溢斯爲可信昔昌黎韩子未尝妄誉人者顾刘义讪之谓爲谀墓盖多货则伤于德币美则没礼君子之所不居也惟夫无所利而言之者庶几不失其实则予表君之墓其可白于僚友而信于后丗者夫翰林院侍读乔君墓表翰林院侍读宝应乔君以疾卒于京师其子崇烈扶其柩归葬于县治东南箕山之阳乞检讨吴江潘君耒铭其藏又请彞尊爲文伐石以表君墓君莱讳子静字别字石林丗爲宝应人曽祖邦从祖份不仕父可聘明天启二年进士掌河南道御史以廉直闻母王氏有壸行君中康熙二年乡试六年赐进士出身除内阁中书舍人十一年充顺天乡试同考官关节不到以父老请归终养寻丁忧居丧尽礼服除补原官十七年有诏举博学宏词备顾问君被荐明年召试体仁阁下赋诗居一等改授翰林院编修纂修明史史馆初设在东安门内肩舆不得进君体肥窘于步趋骑驘一头晨入申出考稽典籍念崇祯朝乏实録与同馆四人先撰长编以资讨论会广西平补行乡试君奉命主考称得士还充太祖髙皇帝实録纂修官实録以国书译汉文文义后先恒龃龉君能曲畅本指一濡削语简而事加详经进天子称善时上再试词臣恱君作曰乔莱学问优长文章古雅爰命君充日讲官知起居注寻迁左春坊左中允纂修三朝典训进翰林侍讲再进侍读皇朝漕运沿明旧制自淮入河以达会通河旣失故道从安东入海淸口日淤淮泗泛滥由洪泽以南诸河下注治河使者又开减水垻洩之淮扬州县七荡析离居穑事俱废天子览台臣奏濬海口以泻积水遣使者相视还报可乃出帑金命安徽按察使于公成龙董其役緫督河务都御史靳公辅上言海口髙于云梯关五尺疏海口则引潮内侵大不便因请筑堤束水使髙置二牐于邵伯鎭南髙邮州城外泄洪泽盱眙天长之水俾入隄自车逻鎭筑横堤一道抵髙邮自州城东筑大堤二历兴化白驹场至海口束所洩之水入海计需银二百七十八万有奇请先给帑而徐取偿于田亩子粒纲盐又请设官二百七十余员择才能者任之疏入天子下廷臣议多是河臣言适君入视直上御干淸宫西煖阁阁臣奏事毕上顾问君濬海口事宜君直前奏河臣疏非是上恱曰此尔一人意见邪君对淮扬人所见皆与臣同翼日合戸科给事中刘国黻等十人持议河臣之言有四不可行海口原有故道第令塞者通之浅者濬之俾渟蓄之水悉趋于海斯已耳河臣议开大河筑长堤堤在内地者髙丈六尺河寛百五十丈近海者堤髙一丈河寛百八十丈势必坏陇亩毁村落掘墟墓惨有不忍言者不可行一河臣之议先筑围埂用水车踏去埂内之水取土筑堤不知臣乡地卑原无干土况积潦已久一旦取土积水中投诸深渊工安得成成亦易坏不可行二河臣欲以丈六之堤束水一丈是堤髙于民间庐舍多矣伏秋风雨骤至势必溃溃而南则邵伯以南皆爲鱼鼈溃而北则髙邮以北靡有孑遗即当未溃之时潴水于屋庐之上岂有安枕而卧者乎不可行三至于七州县之田向没于水今束河使髙田中之水岂能倒流入河不能入于河即不能归于海淹没之田何曰复出不可行四上是君言河臣之议乃寝未几君中蜚语罢归归治废圃曰纵棹园垒石疏池刺小船往来读易其中着易俟二十卷县志二十卷诗文集若干卷君之建议也于公颇德之及出领河务值君归恒以地方利弊谘君君必直言无隐然终不干以私三十三年春有旨召君入京师居住人疑上意且不测旣至初不督过君键戸不接见賔客读易着书如常时居数月病作遂不起君居家孝悌谨事师友疎于财恒周人急后进有一善爲人诵其文不去口性不饮酒好观人饮竟席不倦尝辟一峯草堂于宣武门斜街之南暇与布衣紃履之士诗篇酬和退朝辄考证史事同馆有持异说者审其夲末而匡正之不与之争也河议初出大学士梁公淸标时爲戸部尚书叹曰江淮之间可谓有人君卒时年五十有三娶丘氏封宜人子四人崇烈康熙丁卯举人崇让贡生卒崇修贡生崇禧女五人国黻其长女壻也次丘璋次任宸次朱经次黄之钧孙五人呜唿古之进言者不必皆言官也工执艺事亦可以谏谏而不入则罪浮于有言责者自唐宋元明以来词臣之以言获罪者多矣或死于戍所或毙于狱或殒于杖下论丗者衋伤焉君遭遇盛时片言动圣主之听乡党之患旣释返初服而退可不谓荣焉方其再召留之京安知非别有任使特不幸而君死尔表诸墓后之以词臣进言者勿援君以爲戒而不善乎通奉大夫福建布政司使内陞汪公墓表公讳楫字舟次丗居徽州休宁县至曽祖考某迁江都公㓜补学官弟子旣而屡试有司不遇以贡署贑榆儒学训导㑹天子特开博学宏词科征文学之士备顾问着作之选于是巡抚江南静宁慕公天颜以公名应诏康熙十有八年三月朔召试体仁阁下大官具酒馔授几坐䜩罢公赋就纚纚千余言诗独用险韵天子拔置一等授翰林院检讨充明史纂修官开局东安门内公请监修緫裁官仿宋李焘先撰长编然后作史乃取崇祯十七年事凡诏谕奏议文集邸报家传辑爲长编由是十六朝史材皆备二十一年春琉球国王表请封爵旧典用给事中行人各一员往天子重其选特命廷臣会推可使者以闻入朝人多俛首畏缩公鹤立班中大臣遂以公对充正使赐一品服临发公诣阙上言七事其一谓本朝文敎诞敷皇上方颁御书于封疆大吏宜并及海外属国礼部以无故事持不可天子特允四条给銮仗之半缥囊钿函赍宸翰以徃旣达螺江酾酒梅花洋百神衞护帆开风便七日抵彭湖岛中山王率所部郊迎公谕以天子威德王及臣民小大稽首陈天书殿中吿诸宗庙琉球自隋始通道明初析而爲三其后山北山南复合于中山爲一分合之故史不能详公思采入明史乃入庙观所立主一一黙识之撰中山沿革志二卷又述其山川风俗礼仪爲琉球使録卷国王之䜩公也酒半手自弹琴以恱公公故善乐律与谭长淸短侧之辨王大恱服及请公书殿牓公纵笔爲擘窠书王大惊以爲神国虽有孔子庙库陋将圮公俾修治旣成爲文刊诸石上颂天子神圣声敎洋溢海外繇是国人知学使还国王例有餽王重公有加礼却不受朝命受之乃受因奏琉球子弟愿入国学天子允之以公奉使尽职从优议叙俾宫坊官缺出用适闻本生祖考讣乞归治丧里居三年始就京师补原官是冬天子加意民牧思得良二千石以爲表率乃以公出知河南府事治绩爲中州最擢福建按察使司后三年转布政司使莅官五载民戴其德诰授通奉大夫召入京师将擢卿寺公以疾吿属车南巡犹强起迎于宿迁驾至扬州衣朝衣伏道左天子熟视曰汝老邪朕几不识卿矣宣赐御书未几卒年六十有四公少与三原孙枝蔚泰州吴嘉纪齐负诗名所作务去陈言盘硬语又不堕涩体见者比之斩新花蕊书法以骨胜得杨凝式米芾之神自守郡后躬亲判牍吟咏渐寡然海内称诗者数当代大小雅材必爲公屈一指焉所着有悔斋集公之通籍也同日入翰林者五十人予亦与焉久之睢州汤公斌由内阁学士巡抚江南风俗移易民之颂德不衰公继爲㢘吏明刑敷政而又奉使絶徼擅言语之科可不谓难焉表诸墓庶后之尚论者以制科爲可行匪独文学之选已尔赠中宪大夫知滦州事李公墓表墓有表古也盖自汉元初五年谒者景君始其崇四尺其制圭首方趺其文由左而右志石纳诸圹中而表立于旣葬之后所以表封陌限樵牧述功美礼不可以废也两淮都转运使掌盐法道事长山李君斯佺请表厥考滦州府君之墓表曰公讳漑之字岱源丗居济南之长山曽祖迓春以孙贵诰赠光禄大夫太子太保兵部左侍郎都察院右都御史祖梦凤以子贵赠如其父官考化熙累官光禄大夫太子太保刑部尚书妣一品夫人沈氏公少习春秋年十五补学官弟子寻以廕入国子监尚书公方仕于朝祖母宋里居公婉容柔色晨昬定省问何食饮慈以旨甘奉养者三载深得宋太夫人欢心忘其子之在朝也尚书公旣予吿公亦不谒选人起芝烟阁于堂之左置经传子史法书名画枕籍其中与合志同方之友日事捜讨旁及天官地志九流百家二氏之说靡不审其是非正其纰缪旣而尚书公病剧公昼夜沉忧疽发于项继以疾疴沉緜不离衾枕已无意牵丝奉檄矣吏部按籍除知滦州滦故畿辅地俗悍难治公至鉏强抑暴御胥吏以严爱民若家人父子节用以示俭盐豉蒜果堂㕑无大烹会天子时巡幸滦公力除官道峙糗粻羊豕禾秅悉出自廨舍锱釐圭黍不扰民间公故多䰅畿辅称㢘吏者必曰髯知州云及朞以盗案罢公之官于滦也尚书公在堂去州治几二千里每三五日轻邮密驿辄候起居一闻去官视同脱屣抵家五月而尚书公卒公于送终之礼参酌古今情文兼挚又继厥考之志养祖母宋者四年孝子之后复有孝子可谓能子也矣公生于眀天启七年月日卒于康熙十一年月日年四十有六娶于氏江南提刑按察司使重华女子男一人斯佺也女二人一嫁章丘焦舜同一嫁新城王启深孙男人女人钱孺人墓表嘉兴李镜明逺之妻桐乡钱氏者岁贡生讳某之子广西布政司右参议讳某之孙赠兵科给事中讳某之曽孙而李君讳某之子妇两淮都转运使讳某之冢孙妇也其生以某年月日其卒以某年月日其年四十有九其葬也以某原有子四人曰某某某某女一人嫁海盐王某明逺予友也力学而贫其祖运使公好结纳天下名士卒之日家无余蓄明逺少孤所受产有宅半区有田三十亩力不能接賔客恒闭戸不出自予之外相往还里中者六七人而巳予交明逺二十年入其宅四壁萧然而未尝有戚戚之色则以孺人能安其贫无摧讁之言入其听也孺人详于礼谨于妇德事王舅如舅鞠视幼叔小姑如子卑尊外内悉称其贤所衣布裳澣濯至补纫百结饎㸑之供或杂以糠籺邻妇骤见之不知其生长冨贵家也自其始嫁遭舅丧继丧王舅当大事者再娶娣妇二人嫡妇一人嫁女妹一人女子一人集其赀费不爲少矣然不吿急于婣族不称贷于邻里而三十亩之田半区之宅卒保如故由孺人之勤斯能相夫子以不匮噫亦异矣孺人旣没明逺踰朞而哀值予归自济南请爲文鑱诸墓予谓女子之德不外勤与俭耳亦惟贫窭乃见若夫身处冨贵不侈以荡者有焉其何俭勤之足述而见诸学士大夫之表者往往扬诩过实谀墓之文览者莫之信也惟窭且贫者不与俭期而俭至俭矣未有不趋乎勤者也然或慕人之有余或怨已之不足虽士君子或不免焉若孺人之贤盖匪直女子之所难几矣表诸墓庶几予言之不失其实而明逺门内之化若此亦以见予取友之端焉节妇陈孺人墓表节妇陈氏候官人县学生张泰元之妻解元逺之母岁贡生兆奎之子封太仆寺卿朝斌之孙太子少保工部尚书某曽孙也年十九而嫁二十有一而寡是岁福州大饥人相食孺人奉孀姑菽水尽欢逺生甫两月又善病退治药裹钗钿悉斥蒿簪布帬罢肉食敎其子无惰容稍长授以经书每至夜分必成诵乃寝家旣贫劝逺游学所至以诗古文辞见重朝士许爲絶伦孺人以康熙十六年卒时年五十一越二十二年秋逺举福建乡试第一又三年请于有司旌其门葬孺人于府治东关外登云路是日送葬者数百人自布政司以下长吏咸来吿祭逺乃诣常熟王翚绘爲图请予文表孺人墓焉予考汉制墓碑阡表之外又有石阙殆即今之墓门也鄱阳洪适载汉碑式往往刻镂车马人物于碑旁盖古尚会葬多者至千人其子孙及门生故吏画象以纪其盛固其宜尔降及元初循宋掌故凡表门者必有㕔事步櫩前列屏树乌头正门阀阅一丈二尺乌头二柱端冒以瓦桷筑双阙一丈在乌头之南三丈七尺夹树槐柳十有五步其后唯髙其外门二安绰楔左右建台崇一丈一尺以白赤汚其四角而已逺今就试礼部取甲第他日追逺之典可以仿诸曩代匪直祭吿之具其仪也且试鑱予之文摹翚画于左右以爲天下后丗式可哉节孝温孺人墓表节孝温孺人旣卒其子沈琬状其母壸行吿诸乡党朋友缙绅之士爲作传者九人序四人诔一人赋诗及赞者不悉数也于是秀水朱彞尊因琬之请爲文以表诸墓温氏门望爲乌程最孺人者某之曽孙某之孙生员楧之子也生于顺治二年十有二月甫三龄许配沈君文然文然爲举人某之子南京刑部尚书演之孙工部左侍郎赠右都御史节甫之曽孙家丗丰于财大狱起人多利其有而文然兄始然坐与考官通关节被逮文然以同产弟当徙边时年十六犹未㛰楧谋于妻韦韦曰女嫁而壻夭常也今壻不获留譬之夭可矣旣字之宜生死从之楧曰吾意亦尔于是请之按察使钱公朝鼎公许脱桎梏就㛰妇家时沈氏遗产尽没入官有司勾稽隐漏不已又爲恶少年吿讦讼不解文然虽赘温氏尝羁司狱中以康熙二年四月北行八月赴刑部狱明年出关抵尚阳堡又明年五月卒于徙所文然之未行也孺人虑夫遭患难将逺徙生死不可料而翁姑皆未葬夫去谁主之者不稽于卜不诹于葬师井椁而封其藏文然以是获拜先人丘陇而别孺人方有娠及去乃生子琬恒泣涕敎之其事文然继母生母皆以礼沈氏东阡大宅旣入官簿先丗木主或投之水中孺人亟迎归奉祀荐食毋缺当是时讦沈氏者延及于楧家亦破孺人愈窘岁饥潜屑大豆当饭而别治两姑及先生之馔如丰稔时文然有兄某亦旅死关外其仆负两人遗骨以归兄弟不能别孺人祝曰天乎妾闻父子精血相聚夫妇何独不然乃啮指血滴于骨其半淹渍深入拭之不去则取而掩之孺人没时年五十有二琬受孺人敎好学有文得孺人遗诗于笥刊行之初娶于吴再娶于凌皆孺人主之有女孙三人其葬也在某原呜唿忧患之来士大夫或丧其所守而孺人一女子极人生至不堪之境乃力持门戸拮据于覆巢毁室之余养生送死无憾此诚当丗所难能宜鑱之石以待异日国史之采择者也曝书亭集卷第七十三曝书亭集曝书亭集卷第七十四曝书亭集卷第七十四秀水朱彞尊钖鬯墓志铭王处士墓志铭彞陵之州有处士王君客代州年月日以疾卒其友人管代州参将事榆林赵君敛而葬之州城之南演武塲之右山西布政司参议清苑陈君首爲诗悼之冨平李子爲立传而遗书乞予文志其墓呜唿君之制行可谓信乎朋友矣君名席民字安生少补彞陵州学生遭乱匿山中胡公际亨保湖南闻其才令掌书记城陷胡公不屈死处士与诸客皆就缚将刑诸客仰天哀号涕泗被面处士慷慨就死监者壮之爲言于主帅悉减死分籍卒伍处士乃得隶赵君籍中日负刍以供军㸑处士刍独少同伍皆诟詈处士愬之赵君赵君与言大惊遽前拥处士上坐解衣衣之遂爲赵君賔客会赵君移官代州引处士自助边城闲暇处士乃复事文史间爲诗歌自娱荆州自袁宏道倡卑靡浅俚之体郷曲翕然从之继复蛊于钟惺谭元春之说诗品愈下处士旣交陈君遂大变郷人之习一以唐人爲师然每多感时嫉俗之言辄自焚其草以是存者仅二卷自赵君释处士于负刍待之上客丗多以此爲处士幸嗟夫士爲知已者死当胡公被难之日刀锯斧锧处士固甘心焉使自改其节以处士之才何难力致通显则非处士之志也彼夫刀锯斧锧不足以动其心而负刍又岂足以困处士哉然处士不遇赵君则忧愁困踬其诗必不工间有所作不过与牛童马走悲吟踯躅于荒山穷谷之中巳耳将未爲识者所赏又赏者未极海内贤豪之选其言不信于当丗则处士之诗终不传传矣或不能逺且久然则诸君子所以重处士者虽由处士之才足以动之而赵君之贤尤不可及也巳处士生于某年月日卒时年四十有六娶左氏无子一女甫四歳赵君抚爲已女铭曰乗尔墉几丧尔首刈尔薪忽释尔负滹沱之阳雁门阜吁嗟赵君葬其友厥铭惟实庶氷久张处士墓志铭永年有隐君子曰张盖字覆舆一字命士以能诗闻工草书寇乱后谢去学官弟子悲吟侘傺遂成狂疾尝游齐晋楚豫间归自闭土室中引酒独酌醉辄痛哭虽妻子不得见惟同里申涵光鸡泽殷岳至则延入土室谈甚洽其爲诗哀愤过情恒自毁其稾或作狂草累百过至不可辨识乃巳久之狂益甚竟死涵光辑其遗稾仅得百篇刻之又襄其窀穸以年月日葬君于某原呜唿君诗人也工之数十年矣其五言诗尤髙简力诣古人而今之可传示于丗者止此悲哉斯人也铭曰或游或处或泣或歌家室之不恤而恤其他彼狂者实邪是维子之室邪文林郎知桃源县事张君墓志铭仁和张生某与予相遇济南将归葬其亲请曰吾先人之卒七年矣饘粥之产犹足以营窀穸其过时不葬者惧铭之非人未足昭于后也愿得吾子之文纳诸墓庶后之人得以考信焉予辞不获已乃按状志之曰君讳某字某其先世曰淑义者仕宋爲右正言从髙宗南渡遂家临安其后代有显人曽祖某不仕祖某官南京礼部主事父某阶奉直大夫知兰州事母曰崔宜人崇祯十五年纂修玉牒君以贡士廷试驸马都尉掌宗人府令万炜以人才荐诏録爲武英殿中书舍人李自成陷京师贼帅闻其善篆俾更书印篆君辞不能强之官不受拘系七日脱归后五年乃就试吏部除知桃源县事县濵黄河民困于夫役驿传官马多责民刍牧君至尽革其弊士有贫者赒之金粟与揖让甚恭然彊直自遂往往忤上官意竟以计吏罢职久之客游河南以疾卒于偃师年五十有七娶某氏子三人生爲之长次某次某女一适蔡某方君之罢官也携其子女侨居江都生自河南扶丧归殡君于山阳人或劝生葬君江都之郷生不可卒营兆祖墓之侧以某年月日封其藏可谓知礼也已铭曰谓年宜永不跻胡耉降于乙已而终于辛丑谓禄宜丰解其章绶弃彼故郷载之广栁呜唿斯人我用是伤丸丸者松卜此阴冈肆乃祖乃父封穴在旁我铭维实逝者不亡殷先生墓志铭先生讳岳字伯巖一字宗山姓殷氏先世自山西迁鸡泽曽祖某祖某不仕父太白举人仕至陜西按察副使母曰田安人先生少跅弛然笃于孝友与其弟渊并负才名崇祯三年举郷试后数年省其亲入蜀值副使公由遵义知府迁今官时流贼寇汉中关南大震分其党伺副使江上副使将之官先生言曰今逆寇充斥若顺流下必堕贼计乃请移檄兴安命吏卒迎于江潜以数骑由万山中出夜抵兴安贼大惊以爲神会阁臣杨嗣昌以督师至恶副使抗直诬以违令致贼突围当坐法渊诣阙讼冤不得白而副使以病卒先生再疏爲父乞遗骸归自汉中及家京师已陷先生遁居西山与渊讨贼事泄渊被执不屈死永年申涵光者素与先生爲友留城中闻贼索先生急募死士夜驰与贼战脱先生于难遂渡江同游吴越逾年乃还吏部按籍除先生知睢宁县事布袍皁帽骑驴至官舍时兵革甫定先生爲政持大体与民休息治声甚着涵光遗书劝之归先生慨然曰我岂以一官易我友哉遂力请上官投劾归骑驴出县门学官某者送之于郊先生亟以朝叅衣尽与之仍布袍皁帽还里所居郷曰小砦草屋三楹与涵光晨夕唱和相乐也先生爲诗自魏晋下屏不观尤不喜律诗谓徒费对俪无益性情故平生所作惟五言古风一体莽莽然肖其爲人遇佳山水辄留连不去游河南爱大騩风土思携家往强涵光爲邻涵光不果乃巳鉅鹿杨思圣以病留轵关语先生曰疾革矣得傅青主药我庶其瘳乎靑主者先生之友太原傅山也时六月霖雨疾驰水石中五昼夜挟之并至盖其重交游趋人之急多类此先生外和而内介遇田夫野老陶陶杂处至见俗士面斥之未尝假以色笑读书必穷义理其拒异端邪说尤力知睢宁日有僧用铁钉木室坐其内募金钱男女往膜拜先生怒欲焚之僧叩头乞哀卒与之杖里居有祠曰三教堂塑释迦佛像于中而孔子末坐先生过之恚甚鬻所有田改塑孔子于中俾释迦隅坐伛偻若奉敎状旣成爲义学以教郷之子弟先生产虽破欣然意自得也予客太原与先生定交每索予爲弟渊作传予未果今年春先生游福建次桃源犹寄予书比予至京师而先生凶问至以六月日病死福州距生万历年月日享年六十有八娶康氏无子一女嫁松江府通判曲周张某旣归丧涵光立其族孙某主祭祀卜日葬之副使之兆且具状来吿呜唿予未爲渊立传于先生之葬是不可以无铭铭曰葬之者其友铭之者其友无子奚伤有族孙以爲后诸处士墓志铭处士钱塘诸君旣卒及葬郷之人共谋所以易其名者曰士之有私谥也古也君潜德未显宜有谥以昭来世则曰君年二十遭父丧三十六而妻死竟不复娶事母三十七年未尝晨昬去左右母语人曰是儿五十余发颁白矣乃恋我如五六歳者谥法能养能恭曰孝君有焉衆皆曰可则又曰君之弃诸生也年未四十日以文酒自娯闭戸不出者二十载先是崇祯间歳大祲民饥死相借君家无盎斗储爲粥觉苑寺以食饿夫瘗族人死者一十六匶又上救荒三策开米禁行改折设义仓监察御史从之全活甚衆其后兵相持江上白骨满道人不敢收君出私钱悉掩之六和墖下南贑巡抚某移官浙江与君有旧君卒不往见谥法好亷自克曰节君有焉衆皆曰可遂谥君孝节先生于是君之子九鼎以状来请志朱彞尊曰是足以志君墓矣君讳玄振字以黙一字麐倩生而有文在手曰丰故又自号丰山曾祖某祖某考某俱有文行母张孺人配程氏生子男二人九鼎匡鼎皆知名女一人嫁王某孙男三人辛发壬发酉发女五人君生某年月日其卒也以某年月日年五十七孺人程氏后君十月生先君二十一年卒年三十六年月日合葬于灵隐山之阳实先丗之兆铭曰是惟诸氏之阡永吉无咎鼎也藏孝节先生之匶妣附其右于戏归安县儒学敎谕冯君墓志铭年月日归安县儒学敎谕冯君以疾卒于官舍年七十有四其子金濚举柩归贫不克葬后若干年葬于某原冯氏世爲嘉兴人君之曾祖某祖某父某皆不仕君少好读书有孝行父病医言割股可疗君遂如其言母疾亟亦如之补秀水县学生工时文兼善韵语与松江王廷宰慈溪刘绳之同里项眞同学眞推缾山大宅舍君序其排辑无事编雕刻行之顾省试辄不利年六十五以歳贡试京师又二年铨授绍兴府儒学训导历七年迁于归安未朞而卒君平居好爲善言以劝郷里徙宅者八之官者再所至郷之缙绅耆老门生弟子闻其言辄目爲善人无异词尝村居过邻人饮邻有怨家爲盗率其党来报仇盗先至闚邻人戸见君方持酒数以善言劝其邻出戒其党勿入君归及舍盗杀邻人妻女火其庐而去呜唿自世日降躬行之君子吾不得而见之矣茍出其善言以导人爲善抑其次也夫盗至不仁犹感君言之善相戒勿入况夫吴越之士闻其言有不迁于善者哉则君之所施逺矣君讳鎭鼎字子晋初名亮嫌与古同名乃更焉娶俞氏早卒再娶胡氏贤而无子君有子一人金濚也女五人其一归于我铭曰言之善行乃践遇则蹇施诸逺谁爲铭其女夫彝尊名姓者朱朱开仲墓志铭君姓朱氏讳扉浙江嘉兴县人曽祖某祖某考某俱不仕君少有文自以多病不娶好览方书知医旁通释氏旨屏去肉食遇䜩会强之乃至进杯酒而已方予避兵练浦君居南村予村北每相值览予诗欣然肯和予病爲治药裹留终日不去忧见于色屋三楹井灶之外薪数束粟一盎篝灯布被无余物晨起淘米躬执㸑恒留予共饭去则键戸凝坐以爲常予旣徙宅梅花溪渐与君逺旣而游四方归辄出及访君则已死年若干歳会其邻欲瘗君乃铭以纳其圹呜唿君虽学于佛视饮食男女无足动其心然与之言及父母存亡辄欷歔不止见人有疾若已疾盖笃于行而有所不爲者也铭曰有男子曰韩畕生北平旅江郷访吾长水登吾堂援琴操缦弹淸商终身不娶难意量扉也方之殆晜友絶嗜欲宜老寿胡二人止卢首我铭扉藏表畕名开仲扉字畕石畊徐先生墓志铭崇祯三年秋漳浦黄公道周来典浙江郷试榜旣放以力学勗门弟子久之公以言事获罪出至杭州爱大涤山治精舍着书门弟子皆从讲学甲申以后忠节则慈溪刘振之而强钱塘姚奇胤有仆经术则海宁朱朝瑛美之仁和孟应春长民余姚何瑞图羲兆书法则嘉兴汪挺无上而徐先生柏龄节之以诗画颉颃其间黄公赠以五言曰节之贻我诗十章大清脱其赏誉若是先生五试礼部不利署永嘉县儒学教谕歳乙酉兵部尚书张公国维督师于浙黄公乞其师诛马士英阮大鋮以谢天下计不就先生遇之金华相对泣下会南京破黄公旋死于难先生自瓯间道入闽一官转徙出入江海中寻匿罗阳之天阙山乱定始归里或劝先生仍与计吏偕先生笑不应也先生于学务博经史之外旁及三乗九籥以及方书命诀穴法靡不研究黄公戒之曰神仙我道之仆隶释典大学之灰尘先生乃反约焉迨身罹祸难冲波潮蹈锋刃幸而获免乃复参禅家宗旨深自晦迹盖忧患之余有託然矣徐氏之先太宰讳德夫从宋髙宗南渡传至志善眀洪武中举贤良方正其裔孙曰廷瑞者先生曽祖考也曰修职郎恭城丞霑者祖考也曰歳贡生弘源者考也曰处士弘泽者本生考也配潘氏先生卒时年七十有三子三人灿心某某孙男六人女二人自处士以诗画名万历中与李少卿日华陈征士继儒声相埒传有竹浪斋集先生继之至灿心三世皆善诗画论者以爲难先生之葬也灿心来乞铭呜唿士君子生革命之时义不事二君流离困阨其官阀行事不多表见则惟郷党后死者知之然语焉而终不详也宋文信公死柴市当时守义不爲元屈者皆其弟子賔客作史者讳不书儒生怀古逺辑旧闻爲遗民録犹憾其湮没不传者多也黄公殉国与信公无异而先生实出其门秉师之训终始不渝其节安知后之论世者不于国史之外録及遗民则先生其一矣是不可以无铭铭曰仕有版官无廨守师传遯靡悔孝子长洲刘君墓志铭君讳龙光字蓼萧逺祖曰德基自汴从宋髙宗南渡官黄州统领居建康其后曰顺之仕元爲平江路榷茶提举遂家焉曰政中眀建文元年郷试第一方公孝孺之所拔也金川门之变痛哭不食死追谥靖节先生嗣子曰铉历官詹事府少詹事卒谥文恭其曰璥者君之曽祖也祖曰衟父曰廷谔以宜黄县丞迁益王府长史遭乱挈家人避兵白石岭下依其友姚肃甫以居寻卒君初以省试还里兵后不知父母存殁日夕涕泣家故贫徒步至建昌访益府故旧无存者祷于张令公祠夜宿庑下梦神吿曰寄居石漈觉而询之土人蔑有知其处者君持零丁帖彷徨道左有一尼谓曰是在闽粤之交官路方构兵道梗塞由僻径以往七日可达君如其言越藤崃通仙岭一线天皆崇山邃谷潜狙虓虎所出入末度白石岭路尤险恶岭万仞蚁旋而上下临絶壑又万仞得微径棘荆蔽之血渍足踝力尽乃登俯视山下有村村中板屋三楹流泉决决鸣石上君心动以爲石漈也叩其戸则母管孺人出焉喜剧而哭问父所在则亡踰年矣又大哭问殡何地则在板屋中又哭村民闻哭皆来观曰吾郷宋时有孝子王龙山者于此见其母故堡以见母名今子复见母此地是亦孝子矣于是君谋归丧肃甫首以白金爲助村甿咸乐用力藤束其棺以百夫舁之踰岭而下遂浮江以达于里监察御史李森先巡按江南欲闻之于朝君曰常事耳不可乃止君归十年母卒丧葬尽礼平居好读书研精小学旁通医术以及风角地辰截壬遁甲之说靡不考索康熙十一年元日筮得大过之蹇叹曰过涉灭顶吾其不免乎是年十一月果卒年六十有四娶沈氏继娶呉氏子男二人椿龄石龄女一人壻俞同珩孙男女各一人石龄与予善君之葬也来请铭铭曰孝之至通神眀身虽隠名则光吾友其子铭其藏卜兹幽宅斯永臧文学沈君墓志铭君姓沈氏讳进字山子初名驭补学官弟子更焉先丗有仕元官提举讳福一者自湖州徙嘉兴居城南放鹤湖其子晶一避杨完者兵始迁梅会里曽祖考术祖考文煇考福基世有隐德君年十七工时文要非所好旣交予日以诗篇酬和郷人目曰朱沈钱塘陆圻过予书屋遇君将揖问何人予称字以对圻大声曰得非梅花髙馆落春草断垣生之沈山子乎曰是也遂留饮尽欢而散未几予南度庾岭君乃结同里周篔赋古今诗合成一帙郷人复以周沈目之篔好周人急独君一介弗取惟招之饮不拒然坐有恶客闻恶言愤不能平张目变色使酒面诋諆勿顾也平居不忧贫见篔贫则忧之语人曰谷风之诗忘我大德思我小怨夫人受恩于人夲无可怨思之思之而怨生焉祗见其小而已或曰君盖有感于中言之君爲文先民是则故每试不利同学故人有以举子业致位通显者虽遗君书置勿报一旦访予京师数过予旅话俄而六街捎沟恶其秽浊骑驴一头蹩返归自号知退叟所居蓝村力圃屋三楹主人毁其一力不能补因目曰半巢居敎子翼读书手自抄録陶然自乐也所着有文言会粹行国録东园诗蓝村稾半巢居稾退叟行吟力圃萧闲词袁溪文稾共三十余卷君晚适馆于桐郷汪氏并坐饮当杯入手无疾一笑而逝年六十有四先娶朱氏再娶章氏继又娶郑氏海盐人有俭德事必先爲之备君没后持门戸一十五年毕君未竟之志葬其舅姑课子娶妇嫁女皆以礼卒年六十有六子男一人翼也居丧尽哀甘露降于垩庐藤蔓者三人称其孝女四人一嫁陈丹雘一嫁李某一嫁缪启武一嫁朱丕戭予从孙也孙男三人女一人年月日翼奉二人匶葬生字圩之盛家桥铭曰鲁经取人必也狂狷有所不爲斯择之善思我故人庶几可入作者之林独行之传者乎处士文君墓志铭康熙四十有三年夏四月处士长洲文君点以疾卒于郊西之竺坞其子赤病不能擗踊涕洟被面医言心已伤不可疗踰月亦卒所居丙舎三楹遗孙永泰张帷堂于中左虚其右坐賔客四方来弔者咸称其善居丧克尽礼云文氏之先自庐陵徙衡州载徙徐州复自徐徙杭居吴自社学教读惠始惠子涞水儒学教谕洪洪子中顺大夫知温州府事林林仲子翰林院待诏征眀征眀子国子监博士赠文林郎彭海内所称三桥先生是已是爲君髙祖曽祖元发朝列大夫同知衞辉府事祖震孟累官嘉议大夫礼部左侍郎兼东阁大学士赠尚书谥文肃考秉承廕官生经乱隐居不仕妣申孺人广西布政司右参政用嘉之女君幼能诗从长者泛石湖有长桥连月涌逺水隔山分之句坐客交叹赏年十二寇陷京师君泣曰国破矣奚以家爲旣而仲父乗授命产果破乃依墓田以居尽屏时文肆力诗古文辞兼纵笔爲山水人物善鉴者以爲不失髙曽规矩也执亲丧三年止酒彻肉昼夜居于外服除祀事惟谨朔望肃衣冠拜宗祠遇忌日虽风雨必返祭兄然爲逋赋所累君转贷亲懿输之官兄子作客还不以言也年四十涉江淮溯河洛薄游京师京师贵人或吿君曰子之先世多以荐授官子曷仕乎当以国子博士荐君君谢曰士各有志行止亦有时公何忍强点以不可乎遂引去君素无恒产暇尝舍莲泾慧庆僧寺卖书画自给有富人子具兼金求画期以三日走取君恚曰仆非画工何得以此促迫我掷金于地其人再请不顾至尝熟画家请观笥中画君曰若以卖画者目我邪何观爲倒巾箱示之无尺幅也巡抚汤公斌屏车骑入寺问爲政之要君曰爱民先务在去其害如虎丘采茶府县吏络绎征办积弊有年公能除之即善政矣汤公乃伐其树公尝语君曰闻先生止存田三亩何以爲饘粥计君对曰贫者士之幸也菜羮蔬食足以安人性情坚人操行少或有余将移所守负先世家诫矣公称善一亭戸拥厚赀以千金爲君夀请通姓名于汤公君曰汤公以道义交我我岂可以利干公纵我有请公不应也若无故以货餽人伤惠我无故受货伤㢘二者交失毋败吾名亭戸慙而退君内和而外严口不道人过其爲善孜孜若不及郷贤杨礼部循吉墓在洞泾桥南久爲刍牧场君与其友伐石爲表植以松楸寒食则携酒榼以祭又请建三讲官祠于虎丘之右以祀厥祖其二人则陈文庄仁钖姚文毅希孟也君爲学熟习典故与人谈娓娓不倦独不喜世儒讲学谓书生上不能致君尧舜下不能施德于民载道无文退而讲说性命所行所爲事虚文而寡实行借以文饰其自私自利之心亦何取焉君子谓切中俗儒欺世盗名之病晚修文氏族谱本温州守之训谓人立身自有本末出处自有据依何必附丞相信公以爲重故自苏州分派始一世二世至十一世族谱甫成而眀年君逝矣悲夫君字与也晚自号南云山樵所着文集四卷诗集十卷娶丘氏先君八年卒子二坚早夭赤字周舄有石室山人集五卷读史记疑二十卷孙二永泰永丰君之将卒也遗命永泰属予铭其藏当天启二年先文恪充会试緫裁文肃公试礼部名在弟子之列两家缔世好君与予交尤笃分不敢辞君尝好予五言诗按潘昂霄金石例王行墓铭举例铭辞无作五言者然洪适隶释所载自汉世巳有之爰作铭曰崇祯十七载宰辅五十人文公宣麻日朝士气一伸五旬拂衣去人亡国胥沦有如陶公侃宜有泉眀孙点也式祖训不以冨易贫潇洒弄翰墨澹泊栖松筠虽曽客京洛素衣屏缁尘伊人洵难得可宗亦可因谁捜遗民传庶其考吾文曝书亭集卷第七十四曝书亭集曝书亭集卷第七十五曝书亭集卷第七十五秀水朱彞尊钖鬯墓志铭奉政大夫提督福建学政按察司佥事山阳陆公墓志铭公姓陆氏淮安山阳人讳求可字咸一别字密菴又字月湄曽祖考某祖考某考某妣某氏顺治五年以礼记举江南郷试后七年登史大成榜赐进士出身眀年除知裕州三载报最入爲刑部员外郎历郞中以按察司佥事提督福建学政任满称职应迁布政司参议需次还年六十有三康熙十八年七月以疾卒两遇覃恩初授奉直大夫再授奉政大夫配某氏某官某子某官某孙某官某曽孙封宜人后公十六年卒又四年与公合葬于某原公于事亲主爱敬其身谓身诚而事亲之道可尽身也者父母之身子孙所从出也能爱敬其身而后能勤学能勤学而后所交皆敬身之士矣于择交谓朋友之义贵恕以处之不当自居于薄夫墙薄则坏缯薄则裂器薄则毁酒薄则酸未有薄而可久者于居官谓君子所养要令暴慢之气不设于身体必操切击断之意少而平易中和之政多理爲事之本事爲理之用临事不爲私意所动所借平日有居敬穷理之学然矣于学术以主敬爲先务而本乎治心言必述六经多师以爲师而所宗者朱子余録其长去其蔽上自象山下至阳眀诸弟子未尝槩事排击持论甚平要其大旨在兼善天下故施之于政而政举观之于文而文化成自𥙿州以后恤邮丁减盐引辟汚莱清冤狱正文体絶请託端七习修祀典力行敎化孜孜不少倦盖儒者讲学之效见诸行事者公有焉公着密菴诗集十卷文稾一十六卷词选六卷语録四卷子五男三人志谨岁贡生候选国子监学正志寛太学生志黙亦岁贡生女二人孙男六人女七人公之葬也未刻铭于幽宅志谨请于彞尊遂爲文志公墓鑱之丙舎之壁铭曰舜跖之分差以毫釐有恒斯善惟圣是睎茍或舍旃取径则歧平旦之气反覆牿之陷于禽兽其几孔危公列以图善利从违性根于心四端匪昧若火始然若泉始霈由兹生色睟面盎背苟或不然形体交顇曷不由圣混浊是汰公列以图所养者大世之学者执一不通伸宋抑汉伐异党同公探理窟六经是宗濬源濂洛达之湖江人善我取人恶㒺攻一话一言振惑发蒙岂惟空言施诸实用有鑑毕照有虑必中简彼征徭逭其疾痛严乃不苛寛以毋纵君子所莅式歌且诵泪乎归田着録弥衆旣称循吏亦曰眞儒实也久充名亦不虚有子有孙克守其初井此吉壤树以枌榆旣安旣固庆则有余我铭公藏勿㒺勿谀奉政大夫吏部考功清吏司郎中颜君墓志铭颜氏望曲阜自路回父子事孔子孔子弟子受业身通者七十有七人颜居其八回虽夭其子孙特蕃由汉迄今多以忠孝文学着路传六十六世曰胤绍崇祯中知河间府事城破自焚其子伯璟郷人私谥孝靖先生彞尊尝表其墓者也伯璟娶朱氏鎭国中尉某之女兖州破日爲逻卒所驱以刃劫之不前及刃击臂臂折骂不已乃杀之墙下历四日复活君朱出也生崇祯十三年正月甫三岁亦陷乱军中乳母孙抱之得出九龄工行草书十三娴诗赋旋补四氏学生员以副榜入国子监康熙二年举郷试六年成进士除国史院中书舍人㑹天子幸太学加恩四氏子弟之仕于朝者迁君礼部仪制淸吏司主事眀年充会试同考官出监督龙江关税旣还京师寻调吏部稽勲清吏司主事奔父丧归服除补验封清吏司主事加一级历夲司贠外郎迁验封司郎中封奉政大夫未几转考功司郎中充一统志纂修官康熙二十五年九月晦以疾卒年止四十有七君长身广颡早慧好读书折衷羣儒言自出新义其于大学章句持论尤龂龂诗媕汉魏南北朝唐宋元眀诸家之长有集若干卷又述音正音变训蒙文释家训若于卷独不信浮屠星命之说尝曰躯体犹炭也神气火也火傅于炭然后能爲功顾其势渐消而不可止则生气之鼓盪也夫炭当风则易烬扇之则立烬置之密室覆以灰则后烬要未有不烬者然则谓人可长生者妄也谓死有时不可先不可后者亦妄也君子以爲笃论雅善鼓琴精骑射蹋鞠㫄通勾股诀尤耽山水西登太华循伊阙南浮江淮观涛钱唐泝三衢凡所游历必命画手爲圗得金石文恒悬之屋壁性孝友勤于睦族居郷以礼譲人立朝遇政事侃侃不阿有一善未尝自矜也君讳光敏字逊甫更字修来别字乐圃妻孔氏封宜人子肇雍国子监生女子四人俱配士族君卒之眀年肇雍以君之丧归卜葬于曲阜将发叩彞尊之门杖苴请铭彞尊与君交二十年矣君之葬铭何敢辞系曰生乎陋巷之里殁乎宣武之坊葬乎侍郎之林祭乎复圣之堂年逾强仕不爲夭也秩以大夫不爲小也吾铭君藏久而有考也儒林郎戸科给事中郃阳王君墓志铭儒林郎戸科给事中郃阳王君以官卒其弟又维闻君丧重趼至京师将扶君之柩以行抱其遗孤鸠凶服立于门请秀水朱彞尊铭君之墓彞尊不敢辞序曰君讳又旦字幼华别字黄湄自曽祖结以上爲农百良村祖必昌始读书补学官弟子多善行郷人私谥爲孝惠先生者也考图南以君仕封文林郎君少学于仲父斗南博通六经顺治十四年以易举于郷眀年会试中式又眀年殿试赐进士出身当授推官未除改知安陆潜江县事潜江居汉下流长隄逶迤百里水防一决禾黍尽没君躬巡隄上先事预治又田亩租赋徭役多苦不均君以郷规田以田均亩以亩定赋于是无田者得免役逃移悉复其居期年百废具举乃建传经书院以课士筑说诗台葺操缦轩以燕賔客会军兴县当逵道羽骑络绎君峙糗粮刍茭无后期旋以治行征诣阙下需次除给事中俄闻父丧奔归里读书中条山之阴芝川之上服除补吏科给事中转戸科掌印给事中典广东郷试岭南物产繁冨珠香象犀满城市游者踵接于道君以奉使闱事毕偕番禺处士屈大均入罗浮山旣出岭复登匡庐比还朝诗卷外无长物也花山接峒人壤土寇结连出没劫商旅君疏请建县治设官吏广州四县交赖以安君性纯孝执亲丧尽礼与诸弟同居未尝析㸑奉钱所入悉以委之性嗜书诗义尤所好尝録李樗黄诗解累万言又博求宋元人说诗善本将辑成一家言未果惟诗集十卷传于时其诗兼综唐宋人之长独不取黄庭坚人有佳句辄赏击不已江都郝士仪善诗隐于贾君与爲友士仪死哭以诗甚悲又歙人吴周赋杜鹃行君见之惊叹周死君序其诗镂板传焉卒之前十日语其弟子朱载震曰吾年五十一尔精力早衰虑不久人丗人亦何苦卒于官吾将假归已营祠堂于宅居之东祀吾祖考拟以仲文配焉请秀水朱十考礼以爲之记记成吾其归哉盖君疾止七日而死矣呜唿悕矣娶范氏继娶张氏俱封孺人子二人长鹩殇存者鸠也女二人一嫁潼关衞杨楫一许韩城贾缔芳未嫁卒一尚幼铭曰勿将者年未达者官惟其诗足传名以不刊掌京畿道监察御史任君墓志铭君讳玥字少玉别字希菴姓任氏其先家大梁宋丗有知髙密县事者留居焉名其里曰梁尹社曽祖某山西太原府通判祖某县儒学生员考某赠承德郎监察御史妣鹿安人君中顺治十四年郷试眀年会试中式闻父疾亟归父没治丧葬尽礼十八年服除补殿试赐同进士出身知汾州石楼县事六年多惠政擢浙江道监察御史巡视西城京仓长芦盐法回掌京畿道事京师坊市势豪多以私钱牟重息有印子坠子转子之目贫民称贷者不胜其苦君吿示禁之广西乱初定钱粮带征未完逃亡者相逐君疏请蠲之又言桃源以北河无支流祠堂邸家诸湖旧以潴水今多淤塞宜乗水患未至挑濬庶河流不致溃决又言滇黔旣平各营鎭冗兵议裁裁之不得其道则爲患日深宜消其迹于无形不可使旷久生姦宄之念其后河决宿迁而武昌裁兵杀官吏据城叛论者始服君先见也君善书朝回摹仿晋唐书法语人曰吾以收其放心尔其巡视长芦都人士赋騘马行送之君独赏予作旣还朝以所购怀素草书千文赵孟頫时苗留牍图属予审定跋其尾其冬盗入予室窃之以去君闻之勿恚也遇予慈仁寺谓曰物之失得亦有定数是卷流传数百年藏者岂吾一人哉因请更跋他卷盖其达观如是君以眀崇祯五年六月日生康熙二十六年四月日卒享年五十有六娶阎氏赠安人继娶丁氏封安人子男二人筠岁贡生埙县学生坪康熙二十年举人知名于时女三人壻某某某君之归丧也坪来凶服立于门请铭君墓及葬乃爲铭曰生乎齐而视鹾于齐郷党以爲光荣也守其官而遽卒于官亲懿之所屏营也城曰介根水曰潍胶卜兹幽宅千龄不朝知伏羌县事蒋君墓志铭文林郞知伏羌县事蒋君之葬秀水朱彞尊因其子之请志其墓曰君杭州海宁人早慧十龄赴童子试未冠补学官弟子崇祯九年举郷试出建昌新城黄公端伯之门三试礼部不利归辟一亩园于南村盖无意于仕矣吏部按籍授缙云儒学敎谕县经乱无学舍乃僦居樊氏宅宅故延平训导阜所遗有天际楼羣山罗列案前阜诗所云乌臼荫我墙白茅覆我屋者也君乃讲学会文拔麻成璋郑载飏于诸生中后先取科第有李华者获罪知县事汪宗鲁欲申上官黜之君请于汪不听泪成行下汪问故君曰华孝子也曩遇寇伏草中其父负大母逃寇将杀母父请代华乃跃出求代父死寇并释之愿眀府母黜华以敎孝汪爲感动裂其牍君性耽山水涉恶溪梯旸谷周览桃花之隘芙蓉之嶂县境诸山旁及于天台孤屿迨迁知伏羌县考稽禹迹积石朱圉所至题名于壁县临极边年饥流移载道覈征输之数积逋三万五千君悯民疾苦言之上官请豁上官不允也又请革除滥征夙弊勒碑衢道巡抚允焉于是司府怒不可解诬列君罪状巡抚以爲过奏弹文曰知伏羌县事薰处凋残之地虽无苛政及民然性近迂阔赋诗立碑催科不力宜加处分爲旷职之戒先是知成县事钱唐吴君山涛岱观以同谷在境内建七歌堂作栗主以祀杜甫亦爲巡抚所纠先后罢官传者以爲佳话其云赋诗者滥征旣除县民犹有抗不输粮者君作诗劝之立碑者即革除滥征衢道碑也君旣落职归自称南村退叟布衣席帽徒步瓜塍麦陇间终年不入城府日以诗文自课合少壮所作多至万篇手自汰除犹存五千余首其言曰作诗大义以言志爲夲六朝诗不必学汉唐不必学六朝宋不必学唐元不必学宋今人亦何必宋元是学乎君之歌鹿鸣也一榜诗人最盛仕而达者曹公溶鉴躬王公庭言逺而鄞有万泰履安周齐曽唯一杭有金堡道隐徐之瑞兰生禾有巢鸣盛端眀咸髙不事之节君旣退归自处仕隐之间诸君酬酢靡间又与曹王两公居相近琴歌酒坐应和不乏特不与驰骛浮名者相接故其诗文不甚传于时苐取自怡恱而已君年八十有四而卒娶姜氏子男二人名丗岁贡生名表国子监生女五人壻褚蔚文殷光逺吴源达周文焜沈朝英孙男六人女三人塟某县某原铭曰学焉而爲经师仕焉而称循吏文达夫辞诗言其志呜唿先生惟不务名而名自至吾言不诬信于百丗工部主事席君墓志铭君姓席氏先丗望安定逺祖武衞将军温避黄巢乱渡江徙于吴居洞庭之东山曽祖洙祖端攀皆不仕以孙子夲桢贵推恩均赠太仆寺少卿崇祯之季寇贼搆患岁旱蝗人相食本桢饶赀财发其槖白金八千两籴米于襄樊輓之以舟顺流下东赈青兖南散给吴越全活者无算而又请毁家以佐军储巡抚应天都御史分宜黄希宪闻于朝特授文华殿中书寻加太仆寺少卿阶亚中大夫君夲桢之季子讳启㝢字文夏以国子监生援例补工部虞衡清吏司主事皇朝设六部职掌多准明代独工部四司每受制于内务府一失其意虽材美工巧不以爲良而虞衡掌山泽之禁鼓铸之局验试之㕔盔甲之厰除道捎沟之役事最繁琐主者恒救过不给君遇人以和与物无忤甫涖官兼摄营缮屯田二司庶务悉理旋吏议镌级留任寻加二级覃恩勅授文林郎赠厥考如其官封母延太孺人旣而请假养母以所居僻左独学无友乃徙宅常熟春秋佳日板舆奉母往来题其圃中居曰娯晖之堂滋兰树蕙周览湖山之胜岁已卯御舟渡太湖亲幸其圃君拜伏阶下天子顾问曰尔年方壮何以不来供职巡抚都御史宋公荦对曰是以终养其母请回籍者天子爲之霁容手摘盆中蕙兰花登舟眀年延太孺人卒君居丧尽礼终三年未尝去衰麻齿肥甘也服除甫七月而君卒享年五十有三君家居以孝友敦睦闻郷里及在京师遭季父丧解官持服归修族谱置祭田立义学人有称贷者未尝权子母质库不计锱釐人咸乐其寛厚少问业于华亭叶生有馨生固几社名流也予友平湖陆君陇其学以躬行爲本旣释褐知嘉定灵夀二县事循行居天下第一征入试四川道御史以直言放还君夙与订侨札之分具书币聘之至家敎其二子永恂前席陆君没君厚赙其丧葬申以昬姻集其遗书悉爲开雕行丗暇又辑唐人诗百家亦镂版行之天子幸第时曽进乙览一时言诗者返之正音焉永恂前席俱岁贡生亦从予游君之葬也两生来请铭呜唿躬行之君子吾见罕矣以言乎论学则以正以言乎取友则必端以言乎仕进则知止盖得夫陆君讲习之益者多也是不可无铭辞曰古之葬者窆用石赗书方遣书策后乃纳铭于丘阿辞苟达不在多席君新阡顶山麓治茧室封斧屋乐哉斯丘无后艰宜尔子宜尔孙孰铭其藏小邾氏匪异人陆君友曝书亭集卷第七十五曝书亭集曝书亭集卷第七十六曝书亭集卷第七十六秀水朱彞尊钖鬯墓志铭孝洁姜先生墓志铭慈谿姜君宸英诗文倾折海内士天子知其姓字然屡赴郷试不见録也旣而用荐入史馆支正七品俸纂修眀史又分撰一统志月给餐钱衣儒生衣杂坐公卿之次㑹覃恩勅授文林郎赠考妣如其阶岁在已巳冬刑部尚书緫裁官崐山徐公干学告归诏许以书局自随公上言引君自助于是君将还葬其考孝洁先生于夏家岙华盆山之阳妣孙孺人祔焉持状请彛尊志其墓志曰先生讳晋珪字桐侯别字卓菴先丗自蜀迁于越居县再徙余姚复徙慈谿曽祖国华丁士美榜进士累官陜西布政使司右参议阶朝列大夫赠太仆寺少卿祖应麟中先文恪公榜进士以戸科给事中抗疏争郑贵妃册封谪典史后历太仆寺少卿阶中宪大夫赠太常寺卿父司简官戸部司务母向孺人妻孙孺人先生少补儒学生员贡于郷年三十七不复应举研精理学工诗兼通六书辨其源流又娴经丗之略性至孝友爱诸弟与人交恺易然取与必以义虽势力不能夺也太常公以廉节自励遗产仅百亩司务君晜弟分受之先生晜弟又三分之力不能给饘粥兵后家计益窘无以爲亲养乃游学北至燕赵东浮洛西游秦蜀束脩所入归以养父母孙孺人曲成其孝一味不以自甘必先进舅姑晓问寝安否庭闱燕衎靡以异先生在家也先生旣逺亲舍岁时恒望郷遥拜发爲歌诗多幽忧悱恻之言音甚酸楚今所传泛凫吟槀是巳迨向孺人殁先生适在旅次讣至呕血数升遂中失血症服除将之瑞州道出常山疾发卒于草坪旅舍时康熙十一年五月日也年六十三宸英扶其匶归先生之执友张能信林三钖等交泣下佥曰君之事亲可谓孝矣君之髙蹈可谓洁矣遂私谥曰孝洁先生先生殁后七年孙孺人亦卒孺人国子监生之之女朝列大夫知德州事森之孙赠朝列大夫某之曽孙子男二人宸英宸芝女一人嫁儒学生员凌玿孙男三人女六人呜唿自先王制产之法废士之贫者无以养其亲于是陟岵鸨羽北山蓼莪四月之诗作焉虽不能养与祭君子必以孝子目之盖惜其遇而悯其志之不得巳也先生之孝终食不遗其亲顾以贫故适四方资僚友缟纻之贻以供菽水是亦洁白之养矣子职未尽者孙孺人以妇道成之宸英又克继其志然则先生可无憾于泉下而因行受名庶几克副其实者乎于其葬也宜铭铭曰学焉而弗措也才焉而不遇也劳人之赋也孺子之慕也有贤妻爲之助也有令子爲之嗣也子未服官而赠及其亲天子之异数也考卜于原有毚者檀有菀者枌葬先生于是嫔也祔此幽宅旣安斯蕃衍而孙子赠日讲官起居注翰林院检讨徴仕郎贞靖潘先生墓志铭康熙十有七年春天子有诏征文学之士吴江潘君耒被荐明年召试体仁阁下赋最工以布衣除翰林院检讨越二年充日讲官知起居注其冬云南平天子推恩及臣下于是君之考处士贞靖先生得赠日讲官起居注翰林院检讨征仕郎君之妣章氏赠孺人母吴氏封太孺人又明年㑹试天下士君与分校得人最盛又明年遭劾谪官吴太孺人归卒于里君闻讣奔还旋卜地鸎脰湖之南以康熙二十五年闰月辛酉合葬焉先生讳凯字仲和一字岂凡别字贻令丗居吴江平望市曽祖云隐居不仕祖志伊中嘉靖四十四年进士仕至广西布政使司右参政父钖祚湖广布政司理问母吴孺人先生事亲孝事兄最恭其爲学殚心经丗之略其文见称于太仓张采与同县吴允夏包捷吴䎖文章行谊相切劘补县学生员连试第一当是时在朝之君子多自附东林而海内名士以声气应和曰复社先生与焉周之䕫者与诸君子搆难摭君过作复社或问而无钖马公丗奇太仓张公溥并力争之德淸章君日炌爱君文以女归先生旣而知吴江县事先生深自退匿未尝干以私惟于清赋额疏水道事关民利害则建白行之先生爲诗典雅尤工赤牍虽怱遽不作草书遭乱破家遂屏弃时文纂平望志及本草类方合文集凡数十卷子三人柽章桢吴存者耒也女三人一嫁周抚辰一许嫁颜祁未行卒一嫁陈鋐孙四人吴太孺人在室以孝闻尝刲股疗母病爲先生继妻抚前妻子女如己出旣寡家酷贫手纺绩延名师训耒以通经博古及耒爲侍从臣太孺人未尝美衣食君旣谪官太孺人无几微不自得之色曰穷逹有命安之可矣贞靖先生卒时年四十有九章孺人卒年三十有二吴太孺人年六十有六彛尊与君定交也久同年被荐同以布衣授官同知起居注其谪也又同时熟闻君家丗于君请铭不敢辞铭曰相彼贞木其实有蕡或碎于地或登于槃而终以勿餐呜唿先生卽昌而文以诒后昆阨穷奚怨赠翰林院检讨征仕郎徐先生墓志铭翰林院检讨吴江徐君釚请假还里葬其考妣于光字圩逾年矣旣而谪官去属同年友朱彛尊爲文表诸墓铭曰君之先人韫奇讳其曰季华冠而字上丗本居魏塘界迁于吴江自硕始西蒙之港面积水以耕以耨治农事先生爲儒试不利仰屋着书抽腹笥遯丗无闷穷勿悔兄当餽运渡江介是时淮北人爲胾先生爱兄心孔悸以金三百输诸吏兄得不行方用慰兄子曰鑛结壮士以保郷党计不遂亡命西吴全匪易先生诣吏慷慨对产虽破碎祸则解尝怀白金歩入肆人压看塲集如猬舄前蹵囊遗在地诚以语人人作伪探怀乃悟己所坠发之铢两皆黙识人慙欲以半相卑先生怡然笑勿视衡门之下可乐志酿秫种花性所嗜孺人王韩先生配有子克家孙克类伯也不仕仲委质扬名显亲光有位赠征仕郎逼通贵揭石于原表风义猗嗟千秋永无毁小谭大夫墓志铭小谭大夫吉璁讳舟石字嘉兴人以祖父尝爲大夫旣仕以小谭大夫自别大夫之祖讳昌言山东布政司参政赠太仆寺卿父则五经进士讳贞良也母宜人朱氏是爲彝尊之姑大夫年十四通五经旋补学官弟子弱岁以文贡入国子监南京不守大夫从父母携弟妹妻子浮海至会稽复自台州抵福州转徙漳州道遇宼父被伤大夫力以身蔽宼拔刃睨之不动鐏击其背不去宼曰孝子也舎之父病殁家人三十口留乱军中斗米三千钱卒全活扶父柩还寻以贫游学四方客汝宁闻母病疾归则巳盖棺大夫号踊以头触棺棺钉破其颅血濡缕旣絶而苏母丧除入京师以国子监生试第一授弘文院撰文中书舍人晨出敝裘羸马入院还坐一室勘经史有以诗文请者立使者于戸外削槀与之仕九年乃迁同知延安府事治榆林至则修学建尊经阁以十三经注疏贮阁中纵士子览观又采仪礼参以本朝制度行郷饮酒礼又援据史传旁及载纪小说家兼从宿将故老询流宼始末成延绥鎭志二十四卷康熙十二年吴三桂叛眀年大夫运关中饟十万入四川至宁羌州兵变杀经略莫洛于是巡抚杭爱移驻汉中追还所运饟十二月汉中食尽王师退保西安栈道絶乃从黒水峪间道七昼夜逹盩厔旣抵榆林定边副将朱龙反逼波罗堡去榆林百里而近大夫集士民于汉前将军关侯庙爲文誓侯前愿以死守士民咸感奋乃编什伍眀号令制幡帜严斥夜自宿城上衆借以安未几西川人周继明聚衆千人与神木叛将孙崇雅合陷延安绥德势张甚榆林兵迎战不利运道塞环城三十里皆贼垒城中刮木皮采蒿以食大夫谋于上官率私钱命勇士取径渡黄河买粟于山西之保德河曲突围以入当是时延安一府县十九城堡三十六相继沦陷惟榆林城独完围旣解余宼据响水清平鎭罗诸堡大夫骑匹马喻以祸福及神木崇雅继眀皆降事平论功加一级十七年诏举博学宏词之士有以大夫荐者征诣阙旣至迁知登州府事大夫之爲中书舍人也有小夫供事内院趋走若奴隶旣而其人从军自效以招降王辅臣功超擢布政爲登莱监司大夫反岀其下鬰郁不自得其人益自倨屡以计倾大夫卒爲所搆吏议降二级调用㑹大夫子有镃巳纳妇矣而夭大夫悲不自胜疾发遂卒谭氏之居在香花桥东其坊曰碧漪堂之左有鸭脚树三本彛尊童子时与大夫兄弟读书其下一日语彛尊曰诗书莫不有序子知周礼亦有序乎答曰不知也曰尚书周官一篇即周礼之序矣其读书善悟类是大夫好撰述游昌平着肃松録二卷又尝着尔雅纲目一百二十卷所爲诗古文辞有嘉树堂集二十卷鸳鸯湖櫂歌一卷卒之岁年五十有七娶李氏女子二人一嫁陆大勲一嫁沈以机皆国子监生其葬也在某原铭曰生而逸后乃劳陆走丛箐川波潮文不遇学则优终爲右史雄词曹长榆林塞土硗疏泉种稻成乐郊宼宄起如牛毛登陴以守气不挠绾左符亦足豪屈首置下凥居髙嗟善人夀宜多生子短折命安逃相斧屋度隰臯伐石书铭鑱诸幽征士徐君墓志铭唐制博学宏词有科废不行久矣康熙十七年天子法古爰命内外大小臣工各举所知征入都于是浙江巡抚以海宁徐君林鸿应诏明年春召试太和殿庭布席体仁阁下中使传旨向来殿试进士定例立而对䇿今以尔等绩学博闻特赐坐赐食佥谢恩毕旣纳卷次日天子行大蒐礼次郊圻束卷授三大学士曁掌院学士定其髙下君时名借甚又与同里吴君农祥王君嗣槐吴君任臣萧山毛君奇龄宜兴陈君维崧咸爲大学士冯公延致邸第都人所称佳山堂六子也佥谓读卷者冯公卷不弥封君必见録及驾旋命下入史馆者五十人授中书者七人君乃见遗君子于是叹冯公之无私尤服君之不肯干进也君学通今古凡山川险隘钱谷盐筴之出纳律令格式之寛严皆緫其要又工于作奏以是督抚大吏学使鹾使交引以自助然取与不苟馆谷所入不能治田园所居破屋数间清池半亩时与故交把酒剧谈以爲乐居幕府削赤牍昼夜多至百函善写人胸臆赋才浏亮古诗音逼齐梁近体和平婉丽独不爱曲子有强以塡词者倚声歌之阴阳悉中律尝客贵州劝巡抚因民之俗立瞿公式耜张公同敞祠爲作神弦迎送之曲土人欢忭华冠绣衣击铜鼓鸣铁篴歌焉曲终苗童犵女皆感慨泣下其于史事尤练逹本末不曲徇党人之论分撰通志发凡立例纲目秩然论者以君不与纂修明史之列交惜之君善鉴赏别书画礼器伪眞兼善饮尝过顾御史豹文别业御史知君大戸出靁尊贮酒容一斗賔客多避席君连举者三御史曰此何年制也君笑曰北齐文宣帝天保六年避暑晋阳宫所作也验其下款识果然知永嘉县事汉阳王君丗显去官留杭州处士南昌王君猷定寓昭庆僧舎先后客死君视含敛送其柩至江浦乃还太仓王征士昊慈谿周处士容卒于京君爲治丧收其文集以竢奔者盖君急于交谊若是不独以孝友称门内而已君之先本莆田林氏后分支台州之黄巖再徙海宁赘徐氏因袭其姓曰辂嘉靖庚子举人仕爲福建永安知县君之曽祖考也曰元倬考也妣某氏君字大文一字宝名少补学官弟子生某年月日卒某年月日享年六十有九配茅氏明按察副使坤之孙某之子继娶姜氏封监察御史某之子继娶张氏某官某之孙处士某之子君有子男四人司禄司钖俱钱塘县学生司禄继从祖后司纪司直殇女六人孙男二人女二人其葬也于某原某年月甲子葬之日也铭曰古于制科期收实学天子曰咨维元老是擢呜唿斯人才与命妨怀彼珠玉被褐而亡升者在朝弃者在野不有铭诗孰知君者翰林院侍讲尤先生墓志铭先生姓尤氏讳侗字同人更字展成别字悔菴又曰艮斋晚自号西堂老人西堂者先生读书之所也先丗家无钖逺祖袤以政事文学着南渡初诗家所称尤萧范陆是巳子孙丗登膴仕载万柳溪边旧话其后转徙长洲之斜塘曽祖某有隐德祖某举郷饮賔考瀹国子监生敕赠征仕郎翰林院检讨亦两举郷饮賔妣孺人郑先生少日博闻强记有才名补学官弟子历试于郷不利贡于廷谒选除永平府推官不畏强御坐挞旗丁降调康熙十七年春天子仿古制科取士或荐先生于朝召试体仁阁下上亲擢五十人悉除翰林纂修明史同日入院先生最长以齿序四十九人皆坐其下留史局三年分撰志传多至三百篇覃恩授征仕郎子珍以进士出身改庶吉士先生乃吿归家居以诗文缣素请者盈庭戸先生挥洒不倦有求必满其意同时汪编修琬居尧峰以古文自矜少可多怪见俗子议文章者恒面斥之以是人多畏缩咸乐先生之和易也岁己卯天子南巡先生入见御书鹤栖堂扁额以赐时先生年八十有二矣犹康彊善饭暇相地于官山之阴筑生圹自爲之志结丙舍曰艹艹山房俾予分书予尝以天台万年藤杖奉先生并作歌以赠先生喜剧然犹未窘于步不借扶持也岁癸未天子复南巡进先生官侍讲甲申六月日以疾卒距生明万历四十六年闰月日享年八十有七配曹孺人有贤行官右春坊右賛善兼翰林院检讨者长子珍也次瑞县附学生女三人一嫁县学生汤万焞一嫁陜西提学按察佥事侯补布政司参议陆德元一嫁县学生金秉寛孙男一人丗求以岁贡生考授知县以能诗闻女五人俱配士族曽孙一人先生名虽未登甲乙榜早爲文社伦魁弟子着録者多大学士崐山徐公元文其一也所作诗文流传禁籞丗祖惜其才命相妨终受圣主之知官之翰苑屡承殊渥今年春彝尊诣杭州偕前辈德清徐公倬谒见皇太子于行殿令旨赐坐谓曰老成易谢兹来又失一尤展成矣字而不名洵异数也巳先生着述甚冨所撰西堂杂俎观者胥恱奉爲兔园册晚辑艮斋杂记学者服其雅驯全集五十四卷余集七十卷鹤栖堂槀十卷俱镂板行于丗铭曰士也懐才或不售遭逢圣丗终旁求圭璋特达自有期鹤书召君六十余俾入史局掌词曹君之才大笔不休有若札札机丝抽趋庭有子登亨衢遗荣辞老返衡茅难进易退丗所髙君于故里恣逍遥水哉之轩兰叶舟琴瑟几杖官山幽达天知命故不忧鹤栖堂深御墨留人生百岁语本虚八十有七齿巳优着史况足名千秋君今含笑归山丘吾铭维实言不浮承德郎日讲官起居注右春坊右中允兼翰林院编修严君墓志铭康熙十有七年春天子法古制科取士诏在廷诸臣曁外督抚大吏各举博学之彦毋论巳仕未仕征诣阙月给太仓禄米明年三月朔召试太和殿廷发题赋序诗各一首学士院散官纸光禄布席赐䜩体仁阁下于时无钖严君成省耕一诗而退赋序置不作也天子擢五十人纂修明史部议分资格进士出身者以馆职用余给待诏衔俟史成日授官诏下五十人齐入翰苑布衣与选者四人除检讨冨平李君因笃吴江潘君耒其二子及君也君文未盈卷特爲天子所简尤异数云未几李君疏请归田养母得旨去三布衣者骑驴入史局卯入申出监修緫裁交引相助越二年上命添设日讲官知起居注八员则三布衣悉与焉是秋予奉命典江南郷试君亦主考山西比还岁更始正月几望天子以逆藩悉定置酒干清宫饮䜩近臣赐坐殿上乐作羣臣以次奉觞上夀依汉元封柏梁台故事上亲赋昇平嘉䜩诗首倡丽日和风被万方之句君与潘君同九十人继和御制序文勒诸石二月潘君分校礼闱卷三布衣先后均有得士之目而馆阁应奉文字院长不轻假人恒属三布衣起草二十二年春予又入直南书房赐居黄瓦门左用是以资格自髙者合外内交构逾年予遂挂名学士牛钮弹事而潘君旋坐浮躁降调矣君遇人乐易好和不争以是忌者差少寻迁右春坊右中允兼翰林编修敕授承德郎时二十三年秋七月也冬兴顺天武闱郷试事竣君乃请假天子许焉当君未仕爱县西洋溪丘壑竹树之胜思买墓田丙舎终老溪有桥曰蕅荡因自号蕅荡渔人时山阴吴公廷祚方知县事许助草堂之资㑹应召不果旣出都遂浮舟度岭访吴公于肇庆采砚而还自是杜门不出筑堂曰雨青草堂亭曰佚亭布以窠石小梅方竹宴坐一室以爲常君爲文无定格不屑蹈袭前人适如其意而止诗篇沖融恬易鲜矫激之言慢词小令雅而不艳所着秋水集杂文七卷诗八卷词二卷尝属予序之少工书法入晋唐人之室兼善绘事山水人物花木虫鱼靡不曲肖尤精画凤翔舞竦峙五光射目观者叹息以爲古画手所无晚歳曽一修县志叙族谱有以诗文图画请者槩不应暇辄埽地焚香而已君年六十有一返里居以康熙四十一年正月卒享年八十先丗自余姚迁无钖之严埭曽祖朔赠通议大夫南京通政司通政使祖一鹏万历丁丑进士累官刑部左侍郎赠尚书考绍宗县学生以君贵赠如君官君讳绳孙字荪友娶王氏中宪大夫知福州府事之女封安人子三沆曾殇泓曽溶曾孙六人曾孙五人其卜兆也在县西萧家湾铭曰君之通籍也天语谆谆谓史局不可无此人君之请假也行将发轫敕録所撰词以进盖受主知者深矣蕅荡之桥洋溪之浔秋水时至比于君心陆羽王绂庶嗣其音曝书亭集卷第七十六曝书亭集曝书亭集卷第七十七曝书亭集卷第七十七秀水朱彛尊钖鬯墓志铭朝议大夫戸科给事中降补国子监学正赵君墓志铭君讳吉士字天羽一字恒夫姓赵氏丗居徽州之休宁仕爲光禄寺丞讳廷贤者君曽祖考也赠昭武将军讳完璧者祖考也封文林郎进阶奉直大夫赠朝议大夫讳时腴者考也妣汪氏累封恭人赠淑人君入籍杭州补府学生顺治八年举浙江郷贡进士康熙七年谒选知太原交城县事县居万山中巖磴参错孔河出塔莎谷东南流会于汾故水曰交水山曰交山县曰交城地近屈产畜马絶有力又饶灌木歳取其材以爲利君至日民间牧马有禁上官废南堡村木厰许沿河市卖由是利爲文水商民所夺交人重困往往去爲盗依山负固散则民聚则宼势方张旁掠淸源汾阳邢台三县君思翦除之首阅武于郭南令下士卒进退有序捐万钱犒焉还语賔从曰民可用也会年饥君録饿者七十人完廨舍垣墙使家人与处询羣盗出没所在多得其实爰申明乘墉保甲团练之法君乃言曰凶岁良民易迫爲盗吾当抚之遂诣河北都行荒政谕山农毋爲盗所胁日暮留宿陶穴诘朝相度蹊径通塞村砦近逺知最险者三坐崖东西两葫芦川绕其下塞葫芦口则官军不得进保三坐崖则官军不克登君黙识之而还十年十月朔緫督檄县进勦君行令山麓葺静安堡期以月几望官兵进屯先七日置酒城隅却月湖张乐于舫许老穉夹岸纵观越宿复要崑山顾炎武华亭陆庆臻上海蔡湘翦烛赋诗密诫司夜者促更筹于子刻打五鼓君起送客出郭则守备姚顺等巳先受约统步骑兵四百集南关外矣疾行四十里飨士卒于水泉滩别爲三队并进入两葫芦川据三坐崖贼鸟兽散散复合且战且奔官军分搜巢窟先后获魁渠二十二人余或降或自刭君别淑慝召山农终始不作贼者三十七家赉以羊酒其素不当夫徭者千四百三十家编其籍入都啚入山旬有六日交山之宼悉平君治交五载余修图经新横舍立仓厫定军营折疑狱罚赎锾使种柳凿山通龙门渠漑田十万四千顷又力请上官复南堡村木厰秣善马于驿士饱马肥用降贼攻贼故能成功巡抚上其状征入爲戸部山西司主事居母忧还籍服除补户部河南司主事载丁父忧起复补户部四川司主事十四年覃恩由文林郎进奉直大夫二十年奉使征扬州关钞君寛以惠商负贩乘舴艋出入者曁免讥察输梲者俾自封投椟中胥吏苛敛之獘尽革复命监督通州中南仓旋入会典馆奉勅排纂盐漕二书二十三年诰授朝议大夫明年户部尚书科尔坤上言赋役征解条目太烦请更造简明全书天子允其请开局山西司君充纂修官时緫裁光禄寺卿龚佳育持议谓州县催科歳发由单分壤地之则使民知输纳之数法至善也惟因畿辅拨补地亩岁有更易而江浙税课起运存留条目繁琐近例有司必合计州县之田刋入由单尾数稍有不符动行駮改名爲易知在百姓实难知请米数止升合勺银数止分厘毫自秒撮丝忽以下悉删除之而升秒爲合升丝爲毫斯勘算易明赋额仍无亏损乃更定由单式式未定而佳育卒计部在官人胥动浮言以畸零数不可除古未有议删去者朝士多惑其说于是给事中杨周宪特疏请勿更天子下公卿议君作论一篇援唐元稹当州所上状中云斛止于合钱成于文在百姓纳数元无所加于官司簿书永絶姦诈是则昔人巳昌言之且米有圭粟粒黍银有微尘纤沙入之权量莫辨其形镂诸棃枣徒繁其目况㑹计凡析一爲三者悉数之不能终穷佳育议是事虽不果行盈庭莫能难也又眀年天子需争臣试三十三人于保和殿擢君戸科给事中君上言㑹典与红本相表里故事内外章奏付内阁典籍厅储藏岁久无隙地因贮科房往往散佚又各部司簿録有苐载国书未译汉文者除二十五年前巳经纂辑外宜满汉对译彚送内阁以爲异日续修地天子允行旣而衔命勘河还台班有与君忤者劾君父子各占籍以仕吏议落职久之补国子监学正君好学善与人交夙有知人之鉴分校山西郷闱拔冯给事云骕又赏识钱府尹晋钖汪编修灏于未遇时每当赋诗酬和衮衮不休叠一韵至万首所居寄园考定爲月张园故址濬池累石分布亭馆种花木海内名士入都恒留连不忍去君脱略礼数过者不知何者是客也所着书有续表忠纪寄园寄所寄録音韵正譌徽州府交城县志诗稾尤多俱镂版行丗若交山平宼本末则其友吴兴夏骃纪其事爲一书君年七十有九终于京师卒之歳康熙四十五年二月朏也娶汪氏诰封恭人子三人道敳贡生候选儒学教谕景从山东布政司参议分守济宁道景行康熙丁卯举人内阁办事中书舍人女一人嫁国子监生戴嘉猷孙男一十二人继抡岁贡生继抃康熙己卯举人毕元附学生抗继撰国子监生余幼未注士籍女九人曽孙四人君之归丧也景从先卒景行卜地于某原葬有期矣来请铭呜唿君才杰也宰百里之邑积年未靖之宼犯虎狼之穴刬除之其智勇有不可及者而又详于政典使久居谏垣言天下事誾誾恻恻何必不如古人乃以微罪去位一官左谪徒令仰屋梁着书以老不亦可惜也夫且徽州士族多流寓四方寄籍取科第即如先儒朱子本婺源人而绍兴十八年同年小録注籍建州建阳县羣玉郷三桂里彼夫城阳炅横四子炅守坟墓昋居徐州桂居幽州炔居华阳前史不以爲非由是推之君之父子似乎可逭吏议也巳铭曰宰山城枹鼓鸣探赤丸吏不惊去剧贼枹鼓息陟考堂誉超特入谏垣进谠言嗟青蝇止于樊官虽左賔满坐人裸裎焉凂我酒百船诗万篇留述作通都传伊人逝孰谭艺音徽亡哀輓继筮兆基作铭诗订君实无谀辞郷贡进士魏君墓志铭君讳坤字禹平别字水村丗居嘉兴之魏塘今之嘉善县也曽祖考某祖考某考某虽不仕郷党称善人从祖吏科都给事中大中忤奄寺受蒙蔽刑死诏狱丗父学洢以哀毁卒苫次故言忠孝门者首魏氏君十龄草今文弱冠兼攻古文诗词家有田二十亩不足供饘粥父丧除游京师入太学京师贵人延君授经教其子旣而客中吴与嘉定陆征君元辅海宁陆处士嘉淑订忘年之款诗词日益工寻就试桥门撰石鼓赋国子师交赏击以爲絶伦也屡试有司不利乃託迹賔幕东游历下谒孔林南入楚粤西浮彭蠡淹豫章年五十有四始举郷贡进士两与计吏偕赴礼部仍下第岁乙酉复书驴劵北上以岁除前一日抵真定之南关寒甚拥炉捉酒乍饮三爵闻一嗽而君逝矣太守宝应刘君中柱君之故人也哭君于箦下质明视其敛含载以輀车归其丧于是君之子钖琦钖琏将葬君于迁善郷之东蚤圩凶服来请铭呜唿君之学叩之而不穷其修辞动中事㑹所塡乐章被歌管悉合于律宜其有浙西才士之目举于郷谓晩且逹矣乃反速之死于道路天乎人乎若其持已正临财廉非其道一介不以入怀非其人近乎腻而不汚可谓有君子之守也己君生于某年月日卒于某年月日享年六十先娶陈氏继娶王氏有子二人孙男四人女二人所着有倚晴阁诗钞秦淮杂咏历山唱酬集粤游记程诗水村琴趣多行于丗铭曰魂兮归来北方不可以久留些反葬于郷乐哉斯丘些将诗可传抑又何求些岁贡生程君墓志铭歙县程君讳浚字葛人一字肃菴通经史百家之言寄籍杭州补仁和县学官弟子屡试不利以歳贡入国子监居歙之岑山山形鐡峻特立新安江中爲一郷屏幛君董工治楼榭缭以垣墙守望相助草窃莫敢窥又新宗祠以睦婣合族姓通其有无少岀嗣丗父晨餐夕膳事二人尽欢且眷恋所生终身孺慕亲亡以两房考妣合葬于一茔筑丙舍墓旁岁时膢腊礼拜上食如生存榜曰侍初堂友爱昆弟无间言交友重然诺不因燥湿轻重能爲人释纷尝陈亭戸疾苦于至尊前颜色不少慑里居逢宼警率郷勇防御宼退官军牧马于郊村民供刍茭不继君言于主帅旋师客安吉茶陵兵变有司苦无备君从容代爲区画上官允其议城得全君归理家务然不废学两淮都运司志自徐鹏举朱廷立后续者无人君分门编辑颇挈其要暇辄治方药疗有疾者所活甚多以是闾阎无贵贱咸称君善人君以明崇祯十一年十一月日生卒于康熙四十三年十月日享年六十有七曾祖某祖某考某本生考其均不仕娶吴氏子四人长喈中康熙己丑进士次启次哲俱候选州同知次鸣国子监生女一人嫁国子监生汪琮孙男八人女六人君旣卒歙诸生百二十有七人合辞请以君入郷贤祠下上之论交孚乃设栗主送入祠将葬君之季子鸣请予铭其墓铭曰不以爲人后而孝衰于亲不以身不仕而善诿诸人庸言訷訷庸德循循祀瞽宗兮黉序卜吉壤子桑津若稽古昔庶追踪于叔度元考之伦也乎嘉定张君墓志铭嘉定张云章旣合葬考妣于先丗之兆率诸弟乞秀水朱彝尊铭其藏云章才士也以贫游京师适贵人馆愿得生称弟子不应归谒节使思强其在门终不应也以是屡试有司不利归愈贫然其守己益严义利之辨动以古人爲师自事亲而外孝养祖考妣尽子职盖张氏丗以孝友闻由来逺矣志之曰君讳履素字子旦一字雯来七龄丧母父禔授以四子书通一经工楷书弱冠补县学生奉继母如母友爱诸弟田产僮仆恒推与之娶李孺人武英殿中书舍人允新之女娴壸行君喜得内助晨羞夕膳克承二人欢鱼菽之祭岁时以礼舍人尝以珠二索计百颗遗君大者重一铢君初不审视孺人亦不以耀首也会君坐奏销逋赋尾数未输除名悒郁不自得年四十四病卒孺人教诸子力学躬治纺车脩祀事逾谨曰祭大事吾冡妇也其可忽诸賔客至必供鸡黍舍人珠旣封完屡空阃以内无交谪语云章生时孺人梦大星坠于怀占者曰后必显久而名不登仕籍孺人安之曰命也君没后孺人力持门戸四十余年以康熙四十六年月日终孺人有子五云章云蔚国子监生云从云掦县学生云缙业儒女子一赠孺人壻内阁中书舍人朱文龙孙男一十六人女八人曽孙女三人铭曰凡民丧度丘隧墓大夫正其位张南渡徙姑胥称万戸江桥居依仁郷横港里祖居中昭考妣卜习吉筮协从铭贞石埋桑东岁贡生潘君墓志铭郷贡进士乌程潘麟舍舟谒予蹲賔桥畔请铭厥考之墓问其门丗居县之汇沮里髙祖可贤奉政大夫知合州事与兄太子少保工部尚书季驯同举于郷者也曾祖某祖某考某均不仕问其出处少补学官弟子晚充岁贡生职当授儒学训导未铨问其年生崇祯七年月日卒于康熙四十三年月日问其撰述何书则有易解春秋传考家礼小学外篇天文星野辨方舆历法钱法盐法备荒法诸书律吕志河渠考花月田家历东斋随笔又以仪礼经传通解经朱子草创未成足本思取先后郑氏孔氏贾氏王氏衞氏敖氏诸家会粹爲五礼条目繁重一手未果论定也富哉立言矣乎今士习日下由山长旣废司教者罕得其人栗果少年目不识九千字拥皐比秉木铎师严道尊之谓何惜也君之学术经六艺纬三才未沾一命以乐育多士天实爲之呜唿悲夫君之学一主乎敬行事必吿祠墓与朋友交长筵广席衆或讙呶侍者见其以手画膝作敬字人或负已无愠容施于人无德色言必践善必躬行尝论学于家其子问朱陆异同优劣君曰学者宜收拾身心慎勿道听涂说业日修得失自见先儒优劣辨之不差毫釐与我何涉邪其于门弟子请业亦未尝髙谈性命也君年十二开剃令下发落辄以尺纸裹之齿牙爪甲谨藏之笥没入周身之具生平敦睦同气善难悉书盖潜德勿耀幽宅不可无铭者已铭曰君之居在苕霅字东旸讳开甲读父书通六经曲台礼尤研精不矜名不嗜利孝于亲友昆弟广述作何纷纶去者疵归乎醇铭君藏列其目俾名山得着録君四子长曰麟叔也夭仲季存君善人宜有后勒吾文表耆旧徐州萧县儒学训导乐君墓志铭维扬有嵚奇磊落之士乐君讳又令字允谐一字介氷少能文学使者试童子拔置府学名第一其爲人孝弟广交友轻货财辟蒩圃京江中焦山障其下芰荷葭菼浦树围之数重有橘独立结实靑黄足当洞庭百头暇招番禺屈大均赋诗宛平韩畕援琴鼓羽化之曲陶然乐其志也旣而海䑸深入战后废爲牧马之场乃移居江都郭东八十里筑洗心亭杂树花柳比于故园风景略似乃讲神仙服食之法成都费密爲作记君尝一至京师以岁贡生入国子监选人按籍除君徐州萧县儒学训导而君坚不赴也居家遂洁白之养父丧庐墓三年因徧览靑紫囊书兆基考宅家祭立宗子主之通族坟墓咸爲修治戚懿贫不能昬丧者必资以私钱胷无水旱燥湿乡邻鬭者以片言释其争盖君之爲善不倦如此君以明崇祯十年月日生康熙四十五年月日卒享年七十配杜孺人子十人男四人长经内阁中书舍人先君卒次纬江都县学生次统候选儒学教谕次大维扬州府学生女六人一适江都县学生蒋旼一适扬州府学生陈琴一适国子监生髙鼎蔚一适候选儒学训导汤有娀一适江都杜德馨一适歳贡生郭元锐孙男十一人长宫声扬州府学生承重服三年丧者也女九人曽孙男二人君晚自号悟賔道人择地于摄山戴家库题曰悟賔归宿处戊子正月旣望井椁葬焉铭曰舍儒官师老氏吁嗟乐君葬于此文学郑君圹志铭君讳玥字原道更字随始姓郑氏丗居嘉兴县梅会里里故无巨室数门才者曰西毛东郑郑氏有郷贡进士知兴国县事讳士奇者君之世父也曽祖某祖某父某三丗均不求仕君少治春秋旣而嫉胡安国传义之非投牒更治诗家无田产授生徒自给所居破屋三间垣墙不蔽井阑灶觚纺甎毕聚一室客至唿主人䦱门而与之语率以爲常每文会赋诗君坚坐不作间拟乐府音节出入汉晋间一及诸经疑义讲说纷纶阐前贤所未发以是问业者渐多束脩之入积累十金或劝君营什一之利君乃卑里人禇巳浮舟于泖贩吉贝花中涂爲盗所刦已还语君异日必偿君曰盗劫子吾责子偿是吾亦盗也子勿复言邻有曹甲贷君白金二镒卖药于肆以甘旨养其亲终岁子母不纳或讽君收其药肆君曰甲借是养其亲匪利我财共子职也封其肆是夺之食伤孝子之心吾弗爲也由是人皆目君长者贵人延君训其子推大宅舍之居数月语人曰荜门圭窦吾素安之此非吾寝处地竟辞归久之家益贫冬无衣脚或不韤然终不以告人年七十有五以疾终娶崔氏先卒子三人孙五人贫不克葬族人谋率私钱瘗君乃书君言行纳诸圹系之铭曰子非墨氏之徒而葬之薄也犹胜倮而委诸壑也呜唿斯命矣夫曝书亭集卷第七十七曝书亭集曝书亭集卷第七十八曝书亭集卷第七十八秀水朱彛尊钖鬯墓志铭中宪大夫知思州府事陆公墓志铭去平湖县治东六里五行泾有丘隆然爲故中宪大夫知思州府事陆公之墓公讳丗楷字英一别字孝山曾祖考长庚中万历八年进士累官南京通政司使进兵部右侍郎祖考启鏻国子监生以孙葇贵赠通议大夫内阁学士兼礼部侍郎考濬睿宣府推官始封内弘文院中书舍人累赠通议大夫内阁学士兼礼部侍郎妣谭氏山东布政司参政赠太仆寺卿昌言之女累赠淑人公少补学官弟子有文誉顺治五年以选贡生赴吏部除平阳府通判又四年同知登州府又六年迁知南雄府事后十九年丁父忧服除补思州知府盖先后视府事二十四年未得迁吿归四年卒卒时年六十有五公之判平阳也甫至而姜瓖搆乱逺近起应之平阳被围守以下局缩不能画一策公贷粟于冨民籍其丁壮登陴固守百日而围解旋诱降其魁渠释其党师后大饥人相食公爲粥食饿夫马周于郊市辨民色先后给之饿者全活其在登州海宼扬帆猝至将逼城下公立设守具率舟师御之宼乃逸去时叛帅海时行剽剠州县僭称王以公知兵事戒勿犯境又登有嫠妇夜爲盗所杀邻里讦其媳有所私虑事露杀姑灭口公摄县事察其冤求杀人者不得祷于城隍神神梦一马腾踔不休晨徧唿死者戚懿婺矛牙妇有姊子爲驿卒公疑焉讯之卒言杀人夜投牒入府公念投牒时日有文簿可稽取验之字属改窜卒乃引服盖卒初意行窃方入门婺矛牙妇突出猝加刃焉媳实不知也南雄岭峤门户疆理初定平南靖南两藩王并驻广州羽檄不絶于道部将更替出岭一日箠死七人公驰见帅论军士罪有戴孔雀翎者二人入始兴山自称平藩侍衞发民凿矿民尽恐公往诘曰王虽尊不得擅役吾民今不使太守知诈也遂缚二人送广州王不敢问黠僧与平藩暱结精庐府郭外诱妇女入锁其夫后圃而婬其妻闭置者十余公诇知之僧故拳勇手一棓百夫莫敢近乃诡言营斋延之至入门门焉者枨阖及堂阶则胥隶毕集缚之以前僧瞋目唿无罪公先时已别遣捕卒尽执僧庐所藏妇女至庭下僧辞穷公毙之杖下邦人皆以爲快岭南俗好讼公曲喻以理赴愬者渐息暇筑天峰书院课诸生温镠王澐等讲学买田以饍之去之日老穉拒轮遮马不得行立祠府治东士民春秋社祭其莅思州值王师凯旋军马緜绎府旧设平溪清浪二衞后划归湖广而站夫犹循例派协公请于上官得免继遭旱祲斗米二千钱吏请开征秋税公不可民德之输者过半前守以増赋得迁公覆丈以弓无余壤请反其旧又持议谓思州虽列爲府所属止四土司居民附郭不满百家丁粮不及一小县而又商旅不通营伍不设供亿难与他府齐宜仿黔西平逺近制降爲州隶之鎭逺而以施溪一土司割附铜仁可救一方之困议未允公乃以病引归矣公孝事父母友爱诸弟笃友谊能通财不以生死爲厚薄家无美田宅遇人有缓急必应未尝责报归田后足迹不诣公府有司行郷饮酒礼请公爲賔辞者三然后赴晚结方外社与禅人通复今释纵谭淸净理通复工于诗今释者前进士仁和金堡也公守南雄日爲治丹霞精舎以居公归后舍之于东园遂终老焉公于诗归风合雅不堕叫嚻之习文格醇正手辑南雄思州二志事必征信集若干卷存于家公生某年月日卒于某年月日配张恭人生某年月日卒于某年月日合葬于墓子男八人咸有文行一嗣仲父某也女五人俱嫁士族孙男九人女二人铭曰呜唿古之循吏久于其官政以不烦民以不冤公于黔干粤除恶必先济之用寛客至张旜庐旅居船士也讨论席研壶餐志其山川申画土田有德有言溢于炎㕓宜尔子孙克昌厥文美哉鲜原秀木丸丸罔有后囏许封君墓志铭晨有造吾门剥啄者童子以告眎其刺则给事中山阳许君也延之入布衣菅屦请以弟子礼见主人固辞稽颡而后言曰志进不幸连遭父母之丧鲜民之生分不如死兹日月有期将葬惟先生之文无谀辞庶取信后世敢请铭按状公讳某字信孚其先自吴徙于淮丗居山阳县之东村曽祖岁贡生某祖郷饮賔某考督师参佐某公读书通大义不就试居父丧自初终及葬一准于礼母病视药饵惟谨祭必致斋家法严肃不饮酒不围棊无嬉戏之具敎诸子以义方少不当意辄施夏楚性质直负气不肯下人恒慷慨自许曰人生不行万里豪气何由得伸乃南浮江汉北走燕齐西逾河洛归治蒩圃将老焉旣而就给事君铁岭官舍因东涉辽海视其子行取入京师补戸部主事改授兵科给事中旋掌礼科给事中印加五级公初授封文林郎进封朝议大夫配周氏慈惠有壸仪初封孺人进封恭人子男三长给事君志进也次某次某俱国子监生女三俱配士族孙男三女五尚幼公及恭人之还里也给事君方拟奉洁白之养而恭人以康熙四十四年五月先卒公旋以四十五年正月病终宜给事君之擗踊号泣深以不幸自伤也以予论之士惟贫贱得顾父母之养然无升斗之禄糠籺不饱虽欲啜菽饮水尽其欢难矣若一登仕籍官守言责拘系不得自由闻亲丧逾时奔者有焉不得奔者有焉彼夫墨衰绖以治兵夺情而秉国政岂其初心不作孝哉殆亦时势迫之贪位之念旣萌立身一败遂不可以爲人子今给事君以言去国眷恋庭闱朝餐夕膳病奉药裹丧视敛含凡附于身周于棺椁者无不致其诚信勿之有悔焉而且吏不唿其门朝不释其服孝子慎终之礼斯可勿憾母亦不幸之幸也与铭曰淮之水滺滺得地而流有崇者丘是爲太岳之裔给事中之考妣合葬于是幸哉有子知交城县事靳君墓志铭君讳治青字东表先丗自历城徙辽阳曽祖某赠光禄寺祖某赠通政考弼通议大夫兵部职方司郎中君其第三子也年十三丧父习举子业服除试不售补笔帖式以赡敏称出知太原府交城县事交故巖邑号难治君至兴敎化勤抚绥开诚布惠民乃胥悦岁乙亥平阳地震人死者万计君奉调勘灾掩骼赈饥殚竭心力会禁旅北征道出云朔奉军符协办粮草邻县率多浮派君独斟量缓急极意节省民无重困又踰沙漠送战马至大青山不敢吿劳无何郡檄下督责文书过当君素寛和及是忿甚因得心疾不复出㕔事然庶务能举大纲无阘冗者阅三年乃请归归六年遭母崔淑人丧疾益甚又踰年遂卒予昔游太原尝一至交城矣緤马城隅登万卦山日暮风雨作遂留宿僧舎夜闻击柝杂鱼板声山僧竟夕不寐晨起铺睂苦眼有忧色询之山去县西北五里逼宼宄窟穴其徒虑惊客也其后钱唐赵君吉士宰是县请于上官调兵剿平之然遗种尚未尽及君爲政几于卧理而在交九年邑无桴鼓之警民乐其业以是信君之才爲不可及已君尝依其兄养疴官舍暇探四眀三衢山水之胜间赋近体诗小词清疎秀逸颇入作者家数惜乎短折未克升堂入室也君生于康熙己酉十月二十五日殁于乙酉十一月三日妻孺人李氏故安徽巡抚都御史讳鈵之女柔顺有妇道生康熙丁未六月二十六日殁干乙酉十月十三日子宝龄尚幼经纪君之丧而合葬君夫妇于某原者君之仲兄宁波府同知治荆也铭曰一朝之忿疾不可医胡才人之不逹而命止于斯吾铭幽宅太息赍咨矧伊兄弟奚其不悲儒学训导倪君墓志铭同里倪君识之四十年君时授徒城东竹亭桥即其人恂恂有君子之容观其文悉本经义君早见知于有司九试塲屋不利年四十八以岁贡入国子监诸城李侍读澄中读其廷试卷亟荐之榜发以儒学训导待铨是秋赴顺天郷试复不遇君乃焚所作诗文就予宣南坊邸舍讲经义学爲古文辞其说经不专主宋儒谓易有君子之道四不当专主爲卜筮之书又谓尚书古文可疑武成纪日与名诰顾命异益可疑又谓孔子说诗蔽以一言曰思无邪淫奔者岂暇作诗而孔子取之当依小序爲是又谓大小戴同授礼不当偏废大戴氏宜去月令存夏小正去明堂位存明堂投壶则参用之又谓说春秋者纷纶皆害于义孙复胡安国刻深尤甚又谓羣经纵有错简宜仍其旧宋元诸儒多逞臆见更易未免侮圣人之言其持论颇与予合因留不去取韩婴郑康成以下诗说五十家折衷而抄撮之旣而予移家具寓宣北坊转徙斜街花市君授经宣武门内弟子着録者日衆乃避迹西山君精于易卜断卦奇中又善青黄紫囊之术拨沙发水偶爲主人相度闻者造请日繁君曰吾术期避祸尔诸公欲以化者要福不可得也先是有例选人入赀者得先除君念亲老思谋三簠以养束脩之入悉输之官名当注除目矣或紊其籍历数岁名反居后遂引归归事其父饭粝焚枯怡然乐也逾年痛其弟夭无子遂成痼疾岁在丙子筮之得干之同人曰此六月之卦也吾其以是月终乎壬辰昳果卒年六十有一君讳我端字郢客初名野王字古期先丗嘉靖中自绍兴避倭乱徙嘉兴曽祖文遇国子监生仕爲㢘州府经历祖某早卒祖母胡持苦节授君毛诗孝经者也父某不仕母张氏妻吴氏子二人仁存国子监生凤喈海盐儒学生女一人壻国子监生沈某孙一人女孙一人君事祖母父母孝友于诸弟无间言又急人之难故人有孤不负其託平居义命自安客或悯其不遇秋试以关节进拒不受又临财廉口不言利妇翁念其贫赠以负郭田六十亩君固辞翁没亟还外家劵人有所负不责偿其人内媿久而独完其逋或以计中君君亦未尝宿怨其学以正心术爲本博通经史尤邃于诗稾虽未就言诗者莫有过焉间与浮屠道士还往然临终诫其子不得作佛事其持正若是呜唿今之爲校官者许以赀进黄口白面后生目未覩九经之文拥臯比自诩师表者不可悉数以君之学俾登讲席庶几合乎古之书院山长足爲士子圭臬而卒不得试所长老于逢掖死不亦可惜也夫于其葬宜有铭铭曰譬彼积薪先者后之孰是人斯不试其才天乎祝予予宁不悲文林郎知舒城县事朱君墓志铭里有同进士岀身知庐州舒城县事朱君讳振字嗣宣一字千仞所居州东湾在清香楼左盖府治即秀州治故名君孝父母友爱诸弟睦族人以兄事予其论学以主敬爲本文尚体要去枝叶岁乙卯受知崑山徐公秉义举郷试第三人己未试礼部释褐于太学丁卯籖除今官戊辰冬十月覃恩授文林郎壬申六月卒于官舒城自崇祯壬午遭宼乱井邑丘墟入皇朝虽加意安集然居民多鴈戸遇岁凶辍耕而走催科不前又路处剧骖送迎官长鲜暇日俗好鬭士多废学君至首葺明伦堂月课士子以经书义均赋梲清保甲劝农桑息争讼凡害于民者次第去之莅官之明年武昌兵变王师有征由舒入楚民大恐市肆皆闭君曰师行粮食絶其食是导之掠也令大开县门悉民间市肆所有物徙置两庑君立堂下俾胥史舆隶操斤权具斗斛束刍茭洗盆罋君平物价而鬻之兵兵获醉饱歌舞而去先是上官欲调江宁兵戍英霍府檄下俾封桃溪运米船以载典史请任其役君曰无庸舒非必由之道也旣而府檄复下令释所封船人乃服君善料事县多藁壤水利久废不治旧有七门三堰十塘汉颉羹侯信始造至魏扬州刺史刘馥修复之漑田二万亩迄于明知县事范得民刘显更事修筑民共其利后爲势家曲防遏之使不下君循览故蹟毅然以疏濬爲己任诹日鸠工畚锸聿兴克复其旧舒民布谷旣获赤白相杂计部以所输米色不纯行令赤白分贮山农苦于分拣君力请漕督援河南事例免分贮其言曰身爲亲民之吏而民隐不知罪已不胜诛矣若知而隐忍是视一已之功名爲重而万民之怨嚻爲轻义之所不敢岀也漕督嘉其强项允咨计部焉君治舒五年尽心民事不遑暇日以劳遘疾终于官舍囊无长物舒人祀之名宦祠且率私钱设祭道左执绋泣下者千人旣归丧以康熙四十二年十月葬于嘉兴县北辰字圩祖茔之左于是乡之父老子弟谓君循吏宜配食郷贤之列衆皆曰可有司得请乃造栗主送黉宫君之曽祖某祖某俱不仕父某敕封文林郎举郷饮大賔年九十而卒母张氏赠孺人继母殳氏封孺人妻凌氏亦封孺人子三德溥嘉兴县学生修永益求俱国子监生女二一嫁王上舍藩一嫁吴上舍瓒孙男二人尚本向东女二人呜唿今之号称能吏者吸民膏髓以善事上官得拔擢入台省部曹比比也若君之宰邑目不知有上官苐以勤民爲先务或惜君脆促未尽其才然使再假之年彊直自遂难乎免于上官所劾是则君年之不永获全其名未可谓君之不幸也已曩者君谒选人于京师就予舍馆相与论古今得失闻予一善言喜动于色有过未尝不相规也盖知君之详者莫子若德溥兄弟请志君墓遂不复辞铭曰恱以使民民功曰庸胡不报最而遽凶终邑有俎豆里配瞽宗君可勿撼反葬家江文学昝君墓志铭昝氏之望出太原又出彭城其自陜西三原迁于宣州则宋靖康间讳某始也自宣城迁懐宁则明洪武初讳某始也君讳某曾祖曰某有隐德祖某嘉靖癸酉举人知金谿县事考某县学生员君年十八补学官弟子以文试有司辄置髙等名借甚于时贵池吴应箕次尾宣城昝质无疑交誉君延之入复社复社者东南知名士相结持清议拒阉人党与东林卿大夫声气相附和者也应箕实爲伦魁君辞不可谓必有钩党之祸未几果然福王南渡马士英阮大鋮柄用滥以名器假人江东谚曰职方贱如狗都督满街走而大鋮之母君之姑也一日君往省焉大鋮留之邸谓曰弟欲官乎君不应曰道匪逺也池州太平需同知府事督饷数月可迁尔君以不习吏事辞遂亟引去大鋮旣死平生借其势者或窜匿或缧绁絷之或遇于道至唾其面而君独以逺权力一无与焉人曰昝君可谓皎皎素丝涅而不缁者巳君性孝友六龄继母王挞之无完肤几絶婢奔吿其父父大憾君曰母挞儿敎儿也家人闻之尽流涕及父卒执丧尽礼让产及其弟邻里匮乏有昏丧必助之君始居懐宁县北荻坂庐舍爲宼所焚乃徙桐城棕川之梅渚晚结茅杏花村筮之得坤之萃曰括囊无咎无誉因自号晚讷书其壁曰饱吾嬉焉尔卧吾宁焉尔醉吾陶陶焉尔又曰惟愼无忧惟忍无辱惟静长安惟俭长足君于学博综经史旁及医药卜算之书老而爱释典恒语其子曰吾前身怳忽在深山草阁中积雪千丈有龎睂叟行送别执手不能舍来自雪中吾生矣吾没之日亦必以雪夜及卧疾天大雪拥被起曰吾其逝乎遂卒君妻阮氏曽祖鹗巡抚浙江都察院右都御史祖以临钦州知州考士镦铨授府推官岁乙酉叛卒屠城阮氏遇贼以刃胁之不从身被重创犹骂贼幸不死享年七十乃卒子男二人茹芝茹颖女二人孙男三人女六人曽孙女一人铭曰适来雪也适去亦雪也夫子之洁也琢铭幽宫永勿涅也文学曹君墓志铭君姓曹氏讳山秀字中崃嘉兴人祖父皆不仕君幼习诗补县学生员岁乙酉嘉兴城破予年十七依外父冯君避地练浦塘东君丗居幽浜予兄事之有吴君茝者人目爲狂生家横泾水曲相去各二里而近中道爲五儿子桥三人者暇辄相访麤饭一盂肉一柈酒一注留必醉饱日将暮悢悢不忍别及桥徘徊桥上纵论天下事有不合吴君瞋目视大譁唾及人面桥畔丛祠有病僧闻之骇蹒跚出窥戸牖则见笑哑哑不止疑始释也旣而予同君读书乌木桥村赋诗日酬和君有诗曰鲁连思蹈海申徒欲沉河猗嗟古之人不爲丗俗阿俄而盗劫主人居君有弟从学善泅水盗至遂投河君亦亟投河沉浮于水者数其弟竟死而君不善泅水反得不死郷人以爲诗谶君痛弟故自是不复作诗专治举子业弟子从之游者渐衆馆真如僧舎僧寂月通儒书能诗予每偕吴君造君则寂月亦至剧谈移日不去夜坐弥勒龛琉璃灯下恒达旦不寐寂月语人曰与诸君谭假令载笔记之即法言中说也闻者怪之不顾予旣客游四方久之吴君亦入楚转客于黔以卒未几寂月亦逝君十赴省试不利乃附载运船访予京师㑹予奉命主江南郷试君至则大困旅食净度寺着散怀録自遣比予还则君巳病遂不起予往视其敛兄子某扶其柩还半涂亦没淹数月始达于里子某葬之先丗之原君娶某氏继娶卜氏卒时年六十呜唿方予与君田居往还晨夕者寥寥数子相见肝胆毕露妄谓天下无不可交之人无不可言之言其后朋游日广夷怿怨隙皆非吾意所期始信久要之难悔少日之失而转惜旧友之亡爲可痛也铭曰生吾以爲兄死吾与爲铭人不如故先民岂欺我哉张君墓铭南徐之州斗分野大江浮浮绕城下吁嗟张君老环堵易纬苍牙诗媕雅晓吟午诵夜膏火稽之于古辟学舍包咸韦昭庶其亚身虽不遇行则果贻厥子孙三独坐施于有政无不可譬诸江流千里写发源自岷者君也有崇斯丘神所妥斧屋旣封树枌槚纳铭于幽吿来者髙士李君塔铭髙士李君者自上海来平湖割西宫道士之楼居焉以医药自给年七十病卒君先丗曰尚衮曰中立皆举进士尚衮未授官中立爲大理寺右评事又有立武功与倭战没者建祠南汇城代爲士族而与君游者多不知其门阀年二十间道走桂林名书仕版而与君游者终不知其官资君娶伍氏再娶殷氏鞠氏先后生子九人悉夭而羣从皆学官弟子与君游者或不知其有家室子姓于医受业于季父中梓士材中梓撰方书一十七部君补撰药品化义医学口诀脉诀彚辨痘疹全书四部刋行之有延之治疾者数百里必往视疾愈不责报或酬以金辄从西吴书估舟中买书不论美好由是积书三十椟绕卧榻折旋皆书也与君游者相对楼下不知其储书之冨客过无分出处贵贱怡颜相接暇则坐轻舟载花郭外艺庭前饮客酒必自逺致山肴海错馔必丰与君游者不知庖爨何地而君意所向何者爲疎密也岁在丁丑冬十有一月予至平湖则君已疾革视之犹披衣起坐出所着南吴旧话録曁所撰诗古文曰放鷴享集并以付予且命弟子以所储书二千五百卷卑焉其余散去平居玩好一瓢一笠一琴一砚悉分赠友朋越二日终遗命弟子用浮屠法盛尸于龛焚其骨瘗之墖后二年访君葬所则近在东湖之濆其友江某实治其藏焉弟子蒋某徐某请予铭以垂之永久铭曰君讳彦贞厥字我生后更延昰爰遁于野改字辰山亦曰寒村被道士服栖琳观之侧汎汎松舟而泝而游疾者熏灌或以解散有花有苗有甲有条步櫩兮逍遥有经有子有文有史揺笔兮伸纸有肴有腒有蔌有鱼留客兮康娱嗟君之窀穸兮忽自逃于释兮嗟君之去故都兮委恒干于东湖兮或疑羽流或谓僧伽视我铭辞其髙士邪曝书亭集卷第七十八曝书亭集曝书亭集卷第七十九曝书亭集卷第七十九秀水朱彝尊钖鬯墓志铭烈妇杨氏墓志铭华亭之郷伍胥浦之右有水曰璜溪陈氏丗居其上烈妇杨氏者儒学生讳某之子给事中讳某之孙嫁陈某生三子一女岁在乙酉八月松江城破游卒乘胜至璜溪执陈其斧伤其首烈妇奔救其夫卒舍某执妇某得脱妇绐卒曰毋缚我我走及汝卒信之比登舟遽跃入溪中死时年三十有一陈氏之仆有妻曰张惜匿葭苇中见妇死状兵退其长子曰治年十二号于溪畔越二日妇尸浮溪面得就敛当是时游卒大掠溪上一妇投溪之东曰徽州商人孙氏之媪一妇投溪之西曰儒学生孙谔妻顾氏三人皆完节死烈妇幼能读毛诗孝经列女传平居训子女不辍舎傍有梅三十本皆其手植盖至今存也治好学多材艺游于京师以医自给将归葬其母乞其友秀水朱彝尊爲铭铭曰溪之水沄沄若斧者坟于戏女子而烈如是旣活其夫乃捐其躯有子也贤壸行斯传我铭于石南史是择蒋孺人墓志铭康熙二十有三年彞尊谪官居京师之宣南坊武进龚胜玉持束纺升堂再拜请铭其祖妣蒋孺人之墓彝尊老矣而文不加进恒自恧许之而未果作也后三年胜玉复谒予宣北坊固以请乃取其季父焘所爲行状志之曰孺人姓蒋氏先丗侯爵也自宜兴从府城曰某曽祖考也曰某江西吉安府通判祖考也曰某国子监生考也年二十三归龚某事孀姑以孝姑殁哭尽哀上膳縿幕无异事生者其持家以俭蒿簪布裠躬自操作相夫子三十年生产日益旣遭乱率其子士槱匿深村葭苇中士槱中溼疾殒叔子士黯亦殇越三年而寡孺人少知书能读孝经列女传敎其子若孙读书歳时膢腊修祀事惟谨门以内肃然睦于娣姒族人丧葬辄以钱资之有贷者靡勿与与不责其必偿也孺人年七十季子士燕以治历官钦天监历科博士假归于是五子及妇十孙咸奉觞爲夀邻里以爲荣旣而士燕又死岁在己未孺人亦以疾卒享年七十有七子男八人女一人孙男若干人女若干人曽孙男若干人女若干人胜玉好学有文以国子监生知名一时昔河东柳宗元于其母卢叔妣陆伯祖妣李皆不外求而爲之志胜玉宜古是师顾数请于予予则乌能详孺人之壸行也系之以铭铭曰杞也姒宋也子楚也芉蒋诸姬文公裔封通侯阳羡里后徙郡世膴仕孺人贤爲龚妇孝厥姑配嘉耦训子孙勤莫比善必昌自今始蓼莪山树枌梓井同穴葬于是勒吾铭庶垂久朱孺人墓志铭先太傅文恪公有女二人其一作配临安县儒学敎谕平湖陆君瀹原彞尊之王姑也生子埜以能诗闻于时女嫁刘炳图文恪公子女中孺人最少年十四嫔于陆氏族党交称其贤敬以事姑谦以接娣姒俭以自处家人外内忘其爲宰辅臣女也孺人生于万历三十八年正月日殁于崇祯十六年十一月日年三十四卒之日一女甫嫁子犹未㛰也陆君悼孺人不已遂不复娶独居四十年及卒有孙四人曾孙男女七人于是埜舁孺人之柩祔葬于东湖之鳞圩属彞尊爲铭彞尊生时先太傅已卒是时曽祖王母何太夫人尚存孺人岁归宁者再伯叔晜弟姑姊妹罗拜于堂犹记孺人貌言必庄行坐皆有矩度今老矣回首少日事若梦寐先人北门之宅曩之聚族居者已不可问及孺人之葬北门羣从少长零落殆半铭其墓不禁涕泗之下也铭曰朱氏之先居商河之浒赠少保者孺人曽祖祖同厥官太傅爲父实相熹宗事在策府陆亦清门庄简后昆夫也通儒子才逸羣齿虽不永后嗣则繁东湖之濆松柏在原兆基井椁孔固且安孰铭幽宅乃其归孙严孺人墓志铭常熟隐湖之濵隐君子毛翁居焉其继室曰严孺人孺人者明光禄大夫太子太保吏部尚书武英殿大学士赠少保谥文靖讳讷之曽孙隆庆丁卯郷贡进士承廕中书科中书舍人讳治之孙国子监生讳枏之女年二十有三嫔于毛氏孺人生长髙族旣嫁却绮纨金翠之饰簪万裙布甘与翁偕隐翁先有母戈甫昏疾笃孺人居姑丧所以致其孝者无不尽也翁先有一子三女孺人抚之若己出所以用其慈者无不周也翁于家祭折衷司马氏书仪朱子家礼行之孺人洁治锜釜所以将其敬者无不专也翁从游钱尚书谦益之门勤学嗜古博览典籍谓经术必本汉唐庶穷源得以津逮乃于崇祯元年开犂枣之局发雕经十三史十七于所居汲古阁下时诸务未中条理明年孺人来主中馈分命傔仆各执其役雠勘之賔剞劂之工装潢熟纸之匠各从其宜秩然有序则孺人内助之力居多自元典章用宋熙宁经义取士所主传注率本淳熙诸儒明因之经生立异义者黜又以洒埽应对进退易古小学其后书数方名均置不讲而识文字者寡矣挟三家村夫子兔园册足以取髙第縻好爵而有余无事洽闻周见也翁深忧之力搜祕册经史而外百家九流下至传奇小说广爲镂板由是毛氏锓本走天下翁旣没孺人持门戸又二十一年其季子扆精小学传写诸家金石书画记及古五曹九章算经思尽刋刻以行可谓善述先人之事者巳翁初名凤苞字子晋后更名晋别字潜在天启崇祯间屡试于郷不利兵后遂髙蹈不出有子五孺人出者四曰褒曰衮曰表存者扆也孙二十人曽孙二十三人翁之葬也钱尚书铭其藏矣今以孺人祔扆率其诸兄之子来请铭铭曰裴宗五眷李族三祖志尚诗书相门之女河间汲郡抱经以传隐君嘉耦其功嫓焉同穴旣封考宅永久我作斯铭窃附蒙叟王淑人墓志铭淑人讳克荣姓王氏顺天宛平人今保和殿大学士太子太傅兼礼部尚书加三级熙之女光禄大夫太子太保礼部尚书谥文贞讳崇简之孙布政司使赠太子太保礼部尚书讳爱之曽孙太子少保吏部左侍郎山隂胡公讳兆龙之子妇河南提刑按察司使介祉之配也丗祖章皇帝时王公胡公并以翰苑受知备顾问侍左右两公交好日笃同居禁近无间言旣而胡公没遗产甚薄公配刘夫人鞠育三嵗孤比长延经师敎之学脩脯必丰又睦于懿亲日费恒诎持门戸甚力王公每叹其贤曰吾当以女爲之妇于是淑人年十五归于按察君事姑惟谨不以生长冨贵自矜也君旣通籍爲工部营缮司员外郎迁兵部车驾司郎中以清白自励俸入苦不支淑人拆花钿易米鬻嫁具于市不少靳及出爲湖广按察司佥事督理驿盐事务会王师平云南凯旋樯橹辕马络绎于楚君治公务不遑启居淑人事其姑弥谨明年君移官山东布政司参议督漕运驻德州未行而淑人卒卒后遇覃恩诰赠恭人进赠淑人生于顺治十七年十月甲寅没于康熙二十二年七月辛巳年仅二十有三淑人产五女其三夭谓按察君曰姑老矣宜亟见孙爲置妾媵二人视之若娣妹然及淑人没举子三人女四人呜唿妇德之难也贵则凌长才则嫉下盖往往然矣淑人孝事其姑顺事夫子而仁以逮下可不谓贤乎且匪独淑人之贤亦以见王公门内之训之严交友之厚而按察君伉俪之重自淑人没后十年不更娶皆人之所难能也巳铭曰以淑人之德曽不永年回鸾有纸贲于下泉伐石于燕夺玉之白刻我铭诗可永无泐孙恭人墓志铭戸部广西清吏司员外郎休宁程君岳造予旅馆奉币稽首而曰曩者屯溪石桥之建先生记之以文道先君子爲德于郷里甚备今不幸先恭人丧将合葬于某原卜兆有日冀先生一言掩诸幽敢以请予不敢辞迺按状志之曰恭人姓孙氏丗居县之西山父处士某有五女不生男子恭人最少嫺内则处士怜之及笄归程翁子谦翁逺服贾贸迁滁泗颍亳诸州恭人家居事舅姑尽力洁盘餐而能饬躬以俭暇课臧仆种紫爪白苋蔬果绕墙屋夜督女婢篝火治机绞以爲常惟敎二子厚脩脯延名师讲经义每放假叩以所学则色喜谋于夫子置祭田春秋聮其宗族又念所生之不祀也别爲祠屋立栗主俾二子陈俎豆拜焉赒戚懿之穷者赗邻里郷党之死丧者至率水之隄屯溪之石梁动费金钱累万恭人悉劝翁成之盖翁固乐善不倦亦由恭人倾箱箧不少靳盖所见者逺而所施者弘矣今丗禄之家夫不以智率妇不以义从往往爲之妇者辄制其夫夫亦甘受制而不知耻即爲善之念油然根于心而管钥恒司于内虽铢两之需不谋诸妇不可得由是失其初心者不少也惟浮屠道士营造动以祸福惑愚妇人则施予者有焉以予闻恭人临没诫其子勿作佛事呜唿恭人孜孜爲善若是特不惑于二氏此士君子所难能也已恭人生于明崇祯元年月日卒以康熙四十二年月日享年七十有六以覃恩诰封子二人长即员外君次崙内阁中书舍人出嗣丗父后女三人均嫁士族孙男五人女一人曽孙男一人铭曰德积于身宁责报于子孙然不爽者天征信者文吾铭其藏岂惟以贻程氏之后昆冯媪冡铭嘉兴县治东南三十里曰练浦浦之东民居曰冯村村之女有终身不嫁年六十七以死者曰冯媪媪之兄归安县儒学敎谕冯君也葬媪于君之宅西二十步而志之以文者君女壻朱彛尊方媪年少父母欲嫁之媪之言曰吾好直言而貌朴好直言必获罪翁姑貌朴则不礼于壻嫁焉未有不困者也吾从兄㛮以居而送父母老何以嫁爲冯君悯其言不复强也媪之父母旣没食于其兄者四十年君旣就官乃依予妻以居抱予子女甚谨予游岭南岁丁酉正月媪以疾卒予妻视其殓殡焉予哀媪无祀爰封以土铭其藏在某年月日嗟夫妇人之义从一而终嫁而寡守贞宜也其或未嫁而夫死虽未从之以身守其言不改其节盖丗之所难能故或旌其门或表其闾则犹有名焉若媪之贞无得而名焉者也予尝疑媪迷惑佛氏之言询之冯君曁予妻则媪生平未尝事佛异哉媪之所以自处也铭曰猗女子之不字无非无仪瘗汝铭汝夫又奚嗟叶妪冡铭叶妪者乳予于襁褓者也予生四龄妪归归九年浙东西大旱飞蝗蔽天岁饥人相食而妪之夫适死因就食予家予家自先太傅文恪公以宰辅归里家无储粟先大父继之益以廉节自砺知楚雄府事还力不能具舟楫至是先大父已卒先处士安度先生家计愈窘尝至絶食从祖讳大定通判成都以蜀江米四斛贻处士米色殷而粝食之咽喉若中鱼骨妪不得饱乃流涕辞去十年之中凡五嫁而夫辄贫尝语人曰安得十郎骤冨使我老不复更嫁乎其言可悯如是十郎谓予也妪年七十有一而死死之日后夫益贫予妻爲典衣买棺以殓越眀年戊申予在济南闻而哀之资其夫钱若干俾往瘗焉寄之以铭曰妇人五嫁理则不可贫实驱之否谁依者伤哉贫乎乃至辱其身乎曝书亭集卷第七十九曝书亭集曝书亭集卷第八十曝书亭集卷第八十秀水朱彞尊钖鬯行状征士李君行状曽祖考应征国子监博士祖考士标宁海州同知赠尚宝司丞考寅国子监生君讳良年字武曽初名法逺又名兆潢年三十乃更焉先丗江阴人明洪武初提举行千四者徙居嘉兴长水上梅会里七传至博士中万历元年举人有诗名着澄逺堂彚稾司丞继之有苍雪斋集当同知宁海州事值冷口兵入围城固守三月以劳卒而城陷巡抚右佥都御史曽化龙上其事得赠官君之考上舍以结客破家饘粥恒不给然必延师教诸子妣顾孺人佐之脯脩独丰故君之兄弟咸奋志于学君九龄能草时文十龄解赋诗旣而上舍客死韶州家产益落鬻其故居兄弟并栖小屋君又丧偶就族人爲童子师予方避地长水偕里人诗篇酬和处士屠爌谓予曰子之才里中罕俪吾门有李生将来庶几与子并驾乎予遂与君定交昼辄剧谭夜或幞被共寝四方賔客至则醵钱留饮相与论诗文流别议有不合难荅纷纶听四坐折衷而后已君旣再娶始有居一㕓集同里诗人聮句楼上君兄绳逺弟符与焉江郷言诗者目爲三李时商丘侯方域南昌王猷定皆以所撰诗文镂版于浙君览之终卷曰是不难遂期予共作古文沿流溯源论次之于诗持格律甚严尝抄撮诗中禁字一卷授学诗者继乃舍初盛取中晚唐及宋元诸集别出机杼锵洋淡沱极唱叹之致于词不喜北宋爱姜尧章吴君特诸家故所作特颖异予游京师转客太原后二年君亦至都下无所遇留宣府予从逆旅见君期之复入都偕游西山题诗于壁传抄者不絶一时朝士争欲识吾两人每召客客辄询坐中有朱李否合肥龚端毅公鼎孶爲文酒之会延知名士三十余人君以堕马后至烛见跋矣必俟君至乃举爵宛平孙侍郎承泽谢客着书特与君爲忘年友长洲汪编修琬爲文髙自矜诩独倾心下君沛县阎举人尔梅论诗龂龂惟与君相洽君方欲罗当代之文甄综爲一集曰文纬人咸冀君之録其文也故缟纻之投恒倍又持论和婉多可少怪善言作者之心思故人皆乐就君论说永年申检讨涵昐常语人曰闻朱十论诗文使人心慴未若李十九之可亲也于时曹侍郎申吉出抚贵州引君爲助旣闻三藩同撤君曰乱将作矣遂力辞归爲母夀旣抵家云贵吿变嵗戊午天子思得博学文儒备顾问着作之选君被荐入京师已未三月朔召试体仁阁下赐大官馔髙坐而䜩申以诏旨谓文武科进士殿试未有此典也君䜩毕纚纚千言赋诗皆极瑰丽阁臣以八十卷进呈顾君不与焉君旣不得意有凤阳守延君君与偕守重君自画诺外悉以委若君留久之归筑秋锦山房于漾葭湾其南曰观槿东曰剰舫北曰息游艹堂坐卧其中弟子着録者日衆君精心计其筑艹堂也欂栌柱枅瓴甓之属一经鸠度立匠人圬者于前分授之斧斤旣施不爽尺寸至于相原田治耕稼艺蔬果虽农圃恒叹以爲不及也其后两至福州赞巡抚军事寻以崑山徐尚书干学开书局于洞庭山君应其招助修一统志自是归不复岀予旣罢官与君往还投壶饮酒无异少壮时今年五月君病痁旣痊矣复病竟沉緜不起享年六十初娶钱氏兵科给事中桐郷讳允鲸之孙生员汝迈之女继娶陆氏子一人潮偕国子监生孙男三人菊房茰房蓉房君所着有秋锦山房集若干卷呜唿自君以荐入不登朝簿同时无不惋惜虽然才也者衆人所嫉当日与君并荐稍以才自振若宜兴陈维崧冨平李因笃上元倪粲仁和吴任臣宣城髙咏旣登用矣皆未迁一阶以没以君之才使入仕籍安知不有忌者而君得优游幕府偃息于田里菽水足以养亲大小之山上下之洄足以乐兄弟诗书足以教子孙耕桑足以课童仆则天之所以予君者不爲不厚彼一命之荣要不足爲君重也窃意君虽未仕他时国史传文苑宜及焉乃因潮偕之请书其平生大槩以爲状俾后之君子有所考国子监生钱君行状国子生钱君旣卒其子炌衰绖稽颡请予作状予与君居同里君之舅谭给事瑄陆阁学葇予中表兄弟也炌又从予游讲经学习闻君门丗及君行己本末义无可辞状曰君讳槱初字又鹤丗居海盐半逻村本姓何氏始祖某于洪武中坐事戍黔属其次子某于钱翁遂更钱氏五丗祖薇中嘉靖壬辰进士官礼科给事中以星变陈言请斥方士忤旨免归讲甘泉湛氏之学卒赠太常卿髙祖与映嘉靖甲子顺天举人曽祖周内阁办事中书祖嘉征以诸生入贡留京师值庄烈愍皇帝初践位是时魏忠贤方怙势人莫敢言嘉征首上疏劾忠贤滔天十罪直声动一时久之除知松溪县事还卒于僧舍考泮崇祯丙子举人妣谭氏山东布政司参政赠太仆寺卿昌言之孙官生贞和之子君生十龄而孤居丧如成人克尽礼服除兵起城遭屠乃奉母村居而君之祖留松溪唐藩建国擢监察御史时七闽未入版图谍报有司奉台檄捕家口系君狱中祖还始得释旋补学官弟子授弟桢以书或劝君入国子监试京闱君乃一至都念母谭孺人不巳即引归盐豉菽水尽洁白之养有余周其族䣊买田以供舅家墓祭俄弟桢殁以所爱子燔爲后及弟妇遗腹生男君殚心抚育之居母丧尤尽孝葺治先丗丙舍手植松楸尝稻麦果窳必荐新于祠屋至于私钱岀入无锱釐妄费审缓急后先以分薄厚不啬不滥人咸服君治家之有法而予尝遇君于舅氏所剧谭古今事君丗受尚书能辨析今文古文中文之别而兼通周官礼经国理才之方吾郷自明宣德四年析嘉兴县地立秀水嘉善二县其时祇依戸籍爲凭不以疆界分画故三县之田互嵌民相安者二百余年迨万历十三年嘉善之民忽以粮额不均起讼于是三县争讦纷纶不巳盖至今犹然江浙赋夙重吴俗相传明太祖恶张士诚拒守故重敛其民亩税有输官七斗余者君爲论辨其非是谓祸始于贾似道经界推排之役当日原有官田民田官田输租民田输税其后知府事赵瀛取而均摊之嘉兴官田不及二千顷而民田五千八百余顷故其赋最轻嘉善民田止三千一百余顷而官田二千七百余顷故其赋于三县中差重轻重由官民田数不均非因嵌田之故着论万言推衍事始更端诘难其言旨悉与予合予益信君学术之有本也君娶陆氏继娶吴氏子男六人女一人孙男七人女十人呜唿今之治举子业者局守宋儒之训注百翻兔园之册足以取科第而有余问以乡曲之利弊茫然如坐云雾其与斯世何禆焉君能继其家学彊直自遂又以余力考稽财赋盐筴之源犂然有㑹于心发爲论辨无异建始文学御史之议惜乎不用于时终老牖下人亦罕有知者此予因炌之请伤君之亡不可以不述也谨状亡妻冯孺人行述孺人姓冯氏讳福贞字海媛丗居嘉兴练浦之阳考讳鎭鼎归安县儒学教谕妣胡孺人生母沈氏教谕君爲学官弟子有名交渐广乃徙居府治之北再徙碧漪坊去先太傅文恪公第近止百步教谕君年过四十无子生孺人特珍爱之五龄延塾师陈翁授毛诗孝经有费姥者往来教谕君家见孺人聦慧爲先妣唐孺人述之唐孺人属姥爲妁是夕教谕君梦文恪公衣衮造其门遂以孺人许彞尊爲配寒家自文恪公以宰辅归里墓田外无半亩之产祖考忱予公知楚雄府事还仅敝衣一簏而已至本生考安度先生家计愈窘嵗饥恒乏食行媒旣通力不能纳币彝尊年十七爲赘壻于冯氏之宅遭乱两家各去其居唐孺人病终丙舍安度先生携两弟播迁塘桥之北生祖妣蔡孺人又殁先生益穷苦彞尊旣昬孺人赞予往侍养教谕君以田二十亩持券付孺人孺人语予曰割父之田以奉翁非力养矣辞不受挈其女至塘桥鬻所有金条脱治饔膳爲两弟补纫衣履隘不能容遂赁梅里道南茅亭之居迎先生至里继又移居接连之桥予授徒不给遂南渡岭越二载归则孺人徙西河村舍是冬复还梅里所居屋人传多鬼物目爲凶宅孺人不少慑每晦夜满屋梁皆白光墙下鸡嗝嗝有声女巫来言发之当得金孺人谢曰吾夫家累丗显官可以不贫今贫若此天也非所得而得之天其殃之矣盖居是宅十一年未尝萌一念及室中之藏焉教谕君卒于归安官舍孺人闻讣携子昆田及老妪二人见星而奔是时新塍以西盗贼充斥舟子咸股栗孺人拊心号哭至哀羣盗舟泊岸相顾不忍肆劫予年二十即以诗古文辞见知于江左之耆儒遗老时方结文社兴诅誓树同异予槩谢不与而四方知名士往来于禾者辄造梅里孺人治酒肴必丰虽夜分区画立办賔客过者谈䜩极欢或淹留旬日方去花钿无多尽付质库昼夜纺绩以赎客至复质如是以爲常交谪之言初不闻于梱内也嵗癸卯予客永嘉其冬安度先生病革家无斗储孺人邀予姊妹同视汤药予归未旬日而安度先生弃丗孺人哀毁治丧事靡不中礼旣而予游大同转客太原入于京师复留济南孺人力持门户歳时膢腊修祀事惟谨延经师于家诲昆田必具酒肉操作愈勤夜率二女治机绞不辍坐昆田于纺车之旁执卷于灯背令就火光课昼所读书必成诵乃巳给𥿄笔使临摹法帖凡昆田交游至或有燕朋杂于坐孺人必严诫勿与交越五年予归里爲昆田婚买宅于邻宅西有竹曰竹垞谋葬安度先生唐孺人于长水之东将井椁矣葬师佥言不利主妇谓改岁乃可孺人语予曰姑之柩留丙舍二十余年翁亦六年矣此而不葬葬何时乎祸吾当之勿悔也乃克葬彝尊以序当后晦在公孺人事公无以异于事安度先生也歳在乙卯公殁于项氏寡姊之室孺人往治丧成礼宗䣊称其贤孺人旣嫁二女教其孙及外孙一如教子法已未予以荐召试体仁阁下授翰林院检讨纂修明史辛酉充日讲官知起居注是年主江南郷试云南平覃恩封孺人貤赠唐孺人壬戌挈孺人入都癸亥予入直南书房赐居黄瓦门之东甲子元日彛尊方侍宴天子念讲官家人居室特赐肴果二席孺人九拜受之洵异数也是月予被劾谪官三月移寓宣武门外孺人寻病病愈以秋八月浮舟潞河还语予曰君恩重夫子且留毋悻悻去自是予留京师旣补官孺人闻之乃复由江淮北上抵泊头运河氷合孺人中寒而病扶入车旣至病渐痊壬申正月予复罢官三月解维张湾津路潆纡以五月次东昌则分水牐已闭舟车酷暑孺人病又作比旋里爲长孙完娶时生母沈先已病殁家人袐不言孺人诇知之大恸病复发饘粥不进其后时止时作犹强起栉沐理家务迨冬十一月冯村族人以教谕君墓木且伐来告孺人心悸意谓未然旣而果遭伐孺人悲愤病愈剧盖自是卧不能起医药不能疗及临殁时语不及家事惟执昆田手曰汝幼时汝父逺客我教汝读书冀汝上进今汝七试而名不成我又不能待命也夫语讫昆田方哀号而孺人逝矣孺人生于明崇祯四年九月廿一日未时卒于康熙三十三年二月十四日卯时享年六十有四子一人昆田礼部注籍监生娶沈氏女二人一嫁吴江周能察一嫁桐郷儒学生贠钱琰又从弟彞性没二女无所归孺人抚爲已女一携至京师嫁国子监生秀水徐雍一嫁吴江贡生吴南龄孙二人桂孙稻孙孺人归予将五十年少日遭乱恒与予夜避丛篁密篠中流离顚跻凡徙宅者十一始克宁居爲两叔一子四女一孙昬嫁治两翁及母胡丧备诸辛苦又津涂往来莫或遑处盖终身忧患未尝一日自安平居慈爱肯周人之急所至邻里戚懿无不欢洽虽渔娃灶妾食必推与之以是孺人之殁闻者无不叹息呜唿悲夫谨摭其遗行以告立言之君子诔故都察院右副都御史緫督浙闽军务朱公诔呜唿邾娄之后望沛及吴其在于齐东郡是居枝分叶布本一根株公之哲晜谠言无隐抚浙制畿中法而殒纪子太常易名惟允公也继起早歌鹿鸣牵丝作宰视草爲郎黄图树屛俪于薇堂天子是葵殊渥超拜红籀碧幢塡抚岭外入奏嘉谟岀承大赉公旣莅止纲举目治薄赋惠商吏畏民怀人不敢者公乃有爲盗先杀人后收货贿旧染汚俗积不能改公捕获之悉沉诸海江则有沱船则有戈商行千里划桨而歌颂公之德久而不磨旣迁于闽治与粤併闽兵易譁教之以整闽俗易嚻鎭之以静公于仕已喜愠不形扁舟归第对客一枰宣劳河曲疢疾乃婴公疎礼法胷无水旱㕑传虽盈浊醪麤饭不知公者谓公爲嫚公率寮属见必分曹肺腑之语辞不在多不知公者谓公爲骄公今逝矣还丧历下我瞻大东老成徂谢舍彼华堂衔悲长夜公之清忠当代共知吾思他日国史纪之无征不信视此诔辞哀辞沈武功哀辞岁在己酉冬予将往济南友人沈武功送予落帆亭畔越二年归里武功偕予登胥山赋聮句诗未几别去予留江都武功寄予书将葬其父处士君丗涵具状来请铭铭未就郷人自南来则武功以正月癸丑死矣武功幼遭乱失学九龄始自读书日记诵万言长工于诗性恬澹不乐仕进居父丧尽礼事母至孝卒时年三十沈氏自南京大理寺卿玄华以廉愼闻其子文琦博洽负时誉人谓必相继取科名卒不遇再传至处士君省试将见録矣复摈而武功亦困穷死呜唿生才实难頋武功以上丗多文采疑天于沈氏独厚然皆终其身不得志以死至死且夭此人事之最悲者爰爲辞以哀之武功讳传弓秀水人辞曰处贱以爲荣遇不诡也丰实而藏华行勿毁也孰是人斯夀止此也妻亡矣遗其穉女亲老矣鞠及童孙菽水伊何况甘旨也嗟行之人悲未已也矧在同游识君久也呜唿欲铭其父而先哭其子也祭文弔李陵文朱子登乎采掠之巅览大漠之野见有雪山峙乎西北若出若没若庐若旅回睇从者忽失其处从者曰是所谓天山也李陵之台在焉朱子曰噫嘻有是哉窃尝论陵本文士頋以家丗爲将欲立功殊域方其召见武㙜耻隶贰师军请得步卒五千自当一队其才诚有过人者及兵尽矢穷以身降敌短衣椎结对苏武泣下沾襟抑何陋也其身辱名隤亦足爲负才喜功者之戒然陵方降敌陇西士大夫咸以爲媿而司马迁犹力争以爲国士虽大节如武终不以衞律遇之交好尤笃则其情有可矜者也河梁之诗爲五言所自始使得一鸣铙歌郊祀之盛庶㡬史克正考父之美复见于汉乃委之漠北幸而武奉使倡和之诗得复流传于丗迨武既归其悲惋无聊之思必有甚于平昔者登台而望岂乏感时懐友之作惜乎不传者盖已多矣自古爱才之主宜莫如汉武然其所好特司马相如靡曼之词枚臯东方朔俳谐之体以迁之文陵与武之诗独未闻有称焉至柏梁既成赋诗髙会当极一世之选乃所与赓歌飏言则卫靑辈一二麁豪武人及大官上林丞刀笔俗吏八九而巳此何爲者邪贾生之才文帝不善用之爲世所惜若武帝之于陵用违其才殆又甚焉呜唿才士之不遇于丗自古然矣爰命从者酹之以酒而爲文弔之其辞曰入云中而四望兮路百折以登危眄絶漠之惊尘兮悼失身于骞期嗟平城之搆患兮三十万其莫支曾不念祖父之数奇兮丕大贤于武台以五千当万骑兮固宜心一而不离何女子载于行间兮将在军而莫知儒生不可使即戎兮妒人不可与谋无援师以委敌兮何百口之足雠死旣媿成安兮生复惭乎浞野憾因杼之妄言兮遂投杆于谍者前奚侯使上坐兮后丁灵之嘲我杀身旣难能兮宁归国之不可斧氷以爲糒兮续带以绳瞻毕昴于南街兮望天汉之东倾朝忽忽其就暮兮夜迢迢而独兴虽永絶于君亲兮尚见思于友朋刀环旣违硕兮何故乡之足慕驱槖驼于氂牛兮猎霜禽与秋兔登荒台之夐絶兮送故人于长路舞短服于樽前兮听悲歌其如诉身虽陷沙漠兮盟未忘乎曹柯叹形迹之长乖兮岂忠信之可讹居殊域而心故都兮夫孰明子之无他彼河梁之髙倡兮丽五字而爲诗感杜甫之遗言兮谓二子其吾师斯人不可作兮大雅其衰才士自古而失职兮奚吾生之足悲告江神文年月日具官某谨以刚鬛柔毛香帛之仪致祭于大江之神曰某钦承上命主试江南自誓此心澄同江水惟神昭察济以安澜如其寸衷有昧狥人贿託废弃眞才神灵有知允当罚殛复命渡江甘葬鱼腹以爲后鉴谨吿贡院誓神文年月日具官某等敢吿于天地神祇先师孔子之前曰某备官禁近皇上拔于衆中俾典试事主恩深重惟有同事一心揽真才以佐盛治命下之日师友亲懿一概屏絶今入棘闱用白于神如㦯心存暧昧遏抑眞才狥一人之情面受一言之贿託通一字之关节神夺其算鬼禠其魄五刑备其体三木囊其头刀斧分其尸乌鸢攫其肉矢言之出百神共闻谨吿祭孙侍郎文公之历仕记则有史公之生平蔵则有铭我姑略焉详公交情往歳丁未我未公觌公获我诗賔座赏系庚戌八月谒公之堂我袪公揽偕步于廊款语未已旋罗酒浆自是过从月必三四公召我趋我归公至嗟丗论交不乐草茅虽在丘园以位自髙谁肯忘年撝䜩用劳公以先觉自称同学题扁见贻竹垞之我归二载公颜未改仰屋着书一本程朱河淮之议水田之利舍彼荐绅刍荛是询公学不泛攷古能鉴示賔琰玉佥目爲剑尊曰不然作释圭一篇公书报我谓云可传岁且更始祠考亭夫子执棜视壶废彻而餔公言子去岁必来助我考之丧见星而奔公命哲嗣驰赙国门书言卧疴未克躬唁期子重来虑不尔见我时临发对书载咷朔南攸隔岁月其慆既达于京公果逝矣不覩公容覩公孙子回忆公言声悲益吞仅一人知己而又不存觞酒在筵挺烛在几我涕有尽我哀何厎祭纳兰侍衞文呜唿往嵗癸丑我客潞河君年最少登进士科伐木求友心期切磋投我素书懿好寔多改岁月正积雪初霁紃履布衣访君于第君情欢剧款以酒剂命我题扇炙砚而睇是时多暇暇辍塡词我按乐章缀以歌诗翦绡补衲他人则嗤君爲絶倒百过诵之迨我通籍簪笔朶殿君侍羽林鲛函雉扇或从豫游或陪曲宴虽则同朝无㡬相见我官旣谪我性转迂老雪添鬓新霜在䰅君见而愕谓我太臞执手相勗易忧以愉言不在多感心倾耳自我交君今逾一纪领契披衿敷文析理若苔在岑若兰在沚君于儒术緐学博通文咏书法靡有不工康里巙巙孛术鲁翀暨萨都刺未知孰雄君之勇略侍帝左右骑则籋云射必穿栁出师絶漠不惮虎口乃眷帝心倚毗良厚当其奋武不知善文及爲文辞不知能军允矣君子才实逸羣随陆绛灌异于前闻和气婉容承颜以孝友于昆弟古昔是傚谦谦者守温温者貌逆之勿恚顺之无傲花间草堂渌水之亭有文有史有圗有经炎炎者进或键而扃缝掖之来君眼则青浮醪于觚盛仓以笔夜合惺忪花散籖帙聮吟比调曽未旬日诗朋尚在忽焉辍瑟彞尊月朔谓君尚生问疾而止入巷心怦复者在屋升自东荣魂招不来踯躅屏营寝门旣哭容车将骋大泉一枚蜡烛一挺侑以荒辞泣下如绠灵兮有知痛无不省鸣唿尚飨祭刘太夫人文呜唿太君其德斯柔色斯愉也孝以爲妇而顺以承夫也以严则母慈则姑也卑尊长幼咸克有孚也乐善之勤靡终初也相少保公之起家县令而跻尚书也太君于时挽鹿车也千里之行奉板舆也在汾之阳在浚之都也锦军之城白门之廨往必俱也緫师于边賛中枢也耆德既隆壶范益摅也九伐司马五教司徒也三典司寇进三孤也褕翟之荣锦韬象轴贲于闾也公沙六龙皆民誉也其三同懐二入翰苑女封夫人则凤雏也孙曾则百诜诜揖揖螽斯如也爰自侍郎公之塡抚兖青徐也河山十二极海隅也沉冤之狱减其辜也敝攰之民缓其逋也灾伤之地蠲其租也赈者累万必及其孥也是乃奉太君之教以成公之訏谟也盖太君之仁匪特下及家人子姓而己凡賔客之至问所须也及馔遗所无也贷者无不输也惠心淑问难悉敷也呜唿太君贵矣富矣昌矣大矣寿矣康矣荣矣哀矣稽之于古殆莫之与符也某等从侍郎公游厯下获拜太君于堂而忽闻长逝诚不禁涕泗之霑裾也牲之羭也酒之醹也盘有果而俎有腒也跽陈于筵几之前念德容之如昨而不可覩矣爲文告哀冀灵之式鉴而享此肴蔬也祭黄母周孺人文呜唿孺人嫁不必乡里寓公是归产不必多男有子而才当其相夫子而仕也六馆四门教胄子也监丞之贤孺人爲之耦也及其殒所天而孀也慈闱之训兼义方也征君之贤孺人成其名也嗟世营营声利是求维孺人之德安贫勿忧餐以菽水不事鼎饪服以缟绨不事玉锦古圣微言载在六经有图有史百氏纵横香厨祕阁易散难并监丞躭读广爲探篹征君益之凡八万卷朝哦夜诵孺人佐之机绞之声彻于书帷歳着雍敦牂闰月修病我辞白门言归柴辟征君邂逅周在浚之宅时鹤书初下有司敦迫人爲君喜君蹙其额匪荣名是逃念母氏兮劬劳商秋乃发逹于燕郊陈情之语仅彻东曹哀讣忽至杖桐而号见星斯奔过市则哭观者道㫄屛营踯躅矧在彞尊犹子情亲帷堂未拜溃酒遥陈临风涕泗媿吿哀之不文呜唿尚飨曝书亭集卷第八十曝书亭集曝书亭集笛渔小稾序秀水朱供奉竹垞先生以文章名海内垂四十年今其令子文盎复以才称京师唿爲小朱十夫弓冶之子学爲箕裘司马氏之史刘氏之经术杜氏之诗苏氏之文章各有渊源文盎之才如此其得力于家学者良有自耳然吾闻供奉生而好游游必数千里或万里经年始归归辄复往老谢一官即穷愁着书无室家儿女之恋其于庭训之日宜无多文盎嗜书性成睥睨流俗踔跞古今几几于父子之间各欲成其不朽夫醴泉无源芝草无根巳足爲天下之宝况其名父之子邪且供奉亦难乎爲继矣方其携书载酒南穷海陬北极关塞凡齐楚燕赵瓯闽间所过却埽学士大夫惟恐朱先生不一至碑版屏幛照耀四裔下至旗亭酒肆儿童妇女无不邀片词只字以爲荣及其入承眀赐宅禁垣备朝夕頋问文人之出处孰有如供奉者乃文盎能爲极盛之继其游蹟所历翰墨风流纪载成囷并追踪接武由此登馆阁司文章将见九重动色而叹苏瓌有子供奉此时或当展然一笑不以予言爲鄱阳之谑也予于朱氏两丗交㝡笃絶艳其父子作述之盛因文盎出近诗问序辄从而夸叹之至文盎之诗上窥韩杜下汲苏黄推陈出新瑰奇光怪识者自知之予乌容致喙且天下读供奉之诗久矣其亦当辨气而三叹也与华亭髙层云菰村序秀水朱检讨竹垞先生有才子曰昆田字文盎天下之得交扵先生者鲜有不兼交文盎者也文盎之才清雄絶丽得之胎性而先生扵书无所不窥其奥博非特今丗人所罕及文盎趋庭之暇略能尽通其家学以其余技发而为诗其小得固已精致隽洁大者磊落排奡世之读之者不以为入玉谿樊川之室则以爲登昌黎眉山之堂矣独怪今丗才人横飞㨗出充塞皇路而文盎年未五十竟以穷死岂天之生若人丰其才而塞其遇邪抑先生之泊然宁静不欲以丗人之所荣者荣其子邪独其所成就如此无忝其家爲可传也矣先生有文类及腾笑集行于丗脍炙人口续集之成复甚伙而文盎自名其所着曰笛渔小稾先生将彚而刻之附其集以行而属序于予予惟东坡先生尝言在海外时其子过时出一篇见娯则为数日喜寝食有味以此知文章如金玉珠贝未易鄙弃东坡之称其子如此必非徒然者而今丗叔党斜川集罕传文人学士往往以为恨文盎旣能以其金玉珠贝之文娯先生于生前殁而得附先生之集以行于无穷吾知后世必将比之苏公父子而无复遗憾者其在笛渔小稾之刻也夫嘉㝎张云章曝书亭集曝书亭集笛渔小稾目録笛渔小稾目録第一卷古今诗五十首西湖登康山刘抚军席上咏珍珠泉二首西厓归自桂林访予长水不值而去三首寄鲁松江次韵答蘅圃孤山拜林和靖墓㝢昭招同西厓泛舟湖上得六絶句抵舍三首过演溪书屋有感南渟至自清溪出示黑蝶斋近词和演溪老人韵南渟归清溪久不至以诗招之夏日村居二首初秋风雨兼旬南渟再过艹堂赋此志喜小斋听雨同南渟逺士分赋得𧖟字次演溪老人韵送南渟之白下九月七日同逺士饮菘塍斋题查客罗帬谱赠钱武子先生宿横塘次韵答耕客蘅圃题蘅圃西湖雨泛图三首次耕客韵即送入都再叠前韵送蘅圃入都三叠前韵与蘅圃追话旧游题蘅圃担花图二首题耕客行脚图二首梁溪华胥为蘅圃写僧装小影侍以双女一拈花一奉梵书取心经色空二语曰双是戯题絶句逺士以玉狸见饷戯作长句喜晤辛斋菊隐樗菴三先生即席分赋一首过姊妹桥淸溪访南渟用王临川赠曽南丰韵寄蘅圃送樊谿之泰安第二卷古今诗四十七首得耕客都下书云首夏归桃郷喜而赋此出门示逺士过白莲寺万安藁候潮鲁松江饷鲥鱼竞渡歌题荷包牡丹题查客画扇二首饮心在斋分得花字蘅圃寄竹根杯落帆亭和逺士无题六首题声山仗劒图京口阻风露筋祠宝应题东川先生读书秋树根圗题明妃出塞图送客子归平湖和题砚溪红豆书斋五首珍珠泉张上舍盛夸亳州牡丹逺过洛下因赋十絶以纪且订探花之约焉晚歩泉上次止渊病起二首夜梦咏史二首第三卷古今诗三十首元日立春和逋客又和止渊八首送王秀才之眀州三首送广文韩生之官符离四首官园种菜呈丹徒公首春同逋客止渊陪丹徒公晚坐珍珠泉上二首食鲤鱼喜小舫初成和丹徒公二首嘉禾篇对菊次夕复携酒对菊叠前韵食鲜鳆鱼喜雪呈丹徒公止渊逋客旣和拙诗越日风雪复作止渊又赋二百字索和盖欲以强韵相压也炙砚呵冻复成是作食鲥鱼和止渊韵泉上书懐和丹徒公韵第四卷古今诗四十四首杏花用昌黎韵叠前韵丹徒公扵濋源堂后穿池种荷赋诗四章敬次原韵春日珍珠泉杂兴五首海棠半开小雨初过醵饮花下醉赋二十韵九日对菊和丹徒公和止渊缾菊楼桑谒刘先主庙二十韵爲樗菴题水村图二首和宋牧仲先生西陂杂咏六首渌波村钓家和松轩纬萧艹堂芰梁放鸭亭我所思三章送虹亭先生归吴江田纶霞先生许惠罗酒久之不至以诗索之无功招集一峰草堂学香山体次樗菴韵夀菊隐征君题禹尚基并头茉莉扇二首客子入都出扇索书率赋二絶张大司宼生日送吕伸之山右二首送吴上舍归盐官雨稼止酒经年冬夜过余以诗劝之雨稼饮二十杯而腹痛竟夕委顿复欲止酒再以诗劝之德尹表叔偕耑木过宿古藤书屋次韵奉答二首题客子茜庄图二首题夏重表叔抱膝图第五卷古今诗七十一首食嘉鱼和涧芳悼秦吉了过墙梅花寄南渟即和南渟送畊客韵二首寄菘塍次蘅圃韵二首寄鲁谦菴太守九言戯为鸥塘寿题陈书崖纳凉图索禹尚基画月波吹笛图三首题查田芦塘放鸭圗二首题田乐种𥿄图题周燕客别驾所蔵画卷红花埠遇雨题壁伤桞别田纶霞先生题林先生听莺图自题月波吹笛图二首劝农诗为陆江阴作春申墓题女郎周禧荷包牡丹扇头三首登君山二首题双鬟索句图三首题钱舜举春郊醉社图题苹桥水榭图题㘴花图北发丹徒渡江阊门菽乳和杨芝田先生送柯翰周之芜湖四首金山口过合肥欲访龚恕愚为同行者所阻怅然赋此二首拙宜园补题三首为杨耑木赋苔迳巢经楼竹瀁赠王浦云二首题烟江撒网图题兰亭祓褉图初夏村居即事南湖示德铉弟二首夏日村居戯作吴中田妇诗十首第六卷古今诗六十七首途中和答张闇成六首题清沟朴上人小影三首题蔡中允早朝图二首题梅㝎九山居图戯题嫦娥折桂图送蒋上舍归里二首与庾斋话别用无亢韵二首送幼鲲游嵩山四首和王清逺西城别墅诗十三首石帆亭樵唱轩半偈阁大春轩双松书坞小华子冈小善卷洞春艹池三峰啸台石丈竹迳緑萝书屋爲新城夫子题画送悔人兄还楚夀黄封公六首三月十五夜济南道中遇雪同涧芳赋钟圣舆招诸同人泛舟大眀湖八首过临淮赠宋山言三首上九江郡守叔梅心驿书所见同心兰花初食新州茘支色香味已变戯成二律再食新州荔支色香味无损叠前韵二首初食新州茘支以色香味已变澷寓憾词夜来重噉风韵剧佳巳叠前韵二首再赋一律为十八娘解嘲七夕七夕后一日雏鹦鹉诸葛武侯铜鼓歌为家中丞赋第七卷古今诗五十三首题秋原放牛卷二首七月十四夜立秋二首题天女𣪚花圗题水墨罗汉卷题四时写生折枝图四首闰七夕佛手柑五色鹦鹉三首岭南述懐寄涧芳四十韵汲古堂前红梅秋日吐花和青叔韵沧浪亭看桂貍奴叹中秋前一日饮东园桂花树下即事蘅圃车驾视榷粤海久之不至昨闻巳抵三水喜赋二律寄宋山言题洋画二絶句中秋东园宴集分韵得弓字又得河字英石砚山歌对雨遣怀和韵二首晩秋杂感四首六言絶句十六首送青叔北归读青叔北归集戯书一絶鱼梁晚望经严陵钓台下作第八卷古今诗五十八首赤乌松二十韵同张超然龚蘅圃髙查客聮句送查浦入都送海盐李明府入觐题写山楼主人墨梅二首题乔无功饷乌图题汪无亢松阴濯足图二首题汪无已秋林读书图二首题沈厚余侍儿索句圗题郎与贤多丽图五首赠严星如赠頋渭符四首闰月朔日偶成海棠叹五首寄张鹤洲先生六首题枫江渔父圗二首题汪朴画题雪中山茶画扇莱𥜗叔席上观乐同禹平卓崙赋五首偕水村育斋南归初出齐州途次口占张夏陷湾泉过任城题赵子固水仙赠眼医方叟为水村题采桒美人三首采桑女调育斋二首午日过夏鎭聮句夜发新开河聮句二首瓜步阻风聮句丹阳观竞渡聮句第九卷古今诗三十九首抵舍六月张灯口号二首送水村育斋偕游滇南四首题列子御风图秋日访王东巖明府适弄珠楼落成因赋二首题纪山秋林抱琴图二首题客子吴船醉吟图二首爲纪山题南渟画当湖李潜夫马和衷两孝㢘各抱髙节邑人请祀乡校沈客子首倡两俎诗邀和因次其韵送元上人㳺庐山题金圣叹诗牋题鉴微上人折枝蔬果京口阻风二首同十八弟登金山天门登石钟山舟中不寐闻孤鴈哀鸣有感而作马当山阻风补田妇词二首为禁嵉题黄叶老人诗卷题贾黄州百石图四十韵楫堂索题秋林听泉圗即以四字为韵各赋五言古诗十六句题竹林书屋册题碧川竹坞摊书图邻犬怪鸱第十卷古今诗三十六首以武夷茶饷穗园穗园以葛粉见荅因赋长句送补山赴楚幕碧川以岕茶见贻走笔赋谢盆兰忽放同心并蔕二花各赋一律余咏兰二律同人和者甚衆聚缑谓与奇芲写照以不用仙姝美女草木禽鱼虫豸相比者为髙因再各赋一律题三缄斋三咏同心兰并蔕兰醧舫老梧为大风所摧枝叶零落感而赋此穗园以白石榴花索诗戯赋一律病后自遣用水村韵题画二首寄调潜竹纳姬三首小池水深荷花至秋始盛赋此志感寄樊泾自适闭门和碧川韵碧川叠前韵见赠走笔奉答水村近诗手笔髙妙頋犹深赏拙作此则歜芰之嗜也病后无聊抚今追昔感慨以之因成五言古诗三十韵题倚晴阁新稿之后小园𣪚步晋民碧川过访留饮小斋晋民有诗纪事即次原韵叠前韵索碧川和秋日偶成立春日病体少苏偶赋二律嵉以巨鲫二尾见赠口占奉谢罗浮蝴蝶歌晋民见和罗浮蝴蝶长歌一篇逺胜拙作因取前诗未尽之意再成一歌题雪夜问酒图题陆平仲小照二首笛渔小槀目録毕男同校孙男覆校曝书亭集曝书亭集笛渔小稾卷第一笛渔小稾卷第一秀水朱昆田西畯西湖水仙祠字没平芜宝所山围异给孤白塔乱堆歌舞地青山旧绕帝王都好风昨日又今日新涨外湖连里湖安得六槗重插柳飞花徧扑酒家垆登康山五三六点社公雨二十四桥商女楼我上康山髙处望鲥鱼纲已发瓜洲刘抚军席上咏珍珠泉二首石家铣谷三斛汉苑金茎一盘可惜㢘泉明瑟主人不爱珠官东西墙岀复入大小波渟忽跳落花不知几曲漂过明湖七桥西厓归自桂林访予长水不值而去三首诗人磨蝎是身宫到处相随有五穷万里归寻鸡黍约片帆眞似马牛风蛮烟瘴雨今无恙竹屋秧田恨未逢忽忆去年当此际吟情恰在两湖中手持秋卷哭黄埃君走浯溪我却回怅别忽惊双岁换伤心不见尺书来㫁无巨手爲推毂独有长䰅解爱才舟过三湘沉楚糉定知弔屈有余哀千金𣪚尽乌裘敝一榻横眠白日长我辈未能齐得丧俗人求备到文章平生碌碌轻余子岁月堂堂叹几将二顷若谋田负郭不教作赋拟前扬寄鲁松江江村长日卧三椽生事萧然絶可怜歳熟仍书求米帖市喧因想买山钱寻花借马吟情健留客听泉地主贤准拟中秋月圎候顋鱼筐蟹醉深筵次韵荅蘅圃逺梦渔竿投柘步石城三桨打春暮一笑欣辞没马尘归向烟波伴鸥鹭长腰江米炊红莲大袖田衫裁白布易野直追羲炎民酸寒戏学岛可句有时下帖招溪朋细君除钗付酒库弄水竞采芙容花结巢同醉海棠树大戸分曹鬭酒兵小蛮随地携果具分湖圎泖恣还往细雨斜风何足惧马椴𬗋蟹壮可钓桃庄黄雀肥堪捕上郷水田足收割准拟开筵落场圃仙郎吟屐何时归好傍梅花溪上驻结邻莫忘往时约避俗要当如脱兔我行到䖏有杜鹃梦魂不踏天涯路孤山拜林和靖墓鹤语声譍隔岭村孤亭寂寂倚云根一坏荒土埋诗骨几树野梅开墓门剰水残山悲往事暗香疎影欲销魂斜阳回望皆陈迹试觅渔樵与细论㝢昭招同西厓泛舟湖上得六絶句湖云湖雨移单櫂愁水愁风换夹衣除却顚狂二三子谁将眠具出城扉茶篮酒榼携蔆角渔弟樵兄唱竹枝始悔红尘长插脚十年才得一轩睂擘絮云遮红杏寺带丝禽泊紫蔆湾好景眼前谁画得徐熙花鸟郭熙山山光水色寻常好看到月明景愈奇玛瑙坡前波浪阔水精丸涌碧琉璃数钱不用沥春灰脱殻鹅儿泻腊醅犯卯未醒人正勌杨梅如雪隔江来月明风熟筕篖路饭细鱼香䓿萏天一片烟波抛不得牵船日日住湖边抵舍三首倦客归三径长贫荐七蔬但令巾有酒宁叹食无鱼梦断邯郸枕闲乗觳觫车故郷风日好挥手谢严徐蕅荡围溪面柴门缚树身重招逃酒戸小醉落花晨倦以石为枕狂凭草作茵我生百无用甘作太平民似鸟初辞笯如驹乍脱衔谋生无上策託命只长鑱谷贱粮仍絶愁多酒未缄萧然在郷井终胜驾车帆过演溪书屋棊阁经牎倚乱坡春风随意发髙歌舎前舎后梅花放闲往闲来酒伴多古様寛衫裁白罽新方小酿泻红螺日长无事须寻句第一先防热客过有感深红落尽只长吁十载相期计本迂咫尺花源迷径路年时桃戸记根株溪边枉结千丝网袖里难寻一串珠幽恨欲消消不得拟将心事付圎蒲南渟至自清溪出示黒蝶斋近词和演溪老人韵庚申接月客京师长记挑灯夜雨时感旧最工长短句倦游还着苦辛词毡衫席帽愁边老钿合金钗萝里遗莫怪相看倍惆怅年来侬亦鬓成丝南渟归淸溪久不至以诗招之一艇淸溪拥乱蓑早将声利付东波梦魂久矣名山约贫病兼之好事魔小屐几时陪谢客娇儿终岁倚邹婆洗车雨过秋身健埽漑轩牎待尔过夏日村居二首小溪新涨水泙泙竹伞芒鞵自在行满意插秧三寸雨连村煮茧十分晴郊童近喜无仇饷沮叟新来约耦耕早谢软红尘没马嬾将心力事浮名只鸡斗酒话新桑得马亡羊絶较量衰病何堪徒校走梦魂不羡甲科郎文章报国谈何易贫贱骄人计本良坐哭行歌君莫怪丗闲原有接舆狂初秋风雨兼旬南渟再过草堂赋此志喜往来尽放形骸外尔我原非势利交把桨细撶蔆叶路持杯同醉海棠巢荒凉病橘千头种跌宕新词十手抄篱角泥深无客过爱听风雨响檐梢小斋听雨同南渟逺士分赋得𧖟字悲秋时节雨方酣自觉年来百未堪病久头垂如中酒愁多心嬾似眠蚕滴残千里初回梦点破三生静里参枕上鱼经看已熟临溪待结小圎菴次演溪老人韵送南渟之白下片㠶又指莫愁村风物江郷试一论𬗋鳜飞丝堪下箸黄甘落爪欲开园别多作恶须清圣病不禁秋是太元寂寞湖边三亩宅篱根分井付空言九月七日同逺士饮菘塍斋定酒招强戸烹鸡破小斋因爲豪士饮笑脱隐居钗冒雨移亭菊寻山贮蜡鞵故郷重节近吹㡌好相偕题查客罗裙谱红丝小砚试烟丸钿镜朝朝对伯鸾解道罗帬新谱好曹家碑背记曽看赠钱武子先生先生七十鬓苍然合在人间作地仙留客每沽深巷酒分题时耸夜寒肩苦韲江外传新法子蟹柈中叠小钱老去飞扬尚如许何须更读古苔篇宿横塘凄断更楼末尾声乌篷七尺太愁生横塘一夜风吹雨郷梦如何作得成次韵荅耕客蘅圃歳岁江南一解装酒徒迎客小山旁病来犹倒三升榼醉后同眠六尺牀鉏菜几时分痩地叉鱼只合老寛郷夜凉西北频牵梦苦忆庭闱鬓欲霜题蘅圃西湖雨汎图三首自炊荻米煮香菰船尾长携酒一壶此乐吴侬频入萝算来眞箇负西湖棃花邨口雨愔愔袅袅鱼丝一半沉记取他年支竹伞宝云横处约相寻花南水北结湖庄雨过风吹蕅叶香冷境自来归客少桃浆谁奠水仙王次耕客韵即送入都三李君最贫连年走东西归囊薄似叶一手能提携社日哭慈母丁年悼贤妻数椽初卜宅信宿辞花谿江城住未久又蹋浑河堤帽帬风猎猎裘袂霜凄凄冷人趂热官何异稻作韲大笑蒙庄子物我安能齐车亦具双轮马亦卓四蹏独有落魄人周行多穷迷晓驿三十二腷膊荒山鸡枣林觅草店北酒开缾泥旅枕归梦浓定忆桃郷犂卦爻画平田棊局布方畦拨谷出苦口村尾朝朝啼吴农良可乐何必登金闺为想耦耕暇折松代挥犀枯荷裹红饭老节搜靑藜南归计若遂尺𥿄先缄题再叠前韵送蘅圃入都贫别眞可哀月魄沉天西酸薄酒一杯临行教重携索去计亦得佣舂对梁妻所以连夕梦梦必寻清谿归兴不可遏如决河之堤君车又将驾风铎声沧凄急雪打吟袖冻手挼橙韲劳舟发秦淮倦马嘶青齐肩经长安游祝嵗操豚蹏回思红蕅庄一荒烟迷春水浴花鸭秋灯鸣莎鸡此景絶可爱芒屩冲吴泥劝买春耕犍抢雨同扶犂早种韭几棱晚収芋半畦不如归去好饱听林鹃啼花机响回织轧轧停深闺粲然发一笑笑齿明如犀人生行乐耳安用宵然藜唯当检蕊书一一爲签题三叠前韵与蘅圃追话旧游岁月如奔流一去不复西叹息十年内亲串长分携平生万里游入不谋诸妻结交得龚五登涉穷山谿两客旧燕馆三过前隋堤酸寒帽擫耳哦诗声凄凄求名等说饼欲速空吹韲嘈嘈杂竽音抱瑟徒干齐去来埃风中不惜羸马蹏臼日似夜行往往要路迷䙰褷拳足鹭吚喔断尾鸡春晚归故园竹篙插莲泥耦耕约沮叟同扶牛后犂夏税望麦陇秋租登稻畦百指得一饱满屋无饥啼朅来次畿曲访道寻石闺薇省十日留痛饮黄支犀归人捷于鸟土甑仍羮藜寄尔村居图一作惊蛇题题蘅圃担花圗二首花担春来惯款门尚留小墢护香根沉吟欲傍妆楼种絶胜欧家插画盆翦翦鲜风坼小苞捉团蝴蝶趂花梢山居要术如寻得种树方应手自抄题耕客行脚圗二首碧鸡狂道士谓耕客是前丗庐山种菜僧也耕客遂彂愿于十年之后重寻匡俗属画史写行脚图篆癸酉二字于瓢以志入山之期焉卯君顦顇㘴诗饥笑着三生片佛衣烧砚旧曽烦画史打包又欲问禅扉虬枝六尺挂楠瘤梦里名山恣意游迟我十年㛰嫁毕去寻庐岳旧园头梁谿华胥爲蘅圃写僧装小影侍以双女一拈花一奉梵书取心经色空二语曰双是戏题絶句一双天女玉差肩卑钵罗花贝叶篇若使香门尽如此丁年侬亦愿逃禅逺士以玉貍见饷戏作长句腐儒齿牙习藜藿久与粱肉成疎索三旬九食叹不饱渐看骨瘦头围削朝来食指动不巳日午中庭啅干鹊蔡子初自吴兴来饷以玉貍涎已落老饕不暇计利害急命奴洗铛杓细君揺手戒勿食骄儿挽䰅苦相攫箬包麫裹加糁蒸絶胜羊羔灌杏酪约升香饭炊吴秔夜阑饱送如塡壑几年梦想苕中游至今未果扁舟约此行何难故踟蹰食言屡矣宁无怍青鞵布韤及早春与君同试游山脚喜晤辛斋菊隐樗菴三先生即席分赋二首迎寒寻旧雨入夜话乡关埽榻竟须住抽帆未许还细倾官字盏蹔解旅人颜输尔吟情健清才不可攀土炕添䕸火寒㕔对雪天墨塲甘袖手酒戸敢差肩歳暮嗟爲客家贫怯换年蝉连今夕语早见蜡花偏过姊妹桥十二楼空徧野苗女郎花发鬭娇娆舞衫歌扇销磨尽孤负风流姊妹桥清溪访南渟花深疑是避秦村映竹临溪见笑痕破屋数间堪送老晴山九点正当门秫田未买巾无酒菜圃初治芥有孙归去南湖欣共载船头落月巳如盆用王临川赠曽南丰韵寄蘅圃我交天下士龚子信奇最下视九州人耸身若登太万里叹絶迹孤标出埃壒才大犹江湖细不择畎浍辞吐春空云态度何杳霭便便十围腹贮书如塡廥髙言尽新获一一不可汰嗟予十年来随风任漂沛结想山水间抽身尘土外此愿久未果何异足受钛乞食走四方山资向谁丐我状剧可怜我意畴肯㑹抱玉鬻诸市作合苦无侩寅年到于今行人岁致禬唐风叹无衣杜陵歌有妹所幸同学中如子足倚赖嵗时勤问遗菽帛杂金贝劝予学从军勉力荷戈祋傥能立少功圣泽自汪濊焉知铩翮鸟乗风已难翙逝同麋鹿游长林憩萧藾去来红尘中宁能免狼狈生事殊悠悠天道亦昧昧长袖困短舞到处均无奈齐门遂吹竽越人竟滞㿃俯仰逐时好口腹爲心害蹭蹬名塲中否极不逢泰览子述懐作恍若闻清籁夜牎百回读烛尽复燃糩譬之饮露蝉迎风𣣔灵蜕我诗非大手自顾诚微蕞急思从子游旧学鉏荒艾去日一以多来日眞足愒𬗟子北征时雨雪正滂霈千掖缝狐裘冲寒荡行軚烟雾埋江山瞻望眼迷回思武林春南北峰苍蔼吟身在辇毂归志託涡濑屈指上巳前定当返征斾湖鱼坠钓肥最好郎官脍酒军遇诗敌彼此相磨盖时时出锐师赖有沈与蔡邾诚小国耳浅陋比曹郐幸毋强凌弱请以小事大执殳効前驱亦或挫利锐而子居中坚援桴惟视旝策勲诗早成清风响杉桧与其饱忧患何如具麁粝湖山放浪行永日弛巾带雅集继西园粉墨可图绘送樊谿之泰安酌君以莲花之酒赠君以竹节之鞭春阴漠漠泥路滑伤心早是迎梅天嗟予十载屡行役征衫着破芒鞵穿长风驱沙骑北马髙浪驾屋乗南船往来万里饱忧患白发久矣抽苍顚归家一载谢人事竹牀蒲褥长髙眠郷里小儿肆嘲笑俗人与我原无縁惟君日日肯过从红藤杖挂靑铜钱认旗沽酒借草饮脱略礼法无拘牵屈指曽无三日别坐必接席行差肩忽闻束装走齐野双泪迸落如春泉上巳后清明前风吹雨打花信歇南浦送君眞可怜樯竿巳插帆巳挂相看无语心茫然菖蒲酒熟江榴发待尔同开解糉筵笛渔小槀卷第一曝书亭集曝书亭集笛渔小稾卷第二笛渔小槀卷第二秀水朱昆田西畯得畊客都下书云首夏归桃郷喜而赋此去歳送君桃叶渡纷纷雨雪江城暮今歳忆君梅花谿落红如雨成春泥一春饱听鸡头鹘为怕愁多睡连月陌上开残似面花水边不见湔裙韤桃郷寂寂无人烟古水百折流涓涓吴牛两具犂两架结邻并盖茆三椽万里知君游已倦逃名旧日曽烧砚试思红尘插污脚何如白水下钓线朝来门外传素书发函伸纸心颜舒书言南归计已决春尾定得栖林庐牛车晓出青门道拄杖无边堪寄傲不将澹面对公卿只办清樽共倾倒春山笋蕨如蜜甜朱藤百尺緐花黏人间冨贵何足数吟兴从敎日日添出门示逺士年来乞食走连连一饱何由谢俗纒懐刺复游鎗脚郡载书止借橛头船半家寒骨愁无赖几緉芒鞵着屡穿安得与君寻旧约租牛同种上乡田过白莲寺梓树花开讲寺门琉璃照殿昼昬昬墙边古佛存泥骨壁上番书灭漏痕入社诗篇同隔世故人墓木走长根凄凉旧事凭谁说翦𥿄难招散客魂万安桥候潮华亭昔载秀州版相依有若齿与脣一从行省画江浙民分壤错犹爲邻我来破荒始辛酉于今三度浮轻䑳万安桥边水似箭忧心绎绎蚕抽纶船头拽尾捩柁撑拄复用双篙人奔流不受两岸束其势桀骜来无垠客舟到此每小泊偃杠且复留逡巡自潮始生候潮落日影过午还加申十五年来走万里不测屡涉鱼龙津沙头长跽谢河伯荻夹再拜祠江神前年髙邮湖水决堤口百道如镕银舟师歌笑一不戒几与川后爲编民当其痛定乃知痛垂堂之训非无因所愿衣食得麄足三椽一席宁栖贫㝷常不出数里外牛背稳卧行何㸪未须切切愁行路长作江郷自在身鲁松江饷鲥鱼杨花落后到江乡脱网鲥鱼白似霜马上裹氷初入贡雨中穿柳忽分将行㕑亦解和鳞煮缓带先拚恣意尝太守新来招一戸官斋直欲醉千塲竞渡歌白龙潭圎如镜年年五月龙舟竞市上纷纷走少年未到五月先敛钱今年龙舟更加様担酒椎牛集丁壮竞儿醉饱笑豢龙一一乘潮能䞟涨五月五日天气晴空城倒巷奔吴伧人头戢戢如束笋人声隐隐如飞蚊或聚如鬭蚁或散如惊麏朱楼临水帘半开红牎小舫连翩来盘云髻滑金钗熘窄袖衫轻白苎裁琥珀光倾大小瓮定州瓷盘出氷鯼命缕新缠五色丝香芦小裹九子糉醉眼争看日端午春雷塡塡闻打鼓龙头卷晴波龙尾搅素浪吴绫翦作旗蜀锦裁爲障竞儿把桨各竦听疾徐恰与鼓声应鼓声徐轻撶缓棹闲以舒鼓声疾长招斡波无一失忽然趁势眠水中似欲入水㝷龙宫四围观者尽失色蹶然而起何其雄亦有好事者买鸭投龙潭鸭头乍没水羣龙争来挦标竿一丈船心矗直上竿头齐诧速斜悬倒挂比猨猱横身更以竿摩腹复有快船纷如麻名爲护龙森矛叉茸城侠少好身手各逞长技交相夸须臾日落龙舟缷细柳缠头口瘖痖舟沉野港人始𣪚我闻此俗尤堪诧此俗江湖传已旧淫风最是吴人狃枯藁忠臣不可招婆娑少女安能救今春连月雨不収大小麦子皆无秋急宜插秧向田头何为辍耒事嬉游当年元江陵作诗讽竞舟岳阳刺史贤百舟一不留我作此诗非夸称亦欲窃比元江陵题荷包牡丹小包轻缕蹙红罗一一缄愁贮恨多篱落自怜颜色好人间姚左待如何题槎客画扇二首满槽春水涨蒲萄浪阔波肥驾小舠记得天门山下路江鱼如雪鲙芦刀归向渔村作钓徒湖田几棱足支吾黏天髙浪魂犹悸愁见江南万里图饮心在斋分得花字每嗟相见似团沙卯饮浑忘到日斜未肯逢人输酒戸不愁受病在脾家倚声欲和短长句乞画定须凹凸花西郭还扶残醉去迎神队里逐钿车蘅圃寄竹根杯朱生饮家称小户终日多不过三蕉性虽不饮喜人饮愁垒每借生春浇倾家一酿一百斛觥船斗醆罗深宵酒徒醉眠若鱼贯快意宁頋家人枵今年一贫不可奈种种已为官租销官哥汝定不可得无钱更买宣皇窑景德新瓷价亦贵鬭鸡旧様仍轻描楠瘤杉瘿但臃肿椰瓤楷节非坚牢吾乡匏巵最晚出五峰死后魂难招每因酒事觅酒具牀头但有颜生瓢龚五知予嗜奇最竹根十节精锼雕或作折枝垂果实㦯作细草抽苗条或于古藤窜鼯鼬或于丛棘栖鹪鹩秋虫一一列琐细怳若趯趯还喓喓水边老屋足幽趣松牀菌枕同香寮此杯雅与野人称罟师簑友分头邀银杯羽化何须惜长把荒斋破寂寥落帆亭又携书卷走风尘録别谁行酒一巡惟有落帆亭畔桞尚将青眼送愁人和逺士无题六首每嗟相见太匆匆一片红牋恨未通几向小梯行细步爲怜宋玉在墙东细细轻帬薄薄衣断人肠处緫依稀温帏愿结交加梦化作双双蝴蝶飞燕钗新缀小于菟五色丝纒八角符午日龙舟看胜会者番抛却繍工夫几日无心奉阿密书草草背人题书成最恨无青鸟独上南楼带粉啼匆匆过尽可怜春収泪还将粉脸匀镜里但留颜色在他时好作比肩人小股平分九子钗双飞愿作并头鞵如何抵死催人去怅㫁长安十二街题声山仗劒圗查生读书如破竹查生饮酒如淋灰撑肠何止五千卷空腹一倒三百杯好色亦如书与酒空中延想珊瑚钗圎珠三斛安可得只凭画史为良媒罗帬细细衫叶叶玲珑小髻梳慵来㾌琴一张锦爲幞涩劒一把铜生苔有时嫣然出秀句红丝片石生光煤酒边记曲唤娘子歌容宛转声徐徊人生如此足快意安用九陌冲黄埃京口阻风江燕风中飞江豚浪中舞瓜洲对蒜山有檝不敢鼓久知踏浪危不若归踏土饥复来驱人叹息贫士苦露筋祠水面纷飞豹脚蚊荒祠寂寂倚湖垠髙舸满载西江女犹复含羞说露筋宝应八宝湖中水声同万马奔浪髙城岌岌堤滑雨昏昏人以鱼爲饭家惟荻作门十年昏垫苦有口向谁论题东川先生读书秋树根图秋山骨崚嶒秋水流浃渫西风乌桕树冉冉舞红蝶境冷人不争日与空翠接先生乞假归东湖清泉白石无处无由拳自昔读书地一峰老人曽作圗题明妃出塞图马上琵琶声最悲汉宫无复有蛾睂丹青不是汚颜色爲乏金钱买画师送客子归平湖怅断家山未得归深秋作客计全非霜枫落后乌蔆老秔稻熟时黄雀肥小榼三升倾别酒新緜一称补征衣轻鞭短镫输君决冷梦空寻旧钓矶和题砚溪红豆书斋五首几束荒茅缚作亭笆篱宛转胜云屏更添小阁疎花外恰对何山九朶青早稻収时堆满门齐民要术箧中存闲田几棱舍南北不让西风碌碡邨吾家殳史两山东小小庄窠与此同细雨冲泥跨秧马肥波射鸭把桃弓砚溪小隐吾曾到红豆书斋亦再过城市山林俱秀絶不归君意欲如何经义纷纶井大春每闻妙解脱陈尘一门里旧有葑门宅拟作亭前问字人珍珠泉中丞官舍第三泉水面跳珠颗颗圎小舫不妨牵㟁上羣山无限落亭前旧游欲说还同梦胜地重过合是縁十七年来成厎事鬓丝如许实堪怜张上舍盛夸亳州牡丹逺过洛下因赋十絶以纪且订探花之约焉洛下家家种牡丹欧阳小谱旧曽看年来寂寞花王国谯邑春风绽满阑好种曽夸九十余花名记得小屏书若于双桂堂边见双桂楼中也不如花外春春列小筵每因客到兴尤顚待寻谷雨前头约日下叉头百个钱天生花叶出寻常一朶倾城插晚妆好似玉环微醉后沉香亭下舞霓裳小小燕支染玉盘徐熙崔白画应难虚黄夜点宫人臂莫作杨家一捻看轻红浅緑破天悭无限名花尽贬颜淳化街头新様好春游不上大房山姚左纷纷未足论支红孟白变陈根不妨数十千钱买池馆栽看到子孙斩新瑶朶出僧区月下看来色似无试比白家花更好不须争赏玉盘盂新来学得浆花法欲把千株种广陵他日红桥传胜事不教芍药数龙兴梅花溪上径三三归梦浓于酒半酣见说接花开亦好与君分种种江南晚步泉上难得人生十日闲行吟顿觉旅愁删珠跳的的泉中水螺拥层层郭外山鱼槛坐看长线袅石桥望㫁小门关狂思弄水偷船去北渚亭边一往还次止渊病起二首尺作齐东客来看历下山论交得同调终日话乡关药物非容易诗篇赖往还朝来成健起唫卷待君删文章乖俗尚丘壑寄吾情穷鸟初成赋闲鸥旧结盟新愁来似疟归萝重于酲幸有郷门老新诗照眼明夜萝夜梦不知逺忽然侍庭闱父兮课我书母兮揽我衣怪我书去手怜我衣减围愁多学易荒客久身不肥语我悬望切何为音信稀哽咽欲置对急雪𫾣牎扉觉来泪飘枕残灯寒无辉咏史二首瓠子秋风信手裁须知汉武是雄才侍臣纵有枚皐在一字如何代得来见说三神路渺茫歳星偏爱近君王若非麄识神仙字那得长爲汉侍郎笛渔小稾卷第二曝书亭集曝书亭集笛渔小稾卷第三笛渔小稾卷第三秀水朱昆田西畯元日立春和逋客元日逢春首重回东风眞解带愁来浮身似梗归难得郷梦如云拨不开历下忽爲三月客江南巳放五分梅椒新菜细官㕑出且复含情进一杯又和止渊八首年年爲客泪沾衣拟结茆菴讼昨非我与世间何所恋春当好处肯忘归半湖插竹分蔆荡长线悬䓖坐钓矶麤饭浊醪原易足厎须步步踏危机客况凄凉若箇知翻云覆雨实堪悲休嗟丗上怜才少自怪年来见事迟渔钓梦寻郷路逺江湖兴引早春时官斋无计消长日算尽分先两路棊老亲此日定凄然儿女何人在眼前终歳但闻长太息开春不算小行年曽跨禁内三花马未有囊中一个钱归去含饴弄孙子玉堂茅舍緫随縁二分头发已先秋乞食频年叹逺游穷是旧交何忍送春如过客不能留三椽拟作归休计一劒浑忘细碎雠浮丗功名安足数几时眞得卧林丘逢春已觉客愁添争奈空中又撒盐八口饥寒无可诉一生贫病每相兼只忧屋里琴书蠹更想山中笋蕨甜南客东来方几日早于梦里觅邮签去年江南作好春芹芽芦菔登柈新挽䰅未嗔儿女问把酒聊润穷愁身家中自从贫作别囷内岂有陈相因病妻骄子久无耗凄断客怀惟此辰安得身同脱网鱼载书一辆雇牛车全家稳下江南路三亩将营水北庐春日春花香细细秋原秋黍熟与与算来只有爲农乐不向天涯叹索居北望京华南望郷今朝顚倒着衣裳梦魂来往各千里骨肉飘流非一方架上任从书卷乱筵前不放酒杯狂客中元日眞无赖矮𥿄裁诗细作行送王秀才之明州三首鲁酒由来不醉人衔杯且复话逡巡自怜客况眞萧索愁里看看又一春花满江南莺乱啼燕来新笋迸吴泥每因送客郷心动也拟归寻旧药溪东南山水数明州二十年来梦里游君到西亭休怅望江瑶入馔最风流送广文韩生之官符离四首诗成即席韩公子客到无毡郑广文休道韲盐半帬屐经师如子亦超羣符离学舎小于舟醉后休嫌屋打头犹胜长安宦游子一生辛苦事王侯年少无妨作冷官他时九万看风抟好携才子珊瑚笔暂对先生苜蓿盘故园此日正芳菲油菜花黄豆荚肥侬是天涯断肠客好春时节送人归官园种菜呈丹徒公宫园芜不治百草各自长公来一散歩惜此数亩荒乃招双畦丁令栖亭之旁一月酬千钱直与功相当手把鸦觜鉏痩地看飜将中如易爻画外若棊枰方桔槹取次成打水池中央老圃知菜性下种先分行旦夕勤芟除不爲异类伤土䯳水又甘杂然岀靑黄种之不数日小把分筠筐登盘颇香滑把箸恣意甞顿今东南客不想笋蕨郷菜根有妙理此味期勿忘首春同逋客止渊陪丹徒公晚坐珍珠泉上二首闲随杖屦过椶亭雨后看山分外靑隙地栽花烦画手荒畦鉏菜课园丁撇尝欲试罗家酒煎点教依楚客经莎坐苔行谈转剧一双蝙蝠扑牎櫺红香片片逐晴緜緑树阴隂四月天燕子低斜风力峭鱼儿拨刺水痕圎已令巧匠装轻舫况有吴童辊蜀絃门外七桥烟景阔不妨乗兴一洄沿食鲤鱼水南老杨飞白花水北弱柳垂鬖髿风吹水面作萍子下有水族纷如麻螺鰕琐细不足数弃之无异池边沙盘针擘粒下长线小鱼岀水何纷挐老鱼狡猾不受钓揺深舞阔谁能遮临渊羡之亦已久每思手挺风中叉朝来第一指忽动起听池上声喧譁老鱼摆子恣跳跃岂知失水眠枯槎蛮童拾之贯以柳尚看巨口开呀呀锦麟由来三十六当塲一道曽无差饔子受鱼挥雪刃蜀姜吴豉还教加银丁小簇饤桞菌玉箸寸断添蒲芽更令开缾泻罗酒七双竹梜柈中扠赤鲤于鱼本凡品诗人入咏同鲿鯋吴侬半载住北地遂觉此味眞堪夸堂上主賔正欢噱水中鳣鲔应咨嗟喜小舫初成和丹徒公二首官斋爲有渔竿客小舫装成似越舲柳下泊时靑作缆水边行处緑开萍扣舷共限诗三刻放桨还倾酒一缾湖上自来风月好萝魂先到水西亭小舟只在画中间洗尽风尘十载颜髙着篷儿縁放钓不安牎子爲看山一条泉细流花圃百顷湖圆近水关何日烟波归倦客船来往逐鱼蛮嘉禾篇翠舆去岁东方过放丁减赋流恩波中丞十二分山河神羊一角冠峩峩大贤爲政平不颇饮水拔薤除烦苛忧民之外心无他初时饥者肩相摩拜疏请发常平为粥食饥饥者差如以良药投沉疴流离还集居则那租牛合耦耕陂陀穜稑髙下种不讹东土寸寸无荒㽨天爲我公隂阳和凶年乐歳在转睋今兹美麦复美禾一茎五穗抽骈罗子粒坚好光璀瑳黄尘六月驱疲骡齐东去来同投梭下骡入田亲爲攞到手不敢微拖挱农言到处垂蓑蓑入眼乃识言非诧几日风打雨复搓幸有神物爲撝诃乱水赴壑流逶迤嘉禾得雨益发科屈指秋熟只一俄大车满载膏盛内盈箱囷外篱椤如山䖏处堆荘窠主家客家争臿䑘秔炊香饭穤压醝余粒出磨爲饆饠秋原作社舞傞傞黄童白叟声啰啰催租不闻县吏譁此地遂为安乐窝太平上瑞眞堪哦九茎灵芝双头荷岂若此禾生满坡天公雨粟曽几何异亩同颖焉足多翻书古少五穗歌歌以纪实非云阿翠岱之石髙嵯嵯我歌一勒永不磨对菊亭菊初移槛官斋共举杯但闻香散处亦有蝶飞来较戸多多饮分盆细细开公无留案牍客喜占池台异种先春乞低丛入夏栽煮灰除蚼蠓养叶接莓苔连日篱头望西风历下回客窓眞烂漫佳色出污莱忽计繁星并俄惊乱雪堆小灯停凤胫弱柳贯鱼顋拚向花前醉同倾腊后醅帽边须满插坐末幸长陪爲爱霜𬎼淡浑忘夜漏催梦回三径逺归去几时才吟比离骚屈书翻月令崔灵方搜内策落蕊救衰材拟作延年计长抛引睡媒采宜防薏苡谱为辨根荄晚节看诚好流中効夙推自非朱孺子空慕列仙才次夕复携酒对菊叠前韵菊序连宵饮停杯复把杯爲怜花正好且秉烛重来伯雅无劳劝秋英耐久开双文抽艾叶五出镂银台北地欣初见东篱忆徧栽琼𬎼分素雪黄蕊映青苔心逐孤鸿去家惟冷梦回几年驰道路三径没蒿莱短锸长思荷长缾旧作堆饥因求鹭股味只恋鲈顋所幸依莲幕长教泛玉醅流光成晼晚髙会恣游陪猎猎霜风急丁丁漏水催编苕嗤我疾织锦怪君才莫笑酸寒孟休夸敏捷崔举觞寻酒格叉手觅诗材寿客图须画新愁雨是媒盆看移小槛籖特记陈荄甘杞名虽并钟潘赋共推范村诸种外欲续媿非才食鲜鳆鱼东海物惟错㱿属尤繁衍鳆虽名爲鱼实则㱿之选稗贩走四方累累长绳缳南烹荐柯肉鲜者难致逺传闻隆冬时蓬莱水清浅海戸醉入海利刃产崖癣刺之一不中帖石难再揃非若蛣螺辈沙面手可捻朅从马上来腥风吹一翦似蛤讶乍分比蚌笑更扁中含岛中沙上带石上藓杂杂排空星有若巧匠碾连筐付官㕑清泉爲漱洗沸汤脱其肉轻刀去其皽风味胜车螯何况蛤与蚬吴侬初得甞不复计沉湎昔人有嗜好往往见前典惜哉烟海珍曽爲两雄辇我欲易其名夙耻快一洒竟唿石决明収罗入诗卷喜雪呈丹徒公黒云堆青山风吹云不动寒气烈于冬土牛未能送滕六失职久天意宁肯纵改命付苍官夜半骑白凤纷然盛羽卫有万玉妃从春花恰五岀翦刻觑妙用翕翕厚载危习习阴机弄洒匀瓦平沟压重屋攲栋遥天诧镕银大地讶流永起看冈峦没顿觉宇宙空遗蝗尽入土宿麦久分种以此占有秋庶可逭饥冻吾公急命驾青丝早春鞚开河排衆议为粥损清俸朝来豁愁颜踏雪深没丰年入吾手命客饮须痛地炉红玉然酒琖乌银重绛蜡烧珠灯花瓷出氷鯼髙谈起争端得醉即喧闹直因忘形骸不复计嘲讽公爲一笑解人物赖甄综流光弦吐箭游子衣拆缝立雪留师门还山断郷梦今春飘瑞叶厺腊悬雾凇作诗续齐谚一助歌饭罋止渊逋客旣和拙诗越日风雪复作止渊又赋二百字索和盖欲以强韵相压也炙砚呵冻复成是作小国偶致师强邻遂搂伐我衰已中休衆怒亦稍歇雪意朝来酣战气复浡浡茅檐雀啾啾𥿄牎风䬂䬂细若毛挦鹅纷如尾断鷢天意悯三农尽补去岁阙寒喑拳足鸡狂吠短喙猲苦心索荒怪险语恣斸掘炉深添栎炭径滑铺木层午余洒更急势若万弩发饮思覆缾罂冷怯对林樾遥看龙沙度只恐麦陇没山中老屋倒涧厎长松折书生望丰年不复惜冻骨买瓮聆齐謡阳春和楚阕广厦庇寒士眼前想突兀和氷研麋丸入砚秃枣核吴音共唱和连日快更迭吟成矫首望忽露半破月天意变须臾相頋但惊咄食鲥鱼和止渊韵葡萄緑涨圌山曲鲥鱼脱网新蒲束罟师雪浪煮霜鳞夜傍山根然老竹余昔北游出京口鸭觜吴船江上宿铜钱一把买一尾入馔俄惊挂帆促自从作客舜子郡日听清泉漱鸣玉泉中有鱼可钓罩鲂鲤纷纷緫麄俗岂如俊味来江郷小糁吴糟红蔌蔌登柈正值细菜新鸣瓮况当春酒熟烹时方法按食经醉后纠弹罢觥録回思前事倏二载客边不觉双丸速年来妄念汰已尽此生一饱万事足夜阑改席张明灯哀丝豪竹声相逐但令磊落倒长瓶何必云霄夸一蹙中丞爱客兴未已尽出青州从事六雪麪更蒸乳鹿尾氷瓷复削花猪肉香山妙语不可刋所恨饱来无两腹泉上书怀和丹徒公韵济水别爲濋百道清泉流我来舜子郡日向泉边游或如立素雪或如鸣清璆或如下急雨或如翻名讴或如越练拓或如楚縠浮或怒而砏汃或潜而深幽或蛇乍赴壑或龙初辞湫或纷纷絮起或袅袅丝柔水态变万状对之明双眸㡬日东风吹积冻消来不披草试一坐爽籁闻飕飕下有珠万斛中有鱼千头飞飞下白鹭汎汎浮霜鸥龙恣拏攫照影枝相樛其北花树密其南烟峦稠轩轩丹徒公手挟风雅辀每携揶子瓶来放鳊鱼舟支鎗烧落叶汲水煎风沤良辰多乐方美醖无停酬有时穷逺目接足登髙楼以兹磊落人况遇山水州小子奉几杖二载官斋留南湖败钓艇长水荒耕洲三椽老屋下决决流深沟此地与故国风景还相犹兼之恋圅丈百籍容旁搜头颅巳如许名位焉可求壮夫有不爲作文类俳优古音奏今耳自笑非良谋不如抛睡媒烟波任浮休靑箬带雨笠香䓖悬鱼钩沙凫盟可结莲社名须投人生有如寄何事自买忧形容半枯藁诵读长吚嚘钝比鲇上竹快羡鹰脱鞴红尘一投足难得归林丘思之良足叹且醉缸面篘公才如大楚邾莒安能俦笔阵压罗赵鼎吟嘲刘侯春光等逝水瞥眼惊飇悠笛渔小稾卷第三曝书亭集曝书亭集笛渔小稾卷第四笛渔小稾卷第四秀水朱昆田西畯杏花用昌黎韵游丝百尺飞晴空杏花向日舒小红生香活色自絶代嫣然一笑当春风历下亭边花信早气候颇与江南同玉船百柁恣意倒醉郷好去寻无功绛帬仙子苦幽独忽然邀我红云中须臾化作两蝴蝶随蜂逐燕停芳业梦回酒醒良快意不羡听漏趋丹枫名园芳菲正未歇官斋唱和还无穷穿池种蕅不数日早有鱼戏莲西东兴来每跨果下马葛疆到处寻山翁叠前韵罗浮山下晓梦空武陵溪头树未红杏花独占二月尾妖姿一一迎春风不施朱粉色自絶名花原与倾城同我闻三郎打羯鼓树头迸发夸神功又闻仙人好种之神洲逺在南海中何时移根植小圃墙角烂漫开春业有如断霞遮晚日又若野火烧霜枫十分琥珀鬭酒琖我公好客情无穷长安几辈马蹏疾而我二载留齐东对花但硕醉兀兀少壮未几成衰翁丹徒公于濋源堂后穿池种荷赋诗四章敬次原韵数弓营隙地百指凿清泉春涨鸭头水光揺鱼尾天镜中千嶂入花外一亭圎拟傍官园住来耕舜子田放鸭沙丛里招鸥水叶间移花连熟土翦树出晴山似燕年年客如僧处䖏闲红尘飞不到白版昼常关爱酒公山简随行我葛彊池头看种蕅水面想吹香试以松爲彴何须石作梁官斋无一事终日醉淋浪草书蟠诘曲妙语吐滂葩复见长牋噼争看小字斜闲时惟领客连月早休衙他日来销夏千头出水华春日珍珠泉杂兴五首插桞寻花匠穿池唤蕅夫枯松横略彴新叶长菰蒲到处泉争泻无名鸟自唿谁知官舍里宛似水村图雨洗春山活池添野水肥孤亭収列岫小舫泊平矶卷幔移时坐垂竿向夕归此间多乐事不叹故园违拂水长条舞穿林小斜几番风擘絮连日雨催花树树开红杏丝丝映白沙更教移菊地宛转结篱笆水北方疏沼花南拟结亭数科评蕅様一卷借鱼经爲想风攲柱生憎絮作萍新来有吟课得句即书屏簇簇芦抽笋茸茸药绽苞鹅儿浮水面凤子扑花梢北酒开春瓮南烹荐客庖相期十日后同醉海棠巢海棠半开小雨初过醵饮花下醉赋二十韵西园经旬罢扃钥海棠已吐燕支萼緑房乱点沙斑斑檀口乍施朱薄薄玉环中酒自妩媚飞燕临风原绰约红珠斗帐睡未足午梦方回旋掠削绛纱衫子轻若雾半掩玉肌通体弱花虽无言殊有意似伴诗人春寂寞画叉各下青铜钱树厎结巢来酺醵岂知天公败人兴每遇花开风雨作漠漠初昏杨栁枝霏霏渐洒秋千索趂香花下蝶翅重湿觜梁间燕泥落飞牋乞放十日晴天公怜我一笑诺麴尘压住卷风幔云叶埽空露晴崿垂垂丝软色欲滴翦翦风轻态逾嬳丹青岂能传画手爱惜且教张锦幕半开长是近寒食上顿还须倾大杓湖鱼一尾新桞贯乳酒几缾靑篾络茶苓蜜荔快初甞燕菌鸡葼还小嚼兴酣日落客未散促席分曹相献酢对花不饮岂得计无异黄金铸大错须㬰圎月生天东更洗花瓷夜深酌九日对菊和丹徒公去年花前作重九沉吟直至鸡三号今年花前作重九但思痛饮琼千艘诗当大敌久袖手酒遇强戸恒分曹朝来满城风雨横佛山无计同登髙霜𬎼百本移小槛朱朱白白围周遭满头插如浣花杜盈把摘比柴桑陶官斋对此足快意况逢四野丰田毛先时天公久不雨蝗虫生蝻蝻生蜪铜钱五百买一石连车擫担塡空壕顿令东土絶遗孽如云秋稼输官厫今兹二麦尽入土忧心轧轧停抽缲掀一笑命治具沉沉夜酌凉葡萄披緜黄雀越糟浥团脐𬗋蠏宣姜芼绛罗缝囊佩茰糁彩猫将子蹲花糕兴酣盘空出硬语饱霜一试秋毚毫句奇字险朱易和蛟螭蛙蚓形难逃文章政事公两擅余子焉敢连脽凥一鼓新懦作长句孟酸岂足当韩豪和止渊瓶菊秋花开徧濋源堂一束无妨手自将重节岂须排日饮六时惟觉和诗忙烦君后圃栽花锸伴我空斋梦蝶牀试向铜缾添活水折枝也解十分黄楼桑谒刘先主庙二十韵系出中山旧名从下密通艰难权席履濬哲自儿童身手由来好声闻岂不聦楼桑枝挺拔羽葆舍南东果应中兴兆徐看大业崇平原回客刺新野脱途穷结绍非长策依刘亦小忠幸逃繻葛矢翻射越人弓谋主来麾下眞王拜汉中纬书符曜度炎运复昭融吴魏三分并关张一气同惟因収国士足以压羣雄頋命虽传蜀遗孤讵放桐关山徒设险历数乃先终墓闭黄肠逺魂归玉座空虚檐藏冻雀坏壁响隂虫只有树黄落曽无花白红邨巫悬社鼓鬼马恋神丛正统存良史编年允至公古祠丹粉在想见永安宫爲樗菴题水村图二首垂虹亭长好画手戏作水村第二图何日闲田买千稜浓花淡栁占分湖菰邨蔆荡蕅花滩鹅栅鸡栖鬭鸭䦨料得苑堂无热客许侬双桨划湖干和宋牧仲先生西陂杂咏六首渌波村沙觜小槗独木栁梢虚阁三间溪翁弄船归去日日日斜掩关钓家钓筒钓车钓艇鱼竿鱼网鱼叉夕阳几树红叶中有鱼师钓家和松菴主人有琴百衲松下一弹再弹弹罢松间月上长廊五月生寒纬萧艹堂桥东桥西蟹火舍南舍北渔矶豆叶黄听虫语蓑衣緑见人归芰梁鴈齿桥回几曲貍头笋长一园到得秋来更好乌蔆白芡堆盆放鸭亭青竹竿揺白水绣鸭翎分翠萍添箇橛头艇子便如第四桥亭我所思三章送虹亭先生归吴江我所思兮鲈鱼郷乌桕赤兮鸭脚黄三髙祠兮洲曲斲青杉为柱兮缚香苑以爲屋君归兮雪滩见白鹭兮飞翻飞翻兮忽下两忘机兮成保社我所思兮垂虹亭二月三月兮花冥冥鸭头兮水緑螺髻兮山青君归兮放櫂莼菜黏篙兮斑鱼坠钓寻君兮水涯把细桨兮撶通波夜凉兮月上差并宿兮云沙我所思兮鸎脰湖漾寸寸兮白鱼白鱼兮红目在水兮一角弸轻纱兮夹细竹泝淸流兮独䍡君归兮湖漘调瓦釡兮留賔胜鹿尾兮猩脣平波台兮骋望欲濯缨兮无尘田纶霞先生许惠罗酒久之不至以诗索之涞酒常苦烈雪酒常苦甜房酒清香薄东酒浊者黏何况棃花春味恶脣难沾燕市多酒家家家飏靑帘酿法争相夸小印泥头钤饮者虽有曹我心终不忺先生家德水屋接罗氏檐依方寅合麴渍米夜覆苫红槽一以注腊瓮排长櫩往年过漪亭留醉十日淹酌以定州瓷有若氷在匳神人下姑射朱粉皆嫫盐昨冬来蓟丘雨雪涴韡幨相见话契阔怜我尘容黔张筵所居堂尽下堂中帘檠跋烛一寸炉簇火一杴羔以杏酪灌羮以梅浆酟我非髙阳徒茗艼意易厌先生頋之笑却诧酒户添连瓶肯见遗许我固不廉别来倏经月出戸频窥觇未为卧瓮卓翻作止酒潜春风逼上已河柳垂纤纤斜街盛花事杂卉罗勾尖思携双鱼榼泥饮朋游兼投诗一相索伸𥿄毋讥嫌无功招集一峰草堂学香山体杜陵未老归苑屋觅句摊书骥子存三径割来花隔舍一峰留得翠当门试将新水添春沼不异金钗涧畔村次樗菴韵夀菊隐征君先生昔应诏兀兀乘柴车自投直言社惟硕深山居来若入笼鸟去若纵壑鱼经旬面不洗累月头不梳四百廿甲子日日惟着书寛衫袖秃笔浓墨涴长裾羣书恙抄撮百事咸芟除下至启祯末上至羲皇初长安何所恋三载辞林闾所恋书船来往借盈箯舆如贾㒺市利如农勤菑畬只愁岁月迈岂问升斗储遂令白鹤江寂寞瓜牛庐先生今七十貌似生芙蕖醵钱买春酒酒伴犹未疎一闻妙义陈使我心颜舒立言去枝叶衆说徒纷挐人方比匡鼎自谓同庄樗经生多长年此语诚不虚作诗颂先生辕固张苍如题禹尚基并头茉莉扇二首细细香风入绮栊柰花并缀玉玲珑夜凉未伴钗头燕先络红珠斗帐中写生自昔数崔徐茉莉双头谱未书解作花枝带风露禹鸿胪画有谁如客子入都岀扇索书率赋二絶我方触热欲南去君又冲尘向北来行遍天涯知己少不如茆屋掩苍苔余子纷纷未足论对君每欲把降旛九条陌上三年别袖里书成又万言张大司宼生日张夫子家京口湾千秋之槗万岁山下有江水流潺潺天生人杰自有地宜在蒜岭金焦间髙门峩峩列五㦸年始十六登贤关红绫饼宴曲江后二十载侍蛾睂班忆昔柔兆敦牂秋使车逺自吴会还尽収桃李遗榛菅五色不眩黄朱斑千门晓入鸣兽镮词头草罢貂裘颁有时散直宫月弯史家直笔得南董作者意匠归输般容台典礼手自删金鑑之箓垂人寰年来里居三改火主恩未许林泉闲官同宣尼掌司宼刑铸子产潜神姦式敬庶狱心痌瘝十囊视等土苴钱一饭不忘民生艰燕京六月荷花殷南城緑树髙回环桞弧悬䖏将进酒把杯一笑舒丹颜黒头入相本常事今我夫子发未䰉送吕伸之山右二首吕郎秋卷最清雄还往无人遇未通雪后太行山色好蹇驴驮入画圗中枫泾水接朱泾水小舫轻帆恣意行鲈白蚬黄莼菜𬗋者畨输我促归程送吴上舍归盐官出门无路孟东野送客还山髙逹夫自入清秋同寂寞遥怜旅况转羁孤霜黄橘柚千重树月白鸬鹚一片湖到及寅前封腊瓮花时容我醉春壶雨稼止酒经年冬夜过予以诗劝之仪狄一妇人造酒功则大伯禹独恶之是亦圣人过周公执羣饮沉湎罪斯坐衞武赋賔筵但立监史佐厥后渐踰闲意态恣沓拖简着䍦而倒卓抱瓮而卧载刘畚锸埋吐丙车茵涴于时口号呶于时足㝿㝾所以柴桑翁止酒诗乃作当其东篱秋黄金花箇箇南山色娟秀翠压髻婀媠白衣荷担至一笑械终破昔我游五茸小舟泊江逻毕子江浒住邀我洗寒饿村沽清若空中有黄蘖剉大小戸不均一醉混强懦去冬入国门河沿缷铃驮我往子亦来相遇尘堀堁春秋换鹒蟀愁悱拟骚些饮子子不饮急归勤夜课今秋仍不遇有酒止则那终年赁僧庐兀兀守茶磨酒星安可囚酒泉岂可唾不如踞垆头歌哭荆髙和布囊乏麄钱尚有裘可货或贳寻阳昌或沽访刘堕一瓻齐得丧三爵消坎坷且拚日酕醄莫惮时诋挫岁宴吾将行枥马啮豆莝逝肯偕我还买田种黄穤雨稼饮二十杯而腹痛竟夕委顿复欲止酒再以诗劝之子饮可百觚兹尽二十钟方思同旅话已似垂头龙唿之瞠不语耳热面发赨腰如小锤坠脑若乱杵舂隐隐雷鸣肠汩汩水盪胸败眠百起倒气轖神恎㤏吿我继自今决计仍缄封毁榼壶巵罍挨排过穷冬翻因一沉顿用博长惺忪子言未脱口四座交相哄一误已不堪再误毋乃憃我今为子譬勿谓言多哝人生若草木所贵勤培壅及时为灌漑枝叶靑玲珑水泉一以涸安望花茸茸酒以涤蔵府洵足媚子容有湎则观礼为德岂必凶躭米汁者佛作鲭鲊者宗日月在醉郷不见皇甫松嗟子抱渴久饮伴无留踪迹来沉忧积腹有如肝赨非酒破除之药石不可攻中宵起如厠还坐不复疼披絮围甎炉相对多欢悰檐外风猎猎城头鼓冬冬重开腊瓮泥细细倾醇醲罗列杯小大楷竹匏髹彤俄焉寒更杀逺寺撞初钟辞我出门去见者讶所从昔颜枯藁木今颜生芙蓉德尹表叔偕耑木过宿古藤书屋次韵奉荅二首憔悴京华又隔年旧冬衣冷未装緜人来巷北明灯里梦遶溪南老屋边秋晚分収秔稻熟夜凉贪伴鹭鸶眠何时得遂比邻约同上斜塘放鸭船湖上荒凉旧钓坛今番作客最无端文章未必输余子还往何缘有热官万里寻来诗卷重六街难得酒升寛欲同旅话宵连榻迟我驴车趂晓寒题客子茜庄图二首草色分帬衩湖光湿镜匳白榆飘荚旋黒蝶趂花黏伐竹䉔蔆港摊书卷荻帘杨梅园最近曽忆漉晶盐九派东湖水层轩一望收花南沽酒市灶北卖鱼舟客馔秋坟鸟邻租夜碓牛下洄余隙地须爲故人谋题夏重表叔抱膝圗士生各有志何必慕管乐今人爱古人古人何所学当年南阳翁时数值昏椓一爲梁父吟託意在萧邈岂有王佐姿甘与霸才较乃知史传文往往可评駮先生我父行风骨洵秀濯下马赋清诗上马横大槊出门一十年足迹遍南朔荆方犯烽燧蛮府赞帷幄及归煮海村苑屋风雨剥吾郷老画师张逺品尤卓邀之写成图粉墨洗垢浊一老树槎枒一卷石确先生坐其间麈尾嬾不捉抱膝偶然耳此意人鲜觉奈何诗人词比拟尽乖角去年来燕市酒地手重握春藤阴并坐秋枣晚同扑曰归归未遂枉订归期数鳦南雁北向岁岁占候确知来不知往乃类长尾鷽首春誓偕还驴劵巳在搦庄窠住匪逺门许交剥啄租田插露苗钓水背烟㱿鱼鰕午罩汕芋栗夜煨爆得酒互招寻得句互磋琢斯图须更写何处访䖍岳笛渔小稾卷第四曝书亭集曝书亭集笛渔小稾卷第五笛渔小稾卷第五秀水朱昆田西畯食嘉鱼和涧芳蛮村已熟桃花米官舍初尝石乳鱼湘峡往来经两月始添一则岭南书悼秦吉了黄緌黒羽可怜生染墨涂栀画未成不与鹪鹩同宿食只和鹦鹉鬪聪眀酒邉按拍偏能趂芲厎唿人最有情惆怅客窓归夣㫁蛮天惟剰鹧鸪声过墙梅花不似吴根试蕊迟小春早已剪离思黄衣稚蝶寻难到翠羽夭禽去复窥蛎粉影遮云过䖏蝉纱香透梦回时花开花落凭谁问除却诗人総未知寄南渟即和南渟送畊客韵二首解秋细雨压轻尘丁夘槗边甲子旬归去分湖垂钓好画中眞羡着蓑人小门开䖏接溪梁九叠螺峰鴈浦长他日扁舟寻痩沈共携笭箵入鲈乡寄菘塍次蘅圃韵二首瘦弟先归烟水乡病夫又治倦游雪天冻手频提辔负日何妨打稻场闻说西泠抱布衾船窓㡬费短长吟旧游曾掷诗瓢在烦尓停桡仔细寻寄鲁谦菴太守西堂密宴岁将更量醆分曹鬭酒兵重听莼郷䑳背雨还寻胥口渡头旌宦情只为鲈鱼美词笔眞同雪椀清入室硕为诗弟子可容奉席拟桥衡九言戏为鸥塘夀今秋作客燕市㝡无赖逢君初度酌酒开心颜节移重九二八月旣望年过四十一双鬓未斑有时狸膏鬪鸡旗厎去不尔猎骑射山中还人生行蔵进退贵适意置身岂必鹭序蛾眉班题陈书厓纳凉圗杜甫南邻也姓朱柴门月夜每招唿新来归作诗人伴消暑墙头过酒壷索禹尚基画月波吹笛圗三首朱三十五住吾州也恋莼鲈买钓舟我亦还家作渔父夜凉吹笛月波楼吴侬种水是生涯朝对荷花暮芡花蟹舍郎当渔屋小垂杨影里占鸥沙禹郎画笔近来无邀写鸳鸯一片湖不见当年黄子久由奉曽作读书圗题查田芦塘放鸭图二首漾水投波各一羣半湖净緑皱圎纹谁知烟雨冥蒙里絶胜尘沙涨帽帬朝把竹竽驱鸭去暮把竹竿阑鸭归桞阴日午了无事剪得緑蓑编雨衣题田乐种纸圗小谢诗篇小令书緑阴一片闭门居雨余叶大斜纹滑十様蛮牋総不如题周燕客别驾所蔵画卷一生㝡爱米家山云在千峰下上间着我今朝圗画里拖笻顶笠上孱颜红花埠遇雨题壁行到江南雨便多油衫席帽蹇驴驮小桃树树飘红泪乱水村村卷白波野店客稀烟未起壊槗泥补滑难过不如归放湖中钓低盖乌蓬枕緑蓑伤桞沿河一带緑于烟生近江南倍可怜见说堤徭犹未息监工新散栁夫钱别田纶霞先生公昔视学江南北喝道不用车前驺行携坐对尽文士我亦载笔从枚邹冯梅汤惠今作者胜我奚啻三十筹一时拱手听命有似五霸搂诸侯区区小国未量力交绥一败不可収犹忆庚申十二月月十五夜经髙邮风饕雪虐氷乍合沙觜两两停轻舟我曹擘牋各鬪句公亦笑染南豪柔昌黎硬语走籍湜弥明健句僵侯刘自此絶口不复道别后鹒蟀移春秋我方乞食走东郡公忽领客登南楼蒲萄水涨去帆疾芙蓉花发归帆抽六街九载始一遇名塲屡踬眞堪羞鲇鱼岂能上竹节菱角安可磨鸡头相看怜我太顦顇昼许清闲夜许休狂奴故态遂复作作诗屡索缸面篘长缾遣送堆老屋得醉便断胸中愁中丞由来任㝡重最重淮海惟扬州我公清节上所帝心特简非人谋临行邀我入盛幕觅举未跨三花虬岂知宋五又坦率痩童羸马无门投公闻我状良太息作书招我来长洲周旋不以荣悴异此道今丗殊悠悠官斋坐卧席未暖岂知改抚西南陬正如饥人乍得食夺之不今塡咽喉天公本意欲扼我乃累公作万里逰黔阳事简号易治不若此地庭喧啾千山绕城瘴雨洗五月遍地蛮花稠人生所贵适意耳莫以道逺生烦忧我亦还家谢尘鞅典衣及早租吴牛题林先生听莺图授罢羣经即把杯听莺终日坐莓苔不妨更倩传神笔画取门生载酒来自题月波吹笛图二首夜色糢煳水面寛凉烟漠漠月团团一枝渔笛一枝橹半入芦滩半蓼滩人间随地是风波湖上归来乐事多载得渔儿与菱女椘歌不唱唱吴歌劝农诗爲陆江阴作春夏吴船困送迎插秧又苦十分晴平铺氷簟无心卧遍踏桑田触热行此日一犂扶白雨他时千顷割红秔不烦鸡子供亭长父老村村说尹清春申墓江雨江风暗怆神我来江上弔春申三千食客皆珠履国士故应无一人题女郎周禧荷包牡丹扇头三首风朝雾夕只缄愁红泪涓㳙滴未休可惜篱邉好颜色欧家花谱不曽収袅袅垂垂态㝡佳纷纷姚左岂能侪红珠一索和烟剪曽上玲珑白玉钗倾城原不在知名别有风流胜洛京小院寻春无路到妒他蝴蝶趁新晴登君山二首日日波涛日日风海门只在县楼东一山如画兴亡里万戟空沈浩淼中拟结渔樵为伴侣不将成败论英雄长江流恨原无尽谩说长江至此穷千古风流一浪消愁多酒少岂能浇望中只堠连双堠暗里江潮接海潮向夕渔舟还汎汎无风芦叶亦萧萧烟波万里蓬莱逺縦有神仙不可招题双鬟索句图三首端州子石蜀州牋画里诗人正少年一曲塡成付娘子不将陈谱入轻絃一缕茶烟两鬓丝乌阑红袖忆当时年来怜我心情减无复新词与雪儿西园玉山两雅集王頋家姬入画圗芲下㡬时成胜聚未妨侧帽着狂夫题钱舜举春郊醉社圗坎坎鼓蹲蹲舞祈秋成祀田祖田祖醉彻酒脯速翁媪将稺乳相挽搂来田头草为茵芲为筹酌大瓢纷劝酬日未落饮不休或皤腹或睅目或拍手或顿足或招或携或追逐或号或呶或趜趗葫芦颈长盛余酒茨菇叶香裹余肉但愿一岁中三十六雨七十二风蝗虫入土一千尺水旱不作村村丰麦两岐禾九穗桑无附枝瓜并蔕秋蠲租夏放税安眠不闻吏打门家家尽作膨脝计牲如山酒如蔗更率麄钱作秋社题萃桥水榭圗水槛风櫺面面开好书读罢试茶杯不须竹下柴门闭此地从无热客来题坐花圗溪上桃花一色开小船日日恣沿洄怪君一事眞成错不着椶鞵桐帽来北发南北东西不暂停一身漂泊似浮萍乡心自此眞难遣别酒无多㝡易醒虫语草根惊客梦萤飞水面乱緐星孤舟夜宿塘西路愁说长亭共短亭丹徒望里云帆曲曲遮萦纡一线走修蛇晚潮入浦舟难上髙岸如山日易斜轧轧小车装酒毋纷纷乡客买鱼花丹徒不似江南景到此令人便忆家渡江风打潮舂铁瓮城禁江犹复剪江行片帆未可凭忠信三桨眞堪寄死生路险孰怜游子苦家贫渐觉此身轻自来归计诚难料莫怪东坡负昔盟阊门每到阊门便小留鸳央多在百花洲緑忩呢呢闻私语翠被厌厌恨早秋叠鼓催人辞好梦乱虫爲客诉离愁燕吴南北三千里第一难忘是此楼菽乳和杨芝田先生淮南王食经八公九师撰惜㦲其书亡馔法不可见偶然着遗术啜菽物至贱叟叟井华淘齿齿石磨旋香同杏子粥细比葛花麫若酪蹴乳房若篘撇缸面若蔗浆初榨若饴黍暴煎淋漓舀长杓滓汁泸生绢未眀鸡三号乍唘门一扇篝灯挂屋壁溉釜燃蒿须㬰鱼眼沸以笟搅百遍圆纹皱氷縠㫁稭揭霜练㦯以山矾収或以盐卤淀苦辛涩酸咸方法从所便拉㱿吴地能泡浆杭俗擅我郷近瘠贫鬻者满村堰鱼标酒望间水车辐片片移舟就客航压担入僧院緑葵𬗋牙姜清斋每同荐有时配红鰕食之已馋嚥干将酒糟溃败候梅黬变其味益以佳往往走异县都人惯食肉羊豕日刲剸是物才入市尘沙糁如霰以此仕宦家弃不録厨传编修在金门索米类曼倩不因官独冷止酒罢谈䜩菽乳造法殊其诀本阳羡黄豆来西沽𬗋硙徙南淀浸以一斗泉漉用五尺帣流匙讶香滑举坐尽夸衒脂麻与罂粟琐细费撇漩未若此易成指頋具郷馔我本茹藿人羶荤非所恋春去秋复来飞光等噼箭无心趂杯䏑久欲焚笔砚有客诵新诗令我听忘勌压倒孙沧螺济济衆才彦作者各擅场后来岂能先过门思大嚼舍铁但白战送柯翰周之芜湖四首软红十丈跨疲驴何似归乗觳觫车京国奋游疎索尽并无人读絶交书孝㢘行卷压时流五上春司不见収絶似秦川贵公子异郷漂泊赋登楼镜里清容祗自怜谁知圗画各争妍龚寛樊育纷纷在只少匳中五万钱㡬日星随使者轺到时寒水七矶消吉祥寺酒开缸面爱杀浓香煮药苗金山口四围山色翠相连积潦成湖逺浸天千尺败堤眠断虹一丸寒日落荒烟水夫拄杖争驮客舟子拏篙横索钱道路杠梁尽王政由来迂阔独前贤过合肥欲访龚恕愚为同行者所阻怅然赋此二首宣武门西送子行飘然我亦返乡城肠回南楚风波恶书到东吴涕泪倾鸡黍往时曽有约轮蹄不驻岂无情仳离生怕从头说且逐征夫趁晚程覆雨翻云莫挂怀得归且复掩溪柴吟身未必常如瓠酒量依然阔似淮客到恐烦奴入市筵开免泥㛐除钗悠悠不是同行路怅望髙城粉堞排拙宜园补题三首爲杨耑木赋苔迳竹筐挑筑海沙麄石子圎匀巧匠铺到地雨丝鞵滑㳠压头花影杖枝梧结疎篱截常年客叠矮牋招小饮徒预筭吟邉秋太澹课童添土插红芙巢经楼白藤为笈竹为筬小阁三间取次成笙典珠坟闲攟拾秦灰汉粕日縦横櫩髙不放梅黬入芸细何愁蠹茧生媿我钞书渐零落匹如残月配长庚竹瀁一匳清镜拭花南冷翠千梢蘸嫩蓝悬线芎香鱼受饵掠波萍动燕辞龛粉苞初脱题诗滑石鼎闲支试水甘拟学松陵制渔具割茅先结箇圎菴赠王浦云二首手拈双管兴淋漓廿载江南老画师絶似当年张水部一爲枯草一生枝淞江绢熟越牋生大幅长图一埽成只合唿爲王泼墨轴头帧尾换新名题烟江撒网图江树糢煳雨欲飞碧芦根短浪花肥披圗未羡渔郎乐我亦新从画里归题兰亭祓禊图芳草如裀满地铺一觞一咏尽堪娱虽无醉本兰亭在犹喜流传祓禊图初夏村居枯港新添碧一湾蜻蛉忙乱鹭鸶间黄梅果下连緜雨緑树看成平逺山塍口㳙㳙秧水足篱根策策草鞵还瓦盆注后浑无事半扇柴门尽日关即事贫偏客死冨生还歌哭纷纷一室间不爲期功废丝竹㡬人能学谢东山南湖南湖六月烟波阔不见荷花水面开闲杀风标两公子㡬回飞去复飞来示德铉弟二首万里风埃两鬓霜十年京国困名塲何如老弟抛书卷捕蟹叉鱼住故乡家丗无田莫怨贫闭门竭力事双亲菰菱尽足供常膳鹅鸭休教恼比邻夏日村居戏作吴中田妇诗十首河头杨桞弄鹅黄乳燕飞时日渐长摒挡游春衫入箧不辞辛苦作𧖟娘短鬓低鬟黒似鸦爱他捴不御铅华自从四月収𧖟后头上惟簪茧子花缲丝才罢又分秧惟有农家㝡得忙羡杀红闺诸少妇早裁翠被待新凉白纻衫轻红袜斜吴娃生长自田家最怜双足浑如雪日日河邉去踏车村酒煨来竹叶淸枯鱼一片瓦盆盛三钱蒲扇堪障面日午田头饷耦耕先种荷花后种菱小舟如叶泊溪稜莲歌唱罢菱歌起遇着人唿便不譍乌桕阴浓一迳开四三女伴坐靑苔笑看黒线翻花様知是城中学得来茨菇叶大苎头长小甑蒸时满屋香炊就麦糕先祭灶胜如富室宰黄羊终嵗惟须两对衣木棉花密苎麻稀自来夫壻无离别不用安排织锦机门前宛转结笆篱竹簟绳牀任意移来注无人拘束少豆花棚厎纳时笛渔小稾卷第五曝书亭集曝书亭集笛渔小稾卷第六笛渔小稾卷第六秀水朱昆田西畯途中和答张闇成六首故人一半飘长翮惟我卑飞剧可怜帖地只应随燕雀嬾将短翼刺靑天年来意气捴消磨穷达其如有命何翻怪当年王处仲唾壷击缺尚髙歌牀头有蝎眞堪畏案上多蝇㝡可憎頋我狂如浣花老每思赤脚踏层氷长途㝡喜得良交酒分诗情特地豪君本有才过屈宋我应无目短刘曹张郎笔力能扛鼎跋扈飞扬冠一时今日看予避三舍始知文阵有雄师满地江湖发兴新浮家只愿学玄眞㑹当一掉黄尘首常作烟波自在人题靑沟朴上人小影三首千林红绽三光杏十里青排五粒松他日相寻半山路画图约略记云峰山㕑夜火蒸黄独野菜春风长豆苗间倚长松无一事静看日影过溪槗蓟北埃风日日吹沙尘黄不到山茨分眀欢喜阿罗汉传写龙眠李伯时题蔡中允早朝图二首红珠帐煖翠衾香初试温黁豆汤门外马头风细细又驮残梦入宫墙十二铜街漏水催玲珑髻子挽慵来自从朶殿簪毫后无复闲情咏玉台题梅定九山居图白云拦断峰腰路红叶斜开岭上门酒一千缾书万卷只留老友住山村戏题嫦娥折桂圗十分圎月晕微黄桂树婆娑影渐长笑折花枝踏浓露夜凉亲自觅吴刚送蒋上舍归里二首鞍背船脣渐不支宵有萝恋东篱何如乡里开冬学老作儿童句读师愁里匆匆送子行蹇驴蹩片帆轻村南村北相寻便恨我还家计未成与庾斋话别用无亢韵二首还往无人温卷生秋风又作苦辛行酒边三日迟君去雨雨风风最有情面藁心灰鬓发残家书犹自说平安丗间未有穷如我莫作寻常败举看送幼鲲游嵩山四首钱郎才气眞无敌万里秋旻鹰隼横此去学书幷学劒厎须淡墨榜题名我曹面目寒如铁岂有热官相往还不学乞儿争向火自应僵卧老空山纷纷凡肉饰华秋伯乐难逢死即休莫怪马房诸厮养眼中原不识骅骝君向嵩山结草亭亭前三十六峰靑惟携一把金鸦觜日日松根采茯苓和王清逺西城别墅诗十三首石帆亭峯如巾子髙亭比艇子窄不因五两风常挂一片席肯学湖海人捩柁骑浪嵴樵唱轩朝樵斧丁丁暮樵担纳纳樵风一以送樵唱互相答欲寻樵子语前路白云合半偈阁千转陀罗尼八念阿那律尽祛文字烦半偈了可毕午梦曲尺牀春浮影入室大春轩蜉蝣叶厎飞蟪蛄草间语不知大春年乃有八千许轩中着书人上与蒙庄侣双松书坞坞间所移松恰得社陵半枝垂鹳鹊踏花落鼯鼪窜安得宏偃笔对之写直干小华子冈平冈路逶迤下上可登陟割来辋川图寸寸皆秋色泉流小草中㶁㶁鸣不息小善卷洞洞戸深䆗窱石扇生苔衣习坎行有尚肥遁心所希偶持松炬火亦有蝙蝠飞春草池谢公春池上草与水色同语鸭菰叶里睡鹅茴香丛有时明月夜闲掷钓鱼筒三峰华山有儿孙江郎有兄弟小大虽不齐削成亦具体亭亭三朶峰一一露华洗啸台公子洵逸羣抑扬研啸㫖拥膝坐层台泠泠风入耳乃知自然音丝竹非所拟石丈车前望尘趋堤畔埽门谒何如唿石丈下拜具衫笏愿学狂米狂惜此百鍊骨竹緑玉万余个一迳风脩脩移来墨王亭唤作潇洒侯课童埽蛀粉延客煨猫头緑萝书屋书库在城北书屋在城西薜萝风袅袅緑映书籖齐何年突相访朱墨翻标题爲新城夫子题画竹枝钩鏁水洄湾枯木查牙巨石顽不学吴装徒娬媚天然老硬似荆关送悔人兄还楚䫇兄别我去归卧楚江烟饭熟长腰米鱼肥缩项鳊髙堂双望眼才子十差肩乐事家庭得超然谢俗纒寿黄封公六首当年七聚早牵丝㝎武瓮盘擘茘支尽说涪翁有家法轻红句并少陵诗一从左宦下天津素雪千堆白胜银七载西沽佐盐筴何尝顦顇似灵均蛮花犵鸟遍荒陬佐郡曽爲万里游日酌灵泉一杯水至今深箐有歌讴本朝辽左比南阳大邑分符绶绾黄濒海人家半渔捕催租不用下村庄关东鱼美不论钱土菌绵棃味更鲜难得悬弧恰长至豳歌声里泻琼船玉堂官烛桦烟轻才子思亲隔凤城伫见双凫飞阙下六街同听漏琤琤三月十五夜济南道中遇雪同涧芳赋来往齐州熟似家村旁古路认三叉风顚久擘千丝桞春老还飘五出花入壠无声滋小麦舞空有力战飞沙晚登舜子城楼去白玉堆中看䧿华钟圣舆招诸同人泛舟大眀湖八首芦笋齐抽碧玉簪桞垂长线水拖蓝郭中到处通逰舫除却江南便济南三分春色已过二湖上风光倍可怜縦使钟郎无酒榼也须终日恣洄沿家家湖面筑平堤界画分眀似卦畦雇得藕夫先放水一年一换种花泥湖邉亭榭捴荒惟有韩家竹遶廊试问主人縁厎事不安子只安墙人生笑口剧难开经岁良游仅此回一事尚然余怅望攲冠不见赵三来李杜遗踪半有无惟余历下一亭孤怪他后辈轻前辈又作天心水面唿自从边李登坛后若箇诗才迥絶伦休说迩来名士少诸君已是济南人山水齐州信足夸山多药草水鱼鰕稻田半顷如容买便借临湖馆作家过临淮病卧骡肩六尺舆饭麤饼大客嗟歔今朝喜向临淮过一把铜钱买鲚鱼赠宋山言三首小宋诗才胜小苏共惊文采似扵菟他时修史烧官烛画苑应添半臂图龙文百斛笔能扛髙筑坚城受我降悔不从君经岁住花时同倒鬭鸡缸滩石稜嶒岭险巇珠江重到鬓如丝较量一事应输我五月堆盘噉茘支上九江郡守叔九派烟江接蠡湖浔阳风物尽堪娱莲花拟结东西社蠃髻遥看大小姑谢客近多池草句阮咸许入竹林圗官㕑脱网鲥鱼美到此令人懒问途梅心驿书所见两两相携女伴行凤阳花鼓㝡知名笑他也学罗江怨对客低头作慢声同心兰花濯枝小雨洒珠江并蔕兰抽白玉缸未见崔徐匀粉墨空怜屈宋赋蓠茳黄蜂背蕊偏成对锦蝶寻香也作双天末消魂是孤客㡬回护惜拓纱初食新州荔支色香味已变戏成二律兰湖两遇发南飔未噉新州蜡茘支翠笼分装才㡬日氷盘擘已过时多情莫厌徐娘老赴约须知杜牧迟西蜀酸甜小红颗也曽撩得少陵诗轻红挂緑早登盘自笑新来量渐寛当暑㝡能消客梦饱尝㡬度废中餐㱿如蚶子纹还皱核比丁香结乍干汉主不知三日变空今蛮徼递长安再食新州荔支色香味无损叠前韵二首十八云鬟趂晓飔将圎頬染燕支芙蓉逻入浓烟里翡翠虗当细雨时树厎珊瑚垂子重园中鸟雀绕枝遟蜀山闽海知难及玉局仙人屡赋诗珠露瀼瀼荷折盘嫩凉消暑客愁寛官斋闲许诸孙住香荔拚教恣意餐椰酒满瓤殊少味蔗浆迎节易中干何如顿顿叽琼实药灶无烦砌下安初食新州茘支以色香味已变澷寓憾词夜来重噉风韵剧佳已叠前韵二首再赋一律爲十八娘解嘲杨梅卢橘爲先驱细蹙红罗裹玉肤七聚未须夸玳瑁两川何必重珍珠谩将西子轻唐突乱写眀妃入画图嗤点倾城吾甚悔顿教人说是伧吴七夕盼到秋河络角时露香风细慰相思素娥凝恨成遥妒灵鹊多情赴好期暮雨又留来嵗约愁机重织断肠诗别离情绪难消遣只有双星脉脉知七夕后一日掩袖倾囊怯早秋河邉洒泪雨初收风筵乍写经年恨夜帐新添一段愁金井有时桐叶堕碧天无语杼声幽悬知万顷星湾畔妒杀鸳鸯睡插头雏鹦鹉慧禽生小已婵娟好似边鸾画里传薄薄香脣缘食启纤纎索趾动人怜芳林暗妒鸎调舌绮阁偏憎燕比肩只为聦眀绊钤索羡他野雀性灵全诸葛武侯铜鼓歌为家中丞赋建兴三年春三月丞相奉命扬王廷白旄黄钺左右列曲茎孔盖髙亭亭羽葆鼓吹各一部前后导拥将皇灵更有虎贲士六十军装剑佩声玲玎羣蛮梗化常事耳遣将亦足征珠庭何为重烦元老出注爝无异输沧溟若曹若孙均汉贼曷不吿庙行天刑岂知纯臣有长算根本之地须先宁国家尽无南頋虑乃可北出施雷霆况此四郡㝡雄富幪賨赕䌖堆蛮垧欲令输诚出供亿能不整旅揺旂铃丞相仍服儒者服纶巾羽扇升轻軨遂于五月渡泸水黄茅瘴雨弥嵤岭初时羣蛮尚鸳骜纷纷屯聚秋田螟狼乌浒率异类狫犵偕獠狑吞蛇啖蚳齿牙黒跨犀骑象容颜頩深林宻箐窜伏易往来跳掷追飞㹶篻簩削竹染毒草铁蘸刃磨霜硎设竒制胜赖丞相鞭抶六甲驱六丁从来王佐有神授此术出自阴符经豪渠指頋就束缚麖奔鹿骇狼顚瞑擒之縦之如是七输诚归命无稽停群蛮擎跽献方物背负铜鼓行伶俜比之于钟制短缩方之于磬音䃔泠华人共诧目未覩非錞非铎非叮咛粤稽史册始东汉伏波镕写神驹形西南诸㝡宝此战伐祭祀争撞韵吰鞳亭午日射光昽昤摩挱两手拊其质良久絶不闻铜腥我闻古噐厚者赝似此坚薄难摹侀厥髙四尺径三尺一一穿剥蜗蜓天然尽作腊茶色色分子午殊嫈嫇其余诸色咸逊此砂斑翠緑苔花青鼓心如日圎且滑炎焰四𣪚轮䒌靘蛮书诞怪了难读笔墨茫昧徒留铭云雷泉纹逐层绕六小碎乳排萍星又闻赫连昔曽铸涂金饰以蚩㢘欧阳頠亦屡贡献绍兴祕阁谁其聆未若此鼓号诸葛汤盘孔鼎同流馨噐即不佳人可重何况神采飞爧爧作诗浑忘气力弱三钱软笔挥䖮蛉笛渔小稾卷第六曝书亭集曝书亭集笛渔小稾卷第七笛渔小稾卷第七秀水朱昆田西畯题秋原放牛卷二首觠角常悬一缥壷花村草市酒堪沽每思细雨溟蒙里写作骑牛第二圗㝡忆秋田秔稻香催租吏不到村荘闲跨乌牸寻邻叟横笛归来已夕阳七月十四夜立秋二首我本悲秋客天涯怯素秋吴根萦梦寐海角又勾留暗砌风梧脱凉虫露草幽一丸明月上隔座好探钩未得消摩力俄惊节序催蟾明夕满新鴈一绳来促织缫愁绪流萤扑老苔不须烧桦烛共倒白瓷杯题天女𣪚花圗尺三汗脚踏红埃梦里难逢优钵开我亦年时频示疾只无天女散花来题水墨罗汉卷龙眠遗迹縂茫然意态看来似老莲如此阿罗生面好拟矾束绢乞君传题四时写生折枝图四首嫩蕊緐香烟雾团黄蜂白蝶绕雕阑自怜一别三三径花朶经年画里看岭外常留倦客居海花蛮草㝡愁予笔头能带江南色大小三黄也未如折枝丛艳写新图试看南唐有此无勾染尽教夸院体懒匀朱粉再三涂小白长红风露零好唿花匠莳闲庭何时一缕茶烟外拗取鲜枝插胆缾闰七夕又趂秋宵月一弦停梭揺珮踏烟新愁暗数三千刻良会难逢十九年莫管黄杨经厄减尽教乌鹊把河塡历家七夕如频闰拚与支机作赠钱佛手柑弹指无心学赵州越娘纤手摘来柔腕邉乍脱珍珠钏掌上堪悬茉莉毬天女散花因问疾麻始搔背恰逢秋武皇内传留遗事也拟良宵剖玉钩五色鹦鹉三首奇姿惜未载禽经番舶凌涛度𬗋溟麝坐护寒遮蜑两玉笼流影入倭屏九苞丹穴雏分羽五色罗浮蝶借翎休说緑朝云语巧未如时乐鸟偏灵孔翠应惭品格低独怜万里只单栖梧桐叶厎输幺凤豆蔻江头妒锦鸡金缕含愁歌夜月綵衫凝恨舞晴霓秋凉莫道思归字才子争拈翠管题妙舞蹁蹮似丽娟萦丝吸蕊绮前啄残红豆愁无语按罢霓裳态可怜神女韤罗三素绕仙姝帬褶百华全天生艳质须珍重野骛家鸡莫鬬妍岭南述懐寄涧芳四十韵失意三秋后沉忧百疾攻由来多毷只为遇冬烘衫色犹青草霜威逼𬗋蒙药方终日检酒债㡬时空渐获蓡苓效麄収麴糱功新黏纸宻深筑地炉烿矮炕温黁火羸躯血脉融瓦瓯糜夜煮髹椀乳朝挏稍稍交游集欣欣意气通旅颜从此豁酒圣有时中越峤书初到燕台岁已终须重摒挡行怪太倥偬逺别亲朋惜离懐父子同自非贫次骨安用走如蓬肠断三叉路神飞一亩宫迁延过上已笔墨战羣雄莫讶人皆醉浑疑世尽聋腰围原似沈鬓发巳悲逢览镜愁无极当筵恨亦充我尝嗟计拙君又叹涂穷遂结悽惶伴低蹇嵼杪春辞冀北十宿抵齐东尘拂斋前榻鞯披廏上䧿华云滃滃趵突雪潨潨壠上罝山雉湖边撷水葓井梧光黯淡堤桞影茏葱小墢栽亭菊棚缚海椶丁香开琐细翠尾茁蘴藂莺粟花千瓣鸡头竹数丛院心碁腷膊檐厎鸟惺愡竞把长笺擘争夸句子工杯倾金凿落曲奏玉玲珑绛蜡灯犹焰骊驹辔又拢村醪尝枣麦土锉苦惛懵驿路黄梅雨江程白蒋风泝滩惊退鹢踰岭怯啼狨夹岸榕阴緑连村荔子红五羊仍作客四度月呈弓才子频揺管新诗寄满筒天涯思聚𣪚吟和络丝虫汲古堂前红梅秋日吐花和青叔韵三八瑶姬酒兴阑临风醉倚玉栏干霞痕入晓光欺杏脂气迎韵胜兰不逐冷香春日梦爱分秋夜露珠团绛纱衫里肌如雪莫作浓花艳蕊看沧浪予看桂尽卷湘帘十二行闲园日似小年长青瑶枝缀金鹅碎红木枰𫾣玉子竹下酒杯思旧侣亭前粉蝶扑緐香南湖此际笙歌沸暗想侬家緑两庄貍奴叹我读貍奴叹不独叹貍奴芸生自茫昧遂谓天地无孰知有㝎分冥冥衡毫铢嗜欲焉可纵口腹焉可逾先正诞吿诫一一存盘盂昔者帝缙云有子雄牙䰅每食恣饕餮窜逐不与俱至今敦鼎上镕写留形模殱物充肥肠适足戕尔躯奈何后来者对案犹睢盱貍奴扵毛羣颜状如于菟捕鼠乃专责报蜡纷神巫倘年不顺成牲酒彻柈壷空餐尸厥职谁容逃其辜苟为肆偷窃罪大诛难逋官园㕔宇旷貍实緐有徒衔蝉上树枝探雀蹲棱柧药阑扑蝴蜨蕙墢擒蝼蛄巧伺緑鹦鹉乱踏红氍毹揺尾翻盌碟潜身入庖厨夏踞光滑簟冬偎温炖炉叫呶夜逐队跳掷晨引雏饱即占藤墪倦即眠花坞一任鼠陆梁齩文籍衣襦青箬裹晶盐聘尔何爲乎买鱼穿细栁因叹涪翁愚我亦致其一欲保残书圗昏黄每逸去饥则不待唿稍稍加束缚缚急声豪麄终宵搅客枕鼠辈争擨比闻东斋北玉缸水瀊盓小鱼数十头白碧青黄朱三尾短顋頬银沫相吹喣炎方足蚊蚋更畜四灵夫翠茸将𬗋鬛其乐眞于于忽遭老貍虐食肉先食腴磨牙泽口吻恶嚼园南隅嗗嗗意未厌旦旦犹窥觎往往骑墙头自朝至日晡急思乗间跃将跃偏跔跔人前故回翔反若无所须昨日日午时一线注清曥偶噉菝叶味胜浓屠苏兴酣遂髙眠祸机动须臾诗人恶之甚趫结不受拘爰张牙弰弓爰抽金仆鍏壹发洞胷臆垂毙还奔趋快事洩衆愤有笑无嗟吁貍固不足惜但惜孤矢汀有虎伏林莽有蛟蟠江湖有鼷啮禾苗有貙啖鸡猪亦有跋扈狼亦有大觜乌亦有两头虺亦有九尾狐由来剪贪残贵在穷根株中秋前一日饮东园桂花树下即事三载不到此景物忽改观霜风披炎州秋半暑已殚亭前桂花发一榻亭中安緑鬟缀金粟意态何珊珊糚临渌水镜袖倚翠竹竿红蕉亦娬媚开傍卍字阑柽栁姿嬝娜栟榈影团圝弄晨光熹微揺暮烟霏漙橙移细雨后枝缀黄木难茭鸡啼池葓谷犬嘷沙层层粤王台飞阁晴流丹名园割胜地暇日陪清欢醖倾倭漆盝鲙叠哥窑盘枸橼指信屈郭索脐尖团匕抄蒟叶酱匙舀桃花酸轰饮不知醉为乐非一端较户战两军鬬句登髙坛伯仲二叔氏朗朗双明玕书羊眞孔草诗孟澹李寛弱毫握玳瑁古墨磨躬桓每当文字饮不畏觥筹攅香蠃鲸吸呷粉纸蛇纠蟠矫矫天马驹逸足难遮拦半酣气磅礴竞脱蕉纱幱玉笼飤言鸟银镝追翔翰汲泉洗云根乳窦探㨏开栊放孔雀珠尾揺媻跚行疲苍苔滑坐怯石磴寒静聆山水音有似湘瑟弹改席赌围棊屡败醆屡干巢邉鸟渐归墻角日已曫青苹发凉飔戛戛吹箖遥天铺蓝罗飞上白玉丸还期续雅集趂此桂未残蘅圃车驾视榷粤海久之不至昨闻已抵三水喜赋二律黄尘六月去京师万里蛮江得到迟天末故人凝望眼箧中㡬卷续新诗鹧鸪声里山如画橄榄村边雨似丝可惜使车来较晚未逢荔子出园时自别君来入瘴天天边月子六回圎吴鱼岭鸟沉乡信药裹绳牀送好年笠泽草荒垂钓碣浣花诗乞筑堂钱须知不负当时约一笑狂奴又放顚寄宋山言归心久逐㯽榔水客泪新溅蒗荡花开箧看酬东浦句寻僧知鬭北蓝茶诗图笔阵逢今雨画栋珠帘赋落霞剩有梅根坑石好异时携赠注虫鰕题洋画二絶句桦皮盖屋岛中间水面鸬鹚挂小镮蔗酒满螺人醉后蹋歌骑膊登山海外山川入画图笑他泼墨緫糢煳笔踪纤细浑如发宋织看来得似无中秋东园宴集分韵得弓字节物珠江揔不同四时花发一园中桂枝尚未飘黄雪荷叶犹堪饮翠筩棊谱细翻蝴蝶局射堋小试凤凰弓秋来㝡数斯游乐坐看蟾光上碧空又得河字不用香茵蹙舞罗清沽如济浊如河冲薕归燕飞双剪裂藻游鱼掷乱梭粤秀山头云玉叶沧浪亭外月金波丗间儿女团圞日客里凄凉醉里过英石砚山歌英州之石㝡巉巧大逾数丈小一拳园亭几案入淸瞩争购岂复论金钱于中小者更难得其值往往同珠璇土人潜行恣劚掘泝锦流水投灵泉上中二品尽蔵匿惟将下品充门廛我㳺南粤已三载遍买不获心悁悁平生託志在巖穴所嗟二顷无良田小山湖石渐頽落乱草没径苔封峑归未终月出累岁回思故岫胸烦煎廿年行役似萍梗推篷委辔看山川髙峰巨岭不暇上深涧絶岛何由沿力微况乏济胜具每遇登涉翻迁延九州先后踏其六更历河济江淮壖经由名胜指可屈云烟过眼恒流连向㛰嫁尚未毕安得洞府追潜仙三神五岳料无分一丘一壑还思专耳闻目见亦已伙试隶石事书长牋到公奇礓石丈六当时输送华林前欧公菱溪有石二至今屹立梅花边钱唐龚氏舫斋畔玉玲珑刻宣和年书家北米剧好事良乡巨石留荒阡凡此数石我尽覩笔不能画言能传其余一一有载记更为具述辞啰嗹奇章一品衆客诧有道二字良工镌玉清昭应发磈礧文饶诗句苍坚壷中九华在湖口百金归买留诗篇屏风三叠号肘后二者谓可齐跟肩涪翁此语㝎不谬所惜奇物终沈湮仇池双石尢足宝韩干二马差相权蹲师子与睡鸂鷘仲恭堂外曾罗骈襄阳袖中次公攫自后不笑元章顚东京苑内叠艮岳花石纲运行连连险怪万状割羣玉竒诡百态纤洄漩奔驰惟恐稜角损孔洞用黄泥塡更和胶土裹其外烈日曝令干而圎麻筋百道细束缚千夫喘汗纷扛牵李曹百絶咏初就金人装载归幽燕更有笔山亦神品白石一点眀峰巓铭裁赤壁赋中句御书小字形遒妍武林故事雨奇石南极北斗分星躔公谨小有洞窈窕逊叔平逺峦回旋黄州怪石堪作供前苏后宋为收甄诗人到䖏手摩弄廉吏归去帆飘翩文纪取压郁林舫休映搬入西陵船中丞粤装誓不治清德洵足逾前贤迩来有客赠一石自云得自钟山谸胡桃㱿皱纹理蹙弹子窝小绳丝穿水痕帬褶秀莫比耸身拽脚平无偏首尾向背尽合法嵌空峭拔由天然㘭洼未须瓷末刷纎细何用鱼胶聮形模虽微气势阔衆峰朶朶芙蓉鲜凌晨霏霏带峡雾际晚袅袅飞江烟磬山田採合退后林虑坑产惭居先罗浮匡庐妙比拟诗成日未移三甎七言五字各据胜篪吹埙和声相宣我家旧蓄宝晋石一峰华盖如撑天翠峦玉笥鬭崒屴月巖一片光婵娟方坛妥帖若棊局龙池津润疑珠渊下洞三折通上洞水注成瀑空中悬常时匣之甸漆合数两裹以吴蚕绵百年累叶递相保珍重不頋黄金千按图来索靳勿与宁使玉碎无瓦全岂知収蔵稍未宻和璧终为秦人揵研山一旦不复见室中故物惟青毡当年此石去海岳蟾蜍清泪流㳙㳙兹来英石且难得令我万里长思愆君子寓意不留意此语能使痼疾痊太湖山石搃蚛蛀亦可一结潇洒縁捜奇抉异兴已懒人生所贵无拘挛巧偷豪夺请勿虑比来我意同枯禅对雨遣懐和韵二首风雨萧萧打翠櫺梧残蕉败不堪听心存千里骥伏枥恨隔层霄鹤剪翎倦客愁拚双鬓白空斋魂怯一灯青何时斫竹支层架枯蚌然油照小舲溪南茅屋掩荒苔有梦恒从热䖏回经岁故园无信到一筝新鴈送愁来驱寒夜进蕉三叶药晨倾粥半盃天末多情惟措措似怜憔悴爲频开晚秋杂感四首㝎武兰亭墨搨轻学书爱就纸明龙头鎗内酒初熟鹊尾炉中灰渐平归羡断云排鴈字愁听落叶搅螀声燕吴两地无消息旅况今番已饱更渐噉红莲饭半升夹衫初试鹄纹绫吟邉落日山一桁客里望乡楼五层事逐江波流浩浩病如僧骨痩稜手中书卷全抛弃小帜无烦障蜡灯晩来仙鼠扑虚檐香喷戗金啮锁蟾冬冷驱寒须𬗋桂夜凉遮雾下黄帘依茶经次看鱼眼抄药方多秃兔尖恨杀年华如逝水颔间已白数茎短髪新来不满簪官斋景物我能谙迎冬叶脱羣山出向夕风収丂籁含朱橘分瓤香细细緑萝袅月影毵毶醉乡不用寻王绩一枕还家梦㝡酣六言絶句十六首送青叔北归杨栁青归沙岸葡萄緑涨珠江画鹢漫催叠鼓鬪鸡且倒深缸惜别江淹作赋思归王粲凭楼刚剰一分春色又添两地离愁三日水边多丽翠叶斜侵髩脣江上晚来风起遶樯燕燕留人烟瞑鹁鸪声忽雨昏豆蔲花开船似画中行去酒从村尾沽来蜑子舟轻似叶细鳞网得香鲈揺橹粤娘问客可有桃花米无鸟语軥辀格磔蛮词欸猥阿那翻就竹枝短调试教持檝人歌舟行十里五里岸上千山万山峡雨峡云阵阵江花江草斑斑水驿鸳鸯波暖山程踯躅花红江口尚拖靑雀岭头先骤香尘外亭前滩宻郁孤台下江清试看长年捩柁眞如老将行兵三月尾多乌信算程已至南昌怕有抛车云起须寻余大娘航官亭乞得如愿安穏分风渡湖向晚雨香云腻留客大姑小姑江鱼日夜西上江水日夜东流七十二鳞无恙十三行字缄愁皖口波连浦口东梁山对西梁曾记昔年归路蕨肥笋美鱼香十二红楼佳丽凄迷㫁草荒烟独有秦淮湖上至今犹放灯船良夜二分明月香风十里珠帘杜牧正当年少扬州好梦厌厌到日鹊华槗畔一家游比乌衣更唤酒边旧侣藕花深䖏筹飞读青叔北归集戯书一絶小长干畔小停舟江上多惜是石尢见说春光在桃叶自无好梦到扬州鱼梁晚望风卷浓云送雨还阴崖豚栅已先关行人歇马鱼梁店斜日尚留山外山经严陵钓台下作未信纶竿天半垂髙风自足动人思娶妻难得梅福女求友悔结刘钦儿七里山花眀踯躅一滩烟水没鸬鹚台西谁击竹如意问着土人都不知笛渔小稾卷第七曝书亭集曝书亭集笛渔小稾卷第八笛渔小稾卷第八秀水朱昆田西畯赤乌松二十韵同张超然龚蘅圃髙查客聮句惠山寺东南有松苍然立近与山争髙逺共墖相揖百尺乃结顶长身戴圎笠石楠杉柏桐厥势那得及遥遥一舍外凝望无停檝兹来约游朋际晓寺门入言寻小僧寮竹压荒径溼红白花参差浅深水湁潗磴帖卵箇箇屿迸角墙危古蔓络亭偪香茆葺天风何处来头上声䬃䬃角鳞之而乖龙老不蛰山僧前致辞此树志郡邑种自吴赤乌证古发藤笈阅历年岁千经过丧乱廿不爲势家夺宁许樵斧执嗤彼岱宗坳蒙秦大夫级吁嗟华盖山谁复见五粒爱此蜷姿鸟鼠亦翔集盘桓日亭午始去蹑峘岌送查浦入都平生诸故人尽作金闺彦惟我名未成四十尚贫贱时时缝征衣顿顿食破砚愁肠轮九回傲骨刚百鍊叩门无曲拜对客乏佞面常怀磨灭刺不理生熟卷因之与俗迕七试七不荐䰅黄枯似草衫碧黯于靛先生本髙才交友徧畿甸秋风屡遭斥乃与我同传掉头辞名塲两载卧郷县圈篷船互挐无事数相见小槽压村酒得醉头脚旋狂吟每抱膝倦卧时侧弁租田约耦耕仕宦焉足羡朝来忽过我云欲赴文战无钱办行装脱典细君钏年来垄畞心翻然又一变丈夫当雄飞未可守荒田耎邀我同脂车而我兴已倦自从离京华歳月如抺电红尘梦不萦白髪亲最恋何能违髙堂对食不下嚥况思人海中亦复少强援岂堪倚市门晚以丑自衒先生盍少留茅舍罗小饯三升倾画榼一斗籴青蚬云泥从此分临别情眷眷且秧鱼半池更咒鸡一线寄语汤与杨吾其老渔畋送海盐李明府入觐贤侯才气絶丗无超超逸足天马驹妙年香名动紫路百里再见分铜符赤城之霞满㕔事种花又徧鸬鹚湖武原濒海号剧邑案多讼牒租多逋侯来治繁若治简衙淸惟酌水一盂诸郷土风一朝变千村秔稻争先输堂攲墙夭不改作松杉百柱纷支吾寛民之财息民力鼛鼓久息羣欢愉昼帘常垂静无事斋中只有絃与壶冷金宫牋试古墨硬黄旧榻临官奴近闻诏书访循吏节府交荐飞双凫我来送侯侯饮我了头之蛏巨口鲈坐间出示诗二首如百二十圎匀珠玉鞭三尺袅氷雪春前便可归皇都天子用人方不次况侯才地尤魁殊上马能执丈二殳下马笔阵排千夫椶榈别殿一召对会见威凤停髙梧口呵砚氷作长句句法定笑刘叉麤题写山楼主人墨梅二首墨梅旧数杨补之今看尺幅横一枝尽删海粟百絶句写山楼有无声诗冷蕊疎枝色斩新鲍夫人合管夫人问君妩媚何能尔莫是罗浮梦后身题乔无功饷乌圗白田乌尾毕逋舍彼菀集于枯辛苦觅食哺其雏雏生翅膀干朝飞暮宿欢相唿老拳忽遭云隼击恶口又被林鸮诬凤凰百鸟王絶不明区区拘乌入雕笼不令饮啄栖江湖羽毛䙰褷形影羁孤沦精雪窖丧魄烟芜哑哑雏悲鸣南飞返故都衔土垒为坟口疮血糢煳异哉孝感庭中乌一日三匝绕垩庐炊香菰满盘盂饷乌乌反哺见之双泪迸落如圎珠祝乌父子好相守罻罗罼罨随地铺嗟嗟白田乌良工惨澹写作图此图画院从来无题汪无亢松阴濯足图二首文阵雄师锐莫当交游海里放顚狂人间无地堪容汝来试松风六月凉兄弟平分上下洄嬾寻九陌踏风埃看君净洗红尘脚笑入莼鲈小社来题汪无已秋林读书图二首南船北马廿年余头白慵开夹注书羡尔秋鹰双眼细不令故纸饱蟫鱼粟马纷纷作好官荒林谁肯小盘桓读书原是君家事况值秋枫叶又丹题沈厚余侍儿索句图沈郎秀句近来多风貌还能敌阮何他日相逢五亭畔当筵须唤雪儿歌题郎与贤多丽圗五首文人武士载连车把笔弯弓尽不如战罢铁衣才缷却又铺匹练草军书一榻横眠不据鞍腰间革带十围寛疑君面有封侯骨拂袖如何便去官漫说佳人絶世无绕身一一是名姝更看意气麄豪甚满耳金镮立固姑我见犹怜未可期别装金屋贮蛾睂牛车麈尾须更様莫似王郎见事迟钟乳金钗兴未忘温柔郷胜白云乡人生乐事无如此不羡朝鞾趁晓霜赠严星如昔子居保阳侠气凌朱郭快意轻千金久要重一诺倾赀嫁老女仗劒赴朗约我时闻子名襟契愿相託揽环恨未能逺在天一各我宗髙唐公相士比良乐持节抚南州携我莅炎恶招子屡致书三请乃不却饮食同杯盘居处共门门龠椰子命深斟賔郎劝小嚼一当清暇时往往合絃酌賔主无嫌猜节序有酬酢花前肆吟謡灯下纵蒱博酒边筹纵横亭上棊腷膊欢然两相得岂复叹寂寞我狂子则狷玉石互磨错聚首无几何一旦遂分索我方困棘围子亦就莲幕陆机为州民縁实天所作衙淸但饮氷暮夜金不攫昂然对上官焉肯献谀噱我心益重子于职了无怍禾中再判袂弹指更岁籥金陵重合并相顾但眙齿发俱变衰田园各零落低心谋饔飧俛首受羁络每因今艰辛始悔昔挥霍笼鸟想归林池鱼思縦壑不久当别离进子苦口药仕途眞险巇百事须忖赠顾渭符四首入丗人人似走珠骨经百鍊只寒儒顾郎自是难衣食莫为天寒便解襦征衫留得泪痕斑诗酒新来胆不豩犹喜相逢作吴语一灯如豆话乡关岁暮春初动客心乡愁如疟日相寻不因叶子终宵戏官舍难禁漏鼓沈巳分为农毕此生每思黄草靸鞵轻夜航一緉烦君寄只向南邻北舍行闰月朔日偶成作客偏逢闰郷心似酒浓魇多添呓语金尽驻愁容室有嗷嗷口书稀短短封思忧尚无暇一任笑乖慵海棠叹五首珍珠泉有海棠数株大皆合抱开时如张红云之幔去书室咫尺而花时无过之者朝来至园中落红如雨伤物生得地而有时不遇赋以志感佳人堕空谷顾影长太息寂寞海棠花谁怜好颜色名花生得地其奈反萧索春风十日中自开还自落倾国非无色消魂亦有香雨中醒蝶梦风里断莺肠点点飘红泪纷纷盖緑莎春阴那可乞春事巳无多白白与朱朱緐华满田里如何絶世姿不若闲桃李寄张鹤洲先生六首九陌抽身廿载余晚年心事託樵渔縦敎寓客寛新令也返成都葺旧庐鞍背船脣子细谙曽陪游屐半江南箧中剰有蛮牋好字小浑如未浴𧖟桤木成阴竹放梢园翁溪叟日论交有时送客柴门闭一卷丹经手自抄只今锦里称耆旧独有先生似散仙未必邦君皆俗吏不知谁送草堂钱红鱼苍鴈杳难通又得淸谈对阿戎忽忆髙邮湖上泊满天兵火话川东靑衫白发走黄尘别后犹然食旧贫闻说浣花田易买欲依社甫作南邻题枫江渔父图二首侬巳全家上钓船一枝斜笛趂凉烟画图输与先生好芦白枫丹十月天马蹄也怕踏黄埃䘨渔衫称意裁傥欲寻人撶细桨不妨逺唤阿咸来题汪朴画蔽日梧桐百尺余浓阴一片补芭苴爱他物外多闲日老屋荒山读道书题雪中山茶画扇凌冬百卉尽飘零开处常愁素雪停最好温黁乳炉畔一枝红插砚头缾莱襦叔席上观乐同禹平卓崙赋五首齐童明艳胜吴童小部团成数月中丝竹愔愔歌细细回头一笑软尘红管脆絃幺拍板淸雍熈乐府谱新声歌喉一索明珠滑恰似春三自在莺一片灯光接劒光锦衣玉貌并登塲西河妙舞应如此合在公孙弟子行酒边历历试歌脣惟有文郎更絶伦暗里时时作睂语固应狂煞瘦腰人几日频逢旧酒徒冲筵不待屡招唿更须妙选丹靑手画作花间按乐图偕水村育斋南归初出齐州涂次口占依人慵作客结伴且还乡泺酒无劳劝山程分外长离离麰麦熟细细枣花香指点停车处荒林恋夕阳张夏市井萧条甚残黎尚保居租苗催转急粟廪散成虚轑釡分邻饭迎门止客车唿童买麋肉一饱虎狼余陷湾泉陷湾泉畔相逢处旧事思量巳四年今日篮舆同过此靑袍如草各凄然过任城故人爲政地不到已三年东国游重续南池梦久悬逺携穷伴侣来读好诗篇八牐仍封闭还迟下水船题赵子固水仙西堂时展玉丫叉氷雪人看氷雪花好似梦回人醒后灯昏留影在牎纱赠眼医方叟年来银海倏生花牎下观书似雾遮好乞金鎞刮尘膜此生还欲尽三车爲水村题采桑美人二首厎须结网网西施陌上偏多絶丗姿怳似春当三月半女儿溪上见来时如此双飞蛱蜨何眤人裙折扑春罗自从一月单栖后怪杀田家禁忌多采桑女采桑女清且妍盈盈才十五鬒发初覆肩生长村舍中不识黛与铅新春买得流年图把蚕最好惟小姑吴蚕三眠复三起紥山看火屋角唿采桑女采桑宜及时采多畏叶干采少忧蚕饥蚕不饥齐上蔟三日山头茧如犊小茧作丝光比银大茧作緜软胜茵城中美人学歌舞罗绮成堆视如土霜风猎猎十月寒采桑女儿衣仍单调育斋二首日长门巷雨昬昬不把征衫拭泪痕临到孝娥碑背字第三隐语最销魂倭堕鸦鬟胜越娃梦余髪滑熘金钗怪君铸鐡眞成错不乞红罗绣靸鞵午日过夏鎭聮句一朶红榴插鬓新当牎瞥见柁楼人征衫乍换含风葛客舫轻分贴水苹巳悔七年淹海国又逢五日过河漘遥思竞渡招菱女画鼓塡塡细浆匀夜发新开河聮句二首河畔月初上舟行风定时年凶忧盗贼客倦厌奔驰浊酒长缾罄孤衾痩骨支桃源在何许频起问篙师草虫鸣断岸夜色转苍凉堠逺宵沈柝堤髙影没樯愁攻乡梦短老畏客涂长输与沙头鹭无心觅稻粱瓜歩阻风䏈句正拟张帆行江豚拱鬐鬛船头愕篙师船尾噤渔妾千堆雪浪卷一片墨云压偃岸草靡靡摧樯风猎猎急收木兰桨退入荻花夹厄脱江面寛力竞汊口狭缆䯳尚掀簸碇下乃妥怗譟如蒐合围讙若兵战捷缚柱支危篷拭舱整乱箧烟中望金焦两点翠注睫遥遥瞩铁瓮齿齿排粉堞开头失前勐放脚鼓后怯树顚弹风乌沙际拾石言寻瓜歩城游览性所惬问途款门门对客语喋喋丛篠遮重关断港唤小艓迎神匝阛阓塡路轧肩胁士女纷倚观楼阁递相接径尺拢髙髻扶寸露香屧擫金衫攅花罨画裙簇蝶岂乏窈窕姿所惜粉涴頬逥舟穿緑杨凉气透白袷叩天牋一通凭易蓍四揲画爻得旣济诘朝庶利涉因叹廿年来尔我落尘劫燕市击短筑齐门抚长铗空嗟鬓双蓬賸有装一叶独行笑狼狈共命比鹣鲽怀归心方殷水陆旬已浃酾酒劳长年亟起勇持檝丹阳观竞渡聮句客舟疾于鸟帆受好风送行穿丹阳城怳入小有洞羣鸡叫花篱乱犬吠柳衖沿流伐画鼓匝市张锦幪水面龙争嬉舷侧桨齐弄叶叶朱旗翻扇扇白羽羾蜿蜒牙角奋拏攫之而动正如玉京子帖耳任搏控童夸帅戎装伶效蛮职贡枹停互退缩櫂转竞喧闹城窥塞睥睨桥觇踏螮蝀步者道骈肩骑者岸接鞚箔影䰅垂虾舸采翅团凤生质美而艳炫服妖且衆仍簪五色符还解九子糉稜梅致邓尉脆李压朱仲镂姜芼水鸡剥蒜和氷鯼风俗鬭华奢那复畏嘲讽孰衔孝女悲谁抱贞臣痛且挂蒲六幅共倒酒一瓮笛渔小稾卷第八曝书亭集曝书亭集笛渔小稾卷第九笛渔小稾卷第九秀水朱昆田西畯抵舍雨歇黄梅后凉生五月天归人同夏至眀月到家圎子职供多阙邻逋约又愆一囊如纸薄何事客经年六月张灯口号二首圣皇三驾出临戎堠火遥传絶漠空昨日㨗书颁节府劝将歌舞答神功料丝五色夹花绫一片光凝六月氷贫士惜无钗钏卖竹棚仍挂去年灯送水村育斋偕㳺滇南四首久为齐东客又问滇南程为有主人贤不惜万里行归装望百衲名琴胜响泉不将瑶轸上朱絃丗人尽属筝琶耳雅调如何肯浪传题客子吴船醉吟圗二首瓜皮艇子笋皮篷小泊菱花白鹭丛笑杀东华尘土客鲈鱼一箸弃秋风鹦鹉洲前涨緑波鸳鸯湖畔月明多夜船吹罢玲珑笛更欲寻君学櫂歌为纪山题南渟画秋林老树染新霜乌桕通红鸭脚黄蓦见前山亭子好泥君携酒作重阳当湖李潜夫马和衷两孝㢘各抱髙节邑人请祀郷校沈客子首倡两俎诗邀和因次其韵李潜夫确絃歌无意学陶潜结屋龙湫占翠尖换米有时治竹箦畏人终日下芦帘一张榻剰辽东管百箇钱嗤蜀郡严此日祠堂増栗主昌葅芳辢酒浆甜马和衷嘉桢赋车两度压香藤千佛名经叹未登乱后弟兄同避世生前粥饭只随僧髙风似此眞难及野史无多近可凭细读新诗想淸躅正如六月对寒氷送元上人㳺庐山我昔云中望五老急唿烟艇渡九江驘车掀簸不可坐数钱更頋篮舆扛萦纡一入浓翠东林古寺晨钟撞马耳峰尖云滃滃㺅溪桥厎泉淙淙三笑頽墙黯遗照六朝老树撑空日缷别酒朔日倾男儿剧可怜衣食困此生水村多良田隐业何日成离堂烛屡跋拍翅头鸡鸣万里涂遥遥所歴尽诗境夜吟箄船聮晓咏笋舆并当其得意时僮仆亦生敬淫哇一以放险语各相竞遥想银生乡自此文雅盛书筒勿我疎竹节一丈硬问津㯽榔江取路橄㰖坡橄㰖有正味㯽榔消烦疴瘴云黒如墨况值黄茅多蛮乡足魑魅客子愼所过滇女白如雪但令对酒歌酒阑遣之去勿縦伐性柯人生七十少尔我巳逾半征衣以油为一歳每一换奈何两月中草草论聚散二子偕逺游互幸得佳伴我穷靡所骋暂尔守乡闬手拈永昌碁懐人动长叹题列子御风圗珠宫法律胜人间况有狺狺豹守关绛阙千寻虽在望何如拂袖御风还秋日访王东巖眀府适弄珠楼落成因赋二首东湖湖水十分清百顷柔波镜面平晓市鱼鰕人语閙晚汀灯火夜潮生笙歌丛里芳樽泻云树光中好句成不是名贤来主邑此楼安得遂峥嵘画䦨面面豁新愁水色山容四望収九派晴波争入浦一丸眀月正当楼蛤蜊菰叶萦清梦螃蟹鲈鱼作好秋赖有诗人为地主未妨十日此勾留题纪山秋林抱琴图二首秋花锦石晓云凉犹有残荷水面香读罢好书还独坐喜无闲客到湖庄腔店旁虎踪大扵椀爱山不掩黄昏窓匡庐虽然落吾手眞面未覩心难降花宫五百劳梦寐悔不着屐凌崆谾上人十年遍行脚谓我欲识庐山龎鸭头水緑鸭脚黄宫亭湖面浮轻艭红藤七尺拄絶顶靑鞵一緉趟危矼禅门迩来颇衰歇縦有文字从纷哤翁山归儒澹归死香林如尔今无双我才邾莒小国耳敢埒齐鲁称大邦新诗推与亦太过杰句未免惊愚憃投名入社傥相许春头为我沽村缸题金圣叹诗牋锻冷嵇中𣪚䰅亡谢客儿一牋遗墨在肠断是朱丝题鉴微上人折枝蔬果老圃三蔬钱舜举豳风七月马和之未如释子弥天秀淡着铅黄写折枝京口阻风二首轻装附楚艄逺役逼岁暮此行有厎急直以饥寒故同舟客未来半月泊江步局促短篷中有若鸡在笯掀掀鼋鼍娇汹汹波涛怒遥想家中人谓我巳前路岂知蒜山下日夕神魂怖伤㦲游子心有口向谁诉陶有乞食诗颜有乞米帖古来贤达人亦为饥所胁低心向亲朋未免口嚅嗫我徒拙治生终岁行劫劫天寒风雪紧波浪乃轻涉朝餐箸或停夜枕梦屡魇冷披旧征衫闷理破书箧何时足山资不与人丗接同十八弟登金山廿载身为南北客唿船屡渡杨子江非徒行役有牵迫险先已神魂金山咫尺不敢上但见突兀撑青谾平生恨事此其一寸心耿耿何能降朅来沙头十日住楚舠牢系枯杨桩新安大贾久不至船头犹未支长杠朝来塔铃送好语似欲招我凌苔矼兴来不暇頋性命遂携痩弟登轻舽须臾停㯭泊山脚老僧揖我言多哤僧旁沙弥健于鸟相引不惜鞵双我来看山非佞佛不用钟鼓交铮摐磴髙层层踏白石廊回曲曲开红花宫七级压嶻嶫粉亭四面流琤淙呀然石洞深且黒白日火焰琉璃釭所惜山僧不好事争结屋宇遮崆㟅惟余东面露沙土修竹百个攅鸡腔妙髙台髙径斗絶耸身直上酸坐久舂天怒浪作赝泉何必倾罂缸长风万里巨鲸吼峭壁千尺洪涛撞中流回頋翠欲滴亭亭如建莲花幢天门天门屹然峙江水流其中若非帝遣巨灵噼即是大禹治水施神功不然一峰何爲忽中断断䖏铲削之迹还相同双崖壁立各千尺遥遥竞长如争雄千艘晚泊估客櫂万鼓夜吼蛟人宫我昔买轻舠放櫂自皖公牋天乞风天已许飞㢘崛强不肯从微如虮蝨敢径请此子狂悖犹卢仝是时孟夏正暄暖打头三日吹顚风阿香玉女乃其党急电闪烁雷丰隆雨师空中亦助力六点䬃䬃𫾣乌篷柁工生硬不解事片帆斜挂如惊鸿飘翩不可住直至天门东忽逢浅沙阁始觉生气融仰看山顶上万丈宛宛垂长虹仙人欲下衆神散怳忽旄节纷洪蒙云头渐露星数点水面更浸月一弓山灵与我旧有分兹焉瞥过何匆匆天门依然翠可挹所恨髩发同秋蓬两脚一月不蹋地好山过眼青嶃嶃如饥见食不得食涎流口角心徒馋篷终日但兀坐忧来意态眞同獑四更起碇拽樯索快风饱送双髙帆篙工柁师互歌笑苍鹰脱鞲马脱衔算程顷刻已百里遥望湖口波黯黯石钟山忽落吾手先登不用僮扶搀大石躭躭踞勐虎小石帖帖眠神羬萦纡一径尽荦确但有枳棘围枯欃女墙拦山去八九止留一笠髙巉嵓郭中人家占佳䖏往往屋后多松杉兹山得名在音响何必更论壑与巖迩来丗人好筝笛一聆古奏翻讥谗后䕫伶伦不复作有耳焉得闻韶咸急唿小艇𣢾山脚谺若鬼刻神雕劖噌吰鞺鞑亦何有昔贤毋乃欺愚凡不知我来值冬仲雨雪早已飞㢘江水落槽湖水缩安得骇浪冲空嵌蒲萄緑涨理归楫大乐岂肯终蔵缄会须磨厓纪岁月江波永作青瑶函舟中不寐闻孤鴈哀鸣有感而作荻芦已伐稻已割夜闻孤鴈声嗷嗷江湖满地无乐土嗟尔翅翮徒能髙自从塞垣来矰缴幸不遭岂意中途有离散哀鸣万里求其曹天边影只欠点画筝上柱独难嗷嘈淸宵半丸月皎洁断楮一片风飕方图此郷好栖啄不意到䖏成荒皐旣不若鹦鹉巧言语又不若鸳鸯好羽毛爪无鹰隼利音乏鸱枭豪从何得食饱尔腹反让斥鷃枪蓬蒿客心耿耿不能寐作诗亦似寒虫号马当山阻风马当天下称至险客子未到魂先怖江山好䖏心又爱亟问柁师头屡頋前时泝流夜过此及至回看但烟雾身虽脱险心未惬千里犹然寄遐慕我今西归岁将尽雨雪纷纷气寒冱轻舠傍晚发湖口疾如有约渴欲赴小姑朝来髻鬟耸镜里盈盈半身露片帆已掠宫亭祠岂意东风忽狂骛退飞十里宛似鹢始遇浅沙抛碇住篷攲桨折绳索断瓶倒甑翻童仆仆因思死生在唿吸悔不先时买缳瓠冲湾泼岸浪汹汹直至三朝复三暮船船缚急等连鸡安得倐焉同脱兔湖神有婢曰如硕解使风分令客渡同行劝我作诗乞我縦有诗终不吐自从子安食言后文士㝎爲神所怒酸寒句子何足取岂肯欣然遣妖嫭西江大估舟十丈笑拥髙资泊江歩磔鸡酾酒响斯答絶胜微吟逹诚素须臾风顺船尽开月明直下江南路补田妇词二首过了清眀日渐长先游硖石后曹王红蚕未浴无些事就近还烧十庙香㡬日犹吹攧鹞风开裙时见下裳红怪他年少多轻薄偏笑儿家韤未工为嵉题黄叶老人诗卷字如瘦竹枯欲死诗似秋云淡欲无我愿事公如岛佛六时常礼倚梧图题贾黄州百石图四十韵古来画石者但取传形模皴法只数家彼此相描摹往往落窠臼西抹还东涂谁能出新意卓卓超恒区雪堂太守贤治行冠楚都大薤拔一本清水盛一盂铃斋寂无事嗜古忘百须周遭攅竹树左右罗絃壶书盈邺侯架画满将军㕑花开砚头缾香炙戟耳炉乃扵一岁中写作百石图非惟状貌异兼之肌理殊墨为阴阳炭笔作造化枢有时舍笔墨其法絶代无或木皮草根或竹叶花䰅或丝枲果窳兴到随所需经营出惨澹变化成须㬰人工夺天巧迟速自不拘庚庚骇神助磊磊疑鬼输有若熊豹踞有若猨狙跔有若牛奋角有若羊垂胡有若凤回咮有若龙伸躯有若睡鸂鶒有若翥鹧鸪有若蹲愁鸱有若栖寒乌有若芝菌顶有若芙蓉跌有若折竹节有若枯松株有若瘿在桞有若瘤生榆有若瓜瓠悬有若花蕊敷有若飘飘云有若累累珠有若佛髻撑有若仙鬟扶有若雷斧噼有若神刀屠有若女娲炼有若秦皇驱有若防风骭有若王莽颅种种秀可爱一一怪自娯往者玉局翁醉后画石麄一拳兀茧𥿄旁有竹木枯为贻贫处士索价髙金瑜试以百相较今贾胜昔苏比闻装作册且复名其庐乃知㢘吏心断不为钱愚楫堂索题秋林听泉圗即以四字为韵各赋五言古诗十六句皇天分四时㝡好无如秋楚客虽云悲借此文章遒秋山叶微脱秋水潦乍収叶脱山可屐潦収水可舟翛然成独往髙怀𬗟前修朝与云俱兴暮与鸟共投回看九陌中平地多摧辀所以澹荡人甘作寂寞逰一径细窈窕㳂溪入中林林中缚香苑结亭当清阴情超无近迹境胜必逺寻藤萝互纒络树石相凌侵嶃巖泻危瀑跳珠溅衣襟泠泠闻风松如奏义皇琴浄洗筝笛耳聆此太古音扵焉哦新诗岂作郑衞淫诗人性爱山云壑寄幽兴选山得胜地人复能济胜策策踏黄叶遍历鼪鼬径痩藤不用扶下上凌翠磴林深日景微岩逼泉声应红尘飞不到水石清晀听支鎗烧堕巢茶熟酌花㝎何当从君游顽懒借砭订可翁画诗书直逼玉局仙趋庭有令子才亦如斜川千秋雪堂中文采相后先忆昨经黄州船泊赤壁前肩舆忽过访一笑齿粲然所嗟挂帆速未得长周旋兹来索我诗逺寄罗纹牋画图但想像会合知何年题竹林书屋册竹林屋数间经岁无客至中有白发人能说前朝事题碧川竹坞摊书圗习气知君尚未除竹间犹自昼摊书谁扵十丈红尘里肯忆江南半亩居邻犬主人昔未贫来往客如织咄嗟具盘餐不复计省啬童仆饱有余胾汁弃沟洫其时有邻犬揺尾来趂食主人怜其饥唿蹴无不即出入庖厨间徘徊几案侧夜吠绕垣墙午眠帖阃阈迎门拦乞儿踞窦拒窃贼俨然等家犬旧主那复忆岁月忽屡更人事难忖测主人一朝贫有突不得黒掉头从此去眨眼若不识磨牙欲反噬闻者为惕息君看翟公门野雀可罗弋客去惟恐遟转盼忘大德彼人而且然此犬何足责怪鸱荒林有怪鸱寄养扵凤皇凤实覆翼之日夕还相将栖梧食竹实嗈嗈鸣髙冈百鸟时来朝鸱亦蹲其旁託身旣得所复与鹓颉颃九苞下千仞为尔增辉光岂期凤德衰去去岐山阳鸱恃毛羽丰都邑巧自蔵雨昏月黒时叫跳势遂张唿朋引党类白日同披猖嗉阔食肠寛直欲空太仓鹰隼不之击恐与凤有伤不知鸱得志为惠久已忘且见鹓苦饥翼搨头抢佯翻然相决絶可笑不自量鹓鸱岂相耦感慨成此章笛渔小稾卷第九曝书亭集曝书亭集笛渔小稾卷第十笛渔小稾卷第十秀水朱昆田西畯以武夷茶饷穗园穗园以葛粉见答因赋长句我赠君以红云雀舌之茶君报我以黄海葛花之麪茶香溪口初掐焙麫细山中久澄练茶无一撮麪百龠以少易多骍我面桄榔为糁蕨为粉落落咙㗋曽饱嚥葛花消酒索所惜此外功能少闻见急翻本草考药性解躁除烦効如箭我今半岁疾未已郁火烧心头目眩连抄数匙白扵雪唤妇煮汤调以荐沈疴不觉顿然释手脚俄焉轻可旋所惜如蠡酒戸窄未克从君夜谈䜩君饮一石亦不醉鹿藿为糜原不羡惟当箬叶裹新茶白日相期作茗战送补山赴楚幕楚郷虽是旧游地地主谁如昔日贤暑雨共倾梅会酒秋风独放洞庭船坛塲久已推前辈笔墨何堪事少年同学惟君犹爱我病中惜别泪澘然碧川以岕茶见贻走笔赋谢我病久不差半载堕闷景婆娑小室中惟有形共影迩来势少减瘦鹤一伸颈昨者吴兴翁篛叶裹茗云此品剧佳採自庙后岭其气郁扵兰直压洞山顶方兄久絶交有价不敢请携笼听之去殊觉心耿耿碧川扵我厚一月承屡省知我性嗜之双包纒索作书遣长䰅两脚踏泥泞打门忽见贻丰惠再拜领我闻眀月峡直接阳羡境岕居两山介罗氏名独炳西近夕阳十里平侹侹离披向南艺不复分畦町其地㝡髙寒饱受风露冷摘当春夏交蒸焙法井井较之雨前芽标格尢清迥吴越种虽多得此皆可屏急唤丫髻童稳支折脚鼎连朝送梅雨瓦沟泻若绠盛之满瓮盎舀取入瓴䚇火活汤再沸煎点在俄顷龚壷与时洗一一罗器皿香清色似雪为味甘且永不惟驱昏邪实可解烦怲因笑唐宋人纷纷贵团饼研须倚石臼打或借银梗卢欧梅苏黄诗句颇雄骋于百年来衆作等蛙黾谁能追古人敢以奇自逞君才健如虎临敌气愈勐力疾为致师笔阵欠严整盆兰忽放同心并蔕二花各赋一律同心一双玉女鬭婵娟素质亭亭看比肩蝴蝶作团停叶厎蜻蜓相戴立风前宵帏共绾鸳鸯结晓镜齐拈翡翠钿好与吴娘新髩様不须依旧学秋蝉并蔕弱榦同心已足夸又看并蔕发琼葩水妃共踏承云韤宫女争匀衬脸霞丹灶红休怜一线珠江碧漫诧双丫惟应插上麻姑髻絶胜仙家緑玉花余咏兰二律同人和者甚衆聚缑谓与奇花写照以不用仙姝美女草木禽鱼虫豸相比者爲髙因再各赋一律同心兰谱曾夸大小张分来好种自金漳八花尾簇玲珑玉双素英飞馣馤香晓露引蜂珠并缀午风送蝶梦俱长狂思折赠倾城客挂在珊瑚却月梁并蔕笑他花史说吴潘似此騈头画亦难雨后并开香细细月中同立影姗姗为云只恐双飞去倚柱还容尽日看若使一年抽一箭也应唤作我家兰题三缄斋宰相惟堪啗饭耳此语扵臣信有之刺舌引锥终不戒始知缄口是良师三咏同心兰莫是兰芝与蕙芳羡他交学鸳鸯黄轻似翦同功茧𬗋浅疑熏百结香吟䖏伤心追楚客分来纤手想闽娘神光离合魂俱断玉体横陈夜未央并蔕兰国香两两试精神似欲双栖共一身互惜好丰姿绰约交怜眞骨象停匀凌风冉冉扶红索按舞翩翩踏翠茵待觅画师来写照障中长作比肩人醧舫老梧为大风所摧枝叶零落感而赋此前年七月中暴风飞大屋百万羊角旋并一以为酷连朝势不已直欲翻地轴折我青桐柯有若僧顶秃西斋夏日长恨失半緑炎威不可支补种数竿竹青桐两年来稍稍生意复露香华黯淡翠挺枝矗橚攒攒莲花簪着子多于菽清阴渐如旧潇洒过三伏我贫少长物空室类枵腹惟縁此树髙市近居不俗竟日陈缥缃无心羡粱肉神岂或忌之飞㢘复肆毒立秋已逾旬无奈暑犹溽东风似虎狂一吼怒一蓄近忧田禾眠逺恐海浪蹴我闻庙堂上辛苦调玉烛如何太平年生理反局促谓当不鸣条曷意屡拔木青桐枝又摧攟拾余十束苔中埽靑玑灶厎煨碧玉摊书兴乍减绕树頞频顣惧为蝼蚁穴难託凤皇宿迩来天道变淫善错祸福栽者培不先倾者覆不速为木惟凡材造物斯乐育试看舍东偏张王惟老糓穗园以白石榴花索诗戯赋一律石家阿措爱新又试风前别様妆不使红裠妒颜色只和秋月鬪容光房黏粉蝶翎无影蕊蹴黄蜂足有香好与玉妃为侍从珠宫舞遍白霓裳病后自遣用水村韵酖酒如何恣意尝狂泉不饮我非狂贫寻田父租农具病与医翁试药方浮丗岂堪愁是垒余生合以醉为乡耳中铃鼓喧阗甚一笑村伶正作塲题画二首就树当坡缚艹亭泉舂白石响泠泠斜阳巳闪寒鸦背冷径从无热客经米家画法出新意黒树浓云辢阘山毕竟毫端有书卷文人例不数荆关寄调潜竹纳姫三首千丝举网得西施八牐清宵一舸驰人月婵娟秋乍半知君不负已凉时逺逺春山浅浅霞北支南黛少容华香匳有句吟须稳髙拥黄䌷放早衙金缕翻成付玉人緑昵昵学莺脣从今对客能吴语不让风流贺季眞小池水深荷花至秋始盛赋此志感池水半篙緑荷花秋始开雨収残暑去风送暗香来有恨红衣敛无言翠盖回后时君莫笑物理细应推寄樊泾客里偏多病愁中㝎有诗故人频入梦吾道久堪悲药裹抛来未淮放莫遟旧交零落尽待尔慰相思自适背市柴门静萧然二亩余但看贫士传不报热官书留客教蒸鸭唿儿学钓鱼闲来无一事髙枕觅华胥闭门和碧川韵六枳为篱裹钓家一竿闲占白鸥沙尽容梧下称髙士何必关前犯夜叉老我鱼舟无一叶笑他马鬛剪三花纵经风雨园林静不似红尘九陌譁碧川叠前韵见赠走笔奉答小长芦畔是吾家怕见黄沙见白沙但使荒田租一稜不须古路问三叉数竿趂雨移新竹㡬树连墩种好花欲买湖㽵号鱼计知君心已厌纷譁水村近诗手笔髙妙頋犹深赏拙作此则歜芰之嗜也病后无聊抚今追昔感慨以之因成五言古诗三十韵题倚晴阁新稿之后君才逐年増我才逐年减相逢出乱槀彼此互披览一如食蟛蚏一如食橄榄螯空齿从嚼浆美头屡颔君诗风格老光气不可揜和能平人心险可破鬼胆忠臣千载魂有作灵亦感五言句尢超往往到平淡鲜云媚松柏初日明菡萏试看造语工并识用意惨我诗十载前遇敌颇刚敢谓柱怒可折谓山勇可撼谓鲸牙可拔谓虎䰅可揽岂知数多奇举足皆埳窞倾心甫盟歃背面已顉䫩挤排出死力为计刻以㦧剪翎鸟入笼破頟鱼投槮自此辞名塲不复肆虓阚荒山东走齐乱石南泝贑竹轿穿恓惶纸船凌黯淡迩来贫且病意欲老葭菼囊无系螘丝㕑絶聚蝇糁发白光比银衫青翠扵心思渐枯藁颜貌亦黭黪随农架短犂逐圃抱长錾偶为劳者歌无意登版椠君如富家儿酒肉恣饮噉胡然变嗜好有取菖蒲歜蝉聮语不已街鼓声紞紞作诗附君稾为我弆箱䉞小园散步闲拖竹杖到南垞雨后新透薄纱莫怪小园秋太澹牵牛新引一篱花晋民碧川过访留饮小斋晋民有诗纪事即次原韵年来抱疾苦中干那得西山药一丸旧雨有情深眷眷新愁入骨痩栾栾贫如能设三升酒梦不寻思十段官好趂莼鲈成小社从今肯负钓鱼竿叠前韵索碧川和征衫㡬见泪痕干日月驱人似迸丸好友于今半零落故园难得小团栾多愁似我还多病得句如君胜得官以蚓投鱼新有计笑拈霜管当文竿秋日偶成倦鸟无心更刷翎千茎发白一衫靑闭门愿作村夫子闲向儿童说孝经立春日病体少苏偶赋二律小牎依竹树一片射朝暾鸟悦风前性花归冻后魂痩肌知节换败絮觉春温生意吾犹足非关啗草根七旬眠食废筋骨似烟轻直可骑黄鹤翩然遡𬗋清松根丹灶冷洞口药苗荣为有髙堂在还须恋此生嵉以巨鲫二尾见赠口占奉谢一双健鲫栁条穿味胜槎头缩项鳊惟有笑嵉眞爱我临溪买送不论钱罗浮蝴蝶歌我曽南游南海披图经朱眀之洞恨未探幽扃一寸二寸花开菖蒲节千个万个竹篆蝌斗形巡山哑虎履尾亦不咥修蛇毒虿焉敢来栖停惟闻靑羊黄麟雪花鹿宝衢云术往往逢眞灵更有碧鸡五距雀五色千年老鹤弹舌音泠泠麻姑酿酒舀尽东海水书邀王母昼下扶珠輧云珰霞珮冉冉衆仙集九灵之箫一奏羣山靑花前烂醉不复頋礼法拍肩挹袂彼此相撩拎烟裙雾袖一笑看尽裂化为蝴蝶百万飞竛竮蓬莱左肱上有田七亩乱抽紫芝黄独蓡术苓纷纷饮香吸露嚼琼蕊一一黏枝裹叶悬金铃五羊城边昔遇梁太史喜获一双之茧浮归舲蛮江春风未满五十日雌雄并出光射船窓櫺惜无入神好手为图画但见珠娘织锦梭珑玲垂虹亭长昨岁客岭表石楼千仞直上追飞㹶白藤笈中亦携凤皇子逺分一茧灿灿同华星挂之红罗复帐近端午谓已干死有若囊中萤朝来忽闻蔌蔌破茧出仰眠牀上不觉神魂醒陆离光怪更异昔所见縦有孔雀局缩羞开屏张如东洋折叠翡翠扇掠如古洞扑鹿蝙蝠翎緑毛倒挂无此好颜色而况金花虫子红蜻蜓何当粤客岁致茧百斛一花一蝶遶我香茅亭晋民见和罗浮蝴蝶长歌一篇逺胜拙作因取前诗未尽之意再成一歌诗人手襞乌丝牋牋书细字如蚕眠长歌和我蝴蝶句笑看笔势何翩翩此地离仙山迢迢五千里岂意黄梅天破茧忽飞起吴侬对此喜欲狂前诗未悉请再详春风一吹洞门暖花间百万争飞扬山中之人云是葛翁麻姑衣所化天生瑰异非寻常颜色羞雷同各各矜文章即如此蝶极奇丽六足四翅头昂昂䰅如鬰金𬎼腹如古锦囊緑如逺山横秀黛赤如初日升扶桒黑如黟山万年松烟色抹漆白如秦台一转丹粉光凝霜莹如洋玻瓈駮如番玛瑙闪如𬗋毛毯赩如金光草活剥瑇瑁甲生割孔雀屏乱捽锦鸡趐细簇翡翠翎九张机五色线六铢衣七华扇顷刻容光看百变纷飞飞寻仙常绕白玉扉伏怗怗作茧齐黏乌桕叶一年一度韶华转㝎有神蛾来抱茧此蝶虽飞啄菢成伴我衾枕久始生衆中文采有如此不枉人唿凤皇子江南虽好非尔家可怜飘泊天之涯黄葵花已尽岂忍仍笼加石楼铁槗山逺水更逺崎岖风浪焉能返我闻句曲已字山下有华阳洞洞中一径直通朱眀曜眞之仙关仙人来往扵其间蝴蝶蝴蝶放尔从此还沈香薫尔像色丝绣尔颜生绡图尔形渲染黄朱斑滕王搨本大小海眼皆可删未许轻狂野蝶夸妖嫺题雪夜问酒图二首从古诗人多爱雪只于冷境託闲情前村已熟苑柴酒肯向笙歌闹䖏行我居村北子村南来往篱根小径三诚脱银貂多换酒老梅芲厎恣同酣题陆平仲小照二首弟兄共住三间屋家业惟存一笥书莫怪衣冠皆古様只因牛马半襟裾趋时不作緐华梦避俗常携氷雪文试看如瓜有仙骨清斋好事玉晨君笛渔小稾卷第十曝书亭集曝书亭集附录一卷曝书亭集秀水朱彝尊钖鬯叶儿乐府折桂令闹红尘衮衮公侯白璧黄金肥马轻裘蚁阵蜂衙鼠肝虫臂蜗角蝇头神仙侣淮王鸡狗衣冠队楚国猕㺅归去来休选个溪亭作伴沙鸥又故乡人千里书投渔弟樵兄盼我回舟老仆长䰅侍儿赤脚穉子蓬头趁新两过时插柳拣緑阴深处骑牛归去来休二顷秫田一篑糟丘又挂轻帆潞水春流夹路烟花直下扬州第二泉边第三船里第四桥头唤十五女靑蛾对酒点两三条红蜡藏钩归去来休老子尊前最爱歌㗋又近南湖结个书楼桥影前溪塔火中流梅蕊冲寒荷香销夏枫叶鸣秋松树厎一壶村酒柳阴中几只渔舟归去来休典我春衣日日郊游又问先生老矣何求一片西山几载勾留献赋长杨挂冠神武捐珮瀛洲也曽簪笔跕螭拗右手也曽移家住鳌禁东头归去来休闲把君恩说与朋游天净沙一行白鴈清秋数声渔笛薲洲几点昏鸦断柳夕阳时侯曝衣人在髙楼水仙子昏钟百八戍楼𫾣旅梦三千乡路饶平头六十今年老算不如归去好得逍遥且自逍遥闲摘朶山花簪帽紧随身村沽满瓢醉拖条竹杖过桥又半湖山上采樵夫百歩桥边垂钓徒三家村里耕田父这生涯都不苦要归与只便归与锦屛风苍厓红树白雪滩金韲玉鲈緑杨湾赤米靑菰又玉堂传说小名儿檀板能歌絶妙词银钩会写相思字记人扶拜客时胜丰台一捻花枝留客住豪端染𥿄想夫怜筝柱调丝今日箇长恨题诗沉醉东风香茅屋靑枫树厎小蓬门红板桥西虽无蔗芋田也有桑麻地野蔷薇结箇笆篱更添种山茶緑萼梅这便是先生锦里又橛头船茶垆酒盏藕苗衣笋笠筠竿捞鰕柳树阴放鸭芦花岸画图中尽自消闲纵使君恩未许还终不学铺睂苦眼清江引西风古寺攀杨柳落日低衔岫山行万里程水次双江口鴈儿不来鱼定有普天乐小楼前疎林外殳基丹井顾况书台湾湾緑水深点点靑山矮钓侣诗朋看都在把封泥酒罋齐开鸡头竹胎谷芽饼餤油菜花薹又到淸秋开家宴生鱼切玉野雀披緜村村簖蟹肥日日湖菱贱对竹千竿书千卷闷来时划箇花船白莲寺前靑阳桥外金粟山边朝天子驴车慢些小住长亭者疎林不隔逺山遮几点新黄叶云脚夭斜鴈书横写趁归人南去也离别漫嗟只可惜中秋月又鱼标稻苗争似南湖好月寒沙柳夜萧萧帆影缷三姑庙暗水横桥矮屋香茅看黄花都放了丝绦布袍再不想长安道又筝絃酒船且缓坐红亭劝仙凫飞度鹧鸪天种柳濵江县木槲花边柑子堂前算轻邮道六千凉烟暮蝉话十里河桥逺又花时荔支日日堆江市石牙山翠雨丝丝榕叶交㕔事万里相思六六鱼儿盼双双新燕子清诗小词带㡬箇平安字同作洪昇鼪鼯鹧鸪啼徧桄榔树郁金香散雨如酥村社敲铜鼓退食公余岸帻升车向靑山闲弔古男巫女巫酹酒拜刘因戸前题徐善梧边柳边飞不到衡阳雁牂牁江上伏波船遥把才人饯桂叶靑圎蕉实黄鲜茘支林红万点葛仙鲍仙天付与丹砂县前题龚翔麟雷江瘴乡到日官梅放讼庭无事昼帘张沉水烟初飏醒酒茴香消食㯽榔缓平湖菱芡想琴堂笛牀咏不了蛮花样落梅风十里靑苔路三更翠羽啼泛轻船太湖边檥等南枝北枝花放齐也未必明朝风起又细细香苞绽泠泠浅水流趁快雪乍晴时候把短箫横笛催上楼对七十二峯行酒金字经蝴蝶难分队鸳鸯拟作双行近秋花六扇牎刚回身避乳狵新霜降红叶溼鞵帮又碧浪湖边树白苹江上舟风雨萧萧不耐秋愁归帆郭外抽从别后无计再勾留山坡羊凉云池面残阳台殿緑槐不吐靑虫线闸河浅寺门偏蹇驴斜背风中纤可惜马蹄归路逺船桥那邉莲红一翦又昏鸦初定凉蝉都静丝丝鱼尾残霞剰渚烟冷露华凝香筩笑卷靑荷柄我醉欲眠君又醒筝帘内声灯花外影醉太平野狐涎笑口蜜蜂尾甜头人生何苦鬭机谋得抽身便抽散文章敌不过时髦手钝舌根念不出摩登咒穷骨相封不到冨民侯老先生去休一半儿满林残雪碧山拗人日春风金剪刀孤棹野塘红板桥玉梅梢一半儿开迟一半儿早又冷泉亭子面山崖萧九娘家沽酒牌垆畔碧桃花乱开到重来一半儿依然一半儿改又冷云山寺画屛秋断塔雷封残照留孤汊酒村风幔收载归舟一半儿莲蓬一半儿藕又三潭新月浸鱼天十里长堤飞柳緜寻到水仙王庙边里湖船一半儿刚来一半儿转又鲤鱼风起凤山根白鹭潮来鳖子门黄雀雨晴鱼浦村乱帆分一半儿夭斜一半儿稳又渚苹山木古祠秋渔子罛师檥小舟争道客星天上留契相投一半儿君臣一半儿友又鸬鹚滩冷渚风淸谢豹花繁春雨晴乌桕树翻秋叶鸣挽船行一半儿山腰一半儿岭又一峰低映一峰髙十里沙连十里桥曽记小船迎晚潮冷萧萧一半儿芦花一半儿草又生公台上鬭茶巾短簿祠前罗酒樽真娘墓傍凝舞尘款游人一半儿樱桃一半儿笋又钖山泉近笋舆稀竹火罏轻松叶肥兰草岸回花舫齐恣携归一半儿香醪一半儿水又城头残角戍楼开天际征鸿丁字排携手试登山上台暮潮来一半儿江声一半儿海又行来沙际柳阴疎望里村边酒幔孤听得渡头人语无逺糢煳一半儿吴音一半儿楚小桃红斜飞蝴蝶扑枝圎不怕游丝罥疎影依然水淸浅嫩寒天墨痕澹处珊瑚软似曽相见稽山风霰一树小牎前又扬州桦子小于龛粉额朱红槛一路垂杨系船缆水拖蓝初鸿㡬点秋容澹梅花酒酣芦花风糁梦稳到江南又谢家兄弟旧田庐好续春池句儿女团圞𥿄牎戸尽欢娱闲寻捍海塘边去村醪逺沽船横渡山似小葫芦叨叨令一年一梦空愁思六张五角难成事千唿万唤无由至姑负了烧春酒美文君市闷杀人也么哥笑杀人也么哥相见了只胜常两个消魂字又乌巾敛了烦遮护缟衣惜了亲分付画船檥了愁行路有一日踏花鹿女花间步行不得也么哥留不住也么哥算后会他生未卜今生误黄莺儿碧玉小人家两睂弯双髻丫春风爱立疎帘下佳期最佳阳差不差心知消息今年嫁翦秋纱纱帬合画画取并头花皇淸勅授征仕郎日讲官起居注翰林院检讨竹垞朱公墓志铭经筵讲官文渊阁大学士兼吏部尚书加三级泽州陈廷敬撰康熙初北平孙公北海老而家居以经学诏后进予亦往游焉孙公盛称秀水朱君钖鬯之贤一时东南文学士游京师者共推谓爲老师宿学予心向往焉而莫之能识也后举博学鸿词授官翰林已而长直内廷予朝夕与君相聚甚驩也甫及一年以谪去予亦以他事引嫌求罢仍留书局两人者时复得以闲居相过从爲文字之娱游观之乐数年至今过槐市虎坊之间未尝不黯然以悲也君旣南归后又数年予扈从河上至吴门得见君于南园至武林又见君于湖上文采风流不殊曩昔而予则頽然且老矣又三年君殁君外孙周子象益以君状来偕查子悔余谒铭于予云非夫子孰可志其墓者予弗敢辞虽然予旣不能爲信今传后之文亦姑识其平生出处交游之节槩凡吾意之所不能尽者丗之君子庶㡬有得吾两人之心于语言文字之外则君有铭而予亦可以无憾矣君讳彞尊钖鬯其字号竹垞先丗居吴中自吴江迁秀水髙祖讳儒以医显官至奉政大夫太医院院使以子贵赠光禄大夫柱国少保武英殿大学士曽祖讳国祚以医院籍由顺天府学中万历壬午乡试癸未进士第一人除翰林院修撰历官吏部右侍郎引疾归光宗初起南京礼部尚书入东阁加太子太保进文渊阁寻以戸部尚书兼武英殿大学士加少傅归卒赠太傅谥文恪文恪公六子长讳大竞仕至云南楚雄府知府子五人长茂晖以廕授中书科中书舍人好学问乐取友爲复社宗盟辑禹贡补注君嗣父也本生父讳茂曙楚雄公第二子也天启初补秀水学生甲申后弃去卒私谥安度先生撰两京求旧録有春草堂遗稿安度先生子三人君其长也舍人无子以序立君爲后君少而聡慧絶人生数岁尝见诸神物异怪状不类人丗及他人视之辄无所见书过眼覆诵不遗一字塾师举王瓜使属对君应声曰后稷师怒笞之爲举业文千言立就已能工诗崇祯十三年浙东西大旱饥人相食自文恪公以宰辅归里家无储粟楚雄公清㢘安度先生贫至絶食君守书册自若也旣而曰河北盗贼中朝党朋乱旣成矣何以时文爲不如舍之学古乃肆力于周官礼春秋左氏传楚辞文选丹元子步天歌人皆笑以爲狂迂未㡬乱果作君年十七赘婚嘉兴练浦之阳冯村冯公有客王鹿柴华亭名士也见君大奇之曰此必以诗名丗后君名益髙四方以币聘者争集其门所至皆以师賔之礼遇焉客游南北必槖载十三经二十一史以自随已而游京师访孙公于退谷公过君寓见插架书谓人曰吾见客长安者务攀援驰逐车尘蓬勃间不废着述者惟秀水朱十一人而已君旣以博学征试之殿廷相国冯公得其文叹曰奇才召以检讨充起居注日讲官在内直间语予曰公直似益都清如曲沃予谢不敢当以君之贤至今思其言因以自策励其亦不得不谓之知言也欤君虽以被劾镌一级罢寻复原官归里后数年驾巡河上至江浙赐御书四字曰研经博物礼遇之隆固无替于昔时也君旣退而着书有日下旧闻四十二卷经义考三百卷明诗综一百卷瀛洲道古録十卷五代史注卷禾録卷鹾志卷鹾志者通政使曹公寅与君合撰者也曹公爲君刊曝书亭集八十卷未卒业而君殁君之自立如此回视京华侪辈奔走尘埃中所辛勤而仅有者犹泰华之于丘垤衰迟蹇钝之人伥伥然莫适从也得失之林亦可考而知巳君闲居谓其孙稻孙曰凡学诗文须根本经史方能深入古人窔奥未有空疎浅陋剿袭陈言而可以称作者记云时过然后学则勤苦而难成独学而无友则孤陋而寡闻予举此以爲教子弟之法焉君在翰林预修一统志主考江南覃恩授征仕郎貤赠生父家居十有九年康熙四十八年十月卒年八十一配冯孺人归安儒学教谕冯君鎭鼎女前十六年卒子一人昆田国子监生贤而有文前卒女二人一适吴江周能察一适桐乡贡生钱琰孙二人桂孙国子监生稻孙府学生曽孙男二人振祖赐书孙女二人铭曰或史而野㦯经而葩物亦有然爲蓬爲麻呜唿竹垞天邪人邪得于天者旣硕孔多人其谓何