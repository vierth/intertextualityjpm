路史提要钦定四库全书史部四路史别史类提要等谨案路史四十七卷宋罗泌撰泌字长源庐陵人是书成于干道庚寅凡前纪九卷述初三皇至隂康无怀之事后纪十四卷述太昊至夏履癸之事国名纪八卷述上古至三代诸国姓氏地理下逮两汉之末发挥六卷余论十卷皆辨难考证之文其国名纪第八卷载封建后论一篇究言一篇必正札子一篇国姓衍庆纪原一篇盖以类相附惟归愚子大衍数一篇大衍説一篇四象説一篇与封建渺无所涉考发挥第一卷之首有论太极一篇明易彖象一篇易之名一篇与大衍等三篇为类疑本发挥之文校刋者以卷帙相连误窜入国名纪也泌自序谓皇甫谧之世纪谯周之史考张愔之系谱马总之通厯诸葛耽之帝録姚恭年之厯帝纪小司马之补史刘恕之通鑑外纪其学浅狭不足取信苏辙古史第发明索隠之旧未为全书因着是编余论之首释名书之义引尔雅训路为大所谓路史盖曰大史也句下註文题其子苹所撰核其词义与泌书详畧相辅似出一手殆自着而嫁名于子欤皇古之事本为茫昧泌多採纬书颇不足据至于太平经洞神经丹壶记之类皆道家依托之言乃一一奉为典要殊不免龎杂之讥发挥余论皆深斥佛教而説易数篇乃义取道家其青阳遗姝一条论大惑有九以贪仙为材者之惑谀佛为不材之惑尤为偏驳然引据浩博文采瑰丽刘勰文心雕龙正纬篇曰羲农轩皥之源山渎钟律之要白鱼赤鸟之符黄金紫玉之瑞事丰奇伟词富膏腴无益于经典而有助于文章是以后来词人採摭英华泌之是书殆于此类至其国名纪𤼵挥余论考证辨难语皆精核亦多祛惑持正之论固未可尽以好异斥矣干隆四十三年闰六月恭校上总纂官纪昀陆钖熊孙士毅总校官陆费墀路史卷一钦定四库全书路史卷一宋罗泌撰前纪一初三皇纪初天皇初地皇初人皇事有不可尽究物有不可臆言衆人疑之圣人之所稽也易有太极是生两仪老氏谓有物混成先天地生而盪者遂有天地权舆之説夫太极者太一也是为太易列圉冦曰有形生于无形天地之初有太易有太初有太始有太素太易者未见气太初者气之始太始者形之始太素者质之始气与形质具而未离曰浑沦视之不见听之不闻循之不得故曰易易无形埒易变而为一一变而为七七变而为九九者究也九变复而为一一者形变之始也清轻而骞者为天浊重而坠者为地冲粹而生者为人天地壹缊万物化醇男女会精万物化生而庶彚繁矣虽然治故荒忽井鱼听近非所详言而往昔载谍又类不融正闰五徳终始之传乃谓天地之初有浑敦氏者出为之治继之以天皇氏地皇氏人皇氏在洞神部又有所谓初三皇君而以此为中三皇盖难得而稽据然既揄之矣此予之所以旁捜旅摭纪三灵而复着夫三皇也浑敦氏之世但闻罕漫而不昭晰有不得而云矣王充曰古之水火今之水火也今之声色后之声色也鸟兽草木人民好恶以今而见古由此而知来千世之前万嵗之后无以异也事可知者圣贤所共知也不可知者虽圣人不能知也非学者之急今一切隔之路史卷一路史卷二钦定四库全书路史卷二宋罗泌撰前纪二中三皇纪天皇氏天地成位君臣道生粤有天皇是曰天灵望获强尊颀嬴三舌骧首鳞身碧卢秃楬首出庶物君有五期实司元化嵗纪摄提斟元陈枢以立易威秉箓司契无文不懐干曜迨元像符合气亭毒万有风行焱逝灵书八会自然洞神玉劵十华人风真淳体真得极提名旋复无门无旁神运四奥被迹无外无热之陵三辅九翌为世亿龄地皇氏天皇氏逸地皇氏作出于雄耳龙门之岳铿名岳姓马踶妆首十一龙君迭辟继道主治荒极云章载持逮天恊徳与地侔赀太始之元上成正一不生不化覆却万物得道之秉立乎中央神与化游唯庸有光鬼出电入龙兴鸾集钧旋毂转周而复匝爰定三辰是分宵昼魄死魂生式殷月候诸治径易火纪周正草荣木替亦号万龄伯阳父曰太古二皇得道之秉立乎中央神与化游以抚四方是故能天运地墆而轮转无废水流不止而与万物相终始然不曰三皇者岂非泰皇之世人道大备非复二皇之代故退首乎十纪而不遂与二灵参邪予故从之别纪二灵而返泰皇氏于九头纪九头纪泰皇氏地皇氏逸于有人皇九男相像其身九章胡洮龙躯骧首逹腋出刑马山提地之国相厥山川形成势集才为九州谓之九囿别居一方因是区理是以后世谓居方氏太平元正肇出中区驾六提羽乗云祗车制其八土为人立命守一得妙人气自正爰役风雨以御六气昭明神灵光际无臬挻挏万物无门无毒以叶言教为天下谷廸出谷口还乗青冥覆露六幕罔不承命道褱髙厚何徳之僣其所付畀与人天参离艮是仇有佐无位主不虚王臣不虚贵政教君臣所自起也饮食男女所自始也当是之时天下思服日出而作日内而息无所用已頽然汔终为世之日两皇并隆有天地则有万物有万物则有男女有男女则有夫妇有夫妇则有父子有君臣道也昔者太极泮而浑敦氏职焉浑敦氏逸而有初三皇君三皇射而二灵作二灵后乃有十纪其六在鉅灵氏之前百七十有八姓其四在鉅灵氏之后三纪五十二姓而䟽仡之纪自黄帝始其嵗之逺近置而勿论可也録条刺于右端其一曰九头是为一姓纪则泰皇氏纪也五龙二是谓五姓纪治在五方司五类布山岳方是时也世亟巢穴日月贞明盖龙徳而正中者也汉世祠之肤施摄提三是谓五十九姓纪太史公言九皇氏没六十四氏兴六十四氏没而三皇兴是也谓六十四氏盖併五姓而言而所谓三皇者乃合雒之三姓也在汉皆饩合雒四是谓三姓纪教人穴居乗蜚鹿以理连通五是谓六姓纪乗蜚麟以理叙命六是谓四姓纪驾六龙而治右古六纪在鉅灵氏前循蜚七是谓二十一姓纪自鉅灵氏而下纪也因提八如辰放氏之衣皮有巢氏之编堇遂人氏之出穴皆因其变而举之也禅通九是谓十有八姓纪史皇氏之通封禅者十有八姓也䟽仡十自黄帝氏而纪自泰氏没而尝无君矣其于民也聚生羣处无君亲之异仁义礼智之所不用也施报往来之所不行也其有君者五纪予不知几氏矣司马贞曰九纪之间岂惟数千百载三二十皇而已哉而庄周之説易姓而王封泰山禅梁甫者盖七十有二代其有形兆整堮者千八百余所然则宇宙之耑握符登纪为万物之主者可胜记邪予读易大传而知天地之有初翔于僻邑荒村恍见大古之俗顾岂俟身亲而后信哉昔者成汤之问夏棘曰古初有物乎夏棘曰古初无物今乌得物使后之人而谓今之无物可乎冉求亦问于仲尼曰未有天地可知乎仲尼曰古犹今也曰然则昔吾昭然而今昒然何也曰昔之昭然神者先受之今之昒然又且为不神者求也祇裯新袭虮蝨生之州沼创出虫鱼产之一气之易万物自见故虽天地必有初也而况于人乎两间之物彼亦一无穷此亦一无穷岂以不接而遽蔑断之哉兹固存而不论路史卷二路史卷三钦定四库全书路史卷三宋罗泌撰前纪三循蜚纪鉅灵氏鉅灵氏之在天下也握大象持化权乗太极而跖灏淑立乎无间行乎无穷揣九变化而与物相弊出于汾脽挥五丁之士驱阴昜反山川正流并生神化大凝惟无恒处或云治蜀盖以其迹躔焉予既得丹壶名山之记又得吕梁碑获逆帝王之世乃知天未丧斯文也丹壶书云皇次四世蜀山傀六世浑敦七世东户十七世皇覃七世启统三世吉夷四世九渠一世狶韦四世大巢二世遂皇四世庸成八世凡六十有八世是为因提之纪仓颉一世栢皇二十世中央四世大庭五世栗陆五世丽连十一世轩辕三世赫胥一世葛天四世宗卢五世祝融二世昊英九世有巢七世朱襄三世阴康二世无懐六世凡八十有八世是为禅通之纪可谓备矣而又有鉅灵氏句彊氏自句彊而下次谯明氏次涿光氏以次至次民氏如下所叙总曰循蜚纪有号而无世自是而上亦惟有九皇氏地皇氏天皇氏又上而乃有盘古氏基之浑沌之説其言浑沌之初所谓上无复色下无复渊为説甚繁非足贻训故绌焉自无懐降所叙与名山记大同此予之史篇所取者也鉅灵之号此世所闻焉者也遁甲开山图云鉅灵与元气齐生惟始气之先者又曰鉅灵胡者偏得神元之道造山川出江河神化之宜岂非鹖冠子之所谓尸气皇者邪予得是书乃更为之不疑也然上之五纪卒寂寥而无诏系不得而缀矣兹亦可谓富也谨阙之以俟以下辨论本史成而立説元不在正纪中子姓楫客凖例诸史将便观览取之以附于逐篇之末故其中所用字俱在已所用有异览者知之句彊氏谯明氏涿光氏伯益之书有谯明之山涿光之山而俱载于北经谯明涿光信其为继治者乃知邃故之事非必无传特恨幽介弗之究尔予观于经而信二书之足丁也钩阵氏黄神氏黄神氏或曰黄祙黄头大腹出天参政无易天生无散太璞按图正端是致天极三百四十嵗神次之号曰黄神神氏人皇氏没神次之出于长淮驾六蜚羊政三百嵗五叶千五百嵗犁灵氏东荒经有犁灵之尸犁灵氏之尸也以不壊于予之路史亦异矣凡孔圣之未尝言者予皆极言之矣予非好为异也非过于圣人也夫以周秦而下汔于今耳之所纳目之所接其骇于听荧者伙矣况神圣之事凡之莫既者邪是尧舜崇仁义六经论语其理备矣顾且言之吾见焦唇干呃而听之者愈悠悠也是故庄周之徒骂以作之意以起之而后先王之道以益严然则予之所摭正亦不得而不异尔予悲夫习常翫正与夫氛氛日趋于竒者之不可以虚言格也于是引其暱而景者着之此亦韩将军学兵法之义而萧相国作未央宫之意也虽然訞诡乱惑犹弗荐焉览者知夫譲王胠箧渔父説剑之惜则吾知免矣大騩氏大騩氏见于南宻或曰泰块昔者黄帝访泰块于具茨一曰大騩盖设于无垓坫之宇而台简以游泰清者后有隗氏大隗氏鬼騩氏鬼騩氏后有嵬氏饶氏攘氏刹氏鬼騩氏弇兹氏泰逄氏和山者实为河之九都吉神泰逄司之于萯山之阳出入有光泰逄氏之神也子曰鬼神之为徳其盛矣乎昔者宰我请问鬼神之名子曰气者神之盛也魄者鬼之盛也合鬼与神教之至也故无鬼神则鬼神之名不立矣奈何季路之问事鬼则曰未能事人既问死则曰未知生説者往往以生死鬼神为性命道徳外事有不可以致诘而子路未可与言故夫子不与之言夫若是则夫子既不诚于人之子矣圣人之言未尝不自尽也鬼神生死人事之大奚为而不语邪盖能事人则能事鬼知生则知死矣生死者特性命道徳中之一事而鬼神者特性命道徳中之一物尔岂复外乎虽然神者天之徒鬼者物之徒也惟人之初与天为徒孰不具此神哉惟生之后开闭之不谨而好恶之偏适从而蔽之也古之圣人惟其然也是故开天之天而不开人之天闭人之窦而不闭天之窦开天者徳生开人者贼生徳生者阳明胜阳明胜故识性用贼生者阴浊盛阴浊盛故物欲行识性用则归于神物欲行则归于鬼归于神者与天为徒归于鬼者与物为徒亦天地之理也今夫天阳而地阴魂阳而魄阴是故智气归天而体魄则归地神阳而鬼阴君子阳而小人阴是故正直为神而憸险则为鬼徳阳而欲阴男阳而女阴是故徳盛成男欲盛成女禽阳而兽阴老阳而释阴是故释误多毛老误多羽君子于此其可不毖又毖而自堕于鬼物之区哉三五之时人聪明而渊懿纯天而不人是以黄帝太少神农颛顼専享乎其上句龙芒蓐祝融𤣥㝠作配乎其下其事然也帝喾而来不能纪逺然而禺强阏伯𤣥枵诸稽实沈骀台咎陶伯益豕韦䕫稷之流秩犹不迁之祀横穷卓偏刚毅一真乌往而不神哉叔末之人佔侸僋俕綦溪利跂正直之道消而憸险之行多是以不能神明而归于物诗云三后在天王配于京本贤愚也孔填不寕降此大厉逢吉凶也三涂六道其僣有自来矣期期区畛亦予之热热肺也冉相氏冉相氏得其环中以随成与物无终无始无几无时日与物化者一不化者也此之谓真人中之为道帝王之心即治天下之正道而圣人所以示世入徳之大方也自成世以来未有不本是以为政而能驯致于大治者今夫率意而射则终日无所中率意而视则终身无所与必也质的设而后天下之手无异乡日月揭而后天下之目无异属圣人之道独立乎中而后天下之心无两从盖中也者极之则世人之日月质的也衆见之所宗万手之所会理之至义之尽配天地而不可以复进是故道得之而为太一天得之而为天一帝得之而为帝一帝一者立乎环中浑兮如有容泊兮如未始出其宗而茫兮无所终穷自伏羲氏以之传炎炎帝氏以之传黄无异付也尧帝氏以之传舜舜帝氏以之传禹无异语也降及汤文伊尹周公而中之所以为变者尽矣春秋之世惟皇不极而厥庶民亦失其所以保极之道以故上慢下暴王室如燬数千百年而不之复则极之不建其祸正如此也嗟乎臯谟箕范中极之説备矣此家所有也大易之书明言中者五十有五所不言者否剥屯颐咸革贲遯明夷九卦而已内之中六十有四外之中亦六十有四得其中动罔不吉失其中动罔不凶是故否剥之五亦获其吉而复泰之三不免乎凶惟其中之不可失也虽然中庸之徳民鲜久矣自汉诸儒取过不及之説类之孔伋之书世遂泥于过与不及之中求之亡其统矣夫君子之于中无过也有不及而已致广大极髙明夫孰得而过邪冉相之道兹其所以寂寥希濶而不继之岂不欤圣人人伦之至者也欲为君尽君道欲为臣尽臣道尽伦尽制岂过不及之云乎而彼伧者附诚明假权变缴绕呫嗫以绸其婟而济其姦岂惟无忌惮哉其不至于幸小人而病君子亦已矣此予之所以賛冉相氏而为中庸泚也盖盈氏若水之间禺中之地有盖盈之丘盖盈氏之虚也大敦氏云阳氏云阳氏是为阳帝盖处于沙亦着甘泉以故黄帝以来大祀于甘泉云丹徒绛北者非也遁甲经云沙土之福云阳氏之虚也可以长往可以隐处云阳之山在衡山之阳只今茶陵之云阳山也予游衡湘道其麓见山川之灵秀土膏水沉方皇不忍去亦意尝有异人者自之西首山阜丽倚皆西面而北上朝衡岭矣然考之皇甫纪实为少昊之封云阳氏之踪固在甘泉甘泉之山本曰云阳以故黄帝以来每大祀于甘泉则长沙之地其亦为始封乎虽然丹阳曲阿亦秦世之云阳岭也呉地记録曲阿正秦代之云阳岭太史时言东南有天子气在云阳间秦人于是发赭徒三千凿云阳之北冈曲之因曰曲阿则今之丹徒也昔呉岑昬凿丹徒至云阳杜野小辛间而陈勲屯田凿句容中道至云阳西城则今之破冈渎也故杜佑以丹阳为古云阳而学道传谓是茅山若绛北之阳石者非其正矣载言之流以为僊者盖知其异也巫常氏泰壹氏泰壹氏是为皇人开图挺纪执大同之制调大鸿之气正神明之位者也是故九皇传授以索其自然之所生复自然之解与天地之所始昔者神农尝受事于泰壹小子而黄帝老子皆受要于泰壹元君盖范无形尝无味要会久视操法揽而长存者有兵法杂子阴阳云气黄冶及泰壹之书兵法云气书传间出而黄冶杂子汉后不复见其书言黄帝谒峨眉见天真皇人拜之玉堂曰敢问何为三一之道皇人曰而既已君统矣又咨三一无乃朗抗乎古之圣人盍三辰立晷景封域以判邦国山川以分阴阳寒暑以平嵗道执以衞衆交质以聚民备械以防姦车服以章等皆法乎天而鞠乎有形者也天地有启闭日星有薄失治乱有运会阴阳有期数贤愚之蔽夀夭之质贵贱之事吉凶之故一成而不变类气浮于上而精气萃于下性发乎天命成乎人使圣人以为之纪是以圣人欲治天下必先身之立权以聚财葵财以施智因智以制义由义以出信仗信以着衆用衆以行仁安仁以辅道廸道以保教善教以政俗从俗以毓质崇质以恢行勤行以典礼制礼以定情原情以道性复性以一徳成徳以叙命和命以安生而天下自尔治万物自尔得神志不劳而真一定矣予以蕞尔之身而百夫之所为备故天和莫至悔吝屡庚生杀失寒暑之宜动静戾刚柔之节而贪欺终无所用无乃已浮乎黄帝乃终身弗违而天下治其为教也至矣水火大渊之事其所言哉予所叙古之帝王其世治夀考无以稽矣计其年皆不乏三数百嵗黄帝曰上古之真人夀蔽天地盖天真全而天一定不其元者也又曰中古之时有至人者益其夀命而强者也亦归于真人而已盖乗间维而基七衡陵罔阆而隘八落者也又曰后世有圣人者形体不蔽精神不越亦可以龄逾数百虽有修缩之不齐亦时与数当然尔然未有不死者释氏有所谓无常经云天地及日月时至皆归尽此言虽陋以台观之物莫不有数有数故虽天地莫能逃山亡川邕郡陷谷迁沙漠遗旧海之踪厓险着蜯蠃之甲晋殿破榏昆明刼灰则所谓地屡败矣土石自天星陨如雨或夜明逾昼或越裂崩地则天有时而毁矣故曰干坤毁则无以见易易不可见则干坤或几乎息矣宛首亦曰天地运度亦有否终日月五星亦有亏盈而况于人乎奈何封君世辟不知乎此蔽于方士之言以求不死不死邈然而小者乱贻天下大者丧身失国不可胜数矣稽之其徒初无是説许玉斧言黄帝铸鼎以疾崩葬桥山庄周言老子之死秦佚弔之三号而出而师旷亦谓周太子晋色赤不夀后三年而死孔子闻之曰惜哉杀吾君也是老子初无青鹿上陞之事黄帝初无苍龙髙蹈之言而子晋初无綵鳯空骞之语皆方士之徒设辞以愚弄其君而取宠亦自其教之害焉且物壮不老是谓不道阴阳固有终变偓佺千嵗彭祖七百亦必死而已矣而荒君乱主方仆仆信事之以至于败乱而终不悔岂不哉昔班生谓道家本出史官歴记成败存亡祸福古今之道然后知秉要以自守清虚以自持君人南面之术而老君亦令㓂谦尽去三张伪法盍气秽事谓大道清虚颛以礼度为首岂有兹事窃究其要与世礼正翓而尤以信行为輗軏初无不死之言子贡有云死生有命而孔子亦曰衆生必死自古皆有死使孔子而非圣人则斯言为不可信予悲夫世主之甘心于其聋瞽而不悟也故愽观死生之际而极论焉尚其晓然知之而不蹈于悔也空桑氏空桑氏以地纪空桑者兖卤也其地广絶髙阳氏所尝居皇甫谧所谓广桑之野者或云穷桑非也穷桑在西小颢之君若乃伊尹之生共工氏之所灌则陈留矣空桑在东穷桑在西归蔵启莁云空桑之苍苍八极之既张乃有羲和是主日月职出入以为晦明盖指隅夷之地故记孔子生于空桑春秋演孔图云征在游于大冡之陂梦黑帝谓已汝产必于空桑而干寳所记征在生子空桑之地今名孔窦在鲁南山之穴故孔庙礼器碑云颜育空桑空桑鲁北孔子鲁人故説者指云空桑槩而言之鲁南山穴之説正自戾矣乃若共工氏之振滔鸿水以薄空桑则为莘陜之间伊尹莘人故吕春秋古史攷等俱言尹产空桑空桑故城在今陈留固非鲁也故地记言空桑南把而北陈留各三十里有伊尹村而所谓穷桑则非此矣拾遗记言穷桑者西海之濵也地有孤桑千寻盖在西垂少昊之居梁雝之域故周书尝麦云帝命蚩尤宇于小颢而逺游章句西皇所居西海之津西皇者少昊之称而小颢者少昊之正字也宜为咸阳故咸阳曰云阳而少昊一曰云阳氏云阳县今𨽻曜汉甘泉宫即武帝之太畤也颛顼继少昊者故世纪颛顼亦自穷桑迁商丘事可知矣而杜预遽以穷桑为在鲁北至释例地名乃云地阙故颕逹云言鲁北者相传言尔盖以定四年传封伯禽于少昊之虚逆之而乐史之所记乃在曲阜此又因预而妄之也太昊在东少昊在西予既言之拾遗逺游穷桑既在西极则鲁曲阜之説得非太昊之虚乎郡国志云少昊自穷桑登帝位非空桑也神民氏天地开辟爰有神民民神异业精气通行都于神民之丘一曰神皇氏驾六蜚鹿政三百嵗倚帝氏都倚帝山次民氏次民氏是为次是民次是民没元皇出天地易命以地纪穴处之世终矣丹壶之书其不缪欤今既阙着而或者有不懕命厯之叙其亦有所来乎胡为而多盍也贵人云何子之好言古曰有是哉今古一也若以古为见邪荀况有言诈人者谓古今异情是以治乱异道而衆人惑焉彼衆云者愚而无知陋而无度者也于其所见犹可欺也况千世之上乎彼诈人者门庭之间犹挟欺也况千世之上乎以心度心以类度类以説度功以道观尽今古一也类不孛虽久同理故往縁曲而不迷也五帝之时无传人非无贤人久故也五帝之中无传政非无善政久故也虞夏有传政不如商周之察也而况次民倚帝之时乎以今观今则谓之今也以后而观则今亦古矣以今观古则谓之古以古自观固亦谓之今也古岂必古今岂必今特自我而观之千世之前万世之后亦不过自我而观尔传近则详传久则略略则举大详则举细愚者闻其大不知其细闻其细不知其大是以文久而惑灭节族久而絶曷古今之异哉右循蜚纪二十二氏六十余世路史卷三路史卷四钦定四库全书路史卷四宋罗泌撰前纪四因提纪辰放氏辰放氏是为皇次屈渠头四乳驾六蜚麐出地郣而从日月上下天地与神合谋古初之人卉服蔽体次民氏没辰放氏作时多阴风乃教民㩃木茹皮以御风霜绹发閐首以去灵雨而人从之命之曰衣皮之人治三百有五十载事之始未有不善其末未有不敝服舍器用王道之本也自生民以来至黄帝而大备创修增革更几圣而后至盖天下之事因乎时不因则不立不时则不成时之所未厌虽圣人不能以强去时之所未安虽圣人不能以强行若兴若废特顾其时而已矣始古之时虵兽方兴鸿水未息人之患也极矣圣人者作淈沈鸿而致之海殴虵龙而放之菹然后人得平土而居天地之间沧热而萧藾之下足它恙于是教之巢穿以避之此百姓之所与也犹未艾也生者有所需焉故多寒也为之羽皮以御之多伤也为之火食以遂之多疾也为之医药以济之多滞也为之泉币以行之不疏也为之歌舞以道之不通也为之舟檝以邮之相倾也为之符玺以信之相夺也为之权衡以平之无爪牙以自卫也然后为之城郭羽皮之不给也然后为之布帛木处而颠土处而病然后为之栋宇为之祭祀以致其报为之刑政以率其壊为之车舆以佚其体为之棺椁以厚其终以至为网罟为耒耜为杵臼为弧矢为鲲鮸为茵幄为澧洛笵金合土墐灶泄井黼坐鼎食鞲牛乗马兠矛剑㦸重门击柝各以智巧变而通之害至而为之备患生而为之防因其时而极其用生生必具然后夫人知有生之为贵养生送死无憾然后人得安其生而乐其化此教治之大基也是岂有不善邪降及它时不原其故乃至穷耳目之好以徇人㓶生民之脂以自奉倾宫璇台不足处则更为之万户千门合宫龙鹢不足乗则复侈以锦颿珠两南河西苑猎车千乗织金铺翠费动万计撞万石之钟伐雷霆之鼓穷日十夜有不足以既其懽弗闻天下之叹嗟而施施自以为乐天道恶盈蜉䖻阙閲而何能以久生乎桀纣幽厉秦政石虎髙纬叔寳齐昏隋炀之流亦可以鍳矣唶哉䕫龙稷卨伊周孔孟分则人臣而安时处顺不失天下显名夏癸商受鲁桓齐穆人君也而清虚者犹商其有禽兽之心惟其见善不明恣人欲灭天理物至而人化物尔物至而人化物则其夜气不足以存夜气不足以存则其违禽兽不逺也呜唿物之感人无穷而人之受用无尽若以为足今固不啻足若犹未也虽万此其足邪顾是数主之所尽力又奚足为美好哉逐物丧我特不思而已矣然则如之何曰吾不为奢亦不为俭使为俭则齐鸾永泰之间分裹蒸余皁荚泺梁衍大同之际豆鬻布帐虽唐虞何以加诸吾无取焉必也当其分适其数而已矣蜀山氏蜀之为国肇自人皇其始蚕丛拍濩鱼凫各数百嵗号蜀山氏盖作于蜀蚕丛纵目王瞿上鱼凫治导江逮蒱泽俾明时人氓椎结左言不知文字上至蚕丛年祚深眇最后乃得望帝杜宇实为满捍盖蜀之先也自丛以来帝号芦保其妻曰妃俱葬之昔黄帝为其子昌意取蜀山氏而昌意之子干荒亦取于蜀山氏继其后叶及髙辛氏以其少子封蜀则继之者也秦恵文元年蜀人来朝八年伐灭之始降侯云呜唿山川设险此天地之所以限疆界也嗟人之生虽圣且智其精神固有限剂而洞地之不可极今古同也奈何多欲之君溪心壑志贪以取败然后百罅启而天地闭矣予读扬雄蜀纪而感夫蜀之所以通中国者夫蜀之为国富羡饶沃固自一天壌也西畨东汉北秦南广一障之隔自生民以来君君世绍蜀不知有中国而中国亦莫知有蜀五帝以来羁縻服外蜀固不为中国少而中国亦不为蜀不足也逮安王时蜀王贪惏求欲无厌故秦恵得以图之餙妖饶之子劖怪诞之牛以诱其衷而后褒余之路栈矣以故秦人得蜀之赀而遂併天下自是蜀山不闭莫有其有至于今为中州则贪求之所致也一自中国之有蜀也固不可谓之无利也然而风动之辰常先他国而缀灵府一或入保则无复中国之所有者是其为国固鬼神之所作也予既读蜀纪而感夫蜀之所以通中国者及读陈子昻之疏而又幸蜀之不通于吐畨也夫吐畨之于蜀犹昔日之秦于蜀也方其拏唐之兵大战则大胜小战则小胜几十载矣未尝亡一旅也以薛仁贵郭待封彪武之将屑十万之衆于大非之川一甲不归以李敬元刘审礼廊庙之宰辱十八万衆于青海之上竟不能俘一丑而闗陇为墟可谓彊矣然其垂羡全蜀之珍如是之久而不得食者徒以山川之阻絶而障塞之不通也胡为议者欲以梁鳯巴蜓之兵开蜀道繇雅州以讨生𦍑而袭吐畨夫𦍑人固未易讨而昔者东汉之所由丧败者也呜唿其亦幸而不成欤万一生𦍑可破而蜀道遂开则蜀之瑶库自此转而西矣使我而得吐畨其财固不足以裕国其地固不足以穑也而徒戮无辜之民竭有常之帑以狥之尔其或得之而得以穑亦何异于释近熟而创逺业乎又何异于舍已之田而芸人之田者也况已之田舍矣而它人之田未及芸邪昔者汉之武帝好大而喜功使者张骞乃反夸以西域之富于是嘬兵以争之四十年间中都之财赋夏国之生灵略尽于西域矣非不得其地也得朔方之郡而自不能以耕也非惟不能耕也得朔方之生而弃上谷造阳之熟以予胡矣其所以危士臣以缔怨者得大宛良马数十而已使齐楚之巨擘怨而交讼所争亦不啻是一何黙邪嗟乎武之辙既覆于前矣而隋之裴矩又以西域之图荡炀帝之侈心于是亲出玉门置伊吾且末而闗右萧然始恃盛彊卒归狼狈此魏公之所以伤之者也顾不韪欤予尝言之溟渤涨洋此天地之所以限东徼也恶溪沸海此天地之所以限南徼也䧟河悬度之设乎西瀚海沙子之设乎北此天地之所以遮西而制北者也激障雾于东维界黑水于南极泄流沙于西陲决弱水于北㵄此天地之所以界四维也八荒之内奚有奚无八荒之外何穷何止古之圣人一视同仁为吾臣与为狄人臣奚以异是故人得其君则已矣请试举一隅以宪之方昇明之二年倭王奉表以条其祖之勋谓东西之所服者二百九十有六国是固海东之国也倭王之所服者也其所不服者几什伯君其尽制欤支显西游道其所记亦数百国此于甸以西国也支显之所知者也其不知者又不知其几也智勐法盛之録昙勇道安之传审至之国不下三四五百大延四域之使魏氏四道之賔所奏之国亦不下三四五百此世之未尝闻者也是数千国者固俱乐土也其地可谓逺矣而其人亦未尝有能道天之涯地之角者恶乎贪而不已邪虑乱者穿其颐志逺者刺其目黄帝尧舜非不能服逺也而所守者域服之外一无所事其在周公亦不过曰诘尔戎兵陟禹之迹而已夫禹声教暨于四海而其制中国若是截也伊尹四方之令狗国豹胡亦不过三十有六国来者不可距往者不尔追又曷尝劳吾萌宣吾府而奉之哉噫先王之政教其施于中国者盖详矣惟先王之政教以治中国则禹之所制不为少矣不由先王之政教则禹之所制犹将不异于戎狄彼以逺畧夸后世而不详乎其内者是岂禹之心也哉末世之君不知古者之所以为国而以贪求速败岂不甚惑邪呜唿其亦不闻蜀汉隋氏之事则已矣少有所知有不为之寒心哉豗傀氏豗傀氏后有豗氏傀氏豗傀氏之迹学者必以不着每以属之皇神农后世遂谓神农为豗傀氏失之浑沌氏浑沌氏是为浑敦后有浑氏沌氏屯氏若至于所谓盘古氏异矣予尝议三坟之伪浑沌氏岂太昊之佐哉六韬之书浑沌氏在昊英氏前及班固表古今始列之伏羲之下应劭作书遂以为太昊之良佐三坟姓纂一皆因之失其本矣昔者孔子谓子贡曰浑沌氏之治若予与汝奚足以知之浑沌氏岂太昊之佐哉此班生之失也虽然浑沌氏之治于今果何如邪老儋子曰古者被发而无卷领以王天下其徳生而不杀予而不夺天下之人非其服而同懐其徳当是之时阴阳和平万物无息蜚鸟之巢可俯而探也走兽可系而从也盖执中涵和除日无嵗无内而无外者此浑沌氏之治也至其衰也鸟兽虫虵皆为人害是故廹其难则求其便因其患则操其备故常不必循器械不必因后世因时而有变易亦以辅万物之自然而已矣七十九代之君其为法不同而俱王于天下由此道也食也息也何久近之殊哉嗟乎旧国旧都望之怅然虽使丘陵草木之緍入之者十九犹之怅然况见见闻闻者乎夫有盛必有衰而衰者必复有冬必有夏而冬者必开此天地之化气也今也觐古之人被画冠服而企止者质厚魁伟重视深息气象固已殊矣况三代之时乎三代之世圣贤自多而况出于其上者乎然则君子何独于浑沌氏疑之哉彼将怃告赐之言者吾不怃也东户氏东户氏之熙载也绍荒屯遗美好垂精拱黙而九寰以承流当是之时禽兽成羣竹木遂长道上颜行而不拾遗耕者余饩宿之陇首其歌乐而无謡其哭哀而不声皆至徳之世也前世之史患乎略后世之史患乎详予述此书自遂人而下益详盖法之始礼之初政治可则不得而不详也遂人而上虽复着之有不得而详者若夫上之号氏世姓多得之外书与夫封禅之文于儒书无所见虽或有之连蹇其文蒙澒其説如风俗通之列僊氏始学篇之卷须氏皆诞谬无鞅者也又有得以仅存者如氏谱之吉夷氏庄子之冉相氏狶韦氏皇览之巫常氏王潜夫之神民氏子思子之东户氏亢仓子之几蘧氏风俗通之帝畴氏和莵史之太嵬氏鬼嵬氏命厯叙之黄神氏神氏辰放氏皇谈氏然皆不得攷其上下独夏后氏之书注山水之所自多有谐其号氏者岂其人之所自出而迹之所丽邪以此谛其不诬也故予得以详择焉皇覃氏皇覃氏一曰离光氏兊头日角六鳯皇出地衡在而不治官天地府万物审乎无假是故死生同兆而不可相陵治二百五十载至政之谓时至变之谓世时政再而僿世变三而复三变则百年矣子曰善人为邦百年亦可以胜残去杀矣胜残去杀宜若小然今也善人为之犹有待于百年何邪世变之道然也男子生三十壮有立于是始室父子相及是故古者三十年而成世如有王者必世而后仁盖一世则变矣天时人事皆一更矣变极乱而为极治无生而为无杀至残而为至安岂一朝一夕哉残之胜杀之去故必三变而后复也五帝无杀者也三王无残者也而五伯则无生也无安也伯一变而王王一变而帝帝则皇皇则道矣由无安而至于无残无生而至于无杀必有渐也齐一变至于鲁鲁一变至于道风移世革宜必百年而后可也今夫五月旱熯人知为暑也而阴实生之十月氷霰人知为寒也而阳实始之治乱之变亦阴阳与寒暑也寒暑之期三月而移治乱之势百年而复善嵗之家知寒暑之必至故在暑而裘成在寒而絺成是以终身无寒暑之忧善世之君知治乱之不常故在安而图危在治而图乱是以毕世无阽危之患居今之世不变今之道虽与之以天下不能一朝居矣嗟乎自有君汔于尧如辰放皇覃遂人有巢为世之期皆逾二百正所不论而羲炎若黄帝颛顼唐虞且不下于百年天下大治由尧而来三千年间百世矣纪载之不可明纪者盖亦时有之矣四海之内或合或离或治或隳或唱或随或强或羸一二世而其风已替固未有兼世而能一其风俗者虽有名世继世而兴犹必化之一洽教之一浃而后民之情始可以一变其继周者茍能不替则虽民如夷狄三变而帝道可期矣观时会通岂欲速之功哉奈何国无百年之世世无百年之道以其代有贤不肖奚啻相洒兹文王所以望而未见时之难人之难此治世所以常少乱世所以常多先王之治所以不务广地而务详其政教诚以天下之治难乎其变复也子曰愽施济衆尧舜其犹病诸五畆之宅树之以桑五十者可以衣帛矣鸡豚狗彘之畜无失其时七十者可以食肉矣谨庠序之教申之以孝弟之义班白者不负戴于道路矣斯先王之政也五十者帛七十者肉则少者有不帛而不肉矣班白者不负戴则少者不免于负戴矣圣人之心非不欲少者衣帛食肉不负戴也而所养有不赡此病施之不愽也内无怨女外无旷夫则江汉之民无鳏寡矣老有所养幼有所长则江汉之民无孤独矣数罟不入汚池则鱼鳖不可胜食矣斧斤以时入山林则材木不可胜用矣斯先王之政也然江汉之域鳏寡孤独无失养则逺人有失养者矣九州之内鱼鳖草木无不若则逺物有不若者矣圣人之心非不欲九州之外鳏寡孤独皆得养鱼鳖草木咸若也而所治有所不及此病济之不衆也愽施济衆此尧舜之所以犹病之也惟易有言既济亨小无欲济世而不至于大则吾之仁有不尽矣仁有不尽则吾之施有不可得而必矣施不可必则天下之寒饥屈枉厄穷而无憀者何时已邪见其生则不见有弗及矣闻其声则不闻有弗及矣况其逺邪是以先王不务广地而于吾之所制每致其详于吾所制茍致其详则四海之内将有闻风兴起视则而视效矣然则修已以安百姓是必胜残去杀而后可也而者曰竢河之清夸者又曰日月冀尔是故或七八年或五六年或三四年不至于大败极乱丧亡相仍不止则其视羲炎黄帝辰放皇覃也何啻朝菌与螟哉今而匹之不亦悲乎此予所以賛古人之久治而每为之三太息也启统氏启统氏别无攷见独起居舍人章衡运绍记若通载有之而乃序之尊卢氏之后观衡自言歴观四部古人图箓其亦有所取矣呜唿治古盛徳之君未有闻焉者多矣岂非地寕天澄物无害生万庶涵泳春风之中而不知所以为称邪草木以土为生而不知土鱼鳖以水为命而忘其水是故圣人父母万物泽及天下而不知其谁氏上清𤣥格曰大道似不肖盛徳若不足韬光晦迹自翳其身而人不知其启统氏之谓乎路史卷四路史卷五钦定四库全书路史卷五宋罗泌撰前纪五因提纪吉夷氏吉夷氏后有吉氏几蘧氏几蘧氏之在天下也不治而不乱狥耳目内通而外乎心知天下之人惟知其母不知其父鹑居鷇饮而不求不誉昼则旅行夜乃类处及其死也槀舁风化而已令之曰知生之民天下葢不足治也天下莫难于无事莫险于有为然为治者多幸有为之成而鲜知无事之为贵夫以一体诹之药石具而无所用之曰安至于天下虽有圣智无所用之谓平及夫夐万金之方着千人之能亦已几矣故善摄生者无已急之功而善治世者无致平之效彼几蘧氏之治葢以无事治者也是以后世罕俪焉狶韦氏昔庄周訏道之大神鬼神帝生天生地可传而不可受可得而不可见而首言狶韦氏得之以挈天地伏羲氏得之以袭气母此所谓神帝也传者谓是文字之前帝者之号得道以驭羣品提挈两仪者也仲尼曰狶韦氏之囿黄帝氏之圃有虞氏之宫汤武之室曰囿曰圃曰宫曰室讁世薄也是则黄帝氏之前矣而或者疑即商之豕韦夫所谓挈天地者岂区区伯据之雄所能克哉且昔夫子尝问于太史大弢栢常褰若狶韦矣岂亦商之豕韦哉今丹壶书继诸几蘧氏之后四世则古固有同名而同氏者岂得谓其有一而废一哉有巢氏太古之民穴居而野处搏生而咀华与物相友人无妎物之心而物亦无伤人之意逮乎后世人氓机智而物始为敌𤓰牙角毒槩不足以胜禽兽有圣者作楼木而巢教之巢居以避之号大巢氏其为民也登巢㭬蠡惰食鸟兽之肉若不能䭋者饮其血嘬其臑茹其皮毛未有火化捆橡栗以为食草栖木末令之曰有巢氏之民先是时民稔血食而有争心有剥林木而战者矣胜者以长长犹不足涖之则就其无欲者而听令焉又不足以定之于是刻木结绳以为政木皮未委于复塞其羽革紩衣挛领着兠冒以贲体民之葬者犹未详焉过者颡泚于是厚衣之薪而瘗之不封不植也掩覆而已丧期无数也哀除而已其政好生而恶杀节上而羡下故天下之人不归其服而归其义治三百余载栖于石娄之颜天寳七载诏有司于肇迹之地置庙春秋二享与遂人氏同天下有自然之势其未至也必至而其既至也不复轻清之必上重浊之必下此天地必至之势也世之日伪俗之日浇此势之必不复也彼有血气者必有争争则鬭鬭而不胜必至于剥林木林木未利必至于造五兵五兵之作其可复乎有甚而已自剥林木而来何日而无战大旱之难七十战而后济黄帝之难五十二战而后济少昊之难四十八战而后济昆吾之难五十战而后济牧野之师血流漂杵齐宋之战龙门溺骖延于春秋以抵秦汉兵益以炽战益以多而儒者之谈必曰去兵谓仁义之君无事于兵而自治呜唿是欲祸天下于兵戈者也夫国无大非兵必亡天下虽平忘战必危是故古之圣王有义兵而无有偃兵昔者魏武侯欲为义而偃兵徐无鬼以为不可曰为义偃兵是造兵之始也君自此为之则治不成西夏非兵而废祀于陶唐徐偃非兵而殄世于曼楚晋讳战而国弃于刘聪梁讳战而箓亡于侯景一夫作难万衆溃弊天下无兵汔未见无祸者是可去邪传曰天生五材民并用之废一不可谁能去兵兵者先王之所以威不轨而昭文德也几微之权死生之地而圣人之所谨焉者今而曰俎豆干戚可以为矣何事鱼丽夫如是则消锋镝铸金人足以为治而司马炎不生事于晋萧俛段文昌之俦不生事于唐矣作易者曰以此毒天下而人从之吉岐雷俞扁不惟葠苓之养性也而刼痼攻积巴菽殂葛犹不得而后之以毒攻毒有至仁焉是故善去兵者不去兵道德仁义素着于躬礼乐教化日渐于民其所以为万世帝王之业者固自有然然一罅之或阙则固将有乗之者出此卒伍之法蒐阅之时击刺之具侵伐之典所以必修明于闲暇之日谓之有政俎豆之中有军之容固非徒俎豆也干戚之内有兵之僃固非徒干戚也有军之容是故莱人不得以兵刼有兵之是故苗民不敢以势抗今顾曰舜孔未学岂书生所知哉成安君号儒者称义兵者无事诈谋竒计卒为韩信斩之泜水之上是以圣王以战去战非好兵也不得已而后动不敢为主而为客非去兵也不得已而后应而汉祖平成之困唐宗安市之屈失于黩也陆机河桥之败房琯陈涛之奔失于易也惟非兵之咎也必也主以仁义扰以信礼不得已然后用如舜文之当然范蠡之审谛马服之不敢易言王忠嗣之本不生事如是可矣又何必去之然后为仁义与若蚩尤之斩乂秦赵之阬夷曽不足为齐晋道又乌足以言兵邪彼光武之欲三十年不言盖有为而发也遂人氏不周之巅有宜城焉日月之所不届而无四时昏书之辨有圣人者㳺于日月之都至于南垂有木焉鸟啄其枝则㷠然火出圣人感之于是仰察辰心取以出火作钻燧别五木以改火上古之人茹毛而喢血食果蓏膻腐馊漫内伤荣衞殒其天年乃教民取火以灼以炳以熟臊胜以燔黍捭豚然后人无腥之疾人民益伙羽皮之茹有不给于寒乃诲之苏冬而炀之使人得遂其性号遂人氏或曰燧人顺而不一于是穷火之用而为之政春季以出樵终以纳异其时也以济时疾郁攸之司九变七化火为之纪谓木器液于是范金合土为釜重作烓髙瓯瓿成物化物而火之功用洽矣当是时也天下多水教人以渔雒出四佐以代天理物乃大臣职命明由政乎陞级毕旒辨乎方色成博受乎古诸陨蓲录乎延嬉四后职而天道平人事理龙图呈瑞龟字効灵于是占建而正方握几矩表计寘指天以布躔而齐七政始注物虫鸟兽之名通国之轻重以转民之赀人滋反醇情欲蠢动好嗜外廹则冒礼而忘形以贱其神乃制男子三十而取女子二十而归以息其民为之进退以耻其凡是故父老而慈子寿而孝着之世姓而法自是作礼由此显矣治律嵩髙之石室以火着记二百有三十载赞曰粤有大圣㳺于南垂别火渗代违其羽皮以炮以燔与人遂性占建握机方㕓以正式通轻重逺近化居四佐授职小大以孚男娶女归以息以耻父老子寿礼由显矣颜子将之齐孔子有忧色子贡问焉子曰善哉问昔者管子有言丘甚善之禇小者不可以懐大绠短者不可以汲深故命有所成而形有所适者不可以损益也吾恐回与齐侯言黄帝尧舜之道而重之以遂人神农之言彼将内求诸已而不得则惑矣遂人之言久矣不得而闻矣舎者君君臣臣父父子子兄兄弟弟夫夫妇妇而已矣圣人之道造端乎夫妇夫妇正而天下定是故遂人之制男女必致其详纡观乎此然后知后世婚娶之道生也夫元气之所孕始于子立于己子者字之始而已者包之始也自子推之男左行三十而立于己女右去积二十而合于已正阳也隂实从焉是故圣人因是而制礼三天两地自然之数妃也自己而壬之男十月毓于寅女十月毓于申申为三隂寅为三阳故年运起焉日生于甲月生于庚日月西东夫妇之象也甲统于寅庚统于申是故隂阳之合必以正将以顺性命之理尔嗟乎斧斤以时入山林则木得其性而材不可胜用矣先王之制得其时故人皆廸智而寿命长及下之世不知乎此动违其时是故残其生贼其性而每至于夭折韩稚有言钻火变胜之下父老而慈子寿而孝羲轩而降屠屠焉以相诛灭淫于礼乱于乐嚣薄浇伪淳风礈矣而或者谓南地薄残婚宦及早而王肃之徒遽取服经谓三十二十孔子以为礼之极岂圣人之制法哉虽然景公胡为而不足语邪彼受弑兄者之立也而遂相之爱荼之世也而遂立之君臣父子兄弟夫妇有一乎此其所以发为政之问而孔子告之以君君臣臣父父子子者诚以景公于此有所不至故也然则景公果足以遂人之道告乎至彼妄士不知其君而夸焉者又多矣孟轲氏之欲齐王汤武宜也而公孙鞅遽以帝道说秦孝公何邪抑不知孝公之不足以帝道说邪亦鞅之所说之帝道赝邪握鉅而兼金售皆穿窬之盗也若人者非惟不足以知颜子亦不足以知孟子庸成氏庸成氏庸成者垣墉城郭也羣玉之山平阿无隘四彻中绳庸成氏之所守先王之册府也册府所在庸成是立故号曰庸成氏云容成者非也方是时人结绳而用之其民僮䝉莫知西东摩唇蓐食而莫知其止息託婴巢中栖粮陇首虎豹可尾虺虵可蹍而人无有相媚之心实有季子其性喜淫昼淫于市帝怒放之于西南季子仪马而产子身人也而尾蹏马是为三身之国庸成季子之事何其怪邪商书曰五世之庙可以观德凡事在大故地大则有堂祥岐母羣怪大翟不周山大则有虎豹熊罴螇蛆而况又有大者乎无物不有而后为天地无事不具而后成世道由是而究之则非常之故不虑之变皆适然而已矣是以太公有云天之为逺矣地之为垕矣人生其间各自利也何莫之有乎夫使世俗而能常有其有是乃溟涬鸿蒙世以为主莫之有七十六圣矣呜唿天地之间信何莫之有乎奚物而为常奚物而为怪通之则物我一也不然吾值我非怪邪天下之物固不以自怪也必值我而后怪始未常识遇之皆可为骇惑怪固在我不在物也昔叔山无知且以孔丘为梏于淑诡眩怪者而况于凡乎凡人之情易放而难求子不语怪岂不言邪正自难言之尔申生之託狐突彭生之蛊齐侯与夫秦谍七日而苏荀偃视不受含晋柩牛吼伯有介驰先民纪载良不少矣四海之下两头四臂九首六足两口独目三身二体旁口反唇交胫反踵马首狗蹏三瞳四舌四耳三角结匈岐踵半体聂耳毛身𤣥髌贯匈离耳无肠蜚颈羽民尾濮豕啄狗头厌火流鬼野义落刹充牣其间北方有不释之氷南方有不死之草东方有君子之域西方有残刑之尸寝居直梦人死为鬼岂得谓之无邪圣人虑天下之狃于惑也是故穷天下之故赜事物之变推至道开迳庭以引之正然而祥桑蜚雉有蜮载鬼之类尚笔于经是岂以夸世哉此其有以见天下之赜知鬼神之情状者也而世之人以其惛惛乃复邈邈务怪不已殆乎夫不极其变则常固不可名不尽其故则心固不可保极天下之异而归之正则正者不能以复异矣伯益之所记齐谐之所识予正恐其未广也使世人知物我之不殊同异之一贯则怪亦常矣又奚俟于覩流屦而大息哉荀卿子曰可怪矣而未可畏也圣人以为常而衆人以为怪是不可不谏也未信而谏则人不与兹故因之以怪焉右因提纪凡六十有六世路史卷五路史卷六钦定四库全书路史卷六宋罗泌撰前纪六禅通纪史皇氏仓帝史皇氏名颉姓侯冈龙颜侈哆四目灵光上天作令为百王宪实有睿德生而能书及受河图绿字于是穷天地之变仰观奎星圆曲之势俯察龟文鸟羽山川掌指而剙文字形位成文声具以相生为字以正君臣之分以严父子之仪以肃尊卑之序法度以出礼乐以兴刑罚以着为政立教领事辨官一成不外于是而天地之藴尽矣天为雨粟鬼为夜哭龙乃潜藏文字备于以存乎记注乃着绩别生正名孚号而升封于介丘纪文字以昭异世而文乱日昌矣乱百有一十载都于阳武终葬衙之利乡亭南书人禋之后有仓氏史氏侯氏侯冈氏夷门氏仓颉氏呜唿图出河书出洛天地之所以畀圣人也而其末流祸天下亦深矣三代而上用而不恃文字之所用坟典鼎彛之外亡施焉三代而下有说命有政典然后文字亡所不用既着文字而六经託六经之託圣人之不得已也降至后世句连苦窳牢茹苫毕而后淫辞诐说始蔓羡霄块间矣竒它之目如秋荼而民亡所措手足章句之学如凝脂而士不知所税驾文者侮俗而姦者舞文至于读易卜姦诵诗抇冡亡所不至人皆邮之而不知所邮者彼市祅夜哭谓鬼亡知吾得信诸栢皇氏栢皇氏姓栢名芝是为皇栢出榑日之阳驾六龙以木纪德为而不有应而不求立于正阳之南是为皇人山其后为栢有栢氏栢常为皇帝地官栢亮又为颛顼帅栢昭为帝喾师尧治天下有栢成子臯立为诸侯尧授舜舜授禹栢成子臯辞为诸侯而畊逮周之世有栢冏为太仆正又有栢侯氏栢常氏白侯氏学者皆言五运尚矣自伏羲以来以斗精受命者七神得间气而生者又二十有八所谓三十五际者也而终始之传乃谓大庭栢皇悉有所纪何邪天地之大者在隂阳而五行为之次同符合证各象其类兴亡之箓以次相代岂偶然哉是以皇天眷命必先几见于下民圣王感运而兴必求合德以为之表昔者黄帝之世天先见大蝼大䘆黄帝曰土气胜土气胜故其色尚黄其事则土及禹之时雨金栎阳禹曰金气胜金气胜故其事用金然其受命荷帝𤣥玉故其色尚黒下至汤代金刄先生于水汤曰金水胜金水胜故其色尚白其事则水及夫武王火乌流社武王曰火气胜火气胜然其衰在木火生于木故其色尚赤其事则木类固相召箕丽而风毕动而雨云从龙风从虎其气炎则有以取之矣伏羲髙辛俱感巨迹神农唐尧俱感赤龙黄帝有虞咸因大虹少昊伯禹咸繇流星与夫揺光贯月而颛汤若有同于劵钥者殆叵信邪抑又取之刘季断虵而遂感赤龙叔达继水而复惊灵迹顾岂有司之者哉徃哲遗疑然物之来固可得而知也苍姬祖弃既本迹瑞偰先汤修嗣嬴俱膺𤣥鸟之祥孰难见哉喓喓草虫趯趯阜螽鼋鸣泮隰鼈应渊中马氂截玉梧桐断角承石取铁毒冒噏娠临门彩味蔑媍在军臯鼓噎嫛婗号母乳泏匏血动痼疾发蚕饵丝而商絃絶缘类而升固有不期然而然者狼齿鹤䧿矢中彚彚使虎伸虵令豹止搏劳施虵守宫弭虿唐郎捕蝉即且甘带故曰道之制在人物之制在气其生以是乃或闇乎其数矣若夫距王而兴不能复禹之迹者非道残百年之命则五神之余气也纬以八元三百四岁为德运七百六十岁为代轨千五百二十岁为天地出符四千五百六十岁为七精反初以文命者十九而哀以武兴者六八而谋天人相应若合符节而正统之论烦结至于相承失次共工嬴秦俱不得簉而魏随五代仍去仍留遂使应运之王当南反北人符天瑞不得其时稽之作者之猷不如太上之无也中皇氏中皇氏封禅之帝也当是时人结绳而用之居皇人山之西是为㟼鄗山一曰中央氏后有中央氏中黄氏封禅有矣古者五载一廵狩而每姓一封禅封禅帝王易姓告代之大典也一箪之饎鞠人之养也受之于旅且犹有谢而况得天下乎然则厯世而来开山命歴握河登纪者之所以攀嵩缘岱而对越乎清极岂茍然耶固所以告成功也是故皇非创业则廵告而不展三代八十四王歴年千九百三十其行之者禹汤成王而已他君曾未之行武宗中宗宣王亦未之行岂惟惩国度戒诬渎哉继世守成顾无得而谢也一自夷吾设祥瑞之说歫齐君诸儒为必俟泰平之言难秦帝而后中材之主误其美称不原其本茍存华观至一代而数封中间妄引昌辉假称蓂萐隲肃然除蒿里以诬渎乎清宁者武接于中馗矣孽臣艶后秽挺嵩岱先王之礼意果安在邪咄哉末世之君不知夫礼而必欲行封拘儒辟者不知夫礼而必曰勿封奚必尔邪创业之辟茍当平世讲礼戒费行其所谓代一之举则嗣君无事于袭为矣君欲行之则盍反其本乎惟毋致羊皮杂貂裘之讥可也不然无重发陈庄伯之叹大庭氏大庭氏之膺箓也适有嘉瑞三辰曾辉五鳯异色都于曲阜故鲁有大庭氏之库昔者黄帝䄢于大庭之舘兹其所矣治九十载以火为纪号曰炎帝后有大氏大庭氏大填为黄帝师大山稽为黄帝司徒唐代勃海尚其世也量莫大于齐人而彼苍为窄圣人在上情欵通乎人德惠加乎物则欣欣焉为之不可致之祥下甘露出醴泉三辰曾辉五星循轨歉歉然为圣人延禧而永卜及有失道则先出灾患以宪示之不知自省又出变异以恐惧之尚不知变乃弗复告而谴极以随之是何数数然邪昔者泰皇仓帝大庭无怀之时清明之感上行而际浮下行而极幽故天不爱道地藏发泄而人化神伏羲神农之世其民侗瞑瞑蹎蹎不知所以然是以永年黄帝唐虞之代其民璞以有立职职植植而弗鄙弗夭是以难老末世则不然烦称文辞而实不效智谲相诞而情不应一惽于上而羣有忮心者旋攻之于外是以父哭其子兄服其弟长短颉百疾俱起盲秃狂伛万怪偕来变不虚生缘应而起而中材好大之君乐休祥而昧致戒己未有善而詹詹惟瑞之言又不思所以应之而因以自怠是以称善未几而昭士已于域门之外故儒老先薄言其事乃至诋符瑞为无有者皆过激之论也夫天人之相与特一指也日月星辰之丽风雨明晦之变即吾心之妙用而饥食渇饮利用出入即天地之机踵也拱生之谷同颕之禾雊鼎之雉退风之鹢果何与于丘哉而孛食星陨霖震木氷山崩地震蜚蝝麋蜮春秋悉与人事杂而识之是诚何意邪岂非四灵三瑞五害十煇靡不萌于念虑之初天道若逺而念虑之至则象类之见有不可而遮乎君髙其台天火为灾多其下阵淫水杀人贱人贵物豺虎横出孽嬖专政谷果不实膻致螘臭引蝶亘古犹是故治世不能必天之无灾而能使灾之不至于害圣人不能使天之无异而能使异之不至于灾雷电以风㧞木发屋而嵗以大熟日食震电川冡崩而周以东播惟戒之不戒尔身有丑梦不胜正行国有祅祥不胜善政是故变异而憷者未有不兴稔休祥而怠者未有不亡汉之武帝放意杀伐天下愁苦其治效茍不至于大乱则已矣然在当时旱䁧弥年孛彗数见顾乃以为偶然而景光嘉祥芝鴈金马史不旷纪则歴代之事可知矣今嵗旱矣而曰天以干封星孛矣而曰天报德星是则果自欺也何惑乎速化希㫖者之为欺邪恶戏孰能翊翊小心夙夜警戒如楚庄者而从之乎若昔楚庄之涖域也见天之不见祅地之不出孽则祷于山川之神曰天地或者其忘不谷乎若楚庄者可谓上畏天戒谨于厥躬者矣是以虽夷君而主盟诸夏方域大治子孙长久此其效焉行之非囏人何伤而自絶哉栗陆氏栗陆氏是为栗睦敖昬勤民愎諌自用于是乎民始携东里子者贤臣也谏不行而醳之栗陆氏杀之天下叛之栗陆氏以亡后有栗氏睦氏陈灵公不君洩冶谏而死而传称孔子援诗以罪之予以为非夫子之志也夫春秋书曰陈杀其大夫洩冶葢以章灵公之恶悼冶之贤而死不以罪也迷于传者乃以为夫子罪其直言于淫乱之朝而以累上书之失之逺矣窃尝言之春秋之书可以义推而不可以例解也圣人之予夺若权衡然一参一累自有轻重权随之而移尔恶可胶权而求其分两之当哉称国为讨为累上此二传之独见非经意也诸侯之臣书之策者无非大夫也书曰杀某则是杀大夫矣是故㑹聘涖事若盗杀俱不书大夫书杀大夫某者明大夫之不当杀也葵丘之㑹齐小白为载书而盟诸侯其四命曰毋专杀大夫书杀大夫于春秋岂复有是者哉古者诸侯之大夫一偕命于天子及其有罪则请之天子命之杀则杀诸侯不得而专之周衰诸侯专恣大夫之罪未登于杀而辄杀故未有不书大夫者惟栾盈良宵不书大夫以其絶于国也虽然书杀大夫亦固非一律矣有盗有人有名有国书名者三书人者七书国者三十有二称国以杀者君杀之称人者衆杀之而其名贼则大逆者也茍非弑君则不名贼三大夫者皆由君弑见及故及其贼之名二百四十二年之间固未有称某君杀一大夫者则称国杀为君杀明矣亦未有衆杀之而书国君杀之而书人者洩冶之死孔宁仪行父实杀之而书国杀曰君实杀之也书曰大夫是不当杀也夫冶致谏其君而二子请杀之灵公不禁是不曰君杀之乎于以是知圣人婉笔书之深见其惜之之尤也而辨者执左氏之说而求之春秋至有夫子懐宠不去乱朝之语是胶权而求分两者之见也是后世不忠于君谋一已之利而不顾民社存亡者之言也圣人岂有异于人乎哉昔者夫子之言不谏则危君固諌则危身与其危君宁危身固当不义臣不可不争于君纣之不道微子去之箕子为之奴比干谏而死而夫子俱谓之仁躬丁衰委之代垂老作书以示劝沮若冶之忠君死谊方褒嘉之不暇而且罪之恶在其为孔子也且冶在陈何宠之足怀哉至于后世有曰良史而佐缪圣人之意以诬墓鬼者予于班固见之矣京房以忠愤死则以为不度浅深危言讥刺晁错以忠谋死则以为知小谋大祸发如机至于翟义倡义讨贼则又以为不量力以陨其宗是则仗节死义皆固之不取矣是则人臣之事其君必如无口匏立仗马不鸣鴈然后为明哲欤王鳯以戚里擅政王章力争以死汉忠也而曰不量轻重以陷刑狱王嘉争董贤以死何武谋王莽以死死忠也乃曰区区以一篑障江河用没其身夫为人臣而量轻重以进者全躯择利之徒也嘉武身乎将相可以区区自处哉故非圣人而率肆诋短鲜有不害名教者昔范晔谓固下死节否正直不叙杀身成仁而予且不得以固为良史赞曰上天作令皇辟迭王穆穆圣仓四目灵光受河之图仰观俯察立我文字创制垂法朝廷之上以正君臣闾党之间以肃尊亲着绩别生升中于岱文治以兴布祅奚怪路史卷六路史卷七钦定四库全书路史卷七宋罗泌撰前纪七禅通纪昆连氏昆连氏一曰釐连氏一曰釐蓄氏昆连者昏晦之谓也后有釐氏厘氏骊氏自生民以来君有宇宙者多矣十纪之辟不胜计予绎路史仅得其五其五纪则遂亡之矣有或杂出传记如焱氏泰氏着于庄子成䧱氏素皇氏内耑氏之着于鹖冠子虽间存一二而政迹无灭沕穆难稽然又惧没厥号因复着之庶来者得以观焉易曰过此以徃未之或知子休曰人之所知不若其所不知信矣轩辕氏轩辕氏作于空桑之北绍物开智见转风之蓬不已者于是作制乗车㭒轮璞较横木为轩直木为辕以尊太上故号曰轩辕氏权畸羡审通塞于是擅四方伐山取铜以为刀货以衡域之轻重而天下治矣赞曰禅通着纪伊予握旋秉数稽功一德乘干地不爱珍乃权畸羡制彼货刀与民通变称物平施有无以迁皇上由尊大号轩辕轩辕氏古封禅之帝也在黄帝氏之前承学之士乃皆以为即黄帝氏失厥所谓莫此甚焉昔䝉庄氏论至德之世轩辕氏后乃有赫胥而尊卢祝融次之又后乃有伏羲神农黄帝其明着若是讯诸币欵有黄帝金而又有轩辕金封禅文识有轩辕氏而又有黄帝氏则轩辕自为古帝信矣后世惟见史迁纪黄帝名轩辕更弗复攷于古失之赫苏氏赫苏氏是为赫胥赫胥氏之治也尊民而重事方是之时人居不知所为行不知所之鼓腹而游含哺而嘻昼而动夕而息渇则求饮饥则求食莫知作善而作慝也出三入一惝怳如遗光曜赫奕而隆名有不居即以胥而自况九洛泰定爰脱洒于潜山葬朝阳后有赫氏赫胥氏甚矣人欲之不可从也求以从其欲未有不失其所欲者也是故求为乐者失其乐求为富者丧其富求存者先得其亡求荣者必至于辱求以为大未有不先获其小者也昔者穆王从欲而既失其欲矣秦皇继之秦皇失其欲矣汉武又继之汉武复失其欲矣而明皇又继之是何邪夸与几而已矣几生于所无而夸出于不足皆欲也位禄名寿四者人之所大欲也贵为天子富有四海则既有其位又有其禄矣其不足者名而所无者寿尔且名之所难及者逺而寿之所不能致者僊也于是事四夷将服逺以夸名而治愈卑礼方士将求僊以几寿而身愈乏尽心力而求之而名与寿愈不可得也虽然服逺难也犹人之所为也而其所谓僊者则尤人之不能致者也彼以为致人之所能致未足为至必于人之所不能致者致之然后足夸也是以中材之主好名之心常卑于欲寿而求僊之志尤重于服逺也嗟夫道在迩而求之逺事在易而求之难惟精惟一此白昼蜚昇法也羲以是传之炎炎以是传之黄尧传舜舜传禹小颢颛顼髙宗文王䕫龙益稷周召箕盘与孔子之所共得也穆王之伦不知出此而乃区区外驰以求之是之燕而南辕两騑愈疾自谓即至而不知其日逺也善乎周隐遥之告随文曰帝王修道速于人臣一言之善万域䝉福臣之所学非万乘所修而刘知古亦谓明皇人主长生与庶人异欲得长生当先道化人和气洽则僊自致矣若为庶人之事臣所未悉二子之言可谓知所本者代之人能因是而求夫所谓精一者则自得之矣又何必敝精神苦筋骨而与死祸邻哉虽然黄帝之所为不在是赫胥氏之所为亦固不在是也且以秦皇愎惑不悟卒至陵迟沙丘身首不歛为天下笑乡使穆王遗祭公之谏则不获没于祗宫明皇稽至徳之䄠则不得崩于神龙武帝茍非狠狈自悔易危为安则龙渊之庙不立矣方东方生之荐药石于帝也固以为僊者得之自然非可躁求若其有道不忧不得不然虽之蓬莱见僊人犹无益也而帝且不悟既晚因大鸿言于是悉罢方士候神人者每对羣臣自叹曩之愚惑为方士之所欺则不知道而已伊尹有言天子惟不可彊为也必先知道知道则人欲轻而民事重矣如是则脱洒曜迹不为难也赫胥氏之果僊乎予不得而知也予悲夫求僊者之丧其欲也故侟绅之学者毋谓太谩将有嘿而识之者葛天氏葛天氏葛天者权天也爰儗旋穹作权象故以葛天为号其为治也不言而自信不化而自行汤汤乎无能名之其及乐也八士捉扴投足尾叩角乱之而歌八终块柎瓦缶武喿从之是谓广乐于是封泰山兴货币以制数㑹故沈滞通而天下泰矣后有葛氏权氏赞曰旋穹苍苍孰测至极不有圣人伊谁轨则无言而信不化而行垂法葛天荡荡难名载民𤣥鸟临物之极八阕兴謡莫知帝力治者致顺之道也无非事也亦无非教也梦有占戎有卜灾有祈信有盟圣人未尝废也是故无常祀则淫祀不可胜举矣无中声则淫乐不可胜用矣凡民之不可去者圣人不废也抑为之节文尔已古者未尝无乐也洪荒之世圣人出道以应世各有一代之业有一代之业则必有一代之乐也虽然乐者治之章而礼者治之文也文生而章出礼先而乐后不可易也八士八终节未尝无也节未尝无则礼未尝废也而世之人蔑礼节隳形体洿蔑以为行疃怨以为贤託音乎聚偻之傍而罗唝乎父师之侧曰吾为达也吾闻无怀葛天不如是之荡无度也予尝学论语矣及微子之篇见其着周公谓鲁公之语而遂知孔子与三仁八士之心然后三叹孔门弟子善述圣人之志而杨雄王通皆不足以知之也夫微子一篇论出处之大致以仕为通者溺而不止以隐为髙者徃而不返然而特杂是章于间何哉彼周公之言上以为君人者而下以为事君者发也为君难为臣固不易君臣之间微矣哉于其所厚者薄则无不薄矣亲而可施则何有贤士大夫哉二世之残骨肉六朝之戕宗室此可仕其朝邪大臣不以则必愎狠信任小人矣剥丧元良而信崇虎贼虐谏辅而任尹谐与夫信石显而疑萧傅任裴龄而绌陆贽此可仕其朝邪非是二者圣人不去也是故子言衞灵公之无道犹且徬徨于其域知此则三仁之或去或死栁惠之或绌或处孔子之去齐去鲁乐师之适齐适楚八士之着于是列皆可知矣故旧无大故犹不可弃则君非有大故而可去乎朋友且不可求备也一人或过其可求备而去乎知是则接舆沮溺晨门荷莜有可得而议矣于戏山林之士岂止于不知反哉而世又有无故宅岭称慕巢许以蕲达者中南少室皆为捷径大有佳趣岂特岑岑之中南邪巢许之事予无信焉且不仕无义可也长㓜之节如之何其废之夷俟之态固尝见于原壤矣然则数之贼而叩之杖是乃圣人之隐也彼阮籍韦髙王澄胡母辅之之徒复何为邪讥山甫姗文王謑髁无任而笑天下之尚贤纵脱无行而非天下之大圣庄周不如是也而况无怀之与葛天氏乎晋室之为夷南北之纷更皆由此徒出矣而何任达之足云是故先王之治先其礼而后其乐乐者混澖之竟而礼者人之城也礼胜则愚故乐以生之乐胜则流故礼以守之礼也者所以严分而防泆者也茍严矣何慢之足忧茍防矣何乱之足病彼箕躆祼䄇託言为达其祸已不可胜言矣非直圣人病之俾门㑋役莫不以为病也诗云野有死麕白茅苞之夫麕既已死矣在所可弃矣而犹苞以白茅何耶死恶其汚于地也夫茅之为物薄而用可重也易曰借用白茅无咎茍厝诸地而可矣借之用茅何咎之有此其礼之所以不可以已而流遁者之所以获罪于圣人也路史卷七路史卷八钦定四库全书路史卷八宋罗泌撰前纪八禅通纪尊卢氏尊卢氏是为宗卢其立政也官天地府万物革天下之故惟以币行无所甚亲无所甚疎抱德扬和以顺天下而世用宁焉治九十余载位嵹台之阳葬浮肺山之隂后有尊氏尊卢氏罇氏自余季甫志学遾通三经且待且业未尝终日三商不属意于是史也访博士适异书讯旅人求金石之遗豫是有益虽奴客必师不知祈寒溽暑之为毒于衡湘得云阳之从于广都得盘古之祀于冯翊得史皇之墓于蓝田得尊卢之埰于衡山得祝融之于长安得隂康之冢于肺山得华胥之封于黄龙得女娲之碣于荼水得炎帝之陵于蛾眉得黄帝之欵于雝得帝鸿之坋于云阳得少昊之堬于成阳得庆都之䈀于大山得有虞之文于陈仓得娥盲之殔于商于得女英之垄于杼山得夏后之铭一何多邪独怪刘子政说汤无葬处而崔骃薛瓒俱云济隂亳县今有汤冢皇览云在亳城北郭东三里髙七尺韩婴所谓帝乙墓者何谓无邪按伏韬北征记博望城内有汤伊尹及箕子冢今悉成丘而杜征南亦云梁国䝉县北薄伐城中有汤冢其西有伊尹箕子冢今城内有故冢方城宜其为是而记乃称王子乔墓亳之汤冢己氏之伊尹冢颜籀亦固疑之爰求徴地则又别有汤冢汉建平元年大司空史御长卿按録水灾行汤冢者于汉𨽻扶风地有汤池征陌何谓无邪然汤之都亳与葛比似亦不在兹土及攷秦宁公本纪二年伐汤三年与亳战亳王奔戎遂灭汤则知周穆桓之时别自有汤亦号亳王为秦所灭乃西戎之君葬于征者而非成汤之墓继观圣贤成冢记则汤之冢后魏天赐中已圯矣铭言二千年困于恩其明器悉为河东张恩之于河是知成汤之窆久矣无没至是已不复存子政之言为不茍矣于戏太古尊卢祝融隂康华胥之陵尚犹厯厯可知如此而成汤之臧不寿独何欤良可叹也祝诵氏祝诵氏一曰祝龢是为祝融氏未有耆谷无所造作师于广寿以毓其德刑罚未施而民劝化三纲正九畴序是以天下洽和万物咸若于是听弇州之鸣鸟以为乐歌作乐属续以通伦类谐神明而和人声是以耳目聪明血气龢平而寿令长移风易俗天下大治则歌乐为之节文也以火施化号赤帝故后世火官因以为谓都于㑹故郑为祝融之墟其治百年葬衡山之阳是以谓祝融峯也后有祝氏融氏祝宗氏祝龢氏赞曰伊古祝融人萌揄乐刑赏未施何所造作弇州之声庸致乐歌乐希属续是为祝龢以谐人神以通伦类顺火开祥肇称炎帝承师毓德三纲以平万物自若天衢总清为治而至于乐然后可以为僃矣乐者治之至也夫人之生天地同体莫不有神明之性湛然中足不自外入一蔽于物则浸淫畔肆滑丧其天以至穷人之欲而不能反其性命之朔何哉有血气心知之性而哀乐喜怒之无常五綦六凿壊之于外无以为之节也是以先王因其性之所自有索其天和而作为之节以乐其所自生而反其朔乐者人之节而性之所自有者也其感人也深其化人也着金石丝竹无自鸣之声也羽旄干戚无自动之容也藏之于无出之于虚必有所缘者矣声嗟气叹此天籁之自鸣者也手舞足蹈此天机之自动者也具之于心作之于气必有所寓者矣人藏其心不可测度而忧喜忿郁感发于外者有不可得而抑是故圣人南面而治天下本之于心律小大之称比终始之序作乐以应天深入教化于民循数以召之因器以迎之而乐之伦合德矣随之以节义达之以事业起居视听事亲从兄凡所以行而乐之者一不外是夫然故至龢日以积而乖争之念消至顺日以积而拂戾之气冺五官七体毕顺其正而君臣父子兄弟夫妇长㓜朋友莫不相和而不相倍诗以志之书以着之易以通之礼以体之春秋以守之本末相从五者道故得隂阳序次声动气随而物而乐成矣情深而文明德盛而化神蜳旁魄沨沨驿驿而庶物之露生天地之德产莫不诱然皆作动盪血脉流通精神浃于骨髓之间而固其肌肤之㑹鼓舞品彚陶冶姓族而不自知故中声发越而塞于天地之间郊焉而天神格庙焉而人鬼享凡以出乎素有之龢中声自至而然也中声者一性之龢而与天地八方之气相为流通者也人为之主而情为之本律为之用而器为之居六间六始所以为之用金石丝竹陶匏革木则所以为之居也陞歌下筦贵人声也歌钟在左歌磬在右人声之佽也而五声以为之侑宫肩信而侟意征肩礼而侟神龣肩仁而侟魂商肩义而侟魄羽肩智而侟志宫𢎞以舒征贬以疾龣防而约商散而明羽展而虚变宫生徴变征生商变商生羽变羽生龣变龣生宫而五音之气协矣五音协而五运之气平五纬之行正黄钟以生之中正以平之而四六之气得矣黄钟者律之本而中正者厯之源也在律为声在厯为气以故律歴同起冬至声生于三始而歴原于三统以故黄钟之律本于三寸三吕之为三十有六三律之为四十有二而黄钟之本立矣六始为律六间为吕律凖干吕凖坤是故六阳乘位而始于复六隂乘位而始于垢隂成于坤阳成于干干卦已而位亥坤位申而卦亥亥者干坤之交隂之极而阳之所繇始也引于申该于亥是故亥为阳月水之位也人之孩草之荄皆自始矣干为大赤坤为大黑赤入黑以成𤣥𤣥中生白造化出焉孩于亥根于艮而三白之化寓矣赤黑配于干而三白生干坤嫓于亥而三统出是故乐由阳来而水化律有五声十二律之变既而六十卦之合得六十卦之合得而十日十二辰之数制矣因而六之当期之日致矣气不顿进律无独成奏黄钟歌大吕奏大簇歌应钟以合声也听乐均权土灰度晷景候钟律以谐气也声合而后神示之降出可期气谐而后隂阳之进退可效相生相化轻者黈之重者溓之畸者我之譌者削之而五运六气九宫四治之难去矣体用相权弥纶布㨭于以退乎不正之气而召乎不及之气是故春宫秋律而百卉凋冬宫夏律而雷发声宫动龣而寒谷春生征动羽而霜雹夏苓犹寓之造化而取之也声生于日律生于辰日纪六甲辰纪五子八卦纳甲而土日通焉五子居律而八卦隐焉是故以声召气以律定歴取八方之全声而寓之八方之全器于以察天地之龢命乖别之妖而敌情之胜负马步之多少悉未逆而知之同声相应物之情也是故杀气并而音尚宫武王徯纣之必败南风委而死声至师旷必楚之无功七六之丝合而八卦之气成四寸之管来而八方之风至充之者足以移民风而化民俗闻之者有以攷其德而知其治英茎弗得弗谐云咸弗得弗龢渊韶弗得弗备濩武弗得弗古探五行之妙用竭万物之英华着其素而直其情以之节事而治容彻志之孛解心之缪去德之素达道之塞是以阳不究而隂不宻刚气不怒柔气不慑在内者皆玉色在外者皆金声貌正而气得气得而肌安肌安而色齐色齐而天下化空窽之窒厝胃之伏关鬲之拟浑涵氷结之处随其元而充之无细微之不入七始既定九奏具成至于鸟兽之声犹悉关于乐律大昭小鸣四时迭起而协气薫蒸嘉生殖祉地纪天瑞诸福之物皆不约而自至若方诸之水圆鐆之火縁类而生有不期然而然者又岂复龡歛衍郁振窕竭怒之患哉祝诵氏之属续朱襄氏之来隂隂康氏之来龢伏羲氏之立基神农氏之扶犂黄帝氏之云门少昊氏之九渊髙阳氏之承云髙辛氏之六厉尧之章舜之招禹之夏是皆得天地之中以发人之抑道人之伏达人之慧而为政之平则凡以得乎人声之龢而已故清龣一奏而鳯凰翳日箫韶九成而百兽率舞其事然也三五以降醇浇而伪璞散而器而人始狙诈与物敌矣天地之元时至之气始离次而不安其所矣其所谓乐不过留意钟鼓巢产之声缀兆疾徐之文纪铿锵着节奏俶诡殊瑰为弥文烦饰而已簸逻镗进俯退俯欲其召龢气而致柔嘉服人心而固寿命是为齐讴而希楚和吴歈而几越应不已难矣下迨列国曹奢魏𥚹陈汰唐忧无足言者桑间濮上流连荒亡之音作而君骄而政散民流官壊而不可系止烦等淫声慆心闉耳而哀痛生之春秋之际干戈日寻魂为燕氛魄化魏土而凄怨之声入于匏管轻生败伦贼君弃父而变逆之音出于金石三纲沦六纪坠遯情伤化惟不能当于天心是以祅沴灾眚百疾俱起而鼓师三饭寄遯河海至不可以为国千钟作大吕铸而内益乱新声兴巫音起而君愈卑志惟焦杀求其所谓一唱而三叹何可得邪汉魏而来情文俱冺人狃辞狎而声匪纯懿匏不成列舞不像成陈郑声于枫庭陞胡部于堂上迎神带邉曲宫案次熊罴而房中之乐则惟恐淫哇之不闻变态之不新也不中其声名器随变既声有余于数则更从而分之求五音而不得则益之以二变合十二律而不协则载之以四清立四通制留尺倚歌梵呗娄罗悦般而风雅进矣夫以五日四分日之一不之减六日八十分之七不可裁而六十之卦未尝増也二变不得而应声増四清不合而子声起七五音而八律吕岂本尔邪是则虽有黄钟大吕之声商龣征羽之器以旋宫则不得其变以迎气则不得其平中声何自而得哉中声失则律无当律无当则乐不比乐不比则情文俱冺情文既冺而旋宫之制迎气之律其能以独正乎是使后世议者见先王之所以为乐古犹今也陶匏革竹之器抟拊戞击之用古犹今也其所谓八风十二律未必不与人齐而其所谓麟鳯龟龙其去人也逺矣于是始疑先王之事为是夸言盖不知理之宜然而无足怪者夫有恢荡之音者有荣懐之庆有和平之声者有蕃殖之财淫厉而哀万寳常所以知隋之不久宫出不反王令言所以卜炀之无回宫离不属商乱而暴而子宪识明皇之播宫不召商龣与征戾而嗣真明章懐之废王仁裕耳黄钟有争鬭之事裴知古聆庙乐当庆赐之行发于其声害于其政有不可而冺者是故龙舟五更之声作而国不可㳺胡戎无愁之曲作而君不可留除爱水断苦轮之歌奋而台城没打沙锣振铜钹之伎进而屈茨卹故乐也者天地之合也其形变者心亦随其志变者声亦絶发于芴应于遐逖虽圣人不能抑也亡国戮民非无乐也而不乐其乐盖出之中者不得其寓而道之外者不得其所也趋数傲辟烦戾滥溺此乱国之所好而哀姓之所乐也故孔子曰君子之音象生育之气忧愁之感不加乎心暴戾之动不存乎体此治安之风也小人之音象杀伐之气中和之感不载于心温柔之动不存乎体此乱世之风也治世之君以道胜欲故其音安以乐雅颂之作政其有不和乎乱世之君以欲忘道故其音怨以怒郑衞之作政其有不乖乎世异异音音异异政然则亡国之君眩惑转易刑政纷纠岂惟哀以思哉而其民亦困矣故君子之听声不徒铿锵节奏而已亦必有合成已之志也天地之间温乎其和者无非乐也而得之者异取夷则之羽不兴嘉庆之门黄钟之宫不作庶人之室是故必有盛德斯有备声必有大功斯可制乐此先王之所恃以籞也故有乐备制矣而徳薄功小有不足以作者岂惟不足乐哉鲁庄公国小钟大而曹刿方请图之齐桓公谋以大钟而鲍叔且以为过况不有功者乎方晋侯之如宋也享以桑林晋侯惧而退入于房至着雝而病卜之祟在桑林及平公登施夷之台欲作清龣师旷以为黄帝所作今君德薄不足以作之瞑臣请辞公弗听作之飘瀑总至发屋乱豆平公恐伏晋国大旱夫清龣非固能变而桑林非固真能祟也盖先王所以持礼乐之分者甚急而不可乱故其衰也邦君诸侯一越用之则魄夺气裭而不能以自止也故曰乐也者始于惧惧故崇次之以怠怠故遁卒之于惑惑故愚愚故道道可载而与之俱矣癃病之生赤地之变将非恐惧之所致邪故乐之足恃也如此夫国有饥主不飱国有冻君不裘有九年之稸而后天子食备味日举以乐诸侯食珍不失钟鼓之悬是故草木未若则不烦钟鼓之声文德未敷则不必干羽之容钟鼓干羽固饰龢之具尔彼杜诜之所言张文收之所请唐太宗每折而不许者亦以谓百姓安乐则金石自畅乐在人龢有不在乎声也何后之世不明乎此乃复胶意于区区之累黍以祈中乎龢气不已乎夫丝固不足以制声而黍固不足以稽律也久矣㽔宾下生大吕八八左旋终于中吕此班固之所本也应钟声下大吕十律而反髙一均此失不纪清浊之变也其曰黄钟未必果非大吕也其曰应钟未必果非无射也萧条者形之君而寂寞者音之主也绳凖无所施而平直之运无所逃此不共之术也五音无所比而二十五絃以声应此不传之道也㳺心乎衆虚之间而与物为际者父不能以诏其子放乎事物形气之表而形乎絃者兄不能以喻其弟三如干之铜三如干之炭同时鼓之铸三黄钟声不同也而况尖圆肥痩之不等者乎故不神解嘿理而恃器数以为正祗以惑也以至崇宁之初魏汉津制指尺于是上悼黍之非度谋以声而定律而典乐之臣莫能以也夫以神瞽定律必攷中声亦不过因其自然而道之岂河内无真葭而上党无真黍哉髙山流水固不在乎絃尔虽然天之自髙地之自厚日月之自明神不易也黄帝伯禹冲正所合是故律度出而幽显遂若以齐纬随广叔寳之徒度之固不能损荒陋而广正之也鳯鸣岗衆鸟从鹤在隂其子和夫物固有有其方而智巧果敢不足以相宾有其情而皮毛色泽不足以相使者必也以仁为恩使天下无不亲以义为理使天下无不宜残虐暴横不见乎其上忧愁忿郁不作乎其下黄沙息送元戎偃伯而士农工商无或失所然后本之性情稽之度数修五府龢三事以为之理合生气之龢道五常之行取仁义道徳之端而倡之平澹恬愉之韵布挥而不洩幽昏而无声以为之用应之以人顺之以天内以正其志外以达其情广不容姦狭不留欲而邪汚淫辟之气无自而接上以着泰始下以善民心异文而合爱穷本而知变故攷之于文则文足论而不諰发之于均则均足乐而不流听斯喜喜斯畅畅斯达达斯反莫不鲜然窹犂然契舎其故而趣于新君子以益厚小人以无悔而治道达矣举鼎移梁乐以邪鄃春畊秋获休以聆缶是故诸侯勤治息以钟鼓卿大夫卷治息以竽瑟马驾而不税弓张而不弛固非有血气者之所能也圣王岂固不为乐哉两君相见揖让而入门入门而悬兴揖让而升堂升堂而乐阕入门金作以示情也升歌清庙以示徳也下管象武以示事也故君子不必亲相与言也以礼乐示之而已重华聆钟石而传夏伊贽在乐音而归亳朱干玉戚夏籥序兴岂徒乐而已邪韶用于齐八佾舞于家庭世之人无或非之是徒见声音节奏之可乐而已至孔子则不忍见而闻之是盖不狥其情不丧其心知其德之不有而作之不以礼也雝者天子之所以享元侯也相为辟公天子穆穆奚为而起三家之堂诸侯僭天子大夫僭诸侯其已乆矣设两观乘大路朱干设钖冕而大武八佾以舞大夏宫悬而祭白牲此天子之礼子家驹之所以告也而昭公不知乃曰吾何僭然则臣下化之而动于恶何尤乎故礼也者乐之大本也豢豕为醴非以贾祸也而狱讼以繁化蚕为祫非以为夺也而钳益衆是故钟鼓诚设笾豆有践而百拜之不至则宁酸而不饮十献之不至则宁干而不品酒酣耳热拔剑击柱安知天子之尊硚脚弄目筋斗祼逐夫又安知名教之乐邪当此之时而乐几祸矣是故君子穷其起谨其示哀乐之分必以礼终教训正俗必以礼成必礼先备而后乐之文得而举故礼者挈裘领诎五指而顿之顺者不胜数也礼作乎外而生乎内者也乐作乎内而动乎外者也礼以治外则见而知乐以反内则闻而知见而知者观而化闻而知者感而化故礼乐者观感之术而不可以偏废也礼交动乎上乐交作乎下而观感之道得矣礼极中乐极和中和之本率于吾心非假它求也亡国戮民惟于吾心之所同然者不致察而后外此身以求礼乐而礼乐益逺矣故曰化不时则不生男女无辨则乱成化不时为无乐也男女无辨为无礼也夏殷之礼吾能言之而乐不及礼具而乐存也鲤趋过庭讯以学礼而乐不告乐必夫自得也颜子为邦终之韶舞虞帝教胄先之典乐非无诗礼也立于礼则成于乐矣乐需礼而立礼非乐不成是故兴世则礼乐之形实而人因器以达本世不足以明道则礼乐之用为虚文而人不足以化其上偏礼恃乐伤天地损人民所以悖理而害政者至矣王德不下通民欲不上达而欲人之兴让务本国富家给是浊源而求清流虽十舜不能矣故曰节怒莫若乐节乐莫若礼是何有司请定法笔则笔削则削而至于礼乐则云不敢是敢于法杀人而不敢于礼乐惠人也必以俎豆管籥之间小不备絶而不事是去小不备而就大不备也此汉之礼乐之所以为可恨而张奋之所以自叹郁可不惧乎路史卷八路史卷九钦定四库全书路史卷九宋罗泌撰前纪九禅通纪昊英氏昊英氏或曰子英昔者昊英之世以伐木与杀兽人民少而木兽衆人帝之世不麛不卵官无共备之劳而死不得用享事不同而阶王以时异也伐木者衣薪之世也后有昊氏太上无名其次有为而名从之其次名先而实后名先实后而名实离矣是故为善无近名中失而事过当名尊而实可泊君子不为也有为皆善而孰为善邪温良恭俭明允笃诚人与我以是名也何朅朅然击鼓而求亡子乎故善不可以有心为也有心则伪而一失之矣上世亲死则内之沟它日过之狐狸食之蝇蚋蛄之心与目㑹而泚达于颡于是反累梩而掩之掩之诚也非为俭非为奢也掩之矣而土亲肤也于是厚衣之薪而棺椁兴焉葢孝子仁人之掩其亲茍可以致其诚者亡不至也丧三日而殡凡附于身者必诚必信三月而葬凡附于棺者必诚必信勿之有悔焉而已矣古者棺椁无度中古棺七寸椁称之天子七种诸侯五大夫三士二庶人一非直为观美也彼藏千金之璧者缇衣十袭匣户九扄斋沐而出之犹以未满也况于亲伏羲人帝之时非无供备之劳者死皆用椁岂固是弥文哉而墨子曰尧舜之丧衣衾三领窽木之棺葛以缄之夏禹之丧桐棺三寸蘧蒢以歛余壤为坋可谓俭乎尧舜禹不如是也下铜三泉上南山金玉城阙水银河海固非君子之志而孝子之心不如是之贫也虽然天子之丧动四海属诸侯诸侯之丧动通国属大夫大夫动一国属修士修士动一乡属朋友庶人之丧合族党动州里古之数也惟刑余罪人之丧不得合族党独属妻子棺椁三寸衣衾三领不以总不以昼行凡縁而徃埋之反无哭泣已事而踆若无丧者此之谓至辱是则舜禹若启以刑余罪人丧其君也是墨子者以至辱事其亲也且吾闻之君子不以天下俭其亲墨之治丧也以泊为其道也恶足以为俭中古之制圣人固不欲速朽也以璠玙歛而孔子丽级岂虑其墓之抽哉而王充犹欲明死者无知以降泊葬古之人胡为而死其亲乎嗟夫俭者一善之名圣人御世之寳也在乎内不在乎其外何说者之谭尧舜举狥外而反卑之也且憷戒涂䰍者尉李野人之璞俗土阶三尺者由余穷邦之陋风荜戸不扉葢茨不剪此楚之交子鲁之周子之鄙习也而尧居衢室之宫垂衣襞幅䆳如神明集五瑞而见羣后带幅舄而入觐者若衆星之拱极舜㳺巖廊之上被袗衣皷五絃绘日月于常备十有二章黼黻𤣥黄烂如也出闻銮和动有环佩步趋中于茎招之节尧舜之备物也如此而恶有所谓土阶三尺茅茨不剪欲涂䰍而憷戒哉此腐儒之所守而汚俗之所以相欺也人之言曰天子无老夫食则太牢而加珍服则五采而饰玉坐设章容黼扆而诸侯孤卿奔走乎堂下出乘大路越席以养安载臯芷以养鼻错衡以养目和銮以养耳三公奉轭诸伯持轮居如大神动如天帝扶老养衰渠有善于此者彼桀纣之奢而亡也则戒奢者有礼存焉今也览四海之赋受九垓之经入而茅茨土阶欲以涂䰍而不敢信不然矣且先王之制改玉则改行旂旒冕璪以示登降之品而汚世之人不通于礼处尊而偪贱居大而侵小以天子之尊穷天之产罄地之毛而为圉𨽻监门之奉亦难乎为下矣不惟以陋于厥躬也而又房无施其族党上不丰其宗祭而曰吾以是为俭也不亦鄙野夷貊之人已乎故曰中失而事过当名尊而实可泊君子不为而况唐虞与有夏氏乎有巢氏昔在上世人固多难有圣人者教之巢居冬则营窟夏则居曽巢未有火化搏兽而食凿井而饮秸以为蓐以辟其难而人说之使王天下号曰有巢氏木处颠风生燥颠伤燥夭于是有圣人焉教之编槿而庐缉而扉塓涂茨翳以违其髙卑之患而违风雨以其革有巢之化故亦号有巢氏驾六龙从日月是曰古皇龟龙効图书畀于是文成而天下治其为政也授而弗恶予而弗取故天下之民皈仁焉其及末也有礼臣而贵任之专而不享欲削之权惧而生变有巢氏遂亡居于及盘领后有巢氏巢父友许繇樊竖繇居沛泽其道日光尧朝焉而逭之父适闻之洗耳于频竖方饮其牛乃殴而还利器人之所大欲而予夺者天下之怨府也百金之家不满于千金一命之士不登于三命繇庶而止有不足者是故圣人乘理而制天下必有以厌服之然后小大罔敢不壹于正在易之观神道设教礼者圣人之神道也五之履显以中正而观天下以中正观天下故下观而化之然而上且观其可乐之生而有輆軩之志是以观盥而不观荐孔子曰圣人患礼之不达于下也故祭帝于郊使下观而化也观化之道莫尚于祭祭祀之礼爵先盥灌而后荐盥者敬之始也荐者礼之末也然荐备物而盥无有焉观盥而不观荐取虚诚以着信也是以有孚颙若无器而人自趋不言而信自谕爵赏刑政有设而不用矣岂复侵阳之事乎哉吾尝原易之所以消长者矣一阳上长复二阳上长临三阳上长泰四阳上长壮五阳上长夬君子道长之时也一隂上长姤二隂上长遁三隂上长否四隂上长观五隂上长剥小人势长之时也五阳之卦皆述君子姤遁否剥各戒小人而观之彖有不言焉观八月之卦也而临卦其前方临之时刚浸而长而先戒之曰八月有㐫是戒祸于微而防患于未朕也瓜瓞弱物也非借物引蔓则不能上者也杞包于瓜渐引上也干中姤长而五乃包𤓰戒其进也进之不戒得亡丧乎自九二丧而遁始无臣九五丧而剥始无君初系金柅则何进之足忧金坚物也柅制动者也故曰利用于坚制之防戒之至计也方阳之消也五存而不足及其复也以一而有余此盛衰之势也故善用物者不使极盛不极则衰不生衰不极则盛不成自阳之不继而后复生之隂之不继而后姤生之姤之卦也一隂遇妃故初六曰龙化于虵或潜于洼兹孽之牙象不可与长也所谓一人如女尚可以去者故名之以女焉复之卦也一阳反始故初七曰龙潜于神复以存神渊兮无畛操兮无垠象可与致用也反始际变静以待定是以明王至日闭关不可以有为也君子之道始于复而成于泰泰而临临而复则能见天地之心矣泰而不复则荐之大壮乃决之以五阳之夬以反接乎六阳之干又不能决则极而无继继极而无继则小人出焉故受之以姤小人之势始于姤而成于否自是而退则反乎姤而入乎坤之顺自是而进则至于观而利賔于王此观之六三所以未失道者以观我生而进退也且姤与遁否小人道长而莫之止者也非不之止也有其利而无其利势不能反也至观之时小人盛矣而其位足以制之中正足以临之又能观我生以神教是以下自观而化之茍观又莫之能正则进而至于剥矣剥极而无继则君子生焉故受之以复戏䄠农炎䄠黄汤放桀武王伐纣时也故上七曰数穷致剥而终象曰致剥而终亦不知变也夫小人之为剥岂惟易之忧哉始乎下而卒乎上始乎外而卒乎内未有不然也诗云池之竭矣不云自频上失其道此剥之所以起也诗云泉之竭矣不云自中乱之生也无穷而剥之进也不已则上未有能安其宅者也诗云溥斯害矣职况斯𢎞不灾我躬其斯之谓欤恶戏明王先戒于姤初庸主犹忘于剥庐方萌于用而致戒焉或者谓早计也一日切近灾矣泰早乎圣人之于易胡为而小人之详邪小人无樽者也其所以加乎尔者特㳂隙而已矣茍动而中正不显其符俾无隙之可㳂则天下之吝其庶矣非观之神道设教以中正观天下畴克尔夫有观之位而不知变又不能顺巽中正以观焉以至于剥者其惟有巢氏乎岂惟有巢氏乎朱襄氏有巢氏没数阅世而朱襄氏立于是多风羣隂閟曷诸阳不成百物散解而果蓏草木不遂迟春而黄落盛夏而痁痎乃令士达作五絃之瑟以来隂气以定羣生令曰来隂都于朱故号曰朱襄氏后有朱襄氏乐者隂阳之和也圣人者协隂阳之声制其器以宣其和而已琴瑟者乐之本和者也琴统阳瑟统隂以阳佐隂不可易也是故登歌惟王备琴瑟诸侯则有瑟而无琴燕礼登歌有瑟而已所以别于王也瑟惟隂也故朱襄鼓五絃之瑟而羣隂来琴惟阳也故虞氏鼓五絃之琴而南风至隂阳之应各从其类是以伯牙鼓琴而马仰秣瓠巴鼓瑟而鱼出听鱼水物而马火物以类应也杨泉曰琴欲髙张瑟欲下声数不踰琴以佐阳也阳主生故其情喜隂主杀故其情悲隂阳并毘则寒暑不成而四时忒矣此帝女之鼓瑟所以动隂声而悲不能克也故乐惟不可苟作也先王以术调鼎以鼎调乐乐和而玉烛调矣诗云琴瑟在御莫不静好此古之君子无故之所以不彻欤隂康氏隂康氏之时水不疏江不行其原隂凝而易閟人既郁于内腠理墆着而多重膇得所以利其关节者乃制为之舞教人引舞以利道之是谓大舞治于华原葬浮肺山之隂后有隂氏䨧氏隂氏无怀氏无怀氏帝太昊之先其抚世也以道存生以德安刑过而不悔当而不愉当世之人甘其食乐其俗安其居而重其生意恙不见于色坚白不刑于心而渐毒不萌于动形有动作心无好恶鸡犬之音相闻而民至老死不相徃来令之曰无懐氏之民世用太平凤凰降龟龙阁风雨节而寒暑时于是陞中泰山以宗天禅云云以复墬仂石昭示而天下益趣于文矣后有懐氏无怀氏赞曰惟彼无懐以德安形人甘其食而重其生形有动作心无好恶彘犬相闻龟龙以格登代降云勒坚昭示孰曰无懐聿臻文辞孰谓王通之不知礼乎通之言曰封禅之费非古也徒以夸天下其秦汉之侈心乎封禅之礼岂其非古哉其所以非古者费也封禅帝王之盛礼也厯五帝三王而不能去之非不去之也我爱其礼也昔孔子之论述六艺传也畧言观易姓而王封泰山禅梁父昭姓攷瑞者七十有余君矣而俎豆之礼不章葢难言之或问禘之说子曰不知也知其说者之于天下也其如示诸掌子张问十世子曰虽百世可知也何独于禘而不知哉直不欲观之尔夏殷之礼吾能言之而把宋不足质也不足质者文献不足故也神而明之存乎其人如有用我则吾能质之矣故曰鳯鸟不至河不出图吾已矣夫自伤可致而不得致也太史公亦曰自古受命帝王曷尝不封禅葢有无其应而用事者矣未有符瑞见而不陞中于泰山者也故每世之隆则封禅答焉商受在位文王受命政不及于泰山武王克商二年天下未宁而崩爰周德之洽者惟成王成王之封禅葢近之矣禋柴之礼存于大宗伯告祭柴望播于时迈之诗于皇时周陟其髙山则成王褒神之对见矣恶得谓之非古邪且屈说者尚何称于后而云七十二君哉燔柴于泰坛瘗埋于泰圻此封禅之礼也作乐崇徳殷荐之上帝此封禅之事也谓之无经见邪昔舜类于上帝而又初载之狩柴燔岱宗封禅之礼莫此为盛矣谓始皇孝武之侈邪彼以侈心用之非封禅之非也刑用之久矣咎陶用之而仁鞅汤用之而惨岂刑罪邪季氏旅于泰山子曰恶乎曽是泰山不如林放乎犹曰泰山必不歆于季氏也旅封禅之细也三家之僭乎公室也仲尼非少乎泰山也齐小白既伯㑹诸侯于葵丘因谋封禅管仲曰古之封禅七十有二家夷吾所识者十有二无懐氏封泰山禅云云伏羲氏封泰山禅云云神农氏封泰山禅云云炎帝氏封泰山禅云云黄帝氏封泰山禅亭亭髙阳氏封泰山禅云云髙辛氏封泰山禅云云唐尧氏封泰山禅云云虞舜氏封泰山禅云云禹封泰山禅㑹稽汤封泰山禅云云成王封泰山禅社首皆受命然后得封禅公曰寡人东救徐存鲁蔡陵南伐楚逾方城一战率服者三十有一国北伐山戎过孤竹刜令支破屠河西拘秦夏涉鸣沙收西虞方舟投柎而浮于泲束马句车越大行逾辟耳之溪南伐牂柯不庾至卲陵陞熊山而望冮汉九合诸侯一康天下三代受命亦何以异乎仲乃设以辞曰古之封禅鄗上之黍北里之禾所以为盛江淮之间一茅三嵴所以为借东海致比目之鱼西海致比翊之鸟然后物有不召而自致者十有五今鳯凰不来而鸱枭比至嘉谷不生而藜荻茂庶神不格守龟不兆而欲封禅无乃不可乎公乃止夫桓公以敬仲之言而遂安冉有不能救而季氏卒僭曰救云者为其有颠溺也司马相如非惟不能救而又以将死之言道之故曰敬仲加于人一等矣恶戏无诸侯不得行巡狩有天下可以为封禅巡狩之事岂不可行邪秦汉而下势不可行也古礼之名存者惟封禅矣忍去之乎方汉家之为封禅太史公自以不得从事其间发愤而卒子迁返使适遭河洛把腕啜清直以不得从行为命诚以希濶之不可幸也乡使始皇能下车请罪而不至下刑弃灰卑宫室而不至上象天极孝武能茅茨不剪而不至木不呈材舞干羽而不至于卖武穷邉立谤木而不至诽者捕死躬尧舜之行蹈颛喾之为使天下之人引手加额忻忻然愿世以为君然后备葅楷饬蒲车蹑凌兢而封禅乎天地不亦美哉世无管敬仲弗能救其用之以侈心非封禅之非也路史卷九路史卷十钦定四库全书路史卷十宋罗泌撰后纪一禅通纪太昊纪上太昊伏羲氏方牙一曰苍牙风姓是为春皇包羲亦号天皇人帝皇雄氏苍精之君也母华胥居于华胥之渚尝暨叔嫟翔于渚之汾巨迹出焉华胥决履以跧之意有所动虹且遶之因孕十有二嵗以十月四日降神得亥之应故谓曰嵗生于仇夷长于起城龙身牛首渠肩达掖山准日角奯目珠骏毫翁巤龙唇龟齿长九尺有一寸望之广视之专继天出震悤明睿智盖承嵗而王以立治纪而万世循用之肇脩文教为百王典以其载徳自木木实丽东道不可尚同乎元气是偁太昊得乎中央别而能全宿而有成因号伏羲自有句而应世故又曰有句氏方是时也天下多嘼教人以猎豢育牺牲服牛乗马草鞮皮䝉引重致逺以利天下而下服度天出文章河出马图于是观象于天效法于地近参乎身逺取诸物兆三画着八卦以逆隂阳之微以顺性命之理成神明之徳类万物之情而君民事则隂阳家国之事始明焉微显阐幽章往察来于是申六画作十言以明隂阳之中以厚君民之徳于以洗心退藏于密观象之变爻之动于是穷天地之用极数之原参天两地而倚数以成变化而行鬼神八卦而小成因而重之以尽生生之理而天地之藴尽矣所谓先天易也原始反终神明幽賛于是神蓍着地灵龟出洛乃穷天地之赜极天下之动以龟为䇿以蓍为筮献南占之一十八变而成卦以㫁天下之吉凶出言惟辞制器惟象动作惟变卜筮惟占政治小大无非取于易者紾离象法蝥狐作为罔罟以畋以鱼化蚕桑为繐帛因罔罟以制都市给其衣服靇龙时瑞因以龙纪官百师服皆以龙名作为龙书以立制号而同文稽夬象肇书契以代结绳之政百官以治万民以察而文籍由是兴矣于是尽地之制分壤时谷以利国用必不自圣庸委师于宛华爰兴神鼎制郊禅即命臣芒庖牺登鼈使鬼物以致羣祠而升荐之正姓通媒妁以重万民之丽丽皮荐之以严其礼示合姓之难拼人情之不渎法干坤以正君臣父子夫妇之义聚天下之铜仰视俯观以为棘币好员法天肉方法地以轻重以通有亡察六气审隂阳以赉之身而四时水火陞降得以有象百病之理得以有类于是尝草治砭以制民疾而人滋信乃因甲录合五纬建五气消息祸福以为之元命潜龙氏筮之乃迎日推䇿相刚建造甲子以命嵗时配天为干配地为枝枝干配类以纲维乎四象故情伪相感而星辰以顺则嵗日月时亡易于作旋盖着躔舍立九部而民易理于是纪阳气之初以为律法以验其符矢正爻以配气置重爻以抵日以作甲厯嵗建寅甲日寅辰木盛于夘以夘之辰陞敷教之台听八风民授始谓君资于民民安子安民危子危乃绌神明开肺意举六佐以自䇿命金提俗指苫盖谨窖臧视之未居者借力成之以靖敷民命鸟明建方泭窽木絶港道以济不通奠八方旌九位而分九土视地之圹物之伙其争日大势不可以偏制而独任于是经国求贤以极治寄而闳灋制故不虑不图而人正命视冒为貹志灾恶察虚实居百䞈以平民命纪侗中职定于中邦仲起司陆阳侯司海六佐职而天地位隂阳得乃体春穛明刑政脩兵仗以威怀蹇修为士以之御败而下情至于是龢率万民平水土道泉原因水居方而置城邑百令具举乃命蜚龙氏职图父因尊事以为礼仪而天下治长离徕翔爰作荒乐歌扶徕咏网罟以镇天下之人命曰立其斵桐为七尺二寸之琴绳丝以为絃絃二十有七命之曰离徽天音撡驾辨以通神明之况以合天人之龢絙桑为三十六絃之瑟以脩身理性反其天真灼土为埙而礼乐于是兴焉负方州抱员天体泰乙统干元绍天体寂明一垂䇿寝方而枕绳荡乎亡竟以因应而觉悟乎天地之间不是贤而非愚不沽巧而尚行去羡去慕惟以道化上亡求欲于下下亡干进于上是以百姓足而宇宙洪宁官亡共备之民而死不用郭鸟嘼虫蛇懐于𤓰毒隂阳之所雝沈不通者窍理之逆气之戾物伤民积者絶止之是以事简民纯亡言而化天下之人浮游罔养而莫知所如往臣子以顺君亲以尊故星宿温润而鬼神受职功揆上下洞八方而后世不可及也乃封泰山禅云云以昭姓攷瑞而曽报在治百六十有四载落而女弟㚿娲立年百九十有四葬山阳都于宛丘故陈为太昊之虚始其父没华胥死之葬覆车之源厥妃殒洛是为洛神代所谓伏妃者伏羲生咸鸟咸鸟生乗釐是司水土生后炤后炤生顾相夅处于巴是生巴人巴灭巴子五季流于黔而君之生黒穴四姓赤狄巴氏服四姓为廪君有巴氏务相氏黄帝应代有风后为之相因八卦设九宫以安营垒次定万民之竁黄帝灭蚩尤徽猷多本于后尤北复以其轻勦其余于谷人赖其利遂世祀之是为金山之神谡封其后于任钖之己姓黄帝之孙任已实归其在唐虞俱有封土书缺不见夏后氏之初封之庖为姒姓遾周之兴武王复其后于宿后有密宿须句颛臾邑于泲上寔典太昊之祀以为东䝉主是以季氏将伐颛臾而孔子伤之须句后为邾所併鲁复取之而宿之后则迁于宋俱不复见后有风氏偑氏氏羲氏希氏戏氏包氏庖氏㚿氏鲍氏臾氏颛臾氏东氏东䝉氏朐氏须朐氏任氏姒氏宿氏罔氏伏氏虙氏宓氏密氏服氏帝之弟郝骨氏为帝立制其裔孙子期帝乙封之太原之郝后有郝氏郝骨氏赞曰泰始云逺圣人成能出包应世书契代绳肇脩文教以立治纪经域奠部畋渔棘币原始反终分躔画卦消息甲乙以成变化陞降礼乐教而不殊道凝体寂云自苍梧负方抱员明一坐䇿不虑不图鬼神受职爰兴神鼎封岱禅云万世允赖若稽三坟天下有大本三上处其二下亦处其二仁者上之命义者下之命而财者上下之所共者也三者之于人犹鱼之有水不可顷刻少也仁义立人之道圣人之所以配天地者也未有上好仁而下不好义者也惟仁者以财发身不仁者以身发财是故君子见得思义非后财也予既纪伏羲因玩其画与孔氏之所賛然后知财之不可以不议也迟鸡声撡什器䠞市朝而趋陇泽者无非从事于财也今而曰利非孔孟所言而财者士之不道不㡬乎又欲祸天下于财乎嗟乎喙则钳矣出而用之则歛之也刻之也剥肤鎚髓百孔并作而长不足也何则人心则异而其情不大相逺也伊圣人之治天下岂他术哉亦原人情而已财者聚人之大本天地之所生人情之所不能免者也故虽羲炎之为世不能舍是以为治不过所欲与之聚之所恶勿施尔也盖天地之生财也莫非养人而生也是故天地生财以养人圣人为天地生财以为治是非外生之也因其理以为之理尔又非以其所养者害人也上漏下溢割鼻饴口岂圣人之为也哉请毋议其它六十有四卦莫非财也而孔子賛之曰天地之大徳曰生圣人之大宝曰位何以守位曰仁何以聚人曰财理财正辞禁民为非曰义而乃继之以十三卦之象是理财之説也畋渔之离耒耨之益与交易之噬嗑必先于垂衣裳之干坤者是主财为君之説也畋渔耒耨食货之本也交易为市通财之术也市道兴而无道以处焉则强陵弱衆暴寡争鬭攘夺乎食货之场而不可以一朝居矣于是变而通之以除其敝故能长有其天位而获大有上九之吉垂衣无为此惟干坤之所以能用九六也用则变变则通而不穷矣舟牛致逺是亦以通之也致之而犹有患也故又为之击柝弧矢以守之然后有财者始获其安而宫室棺椁可作矣宫室棺椁是使民养生送死无憾者也是王道之本也苟为不安奚暇治礼义哉此大过之棺椁大壮之栋宇所以特后于击柝之豫弧矢之暌与舟牛之随涣也虽然张官置吏莫非为财也不有以决之不可也此书契之夬治百官察万民之所以不可后也是羲炎黄帝尧舜氏之所以为天下者也善乎汉文帝之推言之曰吾为天下守财尔为天下守财者亦致其顺而已矣是故因其情而为之治则为力易而得其功以石投水夫又乌有不受者邪却壶浆辞牛酒利之小也而民悦之王业以成是则所以使之悦者初不在与之之多也悦不在多则其所以使之怨者奚间于取之之少乎汤以七十里文王以百里为政于天下而齐宣以千里畏人由此故也今而曰我能为君辟土地充府库君之所谓良臣古之所谓民贼也依势作威倚法以削圣人之所甚疾是故与其有聚歛之臣宁有盗臣盗者不过于欲利而聚歛者离吾之赤子者也制其田产教之树畜道其妻子使养其老施仁政省刑罚正经界薄税歛深耕易耨不违其时壮者以暇日修其孝弟忠信斯民亲其上死其长矣食之以时用之以礼则财不可胜用矣信能行此则四海之民仰之如父母如此则无敌于天下矣无敌于天下者天吏也斯不亦为天地生财者乎今也撡谲诡饰纎诈一日百战苟可以得之者万方俱试而口不好焉曰士所不道吾不信也夫言者未必为而为者常不言王衍之清谈吾知其不若鲁褒之能廉也取之有道得之有义乌在其不言哉刮之尽锱铢用之如泥沙岂人也哉京师之朽太仓之尘腐适足重不肖子之过尔鹿台鉅桥非无财也以多而害于厥躬也而昧者往往藏舟夜半之壑独不闻白公之爱夫财乎是枭之爱其子之説也兹非不议之过欤是又乌足语易之道也纪传设论非作史之法也左氏传春秋每事之要时有所谓仲尼曰孔子曰君子曰者盖将以发其绪启其㫁也后世史者乃特立之赞既非体矣而末更为评为论又有所谓史臣曰臣某曰臣曰制曰之类则失之矣予起路史惟中三皇不可得而称纪若三皇与五帝全徳具美勉为之赞其诸纪叙不敢有所论赞昔者子贡方人夫子以为我所不暇其作春秋特亦不过直书其事无评品也今之论辨盖以事出緜古隠脱难白有所不获己者始别为录私窃自谓以为士子所玩在是若别之则兹史复为㫁烂邸报乃准厯代史例所无附之逐篇之末姑遂听之宜其用字时有本书不同君子其必察焉路史卷十路史卷十一钦定四库全书路史卷十一宋罗泌撰后纪二禅通纪太昊纪下女皇氏女皇氏㚿娲云姓一曰女希虵身牛首宣髪太昊氏之女弟出于承匡生而神灵亡景亡少佐太昊祷于神祗而为女妇正姓氏职昬因通行媒以重万民之判是曰神媒太昊氏衰共工为始作乱振滔洪水以祸天下隳天纲絶地纪覆中冀人不堪命于是女皇氏役其神力以与共工氏较灭共工氏而迁之然后四极正冀州宁地平天成万民复生㚿娲氏乃立号曰女皇氏治于中皇山之原所谓女娲山也继兴于丽爰絶瑞席萝图承庖制度袭水胜主于东方造天立极惟虚亡醇一而不喋于苛事上际九天下契黄垆合元履中开隂布纲而下服度乃命臣随作制笙簧以通殊风以才民用命娥陵氏制都良之筦以一天下之音命圣氏制颁筦以合日月星辰以易兆之晨作充乐用五絃之瑟于泽丘动隂声极其数而为五十絃以交天侑神听之悲不能克乃破为二十五絃以仰其情具二均声乐成而天下幽微亡不得其理总紒而笄加之带而头饰用于是乗雷车鞲六蜚以御天申祠祝而枚占之曰吉乃设云幄而致神明道标万物神化七十车出泽马来川岳效灵纬应理是故馨烈弥㮘不设法度而以至徳遗后世治百有三十载而落其肠爰化而神居于栗广之野横道而处坫王裕于堇龙古塞洪河之流是为风陵堆也唐文武皇帝江都之役夜径其处风雨中有女人鳞身驺倡而前餫生鱼一匪帝后果靖中华后干元中失之刺史奏閺乡坟天宝十三载天雨晦㝠俄失所在至是河房风雷夜声黎明视之其坟涌复夹之两栁肃宗命祝史祠焉以其载媒是以后世有国是祀为臯禖之神因典祠焉又曰皇母干徳四年诏置守陵五戸春穛少牢或云三皇之一也赞曰制度承庖彼女希迪主东方前虵后螭穆灵门爰瑞席图上际九天下契黄垆川岳效奇馨烈宏集道标万物神化七十㫁鳌立极地平天成笙簧汔今载祀风陵女皇氏题甚矣天下之不可一日无王也太史公作史记世家侯室而纪皇王然而吕后项籍俱列本纪人皆疑之且以为太史公壊编年之法以立纪传予有以见太史公为得圣人之意也夫春秋编年以王次春示天下不可一日无王也太史公不敢拟圣人而作经于是法外传之体以为纪表世家焉是编年之法也惠帝死孝文未立吕后为政者八年今不纪则将屹然中絶其统邪知此则知太史公纪吕后之意矣班固作书吾不知其知是否也然亦纪吕后而不敢绌唐之旧史因之列武后于本纪欧阳子不知出此乃以为春秋之法所以着其大恶而不隠此欧阳子之失言也圣人之作经随事举寔非以意而遇事是故五刚在御而一隂得位则折以大有天地之义事则逆尔统在惠则纪惠统在吕则纪吕岂固曰妇人不得为君吾不纪邪夷王崩厉王立无道三十有七年王流于彘宣王未立有共伯和者释位以间王政盖十有四年矣宣王有志而后效官共伯归国故当时史氏以是十四年者系之号共和焉知此则知予纪女皇氏之意矣嗟乎君子之制行至其穷则皆道之废也后妃之贤不过俌佐君子求贤审官以赞其外而已成王幼不能践阼周公相葆之以践阼三母之贤不敢干也自宣太后临朝称制而牝晨时播姁媮嬿婉违夫子者莫不以荐其口故宜都内人云古有女娲者亦不正是天子也特佐伏羲以定九州而已尔后世孃媪越出房闼㫁天下事者皆不得其正非俌昬主则抱持小儿以求肆岂知天地之义女卑于男也邪而学士之论不知出此亦难乎为颂矣或曰项籍与高帝同时而王胡为而着之纪曰是又所以为编年也方秦之亡也籍既自立割汉中以王高祖而又挟义帝以令诸侯汉中之地非惟偏也而高祖之王又出于籍籍方分王诸侯而高祖固出其下是天下之势在于籍也乌乎而不纪之故必待天下之一而后纪还于汉是编年之法也虽然项籍实起群盗其自为称曰西楚霸王而已列之本纪则诚过矣予既纪太昊与女娲见共工氏之为以水纪事则既改正朔革制度矣固不可没也因更传共工以赘于太昊纪之末共工氏传共工氏羲氏之代侯者也是曰康回髦身朱发㿮狠明徳任智自神太昊氏没俶乱天常窃保冀方抢攘为杰于是左概介丘右矕终隆振滔洪水以薄空桑寇剧于诸侯虐弱以逞爰以浮游为卿自谓水徳故为水纪官师制度皆以水名盖乗时䧿起而失其纪是以后世不得议其世也方其君国也専以财利贸兴有亡其取之也水处十七而陆处十三乗天势以隘制天下而用不匮迨其跋戸更复虐取任刑以逞人不堪命于是立兵仗聚亡义以奸天宪専任浮游自圣其智以为亡可臣者故官圹而国日乱民亡所附贤亡所从尚虞湛乐淫失其身犹欲凭怒傃其悍塞㙲防百川隳高闉卑率方舆而潮陷之行违皇干诸福弗畀疾荐作而菑屡臻女娲氏戮之共工氏以亡凡四十有五载落有子不才终死为厉纪为君传为臣路史之书岂故为是㵒滕哉纪皇王所以尊天子也传僭伪所以惩霸据也尊天子所以壹天下之统惩霸据所以着叛窃之罪统既壹罪既着则乱常犯上盗国贼民者不能一日遁形于地上矣齐桓晋文衆所共徳也孔子作春秋盖甚贬之勤王而请隧则併没其功争入而无亲书齐小白曽何间于州吁与无知乎狄泉盟王人河阳朝襄王㑹宰周公王世子岂徒载之空言哉亦窃取其义以为人道之大经而已矣百嵗之后有孟轲氏者盖知其统矣故曰孔子作春秋而乱臣贼子惧又曰仲尼之徒无道桓文之事予之路史宜有合于此者不可以弗察也元经何为哉彼将以进退南北也而自拂其统也乃自比于春秋曰春秋元经于王道是轻重之权衡夫春秋所书彼善于此则有之矣而正统常在周也帝魏于太和之元则不知所以为始絶宋于元徽之五则不得所以为终是则宋魏之间正未尝分也正未尝分则统未尝壹也乃自比于春秋邪吴楚僭王春秋屡抑以夷狄而有中国虽有大功必如桓文之予而实不予可也何至抗而帝之邪是故未觌先王之大道也未觌先王之大道而独猥经百世区区于麟止独何欤嗟乎法春秋而不知春秋岂惟王通哉使后世黖黖于正统之论而不得其正者皆通之咎也路史卷十一路史卷十二钦定四库全书路史卷十二宋罗泌撰后纪三禅通纪炎帝炎帝神农氏姓伊耆名轨一曰石年是为后帝皇君炎精之君也母安登感神于常羊生神农于列山之石室生而九井出焉初少典氏取于有蟜氏是曰安登生子二人一为黄帝之先袭少典氏一为神农是为炎帝炎帝长于姜水成为姜姓其初国伊继国耆故氏伊耆长八尺有七寸𢎞身而牛颠龙颜而大脣懐成钤戴玉理生三辰而能言五日而能行七朝而齿具三嵗而知稼穑般戏之事必于黍稷日于淇山之阳求其利民宜久食之谷而蓺之天感嘉生菽粟诞苓爰勤收拾刚壤地而时焉已则釐牟五子偕至神农灼其可以养民也于是因天之时分地之利垡土㽨秽烧埩野以教天下播种嗣𤓰蓏之实而省杀生之敝始诸饮食烝民乃粒惟生亡徳咸若古政于是师于悉诸九灵学于老龙吉祖其高矩以致于理受火之瑞上承荧惑故以火纪时焉于是修火之利范金排货以济国用因时变㷄以抑时疾以炮以燖以为澧洛谓木器液金器腥圣人饮于土而食于土于是大埏埴以为器而人寿官长师事悉以火纪故称炎焉肇迹列山故又以列山厉山为氏预若天命正气节审寒暑以平早晚之期谓人之生太仓为主而太仓谷为主天下万物亡以易于谷于是斵木为耜揉木为耒穷发跋艽野制畮清甽分龙㫁而戒之耕然后六谷䑋以供粢盛而给军国爰布国禁春夏所生不伤不害谨脩地利以成万物亡敚人所务而农得以顺其时教之桑麻以为布帛相土停居令人知所趍避乃命赤冀创捄铁为杵臼作耝耨钱镈梋鬵井灶以济万民䀁刳以蒸以民始播食而不胜故为政曰唯天生民惟君奉天唯食丧祭衣服教化一归于政林林生人亡乱政典又设教曰民为邦本食为民天农不正食不充民不正用不衷士丁壮而不耕则受其饥女当年而不织则当其寒不贵难得之货不器无用之物是故耕不彊者亡以养其身织不力者莫以盖其形有余不足各归其身是故亡十倍之贾倍称之民士力耕而女力绩力归于上而功被于下嵗守十三三年与少半成嵗三十一而国有十一嵗之储有以利下而不足以伤民乃制为之数一谷不登损一谷谷之法十倍二谷不登损二谷谷之灋倍十蓰夷疏满之亡食者与之尘亡种者贷之新农夫敬事力作故天毁地凶旱泆并作而亡有入于沟壑乞请者时其时以待天权也是以年谷顺成衣食足而礼义兴姦邪不作亡制令而人从衆金货通有亡列廛于国日中为市致天下之民聚天下之货交易而退各得其所而有亡于是俱兴神而化之使民宜之故天下号曰皇神农谓乱时不殖乱气作沴乃纪上元调气朔以端启閟拂焄蒿辟尸隰以逃民害三朝具于摄提七曜起于天关所谓太初厯也乃命司怪主卜巫咸巫阳主筮于是通其变以成天地之文极其数以定天下之象八八成卦以酬酢而佑神以通天下之志以定天下之业谓始万物终万物者莫盛乎艮艮东北之卦也故种艮以为始所谓连山易也故亦曰连山氏谨时祀尽敬而不蕲喜挹春间焚封豨块桴土鼓以致敬于鬼神而上下达矣悼浇泊闵愚愗爰问于泰乙小子曰上古之人寿过百嵗后世不究天年而有殂落之咎独何气使然邪小子曰天有九门中道最良乃稽太始説玉册磨唇鞭茇察色尝草木而正名之审其平毒旌其燥寒察其畏恶辨其臣使釐而三之以养其性命而治病一日之间而七十毒极含气也病正四百药正三百六十有五着其本草过数乃乱乃立方书命僦贷季理色脉对察和齐摩踵訰告以利天下而人得以缮其生粤又制请雨之法盖南置水掩髂埋胔以待天泽之至赤松子者诸侯也移老襄城于是下之致为雨师剸剸民食形尽悴而不顾每嵗阳月盍百种率万民蜡戏于国中以报其嵗之成故祭司啬山林川泽神示在位而主先啬享农及邮表畷禽兽猫虎水防昆虫而祝之曰土反其宅水归其壑昆虫亡作草木归其泽苇籥土鼓榛杖丧杀既蜡而收民息已年不顺成之方其蜡不通以谨民财也惟不顺成则厌礼而婚条风至则合其亡夫家者以蕃其民是故淳卤作而人民毓教化兴行应如桴鼓耕桑得利而究年受福乃命邢夭作扶梨之乐制丰年之咏以荐釐来是曰下谋制雅琴度瑶瑟以保合大龢而闲民欲通其徳于神明同其龢于上下于是神澧瀵嘉谷茁乃命屏封作穗书以同文攽令命白阜度地纪脉水道窬木方竹杭潢洋而有亡达遂甄四海纪地形逺山川林薮所至而正其制于是辨方正位经土分域处贤以便势于以相用而寄其慽近国地广而逺弥小负海之邦率三在地国土相望彘狗之声相闻以大用小由中下外犹运指建瓴而王者以家焉乃课工定地为之城池以守之后嵗省方观民设教月省时攷终嵗献功以时尝谷祀于明堂补遂不㤨乃伐补遂而万国定爰崇郊祀封岱禅云以大报而天下治袭九窽种九愸提挈形气而嫥捖乎刚朒以窍领天下是故万物百族皆有经纪条理不以物之坏自成也不以人之卑自高也不以遭时自利也一上一下而浮游乎万物之祖故其民璞重端悫有善而亡恶虚素以公希声若退乐与政为政乐与治为治是故威厉而不试谓赏在于成民之生赏诚设矣然施于人而天下化谓政亡有弃法而成治法诚立矣然刑罚不施于人而俗善不忿争而财足不劳形而成功因天地之资而与之龢同任贤使能故官利则而贤者归是以天下共尊共富之懐其仁成之心神不越于胸中智不出于四域知其白守其黒是故求死而不得后其身而先外其身而存其神不国其鬼不神亡隅亡适而天下正南交北幽三危旸谷偎僾之人靡不戾止天不牟其道地不爱其宝故黄龙川泳丹渠先产风不鸣条雨不破剻亡扎瘥沈焙之惄䇇人犹劮洼尊臼饮竦身戴听以陶乎至化唯亡共胥之怒而不闻王役之摇故人皆恶其死而尚其生是以唐尧敷言朕之比神农犹民之于鼌旦也而嵬説者犹以为夫负妻戴以有天下是相率而为伪者也恶足以言人道邪都于陈盖宇于沙是为长沙崩葬长沙茶乡之尾是曰茶陵所谓天子墓者有唐尝奉祠焉太祖抚运梦感见帝于是驰节夐求得诸南方爰即貌祀时序隆三献恶戏盛徳百世祀至神农亡以尚矣我宋火纪上协神农岂其苖裔邪何谁昔之夜神交万载而乃丕扬于今日欤在治百四十有五祀年百六十有八亦谓赤帝其崩也天下之人为之不将者七日纳承桑氏之子子十有三人赞曰火徳开统连山感神谨修地利粒我烝民鞭茇尝草形神尽悴避隰调元以逃人害列廛聚货吉蠲粢盛夷疏损谷礼义以兴善俗化下均封便势虚素以公威厉不试弗伤弗害受福耕桑日省月攷献功明堂天不爱道其鬼不神盛徳不孤万世同仁济世有道岂可与贪而躁者谋哉天下无常势而时势有通塞世固有利害而利害有浅深近而浅贪而躁者能知之利害之长而深非圣智有所不能悉也封建郡县其事槩可见矣借以巨室俔之偃猪有十囩之籍其月举亦博矣其课辨亦剧矣必委能囩率之将卒之傥来十钳奴之为利乎抑何如推囩之愿民而甲之邪其忠主仁民经畧久近固不同也知此则封建郡县可得而议矣予尝言之彊榦弱流天之道也封建之行也岂利一宗哉其于民俗尤所急焉者也是以先王世虽极治犹且漼然莫敢或后况乱世邪圣人之忧患莫非为乱世计也苟上有明辟则封建而治郡县而治上失其道则封建者乱郡县者亡封建而民犹能存郡县而四海累气事之深浅有间矣而昧者乃谓封建圣人之所不得已或又谓郡县则主祚促而利于民谈何易邪请毋多言而简喻之王者奉天地法至公者也封建者天下之公也郡县者一人之私也唯公也故人皆得遂其私惟私也是故公私俱废士民兵政一切取苟且之术岂直越肥之视秦瘠耶又将剥之以自厚也郡县若此而上之人犹欲冀俗之归厚是何异于秉棁而招狗而栁乡犹以为公天下之端自秦始何不思之甚欤圣人之所虑固不在于彼也昔者鼌子请削七国而七国反逮夫主偃策行而列侯之坐酎除者百有六可谓罚非其罪矣而汔亡叛其势异也恶戏自封建法废而后世不见成康之俗君无世臣民无常主无惑乎道之卑也国家承平百年之间民物阜毓波夷夏海实超轶乎三代唯世变风移之事视之有愧则封建不行之所致也兹岂陋儒俗吏之所知哉日者汉唐虽稍封建然而因陋就简事不稽古纪纲法制一无或备是顾得言封建邪兹其所以厯世纷纷傽偟救弊之不暇者岂封建之咎哉制之失其道也予观神农之治天下甄四海建诸侯处贤以便势胥用而平民近者国地广而逺弥小负海有十里之侯若二十里者以大制上犹榦役指由中下外如水建瓴是故上下得以相安而人皆恶死然后知贾颜之谟盖亦善而未尽圣人之经国立法其虑世防患可谓至矣三代之所以长久此其效焉故曰三代之末尚有仁义六代之季尽矣不然扬子云岂识下于栁宗元而王仲淹岂见卑于李百药乎彼宋祁兴递救之言尤为可切厥也路史卷十二路史卷十三钦定四库全书路史卷十三宋罗泌撰后纪四禅通纪炎帝纪下炎帝柱神农子也七歳有圣徳佐神农氏歴谸原铭百药爰惎其人比梩定利芟芨及寒垈土时雨至则挟创乂以从事于畴殖百疏区百谷别其疏遫深耕圣作以兴歳天均时而地均财于是神农之功广而天下殷赈矣任公而不物任法而不数守其余以制其啬故其人不佻不病民亾䵨事审时而权宜是以老幼安里而无谢生之心滣西盪河源东澹海滣南耀丹垠北汔幽虚莫不来享来咨来茹亦曰烈山氏五帝以来稷之说炎帝庆甲帝柱之伯也自帝庆甲至帝临书传蔑记不得其攷事固不可以概论有显然之是而世以为非有皭然之非而世以为是者神农有天下传七十世而书传止存八叶年眇记落固无足惑然运歴诸书复侜张争诡其为政之日而世交引以为是真诰有炎庆甲而国语烈山氏有子曰柱二者记并无有以今内简炎氏为世以十抴者亦七首于二帝然自是至帝临汔亦无纪夫古之有天下最长世者无神农若也故尸子曰神农七十世有天下岂每世贤哉牧民易也吕覧亦曰神农七十世有天下岂不足信如后世之书耶尸子之言记为孔子然世犹以为非宜乎士之不攷古也炎帝临通系外纪以帝临为临魁非也夫帝临在帝承前而帝魁乃在帝承之后盖自异代世本书言夙沙民叛以归帝魁则非临也惟诸歴纪炎帝八世故临与帝魁递为存废或合临魁以为一复有不知神农尝有后代者则又以帝魁为即神农而更以神农为魁傀氏嘻儒之无特操如此夫彼又乌知黄帝之元孙帝魁哉炎帝承帝临息也其政因民之仭发虚土监贾区储偫废举以符其诡盖五百而始收于是贡胥之灋行焉説炎帝魁帝魁之立祗修自勤质沙氏始叛其大臣锢职而譁诛临之以罪而弗服其臣箕文諌之不听杀之三卿朝而亾礼怒而拘焉譁而弗加譁卿贰质沙之民自攻其主以归说炎帝朙帝魁之子子也明生直炎帝直直生釐是为帝值炎帝釐釐生居是为帝来説炎帝居母曰听訞承桑氏之子也炎居生节茎妇人之贤亦有能世其声者尤为不恒有也夫世固有贤母眷其孙子而愿授其孙若姪终以闲有家者杞荡二姬为子来逆原流益别惟其贤有以知之也昔者神农取于承桑氏矣至于炎居复纳承桑氏后稷取于有骀氏矣至于泰王复纳有骀氏此其子孙繁衍盛大岂偶然耶夫妇人伦之本也鲁自惠公而上世取于宋桓公以降世取于齐非一日矣文姜何为哉庄公世嫡而犹制使必取其党抑果贤而合于礼耶齐女待年公齿晏矣而且牵惑姜氏至年六六不有内主以䧟不孝之域恶唿妇贤而世其声诚为不恒有哉炎帝节茎节茎生克及戱炎帝克炎居生节茎节茎生戯戯生器乐乐其所自生礼不㤀其本是故狐死首丘鱼肉之虫集于地而北行葬于北方北首三代之达礼也予㳺陵山拜灵丘徬徨重阜觌𤣥庐潜闼之窜其间者崔嵬隐约且二百所以传信之神农有天下七十世若其妃后亚旅则有之矣方金戎犯顺初原之氓㓽陇穿焉方中尸首㑹撮而腯黒𤣥绡单衣偃负穿中附旁惟铜鼎剑玺既取掩之他日邑胥魁或新室匄其鼎荣焉燕合未既而室燬鼎遂亾之而弃劔鼎者亦门灭嗟夫易墓非古也太公之封营丘比及五世皆反葬于周而文武周公犹反玷毕族葬合兆古之道也是何鲁人长府之事予稽而切悲之夫长府昭公之所居也公之二十五年欲逐季氏居于长府九月戊戌伐季氏是故季氏恶公欲改为长府故闵骞曰仍旧贯如之何何必改作以言长府自尔又何必改作以自章其恶不韪哉此孔子之所以闻之而发言必有中之语盖亦嘉其深中季氏隠也方昭公之出也平子祷于炀宫故九月立炀宫由此观之则其欲改为长府意可知矣定公之元年公之䘮至自干侯戊辰定公即位季孙使役如阚公氏将沟焉荣驾鵞曰生不能事死又离之以自旌也纵子忍之后必或耻之季孙乃止问于驾鵞曰吾欲为君谥使子孙知之对曰生不能事死又恶之以自旌将焉用之七月癸巳葬公于墓道南孔子为司冦也乃沟而合之墓夫阚者鲁羣公墓之所在也周代冡人掌公墓地必辨兆域而为之图先王中居昭穆左右凡诸侯以前卿大夫以后惟兵者不入兆域季孙恶其君乃沟絶其兆使之不得上同先君故孔子于是沟而合之以反于义族葬合兆自天子达由古然矣何惑乎炎墓之丛哉或曰周公盖附其亦不详于礼者欤炎帝戯戯生器及小帝自庆甲以来疑年炎帝器器生鉅及伯陵祝庸鉅为黄帝师胙土命氏而为封鉅夏有封父封文侯至周失国有封氏鉅氏巨氏封父氏富父氏伯陵为黄帝臣封逢实始于齐同吴权之妻何女缘妇孕三年生三子曰殳曰鼓曰延延始为殳戕后出臣尧鼓兊头而与延同事是始乐风为编钟生灵恝灵恝生氐人有逢氏蠭氏殳氏延氏氐氏齐氏祝庸为黄帝司徒居于江水生术嚣兊首方颠是袭土壌生条及勾龙条喜逺逰岁终死而为祖句龙为后土能平九州是以社祀生垂及信信生夸父夸父以驶臣丹朱有句氏句龙氏垂臣高辛为尧共工不贵独功死葬不距之山生噎鸣是为伯夷为虞心吕且功于水封吕生嵗十二泰岳袭吕余列申许尧代有许繇泰岳生先龙先龙生𤣥氐𤣥氐乞姓汤革夏伐氐氐人来朝其别为青白朒之三氐后有𦍑氏𦍑戎氐杨氐符氐氐𦍑数十白马最大非无弋后者周初复泰岳后于申申伯入乡而楚蚀其壌宣王开元舅申伯于谢后有宇氏申氏申叔氏申鲜氏谢氏射氏宇文氏大野氏吕侯为穆王司冦训夏赎刑后曰甫春秋初入于楚有吕氏旅氏吕相氏甫氏共氏龚氏药罗氏商周之际有吕渭字子牙敏而内智而动偶诸阏㳺诸侯而不用退居东海之滨及弃于室伏于兹泉四友与居文王见之吕遯陈以钓道遂成周业是为太公望师尚父成王封之营陵曰齐十五世小白伯于诸侯又若世而陈和移齐钟鼎寳玉七百余年后有丁牙丘尚左洴国晏宾平纪癸柴苑庆贺掌厉献易竖氏是年栾㐮牵㨗青管柯析其裔壬角望绍茶骆弦旗眀灵孝彦闾门栢亘威齐盖铎畅李及子旗子雅子尾子㐮子嚢子剡子功子牵子渊子泉子干子公公齐旗公牛公牵公翰母知祭公仲长诸儿士疆乐利齐季申鲜将其雝门东门东宫西宫南史邴意独孤宇文东北西南四郭若左右子因之氏其以采者丙氏邴氏艾氏隰氏高氏剧氏棠氏高堂氏檀氏灌檀氏禚氏甗氏崔氏移氏若氏丁若氏陆氏大陆氏井氏百里氏西乞氏白乙氏余氏余丘氏虵丘氏若闾丘鉏丘籍丘咸丘梁丘廪丘蒲卢卢蒲之氏宣氏子之孙封汲为汲氏徯封于卢为卢氏徯氏柴氏其支于章者为章氏鄣氏章仇氏申章氏赤章氏赤张氏先是武王得泰岳后文叔绍之许灵公徙叶悼公迁城父曰焦夷二十有四世郑㓕之有许氏氏叔氏凾氏礼氏容成氏钖我氏买氏止氏焦氏谯氏岳氏文氏苴氏苴人氏小帝少也佚名盖为政日浅者自庆甲徕俱兆茶陵鲁僖公二十有四年㐮王出居于郑文公三年王子虎卒求之于例则皆曰王臣谓春秋所书王臣之卒者三尹氏纪世卿之祸刘眷存定难之功而子虎之义不眀见于天下其所以言王臣又自不得其説左氏説者既以为翟泉同盟之王人而公谷氏且以为㑹葬之叔服夫王臣之来㑹葬同盟衆矣何独子虎而且指之为叔服哉此惑于左氏晋文公己定㐮王之説而臆之也王子虎周之居守者也夫春秋始书天王出居后四年五月书公朝于王所冬天王狩于河阳公朝于王所文公八年书天王崩未尝书入也王勐居皇敬王居翟泉此圻内境而其入也犹切书之天下之主也郑他国也亦既逺而戒矣孰有入不书哉纳天子定王室是乃人臣之极勲而顾蔑纪何以春秋为然则㐮王未始入也未始入则何居狩郑寄也践土之㑹郑地也朝书王所则犹在郑矣千金之家三钱之府不可一日虚也文之八年王之在外十三年矣而君不立顾不有居守者乎然则居守非王子而谁与由此观之虎之居守可知矣王勐居皇王勐入于王城此以宜为王也而其卒也书王子勐未正乎其位也未正其位而以王子勐书则王子虎之书卒又可知矣子虎书卒益以信㐮王之未入也以王子大居守厥任亦已重矣任重者其礼异是故其卒必登于䇿非王臣比也乌乎圣人之虑天下亦深而示其后世也亦至矣西孛东狩必三书而后巳予既诵之而王之居外亦三书而后已出而不入其事亦已眀矣而或且疑焉至谓不能乎母而絶之日何妄耶虽然后世学士将复䯂其间兹予之所深忧而过计者鲁公居干侯犹王居郑也而于嵗首必书公在干侯比其没也必曰公薨于干侯以是例凖则凡年首必书天王在郑及其陨也亦必书曰王崩于郑而且不有则王其入矣兹益不然也之与以相去千里周公鲁公似矣而大殊也郑虽圻外犹吾之郑而干侯𨽻晋非吾境也惟其不入则明在郑矣又岂详鲁而畧周哉嗟乎圣人不作声谓过情诸侯而不谥则见谓今王天子而䝉出则谓之少帝魏收所述且至以少帝目平阳事靡宪章乃频于是小帝之谓其亦孺帝之倅为政无几如后世携王哀王之等者与炎帝参卢是曰榆冈居空桑政束急务乘人而鬬其㨗于是诸侯携㒃乃分正二卿命蚩尤宇于小颢以临西方司百工徳不能御蚩尤产乱逐帝而居于涿鹿顿㦸一怒并吞亾亲黄帝时为有熊氏实懋圣徳诸侯利宾之参卢大惧设䄠于熊黄帝乃暨力牧神皇风后邓伯温之徒及蚩尤氏转战执蚩尤而诛之于是四方之侯争辨者賔祭于熊爰代炎辉是为黄帝乃封参卢于路而崇炎帝之祀于陈路露也潞是后繁于河之北东商周别为赤白之狄狄歴廧咎臯落九州之戎有隗氏狄氏落氏臯落氏戎氏戎子氏袁纥氏斛律氏觧批氏乌䕶氏纥骨氏壹利吐氏异其斥氏囘纥九姓高车十二族其衍也潞子婴儿甲氏㽞吁姜路之余晋㓕之后有潞氏路氏路中氏露氏甲氏榆氏伊列舟骆淳戯怡向州薄甘隋纪皆姜国也禹有天下封怡以绍列山是为黙台成汤之初析之离支是为孤竹西伯之兴有允及致老矣而归俌之未至西伯薨武急伐商叩谏不及义弃周禄北之止阳上俾摩子难之逮闻淑媛之言遂擿薇终焉是为伯夷叔齐先是齐嫡而夷长父初欲立夷不可初薨夷齐偕㢲去之北海之濵于是凭立故孔子曰伯夷叔齐不念旧恶怨是用希又曰求仁而得仁又何怨嗟乎适世暴乱而道不行能亾怨乎㤀天下之不善去之海滨放于义以俟其清则其怨亦希矣一㢲而获其亲安其弟美其身求仁得仁夫又何怨之有凭世其国定王之十一年辞于齐有竹氏笁氏孤竹氏孤氏墨氏墨台氏黙怡氏怡氏台氏伊耆之国尧之母家下及汤代有伊挚以本味进为之左相是为保衡伊尹尹丰上而兊下偻黒下声钩深本草妙逹汤液有伊秩氏耆氏伊耆氏尹氏伊祈氏阿氏衡伯氏衡氏纪侯以道事齐不得免乃大去而俾季奉酅入于齐有纪氏郱氏裂氏嶲氏鄣氏淳于不复有淳氏淳于氏于氏甘夏㓕之州把㓕之舟骀戱薄至周尤在列頼则楚㓕之矣后各以国令氏姜之𣲖又有列氏厉氏丽氏巫氏神氏灵氏农氏夸氏节氏烈氏药氏山氏邹屠氏戎子遁朔野有葛乌释世长鲜卑又以俟斤俟汾渝汾嗣汾俟畿为氏俟汾者药也则又为宇文氏宇氏普氏俟豆氏库莫奚氏费乜头氏阿㑹氏莫贺弗氏李氏蚩尤传坂泉氏蚩尤姜姓炎帝之裔也兄弟八十人蚩尤䟽首虎卷八肱八趾好兵而喜乱隳党崇讐惽欲亾猒惟作五虐之刑延于平民㒺不冦贼䲭义姦宄敓攘矫䖍发葛卢雝狐之金启九冶作兵刑剑拨剑拨作而嵗之诸侯相兼者二十一帝榆冈立诸侯携㒃胥伐虐弱乃分正二卿命蚩尤宇于小颢以临西方司百工徳不能驭蚩尤产乱出羊水登九淖以伐空桑逐帝而居于浊鹿兴封禅号炎帝乃驱㒺两兴云雾祈风雨以肆志于诸侯顿㦸一怒并吞亡亲九隅亾遗文亾所立智士寒心参卢于是与诸侯委命于有熊氏有熊于是暨力牧神皇厉兵称旅顺杀气以振兵法文昌而命将熊罴貔貅以为前行雕鹖雁鹯以为旗帜士既成矣逮蚩尤逆筮之巫咸曰果哉而有咎乃率风后邓伯温之徒及尤嘬兵浊鹿之山三年九战而城不下问之五胥乃设五旗五军具四面攻之三日而后得志传战执尤于中冀而诛之爰谓之解以甲兵释怒用大政顺天思叙纪于太常用名之曰絶辔之野身首异处以故后代圣人着其像于尊彛以为贪戒由其威械故貊焉后有蚩氏贪必败虐必败淫奢必败不忠必败贼必败而昬懦不与焉方夫事之涣也常若有利有不利族而观之固未有不败者吾行年四十所閲载籍数十百千万卷所见所闻若所传闻衆矣自黄帝以来贪如蚩尤如龚工如蜀王盗跖虐如桀纣如秦皇如高纬刘鋹淫如丹朱如东昏隋炀奢如秦虎如蜀昶崇恺贼如莽卓布安史巢泚不忠如赵高王莽恭显京卞几千百軰矣而一身一首汔未见全保者是非其必败耶嗟乎为善与为恶等用心作伪与作德均致力彼作伪而至于小人为恶而至于贼杀岂有他哉不过祈饱㬉尔君子何尝不衣食耶尧桀同饱颜跖同暖是故无二道也彼以丰而亾此以约而长由此语之桀跖之丰固不若尧颜之约而乐也富贵者人之所欲也而圣人者常以不得已而后居之故其有为也必推己之有余以善于人而不竭人之有以奉于己是故劳心以治人尽神以及物其任愈重其忧愈大逊许繇逊四岳盖未以位为乐也天下之人见其有忧而无乐知其忧之为已也于是为之仪衞以荣之为之舆服以尊之舆服成仪衞作而圣人之所以为圣人者亦犹是也圣人何加损焉柰何继世乘其基业不知其忧之不得已而乃纷纷从事于末侈舆服盛仪衞崇䑓榭而夸子女穷日卜夜上不思所以绍其业下不思有以保其乐庸夫妄卒觑其仪衞之都舆服之姣也于是尽尽然羣起其后以簒夺之而事始扰矣易曰负且乘致冦至子曰负也者小人之事也乘也者君子之器也小人而乘君子之器盗斯夺之矣上嫚下暴盗斯伐之矣夫盗之处心非有经世之具也非有为仁之方也跳梁䟦户亦不过祈饱㬉图自肆于一日而已故其所觊曽未转盼而祸败已随之矣呜唿为善作徳必有余庆为恶作伪必有余殃此天之定理也蚩尤天之戾气也其威力与天通矣徒以贪残且犹不免于戮而况其降者乎然则贪淫贼虐不忠狂之徒顾何规于后而犹嚣嚣以犯于恶不韪自弃于人类也耶帝柱老子曰民不畏死柰之何以死惧之刑法以治盗贼法令滋章盗贼多有何者民穷则不畏死法令奚施焉今有二舟一实而一虚相薄于中流虗者恃其无伤也盛闘而俱覆焉今天下剽掠者莫非虚舟也而法令奚施焉是以先王之时民以里居田以井授翘农抑末所以处之者至矣凶年饥嵗为之荒政以聚之散利薄征缓刑弛力使之家给人足岂复有盛鬬之患哉剥之象曰君子以厚下安宅必厚下者固所以安其宅下不厚则宅不安宅不安者剥之道也孔子尝言刻覈太至必有不肖之心应之昔者大安归赋杂调十五石盗贼起文成将与除之毛法仁以为军国资用去之弗可赖帝不惑卒遂蠲削曰使地利无穷民力不匮百姓有余吾谁而与不足于是赋调轻清而民复厚开皇之间曽未几何常赋益轻而藏府以益积是知哀公有年饥不足之问而有子有盍彻之对为见逺矣于时之人犹以为异盖不知百姓既足君是以足百姓既足天下尚何更得虚舟之有帝承非利仁之事前日未起不可从我始寓人以徇而有殱良之惨二十收一而有率扉之苛殱良而后轻杀臣民之怨深率扉而后委弃山海之命易古人有言始作俑者其无后乎涂车刍灵自昔有之而必曰无后者为其象人而用之也其曰无后者甚疾之之辞也损下益上损上益下此天地之定理也生老病死此人之定数人萌财晦此天地之定数也川竭谷虚丘夷渊实固未有利于此而不害于彼者黄食泽乳岂能益人之数哉伐其夀以强其欲而已予悲其欲则暂强而夀则闇摍矣用其二而民有歉用其三而父子离正恐其歉不待于二离不必于三也人而言曰吾能生财敛不及民而用度足夫谁欺昔者楚灵为章华之䑓伍举諌曰君民者将民之与处民实瘠矣君安得肥唐明皇既以韩休为相而无一朝之驩或请去之帝曰吾虽苦瘠天下肥矣故孔子曰未有子富而父贫者知夫此则知损益之道矣予既玩易而妄论夫财矣今又于帝柱帝承而再三者诚以民事之为重矣春秋书初税畮用田赋皆重其首为民害尔帝柱之裔则大矣而帝承之伷世不得而闻之兹予之所甚惑也帝魁夫势之去未有不先败其本者也国之将亡必出将亾之事人之将死必形将死之为昔武王之説诗曰支支之言曰天之所支不可坏也而其所坏亦不可支也支坏坏支其名曰逆天有不亾乎箕文之于质沙支坏也质沙之于箕文壊支也是以箕文见杀质沙卒亾其能免夫子华子曰厚而不博敬守一事正性是喜而务成一能尽能既成四夷乃平惟彼天符不周而周此神农之所以长尧舜之所以章也尧曰若何而为日月之所烛舜曰若何而服四荒之外禹曰若何而治青北九阳竒怪之所际是以重塞之主无有存国固有道之主因而不为责而不诏以不知为道以柰何为寳邓析名言尧置諌鼓舜立谤木汤有总街之诽武有戒之鼗四君之勤如是至于桌日睦氏杀东里子夙沙君僇箕文桀诛关龙逢纣刳比干四主之嫉贤如仇是以贤愚之较九地之下而重天之上也由此语之自败自成岂有难见者哉特其寐已久矣帝直帝釐有其善䘮厥善无为无作此古圣之治也非特无为恶亦无为善非惟无作敝亦无作法寒而衣饥而食谁能易之是故帝者之为世或传焉或禅焉何容心于间哉知善其治而已矣炎帝有天下七十世何乃于禹而徳衰哉仁义者教世之不可后而衰乱者先王之所不能免者也抑为之善后焉尔託人以府库弗能任其弗窃也託人以封疆弗能任其弗叛也先王躬仁义以善天下之俗是故俗成而窃者莫之盖也叛者莫之与也言无咎衅则虽有百万之智不足以胜天下之衆矣是以先王惟不私其后世之子孙如欲私其后世之子孙而不由先王之道未有能之者也炎耶禹耶曷徳之衰路史卷十三路史卷十四钦定四库全书路史卷十四宋罗泌撰后纪五疏仡纪黄帝纪上黄帝有熊氏姓公孙名荼一曰轩轩之字曰𤣥律小典氏之子黄精之君也母呉枢曰符葆秘电绕斗轩而震二十有四月而生帝于夀丘故名曰轩生而紫炁充房身逾九尺附函挺朶修髯花瘤河目隆颡曰角龙颜生而神灵弱而能言㓜慧齐长敦敏知幽眀死生之故少典氏没后轩嗣立成为姬姓并谋兼智明法天明以使民心一四国顺之于是开国于熊炎帝氏衰蚩尤惟始作乱赫其火燀以逐帝帝弗能征乃帅诸侯责于后爰暨风后刀牧神皇之徒较其徒旅以曷小颢而弭火灾得一奉宸乃临盛水录龟符纳三宫五意之机受八门九江之要衍握竒以为式故五旗五麾六毒而制其阵年三十七戮蚩尤于中冀于是炎帝诸侯咸进委命乃即帝位都彭城王承填而土行故色尚黄而天下号之黄帝自有熊启胙故又曰有熊氏其即位也适有云瑞因以云纪百官师长俱以云名乃立四辅三公六卿三少二十有四官凡百二十官有秩以之共理而视四民命知命紏俗天老录教刀牧凖斥鵊冶决法五圣道级闚纪补阙地典州络七辅得而天地治神明至十有五年帝喜天下之戴已乃飬正命娯耳目昏然五情爽惑于是放万机舍宫寝而肆志于昆台方明执舆昌㝢参乘张若謵朋前马昆阍滑稽后车风后柏常从负书剑发轫紫宫之中渉洹沙而届隂浦陟王屋而受丹经登空桐而问广成封东山而奉中华君䇿大面而礼寗生入金谷而咨涓子心访大恢于具茨即神牧于相成陞鸿隄受神芝于黄盖遂盍群神大明之虗而投玉䇿于钟隂自是爱民而不战四帝共起而谋之边城曰警介胄不释帝乃焦然叹曰朕之过淫矣君危于上者民不安于下主失其国者其臣再嫁厥病之由非飬冦耶今处民萌之上而四盗起迭震于师何以哉乃正四军即茔垒㓕四帝而有天下谓国虽大好战必亾天下虽平㤀战必危矢以仁义扰以信礼故投之死地而后生知彼知已故亡敌于天下于是以兵为卫内行刀鐻外用水火天目临四维而廵行句阵并气而决战傍行天下未尝宁居先之徳正而后之以威刑必不譓者从而征之是以麾之所拟而敌开户身五十二战而天下大服焉乃达四面广能贤稽功务法秉数乘刚而都于陈师于大填学于封鉅赤诵复岐下见岐伯引载而归访于治道于是申命封胡以为丞鬼容蓲为相刀牧为将而周昌辅之大山稽为司徒庸光为司马恒先为司空建九法七相翌而下服度犹且蛩蛩常若僃盗豫若天令令人知禁风后善乎伏羲之道以为当天而配上台桓常审乎地利以为常平于是地献草木乃述耕种之利奢比辨乎东以为土师而平春种角谷论贤列爵劝耕馌禁伐厉庸光辨乎南以为司徒而正夏种芒谷脩驰戒僇发宿臧静居农以戒力以宛夏功种房谷以应戊巳之方大封辨乎西以为司马玩巽禽种遂谷收谷荐祖组甲厉兵戒什伍以从事后土辨乎北以之李行冬㫁罪种稜谷劋箭伐木乃劳农始猎杀帝处中央而政四国分八节以纪农功命天中建皇极乃下教曰声禁重色禁重香味禁重室禁重国亡衺教市亡淫货地亡圹土官亡滥士邑亡㳺民山不童泽不涸是致正道是则官有常职民有常业父子不背恩兄弟不去义夫妇不废情鸟兽草木不失其长而鳏寡孤独各有飬也于是立货币以制国用问于柏高曰吾欲陶天下为一家有道乎对曰请乂其苋而时之吾谨逃其爪牙则可矣曰若言可得闻乎曰上有丹矸者下有黄银上有慈石者下有铜金上有陵石下有赤铜青金上有代赭下有盐铁上有葱下有银沙此山之见荣者也至于艾而时之则货币于是乎成乃燹山林破曽薮楚莱沛以制金刀立五币设九棘之利而为轻重之法曰自言能司马不能者衅鼓自言能治里不能者衅社自言能为官不能官者劓以为门故人亡有奸能诬禄而至于君者相任夤为官重门撃柝不能者亦随之以法所谓李法教而后杀故法设而亡用致五法而布之天下故财用自是作而刀棘由此显矣河龙图发洛龟书威于是正坤干分离坎倚象衍数以成一代之宜谓土为祥乃重坤以为首所谓归藏易也故又曰归藏氏既受河图得其五要乃设灵台立五官以叙五事命臾蓲占星鬬苞授规正日月星辰之象分星次象应着名始终相验于是乎有星官之书浮箭为泉孔壶为漏以考中星命羲和占日僪珥旺适缨纽抱负闗启亾浮尚仪占月䋲九道之侧匿紏五精之留疾车区占风道八风以通乎二十四𨽻首定数以率其羡要其㑹而律度量衡由是成焉伶伦造律采解谿之篁㫁篁间三寸九分为黄钟之宫曰含少制十有二筩以之阮隃之下聼凤之鸣以定其雌乃作玉律以应候气荐之宗庙察治忽以知三军之消息以正名百物明民共财而定氏族氏定而繋之姓庶姓别于上而戚殚于下婚姻不可以通所以崇伦类逺禽兽也大挠正甲子探五行之情而定之纳音风后释之以致其用而三命行矣察三辰于上迹祻福于下经纬歴数然后天歩有常而不倍命容成作盖天综六术以定气象问于鬼㬰蓲曰上下周纪其有数乎对曰天以六节地以五制周天气者六期为僃终地气者五嵗为周五六合者嵗三十七百二十气为一纪六十嵗千四百四十气为一周太过不及斯以见矣乃因五量治五气起消息察发敛以作调歴嵗纪甲寅日纪甲子立正爻以配气致重爻以抵日而时节定是嵗己酉朔旦南至而获神䇿得寳鼎冕侯问于鬼容蓲容蓲对曰是谓得天之纪终而复始爰兴封禅迎日推䇿造六十神歴积邪分以致闰配甲子而设蔀嵗七十六以为纪纪二十而蔀首定之原名握先率二十而冬至复朔凡二十推三百八十年而䇿定然后时惠而辰从于是始有天地神民事物之官各司其序俾不相乱民是以能有忠信神是以能有明徳民神异业敬而不凟故神降之嘉生本次分范十有二镜六乳四兽变异得以占焉受祥金隐耀神钟九乳神光玉声于赤城乃本隂阳审风声命荣猨铸十二钟以协月筩以诏英韶调政之缓急分五声以正五钟令其五钟以定五音伶伦造声以谐八音五音调以立天时八音交以正人位人天调而天地之美生矣命大容作承云之乐是为云门大卷着之椌楬以道其龢中阳之月乙卯之辰曰在奎而奏之弛张合施动静丽节是故翕纯皦绎声而聼严五降之后而不弹矣今曰咸池乃广宫室壮堂高栋深宇以避风雨作合宫建銮殿以祀上帝接万灵以采民言四阿反坫褈亢褈即库台设移旋楹复格内阶幽陛提唐山廧樀干惟工斲其材而砻之乃命寗封为陶正赤将为木正以利器用命挥作盖弓夷牟造矢以僃四方岐伯作鼓吹铙角灵鞞神钲以扬徳建武厉士风敌而威天下重门撃柝僃不速客命邑夷法斗之周旋魁方标直以携龙角为帝车大辂故曲其辀绍大帝之衞于是崇牙交旂羽搊㩧矟櫑剑华盖属车副乘记里司马以僃道哄命马师皇为牧正臣胲服牛始驾而仆跸之御全矣法干坤以正衣裳制衮冕设斧黻深衣大帯扉屦赤舄𤣥衣纁裳紸纩赘旒以规眎聴之逸房观翚翟草木之花染为文章以朙上下之衰袆衣褕展以为内服故于是有衮龙之颂端璧瑞以奉天委珩牙以嫮武是以衣裳所在而兇恶不起谓附于身者必诚必信乃饰棺衾以送死封崇表木以当大事创侲设鬰律説青乌记白泽以除民害而民宜之于是吉凶䘮葬靡不备也乃命沮诵作云书孔甲为史执青纂记言动惟实天下已治百令具举犹且䘏然神橤形茹用作戒于丹书曰施舍在心平不幸乃弗闻过祸福在所密存亾在所用下匿其私用试其上上操度量以割其下上下一日百战故作巾几之铭曰毋弇弱毋俷徳毋违同毋敖礼毋谋非徳毋犯非义又着瑞书曰敬胜怠者吉怠胜敬者㓕义胜欲者从欲胜义者凶凡事不彊则枉不敬则不正枉者㓕废敬者万世乃命史甲作戒盘盂笾豆奁镜剑履舆席巾杖户牖弓矛一着铭诗以弥缝其阙惟口起兵惟动得吝乃为金人三缄其口而铭其背曰古之慎言人也夙夕念治瞿然自克是以功高业广而亾逋事于是亲事法宫观八极而建五常谓人之生负隂而抱阳食味而被色寒暑盪之外喜怒攻之内天昬凶札君民代有乃上穷下际察五气立五运洞性命纪隂阳极咨于岐雷而内经作谨候其时着之玉版以藏灵兰之室演仓谷推贼曹命俞跗岐伯雷公察眀堂究息脉谨候其时则可万全命巫彭桐君处方盄饵湔澣刺治而人得以尽年命西陵氏劝蚕稼月大火而浴种夫人副袆而躬桑乃献茧丝遂称织维之功因之广织以给郊庙之服祀天圆丘牲玉取苍祀地于方泽牲玉取黄筑坛除墠设醪醴制兰蒲列圭玉而荐之七登之牀十絶之帐奏函夹之宫以致之而䄘䄓乎夀宫立五祀作其祝嘏咸以数荐而山川之典礼为多命共鼓化狐作舟车以济不通命竖亥通道路正里候命风后方割万里画埜分疆得小大之国万区而神灵之封隐焉命匠营国国中九经九纬五置而有市市有馆以竢朝聘之需置左右大监监于万国侯牧交献而朝聘之事备茄丰违命于是刑而放之而万国服经土设井以塞争端立歩制畮以防不足八家以为井井设其中而收之于邑故十利得辨九地立什一存亾相守有无相权是以情性可得而亲生产可得而均分之于井计之于州因所利而劝之是以地着而数详置法而不变俾民得以安其法是以不使而成不扈而止筞天命而治天下故天报眉夀徳泽深后世故子孙皆以有土黄祚衍于天下于今未㤀也自即位百年履地戴天循机提象不就物不违害不善求不缘道法中宿而要缪乎太祖之下职道义经天地别雌雄等贵贱不使不仁者加乎天下故用武胜残而百姓以济纪人伦叙万物以信与仁为天下先是故法令明而上下无尤不章功不扬名隐真人之道以从天地之固然故物无忿敓之心而人亡争倾之患耕父推畔道不拾遗狗彘吐菽粟而城郭不閟人保命而不夭嵗时熟而亡凶天地休通五行期化故风雨时节而日月精明星辰不失其行蓂荚屈轶紫房頳茎史不废书海不扬波山不爱寳翠黄伏樎兹白恋皂焦明嚾阿而龙麟扰于阶除日蟹虹螾禺蛄牛蚁黄神黄爵白泽解廌府亾虚日是以九瀛仰化诸北贡职杨裘秬鬯贯匈长股莫不来庭而依朔乃抚万灵度四方乘龙而四廵东薄海禅凡山西逾陇欵笄屯南入江内渉熊湘北届浡碣南临𤣥扈乃开东苑祓中宫诏羣神授见者斋心服形以先焉作清角乐大合而乐之鸣鹤翺翔鳯皇蔽日于是合符于釡山以观其㑹采首山之铜铸三鼎于荆山之阳以象泰乙能轻能重能渎能行存亾是谂吉凶可知虎豹百物为之眡火参罏八月既望鼎成死焉塟上郡阳周之桥山其臣左彻感思取衣冠几杖而庙像之率诸侯而朝焉七年而立子年百十有七或云三百宰予以问于孔子子曰人頼其利百年用其教百年威其神百年曰三百年也立后三妃以存灵宪彤史小臣以僃内官以教天下之内治子二十五别姓者十二祈酉滕箴任茍釐结儇依及二纪也余循姫姓元妃西陵氏曰儽祖生昌意𤣥嚣龙苖昌意就徳逊居若水有子三人长曰干荒次安季悃干荒生帝颛顼是为高阳氏安䖏西土后曰安息汉来复者为安氏延李氏悃迁北土后为党项之辟为拓䟦氏至鬰律二子长沙莫雄次什翼犍初王于代七子其七窟咄生魏帝道武始都洛为元氏十五世百六十有一年周齐㓕之有党氏奚氏达奚氏乞伏氏纥骨氏什氏干氏乌氏源氏贺㧞氏㧞㧞氏万俟氏乙旃氏秃髪氏周氏长孙氏车非氏兀氏郭氏俟亥氏车焜氏普氏李氏八氏十姓俱其出也拓䟦思敬镇夏以讨巢功赐李姓有拓䟦仁福者为畨部都指挥使亦从其姓将吏迎为州师子彛超彛兴继有夏银绥宥地𤣥嚣姫姓降居泜水生帝喾是为高辛氏龙苗生吾融为吾氏吾融生卞眀封于卞为卞氏卞朙弃其守降之南裔生白犬是为蛮人之祖帝之南㳺西陵氏殒于道式祀于行以其始蚕故又祀先蚕次妃方累氏曰节生休及清休继黄帝者也是为帝鸿氏清次封清为纪姓是生少昊次妃彤鱼氏生挥及夷彭挥次十五子造矢及司率罟受封于张为弓氏张氏李氏灌氏叱罗氏东方氏夷彭纪姓其子始封于采是为左人有采氏左人氏夷鼓氏次妃嫫母儿恶徳充帝内之曰属女徳而弗㤀与女正而弗襄虽恶何伤是生苍林禺阳禺阳最少受封于任为任姓谢章舒洛昌㓶终泉卑遇皆任分也后各以国令氏禺号生禺京傜梁儋人京居北海号䖏南海是为海司有禺强氏强氏儋人任姓生牛黎傜梁生番禺番禺是始为舟生奚仲奚仲生吉光是主为车建侯于薛又十二世仲虺为汤左相始分任祖已七世成迁为挚有女归周是诞文王逮武为世复薛侯后㓕于楚为薛氏蘖氏且氏祖氏奚氏嵇氏仲氏挚氏执氏畴氏伾氏丕氏邳㚰娝氏李氏徐氏终古夏太史乘乱归商为佟氏谢氏谢之后又有射氏大野氏苍林姬姓生始均是居北狄为始氏结姓伯儵封于南燕后有吉氏姞氏孔氏密湏阚允蔡光敦偪燕鲁雝㫁宻虽皆结分也箴济及滑箴姓分也后合以国令氏有虞氏作封帝之后一十有九侯伯其得资者为资氏氏得郮者为郮氏辅氏得䖍者为䖍氏得冦者为冦氏口引氏刘氏国于郦者为郦氏俪氏食其氏侍其氏国于翟者为翟氏籴氏狄氏于詹者为詹氏自詹移葛则为葛氏詹葛氏髠氏依之分狂犬任之种也武王克商求封帝之裔于葪以复㓶又有葪氏桥氏乔氏陈氏苍林氏有熊氏轩氏轩辕氏陈氏洛之后又有落氏雒氏阚之后又有监氏宻湏之后又有湏氏舒之后又有舒子氏纪氏賛曰稽古齐睿崇黄纪云秉箓尢得一奉宸并谋兼智稽功务徳立监兴贤命中建极推䇿设蔀体统隂阳访咨岐雷爰叙五常史垂世勣车陈大路鼎乐云门克谐调露衮衣棺衾兇恶不起井设什一城闾十閟去杀胜残九瀛仰化泽被生民祚衍天下以诋名已也鄙语曰厉人怜王斯不恭之语也虽然不可以弗察也乱常犯上固皆小人之为然其所由来未始不有以实其喗民者君之天也天能违乎舜禹之得天下非天与之民与之也桀纣之失天下非天取之民取之也抚我则后虐我则讐此民之通言也凋匮之民自攻夙沙之君募耕之夫能㓕彊暴之秦乌在乎势位之凝哉驺马繻以胡公内之贝水邴戎阎职戕懿公于囿竹李兊饿主父于沙丘百日杀之淖齿擢涽王之筋于庙一夕而死怨也昭宗溺昏醉而妄喜怒刘季述排㧐以出幽锢之少阳院梁武泊宗庙而佞浮屠侯景更欲捽缚之为太平寺主刘曜既役所事晋懐青衫行酒而刘聪亦叱孝愍执㦸前驱是皆已甚然亦未有不先诋其过甚矣扼其吭者也隋炀汰侈荒淫卒见雉于宇文化及而掖庭人复棺之床第唐庄亵习优猱竟招射于俳郭门高而五坊人又焚之乐器所谓君以此始亦以此终是以圣人春秋于弑逆必谨书之微则书人示人之不可欺衆则书国示民之不可违也弑必书君而蔡侯呉子则不君忽暴客狎刑余浊斯濯足不戒履霜之渐也孟子曰祸福无不自己求之者蚩尤之乱以臣逐君虽其暴恶之尤然亦参卢之急政有以取之也四海之间善则吾蓄不善则吾讐此尹逸所以戒成王也夫民今而后得反之君无尤焉此言何谓邪由此语之厉虽怜王可也嗟夫君人得闻此言则寝不瞑食不㫖尚何纵欲贪酷之有时日害䘮予及汝偕亡民欲与之偕亡夫谁舍之晋平公曰予无乐乎为君也为人上者奈何不敬黄帝子曰加我数年五十以学易可以无大过矣五十者知命之年而易者穷理至命之学也以知命之年为至命之学可以无过矣而必曰可无大过是则小过者圣人犹未敢自必其无也是故过者圣人之所不能免也人谁无过见善则迁有过则改此易之所脩闻义不能徙不善不能改斯圣人之所忧也尧稽于衆舍己从人舜审于衆予违汝弼岂若小人之耻过作非又从而文之乎君子之过也如日月之食焉过也人皆见之更也人皆仰之非无过也所过者化不俟终日兹圣人之所以为圣人也过而能改善莫大焉食更而日愈明过改而人益圣此圣人之所以不贵无过而贵改过善改过者圣之资也始虽昧而今眀初虽慝而今臧吾何尤一过改而一益起矣昔者太甲之自艾犹夫人也而周公賛之衞献公之复国犹夫人也而君子贵之善补过也若楚子䖍闻右尹之言乃揖而入当馈不食数日不能以自克以及于难故孔子曰克己复礼仁也楚灵王若能如是岂其辱于干溪乎黄帝之初志于求仙养正命娯耳目爱民而不战乃放万机舍宫寝而肆志于昆台发轫紫宫之中投䇿钟山之下登空桐陟王屋陞鸿隄而入金谷车辙马迹半于天下于是四帝共起而谋之边城日警介胄不释当此之时民几再嫁而非黄帝之有矣然而黄帝克自抑畏刬迹游驰即营垒㓕四帝而有天下则克己而已矣子曰一日克己复礼天下归仁焉夫世固有大无道民心已离一旦翻然克自抑悔人犹懐之至于死而不㤀汉武帝唐徳宗可谓迷复者矣轮台之命奉天之诏非必尽实也一日而播告上首之蛊靡不为之感泣而知戎冦之不足平卒以自保其国言发乎身加乎民行发乎迩着乎逺匹夫为不善一念之悔固有言未脱口而菑变为之消弭者况称孤之客邪易危之安转亾之存夫又何难之有易曰复自道何其咎以黄帝之神圣一念之差犹几至于不免而后之人乃至耻过饰非闻諌则咈曰吾为尽善岂不大悖乎闻黄帝之事其亦少知戒哉路史卷十四路史卷十五钦定四库全书路史卷十五宋罗泌撰后纪六疏仡纪黄帝纪下帝鸿氏帝鸿氏釐姓帝律生帝鸿是为帝休母方累氏感掖晶而生生而多祥黄帝厌帝休是立正朔服度一仍黄帝之故故亡思亡为不虑不图而臻至治治四十有七载卒葬雝雝之鸿冢是矣在秦汉皆列祀典生白民及嘻嘻生季格季格生帝魁白民销姓降居于夷是为白民之祖其别为防风氏守封禺之间釐姓至商为汪沶氏漆姓有汪氏罔氏而缙云氏亦帝之胄也妻土敬氏曰炎融遗腹而生驩头为尧司徒弇义隐贼好行凶慝天下之人谓之倱伅尧放之于崇山驩头者驩兠也以狐功辅缪亡其国生三苗氏苗民长齿上下相冒髙辛邦之㗖于饮食冒于货贿侵欲崇侈不可盈猒聚歛积实不知纪极不分孤寡不恤穷匮天下之人以比三兇谓之饕餮尧窜之于三危河西诸羌俱其类也虞之㢲禹三载苗民逆命昬迷自贤反道败德断制五狱之刑曰法爰始淫为劓刵㭬黥以乱亡辜练抑惟刑民弃弗保天降之咎俾禹徂征而犹负固帝乃诞敷文德舞干羽而苗格遂分北之其余入于南海者为驩朱国后有鸿氏洪氏缙氏缙云氏驩氏䓣氏瞒氏曼氏蛮氏长狄氏防风氏危氏元氏士有患博非博之足患所患者寡要而已适千里者睨遥途而惑蹑道山者见挿架而懑甚矣书文之病人也噫学者既病夫书文矣余顾又欲病之邪帝鸿氏继黄帝者也而说者以为黄帝何邪以五帝位无地以置之也虞氏之先有幕而惑于史记所叙之世者无地以置夫幕也遂以为之虞思而不暇顾是皆学者沈緜之意病也按春秋运斗枢以帝鸿金天髙阳髙辛唐虞为五代而班氏人表既叙帝鸿于炎帝之前矣岂得谓黄帝哉于令昇曰栢皇㮚陆而前为而不有应而不求执大象也鸿黄世及以一民也尧舜内禅体文德也汉魏外禅顺大名也是则鸿黄为世及者信矣虽然亦有以致其疑者昔者文信侯引黄帝告颛顼之言曰大员在上大矩在下汝能法之为民父母而鬻子谓颛顼十五而佐黄帝二十而有天下汲书亦云黄帝死七年其臣左彻乃立颛顼三书世少见信然史记亦言黄帝崩而昌意之子髙阳立少昊且无况帝鸿耶此郑康成于书中候所以依运斗枢以帝鸿为五帝而乃指之为黄帝也余观内简黄帝经黄帝后厯四世乃至颛顼设不之信则少昊为世八十有四载颛顼何由事黄帝哉此其不足疑者然班氏置之炎帝之前则又失之帝魁帝魁氏大鸿氏之曽孙也母曰任已感神而生魁昔孔子求古史记得黄帝𤣥孙帝魁之书是矣说者以为神农非也传曰三王百世计神元书五帝之受录图世有史记从政之录帝魁以来讫于秦缪除礼乐之书三千三百有四十篇夫子删之断自舜始所存者百篇而已典有五而轶其三坟有三而不存其一则知记注之兴文字之务时代有之其阙逸可胜慨邪余为此书盖未尝勉为之说而推合之其足以垂示后世亦不茍求为异也昔者夫子赞易自羲炎而下序书自尧舜而下删诗自汤武而下脩春秋自桓文而下岂无意邪然自羲炎而上则有所不书何邪岂非羲炎尧舜者人道之极挚而出乎其前者即羲炎黄帝而可以知之欤抑其教多本于神明惧后世不称而有求欤亦岂于世有所疑欤予为此书以学犹欲知也予岂妄逆謣谰以诬于人也哉君子于其所不知盖阙如也予闻昆仑矩缕宛委防山有黄帝之书空桐祝融有唐帝之碑泰山箕山青城海隅有古帝王文字霍灊嵩岱衡华恒山㑹稽空桐雄耳碣石等处皆有禹所记焉天其使得厯而访之以诏于当来乎路史卷十五路史卷十六钦定四库全书路史卷十六宋罗泌撰后纪七疏仡纪小昊小昊青阳氏纪姓名质是为挈其父曰清黄帝之第五子方傫氏之生也胙土于清是为青阳元为纪姓配于类氏曰娥居河之微逆星流槎奏便媚之乐乐而忘归震而生质白帝子也既生其渚为陵秀外龙庭月县通袭青阳以处云阳故谡号以青阳亦曰云阳氏以金寳厯色尚白故又曰金天氏惟能任道不事心不动力逺宪大昊而乘西行是称少昊其即位也五鳯适至而乙遗书故为鸟纪鸟师而鸟名乙鸟氏司分伯赵氏司至苍鸟氏司启丹鸟氏司闭而鳯鸟氏董之以为厯正五鸠五雉笃九雇之利祝鸠氏司教且鸠氏司制尸鸠氏司空爽鸠氏司㓂滑鸠氏司事五鸠紏民者也五雉用五工正利器用正度量夷民者也九雇为九农正教民事户民亡淫者也民事既正乃法度量调气律行二十有八宿十二月以为元而民事定既处甘泉于是兴郊禅崇五祀正都邑肇车牛作布货以制国用于是通穷拒老老慈㓜恤孤合独然后矜寡窭极瘖龙跛躄扁籧握递者偕有所养立史官尊耆老脩其方而天下治丕釐景命放凖循龟是故天用大戒久而不乱人亡疵厉鬼亡灵响百工法而亡伪而竒术怪行亡敢烦言孟行以过其情遇其上者守故常抱雌节生而不有为而不恃是以垂象着瑞后土钖符长庚辉日五色山金鸣泽铜益诸福之物必至爰书鸾鳯立建皷制浮磬以通山川之风作大渊之乐以谐人神龢上下是曰九渊龙山鳯水日五色云从龙之章也德广逺而乐时节是以逺服而迩不迁鞬鞮旄人献其羽制賨䌖苞棐亡逺弗届在位八十有四载落年百有一葬于云阳其神降于长流之山主祀于是司反景故传又偁西皇都于小颢以宇穷桑故亦曰穷桑氏或云曲阜卤是以云小昊之虚元妃生倍伐降处缗渊既封蔑为蔑氏夏后世衰有缗为桀所克有倍氏缗氏次妃生般为弓正是制弓矢主祀弧星封于尹城世掌宫职尹耆事唐为尹氏有子曰昧为𤣥㝠师是生允格台骀俱臣髙阳骀宣汾洮障大泽封于汾川沈姒蓐黄实守其祀有台氏沈姒蓐辱之氏允格封鄀有子鄀姓虞帝投之幽州是为隂戎之祖己氏格氏戎氏允戎氏戎州氏皆允类也重熈脩该帝之四叔也佐髙阳氏髙辛氏衰五官失守尧乃复育重氏之后羲仲羲叔俾世守之有羲氏重氏帝之入立也其属有更于青阳者厥后疆力侵寻四伐重氏苦之而遗之姝或而不治大臣争棅逺近相袭而青阳遂分有青氏青阳氏初帝裔子取髙阳氏之女曰脩生大业大业取少典氏女曰华生繇繇生马喙忠信疏通㔓而敏事渔于雷泽虞帝求旃以为士师繇一振褐而不仁者逺乃立狱造科律听狱执中为虞之氏而天下亡寃封之于臯是曰臯陶虞禅禹禹巽之臯辞焉卒崩于臯所谓公琴者臯克天德自作元命配享在下有子三人长伯翳次仲甄次封偃为偃姓偃匽之后有州绞贰轸謡皖参㑹阮棐鬲郦郾止舒庸舒鸠舒龙舒蓼舒鲍舒龚州则卤灭之绞佼则朱灭之舒皖贰轸鸠庸龙蓼则食于楚矣后各以国命氏仲甄事夏封六其后分英俱为楚并有甄氏六氏臯咎繇睪英黥之氏伯翳大费能驯鸟兽知其语言以服事虞夏始食于嬴为嬴氏盈暨功于洪帝乃钖之皁斿𤣥玉姚女而封之费生大亷若木恩成大亷事夏后启为鸟俗氏路俗氏后有孟亏仲衍孟亏能帅翳者作土于萧是为萧孟亏夏后氏衰孟亏去之而鳯皇随焉仲衍臣商太戊其裔戎胥轩内郦山氏生仲潏仲潏生处父处父徤步是为蜚亷生革暨季胜胜三世造父封赵复七世叔带乃𨽻晋九世而武立又六世籍始命复再世而析晋三世主父益大又五世邯郸没秦诸大夫立嘉于代六年重剡于秦子公辅主西戎西戎懐之号赵王世居天水有张氏狼氏屏氏訾辱氏楼季氏主氏主父氏康氏马服氏马氏马矢氏马适氏莽氏武成氏周阳氏邯氏邯郸氏及叔带中衍戎胥冬日之氏采于眭者又为眭氏革五世曰非子孝王封之秦谷使复嬴氏五世襄公勤于平王钖之岐丰以为侯二十有九世而赵政替周号始皇帝隳天乱地振古亡与二世而汉有之有秦氏非氏扉氏处氏房氏旁氏蜚氏飞亷氏亷氏徴氏宁氏子桑氏子车氏车氏仲行氏鍼氏侯丽氏缪氏谬氏絷氏整氏庶长氏不更氏稻氏谷氏绕氏将闾氏王功秦仲既国襄而复录其少子康使有夏阳为梁伯秦溘之有梁氏梁余氏梁于氏将氏将良氏汉莽以梁攘为脩逺伯奉小昊祀而又有运期氏其食于运者为运氏自运采掩为奄氏掩氏运奄氏采钟离者吴灭之为钟氏离氏钟离氏终黎氏寻衙汪良莵裘不羮灌东东闾脩鱼㯉里宻如髙陵附庸氏也秦鍼奔晋封裴中曰裴君六世陵迁解为解君有裴氏解氏垒氏履氏若木事夏袭翳之封后有费昌为汤御右费仲事纣其立于淮者为嬴氏夏世有调王命以徐伯主淮夷三十二世君偃一假仁义而宾国三十六周王剡之而录其子宗十一世为吴所灭有徐氏虫氏取虑氏李氏恩成之伷世为理以命族至纣时理徴为翼肄中吴伯弗合以死取契和氏逋难伊虚为李氏利贞生仲师昌祖家于若生肜徳其曾硕宗因采焉五世孙干元杲为周上御史胎刵且𦕈取洪氏曰婴敷感飞星而震十有二年副左而生儋曰𤣥禄是为伯阳甫生而能语黄面皓首故谓老子耳七寸而参屚故名耳而字儋干籍九尺方童长眉鼻双柱齿六八邑于苦之赖赖乃莱也故又曰老莱子以三十六法治心理性究忠尽孝桓庄世柱下史简灵世守藏吏孔子尝学礼焉孔没十九岁而儋入秦西厯流沙八十余土化暨三千九万品戒化胡成佛寿四百有四十儋生宗邑段干世济其德至世民而兴唐传世二十则少昊瘖繇之德在人也昪养于徐为徐氏既复李有南唐三世而俘以归于京有理氏里氏相里氏京氏恩氏利氏儋氏𣆀氏耽氏徴氏崇氏段氏段干氏老氏老阳氏柱氏丙氏及广武老莱贺兰坚吾大野徒何之氏江黄耿弦兹蒲时白郯复巴寘谷麋䢵葛祁谭皆嬴国也郯则越灭之寘则徐灭之兹蒲周灭之沈耿晋灭之谭谷入于齐巴复入于䕫而江黄䢵弦时麋白灭于楚矣后各以国令氏沈逞奔楚曽孙诸梁为右司马采于叶为叶氏尹氏诸梁氏氏周兴封帝之后于祁而置莒后舆期于始都计二世兹丕归莒至纪公复纪姓厯世三十楚简併之有莒氏萭氏莒子氏兹丕氏展舆氏庶其氏郊氏捷氏裂氏若犂比林闾渠丘着丘安丘且于务娄无娄菀羊之氏与林氏拏氏氏以邑也嬴之后又有盈氏氏黄之后又有胡氏若巴后之巴公白后之白侯武安蒲后之蒲候蒲余与符江后之析谭后之覃谈佼耿后之简谏东其衍也又有昊皓星金桑雉芒勾瞫皥秋伯及西方桑丘空桑龙丘五鸠有偃之氏赞曰邈矣西皇小昊靑阳秀外龙庭抱雌守常五鳯既至乃法度量通穷拒孤独得养惟能任道人亡疵厉德广乐时逺亡不至降彼长流是司反景李赵隆兴于斯为盛厯者大中之符圣人之所以顺天命而经世者也其原出于天其法成于人有其数而无其文圣人之授受传数而已昔者尧之为世钦若昊天厯象日月星辰敬授人时故其耋而授舜曰咨女舜天之厯数在尔躬允执其中舜之受终也在璇玑玉衡以齐七政故其旄而授禹曰咨女禹天之厯数在尔躬允执其中三圣之所授执中而已执中者以厯数之本乎中也是故厯法作而中道着矣班固之志厯也亦以是为尧之授舜者也盖圣人之为治不过钦天厚人而已而先儒之言厯数类皆归于䜟纬之言非先王之正也天生河图八卦之原也地应龟书九畴之寄也八卦者厯数之始也而本于太极太极者至中也九畴者厯数之成也而本于皇极皇极者大中也太极元气含三为一三才之所基也稽疑庶徴五福六极此鬼神之所同故属之天五行五事八政此百姓之所用故属之地而三徳五纪之与皇极同居九位之中然则圣人中道而立者亦以保其在躬之厯数而已矣律应鳯鸟而厯数详焉此少昊氏之传中也岂唯钦天厚人哉抑亦以保其在躬之厯数也嗟夫善言古者必有验乎今善言天者必有信于人传厯数岂徒为天哉以为人也岂徒为古哉抑为今也一昼一夜一寒一暑此盛衰之常变也干用九坤用六用者变之谓也九六者隂阳之尽也穷者未有不为灾阳九百六此其不知变者也亢之与战岂厯数之中哉彼少昊之法凝矣其所以与太昊氏两立乎九阂之内而称皇者唯能任道不事心不动力知所变而已矣少昊既假歴数复于尧舜尧舜唯知变也故唯九黎乱徳苗民逆命而不抵于穷垂衣裳而天下治则其所以取之干坤者用九六也是故易穷则变变则通通则久变而通之此歴数之所以长也六而后穷数止则起六六者一变之数也以故夷昭不驭幽厉失图頽乱惠迁带叛襄出楚子问鼎晋侯请隧犹且三十六传一变之数先王定筞之验不可易也有用我者吾为东周潜心文王可变之谓也使其得文王之位而合其变则东周之胙何止八百年哉惜乎执中之道不传至于穷不知变不能尽当运之数也苍既朒矣而况秦汉而下不全其天者邪受命不知其数传国不知其符系胙不永岂唯厯数之微哉亦人谋之不臧也呜唿瓯脱捃邉幅沮梪化侯王戎狄焉能举华哉中国丘墟生灵荼炭可胜痛耶变而通之此无穷之厯数也路史卷十六路史卷十七钦定四库全书路史卷十七宋罗泌撰后纪八疏仡纪髙阳帝颛顼髙阳氏姬姓名曰颛顼黄帝氏之曽孙祖曰昌意黄帝之震适也行劣不似逊于若水取蜀山氏曰景生帝干荒擢首而谨耳豭喙而渠股是袭若水取蜀山氏曰枢是为河女所谓淖子也淖子感瑶光于幽防而生颛顼渠头併干通眉带午渊而有谋疎以知逺年十五而佐小昊封于髙阳都始孤棘二十爰立乃徙商丘以故栁城衞仆俱为颛顼之虚逃迹髙阳故遂以髙阳氏黒精之君也以名为号故后世或姓焉绍小昊金天之政乘辰而王以水穷厯故外书皆称𤣥帝祭䬽牲用骍荐玉以赤缯载时以象天养材以任地依神而制义治气性以立教自是不克逺纪始为民师而命以民事釐改服度符采尚赤乃立九寺九卿重该修熈少昊氏之四叔也实能金木及水乃俾重为句芒该为蓐收修及熈为𤣥𡨕孙犂显曜乃命祝融而炎帝氏有子句龙俾为后土是谓五官恪共厥业遂济穷桑上世人神异业是以祸灾不至而求用不匮小昊氏衰𤣥都氏黎实乱天德贤鬼而废人惟龟䇿之从谋臣不用喆士在外家为巫史亡有要质方不类聚物不羣分民匮于祀神䙝民狎嘉生不降龟䇿鬼神不足以举胜左右背乡不足以专战乃命重犂典司祝融重献上天以属神犂抑下地以属民以絶上下之通以规三辰之行使复旧物毋相浸渎民用安生于是穷四履称险易申画郊畿以殿任赋立勤人以职孤为正长以惠穷置宰丧以恤亡设射志以习雅守猎耘耔以习移乃䃣名冈倮大泽制十等之币以通有亡曰权衡宿畴以成泉币亡滞工贾时市臣仆州里俾毋交为是以主虞而安民璞而亲官亡邪吏市亡型民事分职正而人反其故然犹悛怂自持焦心蛾伏以从事于贤谓功莫美于厺恶而之善辠莫大于沓恶而不变非惟善善善因善也非惟恶恶恶缘恶也乃旉令曰毋慢制毋虐民贵臣骄而弗譓男女不相辟于道者拂之四达之衢文龙负图于是书科斗百辟作戒盈之器室而着复礼之铭诗以为德䵞之术师于大欵赤民柏夷父柏亮父渌图之流以濬其明而畀其圣谓至道不可过至义不可易而后治者复迹也故上缘黄帝之道而行之修黄帝之道而赏之弗或损益而致治平乃注新厯十三月以为元岁纪甲寅上日乙已日月值艮维之初而五星㑹于天厯冰始离蛰始动时鸡三号而立春至天曰作时地曰作昌人曰作乐是以万物应和而百事理是为厯宗序惟天之合正风乃行熈熈锵锵帝好之爰命鳣先为倡洎蜚龙称八音㑹八风之音以为圭水之曲以召气而生物浮金効珍于是铸为之钟作五基六䪫之乐以调隂阳享上帝命曰承云上缘黄帝因事而宪功文德钖之钟磬武德钖之干戈而人知乡方矣惠浸萌生信沾翔泳于是设箫郁陈祼鬯仗万灵以信顺监衆神以道物驭百气诏雷电采羽山葛峄之铜铸鼎以臧天下之神主诸着洞台之山隂宫之丘悉寘之移安徳之石填焉设玉兆昼景乃乘结元之辇巡四海以宁民北爌幽陵南捬交止西际神沙东跂蟠水四行天下周旋八外动静之物小大之神日芒所誋靡不砥属集威成纪以理隂阳处乎𤣥宫抟心揖志不贪广逺故地大而不淫在位七十有六崩葬东郡顿丘广阳里务颙之阳下不及洤四它衞之其隂九嫔在焉其范林方三百里其立也岁居豕韦其崩也岁在鷻火故传以塦为颛顼之族非也取邹屠氏胜濆氏初帝僇蚩尤迁其民善者于邹屠恶者于有北邹屠氏有女履龟不践帝内之是生禹祖及梦八人苍舒伯益梼演大临龎江霆坚中容叔达是为八凯帝崩而元子立袭髙阳氏是为孺帝寻崩而帝喾立伯益之字隤凯次居子族之三为唐泽虞是为百虫将军佐禹治水封之于梁舜嬗禹禹巽于益辞焉年过二百南梁大敖梁之析也有梁氏敖氏伯氏霆坚封安安既复分蓼后俱灭于楚犹以国氏胜奔氏曰娽生伯偁卷章季禺三人偁字伯服与卷章绵产季禺是生叔歜卷章取梎水氏曰娇生犂及囘犂为祝融淳曜敦芒天明地德临照四海是食火土生长琴及噎噎处西极以行日月太子长琴居于揺山实始乐风犂卒帝喾以囘代之囘食于吴是曰吴囘生陆终取鬼方氏曰嬇三年生子六人曰樊曰惠连曰籛曰求言曰晏安曰季连以六月六日圻左而三人生剖右而三人出樊为已姓封昆吾昆吾为夏伯主其后裔自臧而无譐与桀同灭故孔子曰尧之有天下允恭以持之虚静以待下是以百载而愈成汔今而益章昆吾自臧满意穷髙而不衰是以当时而亏久而愈恶损益之道也后有昆氏吾氏昆吾氏顾温苏扈廖董诸斟祝产皆已分也扈则启灭之矣后有戸氏扈氏有扈氏顾温则商灭之温则狄灭之后有顾氏雇氏温氏宋氏苏伯吉利是世祝融逮妻抟颊死託于灶纣王欲伐有苏苏以妲进免纣宠之而亡周灭之有苏氏司㓂氏其攴子封郗又为郗氏廖有叔安异封于董董甫以豢龙事虞封于鬷川别为鬷夷更为关龙廖董关龙则夏灭之鬷则商灭之后有廖氏飗氏飂氏飂叔氏董氏董甫氏侯叟氏青史氏鬷氏鬷夷氏融夷氏豢氏关韵氏李氏关之转又为关氏斟姓灌则夏灭之戈介则商灭之后有斟氏戈氏斟戈氏氏寻氏氏斟寻氏鄩氏斟灌氏灌氏介氏惠连妘姓其封参胡参胡者韩是周之鄅子其后也后有鄅氏参氏籛之字铿封于彭是为大彭彭祖以斟雉养性事放勋夏之中兴别封其孙元哲于韦是为豕韦迭为夏伯夏迁于商老彭守官大夫商王拼采女受术籛始去之终身不见寿七百六十七秃诸暨稽舟人皆彭分也髙辛师舟人暨诸稽则商灭之秃姓舟人则周灭之韦则夏甲迁之矣后有籛氏钱氏秃氏舟氏韦氏豕韦氏伯氏霸氏览氏寿氏名氏诸氏诸稽氏稽氏暨氏既氏周氏钱镠当干宁以十三州王吴越者百年而俶朝于我来言䢵姓封于侩是为㑹人介于河伊贪啬灭爵上下不临重氏伐而亡之有侩氏郐氏㑹氏傿路云邬偪夷皆䢵分也傿侯纳仲任贪冒爱吝蔑贤简耐而灭于郑有傿氏鄢氏氏焉氏云近楚若敖父子娶焉后灭之有云氏员氏云氏郧氏䢵氏路偪阳夷佹诸则晋灭之后各以国为氏晏安封为姓朱娄驺绎倪莒小朱根牟皆分也武王得挟复封之朱曰朱娄朱友以父夷甫颜功封倪三世居驺从齐尊王是为小朱子小朱十四世而朱二十有九世灭于楚封其君为鉅鹿侯后有朱氏侏氏侏氏娄氏邾娄氏儿氏倪氏郳氏倪犁氏邹氏驺氏蒥氏翼氏挟氏无娄氏庶其氏楚且氏鉏从氏茅成氏茅夷氏卑徐氏茅地氏夷氏仪氏夏父氏掶氏庚氏蘧氏绎氏颜氏仲尼之门颜氏之达者八根牟者侔也鲁耴之后有根牟氏牟氏侔氏牟孙氏莒则周灭之矣伯禹定荆州季芈实居其地生附叙始封于熊故其子为穴熊荆楚名也夏有楚狐父厥后鬻熊子者师臣西伯成王时熊氏畔乃复封子绎于荆居丹阳是为楚十七世通祈周显号事抑乃自称之子赀迁郢及魏为秦诈留子横徙陈凡二十有五世而秦灭之后有荆氏楚氏熊氏附氏穴氏粥氏鬻氏郢氏逞氏能氏叙氏序氏沮氏其公族氏有成启鬭囊贲善逯禄县逮审侧庇次连草仵昭由景到声㬊即围尹后竟秉宜绎酒保枝乘春阳钧甲环夘武庄霜雪蜎举举穿称仆贵严征庾奋贺列监减䪨卒度陈张李其复氏则有鬭耆鬭乳鬬㜌鬭强鬭缗鬭文鬭班鬭比围龟弥牟若敖叔敖堵敖郏敖越椒罢敌上官三闾五相五参诸将太宰公建良臣左尹右尹申叔申公楚季楚宗巫臣列宗子南子期子庚子西子建子午子重子季子乗子千子仪子木尹午无钩无圉无宇无庸余推涉其庆父襄老王孙成王黒肱舒坚来纎沉纎邑由利孙白男吉白屈南耆门市南伍叄庆父婴齐弃疾枝如伯比师初熊卒熊相倚相辛廖接舆季连季融仲雄大心凡八十二氏及篮厩箴乐芉陵权莠清郊工连嚣之十三尹其氏于邑者有冯屈阎瓦堂棠蒍薳靳卷圈柘拳养包椒包申茍穰䝉荡麻白涡淖慎匡訾赀棘枣龙俞园艾鑢苗聂蔓万万利鄀主康及邓陵卜梁鲁阳栎阳苞丘吴丘何丘轩丘商宻愈豆英贤武安期思田公白公泾阳叶阳之氏为郴氏圈公者始秦博士避世商山帝挚之世九犂乱时重犂失职尧于是复育重犂之后使复旧叶是为羲和和实为犂后为和氏商封之程有程氏司马氏史迁既刑作史记下及懿师三世事魏遂移其社为晋四世弃洛南渡又十一传而刘宋灭之和仲孙宗处清累为累和氏濮罗归越賨滇麕麋芊蛮皆芊分也楚子取麕麋以国其庶已而取之归是䕫賨是宗绎之适昆挚以疾废于䕫亦併于楚有䕫氏归氏賨氏宗氏罗熊析也后亦入楚有罗氏罗侯氏滇祖庄硚百濮芊蛮或窜或懐世不絶也有濮氏髙氏越狥芈姓是为南越越裳骆越瓯越瓯隑瓯人且瓯供人海阳目深扶摧禽人苍吾蛮扬扬越桂国西瓯损子产里海癸九菌稽余仆句比带区吴所谓百越也有骆氏李氏帝之后又有䝉氏容氏孺氏若氏双氏玉氏顼氏虫氏隤氏凯氏重氏童氏龎氏梼氏临氏苍氏苍舒氏达氏叔达氏陆终氏渊氏圣氏彭祖氏季连氏髙阳氏商丘氏赞曰玉子髙阳精气揺光通眉戴干是济穷桑履时象天疏以知逺上缘黄帝通变不倦集威成纪㥄怂自持内戒室外亲客师惠寝萌生信沾翔泳乗彼结元范林何堋世无圣人亦无愚人非无愚人也务学从师则愚者圣非无圣人也违师背学则圣者愚矣干之九二见龙在田此龙徳而正中者也而孔子发之曰君子学以聚之问以辨之学问从师之始也三皇五帝固未有不自师以成者而独异黄帝氏髙阳氏之取师何如是之励且博邪黄于诸臣风后力牧大填封鉅容蓲岐伯若广成甯封一切师之髙阳之初师于渌图矣师于栢夷父矣师于大欵矣师于赤民栢亮父矣不惮下风皇皇如有求而弗得何邪至道无所底失徳不以圣唯学然后知不足尧为御舜为左而伯禹为之右入于梦而访荷莜涉于津而讯渊客圣亦岂必达哉一人之智固不若衆之愚也师者人之斗极也入人之家则以重人之家入人之国则以重人之国是故古之圣人世至治矣政无为矣民悉仰化而天下之和举至矣犹且恐然常若兽盗之将至而将不免者尚友亲师常若不逮故徳愈隆性愈彻世愈治而后世愈不及也孔子师于老儋师于苌𢎞师于盂苏䕫靖叔而老儋且师常枞是生知者焉不学然亦何常师之有神农师㶏隂之老黄帝拜空桐之叟㶏翁桐叟岂圣者邪炎黄之圣不自圣也唐虞夏后拜师稽古垂衣裳而天下治汤之于贷子相髙宗之于甘盘文王之于钖畴子斯武王之于太公周公之于庶秀成王之于郭叔此其宪也晋文公之咎犯随㑹秦缪公之百里奚公孙枝楚庄之孙叔敖沈申巫阖闾之伍子胥文之仪句践之范蠡大夫种若圣若贤莫不尊师而重学子张鲁之鄙家颜涿梁父之大盗而学孔子段干木晋之大驵而学子夏髙何县子石国之大暴而学于子墨索卢参东方之鉅狡学于籥滑六人者刑僇死辱之徒也而为天下名士显人王公从而师礼之以其寿尽则得之师与学者君人之所知也齐小白伯者也师于管仲而致其理齐人有士畟也者小白执质请见之三而弗得嬖者曰畟也䯢臣君国之贱士也三往而弗得见其可已矣公曰乌是何言欤吾闻布韦之士不屑富贵不轻身于万乘之君万乘之君不事仁义不下礼于布韦之士夫子之不屑富贵则可矣谓不谷置仁义而可乎五反而遂见之天下之诸侯闻之爰胥师而宾焉于是九合诸侯不以兵车一匡天下则自一贱士始也诗曰有觉徳行四国顺之其小白之谓乎先朝讲臣范祖禹尝为帝学八篇其槩曰三代八十四王厯年千九百三十以学见者禹汤髙宗文武成王而已夏之启与少康商之祖甲中宗祖乙盘庚周之康宣皆功业并于诗书非学不至汉唐之君则盖有矣要之少学而无师夏癸商受昬德弃祀岂性不足与为善邪由不法先王不亲贤不问学也祖禹之言其不可戒哉学者圣之资而师者道之原也是故曰说义必称师听从必尽力天子入学祭先圣则以齿尝为臣者弗臣所以尊师而敬学也学尧而尧学跖而跖途巷可以为禹而舜果人也由此语之治乱之分师不师学不学之一间尔郭隗之言中虺之戒其真有国者之龟鑑欤朱紫阳曰浑天仪古必有其法遭秦而灭至汉武帝时洛下闳始经营之鲜于妄人又量度之至宣帝时耿寿昌始铸铜而为之象宋钱乐为铸铜作浑天仪衡长八尺孔径一寸玑径八尺围周二丈五尺强转而望之以知日月星辰之所在即璇玑玉衡之遗法也厯代以来其法渐宻宋朝因之为仪三重其外曰六合仪以其上下四方于是可考故曰六合次其内曰三辰仪以其日月星辰于是可考故曰三辰仪其最在内曰四逰仪以其南北东西无不周徧故曰四游此其大畧也路史卷十七路史卷十八钦定四库全书路史卷十八宋罗泌撰后纪九疏仡纪髙辛氏帝喾髙辛氏姬姓曰喾一曰逡喾之字曰亡斤黄帝氏之子曰𤣥枵之后也父侨极取阵丰氏曰裒履大迹而生喾方喾之生握裒莫觉生而神异自言其名遂以名方頥龎覭珠庭仳齿戴干厥徳神灵厥行祗肃年十有五而佐髙阳氏受封于辛为侯国髙阳崩而喾是立以木纪德色尚黒正朔服度惟时之宜仁而威惠而信其色郁郁其徳嶷嶷其动也时其服也士聪明濬武嶷嶷涘涘侻衣服而不驵冬轻以㬉夏轻而清窭薶其屋室土事不文木事不饰以示民之节谓徳莫髙于博爱人政莫髙于博利人故政莫大于信治莫大于仁吾慎此而已约身博施惟爱人利物是图谓黄帝之言曰道若川水其出亡已其流亡止是以服人而不为仇分人而不为譐顺天之义知民之急脩身而天下服故达于天下而不忘縁巧者之事行仁者之操上由黄帝之道而明之守髙阳之庸而正之节仁之器以脩其财而身专其美矣于是叙三辰以着衆厯日月而送迎之以顺天之则谓寅宾出日寅饯纳日鲁语云俈能次序三辰以治厯明时教民稼穑以因民也命重为木正黎为火正该为金正脩及熈为水正句龙为土正是为五官分职诸国封为上公社稷五祀是尊是奉氏克官说天文夘下地火纪昭融而世赖之逮其继世失遗其业守乃命弟囘嗣绥厥职昭显天地之光以生柔嘉材爰封之吴谨农祥乩欿傺故六气正而天道平五正建而人事理乃闿閟塞履龙断委闗贷赈亡益恤逺人盍闾连墓使人相亲故饮食相与守望相助而疾病相扶持揖其民力更相为师因其土宜以为民故生亡乏用而死亡传尸贵贱贱贵以通其器耕以自养而以其余应于上故平工贾以通故闗夷而市平财亡郁废而愚亡不教修其礼乐正其兵农故升降得以有数长㓜得以有叙而班白者不负戴矣粤命台骀宣汾洮鄣大泽道演击汰而民离湍决之患帝用嘉之封之汾川以处太卤封允格赏帅味而下以龢以日至设丘兆于南郊以祀上帝日月星辰先王偕食絜其祭服备其帷帐陈之圭币荐之黒缯右社稷而左宗庙制其谿陵明鬼神而敬祭为之数荐所以重本也命咸黒典乐为声歌作九招制六列五罃享上帝以中罃命柞卜作鼙鼓制笭筦壎箎祥金之钟沉鸣之磬伶人咸抃鳯皇天翟舞之以康帝功鼔奏以观声歌奏以观龢舞奏以观礼礼以乐龢政是以成命曰九招咸黒为颂以歌九招之就羿以善射服事先王乃命司衡赐以累矰彤弓蒿矢羿是以去下地之白难而民得以佚以故羿死託于宗布于是尽地之制受少昊髙阳之经理卒创九州以统理下国正甽均赋以调民人龢以仁义持以信礼为亡为事亡事混美于下故卿而不理动而民罔不钦言而民罔不劝男有分女有归壮有用老有终凉风至而陈麾太白髙而转战然后倔强惠命因其时而诲其民修其方而天下定守髙阳之道而不务乎其前任智守数以道其常周听广莫以䋠其明于是致学柏昭而师于赤松舟人授书于钟山而拜师于牧德发节移数顺天思序以道御世秉度成纪行星辰遯日月以从天地之固然故山不童而用赡泽不弊而养足不出百里而求足举星毕曳云稍春乘马而秋登龙黄斧绋衣溉执中而获天下法尚乎一而政贵乎信故下服度不备待而得龢故民反累皇道炳燠万流仰镜牛马之牧不相反人民之俗不相知霜雹所沾日月所监亡不尊亲地寳天瑞应诚而至于是省方以齐民之物而登封以报其政之成是以四海同风九州共贯天下归往而人以乐生都于亳殷亳殷辛其始国故号曰髙辛氏是为王子者帝生三十而御天六十有三载崩葬顿丘台城隂野之秋山所谓顿丘台也四后上妃有骀氏曰姜嫄清净专一而好稼穑衣帝衣履帝敏居期而生弃弃惟元子披頥象亢弃之每异嫄乃收之爰名曰弃而字之曰度辰性敷而仁戏惟稷黍长研耕稼为唐天官及事虞夏以耕织为本教发菑粪土别五土之宜教民时萟嘉谷致贻有相之道脩封疆为田顺土造区廸民降岌而后云稷始为甽田以二耜为耦一甽一夫三百甽而播种于后稷天下之为烈也岂一手一足哉虞帝乃国之漦号后稷百谷而山死取姞人是生漦蠒世济其徳漦蠒生叔均是代其父及稷播谷是为田祖自商以来祀之世为后稷及夏之衰有不窋者失其官守窜居于尉李生鞠是为鞠陶生公刘公刘能脩后稷之业民保归焉周道由兴生庆节始国于邠生皇仆皇仆生弗差弗差生伪隃伪隃生公非公非生辟方辟方生髙圉髙圉能帅稷者周人报焉生侯牟侯牟生亚圉亚圉卒弟云都立生叔组绀是为祖类祖类生诸是为泰公生亶父是为古公泰王避熏育居岐阳实始剪商复取于骀曰泰姜生泰伯仲雝季厯季厯居程古公属焉泰伯阚知及弟仲雝窜于荆曼居梅里荆人义而君之号勾吴古公薨计于近郊而还于畨离伯卒仲继剪髪文身臝以为俗是谓孰哉虞仲武王封其曽孙仲于夏虚为西吴亦曰虞仲十二世而晋灭之仲攴孙卿于周封樊为樊氏樊仲氏卿氏皮氏虞氏方纽于氏虞灭吴始大二十四世而越灭之有烛庸厥由常寿夫余凫臾胥门庆忌庆师公冶公祖公刘泰伯漆雕及梦余句寿延畨夫槩冶延阖㧁常开周古蠧禽颇之氏其以邑氏者偃州州来延陵棠谿堂溪唐谿郁闾及郁或柯之氏越灭吴流其三子长曰鸿流婺源葬焉倭郧无钖皆吴分也季厯再世而兴周即王季文王因之又再世康王一晏朝而暴公作闗睢之诗以讽又再世穆王耄荒训夏赎刑而书不续又再世懿益衰诗人遂刺又五世幽王不道死于骊山之下申侯立平王而东迁黍离遂作王政陵迟至鲁惠公遂请郊庙之礼未与而顾用之于是礼乐征伐不由于天子故孔子伤之而春秋作又十三世而敬王丐立子朝之难遂止成周三十有八年有星孛于东方明年而西狩获麟圣人于是絶笔春秋而书亦终于秦誓吾知秦之必蹶周也故十一世王然而周卒亡秦卒有天下于唿赞曰帝逡髙辛厥德神灵生而有异自言其名其色郁郁侻衣薶屋次序三辰六畜遮育工贾以通拜师牧德乐作五罃鳯皇天翟法尚乎一政贵乎信霜雹所沾孰不尊亲路史卷十八路史卷十九钦定四库全书路史卷十九宋罗泌撰后纪十疏仡纪髙辛纪下周之初兴大封同姓五十有三国而文武之胙又三十有二管蔡成霍鲁卫毛告雝曹滕毕原丰荀文之昭也亏晋应韩寒狄武之穆也而凡蒋邢茅之与胙祭则周公之裔也召虢燕阳阎镏邠镐方卬息随彤单纵寗梁项岑鄄滑养盛极巩谷谢郭宻荣丹阳杨逢觚栾甘鳞主顿鼓肥宫遂冥丽暴载岐费纪胡康苌解张隗蔺运冀潘龎冯沈贾郑暌芮魏焦樊巴周徐桥北燕鲜虞阳樊皆姬国也文之昭十有六而泰之生者十文公采于周成王封其子伯禽于鲁三十有四世而楚灭之后有有蟜臧㑹臧文臧孙公山武仲南宫惠叔叔仲仲颜仲叔公孙东门子家子叔子服子我子言子翚子于子成子寤子孟子驹子有子士子华子阳子杨公施公襄公冉公为公思公石公之公析公巫公父公伯公慎公索公肩公良公哀公若公冶公输公鉏公仪少施庆父富父宾牟意如仲梁仲颜孟仲叔季之四孙及声意南懿陉般僖荣禽于赐愍闵骞哀隐悼引毗弥展施衡为穆作昨婼尾鞠麴孟仲叔季之氏其以邑氏者臧衆鄟秦运郓管栁厚郈颜即费蔑鲁及栁下瑕丘厚丘梁其谷梁逮项公孙足守秦符玺又为符氏周公使管叔监郼与蔡惎郼间王室周公蔡蔡而辟管爰代以中旄父管故不嗣后有禽氏管氏敬仲相齐公伯卒于齐其耳孙脩适楚为隂大夫汉始南阳世奉仲祭号相君有隂氏隂嵩又为丘自陵氏蔡叔既蔡于郭凌子胡改行帅德周公使为鲁卿鲁治乃复之王邦之蔡泽是为蔡仲子蔡伯生宫侯至平侯徙新蔡益微每赋役于楚迁之州来二十四世而楚灭之有蔡氏辰氏盱氏朝氏归生氏生氏太史氏蔡仲氏子履氏大利稽氏曹叔甸伯二十六世而宋灭之有曹氏覊氏僖氏釐氏子臧氏射姑氏夕姑氏公彊氏其攴于卞者为卞氏欣氏于牟者为曹牟氏重丘氏子臧氏曹操汉而有魏五世刼于典午成伯子爵后附于齐还奔鲁而灭于楚有成氏郕氏上成氏邽氏肃氏霍处以禄父降而经至永公灭而奔齐晋旱卜之在岳于是复霍而登旋灭于晋有霍氏冠军氏氏叔封司㓂采康及成王降霍以商余地封之统三监为孟侯曰卫伯八世顷侯始侯孙和桓厉宣九十犹戒于国所谓睿圣武公者五子懿公杀公于狄宋立戴公狄载至徙楚丘子成公遂迁昆吾凡三十有五世而卫亡有小王成公公上赵阳羌师辟闾析龟北宫强梁㑹庌羌宪祝固祝国祝史史晁史朝史桑太叔卷子南公世叔仲叔石骀石伯公叔子叔公明公孟公孙子髙公析公甫公荆公文子文子伯子玉子郢子强子季子齐夏戊夏丁将军右宰司马司㓂及左右之公子与石聂弥承礼免勉左右伋寿南晁蒯辄顽衎林凌稷牧冷嗣眷兼孙孟𢎞洪璧辟宪孺黔渠朝世监㓂鍼文齐开彪孔之氏其悬氏悬潘氏求氏仇氏裘氏康氏卫氏戚氏傶氏濮阳氏元氏元咺氏常氏商氏凌氏陶叔授民为陶叔氏司徒氏武公生季衅采于甯九世居卿为甯氏孙权启吴四世而归于晋又有厉氏春秋之时惟鲁衞希王政武王克商以毛叔郑从成王以郑为三公有毛氏毛伯氏武王之封母弟也惟季载少使食于沈成王立为司空爰封之冉曰冉季是为那有冉氏那氏氏氏告分南北南后入晋北入宋有告氏郜氏雝伯入周后有雝氏邕氏叔绣居错文公侯之縢三十有一世齐灭之有縢氏滕氏腾氏卜氏滕叔氏公丘氏错氏文公薨毕公髙入职焉子季孙邑潘既复分龎裔孙毕万事晋献公灭魏而封之十世而斯始命文侯惠徙大梁又八世虏于秦有毕魏藩番龎吕献豫苪垣新王及魏强伯夏曼多令狐宇文新垣叶大夫之氏华侯采冯城为冯氏有北燕武伐纣原公把小钺原庄公后亡有原氏佼氏原仲氏原伯氏跪氏荀侯诸侯之伯晋灭之为公族后逝敖为荀氏郇氏旬氏孙氏孙伯氏夙氏程氏中行氏伯宗氏籍氏席氏投氏投壶氏孙息食知为知氏智氏智果谏謡不从乃别族于太史为辅氏丰侯坐酒亡国以故负罂于首以为式后有丰氏酆氏武之穆四于邗为长先是唐有祸成王以封子干子父而谓晋十一世文侯勤周受钖予昭侯立其弟于曲沃五世而曲沃灭晋君之五世文公遂覇诸侯又十六世而析徙端氏有晋进戊恭整舅咎羊甲献射席籍及士贞楼季太戊叔鱼叔向叔夙季夙季婴杨食食我凡闾伯宗伯州公仇公师弗忌臼季子羽之氏其以采者絺郄步涉畜鄐臼傗苦冀解张杨阳端续温祁邬羊介翼盂驹州栾及扬干铜鞮羊舌祈夜长鱼五鹿东闗㕁州其苦成库成古成车成出于苦栾书下军及嘉若栾出于栾隄遆蹄鞮鲑出于铜鞮犨分于郄郗出于絺自步居温则为步温由祈易续则为续祈先轸封原且居徙霍为霍伯有先氏左行氏康王以虞之㓜子公明为贾伯曲沃灭之有贾氏右行氏贾孙氏出公生伯侨封扬曰扬氏扬孙氏雄其出也而温则狄灭之或为狐氏韩武庶子幽世失国宣王中兴韩讨不庭钖之梁山奄受北国是为韩西卫满伐之而鄱于海曲沃并晋有韩万为戎御复采韩原至景侯始命凡二十有四世秦灭之有韩何横侠罂言贾褐李吕及韩侯无忌公族韩褐韩籍韩婴韩信信都之氏厥之𤣥康采赵蔺为蔺氏哀侯少子婼采平为平氏婼氏张氏灌氏信之后又有韩余氏于之后有于氏邘氏盂氏万纽于氏应侯次四晋灭之有应氏深氏狄子寒侯偕武穆也后各为氏周公之祚七长鲁禽父次凡伯为凡氏氏汜氏次伯龄封蒋男爵后以功侯二十二世併于楚有将氏定氏次靖渊封邢侯爵灭于卫有邢氏陉氏次祭事文王受商之命有祭氏谋氏訾氏祭公氏次胙次茅胙入南燕有胙氏作氏茅有茅氏茒氏若夫周𨽻之国则伯卤之孙仲奕武王封之阎晋灭之有阎氏奕氏大野氏虢仲虢叔文王敬友二卿仲曰西虢后迁上阳为南虢而留者为小虢虢晋灭之叔为东虢平王夺其地与郑楚庄责王乃求其裔孙叙封之阳曲曰郭公晋灭之有虢氏郭氏制氏若上阳夏阳西郭南郭南伯之氏镏康公卿后有留氏刘氏康氏官师氏师氏帅氏文王之异弟煇之子渠封岑为岑氏亦有王氏䖍仁氏钳耳氏箝耳氏䖍仁氏仁氏此王季之穆也成王侯次子于翟为翟氏又封其攴于彤为彤伯宗伯是为彤氏又封㓜子臻于单单世卿为甸侯有单氏靖氏单伯氏旗氏昭王子成公男后有成公氏宣王封庶弟友于咸林曰郑为司徒死戎难子武公以夹俌赐虢郐十邑徙拾爵伯二十有二世韩灭之有郑蔺语京将良孤尉具司髠烛禆諀堵泄洩羽浑然㳺逰驷国渝俞喻㑹雅䆳繻罕丰䞉歂侨参眅姜虿印颉梧儵皇蟜佚卫及田章封具羌宪彊梁赵阳史龟去疾大季公文公德共叔世叔大叔子人子强子驷子罕子孔子晳子国子㳺子寛子然子羽子轩子革子旗伯有马师东里行人西门西宫京城俟伏贺吐之氏宣之子三一尚父为杨侯一食陆卿曰陆侯一封谢丘为谢丘氏平之子三长曰精封纵为纵氏精纵氏次曰唐封梁山为梁伯少曰秀封汝川谓之周十九世併于秦为周氏杨侯曽孙失国平王以赐晋封叔盻后氏为杨洎坚为三世而为唐有枭氏屋引氏越勒氏普六茹氏惠之子带封甘曰昭公子成公世官王所有甘氏甘士氏甘先氏甘庄氏染女氏鉴氏顷之孙武强满为武强氏姬氏周氏简之子儋季为儋氏景之孙封阳樊后宅无终为公翁阳氏阳氏阳樊氏无终氏敬之子封鄄为鄄氏灵王之太子超古幼有成德以谏废年十八而宾是为晋子宗敬为司徒号王子家平阳为王子氏田氏缑氏王人氏王氏李氏拓至氏可频氏乙速孤氏召康公愿封燕康王复为太保年百有八十其长居燕而攴袭召召世为伯有召氏邵氏召伯氏东陵氏其分于唐者为阳伯齐灭之北燕归国不达于革凡四十有三世秦灭之太史公曰燕之社稷血食者九百年于姬姓独后亡抑召伯不鄙其民有亡执之德也后有燕喜攸缪釐哙快哙之氏盛伯子姬姓之长降于齐有盛氏痛氏宻公荣公瑕公苌伯贾伯芮伯桃叔尹公康公巩伯甘单公暴公詹伯家父巷伯方叔卭叔世卿家后各为氏又有尹公氏竒氏荣叔氏南宫氏荣伯氏芳氏齐侯灭谷秦穆灭滑楚文灭息晋文灭巴鲁灭项有谷氏滑氏滑伯氏息氏息夫氏巴氏通氏项氏刘氏辛氏召公俌周西伯夫人绍两交龙不乐遂娠生子有文在手曰盛因名氏之年十有八封之谯侯晋武公灭谯有之为谯氏焦氏汉东之国随为大楚灭之有随氏少师氏鳞宋灭之宫虞灭之纪遂齐灭之岐鄗周废之养顿徐胡入于楚肥鼓魏焦入于晋丽届于秦而鲜虞则在狄极入于无骇而隗丹暌载逢冀冥主亦衰除矣后各以国令氏考王封弟褐河南曰东桓公至孙惠公杰分其子姓于巩以奉王曰西惠公号二周𧹞王之立二周分理四十九年秦取西周迁东惠之孙咎公于狐王崩秦昭取西王稽七年秦庄襄取东西周地而以赐人聚为周君祀中山武公东桓公子也厥后桓公荒淫不恤国王问晋史余曰今诸侯孰先亡对曰中山乎二年而魏拔之处之灵寿蓻副舆啬种稷宾校显党惠偏公富大泰亚辟组骊治棸治鞠鞫儋技支宰忌舞蝮及王孙王叔王子贾孙王史内史公祖叔服太伯黒肱黒肩西周武强司空陈留之氏皆周枿也汉封之卫次妃有娀氏曰简狄仁而有礼饮食必鼓感乙致胎疈而生契也聪明而仁尧命司徒使布五教而民辑及虞不废是以受商赐姓子氏商人谓之𤣥王子昭明居砥石生相土克承商业始居商丘出长诸侯威武烈烈至孙冥为司空世事虞夏十有二世而汤遂兴传二十有八王国几亡者五而纣遂失天下姬武王居之乃封其子武庚于弼弼叛周公摄伐杀之更求帝乙之元子魏子启邦之宋户东夏为周客三十有二世君偃不道齐魏楚戮而三析之有几微衍尾沃据卿穆止舎近宋弼鄁㔨石母戚懐既椒督沙勐政正桓完牛牢辽寮虞华耏还狂臼朱耦酁郃邉坎冀仲灵禄虺勃圣省牵伉错锐兊左宗正所及王夫皇父空相事父不更干献申屠三伉鱼孙围龟乐王白马黒夷鸠夷不夷艾岁西鉏中野即利子朝子奢子荡子罕右师左师司城司㓂司马司徒右归公朱阳门季老微生孔父侯老男并官武信与季老男氏巨辰经氏因夷不茅西乡已氏木门东乡祝其及木坎合向皇乐戎御鱼鳞荡氏于采也其支于戴者郑取之有戴氏甾氏菑氏叚采禇为禇氏石氏禇师氏仲思之曽愍公生弗父何义国其弟四世孔父嘉之难子木金父逋于鲁为孔父氏孔氏生祁父为防大夫子防叔生伯夏伯夏生叔梁纥纥封聊生皮及尼孟皮袭聊为聊氏尼母颜野合生而頨顶故名丘而字仲尼四十有九表堤眉谷窍参臂骈脇要大十围长九尺有六寸时谓长人广博圣武为鲁司㓂齐人患焉归女季氏子乃去之厯于诸侯莫能用也十有三年而归于鲁然后乐正礼得乃删诗定书系周易作春秋以示炯戒自惟商后而宋不足征乃述考志追商颂以尾鲁故曰明王不兴天下其孰能宗予不亡幸于宋也反鲁盖六年而没敬王之四十有一年也初武丁封季父于河北曼曰蔓侯有曼氏蔓鄤氏优邓其出也灭于楚有邓氏登氏邓侯氏养氏𣆀氏骓氏优人后有优鄾忧氏祖庚封弟文于苑有苑宛庚氏封子于权楚人迁之卶处为卶氏那氏权氏太丁侯母弟堂阳为堂阳氏荡阳番署御姓国也四时荼共梅稚定巢郅同黎比髦扐叚瓦铁繁沛来向施萧饥索空桐鲜虞皆子国也西伯戡黎武王复以封汤后黎侯丰舒奄之有黎氏犁氏商国莱侯与太公争营丘及齐复入莱共工浮柔奔棠晏弱迁之郳有莱氏郲氏浮莱氏浮氏荡则秦灭之巢则吴灭之比干则受刳之梅伯则醢之矣有荡氏比氏梅氏枚氏梅伯氏比干死子坚逋长难林为王氏林氏成王以商之六族条氏徐氏萧氏索氏长勺氏尾勺氏钖鲁公复以商民七族赉康叔陶氏施氏氏锜氏樊氏饥氏终葵氏桃子萧姓春秋时犹在萧人则楚灭之太心采桐门为还氏桐门氏萧道成迁刘宋七世号齐衍代之为梁世四易入于陈又有孛氏蛸氏饕餮氏而乙氏汤氏殷氏商氏祖氏亳氏薄氏北殷氏殿氏武氏皆汤后也次妃塦丰氏曰庆都生尧有纪篇言次妃有陬氏曰常羲生而能言髪迨其踵是归髙辛生太子康及月十二八元实沉阏伯晏龙叔戏巫人续牙猒越也八元为虞布五教实沉阏伯居旷林干戈日寻后帝不臧迁阏于宋是为商沉于大夏是为参后有实氏参氏阏氏遏氏堪氏奋氏龎氏擣氏商丘氏续牙友舜于贫贵而遗之为续氏晏龙事虞为纳言是主琴瑟生司幽是为司幽之国有龙氏巫人封巫为巫氏生民民盼姓其侯于蜀者更生号后分苴苴侯好于巴故巴仇蜀蜀伐苴苴侯奔巴巴求援于秦秦之灭蜀遂及苴巴有蜀氏苴氏葭氏叔戏生摇民摇生居越生女且为摇氏髙辛㳺海滨过棘城阚颛顼之虚乐之暨其归居猒越于昌黎邑于紫䝉之野号曰东胡汉初败于凶奴退保鲜卑之山曰鲜卑是曰乌丸魏初莫护跋部入辽西置国大棘城之北曰步摇徒河涉归进拜单于二子长吐谷浑置国甘松南孙叶延为吐浑氏次若莫廆迁徒何之青山以大棘颛帝之虚徙焉子皝遂王燕前后南燕皆出也又有豆卢贺兰慕舆慕利慕䕶库狄及裕慕暮之氏柔仆羸土亦帝之裔末也髙辛崩而帝康立袭髙辛氏帝康之立不善九载以其仲立是为尧有子𤣥元尧封之于中路厯夏侯服国尽为中路氏路氏辛氏侨氏嚣氏尧封舜故舜郊喾而商周用禘姓也者性也与生俱生者也山行十驿形不脱祖水行千里性本其处山有形水有性是故性不可易子孙十世不免性类我者诸姜之性𢎞诸姚之性仁张王之性寛李赵之性悫刘范性急羸偃性雄吕尚性狷熊羊性奰姬黄性广曹侩性𥚹岂圣人固为区哉所以别乱兆明人义也传曰男女同姓其生不繁行路有礼惟其原有以使之也余起路史既归天下之姓氏见孔氏之出髙辛老氏之出少昊既为周着而后怪佛者之来独靡适从不姓不氏而孤出乎神州之外为其徒者累垂出没百千万亿至亦自蔑其姓氏而从之嗟乎彼之教以灭道来不知所从去不知所徃不仁不敬理固应尔而乃不知先王大伦实乱于此今夫削头钵食羣趋而軰脇者诞谩诬谰莫不伥伥自以为得髙视濶步至不认其宗祖父母兄弟是岂名人也邪冠婚丧祭此人道之大者也自天子至庶人兵戈戮杀亦不过此四者而已而今也冠昏易乱而无以酬生丧祭蔑薄而莫以报死而又奚以生为孔子曰穷理尽性以至于命父兄子母所以穷理饮食裘葛所以尽性而归根守白凡所以至命也不穷理不足以尽性不尽性不足以知命穷理至命固非可猎等也而彼佛者每得其偏而不蔽其全故知性者必达乎理命知命者必达乎理性每执一见自为至足亦可谓不知务矣吾夫子亦何尝蔑性而薄命哉虽然弟子之惑滋甚若老之说脩而上之至于无上清虚之境人皆空蒙散为清阳之气虚无缥缈无有形质从佛之说脩而上之至于果位入三摩地人皆罔荡歛为善爽之鬼寂冷坐结弗复变化而无有君父妻子朋从之与往来且以父祖子孙人之所以为际而冠昏丧祭生之所以为奉者也奈何有父祖而不得其所以为奉有子孙而不得其所以为际父祖子孙冠昏丧祭既无以自尽则亦奚用于有生寂冷坐结触辄散弛而无有形质则亦奚贵于有我哉究言索理固不足以满神禹之一笑是以圣人于此必因乎父祖子孙冠昏丧祭事上而为之制使之不失其本原而后已然则教者其可以不严所道而沉迷乎寂灭诞谩之区哉自古及今亦有不仁义之真僊若无君亲之佛觉乎别生分类人道之极挚圣人之所甚急而不可后者顾可厌而弃之欤路史卷十九路史卷二十钦定四库全书路史卷二十宋罗泌撰后纪十一疏仡纪陶唐氏帝尧陶唐氏姬姓髙辛氏之第二子也母陈丰氏曰庆都尝观三河之首赤帝显图奄然风雨庆都遇而萌之黄云覆之震十有四月而生于丹陵曰尧是曰放勲身侔十尺丰下兊上龙颜日角八彩三眸鸟庭荷胜琦表射出握嘉履翼窍息洞通聪明密㣲其言不式其德不囘仁如天智如神明如日而晦如隂好谋能深和而不怒忧而畏祸快而愉年有十三佐挚封植受封于陶明人察物昭义崇仁禁诈伪正法度不废穷民不敖亡告苦死者而哀妇人底德靡解百姓和欣于是改国于唐勤劳不居俭而用礼不贵时巧不视文绣温饭煗羮不餧不易褍衣袿履不敝不更御柈土朹夏葛衣而冬鹿裘栝柱采椽为人爱费不以鹑居易九市不以私故㽞耕时水处者渔谷居者牧陵坂耕畬臯泽织罔是以地宜其事事宜其械械宜其材故人得以所有易所亡所工易所拙而上下达矣钦明文思内行谨饬笃孝慈仁敬使人知子弟之道仁恩被于苍生德化敷于四海故亡胶漆之约于当世而道行年十有七谡以侯伯恢践帝曰陶唐氏都于平阳安邑以火纪德谓赤帝色尚白黄収纯衣彤车白马乃立三公六卿百揆暨百执事富而亡骄贵而不舒居于明堂斥题不枅土阶不戚茅茨不泊如也重先务急亲贤明骏德以亲九族九族既穆乃辨章于百姓百姓昭明而恊和于万邦黎民于变时雍丐施政制因事立法不激不涹取人以状明非见有于人翘翘惟以天下为忧务求贤圣爰得稷契夷臯朱斨伯誉羣龙辅德是以教化大行天下洽和民安仁而乐义乃更制五服均五等五国相维设四岳八伯以典诸侯均井邑都制鄙而临民以十二春省耕秋省歛宣声教以同俗振彫瘵听民声观四履之所以化其上入其疆土地辟岐旁趋养老尊贤俊杰在位则有庆反是则绌三载小考正职九载大考有功五载而一述职其所典职以备则赏不备则罚因地之生美为贡赋故民出而不憾因人之好恶为政教故令不犯三岁贡士而宾兴之一适为之好德再适为之贤贤三适有功于是始命有不正则以绌一少绌以爵再少绌地三少而爵地毕一不适为过再为之敖三为之其绌如之附下而罔上者刑豫闻国政而亡益于民者斥在上位而不能进贤者逐比年而秩官之亡文者次绌之而代以宾见之贤者进使亡繇得其所利退使亡繇避其所害故安其位而乐其羣德行有所是道义有所明故士莫敢诡俗异礼以自见于国莫敢布惠缓行以修上下之交而和亲于民故臣莫敢阿君妩上躐等踰爵渔利苏功而骏艾在官矣于是命偰司徒和合五教以保于百姓弃为大田职司马播嘉谷辨五土之宜教民稼穑伯夷宗秩降典邦礼以治人神和上下臯繇为士庶折繁狱政教平姦宄息尊忠正之位表勤孝之闾厚亷洁爱民之禄民之敬长怜孤取舍克让而举事功者则命于上然后得饰车骈马而被文锦未命而乗衣之则罚故虽有余财侈物亡礼义功德谡亡用以贤制爵以庸制禄故人慎德兴功轻利而兴义政先仁而后杀先暱而后疏先化而后教三教不率而刑赏寓焉惟敬五刑以成三德是故明法察令单均刑法非汔于威惟汔于富象刑以仪之而民亡犯画衣冠异章服谓之戮故人可杀而不可辱上刑赭衣不纯中加杂下则墨幪以居州里故民有耻而兴礼宥过亡大刑故亡小以人而戒故礼义兴礼义兴而民亡争民亡争而治达矣乃立四学以诏于国而养更老故民兴孝在位七年民不作忒鸱乆逃于絶域麒麟游于薮泽则能信于人也嘉言罔伏贤亡野遗犹绌聪明开肺意舍已稽衆师于善绻许由尹中而学于务成子附询政行人问老衢室务急谠言以为教先达立建善之旌廷置敢谏之鼓愽咨刍荛以成盛勲涂说巷议咸所不废而又书铭竹帛瑑戒杅柈谓人莫踬于山而踬于地是故翼翼民上如临不测之谿战战栗栗罔敢暇豫允恭以持之虚静以待下心存天下而志加于穷民民一有饥如已饥之民一有罪如已䧟之是以笃实光辉被四表而塞天地率天下以仁而人从之故天下以均平百姓按静不知喜不知怒欣欣焉乐其性故一出言而天下诵万物齐使之而成户之而止惟恐言而莫予违也初重黎受职髙阳之代髙辛氏衰三苗复九黎之事民兴胥渐罔中于信而二官以废闰余乖统民黩齐盟上帝不蠲苗民遏絶于是复育重黎之后使纂旧业乃命羲和絶地天通羲载上天黎献下地俾主隂阳羲和居卿而致日立浑仪钦若昊天厯象日月星辰敬授人时命羲仲宅嵎夷敬宾出日平秩东作张昏中而播谷命羲叔宅南交平秩南讹敬致火昬中种黍菽命和仲宅西寅饯纳日平秩西成宵昬虚中而传麦命和叔宅北幽平在朔易霤昏中而収歛修剧厉谨盖藏畋猎断伐上告之天而赋之民天子南靣视四星以知民之缓急急则不赋籍不举力役着推术设蔀首演纪于虚之初建困敦而首大吕朞三百又六旬又五日而期以闰月定邪而成岁攽之诸侯而臧之祖析因夷隩不失其宜以故单民得职而不佻不病山不槎枿畋不䴠胎故鸟兽孳尾希革毨缛咸若桐梃东厢蓂生下庭龟书乃来于是稽蓂以正月访桐以定闰録龟字而施之是曰龟厯分积定时日得故百谷又而风雨时百工釐庶功兴乃命遏伯长火居商丘祀大辰而火纪时焉是时于心故因其出入而望之以修其官而戒民事命倕为工作和钟利器用命母句氏作离磬制七絃徽大唐之歌而民事得命质放山川谿谷之音以歌八风作大章之乐击石拊石上当玉磬乃麋置缶而皷之立瞽叟五絃之瑟为十五絃命延瞽叟之所为瑟益之八絃以为二十三絃制咸池之舞而为经首之诗以享上帝命之曰大咸作七庙立五府以享先祖而祀五帝祭以其气迎牲杀于廷毛血诏于室以降土神然后乐作所以交神明也乃设五吏立祈祥守岁之盈虚乗民之缓急正其甲令而御其大权烧山林焚沛泽以通刀布乃为金三等禺氏邉山之玉赤野末光之珠上币汝汉右洿之金以为中币泉货以成下币胜禽兽之仇大夫随之鞚财髙下以衡民之好恶焉而又为之储偫以备其歉故沈菑九刈雨雹弥旬而下亡菜色西夏废志惠而非兵隳城守弃武德好贪以求于民于是伐而亡之有唐不享于是偏以劘之䘮之丹浦在位六十二载沈䝉洚水演天方害龙门未辟吕梁未发后土冐没而填星逆于水府帝乃忧中国之不康诏曰洚水滔天下民其咨孰能使将任焉四岳称帝知之圯族方命而民患弗可竢又自中国至条方莫荐于是试俾司空钦哉九载功用不成而止嗟乎予于用见尧之仁汲焉当是时禹年穉而在廷之可就水者莫若也及垔水而后帝知厯厯运之遭七年衰志闵复觇嗣子之嚚讼于是巽遁之愿轸焉洊之窫窳凿齿九婴十日大风封豕长它之害民㒺攸止于是泽兵称旅屠长它于洞庭射十日缴大风于青丘杀窫窳禽封豕于桑林乃诛凿齿于畴华之野戮九婴于凶水之上而后万民复生四方同尘夷夏广陿险易逺近始复道里于是为世载七十矣天下犹未平洚水横流草木畅茂兽蹄鸟迹之道交于中国尧实忧之乃畴咨能若时之贤以属天下之统方是帝畿巨浸稽天而冀人虞舜身修家正所在数有美祥帝知其圣然犹忌其私也爰巽四岳岳辞其德弗辱则又俾之显扬幽侧而岳且知帝之在舜以舜钖荐于是举之童土之地而厯试之命为司徒二女女焉观厥刑于二女官材任士一耳目之而不疑荐之天暴之民三载稽厥行事亡不时叙于是㳺于康衢闻童之謡曰天生蒸民莫匪尔极不识不知顺帝之则乃还宫召舜而乃命以位正月上日授终于天府而遂老焉于是修坛河洛择良议沈仲月辛日昒明礼备荣光出河休气四塞越岁仲春率百工沈璧于洛且告䄠事礼圣姑射拜师沮洳陞首山道河渚遇五老而济焉乃赏侯伯封偰弃又东沈书日畟受图以归始舜之摄俾益掌火禹平水土禹疏九河瀹济漯决江汉排淮泗而注之海益审封植烈山泽禽兽逃匿然后人得平土而居而食未足礼莫起于是富而教之俾弃为田教之稼穑五谷熟而人民育然后拼偰司徒教以人伦于日之徕之匡直之辅翼之又从而振德之彊于行蔷于志以养天下之形是以庶政惟和万国咸宁民皆廸吉莫不振动服化比屋可封而隮仁夀乃渉流沙封独山训大夏讨巨西暨沃民东𨽻黒齿贯匈离耳天督该首莫不有仁义之心轩常之志二十有八载㳜然写其天下之尊爰与方廻㳺于阳城乃徂落百姓如䘮考妣三载四海遏密八音亲如父母信哉葬济隂成阳西北四十里是为谷林通树之宛心约志以从事于亡为隐不肖舍已从人处撝宫徽神畅不施智力而万国平居衢室隐精神笃恭而王天下不废困穷不敖亡告是以离畔者少听从者衆邻国相望彘犬相闻而正迹不接诸侯之竟车轨不结千里之外苍髫巷歌黄髪击壤帝何力之知哉始帝在唐梦御龙以登云天而有天下及资有天下制在一人以德化为冠冕以稷偰为筋力都俞吁咈于一堂之上是以德政清平风教大洽化格上下而信孚于升濳庆云鲜菩五纬顺轨景星炳曜甘露被野神禾滋亩朱草茁牧澧泉泆岫倚翣生厨蒲薤茁鳯巢阁荣光幕河河马辇箓一日而十瑞至矢心与治立于灵扉云生牖坐于华殿松生栋万物皆备于我而亡黄屋之心举天下以为社稷非有利也故垂襞幅委轻裘而天下治侥民献其没羽封人祝之夀富翕然各以其所重报是以比隆伏羲后世莫及孔子曰人之所贵为天子者为其穷耳目之欲适五体之宜也采椽葛衣藜羮土机人之所弃而尧安之勤劳求贤以恊治举天下授之舜如舍儋然大哉尧之为君也惟天为大惟尧则之荡荡乎民亡能名焉巍乎其有成功焕乎其有文章而畴人云尧以义终舜以事没稽诸典祀贻世永教游夏之徒岂诬也哉帝初取富宜氏曰皇生朱骜佷克兄弟为䦧嚚讼嫚游而朋淫帝悲之为制奕棋以闲其情使出就丹帝崩虞氏国之于房为房侯以奉其祀服其服礼乐如之谓之虞宾天子弗臣夏后封之唐如虞之礼朱卒葬笰阳朱生陵以父封为丹氏房氏防氏陵三十五世钟昭王世采灵夀生沈又有屋引氏朱之兄考监明先死而不得立庶弟九其封于留者为留氏后有刘累以豢龙事夏𦙍甲赐之氏曰御龙以更飂董之后既迁于鲁商居大夏为唐氏御氏扰氏扰龙氏至周封帝后于铸铸祝是分侯于随为铸氏祝氏随氏既更累之裔于方城为唐公楚併唐其徙杜者为杜氏唐杜氏屠氏唐孙氏李氏杜更为祈杜伯之息隰叔如晋生蒍为李以正于朝朝亡间官故氏为士氏及官司空以正于国国亡败绩故氏为司空以正于国国亡败绩故氏为司空是生士縠为縠氏縠生㑹㑹采随故氏为随是佐文襄诸侯亡恶谡傅成景军亡败政中军太傅端法集典国亡姦民是以受范故氏为范逮文子爕能穆宗侯爰受栒栎故氏栒栎士鲂受彘故氏为彘臯夷采函与故氏函与而鲂氏阳氏士丐氏士季氏士吉氏士为氏士思氏司功氏祈成氏士弱氏胥氏张氏陶氏朱氏陶朱氏鸱夷氏其犇秦而复也秦归其帑其处者生明为刘氏明生逺逺生阳十世孙获于魏为大夫生清始居沛生仁是为丰公生煓是为汉太公四子伯仲邦交天德光尧㓟项授沛邦实着符是为汉祖炎祚复煇载祀四百有汉氏厥氏兀氏红氏横氏吴氏宗正氏中垒氏谷蠡氏独孤氏公族氏陈氏徐氏刘备立蜀再世而魏灭之裕起南朝者八世有员氏留氏嗟乎物固未有张而不弛成而不毁者也惟圣人能盛而不衰帝之传天下非为让也为有法度而朱弗能统也汉承尧祚着矣而杜林等何知哉先是房之后有貍氏裔子大繇夏后氏封之傅为傅氏说筑于巗商宗得之陞为太公又有傅余氏余氏其分于冀者为冀氏帝之后又有蔷氏御氏陶丘氏周生氏尧氏庆都葬靁泽赞曰聪明文思荡荡巍巍惟天为大惟尧则之不激不委因事立法昭义崇仁内穆外协询政行人问老衢室茅茨土阶允恭勿失万物备我生化咸宜诵言行道比隆伏羲子曰大哉尧之为君也惟天为大惟尧则之荡荡乎民无能名焉嗟乎尧之治天下岂有竒谋秘计而日与之为鬬哉生者自生死者自死而已矣天下大器为者败之生者不得不生死者不得不死尧何心于间哉隐精神居衢室固已云行雨施而见品物之流形矣立于櫺扉而云生牖坐于华殿而松生栋何容心哉吾知都俞吁咈一堂之上而已矣日往则月来月往则日来天何言哉四时行焉百物生焉此天之所以为天也委轻裘垂襞幅尧何为哉月白风清万籁空而七絃定此尧之所以为尧也阳光之熙羣目之随浃沐之聚羣心之豫岂有心于为哉林焉生总焉羣一日而风之二日而霖之三之日荡然矣天地不异化万物无异性无撄则宁无拂则全此同然之情也圣人者操造化之权以鼓舞动荡而作成之尔三年成一叶则物之有叶者固鲜而一日揠其苗则物之成性者亦罕矣道之以政齐之以刑而天下始惨然矣风之过箫芴焉感之各以清浊应离畔者少服从者衆尧岂家至而日见之哉苍髫巷歌黄髪击壤果何力之有邪天生烝民莫匪尔极不识不知顺帝之则尧之所以为大固有不俟孔子而后知者然而犹曰修已以安百姓博施济衆尧舜其犹病诸是何邪盖凶旱水泆天有所不能全寒饥疾痛天有所不能蔑洪水十日此九六之大㑹也而尧于此能通其变而不抵于穷七十在位弇兹日薄而若时之庸犹未适也咨若予采而获象恭之夫咨乂滔天而得圯族之子帝之心果如何邪九载之绩弗成而密藏之意已迎镜坛宇间矣能庸命朕位巽吾亦何意于天则哉昕而作夕而瞑安时处顺亦适然而已矣且昔闻之尧之治天下七十载不知天下之治与不治亿兆之愿已与不愿已也顾问左右问在朝问外朝俱不知也乃㣲服于康衢闻立我之謡喜而问焉曰谁教尔此言者则皆曰闻之大夫问大夫曰古诗也于是还宫召舜甥而禅之舜不辞而受焉舜之绍尧惟不异于尧也承安引佚万物皆作履中行善日月照而四时行庸非天邪故子晋曰如舜者天舜居其所以利天下奉翼逺人咸得其人此之谓天易曰干元用九乃见天则此尧之所以同天也首出庶物万国咸宁此舜之所以亦天也彼之引竹书援地记而上疑夫两圣者亦欺诟唾射之徒尔雷动风行鸟归兽息而驴鸣狗㺝方此大作曽何伤于在上哉祗见其弗知量尔路史卷二十路史卷二十一钦定四库全书路史卷二十一宋罗泌撰后纪十二䟽仡纪有虞氏帝舜有虞氏姚姓其先国于虞始为虞氏瞽子五帝之中独不出于黄帝自敬康而下其祖也敬康生于穷系系出虞幕后之幕姓宗焉是生乔牛乔牛生瞽叟瞽叟天瞢幕能平听恊风以成乐而生物有虞氏报焉舜长九尺太上员首龙颜日衡方庭甚口靣顄亡髦怀珠握褒形卷娄色黳露目童重曜故曰舜而原曰重华濬哲文明温恭通智敏敦好学而止至善寅畏天命而尤长于天文初家于冀夙䘮其母蒙茨緼棘哀绵五至犹未歉者䘮期之有数盖有是显瞽叟御而生象象得亲乃咸恶舜御以不道舜于是往于田泣旻天号父母负罪隐慝大杖避小杖受事亲拊弟日以笃象忧亦忧象喜亦喜惟恐不获于象以贻父母戚道而不径舟而不游凡所以动心忍性皆以増其所不能夫然故死生不入于心而能动人与木石俱而光曜显都丽然汗着年二十而以孝友闻四海故天下大说而将归焉方是时口不设言手不指麾执𤣥德而化驰若神厯阳之耕侵畔乃往耕焉田父推畔争以督亢授濩泽之渔争坻乃往渔焉䰻人巽长争以深潭与东夷之陶苦窳陶于河滨期年而器以利牧羊潢阳而获玉厯于河巖所至向合当其田也旱则为耕者凿俭则为畋者表虎与四海俱利是故光如日月而天下归之父母之不我爱弟妹之不我亲故虽躬稼陶渔恶悴劳苦烛息火食口腹不获于美厚而谐和正救烝烝乂亡入而不自适灰于常羊什器于夀丘就时负夏未尝暂息顿丘买贵于是贩于顿丘传虚卖贱于是债于传虚以均救之故孔子曰耕渔陶贩非舜事也而往为之以救败也舜其仁也乎编蒲结罟躬耕处苦而民从之一徙成邑再徙成都三徙成国至邓之虚而百千万家小大说之秀士以从雄陶方囘续牙伯阳东不訿秦不宇灵甫不辟而至周旋厯濩之间为之七友迨既禅七人者始逃之初尧在位七十载矣见丹朱之不肖不足以嗣天下乃求贤以巽于位至梦长人见而论治舜之濳德尧实知之于是畴咨于衆询四岳明明扬仄陋得诸服泽之阳问以天下曰我欲致天下为之奈何对曰执一无失行㣲亡怠中信亡倦而天下自来问以奚事对曰事天问之奚任对曰任地又问奚务对曰务人曰人之情奈何对曰妻子具而孝衰于亲嗜欲得而信衰于友人之情乎人情大不美又奚问若夫从道则吉反道则凶犹影响也南靣而与之言席龙垤而䕃翳桑䕃不移而尧志得始尚见帝帝馆之于贰室亦享帝迭为宾主语礼乐详而不孛语政治简而易行论道广大而亡穷论天下事贯昵条达咸叶于帝而咸可底绩于是钖之絺衣雅琴命之姚姓妃以盲娅以罃以观其内九子事之以观其外百官牛羊仓廪备以事之于畎亩之中舜乃饬正二女胜其胸中之情以应天地之理澹焉二女嫔妫纯笃尽道九子尊虞服勤靡懈妻有桑田身有南亩瞽顺象从而不至于姦于是帝将胥天下而迁之乃厯诸难使宅百揆靡不时叙属之徽典亡或不从宾于四门诸侯穆穆烈风雷雨纳于大麓而弗能迷也帝即致以昭华之玉曽而尚之三载程功亡乖畴䇿民安其为帝覆其圣谓以天下授舜则天下幸而朱福授朱则天下病而朱利曰予终不以天下之病利一人乃放朱于丹而卒禅舜舜让于德弗嗣弗可遂致天下于大麓之野属诸侯焉崇非之曰不祥哉谁以天下予人哉帝乃殛之羽山共工又讪乃流之幽州必以禅舜而天下莫有非者故仲尼曰尧知舜贤非难也不以所间败所察其难也正月上日受终于天府乃命羲和钦若昊天厯象日月星辰敬授人时在璇玑玉衡以齐七政肆类于上帝禋于六宗望于山川徧于羣神辑五瑞既月乃日遂觐四岳暨羣后班还其瑞以四仲廵四守至于方岳燔望告至秩山川觐四方羣后问百年而见之定八伯之乐元祀代泰山贡阳伯仪伯之乐中祀大交霍山贡夏伯羲伯之乐秋祀栁谷华山贡秋伯和伯之乐幽都𢎞山祀贡冬伯和伯之乐并论八音四会贡正声以听天下之治而民无有不惠而从命太师陈诗以观民风命市纳贾以稽民之好恶命典礼恊时月正日同律度量衡礼乐制度衣服正之修五礼五玉三帛二生一死质之器卒则复山川神祗有不举者为不敬不敬者君削以地宗庙有不顺者为不孝不孝者君绌以爵变礼易乐者为不从不从者君流革制度衣服者为叛叛者君讨归次外三日遂假于祢祖用特卒歛币玉藏诸两阶之间然后命徧告入听朝五载一廵守羣后四朝赋奏以言明试以功言奏功试则舆服以庸之设三公四辅师保凝丞官不必备惟人也肇十有二州封十有二山谋牧立岳以广聪而烛隐于是沈菑未复民亡安止爰命伯禹继平水土主名山川俾益掌火烈山泽而焚之禽兽逃匿然后人得平土而居乃商九州以正五服以定任赋表提类考疆域作十有三载而后同既釐下土方别居方别生分类钖土姓而下亡违者坛四奥沉四海而函夏正水始平姦宄衆于是象以典刑刑出不复流以宥之官有慢事以讯之教或不率朴以威之罪疑犯误金以赎之凶荒灾𤯝赦以肆之惟怙终贼在所刑者钦哉钦哉惟刑之谧哉举八凯使主后土以揆百事百事时叙地平天成举八元使布五教五教克从内平外成十六相得而天地治流共工于幽州放驩兠于崇山窜三苗于三危殛鲧于羽山四罪而天下咸服二十有八载尧崩三年谡避帝子朱于南河之南天下之觐者不之朱而之舜欧歌者不之朱而之舜狱讼者不之朱而之舜夫然后之中国月正元日假于文祖践天子之位都于蒲及安邑以土承火色尚赤改正易服明庭玉阶立七庙祠中霤社用土封祭先首而尚气血腥爓祭冕䍿绂絑缁衣纁裳深衣缊袍以视朝两敦玉斚泰尊梡爼义尊匦豆大路越席水陆修絜以致敬于鬼神日南至禘圜丘配以黄帝以夏正祭帝南郊配髙辛以北至祀神州于北郊五天佐五人神于明堂髙阳唐尧配焉春礿夏禘秋尝冬蒸所以报本反始也乃驾五龙乗銮辂载絜旌小绥大绥日三朝于瞽所䕫䕫齐栗惟尽子道顺其性而得其情故瞽底豫瞽底豫而天下之为父子者定乃建百官主五等亲亲任贤建弟象于有畀封黄帝之孙子十有九人为侯伯询于四岳辟四门明四目达四聪咨十有二牧曰食哉惟时柔逺能迩惇德允元而难任人蛮夷率服乃咨四岳有能奋庸光尧之绪使宅百揆亮采惠畴佥曰司空伯禹帝曰禹汝平水土嗣考之勋四海㑹同祗我德先时乃功惟叙禹曰俞小子敢悉考绩以统天意天降秠秬乃命稷筑墻茨屋辟地莳谷万民乃足命偰司徒别三族亲百姓敬政率经毋亟五作十道孝力为右万民以成臯陶为士以五服三次五宅三居之法政五刑以消冦贼姦宄密勿淑问制百姓于刑之中以教祗德惟明克允帝曰臯陶惟兹臣庶罔或干予正汝明五刑以辅五教刑期于亡刑民恊于中是乃功以刑教中陶乃祗陈九德之序以刑俌僇是故画衣异服而姦不犯其醇垂为宗工辨材楉利器用于是百用作削鐻修之迹流髹其上输之宫寝而当时之谏进者十有三乃崇纳谏之官益为公虞若于上下草木鸟兽佑之朱虎熊罴而物蕃衍夷作秩宗降典三礼惟寅惟清以接幽𤣥以节天下哲民惟刑而上下让后䕫典乐以乐德教胄子乐语兴道其风颂语言直寛刚简惟克有济以六律五声八音七始在治忽以出纳五言而赏诸侯乐歌籥舞以和钟鼓诗言志歌永言声依咏律和声八音克谐神人以和晏龙纳言主宾客夙夜出纳射侯书据以待庶顽谗说殄行格则承之庸之不者威之而逺人至帝曰咨汝二十有二人钦哉惟时亮天工三载一考绩三考绌陟幽明于是俊又在官羣后德㢲廵州观风习其情性因论十有二俗定以六律五声八音七始着其素以为韶退其利欲返其仁义九奏具成而鸟兽之声犹悉闗于律惟五祀定钟石论人声鸟兽咸变乃更着四时推律吕均十有二变而道𢎞广于是勃然兴韶于大麓之野执事还归二年䜎然乃作大唐之歌以声帝美声成而絑鳯至故其乐曰舟张辟雝鸧鸧相从八风囘囘鳯皇喈喈言其和也因农而扰兵因狝而蒐练寓之牧伯故干戈不试而人皆体之兵衞少而诛求寡故国不匮尚广能贤以自辅愽学以成能师纪后拜蒲衣亲单卷学于务成轺问于务成轺曰天下未治何以使我对曰避天下之逆从天下之顺天下不足治也避天下之顺从天下之逆天下不足失也于是依乎中庸明庶物察人伦执两端而用中于民作五葆扇立诽谤木善旌谏鼓以广直言之路访不逮于总章养国老于上庠养庶老于下庠宪其行止盖贵德而尚齿深衣燕礼脱屦陞堂袒割牲餽进爵公摄凡卿纳舃祝鲠祝以养其气体善则记之以为惇史尝谉于衆曰吾尽吾敬以事吾上而见者谓忠焉吾尽吾敬以接吾敌而见者谓信焉吾尽吾敬以致吾下而见者谓仁焉吾是以见爱亲于天下之民而归乐于天下之士又贵信于天下之君则取之以敬也所以明道而谕教惟以忠敬而时乡之是以未施敬于民而敬藏金巉巖之山捐珠五湖之渊而下服度堀地财取水利股肱不居故祠于田曰荷此长耜耕彼南亩四海俱有志利民也乃作米廪以教于国以臧帝耤立两学以教国士秋养耆老春食孤子于是得策乗马之数乃割髙倮太衍䡆羣害以作策马货当金货一金二金二四金二五金策垂马币又率百亩之夫而与之䇿率二十七日以为子之春事以资子之币分国谷之重而足国用春秋子谷大登国谷之重去分谓农夫曰币之在子者以为谷而禀之州里国谷之分在土国谷之重再十倍谓逺近之县里邑百官皆当奉器械备曰国亡币以谷准币国谷之扩一切什九还谷而应谷国器皆资而亡借于民不穷其力而巧于使之故民死而不怨饭糗茹葅盆亡膻而下不以余获罪瓦匦土型而工不以巧获罪麑衣盩领而女不以侈获罪法下易繇事寡易功而民不以政获罪道大多容大德衆下寡为而用物常壮故天下之贤皆跃而归之丈夫女子振振殷殷亡不载说乃为诗曰普天之下莫非王土率土之滨莫非王臣以言贤之不时也爰省中河登南山观河渚録皇图坛沈稷下莹光休至于是禹益进戒遂申钖羣后封弃百里之骀赐姓妘氏封契七十里之商赐姓子氏迁伯禹夏赐姓姒氏皆益命以为公臯陶能刑于封之臯而益涤鸿奏庶鲜食于封之梁伯夷次禹能礼于神爰封之吕于是绎承云备咸池以六律五声八音七始咏叶治忽以出纳五言而赏诸侯命质作昭华之琯尺有二寸之箾䕫修大招六列五英以明帝德以降上神通八风而齐上下拮隔鸣球搏拊琴瑟以咏絑干玉戚冕而大舞下琯鼗鼓合止柷敔笙庸以间堂上之乐祖考来格虞宾来助羣后德巽堂下之乐鸟兽玱玱击石拊石百兽率舞庶尹允谐韶箾九变而帝道成鳯皇仪五帝之乐莫盛于此故仲尼曰韶尽美矣又尽善也又曰韶者舜之遗音也温润以和如南风之至其为音如寒暑风雨之动物物之动人仁义之动君子财色之动小人是以圣人务其本乃封䕫于归自即位以来顺尧考德钦翼皇象天德出宁日月照而四时行积正合仁由仁义行是故好生之德洽于民心在位犹北极题期立象临下以简御衆以寛损益尽由尧道宥过亡大刑故亡小任于人而不任于法故不赏不罚而民可用尊德义贵缊年损已以安百姓是故寡怨于人率天下以仁而人从之光天之下惟好问而察迩言隐恶而扬善善与人同舍己从人乐取诸人以为善言行一善从之若决自耕稼陶渔以至为帝亡非取于人者体仁孝之德尽事亲之道五十而婴儿慕承安引佚立义治律而万物以皆作分均天财而万物以熙熙游于巖廊之上左禹右臯不事诏而万物成被袗衣鼓五絃咏南风之诗不降席而天下治功格亡臬恩被动植山川鬼神莫不咸若故曰受命于天惟舜也独正幸能正生以正衆生君天下生无私死不厚其子有恻怛之爱无忠利之教亲而尊安而敬威而爱富而有礼思而能教是以宗庙享之子孙保之故为法于天下可传于后世天下之明德皆自帝始故仲尼曰亡为而治后世虽有作者虞帝不可及也夫何为哉恭已正南靣而已矣是以教通四海之外北发肃慎南抚交趾东长隯夷西渠赐支出入日月罔不率俾大人反踵俱被其泽万邦黎献共为帝臣而粒食之民昭然明视屈轶产观景星燿房古黄委辔山车垂绥蟠龙贲信于其臧鱼鼈孚㳺于其穴长胡献白狼之霜西母进益疆之版十有二牧贡亡不时君子人来効龙求能食之髙阳之后有董父能求其欲使豢之赐之氏曰豢龙封于鬷川于是始有豢龙之官少昊氏有裔子曰孟亏能驯鸟兽而致鳯凰爰封之萧故孔子曰舜其大智也与起布衣积德圅和而终以帝其政好生而恶杀其任授贤而替不肖徳若天地而静虚化若四时而变物是以四海承风畅于异类鳯翔麟感鸟兽被德亡他好生而已宅立三十有三载咨禹而巽位焉乃更着四时张乐成于大麓钟石渝笙管变未及终天大雷电烈风大木尽抜大屋尽发宫羽尽革二工伏柷以操雅帝乃雝而歌者重篇乐正重赞舞人复缀乃更容贰节备十有二变奏肆夏而纳以孝成四岳三公暨百执事咸赞于帝曰尚稽㤗室唐为虞宾始而狂然汔兹羡于四极諴禹之命敷于四海韶为宾而雝为主人莫能迁矣于是命禹行天子事巽于臯陶弗可正月朔旦受命于神宗帅百官如帝之初于是八风循通卿云丛丛俊乂百工胥和而歌曰庆云烂兮纠缦缦兮日月光华旦复旦兮八伯拜手而进曰明明上天烂然星日月光华宏于一人帝乃拥旋持衡沉首而笑曰时乎日月有恒星辰有行四时顺经万物允成鼚乎鼓之轩乎舞之英华欲遂褰裳去之百工又歌而终焉维时洪祀六沴用咎于下乃令大禹歩于上帝而共御之帝用不差神则不怒五福乃降用章于下禹乃共辟厥德用帝休令爰用五事建五极而共御之三载釐苗弗恭命禹征之三旬苗犹逆命益赞于禹曰惟德动天亡逺弗届帝之往于田也号天引慝瞽亦信顺至诚感神矧兹苗乎于是般师振旅帝乃诞敷文德舞干羽于庙阶七旬而有苗格分北其民亡世在下故孔子曰通乎德之情则孟门太行不为险矣德之流行速于邮传命用之明堂金在其后先德而后武也舜其由此乎初有苗负固弗用灵昏迷不恭侮慢自贤反道败德君子在野小人在位断制五虐之刑以乱亡辜爰始淫为劓刵㭬黥越兹丽刑併制罔差有辞练抑惟刑靡察于狱之丽罔择吉人惟时庶威夺货以是为法而民有恶德冺冺棼棼罔中于信及是亡辞于罚遂分北于既巽禹于洞庭张乐成于洞庭之野乃作大唐之乐以皈帝美作大化大训六府九原之章以飏禹功而君臣之美尽矣十有七载天见妖孽黄星靡锋帝乃死以瓦棺葬于纪是为鸣条年百十有一三妃娥肓亡子女罃生义钧及季釐季釐封缗为桀所克义钧封于商是为商均是喜歌舞禹封均子于虞虞思妻少康厥后虞君惟专于乐臣争于权民尽于利而亡次妃癸比氏生二女曰宵明曰烛光处河大泽灵照百里是为湘之神庶子七人皆釐降于齐人圭胡负遂庐蒲衞甄潘饶番传邹息有何母辕余姚上虞濮阳余虞西虞亡钖巴陵衡山长沙皆其裔也夏之世有箕伯直柄伯戏中衰成汤寘之于遂遂世守之后为齐所灭箕伯之后箕子事纣仍谏不入阳狂为奴纣败囚释为武王陈洪范去之朝鲜以道义化其民蔚为君子之国后有箕氏鲜氏鲜于氏直伯之后有直氏圭衞蒲传则商灭之胡潘则周灭之息负庐邹则春秋时入于彊矣后各以国命氏有虞氏幕氏司徒氏申屠氏信都氏胜屠氏胜氏胜徒氏舀氏咸氏遂氏须遂氏合愽氏李氏胡有何皆归姓胡公世不淫至虞阏父为周陶正武王妃其子胡公满以太姬钖之妫姓与肃慎之珤复之于陈以备三客二十有五世而楚灭之后有陈氏遏氏辕氏榬氏袁氏爰氏庆氏衡氏栁氏鍼氏逄氏氏弱氏杵臼氏五父氏驷氏恩氏甄氏番氏鬬门氏壶丘氏偃师氏司甄氏仪氏初齐桓公十四年陈宣公杀其太子御冦而敬仲奔齐致陈乐是以孔子在齐而闻韶敬仲有礼桓公说之以为工正为田氏七世成子弑简公分齐国孔子沐浴而朝请讨之哀公不悟故孔子曰以吾从大夫之后不敢不告也又三世而田和移齐又六世而齐灭之有敬氏皮氏车氏恪氏穰氏汲氏稑氏䅶氏辱氏薛氏法氏王氏文氏茍氏光氏纥于氏尉迟氏司马氏其复氏则有少西子穆子占子沮子与子献子鞅子梧子坊子芒子寤子尚丘子石子夏子宋子禽犨子子仲颛孙亡字五王安平广武即墨于陵之氏覇先亡梁以为陈者五世而随灭之齐宣王封母之弟于母乡为胡母氏胡非氏威氏慈母氏慈氏汉初徙诸田闗中而遂有第三至第八氏沙鹿留占亶生元后是育孝成四世称制汉求帝后得妫昌为始睦侯以奉其祀焉始禹分帝之少子于西戎秦厉公世有无弋爰劔曾孙舞生子十七为十七种忍九子研号研种十三世烧当代雄洮罕之间四世孙瑱良益贫良卑湳侵甚为所败虞滇岸滇虞生东吴迷吾后益困依发羌吾曽孙麻奴收怨羌复振溟零大㨗汉迁那内附中元间冦西郡马武有弋仲襄苌是为后秦云有无弋氏研氏滇氏东氏迷氏铫氏赞曰若昔善化臧用于民民由不知孰识其仁北靣朝尧君臣道盛斋栗见瞽父子以定二女嫔降夫妇以贞庳贡源源兄弟以成形端表正万邦作孚能事毕矣夫何为乎予言其略经载其详予言其详经载其略虞䇿夏前不着于经予则详之而略之于典谟故曰予言其略经载其详四凶之去有尧去之者八元八凯之用有尧用之者而传壹之于舜自有能庸命至乃命以位略是数十年事而书不过数语可谓略矣以天下予人异矣以为不可而谏者多矣岂直崇之与共工哉经亡见焉故曰予言其详经载其略黄帝曰合宫有虞氏曰总章夏后氏世室殷人重屋周曰明堂大戴礼云明堂凡九室一室有四户八牖三十六户七十二牖以茅盖屋上圆下方路史卷二十一路史卷二十二钦定四库全书路史卷二十二宋罗泌撰后纪十三䟽仡纪夏后氏帝禹夏后氏姒姓名禹一曰伯禹是为文命其先出于髙阳髙阳生骆明骆明生白马生是为伯字熈汶山广柔人也姱直败数帝使治水称遂共工之过废帝之庸九载亡功逮帝禅舜熈怒于帝曰得天之道者帝得地之道者王公胡为论意欲自以为公彷徨于野以患帝乃遏之羽山三年而死是为羽渊之神寔为郊三代举之初鲧纳有莘氏曰志是为修已年壮不字获若后于石纽服媚之而遂孕嵗有二月以六月六日屠疈而生禹于僰道之石纽乡所谓刳儿坪者长于西羗西夷之人也身长九尺有只虎鼻河目齿乌喙耳三屚载成钤㐮玉斗玉骭履已声为律身为度称以出亹亹穆穆为纲为纪敏给克勤其徳不违其仁可亲师于大成挚暨墨如子髙学于西王悝实懋圣徳梦自湔于河西四岳举之舜进之拜治水土爵司空乃握括命暨虞余度人徒以傅土悼前人之非度乃劳身焦思轻尺璧而怜寸隂志勤天下左凖绳右规矩纚长风沭甚雨摄从三子履四时乗四载行山表木斩髙乔下定髙山大川疏停道滞钟水丰物身芨以为人先尧之水河之患为甚泲次之淮次之江汉次之浊河所被冀兖重而雝轻泲之所被则徐轻而兖青冀重兖之流皆自其东北走海而冀又上京故治水之急先于河于是发迹壶口治梁及岐南至于华隂东至底柱孟津梳三门以奠西河斯二渠过洚水至大陆为九河合为逆河以入海犹未暇积石也冀州既乂于是凖地之势自北而南兖青徐为东偏雝髙于豫豫髙于青徐雝豫余流由巩洛而入河扬下于荆荆下于梁梁荆之水东自扬而入海故东南次兖青又南次徐四州治而河患息又南沉于扬又西次于荆以放江淮江淮乂而洪水定瀹泲漯决汝汉引南河以通淮泗排淮泗而注之海于是由荆而北次于豫由豫而西次于梁由梁而北次于雝以奠江河之上流栉泉瀪以汳诸术濬畎浍以距诸川汨九川以距诸海九州涤厡九山封崇九泽始陂暨伊益奏庻鲜食暨伊稷播庶艰食奏庻鲜食阜通有亡化居蒸民乃粒万邦作乂始禹之治水七年矣伤功未就愁然沈思于是上观于河河精授圗乃北见六子获玉匮之书以从亊受黒书于临洮得緑字于浊水乃驻江山栖桐柏受䇿鬼神之书乃得童律狂章鸿䝉之徒制其水怪乗龙降之乃命范成光国哀御以通原闻宛委黄帝书乃吉䄢刲白马三月庚子登覆鬴探穴获五符知治水要于是复岳下龙门受玉简以揆地遂周行天下主名山川以利于民山川理脉土地所宜风炁所生毕究其政草木企走蜚动虫鱼俾益疏之以为岳渎山海二经东造絶迹西延积石南逾赤岸北过寒谷而裴囬乎昆仑察六扈青泉赤渊分八洞穴金匮玉符以镇川渎当是时也昼不暇食夜不获寝以与万民同务焼不及撌濡不给扢冠罣而弗顾屐税而弗纳躬操橐㭒而九杂天下之川居外三十年三过门而不入东至榑木日出九津青羗之野攅树之所㨉天之山鸟谷青山之乡穷髪带方之地南至交趾孙濮续樠之丹栗沸水之际南娭黄支之堵不死之望西过三危之阨巫山之下饮露之民竒肱三面北至太正之谷夏海之穷祝栗之界禺强之里积氷积石之山未尝暇息勤考之勲忧其黔首身解陓之河外凿二十䖟十七湛䟽三江道四泾通十有二渚开崃口辟伊阙凿轘辕破碣石伐山封仂以载厥功而矩数行矣泄流沙于西隅决弱水于北汉青流沇之下地下而上䟽故鬟九河于缗道五水于东北爰虚其处及时水至而得以纵逸功之所施名川三百支流三千而弗自功惟心劋形瘵以趣事手不𤓰腓亡然仪色霉支不遂跳不相及窍息不通劳而不居以勤于民而中帝心古人云明徳逺矣微禹之功吾其鱼乎其功之施于下世者如此其深且着也年三十娶于涂山氏曰趫是为攸女辛壬癸甲行十月而生启启见其父哌哌而泣而弗皇子也称筑赋蘧程土后畧兹基平版榦坯城郭谨关遂以御㓂攘使民知闾屋室之筑谓人亡食则不能使也不利于人则不能劝也故鬟河而定之九牧凿江而㳙之九路疏五湖而定东海民劳矣而不怨利于民也故不自言其信而信谕矣人阻饥而儥子者取歴山之金制币卖之羡余胥给以均诸侯乃商九州之髙下相其原隰及山川之便利任其膌格肕胗其殖剽怸沙桀作其畦畛正其疆界以杜争夺九州之土有常而物有次五沃之土五粟为长五臭所毓凡彼草木有十二襄上土广舄黄壌赤䐈中土黒坟白壤坟垆下土青骊涂泥品居庻彚而正九赋一夫履地五十而贡乃复定其九贡沇之漆丝织文青之盐絺海物惟错岱畎丝枲铅松怪石莱夷厌丝徐之色土羽畎夏翟泗濵浮磬绎阳孤桐淮夷之𤣥纎缟班珠及鱼扬荆三金齿革羽毛惟木扬之摇关筱荡岛夷卉服织贝橘櫾钖贡荆之杶干栝栢厉底砮丹及簬楛𤣥纁玑组包轨菁茅豫之漆枲絺纻纎纩磬错梁之熊罴狐猍璆鐡银镂砮磬雝之球琳琅干东海鱼湏鱼目南海鱼革玑珠大贝西海骨干脇北海鱼石鱼劒出瑱击闾大都鱼鱼刀河蚖江蝉五湖元唐鉅野之芰鉅定之嬴治中胆诸孟诸九江大龟隆谷𤣥玉嵗咸㑹于尚方以俟其工之需上农捇土出金上工䃣石出玉各以土产任土作贡畿不贡谷米兵车是之取百里赋纳縂二百里纳铚三百里鞂服四百里粟五百里米迩重而逺轻凡五里为甸服甸外率五百而为侯绥要荒侯服之内采男诸侯𨽻焉绥服之内以揆文教以奋武卫要服之内夷蔡属焉荒服之内蛮流属焉示其逺为之纪视数嵗之丰约酌以为常上下足以相辅然后礼成而教行取之有制而其所以垂法也九州攸同九隩咸宅四海㑹同六府孔修庻土交正致重财赋咸则三壌成赋中邦冀流广而河济盛水既退而民作多故作十有三载而后同乃命竖歩经大章行纬畅于八极方以为国十国而有长长有师五长而一师师五十国州十有二师州有牧牧禀命于上京弼成五服至于五千外迫四海咸建五长小比大卑承尊故入趍事而赴功小大之国内外之侯三正之所用者盖七千矣得齿千百五十五万四千男耕女织不夺其时釐改制量象物天地比䫫百则义之民而度之羣生故天亡伏隂地亡散阳水亡沈气火亡灾燀神亡间行时亡逆数民亡滥心物亡害生率帝之功而度之仪轨近逺通其明以佑不逮东渐于海西被于流沙北逾碣石南越衡山咸暨声教汔于四海禹钖𤣥圭告厥成功夏后氏尚黒职由此始封之髙宻以处于擽是为有夏曰夏伯初以崇伯事帝帝为洚水之患访于四岳求能治之者四岳称帝曰方命圯族岳曰举哉试之不可乃已乃以命鲧鲧筮之于归藏得其大明曰不吉有初亡后障水汨陈其五行水不閠下上帝震怒不畀洪范九畴彛伦攸斁逮帝授厯则殛死禹乃嗣兴从而道之百川顺流天乃钖以洪范九畴彛伦攸叙所谓洛书者也帝崩舜为天子命为司徒代典百揆内辅虞位外行九伯三十有三载帝以教期劵剧受命以位曰汝惟弗倦縂朕师逊于伯益臯陶不可则拜稽首固辞重弗获命正月朔旦受命于神宗率百工如帝之朔帝告禹曰予告汝九术五胜之常可以克之汝能从之师徒其兴乃治六师以征不序始嵗三驱以柬车徒三载有苗弗共奉辞誓伐三旬而苖逆命益賛于禹乃班师而苗格于是四海之内咸戴帝舜禹骈三圣乃兴九招命臯陶为夏龠足鼔龙簨八佾六列皮弁素积九成而功昭曰大夏十有五载帝将陶真冷禹曰戒之哉形莫若縁徳莫若率縁则不离率则不劳不离不劳则不求文以待形不求文以待形固不待物钦哉慎乃有位敬修其可愿四海困穷天禄永终惟口出好兴戎朕言不再帝崩禹即真王以金成都阳城太原安邑革正朔奠服色以日至六十日为正色尚黒其祀户祭先心社用松牲用黝大事敛用昏戎事乗雒骊尚明水而旂緌山罍揭豆琖斚四槤以施之宗庙𤣥堂世室九阶三阶厥用亡文衣裳细布牟追𤣥冕衮衣而山立尸而卒祭祭以其闇明日而复祚盖贵爵而尚齿养国老于东序养庻老于西序燕衣而以飨礼以教民之孝弟袭尧爵行尧道脩五等以赏诸侯追父褅黄帝而封丹朱唐商均之子于虞作賔王家立三公九卿百二十官三妃九嫔以为内治三嵗而攷绩五嵗而定政恶㫖酒好善言好予而不取好縁而恶驵亦上信而贱文必度其正为政先禄而后威先赏而后罚故能敬徳面稽天若承安继治任贤使能缮赏不罚而民不负言亡废功亡蔽财自眡觔如愉易平静以待之使夫自得之因然而然之使夫自宁之不求葡不大望于民是故剀精神明耳目龥俊尊帝以故黒风㑹纪而明明在朝劳身以治天下迪知恂于九徳之行故民承寛厚而亡懐薄立三年而百姓以遂焉勤求贤士以及方外见山仰之见谷俯之以䓒道秉徳之士存焉适于郊芴焉遇其縳于路谡降拊而泣之左右曰彼则不刑于王何痛焉曰天下有道民不离幸天下亡道罪及善人尧舜之民以尧舜为心朕为民辟百姓各以其心是用矜之立谏幡阵建皷不矜不伐不自满假投一馈而七起一沭而三捉髪曰予惟四海之士须于门而四方之民弗至也诸侯朝觐而亲报之士月见而躬接之曰诸侯能亡以予为骄乎诸大夫能亡以予为汰乎其骄若汰而不予谷是逢君之恶而教寡人之残也是以天下大治诸侯万人而一知其体则能以愿为之也故未施于民而民敬之命伯封叔及昭明作衍歴嵗纪甲寅钤天行施敬授人时人事是重故建首寅而后冬夏正春斤不升山夏罟不趣渊以宛生长而专民力乃布令曰九月除道十月成梁故其时儆曰收而场功偫乃畚梮营室之中土工其始火之初见其于司里速畦堘之就而执成男女之功故生不失宜而物不失性人不失事天得时而万财成焉昔孔子观夏道得其四时之书者是矣谓土少则民失业土多则内亡守于是有不称之灾故其箴曰中不容利民乃外次又曰小人亡兼年之食遇天饥妻子非其有也大夫亡兼年之食遇天饥臣妾舆马非其有也国亡兼年之食遇天饥百姓非其有也故诸横生尽以养从生尽以养一人不杀胎不夭奥不隳时十年而王道固乃立祈祥以固山泽立器械以使四国破増薮楚沛泽以立三币而撡其重䇿以守国谷存丘立骈守以为民饶以人御人逃戈刄而髙仁义乗天固以安已而民心一政徳既成而听于人蒙诵于朝史箴于位官献使勿兠采胪言于市攷百事于廷耆艾脩之以闻其缺而斟酌之行善而备败是以事行而不悖天下复璞有君民之大徳有事君之小心是以神劳五岳形瘦九州而不以为苦摄位行政攷之于天是以克勤于家克俭于邦而尽敬于神故孔子曰禹吾无间然矣菲饮食而致孝鬼神恶衣服而致美黻冕卑宫室而垂意沟洫禹吾无间然矣越在先时阏伯火正实事唐虞及是更以相土居之商虚入为王官出长诸侯有勤于民以食于味命任奚为车正子吉光暨相土佐之昇物以时五财皆良乃剙钩车建绥斾相土始乗肇用六马于是登降有数乃封奚仲于薛谓政衰于唐虞而民于昔始政肉刑谋面用丕训徳则乃宅人乃三宅亡义之民罪疑从轻死者千鐉中罪五百下鐉二百罚有罪而民不轻罚轻而贫者不致于散故不杀不刑罚弗及彊而天下治命孟涂为理刑正讼从以为神主乃备祭用簠簋嶡爼鸡彛龙勺雕勒粉泽流髹其上蒋席袡鞇颇縁觞酌有采笾豆有践而当时之不内者三十有三国为䘮灋曰死于陵者葬于陵死于泽者葬于泽桐棺三寸制䘮三日亡得而逾祝余鬻饭九具作苇茭而墙置翣绸练设旐立凶门用明器有金革则殡而致事而人于死者益以致命扶登氏为承夏之乐歌九叙以乐其成是谓九夏设五器于庭而诏于曰有以道宪我者声鼔以义告我者鸣钟以事诏者振铎以忧闻者发磬以狱复者挥鼗政天下于五声后世寳用至于追蠡作栈钟于㑹稽以定奏逺方圗物贡金九牧铸九鼎于紫金条荆之山鼎之为物左氏尝言之人得借口使人知神姦入川泽而不逢不若魑魅罔阆莫能逢之鼎成而太白见者九日帝女仪翟醖醸稷麦以为酒醴醪变五味进之帝饮而甘之折额而叹后世必有以酒亡国者遂䟽仪翟于是举臯陶而荐之将畀之政辞乃封之六其仲子克世使袭六奉其祀宅立一十有五嵗七表承风化制殊类青萦九阳竒怪之所际莫不内拱八风循通而百谷用成木荣冬敷天雨稻蜚莵应騊駼出方泽出马灵龟穴庭𤣥龙御云故孔子曰巍巍乎舜禹之有天下也而不与焉于是大宣教化归元勲祠上帝乃大计治道外美州靡息慎之功内演龙徳以当天心撰𤣥要集天书以藏南浮之洞遂致羣臣于钟山以观其用执玉帛且万数防风氏后至戮之以徇于诸侯伐屈骜攻曺魏而万国定初来南涂山之女作歌以候其伯姬曰候人兮猗而南言自此始至周之君臣取风焉寔为周南召南正始之道王化之基也自涂山南省南舟济于江黄龙负舟人甚恐帝清议亡易龙顾弭鳞而逝乃巡大越见耆老纳诗书审铨衡平斗斛立典则以贻子孙焚戈甲而夷人附追思覆鬴之书复㑹诸侯于江南作刀剑伐靡山而邑之寻崩因葬之绞衾堲周葛以绷之其坎深不邸水上不通臭收壌为坟广终畆木不改列畬不易畆年百有六实祀于社亦谓白帝后趫生启及均涂山于是独明教训而致其化乃立庻子之官嗟乎天下之命悬太子若涂山可谓知所本矣后趫死塟阳城均生固固生伎来伎来生循鞈是杀绰大帝念之其裔居兠牟山北人号突厥寳歴魏晋十代而属蠕蠕是为阿史那徳那最为长宇文末灭蠕蠕百余年暨处罗苏尼先始归北号阿史那至开元为史氏帝之支子或封于辛辛甲事纣七十五谏不从文王以为史封之长子昭王南征辛繇靡为御右拯王而俱溺封其子西翟有辛氏计氏司空氏宇文氏普屯氏崇后灭于周文王帝崩而启立賛曰相彼夏后天地功深纂脩前绪载惜分隂斩髙乔下纚风沐雨身解扬口为百神主克勤克俭菲食恶衣奏艰鲜手足胼胝捉髪投馈为纲为纪河洛兴思明徳逺矣天下公器不可得而私也主之必有道而处之也必有义主之不以其道则乱处之不合于义则争是故君天下为甚易而授天下为甚难丹朱商均不足以託天下而舜禹者可以託天下于从而授之时无舜禹之有可传而启可传则从而授之启是圣人之意矣战国之士不知乎此乃谓禹不胜其私而传子知启之不足以任天下而私意胜阳以天下授益而尽以启人为吏禹崩启连党而攻益取之故子车曰禹崩益避启于箕隂而益佐帝之日浅泽未洽于天下天下之人不归益而归启矣益暨禹同事唐虞而同功于水佐帝之日不为浅矣功施于人者不为不乆矣且启之徳固无以尚于益而谓天下不归益而归启其然乎六经之存圣人固不以纎芥疑后世也尧受终舜受命一于文祖一于神宗而禹之末无是举也尧曰汝陟帝舜曰汝陟后而益之初无是语也禹之传盖天下之不复昔也始尧为世使民心亲民有为其亲杀其杀而民不非也舜之为世使民心竞故子生三月而言不至于孩而时谁而人始天也及禹治天下使人心变人有心而兵有顺杀盗非杀而人自为释矣盖三圣之季功美渐去而其世且然尔禹初尝以天下巺于竒子伯益竒子伯益辞焉而死矣启可传而传之顾可以私召乱名启争哉子不可传乃蔽于亲爱之私而必传子可传或贪于巽禅之名而不传均非天下之公行也方帝之授禹也柏成子臯擿语禹曰尧舜之治天下举天下传它人至无欲也择贤而与之其位至公也以至公至无欲之行示天下是以不赏而劝不罚而畏今君赏罚而民欲且多百姓知之徳自此衰贪争之端自此始矣然则启之传禹顾任其私哉承百代之流而㑹其变不得而不然也子可传而传不失于公人不可传而必传不免于私圣人者知可不可传而已何计夫私若公与子之有天下末之思尔子孙虽不肖犹以必传为有后且人心天命既已俱去而且展转惴息而不肯瞑茍不以祸败夺则不止顾不谓大哀乎孔子曰巍巍乎舜禹之有天下而不与焉匹夫而有天下真可谓大异事矣然以道观之舜自舜禹自禹天下自天下果何与天与贤则与贤天与子则与子吾固因天而已与贤与子子车顾知之矣避启之言殆为辩士设也路史卷二十二路史卷二十三钦定四库全书路史卷二十三宋罗泌撰后纪十四䟽仡纪夏后纪下帝启曰㑹一曰建伯禹之治水也娶于涂山生启于行荒度土功三过门而弗入涂山氏能明训教而致其化以故启知王事达君臣义持禹之功禹崩启继世有天下户氏不恭信相失度威侮五行怠弃三正帝乃迁庙与有户大战甘泽乃召六卿而誓整军实以伐之不胜六卿请攻之帝曰不可吾地非浅民非寡也兵刀接焉而不胜是吾徳薄而教不善也何以伐为于是般师琴瑟不张钟弗撞鼓弗攷不因席不仍味亲亲长长尊贤委能隐神期月而户来享遂灭之复昭夏功既征西河能拘是达敬承继禹之道商契之来孙曰冥寔喜水功命为司空勤其官而水死商人是郊孟涂敬职而能礼于神爰封于丹乃立五庙筮迁鼎禘黄帝而郊命大亷祭鼎昆吾之谿而莁享大阾之上是为钧台之享又筮于晋之墟作旋台于水之阳爰棘賔商九辨九歌舞九招登嫔抃马秉翳执环而声九辨中声犹在而人皆仰夏之功在位十有六嵗年九十一子太康立厥弟五人分封于卫是为五观其支于莘者为莘氏辛氏甡氏观氏卜氏以上讨下奉辞伐罪之谓征敌曰战是故春秋有书战而无征虞之于苖仲康之于羲和其事是也有户氏诸侯之国也启禹子也以天子讨诸侯宜曰征矣而孔子序书乃曰启与有户战于甘之野不谓之征有若敌然何也启失其天子之礼也古者天子有六卿卿将一军诸侯有罪则奉词以讨之天子弗躬也茅戎不道定王伐之为戎所败春秋书曰王师败绩于茅戎言王者之师非戎之所可败取败而已王者之于天下也盖之如天容之如地岂可捐忿而与臣子争一决之功哉有户不恭则文徳以来之文徳而不至偏以劘之可也焉用战启失其御乃至迁庙而临于小国之侯以至大战而军不胜予以是知夏徳之将衰矣甘誓之书所以及战而不一及成败成败不足言也然则圣人于此可删而反着之岂惟伤之哉又将以为万世戒也帝太康太康既尸天子以佚豫蔑厥徳假国亡政不顾后圗㤀伯禹之命播弃五则而叶比于滛声于是四夷背叛黎民咸贰爰大城筑作为刑人不堪命乃般㳺亡度求用益匮而贡以敝畋于洛表厥弟五人御其母以从徯于洛汭过时弗反有穷氏羿于是因民弗忍距诸河太康失邦五子咸怨述皇祖之戒作歌闵焉夸翔河上衆散亡归而其弟仲康立在位盖十有九嵗失政又十嵗而死帝仲康太康之弟也自太康之失徳天厌灾流四国亡政不用其良日月告凶不用其行惟仲康肇位肘制于羿皇天哀禹钖以彭夀思以正夏乃命𦙍侯大司马统六师于时羲和湎淫颠覆厥徳遐弃所司而酒荒于乃邑脇从枭嘑俶扰天纪乃季秋月朔辰不集于房瞽奏鼓啬夫驰庶人走而羲和蔑闻知王命𦙍侯征之十有八嵗崩子相立其支封邓为邓氏学者复𦙍征其言有八妄夫羲和有夏之贼臣而仲康则刚明果断之主嗣后者忠亮有为之臣也説者乃谓羲和隽羿而忠夏谓仲康者夷羿之所立而𦙍后禀伪命以行诛是则仲康乃优柔失权之主嗣后者党奸怙恶之人而羲和诚有夏之忠臣也方夷羿之放其君也盖因民之不忍未必心乎操懿之行也然而天下之事多由驯致辨之不早则将搂其柄而号制于天下矣仲康于此乃能沉几先物于践位之初首反六师以命𦙍兹乃先汉文帝自代入立夜拜周昌投几之会也以故夷羿虽懐觖望汔仲康之代而弗得肆则仲康之辟得其御天下之柄归于夏羿不得有之也夫羲和蓄其反徳啸类囊槖而崇饮于私邑其将以俟衅而圗不轨也乆矣渠魁脇从叛夏之迹显矣岂直废时而乱日哉而苏轼乃以为命征作诰皆出后羿或者又从而増绎之谓之挟天子以令诸侯如司马懿之诛王陵诸葛诞萧道成之制沈攸之杨坚之讨尉迟廻皆以忠于王室而不顺己之所圗者至谓书有非圣人之所取而犹存者岂理也哉夫以先时后时为羿所以名羲和之罪玉石俱焚为羿所以状羲和之恶以威克厥爱为任刑之事以脇从汚染为文致之词其果然耶尔衆士同力王室尚弼予钦承天子威命则侯之忠忱见矣岂搂诸侯假王命者一切之言哉政典之言尸司马法也其与玉石等语皆侯之所以戒敕吏士者也岂羿之所以数羲和哉威者果断之谓爱者姑息之名也岂刑与仁之谓耶始鲁昭公六月而食祝史请用币平子止之昭子知其异志盖小人之圗国未有不自蔽其君始此𦙍征之书所以着于百篇之内者诚以见仲康之能立而𦙍后之能职也使非圣人所取而且存则是王莽之大诰诛翟义者文致之语一切之言又得与将巽使𦙍之典并传不朽而𦙍侯之罪畧亡一句以示讥岂所以垂戒天下后世俾乱臣贼子之惧耶帝相一曰相安相安之立选蠕而佳兵征淮畎羿逐之播于商丘依斟灌斟寻氏二年征风黄夷七年于夷来賔八年寒浞杀羿又二十有二嵗猗奡灭二斟而弑帝寒浞自立后缗生少康自古国家丁中否艰难之运朝廷之政类皆茍且姑息之为以故豺狼枭獍跳梁䟦扈乗间并起而不可系止自非大有为之君奋其刚断揽权纲以离夺之其济鲜矣予读𦙍征见仲康之能以威胜爱而相遂以姑息失之未尝不痛之也夫兵权之失得社稷存亡之所系也尧帝之末不诛四凶而付之舜则唐之兵权在舜矣舜帝之末不征三苖而付之禹则虞之兵权在禹矣兹岂陋儒之所知哉春秋之代鲁人三弑其君盖未有不先有其兵权者秦汉而来魏晋齐梁隋唐之际其谁不然孝和以㓜冲即大位能遽诛鉏窦宪于是威权在手十六七年邦畿绥奠则兵制之不失也至宇文氏依周建号以宇文䕶为司马逮其归政犹属以兼司马緫军政以故周毓不制循致于难唐自中世一切姑息而强藩悍将擅杀主帅皆即授以节钺于是握兵方命至自相推与或甲乙相攘𢷬阙逼京显戮将相朝廷莫之或制自宪宗用刚断平江东夷泽潞易定魏清贝卫澶相淮蔡蜀夏一时率服而有唐遂以中振穆敬懿僖世益頽靡而藩镇益雄张卒以亡唐则不知果断而已向若后相综覈名寔蓄其威武权而用之则仲康之业何至是而覆哉优柔不断反受其乱此志士之所以长拂膺与夷羿传夷羿有穷氏穷国之侯也偃左臂脩而善射五嵗得法于山中传楚弧父之道既学射于吉甫其词佐长故亦以善射着尝从吴贺北㳺见雀焉贺命之射羿曰生乎其杀之乎贺请左目羿中厥右耻之由是毎进妙中髙出天下迨事夏王王命射于方豕之皮征南之的曰中之赏子万金不中则削十邑羿援矢而色荡射之矢逸再之又不中焉王谓传弥仁曰斯羿也发无不中而今也不中何以对曰若羿者口惧之为灾而万金为之患也人能遗其喜惧之私若万金之患则天下亡愧于羿矣王曰善吾乃今知亡欲之道矣太康之立滔滛亡度娱以自纵民兴胥乱迷畋有洛之表十旬不反夷羿于是因民弗忍兵于河以距之太康失邦仲康立于时羲和沈湎于酒叛官离次将夷羿是与王命𦙍侯征之羿遽隐慝及相之立爰逐相而自立因夏民代夏政自鉏迁于穷石灭乐正后䕫之子伯封先有仍之女美而黰厥泽可鑑夔纳之是为𤣥妻生伯封贪惏忿颣寔有豕心人谓封豕羿灭之后夔是以不祀羿于是益时射不修民事忘其国䘏而蔽于从禽用不恢于夏家武罗伯因熊髠龎围皆贤臣也乃弃之而信相伯明氏之䜛子寒浞又以龎门是子为受教之臣浞乃蒸取羿室纯狐爰谋杀羿植之诈慝内行媚外施赂而虞羿以于畋内外咸服而羿弗察也八年将归自畋龎门取桃棓杀之家衆亨之以饮其子子不忍食死于穷门伯靡奔有鬲氏太康君也奚禄崩而出玦羿得之于是簒帝及是而灭后有穷氏氏羿氏成败不难见哉夫与死同病者越人所不医与亡同政者屠黍所不处用贤则治有徳则昌此不易之理也是故古人论病以及国原诊以知政秦为暴虐羽亲灭之而暴虐益甚陈为滛侈隋亲灭之而滛侈益甚是安得不亡哉夫以继体之君艰难不知而抵于败是故不足怪今也躬自伐之而躬自为之躬自成之而躬自败之此何为也邪甚矣夫人之愚也湛于酒色小病大死人举知之而人举甘之好任小人大亡小乱理之必然而小人必用今世固有诲人以酒色亡身而自溺于酒色谏彼以小人破国而自惑于小人者矣是非不知戒也知思于忧患而死安佚也武王之镜铭曰以镜自照者见形容以人自照者见吉凶乡使文皇非魏徴之徒朝夕勉之以隋为监则唐之为唐未可知也太康以佚豫作禽荒般㳺亡度而亡其国此羿所亲灭也而羿不知戒复恃射而㤀国卹淫于原兽是又一太康也家衆亨之顾非其不幸矣呜唿服留黄醉红裙岂其不知戒哉而卒自蹈之故君子非茍知之寒浞传寒浞者猗姓寒君伯明氏之䜛子弟也好为䜛慝后寒恶之弃诸穷穷羿入之谡以为相而信使之方羿之逐后相相浞是从及羿立而荒㳺浞于是蒸其室而虞之以于畋内外从之则继杀而代之袭羿之号且因其室生浇及豷浇惟恃力盪舟走陆是曰奡浞任诈伪而不徳于民使浇帅师灭斟灌斟寻氏处浇于过处豷于戈弑夏后相爰革夏命易天明四十有三年为伯靡所杀浇恃多力从欲不忍恶虐以逞朋淫不义而通于丘㛮岐日康娱以自忘馆同所止少康灭之及女岐伯杼复诱豷杀之寒浞遂灭史臣言唐安史能以臣反君而其子亦能以子弑父以为天道之好还苏竣之乱桓彛涕遣俞纵遮守兰石竣数诱之纵益死守或劝以利纵曰吾徳桓侯惟有死报吾之不负桓侯犹桓侯之不负君也石演芬胡人也假父李懐光将遂与朱泚而演芬亦请讨之懐光骂曰若为我子奈何亡我家耶对曰若天子股肱我公之腹心若负天子我何得不负公吾尝言之造物者之报人也不报其人而报其人之天非惟报之其报之也必厚天道岂难知哉惟其效有迟速之不同尔而欧阳子遂有幸不幸之说恶可谓谊理也哉秦政焚书阬儒以愚黔首黔首未愚而其子胡亥已不分于鹿马曺操令不仁不孝而有兵政术者咸举无遗民俗未化而其子丕绖未反哭广设百戏显纳二女杀妻害弟不善之报如是岂有所谓幸免者耶舍人须騐商鞅法也而鞅竟以无验执纳瓮炽炭周兴计也而兴竟以炽瓮服索元礼作鐡笼以囚而卒自冐之李林甫好归狱于天下而国忠亦即其术以推治殷洪乔不作置书邮而子浩遂有竟达空函之厄小且若是秦宏违天地之道则天地违秦亦宏矣诗云敬之敬之天维显思命不易哉曽子曰戒之戒之出乎尔者反乎尔者也唐虞以逊禅帅天下而商汤去其所以帅而帅之以其非所帅然则周之于商奚间焉曺孟徳能欺孤儿而夺之司马仲达亦能绍其寡妇而攘取及刘裕之平逆乱则又司马徳宗之曺操也隋炀弑父杀兄及宇文之变而父子更相为疑此岂有所爱者晋能与白狄伐秦秦亦能与白狄伐晋杀人之父人亦杀其父杀人之兄人亦杀其兄石勒病遣二王俾之国虎留之而绍以遣及虎之病留二王使辅政妻逐之而绍以留虎之于勒姪也杀其子以及其母遵虎子也亦杀虎而及其母甄后之戕郭后康窒其口既甄之戮亦以康窒其口朱温令蒋煇弑昭宗昭宗环柱而走剑之击柱者三乃归狱于裴季暨友珪之逆俾冯廷谔以剑犯温温亦走旋柱剑之击柱者亦三乃归狱于博王友文及末帝之讨逆友珪竟俾廷谔进刃而廷谔亦自杀矣夷羿之不道以臣逐君絶后夔而其妻与其相浞亦能赂龎蒙而杀羿子亦死于穷门浞能弑相而伯靡卒能灭浞阳推五福以类升隂幽六极以类降天道好还岂不明甚矣哉予观庆封蒲嫳之于崔杼庆舍蒲癸之于庆封与夫元昊讹咙等亊而益叹羿浞之会举天理自然者故曰爱出者爱入福徃者福来鹤鸣于隂其子和之三后之裔皆王而有吴者卒夷昧之子孙视履考祥谌哉帝少康初奡之弑相也后缗方震亟出自窦归于有仍生少康少长为仍牧正殊才异畧至徳正仁忌奡而能戒之奡使臣椒求之奔有虞为之庖正姚思妻之二姚而邑诸纶有田一成衆一旅乃布徳兆谋抚其官职旋收夏衆而用之庆得四息伯杼曲列龙留季杼俱贤逮亊乃俾女艾谍奡季杼诱豷伯靡自鬲收二斟之荩灭浞而立少康猗奡被服彊围朋淫不义而弗豫不虞少康乗之灭于过而伯杼复灭豷于戈复禹之绩以绍都于栎于是方夷来賔献其乐舞祀夏配天不失旧物正法度振凋攰严祀崇礼抚药瘵而天下之民归心焉是以振祚四百后世莫及在位四十有六嵗陟年八十有八九子伯杼嗣帝杼一曰松蔓是为帝舆始作矛甲灭戈豷及即位都于原五嵗征东海伐三夀乃封其仲曲列于缯至周为莒所灭有缯氏鄫氏曽氏封云西瓯处于埤中髪文身以负俗曰无余无余者杼也初禹之会稽山也复于衆曰食其寔者不伤其枝吾获覆釜书以除天下民有庐里其徳溥矣死则予欲瘗焉于是邑之安民治屈以为之法及崩羣臣葬之至于太康嵗弗及祀方皇不忍去爰封杼以世祀盖十数传而与民编及周之东有无壬百姓奉而君之是为沤粤东粤暨元常而始伯其子执菼灭吴而遂霸七世菼夘逃位巖间寖罕越人熏而出之是为无颛其弟无疆为楚所破族散江南海上于越东野句余姑妹姑于迭为伯长无疆之长王后去琅邪其次子蹄守欧余之阳为欧氏讴氏沤氏余氏乌氏乌余氏瓯氏欧侯氏欧阳氏欧羊氏无诸保泉山汉帝王之闽中其季余善与孙摇又以海东隅地称王号三越以顾余王东越摇无余侯海阳奉越祀寻以汉兵衆归分郡之姑越沤句章吴门余复黄林余不瓯邓俱其羡也后有骆氏顾氏畴氏灵姑氏诸氏摇氏傜氏稽氏多氏植氏菼氏舌氏余氏越氏龙苗居仍为窦氏六十有九世犨出北方仕晋二十世统以武诛入鲜卑拓拔部南竟代郡号没鹿囬为没鹿氏魏穆命为纥豆陆氏其归华也魏武又复之为窦氏懐正败溺僇尸为毒氏帝杼能帅禹者故夏氏报焉二十有七嵗陟子槐立帝槐一曰芬是为祖武立三嵗而东九夷来御二十有六嵗陟子芒如立名以主谓字以尊徳名字不正则纪不顺而文不从帝芬帝槐也固未悉其名若字也班氏表古今乃列芬于上下置槐于中中非特是也夔后䕫也居䕫于上中居后䕫于下上韦豕韦也置韦于下上置豕韦于上下邮无䘏与王良并着范武子与士㑹俱垂此何为邪以至列帝柱𤣥冥之后而龚工与女娲齐等陋矣夫人物之表也帝芒如一曰和芒如之元年首以𤣥圭賔于河乃东狩海十有八嵗陟子洩立帝洩是为世宗二十有一嵗六夷来御于是始加爵命二十有六嵗陟子不降立帝不降是为帝江一曰北成六嵗伐九苑五十有九嵗陟弟扄嗣帝扄号曰髙阳二十有一嵗陟子厪嗣帝厪一曰顿立二十嵗而陟子𦙍甲立帝𦙍甲甲之立湎泮陂僻僾而不敏好方鬼神事淫乱夏后氏始衰诸侯叛之㳺畋黄萯之颜天风晦冥遇神䙜而迷急趋民舍主人方乳皆曰后来不胜之必殃帝取子之曰其谁敢殃及长幕动撩析而中厥足帝曰有命遂以守取啴缓之声以为破斧之歌始为东音而民邪僻之心生矣于是得乗龙于河灭不能饮食有刘累者学扰龙于豢龙氏以服事之赐之氏曰御龙它日龙战于庭流漦椟之既一雌死累潜醢以奉甲巳而求之惧而之鲁𦙍甲在位四十嵗后居西河天有妖孽十日并照于东阳其年𦙍甲陟子臯立帝臯是为简臯十有一嵗陟葬于殽所谓南陵子敬发立帝敬发一曰惠是为后敬其始即继诸夷式賔献其乐舞于是思禹之功庸意于治十有二嵗陟而弟履癸立帝履癸是为桀初有穷之诳攘夏绪忽不絶诸侯胥乱民罹瘅毒少康中兴比𦙍甲再淫乱姦雄畔涣而夏以汨震三传而癸诸侯之存者不能以四千矣癸不务徳好货便佞慢神虐民侈后陈蔽㛫遂哫訾嚅唲恩信不申于国始迁于垂乃大淫昏洪舒于民䜛贷处谷而㓜色是与盛军伍立两亿自谓天父恃其多力用其虎视不克灵承于旅天下之民悴悴焉以羊莘侯哆为相尹谐斟观岐踵戎曺触龙介之闚道其志乃胥为虐于民至于百为大不克开于是犬戎侵岐居之申命任威以原侯夸帅伐有唐复伐䝉山得妹喜焉妹喜蛊惑一笑百媚而色厉少融好姣反而男行弁服剑带而喜缯裂桀溺狥之毎加诸已逺味四海驾人车以奉之广优猱戯竒伟作东哥而操北里大合桑林骄溢妄行于是羣臣相持而唱于庭靡靡之音人以龟其必亡侈屋室崇园囿倾宫旋台污池土察摕狐批狻不足以摅志市纵虦兽以觐人之奔骇广池漾酒一鼓而䩭饮者三千觇其醉溺且多发帛以希妖喜之一啴复㑹于仍有缗叛之克有缗又命扁伐岷山氏岷山庄王以二女御焉爱而无子乃刻之苕华而弃元妃于洛给过善非弃义即䜛淫侈滋甚不克终日劝于帝之迪衺人因财而进贤良日蔽而逺刑赏无信位随财而行更为长夜之宫男女杂处十旬不出政一昔而风沙邕之方冬穿陵殴以就之酒浑而戮刑杀弥厚灭皇圗乱厯纪玉瑞不行朔不告于是天不畀纯祅孛出柱矢射地震天血迅雷黄雾夏霜而冬露大雨水里社坼因之以饥馑桀益重塞好富忘贫不肯慼言于民大夫豢龙逄引圗进曰君人以礼义为基恭信为本节财爱民故国安而身夀今冬不为杠夏不束拊而视其死内有女华之隂倾而外有曲逆之姦秽役民如不胜用财若无穷民无所附君子莫死焉惟帝念之乃立而弗及朝遂死之耆艾又谏以为祅言杀之自是衺人参耦忠臣折口磬龟无腹蓍䇿日施大臣同叛其信费昌乃徙族以归商太史终古亦负其圗哭而去之伊䞇帝之酒保也丑夏而耕于商陕商契之后有子履者天钖勇智得禹之录齐圣广渊不殖货利不迩声色以七十里为方伯法三圣用三俊克寛克仁明徳䘏祀贤于诸侯闻贽之贤三枉聘而不至驰即见之既而幡然就商说以伐夏救民于是每进之夏桀俞自贤矫诬上天简贤附势率遏衆力穷父兄耻功臣不任其遇女鸠女方夏贤臣也亦遂去之贽既丑夏三年复归于亳遇诸北门蝉连叹知夏命之将坠也乃遂相商子履之沛遇搫埸四面罗者一祝解而汉隂降爰循礼法以观天子天子不说既得仲虺莱朱于是有不譓者从而征之葛伯仇饟初征自葛而昆吾韦顾亦斩艾其民粒食之民人戮而不得以疾死于是伐韦伐顾伐昆吾以儆于桀诛其君弔其民东征西怨载十一而征无敌于天下二十有七征而徳施于诸侯归之者三十有六国桀怒以谀臣赵梁计召而囚之均台置之重泉嫌于死履乃行赂桀遂释之而赏之賛茅子履汤也汤有膻行天下之効之者且百国矣又得庆誧湟里沮东门虚南门壖西门庇北门侧七大夫佐司御门尹登恒为佑始试之弱宻须氏以为武教试得宻须氏而知所服桀矣乃率六州攸徂之民以伐桀始用𤣥牡昭告上天神后誓于衆庶良车七十乗必死六千人及桀战于鸣条败诸娀虚桀与其属五百南徙千里至于不齐不齐之民去之转之郕遂放之南巢氏戮尹谐灭斟观昆吾氏汤乃复亳㑹羣后退从诸臣之位曰天子之位惟有道者处之三千诸侯无敢即乃简代夏复禹功修舜绪为副于天反夏政国迁郼将迁其社不可乃取玺书发明徳作八政命于縂章遂贤良筑五库藏五兵与民休息爰封少康之后于把以郊禹后分于曺东之偻是为东楼生西楼公周兴求后得东楼公后之把为二后九世成公迁縁陵又十一世简公而灭于楚弟佗奔鲁受爵为侯有封于阳其后去鲁之沛分沛立谯为夏侯氏侯氏把氏题氏偻氏楼氏娄氏刘氏丐氏雝丘氏郁釐氏孙氏杷氏桀立四十有三嵗而放三年死于亭山夏氏凡四百八十有三嵗嗟乎汤放桀所以定禹功也然而犹有慙徳而后世犹曰于汤有光是以君子不为也始夏之兴青凋止郊雨金栎阳而祝融降于崇山及是囬禄信于聆隧容台覆岱渊振亡瞿潴而汤之里社鸣焉亦天命之反郼也禹初姒姓其后分封以国为氏有泊氏弗氏氏鬻氏冥氏鄍氏褒氏沈氏男氏有南氏肜氏肜城氏姒氏弋氏纶氏有南以二臣势均争权而分后有南仲翊宣王以中兴褒君事夏至幽王嬖褒后遂亡周而褒亦亡矣肜伯事商而沈子亦灭于蔡矣姒敬叔仕于齐采于鲍为鲍氏包氏成王封夏公又为夏氏夏后氏差氏禹氏桀崩其子淳维妻其衆妾遁于北野随转徙号荤育逮周日盛曰猃狁秦有匃奴单于头曼者复入于冐顿蔚为彊暴破东胡走月支南并楼烦白羊河南燕赵始长城却胡李牧破灭䄡褴秦亦被䝉恬城逐塞外既侵燕代窘戹汉祖于是屈娄敬之䇿和亲单于由是稽胡子孙感汉为刘氏扶罗助汉死子豹生渊居离石遂号汉二世而聦灭晋曜改曰赵石勒夷之勃勃兴朔方为赫连氏三世号大夏后魏灭之有铁伐氏云氏其始姓虚连题是为挛鞮氏厥后异姓有唿衍氏兰氏须卜氏丘林氏雕氏凋氏卢氏赫连将唿卢古宕昌白狼之羗亦其散也有宕氏库氏党氏浑氏房当氏古人有言天下之势犹一堂也夫为堂者必得乎基址柱石然后堂可立为国者必得乎贤人君子然后国可存也基址坚柱石固是故居之安而罔飘摇之患贤人至君子用是故处之泰而无杌陧之忧贤人君子其国之基址柱石也欤桀纣之乱乆矣其可以亡矣然而两贤犹在三仁未去则犹未至于遽亡及其一旦释而去之基址倾矣柱石僵矣堂其能以独存乎是故商书终于微子之命而夏书终于女鸠女方言贤人君子之去就社稷存亡之所系也昔者子言卫灵公之无道也康子曰夫如是何为而不丧子曰仲叔圉治賔客王孙贾治军旅祝鮀治宗庙夫如是奚其丧纣之去武丁未逺也其故家遗俗流风善政犹有存者又有微子微仲王子比干箕子胶鬲相与辅相之故乆而后失之然则国无道而幸存焉者亦必有人焉而为之也桀之乆其位惟可知矣君天下者何至掘基址而仆柱石哉黄河之水天下之最大者也禹则于兖州之域䟽大河之水为九河以分其势又䟽通济水漯水并九河皆注之海九河济漯皆取北方水也又㳄南决海水汉水排淮水泗水而注之江天下大水则有此四水而数者皆𨗳其流而注之江海之中然后大地皆平中国之民可得而粒食也按尔雅九河一曰徒骇二曰太史三曰马颊四曰覆釡五曰胡苏六曰简洁七曰钩盘八曰鬲津其一则河之经流也先儒不知河之经流遂分简洁为二此与集註小异吴氏曰曰简曰洁集註与尔雅简洁合为一而其一则河之经流殊不可晓然以水道考之九河率在河涧路沧洲境内今存有五六处何得尽湮入海南皮县有洁河未闻与简河合一集註未为非也帝太康雅徳曰太康失邦五观胥怨其兄之不道而弟怨之仁人固如是乎曰仁人固如是也小弁人子之为诗也是人子之怨其亲者也亲天也天可怨乎怨者亲爱之情也伊人子之于亲惟欲用其情耳于其亲不得用其情能无怨乎虽然君子之为怨亦有道矣思而怨怨而不讦是故虞帝怨申生亦怨岂若匹夫匹妇自经于沟渎而人莫知之欤方幽王之惽也将放其太子宜臼而杀之夫为人子而将见杀此人情之至痛而无告者也茍于是而不怨则是䧟父不义而致己于不终矣此小弁之所以不得而不怨小弁之怨亲其亲也亲亲仁也兄弟之亲情同手足安则同安辱则偕辱邦分崩族离析于此犹得而相忘乎然则五观之怨亦涕泣乎关弓者也孔子曰诗可以怨此于诗所以取小弁于书所以取五子之歌御务急难谁如兄弟至于失国而不怨则亦路人而已矣呜唿予于五歌见五子之贤而可哀也古之为会也智者虑义者行仁者守三者备然后出㑹者所以讲信而修睦也犹必仁者以为守而后出洛表逺矣十旬乆矣虽无后羿萧墙之变起矣乡使太康弃国不务五弟之中有一人焉为之守吾知夷羿之不作夷羿虽作亦可以不亡矣曷至五弟皆从倾国毕出以至于覆没而莫之救邪柳庄曰如皆从孰守社稷太康之萌伥于是甚矣五子安得而不怨哉帝少康天下之乱未有如夏氏之乆者也羿浞之簒盖歴四世几于千百年其根株可谓固矣少康之初以夏遗孽布徳兆谋旋收其民而用之盖五十有余载然后始克复祀是岂商周汉唐中兴者比哉皇父谧以为少康之兴有田一成有衆一旅而汉再命不阶成旅平暴反正续汉书谓复夏尚有虞思伯靡内外之助光武起自匹庶靡有凭借以数千屠百万克复炎汉无以加之是则俱以过少康矣岂亦未之思邪大抵因时特起者易为功而诛鉏积难者难为力故论成败而不徼其时势之难易而惟其一日之功言之未见其可也羿浞浇豷皆积年在内盘错强梗之姦而王朗王寻者乃一时在外崛起不根之盗其难易固不可同年语也世之人有所席则有所懐无所顾则无所頼是故懐寳越都者竞竞一踣惟恐失之而为计俞拙罄身摩垒者滔滔独徃无所顾惜则其从也轻唐神尧能以一旅取天下而其子孙不能以天下取河北光武之兴亦可谓因时而特起矣一成一旅恶得以是殿成功哉以数千屠百万是直一时之幸又可论之常胜之家邪于乎丧乱百年民心亦离夏矣浞豷之强梗以南征北伐之威讨之犹惧或殆以光武而诛鉏希不伤其手矣窃尚论之后少康之志与夫辛苦艰难越句践可畧似之光武不足嫓也虽然祸乱之小大抑又悬矣彼髙贵公之以髙帝为论刘知几之以刘蜀为比拟人其伦于是为爽帝杼甚矣人有肖其祖也夏禹长颈鸟喙少康亦长颈鸟喙越王句践亦长颈鸟喙非惟貎之肖也自夫椒之辱栖身㑹稽以致姑苏之霸其辛苦艰难又何与少康无异欤或曰越徐吴楚皆先王之族也春秋何贬焉曰非贬也王非所以为称也奚以信曰不志葬凡葬必以寔所以正其终也齐小白晋重耳必于其葬而后书齐桓公晋文公若书越徐吴楚之君将何以为辞此不得而不子之非贬也左氏曰其葬僣奚独四国之葬僣哉故君子名之必可言也圣人岂徒较其区区毫末之僣哉帝厪于乎夏自少康而后周自宣王而后皆累世循常政事无大过人可传于后世者何邪岂非先王之后纪纲大定法度素着茍非孱虐惽悖则虽以庸常之君守不变皆足以保其宗社而太平之后富庻之世虽以中材之主血气未定作聪明事改作厌钝骋骏以乗快于一骤而乃蹶而遂不起与由是观之任智者固不若愚而骋骏者未必如跛也蜚亷终日驰不能不蹶恶来终日搏不能不而危然深坐以观焉者常自若也子思子曰喜怒哀乐之未发谓之中发而皆中节谓之和夫致中和而不于其未发之前求之则其所见无非喜怒之与哀乐其去中也逺矣而况以淫于㳺于畋于观于逸以害其心哉极欲易衰省欲难老此天之常道也是以古之圣人不殖货利不迩声色土阶茅茨恶衣菲食而不狥乎其外纷华盛丽以尧禹汤文之君为之应未害也而数君子必不为者知其蔽物累徳而无益于己也好大喜功泽车美室作章华建极殿昼夜照作架琼而结绮与夫爵䝉犬马刑及矜孤杀夫而夺妇者皆以速亡而亟毙则庸常之君守而不变有足多矣嗟乎耳目之官不思则蔽于物物交物则引之而已是故君子于此不可不致于学万乗之主不致于学不知性命之重道徳之尊而为耳目情欲之所牵役以兵刑货利膳服声色贼其身害其政而致于灭亡夭死者可胜痛哉然则人臣之欲以生事动其君与人君之欲大有为者可不为之却顾而深思耶帝甲汉儒之言左氏以五灵妃五方行而为之说龙为木鳯为火麟为土白虎为金神龟为水水生木水生则木王木生火木生则火王土与金水亦复如是皆修其母以致其子是故水官修而龙至木官修而鳯至火官修而麟至土官修而白虎至金官修而神龟至于是又为说曰视明礼脩则麟出言从义服则龟㳺貌恭仁成则鳯来思睿信立则虎扰听聪智得则龙见皆言修母以致子其为祥瑞之说也盖如此可谓屑矣虽然天地之间不离乎五拓而言之则是理也故东方多龙南方多鳯西方多虎而麟㳺乎中土北方一六虚危无位是故神龟藏六而神颛顼王者之行左青龙右白虎前朱雀后𤣥武而招摇大角乃在其上斯亦以其粗尔至于其微则有能言者矣后世国不脩其官官不办其事而小大之政阙故传曰水官弃矣而龙不得生路史卷二十三路史卷二十四钦定四库全书路史卷二十四宋罗泌撰国名纪太昊后风姓国风上世因国于风而为姓故帝之后有风后蚩尧诛大风禹访风后皆其祚云地当汊水成纪今天水治汉属大水东汉属汉阳唐属㤗州州元治上邽而成纪本治小杭川开元二十二年地震州自上邽徙治治之敬视川县亦移入新城天宝元年州还治上邽唐记云包羲于此生包帝之潜邦夏复封之为姒姓地在襄阳汉之平乐也有包羲陵及庖水焉东北入泲亦作庖泡虙郓之东一亭有致宻乡记为古宻或者其虙邪其虙不齐世咸作宻亦作宓故虙子贱碑以为虙羲之后音为伏谓传误作宻陈今陈治宛丘攷古字作阵𨽻缪为陈传云太昊之虗许氏谓从木申声亦妄任伯爵本己姓帝魁母家逮黄帝以封幼子周之继絶也以居风姓今济阳之任城或曰仍也故晋志以仍与有仍为二宻男爵今高宻有宻乡本宻水名汉高宻国随高宻郡唐为宻州春秋之莱夷维邑也宿男爵周武王封宋人迁之杜预云东平亡盐有故宿城亡盐城在今郓之须城东三十六里随宿城县也郓一曰㣧今之须城按太康地记有东西二郓西郓鲁公所居今济之郓城东郓即此须句子爵成风国邾伐而鲁取之一作朐地志朐城在寿昌西北今须城西北须胊故城者京相璠云须朐一国二城两名非也盖郓归须城而朐犹是故所颛㬰子爵沂之费县西北二旅有颛㬰故城故汉颛㬰县巴海内南经有巴国所谓巴宾彭濮者伏羲后生巴人郭璞云三巴国今巴县是也阆华阳志巴子后理阆中地形志云阆中居蜀汉之半东道要冲今郡城即古之阆中城通巴之邑郡巴皆子也古者逺国虽大爵不过子郝辰巫武沅五州皆巴后分王黔中者今太原有郝乡太昊弟郝骨氏后一云右扶风盩厔乡也帝乙时有子期因封之曰郝云传曰任宿须句颛㬰风姓也邑于济上实司太昊与有济之祀风姓颛㬰鲁亲之旧也故邾人灭须句成风请封之言于釐公曰崇明祀保小寡周礼也公闻之爰复须句恶戯以成风一妇人不出戸庭犹存继絶之心岂惟先王之泽哉盖人情所同然者不可易也且伏羲去周几年矣而犹国焉欲世之不厚不可得矣此其可知者也炎帝后姜姓国伊盖亦上世所国今洛之伊阳县有伊水尧之母家伊侯国耆侯爵自伊徙耆爰曰伊耆一曰黎也故大传作西伯戡耆史记言文王伐厉帝之潜邦一曰列是曰列山亦曰丽山即厉山今随县之北厉乡即頼乡也有厉山在随县北百里神农是生春秋之厉国通为頼然厉頼异姜扶风姜阳有姜氏城南有姜水封封鉅国黄帝封之是为封胡通典云封丘古封国也今𨽻开封有封父亭封丘台即封父国逄伯爵伯陵之国黄帝所封夏有逄䝉穆天子传逄公其后也地今开封蓬池一曰逄泽北齐内传齐之先有逄伯陵盖伯陵前封逄后改于齐故山海经有北齐之国姜姓是两齐云殳伯陵之子尧代有殳戕即齐地冐淳也一作朱故传作朱戕江水祝庸之封地今朱提吕侯爵伯夷之封杜预谓在南阳宛西南阳今𨽻邓而太公乃出东吕吕莒也霍邑亦曰吕武徳初为吕州图经以新蔡为古吕国盖后来之吕近申在周亦曰甫一作郙申伯爵初为侯平王母申姜国楚灵迁之今信阳军之方城内也唐申州之南阳汉之苑县诗云王命召伯定申伯之宅彻申伯土田潜夫谓在南阳苑北序山之下所谓于邑于序者谢伯爵荆州记棘阳东北百里谢城是有谢水棘阳城在唐之湖阳西北汲太公居今汲郡治汲县有古汲城在故新乡东北四十八里有太公泉及庙齐侯爵伯陵氏之故国以天齐渊名吕尚复封都营丘今青之临淄也然营丘故城乃在潍之昌乐故莱侯与太公争营丘后胡公徙薄姑地志谓尚封薄姑非许男爵太叔之封郑灭之王符云颍川许县周靖帝始为州今治长社一作鄦説文作焦许灵公徙叶至悼公迁城父曰焦夷春秋时为陈邑楚併之魏为谯郡后周为亳州今亳治谯县有古焦城谯焦一也析地即白羽今邓之内乡也郑樵以为淅川斯蘧迁容城今华容内传齐之先有逄伯陵而伯益书炎帝生器器生伯陵故周语谓天鼋之分我之皇妣太姜之姪伯陵之后逄公之所凭神伯陵太姜之祖逄公伯陵之后为商侯伯封于齐地而伯益书更有北齐之国姜姓是知伯姜姜姓炎后前封于齐而太公其继焉者也昔者帝喾取于有骀氏曰姜嫄生后稷而后稷之封亦曰骀説者咸谓帝尧以其母国封之然及㤗王复取于有骀氏曰㤗姜是姜姓之骀至周犹在岂得云以是而封稷哉乃不知稷封之骀在于武功而姜姓之骀在于琅琊固不同也前事之缺失可胜悼哉艾隐公盟处今牟县东南有艾山杜预疑为临沂东有艾亭隰犂也一曰犂丘预谓济南隰阴县或云隰郕在怀西南懐贞观入武陟柯齐邑柯泽在郓之东阿与郑衞之柯异丙邴也宋之下邑晋大夫所封古邴炎国高故高城在齐之禹城汉故县棠大夫棠公邑襄六年晏弱围棠预云国也今莱之即墨有棠乡与鲁棠异檀武王时有檀伯达地志瑖丘檀城古灌檀也瑖丘今𨽻兖有檀乡或作坛若鲁贤若士出于此齐地与蜀吴兴之若异井周有井伯广韵云子牙后或云虞公族非字书作邢误剧齐附庸今甾川剧县甗齐邑乃齐宋战处崔丁公子采预云济南东朝阳西北有崔氏城卢姜姓后封今齐之卢城汉县有卢水章鄣东平亡盐东北有章城古章国齐人降之刘贾依公羊谷梁为纪遗邑预非之云附庸如邿鄟是也高堂风俗通云高徯采闾丘本属莒后归邾预云南阳县北有显闾亭廪丘世本齐大夫廪丘子邑今济之郓城北有廪丘故城汉廪丘县属东都梁丘齐宋遇处谷梁谓曹邾之间去齐八百预云昌邑西南梁丘乡今武成有梁丘山虞丘世本又有梁丘虞丘皆齐采地移风俗通齐公子雝采于移后为氏右齐之分神农之为世谡甄四海纪地形经土分域以与贤者共理之其所以为制也近者地广而逺弥小负海之邦多十里与二十里以大用小犹干役指繇中下外若居高屋而建瓴水焉其制可谓得矣然攷其彊理逺国广陿才俯后世一附庸尔斯万国之制也虽然神农之国弥近弥大弥逺弥小而唐虞之制则近小而逺大甸服之外亲贤所建百里之内为采二百里之内任邦而余三百悉封诸侯必先小而后大神农之使大国处内则近大常禀京师之制而逺小自微雄大之陵唐虞必使小国居内则小国易获神都之蔽而日圻亦蔑彊摰之迫唐虞神农岂故为是扰扰殊哉古今有异时亡异势势或变易而存亡安危之几或不在乎此惟彊大之处内则尾大之忧自去而上常愓彊大处外则僭拟之心易衅而上常怠神农之制故可谓两尽矣而况于徳处者乎抑又求之先王之法亦固有微权其间而非为是固也周之五服男列侯外而晋郑宋衞棋布近甸莱牟耿弦星分逺服固非小必近而大必逺也然则神农之国亦岂必近大而逺小哉大封建之君于此必有择矣氐人山经云炎帝孙灵恝生氐人为氐国狄厯后为勅勒通典鐡勒自西海东据山谷不絶骨仆同罗韦讫拔野古都波覆罗并号俟斤廧咎杜例云赤狄别种臯落杜例赤狄别种盟㑹图疏云在潞州今绛之垣县西北六十故臯落城是世曰倚薄𤣥氐乞姓羌也今文凤二竟白马氐者居仇池曰氐侯今兴武成阶四州地盖岐陇而南汉川以西皆氐云杨柜泉臯伊雒陆浑九州之戎僖公十一年有杨柜泉臯伊雒之戎二十二年有陆浑九州之戎陆浑河南属县杨柜不见而泉乃洛阳西南之泉亭伊雒之间则洛阳县西南之故戎城皆姜戎也秦晋诱致而城于此或以为允姓戎者非赤狄隗姓故上党地今洺州地露参卢之封荼陵露水郷有露水山予访炎陵稽其始封字亦作露盖商周间衍于河东北尔路参卢后春秋之潞子都曲梁周置潞州今之潞城汉故县亦作路有潞水潞子庙隗氏山海经有贠神隗氏春秋隗氏之地潞齐邑昔鲍子及潞者一云土军县今有地曰露汉之东露而幽之潞县亦有潞水知后代之承袭犹殷商楚郢所至以为名也甲氏潞氏属晋灭之留吁潞氏属屯留故城南即故留吁国也与潞俱附中国为赤部胡舟秃姓亦有舟人明为国也古有舟姜敦博古图读为周敦矣按楚有息舟齐地亦有舟道骀后稷母有骀氏后㤗王复取于骀鲁东鄙地今沂之费县南故骀亭是地接齐邾亦作台故越使鲁还邾田封境至于骀上莒人伐我围台洎哀公时齐乱景公子荼迁于骀则入齐矣非武功之骀淳是为淳于故城在高宻之安丘东北故淳于县属北海郦元云本夏之斟灌国武王以封淳于公杞併之遂迁江南预云华容今监利也戯骊山之北水名今新丰有戯亭幽王死焉或云幽褒戯此而名妄也正音希怡一曰黙怡今营之栁城亦作台即墨台禹师墨如或云墨台孤竹今平之卢龙东有古孤竹城小白之所至地道记在肥如南十二里秦之离支县汉今支也营州皆其地一作觚向向姜国今河阳西北三十五有向城郦元云轵南四十五向城璠预皆以河内轵西有向而无城疑为苏田按纪年郑侯使韩辰归晋阳向二月城阳向故十三州志云轵县南山西曲有故向城即周之向国然代以为承之向乃莒邑州桓公五年州公如曹説者为即淳于舆地广记高宻夷安城淳于本春秋州国也今海之东海县有大小州山王之三公称公云寰内侯者非也或云懐之武徳北有州氏薄今拱之考城东北有薄城汉县属山阳本宋地甘京兆鄠西南五里有甘亭甘盘之国启扈战于此纪侯爵姜姓舆地广记纪侯故城在寿光世纪云周文妃国姜姓非也桓王后季姜也随随侯炎裔故李白云汉东之国神农之后季良为大贤而世以为姫姓详周后国酅纪要邑后为齐附预云故谷城西有地曰巂下续述征记安平有酅亭安平齐废今𨽻临菑纪鄣杜例赣榆东北有纪城此纪鄣也今怀仁东北七十五有纪鄣城庄公之三十年齐人降鄣高赤俱云纪邑在宻然时纪亡二十年矣故啖子攻之黑齿姜姓山海经黑齿之国帝俊生其中冝梁竟坂泉姜姓其后蚩尤强覇周书云坂泉氏用兵无已而亡今怀戎涿鹿城东一里坂泉是小颢参卢命蚩尤宇此今安邑有蚩尤城宜是春秋之世亡非乱春秋之法不乱鲁宣公十五年书晋师灭赤狄潞氏以潞子婴儿归明年书晋人灭赤狄甲氏及留吁曰师曰人晋固罪矣然在春秋戎狄举号君臣同辞固未得以名氏爵号书也今书其国又书其氏又列其名爵又别其种族经之文始异于是若三传説为贤之者其果然也邪潞氏甲氏盖亦先王之世渐流于狄而非狄之出也旣有爵邑有名号则其为书固不得而略矣伐国者讨其罪人斯已矣潞子之夫人晋景公之姊也据传之説丰舒为政煞之则丰舒者罪矣晋之致伐则执丰舒僇之立黎侯安潞子纪其政而还则诸戎至矣而顾灭其国执其君哉踵是以降伐廧咎如败狄于交刚于太原一皆晋人有以见晋之不能仁义御于为夺易絶人之世也神农之垗在于茶陵而潞水之乡潞水之山若诸露之名遍于茶陵攸邑潭衡之境益以是知诸露之始有在于此殷周之代衍出幽冀上党之郊尔书其爵土又书其名氏又别其种族徒以见盛衰之不常其重絶先王之世也三五而来未闻有贤狄也黄帝后姬姓国少典有熊帝之开国今郑之新郑舆地广记云古有熊国黄帝所都云都非寿丘在兖之曲阜东北六里高三丈今仙源陈今凤翔宝鸡故陈仓有陈山非宛丘详纪注昌昌意后若水昌意国今越巂之台登盟㑹图疏以为鄀故世本云允姓国昌意降居为侯非也安息安之后党项悃之后江水𤣥嚣国若之下流泜水也今蜀州卞卞明国汤伐有卞随或云即弁以説文字林大小篆无卞非也今泗水县有卞故城汉属鲁国蛮人龙苗之裔今湖南北桂林等处皆是辰沣沅湘之间尤盛清少昊父封详见后张挥之封然黄帝臣自有张若故河东解有张阳城汉之东张今邢之任县是纪年齐师逐郑太子齿奔城张阳南郑是也采纪姓夷彭子故左人地今中山之北平王符以采任姓非北狄始均之裔资陈留风俗传云资姓黄帝后姓纂云益州资中今资州资阳有资川江然古资阳城在简之阳安而潭之益阳有资水或其派裔郮潜夫论詹资郮翟黄帝后故玉篇云资郮故国黄帝后封在岐山之阳所谓周原膴膴者顾伯弼云昌意后止于夏商间䖍风俗通䖍氏出黄帝与陈留传同今河东闻喜䖍聚旻集韵音蹇非㓂在郑有㓂水北行唐今莫之任丘西一里有㓂水枯渎陈留传㓂氏自黄帝出郦故南阳郦音尺今内乡菊潭镇也字一作翟北地古翟国后徙西河盟㑹图云今慈州詹周有詹父詹桓伯圻内地与楚詹尹异葛郡国志高阳有葛城今郑西北有葛乡城一名依城汉高阳地然葛乡故葛城乃在宁陵北十五郾城北三十周四里去亳城百里即葛伯国非嬴姓之葛髦民依姓山海经髦民国近积石狂犬黄帝后任姓分见潜夫论葪也中絶武王复继之记皆为祝祝尧后桥侨即桥也葬于桥因食其地以世祀者篇韵国名唐表桥姬后余披传记见蛮夷之种多帝者之苗矣若巴人之出于伏戯𤣥氐羌九州戎之出于炎帝诸蛮髦民党项安息之出黄帝白民防风驩兠三鱙之出帝鸿淮夷允戎鸠羣舒之出少昊昆吾滇濮瓯闽骆越之出高阳东胡儋人暴舆吐浑之出高辛兇奴突厥没鹿无余之出夏后曰是固有矣缙云之子黄帝之孙其始不肖以至不才几何而不胥为夷也辽东存箕子之伷大夏有李陵之苗信矣然元魏自以出于苍林慕容自以出于厌越赫连自以出于伯禹而禄山亦谓安息出于昌意之子安是果信邪余常言之夷蛮之丑虽有盛彊苟非先王之后者皆不足以得志中国彼之所传亦必有所本矣且时闻之春秋用夏变夷者夷之夷而进于中国则中国之彼以是心至斯受之矣不然则求之四夷而从凤嬉何陋之有黄帝之宗祈蕲也欧阳修祁公铭以祈为黄帝之子所封非也祁少昊后祈黄帝后酉即酉阳今黔之彭水汉酉阳也有酉水滕今徐之西南十四有故滕城开皇六年古以滕国为名一作胜纪年越王朱句二十年灭滕是也箴衞有鍼卲氏姓解作箴皆音针任禹阳国仓颉为任大夫晋邑今邢之任县苟战国有苟变子思荐之程氏世谱以河内多杞氏焉妄也釐僖也齐国釐城为来音简王十二年舒庸人道吴围巢及釐虺郅佶是见诗风俗通云殷时侯国一作吉潜夫论云郅与姞同而字异儇与嬛同音轻也集韵音旋非依史伯説十邑有依畴厯莘皆郐邑后属郑韦昭云国纪剧是今齐之临朐东寿光西南故剧城汉之剧县纪剧要为二国故寰宇记古纪城在寿光南又有剧南城云故纪国郑樵云纪后迁剧所谓朐剧云纪剧声讹非也胥臣曰同姓为兄弟黄帝之子二十五宗其得姓者十四为姓十二姬纪祈酉滕箴任茍釐佶儇依盖皆以国而为氏尝攷之古之得姓者末有不本乎始封者也其氏于事者盖寡矣而姓书氏谱一每为之曲説至有弃其祖之所自出又牵异类而属之岂不悲哉余述路史又起国名纪而后天下之氏姓始大定矣且以张王李赵易类是谋谓皆黄帝所赐姓而世莫详焉姓书则谓王出灵王李因老子张赵始周之中世而乃不知商有李征夏有赵隐王倪在唐尧之代而张若者黄帝之臣又黄帝子挥亦封于张西广洞酋汔今惟此四姓为雄易传之言未为无本而姓书之不足证类盖若斯嗟乎万姓同本而岐其枝百川派别而宗于海君子之欲求其祖之所自出舍路史国名记何以哉滑济右二国箴之分舜受禅水土平伯禹于是弼成五服至于五千四海㑹同爰申钖其土姓土以立其国姓而立其宗土姓钖而宗国定矣公侯百里伯七十里子男五十里所以立国也雝㫁宻虽滕箴祈酉釐郅儇依此所以立宗也国立而后氓人有所依宗立而后族姓有所系人有所依斯有以君之族有所系斯有以宗之是故公刘迁邠有为致力朝廷而君之者有为致力宗庙而宗之者本于土姓之有所钖也传曰天子建徳因生以赐姓胙之土而命之氏胙之土钖土也命之氏钖姓也契封之商稷与邰此钖土也赐之子与姬此钖姓也方水未平诸侯固各有国土百官亦各有族姓矣必九州攸同而后钖之者前乎此惟有所不普至是而后得以钖之徧尔滑济二国名衆地博有不可而指云奚郑樵云鲁奚邑今徐之滕东南六十青丘村有奚家冡奚公山阳晔徐州记云仲造车辙存焉薛侯爵吉光国今滕东南五十有故薛城故汉县战国属齐为徐州秦为薛郡有仲祠或曰大薛伾邳也今淮阳治下邳城汉下邳国梁下邳郡周邳州唐𨽻泗城三重处泗沂之㑹有仲虺祠摰祖己七世孙成封周文王母太任国今蔡之平舆有摰亭谢欧阳修谢绛铭云黄帝后昔周灭之以封申伯在南阳之宛见诗嵩高其地西甚广郑公友言谢西之九州者二千五百家者也章章与谢本皆任姓周始以封太公之支子舒春秋之留舒去谷七里亦曰栁舒故城在郓之须城许氏作䣄䣄邾之下邑洛周书之有洛氏史伯云北有路洛泉徐蒲韦昭云皆赤狄宜与此异或作络雒广汉属县昌黄臣有昌若宜昌邑其东昌故县近滹沱河有昌亭西昌县春秋昌间多在河东北葪县今范阳治地多葪水经注葪城西北隅葪丘为名班志云葪故燕国名终商有终古宜即佟后有佟氏泈通今襄阳有泈水泉洛阳西五十故伊闗县北有泉亭周世狄居之俗唿前亭卑宜晋郫邑一曰郫邵绛之垣东九十有郫邵陒卑氏所出非越嶲遇禺也宜即畨禺鲁襄公救成至遇鲁邑近成然非必禺王符作卑过讹儋山海经儋人任姓今儋州牛黎经云牛黎之国儋人之子儋令有黎姥山畨禺贲隅也今清海之属县有禺山传云禺号南海故予谓此即禺经文有无肠继无之国皆任姓右一十六国任之分周人之制内之天子三公外则二后之君曰公康诰之周公召公毕公三公也微子之之建上公二后之君也然攷诸经五等之君通称曰侯亦通谓之公康王之告羣公与仪礼同称之公春秋之称诸侯与余经通称之侯皆兼五等为言盖公若侯爵之贵者代故以是为称圣人亦因而不之夺乃若班爵则固自有差矣非可紊也春秋列君平居必正其爵至𦵏则从其称从其称所以副臣下之尊敬正其爵所以存王度于不凋也虽然正其爵矣而于㑹盟总称惟曰诸侯世族所称犹曰公子公孙鲁君侯也卒以公称至于盟㑹亦或侯之吴楚子也僭故不𦵏然至世族亦称公子惟其爵之贵尔南燕伯爵伯儵国后稷妃南燕姞氏也今滑之胙城东北汉南燕县随改曰胙亦尝曰东燕云宻须子爵世本云商有宻须文王伐之鲁有宻须之鼓杜预谓姞姓国在安定阴宻今泾之灵台也史索云是河南宻九域志以为郓之致宻城皆非阚子爵今郓之寿张有阚乡而阚古城在中都阚亭又在须昌东南齐有阚止允高阳时有允格或云少昊后出黄帝蔡蕲春江中有蔡山在广济县大龟纳钖故曰蔡非姬姓蔡光春秋图有光国今光州敦鉏任冷敦之田许地也郑取之陈留风俗传云敦氏姞姓后偪晋襄公母偪姞国即周之偪阳国燕伯爵宜为东燕与南燕北鲁汝之鲁山县非兖地雝伯爵汴之雝丘郑庄夫人雝姞国姓纂云宋之雝氏本姞姓寰宇记雝氏黄帝后姞姓是矣又兾之堂阳东北三十六亦有雝氏城寰宇之高城本于陇切自汉州名人姓皆于用切谈苑云当作平声断晋地有断道即卷楚也世本作段冩误宻河南宻县东四十故宻城是武徳三为宻州与须城比故説者谓即宻须盖亦号宻须云虽开封长垣近须城是衞今在澶之衞南二十八里衞诗所谓思须与曹者由声转也右一十四国黄帝后结姓分黄帝之子二十五人为姓十二姬釐俱帝而任结二姓为此二十九国其他子姓固称是也礼传曰舜即位封黄帝之子孙十有九人为侯伯盖不得攷矣后有见者当併缀之路史卷二十四路史卷二十五钦定四库全书路史卷二十五宋罗泌撰国名纪帝鸿后釐姓国白民山海经云销姓国而汲冡书言白民之国今之白州孔晁以为东南夷与白州接防风釐姓守封禺之间二山在今湖之武康汪芷即汪罔説苑云汪芷釐姓説文云封嵎山在吴楚间汪芒之国厯代故以为防风也缙云今处州缙云郡有缙云山是为缙云堂缙云氏之虗也永初山川记永宁县有缙云堂是矣旧经图记皆以为黄帝之号黄帝之踪失之驩兠以嬖臣狐攻専权亡国今𢎞农有地名晁志为驩兠之都然意驩为国当如鲁驩未必晁地其后窜之崇山则今沣之慈利也有驩晁墓然领外驩州图经记以为其窜所乐史亦记驩州为所放处则去崇山逺矣驩随为州是为驩朱国崇山在慈利潞之涉东南亦有崇山非也驩朱今驩州详上三苗周景式云柴桑彭泽之间古三苗国左洞庭右彭蠡负固而亡者今衡岳潭之境而南海亦有三苗国三危今戎虏𤓰沙等州是其处有三峯山俗曰升雨山在焞皇南三十里地道记云鸟䑕同穴西有三危山三苗所处是也重穆天子觞重氏地在长㻏近黑水其先三苗羌今河闗西南皆羌地滨于赐支至于河首緜地千里大人见西北经釐姓久逺之事谓人似狗盖有知之者矣四兇之姦曰倱伅曰穷竒曰梼杌饕餮而已倱伅侜张之譬穷竒离竒之谓梼杌帱之称饕餮贪叨之号尔而言者率过实传曰投之四裔以御褵袜又曰尧窜之以变四夷计四兇之在尧朝则为兇族盖有今之君子所不及者不然则亦安能御褵袜变四夷哉我之下驷当彼上驷然则四夷之视中国岂不甚相辽邪先王于此盖有以处之矣此氐羌戎蛮与夫白民驩晁防风三苗髦民狂犬鲜卑安息等之所以不去于国名记者岂惟先王之族哉亦欲世人知生华之为幸而不自弃于禽物之归而已虽然山海经云驩兠苗民至有甚异而东方生神异经更以倱伅穷竒梼杌饕餮为之四兽人之于兽逺矣然梼杌之饕餮之不已则去华而夷化人而禽不希矣离仁义人虽名固二足无毛尔是以君子恶居下流人之为人岂惟衣食饱煖而已哉少昊青阳氏后清帝徳考云少昊曰清清地也一曰青阳春秋图清有二预谓荣阳中牟西青阳亭是中牟今𨽻开封然攷清地非一一在郓汉封宫中同者或谓少昊国一在濮一在并解一作故乐平云阳今荼陵有云阳山有青阳氏坟盖即青阳今长沙皆是青阳今潭之长沙昔荆献青阳以西于秦者然贝之青阳汉之旧县故城在今县东三十五贝今之恩而青阳熈宁四省入清河而欧公于役志辛亥次青阳乃宿泗间盖子孙之散处者若池之青阳则特在青山之阳尔穷桑宜在梁雝之域説咸以为鲁盖以传谓伯禽之封为少昊之虗或其后所徙非始国穷桑也兖今兖之仙源舆地广记云少昊之裔凡人有子八嵗教让十三出之俾就外傅居宿于外诚欲以尊徳性而广见闻歴艰难而知疾苦也国君有子独不知诲之乎太子者天下之本也其善者非他在于早教谕而习人事尔子曰吾少也贱故多能鄙事夫世固未有不先贱而多能者昔文王之卦干父西北坤母西南中男近父中女近母少女介乎父母之间而长男独逺居乎父母之外逺乎父母惟以成其徳多其能也是故一鼌出震向明取离而天下治矣雒阳年少盖知其一而未悉其二也彼知自古圣君少庸君多故乱日长而治日短者在于人主教谕之不早而不知鼌夕闺闱耳目之所接者尽冨贵无非䧟溺其良心正性者也而能保其终不流乎风雪之中有柰草荫覆之下无羙枞舟癯之垣岂固少经纶之材邪佚则生疾安则忘患是故洪舒蒲假从欲败度而无不至夏之癸商之受周之幽厉秦之二世与夫汉桓灵晋惠懐东昏叔宝若夫后代之弃迷菽麦惑屯毛缪猪驴而疑鹿马者皆是物也舜居深山之中与木石居与鹿豕游及其得位则垂拱无为而天下治晋公子十九年在外险阻备尝而楚君荜路蓝缕以起草莾俱霸诸侯夏之仲康少康商之盘庚祖甲汉高祖唐太宗与夫文帝光武之所以能恢复境土致太平者咸由长于民间知人疾苦而已矣徳慧以疾疢存圣贤由忍性达是故爱子不可存之膝下孟侯元子生于深宫之中长于妇人之手暑至于温寒至于凉而已未尝知忧未尝知惧何自而知稼穑之艰难哉畀以天下是何异于俾蟾执䑕鼈捕䗢其不失之者无矣予绎络史见伏羲之出于庖神农之出于耆黄帝之出于熊少昊之出于清与夫高阳之出若水帝喾之出高辛俱自逺方以陟帝旋致昭㤗然后知古之有道之君未有不养成于潜者易曰潜龙勿用阳在下也或跃在渊自试也飞龙在天上治也沧渊者神农养神之所而潜邸者圣人养徳少昊后国倍倍伐倍冝国缗蔑姓夏灭之山阳东缗今济之金乡有古缗城邹衍云予登缗城以望宋都后缗国也贾逵以缗为有仍之姓妄蔑一曰姑蔑今兖之瑕丘有姑蔑故城邾鲁盟处尹般之封今汾州郑樵説故尹地及周为尹氏采王符云庆姓盖亦作允汾骀封汾川以处太原绛州正平之汾水也故曲沃有骀神台台骀宜以国名或即汾川一曰台骀障沈故国在汾川晋灭之与汝南之沈别约自序失之姒邓名世云姒乃国名非姓也蓐辱鄏也所谓郏鄏俱在河南有鄏山后盖为蓐收国风俗通姓纂云蓐收后未然鄀子爵旧鄀本商宻秦楚界上小国世本云允姓国秦入之后迁南郡今襄之宜城西南有鄀亭山上有城险固鄀乡鄀水戎州允姓古戎州己氏之邑今拱之楚丘己氏城汉随之己氏县少昊后偃姓国臯陶之封杜云偃姓当与咎同商有咎单读为旧非偃匽郾也光武曰郾最大宛次之楚昭阳伐魏取郾者今许之郾城有故城而蔡之褒信故郾城乃汉之匽州今荆南监利故华容古州也昔随绞州蓼伐楚败郧者皆近楚小国庄辛言州侯者非淳于之州绞佼也楚伐取之邾邑有绞在随唐之南传云佼小而轻是国也又曰日虞四邑颠倒如此贰在随州南昔屈瑕将盟贰轸者轸左氏传记轸国在楚东南郑樵三国未详謡见潜夫论郅郓传有繇延音遥宜謡之讹臯繇名也睆伯爵汉为侯舒之懐宁有睆故城睆公山睆伯庙九域志宋州郡志云晋安于旧睆城置怀宁史云夏姓非佑作皖音患同参㑹阮文王侵阮是矣或云周中叶阮乡侯晋伐秦围邧新城盖与元同而切为愿晚故説同阮然代之五阮闗乃音通而地异也棐郑地文公㑹郑伯处説即棐林今开封宛陵有棐林林乡一作棐舒僖三年徐人取舒杜云庐江舒县今庐之舒城也一作舒羣舒子爵止今首阳北故曰止阳舒庸楚灭之在舒城与庸别寰宇记舒庸城与舒鸠城相似预云东夷国缪舒鸠楚灭之襄公时吴子使舒鸠民诱楚故城在舒城内离城荒浦鸠兹皆其地舒蓼鄝也楚灭之武徳四为蓼州盟㑹图云在光州杜以为二国旣非而通典更以为湖阳湖阳乃廖囙预之缪舒龙预云六西南有舒城又西南有龙舒今舒城西有龙舒故城去州三百而舒城懐宁皆有龙舒乡大小龙山曰龙以别羣舒然境以龙称水城在龙舒水西南中有池深仭无耗舒鲍世本云小国寰宇记舒鲍城在舒城西北龙舒水南小于诸城舒龚兖之龚丘东南二十有古龚丘城然与羣舒逺宜别国鬲郡国县道记古鬲国郾姓臯陶后汉为县齐天保七併入安徳今𨽻徳州西北有故鬲城郦今南阳属县右二十二国偃姓孔子作春秋凡并国邑在内皆曰取外而书取必其以计若本有者也徐人取舒何也舒昔属徐今属鲁而徐人取之也外取内邑不繋国故代以讙阐郓为鲁邑不知酄阐郓亦皆昔不属而今属郜者文之昭也岂宋属邪然罪之宋则见其今服宋故伐宋而取之知此则知舒之所属矣据考其地宜居徐鲁之间而非羣舒哀公十四年有舒州者正乃齐地据以舒为羣舒江淮杂夷而徐取之为夷蛮之自相并此尤缪矣预例以为胜国不用大师曰取用大师曰灭抑又大妄夫成国重于附庸附庸重于都邑春秋必谨于此惟其罪有轻重浅深也今顾不然而反为不道者记师行之难易邪衞侯灭邢可谓易矣而不书取公以楚师伐齐取谷用大师矣而不书灭不为难易书亦明矣虽然秦赵宫李黄徐费解梁诸国其后盛矣而臧文仲以为臯陶不祀此左氏之妄志也謡棐参㑹阮郦舒止皆偃姓也而王符以为优优姓商出于潜夫之失攷且以舒庸舒龙舒鲍舒龚与舒五也而佑以为楚之五舒为一唐史遂谓羣舒一国五名劳乎今之记哉少昊后嬴姓国六中甄国寿之安丰南有故六城汉县九江王都有臯陶冡在舒城东南六十陂中英楚与国鲁僖十七年齐徐伐英氏者汉为黥布国嬴也翳能緐物而封汉县𨽻㤗山后魏复置于莱芜唐入博城所谓嬴博今兖之莱芜本齐邑盈嬴之枝作雒云熊盈以略者与熊䣍皆为周公所郯一作姓也或云即嬴者非费翳之封音沸费仲费昌国费州费水之地与鲁费河南费异萧孟亏封徐之萧汉故县属沛北征记云城週十四里南临沔水非蜚也蜚亷国龙门县南七里有蜚亷故城非子祖也又绛之正平蜚亷城云事纣所居赵晋之赵城南三十五故赵城造父封寰宇记今赵州其地也曲沃訾驭服赵奢驭服君封今海之永年有驭服冈邯郸磁之属县唐𨽻洺风俗通云邯郸氏以国为姓眭籛禾名𨽻省为秦非子初封秦亭今陇之汧原陇西镇有秦亭秦城然非子初封实秦谷在今秦州陇城汉陇县襄公始侯有岐丰地庄居大丘文复汧渭徳迁雝献迁栎阳孝徙咸阳遂世处之伯爵鍼绕成六年晋楚遇于绕角征北征也今同之澄城梁伯爵本少梁夏阳也今同之韩城有少梁故城好战而亡有梁山梁余辽山县河东图和顺县晋大夫梁余子养邑云云将良本曰良今淮阳军有古良城史作将良运京相璠云廪丘东八十有运城廪丘随併入郓城今𨽻济晋人执季文子还待于郓即此掩即奄䣍也兖之仙源故曲阜有奄城奄里古之弇中自运迁掩故史有运掩氏鲁近淮夷武王伐之钟离子爵徐之别封今沂之承有钟离城乃晋吴㑹处应劭云钟离子国在九江盖其后徙于此吴灭之光武为侯国今濠之治东六里钟离故城也而宜咎之所城则楚地矣今汉阳军寻今寻阳字一从水衙汉冯翊属县今同之白水东北六十彭衙故城也音鱼如吾穆公子采汪秦邑同之白水有汪城在临晋东后属晋莵裘盟㑹图云兖之泗水县预谓莵裘在梁父县南梁父唐入干封今之奉符也不羮春秋时二不羮襄城西不羮定陵为东不羮楚併之子革云四国皆足畏谓陈蔡二不羮也子晳曰三国赋皆千乗见非小邑东灌以有斟灌故此为东东闾修鱼即萧鱼郑地樗里今谓南阳乡有樗里宻如预云费县北有宻如亭费𨽻沂一作高陵盖秦昭弟高陵君封今属京兆裴也河东闻喜乡是解洛阳西南大解城也又有小解非河东之解徐赵孟曰周有徐奄括地象云泗州徐城县北今徐城镇在泗之临淮镇北三十有故徐城号大徐城周十一里中有偃王庙徐君墓去徐州仅五百郡国志曰薄薄城取虑徐之分汉属临淮故下邳西南有取虑故城在虹北百二十光武以益楚者淮夷世本云嬴姓盖非一武王所伐其一也右三十九国皆嬴姓诸嬴为少昊后不待较矣由汉而来皆谓伯翳为伯益而后始有以诸嬴为高阳之后至有知伯翳为少昊之后者则不知伯益为高阳之子言氏族者袭伪蹑讹莫知其缪文字滋多大率相绐求其为适不亦难哉予亟矜之是以论其世也后有识者曷益损焉少昊后李姓国李徐广云河内平臯有李城李坂今温县城是昔李同却秦兵死封其父李侯即其地苦硕宗封今亳之衞真汉苦县𨽻淮阳国晋属梁国后魏为谷阳唐为真源有涡水瀬乡祠老子生处莱段干蹇叔处干干国也郡国志衞县南有干城诗出宿于干者今开封有䢴沟有段干木庙而墓乃在汾之孝义东北二十五右四国李姓段干李姓邑也初邑段后邑干因邑而氏魏世家有段干子田世家有段干朋而风俗通氏姓注乃以为姓段名干木盖以吕氏春秋干木光于徳与魏都赋干木之徳之言误之唐百官表遂以为封段而为干木大夫疎矣幽通赋云木偃息以藩魏干木岂其名哉姓书或更以为郑共叔后抑又妄云江晋志汝南安阳江亭也按在信阳县之东南新息之西有安阳故城黄子爵楚灭之光之定城西十二有故城其去黄州四百五十先儒亦疑其相辽不知其异昔黄不事楚曰自郢及我九百里非齐安亦明矣耿伯爵河中龙门县十二故耿城晋献公灭以赐赵夙遂曰赵今晋之赵城弦子爵楚所灭杜云弋阳轶县东南今光之仙居东十里弦亭也武徳三为弦州兹牟夷以防兹二邑奔鲁预云姑幕有兹城姑幕后齐併入东莞今髙宻有故城然太原亦有兹氏城蒲晋志云隰之蒲子今隰川县北四十五故蒲城晋重耳居与卫蒲别时博昌有时水春秋之干时元凯云旱则涸故曰干时齐大夫时子白蔡之褎信西南白亭是楚平灭以封子建之子胜曰白公郯子爵故东海郯县唐入下邳无壃云愿齐试兵南阳莒地以聚常郯之境则齐莒之间也今淮阳军治有古郯城在东北百五十沂沐二水间周十余里有郯子庙秦为郯郡优今优州春秋以来楚地巴左氏传巴师侵鄾今巴泸二州境宜与太昊后异寘史记作𡨕云嬴后有白㝠氏则以白㝠为一也㝠在陜谷详周后国麋详高阳后国䢵䢵子䢵夫人国也世族谱云嬴姓传太叔㑹郧乃衞地非䢵姬二姓䢵葛鲁附庸齐昭公母葛嬴在河内修武有葛伯城葛伯墓祁太原祁县以祁薮名自汉不改其地甚广金坡遗事系小国盖以祁奚邑尔子爵齐桓二年灭之今齐之厯城武徳中为谭州东南十里有故城一作与郯异右一十八国亦嬴姓鲁宣公十三年齐师伐莒楚子伐宋二国之兴兵皆以晋也彊大之为虐春秋极矣方扈之㑹郑㑹而陈不至故林父伐陈以即楚也楚子伐郑以服晋也夫为盟主不务徳以聴诸侯之去来而每以力胜岂长乆之道哉沈服楚晋伐沈江与晋楚围江曾未几何沈溃江灭虽晋楚亦末如之何者故君子务修徳不修徳而争诸侯徒自悴尔此圣人所以皆人之欤莒纪姓舆期二世兹丕始封都计后徙莒乐毅破齐城莒独不下随为莒州今宻之莒县理厥后徙盐官故世谓南莒计计斤尔乐史云兹舆始都今高宻东南四十箸丘渠丘莒子朱居为渠丘公莒邑也楚子重伐莒围渠丘者今莒县有渠丘故城风俗通云晋有渠丘公乃莒也与齐邑异安丘汉县𨽻北海今𨽻宻有安丘亭西南十二有汉安丘城安丘望之无娄即牟娄也本牟夷国后属杞今宻之诸城有娄乡城字书无娄微视也音牟且于犂比林闾凡莒邑皆公称右纪姓国宻人不恭敢拒大邦侵阮徂共王赫斯怒爰整其旅以遏徂莒以笃周祜以对于天下此诗人所言王治天下弭祻御患而以膺夫天眷者也宻宻须也宻须之人旅拒王命侵逼阮共之二小国王始以其不道赫然奋怒整治师旅以遏絶其徂莒者盖将以除祻乱于下斯天之所为福也以笃周祜以对于天下斯人之所为悦者以故孟子援之为説而郑氏乃以莒阮徂共为之四国盖惑于前者四国之説不惟逺失诗人美王去乱之意而于诗文亦不乱维此二国其政不获维此四国爰究爰度此言天之所以兴周者也皇矣上帝临下有赫则监观而下语可知矣二国者宻人崇侯也崇宻为虐政可谓不获矣而公乃以为之殷夏岂其然邪维此四国爰究爰度此言天以四方君侯付之周王而究度之故下又云乃眷西顾言其卒与周也何得以是充四国乎按马迁言文王征伐之数甚备孰有所谓徂者顾亦何尝伐阮共哉昔楚人之灭江秦伯为之降服出次大夫諌之秦伯曰同盟之灭虽不能救敢不矜乎吾自惧矣故君子曰诗云维此二国其政不获维此四国爰究爰度其秦穆之谓乎惟孟所言以遏徂莒而今乃云以按徂旅斯则秦之后出于民间定于讲师之口者耳彼上方言爰整其旅而此遽云徂旅其不然昭矣春秋初年纪子莒子为盟于宻莒杞宻之近也王之伐宻于此遏其往莒之师戡乱之祻理必从其亟宜莒之为正云路史卷二十五路史卷二十六钦定四库全书路史卷二十六宋罗泌撰国名纪三髙阳氏后髙阳帝之初封瀛之髙阳县在髙水之阳也至道三割𨽻顺安然棘城实为髙阳氏之虚今浚仪亦有髙阳故城葢后所都濮阳帝后所都今澶之属县所谓帝丘有颛帝城城内帝冡亦号颛顼之虚梁伯益国地理风俗传扶栁西北五十有梁城故汉西梁县西梁故城在今冀之南宫堂阳镇镇之东鹿南六十南梁在汝梁析传谓颛顼大之后诗云薄狩于是也今沂之新泰东十一故国有山昔尭伐胥者安姬姓今寿之安丰与六近故汉为六安地书述六失安蓼姬姓侯爵楚公子爕灭之今寿之霍丘有蓼故城武徳四为蓼州图䟽云在光州与舒蓼别安蓼皆姬国也故班志云安姬姓国而世本蓼亦姬姓则俱庭坚后矣杜预乃以庭坚为髙阳之字妄也按文公五年秋楚仲归灭六冬公子爕灭蓼臧文仲曰臯陶庭坚不祀夫臯陶乃少昊之后四世而庭坚则髙阳氏之子六臯陶之后而蓼则庭坚之后也预既误以庭坚为臯陶字乃复以蓼为臯陶后偃姓失之矣予尝考之臯陶之后有舒蓼而非蓼也舒蓼偃姓而蓼则姬姓蓼灭而舒蓼犹在至宣公之八年始灭其地乃寿之霍丘而蓼乃安丰地正相逺舒蓼与蓼地正为二而舒又自一国黄帝之后任姓见潜夫论预既不知别有舒与蓼而乃妄分臯陶之后舒蓼以为二谓皆偃族正义遂以为文公五年蓼灭而复封楚复灭之果皆臆见僖公之三年舒已灭矣己邔纪也故南郡邔县己姓之祖昆吾己姓樊之国衞是澶之濮阳昆吾氏之虚也随昆吾县城中有昆吾台所谓昆吾之观夏末迁许顾己姓子今濮之范东南二十八有古顾城人表以为鼔师古云即顾温己姓子今孟之温西南三十有古温城汉温县忿生邑亦曰苏苏己姓子忟在夏曰伯今懐之武徳有苏古城在济源西北二里户己姓商之崇扈古文作秦改为鄠汉𨽻扶风今永兴鄠北二十有故城周四里有户谷户亭飂己姓廖也今唐之湖阳一作飗董己姓伯闻喜东有董池陂董泽之陂也竹纪季晋武公元年尚一军芮人乗京荀人董伯皆叛者非秦川董郗己姓説文云周邑野王西北鬷董姓鬷夷也今济隂东北四十九有龙池鬷亭集韵去声非豢龙董姓在滑之韦城古城内有豢龙井然寰宇记豢龙城在临颍今长葛西四十豢龙城豢龙氏邑也而汝之龙兴东南五十又有豢龙城韦城为古故王屋山有龙逄祠长垣有龙逄㞐皆在后祝产己姓帝尧时国戎州斟己姓汉之北海斟县北海今潍去州七里有斟亭一作㘰草缪灌斟姓传谓斟灌今青之寿灮东南有斟灌城灌亭故淳于也寻斟姓传谓斟寻张勃地记济南平寿古斟寻国预谓青之北海北海今𨽻潍东南五十有斟城斟亭一作鄩今九江为寻阳瓉谓河南有寻葢周地也介斟姓斟介也传谓介斟在东郡衞地或云即斟灌非若葛庐国则宻之胶西戈斟姓是为斟戈左氏世本皆以为即斟灌氏非按宋郑间六邑有戈钖右五斟本出己姓形声转缪而遂为姒故史记以斟戈寻为夏禹后非也贾逵更以之为曹姓葢因史伯之言失之云员䢵同妘也妘姓之祖亦作伝傊㜏郧又用䚋云晋志云云子古之云梦盟㑹图云䢵子国在安州旾秋郧人楚灭之封阎辛为郧公今安之安陆有郧乡郧水郧城郧公庙周为郧州参胡妘姓韩也惠连国鄅妘姓偊子爵班志云东海开阳故鄅国开阳故城今在临沂北十五里彭即大彭彭姓之祖旧云徐治彭城有彭城山彭祖墓庙春秋为宋邑寰宇记州里外城即古大彭国考之初国当是彭州有天彭大泽垂拱为州后迻徐尔韦彭姓商伯元喆之封豕韦也刘絫更封之故世本谓豕韦防姓随韦为城县则白马南之韦乡也秃彭姓暨彭姓沂之承有蔇亭即古暨国其𣲖者为诸暨本日余暨有暨浦诸山𨽻越一作既则江隂也诸彭姓宻之诸城西北三十春秋之诸国稽彭姓亳之谯有稽山舟人秃姓楚地昔常寿过克息舟城而居之者侩䢵姓一曰㑹人郐也诗之桧国在溱洧之间今新郑东北三十五有古郐城傿䢵姓今襄之宜城楚之鄢都一曰郢与莒鄢郑异有傿鄢氏路䢵姓汉属渔阳邬䢵姓春秋二邬一在晋一郑地上声集音乌偪阳䢵姓子晋灭之楚为传阳今沂之承有故偪阳城夷䢵姓诡诸邑楚灭之今亳之城父陈之夷邑曹侯爵曹姓之始傮軰也今兴亡之济隂汉之定陶东北三十七有定陶故城即古曹国有曹南山髣山曹人之塟而曹城在禹城若衞之曹则下邑也一曰漕在之白马俱徂侯切朱曹姓子邾也周封挟后迁娄是为邾娄今济之任城南二十有邾娄城非江夏亦在黄驺曹姓子绎也兖之邹县有绎山邾文公迁绎后曰驺故或谓驺即邾内传邾伐鲁史作驺也古驺则今之邹平武徳为州则今临济非扶风儿曹姓倪郳也从齐勤王命为小邾子郳黎字举髙厚定郳田今承县滕东南有郳故城莒曹姓周灭以封少昊之后小邾曹姓倪之分滕县是一云仙源故曲阜东南四十古邾城牟曹姓子鲁宣取之预谓琅邪阳都东之牟乡城乐史云牟国即宻之安丘随之牟山县或云牟人非闾丘从征记髙平东阳东北有漆县漆乡东北十里有闾丛乡鬻楚先封鬻夏商间因为姓文王师鬻后𨽻省为粥荆芊姓子爵季连封漫其处周初复之荆楚一本故春秋初犹书荆楚子爵芈姓后熊绎初封居丹阳今之秭县本曰西楚武徙枝江亦曰丹阳是为南楚郢楚文庇是徙在江之南为南郢徙鄀今宜城为北郢惠迁鄢项襄徙陈考烈爰徙寿春亦曰郢字一作皆縁先代威名冠之也东楚东楚海州南楚广陵西楚为陈其后乃以彭城自楚惠灭陈至项襄为秦所伐自郢徙之号西楚懐王都彭城羽迁之郴而都之号西楚至懐王孙都东楚则属彭城故厉王胥都广陵为南楚元王交都彭城为东楚而唐复以楚州为东楚郡句亶熊渠长子康封之今江陵鄂东熊渠中子红封之今兴国军永兴有故鄂城汉鄂县本𨽻武昌故九州记云鄂国今之武昌东鄂也越章熊渠少子执庛封之皆江上或云即句章诸梁楚文子采冯周地屈武子瑕邑号屈侯利邵姓録云楚公子采为氏为今利州阎西固安有阎安固城苖贲皇邑河内轵县有苖亭互寝放邑沈也徐云寝国续志云固始有寝丘秦灭楚蒙恬攻寝者颍之汝隂今沈丘南百歩与沈国近汉沈丘县开皇为沈州今有叔敖祠堂棠也伍尚封号棠君今扬之六合秦汉之棠邑陈婴侯国薳蒍是楚地子玊治兵处薳澨也一周郑地郑处诲云鲁山地名亦作䧦鄬卷即圈陈留传云圈氏本出其国南阳叶县南有卷城非郑卷今郑之原武西北七里有卷故城周十里故汉县曹大家东征赋歴荥阳而过卷者姓辨并上声荡旧记荡侯国楚地蒙姓纂云髙阳后封以为蒙双预云东莞蒙隂有蒙隂城蒙隂后齐入新泰𨽻沂有小蒙城麻棘郦麻俱楚邑按襄城县乃故麻城今黄之麻城而辰有麻阳又砀山西北故麻城汉之麻乡风俗通麻氏齐大夫麻婴后郏汝之襄城有郏城九域志云令邑郏敖邑白邵阳有白公城即白公邑慎呉伐慎白公败之今庐之属县西北四十一有故慎城慎水通典汉慎故城在今颕州颕上西北匡邼也本衞邑中属晋文元年郑伐匡今扶沟有匡城乡匡亭而匡故城在之城西僖十五㳄于匡者汉之长垣地道记长垣南十里有衞故匡城孔子所厄淮南子注襄邑西匡亭承匡今拱州故襄邑近有匡水承匡山訾郑地亦楚地始齐大夫采今潍之都昌西有訾故城国本属纪一作鄑西訾也齐迁之昭公时楚迁訾人樵以为楚东訾枝非訾母訾娄云棘棘名所在有之楚有棘栎唐有棘阳赵有平棘宋有大棘有曲棘郑有上棘棘泽衞有棘津而齐鲁皆有棘矣芋艾今隆兴分宁西北里有艾城春秋呉庆忌居之汉艾县开皇废入建昌十二真传云今查田即今之宁州也罏穰楚别邑今邓治秦宣太后弟穰侯魏拜皆芈姓楚后聂楚属有聂本衞大夫采或疑后属楚又云即摄俱非当别自楚地又博之博平有摄城析楚有析公邑蔓今也今广汉有乡庐春秋有庐戢犂国语注庐楚邑戢犂为庐大夫飬繇基先邓大夫有养甥楚地璠云襄城郏县西南有养水由基之邑郏城今𨽻汝叶商子西为商公今商之商洛之地志属𢎞农裴骃谓在顺阳魏晋始分时𨽻之椒栎阳栎也预云新蔡东北有栎亭昭四年呉入栎有故栎城在新蔡故城西北半沦江水鲁阳今邓之向城苞丘或云荷丘楚有荷丘子虞丘呉丘也楚相虞丘子邑轩丘楚文庻子采邑期思楚下邑汉县属汝南故蒋国入楚大夫复遂遂为期思公今寿之霍丘有废期思梁书天监四于期思置期思州葢移弋阳期思名徕有故城在固始西北七十暌楚地右楚之分春秋褒贬乎曰无之有进退乎曰无之无则奚以劝曰善善恶恶善其善恶其恶直书其事而人自劝矣进者不得不进因其进而进之于何褒退者不得不退因其退而退之于何贬曷尝求夫经之所以书者乎夷之日盛华之日㣲岂人所愿哉徐之初也称戎盛而称徐又盛而人之又盛而子之楚之初也称荆盛而称人既而楚矣又盛而人之又盛而子之已而有使通矣已而有大夫矣圣人岂有心于进之哉因其进而进之至于此也葢王道衰诸侯僣一再降而政逮于大夫又再降而制归于夷狄圣人岂有心于退之哉因其退而退之至于此也五年一朝诸侯之于天子礼也天子于诸侯有聘而已诸侯而相朝聘讲信修睦岂有大小彊弱之分哉周室东王政不纲于是大国聘而不朝小国朝而不聘故春秋书徕朝者三十有六皆邾把曹滕之君未有一大国也徕聘者三十有一皆晋宋齐秦之人无一小国也二百四十二年之间鲁之朝楚者屡而楚未始一朝鲁其徕聘也偃然既以大国自居而圣人亦因以大国书之矣始其来聘进而人矣未名通也其再至也进而名矣未氏通也又至而名氏通于是始与中国诸臣侪无别矣圣人之意岂不欲中国之盛而夷镇之复郄哉不得已也或曰慕义徕也故进之不然慕义周公明堂之盛举也荆之聘三成之元穆之八与郏敖之二载俱其炽盛之日时鲁方弱有无礼而加我尒齐桓死晋文未起方僖公之盛际且甘心委质之盂之㑹至不出而受其㨗未㡬而乞师伐齐取谷则鲁之附是乆矣孰有慕义于庄公哉濮熊姓书彭濮彭濮人皆崃外为楚害楚灭之预云建宁郡南濮夷地建建故县今为镇𨽻石首以多曰百濮一作䧤非衞濮罗熊姓罗君也初封在襄之宜城后徙江陵之枝江周东乃定长沙今潭之湘隂东北六十有罗故城秦之罗县梁为罗州岳阳志隋炀元年始为罗州非有罗水所谓罗汭䕫熊姓子爵归是楚灭之寰宇记䕫之巫山县䕫子熊摰治多熊姓今秭归城东二十有故䕫子城荆州记稊归西有杨城即绎孙所㞐賨芈姓子宗也顷王四年居执宗子遂围巢十六国春秋常璩志云宕渠古賨国寰宇故賨城江流县东北八十四古賨国都又广安军渠江县北十二宕渠今入伏虞賨城见存中兴书云廪君后非滇滇王国今洮州与夜郎以西蛮皆云庄硚后麇同所谓麇庸即麏也今之房陵楚饥与濮伐楚楚子再败麇师于房渚者荆州记引释例在当阳非也当阳乃麋麋芈姓子今荆之当阳旧云均之郧乡非也乃古钖穴潘崇伐麋至钖穴者右髙阳后濮罗䕫越等国诸侯以保社稷为孝是故国君去国止之曰奈何去社稷大夫以守宗庙为孝是故大夫去国止之曰柰何去宗庙士以守坟墓为孝故士去国止之曰柰何去坟诸侯失国曰䘮大夫士之失位亦曰䘮以不孝处之也孟轲曰世守也非身之所能为也効死不去此重去社稷之义也颜渊曰去国则哭于墓而后行此重去坟墓之义也土地人民诸侯之宝也是故春秋于外取灭必书所以见不能保其土地与人民也卿大夫死衆士死制是故国君死社稷谓之义大夫死宗庙谓之变四郊多垒大夫以为辱而谋人之军师败则死之则大夫不可以不死衆矣奉命以出有死无霣士大夫死行列百吏死职则士不可以不死制矣虽然国君死社稷而太王去邠大夫死衆士死制而管仲不死子紏葢死社稷以为民也去邠以为民无死可也死衆死制以为君也死非为君无死可也故君子之谋国勇足以制敌智足以谋必以死为尚哉所守然尔是故国灭君死之正也圣人犹不必其死也其见灭焉犹以取灭之道书之蔡献舞潞婴儿沈嘉许斯顿牂胡豹曹阳邾益之名所以见不能修徳保社稷而之灭尔楚子灭䕫以䕫子归不名非其所取灭也以归録实也或曰以蔡侯献舞归明蔡之己灭蔡何尝灭哉越芈姓古南越盟㑹图䟽云南越广州按南海桂林象郡皆是非姒姓之越东南二越诸儒皆一之踈矣越常今灌之越裳县骆越今溃治欎平葢古瓯骆载言云潘州古瓯骆越之地而史记亦有西瓯骆交止九员之域号骆侯姚姓故九员有骆田邕有骆越水其㪚居襄或云瓯闽误瓯越梁四公记合浦落黎县瓯越也董逌谓于越又讹为瓯越妄瓯隑太平御覧引周书五来切且瓯西瓯郭璞以建安为西瓯非此集韵音呕骆越别种郡国志欎林西越也故杜佑云西瓯即言西以别东尔供人或云文朗民也今之峯州目深又大荒北海深目之国盻姓近南地摧扶禽人或云羽氏苍吾梧之苍吾县元始六年开苍吾郡地广东至湘潭扬呉起为楚收扬越者扬州之分宜即蛮扬桂国见伊尹四方令经云八桂在贲禺东葢桂阳也损子百濮九菌产里并四方令产里一云语儿也或作陆童误九菌四方令在正南今九江之菌江海癸稽余北帯仆句区呉蒙之东区汉之荔浦也右髙阳后越之分余读地书王㑹觧等知所谓百越矣是芈姓之越也至于㑹稽之越伯禹之苖又不在是若夫中卢之骆卫地之越则又昔之进于中华者亦如钩町同竝义渠大荔漏卧陆浑枹罕朐衍温宿之名县也乌乎周之全也五服衣冠侯伯合沓曽何有于夷哉东迁而后强豪攻併礼废乐壊然后诸夷得以㳂隙而入赤体白窒更踞泰半于中原矣呉越楚蜀徧为蛮境秦陇晋魏悉成戎地河南为蛮河西为狄淮有羣舒魏有诸隗在在充蒲狄䝠邽冀徃徃徧于渭首虽洛阳一王城而杨拒泉臯陆浑伊洛之戎亦且杂然分䖏其中为冠俗者葢无㡬也悲哉甲族将頺子弟卑旧制而聘新尖衞侯咅代王胡服咸失其死把居雝丘邾处鲁甸乃用夷礼淮徐介莒牟莱之国在今京东而亦俱有夷名可胜叹邪夗金而下典午之际齐州左衽言侏离矣被髪野祭谁其哀之仙李石晋而兹祸尤酷此许翰所以归过谋国者之不知学春秋宁不劾乎若此族者犹先王之类也是故列之牟子爵祝融后续志云㤗山牟县故牟国今文登堣夷尧命羲仲宅堣夷在辽西即青之堣夷今文书及帝命验作禺鐡一作嵎銕故即郁夷故武后时福顺冨为嵎夷公南交羲叔所宅今交州故交阯交郡也西和仲所宅今兴元西县汉故西县古来田西而阆之晋安有西水上原由京兆水西西水县界流入幽都和叔所宅幽也一曰北幽今之幽州居山之上有幽都山以隂幽名非宋地之幽易所谓朔易古有易之地今之易州北终东始有代易意故迩于代有易水出固安故固安为北易复有南易而临洺为汉易阳昔燕文公徙易则汉之易县也有故城在城西五里有故易京城在涿之归徳南十八里程商封呉回后今咸阳故安陵城周程邑也一云洛阳上程聚程伯休父卿士之采黄桓公再㑹黄人尔登之黄县东南二十五里故有黄城本纪邑后入齐黄亦多矣如内黄外黄小黄土黄与封丘涪陵等皆有之一作太昊宅东少昊宅西炎帝居南颛帝居北予尝证之矣南交北幽东堣西栁处乎四方此不迁之㳄也己酉冬周益公退舎归首以炎陵事来访谓三皇五帝并居中原炎帝之墓无因南方即疑为偏据者予曰不然古之圣人惟与天地合必于我者无一毫之不尽则示之后斯悠乆而不渝后世圣人取之于古必其所履能合于天地动静曲尽而无媿者然后执之视以为则茍在我者一毫之不尽则推之于彼者将厌弃而不继矣盛徳在火不刋之祀其帝炎帝其神祝融此实司南方者是故炎墓茶乡而祝融墓于衡山地道记志颛顼之虚实在幽州逺逰章句宝椟等记西皇所居乃在西海之津斯未得信然秦汉来大祝云阳甘泉则云阳固在咸阳之区而姓氏书谱皡颢等姓亦皆出于西方鲁为少昊之虚衞为颛顼之虚固左氏説也开元揆天下景林邑驩爱所至悉谬而独交州之晷分寸不讹予以是知圣人之所以为万世法岂茍然邪而孔子国犹以为夏与春交果何义欤嗟乎随室考尝夭枉相继而后姓神农本经句字不可变三十余厯昏旦悉异而后信放勲之典中星不可违不登髙山不知天之髙而犹未得其所以髙悲夫髙辛氏后髙辛髙阳封之今南京谷熟髙辛镇也梁载云襄邑有髙辛城襄邑今𨽻东京而髙辛故城在谷熟西南四十五漦稷封作釐庲亦作台骀邰今永兴武功西南二十二有故漦城有后稷姜嫄祠隋为稷州本曰周与姜台异豳邠也本谷名班云扶风栒邑豳乡邠之三水西南三十有故豳城今豳亭栒故城皆在三水东北龎川水西有姜嫄公刘庙尉季不窋居今庆之安化有尉季城在州东三里作尉季误不窋今安化有不窋城不窋墓周地图之郁郅城在白马马岭両川交水口亶父古公亶父或云亶地吕氏云宓子治亶父然宓子治乃单父也魏景王之十二秊使詹伯辞于晋曰我自夏王之代以后稷之功故受魏骀芮岐毕为吾西土武王克商蒲姑商奄为吾东土巴濮楚邓为吾南土肃慎燕亳为吾北土则周之先尝受魏矣平陆乃故河东之河北县春秋属晋岐古有岐伯至古公避狄迁岐之阳今鳯翔岐山县西北有岐城故址后魏为岐州以山之岐而名文王初为岐侯在邰西北不百里而豳又在西北四百南有周原而干之永寿亦为豳地故传谓自稷至武五迁不出所封以此一作㟚县道记陇州呉山县东四十五即岐山县西南界有一故城彼人谓之文王城寰宇记考文王都酆不合于此有城疑是汉杜阳县又岐山县东十九有杜阳为内亦有杜阳故城二县俱属扶风据十三州志郡县道里数即陇州杜阳故城近之据汉志注杜水南入渭即普润界文王城近之周黄帝臣有周昌商有周任周国乆矣预谓扶风雝东北有周城葢即周原岐之小地名泰王迁之在美阳南故説文谓文王封岐在美阳中水乡而汉志谓美阳西北中水乡周泰王邑程王季之居在今咸阳故安陵亦在岐南与毕陌接所谓毕程丰文王作丰武王作镐丰丰宫镐镐宫丰在丰水之西镐在丰水之东皆宗周地本小男国武王伐纣乃收虞师芮师丰师镐师者亦作酆寰宇记文王酆宫在鄠盟会图云丰镐相去二十五里镐在长安之灵台乡镐京宗周汉穿昆明镐之遗址沦焉即京周或作鄗非是王城武王迁鼎郏鄏成王定之作东都洛曰王城今河南县皇城也亦曰郏至平王遂居之曰东周而以丰镐为西周子朝复居之二周分理此为东周赧王迁之而此为西周矣与秦之王城异东周西桓公孙惠公封少子于巩号东周西周经姬姓叔均国葢别一国宗周周公既营洛又卜瀍水东作下都迁商顽焉曰成周今河南洛阳故城是及子朝入王城敬王居成周曰东周周衰为二而此为西周自武以镐为西丰为宗周后更镐为宗周宗周成周王城东西周不一学者宜详孤聚秦以处东周君阳人聚秦以处西周君今汝州之西承休光武封姬常今汝东有承休故城商契封在华隂之郑郑县有栾都城及故藩邑故世本谓契居蕃阚骃云蕃郑西今之峦城是矣地有商山鲁连子云在太华之阳世纪谓在商洛故世谓上洛汉商县非也砥石昭明居邺上甲㣲居即桐也世纪云邺西南有上司马太甲之居今汤隂有司马泊司马村或云太甲葢以邺西桐有离宫商之墓地而以上甲为太甲尔参实沈封大夏是为参今太原阳曲旧晋阳城也商商丘阏伯封相土因之宋是今南京理宋城汉之睢阳或以为漳水之南商虚失之相虹之西北有故相城寰宇记云即相土居龙晏龙国王符云优姓鲁之北鄙预云太山博县西南后为博城今奉符有龙山汉陈署为龙侯者非长垣之龙续续牙国晋邑也狐鞠居采巫人今之巫山归之巴东故汉巫县民经有巫人民民肜姓帝俊后广韵有国集音替司幽一曰思幽见经列子曰思幽之国思士不妻而感思女不夫而孕蜀支子封蜀侯国自益昌西南至蜀皆其地张仪灭之苴蜀王封其弟葭萌于汉中为苴侯后命其邑曰葭萌今利州县一曰吐费城揺氏经云帝喾子国即揺民东胡厌越国后曰鲜卑卢绾所居鲜卑山在栁城东南二百里伊尹四方令东胡正北吐浑慕容柔仆一曰羸土之国赤乌穆传赤乌之国在㫪山西三百与周同祖中路𤣥元国帝喾之孙子何其盛欤传曰昔帝喾卜四妃之子皆有天下常仪之子为帝摰庆都之子为帝尧契之后为商而稷之后为周商周之后盛莫京矣予尝求之帝喾之治天下其迹之闻于代者初无赫赫之功是何邪得非有功者不如无过之难而作隂徳者弗若絶阳刑之惠大乎体喾之政亦惟仁柔无苛而已而其裔之昌如此也不亦姣乎其若商周之后国别着于篇虞仲雝后陜之平陆呉山有故虞城虞井虞城在平陆东北六十本帝舜之后国所谓西虞互呉伯爵呉大也即泰伯居句呉也句呉故城在无钖梅里平虚城内有泰伯宅及泰伯之墓姑苏呉兴丹阳为三呉棠谿夫槩奔楚封之世家呉春秋云昭王封之为棠谿氏在汝南呉房今蔡之遂平有棠谿亭呉房城盟㑹图作堂谿延陵延陵五一在代一在绥一在丹徒皆非季子之居一作金陵然亦非古古延陵在今常之晋陵退畊在是有札墓孔父所至州来古国楚灭之呉取之封季子释例地阙地志在沛今寿治下蔡自延陵徙故曰延州来野王云呉自有延州来地先已封季子非楚州来邑未详朱方润之丹徒东二十地曰朱方呉邑也故庆封入呉与之朱方昭四年楚围朱方者郁闾郁乆闾也或曰郁国乆闾其名一作今单之鱼台故方与县东南有郁郎城有郁氏鸠兹预云芜湖县东今臯夷也今太平芜湖县东四十员卿呉地记云有鸠兹城按舆地志以为臯兹今芜湖之徳政乡有句兹社句兹港为古鸠兹乐史以为松滋失之郧一作䚋呉地发扬也今海陵西呉一曰虞雝支子封今陜之平陆东北六十里故虞城也汉大阳地本帝舜后封即西虞有呉山虞井樊仲山甫采也今京兆杜陵有乡樊川昔惠王使虢公伐樊执仲皮者王符以为封南阳在南雝州记荆州图副摰虞等皆以为襄之邓城然兖之瑕丘亦云樊仲皮国吉甫之墓则在南皮亦作安阳周章次子风土记武王封周章小子斌于无钖安阳乡今常之无钖有安阳山阎仲奕国阎三公晋之阎县成王封康叔以有阎之土者地近洛与甘县接境昭九年周甘人与晋阎嘉争阎田预阙之乐史在河阳有阎坎一为阎田解县也非鬼阎邘广陵东南有邘江即邘沟太卤太原谷梁云中国曰太原狄曰太卤地与狄境今阳曲发繇海陵东南有发繇口哀十二年之发扬也右泰伯仲雝后子曰泰伯其可谓至徳也已矣三以天下让民无得而称焉礼让为国之本也昔者虞帝一让而九官皆让范宣子一让而其臣皆让下之视俲芿草偃风况始国之君哉诗云受爵不让至于己斯亡少康以克艰兴而句践亦以克艰兴泰伯以天下让而季札亦以呉国让惟其有之下必有甚焉者故能礼让则知礼而敬上矣知礼敬上于为国乎何有古公之时周家之业葢已形矣其所以当得之者泰伯也乃不受而三辞之其不受也非为名也非为其弟也以天下故岂其心之有是哉心无是是故天下莫之知天下莫之知何从而称之哉范煜亦言泰伯伯夷未始有让若许由者能逃天下而不能逃名迹不冺也乡使泰伯迁延退辟不能坚决则民得而称之矣岂至徳邪文王者天之所命也伯惟知此是故致国不屑夫以君之元子而弃宗国以逃形身本中夏而冐先王之大禁以从狄安行独复又曷尝以让为为美而为之哉三让之説亦推见至隐而知周之所以得天下之本云尔太史公云伯知古公欲立季厯亡之荆蛮断髪文身何尝见其三让如所谓南乡让天下三哉按王充书古公三子其季曰歴季歴生昌在褓瑞见古公曰吾世当有兴者其不在昌乎泰伯知之乃去之呉夫泰伯葢知天命之在昌不去则惑惑且乱是故翩然有不俟驾此其去之为天下者明也时平则先嫡国难则先功此宪之所以让太子也若齐景公簒其君兄之位虽有千驷死之日曾何足为称哉秦王世民功既髙矣而建成元吉犹不之寤卒以自毙则知为己而已夫又安能以天下哉泰伯可谓至徳也已矣路史卷二十六路史卷二十七钦定四库全书路史卷二十七宋罗泌撰国名纪四陶唐氏后陶髙辛封之今广济军治古定陶城有陶丘范蠡变姓名间行止陶今郓之平隂有陶山唐国即中山今定之新乐与唐县俱是有尧山唐水望都故城望都里东北有广唐城东有尧故城后都平阳安邑亦皆曰唐平阳亦丹朱封也楚许氏叔重谓尧以楚伯受命今之唐州故湖阳有西唐山宣十二年之唐乃唐成公之国记云成王灭唐徙其后于许郢之间者也丹朱之国今朱虚有丹山丹水出焉东丹西丹二水近有长坂远峻谓之破军坡记为丹朱弄兵之处又邓之内乡亦有丹水汉之丹水县荆州记云丹川尧子封者九域志云在邓有丹朱冢然丹朱陵乃在相之永和镇房朱封防也昭王取房后今蔡之遂平西南四十呉房故城孟康云本房子国秦之防陵有唐王墓武徳初为房州与赵房异傅大繇国夏封之在虞虢之间有傅虚傅巖傅说之祠古之北虞今𨽻平陆尸地多傅姓子云傅巖在北海之洲妄也镏长子之后妘姓留也丘中有麻彼留子国者汉𨽻彭城子房之封有庙墓今徐之留城镇有留乡留故城世作卯金刀缪也豕韦防姓韦也见世本或云刘氏非铸侯爵祝也兖之龚丘治故虵丘属济北有铸乡然记齐之歴城为祝国春秋之祝阿寰宇记为古祝国黄帝后故城在今丰齐东北二长清东北四十五唐桀伐有唐尧帝后洛阳之唐聚若邲之战唐侯为楚左拒预谓楚之小国定五年秦子期灭唐者随之唐城唐乡也鲁御龙邑鲁阳国夏鲁阳县亦号唐侯汉属南阳今汝之鲁山有鲁阳关有大龙山尧山今曰大陌山因絫立尧祠后忞魏鲁州有鲁阳公墓豢龙城杜一曰屠括地志云杜伯国今永兴长安县南十五有下杜伯冢庙记云杜伯所筑汉之杜陵今万年唐杜两国也随士㑹邑晋地晋人逆晋侯于随者非随州然按类林随侯祝姓则亦陶唐氏之后范士匄封今濮之范汉故县有故范城武徳二为范州领范一县与范阳夀张异栎彘河东永安东北故彘县也今晋之霍邑晋先縠为彘子宣十二年彘子尸之者有彘水非周彘函与右五邑皆士氏冀冀氏也倂于晋郄芮封之昔臼季过冀者汉之陭县今𨽻晋有冀亭在皮氏东北传云冀为不道者非冀州髙唐博之属县缧所出桑钦地里志云缧出髙唐今济南之祝柯预云祝阿西北上堂城上唐唐之名非一若帝尧伐有唐则为上唐故蔡阳上唐乡晋楚之战后为县今随之唐城有故唐城刘累之封则南唐也复有广唐北唐之类冐其名耳髙唐齐邑今齐之章邱则故髙唐髙唐故城在齐之禹城南五十昔夙沙卫以髙唐叛后使盻子治髙唐地者尧之子十其长考监明先死而不得立故尧有煞长之诬监明之嗣式封于刘其后有刘累事存汉纪朱又不肖而弗获嗣然亦弗絶于世其代之封者可得而知矣有虞氏后虞帝先世所封河东虞坂所谓嫔于虞者今解之虞乡一曰呉在虞城北十三志云平陆呉山上有虞城舜始封是穆天子登薄山寘軨之隥宿于虞是也预在河东太阳乐史以为安邑故武徳为虞州乃都也妫本作沩嬴也柱所都蒲坂今之河东有沩水迳首山下复一水曰汭沩南汭北西注河有帝庙然潘城饶汭皆有妫名而泗水亦有妫亭长沙有妫水皆有祠去都逺矣商义钧国今商之商洛汉商县有尧女墓盛𢎞之云武关西北百二十商城是缗季釐国今济之金乡虞公爵虞思国宋之虞城汉虞县伯禹所封即有虞君专于乐臣争于权民尽于利而亡圭郑穆妃圭妫国后为邽秦武公伐邽县之者今华隂有下邽天水有上邽故城在成纪有邽山胡古胡子国归姓范史汝隂本胡国汝隂今颕治西二里有胡故城九域志开封有陈胡公庙胡公妫姓而盟㑹图胡在豫之郾城此姬姓胡楚所灭之越世家云折郦宗胡索隐宗胡邑也为胡姓之宗负世纪舜迁于负黍按少室一曰黍室负黍城在其南定六年之负黍也遂虞后商人寘之遂璠云在虵丘东北十里字书作隧今兖之龚丘有虵丘城西北十里有隧乡汉隧县齐灭之庐国故楚地今襄之宜城汉中庐春秋时庐子黎者县北有汉黎丘城应氏谓在庐江非蒲蒲衣之故国河中之河东西二里蒲津关也即蒲邑秦昭襄之蒲子后周唐为蒲州亦祁之蒲隂卫郡国志云东郡卫公国姚姓本观国也有河牧城亦见水经今镇之灵夀西北潘故县属上谷左传潘获潘子者本北燕州贞观改曰妫州今妫之懐戎亦曰妫虚饶今之西城有姚方妫虚佑云本曰饶汭有舜祠或谓舜生于此世本云妫虚在西城西舜居而颕容释例亦谓舜居西城西本曰妫汭非也傅河东商灭之邹桑钦水经云湿水迳邹平故城郦元云古邹侯国舜后姚姓今在济南息今新息楚文妃息妫国后周之息州非姬姓之息按字书鄎齐附庸今齐南郡母卫地在曹卫之间田世家伐卫取母者田氏取之以封胡之支子逺本胡公为胡母氏汉刘楚为胡母侯属泰山辕齐之禹城西有故辕城哀十年赵鞅取辕宜非此汉有袁良食遗乡余姚风土记云舜支庶所封今县𨽻㑹稽在余姚山之西以河东有姚故曰余姚武徳为姚州上虞今县𨽻㑹稽拒余姚七十郦道元所谓虞滨西三十有虞山以有宋之虞曰上虞上虞故城则在余姚西虞齐桓公收西虞者余虞即虞呉今长兴东北四十二有余虞浦周处云诸渔浦一名余呉溪舜虞时人化之徕居故记每作余渔非也巴陵古巴丘今岳州有黄陵长沙今岳之沂江潭之益阳梁之重华县有重华城一号虞帝城记为帝都非濮帝子散封者今濮州有歴山靁泽故卫有曲濮城濮宛濮濮水箕箕子之先箕伯之封小国也春秋犹有箕崇之国姓纂云商之圻内今太原晋败狄于箕者预谓太原阳邑有箕城是阳邑随之大谷后为骨打都今辽之榆社东南三十古箕城在辽山与琅邪益都襄邑异朝鲜箕子后封辽之乐浪今平之卢龙有朝鲜城故武徳以辽为箕州而髙丽亦其地鲜于箕子之支子仲国颜真卿云武王封之鲜子仲食邑于于一云朝鲜后入海者为鲜国直直柄国昭二十三年直人周地沩长沙县有沩水水经云东入临湘陈妫满之封本商侯武王伐而封之今陈治宛丘苑城城记云胡公所筑楚初灭陈项襄后都之汉初淮阳国章和为陈国后魏为陈郡随为州陆畨邾国也汉县属鲁国一作鄱邰音皮白褒鲁国记云陈子游为鲁相太尉陈畨子也国人为讳改曰皮罕羌烧当后有庳象国今道州孟子作鼻象城汉县属鉅鹿今赵之临城昭庆镇西北古象城赵记舜弟象居故仁夀以广阿为象城乐史引左传舜弟所封君必不道而后国不祥国不祥而后国几亡陈杀洩冶明年而夏舒弑其君夏舒弑其君而后楚入陈陈招杀世子未几而陈侯卒陈侯卒而后楚灭陈楚庄欲县陈已而复之故楚灵灭之楚灵灭陈已而陈呉复归故楚惠复灭之凡楚三灭陈矣方其欲县陈也以申叔时之一言复之既而纳其致乱之二臣故圣人书曰纳公宁仪行父于陈夫复人之国而乃纳其致乱之臣则是制人之国而使之不得其君臣之道也昔者晋人以币如郑駉驷乞之立者子产辞曰以寡君之二三臣而晋国之大夫专制其位是晋之县鄙也何国之为辞之币而报之晋人舍之四国有王它国非所当与也今也纳其致乱之臣则是私利之而制之国矣存亡继絶顾若是耶纳者莫之受而强焉者也然则为楚也如之何猪夏舒之宫封洩冶之墓施孔宁仪行父于朝而后谋诸宛丘耆徳定其君而去其谁不可何至纳其致乱之臣哉太史公曰舜重瞳子项羽亦重瞳子岂其苗裔耶何其兴之暴也朝鲜罕羗固亦圣后然有虞氏之明徳不以天下私其子而传禹彼区区之争残者其何以承之哉方楚灭陈史赵曰盛徳必百世祀虞之世数未也陈氏得政于齐而后陈卒亡田氏之取论者犹以为虞帝之羞而况彼之争残者乎夏后氏后骆父之国王符云骆庆姓今京兆宜寿有骆关骆谷故盩厔地崇国伯爵昔文王伐崇命无杀人民壊宫室崇人归之如父母而赵穿且侵崇今永兴鄠东故酆宫是鄠扈也故扈一曰崇扈虹尧封之命县𨽻宿舆地志云尧时禹为夏伯邑于此有庙髙宻今洛之宻县然髙宻县乃𨽻宻阳翟栎也今许之阳翟县本曰夏故后曰有夏本此世纪云夏今阳翟是也夏今陜之夏县唐𨽻绛周成王封夏公在此本侯爵庄辛云尧时汉安邑之地盖冐阳翟之名辛帝支子封韵或云辛之转非也一作骍㜪也今陈留有辛城辛虚长子纣太史辛申国今潞之长子县纪年之尚子也西翟辛繇靡之子周封之观后启五庶俱封于卫是为五观故顿丘澶之观城河决之地汉之畔观故属赵记志皆以为灌说者又谓斟灌俱缪诸斟接尔扈观扈二国荥阳武原西北有扈城扈亭故卷县地汲纪年晋出公三十二年河絶于扈者非己姓之扈莘姒姓文王妃母家今同之夏阳汉郃阳有太姒冢城祠庙昔散宜生求有莘氏美女献纣周代有神降之本虢地陜石镇西十五莘原也然大名之莘县有莘亭亦国也随为莘州而齐蔡济隂管城陈留俱用莘字作兟甡㜪同巢邓仲康子国楚之北境史云阻之以邓林者今之南阳故杜佑以邓为禹都纶少康居虞邑今宋之虞城西三十五有纶城秦楚伐郑围纶氏者山海经狂水迳纶氏城注在阳城然汉纶氏故城在今登封西南盟㑹图䟽云虞邑在洛之嵩阳汉轮县属颍川博物志以汾隂为古纶今汾隂北九汾隂城缯子爵昭公取鄫也曲列国一曰缯衍今沂之承县东八十故缯城莒灭之汉缯国属东海开皇为鄫州非郑鄫越季扞国姒姓也一曰于越处埤中号无余今㑹稽越州治谓之句践城与南越异爵不过子㑹稽王㑹解有㑹稽或云即越盖自一国姑越今处州通典云本瓯越之地姑蔑一曰姑妹大末也晋之龙丘今衢之龙游有姑蔑城昔弥庸见姑蔑之掑者汉之大末即东阳之太蔑县而瑕丘其析也于越越之别汉书荀子吕覧明作于昭云是余于今𨽻饶汉之余汗杜佑谓句践之西界所谓于越淮南云越人有变必先守余于者韵作邘为盂音非句余周书有句余盖句越也亢仓子言句越之干者山经有句余之山郭云在句章之北余姚之南取二县以名不然瓯余今乌程东二十有欧余山一曰乌山一曰瓯亭山以王逸少昇之曰昇山顾余舆地志汉文封东海揺之子期视为顾余侯侯今昇山东十八有西余山闽越海内南经云闽在海中许说文云闽越虵种郭氏以为西瓯乃今福之闽县即东冶亡诸之封亦曰西越有五姓黄林等是或云东越者非黄林余不乌程有余不乡今湖之徳清东百歩武康东二十四里有余不溪溪水絶清与余溪不类晋孔愉放龟于此姑于见王㑹解说云顾然在汉世一云姑熟于孰音转也海阳见王㑹解汉之掲阳亡余复封是今潮之海阳县潮旧谓南越地二越之间尔瑯邪汉县故城在宻之诸城东句践图霸徙此起观台山上徙三万户于下秣陵上元西南七里有故越城越絶书云东瓯越王所立元王四年范蠡筑寰宇记在今瓦官门东南曹氏记云在秣陵西十五句践平呉戍之而筑去建康宫八里东瓯王揺王东瓯今温之永嘉也有瓯水永嘉记瓯水出永宁山有东瓯王都城有亭积石为道今犹在故章安之东瓯乡也地有囘浦浦东乃汉侯官都尉理东越越之分封顾余者号东越郡国志云婺州正得东越之地越沤四方令越沤在正东越之分或云即瓯人沤欧瓯区通句章故城在明之鄞县西图经鄮县东有甬东及句章故城甬东史记句践平呉徙夫差于甬东韦昭云甬东即句章东溪口外洲句践都即哀二十二年之甬也预云甬东乃句章东海中洲穷地也瓯人王㑹解云瓯人鱓蛇注云东越瓯人海内南经瓯居海中注岐海今临海永宁县即云东瓯瓯邓诸暨秦县界有诸山暨浦元常之都武城随寰宇图云夏禹七代孙芒封公子武于此建国今具之武城北十里有故城没鹿经之无勿说之而有经之直勿烦之而䊸鲁僖公十九年夏六月宋公曹人邾人㑹于曹南鄫子㑹盟于邾己酉邾人执鄫子用之㑹盟者彼自为盟而已往㑹之也用之者亦犹易之用牲云尔或以飨或用享所不得而知矣圣人恶其详而书之曰用则其恶己具矣焉用究然执鄫子固邾人而左氏者乃以为宋公使邾文公执而用之次睢之社说者复有叩鼻血社之说盖因上文曹南之㑹相属而为之言兹大妄矣夫经文之曹南乃别自一㑹也于时虽有邾人而非文公其㑹盟于邾也乃是邾国自为盟事而鄫子往参之鄫子参之因以见执非复向者曹南之㑹也曹南者曹之南而邾者直邾国也若以同为曹南则经之书必曰如㑹不得云㑹盟于邾矣即按曹南在济隂东二十里邾在东济任城南二十里西南去曹三百一十次睢在宋城南其东北一百八十至单又一百八十而至济其西北至曹南二百八十道路越絶不知何为而有是说且曹南之㑹寔非为盟亦何得谓之㑹盟而辨疑更以谓用为牲而㰱之以盟不知鄫子已用则复谁与盟耶以为盟曹南之人则非惟壤隔而己酉后曹南抑又逺矣宋公亦当代之盟主也而今为㑹乃遽制使邾子执用鄫君则罪正在宋不在邾矣春秋胡得越宋而理邾哉设以宋公果使邾子执鄫君而用之则春秋必曰宋公使邾子执鄫子䒩用之宋公主使国君戕一国君理无不书不书宋公是宋公未尝使邾人执鄫子书邾人执鄫子见执鄫子者乃邾人宋无豫也夫以季姬之使鄫子倈朝犹切书之况使他国之君执国君而贼之乎果以宋君使之则宣之十八年邾人之戕鄫子又谁使邪昭公十一年四月丁巳楚子䖍诱蔡侯般杀之于申冬十有一月丁酉楚师灭蔡执蔡世子友以归用之时之月之日且地之又名其二君曰诱曰杀曰执曰灭曰用其辞之曲尽如此宋果使邾度得而不书乎蔡友之用左氏以为用祭冈山而公羊则以为用其头以筑深戒小人之不能顺事者果圣意乎然春秋之诸侯死不以其道名鄫子不名其所以放乎死惟自取也季姬许嫁邾鄫子请强委禽焉既归邾矣而鄫子者复往而参其㑹其取死者固非以其道也胡文定云用为臣仆用为臣仆固不足乎书也巢南巢氏桀之封秦为居巢今无为之属鄛县也古巢伯国呉灭之故巢城在皖北六东故有夏水非卫巢把定姒国商封之今汴之雝丘有古把城武徳初为把州僖十四迁缘陵后复迁淳于贞定二十四楚灭之古作娄楼也本作偻商所封即牟娄曹东之地一曰无娄宻之诸城有娄乡牟夷国也说谓封把而号东楼缪东楼与晋娄穰䣚异阳即阳樊在济源晋文公曰阳夏商之典祀樊仲之官守焉者沛泊见潜夫论或云即鲍然自有鲍弗费也一作扶味切今河南缑氏滑都也与鲁费异姓纂有氏别为并音非也冥鄍也陜之平陆东北二十有鄍城冀伐之者后为虞氏邑又哀六有冥陈地褒夏有褒君褒姒祖也盟㑹图云梁州褒城县汉之褒中义熈之苞中有褒水褒谷褒国故城为褒水所壊樵谓蔡之褒信沈沈姒国子爵蔡灭之颍之沈丘县亦谓之寝叔敖之封在县南百歩隋为沈州男世本之有男氏潜夫作南周书之有南也二臣势均争权而分楚地记云汉江之北为南阳汉江之南为南郡者是肜商有肜伯地即肜城鬻齐公子荼毋鬻姒国鲍齐之歴城歴下城东三十四有鲍城三齐记鲍叔牙之食邑而渔阳有鲍丘之水潞水也亳之城父亦有鲍溪水非舒鲍流黄辛姓在三巴之东山海经云广三百里亦见鸿烈等书荤育熏粥也后为玁允匈奴大夏后为党项宕昌白狼羌书云成汤放桀于南巢即据典牒成汤放桀芮伯命巢盖建之也辞曰放为放象放兠顾有以处之矣虽然尹放太甲晋放其大夫胥甲父于卫蔡放其大夫公孙猎于呉楚执陈公子招放之于越糓梁子曰放犹屏也岂建之云乎曰不然辞固有同而辨然则桀非不仁欤曰桀虽不仁君也汤虽仁臣也以臣而建其君置其天下之大而小之一国非放而何哉太史公曰禹之后分封以国为氏然自有扈氏斟寻氏斟氏戈氏则失之矣扈出昆吾斟戈出于己姓盖由世史误以己为姒尔非其后云商氏后亳汤都南亳今南京糓熟髙辛之都与葛邻亳有五一在杜南先世之居一偃师西亳而考城为北亳景亳薄是有景山亳城汤亭汤受命都之一郑地而谯弗豫南北亳亦皆曰商或以实三亳坂尹者妄郼殷也读如衣盖本杜亳契都故不韦曰汤尝约于郼薄然考城谷熟安阳俱有殷名谷熟汤都古之商丘昭相土之居殷者亳之内地刘恕以为盘庚始号非也嚣仲丁居敖也在陈留浚仪秦之敖仓今郑之荥泽西十五有敖土有敖城穆传嚣氏之隧即诗薄狩于敖者字书隞猥相元和志内黄东南十三故殷城亶甲居今相州有畿城商亭亶甲故城在安阳西北五里亶甲冢在城外西北隅洹水南岸魏始名州非郑相庇祖乙胜即居之沃甲祖丁因居之奄南庚更自庇迁奄后阳甲居之商奄也奄君附禄父周公践伐之耿今河中龙门故皮氏东有耿乡城为河所毁晋灭耿赐赵夙者开皇之耿州即为邢故通典云祖乙迁邢史记云先耿后邢正义从之失之䝉纪年盘庚旬自奄迁于北冢曰殷虚北冢䝉字尔即景亳汤都今亳之䝉城汉之山桑天寳二改县北八十有南北二䝉城或云河北非也沫武丁迁之在朝歌故城南诗沫之乡者近纣都北殷庚丁徙河北号北殷地即殷虚在相之安阳西有激水北去朝歌百三十里有殷城晋之殷州建中复为溵州故史商后有北殷氏或云北冢朝歌武乙徙之今卫之黎阳卫镇西二十二有朝歌城有鹿台沙丘台莽曰雅歌大陆牧野卫之汲舆地广记故商都牧野之邑寰宇记汲近郊三十商之王盖屡迁矣书自契至成汤八迁汤始居亳盘庚五迁八迁自汤之前而五迁在盘庚之前故班固曰商今屡迁前八后五盖十三也自盘庚至纣盖复五迁世不知矣八迁之可考者六契居番昭明居砥石复迁于商相土处商丘上甲居邺而汤居亳此世所谓不可得而知者至于五迁则嚣相庇奄耿也庇奄书所不载而世儒輙以汤盘庚之两都足之已失之矣而或者更以五迁俱出盘庚尤为妄乱夫盘庚之迁本于洪水都国垫溺为之是岂得已而不已者哉益六四曰中行告公从利用为依迁国势或不利固有不得而不然者盘庚之告民曰先王不恒厥邑于今五邦是则所谓五迁者非指盘庚而今之迁为有所不得已矣且其迁也渉河南渡而说者犹以为盘庚之迁在于河北儒学荒踈之惑世也如此予记国名而商氏之都不一学者不之能悉庸复着之乌唿商之屡迁亦可谓不幸矣贫氓月徙阏窭士日更名其与庸王之嫚为政而嵗迁都年改号者何异自汤至于盘庚将二十世都始五迁而民胥怨不安方且诰谕大臣诸侯惟恐或怫岂将以其势殴哉乡非北都圯废则刼之以爱子吾知盘庚之不迁矣太室三涂洞庭盟门天下之险而国之者不一姓是地利固不足恃也然则为国者必有道矣奚至朝河而莫陇哉春秋之书以国迁者凡七邢卫蔡各居一而许处其四悉讥其轻动而不能自反也然则为国者亦必有道矣弼鄁武庚之封漕是今滑之白马有鄁水即妹之邦纣所城一作㔨霍叔尹之东卫南鄘北邶邶鄘亡于春秋前故有诗鄘楚丘城是今卫之汲东北十三有故鄘城有鄘水其后东徙野处漕邑而云在彼中河则卫东矣卫曰曹曰卫以在畿域分曹遮卫冯翊扶风之义也三国以淇为分鄘云送我于淇卫云送子涉淇而邶云亦流于淇地俗异也苏文忠曰武王非圣人也夫手钺其君而国其子使三叔监之是岂得已邪使武庚而非人也则必不叛假二叔憃而非亲也亦岂至于助逆乃一亟而悉诛之子瞻之言刘知几之说也郑厚本此而学者诽之方武王之诛纣也三年殴蜚亷于海隅而僇之灭国者五十此皆助纣者也纣虽不善然犹有助国与若林之旅如此而乃死之南单之台而分天之明知微子之贤不立乃贪于武庚之不肖而立之复疑于此而以三叔监之是诚何心哉夫以汹汹之商而辅之以三憃此武王之失策也乡使克商之后舍武庚求微子以世祀虽无三监吾知商人之不反矣立微子于商退即诸臣之位以聴天命之所属彼天下之势既一去而不可反人心已离而不可挽则虽以𤣥徳之贤决不能挟区区之商以令我夫然后之中国践金戺而朝诸侯俾天下后世知吾心之不利商则虽三圣之授受不是过矣惜乎武王之志荒也君子曰武未尽善又曰义士犹或诽之谓之义士则不义有所尸矣或曰孔子殷人也于武王犹有憾然而居周也故于夷齐数致意焉曰否是无义无命也汉武帝时既封周子南君求殷之后絶不能祀丞相衡曰王者存二后所以尊先王通三统也其罪絶者更封他亲以承其始今宋已失统宜立殷后非当继宋乞以孔子世为汤后不幸事废逮孝成时九江梅福更以为言始以诸经相明録其后世为殷绍嘉公微子爵本扶风郃阳今岐之郿县有郿乡纣徙畿内则在聊城今故城在潞东北或云在鲁今徐沛东南微山有微子冢非也宋古商邱火正遏伯之虚相土因之汉睢阳随为宋城今南京治县西南十二有微子冢庙五陨石目夷今徐之滕东有目夷亭木门今沧之清池西北四十六有木门故城卫鱄所託舆地志云中有大木因名桐门乐大心采不其今秘之即墨西有汉不其故城祝其今海之懐仁故祝其也长勺宋之汋陵城今在宁陵东南二十五后𨽻鲁坎氏宋附庸巩县东坎聚服云巩东邑向许之长社东北有向城向冈向乡郑地一云尉氏西五十向城钟今亳之临涣汉之钟县钟离州犂采楚地乐氏郑地津名华华子国郑十邑有华酁皇瑗之子般邑酁曰酁般戴甾也愽雅䅔析也或作戴菑今拱之考城有故戴城初併于郑楚灭宋曰谷汉之甾县章帝为考城隋为戴州有戴水褚子段采今洛县南有褚氏亭褚氏聚合向氏邑郃也今同之郃阳鞍向魋邑糓梁云去齐五百里防今单州有古西防城汉西防县城在单父北郰鲁下邑今兖之鲁孙预云鲁县东南垂城是樵未详孔子之生处与孟轲之邹异武王既胜商杀纣即武庚而立之夫弔其民诛其君而乃立其子独不以其他日之将不利而废之此周之至徳也至于周公谡使管蔡二叔监商监之云者所以制止其沈湎淫奔之俗而纳之道尔土地人民皆我之有固非利其国而欲之如宇文之于萧氏也及武庚之作难三监淮夷并起应之当此之时周之事亦汹矣周公于是濯征龛伐至久而后克之兹宜深监武庚之事而乃更立商王之元子微子启夫以微子之贤吾君之子而商人父师之顾乃使之代商后而邦之宋宋为故亳商之旧都民之被其泽者固未忘也使微子而非人少异其志则全商之地恪非周矣而成王周公方且晏然命之统承先王修其礼物不少为疑而宋之臣人卒以按堵非圣人之盛徳能如是乎于以是知立国惟在于贤而不在于疑之多也秦汉而下不原仁义而徒汲汲以防虞天下为心岂不大可慙哉曼郑邑曼伯国为曼姓一作蔓鄤也乡在广汉讹邓曼姓侯爵今襄之邓城二汉邓县古鳯林也秦昭使左更错伐楚取邓置南阳郡今邓故城在鄾城西北十余里而蔡郑盟处则蔡地乃今邓州与邓城接优邓之分子爵鄾也巴人围之楚倂之传云邓之南鄙鄾人是已今邓城有鄾城光武言宛最强鄾次之者范谓安养有鄾聚是苑武丁子文封苑城为苑侯今邓之南阳汉宛县也为平去二声非权今荆门当阳东南有权城临权水口楚武灭之闘缗尹焉非定之权御后为御叔之邑荡御姓汤也今相之汤隂汉荡隂也阳御姓侯爵番御姓鄱也史夫差取番者今饶之番阳汉之番有番江今县东有番故城钖御姓钖时子之先今均之郧乡有钖穴汉之中钖署御姓堂阳侯爵汉县今在冀时春秋之时来郑地子姓预以为荥阳之釐城璠云荥阳东四十釐城是荼䣝也王符云皆殷氏旧姓郃阳䣝城是共恭也今朝之共城文王侵阮徂恭者即共伯国汉之共县共故城县东百歩非叔段邑梅伯爵纣所灭今谯南四十有故梅城河南宻县有梅山集韵音每稚史记商后有稚氏以国为姓定渭水有定城是郭述征云定城去潼关三十夫人定子世以为谥失之巢子姓一作鄛南阳棘阳有鄛乡呉人伐巢克棘者有巢亭在襄邑南二十与卫巢异或云居巢非也郅同一作春秋地图谓今同州为同国黎黎氏故国子姓国侯爵一作文王所戡者与纣都接今潞城东十八有故黎侯城黎亭卫地故黎侯寓卫比比干国今唐之北阳有沘水后魏为殷州而比干墓乃在偃师西北十五寰宇记在汲北十里有石铭云大夫比干之墓有庙在滑又汾之西河县北百二十有比干山髦见世本一作旄姓书复姓有比旄重误朸汉平原有朸县音勒刘辟强为侯国者段段干也芮城东北十五有段干木墓髙三丈贞观禁樵采瓦也卫地有亭在胙城非成纪之瓦亭也鐡卫地今卫州有鐡丘预云在戚地南七国并出世本莱子爵来也登之黄县东南二十五故黄城是古之莱夷今文登东北八十不夜城也齐人迁之郳曰东莱随立莱州亦作郲云时来莱芜俱非桐空桐也宋之虞城南五里有桐亭故空桐地今尚曰空桐非桐乡向皇甫作都沛国之向汉属龙亢今入糓孰附庸国非河内尉氏沂许之向沛徐也有沛氏商人六族有条氏徐氏王符云殷氏姓也繁澶之清丰有繁渊繁阳故城而临河有繁泉汉强占为繁侯者亦音皤一在汝隂施本嬉国纣伐有施有施以嬉进今施州樊庆姓今襄之邓城有樊城镇汉之樊县有樊古城樊陂樊侯国也南雝州记荆州图副挚虞等皆以为仲山甫之封樊村镇在宜城皆其地魏孝文帅十万攻樊城不下者或云樊哙所食采薄姓书宋大夫食邑为氏饥条蓨是周亚夫封条今冀之蓨县乐史云即条国晋改条索郑之索氏故成皋东有大索城成皋开皇为汜水今郑之荥阳有索水鲜虞续志云子姓国鲜虞子中山新市也有鲜虞故城白狄别居种最大晋伐之今定之新乐汉卢奴故鲜虞县后周鲜虞郡唐镇州姚春秋姚子国子姓萧子姓附庸本宋邑故有封人楚灭之今徐之萧故汉县属沛北征记云城週十四里南临沔水虞城梁丘楹书待子椟砚贻孙有田禄思以贻其子孙人情所同然也是故诸侯有国以处其子孙大夫有采以处其子孙采者服事之称也内诸侯禄有采者也外诸侯嗣有国者也圻外之侯惟嫌纷变是故必世子而世禄圻内之侯入为王官必选贤徳是故异于外侯有禄而不必世然有大功亦有采地以嗣其子所谓官有世功有官族者邑亦如之所以处子孙也书大传曰古者诸侯始受封则有采地百里诸侯以三十里七十里诸侯以二十里五十里诸侯以十五里其后子孙虽有罪黜其采地不黜使其子孙贤者守之世世以祠其始受封之人此之谓兴灭国继絶世书曰兹予大享于先王尔祖其从与享之此之谓也若古封建惟以其功徳于民者则与民共封之所以系民心也至于后嗣弗能遵守废祀失国则民望于是絶故必兴而继之使归心焉汉追何后魏録由世纵其不肖犹当十世宥以劝能者后世不知乎此见功臣之子孙有无功而受禄则思所以削而夺之而不知其乃祖乃父固尝功于尔民功于我矣吾之有天下亦犹是也孟轲曰所谓故国者非谓有乔木之谓有世臣之谓也成季之勲宣孟之烈而讫无后则为善者惧矣茍有先祀何废二勲若子文而无后奚以劝善官人以世虽纣之粃政然赏延于世者臯陶之训仕者世禄亦文王所由兴也所主惟贤岂其不必嗣欤句龙共工臯陶伯夷昭明伯益相土伊陟三五之时禄不免世春秋胡为世卿哉八元八凯世济其美尹单甘刘代食厥地岂非继世象贤则以兴鲜克由礼者以亡而非絷于世不世乎乌戏以人情为天下则天下莫能破昔苏轼论夏以为人之爱子天下之通义有得为而欲与其子孙人情之所皆然圣人以是为不可易也故从而聴之使之父子相继而无相陵是封建之理也事情深尽今古无二然至海外之说乃大不然岂作以蚌异于蛤而二五之非十者乎宋景文传宗室谓李百药帝王之兴自有天命歴祚之短长不缘封建为臆论及十一宗诸子之传乃以为厯数短长自有底止汉七国晋八王不皆常得其效以此见其非好恶之不同特知识之未昭尔若苏子者盖亦习于百药宗元衆楚之咻而未晰其致者欤土蕃设官父死子代非其种类汔不相伏屈茨之法国酋首领相承不絶他姓别系决不得而处之燕呉禅乱叶白争灭古之君子岂顾自为胶扰而欲民之定哉明贤于斯亦有所决择矣路史卷二十七路史卷二十八钦定四库全书路史卷二十八宋罗泌撰国名纪五周氏虢仲之封为西虢在岐今鳯翔虢县东迁之际自此之上阳为南虢矣其处者为小虢秦灭之亦俱曰郭东虢叔之封制也今郑之荥阳有虢亭台冡在焉或云仲封者非南虢上阳是今虢之虢畧正曰南虢以其仲后所都故亦号西北虢男爵今陜理西四十五里故虢城是是为大阳佑以此为仲邑仲后也卢氏地道记郡国志皆云西虢之别详商世侯国夏阳序之封晋灭之今陜之平陆汉夏阳城又在韩城东北百三十康公邑在缑氏或云鲁地非也世作刘缪故説文惟有镏然古亦无之岑渠之封今梁国北岑亭风俗通云古岑子国右王季之穆齐桓公游于郊见亡国之城焉访诸野耋郭氏之虚也公曰曷其虚对曰善善恶恶公曰善善恶恶固政之媺也奚而虚曰惟善善而不用恶恶而不去也公归告管仲仲曰若人者为谁惟弗知也曰然则君亦一郭矣公退招野耋而进之故春秋书郭亡犹梁亡者言其所取亡也夫亡国之亡也未尝不以其取亡者也今郭之亡所善不善而所恶不恶也所善不善则无贵于知善所恶不恶则无贵于知恶矣奚其在始郭君之出也径诸泽语驭者渇驭者进清酒语饥欲食驭者进梁肉脯糗君曰何给对曰臣昔储之为君之将出亡道饥渇也曰然则若知吾且亡乎曰然然则孰不告对曰君喜道腴而难至言诚恐先君之亡也君怒驭者辞焉曰今天下之君无贤而吾君以独贤泰贤此其所以不之存而之亡郭君于是伏轼而诘曰贤顾若是难邪舍车躇山中㞐饥力解枕驭者而寐驭者易之块疎行而亡之郭君馁死中野诗云聴言则对诵言如醉郭君之谓也齐愍居衞谓公王丹曰吾之所以亡何也公王丹曰主之所以亡贤也天下之主不肖而恶主之贤也愍慨然曰贤固若是苦耶此亦不知其所以亡而亡者公王丹之所过也若宋昭之出也俯谓驭者吾今知所亡矣被服而立侍者无不曰吾君丽者发言举事朝者无不曰吾君圣者内外不见其过兹吾所以至于此也宋公于是革心易行安㡬行道居二载宋人逆而复之死谥曰昭故君子莫大乎自克余稽四虢先后南北知郭公之非是而代莫之明也故并及鲁卤也曲阜少昊之虚古城十二门大中祥符间曰仙源𨽻兖管今郑治管城古中牟开皇管州大业三为郑蔡今蔡治上蔡伯爵括地图云豫州北七十里上蔡古蔡国县西南十里有故蔡城蔡山冈故国也侯爵兴仁之济隂汉之定陶东北四十七济隂界有定陶故城即古国南二十有城有南山周为州成郕是也伯爵濮之雷泽北三十故城是汉属济北晋属东平后迁其阳曰成阳与周层蘓之郕异霍伯爵也始亦侯今晋之霍邑有霍泰山霍水郭璞云平阳永安西南汾水之西有霍城非六安之霍衞侯爵故朝歌本衞州衞县熙宁六年省为镇入黎阳毛伯爵河南籍水傍有毛泉近上邽伯爵也本作肉京兆今有亭世缪为子爵也今登封有废城是为南与晋异雝伯爵今懐之修武有故雝城范志云山阳有雝城周有雝公缄鼎非秦之雝縢侯爵本徐属县后迁公丘而地为小邾故兖之龚丘有古縢城字一従水毕周世居今京兆咸阳有毕原毕陌詹桓伯曰我自夏以魏骀芮岐毕吾西土也毕芮岐魏自昔为周邑矣原毕皆三公原伯爵今泽之沁水县西北有故原城丰侯爵初文王作邑以治南国今永兴鄠北二十丰水之西有丰故城窦苹云在长安县之灵台乡荀侯爵珣郇也今猗氏西南古郇城是佑云猗氏古珣国竹纪年次于郇者或云邠之三水栒邑非也晋伐荀以赐原氏则河东矣汾水所经荀城也右文王之昭唐虞稽古列爵惟五分土惟三公侯百里伯七十里子男五十里由夏逹商未之有改至于武王虽曰反商政则由旧故班志云周爵五等其土三等弗可改也孟轲曰天子之制地方千里不千里不足以待诸侯公侯百里不百里不足守宗庙之典籍子恵子云天子封圻千里公侯百里伯七十里子男五十里虞夏殷周之常制也而子产亦谓天子一圻列国一同自是以衰古之言封建无以异者王制之书州建之国亦不过乎五十若七十与百里正有合乎子思孟子先王之制㫁可识矣独周礼书诸公之地方五百里侯伯子男率百里而差之果周制乎夫以男国百里食四之一为五十里余为所比之封附庸土也然子伯侯公地乃大异诸公之地乃至二千五百縦食其半犹当千二百有五十如千二百五十则以多如五十则以少其果然邪顾鲁侯也而百伯之地岂治世法哉粤自周襄上失其御诸侯无政谡相侵併而后土宇逾越燕越之壃埓于王圻而齐耒耜所刺方二千有余里秦地为方千里者五郢楚且以六千而为人役故子产曰今之大国兼数圻矣此诸侯所以恶其议己而圯其籍又従而羼之制曰上公之地方五百里且谓成王以周公为有勲劳故特加之四等之上使兼二十四附庸者益以㒺矣夫太公之封齐周公之封鲁地非不足也而俭于百里此孟子为鲁人言者于百里犹曰俭则周公太公何尝越百里哉今鲁为方百里者四十九有王者作则果在所损乎在所益乎徒取诸彼以与此然且仁者不为况杀人而求之乎形方氏制邦国正其封疆无有乖离之地正使小国事大大国比小是先王之意也公侯伯子诚使咸依司徒之数则职方所率千里惟可四公罄禹所正八州不过三十二公侯伯以降己不容厝设以尽为男邦亦不能八百国王制之千八百岂三千所容哉臧郓秦干时之战有秦子荘公所台处栁展禽邑地理风俗记髙城县东北五十有栁亭故县世谓辟亭成桓六年城预云泰山鉅平东南郈厚也郓之湏城东三十六有郈城郈亭郦氏云阙其南面叔孙所隳也费鄪也今沂之费西北二十有故城一作粊非河南费颜郎预云髙平方舆东南郁郎城方舆今单之鱼台防臧氏邑鲁东啚昭公五年莒牟夷以来即齐鲁㑹处今宻之安丘有莒城莒亭瑕丘桓庶子莱汉𨽻泰山今兖治瑕丘瑕丘在其西南与衞之瑕丘别谷梁郦氏云博陵有谷梁城隂襄之谷城东北有隂城师古云古隂国乃故鄼地又有下隂在隂城之西后之所迁今光化干徳谷新蔡平侯都今蔡之属或云黄梅州来昭侯徙此号下蔡今夀治唐属颕乐史云下蔡有二处水经淮水东岸一城即下蔡新城二城对据是也卞季武子以自封者今兖之泗水开皇中以故卞城置牟登之牟平在牟山阳而夷平开皇之牟州康姓书康叔故城在颖川孔安国宋𠂻以为畿内国漕本曰曹戴公居泉水载驰皆言衞地今之白马衞之下邑楚丘郡国志成武有楚丘亭今澶之衞南西北四里楚丘城也非拱之楚丘石碏邑周有石尚姓书云王父字为氏非厈文八年晋解扬归厈戚之田于衞者仪裘仇也栁荘采裘氏地弥戚傶也衞附庸世家以为宿河流北过元城而戚在河外故阳虎従晋伐戚曰右河而南必至焉今在衞县之南集韵并音镞元咺邑今大名之元城应云魏武侯公子元邑甯阳处父聘衞过甯者一作宁今拱之宁陵古信陵故魏安僖封弟于信陵号甯陵君然甯城在获嘉而武陟亦故甯沈肉叔初封预云平舆有沈亭平舆城在今蔡之汝阳东汝水南通典云古沈子国北郜宋併之今曹之考城东南有北郜城䥄滕叔初采今沛之公且潘魏王地记云下洛城西南四十潘城是龎毕之分龎乡越世家所谓讐龎长沙者冯唐韵姬姓国今范阳李泽中有冯水即古冯池故冯夷国魏在安邑芮近樵云河中河西县河西熙宁三省入河东县大梁魏惠六年自安邑徙大梁遂曰梁今开封祥符昔之浚仪而汴城西有故魏城魏惠所筑张仪所谓四平无名山大川之阻者东魏为梁州令狐魏颗邑晋恵公济河围令狐者今猗氏西十五有故令狐城智怀寰宇记懐州云管蔡废绌封康叔为懐侯于此即为衞后迁河内晋于是唘南阳狄伐晋围懐者覃懐也纪年秦伐郑围懐殷或云隤懐忿生之邑今懐之武陟西有故懐城恒康叔孙封楚有恒思公世本云后有恒氏右文昭之分周监二代封爵五列子弟勲贤必参封之秦除五等设爵二十身称皇帝而子弟为匹夫彻侯闗内一至无庙可立二世国絶汉祖龙兴创其孤立奋然封建然而袭秦战国先王纲纪扫地之后莫究其事忽忽唘土设爵二等大王小侯张耳吴芮韩信彭越臧荼黥布韩信卢绾异姓之王者八盖时求安反仄不得不尔而王之号遂为臣下常称高帝之约异姓非功不王至吕后遂破约王台禄产自兹不改洎建武初尚袭二等皇子为王而其余以列侯及是朱佑峙议天无二日人臣之爵无过于公于是正为郡公已复称之识者蚩焉曹氏始列郡王晋且封国皇子称王而王之子为侯宋齐以降爰复列郡陈室即有郡嗣藩之三等逮乎元魏王公侯子分爵为四皇子若元功异姓称王皇族若始藩为公王大郡公小郡于是王者七十旋为六等北齐因之大氐于晋宋若梁靡异开皇国郡王分九等炀帝谡以王公侯为三等李唐之起务广宗藩自従昆弟郡王数十孩提并列及文皇塈封彛説疎悉降公时惟数有功王而止贞观之十一年即诏前元景等二十一王督刺代袭后复制皇兄弟若皇子为王皆国亲王太子男为郡王庶姓卿士功业特盛亦得郡王由是异姓毕王侵寻战国五季之事至徳之元迄大厯三异姓王者至百一十有二不亦异乎比后之世更以王子兼师保官果何为邪夫以此号既立既久而不可易邪则世祖固尝改文皇固尝降矣以吾之子弟非王其号不足以贵之重之邪则文武成康之亲子弟管蔡成霍孟晋之徒止于侯伯一适之外其子不过守其故土或食卿采公且无有未始不贵且重汉魏而下蛮酋冷伯王称且不胜计其果重乎南粤尉陀若闽尉粤亾诸四夷酋长固不得同中国然汉王子曰诸侯王徒名王而其实则诸侯言之不顺而有此目则名浮之无益辨矣圣人复起果将奚先亦惟名之必可言而已晋故唐都鄂夏虚也后曰晋以水名今并之阳曲故平晋西南十六有叔虞祠墓故诗止曰唐韩同之韩城南十八有故韩城韩原也一曰宗丘与临晋近谓之少梁于邘也今懐治河内故邘县有邘台邘城或作邗误雁今作应侯爵盟㑹图云汝之鲁山有故应城今在叶有应乡翟孝伯封狄城也续志临济本狄国唐韵云春秋时狄国也寒侯爵定公三年有寒氏晋地一曰五氏南宫中鼎云王在寒师即此字书右武王之穆武之穆四唐为长后曰晋次桓叔韩是也邘三雁四而狄寒亦其别者富辰曰邘晋雁韩吾知其説无推次也恶戏圣人之经画大畧为世长虑岂后世腐烂之儒茍目前者之所知耶昔者周公弔二叔之不咸于是封文之昭武之穆者二十有余国二叔不咸周公宜戒同姓彊大之祸而弱宗国矣乃复大封同姓焉此可与腐儒苟目前者言与先汉孝武惩七国彊大之祸于是务削宗支逮元成时宗国蔑矣而移汉者王家也孰为来哉孰为来哉凡四国之分封者今复条于下方曲沃成侯之居以封桓叔故地有晋先君之庙献公城之居申生曰新城汉为曲沃今𨽻绛潘岳云陜之曲沃是也绛穆侯居二汉为县今𨽻绛有绛山绛水有故绛城在翼城东南曲沃南二里景公迁新田又曰绛乃以翼为故绛二翼孝侯居因曰翼侯盖与绛近今翼城东十五有翼故城绛邑之东八十云即绛改非鄂翼九宗嘉父逆晋侯于随纳之鄂曰鄂侯晋地端氏泽之属县西北三十有端氏故城郄叔虎邑俗作郄絺郗也预云野王西南有絺城今在懐之河内畜傗鄐也邢侯邑曲沃南二里有故鄐城雝子奔晋与之鄐者姓书有畜氏鄐氏云因非子畜养妄涉涉佗邑汉之涉今𨽻潞苦苦成也王符云郗犨采于苦曰苦成故城在盐池东北后或为楛齐人改曰车成冀芮城西三里有郄芮墓芮死文公命阙下军大夫复与之冀今晋之冀氏芮故邑张晋分汉张县今邢之任是王符云河东解邑有张城西张城解唐叔后今河中临晋东南故解城在桑泉之南虞乡东三十后魏为二以蚩尤体解名扬一曰扬氏寰宇记赵氏之宁晋春秋杨氏二汉扬县今晋之洪洞南十八有故扬城地道记扬侯国续狐鞠居采谓之续简伯温叔虞后封在河内狄灭之襄王以赐晋郄至采焉曰温季祁太原祁县有祁奚墓介步郄步扬邑玉篇作云亭名盂盂内盂大夫祁氏汉县𨽻太原唐邢今阳曲东北八十故盂城刘子伐盂非衞东盂也若宋盂驹郄克采与子锜皆谓驹伯原先縠封曰原縠后封彘彘霍汝之梁县西南七十霍阳山汉为霍阳县有霍故城一夕之期袭梁及霍在是箕箕郑采晋语郑为箕大夫栾賔邑真定栾城汉为平棘开皇栾州今赵之平棘西北十六有故栾城及国夏取栾遂南徙曰南栾汉南栾故城在鉅鹿屈夷邑采丽姬曰蒲屈君之壃也今隰州有故屈城南屈也翟章救郑次南屈者北屈见后犨临汾有犨氏亭乐史云郄犨采非鲁山之犨荀逝遨采本郑地重耳军卢栁湿次于郇者铜鞮羊舌邑汉县今𨽻威胜有铜鞮山铜鞮水南十五铜鞮故城宫址存焉南六十伯华墓扬干戎氏唐叔后在狄者有大戎氏小戎氏桓按桓叔封韩盖初封桓竹纪年有桓侯非谥也汉梁孝子明封桓邑侯是也韩西王肃云涿郡方城县有韩城是赵蔺汉西河属县平代之雁门故平县东汉之平城纪在晋烈公四年赵城平邑今魏之南乐县图云平邑在县城东界右武穆之分虞虢焦霍扬韩魏姬姓也八国皆为晋所灭昔者晋假道于虞以伐虎宫之竒曰泰伯虞仲太王之昭也虢仲虢叔王季之穆也为文王卿士勋在王室藏在盟府将虢是灭何爱于虞且虞能亲于桓荘乎桓荘之族何罪而且害之晋可谓不仁矣方文公灭曹也以其地赐宋人文公有疾曹伯之寺儒胥筮之史佚诲之以曹为解曰昔齐桓公为㑹而封异姓今君为㑹而灭同姓曹叔振铎文之昭也先君唐叔武之穆也而君灭之能无及此乎且合诸侯而灭兄弟非礼也公悦复曹伯及霍之灭霍公求奔于齐晋国大旱卜之霍泰山之为也使赵夙召霍公而复之齐景公之伐宋过泰山梦二丈夫怒甚晏子曰汤伊尹也语其状信公曰何如对曰夫汤太甲武丁祖乙天下之盛君也不可以无后今惟宋矣而君伐之请散师而平之公不従再舍鼓毁将殪公辞乎晏子乃散师商颂曰不僣不滥不敢怠皇命于下国封建厥福此汤之所以获天福也虞虢之灭惜乎无以三者之事沃晋侯者凡伯爵衞之共城西南二十二凡故城也又临胊东阳城亦曰凡而益都有凡山蒋初伯后侯班志云汝南期思里蒋乡古蒋国楚灭为期思今尉氏西五十故蒋城是邢侯爵邢治龙冈城内西南隅小城也秦之信都莾之襄国随为州应形刑従井説文户经切乃作邢故字书妄以邢为井而邢为二夷仪范志东郡聊城有夷仪聚瓉云夷仪城在襄国西百劭云邢侯自襄国徙此曰邢丘在河之臯曰平臯有平臯城彪后志云县有邢丘故邢国周公子封非也平臯邢丘非始国也祭伯爵商代国后为周圻内穆传正公父城在开封长垣今管城东北十五有古祭城也胙今之胙城燕併之故曰南燕武徳胙州茅殖绰伐茅氏也戚之东鄙本衞邑茅盈系云姬胄之分汉有东茅侯预云髙平昌邑西有茅乡城今金乡非修武之茅訾有二西訾在潍东訾在巩西有故城属周单子取之姓苑云此本出祭氏周兊盟㑹图云兖国周公后所封疑即鲁之谓右周公之族本亦文之昭苐国多故别出亦以别其祖祢之所自出云恶戏人之可痛未有如族姓之不睦者也虽有兄弟不如友生岂惟后世之愚然哉晋文公之出亾也厯者七国齐桓女之楚成享之宋襄公赠之马而秦穆公乗送之卒以得国此四国者皆异姓也而能继之若此衞成公曹共公郑文公皆同姓也而皆不礼焉是所谓不如我同姓邪昔者晏子患齐之公室卑子华子曰诗亦有云不如我同姓何以是踽踽临于人上将卑是取何惧而不获兄弟之不协焉能协诸侯之不睦邢与衞同姓之国也狄伐邢齐救之暨迁夷仪乃従而为之城狄入衞则为之城楚丘二国者俱齐侯所存之亾国其患难正相同也齐桓卒眀年而宋衞遂伐齐狄救之故邢与狄冬伐衞又明年衞伐邢二十有五年遂灭邢一书狄救齐有以见诸侯之罪再书狄伐衞于有以见救齐之美也方狄人之迫黎侯黎侯寓衞衞不能脩其职及戎之伐凡伯衞且不救致王臣之无援逮为狄灭齐复为之城以居之衞人㤀亡可谓饮其徳矣今也卒再朔则遽起而伐之况王在难而乃称兵灭人之国絶先祖之支体无人类矣故圣人书曰衞侯燬灭邢夫春秋国君未有生名之者今曰燬盖甚责其无人类也翟侯爵成王次子云翟今洛阳城中太仓西南池也世纪景王葬翟泉在今东阳门内大街北太仓中北眺翟泉戴延之云太子宫东今无水肜伯爵成王子唐韵作彤云成支庶单成王子单子国单襄单伯子也今单之单父非鲁之单伯郑伯爵厉王子初采咸林今华隂郑县西北三里古郑城盖未为国乃初县在郑者新郑幽王败武公徙河南併虢郐十邑居之曰新郑故荘公曰吾先君新邑于此若新丰者今郑之新郑祝庸之虚南郑今兴元耆旧传云桓公死于犬戎其民南奔汉中为南郑栎郑别都厉公居后属楚王隠云翟也今许之阳翟荘公城栎寘子元制此制虢东虢也本荥阳而北制虎牢乃成臯今孟之汜水有制氏共共叔邑杜云汲县非京太叔封所谓京索郑诗叔出于京者今荥阳东南二十有故京城故京汉后齐废成杨侯也宣王子幽王封之曰杨侯其地平阳杨氏县汉之河东杨县也陆宣王支子陆氏谱云封陆乡为陆侯谢宣王支子是为谢丘盟㑹图云谢城兖之龚丘与姜任二谢异縦平王子精封英贤录云因为精縦氏梁平王子唐封南梁也今汝治梁县有梁山梁故城在承休西南四十国事云南梁楚袭之安定梁氏出此周平王子秀封在汝川秦灭之为汝南郡光武封姬常为周承休公居麻城今在汝之梁县甘惠王子叔带封即昭公生成公成公生简公及悼公过郦元云河南城西二十五有故甘城俗曰鉴城在甘水东十里阳樊景王后河阳济源东南三十八皮子城是无终蓟之玉田故无终县阳氏谱云春秋之末爰宅无终鄄敬王子或作甄非刘子盟处周地与元和志云濮州理故鄄城中栢所封曹植汜襄王居郑邑拾地象云汜城在许之襄城南韵云国云言凡有氾水在济隂皇王勐居也今巩西南有皇亭阳人中山东周分释地云鲜虞地中山国治卢奴佑云常山灵夀中山国有故城在西北张矅中山记云郡谓中人城城中有山故号中山其山仄而钦上若委粟汉中山靖始移郡出山居庐奴隋经云中山城在今唐昌东北三十中山故城是中山故宫在安喜钓台戏马肤施今𨽻延安即汉之灵夀右周氏世封可见者公侯百里伯七十里子男五十里百里大国七十里次国五十里小国此三土也唐虞三代以莫不然周官武成王制之言成王周公经世之制率此不越然在行人司仪傧礼皆以公为一等侯伯一等子男一等故世遂以公为上国侯伯中国子男为小典命注夏官序更以公侯伯为一子男为一则侯伯俱为大国子男小国徒二等矣公羊説者复以伯子男同称子谓春秋书变周従商制皆従子此特国语师旅之説盖因子产一时自解之言尤无足据子产当时特以郑伯班次许男有所不平而为之语故曰郑伯男也而共公侯之贡正亦以是为辞且欲下其贡于诸男而已岂得视为品之成邪乃若白虎通义礼记外传谓商爵三等而无子男武王増之始为五等董繁露言周爵五等土三品春秋三等合伯子男为一爵土二品康成定谓箕子微子为是畿内因乎夏制且谓质家爵用三等文家乃用五等微所取南宫武王时有南宫仲春秋时周大夫南宫极其裔也即冀之南宫县吕后封张偃为侯国宻盟㑹图云周圻内国宣王灭之此河南宻然宻康公墓在灵台故説者以为泾近也荣荣伯采説为荣锜今河南巩西之荣锜涧然荣城伯驾鵞鲁出声伯盻之后也苌瑕周之支郦氏云山桑县有瑕城晋使詹瑕处瑕烛之武所言焦瑕即唐改蒙城今𨽻亳晋恵臣赂秦者各一国桃僖二十四年桃叔采尹子朝入尹周地尹氏采杜谓巩西南偃师今汾州有吉甫墓记即其邑巩巩伯国今河县巩县西周故居郦氏云有巩故城洛地图云在洛之间四面山巩固也康见前仍仍叔采暴暴新公采郑邑也一曰隧世本云周圻内国文公八年㑹雒戎盟于暴郑诗谓周圻内无暴邑失之单巷巷伯采姓纂云巷伯后氏頽頽叔采为頽氏方方叔采许説文云邡广汉县乃什邡非此周书武王命伐方乃商圻内卭卭叔采山阳卭成县富大夫富辰采鄩子朝之乱郊鄩皆为之邑故有上鄩下鄩北鄩南鄩之名今巩西南有地名鄩中有鄩谷水故鄩城即大夫鄩盻采詹詹桓伯采大夫詹父后家家伯采后有大夫家父右周氏族卿之采日为君月星为臣是故月近日则亏逺日而盈星近日则伏逺日而疾臣之于君则近厌而逺申是故外以邦国内以都鄙外侯射三内侯射二外守节以玉内以角外逹节以金内以管外之城制以隅内以门阿外经途以环法内以野法天之道也车攻之诸侯㑹王则赤芾而不以絑觐礼之侯氏朝王则墨车而不以辂㑹王畋猎则王者不合围诸侯不掩羣在国畋猎则国君不合围大夫不掩羣王宾射则公执璧卿执羔诸侯賔射则卿执羔大夫执鴈王视朝公卿特揖大夫旅揖诸侯视朝则大夫特士旅之盖诸侯之在国则南面制节以存君道而有以与王同徕朝则北面谨度以全臣道而必以与王异此礼之大辨也虽然公侯伯子男命数五七九而公卿大夫命数八六四或竒或偶説者以为在国阳爵居日下者隂爵则有不然五等之命非无六八公卿大夫非无五七九也特五等以尊言而公卿大夫以卑言尊言竒卑言偶従其辨顺也三礼义宗虽云公卿大夫以四六八然亦有七命卿若五命之大夫如公作伯则亦九命故云元士三命则隂爵非特偶也四六八此而上尔公侯伯子男五等正矣故以附庸四命则阳爵非特竒也九七五此而下尔云公八命卿六命大夫四命此与内夫人嫔世妇相应言公侯伯子男五等而妻皆曰夫人则其命为可下上大夫卿中下大夫四等而妻皆曰世妇则其命为可上矣以四命大夫视伯六命之卿视侯则知侯八命矣周之诸侯实惟八命非王后不为公避九命也困之九二絑绂方来利用享祀九五赤绂利用祭祀赤绂为君絑绂为臣祭祀祭帝而享祀则人鬼矣是故絑绂为降汉代丞相东西曹掾比四百石余掾比三百石属比二百石故曰公府掾比古元士三命者其仪为可知矣召邵也预云扶风雝东南有召亭雝今鳯翔天兴东迁后采于垣则今县东北六十召原也有康公庙然易县故涞水县城在州北四十二亦曰邵云周封邵公于此盖归老之地燕召公初封春秋之燕亳以其僻逺有寝丘留侯之意地逼山戎六国时寖大置渔阳上谷右北平辽东西郡地秦灭之为上谷郡汉立燕国昭帝为广阳国广阳郡武徳元年为燕州今幽治蓟北燕燕之分燕地广矣以燕而名其燕州乃隋辽西郡以处诸部内附事详隋北蕃风俗记阳燕之分本曰唐併之大谷汉之阳邑今定之唐县班志云燕之别邑齐人迁之盛盛伯国亦曰成续志云济北成本国预谓东平刚父西南有盛乡窦苹云乡今在郓即晋之刚父右燕召之属治国之道牧民而已牧民犹牧马必人安其马马习其人胡为而数易之尝试语来建康一㑹府尔而史氏之所志自开寳八年尽干道之三二百载中牧民之使已百二十有五易其罢去若祠去与夫致仕而去者咸六不禄若忧去者五不见其去之期者二十一召去者十有五而即除者五十有六其得满而替者二十有一而已或一年或半年或一月或二三月若王益柔之至俯六日而迢迢应天府矣再任俯七而马亮乃四受部然亦未尝一因任者区区徕往俗安得不啙窳民安得不罢敝哉府之邑属正可知矣府与邑属宰牧若此天下又可知矣方太平兴国之八年日本僧奝徕朝𠻳其国主相袭者六十有四世矣文武僚吏悉以世官上顾鼎臣喟然叹曰是夷虏者而世嗣乃如此臣下世爵能有古道中国即自唐季海内分裂五代世数尤以浅促而大臣子孙亦鲜克继父祖基业朕虽不逮往圣然孳孳愿治未尝自佚所冀运祚隆永诸臣世袭禄位㒺俾逺夷擅享斯美由此语之持久不动之为美可知矣孟轲曰所谓故国者有世臣之谓也武有天下卜年七百而鲁衞燕宋皆垂千祀周召毛原尹刘荣单布满朝着悉世其禄与周匹休有天下者固将君臣相与守其家法以保其禄于无穷焉而已矣海邦干数覉縻八百莫非世袭不可得易此有天地生民以来自然之道也何至朝恂莫縦一龚十寗为黔首尤哉嗟乎天语重开可谓百世幸矣而当时在廷莫有成其美者岂识学之未诣哉天时之未厌哉谷伯爵预在筑阳今襄阳谷城西北五里有故谷城有谷伯庙小谷齐鲁城小谷以为管仲私邑城中有夷吾井本曰谷景公曰桓公以仲为有力邑狐与谷者乃姜㑹齐侯处后汉置谷城县属东郡晋废入东阿故城在县东有谷城山或曰阳谷东阿南东四十二有阳谷亭息侯爵楚文灭之今蔡之新息北三十有古息城西十有息侯庙周息州也伯爵郑入而秦灭之今拱之襄邑西北有亭为周秦晋郑更邑本水名后迁于费曰费今偃师缑氏镇有古城滑台伯庙非州养繇基先邑今汝之郏城有养水楚子逆吴公使居养在此极鲁附庸无骇入之谷梁子云灭同姓也随世本云姬姓楚灭之今随之随县晋之随郡有虵丘随侯台墓丹逢楚属春秋时有逢伯或作逄误泾之鹑觚鳞见潜夫论春秋时有鳞朱主顿子爵楚灭之今陈之南顿故顿县有故顿城劭云迫于陈后南徙曰南顿鼓子爵白翟别鸢鞮国中行穆伯攻之经年不能下荀吴灭之今祈之鼓城有鼓聚在定之槀城肥子爵本白翟地晋灭之归月真定之肥累城也在槀城西南七里肥子后归燕封之肥如今牟之卢龙或作邯郸宫之奇之先国玉篇国为徒冬切非㝠鄍也冀为不道伐鄍三门乃虞地今陜之平陆东北二十有鄍城周四里又有上鄍丽丽姬家商时国一作骊男国也秦曰骊邑今临潼东二十四有故丽城非骊戎之国载左传有载国风俗通云姬姓后陈留外黄是韵作云古国纪今缑氏故纪县胡子爵楚灭之姬国也今颕治汝隂西二里有胡故城故有胡隂胡阳与胡公之国异隗运冀冀子冀戎国今秦之清水故伏羗城秦汉之冀县也隗嚣据此称西伯贾伯爵华之蒲城西南十八有故城贾大夫冢伐曲沃者又临汾有贾乡芮伯爵今陜之芮城百二十有芮故城芮君祠商代国西伯初虞芮讼今平陆西六十闲原者所争田也周为司徒秦灭梁芮唐为芮州集韵儒劣切非魏今陜治平陆有古魏城在河伯县在河之东北南西去河各二十余里北拒首山十里所故魏风着十亩之诗晋献灭之以赐毕万芮万奔魏故或以魏为万邑同姓也焦𢎞农陜是本北虢之上阳晋灭之其大城中小城故焦也非亳之焦巴巴姬之国晋文公西伐巴蜀此也今果之南充预云巴之江州县江州今恭之巴县项子爵齐灭之汉之西华后曰项城今县𨽻陈东北一里有故项城徐徐姬国穆王时灭偃以封姬姓鲜虞本子姓国以处姬姓子爵翟也种地最广昔阳子爵本肥马今平定之乐平东五十有昔阳故城晋灭之故鉅鹿境一曰夕阳开皇置昔阳今祈之鼓城夏阳下阳也僖公二年虞师晋师灭下阳书灭国矣或曰虢邑非也虞虢之亡不书而书下阳之灭于此罪虞也右周之余族可见者乌乎姬周之国楙矣方其晟时述职朝觐㑹于明堂日省月攷时享嵗贡来有湛露之燕去有彤弓之送怡怡偲偲以藩屏周及其衰也召穆公思周徳之不类故紏合宗族于成周而作文王之诗曰棠棣之华蕚不炜炜凡今之人莫如兄弟周之有懿徳也犹曰莫如兄弟故封建之其懐柔天下也犹惧有外侮故以亲屏周是以楚子彊梁心张问鼎而犹畏迫宗周不敢窃发不幸后世上失其道宗国恣横诸侯相併王官不讨陵至于三四然后枝叶相扶赧降为庶尚四十年而后秦得而挹之宣王以降世乏令王然如齐晋勤王世有能者故犹五百厯年数极徳尽而后位去则磐石之宗可赖也一自东迁宗国恣横谡相侵伐以至于灭禽父一国当春秋伐侵国者十入国者六围者十三取者十四而伐人之国者四十九㑹伐十九及伐者三而公之伐者又十伐若以某师伐者咸一大夫伐九而㑹伐者又六公之伐十而邾居其六大夫伐九而邾居其七公㑹伐十有五而郑居十二人之侵我五伐我者二十一而齐居十五追战败灭不与存焉其诸为可知矣乡使宗国循良不躙外姓以穆诸姬则周室至今存可也诗云骍骍角弓扁其反矣兄弟婚姻无胥逺矣尔之逺矣民胥然矣鲁弃同姓従而伐之其为反也不已甚乎齐之见伐其为然也不已洵乎或曰诸侯之吞威势之必至楚荘灭陈而以为县乐毅下城七十皆郡县之是破灭诸侯不可复封建矣曰不然楚之不县陈当时之论亦已明矣而燕之郡齐城亦孰见其安且利哉伊昔先王所以立之九伐之法者凡以禁其相吞景风至而利建建徳策勋存亡继絶者所以为不灭之道而今诸姬恃亲强恣陵蔑外姓循至寻鈇此秦楚所以自为计不然则亦俱把宋而弊矣嗟乎王法不行使秦得志尽絶先王之世岂惟秦之罪哉盖由诸姬自贼之所致也路史巻二十八路史卷二十九钦定四库全书路史卷二十九宋罗泌撰国名纪六古国饶嵬姓今深州有饶河齐大夫采邑攘嵬姓宜即穰穰侯国今邓之穰县利嵬姓潜夫云嵬姓饶利一作刹云阳今茶陵西南十里有云阳山少昊亦居之又在甘泉亦曰云阳山在冯翊云阳县今𨽻耀非丹徒蜀今成都见扬子云蜀纪等然蜀山氏女乃在茂详后妃后国蚕蚕丛氏国今彭之𨗳江有蚕厓而汉之蚕陵县在翼之翼水县西有蚕陵山瞿今双流县南十八里有瞿上城益之西南二十县北有瞿上乡𨗳江鱼凫治今眉之彭山县北东二里有鱼凫津南北八郡志云犍为有鱼凫津广数百歩杜宇治韦娄石楼也开山图云石楼山在琅邪昔有巢氏治此在城阳县东北有娄乡是然去琅邪逺矣今隰有随石楼县随本曰土京东南六十有石楼山水经注蒲水出石楼下是也庸城许所迁定四年楚城今岳之华容阳武柏柏皇后黄帝臣柏髙春秋之柏子国楚灭之今蔡之西平有柏亭大庭鲁地昭五年传有大庭氏之库舆地广记云在仙源今𨽻兖东里东里子诸侯也夏后臣有东里槐祝宗祝融氏后祝丘祝融氏后祝丘氏今沂之临沂东南五十有即丘城春秋之祝丘也弥在益部详纪中朱襄九域志云南京柘城古朱襄氏之邑右上古帝王之世子曰道千乗之国敬事而信节用而爱人使民以时学之为王者事其此已矣千乗诸侯之谓也而其所谓道道此而已敬者所以重事也信者所以立政也节用所以冨国爱人所以固本而使民以时者所以兴财也五者治天下之常经而圣人之所以道有国者唯有国者从而道之则君安而国家可保矣是故道之以敬而民莫不承听道之以信而民莫不承任道之以节用而财不匮道之以爱人而民不失于生使之以时则糓不可胜食财不可胜用而道之之道毕矣经曰在上不骄髙而不危制节谨度满而不溢髙而不危所以长守贵也满而不溢所以长守富也冨贵不离其身然后能保其社稷而和其民人盖诸侯之孝也夫不骄则敬事矣谨度则信行矣制节则谨用而不溢则爱民矣和其民人则又时使之矣固诸侯之事也故曰古之亡国皆以无道记曰国家未道此撢人所以道国之政事者也上失其道则其散亦乆矣而顾可国乎诗云迨天之未隂雨彻彼桑土绸缪牖戸今此下民或敢侮予孔子曰为此诗者其知道乎能治其国家谁敢侮之乃若夫子之得邦家所谓立之斯立道之斯行固不外乎此也夫夫子顾未始得邦家也而曰得邦家者上之所以道其君而下之所以道其民者固所以行之天下而得邦家也汤于亳文王之于岐因此道尔故以亳之政道之天下则商之王矣以岐之政道之天下则周之王矣夫子之得邦家特亦不过推中都之政道之天下而已矣吾固曰敬事而信节用而爱人使民以时此治天下之常经而圣人所以道有国者也故曰泉有源治有本道者审本而已齐一变至于鲁鲁一变至于道岂惟千乗之国哉三皇之世苑即郁郁华国金金提国帝尧时有金道华种兰唐韵云周附庸金州也金氏出此纪纪侗国后有纪后为虞帝师阳阳侯伏羲臣许慎云陵阳国侯也国近江今宣之泾县有陵阳山蹇蹇脩国后有蹇氏寋氏四者太昊臣共工地在𢎞农虞帝时共工或云居此赤赤奋赤松炎帝诸侯后有赤氏赤民髙阳师夭国州鉅鹿郡巫巫咸国故巫县今䕫之巫山淮南子云巫咸在轩丘北经在女五北今巫咸山在陜之夏县屏屏封屏翳国白白阜国六者炎帝臣胡炎陵庙胡真官者同迁侍臣也按妫归后皆有胡然按世本胡曹作衣当不在五帝后攷工妢胡之笴云胡子国在楚补炎帝伐补遂史伯云邬蔽丹是也姓苑有补氏通典作辅遂非遂炎帝伐之易之遂城古遂武也妫姬皆有遂质沙帝魁所伐世本之夙沙也后有夙氏夙沙氏宿沙氏吴炎臣吴权黄帝母吴枢国纣时亦有吴伯今陜之平陆有吴山广夀广成仙传云广成居空同今汝之梁县西南四十有空同山广成城广成泽广成子庙宣和中守林时奏其事立观其泽汉安以赐贫民有广氏刁音彫道书多作刁仁庙编隂阳书犹有刁牧地戸开歴世尽作力白虎通云黄帝师力牧晁错云帝得力牧而为五帝先姓书后有力氏未究伍仵也伍胥黄帝臣今慈之仵城邓黄臣邓伯温鲁地隐十年齐鲁盟处与南阳子姓邓二寗杜云汲郡脩武今卫之获嘉有寗城故脩武也魏土地记大寗城西二十里有小寗城今在懐戎容成侯国汉县𨽻涿本蜀易今𨽻雄州燕之西境徐庐国也有容氏姓纂容成氏恒恒先国常也卫康叔孙封之世本云后有常氏恒氏老师常从楚有恒思公宜为恒山鵊鵊治黄帝臣乃侠也汉侠侯国有侠氏闚闚纪黄帝臣方方回国帝尧时有方明习风俗通云习国名传有少习预云商洛武关按此晋御楚之塞在商洛东南九十今永兴军汉有习响陈相离㳙㳙子黄帝师臣岐即岐丰至商文王为岐侯靁靁伯国汉有靁侯属东海鬼容区国商有鬼侯即九侯今漳浦有鬼侯山亦曰九侯山霍山后汉朱㻛九江夀春记金明城西南百二十有黄帝时霍丘城楚庄废为戌庸庸光侯国详商世侯国奢奢比国车车区国泠泠伦国卫之泠邑近鲁作冷非冕宛也宛侯即冕侯寃朐是今曹之宛句俞鄃也俞跗国今大名夏津西南五十有鄃故城后魏汉清河之鄃县吕佗为俞侯国有俞氏喻氏卢俞跗或作卢跗今郓之阳谷有故卢城齐地乆废后扁鹊居之桐仙传桐君世族谱云楚东小国今舒之桐城西南有桐亭有汉桐乡朱邑所荣荣援国周之采地或云荥郑地桥姓辨书云黄帝子孙守桥山者或云乔非沮沮诵音菹黄帝史后有沮氏共茄黄帝㓝茄丰楚地昔楚城州屈以复茄人城丘皇以迁訾者记音加张揖以为荷雝郡国志许州雝城黄帝雝又为杵臼处或作罗非于于则作履者今邓之内乡东七里有于村与商近所谓商于説者以商于为一国失之有于氏左左彻后有左氏今闻喜汉之左邑有北帝戮蚩尤迁其民善者于邹屠恶者于有北诗云投畀有北恶可知矣右三皇时侯伯之国万盈数也易之比曰先王以建万国尧协万邦以其号数之多也而涂山之会贽玉帛且万数则古尝万国矣粤自黄帝画埜分坛方割万里得百里之国万区而刘恕遽摘其非谓百里者万非方十万里有不能容是殆尺分之也国界之分直依枰罫枰罫之势百里者万特方一万里尔是故方十里者为方一里者百方百里者为方十里者百方千里者为方百里者百方万里者为方千里者百方百里者万矣虽然虞夏之前四正疆理东止郎邪之海西积石之河五千而缩南至衡山北洎单于府五千而赢使皆封建百里之国惟堪二千五百纵并辽东勃海长城外尽契丹髙句骊积石塞黒水靺鞨流沙之地亦不能五千国况古百里当今百二十一里六十歩乌得所谓万区百里国哉盖古尝有万国之制而非皆百里也故吕览言神农封建弥近弥大弥逺弥小海上乃有十里之邦以大运小要如臂使指者而孔子亦曰安见方六七十如五六十而非邦者是衰周时列国虽足强大犹有不五十者然则古之万国从可知矣执玉者不皆百里则执帛者安能皆五十哉伯七十里则百里可二子男五十则百里可四矣孟子曰海内之地方千里者九古之天下方三千里止矣五千里者古今盛衰山川莱薮之通数也周世九服号七千里而职方藩畿为方万里斯亦末记之敝王畿所止亦曷尝千里哉宗周八百成周六百此以百同度计言之故子思曰天子封畿千里公侯百里伯七十里子男五十里虞夏商周之常制也畿门域也非所谓王圻者也周官班固盖因𤣥鸟之诗而失之不知𤣥鸟所云正以谓门畿内而其所谓千里者特径度三十一里半而强耳公侯之畿径度十里伯畿八里半而弱子男七里而强又奚以宗周八八成周六六而合于百里者百哉古者九州特亦以㮣率者王制之言四海之内断长补短方三千里此㮣率约也五服之制王城之外甸侯绥服面千五百已尽九州三千里地要荒二服缀九州外其数然也而况九州面距不齐自恒山距南河东河抵西河为各千里此则圻内甸服所建然自东河至东海西河至流沙南河至江亦各千里南西二方侯绥所建外为要荒可矣而东距海要荒已无容系北距恒山已接边陲虽侯绥有不得而立惟南自江至于衡山更越千里则要荒二服亦并在九州内而自衡山南尽扬域且复千里未汔南海悉为荒外南为太赢北为太朒则知先王之制必有圆法岂至説者之拘哉周之西都今之关中而东都则洛阳也二都地踞南山之隂北山之阳东西长南北短短长相补犹不能以千里今古不变而礼王畿四方相距为方千里逺郊近郊甸地稍地小都大都率相距为百里岂千里之方所能容哉固知畿服诸説有匪圆通上世必有除补相乗之道为疆理之定制者方随盛时东南并海西且未北五原东西九千三百南北万四千八百一十五唐文皇时东极洋海而抵焉耆九千五百一十南尽林州北延陀万六千九百一十八兹亦人迹逐曲所计而歩畿之法取之虗空鸟道揆以日景而参之乎圭表其于人迹迂直大约三而去三万五千之折正亦五千而已王制之言惟其大约也五帝之世𤣥都少昊时诸侯外传云𤣥都氏黎国或谓重黎非也周书云昔𤣥都氏谋臣不用龟策是从忠臣无禄神巫用国而亡渌髙阳师渌国或作渌图今湘东澧陵有渌水或作瀌非鳣鳣先国宜为澶古之得姓俱自其封国而命其㠯字者盖尟蹇脩鵊治之类亦必其封国也爽鸠齐地今之青州季萴继之杜云虞夏诸侯有爽氏爽鸠氏且鸠后有且氏祝融侩是今郑州有祝融冡与祝融氏异咸髙辛臣咸黒宜是咸阳有咸水柞柞卜邑展展上公帝喾时得道者隂唐虞时国商世隂君长生之祖故长生诗云惟予之先佐命唐虞周有隂忌今濠之定逺有隂陵城项羽失道处管叔后采于隂则今襄之谷城东北有隂城是又有下隂在隂城之西隂后迁此今化光干德汉隂县随隂城务一作瞀帝尧时务成商有务光诸侯也后有务氏一作牟或云即牟庾帝尧时侯国春秋时有庾子皮皮子过邑于维氏为庾氏殳殳戕国齐地一曰冐泽即朱故亦作朱戕有殳氏朱朱虎国虢之朱阳严许繇之友严憘按樗里子传严君之封在严道樊帝尧时有樊仲文今武昌有樊山放放齐后有放氏被啮缺师被衣被阳也今淄之髙苑西南八十歩有汉被阳侯国故城音皮啮春秋时有啮桑卫地狐狐攻定六年狐人周地繇余鸿䝉育唐帝尧夏桀皆尝伐之南阳章陵之上唐乡也班固云古国括地象唐乡故地在随州西夏今鄂故大夏有夏水汉水也周书云西夏仁而去兵城郭不脩武士无位尧伐亡之丛帝尧欲伐丛枝胥敖四国也或云两国枝春秋传戎伐楚侵訾枝訾枝楚地胥胥臣胥氏之先一作湏旧春秋图有湑与桧接在虢宻之间敖荥泽西有敖山有敖仓城舜曰夫三子者是宗脍为三胥敖为一也宗帝尧欲伐宗脍者按汉一曰宗昔文十二年子孔执宗子遂围巢则在庐江预云宗巢二国羣舒之属脍当即㑹㑹人郐也在河南宻县㣲道齐桓之伯江黄道柏附之四国皆弦姻邵云安阳县道国也楚灵迁之今蔡之确山西南有道故城后有道氏阙三国皆帝尧时娄九江夀春记金明城西南百二十有雩娄城尧之娄子城也寰宇记雩娄城在霍丘临帝尧时有临侯望博注临侯国氏今赵之临城汉故县雄雄陶或为熊夏有熊髠东东不讹国或作陈非南南郡西西县北有北东固为东国也秦秦不宇鲁地台于秦者在濮之苑北纪虞帝师纪后一作冀后蒲长垣东北十里有蒲城春秋有蒲侯氏莒地单善帝舜师单卷今郓城有单父城即善卷也或吴之善道也归䕫之封一曰䕫杜甫所谓䕫子国者后有慿氏胡归姓世本左传皆云胡子国归姓归姓䕫出有归姓王符云归姓胡有何有有子也有九委音故本一作洧宛地今开封扶沟有洧水有曲洧城何归姓虞帝末何侯得道于九疑今道之宁逺广济乡有何亭墟然伯陵同何女缘妇则何姓黄帝时已见若僧伽何国人则非此讙济之乗丘有讙亭或云讙兠国今济治鉅野齐人归讙预云济北虵丘西有下讙亭説文作酄中容山海经中容之国舜之所生或云即诸冯穆天子传有容氏国或是右五帝时侯伯国其有先代后者见逐姓下泌尝谓古之法皆可行于今学者得无笑之封建民兵井田肉刑岂惟可行于古固可行之今非惟可行之今亦可行于后惟通变而已矣易曰通其变使民不倦通变天下无敝法矣唯古与今同此之天均此之地又等生乎此人日月八百率十里为汤沭于王城何得此八千里况以商三千率三十里于泰山之傍乎商之三千使率依男为附庸三犹应附九千国况以夏万国率九率十于侯伯之邦乎是备汤沭者固有数而无附之国滔滔是也町原防井衍沃则衍沃者以井而原防固以町是井田不可概施髙庳之区矣戮防风流共工则宜戮者戮宜流者流是肉刑不得专用于三五之时矣是故外诸侯嗣有所不必嗣内诸侯禄有所谓嗣先圣之法要必如是而后可以行之万世而无敝专用者固无时可时而措之何时而不可哉可井而井可町而町何厌乎今田之井可流而流可戮而戮何患乎今刑之肉而益削之法尧舜之道盖亦设法而时措之者天下之大万国之多恶者何胜削而善亦何胜益哉诸侯之疆有定域也今日之益曰取之闲田明日之益地于何取东西有闲田南北当益地将越数百千里而取之乎抑乞之其邻乎徒取诸彼以与此然且仁者不为今日削十数明日削数十果先王之意邪吾固曰此先王之法设而时措之者也且汤伯也文王伯也汤以七十里而文王以百里自稷契始也自契至汤自稷至于文王如是乆矣非无贤德也而地不加旧是则无益地也然则礼记白虎之义其亦缪而不足征欤钖之山川土田附庸钖鲁公也钖山土田于周受命钖召虎也无益地哉盖昔先王三嵗而一脩封必其俊异之功殊伟之德乃于千百軰中陟其尤者一二而稍益之故善者以劝必其败羣之憝违命之最乃于千百軰中绌其一二尤者而稍削之故不善以沮时而措之是所谓益削也鲁公召虎见之歌颂惟其希濶而不可易得也乗马之法凡立国都非于大山之下则必广川之上髙无近旱而水用足下无近水而沟防省因天之材就地之利是故城郭不必用规矩道路不必用绳准又孰有城畿国服开方引直而可为者益削之法岂一概之施哉夏世侯伯西王夏后师西王慖童童律一作僮即也故下邳县后有童氏姓纂出老童非狂夏后臣章律狂章按经有狂水迳纶氏城在今阳城有狂氏繇余钱记作由晁氏今𢎞农有地名晁一作郖斵卢氏今之卢氏县有卢氏山章商氏犂娄氏鸿䝉氏右五神夏后所囚者乌乌陀陶臣或云乌陀犹鸿䝉又乌木田太康地志梁国乌县今国孰西南二十乌城郭郭哀夏后御博之聊城有郭水出东南郭商有郭崇子范今幽之范阳汉县有故城在易东南有范水扶登扶登氏典乐之臣䜿䜿国或作䜿亥杜凤翔普润汉杜阳地有杜水既七大夫杜子墨既子黥孟孟涂国隐十一年向盟即孟今河南孟津偃师西三十一里穆传至于孟氏近河南丹涂后封今建平郡有丹阳城括地象云丹阳故国归州巴东县也甘鄠西五里甘亭水经在甘水之东启扈战其野屈隰之吉乡北二十一里有古屈城北屈也骜夏后伐屈骜吕览云启曹潜夫论曹有姜姓者魏夏后攻曹魏吕览亦以为启詹伯曰祖自夏以稷魏骀为吾西土盟会图云嬴姓西河后启征之见纪年有洛洛也上洛商州上洛郡治上洛晋地纪年晋烈公三年楚人伐我南鄙至于上洛汉属𢎞农唐洛州侯爵风俗通云夏诸侯国今利之𦙍山干德三年平蜀天宝元曰𦙍山出舞衣有𦙍氏嗣氏耝羿邑澶之卫南县东十五有故耝城一曰外里襄十一年城耝者邑界宋鲁穷有穷羿邑楚地今夀之安丰有穷谷穷水即穷石故记皆谓删丹盖以淮南子弱出穷石穷石山在删丹今在张掖似太辽隔楚人救潜沈尹戍与吴师遇于穷潜今之舒与寒过皆相迩因夏民代夏政则此为近故得及䕫子也説文作竆寒浞国邑乐史云伯明氏所立本国世本云䢵姓今潍之北海东二十三有寒亭非晋塞过夏之国即有过括地象云猗姓国今莱之掖西北二十有过乡过亭有过氏戈仍别见鬲有鬲氏夏诸侯近鬲津后有鬲氏今德之安德西北有故鬲城即有隔汉之鬲县应氏以为偃姓臯后郦氏以为有穷后国俱非武世本云夏武罗国冀都之武邑一云衞北境武父陈留有武父城厖圉厖圉国莒邑有大厖冝出厖降猗河东猗氏县南二十有猗氏故城鲁人因陶朱兴富于猗氏因曰猗顿栖猗姓疏猗姓潜夫论栖疏猗姓女女艾国汝也商有女鸠今之临汝一云晋之汝滨本陆浑地晋取之集韵邚音如妫东海后抒征东海伐王夀王夀宜是平夀卫之下邑在潍州西南三十里有易经云王亥託于有易河伯仆牛有易杀女王亥取仆牛竹书云殷王子亥宾于有易淫焉有易之君绵臣杀而施之是故殷上甲㣲假师于河伯伐有易灭之杀绵臣原后抒居原者预云泌水西北有原城今河内轵桀以原侯夸师者千桀臣千辛邗也説文邗国属临淮一作䢴吴地昔吴城邗沟今扬州故广陵开皇曰䢴江武德邗州今作韩江缪䝉山桀伐䝉山氏即岷山氏今䝉州䝉山郡有施扈赵桀世赵梁伊挚所尹六浑伊川许氏所云伊维侯国莱汤佐命莱朱国登汤御登恒有登氏庆汤臣庆誧湟里七大夫有庆誧湟里沮樵云郑地卞卞随盖晋下漆䣛国干之永夀汉之漆县今凤翔之普润有漆水昔隗嚣攻畧阳上至漆汉之漆今邠治也寰宇记邠之新平汉漆县有漆水属扶风非寃句长垣之漆南巢右夏世侯伯之国尧禅舜禹为司空平水土弼成五服至于五千方以为国五国有长长有师十长而一师师五十国州十有二师州有牧牧禀命于上京外薄四海咸建五长五百里以为甸甸之外率五百以为侯绥要荒侯服之内采男诸侯之所𨽻也绥服之内以揆文教以奋武衞要服之内夷蔡属焉荒服之内蛮流属焉侯绥之内八州所布州六百国要荒之内惟不悉建随地而区甸服亲事时时而见侯服嵗朝绥服再嵗而朝要三荒四四嵗而天下诸侯毕一朝一朝则天子时巡东渐于海西被于流沙朔南暨声教小大之国内外之侯三正所用盖七十有余国嗟乎涂山之会贽玉帛者万国其君长世及不知其㡬侯伯也其可见于国名纪者如此而已令名丑行均寂灭而无余矣况流风善政之欲知乎后世之士盖不胜膬薄也德艺智畧曾不足以任建立而第相粉泽蚉功蚤德以剔金石而蕲取流传乃至争起片文只字以图自託于不朽者其果足以满戴晋人之一吷耶彼梦者之在寝也其四肢鼻口率故形也据其旁者未始一见而若之神游或羽而或冕而朝城郭宫室舆服臣妾乃忽冨而骤荣宫偝兴乎时卤簿敶乎后若无有极逮其既觉蘧蘧然无毫黻之可揽矣然后自笑其始之妄而奭然以悲然则窃势希合次且愒日专利㠯封已者其犬言彘裾未始少变而且枵然显大自智莫之与对顾不为尹氏老役咍者鲜矣孔子曰禹吾无间然矣夫孔子之功惟见于六经而自比于禹夫子于禹若不相似然然而后世且曰生民以来未有则六经之文比隆尧舜可也比之于禹盖小着矣宜乎后世之不以为非也予观班志刘畧文字固已不胜纪矣其果皆有益乎无益也而随唐之书卷之多动数十百千万使后之学士腐唇蔑齿眵昏双明而不知其统岂不悲哉古人云脩短随化皆期于尽予攷古之封君曾无只影而文人词士残穷竹帛诚不能不以之兴懐从而列之焉知后之视今不犹今之视昔也商世侯伯冯冯夷国详文昭中应汲古文云商时国寰宇云故城郏城东南四十故殷之应国杜云隗史伯云南有应邓西有晋隗侁姺也一作䢾先典切説文云商诸侯为乱者或以为莘非妚传云啇有姺妚云邳也定元年有邳薛地今淮阳治下邳集同胚姓纂纂要方凡切姓苑始音鄙一音缶弊终葵商时侯国后有终葵氏髙平商有髙平子见三一经薄姑商诸侯即薄丘一曰蒲姑在青之博兴地志有薄姑城在临淄西北五十青图经云与四国作乱成王灭之以封太公按史记则胡公徙之落姑按春秋传落姑齐地姓书落姑氏蒲侯襄公与莒子遇蒲侯氏预云邑名蒲如商侯国齐地有蒲如氏预云下邳取虑东南有蒲如城春秋蒲隧或云即薄姑盖其分也姑幕商侯国今密之莒东北百六十有姑幕故城故晋琅邪姑幕县后齐併入东莞晋志通典十道记等俱谓即蒲姑盖非又史以为薄姑氏国与四国乱周公灭之以封太公又云青之博昌界有薄姑城是亦一之按书大传谓奄君薄姑语录父举事以薄姑非名误矣传所谓薄姑商奄吾西土者岂惟晏子之言哉郦郦山是后为郦氏食其氏侍其氏黄洛寰宇记卢龙有黄洛城黄洛水殷诸侯国贷成汤时有贷子相边商国周有边伯胶胶革国今沛之公丘续云本胶国通典则以莱之胶水为古胶东国括地象云在胶东南六十里即墨城也钖商末钖畴子斯一云钖畴国郑六邑有戈钖钖宋郑之间郑人灭之以处宋元公之孙瞿商有瞿父鼎有商瞿氏冝为瞿上陵玉篇国名冝即三也汤伐之字书书传作艐从舟故雅训至史夌通典㚇一也汉广川子则封三融侯属东海甘甘盘小乙臣髙宗学焉后受遗有大功九纣三公即鬼侯彪云邺西鬼侯国也随图经临水县九侯城今相之隆阳有九侯城诞生音仇故或谓即非羑羑里地在相音九或即九字书音牖失之鄂史记九侯鄂侯为纣三公纣虞所封南阳所谓大夏有鄂氏或作邗非邢邢侯亦纣三公或云即鄂即云䢴侯俱非按世纪邢侯事纣以忠谏死而邗为文王所伐文王岂伐贤哉崇崇侯虎纣佞臣文王虏之今崇有崇城崇侯坟九域志云虎也寰宇记彭城北三十垞城临泗水秦地志云垞城古崇国兖人谓实中城曰垞城西南有崇侯庙与秦崇异虞文王质虞芮之讼暨师武伐纣乃收虞师芮师春秋虞公虞仲之后今陜州密文王伐之诗云密人不恭者事见周书盖与纣有谋周之意黎夏诸侯九黎预云东夷国晋侯畧狄土立黎侯非文王所戡矣故晋志二黎国饥昔文王伐饥本作音祈即耆黎也周书传五年伐耆而大传作戡耆故説以为黎也字书帆讹酆丰也事周纣恶之韩子云文王侵盂克莒举酆三举春秋徐之丰县又楚地闳有闳夭为闳氏散宜散宜生后有散氏于陵书大传散宜生之于陵氏今淄之长山长子周史辛甲封今潞之长子晋执卫石买处商盖周公胜殷将攻商盖辛甲曰难攻请先九夷攻九夷而商盖服庸庸氏伯爵助武伐纣今房之竹山汉之上庸説襄十三蜀地文鄘南夷国寰宇记金州周庸国地战国时为楚附庸后灭之有禆儵鱼三邑髳庸蜀羗髳㣲卢彭濮皆西南夷助伐纣者㣲泸卢戎也古文作纑齐之长清南五十有卢城齐郑寻卢之盟者然非此记每为庐今襄之中庐彭黔之彭水县又有彭溪在忠之临江即巴賨彭濮者非蒙阳矣僰僰侯国今戎之僰道音扑一作集音棘云县名又音拍慢靡周书世俘云武王伐靡及陈者戱武王克商命吕佗伐戯方云纣畿内按襄九年戯郑地艾侯爵穆鼎有艾侯作王俅以为共误并之广阳汉之上艾后汉石艾也又吴有艾县隋入建昌有艾城今在武宁佚武王俘艾侯佚侯小臣四百六是也皆商国恭姓纂云商末侯国厯华国莘思康成云商有思侯梅伯霍侯爵武王禽之汝之梁县西南七十有故霍世本云霍国真姓知非晋霍臧文王观于臧遇臧丈人钓者近渭迟商有迟任贤者集韵引书迟任吕春秋扬世本又君新字从邑僣也当邑国右商世侯伯之国王制四海之内九州州方千里建百里之国三十七十里之国六十五十里之国百有二十凡二百一十国八州千六百八十国名山大泽不以封其余以为附庸闲田天子之寰县内方百里之国九七十里之国二十有一五十里之国六十有三凡九十有三国名山大泽不以朌其余以禄仕以为闲田九州千七百七十三国天子之元士诸侯之附庸不与寰内夏后氏之畿也故康成以为夏氏之衰戎狄内侵诸侯相并国灭数少商汤承之更制中国方三千里以为九州建此一千七百七十三国杜佑因之盖失之矣夫汤之兴资者三千千八百者周家之始受也千里之内曰甸千里之外曰采曰流天子百里之内以供官千里之内以为御千里之外设方伯五国以为属属有长十国以为连连有帅三十国以为卒卒有正二百一十国以为州州有伯八州八伯各以其属属于天子之二老兹商周之通制也嗟乎置天子非以优天子收天下也置诸侯非以优诸侯收一国也诸侯之有方伯连帅牧长卒正非以优彊大在小国也故以小事大大字小致治之要春秋之所与也分灾救患济弱扶倾是王政之所急黎侯迫逐卫宣不救而旄邱以为责四国灾流许人不吊而君子必其亡是故什伍之法于州乡则聨其民于师畋则聨其徒于宿卫则聨其官夫然故能以中国为一人而无内患为属连卒州以聨其国为长帅正伯以聨其人夫然故能以天下为一家而无外虞此大司马比小事大以和邦国若职方氏邦国小大相维之事也先王之建诸侯岂顾私其力以自卫使子孙世得王哉不如是有不足以宁天下而世之治不治子孙之世不世有不在乎此也世之人徒见三代之能长则以为建侯之力见春秋之纷乱则以为建侯之失夫以禹之功又非无诸侯也而世未三易太康不道俄失其国其所以未亡而再集者幸有穷之颠越而少康之明贤尔诸侯何力之有东迁之后非无疆大也然而载祚数百世乏令主犹克永世虽危无咎则周公之法在而四国不能以相宾也诸侯亦何罪邪先王之设法固为后世之能守者设也使后之世果能守邪安有春秋之末世茍不能守则乱之起有繇矣岂设法之罪哉谓诸侯之敝有春秋之末世则司马氏之季天下裂于夷狄大业之际天下散于盗贼其为祸亦至矣岂以有诸侯至此极邪丁武王时丁侯叛者羑羑侯今武功县界有羑阳故城或云汤隂者非浊有浊氏濯氏説文浊水出齐郡厉鉅山东北䊸穆王伐之大起九师东至九江蚖蝉为梁在江东矣因穆王西征至因氏郭云国也近河房穆王里圃田之路东至于房郭云房子国赵地有㠝山纪年作鲂即髙邑之地穆天子传有子郭云夷国有德者称子剻剻傰也剻伯綮国穆天子西征至于剻河宗之子孙剻伯綮逆天子郭叵肯切伯爵綮名广韵上声引之云汉有剻城侯又歩登切故楚汉春秋作慿城又作冯冯朋通也地记陈仓有蒯城云河宗之子孙则宜在此非沛之䣙䣙説文沛城父有䣙乡玉篇蒲梅切苏林广韵为薄回切云乡名在右扶风集一作䣙又音浮颜为薄肯切则又误矣姓纂䣙氏以为出伯綮国在虞芮间者妄或作非是春秋得之先讹为蒯苦怪切括地志河南县西四十有蒯亭县今有蒯乡玉篇説文从省汝南安阳乡名或作篑周世侯伯诗邿也鲁取之预云亢父有邿亭亢父𨽻济説文附庸国汉志诗亭诗国水经云春秋诗国也在任城界栾盈克邿乃齐地例云平隂城西有邿山鄟成六年取鄟外纪云附庸栒邠之三水东北二十五栒原上有古栒城周鼎铭云王命尸臣官此栒邑者班固以为文昭元和志从之非也淖楚淖国先为淖氏集韵音卓䙐周器南宫中鼎云䙐人是説文有頼子爵蔡之褒信有頼亭楚灭之非炎帝后頼春秋灭頼古本作厉故世以为即厉非也晋志厉頼二国邮王良邑为邮氏庳吕览晋文之覇东伐庳庐者渠畿内国周大夫渠伯紏后有渠氏昔周大夫所封见风俗通通作夕故有夕侯后有昔氏夕氏鉅鹿故昔阳城一云贝丘今恩之清河有亭乃音籍清河乃秦厝县贝州也用风俗通云古用国见毛诗在髙唐乃用地故有用姓吕徐之彭城东有吕梁城五十九里春秋为宋地汉吕县郙甫也汝南上蔡有郙乡郙亭或云即吕非也孝经偶引吕为甫尔鄦在颍川玉篇云甫侯所封非按郑世家有鄦公本许云鄫郑地今荥阳有鄫水城鄫水溱也而故鄫城在襄邑东南有故城襄元年次鄫者非姒姓鄫故晋志有二鄫国宋春秋有宋子乃小国今赵之平棘有宋子故城汉之宋子县非㣲子国封奥一作郁有郁氏慎溃鲁有慎溃氏奢侈逾法败沈犹古附庸后鲁沈犹氏汉刘秽为沈犹侯地在千乗无终无终子翟国今葪之玉田涣阳亦其地晋灭之燕为右北平有无终山以蔽北燕之路亦春秋之山戎零支齐桓公北制零支今平之卢龙故零支县古离支也臯虞故侯国汉郎邪臯虞县中牟佛肹邑今县𨽻开封开皇之内牟北十二有中牟故城又河北有中牟在湿之北赵献侯徙治者晋地瓉説详矣班固杜佑以为荥阳中牟县故乐史以为河南有肹墓因年表误之卫侯如晋过中牟不在赵之东也东牟文登西北百一十有东牟古城堂阳九域记汉县今𨽻冀城冡记商之太子封母弟才为堂阳侯在堂水之阳阙巩国也昭十五年传有阙巩之甲郇瑕预云郇瑕古国伏氏云在解东郇瑕氏之虚也地薄水浅近于盐谓盐泽也然郇与瑕二郇音环详周国中瑕见卷末析成今邓之内乡介根东夷预云黔陬东北计基城即介根国汉之计斤今密东南四十计斤故城徐吾徐吾氏茅戎之别后有徐吾氏今潞之屯留西北三十有故汉余吾城阏与通典仪之和顺韩之阏与寰宇记今名岛苏城铜鞮西北二十今潞之铜鞮故阏与城汉梁榆也安陵国事云小国侯其后氏安陵经为楚王妃卑梁吴之边国吴梁氏卑梁人也楚灭之今濠之钟离吴世家昔卑梁女与钟离人争桑相攻遂灭卑梁曲梁晋伐之今之潞预云广平曲阳县今洺之鸡泽汉曲阳地仇吾一曰仇繇韩子云仇繇小国为智伯所灭后有仇吾氏一作厹犹非国事云智伯欲伐之遗以大钟按河东盂县有原仇城元和志以为仇繇乐云即盂之外城仇繇城俗名原仇九域志亦在九原并厹犹班志属临淮今泗之涟水代以为即仇繇非智伯所伐不在是钟吾一作钟吴春秋钟吴子国吴灭之预云泗之宿迁西北十里司吾故城是为钟吾氏余丘于余丘也预云为邾所併故二传云邾邑经不系邾鲁附庸也邑不言伐沙随春秋地名云本国也今南京宁陵西北七有沙随亭浮来即邳来纪邑今东莞北有邳乡邳乡之西有公来山邳来涧彭戯秦武公元年伐彭戯氏于华山地近华隂虵丘音移封者为氏泰山虵丘县葵丘外黄东有葵丘大夫邑食者氏焉英贤传有葵丘欣颍春秋图有颍国乐云颍侯国通典以为洛之颍阳考叔邑即城颍许之长葛西一里有故颍城颍谷亦有周颍蘧伯玉先国陈留传云长垣有蘧伯乡一曰新乡伯玉之冢单单伯鲁孤与周之单子别介之推先国即汾之介休有介山緜上山地今沁之緜上窦苹以为密界晋黔陬乃介根也驾楚附庸吴围巢伐驾围釐虺者汤亳秦宁公二年伐汤三年与亳战盖京兆杜亳丰秦襄公以弟穆嬴为丰王妻地盖丰水之西一作酆昔文王侵盂克莒举酆三举而纣恶之预云南乡析县南有酆亭谭储齐大夫有储子姓源云储人后缪酄春秋酄阐一作讙在鉅平今济北蛇丘西下讙亭唐入鉅野然此为闻喜之酄有酄亭自音圈水经蛇水迳下讙城南即灌水也析所谓析郦楚附邑白羽之地秦人过析隈今邓之内乡有淅水魏淅州故汉南阳淅县聊聊莒即墨皆齐东界今博之聊城汉属东郡摄晏子云聊摄以东故博平是今聊城东北三十有故摄城或以聊摄为一误博兖之奉符汉之博县随为博城㳙齐有㳙子㳙蜀艮之先荀子㳙蜀吕浊艮非离本舒鸠地今通利军之黎阳有故东离城汉邓弱为离侯于此史表或云黎非仪仪封人仪之封人也注卫邑今开封东明西北二十有仪城后宜即郈有后氏牟牟子国楚灭之为附庸预云泰山牟县今奉符鄄衞县大夫鄄子士音眷衞侯自鄄入本齐豹邑曺植之封晋八王故事云东海王越洎鄄城城无故壊今濮之鄄城汉属济隂郱本纪邑有郱故城在青之临朐东南鄑昭十一年鄑鲁地旧云都昌西之訾城郚密之安丘西南六十故郚城汉郚县随之郚县县武德中併庄元齐迁莒郱鄑郚凡书迁者自是灭矣崇春秋之箕崇小国赵穿寻崇者非崇侯国庐九域志庐州古庐子国有庐氏郲郑地时来也预云荥阳东釐城吕河东永安博物古今地名记有吕乡吕甥之邑郡县志云霍邑西南十里有吕城纪闻云霍邑古吕州即彘也其城甚固非彭城肥汉故肥城今在郓之平隂志肥子国属泰山唐𨽻济然菑川剧自有肥亭志亦云肥子国盖二邦云鱼鱼人逐楚师者长杨之鱼城也旧云鱼复禆鯈鱼庸之三邑禆鯈文十七年待于鯈樵云晋郑之境漆从征记髙平南平阳东北有漆乡定十五年城漆邾庶其以徕奔者今兖有古漆城宛即有宛长垣西南有宛亭近濮水衞宛濮也戎戎州已氏邑今宋之楚丘预云济阳东南有戎城此会潜伐凡伯者又山戎在渔阳茅戎在陜襄戎在秦骊戎在新丰泸戎姜戎隂戎蛮哀四年蛮氏溃蛮子赤奔晋今河东伊阳伊阙镇即古戎蛮子国汉新城唐伊阙也夷纪所戎夷国也城阳壮武治夷安非鲁地之夷若臯夷淮夷狄翟也晋语蒲人翟人狄类非一居中国者若白狄与秦同州预云故西河地有白狄部胡今鄜坊绥延间皆其地中行穆子伐翟乃鲜虞列子言襄子攻翟取左人中人则鲜虞矣开开羗居金城今兰之五原逯风俗通云逯秦邑集韵音录有录氏逯氏右周世侯伯之国事之𢎞逺固有不得尽计于其始而有俟于后之人者封建之事非一世之利固非一旦之可为非一朝之事亦非一日之可计要必因其平时渐而为之则何事而不立是故古先哲王择明贤比勲德年増而嵗益之所以成爪牙之势者固非一旦而衆建之也脩礼法谋连帅朝厉而夕勉之所以为长乆之计者固非一日而骤为之也规模者本之前善善者存乎后是故羲炎以来歴载千百而封建之设犹有遗利则凡事之立固不在乎始谋之善不善者汉封诸侯初本率意事㣲周度是以土宇过制嵗未㡬何而叛九起则其始谋者既不善矣诚使恵文景武而徕克原其故脩方伯谋连帅明君臣父子之恩正疏戚尊卑之分渐而维之使安其乐绌贪残宠贤德崇恵而涵养之则三代之绪将复见矣柰何吹过计一饐废膳遂使成功顿毁美恶俱尽而不可以复起岂不惜诸是故成乆长之业者必非一旦之可为也周有天下商之诸侯存者犹千八百因而崇之故为势易而説者谓周之兴也八百之侯同会伐纣故不得而不封且以为一旦封之此皆书生嘐尝试疏阔谭也暴长者云云推久长之策造速成之功此非陛下之福天下非一时之用海内非一旦之功云云朱浮云上世妃后之国华胥伏戱母国在阆中列子云华胥氏之国在弇州之西台州之北娥陵女娲氏之臣有娥陵氏少典黄帝父大丛少典氏则其后袭封者有典氏有乔侨也一作桥少典取有侨氏传作有蟜贾云诸侯后有乔氏桥氏蟜氏承桑神农取承桑氏一曰桑水陜之灵宝有桑里亭西陵黄帝元妃嫘姓国作儽同今江夏安陆间故吴以安陵为西陵有嫘氏西陵氏方累黄帝次妃方儽氏一曰方靁靁累声注有靁氏累氏儽彤鱼黄帝三妃彤鱼氏国固表作彤非干类青阳取干类氏生少昊后有类氏蜀山昌意取蜀山氏益土也今济有蜀山或其分也邹屠髙阳取邹屠氏者昔黄帝戮蚩尤迁民善者于邹屠胜濆胜奔也髙阳允妃胜奔氏国或作腾隍误根水卷章取根水氏今土军县有根水是史多作卽水非鬼方陆终取鬼方氏殷高宗伐鬼方或此陈丰一作锋酆也侨极取陈丰氏生帝喾喾复取陈氏生帝尧齐之丰丘陈氏邑也有娀帝喾次妃国讹作嵩桀败有娥之虚盖陕虢间有娀氏嵩氏有陬帝喾三妃之国音輙史作訾陬或作陬訾俱非冨冝帝尧取冨冝氏史记班表作散冝散冝为二登北帝舜之三妃传多作癸北经云国在鉅燕之南倭之北属燕有㜪纳有㜪氏生伯禹唐韵云国名帝系作有莘今陈留有莘城国语之莘虚土敬妻圡敬氏见山海经涂山太康地记涂山故当涂国固云九江当涂今夀春东北涂山也当涂故城州西九十六有禹庙涂山神祠山顶汉魏不害刘圣公为当涂侯国郦山戎胥轩取郦山氏盖即郦侯契和老子祖理征取契和氏后有契氏纯狐后羿妻纯狐氏浞纳之有仍见商世国州山南岳取州山氏曰女右上世帝王妃后之国子曰周监于二代郁郁乎文哉文者礼文加详之谓也夏商氏非不文也以周而视之则犹质也方封建之行也岂惟利其私哉予之所嘉亦正以其文也且姑以大婚一事言之王妃取于诸侯而王女下嫁于国君之世子不过下一等尔逆送之有文以相接丙丙乎不可尚矣自其郡县而两势悬后妃遂取于齐民而王女下嫔于匹庶矣岂不异夫或曰何伤乎是所以为无私也嗟乎亦不究其本矣天下多故人非齐圣敌则敬其相洎者未有不生于不等者也秦汉而徕不原其本脱先王之意务以尊君抑臣为治列侯尚主帅使男事其女而公卿婿天子者一至舅姑屈跪其妇以故王阳条奏原以为失长乐王回亦首其敝谓父母至不敢畜其子而舅姑且不敢有其妇人伦悖于上风俗頺于下则不等而已矣惟不等故不敬不敬故相洎相洎不敬失伉俪之义矣失伉失俪乂乌足以言之封建之代哉古之亡国皮氏信不行义不立哲士陵君政禁之生乱而亡皮氏详杂国中华氏方正日逺邪人专政禁之生乱而亡平林挟德责数贤能日疏位均而争遂亡诗会伐平林后汉平林盗起者按平林在随县东北史记有平林老三鱙美言闻于内恶言闻于外内外不相闻而亡或云三苗义渠二子异母皆重君病大臣分党以争而亡春秋之义渠戎秦昭灭之为北地今庆州平州功大而不赏謟臣日赏功臣怒而生变平州出奔盟会图疏平州在汾州介休西若齐之平州汉平州国在梁父有林召离戎君朝之而不亲礼逃而诛之天下叛之林氏以亡六韬林氏国出驺经与葛䑕近预云中牟林亭非曲集自伐其智废仁义事彊力贤良伏匿君孤无使榆州伐之而亡今符阳郡有集云万山所集六韬作西谯州氏伐之榆州孤而无使曲沃伐之而亡仪之榆社或云魏榆有郐蔑爵损禄后君少弱禁伐不行重氏伐之而亡攷之潜夫即祝融后也今郐城六韬曰会氏重氏伐有郐者宜句芒国沧之南皮有千童城年表云故重是也上衡与林氏争权林氏再战弗克上衡为义弗克俱亡有果好以新易故故者兴怨新故不合内外不附而亡今果州毕程损禄增爵羣臣貌匮而亡文王卒于毕程而武王尝穷于毕程地今咸阳阳氏自伐而好改作事无故业官无定位民运于下而亡夫国以阳名者多矣如陜有上阳下阳晋鲁邓越皆有东阳南阳难可悉数谷平慢类无亲破国弗克业荆用国内外相援而亡一作平氏县宗狠而无亲执事不从守职者疑羣臣解体国无立功而亡六韬作悬原扈氏郑地预云荥阳故卷有扈城亭卷后齐入荥阳故卷城在原武西北洛氏宫室无常池囿广大工巧日进失其民时民人匮竭饥馑不食商伐亡之即有雒六韬作有熊误重丘以美女遗青阳者括地象云曺州武城有重丘故城今在济隂东北三十一孙蒯饮马重丘遂伐曺取重丘者与德之重丘异右古亡国见周书史记解及六韬周志凡国三十皆叙其所以致亡之道以诏徕世者呜乎谋人则智谋已则愚谋末则获谋大则疎此天下之通患也彼有宗社者莫不欲安也俄而危矣莫不欲存也俄而亡矣虞夏不可言矣商之三千周之千八百至秦汉之世者不千一莫不失于是也有一裘褐必即良工有一羊豕必资良宰人主欲善射中㣲而及逺也则张贵爵厚赏以招之内不阿其子弟外不隐于逺人惟能中者取之虽有骨肉之亲便媚之好不之使诚以不能是也至于治国御民调壹上下内以固其城外以拒其难治则制人而不制于人乱则危亡削灭可立而待然而求卿相辅佐不如是之公惟便僻説已之庸是岂不独过欤是故明主有私人以百金良珠玉而无私以官职事业国无常强无常弱奉法者以强而不奉法者以弱荆庄併国二十六开地三千犹荆庄之氓社稷而荆已亡齐桓併国三十开地三千犹齐桓之氓社稷而齐已灭燕襄以河为境以葪为国残齐而平中山有燕者重无燕者轻魏安釐攻赵破荆利都平陆攻韩拔管兵四布于天下而寻皆亡者羣臣官吏务其所以乱而不务其所以治也戈盾异用刀鑑殊施易位而用之则俱废矣三公九卿人之司命今也不惟其人而惟亲戚便佞之与无故而处岂非大不智欤韩婴子云彼不能而主使之是闇主也臣不能而妄为之是诈臣也主闇于上臣诈于下灭亡无日俱乱之道故明主惟能爱其所爱闇主则危其所爱矣予读周志而益信国之亡未有不自已以求者后之取亡亦未有不出此而君人者尚不知戒岂不悲哉路史卷二十九路史卷三十钦定四库全书路史卷三十宋罗泌撰国名纪杂国上贯也贯鼎贯所重齐宋盟处预云䝉县西北有贯城水经注俗曰薄城按定陶有贯城今在济隂名䝉泽城即古贯国有贯氏鄵盟㑹图䟽云鄵侯国在慈州郑伯卒处郑地杜阙音躁集音骖非炎两制拟封皆用古国有炎见金坡遗事桑秦昭襄二年桑君为乱诛蓝梁恵王三年秦子向命为蓝君今之蓝田襄今襄阳古襄国黄帝时襄城小童者代为重镇非襄邑棘阳翟有上棘城虢燕地与齐境沙魏之黎阳有牵城是相台志云古沙侯国一音𤨏今元城西南有沙亭𤨏䣔也开封宛陵西北有𤨏侯亭记河南䣔亭也一云𤨏泽与璅异有𤨏氏厥班志云无塩东平陆古厥国玉篇㵐国名后月切随之唐城魏为㵐西孔子所宰今郓之中都有厥亭有厥氏棣伯也为棣氏郑城棣酸枣西南有𨽻城又有南𨽻城北𨽻城旷邝是字书邝古国有邝氏音荒又有荒氏湛河阳轵有湛水傍有湛城襄十六年有湛坂以为襄城之昆阳北有湛水后有湛氏隄玉篇国名谐眼切玉篇国名阻生切䣅国名见玉篇䣅古国宛丘西南四十有䣅亭是后有䣅氏鄙古国后有鄙氏亦见左传鄚莫也鄚州文安郡有鄚故城在鄚县东北三里郱子颙三郡记云颛顼造者景云二鄚始去邑有莫氏郠景王十三年鲁伐莒取郠在琅邪梗音然晋自有梗阳璠云晋阳西南十榆次界入阳临赵稷奔临弦陁隳之晋邑有临氏墙廧也昭二十三有廧人直人周地眭竺故国今沛之竹梧故国本郑地晋取之汉阳成延为梧侯者今彭城骐古国汉有骐侯国在河东卫预云奉髙西北有卫亭昭八年商卫者閺陕之阌乡有閺亭今汝南西平安一作䢿当阳里也或云即六安国非维东莱之邑晏婴莱夷维人汉为夷安今髙宻安夷城有维水今作潍延郑地与楚郔二贞也贞氏宜出此着在济南与晋着二盻楚世家云盻子必用矣亦见国事郫晋地盾杀公子乐处有郫氏䣚力朱切南阳穰有䣚乡贾鄮也今明之鄮县有贾氏氏𨽻为贸鄳汉邓邯为鄳侯即此茌泰山茌县即地志东郡茌平也有茌氏蒍东周大夫子因食邑蒍谓之蒍因斯后有斯氏麦麦丘也昔麦丘人年八十三祝齐桓公公封之麦丘汉有麦侯即此有麦氏麦丘氏尸召伯逆王于尸周邑也在巩西南故偃师之尸乡即尸氏齐桓尸臣晋有尸侯为商君师着尸子靳楚地靳尚先封毗鲁邑哀五年城毗者菑䣎也汉济南郡随为淄州咸澶之濮阳西南有咸城续志云古咸国也苗晋地今垣县轵闗南迳苗亭西亭本周之苗邑贲皇采均均国近庸盖州均也池后有池氏眭后有眭氏郕隰郕之郕今懐之武渉税蜀王以税氏五十遗廪君者盛荆州记云建平信陵今有税氏良幽之良乡汉之良县又郓之夀张宋之良邑汉初之夀良今下邳北六十古良城淯育也今之洵阳育淯故城汉育阳县在育水之阳有夀为淯州唐为县有育氏鄨鄨令国故牂柯鄨县有鄨水娻见王篇云国名徳红切韵无地理志东郡有舘宜是集并收东郸在沛十三州志音多汉周应为郸侯者佑云亳之鹿邑汉郸也郥即郥氏定十三齐卫境葭也诸樊入郥取楚夫人预云鉅野西有郥氏亭巨野今济治若郥阳封人则蔡邑也有贝氏右杂国上朱儿丰匽贞㑹云员娄童费古或从人以为侏倪僼偃侦侩伝傊偻僮亦犹优傿侁伾偊偝佶侏傽傗之类本不从邑其为鄾鄢䢾邳鄅鄁邹郆邾鄣鄐者凡出后世邰郇邵䢼鄩鄎邗郜郕邴鄘邡郲鄛邼郙郙鄃鄸鄹䣤郲䢿郥鄍鄚邻䣆鄡䣝郔鄤鄣古则单作邑管蔡鲁卫晋楚秦齐驺驿骀雝毛韩絺纪梁蒋樊祭滕莒穷穰崔汲熊张詹祈薛谢州较燕宻何尝必从邑耶即如国名姓氏嫣姺㚰妘㜏姑媰㜢㜅毎亦从女葢取生生繁衍祝尔以故亲名女字姣嬥妖妙嫖姚婹婵姢嫽娆嫸㜣奵嬛嬗娩亦皆从人圣人之意惟可得矣郮郃酀郘䣐䣁郲䣇邒郂郁何等俗缪而顾不能削邪故必知其要而后天下之伪可息余顾漫劳心哉杂国下徴徴北徴广韵古国汉徴县属冯翊今同之澄城西南二十二故徴城地志冯翊徴韦音惩秦反晋北徴者故元魏曰澄城牵卫地魏之四黄西南三十故牵城定十四年牵脾上梁之间者弁一作吕氏攷古图有敦铭云王格于宣榭唿太史策命有氏盍盍公先国王驩为大夫齐地在沂水西八十王信为盍侯即此音蛤也记并作盖乃音冠盖陉文十六年传集云陉国名预云颍川召陵南陉亭今许之郾城隰师叔曰合而后进先君所以服隰陉者二国近楚郪梓之郪县南八里临江有郪王城址汉初郪县然颍自有郪有郪丘城魏安釐十一年秦㧞郪丘九域志云即此剧遽也汉为遽侯国有遽乡在常山邲管城东六里有邲故城韩厥败此圁圁阳县在西河音银党党氏也说文䣊地袲宋地预在沛国相县西南未详宜即那楚有那处预云南郡沛县东南那国南郡今江陵虫邾地后有虫氏牢姓书古牢子国后有牢氏圉圉侯为卫邑今雝丘南五十有圉城郑伯劳韩宣子于圉者楚有圉阳圉公邑而周地有东西圉东圉乃洛阳东南圉乡西圉未证薛淄州南四十谓之大薛非滕南之薛頯黄预云頯黄氏吴地狐骆鲁地今徐之滕县本𨽻邾侯丽晋人济泾及侯丽秦地秣阳姓书云秣阳国后有秣氏末氏髙梁春秋髙梁之虚今临汾东北三十有故城有髙梁亭髙梁堰春秋属晋髙黎东阳有故髙黎城俗唿髙黎郭挚畴风俗通云古之诸侯后有挚畴氏挚氏畴氏或即任姓之挚以国为氏宻商楚邑有宻商氏或云宻商本鄀邑水经南阳丹水西南宻阳乡今在邓之穰平都简子立今辽之平城开皇于此城立县乌程乌程氏国秦为县今𨽻湖郡国志云古乌程氏善醖赤乌穆传有赤乌氏在泰山西留昆穆传留昆氏归玉纪年云国名陵泽音俊致赂于王即陵子夀胡也郭云隗姓国石窌齐之长清地名预云济北卢县东浊繇穆传四浊繇氏食滔水韩穆传二韩氏有乐野剖闾穆传剖闾氏音倚阏胡穆传阏胡氏音遏诸飦衣被胥谷巨蒐巨蒐氏即夏贡之渠搜西夏西夏氏在河首至今为国珠余珠余氏去西夏千五百里又皆西征所次柏人赵郡柏人县甲父传有甲父之鼎预云古小国名昌邑东南有甲父亭今甲父城在单姓纂云古诸侯以国为氏黄父晋地一曰黒壤莒父武父在河南预云陈留济阳东北有武父亭今𨽻开封然定四年传封畧武父以南则卫之北境非河南矣陭氏今晋之冀氏居义切泫氏纪年梁恵九年晋取泫氏即汲书赵献子城泫氏者地在上党泽之髙平汉之泫氏有泫谷水冠氏齐为卫伐冠氏春秋晋邑今为县𨽻大名函氏许地懿氏戚县西北五十有懿氏城襄二十六壃戚田取卫西鄙懿氏六十与孙氏因姓也风俗通出齐懿公妄父桓公时已有懿氏云辅氏晋地秦师败处凡地名帯人与氏者皆古国亦晋大夫采乗氏在兖州风俗记云济隂乗氏故宋乗丘邑也元氏镇之元氏赵孝成筑元氏汉为县今真定轮氏故登封西南今洛之告成西南有轮氏城汉轮氏县寰宇记作纶误寪氏鲁大夫邑广集二韵有䦱姓姓源引䦱大夫误尉氏郑大夫邑今开封尉氏或云古狱官莵和与隂戎境今上洛有莵和山或云莵氏今尉氏西北四十有莵氏城野莵陂南翟祖晋献公田见翟祖之氛归寝不寐却叔虎朝公语之出遇士蒍曰翟祖之君好专利而不忌其臣竞謟以求媚伐可亾也蒍以告公恱伐翟祖克之釐王十一年也休在颍川或云介休介在胶西㢘今京兆有故㢘城汉㢘县秦虏负刍于今徐之县周秦之故邑陈渉走今蕲州北有蕲水吴蕲秦郡有蕲氏姓苑云以国为氏从说文从艹误鄸曹邑今济隂乗氏西北大享城寰宇记古鄸城也冘所谓姑冘二水在即墨有冘氏代作姑尤姓苑有尤氏乃别出蜀一作预云泰山北平西北有蜀亭今兖之奉符故济阳有蜀山贲今沂之临沂南襄贲故城汉襄贲县音肥汉贲赫亦音肥姓书有坟奔二音蔽史伯云鄢蔽一作弊画故画城在西安城南有澅水耿弇进军画中者胡麦切或云临淄昼邑水误临淄乃昼昼齐大夫之封见风俗通有昼氏孟子宿昼者郏郑地郑有郏张姓苑云所封邑今汝之襄城有故郏城亦楚邑今许之郏县子瑕城郏者汉属颍川魏龙见陕之摩陂改曰龙城鄗赵之髙邑有古柏乡城故鄗也光武即位改曰髙邑或云㑹齐侯之处非也瓠壶也有壶氏瓠氏籍上邽有籍水一曰洋水又哀十七年籍圃卫地谷隰州有谷城非姬姓谷商纪年秦封卫鞅于邬改曰商纪谓故下愽县有商城今鉅鹿故城是然鞅封商于乃商洛九域志止洛商君之邑张仪以商于地赂秦者此也邮今髙陵有邮乡许徒力切本属扶风集音毒篇韵音攸失之垂引八宗卫遏处曹之济隂北有垂亭即犬丘非上党桀居之垂与垂陇邮棠厝甘陵故厝也秦昔汉厝城七亦切桓帝曰甘陵今见之清阳东南三十有故厝城有厝氏燕有厝夀潜楚邑在庐之庐江南二里有古潜城汉之灊吴伐夷侵潜六沈尹戍救潜迁潜于南冈者盍闾四年伐楚围灊者非鲁盟戎处鄈葵也纪年梁恵成元年赵成侯偃韩懿侯若伐我鄈者郡国志山阳有鄈城京相璠云在山阳西北六十今河东临汾充寰宇记充国故城在阆中西南九十四今在新井东北二十八又有西充今果州南充郡治西九十五唐西充县有西充山大歴四为充州有充氏常传言郯常之境郯国在淮阳常在南阳田文之封瑕水经山乗县有瑕城詹家之故邑山乗故亳之䝉城璠云解西南五里故瑕城郦云在故解城东北二十四猗氏故城西北俗名郇城预云猗氏东南故郦视为孤证右杂国下失之乎数求之乎信疑失之乎势求之乎国危权钧则不能相使势等则不能相併治乱齐则不能以相正故小大轻重少多治乱不可不察此祸福之门也冠帯之国舟车所至不用象译狄鞮而通者方三千里古之王者择天下之中而立国择国之中而立官择官之中而立庙天下之地方千里以为国所以极治任也非不能大也其大不若小其多不若少衆封建非以私贤也所以便势令威而愽义也义愽利则无敌无敌者安故尝观于上世矣其封建衆者其福长其名彰神农七十世有天下与天下同之也王者之封建也弥近弥大弥逺弥小海上有十里之侯以大使小以重使轻以衆使寡此王者所以家且室也故曰以滕费则劳以邹鲁则逸以宋郑则倍日而驰以齐楚则举如纲旃而已所用弥大所欲弥易汤无郼武无岐贤虽十不能成功以汤武之贤而犹借之乎势况不及汤武者乎故以大畜小吉以小畜大灭以重使轻从以轻使重凶今欲济一世安黔首功名着于盘盂铭篆垂乎壸鍳其势不厌尊其实不厌多水用舟陆用车泥用楯沙用鸠山用樏因其势也因其势者令行是故位尊而教受威立而姦止此畜人之道也故以万乗令十乗易以千乗令一家易以一家令一人易尝识及此虽尧舜不能诸侯非欲臣人而不得已其势不便则奚以易臣权轻重审小大多封建所以便其势也王也者势无敌也势有敌则王者废矣故有知小之愈于大少之贤于多则知无敌矣知无敌则似类嫌疑之道逺矣故先王之法立天子不使诸侯疑焉立诸侯不使大夫疑焉立嫡子不使庶孽疑焉疑生争争生乱是故诸侯失位则天下乱大夫无等则朝廷乱妻妾不分则家室乱嫡孽无别则宗族乱彭䝉曰雉兎在野衆皆逐之积兎在市莫有志者慎子曰一兎走街百人逐之非一兎足为百人分也繇未定分分未定尧且屈力况衆人乎积兎在市过者不顾非不欲兎也分已定分已定虽鄙不争故治天下国家者定其分而已矣熊侣围宋九月熊招围宋五月熊当围宋十月凡楚三围宋矣而不能亡非不可亡也以宋攻楚无时止也故功之立也贤不肖彊治乱异也齐简公有臣曰诸御鞅谏于简公曰陈成常与宰予之二臣者甚相憎也臣恐其相攻也相攻则危上愿君之去一人也公曰非若细人之所议也居无何陈常攻予于庭即公于庙公喟焉曰余不用鞅言以至此也失其数无其势虽悔无听鞅也奚益此不知恃可恃而不恃也汉国恶唿秦为不道䘮乱先王之法制隳封建废井田凡先王之所以维持兹世立经常简易之法者一切壊之矣汉室隆兴四方旋定宜求遗书召故老讲明王制取封建而首正之脩礼法立亲贤使逺近小大咸适其宜而后废阡陌还井田以恵其子孙天下后世推二帝三王所以公天下之心而广之使子孙天下后世必来取法顾不伟欤当是时其去秦之世为未逺经界封畧必犹可攷城邑郊遂必有存者柰何髙帝不知稽古除嬴灭项而志愿已满故虽惩秦孤立分建同姓而割地亡制择立亡法封三庶孽一日而瓜天下之半茍且一时使子孙天下后世受其敝而不得见二帝三王所以公天下之心岂不惜哉虽然髙帝之智固不足以知此而子房之流亦乐因循亡有为之长虑者何邪岂非王迹当熄霸道当兴天不启其𠂻邪不然渠若是而止也汉之封列初亾足道比之晋唐则为近古因録之以偹采监鄼平阳宣平绛舞阳曲周鲁汝隂颍隂阳陵信武安国棘蒲清阳广平汾隂阳都曲成愽阳梁邹剻都昌武阳厌次成城父阿陵广河阳蓼费聊城髙苑一隆虑台贯海阳东茅柳丘斥丘东武乐成宣曲魏其昌武绛阳曲逆菌复阳猗氏祁傿陵愽阳平定故市髙梁什邡柏至辟阳髙京留南安平棘北平肥如安丘襄平朝阳彭清彊寗陵祝阿煑枣梧堂阳寗张纪信棘阳髙胡阳阿龙下相堂邑新阳营陵广阿戚磨武原吴房繁汾阳髙陵深泽宋子阏氏中水杜衍赤泉湼阳谷阳甘泉湏昌长脩昌成阳平州壮邔恭开封临辕禾成东阳阳羡轶平臯土军汲槀中牟戴徳上邳朱虚衍震阳期思便义陵桃沅陵陆量平都䠶阳夏淮隂任棘丘江邑离羔颉合阳沛周吕建成平髙皇帝五年灭项趣定功行封六年十二月甲申始剖符封列十八侯之位次讫十二年侯者百四十有三髙后二年诏丞相平尽差列侯之功録第下竟藏之宗庙副在有司今以其次録之夫封功劳建贤徳所以崇国基劝天下也是故功必称地位必称徳然后庶人不议而天下定按留侯良曲逆侯平勋业之具在汉亾有出其右者乃不得豫于十八位之中张敖者何人而反危然显据第三及后叙定良居六十二平次四十七而淮隂信且绌于列噫论功定封而以私意行之可乎唐之裴度平淮之功固非李愬下也韩愈氏评之得其槩矣而宪宗乃以愬妻皇族命叚文昌改立碑颂归功于愬于是议者蠭午夫以度之公议固不可掩而一时所屈亦足以销志士功名之念而沮忠臣事上之心宪宗可谓失君人之道矣抑尝言之惟天下之亾私者可以为天下汉之封法既不善矣而又行之以私意欲不扰且乱顾可得乎筑阳武阳萧乡南宫信平睢阳乐昌修平曲缪重平临汝安阳夜垣塞郸池阳节氏南巢发娄䋲山江邹曳临汝阳平㤗山张令吴鄜胡陵右百四十三国之后分封者恶唿汉之诸侯可谓真不幸矣方髙帝之封也其封劵之誓曰使河如帯泰山如砺国以永宁爰及苗裔申以丹书之信重之白马之盟可谓恵矣柰何髙帝不学面墻不能讲礼制度与为长久计上亾道揆下亾法守功臣子弟亦复不闲有家一旦得国正犹鄽人之骤获放意酒色而不知所兴起迨文景时民归户息富厚什伯于前矣为子孙者唯宜讲礼脩乐以乐其生而乃骄㤀其先亾兢兢于苛世之禁陨命亾国匹匹相继洎武后元异姓耗矣或絶失姓或乏亡主朽骨孤于墓苗裔流于道生为愍𨽻而死为之传尸即是胗之岂惟在下之不教哉亦上之人不知所以恵之之道亾制以保之也唐有天下子孙蕃衍其初咸有封爵至世逺亲尽亦随贤愚与异姓杂仕或流困民间繇此而言开国之君其可不知所以恵之之道而为之善后者乎愽成扶栁中邑乐平山都松滋成陶俞胜吕成祝兹建陵醴陵腄东平洨不其汉阳右髙后封阳信壮武樊沶陵南浈黎缾弓髙按道襄城故安轵章武南皮鄡周阳右文帝封俞江阳遽新市商陵建陵建平平曲山阳安陵垣遒容城易范阳翕亚谷塞魏其盖隆虑武安周阳右景帝封长平平津冠军周乐通牧平富民南奅葛峄龙额隂安发干南阳乐平冠阳翕特辕亲阳若阳平陵㟁头渉安昌武襄武乐安合骑渉轵从平随成愽望衆利潦宜冠煇渠浞野下麾漯隂顺梁河綦常乐符离义阳壮衆利湘成㪚臧马膫术阳龙亢成安昆骐梁期将梁安道随桃相成海常北石下郦缭嫈蓹儿开陵临蔡东成亾钖渉都平州荻苴澅清騠兹浩瓡讘㡬湼阳海西新畤承父秺重合徳题邘轑阳当涂蒲富民右武帝封愽陆安阳桑乐宜春安平富平阳平秺建平宜城弋阳商利成安平陵义阳右昭帝封营平平丘昌水阳城爰氏扶阳平恩髙平平昌乐昌阳城邛成安平将陵平台愽望乐成愽阳建成西平长罗爰戚鄼愽成髙昌平通都成合阳安逺归徳信成义阳阳都乐平冠阳右宣帝封阳平乐安义成右元帝封安昌高阳安阳成阳高陵定陵殷宜乡汜乡愽山安成武阳平阿成都红阳曲阳高平新都驷望延乡新山童乡楼虚右成帝封阳安孔乡平周髙乐高武杨乡新甫汝昌新阳髙安方阳宜陵长禹右哀帝封扶徳扶平广阳承阳褎鲁褒成赏都右孝恵以来侯者凡二百四十三间有附在前者又不数焉元始五年而后虽稍封继亾足纪者其如孝武所封冠军愽望从骠之类名亦诡矣且多匃奴方士杂簉其间封法壊焉恶唿髙帝封功臣信誓之辞事闗宗庙岂后世臣子所得轻议哉武帝乃以酎金文致夺之不数年间而见侯者四不亦悲乎太初之年异姓渐尽封灭绍絶时也不幸帝且残忍动以法䋲猲鸡意鹿一切耐除或一嵗诛或再嵗斩篮鸡胥悸圈兎交惊吾何以观之哉憘有国家者其毋以若所为也汉魏春秋云髙祖封许负为明雌亭侯裴松之疑时列侯无乡亭之爵孔衍之谬然刘备传谓中山胜之子贞亦元狩六年封陆城侯按贞封乃元鼎二年此亦误汉王子国恶唿髙帝封诸侯王其子孙亾有与汉俱存者矣欧阳子云周有天下封国七十而同姓五十三后世不以为私也盖所以隆本支崇屏卫虽其敝也有末大之患而犹崇奨扶持歴四百年而后亾盖其徳与力皆不足矣而其势或使然也唐有天下虽不封建而其子孙咸列封爵及世逺亲尽然后各随贤愚与异姓杂仕入居尚书出为督刺故虽天下分裂而犹俞于它人髙帝时梁楚燕赵出入觖望一皆异姓之忧而所恃者惟宗族昆弟是以兄仲夺国伯子甫侯而诸侯莫敢非末大之祸固始谋之不善而非封建之末敝岂可芘焉而纵寻斧哉文帝封梁王城阳灾川景封河间常山长沙中山昭封广陵髙宻广阳诸国比莽摄而废矣宣帝所封虽云有及莽世又年浅亾足论徐乡严乡武平陵乡之徒忿然以诛莽死亦足尚矣若夫东汉王子百余亦亾有及建安末者岂非天厌汉徳而先蔑其人邪抑人事之不既邪乡使絶除辄续与为长久之计虽不能骤以胜天而汉祚亦未必既如此也诗云懐徳维宁宗子维城修徳而固宗子何城如之襄城轵壶闗昌平右恵帝子封赘其东牟管斥丘营杨丘杨虚朸安都平昌武城白石阜陵安阳阳周东城右文帝子封平陆休沈猷宛朐棘乐乗氏桓邑右景帝子封兹安成宜春句容句陵杏山浮丘广戚丹杨盱台湖孰秣陵睢陵张梁龙丘剧壤平望临衆葛魁益都平酌剧魁夀梁平度宜成临朐靁东莞辟辟文封斯榆丘襄嚵邯㑹朝东城隂城广望将梁新舘陆城新处蒲领西熊枣强卑梁房光距阳蒌安阿武参户州乡平成广盖陪安荣简周望陪菆安阳五据富平羽胡母离石邵利昌蔺临河隰成土军臯狼斥丘愽阳宁阳瑕丘公丘郁根西昌陉城邯平武始象氏易路陵攸舆茶陵建成安衆利乡有利东平运平山川海常钧丘南城广阳荘原临乐东野髙平广川千钟披阳定稻山繁安栁云牛平柴柏阳鄗乗丘髙丘栁宿戎丘樊舆曲成安郭安险安道夫夷春陵都梁洮阳永陵终弋麦鉅合昌蒉雩葭石洛扶㴆挟朸父城校庸翟鳣彭瓡虚水东淮拘淯陆广饶缾翕闾甘井襄陵臯虞魏其祝兹髙乐参鬷沂陵沈阳漳北南南陵鄗安檀爰戚栗洨猇揤裴澎右武帝子封松兹温水兰淇容丘良成蒲领南曲髙城成新市江阳右昭帝子封朝阳平曲南利安定利乡宣处脩市东昌新乡脩故东阳新昌邯都乡乐阳桑中张景成阳兴平隄乐乡髙郭乐望成新利桞泉复阳钟武髙城海昏遽乡广乡成乡曲梁平利平乡平纂成陵阳城祚阳东襄乐信昌城武陶歴昌虑平邑山阳建陵合阳东安丞建阳髙乡兹乡借阳都平枣原箕髙广即来右宣帝子封右孝文以来侯者二百七十有七其后王者一十有五东牟杨虚朸安都平昌武成白石阜陵安阳阳周乗氏桓邑武始春陵襄陵别封者七休分红离石分渉蔺分武原隰成分端氏临河分髙俞土军分鉅乗丘斥夏分夏丘汉自元成政出王氏其矫伪褒封者盖百有五十见于班表年浅制率亾足纪洎莽摄据封继俞多亾以述焉恶唿武帝发主偃之谋令诸侯王得推㤙分子弟于是诸侯王子孙侯者百七十有七而王国遂弱此贾谊之䇿也故善为计者事立于亡形方文帝时分齐为五以封悼恵王之子淮南为三以封厉王之子则谊之䇿畧施行矣及乎景帝因晁错计欲削七国而吴楚遂反岂其施之昔而不可行之今哉失于欲速而不得其道尔子曰欲速则不达东汉疾横议而党锢兴文宗急姦窍而训注起同此辙也乡使孝景沉思熟计脩礼教正名分以廸之则君君臣臣父父子子不劳而天下定矣岂有不削亦反者计非不臧惜乎其为说之鄙也王国自髙帝至孝平凡六十一继封十一亲之欲其贵爱之欲其富此仁人于弟则然也兄为天子弟为匹夫则不足以为国矣虽然将以爱之而不知所以爱之适害之尔象至不仁封之有庳可谓亲爱之矣然封之而使吏治其国象不得有为于国则制之亦有道矣欲时时而见斯使之源源而来则处之亦有法矣岂若后世燕安尝试率然而为者乎孝武分王诸弟其恩固已沃矣然未几何衰淫并起悉就夷灭岂教之不至者适足以害之欤乃若孝景非惟不能教而反纵其为及其有罪然后从而诛之若路人然可谓亲爱之乎昔者成王封康叔卫作书三篇其所以告戒之者至矣是以康叔卒能奉承王命垂法将来汔为长世有道之国汉诸侯王以百千数其保于令终者盖尟况敢祈永久乎然则为之君者其可不知教而有民社者其可以不知徳邪东汉易曰大君有命开国承家小人勿用开国承家王者之大业惟不可匪其人比之匪人如勿封也虽然匪人祸矣惧其祸而遂至于不封亦岂先王之意哉髙皇帝时韩彭黥豨贩缯屠狗咸据要㑹而光武之兴㓂邓耿贾髙勲鸿烈而所封食不过四县丁恭犹以不合古制尝迹其故髙祖自谋则拙自战则败平秦夷楚惟韩彭是赖故其为报不得而不厚光武命将咸繇指授从令则㨗违教则北故其为报不得而不薄髙祖盖知承家之义而微勿用之文光武拘于勿用之文而蔽承家之义亦可谓两失矣嗟夫孝子慈孙者善继人之志善述人之事者也固陵之㑹韩彭之徒召或不至故子房亟劝捐地连城骈邑盖出一时求安反侧有非经久之计而光武之心亦欲一时未足其欲固皆有待后之人者乡使孝恵以来脩眀礼制日反于古显宗而后稍正土宇以渐合于中则三代之盛且复见矣惜乎就简因陋而不知其要既得之复失之以栖迟于短祚也诗云万邦之屏之屏之翰大君有命其可不思易之所以承家者乎同姓侯王光武五十八明帝二十八章帝六十二和帝九十七安帝六十五顺帝五十六冲帝六质帝十桓帝十五灵帝十一献帝十二右四百有二十列县乡亭总焉见熊方之表按光武十三年侯宗室及絶国百三十有七十四年十子始为公今可见者此尔虽然东京法蔑侯不分茅长相内租列侯守宠而已自列而降位愽士下所谓猥诸侯也亾以述焉其如朝侯虽挺璧苴社而土宇杀矣光武十王并列圻近显宗八子不芘逺民方之前朝地裁十一是以西汉之王连城数十或载黄屋而东汉之末四海溃敝八方不能内侵则衆建而少其地真令典也恶唿周与汉皆封建其事固不同矣而皆有诸侯之患周之初基诸侯述职而周以之彊及其末也用兵争彊而周以之弱西汉之初大启九国而叛者九起及其末也分国子弟而诸侯之患遂消故论者谓周得之始而失之于终汉失之前而得之于后是不然天下亾不敝之事而人君有不敝之术周之所以弱特自弱尔方千八百之建也旦望之勋不过百里当此之时岂得尾大患哉成康诸侯而强平桓诸侯而弱果侯罪耶吴楚齐晋固曰强大然犹迭主夏盟崇奨夹辅而不抵于速亾及汉之兴急于矫枉不思经久之计于是大封同姓周匝三垂而天子之所有才十五郡列侯公主颇食其中故韩黥彭豨相继叛逆盖其始者既不善矣及夫主偃䇿行而诸侯已亾政有茅土者特亦不过食租税是以哀成之际宗室弱极而新莽得以髙歩雍容坐移鼎祚故予尝谓周得之始而不制于终汉则首尾两皆失之若光武者虽亾侯王彊大之祸而本枝之缓终以少固此董卓之徒之所以得肆行亾忌而汉遂亾也然则刘昭致论谓圣帝英君欲返斯败必当更开同姓之国置不増之约然后可以还坠路而反全安之辙信非谰説异姓侯光武一百七十四明帝二十七章帝二十一和帝二十七安帝五十一顺帝三十二冲帝三桓帝四十五灵帝四十七右见熊方表按光武十三年三月功臣増邑更封三百六十有五其外戚恩泽封者四十五不得尽见矣方桓帝时封赏逾制内宠猥盛于是陈蕃亢䟽谓古诸侯上象四七所以藩屏上国也髙祖之约非有功不侯而近习以非义授邑左右以亾功传赏一门之内侯至数人是以纬象失度隂阳缪序则封赏之失当其祸乃如此也迨献帝时政归曹氏然犹名在汉室所封之侯于晔书夀志可见者百五十有一名存实亡兹用不録䟦天下之事欲其成也尝费辞而其壊也一言而已事固不可以言句索也固有言之甚美而妎于理者小人之言未尝不美于君子之言也未尝不宜听于君子之言也然而妎于理也将欲取之必固予之斯言信美矣然未小信而天下服其祸不㡬乎一言而䘮邦乎是以圣明达识之主必广受谋谟而尝索其利妎于言句之外盖智以言昏而事因説惑也久矣封建之事有国之大利三皇五帝之所以法上象而为天下后世立简易可久之法者也秦汉而下惟忧不得行之一有行之而以一言废之固将不胜也栁子之论吾固不患焉属者披苏文忠海外之篇有曰圣人不能为时亦不失时三代非不欲罢侯置守而亾罪不可削也始皇立守宰若冬裘而夏葛此不失时也是固栁子之説也又曰自书契以来臣弑君子弑父无不出于袭封而争位者至汉而来君臣父子相贼弑者皆诸侯王子孙其卿大夫不世袭者未尝有也读之至此駴然寒而复汗曰东坡先生而为是説也牢其可摇乎封建之论其阁矣因窃稽之禽兽奸义盖皆出于衰周之世而诸侯之罹故者一皆有亾道之资其争袭者盖无㡬也传可攷焉汉诸王国七十有二其世百八十有六以罪除者二十七以法死者二十二如上所説者亾有焉诸王子侯为国二百八十有五其世七百八十有二其王者十有八以罪除者百四十六以诛尽者三十二而惟二死于奴如上所説者亾有焉髙帝功臣之国百四十有三恵帝之世又倍于此者百国凡世九百七十有七以罪除者二百一十有一不令终者百二十有八而惟二死于贼其余皆以武帝淫刑自尽或诛杀若弃狗者而如上所説者亾有焉元成而下王子之国随启随灭莽簒而絶者百八十有一国而如上所説者尤亾矣东汉之侯可见者六百余世其国除者才二十数其诛其贼死若其建安之死者盖八十而惟一死于奴如上所説者尤亾矣先生之言岂非过论乎故君子言不可以若是其㡬也今夫世禄之家不无此祸余尝闻之矣特事不声于吏名不上于大夫有不得而云尔是岂繇于世袭乎借令实尔而其制利于君便于民而恵于后犹当右顾而行矧无是耶而曰李斯之言栁宗元之论当为万世法泌是以为之解壬辰八朔书路史卷三十路史卷三十一钦定四库全书路史卷三十一宋罗泌撰国名纪八封建后论恶唿治古不可见矣予尝稽古之所以为治之具见其不可得而跂及其为后世之所轻毁而至于恸矣若古圣王思建一事立一法必为万世不可易之计其所周旋必有不可容啄之处逮为之也不惜一身之劳不惮百年之乆而必为之长虑尽䇿持之以定期于成而后已故或有跨数世而后始克有立焉者逮其立也靡愆于素自然藴利而足世守盖以一劳永佚岂使朝庚而夕改哉虽其中间或有损益亦其小者而其大者终不可以少指也故孔子曰殷因于夏周因于殷因之而已未闻有改其所损益固可知也往者然矣来者其有异乎大者已足因而不改小有损益救弊时生岂难知哉又曰其或继周者所损益虽百世可知也何特百世千世之至可坐而知也岂唯孔子知之如泌之愚亦可以豫知之也奈何后世不求其故不知千世之利百圣之劳而见其一朝之害则轩然肆毁曾不遗疑遂使万世莫良之法一朝而归于亟壊岂不哀哉原昔先王之立法也正朔服色之外自伏羲神农黄帝尧舜厯夏商周世世守之未之有改至于秦氏世尚权谋以变诈有为富国强兵而有天下狃于故习遂取先王之法一切变革而不之顾其继秦者覩其有为近利而不知利近者祸急若长虑者之可以乆安也更以有为为能而以守常为龌循之为常争事改作罢封建废井田隳里选除肉刑先王良法扫地就尽而为治者犹曰复古交曰追治殊不知本既抜矣而切切焉溉罋欲以青其柯而揠其枝后难继矣顾常言之万事失理皆繇封建之法弛也封建之事自三皇建之于前五帝承之于后而其制始备厯夏达商爰周郅隆而后其法始密可谓劳矣不幸后世上失其制诸侯僭天子大夫僭诸侯礼乐征伐侵㝷四溃而王官方伯相与黩货莫之或讨浸淫浸泆以至亡而后已故人皆曰周以弱亡论者徒见周之弱亡则以为建侯之罪而不知其所以长者正以国存也乡使上之人稍失制于郡县之前则夷厉已失之矣夷厉不失此封建之得也秦以险资滥居天位见周之亡以弱而已之得以侯又前日取之之难而用力之多者以六国也于是罢侯置守功臣宗室尺地蔑有当是时秦固谓得计矣然而未几刘项兴于龙断恶在得土乃王哉贾生之计诸侯不过欲衆建而少其力而栁子乃以为郡县之利朝拜而不道则夕绌之夕授而不法则朝斥之是不以诸侯为难制而郡县为易支欤是何三代建国无匹夫横行之祸秦汉置守羣盗并起而州郡莫有制者东周虽萎然犹侯伯相维而未遽亡莽卓盗汉天下郡县无一人敢议者部刺史以六条问事五为二千石不法而部刺史或不循守与郡相迫促则匹夫呌唿不数十辈厯数十郡莫谁何者斗筲穿窬移国梐枑之间莫之或阻虽南郡一太守慷慨奋事亦不旋踵而就夷灭则郡县之权素夺陵迟至此而不足恃也以唐明皇号能优假守刺躬加勴择至于以侍从选可谓重矣而一禄山变起河北二十四州靡然胥应建国立郡其事概可见矣方汉之初首鉴秦辙革土宇建诸侯计非不韪也惟其法制不立以故中有不掉之忧汉之君臣不知乎此而乃专专归咎强大于是极意以谋弱之逮元成时宗国弱尽而王氏之子孙已满朝宁王侯宗室厥角稽首至陈符命上玺书无一人焉为之御其祸福亦明矣世祖隆兴仂鉴时弊然而不原其本元功硕徳一茅不建故当灵献奇祸迭作而内外无援曹氏惩之宗贤杂置而亦夐隔千里第存名号是以元首致论而爽弗知思及乎一旦浮梁奏泥至求死而不得魏之封圉亦自是不复国晋复惩魏倍开同姓然而矫枉过正置军授职卒致八王祸不还踵则制之失其道也宋齐之间爰以晋戒诸王宗国䕶以典籖而诸王之诛悉以典籖宇文惩之复失孤弱及隋文之混一申鉴其事夫何讨究莫及壤子介宗悉援大镇即致骄奢不度权侔帝室而不得以令终嗟乎天下果难制哉繇秦汔魏五百年间下之所以而议上之所以扰扰而治惛呶斐亹之不一者惟封建之不决也繇晋汔隋五百年间下之所以而议上之所以扰扰而治惛呶斐亹之不一者惟郡县之不専也时人失之东后必西乡者误之白今必黒此厯世宝臣议建国立郡之大较也胸中愦愦曷尝只尺之或见哉有唐大宗亦可谓英明不世出之主矣方其有天下感周官惟王建国辨方正位体国经野设官分职以为民极之语慨然以为不封建不井田而欲复周公之治不可得于是奋然讲封建事而以陈就之事望之魏征可谓得独见之髙矣惜乎明之不至不能断之于已其㑹直中书征不能定而设爵之制遂兴封建国论汔不行于天下而礼乐壊之象帝尚悯焉是以当时虽号大定府兵方靖然而武氏一乱几以不唐改彉骑变藩镇炰烋蓼扰而卒以亡唐则天下之势不立其祸正如此也即此语之封建二字千五六百年而议未定也而暇大脩政事邪故曰天下之枉未足以害理而矫枉之枉常深天下之弊未足以害事而救弊之弊常大是皆率作兴事致虑不熟之所至也方至和之二年范蜀公为谏院建言恩州自皇祐五年秋至去年冬知州者凡七换河北诸州大率如是欲望兵马练习渠可得也伏见雄州马懐徳恩州刘涣冀州王徳恭皆材勇智虑可责辨治乞令乆任然事势非昔今不从其大而徒举二三州为之以一篑障江河徒无益也请以谁昔河东之折灵武之李与夫冯晖杨重勋之事言之冯晖节度灵武而重勋世有新秦藩屏西北它日晖卒太祖武皇爰徙其子冯翊而以近镇付重勋于是二方始费朝廷经略折李二姓自五代来世有其地敌人灭之武皇于是俾其世袭每谓外㓂内入非世袭有不守世袭则其子孙久逺家物势必爱吝分外为防设或叛换自可理讨纵其反噬原陜一帅御之足矣况复朝廷恩信不爽奚自而它斯则圣人之深谋有国之极算固非末垂穷谷流俗浅近者之所知也厥后议臣遽以世袭不便折氏则以河东之功姑令仍世而李氏遂移陜西两镇因兹遂失灵夏国之与郡其事固相辽矣髙宗在御范宗尹等㑹议将以京畿东西湖北淮南并分为镇以镇抚使为名除茶盐之利国计所系归之朝廷依旧置提督官其余监司悉罢财赋除上供外并听帅臣移用州县官许辟置惟知通须奏朝廷审授运兴许以便宜从事帅臣非召擢不除代捍冦有功则许世袭上诏从之既拟世袭上曰若使世袭恐事太重当俟保守无虞然后许之于是诏以河南河阳唐汝授河南翟兴以楚泗连水授楚州赵立以滁濠授滁州刘立以光黄授光州呉翊以舒蕲授舒州李成海及淮阳授海州李彦先承及天长授承州薛庆和与无为授和州赵霖并为镇抚使既而成以舒蕲叛扰江西此失于议臣轻举而不知政也李牧为赵将功以久而成李勣守太原威以乆而立将帅屡易是乃昔人隂计中呉使浑濬成功者责任不专与虽专而不乆欲其有成那可得也使数子者一时反噬御之原陜一帅诚是何世袭不便之有论者乃以武皇之惩唐末五季之事而以镇兵归朝廷为不可复封建愚窃以为不然夫武皇之不封建特不隆封建之名而封建之实固已黙圗而隂用之矣李汉超齐州防御监关南兵马凡十七年敌人不敢窥邉郭进以洺州防御守西山巡检累二十年贺惟忠守易李谦溥刺隰姚内斌知庆皆十余载韩令坤镇常山马仁珪守瀛王彦昇居原赵赞处延董遵诲屯环武守琦戍晋何继筠牧棣若张美之守沧景咸累其任管𣙜之利贾易之权悉以畀之又使得自诱募骁勇以为爪牙军中之政俱以便宜从事是以二十年间少无西北之虞深机密䇿盖使人繇之而不知尔胡为议者不原其故遂以兵为天子之兵郡不得而有之故自宝元康定以中国势力而不能亢一偏方之元昊靖康丑虏长驱百舍直𢷬梁师荡然无有藩篱之限卒之横溃莫或支持繇今日言之奚啻冬氷之氷齿恶唿欲治之君不世出而大臣者每病本务之不知此予所以每咎征普以为唐室我朝之不封建皆郑公韩王之不知以帝王之道责难其主而为是寻常茍且之治也式观昔之譔着欲论定者衆矣扬雄王通固无尤也陆平原之论所论据古验今而反覆者自时无或肥之至李百药始建立祚不缘封建之说而后好新奇者作宗元于是孽孽文之可谓不达国体者矣下逮宋祚惑于其说而误于杜佑之言遂遽以为建侯置守当如质文之递救夫朝庚夕改者乃小家之锜釡老妇之缾盆且犹不可而兹何事邪予为国名记怆先王之事时而畅之不能自已因併着异时之肤论于后以俟他日必有能熟其制详其礼济之以必而持之以乆容易行之如主父者熟其制则无尝试之为详其礼则有可遵之法济之以必则事无不成持之以久则事无不定矣尸臣人牧又奚患于作舍不成与尾大不掉之咎邪究言天下万事必有其纲一纲举而衆目从矣今夫一家之事巨细百出必大纲之正而后事可为一郡之事巨细千出必大纲之正而后事可理况天下之大万务之繁而可随事帅意尝试而为者乎封建者天下之大纲也始予论封建有大利十郡县有大害十再十年后论封建则事蔑其非郡县则事无其是然前之论知古之为利而未及乎今之利知封建之未弊而未明郡县之终非大抵封建郡县正犹愚智千虑之失得侯伯百十岂无酷恶守令百十亦岂无令徳哉说者徒见陈灵卫宣鲁桓齐穆则以为诸侯之失见卓鲁龚黄召杜则以为守令之得而乃不知汉四百载守令数万循吏不数十春秋二百四十二年侯伯千辈其不道亦正可数缁徒亿万岂无逺肇奘澄而余何不称宾进百千岂无韩范文富而余何不算三数百郡县邑千百百年之中宰牧万计三年大比廷对千百百年之中登拔数万岂不各有数百翘拔为推首者而稀疎寥落之若此何其不知权轻重之如是邪大率人情习于目前而昧于目之所不及故为人臣贪爵位丧亷耻特不过冀尊显以为身荣图世赏陷赃墨特亦不过为私计以贻子孙尔顾所以为身荣贻子孙者岂必官髙而地大哉小国寡民徒亦欲其乆欲其传欲其为已物而已今士大夫急资转事奔竞将以及子孙也然不一再而㣲子孙汔不承广田宅事兼并将以贻子孙也然不一再而窭子孙汔不保则亦不知所以长乆者而已崇教化而教化汔不行兴礼乐而礼乐汔不立却夷狄而夷狄汔不享振风俗而风俗汔不厚禁兼并抑奔兢而兼并奔竞汔不止百千年间论议洋溢朝野纷纠亦可谓劬勚矣然说里选而不知里选之不可施说宗法而不知宗法之不可设语民兵而不知民兵之不可复䇿井田而不知井田之不可行省刑狱而刑狱汔不省立家庙而家庙汔不立以至劭农驭吏澄冗清流若清赋而裁俸者争谈竞议动盈匧匮而汔不见一说之得以通行其或论建详至令布严肃能遵而行之者亦不过数十百郡邑中而五七遇五七之中又不过一二载而逌去政亦何补于君民哉抑乃不知不封建则其势不可得而行而一封建则其事不言而自复大纲不是区区讲发正亦扰扰徒劳颊舌而耗煤楮尔请试以百里之县言之东西南北不过五十吾之家也游处朝夕奚事不及耳目所接奚物不知耆贤硕徳不过百辈何得不审官师卿士不过百数何得不精胥吏吾民之蠧何得不严狱城吾民之命何得不详田莱不过百里何得不辟赋用不过一国何得而不清哉国邑备故生产绌生产绌故兼并絶宫居具故第宅省第宅省故民居寛疆境定故逺戍罢逺戍罢故民兵成兵民扰故戎狄畏戎狄畏故外侮却土宇辨故贤否见贤否见故乡举复鄊举复故士清脩士清脩故俗学止官职称故仕路澄仕路澄故奔竞息俸给散故贡赋清贡赋清故鞭朴省胥吏恒故设心厚设心厚故法令守四民安故田野辟田野辟故赋税足宗庙立故兄弟亲兄弟亲故风俗厚宗庙立故子孙孝子孙孝故宗族睦姦兇盗蠧弱强难易随地区处必获其施醝茗竹漆有无多寡任土増损必得其宜夫然故逺近利害少多治乱各自为政有不烦于上之屑屑京都内史特亦不过勤䘏畿甸脩其礼乐谨方伯虑刑政以畏懐督劝之而天下治矣故予尝谓不封建则乡举里选决不可行均田井地决不可措兼并决不可息奔竞决不可抑官职决不可澄胥吏决不可绳姦宄决不可惩士卒决不可精教化决不可兴财赋决不可省人无常主刑无常辟官无常事吏无常畏士无常守民无常业凡百有为特亦不过茍且之中求少优异于行间则已矣云为注措每每失议是岂茍且然哉盖亦不知今古末弊与夫利之不利郡县之势正如此也是故必封建而后宗法民兵可以行之于天下必诸侯而后乡举里选可以施之于列国诚使封建朝复及莫便无奔竞诈谲寡亷鲜耻之为争夺自植干没兼并之患而迎送道途奔走费之劳试院攷官浮末滥号之弊一皆可以随去至于劭农驭吏澄冗清流若清赋而裁俸者但不言而自正矣下有贡而无赋上有赐而无俸事百循理又孰有朝更夕改而不可为者舆服成妃子备仓廪实而礼义兴姻好结朝聘讲刑罚省而盗贼息则荣愿亦满矣宗庙之美百官之富既得自足其乐而付子传孙荣世显族亦已各足其欲则亦惟时脩其礼法以示后世选其贤者能者而共理之抑何至憧憧役役相欺诈互稽薄胥汹涌而事剥取以贻司败之诛哉河北州郡古之畿服定逺东西八十南北七十二里宁边东西八十二里南北七十文安东西八十南北六十破虏经纬皆止三十靖戎经纬皆止四十五里虽曰险剧而得之者目前时暂咸以为荣一何至望望迷惑而烘谈四五百里邪一国不道自取其灭一帅不道自速其絶则亦奚至絃絃出出疑其不可图哉是故立国之道惟在乎势秦楚之强大特强大之弊尔而天下之势民俗之病有不在乎此世徒见晚周诸侯之强而不知天下之势合见后世守令之弱而不知天下之势散故论封建失之弱而实以强郡县失之强而实以弱皆率然之对也夏商之世衆建诸侯固非有兼并之弊也禹初七千至商三千至周而千八百特其子孙不一二世輙不自振废退厌絶以归于灭息者朝廷不修封君上不留意而致之于是尔窃又谂之国壊之废必有余贡余贡之始其势必至于附近附近岁久废积日多而㑹不能稽则邻封之接者因以认而有之逮其强也适周之乱谡相侵据而遂不可正尔曰公子张告楚䖍曰齐桓晋文其始入也四封之内不备一同而今至有畿田属诸侯句践之地南至句呉北至御儿东至鄞溪西至姑蔑其广运才百里故曰郼岐之广也万国之顺也顾岂其本尔邪今而曰建国利一宗列郡利百姓岂知言邪东迁之前二代之际建国何尝不利百姓桓灵恵懐肃代徳宪之世列郡百姓泥沙尘土亦曷见其安且利哉吾故曰建国利一宗复利百姓列郡不利百姓复不利一宗封建之时一人纵以失徳于上而万国之中各有政化闻者得以兴起郡县之世一人失徳则波頺瓦解而四海共罹其祸事固不可同日语而说者犹以为公天下之端自秦始其亦目熟遽卢偋匽而不知秦帝清都琳宇之邃谧者乎虽然事亦难乎言矣世之主计议及清赋则曰未可轻议姑循其旧有及澄冗则又曰几茍安尔毋庸生事如此而欲以其封建之说进不几乎见㾹㿋之尫而强之乌获之任其不折而死者无矣辛寛有言吾乃今知先君周公不若太公望封之知也朱晦翁叹天下之事皆不是未穷天下之大纲也吕东莱憡天下之事不可为不明天下之大纲也李泰伯刺万事之不一行而知邦国之不兴两程子知百事之无一是而不知封建之不置惟失制也先达贤徳封建之说大率不过率然为之魏征马周李百药辈犹不过习纸上至于侯守实利实害何尝少究其略而况栁苏文士争衡册府务为新特之说者乎兹予所以不惮耄志喋喋疏写顾岂祈为举子夸哉直欲誊申朝野人人传而户议之年深嵗久熟其利害之乡而博大髙明者攸然中作一举而施之天下则岂惟区区之愿得以少副实天下之休而万世之幸也必正札子必正久不获面每切倾驰但时从仲威询问行李备闻尽屏外事専意家学神宇既定气貌益昌闻之矍然喜而不寐过辱厚意不弃其荒落隳废之乆犹欲以着述开其茅塞病中展省过于昔闻盖愚意病此乆矣古者以四海不可以一人专之故分封藩屏与之共治使人人各爱其民以为永乆不废之业其为之虑也长为之法也信为之恵也广为之治也精不复有后世茍且之弊而复上古淳笃之风民既信之吏固畏之无朝夕纷更之心而有因续成功之利为之主者亦不至信任之非人而使天下嗷嗷然失其所守俾四方万里朝令夕改以狙狂失守而在上者偃然各行其心栁子厚所谓公天下之端自秦始而不知私天下之端自秦始也今天下梯山航海以奉一人改心易面以奉一吏是岂圣人之心哉大利有十大害有十二了然明白不可枚数姑以大纲言之则振领而裘整矣然此事诚难为言人亦不信正由私天下之心在昔则在下者安得举而正之姑以俟后人之不惑可也倦甚未能接论草草姑此以复来命崕略皇恐国姓衍庆纪原氏族之兴所繇来逺矣自一姓以上推而至于有国有家者均不可不原所自来也不原所自来而区区于五庙七庙目前之奇偶昭穆是讲是究则先公风化之所繇前代甄陶之所致者岂不因是泯没而后代之云礽更相承继将欲追寻族系于数千百年之上者不知何所考信哉况国姓之浅深尤有系于国脉之修短世运之盛衰天命人心之去留者而可以置而不论欤昔秦皇燔简编薄姓系君子窃叹其斁伦魏帝舍托跋纪元氏君子深责其背祖太史公作尧舜本纪谓其源皆出于黄帝后世目以为良史唐史臣作世系表先宗室而后宰相后世指为全书盖祖宗积累之源流千万世享国之明騐倘録其小而遗其大详于臣而略于君岂不为一代纪録之阙文耶恭惟国家列圣相承太祖太宗以英睿定大业真宗仁宗以忠厚守成宪髙宗孝宗以谟断成中兴之功自开基至今日甲子逾四周继今日以往固将传之无穷而赵氏得姓之因厯诸儒讨论犹莫之核议者徒见史记所载程婴杵臼之事遂以为赵氏得姓为始于此而不知其不止此也又徒见左氏所记赵朔赵武之事遂以为赵氏得姓或由于是而不知其不止是也抑徒见史记所谓造父以徐方功封于赵城为赵氏及张说氏族对以韩陈鲁卫许郑若魏与赵氏并言遂又以为赵氏得姓以国而不知其亦不止于国也嗟乎处刘汉之朝而不知刘氏之为尧后居李唐之世而不知李氏之为少昊裔者皆考订有所未到况居堂堂天朝而不知天派之所自来可乎我国家之有天下也诏有司讲求赵氏得姓之由大中祥符间作玉清昭应宫复诏儒臣讲求赵氏得姓以来有名可知者三十六人绘祠两庑元丰间郎臣又以前星不曜乞访程婴杵臼墓而庙之其于氏族非不以为重也而副墨之子不能将明圣意推而上之徳厚功积源深流逺之效而独安于浅见溺于成说例推援造父之后抑不知夏氏之季已有讳梁字者见于正史则赵氏得姓其不止于造父也明矣商氏之初亦有讳隐字者官为牧师则赵氏得姓其不止于造父也审矣战国中卫平尝以名梁者言于宋元王后魏中李谱亦以讳隐者言于冦谦之曰三六之上有𢎞真正尊者姓赵名道隐得道于商初及百家谍风俗传易是类谋俱言张王李赵皆黄帝之所赐姓抑又知赵氏得姓其不止于造父也亦校然矣窃况程婴杵臼之事俱为无有同括屠岸事乂皆不得其实是尚得为至论乎大抵百寻之木生于千仭之岗其根之蟠于下者与枝干尝相等百川之水朝于衆宗之海决亦不自潢潦无根源者起商有天下六百余载盖孕育于六百余年之契周有天下卜年八百亦固自夫八百余年之后稷有以肧胎于其先也赵氏得姓于今盖厯四千余嵗而后太祖武皇始为天下根可谓深源可谓逺重之以明徳厚之以仁政享年有永奚必智者而后知之欤家国之夀何以异于人惟善摄者䕶啬元气必长演而过之道徳以缮俗仁义以膏本则膺期过厯固非客龟短筮之所能知也仙源积庆臣尝于所述路史辨之详矣庸复纂载以备史官之採择路史卷三十一路史卷三十二钦定四库全书路史卷三十二宋罗泌撰发挥一论太极道不可以言知言之愈希夷性不可以辨索辨之益晦惑性与道固非言与辨之所能竟也子贡曰子如不言则小子奚述焉其欲闻之也可谓至矣而性与天道终不得而闻之岂非上焉者示其朕已得于言辨之表而下焉者不得其所以言愈晓而愈瞀邪易有太极是生两仪两仪生四象四象生八卦夫太极之与两仪四象八卦析而语之则一十有五盍而言之则一一即太极而太极者即太一也有物之先本已混成有物之后未尝亏损惟有性而无形其与两仪四象八卦与我偕生一时具备而未尝生未尝死者也盖有中则有两位四方八极有太极则有两仪四象八卦大自天地细臻万彚物物具之而无余欠有形有色孰不具此极此仪哉传曰太极元气含三为一曰含三者一与一为二二与一为三也太极与两仪即二而两仪与太极即三一即三三即一也岂惟含三五十有五莫不具焉犹有形则有影有一则有二有三以至于无穷焉尔是太极者在天地之先而不为先在天地之后而不为后终天地而未尝终始天地而未尝始惟其有与天地万彚融和合一而无所先后终始是故道得之而为太一天得之而为天一帝得之而为帝一万物无不禀而谓之命无不本而谓之性无不生则谓之天无不主则谓之心自古自今无时而不存亦无时而不有固非今日有太极而明日方有两仪后日而乃有四象八卦也又非今日有两仪而太极遯明日有四象而两仪亡后日有八卦而四象隐也今夫果核之未坼也斯以谓太极也方其未坼固具两仪两仪之间两枼自具两枼之具即人字也盖所谓桃梅杏人者三才之道一时具足于此见矣一生为与人同所谓侧是故木之性仁而善谓之谷皆有生之理也方夫两枽以谓之人迨其土复生两枽而枽复生则为仌矣仌者人之着者也故孔子曰仁者人也方核未人在其中是以赐果君前核则懐之人存焉尔田此观之人虽一物而与两仪并生其于万物也殊矣故曰天地之性人为贵人为万物之灵可不重邪嗟乎子则不言荀杨之徒奚择焉后荀扬者可得而知矣始予黙探于是以谓可与易埒者惟有字学欲着成书惜乎许叔重王安石辈不足与言也爰伸佔毕惟特立后起者与明焉明易彖象易者明象之书也昔者圣人之作易也赜天下之故穷造化之隐而其妙有不得而言传者于是儗之形容近而身逺而物一皆取而寓之于象以见焉兹圣人之大恵也子曰八卦成列象在其中矣方三画之未峙也固已有是象也天地定位山泽通气雷风相薄水火不相射此皆以象而告者也是故八象立而八卦之义见矣非惟八卦而六十有四莫不皆有象也泽中之火山中之天岂故为是夸哉大腹白眼豕涂鬼车语譬浅鄙而取类甚大盖不求之显则幽不得而阐不取之近则逺无自而明内外上下逺近小大是必交互反错递相焕发而后理无余藴也抑又求三百八十四爻一皆有象而曰易曰彖曰象是亦一象也易者逷也日月更逷而相贸者也瘦去匿而迹焉者也至于象则像此而已景兆彷彿而未有形焉者也盖形也者象之着而象也者彖之章也即而言之则易与彖象亦以三物取名易取于易象取于象而彖取于彖何谓也易者庐之名守宫是矣身色无恒日十二变是则易者本其变也彖者茅犀之名豨神是矣犀形独角知几知祥是则彖者取于几也而象则直取其身形相象逺近不变有成位胆应四时而已是故易者象也取诸物以为象圣人之意见矣如干之龙坤之马小过之鸟损益之龟姤中孚之鱼解未济之狐童牝之牛豮羸之豕虎豹苋狗羊䑕豚羝牲禽见鲋隼雉鸿鸡鸣鹤凤皇咸取而象之至于器则取于牀于几于枕于柅于舟于车于鼓于舆于箦于辐于轮于輹于匕鬯于资斧于缾瓮缶于匡鼎鬴茀幕弧矢尊酒簋贰于服则取于簪于圭于衣于繻于屦于履于袂于袽于绳于囊赤绂黄裳于布于帛鞶带徽纆于居则取于家于室于庭于宫于庖于藩于牖于舍于庐蔀屋王居于次于处栋桷门户于都则取于邑于国于阶于衢于城于隍于闗于虚于庙于巷于比邻郊野于物则取于稊于华于杞于瓜于兰于竹于苇于木于茅于茹于莽于株于葛藟于枯杨蒺藜丛棘硕果包桑在天则取于月于斗于夜于昼于雷出入于日中风云㝠晦雨霜坚氷终朝几望先甲后庚三岁旬季七日八月在地则取于田于渊于河于川于陂于险于泥于干于涂于隂于甃于磐于菑于丘园于九陵于岐山于穴于沛泽于谷于平陆坎窞林鹿刚卤金玉泉井沙石东西南北在人则取于躬于肤于项于趾于頄于辅于口于鼻于颊于舌于牙于齿于夤于限于阳于尾手足耳目頥面须发腹背脢拇腓臋汗血股肱心膂眇跛孕育天劓剕刖荷校桎梏刵渥尸疾婚娶庆誉齐咨涕洟歌号笑语咥噬嗟泣威仪志意逋系闚盱突来焚弃靡不餂之犹未离其类也髙宗文王王母箕子帝乙鬼方同人弟子康侯大君士夫家人元夫大师夫子宫人考妣妾妇壮耋羣丑臣子童仆主宾朋友大夫小子女须娣妹邑人行人冦盗戎介讐衆族类史巫商旅武人恶人夷主配主金夫后夫老妻女妻不速大首建侯行师幽人丈人钖命好爵灾𤯝驱田战征耕获凭渉弋获盟荐言禴元筮失律南狩纳约以至足黔喙翰音巩华巢飞蹢躅角牿羽翼香臭甘苦𤣥黄朱白孚膏公餗干胏腊肉饮食烹餁勿药遇毒之类一皆比配曾无遗弃谓不如是不足尽其意也是以彖立而卦明象设而爻显曾何凝滞之有而后之学者烦荒辞溺章句且不知易之为义何繇而诣其情哉虽然是特一象也若夫龙非惟干也而坤亦为龙马非惟坤也而干亦为马龙与马非惟干与坤也而坎震亦取象焉是故触类可为其象合义可为其变学者能因是以索之则可以见羲文之心见羲文之心则能见天地之心矣羲文之心即天地之心而天地之心即吾心也见吾心则见易矣今也不因是以索之徒覩代之人执象以迷易而咎伏羲之费画以为文王病乃不先明于彖象而欲深求于易此负苓者之妄人也舎蹄而索兔舍杭而穷海古今岂有是哉神而明之则必有在矣易之名或曰夫子以易彖象为三物取名义则然矣敢问圣人之意乎曰予不得而知也贤者之言可以一途尽而圣人之言非可一途尽虽然请试为若漫言易之说干凿度曰易者易也不易也变易也夫易之道广矣大矣而干坤以为首干坤者易之门也昔者圣人体诸天地先立乎其二卦以为天地日月隂阳鬼神而六爻为之六子三才以二卦之画成六爻之位而八卦之象着生生之理具矣画始于一立于两一竒象天两偶象地是故竒画成于三而为干偶画成于三而为坤繇干之画交于坤而三男生繇坤之画交于干而三女生自主卦言之一卦之中八卦咸具是故卦体一立而分隂分阳四五上以上卦阳而为天初二三以下卦隂而为地初三五之三阳为震坎艮二四上之三隂为巽离兊而八卦成矣初之与三既以阳画始终而象震艮又以二阳而象春夏四之与上既以隂画始终而象离兊又以二隂而象秋冬周旋酬酢有不待夫坤者是故用数三百六十干全用而坤全不用卦变其始爻变其次倒卦不足继之反类反类不足继之互体而易道辨矣此所谓变易也天有二正地有二正而共用二变以成八卦天有四正地有四正而共用二十八变以成六十四卦是故小成之卦正者四变者二而成六大成之卦正者八变者二十八而成三十有六纯阳卦干纯隂卦坤自一阳始复而为卦六一隂始姤而为卦六二阳始临而为卦十五二隂始遯而为卦亦十五三隂三阳始于否泰而为卦者二十凡六十有四阳自下以顺生则隂反上而逆复隂自下以顺生则阳反上而逆复始于干坤中于咸恒而终于既未济又可得而变易哉是所谓不易也故曰易之为书也不可逺其为道也屡迁动变不居周流六虚上下无常刚柔相易是故易以变者占而亦有不变之占以变易为道而亦有交易之道焉阳画为刚隂画为柔外卦之画来而居内内卦之画往而居外而交易之理见矣或顺生以往或逆反而来或正以交索或反动相对而刚柔每两相易惟变适也嗟夫交易之道予于日月见之矣月行乎天三日而成震初见乎庚故震纳庚八日而成兊初见乎丁故兊纳丁十五日而成干干纳甲壬十六日而成巽始退于辛故巽纳辛二十三而成艮爰退于丙故艮纳丙三十日而成坤坤纳乙而消长之道成矣故曰日月为易谓之日月而于文正为勿勿月彩之散者也故月散于日下为易散于日上为曶相对为明对而亏为昒易者朔也所谓朔易曶者晦也明者望也昒者望而食者也是故西曰昒谷明载东南而朔易二郡乃俱着于东北今夫日往月来月往日来物之易也寒往暑来暑往寒来时之易也将旦忽比夜忽昶行之易也热剧而雹寒剧而雨气之易也暴石泐雨积草炎休势之易也虵化而鼈鼈化而虵形之易也鱼羣而飞鸟羣而沉性之易也精气为物游魂为变精之易也始感而生终化而死神之易也喜而祸伏惧而福倚事之易也是故万物不易不生六子不易不成艮兊以终相易坎离以中相易震巽以初相易始则终终则始所以为不穷也顾可一途尽哉易内篇曰日月相逐为易故病有隂阳易者乃大病之后交者輙易男曰隂易女曰阳易易者三穛輙死繇此喃之日月之交易斯益灼矣易曰日月合为明谓明者无踰于日月尔然明非合也呜唿安得史籕钟云房而与之论哉按沈括论日月或问予以日月之形如丸也如扇也若如丸则其相遇岂不相碍予对曰日月之形如丸何以知之以月盈亏可验月本无光犹银丸日曜之乃光耳光之初生日在其傍故光侧而所见才如钩日渐逺则日照而光稍满如一弹丸以粉涂其半侧视之则粉处如钩对视之则正圆此有以知其如丸也日月气也有形而无质故相值而无碍程子有云日月之为物隂阳发见之尤盛者也同名氏辨耳目之所接有不得而尽世知孔子之谥文宣王而不知齐之竟陵王子良与随之长孙雅亦曰文宣王汉两龚遂俱为郡太守而两京房俱明易灾异然则千岁之乆万里之逺其不约而合者渠可既邪谁昔尝闻有唐尧与虞舜矣及摭梁史则又有所谓虞舜者官丞太常尝荐明堂之议而汉更有唐尧为临武长尧舜而可名哉予起路史既白祝融氏共工氏帝魁氏青阳氏髙阳氏浑敦氏与夏后启商汤若有巢氏豕韦氏之不同者而后怅或人之无识也夫经史之间名氏同者衆矣如刘𢎞王褒俱有十一张良有九而张敞王吉皆有八然则记録之下可胜惑哉録见前士士鞅之父也而乃相鞅夀梦句呉之君也而乃臣越书裁四代亦既该两伯夷而论语一书乃有两南宫括世莫察尔夫公孙龙为孔门髙弟而颜囬为晋代𦍑师时殊事异正得不懑有如王羲之之仕苻徤张华之佐慕容徳韩信降虏曾参杀人亦既并时得不为之投杵邪昔萧绎陆善经俱着同姓名録然特不能包刺即以后世固不胜穷而在古犹不少请诵其渉史篇者左方按古有庸成氏而黄帝之臣亦曰庸成伏羲曰苍牙而天雷之吏亦曰苍牙羲臣曰巫咸而来又商家曰帝曰未宣而为唐刺濮以至离娄事黄帝则论彼商臣张若事黄帝则指夫秦士赵隐仕商国而亟举魏贤冯夷友费昌而竟谈河伯覩叔均而思稷子见习朋而疑齐臣赞风后为轩师说伍胥为楚族谓赤松炎帝诸侯而以季连为栁恵等伍仲衍为孟戯之弟而孔甲为孔子之孙皆有错于见闻者也复若帝喾之臣有穷之君俱曰羿而俱以射名少昊之子鲁国之士皆曰般而皆因巧着凡此族者悉莫能纪且以虞仲之孙实曰虞仲蔡昭侯申实蔡文侯申曾孙之子也是叵训者汉赵王曰如意矣而广宗又名之唐义成曰琮矣而奉天又名之郁林曰恪矣而建王又名之此何为邪三代之王悉尊谍系下世乃有即姓而袭先代之名者乌知其非祖欤以晋王氏一谱而有两浑两恺两绥两乂两澄两处沖两安期焉岂惟它族紊用而无识哉嗟夫有人焉自姓孔而字仲尼则固不可谓仲尼矣然则君子又奚必迹袭以贻识者之讥哉论遂人改火顺天者存逆天者亡是必然之理也伊古明王之为治也顾亦岂能违理哉因天事天不逆焉而已是故着时令授人时法而建官象以作服凡以顺之也昔者遂人氏作观干象察辰心而出火作鑚鐩别五木以改火岂惟恵民哉以顺天也予尝攷之心者天之大火而辰戌者火之二墓是以季春心昏见于辰而出火季秋心昏见于戍而纳之夘为心之明堂心至是而火大壮是以仲春禁火戒其盛也成周盛时每岁仲春命司烜氏以木铎修火禁于国中为季春将出火而司爟掌行火之政令四时变国火以救时疾季春出火季秋纳火民咸从之时则施火令凡国失火野焚莱则随之以刑罚夫然故天地顺而四时成气不愆伏国无疵疠而民以宁郑以三月铸刑书而士文伯以为必灾六月而郑火盖火未出而作火宜不免也今之所谓寒食一百五者熟食断烟谓之龙忌盖本乎此而周举之书魏武之令与夫汝南先贤传陆邺中记等皆以为为介子推谓子推以三月三日燔死而后世为之禁火吁何妄邪是何异于言子胥溺死而海神为之朝夕者乎予观左氏史迁之书曷尝有子推被焚之事况以清明寒食初靡定日而琴操所记子推之死乃五月五非三日也夫火神物也其功用亦大矣昔隋王劭尝以先王有钻燧改火之义于是表请变火曰古者周官四时变火以救时疾明火不变则时疾必生圣人作法岂徒然哉在昔有以洛火度江代代事之火色变青而晋师旷食知劳薪今温酒炙肉用石炭火与柴火竹火草火蔴荄火气味各自不同是新旧火理应有异顾于五时取五木以变火若劭可谓知所本矣夫火恶陈薪恶劳自开世然者晋代荀朂进饭亦知薪劳而隋文帝所见江宁寺晋长明灯亦复青而不热传记有以巴豆木入爨者爰得洩利而粪臭之草炊者率致味恶然则火之不改其不疾者鲜矣泌以是益知圣人之所以改火修火正四时五变者岂故为是烦文害俗得已而不已哉传不云乎违天必有大咎先汉武帝犹置别火令丞典司燧事后世乃废之邪方石勒之居邺也于是不禁寒食而建徳殿震及端门襄国西门雹起介山平地洿下者丈余人禽死以万数千里摧折秋稼荡然夫五行之变如是而不知者亦以为为之推也虽然魏晋之俗尤所重者辰为商星实祀大火而汾晋参虚参辰错行不毘和所致辨史皇氏吕不韦之书曰史皇作书仓颉氏也管氏韩子国语史记俱无史官之说据世本云史皇仓颉同阶又云沮诵仓颉作书亦未尝言为史官也及韦诞傅𤣥皇甫谧等遽以为黄帝史官盖肇缪于宋衷衷之世本注云仓颉沮诵黄帝史官抑不知衷何所据而云末代儒流莫见其书更望望交引以为世本之言世本曷有是哉窃尝攷之仓颉之号曰史皇又曰仓帝河图说征云仓帝起天雨粟青云扶日语亦见之洛书说河而鸿烈解言史皇生而能书是则仓帝史皇非人臣之目明矣后世徒见其有史皇之名因谓为史官尔史岂今之所谓史乎哉且上古始制文字者仓颉也而无懐氏已刻徽号伏羲氏已立书契俱在炎黄之前岂得至黄帝而始制文字邪此崔爰蔡邕曹植索靖顾野王之徒所以咸谓古之帝者为得之矣虽然三五厯古史攷谓在炎帝之世其足信欤书疏张楫书云仓颉为帝王生于禅通之纪而丹壶记禅通之纪首别史皇氏则知楫书为有据者卫氏慎到以为包羲之前斯不诬也粤复订之春秋河图揆命篇云苍羲农黄三阳翊天徳圣明说者谓苍为仓颉羲为包羲与神农黄帝之四君者俱能奉三阳以辅上帝益以仓颉之为帝而在包羲之前矣故河图玉版云仓颉为帝南巡阳虚之山巡狩之事固非臣下之所行也昔者孔子尝曰封泰山观易姓而王可得见者七十有余君三皇禅于绎绎五帝禅于亭亭三王禅于梁甫而庄书言七十二代之封其有形兆㙬堮勒纪者千八百余所兴亡之代可得而稽矣管夷吾言于桓公曰古之封禅七十有二家夷吾所记者十有二曰无懐曰伏羲曰神农曰炎帝曰黄帝曰髙阳曰髙辛曰唐曰虞曰禹曰汤曰成王皆受命而后封禅无懐乃在伏羲之前是其可纪者而不识者六十又在无懐氏前此皆孔子之得见者而七十二君之前又有孔子之不得见者则知封禅之文其来乆矣上古之君其世伙矣壶记以史皇首禅纪梁未之尽也以彼其说虽不槩见于经然士攷质诗书以其所见推其所不见则自无懐而上可得而论矣仓帝史皇岂人臣之号哉辨葛天氏世纪言大庭氏后十一世为葛天氏而服䖍以大庭氏为即葛天氏敢问所安曰昔庄周叙古帝皇惟曰庸成氏大庭氏柏皇氏中央氏栗陆氏骊畜氏轩辕氏赫胥氏尊卢氏祝庸氏伏羲氏神农氏如是而已曾不及葛天故服遂以葛天为大庭氏六韬大明所叙复有共工氏浑沌氏昊英氏有巢氏朱襄氏葛天氏隂康氏无懐氏而无大庭中皇赫胥此学者之所疑也班生表古今人物也庸成乃在共工之后大庭继之而葛天亦在朱襄之后然自女娲共工庸成至无懐一皆叙之包羲之下在遁甲开山图亦然世纪从之故世遂以为皆包羲之后代及其制度无闻则又以为皆袭包羲之制亦厚诬矣不惟是也如固所叙复黜其祝庸氏轩辕氏盖以史记称黄帝名轩辕而髙阳之代有祝融谓即其人而黜之尔此孔仲逺所以谓无祝融氏而金楼子兴王依庄周所叙而去其轩辕也彼髙诱者更以朱襄为炎帝郑康成更以大庭为神农而六韬所叙共工且在尊卢之后庸成且在祝融之后而葛天又在朱襄之后违离蔽固不可胜算此礼记正义所以谓封禅之书无懐在伏羲氏前而以为世纪不足信欤近世有所谓三坟书者乃以有巢为提捷之子遂人为有巢之子而包羲为遂人之子大庭无懐而下则皆以为羲之臣佐复有天一遁甲者正以祝庸少昊等为之四帝居于四方佐黄帝而为治及王符着夫论又以谓颛帝身号共工代少昊氏子曰句龙生卨其后裔为商汤炎帝身号魁隗其后嗣为伊尧而以帝喾为伏羲之后帝舜为皇帝之后禹为少昊之后离蔽薠乱尤为可摈委也论币所起传曰君有山山有金以金立币以币准谷而受禄而国谷斯在上矣金木水火土天之五财与天俱生与物偕行民并用之废一不可民知饮食衣裳之用而货币作货币作而天下通圣人守之所以为治也则其势之来其当生民之物乎昔商之民有无飦而儥子者汤以庄山之金制币赎之夏之民有无飦而儥子者禹以厯山之金制币赎之而沈演论布以为兴于周代班固桓谭皆谓夏商靡记何邪易称神农氏聚天下之货交易而退是货币出于炎帝之前矣予尝博访古币订以封禅之文匜洗之刻证以汗简集缀古文籕韵外书集字等识则有葛天轩辕尊卢之币大昊九棘神农一金黄帝少昊之货喾货一金髙阳平阳金尧泉舜当金䇿乗马之类宪宪如是是古未尝不以轻重而为天下者也洪范八政食一而货二是食与货必相资而后兴不可一日而无者则夫货币之行其来逺矣伏羲之货荚钱书旧谱俱列之于布品传称九棘播于羲皇故币文有而封演顾烜咸谱之周秦之币黄帝少昊髙阳帝喾之货又目为长平异布污漫蔽固岂复知有古文也董逌之作钱书也盖略辨之故首之以太昊之币亦以谓宜兴太昊之前然有葛天尊卢之币而皆着之大昊之后是又未悉攷也接币文有葛李泊云古之葛字则世以为葛天氏之币又有作者王存又以为轩辕氏之币谓古轩辕字合为一虽未可执然皇帝氏既自为皇帝之货则此为轩辕币信矣奈何说者复泥史记说币止于唐虞鲁褒论币出自黄帝之语而谓货币不出于上古况葛天轩辕洪荒之世邪三代书名相变不一逮夫虞夏敦所见夏商异文矣古今书文不同岂可以籕文而论之葛天轩辕之币乎曰不然书文圣人所以立制度而示同文也虽员椭遁形衡邪异置然固有便于事亦遂相因而不改者夫物固有用于一时而废于后世乆复蹈袭乃与古符者多矣其数然也世有𨽻书谓王次仲之所创而临菑人得齐胡公之铜棺前龢隐起皆为今𨽻是𨽻不出于次仲矣又乌知不出于上古邪韩非书云仓颉制字自环者为私背私者为之公而汉人论风气生虫故仓颉制字以凡増虫而为风是则始制之字初不异汉世也且谁昔尝闻之于古矣包羲氏尽地之制凡天下山五千三百七十居地五十六万四千五十六里出水者八千里受水者八千里出铜之山四百五十七出铁之山三千六百九所以分壤植谷也戈矛之所起刀币之所起也能者有余拙者不足封于泰山禅于梁甫者七十有二家功业徳望皆在于此是谓国用则伏羲之制亦既大备及观管夷吾之对桓公则知轻重自遂人以降矣夫自书契而来君君封禅七十二家其文异制而其立货币以救时则同也世阔记简后世弗攷乃谓古无有货且谓书文不出于葛天轩辕之世者亦已罔矣论三易子曰凤鸟不至河不出图吾已矣夫乆矣天之无意于斯文也龟图凤苞天地之文也迨其发露天地之文有时而不得祕圣人则之所以为治也祕而不示圣人亦遂已夫若昔圣人之得河图而作易也神明幽赞蓍实生之圣人于是仰观俯察即参两之自然而倚之数因隂阳之变以立其卦发刚柔之藴以生其文而天地之文始粲陈八鸿间矣天地定位山泽通气雷风相薄水火不相射此小成之易也帝出乎震齐乎巽相见乎离致役乎坤说言乎兑战乎干劳乎坎成言乎艮此连山之易也初初干初离初初兑初艮初釐初奭此归藏之易也是所谓三皇易也小成者伏羲之易也而文王因之连山者列山氏之书也而夏人因之归藏者归藏氏之书也而商人因之易者易也变易也而干坤以为首连山者重山也故重艮以为首艮山也归藏者万物藏焉故也故重坤以为首坤者臧也从时配位是三统之政也三易之书其书一其法异其为卦皆六位经卦皆八而别卦皆六十四书一也易尙变连山归藏尚不变法异也变老也不变少也易用九六尚老也连山用七归藏用八尚少也尚变之占三百八十有四不变之占亦三百八十有四凡七百六十有八其所以逆天地隂阳之神数定天地隂阳人事之休咎者备矣或曰易以变者占则不变无占乎曰否凡变之占以所变之人为占不变之占以所不变之爻为占古以三易参而占之非不用也虽然易道主于用尒至三易则用于占而易道不豫焉连山归藏其数皆六十有四与易同也惟易则变故一可六十四而六十四可以为一是故以六十四乗六十四得四千九十有六其与连山归藏倍一之理殊矣于是复以五十约之为三千二百则今之易卦三十二阳三十二隂者也大衍之数五十实筌乎此是伏羲神农以来厯数之本也或曰三易之变不变则异而其书一皆首干曰首艮者以艮为首法尔以艮为首法者法其止而不变非首书也曰首坤者以坤为首法尒以坤为首法者法其静而不变非首书也得意忘象何首卦之云是不然曷亦知夫大易之掌其法而不掌其书邪书果一则连山得阳归藏得隂繇屯而下卦卦分也而在三易则卦不分焉故曰不异抑且不知杂卦之次与序卦之列不同焉又何欤伏羲氏之小成神农易之为中成神农之中成黄帝易之为大成伏羲氏之先天神农易之为中天神农之中天黄帝易之为后天岂非易道广大变通不穷有非一法之所能尽是故伏羲作之前而神农黄帝相与振明于后惟变通之术不得不共而其为道则未始不同之欤世之说者不原乎此乃更以为易道不一可以随时而变置者亦诞惑矣千世而下诚使一遇大圣得知占法之可变而卦不可以损益则易道辨矣亦何至书名之泥而变不变之纷哉夏谓之连山商谓之归藏而周谓之易其用虽不同其致一也跋三坟书书籍之逸岂特后世邪昔楚倚相能读三坟五典八索九丘之书及孔子求古之史记自五典九丘之外三坟八索已不得而见矣后世不知其何书也孔安国以为羲炎黄帝之书曰三坟少昊颛喾唐虞之书曰五典康成从之而贾逵亦以三坟为三皇时书五典为五帝常典至马季长始以三坟为隂阳始生天地人之三气五典为五行之说籍外论之岂其然哉按道家者流有所谓洞神祕録者谓是三坟小有经下记云三皇治世各受其一以治天下是曰三坟后有八帝继三皇而起亦以神灵为治各受其一是曰八索至黄帝述厯得其所谓三皇内文者此也三洞叙目云小有三皇文本出大有天皇地皇人皇各一卷上古三皇所受之书也字似符篆藏在名山多不具足惟峨眉山备有之昔智琼以皇文二卷见义汔不能解遂以还之王公以帛公精勤所得传之贤达大字叙说一十四篇是天文次第之㫖小有经下记所载者十有一卷推部本经分别仪式合一十有四卷孟先生之所録者其山中之所传犹十一卷晋武帝时南海太守晋陵鲍靓于元康二年二月二日登嵩髙石室见古三皇文皆刻石为字靓以总五两告𤣥受之为之叙云三皇文者古初以授三皇名为皇文而三皇经叙则云鲍君所得与世不同靓后授之葛洪是为三坟其陆修静所得者则以授弟子孙游岳本止四卷至陶𢎞景分析枝流稍至十一卷与今皇文小异然观三皇经文虽号三坟多是符架等事黄芦子西岳公之所传者于逢之言戾矣逢之说正以内经素问灵枢与易当之果何所蔽邪灵枢素问医家明堂之书也世儒第见深言凑理莫探其朕故推之与易并非实贯也予家三坟书自大父孝俛先生传有三卷以山气形为之三坟山坟言君臣民物隂阳兵象谓之连山气坟言生动长育止杀谓之归藏而形坟则言天地日月山川云气谓之坤干复有河图姓纪与天皇䇿辟地皇政典之类大率似假羲炎黄帝为言以迁就于孔说云元丰中得诸南阳逆旅酬伪书也大抵书生髙谭风月华草间犹足以盖其浅至于语易自非悟入鲜有不可笑者今观其书有云伏羲作易而君民事物隂阳兵象始明焉一语之中浅鄙备见是岂隆古包氏语哉有如以燧人为提捷之子有巢为燧人之子伏羲为有巢之子轩辕柏皇大庭无懐则皆以为伏羲之臣而加之龙官火纪之号尤可靳也周鼎商盘籕篆佚书已与今不相侔而此书大率作所谓栁叶篆者于今代俗书殆不多较赝可知矣夫坟者防与大之训盖礼法之书而索者究八体之应也故史伯云平八索以成人建九纪而立徳近取身也张平子以三坟为三礼而马融以八索为八卦惟有以也或曰孔子赞昜道以除八索则八索已灭矣亦岂然邪三坟近闻有为之传以进者宜其究是憯未之见也女娲补天说闻见之不明智识梏之也夫智识不超者在粗犹惑况妙乎予观列御冦记共工氏触不周及女娲补天之事盖言共工之乱俶扰天纪地维为絶天柱为折此大乱之甚也女娲氏作奋其一怒灭共工而平天下四土复正万民更生此所谓补天立极之功也而昧者乃有炼石成赮地势北髙南下之说何其缪邪甚矣闻见之误人也伏羲虵躯神农牛首此事之辨者而世莫之解掘井得人而䕫一足乡非达者时而镌之今犹信也何则识不超者见闻蔽而乐人之謶己也共工氏太昊之世国侯也及太昊之末乃恣雎而跋扈以乱天下自谓水徳为水纪其称乱也盖在冀土故传有女娲济冀州而冀州平之说是女娲代平共工之乱明矣以故郯子述祖之言叙炎帝于其后斯可据矣而传记緼结莫可寻详刘安贾逵则以为与髙辛争帝史记文子则以为髙阳诛之荀卿氏以为禹伐淮南子又指以舜时此无它盖尧典言共工故学者以为尧时舜典言共工故或又以为舜时也夫共工氏非尧世之共工尧之共工又自非舜之所命者叵不知也尧之共工乃少昊氏之子而舜之共工则炎帝之裔垂也论者惑于衆多之说遂一谓共工乃职非人名而传记颛喾尧禹时之共工皆以为之后世何其妄邪彼共工氏自其号氏有国家者而舜之共工职也帝曰垂汝共工是矣尧之共工是则名尔左氏之传可见乌可妄意而为说乎或者又谓共工氏为即炎帝之裔尤非所谓知理者夫垂特工师之任水纪大事渠得谓为垂哉且炎帝至尧殆二千载事相辽矣夏革曰自物之外自事之先朕所不知也以今揆古年载诚𦕈人情则近可得而知也吁亦目睫之说矣天下一理物之外事之先其别有一理邪理一贯奚古今事物之殊哉共工氏无霸名显曹君子有䛪予以展禽共工氏霸九有之言传者咸谓霸无録而王者其徳力粹駮之谓欤曰否霸之名我未之前闻也其当周之标季齐桓晋文之事乎曰韦顾昆吾非商之霸者乎韦顾昆吾固闻诸后世也岂徳力粹駮云哉国佐有言三王之王也植徳而济同欲焉五伯之霸也勤而抚之以役王命当是时周故家名分犹有存者故国佐知王之不可以为霸而霸之不可谓之王也至战国之士逰谈驰说架虚穴空以信行其计而后徳力粹駮之说兴焉善乎李泰伯之言曰霸诸侯号也霸之为言伯也所以长诸侯也道之粹駮在人而王霸之号不可易也王之道安天下也霸之道尊中国也非粹駮之谓也借之纣克改作武志不信则西北霸之盛者而已西伯霸而粹桓文霸而駮者也三代王而粹秦汉王而駮者也要之其言王霸之道皆欲粹而不欲駮岂直王霸然哉帝皇之道一也泰伯之言知其一而未悉也予于司马文正得道同之说焉其言曰古之王者必立三公一公处于内二公分天下而治之曰二伯周衰二伯之职废二伯之号乃转而为霸霸之名自是而立荀扬以来不原其本遂以王霸之道分为两涂此霸道之由始也未闻古之有霸也汉之学者患在望声求影徒见后世有五霸则以为古亦有霸见共工氏之迹不白则曰昔霸者也其言往昔未有不以当时准也曰然则共工氏继乎包羲之世将羲炎之徒欤曰非也其项籍之类乎籍尝霸有九州矣当秦汉之闲横行宇内尊义帝分天下以王诸侯而自称曰西楚霸王则其自处者然矣彼共工氏盖籍之徒而非桓文之徒也窃乎帝者之间而不得谓之霸也路史卷三十二路史卷三十三钦定四库全书路史卷三十三宋罗泌撰发挥二共和辩嗟乎后世之士何其不能得古人之意而惟敏于为妄邪夷王崩厉王立无道三十有七年王流于彘共和十四年宣王立説者曰周室无君周公召公共和王政故号之曰共和自史迁至温公无异议也敢问所安曰予不敢以为然也夫厉王之时周公召公非昔日之周召也予闻厉王之后有共伯和者修行而好贤以德和民诸侯贤之入为王官十有四年天旱庐火归还于宗逍遥共山之首宣王乃立是以王子朝吿于诸侯犹曰厉王戾虐万民弗忍流王于彘诸侯释位以间王政宣王有志而后效官是宣王之前诸侯有释位间于天子之事者矣然则所谓共和者吾以为政自共伯尔若曰周召共和吾弗信也虽然烝民有言天监有周生仲山甫王躬是保是必朝廷有故而后天子始保佑于山甫也由此语之和之即王位果其簒者邪曰不然也臣之保君臣之常也襄王之出子虎居守亦岂其簒也哉簒者后世小人下軰豺狼枭獍反道败德者事也和之贤也葢干王政而非其得已者也向秀郭象援古之説以为共和者周王之孙也怀道抱德食封于共厉王之难诸侯立之宣王立乃废立之不喜废之不怒斯则得其情矣和之非簒顾亦有知之者厉王之后式朝廷之故哉吾观圣人之书王子虎卒而益知共和之不易也共工水害圣人有一视同仁之心是故有兼济夷夏之事关于之洞极曰凡命于两间者谓之人灵蠢不齐皆人也是故圣人一视而同仁笃近而举远天下之大一人之身也一身之间皮毛发爪皆吾爱也摄之不至而一手足有或偏而不举则君子谓之不仁至于半身不遂此可谓之仁乎易曰显诸仁藏诸用鼓万物而不与圣人同忧天地之间孰非吾物邪一人民之失其所一虫鸟之失其情与夫一草木之遏而不遂皆吾仁之不至者也圣人莫不忧之而万物者果能与圣人同忧哉是圣人以一心为天下而天下之物不能以其心体圣人岂不悖欤嗟乎私于己者形骸有尔汝之分私于家者樊落有比邻之异厥裁不广邑屋皆然一视同仁吾于禹功见之矣夫以九州攸同四隩既宅斯足以为仁矣然足以见其仁而未足以见其仁之至至于导黒弱而西戎即叙然后有以见其仁之至焉方九州之既涤九泽之既陂而九州同四隩宅则凡江河淮济之弥漫泛滥乎中国者举顺下流之势而九州之赤子免于鱼矣民免于鱼禹之功可以已矣而又导黒又导弱禹之仁其有既乎黒弱二水塞外之横流失其故道而为边民之患者也今也为中国治之则决其奔突而注之塞外使不为吾民之害则已矣又奚必因塞外而决之以入于流沙南海而后已哉计弱之距流沙与夫黒之距南海皆数千里而遥然导弱必至于合黎而纳余波于流沙导黒必至于三危而入其流于南海者凡以塞外之民犹之吾民而裔国之患等夫中国之患讵可以吾民之欲安而致塞外之民于不安之域哉汤汤之患天实为此而禹见天下之溺犹已溺之是则禹之心一视夷夏不惟不以洪水之患病吾民亦不以病乎塞外之民笃近举远又讵肻以吾民之利而遗其害于塞外之民哉大抵蔑其私者无时不仁而私其私者无时而仁一馋而丹溪流一怒而赤原谷知有我者一毫我也又孰能仁其人而以天下为公哉汉光武在邯郸赵璆王子林軰请决河流则赤睂之百万衆为鱼矣而光武且不答伯禹之心可得而知矣圣人之爱人何此疆尔界之殊哉禹视西戎无以异梁州之民光武视睂衆无以异汉家之衆此天地之为大也战国之时齐赵魏皆以河为界赵魏频山而齐卑下齐人作隄去河二十五里河水东抵齐隄则西播于赵魏于是赵魏亦为隄于河二十五里使其水东泆于齐夫为齐利则赵魏䝉其害为赵魏之利则齐䝉害违天害物眞所谓以邻为壑者也智伯曰吾乃今知水可以亡人之国观其决汾以灌晋阳其不没者三板厥后或决綘以灌安邑或堰肥以灌合肥咸祖其事及梁武帝作浮山堰堰淮以灌寿阳寿阳之都一皆为鱼共工氏之事不过于此矣由此观之共工之水害从可知矣隳高堙埤以乱天下其欲不亡得乎抑尝即武帝所泥报䜟之説言之囚饿台城欲一盂蜜水不得而死此宗庙麪牲而不血食之报侯景之兵梁之宗室戕杀殆尽此堰淮以灌寿阳之报也夫能堰淮以灌井邑而乃区区以麪为牲能絶人亲杀人子而独屑屑于不籛罗绮人之不灵一至于此夫亦岂知伯禹之以四海为壑一视夷夏而不见彼此内外之分哉然则人之为仁而至于一视皆同以成兼济夷夏之事微伯禹吾谁与归雨粟説庄周曰六合之外圣人存而不论六合之内圣人论而不议春秋经世先王之志圣人议而不辨若子休可谓知春秋矣惟天下之变故不胜穷也天人之相与不胜变也然求其所以然者则有时而不得言或言之有时而不得信此説者之所以类推而归之不可致诘之域而世遂以天人为相逺而不相及且以为变异之事圣所不言循致君人漫然不见所畏恣为非理而忘国䘏夫亦岂知天人之相与甚密而可畏邪太虚之内大而天地细而昆虫明而日月幽而鬼神金石沙砾人甿草木孰非一气之形哉五藏象天六府象地是故藏病则气色发于靣府病则欠申动于貌眼瞤有酒食灯华得钱财乌鹊噪行人至蜘蛛集而百事喜况家国之间乎逆气成象而凶慝生顺气成象而吉祥止亦天地一指尔翼奉之言人气内逆则感动于天地杀一孝妇何预于阴阳而天为之旱烹一虐吏何预于阴阳而天为之雨春秋之世灾异变见何日无有变异之来顾若非涉于人事而人事之萌兆朕未尝不先见于天地之间唯其德有小大而应有远近是故或不旋踵或五六年或数十厯年而始验圣人经世葢难言之是以螽螟蜚麋蝝鸲鹢日食星陨星孛水冰无冰不雨雨雹霖震山崩地震廪灾屋坏之类春秋悉与人事杂而志之存而不论将使智者杂而观之则知其所自矣知其所自则凡遇变故皆得以恐惧修省期于消去斯圣人警世之大训也比岁甲午二月二十四日晏食环城百里悉雨木实如沐荚子红黑黄绿鲜明异色种之乃条先是二年三月雨蛤如桃梅人犁块之间舀之满琖盆坳所贮际晓皆亡由此观之神农后稷之事为不诬矣况复后世五谷天降良亦不少后稷嘉谷周氏以兴中山雨谷姬人以亡谷粟之零盛世常有而兴亡固系乎人故京房易逆刺谓天雨谷岁大熟而王充以为论説之家雨谷为凶在昔史皇作书固尝雨粟而伯禹播殖尝雨稻矣燕丹留秦天亦雨粟而光武之末还见陈留梁惠成之八年雨黍于齐而梁齅之八年复雨于薛元康四禩𤣥稷降于郡国而五代之际闽天又尝雨豆迩岁舒城且雨米矣独神农后稷而疑之哉厯观前载天雨之事葢非一矣如螽如鱼如鰕蛤蠃蟹蠪鼈灰沙尘土金碧铅铁刄劒钱石华银珠玉华果草木桂子竹蘖䈥骨羽毛膏血膳肉爵钖丝絮绩帛绛罗杵臼鬴人龙鸟兽之类莫可殚纪甚者至有土山冰牌热汤此皆耳目之所接焉者也嗟夫先王之设教必本可信曷尝以人之不闻不见者敺哉日月星辰昭布乎其上风火雷电交盪乎其下此皆世之同闻而共见者也凡若是者亦有持其权者矣虽然在上者皆有常而在下者常不测葢有常者以觉君子而不测者以涖小人兹天地之至权也虽其世有治乱而无代无小人是故平治之世变故常微衰乱之期星宿常怒而风雷之戒常不废所以为相济也天地圣人何尝不以信哉今夫雷之行也必先谛覆而后仆之又必篆其事以示之其所以诏之于世者昭昭矣夫然故愚智自守而不烦于政是天之所以济王政之不及者然也三五以还世衰道降信不足以一浇伪而机变用于是盟誓兴秦汉而下盟誓又熄而后佛之教始得入于中国天下之士搰于妄福不知先王之大道与夫天人相与之意于是尽摍其藩而撤其戒曰天变不足信圣人不之言也昧昧相师遂使天地变异昭昭之理散而释之徒得以闯其堂阃而以其耳目之所无有阿比地狱无稽之説剏而入之以殴一世之人于杳杳昬昬之地而世莫之寤也予尝作原化傍甄地狱之诡虽同门之哲弗予谅也于是为之究解而后信之者始一二见犹曰所患子爲必然之説尔曰世之惑不解正患无必然之説也变异圣人不言春秋胡爲而书之哉呜唿亦曷不幸而弗及赤子之未病邪药之不至达之而弗及矣虽然尚来者之可追也诗云心之忧矣其谁知之神农琴説朱襄氏之瑟伏羲氏之琴其来尚矣后世虽有作者特脩而用之非有改也而三都赋补史记以为神农制瑟説文世纪隋志小史则以为神农造琴葢脩之也扬雄琴清英云昔者神农造琴以定神禁淫僻去邪欲反其天眞新论琴道云其琴七絃而郑遂洽闻记乃以为神农之琴二十五絃夫二十五絃在所未闻而七絃则世皆以爲起于后世或谓周代之所増黈亦尝发之琴书矣若古圣人凡创一事立一制必有不可易之法是故穷思极致无远近无小大必致其三而后已固非若后世之士率意而作之者也既讨于传黄帝虞舜琴皆五絃而神农唐尧之琴其絃皆七斯其信者然则圣人之制果无意乎黄帝虞舜土纪者也土之数五故其絃皆五神农唐尧俱以火纪火之数七故其絃皆七是皆可得而稽者也五絃者琴之本制也葢以当乎五音大絃爲君小絃为臣而六七两絃实为少宫少商故礼斗威仪云少宫主政少商主事宋衷以为声五而已必加少宫少商者君臣任重为之设副者也二少之絃时谓文絃武絃一弛一张文武之道而世遂以二絃为文武王之所加斯大妄矣夫世固有见湘溪二女而以为娥皇女英闻周室三后而以为禹伯后稷谓梳起于赫胥氏蚕始于蚕丛氏若掀子胥之髯而续西门豹之尾者矣以二絃为文武王之所加是则方书有所谓文武火者是必以周王执㸑而后可也庸生之汲为妄如此哉嗟乎以其小者见其大者此先王观政术也五絃七絃虽或増或损而七絃之为用详而有本知其神农法也然则先王之榘度从可知矣兹予所以毎赞古人之制而每叹后世之不如欤论太公正道之不明自战国之急于功利者滑之而汉儒不能明后世不能讨也太公亚圣之大贤也其仕于周也亦不茍矣孟子曰太公避纣居东海之滨闻文王作兴曰盍归乎来吾闻西伯善养老者贤者之去就可知矣而大史公乃以为渔隐于渭文王卜畋于渭之阳载与俱归爰立为师且以为西伯昌囚羑里尚隐兹泉其臣闳夭散宜生南宫括者相与学讼于公四子于是见西伯于羑里而复相与求美女文马白狐奇物以献纣而脱其囚归而与之阴谋修德以倾商政其然乎夫太公之为人果如是何耶其出处之际必有义而其致君也亦有道矣何至操切谲诡为憸人之举哉鬼谷之午合曰昔者伊尹五就桀五就汤然后合吕尚三入商朝三就文王然后合圣贤之出处惟可知也今夫闾阎小子之爱其君必有道矣公之所学者王术而其所事者圣人也顾不若闾阎小子之爱其君者乎方纣在上播弃黎老而文王思皇多士欲尽得天下英材而用之而天下之英材亦莫不心而愿为之用矣故其诗有疏附有先后而又有奔走御侮之臣孰有天下之士归之如此有如太公而犹伏于渔者耶且太公之渔也有意于天下乎抑无意于天下乎有意于天下当文王而不出何时而出无意于天下则虽俱载以归犹将凿坯而遁而又奚以师为迁之言葢取之战国一时辨士之説而不知决择者也且既曰畋得之矣而又曰四子于隐所相与见西伯于羑里其相盭乃如此且君奭之言文王之脩和有夏也时则有若虢叔若闳夭若泰顚散宜生南宫括曽不及于太公而孟子论五百岁圣人出则以太公望散宜生于文王为见而知之然则公之闻道实有自文王矣此武王言予有乱臣十人而説者始以为太公在焉是太公未尝为文王师也诗云维师尚父时维鹰扬则公之在当时特将帅之任尔刘向别录云师之尚之父之合三元以为名则非必太公也至雒师谋乃以为号师尚父则亦本诸此也夫学讼而脱人之囚与阴谋以倾人之国皆兵谋诡计出于后世所谓太公六韬书者其果信邪六韬之书顾非必太公也班固述权谋不见其书志虽有太公兵谋而乃列之道家儒家有六弢六篇则又周史所作定襄时人或曰显王之世故崇文自谓汉世无有今观其言葢杂出于春秋战国兵家之説尔自墨翟来以太公于文王为午合而孙武之徒谓之用间故权谋者每并缘以自见葢以尝职征伐故言兵者本之以为説骑战之法着于武灵之伐而今书首列其説要之楚汉之际好事者之所掇岂其本哉君子于此其可不审所取而谰説之是狥耶太公舟人説昔之人有负鼎以干世者人见其为鼎而不知其所以为鼎因曰庖人也然则太公负钓以干世而或谓之舟人亦宜太公望河内汲人也其为人也博闻而内智葢亦尝事纣矣纣之不道去而游于诸侯退居东海之滨闻文王作兴翻然起曰吾道信矣或曰傺七十余主而不遇人皆曰狂丈夫也文王猎而得之嗟夫风云之会不约而合岂繄俗所窥哉方公之遇文王説者谓其阴谋诡计以午合此既失之而或者因其钓合复以为之舟人渔父韩诗传云文王举之舟人七十二矣其果然邪夫太公于文王孟子之説最为近之始其来也葢以钓道説尔陈以钓道岂世俗所谓渔哉迹文王畋于渭之阳也太公钩饵手竿而蹲于茅王问焉曰子乐渔邪对曰君子乐其志小人乐其事吾渔非乐之也然则奚其饵对曰鱼求于饵乃牵其缗人食于禄乃服于君故以饵取鱼鱼可掲以禄取人人可杀以小钓钓川而禽其鱼中钓钓国则禽其万国诸侯是以公之为钓非舟人也明矣伊尹之负鼎爼葢亦以滋味説岂庖人哉滋味之説盐梅之説也具之吕览本味之篇由此语之太公之事益可知矣然则庄子谓汤以庖人笼伊尹而范睢以太公为渔父厥有由也鬼谷子云尚三就于文王然后合于文王必其知之至而后归之而不疑岂茍合邪辞棘津西入渭其亦知文王之所以兴矣知其兴而来以求合其道则其所以钓钓文王者岂在鱼乎虽然卜畋之事我知之矣太公之贤文王既雅知之岂又惧夫世不之知而我异故于是为之畋且卜耶胥靡之贤武丁岂不之知而必曰梦帝赉予者武丁虽已知之而天下未之知天下未之知故不得不託之梦然则文王之不得不託之于卜也审矣知武丁之梦为非梦则知文王之卜为非卜矣武丁之梦文王之卜是或一道也夷齐子南兄弟之间天理之所在也然天下之仁义自兄弟始而不仁不义亦多自兄弟始葢是非之相形朝夕见也有能礼逊得不为之肃矜而屡叹欤子曰伯夷叔齐不念旧恶怨是用希又曰求仁而得仁又何怨夷齐孤竹君之二子也其父子兄弟之间予列之详矣二子他日义国其弟去而归周其贤可得而知矣是以孔子每亟称之凡有为也兹未暇细姑迹子南一事以明子贡之问而信后世学者之弗察也子南公子郢之字灵公之介子而蒉瞶之弟也蒉瞶既奔灵公游于郊子南仆公曰予无子将立汝不对他日又谓之对曰郢不足以辱社稷君其改图君夫人在堂三揖在下君命祗辱夏灵公薨夫人曰命公子郢为太子君命也对曰郢也异他子君没于郢之手若有之郢必闻之且亡人之子輙在乃立輙子南之德实嫓夷齐孔子居卫葢有疑輙逆德不可为君而子南之贤可立而不立者故冉子求折于子贡而子贡举夷齐以为问夫子以为古之贤人求仁而得仁者葢以明其志之得也始叔齐之逊夷也固以夷长而当立也曰无兄弟之义何以为国夷以叔齐为父之所命也曰无父子之义而又何以为国爰与俱去一逊而兄弟之伦正再逊而父子之义立兄弟正父子立而君臣上下之分定可谓求仁而得仁矣故闻夷齐以逊国为仁则知夫子不为卫君而郢贤可知矣当夫人之以君命而立我承之可也而固以輙在辞此叔齐之义也使輙当时逡巡侧避授之子郢以俟蒉聩之入则伯夷之举矣而顾不知是方且嬥娆周章固位仁人君子之忍言欤曷儒老先而犹昧此乃更以为夫子善夷齐兄弟之逊为恶蒉輙父子之争苏辙更取而着之伯夷之传至谓夷齐之出父子之间必有间言者岂夫子志哉父子之争十恶之罪首也当时诸侯固数以为谯矣是非隐奥也孰有求赐高弟不能知此而反圣人疑邪且出公之欲用夫子也子路固以政之所先为问矣子曰必正名乎何名哉直父子而已矣而君子犹以为隐后世如公羊高者果以輙之拒命为正谓其不以父命辞王父命故慕容舆軰遂至以子拒父为可嗟乎父子之间纯乎天理者也岂较是非曲直所哉瞽瞍杀人窃负逃之则凡世间之事不暇顾矣今也争国则父子之义蔑而国不可一日立矣乃复论当立不当立邪蒉瞶欲入为輙者系鼓去位而唯父之从可也顾兵以拒之邪蒉瞶见书必以世子明当立也围戚必书以罪輙也圣人岂为輙哉奈何谫谫徒知輙之受逊于郢夫亦岂知世子之名誓之天子而蒉瞶之出先君未尝絶之邪虽然争者怨矣而逊亦有怨乎曰怨出乎心而人之为逊非必无心也宋宣公鲁隐公与夫韦元成刘恺丁鸿邓彪之徒其初未必出于矫拂勉强以沽名然其心顾不能不以是为世间之美事也时以为美则有时而怨矣有心者怨之府也介推子胥没齿不释岂君子之为哉郢之去可谓求仁而得仁矣求仁得仁夫又何怨之有或以郢逊悔而怨者唯予知其辞出于诚无怨也蒉奚不怨輙奚怨哉论伊尹呜唿人之谅亦有如伊尹之大者乎君臣者天下之大义也以民而伐其主以臣而放其君二者天下之大不义也而尹且为之泰然不疑岂其忠之未谅哉义有时而不济也今夫匹夫匹妇得一豆瓯而不知所处以一介人臣起于耒耜之间而犯二难焉非有脱畧万乗芥视天下之心畴克尔唯其平日养之者至达道义之所在而能不以天下动其心故其出而制世有不可得而变者汤誓太甲此圣人之所以不废者亦将以为万世君人者之戒尔虽然予不敢以为正也昔孟轲氏以仁义游诸侯思济斯民然其要説诸国之君必以汤武之事是其所以自处者非伊尹不为遂以是得罪于后世之学者惟其尊之者衆诋者未几而诋之者至矣卒未得其衷也夫其言曰仲尼之徒无道桓文之事又曰管仲曽西之所不为而所言者必伊尹予则曰仲尼之徒有道桓文管仲而无道伊尹予非异于圣人也圣人之意则然也何则孔子之于管仲未尝不爱之也所恶其小器者特以三归反坫山楶藻梲之事累大德尔至称齐桓之功九合诸侯不以兵车则断以为管仲之功而至以如其仁许之如其言管仲相桓公霸诸侯一匡天下民到于今受其赐微管仲吾其被发左衽矣岂若匹夫匹妇之为谅哉其称于管仲也葢如此而未尝一言以及伊尹伊尹之事不可揄也或曰论语虽不及之而书固已取之矣圣人非不称之曰不然书者史而已有其事而可监则直着之非有议也而论语则圣人讥评折衷之书也学为君子者必于此乎取之取之此也伯夷伊尹栁下惠是皆以身制行特立乎天地之间以为人道之大经者也世固未有臣伐君者也而伊尹以为吾尽其所以为臣之道而不得其君汤者天之所命也吾不忍坐视斯民之涂炭狥人而逆天于是俯就汤而説之以伐夏救民然天下之大义惟君臣尔今以君为无道而伐之则后世乱臣贼子将羣起而效矣故伯夷不敢以武王而废天下之大义于是叩武王而告之以伐君非忠夫存伊尹则废人狥伯夷则逆天于是栁下惠复出而正之不羞汚君援而止之而止固尽其所以为臣之道而幸其君之能奉天而已矣故仕于定哀之间而不去曰后世必有得吾心者然子谓伯夷饿于首阳之下人到于今称之谓栁下惠直道事人焉往而不三黜至于伊尹又未尝有言焉葢伯夷栁惠人之所不屑为而伊尹之事不患于无人为之知夫此则孟子之猷在所攷矣虽然栁惠之行近于降志而辱身借使其君又不可幸焉则仲之业在所进矣以其君霸而致天下于一正则已矣岂必曰如彼其卑而棘为其大哉吾见秦汉而下簒敚之等每为也果于秦汉之前则诚轲之尤也虽然轲于三子亦既俱以为圣矣至论闻风兴起则亦不及于尹岂非清和者可学而任者不可学欤学清和而不至犹不免于隘不恭学任而非其志弊如何耶然则轲岂不知其弊哉呜唿微轲之论则伊尹之志幽微吾之言则夫子之意芜矣固不可墨也如曰若何甘处于仲之卑而弗自致于尹之高则弗病伊尹无废立事李昱之杂説惑伊尹曰伊尹未尽善也君之不明持其顚而正救之可也黜而放之可乎太阳不明星月奋曜非星月矣大海不受江河自纳非江河矣且操刀而割藏货而集利曰不为屠贾吾不信也尹为厉阶权臣逆夫假废立以图国窃此道尔或曰尹之得至公之称以有三年之归政也世有医生善视疾者语人曰吾能易尔肠胃更尔系络则疾可为也然人无肯致其身其难信也周旦北靣相冲子不僣天下之尊不居假王之位圣人之心不可易者同也尹纵明诚自誓怀至公于不疑一旦溘先朝露则太甲之于天下一旅人尔大事已去其如何邪罗昭谏则又曰唐虞以揖逊得天下而犹用和仲稷契以厚风俗成汤放桀而有天下揖逊已异淳朴大坏伊尹放太甲立太甲而臣下知权矣乃曰耻君不及尧舜夫尹不耻其身之不和仲稷契而耻其君之不如尧舜在致君之诚则善矣顾厉己之事如何哉二子之説如此归愚子曰伊尹之事顾非不韪也苐君臣之义为弗顺尔且以世之乱臣贼子莽丕懿裕之徒盗国柄者曷尝不假尹以餬口兹其所以致议者之如彼也抑尝求之摄王之事周公之所无而废立之事伊尹之所无也周公之坐朝抱冲子而太甲之居桐宅谅阴尔葢古者之君薨太子谅阴百官总己以听于冡宰三年父母之丧天下之至痛也念虑一起手足俱废是故繁务之来有不及察茍可以委而置之者悉委之矣听于冡宰岂唯天子然哉国君亦各有摄臣以上卿为之惟痛均也滕父兄曰吾先君鲁先君亦莫之行则其礼废已久时人无能知矣太甲之书伊尹之事宜后世之弗及知也惟元祀十有二月太甲始居阴之时也百官听于冡宰此处丧之常纪非摄也唯太甲者立而不明既乃背去师保之训则亦戾愎自用而不可以顺导矣故尹于是因其谅阴营宫于桐俾之密迩先王之室而作其愤悱之心谓之放者自内而外之言抗世子之谓尔非废也惟三祀十二月伊尹以冕服奉嗣王归于亳是起复之例尔非再立也始曰太甲今曰嗣王其事亦已明矣自汉羣儒以浅见眯经㫖而废立之説昌及霍光将废昌邑告于田延年曰古有之乎对曰昔者伊尹相商废太甲以安宗社后代称为忠臣将军诚能行之亦汉室之伊尹也光计遂决夫以光之不学而投之延年循俗无识之言遂使后世信以尹为果尝擅废立者莫之省也抑又攷之太甲之三篇其上篇乃甲居忧之时中篇乃甲免丧之后而下篇则尹去位之时作者曷尝有废立之一言哉圣人之志葢简而甚备也尝试即太甲之史观之前有伊训以始事矣而后复取咸有一德以终义则尹之在当时有甚不得已而无一毫之私欺见哉且以复甲也则曰唯王克终厥德实万世无疆之休其喜之亦至矣及告归也则又曰臣罔以宠利居成功尹之心岂将利其私哉予固曰废立之事伊尹之所无所可议者以舜禹君臣之义概之则有愧尔虽然尹之迹为有愧而心无愧后世为尹事者心迹俱可以唾去矣曰然则尹之事其终不可言欤曰有孟轲之志识则可无孟轲之志识则乱而已矣奚以尚黄帝轻重之法先王之制治莫仁于刑而其所以祥刑莫仁于法法者仁之寓而刑之所取中焉者也夫人之仁非人之仁也天地之仁也人之不仁非人之不仁天地之不仁也寒而给之衣饥而给之食岂能为仁哉不能不为仁也无食则使之饥无衣则致之寒岂能为不仁哉不能不为不仁也是故代天地司牧者制五刑必即天地于民之可以仁而不仁者刑之所以辅天地之不及也可以仁而不仁负天地者也不可以仁而不为不仁不受制天地者也先王之心岂不欲天下之人皆仁而为君子也奈何天下之人有不足以当吾之望以自弃于不仁而为小人之归自弃于不仁而小人之归夫然后不得已而待之以小人焉葢望之以君子者先王之心而待之以小人者天下之法也一怒而天下安四罪而天下服其所以为仁亦已至矣刻肤断领岂圣人之心哉吾故曰制治莫仁于刑刑者先王之恶石也恶石者神医不得已而用之刑亦先王之所不得已也不得已寓之法是故法者天下之公而非先王之所得有也管叔作乱司寇致刑瞽瞍杀人士师可执又乌得以吾仁而屈法哉吾故曰其所以祥刑莫仁于法今夫杀人者诛欺君者诛此所谓法也先王岂故为是严哉威莫大于杀人而罪莫大于欺君也擅杀人之威而无杀人之罪敢欺其君而无欺君之诛小人何惮而不为哉是故谋杀人者坐之以杀人之罪谋欺君者与之以欺君之诛则小人何利复敢生事于国吾观黄帝轻重之法自言能司马不能者衅鼓自言能治里不能者衅社自言能为官不能官者㓷以为门故相任寅为官重门击柝不能者亦随之以法其于欺君邀功之罪何其重邪虽李悝之法不是过也然轻重之法黄帝用之而天下大治李悝之法商鞅用之而秦有覆窠之祸何邪唯所附之不同与用之之有异尔吾故曰法者仁之寓而其所以不仁者人不仁也夫唯明者为能用刑唯仁者为能制法刑欲重而不欲急法欲严而不欲详刑重则犯者鲜法简则人易避以是为辟何有恶德黄帝氏之法亦此之由也而律魁大士不是之法侮文乱典动则失衷不有过急必有处息是二者虽不同而皆可以速乱幸而不亡后王继之必有法令不行之患然后小人得以沿隙勦窃而天下亦从之矣梁统尝言刑罚在中无取于轻刑轻之作反生大患是故杀人减死而人益犯法此初元建平之际盗贼之所以浸多而不可制欤呜唿后之持律者亦不在涕持丹笔唯黄帝之为法哀矜勿喜而母使有臡炭凝脂割鼻饴口之悔则幸矣黄帝乗龙上昇説或问荆山经龙首记黄帝服神丹已龙来迎之去羣臣追慕靡所搆思或即其几杖而庙祭之或取其衣冠而葬守之一应神僊之传至于儒书以莫不然而夫子纪其为死岂其然邪曰有以明之昔公仲承问于程子曰人有常言黄帝之治天下也百神出而受职于明堂之庭帝乃采铜首山作大罏焉铸神鼎于山上鼎成羣龙下迎乗彼白云至于帝乡羣小臣不得上昇攀龙之胡力颤而絶帝之弓裘坠焉于是百姓奉之以长号故名其弓曰乌号而藏其衣冠于桥陵信有之乎程子曰否甚矣世之好谲怪也圣人与人同类也类同则形同形同则气同气同则智识同矣类异则形异形异则气异气异则智识异矣人之所以相君长者类也相使者形也相管摄者气也相维持者智识也人之异于龙龙之异于鼎鼎之异于云言之辨也曷足以相感召而帝使之邪此其必不然也甚矣世之好谲怪也吾闻之太古之圣人所以范世训俗有直言者有曲言者直言者直以情贡也曲言者假以指喻也言之致曲则其传也久传乆而诡伪则智者正之譌甚而殽乱则智者止之黄帝之治天下其精微之感荡上浮而下沉故为百神之宗为百神之宗则是百神受职于庭矣帝乃采铜者錬刚质也登彼首山者就高明也作为罏火者鼓阳化也神鼎者熟物之器也上水而下火二气升降以相济中和之实也羣龙者衆阳之器也云龙属也帝乡者灵台之关而心术之变此之谓所类也形也气也智识也虽与人同然而每上也成成而每上则其精微之所彻达神明之所之适其去人也逺矣羣小臣智识之不及者攀龙之胡有见于下也不得上昇无见于上也有见于下无见于上者士也上下无见者民也弓裘衣冠帝所以善世制俗之具也民无见也怀其所以治我者而已故于帝之逝也号以决其慕藏以奉其传此假以指喻之言也而人且亟传之以相诋欺甚矣世之好谲怪也千世之后必有世主好高而慕大以久生轻举为慕羡者其左右狡诈希宠之臣又从而逢之是甘心黄帝之所为矣夫生而少壮转而衰老转而死亡此人之大常圣凡之所共上帝之所弗幸免焉者也且自古记之传若存若亡大庭中皇赫胥尊卢以来圣人者不一族诚恐大圆之上峣榭聫累虽数千百有不足处而复何主宰何臣使而犹昬昬黙黙以至于今乎此不然之甚者也然世之人智者歆羡愚者矜跋而不已甚矣世之好谲怪也夫周之九鼎大禹所以图神姦也黄帝之铸一禹之铸九其造为者同而所以之适焉者异是可以决疑矣归愚子曰无见于下衆人之所同有见于上圣人之所独首山之铜予不敢伸诚恐游方之士文从而引之以归于天庭至寳之言故言之不可易也如此论槃瓠之妄有自辰沅来者云卢溪县之西百八十里有武山焉其崇千仭遥望山半石洞鏬启一石貌狗人立乎其傍是所谓槃瓠者今县之西南三十有槃瓠祠栋宇宏壮信之天下有竒迹也予曰是黄闵武陵记所志者然实诞也曰然则所谓槃瓠者非欤曰非也何以言之予稽夏后氏之书知之也伯益经云卞明生白犬是为蛮人之祖卞明黄帝氏之曽孙也白犬者乃其子之名葢若后世之乌䖘犬子豹奴虎㹠云者非狗犬也虽然世之诞妄厥有形影其言之不典亦实自于经也按经又言卞明生白犬白犬有二自相牝牡郭氏以为自相配合葢若今之婆罗门半释迦者而应劭书遂以为高辛氏之犬名曰槃瓠妻帝之女乃生六男六女自相夫妇是为南蛮则知其説原衍于此是殆以白犬为龎尔至郭璞张华于宝范晔李延寿梁载言乐史等各自着书枝叶其説人以喜听而事遂实矣且其説曰高辛氏募有得犬戎吴将军首者黄金千镒邑万家妻以少女杜君卿固疑其诞谓黄金古以斤计至秦始曰镒一也三代分土汉始分人古安得万家之封二也将军周末之官三也吴姓宜周始有四也佑之难亦当矣又引其狱中与诸甥书证之然不知其説之不出乎晔也夫人畜之交通世葢每有昔元嘉中孟慧度之婢蛮与犬通处者且逾年然高辛之事常窃诞之槃瓠者特狐之转尔按𤣥中记槃瓠浮之东南海中是为犬封氏葢因本风俗通然亦不谓蛮人之祖曰然则卢溪之祠君武山之像何彰邪曰见石西俯则以为为惠逺㸃头见石东偻则以为为秦皇赴海木石之象物厥类多矣偶然唤作木居士岂特一槃瓠而已邪不然犬戎国之神哉经亦有云犬戎国有犬戎神人靣而兽身非蛮人之祖也路史卷三十三路史卷三十四钦定四库全书路史卷三十四宋罗泌撰发挥三辩𤣥嚣青阳少昊𤣥嚣青阳少昊三人也説者以𤣥嚣为青阳或以青阳为少昊或盍三者以为一剧为浅陋按春秋纬黄帝传十世虽未足信然竹书纪年黄帝至禹为世三十世以今攷纪亦一十二世昔汉杯育冶始终黄帝而来迄元鳯之三三千六百二十九载帝世年世正自多有内简黄帝后有帝鸿有帝魁有青阳有金天而后乃至高阳金天少昊俱为青阳之子攷之书则无疑质之世则不诡青阳𤣥嚣自二人固也司马公作史记不纪少昊畧不识其所出而言𤣥嚣不得居帝位夫少昊之榘度显在人目三代以来皆所尊用祀于五帝之位正于月令之次徳之在人如是之着而𤣥嚣不得居帝位则𤣥嚣非少昊明矣史记云黄帝生𤣥嚣是为青阳降居江水此太史公之误也黄帝之子二十五宗赐姓十二惟纪有二余十有三皆姬姓也青阳与夷彭同为纪姓𤣥嚣与苍林同为姬姓少昊生于青阳循其纪姓帝喾出于𤣥嚣循其姬姓世本纪姓出于少昊而帝喾之子帝尧犹袭姬姓氏姓之来各有𣲖别则𤣥嚣青阳又不得为一明矣夫𤣥嚣降居江水青阳安得降居江水之事葢太史公统记二人皆出黄帝而并列之后世因传习而误之其初宜曰生𤣥嚣青阳𤣥嚣降居江水尔魏曹子建之赞少昊也亦称祖自轩辕青阳之裔则少昊为黄帝之孙而青阳之后矣惟帝徳攷云黄帝之子少昊曰清又曰清者青阳也其子曰挚兹太史公之所取所以致学士之疑者葢少昊二字传之者之赘之也是以张衡条迁固之违误谓帝系説黄帝产青阳昌意与周书之説异而郭璞亦云少昊金天氏帝挚之子也然以挚为青阳之名则又误矣记注紊乱如此学士何从而要质之予故详焉论史不纪少昊司马氏父子世典太史其作史记也首于黄帝而继之以颛帝帝喾又继之以唐虞以为纪三皇邪则不及羲炎以为纪五帝邪则不应黜少昊而首黄帝学者求之而不得其説此所以致后世之纷纷而苏子之所以纪三皇也窃观太史公记首黄帝者特因于世本若大戴礼帝系五帝德葢纪其世而非主于三与五之説也抑以为后世氏姓无不出黄帝者故首而宗之至于羲炎鲜有闻焉是以不纪是太史公之本意也然而少昊不纪则失之矣以为易不着邪则易称神农氏没黄帝尧舜氏作颛喾且无而况少昊氏乎易传不言固得谓之无哉无其人则无是号矣年渺世夐传者自少岂直少昊与颛喾乎葢五帝者皆循黄帝之道无所改作故易传不之着刘恕不知出此乃竟黜而不特纪果为得欤难然此特世之所知者也世之所不知者又不少矣万之下其或书出于巖壁有得以信圣人所不言者多矣非不之言也言之不及也非言之不及也制度之不章也言之不及后世因无得而观焉此学者之不幸也岂直少昊颛喾邪或曰易传之不及之既闻命矣敢问周用六代乐封三恪何以皆不及之邪曰不用其乐先贤言之备矣葢制度之弗传尔且夫司乐以云门祀天神以咸池祀地示以大磬祀四望通夏商周之乐凡六夫黄帝之乐多矣何独取之云门尧舜之乐多矣何独取之咸池大磬乎葢以法度之可尊醇厚之可乐也所不用者法度之不足而迁之是以三统厯言周迁其乐故易不着崔灵恩谓非如舞之制又非今宜故越之而用云门不立其乐亦不为恪是皆知其一未知其二也昔者六国之君魏文侯为最好古汉孝文时得其乐者窦公献书乃周官大司乐乐章也厥后河间献王与毛生等采周官及诸子言乐者以作乐记然大司乐有云门大卷大咸而乐记则有大章咸池亦自牴牾矣云门大卷皆黄帝之乐大咸即尧咸池之舞而大章又尧乐也岂非法度之可尊醇厚之可乐故邪且英韶本皆黄帝之乐后世所不知者铸十二钟以韶英韶是也颛帝曰承云帝喾曰大韶则是高阳承之而高辛大尔舜歌九渊以美禹功禹因之为大夏则固少昊之乐也帝喾作大韶六列五英舜修而用之则是三后之乐虞兼修而用之矣然韶不言喾而称舜渊不称少昊而言禹者以其备若曰三恪之不封则我未之前闻也少昊之后周封之于莒矣苐以代远而黜于恪颛帝之后为禹为陆终禹之裔固已在恪而终之六子周代俱列土宇非不封也帝喾之后则为陶唐为商周唐及商之裔已俱恪矣周固不论也若夫上古之君其世渺矣其系微矣其政散其乐缺有不可得而攷矣虽欲用且封其可得邪又或封之而所封不见亦不得而纪也固陋之言固不足惑然后之君子之所欲闻予得而略乎明三正甚矣周秦而下先王之政无一定之説也三代之所尚正朔异服色殊昔者窃闻之矣果且有是乎哉果且无是乎哉以为有是乎而説者以为正朔圣人之所不言文武政而正朔循嬴秦不害于治嬴秦政而服色从三代无损于乱顾其本而已矣以为无是乎则説者以为五帝以来正朔悉异三皇而往服色举变不若是不足以为盛而广川先生河汾老子犹以为言卒不得其衷也或曰授受者循其故革命者变其时是故夏禹而前不有改也其然乎昔孔子作春秋书王三月而古之王者必存二代所以通三统也三易之书首干坤艮而怠弃三正扈氏之所以为不恭者何至于禹而后革之哉然窃攷之三皇之代岁皆纪寅颛帝之厯摄提首纪而帝尧之分四子亦鸟正于仲春是则其建同矣惟虞之法虽不着见而分巡岳鎭必按四仲是则三圣之相授所守一也使舜易尧正则禹改之矣夏正得天明不改也是不然亦人事而已矣葢亦有天事焉何则天下之事有本有文有因有革文者天之事而本者人之事可革者其文而不可革者其本也在文可革则三皇而必革在本可守则虽三代而必守是故汤既革夏而建用丑矣至于作厯纪元则复以冬首武既革商而建用子矣至于授时巡祭则犹用夏时是则本者未尝革也惟元祀十有二月太甲之正月也不以商正纪惟一月既南至周书之正月也不以周正书正月繁霜四月维夏五月鸣蜩六月徂暑九月授衣夏之时也故易説曰三王之郊一用夏正人事然也传曰五帝殊时不相沿乐三王异世不相袭礼夫不相沿者乐之器而乐之情未尝渝不相袭者礼之文而礼之实未尝易是故正朔之所异者寅子丑而春夘秋酉则同服色之所改者黒白赤而上绘下絺则等忠质文虽异尚而簠豆升降之节均爵富亲虽异贵而仁义礼信之施一也岂非文者可革而本者不可革乎子曰商因于夏礼所损益可知也周因于商礼所损益可知也商继夏周继商有改制之名无改制之实革其文不革其本也今夫忠质文之相胥以成治犹寒暑之相代以成岁也有偏胜尔乌可以独任哉奈何説者离之而指为相救术耶易曰兑正秋也夫以兑为正秋则震为正春而坎为正冬离为正夏也必矣故斗必指寅而后谓之春必建巳而后谓之夏此不易之道也今也以冬为春而以夏为秋则四时反易而失其位矣且既曰建丑矣而书始复位则曰三祀十有二月是月不易也曰建亥矣而书始建国曰元年冬十月是时不易也子丑非春亦明矣昔者颜子渊吾夫子之以帝王之道许之者也方其发为邦之问也则告之以四代之礼乐如乗辂则商之从服冕则周之从惟至于时则断俾之行夏诚以人事之不可得而革也而世有为岁本之説者乃谓子当夜半则輙属来日遂以子丑之月属之来岁葢亦不知此天事尔夫又乌知日出之二刻半为明圣人本人事而施之哉知夫此则三正可得而议矣虽然商以建丑革夏正而不能行之于周周以建子革商正固不可行之于夏秦以刻建此何等时邪其不可行而谓之闰位也宜矣汉室承之不之能改至于孝武而始克用夏魏初寅建至其子叡乃建用丑及孙齐芳始复从夏唐至永昌尚犹行子既而用夏上元初载爰复以子又年而复寅纷更胶葛之如此虽然由汉迄今千有余载惟夏正者卒莫能易岂非文可革而本者不可革欤纷纭之论夫亦岂知三代之政文变而本不革哉不然三代而下岂予之屑言欤青阳遗妹人主有大惑九材者处其四而不材者处其五好货贪仙悦女色而事四夷此材者之所惑也为游观喜符瑞好乐便佞而谀佛此不材者之所惑也是九者皆足以䘮身亡国而女色为尤急子曰我未见好德如好色者也天下之物好之斯惑之矣小惑易好大惑易性是故攫金者不见市贾逐者不见泰山而况女色之移情乎艶妃姯妓婐柔挠方其好之穷身究欲以至五情爽越人伦悖谬而不知所为主虽其屋漏匪隐无往不用其至有如当涂之子留心闇室无非肆意得志之所怦怦鞅鞅惟恐不极幽而甚密也当此之时敌国奚求而不得哉谮愬行于尊爼之间鸩毒作于言笑之下日朘月浸夫孰得而知之然则化人而禽自盛而衰孰非是邪昔者孔子用于鲁齐景公以犂弥计归女乐于季氏而孔子行舟之侨用于虢晋献公以荀息计归女乐于虢公而之侨去由余用于戎内史廖为穆公䇿遗以女乐二人而由余奔子胥用于吴陶朱公为勾践䇿遗以西施郑旦而子胥死是非神秘之畧也非有骇异之谋也然而四发四中如出一轨良以人之好耆不大相逺而德色之心不能两重故虽大有为之君一蔽于是则从圣如孔子贤若侨余有去而已忠若子胥有死而已尚何道之能行而何谋之能济哉虽然是特以取小国尔故有以下大国者矣昔者夏伐岷山岷山以妹喜伐夏商伐有苏有苏以妲己伐商周伐褒而褒以姒氏伐周晋伐骊而骊以姬氏伐晋故曰三代之亡皆是物也然则郑武公困于胡人而先妻之女以娱其心然后袭而取之重丘氏苦于青阳而先遗之妹以惑其志然后袭而㓕之斯亦秦越人小儿宣转累效之名方也嗟夫理义之备所以养其心刍豢之设所以养其形也理义胜者正气盛而天理行刍豢胜者血气滋而人欲炽人欲炽则好色之心轩天理废故好德之心轻权轻物重权重物轻此不易之理也三代晋侯既覆于前而吴鲁戎虢复溺之于后然继此者代不乏有是何邪亦不刚而已矣刚者天之德而君子之操也终日干干自彊不息则凡天下之物有不足以动其心而况于格物之余乎刑寡妻刑二女一正家而天下定矣又奚至气轹万夫而困踬于一粉黛哉由此语之贞观之君亦足以豪矣辨伯翳非伯益事有若迃而实先似缓而实急者世次之乱姓氏之失此人伦之所由紊习俗之所由薄也予之纪少昊也既辨𤣥嚣青阳少昊为三人矣复合太史儋老子老莱子以为一既辟仲衍不得为孟亏之弟矣乃复明伯翳不得为伯益之名若字岂无説邪夫孟亏当夏启之时而仲衍事商大戊岂有同父之兄先已而出于四百载之前者乎伯翳者少昊之后臯陶之子而伯益乃帝高阳之第三子隤也然世俱以伯翳为即伯益其谬甚矣予尝攷之伯翳者嬴姓之祖也书传嬴姓实出少昊其源甚着非高阳后也按陈杞世家序舜禹之功臣十有一人云伯翳之后平王封之秦而云垂益䕫龙其后不知所封不见也又云臯陶卒封其后于六或在许然后举益而授之政则伯翳不得为伯益尤显故刘秀表校山海经云夏禹治水伯益与伯翳主驱禽兽是则益翳为二人亦有能知之者苐太史公于益翳有时而不分所以致后生之缪尔秦本纪云高阳之裔孙女脩生大业大业娶女华生大费女脩乃高阳之裔女而适少昊之后大业之父者葢大业之父名不着见而秦赵二家遂以母族而祖颛顼非生人之义也郯子曰我祖少昊而嬴氏乃其族也则秦赵宜祖少昊为得其正班固之徒不知攷此乃直以女脩为男子而系之高阳之后故世遂以伯翳为伯益不复别也抑又稽之伯翳葢封于费者也是以有大费之称若夫封大唐者费昌费仲俱其后也而世亦复论更以大费为伯翳之字益可嗤矣且大业者臯陶之父也而史记音义复以臯陶为即大业葢以史记大业之下无臯陶而失之至世纪书乃直以为髙阳生大业又以大业之妻女垂为大业之子而别出女华之妻名曰扶始扶始生臯陶臯陶生伯益唐书取而用之此春秋元命苞之説不足实也原焚甚矣焚尸之酷也其禽兽之不若乎夫人之所以异于禽兽者以其存心也以其有礼也孟子曰存心养性所以事天也存养者尽其事而无媿之谓尔生有养死有葬所以事也子夏曰伤哉贫也生无以为养死无以为礼也人之生世岂惟自求饱煖逸乐而已哉生欲以为养死欲以为礼尔今也生无以为养而又离之死无以为礼而又焚之非惟离之又絶之非惟焚之又弃之可谓人乎孔子曰今之孝者是谓能养至于犬马皆能有养不敬何以别乎夫能养亦难矣而犹未足为孝然则孝者岂惟能养而已哉必有敬焉既不敬复不养既不养复不葬此何理耶曽子曰愼终追远则民德归厚矣䘮祭之礼薄则倍死忘生之人衆矣敝帷不弃为薶马也敝葢不弃为薶狗也孔子贫无葢于其狗死犹与之席圣人之于物亦且致其尽矣父兮鞠我母兮育我而顾生离之至于冻馁而弗之顾比其死也复一举而焚之扑之湍流微尘漂散示以不返其不及犬马也远矣嗟夫焚事戎俗也在昔三代罪至恶逆乃有焚尸所以示凌迟而絶之人类也奈何末代不知其故反狥戎俗举凌迟恶逆之刑而施其亲岂不大可哀耶尝试语来砭孕者胎必伤扶生者尸必疻天地之所以使人重其生也觉昏而梦灵生㝠而死神造物之所以使人谨其死也立和表而为神道陈𤣥舆而设伪物启涂軷遣臯嘷而祝发之勿震勿惊凡所以安神而妥灵者惟恐其少不至斧棺裂椁过者褫魄是所谓妥灵耶方其炽焰皮㿰盎罐筋骸缩胎至有起而蹲者兹禽兽亦不忍而孝子顺孙时且为之于汝安乎抑尝稽之雷公之书炮炙之方一骨一石必曰存性而今爇者睎薪熇㷄橐而鼓之务桀其事靡遗余力父母之一性果复存乎然而愚者卒惑至自喜其能然曰予之能事毕矣反控其故则曰佛者教也彼善为祝而善懴是将生善地也吁一何愚之至此极耶世有导人溺者语人曰我善为祝将俾而为水仙而第溺之毋忧而信之乎夫既已离而絶之方且燔不根之故楮以为荐既已焚而弃之方且作无用之蛮语以为祝其果信乎生受离絶之苦死受焚弃之酷而顾区区从事于无有所益之荐祝是之谓放饭流歠而问无齿决其不情悖诬也明矣曩予观于秘阁闲谈有郑民张福诠者贵粜为雷所扑其妻焚之中道忽死既而讝曰福诠震死亦备苦矣而又且焚不已甚乎予以是知焚事之为死者苦也甚矣可不戒欤易曰敦艮吉象曰敦艮之吉以厚终也夫欲人之归厚必自人伦始人伦之切莫若丧祭而顾可为畧耶藏千金之璧者缇衣十袭匣户九扄斋沐而出之犹恐不敬况于亲乎王乔之仙彼固以为天下玉棺是则人情之不可磨灭者虽天上不废也且其説曰世尊之死金棺银椁其自奉也葢若此而顾以焚弃之事待世人乎谓不然矣若曰能遗形乎则波旬之叫哭文殊顿足果遗形乎然则今之为焚事者眞禽兽之不若也孝子顺孙葢亦为之却虑而深思邪虽然流俗之为之抑有由矣奉佛事则曰无余赀而不𦵏也溺阴阳则又曰无善地而不𦵏也嘻上世无佛地狱何无末代诵经天堂何有天堂无则已有则君子登地狱无则已有则小人入而顾佛者何为忠孝既昭三鹤自戾碑诔虽崇无后可守高纬之父母非不卜宅兆隋文之墓田非不叶吉而反为殃亦可以理晓矣然则世之君子盍亦为之观相而节度之乎设棺椁以歛之捐圹原以安之使比化者不暴于外追逺者不失其处而又为之法制以禁其逾期不𦵏而为佛事説阴阳者其亦庶乎其可矣原理李二氏世之谬误者无氏姓若也非氏姓之无统也由人之好言氏姓者谬误之也予起路史而后天下之氏姓始得其正矣臯陶之后有嬴氏偃氏以其为理则又有理氏李氏理天理也故天官书云左角为李然则李理二字在古特通尔非有他义也陆佃説礼用云李水之子又水子也可谓正矣仁实也故古以为理官之字管子书云冬李也又云黄帝得后土辨乎北方以为李而吕春秋亦云后土为李又云臯陶为李昔晋文公命李离为李以为臯陶之后是矣是古者理官之理字直为李其义一也传云一介行李即昭公十三年传之行李也葢在夏商之代已有此李氏矣而姓氏之书及北史若唐新旧书等乃云老子生于李下而以为姓或云因乱食苦李而得姓或又以为饥饵木子而姓之均为妄诞暨葛孝先直谓老子之母李氏女也故老子因母以为姓迨其孙洪传诸神仙因谓老子生于李家犹为李姓非也汉属国侯李翊碑以李氏为出于箕子尤为无所本矣吁后世之妄日益繁矣氏姓不胜误孰正之哉老子化胡説德经曰出生入死生之徒十有三死之徒十有三人之生动之死地十有三夫一性之元湛然虚彻曽何有于生死哉其所以生死者出则为生入则为死而已矣生之徒十有三谓十之中生者居其三也死之徒十有三谓十之中死者亦居其三也而人之生动之死地十有三者则是一性本生而顾不能静每以物动而自趣于尽者十又处其三也葢生者居其一而死者处其二也既已十管其九矣而其一置而不显者是何邪非出生而入死者邪乃不生而不死者也是生死之道九而不生不死之道一也佛者之教不出于此矣老子之所以化胡惟此道尔谓之德经事可见矣然释氏之无知者輙讳其事又从而诬罔之固非毗皤尸之意而老子者不知出此乃复羣起而较其容仪之盛衰与夫出世之先后以争之祗见其不能胜尔虽然释子之无耻岂惟诬老哉羲娲孔颜之圣且弗免也彼腐儒者既莫之能谪又从而怖之吁己丑闭閲化胡经书论恒星不见语之无所稽妄言也听之而不审妄信也和之而弗择妄随也佛者曰方摩也之诞也川地震动天夜有天而恒星不见此则妄言者也故古今论衡周书异纪云姬周昭王之二十四年甲寅之岁四月八日井泉泛溢宫殿震动而恒星不见五光贯于太微王问太史苏繇对曰西方有圣人生却后千年其教法来此矣是以世谓孔子书恒星不见者将以为异时之证而传记悉从之此则妄信者也夫春秋所书恒星不见乃庄王之十年甲午之岁上去昭王之甲寅有三百四十年之差故顾微之吴地记谓佛法之始典籍无闻而亦狥旧以鲁庄公之七年夜明恒星不见为佛生之日然恒星之不见乃四月辛卯之夕是岁四月丁亥朔辛卯乃月之五日非八日也是皆不得而牵合者嗟乎川地震动天夜有光而恒星不见星陨如雨变有大于斯者乎方三川之震于幽王之时也伯阳甫以为周亡之证厥后果然而厯攷前代天夜有光恒星不见星陨如雨皆非佳事况诸祅丛夜今古独此使佛果因此变而生固非家庭之令器矧复年庚日甲无一者之可合邪然倡之者皆以为实勃又从而神之兹非妄随者邪抑又言之恒星之不见虽非必佛之生然稽其变知亦为后来之有佛也谓孔子为有为书之庸有之矣刘向曰夜中中国也其子歆曰夜象夷狄夫歆向虽説异同而其言俱理何则圣人不识夷狄因其有弊而中国䝉其弊则着之佛之为中国弊也笃矣三代之时闗讥而不征凡竒伎奇器怪迹孟行者皆不得进于城门之内虑其摇民荡衆而不之能出也彼佛之敎固非三代而下有也三五之时固已有是人矣晨门荷莜何代无有苐先王之道充满乎天下天下之人厥有恒性而彼之偏习无自入三代而下四体虚羸方切畏戒而且不知守此邪风戾气所以得长驱而入之方庄列之出也佛之敎将出矣孔子知之而庄列不知也观微子之篇则见圣人之所以忧之者矣三代之际每切讥禁岂茍尔邪及后之世不惟撤其讥禁而从之又延之梱内而尽室以听之矣二千年间其飏精破胆以至于死者不知几千百亿而犹以为得邪夫狂者东走逐狂者亦东走迷者赴水拯迷者亦赴水此未为失也其所往同而其所以往则异也今也见狂者之走亦竭蹷而效之覩迷者之赴水亦裭褕而从之其狂迷亦甚矣岂不哀哉佛之名学记曰其施之也悖其求之也佛释名曰辔佛也言牵引佛戾以制马也故曲礼曰献鸟者佛其首畜鸟者则勿佛佛者拗戾而不从之言也观佛制字以一弓从两矢岂不拂哉语曰从谏勿拂是辅拂之拂亦作义可见矣佛曰吾之道佛于人者也人曰彼之道佛于我者也人固以此而名之佛固以此而自名其所谓佛如此而已而庸人事佛欲以崇之而不得其嘉号则转其义以从嘉释曰佛者觉也噫谓佛为觉亦不知所以觉矣虽然世俗之所以尊之可谓至矣然皆欲尊之而不知其所以尊之者予请得以大其説而遂解之曰满世之人皆莫能誉佛欲夸其事我则能言之矣瑞应本起因果之经皆所以凂佛者也胡不扬孔子中备经之言以附之乎中备经曰观夫震爻之动则知有佛矣又胡不举列御冦所记商太宰问孔子之语以誉之乎其为説曰太宰见孔子曰丘圣者欤孔子曰圣则丘岂敢博学多识者也三王圣者欤曰善任知勇者圣则丘弗知五帝圣者欤曰善任仁义者圣则丘弗知三皇圣者欤曰善任因时者圣则丘弗知商太宰大骇曰然则孰为圣孔子动容有间曰西方之人有圣者焉不治而不乱不言而自信不化而自行荡荡乎民无能名焉丘疑其为圣矣弗知眞为圣欤眞不圣欤是则非佛也邪中备经列御㓂之説吾不知眞孔子之説欤非孔子之説欤然説如是则三皇五帝俱不足以方其圣矣是则佛者不亦危然甚大矣乎然则世之人其亦有能如是而誉之乎吾故曰世之人皆莫能誉佛欲夸其事我则能为之言矣将誉佛者请参之台之説佛之俗浮屠之为教所可恶者尤恶于以利言也夫人之情莫不欲生而恶死欲存而恶亡欲安而恶危欲富而恶贫欲佚而恶劳欲寿而恶夭何哉物重故尔圣人忘生不留于物自非圣人未有能免此者是故贫者莫不欲富也而处富者更忧其复贫贱者莫不欲贵也而处贵者更忧其复贱危者咸欲安也而已安者未尝不恶其复危生者皆欲寿也而既寿者未尝不恶其复死欲之既至牢不可解而为佛者乃为姦伪以中其情曰吾能生之安之富之贵之不惟是也而修吾事者则富弗复贫贵弗复贱而安且寿者弗复病且死也虽断无是而世之愚莫不惑而奔之至于截发挂缸炼腕钉髁贱身祈嗣弃子禳灾靡所不至而莫之御也甚至在上之贤不知孔子所以长守富贵之道而时且为之然贫与贱病与死卒有时而不得离则亦不知以彼为非也彼姦伪者度知贫与贱病与死之不可免则其伎有时而遂败于是又为不可勘之説以欺曰西方有极乐世界焉修吾事者死将得金地以处也虽断亦无是而愚者信之愈益固则亦以其无从质故也夫舍卫诸国臣服天竺雪山鹫岭驿使常至夜义落刹本乃三国而炮烙地狱正本自阿育王金刚舍利琉璃码碯第如华之产铁而青狮白象橐佗孔雀正犹华之畜乗断刀破械解䯁吐火皆本幻术而剪发贯耳吹蠡击钹俱其习俗本然世之惷人曽不之知乃类推而归之不可致知之神其浅鄙者又倡而为诡怪之説殊可诋笑按晋宋浮屠记云临倪国王生浮屠太子也父曰屑头邪毋曰莫邪浮屠身服色黄发若青丝始莫邪梦白象而孕及产从左脇出生而有髻能行七歩如此而已洎汉哀时景匿受大月氐使王使伊存口受浮屠经其所载者正与老子相出入葢昔老子西游出关过于天竺教胡人为浮屠厥后其徒更相推誉流传而失实尔诸如法显道安軰所记天竺等事槩可见矣顾岂若今之诡诞哉或曰子何释之议惟不视其书则已矣程子有云佛书直不必观观必入之矣是则不然不观其书此程子一人事也今有道者擿埴而示曰足之下宝窖也然后过者柅足莫不徘徊觊夫窖之得也知其罔者必发掘明告之而后来者不惑怀恐其入而止之则自亦不明其窖之眞有无也人滋不信矣故予为之发其虚窖以谕之则人心庶乎其正矣嗟乎尧孔之教立之如登天浮屠之人坏之如燎毛因循茍且此天下之至大患也庸人之所喜而圣人之所忧焉者也庸愔之徒易以诳惑而况乐因循而彼且与其因循安苟且而彼且诲之茍且此其教之所以易与而不可返也天行健君子以自强不息终日干干天行也未闻以因循苟且为之德也障百川回狂澜君子曷动心焉道以异端而明无异端则圣人之道尊然有异端而圣人之道愈尊道岂异端之所能昏哉浮云翳月月何尝昏其所以为月者者常存惟决其翳而月愈清异端害道道何尝昏其所以为道者常在惟去其害而道愈明尔道以异端而昏亦以异端而明也佛老孔氏之道端大不同矣而世之人每惑而不能判者惟不知其所异尔其所以不知其异者由其不能合见故也不合其见安明其异不明其异乌识其尊此圣人之道所以至今为不明欤泌请献其所以异夫老言命佛言性而孔氏则兼陈乎性命老説生佛説死而孔氏则兼明乎生死老修道佛修德而孔氏则合道德而修之兹其所以大不同也虽然老之于性非不言也而以命为之重于德非不修也而以道为之本佛者则不然惟知性之为急而无俟于命知德之为尚而不契于道其所以违于道命者亦徒不知下学之义与夫穷理而已矣若老子者非惟恭笃礼信治国有道而兵戎之事尤所致意博爱之方既已异于彼矣至于孔子则天地功深生人道备何特生死性命之一端邪子曰攻乎异端斯害也己夫异端之害道在所攻矣而圣人且不之攻者非不之攻也攻之则害有甚也春秋之法责备贤者彼之道可与行邪吾固不得而不责今既知其不韪则不应与之矣乃奋而与之较既以为异端则不应进之矣乃引而与之列虎兕出于柙而牛羊殒于阹矣然后从而仇之是谁之过欤嗟乎佛之为吾道害也乆矣昔之大贤莫不欲去之也然迄莫去之者睽者又从而挽之也王子曰吾乃今知三教可合为一栁子又曰其言往往与易论语合夫将取其不合而辨之是与而较之矣夫既引而与之列而三之是诱而进之矣岂非攻之则斯害也邪学者之大患莫大于不识易而妄言王子曰大易之妙尽在佛书此宗元之愦愦也更引之邪今夫蚩氓稚子见弄木虎者惊喜叹讶且畏且爱归而夸于邻之嫂逾年未巳而乃不知彼眞虎者耽耽蹲伏深林之中神色不动宛不异狗苐人不可得而即之然则庸人之要佛者亦蚩氓稚子之爱木虎者以其可即而弄之尔二子之説予将置之邪则恐世之人以为眞而莫之识辨之邪则复虑若等惑之之深而反见诽以贻斯害之灾虽然犹不得而不畧正之大抵天下之事大过则反伤理之常也眞君之坑沙门毁像事至与安而复建德之毁经像还僧道至大象而复及会昌之撤寺宗民僧尼至大中而复夫亦岂知易道之变通哉曰然则终不可攻邪曰正其义不忧路史卷三十四路史卷三十五钦定四库全书路史卷三十五宋罗泌撰发挥四九合诸侯事不白则教不成齐侯之为会十有五云九合者在葵丘之会言之也淮之会固出其后而贯谷之举又非其盛者乃若兵车之会则有之矣庄之十四年伐宋二十八年救郑僖之元年救邢四年侵陈蔡六年伐郑与十五年之救徐首止之役定王世子所谓一匡天下者也说春秋曰信其信仁其仁衣裳之会十有一而未始㰱盟兵车之会四而未尝大战是信厚而爱民也仁其仁者如其仁之谓言如其所成就是以仲之仁尔者晋平公问于叔向曰齐公九合诸侯一匡天下翳君之力乎臣之力邪对曰譬之衣然管仲制裁之隰朋削缝之賔胥无纯缘之君举而服之尔臣之力也师旷倚瑟笑之平公问焉对曰凡为人臣犹庖宰之于味也管仲断割而隰朋熬煎之賔胥无齐和之爰进之君君不食谁其强之臣何力之有焉且君譬壤地臣草木也必壤地美而后草木硕是以君之力也九合诸侯齐桓之盛举也而夫子以为仲之力者盖以为齐桓者正当上佐天子恢王纲纂旧服顾乃区区合诸侯以勤王是特小相一卿之事故也嗟夫诗于卫存木𤓰于秦取渭阳所以训齐晋之美也而桓文不存焉管仲覇者之佐也匹之伊尹其器业正小矣而孔子犹曰微管仲吾其被髪左袵矣岂若匹夫匹妇之为谅哉当其解梏堂阜而致位乎上卿则綦之理举贤能立四民而制轨里却子华之计信曹沬之盟干山海责包茅安卫文而攘戎翟其功业固可尚矣佛者之事视管仲之功孰愈哉夫不试乎冬之寒者不知夫春之燠不睇夫本之正者不竟夫末之䨾揖逊救焚诵诗拯溺揖逊诵诗固雅事然亦何补于焚溺哉晨门荷莜不无用于世顾亦奚用于世邪笃信明义崇徳报功吾固不以是责归马放牛囹圄空虚此軰之所能欤约法三章外户不闭此軰之所能欤拾桑麻衽氊毳弃五谷而嘬海错语人曰彼以世间法我以出世间法吾见其大言之相愒也佛事太盛速天谴俗人不可以为大臣而俗士不可以为史把用夷礼春秋恶之谢灵运萧瑀王缙之徒合𤓰殿庭膜拜廊庑此何为者耶夫为胡事乎朝着之间而羞恶之不知可谓大臣欤梁武不道舍身同泰寺为僧奴百官僚𨽻倾库藏以赎归之俄而闪电霹雳风云冥晦焚毁其寺浮图堂宇一夕荡然及再舍身光严禅室而重云殿浮仙花生忽皆震动三日时以为瑞而识者因以季龙之事方之同泰佛阁七层宝饰大同十载震火畧尽更造未半景乱寻起此则上天明谴显戒可以见矣当时史氏虽能纪其舍身之谬至于天戒之事则黜不録岂非史官俗士怖于佛者一时妄福之说而没之邪唐武后为薛懐义起功徳之堂明堂比也其崇千尺佛像之隆度九百尺一准之伟逾于千斛之舟小指之间匿十数軰伪图血像头度二百尺所观者溢郭士女争施俄而火起像室延于明堂以及宝库飞烟突汉铁律尺半夕之间不遗片拊风裂血像分飞数百然则非理之事岂释迦本意哉在昔大顺二年七月癸丑汴之相国寺火是夕大雨震电有物类毬块而赤转于门谯藤纲之间周而火作顷之赤块北飞又宛转于佛阁之藤纲之间亦既周而火作既乃大霔平地数尺而火势益甚延及民三日不息而所谓日月隐檐槛者亦且烬矣详观厯代若此者殆不胜记是则佛者果不能违理为之福矣萧倣尝言佛者可以悟取非可迹求寳柱焕烂珠㡘的㿨此敬则所谓神怨人怒祻积患生者也奈何愚俗不知出此乃更崇侈至于菲塟薄养以争趋而佞奉之金碧翚飞过于玉阙镕金销翠单困民用由此语之免祻幸矣何福之为予悯夫世之士者为其诱惑流通而莫之止也故表而出之以为烱鑑梁武事或见之佥载隋志亦稍及之明堂大顺之事亦㣲见唐志云益爲朕虞或曰墨氏兼爱何不思之甚也墨氏安能兼爱哉先王之时鸿水平矣民粒食矣又从而教之墨者能之乎蚩尤平矣管蔡定矣又从而冨之墨者能之乎夫害已去难已平其爱之亦至矣亦可已矣而又冨之又教之先王之心仁民而爱物者其有既乎吾知墨者之无是也非无是也实不能也非徒不能也实不知仁之方也不知其仁而徒曰吾能兼爱爱何从而兼之不能仁民而惟以戒鸡犬䕶蝼螘为之兼爱一何浅邪吁是特妾婢传娼修小亷以惑衆者先王之戒杀不如是也夫畜者未有不杀而其所不杀者非畜也试以一剧之郡言之蠭屯螘聚户輙数万孰不鸡孰不狗而孰有不杀之鸡狗哉彼墨氏者其亦果能戒之邪是以先王惟制礼以节之君子之于禽兽也见其生不忍见其死闻其声不忍食其肉是故足迹不迩于庖厨而鱼肉不及于庙阈岂其不之戒哉其所以戒之亦有道矣郊社特牲宗庙特牛而神得其飨矣七十二膳八十常珍而亲得以养矣天子不合围诸侯不掩羣大夫不取麛卵士不隐塞庶人不数罟诸侯无故不杀牛大夫无故不杀羊士无故不杀犬豕庶人无故不食珍而后天下之畜无妄杀也爰复设之虞衡之官按其生育之时行山林禁泽梁以及乎其可生者大寒降土蛰发水虞于是讲罛罶取名鱼登川禽而尝之寝庙行诸国人助宣气也鸟兽孕水虫成兽虞于是禁罝罗矠鱼鼈以为夏稿助生阜也鸟兽成水虫孕水虞于是禁罣䍡设穽鄂以实庙庖畜功用也仲春之祀用牺牲而季春之月置罘罗网毕翳之具俱不得出于九门之外豺不祭兽不以畋猎獭不祭鱼不设网罟鹰隼不挚不出毕罗昆虫未蛰不以火畋不探鷇不射宿不滥渊不巢覆不成禽不兽不中杀不粥儥毋杀孩虫毋食雏鼈鳞不尺不取彘不朞不杀不刳胎不髪不成毛不登庖毋麛毋麑不卵不䠣蚳蝝㝹䍻各有常禁而物不失其性矣时方长养则野虞禁止其斩伐未至黄落则斧斤不入乎山林毋槎毋蘖毋絶华蕚不风不暴不以行火而恩被于动植矣此则先王博爱之实也故曰虞氏之恩被于动植是真被于动植者也岂若彼之假仁义而缪设虚言也邪魏正光求帑藏空竭于是有司请损百官蕃客廪食肉之三一嵗终计省百五十有九万九千八百五十六斤唐世正五九月格刑屠禁采捕月率十日断宰割是不过缓死尔卖㹠售肉饟羜还筵兹固有善于彼假之不已乌知其非有哉虽然予之所以尤病焉者二丧壊先王之风俗其害固已急而靡兵之气厥祻为尤大夫世不能无暴乱也是故立之兵以禁御之此天地之道圣人之所不能去也非惟圣人不能去之虽天亦不能去之惟不能去是故必立之威威立而暴乱止矣威之不立则将无以御暴而适求侮古者妇人不入军中凡以其靡兵之气而将无以示威也暾欲谷曰寺刹之法教人柔弱非用武之道不可衆置语毘伽曰突厥人寒而皆习武唐兵虽多无所施用凡以是也厥今佛者其靡兵之气也甚矣士有壹为其说輙威索体解而不可用然则予之所以病焉者是非惜乎兵也惜其兵气之靡而天下之祻起也昔者黄帝之初志于求仙爱民而不战于是四帝共起而谋之然而黄帝克自悔祻择兵称旅以威不轨而后天下始复定夫以黄帝之明且圣犹几不免而况于不黄帝者乎明皇之始贤人佐职事无不举纳姚崇之议削中宗之伪滥者万二千数是以天下太平海内充富奈何帝以中人之性不能保之于是终天寳之末广铸金躯度僧造寺舍前日昭昭已效而甘心乎未来昏昏虚妄之说于是禄山之乱乘弊而起陵迟播荡几于不振黄金之像不可以助威福缁毳之流不足以应凶虏而生灵挺血之祻已徧于寰宇矣故凡言不杀者是必驯致于大杀而后已此齐梁之杀伐之祻所以尤毒于战国者兵气靡而威不立也吾不知齐梁君臣奉佛尊经与夫䕶戒禽虫之惠可以赎其蔑威致㓂弃师衂国之寃也邪吾故曰使佛者能去其君臣而治絶其兵武而安则其教无不可立也予见学者不知先王之道大而受佛者之殴皆以为佛道广大而能兼爱故因先王虞衡之意而备说之益将以广其见辨四皓扬雄曰美行园公绮里季夏黄公甪里先生代之所谓四皓者园公一绮里季二夏黄公三甪里先生四也遭秦苛政避地商之蓝田山中汉髙招之以皇帝善嫚士不至迨帝为戚姬故欲易太子髙后以留侯计致之太子以定四老人之力也既去弗复见后俱塟于安陵太白所谓芜没四坟连者百姓义而祠之今京兆蓝田轵及上落商东巅俱有祠庙或云为秦博士世乱乃隐故园称陈留风俗传云园公为秦博士避地南山汉祖之起礼聘不就惠帝立以为司徒圈公者园公也其本圈姓而崔其所賛亦谓四皓为秦博士然质之传四皓当秦在时已入商洛深山不见其为博士且汉世无司徒元夀二年始置大司徒公亦何自为之此称缪也虽然四皓之名言者不一如圈公在史记以来汉书法言诸所记载俱作园公洽闻记作郭园公賛与仙传拾遗又以为东园公甪里先生在孔安国祕记及汉纪仙传作角蠡而魏子作禄里是特音相假耳至绮里季之与夏黄公则毕文简特以绮里季夏为一黄公为一盖以逸少渊明子美有黄绮之语非也按仙传拾遗云绮里季东园公甪里先生夏黄公与张良为云霞之友间二子而言之而夏黄公在崔氏谱老子中经皆谓之夏里黄公则不得云绮里季夏矣又元和姓纂亦有夏里绮里禄里三姓夏里云出四皓河内轵人则文简之说正为失之徃嵗商于人有得四皓神胙机者乃有绮里季与甪里之神坐则夏黄公之自为名益可知也神胙刻更有圈公神坐及圈公神坐机字正作圈而颜师古正俗引圈称之自叙亦云圈公之后则知圈之为正抑复攷之四皓姓讳有大异者在陈留志则圈公名庾而字宣明襄邑人始居园中因号园公或云姓国名秉与轵人甪里先生绮里季夏里黄公为友秉庾字转是亦称园公尔故风俗通云四皓园公本亦园者夏里黄公姓崔名廓字少通齐人隐居夏里爰号夏里黄公姓崔谱而甪里先生则系泰伯之后姓周名术字元道京师谓之覇上先生甪里亦其号尔渊明亦尝引此则非不知黄绮之实者四皓之刻始见于黄伯思董逌继见𨽻纂为不误也三辅旧事𤣥惠帝为四皓作碑于隐所则知神胙机俱当时所刻者或云圈公姓韦韦口声也国口意也殆廋辞云稷契攷天下之同者不必异而异者不必同圣人之于人茍可以传者不求同而矜异也尧契弃之为喾子明矣而诸儒皆疑之以为契弃既皆尧弟尧在位百年则皆百余嵗矣岂有尧在位如是之乆有贤弟不能用至舜且未死方举而用之乎仁人君子固未有遗其昆弟而为国者是好异而求同之过也即按内传史克之言髙辛氏有才子八人时谓八元舜举而用之杜预谓为髙辛之裔稷契之伦而张融孔颕达等以为稷契皆在其中谓去圣逺信其言为髙辛之裔非髙辛之子且信纬书之次谓喾传十世尧及稷契皆不得为喾子亦不得为兄弟予观尧之继挚也契弃既皆已用之矣传称尧以契为司徒弃为农师及得舜为司徒然后以契为司马则尧非不用之也按褚生叙孔子语曰昔者尧命契为子氏为有汤也命稷为姬氏为有文王也尧曷尝不用之哉特至舜始大任焉故太史公以为尧皆举用而未有分职传记之说畧可见矣惟于书无闻尔夫书于尧最为粗畧官司制度礼乐刑赏咸无见焉在位百年所可得而知者惟分命羲和异鲧试舜数事而已及舜受禅则复以契为司徒弃为后稷又其官任皆出申命则是因乎尧之旧者况复推用皆在厯试之年则固尧为政也甫刑云三后䘏功兹正尧之所命然则稷契之仕尧朝端不疑矣或者又曰诗言蕳翟惟言从帝诗美后稷惟称姜嫄曽不及喾刘向叙列女传履迹吞乙之事俱当尧代而传记蕳翟乃谓有娀之佚女则姜嫄果为帝喾后十世之妃吹求㣲颣以疑其所自者是不然世本大戴之书言昔帝喾十四妃之子皆有天下而稷之后为周周人既上推后稷为喾子矣何所疑邪昔有娀氏有二女长曰东逖次曰建庇东逖为喾次妃是为简翟故屈原云蕳翟在台喾何宜乙鸟致贻女何喜又云髙辛之灵盛兮遭乙鸟而致贻夫古书之存者惟屈原庄周韩非管子山海经为可质其言简翟未尝不及于喾何尝有十世之说哉嘻繇汉而来学者之谈商颂鲜不谓是稷契无父而生先儒张夫子王逸之流且犹惑之乡非褚先生孰能知其神不能成须人而生也邪夫以嫄翟信在尧朝则亦信似无归之子果为佚女抑何从禋祀于禖宫哉学者之学正不可尔僻又可贵详于经乎彼其猜之予故辨之细周世攷禹为夏契之后为商而稷之后为周夏十七世商三十世盖四十有七世而后有周文王禹及稷契皆当唐尧之时稽之史载契十四世而至成汤厥次仅是然是叙弃后稷十有五世而至文王中间乃閲夏商二代所较者三十余世踈脱甚矣夫由尧帝至周文王千一百有余载而其世云十五岂人情也哉尝窃攷之信书不窋实非后稷之子而公刘乃商世之诸侯盖当周家十叶之间故左氏云文武不先不窋而外传乃谓夏氏之衰不窋始失官守娄敬亦言周自后稷封邰积徳累仁十有余世而公刘避桀是公刘之去后稷已十余世还当君桀之时盖所谓夏之衰者尤不当出乎履癸之前然而说者无谓太康之世曷不谛之如是邪爰复详之夏氏之书记帝王之世云帝俊生稷稷生台蠒台蠒生叔均叔均为田祖夫帝俊者帝喾之名而台邰也后稷封台故其后有台蠒有叔均既有台蠒叔均则知稷之后世多矣不窋不得为稷子明矣苐恨其间世次乆逺有不得尽见者虽然单穆公言后稷勤周十五世而兴是则世本史记所为信者夫亦知夫所谓兴者有非文王而不正为公刘也邪即稽世本不窋而下至于季歴犹一十有七世矣一十五世而得遽而尽之哉甚矣系牒之难理也梦龄妄六经之书惟礼记杂而多妄梦龄之事殆同䜟纬之言前哲多非之而心疑其说予尝攷之信书武王之夀乌有所夀九十三邪且以武王少文王之四嵗文王崩服未终而伐纣克商二年天下未宁而崩相出入才七年是文王七嵗而生武王也况复武王乃文王之次子则伯邑考父之生也文王年才四五尔此其必不然一也且以武王之崩成王方居襁褓岂有九十之年不见嗣息踰于衰耄而始生育者乎夫圣人之异于人者智识尔其精华数至则与衆无以异此其必不然二也是皆理之所可充不必旁搜逺摭而后可知者也按竹书纪年武王年五十四罕得其实然则与汝三龄汉儒之妄斯可见矣虽然天下之事固有言之无质而必然者有闻之如实而必不然者矣故尝言之武王之政皆非七八十翁之为然者意者文王之崩知武王位夀之不永而付之速集之託邪其云吾与汝三者岂非谓于吾没之后与汝三年而成之乎未可知也竹书乃晋太康二年魏人不准盗发魏安釐冡所得古书也绰有事实惟其舛驳不纯世颇疑焉抑载攷其尚父致师周师自誓至于罢兵与武王徴九牧史佚典九鼎若度邑等事俱见史迁周纪美男破舌缦缦奈何等语明引于战国短长太子晋等事见于王符着论而少昊之証备于张衡之集则知汉世其书犹在而人罕有传者子华子曰吾之君归采于周始有蒲璧以朝作程典而今程典犹见其书岂尽出后世哉班固志书古今书外有周书七十一篇刘向以为孔子所论百篇之余文尤尔雅非汉人所为也鲁用王者礼乐士之不学古我知之矣智者不屑于稽而昧者不知其所以稽也鲁侯爵也而设两观作五门备六官而媵三国立太庙建明堂乘大辂载弧韣斾十有二旒日月之章季夏禘周公于太庙牲用白牡尊用牺象山罍俎用梡嶡鬰用黄目灌用玉瓒大圭荐用玉豆彫篹爵用玉琖仍彫加以璧散璧角升歌清庙下管象朱干玉戚冕而舞大武皮弁素积裼而舞大夏祀帝于郊配以后稷君衮冕立于阼夫人副袆立于房中君肉袒迎牲夫人荐笾豆大夫賛君命妇賛夫人大雩帝夏禴冬蒸春祠秋尝而遂大蜡复庙重檐刮楹达乡崇坫出尊康圭䟽屛木铎振朝𤣥舆和表纳四夷之乐于太庙此何为者邪求之先觉则皆曰武王崩成王幼周公保之以践祚制礼作乐颁度量而天下服七年归政成王尊周公故赐之以天子之礼乐以广鲁于天下有人臣不能为之功则赐以人臣不得用之礼明堂位之说曰昔者成王以周公为有勲劳于天下赐以上公七百里加之四等之上使兼十四附庸而用天子礼乐吁有是乎天下有达道不可得而易仁义礼信士之所当为孝者人子之所当为而忠者人臣之所当为也是故事亲若曾子而事君若周公者可也臣为忠子为孝岂有过外而臣子所不能为之事哉世道衰教不明于天下而忠孝之等少是故一有独行则指之为分外于是始有冐数滥典越礼乐而不知所为怪学士大夫习于乱说不果决择则又从而申之岂识先王之意哉礼天子禘诸侯祫大夫享庶人荐天子祭天诸侯祭土诸侯而祭天惟王者后此不刋之典也非天子非王后雩帝郊天抑何典邪禘者帝之禋也是故不王不禘皇皇后帝皇祖后稷享以骍牺是享是宜则鲁顾以享帝为宜而不知其非矣太庙天子之庙明堂王者之堂也而顾用之其合矣乎季路欲使门人为臣孔子以为欺天而曽子且不忍以季孙之箦毙公而以王礼塟于汝安乎管仲相桓公覇诸侯一匡天下管仲齐侯之周公也而塟之不以侯礼三归反坫圣人犹切齚之以王者之制而鲁用之然则三家以雍彻舞八佾旅泰山而禘僖祖厥有由矣公侯之地百里伯七十里此周公之制也天下不敢不守而公十兼之是自为法而自弃之也孟子曰周公之封于鲁为方百里地非不足也而俭于百里于百里犹曰俭则周公固未尝越其制也董子之说曰成王之使鲁郊盖报徳之礼也然则仲舒亦以为成王之与之矣是不然礼之有天子诸侯自伏羲以来未之改也成王周之显王也盖亦谨于礼矣而且乱之则成王其惑矣此刘原父所以谓使鲁郊者必周而必非成王盖平王以下固亦未之悉尔如鲁恵公使宰让请郊庙之礼于天子天子使角往惠公止之其后在鲁于是有墨翟之学鲁用之郊正亦始于此矣夫鲁惠公之止之则是周不与之矣不与而鲁用郊自用之也昔者荆人请大号者周人不许荆人称之然则鲁之郊禘可知矣两观大辂万舞冕璪有不自于兹乎使成王已与鲁则惠公不请矣惠公之请由平王世也孔子曰鲁之郊禘非礼也周公其衰矣鲁之郊岂所以尊公哉明堂位或者疑为战国妄士僣君分谤之所为书其为言曰鲁王礼也天下传之乆矣君臣未尝相弑也礼乐刑法政俗未尝相变也天下以为有道之国夫桓公弑隐而自立矣共仲杀子般弑闵公而立僖公襄仲杀太子恶而立宣公则君臣尝相杀矣跻僖公立焬宫从祀宣公丹楹刻桷而致夫人不告朔娶同姓而大夫宗妇觌用币则礼尝变矣万仲子之宫绎襄仲之卒则乐尝变矣伐莒献俘用人亳社则刑又尝变矣兵甲作田赋用则法非不变也初税畆舍中军则政非不变也祠爰居鼓大水矢鱼而观社则俗又非不变也未尝之言殆诬鲁者而予未尝疑之矣饱思厌索然后知非夫子不能作夫鲁之作无礼非一节矣顾未尝不以成王周公为解当时之臣盖亦有知之矣是故书也设以明堂之位而继之以其所僭中之以三代之服器官鲁兼用之而后结之以未尝相变相杀之语其贬薄之意亦深矣出㳺于观固所以甚叹鲁礼运礼器传记之言岂蚩伧之呓语哉鱼目犹疑宜攷信于大传获麟解鲁哀公十三年冬春秋书有星孛于东方十四年春西狩获麟春秋絶笔归愚子曰盛哉圣人之言也古之人三月无君则弔春秋不作天下何由知有东周乎春秋之为书予既已知之矣始何为而书鲁隐乎为东周而设也终何为而笔获麟乎为东周而设也周自后稷公刘积功累仁八百年而王业成太王肇基王迹王季其勤王家其辛苦艰难可谓至矣文武不幸以幽继厉颠覆宗周几于不腊平王之立周室东迁是嵗秦始列为命侯受西周之故都方平王之东毂天下之人引领以期其中兴至隐公之元年平王在位四十有九年矣论其数则过矣攷其时则乆矣而竟不能西归诸侯僭大夫强礼乐刑政寖寻隳废而不可复故孔子作春秋于是始之删诗则次王国之风叙书则汔文侯之命着东周之不复兴也夫雅者朝廷之乐而风者国土之音也文王之诗列于二雅其政惟可见矣黍稷流于国风仲尼何容心哉命者天子之所制者也成之于蔡康之于毕穆王之于君牙皆一出而下敬命至于平王制命于申天下莫知有周也当其䝉犯䟦坱一命文侯而遽有弓矢之贻由是征伐自诸侯出黍离欲复雅渠可得邪故曰王者之迹熄而诗亡诗亡然后春秋作隐公立三年而平王崩圣人之意不难见也自是以降生民卒瘅童齓皆知无复春秋未作时矣下及正沔日以陵迟三十有八年有星孛于东方明年而西狩获麟文之十四年有星孛入于北斗昭之十七年有星孛于大辰春秋之书孛皆辰次此何为而东之邪桓之四年公狩于郎庄之四年公狩于禚春秋之书狩皆地名此何为而西之邪且之二者继书而终圣人之意我不敢知也昔者成王定鼎郏鄏以为东都至平王遂居之曰东周孝王封非子秦亭以为西垂大夫地故尧典之西也东迁之元年秦始强大逐犬戎祠西畤号曰西秦而东西自此分矣曰东曰西时之所知圣人之意我不敢知也春秋之为书法不谛瑞麟曷为而书哉以出非其时为圣人之应乎则圣人之着述岂自为邪圣人之意实不在于是邪夫麟王者之嘉瑞也孛彗所以除旧而布新者也除旧于东而西获其麟此圣人所以反袂拭面泣涕沾袍遂放笔而称吾道穷呜唿其不然乎其不然乎奈何腐烂之儒为之说曰圣人之所以圣非淫巫瞽史若也何滑焉惟未来灾异之推邪是不然夫推言祸福以揺人惑衆者类淫巫瞽史之为圣人固不为也至于感而遂通遂知来物是乃圣人之余事而兴亡治乱者圣人之至切者也奚为而不感邪若昔柱史儋之如秦也语献公曰始秦与周合而别别五百嵗而复合合十四年而覇王出位出尾箕之际经大㣲扫东井大史张孟亦告苻坚谓不一纪燕其有秦后二十嵗代且灭燕是则先时之告也不然书者帝王之典而秦誓诸侯之书也书何为而终之悔过自誓我不敢知予述路史既及春秋之所以始终感麟出之非时作麟说或曰夫子之解获麟辞则㣲矣而谓孔子知秦之必继周者则似不然使孔子知继周者在秦则于周身之防宜无不知者矣然一出而围于匡㧞木于宋穷于陈蔡削迹于卫奔走乎一十二国役役以终其身是则今之不知命者然也命且弗知而尚奚秦之知曰不然惟其知之此其所以然也问者或曰是何夫子之绐诳我也世固未有知祸弗避而故即之者曰谓祸可避此中人以下者也圣人知祸之弗可违也故必身从艰棘以昞其致匪自已而犹或可溓也若以今之不知命者为之则必败于匡必敝于宋不蹶于卫必勃缪于陈蔡矣代之人以颜渊陋巷自乐而无跌踣为胜于孔子正是见也昔唐郑䖍之为学也有自沧州来师者曰郑相如尝谓䖍曰孔子称继周者虽百世可知也岂惟孔子仆亦知之因言天寳之末当有大乱而先生当汚于贼惟守节宜可免齐栁世隆一日目典籖季党索髙齿屐笔于帘旌曰永明十一年因流涕曰永明之元年我亡后三年丘山崩齐亦于此既矣厥后皆如其言夫以相如世隆之说不谬则知孔子知秦之继周也审矣唐卢齐卿之方幼也尝讯来详于孙思邈思邈告以后五十年位登方伯而吾孙为属而张燝藏之告萧俨亦谓继此二载官掌武于东宫及免而厄于三尺土下六十一而刺蒲十月晦而禄竭厥后思邈之孙孙浦始生逮齐卿刺徐而浦丞于萧俨后亦以失职埍于髙丽土窟者六年六十有一刺蒲而卒事之契言皆不违其畧夫以齐卿若俨一介人臣而犹灾祥之不可移如此况国之大事乎夫书非始于尧始于舜不终于秦终于周世不知也方孔子之自齐反也摄鲁相事齐景公患之于是内犁鉏之计归女乐于季氏而孔子行始也适卫既而灵公并载南子招揺都市于是趣宋适郑如陈会晋楚侵陈爰过于蒲蒲人止之乃复适卫将之于赵闻鸣犊杀届河而返遂复如陈及蔡楚昭将聘而封之子西沮之还复于卫亦有意于卫矣而灵公者老益荒怠也违夫子诡而问阵退命驾而行卫人止之会齐伐鲁鲁以冉有之言而迎请子于是自卫反鲁盖春秋六十有八矣年运而往始伤卒老而不得载之行事乃删诗定书正礼乐系周易作春秋以为万世之典法返鲁盖六年而坐奠之祥作其慻慻于数篇之空言可知矣百篇之书皆帝王之大训而特置秦誓于其末是诚何意哉藏之屋壁谓之不知秦祸不可也焚燎之酷虽知不免犹不敢废人事焉尔是故畏匡厄蔡祸也乃不忧已之丧而忧文之丧然则匡蔡匪子之畏厄而秦燎为子之畏厄也审矣若以为重缪公之改过则彼时要服之荒君至死而犹用其良而何以为改过乎呜唿小白一覇而陈完来魏丕受禅而仲达举服卒之嵗刘季肇生齐灭之年侯景载孕而建成元吉遇害之际正武氏之首胎然则东迁之年西秦始命虽䝉且知之矣彼夏书之后继之以汤征而商书之后继之以西伯戡黎皆剥肤之渐也然则缪誓之接于周奚惑焉成汤西伯夏商之异姓而缪公周之异姓见㣲岂止于圣人哉如其不然则愿有以诏我惟母曰所感而起故所以为终而已明㣲子贤者以一身为万世法有不幸而遭世之乱其所以洁身而去之者亦已难矣而世之君子弗之或察又从而诬之遂使去就之义不明见于天下后世而姦人倍叛得以迹其诬而资口实真可谓不幸矣㣲子纣之庶兄也其去商也盖以纣错天命蛰亡将至而将不免者于是不忍坐视其压不得已而去之故孔子曰商有三仁㣲子去之初不明其何之而说者乃以为抱祭器以归周吁有是哉按商本纪数谏不入乃与太师少师谋而去之及比干以谏死箕子奴而后商太师少师挟祭乐器以奔周武于是乘以东伐于商二师初不明谁何人至周本纪则以为太师庇少师强事本周书当时盖有挟器去者而非箕子㣲子也惟宋世家始言武之伐商㣲子自持祭器伏于军门可谓择焉而不精矣至苏古史遂正以为商纣之乱㣲子即持祭器以降于周果可实乎夫㣲子之去也岂茍然哉其谋之箕比也熟矣故其言曰我其发出狂吾家耄逊于荒而父师之诏亦曰王子出迪则㣲子之去志决已乆矣其所以迟吾行者特欲二子之一言键其决尔所谓去之者特不在其朝而其所谓逊于荒者直亦盘庚之出遯荒野以自免于刑戮而已矣何至挟祭器降周哉抑尝稽之箕比㣲子皆纣之懿亲位尊地近而与纣同休戚者也纣之不道固不得而茍去今也即其自靖之语观之则知三子固恐一旦溘先脩夜则无以谷先王而欲各尽其忠以自献者顾忍以先王重器适他人乎纣虽暴虐吾之天属宗国虽危犹未冺也孰有宗国未冺遽倍天属挟彛器而属之异姓之仇乎觊成败卖宗戚此项伯之所以为利乡里自好者有所不为而谓仁人为之乎且㣲子之辱身而急归周将有益于国乎抑无益乎使周而成果行王政则成汤且不废禹之祀武王其肯絶汤祀乎使其不有存继之心而遽挟此危乱不祥之器以趣新造之邦祗以䝉诟而贻戮曷补于国辱其身无益宗国虽甚戆有不为而谓㣲子为之乎方商佔危㣲为重亲使洁身以去之则为仁若弃商而归周则为叛谓仁人者决不叛君亲于危迫之际而叛君亲于危迫之际者决非仁人二者甚氷炭也况以重器归他人乎僖公之六年楚人克许许子面缚啣璧衰绖舆榇见楚子楚子问焉逢伯对曰昔武王克商㣲子启如是武王亲释其缚受其璧而祓之焚其榇礼而命之使复其所是则㣲子之归周在商之既灭而禄父已封之后其去商也盖当邦之未丧箕比无恙之时矣其遯去者特以跧伏隐晦以俟纣之改若宗国之复存尔及纣不悛箕奴比死武王举而踣之当此之时㣲子在野俱无一毫豫于间也何以覸之㣲子武庚尊卑贤否正相邈也使商未亡㣲子先降于周则已在武王之侧矣以武王之贤而吕望周公实相之二子在侧讵肯舍长立幼弃贤而植不肖以遗后世之忧哉盖武克商急于大义未及下车而亟求商后故即武庚而立之未暇于㣲子也及夫武庚巳国㣲子始见王乃祓而复之㣲暨武王崩成王幼管蔡挟武庚以叛周周公诛之然后访㣲子而立之其始终去就正如是也面缚啣璧曷尝有祭器之抱持哉虽然史迁本纪以为㣲子去而后比干死比干死而后箕子奴于是太师少师始奔周世家则谓箕子不忍彰君之恶徉狂为奴比干见其奴乃谏而死于是太师少师乃谏㣲子乃去其先后正衡决与孔子之言学者固折𠂻于孔子然而贤者之去就有未大明则将有以资乱故并覈氏姓之牒古者有史官左史记言右史记事而氏族之牒别自一家也是故有内传有外传而又有世本之书不可节也太史公作史记乃以其族旧之逐国与人天下谓之纪传于是事类始有弃大而録小太史公可也而自固以下不之能改是为得与欧阳子之纪唐氏也爰表世系盖欲景文之为臣而世不之知遂使宰相宗室至今异传谅可叹也予述路史既归天下之氏姓而特异髙辛氏族姓之多乃为之纪而复叹后世氏族之不讲也夫氏姓之着人伦之所由叙风俗之所由笃亦政教之甚急也而世咸忽之使不明焉然则俗之浇恶岂惟民之罪哉古者司商以协民姓民庶之家无妄改也后世官厯之书反着天老乞姓之文此何为邪若是而欲氏族之不乱不可得矣武为蝮扬为枭萧为蛸孙为厉此恶号也亦必有由焉王为可频李为徒何杨为普陋如而蔡为大利稽此夷语也然而犹可稽也奈何氏姓之书不知其由乃复妄为之说如以双姓为出䝉双竒姓为出伯竒愚出愚公度出度支军本冠军皇本三皇儿因语儿终因六终春则自于春申有则自于有巢居本于先且居西本于西门豹谓为象丽之变谓冷为冷伦之讹刍因于牛哀之食刍兹因于才子之宣兹审出于面势之审曲此何典故又若以童为出老童而洪出于共工箕出商纣伊由唐尧昌由昌意累出累祖𣆀出于𣆀叔季载而卑本于卑耳之国其妄缪何可槩邪上世书必同文而后世儒流视为小伎漫不之习无惑乎氏姓之失其统也且以名山非必从山名鸟非必从鸟草木之名岂皆傍施草木虫鱼之字奚必侧设虫鱼是则国邑之名古之从邑者甚少今也不原其始而谓邾郳鄷䢾邳鄾鄐郾鄅郐鄣邡䢵鄪邭卲郧鄘邴鄎鄩鄃邘郜郕郲鄸邼郙之类皆因失国避难而去邑不知从邑者乃后世之俗制古希有也张纳碑言张本张星栁敏碣言栁因栁宿果何据邪卢雷陈甄既云声转仇求枣棘则谓仇改惟不学之过哉亦不识字之所致也往予尝谓王羲之弄笔写林禽为来而世亦千年弗知反为说曰果孰来而以为名俗儒之可笑类如此东方生曰来来为枣而枣阳本棘阳也予以是知文士士棘祗棘据之改为枣非避仇也昔者鲁之公索氏将祭而㤀其姓人以是龟其必亡而随之文帝恶随之从辵乃去其辵以为隋不知隋自音妥隋者尸祭鬼神之物也守裶既祭则藏其隋亦云衅杀裂落肉之名也卒之国以隋裂而终则书名之䜟其祸如是然则君子可不知所戒哉今夫百龄之木柯十而枝百条十同叶万同一根抵也使盼其叶而曰是云本逺是不由于其干可乎是故循其枝而求其本则易从其本而求其末则难三代之君独商周为长世故其为氏姓也尤繁此不得不纪也予述路史又缀国名纪而后天下之氏姓始大定循而索之则民徳归厚矣岂徒区区之虚文哉路史卷三十五路史卷三十六钦定四库全书路史卷三十六宋罗泌撰发挥五尧舜禹非谥辩学者必自见不有所见而唯一隅以求经天下之通患也夷益弃契皆名也而夷弃独以官称虞伯后稷司徒皆官也而契洎益何爲以名着耶古之人要不为是拘也予述路史既推尧舜禹之为名矣复以放勲重华文命爲之名学者疑焉谓放勲重华文命昔之人或以爲名而尧及舜禹在昔俱以爲谥鲜有以爲名者曰否皆名也谥不出于古书传虽云谥出黄帝然实出于周公何以言之予观夏商帝王皆非谥法知之也死谥周道也古者生无爵死无谥故始皇之制曰朕闻太古有号无谥中古有号死而以行爲谥是以秦秀谓昔周公弔二季之陵遅哀大道之不行于是作谥以纪其终非古有之而谷梁子亦曰武王崩周公制谥法大行受大名小行受小名所以惩恶而劝善也世有谥法輙悉文致尧舜禹汤桀纣之类而羼入之盖始于白虎羣儒斯最荒唐者也夫尧舜禹之爲名固自章也尧曰咨汝舜舜曰咨汝禹汝弃汝契是果名也若以爲谥则弃契垂益䕫龙一皆爲谥而后可有鳏在下曰虞舜是岂鳏而在下已有谥乎彼则又曰此后世之追志斯亦㒺矣夫书之于名分法最严密世莫稽也方舜未嗣每书以舜盖未始一称帝逮其既立则唯书帝而弗复书以舜此则上古记史之法如是抑岂先谥而后帝乎昔魏周䜣谓魏君曰吾所贤者尧舜而尧舜名是古未尝以爲谥也然则其说谬于汉儒可知矣虽然尧舜禹之爲名其受命于尊者而放勋重华之与文命则其号谓之名人之所以名之者也放勋者极功也推而放之无所至极者也重华者继明也绍尧之后唯有光华而文命则特文德之命若赞舜之格苖者是也孟子曰放勋乃徂落放勋曰劳之来之屈原曰嗟重华之不可迕就重华而陈辞而书中候亦曰文命德盛俊乂在官而朱草生夫攷古之迹必求古之无意于言者推之屈孟之书此无意之言而又出于秦汉之前者也然则史记大戴世本不爲无所本矣说者又曰放勋重华第言其德乃若文命而以爲之号名则敷于四海者爲何事邪以类言之则允迪当爲臯陶之号而下文亦不相侔斯又谬矣夫禹臯两谟其文正异其云大禹谟曰者此叙书者之曰也云若稽古大禹曰文命者此史官之曰而秪承于帝曰者乃禹言也盖所谓敷于四海者敷土也禹既敷土而后敬承于帝而言之也是故禹谟首三曰而用各异臯谟则不然其云臯陶曰允迪厥德者是直臯陶之言尔故禹复之曰俞斯可质矣惟恊于帝者舜之德而敷于四海者禹之德然也犹曰其名如是其德亦如是若刘寛之寛班固之固申屠刚之能刚谢安之能安皆名象其德也若以是爲不侔则重华之下尤不侔矣正不可若是其拘也或曰孟子爲信则谋盖都君皇父谧旣以爲舜之字矣奚爲废之则又非也扬雄韩愈李翺旣有辨盖都鄙之君云尔一徙成市再徙成都都之有君自昔然也抑又论之名以制义以义则尧逊也舜运也禹举也名有五以德命爲义斯之谓矣嗟乎尧舜禹之名一无所隐而人之所以言之亦唯如此而已后世从文制爲号谥縁天以诔之曰文曰武斯已矣至唐天皇事不师古于是始取祖宗号谥而悉变之天寳之后加増重复遂至繁不可纪是则以爲过三圣邪夫祖宗之功徳果足以超世欤则唯曰放勋曰重华一二言已足矣茍无其实是厚诬之而诱后世之讪毁也故孝子仁孙之欲显其亲则莫若使名副其实曷闻以号谥繁多之爲贵哉庄生曰夫海不辞东流大之至也圣人并包天地泽及天下而不知其谁氏是故生无爵没无谥实不聚名不立此之谓大人予以是益知尧舜禹之非谥而后之学士指言尧舜禹者其爲不逊昧去就甚矣论谥法古之法行于今者唯谥行然二千余年而靡有定法大戴氏曰昔周公旦太公望相嗣王以制谥法周书之说亦然故今周书有谥法一篇颇为简要至杜预取而纳之释例而世遂重出之谓春秋谥法盖不知也异时有广谥者沈约贺琛皆尝本之约又撰着谥例事颇该备而琛之书特少去取且复强为君臣妇女之别亦无取焉太宗皇帝爰命扈䝉裁着新书然而亦莫䆒明苏洵于是䆒定古今断以书传刋其重复以为法虽其或得或违时亦有合圣人之意唯其必欲以尧舜禹汤等入谥而谓其法起于三皇五帝之时则大缪矣夫谥者原其号者也其不出于周公之前予尝论之彼号近古而好牵合者无过汉儒而汉儒亦自谓尧舜禹汤不入谥法则其说可槩见矣且在周书初无尧舜禹汤桀纣之文至预而后増之以汤益无所据商之太宗中宗髙宗本非谥法特以其一时功行推而崇之尔乃若甲丙庚壬乙辛丁癸何由而为谥哉若古论谥为法最简故贾山云古圣作谥不过三四十世而蔡邕之书才四十六然犹不见世本大戴之所载者洵乃以为二书邕无不见见则无不载矣周书之篇乃周公之法而春秋之谥乃出于此今洵反谓周公者为最繁杂而春秋者为简而不乱又谓周书谥法以鄙野而不传则知三书洵亦未尝见也按洵书云匹夫之有谥始东汉之隐者妇人之有谥始景王之穆后夫妇人之典周三母其着者也而穆王之盛姬亦有哀淑人之谥见于穆天子传匹夫之典夷齐其着者也而齐之黔娄已谥曰康见于髙士传二者其来乆矣比杨侃为职林书谓公主之有谥自唐之唐安始乃不知世祖之平阳昭文公主与齐髙帝之女义兴宪公主谥也邕之言汉母无谥至明帝始建光烈之称于是请正和熹之号而乃不知元帝之母许恭忠而髙帝之母媪已有昭灵之号又何邪五年二月甲午日昭灵夫人五月辛未日昭灵后见之后书纪论邕不攷见而独于和熹以为当然岂礼也哉妇人无外行者也是故生也姓配其国没也谥从其夫明有属也秦嬴邓曼陈妫燕姞以姓配国者也秦穆姬宋共姬鲁文嬴与夫共宣庄之三姜此以谥从其夫者也唯死先夫则异其谥景之穆后桓之文姜庄之哀姜之类是也后死而殊谥抑何典邪今不知攷而更请正和熹光烈之称岂先王之典哉嗟夫礼不下庶人而谥者非下之所造也颜闵至徳不闻有谥而蔡晖子穆輙正加以贞宣及穆之死邕复以文忠被之穆则废典邕亦不知礼邪其贻讥于荀爽而见诮于张璠也宜矣抑尝言之谥者正先王之所谓名教也然古之谥为名教而后世之谥也为辱典东汉莎车以蛮夷而膺茂典此何为邪然则邕之违礼岂唯邕之罪哉徳又下衰其流及于艺术与缁黄矣名器之失孰甚于此顾不谓辱典耶九钖备物覇者之盛礼大宗伯以九命正邦国之位九命者一受职再受服三受位四受器五赐则六赐官七赐国八作牧而九作伯也故子思子曰王季以九命作伯而文王因之记有九钖盖九命之外有加赐者或以为九命者非也在春秋说以车马衣服乐器朱户纳阶虎贲鈇钺弓矢秬鬯为之九钖后世不能改若昔先王以徳诏爵以功制禄其功大者其禄厚其徳盛者其礼丰叔旦有夹辅之勋师望有鹰扬之烈是故并启土宇并受备物宣王中兴召虎是资是故釐以圭瓉告于文人皆所以表元勋异贤哲也彤弓之诗天子之所以钖有功诸侯者也平王有犬戎之难文侯是保是以有弓矢秬鬯圭瓉之钖爰及襄王楚人不供而文公是頼是以有辂服虎贲弓矢秬鬯之钖出于旷典俱匪常秩暨汉武帝诏议不举者罪议者乃谓古者诸侯贡士一适谓之好徳再适谓之贤贤三适谓之有功乃加九钖而应氏遂以九钖天子制度尊之故事钖予但数少尔臣瓉乃云九钖备物覇者之盛礼齐桓晋文且不能备今三进贤而輙授之此殆不然当只受进贤之一钖尔台窃求之议者之说盖出于虞夏传其为说曰有功天子一赐车服弓矢再赐秬鬯三赐虎贲百人曰命诸侯命诸侯者邻国有臣弑其君孽贼其宗者弗请于天子征之而归其地于天子可也一不适谓之过再不适谓之敖三不适谓之诬诬则黜之一黜少以爵再黜少以地三黜而爵地毕此之是矣钖也者赐也上公九命数已崇极勲业更茂蔑以加矣是故制之褒钖以宠绥之车马以代其劳衣服以章其徳乐器以颐其神纳陛以节其陞虎贲以卫其躯朱户以表其居鈇钺以重其威弓矢以资其权圭瓉以广其孝盖有之矣然事于经无有明文厥自后世顾亦多有受其典者而大率非家事是以刘颂梗赵伦之事云汉之钖魏与夫魏之钖晋俱非可以通行周勃诛诸吕而尊孝文霍光废昌邑而奉宣帝悉无是举乱旧典习权变非先王之制也九钖之议窃谓无所施之文若固惜于曹操安石秘吝于桓温是皆深达国体者也瓒驳汉儒之议当矣世莫知其谁氏盖薛瓉云巽禅非求为异圣人之事一不幸而庸儒以为美谈重不幸而姦人搴以借口尧为天下七十载其明于忧患世故可谓悉矣见丹朱之不肖不可以为天下于是谋贤而巽之巽于四岳四岳不受然后明扬侧陋始得舜而庇位焉舜之来也尧盖不胜其喜也嫔以二女賔于四门寘之百揆纳于大麓凡可以试其更变而应世者索为之矣方是时尧非固难之也天下重器授之不得而轻也及夫典职数载绩用既成于是举天下而付之其付之也特不异于寄器其邻颜色不变又非其易之也得其人则不得而不授也昔之试今之授皆尧之所不得已也夫以四岳之贤付之以天下皆能以朝诸侯而不断以予之以四岳之亲首膺巽命皆可以承重器而亦断不自受乃皆属之四海在下之一穷人然则重华之登举而付之尧何心于其间哉嚚讼嫚㳺天方废之尧顾能违之乎特亦不过行所无事在贤予贤在子予子唯天所命而已矣夫天之所予岂偶然哉必其有徳见于天下者也天之所废亦岂偶然哉必其有罪见于天下者也是故君薨而世子生且犹不废以世子为不得罪于天下也不可予而予与可予而不予俱废命也黄帝而来皆予其子而武王不以予周公然则尧舜岂求为异也邪借使朱足以授天下吾知其不以授之舜使其时而不得舜吾亦知其必不授朱也舜之授禹亦若是而已矣至于后世不求其故见争倾之患作而尧舜之道愈隆则以为有所矫为乃谆谆以为说而诡特之行行矣中材之主循其名而昧其致不知徳之不足事之获已而额额行之反道饰情以冀一时之名几何而不乱邪吴季札废遗言而立王僚乱者四世宋宣公舍与夷而立穆公乱者三世隐桓之胥贼之哙之失国可以监矣是皆乐为尧舜之禅而不知其所以禅之所致也宋襄公将逊目夷目夷不听郑穆公将逊去疾去疾不听及楚昭欲逊公子闾而子闾亦不之听后皆无乱是三子者非贪于名而为辞也非恶其富而不为也诚知一避之为重而国为轻也使三子者从而利之则亦频此乱矣盖尝言之虚静者可以集事而无欲者唯可为君世有得道之士能化黄金丹砂一锊成金一锊成白镴一斤得金四两及耄求其人而授之寓其神于风监者数十载矣其所閲者几千人矣莫予叶也一旦得无欲者然后誓而授之不得其人则宁没而不授何也惧其黩货妄作而将及祸失吾知人之监也夫以烧金之术而受之者必无欲而欲之者必不得而受则巽禅之事从可知矣是故巽以天下非难也得其人之为难以天下巽非贵也合于义之为贵尧舜之事岂求于异而可为哉徳又下衰乱臣贼子盗窃名器乃至矫饰诈伪致恶声于圣人曹丕之攘汉也登坛而显言曰尧舜之事吾知之矣爰诋孟轲荀况以为不通禅代之变而自比于妫汭纳汉二女明勒丽石其袭伪业姦以伧囊天下非唯无耻乃有源流复以盗贼之行加之圣人何圣人之不幸邪呜唿世无圣人使尧舜之道不尊为此曹玷䙝者庸儒之罪也昔姚苌固尝令尹伟驰说苻坚求为尧舜之事矣坚且持之曰姚苌叛贼奈何拟之圣人夫以苻坚一介妄人犹知守此顾儒名而反惑之邪或曰若子之诲则巽禅之事其不可行欤曰否不然也禅者圣人之事也自非得乎圣人则乱不止也尧为父舜为子则巽禅为可行矣台尝十复风雷之事感世之贤君尚慕美谈多以禅而召乱而乱臣贼子售其姦者交援此以自蔽恐世之君子因以禅为徳也勉为之道辩帝尧冡古今之事绪无穷而地理之差尤为难于䆒竟尧之冡在济隂成阳尧母灵台在南汉章帝元和二年使奉大牢祠尧于成阳灵台是其处也今皆在濮之雷泽东南而王充乃云塟崇山墨子则谓北教八狄道死南已之市而塟蛩山之隂盖仪墓尔按欧阳文忠公集古録言灵台碑以为史记地志水经诸书皆无尧母塟处粤稽地志及范晔志则云成阳有尧冡灵台而此碑云尧母葬兹欲人莫知名曰灵台又郭縁之述征记成阳城东南九里有尧陵陵东有中山夫人祠在城南二里盖尧妃也东南六里有庆都冡上有祠庙而水经注言成阳城西二里有尧陵陵南一里有庆都陵于城为西南称曰灵台乡曰崇仁邑号脩义其葬处明白若此恶得云无言邪然述征记在成阳东而今之所识乃在成阳西北四十里谷林则古今疆埸相出入有不同者郭氏所记乃小成阳小成阳在成阳西北五十里𨽻于河南有山曰成阳谷林在其下小成阳以山得名乃尧塟所在有尧之故名焉即庸俗所谓囚尧城者抑尝订之盖其遯位之后作游于此此宵人所以得迹其近似而诬焉何以龟之庄周之书极天下之谲者也其让王之说至有尧不慈舜不孝等语而未尝有簒窃之一言使差有之周肯不言哉韩非战国之从横自贾者也其说疑曰姦人之事其君其讽一而语同世主说其言而不之辨则姦人愈反而说之曰古之明王非长幼弱也皆聚族偪土而求其利也因曰舜偪尧禹偪舜而自显其名也田成子宋子罕皆是物也嗟乎以韩非之辈犹能破其说于处士横议之时而今之学士乃不能殴其惑于圣哲清明之代可谓智乎因三思之是盖魏晋之事而竹书又出于魏晋之间则其当时逢君之臣为主分谤而附益之不言而谕爰复侦之燕之慕容盛晋之伧囊奸义者也尝称商之太甲而以伊尹事同夷羿郎敷之徒虽能初与之较而终以屈听更誉其言之当而今竹书果有伊尹放太甲太甲潜出杀伊尹之言乃知逼于一时雷同诡随谓白为黑者衆矣夫治古之事曲引而说之何不可哉知几之妄泌请得以佐其说而尽破之毋俾世迷得以引戈而议其后伯禹曰毋若丹朱朋淫于家用殄厥世予创若是而史记亦曰朱絶厥世摭此附会则知几之说牢矣乡使知几援此自证则将遂信之乎我无是也夫殄世者不继世以有天下也岂絶㓕云乎哉方尧之遯位也将逊之语先闻于岳荐之前而使嗣之诚已见于侧㣲之日及其出也然后女于畎畆试以百为如慈亲之育其子含饴䙔葆由小以髙大岂若凶残鬼类愒日玩嵗处髙㨿势怙宠冐权而为偪邪舜之事官也以之徽典则必使其从以之賔门则必使其穆逮其底绩然后致自大麓格于文祖若蒲轮而赴京缓辔取程自迩而之逺非若轻狷少年不召自至冲尹突跸蹶坑坠壍而后息也虽然犬豚凫鴈之徒智不足以知圣人汚自昔然矣而文忠公之䟦亦何足邪谓俗本多作城阳独此碑为成阳夫成阳与城阳正自二所成𨽻济隂乃古之成昔成王封母弟于成后迁于成之阳遂曰成阳而城阳乃汉齐悼惠之子章所食之国今之兖州是矣不得为一也其云廷尉某姓名磨灭据汉廷尉仲定碑云迁廷尉卿託病乞归脩尧灵台黄屋三十余而灵台碑言济隂太守成阳令各遣大掾辅仲君则知为仲定矣至言汉受濡期则又以为不知何语此盖指言汉氏承秦之水运而已夫君子耻一物之不知而病圣贤之失世而公以为乆逺难明之事不知不害为君子君子愽学而反约今也画论舜不出黄帝道有所谓经亦有所谓权法有所谓正亦有所谓义经与正者常也权与义尤不得而废焉舜之有天下受之尧也受之于尧于是祖尧之祖而不自致其祖方其摄也受终文祖文祖者尧之太祖也及其立也则复格于文祖皆不自致其祖而祖尧之祖以其受之尧也权也虞书曰祖考来格夫所谓考者瞽目之叟而祖者叟之父非可易也然则祖颛顼者特推其位之所自传者祖之非祖也其宗尧也亦唯推本帝业之所从受而取之以为配也义也禘于员丘黄帝非虞氏在庙之帝也郊于国之阳帝喾非虞氏在庙之主也由是言之颛顼岂虞氏之祖哉颛顼传之帝喾喾传之挚传之尧是知尧亦祖颛顼矣然则尧舜之所祖为传位者信也降及夏后天下为家于是而始祖其祖矣祖其祖常也故康成云有虞氏尚徳其禘郊祖宗之人配用有徳而已皆非虞氏之亲也自夏而后稍以其姓代之郊鲧是也是郑亦以舜为不出髙阳矣然云尚徳是不知权与义之说也苏轼亦云受天下于人必告其人之所从受者虞祖颛顼而宗尧则神宗当为尧而文祖当为颛顼帝喾舜禹之受天下也及尧舜之存而受命于其祖宗矣至有天下从而宗祖之谡以是知颛顼帝尧为虞氏明堂禘郊之祖幕而宗洎瞽则祖宗于庙盖自幕以来㣲在匹庶等礼亦无得而豫大祀祖宗于庙礼亦冝之此记礼者所以唯识其禘郊之祖宗而遗其幕与瞽于其礼之盛者着之是经权之说也抑固攷之舜非颛顼之后有数验史云自穷蝉以来㣲在庶人夫穷蝉既云帝子何得未几㣲为匹庶一也男女辨姓礼之大司而缀食之礼虽百世而婚姻不通舜既尧之五世从𤣥孙岂得御尧之女况以𤣥孙而尚髙祖姑昭穆失当无是若者二也夫源流之最可攷者唯氏姓也故昔者帝王之姓各有所循非赐不改少昊青阳髙阳𤣥嚣髙辛之姓皆累世不易唯舜之姓非先王之姓三也且以所言舜为尧之从孙禹乃舜之从祖尧授天下于从孙舜受天下于从祖自其家人乌得谓之至公而能以天下予人哉颛顼之传帝喾何以不谓之传贤不降之授帝扃何以不谓之巽位商周汉唐若此者亦衆矣胡得独称尧舜乎唯尧能以至公之天下授之异姓在下之鳏夫故得为传贤之帝唯舜能以所受之天下传之外姓有功之贤臣故得称巽位之君四也八元八凯尧帝固多用之然不云尧举者以其亲也至舜则非其亲而能用故于是美其能举五也舜茍尧亲非大相逺也顾岂不知而必资夫岳荐然后举之歴试诸难如此之艰而后授之若曰出于侧㣲则舜之徳闻非若颛顼之出若水帝喾之出江水特出而授之盖尧以为非所当授而授之则天下必将骇其为者故必歴试使摄及我存而俾之为政逮夫厌世而天下已安之矣是以尧假舜立而朝不易位国不更制天下晏然与乡无以异者此其必不然六也是皆经传明证显验可得信者或曰禆灶之言陈水族也故昔史赵谓陈为颛顼之族是则舜为水帝后矣曰不然此假类之言也灶知陈之将作而假类以验之尔舜土属也岂有近舍舜土而逺攀颛帝之水哉且昔帝王之裔多矣孰有与其所承之类终同者邪楚先火正故火为楚然吴囘之父其王木也曷又舍祖而依宗哉此皆贤哲有以知之宜不可以攷世者虽然隋之崔仲方亦尝申史赵之说谓天时人事随当㓕陈陈既㓕于随矣然陈之必毁随之必兴亦人事之必然者也若曰楚随火属则自古以来水必克火曷尝有火克水邪且陈承土随火且犹生之己酉土嵗而顾反为殃乎其不由此明矣泌以是知子羔子所以有虞夏禘郊祖宗或乃异代之问而孔子有召伯甘棠之答不独为子羔发也舜不幸以孝名孝道之难言乆矣公西之养亲若朋友处曽参之养亲若对严主参之矜矜固不如损油油也父兄不淑孝悌乃章竒有吉参有晳而后孝之名始着龙逢比干忠着后世桀纣恶也伯夷后稷忠曀当日尧舜贤也忠臣不显圣君之代孝子岂闻慈父之家哉舜之大孝此舜帝之不幸也韩忠献言古者圣帝明王爲不少矣而独舜称大孝岂其余尽不孝哉父母慈而子孝此事之常不足道也昔者齐景公问于晏子曰忠臣之事其君如之何对曰有难不死出亾不送公曰列地以处之䟽爵以荣之难不死亾不送可谓忠乎对曰言而见用终身无难臣奚死焉谏而见听终身不亾臣奚送焉言不用而难死之是妄死也谏不听而亾送之是伪送也故忠臣者能尽善于君不能与䧟于祸死事而立忠不爲全矣是故大贤寡可书之节衰乱见易名之行世不危乱竒行不见主不悖惑忠节不立父兄必慈良则孝悌之名无所见矣帝舜不幸而以孝名后世岂其所欲哉自孟轲氏唱井廪之事而列女传首着鸟工龙工之说且以爲瞽叟速舜饮二女与药浴汪豕往终日不醉而史记亦有匿空旁出之语故史通子非之谓使如是特左慈之爲羊刘根之入壁者岂拘羑厄陈之事而栁粲且辨之谓圣人受命必有天祐髙帝匿井脱项羽之追光武乘氷免王郎之逐或飞鸟或诈言人谋天算世固有其传矣抑甞讯之亲之于子既恶之而无道杀之可也又何井廪完浚之迂哉岂凶人之爲不善亦犹有所爱欤晋献公之欲杀申生也计诚决矣然且数年而先戮其傅则无道之心虽父子间有不得以直肆者圣人之事固可理攷而不可以迹求也夫尧之所以举舜者正以其父顽母嚚象傲而独能谐以孝俾不格于姦尔既不格姦则瞽叟已底豫矣叟既底豫则井廪之事何自而举乎凡此一皆未试用之前也逮其试用则有二女百官而奉之又何躬为井廪之事乎哉妻帝女备百官其贵势亦大矣象纵不仁可得施其志乎兹皆坦然可理晓者抑何至遃遃如万子之云哉程氏训井廪谓孟子方明象忧亦忧象喜亦喜而不暇井廪是非之辨斯亦党矣夫轲固曰奚爲不知则是以爲有是事矣虽然匪轲志也唯兹臣庶汝其于予治舜告臯陶语也鬰陶乎思君颜厚尔忸怩五子戒太康语也而牵合之以爲舜象之言此汉人之蔽也昔者孙盛録曹公平素之语而裴少期且讥之以其全作夫差亾国之辞也言以春秋事殊乖越然则规前羼后代有之矣奚独于此而疑之哉且渠乞伏儒雅并之元封拓䟦宇文德音同乎正始伪脩混沌何代无有不弔昊天节南山也不憗遗一老俾守我王十月之交也嬛嬛在疚闵予小子也而乃以爲讄孔之辞哀公顾亦集诗言而讄之乎故曰称予一人非名也变仲言父非字谥也尽信书不如无书信矣大麓说孰谓说经之误其祻小哉大麓之事自孔安国以爲大録万机之政而桓谭新论以爲麓者领録天下之事若今之尚书然盖自汉以来有是说矣是以章帝置太傅録尚书事而魏晋而下权臣之将夺者一以命之肇乱于此嗟乎六经之不明汉儒害之也唐虞之际内有百揆四岳外有州牧侯伯执事之臣无踰于百揆矣岂复有领録之长职哉夫所谓纳于大麓者歴试诸难之谓而其所谓烈风雷雨弗迷者是天有烈风雷雨而舜弗迷尔阴阳之和则风柔而雨顺今也风烈而雷且雨非大动威则阴阳之不和者也乃更以爲阴阳和风雨时邪圣人之立言无若是也窃以太史公之记观之谓不然矣其言尧使舜入山林川泽暴风雷雨舜行不迷而王充亦谓尧使舜入大麓之野虎狼不搏蝮虵不噬逢烈风疾雨而行不迷惑其与刘子政列女传逊于林木入于大麓之言俱其实迹如是岂领録云乎哉按攷大麓则大陆也故赵之临城隆平镇之大陆泽也一曰沃洲是爲广阿泽汉之鉅鹿广阿县随爲大陆即今邢之鉅鹿密迩于赵故郦元注水经引古书云尧将禅舜纳之大麓之野烈风雷雨不迷乃致以昭华之玉故鉅鹿县取名焉今柏人城之东北有孤山者世谓麓山所谓巏嵍山也记者以爲尧之纳舜在是十三州志云上有尧祠俗唿宣务山谓舜昔宣务焉或曰虚无讹也虞夏传曰尧推尊舜属诸侯致天下于大麓之野应邵以谓麓者林之大也故康成云山足曰麓麓者録也古者天子命大事命诸侯则爲坛国之外尧聚诸侯命舜陟位居摄致天下之事使大録之因地譬意斯得其指而孔说乃如彼夫子长受经于安国顾岂不知而故倍其师哉盖有以知其说而当时之有见如此也尝窃语之爲其难则易斯至矣尧之试舜亦可谓多术哉震雷虩虩且丧七鬯以烈风雷雨而行乎茂林蘙薄之中孰不禽惊麕怖恐惧而失常者而舜方此泰然不迷岂唯度越寻常哉亦天地鬼神之实相也歴践至此天下无难者矣或曰泰山之麓禅代之所易姓受代故于此乎告之夫尧之观舜也试之者三年矣于人民则五典从于朝廷则百揆序于賔客则四门穆夫然后纳之大麓以观夫天意之从不旣已烈风雷雨之弗迷然后授之而舜方此谦逊未遑受也既未受禅岂有先告代于泰山者乎虽然其所以纳之亦必有其礼矣其不禋柴寅告而遂纳之未可也惜乎其不传尔抑又讯之舜之授禹亦有纳麓烈风雷雨之事然则尧舜之事断可识矣盖天下大器王者大统授受之际得不歴试诸难而决之天哉呜唿禅以天下事有大于此者乎周公遭谤天且动威以章周公之德况舜禹之事邪然则尧舜之所以纳之大麓者岂唯使之主祭哉实亦荐之天其所以荐之天者抑以尽其命而已矣命者安乱御妄之正理也论语二十篇终之以不知命而今之君子皆曰孔不言命夫命孔子之所与也曷不言哉后稷之生鸟翼羊腓齐顷之诞貍乳羶妪昆莫之弃野鸟䘖肉东明之掷豕呕马嘘是岂人爲之哉小白中钩弃疾猒纽俱本天命汉髙帝唐太宗夫岂项羽范增建成元吉之所能谋邪陈桥之归契丹自退澶渊之役绞车闇发是与淳风之不肯去武氏肃宗之不能图禄山皆若有鬼神阴沮于其间者而况河图洛奥生民𤣥鸟之类卓然见于诗书者多矣焉可诬哉奈何鈆椠之夫讳言符命遂使小人不知天命皆自谓智角立党与相挤以倾人之家危人之朝者不胜举至有因夫一梦一䜟以讧国而速殪者其视大麓之事为何如邪然则符命之说其可废哉彼以或者推言太过流入䜟纬如孔熈眭孟先以速祸王莽公孙述之徒㳂以簒窃而隋炀帝唐太宗武韦之流又因之以滥杀于是归罪三代受命之符举而废去者亦矫枉过直矣不知圣人未尝废也韶说子曰韶尽美矣又尽善也及在齐而闻韶则三月不知肉味抑不知韶箫之音何如其和而其为感之至于斯邪予既纪虞帝观唐书见后䕫之论乐然后解矣寤曰韶至矣乎一代之治至于乐而极矣而韶者又今古乐之独隆者也今夫党巷之声有不可常理诘尧舜之事固难于鄙见俗情测也且书小艺也能草者不能为行能𨽻者不能为真真行既得则或能今不能古其或极真行备今古矣而胸中无千卷之资日用乏忠恕之行以涵养之则笔下自然无千嵗之韵故虽银钩虿尾八法具备特墨客之一长尔求其所谓落玉垂金流奕清举者一㸃不可得也此虞帝箾韶之乐所以俟孔子而后知欤䕫之言曰戛击鸣球抟拊琴瑟以咏祖考来格虞賔在位羣后徳让下管鼗鼓合止柷敔笙镛以间鸟兽跄跄箫韶九成鳯皇来仪击石拊石百兽率舞庶尹允谐于有以见其音之能合天而幽明飞走无一物之失其情也两大之间理固有是而宋子京乃以为推美舜徳而侈言之谓鳯未始来兽未始感且乐作之朝廷郊庙朝有宫室之严庙有垣壖之䕶郊有营卫之禁百兽何自而至使自山林林林戢戢而参乎百工之间何其怪邪又如祖考来格则见其上世闯然坐堂上乎吁兹亦挟两厓之见度圣人矣夫孝弟之至者通神明而仁声之感入人也深故一极其和则天地为之格鬼神为之感而况于百物之显者乎声律气臭先王之所以通物类而交神明者也视之而弗见听之而弗闻于是有萧鬰以达其气化之而弗至喻之而弗及于是有钟鼓以达其声至其肹蠁潜通冲虚軮轧而于于或接乎其左右氤氲妙㡫幽逺毕而鸟兽百物亦且咸得其乐是故九变八变而天神地示举为降出幽明之理默然相契若祝而鸡集唿而虵至有不可以言语诘者盖乐也者通伦类之钥而置神明之轺也昔者秦汉垂情祠祀数着光怪悉汉前朝陈宝一祠髙文武宣之代百三十有一见初元以后亦二十至此则阳气旧祠刘更生之所列者比武帝之为乐采诗夜诵文必尔雅而犹闻者兴起用事甘泉僮声一奏而神光集坛师旷之作清角一奏輙有𤣥鹤二八栖门之危再奏而列三奏于是延脰长鸣舒翮迅舞杜鸿渐罢蜀副帅月夜率燕锦谷邮亭奏羯鼓数曲四山猨鸟皆翔飞忻鸣又于别野登阁奏之羣羊与犬忽皆踯躅变旋如其疾徐髙下之节此则自然之声有以感召非必牵挽而后获其应也且钧奏鹤舞歴代亦已多矣宣帝世宗庙告白鹤集庭孝昭寝祠鴈五色集西河庙赤鹤下烛起房广川庙殿钟声光明夜徧厥类非一皇甫政之为越泛月镜湖有吹笛者俄而细浪旋涌二龙辅舟如听夏仲御之刺水也折旋中流为鲻鷠之跃附䱐之引而风涛震骇云雾窅㝠白鱼之跃舩者八九遽土作曲扣舷引转而大风应至含氷潄空云雨响集逮其集气长啸则烟尘顿起盖乐自内作茍一气之英合乎其内而中声之和骏发其外则空穴为之来风丘岑为之出雨草木鱼鳖翘揺咸若亦自然之理也变四时暖北方固有不得而不然者鱼出听马仰秣顾常人有能之而况圣人御天贤者攷乐熈孝治以嫓仁声则其致神响之格飞走之感理宜然者且鸟兽之喜声性与人同而鬼神之情亦乐音也而况笙管有鸟之声钟鼓柷敔有兽之音茍得其中则颃空跖实之等跄跄乎四海之内而率舞乎椒薄之间矣亦奚必蹁跹虞氏之庭而曷止盘辟䕫之目前邪火木相感而然金水相际而流孰匪自然如必一为之说则事有不得而言者故孔子曰其功善者其乐和乐和则天地且犹应之况百兽乎大抵溺于人者不可与言天狃于俗者不足以知圣夏王懋徳山川鬼神以莫不宁而鸟兽鱼鳖亦复咸若周王在囿麀鹿攸伏王在灵沼于牣鱼跃而说者亦以为是夸美之辞是则先圣仁人莫非诳矣闻易水之歌者至于怒髪冲冠聆房陵之讴者至于流泣沾水则逊羣后谐庶尹非汎辞矣刘琨清啸而羣胡为之长叹罢围刘畴吹笳而羣胡为之倚泣郄去则格有苖驯虞賔非溢语矣棠梨之花羯鼓而绽美人之草度曲而舞而况有情之鸟兽乎唐之园陵王晨衣举汉之祠室房户夜开而况流光之祖考乎宫乐一奏而黄鹄下籞中吕一叶而黄莺绕林然则鳯之𦍑𦍑又何足异邪虽然是特类之相召乌足上穷虞帝之妙哉若夫南风报徳之絃其所以阜财而解愠者虽目穷乎所欲逐耳穷乎所欲闻有不可得而及矣且时闻之子之如齐也遇童子郭门之外挈壶而俱其视精其行端子谓御者趣驱之曰韶乐作矣比至果闻韶焉三月不知肉味故乐非独自乐也又以乐人非独自正也又以正人不图为乐之至于斯兹其所以悠然不觉发也呜唿卒爵而乐阕孔子屡叹之寝梦而见周公学琴而见文王神交气合千载一日其闻韶也其身固已揖逊乎虞氏之廷际九官之肃穆而评合止之宜矣此所以一为感悦于至弥时犹口爽也然㤀味夫又乌知耳目口鼻之在我而声色臭味之在彼哉啜醯而口爽嘬梅而齿固有兼旬不能饭者而未尝知梅与醯者犹莫展也传曰人莫不饮食鲜能知味以三月之字为音岂达圣人之口耳哉䕫论自知审音者言有所不慙而非矜喜得其君者智无隐而必期有以自效盖士君子之生世必期有以自见肯与区区草木同炎而共尽哉方虞帝之命九官也八官皆逊而䕫独无所逊且复昌言于帝前曰于予击石拊石百兽率舞及益稷之论功也则又賛夫韶曰击石拊石百兽率舞盖前之语䕫之喜得其君而所以自期者后之语则䕫之所以叙其乐之成果如其所期者有以见其収功必效而无言之不酬也夫以舜之乐得夫䕫而益和䕫之道遭夫舜而益章此䕫之所以屡道其功而不逊者诚所不惭故也昔在先朝李炤欲下其律乃自言曰异日听吾乐当令人物舒长夫以炤之为乐而自许已如此则䕫之乐为可知矣以仁圣之君而得夫䕫臣以孝悌之治而嫓之仁声则其崇徳象成参偕造化与天地八荒之气相流通而无间不为难者此䕫之所以自嘉其遇遽许其君而不疑也刘薛王苏林梅胡李乃以前语十字为益稷篇之脱简复出亦何妄削圣人之经也邪大抵学者患在矜管蠡而不识圣贤之事业衆之所难以圣人处之为甚易圣之所就以衆人覩之为甚疑遗屦失着之徒夫亦岂知圣人之语凡出自然而非以㳺言赫也子曰我战则克祭则受福如有用我者期月已可三年有成由学者亿之为果然邪以小人腹度君子心不既指以夸譀之辞哉明乎此则知䕫之所以自期为自信矣嗟夫䕫龙稷契等人也始帝命䕫以典乐教胄子盖是以典乐之官兼教事者其贤为可知矣而记礼者乃以为䕫不达礼其知言欤方帝之命夷秩宗典三礼也夷巽之䕫则䕫固非不达礼也唯其礼乐兼备特在当时知乐优于礼尔教国胄子直寛刚简不达于礼者能之乎唯直唯寛唯刚唯简则知教之所由兴矣而温而栗无戯无傲则又知教之所由废而师道亦裕矣孰谓䕫其穷欤且昔重黎之举䕫为乐正也重黎欲益求人以佐帝曰乐者天地之精得失之节也䕫能和之以平天下一而足矣故荀子曰知乐者衆矣而䕫独传一也岂为不达礼哉呜嘻人之好乐也甚矣其不可夺也先王之时以乐合天下之情是故必命大贤深穷情致而后闻者日兴起末世之君视为一技毕付庸瞽啁啾嘈囋唯以取聒是以无益于智又何有于物类之感而启人之信喜哉人之化感尤在观听乐缺至此此释之徒所以得窃其鼓舞之权取西俗戎蛮之乐而附之慈悲不忍之声以感动夫人之良能者而人乐之死复之家礼律所禁则又比其铙钵八音者而易其为乐之名度以鄙猥辛酸之语而叶之曲破以施之服舍之侧于是乃有伥伥辟经而品校精否者果何为邪情实之相变理固至是故予尝谓洒其金碧则释者萎制其铙钵则释者寂矣于是引而归之先王之声教以动化于天下则移风易俗吾知其不难矣又何俟于异世之䕫邪申都虞帝之未嗣也职为司徒故其后有司徒氏司徒之转又为申屠胜徒申都之氏按汉功臣侯表张良以廐将从起下邳以韩申都下韩楚汉春秋则作信都信申古同音也然在史记作韩申徒而良传复作韩司徒一也盖申屠胜徒者司徒之声转申徒申都者申徒之声转而信都者又申都之转也刘敞愽闻强记亦意申都为是司徒而不得其证不知王符言之详矣潜夫论志氏姓篇云沛公之起良生属焉沛公使韩信畧定韩也立横阳君成为韩王而拜良为信都又曰信都者司徒也或曰司徒或为胜徒然其本共一司徒也后作传者不知信都何因妄生事意以为是乃代王为信都也由此观之则知当时已自疑误然申都之为司徒固也颜籕不知乎此直以韩申都为韩王信刘知几直又以为韩名信都谓子长谬去都而留信踈妄又甚辩帝舜冡孟子曰舜生于诸冯迁于负夏卒于鸣条东夷之人也诸冯负夏鸣条皆在河南北故塟于纪所谓纪市也今帝墓在安邑而安邑有鸣条陌其去纪才两舍帝记言河中又舜冡信矣而竹书郡国志等皆言帝塟苍梧则自汉失之至郑康成遂以鸣条为南夷之地不已踈乎夫苍梧自非五服人风婐划地气髙瘴在虞夏乃无人之境岂巡狩之所至邪方尧老舜摄也于是乎有巡狩之事今舜既已耄期勌剧形神告劳释负而付禹则巡狩之事禹为之矣岂复躬巡狩于要荒之外也哉是以刘知几之徒得以摭厉王流彘楚帝迁郴及夏桀赵嘉之事而疑舜禹之明徳泌尝攷之象封有鼻故墓在于始兴义均封于商故女英之冡在商其余支庶或封巴陵或食上虞采西城邑池阳与夫懐戎衡山长沙无钖故其墓或在江华或在巴陵上虞禹为天子帝之诸子分适他国其之巴陵者登北氏盖从之故其墓在于巴陵帝之三妃不得皆后于帝死育既葬于陈仓则其先死矣既皇英各自有墓则黄陵为登北之墓审矣唯登北氏从徙巴陵则其二女理应在焉故得为湘之神而其光炤于百里是皆可得而攷者胡自氛氛而争为尧之二女乎虽然虞帝之坟在在有之何邪盖古圣王乆于其位恩沾于倮隅泽及于牛马赴格之日殊方异域无不为位而坟土以致其哀敬而承其奉是以非一所也颛喾尧汤之墓传皆数出汉逺郡国皆起国庙亦若是也是则九疑之陵或弟象之国所封崇尔不然商均窆也大荒南经云赤水之东苍梧之野舜子叔均之所葬也而九疑山记亦谓商均窆其隂岂非商均徙此因葬之后世遂以为虞帝之坟邪尝又讯之大传符子之书虞帝逊禹于洞庭张乐成于洞庭之野于是望韶石而九奏则帝盖尝履洞庭而乐韶石亦既逊位而归国矣故集僊録言帝得脩身之道治国之要瞑目端坐冉冉乘空而至南方之国八十龙之门泛昭囘之河其中有九疑山焉歴数既往归理兹山是则九疑之㳺特梦想之所届者是以蔡雝九疑碑辞乃云解体而升而胡曾九疑碑图且谓今无复墓然则苍梧之蔵有其语而已矣河中之壠焉可诬也世逺论畧而诸生若信苍梧之言为出于经而予之言亦难乎为信也李白云重瞳孤坟竟何是则虞帝之冡不明自昔以为恨也书云陟方乃死说者以陟方为巡狩孔氏谓升道南方以死韩愈非其说曰地倾东南南巡巡非陟也陟者升也方乃死者所以释陟为死也苏轼亦谓陟方犹升遐乃死为章句后学误以为经文书云商礼陟配天唯新陟王故汲纪年帝王之没皆曰陟然则在位五十载陟者为纪帝之没明矣解者又何必区区以非五服之地巡狩所不至言哉韩非曰商周七百余嵗虞夏千余嵗而不能定儒墨之真今欲审尧舜之道于三千嵗之前意者其不可必乎无参验而必之愚也非能必而据之诬也故明据先王必定尧舜者非愚即诬也予既考定有虞若三妃有鼻诸孤之墓一旦明白歴歴可知如此抑不知予之愚诬邪韩子之愚诬邪路史卷三十六路史卷三十七钦定四库全书路史卷三十七宋罗泌撰发挥六尧舜用人尧舜皆圣人也其为治则既无不同者矣然稽所以为治何其异邪方陶唐氏之用人也必须佥举而后举之又必反覆难疑然后用之至于虞氏咨俞一出诸已有其举之莫或废也未尝一言以疑其臣下举之之私与人材之滥者朝廷之上急莫急于用人也而二帝之用人奚大异也或曰尧不逮舜故每疑其臣舜徳光尧故无敢缪举此臯陶之所以为帝难之斯亦妄矣夫尧舜之为治岂容心于间哉亦善为应而已曰都曰俞安有二道一难而一易者正亦不得而不然尔且臯陶之所谓难之者非不之知也尧自不易之尔伊尹尝言昔者尧见人而知之舜任之而后知禹则成功而举之三圣之举异道而皆成功是则天下之知人莫尧若也今而曰不知人则何以得之于舜乎惟尧能不自信而舜唯不自任不自信故谋之人而参之已不以大臣之言而必従不自任故明之心而合之外不以独炤之精而遂间使疑其下曷以得人而亦何以为治邪虽然虞氏之时用人由已四族去而二八升陶唐之代反覆备至然四凶在廷则弗知去十六俊在野则弗知举也是何邪说者曰史克之言是尧之不能尔噫亦厚诬矣夫所贵乎尧者以能允釐于百工也今也乆抑元凯则克明俊徳为虚言长芘四凶则百姓昭明为妄语矣圣人岂徒言邪盖莒仆之去也宣公不能而行父能之彼史克者恐宣公之以不能去为耻而行父以擅去之为专故借是以为释尔乃若尧舜之为固皆以垂法于天下后世者也抑再质之十六俊之举非一载也固有尧举之者矣四凶之去亦非一载也固有尧去之者矣惟尧之时黎民变矣故十六俊不尽举不足以损其猷万国和矣故四凶不尽去不足以病其治不足损其猷是故知而不举将以训后世之审官也不足病其治是故知而不去将以训后世之御姦也而舜也起㣲出侧以立人极茍不尽明于黜陟则不足以变天下之耳目是故纳于百揆则八元八凯不得而不举宾于四门则流放窜殛不得而不行是故昔不举而今举者将以训后世之用人昔不去而今去抑将以训后世之屏姦也是固不得而不然者虽然凶去俊举朝廷清明而天下以治万物以安此其宜也俊不举凶不去玉石杂揉而天下亦治万物亦安又何邪或曰禹之征苖受命于舜则舜之去凶亦受命于尧也尧将禅舜恐天下之未安也故留四凶以遗之去存十六俊以贻之举俾其去取于一旦之内而猒服于天下之心是一説也夫如是则尧舜固已有心为之矣三圣之授受顾岂后世姦憸相济者若邪舜之所以信于天下之人者亦岂俟于今日去凶而举俊邪天下固已信之于竭力耕田供为子职之时矣岂犹是邪大抵尧之图任一皆始谋于下故其所举不得俱当而其所任有不得而不难舜居山泽之中退藏于宻天下之材否平日已茂闻而熟详之矣及一朝而达之天下则材者为我用不材者自我去事至而应物来而名以故不下几席而得其情又奚俟于反覆疑难而后用哉况其所用稷契之伦皆出申命故或佥举有不待于难疑而后可也呜唿人其果难知邪其人尧邪惟尧而后与之合也桀邪惟桀而后与之合也非必不合也人君惟去其如桀者而就其尧者则奚患乎不知尧与桀也固尝言之知人纳谏君人之第一载也纳谏者非有甚患也特患乎人不我谏耳纳之与否惟君人之为之至于知人天下之至难者君能知人万事毕矣尧舜之所以治由此道也后世而有作者其能以外此乎论治水先后天下之事未始有人之不可为者也得其理则无不易违其理则无不难方洪水之为患也尧求有以治之者可谓急矣然以鲧则不治以禹则治之何哉得其理不得其理而已矣夫水之居于天地之间也犹气血之周于人之一身也一身之间血气之流无余欠也方水未乂岂有余乎壅之失其道而特行于地上尔及其既乂又非其欠也导之得其理而遂行于地中也孟子曰智若禹之行水也行其所无事又曰禹之治水水之道也禹之治之岂任智凿于间哉亦不犯焉而已矣方行地上伯禹治之必有所従始矣浩浩瀚瀚川原为一吾不知畚臿之功何従而施哉后世之人见其功之无涯而不获其迹求其説而不可得于是以为神圣之事非人力之所能致遂引而归之不可穷诘之域而怪诞之説行矣为老子者至谓道有所谓金丹之灵得而饵之则可以知万物之名究川源之理而禹尝得之未始不真以为䇿雷电而役鬼物也不惟学者疑之始吾于此盖亦尝疑之矣于是尽取凡禹贡之传而读之则无不以为禹之施功自下而之上始之于冀次之兖青徐而终于雍雍土最髙故治最后其説也盖以禹贡之所叙九州之次言之未尝不笑之也夫上者水之源而下者水之委也上者既已襄且懐之则下者淹没而无余矣今也治之而先乎下万万无是理也吾固谓治水者必上流始顾禹亦岂能倒行而逆施哉予乃屏衆传摄伯禹之书而复之目营手画于九州之次而不得其説则复稽之九州之次以求之又不得其説也于是退而求之𨗳山之文而始得其説焉然后信予之所谓始上流者断不疑矣夫九州之别不在于水工方兴之时而畚臿之工必先于水害尤急之处盖别州者不縁乎其水而治水者不限乎其州不縁乎水是故荆梁皆及于沱潜沱潜者江汉之别也不限乎州是故壶口必载于梁岐梁岐者梁雍之山也始于梁岐有以见上流之必先及于沱潜有以见下流之居后事不愆矣子曰禹别九州随山濬川禹曰予随山而刋木夫濬川刋木必随乎山者上流始也山岂可𨗳哉曰𨗳山者𨗳水而已是故四列之山自正隂以至于正阳自北而南也中国七水自河以及于江亦自北而南也𨗳汧及岐河之始功也至于王屋济之始功也渭自鸟䑕洛自熊耳淮自桐柏此隂列之山也汉自嶓冡江起汶山此阳列之山也孰曰先后之次而不可见乎濬畎浍以距之川决九川以距诸海先下乎哉抑又求之尧水之害盛者莫过于河济而短者极于渭洛河之害在于冀兖雍而济之害在于兖青徐是故河济则治其近而不治其源洛止于豫渭止于雍是故渭洛则附于河而不待致力盖河一治而渭洛自従也且九州之地固非皆苦鸿也有甚者矣淮次于汉汉次于江江次于济此小大之别也淮之所被者徐而江汉之所被者梁荆扬顾河之害则冀重而雍轻济之害则徐轻而青重至于江汉则荆扬为尤多也今治冀而首于雍则治青者必先于徐而治扬荆者先于梁也必矣所谓水之道也夫惟自上而之下故扬州惟一敷浅原而兖青徐则无山事不愆也若夫九州之次则特沉洪既平之后分别疆界陂其余浸作其平陆平土定赋之叙尔以故自北而东之转乎南然后折乎西以复于王所而九州之叙则又贡赋已定而铨次功绩之轻重短长先难后易之次尔以故先河汉次江济而末后于渭洛若夫泾则小而附于渭黒弱则又遐荒而尤大其功尤难故冠之河首俱非治水之先后也是则禹贡之书实非治水作也以定赋而附见伯禹之功也九川之列非出治水之时也乃史官所条难易之次也是故次𨗳山于九州之后而缀九川于𨗳山之尾斯可见矣窃复索之水之功始于河而讫于河首于雍而终于雍徐兖梁荆往来经界皆非止乎一至今而曰雍土最髙而治最后岂理也哉嗟乎禹之决渎也因水以为师神农之为穑也因苖而为教鲧之治水惟知以土胜水而不能从其就下之性于是堙其泄以逆犯之而激其怒故一行汨于下而五俱废上帝震怒不畀洪范九畴至于殛死禹乃嗣兴从而𨗳之九畴乃钖九畴者出于理之自然而非人力私智之所致者也是故顺之则吉逆之则凶然则伯禹治之岂任智凿于间哉直不犯焉而已矣呜唿由禹而来惟商都河北时或垫圯然而遇圯輙迁故讫无大害春秋之际山崩地震变故毕备然而独蔑河患则禹之功施于人者亦大矣后世之水患固无以加于伯禹者而一河之患讫未见其可治何邪亦舍顺効逆而已崇其防而庐其上此何见欤夫又安知鲧禹之所以为功哉兴利之臣何至残民而与水争尺寸以盛涯壖之鬼欤予论治水之叙怆禹之功伤乎世之用凿而不足以知禹也故重叹之炀帝水戏隋炀帝䝉眊轻姢不脩政事荒于嬉戏大业间勅学士杜寳常脩水饰圗经一十五卷新成以上已㑹羣臣于曲水縦观水饰有神龟负八卦出河进于伏羲黄龙负图出河𤣥龟衔符出洛大鲈衔箓出翠妫之水以授黄帝黄帝䄢于𤣥扈鳯鸟降于洛上丹甲灵龟衔书出洛以授仓颉尧与舜等坐舟浮河鳯皇负图赤龙载箓出河授尧龙马䘖中赤文出河授舜尧舜观于河渚值五老人来告帝期尧见四子汾水之阳舜陶河濵黄龙负黄文符玺之图出河授舜舜与百工相和而歌鱼跃于水白面鱼身长人奉图而出授禹舞而入河应龙以尾画地𨗳决水源禹从之治禹凿龙门䟽九河济江而黄龙负舟𤣥夷仓水使者于是以山海经来既又遇两神女神泉之上帝乙观洛黄龙双跃化为黒玉带以赤文周公辅成王举行舜礼荣光幕河其类凡七十有二以七十二航贮之迭进为乐嗟乎名教之内其乐固自多矣何至于以圣贤为戏不亡何待贡法非不善彼哉龙子之言古也贡何为不善哉孟子曰夏后氏五十而贡商人七十而助周人百畆而彻贡者自治其田而贡其税畆五十而以其五贡助者借民之力以治公田畆七十而以其七助而彻则公私合併百畆而取其十畆矣贡者献也助者借也至于彻则彻之而已先王之制名斯可见矣贡何为不善哉昔者先王制民之产岂固欲为之数邪不得已焉尔五十而贡此伯禹之与民约者非可加也盖有损而已今而曰校数嵗以为常岂先王之意哉原禹之法亦曷尝不本之时邪顾后之人不达其宜而易之以削是故有不善乌可以是而议禹之法乎今也覩战国贡法之弊而以病禹此何理邪乐嵗多取不为虐岂君子之言哉夏谚曰吾王不游吾何以休吾王不豫吾何以助是知夏氏虽曰定贡盖亦辅之以补助之政矣何特于周为亦助哉黄帝之时八家为井故十利得一为公田公田之有助亦已乆矣何特夏之为亦助邪三代取民虽名不同然取之以什一初不变也什一者仁义之政而三代之中行也多乎此则重之于尧禹而入于桀有以伤乎民而不仁少乎此则轻之乎尧禹而入于貊无以养乎上而不义皆非三代之中行也惟贡则有末世不善之弊而禹不能逆变于未弊之前助虽有乆逺可行之善而固不能专用于已行之后然则周兼贡助而以彻法取之亦时更而事异尔説者故谓周畿内用贡税夫而无公田视年之上下以为法畿外用助制公田而不税夫因民之余力以治野诗曰雨我公田而周礼遂人兴耡里宰嵗时合耦于耡旅师聚野之耡粟故耡为助惟助为有公田此则周之用助也令地贡以司徒均地贡以土均而闾师任农以耕事贡九谷司稼廵野以年之上下出歛法此周之用贡也惟其税畆而用赋则助之隳已乆矣此孟子所以特援诗以明助而不及贡诚知当时之贡不善而欲滕侯之为助也夫野九一而助国中什一使自赋则畿外之邦亦自内外异矣虽然皆什一也九一者自井言而什一者自借言也自康成匠人之释谓通率什一为正而颕达之徒乃谓助则九而贡一贡则十而贡一是则助之所取者重而贡之所取轻矣岂孟子意哉虽然夏商周之授田一矣而其数不同者则伯禹之时沉菑未逺九州之土固有见而未作作而未乂者人功未足以尽地利而可耕之地尚少故家五十畆而授㳂厯商周人力浸广疆土益辟是故啇七十而周则百诗云信彼南山维禹甸之畇畇原隰曾孙田之我疆我理南东其畆是则其法之略于夏而备于周可知矣皇氏刘氏乃谓夏之民多故家五十商民稀故七十周民尤稀故百熊氏则谓夏之政寛故一夫之地税其半商政稍急乃税其七至周烦极故尽税之而贾公彦复取六遂上地与夫司徒四等据地之法为言谓夏之贡据一易之地家二百畆甸百畆而莱百畆则二百畆而税百畆是五十而贡也商之助法据六遂上地甸百畆者莱五十故百五十畆而税一百畆是七十而助也若周之彻则据不易之地百畆而尽税之是则古之民常多而后世之民愈少古之税常轻而后世之税愈重古之地皆一易而后世之地皆不易岂理也哉夫又岂知三易之地周室尽有而六遂之地与司徒之法已不同欤夫不易之地家百畆则遂人之上地田百畆也一易之地家二百畆则遂人之中地田百畆莱百畆也再易之地家三百畆则遂人之下地田百畆而莱倍也是何周地益治乃多下地而夏商之世反无也邪况乃遂人上地加莱五十则既异于其説反覆无据则更以为司徒主鄙言而遂人主野而言徒亦不知六遂加莱司徒三易髙下之法岂得以是论之三代之贡助欤夏据一易固有上地商据上地岂无一易之田哉且既曰皆什一而载师之征复二十而一若二十而三与十二不同者载师之法征也特征于有地之主而非取于井牧之民也嗟夫闾师司稼此贡也非助也以廵野观稼视年之上下出歛法则嵗以为常岂夏后之法哉孟子之言盖以救战国一时暴取之弊尔今夫九州之贡赋既有每嵗之常矣至于他时嵗俭境验乃复有错出之赋因时制变凶年岂有取盈之理哉惟其后世不善用之知取必于每嵗之常而无杂出他等之时者此其所以为弊而不全欤惟昔太宗皇帝既平河东制和籴之法是时米斗十钱草束八钱民乐与官为市厥后物贵而籴不改遂为河东世患夫谓河东和籴为弊政则可谓太宗皇帝和籴之法不善则不可禹之贡法谓后世不善用之则可谓禹之法不善则不可今也渐于战国之弊而以之议禹法是乃目熟无盐臼头洼目之状而议南威西子非必天下之正色者也吾故曰彼哉龙子之言古也贡何为而不善哉辩涂山伯益古往之事学士之言十失而九伯禹娶涂山而立记于巴渝又起祠于陆浑㑹于涂山而建碣于钟离复指表于巴渝益先禹死而避启于箕隂请章陈之夫禹年二十而事舜舜命继鲧治水盖八载而后洪水平洪水平然后作其九州故夏书云作十有三载乃同九州之同逾壮盖数年矣方其作州也实始冀兖冀兖治然后作青作徐扬年三十娶于涂山以年计之正当急于徐扬之下故四日而亟往趋事则娶在寿春之涂明矣昔吴伐越隳㑹稽得专车之骨使人闻诸孔子孔子以为防风氏之骨禹致羣神于会稽所戮者㑹稽栋山也一曰涂山即防山也故传又云禹㑹诸侯于涂山防风氏守封禺之间涂山之㑹最近而最后至此帝之所以诛之则㑹之涂为会稽之涂明矣尧之诸臣惟彭籛臯陶伯益为最寿臯陶年百有六而伯益逾二百然计其年亦皆前禹死矣乌有所谓避启者乎凡此之类书之则不胜书辨之则有不足辨者聊引其彚触而长之可以三隅反矣小弁序小弁之诗刺幽王者按其序则太子之傅作焉然稽孟子乃以为人子之怨大者何哉夫既以为人子之有怨则是诗不得为太子之傅作而诗序不出乎孟子之前矣孟子之言或且妄乎曰不然人子之于亲也惟欲用其情尔于吾亲而不得用吾情是故时而至怨怨者所以致其亲爱之情而已如其傅作之则是陈义以达其情者髙子虽固岂得以为怨乎惟怨之生犹烟之方郁也不有以抒之则其志不能以自见而为沟渎之经矣故必有以抒而合乎义是亦圣人之所许者惟其非义不得其情此髙子所以谓之小人也孟子曰亲之过大不得不怨然则此诗为人子之心有慉而作明矣使由其傅其怨岂得为愈䟽乎且凯风亦非人为之作也曰若是则诗序彼皆非欤曰不然小弁人子之为诗也诗序圣人之所作也夫曰刺幽则其义已该矣而説者以为子之怨父不可以训是以託诸其傅而已虽然中山胜赵台卿俱谓伯竒所作刘更生且以伯竒为王国子正谓继母欲立其子伯封而譛之王王以信之岂其然乎方幽王之嬖申后而爱伯服将逐其太子宜臼而杀之故太子作是诗而伯竒何称焉伯竒尹吉之子也吉甫颔嗣妻之愬而伯竒黜固似之而非未足登也曹子建恶鸟论云吉甫聴后妻之谗欲杀伯竒厥弟伯封求之弗得乃作黍离之诗俗云吉甫悟而游于田见伯竒为鸟伯劳因体其妻斯固弗信然韩诗亦以黍离为伯封作则伯封之作黍离也民莫不谷我独于罹岂其傅之言哉踧踧周道鞠为茂草岂伯竒之言哉夏氏户口户口之登耗非必为国盛衰然昔之觇国者必以民人衆寡为贫富而论相者亦以近郊户口为优劣治乱之迹亦得见诸此也养民者君相之职也是故先王以天下为一家省刑役薄赋歛所以怀保而存抚之者无不至视犹赤子惟恐其生之不蕃也成周之时司徒以保息爱养万民嵗终登籍则王拜而受之乡官稽比较登其事尤悉故成王时生齿之息至千三百七十一万四千九百有七十三幽厉之乱黎民凋䘮抵庄王十三年五千里外已非天子之御自公侯达民止千一百八十四万一千九百有二十三而诸侯之国犹千二百春秋二百四十二年干戈鼎沸民不聊生故其诗曰知我如此不如无生民盖以身而为累矣已则又曰我躬不閲遑恤我后则复以家而为累矣如此则奚望乎人之蕃息也自时厥后战国縦横生民鱼肉秦筑长城四十余万阿房骊山七十余万伊阙之败首斩二十四万长平之战死者亦四十万余如十万数万若五七万莫可殚纪然如七国之戍犹五百有余万秦项残鸷斩杀无艺汉初平城兵才説三十万而人之以万数者仅逾二百逮孝文时六十年间休养生息烟火万里不幸武帝穷奢黩武末年海内虚耗大半所谓代天地司牧者固如是邪降魏讫周或离或合盖不足比齐髙置校籍官纳户三百三万二千五百二十有八隋氏平陈有户仅四百万大业二年乃至八百九十万七千五百三十六炀帝承之遂恣荒淫首营洛邑月没丁二百万𨗳洛穿淮引沁通涿还筑长城率逾百万丁男不足充以妇女亡死大半倍之大业之季乃至十室九空身䘮国㓕唐氏承之正观末年户犹不三百万迨终天寳唐兴百四十载而人户仅比于隋干元三年户三百一十万四千七百二十六五年之间三又失其二矣所以然者徒内以一杨太眞外一李林甫尔成难败易可伤也哉代宗之时户部户最二百九十余万稍复生息至元和初合方镇户才百四十有四万奈何宪宗弗之或恤勤兵掊割闽越之俗乃至计产而育民廹馁饥往往相食呜唿民之生肃代徳宪间可谓真不幸矣郭子仪请罢兵于前独孤及请息疲于后而聴者蔑或闻生齿之亏全由横歛李勃每为言而宪宗且不省方时氓民虽欲求同草木自生自死于天地间不可得也或曰有盛必衰有成必毁此天地之数也以汉文景而武帝继之随髙祖而炀帝继之唐明皇而禄儿继之盈极复亏固非人所能遏此胡寅所以谓愽古者言自古人君养民至千万尸则止谓三代不之见两汉而下诚未有溢此者何独不经而乃不知汉元始间户至千二百二十三万三千六百一十二永寿三年亦至一千六十七万七千九百六十我宋寳元之元户一千一十一万四千二百九十七庆厯二年乃至千三百三十万七千六百有四十熈宁十年至千四百二十四万五千二百七十元丰二年千三百九十万何独不之见哉在汉长吏以户最课故州县希㫖摊逃痩蔽多以客而为主若为增者故伏无忌记每帝之即位户口垦撮之田大数以见滋减帝以后且不复较则固其大畧者孝平以来莽眉继起存者不十二三孝桓而后巾卓迭作存者十一二矣民哉民哉不殆于无生哉尝窃蔽之唐虞伯禹升平者三百载而自汤至盘庚且二百年保民之主世出固非后世无事浅促者比户籍于时又岂千万而已邪然稽之传禹平水后口才千三百五十五万三千九百二十三虽云尧代水土初平民户未息然涂山之㑹贽者万国不以侯伯曷有甫千口而可国者人民财用在天地之间亦血气之周于人之一身也岂有余不足哉以随平陈不三年而户之増者五百万虽云时平滋息亦岂能若是遽此则文帝好为吏事郡县竭力按括所至虽能骤致富强而大业之乱已瓦觧不可复故朝廷虽极富而郡县已极贫兵籍至繁而民力已至困民之膏血今日已尽而明日之兵亦竭矣若古先王与民为生后世不能与之为生则聴其自为生亦已矣又从朘苦之征科日来疾视掊歛茍不至贫贱溃败者不已此无以为生者所以于是亦轻用其生于垂亾陨絶之余疾视其上而无依依不忍之意如先王之季者岂惟民之罪哉昔简子为保障而尹铎捐户数以寛民及韩魏乱而襄子独免则前日之寛民者所以为襄子一旦之归也民何罪哉虞夏之民养之既至教之又悉而无札瘥兵革之祸父子祖孙贯十数世为太平氓代天地之职者斯无媿矣故曰保民而王不能保臣民何为保王哉闗龙逄凡事出于千百载之下不幸而不知其详则宜疑以传疑何至妄为之説哉闗龙逄桀之大夫也其当时之死君臣之间必有曲折第后世不得而闻之尔而为説者必従而溢之其可信邪窃尝求之逄之入谏也是岂溢恶之言哉上下之交亦有间言者矣其在竹书始以为谏瑶台新序则以为谏酒池然其为諌一也及其死也韩子以为伤其四肢而刘向则以为拘之其事为疑然至符子则复以为就炮烙孰为信邪夫其説曰桀观炮烙于瑶台顾龙逄曰乐乎龙逄曰乐桀曰观刑而乐何无恻隐乎对曰刑固苦矣然天下苦之而君乐之君心也臣为股肱孰有心悦而股肱不恱者桀曰聴汝之谏得我攻之不得我刑之逄曰观君之冠危石而履春氷也未有冠危石而不压履春氷而不陷者桀曰汝知我亡而不自知其亡请就炮烙使吾观汝亡以知我之不亡逄乃歌曰休哉造化者劳我以生而休我以炮烙也遂赴炮烙逮汲冡张华书则更以为谏长夜之宫而荐之以必亡之语桀曰吾之有民犹天之有日也日亡吾乃亡矣以为妖言遂杀之夫危石春氷言之不伦顾岂逄之语而炮烙之事攷之书则纣之行不闻其为桀也大抵书传所记桀纣之事多出模倣如世纪等倒拽九牛抚梁易柱引钩申索握鐡流汤倾宫瑶室与夫璇台三里金柱三千车行酒骑行炙酒池糟丘脯林肉圃宫中九市牛饮三千丘鸣鬼哭山走石泣两日并出以人食兽六月猎西山以百二十日为夜等事纣为如是而谓桀亦如是是岂其俱然哉夫吞珠绐吏一事也韩子以为伍员国事以为张丑弓影致疾一事也风俗通以为杜宣晋史以为乐广之客抱罋出灌一事也庄子以为汉隂丈人説苑以为卫之五丈夫逆旅人劝就国太公也说苑则云郑桓公寒且作𥜗韩康伯也别传则云张芜诲为长者太史公谓渤海守于宣帝禇生以为北海守于武帝化不孝子仇览传谓蒲亭长于陈元谢丞书以为阳遂亭长于羊元挑土梗语战国策谓苏秦于李兊史记谓苏代于孟尝君体寝石有熊渠繇基李广之异献寿药有荆王燕王汉武之殊而献空笼亦有淳于髠蔡无泽之不同流传转妄莫可为纪以至刍说稗官此类尤烦如广异记𤣥恠録俱有妻筝投果之言逸史仙传拾遗俱有箜侯为婚之事而集异记韦侍御华山遇老翁引见诸祖姑及阿婆等乃逸史杨越公六代孙事乃若烂柯流红䴏女等事说各不一大抵文人说士喜相倣撰以悦流俗饱食终日无所用心则描前摸古甘随人后而不自病其妄也言桀纣者特类于此昔祖伊始谪于纣也惟曰淫戯自絶而已及武王数之斮涉剖贤炙忠剔孕斯已甚矣而史传复有醢鬼脯鄂之文六韬更出刳心等三十有七章焉故子贡曰纣之不道不如是之甚也台尝言之扬善毋过辞抑恶毋过饰扬善而过辞则人弗信抑恶而过饰则人弗戒夏桀之恶好货便佞戮谏嬖嬉一事足以亾矣说者又何必过为之説而俾人之不戒哉汲冡古文册书云桀饰倾宫起瑶台作琼室立玉门而淮尸二子乃云为象廊玉牀至谓其时至徳㓕而不扬帝道掩而不兴植杜藁而罅裂容台摇而掩覆群犬獋而入渊豕䘖蓐而席隩美人挐首墨面而不容曼声蜃炭内閟而不歌飞鸟铩翼走兽废脚山无峻干泽无洼水田无立苖路无莎苹金积折亷璧袭无理岂非过甚之言乎韩婴诗传更谓糟丘足望十里管子载言女乐三万晨譟端门而闻于三衢衆言殽乱盖曰不如是不足谓之桀尔徒使后世庸君僻主多为不义闻谏则拒曰吾之罪未至于桀也岂不失诸故凡言桀纣之事者吾不敢尽信也伐桀升陑辨道二仁与不仁而已汤之得天下也以仁而桀之失天下也以不仁以仁存心岂有利于间哉应天顺人不得已焉尔孔子之序汤誓曰伊尹相汤伐桀升自陑遂与桀战鸣条之野夫桀都安邑而汤都亳亳居安邑之东而鸣条在安邑之西陑又出其西南河曲之南其去亳与安邑也逺矣汤之致伐乃不従东迳擣安邑乃从下反上至于陑而反下乃趋鸣条何邪此仁人之师也夫师必兼行而倍道今也不然而反迂廽逺饷以出于陑盖将以示桀衆而使之知备焉尔以故桀得出而逆战于鸣条之野事可明也嗟夫伐人之国又有仁焉予于升陑见之矣而孔安国乃以为升道自陑以出桀之不意仁人之师固出不意而袭人乎应天顺人犹有慙徳袭人不意而何以为汤乎且既曰出不意矣而故反倍道而缓期邪其不然必也夫袭非用兵之道九伐之法无有也春秋之书袭特以见君人而行盗贼之事尔齐之技击不可以遇魏氏之武卒魏氏之武卒不可以敌秦人之鋭士秦人之鋭士不可以当桓文之节制桓文之节制固不可以对汤武之仁义节制之兵已不事于诈谲而况仁义之师乎刘子政曰汤欲伐桀伊尹请乏其职贡以观其动桀怒召九夷之师九夷之师皆至尹曰未可也明年又乏之召九夷夷不副矣于是兴师以伐之仁人之师曷尝不以正哉而或者犹曰兵行诡道有险可据彼不知恃我则据之有衅可乗彼不知备我则乗之用兵之道期于取胜而已他匪计也是故古者伐国不问仁人天予不取反受其咎方天所賛李靖能因之遂破吐浑宋襄公不能乗之而徒守区区之仁义果败于泓汤之所以由陑盖出此道斯亦缪矣李靖曰正兵受之君竒兵将所有晋羊叔子务修徳信以怀吴人每有交兵必尅日乃为战不为掩袭陆抗对境行人不絶抗每告边戍曰彼专为徳我专为暴是不战自服也以祐且尔况汤武之师乎诡道兵家之所有也临危赴急所以济其不及者是亦将家之事耳而汤奚事邪始汤之得尹也爰问之曰桀恶甚吾将伐之也如之何对曰可也而非可悖也予其为子往䂓之于是适夏告以君民之相须者而桀弗惠乃大淫昬大不克明保享于民有夏之民叨懫日钦劓割夏邑尹既反而复往为之酒保思入其诲而桀任是暴徳诞为厥佚尹始丑夏复归商而説之以伐夏故曰伊尹相汤伐桀知伐桀者非汤也伐桀非汤则其为伊尹矣时日害䘮予及汝偕亡则天下之民欲其亡也乆矣尹汤固不得而已也战鸣条而后誓非豫戒之兵也兵不豫戒衆志协也衆志协而尚伺人之不意乎然则桀之失天下非汤取之明矣天取之也天何以取之民取之也民取之则天取之天取之则汤取之矣汤岂容心于间哉因民而已故曰汤放桀所以定禹功也袭人之兵五伯不为而谓汤为之乎呜唿孔氏汉儒之冠冕也其于书亦多㒺矣谓文王内秉王心阳率诸侯事纣而武王之会盟津为卜诸侯伐商之心既乃退而示弱且谓四岳为不得已荐舜而汤出桀之不意率由妄度嗟乎天下之妄説讵胜穷哉前史氏言髙定七嵗问父郢以汤伐君事父曰应天顺人定曰用命赏于祖不用命戮于社此顺人乎小子之言君子至今诵之而乃不详其为启誓非汤誓也彼皇甫谧者更以为桀醉不寤而汤伐之其足徴欤汤逊觧庄子曰汤伐桀因卞随而谋之不对又因务光而谋乃用伊尹克商之后逊于卞随随投椆水又逊于光光投卢水而死纪佗闻之恐其及已帅弟子踆于窽水三年申屠狄者闻之爰踣于河故列仙传言汤伐桀因务光而谋光怒曰非吾事也汤得天下逊之于光光遂负石而自沉卢水夫汤之伐岂其所欲哉应顺天人拯民水火而已虽然其义则应顺天人而其事则臣伐君也是故放桀而后有惭徳而无喜色盖汤之意躬以自厚诚恐启天下后世乱臣贼子因以为利而叛其君者将以台为口实云尔然则汤之心岂以应顺天人而自是哉唯不以应顺天人而自是此仲虺之所以陈谕引义而广释之深有惧夫汤之忧媿不已而有害维新之政且将以破天下后世之见惑者嗟乎以汤勇智岂以天下动其心哉其克商而逊之盖有之矣彼卞随务光其何以承之邪昔有尧尝逊天下于许繇繇耻之而不受退逃箕山庄周称之且以为有子州支甫者亦蒙尧禅而舜亦尝以天下逊之子州支伯与夫善卷北人无择若石户之农又有狐不偕者亦以为不受尧禅投河而死兹盖战国之际分义不明君臣相贼故周之论唯有所激然圣人之授天下岂如是轻哉此太史公所以致疑于卞务而以许繇之事为虚语夫以天下逊此尧之至徳也尧知天下之将争且乱而欲以逊禅示天下后世之标则乆矣其非一日也岂唯其子之不肖哉朱而不肖九子而俱不肖乎且舜之未见也其逊固非一人矣其逊四岳也则许繇已在其列矣许四岳之祚也说者又奚必为异而以尧之禅为虚哉虽然事有大惑不可以不析墨子书言汤以天下逊务光既而使人谓之曰汤昔伐桀而逊于子欲加恶名于子也光耻之遂投清泠之渊其在韩子亦云然则斯举也果姑制为之名邪汤无是也至周书殷祝解则复以为桀逊汤之王位说者疑焉而墨子且谓夏桀既北汤欲比迹尧舜乃制夏人为之推逊岂其然邪噫嘻隋氏以唐王为相国加之九钖而髙祖以为魏晋繁文却之不受斯可尚矣然以兵取而必欲云受禅于隋则犹未免末世之弊陋也此成汤之事所以至末世为可言欤小人勿用易何为而作乎为小人而作也春秋何为而作乎为小人而作也小人之患何世无之不幸世衰封君世辟惑于聴察往往问君子于小人致其舞手蹈足于尺宅之前稔恶连祸无所遮避有似黎丘之鬼指以小人往往左右顾而不得见当此之时亦可谓危矣子曰惟女子与小人为难养也近之则不逊逺之则怨夫小人女子一皆隂类其肃杀之气中于人也如商飈素雨受其害者日深月惨皆不得而知之自外视之固有似柔脆不能以自立而其为患则莫之御也小子学易抑尝即山泽之象而得圣人之寄矣少男少女艮兊之正也而其费乃至于为妾为阍寺阍寺男之贱而妾者女之贱也彼以一隂为恱乎外此以二隂为阻乎内隂幽险陂其事正如此也虽然上之人固有能知之矣然每弗之去而每近之者惟见善之不明与用心之不刚耽佚乐而好輭媚尔天下固未尝一日无君子亦未尝一日无小人也惟所御之而已御得其道则君子之道胜而小人从之化御失其道则小人之势盛而君子従之去此安危治乱之所由分也君子小人义利之间果非甚难知也君子怀义小人怀利怀义者难进而易退怀利者易进而难退难进惟不茍合易进惟巧迎逄不茍合者人之所嫌而巧逄迎者人之所喜喜故易亲嫌故易踈易踈则责之备易亲则待之恕待之恕则一遂足以盖百非而百欺不足以为戾责之备则扶天之徳不能蔽纎芥之踈一日之违可以没千朝之绩盖责之备者每不以为君子而待之恕者常不疑其小人二者既浑则顺已者必亲而恪正者必逺理势然也茍简以鸩其身快暂而㤀后恤此人之常情也是以中材之主常逺君子而近小人小人乐有为器近而功速君子行其所无事业逺而道似踈是以喜功不好要之君常好任用小人而每至于速乱也君子有所恤小人无所耻有恤故每有所忍不耻故无所不为是以小人常胜而君子常穷此天下见治之所以常希濶也伊摰夏庖而兴商姜牙商屠以王武百里奚虞之亡虏而覇秦韩信楚之亾卒而成汉荀彧袁绍之弃臣而彊魏燕之彊也乐毅去魏魏之起也崔浩辞晋此七君得之而七兴彼七主去之而七䘮何如是之宪宪也失度佐而有扈伐狐攻专而驩兠放成驹权而三苖窜俟侈佞而桀奔左强䛕而纣折优旃用而晋祸寺貂任而齐危惠廧委而宋乱是数君者其好任小人则均而其身及于祸则又等也易曰小人勿用必乱邦也使小人而可用则何亡国败家之有此先圣明王之所以严防而切戒之夫岂得已邪祸天下之首坏国䘮家之具诚无先乎此也诸葛武侯曰亲贤臣逺小人此先汉之所由兴也亲小人逺贤臣此后汉之所由亾也故权徳舆论西汉之亡以张禹东汉讫録始胡广而崔羣亦谓罢九龄而相林甫则开元之治乱已分矣夫一贤制千里之命而一佞亦足以亡国君子小人之消长实为天下之戚休治乱之随迅逾响答去任之际渠可以不遴之邪善乎富郑公之言曰天子无职事惟审辨君子小人而进退之此天子之职也若唐徳宗亦可谓昧已职矣萧陆姜汤毫釐之忤负已弥天而韩窦之徒每至以功目罪是不亦以待小人之术待君子而以礼君子之具礼小人乎乌得不乱君天下者其可不深戒于此而佚乐輭媚之是好邪路史絶笔昔汤迁九鼎于亳至大同而有慙徳武王布车迁九鼎于三巫及鹿丘而不进义士非之是以圣人刋书于君道则首以二典于臣道则始之两谟皆以若稽古之言命之至商周氏之书俱不䝉焉岂非以尧舜禹臯益稷之事为可稽而商周之君臣有不足法欤故门人于尧曰之篇上记帝王之所以得天下下言帝王所以为治之道于尧舜禹则賛其执中至汤武则惟称其罪已汤不执中邪盖门人之学所得于圣人之意者如是此则路史之所以为终也且作会而民始叛五典由是而薄矣有虞氏纪论未施信于民而民信之夏后氏纪论未施敬于民而民敬之其以是观之呜唿圣人之心其所以待天下者亦深而所以待后世者亦厚矣唐虞之时为君者揖逊乎其上为臣者訏谟乎其下天下未尝争且乱也汤武固圣矣然其事则放焉杀焉伊周固忠矣然其事则放焉摄焉不幸而不变必汤武伊周为之则忠且圣也或闻之不详其事而袭其迹其能保其终无争且乱邪是圣人以尧舜望天下后世之君而不愿其为汤武之君以禹臯益稷望天下后世之臣而不愿其为伊周之臣其所以待天下后世者可谓深且厚也后世学士不知出此而乃以为诗书始终之序皆出偶然无意至温公作稽古録爰始伏羲而终孔子遂以汤武干之岂圣人之㫖哉不然笃信明义崇徳报功之前非台敢稽路史卷三十七路史卷三十八钦定四库全书路史卷三十八宋罗泌撰余论一路大之训太常主簿刘君清之逮泌之史何以谓路谡按尔雅路之训大路寝路朝路门路鼓路车路服皆以大为之称路朝路寝亦或用露故或者谓设之路侧云露之外惟弗得其说尔夫路之所以谓大者叵不知也据遂人职自遂上之径至于川上之路凡五郑氏谓径通牛马略容大车涂容乗车一轨道容二轨路容三轨其说盖本匠人王城之经涂九轨环涂七轨野涂五轨环涂以为诸侯之经涂野涂以为都之经涂差之诸侯之环涂五轨野涂三轨都之环涂野涂皆三轨则遂人之路容三轨道容二轨以至径容牛马理宜然也又按宫中衖谓之壸庙中路谓之唐而堂涂谓之阵一逹谓之道路二逹谓之岐旁三逹谓之剧旁四逹为衢五逹为康六逹为庄七逹剧骖八逹为之崇期九逹为逵涂莫枝于逵莫小于径莫大于路故兎罝言在彼中逵在彼中林以中林之徳晦中逵之徳显也洪范无有作好遵王之道无有作恶遵王之路以作好之利小作恶之害大也涂一曰旅亦谓之行所谓旅树微行者国语司空视涂盖藏其数而周礼量人掌天下之涂数皆书而藏之欲知所逹逺近修否也道若大路然岂难知哉故路史者亦大史之云尔公曰善是皇王大统之义也无以易海国从北塞下仰视仰极且在人北凶奴之北地之邉陲北上视天复北髙而南下日月之道亦复在上从日南纵望斗南诸星仍复在南日月之道亦复在上㑹稽流沙乃九州东西极际今从流沙之西视日小大与会稽海上无异乌弋之国去长安万二千里西行百日至于条支国临西海问之惟云长老传闻有昆崙山未有至者韩愈送岭南节度使书云海外杂国若躭浮罗流求毛人夷亶之洲林邑扶南真猎于陀利之属东南际天地以万数维未究悉而佛告阿难阎浮提海中间平陆有三千洲正中大洲东西括量大国凡二千三百所其余小洲在诸海中或三两百国或一或二至于三十四十五十盖有之矣大食之国在珠崖南其王使船赍粮南去穷之八年不极其西南崖计粮有限途取莫继而还八极之际何可得而既邪八㑹文之初☰干天也本乎三画之☰巛地也本乎六画之☷父母之道也水坎也本乎☵火离也本乎☲男女之道也水内景故一在内火外景故一在外天地自然之理不可易也而亦不可得也予尝以智索索之而不可得以离朱索之而不可得以子野索之而又不可得三索之而不得也乃以罔象索之而得焉故忍与流俗言也今夫囦有中孚之象䷼而非有小过之象焉䷽故其繇曰信及豚鱼又曰非鸟离之鲲化为鹏正为是也囦近坎非近离此可与流俗言哉后世非为飞而囦为渊流为蜚渊已失之矣而李腾乃云朱为非反非为此何等语邪吾闻南丹洞阳上馆为学士王龙赐说玉字之诀皆诸天内音非𤣥之炁自然成结八角垂芒精光乱视道君説徧皇人注之赤明玉帝于北土炼文亦火莹发于字形瑶林枝叶皆成紫书而三皇内文皆三元八㑹自然成文诸仙皆谓鸟迹之始迨夫四目开运爰复甄符阐秘以惠黎元而天地之妙始党䓪而不可制矣苍牙法龙而书契作伯牛睹穗而时令攽𤣥律体云少颢鸾皇髙阳科斗玉子仙书八眉龟兆伯禹象形牟光倒薤吕尚连锦周佚虎书史籕复篆伯氏琱殳子韦转宿虽其屡变而俱本自然至于相期刻符赵魏之英与古始离又变而为上谷之羽人八分无岑之尚方徒𨽻与夫肝阳佐书主父行槀而或失其真矣然其天地自然之妙犹或存者顷予尝病世之说文字破碎大道胡言汉𠻳㘓哰拏而不可为觧使后之人不幸不见天地之纯古人之大体逮观童氏钱书玉球集古若薛氏之钟鼎欵识洪公𨽻纂𨽻续之书乃知往圣心画犹有遗者于是自庆曰天地之纯何尝而不存乎史皇羲氏之意斯亦可以见矣世徒罪斯变古斯知草创岂能变古哉人自不之思尔若夫琼羽之门连福之书四司所保青空捒名固𤣥名不着者之不得而闚也吾而闚之抑不知天之之捒之邪其谴之邪大素之年按春秋命歴叙自开辟至获麟二百二十七万六千嵗分为十纪汉嘉平中沛相计掾陈晃上言歴元不正谓自开辟至获麟凡二百七十五万九千八百八十六嵗故易干凿度春秋元命苞云二百七十六万嵗每纪为二十七万六千年广雅因之均为荒诞按礼含文嘉推以上元为始起十一月甲子朔旦夜半冬至日月五星俱起牵牛之初是为歴本故郑𤣥云上元者大素以来所求之年也唐李淳风推自麟徳元年甲子上距上元甲子积才二十六万九千八百八十载而僧一行以大衍数推上元甲子积距开元甲子亦止得九千六百九十六万一千七百有四十是其日数也然则大素以来之年从可知矣夫二十九万一千八百四十嵗而反大素冥茎此道之根本也惟赜于歴数之理者能知之近世邵尧夫以十二万四千五百年为一㑹云自开辟至尧正当其中数故名雍字尧夫后世必有辨其学者以今释氏又有所谓祕法华三卷者言开辟以来悉本广雅而増益之谲妄尤甚其徒更鬼神之以诳流俗每见士夫更问不知其浅陋也且以䟽仡之纪始自黄帝于今不满四千嵗尔稍知气数诸说废矣何卷帙纷纠之足惑乎五龙纪按十纪二曰五龙按春秋命歴叙云皇伯皇仲皇叔皇季皇少五姓同期俱驾龙号曰五龙遁甲开山圗云五龙见教天皇荣氏云五龙爰皇后君也昆弟五人人面而龙身然以五音五行分配为五龙之名如角龙木僊商龙金僊之类而以宫龙土僊为父又言五龙以降天皇兄弟十二人分五方为十二部法为龙之迹行无为之化为十二时神是天皇在五龙后妄矣郦元水经云父与诸子俱僊治在五方亦见李善游僊诗注今上郡奢延肤施县有五龙山盖出治之所也故汉宣帝立五龙僊人祠于肤施亦着地理志按肤施今𨽻延安五龙山在焉有帝原水黄帝祠九域志五龙池有黄帝五龙祠四在山上亦曰仙泉祠寰宇记五龙泉出山东一里平石缝䧺吼甘羙上有五龙堂而五龙谷水乃在耀之云阳县云阳宫西南亦非上党之五龙山也杜宇鳖令按诸蜀记杜宇末年逊位鳖令鳖令者荆人也旧说鱼凫畋于湔山仙去后有男子从天堕曰杜宇为西海君自立为蜀王号望帝徙都于郫或瞿上自恃功髙诸王乃以褒斜为前门熊耳灵闗为后户玉垒娥眉为城郭江潜绵洛为池泽岷山为蓄牧南中为园苑时鳖令死尸随水上荆人求之不得至蜀起见望帝望帝以之为相后䄠以国去之隠于西山民俗思之时适二月田䳌方鸣因号杜䳌以志其隠去之期一云宇䄠之而淫其妻耻之死为子嶲故蜀人闻之皆起曰我望帝也杜甫每每起叹所谓杜宇曽为曹帝王者据风俗通等鳖令化从井出既死尸逆江至岷山下起见望帝时巫山拥江蜀洪水望帝令令凿之蜀始陆处以为刺史号曰西州自以徳不如令从而䄠焉是为蜀开明氏年号万通生芦保亦号开明时武都出五力士辅之开明子孙八代都郫九世至开明尚始去帝号称王治成都自开明五世开明尚始立宗庙于蜀则犹在五帝时以今蜀记望帝逺记周襄王至鳖令王蜀十一代三百五十年当始皇时号蜀芦子霸王夫始皇时蜀灭久矣记言仪错伐蜀蜀王开明拒战不利退走武阳获之乐史云在彭山县则是张仪灭之也鳖水名也字一作鄨音别县在牂柯集韵音币而刺史乃秦官故王充刘知㡬以子云之纪杜魄荆尸为妄鳖令亦作鼈灵墓在郫西五里野义落落罗刹也国在婆利东黒身朱髪兽牙雁爪碧眼与林邑为市市必夜至常掩其面畏人之见之也大业三年常骏使赤土至其国野义夜义也国在北海海鬼之北三面抵海俗狗毛布夏服鱼皮冬衣鹿豕不能乗马北行月余有所谓夜义城其人豕牙翘出头有肉角数寸又苏都匿亦有夜义城城中有夜义窟不知深极旁百余家一年再于窟近设闗祭之或逼窟则烟出触之輙死因掷尸魄其中博物志言独南沈黎髙山之中有物似猴髙七尺而人行曰攫见妇女輙盗之入穴唿夜义窟沈黎即今黎州汉源也西畨部落尤切畏之狗国即五代胡峤所至两面乃三国王颀所至此类种种悉着絶域见乃为异今释所绘以怖流俗者盖以佛国与之比近常所见尔五胜相感方以类聚物以羣分至精交感应不待召予求五运译之路史详矣阳燧来火方诸致水箕动而风毕丽而雨土龙致泽桐鱼鸣鼓獭胆分盃十胆鸣釡冡灰传漏啄木愈龋匛汤引妳鵙枝速语堂蜋之气含之出火蚯蚓之尘背之起雾结巾投地而兎走箴缀丹带而虵去狗䑛罋而叠生蓬生地而沙不聚万应不齐固亦有其故矣蟾切玉橘明珠油鑚针姜觧荼苇化牛塩消𤓰甘草硬角木贼软牙磢钖以茄画晕以芦洒油以蜜濯锦以鱼新灰拘驹然柳煞雏盖不得而诬也今夫魫瓯裂毒硫盃毁热姜磁免爆矾线不热翡翠屑金神沙碎铁雨将至七絃缓大风起痼疾发癫疾作而匏血动蚕饵丝而商絃絶投醪醉士望梅止渇既唿出而响随亦形休而影灭以至驼烟杀蛟犀火照怪磁石引针虎珀拾芥勃荷醉猫皂荚宜蟹黍以蟹散栗因酒壊麻得黍而涌酒得麻而败蒲荷憎油草木忌桂阿胶止浊犀株离水弊篦匡咸石灰正醪戎䀋累卵青还钱麐角续劒鸾胶集弦屠狗者狗逐之屠牛者牛触之理固可言言固可得而复君子举其一隅淮南刘安之术未必能多而陀头小人得其一二毎以之而行惑固不可不识也路史卷三十八路史卷三十九钦定四库全书路史卷三十九宋罗泌撰余论二重卦伏羲子曰八卦成列象在其中矣因而重之爻在其中矣夫八卦成列斯小成也因而重之爻在其中则六十四矣小成者八卦自重者也是造六画者伏羲而六十有四者亦伏羲也故世纪云炎帝䆒八八之体为六十四夫卦不六十四不可以筮天地定位山泽通气雷风相薄水火不相射此伏羲之易也而曰八卦相错盖一贞一悔必相错而后见故刘安云八卦可以识吉凶知善恶矣而伏羲为之六十四变则辅嗣之言为得其本然而洛诵之流俱以为文王重卦因扬䧺之说而缪之也且昔闻之傅说之初赭衣而赁舂于巗既梦乘云遶日而行于是筮之得利建侯是则前有豫矣满招损谦受益谦与损益益稷之言不自后世畋渔之离谓之小成可也耒耜之益与交易之噬嗑此小成哉然则不自文王断可识矣若古圣人立创一事则必周旋反覆极其至而后已固非若后世茍且依违稍可行而遂止者伏羲之时八卦自重亦自详于施用特未见之文字至连山与归藏反易上下则爻象已大备而世弗深究降及文王拘囚羑里用以卜筮加窜繇辞更改衍数以立大衍之策使之可衍而后文辞始详遂名之以周易其所详定固非为六十四实大衍之说也虽然衍数之立亦其本有文王者致其法尔七百六十八卦三千八百四十之变而后二百五十有六其本然也此歴法之所以歴代不能改岂后世邪郑夫谓文王易八卦之方而次六十四卦其可知矣书契说书之叙曰伏羲氏王天下造书契以代结绳之政由是文籍生焉按书纬与孝经援神契则俱以为三皇无文故或者谓太昊结绳而治黄帝始有书契而班固郑𤣥马融王肃之徒更以为文籍起于五帝斯大缪也夫三坟八索不自后世而易卦本草本于羲炎岂五帝之为哉尝窃稽之先天之书始干终夬而书契之作实取夬象是则书契之兴出于羲氏有不疑者子国之言初未必究乎此盖偶合尔而皇甫世纪遂尔从之善取㩀矣班马之言颕逹既已辨之亦谓遂皇刻石已在伏羲前则文字宜与天地并兴况史皇固已作书伏羲固已作易岂后世哉周外史掌三皇五帝之书而伏羲神农黄帝之书谓之三坟乌得云无文邪且洞神论三元八㑹为三皇之前鸟迹之始虽世无有然无懐氏固已封泰山昭姓纪号播之山石其书略已见于尉律则是伏羲之有书契为不迕也又况无懐之前昭姓之后已自不少俱有鑱勒见之封丘曷得谓至黄帝始有书契乎九井列山世言神农生而九井自出按九井在頼山荆州记云江夏随县北界厉乡村南重山也井在山北重堑周之广一顷一十畆内有地云神农宅神农生此神农既育九井自穿旧说汲一井则八井皆动寰宇记在县北百里人不敢触按今惟存一穴大木傍䕃人即其处为神农社年常祠之亦引荆州记所言厉乡村厉山下之穴神农所生穴口方一步容数人上有神农庙即荆州图永阳县西北二百三十里厉乡山东石穴也髙三十丈长二百尺谓之神农穴神农生于厉乡者老子亦生于此故崔氏濑乡记以为老子教堂之故处秪今真源老子祠北三里有李母祠门内东院有九井述征记云汲一则八动然当涂南十里又有九井山伏滔记丹阳山南有九井五干四通大江寰宇记穰之九井与江宁三井皆汲一则余俱震而广济之静林院亦有九井攷之院记乃开成中宗义所凿为隂窦使相通引东巗水注之即今之九井寺固知巗井之相通附㑹者非一矣且若江宁三井在城南五里三井冈而县复有烈山烈洲临江中流上有神祠记或以为烈山氏之故迹乃伏滔记之栗洲也其上有小山如栗王敦举兵所至者舆地志云吴之旧津是矣内有小水商客停舟以避烈风而名亦曰溧洲非古之烈山也事始传曰深知器械舟车宫室之为则礼由己夫物之始或创或基或因或革皆有自来此礼之所由始也故能知之则知礼之所自起知礼之所自起则礼之为有不由己而由人乎哉是则器械舟车宫室之为用可重而其因变之始尤君子所当致意焉者也鲁侯有云君为故事何礼之拘彼衆云者饮食日用终身由之而不知其道者也欲其动之恊礼难矣哉原智者之创物存乎记注曩之人裒之者亦已衆矣然而或猥或畧伪谬实繁稽之于事贤者为忸易曰断木为杵掘地为臼臼杵之利万民以济此神农氏之事也而新论以为伏羲黄帝内传以为黄帝谓伏羲者盖以吕览赤粪杵臼为伏羲之臣谓黄帝者盖以世本雍父践舂为黄帝之佐尔夫神农之耒耜亦见于易其为斧斤作鉏耨则见于周书而皇图要览若世本则以为垂作耒耨字林又以耒耜为臯陶所作是伏羲先耕而为杵臼神农不以耒耜而耕而易传之言且不信矣古史攷云神农之时民始食谷释米加烧石之上而食之黄帝始有釡鏳火食之道始成斯盖本之周书黄帝始鏳灶蒸谷为饭烹谷为麋燔肉为炙之说兹大缪也夫有火食则有烹蒸之事矣又孰有能定百药之蒸炮不违一性而不能辨一谷之可蒸烹而有待于千百载之后人哉大抵始事之书最为无统纪原之作缪落尤繁彼琵琶觱篥胡笳𦍑笛羯鼓胡床兠绵狨锦鞾敦塔寺之类不穷异方而惟以见于中国者为始犹云可也有如尧之羮纣之箸稷之隘巷舜之廧里伊尹之屦吾丘子之鎌𦙍之舞衣公刘之槖囊秦穆公之沐浴不究在昔而惟以见于传者为始岂尽见邪又至以秋千为千秋之倒语则寻语声而不知其为迂以拓䟦为拓㧞之转称则认字形而不识其为妄指旃为氊认蘓为梳是亦升谢堂覔凤毛责坊州贡杜若者岂特见笑于一时哉神农求雨书大旱雩祭而祈雨大水鸣鼓而攻社被雩以青衣系社以朱索此隂阳之义也神农求雨书曰春夏雨日而不雨甲乙命为青龙又为火龙东方小童舞之丙丁不雨命为赤龙南方壮者舞之戊巳不雨命为黄龙壮者舞之庚辛不雨命为白龙又为火龙西方老人舞之壬癸不雨命为黑龙北方老人舞之如此不雨潜处阖城门置水其外开北门取人骨埋之如此不雨命巫祝而暴之如此不雨神仙积薪撃鼔而焚之汉董仲舒为请雨法春令县以水日祷社稷山川家人祠户禁伐聚虵八日为坛东门植八苍缯祠共工八生鱼𤣥酒膊脯甲乙日共十一青龙东方东乡八僮衣青舞之田啬夫青衣立里社通沟池置五虾蟆焚䧺鸡老猳阖南门置水其外开里北门焚老猳埋骨开泉夏令县邑以水日家人祀灶暴釡为坛南门外植十赤缯祠蚩尤十赤鸡丙丁日共七赤龙南方南乡七壮衣赤舞之赤衣而立通社燔鸡猳如春祠季夏祷山陵无举土令县邑十日一徙市南门外五日家人祠中霤及稷以母五坛帝旁植五黄缯戊巳日为五黄龙中央南乡五丈夫衣黄舞之老者黄衣立通社立秋暴兵尫巫无举火煎金器家人祀门祠太昊以九桐鱼植九白缯庚辛日为九白龙西方西乡九鳏白衣舞之司马白衣立冬舞龙六日祷名山以助之家人祠井无壅水祠𤣥冥以雏犬六壬癸日立六黑龙北方北邻六老人衣黑舞之尉黑衣立他随方色虾蟆池皆如春仪雨至报以豚酒黍茅席无断衣物乡位各从方色四时皆以水日为龙开隂闭阳焚薪薶骨十日各异又奏江都王母收广陵女子为人祝者视一月诸巫母聚郭门为坛以脯酒祭女择寛便徙市毋纳丈夫丈夫毋相从饮令吏妻各往视其夫到即起雨而止刘歆致雨其作土龙吹律诸方备具盖本诸此汉世旱则公卿官长以次雩礼士人舞僮七日一易如故事自立春尽立秋郡国上雨泽以为农也故尸子云神农之理天下欲雨则雨五日为行雨旬日为谷雨旬五日为时雨万物咸利故曰神雨五日一风十日一雨岂非太平之应哉赤松石室予游炎陵过西阳之乡值云阳老期我于山中观赤松轩辕之坛寺后山之顶为嵗祈所赤松子者炎帝之诸侯也既耄移老襄城家于石室故齐孔稚𤣥馆碑云赤松家于石室之下神农行弟子之敬今襄阳之境也而说者乃以为东阳之石室山故东阳记北山去郡三十里有赤松庙赤松涧云昔徐公遇赤松于此而郦氏水经亦谓赤松子逰金华山自烧而化故今山上有赤松坛载稽非也乃黄初平尔初平亦赤松子也炎世赤松迹在襄阳不在于此按习凿齿襄阳传蔡阳界有赤松子亭下有神陂即南都赋所谓松子神陂者也神仙传云赤松子者服水玉神农时为雨师教神农入火炎帝少女追言与之俱仙髙辛之时复为雨师而列仙传有赤松子舆者在黄帝时啖百草华不谷至尧时为木工故传谓帝俈师之又云尧师之而道亦有黄帝问赤松子中戒等经此张良所以愿从之游非末代之数矣然今西蜀娥眉衡阳在在俱有赤松坛墺岂其所寓邪云阳之迹迩于炎陵可得而详也臯禖古祀女娲臯禖之神女娲是飨末世已失其源谓为娥简之所託者䟽矣昔者骀姜従喾郊禖则郊禖之礼古先之世有之矣娀骀同列岂得为娀简哉而五经异义乃以为简狄吞鳦卵而生子后王以为媒官嘉祥从而祠之故王权为问谓旧注以言先商之时未有髙禖生民禋祀以祓无子而姜嫄禋祀上帝以生契则郊禖非立于生契之后郑志谯乔答云先商之时自有禖氏祓除之祀位在南郊以𤣥鸟至之日祠之彼其所禋乃于上帝至娀简吞乙之后后王乃复祀之以配帝若昔先禖则废之矣斯说为覈然乃不知其为女皇至商而祠蕳狄迨周而祭姜嫄时各推其本而配之亦犹后稷之神古祠帝柱逮周而易以弃事资沿革随世而有变易此蔡邕所以谓禖神髙辛以前之所旧有不由于髙辛也束晳云臯禖者人之先也卢植乃云𤣥鸟至时隂阳中而万物生于是以三牲请于髙禖之神因其明显故谓之髙因其求子故谓之禖而古有禖氏之官因以为之神斯得之矣秦废典祀及汉武晚无子于是始立禖祠城南下洎北齐爰以太昊配之青帝坛之南郊旁隋唐因之及皇朝景祐四年乃以春分之日坛于南郊祠青帝而配伏羲与喾犹不及女娲云蜡腊异蜡报田之祭嵗终合万物而索飨者孔子曰一日之蜡百日之泽古之君子使之必报之春官宗伯以疈辜祭四方百物主日而配月百神从之致百物而用六乐籥章国祭蜡则龡豳颂击土鼓以息老物伊耆氏掌共仗取其老物以佚蜡氏掌除骴取其老物以息盖有以劳之必有以佚之有以作之必有以息之故既蜡则饮酒于学党正属民饮酒于序令得极欢而大饮所以休息之也虽然蜡与腊异腊也者猎也猎取禽以祭祖故礼腊先祖五祀在蜡后黄衣黄冠而祭谓之息民而蜡则祭日月星辰祠门闾公社皮弁素服以送终葛带榛杖以从丧杀所谓大蜡大蜡天子之礼也是以汉唐蜡祭遍及五祀蜡则于郊腊则于庙蜡祭宗而不及天祭社而不着地以异于郊也玉烛寳典云腊者祭先祖蜡者报百神同日而异祭盖亦以汉世季冬劳农大飨腊祭宗庙五祀同于一日尔按晋宋旧事魏帝逊位祖以酉而腊以丑髙堂隆议王者各以其行之盛者为祖而衰腊故木行之君子祖辰腊火以午戌木以夘未金以酉丑土以戌辰今魏土王宜以戌祖辰腊博士秦静谓古礼嵗终祭蜡皆有常日而无正月祖祭之文汉以戌腊而以寅正午日祖盖非经义黄精之君盛徳在未而坤位于西南辰者嵗终日穷之辰不宜以为嵗功祖祭之行惟丑者土之终宜如前未祖而丑腊魏名臣奏司农董遇之议亦谓土行之君且以未祖丑腊而魏台访议臣崇所议月令左氏俱不着日师说惟以盛祖而终腊此即隆之说也厥后宋徳以水故子祖而辰腊周以十日祭神农伊耆下至毛介于五郊五方天地星宿四灵五帝五官岳镇下至原隰分方而合祭之故隋初因以孟冬丁亥蜡百神失厥所谓至开皇始以建丑用腊贞观十一年房𤣥龄复按月令蜡法惟祭天宗其五天帝五人帝五地极俱非古典请除之而以季冬前寅蜡百神南郊以夘日祭社稷于社宫以辰腊飨宗庙五祀及开元定礼乃命三祭皆从腊辰以应土德益失之矣皇朝干徳元年盖用戌腊而以前七日辛夘大蜡和岘以为蜡者腊之别名遂援开元之事而以今所行者为非于是三祭同用戌其合矣乎祭先饭老者多儇佛者多戅儇故敢为妄戅故敢为诞理势然也礼食必祭祭先饭祭乎其始饭者也古者将田祭貉将射祭侯用火祭爟用师祭禡食必祭先仓㸑必祭先炊养老则祭先老不忘本也先衣先虞先蚕先卜先马先牧先农先啬先食先酒皆其类矣先王之制礼无非教也食祭祭所先进主人先进则先祭后进则后祭春官大祝辨其九祭一曰食祭而膳夫王食与肆师之飨食一皆授祭亦以报本反始也玉藻曰君赐之食而君客之则命之祭然后祭先饭徧尝羞饭饮而俟命之品尝然后惟所欲是故孔子侍食于君君祭先饭少施氏食子以礼而饱祭则作而辞䟽食不足祭也客若降等则主人延客祭而后祭客不降等则遂先祭𤓰尚环鱼尚膴而殽之序则徧祭之其不祭者惟水浆鱼腊湆酱若馂余尔此叔孙穆子食庆封庆封泛祭而工所以赋茅鸱也子曰君子无终食之间违仁终食之仁吾于食祭见之矣孔颕逹谓君子不忘本有徳必酬之故得食必种种出少置笾豆间以报先代造食之人是以王涣每食必絃歌而荐之盖是意也今世固有当馈而祭者实本诸此其为佛者窃而倣之既乆而莫究其由则又引而入之佛鬼之说曰为鬼设也亦可喊矣㨿纪闻录有谒薛相讷之子直者未食先祭直曰是奚为者客曰释言圹野之鬼食人血肉而佛氏化之制为此戒且食而先施得其命寿延长直诘之曰若何妄邪何所有佛何者为鬼俗人相诳愚者雷同而子信之邪子俗人也若直亦可谓豪杰之士矣然录所记乃谓于是空中有声责者若云迨午且死及是果殒可谓大妄夫人之死生虽天地有不制佛鬼奚为哉使直之死为果然耶是亦适与死㑹而山鬼得以凭虚乗衅倡吓而厌祟之尔奈何世俗更益崇信多见无识虽然世之诞妄岂惟二氏哉其在儒宗固有之矣谓寒食为介推谓五日为屈原与夫七夕牛女之类其与佛者中元目连等事何以异然而举天之下奔走企羡至数十百年而不可止君子于此可不攷驳其流而微怪之是信耶㨿韩诗外传云孔子侍坐哀公公赐之桃与黍孔子先饭黍而后噉桃公曰夫黍以雪桃也子曰丘闻之矣黍五谷之长而桃为下君子以贱雪贵不以贵雪贱则子之先饭特先饭尔而先饭之祭未可废也善乎王符氏论隂阳巫祝之说曰贤人君子秉心正直可与言也世俗小人丑妾婢妇浅陋愚戅渐染既成又数扬精而破胆矣今不顺其精诚所向而彊之以其所畏直亦増病尔是犹羸病之人且畏蝼螘而欲俾之观虎其与怖而死者又速矣今畏佛者类此路史卷三十九路史卷四十钦定四库全书路史卷四十宋罗泌撰余论三许繇庄周书言尧逊天下于许繇许繇不受耻之而逃于箕隂且以为繇师啮缺缺师王倪与被衣而意而子与巢父严僖方回皆许繇之友凡数人者迹不见于他传故説者类以周为寓言靡事实太史公且疑之谓其不有逊禅之事而乃特称箕山许繇之冡今据在登封东南三十里为髙三丈则不得谓无其人也吕氏春秋言尧朝繇于沛泽请属天下而传谓繇隠沛泽之黄城耕于箕山之下沛泽即今之沛而黄城则今登封西南之负黍亭也冯衍显志赋所谓求善卷之所在遇许繇于负黍者京相璠云成阳西南二十七里世谓黄城而西征记许昌城者为许繇之所居大城东北九里而近犹有台曰许繇台其崇六丈广三十步许由之所尝登故谯史云由居箕山恬泊无欲尭聘不就人咸髙之因曰尧以天下属之繇切耻之夫周之言固有或寓然啮缺王倪岂类如䟽者云哉益部传云尭传许繇非不𢎞也洗其两耳世何徽焉魏子且曰许繇立身守志存已不甘禄位于是洗耳不受尭逊此谦退之至也而乐録等直谓尧以符玺禅为天子説者过之夫繇之避尭宠也退处箕山故其卒塟在是所谓箕公之神配五岳者许四岳之祚也尭之逊于四岳则由既在举矣岂得谓无此人耶夫尧之逊天下非遗天下託天下也繇之辞天下非轻天下重天下也程晏亦言尭劳于民求以託其民以繇能重天下之民故此託之而且以天下之民为重故不敢以轻受斯得繇之心矣是何魏惠将授国于惠施惠施不听谓惠子曰古之有国必贤者也故受而贤者舜也是欲子之舜也传而贤者尭辞而贤者繇是欲主之尧而子之繇也尭舜许繇之作非独传舜辞也他行称是今无他行而欲为尭舜许繇故惠主首布冠而拘于鄄齐饥弗受惠子易衣变冠而走几不出境故自行不可以幸必成史举非犀首于王也犀首頋欲穷之谓张仪曰请王逊先生国而先生为弗受则王尧舜而先生许繇矣衍因请王致万户仪因令举比数见衍王闻而弗使也不辞而去由此语之由岂从为妄者资哉论髙而过实弊之至也故君子之为逊頋时而已矣无故而为逊何取焉夷齐首山夷齐冡庙在蒲之蒲坂首阳山之南马融颜师古之説同而髙诱乃以为洛东北去二十里之首阳山杜预阮籍之徒咸以为然更谓二子饿死在是即今二山皆有夷齐冡庙九域志两从之戴延之窃以为疑按夷齐之踪当在河东首山者雷首也是为中条一曰薄山一山九名即萯山也据河南郡境界薄云城东北十里首阳山上有首阳祠夷齐所居而黄太史犹以或者指武师度孟津二子叩马而谏当以洛阳为是夫首山之名所在固不一曹大家云在陇西而今陇西有地曰首阳东有鸟䑕山谓之首阳而许叔重言首阳则正在辽西今辽之和顺东实有山曰首阳俱有祠庙其在吴郡亦有首山岂得偏为据邪子曰伯夷叔齐饿于首阳之下又曰不降其志不辱其身伯夷叔齐欤注家亦云蒲坂阳区山者俗号首阳而黄子且以为无饿死事按吕氏书夷齐如周至岐阳而文王已殁武王即位使叔旦説胶革于次四内盟曰加冨三等就官一列又使召公就微子启于共头之下盟曰世为长侯守商之祀相奉桑林宜私孟诸各为三书同辞血之以牲埋其一以其一归夷齐闻之相视而笑曰嘻异哉非吾所谓道也昔神农氏时祀尽敬而不祈喜云云卑自髙也今周见商之僻而遽为之其治尚谋而行货阻兵而保威割牲而盟以为信扬梦以説衆杀伐以要利以此治商是以乱易暴也今天下闻周徳衰与其并乎周以漫吾身不若避之以结吾行二子乃北行至首阳饿焉石曼卿云死蒲坂者耻周之事而死于尭舜之区庶几见揖㢲之风焉则亦非洛阳矣又孰有叩马之事哉三秦记谓夷齐食薇三年颜色不变武王戒之不食而死而尔雅云芑白苖犍为舍人以为伯夷所食首阳之草也程晏以不食为饱以失仁为馁饿乃其饱死乃其生而李徳裕且以闻媛不薇为不智不义弃兄之禄不仁伊川程氏则谓止是不食其禄非饿不食圣言皦日而衆言犹不一惜哉五旗五麾风后曰予告汝帝之五旗东方法青龙曰旗南方法赤鸟曰䑕西法白虎曰典北法黒蛇曰旂中央法黄龙常见河圗书五麾五牙旗也为五色见青则举青牙见白则举白牙余随所见举之以牙为餙见出军诀𤣥女兵法云伍胥请以朱雀之日日正中时立赤色征音绛衣之军于南方以辅角军以青龙日平旦立青色角音青衣之军于东方以辅羽军以𤣥武日人定时立黒色羽音黒衣之军于北方以辅商军以白虎日日入时立白包商音白衣之将于西以辅宫军以黄龙之日日中建黄旗于中央以制四方五军具四面攻之三日城果下爰制其阵而黄帝八阵之法车箱洞当金也车工中黄土也鸟云鸟翔火也折冲木也龙腾却月水也雁行鵞鹳天也车轮地也飞翼浮蛆㢲也在通俗文车当谓箳皇林宗别传部从事宿仲琰柴车编荆为当是也纳音五行説甲乙木丑未土子水而午火六者无一金而风后妃合乃以甲子乙丑甲午乙未为之金此出乎数者然也数之所合变之所由出也干为天坤为地干坤合而为泰徳为父红为母徳红合而为东干为君支为臣支干合而纳音生是故甲乙为君子丑为臣子丑甲乙合而为金盖五行之在天下各有气性有材位或相济或相克若成器未成器旺在受絶絶中受气惟相妃而取之为不同尔此金数之所以虽同而又有海中沙中之异或曰甲乙以相克取甲嫁庚乙嫁辛而甲乙遂有金气故凡木必受金胎阳生于子水王之地故甲子乙丑为海中之阳金隂生于午火王之地故甲午乙未为沙中之隂金子阳之始午隂之始以甲加子乙加丑数之至午得庚至未得辛为阳索隂以甲加午乙加未数至子丑亦得庚辛为隂匹阳纳于数也从甲至庚得七七为西方西方素皇之气故甲子乙丑皆为金三为火九为木一为土五为水数其干不数其支此谓纳音盖亦旋宫之法夫妻子母相济相克相上相下而吉凶之兆着矣草有莘与藟独食之杀人合而食之则寿金钖两柔合而炼之为刚理固如是然尝怪代有所谓勘婚歴者以某命合某命则不利以某命合某命则大利或以生或以死未尝不切笑之夫天地之间固有是理矣而决非此軰所能知者是书之所言决不䆒是理之所在父病推其子禄妻灾课以夫年理固不易消而息之则思过半矣鼓吹蔡邕礼乐志云鼓吹岐伯所以扬武徳也而刘巘定军礼以为鼓吹不知谁造汉氏以雄朔野短箫铙歌岐伯所造故陆机鼓吹赋云原鼓吹之所始盖禀命于轩皇徐广车服仪制云角前世书记所不载而帝内传云元女请制角二十四説文及晋书志通礼义纂亦云然又云请制旗帜以象云物铸钲铙以拟雹声鼓鼙以当雷霆皆元女之所请而徐俭角赋以为帝㑹羣臣所作清角者非也按周礼以鼖鼓鼓军事六典乐録説者云蚩尤帅魑魅与黄帝战于涿鹿之野帝命吹角为龙吟御之魏武北征乌丸越沙漠军士多思归于是减为中鸣尤更悲切故有长鸣中鸣吹角三部云神荼欝垒穰架之事从古而有今人家正旦门设神荼欝垒为説漫汗按风俗通引黄帝称上古有兄弟二人曰荼曰欝律在度朔山桃下简百鬼妄滑人者援苇索执以食虎而汉旧仪乃引山海经云神荼欝垒二神人主执恶害之鬼黄帝乃立桃人于门户画荼垒与虎索以御鬼其为説盖如此独风俗通作欝律战国策又作余与欝垒厥义同也故集韵中垒音为律盖神荼者伸舒也而欝律者苑结之谓也周代多以荼为舒如公子荼夏后荼是也西京赋云靁欝律于岩突声欝屈也沈伴文云欝律构丹巘形欝屈也而黒深又为王充亦云礼刻尊为雷形一出一入为相较之状盖欝律者㟪㠥之类也相较则鸣分裂魄然若敝裂者气射之声也欝律忽发中人则死其引山海经欝垒与旧仪同惟括地圗言二神曰欝曰律则失之矣且黄帝内传云黄帝始傩而庄子有游岛问于䧺黄逐疫出魅击鼓唿噪与黄帝立巫咸之事则神荼欝垒爆竹之事可知矣举世多説故发之鸾翳山海经云女牀之山有鸟焉其状如翟而五彩以文名曰鸾鸟见则天下安宁轩辕之丘沃旻之国鳯鸟自歌鸾鸟自舞元命苞云火离鸾鸾运斗枢言天枢得则鸾集演孔图谓官以贤举则在野帝轩题象鸾鸟来仪周公归政制礼而鸾复见説文以为神灵之精鸡形赤色五彩鸣中五音颂声作则至而孙氏瑞书谓是赤神之精鳯凰之佐状类翟而五色鸣中五音肃肃雝雝喜则鸣舞人君行步有容进退有度祭祀宰人咸有敬让礼节亲踈有序钟律调恊则至亦山窟氏之国标山之所广都之野而南禺之山乃多凤凰鹓鶵鸾鸟张华云鸾者凤之亚也似凤而白鸎初生类凤久复五彩变易礼斗威仪云其音如铃峦峦然也周成王时氐羌献鸾鸟于是法驾上缀以大铃如鸾之声逌抱璞子云闻乐而舞至则国安乐其雌曰和而禽经亦谓雌和雄鸾尔雅注曰鸡趣郭氏按亦名翳屈原云驷玉虬而乗翳是也山海经蛇山有鸟五色其飞蔽日名曰鹥九疑之山五彩之鸟飞蔽一乡盖即翳也昔华隂辛缮连辟不至鸾集其槐鸡首燕颔蛇颈鱼尾五色而青多其髙五尺光武诏问羣臣俱以凤对太史令蔡衡曰凡象凤者五五色而赤多者凤黄多者鹓鶵紫多者鸑鷟青多者鸾白多者鹄是鸾也非凤也于是三公避位五凤三年鸾凤集长乐木上文章五色王阜世公为重泉令吏民向化鸾止学馆阜使授官椽公沙叠为张雅乐击磬鸾乃举足垂翅应声而舞栖止县屋旬余而去大抵鸾凤多应仁孝嘉音声而鸾尤识钟律钟律调则和鸣蹈节而舞罽賔王结罝峻祈之山获一鸾鸟甚爱之欲其鸣不能乃餙以金笼享以珍羞而鸾愈蹙三年王妃乃言闻之鸾鸟见类而鸣悬其镜以映之鸾覩影感契慨焉悲呃哀飨中宵一奋而絶范泰因作鸾鸟诗序敬叔异苑从而记之亦可见禽鸟之仁义矣拓䟦氏后魏之先为拓䟦氏至道武都洛阳乃为元氏魏法七分其国以兄弟分统之沙漠雄为南部大人为拓䟦氏生嵩北平宣王道武以其宗室之长改为长孙氏至孝文以献帝长兄为纥骨氏次兄普氏为周氏次依楼氏为娄氏立敦氏为丘氏俟氏为万俟氏叔父乙旃氏为叔孙氏䟽属车辊氏为车氏凡十姓又有八氏按庾信季敦传云道武兄弟七人分为十姓丘其一也元氏之所出书传最杂宋齐二史则以为降将李陵之后魏书序纪则以为后稷始均之后其説皆非据北俗谓土为托后为䟦拓䟦者以黄帝土王为言而宋书乃云索头虏其先李陵降匃奴单于妻以女字曰拓䟦因氏焉盖出崔浩之说当时衆议已相斥不行或窃以渡江约遂仍之乃若魏书序纪则因山海经始均生北狄而妄谓为拓䟦之先又误以始均为叔均而遂以为稷后其言始均事尭则是以为叔均矣俱妄也又按党项自有拓䟦等氏盖其后盛于北土故唐表谓后为鲜卑君而通典谓之东胡之别是殆又以拓䟦为帝喾厌越后矣愈非钟鼎鼎者所以起乐者也可以正律吕可以调气节可以恊风声可以和滋味可以抑虚浮垂则为钟仰则为鼎故为国之重噐黄帝之铸一禹之铸九其实一也若昔黄帝命荣㣪铸十二钟以恊月筩以诏英韶而调政之缓急分五声以正五钟命其五钟一曰青钟大音二曰赤钟重心三曰黄钟洗光四曰景钟昧其明五曰黑钟引其常则固以起乐调政术也景当西方则白也故陈祥道云景白也而康成云景明也士昏礼景为明衣则白可知矣然五钟在太晟景钟第一于时即命张康伯为之序固以为景者大也夫黄钟者乐之所自出而景钟者又黄钟之自出黄钟者乐之祖也九寸之律天之数也极其数而为八十一故景钟之受八斛一斗以应乎天惟亲祀则用之宫架之中以为宫围然则鼎者非必传国之具也自左氏有楚子问鼎轻重之说且以为武王克商迁九鼎于洛邑太史公因言武王营洛周公使召公卜居之安九鼎至秦昭时周噐九鼎入秦而周遂灭周志九鼎没于泗水彭城下始皇过彭城祷祠使千人没水求之不得故国事有武王谋迁九鼎每鼎用九万人之说洎汉武犹欲省方出鼎而歴代每有冶铸之议至万歳通天之元遂铸九鼎既成置之明堂之庭依方列之蔡州之鼎名曰永昌髙一丈有八尺受一千八百斛冀兖青徐扬荆梁雍八鼎各有其名髙一丈二尺受千二百斛各冩其州山川物象为铜五十六万七百二十一斤钟绍京等分题之终亦无补于乱夫天下大器无可譬也惟譬之于鼎尔禹之九鼎不过圗九州之神姦使民知避入川泽而不迷不逢不若而已夏有乱政鼎迁于商商有乱政鼎迁于周武王克商定鼎郏鄏卜世卜年天所命也而洛诰周公之作当时曽不之及抑亦不知左氏之说常切不信夫楚庄者春秋之贤君而辅之以孙叔敖頋非前日之夷蛮顽俗也如其灭陈感申叔时之一言而复之其入郑也则又哀郑伯之自卑而许之平比其胜晋乃至不喜而惧则诵武之诗曰所违民欲犹多民何安焉无徳而争诸侯何以和衆夫无徳而争诸侯且犹不肯况逼周而取之鼎乎包茅不入齐且致伐而况欲迁周鼎诸侯能舍之乎吾固曰问鼎之事左氏之罔无信可也隠诀之说黄帝火九鼎于荆山说者頋谓黄帝之鼎有九太清中经又有九鼎丹法则黄帝之鼎乃丹釡之名尔故荆山经龙首记谓黄帝服神丹或曰三或曰九九即三三即一故鼎书曰以三为十五河圗数也九鼎之所得焉以两为十五干坤数也十二律之所合焉积九鼎之所钟引而伸之九州之所崇也五运之所建也十二律之所由生也是故起乐之具非传国之用也井田之法黄帝制井以塞争端八家为井旁开四道乃井其中而收之邑井一为邻邻三为朋朋三为里里五为邑十邑为都十都为师十师为州因所利而劝之是以地着而数详诸葛武侯因黄帝丘井开方有九之制而为营阵大阵包小阵大营包小营隅落相连曲折相对合而为一则天地风云龙虎鸟蛇各见其形于所居之方为之八阵至李卫公又因武侯出军斜谷之隘损八为六乃以一为营法五为方圎曲直鋭之形地平而中洼则为圎地歴山脚则为曲地正出入则为直前陿后广则为锐故其对太宗曰臣按黄帝始立丘井之法因以制兵故井分四道八家处之其形井字开方而为九五为阵法四为正地所谓数起于五而虗其中大将居之环其四面诸部连绕是所谓终于八则黄帝之法也井田之义居则为邻出则为伍垦其地可以足食聮其民可以足兵辨其疆理可以习军礼治其沟洫可以修阻固九军之制井之夫也五军之制井之方也四头八尾井之啚也田庐在内沟洫在外井之固也安存同福危亡同忧井之义也耒耜服勤戈㦸之象服牛乘马车骑之象合耦于锄用衆之象凡此皆五帝三王之制寓于夫井之间使民身服其业心知其义者也一有不庭不虞之戒犹将不费一财不扰一民而惟乐事劝功尊君亲上之人以为扞御腹心杀敌致果之卒政刑修于闲暇蓄积备于州闾故得钱谷甲兵之问不至于庙堂祭祀賔客之礼不彻于爼豆而其効乃至于威加四夷莫不来享惟井法也后之人能修其政则虽以区区侯伯一国之师犹足坐制敌国无敢旅拒为疆埸患得其道也自商鞅开阡陌张说变彍骑为国家者不复知体国经野之为政为州县者不复以土地人民为政事官司者不复以经纶纪纲为法其所汲汲不过率歛百姓无名之入以养游惰不根之軰以当古人军旅之任其弊乃至卒乱于官民殍于野而不暇给于是敌国盗贼起而乗之而向之所敛曽不足以给其饷向之所养曽不足以应于用于是内外蒿目而忧甲兵财用之不继则复欲率凋瘵之户调罢困之民禆补之此之谓水济水名之曰益多如此而欲上下之洪宁未之有也路史卷四十路史卷四十一钦定四库全书路史卷四十一宋罗泌撰余论四渚为陵地有兴废各因其时按休子言少昊生于稚华之渚其渚一旦化而为山凡物有数有闗轴转动雌雄相就皆兴废之由也后世亦有子生而门出渚洲者昔襄阳以下二千里无洲渚临沔张兴世之生一旦门前忽生洲屿年嵗増长及为雍伯洲遂至十余顷三十国春秋殷仲堪塟流棺门前洲忽成峰梦徐彦伯达云君将为州已而果然江陵九十九洲古传满百则应天子桓𤣥破其一以应之随即漂散及太青末忽一洲自立明年文帝即位元凶之祸此洲还没泊髙继冲时李景威复告云旧传江陵诸处九十九洲满百则王者兴自武信王之初江心深浪中忽生一洲昨此洲忽漂没若可忧也继冲遂以纳欵伊阙大溪每僚佐有入台则小滩泛出世谓之御史滩牛僧孺为尉而滩出堂吏谓曰是分司尔若以西台当有溪勑双至牛视顷间俄溪勑双下不旬浃果西台方泰始中益州市桥忽出小洲道士邵硕谓当有贵王临州厥后齐始兴鑑刺益督二州加鼓吹凡此类固不少矣夫地固有沈没波潭若隠土中者谓之伏龙以见时发不得为不信五祀五祀门户中霤井灶见于仪礼自天子至士无隆杀司服曲礼礼运礼器天子诸侯大夫同之惟五者家国之所皆有谁能去之自黄帝立五祀厯代守之无敢或废世本言汤五祀故曲礼谓天子五祀嵗徧康成以为商制汉志一户二霤三灶四门五井白虎通义范晔髙堂隆刘昭之説皆然后汉魏晋亦皆从之汤五祀户井灶中霤行有行无门而月令书乃有行而无井康成倣之以故隋唐以行代井开元礼祀户司命以春灶以夏门厉以秋行以冬霤以季夏迨林甫诏修月令始复井而绌行以神行神軷于始行非冬祀也必欲祠行则汤之法去门为允惟户即兼门而井非家国可得废者若天子之七祀乃有泰厉司命宫正舞师七祀自与五祀不相统也且以五祀四至三祀二祀一祀其説尤乖祭法诸侯五祀乃在厉命而去户灶大夫三祀族厉门行适士二祀门行庶士庶人一祀或户或灶是则家无井灶而士庶无门井矣果合已乎郑于祭法大夫与王有别故以周礼解之至于王制大夫五祀乃又以为有采地者无地则祭三而遽以曲礼为商礼祭法为周制其不达乃如此祭法王为羣姓立七祀又自为立七祀是二七祀矣夫王不过为羣姓祀为羣姓祀即自为矣乌有二哉记为羣姓立社又自为立社故説以为天子诸侯皆有私社以为私祷其有是乎乃若宗伯三祀禋祀实柴槱燎则祀天神之三礼酒正之三祀大祀天地宗庙中祀日月星辰社稷五祀小祀司中司命山川风雨如宗伯小祀之五祀康成以为五行之气司农以为五色之帝一云礿祠烝尝祫或曰展禽之説禘郊祖宗报之五祭五行之气迎于四郊而祭五徳之帝故礼含文嘉云南郊北郊西郊东郊中郊兆正谋也注言东郊去都城八里南郊九里西郊七里北郊六里中郊西南去城五里兆者作兆域也谋者斋戒谋虑其事也王制天子祭天地诸侯祭社稷大夫祭五祀而外传楚语谓天子徧羣神品物诸侯祭天地三辰其土山川大夫祀其先礼言五祀及所自出士庶不过其祖诸侯何得及天地三辰哉此又外传之妄解廌解廌神羊也王充论衡云臯陶之时有解廌者如羊而一角青色四足性知曲直识有罪能触不直臯陶跪事之治狱罪疑者令羊触之故天下无寃许説文云如牛一名任法古者决狱命之以触不直黄帝时有遗者帝曰何食何处曰食荐夏处水泽冬处松栢故因名荐荐字象兽有尾角及四足蘓氏演义亦云毛青四足似熊性忠直见鬭则触不直闻论则咋不正古之神人以献圣帝而神异经乃云獬廌性忠直见邪则触之困则未止东荒之兽故立狱阶东北依所在也田求子云尭时有獬廌缉其皮毛为帐后书志云北荒中兽一角性烈知曲直见人鬭触不直咋不正者古説神羊能触邪故晋志法冠一名柱后解廌冠也斯亦缪説窃据解廌葢羊尔羊性自知曲直昔齐荘公之臣王国卑与东里檄讼三年而不㫁乃令二人共一羊盟齐之社二子相从刲羊以血洒社读王国之辞已竟东里辞未半羊起触之齐人以为有神则其性也字一作獬豸豸廌并楚买切大抵羊行多倒行而逆豸虫豸亦然或音雉非王充许氏之言吾不谓然好学而后释者不能惑恻隠之心人皆有之圣人者因恻隠之心充而大之造伦类之极而其道曰仁羞恶之心人皆有之圣人者因羞恶之心充而大之造伦类之极而其道曰义人皆有辞让之心圣人因辞让之心充而造之而其道曰礼人皆有是非之心圣人因是非之心充而造之而其道曰智是皆本之身出之性而皆人之所可能者圣人者惟能充之不有以害之尔故能充其恻隠之心而无害其恻隠则无往而不为仁能充其羞恶之心而无害其羞恶则无往而不为义辞让之心充而无害则无往而不为礼是非之心充而无害则无往而不为智兹非甚难能也而人不之为者失于不能充而有以害之也孟子曰人能充无欲害人之心而仁不可胜用矣能充无穿窬之心而义不可胜用矣孺子入井而人不忍以其无欲害人也茍能扩无欲害人之心而充之则杀一不辜而得天下真不为矣穿窬得财而人不为以为之非义也茍能扩非义不为之心而充之则行一不义而得天下亦真不为矣惟其不能充是故必穿窬必害人以至倾险贼杀而莫之止火之始然一爝之寡及其充之可燎原野泉之始达一勺之多及其充之可成江河大可以保天下而或不足以保父母逺足以保四海而或不足以保妻子岂有他哉安危治乱特在充不充而已今夫执非有滞顽空肩摩背脇而不知所为充也多矣尝试语来晨门荷莜此正今之所谓释者流也方子路之从夫子而后也遇丈人之荷莜者而问之见夫子乎否夫子路之问之也固非真索吾夫子也识其索隠而託其辞以问如亦能知有吾夫子之道乎否也丈人者固亦察夫子路之问非索夫子故亦设之辞以应而植其杖以芸焉若人者固若漠然无人之情而不撄夫世者子路识之抑将以敬而动之于是为之拱而不去而丈人者果为子路一拱所动于是遽止子路宿至于杀鸡为黍以食而且见其子焉夫以一敬而动其心则非絶无人情者也止宿具鸡黍则非絶无友爱者也见其二子则是父子夫妇君臣上下长幼之节皆森然具在咸不得而废矣父子夫妇君臣上下长幼之节既不可废则是生于世者顾得不撄夫世而絶人之情乎此子路所以前告夫子而夫子遽使反见之夫夫子葢亦见其所谓人之情者具在而未尝蔑故将使子路还告之以长幼之节与夫君子之所以仕者且不仕无义可也长幼之节如之何其废之欲洁其身而乱大伦君子之仕也行其义也道之不行也我知之矣此夫子使子路反告之之辞也而儒氓方领曽不之知乃更章分而絶之前离别其説使圣人之意果冺而不复见岂不悲乎嗟夫豚子犹食其死母乳鹄苍且其死子怀父母之心物皆有之何至员首方足卑陬克忍每絶人之情哉仁义礼智人之所以为人而神之所以为神者也今而曰吾以观空而不俟于仁义礼智不俟于仁义礼智而方且资小慧以为智摩顶放踵以为仁往来问劳进旅退旅以为义擎跽跼拳朝参莫拜以为礼是则仁义礼智卒不可得而废也仁义礼智卒不可废而方且遗其父母弃其君臣絶其妻子贼其肢体伥伥然以从事于外岂其不知爱哉特放于利而不知其类不能充尔极于不能充犹失其类而况不知其要者乎极于能充舜尭是矣极于不能充桀跖是矣充而不得其要释者是矣故以尧舜之能充则为仁以桀跖之不能充则为暴而释者之不得其要则为愚子曰好仁不好学其蔽也愚夫人尝有好仁者矣而不得其道者不好学也是故有不忍人之心而欲充之者必从尧舜而去释者先王有不忍人之心斯有不忍人之政老吾老以及人之老幼吾幼以及人之幼五十者帛七十者肉无父之孤皆有常饩此不忍人之政也封天下之君则俗自成矣均天下之田则人自足矣刑天下之暴则人自安矣任天下之贤则人自服矣此先王之治也一狗彘之不尽其性一鸡鸟之不得其情彼固不自安矣奚至君臣朋友则方且过而弗之存父母妻子方且摈而弗之顾饥之不愧疾𤯝之不察而方且伥伥从事于寂黙曰吾观空而达性其为愚不仁也甚矣吾固曰欲知先王之道而不他惑必自好学始好学而后释者不能惑也俗士不可为史俗士之为史官孰有如李延寿之甚者乎其为南史也称宋武北侵而宁朔将军王𤣥谟夜遁就逮将斩梦有教诵观音经者因以获免及作北史复称卢景裕者以败系晋阳狱诵经而枷鎻自脱且谓有当死者亦梦沙门诲之课诵临刑刀刃为折及反讯之则髙王经也一何猥俗之如是耶顷见载记言徐羲之将杀也以诵观音经比夜门开械脱遂免慕容之禁每切鄙之夫以二经今且具在偏袒之徒莫不攘是説以盪愚俗愚俗流遁遂相信而不返然而冐法之徒临刑恳切诵之者比比而竟不闻前效之一见岂李将军之射虎出于一时偶然而不可以再效于后世邪抑当时实无是事而记事者因其俗説而无识以绌之邪不然则亦齐梁之际一时天地之间有此氛祲欲肆行于天下适兹二子天命未讫故山鬼得以託为灵响以驱一世之人于杳杳昏昏之地尔而延夀等辄尔特书亦可谓无识矣大抵此等皆小人倡之世之小人愚暗无识贪于欲得而轻于冐法及触宪网又无计以自释则惟起倖心冀空飞而隙窜是故易以诳惑一有诳之则牢结胸次而不可破而乃不知无是理也请以郑伯有晋申生楚成王之事明之方伯有之报带段也通国恐矣然伯有之出乃子晳攻之而后段始伐焉使其报怨必不先段而后晳今也不晳之报而急杀段亦昧所轻重矣此葢人心之疑伯有者乆而致之然尔夫以申生能报公之改塟而曷不能报譛杀已之骊姬楚成王能使臣之改谥而顾不能报亲杀已之太子其昧于小大亦甚矣且将以为强魄邪则三十六弑君不闻报其臣以为忠亮邪则比干子胥不闻报其君由此观之𤣥谟景裕等事足可知矣虽然以左氏之文犹未免俗则碌碌延夀者复何齿邪或曰延寿之书固有诵孝经而获应者斯又罔矣孝经之作岂亦世俗妄为鬼神出没之书邪梁使王固聘魏魏开之宴网设昆明固以佛语呪之一鳞莫获斯特一时巫祝小术今世固多有之此何足道而固以为异耶乃若宋如周以不信佛经而面陿长之类又何等俗语延夀真狐塲兔落之俚儒也䪫钟説大晟府有古䪫钟六皆有欵识云宋公成之䪫钟崇宁三年甲申之嵗得诸南都崇福禅窟钖贡内府考其文宋器原其出宋地也于是诏与大晟即以为法所谓得英䪫之器于受命之邦者䪫传皆作茎案乐纬叶图徴淮南鸿烈解与班氏之志俱言帝喾之乐曰五英颛帝之乐曰六茎白虎通议云六茎者言和律厯调隂阳着万物也独乐动声仪以为六英五茎宋均释言云六英者能为天地四方六合之英而五茎者能为五行之道立根茎疎矣夫六䪫之作颛帝之所以文治美也由辛及商制始大备商亡畀周而其器制流在宋国其传可得而知矣周备六代乐云门咸池韶夏濩武莫不备有而英䪫犹以非作者不得着宋以商祚二王之后得用其乐是以宋公独得其传葢不诬矣成平公之名也宋自㣲子二十有六世而平公之名始见于鲁昭十年春秋之书牟铭端合真可谓不世出之符者平公之立当简王之十一年乙酉之嵗即鲁成公之十有六年距崇宁之三一千六百有八十载而其器适出受命之区复丁上圣骏惠先烈制作之际得以恊成治世之音端总清之盛举也且以䪫钟虽出宋境而其实则颛帝之乐也博古殿中古钟之见为不少矣而于周钟率上设衡甬旁傅旋虫或内实而侧垂或仰通而中贯一皆振掉而不能安惟此䪫钟双螭踆踞上为平钮大晟之钟实所取则且其垂之也正而鼓之也和无复振掉弗安之患此其所以逖越三代非五帝之盛乐渠以及此㝈生坼疈㝈生坼疈古尝有矣昔周祖甲一产二子曰嚣曰良许僖公一产二女曰妖曰茂楚唐勒生一男一女女琼男贞兹世之所常有而坼疈之事尤为昭彰诗人美后稷之生不坼不疈则古固有坼疈者矣黄始六年魏守孔羡表言黎阳掾屈雝妻王以去年十月十二日在草生男从右脇下水腹上生其母自若无他异痛今子母安全又广五行记李势末年马氏姙从脇生子母无恙李宣妻樊生儿从额疮中出及长将兵宋武时武宁扬欢妻姙女从股中生至齐犹在唐志大顺元年资州兵王全义妻孕渐下至股入足拇指痛折生珠渐大如柸何谯周致疑于陆终乎老𥅆疈左释迦疈右夏后辟背此予之不疑者公羊髙风俗通西京杂记谓双生者以后产为兄以其先胎而谯子法训辨之谓野人之凿语君子不测暗安知其胎之先后或曰禹逆生故刑背稷顺生故不坼疈逆生者子孙逆死故桀王讨顺生者子孙顺亡故懿夺邑而已充云妄也蝉生腹育开背而出天生圣子岂同腹育兔吮毫而孕从口出简狄吞乙则宜从口不辟背梁嬴之字过期过期不生卜曰是将生一男一女男为人臣女为人妾故字之曰过期若后稷之名弃岂吾欺哉天地合祭子曰事父孝故事天明事母孝故事地察天地明察神明章矣人君之事天地正人子之事父母故知事父母则知所以事天地矣天明地察厥类惟章孰有南北郊祀之不明者乎人皆曰吾知信孔孟然知信孔孟而理不达犹无学也丧欲速贫死欲速朽夫子之言也而有子以为非君子之言学惟其理而已是故违之者失而执之者又失老生常谈吾知诗书之信而已其不在诗书者一切不取也诗云郊祀天地则天地必合祭他有显证非所知也曰不然是可矣而未达也昊天有成命郊祀天地者谓用是以郊天亦以之而祀地言郊祀天地皆用此诗章尔般之祀四岳河海岂谓其合祭哉合祭天地此王莽之妄武后之失也而顾用之果为得耶夫圣人之为祭必求其类以为之数是必合其情而后神可交也燔柴于泰坛瘗埋于泰折泰坛南郊之坛泰折北方之坎坛于圆丘南坎于方泽北是故圆丘贵祀方泽贵祭因天事天因地事地轻重髙下隂阳清浊员方南北判然其不同矣父天圆丘母地方泽此则事不同也南郊就阳北郊就隂此则地不同也祭日南郊祭月北郊此则配不同也圆丘以南至郊方泽以北至祀此则时不同也郊逺而尊故以郊言祀近而亲故以时纪此则名不同也郊以骍犊祀以黝牲则牲不同矣坛圆中规折方中矩燔柴于泰坛瘗埋于泰折则制不同矣璧琮而礼葢轸而祀则礼不同矣圆钟为宫冬至于地上圆丘奏之函钟为宫夏至于泽中方丘奏之则乐不同矣神南面君北面示北面君南面则位不同矣夫不同者顾若此而且谓其必合祭岂尽敬之道哉祭帝于郊所以定天位也祀社于国所以列地利也郊社者所以尊天而亲地也故明乎郊社之礼禘尝之义者治国其犹示之掌中庸所言郊社之礼所以事上帝若郊社可合则禘尝亦可合矣圆钟以礼天神函钟以礼地示黄钟以礼人鬼若天地可合则人鬼亦可合矣其不达乃如此抑尝原礼之所失矣自秦而来雍鄜密上下四时以祀四帝祠天不于圆丘祠地不于方丘以为天好隂地贵阳乃兆天于髙山之下兆地于泽中之圆丘汉又増之北畤以祀五帝祠天不于南郊而于甘泉祠地不于北郊而于汾隂坛有八觚席有六采乐有玉女车以鸾路骍驹龙马一非旧典此匡衡刘向之徒邪正同异之説所为起也元始之间始稍从正春秋天地同牢南郊而冬夏则分祭于南北寻以废改至光武乃兆南郊于洛阳自是不复此康成王肃之徒所以有郊丘异用之辨及贾曽定为合祭之説而议者益纷惑唐初鋭意礼制郊祀之臣讫无一定王全仲萧嵩辈纷错尤甚而君无可否𤣥宗爰复合祭南郊而尊敬之心曽不加于侈靡乃者蘓轼刘安世之徒反覆辨论亦已备矣若轼之説既以合祭为是而安世则以合为未善虽卒从合而世之识者犹未以为得古诿安世则亦岂无明古谊者哉或曰二説其来逺矣圣人不作则若之何从曰郊之与祀自为二礼必异其方各从其时更欲尽事则以间嵗为礼而重合之于明堂可矣圆丘方泽不可合也燔瘗无玉祭天燔燎祀地瘗埋葢牲币尔先儒以为俱有玉者谓以降神出示学者承袭遂以为燔瘗皆有玉莫之察者夫古郊祀苍璧礼天黄琮礼地四圭有邸以祀天而两圭有邸以祀地未闻燔瘗之玉也天之常祭嵗九则玉之燔者为九地之常祀嵗二则玉之瘗者为二其所以用之常祀之外者又不胜一矣燔瘗之玉何其多邪以皆燔邪则玉不受火以皆瘗邪而泰坛之下泰折之侧耕斸旦旦未见获一玉者按六经縁祭祀而言玉者多矣无所谓燔瘗之玉也惟韩婴诗传始有天子奉玉升柴加之于牲之説而崔灵恩遂引诗之圭璧既卒以实之为燔玉且谓肆师立大祀用玉帛牲牷为论燎玉之差降而郑注大宗伯职亦遂以为或有玉帛燔燎而升烟夫以祀而言燔瘗之玉于百氏书曽不之见大祀玉帛若圭璧既卒两説此世以为见之经者犹不近情韩诗郑注端未足据详考肆师所用玉帛特礼神之用而非论燎玉之差降云汉所言亦礼神之玉尔其説以谓宣王承厉之后遇灾知惧祷祠供给靡所不至而遂至于圭玉罄尽葢所以美之也郑氏以为礼神之玉又已尽者斯得之矣何自而指为燔且瘗哉礼运云祭祀瘗缯是祭地不瘗玉而瘗缯然则燔于泰坛瘗于泰折无玉明矣若古辑瑞三帛二生一死贽则受而五玉之器则卒而复知此则祀大神无燔玉祭大示瘗缯而不瘗玉又可知矣曷至胶胶曲台仪省之间哉天地各两牲天地之祭牲各二降神之牲祀神之牲也燔柴于泰坛瘗埋于泰折或曰实牲体焉所以降之也扫地而祭羞牲体焉所以祀之也故牛人凡祭祀共其享牛求牛享牛者祀神之牛求牛者降神之牛也降神之牛于天骍犊于地黝牲从其类也牧人凡阳祀用骍牲毛之隂祀用黝牲毛之郑以阳祀为祭天隂祀为地祀神之牲于天用苍于地用黄象其功也大宗伯以苍璧礼天黄琮礼地而牲币各从其器之色本其类也天地之祭俱有两牲其来乆矣召诰云用牲于郊牛二而礼器乃云祭天特牲有以少为贵者此特谓享牛尔享牛主于祭若求牛则主在降神非所言者是故礼器言祭召诰言郊皆有所不及彼熊氏等乃以为郊惟一牲而祭有两处分牲体以供之失所依矣切稽楚语禘祀之祭则有全蒸若分牲体岂得谓全蒸哉方唐显庆长孙无忌等议始以苍璧黄牲燔于泰坛加以骍犊而实之以俎四圭有邸则奠之于坐其后张説又以祭后方燔考之经乃不合葢不知郊祀天地有礼神之玉又有祀神之玉有求神之牛而又有享神之牛也或曰孟春之月山川林泽牺牲无用牝则非孟春非山泽牲用牝矣郊特牲云天子牲孕弗食也祭帝弗用也郑谓任子曰孕祭帝之牲必孕然后弗用则不孕之牝若可以祭帝矣曰否天地宗庙社稷牲惟牡也敢用𤣥牡此天地之牲也从以骍牡则宗庙之牲而奉时犉牡者社稷之牲也孕者牝牡之为通非特为任子也奔腾之时牲虽牡通孕则非犊矣故弗食于天子弗用于帝葢取所谓贵诚者非用牝路史卷四十一路史卷四十二钦定四库全书路史卷四十二宋罗泌撰余论五上帝上帝之号曷为而不正葢亦尝求诸经乎有所谓天有所谓帝周礼或言天或言帝或曰上帝曰五帝曰昊天上帝大宗伯以禋祀昊天上帝以苍璧礼天有大故则旅上帝及四望典瑞四圭有邸以祀天旅上帝上帝非天而天非昊天上帝矣掌次大旅上帝张氊案设皇邸朝日祀五帝则张大次小次而司服祀昊天上帝大裘而冕五帝如之则五帝非上帝而昊天上帝非五帝矣然则天帝果不同欤帝即天天即帝奚不同也天者元气之统称而帝者徳之见乎用者也以形体言则谓之天以主宰言则谓之帝及因其气之灏淑髙广而言则又谓之昊天上帝而水火木金土之帝居于五方位而迭王者则谓之五帝以皆分统别号而言之者至于合昊天若五帝羣然而祀列位乎上而非可一名者夫然后总而称之曰上帝是三皇之数制叵不知也若昔虞帝肆类上帝而大师亦类上帝肆师类造上帝曰类曰旅则上帝果非一帝矣然司裘为大裘以共王祀天之服而司服主祀昊天上帝大裘而冕则天宜为昊天上帝昊天上帝为天之见乎用者审也夫以司服昊天上帝与五帝之祀服有所不殊则五帝于昊天疑不降矣然以掌次祀旅所张之次乃不同焉则五帝于上帝为有降者有所降顾得合乎昊帝而同称乎祀帝圆丘牲玉以苍兆五帝于四郊玉以珪璋琥璜琮牲币色从其方而迎之各以其气至之日则五帝岂得同帝哉虽然昊帝统五精而运化五帝佐昊帝而毓物犹之子父非可离也是故昊帝五帝六神之辨俱以禋祀同服大裘而皆用圭邸则知有所分而又有所合矣类而称之上帝孰不可哉经曰昔者周公郊祀后稷以配天宗祀文王于明堂以配上帝惟稷配天则有思文之颂惟文王明堂则有我将之颂郊一明堂六尊祖而亲考也豫之象曰先王以作乐崇徳殷荐之上帝以配祖考以配祖者天而以配考者五帝也夫以大旅昊帝在焉则上帝合而称之为可讯矣明堂五室以配五帝其説古矣易孝经周礼之义何有殊耶至郑康成傅以纬文乃以昊天上帝为冬至圆丘所祀之天皇大帝而且以为曜魄寳既复以为紫㣲宫中大帝又以为中宫天极天帝太一其惑缪葢如此是以汉魏而来祀号莫适汉既曰上帝又曰太一曰天皇大帝魏曰皇皇帝天梁曰天皇大帝隋唐又曰皇天上帝纷纷率尔顾不可惧乎夫天皇大帝星中之一而紫㣲太帝乃北极之号曜魄宝者北辰之神而太一则中宫天极勾陈口中之一明者也其于天帝上帝昊天上帝皇天上帝亦已别矣何得遽同称哉嗟乎古人勤勤于礼意者常多而拘拘于礼文者常少祖之配天考之配上帝岂茍然邪康成以上帝为五帝而不及天王肃以上帝为天而不及五帝抑未之悉尔唐书新志天皇大帝为曜魄宝可矣乃复以为昊帝可乎今之郊祀昊天上帝既正上位而天皇大帝则位下方斯合则矣而或且疑之亦不知变矣六宗论招虞以旌虞人不至召嫔亡符楚嫔守死况非类之祀岂聪明正直者之所歆哉虞帝之初肆类上帝禋于六宗于是望于山川徧于羣神葢由尊而之卑先后之礼固有序矣六宗之神亚于上帝而世緜𦕈莫有能明之者诸儒之説既垂厯代之祀亦异泌不知其果足以致夫神之歆乎否也虽然请试为若谩言之夫自汉而来诸儒之説无虑数十百家而其説有十四以为寒暑日月星水旱者安国也以为星辰司中司命风师雨师者康成也以为天地四时者伏生马融也以为天地四方者夏侯建欧阳和伯也以为干坤六子者刘歆晁错孔光王莽王肃颜师古也其纯于天者后魏之孝文则杜佑李翰取之其纯于地者晋之虞喜则刘昭以之谓天宗地宗则许叔仲是矣谓天宗地宗四方宗则司马彪是矣至季命则以为不在天地四旁而在乎六合之间刘邵则以为太极冲和之气为六气之宗者孟康则以为天地间之逰神张迪则以为六代帝王张髦则又以为三昭三穆各凭私臆不可典要呜唿秦为不道崇非类废典祀焚灭诗书礼制于是乎失坠汉室隆兴草创取具自文帝甘泉汾隂祠祭天地而孝成定南北郊具列六宗惟坛五帝至于平帝始建日月雷风山泽而属以星辰水火沟渎此则本乎王莽安帝立天地四方之中于洛阳戍亥地比太社此则本两夏侯魏明帝则因王肃之言而从莽司马氏则以摰虞之请而从魏然俱不离孔晁之説而景初之复则亦刘邵之説也乃若张迪虞喜一无所据而孟康李邵又皆缪本𤣥文曽何取哉夫从六气之説乎则气从天地乌乎而祀之从六子之説乎则卦乃象物乌乎而祀之将从彪之説则宗止乎三从许之言则宗不过二贾逵之説本许则郑驳之矣马融之説本伏则杜非之矣俱不得其当也惟康成安国比诸家言最能近而代莫之行者虽然宗之为言总也司中司命实系文昌而好雨好风乃是箕毕以总而言是特一宗尔岂得有实柴而复槱燎哉此郑之失也郊之祭也大报天而主日配以月则日月在郊而不在宗矣冬享司寒而四立各自迎气则四时寒暑不在宗矣此孔之失也然则佑之取魏亦有矣夫六天之説本出汉世源于纬候而成于康成然魏氏以昊天上帝为首则又非矣佑之所以取之葢以昊天上帝周用禋祀而祀昊天上帝大裘而冕五帝如之则禋不属于别祀不知先王礼典莫有重举上帝既已肆类岂复禋乎佑抑不知汉之所祀自是泰乙故曰泰乙者天神之最贵其佐为五帝是则非昊帝矣然亦未敢谓安国是也繄复语之宗亦祀之尊也庄周曰天地为宗故礼有天宗则亦有地宗矣天宗者万象之宗而地宗者万类之宗也求之于传又有河岱之宗河宗则万水之宗而岱宗则万山之宗也是四宗者所以及乎其不及而已矣然则幽宗雩宗其不在六宗乎或曰六宗云禋山川云望则山川在望不在禋矣是故礼无禋地之文是不然禋者蠲精之名尔大传作烟则事止燔燎然刘昭曰堙则及于瘗埋矣且古书曰六宗者天地属神之尊也奚为而不併地如曰不然则安国之説庶乎其次矣他不足稽也安国之説出于祭法而附于孔丛子家语因之葢孔氏之家世有是説故王充蘓轼一皆从之亦未敢以为安也且将从孔説则必上自类帝至于羣神合以为一而又升五帝于肆类而不禋于六宗禋日月于六宗而不与于郊类斯可矣何则郊祀而及于天地间之神古葢有矣燔泰坛瘗泰折此则似乎类帝而合食矣泰昭祭时坎坛祭寒暑王宫祭日夜明祭月幽宗祭星雩宗祭水旱此则似乎六宗矣坎坛以祭四方而又徧祭于百神山林川谷丘陵能出云为风雨见怪物者此则合乎山川与羣神矣是以汉世泰坛其中而五帝环坛其下以求当乎六宗而复坛设羣神以求合乎书之文是则禋类百神合之以为一也山川惟不望知徧走其地矣王肃治家语而辄自异之必有其説矣噫多言奚为后世必有尭舜文王周孔者出不由羣惑一㫁以义则六宗之秩正矣于予与何有鲁郊覈曷不幸而生于后世也天子祭天地诸侯祭社稷鲁之郊禘抑可知矣自王安石以周公有人臣不能为之功而成王报之以人臣不得用之礼告于神考説者于经不得其证则又牵引司约所谓治神之约为所主非常之礼赏非常之功者以扇之而圣人之意以益缪夫鲁之郊禘其非礼亦明矣当僖公三十有一年春秋始书郊而诗且着僖公之颂圣人之意不难见也是何説者犹以为未失郊禘岂诸侯之得用哉今也郊禘之名既同而汲汲然取其礼之小异者以为可抑何瞀邪周郊昊帝鲁郊五帝周禘帝喾鲁禘文王周郊日至而鲁之郊孟春周牛以骍而鲁之牛白牡此果鲁之疑其僣而自为之制也周祖后稷故禘帝喾鲁祖周公故以为禘文王日至天帝用事之始故事天帝孟春五帝用事之始故以为祀五帝岂以无书三月郊若卜郊祀五帝之为得正无讥书用禘为禘文王之得宜邪享以言帝祀以言庙不忒则无爽矣四卜不从鼠食牛死有天道矣何谓春秋不懈而享祀之不忒乎皇皇后帝后帝非威仰矣享以骍牺骍牺非白牡矣骍犅赤嵴公羊明文而禘周公以白牡固明堂位之説也岂祭周公以白牡而鲁公反骍犅乎日月之常有交龙衮龙之旂无日月周礼王建太常十有二斿而觐礼天子载大旂以象日月升龙降龙考工记弧旌枉矢以象弧葢张旗以弧韬弧以韣而鲁以龙旂承祀载弧韣十有二旒日月之章是名旂而实常鲁之为制固已无毫末顾矣周礼在鲁果何信乎立五门设六官此春秋所为作予既论之而世未之明也孟献子曰启蛰而郊郊而后耕是月以寅矣而谷梁子犹以为自正月至三月皆郊之时此经所以无书三月之郊宣三年之正月特书牛死乃不郊则他嵗牛不死正月郊矣正月之郊乃建子之月也子服景伯谓呉人曰鲁以十月上辛有事上帝先王季辛而毕自襄公来未之有改则鲁固十月郊矣毕乎季辛则十一月矣故杂记曰正月日至有事于上帝七月日至有事于祖此记礼之失自献子也鲁僣天子礼故正月日至郊天而配以稷比其祭祖则固用夏之孟故明堂位以六月祀周公于太庙今孟夏也献子葢将以尊其祖而以夏五有事此亦徒以二至为重也彼见鲁郊不过三月则以为启蛰而郊见其及稷则以为祈农事一何鄙邪虽然定哀以来郊皆正月又未尝以十月郊禘之僣明自后世非成王与周公㫁可识也鲁用王者礼乐予既言矣今得而卒其説麟木説絶笔获麟二论见发挥矣夫哀公之十四年至秦灭周凡三百二十有四年予敢谓孔子之知秦哉予谓昔鲁端门有血书云趣作法圣人没姬周亡彗东出秦正起胡破术书记散孔不絶明日子夏往视之血书蜚为赤鸟化为帛鸟消书出署曰演孔图中有制作之状言孛鸟之出周室遂㣲秦政灭周灭诸侯及子秀书亦甲乎孛胡亥破先王之道也端门今在孔庙东南十一里春秋説题辞言孔子谓子夏获麟之月天当有血书鲁端门子夏録之者此也故演孔图云孔论经有鸟化为书奉以告天赤爵集之化为黄玉刻曰孔提命仰应法是为赤制又云麟木之精苍之灭也麟不荣也注谓见拽柴者观此然后知予言之有由昔王通氏谓春秋以天道终而孔颕达云彗星东出之际宪章遂冺言必及彗其亦有所承乎纬候之书吾不敢废顾岂茍然已哉按孝经中契云丘见孝经文成而天道立乃斋以白之天𤣥霜涌北极紫宫开北门召亢星比落司命天使书题号云孝经篇目𤣥神辰裔孔丘知元命使阳衢乗紫麟下告地主要道之君后年麟至口吐图文北落郎服书鲁端门隠形不见子夏往观冩之得十七字余文二十消灭飞为赤鸟翔摩青云解疑论云圣人不空生不受命而制作所以觉斯民觉后生也西狩获麟知天命之去周赤帝之方起为周亡之异汉兴之瑞及闻端门之命有制作之状乃遣子夏等一十四人求周史记得百二十国宝书修为春秋故春秋説丘览史记援引古图推集天变为汉制法陈序图録又云丘水之精治法为赤制功西狩获麟言赤受命苍失权周灭火起采薪得麟也而何休乃谓孔子按録知刘季当代周见薪者获麟知为之出谓采薪有庶人然火之意明赤帝将代周西狩获者从东而王西东夘西金明夘金之得天下又不书下三时者水絶火王汉兴之应此过凿也然家语亦云子与子贡讲道徳有赤气起贯于天子曰鲁端门当有血书西飞为乌则非特纬书也拾遗记云夫子生时麟吐玉书故以为圣人之应也麟难麟果何物邪孔子曰麟以为畜故兽不狘刳胎杀夭则麟不至如此而已越自西狩笔絶而世之学士弗复知麟之为物于是羣起而要为之説曰瑞兽也曰仁兽也曰土畜也或曰木之精曰北方元枵之兽曰西方之毛虫曰中央轩辕大角之信若是其不一也底言其状则曰麕身牛尾曰狼项马蹄曰黄色圆蹄曰狼额赤目而五蹄髙丈二尺身备五色腹下茹黄角端带肉含仁懐义居不羣行不侣音中宫羽步中规矩不践生虫不折生莽不犯陷擭不罹网罟饮清池而逰乐土牡鸣逰圣牝鸣归和春鸣扶㓜夏鸣养绥秋鸣藏嘉冬鸣思边食嘉禾饮玉英彬彬乎有文藻申申乎有乐章京房葛洪鹖冠广雅与孙氏瑞应之书其説固多不离乎此矣若语其夀则或一千或三千或云水土搆精或云阳气所孕又云纯隂之精云嵗星之散云机星得则生运斗枢何其纷纷邪按孝经右契春秋感精符麒麟一角明海内之共一也不刳胎剖卵则在郊矣自汉而来为祥説者咸谓麟生于火而㳺于土王者视明礼修好生恶杀动有仪容贤者在位不肖者退则见郊野礼斗威仪云君垂金而正政太平则在郊而春秋考异邮以为王者功平则至孝经纬亦言徳至鸟兽则鳯凰翔麒麟臻故刘向谓帝王之着莫不先致四灵是以治平则至徳盛则以为畜而三五厯纪遂记黄帝之世以麟为畜尚书中候亦谓黄帝时常在园囿而传且记尭时毎在郊棷虞世来逰于田遂使庸君想致学士妄谈于是指鸟为鸾证鹖作鳯讐真假伪漫不可考嗟乎鉏商一获而周室衰孝武一获而汉祚㣲章帝何人而元和二三年间郊国上麟者五十一安帝延光亦且三见孝献延康之元一年之中至十见于郡国石季龙开华林郡国上送苍麟二八爰俾张司虞调之以驾芝葢晋宋以降无代无有而孟蜀之邦乃至多于犬彘不知果何物邪公羊氏云麟非中国之兽也而瑞中国中国有王则至今并州有野麟其大如鹿则又非瑞物矣予闻唐文皇时龙支来贡天马堕地无毛鳞生于肉目若黄金项若鸡延股里旋毛光成日月在处大鲜云周覆之予以是真麟也余子之言其亦出于想像而不足徴者载质之传牡麒牝麟而书中候则云麒似大䴢一角麟似马而无角赤目斯迨得之释兽亦谓麟如马而一角不角者麒此雌雄之辨也终军所获一角五蹄葢若麃者果又何物耶然诗义疏中兴徴祥书又谓麕身牛尾狼头一角马足而黄刘向谓其麕身牛尾圜头一角含仁懐义择土而践则又缪矣嘉祐二年六月交趾贡二兽状如水牛身被肉甲鼻端有角食生刍𤓰果必先以杖击之然后食时以为麟田况云其与书史所载不同恐为夷人所诈而杜植亦奏其不似麕而有甲此必非麟畨商有辨之者特山犀也宋太始末武威进兽一角羊头龙翌马足父老亦莫之识按尔雅麕麐兕皆一角然不言有鳞甲惟广志言符枝谓其状如麟皮有鳞甲此迨近之而形乃如牛遂宣诏答为异兽斯为体矣方吕光入姑臧有麟正见百兽从之光遂僣即三河然则斯麟也其果祥邪果不祥邪邹虞续古琴操云邹虞者邵国女之所作也古者役不逾时不失嘉㑹邵国之大夫乆于行役故作是诗也邹者天子之囿虞者掌囿之官东都赋云制同乎梁邹韩诗云梁邹者天子之田也故九成宫颂云司马奉梁驺之典虞之时益为朕虞故诗韩鲁説邹虞为天子掌鸟兽之官周南补亡召风邹虞皆以吁嗟称之穆天子传七萃之士髙奔戎擒兽以献王命畜之东虞则今之虎牢矣自书大传言散宜生等之于陵氏取怪兽白虎以献纣尾倍其身大宗伯以白琥祷礼西方而孙炎以为白虎西方之义兽白质黒文一曰邹虞刘义方诗疏作驺呉异义陆机遂谓驺虞白虎黒文尾长于身不食生物不践生草人君有至信之徳则应葢取应信厚之説尔然山海经言林氏所出驺虞其説如枝相如所谓囿驺虞者今西河有驺虞县则或自一物也欧阳公论蜀多端其説甚美然亦未可概语商周之际式稽书传必不得于予衷则疑疑则求求而未尝不得尧之于舜必有美祥武之于纣必有殰怨始尝语矣然不敢按鄙臆及得后魏书张渊传若四明山记乃得虞帝之事而商周之交犹昧也于是摭国事见希舄之言谓文王拘羑里武王羁玉门卒㫁纣头与韩非武身受詈汤身易名之説以知文武王尝辱于纣而未得其始末也暨稽吕氏首时乃云季厯困死文王苦之有不忘羑里之丑者时未可也至武王而事之夙夜不懈亦不忘玉门之辱立十二年而成甲子之事则知周之辱累世矣故非之喻者以勾践之官于呉身执干戈为呉王洗马而杀夫差于姑蘓文王见詈玉门颜色不变而武王擒纣于牧野故曰守柔曰强而阳经且云食子羮于牖里莫自悔也至此而后南单之事见矣嗟乎商周之载一何惑邪释谅闇而即戎载木主而示述伐君之利归于已而伐君之名施于父此昔人所以谓二子耻食其薇者也即按难二之言昔文王侵盂克莒举酆三举事而纣兵之文王惧请入洛西地赤壤之国方千里以赎炮烙之刑仲尼曰仁哉文王轻千里之国而请炮烙之刑智哉文王出千里之地而得天下之心郑长者言体道者无为也无见也此最宜文王矣仲尼以文王为智未及此也义则然矣然文王胡得千里之地哉载观吕氏顺民之説则知文王之处岐而事纣者寃侮雅逊朝夕必时上贡必适祭祀必严于是纣喜命称西伯赐之千里之地文王再拜辞地愿为民请炮烙之刑文王非恶千里之地也得民心贤千里也文北面而躬事之武南面而三斩之敏而求诸何求而不得故凡事必有衅审其源循其委则千嵗之至皆可知矣何至尽百里之外意他山之草木哉春秋用周正烝冬祭也故周礼大司马烝以仲冬而鲁烝以正月是时王之正也春秋所纪抑不知鲁史之旧欤夫子之革之欤商正建丑而伊尹奉嗣王归亳若见厥祖若即位若朝庙若复辟在嵗首者商书皆以十二月纪是建不同而书不改夏之月也按在周书作周月也若以夏正纪则当云元年冬十有一月矣今不然而谓之王正月是以周王之正纪而夫子因之矣虽然以周正纪而犹冠以春者时王之四时也定之方中夏之十月周之十二月而城楚丘乃见于次年之正月纪其成也或曰春秋用夏正故四月郑祭足取温麦秋又取周之禾则春秋果用夏矣是不然经纪以周而传则乱以夏也谷邓之来朝经书在夏而传谓之春经以周而传固以为夏此预所以又谓春来而夏行礼僖之五年正月朔日南至传顾以周正説传亦何常之有预特因其缪尔使春秋以夏正则二月无氷十月大雪皆不得为异者何事乎书且在周礼有正嵗有正月正嵗为寅而正月则为子经书周时然子丑不得四年之正者固自若周以子正而周之书授民修祭犹切用夏时不易也郊以孟春建寅月也禘以季夏建未月也而康成谓孟春子之月季夏巳之月而左氏则谓启蛰而郊郊而后耕故説者谓鲁无冬至之郊葢欲见鲁非僣宣之八年六月有事太庙固云巳月而明堂位以季夏六月禘周公有非建巳之月矣正在人时在天先王有改正之文而无改时之实是故周官凡言正嵗与田狩郊祀春夏秋冬皆本夏时四月维夏夏之初夏也六月徂暑夏之末夏也春秋之书举二中以见四时则王正月当为夏之正矣而且不然岂天之冬而周谓之春天之夏而周谓之秋乎此谷梁所以谓正月烝为冬祭之时正月狩非春田之礼四月郊为夏之始九月郊为秋之终则亦以春秋为夏正与二传之説异葢不知周之四时固不是律也路史卷四十二路史卷四十三钦定四库全书路史卷四十三宋罗泌撰余论六孔子生日何惑乎儒学之衰乎皆儒者之不自尊其道之所致也夫圣人之礼法行乎天地之间万物赖之而相生养者也一日或息则日月为之孛蚀隂阳为之错缪山川企走咸失其所岂止臣贼其君子贼其父而已哉顾佛何为而且与之分曹而抗衡邪今夫峩进贤曵珩玉享太牢而踞屋者其贵大亦极矣孰非先圣人之赐哉奈何乗高骧道庙阙则枵然不之顾覩笾豆仆沟塉则恝然不之省而崇佛教奉缁侣则至于麋捐跼蹐日虔祷月施给犹以未惬是何耶惟其学识不至衷无所见而将以图荒唐之妄福也夫释氏果能以福人邪则王公大人今日贵大不由佛教而顾以进其身润其家者一本先圣人而取之亦不知义命矣异时有假守古上饶欵孔庙者目老桑门舞肘而过执而访之曰吾由佛刹未始不肃而得无状则对曰儒自敬我教而不自知其所以敬我有佛书未始漫泄方其暇时珍藏什袭皈之敬之及其出也又非盛服焚礼则弗敢以诵而今横舎经籍取具汚毁狼籍靡所不至斋阁为聚讼之宫庭庑乃博塞之阈何由兴起守闻而忸之从而谢焉以今都邑横舎实为无统所谓养士一皆无赖莫适者窃食其间而所借生徒则皆先进之徒多方占寄以为他日罹宪免责计成才乌乎出哉尝试语丧释氏有所谓四月八日固非其实而走天下之人沈道虔辈累世奉事至推宅以为寺四月八日广设圆像举室恸哭流风如此而孔氏有一初度之辰曽无记者非惟无记正亦自不之知夫孔子之道固不俟此以轻重逢掖之徒亦岂以斯而较彼然道尊在于师严而礼义存乎爱敬诚使天下横舎能因夫子初度之辰畧为之识庸何伤予曩绎齐书见臧荣绪以宣尼庚子日生每以是日陈五经而拜之未尝不仰之也奈何夫子一诞生之日史传纪载靡有定恪珞琭子云宣父畏以元辰而五行书论孔子以庚戍年二月二十三日庚子甲申时生按庚戍乃鲁襄公之二十二年是嵗周灵王之二十一年而长歴其年二月二十三日实为庚子以哀公之十六年壬戍嵗四月己丑卒乃敬王之四十三年享七十有三龄然公羊传乃于襄公二十一年书十一月庚子孔子生谷梁传则系于十月之后葢十二月二十二日之庚子也是嵗闰申以元术论节过在子可以庚戍语然或以为十月庚子则是今之八月乃襄公之二十一年而灵王之二十年也然嵗在己酉则为年七十有四不得为之庚戍故刘外纪谓孔子年七十四虽然公羊子言十一月是月固无庚子以孔氏家谱及祖庭记等所以俱云二十二年十月庚子乃二十有七日故林开以为庚子之月节虽已过不知周正乃今之八月亦非得云二月矣今定着八月二十七日为先圣人孔子生日鲜卑乌丸鲜卑者东胡也汉初败于匃奴退保鲜卑乌丸之山曰鲜卑亦曰乌丸露宿莽饮桓灵之际尽并北匃奴地光和中乱檀石槐种为小种鲜卑破之魏初莫䕶䟦部入辽西从讨公孙渊封国于大棘城之北曰步摇子本延为左贤王孙徒河涉归渐华风进拜单于二子长曰吐谷浑以马致国甘松之南孙叶延为吐浑氏官俗颇同中国及卒兄弟继立至夸吕号可汗百余年还为慕容氏次若莫瘣迁徒河之青山以大棘城帝颛顼之虗徙焉教农桑修政令徴儒生抚华裔四逺归之乃立四郡统焉子皝遂王燕前燕后燕南燕皆其别也唐国望都唐今中山之唐县也按舆地广记尭为唐侯于此汉属中山国今中山之新乐皆故汉之唐也有尭山唐水南有望都城望都里东北有中山故城一曰广唐城张曜中山记之中人城也望都城东有尭故城俗唿为尭姑城世纪以为庆都山在望都南张晏皇父谧皆谓以升尭山南望都山因曰望都相去为五十里今在唐县东北五十四里俗唿孤山一曰豆山而十三州志唐故城在卢奴北七十五卢奴今之唐也郦元云城去望都城八十去中山城七十推騐宜为唐城北去尭山五里与七十五里之説合然城南无山以拟都山于是欲以唐城为望都城而北又无城以应唐城乃以唐城东南十五髙昌城为望都城葢不知道里之误也虽然唐之为名在在有之而平阳安邑亦皆曰唐平阳即晋之临汾正乃诗之唐国有姑射山按九域志唐水之上地正名翼一曰绛而总曰平阳成王灭之以封叔虞后更曰唐安邑今𨽻解故绛之翼城城西二十有唐城又并之平晋北二里有故唐城寰宇记为唐尭所筑夫平阳乃丹朱之封也徐才国都城记及元和郡县志皆云翼城唐国帝尭裔子所封而晋阳县北二里亦有故唐城云尭所筑即爕父之所徙而河北县南百二十八又有故尭城九域志威胜军之临漳城风土记亦云尭筑而邢之尭山县汉之柏人西十二有南蛮古城今相有古柏人城九域记引世纪为尭都县东北二十二有柏乡城故与赵都柏乡县东西中分城冡记言尭所置有尭庙谓尭登此览洪水访贤人者又河东之南二十八亦有尭山上有尭城水经以为唐尭所理而雷首亦谓之尭山有尭祠唐之尭山亦有尭祠张朏齐地记以为巡狩所登而河清西南八十五瑕丘东南七里洙西与滑之灵祠皆有尭祠上党长子亦有尭水尭祠集古録记尭祠碑二皆在济隂九域志济隂乃今有尭沟而九州志曹为尭庙尭之所开而名若寰宇所记尭迹尤多尭舜之祠天下不胜多矣张朏皆以为巡狩之所记有所不得尽有如东海县西北三里谢禄山上尭庙乃太始七年刺史刘崇之所立自以为尭后为之此类尤多今荆湖南北江西两浙桂阳永明二水以来祠场不可胜纪广记皆不能録克明峻徳时雝圣人之徳固无待而自明尭帝峻徳所以克明者徳性之明足以胜己之私而已大学说曰克明峻徳自明也不明尔徳时无倍无侧尔徳不明以无倍无卿此所以为幽也惟峻徳之克明故于是可以亲九族惟九族之既睦故于是可以平章乎百姓九族王之亲族而百姓者百官之族姓也圣人之治必自近以及逺由亲而之踈是故治国者必先家齐家者必先身此平章百姓之所以必先于亲九族亲九族者所以必自于明峻徳而万邦之恊和黎民之于变又有待于百姓之昭明也春秋传曰克明峻徳自修也以亲九族亲亲也平章百姓体羣臣也恊和万邦懐诸侯也黎民于变时雍子庶民也天下归之此明徳之效也大抵天下之不治常由逺人之不安逺人之不安常由诸侯之不度不能修身九族何自而亲不能亲亲百官何自而辨故必正身而后内外顺必亲亲而后职任当方晋季世宗贤摧落姦佞在朝悼子父子既非亲贤国寳之徒又皆谗佞是故一时岳牧如囗泰辈曽无畏忌而晋阳之甲兴其为不睦也甚矣迹其祸兆岂不由于峻徳之不明乎此于变黎民所以必俟诸侯之恊和而恊和万邦所以必俟百姓之昭明也典于亲九族言以而下不言以于睦九族言既而下不言既䝉上辞也程子以百姓为庶民孔氏以峻徳为贤士未谙九族亲亲治之始也礼小记曰亲亲者以三为五以五为九上杀下杀旁杀而亲毕矣是所谓九族者夫人生则有父壮则有子父子与已此小宗伯三族之别也父者子之祖因上推之以及于己之祖子者父之孙因下推之以及于己之孙此礼传之以三为五也己之祖自己子视之则为曽祖王父自己孙视之则为髙祖王父己之孙自己父视之则为曽孙自己祖视之则为𤣥孙故又上推以及己之曽髙下推以及己之曽𤣥是所谓以五为九也五衰之等惟父与长子三年族莫重也以三为五则祖与嫡孙皆期以五为九则髙曽曽𤣥为三月矣所谓三月杀也昆弟为期而从父之昆九月从祖之昆五月族昆三月所谓旁杀也其不曰五为七者服数尽于五也虽然髙为三月则曽宜小功祖为期则曽宜大功以祖期言之则曽大功矣而为齐三月不以旁服加乎尊也礼齐三月而章以为曽祖是曽亦齐三月矣重其衰麻尊之也减其时日恩杀也此之谓上杀髙曽曽𤣥同为三月所以报也然曽服同齐而曽𤣥缌卑也此之谓下杀是以五为九也记曰闺门有礼则三族和矣诗书言九族而小宗伯士昏礼仲尼燕居惟言三族葢五衰之所止以上下言之则九而以等衰言之则衰以袒免所及自旁言之则又谓之六亲一也三族亲之本九族亲之尽举三则九见矣孔安国云上至髙祖下至𤣥孙小记之言亦昭明矣而或者谓髙非己之所逮事𤣥非己之所及见且出一族则其所睦为不广于是执为异姓之説此何琦所以谓若但内宗有不足以赞帝尭之美徒亦不知所谓上下及者非及髙𤣥之身其同出乎髙祖旁杀服属之内者皆是也夫亦岂知世之难睦者惟在内族曽髙外属世旷事希简薄有甚于外人者然窃疑之桓公六年传以外祖父母子及妻之父母姑之子姊妹之子女子之子若己之同族为九族而礼传遂谓缌以上恩所及妻之父与舅有服明在族也女适人而系姓为不异族故礼之戴书之欧阳夏侯白虎通议如淳之徒皆以为父母妻之族合则为三别则为九父之族别而四母之族别而三妻之族别而二至引伐木诸父诸舅角弓之兄弟婚姻与頍弁之父弟甥舅以为实谓诸父兄弟者父之族诸舅诸甥者母之族而婚姻者妻之族也是不然伐木诗言亲亲以睦非九族也角弓父兄刺幽之诗頍弁诸公刺幽之诗传者以为不亲九族非本指也葛藟王族刺平之诗而以为弃其九族行苇美周忠厚之诗而以为能睦九族岂其然乎终逺兄弟谓他人父谓他人昆此譬逺弃亲族而谓他人为父母昆弟尔戚戚兄弟莫逺具尔非他人也恊比其隣岂其隣在族哉况在尔雅内宗曰族母妻之族曰党父可以为党而妻与母不得谓之族也白虎议云族者凑也聚也上凑髙祖下至𤣥孙一家有吉百家聚合生相爱死相哀故谓九族斯亦悉其由矣嗟乎罪人以族此虐王之末政也尭亲舜叙惟病施之不博然亦有畔止矣是故桀纣虽苛族止一宗秦襄以来立三族法张晏之徒犹以为父母兄弟妻子若庄子之言五纪袁绍之言五宗匡衡𤣥成所言五属不过父祖已与子孙庄子言六位老氏班志贾谊言六亲不韦言六戚亦不过父母兄弟夫妇故贯髙曰人岂不容爱其父母妻子哉今吾三族皆以论死则非异姓㫁可识矣奈何刻者滥诛无艺一人犯罪禁至三属此章帝之所为惜而如淳者犹以为父母妻之族亦大妄矣汉诛黥布不及蚡也𤣥之驳之亦可谓明也矣异姓之服不过于缌缌不废昏而士昏礼言惟是三族之不虞恐其废昏则亦父己子之昆弟而已大功惟不嫁娶妻党岂妨于婚送哉七庙天子七庙三昭三穆与太祖之庙而七七庙之中必有功者为太祖有徳者为太宗此百世不迁者也后继之君昭穆序位至其亲尽则以祧去祧去之宗为毁庙之主四时祭之至祫而后得合食于太祖之庙祧庙无数若周家惟后稷为始祖文武二主有功徳于民者为不迁之宗此一祖二宗也汉儒滋蔓遂以谓逺庙为祧有二桃焉享尝乃止去祧为坛去坛为墠墠坛有祷焉祭之无祷乃止去墠为鬼葢以坛墠二祧足其为七斯亦罔矣夫宗庙之制虽亲尽之主犹当蔵之于祧何以坛墠为是暴之也此葢因于金縢周公为三坛同墠为祷之文而以为祧庙皆当然尔或曰周之文武为不祧之庙自是以下皆迭毁降去之此亦非也庙者亲事之主也祧者亲尽别蔵之主也入庙者为祔于出庙者为祧有祔者必有祧言祧则非庙言庙则非祧矣今乃以二祧足之为七岂理哉且既曰不毁又岂可名之曰祧庙邪尭水不祷宋大水鼓用牲于社汤大旱祷桑林大水用牲是水有禳事矣水有祷禳尭胡为而不禳大旱致祷是旱有祷赛矣旱有祷水胡为而不祷曰水之有潦犹人之有水蛊也嵗之有旱犹人之有瘅疾也瘅疾水蛊人之奇疹潦灾旱熯亦天地之大疹也瘅疾水蛊非善诵之可蠲非禳祷之可免大水大旱岂善诵善祷之可移哉尭舜神圣委其然也是故不易政不致祷惟命伯禹益稷治之而已是蛊之必用医瘅之必以药也伯禹益稷从而治之百川顺流此亦天地之蛊瘅而获夫良工之起之也然则汤之致祷岂知不足于圣人欤亦示教也身有疾有不可不为善亲有疾有不可不尽诚赤子冐疾药之弗至抑坐视而弗轸乎抑将走羣祀而幸其功之一见乎然则汤之祷宋之鼓亦所以尽其诚而已矣故汤宋之致祷以示教也尭舜之不祷而命禹以任正也荣社伐鼓其亦果能益乎桑林者社也社为隂鼓用声也声为阳伐鼓于社以阳而起隂有是言也虽然桑林之举将七年而后祷乎祷七年而后应乎七年而后祷民事不已缓乎祷七年而后应其报不亦晚乎吾固曰汤宋之祷以示教也尭任正也由智者观之思过半矣星次説费直书十二篇以易卦配地域蔡邕月令章句以节气当国分及皇甫谧作帝王纪复以月律配入辰次言之而事益支矣按蔡邕之説豕韦之次立春惊蛰居之卫之分野以至元枵小寒大寒居之为齐之分若谧之説星纪之次于辰为申谓之赤奋若于律黄钟斗建在子呉越分野以至析木于辰为寅谓之摄提格于律应钟斗建在亥燕之分野此班郑之说也郑氏律说黄钟子之气十一月建而辰在星纪应钟亥之气十月所建而辰在析木班固歴志娵訾之初危十六度为立春中营室十四度为惊蛰元枵之初婺女八度小寒中而危初为大寒二子葢原乎此夫星纪东北而呉越实东南降娄娵訾戍亥之位而鲁位实在东北齐表东海而星且北秦处西垂而次乃南故或以古受封之日嵗星所在为説武王克商嵗在鹑火伶州鸠云嵗之所在我周之分野则周属鹑火故自栁九度至张十二度鹑火之次为周之分晋文即位嵗受实沈董因所云实沈之虚晋人是君则晋属实沈故自毕十二度至井十五度实沈之次当晋之分自张十七至轸十一鹑尾楚分故鲁襄二十八年嵗淫元枵禆灶知楚子之死谓嵗弃其次以害鸟帑周楚恶之则鸟尾为楚矣自氐五至虚九大火宋分故鲁昭十七年星见火辰慎知宋郑之火谓宋大辰之虚皆火房也则大火为宋矣然春秋战国地每迁变三晋未分晋果何分秦㧞西河魏当何属周既东西何都而直鹑火陈灭于楚何自而入韩分前封后据又岂得如康成之所谓同时而当星次哉况乃中邦几何三千以去夷蛮戎狄外更绵邈详观诸书葢亦支离而未尝究也按甄曜书次三十度度三千里以古九州方三千里果如所説九州才当天分一度之广九夷八蛮五戎六狄岂日星不临哉古之国邑不过百里何常而得专次况古万国周千八百又岂皆无受封之日而独此十二国得当之乎七国之初天下雌燕雄魏韩魏赵地动亘数郡厥后魏徙大梁则西河合于东井秦㧞宜阳而上党入于舆鬼岂赵魏之地归秦而遂属秦之星乎秦乃周也不曰周而以东洛为周唐都京兆二郡既入畿内而説者尚谓秦分则是国易而地不易也呉楚齐晋春秋之末广土所至一时配入而不知疆域杂乱之不可要也夫风俗之所以异以广谷大川之异制也州郡虽改山川不移闽浙五岭本自両越荆扬徐梁正尔三楚亦何得以是制哉此一行所以惟取七宿之中分四象之中位自上元之首以度为纪据山河以分其野然亦未之尽也茍以封日则有絶而复续者或以姬而继子封日既异前人又非而前星且不变邪禹贡无言保章之説惟不得而执也虽然豕韦祸蔡大梁凶楚元枵见饥乎宋郑星纪定占于呉越永嘉中嵗白荧惑聚牛女间时谓呉越当有兴王未几是嵗元帝登极故史臣谓星斗是祥苻坚㑹谋南冦石越对以嵗镇斗牛福徳所在而苻融亦以呉越为不可伐葢有不可诬者嵗之所在为福所冲为灾故师旷梓慎禆灶有得而言天道在西北而晋不害在越而呉不利皆以嵗言之也龙宋郑之星宋大辰之次陈太昊之虚郑祝融之虚皆火属也然卫颛顼之居则水属矣呉越同分而史墨以为越得嵗呉不应伐是又不可晓者昭公七年四月日食説者以为鲁卫之恶春分之日在鲁卫也十年嵗在颛顼之虚姜氏任氏实守其地则齐薛之分矣前哲之言葢亦自有所见要不必牵乎此余如未然要以九州之分为正唐书月令敬授人时此帝尭之急政圣人以之首书民事之为重可知矣礼有月令世皆以为出于管子不韦之书故傅子云月令取吕氏春秋至杜君卿乃以为出于管子不韦编之以为十二纪之首汉世戴圣始取以入礼记葢以管子有㓜官四时之篇然亦不知周公已有时训而时令解见之周书此蔡氏所以谓为周公之作孟冬祈来牟则建用子矣是周正也正嵗合诸侯若诸侯之所税非秦事也而或者犹谓周以六冕郊天以大裘玉辂大常迎气而月令车服并依时色况乃太尉秦有则非出于周代是亦不知刘安时则之训本之月令而亦时有増损顾得谓汉时乎常切考之特亦本之夏小正尔小正之书顾亦本之前代炎黄颛喾一代之治斯有一代之时惟其来者甚逺是故歴代传宝以为大训故虽有变易而其大者犹不得而易也顷见郭京易举正序言我唐御注孝经删定月令以知唐室尝改古之月令矣中见斗南于世家获唐板五经首帙为贶其本既礼记以为先而以月令冠篇曲礼次之月令之篇则于每月分节与中气而异言之谓吕氏定以孟春日在营室无适变通不知气逐闰移节随斗建洎乎月朔差异中星见殊乃令雩祀愆期水旱作沴事资革弊于是定以杓建凖摄提而删之命集贤殿学士尚书左仆射兼右相吏部尚书李林甫门下侍郎陈希烈等为之注此即唐志御定礼记月令一卷者爰表出之以见唐世犹以民事为重云淳熈新元四之日墨庄藏书沈璧书中候握河纪云尭即政十七年仲月甲日至于稷沈璧于河青云起囘风摇落龙马衔甲赤文緑色自河而出临坛而止吐甲回遰甲似龟广九尺有文言虞夏商周秦汉之事帝乃冩其文藏之东序而世纪言尭与羣臣沈璧于河乃为握河纪今中候是也王元长云握河沈璧孙氏瑞图云帝尭即位坐河渚神龙赤色负图而至备载山泽河海之形国土之分域帝舜祗徳钦象有光至于稷兴荣光迭至黄龙负图卷舒至水畔置舜前舜与三公大司空禹等三十人集发图周公践阼理政与天合志万序咸得休气充塞藩侯陪位羣公皆就立如舜周公差应至于日昃荣光汨河青云浮至青龙仰𤣥甲临坛止济止图滞周公视王公视其文言周世之事五百之戒与秦汉事故中候又云周成王举尭舜之礼沈璧于河白云起而青云浮乃有苍龙负图临河然据考之亦黄帝之事尔以按野王符瑞图云黄帝轩辕氏东巡省河过洛又沈握视将加沈璧集歴并臻皆临诸坛河龙负图出赤文象文以授命龙鱼河图云天授帝号黄龙负图鳞甲光耀从河出黄帝命侍臣冩以示天下河图又言黄帝云予梦两龙授图乃斋徃河洛求之有大鱼泝流而至泛白图帝跪受之而河图挺辅佐曰黄帝持斋七日七夜天老偕从以㳺河洛之书至翠妫之泉大鲈泝流而至问五圣莫见独与天老迎之兰叶朱文五色毕见沈白图以授帝又云黄帝㳺于河洛之间至泽鸿之泉鲈鱼负图以授帝兰叶朱文名曰録图前河图亦云黄帝㳺洛水有鲤长三丈身青无鳞赤文成字故世纪言黄帝时大震三日帝㳺洛水上见大鱼三牲醮之天甚雨七日河流而得图书则非止握河之説也路史卷四十三路史卷四十四钦定四库全书路史卷四十四宋罗泌撰余论七蓂荚蓂荚歴荚也世纪云尭时蓂荚夹阶而生每月朔则生一荚至月半而十五荚十六日后日落一荚至晦而尽若月小尽则余一荚厌而不落王者以之占歴应和气而生舜亦如之一名仙茅故田俅子云尭为天子蓂生于庭为帝成歴瑞图云叶圆而五色日生一荚至十六则落一荚及晦而尽白虎通义云考厯得度则生书中候摘落戒云尭舜时皆有之周公摄政七年又生亦见伏书大传或云朱草大戴礼云朱草日生一荚至十五日后日落一叶周而复始按孝经援神契云朱草生蓂荚孳则二物也注朱草者百草之精状如小桑栽子长三四尺枝茎如珊瑚生名山石岩之下刺之如血其叶生落随月晦朔亦如蓂荚则蓂荚之类尔三礼义宗云朱草赤草也可以染绛为服以别尊卑王者施徳有常则应徳而生光武中元年羣臣奏言地秪应灵而朱草萌生又有赤草生于水涯则非蓂荚矣云仙茅者诞矣五老人郦元水经注云尭帝修坛河洛择良议沈率舜等升首山道河渚有五老㳺焉相谓河图将来告帝以期知我者重童也言讫五老乃翻为流星以入昴事见论语比考云仲尼曰吾闻帝尭率舜等㳺首山观河渚有五老㳺河渚一曰河图将来告帝期二曰河图将来告帝谋三曰河图将来告帝书四曰河图将来告帝图五曰河图将来告帝符有顷赤龙衔玉苞舒图刻版题命可卷金泥玉检封盛书威曰知我者重童也五老乃为流星上入昴黄姚视之龙没图在尭等共发曰帝当枢百则禅于虞尭喟然曰咨汝舜天之厯数在汝躬允执其中四海困穷天禄永终乃以禅舜故任彦升宣还皇后令云尭见五老入于河一老人曰河图将来告帝期又一曰河图推龟告帝谋又一曰山川鱼鼈荷圣恩又一曰河图推龙衔玉绳歌讫五老飞于天入昴寰宇记今河东县故永乐东兆三十里有五老山尭升首山观河渚五老人为流星上入昴今河西县西十七五老仙人祠也夫古之事亦有原矣今道之营道北五里有五老人祠昔唐国子司业为道至襄阳遇五老人来迎自云舂陵人与之帛与幞问所居州城西北五里至访之则无有惟五龙井遗缣在焉乃立祠即曰五龙祠贞元十九年也大观四年二月赐号崇应政和侯封曰夀圣夀通夀宁寿成寿应云陵台説大荒南经帝尭帝喾帝舜皆塟岳山而海内北经有帝尭台帝喾台帝舜台之类非一夫帝王之冡曰陵亦谓之台传言禹杀相桞其血腥不可以植乃以为衆帝之台故帝喾冡曰顿丘台尭母冡曰灵台邺有魏文武甄后三陵台张賔进所言三台险固者也即在上世亦谓之山黄帝塟南甲山曰桥陵亦曰桥山是矣葢山者取其如山陵者取其如陵因谓之山陵尔风俗通云陵者天生自然故王公冡称陵或云秦曰山汉始曰陵殽有二陵岂汉始哉若台者犹夷俗之言路繇余氏墓蘓州节度使钱元镣之犹子文炳为元帅府判官检校礼部尚书显徳中入京供奉饱文学善应对尤精青鸟之术开寳五年妻丘奄化访吉兆于报恩襌宅之侧古松区中僧常泰者共疑丛薄据冈当必昔贤坟竁不可重营炳执不从董役发之果古墓道版石数重梓庐灰尽惟一骸亚石间长逾丈所胫且二尺明比南金东一铜铛傍缕青花西璧劔器亦且败毁惟环在靶佳玉所成合抱芙蓉莹然精白炳心尤爱不听役入因酹而下将揽其环忽一黒蜂状如毬丸从剑下螫炳右眉间寻见闷絶舆还乃卒泰具掩之翌朝炳之丕子知𤣥方伸号躃遽亦冥然见一丈夫道貎古野身度丈余鱼鳞之甲足色如金徒跣挺剑前语𤣥曰我帝尧之臣繇余氏也与陶臣氏乌陀氏佐禹理水以功封呉获塟于兹当时此地乃海东渐之山也宅兆诚吉居之且安奈何而父刚愎发吾版石顾已非义而乃更欲夺吾玉櫑罪孰甚焉虽今击死然方𨽻吾籍吾于𡨕间大有主治而父且无苦宜勿念悼知𤣥始甦钱公希白特为之纪以知宅墓凶吉始诸太古而冡讼之説为不可掩尭帝而来迄于开寳数百千载而精爽犹在足信定分之不可逾而直谅忠忱之不冺也去凶年四凶之去熈朝以来明经之士间有能知而先后之际犹不能究卒亦同乎为妄舜摄之初即分十有二州既而流四凶族命禹平水水土平而后复为九州故得共工流于幽州四凶之去在十二州分后明矣在舜典自可见説者乃以为舜十二州在禹平水别九州之后颠倒失统程頥之徒咸谓殛鲧在説明刑之中非先分州而后殛胡益之之徒至谓幽州崇山三危为共驩三苗先封之地而今乃流放而窜之鲧治水无状尝窜羽山今出怨故更殛死俱为碍理夫四凶皆当时世家公卿巨室用事之臣也庄子之言共驩苗民之罪皆在尭时陆徳明云尭六十年放驩兠六十四年流共工六十六年窜三苗未知其所据虽颇不合然尭逊禅之意固在六十载后大戴记孔子之言四凶之去亦皆尭世而荀子国事淮南鸿烈皆言尭伐驩兠国事荀子亦言尭伐共工周语言尭殛鲧则鲧之殛非舜明矣按舜纪云舜归言于帝乃流共工周书则云共工乆居重位而唐伐之是説学者往徃以为非经有不之信然吕刑言遏絶苗民安国亦显之为尭矣鲧与共工详之正以诽禅见窜而世犹谓鲧以治水无功殛果足信欤夫有劳于民者先王一皆祀之鲧纵治水无成而仂作九载亦勤于民事者矣孰有至殛死者向使鲧不能启其功于前则禹亦未能速収勤于后祭法之言鲧障洪水禹能修鲧之功则鲧非无功也果无功殛则何得见于夏郊蘓子瞻云四凶之罪莫得其详忽诸吕梁碑吕梁碑刘耽作字为小篆钩画讹泐间可认者仅六十言耽于传无闻矣据碑之言皇帝登封之嵗则葢秦汉间人也碑中叙纪虞帝之世云舜祖幕幕生穷蝉穷蝉生敬康敬康生乔牛乔牛生瞽叟瞽叟产舜命禹行水道吕梁特此节完备为可考质之于传惟无句望且不言出自黄帝谅得其正甲申秋七月观于内相郭知章明叔家公异时亦常集録古刻多六一先生之未见者二百斯其一也字势权竒葢莫之辨呜唿有虞氏之明徳千古被之而无斁者孰有世祀之不明者乎繇数千嵗之后予得论而次之天未丧斯文哉吕梁者龙门也而彭城之东一亭亦有所谓吕梁葢犹夷陵陆浑交趾等处之龙门云厯山厯山今河东县之雷首山也其山九名一曰首阳临河与大华对峙即谓歴观扬雄所云登歴观以迳望者乐史谓在偃师西北二十五里有舜庙舜井妫水汭水妫南汭北然后魏舆地图上谷记下洛城西南四十有潘城城西北三里亦有歴山形如覆釡下有舜瞽二祠云是舜居帝之踪迹何闻至是而齐之歴城南五里又有歴山水经注云上有舜祠县东复有舜井亦云耕处寰宇记在县东百歩云舜之所穿又有华水与厯山井通曽子固言舜耕厯山渔雷泽陶河濵作什器于夀丘就时于负夏康成谓歴山在河东雷泽在济隂而负夏则卫地皇甫谧乃谓夀丘在鲁东门之北河濵为即陶丘乃定陶西南之陶丘亭耕稼陶渔皆舜之初年其地必不大相逺今皆在鲁卫间则厯山不得独在河东遂以为娶后所居后世因有妫水而迁就之夫河中乃帝所生若所都而厯城古厯下也其相去也逺矣耕渔之时徒以瞽叟不顺暂即荒野顾非日后就贩之比其初未必逺去父母之侧河濵雷泽其説未悉按九域志济南濮阳河中皆有厯山俱存祠庙而今秦地池阳澧阳始宁河县上虞无钖亦皆有之子列子云舜耕河阳书大传云舜陶河濵按元和志乃河东县北四十之故陶城蘓氏演义云厯山有四一河中二齐之厯阳县三冀州四濮之雷泽雷泽不闻有二耕渔必不相逺即此为是今曹濮间有舜豢龙井定陶城皆其踪也然厯山何止四哉信都之歴山乐史亦以为舜耕在是援神契云舜生姚墟应邵谓与雷泽相近寰宇记在雷泽县东十三里厯山在县西北十六今濮之雷泽西北六十有小山孤立谓之厯山山北有小阜属池目之姚墟邵谧縁之皆记舜耕之所而池之建徳东十里更有尭城山县南三十有尭城尭祠云尭巡所至梁武于此立太原府县北二十为舜城城有舜井有枥山上有尭舜二祠元和郡志谓是两帝南巡所至而周处记始宁界复有舜所耕田一山多柞因谓枥山而以具区为之雷泽以其中有大小雷山也王介甫从之妄矣夫使帝果南巡至是亦何豫耕渔之日邪且以姚妫之名在在而是金之西城故有姚方妫墟杜佑谓舜生此而世本亦谓妫墟舜所都在西城今长沙县有沩水云舜所都而上虞之损石号蒍公崭㑹稽又有妫水三抚之泉经之东入海图经亦以为釐降之地祝阿故县又有泺水俗唿娥姜水原有娥英之庙水原山上有帝舜祠下开大穴为之舜井兖之泗源又有陶墟亦有舜井其西阜号妫亭山下之一漏泽方十五里指为帝之所渔不知此自桃墟谢息之所迁者又水经注上虞一曰虞賔太康地记为避丹朱之所而雷泽亦非一周处谓是太湖故寰宇引尚书释言谓在震泽若阳城汉濩泽县墨子则言舜渔在此泽今在阳城西北十二寰宇记为乌号切矣郡国志言邑西今有地名舜田然今潭之益阳岳之沅江故梁之重华县有虞帝城记亦谓是所都而述异记去湘水岸三十有相思宫望帝台志为二妃之迹冷道临武桂阳蓝山等处悉有帝舜之祠蓝山更有舜水舜乡县西十五与永明西十五皆有娥皇女英之庙江华太平乡有舜女寺即按厯城东南十里之庙山晏氏三齐记在县东南后人思舜而置庙也湘中记云地有舜之遗风人民纯朴故老犹弹五絃之琴为渔父辞莫不以为虞帝之居岂尽信邪太尉尚书中候握河纪云舜为太尉故帝王世纪云命为司徒太尉正月以太尉行事按月令命太尉赞桀俊郑注太尉秦官汉志亦云独应氏官仪以为周官而康成中候注首从其説与礼注相异故束晳据中候以追难之正义且因中候之言谓三王有司马无太尉以为尭置之而三王不置予考春秋元命苞云尭㳺于河赤龙负图与太尉舜等百二十人发视之而合诚图言尭坐舟中与太尉舜等临观鳯凰负图授于尭赤玉为匣长三尺广八寸厚寸黄玉检白玉绳封两端章曰天赤帝符玺而春秋运斗枢亦云舜以太尉之号即天子五年二月东巡狩中舟与三公诸侯临观河黄龙五采负图出置舜前䠠入水而前去黄玉为匣长三尺广八寸有户白玉检黄金绳芝泥封两端章曰天黄帝符玺鸟文舜与大司空禹临侯愽望等三十人集发图𤣥色绨长三十二尺中有七十二帝地形之制天文位度之差蔵之大麓而河图所云与此畧同则其为説乆矣然吕氏书孟夏命太封赞杰不云太尉黄帝时太封为司马是太尉也刘昭以为纬候之书贵尚神鬼动挟怪诞太尉官实司天虞舜作宰璇衡赋政当是据位以书前职非虞氏之寔号葢太尉之职寔舜所掌遂以职同而追称之非官之谬康成自注中候至于礼学岂遽忘帝之职位哉葢亦知之不发之中候而发之月令也小人之过必文同人于宗式吝之道而男女以同姓则其生不蕃故子产曰内官不及同姓则生不殖内有四姬而晋侯之疾不差婚姻祸福之阶也是以君子不娶同姓买妾不知其姓则卜之所以附逺厚别知自别于禽兽也胥季曰异姓则异徳异徳则异数异数虽近男女相及以生民也同姓则同徳同徳则同志同志虽逺男女不相及异黩敬也黩则生怨怨乱毓灾毓灾灭姓是故娶避同姓畏乱灾也昭公娶呉死不书姓若卢蒲癸娶庆氏而云宗不避予吕后之妹归于吕平兹何可据王莽尝言姚妫陈田王五姓予同族皆以为宗然至宜春侯女则遂以为姓出各别纳之称之曰宜春氏岂知䜣亦齐之王邪临淮陈矫刘颂近亲养于姑陈而冐其姓及纳颂女则亦以为姚虞陈田同出于舜而世皆为婚礼律不禁刘嘏既婚刘畴太常非之则更以为钟出钟离胡同胡母单复相婚不以共本为悔于是贻书卞壸以谓尭舜之婚正姓分絶于上应韩之通庶姓异终于下而荀崧遽以为可吾乃不知尭舜大圣反为后世变情败俗乱伦无礼之魁也邪而礼传遽有上古五世通婚与商人六世相婚之説岂非小人冐礼者之自为地乎夫小人之犯义曷尝不假圣人以借口哉礼圣人之所性而圣人礼之所自出也狂者嗜肤指醉者嘬土粪顾谓醒者亦为之乎庾蔚之云同姓之婚易置矣而小人情巧又益嘏在边地无他与婚如可恕者假使又无与婚则将遂与豕交之邪春官小史掌奠系世辨昭穆系之以姓而弗别缀之以食而弗殊百世而婚姻不通后世士大夫谱系不着族无缀食之义而下失事宗之礼氏姓莫别故王通曰任薛王刘崔卢之婚非古也何以视谱魏氏春秋司空王基当世大儒而纳司空忱女以为姓同源异周室之后昌黎张仲娶范阳张琏女弟犹谘张卓而后婚王伯玙郑康成髙隽弟子而亦为子稚賔纳王处道之子于时清议尽无讥诮则知礼传之妄有自来矣而杜佑儒宗恢愽冠代而乃亦有商以上婚不隔同姓之説岂习见之稔而莫觉邪江南陶谷唐氏子也后纳唐女士有致议则更以为正自殊出以知非礼之人大率一律故予尝谓后世教失其本读经史者恣为滥説徒以资其所欲为尔读书者之为多市井之不为渠不信矣瞽叟杀人桃应问曰舜为天子臯陶为士瞽叟杀人则如之何孟子曰执之而已然则舜不禁欤曰夫舜恶得而禁之以有所受之也然则舜如之何曰窃负而逃遵海濵而处终身䜣然乐而忘天下孟子之言葢以为受法者设也而刘敞五臣范叶梦得辈以为瞽叟真杀人而臯陶真执之舜真窃负而逃之失之逺矣夫春秋之书杀大夫或曰公子或曰世子或曰兄弟公子未命大夫者其重视大夫世子君之世嫡而兄弟母之昆弟其见杀不以有罪无罪皆斥其君以明亲亲之道周制同姓有罪不即市必致刑于甸师不与国人虑之也公卿士庶则有议亲公族有罪虽亲不以犯有司正术也所以体百姓也为人君而自贼其类不祥莫大焉宣帝之诏父子之官夫妇之道天性也虽有祸患犹䝉庇而存之诚爱结于心忠厚之至岂能违之自今子匿父妻匿夫孙匿祖妾匿其父母皆勿坐惟父母匿子夫匿妻大父母匿孙诛仍请廷尉以闻岂有为天子父杀人而廷尉得执乎曹操马腾入麦主簿议罪而自刑割髪太子马蹄践霤廷理依法而斩辀戮御唐党仁洪坐赃百万当死五奏太宗闵其自首就戮方食彻案将法出之召五品以上曰人君所受于天不可以私失信今朕私党仁洪是自乱其法上负于天命有司设草南郊进蔬饭将请罪三日羣臣前后固请乃止夫唐臣犹不聴太宗请罪南郊舜之诸臣岂聴其窃负而濵海哉晋国有讼士匃聴之士匃不明曲直要辞未合而曰天子所右右之所左左之是知尊天子而未知决狱守法之道也法者天下之法而天子特司之尔其权固不在天子而在于士师成王命君陈曰商民在辟予曰辟汝惟勿辟予曰宥汝惟勿宥惟厥中是则纵舍轻重惟法是视天子固不得而豫然惟厥中则固有其权矣直躬证父攘羊孔子恶之曰直躬一父而再取名焉石奢之父杀人楚昭理而纵之奢刎而死而孔子曰父为子隠直在其中矣孰有瞽杀人而陶真得而执之者然则如之何而可曰舜不难于隠法陶不难于弃士而已矣隠法不过失位而天下之父子恱弃士不过失职而天下之君臣定舜岂得为不君而陶岂得为不臣哉路史卷四十四路史卷四十五钦定四库全书路史卷四十五宋罗泌撰余论八即位书元非春秋立法元年者史氏之本辞也君即位之一年称元古之史皆然书云太甲元年维元祀而虞夏传亦有舜元祀之文然则即位之年称元其来久矣非春秋始为法也元者善之长圣人之所以见乎用者也大哉干元万物资始此天之所为用也至哉坤元万物资生此地之所为用也体元者君之职而调元者相之事是故曰元后曰元圣曰元宰谓一为元者以其德于是乎始所以奉天地而为用尔古之君子必即位逾年而后改者将以重遽革必不敢以前之余为今始也于其改也亦行告庙之礼而后行事此国史之记时政所以必书即位之年为始事或曰元善非也不有元恶何独善然则称元者直欲其奉元以养物而成德亦所以示正本谨始而已矣是故君子必能尽人物之性而后可以赞天地之化育能赞天地之化育则可以与天地参矣得丘民者顾可不自谨其所始与原尸于祭有尸见君子氤氲事神之尽也三代之时自天子至庶人祭皆立尸秦汉而来兹事废矣故或者遂以是古重尸为执滞岂识圣人之意哉神依人而行者也宗庙有尸以尽孝也而自天地社禝山川羣小祀一皆有尸则亦以事父母之心事之也或曰今之像设方之于尸则尊且严矣得先王之意奚必古之拘哉曰不然尸与主二道古者尸主并用故祭五祀皆设主三祭而后迎尸特牲有主有尸而在逸礼祫于太庙毁庙之主升合食而立二尸五庙七庙皆无虚立胜国之社有尸无主而邦国都鄙之社则有主无尸犯軷为坛菩刍棘柏为神主亦有尸焉故坊记曰祭祀之有尸宗庙之有主示民之有事也曽子问既殡而祭五祀尸入三饭则有尸可知矣谯周礼祭集诸侯之庙有木主在尸之南为在尸上今之象设特古之主而已君卒哭而祔祔而作主主立而埋重始用嗣尸虞而立尸其主以桑练而易之遂藏于庙以为祭主是未祔则有重无主既祔则有主而无尸必虞而后立之也少牢之祭有尸无主盖祫则有主而不祫无主故自卿以下无主者依神以几筵大夫束帛依神士结茅为丛圣人之意岂兹俗之所知哉嗟夫鬼神之事虽圣所不尽言然其制数亦有可以见其情者大氐神鬼阴属非附阳体则不可以见是故尸以託之郊之祭也尸与王裘冕而士师逆尸者亦裘冕舜入唐郊丹朱为尸晋祀夏郊董伯为尸则祭天有尸矣周公之祭泰山召公为尸绎宾之尸髙子灵星而是三辰山川为有尸矣言登祗用一尸则祭统设同几筵者也其在鲁郊亦以祝延帝尸稷尸从之而公羊氏白虎通五经异义俱以为祭天无尸则似失之圣人之制祭致敬而已岂系于有形无形哉凫鹥美神祗祖考者也而五章俱有公尸训者固以初章为宗庙二为四方百物三为天地四为社稷山川五为七祀则成周之世大小神祀皆有尸又可知矣推此而言则诸侯之境内山川大夫有采地之五祀皆有尸也特牲者士礼而少牢大夫礼也一皆有尸则诸侯有尸矣祭统君执主瓒祼尸诸侯之尸也守祧王祭祀各以其服授尸天子之尸也是自天子至庶人俱立尸矣始死无尸尚其生也成䘮必尸神始识也祭殇必厌示弗成也无后必厌为无人也男女异尸以厚别也同几二尸神所合也夫妇共尸贵同牢也宗庙异尸近必详也毁庙同尸逺欲合也尸必以孙示成人也妇为尸坐不拜手不脱屡嫌燕媠也祔用嗣尸尚质也既封主人赠而祝宿虞尸以尽孝也为人子者不为他人尸厌也天子宗庙之祭以卿之孙行者为尸诸侯则求于大夫之孙行者皆以同姓之嫡昭穆同也天子不以公诸侯不以卿大夫不以家臣以避君也天子不以子为己父之尸诸侯不以己嫡为尸卿大夫避上嗣举奠亦不以己嫡为己父之尸是故子未立者小于同姓之嫡而无父者胜国之社稷小司冦为尸司冦士师以法杀也凡大禋祀肆享祭示则大祝执明水火而号祝隋衅逆尸令钟鼔侑亦如之大䘮始崩以肆鬯溉尸小祝大祭祀则逆齐盛送迎尸沃尸盥赞隋赞彻大䘮则佐大祝赞渳以盘盛水共尸盥士师祀五帝则沃尸及王盥洎镬水宗祝后尸大䘮则鬯人供鬯以衅尸郊祀则节服氏裘冕二执戈送逆之相尸者延其出入诏其坐作既䘮令彻大夫于尸再宿一戒士一宿不戒君前三日而宿戒之既得日乃宿戒尸明日朝服而筮之大夫前祭一日士二日吉乃宿尸祝傧明日而祭为君尸者弁冕而出乘之以几卿大夫见者下之君知所以为尸者则自下之掌次共张司乐奏夏出入庙跸过者趋走以教敬也君与尸行接武大夫继武士中武尸之为用重矣大夫为先君尸在庙门外则疑于臣子在庙中则全于君与父君在庙门外则疑于君父在庙中则全于臣与子是故君迎牲而不迎尸大夫士以祝迎尸天子诸侯则以士延尸于戸外尸入升筵东面坐视主人西南立拜妥尸尸答拜之遂坐按祭君献尸尸祼之后酌璋瓒尸祭之啐之祭后朝践既四献而馈食于是荐熟乃变几王及尸有倚住引尸入室诏妥尸尸缩酒啐之既六献而后朝献毕而交酢及九献宾也王与孤俱四献诸侯为宾者一尸饮五君洗玉爵献卿尸饮七以瑶爵献大夫尸饮九以散爵献士羣有司皆以齿示等也既酢诸臣遂降冕而总干舞大武以乐皇尸嗣子诸臣加爵三旅酬武算尸谡君与四卿馂之夫人荐豆执校执醴授之执镫尸酢夫人执柄夫人受尸执足尸饮三衆宾饮一示民之有上下也尸出尸上嗣食之卒食告饱主人酳尸尸酢主人次主妇如之宾长亦如之利成祝入尸谡主人降祝先尸从遂出从尸者不出大门所以交神明而明君臣之义子事父之方也夏立尸而卒祭有事坐之殷坐尸无事亦然周因于殷尸故坐亦旅酬六尸惟稷之尸发爵而不受旅告尸行节劝尸饮食诏侑武方若孝子之就养其事然也始于神事故朝践以腥坐尸于堂诏血于室终以人养故馈食以熟延尸主于室体馔而进主人献尸宾长以肝从主妇献尸宾长以膰从酌尸之仆犹君之仆象之也始作乐求之于天也既灌鬯求之于地也于祊于彼乎于此乎则又以求之人间世而吾之礼意殚矣是故乐合而先祖是听灌降而神鬼来享盖有以知其必臻必享也夫神犹火也火生无形因物显照物尽而火熄神本无方因物显用物尽而神藏是故火非可尽也而在物者为可尽神非可尽也以其在物者有可尽之理也古者于文火聿于皿为尽而火之尽者为烬凡以是也子曰鼓之舞之以尽神也三日斋七日戒凡以求合于氤氲缥渺间而已矣白虎义曰祭之所以尸以其虚无而寂寞也视之无形听之无声升自阼阶仰视榱桷俯察几筵其器存而人亡思慕哀伤无所写洩故坐尸而食之毁损其馔欣然若亲之饱其醉若神之醉也诗云神具醉止皇尸载起鼓钟送尸神保聿归诸宰君妇废彻不迟是故侑神尸入举角妥尸食为之节及乎酌盎啐尸有至沽醉旅酬降冕则尸弁而舞之以尽神也后世礼阙尸不复见而夷蛮之中容或存者周随蛮夷传言巴梁间俗每秋祠祀则里之美须面者迭迎而尸祝之栁道之人祭亦取于同姓之丈夫妇人伴享此则尸之余事而今巫童方士亦有凭身附体之法其所以交神明犹有圣人之遗意独在国家宗庙山川寂然亡矣曽子问曰祭必有尸乎则固久疑之矣而魏髙允亢书文成乃以为祭尸久废今俗或取貌之肖者为尸祭之为之宴好敬之如夫妇事之如父母损败风化而杜佑更谓古人质朴华夷同俗故有人徇死祭立尸事非所宜用嗟乎彼亦岂知圣人之事亲一毫发之不尽则不足以致其孝而其所以交神明者有不可以尽言耶鸾车有虞氏之路大驭凡御路以鸾和为节鸾和君子之所以和心而养气者也升车则马动马动则鸾鸣鸾鸣而和应其所以和心而养气者步趋不废也乗车鸾在衡兵车在镳而遣车亦曰鸾车则凡车必有鸾矣春秋传曰钖鸾和铃昭其声也君子之行马题有钖旂首有铃岂特鸾和然皆不若鸾和之锵鸣也故前者命以鸾后者命以和特言鸾车有虞之路者岂其制若三代之车与明堂位曰钩车夏后氏之路而司马法夏后氏曰钩车钩车者先正也盖曲其舆前谓之钩命之所乘与兵之先正贵贱虽殊其致曲一也郑康成以钩鞶释司马之钩车误矣山车垂钩伊古之瑞此钩其辕非钩车也舜帝无为为者败矣而无为之说为世患尤不浅虞帝之初辟四门明四目在璇衡以齐七政类上帝禋六宗秩山川而觐羣后恊时同律修礼询岳命揆攷绩其为勤亦至矣而先圣以为无为而治代之说者遂以为放凖遗绳一无所事如道家者流所谓无为清虚放荡汗漫而不可絷者于是滂洋恣肆礼法之外绌是非遗成败听其杂揉而任其所自为权柄纲条一切委置不之或省而天下始大乱矣虞帝之无为岂如是耶夫其言曰臣哉邻哉邻哉臣哉言臣则吾之邻而邻则吾之臣所相附者为相近也故其告诸臣曰臣作朕股肱耳目予欲左右有民汝翼予欲宣力四方汝为予欲观象作服汝明予欲同律声在治忽以出纳五言汝听是所谓股肱耳目者予违汝弼岂其不事事哉俾禹司空平水土弃后稷播百谷卨司徒敷五教陶为士理庶狱垂为工利器用益为虞若上下伯夷秩宗典三礼䕫典乐教胄子龙纳言典出纳各职其职然后内外之节得而帝方以优游巖廊之上本仁祖义总𢎞纲而莫敢佚其为治固有序矣方鸿水之未平天下之事固无以大于水故首命禹及水既乂大陆既作则惟食之为急故次命稷富斯可教故次命卨徒善不足以为政故次臯陶而其化以大行于是命垂以给其器用命益以遂其动植而后神人可得和故次伯夷成其典礼又次之䕫以兴其乐而王道此成矣然而天下之事尤防乎壅上之不下宣下之不上达则政不可得而治故卒命龙为纳言而后上下以无㙲一得禹而地平天成再得陶而民恊于中得稷而蒸民粒得卨而百姓亲得益而庶物蕃得夷而上下让得䕫而庶尹谐夫然故虞帝得以被袗鼓琴端拱一室之上而天下治岂其不有为哉不自为耳故曰无为而治者非无为也任得其人而无事于屑为也故用歌曰陟天之命股肱喜哉元首起哉百工熙哉盖帝之所以无为而百工熈者凡以诸侯之汝为汝翼汝明汝听也岂若是蔑礼节隳形体而自放于绳凖之外与昔者孔子尝欲无言而曰天何言哉四时行焉百物生焉夫天地以生物为大功者也其所以行四时生百物固未尝有为也四时自尔行万物自尔生而已天下之人非皆不可有为亦非皆不可以无为也有为者商贾之事而无为者佛老之事也商贾佛老一身之外皆越人之肥瘠而代天地司牧者天下之人皆吾之人天下之事皆吾之事固可以商贾治佛老治哉贱商贾尊佛老固非至论用商贾与佛老治怨美虽殊其败事一也故曰舜之无为六辔在手佛老之无为䘮其两肘此其所以无用禹臯戒舜人之言曰为君难为臣不易子曰如知为君之难也不㡬乎一言而兴邦乎方虞帝时臯陶矢谟曽微髙絶之训而惟曰后克艰厥后臣克艰厥臣此兴邦之言也政之乂黎民之所以敏德繇此而已此帝之所以俞之而曰允若兹者言君臣之艰信如此也夫君臣之所艰不过举善进言而已世之庸君从迩之言有不察也而况于嘉言乎此罔攸伏之所以为艰也在廷之英有不举也而况于在野乎此无遗贤之所以为艰也堂下逺于千里门庭之间有不及安况九洛乎此万邦咸宁之所以为艰也忘贤自与而羣且不可虐况于无告此不虐无告之所以又艰也有能奋庸不能无废况于不显此不废困穷之所以又艰也凡是数者君之所以有邦而臣之所以致君者也昔之人能是者钦明文思之后而已所谓惟帝时克者顾不谓克艰耶虽然帝之及此岂其不可能耶特亦撝谦而不自多尔有天下者非不知德业之为尚也然有其德者未必有其智有其智者未必有其才有其才者又未必有其时与位也今也其德广运则既有其德矣乃圣乃神则复有其智矣乃武乃文则又有其才而奄有四海为天下君则又有其时与位矣复何艰耶而禹益之言犹若是者抑亦以敬其君勉其为君之难而已故方其志于治则戒之以惟艰及其以为艰则又勉之以可致禹益之忠于是至矣禹益之为臣于是尽矣赓歌治既定功既成此君臣赓歌咏太平之时也虽然圣贤之作岂徒然哉必有劝且戒也有不劝戒而徒为容恱之言是特中和乐职狎客之分韵者竟何补邪元首之歌此治定功成赓歌而不忘乎劝戒者也后世有如大风之歌谓之杰作可也然不过忆故乡思壮士而已戒劝安在孝武而来芝房天马之作为不少矣果何益也勑天之命惟时惟几此安不忘危而有虑乎所忽之谓也股肱喜哉元首起哉百工熈哉此言股肱之臣乐于尽忠则元首有所兴起而百工之职得其所也率作兴事慎乃宪钦哉屡省乃成钦哉者言率人臣而造事在于循法度以责其成也元首明哉股肱良哉庶事康哉者言君明则臣良臣良而后衆事得而成也元首丛脞哉股肱惰哉万事堕哉者言君烦苛则臣不作臣不作此万事之所以坠落也盖君明则小人去而英贤庀英贤庀故天下治君不明则英贤去而解谩职解谩职故天下乱其理然也虽然帝之歌先股肱而臯陶之歌则先元首何耶盖有为之君常患不得其臣而有为之臣每忧不得其君患不得其臣故欲其臣之喜而后君有所起此仆臣正厥后以克圣也患不得其君故必其君之容而后臣有所作此后克圣臣不命其承也陈平有言上佐天子下使卿大夫得其职其亦体于斯乎唐虞之时主贤臣贤功成治定而歌咏之形一言之出不忘乎劝戒兹其所以万世式胡益之堂上下乐说是非益稷之谟载后䕫之论乐胡益之始以为序有不伦传者错之而以䕫曰二字为叠出者夫八音与政通惟可以在治忽也是故无其德而作之则逆有其德而作之则和声和则气和气和则人和人和则天地之和应此理之自然而无疑者夫一变而祖考格羣后逊再变而百兽舞庶尹谐此堂上之乐应也再变而鸟兽跄跄再变而鳯凰来仪此堂下之乐应也鸟兽率舞此近者闻而舞尔鸟兽跄跄则逺者且兴起至于鳯凰来仪则非时出之物亦感之而来矣盖乐之入于物者其渐然也其文宜云䕫曰于予戛击鸣球搏拊琴瑟以咏祖考来格虞賔在位羣后徳让击石拊石百兽率舞庶尹允谐下管鼗鼓合止柷鼔笙镛以间鸟兽跄跄箫韶九成鳯凰来仪斯亦妄改圣人之经矣韶九变而鳯来仪岂一再变之功哉堂上乐举其作而堂下之乐则举其名岂非堂上之乐接物逺而堂下之乐接物近接之逺故惟闻其作之声接之近则见其所陈之器欤详近畧逺亦纪载之法然尔南风之诗步隲疏云舜命九官则无所用其心弹五弦之琴咏南风之诗不下庙堂而天下治南风之诗辞云南风之薫兮解吾民之愠兮南风之时兮阜吾民之财兮乐书所云南风之诗生长之音也舜好生与天地同意得万国之懽心故天下治郑氏谓南风者长养之风以言父母之长养于已也诗之南风亦言孝子歌之言已得父母之生长如万物得南风而生者康成以为其辞未闻而圣证论引尸子家语以难之熊安乃以为凯风之诗其说异矣按纂异记有张生至蒲关梦舜召之问以何习对曰孔孟问孟何人及诵其书至徃于田号天怨慕之语帝曰盖有不知而作之者朕舍天下二千八百年矣秦汉典籍泯其帝图号天怨慕非朕之所行者莫之为而为者天也莫之致而至者命也朕之泣怨已之不合于父母何轲之不知答传圣人之意顾如是乎吁而不已拊琴而歌之歌曰南风薫薫兮草芊芊妙有之音兮归清絃荡荡之化兮由自然熈熈兮吾道全薫薫兮思可传歌讫鼔琴为南风咏发声称妙故南风之德大矣琴书云舜鼓琴黄河清其亦见之声乎舜为法于天下古今有异时无异理彼已有异迹无异心吾心之所存即天下之矜式而今日之所设即后世之视效也古之圣人所以独立乎百世之上而天下后世有所不能遗者岂他术哉本乎心之一理而已圣人者知夫天下后世之有待于我也是故致察乎此心者有不得而尽盖天下之理契于人心者即其所以形之吾心者也惟形之吾心者虽微而无媿则其所以契之人心者斯悠久而不渝茍在我者一毫不尽则推之于彼者斯厌弃而不继矣音容之前有不约之妙形迹之表有不言之契有所待而后从固不若无所待而自化也约绳而信曷若相信于绳约之先告语而孚孰若相孚于告语之外邪古之明王为不少矣而舜为法于天下行乎千百世之上而清风之所存犹足以悚动乎千百世之下推之而不倦誉之而不厌愈久而愈不忘者惟其有以使民不忘之道而所以先施之者有由也仁义之精一之则舜之动无媿矣是故未施信于人而人信之法度彰礼乐着则舜之行无媿矣是故为法于天下可传于后世是皆此理之契于人心者也人有是心吾有是理以是理触是心兹其所以行之万世而无弊与舜禹有天下而不与必不有天下者惟能有天下夫以一匹之夫而一旦与之天下正以君子处之恐未免入其心而舜视有天下与饭糗茹草时无以异禹视有天下与冠挂屐脱时无以异故曰舜禹之有天下而不与焉舜自舜禹自禹天下自天下果何与于我哉吾知修人纪立天极山龙璪冕柴立称不谷而已矣汉灭诸吕召文帝于代而立文帝之初被诏也谋之羣臣又使宋昌观变而后进西面而逊者三南面而逊者再是以一即大宝宇内平泰而几致于刑措故曰惟无以天下者为可以託天下若昌邑贺日中逮晡驰百三十有五里从骑踵死于道乌足以有天下路史卷四十五路史卷四十六钦定四库全书路史卷四十六宋罗泌撰余论九西王母西王母西方昬荒之国也在尔雅为四荒之名据大戴礼三朝记孔子之言昔西王母献舜白玉琯及益地图注言神也亦见书帝验期及世纪世本乃云献白玉环及玉佩礼斗威仪云献地图及玉玦集仙录又言黄帝在位西王母使乘白鹿授地图舜帝在位复献白玉环及益地图舜遂广九州为十二复献白玉之琯以和八风故章帝时零陵文学奚景于中道舜祠下得笙白玉之琯风俗通汉晋诸史吕览乐书皆备言之説文尧舜祠下得笙玉琯盖皆以玉作琯故能使神人和凤来仪也窃按诸书言舜时瑞事尤多如金楼子言舜摄时有缓耳贯胸民献珠鰕拾遗记言羽民等献黄布火浣之类多不足质按竹书穆王七年西王母来宾特不过西戎尔大歴六年试西戎献白环诗指此黄陵湘妃岳之黄陵癸北氏之墓也湘之二女虞帝子也歴世以为尧女舜妃者由秦博士之妄对始癸北氏虞帝之第三妃而二女者癸北氏之出也一曰宵明一曰烛光见诸汲简皇甫氏之世纪山海经言洞庭之山帝之二女居之者也若九歌之湘君湘夫人则又洞庭山之神尔而罗含度尚之徒遽断以为尧之二女舜之二妃而以黄陵为二妃之墓郑𤣥张华郦道元辈且谓大舜南巡二妃从征溺死湘江神游洞庭之山而出入乎潇湘之浦为是说者徒见尧典有二女之文即以为尧之女而舜之妃不复致考厥妄甚矣郭景纯云尧之二女舜之二妃岂应降小水而为夫人当为天帝之女斯亦缪者夫使天帝之女尤不应降小水而为夫人王逸韩愈从而辨之得其情矣且虞帝晚年亦既退听而禅禹矣南狩之举摠之伯禹而二妃者俱过期頥孰有从狩之事哉今攷皇英之冢既各它见则此黄陵显非二妃之窆而湘祠决匪尧女之灵皆昔人之罔说知矣山海经云舜之二女处河大泽光照百里夫大泽者洞庭之谓而光照者威灵之所暨也讫今湘神所保灵正百里所谓分风送客者乃正囿一同之间然则湘灵为虞帝之二女复何疑耶沈存中云陟方之时二妃皆百余岁岂得俱存而且谓之二女乃复不知位既久禅匪复陟方之事耶黄伯思辈虽能以退之之辨为非然犹以为天帝之女与翁养源于湘江图志述之斯亦惑矣纷纷失据以为舜女盖自今始女英冢唐世记录张尚书牧𢎞农鞫盗有尝发商州尧女墓者多得大珠镠金宝器玉厥事甚显公独怪其史传蔑记又谓尧女舜妃从死湘岭不得在是且以玉寳珠非协茅茨之事一时名流刘禹钖辈亦举为疑微达识之义矣予窃攷之舜子商均本曰义均见于山海经以其封商而谓商均商正今之商州按帝王世纪云虞帝三妃娥皇无子女英生商均今女英之冢在商则特舜崩之后随其子均徙于封所故其卒葬在焉事允恊矣又奚史传之记不记哉彼亦岂知虞帝未始南巡与二妃初无从巡溺死之事皆记礼者之妄尔夫以帝果南巡二妃于时皆逾百岁岂得谓女而复此俱存哉尭舜固俭也然寳玉之类亦非必为深怪南阳张澹墓碑阴刻白楸之棺易毁之裳铜铁不入瓦器不藏嗟尔后人幸勿我伤元嘉既发甚多金器垂帘一皆金钉饰之先汉文帝勅治霸陵一皆瓦器不得以金银铜铁为饰故魏晋羣盗发掘陵堬而霸陵独得不抇至元康间三秦人尹桓解武始发霸杜二陵潜闼之中金玉灿陈由此观之则商墓之藏可理知矣况尭舜之俭朱均固未守也式求刘向当时对成帝者则霸陵之事固不得甚薄也况商均乎邓至爰剑后魏书邓至传像舒治者普水𦍑也自称邓至王舒彭内附拜龙骧将军益州刺史甘松县子王请以封授子彭奋髙祖乃拜奋建中将军甘松子舒彭者舒治之后也通典云自治至十代孙附于后魏故寰宇记邓至𦍑叙云自舒治至十世孙舒彭附于后魏孝文封甘松县子然至嘉城县叙乃以彭为治之子按后魏纪太和十七年邓至王像舒彭遣其子旧朝贡以位授旧当是奋字及邓至传则云其王像舒治遣使内附髙祖拜龙骧将军不云遣治髙祖即孝文而纪传所载曰彭曰治曰使为名不同在元和郡县志则云像舒治子孙舒彭内附拜将军开国以彭为治之子未详何据爰剑者伯禹之初分帝之少子于西戎为𦍑酋秦厉公时有无戈爰剑爰剑为秦执归南山赐支河子孙分种有氂牛种白马种参狼种氂牛种越嶲羌也白马种广羌也参狼种武都羌也与苗后异景帝时研种畱何等求守陇西塞徙之狄道故安武帝西逐诸羌乃渡湟筑令居塞始置䕶羌校尉于凉州部曽孙忍舞子十七人为十七种忍九子研号研种十三世有烧当代雄姚罕之间四世孙填良益贫收先零良良卑湳侵甚为所败良益盛夺榆中居复彊生岸滇虞即滇吾生东吴迷吾号吾后益困依发羌吾曽孙麻奴收怨羌复振滇零大捷汉号天子迁那内附汉中元间冦西郡马武有弋仲襄长是为后汉云黄熊化昭七年传子产云殛羽山其神化为黄熊入于羽渊梁武帝谓熊不入水当是能鼈孔颖达云神化不可以常言若云能鼈何由入寝若以梦化为不可常则可至矣以今东海祭庙者不用鼈与熊白岂化为二物耶人自为尔窃按能亦熊属非指熊鼈而熊能亦并音𢎞又切之以奴来语云欲得不能光禄茂才是也故程晏化黄熊评谓晋侯之祀有五不可而栁子厚非国语谓好事者之为之凡有为也然于杂记更谓化为𤣥鱼其大千尺故鮌之字从𤣥从鱼不知禹父而鲧鮌乃鱼名王嘉云舜命禹疏川道岳遍日月之下惟不践羽山之地济巨海则鼋龟为梁逾峻岭则神龙为负圣德所感而神化之事互説不同𤣥鱼黄熊四音相乱盖疑于此也王充亦云逺殛羽山又化而入羽渊非人之所得知而为鲧之初斯未可审且晋侯之梦象熊罴之占自有所谓侯疾偶当自衰故子产因以言之后遂以为信尔又按琐语晋春秋篇云平公疾梦朱熊窥屏与传又不侔矣大抵左氏多诬刘子𤣥复引之以为黄龙入门益为昬听启母石夏后氏生而母化为石此事之异闻者说见世纪盖原禹母获月精石如薏苡吞之而生禹也淮南子修务云禹生于石注谓修已感石坼胸而生故说者以为夏后生而母复为石今登封东北十里有庙庙有一石号启母石应劭刘安郭璞李彤随巢王炯王韶窦苹等皆云启母歴代崇祀亦以为之启母按元封元年武帝幸缑氏制曰朕用事华山至中岳见夏后启母石伏云启母化为石启生其中地在嵩北有少室姨神庙登封北十二里云启母之姨而偃师西二十五复有启母小姨行庙淮南子禹通轘辕涂山欲饷闻鼓乃来禹跳石误中鼓涂山忽至见禹为熊慙而去至嵩山下化为石禹曰归我子石破北方而生启盖本乎此事正与广德所祠乌程张渤疏圣河夫人李饷至鸣鼓事正同见事实乃桐汭志谩录等故记以为大禹之化厥有由矣虽然启母之庙顾野王卢元明等又以为之阳翟妇人嵩髙记云阳翟妇妊三十月子从背出五岁入山学道为母立祠曰开母祠则又疑后母矣歴载传讹故得而为之説无支祁集仙录云云华告禹曰太上愍汝之志将授灵寳之文陆策虎豹水制蛟龙馘邪检兇以成汝功因授上清宝文又得庚辰虞余之助遂导波决川奠五岳别九州天钖𤣥圭以为紫庭真人虞余庚辰按楚词乃益稷之字云华者云王母之女巫山神女也昔李公佐至永和九年从元公钖泛洞庭登包山入灵洞得古岳渎经第八卷竒字蠧毁不能解其后周焦君详之云禹治淮水三至桐柏山惊风迅雷石号木鸣土伯拥川天老肃兵功不能兴禹怒召百灵搜命䕫龙桐柏等于君长稽首请命禹因囚鸿䝉氏彰商氏兜氏卢氏犁娄氏乃获淮涡水神名无支祁善应对言语辨江淮之浅深原隰之逺近形若猨猱缩鼻髙额青躯白首金目䨮牙颈伸百尺力逾九象抟撃腾趠疾利倐忽视不可久禹授之童律童律不能制授之乌木田乌木田不能制授之庚辰庚辰能制鸱脾桓胡木鬽水灵山妖石怪奔号丛绕者以千数庚辰以战遂去颈琐大械鼻穿金铃徙之淮隂龟山之足俾淮水永安而释氏乃以为泗州僧伽之所降水母者惟僧伽以观音大士应化于过去阿僧祗刦值如来三慧门入道以音声而为佛事现化此土如李邕之三碑蒋之竒所传三十六化近是而水母之事非也方永泰初李汤知山阳物尝出焉详予福地记四载淮南子云物无贵贱因其所贵舟车楯肆穷庐固有所宜也许氏以为水宜舟陆宜车沙地宜肆坭地宜楯草野宜穷庐书言四载孔安国谓水舟陆车泥楯山樏而夏本纪乃言泥乘橇山乘檋橇尸子作蕝集韵同为祖芮切旧亦音蕝而檋乃音鞠故河渠书沟洫志皆云泥蹈毳书言山即桥而志言山即梮诸儒皆以檋为丘遥切此以意言之音橇为蕝尔按许说文四载水舟陆车无可异者惟山乘樏泽乘䡅为不同尸子云行涂以楯行险以撮行山乘樏行沙乘轨樏与欙同力追切䡅与楯輴同敕伦切尸子之说盖得其传橇非輴也字宜音撮险所乗者书志作毳特省文借字代弗察尔与梮同盖即樏也当读如济漯盖亦诸儒意㑹而音为累其作桥者殆梮之转然礼韵直收橇于平声云丘妖切字亦作鞒则又合橇檋为一矣集韵作鞒而以梮同之固举食之具尔如淳云橇以板置泥上通行檋以铁如锥头长半寸施之履下以上山使不跌字亦作梮二物盖皆车类窃详其制橇当如苏公马之法而樏则輁之制尔周礼军旅㑹同乡师治其輂辇辇人輂车驾輂上为藩藩营輓之以载任器然说文以輂为大车驾马则又非山乗者矣按礼士载柩以輁轴大夫以上以輴輁状如长牀穿桯前后着金而关轴焉輴车庳下而寛广自诸侯上有四周即其制也孟服谓木橇形如箕摘行泥上徐广以桥为直辕车一作輂而应谓梮或作樏人所引者如说非矣夫曰载曰乘则不应为履与板矣楯轨樏撮是为四载舟车常所乘宜不在四载内然在文子又言渉用髵髵于説者为乃鸟反兹又异矣九薮周语云丰殖九薮其在职方扬有具区荆有云梦豫有圃田青有孟诸兖有大野雝有弦蒲幽有貕养冀有阳纡而并有昭余祁然尔雅书乃有十薮鲁曰大野宋曰孟诸楚曰云梦燕曰昭余祁郑则圃田而吴越间则有具区齐有海隅周有焦䕶晋有大陆而阳陓乃为秦薮海隅大陆焦䕶既异且无弦蒲夫大陆晋地而焦䕶阳陓皆在扶风方周公时秦未分地岂得与周并举周亦何由自谓之周而与秦并言哉且以海隅何得为薮而独属之齐耶传云郑之有原圃犹秦之有具囿也今乃以阳纡属冀圃田属豫地理殊矣以鸿烈之九薮若从尔雅既无周鲁而益以赵之鉅鹿则是与晋大陆为二也说文用职方说以圃田为甫田貕养为奚则自异尔奠髙山大川王制曰广谷大川异制民生其间者异俗先王修其教不异其俗齐其政不易其宜夫风俗之所以异由广谷大川之异制也是故鸿水平九州之地失疆理伯禹定之必以髙山大川为之凖者本风俗之异也济河为兖州则专以大川为之界荆衡为荆州则专以髙山为之界荆河为豫华黒为梁则兼以髙山大川为之界也兖州东南据济西北距河青州东北据海西南距岱豫州西南荆山北距河水雝州西距黒水东据西河荆州北据荆山南及衡山之阳梁州西距黑水东据华山之阳维扬东海而北淮徐东海而北岱南及于淮此所谓奠髙山大川也盖以其地命州而不以其州分地有如兖济皆当时所命之名后世安知其在北与在南哉云济河为兖州荆及衡阳为荆州则以济水河水之间为兖而荆山衡山之阳为荆矣盖荆衡者万古不徙之山而河济者万古不泯之水也以故荆兖之名得附河济荆衡而不灭万世而下求禹贡九州之分域者皆可得而攷矣九州惟冀无所至者举八州而界自见亦所以别帝都而大一统也九界别山川定于以及夫治水之曲折与夫田赋髙下贡篚多寡以诏来世盖前目而后凡者体如是也虽然言某山某水者非必止乎此而言及者亦未必至乎此扬不言南青雝之不言北则以其境接蛮狄提封有所不常故也路史卷四十六路史卷四十七钦定四库全书路史卷四十七宋罗泌撰余论十云梦二泽云梦楚之二泽也江南为梦江北为云以其跨江相比而谓云梦尔雅十薮楚有云梦后世以为一泽故杜预以云梦薮为巴丘湖郦元谓自江陵东界为云梦北为云梦之薮误矣按左氏春秋传昭公三年郑朝楚楚子田于江南之梦䢵子之女生子文弃之梦中则江南之梦泽定公之四年吴入楚楚子涉雎济江寝于云中即江北之云泽也云土梦作乂者云在前为水所没至是而始得为土梦在前虽土而未可作至是始可作而乂之盖梦地差髙而云下论者不知既以云梦为一泽复谓古经乃云梦土作乂者非也春秋文耀钩云大别以东至富春九江衡山皆云梦也而子虚赋云云梦方九百里南有平原广泽缘以大江而安陆有云梦县是合而为一矣沈立云云即今之玉沙监利景陵等县梦即今之公安石首建宁等县自史汉亦然班生志地而华容枝江若江夏之安陆皆有云梦学者遂莫知所适从宋山川记郭璞皆以梦为南郡华容巴丘湖则枝江也方楚子之涉濉济江以避吴兵而华容在楚之南安陆在楚之东故或者谓避吴之行当不在此谓云在江北而以济江者为指汉言之益缪汴汴流旧矣世咸谓隋炀始创以幸维扬前此未有斯大妄也夫地之下沮水必趋之理势然也使古无汴其地既髙且仰则虽神禹不能使之行于地上况乎炀汴也者魏大梁也故东魏为梁州后周曰汴即汉之漕渠一名莨菪其渠廞利自秦氏徙平隂以开灌注后以开空不填乃任水下扶沟入涡而通泗暨汉平帝时河汴久坏其后汴渠东浸兖豫百姓怨叹㑹伏宫以乐浪王景荐于是诏发卒数十万从景修渠隄自荥阳东平千乘海口千余里十余里立一水门相洄注渠成河汴分流稍复旧迹故乐俊言汴渠东浸日月弥广知汴流古久矣夫卒数十万修渠隄则是起自两岸而汴行其中矣立水门以节度其上流则与今汴不异也魏太祖讨董卓也从弟洪至荥阳为卓所败太祖失马步至汴水深不得渡循水得船共济而晋祖逖之将衞茦亦破石勒别军于汴水厥后桓温将通之以北伐而不果义熈中刘毅通之以讨秦始有湍流利漕及濬舟师伐吴杜预抵书劝之自江入淮逾于泗汴泝河而上振旅还都而濬亦谓将以成古今之絶伦而自汴河班师则汴之大小必不减于今也夫二帝之时都于中冀居河下流而八州贡赋必由河达帝所盖尧舜在位重于用民故九州川渎各有入河之道所以通朝贡来商旅而便转输也今之禹贡每州之末所纪是矣惟淮与河独不相及而言浮于淮泗达于河者盖由淮以入汴泝汴而入河也使其无汴淮泗奚自而达河哉此则伯禹之前有汴已见矣我宋都大梁贡输之来必由四河自江淮荆湖者道汴河自陜西者道河三门白波沂汴陈许诸州道石塘惠民河而京东者道广济河盖趋京都必以达河为至此唐虞建都之本意也青扬二州不言达河已见于徐兖也自大业初遣皇甫仪自苑曲引谷洛达河自汴渚引河通淮大发河南男女百余万濬开千里游幸江都筑堤莳柳号通济渠所谓隋河者特炀帝因旧而濬广之百姓怨苦因而号之尔及开元时齐澣牧汴请开汴之下流自洪之隋河至淮阴北合为淮寻以河源势急而塞则汴不起于隋益可知矣方楚汉之中分割界鸿沟文颖以为自荥阳下引河水东南为鸿沟以通宋郑陈蔡曹衞与济汝淮泗㑹于楚即今之官渡水魏武袁绍相持之处故苏轼疑此为汴谓其后或为鸿沟或为官渡为汴上下百余里间虽不可必而皆引河以达淮泗者至道中上问汴水疏凿之由张洎对曰禹于荥泽下分大河为隂沟引注东南以通淮泗至大梁浚仪复为下渠一渠东经阳武中牟台下为官渡水一渠始皇凿川灌郡谓之鸿沟即出河之沟亦曰菪沟王吴所作浚仪渠东合济至敖山北兼邲之名炀帝开汴自为通济渠国家惠民金水五丈清汴四渠合㑹所以无遗乏也史谓渠隄自荥阳而东则上疑其为鸿沟下疑其为官渡有不然者今汴渠自西而东鸿沟乃横亘南北而官渡直黄河尔故袁绍相拒沮授叹曰悠悠黄河吾其济乎官渡匪汴亦明矣郦道元谓禹塞荥泽开渠以通淮泗予固谓伯禹之前有汴不易之论敷浅原敷浅原盖江鄂之间孔氏谓一名博阳山颜师古云博当为傅汉志豫章歴陵县南有博阳山傅阳川在南古文以为敷浅原音为敷阳误为博尔水经注云敷浅原地在豫章歴陵县西南水经所载禹贡山水泽地凡六十山指名曰山水指名曰水而称地者四流沙九江东陵敷浅原也孔颜以为山者异矣按通典云蒲塘驿汉歴陵县有敷浅原西十里有博阳山以今县南十三里有阳居山旧经依固以为敷浅原名博阳山然县境惟有一水流入大江人谓傅阳川乃在此山东北与志不合杜佑复析敷浅原傅阳山为二盖以敷浅原之水也博阳之山不得而实尔按驿西数十里惟有一望夫山盖望敷尔寻阳志博阳山在德安县南十三里望夫山在德阳县西北十五髙一百丈谓升此望敷阳也随志云盆城望夫山或曰望君是也方舆志谓夫行役妻每登髙而望箱土积髙而为名然寰宇记巴陵当涂黎城德安皆有望夫之山俱以妇人为说缪矣志言邑人或谓县古有敷浅原登此可以望之故名望敷以今山下近村犹以敷里敷外为名斯得之矣盖望都之类尔今崇阳之西二百二十有云溪山峭峻清流界道如带即所谓敷浅原也非博阳山三江详证扬州文有三江而导水之文乃有中江北江释者于是纷纷孔谓江自彭蠡分三以入震泽而郑复以东迤为南江歴代不决不知所谓三江非中北之江中北之江初无三江之名而三江原不入震泽也职方三江扬州之川郡国志韦昭等以吴郡南松江浙江浦阳江为之按此皆自㑹稽入海者自班固冒以南中北之名遂与泯汉入滙之文相乱故或者疑南松等为是吴中小水不足名川于以泯汉充之故志林云江于彭蠡分为三以入海然江自夏口合汉以入彭蠡即合为一自芜湖出由秣陵京口至崇明入海何尝有三桑钦许慎谓江至彭蠡石城而分为二一为中江今大江一为北江浙江也然浙出于黟至余姚定海而入海与长江正自隔絶故汉注又谓岷为大江至九江为中江至徐陵为北江是一源而三目岂其然耶夫贑源于西章本曰豫水豫章之名始此而西章明有江南之号则亦可谓三江特此一江禹所不至禹贡不见学者有不之知夫以震泽在吴彭蠡在楚畧不相及今乃谓江自彭蠡分入震泽为北江是误以扬州之文解之也三江既入震泽厎定者谓三江既入于海而震泽亦以致定此自二事非谓其入震泽此郑所以谓三江分于彭蠡为三流东入海然谓分于三流则愈疎矣且雷夏既泽灉沮㑹同雷泽在兖灉沮在雍兖东雍西亦自二事而安国亦以为二水㑹同于此泽盖不知地理之所至也然又考之海内东经㑹稽之山在大楚南三江之首大江出岷山海江出蔓山南江出髙山髙山在成都西皆入于海故郭景纯以岷江易浦阳今人特不知其处尔学者又何可妄引浅证而罔之哉贑自豫章入彭蠡泯汉自汉阳合入彭蠡则合为一不为二矣然禹贡犹有中江北江之名者水性不同各自为道如泾渭之分流流虽合而水不混惟泾渭有色可见而此则不见故郑渔仲执此以为水入水则合岂有流至九江犹可辨其为江为汉而林之奇遂谓在禹之时彭蠡而下有此中江北江而今为一孔蔽于所不见苏蔽于所可见不知之奇之蔽又有甚者夫泯自夏口合汉入彭蠡使其复出分为二江亦不辨其孰为汉孰为泯矣况说二江去古未久其一遽失而徒不之知耶不知二江既入彭蠡虽合为一而自汇而下禹贡之文犹分江汉至于入海为说甚明初未尝合则亦有其说矣盖江汉既㑹则自东陵而畧彭蠡之侧东流复出芜湖初不与彭泽之水混故云东滙泽滙泽之水在其东也今华容青草湖中有大江在县东一百里屈而南与湘沅二水合春夏涨冬入零陵则大江见则依旧自为道也扬州言三江既入而于荆言江汉朝宗于海则同流而自为道可知矣唐许敬宗谓济入河洑地南出亦以味别以今扬子江心有南零北零之异则知其入而不合正不疑也古有五行之官水官得职则能辨其性味潜而复出合而更分皆可辨之此陆羽所以于扬子江心候南零之水而张江州亦记严濑扬子南零水之不同刘伯刍季季卿品天下水各有不同昔师旷易牙俞儿张华王劭皆能辨于淄渑自有此理苏子瞻谓中江北江以味别之亦本乎是然以为江汉入泽而更分则又非矣入固未尝合也九江详证导山之文自岷山至衡山过九江至于敷浅源而导江自岷山至于澧过九江至于东陵东迤北㑹于滙东陵今之巴陵与夷陵相对出于东西以夷陵曰西陵则巴陵为东陵信矣故唐志以今鄂州巴陵为是九江盖在东陵而上顾不在彭蠡下也按荆州文九江既殷郑氏以为殷者多也谓九江从山溪所出其孔甚多以言治之之难九江各源其下流合于江而非大江孔安国言江于荆界分为九道应劭遂以为自寻阳分班氏之志则以为在寻阳县南皆东合于大江而以东陵为在庐江金兰水经亦云金菌西北以庐江郡有东陵乡也不知金兰乃在滙之下流非大江之所至许叔重云迤邪行也今江水过洞庭至于巴陵而后东北邪行入于彭泽所谓至于东陵东迤北也岂寻阳之区哉且以大水受小水谓之过二水相受大小均谓之㑹河水东过洛汭北过洚水洚洛之水入河河水过之而已漾过三澨渭过漆沮亦犹是也自江分为九道则经当云播为九江不云过矣九江旧説一畎二白蚬三嘉靡四乌土五六七麏八沙堤九廪为之或百里或五十里始于鄂陵而㑹于京口桑落洲三百余里而张须元九江图乃有三里五洲白菌州之名五洲即蚬而三里即畎也寻阳记则以为一乌二白三乌土四嘉靡五畎六源七廪八提九菌源或作浮乌土一作乌白水经书疏庄子义等往徃皆引为正晁百揆以为方俗所名于经无当桑落洲今在宿松西南百余里十道四番志云江自鄂陵分派为九于此合流谓之九江口又云寻阳江有八洲一沙二人三九江四葛五象六乌七感八曲折为九江洲与江州寻阳中流分界东武林洲洲之下尾故程大昌谓荆境至寻阳以东即为扬州孔应所以附㑹属之别无古据安国言为九派未有其名至张僧鉴张须元贾耽名而不同盖出俗传江何尝九分哉逮蒋之奇乃以九江为今洞庭宜亦有所见矣窃攷汉志东陵之间自有沈渐元辰叙酉澧湘资九水皆合洞庭东入于江山海经云洞庭之山是在九江中而博物志君山为洞庭山故张勃吴录云岳之洞庭荆之九江也若寻阳则为扬境非荆地矣水经注言九江在长沙国不隽县西北楚地乃今岳之巴陵洞庭在其西北则荆之九江为洞庭审矣虽然秦汉以夀春置九江郡殊失所谓及英布为九江王而王莽更以豫章为九江郡刘歆以为湖陵九江入彭泽禹贡为辞也太史公云予登庐山观禹迹九江口安得古之九江而观之盖自秦汉说者知寻阳为九江尔惠逺记庐山在寻阳南南滨宫亭北对九江而寻阳志九江在州西北二十五里皆率然之说尔太康地记以为湖汉元水入彭蠡者则又入贑之九水也益辽隔矣辨兖济予既证三江而兖济截河之说古今未哲夏书兖水东流为济入于河溢为荥又东出陶丘北此伯禹所知也兖济二郡正以是名济源县在河东济南济北济阳济阴皆在河南自杜预谓济繇荥阳东过鲁之西至乐安入海兖出王屋入河始釐为二而杜佑李吉甫乐史窦苹郑樵辈遽援后志谓济自莽末旱塞不复截河南度而以水经依取禹贡为疏故唐髙宗问许敬宗禹浮济漯达于河何今济漯断不相属对曰兖济自温入河洑地南出为荥泽又洑而出曹濮之间汶水从南入之故书又言浮汶达济不言合漯漯自东武阳至千乘入河也敬宗盖亦本孔与河并驱而截河溢出之意不知其时无复荥水汨出荥口者谓济南诸名为出不审是一蔽也佑说河南之济使禹所命或以性同或一时衆流凑泛济适溢从河南以出而名又奚必洑流之説然禹必不以一时暂溢之名移疑后世夫水之所出自以不同固有入而不合行而复出者昔郭缘之于河上源遇书生问之何知济与河上源通生曰洛水淬剑正与河水上源不异物之不同犹铅钖也北济既入于河性与河别不能合混渗漉入地洑行达荥阳而遂溢为荥尔今之歴下等处发地悉是流水济所过也东阿之井正济所溢故今阿胶止浊住吐下隔而疎痰以济之性趋下清而下重故治淤浊逆上之痾以今油水固不同情九夏之辰冷热之风亦各为隧岂谓必无水过水哉泾渭分曹南零㑹地此理不少郑樵谓山过山则分水过水则合世无山过山水过水之理谓汉入于江其文止此下有脱文兖入于河其文亦止于此而溢为荥之上当更有导沇水数句说经不通不以为脱必以为误此书生之笁疾也林之奇以为汉入江济入河皆合而流大禹导水自此开以支引之故犹䝉上之名亦以浅鄙测圣人者庭州霸水金铁皆漏延之江日夜流脂弱水溺毛黒溪𤣥髌悉唐制角畔怯腐手盖亦谓之无哉息壤洪水滔天窃帝之息壤以堙洪水息生之土长而不穷故有息石汉元帝时临滁地涌六里崇二丈所哀帝之世无盐危山土起覆章如驰道状盖息壤也江陵之壤锁镇水旱昔髙从诲镇渚宫出经其处问书记孙光宪对以伯禹治水自岷至荆定彼泉原之穴虑万世下有或泛溢爰以石屋镇之盖本之冥洪录裴相欧献之事也王子融修臧丙之事雷雨骤集爰屋而记之贻救甾者焉苏轼言其屡应然矣栁子所言龙兴寺地天地之间自多有此然以堙水殛禹复用之彼以障汨而此以填后祸也龙负舟吕春秋云禹自涂山南省南济江黄龙负舟舟人恐禹仰而笑曰受命于天竭力以济生民生寄也死归也奈何忧耶龙乃弭耳而逝淮南子云禹视龙犹蝘颜色不变龙弭耳掉尾而逝文人启表徃徃多用而不既其有无虚实按今江陵公安江有地名龙巢者乃龙负夏后舟处地常有龙即桑钦所谓龙穴水口者注云江浦右迤北对虎洲龙巢又在洲北其南有部驾口宋景平二年太祖入奉皇统至此有黒龙跃负帝舟左右失色帝谓王昙首曰此夏禹所以受天命我何德以堪之至都即位盖兴帝之祥也江陵志云龙穴水口在石首县十道四番志云二龙掉尾而去禹使迹之入此穴寰宇记亦云巴陵夏口浦郡国志谓浦有龙鱼昔禹南济两龙夹舟之所以知夏后实有是事十日古今通占镜云衆日并出天下分裂百官名设政令不行三日并出诸侯争洪水出晋建兴二年正月辛未三日出西方而东行后江东改元刘聪李雄作乱四年三日复出其年帝䝉尘平阳五年五月庚子三日又见占曰三四五日见天下兵王者如其数建武元年亦尝三日并矣见晋阳秋而太兴三年五日并出后前秦后赵乘时并起贞观之初突厥亦记五日并见干符六年十一月朔两日出鬭三日乃没夫天有十日居于阳谷在黒齿之北一日居上枝九日居下枝次以甲乙迭运中土君有失道则两日并鬭三日出争以至十日并出大乱之道山海经云日浴温原谷上扶桑一日方至一日方出皆戴于乌夏桀之乱两日并出商纣之世两日又见其一将殁一方出故攷灵曜云黒帝之亡二日并照虽然兴亡必并有德则兴无德则䘮此不易之道也显德七年正月癸夘两日固尝见矣是时苗从训从太祖出师见日上复有一日久相摩盪曰天命也及夕六军推戴由此观之𦙍甲之事盖有之矣歴代之书志更有多月者梁太清二年正月两月相承见西方唐志贞观初突厥言有三月连明攷之乃是当时推为突厥颉利之应虽云分域然日月正为中国之占顾得云颉利哉天门桀迁于垂所谓天门在泽之晋城太行之上天井关也地志言在髙都通典云关南有大井泉三今谓之百巖可容百家关在井北故又曰百家战国䇿谓桀之居左天门之险右天溪之阨是矣吴起曰夏后之居左河济右太华伊阙在其南羊肠在其北修政不仁而汤伐之羊肠即五行山昔武王欲筑居五行周公曰五行险固德能覆之则内贡逥矣使吾暴乱则伐我难矣乃太行也是盖戏而君子以为能持满故袁子正书云桀有四岳三涂之险京山中南之固及在鸣条一朝而失其天下故曰域民不以封疆之界固国不以山谿之险威天下不以兵革之利得道者多助失道者寡助岂固恃其险哉路史卷四十七