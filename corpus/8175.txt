续指月录X卍XXX序天下有可以言传者有不可以言传者有可以言传而究不可以言传者其可以言传者理之显焉者也人得而指焉者也其不可以言传者理之微焉者也人莫得而指焉者也其可以言传而究不可以言传者其理至显至微若近而远若浅而深将指以为有不知于何而见以为有将指以为无不知于何而见以为无嗟乎难言之矣余少涉猎经史窃慨夫圣贤之言洋洋洒洒炳炳麟麟若日月之丽天江河之行地何人不可见亦何人不可指也至其微言妙义心解神会则多在语言文字之外嗟乎是又乌可得而指耶至于竺氏之言余固未尝涉其津涘顾安所识其只言片句遂足以照耀今古哉苟舍吾儒精实之理而浸淫于彼虗无寂灭之宗是犹舍康庄而骋足于羊肠九折之坂也不巳僻乎吴门聂子乐读者研穷经史复沈酣于宗门家言继瞿公幻寄指月录缉宋南渡后上下五百余年宗乘微言钩索源流详核世派彚为一书名续指月噫嘻聂子之志可为勤矣X七八年前聂子邮是编示予曰佛祖慧命不绝如线二派五宗法轮所寄愿吾子为我了此弘愿余初不暇省然窃笑所好之僻而志之勤也去春来邗吴薗次先生介而造余曰吾得梦征此书必待子而成得毋非夙因乎余矍然起曰有是哉子之好诚僻矣余何敢辞复有钟山刘觉岸先生秦邮孙孝则先生参互考订于是广募檀施鸠工庀梓亟为刊布第吾闻竺氏之学以一丝不挂为上乘万虑皆空为绝德不立文字不下注脚如指月之后话月听月皆以月为喻嗟乎其可以言传耶其不可以言传耶其可以言传而究不可以言传耶余皆不可得而指也后之覧者倘即以余之所以笑聂子者还以笑余也抑又何辞康熙十九年正月上元日古歙弟江湘拜题于广陵之文选楼续指月录序魏公子无忌矫窃兵符椎杀晋鄙夺其兵救赵李光弼为大将御史崔众犯军法勒兵欲斩之适中丞之命至光弼曰为御史则斩御史为中丞则斩中丞竟斩之而后以闻有如此胆力方可以辨纲宗之绝续也韩信在汉为治粟都尉道亡萧何追之言之汉王X拜为大将一军皆惊韩琦驻延安有剌客入帐行剌琦起坐问曰谁遣汝来𢹂吾首去有如此识度方可定纲宗之品位也苻坚率兵百万次于淮肥谢玄入请谢安了无惧容曰巳别有旨及玄破坚安亦无喜色曰小儿辈遂巳破贼澶渊之役宼准劝真宗渡河真宗使人觇准何为方闭门纵僮仆饮博歌唿契丹惧而请盟有如此襟器方可分纲宗之语句也呜唿岂不难哉近世魔外盛行宗风衰落盲棒瞎喝予圣自雄究其所学下者目不识丁高者不过𢹂指月录一部而巳以此诳人实以自诳以此欺人实以自欺惟诳与欺不可以为人而可以学道乎不可以学道而可以踞法王座秉金刚剑称西来之嫡子提如来之正印乎故吾尝以谓习儒者不读四库七略之书不覩经史典籍之大全止以通鑑集要史断史钞为博古遂自命曰通儒犹之习禅者不读一大藏契经不覩经论撰述之大全止以指月录一部为谈柄遂自命曰善知识皆自诳自欺者也故使从上纲宗源远流长如水归壑者固瞿子之功使盲棒瞎喝一知半解如萤窃火者亦瞿子之过也或者曰然则聂子之续是录也功乎过乎余应之曰若聂子则有功而无过者也何以言之前录迄南宋隆兴而止隆兴以后三十八世之宗派上下五百年之慧灯茫然无所知也若无续录以续佛慧命则绝续不辨品位不定语句不分习禅之人如瞽无相安能如猓国狼㬻闇X中嗅金哉故曰聂子有功而无过且聂子竭三十年血力手胼足胝而为此书筚路篮缕以启山林范金铸鼎而御魑魅如鹅王择乳无有遗余如波斯识宝无有漏失本隐以之显事半而功倍吾故曰聂子有功而无过也或又曰聂子儒者也而强与宗门之事岂得为无过欤余应之曰是则聂子之过也夫聂子固儒者也乃不辞呵斥不顾诟厉犯众怒婴大难手胼足胝而为此书譬程婴公孙杵臼之立孤南霁云雷万春之捍贼但欲使隆兴以后三十八世之宗派上下五百年之慧灯了然明白即遭明眼之呵斥诸方之诟厉亦怡然受之矣况瞿子亦以为叔夜之锻遥集之屐婆娑跌宕于罏鞴火蜡之间而自𠷣其僻聂子亦犹是耳使是录也广布丛林流行法界不识有如盘山所云心月孤悬光吞万象者乎古今人同不同未可知也呜唿岂不难哉广霞居士莆阳余怀撰于吴门之研山草堂募刻续指月录弁语松阳老人东吴哲斑毫谱出禅家牒一花五叶自分明如月得指指见月近今复有三耳生赋诗铭物多能声续成此录在患难猿槛鸡笼浑不惊我于禅宗两不晓展读是书尝了了百川同自岷江来泰华还X借儿孙绕侧闻曹济分两宗东西聚议还相攻那知今人有顿渐总在拈花一笑中爰以此编告同志大法流传卅八世蜜分众口不殊甘穗结千畦均有利愿君同发欢喜心琬𤥎鑴儿成益共深不然请从闇中视光生笔画皆黄金如是居士吴绮园次氏拜书世间无上法以佛为总持四十九年中所在建道场垂衍祕密谛不独显文字逮于东土祖一苇渡海水灯花灿五叶分照诸方所心心妙相印历劫无遗漏公案千八百弹指悉真义有不见月者虞山揭其旨继席正徧知弥沦四天下迄今卅七世孰为辑其成吴门聂居士亲承大法宝以我性慧根应现光明藏证明借尊宿徧参具眼人考究不厌详镂刻不厌工功用讵易集广及众信善善哉转轮王匪伊异人任六种成就益允资大檀越布在须黄金雨花征妙相我实闻此语天龙应声诺普愿诸大德同发欢喜心灵巖学人范国禄汝受拜撰X缘起古人着一书动关千古事虽复历艰虞愿力依然挚所以成不朽述作垂千祀今人能法古乃可云无媿禅源列五宗緜亘历年纪宗宗传不穷纷纷各树帜譬之曾玄孙竞言祖祢是谁为溯源流俾勿相争惎吾乡瞿先生指月标世次以彼居士心作为平等视传纪如列眉衣拂明次第西来祖庭灯庶几勿坠地宋元以后禅续本罔与继悬阻痛中断聂子发长噫慨然续兹录旁搜奋劳勚叙述阐微言提唱宏宗旨丁巳王正旦纂集伊维始挥毫龙象临振笔狮猊萃阅夏复经秋删辑罔知瘁前追隆杲禅三十八代止穷流并溯源参订靡有遗灵巖昔曾言兹书有缘起前编双目生后编三耳子耳目诠禅源人天共欢喜岂期书未成罡风生怖悸聂子谓无伤夙殃罔与致能以智慧力含忍且谨毖仓惶力疾书亟求遂初志囓雪复呵冰裒稽忘寝食圜中放光明花雨缤纷坠事释宁广陵观涛恣游戏流通赖明公散金阐祕义如以薪传火如以灯传燧火穷薪不穷灯传燧传矣如以指见月见月不见指于指能得月见月即见指我本尘鞅人望道犹未至大哉聂子书研精复覃思千秋有定评兹因庶无昧虞山海印学人陈见龙拜题X孙孝则先生书问昨于西关伫觅僊舟竟不可得怅然久之正拟来朝发广陵棹奉晤台从于旌忠乃接翰教欣然信未我远也即戒舆人造请大教盛使又谓舄凫他适不获相见不得不却读示编知老道翁为佛祖慧命不惜眉毛良可赞叹敢以管见上佐高明者近日衲子家颇多褊见牙齿又复尖利吾辈必应使之帖然俛首乃图天下太平如洞山近裔掀飜世派其持论未尝不坚而济上家各抱不平多有向弟哓哓者惟以苍天苍天一语答之窃见大编详于世裔政可上接传灯而编名指月顾名思义指月重在法要不在源流倘以世裔为主则须凿然辟之方塞其口否则资之谈柄道我辈于指月二字颟顸了也若据法要其间详略异同首正尾正止须竿头商酌矣及此枣梨初试或仍传灯之名可乎惟高明喝正之弟虽同诸方草草往来初无所见若谓脚根随人久无此心或以点缀行墨断不敢落在谁家蒋虎老不知于诸方亦有所向否惟与弟晨夕间语略见梗概容书出另请法诲可也文选楼良晤不远不尽欲言弟宗彝顿首X续指月录总目那罗延窟学人聂先乐读编集济阳橙僊居士江湘郢上参订钟山刘思敬觉岸授稿珠湖孙宗彝孝则论定序弁语总目凡例伦叙考卷之首六祖下十六世临济宗平江虎丘元净禅师潭州福严文演禅师衢州天宁梵思禅师福州玄沙僧昭禅师绍兴东山觉禅师岳州佛炤觉禅师平江宝华显禅师台州天封觉禅师成都正法建禅师台州鸿福子文禅师南康云居宗振首座祖氏觉庵道人令人明室道人台州瑞巖佛灯禅师X韶州南华知昺禅师庆元蓬莱卿禅师隆兴泐潭择明禅师台州宝藏本禅师吉州大中清海禅师漳州净众了灿禅师隆兴谷山海禅师抚州白杨法顺禅师温州净居尼温禅师潭州大沩善果禅师潼川护圣居静禅师简州南巖胜禅师嘉州能仁绍悟禅师彭州土溪言庵主剑门南修道者蕲州龙华高禅师饶州荐福择崇禅师文定公胡草庵居士福州普贤元素禅师福州鼓山僧洵禅师福州鼓山祖珍禅师庆元育王介谌禅师安吉道场慧琳禅师安吉道场居慧禅师临安显宁圆智禅师安吉乌回良范禅师温州本寂文观禅师常德德山慧初禅师庐山延庆叔禅师涟水万寿普信禅师平江慧日兴道禅师广德光孝慜禅师福州雪峰慧忠禅师X庆元蓬莱圆禅师江州圆通守慧禅师洪州黄龙观禅师扬州石塔礼禅师峨嵋灵巖徽禅师湖南报慈湻禅师成都金绳文禅师曹洞宗常州华藏慧祚禅师明州雪窦智鉴禅师泰州广福道勤禅师越州超化藻禅师云门宗密州𡺸山宁禅师临安五云悟禅师临安中竺元妙禅师抚州灵巖圆日禅师荆门玉泉思达禅师卷之一六祖下十七世临济宗庆元天童昙华禅师泉州教忠弥光禅师福州西禅鼎需禅师福州东禅思岳禅师福州西禅守净禅师江州东林道颜禅师庆元育王德光禅师常州华藏宗演禅师庆元天童净全禅师建宁开善道谦禅师温州枯木祖元禅师临安径山了明禅师潭州大沩法宝禅师X福州玉泉昙懿禅师饶州荐福悟本禅师庆元育王遵璞禅师真州灵巖了性禅师剑州万寿自护禅师潭州大沩景晕禅师临安灵隐了演禅师泰州光孝致远禅师建康蒋山善直禅师福州雪峰蕴闻禅师处州连云道能禅师临安灵隐道印禅师建宁竹原宗元庵主近礼侍者温州净居尼道禅师平江资寿尼总禅师侍郎张九成居士参政李邴居士宝学刘彦修居士提刑吴伟明居士门司黄彦节居士秦国夫人计氏福州清凉坦禅师临安净慈师一禅师安吉道场法全禅师泉州延福慧升禅师福州支提升禅师镇江焦山师体禅师台州国清行机禅师常州华藏智深禅师参政钱端礼居士庆元全庵齐已禅师临安灵隐道济禅师抚州疏山如本禅师日本觉阿上人内翰曾开居士知府葛郯居士临安径山宝印禅师浩州凤栖慧观禅师X潭州楚安慧方禅师常德文殊业禅师婺州双林德用禅师台州万年道闲禅师福州中际善能禅师南康云居圆禅师成都信相戒修禅师袁州普庵肃禅师随州大洪祖证禅师潭州大沩行禅师荆门玉泉宗琏禅师潭州道林渊禅师隆兴泐潭德湻禅师常州宜兴可封禅师隆兴野庵祖璇禅师潭州石霜鉴禅师南康云居德会禅师潭州慧通清旦禅师澧州灵巖仲安禅师成都正法灏禅师成都昭觉辩禅师平江觉报清禅师安吉何山然首座义乌稠岩了赟禅师侍制潘良贵居士汉州无为守缘禅师南康云居德昇禅师通州狼山温禅师青州青原如禅师太平隐静彦岑禅师X鄂州报恩成神师遂宁西禅希秀禅师饶州荐福休禅师信州晦庵慧光禅师真州且庵守仁禅师净居尼法灯禅师台州万年昙贲禅师南剑西巖宗回禅师庆元天童了朴禅师临安龙华本禅师高丽坦然国师临安东山吉禅师临安灵隐道枢禅师悟初首座曹洞宗庆元天童如净禅师东谷光禅师云门宗温州光孝深禅师卷之二六祖下十八世临济宗天童密庵咸杰禅师衢州光孝善登禅师南书记侍郎李浩居士教授严康朝居士泉州法石慧空禅师临安净慈昙密禅师吉安青原禋禅师荆州公安祖珠禅师汀州报恩法演禅师X临安净慈彦充禅师婺州智者真慈禅师成都昭觉绍渊禅师徽州简上座福州鼓山安永禅师温州龙翔南雅禅师福州天王志清禅师南剑安分庵主临安灵隐之善禅师临安净慈义云禅师临安北磵居简禅师临安径山如𤥎禅师福州东禅智观禅师湖州上方义铦禅师临安铁牛印禅师庆元育王宗印禅师庆元育王师瑞禅师庆元天童了派禅师庆元天童师齐禅师江州云居梵琮禅师庆元孤云权禅师石庵正玸禅师福州鼓山宗逮禅师临安径山德灊禅师福州石庵知玿禅师庆元育王妙堪禅师临安灵隐希夷禅师幽州盘山思卓禅师庆元雪窦处南禅师福州雪峰了宗禅师相国钱象祖居士福州干元宗颖禅师兴化华严云禅师福州中济才禅师湖州何山慧清禅师仙州山吴十三道人如如居士颜丙X庆元育王从廓禅师庆元天童达观禅师仰山简庵清禅师常州华藏有权禅师天童痴钝智颕禅师镇江金山道奇禅师婺州三峰印禅师庆元径山元聪禅师平江万寿月林禅师常德德山子涓禅师万松坏衲大琏禅师温州龙鸣贤禅师潭州大沩鑑禅师庆元瑞巖景蒙禅师庆元雪庵瑾禅师曹洞宗襄州鹿门觉禅师卷之三六祖下十九世临济宗夔州卧龙祖先禅师灵隐松源崇岳禅师饶州荐福道生禅师天童枯禅自镜禅师临安净慈慧光禅师太平随静致柔禅师灵隐笑庵了悟禅师金陵蒋山庆如禅师平江承天允韶禅师X学士张镃居士吉安青原宗广禅师净慈晦翁悟明禅师径山藏叟善珍禅师净慈东叟仲颕禅师吉安龙济宗鍪禅师育王物初大观禅师净慈偃溪广闻禅师灵隐大川普济禅师径山淮海源肇禅师婺州双林石朋禅师天童弁山阡禅师平江虎丘昙禅师龙溪文禅师平江虎丘道源禅师庆元大慈慧洪禅师庆元寿国清禅师湖州道场法舟禅师无极观禅师庆元瑞巖崇寿禅师庆元无镜彻禅师鳌峰定禅师饶州荐福灿禅师福州雪峰信禅师平江虎丘善济禅师越州天衣文蔚禅师柏岩凝禅师华藏纯庵善净禅师径山荆叟如珏禅师福州雪峰德因禅师灵隐高原祖泉禅师隆兴齐龙慧开禅师兴化囊山德秀禅师潭州石霜妙印禅师X鼓山桧堂祖鉴禅师徽州黄山正因禅师曹洞宗青州普炤一辩禅师天童云外岫禅师卷之四六祖下二十世临济宗径山无准师范禅师江州云居慈觉禅师宁波大慈道俦禅师灵隐石田薰禅师天童灭翁文礼禅师温州江心希琏禅师台州佛日巖禅师华藏无碍觉通禅师净慈谷源道禅师湖州道场悟心禅师宁波雪窦仲谦禅师诺庵肇禅师湖州道场普巖禅师苏州虎丘昙禅师台州瑞巖光睦禅师镇江金山善开禅师雪窦无相范禅师祕监陆游居士径山痴绝道沖禅师净慈清溪沅禅师荆州公安钖禅师福州西禅圆禅师育王寂窗有照禅师泉州法石元智禅师报恩太古先禅师岊翁湻禅师平江虎丘元禅师X径山元叟行端禅师温州江心了万禅师奉化栯堂益禅师婺州双林闲禅师枯木荣禅师径山佛智元熙禅师径山云峰妙高禅师湖州何山至明禅师天童止翁鉴禅师天童石门来禅师宁波雪窦同禅师灵隐悦堂祖誾禅师庐山圆通逸禅师岳州灌溪昌禅师福宁支提澄鑑禅师大庆尼智悟禅师天童西江谋禅师福州雪峰玉禅师杭州中竺有禅师临安净慈庆禅师婺州宝林无机和尚温州瞎驴无见禅师临安无传祖禅师杭州护国宗禅师放牛余居士福州皖山正凝禅师婺州双林介禅师葛庐覃禅师曹洞宗磁州大明宝禅师慈云十身觉禅师X玉溪通玄圆通禅师郑州普炤宝禅师明州雪窦大证禅师卷之五六祖下二十一世临济宗袁州仰山祖钦禅师净慈断桥妙伦禅师台州国清源禅师天童别山祖智禅师福州雪峰一禅师天童月坡明禅师庐山东林直禅师雪窦希叟绍昙禅师灵隐退耕宁禅师福州雪峰可湘禅师天童西巖了慧禅师越州光孝辉禅师杭州净慈慧禅师杭州中竺珂禅师育王横川如珙禅师净慈石林行巩禅师嘉兴天宁衍禅师平江虎丘靖禅师平江万寿辩禅师平江虎丘义禅师径山虗舟普度禅师平山万寿岳禅师平江承天梦真禅师霍山昭禅师慧巖象潭泳禅师一关溥禅师X台州国清泽禅师径山智愚禅师天童石帆衍禅师杭州径山心月禅师福州神光隆禅师高台此山应禅师天童简翁敬禅师湖州道场介清禅师灵隐性原慧朗禅师嘉兴楚石梵琦禅师径山愚庵智及禅师杭州天镜元瀞禅师苏州万寿至仁禅师宁波梦堂昙噩禅师径山复原福报禅师径山古鼎祖铭禅师杭州灵隐法林禅师天宁归庵祖阐禅师苏州开元善如禅师杭州上竺本无法师苏州万寿智湻禅师报恩无方智普禅师南康云居师大禅师金陵龙翔大䜣禅师嘉兴祥符念常禅师宁波雪窦祖瑛禅师杭州中竺正逵禅师宁波佛巖天伦禅师越州天衣子清禅师杭州中竺自如禅师江州东林喆禅师明州天童奇禅师径山本源善达禅师龙巖真首座恭都寺明州雪窦汝霖禅师湖州道场思珉禅师X径山月江宗净禅师江州东林宗廓禅师石门元翁信禅师吕铁般居士金芝岭铁此束庵念主松江淀山德异禅师舒州太湖宽禅师无为天宁教禅师北京庆寿简禅师曹洞宗太原王山体禅师仁山恒禅师燕京庆寿教亨禅师卷之六六祖下二十二世临济宗杭州高峰原妙禅师径山虗谷希陵禅师衡州铁牛持定禅师哀州铁山琼禅师建昌牧潜圆至禅师竹屋简禅师绝象鉴禅师台州方山宝禅师永宗本禅师蒋山忠禅师崑山荐严妙道禅师金陵古林清茂禅师越州天衣觉恩禅师杭州灵隐德海禅师嘉兴天宁景昙禅师苏州虎丘永禅师杭州径山净伏禅师天童竹西坦禅师X越州宝叶源禅师苏州虎丘云禅师南叟茂禅师育王东生德明禅师灵隐空叟忻悟禅师少师斯道衍禅师径山南石文琇禅师嘉兴天宁力金禅师径山象源仁淑禅师金陵天界慧昙禅师金陵天界宗泐禅师杭州中竺廷俊禅师杭州灵隐辅良禅师庐山圆通裕禅师净慈孤峰明德禅师福州天宝法枢禅师孤舟济禅师宜兴龙池永宁禅师杭州妙果水盛禅师曹洞宗磁州大明满禅师胜默光禅师磁州大明诠禅师郑州西溪弘相禅师卷之七六祖下二十三世临济宗天目中峰明本禅师杭州断崖了义禅师大觉布衲祖雍禅师X处州空中假禅师般若绝学世诚禅师径山竺远正源禅师婺州宝林绍大禅师汝州香严思聪禅师湖州石屋清珙禅师净慈平山处林禅师婺州石门至刚禅师海门天真惟则禅师台州华顶先覩禅师明州松巖元湛禅师杭州凤山灵禅师天童平石砥禅师日本梦窗智曤国师台州瑞巖无愠禅师天童了堂一禅师径山大宗兴禅师苏州灵巖清欲禅师苏州定慧大方禅师瑞云松隐茂禅师温州仙巖猷禅师越州龙华海禅师育王大千慧照禅师杭州径山颜禅师育王雪窗悟光禅师径山月林镜禅师建宁斗峰正璋禅师明因湛禅师三空道人金陵天界怀信禅师天童舞田牧禅师金陵蒋山忠禅师育王月江正印禅师X径山南楚悦禅师径山月江宗净禅师金陵保宁觉慧禅师净慈佛鑑师颐禅师金陵灵谷净戒禅师天童佛朗自性禅师灵隐无文本褧禅师衢州乌石世愚禅师净慈逆川智顺禅师五台壁峰宝金禅师曹洞宗燕京报恩行秀禅师竹林巨川海禅师卷之八六祖下二十四世临济宗婺州千巖元长禅师苏州天如惟则禅师日本古先原禅师建宁古梅正友禅师杭州净慈普仁禅师杭州止庵德祥禅师天界夷简禅师湖州弁山智安禅师处州白云智度禅师天童元明原良禅师X径山敬中普庄禅师温州江心慧恩禅师慈谿见心来复禅师慈谿无旨可授禅师杭州普明成禅师净慈照庵静禅师瑞安太初敬原禅师金陵非幻永禅师曹洞宗西京雪庭福裕禅师燕京报恩从伦禅师吾舍从宽禅师华严全一至温禅师丞相耶律楚材居士屏山李纯甫居士顺德弘明虗照禅师卷之九六祖下二十五世临济宗苏州万峰时蔚禅师杭州天龙守贵禅师华亭松隐德然禅师婺州兰室德馨禅师婺州明叟昌庵主润州慈舟济禅师一峰宁禅师杭州空谷景隆禅师金陵天界俊禅师曹洞宗X西京少室文泰禅师太原中林智泰禅师泰安足庵肃禅师和林北寺觉印禅师成都昭觉仲庆禅师安平守让禅师弁州太子久善禅师京兆华严觉印禅师巩昌广严法兴禅师顺德妙乘禅师燕京月泉同新禅师关中林禅师十方进禅师嵩山法王晖禅师泰安灵巖复禅师护国圆禅师崇孝普禅师净土里禅师汝州宝应海禅师天宁仲复子颜禅师太保刘秉忠居士卷之十六祖下二十六世临济宗苏州宝藏持禅师瑞州无念胜学禅师杲林首座建昌黄龙本来禅师东普无际明悟禅师杭州虎跑皎禅师扬州素庵田居士曹洞宗西京宝应福遇禅师X济南秋江洁禅师西京宝应永达禅师封龙古巖就禅师卷十一六祖下二十七世临济宗杭州东明慧旵禅师建宁天界会中禅师金陵大冈澄禅师舒州幻叟绍琦禅师云南古庭坚禅师佛迹颐庵真禅师伏牛物外信禅师曹洞宗邓州香严文才禅师熊耳空相珪禅师嵩山龙潭深禅师嵩山龙潭端禅师洛阳天庆江禅师嵩山永泰祥禅师盘山遇禅师太原斌禅师天界雪轩道成禅师西京息庵义让禅师泰山灵巖容禅师晋宁心庵主白茅春庵主卷十二六祖下二十八世临济宗X金陵海舟永慈禅师东明海舟普慈禅师冰心月江觉净禅师邵武君峰慧通禅师金陵高座觉澄禅师襄阳大云兴禅师𣵠州金山宝禅师唐安湛渊奫禅师石经海珠祖意禅师长松大心真源禅师松藩崇善智中禅师石经豁堂祖裕禅师三池月光常慧禅师中溪隐山昌云禅师翠微悟空禅师珪庵祖玠侍者五台显通净伦禅师夷峰宁禅师杭州毒峰本善禅师五台孤月澄禅师凤阳槎山文全禅师崇福大慧华禅师处州白云沧禅师明州用刚宗软禅师黔中正法雪光禅师性空和尚曹洞宗南阳松庭子严禅师佛巖稔禅师登封竹庵子忍禅师登封华严遇禅师陜州熊耳登禅师古蔡元禅师天宁才禅师维摩怀禅师天庆能禅师韶阳云门憨禅师X陜州安国仁禅师大都天宁寿禅师辽州定禅师解州沿禅师曜州显禅师金陵灵谷正映禅师陜州熊耳定禅师舜都宗禅师空杏伟禅师广平实禅师卷十三六祖下二十九世临济宗东明宝峰智瑄禅师庐山碧峰瑛禅师邵武君峰清祥上座径山天才英禅师南京碧峰显禅师杭州宝芳进禅师荆州圆通湛觉禅师曹洞宗嵩山万寿了改禅师卷十四六祖下三十世临济宗荆门天琦本瑞禅师匡山天池智素禅师嘉兴东塔晓禅师嘉兴天宁道济禅师湖州天池法聚禅师建宁古音净琴禅师X杭州径山慧林禅师曹洞宗嵩山万寿契斌禅师卷十五六祖下三十一世临济宗随州龙泉正聪禅师沔州古巖济禅师伏牛大休实禅师襄阳大觉圆禅师嘉兴无趣如空禅师大休宗隆禅师嘉兴云谷法会禅师嘉兴东谿泽禅师浮峰普恩上座建宁斗峰觉禅师曹洞宗西京无方可从禅师卷十六六祖下三十二世临济宗北京笑巖德宝禅师五台龙树宝应禅师五台山楚峰和尚玉堂和尚苏州车溪性沖禅师嘉兴祇园虗禅师曹洞宗嵩山月舟文载禅师X卷十七六祖下三十三世临济宗龙池幻有正传禅师金陵灵谷昙芝禅师五台三际广通禅师凤阳正宗悟上座京兆高庵杰上座天台天常经上座武林素庵智上座嘉兴幻也慧禅师嘉兴南明慧广禅师曹洞宗北京小山宗书禅师顺德金山宝禅师卷十八六祖下三十四世临济宗天童密云圆悟禅师磬山天隐圆修禅师云门雪峤圆信禅师湖州净名莲禅师曹洞宗西山大千常润禅师建昌廪山常忠禅师大伾隐庵如进禅师龙冈大方迁禅师邺下古风通玄禅师顺德天然佐禅师卷十九X六祖下三十五世临济宗沩山五峰如学禅师三峰汉月法藏禅师四川破山海明禅师径山费隐通容禅师金粟石车通乘禅师戆州宝华通忍禅师龙池万如通微禅师平阳木陈道忞禅师雪窦石奇通云禅师古南牧云通门禅师遯村浮石通贤禅师通玄林壄奇禅师夹山林臯通豫禅师南㵎箬庵通问禅师天目玉林通琇禅师南岳山茨通际禅师阳山印中授禅师建宁衡石钧禅师卷二十六祖下三十五世曹洞宗大觉慈舟方念禅师少室无言正道禅师内丘智空了睿禅师宗教鳌谷妙银禅师象城无疑真信禅师南宫令于居士寿昌无明慧经禅师尊宿集兹则统名尊宿自宋迄今续入六十一人谓之应化谓之未详皆得X饶州荐福承古禅师嘉兴宣翁可观禅师临安普觉湻朋禅师和州净戒守密禅师青州佛觉禅师圆通善国师燕山玄悟玉禅师黄山赵文孺居士高邮定禅师沩山太初禅师中观沼禅师雪峰樵隐悟逸禅师五台子范慧洪大师建宁奖山元模禅师郑州佛光道悟禅师鴈山证首座温州省庵思禅师文献公黄溍居士坱北和尚奉化雪窦常藏王台州黄巖丁安人庆元育王勉侍者镊工张德道者永福灵江浩首座老素首座净慈元庵会藏主天目一山魁庵主温州寿昌辉禅师育王虗庵实首座天童幻庵住首座天童默中唯西堂佛陇宜兴可上座瑞州九峰寿首座天台无尽祖灯禅师径山杰峰英禅师径山敬庵庄禅师淮南祐上座佛妙禅师杭州仙林雪庭禅师吉州白云明星禅师径山月林镜禅师金陵古渊清禅师伏牛无碍明理禅师云栖莲池袾宏禅师紫柏达观真可禅师黄蘗无念深有禅师夔州白马方彖禅师鹅湖养庵心禅师X真寂闻谷广印禅师破山洞闻法乘禅师达澄受昭禅师介子黄毓祺居士明州白云西师太青林如鑑老宿优昙颐和尚太史蒋超虎臣居士宁波天寿新禅师明州秀峰敢禅师金陵紫竹林焕禅师兴化芦渡权禅师徐州龙山量禅师续指月录凡倒二十则虞山瞿幻寄先生指月录一书先是严天池先生水月斋初刻为禅林祕宝海内盛行板经数易后如破山禅师翻刻东塔禅堂具德禅师两镌天宁灵隐甚至斗大茅庵亦皆供奉腰包衲子无不肩携儒者谈禅之书未有盛于此本者也但前录自七佛起至六祖以下凡十六世而止宋孝宗隆兴年后隆杲诸老以下无传焉兹刻以隆兴二年为始自十七世续起迄今康熙十八年三十八世而止上下五百年续佛慧命靡敢或遗惟现坐道场无语录传纪塔铭者不录瞿录所载惟十六世限以轴终不无遗漏兹刻不欲轻遗一师故于十六世凡大藏现有机缘一句一义可传者另成前录补遗一卷X瞿录有应化圣贤未详法嗣等卷兹刻自南宋以后历代祖师凡有未表师承者另列尊宿一卷诸山召对机缘另编奏对一卷古德祇有语句见之旧本并无悟道入室机缘及姓氏生里者祇载语句不及备陈兹录如二十世玉溪玄通禅师二十一世庆寿教亨禅师箬庵续灯存稿俱载之未详法嗣觉浪传灯正宗载通为洞宗普炤辩嗣载亨为普炤宝嗣觉公以洞上子孙师承必有所本当从传灯正宗为是余可类推按传灯正宗五十五卷万年贲嗣三人有瑞巖景蒙无天童从瑾续灯存稿万年贲嗣亦止三人有天童从瑾无瑞巖景蒙兹刻从正宗补蒙从续灯补瑾其余嗣派彚考诸刻例此增补难以枚举按续灯未详法嗣卷内所载翁仙可观禅师于仙林雪庭禅师之后查雪庭乃明英宗时人可观盖宋高宗时人也相隔二百余年不宜次叙若此谨为改正传灯旧本列大慧杲居虎丘隆先续传灯则虎丘隆居大慧杲先远公续略则置洞宗诸祖于卷首近如箬庵问费隐容觉浪盛白巖符远门柱所刻诸录各高等身互陈青原南岳前后伯仲X之说所谓各为一家言以自尊其祖也兹录原承瞿先生以儒论禅便于观覧并无人我有滋法弊读者谅之五宗至宋季以后海内止存临济曹洞两宗而济宗法裔为盛故录中行布次第临济先于曹洞率由其旧以便海内学者之观覧无异云济宗世次悉从南㵎续灯南岳单传诸书洞宗世次悉遵洞宗续灯洞宗世谱传灯正宗诸书各有所自并无冒滥西蜀有大慧杲一支自鼓山永净慈明以后其法嗣灯灯相续汉月藏公闻之曾通书问且近代有吹万铁壁巴掌耳庵诸公语录现入嘉兴藏中流通所谓承当有人继绝为重极深瞻仰愧未获观全录另俟后贤详为补入信史有阙疑之例传灯有并载之条盖以续佛慧命重在师承万难以臆见删削也瞿录并载两天皇悟因符碑丘碑各承宗派遂为千秋疑案纷端久矣兹录有两海舟慈而昭然不疑者有说焉两慈皆济宗之人有一家言可按也一为金陵翼善开法之海舟永慈一为杭州东明继席之海舟普慈其姓氏生里不同其长幼年岁有别其悟道机缘可证其付授时日甚殊普慈则有天童悟为之立传花城沈贯为之作拈颂序现在也永慈则有南㵎问之续灯存稿灵巖X之南岳单传录现在也惟续灯万峰嗣下削去海舟慈之沈贯问答一则另详註于二十八世普慈章之后三峰初传如横山成海门椉显宁垣华严鸿祥符铦安隐忍高峰圣皆不轻记人而同门为之记再传如能仁光兴化宗德山赋亦不轻记人而本师为之记又如穹窿范瑞光云燮云玑西林玄辈皆为三峰许可究不嗣三峰而嗣其子此等高风古今指不胜屈其间恐多未详姑遵各有刻本可凭者然后载入是书专在流通宗眼以机缘为重姓名出处聊备查考诸师之名系于号号系于寺院庵额额系于郡邑以便查考此传灯之定式也如宋之平江即今之苏州宋之临安即今之杭州宋之庆元即今之宁波兹录惟祖庭之名不易而郡邑随时以系之如庆元天童宁波天童临安灵隐杭州灵隐之类不可枚举录中惟称禅师者为多其称国师和尚法师西堂藏主庵主上座首座大士居士道人之类皆各承其旧并无臆见惟姚少师系径山及法嗣出世普庆迁天龙唱道甚久且其得官后励道益坚仍从嗣法称少师斯道衍禅师云续灯不列章次者亟为补之如径山范下断桥伦X一支至二十七世月溪澄失载机缘几至源流无考之类严天池水月斋原刻瞿本每叶用十一行二十一字海内翻本无不宗之惟扬之天宁杭之灵隐二刻俱有句读小圈读之甚便且每叶板心註每师名号三小字更便查阅兹刻遵之是录也海内名公尊宿共加参订其三十四世以前凡有未经箬庵费隐觉浪白巖远门所曾辑录者一字不敢纂入其三十五世以下因诸老未有成书逐一商酌凡有未经刊行语录传记塔铭无可凭据者一字不敢纂入足称考核精详源流有自诚禅林之拱璧法门之至宝也是录起于丁巳春王成于戊午长夏鸠工始于嘉兴楞严寺之藏经坊终于维扬建隆寺之印经寮缮稿于张剑园居士之般若阁聂先乐读识虎丘径山二祖长少伦叙考五灯会元载昭觉勤祖法嗣径山杲居首而虎丘隆次之盖会元辑于大川济公系妙喜四世孙推尊其祖宜乎列径山于虎丘之前也但严统诸书亦仍会元之旧文先径山而次虎丘则不得不引X虎丘塔碑及大慧年谱祥考二祖之年腊着为说以辩正其伦叙焉按塔碑隆祖迁化于高宗绍兴六年丙辰五月八日住世六十年坐四十五夏则隆祖之示生在神宗熙宁十年丁巳也九岁去家则元丰八年乙丑也又六岁受具则哲宗元祐六年辛未也又五岁而行脚四方首参长芦净照次参湛堂次参死心最后从圆悟于夹山当机契悟参随二十年归和州省亲四众请开堂于城西开圣寺以建炎之乱南渡宣城郡守李尚书光延居彰教四年而迁虎丘又三年而示寂则住虎丘当在绍兴四年甲寅住彰教当在建炎四年庚戌而出世开圣则在建炎二三年间也会元诸书皆载圆悟于建炎初迁金山二年正月奉诏入对扬州赐号圆悟禅师今隆祖语录第一会住开圣开堂日拈香酬法乳称现住金山佛果圆悟禅师是则正在佛果住金山入对赐号之时也其参随圆悟二十年则当始于徽宗政和之初年也会元载圆悟崇宁中还里省亲开法六祖更昭觉政和间复出崃南游张无尽留居碧巖复徙道林而隆祖塔碑谓趋夹山见圆悟会圆悟移道林师从焉他书载僧问圆悟如何是夹山境悟答曰猿抱子归青嶂里鸟衔花落碧巖前然则夹山者即碧巖也参考羣籍定其年甲则隆祖之常随圆悟自政和而宣和而靖康而建炎前后盖二十年也此则隆祖X之始末合会元诸书所纪以证徐林所撰之塔碑并无纤毫可疑者也按年谱大慧生于哲宗元祐四年己巳则齿少于隆祖一十二年也出家于徽宗崇宁三年甲申则后于隆祖之脱白一十九年也请具足戒于崇宁四年乙酉则后于隆祖之得戒一十四年也政和年间依湛堂于宝峰至宣和七年乙巳始参圆悟于天宁则契机圆悟亦在隆祖之后十余年也高宗建炎四年庚戌始住海昏云门庵则正当隆祖住彰教之年尔时隆祖先巳出世于开圣也此则悉依大慧门人祖咏宗演所修之年谱其载笔谅无差谬者也考诸塔碑年谱以定二祖之伦叙岂非虎丘为兄而径山为弟乎年谱载大慧于建炎元年丁未省侍圆悟于金山偕隆藏主之吴门少憩宝华次虎丘遂馆于前资据塔碑隆祖是时巳住开圣未住虎丘意者二老皆以省侍圆悟相遇于金山遂同游吴门馆于虎丘耳他书又载应庵华祖先于彰教亲依隆祖及隆祖迁住虎丘则华祖为先驰意者隆祖于建炎中先巳受虎丘之请至绍兴中始来阐法故华祖为前驱耳不然以着草鞋住院之华祖岂其居学地时曾为子夏之先耶会元载应庵住归宗日大慧在梅阳有僧传师垂示语句慧见之极口称叹后以偈寄曰坐断金轮第一峰千妖百怪尽潜踪年来又得真消息报道杨歧正脉通其归重如此X年谱载大慧于绍兴二十四年甲戌以颂代书答归宗华侄长老此之谓也会元又载应庵于室中能锻鍊耆艾故世称大慧与师居处为二甘露门又载应庵于虎丘忌日拈香有二十年来坐曲彔木之句又载应庵于孝宗隆兴改元六月十三日奄然而化年谱载大慧亦于是年八月十日示寂于径山明月堂则知应庵弘法二十余年实与大慧同时行道也诸书列径山于虎丘之前实为传误久欲正其说以徧告诸方具眼适乐读居士从邗上归出其向日圜中所编指月续录见示开卷便见虎丘法嗣列在径山法嗣之前观其伯仲昭然顿使雁行成序且载笔精妙确有卓见高识为功于传灯无尽矣敢抒管见以附不朽名之曰少长伦叙考云康熈已未佛成道日虎丘二十一世法孙虞山檗巖本黄槃谈拜书予阅圆悟佛果禅师语录系宋平江府虎丘山门人绍隆等编则知虎丘为圆悟首座也又阅紫柏老人集其序应庵和尚语录云临济正宗大于杨岐会盛于五祖演至于圆悟嫡嗣曰虎丘而虎丘嫡嗣为应庵则知虎丘为圆悟嫡嗣也及阅五灯会元昭觉禅师法嗣三十余人首径山而次虎丘则不能无疑今阅檗公辩正一书其考诸塔铭按诸年谱二祖之得法行化年月次序可谓详矣其有一事径山在虎丘之先者乎虎丘为兄径山为X弟断然无疑也夫兄弟之伦儒释一理古人虽重嫡而轻庶然庶为兄嫡为弟长幼之序犹不可紊况嫡本兄乎庶本弟也而可以颠倒其伦次耶五灯会元编于大慧之门人而推崇其祖是诚有之如楚石为大慧五世孙无相钱居士序其语录云圆悟之后分为二宗一为妙喜一为虎丘是亦先径山而后虎丘者譌传日久几莫能辩檗公得法于木陈老人为虎丘二十一世孙辩正二祖伦次非为推崇其祖实所以较正临济之正传订定圆悟之宗派公也非私也彤学识浅劣于禅宗未窥一二但宋文宪公为文苑鉅公所作禅林碑版之文甚多若育王约之裕公生塔之碑龙池佛心宁公舍利塔铭详载原委未有不先虎丘而后径山者是可信也敬书以弁于指月续录之首俾僧史之信从有本云长洲念斋缪彤题续指月录卷首庐陵聂先乐读编集济阳江湘郢上参订六祖下十六世临济宗平江虎丘雪庭元净禅师吉安双溪人上堂知有底X人过万年如同一日不知有者过一日如同万年不见死心和尚道山僧行脚二十余年以九十日为一夏增一日也不得减一日也不得取不得舍不得处处当来见弥勒且道弥勒在甚么处金风吹渭水落叶满长安上堂说得须是见得见得又须说得见得说不得落在阴界见解偏枯说得见不得落在时机堕在毒海若在翠云门下直饶说得见得好与三十棒说不得见不得也好与三十棒翠云恁么道也好与三十棒遂高声召大众曰崄僧问如何是到家一句师曰坐观成败问不与万法为侣者是甚么人师曰远亲不如近邻曰待汝一口吸尽西江水即向汝道又作么生师曰近邻不如远亲问亡僧迁化向甚么处去师曰粪堆头曰意旨如何师曰筑着磕着潭州福严文演禅师成都杨氏子僧问如何是定林正主师曰坐断天下人舌头曰未审如何亲近师曰覰着则瞎上堂当阳坐断凡圣迹绝随手放开天回地转直得日月交互虎啸龙吟头头物物耳闻目视安立谛上是甚么还委悉么阿斯叱咄衢州天宁讷堂梵思禅师苏州朱氏子上堂趯翻生死海踏倒涅槃岸世上无活人黄泉无死汉遂拈拄杖曰讷堂今日拄杖子有分付处也还有承当得者么试出来担荷看有么有么良久掷拄杖下座上堂知有底也喫粥喫饭不知有底也喫粥喫饭如何X直下验得他有之与无是之与非邪之与正若验不出参学事大远在喝一喝下座上堂山僧是杨岐四世孙这老汉有箇三脚驴子弄蹄行公案虽人人举得祇是不知落处山僧不惜眉毛为诸人下箇注脚乃曰八角磨盘空里走福州玄沙僧昭禅师上堂天上无弥勒地下无弥勒且道弥勒在甚么处良久曰夜行莫踏白不是水便是石绍兴东山觉禅师上堂三通鼓罢诸人各各上来拟待理会祖师西来意还知剑去久矣么设使直下悟去也是斩头觅活东山事不获巳且向第二头鞠拶看以手拍禅牀下座上堂花烂熳景暄妍休说壶中别有天百草头边如荐得东高三丈西阔八寸岳州君山佛炤觉禅师上堂举古者道仰之弥高钻之弥坚瞻之在前忽焉在后诸人还识得么若也不识为你註破仰之弥高不隔丝毫要津把断佛祖难逃钻之弥坚真体自然鸟啼华笑在碧巖前瞻之在前非正非偏十方坐断威镇大千忽焉在后一场漏逗堪笑云门藏身北斗咄平江宝华显禅师本郡人上堂喫粥了也头上安头洗钵盂去为蛇画足更问如何自纳败阙良久高声召大众众举首师曰归堂喫茶上堂禅莫参道休学歇意忘机常廓落现成公案早周遮祇箇无心巳X穿凿直饶坐断未生前难透山僧错错错台州天封觉禅师上堂无生国里未是安居万仞崖头岂容驻足且望空撒手直下翻身一句作么生道人逢喜事精神爽入火真金色转鲜成都正法建禅师上堂兔马有角牛羊无角绝毫绝𨤲如山如岳针峰上狮子翻身藕窍中大鹏展翼等闲突过北俱卢日月星辰一时黑台州鸿福子文禅师上堂举百丈脱野狐公案颂曰不昧不落作么会会得依前堕野狐一夜凉风上画角满船明月泛江湖南康云居宗振首座丹丘人依圆悟于云居一日仰瞻钟阁倏然契证有诘之者座酬以三偈其后曰我有一机直下示伊青天霹雳电卷星驰德山临济棒喝徒施不传之妙于汝何亏悟见大悦竟以节操自高道望愈重甞书壁曰住在千峰最上层年将耳顺任腾腾免教名字挂人齿甘作今朝百拙僧祖氏觉庵道人建宁游察院之侄女也幼志不适留心祖道于圆悟示众语下了然明白悟曰更须飏郄所见始得自由氏答偈曰露柱抽横骨虗空弄爪牙直饶玄会得犹是眼中沙令人明室道人自机契圆悟徧参名宿皆蒙印可绍兴庚申二月书三偈寄呈草堂清微露谢世之意至旬末别亲里而终草堂䟦其偈后为刊行大慧亦甞垂语发扬偈曰不识烦恼是菩提若随烦恼是愚X痴起灭之时须要会鹞过新罗人不知不识烦恼是菩提净妙莲华生淤泥人来问我若何为喫粥喫饭洗钵盂莫管他莫管他终日痴憨弄海沙要识本来真面目便是祖师一木叉道不得底叉下死道得底也叉下死毕竟如何不许夜行投明须到台州瑞巖如胜佛灯禅师上堂人人领略释迦箇箇平欺达磨及乎问着宗纲束手尽云放过放过即不无祇如女子出定赵州洗钵盂又作么生话会鹤有九臯难翥翼马无千里谩追风韶州南华知昺禅师蜀之永康人上堂日日说时时举似地擎山争几许陇西鹦鹉得人怜大都祇为能言语休思惟带伴侣智者聊闻勐提取更有一般也大奇猫儿偏解捉老鼠上堂春光烂熳华争发子规啼落西山月憍梵钵提长吐舌底事分明向谁说嗄上堂迷不自迷对悟立迷悟不自悟因迷说悟所以悟为迷之体迷为悟之用迷悟两无从箇中无别共无别共拨不动祖师不将来鼻孔千斤重庆元蓬莱卿禅师上堂有句无句如藤倚树且任诸方点头及乎树倒藤枯上无冲天之计下无入地之谋灵利汉这里着得一只眼便见七纵八横举拂子曰看看一曲两曲无人会雨过夜塘秋水深上堂举法眼道识得凳子周帀有余云门道识得凳子天地悬殊师曰此二老人一人向高高山顶立一人向X深深海底行然虽如是一不是二不成落华流水里啼鸎闲亭雨歇夜将半片月还从海底生隆兴泐潭择明禅师上堂举赵州访茱萸探水因缘师曰赵老云收山岳露茱萸雨过竹风清谁家别馆池塘里一对鸳鸯画不成又举德山托钵话师曰从来家富小儿娇偏向江头弄画桡引得老爷把不住又来船上助歌谣上堂永嘉道一月普现一切水一切水月一月摄竖起拂子曰看看千江竞注万派争流若也素善行舟便谙水脉可以优游性海笑傲烟波其或未然且归林下坐更待月明时台州宝藏本禅师上堂清明巳过十余日华雨䦨珊方寸深春色恼人眠不得黄鹂飞过绿杨阴遂大笑下座吉州大中祥符清海禅师初见佛鑑鑑问三世诸佛一口吞尽何处更有众生可教化此理如何师拟进语鑑喝之师忽领旨述偈曰实际从来不受尘箇中无旧亦无新青山况是吾家物不用寻家别问津鑑曰放下着师礼拜而去漳州净众佛真了灿禅师泉南罗氏子上堂重阳九日菊花新一句明明亘古今杨广橐驼无觅处夜来足迹在松阴隆兴谷山海禅师上堂一举不再说巳落二三相见不掦眉翻成造作说使动絃别曲告往知来见鞭影便行望剎竿回去脚跟下好与三十棒那堪更向这X里撮摩石火收捉电光工夫枉用浑闲事笑倒西来碧眼胡卓拄杖下座抚州白杨法顺禅师緜州文氏子依止佛眼闻普说举傅大士心王铭云水中盐味色里胶青决定是有不见其形师于言下有省后观轮藏迅转顿明大法趋丈室作礼呈偈曰顶有异峰云冉冉源无别派水冷泠游山未到山穷处终被青山碍眼睛眼笑而可之住后上堂好事堆堆叠叠来不须造作与安排落林黄叶水推去横谷白云风卷回寒鴈一声情念断霜钟才动我山摧白杨更有过人处尽夜寒炉拨死灰忽有箇衲僧出来道长老少卖弄得恁么穷乞相山僧祇向他道却被你道着上堂我手何似佛手天上南星北斗我脚何似驴脚往事都来忘却人人尽有生缘箇箇足方顶圆大愚滩头立处孤月影射深湾会不得见还难一曲渔歌过远滩示众染缘易就道业难成不了目前万缘差别祇见境风浩浩彫残功德之林心火炎炎烧尽菩提之树道念若同情念成佛多时为众一似为已彼此事办不见他非我是自然上敬下恭佛法时时现前烦恼尘尘解脱因病示众久病未甞推木枕人来多是问如何山僧据问随缘对窗外黄鹂口更多祇如七尺之躯甚处受病众中具眼者试为山僧指出病源众下语皆不契师自拊掌一下作呕吐声又曰好箇木枕子师律身清苦出入惟杖笠独行后示寂阇维收舍利目X睛齿舌数珠同灵骨塔于寺西温州净居尼慧温禅师上堂举法眼示众曰三通鼓罢簇簇上来佛法人事一时周毕师曰山僧道三通鼓罢簇簇上来拄杖不在苕帚柄聊与三十潭州大沩月庵善果禅师信州余氏子上堂心生法亦生心灭法亦灭心法两俱忘乌龟唤作鼈诸禅德道得也未若道得道林与你拄杖子其或未然归堂喫茶去僧问达磨面壁九年时如何师曰鱼行水浊曰二祖礼三拜为甚么却得其髓师曰地肥茄子大曰祇如一华开五叶结果自然成明甚么边事师曰贼以赃为验曰有时乘月好不觉过沧洲师曰阇黎无分潼川护圣愚丘居静禅师成都杨氏子年十四出家谒南堂堂举香严枯木里龙吟话往返酬诘师于言下大悟一日堂问曰莫守寒巖异艹青坐却白云宗不妙汝作么生师曰直须挥剑若不挥剑渔父栖巢堂矍然曰这小厮儿师珍重便行住东巖上堂月生一东巖乍住增愁寂红尘世路有多端米面仓储无颗粒崖为畔泉为匹飒飒清风来入室山王土地暗中忙云版钟鱼偷泪滴世人莫道守空巖亦有东篱打西壁简州南巖胜禅师上堂召大众曰护生须是杀杀尽始安居会得箇中意分明在半途且道到家一句又X作么生释迦弥勒没量大看来犹祇是他奴僧问放行五位即不问把定三关事若何师曰横按镆鎁全正令曰把定三关蒙指示放行五位事如何师曰太平寰宇斩痴顽曰恁么则南巖门下土旷人稀师曰灵利衲僧祇消一点曰自古自今同生同死时如何师曰家贼难防曰今日学人小出大遇去也师便打曰须是老僧打你始得嘉州能仁默堂绍悟禅师上堂举赵州访二庵主公案颂曰一重山尽一重山坐断孤峰仔细看雾卷云收山岳静楚天空阔一轮寒彭州土溪智陀子言庵主緜州人也初至大随闻举石头和尚示众偈倐然领旨归隐土溪悬崖绝壑间有石若蹲异兽师凿以为室中发异泉无涸溢四众讶之居三十年化风盛播室成日作偈曰一击石庵全纵横得自然清凉无暑气涓洁有甘泉宽廓含沙界寂寥绝众缘箇中无限意风月一牀眠剑门南修道者湻厚之士也自大随一语契投服勤不怠归谒崇化赟禅师坐次赟以宗门三印问之南曰印空印泥印水平地寒涛竞起假饶去就十分也是灵龟曳尾蕲州龙华高禅师上堂象王行师子住赤脚崑崙眉卓竖寒山拾得笑呵呵指点门前老松树且道他指点箇甚么忽然风吹倒时好一堆柴饶州荐福常庵择崇禅师宁国人上堂举僧问古德X生死到来如何免得德曰柴鸣竹爆惊人耳僧曰不会德曰家犬声狞夜不休师曰诸人要会么柴鸣竹爆惊人耳大洋海底红尘起家犬声狞夜不休陆地行船三万里坚牢地神笑呵呵须弥山王眼覰鼻把手东行却向西南山声应北山里千手大悲开眼看无量慈悲是谁底良久曰头长脚短少喜多瞋上堂问侍者曰还记得昨日因缘么曰记不得复顾大众曰还记得么众无对竖起拂子曰还记得么良久曰也忘却了也三豦不成一亦非有诸人不会方言露柱且莫开口以拂子击禅牀下座胡文定公草庵居士名安国字康侯久依上封秀和尚得言外之旨崇宁中过药山有禅人举南泉斩猫话问公公以偈答曰手掘干坤杀活机纵横施设在临时玉堂兔马非龙象大用堂堂总不知又寄上封秀偈曰祝融峰似杜成天万古江山在目前须信死心元不死夜来秋月又同圆福州普贤元素禅师建宁人上堂兵随印转三千里外绝烟尘将逐符行二六时中净躶躶不用铁旗铁鼓自然草偃风行何须七纵七擒直得无思不服所谓大丈夫秉慧剑般若锋兮金刚𦦨非但能摧外道心早曾落却天魔胆正恁么时且道主将是恁么人喝一喝上堂南泉道我十八上便解作活计囊无系蚁之丝厨乏聚蝇之糁赵州道我十八上便解破家散宅南头买贱北头卖贵点检将来好与三十棒X且放过一着何故曾为荡子偏怜客自若贪杯惜醉人上堂未开口时先分付拟思量处隔千山莫言佛法无多子未透玄关也大难祇如玄关作么生透喝一喝下座福州鼓山山堂僧洵禅师本郡阮氏子上堂黄檗手中六十棒不会佛法的的大意却较些子大愚肋下筑三拳便道黄檗佛法无多子钝置杀人须知有一人大棒蓦头打他不回头老拳噼面鎚他亦不顾且道是谁上堂朔风卷地卷黄叶门外千峰凛寒色夜半乌龟带雪飞石女溪边皱两眉卓拄杖云大家在这里且道天寒人寒喝一喝曰归堂去福州鼓山别峰祖珍禅师兴化林氏子僧问赵州遶禅牀一帀转藏巳竟此理如何师曰画龙看头画蛇看尾曰婆子道比来请转全藏为甚么祇转得半藏此意又且如何师曰人无远虑必有近忧曰未审甚么处是转半藏处师曰不是知音者徒劳话岁寒上堂寻牛须访迹学道贵无心迹在牛还在无心道易寻竖起拂子曰这箇是迹牛在甚么处直饶见得头角分明鼻孔也在法石手里上堂向上一路千圣不传卓拄杖曰恁么会得十万八千毕竟如何桃红李白蔷薇紫问着东风总不知示众云大道祇在目前要且目前难覩欲识大道真体不离声色言语卓拄杖云这箇是声竖起拄杖云这箇是色唤甚么作大道真体直饶向这里见得也是郑州出曹门X示众若论此事如人喫饭饱则便休若也不饱必有思食之心若也过饱又有伤心之患到这里作么生得恰好去良久云且归巖下宿同看月明时庆元育王无示介谌禅师温州张氏子谢知事上堂尺头有寸鑑者犹稀秤尾无星且莫错认是欲定古今轻重较佛祖短长但请于中着一只眼果能一尺还他十寸八两元是半斤自然内外和平家国无事山僧今日巳是两手分付汝等诸人还肯信受奉行也无尺量刀翦徧世间志公不是闲和尚上堂文殊智普贤行多年历日德山棒临济喝乱世英雄汝等诸人穿僧堂入佛殿还知崄过铁围关么忽然踏着释迦顶𩕳磕着圣僧额头不免一场祸事师性刚毅涖众有古法时以谌铁面称之安吉道场普明慧琳禅师福州人上堂有漏笊篱无漏木杓庭白牡丹槛红芍药因思九年面壁人到头不识这一着且道作么生是这一着以拄杖击禅牀下座上堂一即多多即一毗卢顶上明如日也无一也无多现成公案没誵譌拈起旧来毡拍板明时共唱太平歌安吉道场无传居慧禅师本郡吴氏子上堂钟馗醉里唱凉州小妹门前祇点头巡海夜叉相见后大家拍手上高楼大众若会得去锁却天下人舌头若会不得将谓老僧别有奇特上堂百尺竿头弄影戏X不唯瞒你又瞒天自笑平生岐路上投老归来没一钱上堂举临济示众曰一人在高高山顶无出身之路一人在十字街头亦无向背且道那箇在前那箇在后师曰更有一人不在高高峰顶亦不在十字街头临济老汉因甚不知便下座临安显宁松堂圆智禅师上堂芦花白蓼花红溪边脩竹碧烟笼闲云抱幽石玉露滴巖丛昨夜乌龟变作鼈今朝水牯悟圆通咄安吉乌回唯庵良范禅师上堂尘劫巳前事堂堂无背面动静莫能该舒卷快如电莫道凡不知佛也覰不见决定在何处合取这两片荐不荐更为诸人通一线良久曰天下大平皇风永扇上堂举僧问赵州至道无难唯嫌拣择是时人窠窟否州曰曾有人问老僧直得五年分疏不下师召众曰赵州具顶门眼向击石火里分缁素闪电光中明纵夺为甚么却五年分疏不下还委悉么易分雪里粉难辨墨中煤温州本寂灵光文观禅师郡之永嘉叶氏子上堂过去诸如来斯门巳成就好事不如无现在诸菩萨今各入圆明好事不如无未来修学人当依如是住好事不如无还知么除却华山陈处士何人不带是非行参常德德山无诤慧初禅师静江人上堂顾视大众曰见么在天成象在地成形在日月为晦为朔在四时X为寒为暑鼓之以雷霆润之以风雨且道在衲僧分上又作么生一趯趯翻四大海一拳拳倒须弥山佛祖位中留不住又吹渔笛汨罗湾上堂九月二十五聚头相共举瞎却正法眼拈却云门普德山不会说禅赢得村歌社舞阿呵呵逻啰哩遂作舞下座庐山延庆叔禅师僧问多子塔前共谈何事师曰一回相见一回老能得几时为弟兄僧礼拜师曰唐兴今日失利涟水万寿梦庵普信禅师上堂残雪既消尽春风日渐多若将时节会佛法又如何且道时节因缘与佛法道理是同是别良久曰无影树栽人不见开花结果自馨香平江慧日默庵兴道禅师上堂同云欲雪未雪爱日似晖不晖寒雀啾啾閙篱落朔风冽冽舞帘帷要会韶阳亲切句今朝觌面为提撕卓拄杖下座广德光孝果慜禅师桃源人上堂举南泉斩猫儿话乃曰南泉提起下刀诛六臂脩罗救得无设使两堂俱道得也应流血满街衢福州雪峰毬堂慧忠禅师上堂终日忙忙那事无妨作么生是那事良久曰心不负人面无惭色庆元蓬莱圆禅师住山三十年足不越阃道俗尊仰之师有偈曰新缝纸被烘来煖一觉安眠到五更闻得上方钟鼓动又添一日在浮生X江州圆通密印守慧禅师上堂但知今日复明日不觉前秋与后秋平步坦然归故里却乘好月过沧洲咦不是苦心人不知洪州黄龙道观禅师上堂古人道眼色耳声万法成辨你诸人为甚么从朝至暮诸法不相到遂喝一喝曰牵牛入你鼻孔祸不入慎家之门扬州石塔宣秘礼禅师僧问山河大地与自己是同是别师曰长亭凉夜月多为客铺舒曰谢师答话师曰网大难为鸟纶稠始得鱼僧作舞归众师曰长江为砚墨频写断交书上堂举百丈野狐话乃曰不是翻涛手徒夸跨海鲸由基方捻镞枝上众猿惊上堂至座前师搊一僧上法座僧慞惶欲走师遂指座曰这棚子若牵一头驴上去他亦须就土疴在汝诸人因甚么却不肯以拄杖一时赶散顾侍者曰崄峨嵋灵巖徽禅师僧问文殊是七佛之师未审谁是文殊之师师曰金沙滩头马郎妇湖南报慈湻禅师上堂青眸一瞬金色知归授手而来如王宝剑而今开张门户各说异端可谓古路坦而荆棘生法眼正而还自翳孤负先圣埋没已灵且道不埋没不孤负正法眼藏如何吐露还有吐露得底么出来吐露看如无担取诗书归旧隐野花啼鸟一般春成都金绳文禅师僧问如何是大道之源师曰黄河X九曲曰如何是不犯之令师曰铁蛇钻不入僧拟议师便打曹洞宗常州华藏明极慧祚禅师颂洞山喫果子话曰洞山果子谁无分掇退台盘妙转机今夜为君轻点破牡丹花下睡猫儿明州雪窦足庵智鉴禅师滁州吴氏子儿时母与洗手疡因曰是甚么对曰我手似佛手长失恃怙依真歇于长芦大休首众即器之后遯象山百怪不能惑深夜开悟求证于廷寿然曰日来肚大无物可食庵小无牀可卧若能与食展庵则住不然则去然与师反覆问答不能屈因叩其所得呈一颂然喜曰鉴公彻也复见大休于岳林试其机锋辩才无碍叹曰佛祖不柰你何因为行乞担二布囊随得即受备历艰勤出世为大休烧香上堂云世尊有密语迦叶不覆藏一夜落花雨满城流水香泰州广福微庵道勤禅师本郡俞氏子上堂举僧问同安如何是和尚家风同安曰金鸡抱子归霄汉玉兔怀胎入紫微曰忽遇客来将何祇待同安曰金果早朝猿摘去玉华晚后凤衔来师曰广福即不然有问如何是和尚家风祇向他道翠竹丛边歌欵乃碧巖深处卧烟萝忽遇客来将何祇待没底篮儿盛皓月无心盌子贮清风越州超化藻禅师开炉上堂雪满寒窗烧尽丹霞木X佛冰交野渡冻杀陜府铁牛直得寒灰发燄片雪不留任运纵横现成受用诸禅德要会么衲帔蒙头坐冷暖了无知云门宗密州𡺸山宁禅师上堂有时孤峰顶上啸月眠云有时大洋海中翻波走浪有时十字街头七穿八穴诸人还相委悉么樟树花开盛芭蕉叶最多临安五云悟禅师苕溪人上堂月堂老汉道行不见行是箇甚么坐不见坐是箇甚么着衣时不见着衣是箇甚么喫饭时不见喫饭是箇甚么山僧虽与他同牀打睡要且各自做梦何故行见行坐见坐着衣时见着衣喫饭时见喫饭无有不见底道理亦无箇是甚么诸人且道老汉底是五云底是拈拄杖卓一下曰桃红李白蔷薇紫问着东风总不知临安中竺痴禅元妙禅师婺州王氏子僧问如何是截断众流句师曰佛祖开口无分曰如何是函葢干坤句师曰匝地普天曰如何是随波逐浪句师曰有时入荒草有时上孤峰上堂黄昏鸡报晓半夜日头明惊起雪师子瞠开红眼睛上堂去年梅今岁柳颜色馨香喝一喝良久曰若不得这一喝几乎道着依旧且道道着后如何眼睛突出抚州灵巖圆日禅师上堂悟无不悟得无不得九年面壁空劳力三脚驴儿跳上天泥牛入海无踪迹为甚如此九九八十一X荆门玉泉思达禅师僧问如何是一印印空师曰万象收归古鑑中曰如何是一印印水师曰秋蟾影落千江里曰如何是一印印泥曰细观文彩未生时续指月录卷首续指月录卷一庐陵聂先乐读编集济阳江湘郢上参订六祖下十七世临济宗庆元天童应庵昙华禅师蕲之黄梅江氏子年十七投邑之东禅出家十八为大僧首参随州水南遂禅师染指法味徧历江湖所至与诸老宿激扬无不投契后上云居谒圆悟勤老人一见拊劳痛与提䇿迨勤入蜀命师往依彰教隆和尚于宣及隆移虎丘师为先驰未半载通彻大法顿悟圆悟为人处机关深固运用恢廓言句超越道洽丛林未几礼辞游戏诸X方初分座于处之连云处守以妙严请师出世历住明果荐福东林蒋山归宗天童诸名剎上堂参禅人切忌错用心悟明见性是错用心成佛作祖是错用心看经讲教是错用心行住坐卧是错用心喫粥喫饭是错用心疴屎撒尿是错用心一动一静一往一来是错用心更有一处错用心归宗不敢与诸人说破何故一字入公门九牛车不出上堂九年面壁坏却东土儿孙只履西归钝置黄面老子以拄杖画一画曰石牛拦古路一马生三寅上堂见闻觉知无障碍声香味触常三昧眼见如盲口说如痖苏州人獃常州人打野大宋国里只有两箇僧川僧浙僧其他尽是子淮南子江西子广南子福建子岂不见道父慈子孝道在其中矣上堂临济在黄檗处三度喫棒底意旨你诸人还覰得透也未直饶一咬便断也未是大丈夫汉三世诸佛口挂壁上天下老和尚将甚么喫饭上堂十五日巳前水长船高十五日巳后泥多佛大正当十五日东海鲤鱼打一棒雨似盆倾直得三千大千世界一切众生悉皆欢喜谓言打这一棒不妨应时应节报恩不觉通身踊跃遂作诗一首举似大众蜻蜓许是好蜻蜓飞来飞去不曾停被我捉来摘却两边翼恰似一枚大铁钉上堂赵州喫茶我也怕他若非债主便是冤家倚墙靠X壁成羣队不知谁解辩龙蛇虎丘隆讳日师设供拈香曰平日没兴撞着者无意智老和尚做尽伎俩凑泊不得从此卸郄干戈随分着衣喫饭二十年来坐曲彔牀悬羊头卖狗肉知他有甚凭据虽然一年一度烧香日千古令人恨转深师于室中能锻鍊耆艾故一时共称大慧杲与师居处为二甘露门甞诫徒众云衲僧家着草鞋住院何啻如蚖蛇恋窟乎师住归宗时大慧杲在梅阳有僧传师垂示语句杲见之极口称叹后以偈寄师云坐断金轮第一峰千妖百怪尽潜踪年来又得真消息报道杨岐正脉通其望重如此隆兴改元六月十三日师临示寂犹挂入室牌钳锤大众至夜分区处院事纤悉不遗门人以辞世偈为请师曰吾常笑诸方所为岂自为之耶奄然趺坐而逝塔全身于天童太白峰泉州教忠晦菴弥光禅师闽之李氏子儿时寡言笑闻梵呗则喜十五圆顶犹喜阅羣书一日曰既剃发染衣当期悟彻岂醉于俗典耶遂出岭谒圆悟禅师于云居次参黄檗祥高菴悟机语皆契以楚淮盗起归谒佛心后参大慧杲和尚于广因得荷大法上堂梦幻空花何劳把捉得失是非一时放却掷拂子曰山僧今日巳是放下了也汝等诸人又作么生复曰侍者收取拂子僧问文殊为甚么出女子定不得师曰山僧今日困问罔明因甚么却出得师曰令人疑着曰恁么则擘开华岳千峰秀X放出黄河一派清师曰一任卜度福州西禅懒菴鼎需禅师本郡林氏子幼举进士年二十五因读遗教经忽曰几为儒冠误欲出家母以亲迎难之师绝之曰夭桃红杏一时分付春风翠竹黄花此去永为道伴竟依保寿为比丘一钖湖湘徧参名宿法无异味归里结茅于羌峰绝顶不下山者三年因教忠光参大慧杲印以偈曰顶门竖亚摩醯眼肘后斜悬夺命符瞎却眼卸却符赵州东壁挂葫芦住西禅上堂句中意意中句须弥耸于巨川句刬意意刬句烈士发乎狂矢任待牙如剑树口似血盆徒逞词锋虗张意气所以净名杜口早涉繁词摩竭掩关巳扬家丑自余瓦棺老汉巖头大师向羌峰顶上拏风鼓浪玩弄神变脚跟下好与三十且道过在甚么处良久曰机关不是韩光作莫把胷襟当等闲福州东禅蒙菴思岳禅师江州人上堂达磨来时此土皆知梵语及乎去后西天悉会唐言若论直指人心见性成佛大似羚羊挂角猎犬寻踪一意乖疏万言无用可谓来时他笑我不知去后我笑他唐言梵语亲分付自古斋僧怕夜茶上堂哑却我口直须要道塞却你耳切忌蹉过昨日有人从天台来却道泗州大圣在洪州打坐十字街头卖行货是甚么断跟草鞋尖檐席帽福州西禅此庵守净禅师本州人上堂谭玄说妙撒X屎撒尿行棒行喝将盐止渴立主立宾华璧宗乘设或总不恁么又是鬼窟里坐到这里山僧巳是打退鼓且道诸人寻常心愤愤口悱悱合作么生莫将闲学解埋没祖师心上堂若也单明自已不悟目前此人有眼无足若也祇悟目前不明自已此人有足无眼直得眼足相资如车二轮如鸟二翼正好勘过了打上堂文殊普贤谭理事临济德山行棒喝东禅一觉到天明偏爱风从凉处发咄上堂闭却口时时说截却舌无间歇无间歇最奇绝最奇绝眼中屑既是奇绝为甚么却成眼中屑了了了时无可了玄玄玄处亦须呵江州东林万庵道颜禅师潼川人族鲜于氏久参圆悟微有省发洎悟还蜀嘱依大慧杲仍以书致杲曰颜川彩绘巳毕但欠点眼耳他日嗣之其后未可量也杲居云门及洋屿师皆在焉朝夕质疑方大悟上堂一叶落天下秋一尘起大地收鸟窠吹布毛便有人悟去今时学者为甚么却不识自己良久曰莫错怪人好僧问香严上树话意旨如何师曰描不成画不就曰李陵虽好手争柰陷番何师曰甚么处去来庆元育王佛照德光禅师临江彭氏子早入大慧杲室杲问唤作竹篦则触不唤作竹篦则背不得下语不得无语速道速道师曰杜撰长老如麻似粟杲曰你是第几箇师曰今日捉败这老贼次年佛涅X槃日师顶礼次因念佛身常住何有生灭头未至地忽然契悟遽以告杲杲曰你这回彻也杲再主径山拉以偕往后以偈并顶相付之曰有德必有光其光无间隔名实要相称非青黄赤白师住灵隐日孝宗宣问释迦佛入山修道六年所成者何事师对曰将谓陛下忘却甞留宿内又观堂奏对机缘备于本录后示寂塔全身于鄮峰东庵常州华藏遯庵宗演禅师福州郑氏子上堂拈起拄杖曰识得这箇一生参学事毕古人恁么道华藏则不然识得这箇更须买草鞋行脚何也到江吴地尽隔岸越山多上堂举南泉道我十八上便解作活计赵州道我十八上便解破家散宅师曰南泉赵州也是徐六担板祇见一边华藏也无活计可作亦无家宅可破逢人突出老拳要伊直下便到且道到后如何三十六峰观不足却来平地倒骑驴庆元天童无用净全禅师越州翁氏子上堂灵山正派达者犹迷明来暗来谁当辨的双收䨥放孰辨端倪直饶千圣出来也祇结舌有分何故人归大国方为贵水到潇湘始得清复曰适来松源举竹篦话令天童纳败缺诸人要知么听取一颂黑漆竹篦握起迅雷不及掩耳德山临济茫然懵底如何插觜建宁开善道谦禅师本郡人上堂竺土大僊心东西密相付如何是密付底心良久曰八X月秋何处热上堂去年也有箇六月十五今年也有箇六月十五去年六月十五少却今年六月十五今年六月十五多却去年六月十五多处不用减少处不用添既不用添又不用减则多处多用少处少用乃喝一喝曰是多是少良久曰箇中消息子能有几人知温州鴈山能仁枯木祖元禅师闽之林氏子依大慧于洋屿庵危坐终日妙喜目为元枯木因举三世诸佛不知有话征诘再三豁然领旨绍兴乙巳春出住能仁上堂有佛处不得住踏着秤鎚硬似铁无佛处急走过脚下草深三尺三千里外逢人不得错举北斗挂须弥恁么则不去也棒头挑日月摘杨花摘杨花眼里瞳人着绣鞵卓拄杖下座尝居连江福严庵食指猥众日食不给庵有伽蓝土偶颇众师揭偈于祠曰小庵小食小丛林土地何须八九人若解轮番来打供免教碎作一堆尘是夕神致梦于山前檀越悉如所诫临安径山了明禅师身长八尺腹大十围所至人必聚观之始大慧杲谪戍梅州防送严戒或以为祸在不测师为荷枷以行间关辛苦未曾少怠既至贬所衲子追随问道日众杲以斋饭不给且虑祸常勉之令去师必不肯以身任斋粥每自肩拷栳行乞到晚每聚众数十人为荷米面薪蔬之属成列以归衲饶万指无不具足如是者十七年如一日杲法嗣多X半在戍所接引皆师之助也杲被旨复僧衣继被旨住育王师尝在座下及杲住径山师归长芦杲送以偈曰人言棒头出孝子我道怜儿不觉丑长芦长老恁么来妙喜空费一张口从教四海妄流传野干能作师子吼孰云无物赠伊行喝下铁围山倒走后奉诏住径山道望愈着先是杨和王梦一异僧长大皤腹缓行言欲化苏州一庄觉而异之未言也翌旦师忽杖屦徒步而至门者喝不止以白王王出见之遥望师奇伟与梦中见者无异遽唿其眷属出观之眷属并炷香作礼茶罢师首言大王庄田至多可施苏州一庄以为径山供佛斋僧之利王未有可否因令办斋师饭罢便出更无他语时内外閧然传言和王以苏州庄田施径山长老遂达孝宗圣听会和王入朝上为言闻卿将苏州一庄施舍径山朕当为蠲免税赋和王谢恩归次日以书致径山请师入城而师于二日前先巳迁化矣自是和王宴居寤寐之际或少倦交睫即见师在前语曰六度之大施度为先善始善终斯为究竟王即以庄隶本山此庄岁出十万犂牛舟车解库应用百事具足复有蠲赋之恩久蒙其利师于缁素有大因缘江淛两湖皆号之为布袋和尚再出云潭州大沩法宝禅师福州人上堂唤作竹篦则触不唤作竹篦则背直须师子咬人莫学韩獹逐块阿呵呵会不会金刚脚下铁崑崙捉得明州憨布袋上X堂千般言万种喻祇要教君早回去夜来一片黑云生莫教错却山前路咄福州玉泉昙懿禅师本郡林氏子久依圆悟自谓不疑绍兴初出住兴化祥云法席颇盛大慧杲和尚入闽知其所见未稳致书令来师迟迟杲小参且痛斥仍榜告四众师不得巳破夏谒之杲鞫其所证既而曰汝恁么见解敢嗣圆悟老人耶师即退院亲杲究心一日入室杲问我要箇不会禅的做国师师曰我做得国师去也杲喝出居无何杲忽语之曰香严悟处不在击竹边俱胝得处不在指头上师乃顿悟后住玉泉为杲拈香继省杲于小溪杲陞座举云门一日拈拄杖示众曰凡夫实谓之有二乘柝谓之无缘觉谓之幻有菩萨当体即空衲僧见拄杖子但唤作拄杖子行但行坐但坐总不得动着杲曰我不是云门老人将虗空剜窟宠蓦拈拄杖曰拄杖子不属有不属无不属幻不属空卓一下曰凡夫二乘缘觉菩萨尽向这里各随根性悉得受用唯于衲僧分上为害为冤要行不得行要坐不得坐进一步则被拄杖子迷却路头退一步则被拄杖子穿却鼻孔即今莫有不甘底么试出来与拄杖子相见如无来年更有新条在恼乱春风卒未休正恁么时合作么生下座云烦玉泉为众拈出师登座叙谢毕遂举前话曰适来堂头和尚恁么批判大似困鱼止泺病鸟栖芦若是玉泉则不然拈拄杖曰拄杖子能有能无能幻X能空凡夫二乘缘觉菩萨卓一下曰向这里百杂碎唯于衲僧分上如龙得水似虎靠山要行便行要坐便坐进一步则干坤震动退一步则草偃风行且道不进不退一句作么生道良久曰闲持经卷倚松立笑问客从何处来饶州荐福悟本禅师江州人住荐福上堂释迦掩室于摩竭净名杜口于毗耶须菩提唱无说而显道释梵绝视听而雨华大众这一队不唧𠺕汉无端将祖父田园私地结契各据四至界分方围长短一时花擘了也致令后代儿孙千载之下上无片瓦葢头下无卓锥之地博山当时若见十字路头掘箇无底深坑唤来一时埋却免见递相钝置何谓如此不见道家肥生孝子国霸有谋臣庆元育王大圆遵璞禅师福州人幼同玉泉懿问道圆悟昭觉勤数载后还里佐懿于莆中祥云绍兴甲寅杲居洋屿师往讯之入室次杲问三圣兴化出不出为人不为人话你道这两箇老汉还有出身处也无师于杲膝上打一拳杲曰祇你这一拳为三圣出气为兴化出气速道速道师拟议杲便打复谓曰你第一不得忘了这一棒后因杲室中问僧曰德山见僧入门便棒临济见僧入门便喝雪峰见僧入门便道是恁么睦州见僧便道现成公案放你三十棒你道这四箇老汉还有为人处也无僧曰有杲曰札僧拟议杲便喝师闻遽领微旨杲欣然许之X真州灵巖东庵了性禅师上堂勘破了也放过一着是衲僧破草鞋现脩罗相作女人拜是野狐精魅打箇圆相虗空里下一点是小儿伎俩拦腮赠掌拂袖便行正是业识茫茫无本可据直饶向黑豆未生巳前一时坐断未有喫灵巖拄杖分敢问大众且道为人节文在恁么处还相委悉么自从春色来嵩少三十六峰青至今剑州万寿自护禅师上堂古者道若人识得心大地无寸土万寿即不然若人识得心未是究竟处且那里是究竟处拈拄杖卓一下曰甜瓜彻蒂甜苦瓠连根苦潭州大沩了庵景晕禅师筠州人上堂云门一曲腊月二十五瑞雪飘空积满江山坞峻岭寒梅花正吐手把须弥搥笑打虗空鼓惊起憍梵钵提冷汗透身如雨忿怒阿脩罗王握拳当胷问云毕竟是何宗旨咄少室峰前亦曾错举临安灵隐谁庵了演禅师福州人上堂面门拶破天地悬殊打透牢关白云万里饶伊两头坐断别有转身三生六十劫也未梦见在喝一喝下座泰州光孝致远禅师抚州许氏子上堂举女子出定话乃曰从来打鼓弄琵琶须是相逢两会家佩玉鸣鸾歌舞罢门前依旧夕阳斜建康蒋山一庵善直禅师德安云梦人出住保宁上堂诸佛不曾出世人人鼻孔辽天祖X师不曾西来箇箇壁立千仞高揖释迦不拜弥勒理合如斯坐断千圣路头独步大千沙界不为分外若向诸佛出世处会得祖师西来处承当自救不了一生用屈莫有大丈夫承当大丈夫事者么出来与保宁争交其或未然不免拽破便下座一日留守陈丞相俊卿会诸山茶话次举有句无句如藤倚树公案令诸山批判皆以奇语取胜师最后曰张打油李打油不打浑身只打头陈喜而瞻礼福州雪峰普慈蕴闻禅师洪州沈氏子示众曰旃檀丛林旃檀回绕师子丛林师子围绕虎狼丛林虎狼围绕荆棘丛林荆棘围绕大众四种丛林合向那一种丛林安居好若也明得九十日内管取箇箇成佛作祖其或未然般若丛林岁岁彫无明荒草年年长处州连云道能禅师汉川人姓何氏僧问镜清六刮意旨如何师曰穿却你鼻孔曰学人有鼻孔即穿无鼻孔又穿箇甚么师曰抱赃叫屈临安灵隐最庵道印禅师汉州人上堂大雄山下虎南山鼈鼻蛇等闲撞着抱赏归家若也不惜好手便与拔出重牙有么有么上堂五五二十五击破虗空鼓大地不容针十方无寸土春生夏长复何云甜者甜兮苦者苦建宁竹原宗元庵主郡之连氏子久依大慧杲分座西禅丞相张公浚帅三山以数院迎师不就归旧里X结茆号众妙园宿衲士夫交请开法示众若究此事如失却鏁提相似祇管寻来寻去忽然撞着恶在这里开箇鏁了便见自家库藏一切受用无不具足不假他求别有甚么事近礼侍者三山人久侍大慧杲尝默究竹篦话无所入一日入室罢求指示杲曰你是福州人我说箇喻向你如将名品荔枝和皮殻一时剥了以手送在你口里祇是你不解吞师不觉失笑曰和尚吞却即祸事杲后又问曰前日吞了底茘枝祇是你不知滋味师曰若知滋味转见祸事温州净居尼妙道禅师延平尚书黄公裳之女开堂日乃曰问话且止直饶有倾湫之辩倒岳之机衲僧门下一点用不着且佛未出世时一字全无我祖西来便有许多建立列剎相望星分派别以至今日累及儿孙遂使山僧于人天大众前无风起浪向第二义门通箇消息语默该不尽底弥亘大方言诠说不及处徧周沙界通身是眼觌面当机电卷星驰如何凑泊有时一喝生杀全威有时一喝佛祖莫辨有时一喝八面受敌有时一喝自救不了且道那一喝是生杀全威那一喝是佛祖莫辨那一喝是八面受敌那一喝是自救不了若向这里荐得堪报不报之恩脱或未然山僧无梦说梦去也拈起拂子曰还见么若见被见剌所障击禅牀曰还闻么若闻被声尘所惑直饶离见绝闻正是二乘小果跳出一步盖色骑X声全放全收主宾互换所以道欲知佛性义当观时节因缘敢问诸人即今是甚么时节荡荡仁风扶圣化熙熙和气助昇平掷拂子下座平江资寿尼无着妙总禅师出家圆具随众坐夏径山大慧杲禅师欲激其远到但默而不顾一日正危坐间忽然大悟洞见杲平日委曲相为处不觉抚掌厉声曰这老贼这老贼遂呈颂曰蓦然触着鼻孔伎俩冰消瓦解达磨何必西来二祖枉施三拜更问如何若何一队草贼大败杲亦印以偈曰汝既悟活祖师意一刀两段直下了临机一一任天真世出世间无剩少我作此偈为证明四圣六凡尽惊扰休惊扰碧眼胡儿犹未晓宋孝宗干道六年七月集众说偈毕遂寂然不动撼之则巳化矣侍郎无垢居士张九成绍兴癸丑魁多士历官宗伯深心参究徧探耆宿后谒大慧杲禅师彻证之日杲特为陞座举昭觉勤为张昭远为铁刬禅山僧却以无垢禅为神臂弓遂授偈曰神臂弓一发透过千重甲仔细拈来看当甚臭皮韈士颂黄龙三关曰我手何似佛手天下衲僧无口纵饶撩起便行也是鬼窟里走我脚何似驴脚又被黐胶粘着翻身直上兜率天巳是遭他老鼠药人人有箇生缘处铁围山下几千年三灾直上四禅天这驴犹自在旁边X参政李邴居士字汉老参大慧杲因举柏树子话领悟大法士与教忠光禅师在小谿云门有同参之契因致光有三拜顿忘师弟子一口吞尽佛众生之句为丛林传诵疾革以偈寄光倡和毕怡然而寂宝学刘彦修居士字子羽出知永嘉问道于大慧杲禅师杲曰僧问赵州狗子还有佛性也无赵州道无伹恁么看公后乃于柏树子上发明有颂曰赵州柏树太无端境上追寻也不难处处绿杨堪系马家家门底透长安提刑吴伟明居士字元昭邵武人久参真歇了禅师得自受用三昧后访大慧杲于洋屿庵随众入室杲举狗子无佛性话问之公拟答杲以竹篦便打公无对遂留咨参后因道次延平倏然契悟连书数颂寄杲皆室中所问者有曰不是心不是佛不是物通身一具金锁骨赵州亲见老南泉解道镇州出萝卜杲即说偈证之曰通身一具金锁骨堪与人天为轨则要识临济小厮儿便是当年白拈贼门司黄彦节居士字节夫号妙德于大慧杲一喝下疑情顿脱杲以衣付之尝举首山竹篦语至叶县近前夺得拗折掷向阶前曰是甚么山曰瞎士曰妙德到这里百色无能但记得曾作蜡梅绝句曰拟嚼枝头蜡惊香却肖兰前村深雪里莫作岭梅看秦国夫人计氏独居寡处屏去纷华常自蔬食习有X为法因大慧杲遣谦禅者致问其子魏公公留谦以祖道诱之氏一日问谦曰径山和尚寻常如何为人谦曰和尚祇教人看狗子无佛性及竹篦子话祇是不得下语不得思量不得向举起处会不得向开口处承当氏遂谛信于是夜坐力究前话忽尔洞然无滞谦遂归氏亲书入道槩略作数偈呈杲其一曰逐日看经文如逢旧识人莫言频有碍一举一回新福州清凉坦禅师有僧举大慧竹篦话请益师示以偈曰径山有箇竹篦直下别无道理佛殿厨库山门穿过衲僧眼耳其僧言下有省临安净慈水庵师一禅师婺州马氏子上堂举昭觉勤师翁道参禅参到无参处参到无参始彻头水庵则不然参禅参到无参处参到无参未彻头若也欲穷千里目直须更上一层楼上堂冻云欲雪未雪普贤象驾峥嵘岭梅半含半开少室风光漏泄便恁么去犹是半提作么生是全提底事无智人前莫说打你头破额裂上堂寂然不动感而遂通古人恁么说话大似预搔待痒若教渠踏着衲僧关棙管取别有生涯喝一喝卓拄杖下座安吉州道场无庵法全禅师姑苏陈氏子久依佛智每入室智以狗子无佛性话问之师罔对一日闻僧举五祖颂忽大悟有偈曰鼓吹轰轰祖半肩龙楼香喷益州船有时赤脚弄明月踏破五湖波底天上X堂拈拄杖曰汝等诸人箇箇顶天立地肩横楖栗到处行脚勘验诸方更来这里觅箇甚么才轻轻拶着便言天台普请南岳游山我且问你还曾收得大唐国里宝刀么卓拄杖曰切忌口衔羊角僧问牛头未见四祖时如何师曰天下无贫人曰见后如何师曰四海无富汉干道己丑秋将入寂众求偈师瞪目下视众请益坚遂书无无二字弃笔而逝火后舍利五色塔于金斗峰泉州延福寒巖慧升禅师建宁人上堂喝一喝曰尽十方世界会十世古今都卢在里许逼逼塞塞了也若乃放开一鍼锋许则大海西流巨岳倒卓鼋鼍鱼龙虾蟹蚯蚓尽向平地上涌出波澜游泳鼓舞然虽如是更须向百尺竿头自进一步则步步踏转无尽藏轮方知道鼻孔搭在上唇眉毛不在眼下还相委悉么复喝一喝曰切忌转喉触讳福州支提道升禅师建安吴氏子生有肉环具在左乳及出家肉环始隐天资聪慧十九披削浩然有游参志遂至长乐见佛智裕入其室言下顿悟自是机锋迅发人不敢撄泉州延以名剎拂衣而还作嬾散歌以见志李敦老帅闽延住支提晚住鼓山师持身以法莅众精严每见法门下衰僧尚奔竞为之忧戚常谓人曰丛林荒寒人物委靡此事将如弓鞭节渐尖去矣结夏后一日忽问侍僧今日何日曰十六师曰是何日辰曰辛卯即入室坐脱X镇江焦山或庵师体禅师台州罗氏子上堂热月须摇扇寒来旋着衣若言空过日大似不知时下座师尝举苕帚柄问学者曰依希苕帚柄髣髴赤斑蛇众皆下语不契有僧请益师示以颂曰依稀髫帚柄髣髴赤斑蛇棒下无生忍临机不识爷宋孝宗湻熙己亥八月朔示微疾染翰别郡守曾公逮夜半书偈辞众曰铁树开花雄鸡生卵七十二年摇篮绳断掷笔而逝台州国清简堂行机禅师本郡人姓杨氏风姿挺异才压儒林年二十五弃妻孥学出世法密有契证独住莞山刀耕火种一十七年每谓人曰某犹未稳在岂以住山乐吾事耶一日偶看斫树倒地忽然大悟平昔碍膺之物泮然冰释未几有江州圆通之命乃曰吾道将行即欣然曳杖而出示众云观色即空成大智故不住生死观空即色成大悲故不证涅槃生死不住涅槃不证汉地不收秦地不管且道在甚么处安身立命莫是昭昭于心目之间而相不可覩晃晃于色尘之内而理不可分么莫是起坐镇相随语默同居止么若恁么总是髑髅前敲磕须知过量人自有过量用且作么生是过量用北斗藏身虽有语出羣消息少人知常州华藏湛堂智深禅师武林人佛涅槃日上堂兜率降生双林示灭掘地讨天虗空钉橛四十九年播土扬尘三百余会纳尽败缺尽力布网张罗未免唤X龟作鼈末后拘尸城畔椁示双趺傍人冷眼看来大似弄巧成拙卓拄杖曰若无这箇道理千古之下谁把口说且道是甚么道理痴人面前切忌漏泄参政钱端礼居士字处和号松窗从此庵净发明己事湻熙丙申冬简堂机归住平田遂通往来丁酉秋示疾修书延机及国清瑞严主僧有诀别之语机与二禅诣榻次公起趺坐言笑移时而书曰浮世虗幻本无去来四大五蕴必归终尽虽佛祖具大威德力亦不能免这一着子天下老和尚一切善知识还有跳得过者无盖为地水火风因缘和合暂时凑泊不可错认为己有大丈夫磊磊落落当用处把定如顺风使帆上下水皆可今吾如是岂不快哉尘劳外缘一时扫尽荷诸山垂顾咸赐证明伏惟珍重置笔顾机曰某坐去好卧去好堂曰相公去便了理会甚坐与卧耶公笑曰法兄当为祖道自爱遂歛目而逝庆元东山全庵齐己禅师卭州谢氏子上堂举修山主偈曰是柱不见柱非柱不见柱是非己去了是非里荐取召大众曰荐得是移华兼蝶至荐得非担泉带月归是也好郑州梨胜青州枣非也好象山路入蓬莱岛是亦没交涉踏着枰锤硬似铁非亦没交涉金刚宝剑当头截阿呵呵会也么知事少时烦恼少识人多处是非多临安灵隐济颠道济禅师浙江天台人宋高宗李驸X马之后父茂春官春坊赞善母王氏梦吞日光而生年甫十八二亲俱丧投灵隐瞎堂远公出家得其密印后居净慈放旷不羁言行叵测淫坊酒肆不避讥嫌时号为济颠临终作偈曰六十年来狼籍东壁打倒西壁于今收拾归来依旧水连天碧入灭后数日有僧遇于六和塔下复附书归后有颂曰看不着错认笊篱是木勺昨夜三更月正西麒麟撼断黄金索幼年曾到鴈门关老去分明醉眼看忆昔面前当一箭至今犹自骨毛寒祇因面目无人识又往天台走一番抚州疏山归云如本禅师台城人也上堂久雨不晴戊壬丙丁通身泥水露出眼睛且道是甚么眼睛卓拄杖曰林间泥滑滑时叫两三声日本叡山觉阿上人族姓膝年十四于本国出家受具习大小乘教有声二十九闻商者言中国禅宗之盛阿航海来谒佛海远禅师远问其来阿辄书而对复书曰我国无禅宗惟讲五宗经论国主无姓氏今舍位出家名行真年四十四王子七岁受位巳五载度僧无进纳而讲义高者赐之某因仰服圣朝远公禅师之名特诣丈室愿传心印以度迷津且如心佛及众生是三无差别离相离言假言显之禅师如何开示远曰众生虗妄见见佛见世界阿书曰无明因何而有远便打阿即请远陞座决疑明年秋辞游金陵抵长芦江岸闻鼓声忽大悟始知远之垂手旨趣X旋灵隐述五偈叙所见辞远东归其偈之首章曰航海来探教外传要离知见绝蹄筌诸方参徧草鞋破水在澄潭月在天远称善书偈赠行归本国住叡山寺洎通嗣法书而远巳入寂矣内翰双开居士字天游历参昭觉勤大慧杲之门久矣绍兴中佛海远补三衢光孝士与超然居士赵公访之问曰如何是善知识远曰灯笼露柱猫儿狗子士曰为甚么赞即欢喜毁即烦恼远曰侍郎曾见善知识否士曰某三十年参问何言不见远曰向欢喜处见烦恼处见士拟议远震声便喝士拟对远曰开口底不是士惘然远召曰侍郎向甚么处去也士勐省遂点头说偈曰咄哉瞎驴丛林妖孽震地一声天机漏泄有人更问意如何拈起拂子噼口截远曰也祇得一橛知府葛郯居士字谦问号信斋少擢上第留心禅悦首谒无庵全禅师求指南全令究即心即佛久无所契请曰师有何方便使某得入全曰居士太无厌生己而佛海远居剑池士因从游乃举无庵所示之语请为众普说远发挥之曰即心即佛眉拖地非心非佛双眼横蝴蝶梦中家万里子规枝上月三更留旬日而后返一日举不是心不是佛不是物豁然顿明颂曰非心非佛亦非物五凤楼前山突兀艶阳影里倒翻身野狐跳入金毛窟无庵肯之即遣书颂呈佛海远远曰此事非纸笔可既居士能过我当有所闻X矣遂复至虎丘远迎之曰居士见处止可入佛境界入魔境界犹未得在士加礼不巳远正容曰何不道金毛跳入野狐窟士乃痛领法旨一士尝问诸禅者夫妇二人相打儿子作证且道证父即是证母即是或庵体禅师着语曰小出大遇宋孝宗湻熙六年守临川有仁政至八年感疾一日忽索笔书偈曰大洋海里打鼓须弥山上闻钟业镜忽然扑破翻身透出虗空召僚属示之曰生之与死如昼与夜无足怪者若以道论安得生死若作生死会则去道远矣语毕端坐而化临安径山别峰宝印禅师嘉州李氏子依密印于中峰一日印举僧问巖头起灭不停时如何巖叱曰是谁起灭师契悟印首肯会圆悟勤归昭觉印遣师往省因随众入室勤问从上诸圣以何接人师竖拳勤曰此是老僧用底作么生是从上诸圣用底师以拳挥之勤亦举拳相交大笑而止后至径山谒大慧杲杲问甚处来师曰西川杲曰未出剑门关与汝三十棒了也师曰不合起动和尚杲忻然扫室延之住保宁上堂三世诸佛以一句演百千万亿句收百千万亿句祇在一句祖师门下半句也无祇恁么合喫多少痛棒诸仁者且诸佛是祖师是若道佛是祖不是祖是佛不是取舍未忘若道佛祖一时是佛祖一时不是颟顸不少且截断葛藤一句作么生道大虫褁纸帽好笑又惊人上堂将心除妄妄难除即妄X明心道转迂桶底趯穿无忌讳等闲一步一芙渠师住径山一日宋孝宗召对选德殿称旨入对日赐肩舆于东华门内上注圆觉经遣使驰赐命作序师年迈益厌住持辞入山居绍兴元年十一月师往辞交承智策禅师与之言别策问行日师曰水到渠成索纸书十二月初七夜鸡鸣时九字如期而化奉蜕质返寺之法堂留七日颜色明润发长顶温诏谥慈辨禅师塔曰智光浩州凤栖慧观禅师上堂前村落叶尽深院桂华残此夜初冬节从兹特地寒所以道欲识佛性义当观时节因缘时节若至其理自彰喝一喝恁么说话成人者少败人者多潭州楚安慧方禅师本郡许氏子参道禅师于大别未几改寺为神霄宫附商舟过湘南舟中闻岸人操乡音厉声曰叫那由是有省即说偈曰沔水江心唤一声此时方得契平生多年相别重相见千圣同归一路行住后上堂临老方称住持全无些子玄机开口十字九乖问东便乃答西如斯出世讨甚玄微有时拈三放两有时就令而施虽然如是同道方知且道知底事作么生直须打翻鼻孔始得常德文殊思业禅师世为屠宰一日戮猪次忽洞彻心源即弃业为比丘述偈曰昨日夜叉心今朝菩萨面菩萨与夜叉不隔一条线往见文殊道禅师道曰你正杀猪时见箇甚么便乃剃头行脚师遂作鼓刀X势道喝曰这屠儿参堂去师便下参堂住文殊日上堂举赵州勘婆话乃曰勘破婆子面青眼黑赵州老汉瞒我不得婺州双林德用禅师本郡戴氏子上堂曰拈槌竖拂祖师门下将黄叶以止啼说妙谭玄衲僧面前望梅林而止渴际山今日去却之乎者也更不指东画西向三世诸佛命脉中六代祖师骨髓里尽情倾倒为诸人说破良久曰啼得血流无用处不如缄口过残春台州万年无着道闲禅师本郡洪氏子上堂全机敌胜犹在半途啐啄同时白云万里才生朕兆巳落二三不露锋铓成何道理且道从上来事合作么生诬人之罪以罪加之福州中际善能禅师严陵人往来龙门云居有年未有所证一日普请次高庵悟忽以猫儿掷师怀中师拟议悟拦胸踏倒于是大事洞明上堂万古长空一朝风月不可以一朝风月昧却万古长空不可以万古长空不明一朝风月且道如何是一朝风月人皆畏炎热我爱夏日长薰风自南来殿阁生微凉会与不会切忌承当南康云居普云自圆禅师緜州雍氏子年十九试经得度后诣龙门一日于廊庑间覩绘胡人有省夜白高庵悟悟举法眼偈曰头戴貂鼠帽腰悬羊角锥语不令人会须得人译之复筴火示之曰我为汝译了X也于是大法明了呈偈曰外国言音不可穷起云亭下一时通口门广大无边际吞尽杨岐栗棘蓬悟遣师依佛眼眼谓曰吾道东矣上堂举僧问云门如何是透法身句门曰北斗里藏身师曰南北东西万万千干坤上下两无边相逢相见呵呵笑屈指擡头月半天成都信相戒修禅师上堂举马祖不安公案乃曰两轮举处烟尘起电激星驰拟何止目前不碍往来机正令全施无表里丈夫意气自冲天我是我兮你是你遂下座袁州慈化普庵印肃禅师宜春余氏子母黄生时祥光烛天莲生道路或现阡陌及长梦僧点其胸曰汝他日当自省既寤白母视胸有赤点如含桃年十五投寿隆贤公出家贤授以法华师曰诸佛玄旨贵悟于心数墨循行何益于道贤大异之俾服勤七载始获剃染圆具寻谒牧庵于沩山问万法归一一归何处庵竖拂示之有省师初受慈化请虽乘愿而出济物利生犹日以所诣为未足脇不沾席者十二年一日阅华严合论至达本情忘知心体合豁然大悟述偈曰揑不成团拨不开何须南岳又天台六根门首无人用惹得胡僧特地来俄有僧称道存自蜀冒雪而来师曰此吾不请友也遂相征诘棒喝交驰心心密契僧曰师再来人也大兴吾道非师而谁因指雪书偈而别自是异迹不可胜纪或谓修何行业而X得此师当空画一画曰会么曰不会师曰止止不须说尝自赞曰苍天苍天悟无生法谈不说禅开两片皮括地谈天如何是佛十万八千宋孝宗干道五年七月二十一日书偈曰乍雨乍晴宝象明东西南北乱云横失珠无限人遭劫幻应权机为汝清书毕坐逝有语录四卷其释谈章被诸絃管用备梵唱世称普庵呪云随州大洪老衲祖证禅师潭州潘氏子上堂万象之中独露身如何说箇独露底道理竖起拂子曰到江吴地尽隔岸越山多僧问云门问僧光明寂炤徧河沙岂不是张拙秀才语僧云是门云话堕也未审那里是这僧话堕处师曰鲇鱼上竹竿问离却言句请师直指师竖拂子僧曰还有向上事也无师曰有僧曰如何是向上事师曰速礼三拜潭州大沩行禅师上堂横拄杖曰你等诸人若向这里会去如纪信登九龙之辇不向这里会去似项羽失千里乌骓饶你总不恁么落在无事甲里若向这里拨得一路转得身吐得气山僧与你拄杖子遂靠拄杖下座上堂不是心不是佛不是物且道是箇甚么不在内不在外不在中间毕竟在甚么处苦苦有口说不得无家何处归荆门玉泉穷谷宗琏禅师合州董氏子上堂拈拄杖曰破无明暗截生死流度三有城泛无为海须是识这箇始得乃召大众曰唤作拄杖则触不唤作拄杖X则背若也识得荆棘林中撒手是非海里横身脱或未然普贤乘白象土宿跨泥牛参上堂举一切数句非数句与吾灵觉何交涉师曰永嘉恁么道大似含元殿上更觉长安殊不知有水皆含月无山不带云虽然如是三十年后赵婆酤醋潭州道林渊禅师僧问钟未鸣鼓未响拓钵向甚么处去德山便低头归方丈意旨如何师曰奔电迸火曰巖头道这老汉未会末后句在又作么生师曰相随来也曰巖头密启其意未审那里是他密启处师曰万年松在祝融峰曰虽然如是祇得三年三年后果迁化还端的也无师曰嚤呢哒唎吽㗶咤师临示寂上堂拈拄杖示众曰离却色声言语道将一句来众无对师曰动静声色外时人不肯答世间出世间毕竟使谁会言讫倚杖而逝隆兴泐潭山堂德湻禅师上堂俱胝一指头一毛拔九牛华岳连天碧黄河彻底流截却指急回眸青箬笠前无限事缘簑衣底一时休常州宜兴保安复庵可封禅师福州林氏子上堂天宽地大风清月白此是海宇清平底时节衲僧家等闲问着十箇有五双知有祇如夜半华严池吞却杨子江开明桥撞倒平山塔是汝诸人还知么若也知去试向非非想天道将一句来其或未知掷下拂子曰须是山僧拂子始得隆兴野庵祖璇禅师上堂喫粥了也未赵州无忌讳X更令洗钵盂太煞没巴鼻悟去由来不丈夫这僧那免受涂煳有指示无指云韶石四楞浑塌地入地狱如箭射云岫清风生大厦相逢携手上高山作者应须辨真假真假分若为论午夜寒蟾出海门潭州石霜宗鉴禅师上堂云送旧年迎新岁动用不离光影内澄辉湛湛夜堂寒借问诸人会不会若也会增瑕颣若不会依前昧与君指箇截流机白云更在青山外南康云居蓬庵德会禅师重庆府何氏子上堂举教中道若见诸相非相即见如来作么生是非相底道理佯走诈羞偷眼覰竹门斜掩半枝华潭州慧通清旦禅师蓬州严氏子初出关至德山值泰上堂举赵州曰台山婆子已为汝勘破了也且道意在恁么处良久曰就地撮将黄叶去入山推出白云来师闻释然翼日入室泰问前百丈不落因果因甚么堕野狐后百丈不昧因果因甚么脱野狐师曰好与一坑埋却师尝颂酒糟话荆棘林中宣妙义蒺藜园里放毫光千言万语无人会又逐流莺过短墙澧州灵巖仲安禅师上堂参禅不究渊源触途尽为留碍所以守其静默证寂虗闲堕在毒海以弱胜强自是非他立人我量见处偏枯遂致优劣不分照不搆用用不离窠此乃学处不玄尽为流俗到这里须知有杀中透脱活处藏机佛不可知祖莫能测所以X古人道有时先照后用且要共你商量有时先用后照你须是箇汉始得有时照用同时你又作么生抵当有时照用不同时你又向甚么处凑泊还知么穿杨箭与惊人句不是临时学得来成都正法灏禅师上堂举永嘉到曹谿一宿因缘乃曰要识永嘉么掀翻海岳求知已要识祖师么拨动干坤建太平二老不知何处去卓拄杖曰宗风千古播嘉声成都昭觉辩禅师上堂毫釐有差天地悬隔隔江人唱鹧鸪词错认胡笳十八拍要会么欲得现前莫存顺逆五湖烟浪有谁争自是不归归便得平江觉报清禅师上堂举僧问云门如何是诸佛出身处门曰东山水上行师曰诸佛出身处东山水上行石压笋斜出崖悬华倒生安吉何山然首座姑苏人侍正堂辨久之入室次辨问猫儿为甚么偏爱捉老鼠曰物见主眼卓竖堂欣然因命分座义乌稠巖了赟禅师上堂举赵州狗子无佛性话乃曰赵州狗子无佛性万叠青山藏古镜赤脚波斯入大唐八臂那咤行正令咄待制潘良贵居士字义荣年四十回心祖闱所至挂钵随众参扣在佛灯珣禅师座下久参不契后看南泉斩猫话问珣言下有省颂曰自已猫儿久已走失别人家猫问之可惜落花流水恁他唐突X汉州无为随庵守缘禅师本郡人姓史氏年十三病目往依栖禅慧目能禅师圆具出崃至宝峰值峰上堂举永嘉曰一月普现一切水一切水月一月摄师闻释然领悟上堂以一统万一月普现一切水会万归一一切水月一月摄展则弥纶法界收来毫发不存虽然收展殊途此事本无异致伹能于根本上着得一只眼去方见三世诸佛历代祖师尽从此中示现三藏十二部一切脩多罗尽从此中流出天地日月万象森罗尽从此中出立三界九地七趣四生尽从此中出没百千法门无量妙义乃至世间工巧诸伎艺尽现行此事所以世尊拈华迦叶便乃微笑达磨面壁二祖于是安心桃华盛开灵云疑情尽净击竹作响香严顿忘所知以至盘山于肉案头悟道弥勒向鱼市里接人诚谓造次颠沛必如是经行坐卧在其中既有如是奇特更有如是光辉既有如是广大又有如是周徧你辈诸人因甚么却有迷有悟要知么幸无偏照处刚有不明时南康云居顽庵德昇禅师汉州何氏子二十得度习讲久之弃谒文殊道禅师问佛法省要殊示偈曰契丹打破波斯寨夺得宝珠村里卖十字街头穷乞儿腰间挂箇风流袋师拟对殊曰莫错师退参三年方得旨趣往见佛性机不投入闽至鼓山礼觐便问国师不跨石门句意旨如何竹庵应声喝曰闲言语师即领悟僧问应真不借三界高超即不问如何是X无位真人师曰闻时富贵见后贫穷曰擡头须掩耳侧掌便翻身师曰无位真人在甚么处曰老大宗师话头也不识师曰放你三十棒通州狼山萝庵慧温禅师福州人姓郑氏参竹庵于东林未几会庵徙闽之干元师往省次庵问情生智隔想变体殊不用停囚长智道将一句来师乃释然述偈曰拶出通身是口何妨骂雨诃风昨夜前村勐虎咬杀南山大虫庵首肯住后上堂释迦老子四十九年坐筹帷幄弥勒大士九十一劫带水拖泥凡情圣量不能刬除理炤觉知犹存露布佛意祖意如将鱼目作明珠大乘小乘似认橘皮为勐火诸人须是豁开胷襟宝藏运出自已家珍向十字街头普施贫乏众中忽有箇灵利汉出来道美食不中饱人喫山僧祇向他道幽州犹自可最苦是新罗吉州青原如禅师僧问达磨未来时如何师曰生铁铸崑崙曰来后如何师曰五彩画门神太平隐静圆极彦岑禅师台城人上堂举正堂辨和尚室中问学者蚯蚓为甚么化为百合师曰客舍并州巳十霜归心日夜忆咸阳无端更度桑干水却望并州是故乡鄂州报恩成禅师上堂秋雨乍寒汝等诸人青州布衫成就也未良久喝曰云溪今日冷处着一把火便下座遂宁西禅希秀禅师上堂秋光将半暑气渐消鸿鴈X横空点破碧天似水猿猱挂树撼翻玉露如珠直饶对此明机未免认龟作鼈且道应时应节一句作么生道野色併来三岛月溪光分破五湖秋饶州荐福退庵休禅师上堂风动邪旛动邪风鸣邪铃鸣邪非风铃鸣非风旛动此土与西天一队黑漆桶诳惑世间人看看灭胡种山僧不柰何趁后也打閧瓠子曲弯弯冬瓜值儱侗信州龟峰晦庵慧光禅师建宁人上堂数日暑气如焚一箇浑身无处安着思量得也是烦恼人这箇未是烦恼更有已躬下事不明便是烦恼所以达磨大师烦恼要为诸人吞却又被咽喉小要为诸人吐却又被牙齿碍取不得舍不得烦恼九年若不得二祖不惜性命往往转身无路烦恼教死所谓祖祢不了殃及儿孙后来莲华庵主到这里烦恼不肯住南岳思大到这里烦恼不肯下山更有临济德山用尽自已查棃烦恼钵盂无柄龟峰今日为他闲事长无明为你诸人从头点破卓拄杖一下曰一人脑后露腮一人当门无齿更有数人鼻孔没半边不劳再勘你诸人休向这里立地瞌睡殊不知家中饭箩锅子一时失却了也你若不信但归家检点看真州长芦且庵守仁禅师越之上虞人依乌巨行禅师闻普说曰今之兄弟做工夫正如习射先安其足后习其法后虽无心以久习故箭发皆中喝一喝云祇今箭发也看看师不觉倒身作避箭势忽大悟X上堂百千三昧无量妙门今日且庵不惜穷性命祇做一句子说与诸人乃卓拄杖下座温州净居尼无相法灯禅师上堂拈拄杖卓曰观音出普贤入文殊水上穿靴立擡头鹞子过新罗石火电光追不及咄台州万年心闻昙贲禅师永嘉人住江心病起上堂维摩病说尽道理龙翔病咳𠻳不巳咳𠻳不巳说尽道理说尽道理咳𠻳不巳汝等诸人还识得其中意旨也未本是长江凑风冷却教露柱患头风四明太守以雪窦延师主之师辞以偈曰閙篮方喜得抽头退鼓而今打未休莫把乳峰千丈雪重来换我一双眸南剑西巖宗回禅师婺州人久依无示深得法忍因寺僧以茶禁闻有司吏捕知事师谓众曰此事不直之则罪坐于我若自直彼复得罪不忍为也令击鼓陞座说偈曰县吏追唿不暂停争如长往事分明从前有箇无生曲且喜今朝调已成言讫坐逝庆元天童慈航了朴禅师福州人上堂酷暑如焚不易禁炎炎赫赫欲流金夜明帘外无人到灵木迢然转绿阴上堂德山入门便棒临济入门便喝临济喝处德山棒头耳聋德山棒时临济喝下眼瞎虽然一搦一擡就中全生全杀遂喝一喝卓拄杖一下云敢问诸人是生是杀良久曰君子可入临安龙华无住本禅师广德人上堂举云门大师拈X起胡饼曰我祇供养两淛人不供养向北人众无语门自代曰天寒日短两日人共一椀师曰韶阳老汉言中有响痛处着锥检点将来翻成毒药诸人要会么半在河南半河北一片虗凝似墨黑冷地思量愁杀人叵耐云门者老贼贼贼下座更不巡堂高丽坦然国师少嗣王位钦向宗乘因海商方景仁抵四明录无示谌语归师阅之契悟即弃位圆颅作书以语要及四威仪偈令景仁寄呈谌谌答曰佛祖出兴于世无一法与人实使其自信自悟自证自到具大知见如所见而说如所说而行山河大地草木丛林相与证明其来久矣临江东山吉禅师因李朝请问家贼恼人时如何师曰谁是家贼李竖起拳师曰贼身巳露李曰莫荼煳人好师曰赃证现在李无语师示以偈曰家贼恼人孰柰何千圣回机祇为他徧界徧空无影迹无依无住绝笼罗贼贼勐将雄兵收不得疑杀天下老禅和笑倒寺中古弥勒休休不用将心向外求回头瞥耳贼身露和赃捉获世无俦真可仰从兹不复夸伎俩怗怗安家乐业时万象森罗齐抚掌杭州灵隐懒庵道枢禅师吴兴四安徐氏子初住何山次移华藏隆兴初诏居灵隐孝宗召至内殿问禅道之要师答曰此事在陛下堂堂日用应机处本无知见起灭之分圣凡迷悟之别第护正念则与道相应上为之首肯后退居明教水安兰若逍遥自适尝X有偈题于壁上雪里梅花春信悉池中月色夜精神年来可是无佳趣莫把家风举似人湻熙丙申八月示微疾书偈而逝塔于永安广德光孝悟初首座分座日示众举风旛话至仁者心动处乃曰祖师恁么道赚杀一船人今时衲僧也不可恁么会既不恁么会毕竟作么生良久曰六月好合酱切忌着盐多曹洞宗庆元天童长翁如净禅师生而岐嶷不类常童长学出世法参足庵鑑公于雪窦看庭前柏树子话有省呈颂曰西来祖意庭前柏鼻孔寥寥对眼睛落地枯枝才𨁝跳松萝亮鬲笑掀腾鑑颔之出世屡主名剎勑住天童开炉上堂召众打圆相曰箇是天童火炉近前则烧杀退后则冻杀忽有箇汉出来道合作么生㘞火炉动也便下座上堂霜风号肃杀霜叶随萧台台举拂曰看惟有玲珑巖崔嵬望转高所谓天童滞货今朝短贩一遭莫有酬价底么下座巡寮上堂外不放入内不放出痛下一槌万事了毕如何太白峰前令斩新内外纪纲俱委悉上堂陆修静陶渊明文殊普贤作圆相曰咦一款具呈且道凭谁批判若是孔夫子吾无隐乎尔师六坐道场未言禀承众有是请师曰我待涅槃堂里拈出临终果拈香曰如净行脚四十余年首到乳峰失脚堕于陷穽此香今不免拈出钝置我住雪窦足庵大和尚并书辞X世颂曰六十六年罪犯弥天打箇𨁝跳活陷黄泉咦从来死生不相干掷笔而逝塔全身于本山东谷光禅师上堂举船子覆舟因缘颂曰藏身处没踪迹无影树头灵鸟宅没踪迹处莫藏身不萌枝上春花坼有来由谁辨的天晓西风拂拂吹松钗一径争抛掷拈僧问曹山灵衣不挂时如何山曰曹山今日孝满曰孝满后如何曰曹山好颠酒颂曰曹山颠酒有谁谙醉语诳言不自惭夜半日头当午照骑牛背面着靴衫颂韶国师问龙牙天不能葢地不能载曰大海心中泛铁船随波逐浪浪滔天顺风到岸无人识江北从来使铁钱云门宗温州光孝巳庵深禅师本郡人上堂龙生龙凤生凤老鼠养儿沿屋栋达磨大师不会禅历魏游梁干打閧上堂一九二九相逢不出手三九二十七篱头吹觱栗翻忆小释迦双手抱屈膝知不知实不实摩诃般若波罗蜜维摩默然普贤广说历代圣人互呈丑拙君不见落花三月子规啼一声声是一点血上堂风萧萧叶飘飘云片片水茫茫江干独立向谁说天外飞鸿三两行师品行高卓每与同参灵隐蕴衷禅师往来酬唱深叹末法难乎其人勘验诸方并无当意衲子遂不付法嗣云门一宗自师而止矣续指月录卷一X续指月录X卍XXX续指月录卷二六祖下十八世临济宗庆元天童密庵咸杰禅师闽之福州人族姓郑母梦庐山老僧入舍而生自幼颖悟出家后究心禅理不惮游行徧参知识后谒应庵华和尚于衢之明果华孤硬难入屡遭诃一日华问如何是正法眼师遽答曰破沙盆华颔之未几辞回省亲华送以偈曰大彻投机句当阳廓顶门相从今四载征诘洞无痕虽未付钵袋气宇吞干坤却把正法眼唤作破沙盆此行将省觐切忌便垛根吾有末后句待归要汝遵上堂牛头横说竖说不知有向上关棙子有般漆桶辈东西不辨南北不分便问如何是向上关棙子何异是开眼尿牀华藏有一转语不在向上向下千手大悲摸索不着雨寒无处晒㫰今日普请布施大众良久曰达磨大师无当门齿上堂举婆子烧庵话师曰者箇公案丛林中少有拈提者今日杰上座裂破面皮不免纳败阙一上也要诸方简点乃召大众者婆子洞房深稳水洩不通X偏向枯木上糁花寒灰中发𦦨箇僧孤身迥回惯入洪涛等闲坐断泼天潮到底身无涓滴水子细简点将来敲枷打锁则不无二人若是佛法未梦见在乌巨与么提持毕竟意归何处良久曰一把柳丝收不得和烟搭在玉栏杆上堂尽干坤大地唤作一句子担枷带锁不唤作一句子业识茫茫两头俱透脱净倮倮赤洒洒没可把达磨一宗扫土而尽所以云门大师道尽干坤大地无纤毫过患犹是转句不见一法始是半提更须知有全提底时节大小云门剑去久矣方乃刻舟上堂一箇葫芦才倒地满地葫芦尽倾倒欲识单传直指禅今日鬬凑得恰好僧问虗空消殒事如何师曰罪不重科师晚年退居天童之太白峰钳锤训诲学者云集后无疾坐逝门人建塔于山之中峰衢州光孝百拙善登禅师和州乌江闵氏子上堂白日閙浩浩夜后静悄悄长廊走波波步步无欠少不识主人翁全身入荒草撞着傅大士问讯维摩老卧疾毗耶城几箇知天晓若是过量人不向那边讨为作么如此喝一喝下坡不走快便难逢南书记福州人久依应庵华禅师于赵州狗子无佛性话参历有年豁然契悟偈曰狗子无佛性罗睺星入命不是打杀人被人打杀定华称其脱略绍兴初示寂于归宗侍郎李浩居士字德远号正信幼阅楞严如游旧国X志而不忘后造明果投诚入室应庵华禅师揕其胸曰侍郎死后向甚么处去士骇然汗下华喝出士退参不旬日径跻堂奥华深许可以偈寄同参严康朝曰门有孙膑舖家存甘贽妻夜眠还早起谁悟复谁迷有鬻胭脂者亦久参华颇自负士赠之偈曰不涂红粉自风流往往禅徒到此休透过古今圈䙌后却来者里喫拳头教授严康朝居士湖州长兴人见应庵华得旨颂曰赵州狗子无佛性我道狗子佛性有蓦然言下自知归从兹不信赵州口着精神自抖擞随人背后无好手骑牛觅牛笑杀人如今始觉从前谬泉州法石中庵慧空禅师赣州蔡氏子立春日上堂拈拄杖卓一下曰先打春牛头又卓一下曰后打春牛尾惊起虗空入藕丝里释迦无路潜踪弥勒急走千里文殊却知落处拊掌大笑欢喜且道欢喜箇甚么春风昨夜入门来便见千华生碓㭰上堂千家楼阁一霎秋风祇知襟袖凉生不觉园林叶落于期荐得触处全真其或未然且作寒温相见上堂举金刚经佛告须菩提尔所国土中所有众生若干种心如来悉知何以故如来说诸心皆为非心是名为心要会么春风得意马蹄疾一日看尽长安花僧问先佛垂范禁足安居未审是何宗旨师曰瑠璃钵内拓须弥僧便喝师便打临安净慈混源昙密禅师天台卢氏子十六圆具习X台教弃去参大慧杲于径山复叩泉州教忠光和尚一日光举香严击竹因缘豁然契悟述偈呈光光举玄沙未彻话诘之无滞光乃嘱曰子今可见妙喜矣师秉命即往梅阳服勤四载住净慈上堂诸佛出世打劫杀人祖师西来吹风放火古今善知识佛口蛇心天下衲僧自投笼槛众中莫有天然气槩特达丈夫为宗门出一只手主张佛法者么良久曰设有也须斩为三段上堂举云门问僧光明寂照徧河沙因缘师曰平地捞鱼虾辽天射飞鹗跛足老云门千错与万错吉州青原信庵唯禋禅师福之长乐李氏子年十有一岁出闽依盱江禅悦广公为童子阅五白始获僧服一日广以佛国白公五十三知识颂授诸维那师侍其傍闻止住林有时要见十方佛无事闲观一片心之句便得要领广异其根利俾还闽谒佛心才及东禅果西禅需诸老时晦庵光住龟山师往叩一日夜半摸索净巾次恍然大彻黎明趋方丈通其所证呈偈曰业识茫茫本无所据昨日三更回头一覰一段灵光本来独露光不觉解颜颔之复出岭见万庵颜于番阳荐福入室次应对敏捷颜厉声曰者福州子被人教坏了也一众骇愕复往梅阳见大慧杲杲曰如何是佛师曰觌面相逢更无别法杲曰如何保任师曰饥来喫饭困来打眠既而随杲北还杲一日问曰许多人入室几人道得着几人道不着师X曰唯禋只管看杲忽展手曰我手何似佛手师曰天寒且请和尚通袖杲据打一竹篦曰且道是赏你罚你师遂以颂发挥佛祖机缘十数则呈杲其世尊初生颂曰撞出头来早自错那堪开口更称尊当时若解深藏舌免得闲愁到子孙杲为之击节绍熙三年壬子五月十九日示疾书偈曰末后一句觌面分付拟议思量世谛流布遂跏趺而逝荆州公安遯庵祖珠禅师南平人上堂不是心不是佛不是物沥尽野狐涎趯翻山鬼窟平田浅草里露出焦尾大虫太虗寥廓中放出辽天俊鹘阿呵呵露风骨等闲拈出众人前分明是何物咄咄上堂玉露垂青草金风动白苹一声寒雁叫唤起未惺人汀州报恩法演禅师果州人上堂举俱胝竖指因缘师曰佳人睡起懒梳头把得金钗插便休大抵还他肌骨好不涂红粉也风流临安净慈肯堂彦充禅师于潜盛氏子首参大愚大圆诸老后闻东林应庵颜禅师尝谓众曰我此间别无玄妙祇有木扎羹铁钉饭任你齩嚼师窃喜之造谒陈所见颜曰据汝见处正坐在鉴觉中师于是愤然将从前所得底一时飏下一日闻僧举南泉时人见此一株华如梦相似默有所契乃曰打草祇要惊蛇耳次日入室颜问那里是巖头密启其意处师曰今日捉败者老贼颜曰达磨大师性命在汝手里师X拟开口蓦被拦胸一拳忽大悟直得汗流浃背点首自谓曰临济道黄檗佛法无多子岂虗语耶遂述颂曰为人须为彻杀人须见血德山与巖头万里一条铁颜然之上堂世尊不说说迦叶不闻闻卓拄杖曰水流黄叶来何处牛带寒鸦过远村上堂举雪峰示众曰尽大地是箇解脱门把手拽不入师曰大小雪峰话作两橛尽大地是箇解脱门用拽作么上堂一向与么去法堂前草深一丈一向与么来脚跟下泥深三尺且道如何即是三年逢一闰鸡向五更啼婺州智者元庵真慈禅师潼川人姓李氏出家圆具后游讲肆听讲圆觉至四大各离今者妄身当在何处毕竟无体实同幻化因而有省作颂曰一颗明珠在我者里拨着动着放光动地以呈诸讲主无能晓之者因南游至庐山圆通挂搭时卍庵颜禅师为西堂为众入室举僧问云门拨尘见佛时如何门曰佛亦是尘师随声便喝以手指胷曰佛亦是尘问了答了直下翻身劝君更尽一杯酒西出阳关无故人颜深颔之颂尘尘三昧曰钵里饭桶里水别宝崑崙坐潭底一尘尘上走须弥明眼波斯笑弹指笑弹指珊瑚枝上清风起成都昭觉绍渊禅师上堂镕瓶盘钗钏作一金搅酥酪醍醐成一味如是宾主道合内外安和五位君臣齐透四种料拣一串放行则细雨蒙蒙秋风飒飒把X住则空空如也谁敢正眼覰着且道放行为人好把住为人好等闲一似秋风至无意凉人人自凉徽州简上座参大慧杲于径山时卍庵颜禅师为首座一日为众入室颜问曰一二三四五六七明眼衲僧数不出你试数看师便喝颜曰七六五四三二一你又作么生师拟对颜便打出曰你且莫乱道师于言下有省遽呈偈曰你且莫乱道皮毛卓竖寒只知梅子熟不觉鼻头酸颂狗子无佛性话曰赵州老汉浑无面目言下乖宗神号鬼哭福州鼓山木庵安永禅师闽县吴氏子弱冠为僧未几谒懒庵需于云门一日入室次需曰不问有言不问无言世尊良久不得向良久处会随后便喝师当下契悟作礼曰不因今日问争丧目前机颜许可之住后上堂拈拄杖临济小厮儿未曾当面道着木庵今日全身放憨也要诸人知有掷拄杖下座僧问须弥顶上翻身倒卓时如何师曰未曾见毛头星现曰恁么则倾湫倒岳去也师曰莫乱做僧便喝师曰雷声浩大雨点全无温州龙翔柏堂南雅禅师上堂瑞峰顶上栖凤亭边一杯淡粥相依百病蒙头打坐二祖礼三拜依位而坐巳是周遮达磨老臊胡分尽髓皮一场狼籍其余之辈何足道哉柏堂恁么道还免诸方简责也无拍绳牀不合停囚长智福州天王志清禅师上堂竖起拂子云者箇天不能X葢地不能载徧界徧空成团成块到者里三世诸佛向甚么处摸索六代祖师向甚么处提持天下衲僧向甚么处名邈除非自得自证便乃敲唱双行虽然如是未是衲僧行履处作么生是衲僧行履处是非海里横身入豺虎丛中纵步行南剑剑门安分庵主谒径山大慧行次江干仰瞻宫阙闻街司喝侍郎来释然大悟作偈曰几年箇事挂胷怀问尽诸方眼不开肝胆此时俱裂破一声江上侍郎来遂仍返西禅懒庵迎之付僧伽黎后庵居剑门化被岭表临安灵隐妙峰之善禅师吴兴刘氏子高曾祖父皆登膴仕师生纨绮中资性高洁年十三即辞家祝发经论一见辄了大意参佛照光于郧山以风旛话契旨印之以偈有今日与君通一线斩钉截铁起吾宗之句复游衡湘还入匡庐卓钖妙高峰下面壁十年学者尊之曰妙峰禅师后分座于鴈山能仁晚居灵隐密迩行阙轮蹄凑集师掩户无所将迎公卿贵人一或见之寒温而巳会天童虗席时郑清之秉钧轴具疏劝请勉师必赴师曰老僧年踰耄矣尚夜行不休乎辞弗就灵隐上堂举云门普请搬柴次乃抛下柴㸤曰一大藏教祇说者箇大小云门只见锥头利不见凿头方示众久参高士眼空四海鼻孔撩天见也见得亲说也说得亲行也行得亲用也用得亲只是未识老僧拄杖子在何故将成九仞之山不X进一篑之土端平二年师将示寂澡身趺坐书偈曰来也如是去也如是来去一如清风万里书毕而逝寿八十四腊七十一火浴获舍利不可数计󰢍于灵隐之西冈临安净慈退谷义云禅师福州黄氏子幼业儒既冠游国学因读中庸有所悟入祝发具戒后佛照光为之印可住净慈上堂奔流度刃疾𦦨过风啐啄同时崖州万里有底道如人学射久习则巧殊不知未彀已前中的早涉迂回了也赵州到茱萸靠却拄杖即且置只如孚上座道圣箭折也意作么生喝一喝若不同牀睡焉知被底穿上堂举首山拈竹篦示众曰唤作竹篦则触不唤作竹篦则背汝等诸人唤作甚么叶县省近前掣竹篦拗作两橛抛向阶下却曰是甚么山曰瞎省便礼拜师曰临济一宗扫土而尽开禧二年五月示寂临安北磵敬叟居简禅师潼川王氏子阅卍庵语有省后参佛照光禅师机契追随甚久出世天台报恩光孝退居飞来峰之阴大参真西山时为江东部使者以东林云居力致之师高卧不起后奉旨迁净慈上堂识者一万事毕了事衲僧一字不识直饶恁么未称全提禹力不到处河声流向西上堂举赵州一日入僧堂曰有贼有贼见一僧便捉住曰贼在者里僧曰不是某甲州托开曰是即是祇是你不宜承当师曰赵州收处太危放去太急净慈则不然家贼X难防家财必丧卓拄杖只可错捉不可错放颂世尊初生话曰一声哇地便咤哩突出如斯大阐提此土西天起殃害堂堂洗土不成泥湻淳祐丙午春示疾索笔书偈纸尾复书四月一日珍重六字至期假寤寐而逝寿八十三腊六十二葬全身于月堂昌禅师塔侧遵遗命也有北磵集十九卷行世临安径山浙翁如𤥎禅师台州周氏子上堂拈拄杖蒋山唤者箇作拄杖子诸人亦唤者箇作拄杖子还有缁素也无阑干虽共倚山色不同观维摩赞曰毗耶示疾放憨痴添得时人满肚疑不是文殊亲勘破者些毛病有谁知福州东禅性空智观禅师上堂举盐官国师因僧问如何是本身卢舍那国曰与老僧过净瓶来僧将净瓶至国曰却安旧处着僧再问国曰古佛过去久矣师曰盲者难以与乎文彩聩者难以与乎音声者僧既不荐来机国师只成空设云门道无朕迹扶国师不起雪窦曰直得一手指天一手指地争得扶也扶国师不起以拂子画一画前来葛藤一时画断且道如何是本身卢舍那掷拂子下座湖州上方朴翁义铦禅师上堂举赵州因僧问狗子还有佛性也无州曰无师颂曰狗子佛性无还他大丈夫是非虽入耳壁上挂葫芦赞达磨像曰一言巳出驷难追赖得君王放过伊杨子江心航折苇浪头何似问头危X临安灵隐铁牛印禅师上堂举南泉示众曰王老师自小养一头水牯牛拟向溪东放不免食他国王水草向溪西放亦不免食他国王水草不如随分纳些些总不见得颂曰不如随分纳些些唤作平常事巳差绿草溪边头角露一蓑烟雨属谁家庆元育王空叟宗印禅师西蜀人上堂据虎头收虎尾第一句下明宗旨直饶句下宗旨明拈来犹较十万里何故大慧祖师于此悬羊头卖狗肉佛照老人于此冒姓名佃官田小比丘来坐断芳尘毕竟如何施设拈拄杖平生无所有只此一枝藤上堂大道坦然离名离相刬除则失旨建立则乖宗从上佛祖古今知识显大机彰大用尽是关空锁梦过犯弥天印上座裂破面皮还免得么良久拍禅牀曰不入惊人浪难逢称意鱼庆元育王秀嵓师瑞禅师上堂举道吾和尚曰高不在绝顶富不在福严乐不在天堂苦不在地狱相识满天下知心能几人大慧和尚曰高在绝顶富在福严乐在天堂苦在地狱谁知蓆帽下元是旧时人大众二大老随机应用即不无若是衲僧门下未梦见在且道衲僧门下作么生良久云不是知音者徒劳话岁寒上堂举灌溪参临济济搊住灌溪溪曰领领济乃托开师颂曰雨散云收后崔嵬数十峰倚阑频顾望回首与谁同上堂举演化大师问报慈如何是真如佛性慈曰谁无化不契复请益护国国曰X谁有师曰谁无谁有全机道言下翻身不唧𠺕直饶未举巳先行错认簸箕作熨斗阿呵呵若人自解倒骑驴一生不着随人后庆元天童无际了派禅师上堂三五十五月圆当户然虽匝地普天要且秋毫不露对景凭谁话此心令人翻忆寒山子上堂诸人十二时中上来下去折旋俯仰起居问讯瞒崇恩一点不得只今坐立俨然宾主交参面面相覩崇恩亦瞒诸人一点不得既然彼此不相瞒为什么自作障碍喝一喝因风吹火用力不多上堂释迦老子昔向今辰入大寂定堪笑天下丛林刻舟求剑二千余年区区不巳崇恩今日不动神机捩转瞿昙鼻孔不图打草惊蛇只要大家相见汝等诸人各宜仔细观瞻莫教错过遂合掌曰不审不审庆元天童海门师齐禅师尝口诵华严诣各殿堂行香及回方丈巳毕全部行香告众众皆不信师乃令八十一人各执一卷师陞座诵一卷毕其八十一人各闻诵自所执经始知师为华严菩萨应世云江州云居率庵梵琮禅师上堂举百丈野狐话颂曰百丈野狐石女无夫一回泪出沧海干枯浴佛上堂且喜今朝降独尊率庵无物庆生辰只将一霎蔷薇露洗出湖山净法身庆元育王孤云权禅师上堂举僧问雪峰古磵寒泉时如何峰曰瞪目不见底僧曰饮者如何峰曰不从X口入又问赵州古磵寒泉时如何州曰苦僧曰饮者如何州曰死师曰一人随波逐浪一人截断众流检点将来总欠会在今日有问育王古磵寒泉时如何祇对他道须是亲见雪峰饮者如何问取赵州石庵正玸禅师得法于育王后归湖上偈曰鸟不惊飞水不流碧潭空阔冷涵秋一丝头上无香饵风辊芦花落钓舟福州鼓山宗逮禅师上堂世尊道应如是知如是见如是信解不生法相喝一喝玉本无瑕却有瑕临安径山德灊禅师号寓庵兴化人初住径山至山门弹指一下便入福州鼓山石庵知玿禅师僧问坐断云山事巳彰可怜云水自茫茫今日石门通一线端然衣锦便还乡还乡一曲作么生唱师曰罕遇知音曰祇如未跨石门一句作么生道师曰百杂碎曰巳跨石门又作么生师曰依旧却囫囵曰直得大顶峰点头鼓山屴崱震动师曰未为分外曰祇今晏国师抚掌呵呵大笑曰幸得与老师相见去也师曰不是冤家不聚头僧礼拜师曰放汝三十棒上堂语是谤默是诳不语不默转增虗妄喝一喝春风吹落桃李华淡烟疏雨笼青嶂庆元育王笑翁妙堪禅师慈谿毛氏子参无用全禅师于天童全问曰行脚僧游山僧师曰行脚僧全曰如何是行脚事师以坐具便摵全曰此僧敢来者里X捋虎须俾参堂去用室中每示狗子无佛性话一日师拟开口全以竹篦噼口便翟支师应声呈偈曰大涂毒鼓轰天震地转脑回头横尸万里全颔之即命侍香已而报恩约公至请师分座太守程公请出住妙胜未几诏住灵隐卫王以大慈完美请师开山及王薨师庵居上柏台州使君陈公以瑞巖邀师无何江心牒至监丞史公强之乃起净慈诏下丐辞不允大参余公书来不可重违君命明年荆湖总臣奏令僧道买紫衣师号俾以师号住持师谓若是则千金之子皆可主法我道殆矣奏疏殿陛上书庙堂其议遂寝诏徙天童力辞东归翠巖筑室奉先世香火育王虗席复有旨起师再辞不许乃奉诏上堂膏雨及时江山如洗幽鸟语乔林残红随流水可怜盲聋瘖痖人不识此方真教体后天童除书再至大参赵公复请主净慈悉谢之示疾书遗表作寺丞张公书请主后事通守永嘉曹公来问疾从容叙世契移顷书偈曰业镜高悬七十二年一槌击碎大道坦然置笔泊然而逝临安灵隐石鼓希夷禅师上堂举瑯琊觉法华举相见公案颂曰闻名不如见面见面不如闻名此地无金二两俗人沽酒三升上堂举南泉曰文殊普贤昨夜三更起佛见法见每人与三十棒趁出院也赵州曰和尚棒教谁喫南泉曰且道王老师过在甚么处赵州礼拜而出颂曰春风吹落碧桃华一片流经X十万家谁在画楼沽酒处相邀来喫赵州茶幽州盘山思卓禅师上堂拈拄杖曰登山涉水全借者人掷拄杖曰相见易得好共住难为人上堂寂寂惺惺有气死人惺惺寂寂无用顽石嘻下载清风付与谁庆元雪窦野云处南禅师上堂百计推寻永不见面一时休去在处逢渠长连牀上喫粥喫饭取饱为期我且问你常住一粒米是几番过手上堂斩钉截铁特地乖张就下平高衲僧笑具皇觉到此有理难伸未审诸公如何理论福州雪峰灭堂了宗禅师上堂空索索冷冰冰清虗之理毕竟无身为什么却有许多烟雨会得么若会得七种供养诸人若会不得滴水难消相国钱象祖居士初守金陵甞游保宁问道于无用全公有所契入后于乡里建接待十所皆以净土极乐名之创止庵为栖息之所自左相辞归精修净业嘉定二年闰二月得微疾有问起居者则曰不贪生不怖死不生天上不生人中惟当往生净土耳言讫趺坐而化临州干元宗颖禅师上堂卓拄杖性燥汉祇在一槌靠拄杖伶俐人不劳再举而今莫有伶俐底么良久曰比拟张麟免亦不遇兴化华严别峰云禅师西禅印证后初住福州支提迁福泉华严上堂千种言万般解只要教君长不昧X且道不昧箇什么唤作竹篦则触不唤作竹篦则背上堂弥勒大士朝入伽蓝暮成正觉总似者般钝汉有甚用处直饶隔山望见支提双童峰便回去脚跟下好与三十福州中济无禅立才禅师上堂举赵州和尚喫茶去话颂曰赵州逢人喫茶谁知事急出家翻手作云作雨顺风撒土撒沙引得洞山无意智问佛也道三斤麻读此庵语录偈曰南海波斯持密呪千言万语少人知春风一阵来何处吹落桃华三四枝湖州何山月窟慧清禅师上堂举天台韶国师初参法眼因僧问法眼如何是曹源一滴水眼曰是曹源一滴水韶闻豁然开悟颂曰曹源一滴水相骂饶接此束鷃省空啾啾骅骝巳千里建宁仙州山吴十三道人每以已事叩诸禅伯茫无入路及参开善谦得法后结茅于其左遂往给侍绍兴庚申三月八日夜释然启悟呈偈曰元来无缝罅触着便光辉既是千金宝何须弹雀儿善答曰啐地折时真庆快死生凡圣尽平沈仙州山下呵呵笑不负相期宿昔心如如居士颜丙有僧举南泉有主沙弥话问士以颂答之曰解把一茎茅草唤作丈六金身会得头头皆是道眼中瞳子面前人颂子湖狗话曰贫家无所有只养一只狗便是佛出来也须遭一口X明州育王妙智从廓禅师闽之长溪林氏子幼颕悟喜闻出世法十五祝发受具时闽中多有道之士悉往从之游后依大圆圆门风孤峻始龃龉久之豁然有得服勤数载大圆抚之以为类已后出世育王孝宗诏舍利入禁中供养亲覩殊胜召对碧琳堂帝问舍利从何发现师奏曰从陛下圣心发现上大悦晚年建庵于乌石杜门不与世接示微恙而逝庆元天童息庵达观禅师义乌赵氏子也初参应庵次见无庵于道场后于净慈水庵室中明得二老垂手处一语破的而返至龙翔柏堂分第一座后阅四剎被旨陞灵隐上堂举二祖问达磨安心公案颂曰长安深夜雪漫漫欲觅心安转不安总使言前开活眼那知巳被老胡谩袁州仰山简庵嗣清禅师上堂举达磨大师一日谓门人曰时将至矣汝等盍各言所得乎最后慧可出礼三拜依位而立磨曰汝得吾髓师颂曰揑目生华立问端得他皮髓被他谩者般瞎汉能多事六月无霜也道寒常州华藏伊庵有权禅师临安昌化祁氏子年十四得度十八岁参礼佛智裕于灵隐时无庵全居第一座室中以从无住本建一切法问之师久而有省答曰暗里穿鍼耳中出气庵可之遂密付心印甞夜坐达旦行粥者至忘展钵邻僧以手触之师感悟说X偈曰黑漆崑崙把钓竿古帆高挂下惊湍芦花影里弄明月引得盲龟上钓船佛智甞问心包太虗量廓沙界时如何师曰大海不宿死尸智抚其座曰此子他日当据此座呵佛骂祖去在师益自韬晦复见应庵华于归宗参大慧杲于径山洎无庵全禅师住道场命师分座上堂今朝结却布袋口明眼衲僧莫乱走心行灭处解翻身喷嚏也成狮子吼旃檀林任驰骤剔起眉毛顶上生剜肉成疮露家丑湻熈庚子秋示微疾书偈趺坐而逝茶毗齿舌不坏获五色舍利无数葬于横山余骼塔万年寺左明州天童痴钝智颖禅师举达磨见武帝因缘颂曰提起须弥第一鎚玉关金锁击难开重施背踏空劳力应悔迢迢万里来镇江金山退庵道奇禅师僧问雪峰道望州亭与汝相见了也意旨如何师曰左眼半斤曰乌石岭与汝相见了也作么生师曰右眼八两曰僧堂前与汝相见了也又且如何师曰鼻孔大头向下曰只如鹅湖骤步入方丈保福入僧堂此意又作么生师曰水向石边流出冷风从华里过来香婺州三峰印禅师上堂举百丈野狐话颂曰不落不昧诬人之罪不昧不落无绳自缚可怜柳絮随春风有时自西还自东庆元径山蒙庵元聪禅师福州朱氏子晦庵会中得心要众推为高弟庆元三年自福之雪峰被旨迁X径山上堂举药山首造石头之室便问三乘十二分教某甲麤知甞闻南方直指人心见性成佛实未明了伏望指示颂曰恁么也不得不恁么也不得恁么不恁么总不得子作么生山罔措头曰子因缘不在此且往马大师处去山禀命礼马祖仍申前问祖曰我有时教伊掦眉瞚目有时不教伊扬眉瞚目有时扬眉瞚目者是有时扬眉瞚目者不是汝作么生山于言下契悟便礼拜祖曰汝见甚么道理便礼拜山曰某甲在石头如蚊子上铁牛祖曰汝既如是善自护持师颂曰倒腹倾肠说向伊不知何故尚迟疑只今便好勐提取莫待天明失却鸡上堂举玄沙见僧礼拜次乃曰因我得礼你颂曰因我得礼你莫放屁撒屎带累天下人错认自家底平江万寿月林师观禅师俗姓黄福州侯官人僧问三圣道逢人则出出则不为人意作么生师曰错曰兴化道逢人则不出出则便为人意作么生师曰错僧曰兴化旗鎗倒卓三圣肝胆齐倾师曰引不着曰只如今日和尚作么生为人师曰一棒一条痕常德德山子涓禅师潼川人也上堂见见之时见非是见见犹离见见不能及喝一喝鲸吞海水尽露出珊瑚枝众中忽有箇衲僧出来道长老休寐语却许伊具一只眼万松坏衲大琏禅师赞出山相偈曰行满功圆彻X骨穷不胜羸瘦发髼松弥天罪过今无数毗舍耶中一款供温州龙鸣在庵贤禅师上堂举崇寿示众曰识得凳子周匝有余云门道识得凳子天地悬殊师曰崇寿老汉坐杀天下人云门大师走杀天下人龙鸣则不然识得凳子四脚着地要坐便坐要起便起潭州大沩咦庵鑑禅师会稽人上堂木落霜空天寒水冷释迦老子无处藏身折东篱补西壁撞着不空见菩萨请示念佛三昧也甚奇怪却向道金色光明云参退喫茶去上堂举罽宾国王问师子尊者蕴空公案颂曰尊者何曾得蕴空罽宾徒自斩春风桃华雨后巳零落染得一谿流水红庆元瑞巖景蒙禅师温之平阳邵氏子年十三祝发习台教知名相之学不足了大事去参育王裕裕问师乡里师曰永嘉曰还识永嘉大师否师未及答批颊而出寝食不安者累月忽闻钟声而悟即造室中裕复理前问师曰即日恭惟和尚尊体起居万福裕曰如何是向上事师拟对被逐次日再造室次裕方发问师抗声曰老汉今日败关也一拍而出裕叹曰俊哉因省母归里龙翔贲一见深器之问曰言无展事话不投机承言者丧滞句者迷祇如言诠不及处如何通箇消息师以左手画一圆相贲以拂子击左师又画以右手贲以拂子击右师又画于手中以两手拓呈贲以拂子当中画一画师礼拜而立贲X大笑曰三十年拣苗今日得此乌喙遂令执侍尽揭底蕴庆元天童雪庵从瑾禅师永嘉楠溪人俗姓郑礼普安院子回落发谒心闻贲于瑞巖一日入室贲举红炉片雪问师拟答忽领旨留侍三年入闽见佛智于西禅问甚处来师曰四明智曰曾见憨布袋么师便喝智便打师接住拳曰和尚不得草草智曰瞎汉过者边立时贲主江心师归省命充维那一日问师一喝分宾主照用一时行如何是一喝分宾主师便喝贲曰者一喝是宾是主师曰宾则始终宾主则始终主贲笑曰汝又眼花了师即呈偈曰一喝分宾主依然又眼花倒翻筋斗去踏杀死虾蟆庆元六年七月二十三日索浴更衣书偈投笔而寂寿八十四腊七十全身葬心闻贲禅师塔右曹洞宗襄州鹿门觉禅师参长翁净禅师值净上堂举灵云见桃花悟道因缘颂曰一箇乌梅似本形蜘蛛结网打蜻蜓蜻蜓落了两边翅堪笑乌梅齩铁钉师不觉失笑曰早知灯是火饭熟几多时后承印记出住鹿门示众曰尽大地是学人一卷经尽干坤是学人一只眼以这箇眼读如是经千万亿劫常无间断诸人还看读得么如看读得老僧请他喫箇无米油糍X甞作五位正偏颂曰正中偏月黑云龙午夜天佛祖无踪凡圣尽箇中谁辨往来源偏中正金井玉盘秋水冷海天红日巳生东余辉不照毗卢顶正中来戴角披毛知几回应物转身全得妙云收终不露崔嵬兼中至觌面谁能容拟议手提妙印不当风大用繁兴岂凝滞兼中到无舌童儿方会道拨尘何处得逢渠撒手回途还得妙续指月录卷二X续指月录X卍XXX续指月录卷三六祖下十九世临济宗夔州卧龙破庵祖先禅师蜀之广安王氏子从罗汉院德祥出家闻缘老宿住昭觉往参扣语契令奉圆悟香火一日从方丈前过缘问庵头有人么师云无人语未竟缘噼胸与一拳云你聻师忽有省出崃依澧州德山涓公祝发受具徧叩诸方抵苏之万寿值雪夜坐自念行脚数年未得悟彻正闷闷间忽见钟动趋后架举首见照堂二字疑情顿释既而见水庵一于双林水曰师子尊者被罽宾斩却头且置你道西天胡子为什么无须师曰非双林不举此话水曰作家禅客师曰心不负人面无惭色水遂以手拓开师曰勘破了也迨水庵谢事往参密庵杰和尚杰即命师典客一日杰对旁僧举不是风动不是旛动语师闻豁然大悟次日杰遇师于寮前谓师曰总不得作伎俩试露箇消息来师应声曰方丈里有客杰呵呵大笑杰迁蒋山师侍行亲炙凡五载尽得旨要辞还蜀杰送以偈曰万里南来川䖃苴奔流度刃叩玄关顶门翟支瞎金刚眼去住还同珠走盘师至X夔州尚书杨公辅以卧龙请未几辞去复游吴中首众于径山灵隐后住常州荐福真州灵巖苏州秀峰穹窿杨和王请住湖州资福最后约斋张公镃请师于慧云开山凡六坐道场师首众灵隐时有道者请益胡孙子捉不住愿垂开示师曰用捉他作什么如风吹水自然成文时无准侍傍大悟上堂举杨岐乍住屋壁疏满牀尽撒雪珍珠缩却项暗嗟吁翻忆古人树下居师曰杨歧鬭胜不鬭劣秀峰鬭劣不鬭胜秀峰乍住没亲疏箇箇尽怀沧海珠满眼湖山看不足释迦弥勒是他奴上堂举东山和尚道如何是禅阎浮树在海南边近则不离方寸远则十万八千毕竟如何禅禅师云穹窿也有箇道处如何是禅阎浮树在海南边撑天拄地拄地撑天巧说不得只要心传毕竟如何禅禅上堂十五日巳前明似镜十五日巳后黑似漆正当十五日又且如何莺迁乔木频频语蝶恋芳丛对对飞嘉定四年六月九日师将示寂作手书别交游复书偈曰末后一句巳成忉怛写出人前千错万错书讫端坐而逝时客寓径山遗命散骨林间住持石桥建塔于别峰塔之右寿七十六腊四十九临安灵隐松源崇岳禅师处州之龙泉吴氏子自幼卓荦不凡早岁慕出世法年二十三弃家参学继X见大慧杲于径山杲陞堂称蒋山应庵华为人径捷师闻之不待旦而行既至入室朝夕咨请一日华问世尊有密语迦叶不覆藏汝作么生师曰钝置和尚华厉声一喝师有省华大喜以为法器说偈劝使祝发隆兴初得度于临安白莲精舍自是徧参诸大老罕当其意者迺入闽见木庵永一日辞永永举有句无句如藤倚树师曰裂破永曰瑯琊道好一堆烂柴聻师曰矢上加尖永曰永兄下语老僧不能过其如未在他日拂柄在手为人不得验人不得师曰为人者使博地凡夫一超入圣固难矣验人者打向面前过不待开口巳知渠骨髓何难之有永举手曰明明向道开口不在舌头上后当自知逾年见密庵于衢州之西山随问即答杰微笑而巳师切于究竟至忘寝食杰移蒋山华藏径山师皆从之一日杰挂牌为众入室次问僧不是心不是佛不是物师侍侧豁然大悟乃曰今日方会木庵和尚道开口不在舌头上也自是机辩纵横杰迁灵隐师遂分座旋出世于平江澄照徙江阴之光孝无为之冶父饶之荐福明之香山平江之虎丘庆元三年灵隐虗席被旨补处上堂大凡扶竖宗乘须具顶门正眼悬肘后灵符只如保寿开堂三圣推出一僧保寿掷下拄杖便归方丈二尊宿等闲一挨一拶便乃发明临济心髓殊不知性命总在者僧手里还有检点得出者么昔年觅火和烟得今日担泉带月归居灵隐六年法X道益盛得法者众忽退居东庵示微疾作手书别诸公卿且垂二语以验来学曰有力量人因甚擡脚不起开口不在舌头上辞世日示众久聚正路行者有只不能用黑豆法难以荷负正宗临济佛法到此平沈痛哉痛哉遗书嗣法香山睦云居开嘱以珍重大法复书偈曰来无所来去无所去瞥转玄关佛祖罔措跏趺而逝放翁陆游铭其塔饶州荐福曹源道生禅师南劒人分座云居出世妙果徙龟峰上堂雨雪落纷纷檐头水滴滴良哉观世音草里跳不出也大屈水底乌龟钻铁壁咄上堂平旦清晨三月朝南山苍翠插云霄不须更觅西来意门外数声婆饼焦拍膝一下曰好大哥咏灵巖石偈曰云去云来非有意云来云去亦无心有无截断灵何在突兀一峰青到今后住荐福逾月示疾庆元天童枯禅自镜禅师福州高氏子谒密庵杰于灵隐鍼芥相契遂荷印记宝庆元年被旨于灵隐上堂有句无句如藤倚树树倒藤枯句归何处良久曰长忆江南三月里鹧鸪啼处百花香上堂一拽石二搬土夜半日轮正卓午老安曾牧沩山牛南泉不打盐官鼓报君知莫莽卤火里蝍蟟吞却虎上堂举鹤林因僧叩门林曰阿谁僧曰行脚僧林曰X非但行脚僧我这里佛来也不着僧曰因甚佛来也不着林曰无他栖泊处师曰天童则不然若有人扣门即大开了待他入来便拦胸搊住曰道道若拟开口便与噼胸一拳若向者里转得身吐得气便请明窗下安排向上临安净慈潜庵慧光禅师化盐偈曰合水和泥一处烹水干泥净雪花生乘时索起撩天价公验分明孰敢争太平隐静万庵致柔禅师潮州陈氏子母黄妙喜杲和尚南迁道经于潮师祖父暹延礼甚谨其母梦僧入室遂怀妊及诞父母誓不以俗累羁之芟染完具参密庵杰于蒋山一日入室次杰举释迦弥勒犹是他奴且道他是阿谁师曰无地头汉杰曰千闻不如一见师便殴一拳杰擒住厉声曰者小鬼子见箇什么胡打乱打师曰更要喫一拳在杰连挥两拳曰打者无地头汉师豁然大悟遂辞去出住太平隐静上堂起道树诣鹿苑不是向上机传少室续曹溪未为性燥汉直得无依无欲无一法当情犹落第二见放过一着卷舒在我纵夺临时于把住处放行露柱灯笼活泼泼于放行处把住释迦弥勒是他奴卓拄杖且道是放行耶是把住耶一气不言含有象万灵何处谢无私上堂东山和尚道空门有路人皆到到者方知旨趣长心地不生闲草木自然身放白毫光师曰X东山只解无中觅有不解有里寻无隐静则不然空门有路人皆到到者方知碍处通石上栽华还结果到头元不假春风师临终集众嘱曰老僧生平无长物只依海众常例安寝堂两日足矣复书偈端坐而化越三日寺燬众悟遗言若有旨也临安灵隐笑庵了悟禅师姑苏人上堂举睦州因僧问以一重去一重即不问不以一重去一重时如何州曰昨日栽茄子今日种东瓜颂曰昨日栽茄子今日种东瓜一声河满子和月落谁家金陵蒋山一翁庆如禅师姓范氏福州长乐人上堂春雨如膏春云似鹤春鸟关关春泉濯濯揭开观音脑葢踢倒慈氏楼阁切莫将错就错拍禅牀曰参上堂过去诸如来斯门巳成就一盲引众盲现在诸菩萨今各入圆明鰕跳不出斗未来修学人当依如是法赚杀一船人平江承天铁鞭允韶禅师参密庵杰记莂后住承天佛涅槃日上堂老汉当年腊月八三更半夜颠狂发刚把长钉钉眼睛直至如今未能拔山僧今日下毒手为他拔一拔看便下座学士张镃居士字功甫别号约斋闻钟声悟道述偈曰钟一击耳根塞赤肉团边去箇贼有人问我解何宗舜若多神面目黑后舍宅建寺曰慧云请破庵先禅师开山疏曰舍林居为阿兰若夫岂小缘请宗师据曲彔牀只因大事几度徧参遭密庵打失鼻孔一X朝拈出向冷泉捋下面皮不谓馨香奚烦郑重辞青松于北㵎穿几重出岫之云对绿水于南湖祝万岁如山之寿嘉定五年公复清灭翁文礼禅师相继阐法今有专祠于慧云吉州青原净居正庵宗广禅师上堂不用爱圣圣是假名不用厌凡凡是妾立但得圣凡情尽自然物我双忘正恁么时凭谁委悉石女穿鍼山色秀木人牵线海云生临安净慈晦翁悟明禅师福州人上堂举夹山会下一僧到高亭才礼拜亭便打僧曰特来礼拜师何打又拜亭又打趁出僧回举似夹山山曰会么曰不会山曰赖汝不会汝若会即夹山口哑去应庵华拈曰高亭一期忍俊不禁争柰拄杖放行太速者僧当时若是箇汉莫道高亭夹山便是达磨大师出来也斩为三段何故家肥生孝子国霸有谋臣师曰高亭夹山门庭施设各得其宜但中间一人较些子应庵和尚与么道也是巩县茶瓶师甞纂修联灯会要传于丛林临安径山藏叟善珍禅师泉州南安吕氏子也示众云古者道知之一字众妙之门又有道知之一字众祸之门只者二门入得更须出得三世诸佛出不得六代祖师出不得天下老和尚出不得何故变铁成X金易变金成铁难据室者里是问讯烧香了来老僧身边立地底所在么獃子你自钝置犹可莫来钝置老僧自题其像曰参禅无悟识字有数眼三角似燕山愁胡面百折如赵婆呷酢一着高出诸方敢道饭是米做临安净慈东叟仲颖禅师上堂曰切忌随他觅无劳向巳求纵横活鱍鱍有放还有收是甚么一叶落天下秋上堂上不在天下不在地中不在人喝一喝且道者一喝落在甚么处若也知得也有宾也有主也有照也有用若也不知参退巡堂喫饭上堂行者行坐者坐左之右之无可不可甘露园中蒺藜黄檗树头蜜果才与么不与么不与么却与么善贾之家不停滞货吉安龙济友云宗鍪禅师庐陵王氏子幼喜趺坐年十二出家十九薙发受具二十二参方首谒妙峰值佛涅槃日峰上堂拈拄杖曰释迦老子来也诸人还见么微妙净法身具相三十二放下拄杖曰见你诸人不会入涅槃去也师于言下豁然契悟寻登吉水之东山佛顶得修山主故址木食㵎饮影不出山甞自咏曰山僧有分住烟萝无米无钱莫管他水似瑠璃山似玉眼前尽有许来多后峰以法衣竹篦并自题肖像寄师曰妙峰孤顶草离离横按竹篦三尺铁只许佛顶龙济知父子不传真祕诀至元丁亥忽示疾集众嘱后事弹指一声曰只此是别众语也X众请偈师不答将二鼓复索笔书曰一灯在望更无言说大地平沈虗空迸裂书毕泊然而寂庆元育王物初大观禅师鄞县横溪陆氏子参北磵于净慈悟旨命典文翰后住育王上堂一冬二冬你侬我侬暗中偷笑当面脱空虽是寻常茶饭谁知米里有虫夜来好风吹折门前一株松临安净慈偃溪广闻禅师侯官林氏子十八得度受具历见铁牛印少室睦无际派诸老后参浙翁𤥎于天童鍼芥虽投自知未稳及再参于双径𤥎笑而问曰汝来耶一夕坐檐间闻更三转入堂曳履而蹶如梦忽醒翌朝造室𤥎举赵州洗钵盂话师将启吻𤥎遽以拳止之疑情当下冰释绍定戊子四明制阃胡公以小净慈致之历住香山万寿雪窦育王净慈灵隐径坞等山开炉上堂举赵州示众曰老僧三十年前在南方火炉头有箇无宾主话直至如今无人举着师曰森罗万象明暗色空日夜举扬赵州古佛不是不知只为贪程太速上堂杨岐眼里睛临济顶中髓一不成二不是点着不来白云万里临安灵隐大川普济禅师明州奉化人上堂举睦州和尚因僧问如何是祖师西来意州曰一队衲僧来一队衲僧去颂曰一队衲僧来一队衲僧去打破睦州关大地无寸土题世尊出山相龙章凤质出王宫肘露衣穿下雪峰智愿必空诸有界不知诸有几时空师甞纂修五灯会元行世X临安径山淮海原肇禅师通州静海潘氏子年十九薙染受具参浙翁𤥎于径山𤥎问汝何处人师曰淮东𤥎曰泗州大圣为什么在扬州出现师曰今日又在杭州撞着𤥎曰且喜没交涉师曰自远趋风𤥎以师警敏欲大激发未许参堂才见便曰下一转话来拟开口即喝出师以书上又以颂呈末句曰空教回首望长安𤥎曰者里是什么所在师曰谢和尚挂搭于是密就入室之列命掌记室𤥎既示寂四明育王虗席庙堂奏师补处复迁杭之净慈露隐径山其住径山值歉余逋劵山积僧残屋老未几楼阁矗霄云衲踵至不减浙翁全盛气象俄示疾嘱其徒曰为吾祔一穴于东㵎见生死不忘奉师之意六月初十日浴讫书偈而逝婺州双林介石朋禅师上堂举明招谦禅师一日天寒上堂众才集招曰风头稍硬且归煖处商量便归方丈众随至立定招曰才到暖室便见瞌睡以拄杖一时趁下颂曰稍硬风头早巳乖更将暖处自沈埋反令千古成踪迹枉喫罗山白饭来庆元天童弁山阡禅师举李翱参药山因缘颂曰贵耳而贱目背手抽金镞仰面看青天箭过新罗国僧归乡偈曰奋志南方问正因正因一字不曾闻七零八落袈裟角惹得凌霄几片云观音大士偈曰螺髻屈蟠春岛碧绿衣零乱晓云寒寻声只么随流去说甚真观清净观X平江虎丘枯椿昙禅师上堂举大梅常禅师问马祖如何是佛祖曰即心是佛师曰要知马祖落处么水向石边流出冷风从花里过来香龙溪文禅师示众无相无形本寂寥拟擡眸处转迢遥蒲团静倚无余事窗外一声婆饼焦平江虎丘东山道源禅师福建连江黄氏子肄业郡之白云游历两浙末后到蒋山见浙翁𤥎禅师室中举即心即佛话有省出世奉化清凉迁苏州虎丘上堂拈拄杖曰德山棒临济喝总是用过了底闲家泼具且道虎丘将什么为人卓拄杖不假钳鎚烹佛祖惯将筯折搅沧溟掷拄杖下座建安徐直翁帅三山以雪峰起师至建宁光孝寺遗偈而化庆元大慈芝嵒慧洪禅师越州新昌人姓朱诞时母梦前石佛高禅师入卧内寤而生师年十六从石佛净因薙染谒径山浙翁𤥎𤥎问曰汝何处人师曰越州𤥎曰近离甚处师曰净慈𤥎曰如何是行脚事师拟议𤥎色庄曰汝前来答我一一分晓问着行脚事则茫然为何所碍师曰今日来见和尚𤥎曰念汝新到参堂去𤥎迁天童师再参室中举不是心不是佛不是物师曰毒龙行处草不生𤥎曰且喜没交涉师曰入水见长人𤥎便喝忠献越王请住崇报上堂住山懒慢百事无成教为剩语禅亦强名击拂子曰夜来春睡重一觉到天明住石佛上堂红尘堆里四经秋验尽诸方盌脱丘忽地船头轻拨转却来屋X里贩掦州襕衫翻着曲唱还乡坐断千差壁立万仞直得韶光溢目故园桃李争研瑞气腾空本地风光显现若也顿开千眼何妨把手同归其或未然善财一去无消息楼阁门开竟日闲临终书偈曰六十三年前六十三年后腊月火烧山虗空俱出丑跏趺而逝庆元寿国梦窗嗣清禅师山阴于氏子佛涅槃上堂佛真法身犹若虗空因甚二月十五日却向双林树下做尽死模样良久曰竹影扫阶尘不动月轮穿海水无痕上堂归宗斩蛇祕魔擎叉禾山打鼓赵州喫茶十字街头开舖席见钱买卖且无赊湖州道场别浦法舟禅师甞有鱼篮观音赞曰月眉斜印海门孤逐浪随波不丈夫双手向人提掇处却将鱼目换明珠无极观禅师得法于育王印禅师题世尊出山像曰王宫不住箇痴獃半夜逾城真怪哉苦行六年谁釆你计穷只得出山来庆元瑞巖无量崇寿禅师上堂举鸟窠和尚因白侍郎问佛法大意鸟窠曰诸恶莫作众善奉行侍郎曰三岁孩儿也解道鸟窠曰三岁孩儿虽道得八十老人行不得颂曰恶无相貌善无形皆自心田长养成不露锋铓轻点破菩提烦恼等空平庆元天宁无镜彻禅师上堂举巖头和尚因僧问浩浩尘中如何办主头曰铜沙锣里满盛油颂曰百万X雄兵入汉关威如勐虎阵如山单刀直取颜良首不是关公也大难鳌峰定禅师赞玄沙和尚偈曰青蓑不肯换金章千古风流属谢郎钓得锦鳞人不荐夜寒沙上听鸣榔饶州荐福无文灿禅师从育王堪得法宝庆三年六月受请住荐福次迁开先五年复还荐福据室山僧今日开地狱门普请尽大地人造地狱业证地狱果若有一人成佛作祖我誓不成正觉上堂天高地厚日盈月昃全提半提天地悬隔灿上座平生只会着衣喫饭闻人说佛法二字如风过树头如水浇顽石今日裂破面门唤作长老也欲与诸人论说一上无端冒五六月大热行二千里脩途一时打失了也虽然赖有拄杖子在拈拄杖曰拄杖子试说看卓一下清平世界切忌譌言结夏上堂百不知百不会饱喫饭熟打睡要得克期取证须证如是三昧师尝与其友知无闻书曰住院何足道哉近年勑差堂除者何眼可挂齿牙者能几人使吾有口可以吞三世诸佛则曲彔牀终身不坐又何慊无闻以为何如某昔者入众见识字人多不修细行遂决意不作书记诸老据位称师者又多看不上眼遂无意出世今皆不遂其初矣住院十年名为长老只是旧时灿上座饮食起居与堂僧无异相从衲子岁不下百数十人遇五日搥鼓陞堂以平时在诸老间X所得细大法门随分东语西话断不敢以脱空话笼罩学者亦不敢以过头语欺谩学者说到无巴鼻无滋味处欣然自笑听者不必解笑也士大夫多相知然所知者不过谓其读书也能文也解起废也硬嵴梁也盖胆毛几茎则知者鲜矣福州雪峰北山信禅师颂佛成道曰六年冻得眼无光一见明星雪后霜担水出山频唤卖不知江海白茫茫平江虎丘㑃堂善济禅师题鱼篮观音像赞曰云须浓粧苦强颜为他闲事入尘寰携来活底无人买只作寻常死货看越州天衣啸嵒文蔚禅师上堂举云门和尚示众曰人人尽有光明在看时不见暗昏昏踢倒山门无厨库此时明暗自然分柏嵒凝禅师作破衲颂曰零零落落几经年信手拈来搭半肩午夜定回和束倒箇中消息许谁传华藏纯庵善净禅师上堂举六祖风旛话颂曰不是风兮不是旛白云尽处见青山可怜无限英雄汉开眼堂堂入死关临安径山荆叟如珏禅师婺州人依侍痴钝颖和尚一日室中垂语如何是佛师遽曰烂东瓜侍呈颂曰如何是佛烂东瓜齩着冰霜透齿牙根蒂虽然无窖子一年一度一开花尝作偈寄呈颖曰钟山白刃赤身挨几度曾经被活埋一自人亡家破后了知无位X可安排岁旦上堂新岁击新鼓普施新法雨万物尽从新一一就规矩普贤大士忻欢乘时打开门户放出白象王徧地无寻处拈拄杖惟有者个不属故新等闲开口吞却法身掷下拄杖是什么千年桃核里元是旧时仁福州雪峰大梦德因禅师作布袋和尚赞曰杖挑布袋走红尘底事何曾见得亲业识茫茫无本据不知开口笑何人临安灵隐高原祖泉禅师举镜清在雪峰一日普请次峰曰沩山道见色便是心还有过也无清曰古人为什么事峰曰虽然如是我要共你商量清曰若与么不如某甲䦆地去师拈曰雪峰探竿在手影草随身若不是镜清普请几乎狼借又举伏䭾密多尊者问佛䭾难提尊者父母非我亲谁是最亲者诸佛非我道谁是最道者颂曰父母分明非我亲祖师肝胆向人倾直下若能亲荐得优昙花发火中春隆兴黄龙无门慧开禅师杭州梁渚人族姓梁参月林观禅师观令看无字话经六年迥无入处乃奋志自誓曰若去睡眠烂却我身每至困时廊下行道以头向露柱磕一日在法座边忽闻斋鼓声有省述偈曰青天白日一声雷大地羣生眼豁开万象森罗齐稽首须弥𨁝跳舞三台次日入室欲通所得观遽曰何处见神见鬼了也师便喝观亦喝师又喝自此机用脗合湻祐六年奉旨开山护国仁皇寺上堂若X人识得心大地无寸土古人恁么道黄龙即不然若人识得心大地尽是土上堂是非长短耳边风切莫于中觅异同要得八风吹不动放教心地等闲空慈受老人只解顺水张帆不能逆风把舵黄龙又且不然是非都去了是非里荐取何故聻几度黑风翻大浪未曾闻道钓舟倾师晚年倦于槌拂庵居西湖之上参学者犹众理宗召入选德殿说法祈雨感应勑赐金襕法衣佛眼之号兴化囊山孤峰德秀禅师福州连江陈氏子于苏之寒山祝发上堂举僧问雪峰如何是第一句峰良久僧举似长生生曰此是第二句雪峰令僧问生如何是第一句生曰苍天苍天师曰二大老与么泪出痛肠若是第一句要且未梦见在忽有人问怡山如何是第一句只向他道剑去久矣上堂举真净和尚曰头陀石被莓苔褁掷笔峰遭薛茘缠罗汉寺里一年度三箇行者归宗寺里参退喫茶大众要会么听取一颂天晴日头出雨落地下湿尽情都说了只恐信不及潭州石霜竹巖妙印禅师进贤人族万氏谒月林观禅师一日入室次观问如何是祖师西来意师曰老鼠齩破灯盏观颔之历住数剎后移石霜作对月看经偈曰未动舌头文彩露五千余卷一时周若言待月重开卷敢保驴年未彻头师晚年筑庵曰紫霞丞相赵公葵燕居里第尝延师问道宝祐三年示寂X书偈曰六十九年一场大梦归去来兮珍重珍重书毕泊然而逝塔于紫霞鼓山桧堂祖鉴禅师徐氏子也礼钟山真薙度往依瞎堂远服勤五载及归闽参干元颖禅师始得大事了毕出世滁之瑯琊无何徙真之北山复主资福泉守程公延至承天迁光孝帅府叶公请住鼓山凡七载开禧乙丑谢事明年五月师将顺世乃说偈曰平生患语多临终更何说尽力举似人红炉一片雪徽州黄山正因禅师仁和俞氏子参育王一夕闻霹雳声通身汗下拊掌大笑曰如是如是元世祖请说法称旨授圆明通应之号一日谓弟子曰吾二十七日去矣至期而逝曹洞宗青州普炤一辨禅师精究内典贯通宗乘及参鹿门觉问如何是尽干坤是学人一只眼觉曰汝被一卷经遮却也师拟对觉摇手曰不快漆桶去师言下有省出住青州普炤迁东都万寿当是时燕秦齐晋之间参宗之士皆其后学师于青州室中尝设百问勘验学者一问声前荐得落在今时句后承当迷头认影作么生是空劫巳前自已又问二边纯莫立中道不须安且道甚么处相见得箇端的又问回途转位直须戴角披毛唤作畜生得么又问念念释迦出世步步弥勒下生为甚么拟心即错动念即乖又问有口赞不尽无言心自明是则裂破虗空不是则鬼家活计上人端的处道将一句来颂浮山示投子十六题一识自宗问答休将句偈酬到头佛祖一齐收九年面壁巳多事立雪神光亦强求二死中活今时及尽更何亲云鏁幽巖冻琐津堪羡岭头增意气雪中独绽一枝香三活中死合头相似喜人情水月空花镜象荣荒径客迷芳草渡拟将石火当天明四不落死活到头採汲不虗施运水搬柴自合时燕语未归帘幕静晚莺啼处绿杨垂五背舍三峰华岳总平治雪压寒林折冻枝一念不生全体现纤毫才动落阶墀六不背舍路阔巖高碧㵎流山花开徧接云楼雨余何处金莺啭不顾春残语未休七活人剑耳听无妨眼见闻南山下雨北山云动容举止方圆异大赏将军不语勋八杀人刀凛凛霜风刮地生千山冰雪路难行未萌巳落威音际才拟玄微堕穽坑九平尝春来幽谷水泠泠䇿杖优游傍钓汀好是太平无事客汨罗未必独醒醒十利道拔生少室灵山事宛然不曾谈说不安禅回光一句超今古大丈夫儿谁后先十一言无过失默时似说说时无迷悟刚令与道疏莫谓人根有利钝麤言X细语不关渠十二透脱雪后风和晓霁天莺吟花笑柳含烟凤楼不宿桃源客半夜穿靴入市廛十三透脱不透脱噼箭机锋着眼看当阳趁妙哂傍观云横谷口迷巢鸟雪拥柴门去路寒十四称掦寒潭不与月为期万古松声韵不移眼听耳观如会得方知佛祖密传持十五降句当台明镜影难藏露柱灯笼自举扬千圣不曾留半偈少林巳是不相当十六方入圆携琴玉女夜归时凤转丹霄入紫薇香雾喷花烟霭重汀洲渔棹月依稀五位颂曰正中偏斗柄初横半夜前密室不然龙凤烛广寒宫殿月当天偏中正木女手携无字印失晓崑崙暗皱眉自然羞看秦时镜正中来剑树刀山也自摧玉马嘶声离月殿九重依旧锁苍苔兼中至大用纵横无巧智渔歌樵唱谒金门太平不是将军致兼中到头角完全无异号脱珍着弊入廛来纵横踏破今时道宾主颂其宾中宾曰天涯奔走几经春负学论功日转贫行海渊深须徧涉义天空阔不容尘宾中主曰衣穿瘦骨露无余独镇寰区晖大初三尺匣中诛佞剑百囊箧里荐贤书主中宾曰丹墀鞭静九宫开万里江山绝点埃脱却襕衫戴席帽声声只道那边来主中主曰重巖幽邃锁烟岑古洞龙吟雾气深石女唱归红𦦨里木人运步觅知音庆元天童云外岫禅师昌国卫人身材眇小精悍有余师事直翁举公剃落究明洞宗尽其源底出世慈X溪石门历象山智门陞住天童寺上堂閙市红尘里有閙市红尘里佛法深山巖崖中有深山巖崖中佛法山僧昨日出城门闹市红尘里佛法一时忘却了也行到二十里便见深山巖崖中佛法大众且道如何是深山巖崖中佛法良久曰白云淡泞出没太虗之中青萝夤缘直上寒松之顶谢首座书记藏主上堂以拂子打圆相曰摩诃衍法离四句绝百非又打一圆相曰礼之用和为贵先王之道斯为美又打一圆相曰摩尼珠人不识如来藏里亲收得诸人还见么所见不同互有得失天童这里毋固毋必师不倨傲不贪积不私食得施利随与人见后生益敬之二时粥饭必同众赴堂一日问无印证曰天童今日大死去也汝作么生救证曰请和尚喫饭师曰天童今日大死去也汝不要相救证曰救他作么师又曰天童今日大死去也阿谁与我同行证曰和尚先行某甲随后师呵呵大笑遂示寂塔全身于本山之麓续指月录卷三X续指月录X卍XXX续指月录卷四六祖下二十世临济宗临安径山无准师范禅师生于蜀之梓潼雍氏九岁出家长游成都坐夏请益坐禅之法于老宿尧首座座曰禅是何物坐底是谁师昼夜体究一日如厕提前话有省明年往谒佛照光于育王光问曰何处人师曰剑州光曰带得剑来么师随声便喝光笑曰者乌头子也乱做贫甚无赀剃发人皆以乌头子唿之久之复至灵隐时破庵居第一座同游石笋庵庵之道者请益曰胡孙子捉不住愿垂开示先曰用捉他作甚么如风吹水自然成纹师侍傍有省破庵先和尚过天童扫塔师偕往至瑞巖云巢留师分座夜梦伟衣冠者持把茅见受翌日明州清凉专使至师受请入院见所谓伽蓝神姓茅衣冠状貌与畴昔所梦无异陞堂开法大阐宗风继迁焦山雪窦被勑移育王又三年嵩少林散席以朝命主径山有旨召入内庭师奏对详明上为色动赐金襕僧伽黎复宣诣慈明殿陞座说法X理宗垂帘而听赐佛鑑禅师号师居径山二十年海众云腾信施丰积虽寺两遭火厄乃旋复旋兴为东南法席第一师于寺前四十里筑室百楹接待云水頟曰万年正续正续西数百步结庵一区为归藏建阁以藏后先所赐御翰东西供奉祖师与先世香火遇始生日为饭僧佛事以赞冥福盖蜀乱师之先祀遂绝祠奉以旌孝慕上闻嘉叹上堂灵山指月曹溪话月递代相传证龟成鼈范上座寻常一张口挂在壁上今日无端入者行户未免拈出多年历日说似诸人且要郭大李二邓四张三知得江南两浙春寒秋热上堂若论箇事直是省要柰何诸人自作艰难自作障碍所以寻常西廊东廊见诸人和南问讯山僧便乃低头相接其实无他只要诸人识得长老是西川隆庆府人氏若也识得便与诸人打些乡谈说些乡话如今且未说你识得长老且各自知得自家乡贯也得还知么湻祐戊申秋师筑室明月池上榜曰退耕三月旦日陞堂示众曰山僧既老且病无力得与诸人东语西话今日勉强出来将从前所说不到底尽情向诸人面前抖擞去也遂起身抖衣曰是多少便归方丈十五日集两序区画后事亲书遗表言笑如平时其徒以遗偈为请乃执笔疾书曰来时空索索去也赤条条更要问端的天台有石桥移倾而逝停龛二七日上遣中使降香赐币奉全身葬于正续之侧塔曰圆照X江州云居即庵慈觉禅师蜀人也上堂举雪峰因闽王问拟欲葢一所佛殿去时如何峰曰大王何不葢取一所空王殿王曰请师样子峰展两手云门曰一举四十九师颂曰空王殿样子雪峰展两手添得老韶阳一举四十九总是面南看北斗赞船子和尚偈曰三十余年在药山鬼家活计岂能传当时不得夹山老你且柰烦撑破船师始登云居先一夕宿瑶田庄梦伽蓝安乐神告曰师于此山只有一粥之缘明日午后到山晚参罢值堂中二僧相欧以新到例遭摈逐师窃讶之后数年云居虗席请师补处师忻然承命且征前梦至瑶田庄而寂庆元大慈独庵道俦禅师赠制鞋匠偈曰透底工夫做巳圆须知密处自心传脚跟着地随他转踏到驴年也未穿临安灵隐石田法薰禅师眉山彭氏子初游石霜礼雷迁塔述偈曰一念慈容元不隔何须特地肆乖张平高就下婆心切恼得雷公一夜忙师名由是大着闻穹窿先道望遂往叩先一见知为法器室中举世尊拈华迦叶微笑话师曰焦砖打着连底冻赤眼撞着火柴头先异之每于日用语默不少假借师于是决志依栖与无准范日相激砺久乃辞去复徧游诸老门庭咸称赏之后出世苏之高峰次迁寒山钟山虗席庙堂奏师补处宝庆初迁净慈端平二年复迁灵隐上堂一径直二周徧衲僧会得万别千差庭X前闲纵目春尽尚余华老胡不合过流沙拍膝一下便下座湻祐甲辰三月望示众曰伹得本莫愁末唤什么作本唤什么作末松柏千年青不入时人意牡丹一日红满城公子醉山僧恁么道若有不肯底是我同参弟子师俊绘师像求赞有曰末后一句分付厨山众讶之明日忽示疾退归宝寿诀众而逝窆全身于院后庆元天童灭翁天目文礼禅师杭之临安人姓阮氏六岁携篮随母採桑俄念携之者谁邪遂有出家志年十六剃落谒育王佛照光和尚问恁么来者那箇是汝主人公师豁然领肯一日光问是风动是旛动者僧如何师曰物见主眼卓竖光曰不是风动不是旛动甚处见祖师师曰揭却脑葢光喜其俊迈命典书记久之返浙西听一心三观于上天竺时松源岳唱道饶之荐福室中问僧不是风动不是旛动拟议即棒出师闻之顿忘知解遂往见之蒙印可得尽其旨辞去徧礼江淮间祖塔时浙翁𤥎主蒋山挽师分座嘉定五年约斋张公镃请师开法临安慧云节斋赵公慕师高行微服过访师亦不问其姓名与语终日而去翌日奏请师住持净慈室中每举南山筀笋东海乌鱡话学者拟议师便打莫有凑泊之者僧问和尚见佛照时如何师曰石中有玉曰见松源后如何师曰沙里无油有来上座入方丈曰某甲有状投和尚师曰对头在那里来曰和尚便是师曰老X僧与汝有甚么冤讐来无语师捉住曰冤家冤家新到僧至师问汝名甚么僧曰智虎师退身作怕势僧拟议师便归方丈师尤邃于易诸儒大阐道学师与之游直示心法朱晦庵问毋不敬师义手示之杨慈湖问不欺之力师答以偈曰此力分明在不欺不欺能有几人知要明象兔全提句看取升阶正笏时师将入寂谓侍者曰谁与我造箇无缝塔者曰请师塔样师良久曰尽力画不出遂怡然而去阇维弟子收舍利并遗骨袝葬于应庵塔左寿八十四温州江心石巖希琏禅师潮阳马氏子僧问昔日佛照光禅师因宋孝宗宣问释迦佛入山六年所成何事光曰将谓陛下忘却此意如何师答以颂曰大根大器大熏修瞥转机轮向上头万亿斯年惟一佛雪山元不隔龙楼台州瑞巖佛日云巢巖禅师作经题八字偈曰以字不成八字非当阳拈起大家知释迦老子舌无骨黄叶将来吓小儿颂灵云见桃华话曰三月桃华烂熳红灵云打失主人翁随邪逐恶玄沙老半是真情半脱空华藏无碍觉通禅师青苗会上堂破一微尘出大经鸢飞鱼跃更分明不将眼看将心看巳是重敲火里冰淹黑豆昧平生直须劫外话丰登缲成白雪桑重绿割尽黄云稻正青X临安净慈谷源道禅师举丹霞然初参石头刬佛殿前草公案颂曰石头刬草验英豪懵懂丹霞眼不高若解转身行活路至今应不累儿曹湖州道场北海悟心禅师举黄檗在盐官殿上礼佛次时唐宣宗为沙弥问曰不着佛求不着法求不着僧求长老礼拜当何所求檗曰不着佛求不着法求不着僧求常礼如是事弥曰用礼何为檗便掌弥曰太麤生檗曰者里是什么所在说麤说细随后又掌颂曰曾施三掌触君王佛法何曾有寸长麤行沙门封断际至今无地着惭惶举唐文宗蛤蜊因缘颂曰合水和泥底事忙被渠点破大乖张虽然契得君王意争柰全身入镬汤庆元雪窦大歇仲谦禅师义乌应氏子幼见傅大士心王铭矢志出家初参息庵庵器而抑之曰汝儒者习气不除焉能学道要到大休大歇田地如木偶人去师蒙激发益自奋励朝夕不解一日忽然有省遂以大歇自名后参松源岳一日室中举祕魔擎义话师豁然大悟上堂举应庵华和尚问密庵杰如何是正法眼杰曰破沙盆华颔之颂曰白玉琢成泥弹子黄金铸就铁崑崙千年滞货无人买未免如今累子孙诺庵肇禅师华亭怀古偈曰活计都卢一钓舟锦鳞入手便抽头我来不覩师亲训柳岸依依蘸碧流X湖州道场运庵普巖禅师题赵州像赞曰无端提起七斤衫多少禅人着意参尽向青州做窠窟不知春色在江南苏州虎丘蒺藜昙禅师初住四明延庆迁苏之穹窿后至虎丘上堂举僧问香林如何是衲衣下事林曰腊月火烧山师曰兔子何曾离得窟若有人问延庆如何是衲衣下事只对他道就船买得鱼偏美踏雪沽来酒倍香上堂念念释迦出世时时弥勒下生顿超天地未分之前不历阶梯掀翻宝所便恁么去可以开无量法门可以演百千妙义蓦拈拄杖卓一下曰无量法门百千妙义尽向者里百杂碎了也还知虎丘落处么靠拄杖祖祢不了殃及子孙台州瑞巖少室光睦禅师上堂举曹山霞禅师因僧侍立次山曰道者可煞热曰是山曰祇如热向甚么处回避曰向镬汤炉炭里回避山曰祇如镬汤炉炭里又作么生回避曰众苦不能到师颂曰瞎却顶门三只眼镬汤炉炭里优游若言众苦不能到端的何曾有地头镇江金山掩室善开禅师上堂举密庵破沙盆话颂曰法眼拈来早自谩无端错对破沙盆而今徧界难遮掩殃害丛林及子孙明州雪窦无相范禅师上堂举赵州和尚曰才有是非纷然失心还有答话分也无僧举似洛浦浦扣齿又举似云居居曰何必僧回举似赵州州曰南方大X有人丧身失命僧曰请和尚举赵州方举前话僧指旁僧曰者箇师僧喫却饭了作恁么语话师颂曰坐底见立底立底见坐底咄哉老赵州白日眼见鬼祕监陆游居士字务观号放翁山阴人常谒松源岳和尚于灵隐从容问曰心传之学可得闻乎岳曰既是心传岂从闻得士点首默契遂呈偈曰几度驱车入帝京逢僧一例眼双青今朝始见宗门别说有无言要眼听临安径山痴绝道冲禅师武信长江荀氏子母郭生而丰上短下资性绝人稍长以进士业应诏不第遂出家游历讲肆习经论绍熙壬子出崃回翔荆楚间时曹源生出世妙果师造见耹入门语有省参堂俾侍香朝夕老拳痛棒不少贷平生知见至是多无影响生徙龟峰师侍行又三年以偈辞游浙有尚余穷相一双手西向诸方痒处爬之句初应嘉禾光孝道闻于朝忠献卫王以堂帖除蒋山蒋山诸庄皆濒江易涝下田多无收师忍饥鸣道行乞养士居十有三载无倦色嘉熙己亥侍郎东畎曹公豳帅闽闻师道望以鼓山来聘未行雪峰牒至领事半年而天童诏下众集如海育王虗席摄住持事往来两山上堂天童用底来育王用不着育王用底归天童用不着虽然如是用不着不着处用有余一箭双鵰随手落结夏上堂圆觉伽蓝尘尘有路坐断去来顿空X今古那里十三者边十五后先不差毫发许堪笑黄面瞿昙至今不知落处迁径山一日忽陞座辞众举世尊临入涅槃告众曰汝等善观吾紫磨金色之身瞻仰取足毋令后悔今日即有明日即无师曰世尊四十九年作尽伎俩及至临行之际求生不得求死不得山僧今日要行便行要去便去八臂那咤拦不住至夜分起坐移倾而逝寿八十二茶毗舍利五色无数遵遗命奉骨归葬金陵玉山庵学者分其半塔于菖蒲田临安净慈清溪沅禅师上堂达磨西来一坐具地被他神光礼了三拜一时占了致令后代儿孙各自分疆列界衲僧家拨草瞻风朝吴暮越南天台北五台拄杖头草鞋底还曾踏着也未良久曰切忌踏着荆州公安虎溪钖禅师上堂心心浅处实甚深道道幽远无人到急行踏不着缓行成错过少林几坐华木春却忆西来胡达磨福州西禅月潭圆禅师开炉上堂人人尽守瓮中天地覆天翻我不然直下一槌星火迸螺江烧郄谢郎船赞猪头和尚曰血淋淋古佛心几回提起谁是知音庆元育王寂窗有照禅师福之闽县邓氏子时枯禅镜唱道怡山师往见之一日镜问曰自从一见桃华后直至如今更不疑那里是他不疑处师大笑趋出X镜深肯之镜迁灵隐师掌内记以老母归省闽帅赵公汝愚请师开法东山大乘移福之黄檗朝命补江心后迁玉几适灾变竭力兴建闻奏朝廷降金帛鼎建舍利宝塔上堂六尘不恶还同正觉鵶鸣鵶鵶鹊噪鹊鹊江北江南潮生潮落春风三月华草香善财何处寻楼阁喝泉州法石愚谷元智禅师长溪薛氏子参天童有省呈山居偈曰栗色伽黎千百结倚松扪腹看云飞有人问我居山趣向道春深笋蕨肥咸湻丙寅正月趺坐书偈而逝塔全身于鼓山南院报恩太古先禅师上堂若论此事不涉心思意想非干默照忘怀要得洞然明白须是汗下一回且道汗下后如何蓦唤侍者将扇子来上堂衲僧家游方行脚拨草瞻风第一须识路径始得路径不错东西南北到处为家稍涉迂回五里单牌十里双堠那里更在那里掷下拄杖云看脚下岊翁湻禅师久参镜和尚得契佛诞日偈曰毗岚毒种毒华开添得云门醉后杯今日河风桥色恶淡烟疎雨洗黄梅平江虎丘双杉元禅师举宋太宗梦神人劝发菩提心次日问廷臣菩提心作么生发羣臣无对雪窦代曰实为今古罕闻别峰印代曰王言如丝其出如纶师颂曰万里讴歌圣化成条风块雨乐樵耕不因嵩岳三唿后无象谁知真太平冷泉两廊画壁颂曰X一一尘中坚密身改头换面转精神谁知东壁打西壁总是灵山会上人临安径山元叟行端禅师临海之何氏子世业儒母陈师生而秀拔幼不茹荤十二出家十八受具一切文字不由师授初参藏叟珍于径山珍问甚处人师曰台州珍便喝师展坐具珍又喝师收坐具珍曰放汝三十棒参堂去师于言下豁然顿悟一日侍立次珍曰吾泉南无僧师曰和尚聻珍便棒师接住曰莫道无僧好珍颔之命入侍司洎珍告寂师至净慈尝自称寒拾里人径山请居第一座大德庚子特旨赐号慧文正辨禅师皇庆壬子迁灵隐有旨设水陆大会于金山命师陞座说法事竣入觐加赐佛日普照陛辞南归养静于梁渚之西丘至治壬戌径山虗席请师补处师三被金襕之赐二十年来足不越阃而慕其道者鳞集至无所容师尝勘一新到曰何方圣者甚处灵祇僧曰临朕碪师曰杜撰禅和如麻似粟参堂去又勘一僧曰棋盘石研破你脑门钵盂池浸烂你脚板僧拟答师便喝又勘一僧曰擘开华岳连天秀放出黄河彻底清即且置平实地上道将一句来僧拟开口师便打师以呵叱怒骂为慈诱之诲以不近人情行大公之道师之利他皆阴为之没齿不言至正辛巳八月四日示微疾问侍者曰唿之曾巳休吸之尚未舍寄语诸苦源来者不来者如何是来者不来者侍无语师良久曰后五X日看至期沐浴更衣书偈诀众曰本无生灭焉有去来冰河发𦦨铁树华开投笔垂一足而化留龛七日颜色如生全身葬于寂照塔院温州江心一山了万禅师族临川金氏貌瘠而弱年十五业文有声祝发日芝产户枢及游方值东叟领南屏命师掌记偶经神祠见纸灰旋起脱然忘所证亟以白叟叟诘之遂蒙印可游天台众请开法寒巖瓣香嗣东叟踰三年迁仙居紫箨又十年迁疏山又十年住江心少不适意辄弃去寺众数百恳留涕泣而莫之留会庐山月㵎明公遣舟迎师归东溪明公示寂开先之众复以请师力却之上堂拈拄杖此拄杖子西天四七东土二三天下老和尚拈弄不出今日落在开先手里无头无尾能放能收离相离名能纵能夺虽然如是也只为中下之机忽遇上上人来时如何以拄杖画一画放过一着皇庆元年遘疾危坐不近医药阅七日命具浴更衣书诀众语泊然而逝阇维收五色舍利如菽目睛不烬镕以烈𦦨益晶莹齿牙顶骨铮然有声时改作豫章乌遮塔江西行省丞相干赤命以旧藏世尊舍利奉于中而遣使分师之目睛舍利贮之银盒陪葬焉余骼舍利分葬东溪庆元奉化岳林栯堂益禅师温州人上堂古者道我者里无法与人只是据款结案彰圣者里亦无法与人亦不据款结案拈拄杖如何是佛赤脚踏莲华如X何是佛向上事雕梁画栋掷下拄杖便归方丈上堂五千四十八卷只作一句道郄遂起身曰立地待诸人搆取便下座临终偈曰八十三年什么巴鼻柏树成佛虗空落地茶毗舍利莹然齿牙数珠不坏婺州双林云屋自闲禅师括苍叶氏子乌巨行禅师之九世孙也初参荆叟珏于灵隐次谒东叟颖于净慈掌记室一日因撰佛成道疏曰发见精于午夜叟曰何不道泯见精于午夜师不觉股栗汗下如发蒙蔀彻见叟垂手为人处后出世双林迁智者皇庆壬子十月二十五日与客语笑次忽命侍僧取笔书偈而逝枯木荣禅师赞三祖偈曰夙恙缠身世莫医家贫遭劫更堪悲谁知觅罪了无处正是贼归空屋时临安径山佛智晦机元熈禅师豫章唐氏子师与兄元龄俱习进士业元龄既登第师从西山明公祝发将游方其母具白金为装师谓财足丧志即善言辞之闻物初观阐化玉几往依之观与语惊异留侍左右至元间总统杨琏真如奉旨取育王舍利躬诣师求记述舍利始末因招与俱师曰我有老母兵后存亡不可知遂辞归江西元龄先以临江通判从文丞相起兵死难独母在堂师奉之以孝闻元贞二年出主百丈居十有二载至大初应净慈请入院日行中书省行宣政院官属悉迎请发扬宗旨四方英X衲一时辐辏上堂独坐大雄峰寒灰拨不红一星萤火出孤鹤过辽东结制上堂以手作结布袋势曰南山今日结郄布袋口了也汝等诸人各各于其中身心安居平等性智忽有箇冲开碧落撞倒须弥底莫道结子不坚密良久曰漫天网子百千重居七载复迁径山巳而䇿杖归南屏山下百丈大仰之徒闻师退闲争来迎请师不获巳遂返仰山居三年将示寂手书辞所与游者复书偈诀众掷笔而化世寿八十二奉全身瘗于金鸡石下弟子在杭者分爪发塔于净慈西隐庆元径山云峰妙高禅师福之长溪人世业儒母阮梦池上婴儿合爪坐莲华中手捧得之觉而生师因名梦池神彩秀彻嗜书力学尤耽释典固请学出世法薙染受具上育王见偃溪闻禅师机锋相契命掌藏钥一日闻举譬如牛过窗櫺头角四蹄都过了因甚尾巴过不得师划然大省乃曰鲸吞海水尽露出珊瑚枝闻遂许可蒋山虗席奉朝命居历十有三载众踰五千指德祐乙亥寺被兵军士以刃拟师师延颈曰欲杀即杀吾头非汝砺刃石辞色了无怖畏军士感化弃刀而去至元十七年迁径山寺罹回禄师住后顿还旧观示众前念是凡后念是圣一刀两段更莫迟疑是以涅槃会上广頟屠儿放下屠刀便言我是千佛一数然虽如是若无举鼎拔山力千里乌骓不易骑京师有谮毁禅宗者师曰此法门X大事吾当忍死争之遂诣阙被旨集诸宗徒廷辩元世祖问禅以何为宗师奏净智妙圆体本空寂非见闻觉知思虑分别所能到宣问再三师历举西天东土诸祖以至德山临济棒喝因缘余二千言又宣进榻前与谮者反复论难谮者辞屈世祖大悦师陛辞南归示众曰我本深藏巖窦隐遯过时不谓日照天临难逃至化又曰衲被蒙头万事休此时山僧都不会径山复灾师谓众曰吾宿负此山债耳复竭力营建汇殿坡为池他屋以次落成至元三十年六月十七日书偈而逝后建塔于寺之西麓湖州何山铁镜至明禅师福唐长溪王氏子见偃溪闻于净慈朝参暮叩久之始获印证至元辛巳出世何山移大梅元大德庚子复请归何山上堂今朝八月二十五记得洞山离杳渡落在云门网子中有屈至今无处诉竖起拂子曰看云门大师来也合喫何山手中棒且道过在什么处不合鼓弄人家男女延祐乙卯十一月初五日唿其徒嘱后事索纸大书曰绝罗笼没回互大海波澄虗空独露掷笔翛然而逝庆元天童止泓鉴禅师初住庆元真如移天童上堂诸佛不真实说法度群生菩萨有智慧见性不分明白云无心意洒为世间雨大地不含情能长诸草木古德与么提唱于四谛法中开凿人天不妨善巧若据衲僧分上何啻白云万里上堂拈拄杖一有多X种二无两般枯桑知天风海水知天寒拄杖子闻与么道不觉忻忻笑曰出身犹可易脱体道应难掷下拄杖下座庆元天童石门来禅师尝作翦刀颂曰浑钢打就冷光浮两刃交锋未肯休直截当机为人处何曾动着一丝头庆元雪窦野翁炳同禅师新昌张氏子参大川济一日入室次济举腊月火烧山话师拟开口济遽枯竹篦拄之师豁然省旨后缚茅仗钖峰日扃户书法华尝有老来非厌客静里欲书经之句临安灵隐悦堂祖誾禅师南康周氏子年十三告辞父母薙发出家一日阅华严经至惟一坚密身一切尘中现忽有省即往见别山智于蒋山问近离何处师曰江西智曰马大师安乐否师叉手进前曰起居和尚智俾入侍司未几至杭见断桥伦于净慈问临济三遭黄檗痛棒是否师曰是伦曰因甚大愚肋下筑三拳师曰得人一牛还人一马伦颔之伦逝而介石朋补处一日朋室中举庭前柏树子话师拟议朋抗声曰何不道黄鹤楼前鹦鹉洲师言下顿悟即命侍香元贞初奉诏赴阙入对称旨赐玺书通慧禅师号并金襕法衣大德九年住灵隐一僧新到师问何处来僧曰闽中师曰彼处如何住持僧曰饥即喫饭困即打眠师曰错僧曰未审和尚此间如何住持师拂袖归方丈居四载示疾诀众偈曰缘会而X来缘散而去撞倒须弥虗空独露偈毕乃跏趺而化卢山圆通雪溪逸禅师赞兴化和尚偈曰中原一宝有来由得拶君王引幞头到此若无青白眼当机谁敢谩轻酬岳州灌溪昌禅师山居偈曰闲来石上玩长松百衲禅衣破又缝今日不忧明日事生涯只在钵盂中支提愚叟澄鉴禅师宁德张氏子参无文于荐福遂许入室至元二十年世祖勑住支提赐号通悟明印大师后将示寂沐浴更衣书偈曰八十二年落赚世缘跃翻筋斗应迹西干掷笔危坐而逝绍兴大庆尼了庵智悟禅师福州王氏女幼孤年十一白母愿出家因诵维摩经至诸佛国土亦复皆空豁然顿悟往参云峰信信问曰上座什么处住师曰不住南台江边信曰毕竟住在什么处师不审便行信叱曰走作什么合喫山僧手中棒师面热汗下次日复往请益曰某甲昨日祇对和尚有什么过信厉声曰更来者里觅过在师释然曰月明照见夜行人信顾旁僧曰看渠根器不凡遂印以偈有相逢若问其中事风搅螺江浪拍天之句上堂拈拄杖天乖十二阑干角风满三千世界中热恼变成清净境禅心顿觉悟真空靠拄杖有甚共语处上堂大阳门下日日三秋明月堂前时时九夏古人甚么道未X免坐在者里大庆即不然山转疑无路溪回别有村上堂柳絮飃风杏华沐雨好箇生机快须荐取以拂子击禅牀曰咄三十年后不得错举宁波天童西江谋禅师被勑住天童历四十年貌枯色瘁涖众孤峻机语峭拔音如洪钟理宗朝三被宠钖其示众曰春日晴黄鹂鸣最亲切谁解听一日将入灭顾侍僧曰一笑翻身日面月面遂逝福州雪峰石翁玉禅师礼雪峰塔偈曰入闽早是四旬余象骨崖前缚屋居谁道开平年代后春畴烟雨几锄犁临安中竺空巖有禅师室中垂语曰黄金铸就铁真人东海涌颂曰锦衣公子醉田家熟睡柴牀日未斜热渴唿浆无所得便将玉带换瓯茶临安净慈千濑善庆禅师严陵鼓氏子丱岁而孤萍踪无寄闻荆叟珏主净慈遂往亲依一日闻举洞山麻三斤话遂得大悟出住宜兴之保安迁嘉禾之天宁后主净慈尝着扶宗显正论进仁宗览而嘉之赐金襕袈裟徽号慧光普照文明通辩禅师婺州宝林无机和尚上堂芦华对蓼红木落山露骨彷彿扬州依希越国拈拄杖卓一下曰为君卓破精灵窟无位真人赤骨律温州华藏瞎驴无见禅师举兴化打克宾颂曰兴化打克宾言亲语不亲棒头如雨点敲出玉麒麟临安慧云无传祖禅师上堂佛佛广说大智莫能知X祖祖相传凡情讵能测先天后地成坏长存入死出生去来不变于斯荐得巳涉支离其或未然山僧更为下箇註脚以拂子击禅牀曰啼得血流无用处不如缄口过残春杭州护国臭庵宗禅师上堂举丰干谓寒山拾得曰你与我去游五台便是我同流寒山曰你去游五台作么干曰礼拜文殊山曰你不是我同流师曰丰干开口不在舌头上寒山同坑无异土检点将来两箇驼子厮撞着世上应无直底人放牛余居士参无门开禅师凡有所问被开噼面截住曰不是不是一日向同参臭庵宗问曰吾师甚么见解敢对人天颠倒是非宗曰我在无门座下无法可得无道可传只得两箇字士曰两字如何宗曰不是不是士言下顿悟无门为人处安吉州沈道婆问是非关有几句士曰有四句婆曰四句作么举士曰第一句有是有非则不可第二句无是无非又不可第三句是是非非也不可第四句非是是非亦不可若离得此四句始见本地风光曰我离得否士曰汝离不得曰人人有分我何离不得士曰嫁鸡逐鸡飞嫁狗逐狗走曰如何是本地风光士曰月子弯弯照九州几人欢喜几人愁曰不问这箇本地风光士曰问那箇本地风光曰无男女相底士曰既无男女相问甚是非关曰别有向上事也无士曰有曰如何是向上事士曰马蝗丁住鹭鸶脚你上天时我上天X福州鼓山皖山正凝禅师龙舒太湖人入闽礼孤峰秀和尚秀举狗子无佛性话师不能答踰半载得臻阃奥乃颂曰赵州道无箭不虗发筑着磕着全活全杀秀曰你也得只是未在一日秀举德山见龙潭话问那里是德山亲到处师以手掩秀口即说颂曰潭不见龙不现全身巳在空王殿梦回忽听晓莺啼春风落尽桃华片秀曰汝今日方知泗洲大圣不在掦州出现善自护持遂俾侍香久之太傅贾平章魏国公札请住鼓山上堂入院方三日追陪人事忙灯笼与露柱密密细商量且道商量箇什么拍禅牀昨夜碧天风浪静一轮明月映螺江上堂六月旦夏巳中荷华开水面茘子映山红无位真人处处相逢拟议云山千万重师化缘将毕集两序示遗诫索笔书偈曰八十四年一梦相似梦破还空也无些事端坐而逝婺州双林一衲介禅师赞傅大士偈曰非儒非道亦非禅杜撰修行忒可怜担阁一身三不了至今八百有余年葛庐覃禅师举僧问石溪和尚如何是佛溪曰矮子看戏颂曰巍巍丈六紫金容百戏场中有变通矮子看来眉卓竖铁鎚无孔舞春风曹洞宗磁州大明宝禅师参普照辨问离四句绝百非请师X直指西来意辨曰昨日有人恁么问被打出去也师曰今日又如何辨曰你得恁么不识痛痒师礼拜辨曰可惜许棒折也师直得汗下忽然勐省住大明上堂僧问如何是转功就位师曰用尽䦆头力放下卧清风曰如何是转位就功师曰不居无影谷曳杖入烟村曰如何是功位齐彰师曰掌上擎日月运照自无私曰如何是功位俱隐师曰石人同木女相邀入海中曰此是今时事如何是那边事师曰待汝尽郄今时即向汝道上堂若论此事如人作针䤼针针相似忽见人来不觉失郄针祇见线这边寻也不见那边寻也不见郄自曰近处尚不见远处那里得来多时寻不得心烦不好昏闷打睡拽衣就枕方就枕时蓦然一札曰原来祇在这里五位颂曰正中偏月锁深宫午夜前烛香人静丹墀冷一片虗明照碧天偏中正晓天不挂秦台镜金乌才拟出扶桑依稀还被轻烟映正中来深夜寒梅雪里开馥馥清香无间断头头触处绝纤埃兼中至大用全彰无忌讳𢹂手相将贺太平熈熈风物从来异兼中到妙尽功忘非善巧枯木龙吟大地春灵根秀出寒巖草慈云十身觉禅师普照室中推为上座辨垂百问以验学者一时鲜有契机惟师所答有同水乳略举七则以见其槩问曰声前荐得落在今时句后承当X迷头认影作么生是空劫巳前自已师曰半夜石人无影像纵横谁辨往来源问曰不见一法犹是半提作么生是全提底道理师曰石马骤千山问曰喫饭忘其饥力克忘其饱作么生是力克底人师曰巨灵擡手无多子分破华山千万重问曰直得不恁么来者犹是儿孙边事如何是向上人师曰半夜乌鸡雪里啼问曰行玄体妙落在今时究理穷源关山万里只如未知有底人如何趣向师曰牀窄先卧问曰迷时千卷少悟后一言多且道悟了底人如何履践师曰出不由户坐不当堂问曰岸如欲止先停棹车若不行须打牛如今打牛也车行也未师曰下载清风付与谁玉溪通玄圆通禅师尝着百问激励学徒其略曰没底船子为甚么无漏坚固竖起拂子曰为你说禅了也作么生会又拈起拄杖曰还有向拄杖头上下得一转语底么又画一圆相曰三世诸佛六代祖师总在里许作么生会复以手空中点一点曰且道者一点明甚么边事竖起一指曰俱胝和尚向这里放大光明转大法轮诸人还见么又曰折脚铛儿为活计穿心椀子作生涯通玄庵内安然坐不管山前事似麻且道安然坐底是甚么人郑州普照宝禅师磁州武氏子于滏阳造仰山寺忽有题诗柱上者曰人道斑鸠拙我道斑鸠巧一根两根柴便是家缘了师见之大悟即入西山结茅以居X徧参诸山遂入青州之室后住珙𤥫宝巖寺一夕大风震地宴坐而逝庆元雪窦无印大证禅师鄱阳史氏子幼颕异年十四薙落受具出游谒荆石𤥎思庵睿诸老不契闻云外岫和尚唱道天童师往依之入室有省遂命典藏至治间诏天下善书者以金书藏经师应诏竣事上赐以织金屈眴之衣宋宁宗泰定初南还江淛丞相脱欢公领行宣政院事起师主衢之南禅继领光孝既而洪之翠巖饶之芝山俱以行院檄请师以疾固辞元至正十五年迁雪窦上堂千说万说不若觌面一见昨日二十九今朝七月一报你参玄人光阴如箭疾娘生两双眼箇箇黑如漆急急急回头看取天真佛良久曰是何面目下座巡堂喫饭上堂妙不妙衲僧鼻孔多无窍玄不玄剎竿头上无青天志士宁容袖手良马岂待挥鞭全超棒喝不落蹄筌百鸟不来春又去巖房嬴得日高眠居四年退居定水之圆明庵次年示寂阇维牙齿数珠不坏舍利明莹门人建塔圆明庵后续指月录卷四X续指月录X卍XXX续指月录卷五六祖下二十一世临济宗袁州仰山雪巖祖钦禅师婺州人初参天目礼令看临济三顿痛棒话一日才上蒲团忽觉有省后参无准范和尚于径山因铸钟令着语师呈偈曰通身只是一张口百炼炉中辊出来断送夕阳归去后又催明月上楼台准即俾居侍司每遇入室举起衲僧巴鼻佛祖爪牙更无下口处经十年偶佛殿前行擡眸见一枝古柏触着向来所得境界和底一时飏下方始见无准老人立地处后举示人曰正好与三十拄杖上堂纯清绝点正是真常流注打破镜来未免一场狼借不若遇饭喫饭遇茶喫茶晓来独立空庭外闲对寒梅几树花上堂海水不可斗量虗空不可尺度净地不可撒沙烂泥不可着脚这四转语转转有落处且道落在什么处东京大相国寺里有树芭蕉风吹雨打一似破袈裟上堂有句无句如藤倚树白鹭下田千点雪黄鹂上树一枝花三千里外卖郄布单不远而来因甚放下泥盘呵呵大笑X毗婆尸佛早留心直至如今不得妙上堂禅树上叫喧喧道门前风浩浩冷地思量真可笑笑什么等闲拾得苏州梨看来却是青州枣上堂箇事本成现觅则不可见白珪本无瑕琢磨乃成玷执之以实法空中生闪电视之似等闲脚下添红线若是学道人好好看方便作么生莫看仙人手中扇准老人忌日拈香曰尽道先师今日死谁知今日是生朝不知却有何凭据紫柏黄檀一处烧僧问如何是五家宗旨师曰有口祇堪喫饭曰若不借问争达本源师曰未敢相许曰如何是沩仰宗师曰父慈子孝曰如何是临济宗师曰迅雷不及掩耳曰如何是曹洞宗师曰三更不借夜明帘曰如何是云门宗师曰体露金风曰如何是法眼宗师曰山自清水自绿曰五家宗乘蒙师指向上宗乘事若何师曰头顶天脚踏地师住袁州仰山世称法窟第一咸湻已巳元帝赐赉尊礼至元丁亥寄竹篦麈拂及绿水青山一同授记与高峰原妙以赞示曰上大今巳无人雪巖可知礼也虗名塞破干坤分付原妙侍者临安净慈断桥妙伦禅师台州黄巖徐氏子母刘梦月而孕年十八落发见谷源道于瑞巖闻三斤麻之话疑之徧叩诸方一日于云居见山堂阅楞伽至蚊虫蝼蚁无有言说而能办事顿然有省参无准范和尚准以狗子因何有业识令下语凡三十转皆不契师云可无方便乎准乃举真净颂曰言有业识在X谁云竟不深海枯终见底人死不知心示之师悚然良久忽闻板声大悟上堂荆山有玉获得者不在荆山赤水有珠拾得者不在赤水衲僧有无位真人证得者出入不在面门蓦拈拄杖横按会么幽州江口石人蹲上堂举慈明室中安一盆水盆上横一柄剑剑上安一緉草鞋凡见僧来便指拟议便打师颂曰百花丛里跃鞭过逸逸风流有许多未第儒生偷眼覰满怀无柰旧愁何上堂德山低头夹山点头俱胝竖起手指头玄沙筑破脚指头提起拄杖云都来不出山僧拄杖头何以见得卓拄杖云一叶落天下秋上堂举达观颕示众云七佛是性隷万法是心奴且道主人翁在甚么处自喝云七佛巳下出头又自诺云各自祇候师云唤七佛为性隷指万法是心奴达观自谓有出身路及乎自喝自诺又是奴隷边事主人翁何曾梦见在大众要见么以拂拂一拂云晓来一阵春风动开徧园林百样花师将示寂与众入室罢索笔作书辞诸山及魏国公公馈药不受又使人问曰师生天台因甚死净慈师答曰日出东方夜落西遂书偈而化台州国清灵叟源禅师上堂举僧问赵州真如凡圣皆是梦言如何是真言州曰唵部临𠷑师曰赵州禅只在口皮边看他与么也是唤钟作瓮忽有问灵叟X却向他道饥时但喫饭且道与古人是同是别西天梵语此土唐言上堂炎自炎凉自凉法无二法不用商量只如人人鼻孔在面上则固是知有我更问你别沼荷香何似深村稻香庆元天童别山祖智禅师姓杨氏蜀之顺庆人年十四得度初闻僧诵华严经弥勒楼阁入巳还闭恍如梦觉见无准于雪窦范知是法器待之弥峻时或棒喝交下一语不少贷师拟对辄噤不能发由是知解都丧曰吾平生伎俩皆死法也今见此翁始行活路既而范移径山命师分座天童燬州帅吴公奏师道行师被旨𢹂一囊一钵缚茆以居宁郡久不雨师祷之辄应由是人情奔凑不三年尽还旧观一日忽示众曰云澹月华新木脱山露骨有天有地来几箇眼睛活有省问者师曰不及相见各自努力越十日夜分唿侍者嘱后事叉手而寂福州雪峰环溪一禅师题布袋和尚赞曰逢人乞一文袋里敌国富不是下生迟嫌佛不肯做举即心即佛颂曰即心即佛砒霜狼毒起死回生不消一服明州天童月坡明禅师得法后陞住天童举僧问云门久雨不晴时如何门曰札师颂曰云门者一札吹毛光透匣若不是张华徒劳眼眨眨举良遂参麻谷因缘颂曰𢹂锄不顾便好回去谁人敢道你是座主X庐山东林指南直禅师送僧还成都偈曰智不到处道一句一句当机便到家宿鹭亭前风摆柳锦官城畔雨催华庆元雪窦希叟绍昙禅师西蜀人上堂发得一机活出得一言当万里无片云青天合喫棒不待春风着意开暗香巳在梅花上举僧问南泉师居方丈将何指示南泉曰昨夜三更失却牛天明起来失却火颂曰奴颜婢膝走人间羞见羊裘七里滩文叔虽为天子贵子陵元作故人看寄天童和尚偈曰翁翁八十再生牙烂嚼虗空吐出查撒向玲珑巖畔树枝枝叶叶是昙华临安灵隐退耕宁禅师初住嘉兴崇圣次迁杭之灵隐举僧问赵州和尚姓甚么州曰常州有曰甲子多少州曰苏州有颂曰苏州有常州有三月江南啼鹧鸪堪笑有年无德汉被人拶着强分疏福州雪峰绝岸可湘禅师台州宁海葛氏子举僧问曹山雪覆千山为甚孤峰不白山曰须知有异中异曰如何是异中异山曰不堕诸山色颂曰言中彼此带幽玄尽向言中辨正偏孤负一条官驿路芒芒沈在月明前庆元天童西巖了慧禅师蓬州罗氏子垂髫与羣儿戏必搏泥沙为佛塔像既长遂出家见无准范自陈来历范呵曰熟睡去既而令充不釐务侍者一日范谓师曰覰不透处只在鼻尖路道不着处不离唇皮X上讨之则千里万里师抗声曰将谓有多少准迁育王师侍行从容承禀乃尽其要逮范移径山师居第二座自是声动丛林节斋赵观文作牧苏州举师开法定慧寺佛涅槃上堂拈拄杖召大众黄面瞿昙乃竺干勐将以慈悲为弓矢以智慧为戈矛统百万雄兵勇不可当布三百余阵势不可敌如是四十九年演出五千余卷兵书虽流落人间而未甞有一字漏泄因与生死魔军为冤为对遂于䟦提河边筑一巨城名为涅槃于其城中先以紫磨金躯犒赏诸兵令其瞻仰取足再三抚谕而又散以八斛四斗珍珠其谋意无他必欲打破生死牢关普与尽大地众生共行通天活路得到大安隐大解脱之场而后巳岂谓二千余载犹未遂其志未奏其功山僧既知其力尽计穷不免拔剑相助去也以拄杖画一画四海浪平龙睡稳九天云净鹤飞高师甞题灵隐两廊画壁曰幸是十方无壁落谁将五彩画虗空善财眼里生华瞖去却一重又一重晚年退居幻智庵将终诫执事巳问曰今何时对曰二鼓矣遂放身而逮越州光孝石室辉禅师上堂举城东老姥与佛同生不欲见佛每见佛来即便回避虽然如此回顾东西总皆是佛遂以手掩面十指掌中亦总是佛师颂曰平生不愿佛相逢十指尖头现绀容夹路桃华风雨后马蹄何处避残红杭州净慈愚极慧禅师参石田薰于灵隐一日室中X举云门念七话连举十数转无人下语忽有一僧才跨门薰遽曰雪峰辊毬师侍傍耸耳而听豁然领悟冲口说偈曰云门念七雪峰辊毬白频红蓼明月孤舟薰颔之送宁禅人偈曰心未宁时为汝安落花小雨酿春寒断桥流水孤山路杨柳丝丝拂画栏临安中竺雪屋珂禅师上堂枯桑知天风海水知天寒且道衲僧知箇甚么知道饭是米做直饶恁么阎罗老子索饭钱有日在师以宋鼎既迁即谢寺事时金山默庵雅禅师尊师道行元兵下江南默庵被总兵伯颜脇置幕中从至武林默庵言于伯颜请师住灵隐亲持请疏扣门师抽关露半面问曰汝为谁默庵曰和尚故人某甲也师落关曰我不识你盖师虽处世外而以忠节自持故不屑灵隐之命断江恩有诗曰雪屋今亡四十年高风凛凛尚依然伯颜丞相拜牀下不肯为渠来冷泉庆元育王横川如珙禅师永嘉人姓林氏始孩不肉食年十五出家后祝发受具登太白谒天目礼咨决所疑礼举南山筀笋东海乌贼话师拟对礼便打豁然有省被旨住育王僧问如何是教外别传底句师曰不落玄妙僧曰恁么则一超直入如来地师曰且缓缓问如何是学人行履处师曰你适才从甚处上来僧曰如何报得四恩去师曰你且从适才路下去问如何是闻复瞖根除师曰一不成二不是曰如X何是尘消觉圆净师曰漏木杓破笊篱上堂地大水大火大风大若一念无疑地不能碍若一念无爱水不能溺若一念无瞋火不能烧若一念无喜风不能飘如此即是无依道人佛从无依生若悟无依佛亦无得晚参少室无门户如何便得通夜深宁耐立听我说西东一日谓众曰病叟今年六十六死日将至火化好土化好西堂唯庵曰山前有片荒地师即命叠石为塔复自铭曰天生一穴藏吾枯骨骨朽成土土能生物结箇葫芦挂赵州壁永脱轮回超三世佛将示寂书诀众语而化所着有三会语录临安净慈石林行巩禅师初住安吉上方后住净慈上堂三家村里牛动尾巴摇拂子与者箇相去多少掷拂子洎合停囚长智上堂雪峰辊毬禾山打鼓祕魔擎叉道吾作舞一切贤圣皆以无为法而有差别喝一喝下座嘉兴天宁冰谷衍禅师上堂朔风何萧萧吹彼巖下衣家业久荒芜游子胡不归人生百岁岂长保昨日少年今巳老翻忆寒山子十年归不得忘却来时道平江虎丘云畊靖禅师上堂山僧若真正举扬河步亭无汝着脚分且抑下威光随汝根器未说超宗异目若知得虎丘山高一百三十尺舍利塔是随朝建立也许汝有箇入处甘心下劣又争怪得老僧上X堂古人道依经解义三世佛冤离经一字还同魔说依与离既不可得毕竟如何卓拄杖渔人只看丝纶上不见芦华对蓼红平江万寿讷堂辩禅师上堂我若与你说破将后必须骂我我若不与你说破又恐你因循蹉过忽有箇汉出来道长老话堕了也只向他道老僧罪过悼云巢和尚偈曰人传师死巳多时我独踌蹰未决疑既是巢空云又散春深犹有子规啼平江虎丘清溪义禅师送僧偈曰台山万叠入眉青途路同行各奔程清晓鸡啼茅店月是谁先起唤师兄临安径山虗舟普度禅师维扬江都人姓史氏稍长无处俗意母识其志俾依郡之天宁出家奋志参方初见铁牛印于灵隐巳而江东西湖南北悉徧历焉湻祐初制府赵信庵以金陵半山请师出世景定间太傅贾魏公奏补中天竺复请旨陞灵隐至元丁丑诏住径山上堂邪人说正法正法悉皆邪正人说邪法邪法悉皆正卓拄杖一下邪耶正耶又卓一下说耶不说耶向者里拣辨得出黄金为屋未为贵玉食锦衣何足荣临终示微疾索笔大书曰八十二年驾无底船踏翻归去明月一天掷笔而逝塔于本山平江万寿高峰岳禅师赞初祖偈曰开旗展阵入梁邦未覩天颜早巳降纵有神通难展欵翩翩一苇渡X长江平江承天觉庵梦真禅师宣州人八岁为僧十九受具二十行脚多见尊宿不能了决慕无准道风遂登径山叩见每到室中战怖话头也不记得自此不去入室昼夜只是坐禅一日廊下行闻火板鸣有省私自欢喜遂入室准问你是喫粥喫饭僧参禅学道僧师抗声曰喫粥喫饭僧准曰更须饱喫始得师曰谢和尚供养自此只是看狗子无佛性话无入作处乃过雪窦见大歇歇问作么生是生死底事师曰眉毛安眼上歇曰眉毛因甚安眼上师曰说着令人转不堪歇又问汝甚处来师曰径山来歇曰火后事作么生师曰五峰依旧插天高歇曰那事还曾坏么师叉手向前曰幸喜不曾动着遂挂塔归堂师自知未稳心下常热閧閧地一夜更深举首见瑠璃灯豁然大悟从前所得一时冰消瓦解次日入室歇举如何是佛三脚驴子弄蹄行声未绝师曰一任𨁝跳歇曰甚处与杨岐相见师曰当面蹉过承天上堂将心学佛摄入魔宫拟心参禅堕在阴界直饶嫌佛不肯做被拄杖子穿过髑髅若恁么看来直是无用心处卓拄杖携取诗书归旧隐野华啼鸟一般春至元间有贤首宗讲主奏请江南两浙名剎易为华严教寺奉旨剖析诸师论解纤微若指诸掌讲主悔悟遂礼师回奏霍山昭禅师上堂即心即佛嘉眉果阆怀里有状非X心非佛筠袁䖍吉头上插笔不是心不是佛不是物漳泉福建头匾似扇只可闻名不可见面慧巖象潭泳禅师上堂举无着和尚至五台师老翁喫茶次翁拈起玻瓈盏问曰南方还有者箇么着曰无翁曰寻常将甚么喫茶着无对师颂曰五台凝望思迟迟白日青天被鬼迷最苦一般难理会玻瓈盏子喫茶时一关溥禅师举马祖令僧问大梅曰和尚见马大师得箇甚么便住此山梅曰大师道即心即佛我便向者里住颂曰只将马祖铅刀子裂破漫天铁网罗碧沼夜敲荷叶雨至今贫恨一身多台州国清溪西泽禅师普说略曰参玄上士行脚高流拨草瞻风到一处所便乃供下入门口欵谓之生死事大无常迅速众兄弟生死若是有从古至今无有一人能免生死若是无争奈目前生死何生死亦有亦无不有不无当恁么时还有漏网底么既是走透无门腊月三十日撞到面前毕竟如何支准若是踏破草鞋岁月飘忽不可把玩要须穷教去处分明与前来入门口欵相应始得临安径山虗堂智愚禅师四明人室中垂语曰已眼未明底因甚将虗空作布袴着画地为牢因甚透者箇不过入海算沙底因甚向鍼锋头上翘足师年八十住净慈入院日参徒问答次忽天使传旨问赵州因甚八十行脚虗堂因甚八十住山师乃举赵州X行脚到临济话颂曰赵州八十方行脚虗堂八十再住山别有一机恢佛祖九重城里动龙颜天使以颂回奏上大悦特赐米五百石绢百疋后住育王径山亦赐赉优渥师甞举东寺示众曰心不是佛智不是道剑去久矣尔方刻舟颂曰昨日因过竹院西邻家穉子隔溪啼山寒水肃半黄落无数归鸦卜树栖师示寂塔于径山直岭下昔高丽国甞请师供养国王闻逝遣法嗣到山扫塔明州天童石帆衍禅师举陆亘大夫问南泉师姓甚么泉曰姓王曰还有眷属么泉曰四臣不昧曰王居何位泉曰玉殿苔生曰玉殿苔生时如何泉曰不居正位师颂曰金鸭香销更漏深沈沈玉殿紫苔生高空有月千门照大道无人独自行举大颠摈首座因缘颂曰一串摩尼觌面当机赚杀首座疑杀昌黎弄尽许多穷伎俩春秋元自不曾知临安径山石溪心月禅师眉州人上堂举僧问九峰如何是学人自已峰曰更问阿谁僧曰便恁么承当时如何峰曰须弥还更戴须弥颂曰自家冷煖自家知祖意西来更问谁全体承当全体是须弥顶上戴须弥举晦堂与黄山谷问答木穉花香因缘颂曰渠侬家住白云乡南北东西路渺茫几度欲归归未得忽闻巖桂送幽香举庞居士有男不婚有女不嫁颂曰收拾山云海月情团圞鼻直眼眉横龟毛拂子兔角杖敲得虗空嚗嚗声X福州神光北山隆禅师示众曰即心即佛有水有竹屋便好非心非佛不袜不冠身自由不是心不是佛不是物闲倚阑干立清晓红芭蕉引碧牵牛高台此山应禅师上堂举大随庵侧有一龟僧问一切众生皮里骨者箇众生因甚骨里皮随拈草履覆龟背上僧无语师颂曰休将皮骨强分张得六藏时且六藏只履尽情都葢了者僧无事可思量庆元天童简翁敬禅师上堂举大梅即心即佛话颂曰郎心叶薄妾冰清郎说黄金妾不应假使偶然通一笑半生谁信守孤灯举文殊问庵提遮女生以何为义话颂曰问处分明答处端当机覩面不相谩死生生死元无际月上青山玉一团湖州道场龙源介清禅师福州长溪王氏子得度于义兴法藏齐禅师往育王谒寂窗照和尚入室契旨俾为侍者复掌藏钥出世四明寿国迁开寿道场上堂三春云暮绿暗红稀动为境转静为法迷不以色葢不以声骑风前闲听杜䳌啼杭州灵隐性原慧朗禅师别号幻隐台州黄巖项氏子出家首参竺元道于仙居继诣径山谒元叟叟问东岭来师指脚下草鞋曰者是三文钱买得叟曰未在更道师曰某甲只恁么未审和尚作么生叟曰念汝远来放汝三十棒师乃悟旨久之尽其底蕴曰才涉思惟皆为剩法佛涅槃日上堂涅槃生死等是空X华佛及众生皆为剩语诸人到者里作么生会良久拍禅牀伹见落花随水去不知流出洞中春室中垂语曰昨夜莲花峰被蜉游食却半边你因甚么不知又曰冷泉亭吞却壑雷亭即不问南高峰与北高峰鬬頟是第几机众莫有契者洪武十九年夏师被诬将逮或劝师早自为计师不顾怡然诣有司未鞫即庑下说偈端坐而逝嘉兴天宁楚石梵琦禅师象山人姓朱氏生在襁褓有神僧见而谓其父曰此佛日也他日必当振扬佛法十六为僧赵魏公见而器之为鬻僧牒得度受具一日阅楞严有省入历览羣籍恍如宿契往参元叟端和尚端震威一喝师愕然一夕睡起闻鼓声豁然大悟汗如雨下拊几笑曰径山鼻孔今日吾入手矣因成偈曰崇天门外鼓腾腾蓦札虗空就地崩拾得红炉一点雪却是黄河六月冰端迎笑曰且喜大事了毕以第二座参叩者多令就师决择出住杭州报国一日高右丞问禅分五派教列三乘教则不问如何是禅师曰正值岁朝公䜩丞曰远磨西来不立文字直指人心见性成佛佛在什么处师曰管絃杂沓朱紫荧煌丞曰莫便是和尚见处么师曰不敢丞曰容在别日说话师诺诺一日座主参师问讲甚么经主曰法华师曰经中道是真精进是名真法供养如来是否曰是师曰供养即不无如何是真法曰具在药王品师曰将谓是金毛师子元来是野犴眷X属主却问如何是真法师曰汝岂不从天台来主曰是师曰天台山高一万八千丈顶上着得几人主无语师曰喫茶去上堂俱胝竖一箇指头雪峰辊三箇木毬石巩张弓架箭华亭短棹孤舟凤山无法可说不妨坐断杭州就中却有箇好处好在什么处四五百条花柳巷二三千座管絃楼上堂大事未明如丧考妣大事巳明如丧考妣你道有成褫无成褫常因送客处忆得别家时上堂闻声悟道塞却你耳根见色明心换却你眼睛薄团上端坐鍼眼里穿线西风一阵来落叶两三片至正丁亥帝师钖号佛日普照慧辨禅师适符昔日神僧之言寻退归天宁上堂曰一毫吞却山河大地则易山河大地吞却一毫则难也不难也不易铺箇破席日里睡料想上方兜率宫也无如此日炙背洪武元年秋九月诏江南大浮屠十余人于蒋山建大法会命师陞座说法上大悦二年春复用元年故事召师说法赐斋文楼下亲承顾问师行出内府白金以赐三年秋上以鬼神情状幽微难测意遗经当有明文召僧中博通三藏者问焉于是师与梦堂噩行中仁等应诏至京馆于大天界寺上命礼部劳之又命膳部颁赐薪米旋命以所问条晰入告师援据经论成书将进忽示微疾越四日趣左右具浴更衣索笔书偈曰真性圆明本无生灭木马夜鸣西方日出书毕谓梦堂曰我去矣堂曰何处去师曰西方去堂曰西方有佛东X方无佛耶师乃震声一喝而逝时辛亥七月二十六日也上闻嗟悼久之时禁火葬以师故特从阇维例火余齿舌数珠不坏舍利五色纷缀遗骼弟子文晟奉骼及诸不坏者归师所筑西斋建塔文宪宋公濂为之铭杭州径山愚庵以中智及禅师苏州吴县之顾氏子也自幼出家于穹窿海云院祝发受具听贤宗法师讲华严法界观未终篇辄笑曰一真法界圆同太虗但涉言词即成賸法纵获天雨宝华于我奚益哉遂谒笑隐于建业隐文章道德倾动一世师微露文彩一时交相延誉有同参屿公见师诃曰子才若此不思担荷正法乃甘作骚坛奴𨽻乎无尽灯偈所谓黄叶飘飘者不知作何见解师舌噤不能答旋归海云胸襟碍塞目不交睫者踰月一日忽见秋叶坠庭豁然有省谒元叟端于径山遂得法焉江浙行省丞相达识帖穆儿请住径山上堂冬至月头卖被买牛冬至月尾卖牛买被一年三十六旬有六日以闰月定四时成岁移易一丝毫不得东头买贵西头卖贱三十年破后草鞋向甚处着上堂时维三月节届清明不寒不暖半阴半晴落花啼鸟一声声蓦拈拄杖穿却解空鼻孔翟支瞎达摩眼睛踏破草鞋赤脚走好山犹在最高层善权通长老书到上堂自从胡乱后三十年不少盐酱雪后始知松柏操任汝非心非佛我只管即心即佛事难方见丈夫心有底便道X江西信息通也大梅梅子熟也善权方便固当如是只如石头道书亦不达信亦不通诸人如何话会直下道得鈯斧子未到你在师一日入园见典座割瓜师问割得几箇祖师头座曰三十箇师曰那箇皮下有血座曰和尚何得重重相戏师曰好心不得好报上堂齩破铁酸馅百味具足演出大藏教一句该通三脚驴子弄蹄行万里无寸草上堂拈拄杖十地惊心二乘罔测卓拄杖子承父业赚杀多少人靠拄杖下座有亡赖男子瞿范者日餮盘餐执事者讥之致忿诬师以阇昧之事诣部使者不满意文致其罪师竟不与之辩亦毫无愠色踰年省宪白师冤复札请再住径山师入院拈札曰前佛性命后佛纪纲总在者里凛然如朽索之驭六马危乎犹一发之引千钧若非大丞相赤手提持全肩担荷何处更有今日诸人还委悉么车不横推理无曲断陞座酬唱毕复曰去日应须偿宿债回时宿债本来空山上鲤鱼打𨁝跳一国之师展笑容帝师钖号明辨正宗广慧禅师洪武癸丑诏有道浮屠十人集大天界寺师居首以病不及召对赐还穹窿戊午九月索笔书偈而逝茶毗火𦦨五色香气袭人齿牙数珠皆不坏遗骨绀泽如青瑠璃舍利交缀塔于所居之阴复分爪发塔于径山杭州灵隐朴隐天镜元瀞禅师越州会稽人姓倪氏从弘教大师立公祝发参元叟端和尚入门端厉声X一喝声若雷霆师黏缚尽脱遽稽首作礼遂命居侍司寻掌记室追随久之得蒙印可师应召入京从容问道赐食而退会灵隐虗席诸山交致坚请上堂声不是声观音三昧色不是色文殊法门声色无碍普贤境界拈拄杖画一画大鹏展翅葢十洲篱边燕雀空啾啾上堂即心即佛嘉州牛喫禾非心非佛益州马腹腹不是心不是佛天下觅医人灸猪左膊上良久曰啼得血流无用处不如缄口过残春未几被逮谪陜西途次宝应宁国寺忽合掌端坐而逝苏州万寿行中至仁禅师族姓吴番阳人父仲华为江州广文师生五岁俾从州之报恩寺真牧纯公受业七岁得度完具后参元叟端和尚端视师轩渠一笑师罔措遂失展尼师坛端叱曰参堂去一日端见师问何处人师曰番阳端曰番阳湖阔多少师展手作量势端曰不是不是师曰合取臭口遂命侍香寻掌记室端甞谓众曰仁书记虎而翼者也上堂禅性无生离生禅想禅性无住离住禅寂五台山上云烝饭佛殿阶前狗尿天剎竿头上煎鎚子三箇猢狲夜簸钱洪武初上以鬼神之事召师师以佛旨撰书而对上大悦蒲圻魏公观为苏郡守见万寿废址戚然有意兴复闻师寓虎丘遣使致书币凡三往返而应洪武十五年三月望示疾十九日同参如愚仲讯候曰师行矣诸子在旁盍赐一言为末后训X乎师曰十方薄伽梵一路涅槃门曰与师缔交五十秋矣此别直诣净土相见师厉声曰尽大千界是箇净土何处不相见良久素笔书偈泊然而逝象山瑞龙梦堂昙噩禅师慈溪王氏子祖父皆名宦母周氏师自幼有远志稍长博通经史藻思濬发年二十三白母出家往从雪庭于长芦遂薙发受具教相诸宗靡不研究久之雪庭迁住灵隐师复往依侍踰年雪庭示寂寂照端禅师来补其处一见脗契住象山瑞龙上堂竖拂子只者箇在临济则大机大用卷舒擒纵杀活自由在云门则孤危耸峻格外提持言前定夺在曹洞则家风緜密金鍼玉线明投暗合在沩仰则父慈子孝用劒刃事施陷虎机在法眼则箭锋相拄心空法了情尽见除五家提唱虽则金声玉振迈古超今然而总是门庭施设直截一句不曾道着且道作么生是直截一句高声曰看脚下师日惟一食终夜凝坐达旦一日忽戒浴易衣出器物分遗交友集众说偈曰吾有一物无背无面要得分明涅槃后看言毕危坐而逝有重修历代高僧传行世杭州径山复原福报禅师台之宁海人族姓方母张氏出家杭之梁渚崇福时石湖美公主净慈师往见湖器之遂为祝发受具参径山元叟端问近离甚处师曰净慈端曰来作什么师曰久慕道风特来礼拜端曰赵州见南泉作么生师曰头顶天脚踏地端曰X见后如何师曰饥来喫饭困来打眠端曰何处学得者虗头来师曰今日亲见和尚端颔之洪武初聘召道行沙门师赴京馆天界寺屡入内庭应对称旨留三年仍赐还后住径山上堂一叶落天下秋一尘起大地收谁谓北郁单越不是南赡部洲刚自骑牛更觅牛上堂语是谤默是诳还有二俱不涉者么拍禅牀洎合停囚长智一日得疾甚笃侍者请偈师叱曰吾世寿尚有三年巳而果然及化之日忽拍手曰阿呵呵大众是什么看取竟寂杭州径山古鼎祖铭禅师奉化应氏子元叟住灵隐师往参一日入室叩黄龙见慈明因缘端诘曰只如赵州道台山婆子被我勘破慈明笑曰是骂耶你道二老汉用处是同是别师曰一对无孔铁鎚端曰黄龙直下悟去又如何师曰也是病眼见空华端曰不是不是师拟进语端便喝师当下廓然至正七年元帝钖号慧性文敏宏觉普济禅师至正戊戌将迁寂遗书嘱丞相外护复书偈曰生死纯真太虗纯满七十九年摇篮绳断掷笔而逝茶毗舌根数珠皆不坏舍利无算于径山隆教宝陀分建塔焉杭州灵隐竹泉了幻法林禅师族姓黄台之宁海人因看睦州语有省参元叟端和尚端问何处来师曰天台叟曰曾见寒山拾得么师叉手向前曰今日亲见和尚叟曰脱空谩语汉参堂去一日看经次端曰看经那师曰是端曰将甚么看师曰将眼看端竖X起拳曰何不道将者箇看师曰放下拳头将什么看端微笑师居净慈蒙堂不出户者九年行省左丞相脱欢公请主万寿迁中竺至佛殿曰拨尘见佛谁知佛亦是尘罕逢穿耳客多见刻舟人上堂法是常法道是常道拶破面门点即不到雪峰朝夕只辊三箇木毬赵州见人只道喫茶去中峰居常见兄弟相访只是叙通寒温烧香叉手若是金毛师子子三千里外定誵譌迁灵隐上堂举僧问赵州万法归一话师曰赵州虽则善用太阿截断者僧舌头未免自扬家丑灵隐则不然忽有僧问万法归一一归何处只向他道今日热如昨日上堂古杭管内灵隐名山肇建于东晋咸和慧理法师为第一祖今日上元令节诸处放灯知事直岁各各照管风烛便下座至正十五年春感微疾二月二日集众叙平生行脚本末且诫之曰佛法下衰无甚于今宜各努力索笔书偈曰七十二年虗空钉橛末后一句不说不说遂化葬全身于松源塔西其时塔前古桂当春吐华清香满路见者叹异明州天宁归庵仲猷祖阐禅师族陈氏鄞人也从佛智匡禅师剃染参寂照端于径山得旨上堂若论第一句三世诸佛道不得六代祖师道不得天下老和尚道不得山僧道不得大众道不得拈拄杖拄杖子道得么道得也是第二句上堂即心即佛非心非佛不是心不是佛五台山上云烝饭佛殿阶前狗尿X天剎竿头上煎鎚子三箇猢狲夜簸钱元宵上堂十五日巳前脚头脚尾黄金莲十五日巳后白牯狸奴成队走正当十五日楼台上下火照火车马往来人看人好大众且道好在什么处众眼难谩苏州开元愚仲善如禅师吴江人上堂佛身充满于法界普现一切羣生前为甚么沪渎居民黄老之流迎之而风涛骇吐像即沈没吴县朱膺东灵帛尼请之而灵相峩峩双泛试就提捧忽尔升舟今开元寺所奉维卫迦叶二石像是也岂非随缘赴感靡不周而恒处此菩提座然虽如是若作恁么会大虫看水磨不作恁么会真州望长芦恁么不恁么总拈却又作么生清平世界不用譌言师晚年甞居葑门直指庵人称曰直指和尚将终唿诸子诀别趺坐泊然而逝杭州上竺我庵本无法师黄巖人依寂照于中竺掌纲维有舅氏教庠老成挽之更宗于是参湛堂于演福研精教部寂照惜其去作偈寄之曰从教入禅今古有从禅入教古今无一心三观门虽别水满千江月自孤后出世既为湛堂嗣仍爇一香报寂照不以迹异而二其心寂照示寂时遗书嘱其力弘教乘宗趣余无他言师于祭筵拈香曰妙喜五传最光𦦨寂照一代甘露门等闲触着肝脑裂冰霜忽作阳春温我思打失鼻孔日是何气息今犹存天风北来岁云暮掣电讨甚空中痕临终无疾坐脱X苏州万寿佛初智湻禅师送忠侍者偈曰鸟窠吹起布毛侍者当下悟去一对无孔铁鎚卖弄鬼家活计若是灵利阿师别有天然气宇恢张本地风光显出衲僧巴鼻以大千摄入毫端将须弥纳向芥子直踏毗卢顶上行千手大悲拦不住报恩无方智普禅师桂阳人族姓龙上堂六月行人口吐烟区区只为利名牵争如林下无心客一觉和衣到晓眠拍禅牀干明不惜口业为你说破腊月三十日到来阎老子要问你索饭钱在南康云居小隐师大禅师甞有示信禅人偈曰信是道元功德母药如有验不消多上人直下承当得佛祖安能柰尔何金陵集庆龙翔笑隐大䜣禅师九江义门陈氏子参晦机机一见器重命掌记室一日问曰黄龙既得旨于泐潭领徒游方及见慈明气索汗下过在什么处师抗声曰千年桃核里觅甚旧时仁机一日举百丈野狐话诘曰不落因果便堕野狐身不昧因果便脱野狐身且道利害在什么处师拟答机遽震威一喝师当下涣然冰释天历元年文宗以潜邸为大龙翔集庆寺简集名德开山师首膺其选赐号广智全悟大禅师复驿召赴阙见上奎章阁赐坐咨问法要及顺帝御极待遇益隆后以老病求退优诏不许勑外台护视使安居终老上堂安养国中水鸟树林悉皆念佛知足天上树相撑触演说苦空竖拂子山X僧拂子穿却汝诸鼻孔诸人向甚处出气师一日问僧甚处来僧曰游山来师曰笠子下拶破洛浦徧参底作么生僧曰未入门时已呈似和尚了也师曰即今为什么不拈出僧拟议师便打至正四年甲申五月示微疾作手书别交游嘱其徒以两朝所赐金币作万佛阁上报国恩二十二日书偈趺坐而寂黄文宪公溍撰塔铭虞文靖公集着行道纪师着有禅林清规及四会语录蒲室集行世嘉兴祥符梅屋念常禅师俗姓黄华亭人年十二出家十四薙发受具佛智晦机自江西百丈迁杭之净慈师往参承值佛智上堂举太原孚上座闻角声悟道因缘颂曰琴生入沧海太史游名山从此扬州城外路令严不许早开关师于言下豁然有省投丈室呈所解佛智颔之俾掌记室迨智迁径山师职后版表率一众后奉旨选召出世祥符所着有佛祖通载二十二卷明州雪窦石室祖瑛祖师吴江陈氏子年十五祝发受具后即䇿杖游方初从虗谷陵于仰山闻径山晦机道望亟往投之一见契合遂留掌记谢天童平石砥问疾偈曰是身无我病根深惭愧文殊远访临自有巖华谈不二青灯相对笑吟吟法身徧在一切处噇饭噇空得自由太白鄮峰烟雨里笋舆来往亦风流晚年得痿痺疾造一龛曰木裰日坐其中不涉世事至正癸未三月见一衰衣妇人扣头请师应X身为国王师曰吾不愿生天王家逾十七日趺坐而化临终偈曰五十三年弄巧成拙踏破虗空赤脚行万象森罗笑不辍杭州中竺一关正逵禅师番阳人族方氏参晦机于净慈机问甚处人师曰番阳机曰番阳湖水深多少师曰瞪目不见底机曰恁么则浸烂衲僧鼻孔也师曰终不借和尚鼻孔出气机曰毕竟借谁鼻孔出气师曰恭惟和尚万福机肯之命充侍者逾二年参中峰于天目复谒径山元叟时笑隐主中竺俾师分座出世金陵崇因帝师授以佛日普照之号宁波佛巖仲方天伦禅师象山张氏子参晦机于净慈才入门机曰湖山霭霭湖水漾漾浸烂你鼻孔塞破你眼睛因甚不知师曰通身无影象步步绝形踪机曰未在更道师拂袖便出机俾居侍司复掌藏钥师惮其繁叹曰世降道衰人根浮薄宿师硕德具大知见犹不为学者信服无他盖表里不纯故也自是必欲剷踪削迹闻吴兴桃花坞僻𨗉乃往缚茆一日灌园次忽四山云瞑骤雨疾风摧折林木霹雳一声胸中疑碍顿释乃颂曰大奇大奇也大奇掇转虗空颠倒骑蟭螟吞却五须弥曩于南屏室中屡叩老和尚终不肯为我说使当时说破安有今日耶上堂举云门因僧问久雨不晴时如何门曰札师曰云门一札猿啼巴崃熊耳峰高石头路滑师晚年卜筑于凤台之西曰新庵将终谓净觉昙曰欲以后事相X浼今日何日觉曰二十九日师曰月穷日不宜去明日五月一吾行矣至晨召门人付嘱举手作别端坐而逝越州天衣业海子清禅师年八十六出住天衣因同参至上堂飒飒凉风景同人访寂寥煑茶山下水烧鼎洞中樵古人将常住物作自己人情天衣则不然供佛嬾拈华延宾不煑茶莫嫌无礼数冷淡是僧家杭州中竺一溪自如禅师闽人元兵下闽遭游卒挟师至临安遗之而去富民胡氏收养之令伴子读书师隅立默识无所失胡氏因子之既长俾师隶里中无相寺为僧参云峰高于径山得法天历初中竺笑隐䜣奉诏开山龙翔因举代住者三人御笔点师名宣政院具疏请师居焉江州东林古智喆禅师都昌人族巢氏上堂过去诸佛巳说未来诸佛当说现在诸佛今说且道毕竟说箇甚么卓拄杖下座明州天童怪石奇禅师普说其略曰参禅本无难易只要具大信根有决烈志万机休罢千圣不携坐断诸缘不存一法如大虗空了无朕迹如须弥卢屹然不动无上真乘方可希冀又曰此事如人饥渴说饮说食岂能救疗直须自饮水自喫饭方有实効杭州径山本源善达禅师仙居柴氏子居常不设卧榻夜则焚香燃烛端坐达旦率以为常又体所禀与X人异遇严寒则衣絺络大热则衣缯絮尝以钵资建大圆院于东路半山接待云侣一日自知时至会众叙平生行脚事毕端坐而寂龙巖真首座乐闲歌曰即心是佛无心是道万事但随缘自觉身心好院子从来不要住便是佛也不要做律亦不曾持戒亦不曾破放行把住总由人执法修行驴拽磨要行便行要坐便坐也不精进也不懒惰一卷三字经逐日为工课有时深深海底行有时高高山顶卧几生修得做闲人肯为虗名被羁锁我不轻汝等从他当面唾百年能得几光阴何必强分人与我贫也不须忧富也休装大阎王相请无亲疏尽付一堆红燄火自家作得主宰终不随风倒柁补破遮寒暖即休淡饭粗茶随分过我作乐闲歌自歌还自和不是闲人不肯闲世上闲人能几箇明州恭都寺廉介自持日诵法华因聆铁镜上堂语遂得心要尝夜坐有偈曰点尽山窗一盏油地炉无火冷啾啾话头留向明朝举道者敲钟又上楼铁镜因陞堂特称赏之临终无疾更衣坐逝阇维舌根不坏雪窦竺田汝霖禅师昌国王氏子从梅㵎福公祝发受具闻天童鑑公道化往参命为侍者一日室中举赵州狗子无佛性话师豁然有省巳而见悦堂誾于灵隐堂器之命典记室后游百丈谒晦机遂命分X座出世雪窦晚主万寿至元五年示微疾更衣书偈而逝茶毗设利五色湖州道场玉溪思珉禅师象山张氏子参灵隐誾和尚即蒙印可后出住大梅保福帝师赐佛心明妙之号至顺三年广教府聘主双林元统二年行省选住道场示众此事如铁壁银山如大火聚凑泊不得回避不得你辈合作么生直饶脚不点地别有通霄活路也是不快漆桶上堂依经解义三世佛冤离经一字即同魔说拈拄杖卓一下六月不热五谷不结遂下座杭州径山月江宗净禅师金华倪氏子自幼聪慧绝伦年十七因诵楞严如人以手指月是人因指应当见月豁然开悟遂谒悦堂问黄檗打临济你作么生会师曰按牛头喫草堂奇之后出世径山玄风远播晚岁退居东堂示众曰坐断陵霄巳十年匡宗论道只随缘于今休去便休去啸月吟风乐自然元统壬戌十月三日示微疾当午集众说偈曰祖师门下客开口论无生老我百不会日午打三更语毕乃趺坐而逝江州东林无外宗廓禅师南昌人魏姓久依悦堂一日室中举溪声尽是广长舌因缘机契遂授记莂出世云居晚迁东林送僧之东吴偈曰佛是西天老比丘何缘卧倒在苏州凭君此去轻扶起问取二千年话头临终集众说偈曰吾年七十一世缘今巳毕X挨倒五须弥夜半日头出语毕而逝嘉兴石门真觉元翁信禅师开山日上堂向上一机末后一诀佛祖不传千圣结舌莫有转身吐气者么出来通箇消息看小参建法幢立宗旨明明佛勑曹溪是大众建法幢则固然如何是立宗旨莫是三转五转竖拳下喝么莫是默然据座拂袖便行么莫是语言文字确古论今么莫是灰头土面长坐不卧么切须仔细若是正眼不明尽堕偏邪执滞所以道醍醐上味为世所珍遇斯等人翻成毒药据我祖师门下尽十方世界是箇无缝铁壁达磨不识尽十方世界是箇无孔铁鎚迦叶不知无汝拟议处无汝承当处旋天转地换斗移星双放双收透顶透底还会么龙袖拂开全体现象王行处绝狐踪吕铁船居士母梦佑禅师至舍而生弱冠时参空山一日山问曰曾见赵州么士厉声曰无山休去每称于人曰再来人也士尝任江淮都总管于苏州嘉定建永寿寺以延云水达磨忌日拈香曰西来不称梁王旨西去空𢹂一只履若言妙用与神通真正衲僧谁数你九年面壁寻出场接得一人又无臂衣盂连累到卢能从此葛藤生不巳罪过有弥天源流无滴水今朝七百八十六年逢忌辰那箇儿孙不痛彻骨髓一炉香篆一瓯茶报恩却是孤恩底欲把拳头举似伊怜渠巳没当门齿苏州阳山金芝岭铁此束念庵主颂舍利弗入城月上X女出城话曰出城入廓两相逢来去谁云路不同回首涅槃台上望九州四海一家风松江淀山德异禅师高安卢氏子谒虗舟舟问雪覆千山为甚么孤峰不白师曰别是一干坤舟大称赏劝谒皖山凝和尚凝问光明寂照徧河沙岂不是张拙秀才语师拟答凝震威一喝师当下释然一日凝举卧云深处不朝天因甚到者里师曰邦有道则见凝深肯之出世淀山上堂昨日十四今日十五灵利衲僧吞却佛祖从教谢三郎月下自摇艣阿呵呵莫莽卤甜瓜彻蒂甜苦瓠连根苦舒州太湖普明无用宽禅师结夏上堂诸方结制有甚巴鼻太湖梁山冷冰冰地二百箇铁頟铜头无用分作两处提起放下吞声饮气拟议之间顶门着地卓拄杖下座中峰和尚至上堂明明百草头明明祖师意天目山古佛辉天并鉴地虎齩大虫蛇吞鼈鼻掷拄杖曰直下来也急着眼覰大众怀香拜请幻住大和尚慈悲开示便下座无为天宁无能教禅师于门首悬一牌云谨防恶犬竺源盛参才跨门便曰老和尚为我赶狗师便入去智首座出迎同坐须臾师从面前过智起白曰此上人得得来见和尚师曰巳相见了也北京庆寿海云印简禅师宁远宋氏子生而神悟七岁父授读孝经开宗明义章师曰开者何宗明者何义父惊异于是俾从中观沼禅师受业纳具戒一日X侍沼行沼曰法灯禅师道看他家事忙且道承谁力汝作么生会师将沼手一掣沼曰者野狐精师喏喏沼曰更须别参始得年十八元兵破宁远四众逃散师侍沼如故沼曰吾迫桑榆汝方富有春秋何当玉石俱焚宜自远遁师泣曰因果有差死生有命安可离师苟免乎沼察其诚嘱曰子向去朔漠有大因缘吾将与子北渡经年至赤城书偈曰七十三年如掣电临行为君通一线泥牛飞过海东来天上人间寻不见偈毕忽无疾而逝阇维收顶骨舍利师为乞缘造塔供奉一夕闻空中唿师名师瞥然有省复闻人告曰大事将成毋滞于此黎明遂䇿杖之燕过松舖值雨宿崖下因击火乃悟曰今日始知眉横鼻直信道天下老和尚不寐语明日至景州见本无玄玄问从何所来师曰云收幽谷玄曰何处去师曰月照长松玄曰孟八郎汉便恁么去也师诺诺趋出初沼临终师问某甲当依何人了此大事沼曰贺八十去迨入燕至大庆寿寺乃省前谶于是谒璋璋先一夕梦异僧策杖径趋方丈踞座天明璋谓知客曰今日伹有僧过当令来见老僧及晚师至璋笑曰此夜来所梦者师问不来而来作么生相见璋曰参须实参悟须实悟莫打野榸师曰某甲因击火迸散乃知眉横鼻直璋曰吾此处别师曰如何表信璋曰牙是一口骨耳是两片皮师曰将谓别有璋曰错师喝曰草贼大败璋休去次日璋举临济两堂首座齐下喝僧X问还有宾主也无济曰宾主历然汝作么生会师曰打破秦时镜磨尖上古锥龙飞霄汉外何劳更下槌璋曰途路之乐终未到家师曰精灵千载野狐魅看破如今不值钱璋曰如是如是师拂袖便出遂命掌记一日璋谓师曰汝今巳到大安乐田地宜善护持吾有如来正法眼藏涅槃妙心密付于汝毋令湮没师掩耳而出师两主庆寿年五十六忽患风症唿侍者嘱后事乃集众说偈毕遂泊然而逝茶毗获舍利无算谥佛日圆明大师曹洞宗太原王山体禅师初参大明宝为侍者偶于出生台见雀舍食雀见手飞去宝在师背上打一掌师惊顾宝曰还是雀子孤负你你孤负我师罔措宝曰自可怜生却乃互相孤负去师豁然有省从此执侍十年祕重深严不见参学一旦抽单罔不疑怪或问宝云侍者何往宝曰诸方来诸方去何介意哉又问参学何似宝曰道有参学栽他头角道无参学减他威光一众方知已蒙印记师久隐太原西山当道请住王山创建禅席尝曰师子有三种第一超宗异目第二齐肩共躅第三影响不真若超宗异目者见过于师堪为种草若齐肩共躅者减师半德落在今时若影响不真者狐犴猥势羊质虎皮师尝发明洞上宗旨曰既有尊贵之位须明尊贵底人须知尊贵底X人不处尊贵之位方明尊贵不落阶级五位颂曰正中偏夜深古殿锁轻烟寂寂苔封臣不立密密光辉未兆前偏中正玉人不覩临台镜子夜星河雾气浓依旧青山不露顶正中来木人𢹂杖火中回趁起泥牛耕练色放教石马步苍苔兼中至转侧相逢全意气交辉终不犯锋铓大用纵横无变异兼中到明暗尽时光不照石女有智妙难穷解栽绝顶无根草上堂还有冲流度刃者么僧从东过西从西过东师曰未得一场荣先刖两胫足曰也知和尚惯用此机师曰罪不重科僧拟议师便打僧吐舌师曰棺材里瞠眼僧珍重便出师曰似这等行脚有甚么交涉乃曰同安老祖道孤峰迥秀不挂烟萝片月行空白云自异衲僧家到者里剑甲未施贼身巳败岂不屈辱先宗山僧今日若不捉败此僧则我达磨一宗几至扫地喝一喝曰逢人不得错举仁山恒禅师久侍大明宝和尚深入堂奥宝付以衣法师曰某甲不是恁么人宝曰不是恁么人自不殃及伊师以法乳情深俛仰而受宝嘱曰汝既如是第一不得容易出世若躁进轻脱中间必有坎坷晚住仁山僧问洞山邈云巖真因甚到覩影始悟师曰不是深心人不知曰如何是深心人师曰十八女儿不系裙复示颂云柳底黄莺送好音轻轻唤着愈伤心栏杆倚徧无聊赖梦里如何许我寻无路寻怨杀月明花下影依稀拂断枕头琴燕京庆寿虗明教亨禅师济川任城王氏子先是汴京慈济寺僧福安者山居任城有年一日于芒山村倚树而化梦求託宿师果生焉拳右拇指同住僧往问曰安公无恙师熟视良久伸指而笑七岁出家十五游方闻郑州普照宝禅师法席之胜遂往谒朝夕参叩未有所入他日以事往睢阳宿赵渡忽于马上忆击板因缘有省疑情不散将抵河津同行警曰师兄此河津也师下马悲喜交集至于陨涕归以语宝宝曰如僵卧人似欲转动示以日面佛公案师笑曰儿时已见得也宝曰我只教人参诸方掉下底禅但再参去后闻板声霍然亲证呈颂曰日面月面星流电转若更迟疑面门着箭咄宝遂印可曰吾瞒汝不得也师五坐道场复驻钖济州之普照方丈后丛树蓊郁中有一株高丈余羣鸦以次来巢上下一十二级如浮屠状见者贺曰和尚佛法将大振矣不数日奉章庙旨主庆寿兴定已卯七月十日索笔书颂其末句曰咦一二三四五六七坚坐不动而逝茶毗𦦨如莲花开合牙齿目睛不坏舍利无算X续指月录X卍XXX续指月录卷六六祖下二十二世临济宗杭州天目高峰原妙禅师苏之吴江人姓徐氏母梦僧乘舟投宿而生离襁褓辄喜趺坐遇僧入门辄爱恋欲从之年十五恳请父母出家嘉禾密印寺十六薙发十七受具十八习天台教二十入净慈立三年死限学禅二十五请益断桥伦和尚令参生从何来死从何去话于是胁不至席口体俱忘雪巖钦和尚寓北磵师怀香往谒方问讯即被打出闭却门再往始得亲近令看无字自此参叩无虗日后凡入门钦便问阿谁与你拖箇死尸来声未绝便打如是者不知其几后值钦赴南明师上双径参堂方半月偶梦中忽忆断桥室中所举万法归一一归何处话疑情顿发三昼夜目不交睫值少林忌随众诣三塔讽经次擡头忽覩五祖和尚真赞曰百年三万六千朝返覆元来是这汉蓦然打破拖死尸之疑时年二十四矣解夏诣南明钦一见便问阿谁与你拖箇死尸到者里师便喝钦拈棒师把住曰今日打某甲不得曰为甚打不得师拂袖便出翌日钦问万法归一一归X何处师曰狗䑛热油铛钦曰你那里学者虗头来师曰正要和尚疑着钦休去自是机锋不让次年江心度夏过雪窦见希叟昙问那里来师拖下蒲团昙曰狗子无佛性上座作么生师曰拖出大家看昙乃自送归堂暨钦挂牌于道场开法于天宁师皆随侍服劳一日钦问日间浩浩时还作得主么师曰作得主又问睡梦中作得主么师曰作得主复问正睡着时无梦无想无见无闻主在甚么处师无语钦嘱曰从今日去也不要你学佛学法也不要你穷古穷今但只饥来喫饭困来打眠才眠觉来却抖擞精神我者一觉主人公毕竟在甚么处安身立命师遂奋志入临安龙须自誓曰拌一生做箇痴獃汉决要者一着子明白越五载因同宿道友推枕堕地作声廓然大彻自谓如往泗州见大圣远客还故乡元来只是旧时人不改旧时行履处住龙须九年缚柴为龛风穿日炙冬夏一衲不扇不炉日捣松和糜延息而巳德祐丙子春大兵至双髻师掩关危坐自若事定户履纷至师腰包宵遁直入西天目之师子巖巖拔地千仞崖石林立师即洞营小室丈许榜曰死关悉屏给侍服用破瓮为铛併日一食洞梯山以升虽弟子亦罕得见共筑师子院请师开堂适雪巖钦于大仰寄师竹篦拂子遂拈香上堂僧问十方同聚会箇箇学无为此是选X佛场心空及第归庞居士恁么道还有为人处也无师曰有曰毕竟在那一句师曰从头问将来曰如何是十方同聚会师曰龙蛇混杂凡圣交参曰如何是箇箇学无为师曰口吞佛祖眼葢干坤曰如何是选佛场师曰东西十万南北八千曰如何是心空及第归曰动容扬古路不堕悄然机曰恁么则言言见谛句句朝宗师曰你甚处见得僧喝师曰也是掉棒打月曰此事且止只如西峰今日十方聚会选佛场开毕竟有何祥瑞师曰山河大地万象森然情与无情悉皆成佛曰既皆成佛因甚学人不成佛师曰你若成佛争教大地成佛曰毕竟学人过在甚么处师曰湘之南潭之北曰还许学人忏悔也无师曰礼拜着僧礼拜师曰师子齩人韩獹逐块上堂无边剎境自他不隔于毫端十世古今始终不离于当念只如山僧每日在张公洞里横眠竖眠或歌或咏诸人还知么诸人每日在选佛场中东行西行或瞋或喜山僧还知么若也彼此知得不免分身碓捣拔舌犂耕若也彼此不知管取释迦拱手弥勒归依因甚如此不见道知之一字众祸之门上堂尽十方世界是箇钵盂汝等诸人喫粥喫饭也在里许疴屎放尿也在里许行住坐卧乃至一动一静总在里许若也识得达磨大师只与你做得箇洗脚奴子若也不识二时粥饭将甚么喫参示众海底泥牛衔月走巖前石虎抱儿眠铁蛇钻入金刚眼崑崙骑象鹭鹚牵此X四句内有一句能纵能夺能杀能活若人检辨得出一生参学事毕示众百千诸佛历代祖师乃至天下老和尚以拂子击禅牀一下总向这里堕坑落堑还有跳得出底么又击一下三生六十劫师甞示室中垂问六则一曰大彻底人本脱生死因甚命根不断二曰佛祖公案只是一箇道理因甚有明与不明三曰大修行人当遵佛行因甚不守毗尼四曰杲日当空无所不照因甚被片云遮却五曰人人有箇影子寸步不离因甚踏不着六曰尽大地是火坑得何三昧不被烧却倘下语不契闭门弗接自非具透关眼者鲜不望崖而退鹤沙瞿提举到山瞻礼施巨庄赡众师固辞不受瞿请于官乃于莲华峰别营禅剎曰大觉议以岁入给常住请嗣法祖雍领寺事师患胃疾已久适雍来省师嘱以后事元贞乙未十二月朔黎明陞座辞众曰西峰三十年妄谈般若罪犯弥天末后有一句子不敢累及诸人自领去也众中还有知落处者么良久曰毫𨤲有差天地悬隔辰巳间复说偈曰来不入死关去不出死关铁蛇钻入海撞倒须弥山泊然而寂径山虗谷希陵禅师字西白义乌何氏子家贫而苦学志求仕进一夕梦入净慈罗汉堂至东南隅忽尊者指楣梁间诗示师曰一室寥寥绝顶开数峰如画X碧于苔等闲翻罢贝多叶百衲袈裟自翦裁由是有出俗志年十九落发后参径山云峰高禅师机语契合高甚敬之命掌藏钥寻命分座说法出世历迁至仰山元世祖召见说法称旨赐号佛鑑成宗加号大圆诏住径山仁宗又加号慧照转藏经上堂僧问过去心不可得现在心不可得未来心不可得是如何师曰亲不相赠僧礼拜师曰过去诸如来斯门巳成就现在诸菩萨今各入圆明未来修学人当依如是法只如过去心不可得现在心不可得未来心不可得三世既不可得作么生依若向这里知归出息不涉众缘入息不居阴界常转如是经百千万亿卷祇如今日檀越请径山一千七百大众所转者还在百千万亿卷中也无若在其中即取法相若不在其中即取非法相故经云若取法相即着我人众生寿者若取非法相即着我人众生寿者正当甚么时还有定夺得出者么若定夺不出明日来向汝说至正壬戌四月十二日手书付嘱说偈而逝谥大辨塔曰宝华有瀑巖集及语录行世衡州灵云铁牛持定禅师太和磻溪王氏子故宋尚书贽九世孙也自幼清苦刚介有尘外志年三十谒西峰肯菴翦发得闻别传之旨寻依雪巖钦居槽厂服杜多行一日钦示众曰兄弟家做工夫若也七昼夜一念无间无箇入处斫取老僧头做臽屎杓师默领励精奋发因患痢药石浆饮皆禁绝单持正念目X不交睫者七日至夜半忽觉山河大地徧界如雪堂堂一身干坤包不得有顷闻击木声豁然开悟徧体汗流其疾亦愈旦诣方丈举似钦反覆诘之遂命为僧一日钦上堂举亡僧死了烧了向甚么处去自代曰山河及大地全露法王身师于言下疑情荡尽即出众作礼曰适来和尚举扬般若惊得法堂前石狮子笑舞不巳钦曰试道看师曰劫外春回万物枯山河大地一尘无法身超出如何举笑倒西天碧眼胡钦敲卓子曰山河大地一尘无者箇是什么师作掀倒势钦笑曰一彩两赛钦巡堂次师以楮被裹身而卧钦召至方丈厉声曰我巡堂汝打睡若道得即放过道不得即趁下山师随口答曰铁牛无力懒耕田带索和犂就雪眠大地白银都葢覆德山无处下金鞭钦曰好箇铁牛也因以为号一时行辈靡不推服大德壬寅将寂侍僧求别语师曰吾别久矣恬然坐逝龛全身于陶具越三年颜貌如生爪发俱长后塔于寺北沙潭袁州慈化铁山琼禅师十八出家首参雪巖钦和尚一日室中举那咤太子析骨还父析肉还母因缘有省述偈曰一茎草上现琼楼识破古今闲话头拈起集云峰顶月人前抛作百华毬钦深然之谒东巖东问心不是佛智不是道上座作么生会师曰抱贜X叫屈东曰不是心不是佛不是物是甚么师曰眉间迸出辽天鹘上堂冬在月头卖被买牛冬在月尾卖牛买被卓拄杖者里无尾无头中道齐休行也休休坐也休休住也休休卧也休休睡眼豁开五云现瑞光风霁月无处不週梅绽枯枝古渡头风前时复暗香浮虽然到此向上一路万里崖州何以见得靠拄杖休休后示寂塔于观音阁后建昌能仁天隐牧潜圆至禅师高安人姚姓父兄皆名进士师志慕空宗十九芟染元贞间出住能仁与高峰妙同秉仰山记莂所着有牧潜集其送妙智上人入浙序略曰昔龙安悦公既首众于洞山犹以已道为未至更匿其名潜出求之于食饮笑谈之间闻素公一言之异则虗己自降踽踽为咨询礼不以贬名为嫌卒能于立谈之顷获其终身之所欲岂独云庵之道恃以不坠使素公不赖悦以见于世世亦不识其为何如人矣盖名者道之表也古之人有其表则求其实以应之而今之士反以表害实一居其名则崇高之势傲然不可复屈虽内揆其不慊亦安肯降心以求其所未至耶噫此古今所以异道之所以衰欤大德三年戊戌示寂于庐山竹屋简禅师举孚上座圣箭因缘颂曰青丝双勒玉騘嘶淡白春衫绿带围夜半归来华底月金鞭敲落乱红飞又曰九重城里本非遥射折重重箭倍饶忽遇三军围绕处分明有路直通霄举临济访平田X公案颂曰目前条路平如砥何不堂堂掉臂行撩拨老婆牛性发赤身挨棒可怜生绝象鉴禅师示众举洞山不安令沙弥到云居处传语乃嘱曰他若问和尚安乐否汝但道云巖路相次绝也汝下此语须远避立恐他打汝沙弥领旨去传语声未绝早被云居打一棒颂曰洞山有路透云巖绝处教通到者难拄杖头边开活眼方知不隔一毫端示众举投子和尚问僧连日好雨且道雨从何处来僧无对后阅华严经有省颂曰陌路游人竞採芳不知眼底度春光夜来一阵落花雨一百十城流水香台州瑞巖方山宝禅师一日为众挂牌入室垂语曰南泉斩却猫儿时如何众下语皆不喫适有一仆在旁曰老鼠做大师笑曰好一转语只是不合从你口里出鍼工丁生者久依座下冀明本分一日剔瑠璃灯有省述偈呈师曰提起提起放下放下者点光明照天照地师喜其行业湻素乃印许之示无见偈曰道人得得出山来尽把胸襟对我开坦坦平平如镜面澄澄湛湛绝纤埃忽然得箇转身句衲卷寒云便归去万八千丈华顶峰一笑裂开铁面具家山到后绝思惟拗折枯藤拄竹扉粪土埋中消息好芋香便是道香时永宗本禅师上堂举夹山参船子和尚公案颂曰笑中弃却竹林寺将谓华亭有许多穷性命于桡下丧X看来成败自萧何金陵蒋山月庭忠禅师举僧问白云旧岁巳去新岁到来如何是不迁义云曰眉毛在眼上颂曰罢钓归来不系船江村月落正堪眠纵饶一夜风吹去只在芦花浅水边落叶巳随流水去春风未放百花开青山面目依然在尽日横陈对落晖苏州崑山荐严竺元妙道禅师宁海陈氏子幼患右目母𢹂祷于观音像师仰见像之右目有小蛛窠乃为揭去目患遂愈父母以为于佛有缘俾投杭之六和正严得度严令学百法论师曰一法不学学百法乎谒育王珙和尚闻举干屎橛话豁然大悟即说偈曰云门干屎橛光明照十方鄮峰才发足五日到钱塘珙惊异顾谓众曰此子再来人也至元乙丑出主邑之慈源迁崑山荐严一晚与众会茶举东坡居士访蒋山泉禅师山问大儒高姓士曰姓秤山曰是甚么秤士曰称天下长老舌头底秤泉便喝一喝曰且道者一喝重多少士无语师命众代语时别源遽起翦烛师笑曰源藏主翦烛一侍者咳𠻳一僧请师自代师曰洎不过此仁宗诏住黄巖鸿福赐号定慧圆明净慈灵隐两剎争欲致之俱不就年逾七十怀紫箨之幽绝乃往终焉金陵保宁古林清茂禅师年十三为大僧聆老宿举高庵和尚励僧语不觉涕泪交下乃知有出生死超圣凡一着子淬志参访徧历门庭横川居育王师往X叩得法住金陵保宁上堂僧问毛吞巨海芥纳须弥是衲僧分上事不是衲僧分上事师曰拈却门前大案山曰鲸吞海水尽露出珊瑚枝师曰金刚脑后铁蒺藜曰只如教中道我得无诤三昧人中最为第一如何是无诤三昧师曰放你三十棒僧曰仁义尽从贫处断世情偏向有钱家师曰知恩者少负恩者多上堂若说佛法供养大众未免须眉堕落若说世法供养大众入地狱如箭射去此二途毕竟说箇什么三寸头舌无用处一双空手不成拳上堂举洞山冬夜喫菓子次问泰首座曰有一物上拄天下拄地黑似漆常在动用中动用中收不得过在什么处泰曰过在动用中山遂唤侍者掇退菓桌师曰者箇说话在今诸方每至冬夜未尝不拈出註解一上然于正文未曾道着一句有底道洞山只见锥头利不见凿头方抑屈人作么有底道泰首座不得菓子喫要且在大地人皆不得喫成人者少败人者多殊不知洞山有偏正回互不犯底手脚直饶泰首座道不在动用中也不得他菓子喫在良久水流黄叶来何处牛带寒鸦过别村除夕小参今夜年尽月尽日尽世事悠悠何时是尽明朝年新月新日新千变万化又见重新所以道穷则变变则通垂钩四海只钓狞龙三千威仪八万细行诸人固是不知若得声和响顺各守祖父田园知道饭是米做免向瞎驴边灭却吾宗卓拄杖从前汗马无人识只要重论葢代功X师着有续宗门统要行世后示寂于保宁越州天衣断江觉恩禅师族慈溪顾氏幼依云门广孝祝发从延庆闻法师习四教仪七日贯通闻惊讶叹异往参育王室中机契一日室中众侍立次忽扶杖而言曰老僧嵌空倚杖藜分明画出须菩提顾左右曰会么良久掷下拄杖倚蒲团而逝杭州灵隐东屿德海禅师台州临海陈氏子年十四出家参石林巩于承天巩问如何是汝自已师拟议巩便推出师即怀疑一日入室次巩问尽大地是金刚正体何处着上座师拟对巩便打从此彻证巩迁净慈命居侍司一日室中举国师三唤侍者话师曰不是失却猫儿定是失却狗子巩曰是孤负是不孤负师曰瞒人自瞒巩以竹篦击之曰亢吾宗者海子也至元二十七年出世天台寒巖迁姑苏寒山崑山东禅勑赐金襕法衣延祐二年诏主净慈至山门曰清净慈门一湖秋水入得入不得虎齩大虫蛇吞鼈鼻喝云咄室中垂语曰手握利刃剑因甚胡狲子不死囓破铁酸馅因甚路上有饥人波斯去帽蔗咬甜头鱼以水为命因甚死在水中众答皆不契泰定二年复迁灵隐四年丁卯九月示微疾召弟子付嘱讫跏趺而化赐号明宗慧忍禅师有六会语录塔于育王后山之麓嘉兴天宁竺云景昙禅师浦江严氏子久依石林后住婺之治平苏之北禅禾之天宁上堂金乌东上玉X兔西沈伶俐衲子东讨西寻忽然撞破虗空旷劫只在如今卓拄杖下座苏州虎丘东山寿永禅师送僧偈曰动静何曾涉葢缠何须更透未生前故园千里今归去陆有征途水有船约斋居士张镃入道话颂曰一棒钟声到耳根三千剎海一时昏贼从赤肉团边去明日依然不离门枕州径山虎巖净伏禅师淮安人至元间尝召见有偈进上其略曰过去诸如来安住祕密藏现在十方佛成道转法轮未来诸世尊一切众生是由妄相执着结烦恼葢缠迷成六道身枉受三途苦惟念过现佛不敬未来尊与佛结冤仇或烹宰杀害不了众生相全是法性身昔有常不轻礼拜于一切言我不轻汝汝等当作佛若能念自他同是未来佛现世增福寿生生生佛国上覧毕大悦问从上帝皇有戒杀者否师曰昔宋仁宗一日语羣臣曰朕夜来饥甚思欲烧羊因虑后来遂为常例宁耐一时之饥不忍启无穷之杀羣臣皆唿万岁上嘉纳即受帝师戒宁波天童竺西坦禅师僧参师问从何方来曰金鹅师曰金鹅山高多少僧曰不见顶师呵斥之一日陞座举世尊拈华公案其僧言下有省越州定水宝叶源禅师上堂举张拙秀才参石霜霜问高姓曰弟子张拙霜曰者里觅巧了不可得拙自何来拙言下大悟颂曰进前峭壁三千丈退后悬崖X十万重珍重大唐张拙老铁鎚无缝舞春风苏州虎丘闲极云禅师久依虗堂于径山居第一座一日宝叶源问虗堂愚德山末后句若谓之有德山焉得不会若谓之无巖头又道德山未会乞和尚慈悲指示愚曰我不会汝去问首座源诣师值师游山归索水濯足源亟进水复委身为师摩捋因仰面举前话叩之师乃掇水浇泼曰有甚么末后句源不契复上见愚愚曰首座如何向汝道源举似前话愚曰那那我向你道他会得源乃释然领旨举兴化和尚与唐庄宗酬价因缘颂曰君王宝自难酬价兴化何曾敢借看天地既无私葢载至今留得镇中原南叟茂禅师尝举巖头和尚于鄂渚湖边作渡子两岸各挂一板有人过渡打板一下巖问谁或曰要过那边巖便舞棹迎之一日有婆子抱一孩儿乃曰呈桡舞棹即不问且道婆手中儿甚处得来巖便打婆曰婆生七子六箇不遇知音只者一箇也不消得便抛向水中颂曰鄂渚渡边穷鬼子全机错在扣舷时何如别下一转语救取婆婆第七儿举夹山参船子和尚话颂曰无相无瑕便倒戈只因轻信智头陀若还不到华亭上铁铸船桡柰汝何举庞居士卖摝篱下桥喫扑灵照见亦去爷边倒士曰作甚么女曰见爷倒地某甲相扶士曰赖是无人见颂曰孝顺藏忤逆人前丑莫遮今生亲骨肉宿世恶冤家X宁波育王东生德明禅师甬东刘氏子十六祝发受具参顽极弥弥举文殊是七佛之师因甚出女子定不得罔明因甚出得师曰春色无高下华枝自短长弥器之命掌藏钥出世育王钖号佛日普光颂船子公案曰清世悠悠据要津一桡活计重千钧朱泾路上行人少沧海难同方寸深后示寂瘗洞云塔杭州灵隐空叟忻悟禅师苏之吴县钮氏子九岁入郡城龙兴寺祝发后参愚菴及和尚及诘曰如何是永明旨师曰某甲新到只见一湖水及可之遂容入室临终书偈曰我年五十五踏断死生关夜半日卓午茶毗舌根数珠不坏建塔灵隐东冈长洲广孝斯道道衍禅师苏之相城人族姓姚乳名天禧年十四出家于里之妙智庵参径山愚庵及和尚咨叩禅要尽得心髓掌内记三年出世普庆迁天龙尝自题肖像曰看破芭蕉拄杖子等闲彻骨露风流有时摇动龟毛拂直得虗空笑点头洪武中宗泐禅师荐于朝侍文皇于燕邸永乐中以佐命功上官之不可一日召见上潜令人以冠服被体进爵太子少师亟命宣谢不得巳拜命终不肯蓄发尝赐二宫人不能辞逾月犹处子也乃召还之不复强蓄一大鸡每鸡一号即起朗然诵经后师复以使事出还于道得疾抵城门不入命其下为幄曰上将来视已而驾果至抚劳备至赐金唾盂且问有何言师X以手加额曰出家人复何所道遂示寂封荣国公谥恭靖后配享太宗庙庭迁供大兴隆寺世寿八十五所着有道余录行世杭州径山南石文琇禅师崑山李氏子出家于绍隆庵行中仁住云顶师往从之鍼芥相契初住苏州普门次迁灵巖后住径山上堂十方无异路为甚么南寻天台北寻五台目前无异草为甚么桃花红李花白良久打破祖师关都是自家底灵巖上堂尽大地是自已森罗万象从何而有会不得底三十拄杖会得底亦与三十拄杖诸方尽是粥罢上堂灵巖寺里参退喫茶上堂今朝七月初一门前金风淅淅特地打鼓陞堂一字也道不出露柱礼拜释迦灯笼问讯智积独有无事衲僧依然眼横鼻直敢问大众那箇是无事衲僧良久曰长三尺上堂马大师道自从胡乱后三十年不少盐酱此地无金二两俗人沽酒三升居士问如何是衲僧门下事师曰你俗人如何晓得衲僧门下事又问如何是宗门下事师曰今日忙无暇与汝说宗门下事士拟议师喝出师才见僧入门便曰你者踏州县汉脚跟下好与三十棒僧曰某甲话也未问便蒙赐棒师曰待你开口堪作甚么僧拟议师便喝出僧参展坐具师曰我者里无残羹馊饭不用使破炊巾僧曰和尚慈悲师曰笑倒门前青石幢师七十余示寂门人建窣堵波于寂照塔左着有增集续传灯四卷行世X嘉兴天宁西白力金禅师苏之姚氏子参古鼎铭和尚举德山见龙潭因缘示师久而有契出世瑞光帝师授圆通普济号师幼孤母老无依筑室城东奉养焉一日忽谓侍僧曰我有宿因未了当偿之遂示疾而逝塔于嘉兴城西杭州径山象源仁淑禅师台州人一日趋入门大叫曰杀来了杀来了作么生回避遂坐脱金陵天界觉源慧昙禅师天台人族杨氏年十六为僧受具闻笑隐䜣和尚主中竺师往参叩备陈求道之切䜣斥曰从门入者即非家珍道在自已奚向人求耶师退而有省一日闻举百丈野狐话豁然大悟曰佛法落吾手矣只为分明极翻令所得迟䜣曰汝见何道理师展两手曰不值半文钱䜣颔之一日师入门䜣问何处来师曰游山来䜣曰笠子下拶破洛浦徧参底作么生师曰未入门时呈似和尚了也䜣曰即今因甚不拈出师拟议䜣便喝师从此脱然又一日䜣展两手示师曰八字打开了也因甚不肯承当师曰休来钝置䜣曰近前来为汝说师掩耳而出住牛首祖堂上堂一句子墨漆黑无把柄有准则良久曰会么碓捣东南磨推西北上堂经有经师论有论师龙河今日放一线道分科列段去也拈拄杖卓一下且道是何章句上堂者箇现成公案众中领解者极多错会者亦不少所以金鍮不辨玉石不分龙河者里直下分辨去也张上座李上座X一箇手臂长一箇眼睛大总似今日达磨一宗教甚么人担荷良久嘘一声下座洪武初师谒上于辕门上一见叹曰真福德僧也命主蒋山踰年改龙翔为大天界寺诏师主之设广荐法会命师陞座说法车驾幸临恩数优洽御书天下第一禅林洪武元年赐紫衣及金襕方袍御制诰命授演梵善世利国崇教大禅师号住持大天界寺统诸山释教事三年夏廷议西域未臣伏上以彼国敦尚佛乘特诏师往师承命即日登途自闽之洋凡历国邑莫不闻风来归四年秋七月至合剌国布宣天子威德舘于佛山寺其王待以师礼寅夜参承合国士民悉皆瞻仰九月师示微疾王臣咸来相慰须臾沐浴更衣谓左右曰某幻缘巳尽不能复命矣跏趺而逝踰五日颜色如生王大敬叹斵香为龛筑坛而茶毗之王与百僚亲送坛下薪火灭尽舍利无算舌根齿牙不坏收舍利灵骨及不坏者祔葬其国之世尊舍利塔中七年九月同行还奏上嗟悼之勑天界蒋山二寺住持宗泐等奉师衣钵建塔于雨花台之左有五会法语行世金陵天界善世全室宗泐禅师台之临海周氏子十四薙发二十具戒依中竺䜣一日䜣问国师三唤侍者侍者三应汝意如何师曰何得剜肉作疮䜣曰将谓汝奇特元来无所得师喝一喝䜣拟拈棒师拂袖便出上堂金刚王剑横挥千妖屏迹烁迦罗眼洞X照万物潜形到者里卷舒在我杀活临时直得千岁巖中天𨁝跳钱塘水东海逆流诸人还知有也无举拂子庭前石笋抽条也会见高枝宿凤凰诏征江南有道十人诣京就太平兴国寺建广荐法会列师居首上斋戒御制章疏车驾亲临用皮弁服搢玉珪北面礼佛羣臣各衣法服以从先是上命师撰献佛乐曲进呈御署曲凡八章曰善世昭信延慈法喜禅悦徧应妙济善成勑太常歌舞以节奏之复命师陞座说法穷理尽性彻果法因显密浅深无机不被上大悦命师主天界尝欲命师蓄须发以官之师再恳得免师以胡党坐罪遣凤阳槎峰建寺三年召还上赐诗有泐翁去此问谁禅朝夕常思在目前之句高皇后薨临葬忽风雨雷电暴作帝不乐召师问曰今太后将就圹为朕宣偈送之师应声曰雨落天垂泪雷鸣地举哀西天诸佛子同送马如来上意稍解赐白金百两后以老求退赐归槎峰渡江示寂于江浦石佛寺谓左右曰人之生灭如水一沤沤生沤灭复归于水何处非寂灭之地耶言讫复顾侍者曰者箇聻者茫然师曰苦遂寂阇维舍利无算塔于笑隐䜣窣堵波之右杭州中竺用彰嬾翁廷俊禅师据室拈拄杖室中若无棒头取证底我拄杖子誓不唤作拄杖子有么勑点飞龙马跛鼈出头来佛涅槃日上堂古德道涅槃后有大人相释迦老子涅槃了也大人相在什么X处以拂子打圆相曰还见么容颜甚奇妙光明照十方我适曾供养今复还亲觐上堂近来众中兄弟聪敏者多彻到者亦不少莫不自谓得之于心应之于手临机见境踢将出来活泼泼地不费纤毫气力到龙峰门下正好从头按过拈拄杖卓一下譬如油蜡作灯烛不以火点终不明洪武建元寓钟山端坐而逝茶毗舍利无数塔于杭之南屏杭州灵隐介庵用真辅良禅师苏之吴县人范文正公十叶孙也示众达磨一宗陵夷殆尽汝等努力如救头然百千法门无量妙义于一毫端可以周知如知之变大地为黄金受之当无所让否则素餐之愧咎将谁归岁月流电向上事请各急着眼洪武四年正月十五日亲理后事谓左右曰翌日巳时吾逝矣及期澡浴端坐书偈而寂阇维齿牙舌根不坏设剎无算󰢍归云塔中庐山圆通约之崇裕禅师毗陵陈氏子参笑隐举无位真人话诘之师不觉释然下拜䜣曰汝何所见而作礼师曰更无第二人䜣曰从门入者不是家珍师曰和尚慎毋压良为贱后住南禅次迁圆通育王洪武五年秋召高僧建大会于钟山师应诏至便殿上问佛法大意师以偈酬之上大悦赐食上前师或假寐鼻息作声邻坐引踞觉之上笑曰此老人无机心真善知识也后示寂塔于石耳峰杭州净慈孤峰明德禅师族朱氏年十七得度为大X僧杖钖游方首谒竺西坦聆上堂语有省复造净慈见晦机机问什么物恁么来师曰胡张三黑李四机拈棒师拂袖竟出复抵双林见明极俊会日本遣使迎俊师送至海濵适晤竺田霖和尚于明州霖挽师归雪窦处以第一座一日霖上堂举隐山泥牛入海公案音声如雷师不觉羣疑顿释述偈呈方丈霖曰人天眼目俨然犹在后师示微疾戒饬其徒曰汝等一真圆性与如来等世相起灭无异石火电光昼夜勤行毋生退转吾没后当遵佛制依法茶毗勿令衣麻而哭也言毕书偈泊然而逝福州天宝铁关法枢禅师温之平阳林氏子闻元翁主秀之石门造而谘叩翁示以南泉三不是话经三年一日大悟述颂曰不是心佛物拶出虗空骨金毛狮子儿岂恋野狐窟喝一喝咄咄咄即诣方丈翁问作甚么师曰南泉被我捉败了也翁曰不是心不是佛不是物是箇什么师曰牙齿一具骨耳朵两片皮翁曰不是不是别道将来师曰莺啼燕语鹊噪鸦鸣翁曰错师亦曰错翁曰南泉即今在什么处师便喝翁曰离却者一喝南泉毕竟在什么处师拂袖便出见虗谷陵于大仰不契谒海印如于饶之荐福才上方丈印问谁师曰暂到相看印曰什么处来师曰江西印曰江西近日有甚么事师曰集云峰下藤条被人拗折子也印曰莫乱统师曰不因乱统争得到者里印曰且道者里事作么生师叉手进前曰即日X恭惟堂头和尚尊候起居万福印曰不沙泥水一句作么生师喝一喝曰风从虎云从龙印曰一喝不作一喝用是如何师曰两箇泥牛鬬入海直至如今无消息印曰错师亦曰错印唤侍者点茶来师曰不受供养印曰不受者供养受那箇供养师曰谢和尚供养印曰曾见甚么人来师曰不曾见人印曰既不曾见人那里得者箇消息来师曰若见人即无者箇消息于是服勤为净头印尝谓众曰永嘉枢侍者是煅了底金复游东林参泽山咸值开室为众举竹篦因缘声未绝师夺却竹篦过左边立曰唤作甚么即得咸曰掠虗汉师以竹篦打一下拗折而出次日咸复开室举泗洲大圣因甚在扬州出现曰南山起云北山下雨师又捉住竹篦曰南山起云北山下雨意旨如何咸喝一喝师曰者是鬼窟里活计毕竟意旨如何咸曰掠虗汉师以竹篦一送曰见说洛阳花似锦拂袖而出后复归石门信才见便曰南泉向什么处去也师曰说甚南泉释迦老子来也翁曰不是心不是佛不是物是什么师曰剑去久矣信曰赵州无聻师曰龙生金凤子冲破碧瑠璃信曰古人与么道道道师喝一喝信曰错师又喝信曰错错师遂礼拜信曰放汝三十棒迺嘱曰善自护持师又潜众十五年至延祐戊午出世闽之天宝帝师钖寺额加号妙觉真空大师至元六年八月示微疾作手书邀诸所与游者入山期而毕至求法施者随其所欲了X无倦色正午沐浴端坐书偈曰本无来去一句全提红霞穿碧落白日遶须弥掷笔而逝孤舟济禅师月庭忠公居蒋山师为第一座时竺源参月庭至首座寮师问源曰蒙山尝言栽松道者不具二缘而生达磨葬熊耳后只履西归为复是神通妙用是法尔如然源曰形神俱妙师叱之曰不然子他日当自知之源后参无能举师语能曰为汝不解故也源释然大悟宜兴龙池一源永宁禅师别号虗幻子族姓朱淮东通州人至淮西太湖谒无用宽宽门庭严峻师方入门厉声叱之师作礼于门外久之乃许入见问曰何处人师曰通州曰淮海近日盈虗若何师曰沃日滔天不存涓滴用便喝出师退彻夜不寐一日闻宽举云门须弥山话声未绝而有省急趋前宽便打曰赵州无字作么生师遽曰赵州狗子无佛性万象森罗齐乞命无底篮儿盛死蛇多添少减无虗剩宽嗒然由是执侍左右者三年宽始以断崖义所赞已像亲署书授师曰汝缘在南逢龙即住遇池便居师遂受命南还至治癸亥宜兴龙池疏请师以名符悬记欣然赴之先是山巅有池其深叵测龙出每大水居民苦之师授龙三皈戒遂不复出居久复至绝巘筑室壁立如削斵木为栈栖板空中足不越限者三年帝师稔师道行降号弘教普济禅师寻召入京宣命龙光殿陞座说法上大悦赐金襕法衣加号佛心了X悟庚子出领善权洪武已酉夏六月示微疾嘱弟子裁纸制内外衣且曰吾将逝矣命移龛至绝巘索笔书偈曰七十八年守拙明明一场败阙泥牛海底翻身六月炎天飞雪书毕吉祥而逝先一月池水忽竭及师顺寂喷涌异常时黑白恋慕至有然顶灼臂以供养者茶毗现五色光齿牙舌轮皆不坏设利无算门人分余骨与不坏者就龙池太平齐山紫云麻蕻五所建塔藏焉杭州妙果竺源水盛禅师饶之乐平人范姓谒无能尽脱玄妙知解历观从前所悟宛如一梦能抚师背曰子后当大弘吾宗也辞能东游隐居南巢天历已巳出世西湖之妙果尝示众曰凡学道人当洞明诸佛心宗行解相应岁久月深具大无畏如透水月华万浪千波触之不散方始不被生死阴魔所惑故槌拂之下悬崖壁立务期实证实悟而后巳未几复还南巢至正丁亥戒饬徒众且曰世尊有言我今背痛将入涅槃吾其时矣师挥叱曰何以偈为端坐而逝曹洞宗磁州大明雪巖满禅师初参普照宝照曰兄弟年俊正宜叩参老僧当年念念常以佛法为事师避席进曰和尚而今如何照曰如生冤家相似师曰若不得此语几乎枉行千里照下禅牀握师手曰作家那师与胜默同参甞跪受呵斥或问其故师曰今诸方师资法属诤讼招讥师虫自食身中肉也某虽不肖敢复蹈覆辙耶后造王山体举洞山覩影因缘师大疑体曰不疑言句是为大病子今既疑则病发也子知此病即子药么师一日读五位颂至折合终归炭里坐忽然悟曰今日方知病是药也去呈体体曰料掉没交涉师曰老和尚这回瞒我不得也上堂举洞山解夏云夏末秋初兄弟或东去西去直须向万里无寸草处良久曰祇如万里无寸草处又作么生去石霜曰出门便是草太阳曰直饶不出门亦是草漫漫地师曰三箇老汉虽然异口同音未免撞头磕脑何也一人大开口了合不得一人高擡脚了放不下一人紧闭门了出不去王山即不然徧十方界非外全在一微尘在一微尘非内徧十方界祇者一微尘许也须极尽不可得向那里安门甚处入草还会么休侵洞口初秋草请看疏山腊月莲僧问高邮定和尚透网金鳞以何为食定曰干屎橛师闻之曰谢供养五位颂曰正中偏邃洞沈沈锁翠烟午夜碧空清似镜一轮明月上层巅偏中正欲晓云浓封野景雪屋灵明梦未醒冥然又若寒宵永正中来木人𢹂钖下崔嵬纵横不履今时地石径祥莲衬足开兼中至懒提妙印无真伪碧莎丛里恣情眠一任岩X前花雨坠兼中到突兀三光曾未炤梦手敲空听者稀迥然不堕宫商调胜默光禅师上堂僧问如何是祖意教意师曰针头削铁佛面剥金曰此与鸡寒上树鸭寒下水是同是别师曰传言送语过犹轻曰恁么谢师赏罚分明也师曰乱统汉乃曰我宗无语句亦无实法与人德山老齿不关风作这败阙欲识纲宗须先识句岩头老脑后见腮莫与往来此是他父子提唱我石头和尚明暗相对处且如何是回互不回互的意今日寻思去灵龟夜里来尝举九峰不肯公案颂曰元座徒亡一炷烟九峰不是抑高贤若将一色为承绍辜负先师不借缘示众举麻谷振钖话曰是无可是非无可非是非无主万善同归枭鸡昼夜徒自支离我无三寸鼈得唤龟迦叶不肯一任攒眉五位颂正中偏沈沈祕殿瑞云攒夜央秋水羣嚣息碧月寥寥朗炤寒偏中正江堧晓霁烟笼景芦花深处白头翁红日三竿眠未醒正中来玉龙初跃一声雷十方齐和无私化石笋穿开古路苔兼中至边方无令清平世耕夫钓叟恣讴歌溪月豅云同意气兼中到无功转尽通身妙华冠拈却异中行消落太虗不得号磁州大明诠禅师久参仁山恒和尚而性好诙谐谈笑山嘱定侍者常拘捡之师曰人生一梦快乐一世是好梦拘捡一世是恶梦我宁作好梦次日侍者抽X单去住后徒单二驸马赴南京任道过磁州大明入堂见僧面壁而坐驸马曰一箇好淡汉师曰淡中有味曰恁么味师曰今日被公着盐酱也郑州大觉西溪弘相禅师䜣州王氏子参庆寿亨十年乃佩其印记初住大觉晚住清凉一日雪后路峻石滑师年巳老力不持足一跌翻坠巨壑中同行者失声莫能救直下数十尺碍大树而止众惊问师神色不变徐曰学禅四十年脚跟乃为石头所勘闻者皆惊笑有文集语录传世续指月录卷六续指月录X卍XXX续指月录卷七六祖下二十三世临济宗杭州天目中峰明本禅师钱塘孙氏子母梦无门开老人持灯笼至家而生才离襁褓便跏趺坐能言即歌赞梵呗凡嬉戏必为佛事九岁丧母年十五求出家阅传灯录至庵摩罗女问曼殊明知生是不生之理为甚么却被生死之所流转有疑往参高峰妙和尚妙孤峻严冷不假人辞色一见师懽然许为祝发X诵金刚经至荷担如来处恍然开发后观流泉有省诣妙求证妙为打趁出既而民间伪传选童男女师问忽有人来要和尚讨童男女时如何妙曰我但度竹篦子与他师于言下洞彻法源妙乃自题真赞付师曰我相不思议佛祖莫能识独许不肖儿得见半边鼻或问妙诸弟子优劣妙曰如义首座固是茎老竹其如七曲八曲惟本维那却是竿上林新篁他日成材未易量也师居无定所或船或庵咸名幻住僧俗争相瞻礼称江南古佛仁宗聘召不至赐金襕袈裟并佛慈圆照广慧禅师号师每斥学者伹尚言说不求实悟乃曰今之参禅不灵验者第一无古人真实志气第二不把生死无常当做一件大事第三拌舍积劫以来积习不下又不具久远不退转身心毕竟病在于何其实不识生死根本故也凡见学者辄问曰汝唤甚么作生死或者茫然无对或者谓生不知来死不知去是生死师曰直饶知得亦生死所知亦生死又或指一念忽起是生一念忽灭是死师曰离一念起灭亦生死也是说皆枝叶耳非根本也夫根本者性真圆明本无生灭去来之相良由不觉瞥起妄心迷失本源虗受轮转以故道迷之则生死始悟之则轮回息当知山河大地明暗色空五阴四大至于动不动法皆是生死根本若不曾向真实法中脱然超悟更于悟外别立生涯不存窠臼岂堪向X生死岸畔札脚或纤毫不尽未免复为胜妙境缘惑在那边起诸异想虽曰晓了其实未然惟有痛以生死大事为己重任者死尽偷心方堪凑泊直下傥存毫发许善恶取舍爱憎断续之见则枝叶生矣可不慎乎示众慧剑单提日用中天然元不犯磨砻神号鬼哭丧魂胆徧埜横尸不露锋古人与么说话巳是自伤已命了也殊不知我王库内无如是刀佛成道日示众玄玄绝待妙妙无依独露真常全彰至体名不得状不得雪老冰枯理无碍事无碍天荒地迥万里云收午夜四方星灿长空揭开威音那畔脑门圆陀陀光烁烁擉瞎髑髅背后眼光净躶躶赤条条勒回三万劫风飞雷厉之威机突出五千轴海涌云屯之䆿语大众释迦老子来也即今在诸人眼睛里仰见明星顶𩕳上成等正觉你诸人还觉眉毛动也无如其未委各请归堂与大觉长老书曰古人于法嗣嫡传所以深明宗系者大法原委不可诬也世漓俗薄奉金请拂以院易嗣者有之某尝痛心于此夫大觉虽先师开山然十方丛林尽有尊宿舍彼不取而必欲某尸之何识量之不广也某非畏住持实畏嗣法于开山也故退避力辞而举足下以足下自师一山禅师岂可徇世俗而易其所师哉或欲徇俗易嗣则某断然不敢与足下一日相聚也至治癸亥八月十五说偈辞众曰我有一句X分付大众更问如何无本可据置笔安坐而逝建塔于本山之西冈天历二年勑谥智觉塔曰法云勑虞文靖公集为之铭元统二年赐广录三十卷入藏号普应国师杭州天目断崖了义禅师德清汤氏子年十七闻禅者诵高峰妙上堂举欲穷千里目更上一层楼语乃曰此大善知识必能为人拔钉去楔遂往参谒侍妙于死关妙令看万法归一话因名从一他日妙为众举牛过窗櫺话师闻益疑日夕体究偶过钵盂塘见松枝坠雪有省诣妙呈颂曰不问南北与东西大地山河一片雪声未绝妙痛棒打出不觉陨身崖下崖悬壁立人意其必死同学扪萝接磴以救之师若不知乃立誓七日取证未至期豁然大悟复驰至死关大唿曰老和尚今日瞒我不得也复说偈曰大地山河一片雪太阳一照便无踪自此不疑诸佛祖更无南北与西东妙乃上堂曰山僧二十余年布缦天网子打凤罗龙不曾遇得一虾一蠏今日有箇蟭螟虫撞入网中固是不堪上眼三十年后向孤峰绝顶扬声大叫且道叫箇甚么举拂子曰大地山河一片雪师谓同学曰尽大地有一人发真归元从一皆知之妙闻叹其俊快寻回省亲乃奉母入武康上柏结茅以居人见其混俗罔测其意后还山见妙妙曰大有人见你拖泥带水师曰两眼对两眼遂为薙落改名了义妙既示寂师益韬晦颓然居下版四众累X请勉住师子正宗禅寺元统元年岁除日谓侍者曰有一件事天来大你还委悉么良久曰明日是年朝正月六日诣法云塔西指空地曰更好立箇无缝塔其夕与禅者谈笑如平时至夜分乃曰老僧明日天台去也者曰某甲随师去师曰你走马也趁我不及翌旦跏趺而化化之日雷砰雨射白昼晦冥及葬雪华缤纷林木缟素送葬者数千人悲动山谷初中峰示寂会葬斋次师谓众曰后十二年更为老僧一会众未深信至是始验勑谥佛慧圆明正觉普度禅师大觉布衲祖雍禅师宁海人侍高峰妙最久躬自舂㸑貌甚黑瘠戆而少文后首众提唱超卓迨妙迁化众请中峰本居大觉本力辞推师主之山居偈曰就树缚茅成屋住拾荆编户傍溪开是他嬾瓒无灵验惹得天书三度来后于中竺桂子堂书偈跏趺而逝处州白云空中假禅师得法高峰栖白云山四方禅衲闻风来赴屦满户外至元丙子夏一日援笔书偈曰地水火风先佛记掘地深埋第一义既免檀那几片柴又省人言无舍利书毕坐化般若绝学世诚禅师示众曰有志之士趁众中柴干水便僧堂温暖发愿三年不出门决定有大受用有等才作工夫觉得胸次轻安目前清净便一时放下作偈作颂口快舌便将谓是大了当悞了一生可惜X前来许多心机中途而废三寸气断将何保任众兄弟若欲出离生死参须实参悟须实悟始得杭州径山竺远正源禅师殴阳文忠公之裔世居南康年二十七薙染受具参方首谒虗谷陵陵举龙潭吹灭纸烛话师曰焦石可破层冰陵曰破后如何师曰探索乃知陵曰所知者何事师拟对陵噼嵴便打师悚然喻旨住径山赐号佛慧慈照普应禅师婺州宝林桐江绍大禅师严州吴氏子世居桐江因以为号参虗谷于径山佩服心印徧游江湖一日慨然叹曰吾今而后乃知法无异味也遂罢参手翻大藏凡三过内外学咸通其旨至顺壬申出住郡之乌龙后迁云黄宝林一时法会号称极盛一日示疾鸣钟集众叙谢众请偈师接笔掷地曰纵书到弥勒下生宁复离此翛然坐化阇维舍利如绀珠齿牙不坏汝州香巖无闻思聪禅师香山人初参独峰次见淮西无能教示无字话一日晤同参敬上座敬问你六七年来有甚见处师曰每日只是目前无一物敬曰你者一络索从甚处来师罔然问曰毕竟明此大事应作么生敬曰不见道要知端的意北斗面南看说了便去师被一拶直得行不知行坐不知坐五七日间不提无字倒只看要知端的意北斗面南看偶到净头寮与众同坐疑情不解有饭食顷顿觉胸次轻清情想破裂目前人物一切不见省来通身汗流遂X见敬敬举扇曰速道速道师遽曰举起分明也妙哉清风匝匝透人怀箇中消息无多子直得通身欢喜来自此下语作颂都无滞碍及至向上一路又不得洒落乃入香巖山过夏单提无字一日不觉身心如一座屋倒却四壁一般无一法可当情值铁山琼和尚从高丽回至石霜师往见琼问何处人师曰汝州山曰风穴祖师面目如何师将二十年工夫通说一徧琼把定咽喉问如何是无字师曰近从潭州来不得湖北信琼曰未在更道师曰和尚几时离高丽琼曰未在更道师喝一喝拂袖便出琼曰者兄弟都好只一件大病我发明了师闻而感激因求决择复入光州山中前后十七年方得颖脱示众法无定相遇缘即宗秉金刚剑吞栗棘蓬截断衲僧舌头坐却毗卢顶𩕳竖一茎草作丈六金身将丈六金身作一茎草直教寸丝不挂月冷秋空寒灰发𦦨到者里唤作佛法入地狱如箭射不唤作佛法亦入地狱如箭射诸仁者毕竟作么生会不见船子和尚道藏身处没踪迹没踪迹处莫藏身虽然恁么正眼观来尽是闲家具衲僧分上料掉没交涉湖州福源天湖石屋清珙禅师苏州常熟人族姓温首参高峰示万法归一话服勤三年无所发明因至建阳庵参信和尚问何来师曰天目信曰有何指示师曰参万法归一话信曰汝作么生会师无语信曰此是死句什么害热病底教汝与么师拜求指的信X曰有佛处不得住无佛处急走过意旨如何师不契信曰者也是死句师不觉悚栗汗下一日入室信再理前话师曰上马见路信呵曰汝在此几多时犹作者箇见解师发愤而去中途忽举首见风亭豁然有省遂返语信曰某甲今日会得活句也信曰汝作么生会师曰清明时节雨初晴黄莺枝上语分明庵颔之后辞去信门送之曰他日与汝同龛广教府驰檄请住当湖福源师坚卧不起往返至再师勉就入院上堂把住也锋𨦵不露放行也十字纵横水云深处相逢却在千峰顶上千峰顶上相逢却在水云深处今朝福源寺里开堂演法昨日天湖庵畔垦土耕烟所以道法无定相遇缘即宗可传真寂之风仰助无为之化正与么时如何拈拄杖卓一下九万里鹏才展翼十千年鹤便翱翔上堂一身清净则多身清净一世界清净则多世界清净东司头臭气佛殿里篷尘且道从什么处得来以手掩鼻曰又是一点也上堂所闻不可闻所见不可见昨夜五更风吹落桃华片苍苔面上生红霞百鸟不来春烂熳至正间朝廷降香币皇后赐金襕法衣有闻天湖之风吟天湖之诗者莫不心爽神慕以为真得古先德遗型一日示微疾遂集众诀众请后事师索笔书偈曰青山不着臭尸骸死了何须掘土埋顾我也无三昧火光前绝后一堆柴书毕掷笔而逝阇维舍利五色塔于天湖之源及菴塔右麓果符同龛之谶X高丽国师大古愚公甞侍师得旨王闻钦渴表达朝廷勅谥佛慈慧照禅师仍乞移文浙江请师舍利归国供养杭州净慈平山处林禅师本郡仁和王氏子十七受具辞母参方母为治装越数日复还母诫之曰大凡学道当持不退转心何趦趄乃尔耶师遂痛自警䇿遡涛江谒及庵信于金华信一见器之留居侍司一夕信捻纸沁膏以代烛举示师曰龙潭吹灭汝作么生师方拟答信遽以手掩其口从此悟入信迁道场命典藏钥未几秉拂陞座机如缾泻众咸慴伏洎信示寂往依虗谷陵于仰山居第二座临终更衣沐浴集众说偈而化勑谥普慧性悟禅师婺州罗山正觉石门至刚禅师世居山麓得法于及庵信和尚游历罢归里里人即其地营建宝坊文其楣曰正觉小参踏翻生死海涓滴不留推倒涅槃城纤尘不立且是不劳余力如壮士挥戈锋铓不犯如人善射毫发无差自然处处逢源头头合辙不假修证本自圆成尽大地是胜妙觉场徧法界是真如实地悟取人人有分了知箇箇无亏一念不生入三摩地一尘不动转大法轮自利利他俱登彼岸全身放下总得自由到者里说甚涅槃生死真如佛性了无一法当情直得十方坐断击拂子见彻本来无隐蔽纷纷桂子散天香临终诀众偈曰七十六年了然宽廓拶破虗空须弥倒卓X杭州海门天真惟则禅师吴兴费氏子谒楚石千巖无见无闻诸大尊宿因缘不契后之匡庐遇无极源和尚亲炙之源终日不语无所启发一日值源如厕师急趋前问曰如何是祖师西来意源擒住曰道道师豁然顿悟洪武初诏征天下高僧赴京天界住持西白金公首以师名荐俄以足疾请归一日侵晨告众瞑目而逝茶毗获舍利无数顶骨牙齿舌根不坏台州华顶无见先覩禅师本郡仙居叶氏子因白云度问西来密意未审如何师云待娑罗峰点头即向汝道示众风冷冷日杲杲薝卜华开满路香池塘一夜生春草堪悲堪笑老瞿昙四十九年说不到阿呵呵拍禅牀下座示众若论此事一大藏教诠註不及天下老和尚拈提不起直饶有倾湫之辩倒岳之机到者里一点也用不着诸仁者饥则喫饭困则打眠热则乘凉寒则向火一一天真一一明妙何得踏步向前论禅论道将鱼目为珠认橘皮作火不见道大机须透彻大用须直截不识东家孔丘翁却向他邦寻礼乐卓拄杖下座元统甲戌五月望日遗书谢道侣说偈跏趺而逝阇维白乳如注舍利凝结成五色彩瘗于所居之西勑号真觉塔曰寂光庆元松巖秋江元湛禅师久从龙象游后参瑞巖宝和尚得旨后游松巖爱其清胜不忍去X遂趺坐石上俄有二虎踞坐其侧若护卫状师命之伏枕其背熟睡山民异之即其处剏精蓝以居之将化别众就龛说偈曰洗浴着衣生祭了跏趺晏坐入龛藏华开铁树泥牛吼一月长辉天地光复谓众曰十五年后寺当火启龛则火可止至期果然众亟开龛师神色如生爪发俱长杭州凤山一源灵禅师宁海人参瑞巖充堂司一日入室请益赵州勘婆话山曰维那你试下一语看师曰尽大地人无柰者婆子何山曰山僧则不然尽大地人无柰赵州何师当下如病得汗住凤山上堂举昔世尊陞座文殊白椎公案师曰世尊巳是错说文殊巳是错传新凤山巳是错举会么字经三写乌焉成马明州天童平石砥禅师送愠藏主省径山元叟和尚偈曰山头老汉八十一如此东南大法城双𩯭又添新岁白片言能使古风清为人不用击虎术养子宁忘䑛犊情明月堂前坐深夜余光分得到长庚日本梦窗智曤国师姓源氏本国势州人宇多天王九世孙也九岁出家十八岁为大僧每梦游中国乃决志参方初见一山宁备陈求法之诚山曰我宗无语句亦无一法与人师曰岂无方便乎山曰本来廓然是大方便师疑闷不辍复谒高峰日和尚日曰一山有何指示师述前语日厉声喝曰何不道和尚漏X逗不少师于言下有省益自奋励一夕坐久忽倚壁身踣豁然大悟作偈有等闲击破虗空骨之句呈似日日为印可乃出无学元公渊源以𢌿之后于本国大弘宗教赐号普济国师台州瑞巖空室恕中无愠禅师本郡临海陈氏子从径山寂照薙落参方首谒灵石于净慈后参竺元道才拟开口问无字话被道一喝师豁然大悟直得通身汗下遂呈颂曰狗子佛性无春色满皇都赵州东院里壁上挂葫芦道笑曰恁么会又争得师拂袖便出由兹感激语同参曰此事如人饮水冷煖自知决不在言语文字上我辈若不遇者老和尚几被知解埋没一生他日设有把茅葢头当不忘所自初住象山之灵巖复主黄巖之瑞巖时梦堂噩居瑞龙觊师为寂照嗣师曰素志有在不可夺也开堂日拈香曰古人出世拈香酬法乳也今人出世拈香酬世恩也愠上座总不然昔年行脚到紫箨山中参箇老布衲彼亦无法可授我亦无法可受只向无授受中拈出供养前住崑山荐严禅寺竺元道和尚不图报德酬恩只要大家知委上堂心如工伎儿意如和伎者五识为伴侣妄相观众伎大众还识得心也未若识得心便识得意识得意便识得诸识识得诸识便识得妄想妄想灭则诸识灭诸识灭则意灭意灭则心灭心灭则一切灭所以道心生种种法生心灭种种法灭喝一喝山河大地日月星辰有什么过下座X上堂赵州与文远鬬劣不鬬胜老大不识羞相席还打令致使明眼人无由辩邪正邪正既不辩展转成毛病瑞巖百不能爱用无星秤称起太虗空锱铢无欠剩以此为瑞为祥以此为坑为穽断衲僧之咽喉续佛祖之慧命室中垂语曰稳坐家堂主人翁因甚不识掀翻大海掴碎须弥平地上因甚擡脚不起眼光烁破四天下自家眉毛落尽因甚不见前后下语多不契其机锋峻拔学者莫能拟议一日谢事入松巖巖为秋江湛公隐处万山之巅人迹罕至师悉遣徒御崭然独处众涕泣哀请坚拒不出洪武七年夏日本国遣使入贡向师道风奏请师化其国以水晶数珠峩山石砚为贽上召至阙师以老病辞上悯而不遣留处天界全室泐公延致丈室时宋景濂方在翰林诣师剧谈道妙是年冬奉诏东还住鄞之翠山四方叩谒者无虗日金齿大理僧至京特入翠山五十余人拜牀下各求偈语而去洪武丙寅七月示微疾谆谆勉众以祖道自重索笔书偈曰七十八年无法可说末后一句露柱饶舌咄书毕端坐而逝遗命阇维煅骨散水竹间弟子居顶等不敢遵乃于唐岙之原奉骨瘗焉着有二会语录并山庵杂录净土诗行世明州天童了堂一禅师至正二年住台之紫箨次迁天童上堂最初一句末后一机直下觏得灯笼露柱动地放光其或未然竹山今日失利示众樵歌来X叠嶂帆影落汀洲猢狲戴席帽直上树稍头七星剑五云楼毬打人兮人打毬万事难把玩鱼吞水面沤上堂长此束鸟芳树不栖摩斯迦沧溟不入龙泉与鈯斧同铁利钝悬殊良骥与驽骀同途迟速有异以拂子画一画花须连夜发莫待晓风吹径山大宗兴禅师台州人甞与恕中木庵三人结伴参方罢游紫箨累历名剎后迁径山临终忽叹曰夫三十妇六龄毕竟偶不成遂坐脱去苏州灵巖南堂了庵清欲禅师族朱氏台州临海人得法于古林初出世中山之开福继迁本觉三主灵巖上堂释迦老子道一人发真归元十方虗空悉皆消殒五祖和尚道一人发真归元十方虗空筑着磕着若向筑着磕着处会得只会得祖师禅不会如来禅若向悉皆消殒处会得只会得如来禅要且未会祖师禅山僧道一人发真归元十方虗空性相平等且道是如来禅是祖师禅喝一喝一释迦二元和三佛陀其余是什么上堂一大藏教束之高阁长期短期无绳自缚莫更纷纷纭纭直须洒洒落落杨岐一头驴只有三只脚潘阆倒骑归攧杀黄番绰五味拈来饡秤锤别有香风满寥廓喝苏州定慧大方禅师住定慧日因兵占住佛屋缁徒戚戚师曰何不休去歇去语默跌宕不可测识一日忽谢院事侨居灵巖华首座寮盛称总管周侯义卿之贤且曰我将火化须侯作证明十八年九月八日X侯以郡事登灵巖师闻欣然出迎陪侯夜话曰某将此月十四日即此山火化侯其为我证明兼吾教下衰幸念佛法付嘱国王大臣为法外护慎无忘此言至十三日复以偈寄侯曰昨日巖前拾得薪今朝幻质化为尘慇懃寄语贤侯道碧落云收月一痕侯未深信师复以偈别众是夜与华乞燥薪叠高棚仍借一龛坐去华谓薪当从命龛则无有师指其牀曰此亦足矣翌晨登殿与众僧别乃升柴棚得火即烈𦦨炽然于大火聚中祝香曰灵苗不属阴阳种根本元从劫外来不是休居亲说破如何移向火中栽于烈炽中度数珠与华曰聊当记忆于是四众始惊信拜礼烟𦦨所至多得舍利且闻异香薪尽火灭不坏者二舌根齿牙侯闻惊怛不巳复为建塔于灵巖别众偈曰前身元是石桥僧故向人间供爱憎憎爱尽时全体现铁蛇火里嚼寒冰明州瑞云清凉实庵松隐茂禅师族郑氏奉化人自幼喜习禅趺坐辄达旦年十八出家奋志参方谒古林茂于保宁茂问来作什么师曰生死事大特求出离茂曰明知四大五蕴是生死根本何缘入此革囊师拟对茂便打师豁然悟入茂器之逾年回浙中月江印延师分座说法一日有僧问答未竟以手拍地而笑师曰滞货何烦拈出僧嘘一声师厉声便喝一住十五年后退隐东堂一日示微疾集众诀别众请偈师举手自指曰此中廓然何偈之为端坐凭几X握右手为拳枕頟而逝火葬有天华之祥舍利无数塔于瑞云西冈世寿八十五温州僊巖仲谋猷禅师谢藏主侍者上堂一默相酬雷轰电激三唿领旨玉转珠回七十三八十四筑着磕着碍塞煞人拈拄杖昨夜西风枕簟秋无数蝉声噪高树越州龙华会翁海禅师台之临海人年十三弃家投径山虎巖祝发初诣旃檀林挂搭或见其举止山野讥诮之师发愤即往天目参中峰求开示于是寝食皆废久之无所入时东州居虎丘古林居开元东屿居寒山师出入三老之门有年后住龙华法嗣古林年九十三住育王守横川祖塔偶损左足艰于步履日牀坐每至清夜朗吟古人偈语其徒文涣曰和尚一生参学至此不能受用託吟咏自遣师笑而言曰不见大慧和尚因病呻吟左右曰生平呵佛骂祖今乃尔大慧曰痴子呻吟便不是耶涣便礼拜庆元育王大千慧照禅师永嘉麻氏子初谒晦机于净慈一日阅真净语头陀石被莓苔裹掷笔峰遭薛茘缠默识悬解遂谒东屿于荐严屿问东奔西走将欲何为师曰特来参礼屿曰天无四壁地绝八荒汝向什么处措足师拍案而退屿复召至返覆勘辨遂留执侍得法后出住乐清之明庆甞示众曰佛法欲得现前莫存知解参禅看教皆为障碍何如一法不X立而起居自在乎德山棒临济喝亦有大不得巳尔洪武六年沐浴更衣索纸书偈恬然坐逝茶毗牙齿目睛不坏舍利五色塔于梦庵之后杭州径山悦堂颜禅师出家于婺之宝林得法东屿初住崑山之东禅次迁万寿陞净慈后主径山上堂世尊不说说迦叶不闻闻今日人天众前山僧举扬箇事汝等闻么若是闻山僧毕竟不曾说若是说汝等毕竟不曾闻各自参取毋劳耳目玺书钖金襕法衣明州育王雪窗悟光禅师姓杨氏蜀人也虞文靖公集甞问道至山中师曰老僧这里无道可谈若欲求道须自往参取公退而叹曰佛果一枝师其凤毛麟角乎宋文宪公濂叙师四会语录行世杭州径山月林镜禅师本郡人因参本来人有省述偈曰本来人本来人无脑无头作么寻蓦然揪着箇鼻孔试勘元来是白丁时有老宿睨视曰可是师与一掴由是名振丛林建宁斗峰大圭正璋禅师福州福清人参东屿海闻海颂俱胝竖指话言下顿悟遂上方丈呈所得海曰作么师曰古今现成事何必涉思惟海曰既不涉思惟汝来者里作么师曰请和尚证明海曰证明箇什么师便喝海俾颂狗子无佛性话师遽曰狗子佛性无觑者眼睛枯瞥尔翻身转唵悉哩苏嚧海抚而印之临终偈曰生本不生灭亦无灭幻化去来何用X分别大众珍重不在言说合掌而逝椔塘明因天渊湛禅师得法于东屿甞依凤山一源分座说法一日呈秉拂语曰翔凤山前行看白云乍舒乍卷禺泉亭畔坐听流水或抑或扬眼处作耳处佛事耳处作眼处佛事便见非唯观世音我亦从中证凤山指便见两字曰有此二字便是别人说话师不觉解颜点首礼谢而退出语人曰还丹一粒点铁成金堂头老汉之谓也三空道人自幼具丈夫志不为富贵所夺见竺云昙禅师示赵州无字话阅数年一日复见昙问曰生死到来时如何昙曰生是谁耶死是谁耶空乃低头问讯昙觉其异于常时再以前话征之空又低头问讯昙呵之曰切忌死在者里空拈起槵子曰数珠一百八不数日示微疾说偈而化金陵天界孚中怀信禅师奉化人姓姜氏年十五出家参天童坦和尚一日室中举兴化打克宾因缘师曰俊哉狮子儿坦颔之俾掌维那后出世补陀诏赐广慧妙悟智宝弘教禅师至正间住天童御史台奉疏命主大龙翔集庆寺及明兵下金陵僧徒窜散师宴坐一室高皇帝亲幸嘉之勑龙翔为大天界寺一日晨兴沐浴更衣趺坐谓左右曰吾归去矣遂瞑目侍僧撼之请说偈师瞋目叱之复哀请遂握笔书曰平生为人列挈七十八年漏洩今朝撒手便行万里晴空片雪书毕复瞑时帝统兵江阴梦师谒见问X师来作为对曰将西归告别耳帝还闻师迁化与梦符异诏出内府帛币助丧且命卜藏龛之地于伏牛举龛之日帝亲致奠送出都门茶毗舍利如菽贮以宝瓶光发瓶外天童舜田明牧禅师台之黄巖人闻天童竺西坦公道望往见之坦问达磨不来东土二祖不往西天意旨如何师曰金不博金水不洗水坦异之谓左右曰此法门爪牙也金陵蒋山昙芳忠禅师南康人寺菑翌日梁王登山谓师曰兴复若何师曰赖有大檀越在王曰寺既燬矣佛依何住师曰古佛过去今佛再来王大喜复笑而言曰衲子所谓蒋薄粥者何也师曰将谓殿下忘却了也宁波育王月江正印禅师郡之慈水刘氏子年十三体月溪受业后参虎巖伏机缘相契蒙印可赴育王上堂拕犁拽耙几经年鼻孔撩天不受穿业债依然逃不得又吹铁笛过鄞川腊八上堂我观大地众生具有如来智慧德相但以妄想执着而不能证得释迦老子与么道大似蟭螟虫向蚊子眼睫上作窠向十字街头扬声大叫道土旷人稀相逢者少简点将来也是噇酒糟汉结夏小参瑯琊点出五病西院商量两错井蛙不足以语东海夏虫不可以语冰霜若是捎空俊鹘便合乘时止泺困鱼徒劳激浪是故从上若佛若祖天下老和尚莫不向刀山剑树上X镬汤炉炭中成等正觉拔济有情若约山僧看来也是秤锤蘸酢喝一喝下座至正间奉旨金山建水陆大会命师陞座说法特降御香綵缎晚年庵居榜曰松月自号松月翁杭州径山南楚悦禅师隆兴人上堂闻声悟道见色明心蓦拈拄杖者箇是色卓一下者箇是声诸人总见总闻且道那箇是明底心那箇是悟底道喝一喝贪他一粒米失却半年粮师将寂上疏辞世如期坐逝勑谥佛慈法喜禅师杭州径山月江宗净禅师兰谿倪氏子诵楞严至如标月指豁然有省参双林正庵誾誾问黄檗打临济你作么生会师曰按羊头喫草后出住径山临示寂书偈曰祖师门下客开口论无生老我百不会日午打三更泊然而逝金陵保宁敏机觉慧禅师吴兴人看无字话得法西白金公出世嘉禾之祥符复分座于天界寻主保宁与宋濂友善着弥勒颂曰弥勒真弥勒人人苦不识倒转布袋来有无一时悉杭州净慈佛鑑简庵希古师頋禅师嘉禾李氏子参时庵敷和尚敷问那里来师曰江西敷曰曾见马大师顶相否师曰千年桃核里觅甚旧时仁敷颔之后因狗子无佛性话有疑请益敷曰待冷泉逆流即向汝道忽一日有省诣方丈曰冷泉逆流也敷曰见什么来师曰千峰势倒岳边止万派声归海上消敷喝X曰脱空谩语汉三十年后落节去在师拂袖便出永乐中征修大典师应诏事竣勑主净慈宣德壬子忽语众曰吾行矣命浴更衣书偈曰须弥一拳大海一口海竭山崩乌飞兔走危坐而寂金陵灵谷定巖净戒禅师吴兴人参觉原于天界原举桶箍爆因缘问之师拟议原厉声曰早迟八刻了也师言下大悟洪武初诏住灵谷示众举长庆道总似今日老胡有望保福道总似今日老胡绝望师颂曰平展机筹不用夸抑扬元属当行家曹溪波浪如相似那得儿孙若稻麻有续刻联珠颂古行于丛林明州天童佛朗湛然自性禅师云阳韩氏子出家礼慧海为师一日海问父母未生前那箇是你本来面目自此怀疑蕴襟七年时与草庵一幻生福友善切磨激发往谒天界全室泐和尚师曰某昔年曾问一师友祖意教意是同是别他道秋树飘黄叶寒天掘地炉今日请和尚决断室曰病翁年来腕无力拄杖牀头且靠壁师曰有人不肯和尚与么道泐拈拄杖打曰待他露柱眼自开铁蒺藜槌当面掷师便礼拜后出住里之普光复被旨迁天童上堂去年今日居楞伽山彼四众喜此处少一人今年此日居佛国山此四众喜彼处少一人击拂子一身为无量身无量身为一身行则普天普地行坐则一切坐说甚么东西南北他方此界检点将来犹在化城且道宝所一X句作么生便下座上堂贪瞋痴戒定慧戒定慧贪瞋痴无明解脱知见解脱知见无明一切众生诸佛诸佛一切众生月落山无影风来树有声大千无对待露柱闹纵横喝一喝下座杭州灵隐无文本褧禅师四明定海人姓谢氏一日示微疾蒙室范堂洪候问值师气喘洪曰赵州道诸人被十二时唇使老僧使得十二时辰和尚作么生师竦身曰唤甚么作十二时辰洪曰争柰气急乎师震声一喝问左右今朝是几曰二月二十七日乃索笔书偈曰吾年七十有五涅槃生死不堕虗空背上翻身靠倒飞来小朵掷笔泊然而化衢州乌石杰峰世愚禅师郡之西安余氏子谒古崖石门断崖中峰诸大老佩受法训栖止南屏三年不踰户限时止巖成和尚倡道大慈师复往谒成举南泉不是心不是佛不是物是甚么师茫然于是仍返南屏一夕闻邻僧诵证道歌至不除妄想不求真豁然如释重负乃曰佛法元在目前人自远之耳即述偈曰时时觌面不相逢喫尽孃生气力穷夜半忽然忘月指虗空迸出日轮红走谒成入方丈成才见便喝曰何处见神见鬼来师曰今日捉了贼也成曰赃在何处师便喝成曰开口合口都不是向上道将一句来师曰徧界明明不覆藏成拈竹篦师便掀倒禅牀成曰敢来者里捋虎须连打三下即命为侍者后出世里之乌石迁广德石谿开堂日僧问远离乌X石岭来赴石谿山开示人天路如何透祖关师曰龙生金凤子冲破碧瑠璃曰与么则觌面不相识千里可同风师曰重叠关山路曰达磨西来不立文字直指人心见性成佛既然不立文字何得流传至今师曰官不容鍼私通车马曰直指人心指那箇心师曰开口不在舌头上曰见性成佛性在甚么处师曰太湖三万六千顷夜夜波心月色明曰记得傅大士道空手把锄头步行骑水牛人从桥上过桥流水不流此意如何师曰切忌当面蹉过曰与么则有意气时添意气不风流处也风流师曰毫𨤲有差天地悬隔曰此事且止记得经中道大富长者即是如来为复是累劫中来为复是今生契证师曰㵎深华落远山高树影长曰今日直心居士捐赀营建石谿道场请和尚居住是同耶是别耶师曰师子吼时芳草绿象王行处百花红曰既然如是得何果报师曰生生归佛地世世乐人天洪武三年十二月示微疾书偈曰生本不生灭本不灭撒手便行一天明月掷笔而逝杭州净慈逆川智顺禅师温之瑞安陈氏子入闽参天宝铁关枢和尚究参踰月因如厕覩园中匏瓜触发顿觉大地平沈见枢求证枢曰此才入门耳向上一着则千里万里又踰半载一日忽励声告枢曰南泉败阙今巳见矣枢曰不是心不是佛不是物是甚么师曰地上甎铺屋上瓦覆枢曰南泉即今在甚么X处师曰鹞子过新罗枢曰错师亦曰错枢曰错错师礼拜而退枢趋寂师继领院事未几弃去朝廷赐金襕袈裟号佛性圆辨禅师洪武初诏征有道高僧十人于钟山建会师应诏命陞座说法上幸临慰劳备至南还陞主净慈六年复召入京俄示微疾沐浴说偈坐逝五台壁峰宝金禅师世称金壁峰干州永寿人族姓石六岁出家薙染后徧历讲肆忽叹曰三藏之学皆标月指耳遂更衣谒如海真公于缙云昼夜精勤偶𢹂筐撷蔬忽凝坐不动历三时方寤真曰入定耶师曰然真曰何所见师曰有所悟真曰悟处如何师举筐示之真曰不是师置筐于地拱手而立真又曰不是师便喝真拦胸擒住曰道道师揑拳便筑真曰未在此尘劳暂息耳必使心路绝祖关透然后大法可明师由是胁不霑席者三年一日闻伐木声汗下如雨乃曰古人道大悟一十八徧小悟无数岂欺我哉未生前事今日方知亟见真求证真不诺师掀倒禅牀而出翌日复见真真于地上画一圆相师以袖拂去真复画一圆相师于圆相中画一画又拂去真再画一圆相师于圆相中画十字又拂去真复画如前师于十字隅作卍字又拂去真总画三十圆相师一一具答真大笑曰参学悟者世岂无之能明大机用宁复几人遂授记莂命往朔方道当大行先是师于定中见一山秀丽重楼杰阁金碧绚烂诸菩萨行道X其中有招师者曰此祕魔巖也尔修道其中何遽忘之后师游台山道逢蓬首女子身被五彩弊衣赤足徐行一黑獒随后师问何之答曰入山师曰入山何为答曰一切不为言讫而没叩同行者皆不见或为文殊化身云师因就山建灵鹫庵以待方来僧俗闻风千里趋赴常至万指至正间召入内廷值大雪夜有红光自师室中直透霄汉上惊叹赐金襕伽黎明年祷雨辄应来赐寂照圆明大禅师号诏住海印寺洪武初诏师至京住大天界寺问法称旨御翰赐诗宠赉优渥壬子六月沐浴更衣集众言别弟子请偈师曰三藏十二部尚为故纸吾言何为端坐而逝茶毗舍利成五色齿舌不坏曹洞宗中都顺天报恩万松行秀禅师姓蔡氏古河内之解人也年十有五恳求出家父母不能夺其志礼邢台净土赟公为师后受具戒挑囊抵燕历潭柘过庆寿次谒万寿参胜默光禅师教看长沙转自己归山河大地话半载全无入由光曰我愿你迟会师一日有省复看玄沙未彻语请益雪巖满于磁之大明才廿七日不觉伎俩巳尽满曰你伹行里坐里心念未起时勐提起覰见即便见不见且却拈放一边恁么做工夫休歇也不碍参学参学也不碍休歇遂留记室潭柘亨和尚过大明师夜扣其门告侍者烧香请益亨便放相见师问如何是活句如何是死句亨曰X书记若会死句也是活句若不会活句也是死句师自此参究益力一日见鸡飞乃大悟曰今日不惟捉败沙老虎亦乃捉败岑大虫也走见满满可之乃付衣偈自是两河三晋皆钦师名搆万松庵以自适耆宿敦请开法师应之次住中都万寿金章宗皇帝诏入禁庭陞座帝躬自迎礼闻法感悟赐锦绮大僧伽衣承安丁巳诏往大都仰山栖隐寺次移钖报恩洪济元太宗二年庚寅复奉勑主中都之万寿晚年退居从容庵数迁巨剎大振洞上安风上堂莲宫特作梵宫修圣镜还须圣驾游雨过水澄禽汎子霞明山静锦蒙头成汤也展恢天网吕望稀垂钓月钩试问风光甚时节黄金世界桂花秋小参昔有跨驴人问众僧何往僧曰道场去人曰何处不是道场僧以拳敺之曰这汉没道理向道场里跨驴不下其人无语师曰人人尽道这汉有头无尾能做不能当殊不知却是这僧前言不副后语汝既知举足下足皆是道场何不悟骑驴跨马无非佛事万松要断这不平公案更与花判曰喫拳没兴汉茆广杜禅和早是不克已那堪错怪他道场惟有一佛法本无多留与阇黎道户唵萨哩嚩闰四月旦日上堂所谓道人者不知月之大小不知岁之余闰埜僧即不然今年三百八十四日前月大尽此月小尽即今闰四月一日辰末巳初忽有箇出来道通疏伶俐知时按节要且无道人气息埜僧以手掩鼻道退后退后为什X么聻道人气息太杀熏人问洞山道龙吟枯木异响难闻如何是异响曰不会师曰善解龙吟瞎全真问某甲三十年来打叠妄心不下乞师方便师曰汝妄心有来多少时也未审本来有妄心否祇如妄心作么生断只者妄心断即是不断即是真闻廓然作礼而去问诸佛不出世为甚么却向王宫生师答曰青山常举足问亦无有涅槃为甚么却向双林灭师答曰白日不移轮问撒手那边底人为甚么不居正位师答曰大功不宰问回头这畔底人为甚么不堕偏方师答曰至化无为问明与无明其性无二如何是无二之性师答曰天晓不露问向道莫去归来背父如何得不背父去师答曰切忌回头问心心放下难如何是放下底人师答曰担取去问是处是慈氏无门无善财为甚么道瑠璃殿上无知识师答曰折殿了相见晚住报恩退居从容庵示众机轮转处智眼犹迷宝镜开时纤尘不度开拳不落地应物善知时两刃相逢时如何回互示众去即留住住即遣去不去不住渠无国土何处逢渠在在处处且道是甚么物得恁么奇特示众动则埋身千丈不动则当处生苗直须两头撒开中间放下更买草鞋行脚始得示众踢翻沧海大地尘飞喝散白云虗空粉碎严行正令X犹是半提大用全彰如何施设示众向上一机鹤冲霄汉当阳一路鹞过新罗直饶眼似流星未免口如匾担且道是何宗旨师于孔老庄周百家之学无不俱通三阅藏教恒业华严得法者一百二十人束发奉拜执弟子礼者不可胜纪编祖灯录六十二卷又撰净土仰山洪济万寿从容请益等录及文集偈颂释氏新闻鸣道集辨宗说心经风鸣禅悦法喜集并行于世丙师于四月五日示疾七日书偈曰八十一年只此一语珍重诸人切莫错举侍者惊报大众足甫及门巳圆寂矣寿八十一茶毗于通玄门外舍利无数诸方门人各分建塔竹林巨川海禅师颂风铃曰铜唇铁舌太尖新楼角悬来不记春言外百千三昧法因风说与箇中人陈秀玉学士甞问万松弥勒菩萨为甚么不修禅定不断烦恼万松道真心本静故不修禅定妄想本空故不断烦恼士复问香山大润和尚润曰禅心巳定不须更修断尽烦恼不须更断复问师师曰本无禅定烦恼士曰惟此为快耳续指月录卷七X续指月录X卍XXX续指月录卷八六祖下二十四世临济宗婺州乌伤伏龙无明千巖元长禅师萧山人族姓董年十九薙发受具会行丞相府饭僧师随众入中峰本和尚适在座遥见师唿而问曰汝日用若何师曰念佛本曰佛今何在师拟议本厉声叱之师作礼求示法要本以狗子无佛性话授之缚茅灵隐胁不沾席者三年一日闻雀声有省亟往见本具陈悟由本复叱之师愤然归中夜忽鼠翻食猫器堕地作声恍然开悟即往质本本曰赵州何故云无师曰鼠餐猫食本曰未也师曰饭器破矣本曰破后如何师曰筑碎方甓本乃微笑嘱曰善自护持时节若至其理自彰师受嘱隐天龙之东庵诸山争相劝请师逸至乌伤之伏龙山卓钖巖际誓曰山有水吾将止焉俄山泉溢出作白乳色师遂依大树以居初山有禅寺名圣寿荒废巳久当师入山乡民咸获梦异遂相率披蒙茸以访见师晏坐不动各献饮食共营起建寻因旧号成大伽蓝朝廷三遣重臣降香钖号佛慧圆鉴普济大禅师并钖金襕法衣上堂僧问如何是第X一句师曰有口如哑曰如何是第二句师曰有眼如盲曰如何是第三句师曰棒折也未放你在乃掷下拂子曰此是老僧第二句如何是第一句便下座上堂僧问如何是夺人不夺境师曰日照山河影动摇曰如何是夺境不夺人师曰背水阵圆增勇健曰如何是人境俱夺师曰任是锋刃常坦坦假饶毒乐也闲闲曰如何是人境俱不夺师曰野老不知尧舜力冬冬打鼓祭江神僧礼拜师曰有麝自然香何用当风立示众举德山拓钵因缘拈曰末后句子德山巖头雪峰总跳不出乃喝一喝大丈夫当为真王何以假为示众良久曰大众会么会则事同一家不会则万别千差临济和尚道我在黄檗喫六十痛棒如蒿枝拂相似如今更思量一顿喫不知谁为下手时有僧出曰某甲下手济度杖与僧僧拟接济便打看他的的显示者些子无你诸人近傍处岂常情之所能测老僧寻常痛口骂你痛棒打你你不作无明会便作佛法会又何曾梦见我先祖门风所以古人云临济之道将坠于地痛哉正与么时合作么生超羣须是英灵汉敌胜还他师子儿示众今年腊月二十五云门一曲曾无谱争似无明调转高等闲唱出千山舞大地为琴虗空为鼓拍拍相随声声相助汝诸人须听取白雪阳春何足数箇中端的孰知音寥寥永夜松风度示众举瑯琊觉禅师曰有句无句如藤倚树树倒藤枯好一堆烂柴大慧和尚拈X曰作贼人心虗虽然如是恩大难酬师曰一人作佛法商量一人作世谛流布简点将来总欠悟在无明见处也要诸人共知有句无句如藤倚树枝树倒藤枯响示众举文殊普贤起佛见法见还免得贬向二铁围山么世尊也是怜儿不觉丑示众江月照松风吹面面青山展笑眉经有经师论有论师莫怪老僧无法说劳汝诸人立片时示众举调达谤佛生身陷入地狱佛令阿难传旨汝在狱中安否达曰我虽在狱中如受三禅天乐阿难曰汝还求出否达曰我待世尊来便出阿难曰世尊是三界大师岂有入地狱分达曰我岂有出地狱分师曰临危不悚真大丈夫日本国请法衣上堂举石门聪曰西天二十八祖尽得传衣付法东土六祖之后得道者多只传其法不传其衣无明则不然衣以表法故谓之法衣人能弘道故谓之法身无处不徧无处不明故谓之法眼高峰老祖法衣一顶今春对众请与高丽国金刚山供养去也幻住先师法衣一顶我得来三十年矣如今大拙首座又要请归供养虽然如是从上诸祖各各有三十棒分无明亦有三十棒分众中莫有下得者般毒手者么有则出来下手看如无他时后日不得向背地里叫苦叫屈击拂子下座僧参师问甚处来僧曰浙西师曰此间无饭喫来作什么僧曰求和尚佛法师唤僧近前乃打一拳云会么僧云不会师曰呆子拳头也不识学士宋景濂谒次师问闻公阅尽一大藏教有诸士曰然师曰公耳阅乎目观也士曰亦目观尔师曰使目之能观者公为谁耶士扬眉向之师于是相视一笑至正丁酉六月十四日示微疾沐浴更衣集众说偈曰平生饶舌今日败阙一句轰天正法眼灭投笔而逝弟子用陶龛奉全身瘗于青松庵苏州师子林天如惟则禅师吉安庐陵人族谭氏受业禾山得法中峰僧问佛佛授手祖祖相传毕竟传箇甚么师曰脚未跨门与你三十棒了也僧问如来一音说法众生随类各解未审和尚如何为人师曰虾蟆𨁝跳上天蚯蚓蓦过东海曰恁么则超佛越祖去也师曰你向那里见得曰今古应无坠分明在目前师曰杜撰禅和华严会僧问无边剎境自他不隔于毫端既有自他如何不隔师曰怀州牛喫禾益州马腹胀曰十世古今始终不离于当念既有始终如何不离师曰天下觅医人灸猪左膊上曰此会翻宣教典毋劳说禅且望和尚直谭教文师曰山僧无两箇舌头曰一真法界十种玄门还有自他终始也无师喝曰那得许多骨董来曰既无许多骨董毕竟华严所说何义师曰说华严曰离却法界玄门华严经在甚处师曰在你诸人手里曰与么则信受奉X行去也师曰赠你三文买草鞋问德山小参不答话问话者三十棒意作么生师曰我者里不行有问即答曰无法可说是名说法又作么生师拈棒僧便走师曰作贼人心虗问禅门一派分为五宗其间还有优劣也无师曰五五二十五曰临济一宗儿孙徧地他有何长处师曰细鱼咬断鸬鹚脚白鹭惊飞上树梢曰涅槃心易晓差别智难明五宗异同请师开示师曰退身三步师不住山居恒随机开导行省平章咸稽颡执弟子礼屡起江浙诸名山坚却不赴遁迹吴淞间弟子就吴中搆地结屋名师子林至正十四年帝师钖以佛心普济文慧大辩禅师号兼赐金襕法衣示寂后塔于水西源日本建长古先印原禅师国之相州人姓藤氏藤为日本贵族师生有异征年十三父母顿舍出家剃染受具慨然航海南询初谒无见于天台见指往天目参本和尚本命给侍师屡呈见解本呵之曰根尘不断如缠缚何师退而悲泣食寝俱废本怜其诚因语之曰此心包罗万象迷则生死悟则涅槃生死之迷固是未易驱斥涅槃之悟犹是入眼金尘当知般若如大火聚近之则焦首烂额惟存不退转一念生与同生死与同死自然与道相符脱使未悟之际千释迦万慈氏倾出四大海水入汝耳根总是虗妄尘劳皆非究竟师闻不觉悚然汗下一日有省趋告本曰印原撞入银山铁壁去也本曰既入银山铁壁来此X何为师释然领解本因嘱曰善自护持一日示疾谓侍者曰时至矣可持觚翰来乃曰吾塔巳成未书额耳大书心印二字端坐而逝初门人欲画师像预索赞语师作一圆相题其上曰妙相圆明如如不动触处相逢是何面孔建宁仰山古梅正友禅师贵溪丁氏子参绝学诚发明宗旨流寓江淮垂三十年思得佳山水结茅归隐慕武夷幽胜遂入闽建阳簿蒋德懋洎长者陈益宗舍园作庵迎师开山勑额大觉妙智室中每举狗子无佛性话钳锤勘验不少假借结制上堂仰山结制寻常活计眼里放光鼻孔斢气遇饥而餐遇困即睡诸方撒土扬沙仰山心空及第上堂九旬禁足又过一半心地未明如牵火钻光阴莫虗度了却闲公案平地无端捉得贼老僧出来为汝断解夏上堂九旬禁足特地成错三月安居无绳自缚布袋解开干坤寥廓放去若龟毛收来悬兔角试将两眼挂虗空一阵凉风生殿角小参日落山头惨云横谷口阴欲明生死事直见本来人还有会得本来人底么良久曰夜静不劳重借月玉蟾常挂太虗中杭州净慈德隐普仁禅师婺之兰谿赵氏子十四祝发二十参方时了然义禅师弘大辨之道于智者寺师往叩机锋触发遂受记莂洪武初高帝亲帅六师至婺州幸智者寺诏师主之后迁净慈一日示X微疾屈指计曰今夏五月矣左右曰然师曰八月八日最良吾将逝矣至期整衣端坐而逝杭州止庵德祥禅师本郡人与同庵俱为平山嗣德业风雅为时贤所重一日将涅槃众请说偈师忽倚座曰者一队噇酒糟汉我争如你何竟趋寂金陵天界同庵易道夷简禅师主南屏净慈福缘日甚勑主天界进院日上堂毗卢遮那佛愿力周沙界一切国土中恒转无上轮者无上轮如何转去卓拄杖云转也转也遂下座湖州弁山白莲南极懒云智安禅师嘉兴沈氏子示众万法归一无孔铁鎚当面掷一归何处抹过西天并此土青州布衫重七斤寒巖古木璚华春仁者勤慇问端的孃生鼻孔从来直倘然言下解知归九九方明八十一处州福林白云智度禅师郡之丽水人族吴氏闻无见覩和尚说法华顶往叩之曰西来密意未审何如覩曰待娑罗峰点头却与你道师拟进语覩便喝师曰娑罗峰顶白浪滔天花开芒种后叶落立秋前覩曰我这里无残羹馊饭师曰此非残羹馊饭而何覩颔之遂服勤数载辞去日覩嘱曰昔南岳受太鑑记莂后得马祖授以心法针芥相契不在多言勿掉三寸舌诳人须真正见解着于行履方为报佛深恩耳洪武己酉诏征天下高僧建法会于蒋山师应诏后还至杭杭人奉居虎跑秋趋华顶明年春示微疾X仍回福林沐浴更衣索笔书偈曰无世可辞有众可别太虗空中何必钉橛掷笔而逝阇维舍利五色齿牙数珠皆不坏建塔󰢍于院西明州天童元明原良禅师宁海周氏子扫洞宗宏智禅师塔曰呜唿山不让尘故能成其高海不让流故能成其深师非宿备六度万行之愿轮则曷由树大法于古今杭州径山呆庵敬中普庄禅师台之仙居袁氏子参了堂于天宁堂问何来师曰天童堂曰冒雨冲寒着甚死急师曰正为生死事急堂曰如何是生死事师以坐具作撼势堂曰敢来者里捋虎须参堂去一日室中举庭前柏树子话师拟开口堂噼口便掌从此悟入初出世抚州北禅后迁云居径山洪武初师应诏说法称旨后衔命祀庐山礼成上堂老僧开荒时于法堂基上掘得一箇鈯斧子久聚兄弟若有用得着者两手分付若是荷负不去老僧收得来着甚死急不如飏向擸𢶍堆里从他日炙风吹去也蓦拈拄杖卓一下鞭起铁牛耕大地谁能井底种林檎冬至上堂举洞山冬夜与泰首座吃果子次问曰有一物明如日黑如漆常在动用中动用中收不得过在甚么处座曰过在动用中洞山令侍者掇退果桌师曰当断不断反招其乱若是径山见他道过在甚么处便与掀翻果桌亦使洞山知有宗门向上爪牙今日儿孙不致寂寥虽然也须脚踏实地始得拈拄X杖不向蓝田射石虎何人知是李将军卓拄杖下座浴佛日上堂举药山因遵布衲作殿主浴佛次乃问曰汝只浴得者箇还浴得那箇么遵曰把将那箇来山休去师曰药山能纵不能夺布衲能夺不能纵总未具超宗眼在黄龙南禅师曰二尊宿一出一入未见输嬴三十年后不得错举早是错下名言径山见处也要诸人共知今日殿中普请浴佛者箇那箇不得动着杓柄到手更莫颟顸击拂子将此深心奉尘剎是则名为报佛恩僧问如何是云居境师曰路转溪回空院静曰如何是镜中人师曰大平时代自由身曰人境巳蒙师指示愿闻一句接初机师曰无毛鹞子贴天食僧问路逢达道人不将语默对时如何师曰达道者方知曰和尚何得干戈相待师曰捉贼不如吓贼曰明眼人瞒他一点不得师曰情知你不是好心师铲草次僧问者片田地几时刬得干净师举起锄头曰未审上座唤作甚么僧无语师抛下锄头曰者片田地几时刬得干净僧问骑虎头收虎尾中间事作么生师曰渠侬得自由曰只如古人道我也弄不出意旨如何师曰入水见长人示众夫为宗师者不得巳垂示一言半句无非为学者抽钉拔楔解粘去缚譬如善舞太阿自然不伤其手近代据师位训学徒记持文字崇饰语言夸耀后来增长恶习不知有自已出身之路如衣坏絮行棘林中不能自由少林直指之宗于此坠地良可痛X伤汝辈行脚各须带眼莫教堕他网中出头不得只如古人道入此门来莫存知解若纳山僧见处直饶知解顿忘犹是门外汉到者里须辨缁素始得珍重永乐元年十月二十三日示寂于不动轩阇维烟𦦨所至舍利如贯珠塔于凌霄之阳温州江心觉初慧恩禅师久依孚中信分座说法凡见人参叩便高声示之曰休去歇去有再问则以棒趁出慈谿定水见心来复禅师南昌丰城人姓王氏谒南楚于双径久之乃得证入命掌内记无何避兵会稽遂住慈谿定水示众举文殊维摩各说不二法门颂曰妙喜文中问疾过机先勘破老维摩剎尘常说虗空听一默相酬早是多文殊令善财採药颂曰是药拈来会得么神方不必问耆婆若言杀活全工巧大地羣生病转多百丈侍马祖游山野鸭子飞过颂曰野鸭羣飞过去忙马师见处只寻常直饶忸得鼻头破也是丧车后药囊洪武元年以高僧征召至京赐食内庭慰劳优渥适建钟山大会勑师陞座说法复命蜀王椿从师问道师答蜀王问参禅法要曰禅宗正脉以心传心单提径示直接上根不涉言诠不存知解如击石火似闪电光见即便见了即便了得即永得一闻千悟获大总持用而无尽体不可穷若乃展转思量取舍分别悉属邪禅邪道非菩提智生死到来总用不着是则参须实参悟须实悟X良由自证匪假他求昔闽王请罗山闲禅师开堂闲陞座方收敛僧伽黎乃曰珍重便下座闽王近前执闲手曰灵山一会何异今日看他罗山作家不假言说而闽王天鉴自出常情后来洞山聪曰罗山忍俊不能禁大展家风吼一音纸墨如山书莫尽衲僧休向义中寻此古人直捷指示处宗眼明白与众不同贫僧恁么忉怛早是画蛇添足冒渎睿聪然蒙赐问不容缄默冀国政之暇少加垂覧复答晋王问禅要曰殿下以菩萨应身乘愿再来弘护佛法善世利生于统理国务之暇常切究竟佛祖一大事因缘此实不忘本愿故也但于日用放舍诸缘休息万念念起即觉常觉不昧行住坐卧饮食起居应事接物看得力不得力勿随事物转涉他机境盖世间万事万理皆出于心心若了时无法不了所以曰心生则种种法生心灭则种种法灭故知心无自性缘起即空不用多工最为省要法华经曰治世语言资生业等皆与实相不相违背华严经曰不坏世间相而成出世间法先德曰一切善恶都莫思量自然得入清净心体此乃佛祖直指示人处若日用工夫目前事物莫管他是善是恶是逆是顺是净是秽譬如宝鑑当台洞照妍丑物来即应物去不留不要起一念分别拣择心亦不要问他静时閙时苦时乐时尽与尽力真实做去若到无理会处却是好消息便与一时放下忽然知解两忘人法双泯即是大休歇大自在大X安乐时节也昔有国王问波罗提尊者曰何者是佛尊者曰见性是佛王曰师见性否尊者曰我见佛性王曰性在何所尊者曰性在作用王曰若当用时几处出现尊者曰若出现时当有其八王曰其八出现当为我说尊者即曰在胎曰身处世名人在眼曰见在耳曰闻在鼻齅香在舌谈论在手执捉在足运奔徧现俱该沙界收摄在一微尘识者知是佛性不识唤作精魂此便是究明自性底榜样殿下宿具般若种智必能照了奚俟鄙言师年七十余因坐胡党被逮临刑时怡然自适所着有蒲庵集行世杭州净慈休庵无旨可授禅师台之临海李氏子参普觉于灵隐问答之顷疑情顿释住中竺将辞净慈诸勤旧争迎屡却不听强居二载挝鼓告退一日示疾召左右曰吾逝矣左右进觚翰师麾去曰吾宗本无言说泊然而寂火浴齿牙贯珠不坏设利光莹色如金晶其徒敛诸不坏并遗骼归龙华塔而藏焉杭州普明立中成禅师郡之钱塘人姓孙氏年十三投慈光若山出家首谒祖芳联禅师一日室中举腊月火烧山话师呈颂曰白云迷却旧行踪腊月烧山火正红忽地慈风来扇发冷冰冰处暖烘烘联器之后于北郭建普明寺以接方来正统辛未六月十三日上堂说偈曰今年八十一老病随缘且遣日今年记着后年事后年记着今年日至癸酉如期坐化X寿八十三茶毗舍利无算建塔于普明杭州净慈照庵宗静禅师郡之高氏子自幼薙落本山适祖芳联领院事师依之久乃得旨旋典藏钥永乐中应选出主护国寻迁雪窦后净慈虗席举师补之朝廷颁赐大藏师诣阙谢恩止于弥陀寺示微疾谓左右曰吾缘止矣沐浴更衣危坐而寂塔于藕华之祖丘有三会语录温州瑞安护龙太初启原禅师日本国人姓源氏九岁入建长寺出家十八请告南询历三年抵福州时吴元之丙午二月进京贡上表物受斋衬毕勑见季潭泐公指令徧参后谒乌石愚禅师一日愚上堂曰雪覆千山因甚么孤峰不白师示众曰雷声隐隐雨点全无峰曰草庵上葢瑠璃瓦石室中藏玛瑙瓶师曰大虫骑却南山虎愚曰虎生七子阿那箇无尾巴师曰第七箇愚曰且放汝三十棒由是许师入室后结茅庐阜复移石龙出世广度迁罗阳三峰再迁护龙尝垂三关语舜若多神因甚么向平地上拖泥带水金翅鸟王噼海取龙吞因甚么被泥鳅吞却三世诸佛说不得因甚么狸奴白牯念摩诃一日集众说偈曰生也铁面皮死也铁面皮一击百杂碎白日绕围掷笔坐逝金陵灵谷非幻无涯永禅师衡之西安人年十二投乌石杰峰愚和尚出家愚问何处来师应声曰虗空无向背愚指钟示师师信口成颂曰百鍊炉中滚出X来虗空元不惹尘埃如今挂在人头上触着洪音徧九垓愚奇之旋为祝发居下版服勤积久疑滞尽释得无碍辩愚为印可永乐间擢为僧录右阐教勑住灵谷会朝廷建大斋坛礼官董事甚严师若不经意者左右怪问之师曰自家有一大事甚紧无暇他及沐浴更衣趺坐书偈曰生死悠悠绝世缘蒙恩永乐太平年者回撒手归空去雪霁云消月正圆投笔而逝上闻遣中官致祭茶毗舍利徧布曹洞宗西京万寿雪庭福裕禅师太原文水张氏子师五龄解语日了千言九岁入学一目十行遭乱丧家道逢老僧令师出家曰汝能诵得法华经则一生事毕师曰佛法止此乎莫更有向上消息否老僧异之遂偕谒休林古佛于仙巖曰此子龙象种也得奉巾瓶他日必成大器林欣纳之乃为祝发受具遂与双溪广公同参者七年次参万松秀禅师一见便许入室问子从何得箇消息便恁么来师曰老老大大向学人纳败阙作么秀曰老僧过在何处师曰学人且礼拜暂为和尚葢覆却秀大喜遂为印可从此亲炙十年值壬辰之变祖剎荒芜朝命以师补之寻承万松海云重以尺牍相招遂应朝命世祖潜邸命师作资戒会宪宗诏诣帐殿奏对称旨俾总领释教世祖即祚因论辨伪经驰驿以闻火其书赐光宗正法之号命师故里剏建精舍曰X报恩给田若物以饭众时万寿祖席乏人众请师主之师姿颖悟三阅藏教而成诵透掖后学无勌色通羣书善翰墨吟咏其上堂普说几十万言播在丛林门人请梓之师闻而叱之曰此吾一时游戏所发安可以形迹为哉既老勌于接纳归栖嵩阳僧问如何是西来意师曰待乳峰点头即向汝道问如何是向上尊贵一路师曰渔歌惊起沙汀鹭飞出芦花不见踪问九年面壁时如何师曰官不容针曰一花五叶时如何曰私通车马曰恁么新丰一曲因师唱出也师曰谁买黄金铸子期至元乙亥秋示微疾书偈告终塔于寺之西隅燕京报恩林泉从伦禅师参万松见阿那律得闻天眼因缘忽有省曰设使五眼俱瞎又能开我向上眼矣因举似万松秀秀问如何是向上眼师曰瞎秀曰真箇瞎师复曰瞎瞎秀颔之初住万寿上堂禅禅禅非正非偏无意路有玄渊超今返古绝后光先但能忘影迹何必守蹄筌直指人心见性须凭祖意通玄九年面壁真消息端的其中有祕传元世祖至元九年诏入内殿从容问辨薄暮将退帝曰在先有问皆言无说今何却有说耶师曰理本无说今且约事而言帝曰何故理无言说师曰理与神会如人食蜜中边皆甜若问蜜之色相紫白可言若论味之形容实难诉说示众北斗似杓南斗似瓢任伊斟酌暖X日凉飈冬至寒食一百五须知气节不相饶到此莫有解吞吐者么僧问法眼道我二十年只作境会既不作境会合作么生会师曰猿抱子归青嶂后鸟啼花落碧巖前示众若论此事如丹凤沖霄不留其迹良由性空寥廓慧日精明照五蕴之皆空使万缘之俱泯直得星攒碧落月浸丹墀翡翠帘垂烛香人静当此之际那容喘息宁许窥窬密室不通风玄门难措足虽然如是一点灵明通宇宙那拘西竺与曹溪示众妙用纵横智体不动子虽依倚父全不知撒干葢而本自无心踞坤舆而端然有力此亦寂而不动感而遂通之朕兆也于此半遮半露似晦似明菉竹猗猗有裴君子孰能于是了别心佛之根茎枝叶者耶虽倚蒲危坐虗室生白心月孤圆秋天独迥犹须转身不居一色直得雁回北塞声噎南楼木女初闻石人遥听祇知日午是三更那信天明方半夜何也月满犹亏半乌沈始是圆示众黄河九曲谁能直下承当白浪千寻孰解其间荐得透与不透尽自澜翻将心用心休教蹉过直须知有云外立千峰不可言无巖前分万壑灵松带露怪柏欺霜傲四时而莫可彫零超万象而敢为主宰凭何道理便乃如斯天得一清地得一宁衲僧得一鼻直眼横怕汝不信试摸索看示众语忌十成正虽正而不应居正机贵回互偏虽偏而莫滞于偏所以道澄源湛水尚棹孤舟古佛道场犹乘车子争肯教伊向死水里X作活计到此地面活泼泼转辘辘方有少分相应虽则水澄月满一念万年正是道人可愁虑处何也有德非为德无功始是功直得妙尽无依功成不处万类千般莫能收管有时横身劫外有时垂手廛中正去偏来无非兼带这边那畔不滞有无祇此建化玄门便是抄直要路若也于斯洒洒落落了了明明不枉不向响山中善通音耗未萌枝上能辨春秋咦还达此意么若解无中能唱出方知元不住宫商至元辛巳十月二十日奉旨就大都悯忠寺焚烧道藏伪经除道德经外尽行烧燬命师下火师陞座以火炬打一圆相曰诸仁者祇如三洞灵文还能证此火光三昧也无若也于斯会得家有北斗经人口保安宁其或未然从此灰飞烟灭尽任伊到处觅天尊急着眼看吾舍从宽禅师临终问其次兄曰佛祖父母我今一箭射杀二哥以为何如随整襟坐脱上都华严全一至温禅师邢州郝氏子幼聪慧异常儿六岁祝发参万松秀和尚秀命为侍者凡秀偈颂法语一闻辄了遂得法焉常以侍者代应对机锋不可犯太保文贞公刘秉忠荐师有经世才世祖召见与语大悦留内庭三载多有赞益将授以官坚辞还山钖号曰佛国普安大禅师至元丁卯五月示疾右脇而逝异香三日茶毗舍利无数丞相耶律楚材居士辽人也别号湛然居士因金灭X辽公归金改称移剌时京师禅伯甚多公独重圣安澄和尚常访以祖道屡举古尊宿语录中所得叩之澄间有许可公自以为得及遭忧患求道愈亟遂再以前所得访澄澄为大翻前案不然所见公甚惑焉问其故澄从容谓公曰昔公居要地又儒者多不谛信佛书惟搜摘语录以资谭柄故予不敢苦加钳锤耳今揣公心果为本分事子岂得不为苦口然予老矣有万松老人者宗说精通宗门大匠公能见之自当了公大事公唯唯往谒万松甚有契合杜绝人迹苦心力究者三年乃获印证先是元世祖将西征有司奏五台等处僧徒有能呪术武略及有膂力者为部兵扈从西征公言于上曰释氏之高行者必守不杀戒奉慈忍行故有危身不证鹅珠守死不拔生草者法王法令拳拳奉行虽死不犯用之从兵岂其宜哉其不循法律者必无志行在彼既违佛旨在此岂忠王事故皆不可以从王师也帝从之屏山李纯甫居士初恃文誉好排释老偶遇万松秀和尚于邢台一言之下遂获契证乃尽翻内典徧究禅宗注金刚楞严等经序辅教原教等论尝着少室面壁庵记略曰远磨大师西来孤唱教外别传之旨岂吾佛教外复有所传乎特不泥于名相耳真传教者非别传也自师之至其子孙徧天下渐于义学沙门以及学士大夫潜符密契不可胜数其着而成书者清凉得之以疏华严圭峰得之以钞圆觉无尽得X之以解法华颕濵得之以释老子吉甫得之以论周易伊川兄弟得之以训诗书东莱得之以议左氏无垢得之以说语孟使圣人之道不堕于寂灭不死于虗无不缚于形器相为表里如符劵然虽狂夫愚妇可以立悟于便旋顾盼之间如分余灯以烛冥室顾不快哉士着述甚多开发后学大有功于宗乘临终无疾趺坐合掌面西而逝顺德天宁弘明虗照禅师辽州申氏子参仙巖因默坐闻磬声豁然有省乃振钖燕之归义值太保刘文正公向道有契付嘱毕乃沐浴更衣索笔书偈云四大无常名为幻身摆手便行入无生灭汝当善自珍重趺坐而逝茶毗得舍利百颗刘文正公入奏塔舍利于天宁嗣法门人子颜子淇等二十有八人皆坚苦特立之士洞上一宗斯为盛焉续指月录卷八续指月录X卍XXX续指月录卷九六祖下二十五世临济宗苏州邓尉万峰时蔚禅师温州乐清金氏子襁褓中X见僧辄微笑合掌年十三从演庆昇法师受业便知向上宗乘至杭受具戒参虎跑止岩示不是心不是佛不是物话遂往明州达蓬山佛趾寺侧卓庵昼夜力参一日闻寺主举沩山踢倒净瓶公案蓦地触发说偈曰颠颠倒倒老南泉累我工夫却半年当下若还亲荐得如何不进噼胸拳闻伏龙千巖长禅师直造丈室长曰将甚么来与老僧相见师竖起拳曰者里与和尚相见长曰死了烧了向何处安身立命师曰沤生沤灭水还在风息波平月印潭长曰莫要请益受戒么师掩耳而出明日普请砍松次师拈圆石作献珠状曰请和尚酬价长曰不值半文钱帅曰瞎长曰我也瞎你也瞎师曰瞎瞎即呈偈曰龙宫女子将珠献价值三千与大千却被旁观人决破谁知不值半文钱长谓左右曰蔚山主颇有衲僧气息遂命居第一座一日长陞座举无风荷叶动决定有鱼行师出众震声一喝拂袖便出遂卓庵于兰溪之嵩山凡九载长尝寄偈曰郁郁黄华满目秋白云端坐碧峰头无宾主句轻拈出一喝千江水逆流三为手书招之爱重弥至旋付以法衣顶相上堂僧问如何是嵩山境师曰四面好山擎日月一湖秋水浸青天曰如何是境中人师曰三仙描不就终不与君传问如何是目前事师曰眉毛眼上横曰莫是他安身立命处也无师曰错认定盘星开堂拈香毕乃曰千圣难明不了因递代X相传古到今今日嵩山重举似铁树华开别是春向无影树下打眠宏开饭店于虗空背上经行大阐宗乘尘尘剎剎全彰物物头头合彻断送衲子命根不作奇特商量不作玄妙解会直得净名杜口共赞昇平巖头密启咸宣至化正与么时祝圣报恩一句作么生道一片定光辉宇宙直教万国奉君恩上堂舒两手曰大开方便门便从者里入复握拳曰闭却牢关说家里话且道不开不闭一句又作么生良久敛僧伽黎下座上堂三世诸佛如是说历代祖师如是说天下老和尚如是说嵩山亦如是说若有不如是说者与他三十棒若有如是说者亦与他三十棒何故卓拄杖嵩山门下令不虗行上堂月头是初一光明渐渐出月尾是三十光明何处觅假饶老释迦也道拈不出拈道出万事毕有人道得出来道看如无嵩山与诸人露箇消息我见灯明佛本光瑞如此解制上堂云一叶落天下秋一尘起大地收解开布袋口衲僧得自由脚头脚底风云起撒土扬沙辊入流逼塞虗空无影像啼莺元在柳梢头毕竟作么生取用喝示众举古德云溪声便是广长舌山色无非净法身堪笑古人犹在声色里作活计要见清净法身太远在既不在声色里毕竟在甚么处会么良久云须知更在青山外中夏示众云达磨的的西来直指人心见性成佛且道性作么生一喝于此直下死团百杂碎便见青青翠竹显真如柳绿X花红明皎洁风生虎啸石龙吟燕语莺啼为汝决衲僧家活泼泼满怀撒出夜明珠献宝波斯难辨别放倒和衣打觉眠一任天崩与地裂其或未然参示众大凡参禅做工夫者不得安然静坐忘形死心澄空守寂昏沈散乱须是抖擞精神勐着精彩急下手脚剔起眉毛咬定牙关提起话头立地要知分晓不得今日也恁么明日也恁么便就万法归一一归何处上大起疑情疑箇一归何处即将此一则公案尽平生气力提在手中如一柄铁扫帚相似佛来也扫魔来也扫邪来也扫正来也扫是也扫非也扫有也扫无也扫扫来扫去扫到无下手处无着力处正好着力无扫荡处正好扫荡忽然扫破虗空突出一箇苕帚柄来㘞元来却在这里在这里依前即是箇张上座一翻翻转山河大地明暗色空尽是自家珍宝草木砂砾尽是自已法身到这里说甚么一归何处只这一柄铁扫帚亦乃和身放下坐断常寂光超出无生界唤作无为无事人也若是打不彻透不过切莫匆匆草草道我会禅会道不用参疑我问你腊月三十日到来从前会得底道禅用得着么所以参须实参悟须实悟不可弄虗头认光影不求正悟须向遮里将本参公案三百六十骨节八万四千毫窍併作一箇疑团顿在眉毛眼睫上看定通身是箇万法归一一归何处行也如是参坐也如是参静也如是参动也如是参参来参去通身是箇话头物我俱忘X心识路绝澄澄湛湛寂静无为蓦然疑团子爆地一声直得须弥粉碎大地平沈迸出一轮杲日照耀山川遮藏不得那时却来嵩山门下喫痛棒警䇿云大凡参学做工夫者先将平日所知所见人我利名尽情扫却然后将本参话头顿在目前行住坐卧时也参着衣喫饭时也参疴屎送尿时也参静閙闲忙时也参喜怒哀乐时也参但于十二时中心心无间念念相续不忘这箇话头须是大起疑情大疑即大悟不疑即不悟悟即悟自本心明即明自本性古人云佛见法见是二种铁围山若有所见尽成其障所以证道歌云心是根法是尘两种犹如镜上痕痕垢尽除光始现心法双忘性即真此事不论根性利钝只要信得及行得切时节到来忽然触着磕着洞明大事祖师云我本求心不求佛法界元来无一物佛者觉也如何是觉㘞呵呵方知此语实无妄也且道笑箇什么经云心生大欢喜自知当作佛然虽如是须经大善知识炉煹煅炼将来方可续佛慧命谨参谨参西来直指正单传自念参疑意廓然今古上乘无别法尽皆心悟未生前后游姑苏邓尉喜其山水盘结遂驻钖焉未几四众咸集成大伽蓝名曰圣恩洪武十四年辛酉正月二十九日忽集众曰老僧时节至矣即说偈曰七十九年一味杜田悬崖撒手杲日当天语毕泊然而寂门人奉全身瘗于山之西冈X杭州天龙水庵无用守贵禅师婺之甄氏子十八岁往投里之康侯山芟染后游浙西适千巖长禅师居龙华师叩之默有所契复谒中峰本和尚羣疑顿释旋退居嘉禾一日忽索笔书偈曰一蜗臭殻内外秽恶撒手便行虗空振铎天龙一指令犹昨掷笔而逝筑慈济塔院于天龙西冈师生平不畜长物寒暑一衲律身甚严尝堕一齿弟子辈藏之函椟中生舍利五色华亭松隐唯庵德然禅师里之张氏子祝发受具徧叩诸方未有所契后于千巖会中闻上堂语豁然悟入尝参石屋珙谓师曰子缘当在华亭因书松隐二字授之师遵悬记归里筑室于郭汇之阳遂名松隐足不踰阃者三载尝剌血书华严有天华庭满之异感居民为建宝坊洎千巖迁化众请师继席上堂僧问远离松水来据龙峰海众临筵请师祝圣师曰万年松在祝融峰曰祝圣已蒙师指示列祖家风事若何师曰冬到寒食一百五曰莫便是和尚为人处也无师曰斧头是铁作曰恁么则龙门无宿客也师曰早巳点额曰若不登楼望焉知沧海深师曰你道老僧眉毛有几茎曰一堂风冷澹千古意分明师曰蹉过不少曰承师有言向上一路千圣不传还端的也无师曰那里得者消息来曰卖金须遇买金人师便喝曰金屑虽贵落眼成瞖又作么生师曰好向绣湖湖上看月明夜夜散金波曰三十年后此话大行X师曰杜撰禅和如麻似粟僧曰大众证明学人礼拜师乃曰山僧数年搓得一条龟毛索子今日拈来将三世诸佛西天四七东土二三天下老和尚鼻孔一串穿却了也且道山河大地草木丛林森罗万象有情无情甚处得来良久莫将闲学解埋没祖师心复举三圣道我逢人则不出出则便为人兴化道我逢人则出出则不为人师曰者两箇老汉同门出入宿世冤家一人向孤峰顶上卧月眠云一人向十字街头扬尘簸土点检将来二俱漏逗各与三十拄杖且道新龙峰与么提持是赏渠是罚渠蓦拈拄杖卓一卓天上有星皆拱北人间无水不朝东上堂日可冷月可热众魔不能坏真说有来由无途辙六月炎炎撒冰雪文殊无处着浑身普贤特地呈丑拙是真说非真说若无闲事挂心头便是人间好时节喝一喝卓拄杖谢藏主维那上堂天无门地无户俊快衲僧一任来去藏里摩尼照彻十方洞里桃花千葩竞吐假劫外之春风应今时之律吕海神夜半看鲛珠眼光挂在扶桑国喝一喝结制上堂煖气相接正在斯时深深冷灰里拨着星儿之火向死柴头上发机燎起亘天烈𦦨烧却舜若多神面皮敢问诸人作么生回避掷拄杖下座上堂今朝是初一龙象如稻麻有事与无事归堂去喫茶上堂达磨西来不立文字直指人心见性成佛大众作么生说箇见性成佛底道理良久幸是无疮勿伤之也结制上X堂蜡人为验始于今日九十日中推功辨的黄面老瞿昙结住布袋头百万人天咸皆受屈松隐结制总不恁么以手作摇橹势曰山僧即今驾无底铁船普请大众同入大圆觉海游戏去也喝一喝看取定南鍼岁旦上堂元正启祚万物咸亨蓦拈拄杖曰拄杖子昨夜抽条今朝吐蘂华开五叶香徧大千且道还当得新年头佛法也无卓拄杖一下喝一喝腊八上堂明星一见出山来刚道娘生两眼开不是髑髅干得净争知春色上桃腮上堂德山棒临济喝拈放一边诸人脚跟下道将一句来以拄杖画一画毗婆尸佛早留心直至如今不得妙示众佛是众生界中了事汉众生是佛界中不了事人若欲决了此事但向十二时中四威仪内折旋俯仰与人酬应处看是什么道理忽尔妄想灭知见忘究出自家一段光明洞彻十虗无丝毫隔碍始知佛与众生本性平等一身清净多身清净一世界清净多世界清净无一尘不是真如境界无一剎不是解脱道场所以永嘉大师曰一月普现一切水一切水月一月摄诸佛法身入我性我性同共如来合斯言岂欺我哉示医士话头一则耆婆药大藏诸经和剂方抹过二途开口笑不劳鍼砭起膏盲化灯油劫初一点光明种勐裂工夫拶出来泻入碧瑠璃里去三千诸佛笑颜开坐禅铭参禅的的非细事贵在当人发真志真志不发愿不坚决定茫茫堕生死古德垂慈何X太切教人参禅要直截话头一则重千钧尽力提持须勐裂进前退后知几回恰似冰炉炼生铁冰炉烂铁真箇难竭尽精神岂容歇蓦然一拶火星飞面门簉破通身热钳鎚妙密始见真手兮眼兮用处亲就中炼出吹毛利干将镆鎁争比伦耿耿寒光耀空碧在在处处兴家国外道天魔尽丧魂铁额铜头俱失色古今库藏无此珍天上人间何处觅殷勤为报参玄人趁此后生须努力婺州清隐兰室德馨禅师义乌方氏子年二十四投伏龙祝发执侍数载复力抵诸方久之归觐会千巖迁化乃结茅城西榜曰清隐后圣寿虗席四众请师主之苏平仲尝过访师寒温之外不措一辞苏曰千巖老师见客口如悬河娓娓不倦师今默然何也师曰道无隐显焉有默然昔吾先师未尝不言然而未尝言今吾未尝言然而未尝不言也苏乃击节称赏洪武壬子十一月十四日示微疾集众诀别端坐而逝留龛七日颜色如生茶毗五色舍利无数金华华山明叟昌庵主本郡浦江人缚茅于里之华山往谒千巖示以入道旨要旋归昼夜孳孳不怠洪武丙辰十月三日忽辞众说偈曰生本无生灭亦无灭撒手便行虗空片月语毕端坐而逝京口金山慈舟济禅师西竺作礼曰某甲拏得贼来请和尚决断师曰赃在甚么处竺拍案一下师往复征诘复曰诸佛不说列祖不传除却摇唇鼓舌瞚目X扬眉还我到家一句来竺默然师曰去圣时遥尚有此子善自护持一峰宁禅师西竺呈见解师为勘验示偈曰青山叠叠雨蒙蒙师子金毛拨不通我也自知时未至十回放箭九回空杭州正传院祖庭空谷景隆禅师姑苏洞庭鼋山陈氏子初见嬾云开示法要后于虎丘礼石庵祝发会庵迁灵隐师相随七载因往天目礼高峰祖塔憩钖岁余忽有省入径造嬾云安求证安为助喜后住碧巖僧问如何是佛法的的大意师曰此问最亲切曰觌露堂堂时如何师曰途路未为真曰南人如问雪我道是杨花师曰唤钟作瓮又争得晚年于西湖修吉山卜地为生圹筑室以居名曰正传塔院复自制塔铭其略曰呜唿死生一梦骨塔奚为盖表佛法流芳灵踪不断即幻明真以致佛祖命脉源远流长矣幻身虽灭佛性不迁后之来者见窣堵崚嶒峰峦苍翠鸟鸣乔木泉泻幽岩不驰外境不执内心尽忘爱恶陶然泰和始知法界为身虗空为口万象为舌昼夜说法未尝间歇于此见得明透得彻如醉忽醒廓然领悟便见佛祖不曾涅槃老僧不曾圆寂大圆镜中觌面相见西来祖意两手分付如古师嗣云门青师嗣大阳无前后无去来大千沙界自他不隔于毫端十世古今始终不离于当念嬾云和尚是景隆受业师之受业师景隆心法受印可于嬾云即X南极安禅师也得临济正传二十世上泝天真则无极源雪巖钦前后嗣法亦无定规前嗣后者阿难嗣迦叶后嗣前者兴化嗣临济理贯古今诣实为主铭曰廓周法界空荡无涯羣灵昇坠恒无巳时佛祖垂应为导为师宿膺为幸值师化仪不善弘道随力所宜卒于武林骨窆山崖窣堵奠安山同寿期以幻归幻有为无为成住坏空斯道坦夷师所着有空谷集尚直尚理编行世金陵天界古拙俊禅师姑苏之吴江人祝发受具首谒石屋珙次见三衢嬾牧得禅定工夫复往叩古梅于高仰礼拜起即依实供通打趁出如是三度被打遂结伴归里立限壁观九年每三年捻一指历燃三指一日忽然瞥地乃往参福林法战相契遂留首众时年二十八矣众推主席师遁迹而去留偈曰半载相依唱祖机几番谈道奉严威出山便说归时路又是重添眼上眉韬光巖壑三十余年有平生最爱隈岩谷三十年来嬾送迎之句洪武间奉旨剃度千僧至繁昌众请东庐山开堂普说示众禅之一字亦是强名云何曰参在信而巳拟议即乖开口即错若是发心不真志不勐利者边经冬那边过夏今日进前明日退后久久摸索不着便道佛法无灵验却向外边记一肚抄一部如臭糟瓮相似是者般野狐精直饶到弥勒下生有甚交涉真正道流若要脱生死须透祖师关祖关透生死脱不是说了便休要将从X上诸祖做箇样子赵州老人四十余年不杂用心为甚么事长庆稜公坐破蒲团七箇为甚么事香林老师四十年方成一片为甚么事乃至历代真实履践克苦用心为甚么事山僧今日口喃喃地引古验今为甚么事诸禅德既有从上不惜身命积功累德妙悟亲证的样子何不发大勇勐起大精进对三宝前深发重愿若生死不明祖关不透誓不下山如是发愿之后截断千差路头不与万法为侣向长连牀上七尺单前高挂钵囊壁立千仞宽立限期急下手脚尽此一生做教彻去若办此心决不相赚我今为汝保任此事终不虗也永乐丁亥复奉旨延师于天界寺终老焉曹洞宗西京少室灵隐文泰禅师太原汾州阳城魏氏子礼本乡智禅师薙染受业精修僧事服勤有年辞师游学独迈太行经入东鲁初习教乘于演三藏德律师法席麤领大义次扣禅关广参知识始参济下宗师依云峰恒和尚参请累年亲蒙授记仍付衣颂次参曹洞宗师后造太原深和尚丈室复蒙印证后诣燕京大万寿寺参雪庭和尚庭问当机一句试拈出看师拟开口庭曰家产被人籍没了也还在这里叫屈师抚掌曰谁柰我何庭曰这风颠汉曰仁义道中且与一拜于是侍钖十载受嘱开堂少林祖剎上堂尘劫来事只在于今河沙妙德X总在心源试教伊觌面相呈便不解当风拈出且道过在甚么处卓拄杖曰祇为分明极翻令所得迟僧参提坐具欲展拜师曰天网恢恢疏而不漏曰本欲礼拜被和尚撑住拜不下时如何师曰撑汝饭袋子到骨出有甚么用曰也须将错就错礼拜去也师曰当得甚么椀僧无语师曰有头无尾汉元世祖至元己丑正月示微疾谓门人曰古人坐脱立化即不无于衲僧分上皆余事也言毕遂掩息右脇而逝太原报恩中林智泰禅师汾阳鱼城温氏子剷䰂于华严耑事经律一日喟然叹曰大丈夫当体究大事焉能区区于此耶时雪庭主万寿师往依数载一日论执事以语触庭庭曰有头无尾东西有甚交涉师愈出语不逊庭曰不但无尾师生平疑碍一时冰释遂受嘱累温研久之乃奉诏宣任报恩僧问如何是万里无寸草处师曰不是阇黎践履之境如何是出门便是草师曰才动即乖曰如何是不出门亦是草漫漫地师曰住着即错曰如何得不涉动静去师曰徧界绝红尘通身无影像一日示疾集众曰吾缘止于此日汝等善自护持当惜寸阴勿令虗度闻者咸相感泣乃书偈怡然而逝泰安灵巖足庵净肃禅师保定永平张氏子究心二X十余年参请知识十余辈皆不明了最后依雪庭淘汰有年付以衣偈初主万寿次少室灵巖后退席香山上堂白露横江黄花满圃砧声敲夜月蛩语泣秋风蝉联岸边之树叶辞槛外之柯色色现海印三昧声声转根本法轮诸仁者若能于斯会得则如面对镜眉目分明方可唤作半箇衲僧犹有俗气在若能打破镜来便好与你相见祇如相见后又作么生更有三十棒且待别时来僧问胡来胡现汉来汉现胡汉不来时如何师曰桃花岁岁皆相似人貌年年大不同曰此意如何师曰不因你来问山中太寂寥且喫一顿了去便打一日集众告辞右脇而逝中林泰禅师为之铭曰撩天鼻孔点地脚跟心明眼正行古颜温其事愈大其志愈敦诸方老宿徧叩其门受雪庭嗣为万松孙机轮迅速电掣雷奔高标觉树密固灵根慧灯朗耀销铄羣昏全机大用摇荡干坤掀翻渤澥踢倒崑崙三世诸佛一口浑吞二边不滞中道宁论三居大剎四众咸尊去来绝朕动静亡痕虗空烂坏斯道常存和林北寺觉印禅师上堂良久曰会么若道我有说须无却我舌若道我无说须有却我舌金刚推倒一堆泥踏着秤鎚不是铁且道是有说无说良久云等闲失却手中桡只为贪观天上月僧参师问会见我雪庭老师么曰不曾见师曰瞎汉乱走作么曰也知和尚有此一机师曰拾马粪当饭喫有甚好肠胃X出去成都昭觉仲庆禅师上堂良久云喫盐添得渴便下座僧拦问喫盐添得渴时如何师曰吠影狗子无屎喫安平守让禅师示众杀人刀活人剑是上古风规我者里不费磨砻用得恰好且道此箇把柄从何处得来嵩山千丈雪熊耳一轮月弁州太子久善禅师上堂举僧问大龙色身败坏如何是坚固法身龙云山花开似锦㵎水湛如蓝师云大龙恁么道山僧则不然若有箇色身败坏如何是坚固法身向他道山花瞎人眼㵎水毒人耳寉不恋幽巢龙不藏死水京兆华严觉印禅师上堂古人皆称我是达磨儿孙却道神光依位而立是得髓只这些子便是做臭皮鞋底尘垢也做不得何故迷逢者少负恩者多巩昌广严法兴禅师因同参印和尚过访师曰许久不相见眉毛作么生印曰将谓老兄忘却师曰彼中快活法还可举似故人么印曰愁人莫对愁人说师曰恁么则同条不共命也印曰笑倒寒山子师曰谢老兄光重顺德妙乘禅师垂语曰石头和尚不识好恶说甚明中有暗洞山老汉被他语脉转说甚五位正偏牵得后世子孙落在这等葛藤里摆脱不去僧问和尚何不斩此葛藤别开一路师曰幽州犹自可最苦是新X罗燕京鞍山月泉同新禅师从鞍山坚公剃落能以苦行事众忽一日聪慧顿发与同行人叙所得众杂笑之师愤甚以偈书壁而去偈曰气宇冲霄大丈夫寻常沟渎岂能拘手提三尺吹毛剑直取骊龙颔下珠师谒清安方公方问欲穷千里一步为初如何是最初一步师进前叉手立方曰争柰脚跟不点地何师拂袖便出次参林泉伦公遂承印记寻受请灵巖伦为引座师一音才唱万众欢唿能于言下得旨者甚众示寂说偈曰来无所从去亦无方蓦竖拳云且道者箇还有窒碍也无放拳曰撒手纵横云天苍苍瞑目而逝关中林禅师僧问如何是正中偏师曰木人夜半打秋千曰如何是偏中正师曰羣僚怕见秦台镜曰如何是正中来师曰木童土偶笑咍咍曰如何是兼中至师曰忿怒那咤擎八臂曰如何是兼中到师曰拄杖风前还自靠十方进禅师僧问逢桥拆桥时如何师曰那讨这般人曰师意如何师曰从来好手不彰名嵩山法王晖禅师僧问如何是法王境师曰五乳峰前雪气深曰如何是法王人师曰嵩山顶上撩天鼻曰人境交参时如何师曰看取令行时泰安州灵巖复禅师示众三十年后大有人疑着僧问如今便疑着时如何师曰平地无因得喫交X护国圆禅师僧问国如何护师曰寰中天子勑曰佛法何在师曰端坐受供养崇孝普禅师见山门因雷雨乃呵呵大笑曰痛快平生在此日奴儿婢子共殷勤净土里禅师僧问如何是清净佛土师曰莫作秽污曰如何是秽污佛土师曰徒自分疏曰师意如何师曰铁树花开不识春汝州宝应海禅师一日病起僧问日面佛月面佛意旨如何师曰山益高兮水益深进曰觅起处不得时如何师曰良医拱手处法身别有源顺德天宁仲复子颜禅师别号虗舟宁津人姓杨氏礼天宁虗照禅师下发参悟得旨名重庙廷元世祖欲及之师坚执不从钖宝书开堂本寺僧参师退身便入曰外面有贼僧礼三拜师复顾曰作贼人心虗参堂去太保刘秉忠居士瑞州人字仲晦初名侃法号子聪年十七为邢台节度使府令史以养其亲居常郁郁不乐一日投笔叹曰吾家累世衣冠乃汩没刀笔吏耶既弃去隐武安山投天宁照禅师为僧力参有省俾掌书记元世祖征云南渡江攻鄂每赞以不杀为德凡克城擒敌全活无算虽位极人臣而犹斋居蔬食不改旧服一时通称为聪书记至元十一年八月索笔书偈曰吾不负世世不负我吾之于世如水中月如空中花花沈月落是箇甚么咄掷笔趺坐而X逝续指月录卷九续指月录X卍XXX续指月录卷十六祖下二十六世临济宗苏州邓尉宝藏普持禅师参万峰蔚和尚彻证大法蔚付以偈曰大愚肋下痛还拳三要三玄绝正偏临济窟中师子子灯灯续𦦨古今传僧慧旵参具述悟由师斥之曰佛法如大海相似转入转深那里泊在者里一日室中慧旵侍立师问心不是佛智不是道汝云何会旵向前问讯叉手而立师呵曰汝在此许多时犹作者般见解旵遂发愤力参至第二夜蓦然彻证诣呈方丈师视而笑曰然虽如是也须善自护持时节若至其理自影旵既受嘱师以偈送之住山偈曰见得分明不是禅竿头进步绝言诠发扬祖道吾宗旨更入山中二十年武昌九峰无念胜学禅师随州应山人族姓陈年九岁从本郡宝林无极缘公出家剃染后一字不识执X苦经年又自觉大事未明义学无益往谒无闻示万法归一一归何处话遂入嵩山住静苦心研究一日有省述偈曰数载东山昏雾蒙凭栏终日待晴空夜来忽起霜天月万象全彰一镜中由是奋志徧参后抵姑苏见万峰于邓尉顿于喝下领旨蔚即付以偈曰五派传来临济宗入门一喝露全锋老婆心切能容易试看泥蛇化作龙一日蔚举牛过窗櫺公案令颂看师曰头角峥嵘四足蹄通身过隙月沈西当机若解翻身去哮吼一声更不疑蔚亦以偈证之后回宝林道风遐着继住九峰洪武十五年孝慈皇后宾天楚王延聘诸山名衲集于洪山见师道容惊异特留邸馆深谈法奥请叩弥笃遂建剎延师居之上堂师问众如何是达磨西来直指一句众无语师代曰五乳峰前谈少室洪武十七年高皇帝钦师道范召见便殿赐坐应对称旨礼遇优渥欲留主京剎师立辞命中官送还九峰二十九年高皇帝亲制怀僧无念诗文一轴并缄松实松花复命中官赍送山中踰慰谆切勑曰前者僧无念戒行精于皎月定慧稳若巍山暂来一见此去常怀怀之不巳兹特遣人就见赍有松实松花之供兼以诗文劳之师亦以偈进曰万机之下究真玄百草头边佛祖禅毛孔徧含尘剎土毫端现出性中天定回坐看云横谷行乐闲观石涌泉林下衲僧何以报祝延圣寿万斯年中官回奏上大悦永乐三年三月二十九日集X众说偈曰世尊七十九无念八十年踏翻华藏海依旧水连天泊然而逝奉全身塔于师子巖谥清福广慧禅师遣官致帛命词臣撰塔铭果林首座僧参次师掷下蒲团汝试道看僧曰只此消息本无言说破蒲团上地迸天裂师曰且道裂箇甚么僧拟议师便打建昌黄龙寿昌西竺本来禅师抚州崇仁裴氏子七岁出家十三参一峰宁切究巳躬大事一日顿觉身若虗空心绝边表行住坐卧不知是谁忽闻人诵清净经云内观其心心无其心豁然有省作偈曰几年外走丧真魂今日相逢迥不伦身伴金毛石狮子回头吞却铁崑崙乃再参宁宁垂语曰僧堂有箇首座也无道却说有道师曰如何说宁曰空手把锄头云云师曰某甲却晓得宁曰如何是佛师曰空手把锄头宁喝曰此了事人话你敢胡说乃扭住曰你祇今还悟得么师曰天然之道岂有悟乎宁曰且去晚下普集为汝决断及晚众集宁厉声曰今老僧举话如何师曰举起甚分明不与和尚道宁喝曰既分明因甚不道师曰与和尚道了宁乃痛打师推倒宁拂袖而去次日复见宁曰老僧棒下有一步工夫你若分晓佛祖也不柰你何你好生谛当去用心若不得此从生至死也祇恁么复示偈曰青山叠叠雨蒙蒙狮子金毛拨不通我也自知时未至十回放箭九回空师遂往贵溪江东卓庵以居七年方得发明时宁巳X示寂乃往金山见慈舟济济曰闻你当初法嗣一峰师曰是喫他三十痛棒文书久巳到手今日特来和尚处讨箇印子舟指瓶花俾作颂曰当机拶破干坤骨撒髓漫空莹绝瑕惊得净瓶开口笑常敷劫外四时花济曰诸佛不说诸祖不传除却摇唇鼓舌瞬目扬眉举手动足还我到家语来师乃默然济曰去圣时遥贤圣隐伏尚有此子龙天为我大作证明从此向去真实操持还他末后得大受用若是轻自暴殄孤我付嘱龙天为我翦除师拜起曰谨遵严命济又曰古人到这般田地深入巖谷保养圣胎三十年不许开口直得嘴边生白醭人天推出不得巳说一言半句扶持末运师乃珍重而去归隐剑江寿圣后宁王闻师道迈遣使三请师不赴又呈偈问道师答以进修之要永乐四年住新城寿昌上堂天日高明暑渐隆榴花喷火耀庭中衲僧眼里真机露无位真人觌面逢直下知端的拟议隔千重要达巳躬事黄龙最上峰上堂花灿烂日轮红心法昭彰触处通衲僧鼻孔尖头下浩气腾腾宇宙中眼空四海无家计祇这拄杖子在手里要西便西要东便东卓拄杖下座小参了了了一片长空光皎皎休休休云自高飞水自流豁眼通身无向背十方沙界任遨游后杉关福田寺废请师重兴工将毕一日焚香趺坐索笔书偈曰这箇老乞儿教化何时了颠颠倒倒任随流是圣是凡人不晓咄来来来去去去海湛澄X空风清月皎掷笔而逝门人奉全身于法堂仍塔爪发于寿昌西北之禅基岭东普无际明悟禅师蜀之安岳通贤镇莫氏子年二十弃家初未遇人习坐禅入定工夫后住楼山访清菩萨清举赵州无字话师于当下有省自此靠箇无字如一座须弥山相似行住坐卧常在定中一日坐次忽然光明洞照无一毫可得占偈有虗空包不住大地载不起之句参古拙俊和尚礼拜次俊谓侍者曰者僧有福德相拈拄杖靠椅坐命师供说行脚师为直叙俊曰你且去我不知你者样工夫一日复上方丈俊震声一喝拈拄杖作打势师呈身就棒俊曰我棒头有眼不打者般死汉拽拄杖便出师拱立不动俊复还坐蓦札问曰大地平沈你在甚么处师曰全露法王身俊曰万法归一一归何处速道速道师曰不道俊曰因甚不道师曰亘古亘今俊曰亘古亘今即且置你在西川什么物恁么来师不语良久俊曰哑子得梦向谁说一日俊为更号无际师曰恁么则无际亦未在天下老和尚尽向者里成道历代祖师尽向者里成佛即今有说佛说祖底出来尽教遣出门去不如某甲者里齁齁打睡俊笑曰者汉此后不受人瞒去也师甞有走马灯偈曰团团驰走不停留无箇明人指路头灭却心中些子火刀鎗人马一齐休僧善坚参自陈行脚工夫做到理穷情尽十方坐断凡圣不容心同太玄了无一法即如来清X净觉地是则和尚证明不是求和尚开示师云那箇是如来清净觉地僧近前叉手云某甲自性师云我难与你证明僧云我是和尚道未是和尚悞我我未是和尚道是亦为和尚悞我师云何不别处去僧云天下有过我者我不踏老和尚门户师云子实我到家徒弟僧正目不顾师云许你许你僧亦不顾师云我道许你更疑什么子亦如是吾亦如是僧近前大展三拜师云子将从前做工夫处举似一徧供养大众僧乃供说如上做工夫至见谛处叉手默然师云子见谛如何与我不同僧以两手大展云者箇非别师云者箇还着言句也无僧云实无一字师云只此无一字处吾为汝证明巳竟子可深山茆蓬下饥餐渴饮任意消遥为子安号古庭庭乃礼别师云子别到恁处去庭云佛祖行不到处师云还许人来否庭云坦然无碍师云从上古人阿谁有超祖之智庭云黄檗师云子见黄檗么庭云纵是黄檗也须摈出师云敢在我这里说大话庭云正眼无私师云观子之见智过于师今付汝袈裟拂子珍重珍重庭掩耳而出杭州虎跑性天如皎禅师四明周氏子七岁患肠痈医剥生蟾蜍以治师见愓然曰物我皆命柰何害之夺而纵去父母奇之曰必佛种也乃命出家后谒古拙俊和尚因推帘见月有省乃曰元来恁么翌旦趋见俊便震声一喝俊曰如贫得宝耶师曰宝既不得X得即非宝俊曰凭何如是师趋前问讯叉手而立俊曰还我向上一句来师便掩耳而出复呈偈曰午夜推帘月一湾轻轻踏破上头关不须向外从他觅只么怡怡展笑颜俊为助喜后住武林虎跑临终示众曰文章佛法空中色名相身心柳上烟惟有死生真大事殷勤了办莫迁延大众且道如何了办良久曰吾今无暇为君说听取松风㵎水声语毕怡然而逝掦州素庵田居士世为江都名族以弟子员屡试不第遂一意空宗勐力参究时何密庵太守唱道东南士为入室高弟钳锤久之顿付心印士乃手握竹篦勘验僧徒四方来学无不仰素庵为现在古佛通国称田大士而不名示众近来笃志参禅者少才提箇话头便被昏散二魔缠缚殊不知昏散与疑情正相对治信心重则疑情必重疑情重则昏散自无示众大海不宿死尸虗空不着五色火聚不藏蚊蚋无住法中不立迷悟如今参禅的将光影门头自相覆却入地狱如箭射示众举张九成居士谒善权清禅师问曰此事人人本具箇箇圆成是否清曰然士曰因甚某甲无箇入处清出袖中素珠示之士俯仰无对清复袖之曰是汝底拈取去才涉思惟即不是汝底士悚然一夕如侧究柏树子话忽闻蛙声即有契入今日举扬箇事汝诸参学人切莫作谈玄说妙会亦莫作思维卜度会到那及时及节去处是然X㘞地去也且道时节一句又作么道僧参问补陀路向什么门出士曰上座即今从什么门入僧曰抑勒人作么士曰看脚下僧擡头进前三步士曰错僧便退后三步士曰且道是你错是我错僧曰未举巳前早知错了也士曰正好喫棒在僧无语士曰若到诸方分明举似僧诵经次士问诵什么经僧云法华士云法华经六万字那箇字有眼僧罔措士便打僧入门便拜士喝快走僧再拜士云你讨甚么碗僧喝士便掌士居城之田家巷以宅为庵四方参扣之士日拥座下一日与众禅人茶话忽然掷盏合掌别众而逝曹洞宗西京少室宝应还源福遇禅师霍州灵石王氏子依邑之兜率薙落徧游讲肆雄辨如流闻少室泰禅师道眼圆明投依参究泰曰我举拂子你便向拂子上会我才良久你便向良久处会如何透得本分事师面热汗下一日闻泰上堂举切忌从他觅迢迢与我疏语师颖悟即承印可密付衣颂僧问如何是祖师西来的的大意师曰风送泉声来枕畔月移花影到窗前曰此犹是声色门头事师咄曰卖私盐汉问如何是诞生王子师曰虽有尊贵分不是尊贵人曰如何是朝生王子师曰不同金榜贵终是老朝臣曰如何是末生王子师曰历尽艰辛苦方得觐尧天X曰如何是化生王子师曰与父无异体权操阃外机曰如何是内生王子师曰长在深宫内咫尺面龙颜曰向上一路又且如何师曰没弦琴有韵人天那得闻仁宗皇庆癸丑十月师无疾而化门人奉全身塔于少室祖茔济南灵巖秋江洁禅师僧雪轩成参师问何处来成曰青州来师曰带得青州布衫来么成曰呈似和尚了也师曰三十棒且待来时成拂袖出师曰此子得证悟矣俾参堂去一日成遽造丈室师望而喜曰金锁玄关打开了也成曰千年桃核里觅甚旧时仁师嘱曰是汝本有之事善自护持他日能弘吾道者必汝也西京宝应月巖永达禅师汾州刘氏子祝发于州之天宁每以出生死为䇿励南询参扣闻灵巖肃和尚法雷远震乃往依侍肃一见器重亲炙积久遂入阃奥乃曰发语由师行之在已遂之泰安闭关道俗坚请不得巳而起住宝应上堂鹿门老人道尽大地是学人一卷经尽干坤是学人一只眼以如是眼看如是经千万亿劫无有间断后万松老直得计穷力尽道箇看不易诸人还看读得么须知这一卷经阿谁不具这一只眼谁人不圆要长则十万亿劫难尽要短则一剎那顷便周宝应今日不惜眉毛为诸人拈出乃弹指一下曰看读了也诸人切莫错过良久击拂子曰自是不归归便得五湖烟景有谁争乃掷拂X子下座封龙古巖普就禅师滹阳刘氏子参灵巖肃和尚肃以本分钳锤重加煅炼付以大法封龙坚请出世师勉受焉僧问如何是类堕师曰不是披毛带角底曰如何是随堕师曰不是闻声见色底曰如何是尊贵堕师曰不是断声色底曰恁么则如何名堕师曰鴈过长空影沈寒水曰古人道三堕是了事人病既是了事人如何有病师曰祇为了事曰此病何时得愈师曰直待无身此病即除因示颂曰重重金锁早敲开三处悠然独往来鴈过长空无系着影沈寒水任渠猜后归隐灵栖未几示寂大德六年赐妙严弘法大禅师之号塔于封龙之阳续指月录卷十续指月录X卍XXX续指月录卷十一六祖下二十七世临济宗杭州东明虗白慧旵禅师族王氏祖贯湖广父为丹阳税课副使遂家焉幼颕悟不类常儿年十四往从妙觉湛然受业一日作务次然问汝在此作什么师X曰切萝卜然曰你只会切萝卜师曰也会杀人然引颈师曰降将不斩然异之会然迁抚之疏山师闻唯菴唱道松隐将往叩其心印至一小菴自誓曰我今若不彻证决不复回遂禅定六日方出定举首睹松豁然有省自此昼夜危坐端如铁幢故诸方号之为旵铁嵴后抵姑苏邓尉谒果林首座座指令参宝藏持和尚发愤咨参寝食俱废一夕蓦然彻证述偈曰一拳打破大虗空百亿须弥不露踪借问箇中谁是主扶桑涌出一轮红持笑曰然虽如是也须善自护持时节若至其理自彰师受嘱辞去于天目之平山堂结侣坐千日长期期满至昭庆受具一日至安溪古道山见峯峦秀拔遂有终焉之志一住三十载影不出山道风远播宿衲争趋座下拓基营缮成大精蓝宣德乙卯赐额东明禅寺复命度僧以奉香火檀施委积师复损余赀往修净慈大殿正统六年辛酉六月二十七日忽集众叙谢诀别众请偈师曰一大藏教无人看着争用得者几句闲言语至二十九日辰时跏趺而逝茶毗舍利无数塔于东坞建宁天界雪骨会中禅师僧参次师问从何处来僧曰逼塞虗空都无来去师曰既无来去阿谁拕皮袋到者里僧曰内外俱空皮袋何有师曰如何是祖师西来意曰西来岂有意耶师曰腊月三十日到来向何处安身立命曰信脚踏翻干坤独露师乃示以偈曰的是金毛亲出窟法轮掉转入廛来一声蓦地遥X空吼野犴闻之脑裂开金陵大冈月溪澄禅师参东普无际悟和尚有省悟临寂有付法偈曰我无法可付汝无心可受无付无受心何人不成就师继席东普有僧本善向师求证师曰佛法不是鲜鱼怕烂却那日惟东敲西击暗垂勘验而巳善一日侍师园中坐次师曰你向来看甚么话头善曰无字师曰如何是无字善曰如今看来恰似口金刚王宝剑师曰如何是金刚王宝剑善曰寒光𦦨𦦨耀古腾今师曰还我剑来善曰拟动则犯他锋铓师曰横按当轩时如何善曰佛来也杀祖来也杀师曰老僧来聻善曰亦不相饶师曰杀后如何善曰且喜天下太平师曰毕竟如何是无字意善曰賍贼分明师曰贼即且置还我賍来善曰六六三十六师曰未在更道善曰夜短睡不足日长饥有余师曰牛过窗櫺头角四蹄都过了因甚尾巴过不得善曰了无一法当情瞥尔通身露地师曰你即今向甚么处安身立命善曰何处不称尊舒州投子楚山幻叟荆璧绍琦禅师蜀之唐安雷氏子年九岁从玄极通受业首参无际一日闻板声有省复徧叩月溪海舟诸老咸称赏之正统六年再参无际际问数年以来在什么处住师曰廓然无定际曰有何所得师曰本自无失何得之有际曰者是学得来底师曰一法不有学自何来际曰莫落空耶师曰我尚非我谁落谁空际曰毕竟是作么生师曰X水落石出雨霁云收际曰莫乱道只如佛祖来也不许纵尔横吞藏海现百千神通到者里更是不许师曰和尚虽则把住要津其柰劳神不少际拍膝一下师便喝际曰克家须是破家儿恁么干蛊也省力师掩耳而出至晚复召师诘曰汝将平昔次第发明处说来看师从实具对际曰还我无字义来师呈偈曰者僧问处偏多事赵老何曾涉所思信口一言都吐露翻成特地使人疑际曰如何是汝不疑处师曰青山绿水燕语莺啼历历分明更疑何事际曰未在更道师曰头顶虗空脚踏实地际乃鸣钟集众𢌿以袈裟拂子后出世天柱僧问如何是天柱境师曰㵎濶云归晚山高日出迟曰如何是境中人师曰頟下眉遮眼腮边耳搭肩曰如何是天柱家风师曰云甑炊松粉冰铛煑月团曰如何是祖师西来意师曰海神撒出夜明珠曰学人不会师曰文殊失却玻瓈盏问如何是佛师曰生铁秤鎚曰如何是法师曰石头土块曰如何是僧师曰黑漆拄杖景泰五年迁投子上堂僧问远离皖山来据投子海众临筵请师祝圣师曰鼎内长生篆峯头不老松曰祝圣巳蒙师的旨投子家风事若何师曰提瓶穿市过不过卖油翁曰只如祖师道不许夜行投明须到还端的也无师曰虽然眼里有筋争柰舌头无骨曰赵州道我早猴白渠更猴黑意作么生师曰不因弓矢尽未肯竖降旗问和尚今日陞座说法未审有何祥瑞师曰麒麟X步骤丹青外优钵华开烈𦦨中曰如何是祖师西来意师曰雪消山顶露风过树头摇问宝剑未出匣时如何师曰神号鬼哭曰出匣后如何师曰佛祖吞声曰出与未出时如何师曰无𩯭锁子两头摇僧提起坐具师便喝僧拟议师便打乃曰毒蛇头上揩痒勐虎口里横身也须是恁般人始得适来者僧大似一员战将敢来者里夺鼓搀旗惜乎龙头蛇尾死在棒下若解转身活路自然不犯锋铓所以道弄蛇须是弄蛇手不会弄蛇蛇齩杀举法灯示众山僧本欲深藏岩穴隐遁过时盖为清凉老人有未了公案不免出来为渠了却时有僧问未审清凉老人有甚不了公案灯拈拄杖便打曰祖祢不及殃及儿孙僧曰过在甚么处灯曰过在我殃及你师曰大凡宗师出世先要拈出已见然后方可定断古今看他法灯如此作略美则美矣了则未了幻叟今日亦为蚕骨老人有未了公案出来为渠了却若有问蚕骨老人有甚不了公案应声便喝眼目定动连棒打出大众山僧恁么提持且道与法灯用处还有优劣也无若缁素得出许他是箇同参上堂众集师敛衣就座良久曰大众分明记取便下座师到菜园见冬瓜问园头者箇无口因甚长得如许大头曰某甲不曾怠惰一时师曰主人公还替你出些力气也无头曰全承渠力师曰请来与老僧相见头便礼拜师曰者犹是奴儿婢子在头转身拈篾缚架师乃呵呵大笑回X顾侍者曰菜园里有虫天顺间由匡庐归蜀韩都候于方山迎师住持成化九年三月望将示寂众请末后句师展两手曰会么复曰今年今日推车撞壁撞破虗空青天霹雳阿呵呵泥牛吞却老龙珠澄澄性海沤华息泊然而逝云南古庭善坚禅师本郡昆明人首参无际悟和尚示万法归一一归何处话苦心穷究十载方得透脱后于隆恩求悟印证悟曰子见处如何与老僧不同师展两手曰者箇非别悟颔之一日辞悟悟曰甚处去师曰十字街头诃佛骂祖去悟曰子还来否师曰不违和尚尊颜礼拜便行初游金台止大容山复南还住金陵天界迁皖桐浮山示众举汾阳无业禅师曰古德道人得意后茅茨石室向折脚铛煑饭喫过二三十年名利不干怀财宝不为念大忘人世隐迹岩丛君王召而不来诸侯请而不赴岂同吾辈贪利爱名泊没世途如短贩之有少希求而忘大果师曰诚哉是言我等惟掠虗头妄自尊大无明三毒潜结于心逆恶境缘知无解脱据实而论且莫管你是知识非知识除却一切施为动静语默文字生死到来毕竟作么生脱去不得认着箇死搭搭向良久处妄想不得执着箇转辘辘向活脱处狂荡但有丝毫差别见觉直饶嵴梁生铁铸就机辩悬河泻水未免阎老子打入阿波波阿咤咤八寒八热万死万生灼然灼然击拂子昨夜蟭螟吞六合虗空扑碎落岩前复X召大众珍重示众若论向上一着了无别说惟当人本自具足文字经论且无放处近来诸方学者尽被古人舌根埋没不能决志透脱开口处情尘知见学解聪明于自受用中确无的实似者等岂非自丧己灵尔若不信有日病来将所学所抱抵将不去那时方悔错用心力学者既是实为生死行脚岂可高心执见闻恁么说便愤志决透去乃思前算后便拌此生大舍身命做大休歇工夫当知此非小因缘必勐利方能入札且诸方诸宿说做工夫于自究竟处或一年半月一月或三年五载有些见解所闻师家举似或看册子便认着业识做模样生大我慢便效古人行棒下喝瞬目掦眉学者不知被他惑了此箇样子正是生死无明若或真参实证却不恁么要向本分中緜緜密密下死志做将去莫论年久岁深一念子拨之不开荡之不散时节到来荳爆冷灰天翻地转打破疑团虗空粉碎方是自已大光明宝藏大受用处自然头头无碍物物全彰了无一法可当情说者边那畔通明透彻凡情圣解宛尔一如尽十方世界森罗万象总诸佛清净无碍三昧到恁么田地说甚么文字情解根根尘尘悉是大光明宝所有时摄十方诸佛光明入一微尘光明一微尘光明现十方世界诸佛诸佛非来我亦非动寂寂如如无彼无此诸佛具大清净无碍三昧大解空寂灭三昧大不思议海种种三昧乃至不可说微尘剎数剎尘尘剎X一一具足十方诸佛定慧三昧于一毫不从外来嗟夫学者于初立志处担肯一担经书字句口耳传习为其已见认为古人用处古人却不如此语默动用别有生机岂等闲共与卜度须是具大根器者闻必敬信生难遭想其或我慢矜高退之远之珍重师既老乃归昆明之古庭示寂一时古庭与盘龙南北并峙至今二大士之肉身存焉门人一贯编师语录并山云水石集行世佛迹颐庵真禅师游历诸方多所契入后参扬州田素庵居士为入室上首得获付嘱住后示众青山叠叠绿水滔滔于斯会得独步高超虽然也是寻常茶饭古人道欲穷千里目更上一层楼机不离位堕在毒海语不惊羣陷于流俗若向击石火里辨缁素掣电光中明杀活可以坐断千差壁立万仞诸兄弟还知有恁么时节也无今时诸方说禅浩浩尽谓脚跟点地鼻孔撩天究竟具正眼者落落罕闻所以偏正不一各立异端坚执已解弗通实理所谓正法难扶邪说竞兴古人道信有十分则疑有十分疑有十分则悟有十分可将尽平生眼里所见耳里所闻恶知恶解奇言妙句禅道佛法贡高我慢等心彻底倾泻莫存毫末只就未明未了公案上距定脚跟竖起嵴梁无分昼夜无参处参无疑处疑直得东西不辨南北不分獃桩桩地却如箇有气底死人相似心随境化触着还知打破髑髅不从他得岂不庆快平生X者哉伏牛物外无念圆信禅师金台高氏子九岁出家长而受具首见无际悟于隆恩有省归而牛山结茅复诣繁昌参月幻幻问何处来师曰牛山幻曰人在者里牛聻师曰觌面不相识全体露堂堂幻曰虽然如是头角不全在师曰某甲今日山行困幻复拈起竹篦曰唤作竹篦则触不唤作竹篦则背上座作么生师曰有劳神用幻曰未在更道师便进前夺竹篦掷于地幻轩渠大笑师曰某甲罪过便作礼幻乃抚而印之师菴居三十载开法伏牛僧问庞居士道一种没絃琴惟师弹得妙某甲今日请和尚弹看师欬𠻳一声僧曰不会师曰钟作钟鸣鼓作鼓响僧曰意旨如何师曰马大师去世久矣问如何是即心即佛师曰富儿易骄曰非心非佛又作么生师曰穷坑难满曰某甲不会师曰若道即心即佛大似好肉剜疮若言非心非佛何异灸疮加艾直饶道不是心不是佛不是物也是平地喫交且道毕竟如何坐来拭几添香火粥罢唿童洗钵盂曹洞宗邓州香巖湻拙文才禅师平阳临汾姚氏子生有异质见僧则合掌作礼不类常童长依绛明福巖普公出家尝读证道歌至幻化空身即法身之句欣然契悟乃谒还源呈所解源曰祇如道君不见是指阿谁师曰觌面亲呈更无回互源曰堕坑落堑汉作恁么语师曰和尚作么生源曰汝口聻师曰勘破了也源可之泰定甲子主祖庭寻隐香巖诠释般若心经并华严法界观僧问如何是理法界师曰虗空扑落地粉碎不成文曰如何是事法界师曰到来家荡尽免作屋中愚曰如何是理事无碍法界师曰三冬枯木秀九夏雪花飞曰如何是事事无碍法界师曰清风伴明月野老笑相亲至正壬辰师年八十一夕沐浴更衣唿门徙申诫教且曰吾死火之灰掦可也翼旦吉祥而逝葬全身于雪庭塔右熊耳空相珪禅师上堂我若喝汝便作喝会到处信口胡喝乱喝我若棒汝便作棒会到处胡棒乱棒我若除却棒喝教他向本分中道一句子他便作女子拜不是捏两句鬼话出来便如哑羊相似如此等辈皆是狂狗逐块何曾梦见有狮子奋迅的牙爪蓦唤云者里还有狮子么试弄弄爪牙看一僧出师便打曰逐块寻香未为好狗僧拟对师又打曰棒折也未放你在曰恁么则云巖路绝也师曰是你上天无计怎怪我云巖路绝乃连棒打逐出曰寄与天下乱统汉X嵩山龙潭深禅师上堂山僧当年于般若经颠倒梦想处得箇究竟涅槃然后知一切圣贤皆以究竟涅槃成了箇颠倒梦想及乎见我遇老和尚问他古冢不为家如何是禅老和尚曰此是死语山僧道如何是活语被老汉噼面一掌曰得恁么死郎当山僧拟对又被老汉一掌山僧当时不觉如暗得灯乃大宣曰此回不是梦真箇是庐山今日山僧不敢昧却本源特为诸人也须恁么亲见一回始得乃拍案一下云噫山僧今日太杀逗漏嵩山龙潭端禅师僧问如何是少林宗师曰九重渊底起神龙曰如何是曹洞宗师曰百劫冤家狭路逢曰如何是临济宗师曰无口人吞栗棘蓬曰如何是云门宗师曰手提寸铁走西东曰如何是沩仰宗师曰龟毛惯缚树头风曰如何是法眼宗师曰喜把金樽劝醉翁曰如何是千圣不传宗师曰现钟不打何处鍊铜洛阳天庆江禅师僧问古镜未磨时如何师曰鬼神茶饭曰古镜巳磨时如何师曰魔外冤仇曰银椀盛雪时如何师曰眼见即瞎曰明月藏鹭时如何师曰动即祸胎曰不见不动时如何师曰推出者死汉曰乞师更垂方便如何转身师曰路逢死蛇莫打杀无底篮儿盛将归嵩山永泰祥禅师坚上座典客师曰今日有甚客来坚曰憧憧不绝不过是胡张李黑师曰你还拣择得X出么坚曰一味教他喫茶去师曰儱侗汉奴郎不辨怎消得常住物曰惟和尚命师曰吞铁丸去坚笑曰和尚亦恁么师打曰你亦恁么那盘山遇禅师上堂诸方尊宿皆好举话接待衲僧山僧今日效颦也举一则供养大众良久云莫怪空疏便下座复顾谓侍僧云拄杖在侍曰在者里师曰各各自领取一顿太原斌禅师上堂以手屈指数之曰西天四七东土二三算到一千七百总出我者指头不得噫罢罢得归去时且归去莫落他人指数中金陵天界雪轩道成禅师云州赵王之远孙也父徒居保定遂家焉年十五出家受具巳结三人为侣在青州土窟中密究单传之旨忽有老人貌甚奇古谓曰汝三人忘苦辛甘澹泊究明向上大事他日必作法门栋梁师叱之曰既作栋梁乃居士窟耶老人曰未有常行而不住未有常住而不行言讫而隐师益自励闻秋江洁公大弘曹洞宗旨于齐之灵巖遂往礼谒洁问师何处来师曰青州来洁曰带得青州布衫来么师曰呈似和尚了也洁即肯之俾参堂久之疑情冰释径造丈室洁曰金锁玄关打开了也未师曰千年桃核里觅甚旧时仁洁颔之嘱曰是汝本有之事善自护持他日能弘吾道者必汝也洪武十五年天下郡县开立僧司统领释教师应选道契亲王睿眷尤笃三十年秋八月召师至殿命住天界师X奏不会佛法上制诗一首鑴于金榜悬诸法堂曰不答来辞许默然西归只履旧单传鼓钟朔望空王殿示座从前数岁年上堂白云万顷卷舒露劫外真机红叶千峯灿烂显箇中妙旨亘古今而不昧经尘劫以常存鸟道虗通运步玄关緜密狮絃错落接指古韵铿锵直得石女点头木人拍手拈起金针玉线穿过机先截来兔角龟毛发明向上正偏独露隐显全该所以物物头头尘尘剎剎未有一丝毫欠少大众还会么夜来木马雪中过惊起南辰北斗藏上堂阴极阳回化日长梅花处处喷清香箇中消息无多子徧界何曾有覆藏如是则明明兼带百草头上相逢密密宣扬万象光中独露利名场上荐取无位真人人我山中显示本来面目影含宗鑑心生则种种法生身是道场心灭则种种法灭石女高提宝印文彩全影木人暗度金梭丝毫不昧牵动劫外机轮烜赫寰中岁月潜通遐迩直得枯木生花该括古今解使寒冰发𦦨云笼古路依依野色还迷月满寒巖皎皎神光徧照六门机息何须宛转旁参一色功圆切忌当头印破白牛运步巳蒙建化之缘玉马嘶风总是利生边事且道如何是向上事咄兔角杖挑潭底月龟毛拂拄岭头云元旦上堂三阳交泰万物咸新显一真之妙用总造化之渊源尘尘合道处处通津法筵大启觉苑弘开国运与佛运齐兴皇风共宗风并扇祇如道旧岁巳去新年到来未审去从何X去来从何来如斯评论转见誵讹敢问大众衲衣下一着子还有增添去来也无于斯会得便见腊尽阳和无影树春回花发不萌枝上堂五月榴花照眼明薰风啼鸟徧巖扃机先一着无玄妙切忌当人认色声记得夹山会禅师示众曰目前无法意在目前不是目前法非耳目之所到天童觉曰夹山老子解开布袋将差珍异实撒向诸人面前了也正当恁么时又作么生路不拾遗君子称美大众且道夹山天童二老见处一一拣点将来总成漏短凤山分上则不然若是色见声求即非家珍了知目前无一法头头物物总相应其或未然更听末后一句道泰不传天子令时清休唱太平歌三十五年七月太宗嗣位奉使日本命师往宣圣化至永乐二年回与同使官僚备奏皇情大悦恩宠有加四年以僚佐谮系囹圄百余日师坦然无虑上知其非罪宥之六年春奉旨就钟山建普度大斋命师说法听者数万人十一年赴北京朝贺奉旨于庆寿建斋赐赉尤沃宣德三年师年七十六表辞归山宣宗悯其诚遣内臣护送南还天界西庵养老七年腊月八日示微疾辞众说偈趺坐而逝上制文遣官致祭阇维之日烟𦦨五色仙鹤翔空异香满道彩云缥缈四众万余人咸叹希有火后收舍利圆红者无算塔于南畿安德门外勅赐塔所为鹫峯禅寺西京天庆息庵义让禅师真定李氏子丱岁薙落遍X参宗匠后往封龙扣古巖就公尝作达磨得皮得肉等颂就称赏之曰达磨皮内骨髓皆被诸子得去不如只履西归者是甚么消息师曰且喜和尚犹记得就曰是则是我终有些疑你师曰恁么则老胡赖也就顾侍者曰我眼何如出住天庆次迁熊耳之空相泰山之灵巖雒之嵩少僧问无功之功还有偏正否师曰偏正历然曰如何是无功底偏正师曰石牛吐出三春雾灵鸟不栖无影林问如何是直指人心师曰舌在口里曰如何是见性成佛师曰金屑虽贵落眼成尘曰如何是莫向言中取则师曰道火何曾烧着口曰如何是句外明宗师便打曰因甚便打某甲师曰你要我句内明宗么庚辰夏遘疾乃命门人曰斯疾不可起也吾往必矣至五月十二日嘱后事书偈曰来时本净去亦圆周虗空作舞任意优游右脇而逝泰山灵巖容禅师初参万法归一一归何处有理会但于青州布衫与师子一吼祖父俱尽语未透偶与同参上泰山日观峯忽忆登东山而小鲁登泰山小天下话蓦地失足跌得闷绝同参扶起良久乃甦大叫曰此是师子一吼祖父俱尽时也孔孟未必到恁么田地因谒封龙就和尚呈所见就曰更须知有向上关棙子始得师喝一喝而出就大喜唿而印之晋宁心菴主常举拳头曰天下衲僧只用者箇杀活X他凡有僧来便打出无能搆者因是人称为铁拳头菴主白茅春菴主常与心铁拳往来僧问和尚用何法接人师曰但将冷眼观螃蠏看彼横行到几时曰恁么则冷眼铁拳相结恨于天下也师曰衲子多好嚼屎蛆续指月录卷十一续指月录X卍XXX续指月录卷十二六祖下二十八世临济宗金陵东山翼善海舟永慈禅师按东山行实碑载师为蜀之成都余氏子龆龀时见僧辄喜一日闻说生死事遂发志弃俗趋彭县大隋山景德寺投礼住持独照月师剃染后入西山住静八载发志参方行脚首谒太初和尚请益开示父母未生前话做工夫一日初问师曰父母未生前那箇是本来面目师即从东过西叉手而立初曰未在更道师曰两眼相对有甚相瞒初大悦制解起单复参东普无际和尚不契乃出崃赴京得度复还金陵灵谷X挂塔雪峯和尚请师充首座制解即诣古道山参东明旵禅师一见便问无相福田衣甚么人得披旵下座掴一掌师曰四大本空五蕴非有汝作么生掌旵又一掌师曰一掌不作一掌用速道旵又一掌师神色不变曰老和尚名不虗播复展具三拜而立旵曰我居古道山三十载今日只见得者僧乃留旬日欲付袈裟师曰某甲不为衣来坚不受下山自此声誉丛林金陵牛首请师领众三载退隐天界山居太监袁诚钦师道德请住翼善寺开山说法正统五年庚申六月二十八日旵和尚留嘱明白庵曰吾有衣法二物待十年后送至金陵东山海舟和尚受纳付嘱曰字付慈海舟访我我无酬明年之明日西风笑点头明年如期果寂白庵不违遗嘱限满日请首座法荐持衣赍至东山师祝香而受杭州东明海舟普慈禅师按师七世孙天童悟和尚传云苏之常熟人姓钱世宗儒业出家于破山初至慧日寺听讲楞严至但有言说都无实义处乃曰言说今日愈多矣遂归日夜阅经寻思实义面颜日悴有居士问曰师颜色有病师云佛法不明故尔非病也士曰佛法不明何不往府中邓尉山问取万峯蔚和尚去师闻欣然便诣邓尉见万峯峯问曰沙弥何来师礼拜起曰常熟峯曰到此何为师举前话再拜求示峯便噼头两棒拦背一踏以脚两踢曰只者是X实义师有省起曰好只好大费和尚心力峯笑而许之付以偈曰龟毛付嘱与儿孙兔角拈来要问津一喝耳聋三日去箇中消息许谁亲又曰子当匿迹护持莫轻为人师范师自以为得乃结庐于洞庭山坞二十九年一日僧至师问曰上座何处来曰安溪曰安溪有人么曰虗白和尚说法不异高峯曰是谁弟子曰宝藏曰有甚言句僧举室中验人语云心不是佛智不是道三藏不是法是甚么下语者皆不契举毕复问师曰参宝藏否师曰我与宝藏同参万峯僧曰当日有何所见遂隐于此就再不参人去师曰问但有言说都无实义峯便打我从此得悟僧曰请言得之所以师曰伹要人知痛痒的是实义是妙心言说尽属皮毛僧笑曰若据此见解生死尚未了何得云悟未在未在不见道心不是佛智不是道耶师遂有疑曰彼处众中有真大彻者么僧云无师即弃庵渡湖往安溪诣东明适有人设斋师至关前问明曰今日斋是甚么滋味明曰到口方知说即远矣师曰如何是到口味明即打灭灯曰识得灯光何处着落味即到口师无语次日黎明遣侍者请师师即至明问曰曾见人否师笑曰见只见一人说出恐惊人明曰假使亲见释迦依然是箇俗汉但说何妨师曰万峯明曰为叙先后耶为佛法耶若叙先后万峯会下有千人若论佛法老阇黎佛法未梦见在何惊之有若亲见万峯万峯即今在甚么见师面赤罔然X明曰若如此不曾见万峯师归客寮三昼夜寝食俱忘偶值香灯绳断堕地忽然大悟诣关前呈悟由明曰老阇黎承嗣万峯去师曰白公为我打彻岂得承嗣万峯明乃笑遂集众出关陞座曰瞿昙有意向谁传迦叶无端开笑颜到此岂容七佛长文殊面赤也茫然今朝好笑东明事千古令人费唾涎幸得海公忘我我济宗一脉续緜緜乃掷下拄杖云千觔担子方全付玄要如今拄杖谈以拂子击三下下座师即入方丈礼拜明曰老僧不出月去也至二十七夜辞众二十九日示寂师仍欲遁归洞庭四众苦留乃继其席尝举兴化问克宾维那你不久为唱导之师宾云不入者保社化云会来不入不会不入宾云没交涉化便打云克宾维那法战不胜罚钱五贯克设堂饭至来日斋饭成兴化自白椎云克宾维那法战不胜不得喫饭即便赶出院师拈云若为济宗儿孙必要明他家里事予昔蒙万峯老人付我偈便以为得直至今日始知我错万峯不错一遇东明和尚乃明棒头赏罚言句亦然果然悟在已而法借师岂曰一悟即为了当如以一悟灵通不求师法正谓威音巳前无师可也威音以后师师相受者此也所以克宾识得父师苦心策发巳明向上关棙子洞达闺阈中事不在言宣失钱喫棒受罚出院骨碎身粉也难酬报兴化万一况打罚出院乎海长老今日所以不嗣万X峯而东明者亦此也古谚云养女方知娘受苦生子乃识父辛勤诚哉是言也实有箇中大事岂容草草若与人抽钉拔楔坐狮子座为人天师抉人眼翳绍佛祖位者必须一一透过切莫以悟为是将纲宗抹杀置而勿究何异天魔外道莽荡招殃悔乎万峯忌日师拈香指真曰我几淹杀你瓮里幸是普慈若是别人不可救也爇此瓣香堪酬接引喝一喝云只笑你护短没投师佛法当人情展坐具礼拜又拈香云此一瓣香供养东明长老一片赤心鞭策令余洞达宗源连喝两喝云一言岂尽普慈心千古儿孙赞报恩又拈香云此瓣香供养昔日师僧指南之力若不蒙师何有今日他日到来拄杖三十喫有分堪报不报之恩喝一喝云受恩深处便为家有乳方知是阿娘礼拜起说偈曰源头只在喝中存三要三玄四主宾五棒当人言下会四料还须句里明末后真机死活句箇中消息在师承碎形粉骨酬师德将此身心报佛恩恸哭归方丈临示寂说偈曰九十六年于世七十四载为僧中间多少誵讹一见东明消殒以拂子打圆相云释迦至我六十二世有不可数老和尚又打圆相云多向者里安身咄乃投笔而逝景泰元年全身塔于东明左侧得法十二人水心月江觉净禅师苏之沈氏子十五岁往从古拙芟染参岘山宗不契后见东明旵和尚亲依最久一日问旵如何是祖师西来意旵曰你那里去来师进前曲躬曰那里去来旵便喝师亦喝旵便打成化己亥正月十九日戒饬徒众说偈而逝邵武君峯大阐慧通禅师建宁邵氏子参雪骨中禅师一夕有省即说偈曰手把清风斧毗卢顶豁开三千诸佛祖一串穿将来旦诣丈室求见中曰还我舌头来师复说偈曰坐断恒沙界全心一物无浮云都散尽独耀一轮孤中印可之后住君峯弘治十四年二月十七日集众说偈曰人生七十古来稀更添X一岁也希奇若问老僧何处去处空独露笑嘻嘻沐浴更衣趺坐而逝金陵高座古溪觉澄禅师蔚州人从云中天晖昶芟染阅大藏历五寒暑于大慧录中无字话染指参投子琦禅师言下机契亲炙久之得尽其旨隐于固始之南山有年后住金陵高座结制小参三条椽下座堆堆把定身心若死灰拨出炉中些子火惊天动地一声雷还有不惜眉毛者么良入乃曰有时三世诸佛与火炉说法觅火和烟得有时火炉说法三世诸佛谛听担泉带月归于斯会得芥子纳须弥也得须弥纳芥子也得正眼观来两箇火炉三世诸佛结住于青州布衫一粒芥子百亿须弥收归于云门胡饼两堂云水穿又穿不得齩又齩不得大众正当恁么时毕竟作么生还会么眉间拶出金刚𦦨露柱灯笼尽放光成化癸巳八月九日沐浴更衣集众诀别端坐而逝少顷众泣师复开目慰众曰不须如是复瞑目襄阳大云兴禅师久侍楚山琦和尚一日琦出郡归众途迎琦曰我不曾下山亦未尝出郡且道甚处去来师曰大众久立请和尚回寺琦曰那里是寺师曰钟声响得好琦呵呵大笑师便礼拜后琦付偈曰躬自西州定宗旨亲从投子付袈裟他年出世提纲要不立孤危是作家𣵠州金山宝禅师参楚山琦和尚琦问曰面南看北X斗且道明甚么边事师曰和尚合取口好琦曰未在师曰瞒别人即得琦曰如何是透关眼师振声一喝琦曰向上一机又作么生师曰青天日卓午琦曰未梦见在师曰木童拈玉线石女度金鍼琦曰转身一句速道速道师曰雨添山色秀风来竹影移琦拈拄杖师便喝拂袖而出琦曰放汝三十棒师转身作礼曰谢和尚慈悲琦曰子虽有滔天之浪且无湛水之波师俛首默然琦深肯之唐安湛渊奫禅师参楚山幻叟琦和尚亲依最久一日入室次琦问如何是至理一言师曰有口说不得琦曰松风流水为什么却说得师曰为渠无口琦曰你道他说些什么师曰和尚适来问甚么琦曰祇如绝音响处还有说也无师曰有则灼然有只是闻不及琦曰闻即且置你道他说箇甚么师乃竖起拳头琦曰还有闻得及者么师以手指香炉曰是渠却闻得琦曰因甚渠却闻得师曰为渠有耳琦曰汝亦有两耳为甚闻不得师曰虽然闻不得瞒他一点不得琦曰放汝三十棒师便礼拜石经海珠祖意禅师掩关次一日楚山琦和尚至关前击门一下曰请关中主相见师歛手鞠躬而立琦曰赵州无字作么生师曰只为婆心切肝胆向人倾琦曰不涉有无时如何师曰某甲到者里却不会琦曰待汝出关与汝一顿师曰某甲即今亦不在关内琦指关门曰争柰者箇何师便喝琦曰天气炎蒸善X加保护师便礼拜长松大心真源禅师三池张氏子谒楚山琦问曰从上佛祖言不及处行不到处请师直指琦拈拄杖曰聻师便喝琦便打师又喝琦又打师便礼拜一日室中侍立次琦曰向父母未生前道一句来师曰道不得琦曰因甚道不得师曰他没口琦曰又道没口师曰谢师答话松藩大悲崇善一天智中禅师彭县人体貌奇异年十二从月光受业具戒后居松藩一日楚山琦和尚过其庐师述悟由琦曰如何是无字意师曰出匣吹毛剑寒光射斗牛琦曰赵州因甚道无师曰波斯嚼冰雪不觉齿牙寒琦曰拈过有无如何凑泊师曰夜深谁把手同共御街游琦曰向上奇特一句作么生师曰秋夜家家月春来处处花一双清白眼何用撒泥沙琦即印可之石经豁堂祖裕禅师成都巨氏子久从楚山琦游一日琦阅经次师诣前曰和尚看底是什么琦便喝曰你道是什么聻师亦喝琦举起经曰百千三昧无量妙义皆从者一卷经流出且道者一卷经从甚么处来师弹指一下琦便休去三池月光常慧禅师简州李氏子参楚山琦琦曰久闻上座尝覧大藏是否师曰和尚莫谤某甲好琦曰白底是纸黑底是墨毕竟如何是经师曰和尚莫要不本分琦曰作么生是不本分底道理师曰经聻琦X曰似即似是即未是师便礼拜中溪隐山昌云禅师参楚山琦琦问汝名甚么师曰昌云琦曰号聻师曰隐山琦曰云在山中隐如何又出山师曰只因夜来鹤带过岭头关琦曰或为霖雨时如何师曰徧润寰区琦曰忽被勐风吹散时如何师曰依旧青天白日琦呵呵大笑翠微悟空禅师关西人久依楚山一日入室次琦问踏翻大地无寸土彻底穷源事若何师曰有星皆拱北无水不朝东琦曰还假履践功用也无师曰履践则不无功用即不可得琦曰只箇不可得处亦不可得子又作么师拟进语琦震威一喝师曰恩大难酬便礼拜珪菴祖玠侍者一日病次琦往视值心上座来琦顾师问曰如何是心师曰开口不容情琦曰未在师返顾心曰何不礼拜和尚心便就礼一拜琦休去后病革有痛苦声琦曰平日得力句到者时节还用得着么师点首琦曰既用得着又叫唤作么师曰痛则叫痒则笑琦曰只如三寸气断向何处安身立命师曰雨过天晴青山依旧琦曰从今别后再得相见否师曰旷劫不违今何有间琦曰恁么则子不曾病耶师曰病与不病总不相干琦复执其手曰者是甚么师便合掌曰某当行矣振身端坐而逝五台显通大巍净伦禅师云南康氏子古庭坚和尚居浮山师往叩室中机契后住显通上堂无孔铁X鎚当面掷黑漆崑崙拦路坐莫有挨拶得入拈弄得出底出来道看僧问如何是台山境师曰不是天晴便是下雨曰如何是境中人师曰金刚窟里万菩萨曰未审寻常所说何法师曰清风吹幽松近听声愈好问如何是佛法的的大意师曰今年调雨水农家好春麦问如何是祖师西来意师曰待饭僊山转身即向汝道乃曰拈砒霜作醍醐亦曾有也撒珍珠如瓦砾谁箇不然开眼上树特地丧全身梦昇兜率也是扬家丑未动情思转魔女尽成菩提宝器不劳腕力指娑婆便为妙喜净邦长水濬岳积而来瑯瑘觉冰消而去信脚踏翻瑠璃穽等闲击碎珊瑚枝上堂三圣震威一喝正法眼里撒沙南泉白刃高挥古佛家风扫土何必不必探竿岂在人手湘南潭北塔样脱体持来不萌枝上放春回烈𦦨堆中飞片雪有斯作略可谓其人谁家井底无天到处波心有月冬至示众五顶琼瑶堆千松珠玉枝尽台山泉石烟云飞楼涌殿总是文殊一只智眼真光是汝诸人常在于其中经行及坐卧还知从不曾动着渠一茎眉毛么若也与么见得便尔摄大千于毫端广尘沙于法界其或未然切忌东卜西卜老僧为汝诸人真实告报今朝冬至一阳生珍重示众山高海阔月朗风清松苍石白夏暑冬寒如是历历分明一一成现且道衲僧分上成得箇甚么边事莫有道得者么不妨出来道看若无老僧自道去也拈拄杖便下座X示众演祖道有则奇特因缘举似诸人欲说又被说碍不说又被不说碍大小演祖大似灵龟曳尾一言既落人耳如何讳得老僧也有一则奇特因缘索性举似大方令他倚门傍户者一箇箇壁立千仞便下座示众老僧者里也不说东村李大郎太俭也不说西社王二姊太奢也不会安角唿兔也不会添足画蛇早起一盂白粥午后一盌清茶谁管他陈年烂葛藤冷地开华展两手曰汝等诸人来者里讨甚么干木查师有山居吟无事山房门不开土堦春雨绿生苔此心将谓无人委幽鸟一声何处来夷峯宁禅师参大冈月溪澄和尚久而彻证澄付以偈曰祖祖无法付人人本自有汝证无授法无前亦无后杭州天真毒峯本善禅师祖贯凤阳吴氏父宦游广东雷阳而生年十七出家初遇源明和尚示无字话师当下便能领解举似明明曰我二十年看箇无字如蚊子上铁牛子才学做工夫便有许知见复曰观子根器有异于人切莫途中被人哄去作长老悞汝大事师蒙诲即发愿一味拍盲做工夫自誓此生以悟为期慕无际道风入川参叩会际蒙召赴京遂掩关不设卧具惟置小凳昏重并去凳一日闻钟声有省说偈曰沈沈寂寂绝施为触着无端吼似雷动地一声消息尽髑髅粉碎梦初回再往谒际适际迁化遂求证于月溪澄和尚言下有契后澄遣书召师付X嘱师适因事他出澄临委息命送衣拂师得法住山凡四十余载成化初掩关石屋后住天真僧问如何是和尚家风师曰前江潮急鱼行涩后岭峯高鸟泊难僧请益高峯和尚示众曰海底泥牛衔月走巖前石虎抱儿眠铁蛇钻入金刚眼崑崙骑象鹭鸶牵此四句内有一句能杀能活能纵能夺若人检点得出一生参学事毕未审是那一句师曰待汝悟即向汝道僧曰不会师曰不见道你有拄杖子我与你拄杖子你无拄杖子我夺却你拄杖子普说略曰宝剑全提日用中高挥大抹肯从容卷兮魂胆迎风丧舒也髑髅徧地横万死万生浑不顾一鎗一骑便收功赵州性命分明也血刃参天不露锋以拂子拂一拂虗空廓彻无消息万里无云天汉碧拶得须弥入藕丝弥勒释迦齐叫屈倒骑铁马逐西风惊得泥牛从海出诸仁者若作奇特会孤负已灵不作奇特会抱贜叫屈且作么生会解藏天下于天下始见林梢挂角羊壬寅示寂于天真塔于本山之岗五台普济孤月净澄禅师西河张氏子首参月溪澄和尚令看赵州无字话三日有省澄异之复入蜀谒广福福问大死底人却活时如何师曰眉毛眼上横鼻孔大头垂曰如何是无字意师曰风行草偃水到渠成曰大地平沈虗空粉碎汝向何处安身立命师曰云消山岳露日出海天清天顺改元还清凉代王延诣内掖问道尊礼之令旨建寺于华严谷额曰X普济师住山后尝有山居偈曰寰中独许五台高无位真人伴寂寥一任诸方风浩浩常空两眼视云霄甘贫林下思悠悠竹榻高眠石枕头格外生涯随分定都缘胸次略无求自住丹崖绿水傍了无荣辱与闲忙老僧不会还源旨一任青山青又黄深隐巖阿不记年名缰利锁莫能牵七斤衫子重联补日炙风吹愈转鲜飒飒春风和鸟哀清音直到耳边来炉烧柏子端然坐对月残经又展开后坐脱于本山凤阳槎山护国无用文全禅师济南商河刘氏子年十九投灵巖祝发初见月天蒙示法要次参别传有省入传问虗空粉碎大地平沈汝在甚么处安身立命师曰昨夜泥牛吞浩月今朝木马吐清风传曰一归何处聻师曰一自白牛归雪岭直至如今不见踪传颔之复往金山谒无极嘱师见宝月月问有草鞋钱么师曰青山不露顶月曰如何是应物现形师曰孤光明月普天辉万象森罗全体现一日月入堂坐次叫曰寒寒师便搬火炉向前月曰如何是火炉边事师敲火炉三下月微笑而出入室次月拈拄杖曰者是拄杖子且道主在甚么处师夺拄杖掷地叉手而立月曰看者汉撞却拄杖子了也师拂袖便出后蒙印可出世槎山上堂举古人道扇子𨁝跳上三十三天筑着帝释鼻孔东海鲤鱼打一棒雨似盆倾且道意作么生众无语师云不识匡庐真面目X都缘身在此山中上堂法不孤起仗境方生道本无言因言显道然虽如是犹未是衲衣下事在且道作么生是衲衣下事僧问三乘即不问直指事如何师曰双峯顶上鹤栖树九龙山上鸟啼华曰西来祖意蒙师指东土相传事若何师曰岭上有风千古秀㵎边流水万年清问如何是白水境师曰一片荒田堆四野三间茅屋壮诸山曰如何是境中人师曰白虎头边天子庙黑龙潭上帝王基曰人境两忘时如何师曰苏武不知青羝意七郎常恨白鸦归僧礼拜师拍案下下座崇福大慧觉华禅师维扬刘氏子初见海舟有省复参宝月于繁昌遂蒙印证住后上堂举拂子威音那畔只是者箇如今目前也只是者箇若唤作拂子瞎却人天眼目不唤作拂子瞎却人天眼目大众毕竟唤作甚么若也直下见得便知迦叶微笑二祖觅心了不可得绍如来传灯续祖宗正脉良久曰千圣不能识以拂子击香案一下处州白云无量沧禅师示众二六时中随话头而行随话头而住随话头而坐随话头而卧心如栗棘蓬相似不被一切人我无明五欲三毒之所吞噉施为动静通身是箇疑团疑来疑去终日獃桩桩地闻声见色管取㘞地一声去在明州用刚宗软禅师示众大凡做工夫只要起大疑情不失正念千疑万疑祇是一疑才有间断即落空X也见汝等做工夫未曾半月一月打成一片焉得不走作果若真疑现前撼摇不动自然不怕惑乱又不得起一念欢喜心才有丝毫异念即打作两橛只管勇勐忿将去终日如箇死汉子相似到者般时节那怕瓮中走却鳖黔中正法雪光禅师族赵氏徧历诸方凡五台峨眉普陀诸名胜道场及各祖开山处无弗参访至灵峯度夏闻举严阳尊者问赵州公案举似寂照照曰无功用处正好用功莫认些子光影有悞生平复结冬于景德一日于定中闻巖瀑声触发默举从上佛祖机缘一一透得参洁空通禅师从头举似之通曰不见道莫谓无心云是道无心犹隔一重关道了便入寝室师自是茫无意绪怀疑不决一日见寒山子诗吾心似秋月之句凝滞顿释得蒙印证后庵居古山示众禅之一字学者须真参实悟才知其中平坦捷径不可泛泛留心或作或彻须要死心用功朝夕向三宝前发大誓愿起大精进将古人留下许多葛藤公案尽皆丢下万万不可将平日见闻增大我慢障我光明迟则十年二十年速则弹指剎那自然有箇透脱处直得千圣不传之祕不异系珠衣里顿护故物自有一种真切受用处即所谓踏破铁鞋无觅处得来全不费工夫者是也师住古山道风遐布慈心接引后学多增真实工夫视师恩逾慈母示疾之日索笔书偈曰如此而来如此而去欲叩真乘X如此而巳遗命脱化后七日封龛香云绕室门下弟子及檀信千人共覩掩龛哀声震谷云性空和尚尝作显宗歌曰达此宗无今古拶破虗空还自补声色堆头妙觉场放去收来无间阻体中妙夜半木人临镜照波斯南岸嚼寒冰塞北儿童街市闹用中玄石女吹笙碧树巅赵州葫芦挂东壁村中王老夜烧钱玄中玄妙中妙宝丝网里鬬明珠须向暗中通一窍海潮音炽然说师子筋琴弹白雪两岸青山笑点头百年狐兔形摧灭曹洞宗南阳万安松庭子严禅师河南缑氏县人族姓樊幼多疾病父母许愿出家九岁投少林霁云师披剃十八受具博通内外典诗古文辞不学而能更递酬唱下笔辄就硕师鉅儒无不以法器期之初参江月照息菴让皆有省发后参淳拙才禅师举前所得质之才曰子不闻蛊毒之家水莫尝否师曰也须吞得入吐得出始是好肚皮才曰苍天苍天更添冤苦师曰谢和尚印可复以参同契宝镜三昧反覆征辨大豁疑碍才曰荷担大法尽在子躬遂付以衣法有五乳峯头狮子子光前耀后自超羣之句时南阳万安虗席延师主之洪武二年主少林力田给众偈曰乱后归来自耨耘生涯辛苦与谁论昼拈块石驱山鸟夜坐巢菴逐野豚肠断秋风频击柝目窥夜月以销魂近来始识农夫苦一饭仍思施主恩僧问地X藏栽田博饭与和尚是同是别师曰阑干虽共倚山色不同观曰百丈开田说义但展两手意旨如何师曰虽然无语其声如雷曰和尚又作么生师曰昼拈块石驱山鸟夜坐巢庵逐野豚问岩头参洞山不肯洞山嗣德山不肯德山岩头有甚长处师曰若肯二师则孤负二师也曰他道洞山好佛祇是无光却是如何师曰赚杀一船人问和尚陞座秦封槐因甚不来听法师曰你还见秦封槐么阇黎若见听他说法有分僧问达磨面壁时如何师曰早是魔魅了也曰如何得剿绝去师曰倒搓芒绳缚鬼子十三年冬周王为国母慈孝皇后悼资冥福命师陞座说法赐僧伽黎后退老闲居七十而化佛巖稔禅师上堂英雄识英雄豪杰喜豪杰山僧非二者一生友难结独有七尺藤相怜还相悦夜来忽反目要打我腰折诸兄弟你道他为何如此谓我太把达磨心髓为人都漏洩今早他又求忏悔只为爱我之深却乃悞了此祕诀决然无人能辨别山僧亦欲将他也拗折岂不与彼成两橛乃卓拄杖曰依旧两生欢喜闲非且抛撇登封嵩山竹庵子忍禅师邓州内乡王氏子上堂举法镫钦开堂曰法镫本欲栖藏巖窦养拙过时柰缘X先师有未了底公案出来与他了却僧遽问如何是先师未了底公案镫便打曰祖祢不了殃及儿孙曰过在什么处镫曰过在我殃及你天童觉云者僧若是箇汉出来便与掀倒禅牀不惟自已有出身之路亦免见祖祢不了殃及儿孙师云山僧则不然今日若有问如何是不了底公案拈拄杖便打云狮子咬人韩獹逐块登封华严遇禅师上堂说到不如行到行到不如忘套如何得忘套去靠拄杖曰白云不约来青嶂绿水无心弄碧蟾下座陜州熊耳登禅师上堂达磨皮鞋一只不知是谁窃了去尚有此话大行莫道无可凭据噫若是一向恁么去则今日使箇全无些子兴趣乃抛下一只鞋曰者箇还当得么自笑曰也祇要此话大行下座古蔡元禅师小参今夜不答话僧出师曰讨棒喫的汉有甚了期僧曰何不便棒师曰贼是小人拈拄杖便归方丈天宁才禅师上堂山僧一生性急了弄成病又因性急了弄去病只因性急了多败阙又因性急了多补阙如今垂老急不得却又不急不得如何是好仔细看来事到头来不自由汝等又作么生卓拄杖便下座南阳维摩怀禅师上堂僧问文殊问疾时如何师曰掬水月在手曰维摩独卧时如何师曰弄花香满衣X曰三十二菩萨说不二门时如何师曰穿花蛱蝶深深见曰维摩文殊互相激扬时如何师曰点水蜻蜓欵欵飞曰和尚是僧如今却演俗诗师曰一滴水墨两处成龙曰和尚善读唐诗师曰我知汝不善读唐诗雒阳天庆能禅师示众一人有庆兆民赖之杖子有幸麟凤纷飞僧问盲龟跛鳖时如何师曰好箇堂堂老大随草鞋覆却骨包皮韶阳云门憨禅师参空相珪问一见便去时如何珪曰太卤莽生师曰深入堂奥时如何珪曰太穿凿生师曰恁么则节拍相应去也珪命维那明窗下安排者杜撰衲子维那曰既是杜撰衲子如何安排明窗珪曰你试杜撰看那拟对珪即逐出师大笑珪𢹂手亲送入客寮后出世云门陜州安国仁禅师上堂以手加额曰日早晚也侍者曰老和尚照顾眉毛好师曰善哉照顾眉毛去遂下座大都天宁寿禅师上堂驴事未了马事到来茫茫大地谁是放怀阿呵呵师去来无根树子清风起不待春回花自开辽州定禅师僧问如何是西来意师曰胡地冬抽笋曰若遇客来时如何师曰你莫思量我别甑炊香饭供养你曰何以克当师曰茅屋麤疏聊喫一顿便打曰深感盛欵师笑曰小人偏揑怪X解州沿禅师僧问有一问犯尊讳时如何师打曰赏你一箇大胆曰沿门乞丐是何行履师又打曰赏你一箇小心曰恁么则小出大遇也师曰合眼跳河曜州显禅师僧问打地和尚被人撤去拐子时如何只用口咬天师曰今日又咬者箇顽皮汉又问彼门人因人问便抛柴在锅中时如何师曰龙生金凤子沖破碧瑠璃金陵灵谷洁菴正映禅师抚州金谿洪氏子幼入安仁三峯为沙弥洪武丙寅试经得度谒灵谷巽中谦禅师方入门怀中香忽堕地遂有省谦命领维那谦没往天界参雪轩成公轩命典藏会泉州开元寺虗席乃阄举奉勅入院日上堂僧问法筵肇启四众具瞻皇恩佛恩如何普报师曰甘露泉开流大地曰报恩一句蒙师指西来祖意若为宣师曰庭前石塔耸寒空曰恁么则遍界不曾藏也师曰汝见箇甚么曰某甲终不敢自瞒师曰切莫眼花问如何是和尚为人一句师曰兔角杖挑天上月龟毛拂散海濵云曰恁么则龙天胥庆僧俗归仁去也师曰且合取口僧礼拜师乃曰山僧蒙恩点住此剎亲蒙天语叮咛付以清心洁己四字此是传佛心印亦是顺海明珠既巳顶戴南来亦要普施大众须知世法佛法落霞与孤鹜齐飞古佛今佛秋水共长天一色天心罔测山益高而海益深圣语难穷天普葢而地普载大众作X么生会圣意去莫是不染世尘么莫是不贪法味么莫是不饮无为酒不坐涅槃牀么若恁么会非则不非是则未是山僧今日不敢久祕未免当堂指出去也木人舞出法堂前一任炎天飞白雪下座后卒于金陵灵谷有语录名古镜三昧行世陜州熊耳松溪子定禅师偃师马氏子七岁礼古巖祝发迨巖迁化往参息菴命师主藏因白事次言下豁然大悟出世熊耳山小参宗门中事号曰单传一心之外更无余法祇为此土众生好在言句中着脚甘在道理中埋杀于一心之法转增迷闷所以初祖西来打破旧日窠臼辟开别样干坤非是好奇立异祇是见病与药非为得巳如初祖一到少林三缄其口九年面壁坐断一切枝叶单提向上巴鼻任你窥伺无门钻研不入者里不可以有言会不可以无言会不可向格内通不可向格外通直须忘情泯见方可得其心髓则诸佛之法印列祖之慧命无出于此按一指而地转天旋行一令而山崩海竭又安用割截虗空巧立门户随波逐浪别生枝节哉今日许多禅和不知务本祇寻枝摘叶过日不知有甚用处如洞山玉线金针大似花前弄影临济三玄三要无非醉后添盃诸人还看得破么良久曰夜静水寒鱼不饵满船空载月明归师之勘辨学者凛若秋霜X烈日随机应酬如盘走珠一日示寂谓门弟子曰吾世缘巳毕化时至矣汝辈勿以世情眷恋有乖道谊末后一句听吾分付言讫泊然而逝舜都宗禅师僧问如何是长老家风师曰饥餐铁钉饭渴饮木札羹曰作家到来以此相待遇着俗汉又作么生师便打曰聊当点心空杏伟禅师僧问忽遇大虫时如何师曰还见大空小空么僧作虎吼师曰者畜生𨁝跳作么曰如何得不𨁝跳去师曰空杏门下无弱将广平实禅师僧问九蛮十八洞中是甚么人教化得师曰拄杖子曰他不会乡谈师曰独有此子伶俐曰敢乞和尚借去为引导如何师便打曰他那肯与人作情面续指月录卷十二续指月录X卍XXX续指月录卷十三六祖下二十九世临济宗杭州东明宝峯智瑄禅师苏州吴江范氏子在俗为木匠因海舟和尚造塔院斧伤自足痛甚索酒喫舟X闻之往谓曰适来范作头伤足犹可假若斫去头有千石酒与作头喫作头能喫否师恍然有警遂求为僧舟即与披剃曰今日汝头落也师曰头虽落好喫酒人头不落也乃充火头一日负柴次舟见曰将荆棘作么师曰是柴舟便呵呵大笑师罔然无措舟曰是柴将去烧却师起曰和尚毕竟是甚么道理故问我我不能答是日刻意参竟不觉被火燎去眉毛面如刀割以镜照之瞎然大悟作偈曰负薪和尚唤为棘火𦦨烧眉面皮急祖师妙旨镜中明一鑑令人玄要得乃呈于舟舟便打师夺拄杖曰只条六尺竿几年不用今日又要重拈舟大笑师又呈偈曰棒头着处血痕斑笑里藏刀仔细看若非英灵真汉子死人喫棒舞喃喃舟曰即此偈语可绍吾宗果是从缘入者永不退失从疑得者妙用随机乃付偈曰临济儿孙是狮子一吼千山百兽死今朝汝具爪牙威也须万壑深山止从此名闻遐迩学者云集一日天琦瑞参师问甚处来琦曰北京师曰只在北京为复别有去处琦曰随方潇洒师曰曾到四川么琦曰曾到师曰四川境界与此间如何琦曰江山虽异云月一般师举起拳曰四川还有者箇么琦曰无师曰因甚却无琦曰非我境界师曰如何是汝境界琦曰诸佛不能识谁敢强安名师曰汝岂不是着空琦曰终不向鬼窟里作活计师曰西天九十六种外道汝是第一琦拂袖便出师以偈付曰济山棒喝如轻触杀活从教手眼亲圣解凡情俱坐断昙花犹放一枝新时座下得法五人琦居首焉成化八年壬辰十二月九日师无疾而逝全身塔于东明寺右庐山云溪碧峯智瑛禅师少未读书苦不识字晚年信口成章时多奇之嘱门人智素偈曰见彻孃生亲面目从今保守者天真爪牙养就峥山宁日哮吼一声百兽惊邵武君峯清祥上座大阐问曰何者是有何者是无有无都不计后作么生师曰有即是生无即是灭有无都不计非生亦非灭故曰佛性不生不灭佛性即是自性自性即是佛性有无不计独露真如自性更无别说有即是幻无即是化有无不计非幻亦非化是名离幻即觉常觉不住故曰真如妙心有即是恶无即是善有无不计非恶非善生死永断故曰菩提故曰般若故曰妙法故曰妙心故曰三世诸佛故曰列代祖师心印亦名自性圆通倒去颠来纵横自在无坐无禅无修无证无定无乱望师慈悲证其虗幻复呈偈曰法性空无碍平等观自在截断两头机是名超三界阐曰宜深保养不宜速说杭州径山天才英禅师尝曰默堂和尚平地上涌起波涛虗空敲出木楔中毒气回来刚道亲见宝月不X知瞎却多少人眼睛呀洎合饶舌金陵碧峯天通显禅师玉芝问碧峯寺里有如来莫便是和尚否师曰上座还见么曰纵见得也是金屑落眼师曰这汉死来多少时汝来为他乞命转身归方丈明日上堂举古德云打破大唐国觅箇不会佛法的也无又曰向南方走了一转拄杖头上不曾拨着箇会佛法的此二句甚有誵讹试为酬一语看芝曰前不遘村后不迭店曰未在再道曰不遇知音者徒劳话岁寒师复问曰汝向南参有何言句试道看芝举前悟道偈曰湖光倚杖三千顷山色开门五六峯触目本来成现事蒲团今不鍊顽空满目风光足起居有谁平地别亲疏纵令达磨传心诀问着依然不识渠师曰非非芝曰云何非非师曰子不非非恁人非非梁皇达磨两不见机何劳折苇又遣人追古之今之落人圈缋曰如何得不落人圈缋师打一掌曰是落也是不落也芝闻师示将平日所蕴泮然冰释即展谢去师游西湖宗镜堂升法座曰此处正好说法芝从傍唱曰说法巳竟师便下座顾曰何者是我说法处芝曰剑去久矣师笑而颔之杭州天目宝芳进禅师参夷峯宁有省付法偈曰真性本无性真法本无法了知无法性何处不通达师临终唿门人问曰有水否从者以汤进师叱曰水以取净何用煖耶汝等可易来从者易水至师𠻳口作梵呗声曰生如水浊死如水清清浊无定是箇恁X么大喝一声而寂荆州圆通梦菴嬾牧湛觉禅师长安曲江张氏子幼慕禅悦从蓝田秀芟染矢志究明生死大事朝夕孜孜至于寝食俱废一日有省往见性空求为决择遂蒙印证成化丙戌开法圆通上堂选佛场草深三尺空王殿浪卷千寻圆通有一句子囫囵吐不出吐出不囫囵若有人检点得出许他具一双眼曹洞宗西京少室凝然了改禅师嵩阳金店任氏子自龆齓系念空宗依训公剃落知有已躬下事遂依止祖庭廿岁纳僧服初参月印于香山涉历寒暑鲜克契入会松庭严禅师主天庆师往依之每以已事咨扣举印示众路逢死蛇莫打杀无底篮子盛将归语从此深明洞上宗旨师乃问曰这箇莫是背触不得底意么严曰笑破山僧口师闻罔措严呵曰你在鬼窟里讨甚么椀师愈不安一日严上堂曰一言迥脱独拔当时师当下释然举似严严乃印可归隐二祖菴洪武二十三年请主少室上堂祖师心印不是有言不是无言不是有知不是无知岂可向言句下研穷意识中揣度哉昔日祖师初来贩得久远滞货无人承当祇得九年面壁后来二祖却似痴猿捉月来问安心这老汉也是怜儿不觉丑向他道将心来与汝安二祖便承虗接响唤作得髓看来也好与三十棒何故才涉唇吻便隔千山诸人还会么咄山僧今日X与么道也好与三十棒上堂莫向言中取则直须句外明宗若能如是会彻古彻今自由自在知么师尝有山居诗曰嵩山万丈绝跻攀长夏松风尽日闲自笑鼻头双孔大气通天地有无间题石罗汉曰巖头一尊石罗汉藤作髭须向风战千年从不化斋粮身心如一无更换趺坐山头数百秋也无欢乐也无愁纵然血浸齐腰雪羡尔惟将一默酬永乐庚子无恙忽召众叙别说偈曰寿年八十七出息复入息撒手威音外緜緜与密密师平日行止端庄王侯敬仰周蜀伊三藩登山供养厚赠珍贝师泊如也续指月录卷十三续指月录X卍XXX续指月录卷十四六祖下三十世临济宗竟陵荆门天琦本瑞禅师南昌钟陵人父江堂母徐氏年二十忽念色身无常弃家远游投荆门无说能X薙发能示万法归一一归何处话后遇高邮全首座同往襄阳途中偶闻妇人唿猪声全曰阿孃墙里唤哪哪途路师僧会也么拶破者些关棙子孃孃依旧是婆婆师矍然汗下一日染病甚剧有晖禅者勉师曰病中工夫切不可放过昔大慧和尚在径山患背疮昼夜叫唤或问和尚还有不痛底么慧曰有曰作么生是不痛底慧曰痛杀人痛杀人师于言下豁然又一日闻山鹿叫唤会得日用之中无不是底道理复往蜀中谒楚山问曰某甲闲时看来了然明白及至临机因何茫然山曰毫𨤲有差天地悬隔后游金陵途中忽然如从梦觉从前所得一场懡㦬遂参宝峰瑄和尚于高峰鍼芥相契遂蒙印证师一日对普照太初举云不论向上三玄要了末后一着初云如何是末后一着师曰风吹墙畔柳日晒㵎边榆照云青山低处见天阔红藕开时闻水香初作哕声云正是弄嘴师云你作么生初云如人上墙百无计师作哕声起身归位示众曰世间无法出世间无法会得者箇无法归家稳坐一日举金刚经灭度一切众生话师云先圣先贤皆要绝后再甦我即不然何故松之本翠柏之本苍去岁半斤今年八两且道还有绝之与甦若能会得始是欺君不得若然不会切莫造次示众祖师西来不立文X字直指人心见性成佛更无别法若向者里知箇落处定也有分慧也有分宗也有分教也有分佛法世法无可不可腰缠十万贯骑鹤上扬州其或不然定也不是慧也不是宗也不是教也不是盖为不识本心名为狂妄经云虗妄浮心多诸巧见不能成就圆觉方便诸佛诸祖惟传一心不传别法汝等不达本心便向外求于妄心中起妄功用所谓如邀空华欲结空果纵经尘劫只名有为须知见性成佛性乃不是见他人之性佛乃不是成他人之佛决定是汝诸人本有之性与十方法界秋毫不昧人人本具箇箇不无但向二六时中一一之处回光返照看是阿谁不得执定祇在一处须是于一切处大起疑情将高就下将错就错一丝一毫毋令放过行时便看者行底是谁住时便看者住底是谁坐时便看者坐底是谁卧时便看者卧底是谁见色时便看者见底是谁闻声时便看者闻底是谁觉一触时便看者觉底是谁知一法时便看者知底是谁乃至语默动静回头转脑疴屎放尿着衣吃饭迎宾待客周旋往返一一返看昼夜无疲倘若一念忘了便看者忘了底是谁妄想起时便看者妄想底是谁你道不会只者不会底又是阿谁现今疑虑你看者疑虑底又是阿谁如是看来看去不妨头头独露法法全彰万境不能侵诸缘不能入得失是非都无缝罅明暗色空了无彼此山河大地日月星辰尽圣尽凡都卢祇是一箇谁X字更无别念上下无路进退无门山尽水穷情消见绝豁然爆地一声方知非假他求不是一番寒彻骨争得梅花扑鼻香匡山天池林隐净菴智素禅师东莱赵氏子早年父母俱丧年十五祝发谒云溪瑛得旨后住天池上堂体露金风光皎洁一色明明无间歇𦏪羊挂角觅无踪海底蟾蜍吞却月荆󳲮请住东山上堂在天天高在地地厚一毫端上应时纳祐此犹是者边事且道那边事作么生拊几曰释迦睡重弥勒起迟下座嘉兴东塔野翁晓禅师无趣空参每呈见解师皆不诺一日谓趣曰我有一言要与汝说空耸耳而听师但笑而不语空再四恳请师复笑空始具威仪作礼跽而哀恳师乃曰祖师西来直指人心见性成佛贵在直下体究子若果信得及可放下万缘参箇一归何处空从此死心看话头经三载一日闻鸡鸣有省诣师求证师反覆征诘后付衣拂复示偈曰非法非非法非性非非性非心非非心付汝心法竟嘉兴天宁法舟道济禅师郡之张氏子年十八勐省出家父母难之至二十一岁投天宁为行者祝发参吉庵祚庵门庭孤峻师朝夕咨叩一日闻磬声豁然洞彻庵印可之未几长安觉王寺请居第一座室中秉拂机用莫能凑泊嘉靖初住金陵安隐僧问如何是安隐境师曰三山半落青天外二水中分白鹭X洲曰如何是安隐家风师曰石虎山前鬬泥牛水底眠僧曰不会师曰用会作么精严晚参精严寺里撞钟府谯楼上擂鼓同时显大神通穿透千门万户大众还闻么若道不闻争柰钟鼓分明人人有耳若道闻将甚么闻即今鼓绝钟消闻底事作么生试道看卓拄杖黄金自有黄金价终不和沙卖与人陆五台居士问画前元有易不师曰若无伏羲将甚么画士曰画后如何师曰元无一画士曰现有六十四卦何得无言师曰莫着文字士曰请和尚离文字发一爻看师召居士士应诺师曰者一爻从何处起士又问至人无梦何也师曰常人于现前虗幻分别境界不知全体是梦认为实有而以昏昧想心系念神识纷飞境界为梦所谓梦寐俱梦梦中复作梦也至人于自心境界如实而知故于现前虗幻境界妙用泠然通彻无碍而睡梦亦自明明而知历历而觉所谓寤寐一如者也故至人无梦之说非有无之无乃是无梦无非梦梦与非梦一而巳矣士又问梦里须臾何以历涉万里师弹指一下曰千里万里只在者里问圣人有妄念不师曰无曰既无妄念何用兢兢业业师曰兢兢业业故无妄也问为政如何得无倦师曰荣辱X得丧毁誉是非一切不管但虗其心行其所无事则无倦矣问终日吃饭何故不曾齩着一粒米师曰吃饭底人居士还曾见不士问四方上下有穷尽不师曰居士试返观自巳心量有穷尽不士良久曰实无穷尽师曰世界亦然士又问地狱实有不师曰人作了恶历历自知虽经久远忆持不忘便是业境自心明知自恶不能自释便是法王心地不空地狱实有心若空了地狱随空示人偈曰工夫不间四威仪听板闻钟好下疑打破未生时面目好来炉畔受钳鎚道本无为岂属修有修头上更安头虗空若使重加柄野草闲花正好愁将谓衣中有宝珠衣穿方信宝珠无前年尚有无珠说今日无珠说也无内不寻思外不求大千沙界一毫收尘尘剎剎莲华藏认着依然是外头人人心上古弥陀末法人中不信多念念他方求佛法不知念念是弥陀后迁弁山晚年复退归天宁庚申秋示疾或请说偈师举手摇曳而逝湖州天池月泉玉芝法聚禅师嘉禾富氏子儿时每借地趺坐折草念佛人皆为其亲曰此儿他日必为佛弟子稍长淹通经史年十四从资圣坚法师受业芟染受具矢志参学夙夜匪懈一日阅坛经有省往谒吉庵祚不契复见法舟济多所启发偶会阳明王公于多士中王拈袖中锁匙问师见么师曰见王复纳入袖中曰见么师曰见王曰未在师疑不决一X日闻僧举僧问大颠和尚如何是见性颠曰见即是性不觉释然一笑述偈曰湖光倚杖三千顷山色开门五六峰触目本来成现事蒲团今不鍊顽空后往结制于漏泽之云峰忽忆雪巖和尚问高峰正睡着时无梦无想无见无闻主人公在甚么处便有见处究未脱然一日闻友人诵天通显禅师碧峰寺里有如来之句遂诣碧峰才见便问碧峰寺里有如来莫便是和尚不显曰上座还见么师曰总见也是金屑落眼显曰者汉死去多少时汝来为他乞命便归方丈次日显上堂举古德曰打破大唐国觅箇不会佛法底也无又曰向南方走了一转拄杖头不曾拨着一箇会佛法底此二语甚有誵譌试为酬一语看师曰前不搆村后不迭店显曰未在更道师曰不遇知音者徒劳话岁寒显曰有甚得力句试举看师遂呈二偈显曰未免落人圈䙌师曰如何得不落人圈䙌显便掌曰是落不落师豁然大悟平昔所蕴皆冰释巳而侍显过杭游南屏至宗镜堂显登座曰此处正好说法师曰说法巳竟显便下座顾师问曰何者是我所说底法师曰剑去久矣显颔之遂蒙印可后归隐天池衲子日臻遂成丛席示众至道无为非有为无以造其深绝学无学非力学无以臻其极譬犹玉之在璞珠之在渊非剖凿探求终无以获故雪山苦行六年少林壁观九载以至断臂求法腰石负舂赵州三十年不杂用心香林四十年方成一片孜X孜矻矻废寝忘餐惟欲究明大事者皆参禅学道之榜样也柰兹禅林秋暮法道荒凉逐妄随邪无复自振惟知粥饭现成不愧虗消信施或游心异学肆志便聪或穿凿机缘驰求义解是皆唐丧光阴徒增业识如舍父穷子飘转无据可胜叹哉若是英灵汉直须于生死岸头勐着精彩一念纯真纤尘不立如遇怨敌单刀直入不顾危亡如堕深井念念无他但求出路若能具如是深心管取到家有日在僧问金躯初降九龙吐水圣诞重逢未审有何祥瑞师曰金凤衔华呈瑞彩锦莺翻调奏新篁曰周行指顾示真机今日如何露消息师拈拄杖曰拄杖子上透三十三天筑着帝释鼻孔下透十八重地狱击破阎罗王顶门俯应羣机万象森罗咸稽首宣扬般若大地山河侧耳听僧曰恁么则昔时灵鹫今日天池师曰一道神光辉宇宙莫将今古较疏亲便下座陆五台居士问东土一千七百善知识即今总在什么处师指庭树鸣蝉曰者里也有一箇士曰声响便是么师曰唤作声响即蹉过也士又指石问曰无情说法只如者箇作么说得师曰居士唤者箇作什么士曰石头师曰又道说不得师于嘉靖癸丑五月十九日示寂建宁双峰古音净琴禅师本郡建阳蔡氏子自幼卓荦不羁每叹曰世间有求皆苦不如早觅箇出身处年二十五从东峰祝发初见大阐无所启发次谒性X空关主一日见座下尊宿静晃阅古梅语录中有僧上方丈曰某有箇入处梅便打出僧又进方丈梅复打出晃笑曰者僧实有悟处只是大法未明耳师聆晃语便起身设礼求示入道旨要晃曰佛性虽人人本有若不以智慧攻化只名凡夫今欲成办此事直须尽扫葛藤枝蔓只将一句无义味话头自疑自问自逼自拶不肯求人说破不肯依义穿凿决要命根顿断亲证亲悟如此昼三夜三迫勒将去年深月久忽然心华发明如云开见日古人公案一一洞了始知无禅可参无佛可做头头上了物物上通如人到家不问路也师蒙示诲即死心研究看万法归一一归何处话复过滇南参寿堂抵鸡鸣滩忽然大悟泊见寿堂鍼芥相投即承记莂归隐双峰正德壬申迁瑞巖示众学道人当截断诸缘屏息杂念单提本参话头于行住坐卧苦乐逆顺一切时中不得忘失凡静中所见善恶境缘皆由不正思惟伹只瞑目静坐心不精釆意顺境流半梦半醒或贪静境致见种种境界若是正因衲子做工夫当睡便睡一觉便醒起来抖擞精神摩娑两眼齩定牙关揑紧拳头专心正念切切偲偲疑来疑去到水穷山尽时节忽然疑团迸散顿见自巳一段本地风光非从外得到者箇时节才名入门得地更要求明眼宗匠决择不可便休一法不明直须辨明一理不通直须通透假使悟后不能通达化门古人谓之坐在百尺竿头不能至X于一切智海悬崖撒手自肯承当绝后再甦欺君不得珍重杭州径山万松慧林禅师郡之仁和沈氏子从天目平舒获闻心要后游金陵闻僧诵丹霞禅师上堂语遂大彻时伏牛空幻觉禅师寓广德师往谒呈所见即蒙印可后往径山一日辞众书偈曰七十六年萍踪何倚本无去来应缘而巳书毕而逝曹洞宗西京嵩山万寿俱空契斌禅师平阳垣曲人族姓王从重兴院无相法师薙染久而参方谒凝然改禅师于嵩山求示心要改曰你向达摩未西来时道一句看师无以对心甚疑之一日覩秦封槐豁然契悟径往丈室拟举似间改遽谓之曰契斌参得禅也师便喝改曰喝作么师曰和尚何得以賍诬人然曰赵州勘破婆子婆子败阙在甚么处师曰一对无孔铁鎚然曰赵州意又作么生师曰荆棘林中重加陷阱然曰石头书亦不通信亦不达是何意旨师曰千里同风然曰青原垂足又作么生师曰祸事祸事然曰洞上一宗密在尔躬矣景泰四年主祖庭僧问如何是空劫巳前事师曰乌龟向火问如何是正中偏师曰夜半乌鸡带雪眠曰如何是偏中正师曰老翁抱着石乌龟曰如何是正中来师曰出匣吹毛寒逼天曰如何是兼X中至师曰公孙舞剑难思议曰如何是兼中到师曰黑狗银蹄无处讨曰五位既蒙师指示少林直指事如何师曰沙里无油麦中有面僧问如何是君师曰谁能窥测九重深曰如何是臣师曰万里山河点墨痕曰如何是君向臣师曰宝殿光含万化新曰如何是臣奉君师曰玉阶仙仗龙颜近曰如何是君臣道合师曰端拱无为天下平曰向上还有事也无师曰阇黎珍重始得僧礼拜师微笑曰山僧今日不着便下座景泰壬申师示寂塔于少林之西坞续指月录卷十四续指月录X卍XXX续指月缘卷十五六祖下三十一世临济宗随州龙泉无闻绝学正聪禅师邵武光泽人族姓奚母吴氏髫年出家二十受具习止观唯识论一日有宿衲诘师曰大通智胜佛十劫坐道场佛法不现前不得成佛道其意云何师依文答之宿讥诃而去师从此激励疑情顿发坐卧不安经六载一日闻马嘶大悟遂往见天琦瑞和尚才礼拜瑞便打师曰某甲X适来草草触忤和尚瑞曰老僧今日被上座勘破师曰和尚是在世忘世在念忘念某甲岂能勘破瑞曰在世忘世是如何师曰了物非物曰在念忘念是如何师曰于心无心曰心物俱忘时如何师曰华山高突太行峩瑞颔之遂蒙印可住后上堂举僧问云门如何是一代时教门曰对一说龙泉则不然若有问山僧如何是一代时教噼嵴便打曰合取狗口僧问如何是本来面目师曰石香亭曰便恁么去时如何师曰丧却了也僧问今朝四月八日天下丛林皆庆如来降诞未审如来何处降生师于几上画圆相示之僧无语僧作礼云尽界普瞻师一日忽遁去不知所之门人踪迹久而不得越二年师复归山七月朔夕师谓众曰因心不了又游方吴越山川路渺汒拄杖一条担日月龙泉寺里话偏长偈毕以拄杖掷地趺坐而逝沔州古巖济禅师中年目盲僧笑巖宝参师问何处所来宝曰亲从关子岭来师曰无闻老兄好么巖曰好师曰如何见得好巖曰老来康健师曰争见得康健巖曰着衣喫饭坐卧经行师曰与么则不出常情巖曰要且常情莫测师仰面大笑翌日巖入室师曰岭头老兄先师甞许他悟处见骨只是太朴无博学X巖曰和尚博学乎师曰老僧亦非博学巖曰恁么则一同也师曰亦有不同处巖曰如何是不同处师曰他有眼我无眼巖曰和尚若无眼争见得无无博学师又大笑嘱曰子器非凡宜深根固蔕广作利益非汝而谁惜吾衰老不及见矣巖拜谢而去伏牛际庵大休实禅师新郑李氏子幼婴疾苦甫数岁父母虑其不育命投宝珠受业年二十访老宿古心示万法归一一归何处话寻入火场打三有省述偈曰法身本无相法相本来空会得者消息处处显家风后往谒天琦瑞和尚途中遇天真月印二禅客同至关子岭琦问你三人一路么师曰虽然一路来处不同琦曰如何是你本来面目师便珍重琦曰未在更道师便喝琦曰父母未生前喝箇甚么师无语而出自后数呈伎俩琦皆不诺一日侍琦于承天琦问曰藏身处没踪蹟没踪蹟处莫藏身你作么生会师曰当堂不正坐那赴两头机琦为助喜住后陞座须弥作舞海水腾波龙象交参人天共聚大地山河同宣妙句三贤十圣共证菩提眉藏宝剑起寒光袖隐金鎚行正令明杀活显金机举拂子还有明眼衲僧不顾危亡向前一肩担荷得么便下座僧笑巖宝参问如何是祖师西来意师竖起拂子宝曰此外更有指示也无师掷下拂子宝便礼拜复叙问参关子岭话师曰怪道亲见作家来宝便喝少顷师又问曰我那老兄别来四十年未知今日鼻孔如X何宝曰与和尚鼻孔一般师曰上座还见老僧鼻孔么宝曰见师曰向甚么处见宝曰两眼下口门上师曰有祕密句曾向上座道么宝曰曾道师曰试举看宝曰合取臭口师拈拂子宝便喝拂袖而出襄阳大觉圆禅师汉川人仪貌丰硕声如洪钟参叩净庵默契庵付偈曰一枝正法眼列祖递传来付汝待时至馨香徧九垓师受嘱后隐居襄西僧笑巖宝同爽庵参谒求依侍师曰上座错了也老拙平生温饱自适别无所长爽曰某生死事大语未竟师约而笑曰老拙亦有生死何独尔有宝曰某恨晚进多无恒志和尚岂拒人哉师曰出家儿本自无为无事尔等特来反无事生事少间辞不获巳方少允曰与么则粥饭自办始得师方便莫测最恶时机不湻诚者一日室中以数则因缘问宝皆许可乃曰老僧以一则烂熟底因缘问你昔外道问佛不问有言不问无言世尊良久外道大悟师曰问既不涉有无良久亦是闲名正恁么时外道悟箇什么宝拟进语师遽以手掩其口曰止止犹更挂唇齿在宝乃释然曰可谓东土衲僧不及西天外道占偈呈曰自笑当年画模则几番红了几番黑如今谢主老还乡那管平生得未得师称赏之曰奇哉斯人是从上果地中语也宝侍四阅月师一日无病而终预前唿宝叙平生为僧始末毕乃曰今作沙门者皆是波旬之徒如来X之仇讐何止虎皮羊质而然也重嘱宝曰当念从上付嘱之重子切勿易为人师他日法门莫大之幸不在吾多嘱也语毕正午瞑然而逝茶毗建塔毕宝乃辞行嘉兴无趣如空禅师本郡施氏子幼慕宗乘留心体究同法舟济参访数载后见野翁晓和尚彻法源底尝掩关禅定一日启关示众曰自结玄关自活埋自吾闭也自吾开一拳打破玄关窍放出从前者汉来元宵示众画角声中荐得观音未是作家彩灯影里知归室利谩夸好手恁么告报与诸人也须笑破虗空口若也未瞥然再看鳌山颠倒走参小参众立定师喝一喝曰祸出私门便归方丈示众举脩多罗教曰以思惟心测度如来圆觉境界如将萤火烧须弥山师曰我且问你诸人如来境界既是测度不得底毕竟如何合煞喝一喝还见教意么便下座示众云言前荐得巳天涯句下承当路转赊一击铁围如粉碎云天空阔雁行斜除夕示众时穷何似日穷好月若穷来岁亦然三十六旬穷过了东村王老夜烧钱老汉并无一物应箇时节因缘拈拄杖只有者箇无穷无尽历劫经年今夜随时送去免教涉蔓相牵掷下拄杖历劫得来今断送拍双空手接新年示众佛是众生屋里了事人众生是佛屋里不了事汉若要一样但佛与众生一时放却则无了无不了卓拄杖但于事上通无事见色闻声不用X聋端阳示众佳节端阳何曾顶约五月五日年年撞着风摇蒲剑碧楞楞日照榴华红灼灼道在时节因缘岂论正法末法向来着意驰求通身是草今日信手拈来无不是药竖拂子大众且道此药治甚么病击拂子不但老维摩药王药上也喫一帖示众豁开顶门眼照彻大千界既作法中王于法得自在师一夕湖边步月适遇一僧师曰明月与清风水天同一色人人在箇中只是出不得僧曰打草惊蛇作么师曰上座又作么生僧曰看脚下师大笑曰将谓胡须赤更有赤须胡万历己卯仲冬师谓门人性沖曰来岁中秋五六之间吾行矣子宜知庚辰八月十六日沖以前期而至师示微疾集众说偈曰生来死去空花死去生来一梦皮囊付与丙丁公白骨断桥随众阿呵呵明月清风吟弄语毕端坐而逝世寿九十随州七尖大休宗隆禅师青州益都贾氏子依郡之石佛薙发寓成都北寺为典座出街挑水忽然有省作偈曰大地山河体性空那分行走与西东偶然撞着无私句万水千山总一同就河南干明寺无尽室中盘桓针芥相投印以偈曰道高不假修德重事理周一枝正法眼付与隆大休出住随州七尖峰垂三关语以示学者曰吹毛宝剑被石人持去挂在万仞峰头四壁无路如何取得有一如意珠被木人擎X来抛向大海波中不假舟航如何觅得尽大地是箇火坑烧却了也唯有一茎眉毛在未审是何人见得师在茄园茄瓜次僧问如何是西来意师指茄曰黄瓜茄子僧不契再问师曰莫劳叨黄瓜茄子僧终不契下山别参一尊宿宿曰你在何处来僧曰七尖峰来曰大休有何言句僧举前语尊宿合掌曰真大慈悲嘉靖二十一年十一月八日集众书偈曰三际握来一拄杖十方原是旧袈裟泥牛石虎知消息踏破虗空便到家置笔端坐而逝嘉兴胥山云谷法会禅师本郡嘉善怀氏子九岁芟染于大云寺出家习瑜伽教年十七潜投天宁时法舟济禅师方闭关屡䇿发之一日问师曰圆觉经云四大分离今者妄身当在何处师闻之勐省却立巷侧至四更不动济唿与语未契未几被本寺追回锁禁越二年复出至阳羡见古林教参一归何处续入吉庵会下庵问曰汝参话头时中丝毫无不间否师曰不能曰如此却是虗播光阴师曰杂念渐消本念渐熟或非虗度庵曰有消有长尽属代谢非究竟法师游留都止天界毗卢阁闭关时觉胸中有月照寒潭之状越三载报恩诸老迎于三藏殿朝盂暮榻萧然适也自谓足矣偶有道者被褐访之师因呈所见道者诃曰脱得见尽一X切皆是平常汝所得自以为极玄极妙不知皆是鬼窟中作活计师拟进语者厉声喝曰汝道平常是甚么玄妙是甚么不告姓名拂衣而去师因大省二十年所得消释都尽又三年北游燕与徧融白云相切磋回南都五台陆公等送住栖霞结庵于天开巖大洲赵公至栖霞听法师讲楞严自谓洞悉关窍及入庵见师恍然丧其所得问曰师熟楞严耶师曰不会赵叹曰真楞严矣念菴罗公荆川唐公慕谒罗问曰如何是祖师西来意师曰我者里无此赀临别语罗曰性海非遥法流常注才有拟议便隔万山荆川踊跃称快师曰公勿便快活兹事取不得舍不得若谓面前皆是即执妄为真若欲向上寻求又是拨波觅水唐拜之曰不至栖霞几虗此生复游吴了凡袁公访师师示以宗旨袁闻之洒然师复游金台旋归栖霞乡僧多潜奔之袁复访师师问汝来作么曰专求佛师曰丹霞云佛之一字吾不喜闻有所驰求尽属妄想袁曰我本是佛求即无求师摇首曰未在袁曰长安无别路曰然则任汝胡行曰终不向师觅路师曰究竟如何曰栖霞岭上草青青师休去明年了凡邀师归嘉善之大云建立禅庑禅道为之中兴僧问如何是祖师意师曰有水皆含月无山不起云曰莫更有奇特否师曰不得将龟作鼈万历戊辰冬主三陈菴禅会乙亥正月三日起行香徧阅僧房告众曰此地清净吾可观化明日遂端坐而逝世寿七十五塔于大云之右嘉兴精严东谿方泽禅师郡之嘉善人族姓任首谒法舟济禅师于天宁一日室中举龙潭见天皇公案至何处不指示心要言下有省行蒙印可解制秉拂佛法虽徧一切世间而未尝有丝毫透漏作么生结虽未尝有丝毫透漏亦未尝有丝毫囊藏又作么生解故知百丈大师曲引初机为此方便诳諕之辞其实莫能结莫能解也设使有箇孟八郎汉出来道我能向百丈大师结不得处一结结断直使天下衲僧忘前失后求出无门亦能向百丈大师解不得处一解解开直使天下衲僧七狼八借窜身无地却甚奇特诸上座彼既丈夫我能不尔良久击拂子一下曰吽浮峰普恩上座山阴金氏子十岁出家至年十九忽念生死事大奋志寻师初至大悲叩无际首座示以心生则种种法生之语师当下有所契入有偈曰返本还源便到家亦无玄妙可称夸湛然一片真如性X迷失皆因一念差复见法舟济于天宁呈所见舟可之又谒万松休于鸟石峰松问何来师曰天宁松曰有何言句师举前话松曰不是不是师曰天宁道是和尚如何道不是松曰天宁则是我则不是师疑不决后参玉芝聚禅师复举前话聚曰是与不是未出常情二俱喫棒有分师曰如何是出常情句聚与一掌师当下豁然平昔碍膺一时融释聚曰汝既如是当善护持复以偈嘱曰莫学支流辨浊清是非尽处出常情铁鞭击碎珊瑚月会看东山水上行建宁斗峰天真道觉禅师本郡建安张氏子看万法归一一归何处话久而有省占偈曰一手拍兮一手鼓无位真人出格舞口中唱出无腔歌三千诸佛同一母往见古音求证音称赏之曹洞宗西京定国无方可从禅师雒阳许氏子礼福先芘峰剃落初参龙潭顺超化宗入室请益稍有契入后参俱空斌禅师斌问子参何人来师曰少室山前风悄然斌曰因甚一花开五叶师曰没孔铁锤百杂碎斌曰掠虗头作么师曰某甲祇见尽天下祇解掠实无一人能掠虗者斌曰不打自招也师曰老和尚惯用底不妨勘破斌以绵密阃奥重加煅炼偶捡传灯见天衣以行者五人俱召实上座因缘师当下X密契五位奥旨遂承印记隐于郏鄏定国寺示众佛祖宗乘本无言说但此段家风非从外得须七处征心八还辨见方得到家稳当不涉程途汝知九峰不肯首座百丈堕在狐窝足见得人为难而得理为尤难如上多方切须珍重成化十九年壬寅六月示寂塔于少室续指月录卷十五续指月录X卍XXX续指月录卷十六六祖下三十二世临济宗北京柳巷月心笑巖德宝禅师金台之世族也父吴门母丁氏早失恃怙弱冠偶之讲席听华严大疏至十地品云世尊因中曾作金转轮王时有乞者来化国城妻子头目手足内外布施王作念言我今若不施与向后百年一旦空废全无少益反招悭悋过失不若施与空我所有益我功德师闻之不觉身心廓然叹曰古今同一幻梦中遂决志出家缠绊岁余就于本境广惠禅林礼大寂能公披缁祝发明年受具朝参夕叩虽深信知有不肯自休务期亲证徧谒大X川月舟古春古拙诸老宿后至关子岭参无闻聪和尚问十圣三贤巳全圣智如何道不明斯旨聪乃厉声曰十圣三贤汝巳知如何是斯旨速道速道师连下十数转语皆不契遂发愤寝食俱废一日𢹂篮到㵎边洗菜一茎菜叶堕水旋转捉不住忽有省提篮喜跃而归聪立檐下问是甚么师曰一篮菜聪曰何不别道师曰请和尚别问来至晚入室聪举玄沙敢保老兄未彻话师曰贼入空室聪曰者则公案不得草草师喝一喝拂袖便出复往见济菴古巖大觉诸尊宿皆器重之后上关子岭再参聪和尚一日雨寒聪命烘炉乃问人人有箇本来父母子之父母今在何处师曰一火焚之曰恁么则子无父母耶曰有则有只是佛眼覰不见曰子还见么曰某亦不见曰子何亦不见曰若见则非真父母聪曰善哉师遂呈一偈曰本来真父母历劫不曾离起坐承他力寒温亦共知相逢不相见相见不相识为问今何在分明呈似师聪阅之甚喜曰如是如是只此一偈堪绍吾宗即说偈曰汝心即我心我心本无心无心同佛心佛心非我心复曰佛如转轮王佛法如王命佛子竖法幢能令邪作正嘱曰汝谛受持遇缘熟者智愚皆度续佛慧命须待其人师蒙记莂复侍聪年余乃礼辞去后底金陵寓静X海牛首高座等处数载复还金台初居圆通次迁南寺鹿苑慈光善果诸剎端阳上堂举大慧和尚上堂曰今朝又是五月五大鬼拍手小鬼舞蓦然撞着桃符神两手搥胸叫冤苦师曰大慧老汉大似少箇禁方向青天白日见神见鬼笑巖则不然今朝正是五月五云从龙兮风从虎山僧要与现前诸大圣凡赌箇赌信手拈来百草头甜者甜兮苦者苦拈拄杖蓦然突出者一条穿过从上诸佛祖是你现前诸人百样具有为甚么只少者一箇忽有箇见义勇为底愤愤地向前道和尚且莫压良为贱若论者一箇敢道人人不欠分毫放下拄杖曰汝宛不知何妨矢上更加尖堆上重添土上堂男儿固奋沖天志莫若从头放下来直把髑髅枯死尽仍教死眼豁然开上堂举南岳让和尚一日问众曰道一为人说法也未曰巳为众说法了也尚曰总未见人通箇消息来乃密遣一僧去探嘱曰待渠上堂时便出问作么生看渠有何言句可记将来僧往一如所教马祖曰自从何乱后三十年不少盐酱僧回举似尚深肯之师曰山僧者里三十年不曾见箇盐酱汝等在者里讨什么盌以拄杖一时趁散上堂当门一只箭来者看方便拟进问如何穿过髑髅面上堂拈拄杖曰有么有么时有僧出作礼师噼嵴便打曰多口作么曰某甲一言也未何为多口师复打曰再犯不容僧问一言道尽更不容其言时如何师云武陵谿畔杜䳌语十里桃花血满红上堂趣庭露溼阶苔滑行道藤牵山径迷禅者多询真祖意夜来𢹂履独归西拈杖指云看看看祖师又越山门而来也唤行童与我即便逐出良久云是你诸人分上着这等闲家具不得僧问如何是和尚昔年获益事师以拂子倒悬视僧云会么僧云某甲巳识和尚做处也师曰你道荆州黄四娘礼佛求箇什么僧无对师乃打出僧参问从上千七百老冻侬某甲今日一串穿来献与和尚伏请判断时门外忽闻犬吠师遽顾侍者看是什么客来侍者出问话僧罔措师曰上座适才问什么僧拟重举师与连棒打出僧问如何是文殊普见三昧师曰死人眼曰如何是观音普闻三昧师曰死人耳曰如何是一言道尽底句师曰死人口一僧请益金刚经为人轻贱话师曰汝有疑否僧曰有疑师曰有疑则为人轻贱无疑则应堕恶道僧沈吟师曰会么僧曰不会师曰把出你不会底来看僧曰不会教某甲把出箇什么师曰汝之罪业划然消矣僧欢喜礼谢而去问玄沙不出岭保寿不渡河落第几机师曰总X落第二机曰如何是第一机师曰玄沙不出岭保寿不渡河曰毕竟得箇什么师曰灼然毕竟得箇什么问如何是夺人不夺境师曰一文钱一箇大烧饼曰如何是夺境不夺人师曰喫在肚里了当下欣欣曰如何是人境两俱夺师曰你无一文钱也只甘受饿曰如何是人境俱不夺师曰云门胡饼金牛饭空腹而来满腹归僧问祖意教意是同是别师曰柳影横塘鱼上树槐阴罩地马登枝僧曰与么则形影两分曲直自显去也师曰未曾饱食庐陵米徒把蒲团认作天僧参问承闻诸佛出世为一大事因缘请问和尚如何是大事因缘师曰着衣喫饭疴屎放尿僧不肯不礼拜而出师唤回示以偈曰诸佛出于世唯为大因缘疴屎并放尿饥餐困打眠目前紧急事人只欲上天谈玄共说妙遭罪复输钱僧惭惶作礼而去一日有两官人游山入门哦曰茂松脩竹回顾见师便问如何是道人家风师曰茂松脩竹曰有何旨趣师曰自家观不足留与客来看有士人阅师净土偈乃问佛说是经则有六方诸佛出广长舌相作证今吾师说偈有何殊证师曰居士舌头亦不短又问何为不思议功德师曰前街人唤犬后巷骂猫儿又问老师今年高寿了师曰论年不见箇荤腥作么不藁瘦了僧问处处入法界念念见遮那如何是遮那师曰净地不须疴举赵州和尚问投子大死底人却活时如何投子曰不许夜行投明须到师X颂曰三十六物都灰烬只遗一双枯眼睛置向九衢深夜后无光明处作光明举世尊拈华公案颂曰师资妙契芥投鍼似海如山无处寻石火光中曾着眼始知佛祖不传心举经题米木八字颂曰黑白未分巳堕徧那堪拟议费钻研西干此土诸贤圣鼻孔撩天总被穿示座主偈曰荷鉏到处卖工夫三两文钱足可图鉏得他家田地净自家田地尽荒芜示僧法中幽趣眼中医向上玄机境上尘黑漆桶边箍子断太平国内自由人静坐寒巖此病难男儿争肯自相瞒转身一步无多子始信尘含法界宽师甞室中垂语曰佛未出世祖未西来元无佛法世法之名迥出黑山鬼窟一句作么生道又曰佛既出世祖巳西来佛法世法相为建立不犯化门道将一句来又曰佛生凡圣对待之门世法佛法名言强立总拈过一边衲僧本分一句试道将来又曰寻常间语言问答甚平易甚不思议刚被人问箇如何是汝本有底佛性为甚么却反眼竖口哑又曰既为佛子志阶佛地因甚一箇佛字最不喜闻师晚年退居京城柳巷于万历辛巳正月十六日示寂奉全身塔于小西门外台山龙树宝应禅师一日晨兴覩明星有省述偈曰日出东山月沈西嶂昨日今朝曾无两样台山楚峰和尚独居祕魔崖十余载木食㵎饮人不堪其忧师恬如也一日闻火爆声豁然大悟占偈曰X眼睛突出死柴头赫赫神光照四洲触处现成人不委几回春去又逢秋玉堂和尚僧问如何是道师曰看脚下曰如何行履师曰蓦直去苏州车溪无幻古湛性沖禅师秀水张氏子初以俗相谒无趣遂有所契寻弃家从趣芟染趣一日问师曰径山颂三玄三要曰彻骨彻髓道一句三玄三要绝遮护此二句中山僧欲取一句为法你道取那一句好师曰和尚适才问那一句趣瞋目叱曰得恁无记性师曰祇为和尚彻骨彻髓趣曰不然为汝一人即得争柰大众何师曰取即不辞孤负先圣丧我后人趣曰如是如是师往径山结茅集无趣语录一日归觐趣曰一向作得些什么事师曰某甲买得段田收得原本契书请和尚佥押即将集本呈上趣接得展看曰者是我底你底聻师曰和尚不得搀行夺市趣便将集本掷下师便趋出少顷呈偈趣曰者是你作底么师曰某甲鼓粥饭气若谓有所作孤负和尚不少趣点首住后示众三界唯心万法唯识卓拄杖昨宵时雨滴空阶一片绿苔俱打溼示众大道体宽长空绝迹按下云头别通消息同生同死风行草偃且道把住为人X好放行为人好干坤一合地胡饼日月两轮天气毬示众明明百草头明明祖师意笑杀老庞公至今犹瞌睡鲁祖见人便面壁不解寒温祕魔走到便擎叉全无礼义南山鼈鼻不若死䲡西院镊刀浑如钝锯且道大悲如何为人轮王总未抛三寸徧界先闻刀斧声浴佛上堂毗篮园里曾呈丑古佛堂前又露形不是日光三昧力如何洗得你身清大众释迦老子今日诞生未审此时还曾落地也未一僧出曰落地了也师曰你见甚么人说僧无语师曰杓卜听虗声僧问清虗之理毕竟无身时如何师曰道者合如是曰向上更有事也无师曰雪隐鹭鸶飞始见柳藏鹦鹉语方知问和尚百年后向甚么处去师曰千株松下百草头边师烧火次僧问如何是自在天真佛师曰与我般一束柴来僧肩柴至又问师曰者奴子好恶也不识便打僧问如何是最上一乘师曰藤穿篾缚曰意旨如何师曰三十年后僧参师问何处来曰庐山师曰古人道不向庐山寻落处象王鼻孔漫撩天如何是庐山落处曰请和尚尊重师便低头休去示念佛偈发心念佛循公道念念无私佛即灵念到公私俱不现唯心唯佛更何论念佛休论闲与忙时时无间始相当一声唤醒慈悲主剎剎尘尘是净邦真心念佛锦添华功德难量等海沙大处显然全体现X同名同号更无差火爆偈团圞无缝罅緜密不通风一点无明发分身剎土中示人动口全抛一片心拟思量处不知音百千年外看家话倒腹倾肠说与君起念求心心既念顿然无念念无心九重之内常为主彻古该今不动尊尽心竭力作工夫内外推寻实总无正恁么时无计可忽闻村内一声歌即心即佛隔皮言非佛非心亦是权端的要知真实处直须吐尽野狐涎师菴居二十余载万历庚戌受径山请不数月疾作仍返车溪辛亥冬示寂茶毗塔于径山嘉兴祇园古卓性虗禅师系籍儒门潜心释典屡困场屋遂礼无趣祝发力参数载见红日触身有省四方来者多就师谘决许司马以名剎相延师力辞之万历乙卯九月晦日谓众曰我将行矣乃说偈曰好去了好去了无生路上人知少他年再有相逢日大众修行须及早呵呵寂然而逝曹洞宗嵩山万寿月舟文载禅师别号虗白北畿通州人世系蔚州广宁王氏祖才从太宗靖内难官至武德将军父清早无子尝礼广济白菴空禅师受戒发愿曰若生子必命出家一夜清梦老僧入室而师生童时或结草为菴或聚沙为塔或塑泥为像撮土为香採花为供戏作种种佛事人皆异之九岁入乡较读书辄了了年十三父以夙愿语之师欣然遂礼白菴落X发年二十诣杭纳具北游掩关因阅万松拈提古宿机缘若面墙者久之忽省乃曰曹洞宗风大播天下有织锦廻文之妙非针线细密盘旋回互不触当头者不能与伊作主也遂旛然出关参无方从问曰某阅评唱有言前露刃句里藏锋之妙而大慧要噼碧巖之板其过安在方曰祇这一片嵩山影石老僧久欲推倒争柰病久无力子试为推师拟议方曰推不倒在及亲炙一年许每呈语方曰驴年去忽一日曰山花开似锦㵎水湛如蓝此岂不是大龙底转身句方乃笑曰这汉桶底脱也正德改元主少林示众达摩西来以一乘法直指单传令人见性成佛至我少室如九鼎系于单丝汝等诸人趁色力康健打办箇事直须努力莫闲过日师住祖席一十六载后退老于三十六峰之云山深处嘉靖甲申师示寂塔于少室祖茔送葬之日伊郑徽三府积香如薪四众云拥霞光万丈观者叹未曾有续指月录卷十六X续指月录X卍XXX续指月录卷十七六祖下三十三世临济宗宜兴龙池幻有正传禅师初号一心溧阳李氏子儿时体肥性好捕鱼罗雀靡所不为八岁就乡塾十二三肌膄骨立遂废业偶为母看诵香山卷偈语乃知发念持斋十六岁父母强与婚合未几琴瑟不调发心出家又二年病不戢出家意始决黎明起焚香默对观音像前誓曰某若再近女身此身当若何若何其夜即遯去后妇将产父命使徧觅终弗获一日值父于途次强归不就仍以母疾笃候侍归又一年既殁丧殡乃辞父长往入荆谿显亲寺礼乐庵师薙染示看父母未生前话密自矢志曰若不见性明心决不将身倒睡一夕闻瑠璃灯华熚爆声有省举似庵庵颔之后庵迁化师直造神京谒笑巖宝和尚于观音庵宝问上座何来师曰南方宝曰来此拟需何事师曰但乞和尚印证心地工夫宝曰若果识得心地那更有工夫印证耶师曰虽然不得不举似过宝曰参堂去师珍重便出至晚入室方具述所以宝蓦踢出只履曰向者里道一句看遂把话头一时X打断懡㦬而出通夕不寐翌旦宝出方丈见师犹伫立檐下蓦唤上座师回顾宝翘一足作脩罗障日月势师不觉脱然悟旨师后辞行宝乃书曹溪正派源流付之复赠一笠曰覆之毋露圭角师受嘱出住台山祕魔巖寺居十有三载入京师寓普照后住龙池上堂无上法王有大陀罗尼门名为圆觉蓦竖拂子曰会么鹞子巳飞天外去獃翁犹向月边寻上堂一切法不有一切法不无若能如是会水上按葫芦佛诞上堂今晨四月八日是我释迦如来示生降诞之时山僧忽然思量起来二千五百余年巳来不知有多少路见不平之辈务要别寻一箇人来与我释迦老子比胜负较优劣殊不知我释迦如来是何等一箇面孔汝诸人还知得我释迦如来脚跟立地处么还曾梦见我释迦如来顶相么良久曰举手拔南斗回身倚北辰出头天外看谁是箇般人蓦竖拂子曰云门大师来也掷拂子便下座上堂老僧者里不问你久参晚进贵要正知见知见若正了生死如反掌大抵不落断常有无二乘偏见更有甚么商量若有僧问作么生是正知见但向他道老僧在你脚下良久喝一喝下座万历甲申师讲演法华于祕魔巖寺时有万融首座病目初愈仍来座下展本听经师方陞座见之X言曰且喜万融首座病眼重开幻人有赖彼悚身起立云不敢师曰且问汝即今目前所覩境界与向未病眼时同耶异耶对曰无异师曰然正古人所谓三十年前见山是山见水是水及乎中间有箇入处则见山不是山见水不是水老僧今日休歇得见山依旧是山见水依旧是水是也师乃说经上堂师云鄙人将谓今时佛法门头没有可商量人仔细检点也有一箇半箇有僧出问谁是一箇师曰即今如閙市街头十字路边盘膝坐地哇哇叫化钱者是又问谁是半箇曰即今认住客尘烦恼确定以为主宰者是或曰若说佛法原不曾许汝有商量处乌用汝颠言倒语有许多饶舌师曰我不怪你虽然说得尽是你尽做得箇脍子手何也任他佛头来魔头来狮子头象头来牛头马头人头狗头羊鱼头鹅头鸭头既到汝案头上一一尽汝破除打发一边去只恐汝把箇死猫儿头便不能破除得打发不开去于此打发得开去才是好脍子手也或曰将那死猫儿头来着师乃笑曰果然不识有人于斯一似箇无尾巴底大虫且道顺毛还勒得伊么有人于斯一似箇生铁㧏子有力者还拗得折伊么果乃顺勒伊不得拗折伊不得只是有一人摇头不肯何也第恐将箇臭鹘突布衫做了贴体衣至死不肯脱总有青州布衫堆满世界也没用处况今时善知识都只要抱不哭底孩儿不敢触着伊动着伊只怕退了伊底道心又恐断X绝往来了不唯不我供养反被伊生谤毁作祸害便不柰何若是𢬵舍性命善知识则不然饶他是生铁㧏子须要诱引伊一举举到那半天里没割杀处了始撒手待伊自放下来务要跌折了他底又饶他是箇无尾巴大虫先须掘箇坑子隐覆却候待伊来陷入内务要使伊跳不出去直待伊计穷力尽时且问他你还要活么待伊颔首时更曰且缓缓直须教伊命根断如死灰了这臭鹘突布衫方得卸下始可谓我救得这死汉了也不然这畜生还𨁝跳在虽然说得也好只可惜今时末法世中无这等一箇知识正所谓贤圣隐伏遇而不遇也怪伊说不得呵呵李孟曰大夫问老师修行多少年方才得悟师云贫道修行未久亦无悟处虽然贫道自持斋出家学道以来不过四十余年前二十年止入得箇信位于昼夜十二时中犹不知其饥饱虽寒暑亦莫辨后二十年伹醒得一一病痛不从外入俱是自己心中所发近日又僧得箇欢喜处始知得人人肚饥都只是要饭喫然又恰如人从半夜睡醒了只顾东摸西摸信手摸着了自已底鼻孔不觉失声呵呵一笑有客问某等修行当何用工师提数珠曰会么客曰会得师反诘曰汝作么生会客曰若恁掐着数珠念佛有什么不会师曰未也客去若更有别说某便不会矣师举数珠掐曰但恁么一粒一粒拨过去又有客如前问师反诘曰汝拟修行图箇什么客云冀会道耳师X曰果欲会道直须放下只要会道底念头便是真用工处若此用工自当会道客云柰要会道这一念放不下何师曰去汝正閙在屡有客问道于师师或答或不答问尝闻有如来禅有祖师禅作么生甄别师舒手班指数曰余今年五十六岁矣客曰老师耳背那傍有僧走过师蓦扯住问今日是八月十五否僧答云今日是十四明日是也师撒手对客云唯这僧记得端的又有问祖意教意是同是别师忽云好打好打客作色曰何只言好打耶师竖起拳云不是拳头定是巴掌客揖之而去客有再扣之毕竟何以为道也师乃从容谕之曰道无方所无有形名指点伊不得取舍伊不得是非伊不得向背伊不得有无伊不得增减伊不得拣择伊不得动静伊不得好恶伊不得逆顺伊不得可否伊不得进退伊不得语默伊不得思议伊不得垢净伊不得依倚伊不得营为伊不得对待伊不得偏党伊不得闲忙伊不得前后伊不得难易伊不得始终伊不得人我伊不得亲疏伊不得损益伊不得寤寐伊不得异同伊不得男女伊不得老少伊不得得失伊不得新故伊不得迷悟伊不得固必伊不得高低伊不得贵贱伊不得果如是信得会得则无往而非道也客又曰然则某意念不动时还是道否师蓦以手插向腰间摸得箇蝨子掷向地云阿哑阿哑跌杀我耶跌杀我耶更休有客问西来大意师指古镜云是这箇客曰柰某不会X何师云为汝未曾用工磨得客曰某作么生用工即得师云即目前古镜聻复急索曰还我西来大意来客省曰我会也我会也师云会即不无试说来客乃指古镜曰某既会矣奚又止在是师颔之僧问九峰不肯首座因缘师举拳示之曰为伊不识这箇僧云识得后如何师云石霜住持有分僧又曰闻毗陵孙太史亦曾问此未知如何答伊师曰山僧伹答为伊道眼未明耳僧云即如道眼明后又作么生师云则不见有休去歇去在僧再拟开口师叱曰去汝不会我语僧问如何是祖师西来意师曰屋北鹿独宿僧曰不会师曰溪西鸡齐啼僧问如何是奇特事师曰虾蟆捕大虫僧曰恁么则不奇特也师曰猫儿捉老鼠僧礼拜师便喝僧曰老和尚为甚么放某甲不过师厉声曰老僧有事你且去居士访师次举僧问云门如何是诸佛出身处门曰东山X水上行问师意作么生师曰无孔笛几人解吹士曰弟子试问和尚得否师曰得士曰如何是诸佛出身处师曰西河火里坐士大夫从师游师每举门前冷落车马稀老大嫁作商人妇二语罕有契者有山居偈曰五峰云顶古文殊尽日跏趺总笑余半点苦寒禁不得踌躇未了又踌躇万历甲寅二月十二日示寂先一日有僧自台山来师与剧谈宿昔抵暮索浴众察师意恳请遗训师举所带帽者三众无语师抚膝奄然而逝建塔于本山之麓南阳灵谷昙芝禅师参笑巖宝问古人道打破镜来相见既打破镜拟向甚么处相见宝曰惭愧杀人师忽有省顿领厥旨遂忘礼拜舞蹈而出服勤数载宝付以偈曰微笑拈花第一机相传八八未知非今将从上非非法分付贤英力荷归五台瑞峰三际广通禅师久侍笑巖室中机契付以偈曰一念不生诸数灭万机休罢十方空界空数灭沤澄海诸佛众生影现中后居台山僧无明经参问曰某于古德机缘尚有疑处乞师指示师曰试举看经曰临济大师道佛法无多子毕竟是箇什么师曰向道无多子又是箇甚么又问玄沙谓灵云敢保老兄未彻在何处是他未彻处师曰大似玄沙未彻又问赵州云台山婆子我为汝勘破了也勘破在甚么处师曰却是婆子勘破赵州经复请师颂之师曰知是般事便休老僧不解恁么因即命经呈颂经各具X颂呈答其颂临济曰醍醐上味出放乳滴水搀中便不成三十棒头开正眼何曾传得祖师心颂灵云曰见色明心附物显理具眼宗师许而不许敢保老兄未彻一队闲神野鬼不是焦面王来受陷遭坑几许颂赵州曰暗藏春色明露秋光有眼莫鉴纵智难量到家不上常安路一任风花雪月扬师然之凤阳正宗悟上座久侍笑巖室中机契付以偈曰此宗须信有真悟莫学诸方平实禅异日寒灰亲爆出红炉又放一枝莲京兆高菴杰上座久侍笑巖室中机契付法偈曰世出世间不二法都卢祇在一尘中俄然信手轻敲破三世如来立下风天台天常经上座久侍笑巖室中机契付法偈曰剥尽干坤无实法搜穷心佛有虗名蓦然黑白都翻转掌上新筹独汝羸武林素菴智上座久侍笑巖室中机契付法偈曰青莲目瞬应时节七七雄谈非犯舌识得文言义路空何妨尘说炽然说嘉兴天宁幻也佛慧禅师别号嬾石会稽人南宋史相之后也母戴梦天台僧抵舍孕师及娠邻人共惊异相见红光葢室如火六岁入童子学授经知大意十四慕空宗走天台见松谷法师于华顶之胜峰寺求度不允乃泛海求潮音僧度复不允遂发愤塟身X鱼腹中且死得救免舟人愍之为剪发诣谷谷始纳为命今名留习台教五载一日晨课中间豁然不觉心吻俱开告谷谷奋挺逐之不得住闻嘉禾有济法舟者走见之会济方属纩于是一钵烟村孤笻天外南询北访参笑巖宝和尚得受记莂出住天宁之优昙苑疾当世学者走声势輀煗一征之以枯澹数十年门无宿客尝示众曰四大之躯孰不有五味之食孰能无白玉体箇箇分明紫金身人人可得争奈食之不常而食衣之不常而衣八万种魔宁教易晓四百四病以何遣除诸仁者不是祝发了叫做出家披金襕叫做出家识文达理叫做出家能行苦行叫做出家避喧求静叫做出家有人缘叫做出家感天供叫做出家紧要在着草鞵入释迦腹里疴屎放尿跨大步穿达摩心中戴角披毛枯草拈来直得百花相鬬鼓动含灵唤起维摩寂默十方如来密付汝印一切天魔自然倾胆咦鸟嗁春昼闲弥勒华发东风见故人又曰一番相见一番新好看钵盂添柄几处行来几处险犹奇艇内藏轮海不顾山头月白一任浮沈空无柰雨脚风清大家和会参方衲子讲席高流居士宰官天仙魔梵有情无情生一干坤死一干坤圣一法界凡一法界何曾谩得诸人若也谩得诸人那讨说箇是非好恶贤善才能尊卑异类焯然些子谩不得欠不得你道是什么境界会么满目尘埃千圣眼半身落魄五宗心晚退多宝菴足不X越阃者复十余载老且耄矣忽思天台旧隐即日抴杖还南嘉禾缁素遮止天宁崇祯戊辰八月师示微疾简历示小师曰后二日可小师涕泣固留师笑诺为更留三日仍涕泣固留不可俗弟子闻之趣置龛室初五日工适报竣师即以是日午跏趺榻上而逝僧腊七十八世寿九十一语音如钟足有轮纹龟画番番黄发齿落更生皆其异相之着者至若五台睹文殊真境司㸑感天台圣僧灵异可征兹不具述云嘉兴南明慧广禅师盐官韩氏子出家兴善寺谒无幻冲禅师示赵州无字话一日游径山就地拈得片纸有观方知彼去去者不至方之句释然有省乃往见沖遂蒙许可住径山上堂五峰头卓朔双径尾颠先喝石巖一任𨁝跳明月池覆地倾天此四句中有一句有杀人刀无活人剑有一句有活人剑无杀人刀有一句杀人刀活人剑俱有有一句杀人刀活人剑俱无伶俐衲僧简点得倜傥分明许你一生参学事毕除夕示众云前年年鼻孔无半边去年年两眼不完全今年年精骨献青天顾左右曰广上座禅巳说了汝等作么生会良久曰参一日茶次有僧持饼趋过师前师问云这箇饼那里买来的僧回身云莫道无语好师便举手中半箇云这半箇那里买来的僧云这却道不出师云情知汝道不出师在皋亭进关时有僧问云师今进关必待彻悟而后X出关师云恁么尽未来际出此关不得一夕下雪次有僧推窗云满山都是雪师云随声逐色汉僧云乞师离声色道一句师云满山都是雪泰昌改元仲冬二十七日奄然坐逝于祇陀庵曹洞宗北京宗镜小山宗书禅师号大章顺德南和李氏子其在童幼异于常伦与羣儿戏效作佛事十岁学儒巳通大义即掩卷叹曰此皆世法非出世法也遂往郡之开元薙落闻月舟禅师法席之盛入室请益密践八载蒙付正宗后少室疏请师叹曰先师化后三十余年曹洞宗风迨乎湮没前辈有言禅林下衰弘法者多假我偷安不急撑拄之其崩隤跬可须也某甲虽惭付嘱其柰付嘱何遂主之时值亢旱河井干枯既法席敷开泉源复涨嘉靖丙寅师主宗镜庵游履西山至谷集山三学洞美其幽寂遂结夏焉至冬忽染病腊月十六日索笔书偈曰宗镜宗镜心法成行即日圆觉镜破宗正偈毕俨然坐脱世寿六十八僧腊三十六茶毗身骨分为三分一分留宗镜起塔一分送顺德祖茔一分至少室起塔其少室谢事之日法堂中法鼓无故堕地得疾之初秦封槐摧一大枝入寂之后其树无故崩倒顺德内丘金山德宝禅师山东阳津人姓刘氏礼北X京海眼寺惟安老宿出家徧参天下丛林至无念禅师会下发明大事后依侍月舟载和尚久之付以衣拂出住燕南说法二十余年后休老于表善观音院僧问如何是如来禅师曰师子吼时芳草绿如何是祖师禅师曰象王回顾落花红隆庆庚午师年八十五忽诫谕法嗣祖通云为法求人宁劳毋逸日盈月昃吾将示寂乃趺坐而逝塔全身于旧隐之南岗续指月录卷十七续指月录X卍XXX续指月录卷十八六祖下三十四世临济宗宁波天童密云圜悟禅师字觉初宜兴蒋氏子甫离襁褓便喜兀坐俨然若有所思者八岁无师训知念佛长事耕获偶得六祖坛经释锄观之始知有宗门向上事遂快志参究一日负薪入市忽见柴堆突露面前有省二十九岁弃妻拏三十从龙池幻有传和尚脱白二六时中一心究参除佣作杂务之外时时以已事参询莫喻传旨日遭诟詈至病而汗不苏者X浃旬殷勤四载始纳僧服阅九载究心未证偶过铜棺山豁然大悟时传和尚移钖燕都普照师往省觐传曰老僧离汝三载还有新会处么师曰一人有庆万民乐业传曰汝又作么生师曰特来省觐和尚传曰念子远来放汝三十棒师珍重便出师访汝登周海门居士士以道学门庭高峻望隆一世师与之本色相见脱略窠臼士为手舞足蹈馆师别业晨夕谘证因晤无念有禅师于陶宗伯望龄府第大为赏识天台有无择者向师名欲以机辩相见适师路次栽松遽尔问曰山有狮子特来一弄师举起䦆头便打择拟议师直打趁传和尚再住龙池师复往省传问汝到诸方曾见甚么人师以脚打地以手拍膝传曰汝许多时一些气息也无师曰和尚疑则别参一日传上堂举拂问曰诸方还有这箇么师震威一喝传曰好一喝师连喝两喝归位传顾师曰更喝一喝看师即出法堂传便下座师随入方丈作礼云适来某甲触忤和尚便出传即命师居西堂寮一日挝鼓集众上堂付师衣拂师辞再三传复命入室嘱累扶持佛法师即画圆相五位呈传曰若据某甲扶佛法任他五位圆相都来聪与三十棒莫道分明为赏罚传笑而颔之遂得法传既寂师守龛三载毕始应众请继席龙池上堂一叶落天下秋X一尘起大地收今朝七月六日无论一叶落不落而天下秋众兄弟已备知矣举拂子一尘起也作么生是大地收底道理掷下拂子若知扑落非他物始信纵横不是尘下座普请上堂据众兄弟担了饭米来伴悟上座各各冀明已躬下事不合动静众兄弟然而谚有之曰有例不可灭无例不可兴百丈和尚创丛林立规矩有普请例及诸尊宿亦有普请说所谓作则均其劳饭则同其食自今观之似乎不然作者应当作闲者应当闲致令古风彫丧法门澹泊无他盖主法者不举之过也要且者般事无处得藏窜所以谓之大道谓之公案担荷者般事须是者般汉若是畏刀避箭躲嬾偷安不足为伴虽然却有箇验处且道以何为验良久曰打鼓普请看上堂我觉洪师弟募万人缘要往台山斋僧今日先从家里斋起悟上座无以报答蓦拈拄杖曰不但洪师弟设使释迦老子文殊普贤诸大菩萨乃至狮象狐浪泥猪疥狗法界有情总到者里悟上座别无供养总与他一顿从教怨入骨髓永劫不忘掷下拄杖将此深心奉尘剎是则名为报佛恩下座上堂六月日头真箇热赤肉团边如火逼试问现前诸兄弟无位真人彻未彻若也彻向无阴阳地上竖去横来若也未彻未免明日热如今日下座上堂开方便门示真实相拈拄杖击香几一下方便门开也竖起拄杖真实相示也诸人还委悉么若也见得彻去便可以拈拄X杖作丈六金身用将丈六金身作拄杖子用然后拄杖子𨁝跳上三十三天筑着帝释鼻孔东海鲤鱼打一棒雨似盆倾汝等诸人切莫向古庙里去躲一棒打折你驴腰莫言不道下座通玄解制上堂八月一结制毕腰间包头上笠通玄寺里放门开行脚衲僧搀先出被人拶着要翻身切莫随人穿却鼻复举洞山曰秋初夏末将谓忘却东去西去乱走作么直须向万里无寸草处去坐断路头石霜曰出门便是草奴见婢殷勤大阳曰直饶不出门亦是草漫漫地同坑无异土者队老汉总被山僧折倒了也诸人还知出身处也无若也知得日销万两黄金不为分外其或未然万古碧潭空界月再三捞摝始应知喝一喝下座上堂今朝五月五日知事头首要老僧陞座应箇时节老僧再三思量无可计较何也雄黄烧酒固是不宜要且无箇铜钱买糯谷思量到计穷力极忽然得箇富不有余贫无不足底平等法门正好与世移风易俗乃擎起两拳曰只将者两箇大糉子供养大众一任横齩竖齩忽然齩着自家底管取人人饱足免得穷厮煎饿厮炒上堂僧问如何是过去佛师曰释迦老子曰如何是现在佛师曰大地众生曰如何是未来佛师曰莫妄想乃曰诸人尽道解制殊不知天童之制结解不结解总不必论只如老僧终日趁着大众不挑甎便搬瓦不运土便擡石见你们稍迟缩不是喊便是骂汝诸人作么生会还知X老汉为人处么良久曰三生六十劫因雪上堂昨日青山今朝白雪众兄弟好消息野鹿行人步步成迹唯有挂角羚羊绝气息从来猎犬难寻觅高着眼始得上堂师不陞座竚于座前曰老僧气喘不能说话遂咳𠻳吐痰于地曰众兄弟试道看良久无有出者师以脚抹却归方丈上堂当头一着坐断要津才然侧耳丧却家珍从来佛法不顺人情所以道出羣须是英灵汉敌胜还他师子儿上堂默时说说时默大施门开无壅塞怎如临济小厮儿赤手全提白拈贼喝一喝上堂举拄杖曰举一不得举二放过一着落在第二掷下拄杖曰老僧落二去也且一又如何举便下座上堂三世诸佛不知有从空放下狸奴白牯却知有平地昇高从空放下无众生可度从地昇高超佛越祖超佛越祖众生度尽恒沙佛无众生可度诸佛何曾度一人虽然如是忽若两头坐断中间撒开突出难辨一句又作么生道披蓑侧笠千峰外引水浇蔬五老前上堂未到天童不妨疑着巳到天童冰消瓦解何故聻不见道闻名不如见面面既见矣诸人分上成得甚么边事一翳在眼空花乱坠上堂禅不在参道不在悟直下了然超佛越祖蓦拈拄杖曰即今莫有超佛越祖者么卓拄杖曰正好朝打三千暮打八百掷拄杖曰为甚么如此抚掌曰这里放过则不可上堂树彫叶落明明脱体全彰云散天空杲杲日轮当午正恁么时霜X风噼面来诸人还觉寒毛卓竖也无若也觉得如龙得水似虎靠山日用头头全体露折旋俯仰没遮拦喝一喝上堂六月初一正炎热人人通体汗流出忽然一阵凉风来箇箇仍前干暴暴且道干暴暴底是汗流出底是汗流出底是则不应有干暴暴底时节干暴暴底是则不应有汗流出底时节恐悞赚诸人老僧不敢道破也须各各自悟讨箇分晓始得上堂子规啼血满花枝口口声声祇叫归不耐时人犹不省年年三月又来啼大众还委么自是不归归便得五湖烟景有谁争卓拄杖一下上堂太白山中尽有柴一株不许众人搬老僧不是多护惜为要诸人彻骨寒虽然如是祇如道三界无安犹如火宅诸人又向甚么处廻避若也回避得可以高超三界独步大方其或未然各各照顾眉须始得一日众请上堂师至法堂前以手揖众云巳为大众上堂了也转身便归方丈一日挂牌入室有僧才跨门即曰不用拈提请师便棒悟曰为什么聻僧无语悟便打僧问狭路相逢髑髅粉碎当恁么时无位真人在何处安身立命师曰天上天下唯吾独尊曰恁么则万里无云一轮迥照去也师曰脚跟下好与三十棒僧问曹溪一滴直透龙池如何是直透龙池底事师曰脚穿过髑髅曰源远流长一句作么生X道师曰但与么去僧问如何是三宝师曰一顿胡饼两顿粥曰不问这三饱师曰老僧日日奉持僧问虗空破了将何补师云将你补师于龙池通玄金粟黄檗育王天童凡六座道场三十余年宗风大振座下踰三万指海内宿衲久巳领徒匡众者向师之风无不皈依座下崇祯辛巳国戚田公为皇贵妃賷紫衣入山请师陞座复得俞旨请住金陵报恩师以衰老固辞壬午春拽杖归通玄七月三日示微疾五日手书复护法祁侍御六日有僧自都中来问喝作喝会棒作棒会入地狱如箭射毕竟作么生会师便打僧礼拜师曰千句万句皆从自了自已不了喫棒不了七日晨兴巡阅匠工如平日及午归丈室语侍僧倦甚登寝榻少顷方起坐跏趺泊然而逝世寿七十有七全身龛迎还天童塔于幻智菴右陇语录题请入大藏流通常州磬山天隐圆修禅师荆谿闵氏子自幼失怙鬻蔬奉母恒持观世音菩萨名号弱冠听讲楞严一切众生皆由不知常住真心性净明体用诸妄想此想不真故有轮转惕然知有生死大事遂往投龙池幻有传和尚出家二十四得度参父母未生前话久未有入一日随传出窑运砖次同事说四大名山菩萨出现神通广大传曰者里也不少师进曰如何是者X里神通传曰快度砖来师于言下有得一日偶展楞严至佛咄阿难此非汝心处蓦然打失本参会传北行师掩关龙池阅古人公案复于云门扇子话去不得力究两载忽闻驴鸣大悟乃曰忽闻驴子叫惊起当人笑万别与千差非声非色闹遂破关与同参密云悟禅师趋京都觐传于普照寺传曰别来三载各呈似看师进曰人说北地寒我说南方暖寒暖不知人穷人知寒暖传颔之次日入室问历历孤明时如何传曰待汝到这田地与你道师便喝传曰汝还起缘心么师拂袖便出一日传因事穿褊衫举椅子作女人拜向师云汝上坐待我拜汝为师师笑呈偈曰木人提唱笑呵呵更着衣衫谁识他昨日覸来是男子今朝还作老婆婆传覧毕笑曰此偈甚惬老僧意即日命掌记室久而印可出住磬山次迁法济后住报恩上堂禅非解会道绝功勋妙体湛然真机独露不可以心思不可以意想不可以言宣不可以默照不可以色见不可以声求一念回光便同本有恁么则释迦老子睹明星时见箇甚么来者里透得顿越三祇坐断报化佛头随时着衣喫饭还有向上一路在蓦竖拄杖曰释迦老子在诸人眼睫毛上放光动地祇是不得动着动着则三十拄杖何故不见道丈夫自有沖天志不向如来行处行上堂一尘不立犹在半途截断众流尚居门外且道谁是到家者顾左右云观音菩萨将钱买餬饼放下手时原X来是馒头到者里直得如天普葢似地普擎耳内藏得须弥山眼内着得四大海方有语话分且道此人浑身在恁么处委悉么数声清磬是非外一箇闲人天地间上堂拈拄杖曰老僧有时拈拄杖子不作拄杖子用有时拈拄杖子作拄杖子用有时以拄杖子行遍四天下掷向壁角落里有时抛下拄杖子独自打顿去诸人者里见得便会得我临济大师的宾中主主中宾宾中宾主中主虽然切不得动着动着则打你头破脑裂莫言不道卓拄杖示众今朝正是腊月半大事分明须了办莫待临时有屈伸解脱门开成大患堂中箇箇老成人着着拈来要方便言言见谛剔祖灯自古传持吹毛剑吹毛剑有何验当阳拈出与人荐蓦掷拄杖曰怕令停囚长智示众灵源湛寂智体自如触处洞然随方应用目前无法拈来物物全彰箇里无私举起头头成现须是恁么人行得恁么事且道那箇是恁么人禾山打鼓雪峰辊毬赵州喫茶云门餬饼到者里总用不着且道有甚长处卓拄杖曰偶然独立千峰顶闲看湖帆自往来示众今时禅门大变总是箇弄虗头汉教坏人家男女不肯指点人做实地工夫刚刚学些魔嘴说话不顾本分中黑漆漆地老僧者里不比诸方容人打口令谓之参禅若要在此住须将从前学来的尽情吐却净净地本分参究一回讨箇分晓始得若不如斯唐丧光阴有何利益问如何是法身边事师曰黑漆桶如何是法身师曰烂东瓜如何是法身向上事师曰三家村里酒帘子师风仪磊落赋性恬退亲炙龙池一十八载累命分座说法皆辞逊初入磬谷值雪深五十余日炊烟几绝师于饥禽野兽中安之晏如独念法门衰晚师道陵夷力恢济上纲宗大阐别传旨趣痛呵穿凿严辩正邪四方向道之士承风踵接竞喧宇内崇祯乙亥九月二十三日示寂塔全身于磬山之右杭州径山语风雪峤圆信禅师宁波朱氏子九岁闻诵弥陀经水鸟树林悉皆念佛念法自此发心至二十九岁出家热病几死梦神告言明日愈也饮冷水汗出果瘥即便行脚尝自恨云既出家当作何事每日痴呆衣食多废隆冬骨露遇无袴者即解敝袴与之赤体七日夜冷气攻腹痛不可忍如此两载苦无入处上秦望访妙祯山主主举昔有他心通僧住山遇少林僧欲勘之其僧早知预过溪候顷之少林僧至他心通僧问何来答云天竺他心通僧即负过溪至急流问曰我X闻有三天竺汝那一竺来速道速道少林僧无语还负掷溪边谓之曰饶汝家里死果如所言祯令坐中各转一语为少林出气各转语竟祯叱师曰宗门中语何得乱话师惶愧不巳誓欲明此公案至五更闻报钟即揑拄杖跃大石上高提那一竺来自此通身是箇疑情手指日轮曰午时决要明白石头间跨上跨下狠提从前妄想俱扫只此话头不舍勐跨上石忽前后际断如空中迸出日光又若山崩海裂内中所有之物一一洞见无身相可得复喝一喝张三杀人李四偿命明日返天台求人印证擡头见古云门三字乃大悟尔时发愿弘云门宗途中说句云一上天台云更深脚跟踏断草鞋绳比丘五百无踪影见得他时打断筋乃走西天目礼佛至活埋菴僧请偈有香炉一箇折只脚之句遂念莲池宏大师决为我印证直走云栖到时天晚次早大众喧嚷云法堂上香炉冷地爆碎堂头要这僧出来忏悔封锅不煑粥饭师自念此谶天目题香炉峰因缘乃印证我也入大禅堂跪曰香炉是某甲打碎特为忏悔大众即执方丈宏曰不是他你去说与他他是客不是你打碎师曰打碎香炉不分宾主又遣问曰打得几块生师曰賍物现在旁一僧曰何不去方丈前礼拜求许开锅师往跪叩首数百侍者传语云去开锅也少顷僧又云尚未开汝再往礼拜师复进跪叩数百头欲破侍者曰开也师谢而出宏命维那云新到是菩萨行X人好生留住师饭毕堂中礼九拜唱曰某甲不学好累及大众雨淋淋地竟去后师再上云栖问如何得成佛作祖去宏曰问道于盲师曰道岂盲耶宏曰我盲师打圆相曰总在这里宏指圆相曰盲师曰见妇不须重下泪还他原是箇中人宏曰不是箇中人师曰却好宏曰好好师礼拜次日呈偈宏为逐句着语偈曰不解西方不学禅偶来尘世祇随缘三间茅屋傍溪住两扇竹窗关月眠醉尽衲衣那有结养长头发欲成颠自从会得吾师意白雪飘飘六月天复嘱以头陀行住双髻山续佛慧命遂往参龙池传和尚室中机契即获心印出住径山上堂师云咄咄咄千年常住一朝僧今日祖令当行十方坐断且道还有祥瑞也无钟楼生耳朵佛殿又怀胎司理黄海岸居士出问曰如何是钟楼生耳朵师拈生香示之曰会取这箇进云如何是佛殿又怀胎师曰产下也士礼拜师乃曰承命老人至此理荒残之祖席这箇唤做狗尾续貂那管家家门前火把子钓鱼船上谢三郎即不问新妇骑驴阿家牵道将一句来还有人道得么一拂击开金殿月万家无箇不光明复举疏山问沩山树倒藤枯公案至明招处举前话招云更使沩山笑转新山云原来沩山笑里有刀师召大众X曰要见沩山笑里刀么呵呵大笑下座黄海岸居士请上堂师举临济云有一人论劫在途不离家舍有一人离家舍不在途中那箇合受人天供养师曰这箇语话大似掩耳盗铃瞒人自瞒诸人要识这两箇人么余杭纸贵一状领过黄介子居士请小参师举古佛偈云见身无实是佛身了心如幻是佛幻了得身心本性空斯人于佛何殊别径山则不然鳣鱼水底聚鹞子贴天飞会得此中意成佛更无疑小参师陞座曰有一人超出佛祖千圣莫能窥诸祖不敢正视良久曰诸人要识此人么只在汝等动用中还会么会则不妨出众道看举洞山掇菓桌话师曰当时首座恁么下语至今还有下语者么如无径山为伊下箇註脚过在动用中不得果子喫洞山太无端咄咄咄咄咄黄海岸居士问云入泥入水时如何师曰滑杀人士云久闻雪峤及至到来不见一点师曰日头大士云雪镕后如何师曰春水满溪流士云大师曾见甚么人来师点胸云雪老士礼拜师举三日前梦室中火起老僧喝两喝火𦦨渐微自占曰般若如大火聚日来老僧举扬家丑莫非正应此梦余集生居士云早是大地火发了也师曰老僧甚么处安身一僧进云请师再不註脚师曰向居士鼻孔里士云打失鼻孔救取眉毛师颔之嘉禾三塔僧慈雨自负有得师以婆子烧菴话扣之曰正恁么时如何下一语看僧云感恩不尽师曰太煞露筋X骨僧乞师代语师曰大似商人落夜僧礼拜僧问高峰云人人有箇影子因甚踏不着师曰踏着即祸生僧问路逢狮子时如何师即震威一喝僧无语师打出僧问如何是休粮方师曰两粥一饭进云此理如何师曰不曾嚼着一粒米进云若然一切人皆相似也师曰不堕诸数僧礼拜云望师慈悲佛法布施师曰穷进云大师用不尽的师曰悭乃举鸟窠拈布毛公案师亦拈布毛吹之问僧曰会么僧云这是鸟窠的师曰钝根奴明明示汝又道是鸟窠的即喝出师真率不羁诋呵诸方无当意者寡耦少徒一笻孤往后归老径山一夕唿茶饮毕唱自所书小儿曹生死路上好逍遥皎月清霜晓一杯茶坐脱去了遂示寂顺治丁亥八月二十六日也觉浪杖人为建塔双径后弘觉忞公复迁全身塔于云门右麓湖州净名抱朴大莲禅师杭之临安骆氏子年十五投妙严祝发二十二往云栖受具初游讲席一日自念数年以来于教相旨趣虽有理会处生死岸头全用不着遂更衣入径山禅期三七日中廓然洞彻述偈曰自幼失亲娘徧觅于他乡蓦然一相见更不再思量解制即往荆溪参叩龙池传和尚传曰汝是何方人师曰古杭云栖弟子传曰云栖说何法师曰云栖不说法传曰老僧这里也不说法师曰某甲自远瞻风而来云何不说法传曰老僧牙齿疏缺师曰道X不在牙齿上传曰不是这箇时节了师云道无古今传曰上座明白了师云不知还许明白否传曰巳道过了至夜师曰亲切处更乞一言传据座而巳师唤侍者点茶来传曰上座不妨伶俐师曰某甲耳聋传休去师一日礼辞传曰老僧犹有语言未尽在师曰和尚言虽未尽其意某甲巳知传曰且道老僧意作么生师便喝传曰再喝一喝看师转身便出传付以源流拂子住后僧问佛是何义师曰觉义僧曰佛还迷否师曰迷僧曰既觉云何复迷师曰不迷又问作么僧曰也须问过师拈棒打出问如何是夺人不夺境师曰蛱蝶穿花影曰如何是夺境不夺人师曰掀眉扫白云曰如何是人境两俱夺师曰彼此无消息曰如何是人境俱不夺师曰推窗看月明鱼山熊居士问万法归一一归何处师举茶盃曰请茶士曰我在青州作一领布衫重七斤作么生师曰脱殻乌龟飞上天问如何是麻三斤师曰斤两分明示众曰冷地里闻人说着修行二字不觉失笑何以故心本无念将箇什么来修亦复无形又修箇什么且本是绝待才涉修行便成两橛若有箇伶俐汉一识破便放下何等妥贴何等自在虽然也须透过一番始得不是说了便休珍重师于崇祯二年八月示寂曹洞宗西京万寿幻休常润禅师别字大千南昌进贤王氏X子幼背二亲从从父游常目摄羣优洒然若有所创知诸幻皆戏局也无常谓何乃入伏牛山礼坦然平公祝发居三载知摄心如按浮瓜起灭相乘茫无所措质疑未决南谒万松于径山通所疑松诘之曰疑是何人措者何物师未决退而至九华一夕觉身同虗空疑甚乃听讲楞严至圆明了知不因心念处忽尔有省廓然如镜中象不落空有乃知前境虗空直尘劳一息耳后参大方莲公问现镜中象时如何莲曰直须打破师曰打破后如何莲曰亦未离心境师未决参小山书禅师始至举前话书曰何必打破师曰其柰镜象何书曰镜象安在师有省一日书问师曰畴昔之疑决否师举掌书曰将毋以罔象问景耶师曰此外更无何有书曰试披衣捡之力行二年愈益精进书举洞山我今不是渠诘之曰既不是渠毕竟是何人师领悟以偈答曰若要识此人有箇真消息无相满虗空有形没踪迹曾为佛祖师尝作干坤则龟毛拂子清风生兔角杖头明月出书曰子无勦说更须自入悟门师曰尚不借缘从何门入书曰既不借缘何为至此师曰因不借缘所以至此书曰就不借缘一语于意云何师曰彩凤飜风身自在铁牛奔吼意常闲书曰善哉明日辞行书付偈曰定作人天主当思少室秋师曰常润是甚么人安敢当此书嘱曰吾道不振久矣岂宜袖手耶师唯唯逮书示寂佥议继席非师不可师执意谦退再请再却众乃举X书付嘱之偈师遽堕泪不复言辞乃住少室师体貌豊硕声若鸿钟与诸学人甘澹泊而襟度夷旷一力负荷大法朝夕干干无少倦色告香入室者二百七十人万历乙酉四月念七日书偈告寂建昌廪山蕴空常忠禅师本郡人为居士时尝讲姚江良知之学一日客游镇江鹤林过一老宿号古溪者谓谭曾参月舟和尚乃从剃落老宿病又谓之曰子既出家可徧参知识去师遂往中州闻小山书和尚道风即谒之书问来为何事师云为生死求出离法书曰生死在何处要你出离师无语书曰且去务下着一日师又问如何得见性成佛书曰你喫饭也未师云巳喫了书曰舌在你口里还见么师云毕竟如何得成佛书曰佛是干屎橛汝咬得破么师拟再问书摇手曰不是不是师益心疑之乃辞书徧访诸方名宿久之有省乃彻见书作用因复返嵩山适值书他出师迎而问云达摩面壁在甚么处书指曰阿那青黯黯处师云东指西话作么书曰南方杜撰禅和如麻似粟师云切忌魔魅人家男女书拈拄杖便打师礼拜书便偕归会书谢少林事往住北京宗镜师随行服勤三载深得玄旨书每勘验之机锋不让一日辞归书付以偈曰宗镜门下万株松长年占断白云封人间未许闲相识一枝迸出笑春风师归建昌于从姑僻处每危坐人或问之师摇手曰汝不会去或曰师且为我说看师云这岂不是不会人咸X笑之因到覆船山见绍隆大师故蹟乃题诗于箫曲峰静室壁间云覆却船兮赚雪峰渠无生死太空空玉箫声断千山冷谁听猿啼夜月中盖深有感也盱江之新城有廪山去郭二十里八面秀拔师游喜之因结茅栖止者二十年不与人接诸士绅故人多来相访唯默坐而巳罗近溪邓潜谷二公与论性命之学皆超出情见及举宗门向上事人多未能领略无明经公向师道行高峻特求出家授戒师云出家须出五蕴家且待此事明着尚不为迟皈戒须皈自心法岂必三坛为能圆你知十六沙弥继灯成佛么出家如此是真丈夫经又问如何是入道法要师云汝但能精进不欺便可彻头彻尾经一日与诸兄弟论金刚义甚快师闻之笑云宗眼不明非为究竟经大惊便问如何是宗眼师振衣而起经益疑之一日举前话问师师云我不如你你自看去经后隐峩峰因如大好山语下大悟走廪山以偈呈师师云悟则不无更要受用得着若受用不着祇用箇汞银禅也因举南泉王老师卖身话勘验之云子试道南泉是何心行经曰这老汉没葢载待你头出角着又问甘贽行者请念诵南泉打破锅子意旨如何经曰拂袖便行钩有饵锅儿打破玉无瑕师奇之乃云他日子弘掦祖道吾不如也师生平言行缜密如美玉在璞非有真为法人拒而不见见人谭某于何处有省悟何处有证入辄勃然呵之云汝何所见敢以此证X据人耶打破大明国寻不出几人能真参实究在你敢作大妄语以未悟谓悟未证谓证耶有拈颂若干超绝卓异祕不示人一日师无疾忽告众曰我有一箇未了底事汝等须知众无语乃命澡浴整衣遂端坐而瞑茶毗顶骨不坏塔于本山后司理黄端伯居士同寿昌谧公复迁塔于廪山之麓魏博大伾隐庵如进禅师广平永年人族姓陈得法于小山书公养道于大伾之兴国寺影不出山足不蹈阃者数载凡尼姑妇女不许入门无容面谒久之开堂说法机如走珠口似悬河衲子肩摩接踵趋谒如狂一日应请北游途宿三教堂主僧进曰此中向有憨布袋像供西壁后为羽士居此于顶上安双髻改唿为钟离仙迁供东壁每每缁衣黄冠争衡代位至今荤酒淫祀妖孽一方殊为怪事求和尚除之师以拄杖指其像曰者块泥团变怪多端不守本分恼乱人间髠头佛祖丫髻神仙出乖现丑魔魅闾阎彼此搬弄东那西迁妄生喜怒暮四朝三不遇老僧行正令多年冷地受牵缠四大各复返本还源从此一方齐物论即刻送汝上长安咄咄连棒粉碎而邪孽从兹肃清龙冈大方如迁禅师陜西凤翔岐山县之李氏子年十七礼本郡无踪本公为师首参悦菴喜和尚授具X指示向上一路寻入青峰山弔影单栖有所开悟谒大章书和尚于立雪庭遂留依止朝夕入室陶镕从上机缘乃蒙印可有针头玉线海底铁牛日夜辛勤记伊保守之嘱师至怀庆郑世子让国潜修白业闻师至乃建精舍于龙冈延师晏寂慈圣皇太后赐大藏经护勅御书大法宝藏四字至龙冈创寺安供后师无疾端坐而化塔于寺右邺下古风通玄禅师本郡王氏子龆年礼大妙师祝发甫壮南询与伾山进往谒小山书禅师一见直以龙象期许久之乃付衣法后闻帝阙奉旨开堂于真定舍利寺代王聘请开法于山西大同僧问如何是道师曰何不问已僧曰自已云何是道师曰处处绿杨堪系马家家有路透长安僧曰向上更有事也无师曰有僧曰如何是向上事师曰青山低处见天阔红藕开时闻水香未几辞归效陈蒲鞋养亲建愿王菴以休老后无疾端坐而逝塔于菴侧顺德鹊山天然圆佐禅师邑之范氏子偕大方迁公参小山书和尚于少室机契竟付衣钵归里隐蓬鹊山石河菴有请说法者师辞甚坚柱史吴公率四众再三迎请乃上堂以拂子打圆相曰会么向上一路千圣不传学者劳形如猿捉影苟非忘形去智丧偶息机亲到虗灵不昧了了常知底田地过来要见他拈花之旨面壁之宗大似数他桃李宫墙外终非已有诸人还要知佛祖直指底消息么乃以拂击案云X适来山僧已自告报了也便下座僧问拈椎竖拂举古明今皆是止啼黄叶如何是金钱师曰只见雷霆施号令那知星斗焕文章曰和尚自把火行其如学人何师曰闭目中秋坐却怨月无光蓬巖吴柱史问如何是般若体师曰寂然不动曰如何是般若用师曰感而遂通曰如何是下手得力处师曰罔象到时光灿烂曰如何是不得力处师曰离娄行处浪滔天曰恁么则儒释未始有异师指空曰此儒耶释耶同耶异耶公作礼曰谢指示万历乙酉十月师预知时至浴毕坐逝续指月录卷十八续指月录X卍XXX续指月录卷十九六祖下三十五世临济宗潭州沩山五峰如学禅师关中临潼任氏子参密云悟和尚一夕茶话次悟蓦伸脚曰你作么生师以脚踢之悟笑曰未在未在师曰和尚道看悟倒卧师曰也只是困悟曰你又与么去也师乃礼拜天敬丙寅冬金粟众盈五百悟乃举师为西堂一日师辞行悟握拂曰唤作拂子则触不唤作拂子则背不得拈起不得放下不得下语不得无语不得错举若不错举则分付汝师则连跳两跳曰不要不要悟曰犹是乱叫乱跳更试举看师转身曰某甲去也悟乃付源流拂子崇祯庚午悟住黄槩师在西堂寮僧隐元琦参向师竖拳曰识得这箇天下太平识得这箇天下争竞如何决断师便打僧再喝师又打僧连喝两喝师又两打僧遂呈所得师云此子彻也乃唿进寮云汝有悟处试道看僧云道即不难只恐惊羣动众师云伹说何妨僧打觔斗而出师云真狮子儿善能哮吼癸酉出沩山之金陵祇陀林忽示寂龛归建塔所着五宗派叙示衡州僧谷应后黄龙牧夫付梓行世苏州三峰汉月法藏禅师无钖苏氏子年七岁就乡塾值湖水暴涨家人徧寻不获即乘一大龟冲涛而来里人神之十五出家十九剃染究心教典精析儒术尝语人曰十河九洛象教总持须从无文字处求之乃着四书五经参同一日怃然曰宗乘中事自问理会也理会得说也说得只一事未在敌他生死不得遂决志行脚参万法归一话徧扣名宿皆不当意遂隐虞山三峰草屋萝墙不设榻座会窗外二僧夹篱拗折大竹声若迅雷乃大悟因闭关次忽推窗见黄梅堕地始得彻证乃握一竹篦亡晓夜开发学者X一时称三峰罏鞴名重丛林天启甲子秋礼悟和尚于金粟悟上堂举黄檗参百丈丈举再参因缘黄檗不觉吐舌丈曰子以后莫承嗣马祖去么檗曰不然因师举得见马祖大机之用然且不识马祖若嗣马祖巳后丧我儿孙丈曰如是如是见与师齐减师半德见过于师方堪传受子甚有超师之见故临济三度问佛法大意三度被打济后出世惟以棒喝接人不得如何若何祇贵单刀直入师出众便喝悟曰好喝师又喝悟曰汝试更喝一喝看师礼拜归位悟复举僧问古德朗月当空时如何德曰犹是阶下汉僧曰请师接上阶德曰月落后相见且道月落后又如何相见师便出堂即日请师居第一座次日悟上堂师问海众云从慈霖普霔现跃飞腾即不问如何是驱雷掣电底句悟便喝师曰恁么则金粟花开宝林果熟去也悟又喝师礼拜归位未几欲辞行悟手书临济源流并信拂授之杭州安隐请师上堂上首白椎未竟师以拄杖横截曰千佛下口不得列祖一场败阙今日直下拈来依然是赤骨律此事如干将莫邪双腕并运如冰花若火𦦨向报化舌根下一截正好销兵铸䦆乐过平生只今有恁么汉子么不妨与安隐相见上堂若论此事如迅雷贯顶掩耳不及吐出清风一条镔鎚向须弥顶上一鎚金刚山下透X脱倒卷虗空万仞壁立若是临济嫡骨儿孙便解向狮子口里敲牙骊龙嵴上揣骨主宾互换通身纵夺末后句里出身威音王前过活还有如是操路者么出来与老僧相见上堂头上蔚蓝天欲滴脚底白云千万尺手中拄杖腰下瓢去去来来无顺逆好消息踏破草鞵双脚赤三头八臂脑后睛日日相逢不相识上堂攀跻不住忽然翻打破吾宗向上关剩得一双穷相手始知无法向人间法座成上堂巖巖狮座涌堂中老衲披衣坐法空跨下狻猊忽翻掷一声哮吼见威雄喝一喝曰狮子踞地吼佛祖倒身走出头天外看只有万峰叟喝一喝室中尝垂三问勘验衲子一曰宅破家亡阿谁是主二曰纵开楔棒是何意旨三曰卷席挂拂因甚不住鲜有契其机者师尝曰黄龙有言学者欺诈之弊不以如来知见之慧密而煅之何由能尽且古人建立宗旨千牢百固尚有承虗接响者混我真宗若师家大法未明无从辨验则胡喝乱棒羣然而起吾宗扫地矣X师初开三峰法席历主净慈北禅龙山锦树真如圣寿复重兴邓尉圣恩祖席一日上堂辞众曰心休不说法骨瘦上堂艰分明都说尽湖水洗山颠崇祯乙亥七月二十二日将入寂侍者问如何是身后事师曰牀头老鼠偷残药壁上孤灯照旧衣侍者拟再问师举手曰放下幔子着至中夜索浴更衣泊然而逝门人奉全身建塔于圣恩寺之右曰天山塔院着有八会广录智证传提语行世四川夔州破山海明禅师蜀之蹇氏子年十九出家姜家菴听讲主说楞严至一切众生皆由不知常住真心诣主请益未决遂出蜀徧参憨山清博山来云门澄诸老不契乃住破头山勐力参究一日到万丈悬崖上立足自誓曰悟不悟性命在今日了辰时立起立到未时眼前惟有一平世界更无坑坎堆阜举意欲经行不觉堕崖损足至夜翻身忽痛有省天明叫曰屈屈一居士曰师父脚痛么师噼面一掌曰非公境界参悟和尚于金粟值勐雨轰雷悟谓众曰假饶雷来打我汝等如何支遣师曰用遣作么乃呈颂曰㘞地雷声意自悠几人欢喜几人愁吾师纵有分身法血溅黄沙倒逆流一日悟落堂惟默然师问正恁么时如何悟云你可到恁么地否师震威一喝悟便打师复两喝悟云你再喝两喝看师掀倒禅牀拂袖便行悟追上蓦头一棒师曰恁么为人瞎却天下人眼在师入座悟问内不放出外不放入正恁X么时以何为界师曰竿头丝线从君弄不犯清波意自殊悟颔之出住禾之东塔上堂东风解冻百草萌芽行脚衲子似粟如麻拖泥带水兮草鞋狞似虎混俗和光兮拄杖活如蛇向有佛处不可住无佛处急走过方称英俊作家切不可向万里无寸草处坐虗度生涯大众且如山僧这里九旬禁足三月调心今日解制临行一句作么生道摘杨花摘杨花上堂金锄削尽千峰雪露出天涯星月孤照得世间人廓彻都来依样画葫芦大众未审还有依样画得者么有则不妨好手手中呈好手红心心里射红心其或未然且待山僧自画去也以拄杖打圆相于中掷地曰层落落影团团千古万古与人看上堂福城东际烟水涨大塔庙前楼阁开千手大悲扪不住无端放出善财来大众且道善财来作甚么随行踏断流水声纵观泻出飞禽迹卓拄杖下座上堂解开布袋口放出一羣牛绕砌寻芳草芒绳贯鼻头放去也东触西触收来也山悠水悠正恁么时不收不放一句作么生道拏云自可容收放喝月谁能使去留上堂昨夜梅花香宇宙今朝雪块打长空就中一点真消息拈向诸人鼻孔中蓦呈拄杖云未证据者向此嗅嗅看是甚么意旨时一僧𨁝跳作舞而出师以拄杖掷地云穿过髑髅朱婆子问一切时参究念佛底是谁师云你这一问从甚处来婆云朝夕不离师云不离箇甚么婆转身绕一帀云不离者箇师X云也是赤土涂牛奶婆子又问弟子现是女身父母未生前还是男是女师卓拄杖云还识者箇么婆云无去无来师云是甚么所在说来说去婆云即今如何抵敌师云好与三十棒师住东塔三载旋应铜梁之请历主岊岳大峩万峰中庆凤山栖灵祥符无际蟠龙佛恩双桂十剎宗风遐播后当蜀变师以化导不辞腥秽羣魔救免僇杀者亿万万计师无疾坐逝于康熈丙午三月十六日是夕夔太守梦师授一扇守展读其偈曰屣声滑滑响苍苔老去寻山一快哉回首五云堪一笑澹然潇洒出尘埃觉即遣候而师巳化去矣郡守惊异刊布行世宁波天童费隐通容禅师闽福清何氏子年十四依三宝殿出家一日闻指南堕指参禅发心参寿昌经示狗子无佛性话因经上堂与僧问答次师在傍不觉身心奋发话头脱落乃问经曰今日看破和尚家风了也经曰汝有甚么见处师便喝经便休闻天童悟和尚寓吼山师冒雨往谒便问觌面相提事若何悟以番菩提大素珠照头便打师曰错悟又打师又喝悟祇管打师祇管喝至第七打所有伎俩知见一时冰释悟问薰风自南来殿角生微凉汝作么会师曰水向石边流出冷风从花里过来香曰离了此又作么生师曰放和尚三十棒曰除却棒又作么生师便喝曰喝后聻师曰更要重说偈言悟休去后悟住黄檗上堂曰还是冲浪金鳞么出众相见师以坐X具覆顶出曰和尚还会么悟打曰一钓便上师喝一喝归众悟然之崇祯癸酉师充黄檗西堂隐元琦问大制从来无解结如何特地起风波师曰被阇黎带累曰恁么则翻腾去也师便打琦喝师曰乱作曰打着昔年旧痛处于今犹恨棒头轻请师末后一顿师打曰旧疮瘢上着艾曰恁么则彻骨彻髓去也师曰如何是彻底意琦一喝师曰喝后聻曰时清休唱太平歌师曰祇引一半上堂今朝初一好箇消息若还不会又是明日所以道举一不得举二放过一着落在第二山僧举一了也是汝诸人如何委悉便下座住金粟上堂全身担荷赤体提持要是夙有器骨英灵汉子于寻常日用活卓卓地不将奇特言句贴于额上玄妙理致蕴于底里专用格外钳锤独距宗门牙爪生擒勐虎活捉狞龙纵有言超佛祖行过舍那入此阃域未免横身拶出其余之辈观心作念着意思惟尘寂光生而有神颖妙慧自作去就毕竟搆他语脉不上要有者等丁卓始可别行教外单传主持棒喝全行正令而与从上瞎驴蹄角相肖且正当恁么时回机就位一句作么生道本来不借修因得那管心明与法通住径山上堂举临济祖师云若第一句荐得堪与佛祖为师若第二句荐得堪与人天为师若第三句荐得自救不了径山者里不然若向第三句荐得石笋抽条第二句荐得种麻得豆若向第一句荐得漆桶不快笑看临济强分节目X将刀割水无事望江亭上立山河尽在座中圆上堂良久云声前一句子欲要大家知便下座天章解制上堂起期结制依门傍户陞堂说法起模画样胡言汉语搅乱衲僧东扯西拽转不相应山僧今日彻困为汝诸人去也遂拈拄杖一时打散田头栽菜次师云菜栽完么田云栽完了师云无根菜又作么栽田无语而笑师云开花了也僧问如何是一喝如探竿影草师云要汝入门便道又问如何是一喝如踞地狮子师云百兽林中独步又问如何是一喝如金刚王宝剑师云早巳分身两段又问如何是一喝不作一喝用师云汝自理会师示寂于顺治辛丑三月二十九日门人茶毗获舍利如豆大五色灿然分建舍利塔于闽之黄檗郢州之兴阳诸处晦山显着有舍利记嘉兴金粟石车通乘禅师金华朱氏子偶阅庞居士问石头不与万法为侣因缘有疑在家打七参究至第四日闻夜半风声觉有入处二十六岁弃室出家完具闻僧举六祖曰不思善不思恶正与么时那箇是明上座本来面目忽然有省述偈曰正与恁么时面目未甞迷善恶都不到独露两茎眉参天童悟和尚于金粟悟问那里来师曰云门悟曰几时起身师打一圆相悟曰莫乱统师曰千里同风今日特来亲领痛棒悟曰既是千里同风又来作么师翘左足悟曰者还不是师翘右足悟曰错也师曰又被风吹别X调中悟休去入室次悟举世尊拈花迦叶微笑意作么生师曰白日穿针悟连棒打出师豁然怀香礼谢悟遂举手曰我手何似佛手师拂袖便出复呈偈曰我手何似佛手赤脚蓬头便走直得透上玄关管取合着狗口悟问曰内不放出外不放入正恁么时以何为界师曰家贫未是贫路贫愁杀人悟拈拄杖曰早箇是出是入师一掌悟亦打一日悟举薰风自南来问你意作么生师曰白云弥宇宙薰风自南来即呈偈曰拂袖薰风宇宙清园林殿角解翻身相逢且说三分话未可全抛一片心悟云那几分怎么不说师云留与和尚悟云不疑言句是为大病进云天晴日头出有眼瞒不得悟云红炉煅过始得师侍悟七载不惜劳苦后悟赴黄檗命师领众师一日问悟设有人问和尚如何是禅如何对他悟打云一棒打透髑髅穿更有问又如何悟打云足方头顶圆更有问又如何悟打云口里舌头尖更有问又如何悟打云若唤作禅入地狱如箭射住童光上堂喝一喝曰大众还知落处么三世诸佛于此转大法轮真风不坠历代祖师于此广度羣迷正脉流通山僧于此为众提持只要眉横鼻直汝等诸人赤肉团上有箇圆明妙体彻头彻底佛眼覰不见圣智难量十方容不得真机独露直得纵踪绝迹塞却诸人咽喉无处出气虽然如是事无一向更与诸人当场显示遂拈拄杖作钓势曰大众还见么识取钩头意莫认定盘星X住金粟上堂诸佛出世为一大事因缘达磨西来指人见性成佛金粟不谙老婆禅祇要诸人棒下见血若也恁么会得触处逢渠纤尘不立垂手人间和光化物既然触处逢渠且道渠是阿谁毫𨤲有差天地悬隔喝一喝下座司理黄元公参府吴升初请上堂公礼起曰谢和尚说法师曰那一句是法速道看曰人前不可吐露师曰也不可埋没曰请陞公道师曰各与一顿乃曰一句截流全心即佛万机不到全佛即心到者里心佛俱忘复是何物喝一喝曰甜瓜彻蒂甜苦瓠连根苦上堂少室真机人天普育直指父母未生面目大众有眼曰见有耳曰闻且道作么生是父母未生面目良久曰墙外鸟啼声巳碎尽在摇头不语中喝一喝僧问和尚今日陞座说甚么法师曰松枝挑夜月照尽世间人孝廉唐祈远问经云一切恶鬼尚不能以恶眼视之况复加害凭箇甚得恁有力师曰天魔胆丧曰恁么则家家观世音师曰还见观音么曰虽然未见却也叫得应师曰现三十二相看曰今日亲为学人陞座说法了也师曰且莫错认崇祯十一年二月十二日将示寂僧问此后向甚处与和尚相见师曰徧界不曾藏僧作礼曰恁么则向者里与和尚相见去也师曰且莫错认泊然而逝赣州宝华朝宗通忍禅师常州陈氏子年少披剃遇异人授以仙术至二十二岁闻无生之说往参天童X悟于金粟悟问那里人师云常州人悟云是我乡里也曾带乡里物事来么师不能答悟亦笑而巳次日入方丈拜问云弟子要了生死特来请问不伹无处下口且无处着想悟云无处着想便是好消息师云莫便是么悟拈棒连打云未是在师礼拜而出胸中疑闷每日入室不下四五次常至普茶时乱问乱说閧堂大笑毫无惭色悟亦笑云你却有得说说得好道理只如大慧杲参诸佛出身处话后闻薰风自南来殿阁生微凉方得瞥地你作么生会师茫然参有月余忽有会处述偈云二十余年染世尘于今家业一朝倾双拳握着无他物两眼睁开没半人言路穷时无可说义途绝处句难成从此十年埋影后如云如雨徧干坤悟阅之对众称赏后入堂打七力参三日遂入方丈呈偈曰翰林学士浑身湿兵部尚书彻骨寒晤对不须频叫屈一人有庆万民安一日悟问山中勐虎以肉为命何故不食其子师被一拶通身汗下越两日偶从外寮进推入寮门蓦然除去碍膺之物遂入方丈通所得悟举前问师曰惟人自肯乃方亲悟曰与么下语亦未在师笑曰和尚只做得大千儿孙便出三日后闻悟自答曰自食肉不尽更勐省得下语亦未之旨翌日悟上堂师出问直下知归即不问如何是大用现前一句悟拟拈棒师指曰者X老汉伎俩不忘一钓便上拂袖而出即蒙印可初住灵祐屡迁名剎崇祯辛巳住曹溪上堂诸佛诸祖唯以一大事因缘故出现于世据实论此一大事因缘不用开口不用动念直下一一天真一一明妙祇贵直截契证超越死生不离见闻缘超然登佛地所以世尊于明星祇得一覩六祖于金刚经直用一闻诸公若也得恁么一回去便堪传佛心印方为佛祖嫡骨儿孙试问诸人既是现成旧公案又用举作甚么回机同本得一举一回新小参僧问明历历路堂堂更有甚么师曰犹是鬼窟里活计僧打一圆相曰脱体无依去也师曰依旧跳不出僧一喝师曰三喝四喝后如何僧又喝师曰野狐精僧问倩女离魂那箇是真底师便打僧无语师曰会么僧拟议师又打曰切忌私奔晚参师云庭前草欲丈扶疏树亦浓明年作境会谁契古人宗良久震威一喝顺治戊子春宝华兵警师应庆云之请十月朔陡示微疾初八日上堂举洞山问云巖云百年后忽有人问还貌得师真否如何祇对巖良久云祇者是复举洞山因供云巖真次僧问先师道祇者是莫便是否山曰是僧曰意旨如何山曰当年几错会先师意僧云未审先师还知有也无山曰若不知有争解恁么道若知有争肯恁么道师云汝等诸人若透得者两则话即无关不透矣众下语不契遂索水盥浴更衣复索滚水㱃毕端坐而逝数日颜色如生入龛时红光X烛天众疑庵中失火趋救寂然莫不惊异顶礼阇维后顶骨牙齿衣环鲜好不坏建塔于西堂藏师昭穴语录三十卷并迅雷指迷等集行世宜兴龙池万如通微禅师嘉兴秀水张氏子年十九出家受具谒闻谷大师开发无字话历扣名宿偶阅楞严至诸可还者自然非汝不汝还者非汝而谁恍有所得往参悟和尚于金粟棒下汗流徧体打失从前伎俩一日入城闻路旁人家殴叱小厮云看你藏在那里去师不觉跃然口占一偈云没处藏没处藏全身独露在街坊堪笑华亭摆渡汉葛藤打得太郎当悟七十诞辰师怀香拜祝入门便喝悟云胡喝乱喝师又喝悟又云胡喝乱喝师遂礼拜悟打云你再喝喝看师云苍天苍天便行悟唿曰万如我直下疑你者两喝道道看师云歇歇与和尚道遂出一日悟在方丈经行师见僧问悟佛法的的大意悟云近前来僧近前悟便打僧云上根大器直下承当中下人来如何悟云老僧从来不曾眼花僧罔措师闻豁然遂蒙记莂五更遣行住莆之曹山上堂前三三后三三箇中消息谁许谙春风处处花成锦秋水澄澄月一湾唤作真如不坏法此人曾未踏乡关唤作无常生死法管教累劫受余殃敢问诸人毕竟作么生即是以拂子打圆相曰生佛未形消息在不知几箇肯担当掷拂下座住龙池上堂有一人在孤峰顶上目视云汉把三世诸佛一口吞尽不见有众X生可度好与三十拄杖何故事上不足有一人在十字街头三头六臂合水和泥随机接引亦好与三十拄杖何故理上不足有一人不离高峰顶上目视云汉甞在十字街头和泥合水有一人不离十字街头和泥合水甞在孤峰顶上目视云汉二人到龙池门下正未有语话分在且道龙池为人在甚么处还委悉么时𢹂楖栗当门据狮象狐狼一併敲僧问如何是结制底意师曰㵎深流水聚曰学人则把住牢关去也师曰山峻鸟飞迟问如何是破砂盆师曰风不来树不动问树彫叶落时如何师曰过蚁难寻穴归禽易见巢问日落西山去林中事若何师曰虎行樵子径鸟宿故枝头顺治丁酉十月二十九日示寂龙池门人奉全身龛于寺阳立塔宁波天童山翁木陈道忞禅师粤之潮州荼阳林氏子幼有宿慧因读大慧杲录忽忆前身云水参方历历如见即日走匡庐开先投明法师薙染明以师志慕禅宗为举台山婆子话遂于言下荐得赵州意旨自验生死关头未破徧参憨山清黄檗有诸尊宿终不自肯后参悟和尚于金粟机缘不契直趋双径谒语风信信问曾到金粟否师曰曾到曰曾问话否师曰不曾曰你怕打那师曰某甲一向不曾置得问头请师处借转问头信乃开示师不肯复回金粟举前话悟曰你喫饭还问人借口么师拟议悟便打后因参殃崛产难因缘打破疑团始明得从上古人关键X凡居侍司掌记室亲炙悟者一十四秋日臻玄奥继席天童上堂目击道存锋铓不犯头头显露物物全彰犹是因高就下曲为今时况复言中取则句里呈机举古明今拈三播两大似郑州出曹门何异南辕而北辙殊不知当人脚跟下立地一着如天普葢如地普擎抽一机则千机顿赴展一目则万目毕张透声色绝遮拦亘古亘今无处所还生死得伊么还污染得伊么还荣枯得伊么还推迁得伊么纵有德山棒如雨点也则打他不着临济喝似雷奔也只无伊下口处更说甚么百问云兴千醻瓶泻一毫端际出现无尽身云一举步间游历无边国土正是泥里洗土块虾跳不出斗诸仁者从上既有如此广大门风稳密田地何不推他阿爷向后放出渠侬一头与么直截承当去正恁么时接续流通一句作么生道卓拄杖曰天高羣象正海阔百川潮上堂昨晚南岳与匡庐两山争论佛法一山道南岳让和尚乃曹谿嫡子一山道青原思大师实宝林正宗一山道庐陵米价传千古一山道砖镜磨穿古佛心互相竞争不巳罗浮山闻得出来约住曰莫争莫争饶你青原思大师南岳让和尚少不得从我岭南者里去山僧蓦头与罗浮山一棒天台合掌道善哉和尚打者一棒不妨透顶透底畅快杀人山僧遂与震威一喝咄缩头去于是四山各各懡㦬而退拈起袈裟角曰还见么自从卢老收归后须信人人总有之上堂灵X云见底大家同二月桃花在处红健羡不须从外觅故园大有好芳丛卓杖云看看掷杖云拟着眼落千差一片何人得流经十万家顺治己亥师奉诏赐号弘觉禅师驰驿至京万善愍忠广济三处结冬示众真如凡圣皆是梦言佛及涅槃并为增语山僧一冬万善殿又且举扬箇甚么只有清风来席上更无闲语落人间扫笑巖祖塔黄金骨锁玉玲龙铁棘门栽不计重佛眼难窥五祖意儿孙若敢妄流通拈香云即此用离此用蟭螟眼里绣鸳鸯烈𦦨炉中飞彩凤师晚号梦隐道人乞归金粟投老于会稽化鹿山之阳明洞天乃自相山择吉兆塔于黄龙峰下康熈甲寅六月二十七日示寂世寿七十九着有九会百城北游等录行世宁波雪窦石奇通云禅师俗姓徐家贫就南广寺脱白见中峰垂训有蹭蹬不随愚伴侣蹉跎又恐落风尘句乃往虞山住静剌血书经后参金粟悟和尚一夜黑地走出因僧噼面扑破鼻子有省呈偈曰某甲今年三十二向来鬼窟作活计忽然撞破鼻头时但见鲜血流满地悟未首肯后于棒下顿脱疑滞时随悟赴育王天童一十三年值牧云门同辞出山得付衣拂嘱云折箸无一双狗子无一只是你住处住灵鹫上堂炉鞴宏开烹佛祖圣凡齐煅辣钳锤者回莫作寻常看大众应须高剔眉当炉莫避见义勇为分明覰破真奇特脱体风流更是谁蓦竖拄杖曰还X见么直得万象光辉干坤独露纵横杀活总不由人把住放行全归自己如或不然山僧不免重重指点去也还委悉么杖头有眼明如日要识真金火里看掷拄杖下座上堂春山叠乱青春水漾虗碧寥寥天地间独立望何极古德恁么说话大似在孤峰顶上等箇人来大众且道他要等箇甚么人以拄杖击香几曰还委悉么定光金地遥招手智者江陵暗点头住雪窦上堂当阳一着独露无遮八面玲珑十方轩豁明眼作证岂敢囊藏直得琼楼玉殿百草头上全彰千丈报身瓦砾堆边顿现尘尘尔剎剎尔突出无位真人发明现成公案直饶三世诸佛历代老古锥到来箇箇退身有分正当恁么时如何水归大海波涛静云到苍梧气象间上堂澹荡春风二月天山花似锦碧巖前深深古寺今来到端的无如鼻祖禅前是山门佛殿后是卧室法堂当阳坐断一句且置蓦竖杖云这箇唤作什么击禅牀云但见皇风成一片不知何处有封疆僧问一念无思时如何师云死水里作么僧喝师云喝那箇僧云明月无私师打云犹在死水僧问如何是安居乐业一句师云今日天寒云向上还有事也无师云来日向汝道顺治辛丑师返南广曰我老矣当不忘本也迨癸卯正月示寂仍迎龛建塔雪窦嘉兴古南牧云通门禅师苏州常熟张氏子二十岁投破山洞闻乘和尚出家原名契门力事参究便有X省入后参天童悟和尚于金粟以偈呈方丈悟略阅两行问即今事作么生师拟议悟以番菩提数珠便打师礼拜悟又向背筑一拳曰你若作打会入地狱如箭射异日悟举薰风自南来殿角生微凉验众师呈三颂悟看至末首曰不亲切师曰前二首聻悟曰此不亲切和前都不亲切师便问如何是亲切处悟便掌师即竖一指曰某甲也悟曰你未知落处在师隐隐疑后上天童题万松关偈曰古路松阴廿里长过时谁觉骨清凉悟曰何不道过时谁不骨清凉师于言下有省又作活眼泉偈寮中思索偶然停笔右手将左臂一触忽然触发直下湛然前所疑一掌落处不言而喻一时呈行由曰诣实供通悟曰者些都不是实消息你再供通实消息看师进前展两手悟曰不是不是师曰和尚如今瞒某甲不得悟曰瞒即瞒不得且惑乱你一上后乃付嘱住古南因华严会上堂华严法界理事无碍忏罪消灾一彩两赛蓦拈拄杖曰大众杜顺和尚来也在拄杖头上口喃喃道怀州牛喫禾益州马腹胀天下觅医人炙猪左膊上诸人还见么若也见未免头上安头若不见日日堂堂无葢覆本来同是遮那身上堂抛下拄杖曰扑落非他物复擎起作舞曰纵横不是尘汝诸人还见山河及大地全露法王身么复击香几曰一片榆楠木敲来响杀人上堂灵枢密运四序推移天地之间其犹橐籥看看冬到来即便春风至长连牀上学X得底是第二机若是第一机天下老和尚未曾提着山僧又如何折合举拂子云看看五彩画头黄金点额复击一下云好好一只春牛被山僧一鞭粉碎了也闻一知十从他徧界分身认影迷头一任眼𥉌眵地上堂向虗空中画青画黄本无甚事对无位真人说生说死笑杀傍观卓拄杖下座夜参次一僧礼拜起拍手师云作甚么僧云擦去地上尘师遂对众拍手云我手中无尘且道擦箇甚么众无对师云者一队汉如生盲人相似到此间来只管相我口皮动殊不知我与者僧巳作一场佛事了也时有僧出拟问师云山僧手痒试与一抓僧便抓师云是甚么众拟议师便打夜参次师问一童子如何是祖师西来意童俛首师云汝诸人反不如者童子遂归方丈师一晚入堂云还有撞着壁底么众无对住天童未几退隐京口之鹤林久不陞座檀护哀请说法乃为说偈云山僧一向说禅而今口似木橛为问以何因缘年往精神销歇齿落发白血枯岂可不知时节因而谢事天童来到鹤林守拙日用无别修行一句阿弥陀佛上堂说法领众让与诸方贤哲宗门日见滔滔变态不堪言说若是真正高流目击自当改辙先佛河沙法门进修无甚优劣庐山莲社清风缁素不妨同结今日檀护临筵大家饱餐禅悦若论大事因缘不怕瓮中走鼈夜来衲被蒙头一任梅梢挂月此后绝不执拂上堂往来无定即问道者罕能X一见矣康熈辛亥预定逝期于十一月望日付最后弟子天树植公嘱以大事怡然坐脱于吴门之观渎恤庐中弟子辈奉全身塔于京口黄鹤山未几而塔示斜侧门人启圹茶毗获五色舍利无算有七会语录嬾斋别集行世苏州遯村报恩浮石通贤禅师嘉兴平湖赵氏子年十九父母欲为娶室将亲迎师乃潜芟染于普陀返云栖圆戒看父母未生前话初参云门澄于东塔寻上鹰窠顶参七女游尸陀因缘有省偈曰一池蛙鼓夜喧喧历历明明到口边通报五湖林下客从今不必更加参往谒金粟悟和尚问如何是即此用悟打一拂子问如何是离此用悟亦打一拂子师云恁么则儱侗不少悟云难道有两箇师礼拜出一日悟问薰风自南来殿角生微凉汝作么生会师不能答连呈数偈悟俱曰未在一日入室曰某甲会也悟曰如何是你会处师曰鹞子过新罗悟曰未在师呈偈曰薰风自南来殿角生微凉我今看破处也只是寻常悟曰不是不是师曰和尚自不是礼拜而出上堂乌飞兔走急如梭明暗何曾昧得他箇里本来无可说谓言无说巳成多竖拂云大众且道是有说是无说下座上堂心无自性假境而彰举拂子云唤作拂子X则触物无自体因心而现不唤作拂子则背心境俱泯性体亦忘毕竟唤作甚么若不会更通一线良久云明月堂前垂玉露水晶宫里撒珍珠上堂假使顶戴经尘劫身为牀座徧三千若不传法度众生毕竟无能报恩者掷下拂曰新报恩今日传法了也大众一时担荷天童上堂本是没量人一切难描摹从出母胎来将错而认错合掌云大众会么我不敢轻于汝等汝等皆当作佛僧问不是一番寒彻骨怎得梅花扑鼻香师曰犹为贪饵客未是绝求人曰如何是绝求的人师曰衲被蒙头睡正浓此时山僧多不会问如何是密移一步看飞龙师曰过得荆棘林方名是好手问三世诸佛被我一口吞尽何处更有众生自代曰平地上死人多少师居常以马祖一喝百丈三日耳聋公案勘学人复垂语云报恩水乡非舟莫至还有不假舟楫而到者么脱有当者卒无可否人莫涯其旨趣康熈丁未七月十九日示微疾力拒医药默然危坐至二十四日中夜门人请偈师曰吾无一字可说乃怡然而寂塔全身于径山之卧石台州通玄林野通奇禅师蜀之合州蔡氏子依黔之莲峰出家未几出蜀寓当湖掩关偶检天童悟和尚参禅偈曰一念未生前试看底模样疑情勐发偶因失足堕楼口占一偈曰一念未生前六户绝消息瞥尔掦双眉大似眼无力即破关参悟于苏之清凉便X问学人绝迹而来特为亲近和尚悟曰莫妄想师曰未审还有堂头也无悟曰看脚下师曰不因渔父引争得见波涛悟曰莫错会好一日茶话举洞山与泰首座喫菓子因缘命众下语师曰食到口边被伊夺却悟即首肯后随悟住育王悟上堂举世尊初生下地便解指天指地汝等诸人犹向老僧拟讨甚么椀拽拄杖下座一时打散师自此全身脱落结制日师问今日四海衲僧云集各各壁立千仞还许他诸人悟么悟曰你还梦见么师曰悟尚不悟梦箇甚么悟打曰你即今是迷是悟师曰学人不在迷悟里悟曰且道打你在甚么处师便礼拜悟为首肯通玄上堂鼓巳击座巳登争柰无禅可说无理可伸幸喜时逢结夏绿树垂阴水流碧㵎鸟啭幽林历历无回互分明没两人所以昔日韶国师道通玄峰顶不是人间心外无法满目青山先师亦道通玄峰顶别是人间只缘不荐错认青山此二老宿与么吐露山僧与么举扬大似熟处难忘汝等诸人还荐么若然荐得方知不费纤毫力便登解脱场脱或未然山僧不免再为显示玉竹高高挥骤雨杨柳纷纷舞翠烟喝一喝卓拄杖下座上堂历祖出兴各有施陈拈拄杖曰怎如山僧拄杖敲几曰信手击开不二门复举召众曰者是山僧拄杖且道不二门在甚么处若向者里辨得出不妨紧梢草鞋如辨不出莫道通玄山势险前头尤有最高峰上堂第一义谛迥绝安排X才拟分疏便成窒碍所以道心若不异万法一如眼若不寐诸寐自除若是英灵汉闻山僧恁么道向文彩未彰以前直截担荷却较些子苟若涉于尘思未免困于途辙祇如不历程途一句作么生道一气不言含有象万灵何处谢无私上堂山僧二十年前偶一日冷地里将三千大千世界所有众生性命摄在一微尘里并无一人得知所谓藏山于海藏舟于壑夜半有力者负去寐者不觉耳今日山僧普告大众还信得及么如信得及见得彻便好休去歇去如信不及见不彻不妨朝参夕参一朝参到无参处遂顾左右云始知无处不家山师示微疾遂掩死关入室弟子俱不易见临终别众众请偈师瞋目曰要去便去害甚热大旁有赤冶禅人求更名师援笔书行果二字乃曰行果圆成遂掷笔端坐而逝塔全身于寺西山翁忞为之铭塔师于示寂前嘱上首二隐谧自闲觉集诸法嗣逐一勘验然后许令开法故通玄门下得人为盛云京口夹山林皋本豫禅师晚号晦夫崑山陈氏子十九脱白于姑苏之尧峰诵金刚经因无所住而生其心句有省初参博山来来曰未入金笼贮谁家野鸟儿师曰鹤有九皋翀碧汉马无千里谩追风来曰运斤非郢未免伤痕师曰祇如诸方竖拂扬眉又得甚么边事来曰片云横海岳樵子尽思归师曰怪来巖下虎特地暗惊人次参密云悟和尚其日巳晚便问X夜宿投人时如何悟云者里歇不得师云岂无方便悟拈拄杖师接住一送云看破也便出后参磬山修和尚修问那里来师云武林修云怎知我者里师云臭名难瞒修云汗汝耳师便喝修云喝后如何师云犹是不知修云老僧不知汝知箇甚么师拟掌修云犹弄虗在师礼拜一日修云今时学人不肯着实用心所以法门寥落师云虽然如是大约过在知识如黄龙南公不得慈明和尚痛折云何得知道出常情修云岂口传耳授之所得耶师吐舌又一日入室修云我疑你不会廓侍者与华严相会因缘师云不但和尚疑某甲尽大地人疑某甲修曰尽大地人疑你则可莫使老僧疑你师曰恁么则某甲罪过修曰只如兴化与旻德宾主四喝化曰适才若是别人三十棒一棒也饶不得何故为他会一喝不作一喝用那里是他会一喝不作一喝用处师曰放某甲别通箇消息修曰不要下语师遂颂曰宾主相逢纵夺家喝下从云见活蛇棒头突出通无犯岂作亲承解撒沙修然之师开法中山石湫乃过报恩谢法修将如意付曰此是老僧四十年用不尽底将去揩磨不得有忘师秉如意入堂曰者箇是堂上老人为豫上座作用不尽底公案敢问有同相证用者么良久击板头一下便出上堂诸佛心印祖祖相传直指人心见性成佛大众还信得及么若信得及便可作一无事道人水边林下渴饮㵎泉饥餐松柏逍遥放旷任X运腾腾逆顺卷舒纵横自在待因缘时至坐曲彔牀提持向上宗乘乃喝一喝云还会向上宗乘么若也会得堪绍吾宗其或未然下见临济大师道有时一喝如金刚王宝剑有时一喝如踞地狮子有时一喝如探竿影草有时一喝不作一喝用复喝一喝云且道是金刚王宝剑耶踞地狮子耶探竿影草耶一喝不作一喝用耶这里明得即会得云门大师函葢干坤句截断众流句随波逐浪句扇子𨁝跳上三十三天触着帝释鼻孔东海鲤鱼打一棒雨似倾盆且道这是函葢干坤耶截断众流耶随波逐浪耶洞达此三句便明得洞上宗旨五位君臣正偏回互昔日洞山问曹山云汝向甚么处去曹云向不变异处去洞云不变异处岂有去耶曹云去亦不变异恁么酬答且道者是偏中正耶正中偏耶正中来偏中正兼中到耶夜半乌鸡停雪上天明石女镜中分透得么若透得这箇便知得沩仰父子大用大机不见仰山问沩山大用现前请师辨白沩山便下座归方丈仰山随后入沩山问子适来问甚么话仰山再举前语沩曰还记得我答汝否仰曰记得沩曰你试举看仰便珍重出去沩曰错仰回首云闲师弟来莫道某甲无语好你看他投机暗合子孝父慈识得么若识得这箇便识得法眼大师道三界惟心万法惟识不见僧问法眼如何是曹源一滴水眼云是曹源一滴水韶国师在旁闻之忽然大悟后住通玄峰有偈曰通玄X峰顶不是人间心外无法满目青山眼闻云只此一偈可起吾宗故悟心之士在于明眼人前一点也掩渠不得所以从上五宗机缘联缀料拣正邪总不出一心之用亦不别当处之旨若定当得便与三世诸佛历代祖师把手同行安邦定国坐断春风唱无为大化启妙用真机不是目前法亦非目前事无向无背无回无互辉古腾今光天彻地森罗万象法法全该大地山河头头俱现不在思量岂烦卜度廓彻灵明直超情谓会即便会设或未然山僧拄杖子更为诸人通箇消息以拄杖卓一下云谨白参玄人光阴莫虗度下座上堂若论此事心不可求智不可学揑断百帀千重于中下机一时飏却突出孤危方教峻峭都卢收拾将来非心非色非如非异要用即用要舍即舍要行即行要藏即藏拟思一毫地便落生死关头到者里作么生相救得复曰五蕴山头自在身了然物物应天真顿教直下无思议玄要全分见本人卓拄杖一喝上堂般若无知假黄鸟而有声法身无相应翠竹以彰形尔时金焦二山忍俊不禁将海门一口吸尽直教水泄不通山僧拄杖子款款向道尽你神力喫怒还知法身无为不堕诸数么由是金焦二山只得懡㦬而退依旧山是山水是水蓦拈拄杖曰你看山僧拄杖子得恁么奇特千峰顶上挑明月万壑溪头探水澜复卓拄杖下座示众十五日以前汝诸人放出山水十五日以后汝诸人坐X断柴头正当十五日山僧看破汝诸人一着要出出不得要入入不得出不得入不得火里眉毛乌历历自家鼻孔急须参碧眼胡僧恒面壁师一日开山次握枯藤于手谓僧云此是曹家女僧云却少箇谢家郎在师云但得有女何愁没郎僧云也要完全始得师度藤与僧僧拟接师即掷下云却不相当僧问三更月落后古殿灯残有一箇没面目人来如何相见师云笑杀人笑杀人进云和尚笑箇什么师咄云你问头也不识僧问如何是诸佛出身处师云须弥倒卓半虗空进云如何是透法身事师云猢狲吞大象僧问如何是虗空师曰你亦在里许僧曰某甲不见虗空师云者瞎汉好与三十棒师历主武林宝巖姑苏尧峰京口竹林虽日杂佣作不间操七箸不倚重外护举足为匡徒者法顺治丙戌冬预计逝日说偈辞众窆全身于山门之右天童忞禅师铭其塔着有宗门诚范四卷并语录行世杭州南㵎理安箬庵通问禅师吴江俞氏子参磬山修和尚得法其自述云父羡长先生晚忧无子建鹫峰寺无遮大会百日应祷而生幼失恃病甚饮酒不自好年十六始自惊曰柰何使身心无措足之地哉奋志读书一日偶过山寺见楞严经云此身及心外洎虗空山河大地咸是妙明真心中物有疑特走谒磬山本师教看父母未生前本来面目话一日本师与客立㵎边提金刚经山僧多口本师蓦札云如何X是其心当时不觉自失二十四岁姻事苦逼竟宵遁至武林脱白甞夜跪佛灯下单提父母未生前本来面目话不契决计参方闻金粟悟和尚在北禅腰包赶入吴中得蒙痛棒垂示复上磬山又遇山茨际兄同在山中五更闻得一阵风声疑情顿释目前净躶躶地了无一法当情直是通身庆快作偈云千玄万妙隔重重箇里无私总不容一种没絃琴上曲寒崖吹落五更风呈似本师师云玄妙即不问如何隔底句拟对被棒这里却又去不得本师见我疑滞示一颂云千波万浪隔重重识得源源处处通根境脱然全体用拈来物物始从容看颂亦自了了却是临机不得活脱自由一日颂百丈併却咽喉唇吻云併却咽喉唇吻三人口阔一尺夜半露柱相逢横吹无孔铁笛呈似本师师云露柱还有口么山僧云炽然说师云道得一半进云和尚又如何师云此问复何来当时被这一拨直下如团热铁火相似次日呈似本师师云不得烧却眉毛山僧便喝师云烧却了也山僧转身云看这老汉一场败阙方才不受人瞒上堂望剎竿便横趋而过犹是不唧𠺕汉电影里穿针弓弦上走马也须是箇衲僧始得匙挑不上底如稻麻竹苇千札不回底亦如稻麻竹苇截断天下人舌头即不问如何是汝诸人全身独脱句举拂子云漫天网子百千重上堂我者里禅无你诸人歇足处无你诸人依傍处无你诸人计较搏量处直下团热X铁火𦦨相似你才拟歇足烧起脚跟了也才拟依傍燎却眉毛了也才拟计较抟量自已早打失眼睛鼻孔了也你若一总不恁么又有什么气息凑泊也凑泊他不得躲避也躲避他不得除是你勐烈提取始得道箇勐烈提取巳是蹉过多时也到这里你诸人作么生顾左右云石火莫及电光罔通掷杖归方丈据室天台来也从者里过南岳来也从者里过四大部洲盈衢塞路无不从者里验行放开也由我揑聚也由我卓拄杖云今日不可戏论雪峤信和尚至问你是那边为甚么又在者边师曰一点水墨两处成龙信曰不会兴云作舞在师曰今日放大师过茶次信曰我平日只教人诵金刚经师曰多少人错会大师意信曰直饶不错会大远在师曰大师莫瞒人好山门前行次见狗子吠信曰者无佛性底东西师曰却搔着大师痒处信呵呵大笑大众作礼次信左右顾视众伫立师曰都是老实头信曰狮子窟中无异兽为甚么却是老实头师曰大师面前谁敢出手山茨禅师问释迦掩室净名默然尽属化门边事不落今时请师道一句师曰未问以前答了也曰阿谁证明师曰十字街头廖胡子又问先师不了事你我共知作么生与先师了却师曰苍天中更添冤苦曰非兄不委师曰逢人切莫错举又问十年同学唱拍板不相离此去理安兄还见我否师曰无人处斫额相望曰渠无面目望箇甚么师曰草贼大败问X拈椎竖拂即且置斩新条句道将来师曰一掌一握血曰须老兄始得师曰是我罪过又问谈玄说妙先哲所诃瞬目扬眉今时禅弊去此二途如何是兄的的为人处师曰我不教坏人家男女曰忒煞婆心师曰龙蛇易辨衲子难瞒顺治乙未夏磬山解制后师将方丈所有器皿各具手书分送诸方为遗念乃杖钖出游至武康报恩扫塔晤琇禅师备托法门细大预定游期于九月二十七日行至吴江寓应天寺如期坐逝弘觉忞为之铭塔湖州报恩玉林通琇禅师蓉城杨氏子童子时一长者令诸晚学各闭目一回反观念起众童子各言起念毕师良久云某甲反观无念可得参天隐修和尚于磬山命充侍司随堂坐香一夕未开静即进方丈修见云今日香完何早师云自是我不去坐也修云见甚道理不去坐师云即今亦无不坐修蓦拈案上石屋录问云者箇是甚么师云却请和尚道修云你不道教老僧道师云情知和尚不敢道修云石屋录我为甚不敢道师云随他去也修云贜诬老僧师者里透不过直得大泪如雨一晚目不交睫立修单侧意忘入寮至五鼓修唿云不用急我为你举则古话当初有箇庞居士初见人时也似你一般孤孤迥迥开口便问人不与万法为侣者是谁马祖当时为甚蹋向前一步云待汝一口吸尽西江水即与汝道师云某有一颂修云汝颂云何师呈颂云不侣万法X的为谁谁亦不立始亲渠有意驰求转睽隔无心识得不相违修云不问你不侣万法要你会一口吸尽西江水师于言下大悟迺拂袖而出自后凡有征诘皆当机不让修深肯之师掩关蓉城江干修迁武康报恩连书促师云老僧在报恩精神日不如前当知我必不久人世得书即来有最要语分付师得书破关诣修不作礼近前叉手云狂儿国土父不容过者箇峰头还是老汉住处么修云你且站下脚与你道师蓦掀倒香案而出修高声云将拄杖来师遥应云剑去久矣次日修上堂维那拟白椎师喝住云待我问了话白椎便问云昔日大唐国里无禅师而今国里还有么修拈拄杖作打势云看棒师便喝修亦喝师复喝一喝转身云不是狂儿多意气祇因曾透上头关便出修喝一喝师亦喝遥闻维那重白椎师迺高声云叹死气住报恩上堂拈拄杖曰奇特因缘须奇特人拈出惊羣句子于惊羣处举掦今日既遇奇特人有奇特缘真是惊羣处且道惊羣句作么生举蓦召大众曰吴中石佛大示众举道吾每执木剑因缘云吠虗逐块韩卢齩着半醒半醉汉子终不免大家草里辊道吾若于者僧才欲取剑便一脚踢翻傥其知非不惟令彼顿易皮毛自亦头正尾正那堪不示本分草料木剑竟成戏具示众透脱末后牢关云庵正骂洞达历祖纲宗妙喜犹呵汝等诸人趣向者箇法门大须仔细前谿水急鱼行涩后岭X风高鸟泊难示众举殃崛摩罗产难因缘云且道世尊者两语是箇什么道理得恁么灵验救得人家产难蓦喝一喝云莫做梦山僧为汝诸人说箇譬喻恰似人来买生姜世尊迺与他一大把人参其时将去竟作生姜受用带累人乱齩嚼吞了吐不得吐了吞不得如今者里有不乱齩嚼的出来山僧与汝三十拄杖何故世尊当年折本山僧今日与他上利示众举唐州大乘遵禅师上堂云上来又不问下去又不疑不知是不是是即也大奇师云其时无量大众一时成道僧问九峰看首座话师云富嫌千口少贫恨一身多僧叩门呈颂师云你门也入不得如何呈颂进云早已呈颂了也师不开门僧久立懡㦬而退僧问某甲生死不明师云莫乱话进云求和尚开示师云莫妄想僧问如何是夺人不夺境师云洪武门前红档中进云如何是夺境不夺人师云踢破鸿门樊哙怒进云如何是人境两俱夺师云推倒须弥山揑杀恒沙佛进云如何是人境俱不夺师云一华一国土一叶一释迦进云四句已蒙师指示末后一句事如何师便喝僧问如何是有拄杖子与拄杖子师云长安风月贯今昔那箇儿童摸壁行进云如何是无拄杖子夺却拄杖子师云多少人饭箩边饿死问如何是有拄杖子与拄杖子师云世尊拈花迦叶微笑进云如何是无拄杖子夺却拄杖子师云百万人天悉皆罔措师问僧正睡着无X梦无想无见无闻时主人公在甚处僧喝师作惊势云吓坏我师问行堂云饭桶里多少达磨眼睛堂罔措问火头三世诸佛向火𦦨里说法还端的也未头亦罔措师指旁立一僧云惟有者箇师僧解答话便归方丈师问僧树彫叶落时如何进云不隔一丝毫师云机不离位堕在毒海僧喝师便打师放生僧问如何是西来意师云猎人捕我林中鹿赖有檀那赎得归居士问明知日用不离者箇为甚么道不得师云知之一字众祸之门元昭居士述前生是芙蓉悦山长老并述山之行繇师云贾岛有诗赠你士云其诗云何师云客舍并州巳十霜归心日夜忆咸阳无端更渡桑干水却望并州是故乡雪山成道颂云家在深山别觅山眼开何处着惭颜殷勤为惜王孙醉月满荷衣霜满鬟婆子烧庵颂云谿头逐日饭王孙临岐咄咄好生惊白眼阿婆能将将夹路桃花风雨声顺治庚子师奉诏入都说法内廷有客问一册世祖章皇帝勅大学士金之俊评註刊行未几回山再诏入都路次槩辞参叩过高邮孙孝则居士奉母姚宜人求见师特泊舟礼拜次师问姚云平日做甚工夫姚曰诵持师曰正诵持时念头净尽无余否曰不能师曰为何不能曰心中有儿孙事师曰儿孙要世世相见好姚遽礼拜师谓士曰这里还X有做者事的么士又问师入京几时回师曰两三月士曰何速师曰止许一箇道场士曰恐和尚作不得主师曰作得主龙池传祖剃度师乐和尚塔在宜兴善权倾毁日久师往葺治乃命丰首座督修土人搆祸燬寺丰罹回禄师闻尽屏参侍不食粒米自荷衣单出游渡江而北至孙居士家改号无住命士作偈送隐东海至清江浦慈云庵示微疾室中不留一物撤去牀褥止留一竹椅危坐惟饮冷水日与南谷说梵网经每至夜半辙笑曰也大奇我被孙居士算定了也至第七日索笔作霞表子第一书云本是无生今亦无死此是正说余为魔说掷笔而逝时康熙乙卯七月初十日也先是师过江都以后事嘱黄于升居士士以问疾至值师巳寂急为治龛送天目建塔南岳绿萝山茨通际禅师邗之通州李氏子儿时父遇相师云尔子骨格太清年未必永乃舍之出家初侍东隐若昧法师听讲有会礼辞参方谒金粟悟和尚一见便问客散堂空时如何悟曰是甚么时节师便喝悟便打师又喝悟又打师礼拜云今日起动和尚上磬山参修和尚问昔日闻风今朝觌面觌面一句请师分付修云你试道看师便礼拜修云也当X不得师转身便出一日修问只如百丈于马祖喝下得箇甚么师云若有得即钝置马祖也修云他道三日耳聋聻师云某不可更作野狐精见解修乃休去一日修问古人道有句无句子如何会师云石长无根草山藏不动云修云如藤倚树聻师云吾常于此切修云树倒藤枯又作么生师低头出方丈一日修举四藏锋句问云如何是就里藏锋师云梁皇殿上道不识如何是就事藏锋师云今朝雨落阶前湿如何是理事俱藏锋师云行不出户坐不当堂如何是俱不涉理事藏锋师云八角磨盘空里走修云此四转语可绍先觉虽然也是搕七搭八黄端伯司理请住东明祖庭师云闻居士开先有省推倒庐山是否士云还见庐山么师云待你扶起士云乍唤东明师云作家作家士休去少顷士问大师一向在甚么处住师云居士道山僧即今在甚么处住士云出此门不得师云居士还出得此门么士拟议师云却是居士出此门不得上堂举翠巖真点胸常骂云居舜老夫说无字禅舜因而有颂曰云居不会禅洗脚上牀眠冬瓜直儱侗瓠子曲弯弯师云山僧亦有一颂东明不会禅穷山住有年朝来炊白粥柴生满灶烟且道与古人是同是别住绿萝上堂山僧这里也不论玄也不论妙也不论禅也不论道只要你们生死心破生死心若不破便是阎老子面前喫铁棒的公招所以云参须实参悟须实悟阎罗大X王不怕多语不劳久立珍重住南源示众诸方有玄妙禅有性理禅有细腻禅有逐日常进禅有休去歇去禅有大法小法禅与人理会与人齩嚼山僧此间且无如许多禅只有远祖百丈大智禅师留得一把钝铁锄头逐日要诸人使用使用得纯熟若到力忘于已手忘于心目前不见有可开之田脚下不见有可立之地忽然锄转山河大地百杂碎露出当人双眼睛大众即今把柄在阿谁手里蓦掷拄杖云当阳拈出大家看僧问大死的人却活时如何师云唤来与山僧洗脚如何是学人转身处师云速礼三拜如何是学人亲切句师云分明记取僧问古人云三千里外逢人不审逢甚么人师云不是别人崇祯戊寅师登南岳爱祝融之胜止掷钵峰下结茅而居盖虎穴也了不为意桂林王闻而异之亲至问道遣内臣侍候不绝于路愿迎入宫坚却之不得辄密迹去王不怿而焚其庵祝庵前石榴树曰南来僧果有道耶树即冬实未几开花且结实王乃益加敬信访师卓钖处折节步行三百里就见之复为建庵供养甲申春流贼蹂躏三楚山中日食不继採薇救饥悞食野芹同食二人皆觅疗解师曰何必尔遂逝阳山松际印中通授禅师乌程严氏子年十七投道场山脱白修和尚示狗子话力参久之一旦闻画眉声大悟遂得法继席磬山上堂门对千峰碧溪沿一X迳幽更求玄妙旨拨火觅浮沤遂下座师性恬退以应对繁未几辞去深隐于苏之阳山僧问如何是和尚悟处师曰瞒人不得又问如何是诸佛出身处师曰殿角鹁鸠啼僧问雪峰陞座辊出木毬玄沙捉来安在旧处因缘师云阳山不妨再辊便入方丈拈赵州狗子还有佛性也无州云无公案师云赵州这箇无字十人五双疑着可怜自家性命且无知犹向狗边讨非是颂三玄三要云第一玄泥牛踏泼水中天千星万宿一时乱明眼何能别正偏第二玄旸𦦨横谿白似泉笑看缘木求鱼者不顾忙忙去下筌第三玄坐看虗空驾铁船南北东西津莫问送风还把藕丝牵第一要夜半月轮照石女面私情不比寻常貌第二要龙吟并虎啸惊起梦中儿频把亲娘叫第三要一曲无生调不是箇知音那识其中妙总颂云三玄三要祖师关无限禅人到此难毕竟问余玄要旨清溪流出水潺潺师山居深僻问道者罕得一见自泽侍者领去衣拂并不再记一人海内高之福建建宁云峰衡石钧禅师钱塘潘氏子徧历诸方每有夙契终不自诺复谒佛日方深得洞上微指方与鸳湖用友善用晚年多疾以不得其嗣为己忧方效道吾与夹山故事遂指师参用于普明洞彻圆常一日用曰化人问幻士谷响答泉声欲识吾宗旨泥牛水上行意旨如何师曰梦见空花用曰临济有一X句子你又作么生师便喝用便打师又喝用又打师礼拜用曰元来是瞎驴师拂袖便出上堂云生宝树风敲翠竹勘破鸡鸣徧地涂毒这是无趣老人的落处即今还有知落处的么有即出来通箇消息顺治丙戌四月初六日示寂续指月录卷十九续指月录X卍XXX续指月录卷二十六祖下三十五世曹洞宗北京大觉慈舟方念禅师别号清凉唐县人族姓杨年十岁矢愿出家投金台广德大慈老宿披剃自念生死事大受具参方初游讲席博探性相宗旨于暹礼二法师座下为唱导之师一日偶听古道法主讲楞严经至七处征心处顿悟缘生不实法海深远乃心自愧赧腰包直上少林参幻休润和尚于立雪庭礼拜次润问甚处来师曰北方来润曰北方道法与此方如何师曰水分千派流出一源润曰恁么则何用到此师曰流出一源水分千派润可之即命典维那一日师至五乳峰前随喜初祖达摩大师九年面壁处忽然契悟从上大法亟诣润方丈呈偈曰五乳峰前好箇消息大小石头块块着地润即为印证嘱曰从上佛祖以自己所证递相承袭欲令一切众生知有此事余得之小山先师十余年矣今将从上佛祖心印源流付嘱于汝汝当上体佛祖之心为心以续慧命证灯相继毋令丧失然虽如是尚宜晦迹林泉乘时而出师礼拜受嘱润复付以偈曰无上涅槃心佛祖相传付吾今授受时云净风头露师掩关五台昼则一食夜则孤坐久之自念差别智不可不明乃肆游诸方一切苦行人所頞蹙者师皆身亲历后至石城精厉过分双目忽盲师曰幻身非有病从何来将身心一时放下硬坐七日双目复明南游普陀归由越之止风涂众请说法湛然澄公来参师问止风涂向青山近越王城畔沧海遥时如何澄曰月穿沧海破波斯不展眉师复举洞上宗旨逐一问澄澄乃说偈呈似曰五位君臣切要知箇中何必待思惟石女惯弄无针线木偶能提化外机井底红尘腾霭霭山头白浪滚飞飞诞生本是无功用不觉天然得帝畿师阅曰语句緜密不落终始真当家种草也遂召入室印证曰汝后开两片唇皮截断天下人舌头有分在即付偈曰曹源一滴水佛祖相分付至今授受时大地为甘露咄五乳X峰头无镞箭射得南方半箇儿师应请住禾之东塔豫之云居匡庐后欲投老台山越中缁白力挽师归宝林道场示寂后法嗣湛然澄公迎龛塔于显圣南山之麓嵩山少室无言正道禅师豫章新建胡氏子投上蓝寺薙染年十五遇知休老宿指示禅要遂从休游憩南岳净瓶崖朝夕参叩休曰欲究明此事须将宗教葛藤穿过始得指参逊庵昂昂语休曰无言足称法器切不可以一知半解入渠胸臆第令南询自参自悟休指张拙颂勘其履践师曰真如尚不可为何颂之有休指往少室参幻休润禅师润上堂师问如何是洞上宗风润曰月下三花树峰前双桂枝师曰和尚还别有否润曰惟此一事实无二亦无三师言下大悟即呈偈曰云攒绝顶月锁幽巖石人抚掌木女舒颜润颔之乃印以偈曰无言的旨不离言玄唱玄提妙绝玄今日单传亲印授他年双桂利人天万历庚寅嵩山四众请住少室祖庭周籓国主迎师说法主大开悟汝宁王闻之亦迎师至世子病足倚杖而视师乃引之周行七转汗流如注而足即瘳僧问外道问世尊曰不问有言不问无言世尊良久意旨如何师曰动容掦古路不堕悄然机问如何是新年头佛法师竖拂曰会么曰不会师曰来年更有新条在不假重重为指陈老宿问如何是无言师曰四时行焉一老宿又问如何是无言师曰百物生X焉师机锋敏捷襟怀平实后逝寂塔于少室祖茔内丘智空了睿禅师本邑张氏子弱冠出家礼罗汉觉公祝发初事蓬山天然禅师次历燕都徧访禅伯靡不升堂入室深造其阃奥复闻邺下古风和尚开法于真定舍利抠衣座下决择六载巳而又值豫章大千润和尚主少林结同志五人往谒润一见以大器期之许入室凡室中征诘皆迎刃而解服勤五载方领衣法顶像归里京城衲子恭就广慈兰若请师开法僧问怀才抱德来时和尚如何相见师曰看君好似南阳隐不待茅庐三请来僧曰知音有几人师曰还记得梁甫吟也无僧无语师曰虾䗫打鼓蚓吹箫师名振长安列剎相望礼聘开法日无虗席后因见达观憨山二大师皆为弘法罹难谓众曰大名之下难以久居直下抽身南还就内丘结草庵二十年足不踰户天启四年十二月初五日端坐而化寿八十五门人智融等塔于本寺之后上党宗教鳌谷妙银禅师邯郸苗氏子生有异相宛如梵僧父母知其非世俗中人送本邑杜家庵剃度一日看天童颂临济三圣不得灭却正法眼藏机缘有云心心相印祖祖传灯想佛祖授受之道必肘后另有玄符岂直熟读礼诵衣钵束身能荷佛祖之事乎遂出参方谒大千润和尚得法开堂上党道闻帝阙说法内廷辞归邺下后遇流贼犯上党众请入城X避之师曰有何不了乃避之耶是夜无疾笑谈而逝门人奉全身塔于宗教院之东北隅象城净业无疑真信禅师别号西巖蓬山皇亲刘氏子礼城之中阳现公出家受具常书华严经一夕书入法界品至中夜无灯金光满室缁素无不惊异现公以若作圣解即受羣邪语示之勉其往参大千润和尚润教看父母未生前话力参数载始得有省呈似润润急索曰速道师曰貍奴今日翻觔斗报道娘生鼻孔真润乃付嘱南宫令于钟英居士字见明河南邺下人生而胎素长举孝廉屡上公车不第谓同胞曰人生各有夙怀愿随所慕今既不能遂志龙门想选佛场中心空及第亦不可独让庞公既就都门探赜禅讲拨草瞻风深得智空禅师切磋深入少林阃阈闻大千润和尚奉命入都驻钖大悲禅寺士往咨决门下凡三载一日请益如何是自己清净法身润曰四肢百骸九窍六脏备赅而存焉又不许向这里会取限三日道得契即为授记一夜至五更忽闻禅堂开静钟响豁然省契遂击方丈告报曰我会也润乃把住曰速道速道士呈偈曰逃禅来扣少林风末后钟鸣一窍通我做维那师便问几椎打破太虗空润嘱之曰竿头进步现宰官身修菩萨行无不可者后士第进士初知南宫旋弃去就邺郡南北创广济宝莲禅院二处开堂说法尝有偈曰金榜惭将名姓传滥竽三县X小烹鲜而今抛向云霄外莲社虎溪度岁年又曰久历丛林每自怜为调心性不知年寂光法尔周沙界廓落无依笑普贤建昌黄龙寿昌无明慧经禅师抚州崇仁裴氏子诞时难产祖父诵金刚般若经而娩因名经初生颕异长貌苍古九岁入乡塾便问浩然之气是箇甚么塾师异之长依廪山忠和尚出家常疑金刚四句偈必有指据偶见傅大士颂曰若论四句偈应当不离身不觉释然遂辞廪山隐峨峰尝登绝顶顾盼而作偈曰踏上云头第一峰眼中广博小虗空当时欲见无由面今日相逢处处同结庐三年人无知者阅传灯见僧问兴善如何是道善曰大好山师日夜提撕至忘寝食一日因搬石次坚不可举极力推之豁然大悟即述偈曰欲参无上菩提道急急疏通大好山知道始知山不好翻身跳出祖师关遂往廪山呈偈忠和尚即为印可始许薙发受具自此服勤左右日夕温研影不出山者二十四年出住宝方时师年五十一矣师至少室礼祖塔会无言宗主言见师举扬寄特乃与河南当道熊公尚父请师就寺说法峨峰入院日上堂大众会么此是三世诸佛用不尽的一齐撒向X娑婆世界释迦牟尼佛犹用不尽西天东土历代祖师亦用不尽山僧今日信手拈来与大众商量还是教外别传经中玄旨么函葢干坤随波逐浪么截断众流擡荐商量么大用现前探竿影草么当阳撒出金刚宝剑么据实而论穷劫不尽且要具眼者拣办得出白是白黑是黑即不囫囵打作一块始可定丛林之是非验学者之邪正然后应圣应凡自然不被诈明头之所欺举措应缘无不合辙然此道离微昧之久矣众中有大智者当拌身命尽力匡扶以悟为期自他兼利一生不足再拌一生尽其三生自然合得古人云不入生死大海难得无价宝珠此犹是钝机伶俐汉一闻便知妙然虽如此不得春风华不开且谩道及至华开又吹落上堂腊月逢辰丛林设粥所为何缘无非顺俗衲僧门下不必如斯岂不闻三世诸佛不知有貍奴白牯却知有若恁么则三世诸佛巳立下风况迦文佛乎且道貍奴白牯有甚长于诸佛首座曰为他金烹大冶玉出蓝田师曰然虽如是宝坊不免连貍奴白牯一齐赶出三门下何也秉纲立纪振丛林海晏河清正令行好汉尽收归宝所化城推倒不留人首座曰和尚道化城推倒不留人在和尚分上即得某甲则不然师曰汝又作么生座曰闲挑布袋浑无事笑等街头一箇人师曰也是闲弦子下座观音诞日上堂观音大士且喜来也某甲有句话请问大士实是今日圣诞耶只知天无X葢地无底一切世界有情无情从何而起道得即共大士七十三八十四道不得未免拄杖饶舌良久曰先巳告过当仁不让念大士记正法明王且放三十棒上堂挥尺一下曰宗乘中事难以措辞大道门庭争容拟议等闲垂一机如太阿锋离匣逢之者死不移时似涂毒鼓受槌闻之者丧不旋踵所谓妙峰峻仞野兽难藏宝树晶光灵禽莫泊其用也单赶金毛归野窟直追铁额入深山扫天下之搀抢拂人间之孼屑提堕坑落堑之类揭迷封滞殻之流其功也使法界世界虗空界一体同观俾佛道人道地狱道万法融会虽然如是犹未为向上事且道出格限量外一句作么生道咦正令不行先斩首大机一拨圣贤悲久立珍重上堂拈起一着佛祖一齐捉放下一着圣贤悉皆缚辘轳飞上天庭泥牛眠交地角非惟九有霑恩亦乃四生受乐惟有八大金刚弩力睁眉横拈倒卓何则不许众生乱描摸上堂青山青无山不藏云绿水绿无水不生木惟有衲僧心调直无阿曲挥尺一下下座上堂真正龙象子有时提得起放不下有时放不下提得起不弄死蛇头要将生虎尾有时跨上金毛背自然足下清风起会么水不涸兮鱼自在山青幽也鸟安详僧参师问赵州道台山婆我为汝勘破了也毕竟勘破在什么处僧曰和尚今日败缺了也师曰老僧一生也不柰何好教你知若实会举似来看僧拟进语师打一棒云者X掠虗汉师问僧如何是佛僧无语师云佛也不识僧云某甲初机请和尚慈悲指示师曰野猿峰顶空哀哭僧礼去僧问和尚因甚不行脚师云木马休鞭横两腿铁牛不索莽低头白鹤啄鱼颈项直斑鸠唿雨嘴头钩会么僧无对师云行脚去僧问经年不会请师方便师云且将不会底来曰铁橛子师云未是不会底曰和尚也不得拗直作曲师云老僧眼若摩尼曰某甲不会师喝出僧问有人不通宗教不达性理和尚还接否师云不接曰为甚不接师云为伊不通达曰巳通达者即接耶师云亦不接曰为甚不接师云为伊巳通达也曰总不恁么来时如何师云若得恁么老僧接之曰请师接师即打曰情知和尚只会恁么师连打出僧问未相见时如何师云今日不答话进云相见后如何师云向道不答话僧又拟伸问师即打云钝置杀人僧问如何是寿昌境师云云散晴空不露顶如何是境中人师云天地清平海众宁如何得不被境风飘泊师云挂印封侯犹不乐作么生得大安乐师云不杂碎无绳自缚曰和尚还安乐否师云你试看僧喝师即打洞山五位君臣颂曰正中偏如意珍藏鑑众贤虽然万派皆相应宛尔无离玉座前偏中正应物现形不涉定但见千差共一宗不分贵贱皆宁静正中来九重勑旨徧天涯发令通X行宁朕兆玄音利乐绝纤埃偏中至灵机廓运撑天地一尘不控大慈威唯克自心存利济兼中到妙不拘玄玄契妙亲贤避恶悉无依入圣超凡俱不要师住宝坊峨峰寿昌三剎别建庵院二十余所七旬尚混劳侣耕凿不息丈室萧然惟作具而巳益王向师道德深加襃美每叹曰去圣时遥幸遗此老万历丁巳腊月七日师自田中归谓众曰老僧自此不复砌石矣众皆愕然除夕上堂曰今年只有兹时在试问诸人知也无那事未曾亲磕着切须痛下死工夫复曰此是老僧最后分付一着大众切宜珍重新正十三日示微疾遂不食曰老僧非病会当行矣大众环侍不怿师以偈谕之曰人生有受非偿莫为老病死慌可笑无生法忍将何业识消亡一时云净常光发佛祖聊安此道场十四日书辞道俗十六日作举火偈曰无始劫来祇这箇今日依然又这箇复将这箇了那箇这箇那箇同安乐复命侍者代为发火宣偈次晨取水盥漱拭身曰不必再浴迺索笔大书曰今日分明指示掷笔端坐而逝茶毗火光五色顶骨诸牙不坏即于本寺方丈建塔续指月录卷二十X续指月录尊宿集卢陵聂先乐读编辑济阳江湘郢上参订尊宿机录饶州荐福承古禅师操行高洁禀性虗明参大光敬玄禅师乃云祇是箇草里阵遂参福巖雅和尚又曰祇是箇脱洒衲僧由是终日默然深究先德洪规一日覧云门语录忽然发悟自此韬藏不求名闻栖止云居弘觉禅师塔所四方学者奔凑因称古塔主范公仲淹出守鄱阳闻师道德请居荐福开阐宗风僧问大善知识将何为人师云莫曰恁么则有问有答去也师又云莫问青青翠竹尽是真如郁郁黄花无非般若如何是般若师云黄泉无老少曰春来草自青师曰声名不朽曰若然者碧眼胡僧也皱眉师曰退后三步僧曰苦师乃云吽吽问临济举拂学人举拳是同是别师曰讹言乱众曰恁么则依令而行也师曰天涯海角上堂夫出家者为无为法无为法中无利益无功德近来出家人贪着福慧X与道全乖若为福慧须至明心若要达道无汝用心处所以常劝诸人莫学佛法但自休心利根者画时解脱钝根者或三五年远不过十年若不悟去老僧与你入拔舌地狱冬至日示寂书辞众偈曰天地本同根鸟飞空有迹雪伴老僧行须弥撼金钖恰逢冬至日灵光一点赤珍重会中人般若波罗密偈毕而逝嘉兴圣寿宣翁可观禅师出家南屏从车溪得省住圣寿迁当湖德藏退隐竹菴每自怡曰松风山月我无尽衣钵也宋干道七年丞相魏𣏌请主吴之北禅入院适重九指座曰胸中一寸灰巳冷头上千茎雪未消老步只宜平地去不知何事又登高临安灵隐普觉湻明禅师因奉旨断还九里松上堂山前一片闲田地旷大劫来无界至今朝恢复又归来坐断脚头并脚尾东也是西也是南北东西无不是毕竟酬恩作么生十里荷花九里松直指堂前香一炷和州净戒守密禅师为荐福古嗣法上首僧问如何是佛师曰稽首稽首曰学人有分也无师曰顿首顿首僧作舞而出师曰似则恰似是即未是青州佛觉禅师颂仰山师子曰一色无过指示人白银世界里频申超然推倒还扶起争似东风煦日新一日佛日尧禅师诣师道场自挝鼓上堂抑掦云门临济宗风平分半座不辞而去X圆通善国师佛日自江右至燕寓大圣安一夕与佛觉晦堂夜话次时师年方十二座右侍立日曰山僧自南方来拄杖头不拨着一箇会佛法者师叉手进曰自是和尚拄杖短日大惊曰可乞此子续吾临济一宗师曰云门临济岂有二邪日称赏不巳金世宗幸圣安瑞像殿问师曰礼则是不礼则是师曰礼则相敬相重不礼则各自称尊帝大悦得法后住延圣示众举洞山云秋初夏末兄弟或东去西去直须向万里无寸草处去又曰祇如万里无寸草处作么生去石霜曰出门便是草大阳曰直道不出门亦是草漫漫地师曰且道诸人即今脚根下一句作么生道若道无寸草许你参见洞山若道出门便是草许你参见石霜若道不出门亦是草漫漫地许你参见大阳若总道不得许你参见延圣何故惟有好风来席上更无闲语到人间燕山庆寿玄悟玉禅师金世宗令中使持纸一张书心佛二字问师曰者是甚么字时圆通在座应声答曰不是心不是佛称旨次日赐长短句曰但能了净万法因缘何足问日用无为十二时中更勿疑常须自在识取从来无挂碍佛佛心心佛若依心也是尘师答谢曰无为无作认着无为还是缚照用同时电卷星流巳太迟非心非佛唤作非心犹是佛人境俱空万象森罗一境中黄山赵文孺居士为圆通善入室弟子记莂后常作X颂曰妄想元来本是真除时又起一重尘言思动静承谁力仔细看来无别人高邮定禅师初参玄悟室中举僧问玄沙如何是清净法身沙曰脓滴滴地师于言下有省僧问透网金鳞以何为食师曰干屎橛沩山太初禅师字子愚温陵人世为儒者师倜傥有大志所为诗文皆不凡士大夫多推目之一旦弃去选佛于尊胜以律自捡尽去豪举之习出岭徧参丛林有声久之罢参归闽会南剑报恩虗席郡守陈宓闻师名命主之未几真德秀西山居士延师主大沩二十余载日绕万指师说法纵横博大不让古尊宿西山既致政每与师游从容论道莫不心醉大抵师以平实接人故诸儒雅重之中观沼禅师海云印简之受业师也常诲海云曰汝所欲者文字语言耳向去皆止之令身心大死一场休有余气到那时节瞥然自省方可与吾相见后同海云为元兵所劫北渡至朔方元国主署师慈云正觉大师之号及师将示寂有羽客杨至慎求偈师命执笔代书偈曰七十三年如掣电临行为君通一线泥牛飞过海东来天上人间寻不见客曰师几时行师曰三日后时五月二十七日也至六月初一果无疾而逝雪峰樵隐悟逸禅师怀安聂氏子屡叩名宿后得法于雪峰佛海禅师郡帅举住雪峰凡七载退居西菴X皇庆二年复奉旨再住赐佛智之号凡六年谢去至泰定二年仍奉旨补前席又居七载师三住雪峰百废具修大为法门盛事尝序雪峰录有曰老真觉自德山一棒桶底脱后直得鳌店月寒象峰雪霁揽醍醐于一杓彰大用于三毬譬之轰百亿雷霆于四天之下旷数百世真声愈宏所有垂示流出胸襟葢天葢地广陵一奏么絃下里不复声矣元统二年示寂塔于佛海塔傍五台铁勒院子范慧洪大师因阅楞严至一人发真十方销殒忽悟遂造河朔汶禅师陈所见汶可之临终偈曰六十春光又八年浮云收尽露青天临行踢倒须弥去后夜山头月正圆更衣坐脱建宁奖山慧空元模禅师古田苏氏子修习禅定遐迩皈仰一日于定中游奖山至玄奖禅师道场有老人迎谒曰吾为师守此山五百年矣言毕化黑龙而去既寤乃曰吾当还此山也遂往卓菴一日谓众曰吾今化缘巳毕即当入灭复说偈曰四十余年寄俗尘如今却显箇中尊巖头一夜东风起吹得花开满树春铁船无舵亦无蓬撑入金莲性海中末后一机今说破白云元不离长空大地山河览无迹虗空撞破见端的纵教铁轮顶上旋本性圆明常不失复曰西天第三代商那和修尊者隐象白山现龙奋迅三昧说法调伏诸外道然后化火自焚吾今往象鼻巖前亦当如是乃入龙奋迅三昧时云雾四起雷X雨大作继而化火自焚众收灵骨塔于菴之西郑州普照佛光道悟禅师兰州𡨥氏子偶宿湾子店闻马嘶豁然大悟归告母曰某于途中拾一物母曰何物师曰无始来不见了的母掌曰何喜之有遂辞母参方母曰将何之师曰水流须到海鹤出白云头往参白云海禅师遂承印记元泰定二十四年出主普照身着白衣跨黄犊吹短笛游于雒中尝曰道我凡耶曾向圣位中来道我圣耶又向凡位中去道我非凡非圣耶却向毗卢顶上别有行处泰和五年入灭鴈山罗汉寺证首座目瞽见道明白晨朝躬自汛扫或问者片田地扫得干净也未座竖起苕帚示之又问真净界中本无一尘扫箇甚么座亦竖起苕帚示之尝题九牛山偈曰四五成羣知几年春来秋去饱风烟清溪有水何曾饮绿野不耕长自眠箇箇脚跟皆点地头头鼻孔尽撩天寻常只在千峰顶大地人来作么牵温州灵云省菴思禅师台之宁海人兄弟四人师居长同时发心出家祖父遗业悉散众亲徧叩诸方后出世灵云结夏上堂以大圆觉牛角马角为我伽蓝瓜篮菜篮上堂举赵州狗子无佛性话颂曰狗子佛性无狗子佛性有猴愁搂拽头狗走抖擞口晚年退居灵云之前山至正甲申空室偕数衲往谒时师年踰九十矣庞眉皓发颀然清耸拽履而出且X行且问曰何处来空室曰江心师曰深几百丈室曰谩老和尚不得师曰且坐吃茶文献公黄溍居士字晋卿婺之义乌人元天历初诏天下僧儒善书者会集杭州净慈泥金书大藏尊经士亦预焉每食必与众僧共处若别为治具则不乐甚至诟骂不食而去尝题悬崖墨兰曰袅袅春风一样吹託身高处拟何为从他自作颠倒想要见悬崖撒手时题东坡像赞曰五祖禅师世外人娑婆久巳断生因谁将描邈虗空手去览他年身外身题山谷像曰笑杀当年老晦堂相逢刚道桂华香披图面目浑依旧鼻孔何曾有短长坱北和尚姓蒋不知何许人年十五涉猎经史言辞简𨗉髼首垢面动静不羁至正初抵松江沈氏家园常题诗曰万紫千红总是春何须饶舌问东君哑人得梦向谁说竖起空拳指白云又曰不偏不倚立于中不着西边不着东超出东西南北外一毫头上钓苍龙一日谓众僧曰吾垂化尽矣若等勉之言绝而蜕奉化雪窦常藏主不谙文字专习禅定侪辈唿为常达磨云所作偈颂事理圆融音律调畅其颂铁牛曰百炼炉中辊出来头角峥嵘体绝埃打又不行牵不动者回端不入胞胎颂海门偈曰业风吹起浪如山多少渔翁着脚难拌命舍身挨得入方知玉户不曾关颂苦笋偈曰紫衣脱尽白如银百沸锅中转X得身自是苦心人不信等闲嚼着味全真又息菴偈曰百尺竿头罢问津孤峰绝顶养闲身虽然破屋无遮葢难把家私说向人台州黄巖濠头丁安人法讳觉真号竺心初见绝田耕于委羽山有省入遂弃家筑室自居复参涌泉古愚泉曰良家子女东奔西走作么安曰特来礼拜和尚泉曰者里容你不得安乃拍手一下曰三十年用底今朝捉败泉便休去往鴈山春雨菴谒无际才入门便曰春雨如膏行人恶其泥泞际曰不是不是安拟进语被际喝出晚年就邑中明因寺侧开接待一僧提包笠直入卧内安问是什么僧曰行脚僧安遽指其足曰草鞋𦄍断为甚不知僧无语安便将包笠掷出曰者里无汝措足处一日明因奎禅师相看安曰闻说长老夜来生得儿子是否明曰且道是男是女安曰鸡衔灯盏走鼈齩钓鱼竿庆元育王勉侍者送同事僧游台鴈偈曰鸟窠吹布毛侍者便悟去虽不涉言诠早巳成露布天台岭上云鴈宕山中树此去好商量莫触当头讳临终偈曰生本不生死亦非死祕魔擎杈俱胝竖指镊工张德道者鄞之下水人一日大雪沙弥团雪作佛像众皆述偈咏之德亦随后占偈曰一华擎出一如来六出团团笑脸开识得髑髅元是水摩耶宫里不投胎永福灵江浩首座依古林于饶州永福居第一座结X夏秉拂僧问进一步时如何座曰撞墙撞壁曰退一步时如何座曰堕坑落壍曰不进不退时如何座曰立地死汉天历老素首座生平一关深隐罕有识之者有僧得其山居述怀三偈曰传灯读罢𩯭先华功业犹争几洛叉午睡起来尘满案半檐斜日落庭华尖头屋子不教低上有长林下有池夜久惊猋掠黄叶却如蓬底雨来时浮世光阴自不多题诗聊复答年华今朝我在长松下背立西风数乱鸦净慈元菴会藏主临安人修涅槃堂偈曰涅槃一路尽掀翻触处工夫见不难洗面蓦然摸着鼻绣鍼眼里好藏山杭州天目一山魁菴主苏州人也天资敏捷通内外典与平石砥友善栖迟巖谷不与世接仅有山麓洪氏子弟往来送供一夕洪氏妇梦主乘肩舆至其舍觉而产一子翌旦登山候之果化去矣因名应魁字士元幼读书补邑庠娶妻生子年三十一旦忽自勐省遂弃家缚茅于东峯绝顶昼夜精勤行道一日空室和尚因避𡨥自径山过其庐见其举止闲雅应对从容叩其所以乃知其为一山后身也因谓之曰公前身与平石翁为莫逆交翁今年垂九十尚耳目聪明何不通箇信息亦见一梦两觉而梦觉一如乎主欣然挥毫作偈寄之曰寄语天童老平石一念非今亦非昔欲听寒山夜半钟吴江依旧连天碧X温州寿昌绝照辉禅师尝坐夏于净慈东圊寮壁间有水墨大士像师朝夕礼拜垦祷甚切一日忽见净瓶水从壁涌出通身庆快从此智鑑日明尝有偈曰工夫未到方圆地几度凭阑独自愁今日是三明日四雪霜容易上人头明州育王虗菴实首座寄卧云菴主偈曰黄金园里马交驰径寸多成按剑疑月晒梅华千树雪卧云一枕梦回时明州天童幻菴住首座礼应菴塔祖偈曰眈眈睡虎管窥斑便把中峯作靠山不得破沙盆一箇儿孙乞活也应难明州天童默中唯西堂咏蚕偈曰桑空柘尽始心休緜密工夫一茧收炉炭镬汤拌得入为人只在一丝头佛陇宜兴可上座听雨偈曰檐头滴沥甚分明迷已众生唤作声我亦年来多逐物春宵一枕梦难成瑞州九峯寿首座临终偈曰七十二年者边那边喫十方饭参达磨禅今朝一掷翻身去笑破傍观此束半边天台云峯无尽祖灯禅师四明王氏子参日溪咏公于天宁问曰生死事大无常迅速乞赐指示溪曰十二时中密密参究忽然触着却来再问师抗声曰无常迅速生死事大语未终师便喝师遽礼拜溪曰见何道理便尔作礼师曰开口即错溪颔之出参诸方X寻卓钖上云峯影不出山者五十年洪武二年二月八日示微疾夜将半顾左右曰天向明乎曰未也或曰和尚正当此际如何师笑曰昔德山疾僧问还有不病者么山曰有僧曰如何是不病者山曰阿㖿阿㖿师良久曰如此唤作病得否众无语师曰色身无常蚤求证悟时至吾将去矣侍者执纸乞偈师曰终不无偈便未可死耶侍者请益坚乃书曰生灭与去来本是如来藏拶倒五须弥廓然无背向投笔端坐而逝径山杰峯英禅师金华人初为径山首座归鄞楚石琦有偈送之曰凌霄峯头第一座摩诃衍法皆明破百非四句俱巳离白雪阳春谁敢和上堂衲僧行履岂寻常出匣吹毛不隐藏夺食驱耕全正令东西无复鬼分赃又偈曰清平世界罢干戈无柰儿曹籍甚何急水滩头抛直钓锦鳞不遇枉哆啰寻常持金刚般若经一日持经毕即泊然而逝径山敬菴庄禅师台州人自幼厌荤秽薄世尘父母舍广慈菴出家久之徧参知识了彻宗源会于越中主二剎稍不如意即辞去往依全室于天界全处以二座未几推主径山道化隆盛永乐十二年奉诏入京同修大典寓天界三载少师姚公等交章荐师住持坚辞不受归径山示寂塔于水岭小池上淮南祐上座者久历丛席侪辈重之客鼎州天王寺以道自牧人不得而亲疏居无何语众曰吾去矣或X谓其戏也迫之求颂即索毫楮大书曰来不入门去不出户打破虗空更无回互拍手呵呵归去来白云散尽青山露乃趺坐奄化主事僧亟唿撼之师复张目举手谢曰不致上累善为保重是时郡守苏公亦往致敬抚其遗体曰可谓了事衲僧也佛妙禅师昆明人出家于天华寺洪武十六年赴京赐衣钵杖钖游浙之径山宣德四年十二月沐浴更衣书偈曰去年七十九今年满八十万里为参寻世缘今巳毕掷笔端坐而化杭州仙林雪庭禅师杭之仁和桂氏子毁齿丧父患痘风因双目短视数求出家谒休休于仙林一见契合阅楞严至一毫端现宝王剎有疑后在江阴干明寺忽覩万佛阁金碧峥嵘于眉宇间有省后因除夕闻钟声不觉数年行履忽尔浩脱偈曰圆响心非闻大千同一照抹过上头关更不存玄妙师自号梅雪隐人又曰幻寄尝曰夫幻即寄之踪寄乃幻之迹幻起寄亡全寄是幻幻逐寄生全幻是寄翳目生华山河大地华翳不生空真实际幻之寄之诚哉儿戏吉州武功山白云明星禅师闽之长汀张氏子落发受具专修止观忽叹曰大丈夫道业未就如生死何遂徧叩名宿缘机有契隐潇峯二十余年太守汪公勉师出世师复移茅深入学侣向至渐成精蓝一日辞众曰吾去矣众问何往师示偈曰明月落波心白云横岭上欲识本来机铁牛吞大象语毕端坐而逝X全身塔于本山杭州径山月林镜禅师本郡人少颖异穉龄出家间扣名硕俾参本来人久而有省作偈曰本来人本来人无脑无头作么寻蓦然揪着箇鼻孔试看元来是白丁金陵永宁古渊清禅师闻鸡鸣有省偈曰喔喔金鸡报晓时不因它响讵能知三千世界浑如雪井底泥蛇舞柘枝伏牛无碍明理禅师汾州和氏子参松竹大方和尚随众打七有一声虗空碎独露法中王之句后同月菴大圆入终南一日菴举高峯银山铁壁话师顿悟述偈有一觉心空疑便消拈来放去自逍遥之句过方求证方曰伏牛打七即不问终南静室意如何师曰伏牛打七泥团土块终南静室放大光明方喝曰即今光明何在师向前一掌方大笑曰如是如是杭州云栖莲池袾宏禅师郡之仁和沈氏子年十七补邑庠每书生死事大四字于案头一日失手碎茶瓯有省作七笔勾见志投西山性天和尚祝发北游参徧融后谒笑巖于柳巷求开示巖曰阿你三千里外来开示我我有甚么开示师恍然辞归过东昌道中闻谯楼鼓声忽悟偈曰二十年前事可疑三千里外遇何奇焚香掷戟浑闲事魔佛空争是与非住云栖侍郎王公宗沐问夜来老鼠唧唧说尽一部华严经师曰猫儿突出时如何王无语师自代曰走却X法师留下讲案遂颂曰老鼠唧唧华严历历奇哉王侍郎却被畜生惑猫儿突出画堂前牀头说法无消息无消息大方广佛华严经世主妙严品第一铨部虞公湻熈问慧日点五百病僧因缘师曰慧日自甘穷子舍已从人西院屈陷平民将生就死可惜五百僧只解点着便行曾无一二高卧不起令慧日显异惑众祸及儿孙郡主深切民瘼我山僧急趋时难仓卒中失带了竹杖子不免奋空拳向居士痈肿上噼地一下敢保沈疴溃散毒血淋漓万派流通百骸舒畅虽然如是云何一人能令众起不见道阳回片叶春满千林者事且止祇如终日把竹杖子东指西挥不如一直在木头上朝持暮守守来守去忽然枯木重花便是死人再活说甚么竹木管取尽大地草木丛林悉皆成佛去也何以故青青物外虗空体即是如来坚实心题自像曰十画九不像恼杀丹青匠庶几此近之权留作供养若道这便是依然成两样不两样三十棒问参禅念佛可得用融通否师曰若是两物用得融通着问世尊默然良久外道谓开我迷云空生宴坐不言帝释云善说般若师曰良久处欲望开迷阴霾万里宴坐边拟闻般若说竟多时虽然如是鞭头得旨空里飞花者毕竟见箇甚么新春日示众今日贺新春岁时重换却昨日作么生万历四十三年七月初四日师将示寂预别众曰半月后吾将他往矣人皆莫测至期示微疾面西X而逝径山紫柏达观真可禅师吴江滩缺沈氏子年十七剃发游方闻诵张拙偈至断除妄想重增病趋向真如亦是邪大疑一日斋次忽悟乃曰使我在临济德山座下一掌便醒安用如何若何遂游江南居无定所后住燕山有居士言及金刚经应无所住而生其心句师曰如何是应无所住而生其心士惘然师曰汝问我我为汝说士遂问师忽击案曰闻么曰闻师曰此非而生其心么又曰汝是有心闻无心闻曰无心闻师曰此非应无所住么复说偈曰木鱼打得频怕痛忽生嗔汝若知痛处禹门度金鳞万历癸卯秋忌师者以他事陷师罹难先是神宗皇帝手书金刚般若偶汗下渍纸疑当更易亟遣近侍质于师师以偈进曰御汗一滴万世津梁无穷法藏从此放光上大悦师被逮日上见章奏意甚怜之在法不能免因逮及旨下曰着审而巳拷讯时神色自如备尝笞楚抵死以传灯未续则我出世慧命一大负余无他言始终不屈至十二月初五日入狱十七日法司定案欲死师师说偈曰一笑繇来别有因那知大块不容尘从兹收拾娘生足铁橛花开不待春又曰世法若此久住何为乃索浴罢嘱侍者性田曰吾去矣幸谢江南诸护法侍者痛哭师叱之曰尔侍予二十年仍作此去就耶时有吴生者侍问大法复为说偈曰事来方见英雄骨达老吴生岂夙缘我自西归X君自北多生晤语更泠然语毕端坐而逝御史曹学程闻之急趋至无之曰师去得好师复张目笑而别狱中香云不散待命六日颜色不改及出浮葬于慈恩寺外后迎龛建塔径山着有紫柏集行世瑞州黄檗无念深有禅师黄州麻城熊氏子年十六患痘垂绝叔兄议许出家乃甦祝发荡山有老僧谓之曰十方一粒米重如须弥山若还不了道披毛戴角还师闻悚然即事参访闻僧举僧问大休如何是西来意休曰黄瓜茄子师大疑徧参江浙名宿谒庐山大安禅师安问曰汝号甚么师曰无念安曰那箇是无念师茫然一夕闻哭笑二声相触勐然开悟偶见面一盆在当路掇起送入柜中见有果笼将手推开不觉失手柜葢打头浑身汗流笑曰徧大地是箇无念何疑之有将前疑滞一齐打破万历辛巳往龙湖同李卓吾居士至驷马山有讲主至士问主曰清净本然云何忽生山河大地僧依文讲讫士曰无念你说看师将开口士将师膝上一推曰这箇聻师忽勐省乃知十地菩萨梦见众生身堕大河欲救度故起勇勐心发大精进人法两空始得入门全无干涉有偈曰四十余年不住功穷来穷去转无踪而今穷到无依倚始悔从前错用功僧问道果有耶果无耶师曰说有说无二俱成谤曰如何即得师曰无求即得曰如何是道之体师曰满口道不着曰四大离散时如何师竖起拳曰者箇不属四大问古人X迸除却咽喉唇吻道将一句来者一句如何道师曰我不迸却咽喉唇吻你且道一句看僧无对师曰你被音声塞却口问见性成佛是否师曰是曰性是无形底如何得见师曰性是有形底只你不见曰请和尚指出我看师曰我说汝不见问如何出离生死师召僧僧应诺师曰从者里出曰和尚说底话某甲不晓得师曰等你晓得堪作甚么夔州白马仪峰方彖禅师达州罗氏子参如何是鬼神覰不破之机三年有省出崃徧谒知识结茅双溪一日午炊闻甑中作声忽大悟作颂曰三玄三要没来繇用尽机思无处求窗前移步灶门下白云青峰齐点头齐点头南岳天台共一筹又曰二八女子嫁新郎绩麻捻线一如常称家丰俭随时过嬾插堂前者炷香无幻闻之曰此人曾作细密工夫来万历壬辰秋归达州中兴白马寺僧问如何是西来意师曰两头烧火一头烟师平昔手中常执一鼗鼓一面书矗字一面犇字凡答话多举而摇之示寂塔于龙神山广信鹅湖养庵心禅师郡之上饶朱氏子偶过戚属会道者谭四生之义师于言下洞了物我平等大意往雒之太平落发南归焦山度腊闻江中推船声有省偈曰夜静江空阔推船㘞㘞声不知何所住担子半边轻谒华山闻山拈一段生涯六不收话有疑勐提七日身心脱然寻归故里住灵山画大圆相于X壁间题曰内写莫教涂黑外写勿使伤白有人向圈里圈外下得註脚者许汝学道无疑不然总是懡㦬后住鹅湖十年不立座元博山参以赵州无字话相契请居厥职赠以偈曰鹅湖十载虗元位一旦缘何立少年两道眉毛八箇繓须知佛祖不容前师尝以无门锁置丈室以验诸方偈曰上古留传锁凭君智钥开若无开锁法相见不须来万历丁卯二月晦日上堂说法置斋作别复示偈曰八十余年幻梦中铁牛耕破太虗空临行一句相分付半夜金乌带日红端坐而逝杭州真寂闻谷广印禅师嘉善周氏子母梦玄武神仗剑率诸甲士拥护其门而生七岁常瞑目端坐父母送之杭州开元寺剃度后师归省亲母诫之曰三朝新妇一世禅和子其勉之师每述其两句终身受用不尽一日见壁间法界图问其师曰十界从心生心从何处去其师不能答时仪峰和尚结茅清平往叩之峰曰汝要会须妙悟始得师曰如何得悟去峰乃教看云门露字师一闻便信直下挨拶至忘寝食寻上双径结茆白云峰下看亮座主参马祖因缘疑不能释一日见黄瑞香花忽大悟曰却是虗空讲得经碌砖瓦砾正堪听向来扭揑娘生鼻错认葫芦作净瓶于是往云栖尽得莲大师之益次参龙池传和尚适传负暄阶下师问曰和尚在那里传曰恰好不在师即展礼人事毕传出所着德山托钵颂示师X且曰汝别颂看师即颂曰末后之句有也无德山父子太誵讹同条生不同条死活得三年恨转多传喜甚谓师曰何不承当此事共相唱和师不自肯传曰更欲如何师曰视圆悟大慧为多愧耳传怃然曰当今学者未会先会那能得不自肯如子者乎老僧当避一头地矣濒行传送至门外抚师背曰老姪我还疑你在师曰甚处疑某甲传曰如何是密启其意师曰今日不打宜兴转传呵呵大笑师顶笠便行北游五台还真寂四众恳请开堂师坚持不肯遂南游隐建州废寺及自闽归司理黄端伯复以为请师曰某孀居久矣岂更适人耶师生平滴水滴冻不肯一念外驰虽洞透祖关而挽回流俗终不以悟自居教律三宗鼎立师皆能洞晰其微时或为众演说闻者靡不心服崇祯丙子腊月辞众告寂塔全身于孔青之阳海虞破山洞闻法乘禅师别号雪柏吴江李氏子少从华山剃度单身行脚参紫柏可尊者可问一句中具三玄即不问一玄中具三要如何师屈指曰也是死蛇当头可大悦以禅虎称之一时名重丛林师住天目中云庵雪峤信参次师坐火箱口喃喃地信即跳入火箱同坐曰口喃喃地作甚么师笑曰汝从何处来到此天目信曰从无阴阳地上来师默然信即跳下火箱林皋豫参师适在山门相遇师曰那里来豫展两手师曰这里天王殿倒却还知么豫曰X既是天王殿为甚么倒却师曰贼师一日谓严天池曰穹窿山昨夜点头矣不知居士道箇甚么勿谓三世诸佛口挂东壁也如居士洒洒落落不妨我多多和和师住破山举汉月藏为首座每言近日禅病往往抟量公案註解因缘磨楞合缝称斤度两不惟自隔千生更复陷人无算天启三年七月临示寂唿侍者至即为坐脱供全身三七日俨然如生世寿七十二塔于破山寺南牧云门禅师刊师语录十卷行世雪峤信和尚为之叙达澄受昭禅师通州人不言姓氏尝参天童悟充西堂未几忽弃去人莫测其意或严寒履冰或深夜陟巘或俗其顶或民其衣独语咄咄不休或谈鬼幻事闻者疑骇遇众环拜视如路人辄叱之曰我不识汝或反拜之林和尚迎师住天童丈室礼敬甚恭少顷所有牀坐一时击碎掷阶下众愕不知所谓更为陈设师即掩户不语粥饭从牖入徒众每隔户称名礼拜师皆不内忽一日逸去不知所之四众悲恋牧云门为师立师行道江阴黄毓祺介子居士晤费隐容于金粟自叙到过天童容云曾住几时士云七八日容云还得天童意旨么士云不得容云既不得莫是蹉过么士云若有得则真是蹉过容云今日识得居士也士乃休士久依悟和尚大有入处悟化后同门法嗣请士结集悟和尚语录书问行世后鼎迁士被执石头城狱留X题山翁忞像云忆自黄巖嗣席天童踞先觉堂卓卓孤风楔以楔出毒以毒攻蛇吞鼈鼻虎齩大虫正令全提孰敢婴锋出语成咏百折不穷佛果衙官大慧附庸穅秕之导往来愚衷国难以来踪迹西东兄游天外我戏圜中世出世间皆大英雄不负先师旧衲蒙茸眉毛结供鼻孔气通曹谿正脉临济真宗是木上座亦号山翁粤三日将决矣复作绝命诗曰剑树刀山掉臂过长伸两脚自为摩三千善逝原非佛百万波旬岂是魔潦倒不妨天亦醉掀翻一任水生波夜来梦作脩罗手其柰双丸忽跳何以一破箑书寄牧云门禅师然后坐脱圜中明州白云延祥鹿门西师太楚之襄阳人也姓氏未详早岁博通教典至濠泗间士大夫皆尊礼之不啻莲社远公矣于寿霍适中之地营塌房化城二剎后闻密老人唱导天童师易服腰包即诣座下悟一见契重之深锥痛札尽捐宝惜未几呈偈曰几度喫棒最亲切历劫狂心当下歇不用拟议问如何觌体分明皮破血悟印可久之密老人过通玄迁化师闻白云相距不远即往观之曰吾夙缘在矣有一虎出林伏师前众皆惊愕师曰莫惊乃护三宝神也即庐其址虎乃为侍人皆言为之常禅师再来也郡伯韦公向师风访于庐果见其道行精严容貌雍肃虎侍之异曰予与庞公霄壤之不侔而有同然也即捐资赎产聿成梵宇为白云之中兴也师于顺治戊戌腊月X一日辰刻集众嘱曰本寺当作十方丛席无违我愿阇维后将吾骨为粉散于东湖令水族得利切勿营塔言毕书偈跏趺而逝当晚侍虎非嚎三日亦终弟子奉师全身三年颜貌不变后阇维舍利无数弟子将半骨散湖中尊师之愿半骨塔于本山右麓青林如鑑老宿侯官林氏子十八矢志慕道出岭礼云栖宏又参显圣澄和尚看无字有省以偈呈曰赵州狗子无佛性脱下袴子来遮面面子未曾遮得全半身露出令人厌澄抚而印之师不自当后以省亲归闽及祝发复出岭侍澄久之归鼓山居东庵及博山无异和尚开法兹山宿倾心事之遂称得旨自是深埋头角潜修密炼至年八十七示寂于石林旧隐阅七日茶毗火光金色香气馥郁平日所持木念珠不坏优昙颐和尚湖广人族姓甯十九投颛愚衡祝发后参天童悟和尚依侍久之悟一日见师擡石遽喝云翻转石头来师于言下有省悟深然之次日辞去结茅深隐后住静江都参徒日集师终不自肯口喃喃梵呗不歇凡有请益皆叱之曰参方去康熙壬子五月朔示微疾至初八日命诸参徒入室问汝等还知老僧去处么恩侍者云月明照见夜行人师云套语进云师意如何师云壬寅年不生壬子年不死汝再道看进云壬寅年却生壬子年却死师振声大喝云得恁么涂污老僧进云毕竟如何师示偈云咫尺X云程九十州脚跟任意把拳揉门前柳色开金眼槛外诸峰笑点头偈毕问甚么时候了侍云午矣师乃索茶嗽口跏趺掷盏而寂太史蒋超虎臣居士江南金坛人谒铁舟海禅师于金山问山河大地俱有坏时且道金山坏不坏海伸一足云向这里下得一转语便见端的士云下语也不难祗恐与师隔一层了也海云恁么道又争得士云和尚又如何海云切莫当面错过士诺诺又问苏长公与佛印禅师玉带机缘请师代一转语海云山衲若代语玉带又要还了也士云毕竟下甚么语方得相应师云莫谓山衲无语好士云将谓别有海云今日方始瞥地那士一日举似同年孙孝则孝曰何不道是语何有是坐何处士寓孝则居士园久之孝问曰迩来不见兄有禅士曰禅可见么孝曰试道看士曰想不必道次日孝谓士曰大悲阁记是兄的是古人的士曰是我的孝曰兄忘却了也士点首后入都寄书云此行良苦幸蚤为我赋招魂也孝复曰安得便心动北风有何恶士请告归道经高邮乃别孝曰予将浪荡了此一生孝曰何处去士曰过得庐山又峩岭矣后果终于峩眉伏虎寺临寂留诗一律云翛然猿鹤自相亲老衲无端堕业尘直向镬汤求避热又从大海去翻身功名傀儡场中物妻子骷髅队里人只有君亲无报答生生一念祝能仁题毕趺坐掷笔而逝X宁波天井天寿镜宗新禅师早参拈拄杖曰大众米里有虫饭里有沙总是寻常事为甚么须菩提咬落拇指良久曰有些脚酸示众曰欲识佛性义当观时节因缘高声曰且道是甚么时节买帽相头早参卓拄杖曰老僧祇解这箇诸人又作么生又卓拄杖曰上山擒虎易开口告人难明州天井秀峰敢禅师本郡邵氏子因僧问诸佛妙理即不问向上宗乘事若何师一喝僧一喝师曰且道那一喝是宾那一喝是主僧又喝师曰那里学得这虗头来因僧问如何是未生前本来面目师曰这问最亲切僧曰学人不会再乞方便师打云正好向者里会去金陵紫竹林卉堂旋焕禅师楚之武冈罗氏子心慕内典弃儒入释礼圆照佛语和尚披剃历有年所遂传心印建峩山住五台弘演教律道风远振江南诸护法请住紫竹林除夕示众月月有箇三十日惟兹三十休儿戏阎罗老子算饭钱试问诸人何所敌若敌得炎炎火宅清凉域若敌不得二六时中须着力且道如何是着力一句红炉𦦨里翻身转那怕阎君面似铁着有祇园小集药师法忏清矶集说楞严纲旨法华提纲紫竹集等书盛行于世江南兴化芦渡大威权禅师本邑程姓投五台祕魔巖徧融老宿薙染参憨山清达观可笑巖宝最后谒龙池传时值密云悟继席执侍最久尝发愿云如今X生不明此大事因缘誓不倒单昼夜端坐如一座泰山相似悟见师如此行履一日悟问汝在此多少时师曰三年悟曰三年前在甚么处师打一掌曰在这里悟曰这是三年后的事如何是三年前的事师又打一掌悟曰一掌不作一掌用时如何师曰今日被和尚一问只得嘴挂壁上悟曰如何是日用中事师曰饥则喫饭寒则添衣即呈偈曰一拶通身冷汗流全然放下任悠悠西来祖意何须问魔佛从今一笔钩师一日请悟沐浴次师曰清净法身作么生浴悟便打师曰本来无一物又打箇甚么悟痛打曰这汉若不打三十年后骂老僧去在师一日告众送信檀樾曰老僧某日去矣侍僧问曰和尚往甚么处去师以手指西而逝世寿九十九僧腊八十八古徐州龙山容止量禅师兴化王氏子参山茨际和尚于东明际问曰汝是何乡人师曰江北际曰可曾带得乡里物来么师竖起拳头际曰我不识这是甚么东西师曰非但和尚不识三世诸佛亦不识际曰不识箇甚么师一喝际便打师拂袖曰今日识破这老汉师于康熈壬子忽示众曰吾行矣言毕泊然而逝续指月录尊宿集