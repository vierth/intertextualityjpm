广西通志恭进广西通志表︵字位过密无法显示金鉷谨题为钦奉上谕纂修通志成稿恭写进呈等诚惶诚恐稽首顿首上言伏以陈常㑹极要荒綂事编摩敷训绥猷边徼弗遗文献彰合轨同风之盛宏类族辨物之权载以缣缃掲斗南之日月呈之册府炳岭右之星云窃惟列服有常辩职方而垂掌宅中无外图王㑹以扬休禹迹用彰虞风斯动原夫西粤宅自南交聨分野于荆扬东呉西楚郡百蛮以桂象后汉先秦元鼎之意在羁縻綂七郡于交阯东汉则义縁封建属侯国于零陵自晋而还使节遂开军府由隋以上都督并治广南分二管以桂邕爰制领军之重设西路于静庆用垂节镇之雄盖有分土而无分民总出一人之怙冒近治内而逺治外必専列岳之封疆考徳考业考言贤者能识其大有社有官有政前事即可为师然而苍梧之记载寥然邕宜之传闻仅矣泝湘漓合脉水经注而未详记交粤分区铜柱标而非旧状南方之草木叙游宦之纪闻桂海虞衡志土风于琐细岭表异録效蛮语于娵媀祇借丛谈未资典要若夫通志彚以成书树之风声其义通于政教纳诸轨物所关不独文章乃修辑虚闻卷帙久经散佚或编纂已备搜罗犹渉狥私非邀圣鉴之裁成莫备熙朝之掌故钦惟皇帝陛下道光九有恩洽羣生观人文以化成极礼导乐和之盛治亶聪明而时宪迈文谟武烈之鸿庥视万里如目前物情毕照运天下于掌上睿虑遐周南车重译之乡诵中国有圣人咸依朔贡雕题交趾之域近光天于帝徳共戴尊亲声教讫于无垠幅员极于至广乃颁谕㫖于直省各修志记于方舆政俗有常贵条分而缕析事辞相附取理顺而文从显㣲阐幽循名必当覈实知人论世徴信勿以传疑臣等猥以荒芜载承纂辑识惭衡鉴学昧典坟辞之修而立诚夙曾有志言之文而行逺窃愧未能肃奉丝纶用司铅椠发凡起例审义类之相从损故益新详本末之大致或次当釐正先星野而后舆图或鉴勿虚淆覈乡贤而澄名宦城邑渠梁之改建事有创而实因赋役营垒之变通制屡定而宜悉综沿革以纪要述官制以揆宜有以便观览而别体裁亦以鉴古今而徴治忽至于别学校于营建道隆师表而礼尚秩宗冠诏制于艺文言超典谟而义尊昭代整齐教化宣谕必闗于扬越而识帝治之范围器数声容绘图特显其修明而见学宫之慎重他若附土司于秩官以后系诸蛮于安南之前大朝廷一中外之规控驭倍周于戎索绎春秋先王人之义职贡亦𨽻于版图虽浅见寡闻未获殚形容于圣治而一知半解亦欲潄芳润于艺林伏愿久道和恒敷文格被兼三才而在宥圣圣同符周六合而为心人人遵路被徳礼于信从之极寓经纶于文字之中徼外风清计胜无烦于聚米海隅日出太平备见于编书臣等无任瞻天仰圣激切屏营之至谨奉表随进以闻广西通志凡例一旧志以十大志统诸条目如沿革风俗附地舆学校附营建权舆轻重于义未安今择其类可相从者然后附见庶于体裁不戾一天文绘全图于首而分野躔次一依西厯查算註明至于气候禨祥订讹补缺分地编年兼採杂志附纪以存考信一图经原为旧志所有于各府形势扼塞指画颇晰编于星野之前失其次矣今覆加考订凡有未当略为增删集成一卷为各府舆图之冠泗城镇安二府新奉改流亦仿他府补缮因经按图以图证经无烦聚米一沿革表皆参据各史舆地志通典通考诸书订正以求不冗不漏至我朝建置因地制宜歴年具有题案详晰纪次用志昭代良规而分圻画界斟酌变通亦于荒徼控驭不无有资一粤西山川载不胜载今按各府州县志及开送册籍择其名犹雅驯或地当要险者补所未备一凡坛庙神祠通行祀典有司所在修举必详着年月并存其姓氏者粤岭荒逺凛奉上谕仰识荐歆孚若之诚协于轨物成民而致力于神少示风厉为率作兴事者劝一金汤设险城池于营建为重而廨署所以出政仓库所以储财即依类附载如西隆东兰南宁百色麦岭等工凡有建设并皆辑补一通省陂塘浍遂率皆水利有资农业创于前而因于后载存旧志若兴安陡河旧河淤塞另成新河临桂鲇鱼陡即唐人所凿相思埭増设桥隄陡座经奉特㫖修建事虽因旧而工倍创始聿为黔楚通津利赖实溥详志端末圣主嘉惠逺民徳意川流并永矣一戸口田赋㩁税盐法诸务皆通省大政理财聚人之要其开垦陞科各项案查递年奏销改定而㩁盐更置凡旧所未载者并详查确考増隷各条后因革变通之善有可审焉一物产旧秖分类或琐细备録或夸竒述异而分晰未确今改作各府分纪仍于诸产中略为类次其有物不异常若气候资用独少殊者不厌繁摭以志风土一旧志秩官于歴代设官分职大凡未为提纲㑹要今以官制表冠于前凡一官而古今异名一地而繁简异制因事增设备详縁起至于秩官姓名蒐讨固多舛讹不少今于各史乘就其显有援据者举为按正其无凭考覈者仍存以志阙疑一南宁太平思恩庆逺镇安诸土司自宋迄今世守厥土其中虽不无沿革莫非设边陲籓篱増流官羽翼也忠顺者赏以示劝桀骜者革以示惩控驭之道与澄叙官方实相维系故附土司于秩官后其行谊稍可节録者别为土司人物传一卷亦善善欲长之意也一粤西兵制边徼驭防较内地为重参稽前史代有损益而见我朝之大备雍正三年以后如百色隆林新太賔州镇安等地各协营汛垒凡有增设改建一一增入诗有采薇治外易曰固于苞桑则宁详毋略焉一旧志名宦颇无选择其失也滥或全録本传或节録数行均于粤西了无干涉其失也芜今严于去取辞有简而事必覈非刻薄先贤正以徴信来哲一选举于旧志既有増补兼有更正举即随事案出明非任意㸃窜也雍正三年后乡㑹试皆按题名録増入一粤西人物之通显者旧志谓之名臣今綂为乡贤其中冗者删之滥者去之缺畧者蒐罗载籍以补之至于忠义孝友卓行儒林文苑隠逸悉加订正务求名实相符一是非予夺志例原仿诸正史百世之名不可假也旧志名宦乡贤中有裁择未精者摘取编次别为杂传一卷就文衡事览者可自晓焉一旧志以汉赵佗诸人列作封建附存名宦今为摘出并详考各史増入数人前为表而后系传另立一卷以备体例一旧志先安南而后诸蛮春秋之义列服不先于王人重内轻外也若以属国冠诸中土蛮民之上轻重倒置矣今为更正改象胥志曰诸蛮一旧志叙诸蛮虽皆援据史乘而不分划门类且各府杂然错见殊无眉目今按各府次叙先蛮习次蛮疆分隶次厯代驭蛮而附之以安南庶几便于省览一艺文编次洪惟皇朝诏制冠冕列朝敷言训行列圣谟诰煌煌实天下万世计矣至各体诗文旧志蒐罗虽广必有闗于政治风俗山川形胜足以备輶轩採择者方为存録以慎裁取杂记所以补艺文之阙旧志採摭繁芜且多迂怪事大类齐谐诺臯今悉删汰广西通志钦定四库全书史部十一广西通志卷首目録地理类三卷一星野卷二气候卷三禨祥卷四图经卷五舆图卷六沿革卷七沿革卷八沿革卷九沿革卷十疆域卷十一疆域卷十二疆域卷十三山川卷十四山川卷十五山川卷十六山川卷十七山川卷十八闗梁卷十九闗梁卷二十驿站卷二十一沟洫卷二十二田赋卷二十三田赋卷二十四田赋卷二十五额办卷二十六屯田卷二十七盐法卷二十八𣙜税卷二十九积贮卷三十户口卷三十一物产卷三十二风俗卷三十三蠲䘏卷三十四城池卷三十五廨署卷三十六廨署卷三十七学校卷三十八学校卷三十九学校卷四十学校卷四十一学校卷四十二坛庙卷四十三寺观卷四十四古蹟卷四十五古蹟卷四十六兵制卷四十七兵制卷四十八秩官卷四十九秩官卷五十秩官卷五十一秩官卷五十二秩官卷五十三秩官卷五十四秩官卷五十五秩官卷五十六秩官巻五十七秩官卷五十八秩官卷五十九秩官卷六十秩官卷六十一秩官卷六十二封建卷六十三名宦卷六十四名宦卷六十五名宦卷六十六名宦卷六十七名宦卷六十八名宦卷六十九名宦卷七十选举卷七十一选举卷七十二选举卷七十三选举卷七十四选举卷七十五选举卷七十六乡贤卷七十七乡贤卷七十八乡贤卷七十九乡贤卷八十乡贤卷八十一忠义卷八十二孝友卷八十三卓行卷八十四儒林卷八十五隐逸卷八十六迁客卷八十七方伎卷八十八列女卷八十九列女卷九十杂传卷九十一土司人物卷九十二诸蛮卷九十三诸蛮卷九十四诸蛮卷九十五诸蛮卷九十六诸蛮卷九十七艺文卷九十八艺文卷九十九艺文卷一百艺文卷一百一艺文卷一百二艺文卷一百三艺文卷一百四艺文卷一百五艺文卷一百六艺文卷一百七艺文卷一百八艺文卷一百九艺文卷一百十艺文卷一百十一艺文卷一百十二艺文卷一百十三艺文卷一百十四艺文卷一百十五艺文卷一百十六艺文卷一百十七艺文卷一百十八艺文卷一百十九艺文卷一百二十艺文卷一百二十一艺文卷一百二十二艺文卷一百二十三艺文卷一百二十四艺文卷一百二十五艺文卷一百二十六艺文卷一百二十七艺文卷一百二十八艺文等谨案广西通志一百二十八卷国朝巡抚广西都察院右副都御史金鉷等监修自桂林象郡之名着于史记厥后南荒舆志渐有成编其存于今者如唐莫休符之桂林风土记段公路之北户録宋范成大之桂海虞衡志明魏濬之峤南琐记张凤鸣之桂故桂胜皆叙述典雅掌故可稽惟其间郡县沿革前代既损益不一本朝版图式廓建置周详若泗城镇安东兰归顺宁明诸府州皆已改土归流凡昔所称羁縻州者无不隶王官而登户籍与前代半隶蛮徼者形势逈殊未可执旧文而谈新制此书成于雍正十一年亦当时奉诏所纂集其遗闻故事虽颇以诸家遗籍为凭而于昭代良规分晰具载指掌釐然尤足为稽考之助固不比骖鸾録等仅主模山范水已也干隆四十六年二月恭校上总纂官纪昀陆钖熊孙士毅总校官陆费墀广西通志钦定四库全书广西通志卷一星野周礼保章氏以星土辩九州所封之域其后星经散轶惟汉地理志载分野始详而郑康成十二次之分因之歴世屡变言人人殊惟兹百粤或以为星纪牛女或以为鹑尾翼轸至一行以粤西之西北当属翼轸东南当属牛女蔡戡主以立论而聚讼始息我皇上崇效卑法两大合撰斯三辰式序粤虽边徼莫不仰光华而歌糺缦岂犹局星官分野之见乎然气候参差本于躔次禨祥徴应各殊封域亦敬授人时之不可不讲求者志天文牛宿考牛宿六星内二星一即路二聚火中星主牺牲外三星主南越距外星去极百十度半入牛初凡七度赤道七度二十分黄道七度五十分位丑次于分吴越于野扬州附牛宿所属十星天田九星在牛宿外距右内星去极百十六度半入斗二十二度九坎九星在天田左外距右去极百四十一度半入牛初度左右旗各九星右旗在河鼓右距外端去极八十八度入斗十五度左旗在河鼔左距外端去极七十三度入牛初度左旗又曰文旗右旗又曰武旗天桴四星在牛之上东西列距左星去极九十四度入斗二十四度半河鼓三星在天桴上两旗之中南北列距中星外去极八十三度入斗二十二度又曰牵牛星渐台四星在汉旁值织女右足距左外去极五十八度入斗十度辇道五星在织女左足距左去极四十七度半入斗十一度半罗堰三星在牛左距右星去极百九度入牛四度织女三星在河上天纪端距大星去极五十二度半入斗五度右足值渐台左足值辇道女宿考女宿四星又名须女水星也距右外星去极百四度半入女初下为中道赤道十一度五分黄道十一度十二分凡十一度自南斗十二度至须女七度为星纪于辰在丑吴越之分野而僧一行则曰初南斗九度中南斗二十四度终女四度然按唐书曰南斗在云汉下流当淮海间为吴分牵牛去南河寖逺自豫章迄㑹稽南逾岭徼为越分似斗宿于越无涉也故置而不録附女宿所属诸星十二国十六星在女外最右外越一星去极百二十七度入牛四度次内赵二星去极百二十三度入牛四度又外齐一星去极百二十八度入牛六度内周二星去极百二十一度入牛六度秦二星去极百十度入牛七度郑一星去极百二十六度入女一度楚一星去极百二十三度入女二度燕一星去极百二十七度入女四度魏一星去极百二十一度入女四度代二星去极百十一度入女六度韩一星去极百二十三度入女八度晋一星去极百二十八度入女八度离珠五星在须女北去极九十五度入牛六度半匏𤓰五星在离珠北去极七十九度入女初度败𤓰五星在匏𤓰下去极八十二度半入牛六度天津九星在女上横河中距右星去极四十七度半入斗二十三度翼宿考翼宿二十二星为朱雀翼土星也距中右第二星去极百四度入翼初度凡十九度上为中道赤道十九度九十分黄道十九度六十五分位在己次于分为楚于野荆州附翼所属一星东瓯五星在翼右南距西星去极百二十九度入张七度主东越闽广越裳轸宿考轸宿四星名天车距右内星去极百三度半入轸初度凡十七度赤道十九度三分黄道十九度五分起张中翼终轸十一度为鹑尾于辰在己分野属荆州附轸宿所属诸星长沙一星在轸中去极百五度入轸二度军门二星在轸右前距西星去极百十二度半入翼十三度土司空四星在军门之南距南星去极百二十度入翼十四度器府三十二星在土司空之南距右星去极百三十七度半入翼十八度右辖一星去极百十度半入翼十六度半左辖一星去极百一度半入轸六度青丘七星去极百二十三度入轸五度翼轸鹑尾之次于辰在巳楚分野属荆州刘歆三统厯起张十三度至轸五度汉书律厯志初张十八度中翼十五度终轸十一度费直説周易初张十三度至轸十七度蔡邕月令章句起张十二度至轸六度陈卓景初厯起张十七度至轸十一度皇甫谧帝王世纪起张十八度至轸十一度一行大衍厯起张十五度中翼十二度终轸九度明大统厯起张十五度终轸九度斗牵牛须女星纪之次于辰在丑吴越分野属扬州刘歆三统厯起斗五度至女二度汉书律厯志起斗二度终女七度费直説周易起斗五度至女二度蔡邕月令章句起斗六度至女二度陈卓景初厯起斗七度至女四度皇甫谧帝王世纪起斗十一度至女七度一行大衍厯初斗九度中斗二十四度终女四度明大统厯起斗三度至女二度桂林府轸宿十一度平乐府轸宿六度梧州府轸宿六度浔州府轸宿十一度南宁府轸宿十三度太平府轸宿十三度镇安府轸宿桞州府轸宿三度庆逺府轸宿十一度思恩府轸宿泗城府轸宿郁林州轸宿十一度右二十八舍广西分星北斗为帝车运乎天中临制四方以建四时而均五行也一至四为魁五至七为杓魁第二星曰璇主楚第四星曰权主吴三台六星两两而居西近文昌二星曰上台为司命上台上星主兖豫下星主荆扬五车五星在毕宿北五帝座也次东南一星曰司空主填星楚分荆州天市垣二十二星东蕃十一星南六曰吴越西蕃十一星南二曰楚东瓯五星在翼南蛮夷星也青丘七星在轸东南蛮夷之国号十二国十六星在牛女南郑北一星曰越魏西一星曰楚陶隐居曰越星在婺女南楚一星在魏西南右列宿史记天官书吴楚之疆候在荧惑占于鸟衡案鸟南方朱鸟七宿也衡太微垣之十一星荧惑主楚越丙主楚戍主吴越星纪鹑尾以负南海其神主于衡山荧惑位焉荧惑为南方为夏为火主扬荆交州楚吴越以南右五纬翼轸楚荆州南阳入翼六度南郡入翼十度江夏入翼十二度零陵入轸十一度桂阳入轸六度武陵入轸十度长沙入轸十六度牵牛六星次三星主南越唐一行两戒之説自江源循岭徼南东及海为蛮越又升阳进踰天闗纯干之位故鹑尾直建巳之月内列太微为天廷其分野自南河以负海亦纯阳地也又斗杓谓之外廷阳精之所布也斗魁谓之㑹府阳精之所复也杓以治外故鹑尾为南方负海之国自房陵白帝而东尽汉之南郡江夏东达庐江南部滨彭蠡之西得长沙武陵又逾南纪尽郁林合浦之地自沅湘上流西达黔安之左皆全楚之分自富昭象龚绣容白亷州以西亦鹑尾之墟又曰在吴越东南斗牵牛星纪也初南斗九度中南斗二十四度终女四度逾南河得汉丹阳㑹稽豫章西滨彭蠡南涉越门讫苍梧南海逾岭表自韶广以西珠崖以东为星纪之分古吴越郡舒庐桐六蓼及东南百越之国宋蔡戡曰分野之说肇自黄帝星文之学源于甘石其所从来逺矣迁固范晔之説以斗女为吴越分而翼轸为荆楚分凡欲知星文之所系先考郡国之所属可也方少康庶子之始封而为越国也都于㑹稽其后勾践又以㑹稽而霸闽王揺赵佗尉之王也一都东瓯一都番禺其地皆北接吴之境土故前代多以吴越并称而史或谓之扬粤以越亦扬州之分也凡迁固以来谓斗牛女为吴越之分野并属扬州者皆指越之东界以累世立国之地言之至于两汉地理志遂併以郁林苍梧所属之郡在越之西界者尽为牛女之分野则差之毫釐而谬以千里矣所以杜佑之作通典欧阳文忠公之志唐书东坡先生之图指掌皆以为前史之误也且史记赵佗帝制之时东西万余里而一行三河两界图之説则以为自江源循岭峤南东及海皆蛮越之地盖粤之疆场最广自古谓之百粤虽东极于㑹稽西则抵西南之界其东北界虽接吴而其西北实抵楚列宿在天所主之分野随方所向皆当逾海际天而后止周礼东南为扬州正南为荆州其接吴者为扬州则星纪之分并在东南方也固不应罄折而西转以抵正南之方荆楚之界而并为星纪之分野也且翼轸所向正南之方亦不应至始安而终止而始安以南遽属斗牛之分也通典之説曰按荆州南境至衡山之阳若五岭之南在九州封域则以邻接宜属荆州岂有舍荆而属扬斯不然矣此则近史之误也其大槩以为岭南之地分野所属其西界当属荆州翼轸之次耳唐书天文志曰后世之言星分者据汉书地理推之是守甘石之遗术而不知变通之数东坡指掌图中其天象分野图亦援唐志之説以为証而唐书地理志则以韶广康端封梧藤罗雷崖以东为星纪分桂郁林富昭䝉龚绣容白罗以西为鹑尾分又一行禅师用李淳风之说以分野图云自韶广康封梧藤罗雷州南及珠崖自北以东为星纪其西北属鹑尾之次以此参订则越之东界其北接吴者属星纪实斗牛女之分野而越之西界其北抵楚者属鹑尾实翼轸之分野前史之差谬至是而后较然明甚虽然静江在唐为桂州属岭南道在汉为始安属零陵郡今支邑之荔浦汉属苍梧郡桂林新旧志不尽考诸家之説遂以始安属荆为翼轸之分荔浦以南属越遽以为牛女分葢承前史之误耳按史记勾践灭吴併有其地与中国㑹盟逮王无疆时北伐齐西伐楚与中国争彊其境土之广可知矣又按史记楚世家当夷王时楚王熊渠伐庸扬粤至于鄂扬粤即赵佗传中所谓扬越也西汉亦如史记之通用越粤两字而互见之也又云封其子为越章王皆在江上楚蛮之地则扬粤之旧疆不复可以西汉郡县所分为正矣故翰林承㫖宋公白等七人之续通典亦以桂州为禹贡荆州之域春秋时越地七国时复为楚战国时为楚国及越之交境此盖歴考前载而其説进退可据若然则静江府在汉虽属零陵郡其实古之越地于星文则皆属鹑尾荆州之分固不当以始安荔浦一时之所属为别也晋志以零陵为入轸十一度而始安属零陵郡静江当轸之十一度矣且轸四星之中别有一星名长沙而礼记正义所引纬书考灵耀云一度二千九百三十二里有竒轸星共十七度今长沙去此才一千余二十里则静江当轸之十一度断可识矣且天文二十八宿之外其星有专主下土者不特长沙也明刘基星躔分野以翼轸为楚粤全境而平梧当轸之六度其域荆其星翼轸其地百粤国朝周天易览以顺治乙未十一月冬至为厯元而轸三度至十七度为广西分野元象易览以轸三度至十三度二分为广西布政司所辖分野大清时宪厯经纬度云考广西经度距春分一百零六度五十分汰广西纬度二十五度分野总论天以九野分地以九州画粤西或以为荆或以为扬考之禹贡其志扬之境曰淮海惟扬州是西北接徐豫之境东南则循海而南抵梧藤而止耳不应奄百粤而皆属于扬也其志荆州则曰荆及衡阳惟荆州粤西之去衡不过千里而湘江与漓江同源异流则其属荆州也明甚然今之画疆分隶岂得复泥禹迹之旧哉分野之説言人人殊惟一行宗李淳风之説以越之东界自韶广康封梧藤罗雷州珠崖自北以东为星纪其西北属鹑尾之次则在西北抵楚者当属鹑尾而为翼轸之分野在东北接吴者当属星纪而为牛女之分野宋蔡戡亦以为然即按其气候近西者寒燠平中田禾岁止一收其近东者燠多寒少田禾岁有两熟气候既殊则分野亦当各别夫淳风一行皆所谓专门名家者其言疑非臆断也洎明一统志刘基之星躔分野其说具在而本朝之周天易览元象易览天星分野诸书皆本之时宪厯其测之最精考之最详求天文者无以过之矣因备述诸说以备参考广西通志卷一广西通志钦定四库全书广西通志卷二气候扬越之地少隂多阳其人疏理其性能暑南方地卑而土薄土薄故阳气常泄地卑故隂气常盛阳气泄故四时常花三冬鲜雪一岁之中暑热过半人居其间气多上壅肤多汗出腠理不宻盖阳不反本而然隂气盛故晨昏多雾春夏雨霪一岁之间蒸湿恒多衣服皆生白醭人多中湿肢体重倦成脚气等疾盖隂常盛而然隂阳之气既偏而搏故一日之内气候屡变谚曰四时皆似夏一雨便成冬岁使然也大抵天地之气极北寒胜极南热胜五岭以南号曰炎方其高冈叠嶂左右环合故郁而为岚惟全州地近湖湘穷冬多雪气候似中州而桂林次之杜子美谓五岭皆炎热宜人独桂林良不诬也左右两江以及昭梧诸郡居平旷者犹或差胜若城依巖谷或地近卑湿﨑岖阨塞有近午方见日者至若蛮溪獠峝草木蔚荟虺蛇出没江水有毒瘴气易侵商旅氓隶触热征行与夫饮食起居不节者每为所中调摄之功宜加谨焉粤中五谷无味百花不香以其气泄而鲜专凝也大戴礼隂阳之气乱则为雾岭南多雾盖由隂阳不和蒸于莽箐之区杂以虫蛇之气是生瘴疠生长此方者犹可相习而仕宦羇游凡于暄凉晴雨之交饮食起居之际调摄倍宜周矣桂林府二广惟桂林无瘴自是而南皆瘴乡桂林一日之间具四时之气迁谪者恶之号四时节桂林虽无瘴而苦霪雨自春徂冬十仅一霁故地湿而物易腐屋栋皆为蚁蛀夏秋酷暑多蚊蚋尤不可耐甚于闽广西山多雾初至者每苦腹涨如蛊然嚼槟榔乃渐消土疎阳泄久晴易热虽盛夏隆冬景象辄变南州多无霜雪草木皆不改柯易叶独桂林岁岁得雪或腊中三白然终不及北州之多灵川兴安之间两山蹲踞中容一马谓之严闗朔雪至闗辄止大盛则度送至桂林城下不复南矣按此説今亦不然永福在府治西南百里三冬仍有霰雪并至封条积地者永福地多湿热气候不齐遇晴輙煖一雨辄凉又夜多寒而日常煖故一岁之中卧必拥幞被虽盛夏亦然三冬近亦见雪积地封条主来岁丰稔岚雾滃蒸俗有青草黄茅之瘴触之者投以苦辛之剂即愈昔人犹谓为清淑之境云全州居湖湘南地据高爽沙清水驶节候与江浙类昔人所谓风土和平同中州清淑者也霜雪时降瘴疠不作号乐土云灌邑气候虽近省其寒暑畧有不时者二三月尚有氷霜四月尚凉六月始暑七月极炎冬晴即暖隂雪始寒夏月雨多河溢食之多泻谓之麦根烂八九月骤热骤寒多疟谓之小阳春平乐府平乐为楚南境气候恒燠地介五岭之间峯峦回合山林水石之气时溢为雾四望羃䍥咫尺莫辨深山叠嶂为盛城郭为轻行旅劳役之人尤易侵染平乐风气多热少寒草树秋杪而不凋花卉冬初而见艳四时晴霁便热或有风雨俄顷便寒调䕶稍失百病易生富川气候近衡湘与诸县大殊四时多风其声甚烈隆冬有雪草木尽凋春三月有青草瘴四五月有黄梅瘴六七月有新禾瘴八九月有黄茅瘴又有桂花瘴菊花瘴之名大抵皆乘虚而入故元气盛则邪气不能侵此养生第一义也昭平界梧川之间岏㠝环峙滩水湍流丛薄宻箐岚烟瘴雾倐雨而寒倐霁而燠一日可更裘葛焉而秋末冬初其气干燥瘴疠又甚永安四山拥蔽气不舒畅比于邻壤瘴雾尤厉梧州府梧州气候与中州异峰峦环峙三江合流融结郁燠春夏之交霪雨弥旬涨潦时发三伏炎熇特甚隆冬或有微霜大抵炎荒燠多寒少阳气泄隂气不收生物早而不力人感之每患疟疾骤去衣襟轻饮凉水者为所中三冬晴霁常至挥扇九夏隂雨亦觉㣲寒郡属大都相类地多燠少寒三冬不见雪山髙林茂烟郁岚蒸故隂晴之分一日数变南方地暖无氷雪或数十年一见近年梧属霜雪颇重逾于往时岑地多暖昆虫少蛰草木不甚零落桃李先梅而绽三夏固暑而经秋更热谓之蒸秋西粤多山而懐集尤在万山之中偏方土浅阳燠之气易升山峻地卑隂湿之凝更重煖生常早寒肃常迟一日之间气候易变而疾病横生浔州府浔州四时常花三冬无雪夏不热而秋热冬不寒而春寒三伏或至披裘残腊间亦挥扇草木蓊勃虺蛇出没日蒸水气积而为瘴城厢平坦之地则少乡陬巖谷之处则多甚于春夏而冬则无之多暑少寒有霜无雪或数年一见间有飓风折木发屋至二三日止腊月多微雨朔风严凝久之忽霁名曰廻南连雨之后必有晚照倒射明旦重雾四塞日出反迟南宁府南宁古邕管两江合流环城暮冬气候暖若三春树叶多不落桃李乱开蝮蛇出土不蛰日晴骤热则温雾如汤溅人衣故号炎乡四山开朗江流遶城岚气发洩不为瘴疠地剧炎荒山多隂曀物生常早太平府太平为粤西极边地愈卑土愈薄湿燠尤甚地卑土薄春夏霪雨冬无霜雪左州气候乍寒乍热最难调摄地近交阯山多岚瘴春夏水涨有虫蛇草木之毒易于伤人永康为粤西极边所在深山宻箐气候多乖四时不和隂阳失正人居其间四肢沉倦百病俱生甚于他处镇安府寒暑无常隂晴不一夏秋之际地生岚瘴奉议罕见霜雪山深岚翳草木不枯归顺山髙隂重少暑多寒谷实颇迟都康四时瘴雾不分冬夏遇雨则寒栁州府桞州地近桂林号无瘴且山水清旷风气与中州不甚异雒容与桂永接壤土疎阳泄故气候易暖多隂懐逺在柳州西北气候常寒较他县畧异栁无雪而怀则有雪多崇山峻岭䆳谷寒生即盛夏亦无溽暑春秋二分居必挟纩故五谷不再熟亦有青草黄茅之瘴毎晨黒雾蔽日清凉逼人急当避忌融在柳州上游气候与湖湘不殊庆逺府庆逺介龙城西四时皆等暮春中夏时亦有寒凉如秋冬者大约隂雨蛮风霾蔽日照之故若其羲驭当空即已令人烦燥昼方裸赤入夜仍须挟纩自朝至暮寒燠数更故谚曰急脱急着胜似服药云宜山附郭天河距郡非遥暖既无殊冷亦不异气候尚为差胜河池地居万山风多晕人天饶雨雾冬无氷雪时常隂晦四季皆瘴荔波错壤黔省寒燠非时雨旸无候溪蒸毒熖山吐岚氛有桃桂枯岭等瘴忻城附郡东南分理者至而辄毙水土尤可诧异永定永顺原属宜山境土大槩不甚相逺东兰南丹郡地俱系蛮溪獠峝深箐宻布草木蓊翳巖依穴处类皆鳞蟒蛇蝮雨过万壑交冲沫淫毒螫再加上雾下潦烈暑烧空商旅氓𨽻若贪凉饮冷即为所中他病半热半寒率由阳虚隂逼医必温中固下以定二气之分误用祛发百不一生又曰庆逺春三月暖气薰蒸人多袒裼科跣俨如内地入伏景象夏三月暑热虽侵反无十分酷烈因春时藴隆已泄故也秋三月肃杀之气不甚林端无异暮春冬三月煦燠如常罕见霜雪若风雨连朝隂气廹而成寒转甚冬时思恩府恒燠少寒多隂晦无霜雪青草黄茅瘴疠时作府治平衍四山开畅为患犹鲜武縁近属山水多有清旷处候差无别其余土俗村墟皆层峦叠嶂晨昏岚雾日中始辨隂晴寒暑不和四时如一但逢隂雨虽夏亦秋偶值晴暄虽冬犹夏又旧城古零二土司何旺堡地髙山隂多寒少暑五谷发生最迟田州百色邻距广南暑盛秋中岚气特厉热雾昏蒸行旅辄畏之宾州无大江以洩水气民居皆沮洳卑湿层峦蒸雾雨甚即寒入冬犹热岭以南常候也泗城府万山丛箐岚雾迷漫虽天晴必巳午二时始见日色西隆寒暑不时瘴疠独甚居民多住山顶岚雾在下隂翳之气稍可避直𨽻郁林州平原广野山清水深春夏多雨冬寒无雪又一岁之间暑热过半隂气盛故晨夕岚雾论曰粤西自桂林外昔称瘴乡大率土广民稀故也今则休恬安养生齿蕃盛村落错居寒暑应候近郡皆同中土惟泗城西隆西林东兰归顺等地林峝深宻处岚雾所蒸尚觉稍有瘴气然读梅昭州五瘴之説则知身固有瘴而逆气成疾固非荒逺为害矣何况风动日暄四气协而隂阳和又骎骎乎有转移斯辟者欤广西通志卷二广西通志钦定四库全书广西通志卷三禨祥汉武帝元鼎中荧惑守南斗越分也其后越相吕嘉杀王及太后汉兵诛之灭其国平帝元始元年正月越裳重译献白雉一黒雉二光武建武十三年九月南越献白兎章帝建初四年甘露降零陵洮阳二县安帝元初元年三月己卯日南地坼长百八十二里其后三年正月苍梧郁林盗贼羣起刦掠吏民桓帝延熹七年八月庚戍荧惑犯舆鬼质星占有诛戮明年零陵桂阳蛮叛交阯刺史葛祗为贼所拘畧桂阳太守任印背敌走皆弃市是其应也三国吴孙氏黄武五年苍梧鳯凰见孙休永安四年布山白龙见晋武帝太康九年九月临贺地震十二月又震成帝咸和四年五月甲子白鹿见零陵洮阳获以献咸康二年三月甘露降郁林宋文帝元嘉元年十二月丙辰白象见零陵洮阳孝武帝大明七年正月己酉珊瑚连理生郁林太守刘勔以闻梁武帝天监四年十一月天清朗西南有电光若雷声二近鼓妖也是岁交州刺史李凯举兵宼乱大同五年十月辛丑彗星出南斗长一尺余东南指渐长一丈余至十一月没占曰天下有谋王者七年交阯豪李贲聚衆乱九年贲僭称帝于交州唐太宗贞观二年三月宜州言白狼见十七年闰六月栁州言庆云见二十二年八月庆云见昭州高宗龙朔二年灵川县大水有龙出时县西山风雨雷电七昼夜既霁山腹洞贯成巖广百余尺巖中石壁皆印龙鳞溪水从巖流出可通舟楫而旧溪为平陆𤣥宗开元四年安南都䕶府江中有大蛇首尾横出两岸经日而腐寸寸自断数日江鱼尽死蔽江而下十十五五相附着江水为臭开元中岭南桂管竹生华结实如麦后竹并枯是嵗饥人採食之代宗大厯六年十一月湘源县芝草生同根三茎合成一盖宪宗元和三年广南山南东西皆旱元和十四年八月丁丑岁星太白辰星聚于轸占曰兵䘮在楚分与南方夷貊之国敬宗宝厯元年秋七月庆云见于西方自卯及酉桂管观察使李渤图以献文宗太和四年庆云见于贺县之丹甑山五彩氤氲旬日不散因更山名曰瑞云武宗㑹昌元年四月桂州有马生驹三足能随羣牧㑹昌中有黑螭见邕州鼓江流坏北岸覆舟害人久乃去五代南汉刘晟二年邕州鳯凰见时王𢎞泽镇邕州有善政晟怒使人酖之宋太祖建隆中有双鳯巢于永福县之华盖山因改山名曰鳯巢干徳三年二月全州大雨水太宗太平兴国七年秋九月梧州江涨入城壊仓库及民舍九年白州飓风坏𪠘宇民舍太平兴国间象州文庙产芝二茎五色俱备淳化元年冬十月桂州虎伤人诏命捕之二年八月藤州江水涨十余丈入州城坏官署民田真宗咸平元年夏昭州大霖雨水害民田溺人二年广南西路旱甘露降浔州五年春二月甘露降桂州景徳元年五月白州有三鳯飞集万夀寺甘露降义宁县二年春正月甘露降郁林州四年秋八月横州江涨坏营舍象州民圃芥生莲花大中祥符元年春正月桂州甲仗库灾三年甘露降栁州七月昭州嘉禾多穗异亩同颖四年秋八月邕州云封寺柏树生芝五本知州刘知诰以献五年夏五月藤州镡津县野蚕成茧州人异之织丝以献六月浔州六祖院紫芝双秀知州高志宁以闻六年邕州麦秀两岐或三穗是冬昭州龙岳山资寿寺芝草生浔州廨舍生芝一本上分为二其上又生二本凡三重天禧元年春正月甘露降贵州天庆观十二月又降于昭州至道二年秋闰七月广南诸州并大水仁宗庆厯四年春正月甘露降贵州五年秋七月戊申昭州地震神宗熙宁九年五月全州黑虫食苗有黄雀来食之尽元丰元年秋八月邕州火焚官署民舍千三百四十六区诸军衣万余装谷帛军器百五十万二年十一月全州生芝十二本十二月桂州甘露降四年夏六月邕州飓风坏城楼官私庐舍八年滨州领方县地陷元丰中大理丞横州梁世基家生连理荔枝哲宗元祐七年栁州禾合穗绍圣间贺县甑山下产芝徽宗政和六年全州木有连理高宗绍兴五年广西市马多疫死七年广西大饥李实变为桃十六年静江府城北有奔犊以角触人于墻肠胃出牛狂奔两日不可执卒以射死十七年十二月辛亥静江火燔民舍甚衆二十二年夏五月容州野蚕成茧孝宗淳熙元年广西饥昭贺尤剧四年秋昭州螟五年昭州洊有螟七年秋浔州旱十一年邕宾象诸州皆旱饥十二年广东西饥十六年郁林紫泉出宁宗开禧元年二广诸州旱振之理宗端平三年昭州大水宝祐元年昭州旱度宗咸淳十年昭州苍梧雨血着衣皆赤元世祖至元二十九年芝生贺州成宗元贞元年贺州旱二年七月广西两江道饥大徳九年象融栁三州旱十年三月四月栁州民饥给粮仁宗延祐二年秋七月全州江水溢害稼英宗至治元年十月昭州大水十二月庆逺路饥泰定帝元年八月全州饥二年四月浔州饥三年六月梧州路属县水旱八月广西两江饥十一月庆逺安抚司及静江象州诸路饥致和元年秋七月广西两江诸州水文宗至顺三年宜山县民饥疫死者衆顺帝元綂二年二月太白经天未几猺宼陷贺州至元三年夏五月贺州大水害稼至正三年夏六月梧州青虫食稼八年五月庚子广西山崩水涌漓江溢平地水深二丈余屋宇人畜漂没九年秋七月灵川县临江石崖崩十年六月戊申临桂县无云而雷震死邑民廖广达秋七月静江荔浦县大水害稼十一年秋七月静江路大水决南北二陡渠十三年夏五月乙丑浔州飓风坏官舍民庐十四年广西梧州大旱静江等郡大饥人相食十七年冬十月静江路东门地陷城东石山崩十八年广西四县贺州皆大水十九年梧州象州皆大旱二十年宾州旱闰五月不雨至八月二十三年春正月甲辰贵州江中有物登岸蛇首四足青色长四尺许军民聚观而杀之乙卯夜贵州火同知州事韩帖木不花判官高万章及家人九口俱死焉居民死者三百余人公署仓库案牍烧燬殆尽是岁贺州大旱二十七年灵川县大蔵山石崖崩至正间兴业县南十里村民见一马从石中出食草遂扑杀分食之惟一老妇子妇三人不食是夜雷雨大作电光中人见苍龙从空下其妪惊仆觉有人喝曰急出毋顾家母子遂出上小山其村遂为大池人唿曰马塘苍梧县吕仙像指间芝生明太祖洪武元年冬十一月己未郁江之旁有泉出溢流于江其色深紫光洁可染时叶琛敕谕交阯州守邹天竒为之颂又云水有两派其出不常出则有异应自县门流下者必擢贤守令或出英俊县上流下者应在僚属其水长而狭色如紫练二年三月太平府有白䑕渡江自南而北昼夜不絶未几颁降各衙门印信十七年梧州府大雪十八年太平府十万山象出害稼命南通侯率兵二万驱捕立驯象卫于郡成祖永乐元年平乐大旱二年夏五月阳朔大水蛇龙竞出山谷成渊六年秋七月太平大水渰塌城垣四百三十六丈串楼三百四十六间永乐中宋村嘉禾生贺县产芝先是洪武末县产芝至是复生人以为周张发解之兆宣宗宣徳九年田州旱夏五月南宁府不雨郡守李晟偕镇将等䖍祷于天宁寺五日雷电大作雨如注雨霁后殿前甎上有明月识三字非墨非粉傍有巨人足迹微湿人咸异之有碑记英宗正綂二年太平府文庙灾代宗景泰四年冬桞州大雪五年上思州鸡鹅生四翼飞空去牛生马驹六年郁林州大水人民流散知州余用讷奏准停徴米五千余石民赖复业英宗天顺六年太平饥斗米千钱贺县桂岭乡大龙塘水流尽紫光辉照耀上下经旬不变是岁大兵征其乡俘斩獞冦数千流水尽赤人皆指为泉应孰知是时明孝穆皇太后纪氏方十岁帅臣以幼女津送京师选入大内实诞孝宗始知紫泉之兆故有在云七年秋七月乙未象州地震八年大饥田州旱宪宗成化七年冬十二月初五日苍梧县天鼓鸣起自东南止于西北十一年田州旱自五月不雨至八月明年复旱十三年全州文庙右楹生芝十八年春阳朔大水坏城屋二十一年平乐大水苍梧城陴几没漂流民居万余孝宗𢎞治二年春三月二十日巳时宾州忽晦㝠风大作寻骤雨迅雷雨雹破屋害稼伤牛马未时止三年阳朔县龙潭水潮一日三涌五年太平饥八年春太平府雨雹九年夏四月宾州暴雨水山崩地陷漂没田禾民舍十年阳朔县大水十三年秋八月十一夜融县大星长丈余自西南陨于西北又䑕杀稼十四年融县地日炎如暑夜寒如冬疫疠大行秋八月河水陡红浊如黄河太平大水灌阳县竹生豆角枫结棃实十五年阳朔县饥武宗正徳五年春太平府地震夏苍梧县地震地长白毛三四寸七年夏六月北流县地震冬十一月漓江冰合八年北流县蝗大饥秋八月宣化县田州地震声隠如雷九年北流县旱仍饥十年甘露降梧州府学宫秋九月富川县雷震西山崩七处冬十二月夜苍梧天鼔鸣十一年苍梧博白二县皆大水自夏歴秋霪雨淹人畜公署民居多倾颓二旬乃霁大平府大旱饥越明年仍饥十二年夏四月十二日来宾县迁江县昼晦大雨雹破屋折木杀鸟雀冬十二月十五日太平府地震是岁庆逺府虎入城为害十三年武縁县田州旱饥民食薇蕨死者甚衆十四年桂林栁州大饥融县尤甚十五年阳朔县饥富川县枫结梨实鸡生四翼夏六月二十七日夜平乐苍梧二县地震十六年夏五月庆逺府西北有星陨长五六丈蜿蜒如龙光如电须㬰灭秋九月太平府四更地震起于东南止于西北有声次夜又震世祖嘉靖元年春三足白鹿见于懐集花石洞里人逐至燕岭失之夏五月全州万乡四都山崩水涌坏田数百顷苍梧县漂民庐舍阳朔县大水五日不退溺死人畜三年田州地震冬十月庆逺府天鼓鸣四年己酉秋太平大水象州大风雨官署城楼民舍多倾坏漂没行舟冬十二月桂林府都司地陷大门左旗纛庙前皆有声如雷陷地一穴濶二丈五尺深一丈次日离前穴三丈许复陷一穴阔二丈深二丈有青气一道上冲良久始散五年春二月容县大水冬十二月十一十二日庆逺府大霜池水皆冰人以为瑞六年虎入武縁县城七年宣化县龙见八年阳朔县邑山崩白面山崩压死民人张鳯银妻女三口屋宇牛羊俱碎九年陨石于上思州之西乡枯罗村没入地十年春二月全州雨雹自辰至巳十一年太平旱饥虎入梧州府城伏豫备仓寻捕杀之十四年春三月容县雨雹夏四月容县地大震者二苍梧大水漂庐舍城垣容县及怀集饥太平府五月五日虎入城民杀之嗣后越十日凡二虎相继入城民俱杀之十五年秋八月兴业县有虎患民祷于城隍七虎俱毙十六年夏四月全州平乐苍梧皆大水十七年全州大疫秋武缘县大水十九年春富川县雷震学宫门是年毛熙擢魁二十一年夏四月全州暴风雨有飞石陨栁山应泉池冬武縁县雨雪二十三年富川县竹结实如米民採食之二十四年富川县䑕食稼二十六年春二月夜雷震全州学宫松伤㦸门梁柱二十七年夏六月全州万乡四都山裂水涌三道汎冲民屋土田成河二十九年夏六月富川县白日忽闻有声如洪涛移时雨如注后大旱三十年春正月朔夜半雷震太平府署时南宁府同知余光署府事宣化县飞龙见三十一年怀集县饥融县大疫三十三年太平府有声如巨礟从地中出三十四年春三月初七日太平府地震自晨至夕北流县石界里春夏民大疫梧州府灵芝产于梧山书院三十五年夏彗星见桂林秋七月十四夕有星陨于太平府西南光烛户庭三十六年春横州大雨雹是日未时州北三十里交椅银水六村长寨等处忽震雷暴雨雹大者如升小者如鸡卵有柄有三角至七八角者伤村民牧䜿十余人杀牲畜屋瓦飘散竹木枝叶如削野草糜烂室中雹积约二寸许三十七年宣化县竹生连理四十年冬十月十六日陆川县火焚公署民居几尽四十二年夏六月十四夜有流星如雨自桂林东南至西北秋七月熊入太平府郭内居民格杀之冬十月灵川县日未出地浮白光既出见青轮髙一丈旋复常明四十三年龙隠山崩四十四年夏六月武縁县大水四十五年春正月荔浦县野鹿入城秋九月荔浦县火城内外官署民居悉燬穆宗隆庆元年夏四月富川县大水奉溪山崩七处四年恭城县城中获鹿五年夏五月大水太平府城淹颓三百余丈思明平乐贺县皆大水六月桂林龙隐山白昼获虎是岁独秀山崩石一丈余布政司地陷梧州饥六年容县饥夏五月大水尧山崩武縁县田州地震隆庆间怀集县有墨文白虎见于天马巖案召南诗註驺虞白虎墨文仁兽也神宗万厯元年融县虎为害二年怀逺县虎为害猺獞村大疫秋七月朔怀集县地震望日又震三年怀集县大旱民饥六年春正月临桂县东乡冷水村地震声如雷陷周广约十丈深不可测七年荔浦县牛生二犊夏五月北流县大水漂没城垣民舍秋怀集县禾二穗九年贺县三乘寺后一柿木大尺余僧斧之忽两开中有用力不同四字两边俱有字迹衆异之白县贮之库十二年正月朔荔浦县大雷电雨雹梧州府大旱蠲免苍梧灾米冬十二月朔武縁县大雪后连年有秋十四年春三月怀集县古城大水岳山麓崩秋七月梧州大水庐舍田禾尽淹没藤县郁林博白北流皆水官发谷赈之冬十二月十八日平乐府地震十五年融县饥十七年桂林地震如雷阳朔邑山崩压死二人十九年夏五月博白县登髙岭左小河流紫水七日二十年冬十月懐逺县鹊巢文庙殿中大如葢二十二年甲午夏昭平县蛟起明源江化为龙怀集县春雹秋旱二十三年二月容县雨雹如飞石是年秋旱岁饥二十四年八月初九日贺县阖邑池塘忽涌城中为甚是日知县翁懋勲迁涌泉库于县堂之东人以为应云二十五年丁酉春雷震昭平县学櫺星门是年廖萧领乡荐怀集县饥二十六年冬十二月二十九日永淳县地震二十九年夏四月十五日容县大雨雹三十二年夏五月二十八日夜桂林地震六月初四日又震八月二十六日又震十一月又震三十三年夏五月六月秋八月陆川县连震三十九年春三月邕州雹大如斗城中屋瓦皆尽四十一年融县大疫四十二年春昭平县雨雹四十三年秋七月恭城县势江山崩出蛟平乐县河水暴涨鱼死蔽江水不可饮民掘泉取水四十五年秋八月初四日恭城县大雨如注山涧水涌连崩一十三岭树木㧞折沿江鳞介多死巨木散材河干山积是岁栁州大旱融县尤甚人民死亡相继鬻卖男女不下数千人铁炉厢及上郭拱辰坊北城脚烟火之地尽为坵墟明年未复业知县应懋璜代输粮赋四十六年全省大旱民饥南宁尤甚庆逺府多疫疠夏六月恭城县诸溪不雨而涨山洞间𫝊有龙鬭山水若决土多泥淖滨江多徒手拾鱼八月至于十月桂林及梧州毎夜有巨星见东方长丈余有白气如矛如匹练自北而南是岁梧州大火燔官民衙舍死者数十人惟府内清军㕔独存四十七年容县虎入城光宗泰昌元年秋九月梧州府火燔八百余家知府陈鑑同知陈熙韶捐俸恤之丙申夜天鼓鸣天裂闪光如昼声如雷熹宗天启元年夏五月平乐梧州大水二年春二月平乐县雷大震鳯凰山大松偃夏四月大雷雨龙池井龙出四年阳朔县旱饥民变怀宗崇祯元年怀集县大雨雹旱三年冬庆逺府大雪明年大熟六年秋七月平乐梧州南宁思恩大水宣化县水灌入城漂流近河民舍八年融县大水入城五月平乐县地震河山声如雷吼十年正月元日平乐闻雷冬怀集县大霜十一年恭城县禾二穗十三年恭城县乡民献白兔十六年夏五月贺县城内陈侯祠前榕树大十余围忽枝上发红兰花二朶大如掌是年冬土寇破城夺印后三省兵剿平之十七年兴业县蔡山崩百余丈庆逺府饥馑相继民不聊生盗贼蠭起龙州初建土署时採木为梁名橯木运至河忽自窜入水至时木忽浮出及明年土官赵有泾为庶兄有涛袭杀后龙州有乱木即先起国朝顺治二年春三月平乐县雨雹大如鹅卵小如鸡子中六畜皆死人民亦被伤是夕月下见黑气如鎗自丫髻山乘云而来衆共骇之苍梧县旱二月不雨至八月岁不收三年复大旱宣化县地震四年夏五月岑溪县雨雹大如碗六月梧州平乐大水五年梧州桃李实如𤓰夏五月平乐水冬怀集大雨雪七年大平府有黑斑乳虎白昼噬人寻自毙山中十年春二月壬戌梧州大雨雹风拔文庙松饥六月大疫思徳安平二乡尤甚十一年冬十一月南宁府大雪积数寸明年大丰十三年土江州近城有池广一亩水忽变赤如血未几忠州思明土官以兵破州杀土官黄廷杰康熙二年秋九月初八日灌阳县山崩水涌冲坏民田经题报豁免七年春正月昭平县城西北隅有白气一道下垂经月不散夏五月太平府大水自交阯来沿河村落房舍漂流八月崇善县狱中火燔县治及参将公署延及民房十年春三月雷震河池州故址地裂出死蚯蚓数石太平府城连内外八日火毎日夜数发前一月郡民葬父于府南冈署崇善县谙堪舆谓葬动前山火星令别葬火遂息十三年春桂林府龙隠山崩安定门外山亦崩冬十月初九日东南天鼓鸣有声如雷有火如箒横空而过是时孙延龄作乱十四年庆逺土司有小马头生两肉角刷之遍身炎熖后为提督取去十七年秋八月南宁府城内外火焚二千余家次日城外复燔数百家十八年夏六月郁林疫二十年太平府思明府等处旱饥知府详报运米赈济施粥于三清观民赖全活二十一年春三月庆逺田州雨雹秋八月河池州田禾焦燬芋苗叶尽生烟二十二年田州蝗庆逺春夏不雨知府白启明祷于神清滞狱释无辜甘澍立沛是岁丰二十七年春正月丽江蚌产明珠自濑滩以上䭾绵以下夜间珠光映彻水上沿江村民採蚌剖珠小舟络绎不絶至四月止三月桂林大雨雹大者如碗城西南尤甚二十八年思明府见白气一道自东南起直冲数丈月余始息二十九年冬怀集县大雨雪三十一年田州火有物状如人见屋上所见之家即灾四十一年田州武龙甲山中生芝四十六年秋平乐疫冬十二月十八日荔浦县署后居民失火北风大作熖及衙舍知县许之豫祈天反风火熄四十八年春二月己酉怀集县大雨雹戊午又大雨雹五十年平乐县除夕大震电骤雨达旦五十二年雷震田州夏五月平乐大水滨江田宅冲坏米价腾贵六十年岁旱无收次年洊饥鬻男女者甚衆廵抚檄各县平粜仓谷民赖以甦雍正元年春三月融县雨雹是年大有二年秋八月阳朔县兴坪墟火一墟皆烬知县侯靖捐谷恤之六年冬十二月永福县雨雪明年大丰七年春正月永福县雨雪是岁及明年俱大丰八年桂林府各属嘉禾生永福县耤田及九里有一茎双穗至五六穂者九年五月二十九日南宁府申言庆云见祥光五色形如苞凤篆成山字拥䕶日边自卯初至辰巳经歴三时十年藩司署自春及夏芝草丛生六月初四日午时临贵县等见日丽中天辉如华葢五色环匝光明胜常初十日午刻复见如前为时更久廵抚金鉷绘图以进十一年郁林州之富民乡藤釐坡瑞泉出自平坡天然涌流泉穴圆广一六尺许一四尺余味甘色清资利灌溉巡抚金鉷具奏奉敕建祀泉源神庙以荅灵贶三月桂林府廨木笔一枝变玉兰色香俱异夏藩司署芝生九本蝉聨五色备状十二年夏四月八日郁林瑞泉祠兴工祥云捧日更歴巳午二时有若鸾鳯花藻状缤纷围绕五色光华廵抚金鉷绘图上之秋七月二十四日庆云见栁州五色映日自午至未光彩异常提督张应宗巡抚金鉷并以闻广西通志卷三广西通志钦定四库全书广西通志卷四图经山经地志非图无以辨方位而昭形胜非经则支条绵亘脉络分合不能划然于方幅间粤西东错广东西际滇黔南界交阯北连永宝幅员之广轮延袤何止数千里其间万山㦸立三江带盘郡邑星罗诸蛮窟宅于中土为屛障于交夷为关锁所系不綦重哉我国家声教遐宣仁渐义摩唐宋覊縻诸州久置郡邑泗城镇安亦改土归流化椎髻而尚衣冠矣谱其山川而析其形势犹得目为穷荒边徼耶固圉諴民安封疆而佐昇平则于官斯土者有厚望焉志舆地广西总图经广西楚越之交在京师南春秋时越并有吴地北伐齐西伐楚自荆以南皆属于越周显王时楚灭越吴起相楚悼王南并蛮越遂有洞庭苍梧越诸边疆皆属楚其后越人散处江南海上各为君长有瓯越骆越之属甚蕃故曰百粤以扬州南境故曰扬粤王翦定楚南地秦始皇利粤之犀象珠玑欲乘胜进攻粤使尉屠睢綂五军郡监史禄凿渠以通粮道杀西瓯君译吁宋越人皆入丛薄中与禽兽处莫肯为秦者隂置桀骏以为将夜攻秦人杀睢秦乃大发兵畧取陆梁地为南海桂林象郡以适遣戍粤以东属南海郡粤以西属桂林郡而庆逺思恩太平以达交州俱属象郡焉汉武平南越赵佗孙光降以其地为苍梧郁林合浦郡属交阯部三国吴析合浦以北苍梧郁林郡属广州晋以始安临贺属湘州梁分湘广之交属桂州唐以其地隶岭南道后开拓诸蛮峒落置覊縻州郡数十五代时入南汉宋平南汉以属广南西路元改为岭南广西道肃政廉访明改为广西布政本朝因之东至湖广道州界西至云南特磨界南至广东髙州界北至湖广武冈界横袤万余里山势回环衡湘扼其背九疑五岭介其肘腋水合夜郎牂牁滙邕桞下浔梧合漓水入于海虽石稜竹箐之间田赋若不足而山川险要雄峙西南为中州捍御焉广西总图説杨芳粤之西三江环抱错编户于蛮獠不当十四五𤇺警时闻左右二江土蛮最桀黠时治兵相攻窥及内地自韩襄毅翦定藤崃始稍稍面革未几而遗孽滋蔓嘉靖戊子己亥间凡再寻师焉当府江之道既梗十寨煽虐古田怀逺雒容诸邑没于夷者数十年今採羣议特设重臣开府于是督抚同心武功丕振遂恢复古田而州之怀逺雒容还其故邑嗣虽间有小丑或厪当事之忧然简率缮兵受㕓履亩已不遗余䇿顾法久而蠧人习而玩耰锄之卒寖亡营垒之防顿弛官目里胥凭其势稜以朘削恫喝于谿峝兼之墨吏因縁为市极目痛心葢不止府江是已柳属诸獞多托迹豪右名谓佃主实则逋渊及一旦盗兵尚为左袒此岂可独咎于狐兎軰哉邕丽改土为流诸斤斤奉法足为交南扞蔽武靖部落既散苖裔亦斩絶归我版图正惟其㑹不可不早为计也惟是庆逺诸蛮剥肤为甚忻城已沦异类永顺永定侵及近郊而南丹肆行剽掠于往年竟释不问迨勤封事听其谩词谢罪取伪蛮以献荔波洊遭荼毒其民义不背汉令长岁入其地輙环泣挽留曰独何以遐弃我则增城置戍实慰引领云霓乃牵制邻疆悠悠岁月义胆灰落封豕转滋彼其不为怀逺为洛容且将为程县之续矣夫粤西之蛮獠固亦能投戈负耒输我贡赋土司恃符章为重其尊宠废辱亦惟我之视是尚可以化诲怀服也结以忠信镇以威畧使无困于繁网无苦于多求豪猾憷诱之谋不得生窥伺攘窃之奸不得逞是皆可以卵翼字而鞭箠使者昔人谓边方之官非才不足任事非守不足服人有封疆之责者其尚加之意云桂林府图经桂林府为广西省治东至湖广永州府道州界六百里西至栁州府雒容县界二百六十里南至平乐府荔浦县界二百一十里北至湖广宝庆府武冈州界三百八十里自府治至京师七千四百六十里领州二县七其山桂岭其水桂江故附郭曰临桂县北一百三十里曰兴安县有海阳山其下湘漓之水出焉西北五十二里曰灵川县南一百四十里曰阳朔县有兴平水南流入漓西南一百里曰永福县有鳯巢山鳯尝栖之其上有池西北八十里曰义宁县有灵鹫山其上有瀑泉义江南流入永福又凿渠东引入于漓西一百五十里曰永宁州东北二百五十里曰全州有文山洮水出焉三百四十里曰灌阳县灌水出焉漓水经兴安者本秦史禄所凿号灵渠经临桂者为桂江东至梧㑹黔郁合江而入海北流为湘水合洮灌于全州至零陵滙潇水入洞庭湖世谓桂岭摩天漓波经地水环湘桂山类蓬瀛其山水诚竒瓌甲天下灵川以北阳朔以南山峝多猺獞永宁尤深阻明殷俞诸公肆力蒐锄古田克靖民乃获有宁宇今蛮风丕变弦诵日兴而人文盛矣桂林府图説杨芳桂林帯江襟山控制蛮荒千里葢西南一都㑹也湘与漓互流横奔逆折势难飞渡则平乐其门户云陆则阳朔为东南冲而金宝顶之村猺獞最丛永福捍其西南四隘云聨薄于修荔又一要害也义宁灵川兴安全灌为西北屏藩而义宁之六隘灵川之七都灌阳之各源兴安全州之涧峝时相侵噬葢彼之勾引为害非一日矣所幸古田荡平渐归抚化间或夷性自起讐杀然窥伺之心未萌惟是偷人不无潜发而营卫堡隘之设固不可疎也今计兵之在郡者七千八百有竒在诸属者六千八百有竒兵衆饷烦典蔵者能无匮乎尝考旧所编派于民与民之所以自为计者而未始不深为疆围虑也夫山多则地硗民拙则䇿短偷安而坐食则生不衆而为不疾是以其郡恒贫重以田不自耕而招佃于猺獞是借寇粮也习则招主为猺獞摹画转㗖吾民是资盗谋也又习则彼不以为我主而反乘之视招主若杌上肉是始以为利而终以为祸也郡贫矣而民又自为尾闾以自匮兵食其何以资无论桂林凡粤郡皆然易称豮豕之牙诗营桑土之户招主罔禁而为豕以砺牙引寇而内之户欲民宁处弗可得已平乐府图经平乐府在省治东南东至广东连州连山县界五百六十里南至梧州府苍梧县界二百六十里西至桂林府阳朔县界六十里北至桂林府灌阳县界一百四十里自府治至京师七千六百四十里领州一县七附郭曰平乐县山之竒者有目巖诞江出其东荔水出其西合流入于漓江西北一百里曰恭城县有云殿山白云所兴有平川有西水有葛溪分流而合于乐水东北二百六十里曰富川县有富江东二百八十里曰贺县岭曰临贺水曰临水曰贺水西一百三十里曰荔浦县有䝉山䝉水出其下西南一百里曰修仁县荔水经流入于漓南一百二十里曰昭平县山则北陀五指水有龙门天池又西南二百里曰永安州激江东流与䝉江合入于海府居梧桂中与清湘九疑郁相缪焉环以萦宻诸山滙以漓乐二水胜槩天出岭表要领也自梧而北漓泷险恶至是始平故曰平乐江水近府始迤演故曰府江宋明时猺獞啸险为乱去城不二里辄嗃矢鏦矛御人而鱼肉之今沿江置汛哨堡森如即危滩孤屿昏夜亦可停桡何治乱悬殊若是也临贺为五岭之一地近楚大源山实逋逃渊薮今设㕔营并驻麦岭永安万山深阻明始设州治荒陋不免然拊循振作何地不可为邹鲁是在长民者之责也夫平乐府图説杨芳平乐境内猺獞十居七八自滨江至昭平夹岸置堡数百里聨缀以销乱人出没之患北陀故称夷窟今尽覆其巢业已剏城屯兵而势江诸源犹然窥窃今于平乐县地曰田沖者为西岸要害置禆将营札焉永修荔自殄韦蛮增兵分戍民将帖席然此兵名备三邑实镇荔浦永安在深谷中猺獞顺轨固亦无虞而修之梁罗二族生齿繁伙汉民仅二三户良獞类汉者仅九十户荔镇既逺尾大能无隠忧顷虽设有堡守而形单力薄未足以济况南界栁象常苦雠杀势不得不增兵增兵即益饷而郡实窭人饷将焉出旧取给于梧梧又取给于东粤兹中使𣙜酤梧与东粤恐无望矣以兵之不得不增而苦于饷之无所从益故昭郡今虽堂处而十年之后事未可知曲思逆计诚所蒿目而不能寐者梧州府图经梧州府在省治东南东至广东肇庆府封川县界四十里西至浔州府平南县界一百九十里南至广东高州府信宜县界四百二十里北至平乐府贺县界二百一十五里自府治至京师八千里原领州一县九雍正三年改郁林为直𨽻州析博白北流陆川兴业𨽻之今领县五附郭曰苍梧县有系龙洲屹然中浮三江砥柱也有铜镬山石壁嶙峋登望大江如带西六十里曰藤县有镡江绣江㑹黔郁合江入于南海又西三百二十里曰容县有大容山有都峤洞天西南一百八十里曰岑溪县有皇华江东北三百六十里曰怀集县有四门巖朝巖燕巖最竒怀溪滙诸水经广东四㑹县入于南海史称梧州地总百粤山连五岭葢二广上游八桂门户明成化间于此建节镇南控容邕西顾桂栁东应广肇于以坐制阳峝诸蛮而东南无宿忧今声教诞敷萑苻无警蛮夷风俗日以丕变较诸唐宋元明之世不亦善乎因天然险隘设闗以扼海涯商樯贾艘风指云集诚炎徼之赤郡云梧州府图説梧踞五岭之中囊九疑三江之槩为粤东西咽喉西枕藤崃八寨诸蛮出没无时东南接封川信宜䑕窃狼吞窟穴其间曩屡勤师征旋服旋叛开府总制或以勲臣内臣镇之迄今百有余载山防江哨棋布星列总一郡十属所戍守军兵凡一万有余葢屹然称重镇矣苐顷来帑蔵寖耗内地虚旷岁登物产不供或半需于邻或半需于商小大坐食卒惰而将骄客兵多不用命识者谓此非细故也然则申法令汰老弱来商贾广树艺秉亷敦素在吾党当有以身率之者浔州府图经浔州府在省治南东至梧州府藤县界一百九十里西至南宁府横州界二百二十里南至直𨽻郁林州界一百九十里北至栁州府象州界三百三十里至京师八千七百二十五里领县四附郭曰桂平县有白石山与勾漏洞通巖峦秀絶仙灵栖焉黔水郁水合为浔江经藤梧入于南海东一百三十里曰平南县有鷰石山龚江水东㑹浔江入海西一百四十里曰贵县南山峭拔秀色千里而浮水沉水合流入于郁江有紫泉其出不恒北二百四十里曰武宣县有隂江新江滙洛清红水诸巨川南注于浔江县旧𨽻桞改𨽻宾雍正七年始改属西二十五里曰武靖州今改为镇大藤之水出焉是为崃江㑹黔水合浔江入于南海夫浔水国也北黔南郁环以二江大隍潆廻中开沃野封域广袤实有古三州之地兹又增之以武宣眡他郡葢不为小虽山水竒秀映带城郭连数百里势如游龙然蛮溪獠峝鸩虺易丛抚涖者思昔五山藤崃铤而走险实盗薮夷错今皆革心而不复怙乱驱民之善是在威徳并行浔州府图説浔襟喉两江隠然天堑而丛巖复岭环峙葢西南要区也第地广山深猺狼错杂沙田藤崃山心罗运九怀等巢所在难以一二计狼子野心叛服无常虽镇廵星罗营堡棋置羁縻化诲骎骎渐洗夙习然衣袽之戒固未可以一日忘也南宁府图经南宁府在省治西南东至浔州府贵县界三百四十里西至太平府罗阳县界九十里南至广东廉州府钦州界二百七十里北至思恩府武縁县界六十五里自府治至京师八千三百十二里领州三县三土州四寨一峝一附郭曰宣化县有马退山驰奔云矗亘数百里诸山来朝势若星拱崑崙山因险设闗以扼蛮峝闗前水曰大沖江在府东北邕水在府西北八尺水在府南俱入郁江东二百八十里曰横州滩曰乌蛮有横槎江有月江州西二百里曰永淳县东班之水入于郁江西南二百里曰上思州有十万山为明江之源经交阯至太南为左江西七十里曰新宁州西北二百四十里曰隆安县二百六十里曰归徳州四百二十里曰果化州五百二十里曰下雷州五百五十里曰湖润寨雍正十年与下雷并改隶镇安西南一百九十里曰忠州二百四十里曰迁隆峝南宁昔之邕管也与桂林尝并称大府水陆交冲原隰平旷控制狼土三十六峝永平横山二寨尤险要南连交阯西接滇黔全粤屏翰至所属上思横永襟带钦连籓篱肘腋左江诚重镇矣南宁府图説南宁为粤西壮郡虽丛错三十六峝顾其地广几千里而横山永平尤称要害昔唐宋咸建牙置帅以与桂州埒葢视诸郡独辽旷屯可容数万人云自猺蛮不靖仗力于狼用致诸狼稍骄难尽束以法守邕者在深察夷情之向背而低昻伸缩恩与威兼焉邕庶几其永奠乎太平府图经太平府在省治西南东至南宁府新宁县界二百里西至交阯髙平府界二百五十里南至南宁府忠州界七十里北至镇安府向武州界三百里自府治至京师八千七百四十二里领州四县一土州一十有八县二司二附郭曰崇善县东北曰左州曰养利州曰永康州南曰宁明州皆流属也至于江州思州在其南罗白县在其东南思陵州凭祥州上石西州下石西州在其西南太平州安平州上下冻州上龙司下龙司恩城州龙英州镇逺州佶伦州在其西北茗盈州全茗州在其北结安州万承州都结州罗阳县在其东北皆土属也城据丽江西岸江源一自交阯髙平府经上下龙司一自上思州经迁隆峝俱㑹郡西绕城三面而东下后山一线展而为城于东咽处作垣以截之曰壶闗与栁絶相似左右各擅其胜也设治于兹而新改之宁明则以同知兼辖土属之下龙则以通判驻摄臂指聨属内以防察土官外以控制交阯诚左江之锁钥边陲之藩屏矣比复钦承谕㫖查按通交各径路添设汛防固圉宁民至意何周暨也叠嶂拱䕶者以青莲为最丽江至合江镇滙右江下南浔东入于南海太平府图説太平据青莲山之阳丽水旋折四交若壶因号壶城城后诸山聨络隠约类蚕丛葢五岭以西一重嶂也遶郡皆土蛮虽始多逆命倔强然既改土为流虎符朝至而夕即赴焉无敢后先与内郡无以异况无猺獞诸种之杂百姓自耕自守无所谓召募之兵而实亦无所事于兵也庶几壶城之以太平名其有自耶独养利孤悬于土蛮中四无唇齿之附时罹侵掠不得不早为之备而上下冻及安平之古镫等隘则境与交阯邻即迩来未尝有虞而防周于意外其可以漫自委耶镇安府图经高辑镇安府在省治西东至思恩府田州界一百六十里西至归顺州茶岭接交阯髙平夷府界三百六十八里南至太平府龙英州界一百五十三里北至田州界九十里自府治至京师九千五百九十里故土府改流𨽻思恩通判雍正七年裁通判而设知府以思恩所属之六土州𨽻之其地包络云山为金汤东南曰崇山文笔峰标然楼橹之外归顺䭾命两江左右潆廻黑巖莲塘幽滕天成而明暗异焉东北一百五十里为奉议州地滨右江改土设流官州判南一百六十里为向武州水有势溪渰江山有武城北感南一百九十里为都康州广袤十四五里西南一百四十八里为归顺州方三百里鹅泉流珠水澄流而滃涌又西南一百六十八里为上映州地稍倍于都康西北一百五里为小镇安地与归顺等皆西连交阯而泥丸封谷安内攘外实西陲藩垣要郡又南一百六十里为下雷州南一百八十五里为湖润寨旧皆属南宁雍正十年以地界与府差近改属焉镇安府图説镇安北枕牂牁东南襟带思太西南则云南交阯壤绣错焉宋设宣抚司元路明府要皆覊縻之本朝因其故絶改流设通判𨽻思恩府四面环蛮官多寄治雍正七年裁通判始设知府以思属之奉议诸州𨽻之小镇安居府西北界滇南接交阯保乐州为粤极边永乐间始置分土府官男治之故别其名曰小非其地小也归顺在府西南雍正九年改设流官知州界连交阯髙平保乐两州境均称要区今以游击镇归顺守备防小镇安千总防府犄角星罗至森宻矣然而汉土殊情亲疎异好是在保障者诚求而审察之也栁州府图经栁州府在省治西南东至平乐府修仁县界二百六十五里西至庆逺府宜山县界一百六十里南至浔州府贵县界二百七十里北至湖广靖州绥宁县界五百六十里自府治至京师七千八百三十里原领州二县十附郭曰马平县有驾鹤之山其下栁江绕焉经浔梧入于南海东北六十里曰雒容县有雒清江入于栁江西北一百九十里曰罗城县离县东北二百余里为通道镇塘头峝马峝冷诸村万山盘错土蛮倚为巢窟今设千总扼隘分防北八十里曰栁城县又北三百一十里曰怀逺县有水曰融江溯流而上经梅寨以达古州都江为通黔水道近时粮运资之西北二百五十里曰融县有真仙巖石峝玲珑流泉触之清如环珮是为灵寿溪其东北为融水经栁城入于桞江东南一百三十里曰象州西有象山其上多云南一百里曰来宾县大江绕城下曰红泥夏秋常翻浊浪旧领宾州雍正三年改直𨽻州割来宾迁江上林武宣四县辖焉嗣以武宣改属浔州雍正十二年改宾州及迁江上林𨽻思恩府而以来宾仍归属府昔称山水清旷石峰多竒秀峭拔仙灵遗蹟往往而在其民亦多聪颖东北连昭桂西南接思邕衆流逶迤与牂牁㑹边于夜郎为骆越要害提督驻节足以镇压诸蛮屹然中坚踞西粤胜势然在前明皆伏莽区也因时裒益可无审厥控制以専寄重者欤栁州府图说栁之属凡十有二循隙选隘连亘几二千余里郭以外绕地率猺獞矣然迩多向化禀约束惟一二三四五都抚獞间作不靖栁城两江盘廻左右四达滩泷险恶道路颠危而民多狡诸巢顷虽畧定未可忘虞心融之大难小源诸蛮剽掠时作来宾之北三北五诸獞反侧亦靡常迁江民少而獞多与八寨连若负嵎之虎迨天未雨计当何如上林迩于八寨出没难覊又有猺曰长峝鹅头既剪之后遗孽犹未熄也象俗差淳而大洞梁罗等猺时闻掳杀狂恣武宣民与獞杂南入桂林又南过大藤马陋诸猺林立绣错向背莫料所赖在事者审度地势慎固封守则十二属屏翰豫矣庆逺府图经庆逺府在省治西东至栁州府栁城县界四十里西至贵州丰宁下司界四百三十二里北至贵州都匀府荔波县界三百二十里南至思恩府安定司界一百六十里自府治至京师八千三十二里领州二县四土州三土县一土司三附郭曰宜山县北有㑹仙之山多灵草嘉禾旧府所辖清潭南乡功徳窰灰四里乃永定忻城土司地割属今以宜山县丞改理苗分驻楞村矣又北九十里曰天河县龙江之水出焉㑹落䝉小江东流与融水合经浔藤入于南海西一百五十里曰思恩县西二百十五里曰河池州西南四百二十里曰东兰州危峰叠嶂列峙如㦸雍正七年改流州治经营百度伊始若廼被荒裔于礼让亦良牧之责也南一百十里曰忻城县乌泥之水出焉西三百四十二里曰南丹州西北一百八十里曰荔波县雍正十年改属黔省西南二百四十里曰那地州永定司永顺正副司皆在府西大都土壤遐僻江滩险峻虽有竒境人迹罕至猺獠巢穴较栁为多西北控牂牁昆明十五部地最为岭南要害南北西三巢曩时猺獞出没今移同知于徳胜镇贴近弹压并添设龙门廵检而移徳胜之守备于东兰驻防东院内六哨其他控制聨络戍守森宻奸宄咸知敛戢夷习日以䆮变自冯当世起于宋文风葢卓然杰出焉庆逺府图説杨芳庆逺越在西北极境环绕土夷惟东北与栁城接地辽阔葢右江一藩蔽也石壁巉巖江流迅急两岸无路中深不可测舟则扪石而上以故商旅罕通郭以外民之家一而猺獞之穴九柄事者未始不以备御为难今查沿途所设堡舍非不星列哨守之官非不分领要害而兵非汉种将不知兵盖将旧时剿没田土即属伊布种因令随地戍守虽迹若不费而兵足然非我族类心与面殊一城孤悬四面皆敌不可谓无虞也兵既不足匪但谿峝不逞之徒得以肆其出没而土蛮亦且妄自恣睢转萌他志郡盖难之难矣思恩府图经思恩军民府在省治西南东至栁州府来宾县界二百八十五里西至云南广南府土富州界七百一十里南至南宁府宣化县界一百三十里北至庆逺府永定司界二百四十里自府治至京师八千六百六十里明以土州陞府宏治间岑濬作乱诛灭改流置鳯化县寻废设九土司割南宁武縁县𨽻之并辖诸土府州县地袤延几二千里泗城镇安皆府属割立旧疆之广殆半省焉旧自武縁外皆土属雍正十二年增辖宾州及上林迁江二县宾地层山峻岭上林东西抚即八寨余孽故时相仍煽恶延接九土司桀黠捍网者每恃为逋逃薮裒益宜有更置也南五十里曰武縁县山水清旷而奥折风土与瘴乡差异东南一百五十里曰宾州有山曰领方昔尝取以名郡矣崑崙絶险以界宾邕东北一百八十里曰上林县思邻大明之山绵接武緑多仙灵蹟二百八十里曰迁江县武郎之水出焉西南二百九十里曰土上林县西二百十里曰下旺司四百五十里曰土田州附田州之百色市以同知移驻右江镇扼制上游为由滇入粤要冲也西北五十里曰那马司九十里曰定罗司一百五十里曰旧城司二百里曰都阳司东北八十里曰白山司北六十里曰兴隆司一百六十里曰安定司东北八十里曰古零司土蛮宿勾连启衅裁改浔州通判驻札其地势与土田州埒府治旧自寨城山徙乔利再徙荒田山势蜿蜒敷为平原两水夹绕环抱涵畜合流入武縁江达南宁地辟土腴商通货集审其形势而聨络指臂骎骎乎富庶日増人文蔚起矣思恩军民府图説思恩始定寨城迁乔利又以瘴雾移荒田驿疏两水绕山以合巨浸居重之势成矣顾荒卤厥田为下下百物罕生一日之间寒燠互换迅风疾雷暴雨恒什之九而三面环夷独东南一面聨武縁南宁盖职方絶徼也江流浅窄商贾迹希虽八寨柴池荡平而郡治孤悬左右顾无羽翼所恃城外东西置二哨别募兵控守兵虽少然勤训练严稽覈足以自固况所辖九司皆兵缓急又足借也惟壤接土州逋逃为薮䑕窃岁无虚日且闾阎积惫风化寝沦抚柔谕教其在良二千石乎泗城府图经泗城府在省治西东至庆逺府东兰州界二百里西至贵州普安州界四百五十里南至思恩府田州界一百五十三里北至贵州永丰州界三百七十五里自府治至京师九千三百六十里本思恩属土府因土官不职惧诛缴印改流设知府割直𨽻一州及一县属之其地四面悬崖两闗扃钥灵洞一水中贯凌江波而建治垣堑实天造焉府西北四百里曰西隆州居万山中山峻瘴深议移治扁牙距府仅二百里红水江绕其西北入栁江府西南三百四十里曰西林县山有木龙独旺水则䭾闷河源自滇南挟剥䭾西洋诸水入右江而达海府州旧疆辽濶以黔粤争界划红水江北地尽𨽻贵州江南提封犹千里焉然而絶巘㟏岈求其衍沃可田者殆邹滕之不逮也泗城府图説泗城居万山中絶壁参天鲜平壤红水牂牁南北夹绕广逺雄视诸郡虽峝起于唐州置于宋而所谓谿峝覊縻史无称焉殆非唐宋元之所得而羁縻者已明洪武五年周徳兴平婪鳯安田诸峝遂克泗城始入版图永乐间分安隆上林两峝各置司以泗城岑善忠两子为长官𨽻思恩虽曰推恩及其子弟意实削弱之迨正綂而程县利州併于岑豹两长官司正徳间仍据于岑接明未尝一问桀骜有自来矣本朝縁岑继禄从征滇黔功升府进𠞰吴逆又身为向导兵力之锐甲两江然其子孙卒以盗弄罹罪改革豹接之报不亦宜乎康熈五年改安隆长官司为西隆州北接黔上林长官司为西林县南接滇皆设流官雍正四年以州直𨽻领县五年划隆泗红水江北地七百里隶黔改泗城为流府遂以州县改属水土瘴毒民为土官积威所刦咸兢兢奉法边吏益加之拊循足为西徼重藩矣直𨽻郁林州图经直𨽻郁林州在省东南东至梧州府容县界六十里西至广东廉州府合浦县界一百九十里南至广东髙州府化州界一百七十里北至浔州府桂平县界一百二十里自州治至京师八千四百三十里原属梧州府雍正三年改直𨽻州领县四川原平逺有南流水过罗望江㑹定川江至广东髙州入于海州西南七十里曰博白县有大荒山其上有池双角山下有江东四十五里曰北流县有勾漏山郁纡突起为宝灵之台石湫玉田风云生焉其北有緑蓝山水绕城下北流入藤㑹郁江南七十里曰陆川县有鸣石之山崑崙之水北六十里曰兴业县有铁围山罗列障蔽郁林于古称郡顾介延岭海之间宻迩猺蛮往之荷㦸负剑盗弄而窃发者数矣今则安恬丰阜沃野广衍农田之利为粤徼先凡厥庶民既富方谷亦庶几登兹治理哉直𨽻郁林州图説郁林当梧西腋斜接浔黔襟带广东之髙廉二郡介岭负海地广山丛亦西粤要区矣国家设立専营以参将驻辖聨络汛防姦宄不作百年疆场晏然又改置直𨽻环领四县诚审乎控驭之宜也北流勾漏擅美地灵而藤釐瑞泉斯启祐我农田谓非天之协应欤勤抚循而敦化理吏治蒸蒸隆古宁独使廉石风流台存景陆已乎广西通志卷四广西通志钦定四库全书广西通志卷五舆图广西通志卷五广西通志钦定四库全书广西通志卷六沿革秦定扬越置桂林象郡而后歴代建置各不相袭或地旧而新其名或名仍而増损其地皇朝綂一区夏式廓疆土县分府合如网在纲比者泗城镇安东兰归顺宁明诸府州皆改土为流政教之敷施人民之安土于万斯年庆巩固矣今为表以次歴代建置之大凡俾览者有所考镜至于因革损益随时变易之縁起稽之往牒按之当世据事直书聊备蒐讨志沿革沿革表京师之南七千五百里曰广西州郡分错东环郴广西徼滇黔北倚衡湘南临交阯五岭盘亘三江郁纡南北二千里东西三千里葢扬越极邉中州之重藩也五帝之世逺莫能详司马氏纪颛顼曰北至幽陵南至交阯唐虞亦然书曰申命羲叔宅南交南交南方交阯之地也禹奠九土殷周仍之周官职方氏掌辨九州之国东南曰扬州正南曰荆州交阯在荆扬徼外禹迹之所不至周成王时交阯南有越裳国以三象重译而献白雉周公以荐宗庙越裳唐驩州也春秋之时越始着司马迁谓其先禹之苖裔帝少康之庻子封于㑹稽以守禹祀或曰越芈姓与楚同祖故国语曰芈姓䕫越云勾践既霸灭吴并有其地后七世至王无疆为楚所灭诸族子分散江南海上各称君长号为百粤秦始皇帝二十五年使王翦定荆江南地降越君置㑹稽郡明年分天下为三十六郡三十三年发逋亡赘壻贾人畧取陆梁地为桂林象南海三郡以适遣戍及治狱吏不直者凡五十万人筑南越地守五岭别置南海尉以典之当是时秦地东至海西至临洮羗中北并隂山至于辽东南至北向戸北戸向日言极南也尉佗者姓赵氏故真定人时为龙川令二世末天下并起畔秦南海尉任嚣知佗能病且死召佗摄尉事嚣死佗聚兵据有南越击并桂林象郡自王其地汉初以岭南三郡及长沙豫章封吴芮为长沙王时佗已据三郡彊盛而髙帝初定天下厌用兵故释佗弗诛即捐三郡地遣陆贾立佗为南越王与剖符通使俾和辑百越百越有闽越瓯越骆越瓯骆今思恩武縁地是时佗同姓赵光亦为苍梧王佗卒后五世至武帝元鼎五年相吕嘉作乱遂大兴师诛灭南越置苍梧郁林南海交阯九真日南等九郡以交阯刺史领焉置零陵郡属荆州哀平之季干纲解纽四裔不宾光武中兴海内彫耗邉境萧条凡併省郡邑四百余交阯所綂虽置郡县而习俗殊异语言不通时以钖光为交阯任延守九真教之耕稼礼制建武十二年九真徼外蛮里张游率种人内属封为归汉里君十六年麊泠女子徴侧徴贰反九真日南合浦诸蛮悉平之凡畧六十五城自立为王十八年遣伏波将军马援楼船将军段志讨灭之岭表平章帝元和间日南徼外蛮究不事人献生犀白象安帝初九真徼外夜郎蛮举土内属开境千八百里灵帝建宁三年郁林太守谷永招降乌浒十余万人内属开置七县即今浔州地献帝建安八年刺史张津太守士爕表立交阯为州十五年自广信徙治番禺先是交阯治羸元封中移治广信广信今苍梧县也诏以邉州使持节郡给鼓吹以重城镇云建安十三年魏武尽有荆州之地及败于赤壁南郡以南皆属吴吴与蜀分荆州于是零陵诸郡属蜀及昭烈没诸郡悉复属吴孙权黄武五年分苍梧立临贺郡又分南海苍梧郁林三郡置广州交阯日南九真合浦四郡为交州㝷复旧孙休永安七年复分三郡置广州孙皓甘露元年以零陵南郡为始安郡鳯凰三年分郁林置桂林郡其零陵临贺始安等十五郡悉綂于荆州晋平吴以始安临贺属广州懐帝永嘉元年又以临贺始安为湘州元帝分郁林立晋兴郡成帝以始安临贺还属荆州穆帝分苍梧立晋康新宁永平三郡又分零陵立营阳郡又立义阳郡以广州之临贺始安属焉安帝义熙十三年省湘州复置零陵等郡还入荆州晋自太康元年平孙氏天下一綂至永嘉南渡而幅员蹙矣江左荆湘之间倐合倐离惟交广最大迨至刘宋分荆为司分广为越名号乍易境土屡更内史侯相参差变易文帝元嘉十三年立绥建太守析四㑹之银屯乡立懐集令二十九年改荆州临贺始安二郡属广州三十年复改属湘州武帝分日南立宋平县后改为郡明帝更名临贺曰临庆始安曰始建泰始中西江督䕶陈伯绍猎合浦北界见二青牛惊走入草使人逐之不得乃志其处曰此地当有竒祥泰始七年遂启立为越州置百梁陇蘓永宁安昌富昌南流六郡南齐髙帝改始建内史复为始安郡建元二年于交州置宋寿郡割郁林之新邑建初二县置齐宁郡武帝永明六年置北流郡吴春俚郡明帝永泰间置齐隆郡并𨽻越州梁武帝平俚洞破牂牁拓闽越奄有旧吴以州郡遐濶多所析置天监六年分广州置桂州普通四年分交州置爱州又分广州置成州南定州合州建州大同六年置桂州于湘州始安郡省南桂林等二十四郡悉改属桂州陈髙祖发迹岭南受禅之后享国日浅欧阳頠父子世典广州光大间华皎欧阳纥之乱至宣帝始定故湘广郡县鲜所更易所置者始安之逍遥郡贺川之建陵绥越苍梧永建诸郡而已隋髙祖初废诸郡开皇间廓定岭表以戸口滋多析置州县改零陵郡为永州苍梧郡为封州永平郡为藤州郁林郡为尹州合浦郡为禄州㝷改为合州日南郡为驩州炀帝即位併省诸州大业三年改州为郡又平林邑更置荡农冲三州㝷改为比景海隂林邑三郡隋唐之际萧铣窃据江陵岭南诸州悉归于铣唐兴改郡为州縁邉置总管府以綂军戎髙祖因隋季羣盗初附权置州郡倍于开皇大业之间太宗贞观元年悉令併省因山川形便分为十道十曰岭南道开元中置五府都督经畧使绥静蛮獠而岭南西道有桂邕容三管经畧使安南都䕶节度使桂管治桂州綂桂昭富梧䝉龚浔郁林平琴宾澄绣象柳融诸州邕管治邕州綂邕贵党横田严峦罗潘诸州容管治容州綂容辨牢白钦禺瀼巖古等州安南之州则为武峩粤芝爱福禄驩林峰笼环于岭南东道又有贺藤义三州武徳中置永州于零陵属江南西道他覊縻州不列于是自武徳罢郡贞观併省至开元以来州县多有改易讫于干符之后唐室寖衰分崩离析五季迭兴岭南最后乱于是马殷据潭州刘隐据南海桂州刘士政容州龎巨昭軰分裂诸管而楚南汉最为雄刘隐卒弟龚立与马氏争容桂时马殷虏士政取桂管䶮逐巨昭取容管又取邕管殷率兵攻岭南取昭贺梧䝉龚富等州殷卒其子希范又畧取溪州立铜柱于是南宁酋长莫彦殊率所部十八州来归其他都云牂牁诸酋率以地附于希范希范于零陵置全州以灌阳为属而治清湘汉干祐间希范卒弟希广立希蕚攻之国乱䶮子晟以兵悉取贺桂等州周广顺初希萼等为南唐迁之金陵而马氏国絶其后楚故吏刘言王进逵周行逢軰相继据楚州郡自立惟行逢稍久传子保权自归于宋刘晟卒子鋹立后降宋宋太祖建隆四年平湖南得州十五开寳四年平广南得州六十太宗分天下为十五路仁宗析为十八神宗又析为二十四在楚者曰荆湖南北在越者曰广南东西徽宗大观元年割栁融宜平允从庭孚观九州置黔南路三年并入广西名曰广西黔南四年革黔南仍称广南西路领州二十五桂容邕融象昭梧藤龚浔柳贵宜宾横化髙雷钦白郁林亷琼平观军五南宁昌化万安吉阳朱崖县六十五邕融宜所领覊縻州县峝砦堡塲不与焉南渡后桂州以髙宗潜邸升静江府宜州以度宗潜邸升庆逺府其化髙雷钦亷琼六州暨五军今属广南东路东路之贺州南渡后始属西路怀集县时𨽻广州亦东路全州属荆湖南路元世祖至元十四年广南西路诸州皆降全州西溪峝猺蛮二十所悉内附十六年改广西诸州并为路设中书省于中都外设行中书省十有一以綂诸路路府州县凡四等岭表之地悉属湖广行中书省岭南广西道为府一平乐路十静江南宁梧州浔州柳州思明太平田州来安镇安州九郁林容象宾横融藤贺贵安抚司一庆逺南丹溪峝军民全州路属岭北湖南道广州之怀集县至元十五年割属贺州封州𨽻海北广东道至元十四年广西宣慰司以兵定乱遂改𨽻西道十六年立封州路后降为散州仍𨽻东道其雷化髙钦亷琼六州洎南宁吉阳等军属海北海南道古州八万地忠文天三旺等州入于思州军民安抚司龙州白州沦于畨民总管汉所置交阯九真日南九徳诸郡在隋唐为爱驩演诸州者大半属安南城邑其仙州即汉龙编也明太祖洪武元年命杨璟廖永忠平定广西九年改各行中书省为承宣布政使司改路为府府綂州县以岭南广西道为广西承宣布政使司以静江路为桂林府二十八年以湖广之全州来𨽻割宾象融三州为柳州府仍立庆逺南丹军民安抚司㝷复为府以南丹州属焉以贺州及桂林之荔浦修仁属平乐府又析置永安州改容藤二州为县及郁林州并贺州之怀集县𨽻梧州府以贵横二州及永淳县属浔州府后改贵州为贵县又以横州及永淳县改属南宁府太平镇安来安思明诸路悉改为府又以田州路为府省来安入焉思恩旧𨽻田州正綂间土知州岑瑛有边功乃升为府以瑛知府事后又改为军民府𫝊至孙濬𢎞治间构乱再攻破田州总督调三广兵讨之濬诛改流官嘉靖中诸蛮复叛命新建伯王守仁招抚之置白山那马等九土司以荒田地爽垲徙郡治万厯间又割南宁之武缘𨽻之由是思恩称巨镇降田州府为州𨽻于思恩太平思明为左右二江溪峝元升为路洪武元年征南将军廖永忠兵下左江太平土官黄英衍赍印诣平章杨璟降太祖复降诏遣官徃谕两江军民二年英衍奉表贡马乃改为太平府命英衍世袭知府职思明南隣交阯常与交阯争铜柱界洪武初土司黄忽都遣使贡马及土物诏以为知府世袭至正綂后以争袭内乱自相屠者数世万厯间乃改属太平以所领忠州割𨽻南宁本朝綂一区宇广西郡邑初皆仍旧顺治十五年泗城土官岑继禄以从征镇黔功升为军民府镇安土官岑姓故絶沈文崇据其地顺治十八年讨平之康熙二年改置流官通判康熙五年改安隆长官司为西隆州上林长官司为西林县雍正三年以梧柳二府所辖壤地辽濶改郁宾二州为直𨽻州以北流博白陆川兴业四县属郁林来宾迁江上林武宣四县归宾州属焉改龙州为上下龙二土廵检司雍正五年泗城府土官以罪㕘革改流官以西隆州为直𨽻州辖西林县雍正七年改思明州为宁明州归思明同知管理省镇安府通判设知府以思恩之奉议州及归顺向武上映都康小镇安诸土州来属东兰土州改流降土官为州同听知州节制于东院兰木等六哨设东兰州治仍属庆逺府雍正八年以武宣县属浔州府以西隆州及西林县属泗城军民府雍正九年改归顺土州设流官理之思明土府改土州以五十村分𨽻宁明实设宁明知州雍正十年以南宁之下雷土州湖润寨改𨽻镇安雍正十二年以直𨽻宾州并属县之上林迁江改𨽻思恩以来宾归属柳两江诸土司自昔为羁縻州者今皆向风慕义知遵守法度其民多编籍输租变易蛮风熙熙皥皥皇舆所綂乃轶颛顼唐虞之旧葢圣圣相承盛德洋溢蟠天际地治化之隆古所未有也爰考郡国建置上下数千年间可述而志者作沿革表广西布政使司领府十一直𨽻州一属州十七县四十六司一土州二十七土县四土司十三寨一峝一桂林府桂林府为广西省地当楚粤之交踞衡湘苍梧之上游桂岭盘耸漓江驶发建瓴而下扼左右两江之吭葢西南一大都㑹也唐地理志云江源多桂不生薪木故秦时立为桂林郡然秦之桂林今平乐暨梧浔南柳数郡皆是今之桂林在禹贡荆州之域秦属长沙郡地汉为零陵郡东汉为始安侯国三国始𨽻蜀后入吴吴分零陵为始安郡两晋宋齐因之梁置桂州沿及隋唐五代马氏据有湖南置全州宋髙宗升桂州为静江府元改为路明更号桂林府本朝建置仍明之旧领州二县七临桂县灵川县兴安县阳朔县永宁州永福县义宁县全州灌阳县桂林府临桂县灵川县兴安县阳朔县永宁州永福县义宁县全州灌阳县平乐府省东南百八十里曰平乐府东北壤接于楚为五岭之一山川郁纡东南入梧州林樾溪峝绵亘峭崿桂梧之间一雄郡也禹贡为荆州南境秦为桂林汉属苍梧三国吴置平乐等县属始安郡晋宋齐梁陈之世为始安临贺地隋属桂州唐置乐州旋改为昭州又为桂贺富䝉诸州地五代仍之宋为昭州贺州元始以昭州为平乐府盖自桂林而下漓水至是始平与乐水合故曰平乐漓乐二水滙而为潭曰昭潭故又曰昭州自州改为府遂名其江曰府江云明改贺州为县并富川来属又置永安州以永安及桂之荔浦修仁来属本朝因之领州一县七平乐县恭城县富川县贺县荔浦县修仁县昭平县永安州平乐府平乐县恭城县富川县贺县荔浦县修仁县昭平县永安州广西通志卷六广西通志钦定四库全书广西通志卷七沿革梧州府省东南五百四十里为梧州府北接漓江西承黔郁绾三江之流而东注于海于粤西为门户于粤东为咽喉岭海之间地莫重焉秦属桂林汉武平南粤郡县其地是为苍梧广信属交阯刺史三国吴改属广州晋以后仍之隋初为封州至唐始有梧州之名其间分置州郡名号不一宋元为梧藤容贺郁林五州地明合併为梧州府国朝因之领州一县九雍正三年分郁林为直𨽻州割博白北流陆川兴业四县𨽻焉今领县五苍梧县藤县容县岑溪县怀集县梧州府苍梧县藤县容县岑溪县怀集县浔州府省南一千一百里为浔州府黔江郁江如襟带焉合流而东藤崃紫荆之险据其西北连数百里实两江扼要之巖郡也秦为桂林汉以来为郁林苍梧地贵即乌浒古西瓯骆越所居汉太守谷永开置者所谓七县今不可考矣唐太宗分鷰州地立浔州又并置龚州贵州宋废龚州以平南来属元为浔贵二州路明初以贵州及横州永淳县来属后割横州永淳属南宁而贵州改为县又置武靖州㝷改为镇属本府通判本朝因之领县三雍正八年以賔州之武宣县来属今领四县桂平县平南县贵县武宣县浔州府桂平县平南县贵县武宣县南宁府省西南八百五十里为南宁府古邕管也十万山之险峙其南崑崙之塞踞其北地本左江而江流一出广源一出莪利又自有左右两江之号两江之所包络地方数千里蛮峝三十六而总其枢于南宁是以内制诸蛮外控交阯于斯为重地云秦为桂林两汉为郁林合浦至晋分置宁浦晋兴二郡南朝因之隋改尹州自唐及宋为邕州列于五管建牙置帅与桂州等元为南宁路明改为府以横州及永淳属焉又置新宁州隆安县益以土司峝寨国朝因之雍正十年以下雷土州湖润寨距镇安府近改属焉领州三县三土州三峝一宣化县横州上思州新宁州隆安县永淳县果化土州归德土州忠州土州迁隆峝南宁府宣化县横州上思州新宁州隆安县永淳县果化土州归徳土州忠州土州迁隆峝广西通志卷七广西通志钦定四库全书广西通志卷八沿革太平府省西南千三百里为太平府外与交阯壤错内则土司鳞比是天南之锁钥粤右之屛蔽也古为骆越地汉属交阯晋以来蛮獠居之唐为羁縻州宋于左右二江置五寨一曰太平元废寨置太平路于丽江明改路为府初治䭾卢未几复还丽江国朝以直𨽻土府州县并属焉康熈二十八年陀陵县土官黄姓故絶省入永康州五十八年思明州土官黄而芸以贪残㕘革雍正三年龙州土官赵殿灴以贪婪㕘革分龙州为上下龙司设土巡检二五年以通判移驻经理镇南闗水陆隘口七年下龙巡检赵墉复以贪劣㕘审即委通判兼摄改思明州为宁明州十年请改思明土府为土州以安马等五十村寨𨽻宁明添设流官知州凡领州四县一司一土州十七土县二土司一崇善县左州养利州永康州宁明州思州土州太平土州安平土州恩城土州万承土州茗盈土州全茗土州龙英土州佶伦土州结安土州镇逺土州都结土州思陵土州江州土州凭祥土州上下石西土州上下冻土州罗白土县罗阳土县下龙司上龙土司太平府崇善县左州养利州永康州宁明州思州土州太平土州安平土州恩城土州万承土州茗盈土州全茗土州龙英土州佶伦土州结安土州镇逺土州都结土州思陵土州江州土州凭祥土州上下石西土州上下冻土州罗白土县罗阳土县下龙司镇安府省西二千一百三十里为镇安府西接交阯北抵牂牁山有感䭾盘石是为镇安水有枯榕泓渰㑹于右江盖职方之绝徼西南之屏蔽也汉属交阯宋于镇安峝建右江镇安军民宣抚司元为镇安路明初改为府本朝因之康熈二年以土官岑姓故絶改设流官通判𨽻思恩府雍正七年设知府以奉议都康向武归顺上映小镇安来属九年归顺土知州岑佐祚骄纵不职题叅改流官治焉十年以南宁之下雷土州湖润寨改𨽻镇安府领州二土州四附土州一寨一归顺州奉议州都康土州向武土州上映土州附小镇安下雷土州湖润寨镇安府归顺州奉议州都康土州向武土州上映土州小镇安下雷土州湖润寨广西通志卷八广西通志钦定四库全书广西通志卷九沿革柳州府省西南三百七十里为柳州府东北连昭桂西北介楚黔西南接宜邕山川扼塞绵亘千里足以控制诸蛮是骆越之要地也秦为桂林汉改郁林三国吴复为桂林郡梁置龙州隋置象州唐为南昆州太宗贞观八年改为栁州谓地当栁星云宋仍为州元改路至明并融象宾三州俱属之为柳州府国朝因之领州二县十雍正三年分宾州为直𨽻州以来宾武宣迁江上林四县改属十二年改宾州上林迁江二县分属思恩府来宾县仍归𨽻焉今领州一县七马平县雒容县罗城县栁城县融县懐逺县象州来宾县栁州府马平县雒容县罗城县柳城县融县懐逺县象州来宾县庆逺府省西五百七十里为庆逺府居粤之西陲汉土杂居江山险峻东南接栁西北介黔猺獞土苗时相攘敓申画慎固斯有宁宇秦汉以来没于蛮荒唐初置粤州髙宗改为宜州又置环芝二州五代时为楚马氏所有后入南汉宋仁宗庆厯三年废芝州以忻城来属八年废环州以思恩来属至度宗以潜邸升宜州为庆逺府元改为路明复为府国朝仍之雍正七年东兰州东院兰木等六哨民与土官韦朝辅不协从韦朝辅请以东院兰木等六哨另置东兰州铨流官改土知州为土州同辖于州十年以荔波县改𨽻贵州都匀府今庆逺府领州二县三土州三土县一土司三宜山县河池州天河县思恩县东兰州荔波县那地土州南丹土州东兰土州忻城土县永定正土司永顺正土司永顺副土司庆逺府宜山县河池州天河县思恩县东兰州荔波县那地土州南丹土州忻城土县永定永顺三土司思恩军民府省西一千一百五十里为思恩府北接宜栁东南界于宾邕蛮峝环列故为荒域唐始置州覊縻之至元属田州路明永乐初改𨽻布政司正统间土官岑瑛以功升为府寻为军民府𢎞治中土官岑濬搆乱伏诛改铨流官嘉靖间设九巡检司分领诸蛮属于府徙府治荒田万厯七年割南宁府之武縁县𨽻之思恩于是为巨镇矣本朝以镇安泗城二土府洎诸土州县并𨽻焉雍正五年改泗城府铨流官以西隆州为直𨽻州辖西林县七年设镇安知府以奉议归顺向武上映都康小镇安属镇安府八年以西隆州并西林县俱属泗城府十二年以直𨽻宾州并所领之迁江上林二县改属今思恩府领州一县三土州一土县一土司九武縁县宾州迁江县上林县田州土州上林土县白山土司兴隆土司那马土司定罗土司旧城土司下旺土司安定土司都阳土司古零土司思恩府武縁县宾州迁江县上林县田州土州上林土县九巡检土司泗城军民府省西一千九百里为泗城府西南接滇西北介黔万山叠峙四面皆蛮牂牁夜郎之间称巖郡焉古为荆蛮荒服秦为百粤汉属交阯唐为古磡峝宋始置泗城州元因之明分置安隆上林二长官司𨽻于思恩本朝顺治十五年以土官岑继禄从征滇黔功升为军民府康熈五年改安隆长官司为西隆州上林长官司为西林县雍正五年泗城府土官岑映宸以罪㕘革改铨流官八年以西隆州及西林县来属泗城府领州一县一西隆州西林县泗城府西隆州西林县直𨽻郁林州省西南千四百一十里为郁林州北界梧浔东南接髙亷西连横贵大容之山绵亘数百里屹峙其后南流定川之水发源容山绕州而南奔注于海是交广之襟喉也秦属桂林郡汉以后属合浦郁林郡地唐置郁州又置铜白牢三州寻废铜州为容州改郁州为郁林州宋废牢州移郁林州于今治又废白州以博白来属明废容州以北流陆川来属郁林州领四县𨽻梧州府国初因之雍正三年改为直𨽻州仍领县四博白县北流县陆川县兴业县直𨽻郁林州博白县北流县陆川县兴业县广西通志卷九广西通志钦定四库全书广西通志卷十疆域自秦汉郡县百粤地歴唐宋元明建置各异其名而画疆分𨽻互有沿革粤西提封虽在边徼绣壤交错实以湖南广东及滇黔为四境其外届安南者则一隅为屏翰焉我朝土宇日扩布置咸宜图经已详载之矣夫正经界而画郊圻审道里以辨逺迩井疆封壤有犂然可攷者也志疆域广西布政使司所治在省境东北隅至京师七千四百六十里东西距二千八百一十里南北距二千九百六十五里东至梧州府懐集县凤冈堡接广东肇庆府广宁县界一千二百六十里西至镇安府小镇安马公村接云南广南府土富州界一千五百五十里南至南宁府永淳县那扶村接广东亷州府灵山县界二千零四十五里北至桞州府懐逺县梅寨接贵州黎平府永从县界九百二十里东南至直隶郁林州博白县三江堡接广东髙州府石城县界一千一百八十里东北至全州上厰接湖广永州府东安县界三百四十五里西南至太平府凭祥土州镇南闗接安南国界二千三百一十里西北至庆逺府那地土州加頼村接贵州南笼府永丰州界一千零三十六里领府十一直𨽻州一属州十七县四十五司一土州二十八土县四土司十三土寨一土峝一桂林府自京师至府治临桂县七千四百六十里府境东西距五百五十五里南北距五百里东至灌阳县凉伞岭接湖广永州府零陵县界三百四十五里西至永宁州古坡村接桞州府融县界二百一十里南至阳朔县界牌堡接平乐府茘浦县界一百八十里北至义宁县横水隘接湖广寳庆府城歩县界三百二十里东南至灌阳县三峯岭接湖广永州府永明县界三百七十里东北至全州登云菴接湖广寳庆府新宁县界三百六十里西南至永福县独厄塘接桞州府雒容县界二百五十五里西北至永宁州黄源山接桞州府懐逺县界二百一十里领州二县七临桂县县境东西距一百七十里南北距九十二里东至白马源接平乐府恭城县界九十里西至都狼岭接永宁州界八十里南至羊角堡接阳朔县界八十里北至乌金舗接灵川县界一十二里东南至栗墓岭接阳朔恭城二县界七十二里东北至海阳坪接灵川恭城二县界六十里西南至堋山崃接永福县界八十二里西北至鵞桥堡接义宁县界六十三里编戸七十五里灵川县至府城五十里县境东西距一百二十里南北距六十里东至接龙桥接兴安县界五十里西至毛陂岭接义宁县界七十里南至乌金舗接临桂县界四十里北至小融江接兴安县界二十里东南至潘家村接临桂县界五十里东北至鐡坑村接兴安县界五十里西南至瓯岭村接义宁县界六十里西北至赤株岭接兴安县界八十里编戸四十八里兴安县至府城一百三十里县境东西距二百二十里南北距一百一十二里东至九牛田接灌阳县界九十里西至羊角岭接灵川县界一百三十里南至庙脚村接灵川县界八十里北至光华舗接全州界三十二里东南至天门岌石接灌阳县界九十五里东北至白面山接全州界七十里西南至长江岭接灵川县界九十里西北至车田接湖广寳庆府城步县界二百三十里编戸二十四里阳朔县至府城一百五十里县境东西距一百三里南北距一百里东至青鸟山接平乐府平乐县界三十五里西至龙口隘接永福县界六十八里南至界牌堡接平乐府茘浦县界三十里北至棠郡村接临桂县界七十里东南至留公塘接平乐府平乐县界二十里东北至折山接平乐府恭城县界八十里西南至古墩隘接平乐府茘浦县界四十里西北至官庄村接临桂县界八十五里编戸一十三里永宁州至府城一百四十里州境东西距一百二十里南北距二百里东至亮平村接永福县界八十里西至古坡村接桞州府融县界七十里南至界牌接桞州府桞城县界一百二十里北至香山隘接义宁县界八十里东南至常安镇接桞州府雒容县界一百二十里东北至都狼岭接临桂县界六十五里西南至安良汛接桞州府融县界九十里西北至棉竹隘接义宁县界一百里编戸一十里永福县至府城一百里县境东西距六十五里南北距一百九十五里东至星江村接临桂县界五十里西至岑口村接永宁州界一十五里南至安顺堡接平乐府茘浦县界一百八十里北至髙坪村接临桂县界一十五里东南至四顶村接平乐府茘浦县界八十里东北至堋山峡接临桂县界一十八里西南至独厄塘接桞州府雒容县界一百五十里西北至大田村接永宁州界六十里编戸一十里义宁县至府城八十里县境东西距二百三十里南北距二百五十二里东至拽峝隘接灵川县界二十里西至石门隘接桞州府懐逺县界二百一十里南至鵞桥堡接临桂县界一十二里北至横水隘接湖广寳庆府城步县界二百四十里东南至石门限接临桂县界八里东北至牛胫隘接兴安县界一百四十里西南至棉竹隘接永宁州界一百一十里西北至界牌隘接湖广直𨽻靖州绥宁县界二百六十里编戸一十三里全州至府城二百五十里州境东西距一百五十里南北距一百四十五里东至枣木堡接湖广永州府零陵县界七十里西至石梓舗接兴安县界八十里南至钟田接灌阳县界五十里北至登云菴接湖广寳庆府新宁县界九十五里东南至大田村接灌阳县界五十五里东北至上厰接湖广永州府东安县界九十五里西南至葢顶村接兴安县界一百零八里西北至杨梅界接湖广寳庆府新宁县界一百一十里编戸八十四里灌阳县至府城三百二十里县境东西距七十五里南北距一百里东至凉伞岭接湖广永州府零陵县界二十五里西至盐田源接兴安县界六十里南至三峯岭接湖广永州府永明县界五十里北至隔壁山接全州界五十里东南至陡水源接湖广永州府永明县界四十里东北至阵白村接湖广永州府道州界六十五里西南至崇顺司接平乐府恭城县界九十里西北至沙罗源接兴安县界三十里编戸八里平乐府至省城一百八十里府境东西距九百四十里南北距二百七十里东至贺县大峯凹接广东直𨽻连州连山县界五百六十里西至永安州六樟堡接浔州府平南县界三百八十里南至昭平县接梧州府苍梧县命村界二百六十里北至平乐县季鱼堡接桂林府阳朔县界一十里东南至贺县南水寨接梧州府懐集县界二百里东北至恭城县龙虎闗接湖广永州府永明县界一百里西南至永安州接梧州府藤县五屯界四百七十里西北至平乐县接桂林府阳朔县蔴猺岭界六十里领州一县七平乐县县境东西距八十里南北距一百里东至昭平县沙江舗界七十里西至季鱼堡接桂林府阳朔县界一十里南至黄牛塘接昭平县界七十里北至桂林府阳朔县白面村界三十里东南至昭平县龙门峡界一百一十里东北至恭城县西水村界六十五里西南至茘浦县龙窝塘界五里西北至桂林府阳朔县蔴猺岭界六十里编戸二厢四里恭城县至府城六十里县境东西距一百七十里南北距一百四十五里东至伸家猺接富川县界一百二十里西至莲花石接桂林府阳朔县界五十里南至凤凰巖接平乐县界一十五里北至平源猺接湖广永州府永明县界一百三十里东南至南山桥接平乐县界三十里东北至龙虎闗接湖广永州府永明县界六十里西南至冬热岭接平乐县界五里西北至四村猺接桂林府临桂县界一百四十里编戸三里富川县至府城二百六十里县境东西距六十三里南北距一百七十里东至长广村接湖广永州府江华县界六十二里西至西屏山接恭城县界一里南至谢岭接贺县界九十里北至漕确村接恭城县界八十里东南至横山寨接湖广永州府江华县界五十里东北至丫山村接湖广永州府永明县界七十里西南至界牌村接昭平县界一百三十里西北至小水峡接湖广永州府永明县界七十里编戸六里贺县至府城三百七十里县境东西距二百九十九里南北距一百八十里东至大峯凹接广东直𨽻连州连山县界一百九十九里西至田寮江接昭平县界一百里南至南水寨接梧州府懐集县界一百一十里北至谢岭塘接富川县界七十里东南至田心村接广东肇庆府开建县界一百八十八里东北至上莫寨接湖广永州府江华县界二百零四里西南至白牛寨接梧州府苍梧县界一百七十里西北至铜钟岭接昭平县界七十里编戸二十一里茘浦县至府城七十五里县境东西距九十里南北距六十一里东至狗脏村接平乐县界六十五里西至三窖村接修仁县界二十五里南至盘龙村接永安州界一十五里北至横木村接桂林府阳朔县界四十六里东南至大猺堡接平乐县界四十五里东北至湖塘村接平乐县界五十五里西南至大行山村接永安州界三十里西北至黄猺堡接桂林府永福县界九十里编戸五里修仁县至府城一百二十里县境东西距一百二十五里南北距二十五里东至以㺯村接茘浦县界一十里西至龙屯塘接桞州府雒容县界一百一十五里南至黄峝村接六定六噶猺界二十里北至三窖村接茘浦县界五里东南至永安州滴水猺界七十五里东北至五里牌接茘浦县界五里西南至桐木墟接桞州府象州界一百一十里西北至欧阳堡接桂林府永福县界一百一十里编戸二里昭平县至府城一百二十里县境东西距二百一十里南北距一百九十五里东至董村接贺县界一百八十里西至石屯猺接永安州界三十里南至黎尾村接梧州府苍梧县界一百四十里北至马闰诺村接平乐县界五十五里东南至山早村接贺县界一百七十里东北至木苞村接富川县界一百四十里西南至范田村接梧州府藤县界一百八十里西北至西岸村接永安州界九十里编戸一十里永安州至府城一百八十里州境东西距一百二十里南北距一百八十八里东至古苏堡接昭平县界三十里西至花成猺接修仁县界九十里南至陈村接梧州府藤县界一百一十里北至桥头村接茘浦县界七十八里东南至古蒌村接昭平县界三十里东北至六射猺接昭平县界六十里西南至六樟堡接浔州府平南县界二百里西北至三王站村接茘浦县界四十里编戸五里梧州府至省城六百里府境东西距二百三十里南北距六百三十五里东至苍梧县思蒲村接广东肇庆府封川县界四十里西至藤县律塘村接浔州府平南县界一百九十里南至岑溪县藤田村接广东高州府信宜县界四百二十里北至苍梧县石川闸接平乐府贺县界二百一十五里东南至岑溪县接广东直𨽻罗定州西宁县大河村界二百六十里东北至懐集县接广东直𨽻连州阳山县竹山尾村界四百八十里西南至容县大云闸接直𨽻郁林州北流县界三百九十八里西北至苍梧县接平乐府昭平县竹脚村界一百五十里领县五苍梧县县境东西距六十五里南北距三百一十里东至思蒲村接广东肇庆府封川县界四十里西至古铣村接藤县界二十五里南至腰鹅岭接岑溪县界九十五里北至石川闸接平乐府贺县界二百一十五里东南至大燕汛接广东直𨽻罗定州西宁县界七十五里东北至木崙接广东肇庆府开建县界一百九十五里西南至大寒汛接藤县界五十四里西北至命村接平乐府昭平县界一百八十里编戸二十五里藤县至府城六十里县境东西距一百六十五里南北距四百四十里东至古铣村接苍梧县界三十五里西至律塘村接浔州府平南县界一百三十里南至冈峝舗接容县界一百七十里北至六忝村接平乐府昭平县界二百七十里东南至孔夹村接岑溪县界一百九十里东北至状元埇接苍梧县界六十里西南至西龙村接浔州府平南县界一百二十里西北至五屯所接平乐府永安州界一百四十里编戸三十六里容县至府城三百二十里县境东西距九十里南北距一百七十里东至冈峝舗接藤县界六十里西至西山岭接直𨽻郁林州北流县界三十里南至平地闸接广东高州府信宜县界一百里北至陈沖堡接浔州府桂平县界七十里东南至里李村接岑溪县界六十里东北至古柴村接浔州府平南县界一百二十里西南至大云闸接直𨽻郁林州北流县界七十八里西北至水源里接浔州府桂平县界七十里编戸一十一里岑溪县至府城一百八十里县境东西距一百八十里南北距一百二十五里东至黄陵山接广东直𨽻罗定州西宁县界一百二十里西至昙赓村接容县界六十里南至藤田村接广东髙州府信宜县界一百一十里北至乌峡村接藤县界一十五里东南至北科孔村接广东直𨽻罗定州西宁县界八十里东北至腰鹅岭接苍梧县界一百二十里西南至封村接容县界六十里西北至石人岭接藤县界二十五里编戸三里懐集县至府城三百六十里县境东西距一百七十里南北距一百九十里东至凤冈堡接广东肇庆府广宁县界一百里西至西庙汛接广东肇庆府开建县界七十里南至诗峝堡接广东肇庆府徳庆州界七十里北至水下汛接广东直𨽻连州连山县界一百二十里东南至渡头堡接广东肇庆府广宁县界六十里东北至罗冈堡接广东直𨽻连州阳山县界一百二十里西南至早迳汛接广东肇庆府封川县界一百三十里西北至蓝钟堡接平乐府贺县界九十里编戸五里浔州府至省城一千零八十五里府境东西距四百一十里南北距五百二十里东至平南县接梧州府藤县律塘村界一百九十里西至贵县云表石接南宁府横州界二百二十里南至桂平县大容村接直𨽻郁林州界一百九十里北至武宣县牛栏塘接桞州府象州界三百三十里东南至平南县接直𨽻郁林州北流县六雷村界二百八十里东北至平南县接平乐府永安州龙山界二百六十里西南至贵县接直𨽻郁林州兴业县桥墟界二百二十里西北至武宣县接桞州府来宾县界塘村界二百八十里领县四桂平县县境东西距一百五十里南北距三百七十里东至紫荆营接平南县界七十里西至平竭墟接贵县界八十里南至大容村接直𨽻郁林州界一百九十里北至花雷村接武宣县界一百八十里东南至大容山接梧州府容县界一百八十八里东北至甘村接平南县界七十五里西南至斋岭村接贵县界一百二十里西北至石龙墟接贵县界八十里编戸二十四里平南县至府城一百三十里县境东西距一百二十里南北距二百八十里东至梧州府藤县律塘村界六十里西至甘岭村接桂平县界六十里南至六雷村接梧州府容县界一百五十里北至龙山脚接平乐府永安州界一百三十里东南至路村接梧州府容县界一百五十里东北至架驴村接梧州府藤县界六十里西南至思凌村接桂平县界一百四十里西北至大仁村接桞州府象州界一百三十里编戸二十四里贵县至府城一百四十里县境东西距一百四十里南北距二百二十里东至平竭墟接桂平县界六十里西至云表石接南宁府横州界八十里南至石桥墟接直隶郁林州兴业县界八十里北至界塘村接桞州府来宾县界一百四十里东南至钟村接直𨽻郁林州界八十里东北至新定村接桂平县界八十里西南至天王山接广东亷州府合浦县界一百三十里西北至梁村接思恩府宾州界一百二十里编戸三十六里武宣县至府城二百四十里县境东西距一百一十五里南北距一百八十里东至古狗山接桂平县界九十里西至河耀塘接桞州府来宾县界二十五里南至分岭墟接贵县界九十里北至牛栏塘接桞州府象州界九十里东南至洪石塘接桂平县界一百八十里东北至北乡里接平乐府荔浦县界八十里西南至武赖里接贵县界八十里西北至古毫里接桞州府来宾县界四十里编戸六里广西通志卷十广西通志钦定四库全书广西通志卷十一疆域南宁府至省城一千七百六十里府境东西距四百三十里南北距三百三十五里东至横州接浔州府贵县云表石界三百四十里西至新宁州接太平府罗阳土县谙石界九十里南至上思州王光山接广东亷州府钦州界二百七十里北至宣化县髙峯舗接思恩府武縁县界六十五里东南至宣化县那连墟接广东亷州府灵山县界五十里东北至宣化县崑崙闗接思恩府宾州界一百二十里西南至迁隆峝板䝉淰梯二隘接安南界三百六十里西北至归徳土州䭾仲村接思恩府白山土司界三百一十里领州三县三土州三峝一宣化县县境东西距二百七十里南北距一百六十五里东至刘村塘接永淳县界一百三十里西至潭落塘接隆安县界一百四十里南至墰王村接忠州土州界一百里北至髙峯舗接思恩府武縁县界六十五里东南至那连墟接广东亷州府灵山县界五十里东北至崑崙闗接思恩府宾州界一百二十里西南至那马塘接新宁州界七十里西北至那合村接思恩府武縁县界一百里编戸五十二里横州至府城二百八十里州境东西距一百一十里南北距一百三十里东至浔州府贵县云表石界六十里西至长江塘接永淳县界五十里南至独阵岭接广东亷州府灵山县界四十里北至古蓬村接永淳县界九十里东南至六答村接广东亷州府合浦县界四十里东北至山口村接浔州府贵县界九十里西南至西宁墟接广东亷州府灵山县界一百里西北至湴寨村接思恩府宾州界一百二十里编戸一十四里上思州至府城二百里州境东西距一百里南北距一百四十里东至甘泉峝接永淳县界五十里西至甘村接迁隆峝界五十里南至王光山接广东亷州府钦州界七十里北至界牌岭接宣化县界七十里东南至广东亷州府钦州那美村界七十里东北至枯桃塘接宣化县界七十里西南至十万山接安南界八十里西北至佛村接忠州土州界三十里编户四里新宁州至府城七十里州境东西距一百八十里南北距六十里东至独山塘接宣化县界六十里西至濑泸村接太平府崇善县界一百二十里南至金印峝接忠州土州界四十里北至谙石接太平府罗阳土县界二十里东南至蘓村接宣化县界六十里东北至逍村接太平府罗阳土县界三十五里西南至岜河村接太平府崇善县界一百三十里西北至新安村接太平府崇善县界二十里编戸一十里隆安县至府城二百四十里县境东西距一百六十里南北距一百五十五里东至镇南塘接宣化县界一百里西至含笑村接果化土州界六十里南至登山村接太平府永康州界七十五里北至兑堵村接思恩府武縁县界八十里东南至坡支村接太平府万承土州界一百一十四里东北至罗墰村接思恩府武縁县界七十里西南至陇光村接太平府都结土州界八十里西北至投玉河接归徳土州界六十里编戸一十里永淳县至府城二百里县境东西距九十五里南北距一百四十二里东至横州梁造村界二十里西至宣化县刘村塘界七十五里南至长江塘接横州界三十五里北至古辣墟接思恩府宾州界一百零七里东南至横州大虫村界五十里东北至甘村接思恩府宾州界一百零七里西南至那扶村接广东亷州府灵山县界八十五里西北至宣化县乌村界五十里编戸七里果化土州至府城四百二十里州境东西距七十五里南北距五十一里东至界牌接隆安县界四十五里西至思恩府上林土县下黎村界三十里南至盆隘接太平府佶伦土州界五十里北至大河接思恩府白山土司界一里东南至龙朴村接太平府都结土州界四十里东北至旺墟村接隆安县界五十五里西南至七盎接太平府佶伦土州界三十里西北至陇骨村接思恩府上林土县界三十里归徳土州至府城二百六十里州境东西距一百零二里南北距六十里东至髙岭接思恩府武縁县界一十五里西至平牛村接思恩府上林土县界八十七里南至䭾湾村接隆安县界三十里北至思恩府都阳土司石村界三十里东南至那喧村接思恩府武缘县界二十里东北至咘觉村接思恩府都阳土司界一十五里西南至马头村接隆安县界三里西北至䭾仲村接思恩府白山土司界五十里忠州土州至府城一百九十里州境东西距一百一十里南北距四十里东至墰王村接宣化县界五十里西至那蒌村接太平府思州土州界六十里南至佛村接上思州界二十里北至檂罗村接新宁州界二十里东南至渠逻村接上思州界二十五里东北至岜白村接新宁州界二十里西南至那加村接迁隆峝界二十里西北至那僚村接太平府江州土州界三十里迁隆峝至府城二百四十里峝境东西距五十里南北距一百四十里东至那渠村接上思州界三十里西至叫榜岭接忠州土州界二十里南至板䝉淰梯二隘接安南界一百二十里北至把迍岭接忠州土州界二十里东南至大河接上思州界三十里东北至采民村接上思州界三十里西南至蕾心岭接太平府思州土州界一十五里西北至匠纸岭接忠州土州界二十里太平府至省城二千零五十里府境东西距四百八十里南北距二百八十五里东至南宁府宣化县雷井界二百三十里西至上下冻土州咘局村接安南界二百五十里南至罗白土县桐追村接南宁府忠州土州界七十里北至佶伦土州多扒隘接南宁府归徳土州界二百一十五里东南至思州土州华阳村接南宁府迁隆峝界二百里东北至永康州罗围村接南宁府隆安县界二百六十里西南至思陵土州隘店村接安南界二百七十五里西北至龙英土州力寗村接镇安府都康土州界二百二十五里领州四县一司一土州十八土县二土司一崇善县县境东西距一百零五里南北距七十八里东至沖口塘接左州界四十五里西至䭾皮村接上龙土司界六十里南至佛子舖接江州土州界八里北至渠望村接太平土州界七十里东南至银团山接江州土州界五里东北至筒好村接左州界五十里西南至盘马村接上龙土司界五十里西北至那立村接太平土州界七十里编戸三里左州至府城一百里州境东西距七十五里南北距五十九里东至侬里村接永康州陀陵界四十里西至立村隘接太平土州界三十五里南至琴村接崇善县界四十四里北至龙村接永康州陀陵界一十五里东南至崇善县峝好村界五十里东北至模村接永康州陀陵界五十里西南至太平土州堂村界四十里西北至太平土州晏村界二十里编戸四里养利州至府城一百五十里州境东西距一十七里南北距四十五里东至砚村接万承土州界一十五里西至好村接龙英土州界二里南至咘村接太平土州界三十里北至那村接茗盈土州界一十五里东南至下元村接永康州陀陵界六十里东北至冻村接茗盈土州界一十里西南至恧村接恩城土州界二十里西北至邕村接龙英土州界五里编戸二十里永康州至府城一百八十五里州境东西距六十五里南北距九十五里东至䕶龙塘接罗阳土县界五里西至巖牌山接万承土州界六十里南至渠逻村接崇善县界八十里北至上丰村接南宁府宣化县界一十五里东南至和尚山接罗阳土县界八里东北至白面山接罗阳土县界一十里西南至新县村接崇善县界八十里西北至罗围村接南宁府隆安县界八十里编戸三里宁明州至府城一百二十里州境东西距九十里南北距一百一十五里东至枯梯村接思州土州界四十五里西至叫碑村接下石西土州界四十五里南至板立隘接安南髙楼夷峝界七十里北至陇佞村接上龙土司界四十五里东北至峙何村接思州土州陇歪村界二十五里东南至祥村接思州土州叫隘界二十五里西北至𤓰村接下龙司邓桐村界五十里西南至板漂隘接安南文渊夷州界一百五里太平土州至府城一百一十里州境东西距七十里南北距六十里东至堂村接左州界四十里西至上贵村接安平土州界三十里南至陇时村接崇善县界二十里北至悋村接养利州界四十里东南至下山村接崇善县界三十里东北至晏村接左州界六十里西南至渠坤村接上龙土司界三十里西北至傍备村接恩城土州界一十五里安平土州至府城一百三十七里州境东西距六十一里南北距五十里东至桊勉村接恩城土州界一里西至㕘村隘接安南界六十里南至都隘村接上龙土司界二十五里北至古州基接镇安府下雷土州界二十五里东南至石墙接太平土州界七里东北至甘岭接恩城土州界五里西南至埠雹墟接上龙土司界三十里西北至咘村接镇安府下雷土州界六十里恩城土州至府城一百二十里州境东西距三十里南北距五十里东至叫唵村接养利州界二十里西至江边村接安平土州界一十里南至佛寺山接太平土州界二十里北至潭髙山接龙英土州界三十里东南至陆村接养利州界五里东北至叫里村接养利州界二十里西南至排村接太平土州界二十里西北至陇育村接安平土州界五十里万承土州至府城一百五十里州境东西距四十里南北距五十五里东至巖牌山接永康州界二十里西至冻村接养利州界二十里南至侣村接永康州陀陵界四十里北至榜村接全茗土州界一十五里东南至上下网村接永康州界八十里东北至咘村接都结土州界八十里西南至礼村接养利州界一十五里西北至咘黎村接茗盈土州界四十里茗盈土州至府城一百七十里州境东西距一十六里南北距一十二里东至岜奇接万承土州界一十五里西至孟村接全茗土州界一里南至下流桥接养利州界七里北至全茗土州檂界五里东南至上叫村接养利州界一十五里东北至冷村接全茗土州界一十一里西南至旧州接全茗土州界一里西北至全茗土州叫满界五里全茗土州至府城一百六十里州境东西距二十一里南北距二十三里东至狮子山接茗盈土州界一里西至斗村接龙英土州界二十里南至望村接茗盈土州界三里北至忙村接龙英土州界二十里东南至檂接茗盈土州界三里东北至叫满接茗盈土州界一十五里西南至茗盈土州孟村界一十八里西北至龙英土州降村界一十六里龙英土州至府城二百里州境东西距八十五里南北距九十里东至徕村接养利州界七十里西至鄙口接镇安府上映土州界一十五里南至陇爽村接恩城土州界四十里北至营懐峝接结安土州界五十里东南至迷村接养利州界四十里东北至降村接全茗土州界三十里西南至皆亮村接镇安府下雷土州界五十里西北至力寗村接镇安府都康土州界二十五里结安土州至府城二百二十里州境东西距三十五里南北距二十里东至咟乞小河接佶伦土州界五里西至峝祖接龙英土州界三十里南至勾汤岭接都结土州界五里北至镇逺土州陇育界一十五里东南至堠岭接佶伦土州界五里东北至汤接镇逺土州界一十五里西南至吞盘接龙英土州界四十里西北至三州陇接镇逺土州界四十里佶伦土州至府城二百三十里州境东西距七十五里南北距二十五里东至陇给村接南宁府果化土州界六十里西至镇逺土州那丰村界一十五里南至局繁村接都结土州界五里北至多扒隘接南宁府归徳土州界二十里东南至南宁府果化土州盆隘界四十里东北至南宁府果化土州七盎界五十里西南至堠村接结安土州界一十五里西北至思恩府上林土县咘叭村界一十四里镇逺土州至府城三百二十里州境东西距三十五里南北距二十三里东至那丰村接佶伦土州界一十里西至武林村接镇安府向武土州界二十五里南至仰村接结安土州界一十五里北至江口村接思恩府上林土县界八里东南至结安土州三州陇界一十五里东北至阳山脚接佶伦土州界一十五里西南至镇安府向武土州陇店村界二十里西北至天马山接镇安府向武土州界一十里都结土州至府城三百八十里州境东西距一百四十里南北距二百里东至厢村接南宁府隆安县界四十里西至旧州村接佶伦土州界一百里南至枯桐村接万承土州界一百二十里北至吞濑村接南宁府果化土州界八十里东南至礼村接南宁府隆安县界五十里东北至岜哨村接南宁府隆安县界八十里西南至鸠村接结安土州界一百二十里西北至那派村接佶伦土州界五十里思陵土州至府城二百四十里州境东西距一百二十里南北距七十四里东至淰涒村接思州土州界八十里西至那支村接安南界四十里南至那何村接安南界三十里北至板钦村接思州土州界四十四里东南至恭敬村接安南界五十里东北至那芮村接思州土州界六十里西南至隘店村接安南界三十五里西北至那容村接思州土州界三十里江州土州至府城二十五里州境东西距二百一十里南北距一百二十五里东至窖瓦村接南宁府忠州土州界一百二十里西至叫茂村接下龙司界九十里南至陇歪村接思州土州界一百里北至佛子舗接崇善县界二十五里东南至渌随村接思州土州界四十里东北至咘村接南宁府新宁州界六十里西南至宋敏村接下龙司界九十里西北至䭾浪村接崇善县界三十里思州土州至府城一百二十里州境东西距一百一十里南北距九十里东至华阳村接南宁府迁隆峝界八十里西至板棍哨接宁明州界三十里南至淋贴哨接思陵土州界五十里北至渌域村接江州土州界四十里东南至䭾膺隘接安南界一百八十里东北至那峒哨接南宁府忠州土州界四十里西南至权相隘接安南高楼夷峝界一百五十里西北至院子村接上龙土司界一百里上石西土州至府城一百七十里州境东西距三十三里南北距二十五里东至下石西土州汪山界三里西至安南文渊夷州界三十里南至中桞村接凭祥土州界五里北至下龙司咘陇村界二十里东南至凭祥土州那堪村界四里东北至宋峝接下石西土州界三里西南至凭祥土州界牌岭界一十二里西北至安南文渊夷州界二十五里下石西土州至府城一百六十里州境东西距一十里南北距一十三里东至咘巖界碑接宁明州界五里西至宋峝接上石西土州界五里南至独村接上石西土州界七里北至丰村接下龙司界六里东南至那敏村接宁明州界六里东北至化山接宁明州界七里西南至汪山接上石西土州界五里西北至属村接下龙司界八里上下冻土州至府城二百二十里州境东西距三十里南北距一十九里东至祥山接上龙土司界八里西至那花村接安南界二十二里南至湖山接下龙司界五里北至岜崆山接上龙土司界一十四里东南至浍蛥桥接下龙司界六里东北至巧村接上龙土司界一十七里西南至那遶村接下龙司界二十里西北至咘局村接安南界三十里凭祥土州至府城二百三十里州境东西距二十七里南北距三十三里东至界牌岭接上石西土州界七里西至绢村隘接安南界二十里南至镇南闗接安南界三十里北至中桞村接上石西土州界三里东南至安南文渊夷州界一十二里东北至那堪村接上石西土州界一十里西南至岜口村接安南界八里西北至那溪村接安南界一十五里罗白土县至府城五十里县境东西距四十五里南北距四十五里东至定毕村接南宁府新宁州界三十里西至上桐骨村接江州土州界一十五里南至咘弄村接南宁府忠州土州界二十里北至匠村接江州土州界二十五里东南至桐追村接南宁府忠州土州界二十里东北至锦姜村接南宁府新宁州界三十里西南至渌随村接思州土州界五十里西北至派寗村接江州土州界一十五里罗阳土县至府城二百里县境东西距六十五里南北距三十五里东至井岭接南宁府宣化县界三十里西至六合村接永康州陀陵界三十五里南至白沙村接南宁府新宁州界二十五里北至岜耶村接永康州界一十里东南至陇藏村接南宁府新宁州界三十里东北至犂头岭接南宁府宣化县界三十里西南至陇邓村接崇善县界三十二里西北至落黎山接永康州界三十里下龙司至府城一百八十里司境东西距一百里南北距八十里东至弄竜村接上龙土司界二十里西至敢门隘接安南界八十里南至奇村接下石西土州界七十里北至汪村接上龙土司界一十里东南至山接宁明州界七十里东北至陇利村接上龙土司界三十里西南至咘陇山接上石西土州界六十五里西北至水口闗接安南界一百里上龙土司至府城一百八十里司境东西距二百零五里南北距九十里东至渇稍村接崇善县界一百三十里西至苛村隘接安南界七十五里南至康弄村接下龙司界一十里北至石墙接安平土州界八十里东南至上乞村接思州土州界八十里东北至客村隘接太平土州界八十里西南至陇汉村接上下冻土州界五十里西北至供村接安南界六十里镇安府至省城一千三百五十五里府境东西距三百四十一里南北距二百一十里东至奉议州河边接思恩府田州土州界一百五十一里西至小镇安马公村接云南广南府土富州界一百九十里南至都康土州旺村接太平府龙英土州界一百二十里北至冯村接思恩府田州土州界九十里东南至奉议州州垢村接思恩府田州土州界一百三十五里东北至奉议州社稷坛接思恩府田州土州界九十里西南至归顺州四邦村接安南界二百二十里西北至小镇安末村接云南广南府土富州界二百里领州二土州四寨一镇安本府所治东西距二百零五里南北距一百七十里东至奉议州雷枕岭界一百零五里西至归顺州个离塘界一百里南至向武土州那様村界八十里北至冯村接思恩府田州土州界九十里东南至奉议州绿畧岭界九十里东北至思恩府田州土州右江渡界一百里西南至归顺州偶氐咘村界九十里西北至岜笔隘接小镇安界五十三里归顺州至府城七十三里州境东西距一百六十九里南北距一百五十五里东至个离塘接镇安府界四十四里西至照阳闗接小镇安界一百二十五里南至屯隘接安南界六十五里北至雷村接思恩府田州土州界九十里东南至峩漕隘接湖润寨界八十五里东北至偶氐咘村接镇安府界四十五里西南至四邦村接安南界八十五里西北至魁村接小镇安界一百五十里奉议州至府城二百里州境东西距一百零六里南北距六十五里东至河边接思恩府田州土州界一里西至雷枕岭接镇安府界一百零五里南至咘沙村接思恩府田州土州界四十五里北至那蓬村接思恩府田州土州界二十里东南至州垢村接思恩府田州土州界三十五里东北至社稷坛接思恩府田州土州界一里西南至绿畧岭接向武土州界一百三十里西北至运村接思恩府田州土州界一百一十里都康土州至府城一百九十里州境东西距一十五里南北距一十三里东至宏纳村接太平府龙英土州界六里西至岜营村接向武土州界九里南至旺村接太平府龙英土州界七里北至多佑村接向武土州界六里东南至遵孟村接太平府龙英土州界五里东北至庙葛村接向武土州界五里西南至仙桥村接上映土州界七里西北至岜咁村接向武土州界五里向武土州至府城一百六十里州境东西距九十五里南北距一百里东至陇店村接太平府镇逺土州界一十五里西至那様村接镇安府界八十里南至岜村接都康土州界二十里北至窘村接思恩府田州土州界八十里东南至安保村接太平府龙英土州界二十里东北至例村接思恩府上林土县界八十里西南至咘透村接上映土州界四十里西北至岜梅村接奉议州界四十里上映土州至府城一百五十里州境东西距四十里南北距三十三里东至普化接太平府龙英土州界二十五里西至桑村接向武土州界一十五里南至圗荡村接下雷土州界二十五里北至叫安马接都康土州界八里东南至陇段村接太平府龙英土州界一十八里东北至恳村接都康土州界六里西南至干村接下雷土州界二十里西北至俸信村接向武土州界一十四里小镇安至府城一百零五里州境东西距一百六十里南北距一百六十里东至咘村接思恩府田州土州界七十里西至马公村接云南广南府土富州界九十里南至剥淰村接归顺州界一百二十里北至末村接云南广南府土富州界四十里东南至那齐村接归顺州界五十里东北至魁村接思恩府田州土州界八十里西南至淰惠村接归顺州界一百五十里西北至那桑村接云南广南府土富州界四十里下雷土州至府城一百六十里州境东西距八十里南北距一百里东至平吉接太平府龙英土州界四十里西至陇芘隘接安南界四十里南至底村接太平府安平土州界五十里北至潭漏村接向武土州界五十里东南至淰浦村接太平府安平土州界四十里东北至下甲接上映土州界四十里西南至独村接安南界四十里西北至割村接湖润寨界二十里湖润寨至府城一百八十里寨境东西距四里南北距五十里东至葛村接下雷土州界二里西至峩漕隘接归顺州界二里南至平隘接安南界二十五里北至镇安府傍峝界二十五里东南至东村接下雷土州界二十五里东北至太村接下雷土州界一十八里西南至归顺州咘透村界三十五里西北至村接向武土州界二十二里广西通志卷十一广西通志钦定四库全书广西通志卷十二疆域栁州府至省城三百七十里府境东西距四百二十五里南北距八百三十里东至象州才村接平乐府修仁县界二百六十五里西至栁城县接庆逺府宜山县大槽村界一百六十里南至来賔县界塘村接浔州府贵县界二百七十里北至懐逺县大营峝接湖广直𨽻靖州绥宁县界五百六十里东南至象州牛栏村接浔州府武宣县界一百八十里东北至雒容县界牌堡接桂林府永宁州界一百三十里西南至马平县牛黎村接思恩府迁江县界一百二十里西北至懐逺县接贵州黎平府永从县界五百六十里领州一县七马平县县境东西距一百七十五里南北距一百七十里东至独静塘接雒容县界一十五里西至凌江村接庆逺府忻城土县界一百六十里南至乌石堡接来賔县界一百二十里北至沙木堡接栁城县界五十里东南至二陂塘接象州界八十里东北至利雍塘接雒容县界七十里西南至百子隘接思恩府迁江县界一百二十里西北至古零村接栁城县界四十里编戸七里雒容县至府城六十里县境东西距六十五里南北距二百里东至花山桥接桂林府永福县界三十里西至三门渡接马平县界三十五里南至运江村接象州界一百三十里北至界牌堡接桂林府永宁州界七十里东南至丙和岭接平乐府修仁县界六十里东北至旧县接桂林府永宁州界九十里西南至红花村接马平县界六十里西北至路沖村接栁城县界六十里编户二十里罗城县至府城一百九十里县境东西距一百里南北距三百九十里东至木山堡接融县界七十里西至猫儿堡接庆逺府天河县界三十里南至马肠塘接庆逺府宜山县界四十里北至寨横村接贵州黎平府永从县界三百五十里东南至栁城县牛皮村界一百四十里东北至融县下六村界一百里西南至横沖村接庆逺府永顺副土司界九十里西北至上平西界接庆逺府天河县界一百里编户一十一里栁城县至府城八十里县境东西距一百零八里南北距二百五十里东至南村接马平县界一十八里西至庆逺府宜山县大槽村界九十里南至长塘接马平县界五十里北至马头村接融县界二百里东南至古零村接马平县界五十里东北至路沖村接雒容县界六十里西南至下团村接庆逺府宜山县界七十五里西北至牛皮村接罗城县界八十五里编戸二十里融县至府城二百五十里县境东西距二百四十八里南北距二百四十五里东至那樟村接桂林府永宁州界一百九十里西至下六村接罗城县界五十八里南至凉伞塘接栁城县界一百二十五里北至大汉村接懐逺县界一百二十里东南至古龙村接雒容县界一百二十六里东北至大坡村接桂林府永宁州界一百九十里西南至峝䝉塘接罗城县界八十里西北至林峝村接懐逺县界一百八十里编戸七十里懐逺县至府城三百一十里县境东西距二百四十五里南北距二百五十二里东至洛袍村接融县界五里西至梅寨接贵州黎平府永从县界二百四十里南至融县河才村界二里北至大营峝接湖广直隶靖州绥宁县界二百五十里东南至融县林峝村界一十里东北至沙泥村接桂林府义宁县界一百九十里西南至融县大田村界一百里西北至石碑村接贵州黎平府永从县界二百五十里编戸一十五里象州至府城一百三十里州境东西距一百八十五里南北距一百里东至才村接平乐府修仁县界一百三十五里西至囬龙村接马平县界五十里南至牛栏塘接浔州府武宣县界五十里北至波罗村接雒容县界五十里东南至大櫈猺接浔州府平南县界一百三十里东北至迷塘村接平乐府修仁县界九十里西南至三角村接来賔县界五十里西北至牙村接雒容县界五十里编户一十一里来賔县至府城一百八十里县境东西距一百五十里南北距一百七十里东至髙岭村接浔州府武宣县界七十里西至横山村接思恩府迁江县界八十里南至界塘村接浔州府贵县界七十里北至徳化村接马平县界一百里东南至巴柜村接浔州府贵县界七十里东北至塘步村接象州界七十里西南至平安村接思恩府迁江县界七十里西北至杏村接马平县界七十里编戸九里庆逺府至省城五百七十二里府境东西距四百七十里南北距二百九十里东至宜山县大槽村接栁州府栁城县界四十里西至南丹土州蛮同村接贵州都匀府独山州丰宁下土司界四百三十里南至忻城土县罗墨渡接思恩府上林县界一百二十里北至天河县板良村接桞州府罗城县界一百七十里东南至宜山县下团村接桞州府桞城县界七十里东北至宜山县天桥堡接桞州府罗城县界五十里西南至永定土司头接思恩府安定土司界一百六十里西北至思恩县何顿村接贵州都匀府茘波县界三百二十里领州二县三土州三土县一土司三宜山县县境东西距一百八十里南北距七十里东至大槽村接桞州府桞城县界四十里西至金城江接河池州界一百四十里南至石鳖堡接永定土司界四十里北至长沙堡接天河县界三十里东南至下团村接桞州府桞城县界七十里东北至天桥堡接桞州府罗城县界五十里西南至湾路村接永定土司界八十里西北至冷水堡接思恩县界九十里编戸三十七里河池州至府城二百一十五里州境东西距八十五里南北距一百九十里东至金城江接宜山县界五十里西至大山塘接南丹土州界三十五里南至坡丫村接那地土州界一百一十里北至寨喇村接思恩县界八十里东南至马黄村接东兰州界五十五里东北至墓律村接思恩县界六十五里西南至喇赤塘接东兰州界一百三十里西北至喇住村接南丹土州界六十三里编戸一十八里天河县至府城一百一十里县境东西距一百五十里南北距一百三十里东至便村接桞州府罗城县界四十里西至鱼良村接思恩县界一百一十里南至东田村接宜山县界七十里北至板良村接桞州府罗城县界六十里东南至蓝靛村接宜山县界四十里东北至上都满村接桞州府罗城县界三十五里西南至喇小村接宜山县界五十五里西北至三峝堡接思恩县界一百二十里编戸一十八里思恩县至府城一百五十里县境东西距三百七十里南北距三百一十里东至喇门接天河县界一百七十里西至茅滩甲接河池州界二百里南至思立峝接宜山县界三十里北至驯驻里接贵州都匀府茘波县界二百八十里东南至古迹堡接宜山县界三十五里东北至上里九攸村接贵州都匀府古州八万界三百五十里西南至䝉山堡接河池州界四十五里西北至何顿村接贵州都匀府茘波县界一百五十里编戸二十二里东兰州至府城四百二十五里州境东西距一百四十里南北距一百二十里东至都夷哨交达村接河池州三旺界八十里西至兰木哨板婆村接土州长里哨拉淋村界六十里南至武篆哨卜岳村接土州逦哨上葢村界六十里北至长江哨板慕村接那地土州罗洪界六十里东南至都夷哨巴定村接思恩府兴隆土司猺峝界九十里东北至隘峝哨平劳村接那地土州那定村界七十五里西南至兰木哨板坡村接土州板近村界五十里西北至长江哨那拂村接土州长里哨囬筹村界七十里茘波县县境东西距二百一十里南北距二百二十里东至巴容村接贵州都匀府古州界一百五十里西至羊奉里接贵州都匀府独山州丰宁下土司界六十里南至董界里接南丹土州界一百四十里北至羊安里接贵州都匀府烂土司界八十里东南至洞马村接思恩县界一百五十里东北至沖骂村接贵州都匀府古州平宇苖界一百二十里西南至沖芒接南丹土州界一百里西北至猺能村接贵州都匀府独山州丰宁上土司界四十里编戸一十六里那地土州至府城三百零四里州境东西距二百二十里南北距七十五里东至坡谷村接河池州界六十里西至加赖村接贵州南笼府永丰州界一百六十里南至俨村接东兰州界三十里北至汰村接南丹土州界四十五里东南至笼閙村接河池州界五十里东北至下香村接河池州界五十里西南至剑边村接贵州南笼府永丰州界一百五十五里西北至望我村接南丹土州界三十里南丹土州至府城三百四十里州境东西距一百七十里南北距一百四十里东至分水岭接河池州界八十里西至猺酬十二村接贵州南笼府永丰州界九十里南至罗猴山田接那地土州界五十里北至者檠界碑村接贵州都匀府茘波县界九十里东南至鱼龙五村接河池州界六十里东北至汉村接思恩县界八十里西南至岜隆村接那地土州界八十里西北至蛮同村接贵州都匀府独山州丰宁下土司界九十里忻城土县至府城九十里县境东西距一百二十里南北距一百二十里东至古平堡接思恩府迁江县界九十里西至罗墨渡接思恩府上林县界三十里南至丹零村接思恩府迁江县界八十里北至头盔堡接永定土司界四十里东南至弄红猺峝接思恩府迁江县界九十里东北至石牛堡接思恩府迁江县界八十里西南至弄歪峝接思恩府上林县界四十里西北至古棉峝接思恩府安定土司界八十里东兰土州至府城五百二十里州境东西距一百四十五里南北距二百二十里东至坡黄村接本州东院哨界一百二十里西至荼縻隘接泗城府平乐村界二十五里南至思恩府田州土州巴马界一百二十里北至本州笼含村界一百里东南至思恩府都阳土司林村界二百里东北至本州长江哨砦祥村界一百里西南至思恩府田州土州巖宥村界一百三十里西北至泗城府安亭界一百四十五里永顺正土司至府城二百里司境东西距六十八里南北距一百五十里东至永定土司猺窠界五十里西至东兰州隘峝界一十八里南至思恩府安定土司头界一百里北至宜山县永泰里界五十里永顺副土司至府城四十里司境东西距二十五里南北距三十二里东至口滩村接桞州府桞城县界一十里西至中村接宜山县界一十五里南至都拱村接桞州府桞城县界一十二里北至宜山县罗村界二十里东南至囬龙村接桞州府桞城县界一十五里东北至龙骨接宜山县界三十里西南至兆村接宜山县界一十里西北至劳村接宜山县界八里永定土司至府城六十里司境东西距二百里南北距一百六十里东至宜山县石鳖堡界七十里西至隘峝接东兰州界一百三十里南至头接思恩府安定土司界一百里北至十五村接宜山县界六十里东南至黄扼接忻城土县界五十里东北至宜山县喇稿村界五十里西南至喇桥山接思恩府安定土司界一十里西北至永泰里接宜山县界七十里思恩府至省城一千一百五十里府境东西距九百九十五里南北距三百七十里东至迁江县榜山村接桞州府来賔县界二百八十五里西至田州土州逻村接云南广南府土富州界七百一十里南至武缘县下暗桥接南宁府宣化县界一百三十里北至安定土司茍顿村接庆逺府永定土司界二百四十里东南至賔州桞峝接南宁府宣化县界二百四十里东北至安定土司孤干村接庆逺府宜山县界三百六十里西南至太平府龙英土州伏引村界六百二十五里西北至旧城土司接庆逺府东兰州作也村界二百四十五里领州一县三土州一土县一土司九思恩本府所治东西距二百三十里南北距三十五里东至罗村接上林县界九十里西至下旺土司涿家村界一百二十里南至武缘县黄岭圪界一十里北至兴隆土司曾家隘界二十五里东南至南宁府宣化县那令村界一百里东北至白山土司髙坑里界六十里西南至南宁府归徳土司丹良堡界四十里西北至定罗土司闗峝界五十里武缘县至府城七十里县境东西距二百七十七里南北距一百三十八里东至那䝉村接上林县界八十五里西至沙村接南宁府归徳土州界一百九十二里南至下暗桥接南宁府宣化县界六十里北至岽马村接兴隆土司界七十八里东南至林墟接南宁府宣化县界五十里东北至对石村接上林县界一百一十八里西南至罗墟接南宁府隆安县界一百二十里西北至苏㙔村接定罗土司界八十里编戸一十七里宾州至府城一百五十里州境东西距一百五十里南北距一百二十里东至梁村接浔州府贵县界一百二十里西至上思揽村接上林县界三十里南至崑崙闗接南宁府宣化县界九十里北至下思揽村接迁江县界三十里东南至南宁府宣化县横山界一百里东北至西水村接浔州府武宣县界八十里西南至渌良塘接武缘县界四十四里西北至迁江县古党山界四十里编戸一十八里迁江县至府城二百八十里县境东西距六十五里南北距二百一十五里东至榜山村接桞州府来賔县界五里西至周泊隘接上林县界六十里南至大罗村接賔州安城司界六十里北至牛黎村接桞州府马平县界一百五十五里东南至陶邓村接浔州府贵县界六十里东北至茍芭村接桞州府来賔县界四十里西南至三荐塘接上林县界五十五里西北至大潘村接庆逺府忻城土县界九十五里编戸二里上林县至府城一百八十里县境东西距一百八十里南北距二百五十里东至狮螺塘接賔州界六十里西至伝零村接古零土司界一百二十里南至思龙驿接賔州界八十里北至思吉镇接庆逺府忻城土县界一百七十里东南至界牌接賔州界七十里东北至老虎塘接迁江县界九十里西南至思恩府罗村界一百里西北至三畔镇接古零土司界六十里编戸八里田州土州至府城六百五十里州境东西距四百里南北距三百五十里东至陇尧村接下旺土司界一百六十里西至逻村接云南广南府土富州界二百四十里南至岜性村接镇安府向武土州界一百六十里北至猺村接庆逺府东兰州界一百九十里东南至良濑村接上林土县界一百四十里东北至豆村接兴隆土司界二百二十里西南至右江渡接镇安府奉议州界九里西北至楞村接泗城府界一百一十里上林土县至府城二百七十里县境东西距三十里南北距三十里东至痕那村接下旺土司界一十里西至目村接鎭安府向武土州界二十里南至坡兴村接南宁府果化土州界二十里北至那嫩村接田州土州界一十里东南至琴地山接白山土司界一十五里东北至表割岭接田州土州界一十里西南至咘叭村接太平府佶伦土州界三十里西北至定陇村接鎭安府向武土州界三十里白山土司至府城八十里司境东西距一百九十里南北距五十五里东至古村接下旺土司界一十里西至丹良接南宁府果化土州界一百八十里南至上旺接武缘县界四十里北至䇿村接兴隆土司界一十五里东南至陇突村接武缘县界四十里东北至下逺隘接安定土司界四十里西南至上案城头接南宁府归徳土州界一百八十里西北至曜四城头接上林土县界一百八十里兴隆土司至府城七十里司境东西距二百五十里南北距一百六十里东至岜慈村接白山土司界三十里西至百䭾村接庆逺府东兰州界二百二十里南至那化村接武缘县界八十里北至清水苏村接安定土司界八十里东南至黄全村接白山土司界三十里东北至感秧村接安定土司界三十五里西南至陇空村接那马土司界三十五里西北至伏甘村接田州土州界二百四十里那马土司至府城九十五里司境东西距五十里南北距六十里东至伏帽村接兴隆土司界三十五里西至百难村接白山土司界一十五里南至博学村接武縁县界四十里北至龙沓村接旧城土司界二十里东南至撢格村接武缘县界五十里东北至渌吞村接兴隆土司界三十五里西南至邦村接武缘县界三十五里西北至陇礼村接定罗土司界三十五里定罗土司至府城一百四十里司境东西距四十里南北距三十五里东至更吞村接白山土司界一十里西至渌菜村接武缘县界三十里南至渌苍村接武缘县界一十五里北至陇巷村接旧城土司界二十里东南至渌攻村接武缘县界三十里东北至勉村接那马土司界四十里西南至潭遶村接武缘县界三十里西北至凌村接旧城土司界三十里旧城土司至府城一百五十里司境东西距七十里南北距六十里东至陇村接兴隆土司界五十里西至岁谷村接都阳土司界二十里南至那马土司龙沓村界四十里北至庆逺府东兰州作也村界二十里东南至定罗土司凌村界二十五里东北至清水墟接兴隆土司界六十里西南至下旺土司剥合村界三十五里西北至都阳土司岜炼村界五十里下旺土司至府城二百一十里司境东西距五十五里南北距三十三里东至剥合村接旧城土司界一十五里西至田州土州陇尧村界四十里南至白鸽村接上林土县界三里北至志村接旧城土司界三十里东南至栏村接白山土司界三十里东北至剥村接旧城土司界三十里西南至救村接田州土州界三十里西北至怕方村接田州土州界一十五里安定土司至府城一百六十五里司境东西距二百三十里南北距一百一十里东至夷江峝接庆逺府忻城土县界一百八十里西至三陇村接田州土州界五十里南至六地村接兴隆土司界三十里北至茍顿村接庆逺府永定土司界八十里东南至板塘村接古零土司界一百五十里东北至孤干村接庆逺府宜山县界二百里西南至三陇猺村接田州土州界六十里西北至弄立猺村接都阳土司界一百里都阳土司至府城六百里司境东西距五百里南北距二百一十里东至岁谷村接旧城土司界二百里西至伦返村接田州土州界三百里南至排门三村接南宁府归徳土州界一十里北至层村接兴隆土司界二百里东南至岜炼村接兴隆旧城二土司界二百三十里东北至豆也村接田州土州界四百里西南至见村接旧城土司界二十里西北至砦岜村接庆逺府东兰州界五百里古零土司至府城八十里司境东西距一百八十四里南北距四十四里东至得明村接上林县界四里西至十八畸桥村接武缘县界一百八十里南至桥损村接上林县界四里北至六陇村接白山土司界四十里东南至那学村接上林县界八十里东北至思悲村接上林县界一百里西南至卢村接上林县界二十五里西北至都剥村接白山下旺二土司界二十里泗城府至省城二千零四十里府境东西距六百五十里南北距五百二十里东至平乐村接庆逺府东兰州界二百里西至西隆州红水江接贵州南笼府普安州界四百五十里南至打鱼村接思恩府田州土州界一百五十里北至安宁甲接贵州南笼府永丰州界三百七十里东南至龙川甲接思恩府田州土州界一百四十里东北至天峩甲接庆逺府东兰州界四百七十里西南至西林县接云南广南府里巩寨界七百五十里西北至长隘寨接贵州南笼府永丰州界四百里领州一县一泗城本府所治东西距五百一十里南北距五百二十里东至平乐村接庆逺府东兰州界二百里西至西隆州板勺寨界三百一十里南至打鱼村接思恩府田州土州界一百五十里北至安宁甲接贵州南笼府永丰州界三百七十里东南至龙川甲接思恩府田州土州界一百四十里东北至天峩甲接庆逺府东兰州界四百七十里西南至西林县者桑寨界三百四十里西北至长隘寨接贵州南笼府永丰州界四百里西隆州至府城四百三十里州境东西距六百七十里南北距四百五十里东至板勺寨接泗城府界一百二十里西至陇墟寨接云南广南府界五百五十里南至岜芒寨接西林县界一百七十里北至巴结巖卡寨接贵州南笼府永丰州界二百八十里东南至马罗塘接西林县界八十里东北至红水江接贵州南笼府普安州界二十里西南至松勒寨接云南广南府界四百七十里西北至红水江接云南广南府罗平州界四百九十里编戸十甲西林县至府城五百七十里县境东西距三百四十里南北距三百一十里东至岩弄寨接泗城府界二百四十里西至八阳寨接云南广南府界一百里南至那腊村接云南广南府土富州界二百里北至安马寨接西隆州界一百一十里东南至周马寨接云南广南府土富州界一百八十里东北至路程者桑寨接泗城府界二百三十里西南至晒利皿鐡寨接云南广南府里巩寨界一百八十里西北至那阳寨接西隆州界一百三十里编戸六里一甲直𨽻郁林州至省城九百七十里州境东西距二百五十里南北距二百九十里东至北流县峯子岭接梧州府容县界六十里西至博白县太平墟接广东亷州府合浦县界一百九十里南至陆川县清河墟接广东高州府化州界一百七十里北至卢塘堡接浔州府桂平县界一百二十里东南至北流县卞二里接广东高州府化州界二百二十里东北至北流县都陇里接浔州府平南县界八十里西南至博白县大旗堡接广东亷州府合浦县界一百四十里西北至兴业县黄桑峡接浔州府贵县界九十五里领县四编戸四十里郁林本州所治东西距七十里南北距一百四十里东至天门山接北流县界三十里西至陈村接兴业县界四十里南至燕表村接陆川县界二十里北至大容村接浔州府桂平县界一百二十里东南至陆川县六巩山界二十五里东北至北流县马寨界七十里西南至平山墟接兴业县界三十五里西北至浔州府贵县钟村界五十里博白县至州城九十里县境东西距一百七十里南北距一百四十里东至三墐迳接陆川县界七十里西至太平墟接广东亷州府合浦县界一百里南至金坑村接广东高州府石城县界一百二十里北至马禄塘接直𨽻郁林州界二十里东南至三江堡接广东高州府石城县界一百二十里东北至磨刀水村接直𨽻郁林州界三十里西南至大旗堡接广东亷州府合浦县界九十里西北至兴业县古坡堡界七十里编戸三十三里北流县至州城四十里县境东西距三十里南北距二百八十里东至峯子岭接梧州府容县界二十里西至桂门塘接直𨽻郁林州界一十里南至温汤墟接广东高州府化州界一百八十里北至贵岭山接浔州府平南县界一百里东南至北容墟接梧州府容县界七十里东北至大里村接梧州府容县界三十里西南至温汤闸接广东高州府茂名县界一百八十里西北至马寨村接直𨽻郁林州界四十里编戸一十六里陆川县至州城七十里县境东西距九十五里南北距一百五十里东至榕江堡接北流县界四十五里西至沙湖堡接博白县界五十里南至清河墟接广东高州府化州界一百里北至燕表村接直𨽻郁林州界五十里东南至低阳甲接广东高州府化州界一百一十里东北至棑村接北流县界五十里西南至乌坭堡接广东高州府石城县界一百一十里西北至蒋村接博白县界五十五里编戸一十五里兴业县至州城七十五里县境东西距八十里南北距八十五里东至平山村接直𨽻郁林州界二十里西至陈屋村接浔州府贵县界六十里南至古坡堡接博白县界三十里北至栁山村接浔州府贵县界五十五里东南至直𨽻郁林州平山墟界二十里东北至大朗村接直𨽻郁林州界五十里西南至樟木堡接广东亷州府合浦县界五十里西北至黄桑峡接浔州府贵县界二十五里编戸八里广西通志卷十二广西通志钦定四库全书广西通志卷十三山川百粤阻五岭而粤西擅五之三曰骑田曰萌渚曰越城山皆拔地而起峭崿玲珑奇诡万状宁独勾漏都峤标名神宅耶川之大者厥惟三江萦纡漩洑击雪奔雷顾拟诸滟滪瞿唐则夷险殊焉夫扶舆磅礴之气必钟魁岸奇伟之人树鸿业而赞皇猷丹砂金钖楩楠孔翠之属谓足以扬其光气乎乃若山之扼塞为闗闗以诘奸水之平津有梁梁以利济亦为政者所不可忽也志山川附闗梁桂林府临桂县独秀山在城东北峭立五十余丈端严秀整侧视如卓笔较诸峰为特秀宋太守颜延之读书巖下有诗云未若独秀者峩峩郛邑间唐大厯中李昌巙建学于山之麓后为报恩寺又名铁牛寺宋元祐间郡守孙览镌曰颜公读书巖刻五君咏于石构堂曰五咏元顺帝以太子谪静江居寺中明洪武二年卜其阳为靖江藩邸国朝即其址建贡院桂山在城内东北隅三峰连属前拔起次宛转后巃嵸相传山多桂树故名旧号越王山有石坛五代时马殷所筑有马王台三字遗蹟宋张栻于山北置尧山漓水二坛嵗时致祭今遗址尚存七星山在城东三里七峰骈列状如北斗旁有小峰若辅星然山半曰七星巖缘磴而上逺近在目洞寛平可宴数十人顶有鹤形如画忽隐忽现洞中有石柱石槛石櫺石榻其他或蹲或踞肖物象者未能指数巖壁镌刻甚盛行可数十步为栖霞洞唐时土人祀老子于此宋经畧李弥大更名仙李洞有二路一从西行两壁石液凝沍玊雪晶莹顶髙数丈濶一二丈秉炬而入如履通衢顿足曵杖铿然有声云洞之下又有洞焉一从北行蜿蜒曲折结构天成世传洞中有穴通九疑山昔有人裹粮而入还计其所歴已及东河河上彷彿闻掉檝激湍之声唐郑冠卿遇日华月华君于此宋范成大纪其事于石遶径二里许即曽公巖旧名冷水巖也山根石门涧水流于下宋元丰中曽布帅桂跨涧为石桥其左则元风洞石穴低下飕飕袭人盛夏凛冽宋栁开有铭刻石张孝祥有应怜桂海长炎热乞与清凉万窍风之句更有碧虚飞仙弹子省春留春诸巖朝云等洞详于栖霞寺志兹不具述自唐迄明官斯土者多构亭阁为览胜之具今所存者惟栖霞寺云四望山在叠綵巖之右石上刻四望山三篆字其下乱石纵横排突山腹皆迳梁危磴由西而北有石门约三十步唐元晦曽建销忧亭今废于越山一作于越在叠綵巖左石上横列于越山三大字自左而右山下有栖真阁及洞元晦记呉遣步隲征南克有于越山名以此华景山在府城西北一名寳华其山中㫁续以雉堞下有重门为西清寳积自南来交扼其口山势下广上鋭直矗云汉宋李师中有诗寳积山与华景对峙上有武侯祠号卧龙山世传马賨曽建亭于山之东南旧有老榕树生半崖间虬枝密叶如垂翠幄石坛镌榕台二字宋嘉定癸酉陈肤仲书小坡镌桂岭二字宋经畧吕源书下有唐都督王晙祠废弹丸山在城东二里山下有巖出乳石圆如弹丸宋人名曰弹子后曰省春淳熙间刘焞帅桂缮亭造梁游宴其侧提刑梁安世为之记尧山在城东北十五里隔江与舜祠相望髙广磅礴延袤竟百里环桂山皆石此独积土天将雨则云雾四起农民占之上有碧桃仙馆馆前平田曰天子因尧以名后讹曰天赐中有石穴泉涌曰玉泉池其最髙处为白鹿禅师故栖地山下有尧庙四时奠飨不絶唐轩辕弥明宋张栻俱有谒庙词刻于石元吕思诚有诗明靖江诸王墓在其下伏坡山在城东北突起千尺西跨城中东枕漓水上有䝉亭遗址亭诗与记并镌山壁又有癸水光月两亭今俱废惟汉伏波将军马援祠及羽人所栖观宇在焉虞山在城北一里又名舜山漓水漾其左黄潭萦其后下有韶音洞南薫亭宋淳熙初张栻所辟洞南有舜祠黄潭一名皇泽湾即宋王祖道穿为长池引潭灌注作癸水以达隐山之湖者隠山在城西三里本名盘龙冈中有六洞洞皆有水唐李渤出镇来游乃搜剔巖穴石林磴道若天造灵府不可穷极因名隠山六洞各镌篆书曰朝阳夕阳南华北牖白雀嘉莲又引溪为湖环浸山下亭榭湖山之胜具呉武陵韦宗卿记中南溪山在城南七里白龙洞下俯瞰南溪故名耸拔千尺诸峰廻合烟翠着衣如染雉山在城南三里一名漓山又名沈水髙五百余尺周回二里有洞深百余步内多蝙蝠宋僧栖颙居此有雉来集因以名山江畔旧有青罗亭张南轩重建禊亭久废西山在隠山西三峰连属曰石鱼曰观音曰西峰旧有西庆林寺后名延龄寺今废内有古像旧云卢舍那佛缘磴而上絶顶羣山如瑶簮玉笋森然在目唐人登髙于此穿山在城东五里下枕流水即弹丸溪来合漓水处山势昂耸若与西岸鬭鸡山相持状山巅有穴通透望之如轮月挂空或题曰空明宋胡槻号曰月巖辰山在城北东渡三里俗名虎山有三巖下巖石室幽旷中巖多怪石上巖有小亭髙插云表游者谓桂林诸山之冠宋嘉泰初士人刘升之家其下经略李大异谓久晦弗彰疑为神物所居名曰蛰龙巖中隠山在城西五里一作钟隠俗名佛子巖广平髙敞宋绍兴间吕愿中来游题曰吕公巖后张维与张孝祥构亭于前又题曰张公洞普安山在城南三十里山势蜿蜒回绕有泉涌于山顶寺名龙泉张孝祥请封每嵗春秋祀之清秀山在城西北三里唐曰清巖一名新巖冈连陇凑盘纡岪郁长可里许下瞰塘水清彩映发巖有两门东西对辟回朗爽豁宋吕愿中建楼阁今废干道间邑士朱元顺隠此桂帅张孝祥勒石象鼻山在訾家洲之西突起水滨形类象故名下有洞上有小石塔唐元晦改曰宜山宋方信孺建云崖轩明邑令邵以仁重建因祀方公及范公成大于中今俱废鬭鸡山在雉山之东两山在左右岸腾昂如欲鬭状净瓶山在城南十余里山如頽云西面襟江波沦回旋中有小洲浮起如印又如镜因名镜子洲山北有真妃庙有亭曰梳粧亭庙后有洞石如华葢垂垂下覆色绀碧似秋池莲叶故名莲叶洞从下再穿一洞坦平爽垲又一洞曰仙蔗顶垂石笋可三丈余离地仅尺许駮鹿山在城东五十里旧名阳龙山髙六十丈广四十里山腰有小寺寺后奇石环列絶顶有峰危立俯视羣山合沓苍翠袭人二池水色绀碧有莲开五色谓之飞来莲旧图经唐𤣥宗以异国所贡白鹿赐僧元康骑归此山故又名白鹿后汉地理志始安郡东有駮乐山后人以乐为鹿故亦名駮鹿侯山在城西十里髙耸如公侯端冕状絶顶有金钩巖攀援曲折而上俯视诸峰如培塿然光明山在城西十里山势峭拔有一穴通明下有水可灌田琴潭山在城西六里山下空洞渊然成潭水流琮琤如琴声因名其水溉田数千亩前有小巖中有石榻石琴旁有茘枝巖石门不甚髙中则旷然深百余尺多滴乳垂缀如茘枝巾子山在城西十里有巨石峙其巅如巾冠状驷马山在巾子山前四山攒立如马骧首俗唿大马山七寳山在城南十余里又名七寳巖下有塘水大塘山在城南十里形如覆釡山有滑石江遶其前寳髻山在城西山巅有石如髻旧志易名狮子山天柱山在小东江中突起髙峰八九丈其形如柱半际镌云大宋崇宁五年丙戌嵗六月二十九日大水泛至此二十字云芦田山在城东六十里衆山聫络产铁矿大江源山在城东一百三十里接恭城县界山出铅矿小江源山在城东一百二十八里接恭城界出产铅矿卧石山在城南六十里山下有隙通水即南渠源头分派处望夫山在城北五里伏牛山在城西二里铁山在城东二十里镇南峰在城北朝京门外旁有石崖唐大厯中刻平蛮颂宋狄青平侬智髙勒碑巖左乌岭在城东二十里按旧图志隋有僧携经舎止羣乌随飞因名后僧道铨开凿砌石磴千余级疏山泉注于路隅以便渴者岭巅有小寺五岭在七星山后五岭分峙李白诗云桂水之五岭衡山朝九疑此葢不同秦之所谓五岭者盘古岭在城东六十里绵接灵川县界始安岭在城西一里图册云秦时开五岭此其一也望城岭在城东五里往来可望城郭因名游江岭在城东二十里旧名牛冈邑人张腾霄有诗铜冈岭在城东四十里髙数百丈长可数十里百丈岭在城东五十里髙险难登又名云伏岭半云岭在城西半塘村西北十五里驿岭在城东五十里路通阳朔平乐忆岭接连百丈岭土城冈在城东一百四十里界连恭城县产铅矿刘仙巖在南溪山之南邑人刘仲逺居此羽化故名下则穿云巖由穿云东北行曰仙迹巖相传仲逺礼斗处今石上足迹尚存山麓建亭阁道观巖门刻升真古洞四大字龙隠巖在城东二里小东江遶其下洞门踞江水中游者鼓棹而入仰视洞顶龙迹夭矫长可数丈由洞门登岸缘麓十数武有大巖或题曰龙腾有滴玉泉泉从巖顶滴坠石穴琤然作清响旧有释迦寺环翠阁宋范成大建骖鸾亭后改怡云今皆废元祐党籍碑及崇宁奨谕敕书尚存游客镌题最多壁无完石他巖未之有月牙巖在龙隠巖北石巅一峰端直峭拔若剑状目为剑山半山之间石室寛平形如初月故名有佛刹题咏亦盛叠綵巖在桂山之东唐元晦记云图经谓石文层叠如错彩故名枕压漓水巖扉南向好事者就基搆楼由石磴而上凭栏周览万象歴歴可数中有寺寺后有穴直透山北故名北牖洞石壁皆镌佛像故又名福真洞旁有仙鹤巖下有混沌巖又有栖真洞诸巖互经皆其辅也巖后有越亭及拱辰望江二亭元晦于此多建台榭最称胜境今俱废㑹仙巖在城东五里屹立平坡洞门北向寛平爽垲可容数十人前有小塘冬夏不涸世传昔人曽遇吕仙于此故名旧有亭榭今废屏风巖在城东五里深八十余丈地渐髙起上有石如钟覆地两壁莹洁如玉屏由石磴而上有穴通明透漏山川城郭恍在玉壶宋范成大题曰空明建壶天观镌铭与序于石明𢎞治间建壶天寺今废石壁左有李彦弼为程邻作建筑兑州记故一名程公巖灵秀巖在城西十里有大石室三面虚明穿透左右两旁可通皆頫临旷野玉乳巖在城北五里山坡崎峻极深䆳石乳莹如氷玉郡人戴秀隠于此亦名戴秀巖明月巖在城北五里一山角立空明莹洁又名明月洞中有僧舍四字巖在城西清塘后圣水巖在城东三十里俗名潮水巖夜半潮上日中潮下略不愆期水经注所谓朝夕塘也湘水巖在城东南鬭鸡山下雪洞在独秀山西石壁垂乳洁白如雪旁有双鳯石唐人有诗刻今漫灭惟存雪洞二字南潜洞在西湖中罗家山上中空乳穗累然地有迹如龙爪所划俗名龙田北潜洞在隠山之北有石室石台又有石果如荔桃枣栗状宋范成大有石刻水月洞在漓山之北洞门踞江透彻山背髙数十丈圆如满月江流贯其中汎舟而入如行大桥下一统志滨江三洞惟水月最佳宋张孝祥改曰朝阳巖构亭曰朝阳亭干道间范成大复名曰水月有铭并序勒于石虚秀洞去城差逺石室而平野左右皆径隧数十百步穿透两旁白龙洞在南溪山下五代末南汉谋并静江地湖南遣兵屯龙洞以拒之即此石室深广可数楹洞前溪水澄碧中有泉曰新泉西北曰元巖唐李渤命为䕃巖后避宋太祖讳易今名渤多所建筑今惟诗铭序文石刻存焉还珠洞在伏波山下俯瞰漓水中可容二十榻有悬石如柱去地一线不合俗云马伏波试剑石上有巨人迹纹理如刻复有紫白二蛟形长数丈蜿蜒相向有圆晕值其首如珠状旧名玩珠相传渔父得珠故名宋张维易曰还珠张孝祥大书于石华景洞在寳积山之北华景山下巖扉东向空明轩豁有穴直通山后由石迳循雉堞南行竟达武侯祠洞内多前人遗刻有石棋局烂柯石前有塘深广唐元晦建亭于此名曰巖光今废回龙洞在府城西山顶有龙迹蜿蜒而上寿佛洞在栖霞寺后洞有古寿佛石像木龙洞在城东北郭下瞰漓水明天启间督学曹学佺为木龙二悬于洞顶今废朝阳洞在地西即隠山六洞之一其他五洞皆苍秀可观韶音洞在虞山后石窦初入甚窄有眠石似人状一径虚明达于皇泽湾水石相激有声乳洞在龙隠巖后烟竹岐在城东一百里产铜矿漓江源出兴安县海阳山至渼潭与衆流滙乃分湘漓二流南流为漓水由灵渠经灵川县㑹衆水以至桂林绕城之东北南流至广信入郁江行九百八十里又名桂江汉书所谓戈船将军出零陵下漓水是也按水经云湘水出零陵始安县阳海山註云即阳朔山也应劭曰湘出零陵山汉书于零陵县载阳朔山湘水出今考桂林所属阳朔县有阳朔山并无湘漓水源之説且相去甚逺何也按呉孙皓甘露元年以零陵南部立始安郡阳朔山在始安县北唐髙祖时分始安县地置临源县代宗改为全义宋太宗又改全义为兴安县是今之兴安即呉之始安呉之始安即汉之零陵也应劭云湘出零陵山者出零陵郡之山即阳朔山也阳朔兴安二县皆零陵地古之山川郡邑名少而所该之地广后世増置既多而古名或偏存一处至滋疑义如秦之桂林该今数郡地而后世独以名始安皆此类也阳朔转为阳海今又倒为海阳矣歴世久而异辞多稽古之所以难也弹丸江在府北十里源出尧山西南流经弹丸山下合灵建江遶七星巖㑹小东江经月牙龙隠至穿山入漓江水经注云弹丸山有涌泉奔流冲激注于漓江即此小东江即漓水支流也自木龙洞东南流至穿山复注于漓江相思江源出卧石山下濶十丈唐地理志临桂县有相思埭长寿元年筑以分水名曰南渠今为分水塘一东流注漓江一西流湾折引入鲢鱼陡下大湾经蘓桥㑹白石水入永福阳江源出灵川县之维罗岭经分界山出马公岭环绕五十余里沿府城之西南复东流至雉山合漓江灵建江自尧山发源经弹子巖与小东江合入漓江遶江在城西古安里发源至安田西入铜鼓墟与永福江合浪石江在城南七十里歴凉风合南渠水入相思江至漓江癸水即漓水以从北方来故名古䜟云癸水遶东城永不见刀兵宋德祐二年水忽转城南未㡬果受兵白石水在城西六十里发源于义宁丁岭下㑹衆水南流至永福东流合漓江丁秉水在城东三十里南流合漓江驿水在城西二十里东南流入漓江黄源水在城西一百二十里源出永宁州涌石山下经临桂界合白石水而东南溪在白龙洞前源出琴潭山下东流入漓江又名曰金莲港夏秋间其花盛发揺漾水面金色粲然䝉溪在隠山下李渤辟隠山名其水曰䝉泉疏泉出山名曰䝉溪引溪为湖成巨浸名曰西湖环滙隐山六洞濶七百余亩后废宋干道间张维筑斗门复旧观淳熙间张栻用为放生池元季改为田今仅余线水出注阳江马溪在城东四十里东流合漓江临溪在城东南五十里南流合漓江金龟潭在城西隠山下龙潭在漓山下之水月洞西相传龙朔中天使投金龙于此今嵗旱请雨多应贵枫潭在城南一里漓水之最深者曲斗潭在白龙洞西回旋数曲东合南溪因名雉山潭在雉山下訾家洲在城东南先是訾氏所居因以名之水大不能浸古以为浮洲唐元和中裴行立建亭轩其上栁宗元为之记北亭洲在城北旧有游江庙春涛池在宣成书院寳贤池在桂林书院圣母池在城西明孝穆后入京曽盥此后封因名月明池在府城北洗马池在府城北隅水车巷流盃池在府东北叠綵山前有泉出其麓唐元晦于此建流盃亭因以为名龙池在府东北嵗旱祷雨屡应宋张维重浚甃以石科甲泉旧在府学西隅膳堂前有两井东西相望明永乐时西井堙塞科第久乏成化元年布政胡拱辰疏之明年刘策兄弟同登进士国朝巡抚马雄镇建学开泮池掘得科甲泉旧石碑因甃于泮池中独秀泉在独秀山下明靖江王因其泉为月牙池冷水泉在府城东龙泉在府城西揭帝塘在府城北伏波巖独秀峰对峙其傍宋时有八桂堂泛绿阁熙春台今废李彦弼有八桂堂记阳桥塘在郡廨前东西薄城中带丽谯有纡余婉委之态夏月荷花甚盛香风满城西湖塘在郡廨西与隠山湖同名朝宗渠在安定门外宋王祖道于城北当道穿渠为长池引潭灌注东接漓江西入西湖达于阳江大观二年桂士得举者衆范成大又复修之方信孺更加缮筑闸二石堰一今堙塞殆尽半为廛庐囘涛堤在府城东南桂江西岸唐贞元中刺史王拱筑堤长五百五十四步以捍水势黄泥井在府治北义井一在坝头巷下一在军需库前水皆甘冽灵川县双葢山县西北十里两峰圆峙如张葢然俗名凉伞山山下有巖内供雷神遇又旱乡人窃以祷屡应挂榜山县西北十里髙耸与西峰相埒列双葢山前如张榜状东屏山县东五里与西峰山对峙西峰山在县西三里髙数百丈四面峭拔中坦夷有威灵显震庙石龙长数十丈从山腰盘旋直至庙后傍有龙泉方广二尺许深不满丈每日三涨三落亦名潮泉吕仙山县西四里世传吕仙曽游于此故名舜山县西南六里山多峰岫如冠如笏俨若朝拜象南与尧山相望故名舜山下有池曰舜池金瓶山县西十五里状类金瓶傍有小峦形类覆杯故名马鞍山县东三十五里与香炉山并矗香炉山县东北四十里髙千仞旁分一小山状类香炉故名产银又名银矿山鳯凰山县北五十里唐初有鳯来巢北障山又名百丈山在县北十五里县倚此山为屏障故名北障山山极髙与尧山相望而峙严冬盛寒时山峰先雪土人以此预卜丰年水泉四出皆资溉田亩昔人凿石得泉以龙首注之山之西麓五里许即如佛岭僧全用诚受仙术结菴于此化去文笔山县东北十里髙数百丈兀峙银江之上其气清淑如秋故又名千秋崃龙巖山一作灵巖县西三十里髙数十丈突起平地唐龙朔二年山忽晦冥者六七日大雷雨龙昇而晴山腹遂空髙离水二丈许寛倍之深不可测遥望山根横光一线迫之乃知巖在山底舟入仰视正中平如华葢声发山水皆应东西流风三江合从此出月华山县西十五里山素无知名因明进士全赐未第时搬土为基置小轩读书其中交游往来山遂名焉有巖如月窟洁白如玊中有石柱长丈许石蟾伏其下每月出则虚受其光莹故名月华尧山县东南三十五里与临桂接界详前髙镇山在县西南二里古名大象峰一名大藏宋寳祐间胡颕更名髙镇元至正间大藏山崩复名其崖为赤壁巖下有潭横浸山腹名象潭其形三折又名之潭山巅有诸葛祠水滨有周瑜庙今俱废狮子山县东南四里昂立如狮古志云黄冈狮拱即此千佛楼山在县西三十里山内有菴菴内有楼楼上下有大小佛像㡬四百余尊故名千佛楼金山县西三十五里上有无量夀佛道场四山环抱竹木参天每年二月初八日土人朝参者不下万人絶顶有泉僧人通竹引水以饮笔架山县东南四十里山峰平耸中峰独髙状如笔架秀拔可爱石矶山在城东十五里五圈山在县西南五十里盘古岭县西三十里岭巅有盘古祠如遇灾祲逺近之人咸接其神以禳之仙隠巖县西五里西峰山后洞门髙广内通明垂石乳累累旁有石堰滴以垂乳俗名仙人堰堰下田数亩俗名仙人田田有石米形体百状游人取之不竭俗名仙人米过数十步烛火方可入有深潭投之石声若鸣钟俗传神仙栖隠之所故名龙田巖县西南三里巖内深曲白昼如暝烧炬乃可入中有石田真仙巖县西南四里路径﨑岖婉转而上内有石楼文采可玩登楼逺瞩无际栖鳯巖县东一百里峻拔可爱水泉环绕唐初传鳯栖于此宋建炎间秦氏昆仲以进士次第举者秦方秦言秦时立辈皆读书巖中飞水巖县东四十里巖有小菴巖顶田数亩可供僧耕泉水下葢洞口如晶帘长垂四时不涸旁有石窦菴僧由此出入布巖县西三十里巖内有菴士人喜其幽僻尝读书于中龙泉巖在城东一里甘棠江在县南十里与小融江同源分流为东带融西带融厯龙巖又东南经甘棠墟出白石湫合漓江海阳江在县东四十里水源发于兴安海阳山出田心寺下流至白龙桥出分水塘即湘漓之源也银江在县东北千秋峰侧有崃通漓水灵江在县东北二十里发源兴安之海阳入三里陡下灵渠折旋而流至灵江口与黄柏六峝川江合是为大融江复有小融江与灵江左右相望合流故曰漓江大融江在县东北即古沩水水经注沩水自越城又东南注漓水小融江在县北二十里源出兴灵界之阳髙山东过焦林塘由小黄田白茅至山口㑹漓水于大埠头歴窑门小心二滩再过千秋崃至邑之东北㑹路江路江在县西十里发源阳髙山之南出密岭遶蘓村西下流之南堰至邑东北㑹漓江为东带融下皇亭门滩遶赤壁㑹淦江淦江在县东五里源发于县香炉山之麓由莫家庄下流至曲潭㑹漓江厯脚盆鲢子二滩至老墟村合湴湴水神江在县东南二十里源发县一都之林江出董家村下流至秦田㑹灵巖水流风江在县西南六十里水源发于县龙潭山出流风洞由黄田村下流至清水潭㑹东西二江东江在县东南四十里水源发于柘寨之梅田由汀江下流至梭子田合西江西江在县西南五十里水源发于县瓮江由垒底下流至梭子田㑹东江出唐田尾与流风江合流由前宅至陶家村㑹漓江是为西带融社江在县西三十里水源发密岭出龙潜潭由田尾洲下流至粟家村㑹龙巖水五圈桥江在县南五十里水源发于县悋峝堡出巖山由板屋经青眉山下流至五圈桥逹㑹城合南门水秋陂江在县东五十里发源县之大界岭出沙田至丑陂经临桂大墟㑹漓江秋田江在县东四十里水源发于县螳螂山出路底至秋田过列村背合秋陂江水道堰水在县东北三十里水源发于县香炉山之西出为阳堰为道堰至大埠头㑹漓江而下湴湴水在县东南十五里水源发于县东岭之南出矮岭至老墟村㑹漓水下杨洲滩至鸬鹚洲合三百源白石湫在县南三十五里又名白石潭龙隠泉在县北十五里上有巖斵为龙首引注其水旧名滑石泉三百源在县东南二十五里水源发于县尧山之北由崔家墟至鸬鹚洲㑹漓江出甘尾洲合甘棠江兴安县全义山在县东三里秦史禄通渠开此岭黄华山在县东五里中有泉龙山在县东四十里唐质肃公先坟在焉九星山在县东南二十里羣峰耸秀连缀如珠宋侍郎唐则家于其旁乡人以则父子相继登科因名状元峰龙蟠山在县东十五里有洞门数重中潭产魶鱼四足有角今无海阳山在县南九十里汉志零陵县有阳海山即此冈峦连亘东北接灌阳西南界灵川湘漓二水所自出也下有巖幽深行数百丈至水泉处濶不盈尺其深叵测点灯山在县西三里有巖昔传陶处士读书于此夜有灯光因名鳯鸣山在县西北三十七里宋淳熙间邑人蒋来叟登甲科县令罗震以蒋所居近此山故名马鞍山在县西二十里黄柏山在县西六十里六峝山在县西北六十里始安岭在县治前百余步民多居其上东岭在县东二十里地名锦水岭有二峰如卓笔越城岭在县北三里水经注云越城峤水南出越城之峤峤即五岭之西岭也秦置五岭之戍是其一焉路史谓即桂阳岭龙鳯巖在县东北二十五里乳石凝结如龙鳯状有泉出巖中即龙鳯水吕巖在县东二十五里石成吕字故名石门巖在县西北二十里有石如幕扣之有声盐砂巖在县南六里有砂与盐相似入汤复化鬻盐者或取以襍之草圣巖在县西十五里月山之西前有寺唐僧云峤习草书有云峤书堂并涤砚池寳峰巖在县西北二十里与石门巖接白石洞在县东南五十里石色朗耀如玊乳洞在县西南十里上中下三洞宋李邦彦名其洞下曰喷雷中曰驻云上曰飞霞下洞有泉流石壁间田垄沟塍如凿中洞有三石柱及石室石床左盘至上洞行八十步得平地有五色石横亘其上干道间张孝祥书曰上清山洞范成大有诗刻洞前有明真寺藏塔院李邦彦书玉溪桥三字鸣玊洞在县西南十里距岸不逺内有石牀石笋石盘诸状泉声清潺旧名梵因县令罗震易今名金鸡洞在县西南四里週围有山延袤前江中江湘漓二水之中即海阳之旧江铧觜虽分其派余波流而成江至学前北折合于湘水黄柏江在县西北源出西延眠羊寨山由彭家寨茶园约七十里至六峝巡司与川江合六峝江在县西北源出城步白洞界经三地三殿三江龙湾约百余里至六峝与川江黄柏合川江源出鳯凰山经七十余里至六峝三江总㑹舟楫不通融江源出黄龙山义宁界经带云山中峝堰田鳯源水在县南半里合于南渠为漓江零水在县西南五十里源出郁金山下南流合漓水饵潭又名饵江在县东十五里石壁上下有犀牛蹟又有二石穴遇旱乡民具舟作乐驱水牛百数下潭搅之投虎头骨及朱书雨泽立应渼潭在铧觜之上葢海阳与衆流滙而为潭湘漓之分始此桃花源亦名沩源在县南六十里水并出南乡合海阳江灵渠在县西十里秦将戍五岭命史禄凿之汉马援讨徴侧复治以通饷唐寳厯初观察使李渤浚斗门十八咸通九年刺史鱼孟威以石为铧隄亘四十里宋初漕臣边珝嘉祐宪臣李师中干道帅臣李浩相继修浚绍熙甲寅帅朱晞颜等重修绍兴二十九年臣僚言广西灵渠接全州大江其渠仅百余里诏漕臣修复以通漕运双女井在县南七里其源不竭流出南渠合漓江廖家井在县南门外百余步其水清浊中分抱朴子云廖扶家丹井一族数百口饮之多寿至百嵗者阳朔县龙头山在县治东北有石似龙头故名唐曹祠部邺读书于此山下有巖名读书巖碑碣尚存都利山在县治西北隅与天鹅山脉络相连三峰排闼为县诸山之总阳朔山在县北门外隋时以此名县俗唿解元峰西郎山在县西半里许有石似人形西向拱立唐曹邺有诗白鹤山在县南三里江滨如鸟舒翼相传有白鹤翔集因名旧有白鹤观东郎山在县东南十里有石似人东向拱立山下平广可容数百家旧有东人村宋时进士莫知微等寓此天马山在县西十五里山形如马前有二小山状如执御者下有甘将军祠今废威南山在县西十五里以下有呉威南将军薛翊墓故名金泉山在县西二十五里山腹有泉秋冬不涸中有寿圣祠今废古罗山在县南三十里又名都乐山髙数百丈山顶有池十八石银山在县北四十里左右层峦叠巘峭拔不可名状独此山居中光荣如银故名寳山在县北四十里有飞泉瀑布下注桂江画山在县北五十里桂江之滨九峰屹立千仭丹崖翠壁望之如画寳峰山在县东北七十里聨接湖广道州界兴平零陵二水出焉即水经注所谓龙山也白面山在县南二十五里有明府江道佥事茅坤石刻明月山在县南二十里其形崆峒宛如蛾眉月折山在县东接恭城界巖岫崚嶒绵亘数百里猺人多聚居山中山腰直裂似折故名其髙崖隂风袭面盛暑必挟纩振衣而上衡岳湘江可俯视焉塘山在县西十六里浮㘬山在县东南十五里尤为髙絶云源山在县西北七十里一名灵源山一名源头山广数百里县境羣山发派处寿阳山在县正南嵯峨拔起东瞰大江旧名鑑山有观音阁八景鑑寺僧钟即此布政洪公书碧莲峰三字于石壁崇祯间兵备陈起龙篆江山锁钥今更名寿阳山鹿山在县治正北与龙头山聫络山畔有北宸观为儒学主山都峨山在县治北比诸峰独耸林木润秀为县主山一名天鹅山独秀山在县西门外平地突兀独立故名其形似笏又唿为顿笏山屏风山在县西门外西北聫西郎独秀诸峰西南聨膏泽马山诸峰形如屏风色如碧玊日暮樵牧由此而归八景西山晚照即此笔架山在县东八里三峰卓立中峰独髙展诰山在县东南十里伏荔市前又名香炉山龙母山在县西十六里山半有龙母祠下有涌泉山巅之气与威南相接则雨东华山在东岭后一峰杰峙漓江环流为邑鉅观书童山在县南三里田家渡对面两水㑹处孤峰壁立秀色可观玊栏山在县东北三里两山连络状如栏干故名挂榜山在县治东四里广化村九龙山在仁兴里山势最髙上有泉水倾注冬夏不涸麒麟山在九龙山旁形似麟下立村寨甑山在思明仁兴界上有龙巖乡人遇旱祷雨輙应丫髻山在铅寳塘前形如髻故名一字山去县五十里大冲村后山势最髙而巅平面濶土人名为一字文星云金寳山在县治西六十里径路深险林木蓊蔚獞人恃为巢穴古称要害云翁峰在县南峰峦秀耸群峰环绕若子孙列侍然卓笔峰在县东三里一峰秀耸如卓笔又名文笔峰膏泽峰在县西南隅天将雨则云碧莲峰在县西十五里山峰丛立如莲旧县治在其下云收雨霁望之一碧又名连碧峰唐沈彬有诗秀峰在县治南群峰罗立此峰翠耸故名芙蓉峰在县治万山环列奇崛苍郁宛如朶朶芙蓉东岭在县东对江其岭迢逦数里至白沙湾一带皆鱼船所泊水色山光一日数变故八景曰东岭朝霞白沙渔火神龛岭在县北五十里万岫骈罗一峰耸峙巉巖刺天超出物表棋盘巖即棋子巖旧名豹隠洞世传为夏相公宅基窍开三洞扪萝而上洞有石似棋盘下洞平坦列坐可二十余人有小窍通于后洞光朗别是一境明进士胡鳯有诗东明巖在县东十五里桂江旁旧有栈道通平乐独秀巖在县南十里南北二巖南巖屈曲转折北巖面江流水昔传云内有魑魅狄宣抚驻师山下因驱逐之广福巖在县南二十里一名罗汉洞石门天成其中虚朗可容百余人巖中创观音阁两旁石壁层龛列五百罗汉阁前巖澑滴成石乳其形如狮象如鹦鹉天然竒特为八桂巖洞之伟观宋邑令周志行重修唐曹邺有诗翠屏巖在县西北四十里后立翠屏堡石门三五俯若图画冠巖在县北七十里漓江之濵形如戴冠故名又名甘巖石穴泉甘流溢不竭可掉小艇明提学佥事王宗沐有诗腾蛟巖在县北兴平墟下近水旧名螺蛳巖邑令童大成所开改今名龙隠巖在县西四十里旁有三石盘其水泓然粉巖在县西北六十里深十余丈乳石如粉龙巖在县西闗外里许巖内有石龙鳞甲水流不竭嵗旱祷此祈雨汲泉而去輙应故八景曰龙洞仙泉龙跃巖在龙巖左邑人莫之先有诗穿山巖在县西南十五里山腰有洞屈曲透出山背望之嵌空玲珑葢异境也来鹤洞县令王之臣有诗十六洞南北纵广三十里龙鳞洞在县西十五里中有小江江上石如龙鳞又曰白龙洞又曰金鸡洞小有洞在韩山渡南里许嵌空玲珑四面望之隙光穿透乳洞在县西十五里巖穴渗滴结为乳石大者髙丈许空灵可玩锣鼓石在思明里古罗山下有石鼓山髙数百丈中少纡又有石锣山壁立云中每隂雨则闻山中有锣鼓声云桂江源出兴安自桂林而下由南亭驿经县城至平乐入苍梧为两粤左右江水路通衢山海经云灵渠以南缭绕于桂名漓江又名桂江西湖在县西闗内四山之水滙而为湖引入城濠因名西湖兴平水在县北三十里源出寳峰南流者与漓江合北流者为零陵水出道州归义水在县西二里发源古归义县由田家渡合桂水东注东晖水在县西北五里发源东晖村逹于桂江安乐水在县西南二里双月溪在县南三十步中建长桥县民居集贸易立桥视之左右皆月也八景市桥双月即此西溪在县西一里源出云源山曲折流逹珠明洞前唐曹邺有诗观源溪在县西十五里出乳洞下龙潭在县治东南五十步双月桥旁濶四十余丈深泓莫测内出金鱼或云有窍通海时或潮溢朱鸾有诗碧峰潭在县东南碧莲峰下幽深可爱秋月光耀澄清万顷犀潭在县南三十里龙跻松江二水合处有石穴父老传云有犀藏焉岸旁细草茸碧俗唿为犀草五龙潭在县北十里悠长而深昔传有五龙居之故名龟潭在县西北五十里有龟群出则其年大稔东洲在县城对江平广百余丈江水分流芙蓉池在县西双柏书院后约数十丈周围皆芙蓉邑令沈文旻有诗龙母池在县南清泉在县治西南二十步涌出石渠之崖冬温夏凉通邑皆汲以煎茶金泉在县西二十里飞泉在县西五十里泉涌出山腰百级飞注而下如㵼银河赵源泉在县北二十里昔传乡民夜见金鸡灯于林莽间祷以禳之复有幢幡出厓患水逺再祷忽一夕飞泉涌出至今名焉蜻蚨泉在北极宫旁明万厯间蜻蚨涌出流于溪石之上父老以卜丰登其后果应圣水泉在县北十五里杨梅庄金龙山古庙前泉从石眼浸溢秋冬则涸民或祀庙无泉祷之輙涌出盈坎而止祀事毕仍涸人唿为圣水异鱼塘在县西十五里内产五色杂鳞鱼投以饵则出然不可食禁民勿网清白塘在县西四十里翠屛山之西麓两湫相去尺许清浊自分遇春涨流溢亦分二色故云石渠在县城外髙数仞下有洞泉深百尺东石渠在县狮子山下有两石瓮注水泓深珠明井在县治西百余步道旁其源清洁自然而溢不由濬凿行人多饮之报恩井在县治北报恩寺前泉源清洁从石窍而出六井在县西十五里有石数级下有六窍溢水四时不竭翠屏石井在崇教寺后传闻井中或有巨响如鼓乡民遇旱汲水祈祷即雨犀牛井在县西十里犀牛嵅山下有巖古传内有犀牛天将雨巖内水涌出其声如雷潮水井在屈家村其水日輙三潮或云有窍通海永宁州禾仓山在州西一里山顶有云生雨即随至可兆丰稔又云旧人民筑仓其上故名银瓶山在州东北三里髙耸秀峻江流经其下㑹仙山在州西北三里昔有仙㑹于此覆釡山在州南门外象形而名又曰矮山旁有小洞可入今人家环住其下偃月山在州南半里新墟对面形斜倚如半月马鞍山在州桐木镇东南隔五里两头隆起中低下村落人民聚居鳯凰山在州南五十里﨑岖险隘昔巨冦韦银豹据为巢穿巖山在城南俗传杨文广妹征栁救兄所开有碑记黄源山在城北五十里亦名黄源岭黄源水出焉天马山在州堂左侧形如天马囘头潮水山去城一百里髙百余丈明时獞贼据为险要翠眉峰在州北三里文笔峰在州东一里髙耸挿天有石屹然在峰絶顶尖耸秀颖望如笔端羣山环拱或名观音山天柱峰在州西南八里都狼岭在城东北五十里险峻陡絶旧称天险巡道郭宗磐稍凿平之上有小菴距菴数步清泉出焉三隘岭城北二十里崎岖阻险踰岭嵴凡三故曰三厄副总兵马俊被袭于此又曰落马岭一线孔道左壁髙岗右临深涧见者色变郭宗磐凿平之鸡冠岭在新兴里古满村火岭在新兴里底塘村峰如火熖总甫岭在新兴里永福交界大晏岭在州北三里有水入大江龙坑岭在新安里古望岭在新安里大博岭在新安里百寿巖在州东百步许旧名夫子巖宋绍定己丑知县史渭刻百寿于后壁今尚存俗唿寿字巖将军巖在州西五里入洞若将军踞坐秉炬行可半里许上下如砥洞口悬熘若金芝挂网天成景象金钗巖在州西三里其形似钗中可坐数十人俯瞷州城了然在目道姑巖地名古满旧有寺基尚存铜掌巖在州南六十里寛敞可容数百人居民多于此祷雨石盆巖在州南七十里中多石如盆状虎踞巖在州东金竹巖去州六里许深邃寛敞有水一泓凝碧其上滴乳成物象环竒列怪两洞口相通狮子巖去州半里东南隅石乳熘结竒怪万状非多炬不可入旧名老虎巖鹧鸪巖在州南四十里双瑞巖在州南八十里形如伏狮而巖在其口乃六祖修炼之所环山拱伏巖内直入深数十丈有石佛像为石乳凝结在宋为永福县所辖至明隆庆六年改县陞州因割𨽻永宁钟鼓巖在金竹巖对面内有石龟石瓶石狮又有石钟石鼓叩之则响中空洞可容数百人通后山约数百步东江在州城东源出大晏岭合上流四源之水而滙为大江渟泓于此大巖江鳯凰山更进十余里曰大巖其下有穴出泉经行数十里至旧县而㑹于大江回龙江在新兴里旧县村㑹三江之流直至州东城下白马江在州西一里白马村旁山下有一潭转东流㑹于江大长江源出州北都狼岭下约三里㑹大江循北而东流入永福名曰太和江而总漓江以逹于海黄源江在州西二十里发源于黄源岭下洞源江在州南二十里从洞源山中流出渐于江与黄源江合茫洞江在州北自茫洞村出东流㑹于大江小江在州东北一里从文笔山隘下流出经九顶村逹大江西江在州北源出沙牛隘流径安息营前入大江施龙江在州北三隘营之前两峰巉削巖中水涌横出冲入大江深不可测里旺江在州东北牛河营之五里里旺村流出入大江富河江源在桐木镇西一二里外流为大江经镇前行十里入地伏流又十里至融县界始出山旱潭在州南二里山旱村前其水深碧中有大鱼罟网不能得水头泉在州西三十里水头村从山下石穴流出口大于瓮声向若雷奔流迅疾可溉田数百亩府前井在叅府照壁前甘冽可食永福县鳯巢山在县城后即邑之主山亭亭如华葢旧名华葢山崛起独秀上圆下广而县治建其下隋大业间双鳯来巢百鸟环集宋建隆间复来巢于其巅因改名鳯巢山事闻于朝遣使凿石得玊窟巨成池池水四季不涸澄清如鑑名曰玊液池上有涌珠祠祀宋忠州防御使邑人李珙祠左有澄心寺僧人居之以奉李公香火永福山在县南五里又名福子山隋大业间建县永福之名因此灵寿山在县东三十里昔有灵寿寺在其麓神山即罗秀山县东北三十五里有池不竭山髙数百仞挺出衆山之表又名独秀山登云山在县西十五里重冈叠巘云雾常兴于上冬月天寒雨雪衆山未雪而此山先白可兆年丰俗传昔有明觉祖师结菴焚修遗址尚存土人就菴奉香火号青苖和尚水旱祷之则应山最髙尽日力始登其巅风气严冽虽暑亦寒太和山在县南六十里废理定城后崖谷盘纡有水自古田出流经山麓金山在县西南七里髙百余丈上鋭下广状如金字故名滙三江六源水滀为重渊与马芒山夹大江对峙驿路盘山脚而行山半有金山祠土人祀此山之神螺山在金山之西离县十八里峩然右顾萦纡盘折逈若螺状悬崖絶壁上有地步武建有飞来祠土人祀所为广福神者凡有旱疠祷之屡多灵騐兰麻山在县西南四十里峭絶险隘旧有兰麻驿明一綂志即名兰蛮山宋陶弼有诗茅彚山在县北十五里茅彚村后独秀山在县东三十里髙百余丈因名马芒山在螺山之南羣峰列如屏障当大江有堵截势山麓昔有秧清书舍遗址尚存七星界山在县西十二里车元村后天马山离县十里状若天马形故名席㡌山在县南与天马山不逺状若席㡌瑶山在县西南十二里与金山隔江对峙山足临水有文明塔以镇去流云头山在县东十三里形如云头上有一石上青下赤逺望絶似人形衣裙飘展倚石而立傍有石盆贮水若盥沐状俗名红裙女石莲花峰在县东南俗唿为荣山界峰峦攅集形似芙渠傍有一峰挿天学宫逺对此峰据形家以为文笔之象东岭在县东郊外二里山有甘泉每春涨水恶即汲饮此泉狮子岭在县东十里俯临大江石形如狮灵巖在山尾村后俗谓秀才巖巖内有三秀才像不知何代人亦不知其姓氏石壁有朱书吾本象州人五字土人祷雨甚騐巖口有灵泉流出可溉田数十亩月山巖在锦桥里罗锦墟离县东南四十里空洞明敞如月之明土人塑佛像于内祀之太平巖在星冈村后幽深广豁邑人多游焉有题咏刻于石河陂巖在板塘里河陂村洞内深邃相传有六十余岔龙巖在理定里南乡龙巖村后离县百余里冈陵独秀突出一峰广敞如楼台上可容百余人蛟龙巖在县东六七里巖近大江石窟滀有深潭相传有蛟龙腾伏于内烟雾常兴西江发源永宁州石山下西南流至县西北㑹银峝江水合流经鳯巢山后至县城西合大江水西南下雒容木皮江源出永宁州古底东流遶兰麻入大江丹竹江源出下边山大江乃湘漓分流至临桂苏桥与义宁珠江合流经县城南又与西江水㑹西南下雒容毛江发源毛峝里黄源中下六阧西出至县治东滙大江水经县治右㑹西江水合流下雒容石流江在县南乡源出荔浦县由瓦窑大湖葛塘入大江䕶火水在县西北十里自豸岭东流合白石水逹栁江银峝水在县西北自登云山发源石壁崆峒水自洞中流出飞扬澎湃其色如银奔流而下溉民田无算㑹䕶火水直抵县西江每春波江涨此水㑹流清而不浊白石水在县东北四十五里经县东又西南入理定常宁水在县东三十里西流合白石水大荣水在县西北合白石水金山水县西十里合白石水桐古水一出源头一出亮底至松明塘合流北至桐古鹅江入大江太和水在县南六十里出太和山流逹理定入大江张峡水在县东源出含丹岭下西流至张峡村入大江都济江水在县西一名亭子门水一出大蛤一出车元一出大茅至大叚平岭合流入大江马芒水源自白崖古栗北流入大江下陋水源自兰麻入大江舟渡水由䥥刀滩入大江古桑水在县南乡源自官江遶沙滩古罗入大江洛容水出古田上宋遶江口入大江龙溪在县西南十里源自小江头陂来渟滀十余里螺峰环于右金山列于左溪上村烟稠密夕阳西下江水娟媚鱼舟出没于芦荻烟水间为永一景天井潭在县东十里潘村门口深数十余丈网鱼者每得大鱼白鹤池又名鹤沼县城西郊外相传当年池中忽产并蒂金色莲数本时有双鹤集于池上建有仙鹤坊今址尚存鳯凰池在鳯巢山西北山腰有池二四季澄泓一名鳯池一名凰池山僧汲饮于此并以灌山田虽大旱亦不竭甘泉在县之东岭玊泉在鳯巢山顶即玊液池义宁县灵鹫山在县西南十五里峭㧞髙耸上有瀑泉如练山半有白马寺登髙山在县东南里许山势平旷登之可以望逺智惠山在县西北十五里万山中特出蜿蜒秀丽下有广福王祠嵗旱祷雨逺近皆应欧山在县西五里九十九厄山在县北六十里髙大深䆳树木丛密不通大道灵秀山在县东五里山势髙峻云起即雨嵗旱祷之輙应鸡笼山在县东北七十里与灵川县接界㴩江发源于此华巖山在县西南二十里下有华巖菴泉遶洞前世传有桃花片从洞中流出石壁有吕纯阳诗二絶字迹剥落不可尽识青梅山在城东五里牛路山在县西五十二里近开铅矿大玉山在县西北四十五里亦有矿可开未见成效桑山在县南五里鳯凰山即在对岭前隔岭望之如鳯凰飞舞观风岭在县东北二里髙耸独立为县主山丁岭在县北七十里峻峭秀拔诸山莫及义江水源出其下对岭在县西北十五里自西山下田十里突起秀峰蹲峙于田中上有盘古庙古东巖在县西十五里民间採石烧灰壅田农民赖之义江在县西门外寛处十余丈发源县北丁岭下南流曲折至临桂蘓桥分为二一入永福江一东流合相思水入漓江涨涸不常难通舟楫石濠江在县东南三里寛三四丈源出毛皮界流合义江不通舟楫智惠江在县西北二十里发源牛路山流经智惠山下合义江桑江在县北七十里发源丁岭山下西流合石门江逹怀逺县不通舟揖山末江在县西南流逹蘓桥㑹永福而合大江㴩江在县东北二十五里发源鸡笼山下流合义江石门江在县西北二百一十里发源贝子岭滙桑江诸水合流直达怀逺县不通舟楫义江洲一名浮洲洲上有塔寺唐郡倅为卢道者建全州湘山在城西二里有飞来石东镇泉又东为玊虹泉下为无量寿佛光孝寺其巅有甲亭眺览如在图画宋林岊诗江入甲亭幽是也三华山在州治南山峰形如华葢栁山在城北二里宋刺史栁开筑室读书又名书堂山山半有泉穴地而出味甚甘冽名曰达泉一曰应泉林岊建清湘书院覆釡山在城西八十里七十二峰森挿霄汉絶顶石如覆釡有巖名圣水水出巖下有石盘承之完山在州治合江门外旧名钵盂山明州守顾璘状山形完整易今名隆城山在城东一里黄华山在城东六十里横亘道左晚霞岚气流映若翠屏按郡国志州有黄山即此迤西一岭亦曰黄华相传昔有仙人骑鹿至焉倚石山在城南六十里石人山在城东南五十里一罗氏山在城西一百里有泉涌泉山在城西南八十里巖泉涌地而出钟石山在城西一百里钟乐之水出焉文山在城北三十里昔有文家村故名山穴出泉注为洮水笔山在州北五十里一峰峭削卓立江浔宋陶学士有诗五山在州西六十里五峰髙低环峙相聫如五指故名六山在州之东七十里山列六峰吞吐烟云变态时异飞山在城北七十五里俗传西域飞来礼山在城西七十里髙耸数千仞横亘数十里罗列如屏障于大江以南盘石山在城西三里两峡壁立千寻下临寒潭澄澈无底壁上有泉数道一曰盘石一曰玊跳玊溅珠飞流注江圣禅山在湘山对岸中有石像跏趺俨然如生灵家山在覆釡东上髙四十里重冈叠嶂游者下舆马缓步以入仰视七十二峰如在天半八十里山在城西北八十里九十里山在州北九十里新宁界船山在州西一百二十里状如楼船故名将军山在州北五十里形如大将冠带巍峩倚剑天外玊屏山在州西十五里发脉八十里山盘礴蜿蜒绵亘而下横出一枝苍碧绣错环列如屏仙奕山在玊屏之后平衍曼延突起一冈袤广寻丈中横方石旁簇八小峰四面拱峙如对奕因名鳯凰山由栁山蝘蜒而南起伏竒秀形如鳯飞山阳今为学宫五台山大舆之北五里五峰秀峙参差如莲瓣然蜿蜒十余里有五台菴湘山佛尝飞钖其顶旁耸一峰髙挿天表其下有巖日照之红黄灿然曰朝阳洞仙马山即三举案山也石壁峭拔横亘当道相传有许罗邓三仙常䇿陟其岭至今磴道蹄迹犹存旗山在州北五十里山势髙峻四面壁立万仞不可攀缘其东则微低望之如展旗然鼓山在州北五十里山形甚圆髙数百丈上广下小悬梯以登扳藤盘旋而上昔有隠于此者题首阳二字诗于壁今诗字灭没其题宛然在焉马鞍山形似马鞍下有一巖外敞内狭流泉环绕常有云气往来为雷神出没之所因祀雷帝谢花峰层峦竒矗髙出衆山登絶顶则祝融九疑覆釡诸峰隐然在目嵗旱祷雨以此峰为騐谚云谢花顶上云隂隂旱风作怪农人嗔谢花顶上明净净三日即雨农人庆马家岭在城南五里凿山为径下逼深溪宋人蒋用卿兄弟始开之金峰岭在州北五十里即西黄华山峰顶三小峰鼎峙直矗云端父老相传此山常有金光烛天或数十年一见因名牛压岭在州西北十五里有泉下涌以资灌溉西岭去治三十里形势清竒与黄华相对石壁岭在州西北五十里有泉自虎巖流出可灌溉屋柱岭在州西五十里由覆釡山迢递北来逈出天表鸡子岭在州西五十里有泉溉田五十亩南流与江合白水岭在州南五十里泉流出白鹤菴山田多頼之紫草岭在州西五十里有泉北流与江合潮水岭在州四都下有寒泉四时不涸时涨时消如潮信然丫头岭在州西七十里山形峻险不可攀陟望之如螺髻双亚岭去州治八十里源泉北流二十里溉田百余亩复流一里许至兰村庙与圣水巖江相合大茅岭去州九十里下有江流四合资溉甚多阿白岭在州四都通万乡岭三里许有阿白菴佛步岭在州一都俗传无量寿佛回衡阳雁峰五百年一度徒步过此留遗迹焉石燕冈玊屏之左腋也产石燕遇雨则飞龙隐巖在城西十五里接石燕冈髙敞空濶石笋下垂状如璎络石牀回环宛印鳞甲神仙巖在城北六十里崖有古刻幽径二字相传神仙尝奏乐于此波斯巖在城南四十里前后有龙潭二龙潜巖在城西南六十里左右有石龙头角宛然读书巖在城南四十里罗隠士读书处有大清小清二水青田巖在城南三十五里深数十丈狮子巖在城西四里巖内石田数叠如阶磴然观音巖在狮子巖西大石巉巖形如屋覆望母巖在城东南为孝子唐俨名也回龙巖在城北二十里龙云巖在城西隔岸传有渔人入见一人兀坐须鬓皤然再入化为骨持出视之乃龙骨也故名礲巖在州北十五里泉从中来广如大厦深数百丈内有石田石米石乳石果莲花台旁有小洞秉烛可入宋州守黄伸改名潄日林岊有诗圣水巖在覆釡峰顶水出巖穴下有石为盘以潴之州守章复镌圣水字于石圣柴巖在城西四十里石山大寨之西中有崕壑竒胜虎岭巖在城西七十里中有清泉流石盘上淙淙如潄玉声泰山巖在城西南七十里气象巖巖如泰山然故名浮山巖在州治三都下有水北出㑹舜河可以溉田大巖在州二都洞台髙广深䆳莫测傅巖在州治四都竒葩茂树翠错巖前旧亦名虎巖梅子巖在州西南九十里有石台石仙石果游者秉炬乃入丰玊巖在州西南九十里礼山之右有石台奇迹苦竹巖在州北五十里马鞍山下洞门深小曲折以入江流清浅秋冬不涸虎潜巖在玊屏山之北三里许石壁蹲踞如虎洞门在半山之上瀑水奔注有水帘洞天四大篆字石版撃之作磬声其内曲折幽䆳伏流为潭者三相距各半里潭皆湛湛如墨深不可测每旱祷取水出雷雨随至虎巖在州北五十里大路巖前髙敞入内数十步则寛平如数间屋石田石牀宛然布列龙巖与虎巖相近外险中空可容数千人下有深潭凉风飕飕自水面扑人里人曽避兵其中名小桃源元通洞在露胜亭西洞口虚明内深旧名隠巖州守顾璘易今名合江在完山下湘水灌水罗水至此滙流入楚故名合江湘水源出兴安县海阳山罗灌二江经州境达荆州洮水在城北五十里源出文山南流入湘北曰洮阳旧尝置县以洮阳名灌水源出灌阳县北流抵城东㑹入湘江罗水出罗氏山经飞鸾桥东流入湘江钟乐水在城西一百里源出钟石山东流入湘水建安水发源城西南九十里倚石山西北流入湘江宜湘水源出州北九十里山东流三十里入湘江方舆记云湘源湘乡湘潭谓之三湘冻清水出州西南八十里清泉山西北流二十里入湘江东溪出莱子岭西溪出湾山岭又竹溪出湘山源钴鉧潭在州西七里唐栁宗元有记雷潭在湘山之滨深不可测潭心月印皎若氷壶相传雷隠翁得道飞昇后乘槎游此故名卷烟阁泉在州西三里兴善寺义泉在善果寺泉甘冽四时不竭应泉在栁山之半峰穴地而出味甚甘冽旧名逹泉州守顾璘兴复书院以泉久涸即日浚得之故名曰应泉东镇泉在飞来巖下有石如盘潴水冬夏不竭法华泉在寺西平地淫雨不盈天旱不涸玊虹泉在湘山之东巖泉出巖穴昔人因石凿渠道流入寺厨旧名涌泉州守顾璘易今名盘泉在盘石山之下巖泉寒冽不涸因石凿盘以潴之又名玊髓卓钖泉在仙奕之前玊屏之后相传湘山佛卓钖于此趺坐遗迹犹存泉眼之小者一石如蠏大者一石如马鞍湋井去州六十里井有石台中起泉窦波泛为巖下龙潭不竭不溢有祷輙应灌阳县麒麟山县东离城一里马鞍山县北三里峡山县北峡口去城十里两峰夹峙一水贯注其中连珠山县北二十里赤板堡峰峦聫缀故名抱子山在县北五十里峰势重叠如褓抱然石子山在县东北五十里查塘髙出衆山台山县西北一里有真武龟蛇迹海山在县西复顺里一峰直立四围涵水故名华山在县西南七里县志入景华山雪霁峰峦秀逈下临灌水明顾璘有诗狮子山在县西南二十里俊山在县西四十里一峰从平田突起如笔干霄旧名橹山栀子山峭拔秀丽去县东南二十五里王楼山在县西三里有望风巖下为王楼渡有小磐石栈道三峰山在县南二十里秀削芙蓉最宜烟雨为八景之一风吹罗带山在县西一百里一复顺里牙笏山在县南二十五里县虽与湖广永明接界南去皆青山絶险无路可通文峰山在县西二十里旧学址前白面山县北离城三里牛山在县北十二里峡内帽儿山在县北五十里望月岭有巖曰白竹巖县志巖内温煖时有巨人迹印山县北塘文堡离城六十里七星山在县北相接抱子山上有犁陂洞挂榜山县北官庄离城五十里大人山县北望月岭离城六十里马头山在县北七十里交全州界火星山县东仁寿里离城三十里蓟鱼山县北七里判官山县西南二十五里爬子山县城西八十里马山一在县西南二十里状如二马骧首并驰一在县北五十里五家湾凉伞山县西猺山离城三十里飞空俨如鹤葢狮山即狮山寨离城四十五里五马山县西猺山离城五十里观音山县北三十里沙罗源髙椅山县西三里罗家坪迥头山县西八十里盐塘寳顶山县西猺山北江离城八十里香炉山县南五十五里老史巢平顶山在县西十五里葛背岭县北七十里㑹湘桥侧雷岭县北四十五里下坪田虎尾岭县北五家湾离城五十里龙冈县西十里通真巖县西二里巖洞深敞上有通真巖三篆字又名灵巖涵贮秋月景色最佳九龙巖县西十五里中有沙河水通别涧石圻九条盘屈如龙状师姑巖在县北十五里蒋家村玉珠巖在县北二十里中有泉穴喷白如珠花石巖在县北六十里昭义闗有仙迹栁子厚曽游此有诗桂巖在县北五十五里即巨巖一水穿巖石而出有石龙洞甚深䆳可容数百人波斯巖县南五十里赉予巖县西大茶源离城五十里兴安县交界巖特壮耸俗唿为赉子巖飞鼠巖县西三里莲花巖县西二十里栁子巖县北十里仙源洞中有蒋道人故栖石鸡公巖县西半里宁江巖一作宁家县西十五里仙人巖在县北二十里赤巖县北五十五里小水巖即秀江巖离城五十八里莲花石在县北六十里印石县西八十里潢潭磐石在县北五十五里石卓立潭左深处体方顶平望若印浮水面有级可登马渡江县北自大源猺山兴安界发源由赤巖流入灌江澥江一名头道水源出县西南判官山遶经三峰流入灌江东江县西八十里自兴安界流入灌江灌水县南源自兴安界流经全州入湘水呉川水县南自水明界流入灌江盐川水县西自兴安界出泉接连盐田源流入灌江安乐源水县南自永明界流入灌江大溪水县西南六十里永明界发源接溪流入灌江龙川水县北沙罗源猺山自兴安界发源由三里桥流入灌江崃水县东自道州界流入灌江钟家水县东南自道州界流入灌江飞江水县东南自永明界发源由秀江堡入灌江巖浄水县西鸡公巖流入灌江文峰水自县北出宁江桥流入灌江石塘水自县西丁塘流入灌江烈溪水县西自兴安界发源通邓家桥流入灌江牛江水县西自恭城界古子岭出源流入灌江清溪水县南自大荆源流入灌江泡江水县东自猺山小水流入灌江朋江水县东其水自道州界发源由大营开徳岭出水车流入灌江宾家水县东水流秀水巖出宾家桥通五家湾流入灌江三企牛巖水县北自小河通五家湾马山流入灌江龟溪水县东自桂巖出源由龟溪桥流入灌江唐安水自县东水催村巖内出水由唐安桥流入灌江小富水自县北立安发源由响水巖至登瀛桥流入灌江㑹湘水县北七十里自全州猺山通流入灌江而㑹于湘故名市溪县南自永明界经狮子寨入灌江瑞溪县南自永明界发源入灌江九龙泉在县西十五里旁有九龙圣水庙有祷即应黒石源县南自永明界发源接连灌江沙罗源县北自兴安界发源接连龙川水入灌江马山源县南自永明界流入灌江广西通志卷十三广西通志钦定四库全书广西通志卷十四山川平乐府平乐县昭山在城西漓乐二水合流之处有山石突起中流名曰昭山唐州之名昭以此方正如印又名印山上有点翠亭今更为印山亭萦山在城东南七里髙二百余丈萦回曲折上有九峰曰髙崖曰羊栏曰月巖曰兠鍪曰马鞍曰跨镫曰石旗曰石剑曰丫髻争妍竞秀寰宇记山中多木客行坐衣服不异于人时出市贸易今居民耕植其中不异四乡鳯凰山在城东北隅鼓翼引吭势如飞鳯邑人袁启翼云三亭叠构四绕髙松千株干霄拂云明副使张祐所植叠秀山在城东东乡里笔头堡南三里髙数丈八峰挺秀旧名八公山宋周渭有诗更今名鲁溪山在叠秀山东南五里环跨平恭富贺永五州县山上有塘方广数亩俗唿分水塘塘水出平乐东乡曰鲁溪江出龙平巡司曰涝源出恭城曰上平江出富川曰白稿江烈阳山在城北二十里密山在城北十里数峰回环合拥县治黒山在城东南五里矗立霄汉一径中通连峰若黛土人以石黒多隂因名黒山脚今易名曰岝㟧山东山在城东二里旧有镇粤台久废今寿佛菴建于其上西山在城西岸一里旧有天绘亭久废宋邹浩有诗南山在城南四里昭潭南㟁双峰挺出峰下有巖旧有资圣寺俗唿屏风山北山在城北六里旧有白衣寺今废诞山一名圣山在城东南八十里乐山里巍峩挿天五代谭氏二女尸解于上有二仙女祠下有泉祷雨辄应因目仙巖灵雨为一景睂山在东南九里耸秀如黛穿山在城东七十里乐山里三峰并立半壁一大窍圆广数十丈可通行邑人袁启翼卜居其下更名步月巖团山在城东十五里有堡今废云山在城东南四十里四垂如云挂榜山在昭潭南岸䜟云榜山有崩兄弟同登笏山在城西三十里左江道宋翔书万笏朝天四字于上五马山在府江南㟁突起五峰中一峰髙耸端圆与郡城相对因名独秀山在南山前髙数十丈峻峭特起越王山在城外见宋邹忠公清华阁记越山拂于龙岳华葢山在城西南十里接荔浦江㟁峰峦闪烁俗唿火熖山山无树木芳草䝉丛四时苍翠秀色飞空逺映城市碧云恒覆山顶或横山如带朝暮卷舒变化万状山蒙则雨山开则霁占验如操左劵展诰山在华葢山之西旗山在城东四十里青狮山在城北教场右感应泉在其下旧有直节清踪亭今废俗唿为戏毬堆琉璃山在东乡里色如琉璃甑山在东乡里其形如甑平原十里突出一峰顶平如掌路似羊肠鸟道仅容一人侧行登眺则万山环翠行人歴歴可数负氊山在城东五十里形如负氊俗唿押春罗樵採者每当吻渴于无意中尝遇石泉澄流曲沼绿荇浮波幽兰佳卉香气袭人不减晋时武陵溪云藤帽山在城东五十里髙数千仞云气常封其巅山肩有平石如掌寛亩许石牀石灶石盆石鑪俨然天设里人祷雨辄应鼔山在城西仙宫山在城北一里髙百尺许宋邹浩安置昭州尝居此䝉山在城南十里石棋山在城东三十里石面山在城东七十里乐山里洛山在城东北五里崑崙山在城东南九里马鞍山有二一在城东三十里东乡里一在乐山里桃竹山在东乡里龙岳峰在城东五里邑治之祖山金字岭在城西四望皆如金字天门岭与贺县界上有石门牛岭在东乡里笔头堡西北其形如犀吹火岭在城东平岭盘旋起伏层次夏日风吹草气灼人狮子岭在城西北通恭城县迳极峻险鸡冠岭在鳯凰山旁昭潭冈在城东漓乐二水滙处又有昭潭洞旧志在昭潭之北今未详所在黄牛冈在城西五里金字岭后有大石状如牛滴珠巖旧名滴水巖在东山麓髙不过丈余石黒如铁珑秀丽滴熘丁丁有古榕盘结于顶上珠巖在城北十五里洞内玲珑有一石圆如珠知府罗黄裳更名迎仙洞相传有异人栖于此今丹灶尚存白云巖在城东七八里洞门古藤盘绕石有类莲花者又有类犀角类钟磬者两㟁陡隔人迹罕至明唐世尧因石成梁名步玊桥刻白玉洞天字龟巖在城北十里目巖在津平里顶左右有两小巖宛如人目风土记谓其黒白分明瑞山巖在东乡里大寨村有四巖曰髙巖下巖癸水巖大口巖昔村民尝避乱于此罗山巖在乐山里布井村水深濶乘筏渡之月巖在石面半山中一巖虚圆如新月粉巖在城东南十五里皆钟乳结成竒巧处疑出鬼工出米巖在乐山里相传石窝曽出米供僧故名巖形如半月磴路盘旋僧舎依崕就石展侧搆造望之如蜂房仙㜑巖在负氊山相传有一妇徉狂结宇于此后莫知所终或疑为冲举云陶李洞在城东南九十里唐太尉陶英与李太尉卜居昭州后子孙遂世居于此明太守罗黄裳构亭洞口今废鼓锣峡在龙头矶下二里石如鼓锣龙门峡在城东南百余里府江中金峡一在城东南鹭鹚矶上一在水浐营磨刀石在城北二里北涧中孟粤北征记曰临贺有石方二丈上有磨刀斧迹即此息石在旱冲突起髙数仞其上古藤纠纷垂条着地其下空坦可坐数十人行者常憇于此因名虾蟇石在城东四十五里雷公山下形类虾蟇水从口出余小石数百形皆肖府江在城南即漓水以其近府故名自海阳山东南流经灵川临桂阳朔迤演五百余里两㟁皆悬崖峭壁为滩三百六十合邑境诸水暨荔水洛江水归化水思懃水思庇水马江诸水下苍梧至广州入海诞山江在乐山里源出诞山流至陶村合下龙蒸水流至榕津与沙江水合流入乐水同注于漓湖塘江在城西七里荔江口合修荔诸水入于漓沙江在东乡里源出四十里山西流入鲁溪至榕津与诞山江合下津平里入乐川荔水源出修仁过荔浦至郡合湖塘江水入漓考槃涧水在城东一里源出龙岳峰涧口下曲折盘旋入于漓洛川水源出恭城南平江至矮山过鳯凰巖经蛇滩合乐水流入于漓北涧水在城西北水中有石名磨刀水从石上流髙于道者尺许涧旁石壁多杜鹃花春时大放如锦屏乐川源出富川上乡合桃川水经恭城入邑境合诞山江沙江洛川诸水至城下入于漓大浪溪自南山中出曲折而注于漓涉处颇广雨余暴涨波涛汹涌故名平溪在城南三里流经昭潭合漓水东流入昭平界昭潭在县东一里又作昭冈潭漓乐二水滙处蓄而为潭其深莫测下为十六滩最险峻昭潭驿沿其名回龙潭在城东考槃涧下一名回龙津明万厯中副使翁万达于东崕山勒云细鱼乃民食所闗不能断絶回龙潭改名放生潭石滩在城北十里漓江下界阳朔鳜鱼滩在城西北滑石滩下更鼔滩在城西五里荔浦江口以上三滩原有哨堡守焉韮菜滩在城东五里昭潭之下三门滩在韮菜滩下有二石对峙水中流为三门中多暗石颇碍行舟石母滩在石鼓洲滩下有石龙埧水势湍激长滩在城东南二十里浪滩下舟行取道中流湾浅长隘西㟁沙洲多浮石约三丈余向水滩上为鹭鹚矶滩有沙嘴江中有石洲水大则冲为旋涡舟行殊险横滩在永滩下右有石矶左系浅水沙洲水势潆洄奔湍大结滩上有大结塘有巨石二当江路中多暗石水势湍激东㟁为和尚矶舟行颇险萨喇滩在淅沥滩东㟁山下有石横江濵小龙滩在大结滩下五里东㟁有山嘴西㟁多浮石舟行避之大贝滩在广运塘下二里江中多石而岸旁之石益险其下为小贝湍激直下中有栏干石金鸡滩在巴江塘之上白蓼滩之下有小石踞江中大黄牛滩在黄牛塘下二里东㟁有花水浮石舟过必避龙门矶在城东南三十里有大石块横截江中而障以沙洲其深水多暗石盘互枫木矶在城东南龙头矶下山嘴与碎石挿入江中水势至此一曲江流暴涨冲成旋涡金沙池在府治东南隅即金沙井下塘背菴前池清香池即庆林塘在县治北龙池在旧府学西相传有龙蛰其中上有仙妃庙又名养化池涵清池在儒林桥西四时不竭感应泉在城北宋邹浩谪居昭州仙宫岭下有泉涌出及将北归一日泉忽涸旋有人至门厉声唿曰侍郎归矣求之不可见翌日果拜命杨时挽诗泉甘不出戸客至岂无神指二事也今嘉应庙侧有侍郎井即此玉山泉在龙山峡石上刻有治平三年沈绅书金沙泉在府治东半山中有泉清冽能苏瘴疠唐李义山诗绳烂金沙井是也温汤泉在马江里从山下出四时常温马踶泉在城东南木良塘在城北嘉应庙前仙宫岭下龙溪塘在乐山里有洞壑泉从石洞中涌出敬公井在龙兴观唐刺史敬超先治昭多善政井葢其所凿者因名梅公井宋知军事梅挚浚在县署或谓即东山麓之马王井鲁班井在大通桥侧明解缙有诗勒石于井旁仙井在乐山里谭氏二仙飞矛于诞山麓忽泉涌出清芳袭人能愈中暍者翔龙井在桃竹山下泉自石沟流注于池凡㡬折沟旁一巨石上濶下小合之成桥疑出天造相传异人所创名曰凌虚桥度桥至巖髙数十丈怪石成列旁有小巖闻水撃石声景最幽絶恭城县五马山在县南一里五峰亭立如马奔跃来朝邑堂鳯凰山在县东二里两峦开豁中峰昂耸如鳯旧县址在其下三台山在县南三十里儒学宾山三峰耸翠形如笔架傍有马鞍山晒袍山在县西南三里春夏草碧为绿袍秋冬野烧后为青袍天久不雨观山顶有云雾雨即至若雨久而四野开霁其山云气不散雨即不晴謡有出门莫问天但看晒袍山殊验每遇旱祈雨无不竒应印山在县西二里形如印广约里许双童山在县西五里乡举多聫发或云此山之秀狮子山在县西五老山在县北银殿山一名兼山在县东三十里常有白云缭绕山顶逺视如宫殿其下有钟乳穴二十昔传一异人号兼山先生深明性学隠于此有诗鵞山在县南八里金龙山在县西二十里日落时有龙影绕山笔山在县南二十里对峙学前天马山在城南八里与学宫对峙马鞍山在城东十五里约三十余丈形如马鞍故名龙巖山在县东五里形如卧牛一巖中水深莫测遇旱祷雨多应或云有龙在焉因名龙巖石佛山在县东十里半山有巖石乳结成如人形前两石柱一似烛一似鑪俗唿观音坐殿有塘深不可测以石投之如雷吼旱时祭以犬大雨立至石盆山在县西二十里石骨崚峭约二三里左有巖如盆水色澄碧夏秋不雨或涨中产游风鱼味甘滑率以谷雨前后出巖口嵗不愆期髙峰山在县南十里一峰亭立挿入天表髙莫可量仙姑山在县北八十里三峰并出石壁陡絶处有手扳及足迹旁一小巖清泉不干俗谓周何二仙女洗头盆水旱祷輙应里人徳之立庙以祀冬热岭在县西五里髙峻行者寒天汗浃相近有东华岭甑头巖在县北八十里宋咸淳十年进士周元噩刋有文记髙险难登好事者间一攀蹑见壁间诗文为巖熘蚀尽仅存石瘦梅枯花数点月明风静鹤双栖之句鱼田巖在县西三十里八角巖村泛舟从巖口入凡数折鸟语花香沙平水曲树㫁云连游者㤀归竟不知身在巖内穿巖在县西十五里山石峻耸中空玲珑洞口髙濶约二丈余水自岛坪源来山石横跨水口如象鼻如伏犀渔舟出入棹声人语响嗒如雷潭水澄碧深莫可测旁有石柱髙与巖齐数尺若珊瑚树撃之镗然如鼓声石角巖在城东三里燕子巖在城南隔溪髙十余丈燕子春来秋去巖下水不可测福田巖在城北二十五里中建有寺佛巖在县北六十里宋进士田开读书处相近有峻巖宋进士周述读书处又北十里有鳯巖明解元周嘉宾读书处金芝巖在县东五十里髙二丈余上有石乳垂结如芝莲花石在县西十里群峰罗列髙耸入云有一坪上立数石状类莲花故名风石在县北七十五里击之生风上有灵迹鲤鱼石在县东横亘江中形似鱼黄牛石在县南髙丈余其色赤遇盛雪石上独无蟠驼石在城东四里横濶可二丈宋御史周渭幼常牧牛于此后人刻御史台三字以纪之裂石在辽川村平地一石中开有水浅处四五尺深则无底鱼虾出没有大至一二十觔者居人以计取之卒不能得西水江在县西从岛坪出流㑹大江平川江一名上平江源出县北九十里灌阳界平川南流过常家渡歴县北六十里入乐川南平江在城南二十里源从胜峝出㑹大江东江大河源发湖广永明县至龙虎闗入恭城界南流六十里经县城环绕如带澄洁可爱逾县又西流入平乐滙漓江西江小河源发桂林府临桂县东乡东流至县属双溪寨四十里直至县前五里滙东江大河葛家溪在县东西流合乐川水北洞源在城东十五里水出银殿山流经葛家溪西入乐川岛平源在城西三十五里势江源在城东四十里源从伸家猺峝中流出渡雷㑹大江蘓陂源在县西四十里源出车峝流㑹大江下山源在县东十五里流入大江富川县马鞍山在县治东一里上有文昌阁鳯凰山在县南下有云梯岭稍西曰朝冠山又东十里为穿山上有巖曰仙巖虎山在县东二里许有巖曰龙水石门山在县东三十里门容一人四面峭壁不可上下屏山在县西三里形如列屏邑之镇山霭石山在县北一里龙头山在县西五里碧溪之水出焉马头山在县东十里形如马首故名白马山在县南二十里相传曽见白马悬缰于此文笔山在白马山南五里两峰尖耸如双笔然穿光山在县东四十里中有巖爽朗道人莫公居此豹山在县东三十五里其隂有洞农人望云占晴雨尝騐隐山在县东四十里潜德巖在焉宋林通归隠读书巖中有林公石牀四大字通山在县东五十里有洞曰祥云郎山在县东北五十里中有穿石巖傍有石灶炼丹所又有石棋局石上书请寻乐处四字宋郁棠添林御史隠此龙溪山在县北八十里龙溪之水出焉白云山在县西南一百二十里侧有丹灶山相传汉张道陵炼丹所石臼尚存寳剑山在县西南八十里一石如剑故名钟山在镇城之中山上有石扣之如钟东山俗名姑㜑山絶壁参天界连三广凡剽掠余党多匿于此花山在县西九十里堆蓝罨翠劲栢苍松交枝衒绿密萼争妍为一邑之名胜歌山在县东广舆记昔冯乘有老人自少不娶善讴闻者酸鼻及病将死隣人送至此山老人歌以别之余声数月不絶秀峰在县西北七十里平地突起数十仞宋毛衷刺贺州过而异之遂家焉长标岭在县东北九十里唐李靖平萧铣驻师于此土人立庙祀之独秀巖在县西三里内有石窗石磴昔人曽读书于此挑母巖在县西四十里又作桃母巖溪水漫流巖下旁多桃树相传有老妪种此嵗凶採其实以充饥树特繁盛碧云巖在碧云山上其中寛敞深䆳竒异万状髙处有广阳岛三大字逺望分明近视如擘絮状又有古石刻仙巖在鳯凰山之东洞门有五色石形如莲花垂下苍藤数茎穿巖撑拄下有深潭环以石梁周笃棐修之今益増胜川巖在县西六十里传説孙权时一夜雷震开有七孔兴云巖即兴云山在县北三里巖前有龙湫山顶有一石盘寛三尺许深尺许中有一石恍如鹤天将作雨石盘呈雾巖内出云龙湫闪电丹霞洞在县南一百五十里六洞在县西九十里别有洞天居然紫府岭巖陡壑流淙滴乳响石在县东离城一里髙数尺大数围叩之有声如钟富江发源于灵亭乡南合神源之水经县治东南流入于贺桥头江在县南三里卢溪之水出焉东流注于富江白水一水出县西岸山约髙千仞潺潺而下一水出县东叄辇源由沙母流出茶源滙焉春夏大雨倾盆水气相㑹空中响应如雷其年县即大登秀溪在县南七十里发源于石姑合永之沐水昭之漓水下苍梧入海碧溪在县南五里源出沙平西流合漓江洋溪在县北十里许山巅有龙湫天旱祈雨輙应灶溪在县南一百二十里丹灶山下昔传张道陵炼丹取水于此宋陶弼有诗万源在县北二十里由塘背而北流合九疑下大江龙泉井在县西南水井在县北五十里下有灵泉离㟁仞许长夏居民往来口渇撃壤而唿其水自上饮后复下名曰犀牛又名犀泉贺县瑞云山即甑山在城西十里髙千余丈旧名幽山唐李邰出刺是州山有彩烟覆其上旬日不散遂易名瑞云玊印山在城东南十里兀然江中虽洪涛泛涨而此山挺出俗唿为浮山障一邑水口树木蓊翳上有陈侯祠迎碧亭海螺山在县南十五里山中石子如螺故名岭有泉清澈四时常滴下江滴水巖是也橘山在县北二十里上有七十二峰攒竒竞秀中多橘故名又常产银宋置银场于此蕉木山在县东南二百二十里斜接广东开建连山西界贺境旧为矿徒出没地五指石山在县南八十里信都谷中五峰并列如掌有石佛像郎江山在县东十里稿山在县北二十五里幞头山在县南六十里聂峰山在县南七十里尖峰山在县西南十五里峻峭孤髙挺出群峰之上亦名文峰山玉泉山在县西北十里有泉皎洁与仙池之水俱流入橘江禄山在县东十里紫石山在县南七十五里砚山在县东五里三盆山在县东南二百二十里与广东连山县接芙蓉尖山在县东北二百三十里东接广东连山北连湖广江华开山在县东南二百二十里接江华县鸡罩山在县东南二百二十里水东接连山余髙西界县中楼鳯凰山在县西北八十里马蹄山在县南五十里昔乡主神至此山分界马蹄二迹印石路上至今现存灵台山在县南一百里半山有寺名云台菴双瓦山在县东南一百六十里与开建连接茶峝山在县东一百七十里接开建县临贺岭在县北七十里与富川县接今谢岭是也按张耳传秦南有五岭之戍广州记云大庾始安临贺桂阳掲阳是为五岭又桂岭一统志即古临贺岭旧志在县境即桂山五岭之一冬𤓰岭在县西八十里闗门岭在县东南二百里水东界连山上台西接桂岭汛四松岭在县南二百里与苍梧县接界大桂岭在县西一百二十里与苍梧接界观音巖在县北二十五里石山耸翠乳窦天成知县何天衢就巖前搆屋可供游息瀑布巖在县西五里梅花洞在县西南界牌㘭在县南二百二十五里东接连山西连贺之龙水初峝大峰坳在县东一百五十里与连山接白土坡其土白腻可傅面岭南妇女率皆用之又名铅粉山寡母坡在县东北一百六十里与江华县接界马鞍石在县东南一百二十里与怀集开建两县接界贺江由富川灵亭乡发源南流二百五十里经县治绕东门过浮山㑹桂岭小河水口合流至广东封川入于南海橘江在县东五里源出橘山南流入贺江温水凡二处一在南乡洞一在里松乡其泉有二一稍热可浴一极热可燖鸡豚临水在县东南源出桂岭南流至县东与贺川合流而下钖溪在县东北四十五里其水清冷寰宇记久饮则损人腰脚龙门滩在县东南寰宇记云水深百寻大鱼自跃登此门化为龙不过者曝腮点额故又名龙溪沸水泉在县西泉涌如沸昔有沸水寺基今建瑞云寺玉泉在县西北清澈如镜四时不竭合仙池水达大江莲花井在县桂花坊水煑白米为淡红色如莲花様龙井在县东十里嵗旱祷雨輙应荔浦县䝉山县南二里䝉水出其下狮子山县南二里山前古榕一株苍翠盘郁如葢覆䕃官道道傍有桥称仙人桥桥中空石板二取象锁形镇压狮子康熙二十八年平协镇文养谧添造旁有古石碑其文为苔藓䝉蚀不知造自何时古架山县南二里山后洞极寛广山半有泉清朗常盈可供百家饮汲山岚青翠日照烟凝名曰古架浮晴纱帽山古架之西形如纱㡌故名上有洞笏山县东南五里壁立如笏俗名饭匙顶寛百余丈相传昔有蛮贼据为巢穴兵围之有怪藤引水而上贼无饥渇后官兵侦知㫁其藤而水絶贼遂就擒银瓶山县东十里其山若瓶故名对鸡山县东十里两山相对宛如鸡势土人有雌雄之别八仙山丹竹江口其山八座列官道傍罗隠云八仙锁水口即此相思山县北二十里旧记每嵗元宵獞女唱歌于此贸易胜如墟日今数年来无复此风矣青山县南二十里林木葱翠隆冬不凋故名下有洞洞中有桥止尺许水深无底秉火以过居民数百家襍处荔江绕其后可通商贾舟楫大杭山城西南二十五里两山夹峙中居数百家有二泉不竭可供汲饮下洞即永安州界南村山镆鎁山后两山相合中有坪两傍皆属居民北寨山镆鎁之后山下有洞可入小青山穹窿百丈土民环绕而居山有五巖最髙者曰髙巖次连两巖曰双巖近地二巖曰牛巖髙巖有顺应王神像祀者必须缘梯以登一山皆孔窍玲珑可观桂山县东三十里有洞曰天豪峭壁中腰云梯三架方可上洞内异石笋莲塔马鞍或钟鼓诸般形肖进数层方至天门再进有石桥二座上有真武殿两傍石柱宛如龙盘殿外一石人若俯伏状前有笔架一座游者竟日乃尽妙画山县北三十里壁立如画延宾山县东二十里下有土司城三竒山在延宾城后二里许山明水秀茂林修竹有三天门上至顶数井极清冽每日三潮中有坪可容万人火焰山县东四十五里一名华葢山髙数仞周二十里峰峦叠出亦名铜鼔岭山顶有塘寛数亩深丈许内有鱼蚌塘畔有石棋枰时作鼓乐声附近居民间有闻者龙窝山相传昔年有龙修炼于此后飞腾而去今其窝在焉宾山县南三里又名独山县治之向山也文笔山县南三里境山县东八里都鳯山上蘓之上髙万丈昔年有贼为巢其上镆鎁山在县北三十五里险峻如刃昔人置闗其上土人谓之界牌山北山绿水村后镆鎁闗西髙千寻大不可度曲折而上及顶有坪濶数百丈有二泉一名济危冬夏不竭其味寒冽一名涤秽其性澄浊土人遇乱避兵于此一以资炊爨一以供澣濯故名天马峰在小青山傍一石如马傍立一执辔者逺望尤肖长生岭县东一里望髙岭县西一里县治从此来脉北闗岭县北一里马鬃岭在县东四十五里与火焰山隔江相对长可十里许如马颈有石类鸡冠又名鸡冠岭猫儿岭县东北一里荔水由下经过鹅翎巖县南三里巖有二层髙百丈第一层有石状若鹅孔中滴水如乳每遇亢旱祷雨辄应独秀巖古架山之西大不过数十丈髙止百尺巖空有水傍有石夏日樵夫恒纳凉焉大虫巖县南文峰山之左其形如虎相传有三五夜行一息雷雨大作飞一石压虎口厥后虎患遂息古沉巖县东五里幽奇莫可名状石柱森森满洞皆然一净瓶髙丈许石神石案石荔枝俱称竒絶开口巖离县五里今名佛口巖后洞有石钟石鼔石凉伞石田亩坵界划然白山巖县东十里上蘓坪之前旋折而上髙百仞巖下有洞游必燃火大纱帽巖在上蘓坪有洞可入昔传樵人于内携双虎子而归牛巖在上蘓坪左髙亮寛敞滴乳天花葢顶有石狮守洞又名狮子巖傍有小巖更佳天门巖县东十里上洞旧名黄姜巖连接蓝村巖巖右傍一小洞如太极图名曰太极巖初入巖有一石团结独垂右左环拱而向名曰拱辰巖稍入一洞广濶平夷㡬二百步石笋或上或下有大石十余倒地如睡僧然宛若广寒名曰广寒巖又有石笋俨若神像面前一石如香案名曰真武登殿又一长路㡬十丈仅容一人侧身而入名曰长门有一洞四围空平独一门可入幽深沉寂一石状如老人四围石皆类网形髙悬曰渔翁撒网其洞口深䆳云雾隠伏尚不知㡬洞天游者必须秉烛麒麟巖县东丹竹塘二里许两山相峙状若麒山下一巖深䆳莫可穷究巖口清潭漾绿色犹螺黛有巨鲤唇翅若珠每出则鲤之从者千许居民常见弗敢取潭水由丹竹江出荔江象巖青山之后莫王庙之傍穿巖一在青山后山顶寛广可居一在县北三十里内小河连贯三山最泓深傍有大石夏可避暑冬可㤀寒金鸡巖城西南二十里双平墟之北山半腰极寛敞傍一小洞须把火而入朝天巖在绿水木潭灞之上山顶见天故名内有璎珞寳葢石钟石鼔排列把火尽可深入向阳巖南村山之右宏敞如屋目巖一山壁立翠映官道谷巖天马峰之后巖口皆水土人乘筏秉炬而入有大坪可容百余人春暮常发洪水多鲤鱼大至数十觔土人皆捕之川流巖俗唿石牛洞极深䆳其水冬夏常流游者从水中行把火探源难穷其境尖山巖在龙窝之南笔立田间形如石塔巖有二层上层寛亮四面置窗可读书避暑松栢巖尖山之南巖数层楼阁相似窗明石奥一曲一折极尽工巧第一层险阻难上须髙梯可行巖底有洞深䆳把火深入难穷其止避秦巖在松柏巖傍有数洞极髙前后皆通土人避乱居之社巖在小崙村南怪异玲珑不可名状火炙巖兵燹时土人避乱居内火失被烧因名火炙内多奇境路险难行龙巖在龙窝之南洞如龙去殻存头角鳞印如刻下苏巖巖多洞七通八窍极尽人工之巧但惜其底暗耳利市巖水流不息灌至通津里有水源太子神田者多奉祀焉蜈蚣峡在青山昔杨文广征蛮立营于此内外各五营规模森列犹存秦家峡县北三十五里峭壁崚峻居民盘遶其下荔浦峡有上下二峡髙山相峙湍激不减三峡山重水复乃一县下水之闗键六䦨冲乃荔浦永安接壤之所其山开一孔即聚水一窝传昔曽栖迟百数人家不劳逺汲龙头石县北三里土岭半腰突出一石状如龙头受日月精华嵗久遂能变化啖食牛畜人或遇其害明嘉靖间愈甚后为雷撃去其唇患乃息至今犹似伸首岭际蟇拐石粤俗唿田鸡曰蟇拐在莫王庙前江中其洞幽潜羣鱼类聚冬煖时渔人裸体而入水色渟泓俨然别一洞天双鱼石土岭有二石如鱼故名榕树阨在緑水之上鳯凰坪在螺蛳寨之前一石卧地其形如鳯荔江在县西南水色如荔故名荔浦水自修仁猺界发源分二支一自踏石村出青山一自合江㑹荔江出青山经县前顺流而东滙于漓入于昭潭为府江丹竹江在县东南源出峰门砦北流过独秀山入荔水延宾江在县东三十五里源出上洞流合荔水漓江在县东合恭城水滙昭潭发源详临桂山月江一名沙月江在县北二十里钟山下源出鸡笼猺南源东南流经月山岭㑹荔水濡水在县东南注瀬溪又注于漓水见水经注东水出自永安州龙囘里羣峰巢合荔入漓绿水在县西北两岸林木隂森四时清碧因名曰绿水发源永福理定界一支入大小江由南源大界厯普陀江过镆鎁闗沙月江出思贡之下与荔水合流入府江湖塘江口县东六十里即平乐分界处荔水过此不二里许即漓江昭潭古井在县南门外城脚下冬夏不竭北门井在县北门外寿山观前今废鸳鸯井在县东南二里内多小石拾二石磨之入醋则两石合为一处故名凉水井在凹峰外炎暑时行人多借此水以解渇修仁县文笔山在县南竒峰揷天中列三台为学宫对山观音大座山在县治三里髙数百丈即蘓山来脉蘓山在县西北隅髙约千丈横亘十余里宋皇祐间知县狄遵诲讨冦立寨山后夜夣蘓武因祷焉师㨗请于朝即建庙祀武因名庙傍一石壁水自上滴下源源不竭每遇旱祷雨辄有灵验黄峝山在县南二十里又南十里为龙冈山松明山在县北一里山多松人探之以代炬因名榕山在县南十里相近者为潭川山崇仁山在县南五里髙数百丈每有云雾覆顶则风雨即至罗仁山在县东三里又名独山髙数百丈四围皆悬崖峭壁惟南一穴可通山顶山有桃树向有猕猴穴其中近日人烟稍聚则无也大猺山在县正南十余里黄峝山后丛山叠箐寛袤六七十里险峻难行修水自此发源内有六噶六定三片六叚等猺皆自耕自食不轻出猺界种香草植松杉以为业象鼻巖在县东南半里修水经其下潆滙为潭又名象鼻潭其上即回龙寺官巖在县东以弄村巖在半山巖口髙濶一石似人形水从石罅滴石人顶上又一小石生巖后击之声如钟内有石田界限划然天井巖在县南十五里为县发源之所上有壑寛丈许深数丈相传唐五代时罗隠至此太平巖在县东五里有石洞深䆳而险可以避兵由此得名修江自大猺六定六噶发源由黄峝村出又自永安州之滴水等猺发源由古城长滩出马蹄村与黄峝水㑹歴古峝经县东南出青山合荔水入府江向因沙石壅塞春夏水发每多冲决两岸田亩雍正五年冬署县事黄锦璋详请疏通稍免水患横墙江在县西南十里自崇仁山脚出绕沉沙口过旧县经接龙桥顺流与合江源水滙于荔江崇仁水在县北源出谢山东流合白石水昭平县五峰山亦名五指山在县北五里为县主山昔有太尉陈满得道于此今为境内土神山顶有池塘台榭花果每无意登临见之若有意探求即不可得碁盘山在县南三里相传有仙人奕碁石上遗迹有石碁子三纱帽山县南一里有一巖石似古弥勒佛状狮子戏毬山在县东五里上永村内仙㑹山在县东八十里昭平里山顶有平石似棋枰时或云烟拥罩风雨㝠䝉若有仙人坐奕故俗唿羣仙聚㑹山玊坡山在昭平里玊坡村形如顿笏髙数十丈左右山峰环矗上巖内有石类寿星石乳下垂撞其声如鼔如磬下有坡石如白玊因名雷公山在昭平里上有池水鲤鱼上水山在昭平里江口黄京山在县南一百五十里髙耸数十丈俗唿大塔山登其上山川尽入目中葫芦山在县东二五都潘家寨南上有飞来铜佛六尊都人嵗祭之遇旱可祈雨北辰二星山在北陀峡口石壁嶙峋髙三百余丈罗令山在马江里山上有寺五将山在县南六十里古袍山在县南一百里莲花山在二五都形如莲瓣环麓有水俗唿出水莲花天门山在马江里通古连地状元山在招贤里昔有状元隠于此故名五指山在县东南一百八十里宁化里樊家上屯衆山中五峰特出巖内空广可容万人有江水穿流巖口仅一道以为出入四壁陡絶明万厯初山贼黎福荘等据险为巢久始克平于巖前建设堡戍双鳯凰岭在昭平里仙㑹巖一如雌一如雄上有青松奇木接米岭在县治百余里髙峰巉巖鸟道如线其尤险者曰马颈曰石陡峭壁立径路㡬絶獞猺凭为渊薮岭后文化宁化招贤诸里赴县输租水陆纡涂回逺数倍雍正三年县令钱兆沣请捐俸开凿跨岭除道濶五六尺上下仅四十里化险为夷往来便之邑人黎中和有记勒石佛子巖在昭平里巖口髙濶中起一石尊严如佛像前有香炉石奇夺神工傍穿一穴积乳下垂巧逾雕画相近者为仙巖偻身而入中有深潭沙洲羊角巖在二五都双峰挿汉山半一巖巖口石乳宛如莲朶倒垂独山巖在县北一百二十里周围皆峭壁不可跻攀其南一穴深三十步广二十六步髙千寻缘梯而上可通山巅车记巖在昭贤里巖内有石桥石钟飞龙巖在二五都潘家寨之后犀牛巖在宁化里传有犀牛出食禾一妇汲水偶见以竿逐之得其毛归游水不溺一日至龙巖探珠龙化一人逐之入其家陷为湖今号为龙潭米斗石在县东思懃江水中涌出巨石髙丈余石顶有一窝形如斗每遇水涨窝内有沙则是年必丰禾仓石在县东思懃江走马堡涌出水中四围如仓每遇石上生有草花亦主丰稔兆仙人石在县北昔有仙人在此石上昇仙足迹尚存明源江在县西出金田至练滩入漓江思懃江在县东源出富川丹霞洞流经白橐江至思懃废县与常峝浊水江合入府江归化江在县北回入漓江浊水江源自贺县碁盘石分水界东流为沙田江西流为浊水江由龙巖而合大小磢入思懃江一百二十里扺县富郡江在县东南源出贺县流经马江废县又西流入府江大磢小磢在县东一百二十里磢俱山石横生栏河浊水白橐流至此入招贤河通马江鲤鱼潭在宁化里遇旱祷雨立应龙门滩水深万丈大鱼登此则化龙见干坤万国全图天池在北陀城后又名峡口塘石山对峙潭水清澈水源涌出不涸映龙泉在昭平里泉从石中涌出温泉在马江里四时温热鲇鱼井在浊水江边涌泉长流永安州三昧山在州东五十里鳯山在州西十里望如锦屏䝉山即古䝉州地在治西南五里壕址尚存三石山在州西北十五里相传有人突见羣羊横过举箭射之一发三羓没羽继视之皆石也迄今箭痕尚在石印山在州南二十里镇睂水中央宛然如印石鼔山在州东北十二里遇变警则鸣声闻数十里壬山在州北二十里壬方故名壬山俗讹为银山天堂山在州西北五十里上有炼丹仙蹟百里始至絶顶有桃数株实大而甘食之如蜜若懐之下山即迷归路至今传之摩天岭在州东十里许朝暮云气矗合若可摩天七星岭在治西南二里小峰聨络成七故名双髻岭在治北十二里两峰如髻夹耸道傍马鬃岭在治西北四十里界接修荔萑苻之薮设兵防御老虎巖州北六十里在龙回里平塘寨巖内有石身卧首昂宛似虎形干城巖在州西北六十里杜莫寨傍万窍玲珑洞天特辟若堂奥然官巖洞在杜莫寨山中约髙丈许有石室极光明风雨不能侵官长往往宿此仙女洞距杜莫寨三里景致可人云气常覆水崃在州西北山崖峻险古皂岭祖并马鬃各水经流其傍人过之无不战栗岭祖冲在天堂山侧登山徧见一州髙出羣山故称岭祖不呌口在州东南半里有岭似鳌鱼状昔人在腰背作窑其岭如人呌数日因作文奎楼镇之其声遂息故名眉江在州南二十里弯曲宛若娥眉下五屯出藤县大江古皂河在州西北三十里㑹岭祖江于水崃由石牛潭西流与洞口二水合经州城而南下峝口河在治东北五里源出三昧东流经州城达激江浊水川在州西北二十里其源自马鬃岭出三王站流至沙篢村入石穴潜流半里从小以喇村出自春至冬其水皆浊名曰小黄河旁出白泥乡人磨为水粉绘画时用之龙潭在州西北十里水遶丛岭瀑布数十丈注入潭内传有潜龙暮春时羣鱼拥朝至今犹然石牛潭在州北七里潭广十余亩其深莫测昔有神牛潜于潭旁石下时涌波澜人不敢渡嵗久不复然䝉江口在州南二百五十里水出䝉山至江口与浔南水合流上经五屯下达苍藤古碧泉在州南二十里甘露泉在州北七十里大路旁炎暑掬饮味甘冽兼可驱疫神泉在城隍庙前其形似井汲饮可消瘴疠清风沟在州北三十里梧州府苍梧县三台山在城北六十里旧有广镇亭泽山在城北四十里通星山在城北六十里南汉太守刘曜常登此观天文大云山在城东三里发自桂林为府治主山茶山半在城内半在城外云葢山城东二里即大云山分支其麓为光孝寺阜民山在城东门外下有嘉鱼池冲霄山即火山在城南隔江梧郡之案山也每三五夜有火光一见若野烧状俗传南越王佗藏寳剑于此或言水中有珠故光烛于上又产灵麖三足郡有灾祥则先鸣寰宇记云山下有丙穴嘉鱼生焉明总督张瀚因郡多火灾更今名原有祥光亭万厯末知府陈鑑改建真武庙以镇火灾今不复见有火光矣文殊山在城西北五十里林木蓊郁前枕桂江俗传文殊大士説法于此苏山在城南八里前临大江苏轼曽停舟于此因名金石山在城东二里图经呉时有道士牵牛渡江语舟人曰舟内牛溲聊以为酧舟人视之皆金也道士与牛并隠石下因名立山在城西十里路通藤县下为三公坡明都御史韩雍讲武于此今建先农坛于山下印山在城西北三十里其形如印石英山在城西二里旧有石英宋时充贡明正徳间立闗于上名石背以军戍之铜镬山在城南一百里石壁嶙峋林树参天登之望大江如带封川各处了然在目山上有池巨鳞潜伏隆冬有雪霁后恍如银砌案梧州气候常煖无雪铜镬极髙冬则霜结成氷山树一片凝白似雪耳山顶平旷池水春冬不竭亦不溢清洁可烹饪四面陡絶路通一线与广东西宁县接壤稍有警息匪类即倚之而负嵎苍梧藤岑皆患之大迳山在城北六十里金盘山在城东北一百二十里七山在城西南一百二十里古㰖山在城东北一百二十里鳯凰山在城东一里挂榜山在城西北石壁平旷俨如挂榜刻虎榜石三字寿星山在城南十里山峰圆整芋荚山在城东北一百六十五里与封川开建交界山产金砂然岚气特厉文笔山在城南十五里峰如卓笔茶亭岭在城东北八十里腰鹅岭在城南九十五里仙人岭在县北四十里寻阳乡髙百余丈昔山崩成沟土人偶淘石罅得金思贤江流山下志云江产金或谓是欤胡台冈在城西北六里南宋时郡守筑台山下每朔望率僚属望阙而拜今为社稷坛鹤飞冈在城西二里石英山左南汉太守刘曜凿㫁其嵴有双鹤飞去伏虎巖在城东北五十里搜神记扶南王范寻养虎于此投以罪人不噬乃赦之虎亦不妄噬又曰昔李上座修行之所道成驯伏勐兽故名锦鸡巖在城东五里悬崖峭立洞宇宏敞中有石窟俗传舜陵在焉石鼓洞在城北二里右为庆林寺洞左临桂江为髙明亭程文徳有记今废桂江即府江在城西北合大江流三十里往广东封川县一名始安江又名金沙江杨昇菴丹铅录云古有金沙浮转多桂浦忌经过之謡言滩大水急上下舟皆难行也大江在城西南经城东三十里入封川岑溪髙辑三江源流考漓江源出兴安县海阳山九十里下灵渠一百二十里至灵川县又六十里至临桂合相思江下阳朔西合荔浦东合乐川并滙于平乐合思懃江下昭平合马江经三郡行九百八十里至梧州入于左右合江在梧州西南溯流三百三十里至浔州而江分城东为左江一交阯江源出安南夷界十万山经上思州迁隆峝下宁明合龙州江下太平合通利江下新宁合䭾排水至合江镇与牂牁江合此左中之左也一牂牁江源出云南由富州入田州境合泗城江下田州奉议州上林土县思恩府归徳州果化州合南江下隆安县合渌瓮江至合江镇与交阯江合此左中之右也合流而趋南宁府合八尺江下永淳县合陈埠江下横州合思武江下贵县合横眉江至浔州府东㑹右江浔州城西为右江一融江源出清水江经贵州黎平府与古州江合下怀逺合浪溪江下融县合带江至栁城合龙江此右中之右也一龙江源出贵州都匀府合环水至庆逺合小江下栁城县合融江此右中之左也合流而趋栁州府环城三面合洛清江桂林东北诸水㑹焉下象州合红水江泗庆西北诸水又㑹焉下武宣县合㫁藤水至浔州西㑹左江两江合一浩瀚东倾合大隍江下平南县合白沙江䝉江下藤县合绣江下梧州合漓江三江既滙尽注于繋龙洲出广西界下封川至肇庆分流入江海思良江在城北二十里即下秤源出东安乡大迳山遶城东北合流大江旧传产金又云有鳄鱼亦名多贤水安平江城西七十里源出镇山遶城西南合流大江上接藤县大任徐化诸乡之水又名白石江下榕树潭入大江东安江城东北四十里源出上水猺遶城东北经封川入大江龙江城西北五十里源出五堡遶城北合流桂江须罗江城西南六十里源出鹤村遶城东流合大江长行江城西南三十里源出岑溪县山东流经戎墟入大江观音溪在城北一百里源出大岸山至观音埇汛下入漓江溪不通舟驿路设有渡船繋龙洲在城东大江上江涨时洲独不没又名浮洲矻然中峙葢三江砥柱也旧建有亭林木森秀可供游览明知府陈鑑复建阁以祀文昌歴久圯国朝左江道王毓贤知府陈天植重修长洲城西十里在大江中纵三十里横三里居民颇繁自此而上有思恩洲思化洲托洲禤洲思礼洲黄陀洲皆在江中居民差少有桑寄生产长洲者为佳自兵燹后庐舍悉毁桑树砍伐殆尽今少栽植嘉鱼池在城东上为嘉鱼池下为放生埇即学塘二口旧名鳄鱼池搜神记扶南王范寻常养鳄鱼十头犯罪者投之池中鳄不食乃赦明总督韩雍改名嘉鱼𢎞治间疏池益深广以其息助士子膏火知府陈鑑筑长堤以障水逆流而西绕城如带名回澜堤氷井城东对火山味甘洁唐大厯中经畧使元结铭曰火山无火氷井无氷宋宣和间郡守萧磐访得之有井名未磨灭自我发沉晦之句明总督韩雍建亭于上覆之三公井在东南山下明总督姚镆总镇郑润总戎朱麒所凿士庶感恩怀德故名尚书呉廷举赞云苍梧㑹府雄峙南边东山之麓下有源泉藤县东山在县东一里蜿蜒秀丽拱于县左上有唐李衞公祠南山在城南二里顶平如砥诸峰聫络横列学前旧有杏坛松崖竹坞芹涧雷庙今俱废石壁山在县南二里南山之傍髙十余丈石色皆赤亦名赤壁下临绣江树皆倒悬巖石如削石人山在县南三里峭絶临渊下为龙窟水旱祈祷辄应山半巨石峙立望之如人镃鑪山在县西一里有镃鑪佛舍谷山在县西北五里又名西山隔岸临江其形若谷髙冠诸峰竒挺秀拔大燕山在城西三十里雄伟秀丽俯瞰大江龙骧山城南六里数峰耸立下抚清流晋龙骧将军陈隠曽驻军于此六爻山城西八十里峭絶临江山形六层列如卦爻山足有十二矶络绎相属与白马堡对峙为崃冦出没处白藤山城南一百里峭拔﨑岖昔云常产白藤今无勾刀山城北一百里窦家寨后髙峻絶险明万厯初刬石为梯磴南通容县灵山城东一百里有池塘巨鳞其下即十六洞登屿山在县西十五里二峰对峙崔嵬苍翠形如螺髻天马山城北一百里去五屯东三里百鼓山城北一百里鸡头山城北一百里仙果山城北一百里绳武岭城西县学之右峰顶圆秀如覆葢状龙颈岭在县西北蜿蜒起伏如龙为县治学宫来脉其前为州学今废葛坡岭在城南横如一字县学之案一统志又名学岭罗幔岭城西南三十余里岭髙五里广围十里为潘洞都榜诸水发源天塘岭县东南百余里髙数百丈上有大池巨鳞双鱼岭城西一百里古甑岭城西一百里水月巖南山之麓旁临曲涧水光月白时最为清絶李白巖城东四十里赤水崃之右山巖崚増百余尺其巖穴深广二丈有窍上通后人辟为山寺旧传李白谪夜郎时憇此读书今寺右石窟深广不满三尺不可坐立赤水崃县东六十里两岸壁立水由中注林木蔚茂龙巷石县东南绣江中垒壁嶙増中低若巷其平如砥长数十丈濶丈余冬月水涸可以游观鱼影石在赤水崃中潭底有石其影如鱼春水盛时江鳞羣聚藤江一名郁江㑹浔水绕城东与绣江合流经府治合桂江而东唐有安抚使汎舟所佩剑跃入水又名剑江绣江在县东南源出髙州双威寨北流经容县至藤与郁江合流䝉江水源一出平南大同里一出永安古䝉州地二水合注五屯江至大良村入藤江合流皇华江源出广东信宜县至恩泽村入绣江合流纂寮江源出罗幔岭东北流入藤江都榜江源出罗幔岭西北流至黄丹驿南岸㑹藤江四培江源出苍梧思排脑至禤洲尾入藤江合流潘洞江由皇华江溯流三十余里源出都欧罗幔至岭头村入绣江思罗江源出容县大容山经窦家寨入绣江义昌江源出岑溪东乡至三十五都入绣江合流牛皮江源出苍梧县安平乡经随化里泷底至思缘村入䝉江合流黄埇江源出蒙古村至瓦窰流入藤江下栩江在城东十二里源出四安山流至禤洲尾入藤江白石江在县东十七里源出灵山流经江口下入藤江龙潭县北二十五里潭深无际冬时水落石出人践之足音下应时或水涌波涛数丈移时始平旧传其下有卧龙将军滩通津门外鸭儿滩在将军滩南五里春涨弥漫波澜潆秀中窖滩去鸭儿滩四十里石屿屹立中流水分两𣲖经数里复合俗名穿窖禤洲在县东十五里大江中昔时居民甚繁托洲在禤洲东三十里赤水上游居民繁盛明万厯间水溢徙者三之二登洲在县西二十里中流孤峰苍翠思礼洲县西四十里昔时居民树畜繁殖玉井泉在县西南隅宋秦少游有涵云注玊之句指此桂山井在富寿坊自石窦中流出色白味甘酿酒异于他水石垒井在县西兴贤坊甘美清凉南泉井在迎恩门外地甚下而味不变今名朱砂井容县北灵山县北二里其形如龟山色青黄望之逼真又名真武岭诰轴山县东十里与挂榜山相连鎻绣江下口大容山县西北二十五里为县治来脉髙五百余丈周围千余里盛夏有霜分九十九涧其山面面相似人入或迷出路北流兴业髙浔诸州县分据其麓凌云山县东北十五里与金牛岭相连旧产斑竹都峤山县南二十里髙三百余丈山有八峰曰马鞍香炉仙人丹灶八叠兠子云葢中峰南北两洞中峰有巖曰中宫名为寳𤣥之天㫁崖絶涧下临百仞沿磴扪萝而上横眺白云俱在足下昔葛洪炼丹勾漏常往栖息道书为第二十洞天宋隆兴中有梁贤者与友人游此见有阁宇三间旁多梅林取一颗啖之遂絶粒又蘓轼有送道士还山诗天塘山在县东南一百二十里周二百余里南通信宜有窍出泉流下为池分九支滙于渭龙江石梯山县南一百五十里路通髙州磴道险狭如梯上下朝山城北十五里思登河源出其下陆便山城西南四十里又南十里为鸡笼山金牛岭县北二十里峰峦耸翠为邑后镇魁星岭县南五十里嶙峋挺拔为学宫正案登髙岭县西一里又西南二里为濯缨石桃核巖在寳元寺右读书石台昔渔人繋舟其下闻有读书声容江在县南一名绣江源出髙凉峩石山经北流县环县南而东出藤梧入海汉马援云仰视飞鸢跕跕堕水中即此渭龙江县西南七里源出天塘山分为九支一向罗龙一向古邓一向度垌一向都伐一向侥仪一向六霍皆容地自东而西溯流分滙是为渭龙入于容江又从西下两水潆洄而来内外朝宗其三支别出丝罗江在县北四十里源出水源里东北流入藤县又波罗江在县东南经波罗里西北流入容江思登江在县北五里源出大容山东南流入容江乌石潭石上产艾採之可御毒龙潭县北十里旧传唐时风雨之夜有寺钟飞来与潭龙战温泉县南五十里冯村泉有二窍东窍可浴西窍如沸汤沙涧泉城外西南隅泉甚清浅四时如注杨妃井在新墟里羊皮村世传唐太真故里妃生有异质长史杨元琰购之携至京师后遂入宫岑溪县大瓮山在县南十里林木森秀云迷必雨石人山城北二十二里山顶一巨石伛偻如人立西下即藤县界一名髙城山有废营小龙山城西七里巖石峭壁耸秀十余里下临泷河波涛澎湃不通舟楫锁岑溪水口丁郎山县东二十里一名蝴蝶山中有屋基相传汉孝子丁密旧居山麓有丁兰村建有孝感祠面临大溪马岭山县南二十里层峦叠嶂一名都盘石山下一崃路入连城邓公山城西南十里山麓有邓公祠又西为云松山上有逍遥亭今废乌崃山城西北十里壁立万仞为岑之门戸白石山城北十里系县治祖龙山多白石东连乌崃西接石人腰鹅山一作要峨城东北一百里峥嵘秀丽又名秀峰绣江源出焉将军山城南六十里有营壁旧址天堂山城南四十里上有废营鳯凰山城南一百三十里形势髙絶鸡颈山城西十五里土柱山县南八十里卓立云霄尖秀如笔根子山城东十里世传黄巢驻兵处有废营棑候山城西十三里隘口路险昔多行刦者大晕山城东二十里有独山废营周公山城东北七十里猺住其下极险峻昔为摽掠之巢周婆山城东北五十里髙百余丈尖斜如曲笋在黎峒猺地与周公山对峙双贵山在城东三十里义正村俗名双髻山青墨山城西四十里乃陈选旧巢与容县交界冷水山县西二十五里夹路深林半行水中旧多盗贼禾仓山城北二十里秋风村有石室在山巅马鞍山在城北十里罗许村黄陵山城东一百里东方隘口路入西宁廷薄山城西四十里能习山城东八十里六葵山城南六十里交倚山城南七十里望髙岭城北一里可资登眺通天岭城东南四十里蜿蜒髙峻路通西宁县界葛仙巖城东六里有瀑布清溪如练上有棋盘石云葛洪常游奕于此白象巖县东二十里石穴巉巖叩之有声朋塘崃城东三十里在永业乡木岭崃在鳯凰山之南一百四十里与广东信宜县交界下临溪水潘洞江在城西二十里图志源出鳯凰巢经故南仪州通舟楫西流入藤县合绣江皇华江在县南一出连城乡一出中西乡合流皇华山下遶城西入绣江泷底江源出县东南一百余里鳯凰山黄陵山及西宁县排埠流遶城南西下十里至西泷山水行石罅中舟不能下陆行里许复可行舟故曰泷底流至旧藤县对岸义昌汛下入绣江龙潭在县东归义乡古松怪石潭深无底祷雨輙应韩泉在大洞取水煮茗以祀昌黎邑人髙熊征有记丁郎井即孝子养母汲水处葛井县东山半出泉喷水如珠流不逺仍入石窍中在葛仙巖又云在葛井村水清冽村人饮之多寿探花井在城西有泉涌出怀集县梅子山县东一百里壁立如削中多梅树掩映成林与广东广宁县分界戴帽山县东与梅子山相近烟岚日覆其顶如戴冠然忠谠山县西六十里以其灵秀所钟人多忠谠故名齐岳山县北一百一十里髙类衡岳有水出峻壁冬夏不竭山腰有铜钟一铁钟一刘宋所铸年号尚存相传铜钟自鸣风雨輙应祷雨者常诣焉温泉出其麓寒日可浴天马山县南五里山间有水明万厯间梁元祖凿石开圳运水灌田笔架山在县西南三峰并峙学宫面之登仙山县南一百三十里相传有道人修炼于此后不知所终云头山城南一百三十里两山相并常有云气出没其间哆啰山城西六十里与忠谠山相连哆啰水出其下清水山县西六十里泉水清澈流出花石灌田数十顷宁峝山县西七十里羣峰叠出竹木丛生白鹤山县西南五十里常有白鹤栖止金鹅山县西七十里山下有水昔传见数鹅羣游挖砂淘之有金故名松栢山县西北八十五里上多松栢旧有营垒驻兵防守白崖山县西南一百五十里险峻盘曲山多白石又名蓬崖山兰峝山县西北八十里山多兰抚猺所居路通下帅牛拦山县西北九十里山顶有路通贺县黄姜山县北七十里通大歇岭明崇祯间设营山口防守满洞山城北一百三十里髙亘平延为将军㑹龙诸山之祖上有天池将军山县北一百二十里二峰峭拔㑹龙山县北八十五里亚帅山县北九十里桃花白沙二水发源莲花岭县北二里为县治主山旧有莲花寺今废怀髙岭县西半里县得名本此天胜岭县东半里下有古塔山寺上有池四时不涸燕岭县西六十里其髙半于忠谠大燕小燕双峰逺连独秀岭县西六十里一名佛岭自忠谠山绵亘逶迤㫁而复续突立其中四望旷逺故名独秀上有盘古庙祷雨輙应登云岭县北有登云观秀拔髙入云霄当学宫后为邑中科第之应黄茅岭城北一百里黄甲水出其下四门巖在县西五十里突起平地髙数百丈状如覆钟下有石室外辟四门中平敞可容数百人巖中石乳下垂为石柱石莲花因名花石洞明天顺间居民避乱于此又名花石寨中有石牛洞旁有望仙台钓鱼矶冲天巖在四门巖东邑人梁允璋凿石磴缘崖以登镌云鸟穿飞四大字巖中有石蹲伏如虎望岳巖在冲天巖东一名白鸠巖正对齐岳两峰邑人梁允玳开凿髙广十余丈题曰白云荘中有素书台前有生明池白鹤多聚焉莲花巖在四门巖北石巅挿汉宛若擎莲又名观音巖上有飞来观音像道士巖在莲花巖北宏敞玲珑又名六龙洞中有石如药灶丹炉几榻钟鼔等状旁一洞曰迷仙秉炬可游相传有道士修炼于此又云葛稚川采丹砂金鹅蕊处巖东有云门石云女巖在道士巖西石峰耸削巖北有石小而长名曰石女䜟曰云淹石女水流桩杵天马巖在冲天巖北山巅有石如马石下有四巖北巖缘崖而登石牀天成南巖外明内晦名龙洞洞下有穴深黒不可测俗传亢旸久旱时内有白马出嘶风雨立至三潮巖县西六十里忠谠山麓土山石洞秉烛深入曲折无穷自东逹西三度水而后出巖外中多石乳类人物刘仙女浆纱石尤为竒絶下有石窦三四尺许泉水流注毎至潮信窦内飒然有声须臾涌沸旧传潮日三至今惟春夏有泉微㵼双石巖县西六十里巖极广濶持火入甚深窈有永宁寺春月游者颇衆燕巖在三潮巖西南三里峻峭多燕巢故名洞内石平如砥石乳悬结若坠复倚横支一木如屋梁有石垂地如拱立状俗唿石僧有石棋局旁二石似对奕者又有石如坐几盘鞋之状世传刘三妹坐化于此巖旁有刘三妹祠邑人莫瑚题石僧诗云禅居已覔巖为室幻化还求石作身悟得西来祖师意千秋一片洞前云有水自潮巖来穿洞中北出小艇可渡明知县李盘搆亭洞口坑尾巖县北八十里平地突起石纹如笏入巖深丈余即渡水悬炬而进六祖巖县西北六十里上爱岭有佛座相传六祖驻钖处旱祷輙应游仙巖在道士巖东二里有石蜿蜒如龙从内而出又有石若人状峙立巖左双髻巖县北六十五里山巖有九子母像求嗣有应禾仓石在钓鱼台右横亘若虬龙明知县林春茂建达观楼今废白鹤石在白鹤山上有二石如鹤手微撼之即动乡人祷雨于上輙应三藏石在县西南六十里白黎村登之可望百里望夫石县东北三十里石在山巅形如妇人仰望故名下有大池名媳妇塘钓鱼台在怀溪南㟁磐石如砥广三丈许下有深潭多白鱼游泳怀溪水县西南一名南溪源发铜钟伏地中行数百步复出东流水经沙田㑹宿泊诸水遶城南而东与桃花水合下永固经兰峝马宁合斥水经四㑹县入海斥水源发清水山至西庙下合开建莫罗村小水入大溪旧志作西庙水下水县西南源发登仙山宿泊水县西南源出白鹤山经马田圳合忠谠山水入大溪哆啰水县西源出忠谠山鸡头岭自哆啰山出有深潭为乡民祷雨处经燕巖合开建金荘水入海佛灯水县北源发登云岭甘峝水县南源出登仙山桃花水县东源出戴帽山至象角入大溪旧于象角设厰𣙜税因名象角水黄甲水城北发源黄茅岭至栏马渡大溪又名冷坑水永固水城南发源白崖山出南乡口入大溪白沙水源出连山县之小白山至本邑下帅合三江水流至将军鳯凰滩合三圳水南流至三江口入大溪石龙水在城西源出金鵞山温泉有二一在齐岳山下土人谓之汤水一在溪村路旁其温可浴石井怀溪之南四时寒泉不竭广西通志卷十四广西通志钦定四库全书广西通志卷十五山川浔州府桂平县思陵山在城西五里一作思灵一名西山上有三清巖三宝观观下左侧有清泉名曰乳泉相传唐时李御史明逺公登巖观景遂隠形为神浔人祈求甚验宋时奏闻朝廷勅封西山郡主傍有一洞曰吏隠洞即明远公所憇处也又因宋姚坦游于斯续唿为姚翁巖白石山在城南七十里自大容山发脉顿起双峯髙耸百余丈又一小山名曰鵞颈峯道书白石山作二十一洞天半山中有石巖一穴名曰㑹仙巖昔勾漏令葛洪在此炼丹有丹灶炼丹泉潄玉泉初流㣲细击动钟鼓则泉涌而出游者攀藤蹑磴而上约一里许至巖前多竒花瑞草左有元珠池其水自山巅而出四时不絶声如环珮右有石巖曰三清巖内有一洞曰勾漏洞潜通郁林阆石山在城北一百一十里矗立巉巖峰峦竞秀如列旌旗五代时状元梁嵩读书巖中宝子山在城南三十里即宝岭山水磊落如聚宝玉凤巢山在城西南五十里下有龙潭祈雨多应罗丛山即罗丛巖在城西南六十里平地突起大巖上下四围石壁罗列神像东有碧虚洞南有灵源洞最深者曰水月洞内有石狮石钟石磬又有鲤鱼巖通大江中多鳞集祷雨以鹅扑水其水即长每岁九日邑人登髙于此有二程读书旧址存焉大容山在城南一百九十里详见梧州容县罗影山在城西北七十里石鹿山在城北五十里紫荆山在城北七十里石梯山在城西八十里峭直如梯路通容县碁石山在城西北七十五里屋厦山在城西北一百一十里南山在城南八十里又南十里为横岭竹踏山在城东北八十里水表山在城东五十里鸡栖山在城北八十里又十里为吉盘山宾山在城东五里罗渌山在城北一百八十里即罗渌洞独秀峰在城南七十里白石山侧孤翠插天云合岭在城南八十里髙耸而秀云合则雨金珠岭在城东五十五里山鼎岭在城东六十五里又城东北三十里有三鼎岭稜层岭在城西南七十五里路极险峻又名崚嶒岭南顿岭在城南一百二十五里狮子冈在城西五十里又西十里有石羊山崑崙冈即崑山在城西北七十里大藤崃在城北隅三十里宏石矶之下弩滩之上北通罗渌三洞紫荆罗运等三十六巢中有七层楼下有三妹洞武宣象州平南藤县永安之山环绕其外崃岸有藤大十余围横生过江日沉水底夜浮水面渡贼而南以通龙山八寨成化间韩襄毅公雍统兵勦之砍其藤夜复生用秽物制之方断遂服其党易为断藤崃立武靖州弩碧二堡以镇之后又不靖都御史陈金以鱼盐㗖之稍稍受约束乃改为永通崃至嘉靖间诸猺又据险为乱王文成公守仁合师征之赖以安戢浔江在府东黔水自城北郁水自城南合流而东下苍梧入于南海绣江在城西南五十里因绣州为名即罗越水一名灵溪水湛碧如绣流入郁江蓬浪江在城西南三十里源出石梯罗丛二山相思江在城东六十五里居桂平平南之界大黄江在城东北五十里经栁州武宣弩滩而东流合浔江又与都耶思陵二水合亦名大隍水南湖在城南长三里俗名结塘湖上有洲洲上旧有平波亭临岸又有南浦亭郡人时乘綵舟游赏其间罗叶水在城南十里源出南顿岭流入浔江㳮水在城东南十五里天然怪石甃其旁有巨鱼生焉横眉水在城西南七十里源出郁林州北底界流入郁江与贵县分界木瀬水在城西北九十里源出贵县界流入郁江绿水在城南十五里流入郁江铜鼓滩在城东一里黔郁二水合流处水如鼓声或轰轰如雷游鱼皆惊惧弩滩在县西北当大藤崃口水涌而迅势如发弩因名碧滩在县西北勒马之下明成化初平藤崃于此置武靖州旧志府境有思傍砍石并弩滩铜鼓为五滩水石险隘行者戒心白沙湾相对塔脚三合嘴郁水黔水至此合流乳泉在城西门外思灵山三清巖下泉出石穴寛可三四尺深二尺许一泓澄清不溢不竭味淡而甘又名刘公泉康济泉在城西门外思灵山洗石菴有铭云泠泠圣泉渟滀迤弥温洁如玉芳甘如醴鲋涸可苏疾病可洗平南县思巖山在县南九十里峯峦峻拔树木蔚森连亘数十里山巅有石室及石台棋局故老相传常见异人游憇乡人祷雨輙应燕石山在县东南十二里山有石燕悬崖而立唐置鷰州以此阆石山在县北七十里近鹏化里接桂平县界平畴突起石峯如笋卓屏立浮丹耀碧噏雾唿云週围峭壁惟脚下一道可达山巅巅上另辟天地四顾苍然唿吸可通大崃山在县东北十五里凤凰山在县东四十里冈峦挺秀头翅峥嵘俨然飞凤左右两腋有古井名龙隠广七尺深无底四时澄湛泉甘而冽摩云山在县南一百里山顶常有云雾畅巖山在县西路三里离城二十里中有石门姚郡守游此名曰姚公巖后二程先生同游复旧名有二程读书处罗运山在县北七十余里旧时猺巢麒麟山在县西七十里山冈逼肖麟形天井山即马鞍山在县东北四十里井有双鱼幞头山在县西南四十里瓮山在城西六十里大水山在县东南六十里与藤县平罗村交界其山绵亘百余里接连三县宻林深箐重巖䆳谷为邑要害古崘山在县北四十里近接天井山邦相山在县南劳四里离城一百二十里伏虎山在县南九十里又南为五马山蛇黄岭在县北二里岭势盘纡旧出蛇黄每岁九月邑人掘深七八尺始得之大者如鸡子小者类弹丸其色紫以清水磨之可消肿毒今莫觏抚羊岭在县东三十里髙妙岭在县西北八十里天堂岭在县东北二里飞凤崖在县东二十五里又东为状元山髙阳巖在县南三十里髙爽明豁前瞰平野与思鹅巖对峙其阴又有胡叟巖思鹅巖旧经谓之思鹅石或谓之鹅山状若八角楼明天启末贼胡抉纪据此官军讨平之仙台峒在县北一百余里相近有花相白竹古陶罗凤等峒回环相属皆故明断藤崃贼连结煽乱处乌江即县西半里驿侧小江用小舟溯流可三四十里至古城土人以车载货交易于此船不能进其源直透至乌路里八峒猺山地面白马江在县东六十里其源出状元等山散流鸡头全村等峒遇旱筑塞灌溉田亩不则放下滙龚江顺流入梧江相思江在县西四十里江有小洲即名相思洲源出麒麟山自官塘堡分港而入直通朋化内猺春夏水涨小船可到冲塘等村龚江在县南门前有洲在江中曰游鱼洲上接桂平贵县之上流邕宜二江下经藤梧㑹漓江入东粤唐龚州以之名白沙江在县治东南大乌里离城四十里由武林江口小港溯流而入小船直通乌饭墟六陈墟接容县界冬月水干不能行大同江在县东北八十里江源发自内猺滩髙水涌石齿崚嶒深处有潭万丈浅者濡足可涉舟楫所不能施土人每以木为舟或编竹筏网鱼顺流出至藤县蒙江口滙合浔梧大江武林江在县东三十里源出大乌里滙合浔梧秦川河在县东三十五里源出大桂山自川一等里流入川四里归龚江渌水潭在城东南三十里源出龙潭方圆十余丈其底全石北流入江遇旱祷雨輙应鹧鸪滩在县西二十一里古雍滩在县西十五里干洲在县西十里龙隠井在县东四十里凤凰山麓遇旱不涸居民往汲以资日用贵县东山在县东十五里峯峦秀峙唐时何履何光隠此山顶有石状如二人并立传为何氏兄弟仙化其西北一峯望之如妇人俗唿为新妇巖左酒瓶右凤凰南山在县南十里错综二十四峯间苍翠郁映上有巖洞三门仰视垂乳万象奇瑰旁多石窦洞中有石佛石狮石象石鲤丹灶出米洞飞来钟诸胜由东门宛转扪萝上絶顶有石室方丈即宜仙洞传为葛洪炼丹处洞后又有白云居振衣巖指顾四际青山绿水碁布双舄之下西山在县西二十里峯峦奇特石笋插天上有七星巖仙女寨产方竹多踯躅花旁两石巖如人相对而坐值风月夜每闻答歌声后土人琢石去嘴遂息北山在县北二十里一名宜贵山又名北览山瀑布千仞上盘武宣下连浔郡延袤数百里又唿龙山有茶树土人赖之地道记曰龙山合水所出即此冯三界尝往此山採香遇仙成道其絶顶名平天中有巨潭昔一老採香山中偶于潭所见石壁峭立花果新鲜须㬰一白龙戏水蟠绕古树波浪腾沸遂囘复寻莫得文笔山在县南与南山并峙龙巖山一名龙安巖在县东五十里上有巨洞东西二门虚明爽垲竒花怪状不可胜记唐宋俱有石刻字久难辨明县尹林朝钥刻古怪第一山于石门又邑人曾光国题东方巨观于石上龙巖山在县北八十里洞口开敞中多竒石亦南山之亚银山在县东北二里有石函望之如银俗唿为仙人函龙影山在县南石壁五色如龙影钟馗山在县西五十里有洞石门清流环绕其下鸡笑山在县东北六十里东接石梯西接北览一作鸦笑山石贵山在县西北四十里马岭山在县西北七十里一名龙马山又名马度山唐以前有马岭县厚禄山在县东北九十里铜鼓岭县南五十里平地突兀上有层冈人依避冦仙女岭在县北七十里旁有石崖曰登仙显庙冈在县北二十里吴陆绩为守时尝登此冈制浑天图金鸡崃在县西六十里相连石山直至宾州相近有狮子崃悬象崃在县西一百四十里郁江在县南城下亦曰南江上有牛皮下有白鹤又名紫泉如遇人才出县尹贤则中有紫水两派溢流映耀如金县人尝候以为祥云宝江在县西一里一名浮江自来宾入于郁汎江在县南三里又名道冲江近州城旧址下流入郁江沙江在县东七里源出龙山谢井流入于郁武思江在县西六十里自合浦来流入于郁思徼江在县南三十里源出兴业县即西江下流北入郁江横眉江在县东六十里自郁林大容山来与桂平分界入郁江东津江在县东三十里即沙江分流南入郁江干河在县北四十里源出北山夏月则大水汎滥秋冬即涸鹧鸪溪在浔江中将军滩在浔江中汉马援帅兵渡此因名铜鼓滩在浔江中昔人于此得铜鼓因以名滩谢公池在县北城下唐守谢雕所凿今名井塘上有嵯石横峤旁有山洲石坦如龟形潮水泉在县西六十里或日三四潮盈涸不时唐潮水县以此名南汉封其神为澄澜公藤梨塘在县东山后广数里水极深往来船渡中有小山突兀可居廖家井在县城北一里池中有石洲平坦其上有紫江亭今墟谷公井在县治东北汉刺史谷永所凿陆公井在县南三里近古郁林城怪石清流吴郡守陆绩所凿南汉干和中刘传古种橘井旁因名橘井明正德间提学刘节建亭其上瑞松井在县东一里宋孝子梁诏居其旁庐父母墓侧树之以松时有甘露降瑞草生故名后建甘露亭连理石井在县南一里两穴相连不竭不溢嘉鱼井在县西门外泉通江出嘉鱼因名今塞司命井在县西北半甘半淡潜通大江四时不竭合境汲饮人多耆年若竭则旱南涧井在县西门外东有一卷石苏东坡大书南涧二字刻石又陶商翁诗云伏泉地脉能通海叠玉山峯喜近城产鱼最甘美东井在县东一里怪石涌出水流石底井口刻东坡书东潮二字龙腹井又名龙床井在县北数里井旁有石洲状如龙如床夏月邑人常于此避暑水可深数尺岁旱祷雨輙应南汉封其神为清源公武宣县髙立山又名独秀山在县北郊平阡一峯独秀为县治主山上有土主庙三台山在县南隔河尖峯连属叠翠凌空耸若三台为学宫前案魁山在儒学前隔河与三台并峙石羊山在西乡箦村上大河边西岸壁上有草字六行并有石影似羊形故名僊巖山在武赖上里巖内生有石僊人八景中所名僊巖留迹即此双髻山在东乡上里金龙山左山下有巖巖内有二谢石书案常有云雾遶其巅二谢乃宋谢洪谢泽详乡贤金龙山与双髻山并列上有飞来古庙苍松蓊郁下有石峝常有雾遮其巅文笔山在县南峯锐上耸秀于诸山仙人山在县西十里唐贾山人居此上有石形如仙人挂榜山在县西隔河璞玉山在县东恩照山在县南旧名相思山明万厯中知县衷时敕改名马鞍山在县东一里一名双狮山两山相连如狮故名有巖深无底人不敢下巖门一石钟悬壁即名钟巖断藤崃在勒马宏石矶下详见前桂平县潭江在县西一名浔江一名栁江自象州流入东南下桂平水经注潭水自潭中东南与刚水合又东南经中留县东阿林县西入郁水都泥江在县西北五十里即古刚水亦名大江自来宾县流入合潭江新江在县东源出北乡小村南流八十里出口入潭江又东为阴江口源出东乡大流村南流百余里又东为东乡江口源出东乡里猺地西南流经一百二十里并入潭江古豪江在县西南源出县西二十里古豪里东南流入潭江又有武赖水水狭而黄源出县西南六十里武赖里东流合焉灵湖在左厢县东灵河村由大河伏流民间採鱼不禁桂村水在县北二里源出县东北桂村入潭江南宁府宣化县崑崙山在城东北一百二十里孤撑巉峻设关以扼蛮峝关上有台宋皇祐间为侬智髙所据安抚使狄青破其垒大败之武号山在城南十里山势雄峻拱向城郭为邕江之砥障今名五象岭罗山在城北二十里髙拥南城低瞰北湖上有龙潭遇旱祈祷輙应飞瀑从山岭来寺之前有涧石畔有泉亭有飞来钟石上有罗大仙足迹旭日朝霞闪灼于苍松古树相传晋罗秀修道于此宋陶弼有诗青秀山一名泰青峯在城东二十里嵯峨秀拔障邕之水口拱揖望仙白塔古有三寺顶曰白云石佛石炉犹存上有仙人插剑石山腹曰万夀临江曰独孤旁有撷青巖镌阳明先生过化之地马退山在城北十五里势如马退故名旧有结茅亭立其上唐栁宗元有碑记今圯废横山在城东八十里其山髙险横截江河宋置横山寨市马久废陶弼诗句云恩浃黄农族师还左右溪石燕山在城东九十里传上有石燕天将雨则飞石鱼山在城西南六十里濒左江滩下有石壁俨如鱼形圣岭山在城西五十里峯峦秀拔云生则雨居人每以为验道人山在城东北十里形似道冠昔有人修炼于此故名苦竹山在城北三十里山多产苦竹都茗山在城东六十里产茶因名又有都石山亦在城东六十里满山皆石下产竹木铙钹山在城西北二十五里山下有龙潭流出大江时有烈风大雨俗传龙归祖都龙山在城西北六十里蜿蜒起伏若龙状诸山连带随之公母山在城东永平寨寨今废思玉山在城东北六十里跨栁宾来宾界险峻难越寰宇记其山有石似玉因名思乃似之讹五花岭自望仙坡分支突起五堆昻伏城内外脉络融结有如五花故名髙峯岭在城北三十里髙二百余丈远一十五里北界武缘县回龙巖在城西一百里下有龙潭巖中水甚清冽岁旱取水祈雨輙应望仙坡在城东北一里与青罗二山相对宋狄青孙沔余靖征侬贼驻师于此陶弼建三公亭后人又益以马援谭必为五公祠后因怀忠祠圯将苏缄并附焉崇祯初年同知刘光宇于祠后建玉皇阁文昌魁星楼髙耸甲于诸山豹子石在城南十里形似豹大江在城西南左右两江合流左江出广源州右江出莪利州至合江镇合为一江过邕流入横州号为郁江顺流歴苍梧至五羊城入于海八尺江在城东南六十里源出交趾歴钦州界北流合于郁江邕江在城西南六十里源出如禾山北流入大江又名如禾水星盈江在城西北十里可摅江在城西九十里源自大明山流歴武缘至隆安曲流村合大江太冲江在城东六十里流入大江宝盖诸山村水多出于此北湖在城北十里从铜鼔陂滙而为湖宋安抚使颜敏德于湖作亭曰绣衣㕔曰机宜今废惟湖存灵犀水在郁江上流名曰灵湾传有犀牛出其中郁水一名骆越水在城西八十里合八尺邕水流入郁江是为夜郎豚水与温水合流入江伶俐水在城东八十里源自崑崙山流入大江经永淳横州与郁江合金城诸山竹木皆自此出邕溪在城北十里源出四方岭马退山夹古邕州前流入大江龙溪源出铜鼓陂滙北湖诸水夹府治上游流入大江五花洲在城北湖内水中宋聂安抚筑亭于上扁曰南州壮观又有繁阴亭梅亭爱莲亭熙春台诸胜马跑泉在城东十里相传宋狄青驻师以征侬智髙马渇跑地泉涌故名栁塘在城北八里内有龙窟白龙塘城北一里在望仙坡下狄青驻师坡上见白羊如龙在塘故名五花井在府治五花舘下双井在南宁卫内甘泉井在府治北水味甘有寺宋陶商翁立亭于其侧扁曰思泉沙井在朝京门左水味甘凉清湛邕泉之最上者右亦有泉稍不及此髙井在城东北三十里由石巖出清冽不竭横州凤凰山即凤凰巖在州东北四十里石壁临江洞门瞰水入必以舟巖半有翠房前有台中有柱如鳌足陈大纶书曰迎仙洞古钵山在城北七里山顶突而圆其形如钵盂上有慈感庙腰有半山亭宋守徐安国有诗六么山在城北四十二里有山凤具五彩飞则衆鸟随之九凤山在城北五里古钵山右九峯飞翥如凤因名天台山在城北八十里石顶方平罗列如台长寨山在城东二十里形如顿笏一名将军山空笼山在城东十里山半有窍东西通明昔人获异禽欲献之郡至此山禽脱笼飞去故名天窟山在城东三十里一名月林山山有二巖多怪石钟乳有窟通日光洞口有潭冬月出嘉鱼青旗山在城东五十里树色苍茂形如植旗与乌蛮山隔江相对龙牙山在城南五十里山有石如龙牙状宝华山在城南二十里时有宝气现山巅因名泉自山顶石槽中直下名瀑布泉山上有朝烟阁山半有应天禅寺昔建文帝云游寓此山中数十年人不识题寺门匾额曰万山第一鸣石山在城西五里山海经云长石之山洪水出焉山多鸣石即以为名飞龙山在城西一百二十里昔有白龙自山飞去因名下有飞龙水九珠山在城西五里古钵山左九峯联络如珠故名绿矾山在城西六十里江北多产绿石下有绿矾泉罗蚕山在城东北二十里平地突起如蚕形震龙山在城东北一百里崷崪入云为横淳宾贵诸山之望顶有潭山水涌出相传蛟龙所居东山在城东南八十里障州下流绵亘百里多樟木武流水出此秀林山在城西南十里以林木郁秀而名一名盛山并峙者曰笔架山大路山在城西二十里盘郁万丈多竹木路通永淳圣山在城西北四十里大路山北一名大瓠山其旁为仙女山盘郁数百丈米岵山在城北四十里俗名尖谷稍北为六么山鱼梁山在城东二十里母珠山在城东四十里有十二灵泉长旗山在城东二十里定祥山在城东五十里石峯森列又东为暗罗山又东为云表山又南五里为大岚山重峦磅礴三十余里至古江口那阳山在城东十里乌蛮山在城东北六十里下为乌蛮滩其麓有伏波庙逗口山在城西南一百里与灵山接界两崖逗合中通一路仅容一人经行以山产荳又名荳山其相连者曰茶山皆林木稠宻北山在城北负郭如扆旧有报恩寺天马山在城南二十里与宝华并峙独石山在城西四十里四山皆土此山独石大屏山在城北八十里髙耸插汉形若屏风天堂山在城西南一百里又名大王山与灵山相峙旧有石桥可通为雷震折登髙岭在州治西北隅州城跨其上有亭曰仙槎州人九日登髙处今于岭上建魁星楼渔翁岭在城东三里雷公岭在城南五里分界岭在城西南一百十里接广东灵山县界其麓有大墟为横灵民贸易处乌石岭距城东北一里石色纯黑故名白象岭在城南五里骆驼岭在城西六里马岭在城北三十里其右曰濆塘有汎泉焉其左曰羊岭在城东北三十五里蔴沙岭在城东南三十里金龟岭在城东北二十里形如伏龟独镇岭在城南二十里灵山大路跨其上左水出平南江右水出鹿江洪崖岭在城南五十里一统志云汉谷永招乌蛮七十万即此地山麓有伏波祠其下为乌蛮滩崆峒巖在州东三十里石室玲珑层层有洞知州曹储名为五星巖吴悟斋董㓜海游此更今名牛皮石在州西七里形如牛皮上刻有横州二字米贵则见相传仙人所书郁江即左江在城南州学前源出广源山形环如月又名月江上通永淳下达贵县方水江在城北二十里源出六么山有石鱼古谚石鱼生羽翼为州出才杰之验古江在城东五十里源出震龙山九十里至乌蛮驿流入郁江鳄江即鹿江在城东五里源出灵山入州界四十里入郁江郡志云有鳄鱼穴武流江在城南二十里源出灵山县界北流经州入郁江清江在城东十里源出米岵山七十里入郁江横槎江在城西源出山谷入郁江晋董京泛江见一枯槎枝干扶疎坚如铁石其色类漆横于滩上又名槎浦陈埠江在州西南六十里源出广东钦州界经灵山入州境平塘江在城西南五十里源出钦州经灵山入州界五十里入郁江紫水在学西北六里源出骆驼岭一里入香稻溪大比年以水流长短占中式数屡验西竺水在城西南十里源出宝华山十里入郁江冷水在城西南二十里源出大麓山五里入郁江苦竹水在城东南二十五里源出博合墟洞三十里入郁江香稻溪在城西五里源出古钵山旁产香稻有西来海棠二桥水流入郁江震龙潭在震龙山顶山水涌出分为九溪明时传有客龙来鬬崩石倒树云鲤鱼潭在城西北六十里源出陂壠村流出米埠乌蛮滩在州东六十里极险上有伏波祠因改为起敬滩水道又有龙门冶春湾即飞龙水在城西八十里源出灵山经州界八十里入郁江月林洲在城东三十里俗传水底有铁船大风辄浮水面系马援征交阯用铁船开道遗于此龙池在城水门外开于唐贞观时宋徐安国有诗瀑布泉在州南三十里宝华山背雷公岭泉自顶直下形如挂练寒凓彻骨石泉在城东五十里源出天窟山南巖洞口从石罅而出瀺灂清泠注于郁江多嘉鱼九十月有穴可捕一统志一名天窟潭又谓之神江廕龙泉在古钵山顶四时不竭岁旱祷雨輙应古辣泉桂海虞衡志云古辣乃宾横间墟名以墟中泉酿酒既熟不煮但埋之土中日足取出色浅红味甘而致远行暴日中不亟壤南州珍之六嘉井在博合墟泉水喷出沙泥中色味清冽环村数百家取汲随足用以酿酒尤佳土人唿为酒泉井头井在那阳村后填塞泉水仍自喷出取饮色味亦佳上思州十万山环州东南西三面离城八十里峯嶂嶙峋联络延袤直至安南国禄州地方皆曰十万山为交夷界限沿山有八隘附列栋铜山在州东二十里其山北拱列翠峦晴雨可玩大吉山在州东八十里其势巍峩峦头圆净视羣山尤特出焉朝拜山在州南十里其形俯前如拜状独秀山在州东南二十里山尖如卓笔与诸山异明时迁学宫向之以为文峯云凤凰山在州西四十里其形回展有若凤翔王侯山在凤凰山之北栁槐山在王侯山东一里许昔多栁槐故名三台山一名文岭在州北离城二里三峯联络排列形如覆釜思山在州北二里州以之名山首东侧蹲踞如狮形又名狮山东香山在州西北四十里山势髙险下有弄怀巖怪石层叠深莫可测游人执火而入湍流清泉芳兰异卉四时有焉北梯山在州北三十里山背石叠成级若梯东晓山在州东三十里其峯耸特较胜晓日初出羣山映丽蕾西山在州东二十里土人唿山曰蕾唿螺曰西其山形势尖圆若螺故名幞帐山在州东七十八里山势髙耸与大吉相表里峦头则上圆下方故名达追山在州东三十里山下有溪环抱成潭有石穴土民立坛于上祈雨架梁山在州东四十里山嵴势矗如架梁望州山在城北十五里山形耸拔俯瞰州治弄朴山在州西六十五里蕾林山在州西六十里明嘉靖初官兵讨黄镠屯营于上渌王山在州北一十八里下有渌王村故名独秀峯在州东南五里羣山纠纷左右相峙排阳岭在州东三十里山多峭壁回车岭在州东十二里与恃武岭对峙四方岭在州西六十里岭势嵬拔四面方正其巅有潭名天池恃武岭在州前左髙百丈上有土城世传汉马援征交阯所筑美丽巖在州西二十里巖口向东中有石如莲座明时知州周璞刻美丽巖三字于巅甘燕巖在州南一十里恃武岭下东丽崃在州西二十五里两山相峙江水中流东山林木茂丽崃锁明江水口故名明江在州南半里江水环抱州治发源自十万山至那板溪合渌浪等溪随山势潆回曲折二百余里达州由州西流至迁隆水口滙合下达思明太平为左江东入于海上思江在州西南八十五里源自十万山合小江水北流入明江冲榜溪在州南八十里源自十万山北流注于明江淰圭溪在州西二十五里源自凤凰山北流下明江波急溪在州西南九十五里源自十万山西流合于明江水口因山势陡狭水流湍激下注故名䭾龙溪在州北十五里源自北梯岭南注狮山下合渌盎溪南流入于明江淰弄溪在州西与淰圭溪皆自凤凰山发源北流注明江渌郁溪在州南八十里源自十万山北流注于明江䭾桃溪在州南十五里源自蕾门北流入明江土人唿河曰䭾傍有桃树故名剥邓溪在州西六十里自弄朴山南流注那渠寨下合明江溪边有剥邓村故名那卯溪在州西六十里源自十万山西流合䭾朴溪滙于明江水口溪边有那卯村故名阮郎溪在州西南九十五里源自十万山西流合䭾朴溪滙明江水口溪边有阮山故名金印潭在州南十里即明江水明成化间土裔争袭弃印于潭因名狮子潭在州南三十里即明江来水潭中一石昻首如狮子葫芦潭在州西六十里明江去水形如葫芦世传江侧有村陷成潭汪盟潭在州南六十里旧志谓潭畔之山有宋时黄平章墓时有变则如鼓乐声鸣于潭之石崖汪水潭在州南四十里一名龙潭去狮子潭一里祈雨輙应龙跳滩在州西六十里滩石陡㵼丈许上平下锐巖谷数口春水汎漾鱼集穴内土民以卜丰歉天池在州西六十里四方岭巅莲陂池在郭东城隍庙前夏月种荷芬芳可挹东陂池在城东门外上下二池相连可畜鱼水则灌田透温泉在州北三台山之阴五里其水冬温夏凉剥甘泉在剥山石内涌出福泉井在州城外西北坎下澄涌官民汲之沾溉田畴故名福泉新宁州青云山城西北三里隔江周四十余里壁立巍峩为州巨镇峯峦巖壑互呈奇峭其最胜者笔架诸峯獬廌山卓㦸山右峯首仰天类廌傍一峯稍欹而大又曰独角麒麟鬬鸡山在城东五里一峙江右一峙江左二山临水如鬬鸡其左一名飞凤山中有小峯平列为印山锦屏山城北端峙为学宫后屏岜旺山在城东十里峙竦蹲踞絶顶平坦有泉不干不溢祷雨最应名曰普望圣泉聚霞山在城西七里山周广十余里髙与青云山齐日夕有霞气聚于其上玉屏山在城东二十里端立如屏大王山在独秀山左方正秀媚山有一孔与六合山大江相通六合山在城东三十里山有巖巖壁有形家言画山在城东三十里灵异变现有仙人形搢笏山在城西五十里清秀俨如笏山右有状元峯芭蕉山在州西四十五里频江絶顶嵯峨可望而不可登金印山在州南沙村后五里土名陇髻秀丽髙广山顶凸一方石似印故名聚乐山在州南五十里容村后土名岜容山中一巖光明平正可列广筵故名莲花山在州西南六十里一巖寛大中则阴凉可憇广寨山在永兴村边四山秀丽山内出泉乌风山在州西南离永福村十里巖内髙大可藏千人判笔山在城西五里尖锐如笔独秀山在玉屏山左屏峯山在城南十五里围屏山在那何村围遶村边罗围山在渠隆村清竒山在城南五十里天螺山在城南十五里渠茤村似田螺样清屏山在城南二十里四柱山在城南七十里定村前山下一峒社神所栖村民祈福着灵印山在夀村古有一陵官田猎经过落印在于小溪潭内今山上显神有石絶峭如印遂名为印山月山在李村似月形笔架峯青云山中面水特秀顶峙三尖俨然笔架神童峯在左丹诰峯在右望斗峯在后三宝岭四图禄富村去城南二十里三峯秀拔颕异三台岭在马鞍山左金鸡巖在笔架峯腰昔传有金鸡出入其间古阳巖在青云山内寛可五里狮子巖在城北三里巖开洞门一石蹲踞如狮稍入空隙透天光下有钓鱼台注水一泓其深莫测州守邓石阳题曰元天洞马鞍与卓㦸二山连峙其右甲午巖在州西渠莳村半里巖内七窍通顶有仙人二掌遗迹姑妹巖在州西陇纽村峒门髙广巖内又生一巖共作两层玲珑特异邓近巖在州西岜桑村后山形如屛巖方圆一丈中一大石平可布席有泉水不竭通出大江渠巖在渠卢村中週围四山如城前后山门出入巖中寛朗巖下一大塘四季不竭鸳鸯巖在州南六十里人迹罕到巖上石笋竒峭逈异又有二石絶似鸳鸯故名又名天仙胜巖犀牛洞在城西三十里诸峯环立中一石似牛形耸立髙一丈稍入深䆳有石池似莲花瓣常注水于池中仙降洞在邓村岜巖山中有一巖内玲珑七窍石笋倒垂慈乌石城东一里州龙过脉黑石星布于野如乌聚止回澜石城西江畔石形类狮横涨江流渔父晒网时憇其上太平石在陇寨山脚下石如天篷样一巖甚髙大石笋倒垂于巖门左右聚乐石在新村陇巖山脚下髙四丈可远观故名定禄江在城西发源自交南经思明龙州二江合丽江西下环抱州城文字水在定禄江埠头波流潆遶如文字与笔架峯相映带故曰笔山文字水那模水在州东三十里响水在州西南百里江涯有石嵯岈水由石罅出其响如雷渌瀇水在州南十里鱼影滩在石人堡江畔石出肖鱼影故名龙头湾在新庄下江流九曲若龙蜿蜒故名石龙洲在笔架山下江中横露石嵴出水不盈尺长数十丈似龙长沙洲在州北狮子巖下横栏江中渠乐洲在州东鬬鸡山下江中突出龙湾洲在龙头湾下水金竹洲在大江中龙头湾下金带沙在新江村日映沙光其色如金玉带沙在城西环抱江浒明媚可人隆安县三台山县东岸二里其来脉自归德三峯秀异联属如笔架学宫向之金榜山在县东十里傍有尖峯层级而上豁开一洞洞中有一泉清雅竒观别开境界逍遥山在县东六十里上有灵池不溢不涸常结云雾过者或闻其中有鼓乐声则年丰土人以此卜岁盖桥山在县南三十里巖有古木横架俗传自神农时至今不朽石人山在县东二十里突起一石坐山巅絶似人形隔江有一石似马仰首向人独秀山在县东五里独立平地翠耸如削亦名东独秀山又有西独秀山在县六里火燄山一名夜光岭在县东北三十里山麓出泉极清毎至黄昏常有火光腾耀白马山在县西南十里山峯秀丽中有神庙二古传其神自青州白马驿因军功至此没而为神居民因奉祀灵应如响岜猫山在县东十二里其状似猫故名猪槽山在县西三十五里上有槽旁数石似猪岜幞山在县南四十里上有一石突出状似幞头故名陇雅山在县东六十里有石巖髙广十余丈巖内生石塔二座八仙形像龙山在县东南六十里峯嶂盘曲如龙下通一孔春流不竭朝霞山在县东七十里思龙马村前其山蟠亘数里髙欲参天多产野䔩以资饥馑左为九波右名八仙中一溪天将雨则落霞氤氲屈曲如龙灌溉田畴思龙一五两图均资其利将军山在县西二十里石山耸秀甲于羣峯巅有石窝蓄水常潜菩萨鱼一双下又有深潭为鳞潜之薮人有临涯羡赏则羣鱼逐队鼔浪而出那岑山在县西南二十里石上镌隆安界三字岜桑山在县东三十里山腰通一穴深不可测多柄山在县西南三十里古镌字于石记隆安万承界又名凿字山影容山在县南三十里山上石壁有影宛肖人形并立竒巧异常俗因名之龙囊山在县南三十五里梅龟岭在县东南五十里耸秀居九曲上流为县关鎻前设堡于此马晚岭在县南二十里叠嶂盘旋为县下关那龙岭在县南半里千嶂如骖下有泉甘冽遇旱登此祈雨云楼岭在县西北二十里三台耸秀雄冠一方枕近十余村祈雨辄应时有云雾生其巅即为雨兆清珠崖在县西南二十里明嘉靖戊午冬晋江姚南涯镌清珠崖三字于石感阳巖土名更盘在县东六十里内有灵神乡民以春秋祈谷龙翔巖在县东二十五里滨江直对渌水江口巖内有石如床石壁上有痕如龙下有潭产蓝鱼三清巖在县西南十里山腰有巖平正光明窍通山背下有涧水潆绕宋元祐间一夕烈风大雨香炉忽自移巖内因塑像奉祀感昭巖在县西三十里巖一石居中形如狝猴上下洞彻今又名仙巖白鹤巖在县西二里巖中有石宛肖鹤形引石击之戞然有声俗号为鹤鸣九臯青灯巖在县南三十五里巖中坦平前人常讲学于此下有一桥石镌莲花一朶名曰浪花桥阳明洞在县西北明王守仁征抚思田舟次于此刻曰阳明洞天钓鱼石在县东七十里江畔一石状如老翁垂钓水中一石宛如鱼欲饵因义取之镜面石在县西北二十八里其石圆平如镜𥪡起倚斜如开镜状傍列二小坡如两梳然息耕石在县西南五十里耕者困惫常憇息于此明嘉靖间县令姚居易刻息耕二字于此何泸江在县东六十里曲水村发源自武缘南入江可通舟楫大江水发源自云南歴泗城田州从县后纡回而去遶下十五里湾成九曲合武缘县江一折流而南下与太平丽水㑹合东往邕郡朝宗于海九曲水在县东五十里湾环九折为一邑关锁䭾良溪在县西十里发源自万承州流于大江清水潭在县东十五里寛十余丈碧波潺泓为鱼之薮龙床潭在县东南水清冽多产蓝鱼祈雨亦应那龙泉在县南半里泉出岭下清洁异他水观井在县南门四时不竭永淳县挂榜山在县西北城环其上石壁临江形如挂榜亦名屏风山凤凰山在县南十里近三州村司中山在县北五十里旧时多产铁力樟楠诸木陆离山在县北八十里山畔有飞来寺鱼流山在县西六十里中有溪潦涨滩急鱼自顺流而下龙章山即震龙山在县北四十里相传有龙出入文彩炳然丫髻山在县北四十里高尖山在县西北六十里北墨山在县北六十里登高岭在县西一里九月九日邑人登岭放风筝为乐昔有亭今废雷峯岭在县北岸二里顶周围蹊径圆绕旧传雷震而成因立雷庙林公岭在县西南五十里昔有林姓𨼆此大人岭在县北六十里峯高耸上有古寨乡人避冦处黄殻岭在县北五十里白象岭在县西南八里大鹿岭东门对河一里狮子岭西门外二里香炉岭在县东南二十五里聚仙巖旧名衆妙巖又名龙𨼆去县二十里滕村洞门巨敞旁通一径始入殊隘行数步渐寛秉炬以游有天门三中间琼台玉龛宝镜龙床俨入蓬莱方丈泉流分溅夹道泠然水乳皆滴成钟鼔状明御史董传䇿大学士萧云举有记雷破巖在城东三十里石崖如壁下有刘大王庙游鱼石在挂榜山下江水涸则见形若游鱼又有石圆而浮名曰珠巖相传有紫水出焉有诗勒壁头巾石在雷破巖对岸形如儒巾故名大江在县城外环绕东南北三方即郁江经横州为槎江经浔州与黔水合经梧州㑹漓水入于海永东江一左源出梁鸡迳滑石一右源出石灰浪二水㑹于青滩合入县郁江东岸东班江在县西北五里自震龙山经急水露墟甘塘石岭入于大江秋风江在县西南三十里源出灵山县界灵犀水即珠巖前之水旧传水底石窟有犀牛潜焉龙潭在县南六十里潭深无底下有伏龙值天旱官往祭祷土人备乐草置潭中龙急忿起遂兴云雨民多赖之更有巨鱼无数随之而起争以为利俗因号打龙潭云野鹤滩在高村下县西五里有乱石水涨难行下一石洞其深无底号曰龙门流鱼滩在县西四十里涝涨滩急鱼顺而下不能复上火烟滩在县西五十里横石大江中如鸡头舟行险阻梁伞滩在火烟滩上乱石夹路横踞似屋梁伞盖凡十二处为往来舟楫所苦牛练滩即三洲滩在县南二十里险急有石形如牛燕子滩在县西八里石洲滩在县西二十里泊滩在县西二十五里渌境漩在县西十里涝涨湍急其声如雷雷破矶在城东三十里水险急古辣泉在古辣墟旁旧传泉水酿酒色美详横州牛涧泉在县南五里相传以水煮饭饭上寸许如桃花色龙泉在县西十五里有石洞洞有石窦通大江果化土州青秀山在州南三里独秀山在州西八里龙床山在州西大江在州北自思恩府上林流入又东南入隆安界归德土州九儿山在州西十五里高于诸山归峯山在州西北二十里峯峦秀起石壁陡峻无林木大河在州西三十里马头村忠州土州岜仙巖在州北三里巖深䆳濶约十丈余登眺则远峯如带天气晴和彷彿闻琴棋丝竹声相传仙人曾奕于此水源一从渌削诸岭下流出至新宁州一从那如峻岭流出至江州一从通贞高岭流出至明江入大河迁隆峒那马岭在东南三十里上碎岭在东北三十里峙内岭在西十里把迍岭在北三十里小河在城南源自上思州十万山横遶峒城下流思州土州不通舟楫太平府崇善县白云山在城东北四里下有涧水形如玉屏壁立峯头常有白云缭绕故名麓有七洞怪石嶙峋洞前悬石击之有声如磬世传晋葛洪之勾漏息此炼丹今灶迹尚存夜静犹或有光自巖中出文奎山在城东二里丽水遶其下山势耸立学宫向之旧名将军山鲁铎使安南易今名幞头山在城南一里形如幞头一名纱帽山金柜山在城东一里石壁百寻丽水经其下山腰有小径濶三尺许可以横渡明都御史毛伯温讨安南还勒元老壮猷平交伟绩八字于其上今字犹存中一巖亦曰金柜笔架山在城西二里三峯耸秀形如笔架青连山在城北十里太平之镇山也青壁相连故名其山发源将军岭溯丽江而上至崇善江口绵亘三百里分擘数千峯中多曲洞灵泉奇材硕果珍禽异兽絶壁之上每有仙迹鳌头山在城东北四里矻立江心明隆庆辛未水泛山巅推出方石长八尺四围花阑中有锦纹花树后太守李友梅建塔三层于上国朝康熈三十七年太守徐越续建四层至今崔巍改观蛾眉山在城北离壶关十里烟雨晴霁逺望如蛾眉灯架山在城北二里高耸尖秀望之巍然僧灯山在县治三里世传有一仙造寺于此至今巖内犹有横樑木一株夜静佛灯常现盘马山在盘溪上离县治四十里四面平坡惟此山形如天马盘旋故名凤凰山古名鹧鸪山在城北五里山巅竒石卓立如凤展翅状大山在城北十五里土官赵暹甃石成堦为通诸土司孔道山之开凿自暹始去山半里有狐掘泉连元山在文庙对江即学宫前案高压羣峰巅有三层如磨盘皆巉石环绕上凿连元二字净瓶山在城西北二里形如瓶银山在城对岸有洞深黑昔有人秉炬方入未数步气闷极遂返崇官山在旧县北二里其山空洞如室䭾夹山在崇官山北土官赵暹曾结菴于此玲山在城北十里山峯峻峭石壑玲珑故名与螺山相去三里环山在城东十里许与龙井相去三里石径盘旋璧山在城东五里山下有池其后一小溪春雨水涨潆回如璧色故名五廪山在城东四里山多羊桃俗唿为五廪子故名龟公山在城北五里山有巖二层如楼阁然石笋参差列于巖壁陇口岭在城北六里与关城为唇齿佛子岭在府城南门对河十里与江州分界处盘环岭在城北五十里其岭纯土可耕大路经其岭即见太平安平二土州又名望州岭一统志作环岭感谷巖在城西北一里上有进宝石下瞰江流形如石阙石壁镌感谷二大字上下有洞唿声相应故名邓巖在城东北郡人邓祥龙读书于此刻邓巖二字记之回阳洞在城南五里旧名和尚巖昔有老僧神定洞中久之趺坐而化知府江一桂同周璞游此至夕见烛照洞中因改今名钟鸣洞去城六里俯瞰丽江可容数十人有悬石击之鸣如钟磬明总督张岳书钟鸣洞三大字于石壁碧云洞在城北十里峭壁插天一洞深䆳旁有石门遶山麓而行云烟缭绕洞门一石台可以观眺前人游览有诗盟猿洞在城北三十里洞有二层迂回曲折幽深不可测洞口古木参天猿鹤常居其中丽江在城南发源于广源分流于凭祥歴龙州明江经府治遶城西南东三面合邕江下浔梧东入于南海龙门江在城西十里江心怪石嶙峋奔涛击石铮铮如琴筑每岁春雨南风起鳊鱼数万溯流聚此墨水江一名崇善江去城六十里发源交阯歴下雷合安平恩城太平果化诸水通于丽江相传江心有香水潭出香鱼味甚美他江不及龙马泉在城南岸近江三穴相通有古榕十数根覆其上天将雨树荫下每见鳅鱼数万游跃世传有龙化马于此因名白云泉在白云洞上下有孔通天下一穴世传有龙潜伏岁旱祈雨辄应广济泉在城北二十里青连山阴龙井泉在城东北十里深二百尺其泉通于丽江明太守徐师臯甃石建亭作记显灵泉在城东五里岁旱祈雨于此狐掘泉在大山旁狐掘乃名树盘荫泉上螺泉在螺山下泉外池池上列植修竹苍翠掩映环山泉源出环山清洁甘美上多林木夏日晴明猿声乌语自觉可人玲山泉源出玲山石洞中春夏雨霁泉声歴歴静听如笙琴声馨泉在馨山盟猿洞下春夏水发声如琴瑟太守高不矜名曰馨泉玉井在下郭玉皇阁前明万厯初年开凿龙窍井在府后千户所公廨左州金山在州治北一里上有寺联络三十六峯旁有一壁峭立上镌龙光在望山势空灵洞辟轩敞外有孤峯独峙倒插如云麒麟山在城西二十五里挺特苍秀为州龙之脉天登山在城东南八里两山峙立其高插天因名博感山在城东南八里一水中流奇峯对列旁通幽巖秉炬而入洞中形状诡怪天然入妙不可方物九峯山在城南四十里山峯聨属不断故名银瓮山在新村其山临江起伏如瓮晴霞映之色如银芙蓉山在城西南五十里初日照之鲜妍可玩狮子山在城东南五里龙泉山在城东三里独山在城西南八里华父山在城西南十五里有潴泽四面环绕石牙盘错窍通穹嶐跨龙山在城西二十里崑山在城西二十里马鞍山在城西五里又五里为天髙山雷岭在城西南二十五里角势岭在州城西门外感国岭在城北五里红泥岭在城西南三十里云巖在城西南二十里一峯拥峙有巖二层逺眺叠翠如云伏龙巖在城东八里淋巖在模村入巖二十步幽窈深黑古传有野龙潜伏墨山巖旧图志即栢岭在州南三里其中虚敞曲折盘旋可容百人鹤洞在城西南十五里山巖耸峭傍有陂塘春夏雨水涨溢多生鱼菰野鹤常聚于此一统志谓之通明巖今又作呌鹤巖潭洞在城南五十里桥江在城东门外发源自陀陵三清山合诸流而入于州界渌江在城东五十里龙潭在城南一石若虬龙状石下泉涌冬夏不涸味洞泉在城西南四十里龙泉在城东三里涌出不竭滙而为池北流合桥江养利州古嵩山在州南四里形如屏风胜竒山在七村离城南三十里州之门户金马山在州西帽山在州北一里形如幞头州之后屏小印山在州西一里平地突起状如印有巖空洞玲珑穿透武阳山在州东南四里孤峯危峙四面水遶下有雷坛遇旱祈即应有武安洞洞中水滴成溪陇幔山在州北十五里万山环列仅通一路中有水穴竒胜一起一伏莫测其源养山在州西北三十里苍翠蓊郁绵亘甚逺州盖以此山及利水为名鸡公岭在城东六十里岭甚高峻登望万山如壁立与故陀陵县接界散花岭在城西三十里昔传土官追吕仙至此见白马腾空天花落坠因名观音巖在城东四十里其巖离平地十余丈平广可坐百人石壁有菩提大士像巖下有弄月镜台二石榜冕峒在城东二十里各村环绕树木蔚茂旧设有峒官今废武能洞在州东三十里二山夹水极为扼塞通利江发源笔架山经龙英至州界入左江州前江发源自万承西流经那岜那造等村至州前合通利江润江在州西北自龙英经叩村出合恩城江石巖泉在城内深彻无底泉出石罅与城外潭水相通武阳溪亦曰洞溪源出武安洞西南流至州南入通利江唿水泉在城西三里石巖中旧传童牧过此唿之即涌出尺余饮讫如故灵陂自茗盈经陇幔至州治北水出石中与城内泉通永康州净瓶山在州东南三里平地突起一峯如瓶白面山在州东北十里旧图志作白虎山天马山在州南五里峯峦层峭势如天马行空文笔山在城西三十里展诰山在州西与文笔山相连尖峯秀丽为州学向山横榜山州治南三里横峙数十丈其形如榜旧图经作横石山岜兜山州治南六里两山互向其形如门俗号为兜明山在州南故思同州东巖穴相通渌空山在故陀陵县南十五里绿瓮江水出其下骆驼山在陀陵北二十里古县名骆陀以此蛇岭在陀陵东三十里路通罗阳将军岭在陀陵西三十里岜横巖在州北七里上下有巖巖中有水俗号为田塘内有一石特立每年三月修禊士民以兆丰年巄崆峒州治西三十里四围髙山中有一峒蜿蜒窈窕通人来往绿瓮江水自渌空山发源东北流遶州南合思同州水又东入罗阳界入大江浅窄不通舟楫水味清甘无毒饮濯皆资之渌零水在州南故思同州西南入大江宁明州逐象山在州治北三十里猪崃山在州北近江因形而名为关锁州治镇山回团岭在明江城西南十二里自十万山来脉层峦疉嶂清翠可爱状若盘龙回顾故又名龙蟠蕾兰岭在明江城东南二十四里岭高而大有两石相对中通岐阳号曰石门傍有土檀香可採蕾畧岭在州东四十五里风门岭在明江城北二十五里乃南太孔道仙奕岭在明江城南十里菁葱秀丽顶上有泉一大石寛平方正传昔有樵者上山遇数老奕棋归已数月象伏岭在明江城西南十里石下有象迹傍有泉白马峒在州治西三十里山石突起中穿一峒峒有水从中出约深十余丈即六月寒气逼人石壁云花灿烂彷彿如白马状交椅石在明江城东十二里石形如椅故名明江源出自十万山由迁隆峒西流经思州土州至城东南曰明江又北流至州治一百八十里合龙州龙江交阯河即小溪在明江城西南十里出交阯髙楼夷州经六团四寨而下合州界东湖系大池在街旁横亘数十亩中有土堆上建西竺菴汪龙潭在明江城东十二里深约六七丈捕鱼其中辄兴风浪巡检泉在明江城南门外泉有三五孔汲之不竭咘䝉泉在明江城南六里咘埋泉在明江城北十四里旧传二泉相通尝腾沸土人惊畏将牛羊铁器秽物窒之乃不为害咘吴峒泉在吴峒石崖间中产鱼虾多则年必丰夏流如江冬即涸其山有神峒人岁一祭之咘饶泉在水口峒马跑清泉即太子井在明江城西北二里元镇南王托欢及右丞索多太子讨占城士卒饮明江水而病祷于神马跑地忽涌泉故名水清美汲贮罂中旬日而味不改能消瘴毒咘王井在明江城东五十余步夏极凉而味畧酸太平土州龙蟠山在州西二里以山势盘绕而名九峯山在州东五里板栈山在州南二里润山连峯峭壁一水中流颇足怡目普媚山在州西北二十里涧水一自恩城安平一自养利万承流经州地曰逻水又东南经崇善出大河安平土州秀貌山在州北一里仰山在州西一里通山在州东一里㑹仙巖在州西一洞天然石门开敞小涧水一源西北自交阯髙平流入一自下雷土州二水合流绕州前曰陇水又东南入太平土州界恩城土州龙级山在州东二里盘旋髙峻层级而上陇马山在州南五里呌唵山在州东二十里与养利州接界近有呌唵村陇育山在州西北五十里有陇育村与安平土州接界教水源出养利州西流入境绕州南分二水又西南入安平州界合陇水凭祥土州白马山相传班氏夫人殁厝于此忽夜沉柩山于䭾卢峭壁山上遂化为白马形故名翠屛山在州后峯峦插立樾荫层层为州治镇山蓬岛巖山形峭壁巖在半山昔有羣仙临此游人多赋诗于上小水在州北三十里与上石西州接界详后龙井在州前其水春冬则温秋夏则凉万承土州香夀山在州东北半里有峯十余皆高峻秀出为州之后屏山半有灵泉上有飞来寺香炉金童山在州东北半里相连一山曰玉女天马山在金童山之左形状如马为州治出脉之山麒麟山在州西南二里似麒麟回首三台山在州东南二里三峯秀列云雾常集莲花山在州西北形如新荷欲放旧名连山翠壁山在州东北苍翠异于诸山下有潮泉云门紫洞在州西南外势嶙峋内寛敞北广南狭为往来孔道文秀水在州北一里玉带水在州东古名渌洚水源出玉屏山下环绕州前与文秀连珠二水合流出云门紫洞连珠水在州北一里古名咘黎水源自州西北来歴星潭穿山而出与玉带水合咘水在州北三十里皆小涧注泉不通舟楫茗盈土州狮山在州南五里㡌山在州北一里观音巖在州东十里咘显水在州西自全茗流入又南入养利州界小涧水源出观音巖穿洞而出直抵州南全茗土州端坐山在州南二里印山在州前狮子山在州东一里财江在州西流出龙英州界利江在州南与咘显水合流茗盈州界咘显水环绕州治与咘壤水㑹于泓鳄桥东南流出茗盈界龙英土州八仙山在州治南为州之后屏牛角山在州东峯头尖锐如牛角笔架山在州北三峯并列咘瑞山在州西叠峯万仞峭壁千层养利全茗恩城连界通利江自上映州流入州境屈曲经州前东下养利州巖亮潭在州治东八里潭水清凉夏月人多垂钓避暑其间佶伦土州竒主山在州南山势连亘为州后山高峙山在州东峯峦直耸兜鳌山在州西北下权岭在州西接镇远州界咘吝水出涧中流遶州前下穿山洞入上林土县春夏长流秋冬浅涸结安土州峒段山在州东北四里多赶山在州东城门山在州北壁立如城石人山在州北十里咘水二小涧一流镇远州一流都结州镇远土州笔架山在州南六里杨山在州北十里陇角山在州南天马山在州西五里巖磨水在州南水泉清冽州人皆取汲焉都结土州坤山在州南印山在州治前为州之向山青云山在州北高耸入云故名咘水自山涧涌出北流隆安县界小河水出黎念山咘村下流隆安河入右江江州土州弄俸山四围峭絶一迳入山内皆平地中有村名弄俸即分界处挂榜山在州治右鹧鸪山在州治后鸡笼山与鹧鸪山相连子母山接鸡笼山波汉山在州后山势起伏状如波涛万顷故名独山在州治十里一峯独立如笔咘巖山去州半里泉自巖中流出巖前尽栽青松丹荔傍有长塘旋绕夏日荷花盛开香闻数里渌㣲水在州治南流入左江归安水来自上思州流经本州注于左江北门泉在门桥下泉自江心涌出冬夏不竭世传此泉水清浊可卜世盛衰上石西土州古望山在州南五里髙百余丈山巅平广四旁泉遶相传汉征交阯屯兵于上山之西五里有通天桧亦征安南驻营地石乳山在州东二十里其中巖峒莹静深广石乳凝结秀异天然案一统志即白石山咘陇巖在州北二十里深数十丈村民贮粟于中以备不虞透天巖在州东小水源出交阯文渊州界与凭祥水㑹于州南又东入下石西界流经思州入明江皆石碛小溪不通舟楫下石西土州弄花山在州东与宁明州界马鞍山在州东白乐山在州治北峯峦耸秀林木苍翠汪山在州南独山在州西南与上石西州界小水在州南详上石西州上下冻土州青连山在州北一里自交阯广源州发脉东达府境绵延峻耸为州后嶂八峯山在州西八峯相连白马山在州西二里拱天岭在州南十里山峻而长绵亘百余里东南接交阯界其峯皆拱北因名新桥川在州南一里䭾孟川一名伦村川出拱天岭下数里达州前小河大源发自交夷广源州由龙州水口关下入境遶州前顺流至龙州滙合下流入左江思陵土州公母山北接交南山势髙峻广濶宻箐丛林秀色可观连珠山南接交阯禄州山势雄伟宝盖山在州之东东陵山在州之北天马山在旧治之西山不甚髙中有石径古道小涧旋流纪牟山在州治东十里角硬山在州南二十里风门岭在州之北淰削水在州治前流入思州界角硬水源出角硬山北流三十里与淰削水合白玉泉在州治东泉水潺湲声闻逺近思州土州公母山在州西南一百四十里山势嶐嵸盘云雾则晴逗清光则雨藏旦山在州东髙五十余丈相传昔有勇士被追逐策马造巅而死至今土民祈祷颇有验挂榜山即摩天山在州西南八十里层峦叠翠环接明江花山在州西一百里怪石嵯峨状若人形马象执戈矛旗鼓之类过者惊畏曹烂山在州西六十里四面髙山中有平峝田可耕泉可饮人可容百余饭包岭在州西南九十里与明江接界旧传越裳来侵中土至此岭饭包化石惧而还飞仙巖在州西六十里山高林茂昔有飞仙居此军人坐化巖在州西南二百里相传元时万户府军人拾草巖内坐化后土人因而祠焉三清峒旧名百最洞在州西二百里元时镇南王托欢征交阯还游峒中爱其清雅命工塑三清像因名今其像犹存龟石在州西三十五里江中有石形若羣龟泛水因名明江在州东北详见宁明州淰汉水在州西水流五里许入宁明州界汪娄潭在州西五十五里深约十丈常有风波盪击蕾黎泉在州东味甘而夏极凉人多饮之洞蓬泉在州西泉有三五孔穴自岸头流出味清甘冬温夏凉土官黄道环以竹木为游观所罗阳土县巖全山在县东北仙人山在县南白鹤山在县西权州山在县西北岜提巖在县东南䭾排水自永康州来经那黄村出新宁合大河罗白土县罗髙山在县南为诸山之冠那俭山在县西南小溪自山中出流过县南至江州清水河㑹濑湍响水入大河陇东泉流入左江下龙司马倾山在司治西呌抱山在司治南独山在司治东五里独峙平原形如卓笔狮子山在司治南九里山势起伏如狮舞状壮山在司治西四里秀岭在司治南九十里近交阯高平府七源州界仙巖在东门外里许石山突起巖窟清幽紫霞洞在司南三十里大江水经其下龙江在司南十里源出交阯经上下冻州流入绕州前而出江口合明江入崇善界龙泉发源上龙之古甑流入司北水清多鱼一灌入仙巖东流出青龙桥合龙江上龙土司花山在司治南武德山在司治北观音巖在司治东龙泉在司治西镇安府文笔山在府城东学宫前秀耸如笔东山在府东四十里奇峯絶壁髙峻插天有石屹立如人状扶苏山在府治东二十五里其巅可望见日出处崇山在府东四十里层峦叠翠髙出云表一郡竒景山设有隘名陇桑接连奉议州界西山在府西二十三里山峯若屏夕阳返照观之烂然夺目鉴山在府西七十八里峯峦秀丽林木幽深石洞流泉不竭羣资灌溉原设鉴隘接连归顺州界马鞍山在府西三里山有神异土俗遇水旱祈祷辄灵伦山在府南八十里山峦叠障衆山之宗树木深宻人迹罕行旧设有隘连接向武州界马凉山在府北九十五里山设有隘两山相对接连土田州界云山在府城内衙署东峯峦秀拔层叠如云梅山在府西三十五里山有水源春盈冬涸得䭾山在府西北八十里山形若驼背有鞍如负重旧设有隘接连归顺州界天保山在府北三十里山有泉穴春夏淙淙秋冬絶流雷高岭在府南八十里峯峦高耸跨连上映俨如界限感䭾巖在城西四百五十里周回二十余丈内有石柱大如盘故又名盘石巖其侧有镇安洞黑巖在府南一里石室幽深暗如长夜䭾命江在府城南东流径奉议州界入右江归顺江在城西归顺洞侧黑洞水在城南三百余步洞中水长流咘桑泉在城西一百八十里莲花塘在城南澄波渟泓四时不涸那盎陂在城东三里归顺州照阳山在州西北羣峯联络惟此山高耸无路可通中开石穴虚敞清幽可坐百人外一小径直达小镇安界名照阳关岭卫山在州西高耸绵亘拦隔交阯为一州之卫狮子山在州南二里横卧江心二水分流其旁形如狮子锁一州水势腾烟山在州西十里山势突兀峭壁环三面旧志下有潴水深数十丈流分三𣲖各长一二里藏伏蛟龙水发则流沙漂石居民必沉铜铁屑以镇之排磨山在州南三十里魁嵩山在州北层峦耸拔巖巖山在州东北岭下有巖与府界鹅泉水在州西南十五里相传有异鹅搅沟水为潭深十数丈清流环碧中多游鱼举网不常得流珠水在州东南下峒路旁水循山崖漰湃而下望若白练垂空即视则水沫流溅如珠因名龙潭水在城东北一里水自山下石穴涌出遶城而南霪雨亢旸不甚盈涸奉议州高更山在州西四面山峦联接东西穿径老坡山在州西与府连界怕律山在州北与田州分界莲花山在州北形如莲花南北路通更梯山在州西石径峭壁登者必架梯栈以行破山在州南上有一径中分山嵴接土田州界三齐山在州南接田州界连珠岭在州治后迤逦四十余里绿畧岭在州西南与府界右江经城北流至南宁合江镇与左江合都康土州隆满山在州后苍翠如屏树木阴翳岜望山在城东石峯嵯峨人迹罕至妙诀山在州北耸插霄汉髙出羣山下有观音阁鼎独山在州治西北一山独立巩佛山在州治西山脚即联仙桥鵶咋山在州西北怀恩山在州治东仙桥水在州西界连上映桥右有田涔水涓涓流出过仙桥下曲遶州前旁滙咘滩伏店二泉注全茗土州伏店水出自山穴过恒建桥共注仙桥溪咘滩水山下有潭碧澄莫测相传有蛟龙游泳其间逶迤经里许合仙桥溪水鵶咋泉出鵶咋山下石穴亦名龙潭漰湃之声不可谛听土民不敢汲饮鸟迹亦不至多恐泉在城南六里相传昔有犀牛游此居民杀之忽雷雨交作遂陷为池中多鲤鱼人不敢捕札空陂在城西自炉泉水涌流筑为陂与黎塘俱有灌田之利向武土州独嶐山在州治前有三巖层次悬梯而上各塑神像于内名万福寺马鞍山在州东形如马鞍武城山在州治东尖峯峭石下有小巖塘滨山在故富劳县西五里山势萦纡耸秀遇朔望山峒常闻鼓吹声下有泉流入上林土县水中鱼不可食坡州山在故富劳县北三里山形如虎又名虎山苍盂岭在城东四时烟霞不散枯榕江在城南源出镇安流经故上林县入右江大旱溪在上旱村山脚流入镇安东峒经奉议吉权城头入右江上映土州上庄山在州西南三十里南岳山在州西南三十里昔有南岳祠每祷必应今圯哮山在州东南二十五里轩山在州南四十五里岜风山在州东城内咘底山在州西城内个能岭在州东二十五里高峻矗天冠冕一州登之苍翠满目空濶无碍岜风泉在城东岜风山下泉自穴出涓涓㣲涌不絶秀泉在州西咘底山下水色澄清与岜风合流而南州中灌溉赖之印塘在州衙前其塘四方如印中有一埧如印之有纽下雷土州笔架山在城东一里地轴山在城东南一里崇夀山在城西一里石峯特起为州之主山天关山在城北一里小河一在城西北发源湖润寨流至州前一在城西出上下珢夷州与湖润水合流下安平州小镇安大魁山在西北五十里崔嵬高耸衆山以此为魁故名末山在西三十里山势绵亘山外即云南界故以末名劳山在东北一百里吉烈氷在北四十里从山穴涌出流经数里合大魁水穿山而出与诸水同下大魁水亦从山穴涌出劳山水由山底而出与末山水对流末山水由山根石穴涌出曲滙古鸡隘出髙平一分流出云南富州界湖润寨岜露山在寨东北十五里寺晓山在寨南三里少西有弄仰山弄增山在寨西北十里扣满山在寨北十里小河在寨西详下雷土州广西通志卷十五广西通志钦定四库全书广西通志卷十六山川栁州府马平县仙奕山在城西南其石黑肌而赤脉如棋盘可奕旁有巨人迹驾鹤山城东南耸立如孤鹤临大江旧有驾鹤书院今燬鹅山在城西二里隔江十里水自半岭喷出流小河入大江远望如双鹅飞舞又名深峩山唐栁宗元有诗天马山在城南近大江高数百丈羣山中独出峻拔山有杨文广洞俗名马鞍山甑山在水南山形独立广百寻髙五丈天山在水南村后石壁上有天山万里四字石鱼山在城南二里玲珑深秀内多名人题咏下有龙潭屏山在城南开展如屏故名宋陶弼有诗奕贵双山在城北二十里东山曰桃竹西山曰雀儿凤凰山在江南去城四五里文笔山在城西二十里山势卓立直上如笔龙壁山城北三十里油榨村对岸石壁似龙形下临滩濑宋陶弼有诗雷山在城南夹道鹊山在城北隅四姥山在城西五里四面对峙东台山在城东下临大江背石山在城北相台岭在城东北十里又十里曰将台岭走马岭在城西绵亘二十余里又一峯特起曰金山立鱼巖在江之南与仙奕山对峙深邃奇怪内有三洞相通多名人题咏山腰有鱼峯寺鹧鸪堆在县学前谚云鹧鸪堆起状元归栁江一来自古坭一来自庆远经栁城县合流至郡又东南入象州界鵞江即峩水在文笔山下㑹大江黄陂水城西三十里源出黄吉山合鵞水入栁江飞瀑水即鵞山所出者喷薄回漩又名长塘大龙潭在立鱼巖之南雷水出焉旱则祈雨于此有张忠简公钓鱼台罗象三龙𨼆洞小龙潭城南二里立鱼巖下陆鸿渐茶经名为圆泉罗池城东有栁侯祠韩昌黎碑文白莲池在北关外池有九窍泉出其中放生池在江之南有石壁悬出江面镌放生祝圣之池灵泉城西七十里不涸不流甘井在仙奕山下随江消长虽旱不涸城北井有栁侯铭雒容县思㣲山在洛清乡去旧县里许有甘泉四时不竭屏石山在洛清乡旧县西北十里峯峦髙耸下有石巖出泉龙屯山在县西二十里蜿蜒盘曲如龙故名主山在北门外县治倚之故名双童山在主山左聚讲山在主山右雷村山旧名雷峒在县北七十里如来山在县北七十里昔传有神女出现颇称胜地平头山在托定乡内峝县北八十里大定山在洛斗乡县北七十里横赖山亦在洛斗乡鸡站山在县西北去平头山十里西眉山在洛清乡县东北八十五里鹰山在旧县城内罗子山在县西南三十五里六寨山在丰轨乡县南三十里六峯耸峙山下有二泉涌出民田赖以灌溉谢八山在托定乡外峝县北七十里马踶岭在县南四十里高岭在上罗乡县西二十五里大堕岭上罗乡县西四十里六百岭在丰轨乡县南五十里其西十里有大河岭又十里为大窟岭丙和岭在县东南六十里与平乐之修仁接界白龙巖在旧县东白象巖在上罗乡县西七里有上中下三巖上巖相传宋状元王世则读书处中巖有石刻白象巖三字又有二字如篆文磨灭不可识下洞有石刻天然大厦四字内大士座前有藤二本约高十余丈上出石罅挺直如柱石壁刻有王相公诗会仙巖在县南五里苍秀玲珑下有碧潭内外峝在托定乡洛清江在县南自永福流入西南经江口镇亦名运江又南经马平三江口合栁江下象州三门江在县西自栁州来至江口合洛清江下象州达浔江龙鼻江在县西北源出栁城县深山由洛斗乡入县境绕城入洛清江山道江在县东自永福来㑹洛清江流至三江口入栁江罗城县凤凰山在县城北石壁峭立如屏山半有巖石古称为丹凤衔书直满山县东北二里许高峯矗立耸出羣山之上山半有洞名黄坭巖洞内塑佛像石乳倒垂凉气逼人夏可避暑值雨瀑布如珠县治来龙发源于此马山在县南十里平地耸立羣山环绕其形如马为学宫向山远望烟云变幻砚山在县西里许卓立端正方平如砚从旁小山如水注后山环列如笔架覆钟山在县北十里形如钟覆氷玉山在县西北四十里色莹如氷玉葵山在城西青陵山在县西北八十里山势绵亘通楚黔两省相传中多仙迹昔有人入山採笋遇一老人坐桃树下摘实啖之归已旬余再往不识所在中寨巖在县西南山极玲珑巖深不可测高难登跻土人修石桥蜿蜒而上旧有雌雄二钟其声相和岁旱祷雨辄应巖中产鸳鸯石回龙巖在县东南巖径幽邃昔土人避兵内有蛇盘踞如蟒衆伤之后修沟洫不成衆始悔悟前蛇或龙也塑佛巖中洫乃成因名回龙圳土人利之西江在县西门外发源银村资灌溉经西九里潜地而行至庆远农里复出合庆远江霪雨泛涨水壅难消冬涸桥北露方石如仓上镌太平石三字武阳江县北六十里发源四堡经平西髙悬二里引下流至沙拱入融江傍峝河经布政里至寨登村与江水合圣水在县西九十里出石砚山下龙潭在县东门外上有雷王庙岁旱祷雨响应龙泉潭在县西六十里新围村潭深不测广二亩许灌田十有余顷栁城县青凤山高百余丈直入云霄为县案山乌鸾山在县南二里如鸾展翅江流遶其下有潭澄湛彻底其石多黑伏虎山在县北四里山形似虎西山在县西笔架山在县东十里羣峯参差状形而名勒马山在县北对江旧县治在其麓山形曲转如勒马状云盖山在县西二十五里高大峻耸云起横覆如盖穿山在县西高百余丈上有一窍明朗外彻轿顶山在城北二十里山顶如轿盖文笔山在县北五里尖锐而秀有如卓笔铜磬山在县西北十里一作磬山又名覆釜山顶平圆倒垂故名马鞍山在县西北造化巖在县东与笔架山并峙巖状秀削巧若天工龙江相传梁时龙见于江中马跑水在县西七十里又名涌珠泉旧志谓诸葛亮南征过此马跑出泉鸾洲在县西北渔舟皆泊于此融县云际山在县北十里出云必雨有翠玉寒碧二泉铁船山在县西三十里遥望彷彿一船尾插絶顶宝积山在县东五十里产卢甘石及铁文笔山在城南二十五里南离并峙即古都峯石梯山在县东十里髙数百丈势极峻险独秀山在城西上有祖师台乐圣山在县东六十里高于通邑诸山登之可望栁州上有石池藏怪物大旗山县南二里梁吴二侯庙在其麓石门山在县西北十里两峯夹峙江岸崖石峻削如门圣山在县北四十里有舜庙山高数百丈铜鼓山旧传诸葛武侯尝埋铜鼓于此九头山在城西九峯相连仙屏山中空洞有仙人石形如拱立夀山在县东五里有吴宝卢仙迹朱书夀山二字至今不磨羊角山在城南中有石室敞濶可容百人揽口山在县西北十五里连延数十峯高千丈深林宻箐间出不逞为邑要区天堂岭在县东北六十里有泉不涸秦岭在揽口山西高与之齐老人巖在县西南三里传有老人拄杖于此登者俯视万象如在云际其下一巖尤竒怪蓄水澄泓渊深莫测每风雨见有蛟龙出入云韶潭巖在县西北二里极宏敞夏凉冬温可坐千人避冦者唿为小桃源灵巖旧名老君洞上有白石巍然如列仙灵夀溪贯入巖下清响作环珮声宋太宗颁御书百二十轴藏于洞改名真仙巖张孝祥磨崖大书天下第一真仙之巖玉华巖在城西北四里下一石如虎上一石如龙俗谓之龙吟虎啸稍近有洞亦曰玉华光怪陆离翠碧绣错其右即鲤鱼巖邃壑幽秀碧泉寒冽为带江之源德巖即弹子巖产石甚圆形如弹子有石刻三字刘公巖在城南四里旧名西峯宋绍定间郡守刘继祖命寺僧智性辟之因名背江洞在县西北二十里万山包络曲涧萦回中有江为邑要害採蓝洞在县东北四山环列洞中平地如砥石上有朱书採蓝洞三字融江即怀逺容江一作潭江南流迳县城东入栁城县界㑹龙江至府城为栁江浪溪江在县东北一发源永宁州髙望山一发源义宁县大罗山西流至县之抚罗二水㑹合又西至长安石旗口入于融江李获江在县东北一名南江西北流至主簿入浪溪江春夏水盛可通舟楫宝江在县东北源出怀逺县南流入县界折而西流入融江江深广抵浪溪江之半武阳江在县南由罗城县东流入县界至新围入融江清流江在县南西北流入于融江高桥江在县南四十里发源鵞颈镇深山东流入于融江带江发源于鲤鱼巖清溪溶演经城北环西绕南东入融江为县城天然濠堑背江在县西北其源有三右为思杲江左为通道江中为都狼江㑹于大约镇南流至揽口折而东蜿蜒数十里峭壁深箐两岸偪仄东入于融江距县城一十五里以江在县城后故曰背小舟至思杲江之门田都狼江之扶问浅不可进经背江峝狑獞所居险恶殊甚回回江在长安镇西北二十里源出大田铜锣山东入融江蔡邕江在县南一里源出西峝都沟山滙于老人巖下东流入融江灵夀溪在真仙巖内其水穿巖而流相传老子经此以丹投水中饮者多夀古鼎潭在城西南居半山中常闻潭内有钟笛声岁旱求雨輙应安灵潭在真仙洞后古安民居白日雷震陷成潭有灵物栖止岁旱祷焉落杯洲在小东门外世传有异人落杯于此遂成洲丹洲为县南水口三星洲在县南三里有三小渚如三星布列蓝洲在县南水涨不没昔有蓝姓民居其上都博塘在县西南十五里寛百亩长塘在上团秋冬不竭怀远县武牢山在桐木村后离县九十里其峯尖秀如削高出羣山上远近皆见为一邑之望俗传上有仙亭仙桃等物人着意寻之弗见又唿为珍珠山天马山在县治东双峯平列前后两驾缥缈相逐如天马然凤凰山在县东南两山对峙如凤珠玉山在县南为邑案山挂榜山在县治西如平头一字又曰一字文星苍㡌山在县北二里大耀山在县北十余里大贵山在县西北猺人槃瓠种所居羣凳山在大容江勇尾地猫儿山在县东曲迳迤逦林木阴翳西边水出板江东边水出桐木合流九曲山在下石门西山离城十余里相传有仙人对奕石上有诗髙万仞怪石巉巖中流一泓碧练千尺龙顶山在独峝至贵州黎平府五十里属洪州平价村交界大伞山自林溪过稿舖长三十余里山顶分界东北水出湖广绥宁西南水出县界石门山两山峭壁对峙如门凡四一在塘窟之上一在四江牙一在大容江一在沙坭平山在县北五里宋建平州即此地唐朝山近接笏山在县东北一百七十五里与湖广通道县分界狮子山在军听潭西其山形似狮子项下繋五铜铃昔传有狮子现形于此古坭山在县北一百五十里峯峦环抱岚气凝聚旧志浔江源出焉扶劳山在县治北枫木岭在下猺龙古平岭由桐木过白杲延袤二十余里中有十二盘其髙万仞大重岭在塘窟之北与老堡交界天鵞岭在河里铜锣交界牛郎岭在江边大里交界太白巖在下石门右相传太白谪夜郎时登眺放咏筑室于上香炉巖在石门顶上相传有仙人修炼于此遗迹尚存琴瑟界离县治四十余里在武洛八姜进至独峝青岭界在永吉上峝沙坭村对河至绥宁县三十里与西龙交界前明于此立堡通天寨在大营峝黄土塘北接湖广绥宁东接桂林义宁西南属县界绵亘数十里其髙万仞俗唿为都天岭虎石在石门上东边一石似虎形出米石在军听潭西相传昔有道士居此石孔中自出米可食三五人容江广舆记作融江考贵州黎平府永从县载有容江水出曹滴司合清水江旧志载容江出清水江由古州而达于老堡则实系容江无疑斗江一自义宁县滩头过龙胜村流入一自湖广城步县下都乃村合沙泥水流入由古坭陈村以达浔江左右二水相鬬故又名鬬江西波江在县北四十余里自白雉山㑹合大江板江在县北源出扶劳山入大江古州江出黎平西苗地经石门山而南绕县西又南入容江田寨江在县北三十五里由田寨丹竹诸村入大江蕉花江在县北出蕉花村自江口东入大江军听潭在县北三里深十数丈一碧万顷四时澄澈石门潭石壁对峙如门古坭潭在浔江中有二圣庙老堡滩即旧县下自老堡右为浔江左为容江马鬛滩在浔江中最险上下用缆方可行舟诸葛营滩在容江中直至古州接清水江蛮石滩古为万石镇今废大容江口在老堡对面两山对峙有三王庙神最灵象州凤凰山在州东北北下里离州二十里山势凌空如凤飞状白面山在州南十里横截大江中多白石俗称挂榜山象台山在州西山下有石刻象真巖三字深处有白石如象石鹿山在州正东昌化里离州八十里上有鹿池雷隠山在州东六十里下有仙女池风土记云天欲雨则此山先有云雾卧龙山在州东南六十里东乡里猺山天柱山在州东北七十里安山里猺山圣塘山在州东北一百二十里安中里猺山热水出其下相传昔有猺人攀藤而上见一池清冷可爱内有鱼鼈桃李环绕且多猿猴五马山在州西二里奔腾跳掷如骏马脱缰笔架山在城南二十里又南五里为道士峯石牛山城东四十里常有云雾天晴遥见如牛形文笔山在城西南二十里尖峯拔出如笔石门岭在州东十里鹭鹚巖在州南十里有石如鼓吕景䝉名曰石乐巖三仙巖在州北十五里金鸡巖在州治南西乡里离城二十里内有民居象江即栁江流经城西溯流而上至江口分流右至雒容运江界六十里左下永福江达苏桥热水江在城东北二十五里源出黄田猺流入象江热水江在州东北一百余里出圣塘山下凌田江在城东北二十五里源出濮泉流入象江牛角江城东北十五里源出天盖山流入象江龙角池在北门内州署后旧立苑置亭称名胜今燬仙女池在州城外天盖山濮泉在城东四十里松桧森罗水石交映来宾县龙镇山在县治北一里高扶云际为一邑之镇俗名三台山金峯山在县南四十里上有瓦寺为唐时遗迹释氏所称第一代祖宋绍兴八年畱偈此山碑尚存字迹糢煳难识石牙山在县南四十里平地有石峻峭如牙接贵县龙山居松山在县南三十五里秀出羣山号曰文笔山顶有石盆仙鲤之胜双髻山在城东四十里山形相对如髻晚霞朝霭掩映更佳神山在县城西三十里僧武志修炼于此每出即驾青布为桥去地六七尺市人见而异之宋元祐初飞昇而去载一统志龙峝山在县西十里雨余星晓乱云围抱景最深远思玉山在县北四十里相传有人得玉于此后再求之不获因名雷山在城北三十里八云山在城西十里贾利山在城东三十里双泉巖县西北一百里有泉冬温夏凉相传昔人肄业其中常患无水忽一日双泉涌出故名石佛巖城西十里余龙峝侧石佛髙丈许不假人工白云峝在县北三十里山水清佳为邑人游宴之地白牛峝在县西南六十里中有白石状如牛大江源出滇南自迁江流经县城西七十里至都泥江口合栁江歴武宣内有蓬莱黄牛古塔诸潭最称险恶舟子动色相戒犹往往覆溺水入夏即红顷刻涨数丈巨木枯枝与流俱下至秋深水乃定名红坭江定清江源出清水堡流经县北合红水江雷江源出新庆村流入大江昔有毛雷捕鱼于此因名牂牁水流经县西合红水江白马溪源出白牛峝流经县南入大江蓬莱岛在县治下水十里古州治所在山光水色映碧浮青颇具胜槩庆远府宜山县宜山在府城北龙江上唐名宜州以此山旧有飞来庙北山在城北一里唐陆仙翁修炼于此常有紫云𤣥鹤乘空而下如神仙之㑹故又名㑹仙中有白龙峝潜通南山龙隠又有崔莫二仙姑炼丹所旁翼青鸟朱砂两山巖前石若观音其上石井曾出并蒂莲花即称为玉井云卢山在城北二里对府治后天门山在城北一里二峯如笋崒嵂参天亦名天门拜相山上有冯京祖茔又唿状元山龟山在城北三里其形似龟故名九龙山在城西南六里山多峝窍内有石田峝口一潭深不可测因祷雨响应立庙祀之又有丹霞巖宋刺史张自明卒棺舁于此石开自合上有丹题仙迹南山在城南五里其巖轩敞如屋后洞曰龙隠有石龙鳞甲宛然前建广化寺左为白云巖系卢僧德洪脱化处又有宋真宗御书阁旁建三贤祠祀黄太史庭坚余襄公靖冯三元京东畔石镌余襄公畱题真迹日山在城东北二十里隔江与月山对峙以其特立而圆故名月山在城西二十五里其形肖月风土记云东有日山西有月年年征战无休歇幸得西水向东流世代永无忧鹤山在城东南二十里上有石色白如鹤鳌山在城东南二里大号山在城南二里髙可远眺上有宋赵清献公放鹤亭故址文笔山在城西德胜镇挺秀如笔突耸云端屏风山在城西八十里巖贯胸腹上有道观梓潼阁悬梯方达香炉山在德胜镇西鼎足屏风文笔二山羊角山在河池所西五里其麓有宋杨文广故垒大曹山在城东四十里小曹山在城东二十里九子山在城东二十里九峯排矗锁龙江水口一名九头山青鸟山城北一里㑹仙山东相传古有青鸟飞至产异草朱砂山在城北一里北山之侧桃源山在城南三十里系吴仙葬处铁城山在城北二里马蹄山在城南三里形若马蹄夀山在河池所治东北有三宝寺朱僧脱化处韦家山在城西四十五里独存山在城西七十里谢表岭在城西五十里传杨文广得胜回朝于此拜表故名棋盘岭在城西八十里冷煖巖在城北一里洞达山腹前冷后煖青灵峝在城东二十里古城峝在城北青鸟山后一名紫霞峝峝七曲有文昌像观峝在城西二十里其峝灵异有西原太子祠龙江石笋嶙峋滩门险激发源贵州都匀府自独山州流入经府西北诸蛮峝㑹思荔诸水东南流至县北折而东入栁城江滙融象下浔梧水势宛转如龙故名小江在城东北六里源出天河合龙江下流洛䝉小江在城南六十里流入龙江流马江出永泰里山洞东北流合龙江默流江源出龙门水由地行至雒目里黄猺里主寨黑洞四分独山中通马泗东流彭岭灌养三处之田饮军池在城西宋军校陈进叛围城久涸一旦复涌居民赖之曹利用饮军于此放生池在旧城东门外即古楼塘宋时凡遇圣节买生物放之以祝无疆故名龙泉在城南二里其水重于他水黄山谷称之果然故又名重泉莲花塘在府学前龙塘在府城南二里旁有龙母庙宜江井在城内城隍庙西与龙江水相为消长河池州智山在州城南四里髙耸入云西连吴山笔架三峯并峙唐时建智州于此火燄山在州城南五里其上一石宛如纱帽又名纱帽山凤仪山在城北四里势极险峻州治半枕山麓屏风山在旧州城北嵳峩环绕如屏之峙上建观音阁山半有泉盛夏溢流今泉仍而阁废四一山在州北五里近州旧治倚屏风山马鞍山一在州城西北三里一在州西南一百二十里那龙河出焉东山在州东四里挺然独立又名乐教山智州山在城西四十里盘纡绵亘唐建智州因以名山太平山在城东五十五里金城江边石上镌有天下太平四大字鬼人山在州东三十里内有深巖尝吹响器路旁有石棋盘仙人脚迹相传曾有仙人于此奕棋杨村山在州东南十里有巖曰龙巖洞口甚小止堪一人出入内寛濶深逺可容万人有石成龙形鳞甲光亮如金色又旁有石佛名曰佛巖吴山在州西离城六里移岭山在州北七里崖岫最为峭拔剑甲山在州城南一百十里下岳村小路西通鸭峝洪鹿山在州城南九十五里岜带山在州城东九十五里古云里东通安定司振人山在镇南里洪鹿山之南洪龙江出其下定南山在板村去城南百二十余里相近为干山都铭山在州城东二十里旧名都勐隘雷山在弄郎村与岜上山相近接东兰界上有关堡鱼跃山旧州城东北一里稍南有新月山祥云山三山并列苍翠郁然北㑹山在州城南一百二十二里白马山在州东二十里岜上山在州城南一百二十五里九门村北天马山在城南近接剑甲山鼓儿巖在州城东五里巖甚深邃内尝闻鼔声金城江在州城东五十五里自荔波县流入宋置金城州即此江南岸石名喇街东里许有石如盘南来溪流其上日夜鸣啸灵浅江在州东南源出镇南里合洪龙江洪龙江发源振人山东流入永顺合刁江那龙河在州南百余里源出马鞍山流入永顺司合刁江喇索河在岜学平村西通大郭村秀水在州治前东流绕十余里伏高山下至六甲里复涌出合金城江猫溪水在州西南源出髙峯坑东流合秀水古浪溪在州城东南二十五里一名干溪渡折西即三旺大路白崖飞泉自州西南四面入山又西三折而至白崖北面髙可二十丈泉自崖半挂下如疋练北流过州而东即秀水天河县甘塲山在城东二里形如幞头县治依其麓凤凰山即凤头山在县东三里其形似凤昻首东山在县城东一里石壁峭立俨如屛障县之龙脉发源于此榜山在县西三里形如挂榜南山在县南二里与东山对峙翠矗危峯髙出羣表其上有泉甘冷穿山在县城西五里石窦中空故名独俊山在城北二里山峯秀霭挺然独立不与衆山连故名交椅山在县西三十五里其状似椅文峯山在城东十五里髙耸接天启通邑人文之秀髙寨山在县城西四十里峭壁危峯洞门轩豁石狮山在县北二十里砥柱两江形如狮子北陵山在城西十五里山麓有水泉澄澈昔吴生师事陆仙翁修炼于此乌山在县城西峯峦高峻顶有泉居民曾因险筑寨于上相近者曰圣水山植福山在县东北二十里山势高耸绵亘数里县之镇山圣水山在城西三十里涵乐洞在城北一里深邃可避炎暑有石如钟鼓扣之则鸣龙门洞在归仁里水通下流望之如天门洞深奥杳不可测喇冲洞在县城北三里外敞内深中有清泉四时不竭其下有龙潭祷雨立应通天洞在城北三里四面昏黑翠壁苍然惟中一穴通天故名容乐洞在城西十里景竒而秀路险而安游人乐之三峝在城东三十里稍南有黄甲峝九龙江在县城东二十里源出龙泉势如九曲联珠岁旱祷雨立应东北小江在城北二十里一自三峝一自黄甲峝发源合流入小幕寨麓注为县北江水三潮水在县城西十里水从巖际涌出一日三潮来则涨满退则其流一线可以灌田民受其利因名圣水立祠以祀之思吾溪在县东南二里流入宜山县合小江水入龙江水声昼夜不絶春涨尤甚思恩县旗山在县城东南十里绀山在县城北三十里以其山色名一名扞山谓可扞蔽县后土人以山嶂重叠日光罕见故又名曰暗山龙门山在县南五里峯峦耸秀云雾朝兴灵雨时应祈祷归焉啸山在县西四十里巖窍玲珑风响谷鸣如长啸然修炼山在县南十里相传唐时陆仙翁修炼于此三峯山在县东二十里三峯并列下有石巖洞寛五六丈泉自中出引流溉田覆斗山在县城南二里三僊山在县城北四十里入怀山在县城北八十里望峯在县城东一里枕脉寒坡岭迤逦而下高登远眺带水千峯歴歴在目旧有文漪亭天门峯在县东北二十里万峯襟带惟此最为峭拔山腰一穴如门横深三十丈有石柱如龙形天欲雨则水如注俗云天门洞道通一线攀缘而上内可容二千人猺民恃险常避乱居之叠石峯一名斧噼峯在城北二十五里如片石层累髙可千丈米岭在县城东三十里为入县门户诸峯罗列如聚米状上有老鼠隘髙五十丈险窄莫比寒坡岭在县城东五里入县孔道高可二百丈旧志名寒山土人云寒坡以高峻多风炎方行人宜之回头岭在县南三里其势北旋如顾县治覃岭在城西五十里龙巖在县城南五十里有洞深邃环江在县南六里流经县西又东南入宜山界即龙江上源唐环州旧治在焉带溪在县北四十里源出荔波其水旋绕如带南流入龙江中有砥柱石中洲在县东北一百五十里平衍一大沙洲如海岛㜑㜑泉在县西五十里水不常出行者遇渇求饮伫立唿之乃出东兰州思荣山在州东三十里真武山在州东三十余里红水河东岸都夷山在州东三十五里高峯插天最为险隘古称都夷县以此青云山在州西四十里双凤山在州北二十五里福山在州北三十里印山在州东三十里隘洞水在州东北即红水河又名乌泥江自那地州流入又东南经思恩之都阳安定诸司入忻城界水势汹涌昏黑直等黄河荔波县方林山在县城北三十里山峯层累永长山县城东北六十里山势绵亘水巖山在县西五十里下有水从巖中出四时不竭白崖山在县东南旧县城东分水岭在县北与贵州独山州分界劳村江一源出古州苗地流入县之鵞甫由周覃水春旧县巴灰董界滙归劳村歴一百四十里一源出黔省烂土司流入羊安由方村新县冲芒滙归劳村约二百里并皆峭石险滩不通舟楫由劳村合流暗入山巖抵思恩县界径达金城下龙江那地土州虎山在州南十二里体势蹲踞如虎相近有兠娄山又南三里曰红山翠灵山在州西四十里翠屛山在州北七里危巖峭壁高入青空巴罗山在州西六十五里有水出其下曰巴罗江挂榜山在州东六里形若张榜马山在州治西屛风山在州东南八里感见山在州西南五十五里唐帽山在州东二十里感安山在州东十三里折登山在州东北二十里登龙山在州东北十里又二里曰巴陵山屏山在州西十一里暮晓岭在州西五十六里左襟巴罗右带红水怀崃岭在州西六十里磨石岭在州北二十五里黄花岭在州北一里方环岭在州东北二十里叠方岭在州东北十五里龙泉寨在州西八里有龙泉入乌泥江思廉寨在州西四十五里乌泥江右畔丹州寨在州东北六十里乌泥江源出泗城流经州境一百六十里入东兰界平细江源出翠灵山合乌泥江巴罗江源出巴罗山巖合乌泥江南丹土州金鸡山在州东二里䝉寨南红盆之水三面经流迤逦过北长春山在州南三里层峦连矗又为青云峯青云之水出焉三宝山在州西三里秀灵山在州西二十七里竒峯怪石杰出蛮陬孟英山在州西三十里产银砂明时曾开矿旋罢役都利山在州南二十五里山泉飞注为大江源莲花寨在州西南九十里岜峩寨在州西一百二十里山峯危峭斜接泗城思恩边境要害红盆水源出秀灵山下过金鸡山至沙界坑二十里入山而没大江水在州南二十里发源都利山流下大山入河池州界青云溪在青云峯下过大桥与红盆水合东流入山忻城土县龙塘山在县西八里山有塘龙常潜此叠石山在县北四十里层次岧嶤石如累砌马鞍山在县北三里形似马鞍张㡌山在县西十五里夜峝在县东十五里有巖深邃不透日光故名黄泥峝在县北十里乌泥江在县西六里自东兰经安定夷江流入县境下迁江东兰土州十八鹤山在州东三十里九曲山在州东三十五里九曲水在州东北源出九曲山绕银海池下合红水河银海池在州北八十里永定土司头盔山在司东南七里半山有数白石悬巖前形如头盔石鱼山在司西二十里有石如鱼形旗桃山在司北十里莫往峝在司西南八里峯峦险峻清潭峝在司东北二十五里小水源出永顺土司流经司境入忻城界永顺正土司高椅山在司治前高耸约百余丈多灵山在司东北八十里突然三峯有飞泉石印仙人足迹大如箕远可眺数百里有罗汉巖四时花果异桃一树人可食不得怀归有泉随饮者之数不盈不涸尤为奇异七星山在司东南三十里清远峯在司北十里景物怡人翛然尘表刁江源出河池州三旺流经司境㑹合乌泥江永顺副土司卧虎山在司北十里其势蹲然宛如虎卧天马山在司南一里其状如马回龙山在司南一里其形如龙故名小水一自罗城县孟江口一自栁城县西山一自思营里流入至司南合流又南经宜山县界入龙江广西通志卷十六广西通志钦定四库全书广西通志卷十七山川思恩府蜿蜒山在府治北山势起伏环抱府治四时苍翠如画屏中有仙巖又名笔架山独秀山在旧城东一峯特立不与羣山相连大明山在府东高峻绵广界抵上林武缘崇武山在旧府西北高峻为一方巨镇将军山在旧府西远望如武士特立两峯峙其左右狮子山在旧城后形似伏狮前有圆阜如毬仙女山在旧府城中前有池其水光如镜俗云仙女照镜蓬山在南海里下有碧泉安山在城北十里郡治屏障土人云暗山仙迹山在南庄上有池水人影山在红水江之右半山石壁上若有人影定武山在府东南与教塲相对三宝山在旧城西三台山在旧郡学宫后鹰山在旧城西北临江屹立玉印山在府城东四十里石山森列攒聚中有方平如印者上附一小石龟如纽然壁间有古刻砥柱二大字又玉印二字乃知府吴鼎铉所题土人因以名山达泉出其下靖远峯在府东北八仙堡明𢎞治中官军讨岑濬登峯顶以望贼氛事平因名天凤岭在府东门外势起如凤黄岭在府东四十里为武缘县发龙之祖琥珀岭在府东四十里山顶云覆三朝即雨璞岭在府东四十里形如覆钟滴玉巖在旧城西通天巖在旧城西栖霞巖在旧城西门内巖中虚敞烟霞隠映白云巖在旧城东北十余里有泉自巖出流成溪涧狮子巖去城十里山势蹲踞如狮子巖洞玲珑石乳凝结物象不可名状东南絶壁有烟霞深处四大字笔力遒甚不知时代南面有清虚洞三字西南有别一洞天四字稍内有阳明先生过化之地八大字皆苍老为明人书又洞侧有小石巖刻藏真石室四字乃莲花峯山人笔题咏颇富皆在悬崖莫能探记牂牁江一名右江发源云南由剥隘流入土田州经奉议上林下达南宁府与左江合下广东入于海红水江一名红江河发源云南由西隆州入界经泗城东兰等境自罗墨渡出流庆远府与栁江合下浔州与左右两江㑹流府江自府东西二溪发源流白范村下与武缘县西江合流䭾䝉江源出那马司界标岭东经鹰山下至府北四十里亦曰清水江又东北入红水江东溪发源自府东北流绕城东与西溪合流西溪发源府西北至城南与东溪合流入府江下武缘通津水出城中合乔利达清水江达泉在府东四十里玉印山石涧直达大鸣山崖故名达泉涌泉井在城东北三里水出小阜一日三涌味甘可汲名曰惠泉武缘县大明山新建伯王疏草作大鸣山又名镆鎁山一统志云延袤三百余里武缘诸山最高峻者此为首上有风穴下有庙甚灵伊岭山在县南三十里乐昌一图有村墟上巖洞极深邃宋嘉定间周师庆结菴修炼坐化巖中有古刻诗像铭赞后人题曰望仙巖起凤山在县东南十五里突起两峯轩举如双凤上有飞来寺古刻石上莲花字迹尚存暗山在县南三十里两山相夹林木深阻昔侬智高尝结垒于此思邻山在县东十五里昔有何邻得道百余岁隠此山后不知所适人思之故名黄道山在县北二十里有巖黄道人修炼于此乡人立观祀之今圯㡌山在县南一十五里其形如帽郎山在县西北六十里状如人立都决山在县西六十里嶙峋高峻登之可远望又有房山耳山俱在其下峥山在县西北七十里上有泉甚清冽榜山在县南二十里形如挂榜武台山在县东四十里形如半月为诸山之秀茅山在县西三十里潘山在县西六十里山顶突出二石状如人立中有泉不涸华盖山俗名岜偘山县西七十里有巖曰感仙巖中甚幽敞剑嵴山在县西北六十里状如剑嵴中有隘路南山在县西北一百三十里三潮水出此独秀峯又名印笏山在县南五十里突起一峯如笔高数十丈高峯岭在县南五十里岭南为宣化县界通南宁要道高二百余丈周一十五里山峯险峻路径﨑岖国朝康熈年间思南协副将王三华捐俸修平行旅称便天井岭在县南二十五里山顶有井相传侬智髙战败崑崙西奔人马俱渇跑石窝拔剑穿之水出剑痕马迹尚存泉名天井泉紫金岭在县南二十里有侬智高营垒遗迹岭傍掘井得古藏紫金故名长岭在县西十里路平如砥韦公巖县东一百里相传韦将军征蛮有功终于此乡人立庙祀之仙女洞在县西南五十里乐昌四图石巖深敞三面皆石壁上有古题朝天巖仙女洞六字墨迹犹存七星坡在县南三十里形像七星南流江源出大明山之渌黎由欧村韦村合下沙博澁二水经緑布江口下黄下洞㑹西江出宣化入大江西江源出大明山之剑江流五百余里至县西门通舟楫㑹南流江至隆安县杜柴村分界至江口合大江那楞江在葛墟北紫金岭右流出邓桥㑹南流江灵水在县南二里江底平石源泉涌沸夏月江涨潦浊独此水清澈日光薄射五色晶莹上有元帝庙祈祷輙应一统志云昔有灵犀出岸顶有光彩故以灵名水口出南流江三潮泉水县西一百三十里源出南山前有庙相传当年水一日潮汐者三咘排水在县东北十五里由黄道山流出东桥㑹南流江龙窟在县东四十里深不可测土官岑瑛砌石城立庙其上一名罗坡潭潘山泉在县西潘山下泉流滑滑四时不涸应衆泉在六楚桥西通县之永宁路楞色泉在永宁境四时流注清澈不竭楞环泉在永宁七图中多鱼布雍泉在葛墟北水色清绿如锦相传宋治平中下有伏龙一日雷震石裂龙忽飞去水提井在近苏村水出石窍中澄泓如鑑宾州南山在州城南四十里为州治案山马碑山在州城南二十里上有钟馗遗像金鸡山在州城西二十里相传昔有金鸡栖此石壁山在州东三十里白羊山在州东与石壁山相对仰婆山在州城东北约三十里领方山在城东领方古郡县名因以名山仙影山在州北传有二仙女游此武渌山在州南双山在州东两山相对古漏山在州西四十里有泉如滴漏四时不竭镇龙山在州东南八十里高出羣山绵亘百里登台山在州西南八十里高耸为诸山之望又名天柱山铜泉山在州东十七里下有神祠罗凤山离城十里形势如长蛇即州之后屛山社留山在城南七十里渌里山在城南六十里马鞍山在城西五十里形势如马鞍圆珠岭州南门外大江环流其下勒马岭在城北三里又北二里为断岭铜鼓岭在城东南三里青岭在城东南四里相思岭在城西北三里南蛇岭在城东北十里廖平巖在石壁山旁清胜奇絶昔传释氏六祖常憇巖中甘村巖在州西南二十里中极幽深下有潭水葛公巖与白村巖近石壑深邃晋葛洪曾游避暑白村巖在州西南旧传巖中有道潜通武缘今塞李依江在州城东三十里源出瑯琊乡武陵江在州东南三十里源出武渌山临浦江在州西二十里北流入思览丁桥江水一自州南渌塘山一自西南上林界山穴俱系细流下至丁桥塘滙为一江流出简村思览江一名四览江宾水即此在州西源出大明山细流过邦光隘近邹墟小舟可入东恢江水自州南马头寨小流出武陵三团下注入江官桥江在州东细流下出陀山村合膺埠江膺埠江源出州东南镇龙山细流经双山下至龙龚团曰龙龚江再下至膺埠团即曰膺埠江东出合邹墟大河古漏水在州西源出古漏山下流合宾水李依江入都泥江合大江宝水在州西南三十里源出上清里北流经州东入思览江即宾水支流马潭塘在州东二十里遇旱祷雨于此白鹤泉在州南三十里源出南山寨泉四时常温迁江县挂榜山在县东半里过江东岸形如挂榜绵亘十里为一邑屏障淡竹山在县南八里印山在县西过红水江三里形如金印特峙为邑后峯鹧鸪山在县东南过清水江十里山形如鹧鸪巖谷险峻树木丛杂亦名白鹤山下有洞曰白龙洞相近曰佛顶山纱帽山在县东南过清水江六十里与贵县交界内有巖可容百人旧为大林诸贼伏匿之薮古党山在县西五十里唐书有党州即此莱山在县东南五里双髻山在县南十里两峯并合泊舰山县西北三十里石笋竒特行舟可以驻观钟山在县北一里下有巖岜梧山在县西南三十五里永昌山在县东北四十里烟合山在县东北二十里时有烟云变幻虎山在县东北二里宝积山在县东叠石崔巍不通道路山顶稍平乡人常依以避冦甲山在县东北五十里朝山在县西四十里武节水出此石牛崖在印山侧相传有牛盗食横州永淳田稻夜尽百亩土人跟随至此牛遂隠入石壁乃募匠煮油且淋且凿石裂牛现碎之今牛迹油痕尚存遇仙巖在印山半腰巖口仅方丈光明再入则幽暗传有樵者避雨见三仙相奕遂构亭名曰望仙土人或有灾祲祷之輙应今废瓦山巖在县西十里即龙江县旧址上玲珑光彻可容百人下势平坦堪居牛畜民环住山下凡有警即入巖避之黑峝巖在县西南四十里不甚高有路可通石笋林立傍一石盘玲珑竒巧池一时有金色鱼土人欲凿其盘忽见巨蛇蟠蜛人莫敢近又一石磬扣之清响可爱凡遇蚺蛇出曝年必旱每以此验丰歉鸳鸯窝在遇仙巖内幽处产石有雌雄不可以火取伏行暗捉或一二对回磨如钱厚见黑点即止将碗贮醋雌雄各一方徐徐近合因名相传妇女佩之不孕清水江源出上林至城东北合红水江流下来宾达浔梧东粤由江口转江通桂林栁庆其鱼梁滩最险大船难进小舟仅可达上林邹墟红水江亦曰都泥江源出贵州穿山㵼至城东北㑹清水江合流而下秋夏水红黄难饮春冬水清上有滩十五处高险无比北三江在城东北五十里一源出忻城土县板黄村一源出北三牛蜡村至那寺村合流直下其北三各村环两岸居民多引以灌田入红水江下来宾龙降江在县南二十里一源出自上里石叠村一源出自中流村至清水江合流而下相传白龙下饮因名贺水在县西南四十里源出岜梧山又武绳水在其北源出黑洞巖皆东入清水江武节水在县西南八里源出朝山东流入都泥江黄牛滩去文辉塔下水七里红水江中突出一石如黄牛沸浪泼天舟行稍不慎辄坏日瀑滩去文辉塔二里源出北四感旧村至剥崃山㑹红水江合流江口滩高丈许水势飞奔惊涛虐浪形如瀑布铜鼓滩即黄牛滩尾也水甚险右岸一石水涸撃之如铜鼓声北府渊附城东北隅即清红水分界之处上有滩颇险下即深渊滩上每年水涨堆沙成坡如傍城岸则来岁主丰或傍榜山岸则来岁主旱土人常以此占验上林县镆鎁山在县西南传云昔有樵者入山得古剑因名罗艾山在县南二十五里突兀巉巖昔传罗艾入山採茶遇仙于此遂移妻子家焉八角山在县北五里一名扶岚八山分矗云陵山在县东唐邑人卢六修道处罗勾山在县西六里山势盘曲如勾思邻山在县西十二里道者何邻尝隠此详前武缘双山在县东二十五里狮山在县东与螺山隔水并峙螺山在县东五十里平地特起旁有狮螺江古渌山一名古麓在县西南二十五里上有石坛号仙殿宋雍熈中有卢氏登山採药遇仙于此下有古渌水磨山在城东四十里石光山在县北十里日照山石有光茶山在上林乡产茶味佳寰宇记谓之都茗山马陂山在县东四里北江径其下金鸡山在县东南六十里罗宻山在城东四十里文梁山在城东四十里旗山在八寨鸡笼山在城东南止辇山在县东平地突起圆阜形如辇高眼山在城东南其山最高林木深郁大明山旧志作天明山在县治之西延接武缘层峦插霄青翠夺目飞瀑悬崖人迹罕到为邑之灵境卢莫二仙化身其上石篷山在城东南中有巖洞容数百人小江穿石罅水清碧多鱼鱼峯岭在县东争光岭在县东一名章光岭俗称岭夜有光与大明山相映故名南北二江合流其下莫山巖去县四十里内有潭罗洪峝在县治东北为前贤罗洪隠居修炼地峝内石台石床古蹟犹存距城八十余里接迁江之毛峝智城峝在县东二十里唐韦厥隠居处白云峝在县北三十里宋白云先生韦旻居此巷贤峝城南四十里南江自大明山发源而来至章光岭与北江合流东注于澄江北江距城四里自古零土司发源歴十五里与南江合而东注其水潆洄曲折由邹墟达迁江里仁江在县北十五里周江之水下流与合入马陂周江在县北二十里源出茶山黄龙江在县北源出罗勾山马陂江黄龙江水下流经马坡山阴曰马陂江案旧图志皆北江澄江在县南二里源出大明山入马陂唐澄州以此名樊庙江源出渌七隘东北流至县东三十里滙流入大江龙母江亦名龙马江在县南三里源出高眼山化龙江在县南八里源出淡竹山亦曰淡竹水亦曰单竹江㑹流马陂周利江在县南十五里源出县西南界与化龙江合流入马陂案旧图志皆南江明镜湖在县南其水清澈亦入马陂江田州土州云瓶山在州西北其形若瓶八面山在州西周围多树木万山在州西峯峦层峙溪壑连绵数百里屛风山在州西峯峦排列若屛巩山在州东北羣山对峙若门俗称门为巩故名巩山隆山在州治东北百里田之髙山惟此为最岜马山在州北峭壁上一㣲径有石穴十二清泉涌出横山在州东南十里山势蜿蜒横亘故名乌龙山在州治东北二百五十里岜野山一名岜社在州西北曼衍而东连亘百余里飘岚山在州北九十里其上有泉县山在州北一百二十里里定之水穿其中以出剥㳍山在州东南四十里剥㳍之水出焉那兔山在州西南二百五十里那兔水出其下卜峝在州东北一百八十里卜水出焉合篆溪而注入红水河扶头峝在州治西南二百里其中有泉罕坡在城西二十里明岑绍建嘉乐亭于其巅今废巖长坡在州西南一百四十里上有泉右江由云南富州东流入州境至百色市合泗城水又东合砦欧溪又东经州治西绕南又东合练溪又东入上林界红水河源自滇中由泗城那地东兰绕州东北界万洞溪在城西二十里其水深濶居民常渔于此若溪一名䭾命水源出镇安府由奉议州流入州东南界注于右江砦欧溪源出万山西南流注于右江都阳安定诸土司下迁江又泗城水源自泗城府流入州界至百色注右江那兔溪源出那兔山西流注于右江剥㳍溪源出剥㳍山北流注右江练溪源出武龙山绕州治西北注于右江冷水溪源出隆里山西流百余里转南合练水注于右江隆溪源出隆里山东流注于红水河里定溪源出里定山东流合隆溪注红水河篆溪源出东兰州由篆里东流注红水那霸泉在州西五十里四时不竭㳍澜泉一名皮澜泉在州东一百里其味甘冽嚣坡泉一名大笃泉在州治东八十里罕泉在州治西二十里那氷泉在州西北十里上林土县那造山在县南山势层层茂林丛棘鸟兽所居人迹罕至笔架山正东离县署二里局丰山在县东七里陇坡山在县东十里岜暗山在县东十里琴地山在县东南十五里感钱山在县南二十里接果化州界枯陋山在县西南三十里上有小池水清如镜四时不竭与佶伦土州接界莲花山在县西南三十里巉巖峭壁远望如莲花雷矮岭在城西山峦高耸东西穿径皆黄茅青草行人无所安憇与向武分界质利岭在县西南山中无树木怀喜岭在县东南无树木平葛岭在城西北又表割岭在东北与土田州分界右江自百色田州流下经县前歴果化隆安至南宁是为左江右派故曰右江大含溪在县北源自向武州流入境东注于右江大罗溪在县南源自向武州流入境注右江白山土司九儿山在司治西远望如婴儿排列独秀山在旧司治之东接武缘界详前笔架山亦在旧司治东起伏三峯如笔架形九娘江在司东南相传昔有九女渡江骤水冲去因名小溪在司治东源自下旺地方流至秋冬浅涸春夏泛涨兴隆土司挂榜山在司治北二十里平远苍翠状如悬榜旗山在司东三十五里石壁上传有罗隠题刻旗山带水四字暗山在司南六十里林木深郁旧传虽昼行必以炬炬灭则暗如黑室鸡笼山在司治西南三十里昔人见有鸡栖岭上天将晓辄鸣七首山在司西二十里高岭峭壁起伏七峯似七人首相传古姊妹七人学仙于此冲举而去凤凰山在司西五十里山势翩翩宛如凤翥黄旛山在司西二十五里一望黄色如树帜然清水江在司治东北自安定刁河隘流下合红水江一线澄清水色不杂七首水在司西南从七首山下流入红水江鸡笼水在司治南水自鸡笼山下流入府城河那马土司岜旦山在司西北十里峭壁插天中有石洞幽逈俗祀真武于内文胡山在司南五里尖峯突兀连接武缘岜顿村峩山在司西北十五里苏㙔山在司西南五十里标岭在司南四十里与武缘之永宁地接岭势高峻六部岭在司南十五里接白山思黎城山势高大超出羣峯砦崇岭在司北一里山势嵳峩如屛障秾企岭在西城十五里秾企水自石穴涌出由上下马安城头流入旧城岜橙村春夏汎滥田畦多资灌溉峩山水发源石穴逶迤而下至渌都城头与苏㙔水合流苏㙔水水从坑堑仰出流至渌都城头与峩山水合遶周鹿城头东出兴隆界入红水江四时不涸田无旱虞定罗土司感土山在司东北五十里秀丽清幽中有巖穴若有风雨其顶先出云气遇旱岁人皆仰占独凤山在司治北三十里形如孤凤将军山在司北三十里一峯高出怪石巉巖与那马交界三架山在司南三峯尖耸形如笔架故名大成山峯峦秀拔峭立云表树木蓊郁司治建其下罗汉山在司治北屹然耸峙石壁间刻有罗汉山三字内有罗汉洞及大士巖诗刻甚多玉屏山在司北二十五里四面削立高可百仞中天岭在司西南二十五里高约百仞顶上有泉桥傍水源出中天岭北经损城头东出巩桥又经傲城头之东与架溪合架溪在司北三十里自旧城司流入经架城头南又东经傲城头北折绕出那马司界入红水江产溪自旧城司流入经铁锁桥折而北经凌城头又西至傲城头与架溪合旧城土司八峯山又名元武山在司城内朱雀山在司治前尖峯独耸明岑瑛书悦服二字刻石岽嵝山在司东北层峰磊石下有泉源䭾感山在司西南石巉巖有涌泉岽藏山在司西岽嵝水源自岽嵝山下一石池仰穿而出秋冬稍浅春夏涨溢漫流入䭾感山䭾感水源从䭾感山下石穴涌㵼四时不竭流出都阳土司界下旺土司蓬山在司后与城相连屏翰司治崖半有观音阁大王山在司治左层峯插霄波岌山在司西南有泉涌出日每三潮三汐垒石山在司治左石壁巉巖鬼山在司北深林岑郁有泉涌出于下崇峻岭在司治前山势高拔秾穰岭在司治北出磨刀石渌劳水在旧司治源出渌多山波岌水源出司西南波岌山下流入旧城土司秾穰水在司北源出鬼山经司治左与波岌水合流安定土司砦油山在司治西北二十五里山势崔嵬干霄傍有石磴嵚﨑可梯而上好事者登其巅往往见署宇台榭城门启闭在依稀间内金银器具辉煌心目稍萌觊觎之念则阴霾四起雷雨交作凛然不敢仰视匍匐而下天气清爽如初歴传此山为昔蛮王岑顺屯驻之地殁而为神故有此异陇茶山在夷江洞内夷江洞在司东一百五十里由匹夫关险仄盘旋始达其地洞形条直如巷中㵼小水前横大江夷江水自东兰发源入司境由山根涌出流入大河红水江距西四十里横于司治之南冬涸濶仅十数丈霔雨则汎滥汪洋不可度拟通河皆赤上下俱名红水江惟司之刁河隘地透出一线清流不混为清水渡一河两名亦可异也江水来自田州多从山窍潜透难通舟楫其源有云自黔南铁锁桥来者去则由庆远之罗墨渡经忻城迁江来宾而归右江韦太村水在司北五十里一水泓然仰出莫测其源都阳土司峝层山在司治北十五里山势髙大起伏如虎下有峝巖逺望重峦层叠因名旦山在司西北十五里山下有洞虚敞清幽怪石林立有石笋石座等异相传昔有樵者遇绿衣神人于此端拱对语须㬰不见至今遗迹尚在远望婷婷独立如人强山在司南一百二十里峯峦髙耸下有石巖相传罗隠曾居此题刻顺山隠巖四字故又名顺山岜造山在司治后山势如屏六娄山在司南一百二十里一峯矗起红水江在司治南二十里水急山狭土民常用独木小舟架渡极险咘岜水在司治西南一百二十里平地有穴濶数丈水由地出初视极澄清可鉴眉发移时混浊如血久之渐变如米色一日色凡三变流数武滙入咘敬潭咘敬潭在司西南一百二十里潭濶过于咘岜渊深莫测水从潭底仰出清澈多鱼观者必诚心默祝一时浮跃水面如梭歴歴可数水由顺山东注武缘县河潭侧田畴赖其灌溉古零土司龙角双峯山在司治东北二里两山峙立尖峯突兀状如龙角山下有古零堡土官岑瑛垒石为垣基址存焉虎头山在司南三里山高耸起伏蹲踞俨若虎形山顶有寨名曰金刚亦岑瑛建纱㡌山在司北三里独立无附势干云霄后髙前低有类纱㡌故名下劳山在司治左敦旺巖在司治后偏西四里荔水巖在司治左偏北二里司前水自上林界山下涌出迂绕司左由纱㡌山后下注入下远潭溪涧盈尺亢旱则涸土民常于溪内掘地聚水汲之下远潭在司治后潭濶数丈其水碧澄清澈合司前之水穿入刁律隘山根泗城府凌云山在府治北极高峻迎晖山在府西北山势朝阳故名饯旸山在府西山形端雅如饯纳日莲花峯在府北羣峯团簇登高逺望诸山皆培塿灵洞在府北崖谷深广溪出洞中夏可避暑红水江自西隆流入府界又东北经那地东兰二州入都阳安定司界澄碧水在府西绕南流注于汾州桥龙渊水在府北旧图志在府南一百五十里有神物踞之西隆州三台山州署倚之三峯蝉联耸峙因名大雅山文庙倚之砦雄山守备署倚之埧达山在州治西二百五十里浑河绕其下埧楼山在本州甲西南高耸矗天上下三十余里风箱岭在古障甲距州三百五十里岭上一石形似风箱故名浑水河即红水源自云南陆凉州来西南入州境逶迤而东北经巴结甲南绕那贡寨北至埧达山下板埧塘入剥弼甲流出府界百乐寨清水河源自云南维摩州至本州埧达山之北灌入浑水河同舍河源自云南广南马别山流出至本州土黄甲同舍寨之东南流入西林县界即䭾娘江上流陇高水源自革长甲内山中流出遶扁牙寨东北合浑水河西林县交椅山在县治后三里独旺山在县南四十里中峯尖耸石壁峭絶木龙山在县西南一百五十里广南交界界亭山在县西北一百二十里西隆州分界大山在县东北二百三十里与府分界晩架山在县南二十里潺岜山在县东南二百里羣峯叠耸茂林幽蔚石巖有泉累峯山在县东二百里平布二十余里样山在县东二百四十里与府界夹山在县东南二百四十里与田州及广南府连界端峯山在县治前五里秀峯端拱邑之丽山猫岭县西北八十里巉巖峭壁行半日始抵其巅俯览羣峯皆如小阜烟雾常蔽片云即雨高处一石穴流泉有声曲折㵼落居民耕食咸赖之苍岭在县东二百里旧日土官曾筑土寨今遗址犹存黄坭坡在县北一百五十里少木石土色皆黄府及西隆俱分界䭾娘江在县西北发源西隆流入境内与渌䭾河合流而东至瓦村隘转南直至田州百色两岸俱悬崖峭壁中流二大石屹然相峙名曰钳牙石缝仅二三尺独木小舟从中穿过水势絶险阴雨江涨即不可渡䭾闷江源自广南与渌䭾河合流渌䭾河源自广南出绕县侧至角墟与䭾娘江合直𨽻郁林州寒山在城西北三十里九域志云越王佗夏月遣人入山採橘十日方回问之曰山中大寒不得归因名山顶建庙有飞来石上书感应龙王四字神姓张能兴云雨旱祷辄应歴代皆赐封号大容山在城东北五十里峯峦层叠高耸接天界容浔诸境州治发龙于此榜山在城东北三十里信石山在城南二里一名牢石坡上有夹石形如侧钟每岁候此石若云气覆之岁丰稔绿鸭山在城西北三十五里厥土青黄冶者取以炼铁西山在城西四十里其形如楼台鼓角壤接博白及广东之廉州罗㜑山在城西三十里石上有巨人迹铜鼓山在城西六十里近南流江有铜鼔声闻于下天门山在城东三十里即天门关荔枝山在城东南二十里为州治屏障凤凰山在城东十里登高山在城北五十里青南山在城西北五十里凌烟峯在城东二十里独耸诸峯两巖中通一望寥廓豸堂岭在城北一里其形如豸上建真武庙伏牛岭在城西五十里状如牛狮子岭在城东十五里又东北十五里有龟岭推来岭在城西二十里五冈岭在城西三十五里五峯并峙为文笔两道岭在州南十里其峯峭削路分博陆流山岭在州北五十里为一州险要东门岭在城东一里岭旁建东岳庙水月巖州东南三十里虚明爽豁如琅玕倒垂涧水出巖中漰湃有声循涧入洞游必列炬跨木渡水石势益竒联络二十八洞最为佳胜张道巖在城西北三十里又西南为隠仙巖白石洞在城东三十里周围七十里道书二十一洞天天马洞在州南二十里两首昻然对峙石多马蹄迹深入二三寸许钧天洞与天马相连分上下二界上界轩豁可布十筵下界临潭水有石垂垂扣之铿然清越钟磬龙头石在州前宣化坊内南流江在州左源出大容山㑹绿鸭水西南流十余里经罗望入定川歴博白合马头江至廉州入海罗望江又作西望江在州右源出大容山遶州北西流十余里㑹南流入海鸭桥江州西北三十里源出绿鸭山入南流江定川江在州西南二十里源出兴业葵山入南流江桥丽江源出陆川马坡入南流江沙田江州南四十里源出博白绿澄峝入南流江五龙潭在州南三里水深如靛石壁镌有佛龙神三字游鱼洲在南流江中近紫泉俗䜟曰游鱼到瑞泉郁林出状元西瓯池在州治西晨晓多烟气上升相传旧有蛟出池中紫泉在州南南流之滨旧名濯缨有巨石伏羣石间水从石窍涌出四时不竭宋嘉定间忽涌紫水因改紫泉又名瑞泉明洪武永乐间紫水再出宾兴岁以水出红泉之数为验合若符契七星井形如北斗博白县凝雾山在城东二十五里山势屹立晨夕云雾兴顶宴石山在城西南六十里山背盘石峭立下临大江中有流泉相传南越王宴游处八将山在县东一百三十里八峯攒立有飒爽之状凤飞山在县东北一百三十里与八将山隔江而峙形如飞凤卫公山在城东十里崔嵬耸立为一邑镇旧有灵应侯坛岁旱祈祷地今惟址存焉凤凰山在县北九十里旧志传宋时有凤见此飞云山在县西六十里山峯峻耸时见云彩流结有扶禄王坛伏割山在县城西四十里旧尝产鹦鹉孔雀近山有伏割村因名万禄山在城西二十里有显应侯坛蟠龙山在县南八十里山峯绵亘层次蟠矫如龙乳石山在县城南三十里巖中石乳垂如华盖下有流泉九岐山在县南七十里回峦叠嶂分为九峯绿罗山在城西二十里下有绿珠井并祠相传即梁氏故宅双角山县西十五里二峯角立高峻秀丽上有富林侯坛下有金谷园相传晋石崇曾经其地一水流合容江人唿为绿珠江射寮山在县南二十五里高出云表有应天侯坛旱祷輙应洞房山在县东十五里下有石洞玲珑深邃如室宋刘子羽寓此天马山在县西南二十里邑南镇山大荒山在县南一百五十里周围四十五里上有池相传有鱼曰婢妾如人形生两翼脐下垂练带长三四尺揺动有光木朴山在县西七十里山势险峻凌青山在县城东南五十里射丰山在城南五里又八十里为射孚山皆高峻云流山在城东三十里有泉穴为小白江源金鱼山在县城南四十里陵山在县南三十里下有井水常温登高岭在城东二里九日士民登高之地下有井泉春时官长常于此劝农故又名劝农岭将军岭在城西北二里宋狄青讨侬智高曾驻军岭畔故名绿秀岭在县东南三十里山势高广下有龙潭旧建龙母庙旱祷輙应紫阳巖在县南六十里巖洞清虚上连碧落下瞰清泉南汉刘崇远所铸铁佛像铜钟古碑存焉石钟巖在县东二十五里巖如室上圆下方悬乳若钟状扣之有声将军峝在县南三十里石门三重入峝数武有石室石田一石如伏龙状二泉温凉分两𣲖石壁刻南州太守领将军龎孝泰十字绿澄峝在县城北四十里狮子石在县南六十里平地拔起如狮子鸡距石在县城东南三十里山皆石板上有迹如鸡距马踏石在县西七十里石上多马蹄迹南流江在县城西二里详前郁林州南立江在县北三十里源出绿澄峝流经县北四十里至南流江合流绿淇江在城东十里源出洞房山入南流江绿珠江在城西北七里源出绿罗山归南流江合流鸦山江在城南十五里源出凌青山水归南流江合流小白江在城东十里源出云流山与南流江合浪马江在县城西二十里源出木朴山流合顿谷江饮马江在城南一里源出登高岭流经县治西南畧塘江五里入南流江汉马援南征于此饮马故名环玉江在县南一里西流入南流江浪醴江在县西六十里源出尚流乡滙诸水洗马江在城东一里源出白鸽埇西流入南流江顿谷江在县城西三十里源出飞云山水归南流江合流铜鼓潭在县北二十里深十余丈西岸石壁峭立旧志汉时铜鼓浮水面响声远闻乡人来观久之复沈明𢎞治乙未邑人获其一解送制府正德乙亥又得其一送县今俱失龙潭在绿秀岭下有石穴北戍滩在县西南一百里马门滩下唐咸通二年安南都䕶高骈平南诏师旋经此舟不可行命海门防遏使疏浚至今赖之马门滩南流江中势如奔马二石峙立有汉伏波庙温井即汤井在城南三十里陵山下文石井在县治前相传昔年邑市火井泉涌沸髙数尺邑人借以灭火官司以闻封曰文石泉大王绿珠井在县西十五里绿罗村旧志饮此水产女多丽色里人以美色无益遂以巨石填之邹文仲有诗北流县大容山在县城北二十里详前容县笔架山在东南二厢离城十里三峯耸峙状如笔架因名绿蓝山在西北吉京里离城三十里乃大容山之东一支山也双威山在县东南二百五十里思贺江源出其下铜石山在县东十五里层峦秀丽上有灵池中有石如鲤泉从鱼口流出冬夏不竭旧产水银朱砂金龟山在南二厢离城一里许高数仞山丰隆如龟形因名花石山在县西南二十里其岭有石散布如花印巖山在县东去城一里许四畔皆平中突一埠有纹如印勾漏山县东北十五里石峯千百皆矗立特起其巖穴勾曲穿漏故以名山又尝以名县道书为二十二洞天葛洪求为勾漏令修炼于此㑹灵台山在县东二十五里台高百余丈嵳峩峻险由絶壁攀援而上元至元四年县尹陈楠建亭于山巅有飞泉贯崖而下东有龙井遇旱祈雨多应望夫山在东坡地离城十里天门山在西二厢离城十里白云巖在县东北十五里巖中有佛像题咏普照巖在勾漏山如覆釜登巖却顾黄坡翠巘与石峯相间灿若幡幢交错翻翻欲动独秀巖在普照巖西洞宏邃石室广高六丈乳石挂壁有弥陀大士像通津巖在县南埧乡有清溪自南而入从北流出石山对峙如门故曰通津㑹僊巖在东小二里离城二十里勾漏洞勾漏山洞有十所曰灵宝曰宝圭曰白沙曰玉虚曰韬真曰普照曰独秀曰玉田曰金龟或断或连皆幽竒怪异逈出人寰洞前有小亭俯瞰横塘倚栏四顾列峯回环秉烛而入有丹灶床几盘瓮碾臼皆石乳天然凝结塘前水草间产葛仙米夏月可採而食白沙洞勾漏山秉烛从窦入凡经六七窦行里余乃至勾漏竒甲天下此为第一玉虚洞在勾漏山洞中物象皆莹洁如玉每云从洞出则雨风从洞入则霁旧名念经窟观冲洞吴元美改今名玉田洞在韬真观西洞辟三门中门明广可入其中田数亩有石花如玉色田后二石池中有小屿水潜通江景星石在宝圭洞山巅孔穿望之如星双女石在县东二十里铜石山旁旧志宋初有县民生二女性孝谨春月养蚕尝以一女奴相随採桑里有来议亲者则愠怒既而父母以其年长宻以许聘里人二女知之诘朝沐浴更衣托採桑为名登山立化为二石人其母往观之女奴犹立二石傍云穿镜石在县西十里空圆如镜故名鹅公石又名峩石山在县南八十里近水北一山对峙为鹅母石形皆类鹅因名绿蓝江在县城东源出绿蓝山分二𣲖西𣲖至冲龙里由平安江达廉州入海东南𣲖经落桑桥入绣江思贺江发源双威山下流合香墟经县西南入绣江圭江源出大云岭经罗皂出大坐坪至定良村㑹思贺水合香墟水香墟有三源一自石鼓岭经安乐垌出鸡儿坡一自那楼山出南绿一自天塘山出充隆三水合流至县城西南是为圭江之水又登龙桥水在黄岭山发源顺至城西遶城北经通仙桥出广济桥合圭江水又落桑桥水由乌巢山发源乃大容山之东流经冲龙里中村至大里村合都陇里水俱出落桑江㑹圭江由容藤而至大江又有平安桥水去县西北三十里乃大容山之西流入平安江经茂林桥合郁林博白诸水达合浦县入大海葛洪井在勾漏山相传葛洪于此洗药久湮惟石盘石圣水井在灵宝观内其水甘冽一名文石井陆川县鸣石山在县西十里一名石鼓山一名天马山山形耸峻如马半山一石击之其声清越寰宇记载董奉仙后有人见于陆川鸣石山中即此白羊山在县东北二十里山多白石四面孤悬上有飞泉下产勾芒木土人取木皮绩为布大这山在城东南三十里高峻通化州石湖山在县西北二十里一名石袍山髙数十丈巉巖峭壁上有一池澄清而深雨后山色晶莹望似积雪文龙山在城东十里下有小溪水流遶城市石羊山在县西南三十里小石碁布伏如羣羊荔枝山城北四里有荔枝林芳翠袭人夏月可避暑三台山在县南一里峯列如三台向学宫金坑山在县东南十里下有溪流不絶沙黄如金山顶建金华寺文黎山在县南五十里后阳山在城北一里绵亘起伏为一邑之胜山下有报恩寺元妙观今废分水山在县北五里山下有二水一顺流十里至县城东一返流十里合米塲河流入郁林州界凤凰山在城西十里似凤凰翔舞故名山顶有石盘泉出其中谢仙山在县东三十里分列八峯山顶一潭鲤鱼盈尺山中多产四时果实世传谢仙得道于此双流山在县西南二十里六穿山在城北十里一石壁立如碑上穿六孔故名黄箭山在县城东北六十里东山在城东三里乔木蓊郁邑人龎颕曾搆亭其上大水山在县东南四十里山势延袤直接平南藤县界伏波山在县西南四十里马旭山在县城东南三十五里鹤垌山在县城南三十里石山在县城北四十里箫韶山在县西北四十五里路峝山在县西北四十里大挟山在县西南七十里繁龙山在县西南六十五里双角峯在县南三十里又名双峯山奎岭在龎姓建书楼于半山号聚奎斋因以名岭黄岭在县西北四十五里登高岭在县东北四十里有泉出其下合回龙黄箭诸水甶子岭在县北五十三里妙洞巖城东八里一名东山巖又名瀑布山高三十丈中有一线南流合妙洞水水车江在县南二十里源出金坑山合县前河入海回龙江在城北十五里合黄箭登高二水流经米塲出马坡入郁林下廉州入海下浪江在县西四十里源出甶子岭流入博白县界龙化江在县南五十里合平南水通伏波滩下石城县入海妙洞江在县南一里源出妙洞巖路峝江在县城西北四十里出郁林州崑崙水在县城东三十里源出谢仙山合六潭水入北流江水中有石似崑崙故名之六潭水在城东二十五里源出谢仙山合崑崙水入北流江平南水在县南三十五里黄箭水在县北二十里源出黄箭山流合回龙登高二水入郁林州分水出分水山仙灵宅窟也伏波滩在县城南四十里岸左有伏波庙即乌江下流灵泉在城西南五十里石窦午时出泉时过即止温泉井在妙洞水旁泉自石窍中出四时温热冬亦可浴旧搆有亭为邑士夫游观之所今废兴业县葵山在县北十里峯峦秀拔山半有巖杂树交翳烟云恒集其上有龙井世传邑人萧某者于此修炼得道后为洞庭湖主云三台山在县西五里三峯联属秀拔莫伦北斗山在县北十里七峯缀峙形似北斗故名东斗山在县东十里与北斗山相对铁城山在县南十里其色如铁中平衍外石壁险固如城上多石窦泉流不涸三面无路惟东有路可通人行门前石上有二牛迹宛然南有基约四丈名敌楼传古避兵处绿阴山又名甑山在县南二十里乔木凌空下遶清泉文笔山在县西南二里山势挺出如卓笔状万石山在城西南峯峦错落如累石然茍蓊山在县东二十里树木丛䝉翻车岭在县北二十五里羊肠径折险峻难行白马岭在城北一里黄岭在城东南十里高数万丈白马巖在县西二十里常有白云覆顶远望若马形内深广有小洞隙光透天如窓牖下有泉出太上巖在县南十里层崖邃穴有水可汲内供老君像有石笋若人形一石臼无凿痕巖上多古木参差类屏障青翠不彫古州巖在县南二十里巖半有潭四时不竭东折一洞有石悬下如钟扣之铿然石掩巖在县西南四十里上有巖石状若浮屠前有石掩之若扉阖不可入世传藏仙丹图箓之所人欲启之石动欲堕遂止吐华巖在县西南三十里内外二洞相通深潭清澈鱼游如织洞有石鼓击之响应牛咙巖在县南十里中可容百牛居民冬时常驱牛入巖以避寒气黄桑崃在县西三十里岭嶂辽远界广东灵山县龙穿江在县西十里源出葵山东南流二十里由山下石穴中过传有龙穿其山水因通焉流经县东入郁林定川江上鸣水江在县北十里横石滩源出葵山合流龙母江共二十里下鸣水江在县东二十里县境诸水滙流巨石突起横距西岸滩濑飞激声若雷世传科试之年中有沙屿浮起即有中式者龙母江自上鸣水渐折而西绕县北翻车岭下两崖森翳一水流旋西北经九十里入贵县将军江通津江在南门外即新江明知县吴日乙开通济江在东门外源出葵山合流于鸣水江马山江在县南八里自龙穿江分流而来与下鸣水合慕思江在县东北五里南流入通济江岑江亦作清江发源葵山东流经县东曰通济江滙慕思江水绕县东南分二流一经城南西入龙穿江曰通津江一西南流经县南八里曰岑江亦流截龙穿江西南入广东廉州府界古州潭在县南八里石巖下澄澈可鉴蛟龙潭在县西三十里相传石巖中有蛟龙盘蛰四时阴霭博泉在县南二十里南汉封其神曰龙母夫人宋熙宁中封济惠夫人有庙龙湾在县东十里深澄不测滙下鸣水石井在城西井泉清甘石涧屈曲中可流觞玉井县北十里塘山村前水清冽昔传晋葛洪为勾漏令望井中紫气知有丹砂採之而去广西通志卷十七广西通志钦定四库全书广西通志卷十八闗梁桂林府临桂县东闗在花桥离城二里南闗在城南马神庙前西闗在武胜门外离城三里北闗在城北三里拱极楼前上东税闗在永济桥北二里下东税闗在河泊所对江去东江门四里阳桥在谯楼前宋建名青带又名通济宣和间知桂州吕源重建元己夘燬于火重修㢘访副使别多喇卜丹有记明洪武间知府焦仲才乃甃以石改今名迤西曰西水闗南曰南水闗东曰小桥皆相通天柱桥在府城东旧名花桥又名嘉熙桥东崖有小山平坡突起髙约五六丈大可五十围形如础柱故名天柱明景泰间太守何永全建嘉靖十八年倾圯靖江安肃王妃重建国朝康熙二十年大水西半复圯巡抚郝浴倡修五十二年总督赵宏灿廵抚陈元龙布政黄国材各捐赀重修有记接龙桥在城东北虞山后皇泽湾永济桥在东江门外明正德四年都御史陈金造舟五十两岸植鐡柱四中贯以䌫二各长百余丈郡人包裕作记明末废毁国朝顺治十七年知府杨荣䕃重建雍正六年驿盐道张体义复捐修永宁桥在城南宁逺门外明洪武十九年造正统甲子知府吴惠重修富义桥在宁逺门外南街明万厯元年重修定西桥在城西丽泽门外明正德十五年水溢崩塌廵按御史谢天钖重修飞龙桥在城西北十里向系石桥宋绍定间建后圯国朝雍正六年邑人于必炫萧正煃等捐赀修造乃易以板将军桥在城南六里白龙洞前甘棠桥在城西南二里定西门外宋韩璜有铭文昌桥在城东南文昌门外明洪武九年建万厯二十三年洪水冲坏知府洪澄源重修虎望桥在城东七里通大墟陆路清风桥在城北二里梁公祠左葛老桥在城东二里灵建江栖霞寺右太平桥在文昌门外二里康熙十六年重修今名新桥西新桥在武胜门外明洪武九年建横桥在南门外萧公庙东昔名虹桥音讹为横旧建以扼全城水势使之环绕漓山以成襟带歳久倾圮明万厯间都御史杨芳重修天启间复圮西水东流一徃无涵蓄意灵气大为损洩国朝康熙二十四年廵抚施天裔修建二十五年廵抚范承勲又继修之成顺桥在城东南五里跨弹丸溪为临桂阳朔灌阳诸邑径道明正德间靖江王重建周进隆有铭序国朝康熙五十二年廵抚陈元龙重修通济桥在城东二十里熊家湾康熙九年建月桂桥在城东四十里腊林村宋绍定间建马溪桥在城东三十里尚桥村黄沙桥在芦田市北二里梁西桥在城西四十里被水冲圯雍正三年移建梁西村前凉风桥庙门桥雅雀桥冠堂桥陡门桥狮子桥木洞桥牛桥廖家桥矮子桥沙秋桥上髙桥俱在城南四十里由相思江经鲢鱼陡直抵苏桥雍正九年修南陡并因旧启新修建完固白镜桥在城西三十九里老姑桥去白镜桥十二里又三里有新塘桥歩塘桥在城西五十八里又三里为新桥周陂桥去新桥一里石架桥去周陂桥三里俱雍正十一年修建并増益旧址改砌石圈东津在东江门外又西津乌龙津宜山渡在河泊所前旧设渡夫二名木龙渡在东镇门外东江渡湘山渡魏家渡募化渡竹峯渡额设渡夫二名柘木渡龙隠渡两江渡额设渡夫一名伏波山渡在癸水门外石家渡在城东二十里灵川县大桥堡在城西南七十五里与义宁交界倚山傍林夙称要隘明万厯三十二年建造营房拨兵防守蓝田堡在城西北八十里兴安义宁二县交界亦系要隘原设兵丁防守攀桂桥在南市太平桥在东市富义桥在东门内明宣德三年建银江桥在东郊路江桥在北郊外元至正间建安行桥在县北七里元至正间建长夀桥在县西十里康熙三十年建吉利桥在县南十七里明景泰间建浔田桥在县南二十里元至正间建普济桥杨梅桥在县南三十里俱元至正间建通济桥在县东四十里元至正间建官桥在县西三十里康熙二十七年建东臯桥在县西三十五里康熙二十八年建定江桥在县南四十里五圈桥在县南五十里元至正间建甘棠渡桥在县南二十里原系石桥康熙七年廵抚金光祖同藩臬守令捐建㝷为大水冲塌五十一年巡抚陈元龙捐俸檄桂林同知黄之孝建造舟三十驾为浮梁并设桥夫十五名看护北门渡在北门外富邱渡在县南十里又三合渡在县南二十里津头渡在县西南二十五里金龟渡在县东南三十里连棹渡在县东南十七里白石渡在县南三十五里蔡家渡在县南四十里兴安县下营闗在县西五里严闗在县西十七里夹两山间通衢要隘设兵防守三里桥在县西明成化二十三年因修灵渠建造万里桥在县东北一里诣省水道明洪武八年知县曽孔传建成化癸巳重修建亭于上马石桥在县东一里南渠粟家桥在南渠之上萧家桥在县西北二里明万厯间里民萧学易学仪建造攀桂桥在县北闗外自双女井流至漓江东畔筑堰导水横过北街故立此桥白云桥在县城东驿侧明景泰五年建𢎞治五年章达重修圈以石黄溪桥在县东南十里白龙桥在县南乡六十里乳溪桥在县西南十里即富溪有大峒水流巖下深不可渉宋庆元间建独峯桥在城西南二十余里年久坍頺国朝雍正十一年廵抚金公因里人捐赀不敷修建给银竣工里民立石以记下营桥在县西下营陡诣省通道娘娘桥在县北一里康熙戊申县监生石琴国建上复搆亭菩萨桥在县东二里侍郎桥在县西十里至省陆行要道康熙三十六年僧弥恨募修杜山桥在县东乡十七里大融江渡在县西五十里小融江渡在县西五十五里阳朔县山南闗在县治南明崇祯十五年兵廵道陈起龙题曰江山鎻钥榕树闗在县西门外东桃闗即北闗在县城北石柜闗即老西闗在县西一里明崇祯十二年知县朱奉镶于屏风山龙跃巖重建名曰新城中造鼔楼驻兵防守金竹隘在县西北天鹅都利二山间明嘉靖初兵备杨必进建闗门一座长满隘在县西南永宁里金寳顶近沙塘廖村又有古墩隘在县西广和里明嘉隆间为府江蛮贼出没之所分置堡戍双月桥即太平桥在县治前宋绍兴间县令赵渡建明正綂间知县万霁万厯间知县蔡贵俱重修浴沂桥在县东南明正綂二年万霁创建龙母桥在浴沂桥左旧有龙母宫歩月桥在县西桥下有石似兕牛登云桥又名大溪桥在县治西永夀桥在县治西桥上有亭渡龙桥在北门石龙江五里罗汉桥在县南二十里宋庆元二年乡人文进建廻龙桥在县西二十里明永乐十年陈必正建福兴桥在县东二十五里明永乐十六年举人徐礼建遇龙桥在县西二十里遇龙堡相传古鲁班所造缺一角至今屡修不全赤板桥在县西三十里元至正十六年龙徳海建攀龙桥在县东北四十里宋淳祐九年乡人屈汝魥等建广兴桥在县东北五十里明永乐八年乡人吕名法等建又名吕家桥崇祯间复建广丰桥在县东北一百里宋嘉熙时邑人毛士修士杰建山南渡在县鑑山寺下韩江渡即田家渡在县南五里中渡即冰山渡在县南七里广化渡即管家渡在县东九里广化村伏荔渡在县东十里伏荔司前白面渡在县东南十五里白面村黄藏渡即古作渡在县东北十里畱公渡在县东南二十里双滩渡在县东北五里兴平渡在县北四十里十二渡在县东四里永宁州古底隘在州东南安和永安二里界通马浪潮水诸窠旧为险要猺獞巢踞之地安息隘在州北长安里近思鹅双塘诸窠桐木隘在州南五十里桐木镇山道险隘达栁州山僻处明时有狼兵把守今废都狼隘在州东北六十五里鳯凰堡在州东南三十里四面皆山极险明𢎞治后韦贼每窜伏为巢窟国朝仍有汛兵防守莲塘堡在州西三十里通怀逺险要旧设耕兵久汰今止汛兵分守太平桥在州北郭外明万厯十七年叅将刘綎建崇祯十四年叅将蔡宏毅知州马光修国朝康熙六十一年知州崔杰重修里旺桥在里旺村富河桥在州南五十里明万厯间知州汪必晖重建普济桥在州东北七里响水桥在州北十五里东溪渡在州东门外牛河渡在州东北二十里康熙二十八年知州髙镇捐造渡船募夫看守永福县华葢桥在县东旧名狮子桥宋淳熙四年建元至正间邑人张文祥重建都济桥在县西元至元二年邑人秦富胜建善济桥在县西元至元间建接新桥在东郊外明正德间建金山桥在县西南十里明永乐元年邑人明善满建东门桥在东门外明成化十八年邑人张惠年建兴贤桥在县东南六十里其侧有迎恩桥梅子桥在县西七十里龙手桥在县西南五里明洪武十年建鳯阳桥在县南江邉明成化六年邑人张敏兴建国朝康熙三十九年邑人章彬等重修状元桥在县东三十五里元至正六年邑人徐才名建古风桥在南宅里迎龙桥在理定里明成化十八年建石田桥在县东潘村简桥在锦桥里的桥在锦桥里的桥村五里桥在县东五里甘泉桥在县东闗外先农祠侧山背桥在鳯巢山背上台大路佛子山桥在江畔明嘉靖二年建车头桥在县西北西来菴右西江渡在县西门外张峡渡在县东七里下窰小江渡在马尾塘窰茶江渡在县西栏马小江渡在县西栏马塘小河口渡在县西深定塘旱河口渡在县西下西游渡即大乌沙岭沖在县西旧街塘渡在县西旧街塘口章角小江渡在县西即秀才巖洋滩河渡与栁州雒容交界黄后卞渡即三角塘近雒容界自下窰以下十渡并雍正九年添设每渡各设渡夫一名义宁县杨梅闗俗名杨梅山在城东十五里接临桂界深沟絶峡地势﨑险为义邑门户明正德间知县梁顺甫治险建亭令獞人轮守行旅赖之黄峯隘在县东三里明时灵川七都贼尝于隘口御人刦夺崇祯元年知县李士震招兵防守拽劳隘在县东北二十里界连灵川大桥堡焦岭隘在县东北五十里界连灵川蓝田堡又闪岭隘在县北四十里地皆杂处猺獞今并设塘兵汛守贝子堡在桑江内城北二百三十里东属灵川西属县并路通兴安及湖广城歩绥宁地方广逺猺苖狑獞杂居二十余村康熙五十六年有灵川獞贼廖三窜据为害廵抚陈元龙发兵讨平之设立堡目并设堡卒分守桑江皮水石门诸要隘近获宁戢石门堡在县东八里两石对峙如门限故名路通临桂旧时蛮猺輙㓂患嘉靖十九年知县蔡邦玘申请立堡募兵守御今废塘头堡在县西北二十里明知县倪刚设狼兵防守透江堡在县西南十五里明嘉靖十六年𠞰定首贼黄明相乃立堡召狼兵守望鵞桥堡在县南十二里明知县郑宗元设狼兵防守今设有汛兵二名惠政桥在南门外明时建朝真桥在北门外圣德观前延祐桥在南门外通桂桥在城东三里明天启间邑人唐嘉言建风泉桥在平安乡又有通惠桥里鸡桥在城南十五里罗固桥在城南十里和丰桥在城南三里与罗固桥俱在归政乡普济桥在县南十二里明吴赴题普济桥有路遶平田水遶堤之句相近又有大艳桥平浪桥在城西十里灵惠桥在城西十五里智惠江惠宁庙前义江渡在县西水门外泗江渡在县西北三里白洑渡在县西南十里全州黄沙闗在州东北七十五里道出湖广永州相近有黄沙渡明嘉靖六年移山角驿置此今改廵司砦墟闗在州西北三十里山川源口道出湖广寳庆闗下有砦墟渡旧设兵戍守弔桥在州城西门外旧以木元大德间甃石建亭今亭废登瀛桥在登道门外宋郡守梁均重建飞鸾桥在城西五里跨洪巖渡宋建元至元时重建明知州汪镛沈尚经俱重修后圯国朝康熙十九年左路总兵蔡元倡建未竟二十年巡抚郝浴继成之有记永新桥在西路明成化十四年知州汪镛建又有板皮桥石梓桥罗江桥螺桥在厚德门外宋守梁均建行春桥在城西二里双桥元大德间建又有七里桥曲濑桥深溪桥俱在北路宅西桥在城北二十三里万乡宅西村罗汉桥在城北五十二里万乡官溪桥在城东北三十里又有石月桥南桥在八都去城四十里文家桥在二都城东北八十里明嘉靖元年知州章诤谕民修建纵二十余丈横丈有五尺覆瓦凡十有一间两埠皆搆以亭市贾日集亭下登云桥在十七都龙江桥又白竹桥安道桥俱在七都城东北五十里寿荣桥又通湘桥俱在六都城东北六十里石溪桥在四都城东北七十里又有回龙桥皆石墩木梁有亭石椅江桥去城四十里花桥在二十一都城东南三十里又一在建乡城西南五十里左龙桥在二十二都夏凉桥在二十七都城西南六十里㑹龙桥去城四十五里石塘墟大桥在三十一都城西南六十里又一在恩乡城东南十五里一在三都一在五都金鸾桥石枧桥俱在建乡大铭桥在万乡唐村桥在四十八都城北二十一里广济桥在宜乡城西北五十里旧名白沙明嘉靖三年副使杨必进重建少傅蒋冕记国朝雍正七年署州事刘廷钖重修建宁桥在三十都城西南七十里咸水桥在城西六十里久圯雍正六年老农蒋方俊募赀重建礼山桥在三十一都烈水桥在城西八十里石梓舖雍正七年署州事刘廷钖重修龙引桥在长乡城北四十五里达道桥在竹梅村去城四十二里接龙桥在五十都城北三十五里大善桥在四十九都城北二十一里又有双车桥盈科桥在五十二都石板桥在新塘去城七十里登科桥在五十三都金市桥在五十四都城北六十七里又有火烧桥利渉桥在城西五十里雍正七年重建水南渡在南门外通灌阳丙首渡在大江城北五里黄沙渡在昇乡宜湘渡在宜湘市城东北六十里降原渡在城东门外茒埠渡在城南七十里大江平山渡在城南二十里大湾渡在昇乡十都城东北二十五里罗口渡在宜乡城西北五十里砦墟渡在长乡城西北三十里野灶渡在城南二十五里建安墟渡在建乡流蓝渡在万乡粟家渡在东门外通灌阳县并湖广道州歌陂渡在歌陂村城东六十五里南通湖广永州北通湖广寳庆三漠渡在万乡城北三十五里今建桥灌阳县昭义闗在县东北六十里旧置驿宋朱子恭有诗永安闗在县东六十五里路通湖广道州商民来往设立巨巖塘兵丁防守定冈隘在县西九十里路通恭城设塘兵防守长宁桥在县治东明天顺六年千戸陈铭建教谕黄绅有记龙川桥在县北三里明洪武初全州知府章复修建宣德五年重修国朝康熙癸巳年洪水沖頺上架以木下仍石墩又名三里桥宁江桥在县西旧文庙傍离城一里朝阳桥在县城西八里荒田村丁塘桥在县西十里德兴桥一名马渡在县北十里明洪武初邑人蒋登甫建名曰登云后圯景泰五年知县潘文浩重建上覆瓦亭规模雄壮易名德兴国朝康熙三十六年知县佟世芳重建四十五年水冲复圯知县单此藩倡衆兴修更名通济嗣又圯雍正十年知县陆炜倡修周家桥在县西十二里大陂桥在县北四十里康熙十二年建有碑山尾桥在县北四十里雍正四年重建賔家桥在县北五十里登瀛桥在县北五十里大坊村明永乐十七年邑人蒋谦登进士故名𢎞治六年谦孙存量复甃以石雷震有记唐安桥在县北六十里明洪武初处士唐以廉与僧异泉创修成化十五年乡人唐锦春重修砌石作三圈以泄湍急邑人邓纶有记㑹湘桥在县北七十里宋淳熙五年邑人范达等建明天顺初知县龚侃重修拱石为三门覆以瓦亭十二张绂有记三巩桥在县西十五里芹菜桥在县西虎山离城十里江口桥在县西二十里邓家桥在县城西二十六里长塘廻龙桥在县西三十五里复兴桥在县西南十里明正德二年知县陈昌期驿丞万信等修马骑桥在县西二十里游鱼桥在县西五十里瑞溪桥在县西六十里又名税溪莲花桥在县西五十里盐田桥在县西北五十里邑人李用蕃建子髙记禾仓桥在县西六十里刘家渡在县南半里今名南津王楼山渡在县西三里昌江渡在县西十五里今名宁江时官渡在县西三十里昌家渡即达塘渡在县北三十里结头渡在县北四十里沙坪渡在县北四十五里唐村渡在县北五十里文村渡在县北五十五里馆驿渡在县北六十里江西渡在县北七十里昭义官渡在县北六十里平乐府平乐县南闗在城外东南昭潭冈下北闗在府城北镇夷门外上闗在府城西门外下闗在府城南门外滙塘湾东山寺前龙头矶闗在府东三十里龙头矶马骝隘一名马鹿巷在城东南五里往粤东陆路要扼明时有猺獞抄掠患戒饬严守浮桥在滙塘湾康熙五十六年知府慕国琠查勘两岸旧基捐造船五十只贯以大鍊并设桥夫二十名看䕶雍正十年知府陈希芳重修东安桥在城南闗内俗唿通济桥西安桥在城南门之西俗唿狮子桥百足桥在城东芹香桥在县学泮池上康熙五十年知县黄大成建通津桥在西城外傍有鐡炉俗唿鐡炉桥大通桥在鲁班井左又名揽胜桥跨考槃涧口有碑记儒林桥在府学西通龙池水明宣德五年甃石建亭傍凿池以潴水号曰涵清池灵济桥在五将庙前环秀桥在桥头村前桂岭桥在城东滴水巖左泌水桥在桃竹山村前望仙桥在仙宫岭右明万厯间邑人陶明礼重建石龙桥在北闗外二里延寿桥在城东七里鲁溪桥在笔头堡东骆家桥在天妃宫左长塘桥在东乡里莲花汀桥在莲花汀丫髻桥在丫髻山下大龙桥在广运塘上弔桥在北门外下通城壕塘白云桥在白云巖下走马桥在大教塲下七里贞济桥在乐山里旧名寡妇桥久圯康熙四年邑人徐如蛟石有成劝募重建袁启翼记之更今名凌虚桥在桃竹山中团山桥在团山堡东石面桥在石面山前沙江桥在沙江堡东长寿桥在乐山里马鞍山后太平桥在河西十五里系双桥广善桥在乐山里俗名盘沖邑人袁景星记接龙桥在北涧之北髙可数丈濶亦如之中止一拱俗传鲁班所造康熙五十二年知县黄大成倡修五里桥在城北五里马山桥在马岭麓盘龙桥在乐山里沙亭右邓家桥在津平里邓家巖髙桥在城东三十七里往富贺大路分界桥在黄牛塘下驿前渡一名令公渡又名西山渡在昭潭驿前后因驿废移于闗门外下闗渡一名南门渡在东山寺前季鱼舖渡在季鱼塘通桂林大路满家渡在亭子脚鸬鹚渡在城北三十五里宻山渡在城北十里邉山渡在津平里俗唿半邉渡龙头矶渡在府东三十里榕津渡在榕津埠廵司前坪山渡在东乡里恭城县虎口闗在县西十里接平乐县界栗木闗在县北一百里楚粤往来间道镇峡闗俗称龙虎闗在县东北七十里闗南属恭城闗北属湖广永明地势险阻明季曹志建等屯兵窃据为武冈衡永左右路即此髙桥在县西二十里西乡巖山桥在县东四十里清水桥在县西三十五里栁枝桥在县北官桥在县治西上答桥在西乡又有下答桥大市桥在县北兴福桥在县西大石桥在城西六十五里竹搭桥在县北二十五里九板桥在县北四十五里塘口桥在西乡偷马桥在城西二十里田家桥在西乡官潭渡在县东常家渡在县北五十里横浦渡在县北西水江渡在县西燕子巖渡在县南穿巖渡在西乡洋塘渡在县北三十五里江西渡在县北四十里樟木渡在县北五十里丁滩渡在县北十五里卢家渡石螺渡俱在县北七十里富川县梅子闗在一六新都交界地三辇隘在七都猺地牛巖隘民猺杂居与湖广江华县山界相连雍正八年于麦岭添设専营分兵汛防并小水各隘小水峡隘接湖广永明县桃川界东江桥在县东跨富江廻龙桥在县城南将军水桥在县城东南迎鳯桥在县城南接龙桥在县城北通济桥在县南二里通仙桥在县南八十里洞口桥在县城东南门桥在迎恩门外大源桥在大源村登瀛桥在县西北秀峯明万厯二十一年建邑人毛彦登有记永济桥长地沖桥长溪江桥下流桥在县南七都下流村水沖桥中屯桥白霞桥在县西南白霞寨与永济各桥俱明万厯间知县张文耀建富川津在南门外观音阁前钟山渡在县西南镇城外白霞渡在白霞廵司前设渡夫一名蓼田渡在羊头村贺县大桥闗在东门外县𣙜税处即溪桥明嘉靖二十六年署县布政司经歴朱鲸造船二十四只以鐡索聨系隆庆五年大水船尽流失知县陈试修年久朽烂国朝康熙九年知县何标雍正三年知县黄为汉俱重修并设桥夫四名焦木隘即焦木山东接广东开建连山西属县界龙泉桥在信都乡花桥在进贤坊石马桥在镇濂门外髙明桥在下营坊郎江桥在县东江东里迎恩桥在城北明嘉靖间邑人毛鹓修东江桥在镇濂门外尚义桥在城北上闗外邑人金胜修五里桥在城北五里邑生车万爵修照壁桥在南门外邑人袁宁修张淮记䭾桥在信都乡登仙桥在县西北沸水寺明万厯间钟珍等重修狮子桥在姜成乡野鸭渡在城西二里今名大江坪渡歳编渡夫一名五合渡在信都乡蜀口村龙廻渡在城西十里林峒渡芳林渡俱歳编渡夫一名东江渡即浮桥处水涨撒桥乃以艇渡荔浦县镆鎁闗在县北三十五里两山夹道如镆鎁因以名闗今江口塘汛是其故址得胜桥明隆庆间草㓂跳梁为害闗帝显应官兵于此讨破羣丑故桥以是名黄寨桥在县北十里顶门桥在县南七里龙鬬桥在县西五里相近又有菩萨桥太和桥在县东五里相传鲁班造力桥在县北五里仙人桥在县南二里寡妇桥在县南八里官潭渡在县东闗外文昌渡在县东南半里丹竹渡在县东十里延賔渡在县东二十五里今改造石坝马江渡在县北镆鎁闗前旧有驿曰沙月今废渡亦改设案当即沙江渡修仁县南隘闗在县西南四十里亦曰南隘口即古南隘镇内分十排东界石墻堡西南北界雒容象州永福皆獞蛮所居石墻堡在县西三十里其西又有莫廖桐木诸小堡明万厯间蛮獞叛刼不常因立石墻营于隘口为提调司国朝仍有兵汛守接龙桥在县西二里明崇祯间建马浪桥在县西五里莲花桥在县西四里老县桥在县西三里吕村桥在县东一里明成化间建昭平县北陀营在县东南一百三十里北陀山前明万厯间总督戴燿筑城南北凡三门设抚夷同知于此国朝仍设兵防守九冲营在县东倚山为险猺獞尝屯聚于此明万厯中设兵戍守攀桂桥在城西锦龙桥在县东昭平里贞风桥在县东三烈祠右万通桥在县东二五都明正德间建羊桥在二五都明成化间建通济桥在昭平里三连桥在昭平里相近又有龙湾桥拱北桥利济桥茶溪桥在二五都明𢎞治间逸民钟天绅建新塘桥在二五都土族潘积譲建龙嵴桥在县东南宁化里宋樊相阁造登瀛桥在昭平里歩云桥在县东凌江渡在县西马头渡在县西峡口渡在县北里埠渡异路渡俱在思懃江富玉渡在县南上仰渡下仰渡俱在县南八十五里明源渡马江口渡俱在县西永安州马鬃岭隘在州北接荔浦界平坦堡隘在州西北与修仁平南大山连界古苏堡隘在州东南接昭平山界以上三隘康熙六十年知州刘国栋详请设兵防守兴隆桥在州西城外攀龙桥在州北二十里峡口杜莫桥在杜莫寨金带桥在州治前水由东闗达西闗为旧立山县通衢宋淳熙八年建接龙桥在州北一里康熙十年知州邓林尹重建东闗桥在州城河东石牛渡在州北十里设渡夫一名甘潭渡在州城北排河渡在州城西旧系镇龙桥康熙十二年知州何呈秀因桥圯改设渡船今仍建木桥攀龙渡在峡口梧州府苍梧县大云闗在府城东二里镇南闗在城南火山扫云闗在城西二里下岸闗在城西二十里扬威闗在下岸闗北十里耀武闗在城西南三十里明成化六年总督韩雍平江伯陈鋭太监陈瑄平蛮后创设诸闗以扼要冲水闗在县南大江中明成化六年总督韩雍请立闗𣙜盐木诸货以充军实旧在驿馆前后移扼大江之要连舟为房随江消长盘诘往来国朝另设盘盐厰闗在税闗左通泰桥在城西北旧名力木桥放生池及濠水俱从此入桂江明𢎞治间耆民郭本创建云山桥在城西北明正统间知县黄诚建昇腾桥在儒学前平定桥在城东南宣德坊明成化初总督韩雍建旧名鎻龙桥政平桥在城南思禄桥在城西四十里思回桥在城西一百里须罗乡太平桥在朗吟亭前跨东城濠通嘉鱼池旧名飞仙又名遇仙相传韩襄毅曽遇吕仙于此明嘉靖间重修覆亭于上更今名浮桥一在城东七里系龙洲上跨大江一在城西南跨桂江俱明成化八年总督韩雍聨舟为桥两岸树鐡柱系以巨絙万厯中潦水冲废今惟鐡柱现存沖霄渡即今牛渡在城西四十里税课司前武灶渡在逓运所前桂江上潘田渡在城南五里大江上五两渡在城南二十里平浪渡在城西北二十里下郢渡在城西北十五里戎墟渡在城南二十里大江上对长洲龙江渡在城西北六十里古榄渡在城西北八十里观音渡在城西北一百里大篱渡在城西北十里长洲渡在城西二十里思化洲渡在城西二十五里藤县马鞍闗在县城南二里一名军闸接平南岑溪容县舟道所经之处山最险要明正统初设门栅嘉靖末圯永安桥在永安门外旧名西桥明洪武间耆民黎达可建成化间典史刘昱率民重修登俊桥在城南藤江驿右唐时建以李尧臣登进士故名明𢎞治天启间俱重修山云桥在城南水月巖前明洪武六年同知金文仲建𢎞治三年耆民李尚实等重修甃以石南门桥在县南半里明𢎞治间甃以石又名新桥流盃桥在城东绣江世传唐武德间有宣抚使入慈寿寺以金杯挹池水随手而失明日游干亨寺杯自涧流出因名又传苏子瞻子由游燕于此元余观有曲水分山隂舆梁胜溱洧一脉见髙风驷马安足取之句明成化六年邑人傅惟宗重建岳歩桥在县东五里跨黄埇江明洪武间知县冯志善建一水桥在城东十五里明成化间建太和桥在城西三十里明同知金文仲建攀桂桥在县东赤水镇廵司前离城五十里明正统间砌以石以觧元苏昌得名通济桥在县东六十里明正统间建黄凿桥在县南二十里黄沙桥在黄凿桥南三十里当容县孔道双桥在县西二十里通平南县浮金渡在通津门外绣江上又名绣江渡白沙渡在拱宸门外郁江上三门渡一名公渡去浮金十里潘洞渡在县南八十里思罗江渡去潘洞南二十里二渡俱通容县容县洞口六湖隘在县南一百里罗面里山僻小路界连岑溪及广东信宜西宁额拨弁兵防守永丰隘即牛加隘在罗面里山径亦险僻与信宜之南屯桐油寨交界有练勇把守松岭隘在罗面里与信宜之朋山交界督练勇防查三隘俱系顺治二年建设又于雍正五年详明立石分界骆驼桥在县南绣江上当学宫之右亦名龙骧唐刺史韦丹筑久废西桥在宁逺门外新桥在城西三里明永乐间知县黄昇建五里桥在城西南五里明县丞邓志建七里桥在五里桥南县西孔道景阳桥在县东门内城中沟渠合流于此穿城南入江杨湾桥在城东北思登桥在城北五里黎独桥在城东八里康熙四十八年里民重修大板桥在城南二里康熙五十七年里民重修南江渡在绣江上岑溪县黄陵隘在县东一百二十里永业乡路通广东西宁县小垌村风雷隘在县东一百二十里路通苍梧大营村腰鹅隘在县东北一百三十里鐡根隘在城东一百一十五里藤田隘在县南一百一十里连城乡路通西宁白石村竹兰隘在县南一百有五里路通西宁石根堡六隘俱拨防岑汛兵协附近隘口乡勇防守东门桥在城东一里杨栁桥在县北六里雍正六年知县刘信嘉重修乌峡桥在县东七里乌峡水通济桥在城东一里山涝沖圯雍正三年知县刘信嘉重修板桥在城西二里甘村泷头桥在城北八里古眉村罗沙桥在县东十里河断桥在县东三十里皇华桥在城西门外明嘉靖间知县赵钥建万厯间知县黄应龙曽莘相继率绅士廖世隆等重建跨河为亭雄壮可观国朝康熙二年知县倪𢡟禧率绅士重修今圯改设船渡荔黄渡在县西五十里崩塘渡在永业乡谢村渡在归义乡南渡在县南河口平河渡在连城乡怀集县南溪闗在县南门外河下象角闗在城东六十里水寨侧务本闗在城西泼水村去城八十里白崖隘在县南一百四十里接广东封川德庆广宁界旱迳隘在县西南一百三十里又咸水埇隘大埇口隘俱在县西六十里湖隘在县北八十里接贺县龙水西庙隘在县西北八十里雍正十二年以原设西庙汛兵移驻县东洽水移新院兵改设龙迳隘在县东聨接篱筻石基黄石诸汛雍正十二年蓝峒改立钉鼔隘在县东北界莲花茶巖之中雍正十二年増设下帅隘又下水隘俱在县北一百里大浪隘在县东八十里接界广宁雍正五年勘设汛兵哨守登云桥在城西里许明𢎞治九年署县事本府检校刘德辉建乗云桥在城西南十里南舎桥在城西十五里登瀛桥在城东二里南巴桥在城东五里邑民陈延寿建土坡桥在城东六里明泰昌元年重建佛灯桥在城北七里横峒桥在县南南溪明万厯十二年邑人梁元祖建清平桥在南溪南二里旧名邓老桥斥水桥在西水里邑人梁允璋等倡建甘寺桥在城西南十里又名岳桥明景泰间建西庙太平桥在西水里明万厯九年知县林春茂建崇祯十三年邑人梁方图等倡修十五年知县李盘继成之下埠桥在城西五十里独週里宁峒明万厯间知县谢君惠崇祯间知县李盘俱重修泰来桥在南溪明崇祯五年知县萧闻宇捐造连系二十五船为浮桥并处置田租设桥夫看䕶十四年知县李盘重修后废广仁桥在坊郭里蓆草明崇祯十五年知县李盘同举人张应璧敬天颜建罗榕桥在坊郭里徐公路傍明崇祯十五年守道徐大仪廵隘过登云岭鸠工砌平﨑路知县李盘率衆建置石桥黄歩桥在白沙河梁相桥在西水里邑人梁鲲建窝龙桥邑人梁尊䕫建六龙桥明崇祯间邑人梁折建梁普照修永安桥在东门濠上临江桥在西门濠上保集桥在北门濠上三桥俱明成化间建今圯南溪渡在城南门壕埠三江渡在城西一里下渡在城西二十里㣲田渡在城西十四里栏马渡在城西三十里斥水渡在城西四十里杨村渡在城北十五里鳯凰渡在城北三十五里桃花水渡在坊郭里明崇祯十四年设浔州府桂平县东乐闗在府城东罗秀里茶岭隘口西靖闗在城西武平里石梯山隘口南济闗在城南甫里佛子隘口北定闗在城北大宣里紫荆山伏化桥在城东三十五里兴隆桥在南门外猺墟街接龙桥又名迎恩桥在南门外康熙三十四年赵士靖重修有记清平桥在城南三里明成化十四年重修驷马桥在城南七里明正统间建緑塘桥在城南十五里明成化间建官桥在城西二里长庚桥在城西三里蓬桥在城西二十七里独楼桥在城西六十里独楼营旧址前碧滩桥在城北三十里上渡下渡俱在南江北江渡白马渡欧村渡大湾渡在江南岸七十里䝉墟渡在江南岸二十里平南县东闗在城东二里寳积寺下西闗在城西一里永康社北闗在城北一里石头塘太和闗在城西二里鸬鹚石上永宁闗在城西北二里乌江村拱北桥在县北门外罗沖桥在县东二里雍正四年知县刘永濬率绅士袁国俊等重修小桥在县东一里官沖桥在县东七里石桥在县东二十里緑水桥在县东南三十里通济桥在县南门外新光桥在县南三十五里太平桥在县西南三十里七里桥在县西七里大将军桥在县西北十里康熙五十九年知县刘夣正率绅士韦荣等重修镇安桥在县南二十里马骝桥在县西北十五里雍正八年士民袁国俊等重修砌以石上渡在城西半里下渡在城东一里乌江渡在城西半里黄村渡在城东二十五里白马渡在城东六十里贵县东宁闗在县东常平闗在县西一里北靖闗在县北三十一里东站闗旧志作东北西站三闗府志县旧设四闗今惟东宁尚存设有墟塲通贸易五山镇即谢村镇在县东北一百三十里界接武宣迁江来賔背倚龙山明代所称藤峡右臂后筑土城设守备防守前哨北覇后哨马鞍左哨大器右哨大村与七里桐岭黄梁窿笠各堡皆有队兵防汛三江镇在县西五十里江邉上流诸水所滙明万厯中置镇筑砖城国朝有百总分汛防守登龙桥在县东学宫后碑记有水从白玉环中过人在青龙背上行之句西门桥在县西门外沙江桥在县东七里新安桥在县东三十里踏青桥在县东三十里道统桥在县南三里七里桥在县北七里桥岸有巨石方平丈余厚二尺许昔传仙人擡至造桥因鸡鸣而止此撇竹桥在县东三十里渡沖桥在县西五里板沖桥在县西十里牛鼻桥在县西十里永济桥在县北十里绵村桥在县北十里石银桥在县南三十里三歩桥在县东三十五里京竹桥在县西北二十六里县门渡即大义江渡在县南大江邉贡生曽光国倡设小江渡即浮江渡在县西一里陆村渡在县西七里大江邉瓦塘渡在县西五十里香江渡在县西六十里思湾渡在县东十里大江邉古传神仙夜渡处今石影犹存东山渡在县东二十里渡在县东六十里大江邉三江渡在水北郭西界武宣县䕶民堡在县城南二里勒马堡在城南四十里东乡堡在城东八十里官桥堡在城北四十五里龙华堡在城西四十里相思堡在城南五里各堡原设堡目一名土兵三十名防守今裁通济桥在县东新路桥在县东五里枫林桥在县南二十里马歩桥在县西五里髙阳桥在县北二十里三江桥在县北二十里临岐桥在县北三十里龙山桥在县西北三十五里南宁府宣化县崑崙闗在府城北一百二十里扼賔邕两界势不甚峭而险仄难行旁多岐岭与诸夷通为府境冲要左江镇标前营拨兵防守三官堡在城南一百八十里通广东钦州要道设有廵司查辖东平桥在城东五里旧名通济明天启七年郡人朱希程改造石桥西平桥旧名龙溪桥在城西一里南平桥在城南十里旧名扈水桥明宣德间建北平桥在城西北一里明天启五年改造石桥更名镇北瓦子桥在城西北一里康熙五年重建茒桥在城西南咘塘桥在城北十里石巩桥在城北五里改名金牛低井桥在城北一十五里归仁桥在城北三十里何丹桥在城北三十五里朝天桥在城北四十里西云桥在施湴驿前永丰桥在城西七十里元至正辛酉年建涯水桥在城东伶俐水云峰桥在城西中梁桥在城东大沖江府门渡旧县门渡驿门渡龙溪渡罗莫渡马津渡托州渡桥板渡大滩渡屯埠渡老渡儒礼渡那南渡杨美渡新庄渡那龙上下渡各渡俱在上江平南渡上下二津渡八尺渡各渡俱在下江凌鐡渡又名亭子渡在下江渔埠津渡即思江渡在下江横州太平闗在州江南二里义勇闗在州东一里旧名狼家营今迁于城东南隅鸡利隘在城东南三十五里与广东㢘州之灵山县接壤马骝隘在城东南五十里与㢘州接壤二隘每年十月各拨狼兵一十七名把守隘口至次年二月撤回令附近练勇廵查海棠桥在州西一里宋时建亭五曰海棠怀古醉乡春色登临明嘉靖十五年重修衣锦桥在州南一里寿春桥在涵春门外翔云桥又名通济在州北五里明永乐间建华水桥在州南二十里朱砂桥在州东四十里民村桥在州北二十里鱼水桥在州东五十里长寨桥在州东北十五里明𢎞治十五年建西来桥在州西二里旧名香稻明𢎞治十二年少叅任谷重修西竺桥在州西南五里明崇祯元年庠生䝉元选建石蓬桥在州东二十里一名横跨窍穴珑新兴桥在州北四十五里双桥在州北十五里青云桥在州南半里明嘉靖间建崇祯间重修武留大埠桥在州东四十五里纱帽桥在州西北五十里大通桥在州北五十里州门渡在州前莫渡在州东二里清江渡在州东十里南乡渡在州西五十里米埠渡在州西五十里西津渡在州西十五里平塘渡在州西一百里飞龙渡在州西一百三十里尖角渡在州西一百四十里雍正元年知州刘斌设上思州呌怀隘在十万山东南离城八十五里珂隘在十万山南隅离城七十里枯登隘旧名呌喃壤接迁隆板䝉在十万山南离城七十里雍正十年増兵五名廵查呌夏隘在十万山南离城七十五里剥机隘在十万山南离城九十里妹姆隘旧名汪满在十万山西南离城九十里吞细隘旧名匡品在十万山西南离城九十五里平寨隘在十万山西南离城一百里各隘明嘉靖四十年交夷窥伺内地举兵入㓂知州陈谟申查出没情形行令设防备警那勒寨那往寨俱在东乡板强寨贪灵寨平岩寨俱在西乡惠民桥在州西门外城濠上平田桥在州北门外龙江桥在州东北八里有亭明嘉靖十五年知州陈世瞻建三十六年知州李时芳重修大栢桥在州北七十里那替村大桃桥即宁济桥在州北七十里东南村洞坑桥系田邉小坑在州东北二十里板回村龙洲渡在州南一里明嘉靖十五年知州陈世瞻设新宁州兰村隘接罗白土县界佛子堡在州西南二十里石人堡在州东四十里接宣化县界归仁桥在城中南通东西二塘永济桥在城南一里明万厯二十三年建通济桥在城南三里明万厯间知州张思中建永义桥在城南四里永福桥在城南七里龙须桥在城东北五里滑埇桥在城东北长塘桥在城东北十四里义济桥在城南二里永宁桥在城南十里大塘墟燕河桥在城东十五里龙头墟普济桥在城西十五里一都咘尧村浮桥在城西南九十里六都岜河村长沙渡在州治西一都长沙村新庄渡在州东北隆化一图新庄村旧庄渡在州东北旧庄村下湾渡在隆化一图下湾村那渡在州东北那村充禾渡在州西充禾村那勒渡在州西那勒村䭾丁咘尧渡在咘尧村武黎渡在州西四都武黎村隆安县咘燕隘在县西南二十里接太平府万承土州界达隘在县西南界连太平府都结土州楼墟隘在县西南接果化土州界霸眉隘在县西北界连归德土州镇南隘在县南路通太平府罗阳土县呌立隘在县东北通思恩府武縁县界梅龟隘在县东南接宣化县界渌牛隘在县北路通武缘呌浪隘在县西路通果化土州九隘各设哨官一员队兵数十名防守第一桥在县东南一里年久倾圯康熙四十八年知县常宏祉重建第二桥在县东南二里明万歴初知县何一麒建马晚桥在县东南二里邑人马滔建明天启六年知县余兴贤重修鸬鹚九门桥在县东南二十里罗兴江九门如虹明知县余兴贤建后圯国朝康熙二十六年知县盛国俊重修建亭其侧今名牡丹桥驮良桥在城西十五里明万厯中知县黄家谋建大峻桥在县东南五十里镇村桥在县东六十里慕乌桥在县东南四十五里王桥在县南四里明洪武初建䭾迁桥在县西六里三门桥在县南八里宋时建磨阿桥在城东五十里马头渡在县北河下鸬鹚渡湾空渡俱在县东一里龙牀渡在县东二十里那縁渡在县东四十里黄疆渡在县东十五里邓炎渡在县东三十里桥建渡在县东二十五里那桐渡在县东五十里䭾演渡在县东北三十里那重渡在县东三十里可卢江渡在县东南七里曲流渡去城七十里永淳县鸦岭堡在城东南接横州界黄殻堡在城东北接思恩府賔州界兴贤桥在县西五里明𢎞治元年建昌嗣桥在县西十里明正德十六年建通利桥在县西十五里富都桥在县北八十里石镇桥在县北四十里花桥蓼江桥俱在县东六十里水惠桥在县东八十里滑石桥在县东南八里明正统七年建迎恩桥在县南岸三里明正德间建南门渡在县南门外朝阳渡在县东门外北门渡在县北门外白沙渡在县驿前果化土州盆隘在州南二十里路通太平府都结土州乞隘在州东三十里路通隆安县峒何隘在州西十里路通思恩府上林县石巩桥在州东三十里归德土州多扒隘在州南十四里顺山堡在州东十里渌下桥在州前布益桥在州南五里陆塘桥在州西南十五里大小三座坡峒桥共三座离州二十五里马头桥在州西南三十里三索桥在州西北二十里忠州土州利济桥在州东六十里山墟溪康熙五十六年建迁隆峒板䝉隘在城东南雍正十年添土兵十名廵查淰涕隘在城南一百二十里雍正十年添土兵十名廵查剥马隘又栢心隘雍正十二年查勘迁隆与安南万宁州以十万山脚小河南北分界将渠那隘仍归万宁管辖其十年查添兵汛改设剥马栢心二村横塘桥在城内水沟桥在城西门外一里广西通志卷十八广西通志钦定四库全书广西通志卷十九闗梁太平府崇善县壶闗在府城北三里城三面临江惟北通陆江流屈曲形如壶口明正德三年知府胡世宁置闗于此用石甃筑东西跨河一百九十余丈为城北之保障万厯乙亥知府蔡迎恩重修国朝设新太营拨兵防守保障闗在府城东北四十里旧志入左州案一统志舆图志改正威震闗即伏波闗在城东衣甲山下台门在镇安门外明嘉靖丙寅知府徐师臯建万厯三年知府蔡迎恩修迎晖桥在府东五里永济桥即广兴桥在府城东北四十里冲登村旧名安宅为左州永康南宁大路水泛桥圯明万厯间举人苏则悦崇祯间举人冯则元左州牧李之清俱重修后复圯国朝康熙五十年举人欧振纲苏眉贡生张炳等重建更今名南津渡在府城南门外即南津晚渡为郡城十景之一旧有渡夫二名歳支工食陆两后裁国朝康熙五年知府髙不矜捐造大船二只分为东南二渡歳久船坏三十一年通判俞品复造每年补修往来称便驮卢渡在府城东北中渡在府东又名东门上郭渡即上渡在府城西下郭渡即归龙渡在城东南左州咘䝉隘在州城南三十五里立村隘在州城西十五里通太平土州大路淰扁隘在州城东三十里通罗阳土县地方那板木桥在州城东南东征石桥在州城东南二十里通府城大路咘䝉桥在州城南养利州告隘在州城南十里旧设有望楼今废冻村隘在州东北十里桑村隘州东北二十里俱接万承土州界七村隘在州南三十里又三角隘岜舎隘俱在州东三十里接太平土州界邕村隘在州西三十里白石隘州西三十里俱接龙英土州界陇怀隘在州西四十里通恩城土州界永济桥在州西一里明𢎞治十八年知州罗爵建陇歴桥在州西七里囋逺桥在州北接茗盈土州界四达桥在州东十里同仁桥在州南十里迎恩桥在州治南宻江桥州南十七里俱明知州罗爵建那岜桥在州东一十五里康熙三十三年知州汪溶日修永康州縁在州城南三十里两畔髙山中开一径颇险峻至府要路东陵隘在城南五十里嶒峻迂廻最为险要赴府通道巖棑在城西五十里山顶一径层累而上亦为险要通万承土州南桥在州城南一里跨緑瓮江清流为八景之一康熙五十三年知州张琦建永通桥在州东北郭明州防汛把总陆庆昌倡建丰溪桥在城北十里驮洒桥在城西一百里琴吞桥在州城西南陀陵境那锦桥在旧思同州䭾穏桥在旧思同州北四里宁明州那肖隘在州南六十里板立隘在州南七十里接安南髙楼峒界东门隘扣山隘俱在州西南八十里罗隘在州西南七十里雍正十年添设官兵一名队目一名又添板宙板兰板得三汛板却隘板曽隘俱在州西南九十里板龙隘在州西南一百里板漂隘在州西南一百五里接安南文渊夷州界安马寨在明江城西南十里𣲖莲寨雷蓬寨邓横寨那炼寨俱在明江西南府门桥在明江旧土府仪门外明正统七年土知府黄建东门桥在明江东门外明成化十一年土知府黄道建黄泽重建改名太平桥国朝康熙九年土官黄戴干重修南门桥在明江南门外明成化二十年照磨莫逊建模绵桥在明江城南百歩明正统九年土知府黄建广明桥在明江城西三里土知府黄忽都建广德桥在明江城西三十里元至正元年总管黄武宗建永昌桥在明江城西五十里明土知府黄广平建永济桥在明江城北十里土目郑䖍建广济桥在明江城东十一里土目陆栁建祥村小渡在州东南二十五里䭾州小渡在城南二里况村渡在明江城西十里安马渡在明江西南太平土州立村隘在州东四十里接左州界萡隘在城东南三十里接崇善县界呌快隘在州东北四十里接养利州界角隘毬隘穆隘容隘吞果隘沙隘俱在州西南三十里上龙司交界大兴桥在州治前太平桥在州前一里康熙六十一年州民黄生寳建花桥在城北五里明天启五年州民袁恒建重修桥在城北五里康熙四十九年州民黄生寳建喜平桥在城东十里明崇祯元年农民应忠建领表桥在城东十二里明天启四年农民寿长建镇北桥在州东十三里明天启三年土知州李恩祖建永荷桥在城西十五里明崇祯七年农民弗信建修桥在城西二十里康熙十年州民周之发建来龙桥在城东北十里雍正三年州民闭相鼎建庚夷桥在州西南二十里明崇祯八年州民梁之鹗建旧州渡以木为筏在旧州前安平土州多烈隘在州西北四十三里底耽隘州西北五十里耍村隘州西北六十里下淡隘在州西南三十里探考隘州西南三十二里乙村隘州西南三十四里上淡隘州西南三十五里痛村隘州西南四十里三村隘州西四十里各隘俱外接安南下琅夷州界设土兵防守迎恩石桥在州城内明嘉靖元年土知州李贞建造万厯三十一年土知州李天爌重修旁有华光庙㑹仙桥在州城内永陂桥在州城内旁有水陂州后渡在州治北恩城土州贺逻桥在城北三里明正统十年土知州赵福惠建溟北桥在城北二里康熙六十一年监生赵泰垣建造布德桥在城西五里明正统十年土知州赵福惠建扎志桥在城西四里顺治二年里民募造扎马桥在城西北三里雍正元年土官赵康祚建新州渡在州城前以筏为渡旧州渡路通安平万承土州郡村隘在州东八十里武安峒桥在州西玉带桥在州西半里䭾崑桥在州西南三里长庆桥州西南四里兴良桥州西南五里䭾合桥在州西南三十八里久圯旧碑尚存咘龙桥在州北半里通津桥州北一里仙庆桥在州东五里古岭桥州东九里石㾗桥在州东六十里茗盈土州索冷桥在州南一里康熙五十二年建伏州桥在州西一里雍正二年建下流桥在州南七里雍正三年建伯敖桥在州西二里康熙五十二年建全茗土州峺勐隘在州西五里接龙英土州唏土村五鳯隘在州东十五里盖隘在州东北二十里乔奥桥在州北一里天鹅桥泓鳄桥俱在州南半里龙英土州咟𣲖隘在州治西北十里山势险恶茂林深翳中有夹道﨑岖陡峻系宵小出没之所离隘五里许外有鄙口与上映土州交界咟呌隘在州西十里两峯壁立不可攀越古对隘在州西五十里接下雷土州界吞白隘在州东南四十里接养利州界陇扎隘在州南四十里近恩城土州界蜈口在州东北五十里接下雷结安二土州界呌显口在州西北三十里接都康向武二土州界大桥在州东里许周淋桥州东二里大石桥州东三里温桥在州东十里康熙四十五年民人郭鳯鸣建扎皮桥在州东北二十里通利桥在通利江左右谿水遶流架二木桥以济之瑞桥在州东南十七里泓门桥在州东北二十五里呌敏桥在州东南二里雍正四年土人冯文着建癸龙木桥在州前半里佶伦土州多扒隘在州北三十里伏院桥在州城北二里雍正六年土官冯朝宪修建思陵土州那河隘在城南三十里接安南界辨强隘在城东南一百七十里峝夏村隘在城西北二十里新太营向拨兵丁防守康熙五十七年撤回雍正六年复拨兵丁防守十年于呌慌等村各设土兵十名内选什长一名分别把守永平桥在州西门外半里康熙六十年土官韦世华捐建江州土州䭾马石桥在州东门外明万厯二十五年土知州黄河汉建渠站石桥在州城西门外明崇祯七年土知州黄廷杰建北门桥在城北门外土知州黄廷杰建通济石桥在城北门外一里明天顺七年土知州黄能广建有碑记那圯石桥在州城北七里康熙十三年土官黄绪藩建五十九年土官黄钖璋重修脉水桥在州城北十里春夏水涨势甚急土官黄裔芳重修二次时修时圮其水灌漑田畴闗系命脉故名旧志作墨水水口桥在城西北三十里大桥在城西四十里河桥在城西十三里旧志作河马䭾簥桥在城东二十里桥机桥在城东十里康熙五十五年土官黄裔芳建有碑记𣲖桥在城东南三十里剥呌石桥在城南四十里绿水桥在城西南五十里巴河渡在城东北六十里界新宁州思州土州淰梯隘在州东一百二十里接迁隆界广东廉州府合浦县钦州兼通安南界峝夏隘在州东南二百里雍正十年増官兵一名土兵五名廵查淋贴隘在州南五十里那桃隘在州南八十里角怀隘在州南五十里䭾膺隘在州东南一百八十里那曽隘在州西南一百里权相隘在州西南一百五十里雍正十年各増官兵二名土兵五名又添汪巷岜浪上店馗炉四汛把守剥江渡在州南都院渡在州东北五十里上石西土州由村隘在州西三十里土名竻竹根接安南文渊夷州界雍正十年添设官兵一名队目一名并设馗门汛防守闸门隘在州南四十二里旧村隘在州西南四十五里那校隘在州西南五十五里䝉村隘在州东南二十里下石西土州罗岳隘在州西北三十里上下冻土州咘局隘在州西北三十里花隘在州西二十二里二隘接安南七源石林二夷州界明洪武二年设土目及兵防守国朝于咘局三里添设汛兵防守雍正十年再设陇委汛䭾孟桥在州西南三里康熙四十八年土官赵秉桓建造水冲圮雍正四年土官赵东相重修巩固更名平桥浍蛥桥在州东六里康熙五十一年土官赵秉桓捐建哥村桥距州十里旦村桥距州五里孔竒渡在州前凭祥土州镇南闗在州西南四十五里左右石山髙挿云表中设闗闗上一楼计三楹闗内旧有昭德台国朝改建堂三间闗外三十里即坡垒驿于安南入贡期道府临闗启钥委员赴驿点勘行人贡物廼许入闗雍正三年太平知府甘汝来捐资修葺两旁城堞一百一十九丈廵抚李绂有记南闗隘在州南三十五里岜口隘在州城西南八里平公隘在州城北二十五里绢村隘在州城西二十里各闗隘俱紧接安南原拨龙凭营官兵协同土兵防守雍正十年镇南闗南闗二隘増土兵四名岜口等三隘各増官兵三名又増设坤隆㜑隆元音三汛罗白土县石竺桥离县一里南津桥在县南罗阳土县蓝冲木桥在白沙村下龙司水口闗在司治西北九十五里与安南䭾龙村交界平而闗在司治西南九十里与安南平瑞村交界雍正十年两闗各増官兵五名土兵十名合石闗在司治西北一百里与安南浍交村交界那怀隘在司西南六十五里闭村隘在司西南六十里那曳隘在司治西八十五里敢门隘在司治西八十五里宜隘在司西八十五里俸村隘在司北九十五里斗奥隘在司北九十五里淹咘隘在司治北一百一十里各隘皆逼近安南僻路可越原设有龙凭营官兵及土兵协同防守雍正十年各増官兵三名土兵五名把因隘陇那隘沿海隘斗村隘约村隘敢村隘以上六隘系司治近地无官兵把守枕流桥在司治东青龙桥在司治东䭾怀渡一名䭾河在司治东四十里即龙江津济处上龙土司武德隘在司西北六十里苛村隘在司西北六十五里陇久隘在司西北七十里供村隘在司北六十五里那苖隘在司北六十里把乜隘在司北七十里暖赛隘在司北八十里各隘并与安南接界额拨龙凭营官兵协同土兵防查雍正十年増官兵三名土兵三名达零隘在司北六十五里盎村隘在司北七十里鹄村隘在司北六十里给村隘在司西六十里角隘在司东北八十里五巩桥在司东北邓勒渡在司东七十里勤村渡在司东六十里镇安府陇桑隘在府城东四十里接奉议州界伦隘在府城南八十里接向武隘鍳隘在府城西七十八里得䭾隘在府城西北八十里俱接归顺州界马凉隘在府城北九十五里接田州土州界各隘僻地扼要并附近土民自为防卫九桥淰色桥砚桥俱在府城东积福桥在府城北归顺州照阳闗在州西北一百二十里路通小镇安涐漕隘在州东南八十五里接湖润寨外通安南僻路雍正十年新设官土兵廵查又添设打凌懐琴乃三隘每隘官兵五名土兵十名频峒隘在州东南六十里接安南髙平夷府㵙泡界屯隘在州南六十五里上勾隘州西南八十五里四邦隘州西南一百二十里俱接髙平夷府茶岭界荣劳隘在州西八十五里接髙平夷府洪潢界各隘皆有兵防守旧州志州境与髙平阡陌相连原恃茶岭骈为扼塞明万厯间地入交夷内设四隘以为防御涐门桥在州前一里奉议州莲花闗在州北莲花山与田州土州接界南北穿径旧以山为扼塞通济桥在州东二里满也江渡在州南三十里吉权谿渡在州西南都康土州呌空隘在州东北六里与向武土州接界刋赖村隘在州西南五里接上映土州界山凹窄狭依险垒石为防左横桥右横桥俱在州城外札孔桥在州西门外永气桥在州东南五星桥在州城东五里恒建桥在州城东三里仙桥在州城西六里两山对峙中贯溪流上有石板平连天然一桥俗传昔有仙游此因名向武土州那耨隘在州东五里供隘在州西十里旧州志州境无险可凭明万歴间田州侵掠始于东西冲路横筑石墻十余丈中开门径以为堵御札鱼桥在州北五里乃甲旧州桥在州东五十里州甲上映土州阳士隘在州东二里与龙英土州交界咘隘在州南七里与下雷土州界乃隘在州西五里与向武土州界挞隘在州东北六里与都康土州界街桥在州治前伏鐡桥在州西北伏济桥在州东北那良桥在州东龙母桥在州西小镇安平孟隘剥淰隘俱在城西南剥勘隘在城西以上三隘俱外连交阯而剥淰剥勘更矿徒往来径路旧设官土兵廵哨雍正十年各添设目兵一名督率下雷土州停嵩隘旧名穿巖在州西三十里路通交阯上浪夷州陇芘隘旧名呌献在州南三十里路通交阯下浪夷州二隘俱拨土兵防守下骨隘离州四十里更隘离州二十里连隘离州二十五里东门桥一道在州城邉北门桥二道在城北三里湖润寨平隘在城南二十五里峩漕隘在城西二里二隘俱拨土兵防守寨前桥即在街坊峝把桥在城西十二里罗村䭾马桥在城西半里桞州府马平县振栁营在栁江北岸穿山堡在府南四十里太平桥在府城东半里东溪桥在府城东接龙桥在县学前岸王家桥在府城东一里五巩桥在城西门外栁桥在府城西安定桥在府城西二里明永乐十一年知府马应坤建大桥在府城西二十里喇堡桥在栁江南五里桥在栁江南左江孔道三江桥在江南十五里军歩桥在府城南二十五里滹罗桥在一都穿山桥在府城南东门渡在府城南南门渡在南城外雒容县都勒隘在县北九十里又桥屯隘平经隘旧志明万厯二年官军既平洛斗诸巢乃于三隘设兵分屯阨塞髙天堡在县东南六十里东去平乐府修仁县一百二十里旧为盗贼出没处牛皮桥在县东二里干桥在县东四里接龙桥在县西门外髙车桥在县治一里明洪武间建三板桥在县北七十里喇噉桥在县北八十里东江桥在洛清乡旧县东西江桥在洛清乡旧县西三门江渡在县西三十五里额设渡夫二名其工食与马平县共给船亦两县捐修山道江渡在县东三十里额设渡夫一名罗城县翁峝隘通天河县中峝隘在县西南桞城宜山要路环围皆山旧时萑苻之薮国朝顺治十八年知县于成龙置立有防守碑记中军隘石狗隘羊角隘丹竹隘俱通栁城石梯隘门窦隘穿山隘新城隘香炉隘分水隘鵞颈隘北髙隘冷水隘新路隘冲安隘俱壤接桞融雍正十年于县东之岐山新城牛鼻香炉县南之大坝四八六墟堡増设防汛通道镇在县东北二百里延接贵州西山土司界重山隔越去县最逺瘴疠倍甚㓂掠时出雍正八年分置隘汛添设千总驻防西江桥在县西门外大桥在县东九里乐登桥在县西南八里桥石上有仙人足迹乐登仙迹为四景之一永安桥在县西门外大英桥在县西十二里明洪武十八年建上邉桥在县西五十里元至正二年建小溪桥在县东北四十里明洪武八年建遶江桥在县东四十里跨东黄山水宋寳祐二年建良村桥在县西九里明永乐九年建石门桥在县北七里明洪武二十九年建浮桥在黄金墟康熙四十年庠生李鳯来等倡建栁城县金鸡隘在县西八十里磨鎗隘在县南四十里相传宋杨文广征侬智髙磨鎗处朱砂隘在县东八十里旧出朱砂因名大巖隘在县北九十里界罗城县石林隘又名香炉隘在县北七十里古木隘在县南二十五里通府治大路六江隘在县东八十里界融县马练隘在县南二十里界马平县北东隘在县西八十里界宜山县富龙桥在城北七十里宋淳祐间覃文察建和尚桥在城西一里永定桥在县东北十里跨杨村江西北通融县罗城南达府治应积桥在城西十里龙华桥在县西六十五里髙赞桥在城北七十五里张公桥在城东六十里沙子桥在城南二里寡妇桥在城西三十里相传有寡妇济渡水瀑涨不能渉悲啼甚楚水为之消后建此桥因名古木桥在城南三十里龙头桥在城北八十里融县沙子堡在县东南一百里永安堡在县东北一百七十里二堡皆系要隘提标前营拨兵防守石门桥在城北十五里元至正四年建永福桥在城北四十里宋淳祐六年建于黎桥在城南三十里宋皇祐初建洞门桥在老君洞前裕后桥在城西一里旧系木桥国朝康熙二十一年绅士王卿等砌以石改名金家桥接龙桥在城北五里棠隂桥在城南二里旧系木桥康熙五十年绅士王倬等改造石桥裕民桥在城西南一里旧系木桥国朝雍正二年知县张乃藴生员阳春华等改造石桥惠民桥通济桥寿溪桥俱在城南五里宋绍定间建浔阳渡在县东南十五里今改设博塘髙街渡在县东南五十里和睦渡在县东南六十里浮石渡在县北三十里长安渡在县北七十里怀逺县老堡在县北八十里怀安桥在县东南二里茶澪桥在县南二里珠玉渡在县南五里东江渡在浔江北北江渡在县北三十里田寨江四围江渡在县西北象州狼村隘在州城西四十里狼村塘前两傍石山中穿一径为西乡要隘横头桥在州城东三里宋咸淳十年建广化桥在州城东六十里元泰定四年建通济桥在州城东北三十里东安桥在州城东六十里十里桥在州城东十里明洪武二年建杨栁桥在州城东六十里云锦桥在州城中元时建明洪武间重修土桥在城南三里明洪武二十年建鳯凰桥在城北六里落才桥在州城东四十里中平桥在城东六十里雍正二年里民何世长等倡建大乐桥在城东北一百里雍正七年里民谭元耀等建造沙江桥在州城西四里雍正十年重建来賔县广济桥在县东门外明嘉靖间建石塘桥在县东三十里康熙十六年贡生刘定邦募建马村桥在县东十五里康熙三十八年里民方维宪等募建老里桥在县南三里韦里桥在县西二十里乔桂桥县西二十五里陈村桥县西三十五里三印桥县西五十五里国朝康熙年间生员朱子元里民权傅通等并募建三里桥在县北康熙五十三年里民欧君赞等修五里桥七里桥康熙四十九年里民戴国鑑等募修俱在县北应嗣桥在县北二十里清水桥县北三十里迎恩桥县北六十里龙降桥县北六十五里国朝康熙年间里民戴国鑑等并募修老将桥在县北三十五里雍正二年里民韦光辉重修大桥在县南三十里上渡在县西门外下渡在县城南五里镇江渡在县北二十里白沙渡在县东三十里庆逺府宜山县云台闗在府城南三里香山闗在府城南闗外一里古蹟隘闗在城西九十里接思恩县界冷水隘卢峝隘黄泥隘俱在城西八十里系西北巢贵巢都亮麻村要路白马隘建极隘俱在城西八十五里金鸡隘在城西南四十里德胜镇在城西六十里附近南北西三巢及龙门苖獞杂处恃险作奸往时数出为㓂掠雍正八年移庆逺同知分驻兼辖两廵司并拨南丹那地东兰三州土兵各一百名分年轮守平政桥在谯楼西柔逺桥在府城东延夀桥在府城东二十里安逺桥即安定桥在府城东南七里周公桥在府城东教塲东龙济桥在城南一里定逺桥在城西门外狮子桥在城南香山闗前昇髙桥在府城东五里洛黄桥在府城东十五里明万歴五年建原丰桥即迎恩桥在城东门外双桥在府城东五里㑹通桥在城南南台墟洗马桥在新城东门外兴贤桥勒竹桥新桥俱在府城东铜鼓桥在城东南六里铜鼓泉上古誓桥在城西十里武定桥在城南门外洛寿桥在府城西澄绿桥在府城南二里立峡桥通济桥官坡桥俱在府城南五拱桥在府城南八里康熙二十五年里民募修龙桥在府城南二十八里绿坡桥在城南一里三里桥在城东三里古石桥在城西十里石桥在城西北二里龙江上渡在旧城北门太平石下设渡夫一名龙江中渡即石渡在旧城西北二里设渡夫三名龙江下渡即彭埠渡在新城小西门外设渡夫二名大曹渡在城东四十里设渡夫二名怀逺渡在城西四十里设渡夫二名东江渡在城西一百二十里设渡夫二名河池州大山闗旧曰大山堡在州西二十五里界连南丹土州雷山闗旧为雷山堡在州西南一百三十里界连东兰州都铭隘因山而名在州东二十五里剑甲隘即剑甲山在州南一百三十里三旺里在州南一百三十里明万厯初割东兰那地二土州各三里来属是为三旺六里旧曽设大挿古郎雷山九门等堡国朝仍拨兵分驻汛防东桥吴义桥俱在城东三里龙溪桥干谿桥俱在城东五里古郎桥在城东六里冷水桥在城东七里元至元间达鲁花赤建红沙桥在红沙岭西去州城二十里金城渡在城东五十里天河县鲤鱼隘梅水隘俱在县东南二十里东田隘在县城南三十里黄泥隘得能隘上下郭利隘俱在城东二十五里马皮隘在县西归仁里又马蹄隘在县城西四十里旧图志逼近思恩中洲苖蛮出没县界诸堡此为最要大通桥在城南半里广源桥在城北三里南村桥在城北十七里思吾桥在城南十里思吾溪愿丰桥在城北一里永镇桥在县东禅镇东江桥在县城西门外半里上枧渡在城南七十里设渡夫一名清潭渡在城北三十里江口渡在城南二十五里西门渡在城西门外邱度渡在城北三里思恩县老鼠隘在县东四十里界接宜山县河池所路狭峻险言䑕不能过也湘峒堡在县东五里四通山乡为水东要冲冷水堡在县东南四十里大路即古积古迈旧堡山径错杂为入县要冲康熙三年拨兵防守䝉山堡在县南五十里又下利堡皆坐落温平里山外系宜山河池二州县大路为县南要隘康熙六年拨兵専防宜山南巢猺贼卢隘堡在县西七十里卢隘村逼近永安五十二峒与贵州荔波县六种苖蛮接壤诸葛堡在县东一百五十里中洲相近又有伏波堡皆镇压上中下三里猺人为县要害丹竹桥在城西五里都黎桥在城西北二十里官桥在城南三十里诸峯四立清溪中流带江桥在县城北四十里环江渡在城西一里饶溪渡在城北四十里东兰州覇陵桥在州东南一里红泥渡即隘峒江在州东三十里荔波县地鵞桥在岜乃埲去县城三十里茅滩桥水庆桥城东南七十五里俱在獟埲水龙桥在城东六十里邱贱埲水围桥在城东北四十五里韦农里县前渡在旧县南闗外一里山溪险恶康熙二十一年知县刘棻捐造渡船二只上䝉石渡去城五里下䝉石渡去城十里甲站渡在城东二十里巴灰渡在城南一百一十里那地土州盘利闗在州东北一里石门闗在州东十里剑隘在州南十里更举渡在州西六十里南丹土州甲界闗在州西二十五里下域闗在州西南三十五里罗侯闗在州南二十五里垒石隘在州南十里莲花寨在州西南九十里金鸡寨在州西三十里䝉寨在州东北二十里岜峩寨在州西一百二十里与泗城接界为州要隘大桥在州东南五十里罗侯桥在州南二十五里忻城土县罗墨渡在县南三十里东兰土州龙王闗在州南九十里接田州土州界鳯凰隘在州东南二百三十里荼縻隘在州西二十五里广济桥在州西北一里鳯山哨思恩府陆通桥在府城东七里东桥在府城东一里永济桥在府城南明万厯间知府尹仲亮建有记公仲桥在府城东二十里清湘桥在府城东四十里黄岭桥在府城东四十里覃李村南闗桥在府城南康熙五年知府崔云翀建有记清水桥在府城南四里正平桥在府城东康熙十一年同知马有用建有记狮子桥在府城南十里狮子巖前隆兴桥在府北四十里普济桥在府城北清水渡去城一百里白范渡在府城南二十里红水渡去城一百二十里峓江渡在府城东北一百八十里右和渡在府城西一百二十里武缘县东门桥在县东门外龙凭桥在县东二十里观音桥在县东二十五里黄峝桥在县东六十里䭾转桥在县东南十里靖安坊罗波桥在县东三十里陆村曾甘桥覃福桥俱在县东三十里䭾章桥在县东五十五里罗庇桥在县南二里鲁班桥驷马桥俱在县南十里大石桥在县南一里苏丰桥平农桥平穏桥平丰桥俱在县南十五里平安桥平洋桥平洪桥杨桥双桥平民桥俱在县南二十里银桥在县南二十五里罗谙村第八桥在县南三十里暗桥在县南五十里宣化县交界南济桥在县南二里旧名渡头桥明正德初建嘉靖十八年耆民龚瑛重修同安桥在县西二十五里邓桥在县西南十里陆楚桥在县西三里俗唿六祖桥金鸡桥在县西四十里柴桥在县西五十里永宁七图三门桥林桥俱在县西北五十里桑桥在县西四十里亨桥在县西六十里永宁七图惠怀桥在县北七十里火烧桥在县北四十里梁村北门桥在县北门外福善桥在县北六十里陆楚渡在县西二里南济渡在县南二里朱砂渡在县北三十五里大缆渡在县北四十里賔州古漏闗在州城南四十五里以古漏山名一统志旧时人迹不到宋咸平中知州事王举开置凿石烧崖可通车马惠政桥在州城东门丰庆桥在州东二里大惠桥州南二里勒马桥在州城东北二里勒马江上太平桥在州南门外明洪武六年知州周乐建崇祯间知州钱积中重修行春桥在州城南门外平政桥在州城西南旧架木明正德二年知州罗玮始甃以石百秀桥在州城西十五里六马桥在州城北二里屯桥州城北五里李依桥在州城东二十里闭村桥在州城南一里三里桥在州城西又七里桥在州城西北顶桥在州城南二十里四榄桥在州城北三十里李依渡在州城南三十里迁江县鳯凰堡闗在县城西四十五里五星桥在县东南四十里元至正七年建龙降桥在县西南二十里又名龙见明万厯十二年建嘉县桥在县东五里刘坡桥在县西南三十里轴水桥在县西北二十里陈道桥清水桥俱在县南五十里黄姜桥在县西三十里合水桥在县东北三里陈来渡在县南四十里埠灶渡在县西南五十五里索良渡在县南三里都歴渡在县西红水河盘诘渡在县东门清水河额设渡夫二名上林县三里营在县东北南连八寨西达思恩国朝设守备防守环有独山白崖马鞍剥袍宗马渌潘铜镜三朝等八堡镆鎁闗在县南九里镆鎁山丹竹桥化龙桥周利桥俱在县南五里康熙四十三年重建清镜桥东海桥万年桥俱在县城东门外清趣桥在县城南门外镇武桥在县北明知县林接云修万松桥在县城南半里石莲桥在古渌里琴水桥桂树桥俱在县东北上无虞乡田州土州根村隘在州南三十里路界奉议州老村隘在州东一百四十里界通镇安府律隘在州西八十二里界镇安府西林县万山隘在州西南二百八十里界小镇安那简隘在州西南二百四十里界通云南土富州那淋隘在州北二百里界通泗城府巩山隘在州东北三百二十里界通旧城土司或曰工尧即此一统志明嘉靖初官兵讨岑勐勐以劲兵屯工尧别将沈希仪击之夜分兵绕出工尧山背是也壬村隘在州北一百八十里界东兰州以上各隘邉方要道俱设土兵防守艮濑桥在州东一百一十五里峝忙桥在州东一百一十里哩陋桥在州东九十五里哩风桥在州东九十里那泊桥在州东二十四里马桥在州西五十里䭾落桥在州东五十五里哩赖桥在州东三十七里䭾马桥在州西一里那彪桥在州西三十里哩埋桥在州西六十六里哩羊桥在州西八十里剥伦桥在州西一百里剥艮桥在州西一百里那进桥在州西一百四十二里杨村桥在州西一百六十里哩竹桥在州西一百九十二里剑俸桥在州西二百里以上十八桥雍正七年土知州岑应祺建南门渡在州治前剥色渡在阳万甲旧州渡在上下田州甲去州三十里万渡在万阳甲去州一百六十四里上林土县渌酌桥去县五里渌下桥去县六里二桥雍正七年建白山土司下逺隘在司北四十里系山口要路新结桥在司署前康熙三十一年土廵检王一璋建莲湖桥在司署南半里雍正四年土廵检王维翰建乔利桥在旧司治东乔穏桥在司西二十四里康熙四十二年土廵检王维翰建兴隆土司岜闗隘在司西八十里接田州土州乔巩桥在司东三十里乔杨桥在司东五十里乔接桥在司东四十里乔珍桥在司西三十五里那马土司周鹿桥在司东一里明正统间建濶五丈长四倍之为司境通衢小石桥在司东岜砦村定罗土司鎻龙桥在司北三十里明天顺三年农喜穏倡建鐡鎻桥在司西一里募桥在司西二十里明𢎞治庚戌年韦贵青等建镇定桥在司治前康熙五十年土官徐士贤捐造笃庆桥在司东二里雍正元年徐国丞捐造旧城土司司前桥在司治东南半里下旺土司马门桥在司治北伏认桥在司西二里俱明正统间土官岑瑛建古丽桥在司治东椒墟桥在旧司治北一里安定土司匹夫闗在司东南一百里鸟道一线下临大江极为险峻路通庆逺府忻城土县及上林县剑隘在司东南三十里两山峙立万峯夹道夷江隘在司东一百八十里两山夹水山左一径通庆逺马沙洞旧称险塞刁房隘在司北五十里接庆逺永顺界叠嶂﨑径旁即大察峒猺蛮聚居为司境第一险阨五里山桥在司南五里南至府界北至庆逺府宜山县界红水渡在司东南清水渡在司西南四十里都阳土司顺山桥在司南三百里剥浪桥在司南三百一十里康熙四十八年土官黄玉璠建那阳桥在司南三百二十里古零土司刁律隘在司西三十里两峯夹道斜径﨑岖近接下旺土司界清水隘在司东南三十里路通上林土县罗降隘在司南三十里路通武缘县拨兵防守木桥去司城一百二十里石桥一在司治东南半里一在司西七里一在司西一百二十里俱系黔粤通衢泗城府迎晖闗在府治北三里明天启间设北达贵州永丰州界东北达庆逺府东兰州现拨官兵防守朝阳闗去府治五里路通西隆西林及田州土州官兵防守相葛隘在府东二百八十里骨邅隘在府东北三百里皈乐墟在府南一百四十里雍正五年设右江镇驻之七年改驻百色有左营守备汛防瓦村桥在府治北三里顺治十二年土目王忠建官桥在府治前康熙二十一年土官岑继禄建接龙桥在府治北半里康熙二十二年建镇龙桥即鎻龙桥在府治南康熙二十五年土官岑继禄建五十八年土官岑齐岱重修汾洲桥在府治南三十里西隆州麦林隘在州西南四百八十里小古障隘在州治西二百五十里板埧渡在州治北一百二十里八渡在州治北二十里俱设独木小船西林县普䭾隘在县西北一百一十里康熙六年建路达西隆广南山径盘廻颇称险僻汛兵防守上林隘在县东一百九十里那腊隘在县南一百七十里两山夹径出入必由谷口亦为扼要拨兵汛守瓦村隘在县南一百九十里江道所经近接夹山猺人出没那比隘在县南一百六十里汛兵防守㫮厚隘在县南一百九十里那佐隘在县西南二百二十里渡渌䭾出木龙山万峯交峙中有小径设把总一员汛兵四十名防守皿鐡隘在县西一百里路最险要外通广南城南桥在县城南一里县前渡在南门外北渡在县南一百里直𨽻郁林州西闗在州城西一里瑞龙桥在州城南半里旧名安逺桥元延祐间建明洪武二十七年知州陈铭重建万厯五年知州陈良珍重修国朝康熙四十七年复圮五十三年州人陈圣煜重修大江桥在州城北五里豸堂岭下西望桥在州城西五里壮垌口康熙二十五年知州贾有福修寻春桥在州治西北鵶桥在州城西二十里通济桥旧名茂林在州城东二十里茂林里元至正间建明𢎞治十三年知州李永珍重建都御史邓廷瓒改名太平国朝康熙三十九年陈圣煜重修三山桥在州城西三十里都监塘州人陶鲁建环土桥在州城西三十里明博白知县林瑄建武安桥在州城南濠迎春桥在州城东濠西镇桥在州城西濠永宁桥在州城北濠大兴桥在州城西十里明𢎞治十三年知州李永珍重建砌石为基架板为梁上覆以亭国朝康熙二十五年知州贾有福重建雍正五年州人陈朝坦苏为正唐琏文重修五里桥在州城东五里雍正三年知州张永熊重修龙泉桥在州城西北十里又名白鸠桥康熙五十六年陈圣煜重修利渉桥綂济桥俱在州城北闗外三里伏龙桥在州城东三十里三桥康熙四十九年州人苏仲槐俱重修定川上渡在州城北二十里定川下渡在州城西南二十里博白县文星桥在县城东门外明永乐四年邑人秦希颜建宣德二年包思恭募修万厯三十五年知县谭岳重修通津桥在县北闗外明正统三年知县李铭建嘉靖二十三年知县缪宗道重修太平桥在县东儒学前后改为化县桥平政桥在县城东濠上明成化七年建饮马桥在县东南一里明永乐九年重修天塘桥在县城南二里白马桥周罗桥俱在县城南七十里九岐桥在县城东南五十里清湖桥在县城南三十里东丹桥南汀桥俱在县城西四十里隂桥在县南一百二十里潭蓬桥下髙桥俱在东厢雍正二年监生李廷芬建七里桥在大玉里水榕桥在水鸣堡雍正二年贡生秦育桂生员賔汝谦募修率旦桥在柯木堡雍正二年监生李廷芬募建春台渡在城北七里南流渡在城南二里绿珠渡在城西七里陀角渡在城南五十里苍石渡在城南八十里北富渡在城东一百里北流县天门闗在县西十里髙崖䆳谷路经其中旧名鬼门闗地舆记胜云本桂门闗讹称为鬼元㢘访使永隆改名魁星闗明洪武间改桂门闗宣德中改今名唐沈佺期诸名人俱有诗白梅隘新墟隘俱在县南一百八十里界广东化州黄炉隘在县南一百六十里界直𨽻郁林州并陆川县陆靖汛在县南一百六十里防守县属卞一卞三地方善迳汛在县南一百八十里为广东信宜县一路要隘登龙桥在县东初名化龙宋时学前桥也旧有䜟云金在后水在前学桥连出状元古以竹木为梁宋开庆元年县令徐传始甃以石搆亭明知县陈宗文萧遴王廷学刘修己邑人御史李宏俱重修通仙桥在县东北上有亭二座广济桥在县东康熙三十年邑人杨用栋建西门桥在县西小河上康熙三十八年邑人曹振宸建五桂桥七贤桥俱在县南门外火烧桥在县西二里厢民冯澄建落桑桥在县东二十里绿蓝水上平安桥在县西二十里明万厯间邑人覃子相建国朝康熙五十年大水冲圯邑人梁奠周修复新河桥在县西十五里永丰桥永安桥俱在县东二十五里太平桥在县东二十里四桥俱康熙四十九年邑人曹振宸建白洲江桥在县西四十里雍正二年邑人罗思綵建通济桥在县西南百里康熙五十四年邑人颜思端建中和桥在县东南二十五里邑人曹大典建湾肚渡在南门外东墟渡在沙街口新村渡在县南五里石皮渡在县北二十五里银塘坡渡在县东三里秤锤湾渡在县西十里隆盛墟渡在县南八十里陆川县进贤桥在县南门儒学西明永乐间知县吴景建国朝康熙二年知县苏万邦捐造木桥梓童桥在县东卧龙桥在县西来青桥在县北明知县郭珍建举人龎骧修南桥在县城南半里明永乐间主簿吴克林建罗槽桥在县城北一里洞尾桥县城北三里兴隆桥在县城南五里马冈桥县城南十里米塲桥在县城北二十里良洞桥县城北三十里康熙四年知县方鼎俱重修木蔃桥在县城东北五里三练桥在县城南二十里廻龙桥路察桥俱在县城北五十里黄榄桥在县城北七十里榕木桥在县城北十八里向系木桥康熙四十八年里民严济兴募修砌以石白马桥在县城东二十里通津桥在县城北二十里俱监生邱蒿建新济桥在县城北二十五里利渉桥县城北三十里康熙二十七年举人龎颕建六平桥在县北四十里向系木桥雍正八年知县谢钖侯贡生龎骏捐砌石桥六贡桥在县北七十五里贡生李昌祚倡建马坡桥在县北四十五里雍正八年里民黄永耀等募建西布桥在县城北六十里公贺桥县城北七十里俱举人龎骧修粮米桥在县城北七十里贡生曽振玢捐建乌江渡在县南三十里北当渡在县南九十里兴业县登云桥旧名街心桥在县南门外宋建炎间建造木桥歳久倾圯复甃以石迎恩桥在县东门外龙津桥又名新江桥在县南门外通津江上明天顺间知县向珍建富阳桥在县东北一里元至正间建明天顺五年重修鏁水桥在县城东南十里明太仆卿何以尚倡建后圯贡生谭樾何㓜苏重修藤㪚桥在县城南二十里明宣德五年建西水桥在县城北五里明成化间建东马桥在县北二十里龙母桥在县城北三十五里马山桥岑江桥俱在县城南八里髙桥在县城北二十五里双桥在县城北十二里香山桥在县城南四里明万厯五年建双巩桥在县城西南六里龙穿桥在县城西南十里文头桥在县城西南二里雍正三年建五里桥在县城北五里明镜桥在县城西北十里雍正七年建广西通志卷十九广西通志钦定四库全书广西通志卷二十驿站周礼遗人之掌歴代轺传之制所以逹上下之文而通往来之介政之修举于斯重矣粤西驿站四接自梧而逹肇庆自栁而逹黔中自西隆百色而逹滇南自兴全以北而逹京畿章奏之入计程而赴文移逓送绎至而刻不踰夫徳之流行速于传命今四海敉宁昔之邉陬罙阻皆康庄矣然则山驰水杭有日载圣天子之徳意以行而不知者同轨之迹纪极盛焉若夫体下以情俯征涂而思况瘁亦犹善御者之弗尽其力则固有司牧事之所存也志驿站桂林府临桂县东江驿北至灵川县大龙驿五十里西南至永福县三里驿一百里南至阳朔县古祚驿一百二十里额设站夫九十名嵗需工食银一千二百九十六两雍正七年増设省城苏桥二站共马八匹夫四名驰逓滇粤𦂳要公文嵗需工食草料银一百七十余两雍正十年裁减站夫六十名留三十名并裁去驿丞以驿务归县兼理东去小路由省城九十里至古子岭白马源与平乐府恭城县交界西去小路由省城七十八里至都狼岭与永宁交界又五十七里至永宁州城南去大路由省城十里至赤土舗十五里至茶店舗十五里至白竹舗十五里至陡门舗十五里至丰林舗十里至羊角堡与阳朔交界又六十里至阳朔县城北去大路由省城十里至乌金舗与灵川交界又四十里至灵川县城西南大路由省城十里至平安舗十里至沙缸舗十里至山枣舗十里至大湾舗十里至乌石舗十里至㑹昌舗十里至风竹舗十里至新安堡朋山崃与永福交界又二十里至永福县城西北小路由省城七十里至石门堡与义宁交界又十二里至义宁县城东南水路由南闗七十里至南亭驿与阳朔交界又五十里至阳朔县城东北水路由北闗二十里至白石潭与灵川交界又四十里至灵川县城灵川县大龙驿南至临桂县东江驿五十里东北至兴安县白云驿八十里向有驿丞一员于顺治十六年奉文裁汰额设站夫九十名嵗需工食银一千二百九十六两雍正十年裁减七十名留二十名南去大路由县城十里至善政舗十里至甘棠舗十里至禾稿舗十里至乌金舗与临桂县交界又十里至省城东北大路由县城十里至甘奢舗五里至鲢鱼卡腰塘十里至小融江塘与兴安交界又五十五里至兴安县城南去水路由县城十里至富坵塘十里至双潭塘十里至白石潭塘十里至临桂县交界北去水路由县城五里至千秋崃腰塘五里至崃背塘十里至大埠塘与兴安交界又七十里至兴安县城兴安县白云驿西至灵川县大龙驿八十里东至全州城南驿一百二十八里额设站夫九十名嵗需工食银一千二百九十六两雍正十年裁减七十名留二十名西去大路由县城十八里至严闗舗十里至塘堡营舗十里至白竹舗十五里至大融江舗七里至小融江塘与灵川交界又二十五里至灵川县城北去小路由县城三十里至簕竹舗一百零五里至湖广城步县界东北大路由县城十四里至唐家司舗十里至光华舗七里至石梓舗与全州交界又九十里至全州城东去水路由分水塘十五里至贺家塘十五里至东桥舗十里与全州交界西南水路由县城七十里至大融江又由大融江三十里至灵川县城阳朔县古祚驿北至临桂县东江驿一百二十里东至平乐府平乐县昭潭驿一百里额设站船一十一只水手二十二名雍正二年裁驿丞归县兼理东去大路由县城七里至髙车塘八里至巖寺塘七里至公馆塘八里至季鱼塘与平乐府平乐县交界南去小路由县城七里至髙车塘八里至燕村塘十里至龙城塘十里至界牌塘与平乐府荔浦县交界北去大路由县城十里至白沙塘十里至都歴塘十里至赤板塘十里至永安塘十里至塘郡塘十里至羊角堡与临桂县交界又八十里至省城东北小路由县城二十五里至广顺塘五里至黄鳝塘与平乐府恭城县交界东去水路由县城二十里至公馆塘十里至季鱼塘与平乐府平乐县交界北去水路由县城二十里至铅寳塘十里至兴平塘十里至大桑塘十里至羊蹄塘十里至临桂县交界永宁州西去小路由州城四十里至清水塘四十里与栁州府融县交界北去小路由州城十里至安息堡十里至牛河十里至小荡十里至兴隆堡十里至大长江七里至都狼岭与临桂县交界又七十八里至省城东北小路由州城六十五里至都狼堡又五十五里至永福县城西南小路由州城二十里至穿巖三十里至桐木镇二十里至富禄镇又三十里至常安镇永福县三里驿东至临桂县东江驿一百里西至栁州府雒容县一百八十里额设站夫三十名雍正七年増设站船三只水手六名雍正九年裁去站船另设县城理定二站马八匹夫四名驰送滇粤𦂳要公文雍正十年裁减站夫十二名留十八名西去大路由县城十五里至鱼樑塘十里至海湾塘十里至大石塘十里至拦马塘十五里至深定塘十五里至理定塘十里至草鞋塘十里至西游塘十五里至乌沙塘十里至樟木塘十里至旧街塘十里至三角塘十里至独厄塘与栁州府雒容县交界又三十里至雒容县城东北大路由县城底塘十里至潘村塘十里至新安舗朋山崃与临桂县交界又八十里至省城西去水路由县城十五里至鱼樑塘十里至海湾塘二十里至拦马塘二十里至理定塘二十里至西游塘三十里至古罗塘二十里至新村塘十里至牛摆塘与栁州府雒容县交界义宁县东去小路由县城二十里至拽劳隘与灵川交界又六十里至灵川县城西去小路由县城三十里至桑江口又一百八十里至石门隘与栁州府懐逺县交界南去小路由县城十二里至鹅桥堡与临桂县交界北去小路由县城进桑江口二百三十里至横水隘与湖广城步县交界东南小路由县城十二里至石门堡与临桂县交界又七十里至省城西北小路由县城进桑江口二百五十里至界牌隘与湖广绥宁县交界全州城南驿西至兴安县白云驿一百二十八里东至湖广零陵县一百四十里额设站夫九十名雍正十年裁去六十名留三十名旧设山角山枣二驿驿丞今改山角山枣司巡检二员东去大路由州城十里至太平舗十五里至冷水舗又三十里至湖广零陵县界西去大路由州城十里至花红舗十里至朱塘舗十里至脚山舗十里至赤兰舗十里至白沙舗十五里至咸水舗十里至板山舗十里至烈水舗五里至石梓舗与兴安交界又三十一里至兴安县城南去小路由州城十里至徳桥舗十里至阎家舗又三十里至灌阳县交界东去水路由州城十五里至细瓦塘十五里至陶家塘三十里至庙头塘二十里至湖广东安县界西去水路由州城十里至茅埠头十里至平山塘四十里至炭蓬塘二十里与兴安县交界灌阳县东去小路由县城十里至闗上桥塘十里至板桥舗十里至栗木堡与湖广道州界西去小路由县城十里至三巩桥十里至栗树林十里至黄牛寨二十里至盐田源十里至九牛田与兴安交界又八十里至兴安县城南去小路由县城四十里至白竹舗四十里至苔塘与平乐府恭城县交界北去小路由县城闗上塘十里至板桥舗二十里至钟家舗与全州交界又五十里至全州城西去水路由县城四十里至黄牛寨四十里至崇顺司与平乐府恭城县交界一路涧水细流仅通小舟北去水路由县城四十里至文市八十里至全州平乐府平乐县昭潭驿西北至桂林府阳朔县古祚驿一百里东南至昭平县龙门驿二百里额设站船八只水手一十六名西去大路由府城底塘十五里至季鱼塘与桂林府阳朔县交界北去小路由底塘十七里至馒头塘二十里至沙子埠塘十五里至校椅塘十四里至大湾塘与恭城县交界东南大路由底塘十里至团山塘十里至兴隆塘十里至榕津塘十里至滑山塘十里至沙江塘与昭平县交界西去水路由底塘五里至刘公塘十里至季鱼塘与桂林府阳朔县交界东南水路由底塘十里至长滩塘十里至龙头矶塘十里至大湾塘十里至大结塘十里至广运塘十里至巴岗塘十里至黄牛塘与昭平县交界恭城县西去小路由县城三十里至桂林府阳朔县黄鳝塘南去小路由县城三十五里至西水村十四里至大湾塘与平乐县交界又六十六里至府城北去小路由县城七十里至桂林府灌阳县苔塘东北小路由县城七十里至湖广永明县桃川闗西北小路由县城一百二十五里至桂林府临桂县古子岭白马源西南水路由县城二十里至东叶岭三十里至平乐县沙子舗富川县西去大路由县城十里至石坝塘二十五里至长溪江塘十五里至拐子塘四十五里至土巷塘二十里至白霞司塘与平乐县交界南去小路由县城五十里至拐子塘三十里至羊头塘十里至西湾塘与贺县交界西南大路由县城九十五里至土巷塘二十里至白霞司塘四十五里至燕塘与昭平县交界贺县东去小路由县城九十里至大宁舗六十里至广东连山县界西去小路由县城十五里至石牌塘八十五里至昭平县二五都田寮洞南去小路由县城五十五里至山心塘又二十五里与梧州府懐集县交界北去小路由县城十五里至石牌塘二十里至狮子塘二十里至芳林塘十里至西湾塘与富川交界又九十里至富川县城东南小路由县城五十五里至山心塘九十五里至广东开建县界东北小路由县城五十里至大宁舗一百一十里至湖广江华县界西南大路由县城十五里至水竹塘十五里至梅花塘十五里至清草塘十里至山心塘二十五里至乐善塘二十五里至黄公塘二十里至双桥塘十五里至簕竹塘与梧州府苍梧县交界北去水路由县城八十里至芳林塘与富川县交界东南水路由县城一百二十五里至洞口塘十五里至广东开建县界荔浦县东去小路由县城十二里至丹竹塘十三里至延賔塘十二里至鸡冠塘十三里至龙窝塘与平乐县交界西去小路由县城十里至独山舗十里至青山舗上三窖村与修仁县交界南去小路由县城十里至新安舗五里至盘龙村与永安州交界北去小路由县城四十里至板石村与桂林府永福县交界东北小路由县城十里至桥富塘十里至江口塘五里至界牌塘与桂林府阳朔县交界修仁县东去小路由县城十里至上三窖村与荔浦县交界西去小路由县城十八里至石墻塘十五里至九排塘十五里至七排塘十五里至八排塘十五里至六排塘七里至才村塘与栁州府象州交界北去小路由县城八里至八里塘十里至石墻塘七里至丙和岭与栁州府雒容县交界昭平县龙门驿北至平乐县昭潭驿二百里东南至梧州府苍梧县府门驿二百里额设站船八只水手一十六名东去小路由县城五十里至西坪塘四十里至田寮洞与贺县交界西去小路由县城六十里至仙回洞与永安州交界东北大路由县城三十里至龙湾塘三十里至七分塘四十里至燕塘与富川交界又一百六十里至富川县城西北大路由县城七十里至沙江塘与平乐县交界又五十里至府城北去水路由县城十五里至蛟龙塘十五里至大洞崃十五里至威镇塘十五里至归化塘十五里至蓬冲塘十五里至黄牛塘与平乐县交界东南水路由县城八里至塘调塘五里至上福塘五里至下福塘十里至深涌塘十里至五将塘十里至古店塘十里至凉风塘十里至白沙塘十里至检窖塘十里至龙门塘五里至马江塘十里至沙冲塘十里至揽水塘七里至簕竹塘与梧州府苍梧县交界永安州东去小路由州城五十里至仙回洞与昭平县交界西去小路由州城二百里至龙脚与浔州府平南县交界南去小路由州城三百五十里至五屯所与梧州府藤县交界北去小路由州城三十里至古排塘十五里至崃口塘十五里至猫儿塘三十里至盘龙村与荔浦县交界梧州府苍梧县旧设府门驿龙江驿二驿丞乆经裁汰府门驿东至广东封川县界四十五里西至藤县藤江驿一百六十里北至平乐府贺县界一百七十里额设站船一十一只水手二十二名东去大路由府门总舗十里至石嘴塘十里至扶典塘十里至分界塘十五里至思蒲塘至广东封川县界北去小路由府门总舗十五里至大篱舗十里至旺甫舗十里至青桐舗十五里至龙峝舗十里至老二舗十里至山心舗十里至茶亭舗十里至金斧舗十里至八寨舗十里至竒车舖十里至石桥舗十里至鹅胫舗十里至庙岭舗十里至秧塘舖二十里至双桥舗与平乐府贺县交界又自金斧舗分路二十里至现田舗十五里至段舗通芋荚山金厰西南大路由府门总舗十五里至新兴塘十五里至黄塘二十里至司禄塘十里至富雷塘十里至大寒塘十里至古眉塘二十里至䝉塘与藤县交界又自大寒塘分路三十里至新邓舗十五里至罗粒舗十五里至赤珠舗二十里至乌院舗与岑溪县交界东去水路由府城十里至系龙洲塘十里至白沙塘十里至广东封川县界北去水路由府城十里至大篱塘十里至甘村塘十里至思樑塘十里至钖波塘十里至古卞塘十里至倒水寺塘十里至龙江塘十里至黄牛滩塘十里至乌龙塘十里至观音埇塘十里至古榄塘十里至簕竹塘与平乐府昭平县交界藤县旧设藤江驿黄丹驿金鸡驿双竞驿驿丞俱乆经裁汰藤江驿东至苍梧县府门驿陆路一百六十里水路一百里西至浔州府平南县一百里额设站船八只水手一十六名东去大路由县城十里至古粒舗十里至富埜舗十里至长洞舗十里至古村舗十里至平江舗十里至䝉塘与苍梧县交界西去大路由县城二十里至鹿窝舗十里至潭水舗十里至莲塘舗十里至驿面舗十里至崃时舗十里至罗平舗五里至罗宻舗五里至黄塘舗与浔州府平南县交界南去小路由县城十里至五里舗十里至三合舗十里至黄凿舗十里至丰门舖十里至下浦舗十里至水西舗五里至潘洞舗五里至平田舗十里至大埇舗十里至古云舗与岑溪县交界再由古云舗十里至茶山舗十里至思仲舗十里至白藤舗十里至思罗舗十里至界排舗与容县交界西去水路由县城十六里至下岭塘十五里至登洲塘十里至思礼洲塘十里至思洲塘十里至草洲塘二十里至火烧基塘十里至黄婆洲塘十里至十二基塘十里至白马塘与浔州府平南县交界南去水路由县城六十里至穿较塘七十里至龙滩塘五十里至窦家汛与容县交界容县旧设绣江驿白良驿俱乆经裁汰东去小路由县城十里至山口舗十里至东泉舗十里至官塘舗十里至逍遥舗十里至界排舗与藤县交界西去小路由县城十里至长安舗十里至西山舗与直𨽻郁林州北流县交界东去水路由县城三十五里至埇塘二十里至柯木塘十里至簕竹塘十里至大湾塘十里至三洲塘十里至大里塘十里至石峝塘十五里至窦家汛与藤县交界西去水路由县城三十里至㑹龙塘十里至直𨽻郁林州北流县交界岑溪县东去小路由县城三十里至荔枝舗七十里至大舗五十里至广东西宁县界北去小路由县城十五里至乌崃塘十五里至六云塘古云舗与藤县交界再十五里至昙炉塘十五里至乌院塘十五里至四村塘与苍梧县交界再十五里至寨溺塘十五里至澹沦塘十五里至大寒塘十里至双桥塘十五里至司禄塘十五里至戎墟塘由戎墟水路二十里至府城懐集县西南小路由县前总舗二十里至罗实舗三十里至南径舗三十里至下埠舗三十里至旱迳舗三十里至聂村舗三十里至莲花舗四十里至牛冈舗四十里至丰沙舗十里至江口塘与广东封川县界本县往来公文在此接逓又自江口水塘十里至思蒲塘与苍梧县交界由县至府水陆塘舗共一十五处计程共三百一十里西北小路由县城八十里至牛栏山二十五里至山心塘与平乐府贺县交界县之东北尽属崇山峻岭并未设有塘舗浔州府桂平县府门驿在府城南门外顺治十六年裁汰东去大路由府城十里至黎埇塘十里至石嘴塘十五里至大岭塘十五里至大黄江塘十里与平南县交界西去小路由府城八十里至平竭墟与贵县交界南去小路由府城八十里至横眉江塘七十里至北底与直𨽻郁林州交界北去小路由府城一百八十里至花雷村与武宣县交界东去水路由府城一百里至相思塘与平南县交界西去水路由府城八里至全材塘十里至福山塘八里至官江塘八里至鸡公塘八里至绣江塘十里至白沙塘十里至石门塘十里至大湾塘二十里至横眉塘与贵县交界北去水路由府城八里至骆根塘八里至弩滩塘八里至沙湾塘十里至錾字塘八里至碧滩塘十里至白石涯塘八里至平埇塘十里与武宣县交界平南县乌江驿在县西乌江口顺治十六年裁汰东去水路由县城五里至燕子塘五里至石灰塘五里至丹竹塘五里至岐岭塘五里至武林塘五里至白马塘与梧州府藤县交界西去水路由县城二十里至古雍塘十里至相思塘与桂平县交界贵县懐泽驿在县南门内顺治十六年裁汰东津驿在县东四十里顺治十四年裁汰香江驿在县西六十里明季裁东去大路由县城十里至苏湾塘二十里至东壆塘十里至岑里塘二十里至平竭墟与桂平县交界西去小路由县城八十里至云表石与南宁府横州交界南去大路由县城八十里至桥墟闫村舗与直𨽻郁林州兴业县交界北去小路由县城一百五十里至大樟村与武宣县交界东去水路由县城六十里至横眉塘与桂平县交界西去水路由县城十里至陆村塘十里至宋村塘十里至大埇塘十里至瓦塘十里至坭湾塘二十里至大岭塘十里至南宁府横州交界武宣县仙山驿在县西门外明万厯间裁北去大路由县城十五里至平畚塘十五里至大桥塘十五里至巖峝塘十五里至官桥塘十五里至花山塘十五里至牛栏塘与栁州府象州交界南去水路由县城六十里至滑石塘三十里至勒马塘三十里至横木塘三十里至浪滩塘三十里与桂平县交界北去水路由县城二十里至平畚塘二十五里至黄花塘二十五里至排楼塘二十五里至良村塘三十里至金鸡塘与栁州府象州交界南宁府宣化县旧设建武驿施湴驿大滩驿长山驿凌山驿那龙驿黄范驿俱乆经裁汰东去大路由府城三十里至新村塘二十里至那连塘二十里至思维塘二十里至那柞塘二十里至刘村塘二十里至那旺村与永淳县交界西去大路由府城十五里杨村塘二十五里至渌卢塘二十里至那马塘十五里至独山塘与新宁州交界南去小路由府城三十里至罗村塘三十里至那审塘二十五里至苏墟塘二十里至那香塘二十五里至界牌岭与上思州交界北去大路由府城二十五里至佛子塘二十里至三桥塘雍正五年署县事徐徳秩详添十五里至渌口塘髙峰舗与思恩府武縁县交界东北大路由府城十五里至髙井塘十里至马茶塘十五里至朝天塘十五里至苏平塘十里至林村塘十里至马岭塘十里至长山塘三十五里至崑崙闗塘与思恩府賔州交界西南小路由府城八十五里至苏墟塘十五里至覃王村与忠州土州交界西北小路由府城三十里至石埠塘二十五里至三江口塘二十五里至大滩塘三十里至墰落塘三十里至镇南塘与隆安县交界东去水路由府城三里至豹子塘十里至思沿塘十里至瓦窰塘十里至冷水塘十里至剪刀湾塘十里至湴滩塘十里至簔衣塘十里至钓鱼公塘十里至留人峝塘十里至大埇塘十里至东𤓰塘十里至长塘十里至髙唐塘十里至门头塘十里至伶俐塘与永淳县交界西去水路由府城五里至窰头塘十里至西乡塘十里至石埠塘十里至托洲塘十里至柴子塘十里至老口塘五里至儒礼塘十里至白沙塘十里至黄江塘二十里至杨美塘五里至下楞塘十里至鱼映塘五里至逍村塘与新宁州交界北去水路由府城二百一十里至镇南塘八十五里至渌口塘与思恩府武缘县交界西北水路由府城九十五里至大滩塘十五里至菉溪塘十五里至鸡公塘十五里至山林塘十五里至那龙塘十五里至小石塘十五里至三崩塘十五里至分界塘十里至镇南塘与隆安县交界横州东去大路由州城十里至清江塘十里至急水塘十里至汶井塘十里至木鱼塘十五里至长岭塘十里至云表石与浔州府贵县交界西去大路由州城五里至宋村塘十里至枫木塘十里至莲塘十里至龙泉塘十里至䝉里塘五里至长江塘与永淳县交界南去小路由州城二十五里至簕竹塘十里至洪崖岭与广东灵山县界北去小路由州城三十五里至校椅塘四十五里至古辣墟与思恩府賔州交界东去水路由州城十里至曹村塘十里至黎村塘十里至茶亭塘十里至周地塘十里至苦竹塘十里至沙鼎塘十里至滩头塘十五里至甜菜塘十里至横石矶塘十里至浔州府贵县交界西去水路由州城五里至海棠塘十里至西津塘十里至二州塘十里至米埠塘十里至南乡塘十五里至尅扣塘十里至陈埠塘十五里至丁村塘十五里至飞龙塘十里至尖角塘十里至动㺯塘与永淳县交界西南水路由州城七十里至陈埠塘五里至青草塘三十五里至广东灵山县界上思州东去小路由州城四十五里至那襟塘二十五里至甘泉峝与永淳县交界西去小路由州城五十里至甘村三十里至迁隆峝南去小路由州城七十里至王光山与广东钦州交界东北大路由州城二十里至板回塘二十五里至那襟塘三十五里至枯桃塘十五里至界牌岭与宣化县交界新宁州东去大路由州城十五里至那咘塘四十五里至独山塘与宣化县交界西去大路由州城三十里至汪庄塘四十五里至岜桑塘四十五里至濑泸村与太平府崇善县交界东去水路由州城十里至新湾塘十里至那寛塘十五里至龙头塘十五里至鸡佛塘十里至美祥塘二十里至逍村塘与宣化县交界西去水路由州城十五里至陇通塘十里至那勒塘十里至岜桑塘十里至陇谷塘十里至安定塘十里至湾望塘十里至逐渌塘十里至䭾目塘十里至䭾牙塘十里至渠旧塘十五里至太平府崇善县交界隆安县东去大路由县城四十里至马鞍塘三十里至弓兵塘三十里至镇南塘与宣化县交界西北大路由县城二十里至长江塘四十里至含笑村与果化土州交界南去小路由县城七十里至弓兵塘七十五里至登髙村与太平府永康州交界北去小路由县城十里至龙牀塘五十里至思恩府武縁县交界东去水路由县城五里至大宋塘十里至挂榜塘十里至黄姜塘六里至龙牀塘五里至小林塘七里至邓炎塘七里至下黄塘十里至那重塘八里至那桐塘五里至塞海塘六里至梅龟塘五里至曲闸塘六里至镇南塘与宣化县交界西去水路由县城十七里至那河塘十里至那棍塘十里至下颜塘十三里至果化土州交界永淳县东去大路由县城五里至南岸塘三十里至东陶塘二十五里至黄马塘二十里至长江塘与横州交界西去小路由县城三十里至留竒塘三十里至甘泉峝与上思州交界南去小路由县城十五里至老庙塘六十里至林台村与广东灵山县界西北大路由县城十里至老庙塘二十里至留竒塘二十里至小黎塘二十里至那旺村与宣化县交界东去水路由县城十里至髙村塘十五里至江口塘十里至驰香塘十里至火烟塘十里至动㺯塘与横州交界西北水路由县城二十里至白沙塘十里至鹿颈塘十里至石洲塘十里至道庄塘十里至伶俐塘与宣化县交界归徳土州州向未设有驿站雍正七年五月奉文设六塘站马四匹夫二名专逓滇粤𦂳急公文由六塘西至白山土司丹良七塘五十里由六塘北至都阳土司顺山五塘四十里果化土州忠州土州迁隆峝以上各土属邉方僻路公文来往并秖沿村逓送太平府崇善县东去大路由府城五十里至崩坎塘五十里至濑泸村与南宁府新宁州交界南去小路由府城五里至佛子舗与江州土州交界东去水路由府城二百四十里至䭾卢塘三十里至花梨塘五十里至䭾丁塘二十里至南宁府新宁州交界左州东去小路由州城四十里至侬里村与永康州陀陵交界西去小路由州城一十五里至立村隘与太平土州交界南去小路由州城四十四里至琹勒村与崇善县交界养利州东去小路由州治十八里至冻村与万承土州交界西去小路由州治三十五里至排村与龙英土州交界南去小路由州治三十里至檀村与太平土州交界北去小路由州治十里至淰村与茗盈土州交界永康州东去小路由州城五十五里至登髙村与南宁府隆安县交界西去小路由州城四十里至巖碑坑与万承土州交界南去小路由州城四十里至狮巖洞与南宁府新宁州交界北去小路由州城二十里至楞佛村与南宁府果化土州交界宁明州雍正十年添设板宙板兰板得三汛各拨官兵六名东去小路由州城三里至过河界四十二里至枯梯村与思州土州交界西去小路由州城二十五里至小溪二十里至呌碑村与下石西土州交界南去小路由州城八里至四寨六十二里至板立隘与安南髙楼夷峝界北去小路由州城四十五里至陇佞村与上龙土司交界太平土州东去小路由州城四十里至立村与左州交界西去小路由州城三十里至上贵村与安平土州交界南去小路由州城二十里至庆村与崇善县交界北去小路由州城二十里至檀村与养利州交界安平土州东去小路由州城一里至古村与恩城土州交界西去小路由州城六十里至侬村与安南髙平夷府界南去小路由州城二十五里至都隘村与下龙司交界北去小路由州城二十五里至古州基与镇安府下雷土州交界恩城土州东去小路由州城二十里至排村与养利州交界西去小路由州城十里至古村与安平土州交界南去小路由州城二十里至䭾望村与太平土州交界北去小路由州城三十里至郭村与龙英土州交界万承土州东去小路由州城八十里至东湾村与南宁府隆安县交界西去小路由州城十五里至武安哨塘与茗盈土州交界南去小路由州城十八里至江门村与罗阳土县交界北去小路由州城十五里至偶村与全茗土州交界茗盈土州东去小路由州城三十里至逹村与万承土州交界西去小路由州城半里至孟村与全茗土州交界南去小路由州城二十里至淰村与养利州交界北去小路由州城三十里至甘峝村与都结土州交界全茗土州东南二路俱与茗盈土州交界西北二路俱与龙英土州交界龙英土州东去小路由州城七十里至通村与养利州交界西去小路由州城十五里至伏引村与上映土州交界南去小路由州城四十里至郭村与恩城土州交界北去小路由州城五十里至莄答村与结安土州交界结安土州东去小路由州城二里至堠村与佶伦土州交界西去小路由州城二十里至莄答村与龙英土州交界南去小路由州城五里至邱汤峝与都结土州交界北去小路由州城十五里至宁峝与镇安府向武土州交界佶伦土州东去小路由州城二十里至勾系岭与都结土州交界西去小路由州城十五里至那丰村与镇逺土州交界南去小路由州城八里至猴闪山与结安土州交界北去小路由州城三十里至多扒隘与镇安府向武土州思恩府上林土县交界镇逺土州东去小路由州城八里至那丰村与佶伦土州交界西去小路由州城二十里至武林村与镇安府向武土州交界南去小路由州城十里至仰村与结安土州交界北去小路由州城十里至江口村与思恩府上林土县交界都结土州东去小路由州城四十里至南宁府隆安县交界西去小路由州城六十里至邱汤峝与结安土州交界南去小路由州城十五里至甘峝村与茗盈土州交界北去小路由州城六里至勾系岭与佶伦土州交界思陵土州雍正十年呌慌叅敬板逹板邦板痕板澜亭寨那何那傥那篷那窝隘店那支十三村各设土兵十名就十名内各选什长一名分别地界把守防御东去小路由州城六十里至武徳峝二十里至淰涒村与思州土州交界西去小路由州城四十里至那支村与安南髙楼夷峝界南去小路由州城三十里至那何村与安南黎碌夷州界北去小路由州城四十里至辨强峝与思州土州交界江州土州东去小路由州城十里至武黎峝与罗白土县交界西去小路由州城九十里至渠蓬村与上龙土司交界南去小路由州城一百里至陇歪村与思州土州交界北去小路由州城二十五里至佛子舗与崇善县交界思州土州东去小路由州城八十里至华阳村与迁隆峝交界西去小路由州城三十里至板棍哨与宁明州交界南去小路由州城五十里至林贴哨与思陵土州交界北去小路由州城四十里至渌域村与江州土州交界上石西土州雍正十年设馗门汛抽拨馗纛营官兵六名防守东去小路由州城三里至宋峝与下石西土州交界西去小路由州城三十里至馗门汛与安南文渊夷州界南去小路由州城五里至中栁村与凭祥土州交界北去小路由州城二十里至咘陇村与下龙司交界下石西土州东去小路由州城五里至咘巖界碑与宁明州交界西去小路由州城五里与上石西土州交界南去小路由州城七里至独村与上石西土州交界北去小路由州城八里至旧州峝与下龙司交界上下冻土州雍正十年奉文増设陇委汛于龙委村土兵十名防守东南北三路俱与下龙司交界西去小路由州城三十里至咘局山与安南夷界凭祥土州雍正十年奉文増设坤隆汛婆隆汛元英汛东去小路由州城七里至安南㭍源夷州界西去小路由州城五里至安南琴湾夷州界南去小路由州城二十里至安南文渊夷州界北去小路由州城三里至中栁村与上石西土州交界罗白土县东去小路由县城三十里至佛子堡与南宁府新宁州交界西去小路由县城二十里至武黎峝与江州土州交界南去小路由县城二十里至咘㺯村与南宁府迁隆峝交界北去小路由县城十五里至沿井墟与崇善县交界罗阳土县东去小路由县城三十里至雷井与南宁府宣化县交界西去小路由县城三十五里至六合村与永康州陀陵交界南去小路由县城三十里至石团与南宁府新宁州交界北去小路由县城八里至汪宻村与永康州交界下龙司雍正十年奉文添设呌陇相那河陇茗四汛东去小路由司治九十里至思州土州西去小路由司治九十里至安南髙平夷府界南去小路由司治十四里至下石西土州北去小路由司治四十里至上龙土司上龙土司东去小路由司一百三十里至䭾皮村与崇善县交界西去小路由司一百二十里至安南髙平夷府界南去小路由司四十里至下龙司交界北去小路由司一百二十里至安平土州交界镇安府府城五十里至甘沙塘五十里至波洪塘奉议州界南去八十里向武土州界西去一百里至个离塘归顺州界归顺州雍正十年奉文添设打凌汛懐汛琴乃汛东南小路由州城三十里至逐㺯塘二十五里至个让塘八十五里至鹅槽村与湖润寨交界东北小路由州城八里至凌基塘十五里至凉水井塘二十七里至个离塘二十里至鉴村与本府交界西北小路由州城四十里至潭乌塘二十里至荣劳塘七十里至安徳塘二十里至荣村与小镇安交界奉议州雍正四年设山口塘汛波洪塘汛个漏塘汛䭾亮水塘一汛西去小路由州治三十里至山口塘歴莲花又八十里与府交界北去小路由州治四十里至渌檂塘思恩府田州土州界又四十里至田州向武土州州治小路六十五里至石巩桥自石巩分路四十五里至杨栁站五十八里至索灰站二里至果化土州河邉六十里至定隆村五十三里至上林土县河邉下雷土州东去小路由州四十里至陇村又二十里与龙英土州交界西去小路由州四十里至呌献隘与安南界南去小路由州四十里至穿巖与安南界东南小路由州二十里至古州基又四十里与安平土州交界湖润寨小镇安并未设有驿站雍正十年于湖润寨之南多也村新设一汛汛兵巡防于小镇安设峝隆上汛下葢村汛怕懐坡汛栁州府马平县府旧未设有驿站雍正七年五月奉文添设府城竹山二站逓送滇粤𦂳急公文每站马四匹夫二名东去大路由府城东门外窰埠塘十五里至独静塘十五里至三门江塘与雒容县交界西去大路由府城四十八里至古零塘二十里至牛皮塘九十里至大槽村汛与庆逺府宜山县交界南去大路由大南门对河镇栁塘十五里至三江塘十里至白面塘十里至官道堡十里至四方塘十五里至马鹿堡十里至竹山塘十五里至穿山塘十五里至官舗塘五里至乌石堡与来賔县交界东南小路由府城七十里至竹山塘十里至三陂村与象州交界西南小路由府城四十里至隘口塘六十里至牛黎村与思恩府迁江县交界北去水路由府城七十里至冷饭塘五十里至古零塘与栁城县交界东南水路由府城十五里至油塘三十里至三门塘十里至巖口塘十里至黎冲塘十五里至里雍塘十里至江口塘与象州交界雒容县县旧未设有驿站雍正七年五月奉文设城外底塘一站马四匹夫二名船三只水手六名雍正九年裁去站船存留站马四匹夫二名东去大路由县城十五里至大汾塘十里至桐木塘十里至独厄塘与桂林府永福县交界西去大路由县城十五里至新舗塘十里至髙岭塘十里至三门江塘与马平县交界东去水路由县城十里至大汾塘十里至崖头塘十里至牛摆塘与桂林府永福县交界罗城县东去小路由县城一百里至木山堡与融县交界西去小路由县城二十五里至猫儿堡与庆逺府天河县交界南去小路由县城五十里至羊角山与栁城县交界北去小路由县城一百五十里至通道镇与贵州西山司界西南大路由县城三十里至马肠塘六十里至横冲村与永顺副土司交界栁城县西去大路由县城四十五里至观音塘十里至髙寨塘十五里至榕村塘二十里至羊角山与罗城县交界南去大路由县城十五里至穿花塘二十五里至古木塘十里至长塘墟与马平县交界北去大路由县城二十里至头塘二十里至黄牛塘三十五里至石柄塘三十七里至长岭塘二十八里至沙巩村与融县交界东北小路由县城六十里至路冲村与雒容县交界西南大路由县城十里至头塘十里至巖口塘十里至中伙塘十里至姚桥塘五里至永宁塘五里至马跑塘十里至铁岭塘十里至永顺副土司交界西去水路由县城二十里至江口塘二十里至孟田塘二十里至田村塘十里至黄泥塘十里与庆逺府宜山县交界南去水路由县城十五里至盘龙塘十五里至柴山塘十里至土州塘二十里至古零塘与马平县交界北去水路由县城二十里至江口塘四十里至落崖塘三十五里至阳城塘四十五里与融县交界融县东去大路由县城一百零五里至长刀塘五十里至抚螺塘三十五里至那樟村与桂林府永宁州交界西去大路由县城三十里至东阳塘二十里至峝䝉塘三十里至木山堡与罗城县交界南去大路由县城三十里至牛岭塘四十里至潭头塘四十里至凉拿塘四十里至沙巩村与栁城县交界南去水路由县城二十里至𫝊塘二十里至古顶塘十五里至石浪塘二十里至和睦塘二十五里与栁城县交界北去水路由县城三十里至铁坑塘三十里至长安塘三十六里至珠玉塘二十九里与懐逺县交界懐逺县东去小路由县城八十里至洛袍村与桂林府永宁州交界西去小路由县城二百五十里至古州八万与贵州西山司界南去小路由县城二里至河潺村与融县交界又一百二十里至融县城北去小路一百二十里至干灰塘二十里至城阳塘二十五里至林溪塘二十五里至稿舗塘三十里至横岭塘三十里至黄土塘五十里至桑江村与湖广绥宁县界象州东去小路由州城二十五里至青山塘二十五里至寺村塘三十里至督金塘二十五里至大乐塘三十里至才村塘与平乐府修仁县交界西去小路由州城十二里至都落塘二十里至狼村塘十八里至二陂塘与马平县交界南去小路由州城三十里至牛栏塘与浔州府武宣县交界北去小路由州城五十里至长塘村与雒容县交界南去水路由州城十里至南沙湾塘二十里至金鸡塘与浔州府武宣县交界西北水路由州城十里至野鬼塘十里至巖村塘十里至麻子塘十五里至运江十五里与马平雒容两县交界来賔县在城驿旧有驿丞一员顺治十六年裁汰雍正七年五月奉文复设底塘迎恩二站共马八匹夫四名南去小路由县城十里至苏㨗塘十里至莫江塘十五里至瀑水塘十五里至界塘二十里与浔州府贵县交界东南小路由县城三十里至河敏塘三十里至河驴塘十里与浔州府武宣县交界东北大路由县城二十里至横路塘十里至清水塘十里至马崃塘十里至老邓塘十里至迎恩塘十五里至徳化塘五里至乌石堡与马平县交界西南大路由县城二十里至韦里塘二十里至鸦罗塘十五里至三印塘十里至横山塘十里至思恩府迁江县交界庆逺府宜山县东去大路由府城十里至油卢塘十里至小曹塘十里至大曹塘一百五十里至栁州府马平县交界西去大路由府城十里至古石塘十里至独山塘十里至大峝塘十里至懐逺塘十里至十里塘十里至太平塘十里至徳胜塘十里至羊角塘十里至都街塘十里至落索塘十里至东江塘十里至大湾塘与河池州交界南去小路由府城十里至思榄塘十里至三寨塘十里至土桥塘与永定土司交界北去小路由府城十里至上枧塘三十里至归顺里十里至长沙塘与天河县交界河池州东去大路由州城二十里至红沙塘十里至芦塘十里至鬼巖塘十里至金城塘五里至大湾塘与宜山县交界西去大路由州城二十五里至大山塘与南丹土州交界南去小路由州城二十里至廖村塘十五里至洪龙塘十五里至古浪塘十五里至板马塘十五里至九墟塘十里至罗山塘十里至龙池塘二十五里至喇赤塘与东兰州交界天河县东去大路由县城十里至白马塘八里至四把塘十里至猫儿堡与栁州府罗城县交界南去大路由县城十里至东兴塘十里至古隆塘七里至公茅塘七里至三隘塘七里至东田塘十里至长沙塘与宜山县交界思恩县东去大路由县城十里至红泥塘十里至中伙塘十五里至米岭塘十五里至中州与天河县交界西去大路由县城十里至古积塘十里至冷水塘三十里至塞喇村与河池州交界东兰州东北小路由州城二十五里至红水塘二十五里至富宁塘三十里至随裹塘三十里至册山塘与河池州交界荔波县南丹土州东去大路由州城二十里至昔塘十里至灰罗舗十里至喇车塘十里至大桥店十里至八舗塘十五里至罗墓堡五里至河池州交界西去大路由州城三十里至移周塘十里至忙塲塘十里至岜坪塘二十里至六寨塘二十里至铁坑与贵州丰宁下土司界北去大路由州城二十里至堂前塘二十五里至芝麻塘二十里至打抝塘三十五里至董界与贵州荔波县交界忻城土县西北大路由县城二十里至髙阳站二十里至风火塘十里至黄扼与永定土司交界永定土司东南大路由司治五十里至黄扼与忻城土县交界思恩府府旧设有荒田驿乆废雍正七年五月奉文新设府城底塘一站马三匹夫二名韦朗六塘一站马四匹夫二名府城底塘东北至韦朗六塘九十里北至兴隆土司李墟头塘二十五里韦朗六塘东北至上林县思陇驿七十里西南至府城底塘九十里西去大路由府城二十五里至兴隆土司李墟塘六十里至那马土司那马塘三十五里至武縁县苏韦塘三十里至武縁县旧墟塘三十五里至都阳土司顺山塘东北大路由府城底塘十五里至渌通塘十五里至大缆塘十五里至公仲塘十五里至覃李塘十五里至陆干塘十五里至韦朗六塘二十里至黄墟塘二十里至渌良塘三十里至思陇驿与上林县交界武缘县县旧设有黄桐驿朱砂驿白石驿乆经裁汰雍正七年五月奉文新设苏韦三塘站马三匹夫二名旧墟四塘站马三匹夫二名苏韦三塘北至那马土司那马二塘三十五里西至旧墟四塘三十里旧墟四塘东至苏韦三塘三十里南至都阳土司顺山五塘三十五里东去小路由县城二十里至赤山塘十五里至张岭塘十五里至渌浪塘与賔州交界南去小路由县城十里至髙岭塘十五里至平洪塘二十里至洛水塘二十里至渌口塘与南宁府宣化县交界北去大路由县城十五里至清水塘十五里至骆连塘十五里至马鞍塘十五里至狮子塘十五里至府城底塘賔州旧未设有驿站雍正七年五月奉文于底塘设马四匹夫二名东去大路由州城白沙底塘三十里至张莫塘二十里至王灵塘三十里至安城司三十里至梁村墟与浔州府贵县交界西去大路由州城十里至三塘十五里至蛳螺塘与上林县交界南去大路由州城二十里至丁桥塘十五里至太守塘十里至渌道塘十里至上林县思陇塘又二十里至马岭塘二十里至崑崙闗塘与南宁府宣化县交界北去大路由州城十里至烟墩塘十里至长车塘十五里至邹墟子塘十五里至老虎塘与上林县交界迁江县县旧未设有驿站雍正七年五月奉文増设底塘三荐二站共马八匹夫四名东北大路由县城五里至界牌与栁州府来賔县交界又七十五里至来賔县城西南大路由县城二十里至龙降塘二十里至石灵塘十里至三荐塘五里与上林县交界又西去七十里至上林县城南去六十五里至賔州城上林县旧未设有驿站雍正七年五月奉文设思龙驿一站马四匹夫二名东去大路由县城二十里至青泰塘二十里至白墟塘三十里与賔州交界北去大路由县城二十里至青泰塘十里至洋渡塘五十里至公塘二十里至张村塘十里至蓝监塘十里至三浪塘二十里与庆逺府忻城土县交界东北大路由县城二十里至青泰塘二十里至老虎塘二十五里与迁江县交界田州土州原设雷公平马榕树竹州四站雍正七年五月奉文増设平村渌冲二站六站共马二十四匹夫一十二名併将雷公站移至那彪平马站移至渌檂榕树站移至婪鳯分匀里数东南大路由婪鳯站三十里与上林土县交界又二十里至八塘西北大路由婪鳯站六十五里至渌檂站六十里至那彪站六十里至竹州站五十五里至平村站六十里至渌冲站又三十里至云南土富州剥隘上林土县本县八塘雍正七年五月奉文新设站马三匹夫二名东至白山土司丹良十塘六十里西北至田州土州婪鳯站五十里东去大路由县城二里至八塘五里至白山土司交界又五十五里至丹良七塘西北大路由八塘二十里至田州土州交界又三十里至婪鳯站白山土司旧设慕化站乆裁立月良塘雍正七年五月奉文新设丹良七塘站马三匹夫二名系白山下旺二土司协办东至南宁府归徳土州六塘五十里西至上林土县八塘六十里南去小路由丹良七塘一里至大河干与果化土州交界北去小路由丹良七塘十五里与下旺土司交界兴隆土司李墟头塘雍正七年五月奉文于头塘设驿马三匹夫二名南至府城底塘二十五里西至那马土司二塘六十里那马土司那马二塘雍正七年五月奉文新设驿马三匹夫二名东至兴隆土司头塘六十里南至武縁县苏韦三塘三十里都阳土司顺山五塘雍正七年五月奉文新设站马三匹夫二名南至南宁府归徳土州六塘四十里北至武缘县旧墟四塘四十里南去小路由司城三百里至顺山五塘由顺山五塘五里与武縁县交界定罗旧城下旺安定古零各土司系山陬僻路并未设有驿站泗城府府旧设隣站皈乐站唐兴站往甸站百细站今改设有七塘每塘拨夫十名逓送来往公文南去小路由府城底塘七十里至隣塘七十里至皈乐塘三十里至田州土州百色汛西南小路由府城底塘一百四十里至皈乐塘一百里至唐兴塘一百里至往甸塘一百里至百细塘四十里与西林县交界西隆州东去小路由州城八十里至路程塘九十里至逻逦塘八十里至坝逹村与本府交界南去小路由州城八十里至路程塘九十里至那阳寨与西林县交界北去小路由州城四十里至八渡塘四十里至板崩塘三十里至板切塘二十里至板坝塘七十里至贵州安南卫界西林县东去小路由县城三十里至邦塘六十里至渌丹塘七十里至那界塘四十里至上林塘四十里至供村塘三十里与本府交界北去小路由县城六十里至苗塘四十里至安马塘二十里至顶寨与西隆州交界东北小路由县城一百六十里至路程塘又北去三十里至西隆州央牙塘东去四十里至本府分水卡直𨽻郁林州旧设西瓯驿乆经裁汰东去大路由州前舗二十里至茂林舗十里至寿昌舗与北流县交界西去大路由州前舗十里至对门舗十五里至三山舗十五里至鸦桥舗与兴业县交界北去小路由州前舗五十里至枫木塘七十里至北底与浔州府桂平县交界西南小路由州前舗四十里至白石舗二十里至沙田塘与博白县交界西南水路由州城三十里至五冈塘五十里与博白县交界博白县东北大路由县城十里至马禄塘二十里至沙田塘与直𨽻郁林州交界北流县寳圭驿乆经裁汰东去大路由县前塘十里至三槎塘十五里至龙头塘十里至西山舗与梧州府容县交界西去大路由县城塘十里至桂门塘十五里至寿昌舗与直𨽻郁林州交界东去水路自县治五里至勾漏塘五里至兴塘十里与梧州府容县交界陆川县永宁驿乆经裁汰南去小路由县城二十里至马江舗六十里至花丫塘二十里与广东化州界北去小路由县城三十里至莲塘二十里与直𨽻郁林州交界兴业县东去大路由县城底舗十三里至南镇舗十里至鸣水舗十里至鸦桥舗与直𨽻郁林州交界北去小路由县城二十里至响水舗二十里至山心舗十里至石哒舗十里至闫村舗与浔州府贵县交界西南两路并无塘舗广西通志卷二十广西通志钦定四库全书广西通志卷二十一沟洫尚书称禹濬畎浍距川孔子赞禹尽力沟洫水之为利大矣顺其利而利之圣人辅相天地之宜焉皇上徳协神禹数年来畿辅营田江南新渠堰洞庭巨浸且为堤以舣舟所发帑金不可数计何在非轸切民依者欤粤西天末逺厪宸衷湘之北漓之南注灵泽于海阳又导南渠之旧逹永福而为通津万世因以利頼矣石堤既坚流泉斯畅官夫粤者辟荒土而康农功以为旱干水溢之备可无接迹前贤仰副朝廷徳意耶志沟洫桂林府临桂县琴潭水在城西南十里羣山中有一小山巨石林立其下空洞成潭四时不涸水声如琴灌田千畆光明山水在城西十里山势峭立有穴通明世𫝊马賨出猎一犬逐兎入穴尾其后见有水可䟽遂决之为于家庄西湖在城西三里阔七百余畆元至元间已淤塞成田仅余一线水出注阳江白竹湖在城西南三十里冬夏不涸灌田百余畆灵陂在城东北二十里唐中宗时桂州都督王晙开屯田堰水旧基乆废宋干道间经畧李浩即其地开营田再筑此陂随又废壊淳熈中经畧詹仪之重修教授陈邕有记润塘耿塘在城东十五里俱利灌溉龙塘在县东十五里近通湖塘湖塘在城东与龙塘近上下塘相通冬夏不涸灌溉甚广沙塘在西乡古丹里去城十五里可溉田畆石家塘在县南乡灌田数百畆陡河自县属辨塘山流出狮子巖滙分水塘一东流曲折十五里至太平脚陡经蒋家坝至相思江口入漓江一西流湾折十五里至鲢鱼陡下大湾逹苏桥合永福江以至栁州旧时所建止鲢鱼一陡奔流激湍垒石多已颓圯雍正七年叠䝉皇仁轸念西南水利发帑兴修与兴安灵渠工役并举于是建闸水之陡二十座凿去碍船之石三百八十六处开濬河流如石槽形水得容蓄长流不竭又泝流而上经懐逺逹古州且为黔粤通津农田商楫万世攸頼青巖嵅上下有塘颇深秋冬不涸名为青潭流出白藤嵅转至烂桥堡漫散秦村白竹堡老虎冲等处连络灌田千余顷其水归于相思江灌塘在城南四十里灌田数百畆黄察塘在城南四十里灌田数百畆大浪塘在城南五十里四季不涸灌田数百畆瓮水洞塘在城南六十里四时不涸灌田千余畆洛塘在城南八十里四时不涸灌田千余畆罗汉塘在城南六十里四时不涸灌田千余畆广穴口塘在城南六十五里四时不涸灌田千余畆鹅颈盛水塘在城南五十五里又名散肚谷四时不涸灌田数百畆金龟塘在城南十五里塘中有一小山山头似金龟其水秋冬不涸陇塘在城西六十五里秋冬不涸灌田五百余畆贺塘在城西六十五里灌田三百余畆四陂塘在城西六十五里塞水灌田六百余畆横山口苏桥河发源一自信江离城四十里一自背离城三十里二水至横山口苏桥合流经塘村石墨新宅共六里至白镜桥直通六圈桥大湾与鲢鱼陡水合入大河新宅陡在城西三十六里上耳陡去新宅十六里遶江庙门陡去上耳三里相近有黄岭背陡周陂头陡去庙门六里石架桥陡去周陂三里六圈桥上陡去石架二里自横山口苏桥河至六圈各陡俱在西乡雍正十一年採绅民公议于水陡水浅处酌量建陡遇旱得资灌溉并将一路白镜步塘周陂等低桥架髙以通行舟灵川县漓江水一来自东北至兴安县分水塘分流而南一来自西北由湖广城步县经县治贝子岭六都一图地方至甘棠渡白石潭归入漓江随处筑堰立车灌溉田畆官陂东家陂黄骑陂俱在县西神陂曹陂吕陂大陂俱在县南乌陂白陂新陂桂陂金陂俱在县东南中陂栢陂陡陂黄陂道陂俱在县北布陂南陂黄南陂髙陂俱在县西南龙泉在县西三里鳯状泉出巖中淦江在县东十五里出兴安界带融南北二堰在城西北知县黄士垐重修兴安县陡河自县属海阳山发源流至县城北三里秦史禄始筑石为堤以堵御湍流一注于北曰湘江一注于南曰漓江俗以其有七十二湾三十六陡因名陡河汉马援唐李渤及宋元明诸名臣相继修筑我朝康熈五十二三四年间巡抚陈元龙捐通省俸工二万四千两有竒委员修葺迄今十有余年陡座石埂倾圯将半加以水势冲决不由故道另成新河以致旧河淤塞水无涓滴数千百畆粮田之资灌溉者每虞枯藁雍正八年总督鄂尔泰巡抚金鉷恭奉宸命履地相度具兴修事宜委本县知县王勍董之鸠工庀材堵截新河之流疏濬旧河之淤各处堰坝悉皆完固蓄㵼水源事虽因功实倍剏始焉十函在县东灵渠内虑水潦啮隄为患开置十函以分水势灌田始便八字陂在县旧学宫东半里许源出双女井至寳塔寺前分流形如八字龙鳯水在县东形如龙鳯泉出巖中赵家陂在县西七里源出牛婆岭辛家堰在县南一里源出双女井四季不涸斜陂在县北四里源分灵渠之一函观陂在县西五十里源出陆川江黄栢江二水合流由陆峝至杨家庄筑堰名观陂清水河在县南源出牛头岭五百堰在县东十五里源出乳峝巖原家堰在县东十里源出仙人桥西江堰在县西十二里上桂堰在县南七十五里源出磨岭洲坡堰在县南六十五里源出豆腐巖黄獭堰在县西八十里源出土江滑石堰在县西六十五里源出漕溪平龙堰在县西五十里源出土江溪周堰在县西五十里源出月江千工堰在县西南五十五里源出富江板背山杉木堰在县西四十五里源出西延眠羊寨三坡堰在县北二十里源出灌阳界之燕岭山湖坡堰在县北二十里源出东乡莫川八母堰在县北二十五里源出东乡九龙峰龙塘堰在县北二十五里源出东五都燕岭山昌坡在县东三十里坡上岭形如昌字即灵渠上流各堰陂灌溉通县田畆阳朔县桂水在县治前自临桂流入故名濵河灌溉颇广灵陂在县西因龙成渠民筑为陂以灌田神陂在县西北七十里清緑陂在县西五十里官塘瑞莲塘浊水塘清白塘俱在县西永宁州山旱堰大宅堰瓦窰堰田心堰双牌堰江西堰大门堰石头堰牛河陂塘渡陂八寨陂西寨陂富河陂大巖陂木车陂乍头陂南楼陂古车陂紫竹陂江口陂底塘瓮窰塘大河塘水头泉在州西三十里从石穴中流出可资灌溉永福县银峝水在县西北二十里银峝一带临水田畆悉资灌溉下窰小洫在县西二里自山涧流出灌银峝田数百畆流合大江白鹤池在县西大陂在毛峝里谢家村寺门陂在银峝里豸岭陂在豸岭村大塘在县南村古栗陂在邉山里源头陂在黄岭罗陂在南宅里大放陂在罗锦墟大河陂在金胜村金田大陂在龙溪里河宻陂在彭庄里刺陂在植索大泉陂张家陂俱在的桥村简陂在曾村羊陂在松明塘桐古陂在桐古里车陂在塘外洲马家陂在十里舗小段陂在小段村大江滩陂在下宅石虎头陂在灵山官陂在佛塘大塘陂在白竹堡和陂在道公湾河陂在板塘里河陂村郊草塘在余村以上各陂塘通邑田畆悉资灌溉义宁县秋陂在县西北三里由大穴陂南流至泗江有雨不须筑天旱至秋方筑故名秋陂智惠陂在县西北十六里智惠江对陂在县西北十五里源发牛路山由智惠陂流至对岭前古邦陂在县西北二十五里大穴陂在县北二十里源发丁岭合鸡笼二山由瓮潭流下至一大穴瓮潭陂在县北四十里石濠陂在县南二里石濠江古育塘在县西五里衡塘在县西北十里曵江陂河陂志陂雪陂社门陂七帐陂二塻坡三塻陂古乐陂王陂鹅浪陂河伯陂林潭陂塘头陂莼陂壶塘以上陂塘坐落各里悉资灌溉全州大源头正江源歌渡源三源相并在州正东万乡去城七十里水出崃口逹昇乡歌陂逆流㑹大河筑堰灌田大清潭小清潭在州正南恩乡去城四十五里经石塘墟花桥蒋家坡等处筑堰灌田焦江源在州西南建乡去城一百二十里沟水通碍江陂麻子渡等处筑堰灌田经家塘野马塘在州西南建乡山冲水通麻子渡河顺流灌田界首洛口在州正西源出兴安县海阳山通蒋家陂三江口筑堰架车灌田三千界黄栢冈二源在州西北宜乡去城一百三十里沟水出罗江至焦川咸水等处筑小陂灌田大神殿独石岭粟家源三源俱在州正北万乡去州七十里沟水顺流经车底龙水占陂桥渡等处筑堰灌田山川河在州北长乡去城五十里源出覆釡山沟水顺流出大陂经桥渡逹飞鸾桥筑堰架车灌田玉陛源在州东北昇乡去城一百一十里沟水顺流经上下堰陂出朱塘界横陂黄上陂上陂堰金山堰石马堰文桥等处架车灌田大井头袁家塘俱在昇乡二水并入歌陂李家塘庙头上山塘下山塘俱在昇乡由宜湘至沙平筑堰架车灌田犀牛潭在万乡潭水澄泓深不见底每逢天旱忽层波叠浪翻涌如潮一时江水大涨田野皆苏丁源江在万乡其水下灌全家田峯岭社山邓家等处粒塘竹塘腰股塘莲花塘上肥塘俱在昇乡水出山冲蓄以灌田长春塘新塘在建乡蓄山水以溉田畆灌阳县县之大江为灌水自兴安界流入经全州合湘水其县属诸小溪分流入灌江者黑石呉川安乐市溪瑞溪在县南大溪在县西南并自湖广永明界流出县北之沙罗龙川县西之盐川烈溪东江并自兴安界流出又牛江水亦在县西自恭城古子岭流出县东之朋江水自湖广道州流出龟溪自桂巖流出唐安水自木催村山巖流出唐安桥诸水各乡田畆所资灌溉颇广同车坝先公坝马口石塘俱在县东龙家坝龙门坝上坝俱在县南大陂塘乌龟塘老婢塘倒风塘石井塘古城塘青塘蒋家坝冷水坝婆娘坝俱在县西李家大塘龙河坝仁陂俱在县北九龙井在县西十五里源深莫测人字陂枫木陂车头陂唐村陂大车陂官庄陂江东陂古迹塘秦家塘犀牛塘俱在县北平乐府平乐县思懃江在昭平二里源出富川县丹霞洞洛江归化江大小桐江思庇江马江上厢水自焦洞山冲流出下厢水自大浪溪山冲流出东乡里水自沙江骆家二处流出乐山里水自大冲窰水浐二处流出安乐里水自昭平秧家流出津平里水自恭城河流出诸水各就地筑坝灌溉田畆周塘堰在县东乡里四时不涸陇陂壕陂水梁塘在城北嘉应庙前龙头矶堤在城北明𢎞治正徳间恭城江水屡涨前街冲为巨浸学宫漂没民舍荡析城闉仅存后街一线至万厯三十年知府张一栋详允三院建立石堤引水西流自亭子脚迄上冲口计长八十五丈濶六丈髙二丈五尺水患始息又为乆逺计将絶户莫加试田招佃承垦每嵗收租除纳正供外余为修筑石堤之费国朝康熈二年里书误将此租造入奏销内自此修筑不时即亷干有司捐俸补苴而资费易竭难计乆逺恭城县河头堰在县东北隅发源永明县出洞口成大涧居民随处筑堤蓄水至常家村西江口与大河合千家堰在龙虎闗下五里发源永明县至县约百里堰长五十余丈寛丈余灌溉田畆甚广相𫝊前明筑堰时工大难成有李秀才偕巡检张国安亲董其事堰成皆卒因𦵏堰傍后修堰者祝祭于墓则堰固石溪小涧出县北圎光巖下附近田畆多资灌溉东溪在县北仙姑庙前泉水长流里民引以灌田富川县东乡上九都水自龙富源井流出下九都水自湖广江华县上五堡流出西乡水自槽碓沙溪大小浪流出南乡水自昭平贺县暨神源大源流出北乡水自湖广永明县及本县木栊福溪等处流出诸水各乡皆随地筑堵灌溉田畆天生泉水在县东南六十里麦岭㕔治北深约三尺许味甚甘冽与塘水异白霞陂在县西洲陂在灵亭乡西沟水发源于西屛山龙壕陂大陂霭石陂冷水陂周家陂古岷陂东车坡江洲陂䝉家陂古城陂白家陂龙井陂女滩陂钟子陂黄家陂羊头陂水口陂石角陂下洞陂虞家陂穴田陂骆家陂卢径陂鲤鱼陂深陂沙鱼塘虾子塘董官塘长沙塘莲花塘大莲塘沙溪塘三张塘长庆塘木园塘龙窝塘螺蛳塘岭北塘鹧鸪塘清塘石园塘石牛塘马晶塘朱家塘金鸾坝贺县上六里水为贺江自富川长流而下沿河之田架车灌溉水田居半中六里水为临江源自桂岭流入居民塞坝灌田一邑禾谷多半产此下六里水源出深冲南木等处与东粤相连田多两熟玉山泉在县西北沸水泉在县西二十里白玉陂在县境仇大陂在文林乡头陂在信都乡深冲水敷纲水俱在信都乡下五里荔浦县浪陂阳陂大陂俱在坊郭里蓄水灌田挂滩沙地五龙沙洞上车黄滩下车黄朗诸水皆濵江筑坝架车灌田马头石鑑甘棠陂头诸坝俱在緑水河里民堰水灌田大耑富里下龙崩江口随处支流架车引水灌田荔江古钱滩二堰俱在永苏里已承潭庙塘潭俱系支流筑堰架车引以灌田义雷潭在县三里土岭濵江旁一洞水深不可测内一鳜鱼长丈余相𫝊为神物遇大旱祈雨不应以閙药投潭中或用巫术往击即时雷雨大作又云此举定毙一二人固未可轻犯也利市巖在通津里水流不息灌溉田禾里民奉水源太子以祀之犀牛井在县北十里寨脚村山下相𫝊曽见犀牛蹄迹尚存其水清洁冬温夏凉源流不竭近井之田赖以灌润枯梅井在咸亨里之西道村向𫝊渊泉数丈青山五寨左近粮田实资灌溉今塞里民每欲寻故址开凿不可得修仁县象鼻潭大山潭腰潭塔底潭盘古潭龟潭濑潭长潭龙公潭龙母潭俱在修江内江水湍激处并堪灌田大坝在城南十里周川里田畆资以灌溉马蹄江堰水县西南一带田畆资以灌溉榕树坝在县南八里源出顶元山下经东岭大陂头县南大洞田畆资以灌溉东坡坝在县东五里由修江抵濑江随处筑堰灌田昭平县大神旱冲羊母莲塘赤马里埠秧家塘吊陂俱在昭平里随处架车引流灌田井口舌窟羊桥峝背峝新塘苋菜塘石围塘龙巖黄土石角潘虞大坝俱在二五都山脚桃陂大壬冲车陂招贤乡田畆俱资灌溉狗牙陂白沙陂古袍陂白石陂春冲甽马江里田畆资以灌溉马滩坪黄姚陂俱在宁化里资以灌田山儿脚下滩古峝中峝俱在文化里灌溉田畆罗旺石脚黄婆茶冲鸭桥石仁土城九冲各沟水俱在恩来里灌溉田畆永安州城内一渠自东至西各设铁栅水由渠而入经州署出金带桥城南田数十顷并资灌溉石牛潭在城北七里广十余畆其源莫测清风沟在城北三十里东乡水源自髙天古带喇崖等处流出西乡水源自平坦伏峝花洲等处流出南乡水源出各山溪滙流于眉江北乡水源自金四江流出㑹古皂河诸水四乡田畆各筑堰坝养蓄以资灌溉梧州府苍梧县思良江在城北二十里流合桂江筑陂架车灌田八十余顷东安江在城东北四十里流归大江筑陂架车灌田三十余顷龙江在城西北五十里流与桂江合筑陂灌田四十余顷须罗江在城西南六十里流归大江筑陂灌田九十余畆长行江在城西南三十里流滙大江筑陂灌田九十顷安平江在城西七十里流滙大江筑陂灌田七十余顷沙村陂石塔陂俱在东安乡漏塘陂在长行乡林滩陂在吉阳乡大陂在多贤乡思葢陂在吉阳乡古鳯村提舗陂在平乐乡提舗村张峝陂在长行乡昙金村和逹陂在长行乡和村大地陂在长行乡上垣村以上各陂本乡田畆共资灌溉藤县蒙埇在城东二里一都大屋洞田畆悉资灌溉孔肚在城东四十里八都古祀屋底下宥古载等处田畆并资灌溉牛岭洞在城南八十里十八都潭村乌院田畆并资灌溉圣塘在城南一百二十里其水经义昌河入绣江二十一都地鸡峝心古龙等处田畆并资灌溉昙亭在城东南八十里二十五都上陶下陶黄山大仓等处田畆并资灌溉秧洞在城西五十里三十都山塘埤峝欧村白竹木鸡山口等处田畆并资灌溉大陂在城北七里四十一都底峝上峝平厉登竞等处田畆并资灌溉莲洞在城西六十里四十三都上岸下岸田畆并资灌溉双洞在城西八十里四十六都平峝新村姚村马塘栗塘等处田畆并资灌溉古斗在城北四百里其水经榕树河滙蒙江大黎里长滩古榜柯木白合花洲等处田畆并资灌溉莲塘陂在县西四十里大埇陂在县南三十里合水陂在县北四十里法埇陂在义昌乡黄凿洞在县南二十里富埜洞在县东十里罗龙洞在县西百里以上陂洞各里田畆共资灌溉容县思登陂在城西五里自城东北二里阳湾江流下架车灌田数百顷李家陂在城西北五里水由城西七里河流下架车灌田百余顷水源陂在招贤里自城东北四十里思罗江流下灌田百余顷石村陂在罗面里水由城西南一百二十里渭龙江流下灌田百余顷莲塘陂在城南二里灌田三十顷岑溪县泷底江上流小水有七竹子河流经永业乡北科大峝水经连城乡白鸠河龙潭水俱经归义乡龙船赤水二河乌崃小水俱流出上化乡并架车灌田皇华江上流小水有三白蝶水南乡水罗末水俱发源山涧流遶连城南乡下化各乡田畆并资灌溉大车陂在城南淞塘在城东有泉出井汶在城西北有泉出仲塘陂大塘陂赤水陂小溪涧水化陂俱在归义乡断河陂在城东二十里秋风陂在罗沙三村昙畧陂源出龙潭以上陂塘各里田畆共资灌溉懐集县官陂在县西六十里灌田数十顷大迳陂在县西三十里藜悬陂在县西西水里斥水陂在县西四十里灌田数十顷金鹅陂在县西五十里灌田十余顷甘寺陂上益陂下益陂桥宁陂大利陂俱在大溪北平林陂在县西北四十里灌田数十顷甘洞陂原名新陂在县南十里陈孔二姓筑獞家陂在懐溪南明嘉靖间知县翁尧英倡筑万厯末水决知县谢君惠重筑灌田百余顷林古陂勤坑陂新陂滑林陂南巴陂俱在县东十里灌田数十顷勤坑陂在县西北石贡陂在髙村堡山口大陂在石贡陂右居陂在县西南独週里甘巖水母池在西水里三丫陂在三丫堡白佳陂在寨林堡三塘在村厢堡赤冈塘百了塘俱在纱㡌冈谭华塘在畆田堡栁菜泉在梁村堡以上陂塘各里田畆共资灌溉浔州府桂平县横眉水在城西南七十里经上都里灌溉田畆绣江在城南经上中都秀里灌溉田畆官江汛口在城南六十里源出白石山经下中都上中秀永和等里灌溉田畆蓬浪江在城西三十里经厚禄赵甫武平永和等里灌溉田畆大冲口在城西一里源出西山下经永和里七里洞緑塘桥等处灌溉田畆官冲口在城西一里经永和里官桥蕉木等村灌溉田畆弩滩口离城七十里源出罗禄洞经崇姜大宣等里灌溉田畆石径冲口在城东三十里经吉大军陵等里灌溉田畆平安冲口在城东四十里经吉大二里灌溉田畆都耶江在城北四十里经大宣崇姜里灌溉田畆大黄江在城北五十里经大宣一二里灌溉田畆平南县乌江即驿侧小江乌路里田畆资以灌溉白马江在县东六十里全村鸡头等峝田畆资以灌溉秦川河在城东三十五里川一川三川四等里田畆资以灌溉相思江在城西四十里水自官塘分流归政朋化二里田畆资以灌溉白沙江在城东南四十里大乌里田畆资以灌溉大同江在城东北八十里大同里田畆资以灌溉武林江在城东四十里龚江在县南门外二江共六小河分流四境引以灌田贵县横眉江在县东六十里郭南四图七图田畆并资灌溉汛江在县南三里源出郭南一图其二图三图田畆并资灌溉寳江在县西一里山西山南郭西水北水南各里田畆并资灌溉沙江在县东七里北山郭北各里田畆并资灌溉思缴江在县南三十里郭南懐北各里田畆并资灌溉武思江在县西六十里懐南懐西各里田畆并资灌溉东津江在县东四十里郭南四五六里田畆并资灌溉干河在县北四十里秋冬常涸夏月水涨沿河各里田畆资以灌溉武宣县灵湖在县东二十里泉出地中四时不竭左厢里田畆资以灌溉庾村潭大定塘俱在县北四十里泉流不涸西乡里田畆资以灌溉东乡山泉在县东八十里东乡里田畆资以灌溉董村龙塘坝在县西三十里古毫里田畆资以灌溉南宁府宣化县长山水沟在上东四圗离城二百五十里筑坝灌田三千余畆凌暮村水沟源出山涧离城一百二十里筑堰架车灌田四千余畆那连水沟在上南八图离城五十里架车灌田甚广下雷水沟在西乡三图离城三十里筑堰灌田五百余畆那埠水沟在太平五图离城七十里筑堰灌田甚广铜鼓陂在城北二十五里明永乐二年筑后崩溃成化中知府刘渊复筑又溃嘉靖十五年知府郭楠砌筑取水至北湖苏卢二村赖以灌田罗赖陂在城北三十里水由龙门小溪出陂灌溉田畆龙门陂在太平乡明知府郭楠以旧址低下移上丈余通上下圳以息争端大安陂在城东七十里吞雹陂在城北十五里白龙塘在城北五公祠旁那堪陂大郁陂俱在上东乡川山陂古浪陂渌王水陂俱在上南乡羕水陂淮滕陂淮南陂那马陂上流陂淮宁陂淮赠陂淮贤陂淮彔陂罗稔陂石翁陂甘燕陂黄陂龙陂陈陂俱在下东乡张村陂在西乡横州鳯凰村水沟在州南乡离城八十里春夏筑堰灌田簕竹村山涧在州南乡源出灵山春夏筑堰灌田莲塘白沙村小涧在州北乡离城五十里源出陶墟春夏筑堰灌田交椅八屯村小陂在州从化乡离城四十里源出震龙山春夏引水灌田长塘村小涧在从化乡春夏筑堰灌田石罅村小涧在州髙登里离城八十五里春夏筑堰灌田长寨村山涧亦在髙登里石灵塘杨塘黄天塘灌溉颇广武流江在州乐山乡六答村离城五十里源出广东合浦县界灌溉颇广苏云陂在博合张村峝源出贵县石狗山春夏引水灌田歌蛮陂在州北三十里张村从化陂在州北二十五里石井陂在州北二十里宋村陂在州北五里快龙陂在州西北六十里马畔陂在州西北七十里陂角陂在州北四十五里思緑陂在州北五十里香江村茶村陂中黄陂俱在州东北五十里六蓝陂在州北六十里洛塘陂在州东北六十里六旺村鸦陂在州东北六十五里陂头陂在州东北九十五里甘乐陂在州西五十里龙潭陂在州东南五十里上思州明江在城南半里源出十万山流至那板渌浪等处合衆溪灌溉田畆䭾造溪在城东二十里源出东晓山土人引水灌田䭾白溪在城北七十五里田沟滙而成溪蓄水灌田东陂池在城东门外二池相连蓄水灌田渠渴陂在城西一里莲陂池在东郭𣲖阙陂在狮山后新宁州汪庄河在州属三都源出忠州流至陇廪岜特等村架车灌田岜河在州属六都源出江州流至兰村架车灌田那宻沟在州南五里其水长流不竭定安村民筑堰灌田赵公堰在州南三里明万厯六年知州赵宗鳯所筑四十二年知州刘铨复筑陈公堰在赵公堰旁明万厯十年知州陈跃潜所筑其余各村泉水多从山下流出引以灌田不立名号隆安县罗其江在县东十里渌水江在县东南二十五里二江发源万承州流至县属沿江一带田畆并资灌溉冲栁溪䭾良溪投玉溪俱在县西万家源桥王溪䭾赖溪䭾渌溪䭾兴溪梅龟溪俱在县南墓乌溪桥峻溪俱在县东南剥落溪在城外近溪田畆各资灌溉永淳县红花江在县东十五里源出山穴流至滕山村灌溉田畆甚广秋风江在县西三十里沿江田畆资以灌溉震龙潭在县东北一百里由震龙流至富都桥灌溉田畆磨练陂露墟陂公陵陂甘棠陂急水陂龙歌陂均墟陂俱在县北修徳乡鹤岭陂古宁陂三乂陂六台陂邓村陂何村陂俱在县北灵竹乡以上各陂治水灌田颇广果化土州布亮村水沟一道源出大览流归古旺州属田畆髙低随流灌溉其余并无沟洫归徳土州州前陂濶二丈长十有五丈国朝土知州黄彪凿渌下桥滥泥沟一道布益桥水沟一道陆塘桥水沟三道坡峝桥水沟三道马头村水沟二道各源皆出州属北山窟过崃穿巖或𨼆或见随处灌田忠州土州咘水在州南十余里从南方岭畔山麓流出渌燕郝章郝佐等处田畆资以灌溉迁隆峝城南小河横遶峝城流出思州土州沿河田畆资以灌溉太平府崇善县大陂在科𣲖村侧疏为二沟左逹周那右逹泽岸县之赋税多赖此陂水陂在县求村上流明宣徳年间土官赵暹开凿未就嘉靖四十年知府章蔼复加疏濬寻去知县呉辅国继之终以财力不足中止左州桥龙江自旧陀陵县三清山合诸水流经州境诸村粮田皆资灌溉龙泉在州东吉村土人唿为咘陇石下涌出滙为一池以灌田养利州灵陂在州治北水出石中引以灌田知州王淧所开瀑布泉出观音巖在州南五里深丈许引流灌田永康州造陂在城南二里源从万承流下阳陂在城西三里源从大山出灌州前田畆旧县溪坝在城西五里西山下引水灌溉旧县一带及城南近郭粮田緑瓮江坝在城西南十里各处山谷及思同旧州各村州治前南岸一带粮田皆疏深沟引水灌溉布练溪坝在城西南三十里自布练村陇呈那揽谷藏陇怌等村民田皆筑坝引水灌溉丰溪坝在城北十里丰村坡窟那楼等村民田皆引水灌溉罗围溪坝在城北八十里源发罗围村山渌弼那筹等村民田皆资灌溉天巡溪坝在城北六十里渌饮天巡等村民田皆资灌溉新县江坝在州西南八十里四图五图各村民田皆资灌溉光村坝在城西一百二十里近水各村皆资灌溉布泡泉布马泉布泊泉三泉皆在州西南二十五里六十八十里不等宁明州明江在城东南二里祥村婆元村农驴村各田资以灌溉小水溪在城东北顺流而下那婆𤓰琴力捧扬等村咸资灌溉太平土州泗汶坝在州西北一自安平州一自恩城州合流经州前入崇善县庆村土民筑坝分润州前沿江各处田禾𣲖教坝在州东北由恩城州排村流出州治旁备等村居民筑坝灌润田畆双路村水沟流自恩城歴双路诸村以灌田安平土州小溪二条在州西北一出下雷土州一出上典村流经七十里滙合州前出太平土州俱筑坝架车引水灌溉各村田畆恩城土州茫浪水沟在城东六里丰村田畆戽水以资灌溉𣲖板坝在城西一里滙合安平州之水引流灌溉田畆排村水沟在城南五里滙归太平土州引流灌溉田畆王村水沟在城北二十里近村田畆以资灌溉那敏村泉在城东五里菊留泉在城西一里万承土州灵泉在香夀山离城半里其泉寛三尺深二尺水味甘美多汲不竭不汲不溢故名玉带泉在州东半里玉屛山流出绕过州前四里又文秀泉连珠泉俱在州北滙流出山洞资灌田思崖泉有二源在州西五里流溉田畆甚广旧志即玉带诸泉水又䭾崑泉䭾合泉兴良泉咘泉石痕泉皆随地异名山窟细流茗盈土州观音巖水在州东二里灌田三十畆板显咘水即咘显水在州北半里灌田十顷八畆哨水在州南十八里灌田六十畆咘壤水落水俱在州西半里灌田十畆全茗土州布壤泉源出州北流过州前又西入大利水可以灌田咘显泉源出州北合咘壤之水共出茗盈土州引流灌田两州数争其利明万厯二年立石分界乃息大利泉在州南十里源出龙英土州亦滙流茗盈土州嚣泉源出州西北二十五里流出四里至龙英土州龙英土州西溪离城十五里源发上映土州北溪离城三十里源发向武都康二土州西南溪离城五十里源自下雷土州南溪离城四十里源自恩城下雷二土州四溪土民皆筑坝架车取水浇灌田畆结安土州州西北十五里布卑村水从村旁垂钓山洞穴涌出顺流东下约十里许两岸田畆均资灌溉春夏长流秋冬渐涸结伦土州布吝泉离州三里即在布吝山发源直遶州前筑坝蓄水灌溉田地思陵土州白玉泉在城东一里灌溉城外咘桥田五百余畆昆仆塘在城东五里每年蓄水防旱灌田江州土州坝黄在州治南二里发源渌湄灌溉马平那荡田坡荳坝在州东半里灌溉那印田坡忙在州治北半里灌溉渠泡田窰瓦坝在州治北一里灌溉那坟田雷噼坝在州西二十里发源波巴渌灌溉呌及田新安坝在州西十里灌溉板谷田坝普在州治西三里灌溉那召田坝卑在州治西一里灌溉剥巖田坝吞在州治西半里灌溉巴汉田钱坝在州西门外灌溉那钱田䭾河坝在州西北二里灌溉䭾河田坝黄谷在州治北三里灌溉那暮田那暮坝在州北七里灌溉枯淡田枯淡坝在州北十里灌溉独山田脉那坝在州西北二十里灌溉汤秾田流注大河上石西土州州南小水自凭祥州流入又东经下石西州多石碛细流潺潺近水之田稍资灌溉下石西土州㺯花山泉州东北三里石穴涌出近水之民筑堰灌田白乐山泉州西北半里石穴涌水成涧筑堰灌田石泉州西南一里俗名咘字泉筑堰灌田上下冻土州介僯涧在州西北二十七里那花涧在州西二十二里伦村涧在州西南七里皆蓄水灌溉田畆凭祥土州州城外小溪夏涨冬消一出那堪村咘浦巖洞一出温村咘板巖穴二水交流遶过城西北二十五里出州治平公隘合安南国七源州小河顺流至下龙司州治地方山多田少并无平原大峝可以开沟作洫纳水消流土性又极干燥田多在山岭脚下雨多则冲壊禾苖稍旱即干涸思州土州北溪源发那桐村东至入江东溪源发那桃隘至海渊哨入江西溪源发八哨山至板棍入江南溪源发安南入䭾膺隘绕内外三峝入江罗白土县布满泉在县东北由石窍涌出罗阳土县县西南三里小川自永康州发源流入县出新宁州下湾村滙归大河嵗中筑坝架车浇灌田禾百畆其川水春夏涨满秋冬干涸下龙司遵峝上甲沟一条自山脚流出降村新村亚村至上育村縁上育四面皆髙山水无消处旱则赖之灌溉乆雨有水涝之忧遵峝中甲沟一条自菊更山脚流出角村那印村三屯村田之低洼者必先渰涝旱年则收有十分武盈峝有泉流出布泊村至䭾门村入大河二村之田均赖灌溉上龙土司古甑泉离城三十里四时长流不竭中江各村之田赖之布沙泉离城东北六十里自暖村山脚流灌各村民田坝母泉离城东北四十里发源坝母山脚灌润各村之田镇安府天保泉在城北三十里水自穴中流出春夏淙淙资以养田石洞水源出城西鉴山四时不竭咸资灌溉莲花塘在城南澄波渟泓可溉田数顷那盎陂在府东三里潴水溉田归顺州龙潭在州治东北三里水出山涧由晚巷那都等村滙归化甲频峝灌田三百余畆鹅泉在州西十里泉出田邉由淰岸村归古㺯村灌田五十余畆奉议州播龙沟在州东北里赖沟在州东南沿沟田畆并资灌溉与田州土州合界都康土州黎塘在州南二里札空陂在州西泉水涌流垒筑为陂与黎塘俱有灌溉之利塘濵山泉在州东北涌流不絶入山林土县之㑹田又上旱山村泉自州北北流经镇安东峝村及奉议之去界可资旧田上映土州州之东为岜风泉水州之西为咘底泉水皆自山穴昼夜涌出夹州治而北至州前合源入龙英州界州中田畴赖其灌溉向武土州乃塘在州治前大乃溪水经此东南经旧州入上林土县界下雷土州州南小河一道遶过州前流经苑甲地方筑坝架车引水灌田州东北小溪一道源出上映州流至州属中甲地方开沟分水灌田州西南小河一道源出交阯下琅州流至州属更甲地方筑坝架车引水灌田湖润寨䭾马溪在城西半里䭾来溪在城西一里源出归顺州流合䭾马溪䭾洸溪在城西南十里由归顺州流至寨之团村筑堰开渠引水灌田栁州府马平县三江河在府城南一自三都流至二都其周村江湾潭村等处田畆资以灌溉又自潭村入地至杜村流出经樟木枧度上梧下梧新陂等处筑堰灌田一自蜈蚣村流至樟木坝其石羣竹脚鲁陂等村田畆资以灌溉一由四都那鱼山脚流至一都其樟卯五九深定都落等村田畆资以灌溉黄陂在府城西白莲池在府城西北闗外有九窍出泉长塘在驾鹤山下雒容县三乂河源出永宁州三黄江头村流遶旧县合三小溪一在洛斗乡来自永宁州由板龙村直抵黄村一在丰轨乡由了兰村抵南乡清潭石朋等村沼溪数十余处田畆并资灌溉六寨山下有二泉涌出民田赖以灌溉板与永福大河合流洛清江灌溉田畆罗城县县属川源出庆逺府天河县山涧流经龙梁山分为二一入黄金河一由银村自县西遶城而南流灌西山南郊一带田畆又泉在东门外学宫左资溉东山一带田畆犀牛潭在城东十里山脚菖蒲堡田资以灌溉黄金河在城北五十里自通道山流出四堡灌溉田畆武阳坝在县北六十里发源于四堡流至寨登村灌溉田畆龙泉潭在县西新围村流灌田畆十有余顷栁城县古清溪沙埠溪龙潭俱在东乡洛焰溪黄花溪龙活溪俱在南乡葛蔴溪廖村潭横冲溪俱在西乡古站溪梁八泉牛皮陂东海塘石林池俱在北乡融县寳江浪溪江俱在县东北源自义宁永宁罗城通道江折流入县合融江二江居民各就濒水处设木障石为陂春夏秋资溉田畆冬则截流取鱼中开濠口丈许以通舟楫陂随沙势修筑无定所清潭在县东南七里流入灵寿溪安灵潭在县西南十里相近有古鼎潭都博塘长塘俱在县西南二十里秋冬不涸沙湾陂在县北铁坑大陂下陂俱在县西二十六里龙陂澜石陂新田陂俱在县东南一百二十里清流镇相思陂杨栁陂大枧陂俱在县东南一百五十里西杨陂大巖陂上陂俱在县西六十里鹅颈镇龙头陂在县西北三里源自鲤鱼巖来南岸陂在灵巖之后鲁班陂在灵巖之前乐一陂在县西南四十里黎陂在乐一陂之南双梁陂在黎陂之东南宏巖陂在县东五十里龙巖陂距大陂五里卢畧陂在龙巖陂之北髙阶陂距龙巖陂十里黎罗陂距髙阶陂五里低汶陂在髙阶陂之北石巖陂堡门陂樟木陂在湾峝村大湾陂太平陂响水陂三汊陂潮水陂银潭陂跳石陂鱼梁陂熘陂木琼陂铜鼓陂式木陂长迳陂以上溪流堰坝灌溉田畆懐逺县北路小溪在县东北三十里源出上瓮山流至板江㑹浔溶大河沿溪原有板壁坝杨家坝又新筑牛头坝水坪坝随处架车灌田雷峝小溪在县东十里源出雷峝山脚流至板江归浔溶大河沿溪有雷峝坝堰水架车灌田象州果漏山有泉出焉在城东五十里流经㺯荒等村北下里田畆资以灌溉果朴山出有水源在城南四十里流经古星等村南乡里田畆资以灌溉那移山出有水源在城东南五十里从武宣县而来流经罗秀金鸡等村南乡下半里田畆资以灌溉黄桑猺山出有水源在城东八十里流经东安堡等村东乡里田畆资以灌溉东温猺山出有水源在城东一百八十里流经落田等村安上里田畆资以灌溉圣塘山出有水源在城东八十里流经江头等村安中里田畆资以灌溉罗脉山出有水源在城北一百里流经平石等村北上里田畆资以灌溉长洞猺山出有水源在城北一百五十里流经古谭等村昌化里田畆并资灌溉西乡里尚茂村出有泉水在城西四十五里由尚茂香炉等村滙归大河该里随处架车灌田大莲塘在城东三里塘在城南三里温泉源出热水村一涧二涧三涧四涧俱在城北慈悲坝在南乡东泉源在城北古鳯坝在北下里明知州李维岳捐筑来賔县凌口村在城西六十里泉出山脚流经凌陶寺村石门等处灌溉田畆白马潭在城西三十里泉出山脚深潭流经茍懐村灌溉田畆落沙村在城北三十里泉出地中流经清水桥马丈村灌溉田畆水口村在城北八十五里泉出山脚深潭经藤村马寨下马等村又穿过巖洞山底流至法通歪潭古排黄榄并北汉等村一带田畆并资灌溉莲花村在城南九十里泉出地中自石牙村流入五里塘经甘鸾盘梭古潭波直抵陆村何藏水汲塘西一带田畆并资灌溉庆逺府宜山县黙流江源出龙门经雒目黄猺至主寨黒洞西流独山东流彭岭中通马泗灌三处田畆流马江在永泰里滙合龙江灌常道一带田畆谢莫江在顺安里小蒙江北流以西灌白马等处田畆九龙江自陂以上民资水利灌溉田畆桥养江从山谿北流灌桥头田畆龙泉在城南二里灌田甚溥泉上有欧公桥宋黄山谷改名龙济百叶泉在城东三里澄緑桥左铜鼓泉在城南六里宥劳泉从中里南出北流㜑寨泉东流而南灌本寨田畆覃塘泉西流大暑源在广旛地思活源在上里源深而𣲖逺流合龙江灌溉甚广放生池在城东南门外即古楼塘黄麻逹塘灌潭藏中圎等处田畆苎流塘水出地穴灌旧军城田畆龙塘在城南三里其水下流灌溉甚广潭台陂在城东八里官陂在城南六里堰水分流东西灌溉洛夀陂小曹陂西窰车江陂卓江陂牛轭潭陂在府城南六里新南闗陂在新城外白牛陂王陂二坝在苏村官峝水源出官峝山江陂水东流灌郭夏田畆全水龙濑水滑水懐丁水在河池所可灌田数百顷河池州懐徳陂在州西二里旧懐徳县境水自西来灌杨村田二百余畆罗家水陂在都铭里灌下荡盐田等处田畆官村陂在惟建里上疃灌田千余顷那坛江在江邉里那坛村蒋村陂在英罗里上疃灌田千余顷畾石堰灌田数百畆天河县䝉隘水灌古黎思农二里田畆三潮水在城西十里一日三潮因名圣水引流溉田民立祠祀之芭芒寨泉灌思合里两岸田畆东川巖西川巖灌水陂鱼梁水附近田畆并资灌溉蓝潭四水合流归仁里田畆资以灌溉陵峝水福禄里田畆资以灌溉东小江水东流入罗城县界又东北流合龙江环江田畆资以灌溉思恩县石巖峝在县东二十里三峰下巖穴寛五六丈有泉涌出灌田三百余畆挨村堰爱陂在安黎里源出翁江休巖下灌田五百余畆上善泉在石狗里上善村灌田四百余畆飞峝泉在城北十里北罗村灌田五百余畆思恩府朱砂江粟谷江俱灌田惠泉源出田间小阜长流不竭由通津闗出绕墟市又有水源由大明山绕过府城逹南宁大江居民筑坝截其下流架车灌田武縁县那楞水在县东六十里源出三等山流至渡头江筑堰架车灌田七十余顷䭾作水在县东一百里源由恩陇驿流经梁䦒村遶至渡头江筑堰架车灌田一百余顷䭾内水在县东七十里源出大明山由韦朗㭍䦒村至渡头江筑坝架车灌田二百余顷东烟水在县东南六十里源出烟山由驷马桥邓桥㑹西江下流筑坝架车灌田一百余顷顶峰水在县南六十里源出髙峰流至八桥邓桥㑹西江下流筑坝架车灌田八十余顷泊水在县南五十里源出白山流至八桥邓桥㑹西江下流架车灌田七十余顷响水在县西五十里源出郑山流至西江架车灌田一百五十余顷西江在县西门外源出大明山遶过府城经止戈永宁地方直抵西江归南宁大江随处筑堰架车灌田一百四十余顷賔州渌道塘渌塘山涧水二道来自南方至丁桥合流春夏水涨灌溉州属田畆新官陂在城西一里旧官陂在城西二里唐陂托陂俱在上郎青乡州学陂在城东一里寳江陂在城东上郎青乡陂十三处下郎青乡陂十处上賔化乡陂七处下賔化乡陂十二处安城乡陂十一处瑯琊乡陂十二处䧟塘龙塘明镜塘沙陵塘俱蓄水灌田马潭塘遇旱祀之即雨迁江县北三江在城东北五十里一源出忻城板黄村一源出牛蜡村合流以灌田此外虽有城东清水河西北红水河二道苐两岸髙陡筑堰架车沟洫之利鲜焉上林县感化乡一图陂五座感化乡二图陂十座上林乡一图陂九座下无虞乡一图陂三座又名李见陂下无虞乡三图陂三座田州土州欧沟在州西南一百二十里源出万山欧村田畆资以灌溉剥布沟在州东南八十里源出剥布山洞剥布郎等村田畆并资灌溉那兎沟在州西三百二十里源出山穴那兎村田畆资以灌溉练沟在州北三百七十里源出武龙山东威渌律怕包等村田畆资以灌溉冷水沟在州北七十里源出隆里山造剥董忻峝浪等村田畆资以灌溉隆沟即播龙沟在州北二百四十里源出隆里山零板班赖琴练等村田畆资以灌溉里定沟即里赖沟在州西北三百二十里源出山穴里定村田畆资以灌溉篆沟在州北二百四十里源出东兰州平寒界三坡罗等村田畆并资灌溉上林土县布八山泉自县前滙合大河民间筑堰引水灌田含甲索村小水绵延二十里筑堤灌田白山土司九娘江源出兴隆地方经那马城头流入清水江沿江田畆资以灌溉芦江自丹良地方流入南宁之归徳土州沿江田畆资以灌溉小溪流经司前近溪田畆资以灌溉兴隆土司渌波沟流至杨塘沟纡回八里队杨沟流至感谷沟绵延十里岜杨沟流至齐陇沟止五里塘逹沟流至古零桥萦回九里东坎沟流至留波沟止六里沿沟田畆并资灌溉那马土司秾企水在城西一十三里灌上下马安地方田畆苏㙔水流注红水江灌周鹿城头等处田畆定罗土司锁龙桥沟水由旧城土司地方流至司属灌木凌傲挥城头等处田畆旧城土司红水江由都阳土司流至司治东北沿江田畆资以灌溉岽嵝水在司西北三里近水田畆资以灌溉䭾感水在司治东南流经羊志城头灌溉田畆下旺土司秾溪沟在司治西南三十五里水出山涧滙归上林土县大河石溪沟在司西北六里水出山涧滙归剥合村与秾溪沟水合流出上林土县大河道溪沟在司治北十里水出山涧滙归砦伏村与波岌水合流出旧城土司河各沟水附近田畆并资灌溉安定土司韦太村山水去司治七十里源出洞穴灌上段接学中段各城头田畆其余陂塘堰坝俱无定名各随土俗村名唿之春夏蓄水秋冬多涸都阳土司上段二城头涧水源出兴隆地方滙归司属灌田一十余顷布岜沟布敬潭俱在司治西南合流下段三城头地方灌田一十一顷排门三村塘水在下段下布城头灌溉田畆古零土司司前沟水流绕司治东南二十五里附近田畆并资灌溉半城头沟水自古王村山脚流经古统桐棋伏板等村沿沟田畆并资灌溉通感那学沟水在司治东南源出清水隘流灌通感那学等处田畆下畔城头沟水由上林中畔流灌司属下畔城头田畆十八畸沟水源出那马地方流灌司属黎村大丰布梅等处田畆泗城府沦伍沟源出布鳄泉府治西岸田畆资以灌溉太平沟源出凌云山下府治南岸田畆资以灌溉站墟沟源出唐兴站墟皈乐等处田畆资以灌溉龙川沟源出平寺山下龙川甲一带田畆资以灌溉直𨽻郁林州南流江在城东五十里合罗望江架车灌六厢东宁乡一带田畆罗望江在城北五十里灌六厢东宁贵平二乡田畆鸭桥江在城西北三十五里灌贵平乡一带田畆定川江在城西北八十里灌贵平富民二乡田畆桥丽江在城西南六十里灌东宁富民二乡田畆沙田江在城西五十里灌富民乡一带田畆瑞泉在富民乡藤釐坡泉水穴地出长流不竭约灌田三千余畆详见禨祥官陂在城北五里緑袁陂锦陂俱在城北二十里银水陂在城东北十里河埠陂在城北五十里林陂在城东三十里鵶桥陂在城南三十里三山陂在城西二十里都豪陂在城西三十里赤墈陂在城西四十里以上各陂四乡田畆并资灌溉博白县龙母陂在城东十里灌田三十余顷官塘陂天塘陂俱在城南一里江口陂在城南一百里可利乡江村灌田二十余顷双鱼陂在城南一百三十里中致乡呉村灌田五十余顷梁桥陂在城西四里官田垌灌田十余顷陈宥陂王家陂六灌陂县属多崇山峻岭田畆尽在山涧之旁涧流附近乃资灌溉堰坝颇少北流县一厢在城北十里开渠蓄水灌田千余畆二厢在城西十五里其水发源黄岭山由城西火烧桥遶流城北经通仙登龙等桥流合圭江架车灌田一千一百余畆冲龙里在城北二十里其水发源大容山由中村经落桑江合圭江架车灌田一千三百余畆都陇里在城东北三十里其水发源平河经牛埇堰流至冲龙㑹落桑江架车灌田一千六百余畆吉京里在城西北四十里其水发源桃冲河经龙狗陂㑹蓼蓝河合黄冲河又自村前小河落桑江架车灌田一千五百余畆平凌里在城西五十里其水发源清湾岭经东门陂罗军陂灌田一千五百余畆石二里在城西北四十里其水发源榕山双金岭由清湾流至茂林桥架车灌田一千一百九十余畆小一里在城东五十里其水发源大竹箬叶山经擡盆岭合清水口出大河架车灌田一千四百余畆波一里在城南七十里其水发源三河经中和水石脚河㑹王坡水出圭江架车灌田二千五百余畆波二里在城南一百四十里其水发源谢仙河由南清定良河㑹㡌山河至独猪河入圭江架车灌田三千二百余畆卞一里在城南一百四十里其水发源癞屎河由跟斗河㑹圭江架车灌田二千三百余畆卞二里在城南一百六十里其水发源由子河由白米河至温汤流归广东化州架车灌田二千七百余畆卞三里在城南一百六十里其水发源麒麟岭经闻龙河㑹化州白梅水架车灌田二千畆扶来里在城正南一百八十里其水发源花根山自龙郁迳屋底陂经老鸦山直抵大王湾架车灌田三千四百余畆大塘陂在县西二厢坑塘陂大坡陂俱在城东小劳一里都莫陂在西乡都陇里横冈陂在扶来里大斗陂在冲龙里东门陂黄江陂龙陂俱在吉京里以上各陂溉田甚广陆川县官陂在城北三里石子陂在城东北二里老鸦陂在城西北五里暗螺陂在城南三十里沙料陂在城东北二十余里扫歴陂在城南一里山碓陂在城北六十里黄榄陂在城北七十里鹅公陂在城南九十里温泉在城南一里地辣泉在城北七十里以上陂泉通邑田畆并资灌溉兴业县通济江在城南门外源出葵山流归鸣水江在城里一带田畆共资灌溉通津江在城南门外流经通济鸣水诸江在城里田畆共资灌溉湛江在城北五十里来自郁林州青南山流至贵县军渡江平三里一带田畆共资灌溉岑江在城南十里兴二里一带田畆共资灌溉西水江在城东北四十里源出郁林州界通贵县江平二里一带田畆共资灌溉龙母江在城北三十里平一里田畆共资灌溉大碑江在城西南四十里源出六峰流抵樟木江兴二里兴良里灌田并由兹水龙穿江在城西北十里源出葵山流抵岑江兴三里灌田共由兹水黄桑崃水在城西北四十里流滙岑江兴良里灌田由此水马山江在城南八里源出龙穿流滙岑江兴一里溉田由此水南山陂在城北二里石羊陂大林陂俱在城东北二里竹山陂在城东南五里都陵陂龙江陂俱在兴徳乡木林陂在城东五里东马陂在城西北十里以上各陂里民并资灌溉广西通志卷二十一广西通志钦定四库全书广西通志卷二十二田赋则壤成赋肇于禹贡荆及衡阳惟荆州粤西其衡之阳邪顾田则下中而赋直下下度支嵗额代有盈绌然去沱潜云梦犹终逺甚刀耕火种之区岂尚有遗地力而不治也欤国家大沛纶音粤民咸欣欣慕义报垦复则而他省之氓并许占籍认垦化荒塍为膏壤输太仓而封比屋盈宁之象月异而嵗有加矣重以圣朝不宝珍异物土宜而贡亦得与菁茅箘簵同称也屯政之阙兵民异制顾权饷于赋则理财之重兼焉斯又无庸别志耳志田赋附额办屯田广西通省原额官民猺獞田地塘共九万三千三百零六顷六十二亩七分零内除荒一万二千六百一十一顷一十八亩七分四釐零实征七万八千三百七十三顷六十八亩八分一釐零自雍正四年至雍正九年编征新垦陞科及里民首报并垦田捐纳共二千三百七十八顷八十三亩七分六釐零又康熙十九年并雍正三年开垦及七八九三年首报捐纳报饷归公额外田地共一千零四十一顷二十一亩四分八釐零又附征奉文归民废藩田及额外共一千一百四十顷零一十一亩二分六釐零内除荒四十二顷二十二亩一分九釐零实征一千零七十四顷七十二亩四分一釐零自雍正四年至雍正九年编征新垦起科并里民首报垦熟共二十三顷一十七亩六分五釐零又雍正七八两年里民首报垦熟未入全书额外老荒民猺余田共二十九顷三十四亩一分七釐零实熟田地共八万二千八百三十六顷九十八亩零八釐零又泗城府属新定分界江南田共二千三百二十九白半零二十五又镇安府康熙二十七年清出原土遗田并开垦及雍正七八两年编征新垦起科并雍正七八九三年首报共田㙔一千七百九十四㙔一百零五釐各征不等应征实征及编征首报附征秋粮米三十六万六千九百四十一石三斗二升零九勺零除栁州府属来宾县拨给白牛峝免差米一十一石一斗九升八合零实征三十六万六千九百三十石零一斗二升二合九勺零内折色米二十三万六千七百三十五石三斗七升零本色米一十三万零一百九十四石七斗四升五合九勺零内除宾州永折米五千五百零五石一斗三升二合零实共本色米一十二万四千六百八十九石六斗一升三合九勺零桂平二府属本色米七万八千零二十八石二斗七升五合零半征折色该银三万一千二百一十一两三钱零半征本色米三万九千零一十四石一斗三升一合平乐府属平乐恭城昭平起运本府庆丰仓共米二千七百七十二石七斗二升三合内半征折色该银一千一百零九两零八分八釐零半征本色该米一千三百八十六石三斗六升一合零应征实征及编征首报捐纳附征地粮并洲园草塲都司草塲山地仙鹤谷田及三镇兵田官田社学禾价鱼课城头陋规等项共银三十一万七千八百四十六两一钱五分零太平府凭祥土州附征田土银一十一两二钱应征额熟及新垦首报捐纳审增人丁银四万四千八百九十四两五钱零一釐零思恩府賔州额征永折米折银四千四百零四两一钱零五釐零以上共银三十六万七千一百五十六两零六分四釐零内存留并驿站共银八万四千八百六十七两四钱八分四釐零起运银二十八万二千二百八十八两五钱八分零遇闰加征银一万二千一百七十七两六钱三分二釐零梧州府征收蛋户鱼课归入起运银二十八两七钱八分五釐零三年朝觐除镇安府并庆逺府属东兰土州额解贡马共五匹半毎匹折银一十二两共银六十六两外水脚银一两九钱八分又镇安府额解贡器银香炉葢碟一副花瓶一副烛台一副三项共重五十七两外水脚银一两七钱一分额解本色黄蜡三十八觔额解本色降香二十五觔查额解前项贡马贡器降香黄蜡等项先经咨部请照泗城府以土改流之例豁免征解于雍正八年八月初七日奉准部覆东兰土知州已降州同及属流官管事镇安府亦改土归流所有贡马等项应准免贡照例征输钱粮如有借土贡名色重累小民该抚即行指参遵照在案太平府属上石西土州宁明州陀陵土县各额解贡马一匹于请停藩臬朝觐等事题明照泗城东兰镇安等府州之例一体豁免实南太庆思镇五府属土司额解贡马六十七匹毎匹折银一十二两共银八百四十两外水脚银二十四两一钱二分太平府属土司大朝贴黄文册银一十九两内除宁明陀陵二州县贴黄银二两照例豁免实应解贴黄文册银一十七两思恩府属田州土州额解贡器银香炉花瓶烛台一副共折银一百二十两外水脚银三两六钱桂林府属临桂灵川兴安阳朔永宁永福义宁全州灌阳二州七县原额官民猺獞田地塘共二万三千五百零七顷八十二亩四分零内除荒五千七百零一顷四十六亩二分四釐零实征一万七千六百零七顷六十二亩零自雍正四年至雍正九年编征新垦并里民首报及官员垦田捐纳垦熟共一百九十八顷七十四亩一分一釐零又附征奉文归民废藩熟田一百九十一顷六十七亩九分六釐零雍正八年里民首出额外垦熟山地并雍正九年分捐纳垦熟不入全书老荒民田共五十七顷八十八亩七分一釐零四项田共一万八千零五十五顷九十二亩七分八釐零应征实征及编征首报捐纳附征秋粮米除永福县减三米外共九万零五百六十一石九斗零六合零内折色米二万二千八百九十七石三斗一升七合零本色米六万七千六百六十四石五斗八升九合零半征折色该银二万七千零六十五两八钱三分二釐零半征本色该米三万三千八百三十二石二斗八升八合零应征实征及编征首报捐纳附征地粮并洲园草塲都司草塲山地仙鹤谷田粮银及三镇兵田官田社学禾价银共五万八千零一十一两一钱二分三釐零应征旧熟新垦并审増人丁银七千七百六十九两五钱七分八釐零以上二项银共六万五千七百八十两零七钱零一釐零内存留并驿站共银一万七千七百三十五两二钱三分一釐零起运银四万八千零四十五两四钱七分零遇闰加征银二千五百二十六两零五分五釐零临桂县原额官民猺獞田地塘共五千八百零六顷六十七亩一分六釐零内除荒六百五十九顷三十七亩四分一釐零实征五千一百三十六顷四十九亩二分一釐零自雍正四年至雍正九年编征新垦并里民首报及官员垦田捐纳垦熟共一十顷零八十亩零五分三釐零又附征奉文归民废藩熟田八顷六十一亩七分八釐零外雍正九年分官员垦田捐纳垦熟不入全书老荒民田共二十八顷五十亩四项共田五千一百八十四顷四十一亩五分二釐零编征不等应征实征及编征首报捐纳附征秋粮熟米共二万七千八百九十四石五斗四升一合零内折色米一千八百四十三石八斗四升一合零本色米二万六千零五十石零七斗零半征折色银一万零四百二十两零二钱八分零半征本色米一万三千零二十五石三斗五升零应征实征及编征首报捐纳附征地粮并洲园草塲折粮都司草塲折银共一万四千八百六十二两三钱三分零应征原额并审増人丁银共一千八百七十六两六钱五分以上银共一万六千七百三十八两九钱八分零内存留并驿站共银四千九百八十九两二钱零六釐零起运银一万一千七百四十九两七钱七分四釐零遇闰加征银七百五十二两一钱九分六釐零灵川县原额官民猺獞田地塘共三千三百四十顷零二亩零二釐零内除荒五百八十四顷八十五亩六分七釐零实徴二千七百五十三顷六十一亩五分七釐零自雍正四年至雍正九年编征新垦首报田一顷五十四亩七分八釐零又附征奉文归民废藩熟田一顷九十二亩五分三项共田二千七百五十七顷零八亩八分五釐零编征不等应征实征及编征附征熟米共一万六千五百九十六石六斗零五合零内折色米一千六百五十五石三斗零八合零本色米一万四千九百四十一石二斗九升七合零半征折色银五千九百七十六两五钱一分八釐四毫零半征本色米七千四百七十石零六斗四升八合零应征及编征附征地丁银八千六百七十六两五钱零三釐零应征原额并审増人丁银共二千三百八十二两二钱八分二釐零以上银共一万一千零五十八两七钱八分五釐零内存留并驿站共银二千八百零七两零九分七釐零起运银八千二百五十一两六钱八分八釐零遇闰加征银四百五十八两三钱零兴安县原额官民猺獞田地塘共二千零三十七顷九十六亩一分六釐零内除荒九百四十一顷六十亩零七釐零实征一千零六十八顷三十亩零五分四釐零自雍正四年至雍正九年编征新垦并里民首报及生俊捐纳垦熟共二十八顷零五亩五分五釐零又附征奉文归民废藩田并扣兑熟田共六十顷零七十二亩九分四釐零雍正九年分生俊垦田捐纳垦熟不入全书老荒民田共二十三顷九十七亩四项共田一千一百八十一顷零六亩零三釐零应征实征及编征首报捐纳附征秋粮米共六千二百七十四石八斗零内折色米三千四百五十八石零六升二合零本色米二千八百一十六石七斗三升八合零半征折色银一千一百二十六两六钱九分五釐零半征本色米一千四百零八石三斗六升九合零应征实征及编征首报捐纳附征并仙鹤田地粮银共四千五百二十七两五钱二分五釐零应征原额并审増人丁银共九百六十六两五钱八分七釐零以上银共五千四百九十四两一钱一分二釐零内存留并驿站共银一千八百零一两七钱零起运银三千六百九十二两四钱一分二釐零遇闰加征银一百七十九两零一分九釐零阳朔县原额官民猺獞田地塘共一千二百八十九顷零七亩二分二釐零内除荒二百六十八顷三十七亩九分一釐零实征九百五十一顷四十五亩九分五釐零自雍正四年至雍正九年编征新垦及里民首报及生俊垦田捐纳垦熟共六十九顷二十三亩三分六釐零又附征归民熟田一十四顷一十六亩一分七釐零雍正八年里民首出垦熟不入全书山地并雍正九年分捐纳垦熟不入全书老荒民田共三顷六十一亩七分一釐零四项共田一千零三十八顷四十七亩一分九釐零编征不等应征实征及编征首报捐纳附征秋粮米共五千五百六十八石六斗二升零内折色米五千零一十三石四斗二升二合零本色米五百五十五石一斗九升八合零半征折色银二百二十二两零七分九釐零半征本色米二百七十七石五斗九升九合零应征实征及编征首报捐纳附征地粮银共五千零五十二两七钱一分五釐零应征原额并审増人丁银六百零五两八钱五分以上银共五千六百五十八两五钱六分五釐零内存留并驿站共银一千六百五十八两九钱六分九釐零起运银三千九百九十九两五钱九分六釐零遇闰加征银二百两零一钱五分九釐零永宁州原额官民镇堡兵田共一千零七十八顷七十五亩三分九釐零内除荒二百八十顷零三十二亩三分二釐实征七百八十三顷七十亩零五分七釐雍正七年里民首报一十四顷七十二亩五分又附征垦熟山地二顷六十一亩三项共八百零一顷零四亩零七釐零应征实征及首报附征秋粮熟米共二千六百一十八石七斗零三合零内折色米二百一十五石一斗七升九合零本色米二千四百零三石五斗二升四合零半征折色银九百六十一两四钱零九釐零半征本色米一千二百零一石七斗六升二合零应征实征及首报附征地粮并山地粮银共一千一百四十三两六钱一分七釐零应征三镇兵田及官田社学禾价熟银共五百零三两七钱一分一釐零以上银共一千六百四十七两三钱二分八釐零内存留银五百一十八两三钱七分八釐零起运银一千一百二十八两九钱五分零遇闰加征银一百零九两六钱五分三釐零永福县原额官民田地塘共八百五十九顷三十七亩五分六釐零内除荒五百二十五顷八十二亩零五釐零实征三百一十九顷四十一亩二分一釐零雍正四年至雍正九年编征新垦首报共一十四顷一十四亩三分又附征清出熟田二十六顷二十八亩七分三釐零雍正九年分垦田捐纳垦熟不入全书老荒民田一顷八十亩四项共田三百六十一顷六十四亩二分四釐零编征不等应征实征及编征首报附征秋粮熟米除减三米外共三千四百五十五石七斗四升零内折色米二千一百九十九石八斗三升五合零本色米一千二百五十五石九斗零五合零半征折色银五百零二两三钱六分一釐零半征本色米六百二十七石九斗五升二合零应征实征及编征首报附征地粮银共一千六百零一两八钱六分九釐零应征原额并审増人丁银共一百四十二两八钱九分九釐零以上银共一千七百四十四两七钱六分八釐零内存留并驿站共银九百五十六两二钱八分七釐零起运银七百八十八两四钱八分一釐零遇闰加征银七十八两五钱一分四釐零义宁县原额官民猺獞田地塘共一千一百二十八顷九十二亩二分一釐零内除荒五十九顷三十六亩零五釐零实征一千零六十八顷七十亩零八分六釐零雍正七八两年里民首报八十五亩三分又附征奉文归民田二顷四十七亩七分三釐零三项共田一千零七十二顷零三亩八分九釐零应征实征及首报附征秋粮熟米共五千九百九十七石一斗五升零内折色米一千五百三十石零五斗一升零本色米四千四百六十六石六斗四升零半征折色银一千七百八十六两六钱五分六釐零半征本色米二千二百三十三石三斗二升应征实征及首报附征地粮银共三千一百一十八两二钱六分八釐零应征原额并审増人丁银共四百零一两三钱四分六釐零以上银共三千五百一十九两六钱一分四釐零内存留并驿站银一千零六十四两零三分五釐零起运银二千四百五十五两五钱七分九釐零遇闰加征银一百六十四两二钱二分五釐零全州原额官民猺田地塘共六千三百一十二顷零九亩八分三釐零内除荒税二千一百一十八顷六十一亩四分六釐零实征四千一百三十四顷八十一亩六分三釐零雍正七八两年里民首报五十八顷六十六亩七分四釐零又附徴奉文归民熟田七十四顷八十七亩一分一釐零三项共田四千二百六十八顷三十五亩四分八釐零应征实征及首报附征秋粮熟米共一万七千零四十石零七斗五升零内折色米五千五百三十八石零六升零本色米一万一千五百零二石六斗九升零半征折色银四千六百零一两零七分六釐零半征本色米五千七百五十一石三斗四升零应征实征及首报附征地粮银共一万四千六百九十八两四钱九分五釐零应征原额并审増人丁银共一千一百零九两零四分二釐零以上银共一万五千八百零七两五钱三分七釐零内存留并驿站银三千零五十八两二钱一分七釐零起运银一万二千七百四十九两三钱二分零遇闰加征银四百六十四两零二分四釐零灌阳县原额官民猺田地塘共一千六百五十四顷九十四亩八分二釐零内除荒二百六十三顷一十三亩三分零实征一千三百九十一顷一十亩零四分六釐零自雍正四年至雍正九年编征新垦共七十一亩零五釐零二项共田一千三百九十一顷八十一亩五分一釐零应征实征及编征秋粮熟米共五千一百一十四石九斗九升八合零内折色米一千四百四十三石一斗零本色米三千六百七十一石八斗九升七合零半徴折色银一千四百六十八两七钱五分八釐零半征本色米一千八百三十五石九斗四升八合零应徴实征及编征地粮银共三千八百二十六两零九分零应征原额并审増人丁银共二百八十四两九钱二分二釐零以上银共四千一百一十一两零一分二釐零内存留并驿站共银八百八十一两三钱四分二釐零起运银三千二百二十九两六钱七分零遇闰加征银一百一十九两九钱六分五釐零平乐府属平乐富川恭城贺县茘浦修仁昭平永安一州七县原额官民田地塘共六千九百五十九顷一十亩零内除荒三十五顷七十一亩四分四釐零实征六千九百一十二顷九十亩零六分一釐零雍正四年编征及雍正七八九三年里民首报一十顷零四十七亩九分一釐零永安州里民首出未入全书及恭城县生俊垦田捐纳垦熟税一十顷零八十二亩零七釐附征奉文归民废藩田四十顷零五十五亩五分零四项共田六千九百七十四顷七十六亩零九釐零编征不等应征实征及首报附征秋粮熟米三万一千八百九十二石二斗六升零内折色米二万一千五百二十八石五斗七升本色米一万零三百六十三石六斗八升六合半征折色银四千一百四十五两四钱六分八釐零半征本色米五千一百八十一石八斗四升三合零平乐恭城昭平起运本府庆丰仓共米二千七百七十二石七斗二升三合内半征折色银一千一百零九两零八分八釐零半征本色米一千三百八十六石三斗六升一合零应徴实征及首报附征地粮银共三万一千三百五十九两六钱三分七釐零应征原额并审増人丁银共三千七百九十五两五钱六分零以上银共三万五千一百五十五两二钱九分零内存留并驿站银一万零四百七十两零二分八釐零起运银二万四千六百八十五两二钱七分零遇闰加征银一千六百四十四两一钱五分零平乐县原额官民田地塘共九百七十四顷五十九亩一分五釐零内除荒三顷八十三亩四分五釐零实征九百六十一顷零四亩八分一釐零雍正八年首报九顷七十亩零八分八釐零附征奉文归民废藩田二十六顷八十四亩一分六釐零三项共田九百九十七顷五十九亩八分五釐零编征不等应征实征及首报秋粮熟米四千七百一十八石一斗零七合零内折色米二千四百三十五石零八升六合零本色米二千二百八十三石零二升零实征米九十二石零一升三合零半征折色银三十六两八钱零五釐零半征本色米四十六石零六合零起运本府庆丰仓米二千一百九十一石零七合零半征折色银八百七十六两四钱零二釐零半征本色米一千零九十五石五斗零三合零应征实征并首报附征折粮铺垫水脚及膳租等银共三千九百八十六两一钱七分一釐零应征原额及审増人丁银五百三十一两零七分二釐以上银共四千五百一十七两二钱四分三釐零内存留并驿站银二千一百五十九两四钱六分八釐零起运银二千三百五十七两七钱七分六釐零遇闰加征银二百一十五两七钱八分八釐零富川县原额官民田地塘余田并清出兵田共一千零八十一顷一十六亩六分零内除荒五顷五十二亩七分三釐零实征一千零七十五顷三十三亩四分八釐零雍正八年首报三十亩零三分七釐零二项共一千零七十五顷六十三亩八分六釐零编征不等应征实徴及首报秋粮熟米四千六百一十三石零六升八合零内折色米二千三百五十四石四斗四升二合零本色米二千二百五十八石六斗二升五合零半征折色银九百零三两四钱五分零半征本色米一千一百二十九石三斗一升二合零应征实征及首报地粮银共四千九百六十四两零八分九釐零应征原额及审増人丁银共五百七十八两零四分七釐零以上银共五千五百四十二两一钱三分六釐零内存留银一千三百八十二两三钱七分五釐零起运银四千一百五十九两七钱六分一釐零遇闰加征银一百七十五两八钱四分二釐零恭城县原额官民猺獞田地塘共三百四十六顷五十亩零九分五釐零全熟又雍正九年生俊垦田捐纳垦税一十顷零六十五亩又附征归民田四顷五十二亩四分九釐零三项共田三百六十一顷六十八亩四分四釐编征不等应征实征及捐纳并附征秋粮米一千九百四十石零四斗一升八合零内折色米九百七十五石五斗二升九合本色米九百六十四石八斗八升八合零实徴米五百五十三石八斗八升八合零半徴折色银二百二十一两五钱五分零半征本色米二百七十六石九斗四升四合零起运本府庆丰仓米四百一十一石内半征折色银一百六十四两四钱半征本色米二百零五石五斗应征实征及捐纳附征地粮银共二千零一两二钱五分三釐零应徴原额并审増人丁银一百八十三两二钱八分九釐以上共银二千一百八十四两六钱五分二釐零内存留银六百三十五两一钱七分四釐零起运银一千五百四十九两四钱七分八釐遇闰加征银一百二十四两九钱五分三釐零贺县原额官民獞学余夏田地山塘共二千一百九十二顷一十七亩零五釐零内除荒一十二顷六十七亩五分二釐零实徴二千一百七十九顷四十九亩五分二釐零附徴归民废藩田三顷二十亩二项共田二千一百八十二顷六十九亩五分二釐零编征不等额编实征及附征秋粮熟折色米一万零三百二十五石四斗七升零应征实征及附征地粮银共一万零六百五十八两四钱八分二釐零应征原额及审増人丁银共一千一百二十四两九钱五分二釐零以上银共一万一千七百八十三两四钱三分四釐零内存留并驿站银一千八百六十九两七钱九分一釐零起运银九千九百一十三两六钱四分三釐零遇闰加征银四百二十三两九钱九分八釐零茘浦县原额官民田地塘共四百六十六顷三十七亩四分六釐零内除荒一十三顷六十七亩七分四釐零实征四百五十二顷二十三亩零六釐零自雍正四年至雍正九年编征新垦并里民首报垦熟共田四十六亩六分六釐零二项共田四百五十二顷六十九亩七分二釐零编征不等应征实征及编征首报秋粮熟米二千一百零七石七斗四升二合零内折色米五百零三石七斗二升八合零本色米一千六百零四石零一升四合零半征折色银六百四十一两六钱零五釐零半征本色米八百零二石零七合零应征实征及编征首报地粮银共一千二百七十五两一钱一分九釐零应征原额及审増人丁银共二百五十一两零一釐零以上银共一千五百二十六两一钱二分零内存留银四百八十七两六钱二分二釐零起运银一千零三十八两四钱九分八釐零遇闰加征银一百二十九两三钱八分八釐零修仁县原额官民兵田地塘共一百六十七顷五十五亩四分八釐零全熟附征归民废藩田五顷九十八亩八分三釐零二项共田一百七十三顷五十四亩三分一釐零编征不等应征实征及附征秋粮熟米九百三十四石五斗四升七合零内折色米三十六石三斗五升四合零本色米八百九十八石一斗九升三合零半征折色银三百五十九两二钱七分六釐零半徴本色米四百四十九石零九升六合零应征实征及附征地粮银共六百一十一两六钱九分四釐零应征原额及审増人丁银共二百一十七两三钱三分五釐零以上银共八百二十九两零三分零内存留银二百两零九钱九分起运银六百二十八两零四分零遇闰加征银一百一十一两四钱八分七釐零昭平县原额官民兵獞田地塘共一千四百六十二顷零九亩八分三釐零全熟编征不等应征秋粮米五千六百一十六石五斗三升二合内折色米四千一百六十三石九斗八升四合零本色米一千四百五十二石五斗四升七合零实征米一千二百八十一石八斗三升零半征折色银五百一十二两七钱三分二釐零半征本色米六百四十石零九斗一升五合零起运本府庆丰仓米一百七十石零七斗一升六合零半征折色银六十八两二钱八分六釐零半征本色米八十五石三斗五升八合零应征地粮银六千九百八十七两八钱三分二釐零应征原额及审増人丁银五百五十五两七钱二分二釐零以上银共七千五百四十三两五钱五分四釐零内存留银三千二百二十六两三钱八分三釐零起运银四千三百一十七两一钱七分一釐零遇闰加征银三百三十九两五钱零永安州原额官民田地塘并清出榕峝等堡田共二百六十八顷六十三亩四分八釐零全熟里民首出一十七亩零七釐二项共田二百六十八顷八十亩零五分五釐零编征不等应征实征及首出秋粮米共一千六百三十六石三斗八升三合零内折色米七百三十三石九斗七升七合零本色米九百零二石四斗零五合零内半徴折色银三百六十两零九钱六分二釐零半征本色米四百五十一石二斗零二合零应征实征及首出地粮银共八百七十四两九钱九分七釐零应征原额及审増人丁银共三百五十四两一钱三分二釐以上银共一千二百二十九两一钱二分九釐零内存留银五百零八两二钱二分五釐零起运银七百二十两零九钱零三釐零遇闰加征银一百二十三两一钱九分七釐零梧州府属苍梧藤县容县岑溪懐集五县原额官学僧猺獞田地塘共一万零九百七十八顷五十九亩六分零内除荒八十七顷三十八亩零实征九千八百二十顷零一十一亩二分三釐零自雍正四年至雍正九年编征新垦并里民首报捐纳垦熟共一千零七十一顷一十亩零三分七釐零又康熙十九年雍正七八九三年里民首报及生俊捐纳垦熟未入全书老荒官民獞田塘共二十八顷一十二亩九分四釐零三项共田一万零九百一十九顷三十四亩五分四釐零苍梧藤容懐集四县附徴原额民猺佃獞余田共三百二十一顷二十二亩三分七釐零内除荒四十二顷二十二亩一分九釐零实征二百五十五顷八十二亩五分二釐零自雍正四年至雍正九年编征新垦起科并里民首报垦熟共二十三顷一十七亩六分五釐零又雍正七八两年里民首报垦熟未入全书老荒民猺余田共二十九顷三十四亩一分七釐零三项共田三百零八顷三十四亩三分四釐零以上实熟田共一万一千二百二十七顷六十八亩八分八釐零编征不等应征实征及编征首报垦熟秋粮折色米共五万零二百六十八石四斗四升零内本色米一千六百五十四石五斗七升四合零折色米四万八千六百一十三石八斗六升六合零应征实征及编征新垦首报捐纳附征地粮折粮鱼课共银四万五千零五十二两九钱八分五釐零应征旧熟编征新垦首报及审増人丁银共五千八百七十九两三钱零五釐零以上银共五万零九百三十二两二钱九分二釐零内存留并驿站共银一万零二百七十两零五分二釐零起运银四万零六百六十二两二钱三分六釐零遇闰加征银一千四百一十六两八钱四分九釐本府征收蛋户鱼课归入起运银二十八两七钱八分五釐苍梧县原额官民田地塘共三千五百七十八顷六十一亩五分七釐零全熟又附征余田一百三十二顷三十一亩六分三釐零全熟雍正七年分里民首报垦熟未入全书民田一十亩零一分九釐零又首出附征余田三顷五十二亩一分六釐零四项共田三千七百一十四顷五十五亩五分五釐零应征额编及首报秋粮折色米共一万七千一百六十九石二斗二升四合零应征额编及首报地粮银一万六千三百八十两零二分九釐零应征原额及审増人丁银共一千一百七十五两七钱九分三釐零以上银共一万七千五百五十五两八钱二分二釐零内存留并驿站银三千六百八十两零六钱二分零起运银一万三千八百七十五两二钱零遇闰加征银五百一十四两三钱七分零藤县原额官民学僧猺田地塘共三千六百五十四顷二十四亩四分五釐零内除荒七十四顷三十二亩二分二釐零实征三千一百顷零六十七亩五分三釐零自雍正四年至雍正九年编征新垦并里民首报及捐纳垦熟共四百七十九顷二十四亩七分零雍正九年分生俊垦田捐纳不入全书老荒民塘共四顷八十亩三项共田三千五百八十四顷七十二亩二分三釐零又附征五屯五里丈出溢税四十一顷零七亩六分一釐五毫全荒应征实征及编征首报捐纳熟秋粮折色米一万四千二百一十九石六斗九升零应征实征及编征首报捐纳地粮银共一万二千四百四十六两五钱八分九釐零应征原额并审増人丁银共一千五百六十四两七钱一分七釐零以上银共一万四千零一十一两三钱零六釐零内存留并驿站共银一千九百零八两三钱二分二釐零起运银一万二千一百零二两九钱八分四釐零遇闰加征银三百一十八两九钱三分九釐零容县原额官民田地塘共一千六百三十五顷二十三亩三分八釐零内除荒一十三顷零五亩七分八釐零实征熟一千零三十顷零三十一亩九分三釐零自雍正四年至雍正九年编征新垦起科并里民首报垦熟共五百九十一顷八十五亩六分七釐零又雍正八年分里民首报垦熟未入全书老荒民田共八顷八十一亩六分五釐零三项共田一千六百三十顷零九十九亩二分五釐零附征原额猺佃田共一百一十一顷九十五亩一分三釐零内除荒一顷一十四亩五分八釐零实征熟八十七顷六十二亩九分零自雍正四年至雍正九年编征新垦起科并里民首报垦熟共二十三顷一十七亩六分五釐零又雍正八年里民首报未入全书额外老荒民猺佃田共二十五顷八十二亩零一釐零三项共田一百三十六顷六十二亩五分六釐零以上实熟田共一千七百六十七顷六十一亩八分一釐零编征不等应征实征及编征首报熟秋粮折色米共八千三百七十四石四斗六升五合零应征实征及编征新垦首报附征地粮折粮银共六千六百三十三两八钱二分八釐零应征旧熟并编征新垦首报及审増人丁银共一千零二十八两七钱六分四釐零以上银共七千六百六十二两五钱九分三釐零内存留驿站共银一千五百四十一两九钱九分零起运银六千一百二十两零六钱零二釐零遇闰加征银二百零四两六钱二分零岑溪县原额官学民獞田地塘共七百六十二顷二十亩零九分零全熟康熙十九年里民首出并雍正七年首报未入全书官民獞田共一十二顷九十四亩六分八釐零二项共田七百七十五顷一十五亩五分八釐零应征额编并首报秋粮共米三千一百一十九石零九升八合零全熟内本色米一百二十九石八斗一升五合零折色米二千九百八十九石二斗八升三合零应征额编及首报地粮折粮银共三千二百六十两零四钱八分一釐零应征原额并审増人丁银共六百六十四两六钱三分一釐零以上银共三千九百二十五两一钱一分三釐零内存留驿站共银一千一百四十三两二钱六分零起运银二千七百八十一两八钱五分二釐零遇闰加征银一百三十七两二钱三分二釐懐集县原额官民田地山塘共一千三百四十八顷二十九亩三分零全熟雍正七八两年分里民首报垦熟未入全书共税一顷四十六亩四分二釐又附征抚民耕种猺田三十五顷八十七亩九分九釐零三项共田一千三百八十五顷六十三亩七分一釐零编征不等应征额征及首报秋粮米七千三百八十五石九斗六升三合零内本色米一千五百二十四石七斗五升九合零折色米五千八百六十一石二斗零四合零应征额征及首报地粮并余米折粮地租银共六千三百零三两二钱七分三釐零应征原额及审増人丁银一千四百四十五两四钱零以上银共七千七百四十八两六钱七分三釐零内存留并驿站共银一千九百九十五两八钱六分零起运银五千七百五十二两八钱一分三釐零遇闰加征银二百四十一两六钱八分八釐广西通志卷二十二广西通志钦定四库全书广西通志卷二十三田赋浔州府属桂平平南贵县武宣四县原额官民田地塘共一万零五百四十一顷二十七亩九分六釐零内除荒二千八百一十七顷三十七亩一分一釐零实征七千三百七十五顷四十七亩四分九釐零自雍正四年至雍正九年编征新垦及首报丈出共三百四十八顷四十三亩三分六釐零二项共田七千七百二十三顷九十亩零八分五釐零又额外垦田捐纳不入全书老荒三顷各陞科不等应征实征及编征首报捐纳秋粮米三万三千二百一十五石八斗四升一合九勺零内本色米一万五千四百七十一石三斗三升四合九勺零折色米一万七千七百四十四石五斗零七合零应征实徴并编征首报捐纳地粮银二万一千四百七十六两七钱零七釐零应征额熟并新垦首报及审増人丁银五千四百二十一两一钱五分零以上银共二万六千八百九十七两八钱五分七釐零内存留并驿站银五千一百五十三两二钱二分零起运银二万一千七百四十四两六钱三分七釐零遇闰加征银八百三十四两六钱九分三釐零桂平县原额狼军花利田地并黄公俸户共二千八百五十六顷五十七亩四分六釐零内除荒五百三十六顷五十二亩三分零实征二千三百一十五顷六十九亩二分二釐零自雍正四年至雍正九年编征新垦及首报共四顷三十五亩九分四釐零二项共田二千三百二十顷零五亩一分六釐零又额外垦田捐纳不入全书老荒一顷六十亩各陞科不等应征实征及编征首报捐纳秋粮米一万一千五百一十一石零七升四合零内本色米六千二百九十五石九斗七升五合零折色米五千二百一十五石零九升九合零应征实征并编征首报捐纳地粮银共六千三百五十六两五钱七分九釐零应征额熟并新垦首报及审増人丁银共一千七百二十八两四钱五分三釐零以上银共八千零八十五两零三分二釐零内存留并驿站银二千零二十四两一钱四分六釐零起运银六千零六十两零八钱八分六釐零遇闰加征银二百三十六两二钱三分四釐零平南县原额官职学夏民猺狼田地塘共二千三百三十二顷四十八亩一分五釐零内除荒一千零九十八顷零七亩五分零实征一千一百四十顷零四十九亩六分零雍正七年至雍正九年里民首报九十三顷九十一亩零五釐零二项共田一千二百三十四顷四十亩零六分五釐零又额外垦田捐纳垦熟不入全书老荒一顷四十亩各陞科不等应征实征及首报捐纳秋粮米共五千二百九十石零六斗六升四合零内本色米二千三百九十五石二斗三升二合零折色米二千八百九十五石四斗三升二合零应征实征首报捐纳地粮银共三千五百八十一两七钱六分四釐零应征额熟并审増人丁银共八百三十六两零四分九釐零以上银共四千四百一十七两八钱一分三釐零内存留并驿站银九百三十一两五钱一分八釐零起运银三千四百八十六两二钱九分五釐零遇闰加征银一百三十三两六钱八分一釐零贵县原额官民猺狼余丈田地塘共四千九百四十三顷三十七亩三分二釐零内除荒一千一百四十九顷二十五亩六分二釐零实征三千五百七十一顷八十八亩四分九釐零雍正四年至雍正九年里民首报丈出共二百二十二顷二十三亩二分一釐零二项共田三千七百九十四顷一十一亩七分零应征实征及编征首报秋粮米一万四千八百零五石二斗一升三合零内本色米五千一百七十一石二斗三升七合零折色米九千六百三十三石九斗七升六合零应征实征及编征首报地粮银共一万零二百五十二两一钱五分六釐零应征旧熟并审増及雍正七年首报垦熟人丁银共二千三百二十二两二钱五分四釐零以上银共一万二千五百七十四两四钱一分零内存留并驿站银一千八百八十八两九钱四分九釐零起运银一万零六百八十五两四钱六分一釐零遇闰加征银三百二十三两三钱七分六釐零武宣县原额官民田地塘共四百零八顷八十五亩零三釐内除荒三十三顷五十一亩六分九釐零实征三百四十七顷四十亩零一分八釐零雍正四年至雍正八年编征新垦并里民首报共二十七顷九十三亩一分六釐二项共田三百七十五顷三十三亩三分四釐零应征实征及编征首报秋粮本色米一千六百零八石八斗九升零九勺零应征实征及编征首报地粮银一千二百八十六两二钱零八釐零应征额熟并审増人丁共五百三十四两三钱九分四釐零以上银共一千八百二十两零六钱零二釐零内存留并驿站银三百零八两六钱零七釐零起运银一千五百一十一两九钱九分五釐零遇闰加征银一百四十一两四钱零二釐零南宁府属宣化横州上思新宁隆安永淳六州县并忠州等土州峝原额官民田地塘共一万零八百四十九顷七十二亩九分八釐零内除荒三百三十一顷八十五亩五分一釐零实征一万零四百六十二顷八十五亩九分九釐零雍正四年至雍正九年编征新垦及首报共五十五顷零一亩四分六釐零二项共一万零五百一十七顷八十七亩四分五釐零又雍正七八九各年分额外首报一十二顷零一亩六分六釐零编征不等应征实征及编征首报秋粮米三万九千三百八十二石九斗九升九合零内本色米七千四百五十七石五斗八升九合零折色米三万一千九百二十五石四斗一升零应征实征及编征首报地粮银四万五千零六十两零七钱二分零应征原额并审増人丁银五千零六十三两三钱五分一釐零以上银共五万零一百二十四两零七分一釐零内存留并驿站银共一万一千二百六十八两七钱九分九釐零起运银三万八千八百五十五两二钱七分二釐零遇闰加征银一千三百七十七两三钱五分六釐零宣化县原额官民田地塘共四千一百九十三顷二十二亩九分八釐零内除荒二百九十四顷八十六亩七分三釐零实征三千八百五十二顷一十五亩三分四釐零雍正四年至雍正九年编征新垦及首报共四十六顷二十亩零九分零二项共三千八百九十八顷三十六亩二分四釐零应征实征及编征新垦首报秋粮米一万七千四百七十一石五斗八升八合零内本色米四千九百七十一石二斗六升一合零折色米一万二千五百石零三斗二升七合零应征实征及编征首报地粮银一万八千六百六十两零六钱九分六釐零应征额熟并审増人丁银二千零一十六两七钱六分六釐零以上银共二万零六百七十七两四钱六分二釐零内存留并驿站银四千五百二十六两一钱一分四釐零起运银一万六千一百五十一两三钱四分八釐零遇闰加征银五百六十两零四钱八分九釐零横州原额官民屯余田地塘共二千三百九十九顷七十亩零四分六釐全熟编征不等应征额编秋粮米一万零一百四十五石一斗三升七合零内本色米二千零一石三斗五升六合零折色米八千一百四十三石七斗八升一合零应征地粮银九千四百五十九两二钱七分三釐零应征原额并审増人丁银共七百八十五两零一釐零以上银共一万零二百四十四两二钱七分四釐零内存留并驿站银共二千一百四十一两五钱九分八釐零起运银八千一百零二两六钱七分六釐零遇闰加征银二百四十八两五钱七分七釐零上思州原土改流田无顷亩应征额编秋粮折色米六十八石四斗五升二合零编征不等应征地粮银一千七百三十两零二分八釐零应征原额并审増人丁银五十四两二钱九分五釐零以上银共一千七百八十四两三钱二分三釐零内存留银四百五十一两一钱二分六釐起运银一千三百三十三两一钱九分七釐零遇闰加征银一百三十三两四钱零四釐零新宁州原额官民田地塘共一千七百二十九顷三十一亩四分二釐零全熟编征不等应征额编秋粮折色米一千一百二十一石三斗八升九合零应征地粮银三千三百四十四两三钱九分六釐零应征原额并审増人丁银一千零六两一钱二分二釐以上银共四千三百五十两零五钱一分八釐零内存留并驿站银一千一百三十两零二钱七分四釐零起运银三千二百二十两零二钱四分四釐零遇闰加征银一百三十三两六钱三分六釐零隆安县原额官民田地塘共一千五百八十八顷六十四亩四分七釐零内除荒三十六顷九十八亩七分八釐零实征一千五百四十二顷八十五亩一分二釐零雍正四年至雍正九年编征新垦八顷八十亩零五分六釐零又雍正七年额外首报一顷四十六亩三分四釐又雍正九年分垦熟不入全书老荒民田一顷四十亩四项共田一千五百五十四顷五十二亩零二釐零编征不等应征实征秋粮米折色米五千八百八十一石三斗三升六合零应征实征地粮共银六千三百一十六两八钱五分九釐零应征原额并审増人丁银共五百四十一两一钱八分三釐零以上银共六千八百五十八两零四分二釐零内存留并驿站银共一千二百九十两零七钱四分六釐零起运银五千五百六十七两二钱九分六釐零遇闰加征银一百八十八两零二分九釐永淳县原额官军狼屯民夏桑田地塘共九百三十八顷八十三亩六分五釐零全熟又雍正七年八年额外首报九顷一十五亩三分二釐零二项共田九百四十七顷九十八亩九分七釐零全熟编徴不等应征额编及首报秋粮米三千九百零七石七斗三升一合零内本色米四百八十四石九斗七升二合零折色米三千四百二十二石七斗五升九合应征实征及首报地粮银四千九百九十八两三钱一分二釐零应征原额并审増人丁银六百五十九两九钱八分四釐以上银共五千六百五十八两二钱九分六釐零内存留并驿站银一千四百一十一两八钱八分一釐零起运银四千二百四十六两四钱一分五釐零遇闰加征银一百零一两零九分五釐零果化土州原额田无顷亩额编秋粮折色米一百四十石应征折粮银九十八两内存留银六十七两五钱二分起运银三十两零四钱八分遇闰加征银五两六钱二分六釐零归徳土州原额田无顷亩额编秋粮折色米四百四十八石九斗六升应征折粮银三百一十四两二钱七分二釐内存留银一百四十四两五钱四分起运银一百六十九两七钱三分二釐遇闰无加忠州土州原额田无顷亩额编秋粮折色米一百五十石应征折粮银一百零五两尽数存留遇闰加征银九两五钱迁隆峝土司原额田无顷亩额编秋粮折色米三十五石五斗五升应征折粮银二十四两八钱八分五釐尽数起运遇闰无加剥甘上中下勾等二十一村原额田无顷亩额编秋粮折色米一十二石八斗五升六合零应征折粮银八两九钱九分九釐零尽数起运遇闰无加太平府属崇善左州养利永康宁明及万承等土州县原额官民田地塘共六百三十顷零一十二亩二分四釐零又附征旧陀陵土县官民田地塘共三十三顷六十三亩五分雍正三年开垦水田地塘共三十五亩九分雍正七年首报及勘丈出共三十顷零七十亩零四分雍正八年首报未入全书一十顷零八十一亩四分八釐零五项共税七百零五顷六十三亩五分二釐应徴秋粮并耗米共四千六百零一石三斗八升零内本色并耗米三百八十四石六斗一升六合折色并耗米四千二百一十六石七斗六升四合零应征额编附征及首报陞科地粮银共六千六百零一两七钱六分三釐零应征原额及审増人丁银八百五十五两一钱八分四釐零以上银共七千四百五十六两九钱四分七釐零内存留并驿站协济共银三千五百一十三两五钱四分九釐零起运并协济共银三千九百四十三两三钱九分八釐零遇闰加征银四百五十八两一钱七分九釐零崇善县原额官民田地塘共四十四顷二十亩零五分三釐零全熟应征秋粮本色米二百二十一石零二升六合零应征额编并附征地粮银二百一十五两六钱七分五釐零应征原额及审増人丁银五百四十七两六钱二分四釐零以上银共七百六十三两二钱九分九釐零内存留并驿站银二百零五两九钱三分三釐零起运银五百五十七两三钱六分六釐零遇闰加征银四十四两一钱二分六釐零左州原额官民田地塘共四十九顷零五亩九分四釐零全熟应征秋粮折色米二百四十五石二斗九升七合零应征地粮银一千一百六十三两四钱六分五釐零应征原额及审増人丁银三百零七两五钱六分零以上银共一千四百七十一两零二分五釐零内存留并驿站银五百九十二两五钱零一釐零起运银八百七十八两五钱二分四釐零遇闰加征银九十五两七钱六分四釐零养利州原额官民田地塘共三十顷零七十亩零四分七釐零全熟应征秋粮折色米一百五十三石五斗二升三合零应征地粮银一千一百二十三两七钱三分八釐零内存留银三百七十二两一钱八分六釐起运银七百五十一两五钱五分二釐零遇闰加征银五十五两二钱三分六釐零永康州原额及思同归併官民田地塘共二十六顷六十一亩六分又附征旧陀陵土县官民田塘地共三十三顷六十三亩五分雍正三年开垦熟未入全书水田地塘共三十五亩九分雍正七年首报未入全书田地塘共一顷六十六亩四分四项共税六十二顷二十七亩四分全熟应征额编并归併首报陞科秋粮折色并耗米共三百一十四石七斗二升八合零应征额编并归併及首报起科地粮银共一千零三十八两六钱八分五釐零内存留银五百二十九两五钱八分一釐零起运银五百零九两一钱零四釐零遇闰加征银七十七两三钱三分九釐零宁明州原额官民田地塘共一十二顷二十亩又雍正七年勘丈出马户田二十九顷零四亩二项共四十一顷二十四亩全熟应征秋粮米二百零六石二斗应征地粮银二百二十七两零一分五釐零内存留银四十九两四钱六分起运银一百七十七两五钱五分五釐零遇闰加征银三两五钱九分一釐零太平土州原额官民田地塘四十七顷八十亩又雍正八年首报未入全书一十顷零八十一亩四分八釐零二项共五十八顷六十一亩四分八釐零全熟应征秋粮折色米共二百九十三石零七升四合零应征地粮及首报共银二百八十七两七钱七分七釐零内存留并协济共银一百六十六两一钱零起运并协济及首报共银一百二十一两六钱七分七釐零遇闰加征银一十一两九钱七分五釐零安平土州原额官民田地塘共三十八顷零一十四亩全熟应征秋粮折色并耗共米一百九十二石七斗零九合应征地粮银一百九十七两零三分四釐零内存留并协济共银七十四两一钱二分一釐零起运并协济共银一百二十二两九钱一分三釐零遇闰加征银一十五两一钱四分一釐零恩城土州原额官民田地塘共三十七顷零三十八亩全熟应征秋粮折色并耗共米一百九十六石二斗四升五合应征地粮银一百五十五两三钱一分零内存留并协济共银三十六两三钱七分四釐零起运并协济共银一百一十八两九钱三分八釐零遇闰加征银二两四钱五分八釐零万承土州原额官民田地塘共一百顷零四十亩全熟应征秋粮折色并耗米共五百零八石二斗五升零应征地粮银三百九十六两零八分四釐零内存留并协济共银一百五十五两三钱六分八釐起运并协济共银二百四十两零七钱一分六釐零遇闰加征银二十一两七钱七分五釐茗盈土州原额官民田地塘共二十顷零六十亩全熟应征秋粮折色米一百零三石应征地粮银九十七两零一分五釐零内存留银七十七两三钱起运银一十九两七钱一分五釐零遇闰加征银七两七钱七分五釐全茗土州原额官民田地塘共二十四顷零八亩全熟应征秋粮折色米一百二十石零四斗应征地粮银一百零九两四钱八分五釐零内存留并协济共银五十九两二钱三分三釐零起运并协济共银五十两零二钱五分一釐零遇闰加征银三两八钱五分龙英土州原额官民田地塘共七十五顷零十五亩全熟应征秋粮折色米共三百七十五石七斗五升应征地粮银三百二十九两四钱八分零内存留银二百四十一两九钱起运银八十七两五钱八分二釐零遇闰加征银二十五两零七分五釐结安土州原额官民田地塘共一十五顷零六十九亩二分全熟应征秋粮折色米七十八石四斗六升应征地粮银八十九两一钱二分八釐零内存留并协济共银六十六两七钱八分六釐零起运并协济共银二十二两三钱四分一釐零遇闰加征银四钱四分二釐零佶伦土州原额官民田地塘共二十四顷零三亩全熟应征秋粮折色米一百二十石零一斗五升应征地粮银一百一十五两三钱七分三釐零内存留并协济共银九十两零四钱起运并协济共银二十四两九钱七分三釐零遇闰加征银九钱七分五釐镇逺土州原额官民田地塘共一十九顷零八十四亩全熟应征秋粮折色米九十九石二斗应征地粮银一百一十一两四钱九分二釐零内存留银六十八两三钱五分三釐零起运银四十三两一钱三分八釐零遇闰加征银七两九钱八分四釐零都结土州原额官民田地塘共一十九顷零六十五亩五分全熟应征秋粮折色米九十八石二斗七升五合应征地粮银一百零二两八钱二分九釐零内存留银七十三两一钱三分三釐零起运银二十九两六钱九分五釐零遇闰加征银七两五钱六分六釐零上下冻土州原额官民田地塘共二十顷零五十七亩全熟应征秋粮折色米一百零二石八斗五升应征地粮银九十八两三钱六分五釐零内存留并协济共银八十两零九钱八分七釐起运并协济共银一十七两三钱七分八釐零遇闰加征银四两九钱零一釐零罗阳土县原额官民田地塘共二十四顷全熟应征本色并耗共米一百六十三石五斗九升应征地粮银二十六两五钱五分六釐零内存留银七两七钱七分三釐起运银一十八两七钱八分三釐遇闰加征银一两六钱四分三釐零思州土州原额田无顷亩额编秋粮折色米七十五石五斗应征折粮银五十二两八钱五分内起运银三十六两八钱五分雍正十年以思明等九土属额征地粮改归太平经收其流官各俸食亦即就近支领改作存留遇闰加征银四十八两零五分九釐零上石西土州原额田无顷亩额编秋粮折色米三十一石零三合应征折粮银二十一两七钱零二釐内起运银三两七钱零二釐雍正十年改作存留遇闰无加下石西土州原额田无顷亩额编秋粮折色米二十五石应征折粮银一十七两五钱零尽数存留遇闰加征银五两六钱二分六釐零思陵土州原额田无顷亩额编秋粮折色米三十石应征折粮银二十一两内起运银三两雍正十年改作存留遇闰无加下龙司原额田无顷亩额征秋粮折色米共二百二十二石九斗二升七合零应征折粮银一百五十六两零四分九釐内起运银一十八两零四分九釐雍正十年改作存留遇闰加征银三两上龙土司原额田无顷亩额编秋粮折色米共二百三十九石二斗二升三合零应征折粮银一百六十七两四钱五分六釐零内起运银五十五两六钱一分四釐雍正十年改作存留遇闰加征银二两六钱二分六釐零凭祥土州原额田无顷亩额编秋粮折色米一百六十五石应征折粮银一百一十五两五钱应征田土银一十一两二钱以上二项银一百二十六两七钱内起运银一十九两五钱零二釐雍正十年改作存留遇闰加征银五两六钱二分六釐零江州土州原额田无顷亩额编秋粮折色米二百零五石应征折粮银一百四十三两五钱内起运银一十四两四钱八分雍正十年改作存留遇闰加征银五两六钱二分六釐零罗白土县原额田无顷亩额编秋粮折色米一十五石应征折粮银一十两零五钱尽数存留遇闰年无加镇安府本府并所属向武等土州全书田无顷亩额征秋粮折色米二千三百七十石零四斗二升每石折征银七钱共征折粮银一千六百五十九两二钱九分四釐康熙二年清出本府原土官本色禄米三十三石一斗七升六合零又二年至七年清出原土官遗田并开垦及雍正七八九各年编征新垦起科并首报共田㙔一千七百九十四㙔一伯零五釐每㙔征银不等共银二百零五两二钱七分归顺州报饷公田三百二十六顷一十六亩零七釐零应征苗价银六千五百二十三两二钱一分四釐零以上米共二千四百零三石五斗九升六合零内本色米三十三石一斗七升六合零折色米二千三百七十石零四斗二升以上银共八千三百八十七两七钱七分八釐零内存留银二千三百五十六两一钱九分四釐起运银六千零三十一两五钱八分四釐零遇闰加征银七十四两二钱六分七釐零镇安府额编秋粮折色米六百七十八石毎石折银七钱共征折粮银四百七十四两六钱内本府折粮银二百四十六两四钱小镇安折粮银一百八十二两上映土州折粮银四十六两二钱康熙二年清出本府原土官禄米三十三石一斗七升六合零征收本色二年七年清出原土官遗田并开垦及雍正七八两年编征新垦起科八九两年首报共田一千二百九十㙔一伯二分五釐毎㙔征银一钱二分共银一百五十四两八钱九分应征折粮银六百二十九两四钱九分内存留银三百一十五两一钱一分四釐起运银三百一十四两三钱七分六釐遇闰加征银三十五两九钱五分九釐零归顺州原额田无顷亩秪有报饷公田三百二十六顷一十六亩零七釐零全熟应征秋粮折色米一百五十石应征地粮银一百零五两应征公田苗价银共六千五百二十三两二钱一分四釐零以上银共六千六百二十八两二钱一分四釐零存留银一千七百三十九两五钱二分起运银四千八百八十八两六钱九分四釐零遇闰加征银六两八钱二分六釐零奉议州原额田无顷亩雍正七年分首报田㙔五百零三㙔八分毎㙔征银一钱共银五十两零三钱八分全熟应征秋粮折色米二百八十六石应征地粮并首报银共二百五十两零五钱八分内存留银九十九两起运银一百五十一两五钱八分遇闰加征银一十二两二钱零四釐零向武土州原额田无顷亩应征秋粮折色米八百六十八石九斗二升应征地粮银六百零八两二钱四分四釐内存留银六十七两五钱二分零起运银五百四十两零七钱二分四釐遇闰加征银六两八钱二分六釐零都康土州原额田无顷亩应征秋粮折色米二百四十石零五斗应征地粮银一百六十八两三钱五分内存留银六十七两五钱二分起运银一百两零八钱三分遇闰加征银六两八钱二分六釐零下雷土州原额田无顷亩额编秋粮折色米一百石应征折粮银七十两内存留银六十七两五钱二分起运银二两四钱八分遇闰加征银五两六钱二分六釐湖润寨土司原额田无顷亩额编秋粮折色米四十七石应征折粮银三十二两九钱内存留银无起运银三十二两九钱遇闰无加栁州府属马平雒容罗城栁城融县懐逺象州及新归𨽻之来賔一州七县原额官民田地塘共七千一百九十七顷九十五亩四分七釐零内除荒一千九百九十一顷四十六亩一分零实征四千五百四十一顷八十一亩零九釐零雍正四年至雍正九年编征新垦并里民首报捐纳垦熟共六百六十四顷八十二亩七分零又雍正六七八九四年清查丈出里民首报捐纳并抚化猺獞及详准归回未入全书老荒田二百四十八顷六十二亩三分零来賔县附征军余田并丈出熟田六十四顷八十三亩四分四釐零四项共五千五百一十九顷九十五亩一分零编征不等应征实征及编征首报并附征秋粮米共二万一千二百零七石二斗五升零除来賔县拨给白牛峝免差米一十一石一斗九升八合零实征二万一千一百九十六石零五升二合零内本色米一万零五百八十三石二斗三升七合零折色米一万零六百一十二石八斗一升四合零应征实征及编征丈出首报捐纳并附征地粮共银一万五千七百零四两一钱九分五釐零应征原额并审増首报捐纳人丁银共二千七百六十七两一钱六分五釐零以上银共一万八千四百七十一两三钱六分零内存留并驿站共银五千九百二十三两二钱零七釐零起运银一万二千五百四十八两一钱五分三釐零遇闰加征银一千零四十五两六钱九分零马平县原额官民田地塘夏余共五百二十三顷二十九亩二分六釐零内除荒一百一十五顷八十七亩二分七釐零实征四百零五顷六十八亩七分七釐零自雍正七年至雍正九年编征新垦并里民首报捐纳垦熟共田一顷七十三亩二分二釐零又附征详准归回原拨给迁江千户所领种赡兵熟田共二百零一顷六十六亩一分一釐零雍正九年分俊秀捐纳垦熟不入全书老荒余田一顷六十亩四项共田六百一十顷零六十八亩一分零应征实征及编征首报捐纳并附征秋粮米共二千九百二十八石三斗五升八合零内本色米一千五百三十一石七斗七升八合零折色米一千三百九十六石五斗八升零应征实征及编征首报捐纳并附征地粮银共一千八百二十八两八钱五分零应征原额并审増人丁银共二百六十六两一钱九分九釐零以上银共二千零九十五两零四分九釐零内存留并驿站银一千二百一十五两五钱五分九釐零起运银八百七十九两四钱九分零遇闰加征银一百三十二两五钱零雒容县原额官民田地塘共五百一十顷零九十二亩七分八釐零内除荒四十七顷八十六亩一分九釐零实征三百四十一顷八十五亩九分六釐零雍正七八两年编征里民首报共一百二十一顷二十亩零六分三釐零二项共四百六十三顷零六亩五分九釐零编征不等应征实征及首报折色米一千七百三十四石一斗八升一合零应征实征及首报地粮银共二千三百零五两二钱六分零应征额熟并审増人丁银一百七十八两零五分二釐零以上银共二千四百八十三两三钱一分二釐零内存留并驿站共银一千零一十九两四钱一分零起运银一千四百六十三两九钱零二釐零遇闰加征银一百三十八两零四分二釐零罗城县原额官民田地塘共九百二十八顷二十六亩五分二釐零内除荒一百二十七顷九十九亩三分四釐零实征七百二十八顷七十八亩九分一釐零自雍正七年至雍正九年编征新垦并里民首报垦熟共田七十一顷四十八亩二分六釐又雍正八年首报原额无征抚化猺獞田共二十四顷九十二亩二分二釐三项共八百二十五顷一十九亩三分九釐零应征实征及编征首报秋粮米二千六百五十四石五斗六升九合零内本色米一千四百四十一石九斗一升三合零折色米一千二百一十二石六斗五升六合零应征实征及编征首报地粮银共二千五百四十八两六钱二分四釐零应征额熟并审増人丁银二百二十二两四钱八分二釐以上银共二千七百七十一两一钱零六釐零内存留并驿站银七百二十二两六钱四分六釐零起运银二千零四十八两四钱六分零遇闰加征银一百五十四两二钱五分二釐零栁城县原额官民兵学田地塘共一千六百三十二顷七十九亩八分七釐零内除荒八百一十六顷六十五亩一分八釐零实征七百四十九顷七十六亩三分七釐零自雍正四年至雍正九年编征新垦及里民首报垦田捐纳垦熟共六十六顷三十八亩三分二釐零雍正九年分里民捐纳垦熟不入全书老荒民田共三顷四十一亩九分一釐零三项共田八百一十九顷五十六亩五分九釐零应征实征及编征首报捐纳秋粮米共三千零六十九石二斗七升三合零内本色米一千三百二十石零六升九合零折色米一千七百四十九石二斗零四合零应征实征及编征首报捐纳地粮银共二千零二两二钱四分九釐零应征原额并审増人丁银共四百二十三两四钱八分四釐零以上银共二千四百二十五两七钱三分三釐零内存留并驿站共银七百六十一两五钱五分一釐零起运银一千六百六十四两一钱八分二釐零遇闰加征银九十七两六钱三分七釐零融县原额官民獞屯田地塘共二千一百一十五顷零二亩八分七釐零内除荒七百七十八顷零七亩六分四釐零实征一千二百七十九顷零七亩五分三釐零雍正七八两年编征里民首报共五十七顷八十七亩七分零外雍正七年里民首报不入全书獞屯地九十四亩四分一釐三项共田一千三百三十七顷八十九亩六分四釐零编征不等应征实征及首报秋粮米四千三百零一石七斗六升三合零内本色米二千零四十石零五升二合零折色米二千二百六十一石七斗一升一合零应征实征及首报地粮银二千七百六十八两八钱九分五釐零应征额熟并审増人丁银共六百二十四两六钱五分五釐零以上银共三千三百九十三两五钱五分零内存留并驿站银共八百六十六两六钱五分三釐零起运银二千五百二十六两八钱九分七釐零遇闰加征银一百一十七两六钱四分九釐零懐逺县原额官民田地一百三十七顷九十七亩一分六釐零全熟雍正六年清查丈出二顷五十九亩三分二项共田一百四十顷零五十六亩四分六釐零编征不等应征实征及丈出秋粮折色米五百五十石零五斗四升九合零应征实征及丈出地粮银三百九十六两七钱八分九釐零应征原额并审増人丁银共一百七十九两一钱四分二釐零以上银共五百七十五两九钱三分一釐零内存留银一百四十九两一钱六分四釐零起运银四百二十六两七钱六分七釐零遇闰加征银一百二十两零七钱八分一釐零象州原额官民田地塘共一千零三顷三十一亩六分零内除荒六十八顷五十一亩一分五釐零实征六百四十五顷三十二亩六分九釐零自雍正七年至雍正九年编征里民首报及生俊垦田捐纳垦熟共二百八十九顷四十七亩七分六釐零外雍正九年分捐纳垦熟不入全书老荒民田共一十三顷四十八亩三分五釐三项共田九百四十八顷二十八亩八分编征不等应征实征及编征首报捐纳附征秋粮米共四千一百七十七石八斗四升零内本色米三千一百一十五石一斗三升一合零折色米一千零六十二石七斗零八合零应征实征及编征首报捐纳附征地粮银二千三百七十四两三钱五分七釐零应征原额首报捐纳陞科及审増人丁银六百零三两一钱八分九釐零以上银共二千九百七十七两五钱四分七釐零内存留并驿站银六百五十八两六钱七分七釐零起运银共二千三百一十八两八钱七分遇闰加征银一百六十两零九钱二分四釐来賔县原额官民并清出亡户田地塘共三百四十六顷三十五亩四分一釐零内除荒三十六顷四十九亩三分三釐零实征二百五十三顷三十三亩七分零自雍正四年至雍正九年编征里民首报垦熟共五十六顷五十二亩三分八釐零又附征军余田并丈出熟田六十四顷八十三亩四分四釐零三项共田三百七十四顷六十九亩五分二釐零陞科不等应征实征及附征首报秋粮米共一千七百九十石零七斗一升七合零内除拨给白牛峝免差米一十一石一斗九升八合零实征米一千七百七十九石五斗一升九合零内本色米一千一百三十四石二斗九升四合零折色米六百四十五石二斗二升五合零应征实征及编征首报附征地粮银共一千四百七十九两一钱七分一釐零应征原额并审増人丁银二百六十九两九钱六分一釐零以上银共一千七百四十九两一钱三分二釐零内存留并驿站共银五百二十九两五钱四分七釐零起运银一千二百一十九两五钱八分五釐零遇闰加征银一百二十三两九钱零五釐零广西通志卷二十三广西通志钦定四库全书广西通志卷二十四田赋庆逺府属宜山河池天河思恩东兰二州三县并理苗县丞那地南丹东兰州土州同忻城永定永顺长官永顺副七土州州同县司共三千四百九十一顷九十六亩八分九釐零内除荒四百一十一顷六十八亩五分零实征三千零四十九顷六十四亩四分四釐零雍正七年里民首报共三顷七十二亩七分二釐二项共三千零五十三顷三十六亩九分一釐又雍正七八两年首报未入额二十九顷八十一亩九分陞科不等应征实征及首报秋粮米共一万二千三百零五石零九升零内本色米八千三百一十八石七斗四升二合零折色米三千九百八十六石三斗四升八合零应征实征及首报地粮银共七千八百七十三两二钱九分五釐零应征额熟并审増人丁银共一千四百零六两五钱二分二釐零以上银共九千二百七十九两八钱一分七釐零内存留并驿站银共二千二百一十五两一钱七分一釐零起运银七千零六十四两六钱四分六釐零遇闰加征银五百四十一两四钱五分二釐零宜山县原额官民田地塘一千一百八十八顷三十五亩一分一釐零内除荒三百一十八顷九十七亩三分一釐零实征八百六十九顷三十七亩八分零雍正八年里民首报二顷九十亩零五分二项共田八百七十二顷二十八亩三分零陞科不等应征秋粮本色米三千七百三十三石一斗九升四合零应征地粮银三千零八十一两九钱八分一釐应征额熟并审増人丁银并补征胖䐿水脚银共六百八十八两五钱六分四釐零以上银共三千七百七十两零五钱四分五釐零内存留并驿站银八百五十七两七钱四分二釐零起运银二千九百一十二两八钱零三釐零遇闰加征银二百零九两二钱九分二釐零理苗县丞原额奉文改流民田一百四十三顷三十七亩七分五釐零全熟陞科不等应征秋粮折色米五百八十四石五斗七升八合零应征地粮银一百七十五两三钱七分三釐零内存留银七十两零四钱一分零起运银一百零四两九钱六分三釐零遇闰加征银一十三两五钱八分一釐零河池州原额官民田地塘共三百七十一顷八十亩零五分一釐零内除荒一十三顷零五亩二分二釐零实征三百五十八顷七十五亩二分八釐零陞科不等应征秋粮米一千五百三十八石八斗二升二合零本色米一千三百二十石零八斗九升二合零折色米二百一十七石九斗二升九合零应征地粮及加増翎毛水脚铺垫等项共银八百三十两零四钱零三釐零应征额熟并审増人丁银并加増胖䐿水脚共银三百五十二两一钱零四釐零以上银共一千一百八十二两五钱零七釐零内存留银三百三十七两二钱五分四釐零起运银八百四十五两二钱五分三釐零遇闰加征银七十五两七钱八分零天河县原额官民田地塘共三百二十四顷二十九亩一分五釐零内除荒二十一顷五十二亩七分零实征二百九十九顷三十七亩九分一釐零雍正七年里民首报三顷三十八亩四分五釐零二项共田三百零二顷七十六亩三分六釐零陞科不等应征实征及首报秋粮本色米共一千二百九十八石六斗四升七合零应征实征及首报地粮银共八百零四两三钱零四釐零应征额熟并审増人丁银一百一十三两八钱零五釐又补征胖䐿翎毛共银三十二两八钱五分六釐零以上银共九百五十两零九钱六分五釐零内存留银一百七十九两四钱四分八釐零起运银七百七十一两五钱一分七釐零遇闰加征银五十八两五钱八分六釐零思恩县原额官民田地塘五百四十六顷六十五亩二分内除荒五十八顷一十三亩二分零实征四百六十一顷二十六亩二分七釐零雍正七年里民首报二十七顷二十五亩六分六釐零二项共田四百八十八顷五十一亩九分三釐零陞科不等应征实征及首报秋粮米并加派米共二千一百六十六石零八合零内本色米一千九百六十六石零八合零折色米二百石应征实征及首报地粮银共一千二百二十四两八钱五分二釐零应征额熟并审増人丁银共二百一十九两一钱九分一釐零以上银共一千四百四十四两零四分三釐零内存留银一百八十七两零一釐零起运银一千二百五十七两零四分二釐零遇闰加征银五十三两七钱四分三釐零东兰州原额奉文改流民田一百六十七顷一十四亩七分八釐全熟陞科不等应征秋粮折色米八百三十六石四斗三升六合零应征地粮银五百八十五两五钱零内存留银一百三十七两五钱二分起运银四百四十七两九钱八分零荔波县原额民田八十四顷零二分五釐全熟雍正七年里民首报二十六顷九十一亩四分八釐零二项共田一百一十顷零九十一亩七分三釐零陞科不等应征秋粮折色米共五百三十七石三斗六升八合零该折粮银二百六十八两六钱八分四釐零应征地亩折布水脚铺垫等项共银七百四十二两零九分五釐零以上银共一千零一十两零七钱七分九釐零内存留银三百七十五两一钱一分二釐零起运银六百三十五两六钱六分七釐零遇闰加征银四十四两八钱六分二釐零那地土州原额官民田地二百八十八顷八十五亩九分三釐零全熟陞科不等应征秋粮折色米四百一十石零应征地粮银二百八十七两零内存留银一百六十二两八钱零四釐零起运银一百二十四两一钱九分五釐零遇闰加征银二十五两四钱南丹土州原额民田二百二十七顷一十八亩九分九釐零全熟陞科不等应征秋粮折色米七百二十九石二斗七升九合零应征地粮银五百一十两零四钱九分五釐零内存留银一百一十九两七钱五分一釐零起运银三百九十两零七钱四分四釐零遇闰加征银三十一两五钱五分东兰州土州同原额民田地二百零六顷零七亩零一釐零除改土归流外实在三十八顷九十二亩二分三釐零全熟陞科不等应征秋粮折色米一百七十七石三斗五升三合零应征地粮银一百二十四两一钱五分二釐零内存留银二两一钱零起运银一百二十二两零五分二釐零遇闰加征银一十两零三钱六分八釐零忻城土县原额民田七十五顷零六亩八分零除改土归流外实在六十六顷九十六亩零四釐零全熟陞科不等应征秋粮折色米二百八十六石一斗零四合应征地粮银八十五两八钱三分一釐零内存留银八十五两五钱八分九釐零起运银二钱四分一釐零遇闰加征银七两一钱三分六釐零永定土司原额民田一百八十顷零八十二亩零除改土归流外实在四十五顷五十五亩四分七釐零全熟陞科不等应征秋粮折色米一百八十五石一斗八升一合零应徴地粮银五十五两五钱五分四釐零内存留银二十四两起运银三十一两五钱五分四釐零遇闰加征银四两二钱八分三釐零永顺正土司原额民田六十三顷九十三亩一分六釐零全熟陞科不等应征秋粮折色米二百七十八石四斗八升四合零应征地粮银八十三两五钱四分五釐零内存留银五十一两五钱四分五釐零起运银三十二两零遇闰加征银六两永顺副土司原额民田一十八顷九十二亩五分二釐零全熟陞科不等应征秋粮折色米八十石零九斗九升九合零应征地粮银二十四两三钱尽数起运遇闰加征银一两二钱思恩军民府属武縁县白山等九土司田州土州上林土县又宾州及迁江上林二县雍正十二年改𨽻原额官民田地塘共八千四百三十八顷四十六亩三分零内除荒一千零九十四顷一十五亩六分六釐零实征七千三百二十九顷二十亩零七分八釐零雍正四年至雍正九年编征新垦及里民首报捐纳垦熟共一十五顷零九亩八分二釐零二项共田七千三百四十四顷三十亩零六分零又土田州雍正七年里民首报未入额二百四十五顷四十一亩二分五釐零外宾州及上林县雍正九年生俊捐纳垦熟不入全书老荒民田共八顷三十七亩三分迁江县附征来宾迁江拨各所田除荒实熟四百七十四顷四十四亩四分二釐零上林县旱地税九顷六十亩陞科不等应征实征及编征首报捐纳附征秋粮折色米三万四千零五十一石六斗一升八合零内折色米二万七千二百零七石二斗零一合零宾州本色永折米五千五百零五石一斗三升二合零宾州实征本色米一千三百三十九石二斗八升二合零应征实征及编征首报捐纳附征地粮并归编鱼课折簟官田城头社学田租永折等银共三万三千五百五十九两五钱二分六釐零应征旧熟新垦及首报捐纳并审増人丁银共五千零二十六两九钱九分一釐零以上银共三万八千五百八十六两五钱一分七釐零内存留并驿站共银七千九百零六两九钱一分一釐零起运银三万零六百七十九两六钱零六釐零遇闰加征银一千一百一十八两二钱三分六釐零武缘县原额官民田地塘一千八百一十五顷八十三亩八分三釐零内除荒三百二十二顷二十八亩五分九釐零实征一千四百九十顷零九十一亩三分四釐零自雍正四年至雍正九年编征新垦及里民首报捐纳共二顷六十三亩八分九釐零二项共田一千四百九十三顷五十五亩二分三釐零陞科不等应征实征及编征首报捐纳秋粮折色米六千八百五十九石三斗四升七合零应征实征及编征首报捐纳地粮并附征归编鱼课折簟银共七千零五两九钱九分九釐零应征旧熟新垦及首报捐纳并审増人丁银二千四百三十八两四钱九分三釐零以上银共九千四百四十四两四钱九分二釐零内存留并驿站银一千七百六十一两三钱零八釐起运银七千六百八十三两一钱八分四釐零遇闰加征银二百四十二两六钱一分七釐零宾州原额官民田地塘共二千一百四十六顷四十亩零四分三釐零内除荒二百零四顷五十二亩六分九釐零实征熟一千九百四十一顷八十七亩七分三釐零外雍正九年分生员垦田捐纳垦熟不入全书老荒民田共一顷九十七亩三分二项共田一千九百四十三顷八十五亩零三釐零应征实征及首报捐纳秋粮米一万零六百四十六石一斗二升六合零内折色米三千八百零一石七斗零九合零本色米六千八百四十四石四斗一升五合零内永折米五千五百零五石一斗三升二合零实征本色米一千三百三十九石二斗八升二合零应征实征及首报捐纳地粮银八千九百七十七两四钱三分六釐零应征原额并审増人丁银共一千五百五十两零八钱六分一釐零额征永折米折银四千四百零四两一钱零五釐零以上银共一万四千九百三十二两四钱零二釐零内存留并驿站共银二千四百八十一两二钱九分一釐零起运银一万二千四百五十一两一钱一分二釐零遇闰加征银四百七十二两五钱八分九釐零迁江县原额官民驿田地塘共一百九十顷零六十七亩七分四釐零内除荒五十四顷七十七亩四分八釐零实征一百三十三顷三十六亩八分一釐零雍正七年里民首报二顷五十三亩四分五釐零又附征来宾迁江拨各所田除荒实熟四百七十四顷四十四亩四分二釐零三项共六百一十顷零三十四亩六分八釐零陞科不等应征实征及首报附征秋粮折色米三千零九十三石九斗六升二合零应征实征及首报附征地粮银共一千八百七十两零七钱四分一釐零应征额熟并审増人丁银三百四十一两七钱八分四釐零以上银共二千二百一十二两五钱二分五釐零内存留并驿站银五百六十六两七钱七分九釐零起运银一千六百四十五两七钱四分六釐零遇闰加征银一百零一两八钱八分六釐零上林县原额官民田地塘共二千八百顷零三亩零六釐零内除荒五百一十二顷二十二亩四分五釐零实征二千二百七十七顷八十八亩一分三釐零自雍正五年至雍正九年编征新垦并生俊捐纳垦熟共九顷九十二亩四分八釐零外雍正九年分俊秀捐纳垦熟不入全书老荒民田共六顷四十亩三项共田二千二百九十四顷二十亩零六分一釐零又旱地税九顷六十亩陞科不等应征实征及编征捐纳秋粮折色米共五千一百零二石零二升一合零应征实征及编征捐纳地粮银共六千六百四十六两九钱八分三釐零应征原额并审増人丁银共六百九十五两八钱五分二釐零以上银共七千三百四十二两八钱三分五釐零内存留并驿站共银二千三百零二两一钱六分零起运银五千零四十两零六钱七分五釐零遇闰加征银一百九十五两六钱零六釐零田州土州原额全书六甲官表祀站兵猺六项共田九千九百四十九㙔每㙔二亩五分共田二百四十八顷七十二亩五分雍正七年里民首报二百四十五顷四十一亩二分五釐零二项共四百九十四顷一十三亩七分五釐应征秋粮折色米共二千四百七十石零六斗八升七合零应征地粮并马料表笺工价共银一千七百七十八两八钱一分四釐零内存留银八十两零八钱五分三釐起运银一千六百九十七两九钱六分一釐遇闰加征银一十三两五钱六分二釐零上林土县原额田无顷亩应征秋粮折色米二百一十五石零六升四合应征折粮银一百五十两零五钱四分四釐零内存留银无起运银一百五十两零五钱四分四釐零遇闰无加白山土司原额田地塘共一百九十三顷七十三亩二分三釐零全熟应征秋粮折色米八百八十七石八斗一升九合零应征额编并附征地粮共银四百二十一两九钱三分七釐零内存留银二百零七两八钱二分起运银二百一十四两一钱一分七釐零遇闰加征银一十五两一钱七分六釐零兴隆土司原额田地塘共一百五十七顷三十五亩六分五釐零全熟应征秋粮折色米七百二十一石一斗一升九合零应征额编并附征地粮银共三百五十八两一钱二分五釐零内存留银一百三十二两七钱起运银二百二十五两四钱二分五釐零遇闰加征银一十二两那马土司原额田地塘共二百六十四顷二十七亩八分零全熟应征秋粮折色米一千二百一十一石一斗一升零应征额编并附征地粮银五百五十七两三钱零三釐零内存留银一十四两起运银五百四十三两三钱零三釐零遇闰加征银二十二两八钱定罗土司原额田地塘共二百二十八顷八十四亩七分五釐零全熟应征秋粮折色米一千零四十八石七斗四升三合零应征额编并附征地粮共银四百八十九两七钱一分六釐零内存留银一百零四两起运银三百八十五两七钱一分六釐零遇闰加征银一十七两四钱旧城土司原额田地塘共一百零五顷九十九亩二分九釐零全熟应征秋粮折色米四百八十五石七斗三升五合零应征额编并附征地粮共银二百四十两零九钱八分五釐零内存留银九十六两起运银一百四十四两九钱八分五釐零遇闰加征银九两六钱零下旺土司原额田地塘共八十三顷九十一亩一分九釐零全熟应征秋粮折色米三百八十四石五斗四升四合零应征额编并附征地粮银一百九十六两九钱六分四釐零内存留银八十二两起运银一百一十四两九钱六分四釐零遇闰加征银七两二钱安定土司原额田地塘共七十五顷零一亩七分六釐零全熟应征秋粮折色米三百四十三石七斗八升四合零应征额编并附征地粮银一百五十六两七钱九分七釐零内存留银三十六两起运银一百二十两零七钱九分七釐零遇闰加征银三两六钱何旺堡原额田地共一十一顷三十二亩八分八釐全熟应征秋粮折色米四十八石四斗九升应征额编并学租共银六十两零九钱五分六釐零内存留银无起运银六十两零九钱五分六釐零遇闰无加都阳土司原额田地塘共三十七顷一十亩零四分九釐零全熟应征秋粮折色米一百七十石零四升一合零应征额编并附征地粮银八十三两六钱一分九釐零内存留银无起运银八十三两六钱一分九釐零遇闰无加古零土司原额田地塘共七十九顷二十一亩七分零全熟应征秋粮折色米三百六十三石零二升八合零应征额编并附征地粮银一百五十八两五钱零二釐零内存留银四十二两起运银一百一十六两五钱零二釐零遇闰加征银四两二钱泗城府原土改流田无顷亩府属西隆西林一州一县并本府新定分存江南官庄官族田及各目役各夫役工食田共二千三百二十九白半零二十五又府属西隆西林官民田地塘并路程共二百零七顷七十二亩二分二釐零又西林县雍正八年里民首报未入全书田一十九顷四十九亩五分应征实征秋粮共米一千五百一十八石七斗八升七合零内本色米一千四百一十八石七斗八升七合零折色米一百石应征实征地粮及首报并陋规酌归正供银六千五百四十两零一钱零九釐零内存留银一千九百八十二两九钱六分零起运银四千五百五十七两一钱四分九釐零遇闰加征银二百三十二两六钱九分一釐零泗城府原土改流田无顷亩新定分存江南官族田及各目役各夫役工食田共二千三百二十九白半零二十五应征秋粮本色米六百五十三石五斗七升应征地粮银五千零五两二钱三分一釐内存留银一千八百零一两五钱三分起运银三千二百零三两七钱零一釐遇闰加征银一百四十九两九钱七分零西隆州原额官民田地塘一百八十六顷九十七亩九分五釐内除江北八十五顷七十五亩八分九釐改属黔省外新定分存江南田一百零一顷二十二亩零六釐零全熟陞科不等应徴秋粮本色米三百二十四石九斗一升八合零又官仓陋规酌归正供本色米三十五石八斗五升二项共三百六十石七斗六升八合零应征地粮银一百四十九两五钱八分三釐零应征陋规酌归正供银一千一百二十九两零九分八釐零以上银共一千二百七十八两六钱八分一釐零内存留银一百二十一两四钱起运银一千一百五十七两二钱八分一釐零遇闰加征银四十三两四钱九分三釐零西林县按全书勘定下则民田一百零六顷五十亩零一分六釐零雍正八年里民首报未入全书下则民田一十九顷四十九亩五分二项共田一百二十五顷九十九亩六分六釐零全熟应征本色并首报共米四百零四石四斗四升九合零应征地粮并首报共银一百八十六两一钱九分七釐零内存留银六十两零三分起运银一百二十六两一钱六分七釐遇闰加征银三十九两二钱二分八釐零利州土州原额田无顷亩额编秋粮折色米一百石应征折粮银七十两内存留银无起运银七十两遇闰无加直𨽻郁林州原额并所属博白北流陆川兴业四县职官学民狼田地塘共一万零四百七十顷零二十三亩一分四釐零内除荒一百四十顷零一十亩零一分八釐零实征一万零三百一十八顷五十七亩二分二釐零自雍正四年至雍正九年编征新垦并里民首报垦熟共一十一顷五十五亩七分四釐零二项共田一万零三百三十顷零一十二亩九分六釐零又兴业县附征税四十七顷三十八亩五分七釐零以上实熟田共一万零三百七十七顷五十一亩五分三釐零陞科不等应征实征及首报附征秋粮熟折色米四万五千五百三十二石一斗五升三合零应征实征及首报附征地粮银四万二千六百三十三两六钱二分六釐零应征原额并审増人丁银共六千九百零九两六钱九分六釐零以上银共四万九千五百四十三两三钱二分二釐零内存留驿站银六千零七十二两一钱六分二釐零起运银四万三千四百七十一两一钱五分九釐零遇闰加征银九百零八两零一分六釐零郁林州原额正没官学民田地塘三千零四十顷零三十四亩三分七釐零内除荒四十八顷六十亩零五分五釐零实征二千九百八十二顷三十亩零八分三釐零自雍正四年至雍正九年编征新垦并里民首报垦熟共九顷四十二亩九分九釐零二项田共二千九百九十一顷七十三亩八分二釐零编徴不等应徴实徴及编徴首报秋粮折色米一万一千八百八十三石五斗七升五合零应征实征及编征首报地粮银一万零七百九十三两一钱三分一釐零应征额熟并审増人丁银共二千零六十三两八钱四分六釐零以上银共一万二千八百五十六两九钱七分七釐零内存留并驿站银共一千三百七十一两零七分三釐零起运银一万一千四百八十五两九钱零四釐零遇闰加征银二百四十六两零四分三釐零博白县原额官学民田地塘共二千四百五十七顷三十亩零八分一釐零内除荒八十七顷三十六亩二分二釐零实征二千三百六十九顷三十六亩九分二釐零雍正九年编征新垦民田共五十七亩六分七釐零二项共田二千三百六十九顷九十四亩五分九釐零应征旧熟及编征新垦秋粮折色米共九千三百四十二石三斗九升九合零应征旧熟及编征新垦地粮折粮银共九千零八十四两三钱三分九釐零应征额熟并审増人丁银共一千五百四十两零五钱七分五釐零以上银共一万零六百二十四两九钱一分四釐零内存留并驿站共银一千一百六十二两八钱六分五釐零起运银九千四百六十二两零四分九釐零遇闰加征银一百五十九两零八分九釐零北流县原额官职学夏民狼田地塘共二千二百九十六顷六十三亩六分六釐零全熟应征秋粮折色米一万一千五百六十七石四斗一升五合零应征地粮银一万零七十一两九钱九分三釐零应征原额并审増人丁银共一千二百六十五两五钱七分六釐零以上银共一万一千三百三十七两五钱六分九釐零内存留并驿站银一千二百四十一两九钱七分六釐起运银一万零九十五两五钱九分三釐零遇闰加征银一百九十三两八钱三分三釐零陆川县原额职官学民狼田地塘共一千五百四十九顷六十七亩七分七釐零内除荒八亩五分七釐零实征熟一千五百四十九顷三十九亩零七釐零雍正八年里民首报垦熟二十亩零一分三釐零二项共田一千五百四十九顷五十九亩二分零应征旧熟并首报秋粮折色米共七千一百四十二石五斗四升五合零应征旧熟并首报地粮折粮银共七千五百四十三两六钱八分八釐零应征额熟并审増人丁银共一千一百六十九两八钱六分九釐零以上银共八千七百一十三两五钱五分七釐零内存留并驿站共银一千二百零二两五钱四分三釐零起运银七千五百一十一两零一分三釐零遇闰加征银一百七十一两二钱零四釐零兴业县原额官民狼田地塘共一千一百二十六顷二十六亩五分三釐零内除荒四顷零四亩八分四釐零实征一千一百二十顷零八十六亩七分四釐零雍正八年里民首报垦熟税一顷三十四亩九分五釐又附征税四十七顷三十八亩五分七釐零三项共田一千一百六十九顷六十亩零二分六釐零应征实征及编征首报附征秋粮折色米共五千五百九十六石二斗一升九合零应征实征及编征首报附征地粮银共五千一百四十两零四钱七分五釐零应征原额并审増人丁银共八百六十九两八钱三分零以上银共六千零一十两零三钱零五釐零内存留并驿站共银一千零九十三两七钱零五釐零起运银四千九百一十六两六钱零遇闰加征银一百三十七两八钱四分七釐零广西通志卷二十四广西通志钦定四库全书广西通志卷二十五额办礼部项下陵苓香四百三十二觔一十四两四钱每觔价银四分该银一十七两三钱一分六釐蓬木五十觔每觔价银三分五釐该银一两七钱五分草果一百觔每觔价银六分该银六两以上共银二十五两零六分六釐水脚银七钱五分二釐康熈七年奉文全折又砂仁五百觔每觔价银九分六釐该银四十八两滑石四百一十觔每觔价银三分零三毫该银一十二两四钱二分三釐官桂一百六十六觔十两六钱六分零每觔价银七分五釐该银一十二两四钱九分九釐五毫五丝九忽八微零姜黄一十六觔十两六钱六分零每觔价银一钱该银二两二钱六分五釐五毫二丝五忽雄黄一百二十八觔一十五两三钱每觔价银一两六钱该银二百零四两九钱八分山豆根一十六觔十两六钱六分零每觔价银五分该银八钱三分三釐一毫二丝五忽丁香一十六觔十两六钱六分零每觔价银六两该银九十九两九钱七分七釐二毫五丝乳香一十六觔十两六钱六分零每觔价银八钱该银一十三两三钱三分三釐沉香三十觔每觔价银九两该银二百七十两没药三十觔每觔价银三两该银九十两犀角三十觔每觔价银五两该银一百五十两片脑二十五觔每觔价银一十六两该银四百两以上共银一千三百零一两三钱一分一釐六毫五丝九忽零该水脚铺垫银三十九两零三分九釐三毫四丝九忽零于康熈十年奉文全折工部项下胖䐿并皮张一千六百六十八副七分一釐每副价银二两七钱共价银四千五百一十两零七钱七分八釐该水脚银一百三十五两三钱二分三釐三毫零于顺治十六年奉文折解鱼线胶一千零一十六觔五两每觔价银六钱该银六百零九两七钱八分七釐五毫零该水脚银一十八两二钱九分三釐六毫二丝五忽零于康熈三十二年奉文既已停解价值银两归入起运项下造报奏销生铜二百八十四觔零三钱每觔价银一钱二分该银三十四两零八分二釐二毫五丝该铺垫银一两零二分二釐四毫六丝零康熈四十年奉文停解将原定铜价铺垫照数解部光禄寺活鹿三只每只价银五两五钱该价银一十六两五钱该水脚银四钱九分五釐御用监翠毛九百三十个每个价银四钱二分九釐零六丝该银三百九十九两零二分五釐八毫该水脚银一十一两九钱七分零七毫七丝四忽于顺治十八年奉文折解丁字库翎毛一十八万五千一百九十五根每百根价银四分六釐五毫九丝二忽零该银八十六两二钱八分六釐七毫九丝四忽零该水脚银二两五钱八分八釐六毫零三忽零黄麻一千五百一十六觔四两四钱每觔价银一分八釐九毫七丝九忽零该银二十八两七钱三分零四毫五丝二忽零该水脚银八钱六分一釐九毫一丝三忽零熟鐡一万零二百三十四觔四两每觔价银二分零八毫五丝零该折银二百一十三两三钱八分六釐零该水脚银六两四钱零一釐六毫零俱于康熈元年奉文折解案以上物料康熈三十二年奉文姜黄鱼线胶等既已停解价值银两归入起运项下造报奏销其本色生铜及折色翠毛翎毛黄麻仍照旧解部又于康熈四十年奉文粤西非产铜产鐡之地其添解併原征生铜俱停解送将原定铜价水脚铺垫等项银两照数解部药材胖䐿鱼胶活鹿熟鐡诸项价银俱已归入起运无庸细列其折色生铜翠毛翎毛黄麻四项共银四百七十三两九钱七分七釐二毫二丝一忽零铺垫水脚共银一十四两二钱一分九釐三毫一丝六忽零俱逐年列批解部所有桂林平乐梧州浔州南宁桞州庆逺思恩八府及郁林一州各属应解折色银数开列于后生铜桂林府属额解折色银共一两零一分三釐九毫四丝二忽零铺垫银共三分零四毫一丝七忽零灵川县额解折色银二钱七分三釐六毫二丝零铺垫银八釐二毫零八忽零兴安县额解折色银一钱三分六釐三毫零七忽零铺垫银四釐零八丝九忽零全州额解折色银三钱八分七釐零一丝二忽零铺垫银一分一釐六毫一丝零灌阳县额解折色银二钱一分七釐零三忽零铺垫银六釐五毫一丝零平乐府属额解折色银共一两三钱六分五釐零八丝零铺垫银四分零九毫五丝一忽零恭城县额解折色银七钱一分零八毫九丝六忽零铺垫银二分一釐三毫二丝六忽零昭平县额解折色银六钱五分四釐一毫八丝四忽零铺垫银一分九釐六毫二丝五忽零梧州府属额解折色银共二两四钱九分七釐零二丝五忽零铺垫银七分四釐九毫一丝零苍梧县额解折色银一钱二分四釐八毫四丝零铺垫银三釐七毫四丝五忽零藤县额解折色银一两一钱二分一釐七毫四丝八忽零铺垫银三分三釐六毫五丝二忽零懐集县额解折色银一两二钱五分零四毫三丝七忽零铺垫银三分七釐五毫一丝三忽零浔州府属额解折色银共二两五钱二分六釐六毫零一忽零铺垫银共七分五釐七毫九丝六忽零桂平县额解折色银七钱三分九釐一毫三丝三忽零铺垫银二分二釐一毫七丝三忽零平南县额解折色银一两七钱八分七釐四毫六丝八忽零铺垫银五分三釐六毫二丝四忽零南宁府属额解折色银共三两四钱二分二釐零九丝四忽零铺垫银共一钱零二釐六毫六丝二忽零宣化县额解折色银一两零八分七釐九毫四丝五忽零铺垫银三分二釐六毫三丝八忽零横州额解折色银一两二钱五分零四毫三丝七忽零铺垫银三分七釐五毫一丝三忽零永淳县额解折色银一两零八分三釐七毫一丝二忽零铺垫银三分二釐五毫一丝一忽零柳州府属额解折色银共七钱七分一釐二毫二丝零铺垫银共二分三釐一毫三丝七忽零雒容县额解折色银六钱六分二釐二毫一丝零铺垫银一分九釐八毫六丝五忽零柳城县额解折色银一钱零九釐一毫铺垫银三釐二毫七丝二忽庆逺府属额解折色银共一两三钱七分零六毫六丝五忽零铺垫银共四分一釐一毫一丝九忽宜山县额解折色银六钱六分二釐七毫五丝六忽零铺垫银一分九釐八毫八丝二忽零思恩县额解折色银七钱零七釐九毫零九忽零铺垫银二分一釐二毫三丝七忽零思恩府属额解折色银共二两二钱零四釐二毫五丝九忽零铺垫银共六分六釐一毫二丝五忽零宾州额解折色银一两九钱七分五釐六毫九丝七忽零铺垫银五分九釐二毫七丝零迁江县额解折色银一分七釐二毫零四忽铺垫银五毫一丝五忽上林县额解折色银二钱一分一釐三毫五丝八忽零铺垫银六釐三毫四丝零翠毛桂林府属额解折色银共二十七两三钱八分八釐七毫一丝四忽零水脚银共八钱二分一釐六毫五丝六忽零临桂县额解折色银二两五钱九分七釐一毫七丝零水脚银七分七釐九毫一丝五忽零灵川县额解折色银二两零六分九釐八毫四丝四忽零水脚银六分二釐零三丝五忽零兴安县额解折色银七两六钱七分九釐六毫零九忽零水脚银二钱三分零三毫八丝八忽零永福县额解折色银一两四钱八分零七毫一丝七忽零水脚银四分四釐四毫二丝一忽零义宁县额解折色银二两七钱四分三釐六毫三丝三忽零水脚银八分二釐三毫零八忽零全州额解折色银七两一钱五分一釐九毫六丝三忽零水脚银二钱一分四釐五毫五丝八忽零灌阳县额解折色银三两六钱六分七釐七毫七丝八忽零水脚银一钱一分零三丝三忽零平乐府属额解折色银共三十五两七钱二分八釐七毫三丝八忽零水脚银共一两零七分一釐八毫六丝零平乐县额解折色银六两四钱九分九釐五毫五丝八忽零水脚银一钱九分四釐九毫八丝六忽零恭城县额解折色银二两六钱四分水脚银七分九釐二毫富川县额解折色银七两六钱九分八釐一毫四丝四忽零水脚银二钱三分零九毫四丝四忽零贺县额解折色银一十四两零四分八釐四毫九丝七忽零水脚银四钱二分一釐四毫五丝四忽零修仁县额解折色银八钱六分一釐八毫三丝九忽零水脚银二分五釐八毫五丝五忽荔浦县额解折色银三两九钱八分零七毫零水脚银一钱一分九釐四毫二丝一忽零梧州府属额解折色银共六十三两零八分五釐四毫五丝五忽零水脚银共一两八钱九分二釐五毫六丝二忽零苍梧县额解折色银三两四钱水脚银一钱零二釐零藤县额解折色银五十一两四钱一分二釐三毫一丝二忽零水脚银一两五钱四分二釐三毫六丝八忽零容县额解折色银三两五钱一分三釐一毫四丝三忽零水脚银一钱零五釐三毫九丝四忽零岑溪县额解折色银二两零四分水脚银六分一釐二毫懐集县额解折色银二两七钱二分水脚银八分一釐六毫浔州府属额解折色银二十七两零八分五釐六毫一丝六忽零水脚银八钱一分二釐五毫六丝六忽零桂平县额解折色银六两二钱九分六釐八毫六丝六忽零水脚银一钱八分八釐九毫零五忽零平南县额解折色银五两五钱零三釐九毫四丝八忽零水脚银一钱六分五釐一毫一丝八忽零贵县额解折色银一十一两三钱六分六釐七毫二丝零水脚银三钱四分一釐零一忽武宣县额解折色银三两九钱一分八釐零七丝九忽零水脚银一钱一分七釐五毫四丝二忽零南宁府属额解折色银共三十八两五钱零六釐六毫九丝八忽零水脚银共一两一钱五分二釐二毫宣化县额解折色银一十六两四钱零六釐六毫九丝八忽零水脚银四钱九分二釐二毫零横州额解折色银一十三两二钱水脚银三钱九分六釐永淳县额解折色银八两八钱水脚银二钱六分四釐桞州府属额解折色银共二十一两二钱二分五釐七毫七丝四忽零水脚银共五钱六分六釐七毫六丝八忽零马平县额解折色银三两零三分九釐五毫零四忽零水脚银九分一釐一毫八丝五忽零罗城县额解折色银四两七钱四分九釐零六丝四忽零水脚银一钱四分二釐四毫七丝一忽桞城县额解折色银二两五钱九分五釐四毫七丝零水脚银七分七釐八毫六丝三忽融县额解折色银三两一钱四分五釐七毫七丝一忽零水脚银九分四釐三毫七丝二忽零象州额解折色银四两四钱三分六釐六毫七丝一忽零水脚银一钱六分三釐零九丝九忽零来宾县额解折色银三两二钱五分九釐二毫九丝四忽零水脚银九分七釐七毫七丝八忽零庆逺府属额解折色银三十一两四钱一分三釐五毫五丝七忽零水脚银九钱四分二釐四毫零六忽零宜山县额解折色银一十两零四钱水脚银三钱一分二釐天河县额解折色银一十两零四钱水脚银三钱一分二釐河池州额解折色银二两八钱五分八釐三毫三丝三忽零水脚银八分五釐七毫五丝零思恩县额解折色银七两七钱五分五釐二毫二丝四忽零水脚银二钱三分二釐六毫五丝六忽零思恩府属额解折色银一十七两四钱八分一釐三毫二丝八忽零水脚银共五钱二分四釐四毫三丝八忽零武缘县额解折色银一十两零四钱二分四釐六毫四丝七忽零水脚银三钱一分二釐七毫三丝九忽零宾州额解折色银六两二钱三分三釐七毫三丝三忽水脚银一钱八分七釐零一丝一忽零上林县额解折色银八钱二分二釐九毫四丝八忽零水脚银二分四釐六毫八丝八忽零直𨽻郁林州属额解折色银共八十七两九钱七分九釐九毫六丝八忽零水脚银共二两六钱三分九釐三毫九丝九忽零郁林州额解折色银五十五两九钱四分九釐九毫八丝九忽零水脚银一两六钱七分八釐四毫九丝九忽零博白县额解折色银二十二两八钱六分四釐二毫六丝六忽零水脚银六钱八分五釐九毫二丝七忽零北流县额解折色银三两零六分水脚银九分一釐八毫陆川县额解折色银三两零五分五釐九毫五丝一忽零水脚银九分一釐六毫七丝八忽零兴业县额解折色银三两零四分九釐七毫六丝一忽零水脚银九分一釐四毫九丝二忽零翎毛桂林府属额解折色银共八两四钱四分四釐五毫九丝八忽零水脚银共二钱五分三釐三毫三丝六忽零灵川县额解折色银二两二钱三分七釐四毫六丝七忽零水脚银六分七釐一毫二丝四忽零兴安县额解折色银一两五钱零五釐四毫二丝七忽零水脚银四分五釐一毫六丝二忽零全州额解折色银二两六钱八分九釐五毫八丝六忽水脚银八分零六毫八丝七忽零灌阳县额解折色银二两零一分二釐一毫一丝八忽零水脚银六分零三毫六丝三忽零平乐府属额解折色银七两四钱八分五釐四毫零三忽零水脚银二钱二分四釐五毫六丝一忽零恭城县额解折色银三两八钱九分六釐五毫七丝八忽零水脚银一钱一分六釐八毫九丝七忽零昭平县额解折色银三两五钱八分八釐八毫二丝五忽零水脚银一钱零七釐六毫六丝四忽零梧州府属额解折色银共一十六两五钱四分七釐零六丝零水脚银共四钱九分六釐四毫一丝零苍梧县额解折色银八钱一分六釐一毫一丝一忽零水脚银二分四釐四毫八丝三忽藤县额解折色银七两五钱八分八釐五毫一丝八忽零水脚银二钱二分七釐六毫五丝五忽零懐集县额解折色银八两一钱四分二釐四毫三丝一忽零水脚银二钱四分四釐二毫七丝二忽零浔州府属额解折色银共九两三钱一分六釐一毫三丝六忽零水脚银共二钱七分九釐四毫八丝三忽零桂平县额解折色银四钱九分四釐八毫三丝七忽零水脚银一分四釐八毫四丝五忽平南县额解折色银三两四钱零三釐一毫四丝三忽零水脚银一钱零二釐零九丝四忽零贵县额解折色银五两五钱一分八釐一毫五丝六忽零水脚银一钱六分二釐五毫四丝四忽南宁府属额解折色银共一十八两四钱一分九釐零七丝水脚银共五钱五分二釐五毫七丝一忽宣化县额解折色银六两一钱零九釐九毫七丝八忽零水脚银一钱八分三釐二毫九丝九忽零横州额解折色银六两四钱五分六釐七毫零六忽零水脚银一钱九分三釐七毫零一忽零永淳县额解折色银五两八钱五分二釐三毫八丝七忽零水脚银一钱七分五釐五毫七丝一忽零桞州府属桞城县额解折色银一两二钱四分一釐七毫九丝八忽零水脚银三分七釐二毫五丝零庆逺府属额解折色银共一十二两一钱四分一釐零九丝六忽水脚银共三钱六分一釐二毫三丝一忽零宜山县额解折色银七钱八分零一丝五忽零水脚银二分三釐四毫零天河县额解折色银一两三钱零二釐一毫八丝一忽零水脚银六分九釐零六丝五忽零河池州额解折色银六两七钱七分零五毫二丝八忽零水脚银二钱零三釐一毫一丝五忽零思恩县额解折色银二两一钱八分八釐三毫七丝二忽零水脚银六分五釐六毫五丝一忽零思恩府属宾州额解折色银五两零八分六釐一毫零五忽零水脚银一钱五分二釐五毫八丝三忽零黄麻桂林府属额解折色银共一两五钱二分一釐三毫三丝五忽零水脚银共四分五釐六毫三丝八忽零灵川县额解折色银四钱零一毫七丝八忽零水脚银一分二釐零五忽零兴安县额解折色银二钱七分九釐六毫九丝四忽零水脚银八釐三毫九丝零全州额解折色银四钱四分六釐二毫二丝八忽零水脚银一分三釐三毫八丝六忽零灌阳县额解折色银三钱九分五釐二毫三丝五忽零水脚银一分一釐八毫五丝七忽零平乐府属额解折色银共二两一钱七分七釐六毫零四忽零水脚钱共六分五釐三毫二丝七忽零恭城县额解折色银一两一钱一分八釐七毫七丝八忽零水脚银三分三釐五毫六丝三忽零昭平县额解折色银一两零五分八釐八毫二丝六忽零水脚银三分一釐七毫六丝四忽零梧州府属额解折色银共四两九钱九分七釐一毫四丝二忽零水脚银共一钱四分九釐九毫一丝二忽苍梧县额解折色银二钱四分七釐三毫八丝七忽零水脚银七釐四毫二丝一忽零藤县额解折色银二两三钱零六毫二丝五忽零水脚银六分九釐零一丝八忽零懐集县额解折色银二两四钱四分九釐一毫三丝零水脚银七分三釐四毫七丝三忽零浔州府属额解折色银共三两九钱二分零八毫七丝七忽零水脚银共一钱一分七釐六毫二丝四忽零桂平县额解折色银一两四钱一分四釐四毫五丝四忽零水脚银四分二釐四毫三丝三忽零平南县额解折色银九钱六分六釐三毫五丝六忽零水脚银二分八釐九毫九丝零贵县额解折色银一两五钱四分零六丝七忽零水脚银四分六釐二毫零一忽零南宁府属额解折色银共五两六钱零四釐九毫二丝水脚银共一钱六分八釐一毫四丝六忽宣化县额解折色银一两九钱三分一釐二毫八丝零水脚银五分七釐九毫三丝八忽零横州额解折色银二两零四分零九毫一丝五忽零水脚银六分一釐二毫二丝七忽零永淳县额解折色银一两六钱三分二釐七毫二丝八忽零水脚银四分八釐九毫八丝一忽零桞州府属桞城县额解折色银四两零一分九釐六毫四丝九忽零水脚银一钱二分零五毫八丝九忽零庆逺府属额解折色银一两一钱三分零六毫二丝三忽零水脚银三分三釐九毫一丝七忽宜山县额解折色银六钱零二釐四毫三丝一忽水脚银一分八釐零七丝二忽零思恩县额解折色银五钱二分八釐一毫九丝二忽零水脚银一分五釐八毫四丝五忽零思恩府属额解折色银一两一钱零四釐一毫八丝四忽零水脚银三分三釐一毫二丝五忽零宾州额解折色银九钱一分零六毫零三忽零水脚银二分七釐三毫一丝八忽零上林县额解折色银一钱一分三釐五毫八丝一忽零水脚银五釐八毫零七忽广西通志卷二十五广西通志钦定四库全书广西通志卷二十六屯田唐中宗景隆末王晙为桂州都督州兵旧仰食衡永晙始筑罗郛罢戍卒埭江开屯田数千顷以息转运元和初韦丹为容州刺史敎民耕织止惰游筑州城周十三里屯田二十四所敎种牟麦仁化大行宋理宗景定三年都省言广西诸郡措置屯田已有小效若邕钦宜融桞浔诸州能一体讲行可省籴运诏守臣任责措置经畧安抚提领课以殿最仍条具来上元至元二十九年秋七月併左右两道归广西宣慰司置元帅府乌克逊泽为广西两江道宣慰副使佥都元帅府事邕管徼外蛮峝泽循行竝得其阨塞处布画逺迩募民伉健者四千六百余户置雷留那扶十屯列营堡守之陂水垦田筑八堨以节潴洩得稻田若干亩嵗收谷若干石为军储三十年平章刘国杰将兵征交阯湖广行省平章哈喇哈逊戒饬将吏无扰民军中肃然俄有㫖发湖湘富民万家屯田广西以图交阯哈喇哈逊宻遣使奏曰往年逺征疮痍未复今又徙民瘴乡必将怨叛吏莫知其奏抱卷请署弗答吏再请则曰姑缓之未几使还报罢民皆感悦广西元帅府请募南丹五千户屯田事上行省哈喇哈逊曰此土着之民诚为便之内足以实空地外足以制交阯之㓂可不烦士卒而馈饷有余即命度地立为五屯统以屯长给牛种农具与之成宗大徳六年黄胜许叛逃之交阯遗弃水田五百四十五顷七亩部民有吕英者言募牧兰等处及融庆谿峝猺獞民丁于上浪忠州诸处同屯种十年平大任峝贼黄徳宁等以其所遗田续置藤州屯田上浪屯一千二百八十二户忠州屯六百一十四户那扶屯一千零九户雷留屯一百八十七户水口田屯一千五百九十九户续増藤州屯二百零八顷一十九亩明洪武间以粮饷匮乏命诸将分屯龙江等处复设各卫所创制屯田以都司统摄毎军种田五十亩为一分或百亩或七十亩或三十亩二十亩不等大率卫所军士以三分守城七分屯种又有二八一九四六中半等例皆随地而异广西都司竝所属卫所屯田共五百一十三顷四十亩永乐五年増置广西按察司佥事盘量屯田正统八年广西桂林等卫所屯田每军加给一十亩如有余剰田地即令军舍及勾补军旗如数拨给照例纳粮天顺八年苍梧县民梁思齐等请调獞兵耕守马江牙梳等巢乃调五屯獞韦公庄等凡七十八人垦苍梧平政乡田拨粮复其杂役成化初总督韩雍奏原上隆知州岑铎迁治碧滩立城堡仍将附近藤崃贼人占种并絶户田土拨与所管内土兵耕种后左江㓂定复徙归徳思恩等处狼甲于浔䕶守复业农土即以故絶遗田与之耕食有粮无差嘉靖中都御史王守仁平八寨乃议筑城于周安堡迁南丹卫官军及其家衆以居充守御清理其地屯田并各贼占据田土分拨耕种使得为业又迁江八所皆土官旧有狼兵数千因缘贼势今愿得立功自赎应许率兵入屯与南丹卫军共力筑城城完之日于城外别筑营堡与卫军犄角而守亦各分拨所遗贼田使之屯种以资衣粮隆庆六年巡抚郭应聘击破府江诸贼巢乃以三峝东西岸仙回髙天各田分给土目领之画界堡戍万厯八年筑大峝城招獞民屯种北科先征罗旁六十三山诸猺愿受约束师还复负固乃议筑城于大峝移参将镇之分列左右营舍以田招獞民百余人耕守本朝定鼎各卫所俱经裁汰所属屯田悉载全书归併各府州县管征桂林等九府原额及附征屯田共一千九百一十八顷三十八亩一分四釐零内除荒一百八十顷零一亩五分九釐零实征一千七百三十八顷三十六亩五分零康熈十九年里民首出二百一十五顷三十八亩七分二釐零内除荒四十四顷六十九亩五分四釐实征一百七十顷零六十九亩一分七釐零雍正四五各年编征新垦陞科并七八九年里民首报共三十三顷四十八亩四分三釐零又雍正七八九年首报并编征新垦未入全书共一十五顷五十七亩二分零共田一千九百五十八顷二十四亩六分零应征实征及附征首出编征首报本折米共二万零三百一十八石四斗七升八合零内折色米一万九千三百四十一石一斗九升五合本色米九百七十七石二斗八升三合零内半征折色该银三百九十两零九钱二分零半征本色该米四百八十八石六斗四升一合零应征熟折粮银并仙回峝獞租银共八千三百六十八两九钱二分七釐零应征马平宾州屯丁一百二十八丁康熈三十五年至五十年审増二十二丁该丁银五十一两零三釐免征永宁州拨给狼兵赡田三千七百亩雍正十年巡抚金鉷㑹题永宁州之桐木富禄常安三镇旧有兵田赡田每狼兵一名给田一围头目一名给田二围官属及管事等一名给田一围每围计田二十亩桐木狼兵乆经裁汰田归民户输纳富禄镇兵田一千三百八十亩该镇赡田三百二十亩常安镇兵田一千六百八十亩该镇赡田三百二十亩原在额荒数内永宁界连桞郡猺獞杂处先经添设巡检驻辖二镇适中地每月仍应添拨狼兵巡防堡隘即将前项田亩循例分给耕种免其陞科以资养赡并将头目管事人等革去余剰田围添设狼兵九名奉准在案桂林府属临桂灵川兴安阳朔义宁全州六州县原额屯田共二百四十顷零三分二釐零内除荒三十五顷七十三亩一分八釐零实征二百零四顷二十七亩一分四釐零康熈十九年里民首出一百一十五顷八十七亩八分五釐零内除荒四十四顷六十九亩五分四釐实征七十一顷一十八亩三分一釐零雍正七八两年里民首报并各年陞科共七十四亩零二釐共田二百七十六顷三十四亩四分七釐零编征不等应征实征及首出首报本折色米共三千三百一十八石六斗六升八合零内折色米三千零九十三石八斗一升一合本色米二百二十四石八斗五升七合零内半征折色该银八十九两九钱四分二釐零半征本色该米一百一十二石四斗二升八合零应征折粮银一千四百二十六两零三分零临桂县原额桂林中右二卫屯田一十顷零九十二亩五分七釐零全熟应征额编本色米一百零九石二斗五升七合零内半征折色该银四十三两七钱零二釐零半征本色该米五十四石六斗二升八合零灵川县原额桂林中右二卫屯田一十三顷八十四亩内除荒三顷五十一亩六分七釐实征一十顷零三十二亩三分三釐康熈十九年里民首出一顷四十四亩一分内除荒二十亩零四分三釐实征一顷二十三亩六分七釐零共田一十一顷五十六亩应征实征及首出本色米共一百一十五石六斗内半征折色该银四十六两二钱四分半征本色该米五十七石八斗兴安县原额桂林中右二卫屯田二十六顷七十八亩五分全熟康熈十九年里民首出四十二顷八十九亩七分九釐内除荒一十七顷六十三亩一分三釐实征二十五顷二十六亩六分六釐零雍正七八两年里民首报并各年陞科共三十九亩零二釐零共田五十二顷四十四亩一分八釐零应征实征及首出折色米共五百二十四石四斗一升八合零应征折粮银三百一十四两六钱五分一釐零阳朔县原额桂林中右二卫屯田二十四顷一十七亩九分内除荒一顷八十一亩三分实征二十二顷三十六亩六分应征额编折色米二百二十三石六斗六升应征折粮银一百七十八两九钱二分八釐永福县原额桂林中右二卫二屯一十五顷零二亩内除荒三顷六十二亩实征一十一顷四十亩康熈十九年里民首出一十四顷七十九亩二分内除荒一十二顷五十七亩四分实征二顷二十一亩八分雍正八年陞科一十五亩共田一十三顷七十六亩八分应征实征及首出折色米共一百三十七石六斗八升应征折粮银共八十二两六钱零八釐义宁县原额桂林中右二卫屯田三十一顷四十一亩五分二釐零内除荒一顷七十三亩一分二釐零实征二十九顷六十八亩三分九釐零康熈十九年里民首出三十亩零七分七釐零内除荒二十亩零五分一釐零实征一十亩零二分五釐雍正七年里民首报三十五亩共田三十顷零一十三亩六分五釐零应征实征及首出折色米共三百零一石六斗三升五合零应征折粮银一百八十两零九钱八分一釐零全州原额守御千户所屯田六十顷零七十九亩六分三釐内除荒二十一顷二十亩零八分六釐实征三十九顷五十八亩七分六釐零康熈十九年里民首出五十六顷三十三亩九分九釐零内除荒一十四顷零八亩零六釐实征四十二顷二十五亩九分二釐零共田八十一顷八十四亩六分九釐零应征实征及首出折色米共八百四十石零四斗二升二合应征折粮银二百九十四两一钱四分七釐零灌阳县原额桂林中右二卫及轻资守御所屯田五十七顷零四亩二分内除荒三顷八十四亩二分二釐实征五十三顷一十九亩九分八釐康熈十九年里民首出轻资屯田一十亩共田五十三顷二十九亩九分八釐应征实征及首出折色米共一千零六十五石九斗九升六合应征折粮银三百七十四两七钱一分五釐零平乐府属平乐恭城富川贺县修仁荔浦六县原额屯田共二百六十五顷九十七亩九分九釐零内除荒六十亩实征二百六十五顷三十七亩九分九釐零康熈十九年里民首出中右二卫屯田九十九顷五十亩零八分六釐共田三百六十四顷八十八亩八分五釐零编征不等应征实征及首报本折米共三千五百四十六石七斗七升九合零内折色米三千二百零五石三斗零一合零本色米三百四十一石四斗七升八合零内半征折色该银一百三十六两五钱九分一釐零半征本色该米一百七十石零七斗三升九合零应征折粮银併富川折租银共一千八百八十二两三钱九分五釐零应征本府径自征收仙回峝獞屯租一十五两全熟平乐县原额平乐所及桂林右卫屯余田五十四顷三十亩零二分一釐零全熟应征额编折色米六百二十石零九斗七升七合零应征折粮银三百两零一钱一分三釐零恭城县原额桂林中右二卫屯余田一百零六顷六十亩零八釐全熟康熈十九年里民首出中右二卫屯田九十九顷五十亩零八分六釐二项共二百零六顷一十亩零九分四釐零应征额编及首出折色米共一千九百六十石零五斗三升一合零应征折粮银一千二百一十九两二钱九分八釐零富川县原额守御所屯田一十五顷九十亩内除荒六十亩实征一十五顷三十亩应征实征折色米三百零六石应征折粮银一百二十三两七钱二分八釐零又征折租银七十六两五钱贺县原额守御所屯田二十三顷八十五亩三分二釐零全熟应征额编折色米二百八十七石八斗七升二合零应征折粮银一百两零七钱五分五釐零荔浦县原额桂林中右二卫屯并西喃屯共田五十三顷三十三亩四分九釐全熟应征额编本折米三百零七石二斗五升八合零内折色米二十九石九斗二升本色米二百七十七石三斗三升内半征折色该银一百一十两零九钱三分二釐半征本色该米一百三十八石六斗六升五合应征折粮银六十二两修仁县原额桂林右卫屯田一十一顷九十八亩八分八釐全熟应征额编本色米六十四石一斗四升零内半征折色该银二十五两六钱五分六釐半征本色该米三十二石零七升梧州府属苍梧容县懐集三县原额屯余丈复併附征田共四百四十顷零六十六亩四分四釐零内除荒二十六顷二十二亩八分四釐零实征四百一十四顷四十三亩六分雍正七八两年里民首报并各年编征新垦二十五顷八十四亩九分九釐零共田四百四十顷零二十八亩五分九釐零应征实征及编征首报新垦折色米共四千二百八十九石五斗五升六合零应征折粮银一千七百一十九两二钱零六釐零苍梧县原额梧州守御千户所屯田丈复新増共四十四顷二十七亩九分七釐零全熟应征额编折色米五百三十一石三斗七升三合零应征折粮银二百一十二两五钱四分九釐零容县原额守御千户所屯余舍户田一百一十七顷五十六亩二分七釐零内除荒二十六顷二十二亩八分四釐零实征九十一顷三十三亩四分二釐零雍正六七八各年编征新垦并里民首报二十五顷八十四亩九分九釐零共田一百一十七顷一十八亩四分一釐零应征实征及新垦首报折色米共八百六十石零一斗三升一合零应征折粮银共三百零一两零四分六釐零懐集县原额守御千户所屯田二十六顷八十亩又附征余田二百五十二顷零二亩二分共田二百七十八顷八十二亩二分全熟应征额编及附征併丈复折色米共二千八百九十八石零五升二合应征折粮银及马丁银共一千二百零五两六钱一分一釐浔州府属桂平贵县二县屯田共三十八顷二十七亩三分二釐零又拨𨽻武宣县屯田四十七顷九十九亩零六釐共八十六顷二十六亩三分八釐零内除荒二十五顷九十四亩四分五釐零实征六十顷零三十一亩九分三釐零雍正七年编征新垦一十亩里民首报一顷一十五亩三分六釐共田六十一顷五十七亩二分九釐零应征实征及编征本折米共一千一百四十五石七斗二升二合零内本色米二百零八石二斗二升四合折色米九百三十七石四斗九升八合零应征折粮银四百一十四两九钱九分二釐零桂平县原额浔州卫屯田一十五顷六十亩内除荒五顷二十八亩八分七釐零实征一十顷零三十一亩一分二釐零雍正七年编征新垦一十亩共田一十顷零四十一亩一分二釐零应征实征及编征本色米二百零八石二斗二升四合零应征马丁银三十九两九钱九分四釐零贵县原额奉议卫向贵二所屯田共二十二顷六十七亩三分二釐零内除荒二顷三十六亩一分三釐零实征二十顷零三十一亩一分八釐零雍正七年里民首报一顷一十五亩三分六釐共田二十一顷四十六亩五分五釐零应征实征及首报折色米共八百一十石零三斗九升九合零应征折粮银三百二十四两一钱五分九釐零武宣县原额桞州卫千户所屯田四十七顷九十九亩零六釐零内除荒一十八顷二十九亩四分四釐零实征二十九顷六十九亩六分二釐零应征实征折色米一百二十七石零九升九合零应征折粮五十两零八钱三分九釐零南宁府属宣化横州原额屯田共三百九十顷零一十七亩九分五釐零内除荒四十二顷七十四亩八分二釐零实征三百四十七顷四十三亩一分二釐零雍正九年附生遵例新垦二十一亩又雍正八九两年首报未入全书一十三顷六十亩零五分八釐零共田三百六十一顷二十四亩七分零应征实征折色米三千七百二十六石五斗九升二合零应征折粮银一千三百三十八两八钱一分七釐零宣化县原额南宁卫屯余田三百一十六顷一十三亩二分九釐零内除荒四十二顷七十四亩八分二釐零实征二百七十三顷三十八亩四分六釐零雍正九年附生遵例垦捐二十一亩又雍正八九两年首报未入全书一十三顷六十亩零五分八釐零共田八十七顷二十亩零四分零应征实征折色米二千三百八十一石四斗六升七合零应征折粮银九百零五两六钱八分七釐零横州原额驯象卫屯田七十四顷零四亩六分五釐零全熟应征额编折色米一千三百四十五石一斗二升五合零应征折粮银四百三十三两一钱三分零太平府属崇善县原额屯田地塘共一十顷零六亩四分七釐零全熟应征额编折色米五百零三石二斗三升五合零应征折粮银二百五十一两六钱一分七釐零桞州府属马平象州来宾原额屯田一百八十五顷二十三亩九分七釐零内除荒一十四顷七十四亩四分六釐零实征一百七十顷零四十九亩五分一釐零雍正七九两年里民首报垦熟共五顷七十四亩五分五釐零共田一百七十六顷二十四亩零七釐零应征实征及首报折色米共七百三十六石四斗八升四合零应征折粮银併附征熟饷银共一百五十七两八钱八分七釐零应征马平县屯余丁三十二丁该丁银一十六两马平县原额桞州卫屯田一百七十八顷零三亩九分七釐零内除荒一十一顷九十四亩二分一釐零实征一百六十六顷零九亩七分六釐零雍正七九两年里民首报共五顷四十三亩九分零共田一百七十一顷五十三亩六分七釐零应征实征及首报折色米共六百四十二石四斗零四合零应征折粮银一百一十二两四钱二分零应征屯余丁三十二丁该丁银一十六两象州原额守御所屯田四顷二十亩内除荒二顷六十一亩七分五釐实征一顷五十八亩二分五釐雍正七年里民首报一十二亩一分五釐共田一顷七十亩零四分应征额编併首报共折色米三十四石零八升应征折粮银七两八钱三分八釐零来宾县原额来宾千户所屯田三顷内除荒一十八亩五分实征二顷八十一亩五分雍正九年里民首报垦熟一十八亩五分应征实征折色米六十石应征折粮银一十八两应征附征熟饷银一十九两六钱二分九釐庆逺府属宜山思恩二县原额屯田三十五顷五十四亩六分内除荒三顷零八分五釐实征三十二顷五十三亩七分五釐应征实征折色米五百一十二石四斗九升五合零应征折粮银二百三十一两四钱九分七釐零宜山县原额庆逺卫屯田九顷六十亩零一分全熟应征额编折色米五十三石七斗六升五合零应征折粮银四十八两零五釐思恩县原额屯田二十五顷九十四亩五分内除荒三顷零八分五釐实征二十二顷九十三亩六分五釐应征额编折色米四百五十八石七斗三升应征折粮银一百八十三两四钱九分二釐思恩府属武縁及宾州迁江上林原额屯田一百八十七顷九十七亩零七釐零内除荒二十七顷五十三亩五分九釐零实征一百六十顷零四十三亩四分八釐零雍正五年编征新垦九十一亩七分八釐零共田一百六十一顷三十五亩二分六釐零应征额编及实征本色折色米共一千五百五十六石五斗四升六合零内折色米一千三百五十三石八斗二升二合零宾州本色米二百零二石七斗二升四合零应征折粮银七百一十七两四钱八分八釐零应征宾州屯丁及审増共一百一十八丁零一釐该丁银三十五两四钱零三釐武縁县原额守御千户所屯田四顷零八亩全熟应征额编折色米二百零四石应征折粮银一百一十四两五钱七分九釐零宾州原额屯田二十四顷三十一亩八分三釐内除荒三顷九十三亩三分五釐零实征二十顷零三十八亩四分七釐零应征实征本色米二百零二石七斗二升四合零应征屯丁九十六丁零一釐康熈三十五年至五十年审増二十二丁共一百一十八丁零一釐该征丁银三十五两四钱零三釐迁江县原额南丹卫屯田一百一十五顷三十一亩五分五釐内除荒一十四顷三十亩零二分实征一百零一顷零一亩三分五釐零应征额编折色米四百三十二石三斗三升四合零应征折粮银二百零三两一钱九分七釐零上林县原额南丹卫屯田四十四顷二十五亩七分零内除荒九顷三十亩零四釐零实熟三十四顷九十五亩六分六釐零雍正五年编征新垦陞科九十一亩七分八釐零共田三十五顷八十七亩四分四釐零应征实征折色米七百一十七石四斗八升八合零应征折粮银二百一十五两二钱四分六釐零直𨽻郁林州本州及附征陆川县四寨余田并北流县屯余丈复共七十六顷四十六亩九分一釐内除荒三顷四十七亩零四釐零实征七十二顷九十九亩八分六釐零雍正四年编征新垦一十七亩六分三釐零雍正七年里民首报五十三亩六分三釐零共田七十三顷七十一亩一分三釐零应征实征及编征首报折色米共九百八十二石四斗零一合零应征折粮银三百九十八两四钱六分四釐零郁林州原额守御千户所屯余丈复田共四十三顷五十六亩一分九釐零内除荒三顷四十七亩零四釐实熟四十顷零九亩一分四釐零附征陆川县四寨余田九顷一十五亩三分三釐共实征田四十九顷二十四亩四分八釐零雍正四年编征新垦一十七亩六分三釐雍正七年里民首报五十三亩六分三釐零共田四十九顷九十五亩七分五釐零应征实征及编征首报折色米共六百七十五石八斗一升一合零应征折粮银二百四十五两一钱六分九釐零北流县原额郁林所屯田二十三顷七十五亩三分八釐全熟应征额编折色米三百零六石五斗九升零应征折粮银一百五十三两二钱九分五釐零广西通志卷二十六广西通志钦定四库全书广西通志卷二十七盐法盐铁始于齐征𣙜昉于汉彼夫天地山海之藏商市货物之聚公家量取以供经费而少寛田赋崇本抑未之微意经国所必筹也粤西食盐仰给粤东往昔官般商配法久而弊伪潜生我皇上爱养元元事事为谋乐利西盐改销变通尽善复轸念灶丁艰苦饬议收私杜私各条引不滞而课易完民皆无忧淡食矣至如地不爱宝坑冶之役令行而姦自息非夫普美利于不言者欤若乃闗司桥市节制以宜而行旅益愿出于其涂仁固有先于𣙜且算者易曰有孚惠心惟勤哉志盐法附闗税汉元封初盐官二十八郡岭粤之区有南海苍梧东汉郡有盐官随事广狭置令长及丞主盐税唐干元元年籍游民业盐者为亭户免杂徭盗鬻者论以法后自淮北置巡院十三岭南其一捕私盐者姦盗为之衰息干符中中书郑畋请以岭南盐铁委广州节度使韦荷歳煮海取盐直四十万缗市米以赡安南军食宋广州东莞静安等十三场歳鬻盐二万四千余石以给本路及西路之昭桂州江南之南安军㢘州白石石康二场嵗鬻盐三万石以给本州及容白钦化䝉龚藤象宜栁邕浔贵賔梧横南仪郁林州又髙窦春雷融琼诸州各鬻以给本州无定额天圣后东西海场十三皆领于广州嵗鬻五十一万三千六百八十六石以给东西二路南渡二广之盐皆属于漕司量诸州嵗用而给之盐然广东俗富犹可通商广西地广漠而彫瘁食盐有限商贾难行自东广而出乘大水无滩碛其势甚易自西广而出水小多滩碛其势甚难建炎末鬻钞未几复止然官般客钞亦屡有更革东西两漕屡有分合绍兴元年十二月复置广西茶盐司八年诏广西盐嵗以十分为率二分令钦廉雷化髙五州官卖余八分行钞法又诏广东盐九分行钞法一分产盐州县出卖广南土旷民贫赋入不给故漕司鬻盐以其息什四为州用可以粗给而民无加赋昭州嵗收买盐钱三万六千缗以七千缗代浔贵州上供赴经畧司买马余为州用及罢官卖遂科七千缗于民户谓之縻费钱焉干道四年罢盐钞令广西漕司自认钞钱二十万其后再行钞法而州县间率以钞抑售于民其害甚于官般九年诏广西复行官般官卖法淳熈三年以广西转运司嵗收官盐息钱三分拨诸州七分充漕计从经畧使张栻请也栻去而漕臣赵公澣増盐直觔百钱为百六十钦州嵗卖盐千斛而五増之六年侍御史江溥以为言上黜公澣诏闽广卖盐自有旧额定直自今毋得擅増臣寮上言窃见广西州郡恃盐以为食而制其轻重之权者转运使也然一路地理之逺近舟车之便否户口之多寡商贾之去来郡异而县不同如邕宜融等州民户稀少不通行旅所卖之盐不过本处而常患数多昭贺与梧宾柳等州当东西水陆要冲食盐既多益而发泄而常患数少欲望我圣慈下臣此章于运司使之度一路利便之要别行裁定于公家无所亏于民间无所害实为一方久逺之利七年减广西诸州嵗贡盐数九年以胡廷直提广东同措置广西盐事十五年诏曰广南在数千里外疾痛难于上闻朕悯之尤切葢盐者民资以食向也官利其赢转而自鬻久为民疾朕为之更令俾通贩而杜官鬻民同以为利矣然利于民者官不便焉必胥动以浮言且朕知恤民而已浮言奚恤矧置监司守令以为民朕有美意弗广其推顾挠而坏之可乎自今如或有此必寘之法于是命詹仪之知静江府併广东西盐事为一司其两路卖盐嵗以十六万五千箩为额仪之等言两路盐且以十万箩为额俟三数年视其増亏乃増其额所有客钞东西路通货钱与免以便商贩十六年经畧应孟明言广中自行钞法五六年间州县率以钞抑售于民其害有甚于官般诏孟明朱晞颜与提举广西盐事王光祖从长措置经久利便毋致再有科抑之弊绍熈元年冬十月减广西五县盐直五年八月诏嵗减广西盐额十万缗元至元十三年初立广海盐课提举司办盐二万四千引三十年又立广西石康盐课提举司三十一年广西盐先给引于民而征其直私盐日横及官自鬻盐民复不售诏先以盐与民而后征之成宗元贞二年増盐价钞一引为六十五贯盐户造盐为十贯独广西如故大德十年増一万一千引至大元年又増余盐一万五千引二年十二月尚书省臣言盐价每引宜増为至大银钞四两广西者如故其煮盐工本请増为至大银钞四钱制可延祐二年正余盐通为五万一百六十五引明初湖广全省俱行淮盐后因两广用兵广西设厰于梧州并许行湖广衡永二府每盐一引纳米二斗成化间巡抚韩雍以收积米多改官盐一引许带余盐四引官盐一引纳银五分余盐每引纳银一钱后都御史秦纮又请官盐每引増带余盐二引仍前例抽收此外又多余盐觔准令自首毎引抽银二钱正徳六年御史解冕条议官盐一引止许带余盐三引仍量其地方盐价贵贱抽收广西余盐一引纳银五分有引官盐并免纳银但有多余盐觔尽罚入官不准自首嘉靖初督臣议请余盐仍例许带六引正盐免其纳银余盐毎引纳银一钱五分其夹带多盐仍许自首每引纳银二钱五分此外仍有隐匿不尽者各盘盐委官盘出入官治罪隆庆五年巡抚殷正茂以古田之役出官帑万金市苍梧商盐上桂林鬻其息资戍兵饷万厯二年题请遣官买运广盐置盐运司副提举二员于梧州使相灌输谓之官运八年题定嵗运盐五万四千四百五十四包每包工价银一分九釐顾运官往往图贱售或又欲取盈故议有成色三等盐有消卤盐有洗砂盐十三年屯盐佥事陈性学条行六事自是市盐皆酌时价其消卤洗砂三等盐皆罢百粤风土记粤西食盐非地所产皆取给于粤东粤东饶而粤西瘠商不乐至不得已官自为市葢自唐刘晏行常平盐嵗取赢钱百余万以给军饷官禄行之至今国朝以楚之长宝衡永四郡郴道二州皆附于桂林行盐每嵗于粤东买七千五百引引十四包包百二十五觔官造船给直及往返工费一嵗二运遣官统之而商分任焉又许私带十之一谓之商盐与官盐搭配出售取其余息以饷营兵嵗可得二万缗但盐出于东东人往往齮龁西商商益重困而奸伪百出虽欲禁之不可得已国朝原定额大引一万八千道康熈四年巡抚金光祖题减九千道又湖广衡州寳庆改食淮盐割去四千五百零九道实存销大引四千四百九十一道又富川县额销东省大引八百道贺县额销东省大引六百七十道通共行销大引五千九百六十一道康熈二十一年将富川贺县二县大引五百八十八道匀拨南太柳思四府属代销宣化县九十八道横州九十八道养利州四十九道永康州四十九道马平县一百九十六道武縁县九十八道富川县尚存销四百八十道贺县尚存销四百零二道康熈三十二年毎大引一道改为小引十道计改小引五万九千六百一十道康熈四十八年将灵川阳朔义宁三县小引三千四百三十五道改拨兴安全州灌阳三州县匀销灵川县拨全州二千一百零九道阳朔县拨灌阳县七百道义宁县拨兴安县二百六十九道灌阳县三百五十七道又富贺二县小引四千六百二十道匀拨平乐永安修仁荔浦恭城昭平六州县代销富川县拨平乐县七百五十八道永安州六百七十道修仁县二百一十六道荔浦县四百二十道昭平县一百一十五道贺县拨恭城县一千八百七十八道昭平县五百六十八道又宣化横州武縁三县代富川贺县行销东省小引各九百八十道共二千九百四十道改拨百色埠专销怀集县行东省大引六百道其税解西省其饷径解东省一盐觔每一大引行盐二千一百觔康熈二十年每引加盐二百六十二觔半三十二年改为小引每引行盐二百三十六觔四两雍正二年改照淮盐例每引配盐二百三十五觔通计行盐一千四百万零八千三百五十觔一行销盐觔原系商贩水客康熈二十一年因商客无现银查佥殷实各商认领分运二十二年将南太思三府改食㢘州盐郁林等七州县改食髙州盐三十二年革去水客总归埠商办运四十六年将总商禁革令各州县自募土着殷商承充雍正二年将西省引盐改归官运官销十年准将秤头余盐价银于额盐外另买备盐二万四千包盘运梧仓存贮凡遇引盐迟缺拨销仍即抵还永为预备之用黔省古州新辟苖疆是年奏准广西酌拨善后盐五百包差平其直以资盐用设埠试销嗣后随将余盐拨引运梧令柳州府代运贮仓以备埠员接运售销黎平一府酌议通销广盐十二年将各场嵗收余盐酌拨西省运销自十一年引盐为始桂林平乐浔州柳州庆逺五府属賔州一州迁江上林二县及梧州之苍梧藤县太平之永康养利二州配运惠州白沙下二场生盐每额盐十包加销余盐二包共应销余盐一万二千三百七十包南宁太平思恩三府配运㢘场熟盐每额盐十包加销余盐一包共加销余盐六千三百五十一包内除三府加销一千九百零五包外其余分拨南宁太平思恩等府各土属及新改之宁明领销南宁之土忠州其原销新宁州引盐改归百色埠代销镇安府之归顺州及向武都康等土州向食交盐今亦应酌拨领销其奉议一州仍归百色埠销引郁林等五州县及梧州府之岑溪容县配运髙场熟盐每额盐十包加销余盐一包除七州县加销一千二百四十七包容县原代销陆川引盐三百九十一包仍令代销及带销加一余盐外容县岑溪北流三县再令销余盐二千九百一十二包共销余盐四千一百五十九包一商引西税及富川贺县懐集西税共银三万二千一百七十四两七钱九分四釐零康熈二十年每引加盐二百六十二觔八两计加税银一万二千九百九十一两零二十一年将水客私加食费银二千三百四十七两一钱四分三釐零归入西税项下征收二十二年奉行豁免闰月引课三十二年广西盐课奉免加増通共税银四万七千五百一十四两六钱三分八釐零外船头银一百零四两一原额东饷银一万一千五百四十六两零康熈二十年加饷银六千二百两零二十五年奉行每引停征银五分计减银三百二十八两零三十一年加饷银二百八十二两三十二年革去水客将水客军饷余盐仓膳银八千八百四十三两零商人引饷余盐银二千三百九十一两零及额外时值银五百九十九两零共一万一千八百三十五两零归入额内名曰綑征总令埠商彚输四十六年将余费归入正项共银三万六千七百三十二两通共饷银六万六千二百六十八两二钱六分五釐零外黄江厰包税银三百七十五两零桂林府属临桂灵川兴安阳朔永福义宁全州灌阳八州县原额大引共一千四百八十八道七分康熈三十二年每一大引改为十小引计改小引一万四千八百八十七道额征西税银一万一千七百零二两零二分二釐零额征饷费银一万八千八百二十三两六钱零八釐零临桂县原额大引六百零八道六分康熈三十二年改为小引六千零八十六道额征西税银四千七百八十三两五钱三分二釐零额征饷费银七千六百九十五两三钱三分七釐零灵川县原额大引四百一十道零九分康熈三十二年改为小引四千一百零九道四十八年将小引二千一百零九道改拨全州匀销实存销小引二千道额征西税银一千五百七十一两九钱七分九釐零额征饷费银二千五百二十八两八钱六分五釐零兴安县原额大引七十三道一分康熈三十二年改为小引七百三十一道四十八年将义宁县小引二百六十九道归入本县共行销小引一千道额征西税银七百八十五两九钱八分九釐零额征饷费银一千二百六十四两四钱三分二釐零阳朔县原额大引一百一十四道五分康熈三十二年改为小引一千一百四十五道四十八年将小引七百道改拨灌阳县匀销实存销小引四百四十五道额征西税银三百四十九两七钱六分五釐零额征饷费银五百六十二两六钱七分二釐零永福县原额大引三十二道五分康熈三十二年改为小引三百二十五道额征西税银二百五十五两四钱四分六釐零额征饷费银四百一十两零九钱四分零义宁县原额大引一百零二道六分康熈三十二年改为小引一千零二十六道四十八年将小引三百五十七道改拨灌阳县又将二百六十九道拨兴安县匀销实存销小引四百道额征西税银三百一十四两三钱九分五釐零额征饷费银五百零五两七钱七分三釐零全州原额大引八十八道八分康熈三十二年改为小引八百八十八道四十八年将灵川县小引二千一百零九道归入本州共行销二千九百九十七道额征西税银二千三百五十五两六钱一分零额征饷费银三千七百八十九两五钱零五釐零灌阳县原额大引五十七道七分康熈三十二年改为小引五百七十七道四十八年将阳朔县小引七百道义宁县小引三百五十七道匀归入本县共行销小引一千六百三十四道额征西税银一千二百八十四两三钱零六釐零额征饷费银二千零六十六两零八分三釐零平乐府属平乐恭城富川贺县荔浦修仁昭平永安八州县原额大引共一千六百三十六道四分康熈二十一年将富川贺县大引五百八十八道匀拨于南太柳思四府代销实存销大引一千零四十八道四分三十二年毎一大引改为十小引计改小引一万零四百八十四道额征西税银八千二百四十两零三钱一分一釐零额征饷费银一万三千七百二十一两五钱零六釐零平乐县原额大引三十九道七分康熈三十二年改为小引三百九十七道四十八年将富川县引七百五十八道匀拨归入本县共行销小引一千一百五十五道额征西税银九百零七两八钱一分七釐零额征饷费银一千五百两零五钱八分八釐零恭城县原额大引二十一道八分康熈三十二年改为小引二百一十八道四十八年将贺县小引一千八百七十九道匀拨归入本县共行销小引二千零九十七道额征西税银一千六百四十八两二钱二分零额征饷费银二千七百五十两零五钱一分九釐零富川县原额大引八百道康熈二十一年将大引三百二十道拨于南太柳思四府属代销外实存销大引四百八十道三十二年改为小引四千八百道四十八年将小引二千一百七十九道匀拨平乐永安修仁荔蒲昭平各州县外实存销小引二千六百二十一道额征西税银二千零六十两零七分八釐零额征饷费银三千四百五十一两九钱五分一釐零贺县原额大引六百七十道康熈二十一年将大引二百六十八道拨于南太柳思四府属代销外实存销大引四百零二道三十二年改为小引四千零二十道四十八年将小引一千八百七十九道匀拨恭城县又将五百六十八道匀拨昭平县实存销小引一千五百七十三道额征西税银一千二百三十六两三钱六分一釐零额征饷费银二千零七十一两六钱九分七釐零荔蒲县原额大引二十二道康熈三十二年改为小引二百二十道四十八年将富川县小引四百二十道匀拨归入本县共行销小引六百四十道额征西税银五百零三两零三分三釐零额征饷费银八百三十一两四钱九分三釐零修仁县原额大引一十一道三分康熈三十二年改为小引一百一十三道四十八年将富川县小引二百一十六道匀拨归入本县共行销小引三百二十九道额征西税银二百五十八两五钱九分零额征饷费银四百二十七两四钱四分四釐零昭平县原额大引三十六道五分康熈三十二年改为小引三百六十五道四十八年将富川县小引一百一十五道贺县小引五百六十八道匀拨归入本县共行销小引一千零四十八道额征西税银八百二十三两七钱一分七釐零额征饷费银一千三百六十一两三钱二分四釐零永安州原额大引三十五道一分康熈三十二年改为小引三百五十一道四十八年将富川县小引六百七十道匀拨归入本州共行销小引一千零二十一道额征西税银八百零二两四钱九分五釐零额征饷费银一千三百二十六两四钱九分零梧州府属苍梧藤县容县岑溪四县怀集系领东省之引其饷费径解东省其税解西省彚解原额大引共九百三十三道康熈三十二年每一大引改为十小引计改小引九千三百三十道额征西税银三千二百七十九两一钱四分三釐零额征饷费银三千五百六十三两七钱二分九釐零苍梧县原额大引一百七十道零六分康熈三十二年改为小引一千七百零六道额征西税银一千三百四十两零八钱九分八釐零额征饷费银二千一百五十八两三钱九分二釐零藤县原额大引六十三道七分康熈三十二年改为小引六百三十七道额征西税银五百两零六钱七分五釐零额征饷费银八百零五两九钱一分七釐零容县原额大引五十八道五分康熈三十二年改为小引五百八十五道额征西税银四百五十九两八钱零三釐零额征饷费银三百五十五两一钱八分一釐零岑溪县原额大引四十道零二分康熈三十二年改为小引四百零二道额征西税银三百一十五两九钱六分七釐零额征饷费银二百四十四两二钱三分九釐零懐集县原额销东省大引六百道康熈三十二年改为小引六千道额征西税银六百六十一两八钱额征饷费银三千九百八十三两六钱五分三釐零浔州府属桂平平南贵县武宣四县原额大引共三百三十八道四分康熈三十二年改为小引三千三百八十四道额征西税银二千六百五十九两七钱八分七釐零额征饷费银四千二百八十一两三钱四分一釐零桂平县原额大引一百三十九道八分康熈三十二年改为小引一千三百九十八道额征西税银一千零九十八两八钱一分三釐零额征饷费银一千七百六十八两六钱九分八釐零平南县原额大引四十三道四分康熈三十二年改为小引四百三十四道额征西税银三百四十一两一钱一分九釐零额征饷费银五百四十九两零八分七釐零贵县原额大引一百三十道零八分康熈三十二年改为小引一千三百零八道额征西税银一千零二十八两零七分四釐零额征饷费银一千六百五十四两八钱五分三釐零武宣县原额大引二十四道四分康熈三十二年改为小引二百四十四道额征西税银一百九十一两七钱八分一釐零额征饷费银三百零八两七钱零三釐零南宁府属宣化横州上思新宁隆安永淳六州县原额大引共六百三十七道九分康熈二十一年将富贺二县大引一百九十六道匀拨府属代销共大引八百三十三道九分三十二年改为小引八千三百三十九道四十八年将代销小引一千九百六十道改拨武縁县百色埠行销实销小引六千三百七十九道额征西税银五千零一十三两八钱二分五釐零额征饷费银三千八百七十八两零一分零宣化县原额大引二百三十四道三分康熈二十一年将富贺二县大引九十八道匀拨本县代销共大引三百三十二道三分三十二年改为小引三千三百二十三道四十八年将代销小引九百八十道改拨武縁县百色埠行销实销小引二千三百四十三道额征西税银一千八百四十一两五钱七分三釐零额征饷费银一千四百二十四两六钱七分五釐零横州原额大引八十五道七分康熈二十一年将富贺二县大引九十八道匀拨本州代销共大引一百八十三道七分三十二年改为小引一千八百三十七道四十八年将代销小引九百八十道改拨武縁县百色埠行销实销小引八百五十七道额征西税银六百七十三两五钱九分三釐零额征饷费银五百二十两零三钱二分六釐零上思州原额大引一十七道九分康熈三十二年改为小引一百七十九道额征西税银一百四十两零六钱九分二釐零额征饷费银一百零八两八钱四分二釐零新宁州原额大引一百四十八道七分康熈三十二年改为小引一千四百八十七道额征西税银一千一百六十八两七钱六分六釐零额征饷费银九百零四两一钱七分九釐零隆安县原额大引四十一道六分康熈三十二年改为小引四百一十六道额征西税银三百二十六两九钱七分一釐零额征饷费银二百五十二两九钱五分一釐零永淳县原额大引一百零九道七分康熈三十二年改为小引一千零九十七道额征西税银八百六十二两二钱三分零额征饷费银六百六十七两零三分七釐零太平府属崇善左州养利永康四州县原额崇善左州额销大引一百二十八道七分养利永康代销富贺二县共九十八道通共行销大引二百二十六道七分康熈三十二年改为小引二千二百六十七道额征西税银一千七百八十一两八钱三分六釐零额征饷费银一千四百二十七两二钱二分三釐零崇善县原额大引三十五道八分康熈三十二年改为小引三百五十八道额征西税银二百八十一两三钱八分四釐零额征饷费银二百一十七两三钱五分八釐零左州原额大引九十二道九分康熈三十二年改为小引九百二十九道额征西税银七百三十两一钱八分四釐零额征饷费银五百六十四两零三分九釐零养利州原代销富贺二县大引四十九道康熈三十二年改为小引四百九十道额征西税银三百八十五两一钱三分四釐零额征饷费银三百二十二两九钱一分三釐零永康州原代销富贺二县大引四十九道康熈三十二年改为小引四百九十道额征西税银三百八十五两一钱三分四釐零额征饷费银三百二十二两九钱一分三釐零柳州府属马平雒容罗城栁城融县懐逺象州及来賔八州县原额大引二百四十道七分康熈二十一年将富贺二县大引一百九十六道匀拨府属代销共大引四百三十六道七分三十二年改为小引四千三百六十七道额征西税银三千四百三十二两四钱一分三釐零额征饷费银五千六百二十六两六钱七分四釐零马平县原额大引一十三道四分康熈二十一年将富贺大引一百九十六道匀拨本县代销共大引二百零九道四分三十二年改为小引二千零九十四道额征西税银一千六百四十五两八钱六分二釐零额征饷费银二千七百五十两零九钱二分六釐零雒容县原额大引五道三分康熈三十二年改为小引五十三道额征西税银四十一两六钱五分七釐零额征饷费银六十七两零五分四釐零罗城县原额大引一十三道九分康熈三十二年改为小引一百三十九道额征西税银一百零九两二钱五分二釐零额征饷费银一百七十五两八钱五分九釐零柳城县原额大引一十六道三分康熈三十二年改为小引一百六十三道额征西税银一百二十八两一钱一分六釐零额征饷费银二百零六两二钱二分三釐零融县原额大引三十三道八分康熈三十二年改为小引三百三十八道额征西税银二百六十五两六钱六分四釐零额征饷费银四百二十七两六钱三分零怀逺县原额大引三十五道六分康熈三十二年改为小引三百五十六道额征西税银二百七十九两八钱一分二釐零额征饷费银四百五十两零四钱零三釐零象州原额大引一百零九道九分康熈三十二年改为小引一千零九十九道额征西税银八百六十三两八钱零二釐零额征饷费银一千三百九十两零四钱三分零来賔县原额大引一十二道五分康熈三十二年改为小引一百二十五道额征西税银九十八两二钱四分八釐零额征饷费银一百五十八两一钱四分七釐零庆逺府属宜山河池天河思恩一州三县原额大引一百四十四道康熈三十二年改为小引一千四百四十道额征西税银一千一百三十一两八钱二分四釐零额征饷费银一千八百二十一两八钱五分四釐零宜山县原额大引五十四道一分康熈三十二年改为小引五百四十一道额征西税银四百二十五两二钱二分零额征饷费银六百八十四两四钱六分一釐零河池州原额大引三十五道六分康熈三十二年改为小引三百五十六道额征西税银二百七十九两八钱一分二釐零额征饷费银四百五十两零四钱零三釐零天河县原额大引八道二分康熈三十二年改为小引八十二道额征西税银六十四两四钱五分一釐零额征饷费银一百零三两七钱四分四釐零思恩县原额大引四十六道一分康熈三十二年改为小引四百六十一道额征西税银三百六十二两三钱四分一釐零额征饷费银五百八十三两二钱四分六釐零思恩府属武縁县及百色埠又新𨽻賔州迁江上林一州二县原额大引三百一十五道四分康熈二十一年匀拨武縁代销富川贺县大引九十八道共大引四百一十三道四分三十二年改为小引四千一百三十四道四十八年将武縁代销富贺小引改拨百色埠九百八十道又宣化横州代销富贺小引改拨百色埠行销一千九百六十道共销小引六千零九十四道额征西税银四千七百八十九两八钱零八釐零额征饷费银四千九百零三两九钱五分零武縁县原额大引一百五十五道六分康熈二十一年将富贺大引九十八道匀拨本县代销共大引二百五十三道六分三十二年改为小引二千五百三十六道四十八年将代销小引九百八十道改拨百色埠行销实行销小引一千五百五十六道额征西税银一千二百二十二两九钱八分九釐零额征饷费银九百四十四两七钱二分零百色埠康熈二十一年将富贺二县大引匀拨宣化县代销九十八道横州代销九十八道武縁代销九十八道共大引二百九十四道三十二年改为小引二千九百四十道四十八年改拨百色埠代销额征西税银二千三百一十两零八钱零九釐零额征饷费银一千九百三十七两四钱七分八釐零賔州原额大引八十七道康熈三十二年改为小引八百七十道额征西税银六百八十三两八钱一分零额征饷费银一千一百两零七钱零三釐零迁江县原额大引一十五道八分康熈三十二年改为小引一百五十八道额征西税银一百二十四两一钱八分六釐零额征饷费银一百九十九两八钱九分八釐零上林县原额大引五十七道康熈三十二年改为小引五百七十道额征西税银四百四十八两零一分四釐零额征饷费银七百二十一两一钱五分一釐零直𨽻郁林州属本州及博白北流陆川兴业一州四县原额大引共六百九十七道八分康熈三十二年改为小引六千九百七十八道额征西税银五千四百八十四两六钱三分四釐零额征饷费银四千二百三十六两六钱七分二釐零郁林州原额大引二百一十二道六分康熈三十二年改为小引二千一百二十六道额征西税银一千六百七十一两零一分三釐零额征饷费银一千二百九十两零七钱九分三釐零博白县原额大引七十四道五分康熈三十二年改为小引七百四十五道额征西税银五百八十五两五钱六分二釐零额征饷费银四百五十二两三钱二分四釐零北流县原额大引一百三十三道七分康熈三十二年改为小引一千三百三十七道额征西税银一千零五十两零八钱六分八釐零额征饷费银八百一十一两七钱五分七釐零陆川县原额大引一百四十二道九分康熈三十二年改为小引一千四百二十九道额征西税银一千一百二十三两一钱七分九釐零额征饷费银八百六十七两六钱一分三釐零兴业县原额大引一百三十四道一分康熈三十二年改为小引一千三百四十一道额征西税银一千零五十四两零一分二釐零额征饷费银八百一十四两一钱八分五釐零广西通志卷二十七广西通志钦定四库全书广西通志卷二十八𣙜税晋武帝泰始末交州牧陶璜上言以合浦郡土地硗确无有田农百姓唯以採珠为业商贾去来以珠贸米而呉时珠禁甚严虑百姓私放好珠禁絶去来人以饥困又所调猥多限每不充今请上珠三分输二次者输一麤者蠲除自十月讫二月非採上珠之时听商旅往来诏并从之唐大厯十四年诏邕州所奏金坑诚为润国但语人以利非朕素懐岂尚兹难得之物生其可欲之心其坑任人开採官不得禁元和四年勅五岭以北所有银坑依前任百姓开採禁现钱出岭太和七年御史台奏岭南道擅置竹綀场税法至重宜准三年赦文各道除两税外不得妄有科配其擅加权率一切停止九年盐铁转运使奏变江淮岭南茶法并请加税以赡邦计宋开宝四年禁岭南商税盐麴如荆湖法五月罢贺州银场五年五月诏罢岭南道媚川都採珠先是刘鋹于海门镇募兵能採珠者二千人号媚川都凡採珠者必以索系石被于体而没焉深者至五百尺溺死者甚衆及平岭南废之仍禁民採取未几复官取容州海渚亦产珠官置吏掌之六年诏岭南商贾赍生药者勿算淳化二年诏曰闗市之租其来旧矣用度所出未遑削除正算之条当从寛简宜令诸路转运使以部内州军市征所算之名品共参酌裁减以利细民又诏除商旅货币外凡贩夫贩妇细碎交易并不得收其算天圣中有请算钱以助给费者仁宗曰货泉之利欲流天下而通有无何可算也不许天圣至治平间每下诏书委所在视冶之不发者或废冶或蠲主者所负嵗课率以为常而有司有请亦輙从之无所吝故冶之兴废不常而嵗课増损系焉熈宁元年诏天下宝货坑冶不发而负嵗课者蠲之七年广西经畧司言邕州填乃峝产金请置金场后五年凡得金为钱二十五万缗元丰四年以邕州所产金薄罢贡靖康元年诸路坑冶苗矿或旧有今无悉令蠲损凡民承买金场并罢建炎三年诏福建广南自崇宁以来嵗买上供银数浩大民力不堪嵗减三分之一四年罢宜州嵗市朱砂二万两绍兴二十五年十二月勅访闻场务利于所入以至士夫举子道路之费摉箧倒囊一切栏税可令禁之干道四年诏诸州县不得私制税场邀阻客旅嘉定四年二月罢广西诸州牛税五年四月臣僚言广中无名场税在在有之乞并令输免宋时诸州置商税务广南东西路桂州务十四容州务五象州务七昭州务十二贺州务二十一贵州务十柳州务九宜州务五宾州务四浔横二州务各二邕融梧藤龚白等州务各一熈宁间额率五千贯以下广西有银坑令供银置场发卖又有铜坑铁坑铅坑钖坑郁林输铁二万七千五百觔浔州输铅二万二千二百觔賔州输铅五千一百觔邕州输铅五千觔昭州输铅六千觔贺州出钖尤盛输钖一万二千六百觔柳州输钖二千四百觔宜山县有宝积监在城西二百五十里乃河池州西境设监官一员管坑户穴地深五七丈或至十余丈取矿砂入炉炼一昼夜始成铅汁又入小炉再炼之始成银以充贡时己未嵗其坑崩䧟坑丁皆压死遂罢不敢採监废今地皆属土官又有玉田场在城西南一百五十里为河池州东北境设官管坑丁採矿以贡皆如宝积监旋亦废又有富安监在城南一百六十五里设监官管坑户採砂以贡其砂脉延绵白石中坑户以火燬石凿而取之得砂凡四等大则颗块次则箭头又次则颗粒余皆末砂价以是为等差自后猺贼叛乱坑丁逃散砂脉亦尽监遂罢不採又有乐耕场在府西北二百三十里去普义寨五里设坑丁开铅坑以应经畧司取需后以猺獞叛乱坑户逃窜遂罢不採而场亦废明永乐十五年有言广西南丹州矿发者命内臣开採嵗余得金九十六两旋变为钖乃止宣徳二年初𣙜鱼商民摊等课商课鱼课纳银者自宣德七年为始每银一两纳钞一百贯正德十六年初置盘盐厰于梧州万厯十一年罢新仓埠鱼盐税十六年革郁林州牛税从知州江龙请也二十七年以御马监沈永寿𣙜矿税坐梧州梧民不知商商皆客民监至知府凌嗣音与苍梧知县刘珍申明旧额亲诣盘抽民始不扰国朝桂林平乐梧州浔州南宁庆逺六州及富川贺县懐逺三县各闗厰桥杂税并临桂灵川永宁义宁全州平乐永安恭城富川贺县修仁荔浦昭平梧州府苍梧怀集博白北流陆川怀逺来賔思恩府田州等府州县小税当税共二十三处原额共征税银二万五千四百六十七两八钱三分四釐零遇闰年加税银一千五百七十四两五钱六分案梧浔二府厰税向系知府征收起解雍正四年改委官监收其梧州府应征鱼苗地租灰饷渡饷等银原属小税不在杂税之内仍系梧州知府照旧征解再柳州府向有牛税银四十一两二钱雍正七年知府钱元昌详称奉文禁革牛纲既无牛纲贩买牛只经过亦无抽收分毫税课应请题明豁免奉准在案所有各府州县额税开列于后桂林府桂林府东门桥旧额税银六百三十二两六钱九分四釐零额解春季分银一百四十六两零三分六釐零夏季分银一百四十六两一钱六分六釐零秋季分银一百四十六两四钱九分六釐零冬季分银一百九十三两九钱九分六釐零蛋户首出鱼课银九两四钱六分二釐零实共税银六百四十二两一钱五分六釐零临桂县水槽野鸡银矿厰又铅矿厰义宁县牛路山银矿厰又临桂等县涝江等各铜矿厰矿砂衰旺不常难以预定课额视所採数随征随解平乐府平乐府桥旧额杂税银一千一百八十九两八钱一分四釐零额解春季分银二百两夏季分银二百两秋季分银三百八十九两四钱八分五釐零冬季分银四百两零三钱二分八釐零遇闰年加银六十六两六钱六分六釐零商人首出糖榨税银一百四十两油榨税银三十一两五钱蛋户首出鱼苖税银三十两鱼潭税银一十八两鸬鹚税银六两三钱实共税银一千四百一十五两六钱一分四釐零富川县厰旧额税银五百一十五两三钱额解每季分银一百二十八两八钱二分五釐遇闰年加银四十七两一钱零八釐零认増油榨税银五十两实共税银五百六十五两三钱贺县厰旧额杂税银二千五百零九两五钱四分零额解春季分银四百三十四两九钱二分三釐夏季分银三百九十八两六钱八分八釐秋季分银五百七十三两八钱九分冬季分银一千一百零二两零三分九釐遇闰年加钱一百四十六两三钱五分七釐蛋戸鱼油鱼课银一十九两零八釐零实共税银二千五百二十八两五钱四分八釐零蕉木山银矿厰尖山银矿厰又竹笼湖水口沟等处钖矿厰荔浦县茶谿山银矿厰矿砂衰旺不常惟视所採数随征随解课额无定梧州府梧州府厰旧额抽收杂税并更名税共银一万零九百七十六两八钱一分四釐额解春季分银二千一百八十两零一钱零夏季分银二千一百一十七两零八分秋季分银三千一百八十五两二钱九分零冬季分银二千九百九十四两三钱二分又更名税银每季分一百二十五两遇闰年加银七百四十七两三钱六分二釐零雍正八年新定酌加额税并旧额共银四万六千八百二十八两零二分苍梧县芋荚山金厰雍正九年因出砂微薄不敷工本停採懐集县厰旧额杂税银二千三百一十六两零四分额解每季分银五百七十九两零一分遇闰年加银一百九十三两二钱三分上富山银矿厰又将军山银矿厰铁屎坪矿厰矿之衰旺不常视所採数随征随解难以预定课额浔州府浔州府厰旧额抽收杂税银四千三百四十六两六钱二分二釐零额解春季分银一千零四十三两六钱四分零夏季分银九百六十六两二钱三分秋季分银一千二百八十一两八钱六分冬季分银一千零五十四两八钱八分遇闰年加银三百二十二两零七分七釐零雍正八年新定酌加额税并旧额共银三万四千一百三十一两三钱六分零南宁府南宁府河下㯽榔税旧额税银五百一十六两额解每季分银一百二十九两遇闰年加银四十三两果化土州定西山雄黄矿厰其矿衰旺不常课额难以预定惟视所採数随征随解太平府太平府属恩城土州朱砂厰矿之衰旺不常视所採数随征随解课额无定庆逺府庆逺府厰旧额杂税银一百四十六两九钱二分六釐额解春季分银三十六两七钱三分夏季分银三十六两七钱五分秋季分银三十六两七钱二分六釐冬季分银三十六两七钱二分河池州蔡村银矿厰又南丹银矿厰挂红山银矿厰南丹钖矿厰四厰矿砂衰旺不常每视所採数征解课额无定各府州县小税桂林府临桂县额征墟场小税银一百零一两八钱七分内除荒三十两零二钱七分实征银七十一两六钱商民首钖箔税银一两九钱二分典当二铺征税银一十两实共征税银八十三两五钱二分灵川县额征墟场小税银二十一两二钱永宁州额征墟场小税银三十两义宁县额征墟场小税银二十六两四钱全州原报典当一舖征税银五两平乐府平乐县原额花麻地小税并修堤银共三百零九两三钱内除荒一百六十四两九钱五分实征银一百四十四两三钱五分花麻地税银一百二十六两三钱五分修堤银一十八两恭城县原额花麻地税及盐木商税共八十三两六钱五分内除荒二十七两九钱七分实征银五十五两六钱八分花麻地税银一十一两六钱八分伸家猺大小涝山税银一十五两猪税银四两盐木小税银二十五两富川县额征猪税抵充牛判银五十七两三钱三分贺县额征花麻地小税锄头地租认増杂税城濠租共银一百一十六两四钱九分三釐零花麻地租银四十三两九钱九分三釐零锄头地租银一十九两五钱认増杂税银五十两城濠租银三两荔浦县原额花麻地小税银九十一两二钱九分内除荒四十九两二钱九分实征银四十二两修仁县原额花麻地小税银七两六钱一分一釐内除荒四两八钱一分一釐实征银二两八钱昭平县额征花麻盐木认増杂项小税银共一百六十两零七钱零盐木税银八十四两五钱认増杂税银五十两花麻地税银二十六两二钱零永安州原额花麻地小税及盐木商税共银九十八两三钱二分二釐内除荒五十五两三钱八分一釐实征银四十二两九钱四分一釐零花麻地税银六两二钱五分六釐盐木小税银三十六两六钱八分五釐零梧州府额征鱼苖地租灰饷渡饷小税共银一百二十五两鱼苖银八十五两地租银一十五两渡饷银一十三两灰饷银一十二两苍梧县原额典当一舖征税银五两懐集县额征墟场小税银五十两遇闰年加银八两七钱六分柳州府懐逺县额征小税银一百三十两来賔县额征墟场小税银四十九两四钱思恩府额征陆干等墟小税银六十六两遇闰年加银五两五钱田州额征河税银二百两直𨽻郁林州博白县额征小税银一百二十两北流县额征小税银四百两陆川县额征米场墟小税银八十两广西通志卷二十八广西通志钦定四库全书广西通志卷二十九积贮周礼自邦以逮县都之委积遗人掌之九谷之数廪人掌之后世常平社仓义仓或掌于官或听于民大要増价利农减价利民所以为民生计则一也圣朝重农敦本劝谕风行以故迎和召稔粤虽僻逺比者储峙之丰埒于江楚古州新辟苖疆兵粮接济亦嵗资运谷数千夫通三十年以制用而旱涝不能为灾谓非良法之在人者欤谨葢藏时出纳是固司民社者之所莫敢后也夫志积贮广西全省常平仓应贮谷三十八万三千六百九十三石九斗六升三合存仓官庄禾谷改贮米一千三百零七石一斗四升官员生俊捐纳谷六十九万五千五百二十三石六斗零社仓谷二万一千六百一十七石七斗三升零拨剩兵粮等米存仓改谷二十七万零一百七十一石八斗八升零桂林府常平仓所属州县应贮谷七万六千石府仓并属州县分贮捐纳谷共一十八万四千四百九十三石六斗内府仓六万三千八百四十五石社仓所属州县共谷二千零一十四石一斗三升广储仓并属州县拨剩存仓米改谷共一十万四千五百二十九石六斗三升零内广储仓二万一千四百二十五石零临桂县存仓应贮谷一万石分贮捐纳谷一万三千二百九十四石七斗一升零社仓谷一百四十一石四斗五升拨剩存仓米改谷一万八千六百三十七石八斗六升零灵川县存仓应贮谷一万石分贮捐纳谷一万二千零四十二石拨剩存仓米改谷九千九百九十五石一斗一升零兴安县存仓应贮谷一万石分贮捐纳谷一万五千石社仓谷五十二石三斗拨剩存仓米改谷四千八百一十九石六斗四升零阳朔县存仓应贮谷八千石分贮捐纳谷八千石社仓谷三百三十石零二斗九升拨剩存仓米改谷四百六十三石八斗四升零永宁州存仓应贮谷六千石分贮捐纳谷六千石社仓谷一百四十二石八斗四升拨剩存仓米改谷四千四百五十六石九斗五升零永福县存仓应贮谷六千石分贮捐纳谷八千石社仓谷四百零二石拨剩存仓米改谷九百六十一石七斗三升零义宁县存仓应贮谷八千石分贮捐纳谷六千石社仓谷七百四十六石拨剩存仓米改谷九千五百五十三石八斗六升零全州存仓应贮谷一万石分贮捐纳谷三万石拨剩存仓米改谷二万六千八百四十二石三斗五升零灌阳县存仓应贮谷八千石分贮捐纳谷二万二千三百一十一石六斗二升零社仓谷一百九十九石二斗五升拨剩存仓米改谷七千三百七十三石二斗零平乐府常平仓所属州县应贮谷六万三千石府仓并属州县分贮捐纳谷五万六千石内府仓二万石社仓谷所属州县共四千六百五十一石八斗四升零庆丰仓并属州县拨剩存仓米改谷八千四百八十石零九斗五升零内庆丰仓四千四百六十五石五斗七升零平乐县存仓应贮谷八千石分贮捐纳谷八千石社仓谷一千零二十八石四斗一升二合拨剩存仓米改谷四十二石五斗五升零恭城县存仓应贮谷六千石分贮捐纳谷三千石社仓谷九百一十七石五斗五升富川县存仓应贮谷八千石分贮捐纳谷六千石社仓谷五百四十九石五斗拨剩存仓米改谷二千二百七十石零贺县存仓应贮谷一万石分贮捐纳谷六千石社仓谷一百八十五石零六升零荔浦县存仓应贮谷六千石分贮捐纳谷二千石社仓谷二百四十五石四斗修仁县存仓应贮谷一万石分贮捐纳谷二千石社仓谷二百四十九石六斗五升拨剩存仓米改谷一十七石六斗一升昭平县存仓应贮谷八千石分贮捐纳谷六千石社仓谷八百四十四石二斗七升拨剩存仓米改谷一千六百八十五石八斗二升零永安州存仓应贮谷六千石分贮捐纳谷三千石社仓谷六百三十二石梧州府常平仓所属各县应贮谷四万四千石府仓并属县分贮捐纳谷共一十万零八千七百二十石内府仓四万一千七百四十石社仓谷所属各县共三千零三十九石一斗零各县拨剩存仓米改谷三千七百三十七石三斗六升苍梧县存仓应贮谷一万石分贮捐纳谷一万五千石社仓谷五百六十三石七斗一升零藤县存仓应贮谷一万石分贮捐纳谷二万石社仓谷八百三十四石七斗四升容县存仓应贮谷八千石分贮捐纳谷一万三千石社仓谷四百八十一石七斗五升岑溪县存仓应贮谷六千石分贮捐纳谷一万二千九百八十石社仓谷三百五十三石零四升拨剩存仓米改谷二百四十一石二斗三升零懐集县存仓应贮谷一万石分贮捐纳谷六千石社仓谷八百零五石八斗五升零拨剩存仓米改谷三千四百九十六石一斗二升零浔州府常平仓所属各县应贮谷三万六千石府仓并属县分贮捐纳谷六万九千一百五十石内府仓四万四千石社仓所属各县共二千三百六十九石二斗三升零各县拨剩存仓米改谷五万七千八百一十七石七斗零桂平县存仓应贮谷一万石分贮捐纳谷五千石社仓谷五百一十八石六斗七升拨剩存仓米改谷二万五千零九十石零六斗六升零平南县存仓应贮谷一万石分贮捐纳谷三千一百五十石社仓谷九百一十七石六斗二升零拨剩存仓米改谷九千五百五十石四斗五升零贵县存仓应贮谷一万石分贮捐纳谷七千石社仓谷九百三十二石九斗三升零拨剩存仓米改谷一万九千七百零七石一斗五升零武宣县存仓应贮谷六千石分贮捐纳谷一万石拨剩存仓米改谷三千四百五十四石四斗三升零南宁府常平仓所属州县应贮谷四万四千石府仓并属州县分贮捐纳谷一十四万五千六百六十石内府仓六万六千六百六十石社仓谷所属州县共三千七百六十八石二斗二升零各州县拨剩存仓米改谷二万八千九百三十七石二斗六升宣化县存仓应贮谷一万石分贮捐纳谷二万石社仓谷六百六十九石一斗四升零拨剩存仓米改谷二万零八百二十四石零横州存仓应贮谷一万石分贮捐纳谷二万石社仓谷一千一百四十二石一斗一升零拨剩存仓米改谷六千七百九十一石一斗七升零上思州存仓应贮谷六千石分贮捐纳谷六千石社仓谷七百六十三石二斗二升零新宁州存仓应贮谷六千石分贮捐纳谷一万石社仓谷二百四十五石八斗五升隆安县存仓应贮谷六千石分贮捐纳谷八千石社仓谷八百一十八石八斗三升零永淳县存仓应贮谷六千石分贮捐纳谷一万五千石社仓谷一百二十九石零六升拨剩存仓米改谷一千三百二十二石零八升零太平府常平仓所属州县应贮谷二万四千石府仓并属州县分贮捐纳谷一万七千五百石内府仓谷一万石社仓谷所属州县共二千三百八十八石六斗八升零府贮拨剩存仓米改谷六百七十五石六斗三升零崇善县存仓应贮谷六千石分贮捐纳谷二千石社仓谷五百七十石零二斗九升零左州存仓应贮谷六千石分贮捐纳谷二千石社仓谷七百三十二石一斗四升零养利州存仓应贮谷六千石分贮捐纳谷一千五百石社仓谷四百三十一石六斗四升永康州存仓应贮谷六千石分贮捐纳谷二千石社仓谷六百五十四石六斗零镇安府存仓官租禾觔归入常平应贮谷三千一百九十三石九斗六升三合柳州府常平仓所属州县应贮谷四万六千五百石府仓并属州县分贮捐纳谷一十二万五千石内府仓谷五万五千石社仓谷所属州县共一千五百三十四石六斗二升零大军仓并属州县拨剩存仓米改谷二万七千二百四十一石四斗一升零内粮㕔五千六百六十四石马平县存仓应贮谷六千石分贮捐纳谷一万二千石社仓谷四十石拨剩存仓米改谷五千六百零四石八斗五升零雒容县存仓应贮谷六千石分贮捐纳谷五千石社仓谷二百八十石零九斗四升零罗城县存仓应贮谷六千石分贮捐纳谷八千石社仓谷一百四十三石八斗拨剩存仓米改谷五百七十九石二斗七升零柳城县存仓应贮谷八千石分贮捐纳谷一万石社仓谷二百五十四石一斗二升拨剩存仓米改谷五千六百八十七石五斗六升零融县存仓应贮谷八千石分贮捐纳谷一万石社仓谷三百二十一石七斗六升拨剩存仓米改谷四千八百九十二石一斗一升零懐逺县存仓应贮谷六千石分贮捐纳谷八千石社仓谷三百二十五石六斗一升零象州存仓应贮谷六千石分贮捐纳谷一万石社仓谷一百二十四石零三升零拨剩存仓米改谷一千八百五十石零二斗五升零来賔县存仓应贮谷五百石分贮捐纳谷七千石社仓谷四十四石三斗五升拨剩存仓米改谷二千四百六十二石九斗七升零庆逺府常平仓所属州县应贮谷三万二千石府广盈仓并属州县分贮捐纳谷共二万二千五百石内府仓谷一万二千石社仓谷所属州县共六百一十石零二斗九升零各州县拨剩存仓米改谷三万三千九百零七石二斗四升零宜山县存仓应贮谷八千石分贮捐纳谷三千石拨剩存仓米改谷一万六千一百四十二石九斗六升零河池州存仓应贮谷六千石分贮捐纳谷二千石社仓谷一百五十石零三斗四升零拨剩存仓米改谷二千五百一十三石六斗九升零天河县存仓应贮谷六千石分贮捐纳谷一千五百石社仓谷一百九十四石一斗拨剩存仓米改谷六千八百六十一石三斗七升零思恩县存仓应贮谷六千石分贮捐纳谷二千石社仓谷三十一石三斗拨剩存仓米改谷八千二百八十五石八斗七升零茘波县存仓应贮谷六千石分贮捐纳谷二千石社仓谷二百三十四石五斗五升思恩府常平仓应贮匀贮谷府仓并属县仓共二万石内府仓谷四千石又賔州迁江上林一州二县应贮谷共二万四千石分贮谷共二万三千石社仓属县谷一十二石七斗又賔州迁江上林社仓谷共五百二十石零六斗拨剩存仓米改谷四千二百三十九石九斗零武縁县存仓应贮匀贮共谷一万六千石社仓谷一十二石七斗賔州常平仓应贮谷一万石分贮捐纳谷一万石社仓谷一百四十五石二斗五升拨剩存仓米改谷四千二百三十九石九斗零迁江县存仓应贮谷六千石分贮捐纳谷五千石社仓谷一百八十八石九斗上林县存仓应贮谷八千石分贮捐纳谷八千石社仓谷一百八十六石四斗五升泗城府府仓官庄禾谷改贮米一千三百零七石一斗四升常平仓所属州县应贮谷一万二千石所属州县分贮捐纳谷五千石社仓谷所属州县共一千零一十六石五斗四升零各州县拨剩存仓米改谷共一百二十七石九斗五升零西隆州存仓应贮谷六千石分贮捐纳谷三千石社仓谷六百零八石七斗拨剩存仓米改谷一百一十九石七斗七升零西林县存仓应贮谷六千石分贮捐纳谷二千石社仓谷四百零七石八斗四升零拨剩存仓米改谷八石一斗八升零直𨽻郁林州存仓本州并属县应贮谷共四万四千石内州仓一万石分贮捐纳谷州仓并属县共六万四千石内州仓二万石社仓谷本州并属县共三千五百七十石零六斗九升零内本州八百五十一石四斗七升博白县存仓应贮谷一万石分贮捐纳谷一万石社仓谷一千三百九十八石六斗八升零北流县存仓应贮谷一万石分贮捐纳谷二万石社仓谷九百五十三石七斗九升零陆川县存仓应贮谷八千石分贮捐纳谷八千石社仓谷一百二十六石七斗五升兴业县存仓应贮谷六千石分贮捐纳谷六千石社仓谷二百四十石广西通志卷二十九广西通志钦定四库全书广西通志卷三十戸口书曰民为邦本周礼大司徒三载献民数之版天子拜登焉民之攸系于国綦重粤西山陬也迹于前史土薄而民稀本朝定鼎以来薄赋轻徭休养百年登斯民于仁夀之域而无复夭札疵疠宜乎烟火相望鸡犬之声相闻也既庶则富与教相继而加秀者敦诗书朴者勤陇畆俾之鼓歌乐土以飏我至治焉职任拊循其重念哉志戸口广西全省国朝原额人丁二十一万五千零四丁八分二釐零内除军狼人丁二千二百七十二丁七分零例不编差又除荒丁一万九千五百三十一丁八分八釐零实征一十八万九千九百丁零六分八釐康熙二十年至五十年审増人丁一万二千八百零一丁八分一釐雍正四年至九年编征新垦捐纳及首报陞科人丁共三千二百九十九丁二分零三项共二十万零六千零一丁八分二釐零该征丁银四万四千八百九十四两五钱零一釐零外屯丁入屯田册遇闰年浔州府属桂平平南贵县加征银共二百六十九两一钱八分五釐零康熙五十五年六十年雍正四年编审盛世滋生増益人丁共一万四千五百四十五丁钦奉恩诏永不加赋附考宋绍兴二十二年广南西路戸四十八万八千六百五十五口一百三十万一千五百七十二元元贞元年岭南广西道户二十一万八百五十二口一百三十五万二千六百七十八明洪武初广西戸二十一万一千二百六十三口一百四十八万二千六百七十一万厯六年戸二十一万八千一百五十八口一百一十八万六千一百七十九桂林府国朝原编人丁共六万二千二百四十二丁一分三釐零内除荒共九千七百一十一丁二分一釐实征共五万二千三百六十七丁八分三釐康熙二十年至五十年审増人丁共三千四百四十七丁九分二釐零雍正四年至九年编征新垦捐纳及首报陞科共一百六十二丁九分八釐零三项共五万五千九百七十八丁七分三釐零该征丁银七千七百六十九两五钱七分八釐零康熙五十五年六十年雍正四年九年编审盛世滋生増益人丁共五千二百零八丁俱钦奉恩诏永不加赋临桂县原额全熟人丁一万七千七百一十丁自康熙二十年至五十年审増人丁共一千零五十六丁五分二项共一万八千七百六十六丁五分该征丁银一千八百七十六两六钱五分全熟康熈五十五年六十年雍正四年九年编审滋生増益人丁共七百四十八丁灵川县原额人丁共一万六千零六十三丁内除荒丁二千二百五十丁零三分零实征人丁一万三千八百零六丁六分零康熙二十年审増人丁二百丁零八分雍正四年起至九年止新垦及首报陞科人丁六丁零三项共一万四千零一十三丁四分该征丁银二千三百八十二两二钱八分二釐零康熙五十五年六十年雍正四年九年编审滋生増益人丁共一千二百一十五丁兴安县原额人丁八千二百七十四丁八分三釐零内除荒二千八百三十四丁九分一釐零实征人丁五千三百四十五丁二分三釐零康熙二十年审増人丁一千零四丁雍正四年至九年编征新垦及首报并捐纳陞科人丁共九十四丁六分八釐零三项共六千四百四十三丁九分一釐零该征丁银九百六十六两五钱八分七釐零康熙五十五年六十年雍正四年九年编审滋生増益人丁共一千四百零一丁阳朔县原额全熟人丁三千八百一十三丁康熙二十年至五十年审増人丁共二百二十六丁二项共四千零三十九丁该征丁银六百零五两八钱五分康熙五十五年六十年雍正四年九年编审滋生増益人丁共六百一十八丁永宁州额编人丁无永福县原额人丁四千五百九十七丁五分内除荒二千三百一十六丁三分零实征二千二百一十八丁九分零康熙二十年审増人丁一百八十三丁八分雍正四年至九年编征首报共六十二丁三分三项共二千四百六十五丁零该征丁银一百四十二两八钱九分九釐零康熙五十五年六十年雍正四年九年编审滋生増益人丁共一百九十八丁义宁县原额全熟人丁三千四百七十四丁康熙二十年至五十年审増人丁共一百七十四丁六分二项共三千六百四十八丁六分该征丁银四百零一两三钱四分六釐康熙五十五年六十年雍正四年九年编审滋生増益人丁共二百零七丁全州原额人丁五千九百六十一丁八分零内除荒二千三百零九丁七分实征三千六百五十二丁一分零康熙二十年审増一百零一丁二项共三千七百五十三丁一分零该征丁银一千一百零九两零四分二釐零康熙五十五年六十年雍正四年九年编审滋生増益人丁共五百八十五丁灌阳县原额全熟人丁二千三百四十八丁康熙二十年至五十年审増人丁共五百零一丁二分二釐零二项共二千八百四十九丁二分二釐零该征丁银二百八十四两九钱二分二釐零康熙五十五年六十年雍正四年九年编审滋生増益人丁共二百三十六丁附考晋始安郡户六千南宋始建内史户三千八百三十口二万二千四百九十隋桂州总管戸五万四千五百一十七唐桂州户一万七千五百八十一口七万一千一十八宋静江府户四万六千三百四十三全州崇宁户三万四千六百六十三元静江路戸三万五千一百五十口一十万六千四百三十二全州至元户四万一千六百四十五口二十四万五百一十九明桂林府景泰三年戸五万九千七百八十九口四十二万九千六百六十五万厯二十二年戸六万四千零一十二口二十四万一千二百五十二平乐府国朝原编全熟人丁共一万零三百二十五丁零康熈二十年至五十年审増人丁共一千六百零八丁七分零二项共一万一千九百三十三丁八分该征丁银三千七百九十五两五钱六分零康熈五十五年六十年雍正四年九年编审盛世滋生増益人丁共六百六十七丁俱钦奉恩诏永不加赋平乐县原额全熟人丁一千三百四十丁康熙二十年至五十年审増人丁共一百三十五丁二分二项共一千四百七十五丁二分该征丁银五百三十一两零七分二釐康熙五十五年六十年雍正四年九年编审滋生増益人丁共八十一丁恭城县原额全熟人丁六百三十三丁康熙二十年至五十年审増人丁共八十五丁二项共七百一十八丁该征丁银一百八十三两二钱八分九釐康熙五十五年六十年雍正四年九年编审滋生増益人丁共五十七丁富川县原额全熟人丁一千一百七十二丁五分康熙二十年至五十年审増人丁共一百一十二丁零二项共一千二百八十四丁五分零该征丁银五百七十八两零四分七釐零康熙五十五年六十年雍正四年九年编审滋生増益人丁共七十丁贺县原额全熟人丁三千六百一十七丁康熙二十年至五十年审増人丁共四百零五丁八分二项共四千零二十二丁八分该征丁银一千一百二十四两九钱五分二釐零康熙五十五年六十年雍正四年九年编审滋生増益人丁共一百七十一丁茘浦县原额全熟人丁九百三十七丁五分康熈二十年至五十年审増人丁共一百二十二丁八分零二项共一千零六十丁零三分零该征丁银二百五十一两零一釐零康熙五十五年六十年雍正四年九年编审滋生増益人丁共六十七丁修仁县原额全熟人丁四百八十六丁康熙二十年至五十年审増人丁共二百一十九丁九分零二项共七百零五丁九分零该征丁银二百一十七两三钱三分五釐零康熙五十五年六十年雍正四年九年编审滋生増益人丁共四十六丁内民丁二十三丁獞丁二十三丁昭平县原额全熟人丁一千零六十二丁零康熙二十年至五十年审増人丁共二百九十三丁三分零二项共一千三百五十五丁四分零该征丁银五百五十五两七钱二分二釐零康熙五十五年六十年雍正四年九年编审滋生増益人丁共九十七丁永安州原额全熟人丁一千零七十七丁康熙二十年至五十年审増人丁共二百三十四丁六分二项共一千三百一十一丁六分该征丁银三百五十四两一钱三分二釐康熙五十五年六十年雍正四年九年编审滋生増益人丁共七十八丁附考晋临贺郡户二千五百南宋临庆内史户三千七百一十五口三万一千五百八十七唐昭州戸四千九百一十八口一万二千六百九十䝉州戸一千五十九口五千九百三十三富州戸一千四百六十口八千五百八十六贺州戸四千五百五十二口二万五百七十宋昭州戸一万五千八百八十贺州戸四万二百五元平乐府戸七千六十七口三万三千八百二十贺州戸八千六百七十六口三万九千二百三十五明𢎞治五年戸五千三百四十口三万一千二百万厯二十二年户七千三百五十二口二万八千七百四十梧州府国朝原编人丁二万四千八百九十二丁一分二釐零内除荒六十九丁零二釐零实征共二万三千三百三十三丁八分三釐零康熙二十年至五十年审増人丁共一千四百三十二丁八分九釐雍正四年至九年编征首报新垦陞科人丁共一千四百八十九丁二分三釐零三项共二万六千二百五十五丁九分八釐零该征丁银五千八百七十九两三钱零五釐零康熙五十五年六十年雍正四年九年编审盛世滋生増益人丁共一千六百八十二丁俱钦奉恩诏永不加赋苍梧县原额全熟人丁七千二百七十四丁五分康熙二十年至五十年审増人丁共五百六十四丁一分二项共七千八百三十八丁六分该征丁银一千一百七十五两七钱九分三釐零康熙五十五年六十年雍正四年九年编审滋生増益人丁共四百二十三丁藤县原额人丁七千一百六十丁零二分内除荒五十七丁零九釐零实征六千七百九十一丁一分一釐康熈二十年审増人丁一百零九丁一分雍正四年至九年编征新垦首报捐纳陞科人丁共三百一十一丁九分九釐零三项共七千二百一十二丁二分零该征丁银一千五百六十四两七钱一分七釐零康熙五十五年六十年雍正四年九年编审滋生増益人丁共三百三十三丁容县原额人丁四千六百九十七丁五分内除荒一十一丁九分三釐零实征三千五百零八丁三分二釐零康熙二十年审増人丁一百七十丁零三分雍正四年至九年编征新垦并首报起科人丁共一千一百七十七丁二分四釐零三项共四千八百五十五丁八分六釐零该征丁银一千零二十八两七钱六分四釐零康熙五十五年六十年雍正四年九年编审滋生増益人丁共四百八十六丁岑溪县原额全熟人丁二千零九十四丁康熙二十年至五十年审増人丁共一百七十八丁七分九釐二项共二千二百七十二丁七分九釐零该征丁银六百六十四两六钱三分一釐零康熙五十五年六十年雍正四年九年编审滋生増益人丁共三百六十六丁懐集县原额全熟人丁三千六百六十五丁九分康熙二十年至五十年审増人丁共四百一十丁零六分二项共四千零七十六丁五分该征丁银一千四百四十五两四钱零康熙五十五年六十年雍正四年九年编审滋生増益人丁共七十四丁附考西汉苍梧郡戸二万四千三百七十九口十四万六千一百六十东汉苍梧郡户十一万一千三百九十五口四十六万六千九百七十五晋戸七千七百南宋戸六千五百九十三口万一千七百五十三隋戸四千五百七十八唐梧州戸千二百九容州戸四千九百七十口万七千八十五藤州戸三千九百八十义州户千一百一十口七千三百三宋元丰梧州戸五千七百二十藤州戸六千四百二十二容州戸一万三千七百七十六元梧州路至元戸五千二百口一万九百一十容州戸二千九百九十九口七千八百五十四藤州戸四千二百九十五口一万一千二百一十八明洪武二十四年戸四万三千四百零七口二十四万八千五百三十八万厯二十二年戸三万八千六百五十九口一十五万八千九百八十九浔州府国朝原额人丁二万一千二百九十九丁二分零内除荒五千七百一十七丁零四釐零实征一万五千一百九十七丁五分四釐零康熙二十年审増人丁四百六十六丁五分零雍正四年至九年编征首报新垦陞科人丁共三百八十四丁六分二釐零雍正七年将武宣县改隷浔州府该县原额全熟人丁八百九十一丁五分内除帮军拨学人丁二十九丁五分例不编差实征人丁八百六十二丁康熙二十年至五十年审増人丁共四十四丁九分零共九百零六丁九分以上通共人丁一万六千九百五十五丁五分六釐零该征丁银共五千四百二十一两一钱五分零遇闰年桂平平南贵县加征银二百六十九两一钱八分五釐零康熙五十五年六十年雍正四年九年编审盛世滋生増益人丁共一千三百零六丁俱钦奉恩诏永不加赋桂平县原额人丁六千六百零五分内除荒一千一百一十二丁零八釐实征五千四百七十六丁八分八釐零康熙二十年审増人丁一十二丁雍正四年至九年编征新垦首报陞科人丁共一十一丁五分四釐零三项共五千五百丁零四分二釐零该征丁银一千七百二十八两四钱五分三釐零遇闰年加征丁银九十四两七钱八分九釐零康熙五十五年六十年雍正四年九年编审滋生増益人丁共四百一十丁平南县原额人丁四千九百三十八丁二分零内除荒二千三百二十一丁零六釐零实征二千五百九十九丁九分七釐零康熙二十年审増人丁九十七丁三分雍正八年首报人丁一十七丁一分七釐零三项共二千七百一十四丁四分四釐零该征丁银八百三十六两零四分九釐零遇闰年加征丁银五十六两四钱四分七釐零康熙五十五年六十年雍正四年九年编审滋生増益人丁三百一十八丁贵县原额人丁九千七百六十丁零五分内除荒二千二百八十三丁九分零实征七千一百二十丁零六分九釐零康熙二十年审増人丁三百五十七丁二分雍正四年至九年编征新垦首报陞科人丁共三百五十五丁九分一釐零三项共七千八百三十三丁八分零该征丁银二千三百二十二两二钱五分四釐零遇闰年加征丁银一百一十七两九钱四分九釐零康熙五十五年六十年雍正四年九年编审滋生増益人丁四百六十一丁武宣县原额全熟人丁八百九十一丁五分内除帮军拨兵拨学人丁二十九丁五分例不编差实征八百六十二丁康熙二十年至五十年审増人丁四十四丁九分二项共九百零六丁九分该征丁银五百三十四两三钱九分四釐零康熙五十五年六十年雍正四年九年编审滋生増益人丁共一百一十七丁附考唐浔州戸二千五百口六千八百三十六龚州戸九千口二万一千思唐州建中戸百四十一贵州戸三千二十六口九千三百宋浔州元丰戸六千一百四十一龚州戸八千三十九贵州戸七千四百六十元浔州路至元戸九千二百四十八口三万八十九贵州戸八千八百九十一口二万八百一十一明𢎞治五年戸一万二千二百六十六口七万零七百万厯二十二年戸一万九千九百一十九口六万三千三百一十九南宁府国朝原额全熟人丁二万二千四百四十一丁三分零内除永淳县狼目人丁一百八十三丁例不编差外实征人丁二万二千二百五十八丁三分康熙二十年至五十年审増人丁共一千零六十七丁六分二项共二万三千三百二十五丁九分零该征丁银五千零六十三两三钱五分一釐零康熙五十五年六十年雍正四年九年编审盛世滋生増益人丁共一千六百七十六丁俱钦奉恩诏永不加赋宣化县原额全熟人丁九千一百八十五丁九分零康熙二十年审増人丁一百六十丁二项共九千三百四十五丁九分零该征丁银二千零一十六两七钱六分六釐零康熙五十五年六十年雍正四年九年编审滋生増益人丁共八百零二丁横州原额全熟人丁二千四百九十三丁九分康熙二十年至五十年审増人丁共三百四十二丁二项共二千八百三十五丁九分该征丁银七百八十五两零一釐零康熙五十五年六十年雍正四年九年编审滋生増益人丁共一百八十二丁上思州原额全熟人丁五百二十一丁康熙二十年至五十年审増人丁共一百一十三丁五分二项共六百三十四丁五分该征丁银五十四两二钱九分五釐零康熙五十五年六十年雍正四年九年编审滋生増益人丁共一百零二丁新宁州原额全熟人丁四千八百九十四丁五分康熙二十年至五十年审増人丁共二百二十四丁三分二项共五千一百一十八丁八分该征丁银一千零六两一钱二分二釐康熙五十五年六十年雍正四年九年编审滋生増益人丁共二百一十六丁隆安县原额全熟人丁一千九百六十八丁五分康熙二十年至五十年审増人丁共四十二丁七分二项共二千零一十一丁二分该征丁银五百四十一两一钱八分三釐零康熈五十五年六十年雍正四年九年编审滋生増益人丁共二百八十丁永淳县原额全熟人丁三千三百七十七丁五分内除狼目人丁一百八十三丁例不编差外实征人丁三千一百九十四丁五分康熙二十年至五十年审増人丁共一百八十五丁一分二项共三千三百七十九丁六分该征丁银六百五十九两九钱八分四釐康熙五十五年六十年雍正四年九年编审滋生増益人丁共九十四丁南宁府管下土忠州归徳州果化州迁隆峝剥甘上中下勾二十一村各土属例无戸口人丁附考晋宁浦郡戸一千一百二十唐邕州戸二千八百九十三口七千三百横州戸千九百七十八口八千三百四十二峦州戸七百七十口三千八百三瀼州戸千六百六十六宋元丰中邕州戸五千二百八十八横州戸三千四百五十一元南宁路戸一万五百四十二口二万四千五百二十横州戸四千九十八口三万一千四百七十六明𢎞治五年戸一万一千七百五十六口八万四千二百一十一万厯二十二年戸一万二千二百五十口五万三千九百四十六太平府国朝原额人丁四千九百八十四丁内除荒六百八十二丁七分实征四千三百零一丁二分零康熙二十年至四十年审増人丁共一百七十四丁二项共四千四百七十五丁二分该征丁银八百五十五两一钱八分四釐零康熙五十五年六十年雍正四年九年编审盛世滋生増益人丁共二百五十五丁俱钦奉恩诏永不加赋崇善县原额人丁二千二百八十一丁内除荒六百八十二丁七分零实征一千五百九十八丁二分零康熙二十年审増人丁八十一丁二项共一千六百七十九丁二分该征丁银五百四十七两六钱二分四釐零康熈五十五年六十年雍正四年九年编审滋生増益人丁共一百九十三丁左州原额全熟人丁二千七百零三丁康熙二十年至四十五年审増人丁共九十三丁二项共二千七百九十六丁该征丁银三百零七两五钱六分零康熙五十五年六十年雍正四年九年编审滋生増益人丁共六十二丁养利州额编人丁无永康州额编人丁无宁明州原系思明土州改流额编人丁无太平府管下万承州太平州安平州龙英州恩城州都结州结安州佶伦州镇逺州上下冻州全茗州茗盈州罗阳县陀陵县及旧隷南宁征解新奉划归之思州上石西州下石西州思陵州上龙司下龙司凭祥州江州罗白县各土属例无戸口人丁附考元太平路戸五千三百一十九口二万二千一百八十六思明路戸四千二百二十九口一万八千五百一十明𢎞治五年戸四千八百五十九口三万五千七百七十万厯二十二年戸一千五百三十六口一万五千九百四十七镇安府原土改流额编人丁无归顺州雍正九年改土设流额编人丁无奉议州额编人丁无向武州都康州上映州小镇安及旧隷南宁新改隷之下雷州湖闰寨各土属例无戸口人丁栁州府国朝原额人丁共一万二千二百五十三丁三分七釐零内除雒容县例不编差一丁又除马平雒容栁城融县象州荒丁一千七百七十六丁九分零实编人丁一万二千二百一十九丁九分七釐零实征九千二百零二丁五分八釐零康熙二十年至五十年审増人丁共九百八十四丁八分雍正七年起至九年首报人丁共一千二百四十丁零八分七釐三项共一万一千四百二十八丁二分五釐零该征丁银二千七百六十七两一钱六分五釐零屯丁入屯田册康熙五十五年六十年雍正四年九年编审盛世滋生増益人丁共一千二百七十一丁钦奉恩诏永不加赋马平县原额人丁五百七十丁零五分内除荒丁五十四丁二分零实征四百八十三丁六分六釐零康熙二十年审増人丁一十六丁一分雍正九年分编征新垦捐纳陞科人丁六分三釐零三项共五百丁零三分九釐零该征丁银二百六十六两一钱九分九釐零屯丁入屯田册康熙五十五年六十年雍正四年九年编审滋生増益人丁共八十七丁雒容县原额人丁三百六十六丁二分六釐内除一丁原不编差实编人丁三百六十五丁二分六釐内除荒二十三丁三分四釐实征三百零六丁五分七釐零康熙二十年审増人丁七丁二分雍正八年分首报人丁三十五丁三分五釐零三项共三百四十九丁一分二釐零该征丁银一百七十八两零五分二釐零康熙五十五年六十年雍正四年九年编审滋生増益人丁共八十五丁罗城县原额全熟人丁六百五十七丁五分康熙二十年至五十年审増人丁一百九十八丁二分二项共八百五十五丁七分零该征丁银二百二十二两四钱八分二釐康熙五十五年六十年雍正四年九年编审滋生増益人丁共一百三十六丁栁城县原额人丁一千八百一十六丁六分六釐零内除荒七百三十四丁八分二釐零实征九百九十一丁九分六釐零康熙二十年审増人丁三十二丁六分雍正七八九三年编征新垦捐纳陞科人丁八十九丁八分七釐零三项共一千一百一十四丁四分三釐零该征丁银四百二十三两四钱八分四釐零康熙五十五年六十年雍正四年九年编审滋生増益人丁共三百四十二丁融县原额人丁二千一百四十五丁内除荒丁八百一十三丁实征一千三百三十二丁康熙二十年审増人丁一百零三丁二项共一千四百三十五丁该征丁银六百二十四两六钱五分五釐零康熙五十五年六十年雍正四年九年编审滋生増益人丁共二百三十五丁懐逺县原额全熟人丁一千零三十五丁康熙二十年至五十年审増人丁共四百零七丁二项共一千四百四十二丁该征丁银一百七十九两一钱四分二釐零康熙五十五年六十年雍正四年九年编审滋生増益人丁共一百零五丁象州原额人丁五千一百零一丁内除荒一百五十一丁五分四釐零实征三千八百三十四丁四分四釐康熙二十年审増人丁一百八十三丁三分雍正七年九年首报捐纳陞科人丁共一千一百一十五丁零二分零三项共五千一百三十二丁七分六釐零该征丁银六百零三两一钱八分九釐零康熙五十五年六十年雍正四年九年编审滋生増益人丁共一百七十九丁来賔县原额全熟人丁五百六十一丁四分五釐康熙二十年至五十年审増人丁共三十七丁四分二项共五百九十八丁八分五釐该征丁银二百六十九两九钱六分一釐零康熙五十五年六十年雍正四年编审滋生増益人丁共一百零二丁附考唐栁州戸二千二百三十二口万一千五百五十融州戸千二百三十二象州戸五千五百口万八百九十严州戸千八百五十九口七千五十一宋栁州元丰戸八千七百三十融州戸五千六百五十八象州戸八千七百一十七元至元十六年栁州路戸一万九千一百四十三口三万六百九十四融州戸二万一千三百九十三口三万九千三百三十四象州戸一万九千五百五十八口九万二千一百二十六明洪武二十四年戸三万五千九百六十二口二十三万三千九百七十九庆逺府国朝原额全熟人丁共六千二百七十一丁五分康熙二十年至五十年审増人丁共九百九十二丁五分零二项共七千二百六十四丁零该征丁银併补征胖䐿水脚翎毛等项共银一千四百零六两五钱二分二釐零康熙五十五年六十年雍正四年九年编审盛世滋生増益人丁共二百五十八丁钦奉恩诏永不加赋宜山县原额全熟人丁二千三百二十七丁五分康熙二十年至五十年审増人丁共一百五十四丁二项共二千四百八十一丁五分该征丁银併补征胖䐿水脚共银六百八十八两五钱六分四釐零康熈五十五年六十年雍正四年九年编审滋生増益人丁共五十二丁河池州原额全熟人丁一千四百六十三丁康熙二十年至五十年审増人丁共二百四十三丁三分零二项共一千七百零六丁三分零该征丁银併补征胖䐿水脚共银三百五十二两一钱零四釐零康熙五十五年六十年雍正四年九年编审滋生増益人丁共八十丁天河县原额全熟人丁二百八十一丁康熙二十年至五十年审増人丁共三十四丁六分二项共三百一十五丁六分该征丁银併补征胖䐿翎毛水脚共银一百四十六两六钱六分一釐零康熙五十五年六十年雍正四年九年编审滋生増益人丁共二十二丁思恩县原额全熟人丁二千二百丁康熙二十年审増人丁五百六十丁零六分二项共二千七百六十丁零六分该征丁银二百一十九两一钱九分一釐零康熙五十五年六十年雍正四年九年编审滋生増益人丁共一百零四丁东兰州雍正七年改土设流额编人丁无茘波县今改隷黔省额编人丁无庆逺府管下那地州南丹州忻城县永定司永顺正副司各土属例无戸口人丁附考唐宜州龙水郡戸一千二百二十口三千二百三十芝州忻城郡戸一千二百口五千三百宋元丰宜州戸一万五千八百二十三元大徳元年庆逺南丹等处安抚司戸二万六千五百三十七口五万二百五十三明洪武二十四年戸一万七千二百七十二口八万二千四百一十七万厯二十二年戸一万二千四百六十五口八万七千四百六十三思恩府国朝原额人丁一万五千四百三十九丁二分零内除荒一千五百七十五丁零一釐零实徴一万三千八百四十二丁五分九釐零康熙二十年至五十年审増人丁共七百二十三丁六分雍正四年至九年编征新垦及首报捐纳陞科人丁共二十一丁五分零三项共一万四千五百八十七丁七分零该征丁银五千零二十六两九钱九分零康熙五十五年六十年雍正四年九年编审盛世滋生増益人丁共八百四十四丁钦奉恩诏永不加赋武缘县原额人丁七千九百二十六丁五分内除荒一千四百五十五丁九分零实征六千四百五十九丁二分零康熙二十年审増人丁二十六丁二分雍正四年至九年编征新垦及首报捐纳陞科人丁共一十一丁三分零三项共六千四百九十六丁七分零该征丁银二千四百三十八两四钱九分三釐零康熙五十五年六十年雍正四年九年编审滋生増益人丁共二百二十九丁賔州原额全熟人丁四千六百一十一丁七分零康熈二十年至五十年审増人丁共五百五十七丁八分二项共五千一百六十九丁五分零该征丁银一千五百五十两零八钱六分一釐零康熙五十五年六十年雍正四年九年编审滋生増益人丁共四百三十一丁迁江县原额全熟人丁四百六十丁康熈二十年至五十年审増人丁共六十二丁二项共五百二十二丁该征丁银三百四十一两七钱八分四釐零康熙五十五年六十年雍正四年九年编审滋生増益人丁共四十六丁上林县原额人丁二千四百四十一丁内除荒一百一十九丁一分一釐零实征二千三百一十一丁六分九釐零康熙二十年审増人丁七十七丁六分雍正五年至九年编征新垦捐纳陞科人丁共一十丁零二分零三项共二千三百九十九丁四分九釐零该征丁银六百九十五两八钱五分二釐零康熙五十五年六十年雍正四年九年编审滋生増益人丁共一百三十八丁思恩府管下田州上林县白山司兴隆司定罗司旧城司下旺司那马司都阳司古零司安定司何旺堡各土属例无戸口人丁附考唐賔州至德戸千九百七十六口八千五百八十澄州戸千三百六十八口八千五百八十田州横山郡戸四千一百六十八宋賔州元丰戸七千六百二十元宾州戸六千一百四十八口三万八千八百七十九田州路戸二千九百九十一口一万八千九百泗城府泗城府原土改流额编人丁无西隆州额编人丁无西林县额编人丁无直隷郁林州国朝原额全熟人丁三万四千零九十三丁五分零内除陆川县拨狼军丁二千零五十九丁二分零不编外实编三万二千零三十四丁三分康熙二十年至五十年审増人丁一千八百八十丁零四分零二项共三万三千九百一十四丁七分零该征丁银六千九百零九两六钱九分六釐零康熙五十五年六十年雍正四年九年编审盛世滋生増益人丁共一千三百八十八丁钦奉恩诏永不加赋郁林州原额全熟人丁八千七百四十七丁二分康熙二十年至五十年审増人丁共六百六十九丁七分零二项共九千四百一十六丁九分零该征丁银二千零六十三两八钱四分六釐零康熙五十五年六十年雍正四年九年编审滋生増益人丁共四百零一丁博白县原额全熟人丁四千六百二十丁康熙二十年至五十年审増人丁共二百四十九丁九分二项共四千八百六十九丁九分零该征丁银一千五百四十两零五钱七分五釐零康熙五十五年六十年雍正四年九年编审滋生増益人丁共三百五十七丁北流县原额全熟人丁八千零五十七丁康熙二十年至五十年审増人丁共四百五十九丁五分二项共八千五百一十六丁五分该征丁银一千二百六十五两五钱七分六釐零康熙五十五年六十年雍正四年九年编审滋生増益人丁共一百八十四丁陆川县原额全熟人丁八千五百五十四丁三分五釐内除拨狼军丁二千零五十九丁二分五釐不编外实征六千四百九十五丁一分康熙二十年至五十年审増人丁共二百六十七丁一分五釐二项共六千七百六十二丁二分五釐该征丁银一千一百六十九两八钱六分九釐零康熙五十五年六十年雍正四年九年编审滋生増益人丁共一百三十一丁兴业县原额全熟人丁四千一百一十五丁康熙二十年至五十年审増人丁共二百三十四丁一分五釐零二项共四千三百四十九丁一分五釐零该征丁银八百六十九两八钱三分零康熙五十五年六十年雍正四年九年编审滋生増益人丁共三百一十五丁附考唐郁林州干封戸千九百一十八口九千六百九十九党州戸千一百四十九口七千四百牢州戸千六百四十一口万一千七百五十六白州戸二千五百七十四口九千四百九十六顺州大厯戸五百九绣州戸九千七百七十三宋郁林州元丰戸三千五百六十四白州戸四千五百八十九元至元十四年郁林州戸九千五十三口五万一千五百二十八广西通志卷三十广西通志钦定四库全书广西通志卷三十一物产菽粟麻枲农圃之业生民衣食所尚也若夫鸟兽草木虫鱼六经咸载多识其名而笺释其品彚之各殊亦学士大夫所有事矣粤西自昔称炎州厥产之赢菽粟麻枲外如黄蕉如丹茘如勾漏之砂湘漓之草杂见于百家传记宁苐足以补埤雅资博物耶爰分部十一府所产类次于编大都皆物土所宜均须异适罔敢侈谈竒瓌者用识圣人在上不贵异物云尔志物产桂林府银出临桂水槽野鸡义宁牛路山铜出临桂阳朔硝各州县出石全州湘江者佳案云林石谱云湘岸狭处有土石山悬石如钟乳嵌空巉巖万状扣之清越以长其色若灵璧青翠可喜钟乳临桂兴安阳朔者佳案范成大云凡石脉涌处乳状融结下垂其端轻薄中空如鹅管水乳且滴且结以竹管仰承之乃最精者滑石乃石之脂膏也临桂出案本草纲目色正白初取软如泥久渐坚强以滑腻无硬者为良玉米白如雪圆如珠品之最贵者八方粘灵川出马皮禾灌阳出八月鲜灌阳出黒节穤阳朔出似黍而穗异生三四岐若手指然以耐旱故髙亢之地多种之小粟各县出菽俗名豆有红黄黒白等种红豆色并珊瑚圆转如珠出永宁灌阳陈豆即蚕豆海宁陈公元龙携种遗民民乃得食因名白菜色味俱佳若荬即芑能解虫毒藤菜一名紫果见东坡诗薹心菜俗名油菜味与江南不殊而气候差别毎秋九月即採食讫春三月迺已瓮菜种水口攀藤而生茼蒿以滚汤煑之乃有味玉枕藷出深山䆳谷有重数十觔者水韭出野塘中叶似韭长可二三尺五六两月堪食不荤而脆笋各州县出有甜苦二种金𤓰即番冬𤓰永宁出者佳木𤓰永宁出荔枝色黄味甘虽差小于粤东殊不减挂緑牟尼光石榴有红白二种葡萄有紫青水晶三种九层皮各州县出梅子各州县出案北户録云岭南之梅小于江左居人採之杂以朱槿花和盐曝之其色为槿花所染鲜妍悦目特乃子状类榧而圆长端正芡即鸡头菱古米子殻黄中有仁如米粒茶各州县出而临桂之刘仙巖兴安之六峝全州之清湘特佳木绵即班枝花案羣芳谱云树大可合抱髙四五丈叶黄花红如山茶而瓣极厚赤蔴出永福义宁纸各州县出又竹纸出六峝近设官厰制颇光洁蜡各州县出有黄白二种桂酒临桂出竹器灵川出瓦缶灌阳出斑布各州县出案南越志云古终藤结实如鹅毳核如珠治出核纺如丝绵染为斑布凤眼布全州出土布义宁出白茅香种出交趾用以合诸名香甚竒妙尤胜舶上来者案本草纲目云草根色白状如细栁排草香状如白茅芬烈如麝香零陵香全州出叶酷似杜若红白相间又名千步草桐油子树类梧桐而不甚髙大三月花开色白瓣上界一红丝子如核桃七八月取其子作油为用甚广斑竹永福出纹细黒如罗纹如龟贝以沙磨濯其花始见夀竹各州县出猫竹大者可屋嫩者可纸箭干竹节疎肉厚筀竹可为蔑以织器沙麻竹大如眢厚而中空堪为椽梁种者每截二寸许钉入土中即生根叶明年长笋不三载而成林葢土地所宜也松全州者较古宋杨文广所植无患木俗名苦珠子可去垢兼愈箭疮杉义宁出者佳谷木皮可为纸桂各州县出其大者至十围终年葱蒨秋风花发四逺香闻至冬结子枝头如小莲子状又四季桂冬花尤盛桃花发于正月节兰各州县出而灌阳之种尤伙赛兰全州出牡丹出灵川灌阳石竹即锦竹各州县出佛桑树即朱槿花案岭表録异云髙袛四五尺枝叶婆娑自二月开花至于冬中其花深红五出如大蜀葵有蘂一条长于花叶上缀金屑日光所烁疑有燄生一丛之上日开数百朵石榴有红白二种四时花开不絶亦有千叶者春花夏盛红荳䓻花与草荳䓻异案虞衡志云此花丛生叶痩如碧芦春末始花开时先抽一干一大箨包之箨解花见一穗数十蘂淡红鲜妍如桃杏色蘂重下垂如葡萄每蘂有心两瓣相并词人比之比目连理栀子花形似小莲花色纯白瓣极厚而香甚韵仙人掌草味微苦澁无毒贴石壁而生如人掌故名与甘草浸酒服可治肠痔泻血薯良形如柚子蔓生以之浸酒色微红其香味久而不变龙须草全州出者可为蓆五折草全州出睡草一名醉草案述异记桂林有睡草见之则令人睡即此亦唿懒妇箴翡翠各州县出案异物志形似燕而翡差大翡赤翠青其羽可以为饰山凤凰即锦鸡交趾鸭临桂出红喙翠掌白羽长鸣鸡各州县出长距善鬭而鸣则不拘时刻因名马出阳朔永宁永福猴阳朔出黄羊深褐色黑花白斑而与鹿相近竹䑕即竹䶉形似䑕大于猫而身微短善穿穴性嗜竹故名石麟各州县出又名山蛤味佳蟋蟀春深夏浅即长鸣水蛙味可食案岭南杂记石蛤一名坐鱼即蛙之大者耳重者觔许土人连皮食之蛤蚧雌雄皆可入药鲫鱼出象鼻山下其形微圆味极甘美魶鱼灵川出四足有角声如小儿乳穴鱼出兴安盘龙山鱼皆四足修尾丹腹人莫敢犯龟有水龟神龟二种神龟一名神屋大如拳而色如金上甲两边如锯齿爪甚利能缘木穿山甲即鲮鲤可入药石菖蒲永宁有九节者薏苡仁各州县出倚待草各州县出叶圆髙二三尺八月始采案本草纲目味甘温无毒主治血气案旧志载白貘龎降诸物产祗以𫝊疑今不敢傅㑹而菽粟𤓰菹等类与各省同产而节候不甚悬殊者亦槩从其畧他若伤生及害物者八条特附篇末以俟叅考附天蛇出幽隂地遇雨后则生其大如筯而匾长三四尺色黄赤浇之以醋则消或以石灰糁之亦死人遭其螫而为露水所濡则徧身溃烂惟以秦皮煮汁一斗令其恣饮乃无患胡蔓草出山溪间叶似茶而尾尖每依日为向背人服之旋饮溪水毒即发心腹肿痛面青肠断而毙若未饮水犹可解用人粪汁灌之吐出此草再杀生鸡雏擂浆水乗热灌治可活断肠草一名苦蔓藤即周礼所谓地慝是也形似黄精其花姣好似芙蓉太白诗云昔作芙蓉花今为断肠草本此羊食此草而肥故人中其毒者用羊血灌治或以伏卵未生雏者细研之和香油灌治或以狗屎调水灌治必令吐出方愈杭药出深山中鸟不敢栖其上案赤雅形似独窠蒜人中毒就其生处採煎忌鸡犬声用蘸弩矢试之法以鍼刺臂血仍用拇指𦂳按刺孔令人蘸粟许赶血血缩倒回者方可用不先按其刺孔血缩入肉其人立死如不缩者鸡犬声败之也菌毒案朝野佥载云食冶葛而死埋之土堆上生菌子其正当腹上者食之立死手足额上生者当日死旁自外者数日死渐逺者或一月两月全逺者或二年三年无得活者复案草木状以蓊菜汁滴其苗当日即萎世𫝊魏武能噉冶葛至一尺云先食此菜毒蜂菌毒所化案酉阳杂俎云毒菌夜明经雨而腐化为巨蜂黒色喙若锯长三分余夜入人耳鼻中断人心系山猪即毫猪案方舆胜览云身有棘刺能振发以御人或二三百为羣以害禾稼火旺草毒鱼立死平乐府银出贺县蕉木山尖山茘浦茶谿山钖出贺县富川案峤南琐记云粤中多产钖以贺出者为最鵞掌粟一名刬子龙爪豆各州县出虎斑豆各州县出皂角豆昭平出野韭出平乐东亭村北石林蔊菜出府江猴菜各州县出色赤生石上案天禄识余谓之鹿角菜莙荙汁可洗衣白如玉色眢豆菜各州县出金𤓰各州县出葡萄各州县出佛手柑出昭平案本草纲目似朱栾而叶尖长植之近水乃生其实状如人手有指因名柚有红白二种菩提子状如沙果香甜适口其核可为经珠黏子一名逃军粮味酸甜可食八九月熟色红子细而多赵炯诗云枝生榦挺叶花厚四月之中花欲然思驾海棠浑不睡魂随荳䓻好相怜落霞片片明如绣结实垂垂黒正圆何有逃军堪採食时平无那佐炊烟笋出茘浦者佳马援所称苞笱即此芡各州县出榛似栗而小俗唿为锥子茶恭城出芭蕉莎可为雨衣白藤各州县出颇利结束吉贝即木绵各州县出案文昌杂録闽岭以南多木绵土人竞植之其花成对如鵞毳採花作布与苎不异即方勺泊宅编所谓白叠布也猺布各猺峝出甚鲜新兼能耐久卧蓆富川出工致精密其草则产自湖广蓝靛出修仁昭平陵零香修仁出大竹出贺县东山其节大者受一斛小者数升莓緑竹茘浦出抽笋解箨时便生莓苔周遭于花纹之上迨既老採取用泥沙涤去而花纹乃见故名䈥竹长可二丈许围则数寸至坚利可为矛猫竹各州县出盐浆木质类石盐平乐出荆昭平出有三种详见南宁府杻木平乐出叶似杏而尖白色皮正赤其理多曲而少直可为弓弩之榦桐各州县出有鸡桐水桐二种桑各州县出珍珠兰平乐出花极香而根微有毒蒸花露者宜忌千叶榴各州县出牡丹平乐出合包花一名半年红茘浦出桂花有白色者翠瑶草出茘江边蒌昭平出接骨草即土牛膝又名四季花茎緑而圆叶长而尖跌伤骨节捣烂敷之立效红顶鹤昭平出山凤凰各州县出鹧鸪其鸣则自号而飞长向日案古今注鹧鸪畏霜露早晚稀出时而夜飞以树叶覆其背上竹䑕恭城出山羊各州县出其血治跌扑伤损及诸血症以分许和酒饮之立效土人云见人则决骤而去跳跃如飞非足力所及须密布绳草以罥其足始能生致蚕修仁出水蛙各州县出金背有尖圆二种可为钗饰游风鱼出恭城石盆山味甘滑蟹贺县出肥儿草能治小儿诸疾且疗痧胀桑寄生各州县出案东方朔𫝊在树为寄生在地为窭薮缩砂苗似姜形似白豆䓻出足滩以下者不减罗浮所产黄精各州县出俗名野仙姜三七恭城出其茎七叶三根故名形似白及有节味微甘以末掺猪血中化为水者真附墨茘出平乐修仁茘浦贺县皮肉核俱黒如墨味臭而苦辣有毒不可食悞食之令人心腐肠烂而死嗟乎墨茘者墨吏也而元欧阳𤣥咏诗反似扬之何耶诗曰当年千里骑尘红生色罗襦湿翠浓今日似嫌妃子涴萧然翻有墨君风鸩黒身赤目颈长七八寸毛羽则紫緑色雄曰运日雌曰隂谐以其毛沥饮食则杀人蛇毒草各州县出案虞衡志蛮人制箭取其汁濡之中者立死断肠草各州县出梧州府金出苍梧芋荚山今封银出懐集鐡屎坪将军山汶广山旱稻猺人多植于山近民亦效之鵞眉豆即匾豆白者佳红豆藤县出东风菜味如酪香气似马兰鵞肠菜似鵞肠而脃各县出鸭舌菜出容县者佳白金𤓰出苍梧长洲春花夏实秋熟九蒸九晒用以浸酒能润肺龙眼枝叶差小于茘枝殻青黄色形圆肉白其甘如蜜一朶五六十颗作穗如葡萄然茘枝实后则龙眼熟故谓之茘奴六旺即九层皮色黒其实如栗樱桃一名含桃羊桃俗唿五敛子瓣五出如田家碌碡状以蜜渍之甘酸而美蚺蛇藤各县出案广州志凡有蚺蛇处即有此捕蛇者以圈牵之辄不敢动藤白藤外又有黄藤胶藤黄则熬汁为膏可充眼药胶则取其汁和沙土甚坚络布以络麻绩成因名各县出蕉布较络布畧粗而能经久取芭蕉皮为质竹簟懐集出靛即蓝草各县出藤合屈藤盘绕成榼以漆䕶之各县出龟甲香神屋缘木用以合泥香能成温黁之气方文竹皮有斑文如篆画竿方若矩怀集出簕竹为籓篱巩固于砖钓丝竹苍梧出状类簜竹而枝极柔软当风如细栁簩竹质甚澁可砺指甲本产思牢国李商隠射鱼曲思牢弩箭磨青石绣额蛮渠三虎力谓此铁力木一名石盐一名铁稜文理坚致藤容出案峤南琐记谓木力仅可百余年亦未足信鸡翅木各县出白质黒章身如鸡翅而多结瘿又名瘿子木作素珠可杂伽楠荆紫色者佳桃花十二月开且结子木指甲似木穉而色稍白琼枝树即木绵春初着花烂然夺目鐡线梅苍梧出树兰髙可丈余花似鱼子兰而香味则过之五叶者贵鸡爪兰即鱼子兰甘蕉叶长丈许花大如酒杯形色如芙蓉每花一阖各有六子先后相次子不俱生花不俱落暹罗菊苍梧出来自暹罗因名苓香草各县出大蒿各县出案虞衡志云于无霜雪处年深滋长大者可作屋柱小亦中肩舆之杠翡翠各县出比翼鸟一眼一翼雌雄相合乃能飞秋风鸟出苍藤江状类麻雀当秋八月而鱼秧化生者鹿懐集出山马似马而有角毛似牛肉味美皮可为卧具能御湿蚺蛇可辟不祥胆入药畏葛藤案岭表録异云大者五六丈围四五尺次者不下三四丈围亦称是身有斑文如锦又酉阳杂俎其胆䕶身随击而聚取䍘许置水上旋行极速者真乌蛇浸酒可治风藤县出鲟鱼近戎墟江穴中大可数百觔者嘉鱼出火山丙穴如小鲥鱼鱼多脂煎不假油鲭鱼出藤县者佳玳瑁鱼色如玳瑁斑文甚细塘虱鱼各县出半边鱼出懐集花石洞钓矶潭其鱼左边具目腮鳞翅右边则止薄皮相传昔有仙人斫生鱼鲙洗脱半边因化生天虾天蛤随雨而至人取卤之不取亦化葢为海风摄至者鲭鱼胆藤县出性凉味苦主疗火眼其枕骨刮磨光洁老人用以拭目石羊血能疗趺打损伤案罗浮记云石羊色黒类人家羊而硚捷其角烧纸为火罐能收头风其皮作褥可愈筋骨疼痛桑寄生出苍梧长洲者佳艾出容县乌石潭九里明作饮可解热毒瘳目疾泽兰苍梧出一名水香又名都梁香花带紫白色萼通紫色根名地笋可食紫黒色附蓝蛇出陈家洞首有大毒尾能解毒土人以首合药谓之蓝药毒人立死取尾为腊即可解十二时虫案岭南异物志容州有虫如守宫身圆而颈长头有冠色随时变土人不能名唿为十二时虫啮之则不可疗若刎草叶似茶花黄而小一叶入口肠如刀刎案本草纲目即钩吻系冶葛之苗羊角纽一名苦蔓藤一名三跳藤即断肠草各县出浔州府玉米各县出蝉鸣稻六十日熟坎菜至冬乃出有红白二种中实性辣能驱寒匾菜长可一二尺细茎叶匾如薤菜茘枝平南出南汉梁嵩有橘柚逺慙登贡籍盐梅应合共和羮之句甘蔗各县出余甘子形味类橄榄初入口澁而酸余水乃甘案羣芳谱一名菴摩勒蚕丝色黄似茧绸出罗秀一二里西山茶出桂平西山龙山茶出贵县龙山葛布贵县者佳俗唿为浔州葛苓香出平南朋化里内猺山夀竹各县出方竹出贵县西山详见镇安府桄榔竹一榦挺出髙可数丈身直如杉上着花每数十穗绿色钓丝竹各县出娑罗树一名七叶树案花木考枝甚巨每枝上有七叶花穗甚长色黄如栗秋后结实味亦如之漆木各县出水松一名㮨叶似桧而细长多植水中观音兰叶如芭蕉花似兰又有观音莲亦以花之似者而名其叶极大可御雨仙人掌草各县出糖牛性嗜盐其角如玉俗唿为明角牛各县出蚺蛇出平南大同里桂蠧生桂树间色紫辛香有味治痰疾蚕各县出鱼出贵县南涧者佳味甘美即名南涧鱼蛇黄出平南厢一里蛇黄岭桂心出紫荆山即桂皮根上厚皮内之肉其稍薄者名桂皮树之小枝名桂枝案本草纲目分三等用附苦蔓草贵县出闷陀罗人食之则颠闷软弱急用水喷面乃解土人唿为颠茄南宁府铅砂出宣化红花岭沿井渌凤凰山狮子岭自然铜即石髓铅出山之巖石间方员不定其色青黄如铜雄黄出果化土州定西山茄有紫白二种宿根及二三年枝榦乃如大树每夏秋熟则梯取之其根烧灰可以煨香雷菌出横州雷后即生须急取稍迟非腐则老不堪用矣作羮甚美与鸡㙡并珍李有珍珠麦黄苦郁素门五种各州县及各土州俱出黄皮果横州出状如练子及小枣而味畧酸橘有火燄金蜜绣四种各州县出案本草纲目金橘为冠牛柑子一名牛肝子永淳出波斯橄榄宣化出案羣芳谱云生邕州者核作两瓣蜜渍盐浸皆可经久芭蕉子永淳出心抽一茎丛生一二十筴形如肥皂而三稜剖之肉烂而甘波罗蜜宣化出不花而实实生枝间及根上案本草纲目树髙五六丈类冬青而黑润倍之围可斗大方结实外有厚皮裹之其肉如橘味一实凡数百核核大于枣茶出宣化都茗山土忠州鵞毛被出南溪山峝案北戸録云溪峝酋长以鵞毛为被取头颈细软之毛如稻畦衲之暖甚虫丝即野蚕丝与东省程乡文昌等茧相类横州出白蜡各州县出慈浮竹出宣化永淳每二竹必一俯一仰可以代瓦猫竹俗唿茅竹各土州俱出棘竹支上有刺土人用以堵墙牢不可破箭竹节密肉厚案禹贡云细者为篠荆各州县出有三种金荆可作枕紫荆可作牀白荆可作履与他处牡荆蔓荆全异鐡力木各土州俱出而永淳司中山者佳茘枝木横州出黄连木各州县出最能经久即峤南琐记所谓胜铁力者是线木宣化出枝叶似枣及㯽榔而叶下有须如粗马尾土人採之以织巾子樟出横州东山茉莉瓣皆重台案晋书都人簪柰花即此又有千叶者红色者而单台则名素馨木槿一名佛桑有红白紫黄数色纯白者名舜英其红者又名裹梅花兰出上思东香山铁树花宣化出树髙祇二三尺榦叶皆黒色叶小类石楠质理细厚遇丁夘年则开花四瓣紫白色如瑞香畧小而圆数月不凋谚语谓铁树开花即此虎耳草一名石荷叶一茎一叶如荷葢状马鞭草穗类鞭鞘故名长命草一名龙牙叶厚而圆花黄而久孔雀各州县出山凤具五彩出横州六么山秦吉了各州县出绀黒色夹脑有黄肉冠如人耳丹咮黄距舌目皆如人目下连颈有深黄文顶尾有分缝能效人言亦有白色者鸜鹆黒色黄口黄足亦能效人言天鸡宣化出案赤雅云朱冠锦尾其飞也翔弄暒对舞天鸡鸣而潮鸡鸣潮鸡鸣而家鸡鸣谢康乐诗天鸡弄和风倒挂即么凤宣化隆安永淳出緑衣黄里色甚都丽傍晩则双足钩勒架上体屈如环东坡词云倒挂绿毛么凤緑鸠永淳出似斑鸠而色緑嵗九月黄鱼化出红翠各土州俱出每更则鸣响彻山谷白乐天红翠数声瑶室静即此山鹕色青紫铁脚赤眼者善鬬臆毛带黒色圆小而长者善鸣各土州俱出风母一名风貍各州县出案本草纲目似兔而短栖息于髙树下候风而吹至他树食果子其屎如乳人取养之乃可得马各土州俱出天蚕各州县出枫始生时虫多食其叶状类蚕而赤间黑四月始熟抽丝亦如蚕状色甚光明蜑人鬻之以作钓缗蛤蚧横州出葢偶虫也首如蟾蜍背緑色上有黄斑文若古锦长尺余尾絶短居木窍间牝牡乃自唿其名採之入药治肺疾水蛙各州县俱出魿鱼各州县出案异物志云南方鱼多不肥美味魿鱼为上大者长三尺作脍炙香而美蟹出横州平塘江鲜美胜粤东天虾天蛤出宣化永淳桂心种出交阯各州县及各土州俱出黑白牵牛各州县出案本草纲目白者贵箭头风花似箭镞可治风各州县出红果草有大小二种小者圆叶边花其梗有软刺可治牙痛附蜮鱼各州县出能含沙射人人莫敢近杭药各土州俱出太平府朱砂出恩城土州芝麻黑者良出崇善上龙司及各土州土司生菜形似莴苣而香雷公菜出上龙司树本状类楝木每三月採其嫩叶及花作羮味清而甘圃中蔬逺不逮也柚各土司俱出优昙钵即无花果案方舆志状如枇杷不花而实六旺崇善出俗唿为罗旺子跳子出上下冻土州色紫黄不花而实越三四年结一次性滑味淡凡採掇者拍树唿其名殻自裂而子跳出故名山龙眼各土司出案虞衡志云夏月熟色青肉如龙眼亦龙眼之野生者银杏俗唿为鸭脚子方榄土州土司俱出亦橄榄类而三角四角布衲子形似李实而色微黄苏木出永康者佳树似槐而叶㣲圆枝叶两两相对正赤色开花结实如皂荚能行血及染布帛等类刺蜜葢草蜜也左州出案李延夀北史羊刺草生蜜味甘美猺布出诸猺谿峝排草香出各州县及土州土司白胶香枫树脂胶案梵书谓之萨阇罗婆香簜竹案虞衡志叶大且宻畧似芦苇屋竹即油梧竹人面竹虞衡志节密而凸宛如人面人采为拄杖今太平州峝中多有桃竹出各土司枝长叶纎肌青皮薄又格古要论㯶竹出广西叶如㯶闾身似竹坚且实亦名桃竹弩丹都管村出金汗木出思州土州檀各州县出有黄白紫三种树叶皆似茘枝皮色润泽而香案羣芳谱檀香一名㫋檀一名真檀泡花出罗阳土县似柚而花较大色白如珠风味与茉莉素馨差近而清浊相悬翦红纱花茎髙三尺叶旋覆夏秋开花状如石竹而稍大四围如翦红鲜可爱各土州出龙须草各州县出金盏草即长春花状如盏子四时不絶其叶可治肠痔血症鹤出崇善盟猿洞相思鸟各州县出红喙绿衣颜色鲜好雌雄不相离笼其一放其一飞翔左右无逺去者乌凤谿峝出案尔雅翼云如鹊而绀碧头似凤尾垂二弱骨各长尺四五寸其末始有毛羽亦似凤声清越能为百虫音孔雀各州县出土人谓之鸣凤秦吉了各州县及各土司俱出虎出各土州土司马凭祥土州出木狗宁明州出案翁太古冀越集云形如黑狗能登木其皮为衣褥能运动血气螌蝥即斑蚝斑言其色蝥则言其毒如矛刺也秋食豆花因名而羽则似玳瑁香鱼崇善出详山川鳊鱼出崇善龙门江七星鱼即黒鳢紫黑色首有七星形如蛇各州县出金楛榄安平土州出藤本叶大而尖面青色背灰色生根底土中春夏间土人掘取状如橄榄内白外黄遇烈日暴干治咽喉齿口等症亦解岚瘴山豆根万承土州者佳苗蔓如豆叶青经冬不凋根解热毒金不换各土州俱出木本生于石罅髙不过三尺叶厚而三义性凉味苦筋骨闪挫热酒浓磨敷之立瘥其治喉牙功齐楛榄附蝍蛆亦名蜈蚣状若水虾小至一寸大至一丈其尾闪闪有光山中修蛇无故死者皆其所伤蛇腐后又复化此人面蛇案江湖纪闻云能唿人姓名以害人惟畏蜈蚣两头蛇如小指大长尺许腹下鲜红背错锦纹一头有口眼一头似有口眼而两头俱能进退案博物志马鳖食牛血所化镇安府硫磺出黄泥坡巡抚金鉷奏明开採足备通省各营所需并可接济邻省米出镇安者粒大味胜于常大麦各州及各土州俱出薏苡米猺人多种之以为粮咘巴出湖润寨嵗歉则土民食之鸡骨菜即枸杞芽油菜各州俱出桃出归顺州都康土州柑子归顺出波斯橄榄各州俱出李出上映土州緂各土州出案虞衡志云如线罗上有徧地小方胜纹綀子各州及各土州俱出畧似苎布其有花纹者谓之花綀土人亦自贵重桐油子各土州俱出方竹出归顺奉议二州体如削成劲节直上用以作拄杖甚佳青皮竹即蒲竹奉议出簕竹各土州俱出铁力木各土州俱出线木下雷土州出甘蕉花一名红兰花如石榴日拆一两叶自春及秋鲜緑可爱吐绶鸡奉议出绶常时不见每春夏晴明则向日摆之故名案禽经谓之避株古今注谓之锦囊述异记谓之锦带功曹皆是绿鸠出下雷土州湖润寨野鸟各土州出肉翅虎出谿峝最深处案赤雅云出石抱山晨伏宵出比凡虎差小翅如蝙蝠眼闪闪如隂燐浑身斑纹饰其皮可辟百鬼猫上映土州出皆柔毛利齿尾长腰短者蟹出归顺奉议二州锦地罗归顺出案本草纲目云根似萆薢及括楼状人颇重之以充方物附黄金茄各州及各土州土寨俱出状若㯽榔而色黄人误食之立死案广州志虾酱可解栁州府炉甘石融县出炉火所重其味甘故名案本草纲目乃金银之苗也其块大小不一状似羊脑松如石脂亦粘舌产于金坑者其色㣲黄为上产于银坑者其色白或带青或带緑或粉红红白稻象州出者第一五月种九月熟茼禾米雒容出陆肆禾晩陆禾俱以熟之先后为名各州县出姜出象州东乡里蘘荷俗唿为甘露子根如蚕蛹茎叶如薄荷能治蛊味极甘脆唐栁子厚任栁时种此有诗菉豆象州出有夏秋二种三月种而五月熟名曰夏菉豆七月种而九月熟名曰秋菉豆西𤓰各州县出番𤓰懐逺出梨出懐逺者佳有重及觔余者杨梅案北户录名朹子各州县出葡萄栁城出李象州出者味甜美案虞衡志云绵李胜常品擘之开如离核桃柑子马平出茶油树各州县出漆来賔出木绵雒容出皮布懐逺出绒花被栁城出郁金香罗城出案本草纲目生大秦国二三月有花状如红蓝四五月採花即香也古乐府所云郁金苏合香即此丹竹各州县出髙四五丈围二尺许节阔叶大状如甘竹皮赤大头竹即桄榔竹懐逺出桃枝竹各州县出案虞衡志云生石上叶如小㯶榈人以大者为杖臙脂木各州县出木坚致色似臙脂案本草纲目种有四而此则开花似蓼者黑木即乌木融县出月桂懐逺出围可合抱四季着花其香馥郁牡丹栁城出不死草即苴草马平出髙一二尺状如茅食之令人益夀俗唿为不死草夏月置盘筵中蚊蝇俱不敢近物亦不速朽书带草懐逺出猗兰草懐逺出八哥雒容出秋风鸟栁城出海南鸟即子规各州县出山羊出罗城栁城山马罗城出马雒容出玉钩鱼出栁江鳞嵴文理皆似鲤状而首独异上唇寛三寸许曲如钩白如玉因名武阳鱼俗唿为武阳小鱼大如针有味鲈鱼懐逺出艾叶罗城来賔出猪腰子出马平罗城案本草纲目云蔓生筴内子若猪肾状长三四寸色紫而肉厚能解诸毒五加皮一名文章草五叶者良出栁城雒容案煮石经云金盐母可以得长夀金盐即五加也附猪米象州出种植易生亦有红白二种八月实者曰早粘九月实者曰晚粘人久食体疲民俗俱以养畜苦蔓草各州县出醉葡萄即闷陀罗子生刺如鸡卵各州县出报寃蛇案朝野佥载岭南有报寃蛇人触之即三五里随身而至若杀其一则诸蛇皆集惟取蜈蚣佩之乃免栁州出此另详杂记庆逺府银出河池州蔡村南丹土州挂红山铜出南丹响水厰钖南丹土州出丹砂宜山出案虞衡志云出砂处与湖北大牙山相连北为辰砂南为宜砂老者白色有墙壁如镜生白石牀上赤石脂案本草纲目云宜州诸山出以色理鲜腻为佳香稻色味香美胜余米天河出杉菌各州县出生积年杉木上色青者甘平无毒不减桑耳鹿角菜各州县出石栗各州县出案南方草木状云树与栗同但生于山之石罅间殻厚而肉少味类核桃仁鸟章即土绢案赤雅云集鸟毳之精织成文章者谓之锁袱粗者布于獞狑谓之鵞罽苎麻各州县出赤麻各土州俱出甘露藤那地土州出案本草纲目藤蔓如人服之得肥一名肥藤观音竹即㯶竹可为扇嵗久者佳南丹土州永定土司出朱竹出各州土司深峝沙麻竹各州县及各土州俱出谷木各州县出虎斑木河池出文理似虎斑犹胜黎山凤眼龙胆等木杉木出思恩茘波案月山丛谈二县西北界与贵州烂土黎平接壤有美杉生山下或云诸葛武侯伐而埋之夷人每候其地有紫气上腾则羣聚穿土辄得坚类牛角入水即沈风兰各州县出案广州志云花从叶心抽出双朵悬于檐前不着水土自然繁茂蘳花河池出侧垂髙巖下似小金莲节间另行枝叶俗唿屈子花雁来红茎叶穗子并与鸡冠同九月鲜红望之如花又有六月叶红者名十样锦各州县出史君子花出各土州土司案虞衡志云花蔓生作架值之夏开一簇一二十葩轻盈似海棠草犀那地土州出独茎对叶形若灯台根若细辛解毒则功若犀角都管草各州县出案本草纲目叶似土当归有重台根似羌活长一节苗髙一尺许蚊母鸟即吐蚊鸟各土州出案异物志五岭溪山深处有大鸟如鸧鹳捕鱼而食尝鸣蚊辄从口中飞出谓之吐蚊鸟俗传採其羽为扇可辟蚊乌凤永顺土司出山羊南丹那地土州出以常食三七叶取其血更佳地蚕一名无头酢形如蚕生深山僻处獠人得之以为酢食之可御寒斑猫各州县出三七南丹那地并各土司俱出鵞抱出宜山河池案本草纲目蔓似大豆附石而生其根形似莱菔大者如三升器小者如拳能解蛮箭药毒山豆根宜山出锦地罗宜山出无名异案本草纲目产宜州每生于石上形似石灰嚼之如饧大者如弹丸小者如黑石子收湿气消肿毒疽附羊角纽各土司俱出蚊子树案岭南录异云树如冬青实如枇杷熟即坼裂蚊子羣飞惟存皮殻思恩府咘巴迁江上林出种禾各州县及土属俱出颗大而香味长九十月收获连草逐茎摘之盈把终嵗不脱三角粟狗尾粟九土司出山薯一名玉延各州县及土州土司俱出山韭一名藿出迁江上林根白叶如灯心苗案陈直奉亲养老书有藿菜羮即此山姜本出交阯案岭表録异云茎叶皆姜也但根不堪食而微小尔花生叶间作穗如麦粒嫩红色俗唿含胎花雷公菜出各土司竹笋方竹者肉厚而味甘案宋僧煮竹谱云凡食笋譬如治药得法则益人採时先宜避风日见风则本坚入水则肉硬脱殻煮则失味生着刃则失柔煮之宜久生必损人佛手柑賔州迁江上林出茘枝武缘及土州土司俱出龙眼宾州出小而佳橄榄一名青果各县俱出案岭表録异云树枝皆髙耸其子深秋方熟南方争重生咀嚼之味虽苦澁而芬香胜于含鸡舌香山韶子各县出案虞衡志夏熟色红肉如茘枝偏桃田州土州出树扶疎直上枝叶秋冬不凋每二月另抽嫩枝细花丛生色淡黄结实五月熟大如桃黄色味甘香郁金香州县俱出茶出上林茶山漆武缘迁江及土州土司俱出谷纸田州土州各土司出以谷木为之因名草纸旧城土司出绵武缘及土州土司俱出斑布迁江上林出葛布出賔州者佳藤可作器篾簟九土司出麻有油麻黑麻二种丹竹武縁县田州土州者佳紫竹田州土州出紫檀出賔州上林案格古要论木性坚新者色红旧者色紫有蟹爪纹新者以水浸之可染物黄杨木各县出案酉阳杂俎凡取此木必以隂晦泗城府水银出泗城生熟二种三角栗西隆出附蓝蛇各县俱出广西通志卷三十一广西通志钦定四库全书广西通志卷三十二风俗被于上者谓之风形于下者谓之俗与时移易政教所由尚矣粤西岭服诸蛮猺错居外土着无几民或多自他省徙至者风俗葢难一致焉我国家圣圣继承仁义中正之治海隅日出靡不渐被百粤乔野躬润泽而乐丰美浸浸乎礼陶乐淑而质有其文矣则夫风声逖聴而孝秀成俗继自今陈常尔极皆徧徳也岂曰刚柔燥湿之殊奢俭贞淫之异无能更化也耶志风俗通省元日无论缙绅士庶家设香案拜天地祖宗父母往来贺嵗立春先一日府州县排列綵亭设土牛迎春于东郊元宵悬灯放爆竹自初十至十六日嬉逰以为乐清明祭墓供乌米饭五月端午节龙舟竞渡折艾插戸饮菖蒲酒角黍相饷妇人制五色香囊佩身以辟邪六月六日晒白醭七月七日乞巧八月十五中秋供月九月九日登髙村墟中或聚衆赛㑹十月初一祭先制纸衣往墓前焚化谓之送寒衣十一月冬至蒸粽十二月二十四夜送灶除夕换桃符交子时接灶婚聘不重财用㯽榔猪酒遍分亲族新妇见姑嫜必抱子乃许坐女生子须母家送银项圈乃携外孙登母门凡㑹亲以竹叶包㯽榔代帖客至茶罢进以㯽榔病専祈祷不事医药丧尚浮屠𦵏则掘地盖土或叠石以围其旁神鬼堪舆之説争相畏奉见理未明若与性宥祭祀之品随所有陈设无一定之数牲牢酒醴精洁不及中土大抵俗尚简陋比年圣教诞敷官于此者莫不思有以改其旧凡坛庙诸祭必致诚致恪以先之其将渐趋于礼乎衣服惟事布素不尚华绮纱縀绫罗富厚之家遇吉礼则一御之村巷穷民竟有毕生不一见者饮食惟知果腹宴㑹止鸡豚常品剖活鱼细切备辛香蔬醋诸物下箸拌食曰鱼生胜于烹者屋宇用砖木无异中土而多用竹为栋为楹为柱为瓦悉取材焉其制较便然不坚固外此则茅檐土壁瓮牖而居古风犹存为士者一经自画不知穷究坟典为农者力田餬口不知葢藏积贮工则畧习粗迹以为业能运巧于心者仅矣商则牵车服贾近在百里未闻有逺涉以求利者桂林府桂林为广西首郡城内外商贾逺集粤东江右人居多见闻盛于他郡士尚经术而礼让兴虽家贫未尝废学衣冠人物蔚然可观地理志曰楚地火耕水耨民食常足虞衡志曰习俗淳古桂林志曰岭南地气卑下惟静江与湖湘接壤民风习俗不殊中土又曰八桂之俗不事浮靡杜工部云宜人独桂林可以得其槩矣临桂县临桂为桂林首县气候与江浙类衣冠与中州同包裕县治记曰民讼简直习俗淳古山拔水清士多秀美知经术登科膴仕代不乏人至今犹然灵川县灵川自唐始分县近接全湘驿置冲剧然人民颇沾清淑气又歴朝学校递兴被服治化故风俗淳美官于斯者几不知其为边方冠婚丧祭居然中州兴安县民务农业暑雨祁寒不辞力作敦俭朴鲜有争鬭事为士者以礼自闲好读书崇文墨风气习尚与临桂相类阳朔县阳朔与平乐壤接邑志云士尚经术农力稼穑工不求甚巧贾不愿致逺又曰民朴而不知法士文而鲜好古考其素业非猎则渔非农则樵谷蔬絺布衣食常足富无至于千金贫无致于冻馁纪实也永宁州民安本业家无积贮士知教化俗少浮夸女不蚕桑市鲜贸易民用悉资邻境礼数渐趋于文永福县邑志曰民务力穑不乐为商贾贸易事亦不知积聚耕作以食可免饥寒吉凶之礼安于俭朴有质而文治机其在上欤义宁县士大夫笃行谊耻浮薄鲜有机械之巧民性质朴务耕种不习工商而好称贷禾䄽之利不健讼少赌博㳺手贫则佣工以度日全州州与湖南接贸易者多逺方之人相聚为市婚姻丧祭各从其习山水清旷田野沃润民以耕渔为业士子读书登科甲者甚衆王禹偁曰民讼甚简刘岑全州学记曰君子有齐鲁之风灌阳县冠婚丧祭悉遵文公家礼勤力生业事简而讼少负贩者莫不能笔具字龆龀之童皆知读书缙绅家雅好华丽盖逰宦逺方耳目濡染故与偏僻小邑异云平乐府平乐古昭州地士鲜博通农务稼穑结茅为宇罔知储蓄一切商贾经营懒于从事自范祖禹邹浩谪居其地正气渐摩才士蔚兴袭冠裳而称礼让风俗为之一变旧志曰民俗视沅湘伯仲食用俭朴不习诪张多老死不见官府犹有古遗风平乐县㕓市民居逺则东粤近则全州鲜有土人士衿每以治生为苦然不事干谒颇知自好民但务农不谙商贾虽厚积亦无繁费故途罕乞人婚礼迎娶民间用肩舆猺獞姆扶女用雨葢蔽面富家大族时有以异姓为螟蛉者山川郁秀文风颇盛前代科目得人甲于诸郡恭城县县在府西北地邻衡永风声气习尚相近力耕自便罕赴官司婚娶不重财贿葬埋不知封植惟治葬前三日设酒䜩于家亲疎逺近咸赴饮而歌喧𫝊户外俗之最宜亟变者也士子颇好读书缙绅安俭朴出入鲜用舆葢赋役征输嵗无逋抗于平乐八属中其俗较淳富川县汉猺杂处俗尚朴陋重巫鬼习鸡卜民性悍而狡一羊一牛辄结讼不休官吏求之太急即潜避于深山大麓自昔称难治焉男女答歌相配合穷民之妇日汲水鬻钱以养其夫而诗书之彦于朝东秀峯两村为独盛贺县俗尚质朴居恒服葛樾木绵如缣丝之属惟庆贺诸吉礼乃一御士知力学登科甲者代不乏人民多桀骜好兴讼然颇知务稼穑男女相力作蚕桑之利殆鲜习焉茘浦县商贾皆东粤三楚人冬归春聚邑民但知耕植不谙贸迁士鲜饶裕甚或身无完衣然崇尚廉隅不事干谒饶有良士风村寨间语言怪俚社日男女答歌游戏偶尔睚眦必相击以为快习为故常湔洗固在良吏矣修仁县四乡民獞杂处皆秉性粗疎好争讼男务耕读女事纺绩吉凶礼仪相沿俭朴服食器用不尚华侈茅茨自安家少葢藏趂墟之日男女歌答惟獞人为然昭平县县城居民鲜少商贾集于城外诸乡则民猺杂处人多机智习争讼士皆文采可观然少谨饬循礼法乡曲或以武断相聴从近者畏服政教亦渐知革薄返淳隽拔负气趋善殆更易为力乎永安州土瘠民贫人以耕种为业不事技巧商贾贸易流寓者多诗书之族颇勤于学而孤陋不免比戸茅檐竹舍俭朴成风民与猺獞杂处而民居其三百粤多畜蛊永地先时亦间有之梧州府梧郡当两粤之交数邑风气不甚悬别里人质直而信士大夫贵节尚气宦逰者慕清修林居者谨干谒屋宇编竹葺茅器用朴素民之近山者樵近水者渔有陂池山泽之乐鲜商贾经营之事故俗颇淳古而家少盖藏方舆胜览云知学务耕民俗俭朴苍梧县音乐间美有京洛遗风城外商贾辏集类多东粤人里民为其渐染行事渐尚纷华市中货物盛于他邑邻封日用所需皆取资焉川浴山讴手搏鼻饮事出苍梧旧纪今虽僻逺乡落乆知以陋习为耻彬彬日变矣藤县地广人稀俗尚简朴务本者多逐末者少衣冠制度与中州并美容县容州志曰宋南渡后北客避地者多衣冠度数无异中州又曰闽楚江浙人多有侨寄此者与东粤接壤其类更衆而土着实稀相𫝊缘都峤山秀耸客位以致流寓日盛若务本力农罔识贸迁故与岑藤类岑溪县民性淳良而少机巧士知读书而少浮嚣服舍朴素无文饰饮食俭约婚丧以贫富为厚薄縁情合礼岭邑差为善俗懐集县懐集志曰懐俗丰俭相权务力穑先公赋士民性习简朴李盘曰吾观懐集之民擎拳椎髻有狉獉风耕田凿井有含哺风土垣竹屋有茅茨风方塘一亩箐篠千竿有养鱼种竹风其为士者布袍蔬食宁䝉头编户懒干谒公庭有武城澹台氏风其古处自期𢎞奖丽泽邑长弗能辞也浔州府古荒服地山水竒秀民淳讼简风俗不殊中土自汉谷永吴陆绩迪之以诗书礼乐渐知儒化迨宋明道伊川流风广被士子益翕然向学民惟务稼穑不谙服贾勤谨俭素颇有古风风土记云力耕为业不产蚕丝人物纯和无事谄诈俗可想见矣桂平县士民猺狼杂处田少山多衣冠礼仪崇尚淳朴秀而士者知肄业以广闻见愚鲁之民惟以耕凿为务平南县民俗淳朴不事机巧古图经云平南罕习军旅犹慕文儒颇勤农务然人性轻悍信巫鬼重淫祀又曰椎髻箕踞乃其旧风贵县懐泽志云贵土尚朴素不事华饰不机巧取利士多志学虽贫亦延师教子以故科名独盛男子务耕读妇女守阃范颇知崇尚廉耻风土温厚虽凶荒亦无乞丐去其轻悍故习继美増髙服化良于邹鲁矣武宣县旧隷賔州今改为浔州所辖民物淳良鸟言牒诉视邻壤特少舆地志云武宣民不住地架板为楼以居下顿牛畜谓猺獞也南宁府内制广源外控交阯与东粤廉钦接壤风土特温厚质性淳朴其间人品同青兖言语近荆襄安土重迁少习商贩民生借耕种士类知尚学衣冠文物自唐开五管古邕后先容桂比年踵事増华大有吴中气习以百货骈罗商贾络绎为东南一都㑹也宣化县土厚民庶殷阜之象于边陬为最但盐㯽丝枲之利陶渔珍错之息归之客戸家无儋石者多诗书之胄啬缩田野五方儇子蹂杂其间凌竞渐开挂案牍而搆讼者纷纷不啻江南一剧邑矣横州人重廉耻尚文学男子不务耕商好赌博妇女知守阃则勤刺绣服式同京师凶荒少乞丐劲悍成风视官长好恶以兴讼荒于本业资邻邑工技以为生里巷丰歉以谷价贵贱差苍头樵薪于山女婢负米于市占籍者多山东之族上思州人物质朴居城市者日即于文知学问循礼法乡村之民浇漓未化犹有土风男业耕不知服贾妇纺织不谙刺绣病则祀神丧祭之礼亲族宰猪羊先期致祭丧主备金以偿之男女趂墟肩臂相逐恬不知怪故习未改易郑卫为邹鲁司土者之责欤新宁州旧志云流寓城居者崇礼让彬彬文物婚祭则甚华丽三五游惰赌博往往费产今则俗由政革矣隆安县民多愿谨畏法度行事具有仪文不安简畧于祭祀尤専尚春露秋霜必竭诚致敬虽贫贱之家酒饭牲醴以时享之悉因其俗不敢踰也永淳县民淳讼简错处城乡者半宦逰商籍之裔执经书引仁义蔚然有人婚丧賔祭衣服屋庐规制去中土不逺故其俗士大夫家咸知读书弦诵市㕓商贾尽属粤东惟男好逸女负劳春秋力作趂墟贸易率多妇女太平府地狭民稀男女趂墟少事畎亩郡志云三厢民凡白戸男女甫有室家即分爨又云太平之民少习工作间有行商亦不逺涉丘濬学校记云民风土俗渐与中土同郡学记云士多变化皆有礼义之习盖美之也崇善县考县制明嘉靖初徙入府郭厢乡土狼杂处大都俗喜巫觋学少通博意民不知凿井逺汲于河妇女编发髲髻左州左阳旧亦羁縻地土隘而瘠衣冠饮食犹俚俗相沿十室而五婚嫁多唱歌踏青为媒妁丧葬杂以音乐饭僧为美观养利州明时改流最先州城斗大环错土司在万山中居民稀履官府庭勤力穑无逋租俗専尚卜好鬼神事疾病不投药饵用火灸及觋师祈禳永康州地瘠民贫民俗朴陋三时农务孔殷家人亦勤于馌饷相从耕作遇病信鬼不食药饵每值墟塲妇女杂沓赶趂贸易习之相近故然耶宁明州宁明改流未久地皆土猺旧属思明而俗尚朴鄙民不知教犹与府殊驯之以法柔之以礼俟夫长民善术焉思州思明裁改今其地半隶宁明旧志云思地偏隅近接交阯夷落人民质朴畏刑罚男子刀耕火耨妇女业纺织设官制治后渐知读书敦礼节永乐间解学士缙谪交阯流风余韵郡俗一化下龙司下龙新以流官通判驻治地贫俗陋性颇轻悍染土习婚丧类多异制迪屡大同化导知有渐矣镇安府镇安旧亦思恩土属郡志云民务农田开山耕种辄二三年一徙无定业人多㝠顽不解诵读冠婚丧祭自随其习鲜由礼制改流后建学设官陶以教化诗书之秀庶几出焉归顺州归顺土属镇安新经改流旧志云民淳而朴不事营谋缘山而种状若旋螺所获谷率连穗收贮每临餐乃取而舂食常沥灰取水以代盐味男女皆衣长裙裸足抛毬为乐猱杂不避奉议州思恩旧志云奉议山深地僻人愚不通礼法性轻易怒贫无积贮耕作山顶鲜知贸易事春时杂坐答歌相戏仍俗之旧变化犹需栁州府栁连湖湘风俗与全永不逺民淳事简俗阜物庶人少鬬讼喜嬉乐视他州为乐土韩愈罗池庙碑云民业有经公无负逋嫁娶葬送各有条理桞宗元栁州文庙记云学者道尧舜孔子如取诸左右中州之士时或逊焉马平县山髙而秀水清而驶地暄而雪少土瘠而民淳附郭内外多尚诗书悃愊无华颇有邹鲁之风雒容县汉与獞并有汉居十之二三男女皆力田赶墟佃耕而食输租外颇堪自赡即逢俭嵗亦不至大困喜唱歌春秋则相聚戏嬉婚娶槩用牛豕屏声华崇俭约俗有足称焉罗城县栁宗元大云寺记云越人信神而易杀傲化而偭仁俗好游惰男不知力田女独苦井臼贪口腹遇墟日辄酗酒餍肉滥费不思积贮婚姻不用媒妁农人嵗止一熟春耕毕即宰牛以罔利官斯土者禁乃止栁城县栁城古龙城地被服栁侯之化渐知遵法禁耳诗书厢民尤为秀淳服饰仪制俨然士风各乡狼土戸多俭勤然尚鬼信卜好杀易讐则栁属之人风气差近积嵗以时宜在更化善治矣融县玉融志云融在栁州上游气候与湘湖不殊民俚直尚信士淳朴知学邑志云服饰朴素男女有别士尚儒雅女务纺绩懐逺县懐民多蠢愚畏官法讼狱稀少婚礼姊娣有女必嫁兄弟之子名曰还舅父母丧一二日即葬祭奠惟知清明中元民间私立条约甚严遇有偷盗鸣衆集款不与齿故里中鲜有敢为盗者但性多刚劲导诗书而训礼让俗其可进于古乎象州陈象郡隋唐改为象州象郡志云民不事蚕桑以绩麻织布为业来賔县近郭城居民多朴淳畏谨晓法度逺乡皆獞人大率顽梗不驯贪利寻仇好杀轻命近虽渐即抚循然䑕牙雀角之风犹居然巖邑也庆逺府民有汉土两种汉民俱属外省寄籍以长子孙土民则系猺獞狑狼诸类俗惟绩麻织布罕事蚕桑郡志云士族知尚礼义质直不事华靡祀祖燕賔率多从厚丧葬不用浮屠一遵文公家礼小民朴野驯谨少事争讼宋萧兴中御书阁记云宜处边陲学成最先彬彬文物迄今可想宜山县宜阳旧志云宜山之民习俗颇淳但山髙地瘠不娴工技以故多贫而俭汉民恒自修异俎豆皆有古法婚姻葬祭与中土同丧礼恒相结而甲乙之甲有亲丧凡弔祭埋葬乙为之资务修备无阙而后安乙有亲丧亦然名曰结孝初起于贫民士类善之相率成俗易其名曰钖类河池州猺獞十居八九百姓皆属寄籍蕃衍务农业鲜蚕桑不学技艺不为商贩俗尚陋啬惟喜赛鬼跳神汉人时或效之几于衆楚之咻矣天河县民旧传俱槃弧遗种东西南三乡语言各别惟北乡近汉名为百姓话嵗时伏腊亦知㑹聚婚礼以牛为聘每年收成后男女以物赠答或杀鸡为黍杂坐讴歌暮方散有负官逋私债者辄服断肠草以图赖人浇风禁革近差稍息耳思恩县民风近朴人心亦颇灵巧然不事诗书文风鄙俚火耕水耨畎亩不粪力田之外不知有末务懐讐搆怨数世以之三尺童子皆喜佩刀是其以勇健为俗者也东兰州东兰因土姓仇夺新设流官抚治依山为巢跳越谿峝悍桀故有殊风亦知敬畏官长聴断合情中其罪款即俯首帖服受迎其机而导之化以礼让习俗宁遂难移乎茘波县茘波近改𨽻黔省界西粤极边𦍕狑狪猺獞凡有六种杂处其间衣服佩饰既殊语言饮食亦别贯甲握刀强鬬成习今且渐驯思恩府向属蛮陬阻于声教自明王文成迁治后汚俗稍变秀良子弟始知读书习礼冠婚丧祭庶几近于中州其民力本贱末家无积蓄土人则性朴而悍出入以刀自卫土官氏族习尚犹彷彿汉人旧志云民务耕绩诸凡朴率从俭不失太古之风武縁县民性好讼然男知力田女业纺绩节啬治生安于朴素是其善者机也賔州民俗朴拙不谙商贾家无积蓄衣无苎布无大屋宇病不服药専尚祭祷死丧必用佛事男女婚姻循俭古志云賔州百粤地狼獞杂居丧葬无礼宋明以来王化覃敷文风丕振科第蝉聨貤封旌表间亦有之迁江县狼猺蛮獞杂处性好仇杀睚眦必报俗信巫鬼讼不经官架板为居上栖男女下畜牛豕不习诗书不勤生业不种杂粮家无二牛廪无余粟丰年足于衣食俭嵗竟不可问上林县百姓俱皆土着无异类杂居民风朴茂克务农业冠婚丧祭一遵古礼县治之北百里外渐近土狼不免习染跳梁今亦蒸蒸向化田州明世蛮触怙乱田属为最风气殊下思恩旧志云田土硗瘠多种芋粟为饔飱寡储蓄衣服器居俭啬粗知礼义然心狡挟诈重财轻杀老稚出入佩刀妇女贸易墟市唱歌游戏其习于土者未变也比以流官驻治即土司亦以抚循入上计声化所暨向善蒸蒸焉古零司旧志云古零民朴性柔知稼穑不务商贾贫窭无积蓄味喜酸辛食无茶盐跣足不履长裙短衣荒陋未除官族子弟劝学发䝉亦有慕声名修伦让者矣泗城府泗城旧本思恩土属今改流治凿山而耕力劳收薄民多愚朴坚悍刻木誓信守死不踰饮食衣服婚丧賔祭事多与华异因病禳鬼至十数费甚或破产不怪然俗尚勤俭骨月知亲爱犹不失上古遗风西隆州土民荒僻无礼制种稻山巅贫无储积每椎牛饮生血人不食盐无长力狡性报怨喜怒莫测一脔之微往往操戈相向好疑重鬼㑹饮和歌其声纥那西林县思恩旧志云土人散处山林架木为室爨寝在上牛畜在下遇水则种积于山巅而引以灌溉终嵗一收闲则猎较射生以食不读诗书不通汉语性情慓悍男出持镖佩刀女出戴笠跣足嫁娶不避同姓大都与泗城西隆土习沿近今圣化覃敷俗尚渐为转移直隷郁林州学记曰力田务本不诱于末旧志云民多惷愚士多敏捷饮食俭啬婚葬惟礼又州并无猺獞狑狼等类淳朴之风犹存诗书之彦不少博白县为郁林首邑地广民繁县志云博白夙称风气完固生斯土者往往崇尚气节不为柔阿北流县地颇殷繁士业于学农力于田逐末者少务本者多嵗时不竞奢侈姻礼恪遵典制妇人勤纺绩民颇畏刑狱行或用木屐或跳足更裸赤而不敛饬此习俗之陋犹未尽革者也陆川县陆邑风气朴实不尚奢靡士子惟知守専经习举业藏书家罕闻焉兴业县民以力农为业士以课诵自安商贾贸易事厌弃弗为也葆真守朴俗差近古旧志风俗总纶曰粤西古为边服文物稍逊于中州后由张栻吕祖谦之教化被于桂范祖禹邹浩之正气行乎昭栁宗元之文章着乎栁冯京黄庭坚之徳誉动乎宜二陈三士之经术启乎梧谷永之恩信陆绩之儒业播于浔马援之武功文成之道学畅于邕渐仁摩义贤才蔚兴即逺至交阯之界猺獠之居咸弃卉服而袭冠裳挟诗书而讲礼让由是观之革俗易化岂不在人哉广西通志卷三十二广西通志钦定四库全书广西通志卷三十三蠲䘏三管之地山多田少于古号非沃壤然民劳而朴纳赋则嵗无敢后期也我圣祖仁皇帝徳洋恩普九有熈熈而尤轸念边氓赐租除租史不胜纪皇上痌瘝民瘼豁除逋征者万万广西与云贵四川雍正八年正供均奉徳音免输优哉渥哉蛮溪夷峝悉跻春台视夫解阜南薫者曷有间焉若乃减蚺胆于泉贺却茘枝于炎岭亦前代善政之一端用可录为观美者矣志蠲䘏汉和帝永元十三年二月赈贷日南贫民及孤寡羸弱不能自存者秋八月诏象林民失农桑业者赈贷种粮禀赐下贫谷食永元十四年七月诏复象林县更赋田租刍藁二嵗永元十五年岭南旧贡生龙眼茘枝十里一置五里一候昼夜𫝊送临武长汝南唐羌上书曰臣闻上不以滋味为徳下不以贡膳为功伏见交趾七郡献生龙眼等鸟惊风发南州土地炎热恶虫勐兽不絶于路至于触犯死亡之害死者不可复生来者犹可救也此二物升殿未必延年益夀帝下诏曰逺国珍羞本以荐奉宗庙茍有伤害岂爱民之本其敕大官勿复受献桓帝延熹九年正月诏以比嵗不登南州尤甚其令大司农絶今嵗调度征求及前年所调未毕者勿复收责三国吴孙氏嘉禾三年以兵久不辍民困于役其寛诸逋勿复督课赤乌三年民饥诏开仓廪以赈贫穷晋武帝泰始七年闰五月诏交趾三郡南中诸郡无出今年戸调太康元年平吴除其苛政将吏渡江复十年百姓及百工复二十年宋文帝元嘉元年八月减荆湘二州今年税布之半隋文帝开皇九年以江表初平给复十年其余诸州并免当年租赋唐髙祖武徳七年诏扬越之民新沾大化见在民户给复一年太宗贞观元年免民逋租髙宗麟徳二年四月丙午赦桂广黔三都督府代宗大厯十四年诏邕府嵗贡奴婢使之离父母之乡絶骨肉之恋非仁也宜罢之宪宗元和八年九月诏曰比闻岭南五管并福建黔中等道多以男口饷遗及于诸处博易骨肉离析良贱难分此后严加禁止如违长吏必当科罚文宗太和二年帝与侍讲学士许康佐等语及取蚺蛇胆生剖其腹为之恻然乃诏度支曰每年供进蚺蛇胆四两桂州一两贺州二两泉州一两宜于数内减三两桂泉贺三州轮次嵗贡一两开成元年四月诏以逺人征赋每嵗征输言念辛苦暂为蠲免其安南今年秋税悉宜放免委都䕶田早集百姓晓示恐军用阙絶宜赐钱二万贯以岭南观察使合送两税供钱充之懿宗咸通四年七月诏安南管内被蛮贼驱刦处本户两税丁钱等量放候收复后别有指挥咸通七年二月免湖南及桂容邕三管夏秋税之半宋太祖开寳四年二月广南平辛夘大赦免二税三月丙申诏广南有买人男女为奴婢转佣利者并放免伪政有害于民者具以闻除之四月诏禁岭南商税盐麴如荆湖法八月遣使广南东西路踈决系囚犒劳军校父老访民间便宜十月辛巳除广南旧无名配敛开寳六年秋七月丙辰减广南无名率钱太宗雍熙二年闰月禁邕管杀人祭鬼及僧人置妻孥真宗咸平二年宜州执溪峝囚三十余人诣阙诏释其罪遣还咸平五年白州民黄受百余嵗赐粟帛咸平六年广西转运使冯琏上言廉横賔白州民田虽耕垦未尝输送已命官捡括令尽出常租上曰遐方之人宜省徭赋亟命停罢景徳元年六月诏罢广州军贡承天节自今三千里外者罢之景徳四年十月诏宜栁象州懐逺军死罪以下非十恶谋故鬬杀官吏枉法犯赃者并原之广南东西路杂犯死罪以下递减一等脇从受署者勿理又蠲宜栁象州懐逺军丁钱及夏秋租桂昭州秋租大中祥符二年罢邕宜州嵗贡药箭仁宗宝元元年除宜融州夏税景祐二年诏诸路缗钱嵗输京师钱重货轻福建二广易以银江东以帛钱流民间皇祐四年冬十一月诏免广南民供军须者今年秋租十之三皇祐五年二月平邕州甲申赦广南凡战殁者给槥椟䕶送还家无主者葬祭之贼所过郡县免其田租一半死事家科徭二年皇祐中诏广西赋布匹为钱二百访闻有司擅损其价重困逺人宜令复故皇祐五年五月诏侬智髙所至州无城垒若兵力不敌而弃城者奏裁又诏转运司赈邕州贫民户贷米一石闰七月诏广南民逃未还者限一年归业其复三嵗嘉祐六年夏四月诏岭南官吏死于侬贼而其家流落未能自归者所在给食䕶送还乡神宗熙宁三年以全州嵗贡斑竹帘道路扰民命停罢熈宁九年三月恤钦廉邕三州死事家瘗战亡士贼所蹂践除其田征四月癸夘诏广南亡殁士卒及百姓为贼残破者转运安抚司具实并议赈恤以闻赠广西死事将士官有差五月丙辰诏邕州沿边州峝首领来降者周惠之壬申诏安南诸军过岭有疾者所至䕶治七月癸亥诏广西死事官无子孙者许立后九月诏䘏岭南死事家表将士墓元丰二年五月乙酉诏安南军死事孤寡廪给之七月提举广西刘谊言广西民出役钱至十九万缗于广东西监司提举司使官月给裁损其数亦可少寛遂诏吏辈月给钱递减二千嵗减役钱一千二百余缗哲宗元祐元年四月尚书省言逺方奏谳待报淹系甚衆请川广福建荆南路罪人情轻法重当奏断者申安抚或钤辖司酌情决断讫奏从之髙宗建炎三年八月减广南嵗上供银三之一绍兴二十年二月蠲静江府昭州上供折布钱三之一绍兴二十五年四月减广西路折米钱孝宗隆兴二年三月壬子以广西贼平诏减髙藤雷容四州杂犯死罪囚释杖以下蠲夏秋税赋淳熙十年罢昭州嵗贡金淳熈十一年十一月助广西诸州嵗计十万缗宁宗嘉泰四年八月除静江府昭州折布钱理宗寳祐六年五月丁巳李曽伯言广西多荒田民惧増赋不耕乞许耕者复三年租后两年减其租之半守令劝垦辟多者赏之奏可景定元年诏全岳永衡栁象等州县经兵农民失业开庆以前二税尽除之元世祖至元十七年诏覈阿尔哈雅所俘户悉放为民时阿尔哈雅下荆南江西广西海南之地及峝夷山獠俘获三万余人悉为奴婢自置吏治之责其租赋命行台御史大夫姜卫检覈之放为民成宗元贞二年五月以调兵妨农免广西容州等处田租一年元贞二年秋七月广西两江道饥赈粟有差大徳十年三月栁州民饥给粮一月泰定元年免两广诸州差税一年泰定二年秋七月庆逺溪峝民饥发米二万五百石平价粜之泰定三年六月梧州路属县水旱蠲免其租泰定三年十一月庆逺安抚司饥己亥以广西静江象州诸路饥并赈之文宗至顺三年庆逺南丹等处溪峝军民安抚司言所属宜山县饥疫乞以给军积谷二百八十石赈粜从之顺帝至正元年四月临贺县民被冦抄掠者发义仓粮赈之明洪武元年诏免逋租宣徳二年诏免灾伤流民赋役三年正统五年诏减官田赋额十之三成化二年减各州县土贡之半成化四年免盐钞有差灾伤去处戸口食盐俱免轻者减半成化十一年豁荒田额租有差自景泰以来州邑为贼蹂躏田荒租逋民苦征敛苍梧容县民甘观保等诣阙奏免征督府韩雍覈实以闻停荒田之赋苍梧停三千一百六十一石容县停五千二百石郁林停五千余石北流停六千三百石正徳十六年十一月罢广西香贡仍遍谕各处镇巡守备官凡额外之征皆罢之初中官镇广西者嵗以零陵香进费至二千金武宗即位诏却诸献而广西征香贡如故至是布政使王启等请并罢诏从之万厯六年免征驿夫银一年仍减额银着之令甲先是巡抚吴文华檄驿𫝊羡赢逋负议捐额以甦合省俱得免征一年自是嵗征亦减旧额之十一万厯十一年罢无名之征苍梧县水西坊经纪银七十两榕树潭经纪银五十两郁林州辛仓埠鱼鰕税银五十两陆川县鱼盐税银五十两北流县猪税银三两兴业县路担盐税银一两三钱万厯十一年豁苍梧藤县无征米自清丈后民以虚粮为累苍梧藤县尤甚是年十月编审百姓赴诉知府林乔楠为请于上减米一千四百二十三石八斗三升零藤县减米一千四百二十三石八斗三升零皆免编万厯十二年正月减梧州府属积谷各属或减半或减三分之一万厯十二年秋梧州大旱蠲免苍梧县灾米知府林乔楠查勘苍梧县计被灾米八千六百八十石五斗八升照例蠲免万厯十四年七月赈梧州饥时大水城外水髙一丈五尺庐舎田禾尽被渰没苍梧及各州县漂流民舎俱至数百家被灾田粮各数百石米价腾涌发谷赈之又行盘盐厰左右江谷船过厰发粜十之三万厯十四年摘文州县积荒田地粮米各除豁有差以十二年奉恩诏通行再加摘丈知府林乔楠据州县报除豁万厯三十三年罢税盐万厯四十六年发仓粟赈民转籴于广东是年大旱栁庆邕浔梧皆无收诸郡饥死枕借流离自鬻者无数梧州知府陈鑑尽发仓谷平价于民又以价转籴东省相济民赖全活泰昌元年十一月诏免各州县新饷税课所设尽免初郁林州贡葛布万厯十五年令贡郁葛一千疋又令贡二千疋工部覆奏定每嵗一百疋至是奉恩诏尽免天启三年革里甲杂派知县梁子璠莅任以苍梧里甲额编四差款项具备又有新官上任过客供帐往来夫役皆当年里长出派病民乃逐一裁汰其应用者官发银买或借应仍申请榜禁永为定例又柜头库史志书朱烛纸札一切供应皆革之国朝顺治十二年蠲免十年十一年分未完粮巡抚陈维新题免顺治十三年蠲免十二年十三年分粮巡抚于时跃题免又谕百姓垦荒田官给牛种顺治十六年四月给梧州府城外地还民业城外㕓宅地基皆民恒产大兵至尽为营房推官阎玫请巡按田昇龙奏请各给还民康熙三年广东民自五月至十月徙至梧州者数千人知府黄龙查给钱米仍随地安插嵗时赈䘏愿往别州邑者量给路费全活甚衆间有奸棍畧卖子女皆重惩之康熙四年懐逺饥知县向大观请巡抚金光祖发库银千两赈之康熙十三年十月蠲免苍梧县本年未完钱粮是年大兵驻梧征需旁午百姓困于供亿及缑冦陷城时钱粮仅完十之六七百姓奔逃粮票散失新委知县冯昱出示对票征粮而户书收粮票尾流水官簿亦被燬无可查对里民陈诉丐免城守屈大法详请督院一槩免征康熙十六年八月豁免十六年分钱粮知县何炯言于巡抚将军傅宏烈请行豁免康熙二十一年平乐藤县大水赈恤有差康熙二十一年河池州虫灾赈恤有差康熙二十一年免马平等七州县并武宣县征过银米康熙二十二年免十七年以前民欠钱粮税银及带征钱粮康熙二十四年赦死罪军罪以下康熙三十三年蠲免应征地丁银米康熙四十三年蠲免地丁各项钱粮康熙四十六年临桂县额征折色每年浮出银六十八两零知县杨永斌详请银随米减每石减去四合八勺四抄嵗减米一百一十四石四斗零康熙四十七年未经具题各案情真者俱停处决缓决者减等矜疑者俱照例发落康熙五十年全免应征地丁银并厯年旧欠俱免徴康熙五十二年免审増丁银杂派项款永行禁革鳏寡孤独贫民无以为生者将各省积谷酌量赈济康熙五十八年地方灾伤已经察勘蠲免赋役雍正元年免各年久民欠钱粮雍正五年思恩府陆干仙湖清水乔利等八墟小税署府事同知耿鳞竒详请以嵗征各土司地粮加耗存六银内捐解自今肩挑背负者永禁不得抽收贫民便之雍正六年叙勘广西官兵勤事八达者䘏赏有差雍正七年栁州府详免牛税雍正八年全蠲通省地丁银三十五万三千九百二十七两有余雍正九年泗城府改土归流边方民力务在抚绥年例杂派陋规万余两业经革除六年旧额粮银一千一百二十八两八钱零及五年佃丁欠赔等谷二千九百一十四石九斗恩予豁免雍正十一年临桂县民梁一柱夀百嵗给银建坊雍正十二年䘏赏𠞰平邓横贼蛮立功病故阵亡各弁兵及在事有功官弁等叙赉有差广西通志卷三十三广西通志钦定四库全书广西通志卷三十四城池百粤因山为城傍江为池虽曰人力有天险焉我国家声灵赫濯荡平正直之风无远弗届往者伏莽诸蛮咸回心向化矣昔人有言在德不在险又曰衆志成城固无借于掌固司险欤然粤地边陲四控壤接交南崇墉深堑设险豫防之训其可忽诸若夫体统肃而后政事举则上栋下宇所贵职思其居也仓廪实而后教化兴则春租秋赋尚重念我民力也凡此皆与金汤并重者故连𩔖及之志城池桂林府府城在漓江西浒唐武德中岭南抚慰大使李靖筑子城周三十里有八歩高一丈二尺宋皇祐间平侬智高后经畧使余靖筑为六门南曰宁远西曰平秩曰利正北曰迎恩东曰行春其一即子城东江门王安石记干道间经畧使李浩淳熈间提点刑狱詹仪之绍熙间经畧使朱晞颜相继修复元至正十六年廉访使额尔吉纳始甃以石谓之新城危素为记明洪武八年增筑南城九年塞西埧开城濠导阳江经新城西门外通宁远桥分二派一南注合雉山旧江一东注经马王阁后出象鼻山与漓江合为门十二曰东镇曰就日曰癸水曰行春曰东江曰武胜曰定西曰丽泽曰宝贤曰西清曰宁远曰安定歴至国朝城垣岁久屡有修葺雍正二年巡抚李绂复修筑完固其宝贤西清二门久经封塞今止行春东江武胜宁远定西丽泽安定东镇就日癸水十门东城高二丈五尺南城高三丈西城高二丈六尺北城高二丈七尺垜口一千三百四十周围四千六百一十九弓计一十二里八分其池东即漓江西与南环阳江濶八丈二尺深一丈五尺北无池灵川县旧治在吕仙山东后迁大象山西宋绍定四年县令郑延年迁今治所未有城池明景泰元年都指挥葛宗荫始植排栅二年知县张显初筑土城成化元年都御史韩雍檄县修固城池知县曾铎始砻石砌其外五年搆串楼九百余覆之未几废十二年复砻石砌其内周四百二十五丈濶一丈三尺高一丈六尺为门五曰东胜曰西化曰镇南曰拱北曰小南门兴安县旧城在今治南唐武德中析始安为临源更名全义宋太平兴国间改为兴安明景泰间迁于今治始筑土城成化三年都指挥马义请于巡抚韩雍筑半土半砖踰年而成万厯三十二年知县毛可仪易土以砖国朝雍正八年五月久雨倾頽三十余丈知县王勍捐资修筑并修补各处现今高一丈四尺濶一丈周围四百九十六丈四尺垜口七百九十二向有三门东曰朝宗南曰振武西曰向化其西北面环陡河阳朔县城元至正七年知县明安巴哈建襟江倚山东建敌楼辟四门明景泰三年知县吴洪宇于治东沿水一带继筑百余丈成化三年巡抚韩雍于治西筑数百丈𢎞治四年佥事王本俭增高东城嘉靖四十五年佥事张冕命知县李果修葺东城增高四尺余自东城南接夀阳山麓为门五西城为门三俱建楼天鵞都利二山之间为门一明末知县易正体重修国朝顺治四五等年洪水泛溢冲塌殆尽仅存遗址现议建筑永宁州旧土城在兴新里山南村去州八里明成化十三年知县陈达始迁建今所石砌城垣万厯八年知州尹廷俊以城卑隘辟城北三十丈增高数尺周一千一百五十三丈高一丈八尺厚八尺砖砌城垜六百三十七窝舖一十三间为四门楼四东曰东兴南曰镇宁西曰安定北曰迎恩东西二水环抱东际于江虑水涨冲啮十四年知州颜志邦筑堤障之堤长一百三十丈植榆栁以为固国朝康熙六十一年知州崔杰雍正五年知州陈镆各重修永福县城明天顺间始筑系土垣𢎞治九年知县罗子芳砌以砖高一丈五尺周二百四十九丈垜口五百八十八向有四门今存三门东曰东岭西曰西江南曰龙谿池无义宁县城明天顺六年知县郑胜始筑土城𢎞治乙丑叅议林璇佥事熊祥拓其基砌以砖石高一丈濶八尺周四百二十八丈垜口八百二十有门五西南以义江为池深数丈或数尺不等濶八九尺或十丈不等全州城元至正间总管王文干始筑土城北据山麓南瞰湘江乙未总管石亨祖始砌以砖明洪武元年千户乔用重加修筑国朝雍正五年知州张学林重捐修高二丈五尺濶一丈五尺周九百四十八丈垜口八百五十九向有五门东曰合江南曰镇湘小南门曰达道西曰广安北曰朝京池深一丈濶一丈五尺灌阳县城明洪武二十八年守御千户所始筑土城高一丈五尺周四百七十丈串房五百间覆以茅为门四东德化南镇远西崇顺北龙川西北凿濠天顺元年千户陈铭典史陈昇撤茅易瓦东西凿新濠门各建楼正德十四年恭荔冦毁叅政彭䕫同知张华按临监督砌以砖嘉靖十一年巡按御史施一德发公帑委署县事州同杨麟千户陈楚雄等重修甃砌内外易串房改橹堞称坚城崇祯末知县温厚建龙川德化二门月城兵燹寻毁国朝雍正十年知县陆炜修复建各门城楼今城高一丈七尺濶一丈一尺周四百七十七丈垜口三千三百九十有九池深六尺濶一丈六尺平乐府府城东跨凤凰山岭南瞰大江西北带乐水唐武德八年乐州刺史江齐贤建后圮宋治平元年太守汪齐建筑高二丈一尺周四百一十六丈干道乙酉太守葛永庆欲凿州治后山为濠不果元初诏天下毁城池郡累被冦至正庚寅监郡图萨敛民间墻屋砖砌以城之功未就而去次年通守赵士元继完之明洪武十三年知府李谊与守御所千戸刘源等以城隘不足容军乃辟广之增高三尺包砌以石高二丈四尺周五百四十一丈环以濠堑为门三有楼曰安定曰宁远曰镇夷冷舖一十七间𢎞治间知府余玉复凿城北二堑外树排栅岁久頽坏正德间兵备道张宏宜复经修葺增高三尺共二丈八尺城东北山岭环植以松嘉靖间大水西南隅城外砌砖崩卸同知周训修复万厯二十八年知府欧阳东凤见南门右北门左马道城垜逼窄动支库银督工增高城垜开马道四百三十四丈重建三门城楼其东城自钟鼓楼至凤凰楼一带枕于山岭马道窝舖俱低下五六尺难以了望城外三十五年知府陈启孙委官于城外取土进城填筑加高五尺用砖包砌完固长计二百六十丈国朝康熙六年总督卢兴祖巡抚金光祖左布政李迎春右布政王原膴按察使李月桂兵备道胡朝宾平乐知府王延裪推官欧阳动生各捐俸令知县蓝奋兴修北门城楼一座敌楼二座九年霪雨弥月城垣倾颓一十三处知府杨荣荫知县陈光龙捐资修凤凰楼后城垣一百一十五丈西北一带马道九处六十余丈十年修南门城楼五十三年知县黄大成修补頽垣数处五十七年知府慕国琠捐造南北西三门城楼及修周围城垣现今城髙三丈周四百八十七丈垜口九百五十六案城北滨河地最下每值连雨溪涨冲蚀直逼市㕓明万厯间建龙头矶堤以障之岁久渐倾尚须修筑守土之责也恭城县旧土城在凤凰山下唐武德八年建北倚山三面临江西面尤逼江浒常有水患明成化间知县夏玮申请知府杨冠改迁今所正德十六年兵备张祐以岁久倾圮重修并建鼓楼于东门上万厯十年署县通判朱应辰以城址逼近学宫与弟子员各捐俸廪展拓数丈三十年知县陈朝䇿拓西城辟西门上盖串楼未竟知县陈豸续完之国朝康熙四年知县张泰阶重修六年又修八年冬九年春雪积雨霪东门城楼倾圯城垣共倒一百四十二丈知县曹林韵于九年秋重修髙一丈二尺广二百七十丈垜口五百五十四向有三门南曰迎薰东曰朝阳西曰文昌十三年经㓂乱兵燹西门遂塞今惟东南二门池深一丈富川县城明洪武二十九年都督韩观请设守御千户所始筑土城百户朱达千户江诚王礼刘信相继成之国朝康熙十一年知县刘钦邻修二十四年知县谌绍溶又修周六百三十四丈高一丈八尺濶八尺垜口九百有九为门四东曰向日南曰迎薰西曰昇平北曰泰定门各有楼明末兵燹城楼尽燬今存三门西门闭塞城垣歴今年久现议估修麦岭城雍正八年创设㕔营驻辖东西北三面环造营房一百五十间周一百八十丈南则补以墻垣长六十丈如城样为四门有白鹭塘绕城西如池贺县旧为土城髙二丈周七里为门四宋因旧址砌以砖增筑三尺为门三楼四元初毁诸城惟此独存明洪武二十九年设守御千户所军民多疫俗以甑山形势冲逼西门所致千户王奎用土石闭塞因废其楼止存东南二门角楼四窝舖一十七间嘉靖十一年副使道伍箕知县王聪重修十四年夏五月大水渰城隆庆四年知县陈试修葺仍开西门建楼一曰瑞云寻闭现今城高二丈濶八尺周五百七十丈零四尺垜口一千零七十四池深七尺濶七丈荔浦县旧在永苏里荔江之浦知县马宥筑土为城景泰中以旧城滨江背山每贼来窥伺率自高山而下屡为所破城高仅丈余民不可守景泰七年知县伍绘乃迁今城地势最高俯临城外砌以砖石覆以串楼为门二南曰迎薰北曰承恩嘉靖二年知县雷燮重修五年居民失火城楼燎焚殆尽万厯九年知县吕文峰于城之东西增开二门东曰长春西曰阜成各有谯楼后因贼乱防守无人遂塞东西二门国朝康熙四十七年城垣崩坏知县许之豫重修周围城垜增高一尺沿城遍栽芙蓉杨栁现今城高一丈八尺濶九尺周围二百四十八丈八尺垜口三百二十五池深九尺修仁县旧系土城明成化十九年总督朱英命官督砌以石辟东西南三门楼三座周围二百零九丈高一丈八尺濶八尺女墙二百七十五窝舖四间无濠国朝康熙五年巡抚金光祖委知县李子实重修雍正二年知县傅峻捐资修葺五年署知县黄锦璋捐建东城楼各三间昭平县旧城原在西岸明成化间总督朱英所筑㓂陷改为堡正德三年副使郑岳迁堡城于东岸置守备万厯四年复建于西岸下石上砖高一丈七尺广二百四十丈垜口二百零六为门三楼四窝舖八间南临府江东西北皆山石砂砾无池濠八年城圮知县方思贤修四十一年南楼坏知县萧启贤重修永安州城明成化十三年总督朱英委副使范镛叅议谢绶督知州关鲁建筑周围八百九十步高一丈六尺厚六尺包以砖石垜口四百四十有九四面无濠惟横一沟东西各设铁栅引水由沟入城名为官河复从西出灌田设门三东曰宣化西曰镇远南曰永定城楼角楼各四丈窝舖一十二间敌楼炮台四国朝顺治十八年知州屠德隆修葺康熙五年知州邓林尹重修吴逆变乱悉行颓塌二十二年知州丁亮工捐资重修杜莫寨石砌城墙设有五门门上有楼寨中建钟鼓楼供𤣥帝西门内设有公署以供官长停骖颜曰且止堂知州丁亮工书南门内有井名甘露泉公署后有宫巖东门外有城隍庙广福庙又有狮子山山上建𤣥妙观北门外有莫王灵感庙梧州府府城在大云山麓东北跨山西临桂水南遶大江宋开宝元年砌以砖周二里一百四十步高二丈五尺皇祐四年冦毁至和二年展筑周三里二百三十七丈辟四门明洪武十二年复展八百六十丈为门五有楼东曰正东西曰西江北曰大云南曰南薰西南曰德政覆以串楼一百九十六间濠环城东西南三面北因山为险正统十年毁十一年知府诸忠重修置刻漏于德政门楼上天顺七年大藤崃贼陷城八年知府袁衷重修成化二年总督都御史韩雍增高一丈造串楼五百六十九间遍覆之城下设窝舖三十六间宿守夜军士浚濠深三丈濶一丈五尺濠内外皆树木栅长三千三百五十丈四年作东南北门瓮城重建五门楼钟鼓楼正德初都御史陈金重修万厯五年南门楼钟鼓楼串廊复毁知府李橡重建八年知府陆万垓重建德政门十三年知府林乔楠重修串楼五百二十五间四十六年南门西门德政门大楼复毁知府陈鑑石廷举相继重修添设西门瓮城天启三年知县梁子璠改为阳城毎城楼环设窝舖八间崇祯八年湖南㓂炽知府章金铉加高城雉国初各门楼尽毁顺治十五年苍梧守道陈宏业知府祖泽濶重建五门城楼康熙六年知府黄龙修西南圮墻各十数丈经变倾毁二十五年知府陈天植苍梧县知县尹维斾重建五门城楼及北望楼藤县城在大江之南绣江之东二水合流上有平原创立城垣不知所始元至顺三年知州文魁重砌周三百三十丈高一丈二尺明洪武十一年改州为县城渐頽废宣德间筑土城东北树栅天顺四年冦毁五年巡抚叶盛委推官吕景融知县熊善修筑成化二年㓂陷都御史韩雍委知县谢铉用砖包砌周三百六十丈高二丈辟四门有楼东通津西永安北拱辰南迎恩敌楼十八间串楼三百七十五间西南以民塘为濠东以江为濠环植木栅重以闸门隆庆五年署县主簿卜一佩捐修万厯四十一年大水西门城楼坏城圯四十三年知县李廷干修葺崇祯六年北门城楼毁九年知县梁昌重建易串楼为阳城砖砌雉堞规模壮丽国朝康熙三十八年知县宋旭修北门楼雍正元年知县李文炎修葺各处倾塌三年重建东西南三门城楼今城高二丈濶七尺周三百六十丈垜口三百六十五屯千户所城成化二年都御史韩雍始建嘉靖八年总督王守仁增拓之周三百有十丈串楼二百九十间东门二南门北门各一皆有楼濠深一丈广如之容县城在绣江上游唐容管经畧使韦丹所筑内为子城周二里二百六十步外城周十三里濠深二丈广五丈宋咸淳冦毁四年重修元至正十三年冦焚门楼明洪武三年容州同知王清因其故址修筑辟三门东曰日新西曰永安南曰绣水十年改州为县二十二年设守御千户所以城西展筑周四里一十八步改南门曰镇远北门曰拱辰西曰宁远永安门在城中更为谯楼造串楼三百八十七间天顺三年毁于流贼成化四年同知毛赞以城广濶请减雉堞以便伺守都御史韩雍从之截去东隅一角周五百三十丈高三丈盖串楼一百三间七年又盖串楼一百一十五间仍设门四改永安门为东门嘉靖十一年知县蔡雨修葺城垣开浚城濠万厯八年知县伍可受重修串楼一百一十间塞北门三十八年圯知县傅敏功撒为阳城外城仅存遗址唯旧濠如故后皆湮塞今城高二丈濶一丈周五百二十丈垜口一千零三十向有四门今存三门东曰永安西曰宁远南曰镇远岑溪县旧城在今城西五里中乡新城堡明洪武三年知县刘镇筑成化十年佥事黄箎副使范镛见城外无水形势非建城地请于都御史韩雍发公帑属知县黄凤翺卜筑于乌崃之阳负山临溪筑砖城周一百六十丈高二丈开东北二门𢎞治八年知县余敦善改阳城为阴城架串楼一百七十间塞东门辟南门正德十五年知县石希介因城褊小筑土城于外周三百八十余丈上覆以瓦辟东西北三门嘉靖二十六年知县赵禴以外城东南二门随水顺出非宜因改建之隆庆三年知县李果又改还北门自是南北洞开重门岁久瓦卸内外城门頽圯不堪捍卫万厯二十四年猺㓂乱饬兵讨之兵巡副使张文耀为监督驻节城中见城隘陋难守白于总督陈大科巡抚戴耀按院林道楠题请宏拓属通判欧爚知县曾莘典史王一道董其事下瘗盘石为基上布鉅砖甃以石灰辟东西南三门外加瓮门门上有楼余设六敌台台上有楼各因险易以为崇卑城周三百六十丈高一丈八尺天启中知县王用霖于城东南二门间辟东门建城楼崇祯间知县马斯才改旧尖垜尽为方垜增高一尺五寸明季四门城楼敌楼俱毁国朝康熙二十五年知县赵纯禧捐修四门城楼现今城高一丈八尺濶八尺周如旧垜口三百七十向有四门今塞西北二门存东南二门东北附山无池西南沿小河为池怀集县旧城在今城东古县营明洪武三十年设守御千户所千户何本始筑土城高一丈二尺周三百二十九丈立四门南曰定怀北曰保集东曰永安西曰临江成化四年都御史韩雍修治砌以砖石高二丈二尺周三百三十九丈濠深三丈濶称之七年建四门谯楼𢎞治七年潦水浸頽知县区昌重修隆庆五年又頽万厯九年知县林春茂令军民合修三十五年南门楼塌知县何维国葺之四十四年大水冲圮城墻串楼知县谢君惠合军民重修崇祯十一年知县王国冕改修阳城筑城垜一千一十个十四年知县李盘增修城垜城楼四门外各建兵房六间又濬城濠令深国朝顺治十六年知县许重华补修頽缺康熈四年知县邹文郁重修四门城楼十三年知县李云龙于城外筑土垒木栅浚城濠四十三年知县桂天华塞保集门雍正二年大风雨四门倾塌知县陈廷嵩捐修今城高二丈二尺周一百四十四丈一尺垜口如旧数池深三尺濶三丈浔州府府城在思灵山东当左右二江之㑹旧城踞思灵山半﨑岖险阨宋嘉祐间始改建于平地立土垣嘉泰元年知州周禧知县廖德明继筑元至元庚辰推官范埜撤而新之明洪武六年百户吴胜复广旧城周三百七十四丈十五年千户陶成西展百余丈十九年知府沈忠复东展数百丈东西开濠立栅南北际江立门六南二曰迎恩宁远北二曰宣武威武东拱辰西安远成化三年知府孙暲因砌以砖高二丈濶一丈二尺楼六座角楼悬楼共五座砲台窝舖共二十二改拱辰门曰浔阳今城髙二丈濶一丈二尺周围一千三百二十丈七尺垜口一千九百九十五平南县城明洪武初知县齐逊始筑土城辟通济一门景泰间㓂燬天顺间主簿阎鼐请发公帑始筑砖城周三百一十二丈高一丈四尺辟南北二门立鼓楼串楼月城濬濠𢎞治七年巡抚委推官戴纲知县谭珪因旧筑立罗城墻八尺濶四尺计五百丈盖以土茅今罗城頽圮砖城仍旧计垜口三百零六城楼二南曰通济北曰拱辰北门常塞南面大江为池城北池深八尺濶二丈贵县城唐元和间刺史谢鹏始筑宋绍熙间摄郡事谭景先修之元至正间城池頽圯峝贼出掠十三年摄州事吏目侯文卿捐资修筑设窝舖二十四间为五门东西北门各一南门二面江为池明万厯癸夘知县谷大德捐修增高三尺国朝康熙五十九年大水城坏自东门至西门頽塌无算知县林兆惠捐修三十余丈北门因明末兵燹闭塞未启现今城高一丈五尺濶八尺周围五百九十丈垜口一千二百二十五东西北三面无池武宣县城明洪武三年始筑土城三十年又展拓之成化间易砌以砖现今城高一丈八尺濶一丈周二百九十三丈垜口七百五十八东西南北四门池深二丈濶一丈五尺南宁府府城宋皇祐间建筑州守刘初梦神告以依蛇形乃可成翌日见一大乌蛇如龙状盘绕于地遂依其形筑之周一千五十步高一丈九尺辟五门有楼曰东门曰迎恩曰镇江曰仓西曰安塞明万厯三十年知府薛藩增开南门并前共城楼六座崇祯九年知府吴绍志增高三尺国朝雍正二年知府慕国琠知县赵成章七年知府黑天池知县黄其炳各捐修现今城高三丈一尺厚二丈五尺周一千五丈向有门七其烟花门久已闭塞今存六门曰东门曰南门曰仓西曰北门曰安塞曰水闸垜口一千零九十六池深一丈五尺城垣滨江土薄经岁即多頽塌处九年方议修安塞门东为水涨所激倾圯左江道阎纯玺知府张汉以筑城必先固岸用原恩城土州吏目施敏政规画兴修完固横州旧土城元至正丙戌州判倪思敬始筑砖城明洪武二十二年指挥徐复扩大之周围方十里一千二百一十歩高二丈濶一丈二尺串楼二百一十间南距大江东西北有濠深八尺濶一丈二尺长九百九十五丈城门六东涵春西肃清南镇夷北清逺东北迎宣西南月江俱有楼窝舖三十一间景泰二年分巡道萧銮指挥邓敳增建登髙岭敌楼一座嘉靖三十一年府判韩绍易串楼砌砖垜三十八年西城圯知州高士楠修复四十一年知州陈垣指挥王嘉言详请尽撤串楼增髙雉堞计垜口三千零六十五国朝康熈五十九年大水淹城崩塌数十处六十一年知州刘斌捐修重建东门南门迎宣门城楼七月大水城复圯知州刘斌吏目沈嘉徴重修葺今肃清门塞上思州旧土城在溪南明𢎞治十八年州同知曾昺经始知州罗环襄其工徙置溪北正德十二年知州黎磐迁学入城增拓数十丈嘉靖二十三年知州周璞拓东南陬百丈增置四门甃以砖三十三年知州詹世龙修议改砖城未竟署知州罗汝泾三十五年知州李时芳相继修建周围五百三十八丈高一丈三尺为敌楼五横直各一丈二尺四面濠环俱广一丈深七尺西北二楼日久頽圯墻垣亦多倒塌国朝康熙三年知州朱士毅修复九年知州梅朗中重修二十三年知州戴梦熊申劝各堡士民循旧制广袤用砖石修筑焕然一新改四门额东曰迎恩南曰薰风西曰万成北曰文象新宁州旧土城明隆庆六年巡道霍与瑕委知州邓林材建筑辟四门有楼东宾旸南和薰西含辉北拱辰万厯五年知州赵宗凤用砖包砌高一丈五尺濶一丈六尺周围七百六十七丈垜高五尺垜口一千四百一十八设警舖一十七间十三年知州张思中四角建烟楼四座以备了望又每城门左右各建兵房二十间以居守御兵丁国朝雍正四年西半城倒塌二百余丈知州徐德秩捐赀修建环城有濠隆安县明嘉靖七年都御史王守仁题准始置县筑城未竟十四年分巡道邬阅委府判林凤鸣知县杨君池继筑甃以砖石高一丈四尺濶八尺周围二百九十丈垜口五百四十七建四门有楼东曰隆兴西曰望仙南曰观泉北曰潮江今南门闭塞国朝康熙九年知县查继甲修葺西门外有池塘二口深六尺濶三丈八尺永淳县城明正统十四年知县萧棋始筑土城成化八年知县曾鼐包砌以砖开濠环之嘉靖三年知县潘文明修筑周围四百二十丈高一丈五尺濶八尺门四有楼东朝阳西永宁南迎恩北拱辰三面环江惟西一门向陆旧有濠以当来脉处濬不甚深后东南二门城楼圮国朝康熙五十七年知县凌森美重修雍正七年知县朱肇基周围补修今北门闭塞惟开东西南三门忠州土州旧立土垣髙八尺周四百丈今多頽塌无池果化土州旧筑土垣无池归德土州旧有土垣无池迁隆峒旧有土垣无池案土司例不设城并秪土垣设门以司启闭稽出入太平府府城明洪武五年知府赵鑑委千户程良督屯军筑高二丈一尺广一丈二尺周六百二十四丈城门五东曰长春南曰镇安西南曰安远西曰镇边北曰拱辰各建楼于上永乐六年七月江水泛涨淹塌城垣四百余丈千户王宣府通判王俊文督令军民及行各州县助修易之以石正德十四年知府邓炳以门多难于防守塞安远门隆庆五年水泛复圯知府林廷显补葺万厯三年知府蔡迎恩通行修砌其各流土与千户所俱有应修定界扁南楼曰南薰明末冦乱倾圯大半国朝顺治十六年知府迟焞推官唐敬一及知府马正午相继修复康熈七年四月洪潦泛涨倾圯四十四丈知府高不矜捐俸倡流土各属修复南楼一座知县连起文捐修东楼一座知县张京鍷捐修小西门楼一座日久倾圯五十八年知府王倡率流土各属修复左州城明正德十五年知州李钦承迁州治于古榄村即今州治筑土城高一丈六尺周六百七十四丈立四门门皆用木架楼于上嘉靖中知州周墨修筑城垣崇祯十一年知州李之清以不便防守捐建瓮门四座设敌楼于上国朝顺治六年交阯高平莫酋攻城敌楼尽燬后乃弃城南一带改筑土墙于内以便居守康熙四年知州王敬祖仍照旧基修复完固养利州旧土城明𢎞治十四年知州罗爵建万厯十一年知州叶朝荣始作石城十七年知州龎一夔以城内空旷改建北楼减旧十之三周三百七十九丈高一丈三尺垜口六百四十东西南北并小西门水闸门共六门敌楼五座城内有泉即石巖泉遇春夏涌流泛溢通江国朝顺治五年遭兵燹頽塌大半十八年知州傅天宠修复康熙七年四月江水暴涨与城中泉水交泛城垣庙宇官舍民房崩塌殆尽知州王干德捐修二十四年知州章泰重修时值霖雨随修随坏迄无成功三十年知州汪溶日修建完固永康州旧土城明万厯三十年建崇祯十一年知州李乔春以地连土蛮丑𩔖不时窃发易甃以砖城周三百余丈高一丈五尺东西南北四门敌楼四座国朝康熙四十三年知州徐树庸重修宁明州新改流官旧筑土垣周一百三十丈开东西南北四门大半倾圯雍正十一年议另建明江城即思明旧土府城明成化间土官黄道建筑土城周八百九十四丈高九尺厚六尺城门六东曰东旭南曰镇南西曰柔远曰拱极西南曰怀安北曰承恩城外濠隍环植以竹太平土州旧建土垣周四百二十二丈高一丈东西南北四门安平土州旧立土垣周七十五丈有竒髙一丈无池万承土州旧建土垣周八十丈三尺高七尺无池茗盈土州旧筑土垣周八十五丈高一丈二尺无池全茗土州旧筑土垣无池龙英土州旧建土垣周六十五丈高八尺无池结安土州旧有土垣无池佶伦土州旧立土垣无池镇远土州旧建土垣无池都结土州旧筑土垣无池思陵土州旧筑土垣周二百一十八丈高五尺东西南北四门江州土州旧筑土城后更甃以石周八百六十四丈高七尺为门五东南北各一门西二门下石西土州旧建土垣周二百一十八丈高五尺东西南北四门上下冻土州旧止官署周以土垣无池凭祥土州旧有土垣无池恩城土州旧筑土垣无池思州土州雍正十一年改治伯江哨土官先以事革城未建罗白土县旧筑土垣无池罗阳土县旧建土垣无池下龙司今为流官通判治旧筑土垣周八百五十丈高一丈二尺西北各一门东南各二门东西南距河北倚山无池上龙土司与民杂居并无城垣镇安府镇安府土城建自宋时高一丈五尺濶三尺马道五尺周围二百二十四丈有东南西三门门有楼北面以山为城无门城外两水夹流即以为池归顺州旧州治在今州治南十里明𢎞治年间筑建周围一里开四门无雉堞濠堑天启七年被莫夷攻破日久頽塌移计甲作州治筑土为墙仅围衙署非同城制今改设流官现估兴建奉议州旧有土垣东面沿江被水冲塌康熙九年州判刁玉于南西北三面依旧址筑垣髙五尺长三百五十丈其东面竖立木栅四面有门楼皆茅盖向武土州旧有土城宋皇祐间建筑在州甲明万厯四十五年被土田州侵刼残破始迁州治于乃甲复筑土城周围一百五十丈高七尺无雉堞濠堑正北开一门有楼用茅盖之都康土州旧有土垣在把部村宋干兴间遭龙英向武侵踞州境始迁于隆满村以避刼掳垒砌乱石为城高八尺周围二百一十三丈有东西南三门门旧皆有楼今圯无濠堑有小溪曲流于南北两门上映土州土城宋皇祐间土知州许公顺筑明崇祯十二年土知州许桂芳修国朝康熙六十年土知州许文运重修高一丈一尺濶五尺周围二百二十二丈五尺开南门一门垜口无池深五尺濶七尺小镇安旧治在音峝明𢎞治间被莫夷攻占遂移治于么窰甲以土为垣下雷土州城宋皇祐中建旧系石砌内外二城内城周一百七丈外城周一百一十三丈髙七尺内外南北各二门东门一东北一西则依山为障池无湖润寨原无城池栁州府府城宋元祐间知栁州毕君卿始建筑土城明洪武二年指挥苏铨等拓之易以砖东西三里南北二里高二丈周围七百四十八丈舖三十五间为门五曰东门西门镇南门靖南门北门城外水环如带又有外罗城起西环北至南首尾皆际江长五百九十丈高一丈四尺明末圯国朝康熙五年守道戴玑知府刘永清知县阎兴邦修内城岁久倒塌雍正三年总督孔毓珣捐俸委官监督修筑雒容县旧土城在洛清乡明景泰间为贼攻陷成化间佥事何汉宗改砌以石上覆串楼嘉靖二年巡按御史汪渊重修万厯三年迁今地砌以砖国朝康熙五十三年知县王符震雍正六年知县马朴俱重修现今周围二百九十四丈五尺高一丈二尺垜口五百九十七向有东西南北四门后东北二门塞雍正五年知县马朴以东为生气所来开东门其北门仍塞罗城县城明成化十七年府同知刘頖知县艾俊始砌石城在凤凰山之阳高一丈二尺濶四尺余周围三百六十丈正德七年知县黄裳建东西南三门并各建楼东览辉西永安南迎薰因地多石未凿池嘉靖三十六年推官周宾兴知县徐铿重修明季兵燹倾頽国朝康熙三年知县于成龙重修城楼城东一面砌石立砖垜余三面方议修补㑹陞去任三十三年知县王永清重修栁城县城在龙江西明洪武二年县丞陈祖政始建成化间都御史韩雍委知府何楚英筑砖城国朝顺治十四年知县张冕康熙十年知县翟廉三十年知县彭士槚五十五年知县周祖武雍正七年知县周之瑚俱各重修现今髙一丈五尺濶一丈二尺周围三百五十丈二尺垜口八百二十为门三南曰石城西曰西江北曰北镇融县城建自唐时至宋安抚使谭夀昌废旧城拓东南北三面创外城周围九里为门三曰通济镇逺威武为楼三曰朝阳清逺雄边元至正间㓂陷权本州同知刘士学重修之明初于城西拓广二十五丈复加营建周四百八十五丈环之以濠增建城门曰广润国朝康熙十九年知县熊飞渭捐资重新西南二门城楼舖九间四十八年知县吴从龙重修广润门五十年知县牛天宿募民修筑后因霪雨雉堞谯楼半就倾塌雍正八年知县陆嘉谟详请估修今城高二丈五尺垜口六百七十周四百八十五丈门有四大东小东南门西门池深一丈八尺濶一丈二尺怀远县明洪武十四年始建城于大容江口老堡地嘉靖隆庆中猺贼陷城者再论者以县城孤悬贼巢非形胜制驭久安之所万厯十九年知县苏朝阳始迁于今丹阳镇地甃石奠基上砌以砖髙一丈七尺周围二百六十丈四门皆有楼东门曰观雷楼曰就日南门曰丹阳楼曰薰风西门曰新良楼曰太白北门曰治定楼曰向宸南北筑月城二座马道上盖瓦舖八座铳台四座皆有楼屋城外筑土城六百丈开四门上盖了望楼环城四面皆水不为池濠今城周三百三十九丈垜口五百六十六象州旧土城明洪武间始筑开东西南北四门又小南门寻塞成化十四年守御都指挥杨观于西北门上各建楼一座嘉靖九年知州林益请于总制林富发公帑撤旧串楼改砌砖石万厯十三年知州李维岳重开小南门改曰进贤建楼一座后圯国朝康熙六十年知州江莪重建迨后城垣城楼各处崩坏知州陆廷光捐资重修今城高一丈八尺濶一丈周围五千九百五十丈垜口一千六百四十五城门五东曰宾阳南曰镇南西曰朝江北曰象台小南门曰进贤池濶二丈五尺深一丈来宾县城明洪武间始筑永乐间县丞孙仕安改筑砖城西南滨河东北依山为门四东曰东安西曰西宁南曰镇南北曰迎恩各建谯楼并串楼景泰间废于贼天顺四年巡抚叶盛修复之万厯六年又修现今城高一丈八尺濶一丈五尺周围五百一十丈垜口七百四十池深一丈五尺濶如之庆远府府城汉时筑土城唐天宝元年刺史吴怀忠易以砖石周四百五十三步为门四是谓旧城明洪武二十九年开设庆远卫拓东门外地筑城以广之是谓新城共周围一千二百二十九丈因黄山谷居旧城小南门卒于南楼民不忍行塞之门共有六东曰永安西曰永定旧南曰镇安新曰武定旧北曰拱辰新曰泰和𢎞治元年知府汪溥以北城附江其险可恃独东西南三关平旷受敌乃佣工凿濠深二丈濶一丈五尺延袤凡三十丈引官陂水注之正德十四年祲灾民多殍亡楼焚城圮卫指挥王璇中修复丁亥贼覃明珂变乱后多倾圯国朝甲寅两遭滇黔逆变益复頽塌新城閴无人居康熙二十三年知府白启明捐资修筑二十五年同协镇江杨淮倡率文武各属捐建西北两门城楼西门月城塞二门仍四门舖一十二间池深二丈濶四丈五尺宜山县旧有土城在江北岸宜山下后以渡江不便改附郭德胜镇城在河池所内明永乐间建垒石为城高一丈二尺濶九尺周围三百二十八丈开东西南北四门河池州旧惟土垣明嘉靖五年知州周钺迁州于四一山增筑土垣高一丈五尺濶七尺周围三百八十丈为门四曰迎恩定远镇远归仁后塞北门建楼三座明季冦毁国朝顺治十七年知州李若璘劝里民修筑高一丈后遭逆乱倾塌康熙二十四年知州刘安国捐修增高二尺并同在城叅将石钟华中军钱来凤建造城楼舖瓮城后多頽塌雍正四年知州陈舜明捐资修筑六年七年又加修葺四面皆山无城濠天河县城东南依山为固西北筑土垣唐天宝元年刺史吴怀忠建有濠为门三明正德十二年知县尚汝弼补筑土垣增高三尺掘濠增深一丈又增筑外垣以䕶之万厯十九年知县杨继显迁县治于西乡原筑土城周围竖木栅䕶城明季荒頽国朝顺治十五年仍照旧基暂竖木栅康熙二十四年知县黄湂捐资取石砌基筑墙周三百六十丈高六尺开四门后歴任修增思恩县治原立于环江洲未建城后因水涨为害移欧家山筑土墙屡被㓂害国朝顺治中土贼攻刼遂迁治于谭村衙署民居悉遭燬败十五年复因欧家山旧址筑土垣周二百丈高一丈二尺康熙五年知县翁世庸辟东西南北四门其上有楼二十四年知县鲍复相捐俸修筑七丈五尺建城楼一座舖四间东兰州原系土州旧无城池国朝雍正八年改土设流治东院地逼山麓城基难建十年知州沈志荣详议免筑列造营房二百间环文武署荔波县今改𨽻黔省土城明嘉靖中知县尹东表建于穹来里喇轸村万厯丁未知县刘邦徴续修为西南北三门后圯国朝顺治十五年知县王家正详请迁于方村莪岭去旧城五十里筑土垣一百八十二丈高五尺厚一尺五寸开西南北三门南北门建有草楼后经孙逆变乱頽废康熙二十年知县刘棻捐赀重建南北城楼后又倾圯雍正七年知县沈志荣重修那地土州旧筑土垣环署周九十六丈无池南丹土州旧止土垣环署无池忻城土县旧止土墻环署周四十五丈国朝康熙二十一年土知县莫宗诏修建石砌围墻高五尺濶一尺五寸周围一百六十五丈开东西北三门无池永定土司旧止垒石环署为垣周二十丈髙五尺无池永顺正土司旧止官署环以土垣无池永顺副土司旧止官署无城池思恩府府城明以前在寨城山内距今城西南八十里四面倚山刻削如城缺处垒石砌补开四门门外濠堑今为旧城土司城明正统间知府岑瑛迁于乔利垒石为城距今城北四十里嘉靖六年新建伯王守仁迁建今所荒田驿四郊广衍江山环拱髙二丈二尺濶一丈一尺周围三百一十二丈垜口六百八十六为门三东鸣凤西恱化南思正城楼四座四隅角楼四座东西两河至南门交合俨然濠堑北倚山麓无濠池九土司立丈尺起止界石遇有頽坏各依界修理武缘县城明洪武二十四年建嘉靖十二年知县马汝颐修万厯八年知县黄约重修国朝康熙三年知县庄振徽重修周围五百九十丈高一丈二尺垜口一千一百九十四为门四东阳和西丽泽南阜民北威武楼四座窝舖一十七间周围濠六百七十丈广一丈深七尺宾州城宋开宝中知州杨居政筑后废明洪武初修筑未几复废成化间巡抚张鹏令所官重修正德八年副使陈钖重新之嘉靖十三年知州李伯鸿万厯十五年知州彭士远各修一次现今砖城高一丈五尺周围五百一十七丈垜口九百七十有五向有四门其文昌门因妨宫墙封塞西门明末时塞国朝康熙十二年摄州事张一祥重开州民便之其池东南深一丈八尺西与北接山麓高阜池无安城镇城在宾州城东七十里砖砌东西三里南北二里余开东西二门内驻安城镇巡检司一员分防千总一员战守兵三十名迁江县旧城在今城北岸宋嘉定三年知州蒋来叟建后毁明洪武二十年复筑城成兵士灾疠牛马渡河践食二十三年依形家言迁于南岸即今城明季兵乱人民离散雉堞城楼悉皆圮毁国朝康熙初年知县高际运魏球李如华相继修筑完固二十一年知县曹云鹏招徕居民渐复其旧现今城髙一丈周围六百六十七丈三尺垜口一千五百八十六向有五门后将小南门北门封闭今存东西南三门东与北临河南与西开池深一丈五尺濶三丈上林县城明洪武三十一年立屯田千户所始筑土垣仅容县治仓库天顺元年镇抚委官复筑为土城三百余丈成化八年命都指挥岑瑛重修易砌以砖外环以濠覆以串楼为二门东迎恩南广惠皆有楼后毁隆庆三年知县罗嘉修复明末㓂毁国朝康熙二十一年知县毛浑修复三里营城在上林县城东北五十里砖砌广袤各三里开东西南三门内驻上林营守备一员千总一员把总二员兵二百名田州土州旧有土城明洪武五年土知府岑伯颜建高五尺濶四尺周围五百二十丈开东西南北四门各有楼无雉堞濠堑成化间土知府岑镛修后因兵燹尽圮东西二面基址仅存国朝康熙四十七年土知州岑应祺迁治于北一里城池未修百色城在田州西雍正八年移右江镇总兵及思恩同知驻辖现在创建城垣周围六百零一丈为门三上各有楼间设砲台十二座垜口一千一百八十四上林土县旧有土城宋皇祐间建明末兵荒倾颓殆尽国朝顺治十八年迁县治于那料村筑土垣高六尺周围二百零五丈东南二门无城楼雉堞垣外有濠广四尺深三尺白山土司旧有城池在乔利凭山垒石城一座周围六十丈五尺自明末叠遭兵燹城池頽废移住陇兔村后因吴逆变乱复移博结村为司治官民杂居康熈五十五年始垒土为围墻兴隆土司初卜筑乔利惟石砌墻垣周围七十丈高仅六尺墙北一门曰顺义自明末兵燹衙门焚燬墻垣倾頽移入芦何城头何村为司治无城垣那马土司石城名曰周丽周围七十丈高五尺南北二门无雉堞城楼濠堑后倚砦崇高岭前遶小川明正统间思恩土官岑瑛建筑定罗土司旧有石城一座相传岑瑛所筑即名岑瑛城周围二百余丈东西二门至今如故但城外荒芜无人居住移住朗城头为司治与民杂居去旧城二十里旧城土司以山为城南北东西各径一里垒石筑垣四山口开四门无城楼雉堞明永乐间土官岑瑛所筑东南闗口石墻长二十丈高一丈二尺西闗口石墻长八十丈高一丈二尺西北闗口石墻长五丈高一丈三尺背深堑广长各如墻势下旺土司石城明正统间思恩土官岑瑛筑正南依山为翰惟筑东西北三面共一百五十丈高六尺无垜子城楼开三门东曰古丽西曰律门北曰绍兴今西门封塞池无安定土司原无城郭司治先卜筑于旧洲因兵燹废頽已久今移地六村为司治诛茅结屋官民杂居都阳土司以岜皂村为司治原无城惟土筑墙周围六十丈髙五尺自明末兵燹倾頽今即其旧基官民杂居古零土司自建置以来未筑城池惟于纱帽山前建立司治敞其籓篱与民同居今移思恩通判驻压泗城府泗城府原系土司国朝雍正六年改土设流旧无城郭四面皆山城基难立即山形势为保障资其南北设上下两关以讥出入西隆州为滇黔孔道改流以来未建城池雍正九年知州李文炯详议起造于州之扁牙西林县向无城垣国朝康熙六年知县王杰创筑土城高九尺濶二尺五寸周围二百八十五丈开四门各置楼无雉堞濠堑直𨽻郁林州郁林州城宋至道二年始筑子城周二里八十步淳熙六年陆川冦变郡守黄龄筑外城冦又攻毁七年郡守施埤重修子城盖串楼三百二十七间敌楼四谯楼一又缮水城增筑瓮门元至正三年州判买木丁复修子城明洪武十九年设守御所知州邓文俊千户费忠创筑新城周六百四十丈高一丈五尺盖楼六百间辟四门曰近阳曰西镇曰永宁曰武安二十九年千户姚夀始浚濠池天顺四年千户施威修濬七年连被㓂毁成化二年都御史韩雍委官重修筑栏马墙立了望楼十鼓楼一嘉靖四十一年知州李一德请发帑金一千两重修增高七尺砌四门月城加敌楼二十一间万厯十四年大水城垣多坏知州江龙请发帑金四百两重修国朝康熙二十五年知州贾有福率同城文武官捐修城楼舖博白县唐武德五年始创土城宋淳熈六年㓂毁十一年重修元至正十三年以砖包砌周二百三十丈高一丈八尺立东南二门明洪武五年冦毁六年修筑天顺六年冦陷成化二年都御史韩雍撤新之为门楼二百一十间濠广二丈深三丈外设拦马垣正德元年知县张璧光塞南门启东门曰平政门万厯四年知县林瑄扩城西南一百八十丈复辟南门曰广化敌楼三间串楼三百六十间三十五年地震崩圯知县谭岳重修四十四年知县陈上策又修国朝康熙二年知县史缙七年知县王运昌相继修葺十八年知县刘灿重修撤新南门更名兴文门四十九年知县程镳增埤城东北各一十五丈雍正二年知县萧烜光重修东南二门今城高一丈五尺濶九尺周三百六十二丈串楼三百六十窝舖七城门二楼二雉堞三百六十二池堑深广北流县旧有土城久毁明景泰元年知县林懋修城浚池立门天顺四年㓂毁成化三年都御史韩雍委县丞孔舒修筑七年以县西旧学地高旷可城委梧州府照磨林埜迁筑砌以砖为门三有城楼串楼二百八十间城濠外置木栅筑栏马垣嘉靖四十一年贼踰城刼库同知施宗谊增筑三尺设敌楼五崇祯十年知县赵当玑拆串楼为阳城十五年知县张问士筑西门瓮城国朝康熙三十五年知县颜正色三十七年知县涂遇俱经修葺今城高一丈八尺濶一丈二尺周四百三十九丈垜口三百四十池深五尺濶一丈陆川县明永乐间始筑土城景泰三年重修辟东西南三门正统十四年都指挥葛宗荫修筑成化十一年都御史朱英发公帑委知县庄槩拓之砌以砖石建四楼辟二门曰长安曰拱辰盖串楼三百六十间𢎞治十八年知县郎珍增修月城甃以砖石又盖串楼二十四间正德七年妖贼李通宝纵火焚燬城楼十五年都御史萧翀委知县贺节重修嘉靖四十年东北串楼城楼燬四十二年知县张子翼重修增建敌楼八隆庆四年知县周文尽除串楼为阳城创敌楼四舖二十五座万厯二年城东南倾圮知县何子通复建串楼二百四十五间明末城垣城门雉堞俱圯国朝顺治十六年知县周士选重修康熙四年知县方鼎重整南北两城门包以铁五十七年知县顾鹏重修今城髙二丈一尺周围二百六十丈垜口四百八十向有三门今封东门存南北二门池深一丈濶一丈四尺兴业县旧树木栅为城明洪武二年㓂毁三年县丞邬马儿主簿颜真始筑土城宣德五年知县胡纲增筑设东北南三门正统十年知县丁芹增雉堞盖串楼三百间天顺三年知县向珍筑拦马垣浚濠堑立敌楼二十一间正德二年典史黄杰请易土以砖增髙三尺嘉靖六年知县何炯去串楼留南北二城门现今城髙一丈五尺濶一丈一尺周一百六十三丈五尺垜口三百二十七城门三东曰文明南曰平政北曰拱辰池深一丈五尺濶一丈二尺广西通志卷三十四广西通志钦定四库全书广西通志卷三十五廨署广西省巡抚署旧在桂林府学左本巡按察院署址明洪武八年建成化间修国朝康熙四年重修十一年巡抚马雄镇以府学地益其西偏十三年孙延龄叛燬于兵二十年巡抚郝浴改建于府治东独秀山之阳规模闳敞制度悉备提督学政署旧在府治北嘉靖间移驻宣成书院后迁建于府治西南古榕前国朝顺治间改建于王府坪孙逆叛兵燬康熙二十年改建于西门内二十一年督学王如辰复迁于府治北布政使司署在府治东明成化二十年左布政使何经重修后堂仪门大门各三楹正堂五楹穿廊一楹东西六房诸科共十四间国朝康熈二十一年布政使颜敏重修堂左经歴司堂右照磨所仪门内东理问所大门内西司狱司三十九年奉文裁理问照磨司狱三缺今理问照磨二署俱已圮废经歴迁外民宅照磨署改为土地祠司狱署改为官㕔后为广盈库库大使署在广盈库西偏按察使司署在府治北明洪武间建正统六年按察使章聪重建成化二十年按察使孔镛拓正堂五楹后堂三楹左右耳房六间东西六房各十四间仪门大门各三楹堂左经歴司堂右照磨所知事㕔大门内西司狱司东架阁库后燬国朝康熙七年按察使杨晙重建三十九年奉文裁照磨知事二缺署亦废其经歴司狱二署雍正三年按察司甘汝来捐赀重建架阁库在仪门内大堂东驿传盐法道署在鼓楼西南临桂县署后街本明副总兵署址国朝顺治间线伯第三子住宅后买建道行台雍正三年驿盐道张若霈移驻省署重修贡院旧在府治西宋干道中建明天顺间徙于新西门内国朝顺治十四年改建于独秀山下明靖江王旧府康熈五年改建于都指挥司旧署二十年署巡抚麻勒吉题请仍以王府改建分巡道署在按察司东明成化间副使林符建后改为城守守备署都指挥使署旧在布政司左内设经歴司断事司司狱司今为抚标右营游击署巡按署旧在府学左明洪武八年建后改为巡抚署巡按移桂林道署景泰间巡按袁纯迁建于宁远门内成化五年巡按苏庆移建于府治北今裁废清军察院署久废总督部院行台旧在桂林府署北成化初建今废分守桂平道署在布政司东今废督粮道署在明靖江王府东今废布政清军道署在清军察院左今废总兵署在榕树门右成化七年建都督总兵挂征蛮将军印者居之今废桂林府知府署旧在独秀山下明初迁建于谯楼街北成化二十年知府罗珦复建前后堂东西六房分植桂树于前墀而扁其后堂曰八桂以存旧名伍芳为记仪门内设经歴司照磨所司狱司兴隆库后圯国朝康熈六年知府翁应兆重建雍正七年知府耿鳞竒九年知府钱元昌相继修葺清军同知署在城东北就日门雍正九年同知徐德秩重修督粮通判署在广储仓右雍正十年通判吴大猷重修督捕通判署在城北安定门雍正十年通判钱士琦重修教授署训导署俱在明伦堂后一层五间国朝康熙二十年教授高熊徴建经歴旧署久圯今在城内民房司狱署在府署东阴阳学旧在府治东今在府南医学旧在府治北今在府东依仁坊僧纲司在万夀寺道纪司在五岳观万年仓在城东北定粤寺前计一百间国朝康熙五十一年布政黄国材建广储仓在城东南旧有三十九间国朝康熙五十三年通判慕国琠捐建五间共四十四间兴隆库在府堂东城守营游击署在府治北凤凰街即城守副将署雍正八年裁副将改游击守备署在按察司东即分巡道旧署抚标左营兼中军㕘将署在榕树楼街守备署在癸水门内抚标右营游击署在王府坪东街守备署在武胜门内演武㕔一在南门外三里亭旧圯雍正九年巡抚金鉷布政元展成署按察耿鳞竒合议大阅之所威严攸寄支公项建造㕔舍前后两层东西并建文武官㕔又造司纛神庙大教塲长一百五十丈阔二十丈一在安定门内西教塲长四十三丈阔二十四丈一在东贡门外小教塲长一百三十丈阔一十七丈每科武试较阅所火药局在城东北叠綵山后硝局在城东北定粤寺前雍正十一年巡抚金鉷檄委中军㕘将杨钦建造并设厰灶提煮硝觔理刑通判署在府署右今裁照磨所旧在仪门内康熙三十九年奉文裁缺署废递运所税课司俱在府治北今裁废东厫仓在东江门内王府坪正统间置贮糓以赈饥民名预备今废临桂县署旧在府治东南府学旧基后迁于府西北隅明洪武初始迁今所本县学旧址天顺丁丑知县呉让修正德辛未署县事曾顺重修前后有㕔有堂有库左右六房门外申明旌善二亭临街牌坊一座题曰桂郡首邑左右立民安物阜二坊后废国朝顺治间知县王朝宗重建康熙二十二年知县张遴重修县丞署在县治左久圯今僦民房为署教谕署在学宫右训导署在明伦堂后典史署在县治左旧仓改芦田市巡检司在府东三十里久废僦居民房万年仓在定粤寺前计五十五间国朝康熙五十一年布政使黄国材建河泊所在文昌门外省刑所在按察司右康熙二十四年按察使黄性震建以处轻罪之贫无资者后改作法华庵两江口巡检司在府西五十里今裁废湘山渡巡检司在府南三十里今裁废东江驿在递运所右后废僦居民房雍正十年奉裁苏桥驿在府西七十里今废南亭驿在府南四十里今废存留仓在县治仪门左久废义仓在县治西康熙二十四年知县张遴建捐俸积谷以备年荒久废灵川县署宋绍定四年县令郑延年建明洪武间知县刘延重建大堂二堂仪门头门内室书房各三间成化十五年知县沈溥修嘉靖三年知县秦有重建二十五年知县张澜培髙署后地一丈有竒三十二年宼刦毁堂左永丰库三十三年知县李全建屏墙于大门前立保釐碑三十四年知县陈九思修后堂作过道国朝顺治十八年知县王孙盛重修康熙五年燬知县单世重建四十四年知县李天荣撤谯楼培土建大门五十五年知县楼俨重建大堂仪门六房教谕署在明伦堂侧训导署在义学典史署在县治右济留仓在县署西明万厯二十四年知县程述頥建五十间国朝康熙五十四年知县楼俨于东街义学旁添建二十间永丰库一间在县堂左明万厯二十四年知县程述頥重建高楼铁门缭以石垣分防署原在城北雍正四年燬今在关帝庙后演武㕔教塲在南门外地名三里亭县丞署在县治内今裁废主簿署在县治内今裁废千秋崃巡检司在县东北五里今裁白石潭巡检司在县东南三十五里今裁大龙驿在县东今废察院行台在东门内今废布政司分司署在县署南今废按察司分司署在县署左今废府馆在南街今废兴安县署明洪武八年知县曾孔传建国朝康熙五十五年知县任天宿修雍正八年知县王勍重修二堂及大堂卷棚教谕署训导署俱久圯国朝雍正八年知县王勍改修旧学仪门为教谕署两庑为训导署典史署在县治左久圯今于节孝祠旁陆峒巡检司在县西五十里常平仓分贮仓共五十一间在县署左右国朝雍正八年知县王勍修库一间在县堂后雍正八年修分防署在城内演武㕔教塲在西门外半里盐沙巡检司在县西缺裁署废唐家舖巡检司在县北缺裁署废白云驿在万桥北今裁署废察院署久废分守道署久废府馆久废守备署久废阳朔县署在都利山下唐宝厯元年摄县李湜修建防御判官吴武陵记元至元二十七年达噜噶齐明安巴哈改建县治东向湖广儒学提举镏如孙有记明洪武三年知县韩政甫建大堂前建大门后建住室正统元年知县万霁重修外建围墻内作川堂后堂前作仪门申明旌善二亭成化五年知县杨纲正德九年知县陈纯嘉靖二十年知县王时中万厯间知县陈天德王之臣俱重修国朝康熙十二年知县陈洪畴重建又建后楼五间五十八年知县顾濂六十一年知县胡式瑗改楼为三堂雍正七年知县李符恭重修三堂建书室耳房改大堂侧废仓作吏舍十间于仪门内建土地祠三间九年于大堂右建监狱五间教谕署国朝康熈三十年复设教谕寓居东庑四十三年教谕商骊于县署前建斋舍一间五十七年教谕高辑增建讲堂二间雍正三年教谕胡荣建后屋一座训导署原在㦸门左明洪武十三年训导龙腾建崇祯十三年知县朱奉镶重修久废今居西庑典史署在县治左久废国朝雍正八年知县李符恭捐赀重建伏荔市巡检司在县南十里后移塔前济留仓旧无仓散囤于大堂及内署雍正七年知县李符恭详明于署后都利山麓捐建仓房二十八间分防署旧在西门外独秀山下明成化三年巡抚韩雍迁于城内东街演武㕔教塲在北门外半里明成化三年巡抚韩雍建白竹寨巡检司在县西二十五里今废古祚驿在县北今裁废按察司分司署在县治西乆废永宁州署明万厯二年知州唐执中创建后堂正堂各三间三年知州郑应龄增缮㕔舍亭祠宾馆俱备九年知州尹廷俊修三十年知州林裕阳重修兵燹后尽圯国朝康熈三年知州白意捐赀创复十年知州朱王造重修大堂仪门大门起谯楼一座堂后为正室右为书堂搆亭凿池四十二年知州马世勋四十八年知州朱焜相继增修学正署训导署俱在学宫侧吏目署在仪门内右喇峝巡检司在州城南一百二十里崇良里国朝雍正七年添设永丰仓三间在州堂右侧明万厯三年知州郑应龄建九年知州尹廷俊改建于州署后共六间国朝康熈十年知州朱王造重修建五间五十七年知州罗士奎增建五间俱改为常平仓永盈库一间在州堂左国朝康熈十年知州朱王造修建㕘将署在城隍庙右明万厯七年参将于嵩建十六年㕘将刘綎三十三年㕘将陈大器俱重修堂室宏敞大门外建坊二左曰雄镇边陲右曰威宣夷夏国朝康熙间㕘将周世亨重修守备署在州署西国朝初设守备贾顺购民地盖宅康熙十年守备李进学扩前址增建四十二年守备李时新修千总署在州署东本明古田所隆庆五年建万厯十九年重修后裁今改演武㕔教塲在州南半里明万厯间副使吴善建二十六年知州龚作相重建兵备道署在州署南明隆庆五年副使黄扆建万厯二年副使庄国贞增建后堂四年副使吴善增建辕门大门仪门及内署二十二年副使凌嗣音重修明季毁废永福县署在凤凰山下宋状元王世则故宅明洪武二年县丞康孝良建永乐十二年知县郑曦天顺六年知县郑胜嘉靖十五年知县陈大韶万厯四十八年知县劳绍龙相继修建明末燬国朝顺治十七年署县事府通判王之才葢大堂知县黄朱朂建仪门大堂后堂左右耳房内室康熙十二年知县李愫文修铭其堂曰抚字雍正七年知县吴王坦建头门一层五间县丞署在鹿寨村雍正十一年添设教谕署训导署旧在明伦堂左右俱乆圯僦近学民居为署典史署在仪门内久废今迁外民房济留仓在县堂左右计三十间国朝康熙五十九年知县陈元起建分防署在理定南北乡演武㕔久圯教塲在西门外西江尾察院行台在西门内明𢎞治十三年建久废其基址改建节孝祠桐古市巡检司在县东三十里明末裁署废兰麻镇巡检司明末裁署废三里驿在东门内元至正二年设明末裁久废兰麻驿在县西南四十里明末裁久废横塘驿在县西南六十里久裁废布政分司行署在西门外永福堡下明万厯二十一年署县全州同知谭宝翰建久废按察司行署在东门内儒学左明宣德九年知县雷思昌建久废府馆在县署西久废参将行署在西门外分司署右明万厯二十年建久废义宁县署五代晋天福八年建宋淳祐中知县曾垓修明宣德间知县吴锜正德间知县潘志髙相继重修明末圯国朝顺治间重建大堂后廨吏舍有库一间教谕署训导署俱在学宫侧雍正七年知县许建捐造各一层三间典史署在仪门内左桑江口巡检司距县四十里桑江口济留仓在县署大门内西计一十九间分防署在城内西南隅久圯今僦居民房演武㕔教塲在城东一里今圯分司署在南门外今废府馆在东门外今废全州署系清湘县旧基元至元间总管石亨祖建明洪武初知府章复正统间知州周健相继重修后圯国朝康熈元年知州冯源泗重建五十四年知州刘藩长修雍正十年知州王勍重修学正署在州治左康熈三十年学正李先馨修建训导原无署居文昌祠州同署久废今移驻西延州判署国朝雍正七年添设吏目署在城北街国朝康熈二十五年吏目王缵捐建山角巡检司在州北五十里黄沙河山枣巡检司在州南六十里咸水西延巡检司在州西一百六十里钟楼底国朝雍正七年裁缺改作州同署驿馆在州署仪门右国朝康熈五十四年知州刘藩长修咸水驿馆国朝雍正七年署州事刘廷钖修长盈仓在州治后明洪武二年建十五年改为预备仓后毁国朝康熙二十六年知州崔廷瑜二十八年知州黄志璋重建在仪门内左五十三年五十八年九年雍正三年四年七年于署左右前后建仓计一百零九间八年署州事刘廷钖捐建十间在署左库四间国朝康熙五十四年知州刘藩长修参将署在西街国朝顺治十三年总兵官马月正修建守备署在东街国朝康熙六十年守备焦金斗始建演武㕔教塲在城北离城二里部院行台在湘山寺殿西东察院在旌善亭东今废西察院在阴阳学西今废布政司分司在𤣥妙观左今废按察司分司在州治东今废府馆在州治左今废灌阳县署隋建宋淳祐辛亥县令张从龙重修赵嘉庆记元至正十三年达噜噶齐巴雅尔氏玖珠重建县㕔十五年春建谯楼明洪武元年知县王友裕复修二十六年寇毁宣德八年知县王伟重建国朝康熈八年知县单父牧重修教谕署在明伦堂后久废今在明伦堂训导署在明伦堂左久废今居义学典史署在仪门内正堂西康熙五年典史杨茂芳重建吉宁巡检司旧在县西九十里明正德十六年迁上薛寨预备仓在县堂东十三间国朝康熙三十年知县周天位建三十二年知县牛兆㨗修又常平仓二间四十六年知县单此藩建积谷仓二十二间五十七年知县赵成章建库三间在县堂右分防署在县署西久燬今僦居朝元观演武㕔教塲在西门外一里分司署在县学左昭义驿馆在北门外六十里花石冈久废永泰驿馆在东门外七十里大营村久废府馆在县治西今废平乐府府署在南门内唐乐州故址明洪武初通判夏天启建万厯中知府周祈重建正堂川堂后堂陈启孙增修内署堂室堂东西库廊明末圯燬过半国朝顺治十七年知府王延裪重修康熈八年知府杨荣荫建大门仪门六房寅宾馆土地祠十一年知府郑长青建后堂四十二年知府戴锦增建内署堂楼花㕔四十九年知府柯邓枚五十七年知府慕国琠相继增修雍正三年知府胡醇仁修大堂匾曰清畏捕盗同知署雍正八年新设见富川通判署在府堂东教授署在府学明伦堂后训导署在东街即府照磨署改经歴司旧在府堂东今在平乐县治左东街司狱司在土地祠右永丰仓在府学东凤凰山麓雍正元年知府慕国琠三年知府胡醇仁各捐建八年知府袁承糼又修建四间庆丰仓在凤凰山麓永丰仓前八间仓后四间系通判收贮秋粮库在府堂东又永济库在府堂西平乐协副将署在西门内国朝顺治间修建康熙十年副将杨应胜重修左营守备署在协镇照墙南右营守备署在北门内街东演武㕔在北门外仙宫岭下小教塲长四十八丈濶二十四丈五尺又大教塲在东门外离城五里长八十三丈濶三十三丈五尺火药局在凤凰山东雍正十年建督学行署在北街凤凰山麓即旧平乐县署察院行署在府治左东街明天启二年重建国朝康熙十年知县陈光龙修为督学行署今为平乐县署布政司分司在城隍庙西明正徳七年知府官㫤重建今废按察司分司在府治东明𢎞治十七年知府谢瑚重建今废兵备道在布政分司西今废清军同知署在府堂东今废抚夷同知署在府堂东今废理刑推官署在府堂西久裁废照磨所在府堂西裁废税课司在西门外今废庆丰仓仓大使署在凤凰山麓今废递运所署乆废㕘将署在北门外七贤祠左明末燬废平乐县署旧在城西门内今协镇营右唐武德八年建宋嘉定十三年知县杨汝济重建明永乐间知县陈应文正统间知县张昊先后修建正德间知县何纶李京嘉靖间知县黄玠万厯间知县王淧天启四年知县郑圭增修明季兵燬基址废为营房国朝康熙六年知县蓝奋兴迁于北街凤凰山麓府江兵备道旧址九年知县陈光龙增修后燬于兵迁东街欧孝廉旧宅二十八年知县张睿临始迁今治在东街府治左以旧察院行署改建五十四年知县黄大成重修教谕署在南门内东街训导署在学宫内典史署在县治东府经歴司南常平仓八间在县署左东街国朝康熙二十九年知县张睿临即欧孝廉旧宅改建三十六年知县孙成已增修还源仓在常平仓右国朝雍正五年知县高濂修建四间六年知县陈肇奎修建八间九年知县李曹源增建二间永饶库明正统间知县张昊建在西门内国朝康熙九年知县陈光龙迁于凤凰山麓俱久废今在县堂左昭潭驿驿丞在西门外今废广运驿驿丞在广运塘久废榕津寨巡检司在广运城内今废龙平寨巡检司在东乡久废社仓共四所今废恭城县旧署在凤凰山下明洪武二年县丞周宪臣徙建于南门内永乐中知县萧嘉祐重修成化十三年知县夏玮始迁于黄牛冈之原万厯二十一年知县任思四十三年知县谭虬天启七年知县张汝醇重修后圯国朝康熈二十年知县掲宗本重建于旧署右数十武大门南向去城垣仅二丈余四十四年大堂复圮知县张载龄重建五十七年知县王汧重修教谕署在县署东明万厯五年教谕齐志道建训导署在县署东明万厯三年训导刘汝寛建国朝雍正八年训导陈让修典史署在县署东明成化十三年典史林芝建镇崃寨巡检司在城北六十里明万厯五年巡检周时举建济留仓在县治东原建一十三间国朝康熈二十九年知县邬佩珩重建十一间雍正八年知县李澂捐造三间分防署在龙虎闗汛演武㕔教塲在东门外半里白面寨巡检司西岭寨巡检司俱久废分司署在南门内今废府馆在县治北今废富川县署旧在钟山下明洪武二十九年知县张纯迁建城西偏继署县事通判刘汉卿增建㕔阁万厯三十八年知县张文耀增修大门谯楼迎宾馆吏廨国朝康熙二十四年知县谌绍溶倡率公修教谕署在明伦堂左国朝康熈四十二年知县周祚显教谕璩鸿逵捐修训导署在忠义祠旁典史署在县治大门内国朝顺治十三年典史管芝美建白霞寨巡检司在奉政乡万石仓在南门内系旧驿馆国朝康熙十年知县刘钦邻改建后又增葺四间东仓西仓俱在县仪门内外国朝康熙二十年东建一间三十二年西建三间五十八年雍正四年七年陆续增建十一间库在堂左分防署在儒学东教塲演武㕔在城南一里有旗台有甬道国朝康熙十年知县张鹏翼修建一在北门外今废麦岭同知署在县东北六十里国朝雍正八年添设平乐府捕盗同知驻麦岭十年署同知事桂粮㕔吴大猷建麦岭营都司署在同知署西国朝雍正八年添设十年署同知吴大猷建麦岭千总署在都司署西分防牛巖把总署去麦岭南五十里分防小水把总署去麦岭西南五十五里寨下市巡检司在钟山镇今废分司署在县治南明正德八年兵备道张宏宜建今废贺县署本贺州治在东城内明洪武元年知州姚晋建后改县十年知县葛礼重修嘉靖二十三年知县叶中梅隆庆间知县陈试相继增修明季尽燬县官到任栖止无所里民敛赀搆买民房葺茅篱竹仅蔽风雨国朝康熈九年知县何标重修易以砖瓦五十七年知县韩牧吉捐建大门仪门教谕署旧在东门内明嘉靖二十三年教谕李文贵改建南门内学宫旁年久倾圯国朝康熈九年教谕刘懋沛修建训导署久圯赁居民房典史署旧在仓前后燬今在县旁公馆信都巡检司在封阳墟石寨北离县城一百四十里后圯国朝康熙四十四年巡检杨洪道捐赀修复济留仓旧在西门内明季燬国朝康熙九年知县何标迁建署内三十二年知县崔鸿仪修补雍正六年知县徐大材又建七间七年署知县刘廷钖又建四间共一十四间库旧名涌泉在县堂右明季燬国朝康熙九年知县何标迁改衙署建于堂左五十七年知县韩牧吉修富贺营守备署在城南门内明崇祯间建国朝顺治十四年守备萧起凤重建教塲演武㕔二座今存一座在北门外按察司分司今废府馆在城隍庙前今废大宁寨巡检司在桂岭乡久废沙田寨巡检司在姜城乡后迁于点灯寨久废厢乡义仓久燬荔浦县旧署在今县治城南濵江明洪武元年知县马宥建景泰七年知县伍绘改迁今治万厯十年知县吕文峰增修额其堂曰思过国朝康熙四年知县钱周鼒重修教谕署旧在县西年久倾塌雍正六年教谕何宣猷捐赀迁建于学宫右训导署在旧明伦堂地今圯僦居民房典史旧署在县治西后圮国朝康熙二十八年知县林鉎捐买县治东民房创建衙舍又圮三十三年典史沈世定捐建永丰仓常平仓俱在县署东共二十四间库一间在县署内西侧分防署康熈四年知县钱周鼒拓城南儒学旧址建五十八年绅民公捐迁建于南门外关帝庙侧演武㕔在东一里长生岭教塲长四十六丈阔二十三丈分司署在县治西今改为明伦堂南源寨巡检司在县北六十里后改设于南头寨后废为南源堡延宾峰门巡检司在县东三十里后改设于下龙民寨久废府馆在县东今废修仁县署明洪武初建后圮国朝康熈五年知县李子实重建十八年署县事周清重修教谕署训导署俱在明伦堂左典史旧署在县堂西久圯雍正四年典史汪奕上捐赀买地移建于城内西南隅永丰仓米仓一间在南城门内常平仓在县治前向系草盖时被火灾雍正五年知县王琬详请盖瓦建一十二间七年八年知县金泽茂续于县署内东西增建一十二间南城内添建一十三间崇义库在县堂右分防署在墟头专汛在石墙去县西三十里演武㕔在北门外教塲长三十丈寛十丈分司署在南门内今改为常平仓公馆在青山坪距县十五里昭平县署旧在南门内大街明万厯四年建知县冷茂松重修国朝康熈元年知县陈定国择故绅王大振宅益以左侧民舍迁建今治其旧署改为学宫教谕署训导署俱在学宫内典史署在县治内西永丰仓在县堂东原建十五间康熙二十九年知县杨爕雍正三年知县钱兆澧五年知县唐其有修建七年署知县史凌增建二间库一间在大堂左侧分防署在东门内演武㕔教塲在北门外龙门驿在西门内雍正四年裁昭潭驿在县西久废昭平驿在城外南关今废广运驿久废昭平寨巡检司在城内久废分司署在县治内今废北陀城㕘将署今废昭平堡守备署今废永安州署在城北明洪武间为古眉巡检司成化十三年复州治知州闭鲁始建知州彭栗继之明季兵燹圯燬国朝顺治十二年知州陈昇迁于城内东旧分司署康熙四年知州邓林尹复迁建于旧址中建大堂堂东西廨庑内为署室后起别墅亭池十三年遭伪逆兵燬十八年知州丁亮工修复堂西增建外书室内署㕔额曰退思学正署在州治西国朝顺治十二年建雍正十年知州陆埰重修训导署国朝康熙四十五年添设与学正同署吏目署在仪门内东康熙十八年知州丁亮工修建雍正十二年吏目李澳重修大堂常平社仓四间在州治前东康熙十八年知州丁亮工建三十年知州沈增添建六间又州署外西增建五间雍正六年知州闵家权于二堂西偏奉建五间永阜库在大堂西知州丁亮工建分防署在东门内演武㕔小教塲在北门外一里大教塲在东门外一里分司署在州治东国朝初改为州署康熈十八年知州丁亮工新建分司公馆颜曰皇华公署梧州府府署在德政门内明洪武十年知府潘大郁建成化元年知府袁衷重修万厯五年燬七年知府陆万垓重建十三年知府林乔楠移建捕㕔粮㕔于西四十六年复燬知府陈鑑复建明季兵燹㕔署俱圯仅存府堂国朝顺治十四年知府张继曾修康熙二年知府黄龙重修建大堂川堂仪门及后衙十年知府杨彦溶增建花㕔小楼二十三年知府彭腾翓重修二堂二十六年苍梧知县尹惟斾重修大堂卷篷及六房三十三年苍梧知县张文达修川堂仪门三十七年苍梧知县刘以贵重修六房四十三年知府李世仁修仪门雍正八年知府吴士鲲重修清军同知署在府堂东久圯旧址为营官占造顺治十七年同知张璠捐赀买复重建衙署康熙六年同知杨䕃第重修十三年经逆变倾圮二十四年同知何显祖修雍正十二年重修大堂头仪门通判署旧在府堂东后圮康熙六年理刑㕔裁通判刘祚迁建署址十七年通判徐应龙修雍正十一年重修教授署训导署俱在东门外经歴司在府正堂东司狱司在仪门内西久圯今在大门西隅捐纳仓三十间在城内茶山西康熙五十四年知府李世孝建社仓三间在捐纳仓前雍正三年知府徐嘉宾建预备仓在社仓前雍正十年驿盐道耿鳞竒详请将余盐价银东省预买盐包运梧贮备委员建造库三间在二堂西梧州协副将署在西门内都司署在塘基街康熈四十年改建清军㕔之东守备署在城外西演武㕔教塲在城外西南雍正七年副将张荣修火药局在城北雍正十一年建提督学政行署在城北门内康熙四十六年建分守桂平梧道行署在城内西旧为分巡道署国朝康熙三年裁巡道改为分守道署十二年守道秦仁管拓后衙重建大门仪门屏墙二十三年守道兴永朝雍正元年守道张若霈重修旧总督府在城内东北明成化六年都御史韩雍建国朝顺治十三年以通省钱粮重修建康熙十三年逆乱拆燬旧总兵府在旧总督府西明成化六年建国朝顺治八年总镇马雄驻节于此康熙十二年分守道秦仁管割仪门外地拓广道署后衙因悉毁废旧总府在城中土阜上总督府东南明成化六年都御史韩雍建为三府㑹同节制号令公所今废察院行署在城内东南本总镇旧署嘉靖十八年改为岭表书院三十一年改为察院行署国朝顺治十四年分守道陈宏业知府张继曾重修今圯分守苍梧道署在南薰门内明万厯三十九年水圯迁于总兵府监税公署今圮督捕㕔署久圯后为经歴照磨衙署康熙十六年巡抚将军傅宏烈进勦吴逆即其后署建仓屯粮现存理刑㕔署久圯遗址为营兵占造国朝顺治十四年推官阎玫详复建置十七年推官鲍凤翔增修康熙六年裁改照磨所在府正堂西久圮税课司在馆驿前西南江边今裁递运所在驿前东南江边后裁革改盐课提举司今俱废盘盐旧厰在馆驿东明成化六年总督韩雍建广备仓旧在总府东今废苍梧县署在府城西门内明洪武七年知县朱守仁建天启元年知县区龙正重建兵燬后为营兵分占其地国朝顺治十三年知县朱庭燎详复十五年知县雷瑽始建门堂㕔室康熙三年知县黄道宏修十一年知县张若椷增修后衙建两廊栖六房二十年两廊燬五十四年知县阮三钖重修教谕署训导署俱在东门内典史署在大堂西顺治十六年典史沈居泰建复长行巡检司在城南一百里长行乡上一堡月峒河口东安巡检司在城东一百四十里东安乡中堡安平巡检司在城西八十里安平乡罗粒巡检司在城西南八十里须罗乡常平仓旧在县署南被水淹没康熙三十七年知县刘以贵改移县署后另造板木仓十三间五十六年知县刘国臣添造板木仓十八间库一间在二堂侧县丞署在县堂左久废主簿署在县署东久裁废预备仓在正东门内久废藤县署旧藤州治唐时建明洪武七年知州赵文重建景泰二年知县唐礼成化十年知县方俊𢎞治十三年知县廖佐相继重修后毁国朝康熙十一年知县蒲珩重修四十八年知县张纯修大门仪门东西廊五十六年知县陈士修捐修大堂川堂雍正二年知县李文炎修两廊教谕署训导署旧在学宫内俱久圮僦民居为署典史署在县堂右久圯僦居民房白石巡检司在县西六十里窦家巡检司在县南一百二十里广储仓在县署西国朝康熈五十五年知县陈士修建三十二间库一间在县堂西国朝康熙四十八年知县张纯修建分防署在迎恩门内演武㕔教塲在迎恩门外左赤水巡检司在县东南今废河泊所久裁按察司分司署在县署东今废府馆在县署东今废容县署本元容州路总管府故址明洪武三年同知王清建十年改州为县成化三年都御史韩雍迁建𢎞治六年知县车轰烈重修国朝康熈四十八年知县施凤仪五十八年知县刘杞俱增建教谕署在县南学宫门内东明万厯四十八年知县区龙正修建训导署在学宫右明万厯四十八年知县区龙正修建典史署在县堂东国朝康熙四十二年典史李绍英建大洞巡检司在城东南七十里大横村明洪武间建久经寇燬僦居民房粉壁寨巡检司在城南一百里大营村明洪武三年建久圯里民重修永丰仓在县治东计二十七间明万厯四十八年知县区龙正建国朝康熙四十二年知县徐发五十七年知县张嘉硕雍正五年知县王澂霞俱修建分防署在县署右演武㕔教塲在宁远门外一里牛皮塘按察司分司署在县治西今废府馆在县治西今废库楼一座在县堂嘉靖四十二年建今圯岑溪县署旧在城内西明洪武十三年知县刘镇建成化十六年知县黄凤翺始建今治𢎞治八年知县余敦善重修嘉靖四十五年知县掲启口山改建燕㕔万厯二十七年知县曾莘重修辟串堂明季兵燬国朝顺治间复建康熙九年知县刘昌言修十年署县事通判谢继贤修仪门十八年知县杨作霖修两廊教谕署训导署俱在明伦堂后典史署在县堂东今捐置民房在县治右平河巡检司在连城乡汶水墟离城八十里常平仓在县署东南计三十四间分防署在县治右民房按察司分司署在县署东今废义平巡检司今裁署废济留仓在串堂后今废预备仓在县署西今废库一间在县堂右今废怀集县署在南城内元至正六年燬于蛮贼明洪武三年知县杨定省建正统二年知县李濬成化四年知县陆德修𢎞治八年知县区昌修建楼署镇接山势曰耸云隆庆六年知县云上行重修改曰倚云崇祯十四年知县李盘构轩楼西值旱步祷得雨颜曰随雨国朝康熙四年知县邹文郁四十七年署县事同知姚士琳修四十八年知县岳康重修堂署于楼轩旧址各建书屋雍正二年知县陈廷嵩重修十年知县江源捐赀改建教谕署在学宫东南明𢎞治中知县区昌建国朝顺治十四年教谕郑开曙康熙十八年教谕唐忠弼四十六年教谕刘如晏俱重修训导署在学宫西南明𢎞治中知县区昌建国朝顺治十四年裁康熙二十二年复设训导欧阳烨修四十六年训导甘霖济重修典史署在县治仪门内东今废买居民房武城巡检司在县东三十里武城乡明洪武三年设万厯中重修久废今移驻连㑹堡离城三十里慈乐巡检司在县西明万厯十三年移设金鹅后仍改回今移梁村堡离城五十里预备仓在仪门内西明成化十六年知县冯钟建四间万厯十一年知县林春茂建二间四十七年知县谢君惠修仓㕔三间东西厫四间又建一间国朝雍正五年署县事刘信嘉修建五间六年署县陈璠建一间七年知县江源修建六间社仓国朝雍正二年知县陈廷嵩于各乡堡各盖社仓一间共建十三间库楼一所在县堂东明嘉靖四十年署县通判李鹏举建万厯四十五年知县谢君惠修崇祯六年被猺宼燬十四年知县李盘重建国朝康熙十四年知县臧振荣修葺久圯雍正七年知县江源重修分防署久圯国朝康熙四十五年知县桂天华奉议请以分司公馆改为防守署演武㕔教塲在北门外分司署在县署东今改为防守署兰峝巡检司在县北七十里兰峝山口久废济留仓在县堂东今废广西通志卷三十五广西通志钦定四库全书广西通志卷三十六廨署浔州府府署在城西北隅位势髙敞明洪武八年通判陈善道建正统五年知府陈嘉谟修大堂二堂堂后为署室二堂东为书屋屋东为花㕔二层国朝康熙三十五年知府阿琳重修同知署在府堂左国朝雍正八年同知万选重修迁屛墙出丈许增髙头门教授署训导署俱在府前街经厯司在府署后司狱司在仪门右仓三所一在仪门外一在府头门外一在县学旁库在府堂后左浔州协副将署在北门内都司署在府署东教塲演武㕔在西门外一里提督学政行署在西门内旧左江道署址分巡左江道署旧在府治东明末圯后迁西门内今改为督学行署通判署在府堂右国朝雍正七年奉裁改设思恩通判推官署在府堂左今裁分司署旧在北门内后迁小南门久废府门驿在城南今废递运所久废浔州卫久废桂平县署在府治东即汉布山县旧址明洪武七年建𢎞治正德间相继修理后移北门国朝康熙二十七年知县白元贞改建于东门内教谕署在县署东训导署在学宫内典史署在县堂左大黄江巡检司在城北五十里仓三所一在仪门内十二间一在县前大街十二问一在北门大街三十间今在北街城隍庙旁罗秀巡检司今废平南县署在南门内明洪武二十一年主簿向必华建永乐十四年毁景㤗二年知县祝谕增修天顺间主簿阎鼐重建成化元年复毁二年本府同知李应修建国朝康熙二十二年知县孙獬修葺教谕署训导署向俱在县西国朝雍正四年教谕吴建猷训导潘汉章建典史署在县堂左明洪武间建国朝康熙三十九年典史任宗圣修大同乡巡检司在城北一百里秦川乡巡检司在城西北三十里济留仓原二十九间在县堂右国朝雍正三年知县刘永濬捐建三间七年知县何我驎详请添建一十间十年知县王瑞增建九间社仓在县堂左废今设于寳积寺分防署在县署左教塲演武㕔在北门外半里久圯乌江驿久废布政分司在县治左今废按察分司在县治右今废贵县署旧在城西正徳十四年知县戴曽宗迁建城东国朝康熙十年知县鲍济重修大堂四十六年知县陈元焕修东书房二间五十四年知县林兆惠修后堂教谕署训导署原俱在东门外后圯国朝康熙三十八年绅士李彬等呈请以裁汰县丞署改为学舍前居教谕后居训导厯任修葺典史署在治仪门内左土地祠后辛安寨巡检司在县南六十里仓厫在县堂东西一十九间头门外西七间南门内东西一十一间俱系旧有国朝雍正四年知府陈尧贤于头门外西建社仓一间五年知县刘仁达于大堂东建仓四间又于头门外西建仓五间八年知县孙超于西教塲建仓五间又于大堂西建仓一间库大堂东西各一间国朝雍正八年知县孙超修守备署在县城西北一百二十里五山白面堡汛国朝雍正三年知县王可钦建千总署在县城西北五十里覃塘汛雍正三年知县王可钦建分防署在西门内教塲在西门外县丞署在县治仪门内右今裁改为两广文署北山寨巡检司在县北三十里久裁分司署在县治西街今废奉议卫在县署西久废卫经厯在县署西久废守御千戸所在县署西久废向武千户所在北门外久废懐泽驿在县署西久废武宣县署在城内西明洪武三年县丞吴观建国朝康熙九年知县王钖九修教谕署训导署俱在学宫侧典史署在县仪门右康熙九年知县王钖九修建安永镇巡检司在城北良村离城六十里县廓镇巡检司在城西大张村离城七十里存留预备仓原在城内东北隅旧设康熙九年移建于县廨之前后东西陆续添造共二十二间库一间在县堂右康熙九年知县王钖九建分防署在西门内演武㕔教塲在北门外半里今改东门外驿在城西半里久废南宁府左江道署在府治右明万厯间巡道徐儒建大堂南向后为川堂后堂后为内署髙楼一座上下堂房各五楹西为射圃搆亭其上颜曰孤鹤左为留隂心逺二亭崇祯五年巡道黄中色重修髙楼右建景榕堂嵗久俱圯国朝雍正三年巡道甘汝来重修又以大门仪门卑隘悉为改建府署在巡道署左明洪武三年同知王骥建永乐间知府李晟𢎞治间知府刘芳正徳八年知府汪献俱重修中为堂曰忠爱后为川堂又后为双梅堂瑞文堂又后为知府后衙即清风台旧基嘉靖四十年知府方瑜修题曰清风馆馆后为髙明楼易安轩明季圯所存惟大堂中堂髙明楼国朝康熙五年知府张文明于髙明楼前重建后堂十一年署府事周起岐于大堂后建川堂十二年知府金光声修嵗久楼圯雍正二年知府慕国琠重建六年知府黒天池修同知署在府堂左国朝顺治十八年同知薛尔賔修教授署在学宫东国朝康熙三十八年知府孙明忠建训导署在教授署右康熙三十八年知府孙明忠建经歴署在府堂左久圯今在城内民房府仓在府治东康熙五十四年知府沈元佐建造八十九间又城西八十里苏墟仓一十九间五十八年知府黄之孝建左江镇署在县学右中营游击署在安塞门内直街守备署同街前营游击署在南门内大街守备署同街左营游击署在东门内大街守备署在石牌坊大街右营游击署在东门横街守备署在东门外下郭街演武㕔大教塲在仓西门外三里小教塲在南门外二里提督学政行署在安塞门内中营左通判署旧在府堂右后改建于堂左理刑㕔旧址久裁理刑署在府堂左康熙六年缺裁改为通判署今裁废照磨所缺裁署废知事署在府堂右久裁废税课司在城西门外今废递运所在城外今废察院分司在府治东北今废布政分司在府治左今废南宁卫署今废卫经歴㕔知事㕔俱久废左江道中军㕔久废镇抚司久废思南城守久废庆阜库在府堂左今废宣化县署旧在府治南明嘉靖二十三年兵备陈裒知府陈健以旧址卑隘迁建于三清观地大军仓左明末燬国朝知县权寓民房通邑士民呈请知县张琼详请创建康熙二十一年里民公置县署褊窄后知县朱晋元自置民房添造数楹及去任乏费将署兑交接任知县取价银四百嗣后作抵交盘五十七年知县赵成章又添盖房屋仍作价交代雍正六年知县黄其炳捐赀补项永作县署教谕署训导署向俱寄居两庑国朝康熙三十七年乡官许必可同知冯㻾于学宫左各建二层六间典史署在县署东南金城寨巡检司在城东北站墟离城七十里八尺寨巡检司在城东南刘村墟离城一百二十里那南寨巡检司在城西北那龙墟离城一百二十里旧那龙巡检国朝雍正七年裁归入那南兼管迁龙寨巡检司在城西一百里苏墟三官堡巡检司在城南二百里那悟墟雍正七年裁那龙巡检改设大军仓在县署左原九间康熙二十一年重建雍正八年知县黄其炳捐建三间常平仓在县治北一十八间康熙五十四年知府沈元佐建苏墟仓一十二间五十八年知府黄之孝添建俱发县收管社仓三所一在城东北站墟一在城西北那龙墟一在城东南刘村墟雍正二年知县赵成章奉行建造各一间县丞署在县署左今裁主簿署在县署右今裁横州署旧在城内西南隅宋建元为总管府治明洪武中知州薛明理重修万厯间改按察分司署为之在旧署左明末兵燹摧毁国朝康熙六年知州佟淮年详请以前伪帅李定国行台改建州署在城中大街东雍正元年知州刘斌重修学正署在小南门内康熙三十六年学正梁士昌重修训导署在学正署右康熙二十六年训导温圣章建吏目署在州署头门内西偏大滩司巡检署在滩北去城五十里国朝雍正七年添设军储仓三间旧在州署北今移城西南学正署左雍正二年知州刘斌修建常平仓分贮仓在城西南月江门内共五十二间康熙五十七年即旧州署改建社仓一在那阳村一在州治江南街分防署在大街西按察分司在城内西南明万厯中改为州署今为常平仓南乡巡检司在州西六十里今废古江口巡检司陆答巡检司云表巡检司俱久废州门水马驿在州治西乌蛮水驿在州东六十里今俱废税课司久废海棠递运所久废布政分司在察院分司左久废察院行䑓在按察分司左久废驯象卫署久废上思州署旧在大街口明𢎞治十七年知府刘芳委州同知曾昺建后知州罗环继成之崇祯中圯知州夏启龙重修约移退后二十余丈国朝康熙二十三年知州戴梦熊重建学正署旧在学宫西久圯今建于学宫东训导署久圯今僦居民房吏目署在仪门外西永丰仓二所原设一间在州堂左侧又添造増贮仓十间在州堂左右康熙二十三年知州戴梦熊二十九年知州贾有福各修建上思营守备署在南门内本明左江道黄其晟宅康熙二十三年士民公捐改建为署教塲在东门外新宁州署在东门内明隆庆六年设州治始建嵗久倾圯国朝雍正六年知州徐德秩修捐建头门仪门学正署在明伦堂侧训导署在学宫西南文昌阁旁吏目署在州署左仓厫二十四间在城东北署后康熙三十年重建五十六年知州顾延琮增建雍正五年知州徐德秩修库一间在州堂东分防署在南门内西塘上教塲在东门隆安县署明嘉靖七年设县十二年知府喻义建万厯元年圯知县何一麒重建十五年知县袁璧重修明末复圯今仍旧址増修教谕署原在明伦堂明万厯四十三年教谕庄一德迁于县署左街捐建正堂后衙仪门大门及厨房下房国朝雍正四年教谕喻圣传修训导署在明伦堂侧典史署旧在头门内左明嘉靖十三年典史林拱建后圯国朝康熙十八年典史梁文彬迁建于县治左街那楼寨巡检司在县西三十五里国朝雍正二年巡检周汝茂建于那楼村旧址济留仓旧在县治后明末圯国朝康熙二十九年知县盛国俊于西门内捐建一十二间五十七年知县张廷超又建十二间预备仓在县堂左库一间在县堂右久圯国朝康熙二十九年知县盛国俊修复分防署在北门内民房教塲在西门外一里永淳县署在城内东北隅明洪武三十一年知县何辅建正统十一年知县萧祺嘉靖三十年知县潘景鋹重修国朝康熙四十二年知县徐凤池修教谕署在县治西南训导署在县治西民房典史署在县署大门内东南里乡巡检司在孙岭村离城六十里久圯国朝雍正六年巡检严发捐建武罗乡巡检司在甘棠屯离城六十里济留常平分贮各仓共一十五间在仪门内左右国朝康熙五十六年知县凌森美修建社仓一在城外西墟一在甘棠屯一在古辣墟雍正二年建库一间在堂右乡约所在城西墟知县凌森美増修分防署在城西门内教塲在西门城外县门驿在南门外今废火烟驿在火烟塘今废分司在县署西今废果化土州署雍正十年迁建太平村吏目署国朝雍正七年裁以隆安县那楼寨巡检兼管归德土州署明洪武二年建立久圯国朝康熙三十年袭土知州黄彪建忠州土州署明洪武间建厯年修州同署在州署右迁隆峒土巡检署宋元祐间土巡检黄胜竒建嵗久倾颓明末土巡检黄元吉重建国朝康熙十四年土巡检黄国运修雍正二年土巡检黄震中重修太平府府署在南门内明洪武三年知府金济平建西南向后燬于火成化十二年知府何楚英修建扩前基兼创燕居㕔罗顺为记嘉靖末知府徐师臯万厯三年知府蔡迎恩俱修后为江州土酋拆毁国朝顺治十八年知府马正午修复大堂川堂堂后建二楼楼后寝室两廊吏舍秪编竹覆茅康熙六年知府髙不矜重修尽易以瓦大门谯楼颜曰逺景改旧库楼为东西二轩二堂后建楼房一所为内室轩西为射圃日久大门圯署府事于鼎元修五十七年知府王修同知署见宁明州通判署旧在府堂东北国朝康熙三十三年通判俞品迁建于府堂左后改废移驻见下龙司经歴㕔在府堂左后毁万厯间知府蔡迎恩改建理刑㕔大门右国朝康熙五十八年经歴潘竒迁建通判㕔旧址教授署旧在泮池左后迁于东门内训导署在乡贤祠右预备仓在乃积仓旁丰济仓在府堂左雍正三年知府甘汝来重建新太协副将署在东门内大街即㕘将署都司署在小西门内大街千总署在小西门都司署侧理刑㕔署在正堂西北今裁废分司在东门内右街今裁乃积仓在府治东北今废崇善县署旧在府城外西北明嘉靖十九年始迁附郭建治府署北积庆寺旧址隆庆六年知县何道临増建后圯国朝康熙九年知县张京鍷重修建县丞署在恩城去县一百二十里国朝雍正十一年裁併恩城土州地添设分驻典史署旧在县署东今改建城东闗帝庙左仓九间在县堂右明隆庆六年知县何道临建国朝歴任知县皆重修葺左州署在州西城内明正德十四年知州李钦承建嘉靖二年知州周墨増修廨舍六年知州方纪龙建谯楼十四年署知州事浔卫经歴钟鍊继増修二十九年知州邓体静自堂寝达仪门皆重修建并复抚绥保障二坊自为记国朝康熙八年知州纪振边十一年知州韩之屏六十年知州罗士奎相继修葺学正署在州城北门内康熙六十年学正闗士勲捐建训导署旧居民房吏目署在州治仪门左明嘉靖二十九年知州邓体静建后圯国朝康熙二十年知州谈竒逢建复仓一十六间在大堂左侧康熙六十年知州罗士奎建库二间在二堂右康熙六十年知州罗士奎建分防署在州城演武㕔在东门外圯教塲东西寛五丈南北长十八丈养利州署明𢎞治十一年知州罗爵建万厯四十八年水没两廊吏舍知州王淧修建明末尽燬国朝顺治十八年知州傅天宠改旧公馆为署在旧署西康熙十三年复毁于兵三十年知州汪溶日重建学正署在明伦堂西训导今移驻太平土州吏目署旧在州署大门内久废今移建于闗帝庙西仓六间在大堂左右康熙三十年建雍正七年知州徐德秩重修库一间在大堂右城守署在城隍庙后永康州署明万厯二十七年知县刘炅详併思同地改县为州始建治寻废国朝顺治十八年知州尚恒建葺茅仅蔽风雨康熙四年知州赵森易瓦重修后燬十八年知州吴尚庚许延邵二十九年知州柯法四十年知州叶旉相继修复学正署训导署俱久圯僦居城内民屋吏目署在州堂左康熙三十九年吏目刘文玉建常平仓二十一间在仪门两旁康熙二十九年知州柯法建又三十九年四十四年于堂之东西雍正六年于堂东箭道各増建分防署在州城宁明州署即旧思明土州署自改土归流属思明同知管理雍正十一年添设知州仓六间在州堂东雍正八年建分防署在南门内雍正五年思明同知顾延琮建教塲在南门外馗纛营都司署在州治西北四十里千总署在都司署左理土督捕同知署即旧思明土府署元至元间总管黄克顺创建茅堂明宣徳间土知府黄修易以瓦成化间土知府黄道重建国朝康煕十三年交夷犯境官署民房悉燬后修建雍正十一年改为同知署学正署在明江东街雍正十一年改思明府学为宁明州学设学正以思明经歴署址改建新太协右营守备署雍正十一年添设驻防明江即旧思明同知署教授署训导署康熙二十八年教授髙熊征详建南坡书院立儒学公署于右今废经厯署原在南门因变乱燬拆国朝康熙初年经歴焦象贤移住东街五十八年经厯张琢重葢造今改废照磨知事检校三员缺明万歴问裁署废通判署明𢎞治间裁废太平土州署明嘉靖二十七年知州李栢迁下渡国朝康熙十年知州李开锦迁建荡懐州同署即吏目署在土州署东雍正四年裁吏目改设训导署在学宫侧雍正三年奉准由养利州改驻安平土州署在州东会仙巖下州判署即吏目署在土州署东南雍正四年裁改万承土州署在麒麟山北州同署旧吏目署在土州署东南雍正四年裁改茗盈土州署在州西北吏目署在土州署后全茗土州署在通利江东吏目署雍正六年裁归茗盈吏目兼管废龙英土州署在八仙山后州同署旧吏目署在土州署东北雍正四年改设结安土州署在州东吏目署在土州署西佶伦土州署在州西南吏目署在州东南都结土州署在州南印山后吏目署在土州署西北江州土州署在挂榜山东北州同署即吏目署在土州署前雍正四年改设下石西土州署在州西南吏目署在弄花山西土州署左侧凭祥土州署在州北州判署旧吏目署在土州署西南雍正四年改设思州土州署雍正十一年思明土府改移治伯江土官先以事革未建州同署雍正十一年裁思明土府经歴缺改设州同驻海渊墟恩城土州署在州西南今为崇善县丞署吏目署在土州署左侧今裁镇逺土州署明初土知州赵胜昌修建上下冻土州署在青连山南元至正间建思陵土州署明洪武间土知州韦延夀修建罗阳土县署在县北隅典史署在县署西罗白土县署明洪武初土知县梁敬賔修建下龙司通判署雍正七年㕘革土巡检以通判移驻带理司事即旧龙州署龙慿营都司署在司署东千总署在都司署东上龙土巡检司署雍正三年分龙州改建陀陵土县署典史署俱康熙二十八年裁废镇安府署旧系土府官舍歴经兵燹国朝康熙八年通判彭权即旧址兴建廨舍大堂厢廊露台规制粗备雍正七年裁通判设知府即为府署教授署雍正十一年以思明土府教授改设知事署在府仪门东偏仓厫九间一在仪门内东西各二间一在大堂西五间库一间在大堂西城守署在东门外内教塲在仪门外长四十丈阔八丈五尺归顺州署明天启间因莫夷残破移建计甲结茅为堂舍东西厢为吏书房前为仪门国朝雍正九年改土设流十一年知州骆为香奉文估议改建州同署在州治西南雍正七年裁吏目添设州同即以吏目署为州同署十年移驻旧州现奉估建学正署雍正十一年添设吏目署在州治西南雍正七年裁改为州同署十年复设仍旧署分防署在州西南上勾隘陇邦村雍正八年新设游击署雍正八年添设镇安营游击驻州城知州骆为香估奉建造奉议州署即旧土知州署明天顺三年土官故絶改设流官州判统理州事国朝康熙二十四年州判曹李登始建草堂三十年州判陈洪建住房三十四年州判赵步献建左右班房四十年州判张昌吉建头门仪门本年州判王者玺修四十五年州判罗兴祖建二堂五十三年州判顾之安修各廨舍尽易以瓦雍正七年州判邵铨重修向武土州署在土城中北向为堂二前门后廨环以土垣康熙五十八年土知州黄道逺修建州判署在土城东北康熙五十八年土知州黄道逺建都康土州署在隆满村元延祐间土知州冯绍龙建明崇祯间土知州冯宗箕修年久倾圯今止草堂前后数楹吏目署在把都村雍正四年新设土知州冯御绶建上映土州署在州北宋皇祐间土知州许公顺建小镇安署旧在音峝明天启间迁修么窰守备署雍正八年増设镇安营游击以守备分驻旁有分防署下雷土州署在笔架山西明洪武间重建国朝康熙二十八年修吏目署在土州署右后迁南门内湖润寨土巡检署康熙初年土官岑宗熙修栁州府右江道署旧在府学东街今系南门内系分司旧址雍正十年右江道黄岳牧重修堂室书㕔府署在大南门内明洪武六年同知莫玉建成化九年知府何楚英修国朝康熙六年知府刘永清二十八年知府张曰任俱修雍正八年知府钱元昌重修督粮通判署在仪门左雍正二年通判戴中行修教授署在明伦堂右训导署在学宫左侧俱康熙五十五年知府赵世勲修经歴司在理刑㕔前今圯暂住同知署内司狱司在府头门西康熙五十六年知府黄之孝修仓厫四十八间在明伦堂左侧康熙五十四年知府赵世勲建又三十间在府署仪门内西同建栁粮㕔仓厫九间在城南府学宫左雍正十一年委马平县知县张嘉硕估计工料请领公帑添建新仓三间拆造旧仓六间库一间在府堂西提督署在东门内康熙三十八年提督张旺修㕘将署在府署后街康熙五十年㕘将李先培修中营守备署在右江道署后街康熙四十七年守备阎钖爵修左营游击署在西门内康熙四十八年游击杨之杰修守备署在本营游击后街康熙五十二年守备刘全德修右营游击署在西门内康熙五十五年游击刘先修守备署在西城街前营游击署在学前康熙五十六年游击袁登明修守备署在十字街康熙四十七年守备李宏发修后营游击署在左营署右康熙四十九年游击解登榜修守备署在府右街康熙五十二年守备孙之藻修城守都司署在西门内十字街演武㕔在北门外教塲周围二百七十一丈提督学政行署在南门内清军同知署在府堂左康熙六年同知周从谦修今裁署存分司署改为右江道署理刑㕔署在府堂西今裁废照磨所在督粮㕔前今裁废检校署仓大使署久废税课司在府门外递运所在东门外今俱裁废分守道署久废栁州卫指挥署卫经歴署镇抚司署俱久废马平县署旧在府治东明洪武四年县丞唐叔达建成化十七年知县谢正始迁于府治北嘉靖二年知县潘志重修国朝康熙五十五年知县髙元贞修教谕署训导署俱久圯今在县学后典史署在县堂左康熙四十八年典史徐启有修五十六年典史丁祚钖重修穿山镇巡检司在县南八十里三都镇巡检司在县西南七十里俱雍正十年添设仓厫在县署内康熙三十年建五十七年知县髙元贞重建雍正十一年署知县张嘉硕重修建共四十一间分防署一在三都汛一在五都雷塘驿在东门外今裁废穿山驿在县南八十里今裁废新兴巡检司在县南五十里今裁废雒容县署旧在旧县明洪武六年建成化六年修正徳十五年燬嘉靖三年监察御史汪渊重建万厯三年迁今治重建国朝康熙十六年逆冦焚燬葺茅搆宇二十三年知县林世定捐改瓦房雍正七年知县马朴于旧署之右捐建新署旧署改为仓厫教谕署在明伦堂侧训导署在崇圣祠侧典史署在县治东北江口镇巡检司在县南一百三十里运江平乐镇巡检司在县东北九十里旧县仓厫向在旧县署堂左右垣泥覆茅贮谷易致朽腐国朝雍正七年知县马朴详明以旧署二三堂书室各三间捐赀改建分防署在县署后雒容马驿在县东北今废罗城县署旧在西罗乡明洪武三年迁建于凤凰山麓明季尽燬国朝顺治十五年署县事苗尔䕃建草堂三间知县于成龙稍加修葺仅蔽风雨康熙十八年伪署县饶廷勲始建前后三堂东西北书室杂舍俱覆以瓦二十二年知县钱三钖修大堂四十年知县赵瑞晋重修教谕署训导署俱在县治东学宫旧址典史署在县堂西康熙二年典史张应光创建嵗久圯四十年典史王家垣重修莫离镇巡检司旧在城东八十里何潭村国朝康熙二年巡检杨光先创建后燬四十一年巡检张辅佐移于东九里武阳镇巡检司在城东六十里巴台村通道镇巡检司在城东北二百里寨协村国朝康熙五年巡检陈士名建后被土人拆毁雍正八年重建积贮仓在县署东前后国朝康熙初年知县宋元亨修板仓十二间二十八年知县常仲让修砖仓十二间三十六年知县王永清修十五间四十年知县赵瑞晋修建六间分防署在城内分防通道千总署雍正八年建设栁城县署在南石城门内明洪武三年县丞陈祖政建后圯国朝顺治十四年知县张冕甫至邑邑生梁汝遇倡率入城伐木开署营建草堂迎冕入后次第版筑二堂三堂东西书房客㕔内室康熙二十一年知县骆斯才重修教谕署训导署俱在学宫侧典史署今在县署右东泉镇巡检司在县南五十里久圯国朝雍正七年巡检徐瑶重建古寨镇巡检司原在东乡国朝康熙八年巡检王道新迁建于城西北七十里古寨里济留仓在县署内康熙三十五年知县王左待建十间五十八年知县苏潮修建八间雍正二年知县丁文麟増建五间七年知县周之瑚十年知县杨恒各添葺三间分防署在城北门内融县署在城东明宣德十年知县邓和重建国朝康熙四年知县王胡道二十三年知县张廷柱三十四年知县梁廷桂四十六年知县吴从龙相继修葺雍正八年知县陆嘉谟重修教谕署在学宫左国朝康熙四十五年教谕唐良梧改知县吴守兹祠为署在旧署左训导署在明伦堂右典史署久废国朝康熙五十年典史周炳捐建在县治右长安镇巡检司在城北四十里思管镇巡检司在城东一百里仓厫在县堂左右旧有三十九间半多倒塌国朝雍正六年知县李恒杰八年知县陆嘉谟各捐赀修葢计二十间库在大堂左侧分防署在东门内县治左教塲在西门外长五十五丈寛五十丈察院分司在县治西今废懐逺县署在新城正中明洪武二年县丞李忠建万厯十九年知县苏朝阳増建规模壮丽明季圮国初仅存茅屋数楹康熙三十五年知县廖蔚文六十年知县孙来贺雍正三年知县王景献相继増修教谕署在西庑后雍正七年教谕谢之炯捐建训导署在东庑后雍正八年训导李良相捐建典史署旧在县署左久废国朝康熙四十八年典史范大本在分司旧址捐建梅寨巡检司在县北二百里雍正九年増设仓厫旧设六间久废国朝康熙六十年知县孙来贺建十五间雍正七年知县陆嘉谟建五间在县署东西北共二十间分防署一在城内一在沈口雍正八年増设分汛分司在县治西久废其地今建典史署象州署元大徳六年建在城西门内偪近城垣明洪武二年同知李友贤修宣徳九年燬十年知州胡敬重修嘉靖三十四年知州万人杰増建年久頽圯国朝迁建城东门内即明总兵孟宗文故居前后堂内室共五层无书吏廨舍康熙五十七年知州杨以牧修并増葺吏书草舍六间学正署旧住明伦堂雍正五年学正萧礼让于明伦堂后建草屋一带训导向无署僦居祠内雍正六年训导黄龙徳在明伦堂东北建草屋三间吏目署向在旧州署东明万厯中吏目陈以瀚改建于右江道署址久废今改建于北门内龙门寨巡检司在城东八十里昌化里受纳仓旧在二堂旁二间后三间明万厯中知州陈一定李维岳修建国朝康熙五十六年知州杨以牧于旧仓前左右建十六间雍正二年知州徐徳秩四年知州陆廷光俱重修分防署在城内东北隅教塲在东门内长五十九丈阔九丈右江道行署久废来賔县署唐干封二年建在城内西南隅久废明洪武元年县丞孙仕安重建二十四年知县周华修正统十年署县事典史黄凤建后堂成化十六年署县事典史田智建六房知县包羲臣时行相继重修明末燬国朝康熙四十一年知县曹秉谷重建教谕署训导署俱久废今僦居民房典史署在县署左今徙居民舍界牌镇巡检司旧在县西后迁石牙村在城南八十里仓厫旧在丰济仓后改为济留预备常平三仓国朝康熙四十四年知县曹秉谷将六房改建仓厫一十七间雍正八年知县吴逢年捐修三间库一间在堂左康熙四十四年知县曹秉谷修分防署在城北教塲在北门外二里分司在城内西今废在城驿在城西二里顺治六年裁署废守御所在城东南隅夊废碑尚存庆逺府府署旧在旧城西北明洪武二年通判王毅建成化元年知府周一清重修明季冦燬国朝顺治九年署府事王家䕃迁故宦张宅后知府崔俊以郑千戸故宅修理为署即今治在旧署左康熙十三年经逆乱拆燬知府白启明复建清军同知署在旧府堂左后裁废雍正七年复设驻德胜镇教授署久圯僦居民房训导署僦居民房经歴㕔旧在理刑㕔前久圯后迁于旧南门陈氏故宅国朝康熙二十九年经歴章华衮重修常平仓一十七间在府堂东康熙二十七年建庆逺协副将署在东门内康熙四十四年副将江杨淮建守备署在东门康熙三十五年守备梁谟建演武㕔教塲在东门外康熙三十三年守备梁谟建戎政行署在德胜镇督粮㕔在旧府堂右今裁废理刑㕔旧在清军㕔前今裁废司狱司久废分司在今府署左税课司在宜山县学右俱久废庆逺卫在新城东北明洪武二十九年建久裁废递运所在府东今废广盈仓在府东北今废宜山县署旧在府城西南宋元祐五年建明季冦燬今以故绅陈氏宅为县署在旧南门右县丞署在徳胜镇本戎政行台旧址今改驻清潭里髙泉村教谕署圯今在城内僦民房为署典史署旧在县署左后改署右今圯僦民房为署徳胜巡检司在德胜镇西久圯雍正十一年重建于镇之适中龙门巡检司雍正九年添设建署于马栏村右距县六十里常平仓在县前五间康熙二十七年建雍正六年知县张梦白因不敷存贮详奉増建一十二间于旧仓之侧懐逺巡检司在懐逺镇东江巡检司在东江镇俱裁废宜阳驿在新城东门外大曹驿在城东四十里德胜驿在德胜镇今俱裁土堡巡检司今裁废思恩仓在河池所久圯河池州署在州城西北半系草房康熙六年知州王玉麐修二十三年知州刘安国重修尽易以瓦雍正四年知州陈舜明查勘大堂川堂头门仪门吏舍书室等房俱皆頽圯捐赀修建学正署在学内久圯国朝雍正四年知州陈舜明重修七间州同署在州三旺村明万厯间改土归流始建草房吏目署在城隍庙南二廨俱系草房仓厫向仅五间在州署二门内国朝雍正三年知州陈舜明于头门东陆续捐建一十三间河池营㕘将裁以庆逺协右营守备驻札演武㕔在南门外天河县署旧在城南明崇祯四年野烧延燬国朝顺治十五年于旧址西北隅建草房数十间后尽燬康熙四十五年知县萧捐赀重建训导署在学宫右典史署在县署西康熙二十九年典史邓俞建仓房在县署左右有土砖有竹蔑有板计共八十囤贮狭小而易朽现在酌议改建分防署在县治北康熙四十八年千总朱秉彞建思恩县署旧在欧家山南向明万厯二十七年知县林应龙改西向嗣后洊罹兵火讫无宁宇国朝顺治十五年于旧址建草堂数间复南向康熙元年知县翁世庸修建前后门堂俱覆以瓦四十一年知县彭宸渌増葺西㕔雍正二年知县梁楷増建内署九年知县林协増建治事㕔训导署久圮国朝雍正二年训导何文煜捐建于明伦堂后典史署在县大门内康熙五十九年典史吴斌増葺以瓦雍正五年典史钱景坤重修建济留仓在县署东向系竹簟圈围雍正二年知县梁楷改建一十四间于署西又建三间俱覆以瓦又官捐社仓一所在县东门十一年知县林协建分防署在南门内雍正五年把总陈宗建演武㕔在西门外东兰州署原土州署在武篆哨后移东院国朝雍正八年改土设流知州吴正一详议营建学正署雍正十一年添设吏目署在营房外东街知州沈志荣建仓房现在详估建造城守守备署雍正八年添设营建廨舍左右环造营房二百间千总署把总署俱雍正十一年添设现在议建荔波县署顺治十七年知县王家正建系草堂康熙二十年知县刘棻四十五年知县岳维相继修建易以瓦常平仓在县署内那地土州署在本州哨编茅为之州判署在排门街之东距土州署三里南丹土州署在本州哨青云南大堂内宅俱系瓦房明崇祯元年知州莫伋御冦有功勅赐勲着西南扁额建石坊在署前州同署在土州南忻城土县署在落喇院向北典史署在三界庙北东兰土州州同署在凤山哨永定土司署在三寨草房向南永顺正土司署旧在古桑后移古腊今在交倚永顺副土司署在思农草房南向思恩府府署在城中稍南后倚蜒蜿山明嘉靖七年知府桂鏊建中为师帅堂后为思补堂明季堂及头仪门东西吏舍俱圯国朝康熙十一年知府金梦麟重建五十九年知府李世孝重修并建东西鼓亭清军同知署在府堂西明嘉靖九年同知赵儒建国朝康熙三十八年同知佟淮年迁武缘县南街旧署圯雍正七年改理苗同知移驻百色详田州捕盗通判署雍正七年新设见古零教授署在明伦堂后训导署在明伦堂东雍正二年改拨西林县经歴署旧在府堂左侧明嘉靖九年经歴张会建后圯国朝康熙六十一年经厯黄于仁捐买民房迁建于北门内司狱司署在头门西明嘉靖九年建国朝康熙六年司狱陆汝楫重修并修监房九土巡检司廨在府署后每月一司领土兵赴府驻卫明季圯今为官兵营房永丰仓六间在武缘县署东雍正五年详明増建常平仓在大门内西库一间在府堂东明嘉靖七年知府桂鏊建思恩协副将署在府治西北即分司署国朝康熙二十六年副将吕八音移驻武缘旧署圯现在估修复移府城驻札左营守备署右营守备署俱在府城东演武㕔在东门外五里教塲分司署改为思恩协署今圯武縁县署明洪武元年建在城东门内万厯十三年知县郑学醇修四十一年知县李先春移建南门内国朝康熙六年知县张振徽重修建教谕署久圯在学内厢房训导署久圯在城内民房典史署在县署大门右明万厯四十一年知县李先春移建镆鎁寨巡检司在城东五十里明洪武元年建久圯僦居民房髙井寨巡检司在城北一百里明洪武元年建久圯僦居民房预备仓在县署南一十四间明万厯八年知县黄约修后圯国朝康熙四年修复雍正六年知县艾光绂捐建均贮仓三座九间库一间在县堂左明万厯四十一年知县李先春建分防署在县城内康熙七年知县庄振徽同千总江辉捐赀买民舍修建演武㕔教塲旧在北门外明隆庆间知县钱盛改建东门久废万厯十二年知县郑学醇复建于旧址国朝雍正七年改设于南门外离城三里分司在县署东明万厯十二年知县郑学醇修今废博澁寨巡检司西舍寨巡检司俱雍正四年裁汰署久圯賔州署在城北明洪武元年知州冯荣建俞德儒重修𢎞治七年知州梁鱼正德七年知州孙佐俱重修嵗久圯天启七年署知州黄养正重建规模壮伟明末尽燬国朝顺治十四年上林县知县蔡万俊来州招抚后渐次修葺大堂余俱茅屋康熙十二年知州张元勲重建三十三年大雨倾圯三十四年知州邓志福四十二年署州事张一祥五十二年知州陈俊民相继修建雍正五年知州陆廷光捐建学正署在明伦堂后训导旧无署国朝康熙四十六年训导杜竒颕始于明伦堂西建筑三间日久倾塌雍正六年训导韦俊衡于旧址捐建州同署国朝雍正七年添设驻札三里营离城五十里吏目署在州署西安城巡检司在州治东七十里安城镇常丰仓在州治东康熙三十八年知州欧阳明万建造一十八间五十六年署州事范从益増建六间库在州堂西城守㕘将署国朝雍正七年裁汰河池营添设建造即州判署旧址守备署国朝雍正七年添设建造于东门内教塲在东门外离城三里提督学政行署在州左即分巡道旧署州判署在州署西久裁废今即其址建添设㕘将署分巡道署今改为学政考棚察院署分守道署俱久废迁江县署在小南门内明正德七年知县黄振英建教谕署在明伦堂西训导署在县署东典史署在县堂东清水镇巡检司在县城南七十里广积仓共三十六间在县署西分防署在城南分司在小南门内今废上林县署在县东城内东向明洪武七年县丞周伟建宣德十年知县段顺孜重修教谕署在明伦堂前训导署在义学内典史署在县治左东向三畔镇巡检司向在三畔村国朝雍正六年移驻思吉镇知县陈会津捐建仓厫在县署左旧存三十二间国朝雍正六年知县陈会津捐建八间共计四十间库一间在堂北分防署在县南门内守备署在三里营去州城东北五十里明万厯六年建国朝雍正十年改辖賔州营千总署原在三里营国朝雍正六年移驻思吉镇知县陈会津捐建教塲在三里营城南演武㕔三间在县南一里康熙五十七年知县吴钟芬建右江道行署在府馆东今废思龙驿雍正四年裁废府馆在县治南今废田州土州署明洪武间知府岑伯颜迁治于来安时建宣德间知府岑绍成化间知府岑镛相继修理明末遭富州侬贼焚毁国朝顺治十八年始就故基西北葺茅栖止康熙四十七年土知州岑应祺迁建旧治北一里大堂二堂内为楼屋仪门大门廊房狱舍俱备州同署在土知州署西南一里义仓五间康熙六十一年土知州岑应祺建理苗同知署在东城内闗帝庙左雍正十年建右江镇署雍正五年新设驻皈乐七年改驻州西九十里百色市十年署思恩知府刘廷钖奉檄督建头门仪门左右班房各三间大堂五间东西吏庑如之后为二堂再后为内署各翼以厢房聨以羣房其偏为书室一为箭亭前为官㕔及左右材官之属规模颇备中军游击署雍正七年改驻百色在总镇署东右营守备署在总镇署西千总把总署共六所上林土县署旧在枯街村国朝康熙三十八年土知县黄爵泰迁建那莪村白山土司署旧在乔利墟旁因兵燹頽圯国朝康熙二十八年土巡检王一璋迁于博结村兴隆土司署旧在乔利兵燹残燬迁卢何城头何村今在七处城头葺茅屋为堂舍那马土司署明正统间岑瑛建定罗土司署明万厯间建在木城头明季兵燹圯国朝康熙二十六年土巡检徐士贤迁建朗城头大成山下旧城土司署在八峰山下明万厯间建下旺土司署在首城头内兵燹焚塌国朝顺治三年土巡检韦际铉迁那海堡石城头安定土司署在旧洲荒废久今以地六村为司治康熙四十年増修都阳土司署在岜皂村兵燹后葺茅屋三楹古零土司署在纱帽山前明万厯间建通判署在土司署前国朝雍正七年改驻九年通判吕成章奉估建造泗城府府署东倚凌云山西面澄碧水明崇祯间土知府岑继禄建大堂后堂东西二厢前后廨舍及茘枝园池亭之属后俱圯国朝康熙四十四年土知府岑齐岱因旧存川堂大堂仪门三层复于署右建偏署四层雍正六年改土归流即以土知府署为府署清军同知署在府治南康熙二十年土知府岑继禄建五十五年土知府岑齐岱修教授署在学宫侧经歴署旧在府署南康熙二十三年建五十七年重修雍正十一年改驻天峩照磨署雍正十一年添设居经歴旧署平乐司巡检署在府东平乐村雍正十一年添设仓厫在偏署旁左右各三间雍正八年知府祖良范建库二间雍正八年知府祖良范于大堂左右两旁改设城守游击署在隔江西岸距府署四里原系皈乐协分防守备旧署国朝康熙二十一年土知府岑继禄建雍正七年以右江镇标右营游击分驻守备署在皈乐距府一百九十里原系皈乐协中军守备旧署国朝康熙二十一年建千总署在府治西岸把总署共四所分驻西岸皈乐逻里长隘教塲在泗城营前距府治四里西隆州署即土知州旧署改设西北向州同署旧在州署右国朝雍正七年改驻八阳建造训导署康熙五年改土归流学校未设五十年知州陈大辇详建学宫并请将武缘县学训导分驻専司督课吏目署未建现僦居民房仓厫十二间在州署东西两旁又八达新建仓房共六间库一间在州署川堂右游击署在八阳国朝雍正六年改设隆林营十一年创建守备署在州署西砦雄山麓千总署在守备署右把总署分防八达雍正十一年建演武㕔在千总署前新创草亭一间西林县署康熙六年知县王杰创建在城中央东向周围土垣前有大门仪门中三楹为大堂左右为吏役所其川堂内室初皆夹茅编竹为之三十年知县翁年伦修葺加以瓦训导署雍正二年始拨思恩府训导兼课县丞署在县署东康熙六年建三十六年裁废雍正二年改建于学宫典史署康熙六年修建在东门内前后两层各三间久圯僦居民房仓厫十六间在大堂右康熙六年知县王杰建库一间在大堂左康熙六年知县王杰建城守守备署康熙六年守备殷可玉建在西门内堂署二层各三间前大门仪门四十六年守备武詹修千总署康熙六年千总植煇创建在城南门内两层各三间四十八年千总韩超修把总署雍正八年添设驻札那佐教塲旧在西门外正二年改建学宫直𨽻郁林州州署明洪武初知州赵鑑建隆庆间知州张一清修国朝康熙五十四年知州郜超修雍正三年知州张永熊重修后楼寝室川堂莅事堂十一年知州李钖秦重修东西厢吏舍州判署旧在州署右国朝顺治间改建于州署左康熙三十八年缺裁署废雍正九年复设现在建造仍于州署右学正署在城西学宫左康熙五十八年学正柯国正建训导署在明伦堂侧吏目署旧在州署左国朝顺治间改建州署右康熙五十八年吏目袁之诚修建抚康巡检司国朝雍正九年新设现在建造距州北九十里之蒲塘墟常平均贮仓在州署东偏原设一十八间康熙二十四年知州贾有福二十九年知州汪孙龄各修建五十四年知州郜超増建二十五间六十年知州李锦修雍正五年知州佟世俊増建六间九年知州张任十一年知州李钖秦各増修社仓一在州东北二十里榜山冯堡一在州西南四十里欧樟堡一在州西十五里枥木堡一在州北蒲塘墟知州张永熊雍正三年遵建各二间库在堂后宅门右明洪武初知州赵天鑑建国朝康熙五十四年知州郜超雍正二年知州张永熊俱重修提督学政行署在州治东旧苍梧分巡道署址改建并建校士馆府馆在州治南㕘将署在州治东北守备署在忠孝街康熙四十二年建演武㕔大教塲在东门外二里小教塲在城内分巡苍梧道署明初守巡二道同驻梧州万厯七年以巡道分驻建后废博白县署唐武德五年建元末毁明洪武七年知县赵惟清重建正统二年知县李铭天顺七年知县孙暲𢎞治六年知县吴原正俱重修嘉靖间署县事王宗予重建后堂隆庆间知县王文明重建正衙左右二轩前瑞榴轩国朝康熙四年知县史缙四十六年知县程镳建内衙偶园静嘉诸轩雍正元年知县萧烜光重修教谕署在县前街康熙四十五年教谕蒋允旦修训导署在县署南康熙四十五年知县赵世功教谕蒋允旦同修典史署在县署右雍正三年典史娄在源重修周罗巡检司在县东南七十里沙河巡检司在县西南九十里常平仓三十间在县署左偏社仓八间一在县署左一在周罗寨一在沙河寨一在龙潭墟雍正二年奉建各二间库二间在县堂左分防署在县署南康熙四十六年知县赵世功买民房改建演武㕔教塲在东门外按察分司在县署东今废北流县署晋初建于勾漏山巫山寨之南故以勾漏名县唐迁寳圭驿东元迁寳圭驿西一里明洪武元年主簿郭诚重修成化七年都御史韩雍改筑城池即儒学旧址建县治𢎞治八年知县曾源重修万厯十五年知县刘中春更择坐向请发公帑改建天启三年知县卢绍祥修国朝康熙五十一年知县万肃铎重修教谕署在明伦堂左明成化七年都御史韩雍委照磨林埜建训导署在教谕署右明成化七年照磨林埜建典史署在县堂西明成化七年照磨林埜建双威巡检司在县南一百六十里康熙三十八年巡检卢文汉建常平仓十四间康熙二十八年知县颜正色重建分贮仓十三间康熙五十六年署县事州判于杰建俱在县署后东西社仓五所一在县西北一里旧县一在县东三十里民安墟一在县南七十里隆盛墟一在县北二十里民乐墟一在县北二十里新墟雍正二年知县袁宗佺奉建各一间库一间在县堂左康熙十一年知县张应胜建三十九年知县凃遇重修分防署在县署西北演武㕔教塲在西门外离城一里牛车村都陇巡检司在县西乡明正统间安逺侯栁溥议立今废址尚存又中山旧巡检司亦正统间建苍梧道分司在县治东北大洞驿在县南一百里寳圭驿旧在城东后迁南门内今裁废陆川县署宋淳化五年建明洪武三年县丞王麟重建成化五年知县谢坚修𢎞治十四年知县周冈重修正徳七年毁于贼知县李时荣修建嘉靖十一年知县黎伯兴三十九年署县事潘誉四十年知县张子翼俱重修明季复毁国朝康熙四年知县方鼎重建三十二年知县韩朝举三十四年知县霍濬逺俱重修教谕署在城西明洪武初教谕李伯英修建训导署在西城内顺治十五年训导庄璧显建典史署旧在头门东侧明洪武初典史黄仁修建国朝顺治十五年典史沈良璥迁建于县署之西南隅温水寨巡检司康熙四年移驻那亭堡在城南一百里常平仓在县堂东七间署内西五间康熙二十九年知县韩朝举修建分贮仓在县衙后一十九间距城二十里米塲墟一十间康熙五十四年知县顾鹏建库五间在县堂东康熙四年知县方鼎建按察司分司在县治西今废县丞署在县署西明宣德间裁署废永宁驿在县南今废兴业县署旧在城西五里宋迁今治明洪武初寇燬三年县丞邬马儿主簿颜真重建后知县余显宗修𢎞治间复修建国朝康熙初年重修教谕署在明伦堂侧明洪武间知县余显宗建训导署在学宫内康熙五十三年知县姚之秀添建典史署在县堂东明洪武间知县余显宗建常平仓十间在西城内明洪武三年县丞邬马儿主簿颜真建国朝康熙二十八年重建分贮仓十四间在东城内康熙五十六年知县姚之秀建社仓在都凌韦村思提石䃮四村雍正二年建各一间分防署在北城内明洪武三年建教塲演武㕔在北门外三里棠木寨巡检司在登髙岭下今废赵家寨巡检司在山舖明洪武间裁汰平安寨巡检司在城北二十里寗村今废长宁巡检司在县西四十里黄桑崃口与平安土司俱系土官久裁富阳驿在县东五里髙桥驿在县北四十里西水站江岸今俱废预备仓在县西后为济留仓今俱废按察司分司在县治东府馆在儒学后今俱废广西通志卷三十六广西通志钦定四库全书广西通志卷三十七学校学校育材之地也圣朝重熙累洽棫朴菁莪之化遍被陬澨无在非夏絃春诵矣我皇上御极以来尊崇先圣礼隆亘古训饬多士笃摰周详尊所闻行所知三江五岭间当不乏四科之选出而翊赞昌时不负朝廷风厉学宫意也宁仅陟降陈献春秋修释奠释菜已乎书院昉自石鼓既称鹿洞粤地如宣成栁山相沿创置今特奉敕于省㑹建兴学舎酌筹膏火资蔵修其地者惟实之务而不徒矜其名则于人文化成之道益新矣志学校桂林府府学旧在独秀山下唐大厯中观察使李昌巙因颜延之读书堂址建宋熙宁中迁城东南隅干道二年燬教授江文叔请于经畧使张维迁于城西故始安郡址张栻为记淳熙中栻知静江府始扩大之朱熹记嘉定十年提刑吴纯臣刻释奠牲弊器服图有记元至元十三年燬于兵岭南帅史格定海隅还重建大徳初鲁师道复以释奠图墨本锓石树于明伦堂臧梦解记至大三年副使余琏置大成乐器四年总管梁国栋辟殿之东地为节和堂以习乐天厯元年教授辛龙应于堂之前复葺肃容堂为更衣所延祐七年廉访使薛元直于思何徳严建奎文阁以藏书籍至元四年副使别多喇卜丹总管冯梦弼等议新殿宇之圯壊者亷访使托音等相继来任遂建礼殿㦸门两庑更先圣先师十哲从祀像王庭弼记补祭器益礼服明年复建东西斋梁遗记至正元年春亷访使多尔济巴勒副使赵天纲都帅章巴延撤而新之十三年冬十月副使额尔吉纳重修殿庑堂宇阁舍茶陵刘三吾记季年渐就圯毁旧有七先生祠在㦸门西初扁曰三先生祠祀濓溪明道伊川大徳三年副使臧梦解重修増祀晦菴横渠南轩东莱因易其额并列乡贤于左右史格祠建在肃容堂之东至是亦敝于风雨明洪武八年撤肃容节和二堂及教授堂更衣亭建察院署十四年始创东西四斋十五年布政使李延中重修礼殿两庑二十四年监察御史李黙与藩臬佥议重建明伦堂増置膳堂号房教授陈琏记二十六年冬颁雅乐加六佾之舞陈琏作大成乐赋三十一年春重修东西庑严圣贤像宣德中渐頽知府孙鼎修葺正綂九年知府吴惠重修谭夀海记十二年御史曾䝉简建立本省登科题名碑𢎞治十三年巡按御史袁佐重建明伦堂彭甫记正徳十二年巡按御史谢天钖重修大成殿嘉靖十年奉制始易文宣王曰至圣先师易大成殿曰先师庙易神像为木主建启圣祠于先师庙后陈伯献记建敬一亭于明伦堂前植御制敬一箴及视聴言动心箴凡七碑又立名宦乡贤二祠列于左右万厯九年督学袁昌祚重修甬道丹墀俱砌以石国朝康熙十一年巡抚都御史马雄镇移建迤西庙宇祠阁堂庑泮池咸鼎新之地兼县学旧址邑人李棠记孙逆叛学宫为兵舎殿庑頽圯二十一年教授髙熊征详请巡抚都御史郝浴布政使颜敏按察使黄元骥提学道王如辰右江道简上知府徐凤鸣捐赀重修有记二十五年圣祖仁皇帝御书万世师表颁行州县悬额庙中四十一年御制训饬士子文鑴石建亭于大成殿月台之东御制四配赞颁行各学鑴石明伦堂六十一年巡抚孔毓珣捐赀备造祭器悉依阙里规制雍正元年奉㫖追封孔子五世祖木金父公为肇圣王髙祖祈父公为裕圣王曾祖防叔公为诒圣王祖伯夏公为昌圣王父叔梁公为启圣王改启圣祠为崇圣祠按昭穆位次安设神牌每年春秋致祭其牲牢酒醴笾豆簠簋每神位前各照启圣王例陈设三年御书生民未有匾音颁行各学悬额庙庭四年巡抚汪漋布政黄叔琬按察甘汝来驿盐道张若霈各捐俸改建明伦堂并修东庑及东庑神牌六年巡抚金鉷重修殿庑㦸门及名宦乡贤二祠九年巡抚金鉷布政元展成署按察事耿鳞竒桂林知府钱元昌详议重建大成殿覆以绿瓦门庑宫墙之属率皆鼎新学田原额一顷零四分九釐有零除荒外实征九十四亩零额征租米三十石零二斗零宣城书院旧在今府学之西宋景定三年经畧使朱禩孙建祀南轩张宣公栻东莱吕成公祖谦理宗敕赐匾额后燬元元贞中重建至正三年重修明初改为临桂县学正綂五年御史刘隽复建于县学西𢎞治十七年提学姚镆移建府县二学之间正徳中右布政使翁茂南按察使宗玺㕘政黄衷副使傅习张祐各捐俸重修置祭田三十亩陈伯献有重修立田记明末复废国朝康熙二十一年教授髙熊征具详巡抚郝浴以谯楼右线伯花园故址改建书院奉祀宣成二公召集各属诸生肄业其中督学王如辰改名华掌以后递有修葺雍正二年巡抚李绂复题曰宣成书院捐俸给饩延师课士栖霞书院即阜成书院在东江门外国朝康熙五十六年巡抚陈元龙建雍正九年巡抚金鉷率属鸠赀重修更名栖霞布政使元展成书额秀峰书院雍正十一年奉㫖令各省会建造书院俾士子为肄业所并赏银一千两筹息以资膏火乃择地于城东傅叠綵面秀峰之胜中为书㕔最后为寝室前为讲堂五间东西厢学舍各十五间爱日书院在凤凰街中康熙五十八年士民为巡抚陈元龙建流恩书院在府学宫之东雍正十年通省士民为总督鄂尔泰建桂林书院在府治西明嘉靖三年巡按御史汪渊建今废漓江书院在文昌门外明天启间督学曹学佺建今废武学在城西丽泽门内明嘉靖九年提学佥事黄佐因旧武学废址狭隘迁建于此蒋冕记今废射圃在丽泽门外依城为之今废临桂县学元以宋贡院改建皇庆间县令刘鼎迁于郡城南隅明洪武二十八年迁府学右宋宣成书院故址正綂十年巡按御史周纪重修有记十三年巡按御史曽䝉简檄建两庑御史尹鋐复檄修建两斋有记正徳元年提学佥事姚镆重建大成殿及堂斋邑人包裕记万厯二十四年迁古田县讲堂旧址明末废国初春秋二祭附于府学康熙二十四年改建于府治南谯楼西本前靖江王宗室故宅后为线伯衙署知府黄良骥知县张遴教授髙熊征详请改为县学形势耸秀正殿巍然两庑及㦸门櫺星门次第修举雍正元年知县汤大瑜奉文改换崇圣祠额添设神牌祭器忠义祠国朝雍正元年知县汤大瑜建于学宫内节孝祠在十字街即旧天主堂知县汤大瑜详署巡抚韩良辅改建学田原额一十一顷七十六亩二分七釐零除荒外实征八顷三十亩一分零义学在宁逺门内康熙二十四年知县张遴建五十四年巡抚陈元龙檄创义学十七处有记事诗雍正九年巡抚金鉷檄知县骆为香于东南西各图増复义馆二十处延塾师聚童子教读嵗给脩脯十年檄桂林同知徐徳秩在拱辰门外増立义学一所社学一在宁逺门外富义桥下一在西乡两江口明万厯间建今废灵川县学旧在县西一里宋建炎间建后圯元至元二十一年知县罗嬴迁于县东南大象山寻燬于兵二十九年㢘访副使赵天纲命知县岳璋迁建于县东街明洪武三年知县刘延重建十八年知县吕资増置东西斋及堂膳厨库造祭器塑圣贤像永乐乙酉知县刘正言复修宣德己酉知县陈继广其基重建明伦堂讲堂正统甲子知县包至道重建大成殿两庑修祭器成化元年知县曽铎扩地为门十八年知县沈溥重修嘉靖三年知县秦有重修十三年教谕陈璇请改建庙学巡按御史曽守约发公帑檄通判伍重董其役十九年知县成世逺加修殿庑门舎国朝康熙二十一年知县黄士垐训导毛文灿重修五十年知县李天荣因通邑诸生议学宫地势卑湿请改建城南门外始迁髙峰有碑记五十五年知县楼俨续建櫺星诸门雍正元年通学公修礼门义路以砖易之知县郑采宣奉文改换崇圣祠额添设神牌祭器并修殿庑五年知县牟泰龄捐俸重修殿庑祠宇并置钟鼓有碑记明伦堂在东街旧学址东元至元二十九年知县岳璋建国朝雍正三年训导刘世瑛修并围墙头门忠义节孝二祠知县郑采宣奉文建于学宫内外学田共三顷三十五亩零义学一所在北街国朝康熙五十五年知县楼俨创建有记兴安县学旧在县北门右宋嘉泰间迁于县北朝天门嵗久渐頺景定五年县令蒲应龙修葺之増学田置贡士庄李应春记元至元间迁于县治东门外至正间县令刘俟得陡江空地置学稼新庄唐光记明成化间都御史韩雍迁于城内方昇记𢎞治四年知县郑普修万厯九年守道彭富二十二年知县吴彰俱重修国朝康熙二十一年知县栢嵩琪训导萧露融五十五年知县任天宿教谕何器训导苏廷章俱各重修雍正元年奉文改换崇圣祠额添设神牌祭器九年知县王勍捐赀倡率通邑绅士度地于县署西正殿两庑崇圣名宦乡贤祠明伦堂悉皆鼎建忠义节孝二祠在城东门内雍正三年知县杨朝璘建学田四顷二十亩零在四乡额征租银二十二两七钱三分义学在振武门内国朝康熙五十六年知县任天宿建雍正九年知县王勍重修阳朔县学旧在县西宋淳熙十四年迁于县东即今址元延祐乙未邑宰严敬重修庙宇廊庑斋舍学左创立文㑹堂明洪武十三年训导龙腾修建大成殿㦸门堂庑斋舍又搆读书楼正綂四年教谕萧文郁建乡贡题名碑十年知县万霁重修殿庑櫺星门及观德亭㑹馔堂号房吴恵记天顺甲申水圯成化十五年知县杨纲重建明伦堂读书楼乡贤名宦祠𢎞治十七年巡按御史颜颐夀提学佥事姚镆知县黄祐重修嘉靖二十一年知县王时中修殿庑门堂三十六年府同知张冕以审戸口至县重修四十三年知县吴国用修庙庑堂祠又于读书楼改建五云楼万厯九年府推官李道先署县事修造殿庑㦸门及进徳修业斋二十三年知县李栻造明伦堂崇祯十三年知县朱奉镶重修殿庑㦸门櫺星门及明伦堂敬一亭立卧碑乡贡题名碑国朝康熙九年知县陈洪畴重修正殿㦸门两庑明伦堂启圣祠二十年知县韩述曽重修六十一年知县胡式瑗捐俸修葺正殿中建暖阁蔽以帷帐雍正元年教谕胡荣改换崇圣祠额添设神牌祭器五年知县李符恭重修忠义节孝二祠在县城东国朝雍正四年署县事王廷献建学租额解银四十六两零二分四釐曹公书院在县治北鹿山下本曹祠部故宅后即其址立书院寻废为慈光寺明洪武初复建于寺内正统间重割寺三分之一至成化辛夘知县杨纲尽撤寺宇前建行台后造书院教谕黄璋记后废义学六间在明伦堂前雍正二年知县侯靖建永宁州学在州治北旧古田县学址在州南宋绍兴间县令髙登辟而新之明洪武间重建成化初县治没于猺獞诸生从司牧建讲堂于会城后改为临桂县学隆庆四年巡抚都御史殷正茂奉诏大征恢复古田县寻改为州学増廪増各十人以待本地入学者五年知州唐执中始建庙于城东南陬万厯五年知州郑应龄议建堂庑斋舍八年知州尹廷俊上其议于院司府乃相吉于城西北新扩基址规制始备陈一洙记二十五年渐圯知州徐来聘复请新之有记三十一年知州林裕阳重修天启元年知州万建元造祭器重加修葺罗之鼎记明末頽圯国朝康熙二年知州白意上状院司捐资重建乡人李棠记十一年城内外火延燬启圣祠是年冬知州朱王造重建复缭垣墙二十二年知州郭大琦二十四年知州迟炘四十五年知州朱瑛俱重修雍正元年知州崔杰奉文改换崇圣祠额添设神牌祭器学田额征学租银一十八两五钱义学在城内西北国朝康熙二十四年知州迟炘建雍正七年知州陈嘉谷重修永福县学旧在县前仪凤舖宋淳熙六年迁于县东北凤巢山下即状元王世则故宅明洪武二年县丞康孝良重修永乐十四年知县郑曦景泰四年知县黄琼教谕叶辙俱经重修后毁成化十六年知县夏忠重建大成殿复圯嘉靖二十一年知县林天荣重建圣殿两庑㦸门櫺星门东名宦西乡贤祠后明伦堂又建敬一亭东西时习日新斋兴贤儒学二门教谕训导廨舍及卧碑敬一六箴皆备万厯十五年知县吴立东重修増建启圣祠国朝康熙二年知县黄朱朂重建二十五年知县陈以逺三十八年署县事桂林通判吴中朗各重修雍正元年奉文更换崇圣祠额添设神牌祭器忠义节孝两祠雍正四年知县张梦白建义学县旧未建设国朝康熙三十八年署县事通判吴中朗于城中择地创建瓦屋三楹义宁县学先在县南宋经畧使张栻大书门扁刻于石咸淳庚午以地僻迁香林寺东元元贞元年知县臧仲璧迁县西明洪武四年县丞丁胜重修天顺中燬越五年知县郑胜复修正德十六年知县梁顺重修万厯二十四年知府洪澄源檄县重修兵燹后祠庑堂阁斋舍俱毁止存正殿国朝雍正元年奉文改换崇圣祠额添设神牌祭器三年知县袁宗佺草创两庑㦸门七年知县许建同儒学绅士次第捐建櫺星门泮池宫墙八年捐造明伦堂忠义节孝两祠国朝雍正三年署知县郑登瀛建学田二十六亩九分额征租银四两五钱六分全州学始于宋庆厯四年旧基在州城东北隅绍兴十三年郡守髙楫创建于凤凰山之阳即今地刘岑有记嘉定间教授黄学行建登科题名碑有记元至正八年燬于獠十年郡守石亨祖重建揭徯斯记明洪武六年郡守章复以旧明伦堂狭隘徙创于大成殿后堂斋射圃一新宣德九年知州周健复修又创尊经阁以贮书籍改凿泮池于㦸门前作步云桥于学之南吴伯璋瑞芝记正德癸酉知州顾璘重修又因全宁楼故址建翔凤楼后按察副使刘节建名宦乡贤祠于学之西南俱蒋冕记嘉靖九年奉诏建启圣祠于学西又建敬一箴亭于学北万厯以后屡圯屡修泰昌元年知州邵颖达修国朝顺治十八年知州髙一治重修寻圯康熙二十年知州徐泌倡绅士捐修巡抚都御史郝浴入境谒庙捐资助修二十六年署知州魏钖曾修五十一年大成殿圯知州沈元佐重修逾年复頺雍正二年知州张学林详请修建捐俸以倡绅士三年七月殿庑㦸门及崇圣祠俱皆落成复添设神牌祭器督学陆绍琦记忠义节孝二祠雍正三年知州张学林就学宫内外隙地建学田九十四亩三分有零征租银一十四两零七分五釐有零清湘书院在北门外二里栁山即宋刺史栁开读书故址嘉定八年郡守林岊増置讲堂斋舎寳庆元年郡守程榆奏请赐额三年郡守赵必愿创率性堂燕居楼于栁侯祠北魏了翁记元初毁于兵至元贞间总管耿大节重建元统癸酉郡守栁宗监复新之有记明永乐九年指挥彭举知州韩忠修孔子燕居堂栁侯祠设杏坛建育徳咏归二亭宣徳癸丑藩臬檄建讲堂天顺甲申佥事袁凯重修仍访遗迹作亭宇十为士子㳺息之所年久圯壊成化间州守汪镛重葺有记正徳间又圯州守顾璘再新之益増亭榭张灿记厥后仍废国朝康熙二十六年知州崔廷瑜因故址隙地重建屋舍更名栁山璜谿书院在恩乡元至正七年建有先师遗像碑存焉明正德九年重修今废湘山书院在湘山寺东堂曰培桂明嘉靖九年督学黄佐建今废明经书院在建乡凤坡书院在州署右西坡明末邑人建以祠去牧王国相者兵燹后久圯国朝康熙五十七年邑绅蒋芾倡修雍正三年知州张学林即其处设社学延师课授灌阳县学隋大业十三年建在县治东宋崇宁中以其地隘迁于西门外去城一里许建炎三年司教范昻仍迁于县治东熊询有记淳熙九年县令赵永以崇宁旧址厥土爽垲襟抱环密复迁而西余元一记嘉定辛巳癸未间郡守萧一致杨若县令洪若水节次重修陈德一记元泰定四年达噜噶齐辉图县尹董贞重修赵文蔚记至正十七年达噜噶齐兼劝农使巴雅尔氏玖珠重修孔思坦记明洪武元年知县王友裕重修袁诚仲记正统二年知县马骥重修张㽔记成化二十三年知县刘篪重修陈瑶记嘉靖二年副使杨必进行部谒庙以学在城外荒僻卑隘委知县周应禄典史栁端和监生张鑑耆老吕钊等仍迁于县治东旧址创建圣殿两庑㦸门櫺星门泮池桥规制始备蒋冕有记万厯二十七年知县夏之时重修天启二年知县梁镂重修蒋士忠记国朝顺治十八年知县陈登瀛重建明伦堂康熙二十一年署训导朱云倡修圣殿检盖涂饰督学王如辰为记二十三年署县事布政司照磨赵光朂重修两庑㦸门唐纳牖记二十四年知县陈一朋重建启圣祠雍正元年改换崇圣祠额添设神位祭器忠义节孝两祠在东城内国朝雍正四年知县张舜绪建学田一顷零九亩一分额征租银八两六钱一分零义学在东门内国朝康熙五十八年知县赵成章建并置义田五十亩以资膏火社学四所东为文昌南为义和西为兴贤北为朝元今俱废平乐府府学宋旧址在城东二里考槃涧之西宣和间知州严以讽徙城内州治东淳熙中太守王光祖复徙旧址元初燬于兵前至元己夘郡监刘懐逺知州孙武德经营创始越壬午武德之子梦德再知州事乃继成之后圮至正二十四年摄政拓跋元善重建又立进士题名碑常挺记明洪武间知府李谊増建厨库宣德十年知府唐复増新殿堂蔡云翰记正徳十年知府张恺重修嘉靖四年知府李彦徙建城西凤凰山麓万厯七年㕘政陈应春扩学前后地建敬一亭凿泮池十九年知府黄文炳重修正殿前为㦸门櫺星门后为明伦堂堂西为启圣祠两翼为斋最后为尊经阁名宦乡贤祠分附于东西庑前崇祯末尽燬国朝顺治十六年知府王延祹始建明伦堂十八年建大成殿悉出草创康熙九年知府杨荣䕃知县陈光龙捐俸倡修并建两庑櫺星门㦸门庙貌庶几复古甲寅后兵燹荒圯二十年署知府娄倣舜修建明伦堂启圣祠并殿庑门垣葺而新之巡抚麻勒吉记三十年知府陆钟吕重修五十年知府柯邓牧増置祭器五十七年知府慕国琠修理殿庑及两门并全备祭器祭桌雍正元年奉文改崇圣祠额添设追封五世王爵牌位并祭器学田七顷一十九亩共征租银七十三两九钱八分有竒道乡书院在北闗外嘉靖六年兵备副使李如圭于途中得井栏石视之乃道乡书院断碑不知建于何地废自何年爰以此石贮之学宫作诗纪焉九年提学道黄佐属知府龙大有重建以祀邹浩赞善张治有记万厯间改为七贤祠国朝康熙六年巡道胡朝賔改为访贤书院通政袁景星有记今仍为七贤祠新道乡书院在北门内凤凰山麓国朝康熙四十九年知县黄大成以旧道乡书院既改为七贤祠乃择地创书院专祀道乡先生兼设义学五十六年知府慕国琠捐赀修葺三渠书院在北门外康熙三十一年建敬业书院在塘背菴旁今废明贤书院在府前今废平乐县学址在城北明洪武四年知县髙忠创立永乐二年知县陈应文重修二十年推官邹宁复修杨懋记正统元年知府唐复重建𢎞治间为水冲圯知府谢瑚改附府学合祀正德间生徒亦𨽻郡庠万厯三十四年知县陈御墀详允改南门内明贤书院建复之唐世尧记崇祯末仍附府学自后兵燹频仍未遑修创营弁改造衙署国朝康熙四十二年知县孙成已同教谕唐櫮于旧基重建殿庑㦸门櫺星门及祠宇四十四年知县彭象晋修建大成门敬一亭宫墙五十年知县黄大成开浚泮池建芹香桥制造祭器雍正元年奉文改换崇圣祠额添设神牌祭器四年知县吴元鉽修忠义节孝两祠一在学宫右一在北城外国朝雍正三年知府胡醇仁通判吕成章知县吴元鉽同建学田四顷二十四亩九分零租银四十七两八钱六分有竒义学在城内北新道乡书院内康熙四十九年知县黄大成建社学二一在西门外塔街一在府儒学左今俱废恭城县学旧在县治东南凤凰山明永乐八年建成化十三年迁县治知县夏玮改建于县治西学后山有泽滃流知府杨冠凿池引水入焉名曰洗砚池正德九年㕘政蔚春知县陈猷辟基重建十三年兵副使张祐建腾蛟起凤二坊于东西櫺星门外嘉靖三十九年知县杨钧迁于县西南隅殿堂斋庑嵗久圯废万厯二十年知县任思申请修建启圣祠明伦堂堂左右建进德修业二斋及泮池㦸门诸制皆备然俱用荜织易圯三十年知县陈朝䇿重修尽易以砖天启五年知县张汝醇重修经兵燹荒毁国朝康熙九年知县曹林韵修建圣殿两庑启圣祠寻复圯仅存圣殿二十年知县揭宗本修建两庑㦸门启圣祠三十九年知县田慕芳重修殿庑四十五年教谕封安邦増修櫺星门濬泮池并建尊经阁于殿右雍正元年奉文改换崇圣祠额添设神牌祭器忠义祠在櫺星门右节孝祠在梓潼观左雍正三年知县方显建学田二顷六十三亩每亩折租不等该银二十一两八钱一分义学在明伦堂左侧康熙五十七年知县王汧建社学旧在北乡常家村后为镇崃寨巡检司康熙五十九年知县王汧建于县东富川县学初在县治西南隅一里明洪武二十九年建成化四年知县韦忠重建袁衷记𢎞治二年知县刘时雍复修周孟中记正德元年督学姚镆徙建城北隅迎恩坊以知县张冕董其事嘉靖间通判邓辂易櫺星门以石教谕徐一瀚鸠工凿泮池邑人张惠记二十二年知县陈东重修万厯九年知县周笃棐重建汪若水记三十五年知县张文燿教谕张翊捐置学舖学田国朝顺治十四年知县雍恭重建康熙四年知县张鹏翼修十一年知县刘钦隣教谕颜以庄重修五十二年知县梁子豹五十三年署知县王汧五十五年知县王淑京各重修殿庑门池及启圣乡贤祠明伦堂雍正元年知县韩三善奉文改换崇圣祠额添设神牌祭器忠义节孝二祠在城北门内国朝雍正三年知县韩三善建学田七十七亩一分零征租银一十一两五钱五分有竒江东书院在城北六十里宋嘉定十四年澹然居士毛基建有记贺县学旧在县治东宋郡守邓璧建元至正初郡守刘晋修十六年燬郡守孙逢辰再创殿庑门堂明洪武十年因旧増饰永乐十三年主簿傅岳教谕李滋重修成化四年知县蒋智训导马超撤而新之知府袁衷有记嘉靖二十三年知府姜樑教谕李文贵迁南门内玉虚观地二十六年教谕毛纯砌泮池三十六年县丞石汝蛎砖砌櫺星门万厯甲午知县翁懋勲大修殿庑堂斋培土増髙地基三十一年邑绅毛翊修名宦乡贤祠三十四年署县事推官周伯逊修复嵗久倾圯崇祯元年知县郑伯龙修有碑记国朝康熙九年知县何标教谕刘懋沛建复斋署二十四年知县赵璧三十四年知县翟鸿仪俱重修雍正元年奉文改换崇圣祠额添设神牌祭器七年知县史凌修殿庑十年复修崇圣祠建明伦堂忠义祠在学宫前节孝祠在县治前国朝雍正二年知县黄为汉建学田四顷九十六亩六分五釐额征租银三十七两三钱九分零又水东学舖五间原额租银一十一两九钱三分后圯存舖地召佃自结茅宇征租银二两五钱义学在城外水东亭子国朝康熙二十四年知县赵璧捐俸建社学二一在城东一在信都乡茘浦县学旧在县东南宋徙县西元至正己丑主簿石天岳重修明洪武初知县马宥重建景泰六年知县伍绘改迁县城移建于城内西万厯十二年知县吕文峰重建殿祠堂斋兵燹頽毁唯明伦堂尚存国朝康熙四年知县钱周鼒重修甲寅孙逆变燬于兵二十二年知县王友䕫改迁于县城之南厢建大成殿启圣祠櫺星门殿依城城址髙学址稍下每雨则积水当殿而出歴年既久渐就倾塌四十二年知县冯千英捐修倡率生童鸠工庀材培圯増阙开沟洫凿泮池甃甬道拜台建礼门义路寻又倾塌四十八年知县许之豫修葺五十八年教谕马振先迁建于县东南濵江旧址捐赀建造大成殿两庑㦸门櫺星门开泮池筑宫墙建启圣祠及名宦乡贤祠明伦堂规模大备雍正元年奉文改换崇圣祠额添设神牌祭器忠义节孝二祠在城南国朝雍正三年知县姜济泰建学田二百亩每亩租银七分二釐共征银一十四两四钱义学在城南康熙四十七年知县许之豫捐建修仁县学旧在县东闗外明成化间筑城迁于城内县治东后再迁南门外明末知县朱晋明迁于城南郭外初创圣殿一座值兵燹寻圯国朝顺治十二年署县事髙际运仍迁建城内旧址康熙八年知县李子实建启圣祠筑土墙凿泮池十一年知县陈钖畴复修十三年后毁于兵十九年署县事王用诹署训导莫显璋修建殿祠櫺星门宫墙仪门二十五年知县金之桂建明伦堂三十六年知县刘灏捐赀重建櫺星门又镌御制颜曽思孟四子赞立石仪门四十三年署县事茘浦知县冯千英训导郑奕履典史秦得玺倡率重修东西两庑复建名宦乡贤祠雍正元年奉文改换崇圣祠额添造神牌祭器二年知县傅峻修名宦乡贤祠七年署知县金泽茂修大成殿㦸门学田八亩八分四釐每亩租银五钱二分零共征租银四两六钱五分有竒昭平县学明万厯三十四年知县冷茂松修四十四年知县柯夀恺复修国朝康熙元年知县陈定国始移建于县治西二十二年知县赵金章重修五十六年知县马尹移建南门外五十八年知县钱兆沣继修雍正元年奉文改换崇圣祠额添造神牌祭器忠义节孝两祠一在学宫内一在昇平街雍正三年知县钱兆沣建学田一顷二十一亩五分三釐零每亩租银一钱共征银一十二两一钱五分有竒永安州学旧在城内州治西明成化间都御史朱英委㕘议谢绶创立陈献章记嘉靖间燬知州杨钧重建万厯四年迁南门外三十七年知州王汝服重修唐世尧记明末被兵毁国朝康熙五年知州邓林尹重建圣殿启圣祠两庑㦸门櫺星门自为记十一年知州何呈秀修建明伦堂文昌阁后遭逆变倾圯殆尽十九年知州丁亮工重建王如辰记雍正元年奉文改换崇圣祠额添造神牌祭器忠义节孝两祠在学宫东国朝雍正三年知州任琳建学田二十九亩额征租银四两零六分义学国朝康熙二十年知州丁亮工即尊经阁下创设四十八年知州陈大辇择隙地于州署右重建自为记祀徽国文公于中颜曰眉江书院雍正二年知州吴琦九年知州陆埰俱重修梧州府府学在府城外东宋元祐中知州张唐辅建于氷井泉北建炎三年知州文彦明迁于放生池南绍兴二十二年知州任诏以神霄宫废址改创洪迈记元至元二十四年总管马麟重建明成化十年都御史韩雍营创中为文庙东为启圣祠前为两庑又为㦸门外为泮池跨以石梁左为神厨右为神库东西各有碑亭又前为櫺星门旧府县学各有文庙乃併而一之正殿左为府学明伦堂下为四斋东进徳日新西修业时习前为仪门外东为教授署西为谕训二署前为儒学门正殿后为县学明伦堂下为二斋东致知西力行前为仪门外为谕导二署前为儒学门丘濬记𢎞治十年都御史邓廷瓒以门地卑潦辇土筑髙六尺许石甃其外又易櫺星门以石柱庙宇堂斋悉因旧制益修之李东阳陈献章记正德十年建名宦乡贤祠嘉靖八年敕建敬一亭于学宫十二年都御史陶谐复新之二十年都御史蔡经交南功成以学宫振旅献馘宜壮丽始建尊经阁购书籍与敬一箴并藏毛伯温记万厯八年知府陆万垓十五年知府林乔楠相继重修四十七年知府陈鑑复修天启二年苍梧知县梁子璠修县学明伦堂国朝顺治四年总兵李成栋自粤东发兵入梧城庙宇祭器悉燬十三年知府张继曾率绅衿创建十五年推官阎玫建㦸门康熙二年知府黄龙建两庑修櫺星门十一年知府杨彦溶重修正殿撤旧柱易以杉材建尊经阁于殿后旧址甲寅兵燬十九年知府蔺佳䕃捐赀重修建设神主龛座殿东建启圣祠有东西廊舍祠之左为明伦堂堂仪门之右为敬一亭辟土缭垣殿阁门堂丹雘一新二十一年冬署知府事何炯署教授黄裳吉续工捐修王如辰记二十二年知府彭腾翓知县尹维斾重修㦸门二十四年知府陈天植修櫺星门四十六年知府李亨时重修宫墙五十七年知府范大士修櫺星门启圣祠尊经阁明伦堂雍正元年知府徐嘉賔奉文改启圣祠为崇圣祠添造追封五世王爵神牌并祭器八年知府袁玑修明伦堂本年知府吴士鲲倡修两庑乡贤祠尊经阁十一年署府徐德秩倡捐修建崇圣名宦二祠并迁建明伦堂于学宫东南学田原额四顷五十亩共租银一十两零五钱九分零懐集县征解又原额店舖八间共租银七两四钱今除倾頽四间实征银二两零二分本学征解回澜书院在东门内因苍梧县旧义学基址国朝康熙三十五年知县刘以贵改建为茶山书院四十六年知府李亨时于内建缁林阁四十九年知府李世孝复建文昌祠魁星楼讲堂学舍更名回澜置田税米一十五石有竒永为士子费给雍正三年知府徐嘉賔捐俸修葺延师讲学巡抚李绂更题曰传经有记寻圯八年知府吴士鲲重修缁林阁十二年知府徐徳秩于阁旁兴建学舍三十余间重建文昌阁仍更今名观澜书院在南薫门外系陈公祠旧址为营兵所据国朝傅将军修作住宅后复转售康熙二十五年知府陈天植捐俸买复改建为诸生肄业所菉漪书院在桂江西岸白鹤观前明成化间都御史韩雍建今废东湖书院在府城东门外漫泉亭东郡人吴廷举建今废梧山书院在儒学右明嘉靖六年都御史姚镆巡按石金建黄芳记今废岭表书院在府治东南明嘉靖十一年都御史陶谐因总镇府旧署改建霍韬记今废梧阳书院在城外东南明万厯四十八年知府陈鑑建今废龙泉书院在桂江西岸山麓郡人石邦柱建今废苍梧县学旧在府学右后圯合祀府学国朝康熙三十九年知县潘名世教谕安自治训导黎民表合绅士各捐赀建于城东门内城隍庙西规制未备五十八年知县刘国臣捐俸率绅士重建启圣祠明伦堂雍正元年建两庑㦸门櫺星门名宦乡贤祠又奉文改换崇圣祠额添造神牌祭器七年知县李振宗修櫺星门及明伦堂忠义祠在县学宫内节孝祠在大南门外国朝雍正元年知县刘国臣如式建造学田原额三顷三十五亩六分有竒共征租银一十七两六钱九分有竒又店舖十一间征租银七两七钱四分零义学在大南门外西原系府义学旧址康熙五十七年知县刘国臣修建邑人李世瑞建尊文阁于其后藤县学在县南门外学岭之麓元至顺三年知州文魁建元统二年建书楼三间至正七年置祭器明洪武七年州同知金文仲重建正统十二年知县冯哲修天顺六年知县谢铉重建𢎞治十年知县廖佐重修又建两庑㦸门十七年提学佥事姚镆委官増修堂宇斋舍嘉靖六年典史孙懋重修二十三年知县颜参修明伦堂隆庆四年知县司鑑増置祭器书籍万厯二十八年知县刘炅改建于旧址西五十步四十三年知县李廷干从诸生请迁复旧址天启五年知县曾凤彩建文昌阁于学东崇祯三年署县事经厯叶大绅修㦸门八年知县梁昌重修明伦堂文昌阁国朝康熙四十一年署县事本府通判张一祥重修明伦堂四十四年知县潘明祚修明伦堂大门仪门四十八年知县张纯重修圣殿五十八年知县陈士修重修㦸门启圣祠乡贤祠雍正元年知县李文炎奉文改换崇圣祠额添设神牌祭器八年知县李郁芬修两庑教谕吕德懋训导梁松修櫺星门宫墙忠义节孝二祠在县南国朝雍正二年知县李文炎建学田四顷四十八亩七分零在古仙埇共租银三十五两内除荒田二顷一十二亩八分零实征收熟田租银一十八两三钱七分有零三元书院在城西宋冯京读书处明景泰元年佥事汤性方草创三年知县唐礼重建并买旁地以广之𢎞治七年知县廖佐复建楼堂以祀文简公教谕周琳记万厯九年奉勘合鬻为民居别建永安门内今改为义学解元书院在仁封乡赤水镇原为三界祠旧址明嘉靖元年提学刘节改建有记今废南麓书院在县学东北隅明嘉靖九年典史孙懋建万厯六年知县陈雅言重修万厯间火崇祯九年知县梁昌重建今圯义学即三元书院旧址改创容县学唐贞观元年建于骆驼桥西宋自绍兴以来迁徙无常开禧间教授梁汝翼修葺有记元迁县治西南明洪武二年州同知王清因旧址重建正统间训导萧成建兴贤育才二坊景泰五年知县黄佐重修殿庑㦸门厨库泮池成化十六年知县林廷辉建櫺星门馔堂明伦堂及东西二斋𢎞治间知县程哲文重修嘉靖十年知县蔡雨改建学宫规制复新知县秦行賔严春化相继修建名宦乡贤启圣祠万厯四年知县万一龙七年知县伍可受重修钟继英记四十八年知县区龙正复修嘉靖万厯间训导梁佩陈心学増置祭器国朝康熙五十四年知县苏霖泓重修殿庑门墙启圣名宦乡贤三祠及明伦堂雍正元年知县杨肖亿奉文改换崇圣祠额添造神牌祭器忠义祠在明伦堂侧节孝祠在学宫西国朝雍正三年知县周释建六年知县王澂霞补建学田六顷三十亩零在波辛水三里租银一十六两三钱五分零除荒四顷二亩六分零现征熟田租银九两二钱八分零绣江书院在县治西久圯国朝康熙二十九年知县李瑞征改创兼设义学勾漏书院在县治东邑人公建以祀宋安抚机宜吴元美今废南山书院在儒学左即思贤堂旧址明万厯四十六年知县侯应遴改建今废义学即绣江书院康熙二十九年知县李瑞征改设社学城乡共五十所岑溪县学原在旧县治东唐武徳五年建宋元因之明洪武十二年教谕何进重建𢎞治三年知县劳雍迁建今县治东北隅教谕蒋聪续成之正徳十六年知县石希介训导刘材义迁于子城城隍庙西嗣后迁建无常嘉靖十七年知县熊垚复迁城内四十年火署知县张子翼修复万厯二十二年知县徐一文改建于城东二十八年知县曾莘重修三十三年以地震圯知县吴继禧修复天启元年知县詹子忠复自外徙城内县治后营建殿庑堂祠亭池门舍规制如初崇祯十二年知县卢日就建启圣祠国朝顺治十五年知县刘广国修建明伦堂康熙八年知县刘昌言重修殿庑乡贤祠明伦堂四十三年知县张义修殿庑乡贤祠雍正元年知县富鸿业奉文改换崇圣祠额添造神牌祭器忠义节孝二祠在学宫侧国朝雍正二年知县刘信嘉建学田二顷二十三亩四分零征租银四十九两零文昌书院在学宫后明崇祯十二年知县卢日就建国朝康熙四十三年知县张义修文公书舎在大洞福隆围县中士人公建祀昌黎韩公髙熊征记社学六一在城北五在乡村广西通志卷三十七广西通志钦定四库全书广西通志卷三十八学校南宁府府学在府治北旧在城外沙市后徙城中南隅址凡数易宋迁城西寳庆丙午安抚使谢守明迁于城中五花岭即今学淳祐戊申督学使梁应龙重修邓容记元宣慰使赵修已重修文璧记明洪武三年署府事焦源教授谢成伯重修正统间知府陈鼒完旧益新修殿庑讲堂斋舍塑圣贤像造乐器𢎞治间郡守萧蕙刘芳正徳间李津相继修饰中为圣殿两翼为东西庑前为㦸门又前为櫺星门左右为四斋曰志道据徳依仁游艺门有半月池䕶以石栏障以屛墙有箴亭射圃公廨嘉靖间知府郭楠朱黼王贞吉先后重修规制悉备又于㦸门左建文昌祠兵燹后仅存櫺星㦸门正殿文昌祠余俱圯国朝康熙四年知府虞宗岱同知刘光荣倡修明伦堂雍正元年左江道靳治齐于学宫之东创建崇圣祠五间奉换祠额添设追封五世王爵神牌并备祭器二年知府慕国琠捐修正殿及两庑又府学名宦乡贤向附于两庑知府慕国琠于两庑下捐建名宦乡贤二祠各三间十年知府张汉重修大成殿及两庑乡贤名宦各祠并捐赀置祭器乐器有碑记敷文书院在府城内北即县学旧址明嘉靖七年新建伯王守仁建万厯十一年兵备道陈纪修明末燬基址为兵舍国朝康煕九年分巡道宋翔知府韩章修复之东泉书院在府城内明嘉靖六年建祀督府东泉姚公镆歳久頽圯四十二年知府方瑜移奉东泉公像于敷文书院与王阳明并祀东郭书院在府城东一里明嘉靖二十九年知府王贞吉以千佛堂改建今废西郭书院在府城西一里明嘉靖二十九年知府王贞吉即崇善寺改建今废中郭书院在府城南五里明嘉靖二十九年知府王贞吉因堡平废寺修建今废宣化县学明洪武三年建于城之西北正统二年御史唐慎改迁城内十一年知县卢彰重建塑圣贤像正徳十六年知府盛泷重建堂斋门舍嘉靖八年迁附府学之右文庙总于府学十年更定如府学制二十九年知府王贞吉重修万厯四十年知府蔡淑逵重修有记后兵燹圯废春秋致祭仍附府学国朝顺治初年复建康熙三十八年知府孙明忠知县白洵重建殿庑㦸门启圣祠及名宦乡贤祠明伦堂四十九年知府戴锦知县吴澄建櫺星门宫墙下马牌濬泮池五十年知府戴锦知县吴澄修大成殿启圣祠雍正元年奉文改换崇圣祠额添设神牌祭器八年知县黄其炳重修殿庑忠义祠在城内西门节孝祠在忠义祠右雍正三年知县赵成章奉文即式南修和二书院改建五年知府黑天池署县事新宁州知州徐德秩俱重修学田一顷二十六亩额征租银一十二两五钱义学在城内西国朝康熙五十五年知府沈元佐建雍正五年知府黑天池署县徐徳秩修社学五所明嘉靖间建今废隆安县学明嘉靖十六年知县章珪建在城北三十九年知县姚居易迁于城东郊有记四十二年知府方瑜捐赀续成学制乃备万厯十四年毁于潦知县袁璧重修明末兵燹久圯国朝康熙十一年知县查继甲倡建嵗久頽圯十八年知县史宗瓒二十二年知县徐黄嗣相继修葺二十五年知县盛国俊捐修正殿㦸门泮池巩桥三十年知县杨夑训导李克成典史司朝常倡率绅士重修日久复圯五十八年知县王辂同儒学绅士捐修正殿及两庑雍正元年知县赵溯岸奉文改启圣祠为崇圣祠添造神牌祭器六年署县事新宁州知州徐德秩同教谕喻圣传倡率绅士捐修殿庑及名宦祠明伦堂八年知县刘观栋重建崇圣祠节孝祠在西门内国朝雍正二年知县赵溯岸建学田七十三亩三分额征租银三两三钱九分零社学明万厯二年知县何一麒在城内外共建四十二处明季俱圯国朝康熙二十五年知县盛国俊于学宫侧建社学一所县十里每里各建一所日久复圯雍正二年知县赵溯岸于西乡六图建复横州学在城外西崇儒坊旧为宁浦郡学建置无考元至元间达噜噶齐多尔济重建张九垓记明洪武三年知州薛明理因旧址重建三十二年学正徐浩修宣德间知州郭交仪学正孔定建斋舍讲堂景泰间知州曾文玉学正卢瑞建㦸门两庑櫺星门嘉靖十一年建启圣祠敬一箴亭碑万厯二十九年署州事推官张邦教增置学田以赡贫士四十五年知州刘子诚迁学于北郭报恩寺崇祯八年复建于旧址国朝顺治十四年学正朱英重修雍正二年知州刘斌奉文改启圣祠为崇圣祠添设神牌训导张炳造祭器三年知州刘斌学正䝉铨训导张炳重修殿庑门墙忠义节孝二祠在州城中雍正二年如式建学田三百亩零四分九釐零额征租银二十三两三钱二分零淮南书院在州西明正德间知州黄琮建今废豫庵书院在学右今废义学康熙四十年知州柯宗仁建在驯象卫旧署雍正二年知州刘斌重建社学在髙登乐山从化北乡四村雍正二年知州刘斌捐建永淳县学旧在江北明洪武三十六年知县孙道源迁于江南崇祯间知县姜大球复迁江北国朝康熙二十一年知县王心喆又迁建于江之南二十五年知县董学礼复迁江北今所四十四年知县徐凤池建两庑启圣祠名宦乡贤祠櫺星门五十一年知县万晋丰修五十七年知县凌森美建明伦堂雍正元年知县朱琰教谕唐榦重修奉文改换崇圣祠额増造神牌祭器七年知县朱肇基修宫墙忠义祠在县治南雍正三年建节孝祠在县治西雍正三年修建学田一顷六十一亩六分二釐零额征租银一十两零二钱三分零外水一冬粮米一石三斗五升又舖三十五间征租银一十八两鱼塘一口征租银八钱河塘一口征租银七钱学前地征租银一两大同书院在城内南即旧童公祠明崇祯九年知县容文烶改建今废大观书院在城内今废又县署右徐公书院国朝康熙四十六年士民为知县徐凤池建腾蛟书院在城内明嘉靖十四年知县方鹏建今废义学在城南门内东偏国朝康熙五十八年知县凌森美建雍正四年知县朱琰迁建东门内新宁州学明隆庆六年左江道霍与瑕开建州治详请建学卜城内东隅地创造殿庑堂斋门祠池亭规制悉备嵗久倾圯崇祯十三年知州王文林重修兵燹复燬国朝顺治初重修康熙五十九年知州顾延琮修建规宏旧制雍正元年奉文改换崇圣祠额添设神牌祭器四年知州徐德秩重修殿庑及崇圣祠上思州学明正徳五年知州罗环请于督学选秀士肄业南宁府学十一年署州事通判陈琠始请建学校次年颁儒学印记十三年知州黎磐建庙于郭外之东嘉靖十三年知州陈世瞻迁城内东隅二十三年知州周璞益恢前址三十一年燬于兵三十二年署州事吏目蔺时习三十三年知州詹世龙三十七年知州李时芳重修郭应聘记嵗久荒頽崇祯十六年署州事徐美修未几复圯国朝顺治十六年知州髙科署州事照磨叶汝懋康熙二十三年知州戴梦熊相继建修正殿两庑㦸门櫺星门泮池桥启圣名宦乡贤祠明伦堂藏书阁规制大备雍正元年奉文改换崇圣祠额添设神牌祭器节孝祠在州城内东雍正四年奉建学田租嵗纳银三十四两八钱内除纳回本州扣作丁粮外实额银三十四两四钱三分零支给贫生为膏火资义学二所在州城东学宫左康熙二十三年知县戴梦熊立太平府府学明洪武三十年知府陈惟徳始建于城内北隅学宫卑隘后迁于城外东南向正统间知府蒋彦广重建成化十二年知府何楚英重修丘濬记𢎞治十三年知府谢瑚迁东向正徳间知府徐球仍复旧地南向万厯十七年知府张步云重修复改东向后经江州贼燬国朝顺治十八年知府马正午建寻圯康熙六年知府髙不矜重修三十六年知府徐越知县王言再修复圯五十八年知府王率通学捐赀重修雍正元年奉文改启圣祠为崇圣祠添设追封五世王爵神牌及祭器学田林村田一千地在左州林村氓月田氓月渡头田共五百五十地在崇善旧县俱嘉靖中知府徐师臯捐俸置那赖峝田二十五丬匠驴田十二丬俱万厯三年知府蔡迎恩捐俸置静庵书院在府城隍庙西祀前知府胡世宁笔花书院在北门内西嘉靖二十一年为前㕘政翁万达建义学雍正二年知府甘汝来建于髙公祠前延师课士社学一十七所明知府周允建二所知县何道临建一十五所崇善县学初选士肄业府庠国朝雍正元年知县周梦锦详请兴建规制粗具取进生员四名武生四名拨府学训导督课春秋丁祭仍附府学左州学明嘉靖八年知州周墨初建于州城北二十七年戊申知州邓体静重修隆庆四年知州林烋建明伦堂名宦祠六年知州袁昌祚迁于城西门外万厯四十年知州萧贻朔迁于城南门崇祯十二年知州李之清复迁于城北旧地己丑交趾犯境残毁国朝康熙六年知州纪振边修复大殿二十五年知州李拱极学正唐学益续修旋圯四十八年知州李铨捐俸建大成殿两庑泮池㦸门櫺星门率皆修葺后复倾圯六十一年知州罗士奎学正闗士勲倡通学捐赀仍迁建于城南门内雍正元年奉文改换崇圣祠额添设神牌祭器四年知州王国祚建名宦乡贤祠六年知州赵宏印建明伦堂学田原额一十七亩二分明万厯二十七年巡抚杨芳提学骆日昇知州方岱捐银买置养利州学旧在城外北二里明万厯初知州王之绪建二十七年知州刘梦龄迁入城西国朝顺治十八年知州傅天宠重修后圯康熙三十二年知州汪溶日捐资重建雍正元年奉文改崇圣祠额添造神牌祭器七年知州徐徳秩捐修殿庑及崇圣名宦乡贤祠又同学正朱若逊捐资建明伦堂学田二十九亩额征租银八两四钱七分零社学三所俱万厯三年知州王之绪建今废永康州学明万厯三十六年知州叶时敏建崇祯九年知州李乔春重修国朝康熙四年知州赵森重修十四年灾二十一年知州吴尚庚重建未竣罢任去二十五年知州许延邵学正谢明英率通学生员张炳等捐赀重建复毁四十五年知州徐树庸捐赀重建殿庑未竟五十八年知州李秀发捐俸倡衆重建雍正元年奉文改换崇圣祠额添设神牌祭器四年知州江莪八年知州朱抡学正曹维翰训导蒋尚洁各捐资重建崇圣祠及明伦堂学田一百亩在懐陇系思同土州养膳田明万厯三十六年知州叶时敏详请入学以六十亩归两斋教官以四十亩分给八名廪生为膏火资丽泽书院在城内国朝康熙二十七年知州许延邵建今废义学在儒学署后国朝雍正二年知州江莪修建社学在城内明万厯三十六年知州叶时敏设宁明州学在明江城即思明土府学明万厯二十七年同知王一岳土知府黄承祖建三十三年同知苏日登条议修学并出赀以佐三十七年叅议刘庭蕙同知朱鸣时相继修建年逺頽圯国朝康熙九年同知王之仕萧如芝相继修建康熙二十八年同知陈达土知府黄维鼎教授髙熊征重建雍正元年奉文改换崇圣祠额添设神牌祭器雍正十一年改州学学田明土官黄承祖抄没叛目陆祐以所有田塘归学并无顷亩太子泉书院在明江城西门外明永乐间土知府黄广成建解缙谪交阯尝于此与广成赋咏结欢今废南陂书院在明江城内国朝康熙二十九年教授髙熊征建太平土州学国朝雍正二年土知州李蕃建于城西霸岭殿庑门墙崇圣名宦乡贤祠明伦堂规制咸备镇安府府学在城内东北隅国朝康熙七年通判彭权创建雍正九年知府孔传堂修葺正殿两庑櫺星门増建崇圣祠缮书殿额义学在府署西归顺州学州经改土设流现议兴建节孝祠在州署左国朝雍正五年建奉议州学国朝雍正二年州判程旦建学田三十亩额征租银一两二钱义学在州署西国朝雍正五年州判邵铨建上映土州义学三间在州署东久建厯年土知州延师捐给脩脯下雷土州义学在州衙左国朝雍正元年创建栁州府府学创自唐初元和间刺史栁宗元重修有记明洪武六年同知莫玉以地湫隘弗称徙府治西北隅永乐五年推官陆楷等重修未就知府马应坤续成之宣徳四年推官郑士庻改礼殿及讲堂门庑斋舍廨宇庖湢皆备有记天顺元年知府龚遂増建后堂及东西斋陈邦琳记𢎞治间知府周钦作石桥于泮池上辟射圃于学东嘉靖间知府邓鋐王三接重建后圯崇祯二年知府胡世儁重修有记明末兵毁国朝康熙间守道黄惟锻知府刘永清重修十九年燬知府江皋草创之二十四年巡道周训成捐修两门二十七年巡道唐宗尧知府张曰任相继修葺五十三年知府赵世勲修大成殿五十七年知府黄之孝重修规制始备雍正二年署巡抚韩良辅改修启圣祠为崇圣祠添造追封五世王爵神牌捐置祭器马平县学前代止有路学至明洪武间县丞唐叔达始建于城外罗池街东𢎞治九年知府李文安重建嘉靖六年知府胥文相继修殿庑㦸门堂斋十六年知府邓鋐建敬一亭三十一年知府顾霑推官徐仲相重修四十年巡按御史髙应芳檄同知任宇知县张集重修有记明末兵毁国朝康熙五年守道戴玑知县阎兴邦鼎建十九年燬二十二年知县金人望复建以忧去其后知县朱廷铨王言相继完葺四十二年知县台聨甲复修五十三年大水冲塌仅存大殿五十七年知府黄之孝修明伦堂五十八年知县髙元贞修启圣祠雍正三年巡抚李绂提督韩良辅布政使黄叔琬按察使甘汝来巡道乔于瀛知府王国坦知县杨为棫公捐鼎修併改启圣祠为崇圣祠添设神牌祭器忠义节孝二祠国朝雍正三年建造学田原额二顷一十三亩零额征租银一十一两五钱零同仁书院在县旧址明成化丁未巡按御史李廷珍建今废驾鹤书院在城东驾鹤山今废义学在城内社学在城东雒容县学旧在城北迁城东南宋季燬元至元间重建元末复燬明洪武六年知县李仁迁于县治西成化间修建正德十五年燬万厯三年迁县重建知县樊于震邓林春先后经营十三年推官李逺成之明末复燬国朝康熙二十二年知县林世定训导唐圣辅倡集绅士重建雍正元年奉文改崇圣祠额添造神牌祭器忠义节孝二祠在县治西雍正二年建罗城县学旧在县东凤凰山前明洪武三年知县杜原建四年县丞于志祖续成之明末迁城内东北隅寻烬于兵国朝顺治十五年署县事苗尔䕃草创于旧址康熙元年知县于成龙重建于东门外三十六年知县王永清修两庑启圣名宦乡贤祠四十一年知县赵瑞晋重建启圣祠明伦堂雍正二年奉文改换崇圣祠额添设神牌祭器节孝祠在县东城内国朝雍正二年知县徐恪遵建学田原置七顷五十八亩零每亩科租不等共银一十三两零四釐纳粮免差起解学政康熙四年知县于成龙查清亩数坐落立石垂后额征租银二十四两义学在乡贤祠下国朝康熙五十七年知县王斗枢建栁城县学原在龙江旧城明洪武三年县丞陈祖政迁于县治西南十八年知县张志谅永乐七年知县聂盟先后修理成化间知县余书迁城内北隅十四年督学吴玉命迁县治东正徳六年知县许珊重建堂庑㦸门嘉靖五年推官冯来骏迁建今基署县事通判萧鼎继完其功明末兵燹频仍仅存遗址国朝康熙二十年知县骆斯才重建三十年知县彭士槚重修六十一年知县苏潮修两庑㦸门櫺星门雍正三年知县丁文麟奉文改换崇圣祠额添造神牌祭器七年知县周之瑚修十年知县杨恒捐建明伦堂三间仪门一座凡殿庑墙垣复皆修整忠义节孝二祠在学宫左国朝雍正四年署知县李振宗建学田一顷二十四亩八分零额征租银四两一钱零融县学宋建于真仙巖之前干道三年郡守刘襄重修淳熙间郡守张适修礼殿嘉熙丙子郡守韩休卿迁下郭骢马坊蔡安国记元至正间燬于兵明初建于桥头嘉庆坊正统十一年知县严霜迁于西城内朱指挥宅地正德元年知县吴清十五年知县曾俊先后修造嘉靖四十一年署县谢绍祖始建启圣公祠教谕朱应畿记万厯九年教谕蒋行可训导何元佐建明伦堂四十年凿泮池邑人王法记明末燬于兵国朝顺治十八年知县吴守兹重建康熙二十年知县熊飞渭重建殿庑王如辰记二十七年知县张廷柱教谕蒋俊修启圣祠三十二年知县梁廷桂教谕毛三鳣建宫墙五十年知县吴从龙重建㦸门五十四年知县牛天宿迁明伦堂于大殿后五十五年署县佟世英修正殿及櫺星门五十八年知县张元正教谕唐宜甲重建㦸门五楹雍正元年奉文改换崇圣祠额添造神牌祭器八年知县陆嘉谟教谕文奕逺训导欧缵袁重修正殿宫墙乡贤祠忠义节孝二祠在学宫左侧国朝雍正五年知县刘克一建学田一十亩九分零额徴租银三钱三分零地一所在桥头嘉庆坊真仙书院在真仙巖宋守李兴时建久废正心书院今废懐逺县学在县治东明万厯中迁县时知县苏朝阳建兵燹后圯废国朝康熙五十二年知县张廷超修建大成殿东西庑名宦祠五十四年知县王楫修启圣祠雍正元年奉文改换崇圣祠额添造神牌祭器七年知县陆嘉谟修明伦堂八年知县粘鼎玉教谕谢之炯训导李良相修建㦸门櫺星门泮池宫墙节孝祠国朝雍正五年知县王景献建学田一十四亩三分零征银四两二钱社学在古宜甲雍正二年知县陈镆建象州学唐大厯十二年建在城外东南隅明洪武二年増拓东城儒学在城内同知李永修建永乐间知州朱良弼余存谅相继修葺宣德十年燬正统五年巡按御史朱良暹属知州何敬重建嘉靖十二年知州林益建明伦堂二十三年署州事陈陵建启圣祠未就学正霍桂成之祠寻圯二十四年知州吴必学重建后庙祠俱圯万厯四年知州谢一枫重建十三年兵巡道郭棐知州李维岳捐俸重修国朝康熙四十九年知州张天训修大成殿两庑㦸门櫺星门启圣名宦乡贤祠雍正元年改换崇圣祠额増造神牌祭器三年知州陆廷光修明伦堂五年学正萧礼让重修宫墙学田四顷一十二亩租银二十八两三钱二分零义学在城内西雍正二年知州徐徳秩建八年知州陆埰修未竣调任知州孙嵩捐赀完工立有碑记来賔县学旧在县东南宋开寳中建元季燬于兵明洪武三年县丞孙仕安训导权明孙重修嘉靖十四年知县王玑重建堂斋后燬国朝康熙八年署县事王国章捐俸迁于城北九年知县王绍祖修伪逆变乱倾废二十九年知县张震捐俸重建雍正元年奉文改换崇圣祠额添造神牌祭器二年知县郭拱极重修明伦堂学田一顷七十一亩零在大田等村离城四十里额征租银二十两零二钱零义学在城内国朝雍正八年知县吴逢年建庆逺府府学宋庆厯三年始建在城南崇宁三年立石镌辟雍诏于庑下淳熙四年知州事韩璧始迁于城内开国坊张栻记庆元二年知州事陈表臣置学田以助养士六年知州事耿明撤而新之又建阁于堂后陈泾记后燬于兵久未建复明洪武初通判王毅重修堂斋正统十二年知府杨禧重建始凿泮池天顺八年知府周一清重建乃广其制立题名及建学碑陈文记成化二十一年知府马駉𢎞治三年知府汪溥相继修葺十二年知府姜琯修殿堂斋庑重建号房廨宇明末燬国朝康熙六年知府赵开雍重建举人鲍杰生员江元载捐赀成之后经逆冦焚燬二十三年知府白启明倡率绅士捐赀重建正殿两庑及名宦乡贤祠四十三年知府焦映汉率各属官重修雍正元年奉文改启圣祠为崇圣祠添造追封五世王爵神牌祭器八年知府徐嘉賔同知钱志和重修殿庑崇圣名宦乡贤祠及明伦堂学田三十亩每亩租银五分共征租银一两五钱龙谿书院在西门内宋嘉定九年权州事张自明因太史黄庭坚谪宜时僦居于此即旧址建祠塑孔子颜仲像创讲堂上为魁星阁东西翼以十室为斋四曰共学适道与立与权前为重门有池曰墨池亭曰寳华延师授徒捐赀置田以赡焉有记今废田亦无考四贤书院在东门内旧为东岳祠明嘉靖二年知府王显髙改为书院祀宋吕璹赵抃黄庭坚冯京龙江书院在城中大街国朝康熙五十六年知府髙茂选建有记宜山县学在府学西宋淳熙十年知州赵与荣修元猺贼为乱久废明洪武三年县丞张叔廉重建天顺间知府周一清撤而新之寻圯𢎞治六年知县任球重修十二年知府姜琯知县李谧续修正徳元年知县徐志道县丞胡通七年知县金麒求相继修葺堂斋立科贡题名碑明末毁废春秋二祭皆附府学国朝康熙四十七年知府李世仁知县陈学海重修殿庑门墙祠宇忠义祠在东城外节孝祠在城内水井塘国朝雍正三年知县傅峻建学田一十五亩每亩租银四分共征租银六钱义学在东门内雍正十一年知县陈谟修河池州学𢎞治十七年知州何昱学正张翰建嘉靖五年知州周钺移州治重建圣殿明伦堂于州治西万厯九年知州梁绍震重修止茅屋三楹国朝康熙六年知州王玉麐迁于州治后北山椒开泮池于山麓左右两庑启圣祠明伦堂皆备寻圯二十三年知州刘安国重建三十三年知州黄志璋建启圣祠复俱圯雍正元年奉文改换崇圣祠额添造神牌祭器七年知州陈舜明捐赀重建殿庑门墙崇圣名宦乡贤祠明伦堂俱皆焕然一新学田在下里共一十二圩额征租银一十两义学在学宫前国朝雍正四年知州陈舜明捐建天河县学原在县西元末废于冦明洪武五年县丞王居礼创建七年训导喻迁善徙东禅寺侧正统七年署县事照磨何政始迁于今城北地重建殿庑门堂斋舎景㤗三年燬成化二十三年知县杨荣修葺正殿重建堂庑斋舎规制复新𢎞治间知县史玹正德八年知县魏朝阳十五年知县尚汝弼先后修葺崇祯六年知县杨文焕重修日久頽圯国朝顺治间仅修盖茅舍寻燬康熙二十四年知县黄湂捐俸建大成殿三间雍正元年知县吴钟芬重建两庑櫺星门奉文改换崇圣祠额添造神牌祭器诸制焕然一新规模始备学田十亩额征租银四钱思恩县学在县城南门外明万厯三十六年知县杨天启创建崇祯十七年燬于兵国朝康熙二年知县翁世庸仍旧址捐建复殿庑门墙启圣名宦乡贤祠及明伦堂八年知县谢铨修甲寅后荒圯二十三年知县鲍复相捐俸修建雍正元年奉文改换崇圣祠额添造神牌祭器三年知县梁楷训导何文煜修两庑㦸门崇圣名宦乡贤祠併移建明伦堂六年知县林协训导何文煜修櫺星门濬泮池筑宫墙东兰州新改土归流现议建学茘波县原未立学国朝康熙二十一年知县刘棻申明捐赀建学于南门内复设义馆教训苗童寻圯四十七年知县岳维重建雍正二年巡抚李绂题准设学知县苏潮捐建仍换崇圣祠额添设神牌祭器三年修葺殿庑祠堂义田租银八十九两米十石禾六百六十秤布二十件康熙二十一年知县刘棻募垦拨给义馆生徒思恩府府学旧在府治南明正统十二年土知府岑瑛建万节记嘉靖八年徙府治遂改建于城外南郊一里万厯六年知府侯国治迁建于城内府治东即今学殿庑祠堂及教授署无不咸备天启四年知府葛中选建櫺星门国朝康熙十一年知府金梦麟建名宦乡贤二祠五十六年知府赵完璧重修殿庑㦸门明伦堂雍正元年知府戴朝选重修大殿明伦堂奉文改启圣祠为崇圣祠添设追封五世王爵神牌并造祭器学田一十八亩塘二口额征租银共四两阳明书院在府治西明万厯间知府侯国治建今废义学在南门外国朝雍正元年知府戴朝选修武缘县学唐武徳中建宋天圣九年重修明洪武二年建于城外南夀宁寺右宣徳九年知县黄宗广建明伦堂正统八年县丞封纯景泰三年县丞梁晚昌教谕谭经前后修建𢎞治十七年燬正德二年御史颜颐夀迁城内南街十五年知县姚明诚重修自迁学后武缘科目久缺嘉靖十二年知县马汝颐复迁南门外撤夀宁寺为之二十五年知县邓体静复迁寺右旧址四十一年南宁府知府方瑜委署印经歴徐恩教谕郑豫夫修葺议者以方向有偏故人文终不如𢎞治前隆庆元年通学以迁向状呈巡按御史朱炳如知县杨大韶合绅士复新之万厯十二年知县郑学醇重修四十一年知县李先春移建于北门城内国朝康熙三十九年知县刘以贵捐修启圣祠四十九年知县孙兆奎重修殿庑雍正元年奉文改换崇圣祠额添造神牌祭器二年知县王尅修明伦堂忠义节孝两祠国朝雍正三年知县王勊遵建于学宫内外学田原额田塘税亩通共一顷二十三亩零除荒外实征熟银六两二钱零义学在县署东国朝康熙五十五年署县事王琳捐建社学明隆庆初知县杨大韶建五所后俱圯国朝雍正三年知县王勊捐建八年知县艾光绂捐修宾州学在州南元皇庆中判官陈应建泰定乙丑知州王渥置祭器王廷诱记至正末燬明洪武二年知州冯荣周乐相继修建正徳八年兵备副使陈钖分巡佥事徐海重修隆庆万厯间兵备副使郑一龙郭棐先后重建明末燬国朝康熙四年知州吕陈亮重建寻圯二十一年知州余忠震重建四十八年知州胡范修明伦堂五十七年署州事范从益同州属绅衿捐赀修葺雍正元年奉文改换崇圣祠额添造神牌祭器忠义节孝二祠国朝雍正元年知州甯鸿佐建学田二百九十一亩在安城额征租银二十一两二钱敷文书院在州治左明嘉靖七年建今废迁江县学在县西明洪武三年建二十三年燬知县梁䕶重修永乐五年重建复燬知县梁蠡复修规制畧备后圯国朝顺治九年知县髙际运改建于城中覆以茅草康熙八年知县李如华易以瓦并建东西两庑及㦸门经逆兵残燬二十一年知县曹云鹏捐俸修整殿庑又建启圣祠雍正元年奉文改换崇圣祠额添设神牌祭器八年署知县黄士昇捐俸重修学田一顷一十四亩五分额征租银一十二两四钱零上林县学在县署南古澄州门内明洪武三年县丞周伟重建𢎞治间知县向龙重修嘉靖九年知县方田拓地増建万厯元年知县王一岳重修嵗久圯壊国朝康熙四十三年知县张邵振捐俸重建四十八年知县田㴶重修规制乃备雍正元年奉文改换崇圣祠额添造神牌祭器学田二十四亩额征租银三两二钱义学旧在城北郊久圯康熙四十八年知县田㴶于学宫右空地捐建义馆一所田州土州学国朝雍正二年土知州岑应祺详请捐建殿庑门墙池坊咸备又建崇圣名宦乡贤祠义学在州署东国朝康熙六十年土知州岑应祺建泗城府府学在隔江西岸国朝康熙二十年土知府岑继禄建雍正元年奉文改换崇圣祠额添造神牌祭器义学向未设国朝雍正八年知府祖良范建于府治大街西隆州学国朝康熙五十年知州陈大辇捐建西林县学在县署东国朝雍正二年知县孙来贺建义学国朝康熙二十二年知县唐如则建雍正七年署县事张以仁修直𨽻郁林州州学旧在州治南一里宋至道二年建元至正三年知州张阿勒坦巴哈迁建今州治西南成贤坊地别多喇卜丹记明洪武二年州同知王彬重修正统七年知州柴衡建明伦堂立题名碑曾才鲁记十四年知州廖震建殿庑堂斋成化四年知州向珍修𢎞治十二年知州李永珍修彭甫记正徳十一年州人梁琏易櫺星门以石十六年两庑倾圯知州张诏修建隆庆二年州同阚继禹重修万厯十三年知州江龙重修十九年副使苏濬修启圣诸祠堂后筑方塘低䨟前拓地为泮池浚西北之泉入焉明季圯燬国朝康熙二年知州马有用因旧址修建正殿两庑㦸门启圣祠二十五年知州贾有福重修正殿两庑启圣祠复建明伦堂周以土垣五十二年知州郜超修正殿㦸门启圣祠乡贤祠五十五年学正李栻修明伦堂雍正元年奉文改换崇圣祠额添造神牌祭器忠义节孝二祠国朝雍正二年署知州萧烜光建学宫内外学田四顷八十亩八分九釐在西岸离城二十里共征租银三十一两二分零兴文书院在州治前明万厯二十四年改建为提学道行署后圯社学六所分设西南二厢东宁抚康贵平富民四乡博白县学唐贞观初建于城南一里宋开寳五年迁城东一里绍兴后圯庆元戊午知县李大章重建曾丰记明洪武三年县丞孔时郁建正统元年县丞朱朂主簿张本忠重修七年知县程节迁县治南成化四年冦燬副使范镛迁于平政门外嘉靖六年教谕柯挺之申请迁于城东旧址四十三年署县事藤县县丞王宗予迁建城内县治西庙制咸备万厯十五年知县谢国光重修三十七年知县谭岳重修四十八年建尊经阁知县张茂芹署县同知陈熙韶继成之国朝康熙三年知县史缙重修十三年冦燬惟圣殿两庑存三十二年署县事郁林知州黄晖烈建启圣祠四十五年知县赵世功修四十八年知县程镳捐俸倡率官僚绅士节次重建㦸门櫺星门明伦堂敬一亭开泮池筑四周垣墙五十六年知县王之麟重建改正南向雍正元年知县萧烜光重修复奉文改换崇圣祠额添造神牌祭器七年署县事孙嵩补修忠义节孝二祠国朝雍正二年知县萧烜光建学田一顷五十七亩三分零在西乡离城七十里共租银一十四两一钱零内除荒一十三亩二分现征熟田租银一十二两九钱七分零养正书院在县治分司东今废社学二所一在城隍庙一在文星桥北流县学唐贞观三年建于登龙桥西元大徳二年知县侯仁迁寳圭驿东至大二年主簿吴天质建殿庑延祐四年知县罗天祐迁于驿西至正二十六年燬于火迁县治西南一里明洪武十一年知县陈天文仍旧址重建天顺四年冦燬成化七年都御史韩雍改筑城池以学基建县治而建学于县治东北隅𢎞治五年知县罗嵩迁城东一里十年知县曾源重修周孟中记嘉靖十三年知县彭黼复迁城内县治东北后再徙城外东崇祯四年知县刘修已仍迁城内旧址国朝康熙元年署县事安九埏复迁建于旧址明伦堂右七年知县王徳淑建名宦乡贤二祠二十五年知县尚国正邑绅陈廷藩建启圣祠明伦堂五十七年知县迟之金重修正殿及两庑门墙名宦乡贤二祠雍正元年知县袁宗佺奉文改换崇圣祠额添造神牌祭器忠义祠在崇圣祠旁节孝祠在城隍庙右国朝雍正二年知县袁宗佺建学田七十八亩七分二釐在西河离城一里额征租银一十三两七钱二分有竒又康熙元年署县事安九埏捐赀另置田共米五石六斗递年纳租入学原系民粮仍在县征收养正书院在城东旧学前明同知施宗谊建久圯起潜书院在学校北今圯义学在东门外国朝雍正三年知县刘兴第建社学在波一里国朝康熙四十四年知县陈献德建陆川县学宋淳化五年建于城东南一里明洪武三年县丞王麟仍旧址重建永乐十二年知县吴景修天顺六年知县李瑄迁于南门内县治东𢎞治四年提学佥事周孟中委官迁建于县中街西正徳七年贼毁知府曹琚重修嘉靖二十三年知县李绰迁于县南一里四十三年知县张子翼迁城北鼎新庙制万厯十四年知县林凤朝重修明末兵毁国朝顺治十六年知县周士选重建殿两庑㦸门櫺星门康熙四年知县方鼎重建明伦堂四十三年知县熊淑嵋重修明伦堂雍正元年知县苏名弼奉文改换崇圣祠额添造神牌祭器三年知县谢钖侯捐修正殿忠义节孝两祠在学宫侧国朝雍正三年知县谢钖侯建学田一顷九十二亩三分二釐在沙湖堡离城三十里共征租银九两五钱六分零义学在明伦堂后国朝康熙四十三年知县熊淑嵋修建社学一在南城外一在北城外一在城隍庙后雍正三年知县谢钖侯新建社学三所俱在城外堡兴业县学宋庆厯中建于县西北一里后圯元至正三年知县秦仁济因旧址重建明洪武三年县丞邬马儿修二十四年知县余显宗重修正统天顺间知县丁芹向珍相继修葺建奎文阁后以冦燬成化十八年训导陈士章申请督抚发帑檄知县钟辕迁建城内县治东𢎞治正徳间知县王昌陈濴重修嘉靖十六年知县方诏复修李义壮记二十五年邑绅谭尧道重建櫺星门万厯十年知县冯文照修大成殿十二年知县曾节续成之崇祯十五年摄县事通判邓来麟倡修殿庑堂斋邑绅谭汝贤重建敬一箴亭国朝雍正元年奉文改换崇圣祠额添造神牌祭器三年知县栢宏智重修殿庑门墙崇圣名宦乡贤三祠及明伦堂忠义节孝二祠在学宫左右国朝雍正三年知县栢宏智建学田八十一亩二分零现征熟田租银八两五钱五分零义学国朝雍正八年知县夏暟建社学旧有八所后废国朝雍正三年知县栢宏智捐建四所广西通志卷三十八广西通志钦定四库全书广西通志卷三十九学校乐器名义阙里志曰乐器皆古圣人之所制圣人非以其意而制之乃以其理制之理者天而已矣天有八方之气圣人以金石丝竹匏土革木八方之物而该括八方之气乃于乐中奏之奏之可以宣八风之气者以有八方之物在也故八者欲其全器欲其备不全则气缺不备则气微缺固不足以为乐之全微亦不足以言乐之善知微未足言乐之善乃知八音之器不可不备矣备也者合大与小之谓也小者合律吕之倍数故有一倍之器有二倍之器有三倍之器又有四倍之器倍至于四其气始全是故镛钟特磬者四倍之器也镈钟编磬者三倍之器也颂钟颂磬者二倍之器也歌钟歌磬者一倍本数之器也以是琴有大琴小琴瑟有大瑟小瑟箫有䇾箫筊箫笛有大笛小笛笙有竽笙巢笙埙有颂埙雅埙鼓有路靁相鼗是皆倍数为之也盖本数其声清倍数其声浊单清失之轻单浊失之重轻重之间乃天地之所以合德四象之所以合气中声之所以妙用故必合大小器而并奏之一合于律吕之和而不见其乖戾此乐之大成所以为妙焉若单器者小成之用也是故知倍数之理则律吕可求其端乐器可求其始名器虽多皆为乐中之妙用而不可无者也麾旛周官巾车掌木路建大麾以田以封藩国后世协律即执之以导乐焉旌节尔雅云和乐谓之节盖乐之声节之以鼓乐之容节之以节舞师执之为缀兆行列进止疾徐之则又曰节制也谨始之意也革部古人取牛马之革以冐鼔故谓鼓为革革之为名去故意也羣音首其卦坎其方北其时冬其风广莫其律黄钟其声一其音讙冬至之气也盖万物劳乎坎则革而趋新且坎居子位阴革而一阳生故为革而首羣音其声坎坎如雷坎之为卦一阳陷于二阴之间雷则阳在阴内不得出奋击而为雷革之冐木阳气在内故属坎而雷声也其气属水其用兼土盖水土同宫而同旺于子是以鼓有二用先鼔以警戒象水居五行之先击鼓以收宫象土居五行之终故曰鼓无当于五声五声弗得弗和犹水无当于五味五味弗得弗调凡祀天神地示宗庙乐有六变八变九变之不同而必用鼓以收宫焉案先儒序八音以金石丝竹匏土革木为次周礼则以金石土革丝木匏竹为次汉律厯志以土匏皮竹丝石金木为次律吕精义以竹匏土丝金石革木为次今阙里志以革音为首鼍鼓一名晋鼔又曰臯陶周礼以晋鼓鼓金奏考工记韗人为臯陶是也又曰鼛鼔鼔人以鼛鼓鼓役事故凡作乐先用之以警戒乃堂下之乐瞽蒙司之诗曰鼍鼓蓬蓬蒙瞍奏公陶当作悬鼓诗应田悬鼓仪礼谓之建鼓北齐宫悬之制建鼓在四隅又乐记宗庙用九变之乐鼓用四面以收宫谓之路鼓即建也楹鼓商之制也亦谓之建鼓周礼大仆建路鼔于大寝之门外仪礼大射建鼓在阼阶西南楹鼓盖为一楹而四稜焉贯鼓于端则建之义也隋制栖鹭于上则路之义也以其先倡故又谓之朔鼔足鼔亦曰应鼓夏后氏之制所以应楹鼓也礼记云夏后氏之鼓足殷楹鼔周悬鼓盖鼓则一或加以足或贯以楹或悬以架故皆得以建鼓路鼓名焉鞉鼓一名鼗月令曰修鼗鞞先儒谓小鼓有柄曰鼗大鼗为鞞尔雅曰大鼗谓之麻小者谓之料仪礼大射鼗倚于颂磬西纮周官播鼗瞽蒙眡了掌之记曰赐诸侯乐以柷将之赐伯子男乐以鞉将之盖柷以合乐鞉则兆鼓而已凡乐事先播鞉则引大鼔者也又孔颕达曰柷所以节一曲之始其事寛故以将诸侯之命鼗所以节一倡之终其事狭故以将伯子男之命诗言鞉磬柷敔言鞉必及磬是钟磬作则鞉作矣礼书谓鼗常在前常在后实用编又谓鼓鼗四面所以收宫盖凡鼓皆用以收宫其起宫者惟警戒之鼍鼓而已大成乐加鞉鼓于楹鼓之前所谓兆鼓也然又前句之终实开后句之始而止于收一字之终岂非鞉在前而在后乎旧制谓鞉鼓制似鼓司之者挂于项两手拊之以节乐盖悞以搏拊为鞉鼓矣案纮仪礼注纮编磬绳也设鼗于磬西倚于纮也读为引搏拊书传谓以韦为鼓谓之搏拊实之以糠白虎通所谓拊革着以糠是也其设在堂上其用则先歌周礼所谓登歌合奏击拊是也大戴礼曰县一磬而尚拊荀卿曰县一钟而尚拊则拊在一钟一磬之东也子夏曰纮匏笙簧会守拊鼓则衆乐待其动而后作用以取宫即用以起宫也书谓之搏拊明堂位谓之拊搏盖其用左右手或搏或拊莫适先后也通典谓之抚拍抚之以节乐也实用编曰若拊鼔应鼓皆鼔之小者堂上用以节歌拊之为器韦表糠里状则𩔖鼓其声和柔倡而不和故可施于堂上盖堂上门内之治以拊为之父堂下门外之治以鼓为之君堂上之乐待以作者在拊堂下之乐待以作者在鼓鼓小鼓也又谓之应鼓田鼓亦曰应鼓以其应拊鼔也通典谓应鼓在大鼓侧和大鼓者此堂上之足鼓也实用编曰鼓之小者为应本堂下之乐而亦谓之应者当堂上击拊之时则堂下击鼓以应之所以然者拊声和柔而不铿锵闻于堂上不能闻于堂下得应鼓以应之则声闻堂下人皆知歌之起止故曰应施于击拊又施于歌彻以其应拊也诗曰应田悬鼓先儒解田为小鼓也应亦小鼓尔雅曰大鼓谓之鼗小者谓之应周礼大祭祀皆鼓击应大射有朔鼙应鼙礼书谓应鼓号应鼙朔鼔号朔鼙诗以应配则朔鼙乃鼓也以其引鼓故曰以其始鼓故曰朔大射应鼔在东朔鼓在西朔作则应应之是堂下之乐贵西也朔鼙即田鼓应鼙即应鼔田与应制皆小鼓而设在门外有东西之分故其名异盖不止应堂上之拊而二鼓亦各自为倡应也相鼓又谓之节鼓乐记云始奏以文复乱以武治乱以相讯疾以雅盖为文武治乱之节也尔雅云和乐谓之节节即相也晋傅休奕节赋曰口非节不咏手非节不拊江左清乐有节鼓唐雅乐声歌用之通典谓鼓制如博局中开圆孔适容其鼓击之以节乐也案周制有六鼓曰雷鼓曰灵鼓曰路鼓曰鼖鼓曰鼛鼓曰晋鼓以雷鼓救日月以灵鼓鼓社祭以路鼓达穷者与遽令以鼖鼓止军事以鼛鼓止役事以晋鼓止金奏今细考之晋鼔者即建鼓是也长六尺六寸两面各径四尺中间径六尺六寸六分绘以风云雷雨之象曰雷鼓绘以麟鳯龟龙之象曰灵鼓绘以飞鹭之象曰路鼓悬鼓者建鼓两旁所悬朔应二鞞也楹鼓亦名鼛鼔鼛鼓长一丈二尺楹者柱也鼓甚大不可用趺但埋其柱而坚筑之故曰楹足鼓者鼖鼓也亦曰贲足者趺也鼔下用柱柱下用趺故曰足鼓鞉鼓四名一曰朔鞞二曰鼓三曰悬鼓四曰相鼓是也田鼓即悬鼓乃一器二名搏拊古以熟皮缝成袋实以糠今用木为腔冐以革相鼓即雅鼓亦名节鼔与抟拊相似古亦实以糠金部实用编云凡金皆有音惟黄铜之音为正盖铜之为物至精不为燥湿寒暑变其节不为风雨暴露改其形介然有常有似于君子之行若黄金则虽华美而其音易变故铸钟以铜为上不特示俭且以埀逺佥载云金生于土而别于土其卦则兑其方则西其时则秋其风阊阖其声羽其音铿立秋之气也其制有大有小小成此理大成亦此理盖大成不过用小成之法积之耳镛尔雅云大钟谓之镛考工记凫氏为钟两栾谓之铣铣间谓之于于上谓之鼓鼓上谓之钲钲上谓之舞舞上谓之甬甬上谓之衡钟悬谓之旋旋虫谓之干钟带谓之篆篆间谓之枚枚间谓之景于上之攠谓之隧单穆公曰先王制钟大不出钧重不过石律度量衡于是乎生则乐器待律然后制而律度又待钟然后生故所制有等而无髙下厚薄之偏所容有量而无还回侈弇之过其声一归正缓之中声镛者特悬之钟非十六器之编钟也与大鼓相配迎送神则击之诗所谓鼓钟送尸者是也书曰笙镛以间其设盖在门外诗曰贲鼓维镛镛鼔有斁其与鼓配也先儒谓凡乐先撃钟次击鼓各处击鼓钟皆如之镈钟亦曰颂钟旧制编钟差小今制次于镛钟倍编钟而为之者周礼镈师掌金奏之鼓韦昭释国语杜预释左传皆以镈为小钟郑康成曰镈如钟而大孙炎许慎沈约之徒亦以为大钟通典曰镈如钟而大仪礼宫悬四面设镈钟十二虡各依辰位击为节检而无合曲之义开元礼镈钟在编悬之间各依辰位今设于宫悬东西编钟磬之间而南北以镈磬代之编钟尔雅云大钟曰镛中者曰剽小者曰栈通典曰栈钟小而编次曰编钟周礼云凡悬钟磬半为堵全为肆注曰编悬二八十六枚而在一虡谓之堵钟一堵磬一堵谓之肆宫悬者谓编钟编磬之属悬于笋虡四面环绕象宫墻也谓之四厢金石乐歴代设虡十六架二十四架三十六架不等然皆以编钟磬为主也歌钟钟之至小者登之于堂上两楹之间所以和歌与编钟无异唐段安节云雅部十二钟毎架各编十二各依律吕盖古凡悬钟磬不过十二而旋宫备矣实用编曰歌悬在北取近于堂上以和歌四悬之钟各以十二应十二律至挂于架也又各有半声于颂钟取歌钟为半声以次而推之毎悬皆有二十四钟乃能旋相为宫而君臣民事物之间乃不相凌犯惟歌钟无清声以合歌盖歌声至十二律而穷若加清声则歌不去矣今歌章有六字是为黄钟清声若止十二钟则不能成章要当依编钟制以十六枚为准十二为正四为清乃无遗音也通典云铎大铃也周礼以金铎通鼓三礼图云其匡以铜为之木舌为木铎金舌为金铎牙铎振文事书言狥以木铎是也乐记云天子夹振之郑氏谓王与大将夹舞者振铎以为节铎虽用之于乐然非王与大将振之也晋茍氏得赵人牛铎然后能谐乐则古人之为铎镯铙錞施于声律皆有当也今大乐有二钟铎以导舞木为柄者谓之单头铎金为柄而两铎相属者谓之双头铎非古制也案周礼大司徒之属有鼓人掌敎六鼓四金以节声乐以和军旅以正田役以雷鼓鼓神祀以灵鼓鼓社祭以路鼓鼔鬼享以鼖鼓鼔军事以鼛鼓鼓役事以晋鼓鼓金奏以金錞和鼓以金镯节鼔以金铙止鼓以金铎通鼓此四金军旅中所用非乐中所用故不属春官宗伯石部凡玊𩔖皆石而真玉为最美其制法与金异金之声以圆出石之声以方出圆用其全参天之数也方用其半两地之数也钟制自小而倍大磬制自大而倍小自小而倍大者顺其声韵之发扬以为一音之始所谓金以声之也自大而倍小者顺其声韵之收歛以为一音之终所谓玉以振之也钟以定其高磬以节其永故曰歌永言又曰依我磬声盖言歌声与八音皆依磬声而止乃别起一音也是转音之间惟依磬声以为之迟速磬若急则无永缓则过永无永则佻过永则靡故舜命䕫击石拊石百兽率舞又戞击鸣球以合琴瑟而致神人之昭格盖磬于八音之条理犹干綂八卦于西北故石之为物坚实而不动其卦则干其时则秋冬之交其方则西北之维其风不周其声角其音辨立冬之气也盖干有君之道焉后世钟磬同击殊失始终条理之意则磬声一依于钟声不能为八音之所依石音失权何以配干位而为衆音纲纪乐无终条理犹人力之不造于圣也故大成乐以金玉为始终乃圣学知行兼尽之至理干道綂天之大权也特磬亦曰离磬乐书曰磬之为器编之则杂而小离之则特而大叔之离磬则专虡之特磬非十二器之编磬也实用编应笙之磬谓之特磬即离磬也特悬者谓一磬之在悬也与镈钟同义凡乡射先击钟以宣声俟其音将阕则击特磬以收之祭祀大合乐则用于宫悬南北编钟磬之间大戴礼曰悬一磬而尚拊则堂上亦有特磬矣今亡之编磬与编钟同上下共十六枚编悬于架也歌磬与歌钟同亦编悬于架为歌声一音之终条理其架钟磬俱同诗曰虡业维枞贲鼓维镛又曰设业设虡崇牙树羽明堂位云夏后氏之龙簨虡商之崇牙周之璧翣三代之器尽在是矣礼书曰植者为虡横者为笋笋之上有崇牙虡上设业业之上树羽而端有璧翣钟虡餙以臝属磬虡餙以羽属而笋皆餙以鳞属若笋文然故谓之笋其所植者盖中虚焉故谓之虡先儒曰笋峻也虡举也又曰虡神兽也诗曰虡业维枞枞之为木松叶柏身身叶皆直则虡业者皆以直木为之也丝部琴瑟丝餙物而成声其卦则离其方则南其时则夏其声尚宫其律㽔宾其风景其音哀夏至之气也丝必附于木者丝属火火不离母故也其属有琴有瑟古圣以丝加桐而为琴瑟者以絃之坚直可以象干之动直桐之虚受可以象坤之动辟八音独置琴瑟于堂上者取其撰干坤之德而合律吕之妙也琴白虎通曰琴禁也禁止于邪以正人心也广雅曰琴长三尺六寸六分象三百六十六日五絃象五行大絃为君寛和而温小絃为臣清廉不乱文武加二絃以合君臣之恩也琴操曰琴制长三尺六寸六分象期之日广六寸象六合也絃有七象五音之函二少也腰广四寸象四时也前广后狭象尊卑也上圆下方象天地也徽有十二象十二律也余一极清不用象闰也中虚含象外响应徽律有长短故徽有余促当徽则鸣差徽则否亦犹气之灰飞时移律应也抑扬之际上取泛声则轻清而属天下取散声则重浊而属地中取按声则清浊遍均而属人刳其中则太虚之理具絃其外则妙用之应彰兼三才而备九德眞大圣之遗音也瑟乐书曰瑟者闭也所以惩忿窒慾正人之德也世本曰庖羲氏作瑟五十絃黄帝使素女鼔之悲不自胜帝损之为二十五絃具二均声其首曰岳山其尾曰武后有二窍曰越中絃不动曰君絃承絃各有一柱游移前后以和其音者也乐记曰清庙之瑟朱絃而䟽越尚书大传曰大琴练絃达越大瑟朱絃达越盖越底孔也䟽达通之也朱絃练而朱之也盖丝不练则澁而声清练则熟而声浊孔小则声急大则声迟故䟽越以迟其声然后不致于太急练丝以浊其声不至失之太清宗庙之奏鼔瑟必鼓琴以和其音乐记独言清庙之瑟乡饮酒燕礼亦独言瑟者举其大者故也竹部周官笙师掌敎吹籥箫篪篴管五者皆出于笙师所敎俱竹音之雅乐也竹音乃律吕之本其节直而有制其心虚而能通其卦则震其方则东其时则春其声尚义其律姑洗其风明庻其音滥春分之气也其制度长短不同大抵不离三九之数盖律主声气属阳三九阳数也截竹以较黄钟取冬至一阳之气以为乐本故竹器为乐之原也鳯箫释名曰箫肃也尔雅曰大箫谓之言小者谓之筊广雅曰籁谓之箫庄周曰人籁比竹是已荀卿曰鳯凰于飞其翼若干其声若箫盖箫比竹为之其状鳯翼其声鳯声郑氏曰箫象鸟翼鸟火禽也蔡邕曰箫编竹有底长则浊短则清以宻蜡实其底而増损之博雅云箫大者二十四管小者十六管有底书于箫言九成诗于箫言备举礼凡言箫多在笙竽之后则箫之奏盖后于笙矣洞箫鳯箫有底洞箫者言其空洞无底也乐考云衆乐之祖也本六律六吕而成所以宄极中和遂万物之情者也中吕之气夏至之音和琴瑟以定黄钟非此不为功也管尔雅曰长尺围寸併漆之有底大曰簥中曰篞小曰蔡邕章句曰管形长尺围寸有孔无底説文曰管如篪六孔十二月之音明堂位曰以禘礼祀周公于太庙升歌清庙下管象书曰下管鼗鼓诗曰嘒嘒管声磬管锵锵箫管备举则管之用重于笙矣故乡饮乡射燕礼皆以管配歌而今则为堂下之乐郑氏曰管如笛而小併两而吹之盖鳯凰雌雄各六声也篪释名曰篪嗁也声从孔出如婴儿嗁也其声与埙相和庖牺氏窍竹为之旧志以篪为管非也篪春分之音管乃十二月之音尔雅大篪谓之沂沂读如银笛古曰篴杜子春曰竹篴五孔马融笛赋称此器出于羌谓之羌笛今所用者即周礼笙师所敎之篴也有七孔谓之大乐雅笛谓之长笛又有短笛有横笛梁所作横吹曲者有鹅嘴笛笛而加嘴皆一时之偶作非雅器也籥尔雅曰大籥谓之产其中谓之仲其小谓之箹广雅云籥七孔毛氏曰籥六孔郑康成曰籥如笛三孔郭璞曰籥三孔而短明堂位曰土鼔苇籥周礼笙师掌敎籥籥师掌敎国子舞羽吹籥籥章掌土鼔豳籥盖籥三孔主中声而上下之律吕于是乎生命之曰籥以黍籥之法在是故也羽舞皆执籥以声音之本在是故也匏部匏之为物其性轻而浮其中虚而通笙以匏为母象植物之生焉国语曰匏竹利制盖匏竹相合而成声得清浊之适故也今太常以木代匏而漆其音虽可听但非古制古人以匏为笙者非取其华美所以备八风之气而周八卦之用也盖匏于卦属艮其方东北之维其时春冬之交其声尚义其律大吕太簇其风融其音啾立春之气也且笙象德匏象君子之名节难持而易失是以君子之执匏也拳拳如执玊恐一堕碎而不可收拾亦犹君子之行已也战兢惕励顾守名节恐其一失而不可复完焉以木为笙是徒取其声而无尚德之心岂古人制八音意乎笙尔雅云笙十九簧者曰巢十三者曰和説文云笙正月之音物生故谓之笙十三簧象鳯之身列管匏中施簧管端宫管在中央三十六簧曰竽十九簧至十三簧曰笙其他皆相似也古乡饮射礼有歌有间歌有笙有间笙有合乐而祭享则特为堂下之乐衆乐有笙而得绎如之致焉土部埏埴以为器而冲气出焉庖牺氏灼土为之其来尚矣盖一三五为九二四为六九者阳数之穷六者阴数之中故埙六孔用其方色以应六律出中声也土王于四季为中央之位所以达中声也其卦则坤其方西南之维其时夏秋之交其风凉其声尚宫其音则浊立秋之气也埙尔雅云大埙谓之嘂白虎通曰壎坎音也在十一月阳气于黄泉之下薰蒸而明乐志曰埙曛也立秋之音万物将曛黄也周礼小师掌敎埙瞽蒙掌播埙古埙有雅有颂大者声合黄钟大吕小者声合太簇夹钟孔虽有七有八之不同要之禀中声之和而得其正者惟六而已周官以埙为德音立秋之音也平底六孔水之数也中虚上锐火之形也以水火相合而成器以水火相和而成声诗云伯氏吹埙仲氏吹箎和之至也衆音得埙而有纯如之致焉木部八音之中惟木声质朴不合五音但五音非木无以起止五音者华美之音也柷以始之由质朴而始也以止之由质朴而终也凡五音之华美皆归于质朴如木之生由根本而蕃鲜由蕃鲜而又归根本所以木音独为五音之起止其卦则巽其方东南之维其时春夏之交其风清明其律夹钟其声一其音直立夏之气也其器有二谓之椌楬一合一止所以为乐之终始出虚而归之于实也柷乐记曰圣人为椌楬后谓之柷敔柷之为器方二尺四寸深一尺八寸阴始于二四终于八十阴数四八而以阳一主之所以作乐则于衆乐先之而已非能成之也居宫悬之东象春物之成始也鼓柷谓之止古圣人恐乐胜则流戒之于蚤也敔形如伏虎西方之阴物也龃龉二十七阳数也乐作阳也以阴数成之乐止阴也以阳数成之控以空然后可击及其止则归于实也居宫悬之西象秋物之成终也鼓敔以籈欲修洁于其后也翟亦曰羽籥师掌敎国子舞羽吹籥祭则用羽籥通义曰以文德之先文乐持羽毛而舞文王世子秋冬学羽籥诗云左手执籥右手秉翟通典曰乐之在目曰容容藏于心难以貎观故圣人假干戚羽旄以表其容发扬蹈厉以见其意人之动而有节者莫若舞肆舞所以动阳气而导物也手板即笏也或以牙或以木臣子执之拜飏取书思对命敬其事之义今以槐木为之粉餙其面书乐章于上歌工秉之于以歌功颂德焉乐器造法麾幡旧制高七尺上餙以龙首缀纁帛畵升降龙今易绛绘长七尺濶一尺一寸上下缀板粉质上板绘云下板绘山前面金绘升龙一后面金绘降龙一有云绕之皆五彩朱竿髙八尺五寸上安铜龙首啣其麾升龙向外降龙向内以木为架朱髹之间则植其上后増为二一绘升龙一绘降龙植于殿之左右升龙起乐降龙止乐鼖鼓即晋鼓冬官考工记韗人为臯陶长六尺有六寸左右端广六寸中尺厚三寸穹者三之一上三正或又云鼍鼓即鼖鼔考工记鼓长八尺鼓四尺中围加三之一谓之鼖鼓今制鼓大而短安于架中其面上仰乃俯而击之凡冐鼓以桑木为体冐以马牛革必于起蛰之日应雷声也占日之阴晴隂则声缓缓则不变晴则声急急则无恒凡制大鼓俱准此法以差而増减之悬鼓周之制其大小视楹鼓腹加铜环悬之簨虡在宫悬西隅其簨虡并如钟磬架楹鼓殷之制木身高三尺五寸皮面濶二尺二寸两旁用四铜环冐皮用铜泡钉二行通身漆以朱横施于木柱柱高六尺六寸以重斗建之柱贯鼓上出高又半之顶上安彩鳯作来仪状方盖并缭以红罗销金云花双檐四角有褁金囚牛首皆啣璧翣毎串各五末缀以绦结柱下方趺如十字俱髹以朱刻臝属四如狮安于趺俱头向外足鼓夏后氏之制较楹鼓稍长独木为架髙七尺上端木刻为云横鼓于上其下施四足如十字鞉鼓面广六寸髙厚相等横腹加柄长一尺九寸贯中上出五分许两傍当鼓之半安铜钮系以红丝绳绳末丸蜡为珥其长短称鼔面之中用木为架两纵两横相比下各施方趺横木上开圆孔下开半孔植鼔柄于中搏拊状如革囊以韦为之若鼓然中实以糠今制以桑为长尺有咫两头冐以韦径六寸腹㣲大采绘餙以金环二并直列之以系襻焉间则卧置于架其架如鞉鼓之架上安二荷叶以承之田鼓亦为应鼓其制以木为筩长一尺二寸韦面五寸鼓之最小者卧于架击之其架如搏拊之制相鼓小而匾或云悬系于胸前或谓相鼓即拊鼓韦表糠里者皆非今制匾鼓安柄击而执之大钟即镛钟以铜铸造四倍歌钟之数而为之者特悬于架与鼖鼓相配镈钟即颂钟二倍歌钟之数而为之者旧为镈为小钟今制在宫悬东西乃大钟也三倍歌钟之数而为之特悬于架与特磬配钟用六阳律磬用六阴吕编钟二八十六枚按十二律吕又有四清声三倍歌钟之数而为之者今制在宫悬四面较歌钟稍大乃二倍歌钟而为之者两层列于架与编磬配其簨虡并歌钟歌钟考工记六分其金而钖居一谓之钟鼎之齐十分其铣去二以为钲以其钲为之铣间去二分以为之鼓间以其鼓间为之舞脩去二分以为舞广以其钲之长为之甬长以其甬长为之围三分其围去一以为衡围三分其甬长二在上一在下以设其旋钟已厚则石已薄则播侈则柞弇则郁长甬则震是故大钟十分其鼔间以其一为之厚小钟十分其钲间以其一为之厚钟大而短则其声疾而短闻钟小而长则其声舒而逺闻编钟在悬上下各八其悬横曰簨直曰虡诗虡业维枞业乃大板安于簨之上以为餙错落如锯齿也枞即崇牙其悬钟之处以采色为大牙状枞枞然也今制簨上加业缋博山以为餙簨之上业之下横安崇牙牙之端施铜钩以悬钟角又刻龙蛇鳞物于上簨两端谓之龙簨上列鳯或翟五树羽其上考工记臝属恒有力而不能走其声大而宏则于钟宜若是者以为钟虡雕刻必雄其状深其爪出其目作其鳞之而其制方趺借地木刻臝属如狻猊狰狞可畏伏于趺上穴其背虡贯于中而植之其龙簨两端颔下各施环以悬翣曰啣璧璧下有氂毛尾周制璧翣于簨上画绘为翣载之以璧垂五采羽其下挂于簨之角以为餙焉今制为串累累然顶首施以璧璧下为层五毎层旋木为盖涂緑朱唇唇下缀以綵线为旞各长五六寸层各一色间而簇之贯以红绦绦末有缬悬于龙簨颔下磬虡及鼓罩四埀皆然俗唿为流苏特磬即离磬四倍歌磬而为之者今制三倍歌磬而为之又谓之中磬与颂磬同设一架特悬之在宫悬南北亦谓之特磬其架与镈钟同编磬次中磬也倍歌磬而为之者上下数十六与编钟同在宫悬四面歌磬小磬也考工记磬氏为磬倨句一矩有半其博为一股为二鼓为三参分其股博去一以为鼓博参分其鼔博以其一为之厚已上则摩其旁已下则摩其耑古者尚象制器钟圆中规磬方中矩郑註股磬之上大者鼓其下小者所当击者也股外面鼓内面则击者为前而在内在下不击者为后而在外在上其大小长短虽殊而其厚均也必先度一矩为句一矩为股而求其弦既而以一矩有半触其弦则磬之倨句也宋明道制新乐特磬十二黄钟大吕股长二尺博一尺鼔三尺博六寸九分寸之六弦三尺七寸五分太簇以下股长尺八寸博九寸鼓二尺七寸博六寸弦三尺三寸七分半其声各中本律黄钟厚二寸一分大吕以下第加其厚至应钟厚三寸五分此制即大磬乃视郑司农之数而倍之者范鎭所谓特磬则四倍而为之者是矣减一倍则为中磬即颂磬也今乃所为特磬者再减一倍则为编磬再减一倍则为歌磬今制歌磬一以此法递减之取材于灵璧近水浮生受水多土少者即古所谓泗濵浮磬也琢磨敲试依律为其短长厚薄磬声太上则磨其旁使薄而广则浊磬声太下是声浊而薄薄不可使厚故磨其耑使短短则形小形小而厚则声清矣凡钟磬椎俱以坚枣木为之削竹作柄后埀绦结其架亦两层编列与钟同考工记梓人以羽属为磬虡恒无力而轻其声清扬而远闻以为磬虡故击其所悬而由其虡鸣其制方趺借地木刻羽属如鹅状伏于趺上穴其背以虡贯穴中植之磬簨与钟簨同但崇牙之端不施铜钩䟽云以其卷然可以挂悬故磬用絃可挂悬于上也今以红绒绦穿磬孔中悬崇牙上顶簨树羽以凰两端亦刻如鳯首项下设环为翣悬其璧翣俱与钟同琴伏羲制琴长三尺六寸六分法朞之数太史公曰琴长八尺一寸合正度也风俗通曰琴长四尺五寸法四时五行各家所説不同今取伏羲所制又取各家之琴合于古者叅攷为式取材用桐与梓盖天下之材良柔莫如桐坚刚莫如梓以桐为面梓为底虚实相配阴阳之义也其材以东南向阳者为美琴絃只用白色柘丝为上原蚕次之非此二丝则择其生缲者若盐藏茧其丝打絃脆而易断阴雨则湿而不鸣也琴体无病全在桐桐得水则无焦裂之音得砂则无重滞之音得石而清得金而厉得宝藏之物则有非常之音得滩瀬钟鼓之声则有洪亮之音取材所贵者四曰轻松脆滑而必以东南者为优投于水则阳浮于上阴沉于下取当阳者而断之声自不同又必使木液竭而浊性尽收藏之法先刳其中圆其外投之瀑水之中周歳埀之烈日之下经年而又加诸㸑上者累月然后尽材之美也瑟雅瑟长八尺一寸广一尺八寸二十三絃颂瑟长七尺二寸广尺八寸二十五絃乐书曰八尺一寸宫数也七尺二寸商数也乐议曰八尺一寸者九黄钟律之长也一尺八寸者倍黄钟律之长也七尺二寸者八黄钟律之长也其制桐面梓腹九梁二越越者瑟两头底下穴也其岳用桑不必异产且丝声与桑宜案仪礼孔䟽瑟首广而尾狭近首鼓处则寛近尾不鼓处则狭故首欲近前以就一尺八寸之广令可容二十五絃近尾不鼓而尾之底有越故尾狭于首而长倍之以容越也首之越上当其鼓处宜横尾之越余絃所归越宜纵其武崇寸有八分四隅刻云以縁其武盖取诸云和漆其璧与首尾腹不漆其背恐柱之蹶也柱崇二寸七分肩厚二分足底濶一寸三分厚四分上邉承絃口厚三釐雅瑟颂瑟其制长短不同而皆广一尺八寸其瑟之长以其一为首之长而尾倍之又四分其尺有八之广去一以为尾之广八尺一寸之瑟隐间五尺五寸七尺二寸之瑟隐间五尺凡瑟之长皆用九惟隐间用五天地之数也五十絃者大衍之数也二十五絃者半其数也首与尾俱绘以锦彩昭其文也隐间用粉素存其质也余皆漆之俱如漆琴法面上两头各有小眼二十五孔䟽通以系絃絃长一丈内外各十二练丝为之旧用朱絃取朱絃䟽越之意然不若纯白者声全练丝欲熟熟则色莹透纒法欲紧紧则声髙朗中一絃君絃也设而不动染黄色较之他絃稍麤所谓太音希声也笙大者十九簧谓之巢小者十三簧谓之和仪礼云笙一和而成声今制以小紫竹为之一攒十七管先安山口毎管内面方孔是也开取有髙低以定其音律以配其清浊尺字山口最髙以次而低为工凡合四一上句凡小尺小工小一小六小五开至小五而孔最低矣开山口完以黄杨木接竹为脚脚内旁开半窍施簧簧用响铜打成薄片用方刚铲剷之如雀舌様看厚薄适宜平正严宻常于耳邉弹试其声中律而已否则再修之用黄蜡和栗青作点头随时寒暑而调和之点轻则声清重则声浊安簧既毕按序植于斗中内外管各有按孔外孔十四内孔三其管篐有竹篾古制斗用匏多难周正且易破碎今旋坚木为之内安顶柱以撑其盖盖用牛角循邉钻孔十七要必管脚相称若气漏而不动簧则声不应矣斗用漆布灰髹以黒如必用匏以备八音选椰匏圆正者为之更妙又制坚木为项状如壶嘴刻通透漆两合之匏邉端有短嘴以项挿置其中如吹某字则按某孔唿吸簧动而声发是谓吹笙鼓簧也如不按孔吹之即作声者谓之游簧当去其壅塞尘垢则准矣用黄锦囊盛之凡点笙用铜盘贮点料以五色石子研之其石谓之五音石埙陶土为之形如称锤有七孔八孔者形如鴈子谓之雅埙如鸡子谓之颂埙今庙中俱用雅埙其制通髙四寸中虚髙三寸六分空围八寸一分径二寸七分四围及底俱厚四分吹口围九分径三分中虚上锐平底圆体前三孔如倒品字様上二下一后二孔并列除吹口前后共五窍皆径二分前下一孔去底皮一寸前上二孔去底皮一寸二分后二孔去吹口一寸四分前上二孔去吹口一寸八分前后二孔并列者其中各开五分造法旧用白绵花和黄土为之今制以米汤和灰为模曝干用磨石捣研极烂以水澄细取上好生漆调和如饴饧而冐塑于模于锐处留一窍待干将内土从上窍中穵出穴前后窍毕更加漆布细灰磨光髹以朱色戗金云龙为餙开前后孔俱往来容一米许内要圆净如拭乃协律又法以小长线堆成比鴈子畧小三分以线端向上乃用美润之土和绵纸舂极熟煳于线堆鴈子様外厚二三分既成埙留吹口以线端向口外阴之量颇干依作埙分数开前后取音之孔完美遂将线端仔细抽出内堆之线净尽则中虚外宻而不洩气其音乃全堆线之法层数自下而上凡遇阳数自内而外遇阴数自外而内条理欲分明不可杂乱埙土未干可以抽线干则难抽篪古有六孔七孔八孔之异今制以竹为之长一尺四寸围五寸二分面上吹窍径五横四分形如酸枣后一孔前四孔横底一孔共六孔皆径二分有半正面尾上开二小穿绳眼相并中声所寓失于大则过浊失于小则过清必大小适中仅容一米许而后中声出吹窍至后一孔离二寸五分后一孔至一孔离一寸一分余三孔皆然末孔至绳眼离九分通身髹以朱系以红绒绦其竹之窍厚薄不齐大小有度然皆以心权度若大则宻窍取之小则踈窍就之而清浊髙下得矣鳯箫以比竹为之又名排箫其制截竹为筒古有二十三管今制十六管协十二律之数又有四清声第一黄钟管长九寸第二大吕管长八寸四分二釐七毫第三太簇管长八寸第四夹钟管长七寸四分九釐一毫五丝第五姑洗管长七寸一分第六仲吕管长六寸六分八釐九毫一丝三忽第七㽔宾管长六寸三分二釐第八林钟管长六寸第九夷则管长五寸六分二釐八毫第十南吕管长五寸三分第十一无射管长四寸九分九釐四毫三丝第十二应钟管长四寸七分四釐第十三清黄钟管长四寸五分第十四清大吕管长四寸一分八釐八毫第十五清太簇管长四寸第十六清夹钟管长三寸七分一釐八毫六丝零此声气之元五音之正皆黄钟以本之也然竹窍有厚薄大要管长则声浊短则声清斟酌其长短毎差一分为一管管口各开半窍乃以其管权为九寸而度其圆径如黄钟之法而更迭以吹以审中声若过于清则易以长过于浊复截而短要必适中声合黄钟之宫而后已黄钟之声信而依次以渐而短而清取之无不中度十六管编列置于椟中上齐其端露一寸五分下则长短不齐㕘差如鳯翼其椟以木为之濶一尺二寸高一尺髹以朱两面皆戗金鳯凰纹藻为餙洞箫今制紫竹为之长一尺九寸五分围三寸前五孔后一孔俱径二分八釐管口半窍名山口径二分深半分吹窍至后孔离六寸六分后孔与前五孔俱离一寸一分下有穿绳孔离二寸二分系以红绦长与箫等以黄锦囊盛之双管以二竹相比为之各长周尺九寸围一寸二分毎管六孔孔各离二分用胶漆固如一两端以钖束之髹以朱剪二荻筒为头长二寸薄则声浊厚则声清斟酌制之用铜丝缚固安于二管之端吹荻头以发声而按管孔以应律焉龙笛以文竹为之长一尺六寸围二寸二分上开一大窍曰吹窍径三分半下开六孔各径二分吹窍至前一孔离三寸二分余孔皆离五分尾有穿绳二小眼相对末孔至穿绳眼离一寸二分吹窍至末共六寸通身髹以朱用木雕龙首金餙之安于上端尾孔系以红绒绦下垂若龙尾柷以桑木为之状如漆筩上方二尺四寸下濶一尺九寸深一尺八寸中虚有底柷之中东方图以青隐而为青龙南方图以赤隐而为丹鳯西方图以白隐而为驺虞北方图以黒隐而为灵龟中央图以黄隐而为神螾外三面绘山东一面绘水水上穿一大圆窍径四寸五分象日之浮于海止如椎以梓木为之柄长二尺四寸敔以梓木为之状如伏虎身长三尺首髙一尺二寸五分尾髙一尺一寸背刻二十七鉏铻绘黄色黒文载以方趺朱髹籈以竹为之长二尺四寸中破一尺二寸为十茎上未破一尺二寸用篾作篐木铎铸铜铁为铎上安木柄铎内施钩悬埀木舌节舞者执柄而揺之旌节簇红缨为之加涂金铜云宝盖于其上又用绿斜皮刻花为盖覆缨上其顶处用皮金縁为七层长七尺贯以红缨绦下缀以结竿长八尺五寸朱髹上涂金铜龙首口啣宝盖下垂红缨籥古用苇籥今制以竹为之长一尺五寸三窍朱餙翟长三尺五寸朱餙柄金龙谷口上缀雉羽五层广西通志卷三十九广西通志钦定四库全书广西通志卷四十学校律吕宫谱阙里志曰周礼太师掌六律六同以合阴阳之声以作乐典同掌六律六同之和以辨天地四方阴阳之声播之八音以为乐器是以古者神瞽考中声而量之以制长短广狭小大轻重皆有数数者阴阳屈伸往来之迹也三三迭运九九相乘天地万物之所生太和元气之所钟其声律家谓之元声中之道也和之至也故数和则气和气和则声和声和而天地万物之和应矣黄钟者天地阴阳之和也五声之本生于黄钟之律九六相生阴阳顺应而生律十有二阳六为律阴六为吕律者法也律以统气𩔖物吕者侣也吕以助阳宣气为道不同其中一也今按黄钟之长九寸寸积九十分分十釐釐十毫毫十丝丝十忽忽方五十九万目四百九十万得寸十寸曰尺十尺曰丈十丈曰引黄钟之管其容子粟秬黍中者一千二百为籥籥十抄抄十撮撮二十圭圭六粒粒凡一千二百得籥十籥曰合十合曰升十升曰斗十斗曰斛黄钟之籥所容千二百重其重十二铢两籥则二十四铢为两两四分分六铢铢十累累十黍黍凡二千四百得两十六两曰斤二斤曰裹十五斤曰秤二秤曰钧四钧曰石三之九之损之益之以合阴阳之中以通律吕之和长短广狭小大轻重以十有二律为之度数以十有二声为之齐量纪之以二平之以六成之十二天之道也八音之器皆以是为凖毫不可违是以声出于器器之得失则声之得失也八音惟革木不系于律其余六器清浊髙下必随器审察齐一之乐始和也总衆音言之金欲应石石欲应丝丝欲应竹竹欲应匏匏欲应土而八器之音要必根祖出一黄钟虽器万有不同皆克谐矣世知以七律为一调而未知度曲之义知以一律配一字而未知永言之㫖七律者如以黄钟为宫便以林钟为徴太簇为商南吕为羽姑洗为角应钟为变宫㽔賔为变徴此七律自为一均其声自谐七音之协四声各有条理今以平入配重浊以上去配轻清多不谐协六器之定琴瑟尤难琴必毎调而改絃瑟必毎调而徙柱上下相生其理至妙琴瑟之声微常见蔽于钟磬匏革竹土声长金石常不能相待考击失宜消息以尽至于歌诗一句而钟磬一击转折欠圆便失藁木贯珠之意使不嫺习者同奏则动手不均迭奏则发声不属安足以格神人召和气也宫为君为父商为臣为子宫商和则君臣父子和徴为火羽为水南方火位北方水宅常使水声衰火声盛则可助南而抑北宫为夫徴为妇商虽父宫实徴之子常欲以妇助夫子助母而后声成文徴盛则宫唱而有和商盛则徴有子而生生不穷妙达音律者必于此而干旋之度律均钟以耳齐声以声定律而订黄钟之宫准此中声均瑟十六声次第又以十六声而齐六器声髙者则抑而下之声下者则引而上之过不及者则损益而酌中之逐器而调合器而协使衆器各音翕合不相凌夺被之奏者如出一人合作于一堂之上将见八风从律气无滞阴亦无散阳制物备而作乐成故乐记曰致礼乐之道举而措之天下无难矣其十二律以子为黄钟十一月建焉而辰在星纪丑为大吕十二月建焉而辰在元枵寅为太簇正月建焉而辰在娵訾卯为夹钟二月建焉而辰在降娄辰为姑洗三月建焉而辰在大梁巳为中吕四月建焉而辰在实沉午为蕤賔五月建焉而辰在鹑首未为林钟六月建焉而辰在鹑火申为夷则七月建焉而辰在鹑尾西为南吕八月建焉而辰在夀星戌为无射九月建焉而辰在大火亥为应钟十月建焉而辰在析木故黄钟太簇姑洗㽔賔夷则无射六者为阳月之管谓之律大吕夹钟中吕林钟南吕应钟六者为阴月之管谓之吕变阴阳之声为十二调调各文之以五声一曰宫属土为君日在戊癸二曰商属金为臣日在乙庚三曰角属木为人日在甲巳四曰徴属火为事日在丙辛五曰羽属水为物日在丁壬又播之以八音配之以卦卦各有风谓之八风一曰干之音石磬属之其风不周二曰坎之音革鼓属之其风广莫三曰艮之音匏笙属之其风融四曰震之音竹箫管属之其风明庻五曰巽之音木柷敔属之其风清明六曰离之音丝琴瑟属之其风景七曰坤之音土埙属之其风凉八曰兑之音金钟属之其风阊阖凡十二律吕以阴阳之数言十二月卦以阴阳之位言黄钟在子一阳得位其数则九故卦为复大吕在丑二阳得位其数则八故卦为临太簇在寅三阳得位其数则七故卦为泰夹钟在卯四阳得位其数则六故卦为大壮姑洗在辰五阳得位其数亦五故卦为夬仲吕在巳六阳得位其数则四故卦为干㽔宾在午一阴得位其数则九故卦为姤林钟左未二阴得位其数则八故卦为遯夷则在申三阴得位其数则七故卦为否南吕在酉四阴得位其数则六故卦为观无射在戌五阴得位其数亦五故卦为剥应钟在亥六阴得位其数则四故卦为坤数与卦皆自然脗合日月所㑹谓之辰一岁十二㑹故为十二辰十二律应十二辰者也但日月所㑹之辰在天而右转斗柄所建在地而左旋如十一月斗柄建子黄钟子之气也子与丑合日月则㑹于丑宫是为星纪之次与黄钟之气合焉十二月斗柄建丑大吕丑之气也丑与子合日月则㑹于子宫是为元枵之次与大吕之气合焉正月斗柄建寅太簇寅之气也寅与亥合日月则㑹于亥宫是为娵訾之次与太簇之气合焉二月斗柄建卯夹钟卯之气也卯与戌合日月则㑹于戌宫是为降娄之次与夹钟之气合焉三月斗柄建辰姑洗辰之气也辰与酉合日月则㑹于酉宫是为大梁之次与姑洗之气合焉四月斗柄建巳中吕巳之气也巳与申合日月则㑹于申宫是为实沈之次与中吕之气合焉五月斗柄建午㽔宾午之气也午与未合日月则㑹于未宫是为鹑首之次㽔宾之气合焉六月斗柄建未林钟未之气也未与午合日月则㑹于午宫是为鹑火之次与林钟之气合焉七月斗柄建申夷则申之气也申与巳合日月则㑹于巳宫是为鹑尾之次与夷则之气合焉八月斗柄建酉南吕酉之气也酉与辰合日月则㑹于辰宫是为夀星之次与南吕之气合焉九月斗柄建戌无射戌之气也戌与卯合日月则㑹于卯宫是为大火之次与无射之气合焉十月斗柄建亥应钟亥之气也亥与寅合日月则㑹于寅宫是为析木之次与应钟之气合焉天左行一度布气以生律日月亦右行一度合气以应律积十二㑹皆与斗柄所指之月合宫上㑹也所以然者何也日者太阳之精凡天之气以日为主月者太阴之精凡地之气以月为主日月㑹于上而成节次则阴阳㑹于下以应律吕如子月以后阴在上阳在下黄钟六管埋之地中则阴从管入地下合阳阳气上升而黄钟六管所以飞灰犹大海子时后亦阴与阳合而潮生也午月以后阳在上阴在下㽔宾六管埋之地中则阳从管入地下合阴阴气上升而㽔宾六管所以飞灰犹大海午时后亦阴与阳合而汐生也宫调伏羲氏作易纪阳气之初以为律法建冬日至之声以黄钟为宫太簇为商姑洗为角林钟为徴南吕为羽应钟为变宫㽔宾为变徴此声之元五声之正也故各綂一日其余以运行当日者各自为宫而商徴以𩔖从焉汉书云黄帝使伶伦自大夏之西崑崙之阴取竹生于嶰谷其窍厚薄均者断两节间而吹之以为黄钟之宫制十二管以听鳯之鸣雌雄各六而定律吕之制以候气之应而立宫商之声以应五声之调故能协和中声候气不爽清浊相符伦理无失五声六律旋相为宫其用之法先以本管为均八音相生或上或下取五声令足然后为十二律旋相为宫若黄钟之均以黄钟为宫黄钟下生林钟为徴林钟上生太簇为商太簇下生南吕为羽南吕上生姑洗为角此黄钟之调也姑洗皆三分之次故用正律之声也若大吕之均以大吕为宫大吕下生夷则为徴夷则上生夹钟为商夹钟下生无射为羽无射上生中吕为角此大吕之调也中吕皆三分之次故用正律之声也太簇之均以太簇为宫太簇下生南吕为徴南吕上生姑洗为商姑洗下生应钟为羽应钟上生㽔宾为角此太簇之调也㽔宾皆三分之次故用正律之声也夹钟之均以夹钟为宫夹钟下生无射为徴无射上生中吕为商中吕上生黄钟为羽黄钟正律之声长非商三分去一之次此用其子声为羽也黄钟下生林钟为角林钟子声短非中吕为商之次故还用林钟正管之声为角夹钟之调有四正声一子声姑洗之均以姑洗为宫姑洗下生应钟为徴应钟上生㽔賔为商㽔宾上生大吕为羽正声长非㽔宾三分去一之次故用其子声为羽是三分去一之次大吕下生夷则为角夷则子声短非㽔宾为商三分去一之次故还用正声为角此为姑洗之调亦正声四子声一也中吕之均以中吕为宫中吕上生黄钟为徴正声长非中吕三分去一之次故用其子声为徴是其三分去一之次黄钟下生林钟为商林钟子声短非中吕为宫之次故还用正声为商林钟上生太簇为羽太簇正声长非林钟为商三分去一之次故用其子声为羽亦是三分去一之次太簇下生南吕为角此中吕之调正声三子声三也㽔宾之均以㽔宾为宫㽔宾上生大吕为徴大吕下生夷则为商夷则上生夹钟为羽正声长非夷则三分去一为羽之次故用子声为羽亦是三分去一之次夹钟上生无射为角子声短非夷则为商之次还用正声为角此㽔宾之调亦二子声三正声也林钟之均以林钟为宫林钟上生太簇为商太簇正声长非林钟为宫三分去一为徴之次故用子声亦是为徴三分去一之次太簇下生南吕为商南吕上生姑洗为羽姑洗正声长非南吕三分去一为羽之次故用子声亦是三分去一之次姑洗下生应钟为角应钟子声短非南吕为商之次故还用正声为角此林钟之调亦子声二正声三也夷则之均以夷则为宫夷则上生夹钟为徴夹钟正声长非夷则三分去一为徴之次故用子声为徴亦是三分去一之次夹钟下生无射为商子声短非夷则为商之次故还用正声为商无射上生中吕为羽中吕正声长非无射三分去一之次故用子声为羽亦是三分去一之次中吕上生黄钟为角黄钟正声长非无射三分去一为角之次故用子声为角夷则之调正声二子声三也南吕之均以南吕为宫上生姑洗为徴姑洗正声长非南吕三分去一为徴之次故用子声为徴亦是三分去一之次姑洗下生应钟为商应钟子声短非南吕三分去一之次故用正声为商应钟上生㽔宾为羽㽔宾正声长非应钟为商三分去一之次故用子声为羽㽔宾上生大吕为角正声长非应钟为商之次故用子声为角亦是三分去一之次此南吕之调正声二子声三也无射之均以无射为宫无射上生中吕为徴中吕正声长非无射三分去一为徴之次故用子声为徴亦是三分去一之次中吕上生黄钟为商黄钟正声长非无射为宫之次故用子声为商亦是其宫之次黄钟下生林钟为羽林钟正声长非黄钟为商三分去一之次故用子声为羽林钟上生太簇为角太簇正声长非黄钟为商三分去一之次故用子声为角此无射之调正声一子声四应钟之均以应钟为宫应钟上生㽔宾为徴㽔宾正声长非应钟三分去一为徴之次故用子声为徴㽔宾上生大吕为商大吕正声长非应钟为宫之次故用子声为商大吕下生夷则为羽夷则正声长非㽔宾为徴之次故用子声为商夷则上生夹钟为角夹钟正声长非大吕为商之次故用子声为角此应钟之调亦正声一子声四也此谓迭为宫商角徴羽也若黄钟之律自为其宫为夹钟之羽为中吕之徴为夷则之角为无射之商此黄钟之五声也大吕之律自为其宫为姑洗之羽为㽔賔之徴为南吕之角为应钟之商此大吕之五声也太簇之律自为其宫为中吕之羽为林钟之徴为无射之角为黄钟之商此太簇之五声也夹钟之律自为其宫为㽔宾之羽为夷则之徴为应钟之角为大吕之商此夹钟之五声也中吕之律自为其宫为夷则之羽为无射之徴为大吕之角为夹钟之商此中吕之五声也㽔宾之律自为其宫为南吕之羽为应钟之徴为太簇之角为姑洗之商此㽔宾之五声也林钟之律自为其宫为无射之羽为黄钟之徴为夹钟之角为中吕之商此林钟之五声也夷则之律自为其宫为应钟之羽为大吕之徴为姑洗之角为㽔宾之商此夷则之五声也南吕之律自为其宫为黄钟之羽为太簇之徴为中吕之角为林钟之商此南吕之五声也无射之律自为其宫为大吕之羽为夹钟之徴为㽔宾之角为夷则之商此无射之五声也应钟之律自为其宫为太簇之羽为南吕之商为姑洗之徴为林钟之角此应钟之五声也所谓五声六律十二管旋相为宫者也十二律吕兼四清声乐家相传有十六色字毋为之谱虽非古乐之正要皆当时所用也今太常乐亦仍十六声之旧而用者止黄钟之合太簇之四姑洗之一中吕之上㽔宾之勾林钟之尺南吕之工应钟之凡清黄钟之六清太簇之五其余皆设而不用犹隋所谓哑钟也盖诸祭祀所歌奏实不出黄钟中吕之二均为已足矣然㽔宾之勾变徴声也宫调多不用之而用者止九声耳九声者合配五音出于喉舌唇齿牙而俗乐家乃以平上去入分之以配羽角宫商其徴音有其声无其调一曰平声羽七调第一运中吕调第二运正平调第三运高平调第四运仙吕调第五运黄钟调第六运般渉调第七运高般渉调二曰上声角七调第一运越调第二运大石调第三运髙大石调第四运双调第五运小石调亦名正调第六运歇指调第七运林钟调三曰去声宫七调第一运正宫调第二运髙宫调第三运中宫调第四运道调第五运南吕调第六运仙吕调第七运黄钟宫调四曰入声商七调第一运越调第二运大石调第三运髙大石调第四运双调第五运小石调第六运歇指调第七运林钟调五曰上平声调为徴声商角同用宫逐羽音此敎坊俗乐之名而即古乐旋相为宫之意但以平上去入分配五音往往不相协不若辨字之清浊高下审声之喉舌唇齿而归之于五音六律总以合四一上尺工凡六五九字谱之毎宫各有七调而元声大雅依稀可推所谓今之乐犹古之乐也其诀曰宫商角徴变徴羽变宫黄太姑中林南应合四一上尺工凡又有六五清黄清太少宫少商今大成乐用黄钟宫以合字起律谓之正宫合字调其分配所属列图后曲奏大成乐共六曲八奏内叠奏二曲其谱止有合四上尺工六六字共用二律三吕五正声一子声有宫商徴羽而无角有喉齿舌唇而无牙元朝歌章与此同而曲谱则合四一上勾尺工凡六五十字全用今之谱不知谁氏所作自明朝肄于太常颁行天下迄今遵守播之八音按谱奏声亦能谐和但字句不依宫商入之喉舌唇齿者未免格格不合是在歌者神而明之焉迎神乐奏咸和之曲大哉至圣道德尊崇维持王化斯民是宗典祀有常精纯竝隆神其来格于昭圣容奠帛乐奏宁和之曲自生民来谁底其盛惟师神明度越前圣粢帛具陈礼容斯称黍稷非馨惟神之听初献乐奏安和之曲大哉圣师实天生德作乐以崇时祀无斁清酤惟馨嘉牲孔硕荐羞神明庻几昭格亚献乐奏景和之曲百王宗师仲上生民物轨瞻之洋洋神其宁止酌彼金罍惟清且㫖登献惟三于嘻成礼终献乐奏景和之曲同亚献彻馔乐奏宜和之曲牺象在前豆笾在列以享以荐既芬既洁礼成乐备人和神悦祭则受福率遵无越送神乐奏祥和之曲有严学宫四方来崇恪恭祀事威仪雝雝歆兹惟馨神驭还复明禋斯毕咸膺百福望瘗乐奏祥和之曲同送神谱法鼍鼔在殿陛之下先击三百六十数以警戒后又击三通以节其进其击法首以两椎连双击者二而鼓一击又两再作如前凡三作但末作鼓两击以别之三次共四击此起鼓之例此后不必击鼓但以椎于鼓上先后二击者三三次共六击此为第一通又先后三击者三为第二通三次共九击又急五击者三而末𦂳加二击以结之此为第三通三次带末二击共十七击通前共三十六击以当一岁之运初起乐生卷班第一通毕俱升堂第二通毕俱入室第三通毕俱就位谓之着往所以慎其始也全乐奏终其击法又如前初起卷班第一通毕离位第二通毕致事第三通毕拜辞而散此全乐之收宫谓之饬归所以谨其退也大鼓大钟在大成门之左右初行祭礼则击鼓祭事俱毕则击钟鼓三百六十击钟一百八响凡迎神送神俱鼓钟齐鸣麾麾生执麾升龙向外降龙向内作乐举麾则升龙现髙唱如迎神乐奏咸和之曲迎神二字一读欲勃如而起末稍加腔韵咸和之曲四字分排欲匀尾声悠长但要舂容和雅不可急促暴戻毎起一曲即举麾依歌章唱一声凡八曲奏终听栎敔毕偃麾则降龙现髙唱乐止欲飃然而去柷毎奏一曲之始听举麾唱毕两手举止先撞底一声次击左旁一声次击右旁一声共三声以举乐堂上堂下之乐俱綂命于柷焉敔毎奏一曲之终听悬鼓响毕即击手举籈先击其首者三次逆栎鉏铻者共六响以止乐堂上堂下之乐皆制命于敔焉镈钟宫悬左右各三架毎奏一曲之始听击柷毕即击一声以开衆音毎架主一曲先左之中次右之中次左之北次右之北次左之南次右之南又次左之中又次右之中全乐八曲八响乃一曲之始条理也特磬宫悬南北各三架毎奏一曲之终即击一声以收衆音毎架主一曲先南之中次北之中次南之左次北之左次南之右次北之右又次南之中又次北之中全乐八曲八响乃一曲之终条理也悬鼓宫悬四隅各一架毎奏一曲之终听特磬响毕即击悬鼓先干响巽应次坤响艮应凡四声盖一曲之收宫也编钟宫悬四面各一架毎奏一句之始即击一声以开衆音自东而南而西而北轮更击搏毎曲八句八响乃一句之始条理也编磬宫悬四面各一架毎奏一句之终即击一声以收衆音自西而南而东而北轮更敲戞毎曲八句八响乃一句之终条理也楹鼓足鼓鞉鼓堂上左右共四架毎奏一曲之终听编磬响毕先击楹鼓一响足鼓应之鞉鼓尾之凡三响三应三尾揺鞉法持柄左转两耳击三点盖一句之收宫也登歌钟堂左一架毎奏一字之始听歌声既发即击一声以开衆音毎句四字四响乃一字之始条理也登歌磬堂右一架毎奏一字之终即击一声以收衆音毎句四字四响乃一字之终条理也凡钟磬在悬以乐生所向之方下层自右数第一合字第三四字第五一字第六上字第八尺字上层自左数第二上字第四凡字第五六字第七五字以按律吕列谱于后搏拊田鼓搏在门内田在门外共四架毎奏一字之终听歌声响毕即拍搏拊一声速敲田鼓应之拍搏拊法初字以左手再字以右手三字又以左手四字则两手齐拍田鼓敲法初字以右手杖再字以左杖三字又以右杖四字则二杖齐敲盖一字之收宫也歌乃一乐之主凡八音皆以和歌古之雅颂其法不传今止一字一韵审其为喉舌唇齿以定其音律凡字俱有声有音声即字也音则其落韵也字有不能合音律者而以落韵合之如大成乐所用合四上尺工六等字合字属宫出于喉而落于喉内四字属商出齿而落于舌之上根上字属徴出于舌上而落于上腭之近外尺字属徴出于舌头而落于上腭之近内工字属羽出于唇而落于上腭之鼻孔六字属少宫出于喉而落于喉外总之歌在口中以律吕之九宫往来轮转如琴之絃如箫之孔如钟磬之在悬自合至六声渐髙而清自六至合声渐低而浊得此九宫之声音凡歌入口皆协律吕矣列谱于后琴八音以丝为君丝以琴为君而琴以中徽为君中徽者第七徽也其位黄钟中声寄焉若求其中则寓于絃之𦂳慢𦂳慢适中其声自出是乃声之元天地之中声万世作乐之大根本也朱子曰律厯家最重元声元声一定向下都定元声一差向下都差求之之法取竹之窍生厚薄均者祖蔡氏截竹探讨之法以为黄钟之管以定中声遂法此声制而为箫先吹合字即黄钟也谨察其声以右手勾第一絃而以左手中指揣摩七徽上下之间如絃过乎太𦂳则声溢出于徽外或在八九之间必却轸以慢之过于太慢则声又为不及或腾在五六之上必进轸以紧之务求紧慢适中使中声正对七徽而后已中声既定然后如寻常和絃法用得道仙翁以调之絃既和平则十二律各得其位矣旧大成乐谱俱按弹皆以七徽为主其第一絃为黄钟律左手中指按七徽右手中指勾一絃则合字应第二絃为太簇律左手食指按七徽右手中指勾二絃则四字应第三絃为姑洗兼中吕律用左手大指按七徽半右手食指抹三絃则一字应用右手大指按七徽左手食指挑三絃则上字应第四絃为林钟律用左手名指按七徽右手中指勾四絃则尺字应第五絃为南吕律用左手大指按七徽右手食指挑五絃则工字应第六絃为应钟兼清黄律用左手大指按七徽半右手食指挑六絃则凡字应用左手食指按七徽右手食指抹六絃则六字应第七絃为清太律用左手名指按七徽右手中指剔七絃则五字应此谱之按弹者也张鹗曰按徽则声短而杀不比于琴莫若散弹则声洪而长方与衆音相合明朝释奠仪注载琴瑟谱俱散弹用一絃至六絃曰合四上尺工六然去一则留七去七则留一旋相为宫俱可用散勾一絃为合字勾二絃为四字勾三絃为上字挑四絃为尺字挑五絃为工字挑六絃为六字此谱之散弹者也又冯应京曰古弹琴与瑟同安马柱支絃对徽乃以右手鼓于临岳之下则逹越之声见矣若以左手按絃附木则其声暗陂短促如鸡啄木畧无音韵盖絃附木之法可用于杂调而不用于雅乐杂调或按或散一浮一沉乃能相济而成调若雅乐惟取合律吕案附木则韵短止用散声则声涣或散或按则杂乱不齐惟以柱马对徽鼓之则地天交泰而中声出焉宜乎其达越也自雅乐亡而琴马之制亦废宜细审中声律吕既定亦照鼓瑟之法两絃并奏一散一按散者其正絃也而按者其助絃也如散勾一絃为合字则按九徽挑三絃以助之散勾二絃为四字则按九徽挑四絃以助之散勾三絃为上字则按十徽挑五絃以助之散勾四絃为尺字则按十徽勾二絃以助之散挑五絃为工字则按十徽勾三絃以助之散挑六絃为六字则按十徽勾四絃以助之二三四五絃叠为正助惟一絃六絃属宫在君位不敢以之作助此谱之散按兼弹者也其声达越与瑟相和歌声不能掩之瑟二十五絃各设一柱第十三絃居中为内外清中之界谓之君絃居所不动其余柱为游移不定前其柱则清后其柱则浊上下以笙和其音外十二絃具十二中律内十二絃具十二清律或一手搯作或两手合作俱可一手搯作则止用外一至十二内一至四若两手合作则内外二十四絃俱用外第一絃为黄钟律用右手食指勾则合字应内第一絃为清黄律用左手食指勾则六字应外第二絃第三絃为太簇律用右手中指食指撮则四字应内第二絃第三絃为清太律用左手中指食指撮则五字应外第四絃第五絃为姑洗律用右手中指食指撮则一字应内絃左手同法外第六絃为中吕律用右手食指勾则上字应内絃左手同法外第七絃第八絃为林钟律用右手中指食指撮则尺字应内絃左手同法外第九絃第十絃为南吕律用右手中指食指撮则工字应内絃左手同法外第十一絃第十二絃为应钟律用右手中指食指撮则几字应内絃左手同法内外二十四絃不可参差先后欲清中相应疾徐如一其两絃兼弹者盖取阴阳相配也自中吕而上以律配吕自中吕而下以吕配律琴之两絃兼弹者盖取老少相配也一二三絃用少配老四五六絃用老配少若欲稍作指法少配老或可吟而下注老配少或可揉而上绰总欲琴瑟协和则他音不能掩笙凡吹竹音按其孔则无声放其孔则有声惟笙匏属放其孔则无声按其孔则有声故谓之鼓笙鼓者动也按其孔则气从山口出以鼓动其簧而声发矣笙后面居中一最长管位第十四乃黄钟中声谱以合字应其第十二管乃黄钟清声谱以六字应凡吹合字必吹六字亦取清中相和以左手食指及中指按其孔余孔皆开如吹十二管六字又兼按十三管小六吹之第四管第八管第十一管为太簇律用右手食指及左手大指食指按其孔则四字应第一管第三管第十管为姑洗律用右手食指大指左手大指按其孔则一字应第二管第十三管为中吕律用左右手大指按其孔则上字应第十二管第十五管为林钟律用左手食指中指按其孔则尺字应第三管第七管第十一管为南吕律用左手大指右手大指食指按其孔则工字应第五管第六管第十管为应钟律用右手大指左手大指食指按其孔则凡字应又第一管为勾凡第九管为助凡清一第十六管为亚一十七管为背凡审其调之清浊皆可取为助音而雅乐不用也第四管第八管第十一管为清太律用右手大指左手大指食指按其孔则五字应欲知各管之配合当看后篇点笙歌诀其内外孔字音歌诀曰一三十管一字真二管十三上字闻四八十一为四字十二十四六合音三七十一应五字十二十五尺字轮又全簧孔字音歌诀曰五六凡勾九清一亚一背凡十六七又加十三为上字徐徐用字唿与吸此总括管孔以清中数声兼言之若大成乐止用合四上尺上六六字当依后列图管取应用字目按孔单吹勿以兼音乱雅埙吹时先以两手名指屈蟠埙底作环抱状而两手大中食五指竝闭五窍两大指按后二孔两食指按前上二孔右中按前下一孔平气俯唇轻而吹之则为黄钟律谱以合字应畧俯唇微仰而吹则为太簇律谱以四字应微仰更加气则为姑洗律谱以一字应仰极重吹则为中吕律谱以上字应放前上右一孔则为林钟律谱以尺字应凡放尺字余孔俱闭放前下一孔则为南吕律以工字应凡放工字止闭凡六五字放前上左一孔则为应钟律谱以凡字应若放凡字止闭五六字放后左一孔则为清黄律谱以六字应凡放六字止闭五字放后右一孔则为清太律以五字应凡放五字诸孔尽开此器极难取音急不鸣缓不洪仰口蹙唇徐嘘有力方得正声篪如吹笛法用左手名指挽其绳横而左偏其吹口在右头管面上较他孔稍大左尾上有穿绳二小眼为黄钟律又为清太律六孔俱闭调气轻吹则合字应重吹则五字应当尾有一底孔为太簇律以四字应凡吹四字只开此孔余皆闭左头第一孔为姑洗律以一字应凡吹一字此孔与底孔俱开余俱闭第二孔为中吕律以上字应凡吹上字此孔与下一孔底一孔俱开余俱闭第三孔为林钟律以尺字应凡吹尺字此孔与下二孔底一孔俱开余俱闭第四孔为南吕律以工字应凡吹工字此孔与下三孔底一孔俱开余俱闭后一孔为应钟律轻吹则凡字应又为清黄律重吹则六字应凡吹凡六字止开此孔余俱闭八器之中惟篪筒大而内濶吹之甚难止宜㣲气轻取与埙相和以合衆乐旧谱唿底孔开为阳尾闭为隂尾谱多不同当以此为法鳯箫用两手捧持自右管吹起毎管一声第一管为黄钟律以合字应第三管为太簇律以四字应第五管为姑洗律以一字应第六管为中吕律以上字应第八管为林钟律以尺字应第十管为南吕律以工字应第十二管为应钟律以凡字应第十三管为清黄律以六字应第十五管为清太律以五字应毎管头俱有缺窍为吹口次第轻吹则声得矣双管临时按荻头人口含吹以吞吐深浅为字之抑扬两管同一音六孔尽闭筩内为黄钟律以合字应自下而上放第一孔为太簇律以四字应放第二孔为姑洗律以一字应放第三孔为中吕律以上字应放第四孔为林钟律以尺字应放第五孔为南吕律以工字应放第六孔为清太律以凡字应此器声调过髙当俯而抑之斯与衆音谐和凡放一孔此孔以下尽开以上尽闭余箫笛等俱倣此洞箫箫衆乐之祖也本黄钟之管而为之吹箫以唇安山口上全在口唇之俯仰吹气之缓急唇仰急吹则清唇俯缓吹则浊筩底孔及穿绳眼黄钟也若吹黄钟律六孔皆闭俯唇轻吹则合字应仰而急吹则为清黄律六字应自尾起放第一孔为太簇律俯唇轻吹则四字应仰而急吹则为清太律五字应放第二孔为姑洗律以一字应放第三孔为中吕律以上字应放第四孔为林钟律以尺字应放第五孔为南吕律以工字应放后一孔为应钟律以凡字应自下而上以渐而清象一阳之气自黄泉而升也凡和琴瑟点笙簧全赖此器定黄钟之声如敎坊俗乐所用不合尺寸是郑卫滛声未可以谐雅乐也其严辨之龙笛横而右偏其吹口在左头管而上较他孔稍大右头底孔及穿绳眼黄钟也若吹黄钟律六孔尽闭㣲气轻嘘则合字应自右头起放第一孔为太簇律俯唇轻吹则四字应重吹则清太律以五字应放第二孔为姑洗律以一字应放第三孔为中吕律以上字应放第四孔为林钟律以尺字应放第五孔为南吕律以工字应放第六孔为应钟律以凡字应重吹则清黄律以六字应不可用俗乐所制者止取悦耳导滛与律吕相去逺矣旌节凡执节前导既列缀兆则分立东西舞生之首如奠帛麾生唱乐奏宁和之曲东阶节生亦扬节唱曰奏宁和之舞三献皆同舞毕西阶节生抑节唱曰舞止各植节架上舞生俱归班相鼓木铎节武舞以金铎节文舞以木铎一声应一歩傍侍者执摇听堂下乐既发声即摇一声随舞人所向之方辰俯则先俯仰则先仰以为舞容之节相鼓用手执于胸前所以辅铎者毎摇铎一响则击鼓一响以应之籥翟籥用左手横执之有窍而不吹或云缀兆转折入位之时齐吹以节走趋翟用右手纵执之翟纵籥横齐肩执之为执起之齐目为举平心执之为衡尽手向下执之为落向前正举为拱向耳偏举为呈籥翟纵横两分为开籥翟纵横相加为合籥翟纵合如一为相各分顺手向下为垂两执相接为交凡执籥秉翟俱右手在外左手在内其手指俱大指在内四指在外纵则如绳横则如衡执秉者不可忽也舞鼓声既严旌节前导鱼贯而进列行于阶上左右相同听节生唱奏宁和之舞则散而为佾听唱乐止则聚而成列忽散忽聚部位不乱如兵家之阵法然凡舞东阶者面东则西阶者面西东阶者面西则西阶者面东又东阶者用左手左足舞蹈则西阶者用右手右足舞蹈其向背低昻周旋俯仰各各成偶凡立之容五两阶相对为向内立两阶相背为向外立俱面正北为朝上立两两相对为相对立两两相背为相背立舞之容二两阶相顾作势为向内舞两阶相负作势为向外舞首之容三举面朝上为仰首俯面向下为低首左右顾为侧首身之容五起身正立为平身曲其背为躬身正立左右转为侧身转过为囬身开左右膝直身下坐为蹲身手之容五一手髙举为起手顺下为垂手前伸为出手两手合举为拱手相持为挽手歩之容二前迈为进歩后缩为退歩足之容七起足前尖以足跟着地为跷足起足后跟以足尖着地为点足进足稍前为出足膝前足后为曲足履位迁换为移足右足加左左足加右为交足反履底向上为蹈足礼之容十屈身出手下赐为授更屈身出手上承为授拱手后退为辞拱手向左右为譲低首屈身拱手为谦平出两肘拱手齐心为揖低首屈身至地为拜屈膝至地为跪点首为叩头跷一足屈一足拱手左右譲为舞蹈舞生按谱作势凡舞合字四字欲迟工字六字欲疾上字尺字欲适中听铎鼓既响两阶羽籥齐作进退俯仰象文德之容合声歌之妙而舞之能事毕矣后列图谱其形像解説俱出太学志佥载所载者与此不同故竝存之而阙里之舞师世世亲传又别有妙用总之得古人文舞之神动合法矩岂拘拘如泥偶哉歌一阕则舞一成奠帛三献共四成始终共六变起于中而散于中初变在缀之中东西立象尼山毓圣五老降庭再变而为佾数稍前进象筮仕于鲁而鲁治三变而东西分象歴聘列国而四方化四变稍后退象删述六经告备于天五变而左右向象讲论授受传道于贤六变而复归于缀中东西立象庙堂尊享弟子列配考帝王乐舞武舞退文舞进由一成至于十二成一变至于九变其缀兆皆起南而散于南与此不同也广西通志卷四十广西通志钦定四库全书广西通志卷四十一学校图启圣位祭品视先师位减太羹一太牢一四配位视十哲添豕首一从祀位与四配同减豕肉先师神位旧制笾豆各八明成化十二年国子祭酒用洪谟奏准笾豆各用十二嘉靖九年从大学士张璁议减笾豆为各十于是笾实之糗饵粉餈豆实之食糁食俱不复用四配旧惟羊豕各一分作四分每位一分景泰时每位各一羊豕明初登一而笾豆各六嘉靖时去太羮之登增笾豆为各十广西通志卷四十一广西通志钦定四库全书广西通志卷四十二坛庙粤西旧制简率其列祀典者自城隍厉坛而外阙焉未备我朝定制垂宪酬德报功礼无不举皇上德合天地至諴感神秩祀尤为加虔钦奉圣谕谆饬坛庙之制颁自秩宗凡为民生明禋之报水旱之祈者遐州下邑俾悉经理乆逺前古未有宜乎百灵飨之应贶昭答也夫治明治幽礼乐具焉守官者修其事而深思其义将诚敬之孚与为对越其通于治国如斯夫志坛庙桂林府临桂县社稷坛在省城东南文昌门外雍正十年遵㫖如式修建先农坛在象鼻山之南雍正四年建坛髙三尺周围各二丈四靣阶梯砖砌祠宇三间左右配房各一间借田四亩九分神仓一间祭器耕具俱全风云雷雨山川城隍坛在城东南文昌门外雍正十年即旧址如式修建厉坛在城北关帝庙在府学西康熈十一年建雍正三年奉㫖追封关帝三代皆为公爵遵钦定封号置主供奉后殿雍正九年重修东西増建㕔舍为整仪所龙神庙在谯楼北雍正五年钦奉上谕迎请龙神大小二像委桂林府通判张允临监造城隍庙在府治东雍正十一年桂林府知府钱元昌重修旗纛庙旧在城隍庙内今并建城南大教塲虞帝庙在虞山下古建宋经畧使张栻元广西行中书省平章额尔吉纳明正统间叅政朱纯皆重修国朝康熈十六年奉㫖勅建内有御书清慎勤三字匾额李衞公庙在七星山下宋绍圣二年建明洪武初修陈崇仪庙旧在城西委巷宋皇祐中建祀广西钤辖陈曙隆兴初赐额忠愍明𢎞治己未镇守太监张瑄移建城南邑人包裕有记黒神庙在城西北祀元广西行中书省平章政事额尔吉纳火神庙在城北十字街雍正十一年重修真武庙在癸水门外东岳庙在西门外马王庙在小教塲北雷庙在文昌门外雍正九年原任南宁府知府慕国琠重修天后庙在王府坪大街雍正十一年建一在水东门外浮桥南庆祝宫在谯楼西国朝雍正七年临桂县知县刘永濬修建伏波祠祀汉将军马援一在癸水门外伏波山一在明靖江王府北诸葛武侯祠初在寳积山巅因号卧龙山明成化间重修孔镛有记万厯二十三年副使郭宗磐移构山麓国朝康熈十一年按察使杨晙复建于山之巅雍正十一年奉㫖修建裴中丞祠在省城东南訾家洲上祀唐桂州观察使裴行立三先生祠在府学祀宋濓溪周先生于东序二程先生于西序经畧使张栻修建有碑记二贤祠在宣城书院东明正德间为提学副使姚镆建后圯俞公祠在榕树门旧总兵府东祀总兵俞大猷庆元伯祠在省城西一里明𢎞治四年建祀孝穆皇太后父李福斌母唐氏今废惟碑碣尚存双忠祠在城隍庙西国朝康熈二十年建祀巡抚马雄镇傅宏烈二十五年按察使黄性震捐俸重修置祭田一百一十余亩有记灵川县社稷坛在县北门外雍正十年修先农坛祠在县东城外二里雍正五年知县牟泰龄建风云雷雨山川城隍坛在县北城外一里雍正十年修关帝庙在县北门内明洪武三年建城隍庙在县北门内明洪武间建尭庙在尭山下古建宋淳熈二年经畧使张栻重修有庙田碑记元皇庆间亷访副使余琏修庙清理田租后废国朝雍正十一年奉㫖修复委知县张镐领帑兴建威灵显震庙在县西峰山上祀雷祖广福王盘古神案宋王沆庙碑周天建中神始显闻宋熈宁间旱祷而雨进封绍兴间宼啸聚海上一夕风雷碎其舟赐显震庙额自岭而南胥奉祠祀天后庙在县城西南二里大象山上求嗣极应夫人庙又名七娘庙在县南三十里董家洲南齐永明四年始安内史裴昭明梦七神女云冠玉珮各执小旂圭印自言为荆楚南司祸福之神此方被妖蜃所害今当禁之既觉询得其故乃为建祠秩祀水险遂平三贤祠在县北街祀明曽挺张臬䝉宗逺文昌祠在县南宋绍定四年建国朝康熈五十九年合邑绅士重修令公祠在县城西门内祀南方火神诸葛祠在城东二里大象山唐时建年乆颓圯国朝雍正十一年知县张镐请领公帑建造兴安县社稷坛雍正十一年修建先农坛祠雍正五年遵建风云雷雨山川城隍坛雍正十一年修建关帝庙在县城城隍庙在县城灵泽庙即海阳庙在县东城外三里祀湘漓二水水源神宋干道间桂州经畧使范成大请敕封灵川侯赐庙额嵗九月九日致祭后圯国朝雍正九年巡抚金鉷奉㫖修筑陡河工竣并请重建十年奉敕封号曰安流襄绩之神御书题额曰阳朔灵源巡抚金鉷有碑记分水龙王庙在城外东国朝顺治十八年少保伯线国安建康熈三十七年太平府通判俞品摄县事修雍正七年巡抚金鉷重修灵济祠一名四贤祠在县南五里元至正十五年亷访使额尔吉纳建祀秦郡监史禄汉伏波将军马援唐观察使李渤鱼孟威后并祀宋元来继修陡河者年乆倾圯国朝康熈五十四年巡抚陈元龙捐赀重建雍正十一年知县李澂増修报功祠在县治东祀汉马伏波将军康熈五十六年知县任天宿建文昌祠在县治东即旧学址改建阳朔县社稷坛在县西城外雍正十一年知县李符恭修建先农坛祠在县西城外雍正五年知县李符恭建造风云雷雨山川城隍坛在县西城外雍正十一年修建厉坛在县北门外关帝庙在县治南歴乆倾圯雍正十二年知县李符恭移建于学宫西城隍庙在县治北雍正十年修广德庙在县都利山下令公庙在县城南永宁州社稷坛在县西城外雍正十一年修建先农坛祠在县城外东南雍正五年建风云雷雨山川城隍坛在县南城外雍正十一年修建厉坛在城外东北关帝庙在城西安定门内明万厯四年㕘将王瑞建国朝康熈十一年知州朱王造同㕘将周世亨重建城隍庙在城东兴门内明万厯六年知州郑应龄建灵王庙在州城南明万厯五年知州郑应龄建于王庙在州南城外唐干符中建祀团练使于向龙王庙在城东北对河俞公祠在州治西南明万厯二十一年知州龎尚龙建祀前总兵俞大猷以恢复古田功嵗春秋致祭今圯庆元伯祠在州城西南今废永福县社稷坛旧在县西城外明洪武二年县丞康孝良建国朝雍正十一年遵式重建于县城外东先农坛祠在县城外东雍正五年建风云雷雨山川城隍坛明万厯中建于县东南甘泉亭上国朝康熈十九年知县陈以逺迁县东雍正十一年重建厉坛在县西城外关帝庙在县东城外明万厯四十八年建国朝康熈七年知县邢谦重建城隍庙在县西城外康熈五十五年署县任天宿重建火神庙在县西城外雍正十一年知县吴王坦重建䕶国庙在县东城外县士庶祈谷报功之所国朝康熈九年邑人张自逺建贤僚庙在毛峝里元大德元年建祀宋赠忠州防御使李珙明洪武二年里人毛宗亨修张沛有记又相传李战死时所乘马奔囘悲鸣不已投潭中死里人建庙以祀号曰马潭在罗计村至今石上蹄迹犹存涌洙庙在县鳯巢山顶明景泰四年建祀宋李珙王公祠在县鳯巢山下祀宋右正言王世则明正德庚午知县刘敔建包裕有记义宁县社稷坛在城东一里雍正十年修建先农坛祠在南城外五通墟雍正五年署县事郑登瀛鼎建风云雷雨山川城隍坛在城东南一里雍正十年修建厉坛在县北城外关帝庙在县城东城隍庙在县城南旧建国朝雍正元年知县黒天池重修东岳庙在县东城北三里惠宁庙在县城西北十五里祀后汉武当按当从诸葛忠武侯南征牂牁为蛮追逐奔踰岭乘舟覆溺智慧山下邑人建庙祀之宋徽宗崇宁元年县令陶逈闻诸朝赐额惠宁绍兴二十五年县令李青臣请上褒封明年秋赐爵义宁侯后加英显公寻加英济广福王礼部题状并敕书刻石明永乐十三年板田里另建庙自后所在多建祀焉盘古庙在城西北十五里都龙庙在县南五里宋嘉定间建嵗旱祷雨即应全州社稷坛在州城北二里雍正十一年知州王勍修建先农坛祠在州城东北三里雍正五年知州宋鏻奉文建造风云雷雨山川城隍坛在州西城外二里雍正十一年修建厉坛在州城北关帝庙在城北二里明崇祯三年建国朝康熈六十一年州同方毓秀重修城隍庙在学宫右明洪武间建国朝康熈四十年州同李廷弼重建雍正十二年知州王勍重修东岳庙在州北城外三里康熈四十四年重修二妃庙在城南一里汉初平元年建唐元和九年重修柳宗元有记亭渡庙在城北宜湘渡南岸祀汉英布韩信彭越三像李将军庙在州城北六十五里唐相公庙晋天福二年建传自梁唐时有唐相国者溺舟三日示梦于乡人立庙江浒有祷辄应仰山庙宋淳熈间郡守施广文建州志不载方所按宋张孝祥碑文畧云仰山而王自江而西饮食必祭干道元年孝祥来守桂林时李金方寇郴阳风鹤接警祷于祠至九月寇平因择地城北为王馆御使桂之民以虔事王是桂林亦有庙不独全也威信侯庙在城西四十里祀唐邢州守柴崇宋隆兴元年赐显佑庙额嘉定十年敕封威信侯明正德间尚书蒋昪率乡人李澄等重修祝禹圭顾璘俱有记其行祠在广安门外磐石庙在城西磐石山宋建祀州守王世行黄庭坚有记中殿庙在城北六十里山口唐天祐时建于白茅滩宋天圣间迁建赵大夫庙在城南三十五里范九臯庙记畧五代时河东赵信令湘源因家焉即所居立庙祀其先祖乡人以感应祀之文昌祠在城西康熈五十一年知州沈元佐建伍子胥祠在城东昇乡江头村宋绍兴间建邓侯祠在昇乡龙水墟祀汉髙密侯邓禹柳侯祠在柳山祀宋州守柳开七先生祠在儒学东宋嘉定八年林岊建有记祀濓溪周氏明道伊川程氏横渠南轩张氏晦庵朱氏及州刺史柳开忠孝祠在湘山寺前为明御史曹学程庠生曹正儒父子立灌阳县社稷坛在城北一里雍正十年修建先农坛祠在城东一里雍正四年遵式建造风云雷雨山川城隍坛在城外西北半里雍正十年修建厉坛在城东一里关帝庙在县西城外城隍庙在县治西明正德间知县王志建舜帝庙在县西南七里华山上禹王庙在县西南三里白鱼洞九龙圣水庙在城西十五里先公庙在城北五十里犂陂洞神为五代时人蒋姓名失传官金紫光禄大夫兼摄兵务屯聚于此开渠溉田成膏壤计亩三千有奇民食其德立庙祀之凡遇水旱祈求皆应乡人春祈秋报外每月致祭石城庙在城北五十里文村康熈六年知县单父牧重修题曰其应如响陈牛二侯祠在县学东康熈三十一年士民为知县陈登瀛建后并祀知县牛兆捷平乐府平乐县社稷坛在府城北龙兴观西国朝康熈五十八年知府慕国琠重修建雍正十年遵式建造先农坛祠在城东大教塲雍正四年知府胡醇仁遵式建造借田四亩九分耕具祭器俱全风云雷雨山川城隍坛在城南骆家桥后山之麓康熈五十八年知府慕国琠重修雍正十年遵式改建厉坛在府城北康熈五十八年知府慕国琠重修有碑记立城隍庙内雍正十年修建关帝庙在府城北门内国朝康熈四十六年知府戴锦通判宋建业等建雍正三年奉㫖追封三代置主供奉后殿每嵗春秋有司致祭一在鳯凰山一在北门外城隍庙在府学西龙王庙在府城西旧建天一塔取天一生水义以镇前山火星明万厯间知府陈启孙以塔形类火乃毁塔建庙国朝康熈六十年知府慕国琠重建火神庙旧在府城西南火燄山正对南门多火患国朝康熈五十七年知府慕国琠改建驿前又塑北帝神像于南门城楼火患以息药王庙在府城北门外真武庙在府城东北鳯凰山巅五显庙在府城北一里仙宫岭下灵济庙在昭潭江上即五将庙五将为金银梅刘柴五姓郁林人宋开禧间御寇有功封侯爵端平间加仁济等号明万厯戊寅重修副使陈应春有记嘉应庙在府城北祀宋彰信军节度副使周渭敕封灵济忠祐惠烈王国朝袁景星募修山神庙在仙宫岭下府旧多虎患每至秋冬时越城入居民建祠以祀患遂息昭灵庙在下邳村神姓翟宋时人以武功封太尉庙前树老桧大十围髙数百尺袁景星有赋普安庙在乐山里神姓莫名国麟隋时人宋咸宁间封昭庆灵应侯二仙庙在乐山里诞山下宋建明洪武中重修知府张信诗序二仙谭氏女五代时成道里人建庙祀之祷雨辄应一在府城灵济庙西今废邹侍郎祠在府城西北祀宋邹忠公浩后迁府学后七贤祠在府城北门外旧为道乡书院祀宋邹浩后増祀范祖禹胡铨明万厯间知府周祈又増祀唐韩思彦韦陟宋黄葆光洪兴祖为七贤国朝康熈二十二年副总文养谧修六十一年知府慕国琠重修五贤祠在府学东宋守王光祖建祀梅摰邹浩后増祀孙直庵徐正柴肃按孙直庵名武德元至元中知州事徐正柴肃于志无考三公祠在府城南骆家桥明商人建祀副使陈应春天启间知县郑圭以副使韩绍中丞蔡应科同祀县志陈公通商韩公开道蔡公开江皆有功于明者三贤祠在府城东分司街祀宋龙图学士邹浩宝文学士范祖禹工部侍郎胡铨雍正十一年知府陈希芳重建恭城县社稷坛在县城东南半里明成化十三年建国朝雍正十一年修建先农坛祠在县东城外一里雍正五年建风云雷雨山川城隍坛在城外东南雍正十一年重建厉坛在北郊关帝庙在县西城外旧名协天祠明成化十三年建国朝康熈二十九年修康熈五十九年知县王重修城隍庙在县治西明成化十三年建国朝康熈三十六年知县吴绍微重修周王庙在县东城外半里万寿寺东明成化十四年建祀宋周渭国朝雍正元年知县王昌龄重修富川县社稷坛在县城外南雍正十一年修建先农坛祠在县南城外雍正四年遵建风云雷雨山川城隍坛在县城西南雍正十一年修建厉坛在北郊关帝庙在县治东北城隍庙在县治东一在县东南钟山镇旧城旗纛庙在县治东北土神庙在县治南相传李药师之子常显灵土人立庙祀之有祷辄应龙母庙在县柳家源遇旱祈雨立应李卫公庙在县长标岭唐李靖安抚岭南尝驻师岭下土民即其地立祠以祀太尉庙在县北秀峰祀宋钦州守毛炳贺县社稷坛在县北城外雍正十年遵式修建先农坛祠在县城外教塲雍正五年知县曹龙文遵建风云雷雨山川城隍坛在县城外南明嘉靖三十五年县丞石汝砺迁建国朝雍正十年知县史凌重修建厉坛在城外北关帝庙在县东门城楼康熈五十七年知县韩牧吉改建城隍庙在县治西乆建雍正元年重修旗纛庙在县治南康熈二十五年守备王智炅建真武庙在县城外水东街康熈十一年通判白鳌宸重修忠佑庙在城东南按庙碑侯陈姓贺人生隋唐间殁而灵显宋时建庙屡封显应孚佑广惠侯明嘉靖三十三年修国朝雍正七年重修邑人钟铎世有记香花庙在南城外二十三都明𢎞治六年罗纪建国朝康熈四十二年里民罗守禄修天后庙在城外上水东明万厯十六年建国朝康熈五年邑人温献瑚修兴忠孝祠在城北桂岭雍正三年里民麦锦泽重修荔浦县社稷坛在城外西雍正十一年修建先农坛祠在县城外东北雍正五年奉建风云雷雨山川城隍坛在得胜桥西雍正十一年修建厉坛在北城外关帝庙在县城外西南宋绍兴间建城隍庙在县城外东南明洪武三年建三界庙在县城外西南康熈四十三年建神事蹟详梧州尚书庙在县城外东北康熈五十年建莫王庙在县永苏里府志神本姓杜立山羣峰寨人生隋开皇中甫一嵗从母适荔浦莫氏因姓莫自幼蔬食遇异人受翀举术唐贞观八年尸解去灵显屡着里人肖像祀焉嵗以正月十六日致祭雷祠在县治西明宣德四年知县伍竒建七贤祠在城外东南隅康熈四十七年知县许之豫即梓潼观旧基建左祀文昌右祀韩昌黎周濓溪程明道伊川张横渠朱紫阳张南轩修仁县社稷坛在城北半里雍正十年修建先农坛祠在县城外东北一里雍正五年奉准创建风云雷雨山川城隍坛在城北雍正十年修建厉坛在城北五福岭西关帝庙在县西城外城隍庙在县治东苏武庙在县北苏山之麓宋皇祐间知县狄遵诲讨寇助以奏捷请建庙祀之里人祷雨禳灾甚灵应庙旁石壁下一穴深广不盈尺而水流不穷味甚寒冽饮数人不见有余即数十人取饮未尝不足凡祭祀烹宰皆取给于此今庙虽圯而祈祷者如故昭平县社稷坛在南城外雍正十一年修建先农坛祠在县东城外一里雍正五年建造风云雷雨山川城隍坛在北城外东雍正十一年修建厉坛在北城外关帝庙在城东雍正三年知县钱兆澧重建城隍庙在县治西南伏波庙在县南昭平里大巷口村康熈五十六年布政使黄国材重建三界庙在昭平里五将塘康熈三十八年副总文养谧重建九龙庙在县东南恩来里康熈三十一年土人修建真武庙在恩来里北陀城明万厯间建天后庙在城外江浒康熈三十七年建四公祠在县东隅明建初祀府江道姜志礼知府谭炜知县王淧天启二年重修増祀叅政徐作今圯三烈祠在县城东㟁祀明梧州府通判刘仁妾张氏郭氏女辰秀遇贼矢志死嘉靖十九年守臣具请建祀赐额三烈永安州社稷坛在城西南雍正十年修建先农坛祠在州城北一里雍正五年创建风云雷雨山川城隍坛在城西南雍正十年修建厉坛在城东旧县基后关帝庙在州治西城隍庙在州治东南乆建雍正十一年重修五将庙在城外西半里康熈五十九年重建三霄庙在州署后神女像为上霄中霄下霄州人祈禳颇灵石兰庙在州城西二十里明天启三年建国朝康熈二十四年重建真武庙在州北城楼上梧州府苍梧县社稷坛在大云门外髙阜上雍正十年知府吴士鲲知县李振宗遵式修建先农坛祠在府城西南雍正四年知府徐嘉宾遵式建造耤田四亩九分耕具祭器俱全风云雷雨山川城隍坛在正东门外雍正十年遵式建造厉坛在府城北关帝庙旧在府北门外唐建国朝康熈二十五年改建城西北雍正三年奉㫖追封三代公爵设位后殿有司并祀一在东江下税厰岸康熈十五年知府蔺佳䕃重建雍正七年知府袁玑重修城隍庙旧在县署西今建察院基东隅旗纛庙在千戸所东岳庙在放生池东学宫之西明正德间建国朝康熈二十六年知府陈天植建后殿三楹五十年坊民重修真武庙在税课司前明万厯六年建以镇火山天启元年知府陈鑑改建火山巅火神庙在大教塲府城常患火故建祠祀之龙母庙在府城西北桂江之上宋建明万厯间修国朝康熈十一年水师守备髙尚礼修建雍正六年坊民重修三界庙在府城外水西坊神冯姓名克利贵县人尝入龙山樵採遇仙授无缝仙衣丹药归起疾拯患即多騐后化为神今庙辄有青蛇征应赤帝庙在府城中康熈五十九年知府范大士知县刘国臣率士民捐建马王庙在府城东康熈二十年重建五显庙在府南城外大街康熈四十五年重建今设为乡约所药王庙在府东城外康熈五十二年知府李世孝建雍正二年知府徐嘉賔修増建华陀祠于内有碑记天后庙在府城东古建国朝康熈五十七年士民重修鄂国公祠在府东城外元建祀唐尉迟敬德国朝顺治十四年修康熈三十年士民重修殷公祠在御史行台西祀督抚殷正茂韩公祠在府城东明𢎞治十七年御史邱天祐奉敕建祀总督韩襄毅国朝雍正元年督学徐树屏改建于传经书院内并祀元次山额曰元韩二公祠蔡公祠在府城东明嘉靖二十二年建祀总督蔡经名卿祠即三公祠在府治东旧为金牙庙明嘉靖元年知府周任改建祀汉邳离侯路博德新息侯马援宋武襄公狄青明总兵山云陈公祠在府南门外明天启五年建祀知府陈鑑后为营兵所据辗转相售国朝康熈二十五年知府陈天植捐资买复改建书院仍祀陈公五十七年重修梁公祠在府城光孝寺东明崇祯七年建祀苍梧知县梁子璠藤县社稷坛在城外南山前雍正十年遵建先农坛祠在城东浮金渡东雍正五年遵建风云雷雨山川城隍坛在南山雍正十年遵建关帝庙在城内东北隅城隍庙在县治北忠烈庙在县城南山云桥祀唐卫国公李靖灵赞庙在县西城外万寿寺西祀唐英国公李世勣伏波祠在县通津门外唐武德间建祀伏波将军马援八贤祠在仁寿坊宋淳熈间建祀唐李靖李白宋之问宋苏轼辙秦观黄庭坚李光东山祠在城东一里东山上宋绍圣初建祀唐衞国公容县社稷坛在县城外西北雍正十年修建先农坛祠在县宁逺门外南雍正五年创建风云雷雨山川城隍坛在绣江对岸雍正十年修建厉坛在县北城外关帝庙在县治西城隍庙在县治西南𤣥武庙在城南唐大厯间建天后庙在镇逺门外东思贤祠在城南宋淳祐十二年州守谭惟寅建祀唐元结王翃戴叔伦韦丹宋王次翁岑溪县社稷坛在城外北雍正十一年修建先农坛祠在城东二里雍正五年遵建风云雷雨山川城隍坛在北城外二里雍正十二年修建厉坛在北城关帝庙在县治北城隍庙在县治西五显庙在县城外东街忠烈庙祀唐卫国公李靖在城西明天顺间修建邓公庙在县安留堡善村邓名清为羽士明正统间得道万厯间知县曽莘建雷庙在县城东北明嘉靖四十三年知县叶儒建后圯镇守浔梧㕘将刘宗汉重修嵗旱祈雨于此火神庙在关帝庙东孝感祠在县蝴蝶山前祀汉孝子丁密元大歴二年为贼焚燬明洪武七年吏部员外郎金文仲建万厯二十五年知县曽莘迁城东有碑记国朝康熈元年知府黄龙捐獞目覃兴赎锾修建又置守祠田供嵗二祭韩昌黎祠在县大峝福隆围康熈六年邑人黄应宣建髙熊征有记贤宦祠在县治西明崇祯八年建祀知县周宗道懐集县社稷坛在城西上郭雍正十一年修先农坛祠在县东城外雍正五年遵建风云雷雨山川城隍坛在城南隔河雍正十一年修厉坛在城北关帝庙在县西城外城隍庙在县东城内灵济庙在永安门外天后庙在县南溪之上孔公祠在县治西祀元南海孔端公公尝率乡兵巡海遇飓风吹堕于水而死土人马骆二姓为立祠祭期与厉坛同明崇祯十五年知县李盘修国朝康熈四十四年知县桂天华重修陈公祠在县西郭明万厯间建祀知县陈焕崇祯间知县李盘重修有记烈妇祠在县城北明烈妇傅氏墓旁建祠廵按李良臣表其墓兼新祠宇知县李盘有碑记两解元祠在县治后元至正间建祀髙显忠明宣德间邑人以苏忞并祀崇祯间知县李盘重修有记浔州府桂平县社稷坛在府东北厢中埠雍正十年知府杨正辅知县傅煇文如式遵建先农坛祠在府城东地名官桥雍正四年知府陈尧贤遵式建造耤田四亩九分耕具祭器俱全风云雷雨山川城隍坛在府城小南门外康熈三十七年知府阿琳修雍正十年遵式建造厉坛在府东门外关帝庙在府南城内大街古建国朝雍正三年奉㫖追封三代公爵设位后殿有司并祀城隍庙旧在府南城外后迁城内旗纛庙在府治西北隅真武庙在府城内东北隅火神庙在府城西门外三界庙在府城南门外天后庙在府城南门外文昌祠在府城东八贤祠在府城隍庙西祀宋周濓溪程明道伊川三先生明韩雍王守仁蔡经毛伯温翁万达五公旧有三先生祠五公祠俱倾圯万厯间合祠以祀额曰八贤国朝康熈三十七年知府阿琳重修建有记五公祠在府城东门外祀明梁鹤鸣陈绍功张美中薛梦吉黄梦绍李侯祠在府城西五里西山左侯字明逺山东人唐御史隠形于兹山郡人立祠歴代屡加位号明正统戊午安逺侯柳溥重建陈宣有记国朝顺治十七年巡按御史李秀重修刘公祠在府城旧书院祀明御史刘台台江西人万厯间以建言忤张居正谪浔州卒后赠太常卿立批鳞坊表其忠郡人建祠祀之苏濬有记刘公忠义祠在府城南门内报国寺东祀国朝死事知府刘浩暨浩四子平南县知县周岱生典史武佐鼎雍正三年知府陈尭贤捐俸建祠置祀田三十四坵讲院祠在府南门外驿前祀国朝知府孙明忠平南县社稷坛在县城外西雍正十一年修建先农坛祠在县东城外雍正五年遵式造建风云雷雨山川城隍坛在县城外西雍正十一年修建厉坛在城北关帝庙在城外西街城隍庙在城外西街真武庙在东厢二里三界庙在县城外右厢乌江口白马庙在县东六十里南汉梁嵩乘白马游东濠墟过渡没于水乡人立庙祀之北府庙在城外右厢祀宋李钤辖李有功于民广右所在多祀俗唿为太嵗神五显庙在城外左厢天后庙在县东文昌祠在城西西山灵祠在县乌江口祀唐御史李侯明逺陈周二公祠在县仪门左祀廸功郎县丞李从原指挥周三杰以二公先后御寇而死故得并祀李字陈善邑人以陈周称之迪功忠义专祠在县东隅贵县社稷坛雍正十一年修建先农坛祠雍正五年遵建风云雷雨山川城隍坛雍正十一年修建关帝庙在县治西康熈九年知县鲍济重修城隍庙在县治西康熈八年知县鲍济重修真武庙在城北明叅将沈希仪建三界庙在县东门外流水沟边东岳庙在城东二里大李巷口石大夫庙在县北十里入龙山口处县志云有三石自天而坠一坠山之阳一坠山之隂一坠潭水之中唐开元中封清源惠泽侯宋淳熈间加封石大夫灵应侯碑刻敕文在庙中天后庙在县西城外文昌祠在县西一里旧学址林公祠在县西街林福建泉州人前明时为五山镇守御贼有功士民立祠以祀程公祠在县城西南程云南人名失传前明知县事以亷洁称士民立祠武宣县社稷坛在北城外雍正十一年修建先农坛祠在城外东南雍正五年奉建风云雷雨山川城隍坛在南城外雍正十一年修关帝庙在县东城外半里康熈五十四年重修城隍庙在城内西北隅雍正六年重修金龙庙在金龙山顶相传古雷王请神庙飞来天后庙在北城外社稷坛左山公祠在城东门内祀明懐逺伯山云以平猺贼迁县治有功于民祀之南宁府宣化县社稷坛在府城东北二里雍正十年知府张汉遵式改建先农坛祠在府城东杨梅岭雍正四年署宣化县新宁州知州徐德秩遵式建造耤田四亩九分耕具祭器俱全风云雷雨山川城隍坛在府城东二里雍正十年遵式改建厉坛在府城北门外关帝庙在府治东宋建明正德十六年有司槩以淫祠毁之嘉靖八年都御史姚镆命知府蒋山卿重建国朝雍正三年奉㫖追封三代公爵设位后殿有司并祀城隍庙在府治西明洪武初建𢎞治十五年知府刘芳嘉靖二十八年知府王贞吉俱重修国朝康熈十二年知府韩章通判顾鼎植重建有碑记旗纛庙在府城仓西门外三里东岳庙在府北城内明洪武十八年建万厯三十三年御马监沈永济重修有碑记南岳庙在府西城外乌龙庙在府城西门内宋皇祐间知邕州刘初建祀龙神初筑城屡崩夜感神梦明晨见乌蛇如龙状盘绕于地依形筑城遂成国朝康熈十九年左江镇郭义重修有碑记懐忠庙在城东北望仙坡祀宋邕州守苏缄缄殁后交人谋入宼行数舍衆见大兵北至唿曰苏皇城兵来惧遂退州人立庙祀之元祐间赐额明万厯间知府林梦琦重修苏濬有记孔中允庙在府治西宋皇祐间侬贼陷邕州司戸孔宗旦死节事闻赠太子中允郡人立庙祀之渌楼庙在府城西北二十里心墟宋皇祐中邕守吴遭宼乱与子二人力战不克俱死之邕人为立庙崇祀明宣德间知府李晟重修伏波庙在府城西岸一里唐武德初建祀汉伏波将军马援六公祠在望仙坡旧祀宋狄青余靖孙沔为三公祠明𢎞治间重建増祀苏缄谭必为五公祠周孟中有碑记国朝康熈十八年镇南将军蟒吉图恢复南宁郡人思其德请入祠奉祀今为六公祠陶府君祠在府城内祀宋陶弼弼知邕州多惠政州人德之立祠以祀文成公祠在府城北敷文书院祀明姚江王守仁其手书平田功刻于壁嘉靖四十二年知府方瑜合祀东泉姚镆有碑文胡林二公祠在府学左侧明万厯间建祀左江道胡廷宴知府林梦琦报德祠在文成祠右明万厯间左江道杨寅秋绥交有功建祠于此置祀田春秋致祭后圯国朝康熈十年左江道宋翔知府韩章通判顾鼎植知县张琼捐资修建兼勒绥交文于石郭公祠在府城西明隆庆间建祀巡抚郭应聘通判戴士鳌续置祀田嵗以春秋二仲上戊日后废国朝康熈七年通判顾鼎植清复六十一年同知闻人绅改建文成祠西隅宗德祠在府城西门外康熈四年左江道张道澄德泽及民郡人立祠以祀横州社稷坛在州西城外一里雍正十年修建先农坛祠在城西一里雍正四年奉建风云雷雨山川城隍坛在州城外东南雍正十年修建厉坛在州北城外一里关帝庙在州城外南隅城隍庙在州城外南隅炎帝庙在城内北隅雍正三年创建伏波庙在州东六十里乌蛮滩上伏波征交阯时驻兵于此后人立庙祀之宋庆厯间州守任粹重修有碑记明洪武初翰林编修王亷吏部主事林唐臣封安南诏以援昔讨交阯立铜柱功甚大命亷等就祀之亷至乌蛮滩见庙宇頽毁乃令州民重葺国朝康熈三十七年雍正三年士民俱捐修慈感庙在古钵山顶自山麓纡盘而上数千尺下瞰州城仅如一掌唐贞观时有妇居朝京门外一日买鱼归遇白衣人谓曰鱼不可食既市可掷水中急上山顶避之妇如其言囘望所居皆陷妇没后屡着灵异乡人立庙祀之祷祀辄应歴朝加封淑惠夫人赐庙额国朝春秋致祭别建龙池下庙在州城北门外鳄水庙在州城东绿蓝陂口水涨不浸岸旁一穴名鳄鱼穴传有鳄鱼潜此因以鳄水名庙雷庙在州城东雍正六年知州何其昱建龙母庙在州城外南隅三界庙在州城外下郭令公庙在城外江南祀宋李钤辖嘉靖间奉例欲撤祠有赤蛇羣绕屋间感其灵显遂不毁天后庙在州城外下郭海棠祠在州城西一里祀宋淮海秦观明嘉靖间州守髙士楠修建吴时来有碑记丘公祠在州东北迎宣门内祀明知府丘鏸鏸居官六载清亷爱民民立祠祀之后并祀知州林守万永淳县社稷坛在城外江南雍正十年増建先农坛祠在县城外江北雍正五年奉建风云雷雨山川城隍坛在江南雍正十年修建关帝庙在县南城外雍正八年建城隍庙在县治东南雍正十年重修真武庙在县城外西南康熈五十六年重修雷庙在县江北雷峰岭下明洪武二十九年建雷庙奇峯为八景之一国朝康熈五十七年重修安抚庙在县北五十里祀宋关禄刘大王庙在县城南雷破巖下刘为汉马伏波部将征交阯还憩巖石中其石自合乡人立庙以祀三界庙在县南城外康熈十八年建天后庙在县西南城外康熈二十八年建四十二年重修文昌祠在县东城楼四贤祠在县西城内祀明知县赵廷栢方鹏张治具童时明报功祠在县西四贤祠北明天启二年建祀右江道胡廷宴知府林梦琦知县林洪卿新宁州社稷坛在东门外雍正十年修建先农坛祠在东门外雍正五年遵建风云雷雨山川城隍坛在南门外雍正十年修建厉坛在北城外关帝庙在州城内东街城隍庙在州城内西街真武庙在州北城外班氏庙在州西门内祀汉班夫人霍公祠在州南门内东塘上思州社稷坛在州城东一里雍正十年修建先农坛祠在州城西二里雍正五年奉建风云雷雨山川城隍坛在州城西二里雍正十年修建厉坛在州城外北关帝庙在州城东学宫后雍正七年创建城隍庙在州东城外一里真武庙在州东城外城隍庙西三界庙在州城东北二里华光庙在州北城内天后庙在州治前大街隆安县社稷坛在西城近壕雍正十年修建先农坛祠在城东一里雍正五年遵式建造风云雷雨山川城隍坛在新街东雍正十年修建关帝庙在城西一里康熈四十七年建城隍庙在县北城内明嘉靖间建国朝康熈十年知县查继甲雍正二年知县赵溯岸各重修三界庙在县城东北王阳明祠在学宫东忠州土州关帝庙在东门内城隍庙在城中真武庙在城隍庙东华光庙在城内东南归德土州城隍庙在州署前真武庙在州东南果化土州南岳庙在州东北隅迁隆土峝先农坛祠在西门外城隍庙在北街真武庙在东街太平府崇善县社稷坛旧在府城西门外明嘉靖二十九年署府事南宁同知余光迁于旧壶关之左万厯三年知府蔡迎恩修国朝雍正十年知府屠嘉正遵式改建先农坛祠在府城东北雍正六年知府王国垣遵式建造耤田四亩九分耕具祭器俱全风云雷雨山川城隍坛旧在府城东明正德十六年知府邓炳迁于馆驿地基嘉靖二十九年署府事余光迁于城外旧壶关之右万厯三年知府蔡迎恩修国朝雍正十年遵式改建厉坛在府北城外一里明万厯间知府蔡迎恩建关帝庙在府城东门内国朝康熈二十五年叅将吴聨建置祀田雍正三年奉㫖追封三代公爵设位后殿有司并祀城隍庙旧在府城外后迁城东门内康熈五十八年叅将武纲重修又府西北县旧城城隍庙嵗遣吏致祭旗纛庙在千戸所东明洪武六年建伏波庙在府城东门外班夫人庙一在府城上郭一在小西门下郭按一统志班氏夫人传乃谿峝世家女尝以兵助马伏波平征侧征贰故祀之郡人祈祷无不灵应北府庙一在府城西门外一在府城东门外明嘉靖间建国朝康熈八年阖府耆士重建雷坛庙在府城下郭真武庙在府城外丽江北岸康熈二十七年叅将吴聨建李公祠在府城外下郭元太平路总管李维屏为太平土官之祖抚循保障凡害于民者一切去之时丽江数经兵燹民子女多被掳掠李捐资赎归者无算寻陞广西宣慰司亦多善政郡人立祠以祀三公祠在府城北门内建祀明左江道兵备副使翁万达知府胡世宁通判郭湍嘉靖万厯间三公俱有専祠后以倾废乃并祀今乆圮国朝雍正十二年知府屠嘉正详明重建李公祠在府东城外祀明知府李友梅又府学宫前左祀明知府李㮋亦曰李公祠今圯髙公祠在府学东祀国朝知府髙不矜左州社稷坛在州城西雍正十一年修建先农坛祠在州城西雍正五年遵建风云雷雨山川城隍坛在州城东雍正十一年修厉坛在州城西关帝庙在州城内城隍庙在州城内东北康熈二年知州王文昌重建三十八年知州刘正国重修伏波庙在州城内康熈九年知州纪镇边建真武庙旧在北门城楼今移建金山大士阁前白龙庙在州城东十五里相传始有白蛇旋绕溪侧土人立庙祀之周公祠在州城北山巖明嘉靖间知州邓体静修建祀前守周墨周太仓人抚彫敝多惠政州有虎患誓于神虎自投城下而死养利州社稷坛在城西一里雍正十年修建先农坛祠雍正五年遵建风云雷雨山川城隍坛在州南城外雍正十一年修建厉坛在州城北二里关帝庙在州城中城隍庙在州城内东明𢎞治间知州罗爵建国朝顺治十八年知州傅天宠康熈三十二年知州汪溶日各重修𤣥帝庙在州北城内明万厯间建国朝知州傅天宠汪溶日各重修叶公祠在州东城内祀明知州叶朝荣今圯永康州社稷坛在州东城外雍正十一年重建先农坛祠雍正五年遵建风云雷雨山川城隍坛在州城外东雍正十一年重建厉坛在州北城外关帝庙在州城外东城隍庙在州城内大王庙在州城内相传狄青将藤姓者明末莫夷率衆寇城神助守御七日有显应贼畏而退官民建庙祀之宁明州社稷坛在明江西半里雍正十一年修建先农坛祠在明江城外西太子泉旁雍正五年遵建风云雷雨山川城隍坛在明江城外北一里雍正十一年重建关帝庙在明江学宫之东康熈二十八年改建经歴徐尔进塑像城隍庙在明江西明土知府黄忽都建隆庆六年重修文昌祠在明江学宫之西宁明新设知州明江即旧思明土府新改属宁明坛庙祠宇俱仍旧建设太平土州大王庙在那岜村万承土州城隍庙在州署左伏波庙在州署旁王公祠祀协镇王起云康熈五十三年猺兵寇万承起云率兵往𠞰孤军无援殁于贼州人立祠以祀祈祷辄应龙英土州城隍庙在州旧城东北帝庙在州治北华光庙在州治东三官庙在州治东北全茗土州城隍庙在州治北𤣥帝庙在州治南佶伦土州城隍庙在州治北北府庙在州治西南岳庙在州治西髙山庙在州治东结安土州城隍庙在州治南元坛庙在州治南五显庙在州治东南岳庙在州治东北真武庙在州治西北上下冻土州社稷坛在州治南厉坛在州治北城隍庙在州治东南都结土州社稷坛在州治东一里先农坛祠在州治东二里风云雷雨山川城隍坛在州治东南二里关帝庙在州治东城隍庙在州治后东南岳庙在州治东南一里北府庙在州治北隔河江州土州伏波庙在州治北班氏庙在州治西上石西州社稷山川坛在北城外风云雷雨坛在东城外厉坛在北城外城隍庙在南城外明万厯乙未年知州孙继先建国朝康熈五十七年本府通判何灏重修华光庙在东城内明万厯间建国朝康熈五十七年重修赵公祠在江村去州二里下龙司关帝庙在治西城隍庙在治东街班氏庙在治东街北帝庙在治南街胡公祠在司治祀明副使胡智宣德间交阯与龙州争地搆兵智断以公议交人不敢争龙人德之因建上龙土司𤣥帝庙在司治西北花王庙在司治西南成国公庙在司邓勒甲祀明将军朱能永乐中能征安南卒于军龙人为建祠镇安府社稷坛在府城南雍正十年遵式改建先农坛祠在府城东门外雍正九年知府孔传堂遵式建造耤田四亩九分耕具祭器俱全风云雷雨山川城隍坛在府城南雍正十年遵式建造厉坛在府城南关帝庙在府城东门外古建国朝康熈三十九年通判余光焈䕶守备陈守明修雍正三年奉㫖追封三代公爵设位后殿有司致祭四年通判戴中行重修城隍庙在府治东旗纛庙在府南门外真武庙在府城东门外康熈四十年通判余光焈建白虎庙在府城西门外归顺州社稷坛雍正十一年修建先农坛祠雍正五年遵建风云雷雨山川城隍坛雍正十一年修建关帝庙在州城城隍庙在州城真武庙在州治南五显庙在州东城内奉议州社稷坛在州东北河边雍正十一年修先农坛祠雍正五年遵建风云雷雨山川城隍坛在州东北雍正十一年修关帝庙在州城城隍庙在州城石土地祠在州治东北康熈三十年州判陈洪因旱䖍祷七日河畔忽有神像瑞服蔼容髙不盈尺州人报州供奉一雨三日时谓神灵示异建祠祀之向武土州社稷坛在州治东厉坛在州治西南岳庙在州甲内距州治四十里明万厯末年建𤣥帝庙在州治前街都康土州南岳庙在州北门外上映土州关帝庙在州治前东北城隍庙在州治前西北三界庙在州东北小镇安先农坛在土治前西关帝庙在土治东南城隍庙在土治前西南祖师庙在土治东五显庙在治东北下雷土州先农坛祠在隔江一里逐赖坡雍正五年建关帝庙在州治西雍正四年重修城隍庙在州治西康熈四十九年重修真武庙在州治东康熈二十七年重修南岳庙在州北门外凌湖润寨关帝庙在寨南隔江城隍庙在寨前街真武庙在城隍庙西南岳庙在寨西南柳州府马平县社稷坛在府西城外雍正十年知府袁承糼改建先农坛祠在府城东南龙潭左雍正六年知府钱元昌遵式建造耤田四亩九分耕具祭器俱全风云雷雨山川城隍坛在府北城外康熈七年知府骆士愤建五十四年提督张旺修雍正十年知府袁承糼遵式修建厉坛在府城北关帝庙在府北门外古建国朝康熈四十九年提督张旺修雍正三年奉㫖追封三代公爵设位后殿有司并祀城隍庙在府城内大街火神庙在府城内西街康熈四十年提督张旺建雷塘庙在府城南雷山两崖出泉曰雷水唐州守柳宗元尝于此祷雨有文邑人依塘立庙因旱祈祷雷雨辄应马王庙在府城小南门外柳侯祠在府城东旧名罗池祀唐刺史柳宗元有昌黎韩愈碑记明永乐间将军韩观修葺嘉靖间知府杨垠重修贤良祠在府城北门外祀唐柳州司戸刘蕡宋州守许申奏请建赐额后废明永乐间佥事刘长吾重建成化间㕘议黄埙改建提学周孟中有碑记国朝康熈六年右江道戴玑重修雒容县社稷坛雍正十一年修建先农坛祠雍正五年遵建风云雷雨山川城隍坛雍正十一年修建关帝庙在县城城隍庙在县城甘太公庙在县南运江镇南汉时建祀惠济感应侯甘佃罗城县社稷坛雍正十一年修先农坛祠雍正五年遵建风云雷雨山川城隍坛雍正十一年修关帝庙在县南城内康熈四十年知县赵瑞晋重修城隍庙在县西城内顺治十五年知县苗尔䕃修建雷王庙在城外龙潭北庙乆倾圯康熈四年知县于成龙创建嵗六月六日致祭为祷雨所白马庙在县东郊神系女像戎装乘白马其出处不可考土人祀之以祈福禳灾颇有灵騐盘弧庙在县西一西九平西等里皆猺獞建俗传为盘古柳城县社稷坛在北城外雍正十一年建先农坛祠在城北鳯凰岭雍正五年遵建风云雷雨山川城隍坛在县南乌鸾山下雍正十一年建关帝庙在明伦堂西城隍庙在县治东旗纛庙在县治东北虞帝祠在东乡比和里阳城大河边古建真武祠在县北城楼上柳侯祠在县城西南隅雍正七年知县周之瑚重建圣母祠在县外罗城门内懐逺县社稷坛雍正十一年修先农坛祠雍正五年遵建风云雷雨山川城隍坛雍正十一年修关帝庙在县城城隍庙在县治街香山庙在县南城外宋嘉禧间猺蛮为梗融县人梁熹宜山人呉辅结义奋起率衆保御鏖战平复事乆得闻封梁为助信灵应忠祐侯吴为助顺灵济显祐侯建庙致祭小山庙在县北城内神系木主称唐氏婆婆旧为丹阳镇土神立城后庙祀之三王庙即夜郎王祠在县北城外明万厯二十年知县苏朝阳建按水经注汉武帝时一女子浣于水滨有三节大竹流至足间推之不去闻有婴儿声剖得一男及长以竹为姓自立为夜郎王后唐䝉开牂牁斩竹王首夷獠咸怨以竹王非血气所生求立为祠帝封其三子为侯殁后配食父庙宋崇宁间赐灵惠庙额苏公祠在县城中明万厯中知县事苏朝阳迁县兴治邑人祠祀之融县社稷坛在城西雍正十一年修建先农坛祠在城北雍正六年署县潘治遵建风云雷雨山川城隍坛在城南雍正十一年修建关帝庙在水东城隍庙在上郭南岳庙在下郭去城三里雷神庙在下郭五显庙在县二里桥头厢嘉庆坊又在水东又一在南街北府庙在县一里下街兴贤坊安灵庙距县西南十里龙潭宋建每逢嵗旱必至祈祷嘉定间郡守杨幼舆有记事诗刻石香山庙在背江冷峝祀梁吴二侯一在县西南旗山之麓象州社稷坛在州北城外雍正十一年知州孙嵩建先农坛祠在小南门外雍正五年知州陆廷光遵建风云雷雨山川城隍坛在州东城外东井岭雍正十一年知州孙嵩建关帝庙旧在城南康熈二十六年知州李之华建颓废雍正九年知州孙嵩改建大南门内城隍庙在州城西门内甘将军庙在州城中将军名陆事详仙释传惠济侯祠即甘王庙在州城西南隅王名佃陆之姪也生有灵异歴宋元明屡进封祀详见仙释传杨先生祠在学宫东宋嘉定间建祀提点刑狱杨方明毛伯温有记来宾县社稷坛在县城外北郊雍正十一年建先农坛祠在县北城外雍正六年奉建风云雷雨山川城隍坛在县北郊雍正十一年建关帝庙在县西城楼上明永乐间建城隍庙在县治东南明永乐间建令公祠在城北隅康熈二十二年建庆逺府宜山县社稷坛在府城西北雍正十年署府事新宁知州王琠知县陈谟改建先农坛祠在府城西雍正六年知府徐嘉賔遵式建造耤田四亩九分耕具祭器俱全风云雷雨山川城隍坛在旧城南关外雍正十年如式建厉坛在府城西西竺寺后关帝庙在府城西门内国朝康熈五十七年知府髙茂选知县吴钖爵建雍正三年奉㫖追封三代公爵设位后殿有司并祀城隍庙在府东门内康熈四十七年知府李世仁知县陈学海修旗纛庙在令公庙西火神庙在府城北门内明崇祯间知府曹安建梁侯吴侯庙在府城西门外康熈四十二年知府焦映汉知县童华祖建令公庙在卫署左祀汉李将军广三侯庙在府城东三里宋莫庭良兄弟三人有功于民民为立庙祀之九龙庙在府城西南九龙山下宋嘉定九年权州事张自明祈雨获应上其事赐额灵潜三界庙在府城外西南康熈六十一年知府王钖瓛修雍正七年知府徐嘉賔重修冯三元祠在府学东宋干道间知州李守柔建祀文简冯京明正统间知府杨禧修建嘉靖间知府吉裳因藤县志谓非庆逺人废其祠改祀启圣公十三年知府林廷杓复建提学潘恩序其事刻于祠壁国朝康熈五十七年知府髙茂选重修遗烈祠在府城西祀唐刺史苏仕评及其子日朝大顺三年文兰等州叛仕评率兵自柳来援寻领州事尽戮其渠魁境内宁谧复徙柳州卒子日朝代光化三年马氏叛攻桂州日朝率其子入援军不利皆死之民以仕评多惠爱日朝父子又死于忠因立祠宋绍兴十七年赐额遗烈加封昭应又加封威德嘉定九年权州事张自明重建黄山谷祠在府城西竺寺前祀宋太史黄庭坚嘉定九年权州事张自明建杨万里有记明知府周一清姜琯俱重修后圮废嘉靖间知府王显髙查复侵占知府叶藟修葺忠孝祠在城隍庙西明天顺三年峝贼围归善乡同知叶正及子荣领民兵进至人头山下与勇士璩礼周昌二人冲冒矢石力战而死事闻于朝旌正为广西右㕘议旌礼昌为义勇士子孙袭百戸职立祠春秋致祭嘉惠祠在府南城内祀宋吴侯优天河县社稷坛在县南城外髙岭雍正十一年知县赵苰建先农坛祠在县南门外雍正五年遵建风云雷雨山川城隍坛在髙岭雍正十一年建关帝庙在县南城内年乆頽壊知县吴正一暨知县赵苰于雍正八年仝建城隍庙旧在县署东年逺倾圮雍正十一年改建城内北隅龙江庙在县南城外祀㑹仙吴平王春秋致祭吴唐时人隠于县西之北陵山遇陆仙翁以师事之翁曰尔能为神不能为仙也后封于宋河池州社稷坛在州西城外雍正十年修建先农坛祠在州东城外雍正五年知州陈舜明建风云雷雨山川坛在州城外南雍正十年修建厉坛在州西门外关帝庙在州东城外康熈六年守备谢文英重建城隍庙在州学宫东北康熈五年知州王玉麐重修并建钟鼔楼二座真武庙在州治北山学宫后康熈五年重修三侯庙在城南智州山麓雍正五年知州陈舜明重修思恩县社稷坛雍正十一年修先农坛祠在县东城雍正五年知县林协奉建风云雷雨山川城隍坛雍正十一年修关帝庙在县城城隍庙在县城三界祠在城西南东兰州东兰新经改流各祠庙现在择建那地土州关帝庙在排门街东城隍庙在排门街西忻城土县关帝庙在城外西城隍庙在城内东兰土州城隍庙在州同治东南元帝庙在州同治西二里鳯山之巅思恩府社稷坛在府城北雍正十年署府事麦岭同知刘廷钖改建先农坛祠在府城东雍正五年署府事同知耿鳞奇遵式建造耤田四亩九分耕具祭器俱全风云雷雨山川城隍坛在府城南雍正十年修建厉坛在府城西关帝庙在府城东门内古建国朝雍正三年奉㫖追封三代公爵设位后殿有司并祀城隍庙在府治后明嘉靖七年知府桂鏊建旗纛庙在府城南西溪上将军庙在府城南关外祀杨四将军李大王马王庙在府城东关外祀马明王康熈十一年思南副将王三华建真武庙在府城南郊明万厯十八年知府谢城建国朝康熈七年知府吴鼎铉重修王公祠在府西城内祀明新建伯王守仁有祀田嵗以春秋二仲上戊日武缘县社稷坛在县北门外二里明嘉靖三十五年知县䝉仕元建国朝雍正十一年遵式修建先农坛祠在城东二里春牛亭雍正五年创建风云雷雨山川城隍坛在县南门外一里明嘉靖间建国朝雍正十一年遵式重建厉坛在县北门外一里关帝庙在城内西街明万厯十三年知县郑学醇建城隍庙在县治东北明万厯十三年建国朝康熈四十七年知县孟麟祖重修真武庙在县南城内东岳庙在县东城内康熈十一年士民重修灵水庙在县城南二里重三重九致祭大鸣山庙在县东八十里嵗以八月十五日致祭北府庙在县南城内賔州社稷坛在州西门外雍正十一年修先农坛祠在州东南陆村雍正五年遵式建造风云雷雨山川城隍坛在州北门外厉坛在州西门外关帝庙在州东门内古建国朝雍正三年重修城隍庙在南门外南街旗纛庙在教塲韦侯庙在州西门外祀唐韦厥厥上林人白云先生旻之子诛暴伐蛮有功民社宋时勅封为侯嵗时祀之梁吴庙在州城北关外康熈三十四年重修大道庙在州城南厢闽人吴姓善医术时值疫疠凡所诊视无不全活乡人德之殁后事闻封为大道真君建庙以祀国朝康熈五十六年重建梁太尉庙在州南门内祀宋本州死事团练梁仲保事详忠义传博带庙在州南二十里祀汉马援裨将戴仁仁征南时卒于此崔清献公祠在州学东祀宋崔与之明万厯间重建报功祠在州南二里祀宋狄青余靖孙沔迁江县社稷坛雍正十一年修建先农坛祠雍正五年遵建风云雷雨山川城隍坛雍正十一年修建关帝庙在县城城隍庙在县城北府庙在县北门外都督庙在县西门外上林县社稷坛在县北城外一里雍正十一年修建先农坛祠在县城南三里雍正五年遵建风云雷雨山川城隍坛在县北城外雍正十一年修建厉坛在城北关帝庙在县城城隍庙在县城张光庙在县东门外祀唐韦厥县民水旱疾疫祷之皆应田州土州先农坛祠在州治东北七里雍正五年遵建关帝庙在州治东南明洪武间建国朝康熈十七年重修北帝庙在州治东南三界庙在州治南康熈四十四年重建岳王庙在州治西五公祠在州治东康熈五十一年迁建祀汉伏波将军马援宋宣徽院使狄青明新建伯王守仁总督林富副总兵张祐兴隆土司岑瑛庙在旧司东旗山下杨四将军庙在司东北距治三十五里那马土司关帝庙在司治右旗纛庙在司治左黄旸庙在司西北岜旦山石洞中明嘉靖中土官黄旸治有惠泽立像祀之定罗土司先农坛祠在司治雍正五年新建真武庙在司治后岑瑛庙在岑瑛城内距司十五里旧城土司灵德庙在司治东南祀灵德大王岑瑛庙在司署东下旺土司大㕔庙在司治西隅祀土官岑州亨岑瑛岑璲黄宗显皆居官时有功德于民者安定土司老虎庙在司治西地多虎害每致祭祷则虎狼逺迹都阳土司岑公庙在司治前祀明思恩土知府岑瑛正统中瑛奉调征大藤贼有功绩还至中途无病而卒所殁之地草木不生土人以为神立庙嵗时致祭泗城府社稷坛在府治南里许先农坛祠在府治北半里乆那村雍正六年知府刘兴第遵式建造耤田四亩九分耕具祭器俱全风云雷雨山川城隍坛与社稷坛同址厉坛在府治三里上关外关帝庙在府治二里隔江西岸明万厯间土知州岑云汉建国朝康熈五十九年土知府岑齐岱重修雍正三年奉㫖追封三代公爵设位后殿有司致祭城隍庙在府治大街明崇祯间土知州岑继禄建国朝康熈五十一年重修真武庙在府之西康熈五十六年建西隆州社稷坛雍正十一年修先农坛祠在州北隅雍正五年建风云雷雨山川城隍坛雍正十一年修关帝庙在州署右城隍庙在州北旗纛庙在州北雷公庙在州埧楼小峰北府庙在先农坛东西林县社稷坛在城外城隍庙北雍正十一年修先农坛祠在城外东雍正五年遵建风云雷雨山川城隍坛在城外北近江关帝庙在城外南城隍庙在城外北北府庙在城东南二里直𨽻郁林州社稷坛在州西南长塘坡雍正十一年修建先农坛祠在州东城外凿石坡雍正五年遵式建造耤田四亩九分耕具祭器俱全风云雷雨山川城隍坛在州南江边坡雍正十一年修建厉坛在州城东北东门坡关帝庙在州北门内古建国朝康熈十二年郁林营㕘将萧自禧修雍正三年奉㫖追封三代公爵设位后殿有司并祀四年知州张永熊修城隍庙在州南门内古建国朝康熈二十三年知州贾有福修三十二年州判王佐臣重修旗纛庙在州东门内东岳庙在州城东半里康熈三十四年修建寒山庙在城西三十里寒山火帝庙在州治东真武庙在城北一里五显庙在城东一里天后庙在城南一里忠功祠在州南门外祀宋忠臣邓得遇陈应明洪武四年建知州赵天鑑有记文丞相祠在州城西祀宋丞相文天祥忠烈祠在州学东祀明赠㕘政陶成右布政胡拱辰有碑记忠孝祠在州城内祀明州同知郑寳子宗珪附祀瑞泉祠雍正十一年瑞泉出于州之富民乡藤釐坡沾溉农亩巡抚金鉷以闻奉敕即于泉侧建祠崇祀雍正十二年四月八日兴工上梁庆云见歴己午二时五色纷翔如鸾尾状庙成具请钦定封号曰昭德沛泽泉源之神御书题额曰惠润田功博白县社稷坛雍正十一年修先农坛祠雍正五年遵建风云雷雨山川城隍坛雍正十一年修关帝庙在县城城隍庙在县城龙母庙在城东南缘秀岭乡人祈祷辄应真武庙在县东康熈四十五年知县赵世功修建三贤祠在县东祀李时亮秦懐忠徐噩四将军祠在县东祀马援髙骈狄青刘子羽今圯伏波祠在马门滩博白北流二县交界汉马援南征交阯旋师过此见江流迅激舟楫不通乃凿石导江后人立祠祀之北流县社稷坛在城外一里雍正十一年修建先农坛祠在城东北一里雍正五年署知县谢钖侯遵建风云雷雨山川城隍坛在城南一里雍正十一年修建厉坛在城西一里关帝庙在城西半里康熈四十三年邑人曹振宸重修城隍庙在北城内东岳庙在城内东伏波庙在城西一里北帝庙在城北一里龙母庙在城东一里天后庙在城东一里康熈二十五年邑中商民同建文昌祠在城东一里康熈四十年修建五谷祠在城北十里鸭村陆川县社稷坛在城北一里雍正十年修建先农坛祠在城南一里雍正四年创建风云雷雨山川城隍坛在城南五里雍正十年修建厉坛在城北后阳山东关帝庙在城南四里国朝康熈四年知县方鼎建康熈五十六年知县顾鹏重修城隍庙明洪武初县丞王麟建于南门外天顺间迁县北国朝康熈二十五年知县闵植迁建县西康熈五十四年知县顾鹏重修伏波庙在城南六十里伏波滩祀汉新息侯马援东岳庙在城北一里东山庙在城南一里龙王庙在城南十里龙潭湾康熈五十六年知县顾鹏建三圣庙在县北六十里平乐墟真武庙在平乐墟三帝庙在县南一百里清湖墟明建嵗乆頽废国朝雍正二年邑人谢开先捐资重修天后庙在城北学前街彭公祠明𢎞治十年建祀典史彭金彭南海人公亷慈爱乞休去民肖像于庆寿堂义勇祠在新村寨为战亡狼目黄晓父子建今废六冷祠在城东六里六冷溪上祀罗侯罗名无考相传其生时能以祸福晓人死后乡人祀之祷祀辄应贞烈祠在学宫右为明知县张子翼妻卜氏建兴业县社稷坛在城外西北一里雍正十年修先农坛祠在城外西半里雍正五年建风云雷雨山川城隍坛在城外南一里雍正十年修厉坛在城外北一里关帝庙在城外东年逺倾圮雍正八年署县事夏暟修城隍庙旧在城外西北康熈五十六年知县姚之秀改建东城外东岳庙在城外北五显庙在东城外天后庙在东城外国朝康熈十一年建雍正十一年修叶公祠在县东街祀明知县叶日焕广西通志卷四十二广西通志钦定四库全书广西通志卷四十三寺观佛老之説流传中土而不废者证因果崇报应亦所以动民为善鉴恶意也粤西边峤大云之建传于唐柳子厚记而资寿寺六祖院亦载宋史五行志他如琳宫绀宇缁流羽士之所栖託鼓钟响荅徧及巖陬水涘间顺人情而导之非有当于圣人神道设教乎乃若矜老慈㓜善政所先循其绩而弗堕俾夫鳏寡孤独者于斯养也庄严虽异所谓福田功德岂有殊焉故并及之志寺观桂林府临桂县万寿寺在文昌门外隋时建名开元寺宋天禧间改宁寿元顺帝赐书圆觉二大字明洪武二年燬于火十六年重建改今名国朝顺治十五年三等伯线国安重修定粤寺在府城东北顺治八年定南王孔有德建栖霞寺在城东七星巖下唐时建内有藏经楼听月亭寿佛洞香积㕑国朝顺治八年僧浑融扩建殿阁亭䑓备极宏丽为一郡佳胜安仁寺在府城东江门外明正统十四年靖江王建铁佛寺在府治北雉山寺在雉山之阳宋陶弼有宿雉山寺江亭诗西山寺在府城西古名资庆寺顺治十八年线国安重修南院寺在府城南门外顺治初定南王孔有德因绍庆寺旧址重建康熈七年重修广福寺在府城北二里顺治八年定藩左翼总兵全节建庆林观在七星山下一统志唐太宗幸九成宫观桂州所贡瑞石文乃命检校桂州总管李靖考所得石地建观赐名庆林五岳观在府城西唐建名天庆观宋为元妙观咸淳二年改今名国朝顺治十五年线国安重修七星观在七星山麓宋景定中建国朝康熈六年巡抚金光祖重修佑圣观在文昌门外刘仙巖明靖江王建国朝定南王孔有德修康熈二十五年巡抚范承勲増修元山观在城南二里即宋之问故宅后名真山观紫极宫在府城东宋建元吴璋重修观音堂在府城西明崇祯四年进士张茂梧建国朝顺治十八年线国安重修七星庵在七星山元风洞前养济院在南门外存恤院在城南广济院在城东北七星山侧康熈二十五年按察使黄性震建茕独院一在城内水车巷为南院一在北门内为北院康熈五十三年巡抚陈元龙捐建育婴堂在东关外阜成书院西康熈五十三年巡抚陈元龙建漏泽园一在城南白龙洞侧一在城东南龙隠巖后一在城东北㑹仙巖前灵川县大雄寺在县城外东街宋嘉定间建元至元中重修杨宗瑞有记明正统间知县包至道迁城内后燬嘉靖间重建如意寺在县南街唐开元中建明嘉靖间重建全赐有记国朝康熈五十八年知县楼俨重建为庆贺习仪之所龙泉寺在县北唐贞观间建隆福寺在县南四十里元皇庆间建寿圣寺在县西南五十里元大定间建方广寺在县东三十里宋治平间建寳积寺在县西三十五里宋干道间建神珠观在县南二十里宋干道间建普照观在县西三十里宋绍兴间建崇真观在县东街元至顺间建青云观在县西三十五里宋淳熈间建福神观在县南三十五里元大德间建紫竹庵在城东大雄寺右康熈二十一年知县王士垐训导毛文灿重修聚云庵在城东三十里千佛楼在县西北十里路江山麓兴安县宝塔寺在县东北懐德坊宋宣和元年建明真寺在县西南十里乳洞前南堂观在县南街宋时建明洪武十六年设道㑹司于内养济院在县东半里康熈四十年知县刘国相建二层六间五十六年知县任天宿修陡河堤岸改为民房阳朔县鑑山寺在县治南寿阳山下后唐同光中建佛殿元至正己卯建佛母宫併转轮藏明洪武十年就寺设僧㑹司万厯三十六年知县王之臣重建国朝康熈五年知县陈洪畴修报恩寺在县西北宋景定间建明正统间知县万霁修万厯间知县陈天德重修广慈寺在进贤里枫林村宋端平间建定光寺在县东城外倪家村后唐同光三年建澄心寺在县东南附郭里木山村宋隆兴二年建宝梵寺在县东富和里宋庆元间建普润寺在崇富里歴头街宋建炎间建明觉寺在县西南元至正三年建明万厯乙未知县李栻重建善兴寺在县西南永宁里杨梅庄宋端平间建鹤洞寺在县南白鹤山明万厯间知县王之臣命工开辟题曰来鹤兼绘大士像龙跃寺在县西三里明万厯间邑人莫之先创建等法寺在忠善里杨梅岭宋嘉定间建罗汉寺在县南二十里广福巖唐曹祠部邺有诗宋时邑令周志行重修北斗观在县北鹿山上南斗观在县西门外真武观在伏茘市长峰观在大村北极宫在县北宋时建元至正间重修明洪武十六年设道㑹司正统乙丑知县万霁命道士文兴童新之教谕萧文郁有记观音阁在县南寿阳山麓康熈十五年重建祝国庵在县西顺治十五年知县张之楙倡建康熈十二年知县陈洪畴训导权汝骏重修腾蛟庵在县西北横倚江滨明万厯三十七年知县童大成创建题曰腾蛟延僧栖守大乘庵在县北报恩寺前普照堂在附郭里白沙湾永宁州太平寺明万厯间知州唐执中建寻废知州尹廷俊改建城之东北隅大华寺在州南八十里双瑞巖下明万厯十八年建北极观在州北门外长寿庵在州南覆釡山右清浄庵在州南门外桥头庵在州北二里观音堂在城东北过桥头明万厯十六年㕘将刘綎建永福县上乘寺在县东门外明洪武二年县丞康孝良建国朝康熈三年知县黄朱朂修澄心寺在县北鳯巢山元至元间县尹郭宣美建国朝康熈二十六年知县陈以逺率邑人彭秀僧善志重修灵寿寺在县东灵寿山明成化十八年僧宝山邑民吕思恭募修登云寺在县西登云山下康熈二十五年僧道云募建三十八年邑人章尔溶募修石佛寺在板塘里河陂村龙兴观在县东三十五里元至正八年邑人徐才名募建鳯巢庵在县西门外康熈七年邑举人刘廷玺捐建准提庵在县西明国学生范炳元建国朝康熈五年知县邢谦重修观音庵在县西康熈三十年僧清音募建甘泉庵在东岭明天启七年知县陆寛捐俸建养济院在县西关城隍祠左明万厯间知县马应斗迁于来仪亭前漏泽园一在县西城外厉坛之后一在县东教塲之荒岭一在东郊大路底义宁县香林寺在南门内唐咸通五年建国朝雍正七年知县许建重修为祝釐所寳乘寺在县西南十里宋绍兴二十二年建禅隠寺在县西北五里宋淳熈间建超果寺在县西北八里宋嘉泰三年建龙华寺在县北十五里宋干道三年建浮洲塔寺在县西门外后唐同光间建国朝雍正六年重修华岳观在县西南二十里峭壁断崖清泉绕巖有吕纯阳题七絶诗二首字迹剥落不能尽识佑圣观在县西北十二里宋嘉定二年建灵山观在县西北十里宋嘉定五年建圣德观在县北宋宝祐三年建养济院在南门外全州湘山寺在州西湘山之阳即报恩光孝寺无量寿佛道塲唐元和二年建宋绍兴十三年赐额明洪武十六年于寺设僧正司中有亭榭佳胜前后左右大小庵院十六处皆极清雅国朝康熈五十年知州沈元佐修五十二年勅赐寿世慈䕃匾额廵抚陈元龙知州俞廷櫆恭镌石壁髙山寺在儒学西盘石寺在西门外五里明崇祯间建国朝康熈五十九年重修能仁寺宋建黄庭坚有诗明正德间移建州之南峰吉祥寺在州西北宜乡兴善寺在州北长乡鹤林寺在西延市𤣥妙观在城西旧名天庆宋改今名明洪武间于观中设道正司栖真观在州城内玉宸观在州东南恩乡普济庵在州东昇乡云归庵在湘山寺侧宋陶崇有诗养济院在西门外二里上马头国朝雍正三年知州张学林修建四间灌阳县慧明寺在县西旧名梁兴唐建宋大中祥符二年赐额慧明禅寺明洪武初设僧㑹司景泰间僧志仁募修张圭有记大觉寺在县北五十五里旧名潢潭宋熈宁五年赐额大觉元至元间重修元贞元年复修唐尭佐有记梵安寺在伍家湾宋太平兴国五年建秀峰寺在县东五十里隠士易希有重修永宁寺在县西六十里净慈寺在县西南六十里鹿苑寺在县北六十里文村明成化十四年建朝元观在城东明洪武初建设道㑹司成化二十一年知县刘箎重修谭如春有记太清观在县西十五里江口明天顺六年重建西竹庵在县西南三十里巖塘回龙庵在县北三里明正德间建李髙有记定慧庵在县西三里罗家坪养济院在北城内漏泽园一在教塲西去城一里一在四板桥去城东五里康熈二十五年知县陈一朋捐赀买置立有界石平乐府平乐县龙兴寺在府城北晋建南山寺在城外南岸西山寺即定观寺在乐山西北山寺在城北十五里有天绘阁宋邹浩尝游于此明陈公相有北山寺诗东山寺在府城下关旧传铜佛三尊自夜半飞来歴数十年后忽飞去俗因称铜佛寺康熈三十二年僧芬逺重建益复宏丽有碑记永宁寺在府城西门外康熈二十四年副总文养谧建清幽宏丽为诸刹冠庆林寺旧志载宋郡守吴绎祷雨庆林寺甘霖大注今失考资寿寺在龙岳山宋大中祥符六年芝艹生报恩寺在城内明嘉靖八年建天庆观在城东宋大中祥符间建龙兴观在北关外每朔望知县讲铎书处一点空禅林在仙宫岭下康熈八年知府杨荣䕃建袁景星有记寿佛庵在南关外古镇粤台地地藏庵在仙宫岭后康熈四十九年僧古夺建知县黄大成有为拾骸检字僧募建寺置田疏长寿庵在𤣥坛村塘背庵一名佛慧庵又名金沙禅林在城内东隅内有金沙池康熈四年重建三十七年复増建观音殿紫竹庵一名张仙祠在城北乐水之西前奉千手大士后奉张仙故名明万厯间唐世尧建莲峰禅室在府城南莲花冈前僧无虚创建养济院在社稷坛左漏泽园在南关外狮子岭下恭城县万寿寺在东门外本县习仪讲约之所佛㑹庵在县西城内明崇祯间建紫微庵在城外江口黄牛石下康熈十二年知县曹林韵建扼县城水口祝寿庵在南城外明万厯初建国朝康熈四十四年知县张载龄于殿左増建观音小院并八角亭养济院在东门外雍正三年建育婴堂在南门外雍正三年建富川县江西寺在县东南报恩寺在县东丹霞观在县西三十里相传张道陵于此上昇竹叶庵在钟山下观音阁在南门外有塔养济院在万石仓右漏泽园一在南门外大教塲一在东厢外大岭陂一在北门古教塲后一在西门外长岭后贺县沸水寺在瑞云山麓宋时建国朝康熈四十一年修其上有瀑布泉流不竭潺湲可观三乘寺在县东宋德祐间建国朝雍正三年袁膺善修观音巖寺在县北门外明万厯间知县何天衢建国朝康熈五十一年知县韩牧吉修巖内石上有碑记浮山寺在城东南十里宋建崃山寺在十八都福寿寺在白沙村贤天观在桂岭江口玉虚观在承宣坊宋建邹浩有玉虚观诗准提庵在城内东南康熈六年府通判白鳌宸修正觉庵在二十一都康熈四十二年里民黎士魁修玉皇楼在浮桥头养济院在北城外漏泽园在城北茘浦县金鱼寺即满觉寺在县东宋元丰间重建以石甃寺址如鱼状改今名空湘寺在永苏里宋建寿圣寺在城东乡龙窝古建接引寺古寿山观在县北门外明𢎞治间建万厯间知县蔡用魁重建国朝雍正元年知县姜济泰于墟市修瓦舖十间收墟息为灯烛需玉皇阁在镆鎁关北宋建崇善庵在城东南坡下养济院在接引寺左康熈五十八年知县梁楷捐建三间修仁县回龙寺在县南康熈五年知县李子实修二十五年知县胡挺松重修梓潼观在县东郭髙冈明万厯间创建国朝康熈二十八年知县黎叶莲重修枕东面西旁倚修江观前隙地广数百亩有起春台每嵗立春先一日里民演春于此养济院在西门外昭平县万寿寺在二五都明正德二年建西山寺在昭平里宋淳祐二年进士陶希文建永平寺在马江里明万厯三十四年重建祝圣寺在恩来里永福寺在上五都明隆庆四年建国朝康熈四十五年重修云山寺在昭平里宝胜寺在二五都明宣德五年建玉枢宫在南门外明万厯初设县时建国朝顺治十八年重修准提阁在南门外马头观音阁在南门外养济院在东门外育婴堂在西街永安州泗洲寺在州南一里明成化间建万厯间改建于州尾知州岳如厚有记国朝康熈六年修二十六年知州邓林尹重修元妙寺在州北一里仙台寺在吴村寨山有两石笋朝天建寺其下元妙观在杜莫寨城外狮子山上观音阁在州南二里松山庵在金麻岭上水由絶顶流遶庵旁茂松修竹一州之胜莲花庵在二里寨养济院在城东一里梧州府苍梧县庆林寺在府城北石鼓洞前明宣德间建嘉靖间郡人冯承芳重修光孝寺在城东二里云葢山麓唐时建宋元明俱重修国朝顺治十五年守道陈宏业修冰井寺在东城外冰井东明成化七年修万厯三十一年税监沈永寿请勅重建殿堂宏丽有勅赐藏经楼德清观在城内西北隅乆圮康熈二十四年苍梧道兴永朝併天医祠重建白鹤观在桂江西岸唐开元中建文昌阁在城东系龙洲上明万厯间知府陈鑑建阁以扼通省水口国朝康熈二十四年署驿盐道王毓贤知府陈天植重建五十七年知府范大士重修准提庵在府城东门外朗吟亭西明崇祯间知府袁文新建养正庵在城南五里石桥村明万厯末知府张养正建并置庵田国朝康熈五年知府黄龙率邑人重建太平庵在桂江西北岸养济院在东门外茕独院三十间在城西北隅府仓前康熈五十九年署府黄之孝建收养无告穷民月给口粮于梧厰税内支给藤县飞来寺在县西江外髙岭上广法寺在流杯桥右古鷰州旧址元建明洪武间重修万寿寺在城西灵赞祠右广惠寺在城东李白巖左惠明寺在县东南赤水镇养济院在南门外雍正十年知县杨世昌増建容县龙兴寺在县城西北景星寺在县西宝元寺在县南二十里都峤山右开元寺在县东碁真观在县西北大容山下昔有二仙奕碁于此因名养济院在宁逺门外明万厯四十八年知县区龙正建漏泽园在西郊之北明万厯间复建岑溪县宁兆寺在县东二里明万厯间建太平寺在大洞善果寺在秧地村香海庵在城西百花洲明崇祯间知县钱梦兰建洲岛萦洄松竹隂翳颇有佳致国朝雍正五年知县刘信嘉修紫竹庵在南门外教塲前弥陀庵在墟地邓公祠右三官庵在昙畧村西华庵在竒营龙戒庵在县东归义乡龙潭养济院五间在城东桥头漏泽园在城北明万厯间建懐集县金佛寺在登云观后明崇祯八年庠生罗竒杰张中美等建塔山寺在溪南天胜山麓明正统间移建城东永安门外万厯三十年邑士民募因旧址建复天启元年邑绅阮悉重修又创观音阁于寺后有记兴㑹寺在沙田村明万厯十三年里人重修华光寺在西水里道士巖前踞花石洞天之胜康熈四十七年邑生员卢至伯募修永宁寺在城西六十里双石巖前游南寺在永固峝明永乐初里民徐安等重修俗称横冈寺大钟寺在独週里登云观在城北二里明万厯间知县李树声千戸李义谋建崇祯间知县李盘修国朝康熈四年知县邹文郁重修四十六年僧普湛募修东岳观在东门外康熈四十七年邑人陈王业等募修真庆观在城东二里真武宫在县北为祈雨所六祖庵在河南一名石井明崇祯间知县李盘建有记国朝顺治十六年知县许重华建准提阁于后养济院十间在城外西北离城半里明万厯间建后被侵佔国朝雍正四年知县陈廷嵩建复七年知县江源修漏泽园宋元丰间剏立在城北一里浔州府桂平县报国寺在府城南门内大街东即观音堂西山寺在城外西山岭上东华寺在西门外寳兴寺在城东北隅三寳观在城南思陵山上清真观在城南白石山又名阳明观有宋太宗御书祝寿宫在府城中西竺庵在府城西门外洗石庵在西山腰半长生庵在城西一里养济院旧在城西燬今在北街城隍庙旁平南县宝积寺在县东明永乐间建观音阁在县东一里养济院旧在城东后废今设于宝积寺贵县景祐寺在县南山即南山寺唐武后赐经五千卷建楼贮之宋仁宗赐额景祐禅寺咸平初赐太宗御书二十四轴藏于此元顺帝幸是寺书南山寺三字赐僧为之匾明建文帝潜游此寺有诗万寿寺在县城西明景泰初重修报恩寺在城东宋时建明永乐间重修𤣥妙观在县西有宋宣和手诏刻石玉皇阁在东关外五里养济院五间旧在西门外今移南门外武宣县万寿寺在县北关外西隅三清观在北关外古有神钟二其一飞往古蹟滩与龙鬬夹石窟中声鸣不絶后沙填实不复鸣圆通庵古建康熈三十三年修南宁府宣化县天宁寺在府城西唐建名龙兴明洪武间改今名国朝雍正五年僧祖慧募修宏仁寺在城西一里明万厯间郡人萧云举创建国朝康熈二十九年左江镇唐光尧等捐赀重修俱有碑记青山寺在城南十五里罗山寺在城北二十里相传葛洪置丹炉修炼于此明嘉靖八年副总兵张祐建亭其上名仙迹亭䕶国寺在城内东南明万厯间建国朝康熈三十一年左江镇唐光尧左江道吴中正捐赀重建有碑记三清观在府城北宋建明正统间重修嘉靖十五年知府郭楠修复改建府城外之东梓潼观在府城北龙溪观在府北宋建三官堂在城外东北三里明崇祯间建国朝顺治十年知府葛天骅修康熈四十五年左江镇标卲三异等捐赀重修有碑记𤣥天阁在城外西隅其西匾曰岭表通衢其南匾曰𤣥天寳阁旁有楼题曰寳月楼白衣庵在城西门外明万厯间建国朝康熈四年左江镇全节重修有碑记西竺庵在城西门外康熈十一年郡人萧元举等重修有碑记石台庵在城南十里宋建明永乐间重修准提庵在城西五里明建国朝康熈四十七年郡人徐世昌捐赀重修地藏庵在城西二里康熈五十三年士民施宗典等助赀重修养济院四十间在北门外白塔街康熈六十一年知府黄之孝建横州报恩寺在州城外北宋嘉定间建元至顺及明永乐嘉靖间俱重修佳胜冠于州治国朝康熈二十四年重修寿佛寺即应天禅寺在州南宝华山小坡上旧有二禅师居寺常骑白鹿花虎明建文帝寓寺十五年题曰万山第一寺额寿佛禅林亦其手笔龙兴寺在城西一里明陈褎有龙兴寺纪游诗玉虚观在城内东隅宋时建上思州华光寺在州北门内云来庵在城东门外圆通庵在东城外真武庙西养济院在三界庙侧康熈二十三年知州戴梦熊重修新宁州观音寺在州西门外三清观在州东门外文昌阁在三清观北隆安县兴隆寺康熈二十一年重修永淳县祝圣寺在县城西明𢎞治间建国朝康熈五十八年募修知县凌森美匾其殿曰放大光明有碑记飞来寺在县北陆离山畔木石完好不修亦不壊养济院三间在西城外康熈四十二年知县徐鳯池建育婴堂三间在西城外康熈五十六年建太平府崇善县积庆寺在府城北元天厯间建明洪武间重修弥陀寺在城东明景泰间建正德间知府徐天泽修国朝康熈九年知府髙不矜重建三清观在府城东养济院二间在西门外康熈四十五年知县王符震捐建左州金山寺明时建国朝康熈四十七年知州李铨修永康州观音寺在州城东门外育婴堂在观音寺旁宁明州真庆寺在思明㕔治西元至元二十七年总管黄克顺创建明宣德七年知府黄重修嘉靖七年土官黄朝迁东隅水月庵在东城外四边鱼塘架梁以济西竺庵在东湖上准提庵在治东明江马头三官堂在小西门内观音堂在西台沼中旧名云栖庵四面俱水颇称幽静江州土州报恩寺明万厯间建国朝康熈五十九年修下龙司广福寺在城东三寳寺在城东青龙庵在城东镇安府归顺州滨山寺在州治东玉皇阁在州北观音阁在州北明万厯间建奉议州观音阁在州南门内明万厯间建向武土州万寿寺在州北顺治十五年建万福寺在州前有土僧住持香火都康土州观音阁在州治北郊外妙谈山下上映土州观音庵在州治西南下雷土州观音寺在州城内康熈二十五年重建柳州府马平县大云寺在府城西南仙奕山下唐宪宗时刺史柳宗元复建有记天宁寺在城南天马山即灵泉寺开元寺在北门外刘贤良祠左宋建吕本中有柳州开元寺夏雨诗明万厯十三年重修华容寺在府城内康熈二十年提督哲尔肯建鱼峰寺在立鱼巖中玉帝阁在府城镇粤楼右养济院在北门外一里雒容县报国寺在县东郭外福圣禅寺在县东北西眉山罗城县多吉寺在县城北鳯凰山麓康熈四十年重修方广寺在县西九里古柏葱郁河沙寺在平东下里康熈四年夏旱祷雨灵应土人重修永兴寺在平东上里丰安寺在县东九里安宁寺在布政里知县于成龙重建各贲寺在县东一里开元寺在县西七里𤣥帝观在东门外一名梓潼观燬于火康熈五年知县于成龙重建柳城县龙峩寺在县北乡明洪武初建国朝雍正五年修南山寺在北乡古里感德寺在县北关外普照寺在东乡比和里功德寺在大社里旧县村金龟观在北乡东里观音阁在感德寺后准提庵在县西门外融县广化寺在县三里下郭厢明嘉靖间建恩寿寺在古顶村离城十五里东良寺在县东良村髙钖寺在县髙钖村离城三十里髙峰寺在县四十里谢村报恩观在县南五里宋时建海㑹庵在水东长庆坊离城二里囘龙庵在海㑹庵侧懐逺县巩城寺在县北七十里明万厯间建国朝康熈二十九年知县刘祖舜修象州景德寺在州城南明时建寂照庵在州城东来宾县龙洞寺在县西十里有石佛髙丈余金峰寺在县南四十里地藏寺在县西三里庆逺府宜山县西竺寺在府城西关内旧名西明宋治平间改今名明建文帝云游寓此香山寺在南关内寺左有书院即赵清献讲院故处西华寺在城西七十里羊角山福山寺在德胜镇康熈三十年重修大观寺一在城西一在德胜镇寿山寺即三寳寺在河池所东北旁有梓潼阁石门天桥境地幽雅广化寺在南山上有四贤堂祀宋冯京赵抃吕璹黄庭坚四人𤣥妙观在府学东元真观在河池所东有钟相传能变化入水与龙鬬所民以铁索系之不敢悬击观音阁在府北江郡人髙翀建并有梓潼像康熈二十一年部堂麻勒吉重修河池州大观寺在州东北康熈六年知州王玉麐建飞来寺在降洛里宋建国朝雍正七年修观音阁在城北康熈三十一年知州黄志璋修四十七年知州秦国辅重修天河县湘山寺在县城北宋时建圣寿寺在方山康熈二十五年知县黄湂修四十六年知县萧旼重建思恩县陈藤寺在县北十里景德寺在城外环江渡东宋时建飞来寺在县西北镇宁乡观音阁在城北明万厯初建国朝康熈三年知县翁世庸修雍正三年知县梁楷重修茘波县兴化寺在县城南一里大士庵在南门外山巅南丹土州延寿寺明成化间建永顺正土司多灵寺在司东八十里多灵山上南汉时建明末圯国朝康熈元年修复思恩府观音堂在府南城外水月庵在府南关外东河边明建国朝康熈初年修内有准提阁武缘县三宝寺在县东城康熈九年修寿宁寺在县南门外罗衣寺在县西永宁七图三清观在县东城内分司左康熈十一年修灵水观在县南二里康熈十一年知县庄振徽重建养济院在北门内明万厯初知县陈一厚建国朝雍正六年知县艾光绂重建宾州报恩寺在州东门外宋建旧名寿宁明洪武间改今额白鹤观在州南三十里八景之一养济院六间在西门外迁江县景福寺在县东宋建青霄观在县东南上林县三教寺在县东南古建国朝康熈四十五年修知县田㴶碑记胜业寺在县西南一里中祀唐韦厥玉虚观在县东宋建养济院三间在北街田州土州报恩寺在州东门外明正统间建国朝康熈六十年土知州岑应祺修𤣥帝观在东门外练山庵明崇祯间建国朝康熈五十二年土知州岑应祺修下旺土司观音庵在司右蓬山中甚灵应旧城土司崇真观在司前一里明天顺七年建泗城府大佛寺在府城隔江西岸明万厯间建国朝康熈五十六年土知府岑齐岱修三清观在府城南明崇祯间建国朝康熈五十六年土知府岑齐岱修养济院在大街一层三间雍正八年知府祖良范新建西林县观音寺在县南门外直𨽻郁林州宝相寺在州南门内元建明洪武间重修𢎞治间复建陈昌有碑记国朝康熈十三年知州孙䕃光重修鳯凰寺在州西四十五里欧樟宝山寺在州东南圆珠寺在州北一百里龙平善宁寺在州北一百二十里平阳元妙观在南门外一里观音堂在城南半里养济院在东门外一里康熈四十一年知州洪元懋建二层八间五十八年知州刘斌修雍正五年知州佟世俊重修博白县宴石寺在县城西南六十里南汉太守刘崇逺建普明寺在城南唐元和间建𤣥妙观在城东明万厯间知县谭岳修紫阳观在城西南六十里养济院在东门外北流县寿佛寺在县东北元至正间建明万厯间重修元妙观在寿佛寺西灵寳观在勾漏石峰韬真观在勾漏山南汉时建宋吴元美有记六祖阁在东城外一里康熈四十二年邑人曹振宸倡率重建养济院在东门外康熈五十一年知县万萧铎修陆川县报恩寺在县北金霞寺在东巖山顶僧祥普建四山环绕清溪引流自寺后直通香积㕑元妙观在报恩寺东修竹庵在城东八里山谷中茂林丛竹占地颇幽雅邑僧一清建妙峝庵在城东十里泉石环对为邑名胜三教堂在县南养济院在北门外兴业县庆元寺在县北城外观音阁在县城外东真庆宫在城外西一里祀𤣥帝养济院八间在城外东墟街康熈二十五年知县陈瑄建五十九年摄县事梧州府通判程本毓修广西通志卷四十三广西通志钦定四库全书广西通志卷四十四古蹟粤西山水竒秀甲天下别详纪载若夫名贤硕彦宦逰之所经歴武功炳赫有如伏波铜柱仙踪灵窈有如稚川勾漏文采辉耀有如颜延年书堂栁子厚碑辞孝义可钦可慕有如汉丁郎故宅宋李融州故里或蹟存而名着或其蹟已湮而述古者尚艳心而弗置风流所寄视夫襄阳孟亭道州古驿何轩轾焉仙人之石莫王之矛迹虽不经里俗相传存疑已耳至于青燐黄土没世既乆而禁樵置守厚徳垂焉可谓贤愚同尽乎志古蹟桂林府临桂县始安故城汉置县呉为郡梁后皆曰桂州宋南渡为静江明为桂林子城唐总管李靖筑为门四周三里十八步古外城周三十里大中间蔡袭筑外城北又有夹城周六七里光启中都督陈环筑旧志独秀峰及桂岭皆在夹城中大畧包山并江以为固遗址今多不存外城方六里宋经畧余靖筑元至正间更甃以石谓之新城即今府治案莫休符桂林风土记作陈可环福禄县在县治东唐武徳初析始安县置贞观中省入临桂汉城在县治东北相传汉军伐南粤时筑遗址尚存榕树门即古南门在城西府学前郡人祀汉寿亭侯于上明杨基诗榕树城门却倒垂即此也唐时筑门上植榕一株岁乆根节盘错跨于门外若天成焉元至正间其树忽枯平章额尔吉纳祭之旬余枝叶复茂明洪武八年展南城凡旧基皆毁而此门独存上有亭正徳间御史张钺题为应奎楼嘉靖初御史谢汝仪改名仰高旧谯门宋尹穑有记万寿殿在独秀山南元时以顺帝潜邸建明改建靖江王府第蒙古字学在字民坊元延祐丁巳总管梁国栋以廨为学设教授学正各一员明罢之旧贡院即旧学地腾仙门西南鲍同有记颜延之故宅在独秀山下中有读书亭后改为兴福寺宋之问故宅在府城南二里即元山观后名真山观案柳璧元山观记景云初之问左迁爱其地清致卜轩榭之问殁夫人孙氏以为观后五十余年夫人族弟仓部郎中成来为观察命璧作记赵观文故宅在石城西门外旧址为临桂县学虞沇故宅在雉山下沇字叔子尝守雷州盖北客也避地于桂桂人陈方彦以其地畀之卜筑尚书孙觌诗序有万山环立二水交流之句一时士夫留题甚衆如副使陈兖经畧李弥大枢密路允廸皆有唱酬马王台在叠綵山顶五代马賨建遗址尚存独秀台在城上西北隅熙春台在八桂堂后东楼在东江门上唐于邵有宴东楼序南楼在转运使㕔前宋经畧使张栻记叠綵楼在叠綵山风洞之右魁星楼在府城上东南隅国朝康熙二十一年巡抚范承勲建谯楼在阳桥北大街明解缙书永镇三江四字为额储书楼在城西南隅桂林书院后逍遥楼在城上东北隅唐颜真卿书逍遥楼三大字刻于石宋崇宁元年安抚使程节重建改曰湘南李彦弼记元平章额尔吉纳新城碑在楼下明远楼在府治元时建虞集有记榕溪阁宋黄山谷南迁过桂维舟榕下后人为作榕溪阁张南轩刘克庄俱有诗沦漪阁在城南宋陶弼有诗棠隂阁在城上宋张孝祥有记奎文阁在府学后元时建圆通阁在东江门外青罗阁在雉山寺宋孙觌有诗后经畧使张栻即故址建禊亭冷然阁在刘仙巖上泛緑阁在揭帝塘之旁宋时建藏圭阁在宣成书院漓山阁在漓山明张鸣鳯有漓山阁醉归记桂林馆在府治西宋静江通判江应辰有记八桂堂在府东北隅揭帝塘上宋绍圣中知桂州程节治圃筑堂有熙春台流桂泉诸胜李彦弼为记乆废又八桂堂在府治明守罗用诚建五咏堂在独秀山下读书巖唐大厯中观察使李昌巙建学其下宋元祐间桂守孙览考旧址建堂并刻颜延之五君咏于内榜曰五咏清简堂在府治又有平易堂桂山草堂在桂山麓明宗室朱静菴建燕清堂在巡抚署后明景泰间巡抚李棠建有燕清八咏诗并序懋徳堂在独秀山南明嘉靖间靖藩建潘恩有记雨华堂在龙隐巖东平刘无欲书雨华堂三大字僧慧澄刻石世节堂在龙隐巖宋嘉定八年二月莆田方信孺新桂林西漕台㕔事为世节堂长沙易祓书三大字扁磨厓于巖侧阳亭在文昌门外面漓山瞰阳江张南轩有仲春过阳亭诗瑞莲亭在医学西元㢘访经歴郭思诚建至元乙亥学前莲池开有并头者因以名亭烂柯亭在隠山朝阳洞前内有石棋枰孙抗诗片石充棋局即此大空亭在刘仙巖麓国朝康熈二十四年巡抚范承勲建超然亭在府城西山宋折彦质诗有叠峰㫁续天容缺高嵒萦纡地势悭之句碧浔亭在城上东北隅唐大中初韦瓘建巖光亭在华景洞之前有石棋局烂柯石唐元晦建望江亭在叠綵楼之右明正徳间太监傅伦建粤亭在城北叠綵巖后唐元晦建元㢘访经歴郭思诚重建更名拱极刻宋朱晞颜诗于石后燬明正徳间太监傅伦复建名拱辰宗玺为记所思亭宋范成大建张南轩有所思亭海棠初开折赠两使者二絶句碧虚亭在七星巖栖霞洞口旧名齐云宋范成大重建更名碧虚有铭南熏亭在城北虞山寺左侧宋张栻建后燬元平章额尔吉纳重建销忧亭在四望山麓唐元晦建拱北亭在府城北明景泰五年建癸水亭宋范成大以古记癸水绕东城永不见刀兵因作亭于水上有癸水亭落成示坐客诗蒙亭在伏波山巖之左宋嘉祐间经畧呉及建李师中有记光月亭在伏波山东北卦徳亭在隠山宋管湛建陈孔硕有铭招隐亭在北牖洞之前宋詹体仁建俟徳亭在潜洞口宋嘉定中管湛建拜表亭风土记北接碧浔南连望月东俯长河西邻雉堞尚书卢匡建东山亭在城上东北唐建今废一统志府之东门有大亭枕江与望月楼相接案楼见县志在独秀峰下诸葛亭在宝积山上明都指挥使耿良建塑武侯像于中所据最高桂城之景一览可尽成化二十一年太监刘㫤重修朝阳亭在水月洞上宋干道间僧了元建张孝祥有记梅雪亭在旧府园中宋安抚机宜韩廷玉建张栻题额訾家洲亭在城东二里訾氏故居唐元和十二年御史中丞裴行立建栁宗元为记刻石又有望月台骖鸾亭在龙隠巖之左宋范成大建后废明成化庚子御史戴中总兵白玉复搆亭其上更名怡云正徳壬辰御史舒晟重修石壁鑴怡云亭三字今尚存听月亭在栖霞洞前国朝康熙六年僧浑融建云崖轩在漓山南壁下宋方信孺建明万厯间知县邵以仁于信孺所鑴诗前建屋榜曰古云崖轩因祀信孺及范成大提学刘应祺熊惟学总督刘继文相继修葺无倦斋宋建在经畧使㕔事西张南轩有记因而园在巡抚署内国朝康熙二十一年巡抚郝浴建并记仙人迹一在刘仙巖一在伏波巖九疑山碑汉蔡邕文并隶书格古要论旧志云在广西今失考桂林石瑞唐太宗时桂州献石瑞文上有字曰圣主大吉子孙五千嵗平蛮颂碑九域志唐李靖为岭南安抚大使有平蛮颂碑韩云卿撰李阳氷篆额大厯十有二年立旧志大厯磨崖在虞帝庙案李昌巙任桂管观察破西原贼吏士为刻平蛮颂正大厯时即磨崖石刻九域志所云平蛮为靖而碑立于大厯误雪崖二真书在漓山旁有佛像下鑴唐僧智深为合浦令吕兴造又朝阳洞三字宋张孝祥书水月洞三字谿园居士书谿园者宋静江倅呉亿之别号雉巖两字在雉山刘晞书即里人隠居辰山者仙李巖三大字在七星山洞宋李弥大书宋张南轩尊五美章真书石刻在弹子巖右巖壁上其郡文学长沙陈邕有跋云广汉张公栻书于桂林治事㕔桐庐詹公仪之命鑱诸石俾凡临民者皆目击心存力行无倦时淳熈甲辰冬至日宋元祐党籍碑在龙隐巖宋狄青平蛮碑在龙隐巖外石壁高州石屏记碑宋洪迈撰文朱晞颜跋刻于龙隐巖招隐山三篆字在隠山范石湖书又招隠二大字张敬夫书新开隠山记唐防御判官呉武陵撰衙推韩方明八分书并篆额明靖江悼僖王墓在城北尧山详见本传又诸王墓俱在山麓明桂林衞镇抚司张礼墓在城北拱极楼西明广西都指挥佥事杨观墓在城东湴塘尾明云南按察使龙韬墓在城东三里将军塘明巡按北直𨽻监察御史刘琚墓在城西南教场侧明云南按察使包裕墓在城西官田明湖广左布政使徐干墓在城东豸山脚明巡抚延绥都御使萧淮墓在城东三十里东岸村谕祭葬明吏兵工三部尚书赠太子少保屠楷墓在城西古山麓谕祭葬明户部员外郎李仲僎墓在城南十五里平山村明太子太傅吏部尚书建极殿大学士赠太保吕调阳墓在北闗外狮子岭谕祭葬明巡抚南贑福建都御史殷从俭墓在城南十五里平山村谕祭葬明应天府丞太仆寺卿张文熙墓在城东三十里垜钱山麓谕祭葬明分巡雷琼道按察副使洪敷诰墓在城东七里店明应天府丞光禄少卿吕兴周墓在城南二十里李家村明广西总兵官挂征蛮将军印童元镇墓在城南三十里白竹舖明镇远知府张宗炜墓在城南六十里刘家庄明兵部侍郎张同敞墓在城东六里竹桥村国朝广西镇守将军三等伯线国安墓在城南三十里枫林村明义姑张氏墓在城北拱极楼西义塜宋淳熈间经畧刘焞于南寨门外置南义塜绍熙初经畧朱晞颜于通道桥侧置西义塜命僧㸔守刻碑记事元至正乙亥都元帅多尔戬命西山资庆寺僧昙惠为万丈塔在城北五里丛塜桂林之俗拘忌俚术方隅日月小不合至服除弗治宅兆宋干道间范成大与民期约以秋八月十五日皆葬所亲否则即以不孝不道论至期收葬者什九其无亲识及子孙漂零者官为聚而穸之于城北各以石揭其姓名不知为谁则云旧在某所使后可访混入穴中狼借不分者尚数十担合二大塜为文祭之父老以其文刻石于西湖隠山潜洞灵川县古县治在县治东南五里旧学基在县西一里吕仙山之东元初迁于县南大象山之西至元二十九年复徙今地大龙驿旧名银江站在县东元至元间镇南王征交阯所设者今半为民居半为古学基大榕馆在县北三十里明建枕流亭在滑石舖十里旁有道乡泉碑明万厯间知县蒋一葵因宋邹浩北还经过此赋诗有惟有流泉声似旧凭栏重聴响潺潺之句故名立碑亭侧宋太宰李邦彦墓在县西三里龙田巖之南明应天府尹赠工部侍郎张孙绳墓在甘棠舖明浔甸知府张言墓在县社山村双女塜在县南四十里半云山旁高十丈周围二里俗传舜二妃葬于此普瓉塜瓉灵邑人为安南都䕶没葬于寿圣寺之北寺即其旧宅兴安县古城在县治西北隅遗址尚存又县治北三十里亦有古城曰上城东城西城北城今莫考临源县唐初置在县治南乡廖仙井之旁遗址尚存全义城在县治东二里居民犹称全义坊唐柳子厚全义县北门记即此地秦城在县治西南四十里旁有秦王庙盖始皇二十有三年筑以限越者城今废庙尚存宋曹辅有诗越王城在县治越城岭西南汉高后时遣周灶击南越越据险为城灶不能踰岭即此黄城在县治西五十里相传黄巢宼桂州时营垒于此遗址尚存唐承裕故宅在县北二十里五代时承裕移家于此里人至今唿为唐家宅清风亭在县西三里桥侧白云亭在县东一里听松轩在县城中素位轩在县署明知县周鳯翔建解缙有记宋唐介祖墓在县南龙山宋安抚使蒋允济墓在县南八十里元都事赵元隆墓在县蓝田弄山阳朔县故城在漓水东二十里隋开皇中置古乐州城在县治南二十里白面村山下唐武徳间置乐州于此熙平县在县治东北晋置后废今县治东北四十里有兴平墟即其地以熙兴声相近而讹归义县在县治西十五里寨山下唐武徳间置贞观八年省又坝州古城旧传乡民于农隙时教閲其中曺邺故宅在县北一里龙头山下又读书巖在县东寨山巖明解缙有诗曹学佺有记读书楼在县学左临江元时因宋万云亭旧址建读书楼周鲁竒有记明成化间知县杨纲重修布政黄镐仍取万云二字额于楼鑑山阁在县南一里碧莲阁在学前文㑹堂在县学东宋建万云亭元延祐间县尹严敬改立唐福有记凌虚亭在县北溪邉仙人亭在都满村孨山顶亭内列石桌唐时有刘道人尝于亭中弹琴曹邺之有聴琴诗莫王古矛案莫王龙城人因征战后为神此地显应䕶国遂封王享祀血食当时所持之矛重百余斤尚揷木巖仙人棋在西门外碁巖山相传异人尝对局于此徐正卿有仙人好博奕时下幽巖中一片苍苔石落花长自红之句呉威南将军薛翊墓在威南山下晋都督诸葛齐嚣墓在白沙宋进士诸葛文庚墓在蜜蜂巖山后唐毛公墓在䕶国寺东贞观中奉使交阯道卒葬于此五代莫氏墓在都乐山下宋南丹酋长莫公晟及延甚皆其后宋黎桓祖墓在县东南白面寨江东一里桓五代时遁入交阯宋初封郡王宋朝请大夫赐紫金鱼袋莫知微墓在进贤里下村元达噜噶齐墓在县治后栗树下有碑存字迹磨灭不可识明参议诸葛平墓在蜜蜂巖永宁州古县唐分始安地置明洪武初改为古田隆庆间又改县置州故城在州治南三十里四山环抱慕化县晋常安县地梁为梁化郡隋废唐置县宋嘉祐中省为镇属古县今州治南有常安镇百寿巖石刻相传廖扶家有丹砂井族饮此水者皆百嵗宋绍定间知县史渭因鑴百寿字于石崖明豫章人刘綎为㕘将有诗刻于壁永福县理定县在县治东四十里隋省唐复置宋迁清音驿在今县治西北元迁权塘驿在今县治西南明正统中废县为堡嘉靖间知县林天荣重筑砖城高三丈五尺延袤二百余丈王世则故宅在县北鳯巢山之阳忠义门在县西毛峒里宋时为李珙立甘泉亭在县北遗址尚存义宁县广明县在县治东北唐末湖南马氏置宋初废今有古城墟唐子方故宅在旧县前厯宋迄明屡经兵火不燬国朝康熙五十三年其裔孙拆建于城内案子方初贬英州别驾后官㕘知政事赠礼部尚书谥质肃义宁县学四大字宋淳熈间张栻知静江府按县至义宁书刻于石屐齿痕在智惠江口石矶上江口有英显公庙石矶高丈余长濶各五六尺平坦莹洁屐痕宛然可观相传为蜀汉将武当灵蹟全州零陵郡汉置后迁郡治于泉陵谓之小零陵隋废入湘源县故城在州治北三十里曰梅潭城址濠堑尚存俗称改州洮阳县汉置隋废入湘源故城在州治东北三十五里即今改州滩湘源县在州治西七里即今柘桥隋置五代时马氏徙县改曰清湘于县置全州宋元皆因之明洪武初城废明经院在州西南宋淳祐中知州邓均为唐徳柄兄弟建登春台在栁山侧宋守林岊建碧梧台在州西宋守林岊建并记镇湘楼即州城大南门旧名湘春楼宋守陈岘有诗景定初州守蒋季忠重建四年彭杰重修更今名呉泰记翔鳯楼在州学北鳯凰山嵴明天顺间佥事袁凯建题曰逍遥后更名全宁正徳甲戌州守顾璘重建改今名照红楼在州圃其旁有万屏楼楚南伟观楼在州城中一名高秋楼宋守陈岘有诗水月楼旧在城西二里慈恩寺旁宋端平甲午徙于恩徳乡古雷洞去城一十五里皆山阁一名万象阁在州治旁宋绍兴间清湘令安圭建杨万里记又有皆山亭卷烟阁在州城西二里磐石寺山椒宋守刘学裘建朝京馆在城东北三里宋宝祐五年州守梁均因盍簪堂故基建赵希记宜湘馆在城东率性堂在栁侯祠后宋守赵必愿建魏了翁记双松堂在州署中宋黄庭坚有诗双梅堂在州署北读书堂在栁山之阳夫子燕居堂在栁山宋守赵必愿建后燬明州守韩忠复建近民堂在州治内东隅宋守曾颖茂建林寿公记其西有中和堂仁寿堂环秀堂在州圃中宋王安中书额刘岑作记万桂堂在州学东甲亭在湘山岭眺览郡中如在画图宋守张孝忠有记函秀亭在湘山潄玉亭在龙巖后宋守黄伸建以巖泉琤琮如潄玉故名合江亭在望江门外完山上明守顾璘建又建有瑞芝亭欣欣亭宋李大异有诗二絶原注在全州作濯缨亭在磐石宋折彦质有诗依緑亭在州圃中宋守陈岘有诗晚静亭在莲池上揽翠亭在镇湘门雩亭在镇湘门外全胜亭在湘山露胜亭在湘山半峰之间明正徳甲戌州守顾璘建镇湘亭在宜湘渡有本亭在栁山中秋高亭在栁山之阳又有曲水亭俱宋守赵必愿増建应泉亭在栁峰之半旧有达泉乆涸明守顾璘浚得之并以名亭俟贤亭在应泉亭上甲峰亭在率性堂左下至极高明亭并明守顾璘因宋林岊栁山书院遗址重修载张灿记案旧志作宋王禹偁建禹偁未尝守全张孝忠甲亭记有王黄州所谓江山猿鸟云泉竹树为天下甲此亭皆具之语当以是误寸月亭在率性堂右张鐄有诗熙熙亭在寸月亭后咏归亭在燕居堂下又有静观育徳诸亭翠光亭在能仁寺魁瑞亭在洮阳驿傍莲花池广利亭在歌陂潭昇平亭在昇乡文家桥聚贤亭在昇乡宜湘市田心亭在平塘广济亭在黄沙渡孝诚斋在州学中宋学士陶崇墓在昇乡安道市翁仲石兽尚存宋银青光禄大夫刑部尚书唐承裕墓在城西官道觉山舖下明右通政使黄骥墓在栁山之原明户部右侍郎陈琬墓在湘山寺北仁寿山谕葬祭明监察御史萧珪墓在飞鸾桥南卸水岭嘉靖戊申知州王莹之为立神道碑明左佥都御史陈瑶墓在能仁寺南明太子少傅兵部尚书张灿墓在胜全山谕祭葬明少傅户部尚书蒋昪墓在七里桥谕祭葬明工部侍郎蒋曙墓在昇乡栁浦巡司对岸谕祭葬明工部侍郎蒋淦墓在昇乡官道深溪舖谕祭葬明谨身殿大学士蒋冕墓在尹家塘谕祭葬明总兵官武毅墓在长乡玉柱巖侧明工科给事中姚伯善墓在湘山寺门内东隅天顺间奉诏採木岭表道卒湘源葬于此明广东道监察御史太仆寺卿曹学程墓在湴塘谕祭钦表孝子曹正儒附葬墓道灌阳县观阳县呉置隋废入湘源萧诜复置唐初省上元中复置在县治西二十里雀儿山下月冈公馆在县北六十里四友堂在县治西隅宋淳祐中县令黄子成建江万里记爱道亭在城北台山顶邑进士李高建其南有观澜亭亭西又有皆春亭北亭在北门外二里栢亭在县城北三里古栢下因以名明知县刘篪有诗石匮闗亭在县北八里石匮归樵为八景之一又十一里为南湾亭赤头冈亭在县北二十里思栁亭在县城西三里通真巖后明全州守顾璘建王楼山亭在县西三里明顾璘建曲水亭在县北五十五里登瀛桥侧与古昭义闗对峙石分曲字中可流觞昔人方之兰亭明碑在大觉寺载岳武穆讨剧贼功其石光明如镜十步外可鑑毛发碎于兵燹文不能备録仙人迹在县西三里王楼山上有二仙人迹宛如跣足影于石上马蹄石在县南七里华山其上一大石方五六尺甚平正具四大马蹄明监察御史杨鏊墓在丁塘去城四十里明监察御史李高墓在县城二十里绵谷庄平乐府平乐县乐州本平乐旧县唐初置后改为昭州宋大中祥符间徙州治故城在府治西南三里荔江口孤州城即古州在府治东南四十里名胜志云相传隋唐时筑唐中书令崔元晖为武三思所谮贬古州司马被杀于此永平县在府治东北东乡里唐证圣元年割永平乡置宋开宝中併入平乐茶城县名胜志县治津平里虎埠江口有废茶城县址沙亭县在府治东南十里唐武徳间置贞观间废今走马坪即其故址崑崙城在府治东南四十里镇粤台在城东一里今为寿佛菴筹边楼在城东南元万户刘克刚建至大四年徙于城西南皇庆元年㢘访佥事唿圗克徙旧所后燬国朝康熙三十一年知府陆钟吕重建三瑞楼在城西又名七松楼卷雨楼在子城西书云楼在府城南政平楼在府治前今改安定门楼元吕思诚有云䕶山容檐外立月将波景槛前浮之句昭文楼在府学后明宣徳十年建绘古勤学者于壁以劝励多士提学佥事何自学有记宁远楼即府城西门楼其北门楼曰镇夷鸣阳楼在旧平乐署内今属学院署鳯凰楼在鳯凰山巅太和宫前又有鸣冈亭揽辉亭府志俱在鳯凰山江楼在城东袁太常景星建着有江楼二十咏景极幽胜清华阁在城北仙宫岭下宋邹浩寓昭州时建有记来仙阁在仙宫岭下旧名澹翠宋守王藻以邹浩有偶向人间作谪仙忽然来此住经年之句故更此名拾青阁在仙宫岭宋邹道乡寓舍徐俯有诗双榕阁在府东二里江边踞双榕之间元秦竹山诗风撼双榕老树秋谓此天绘阁在城北北山寺中宋邹浩常居此天绘亭夷坚志昭州瘴毒地而山水颇清婉郡圃有亭名天绘建炎中郡守李丕以与金年号同欲更之有范姓者为易名清晖后李视积壤中有片石载邱寺丞濬所作记其畧云予择胜得此曰天绘取其景物自然也后某年月日当有俗子易名清晖者可为一笑考命名之日与此不差其地在西山寺前背依金岭面漓乐二水宋邹浩有诗明秀亭在城南门外元刘怀远有诗明蔡云翰有记十爱亭在城西北宋郡守梅挚建有十爱亭诗梅公亭在城东宋梅挚建以昭州所为诗及五瘴説刻石嵌扵壁观风亭明嘉靖间副使伍箕有观风亭写兴诗今莫考其地翺风亭宋邹浩谪昭时尝舍王进士拾青阁王于山腰松竹深茂处筑亭避暑浩为题此名有记直节清踪亭在感应泉旁明成化中知府袁衷因旧亭改题此名又有直諌流芳亭嘉靖间建点翠亭在漓乐二水间印山上又名印山亭明正统七年知府唐复建曹学佺有印山点翠亭落成诗国朝康熙四十八年署县事张载龄重建雍正八年知府袁承糼重修逢年亭明崇祯间平乐知县郑圭建县志未详所在今莫考贞心亭在城北青狮山下明知县郑圭为所千户刘登凌建胡廷宴有诗洞仙亭在仙宫岭下国朝知府杨荣䕃建环亭皆池池中遍植芙蕖为一郡胜地得月亭在城北即明唐吏部逸我山庄旧址国朝康煕二十二年副总文养谧建总督呉兴祚题额北山亭在城北明陈公相有诗溅珠亭在城东滴珠巖俗唿接官亭清香亭在平乐旧治内宋知县杨汝济建于亭外凿池种莲州守呉绎题额得志轩在仙宫岭下木梁塘宋邑士张云卿所居邹浩有记拱北轩在仙宫岭下宋邹浩建自为记宛在园甘坦斋别业在桃竹池之中央梅园在天绘阁后宋邹浩有记并作拱梅亭诗金沙泉在府治东南隅即唐李商隠诗所谓绳烂金沙井是也邹道乡祠堂碑记宋张栻撰鲁般石在东乡榕津渡相传鲁般所凿唐儋州司马蒋季昶墓今莫考明冡宰严起恒墓起恒山隂人明季死难藁葬南宁青山桂王为立鑑湖先生石以志后其次子文驯扶榇归里经平乐装尽不能归遂葬于津平里之杨梅村羣鸦数百遶墓而啼土人至今传以为异明平乐守将朱旻如墓在城北得月亭西冈余见本传万人塜在城西南更鼓滩上罗定都司呉钖绶等战没处事见名宦传恭城县谢沐县汉置隋废水经注谢沐在冯乘县西乐水贺水及灌阳之观水皆出其界案今在县境又在贺县境故城唐置在县治东鳯凰山下三面逼江废址犹存今名老县基明成化十三年知县夏玮移徙黄牛冈之原即今县治御史堂在城东五里宋周渭故居秀峰罗列溪水环流去居里许又有御史台即蟠驼石马迹石在县北六十里石上印马迹者三傍一石状类人其色红紫遇旱童子赤身以泥涂之即雨泥净雨止乡人春秋祀之宋叶靖墓在县西相传去墓十里旧有大悲寺元丰初客有叶姓者宿于寺口占诗云明朝蓬岛去白云满头飞翌日未启扄而人马遽失时疑为靖云富川县故城在县治西南七十里钟山下自汉至元皆因之明徙县于霭石山前今废为堡冯乗县在县治东三十里去贺县治北一百二十里汉置界内有冯溪因名唐析县北地以入江华宋开宝间废绥越县在县治南梁置隋省入富川龙平县故址详见昭平一作在县牛庙寨后明嘉靖间里民钟秉釡掘地获旧县印于此广阳岛石刻在县一里巖洞䆳深石壁絶高处有石成广阳岛三字逺望分明近视如擘絮状贺县临贺县即今县治汉置呉为郡唐于此置贺州明初州废桂岭县在县治东北汉属临贺郡晋改曰兴安隋开皇十七年虞庆则讨平李世贤于桂州将还潭州临桂岭观眺形势谓此城险固十八年改县曰桂岭元末废封阳县在县治东南百里汉置在封水之阳故名即临贺水也唐贞观元年省九年复置宋开宝四年省入临贺县为信都乡荡山县在县治西南梁置隋大业二年省唐武徳四年复置宋开宝四年省入临贺望云楼宋守黄尚贤建今莫考清音阁在县西五里宋守谭良佐建旁有瀑布巖故名十箴堂在县治内宋周必大十箴刻于石中和堂在旧州治荔枝亭宋守谭良佐建今莫考青石在学宫侧明崇祯四年修学掘得之高四尺五寸濶二尺五寸内生白线花纹邑之山水图形隠然如见铜钟在三乗寺重千五百觔声闻数十里上有大汉大宝四年九月辛酉制数字秦碑在县苍梧门外龙母庙神乃秦人碑备述其灵异烈女碑在县庙中唐苏许公笔幽山丹甑记在县西唐太和五年李邰撰荔浦县荔州城唐置寻废在县治西四十里周数十丈高丈余基址屹然故县呉置在县治西永苏里荔江之浦故名明洪武元年知县冯宥始筑土城滨于江寻徙后山即今县治永宁县在县治西北五十里呉曰永丰隋省唐复置曰丰水五代时湖南马氏更名永宁宋熙宁四年省为镇崇仁县在县治西南唐武徳四年置属荔州寻废又澄贺县在县治西二十里基址犹存统志作澄河杨文广城在县治西二十五里宋杨文广征蛮过此筑土城以居址尚存献花亭唐大中二年李徳裕贬崖州司户次荔州邮亭有数女执花来献故名地莫考芙蓉亭在县南城外宋陶弼明刘泽有诗表节亭在县官渡南岸铁㡌在小木巖之旁约重二百余觔俗传宋杨文广征蛮时遗此歴年乆远光彩如新有冶人利其铁随即昏毙乡人有恙对铁㡌祷之辄应铁鎗在小木巖之后红山之上俗传杨文广所遗莫王墓在县西永苏里修仁县建陵故城在县治西三里呉置武龙县在县治西北唐贞观初置属晏州十二年并省入建陵青山公馆在县治东十五里青山坪昭平县龙平古城梁置唐为富州治明初改昭平堡万厯四年复置六年移还府江西岸即今县治思勤县在县治东北陶唐村之东南唐圣厯元年分置二年于县置武安州开元二年州废以县属富州宋开宝五年省入龙平归化县隋初分置大业初与安乐博劳二县并废唐武徳四年仍置寻皆省案寰宇记归化在县治西北三十里安乐在县治东北五里博劳在县治北三十二里豪静县在县治南百余里梁置唐贞观十三年省入苍梧马江县在县治东南梁置开江郡隋废唐复置县寰宇记观察使殷侑以马援所开更名宋开宝五年省今为马江里迎恩楼明万厯间知县冷茂松建后令萧启贤有端午登迎恩楼诗朝烟阁在应天禅寺之上与古钵山对峙明万厯间邑人邓国材建案山与寺俱在横州鎗蹄迹在陶溪传有白马仙姑显灵于此鎗痕马迹俱存龙平钟在昭平里上铸广西龙平县高村坊开庆元年十二月造飞来钟在县神武观宋樊相阁墓在宁化里明三烈墓在县东事详列女传永安州蒙州唐置领立山县宋时州废明初并废县成化中复置州曰永安迁今治故城在州治西六里濠址尚存正义县在州治西北唐置初名纯义后改正义宋熙宁五年省入立山东区县在州治东北唐置宋熙宁五年省入立山岭政县在州治北唐武徳四年置贞观十二年省立山县在州治东北隋曰隋化唐改立山今城迹尚存文奎楼在州东南仙人掌在州南三里廻龙村旁其掌长约尺许入石约深一寸人辄以幼子姓名志其上冀易长云仙人迹在州南十里上下无路其中足迹五步许光滑如有人行米桶石又名印盒石在古眉崃去城三十里其石内空如桶水涌沙满其年大丰虚则年饥试之屡验仙人石在眉江里石上指爪分明饮仙石在大高村后石梯岭石有源泉相传神仙跪饮其水石上印迹左膝跪右足立宛然可识石鼓在龙定里不见形迹时时有声如雷古灶在州西三里鳯山上夜间时有火光闪烁如灯仙人鎗印在大路旁古心岭相传有三仙人各拖一鎗经过鎗迹深入二尺余并不生草梧州府苍梧县勐陵县在县治西北汉置隋废萧铣僭号复置唐改孟陵宋开宝四年省戎城县在县治西南二十里晋置曰遂城隋改戎城宋咸平四年省以其地置戎墟镇即今戎墟村丹城县一作农城在县治西南刘宋初废其地有铜山铜湖铜坵宁新县在县治东南刘宋置隋废旧志作新宁歌罗城在县治西南六十里隋开皇中贼李世贤筑以屯师处今废澄海营在城西北元置以居土军今废朝台在北冈上刘宋时筑栖鳯台在岭表书院后明翰林程文徳建南薰楼即府南门楼明富礼有赋今改天一楼北望楼在府城东北独秀楼在府前子城上即徳政门楼阳明楼即府城东门楼白鹤楼即府城西门楼大云楼即府城北门楼以上各楼俱国朝康熙二十五年知府陈天植修建六贤堂在府城东宋绍圣中知藤州李亨伯建祀汉陈钦钦子元元子坚卿士燮燮弟壹子廞今废七贤堂在府城东门外宋绍圣中知藤州李亨伯建祀汉郡守陈稚升喻勐陈临呉滕牧唐刺史郑畋宋知州梁适陈执中今废习隠堂在城东省心堂在城东北回澜堂在城东外环长堤前临清沼明知府陈鑑建浣清堂在东门外氷井寺前明成化时建后改梧山第一广益堂在城北大云门外三台山麓又有百花亭案明苏濬君子亭百字碑记苍梧故有百花亭乆圯弗治郡大夫新之复鸠工为亭名曰君子广鑑亭在三台山上明嘉靖四十一年都御史张臬建阅江亭在平定桥南明万厯三年总督殷正茂建控粤亭在桂江西白鹤冈明都御史韩雍建有诗漾月亭在城东明成化时建负东山跨鳄池水光山色照映左右漫泉亭在氷井寺后唐元结建明正徳十六年重建叶盛有记朗吟亭在城东元至正间建内有吕仙像故取朗吟飞过洞庭湖之句一鑑亭在城东嘉鱼亭在城西南之江滨丙穴出嘉鱼故名明韩雍有诗并序鳯凰亭在氷井山上高明亭在城北庆林寺即韩襄毅四角亭址邑人冯承芳建程文徳记拱一亭在城东挹清亭在漫泉亭后山峤之阳明正统间建望仙亭在长行乡郡人李乔木建藤鼓张穆异闻録韩雍征大藤崃贼截藤为鼓者三总制及总兵留一其一在梧州镇府府废鼓弃庑下风雨不坏搏之犹辛气逼人氷井铭在府城东一里唐大厯十三年容州经畧使元结过郡目曰氷井为刻铭于石汉士燮墓在府城西北四里详本传唐桂州防御判官呉武陵墓在府城桂坊桥有石刻云咸通二年七月五日呉武陵之墓明桂王兴墓在府城大江西南山麓高望村明祁阳王墓在大江南岸五量地明工部尚书呉廷举墓在府城东十里界首山麓谕祭葬藤县古藤州在县治河东胜槩坊风土记云今之龙母庙即其址鷰州在县治东五里得隽坊风土记在广法寺前镡津县在县治东北晋置夫宁县唐曰镡津明初县废今为富寿坊安沂县在县治南晋置唐至徳二年改为义昌宋开宝三年省入镡津长恭县在县治西七十里唐贞观二年置属鷰州寻省宁风县在县治西一百里唐贞观五年置宋开宝三年废感义县在县治西一百二十里隋开皇十九年置曰淳民唐武徳七年曰感义宋开宝三年省入镡津弥江镇今为流杯桥藤州儒学今为学岭巅环翠楼在县南即藤江驿楼明洪武五年建绣江郁江二水滙流于左初名绣郁后改今名江月楼在县治东浮金亭旧在县东山宋建绍圣间苏轼南迁尝舣舟登焉元泰定间徙于东山下绣江之上费克忠有记明万厯六年知县陈雅言重修竹雨亭在县东隅明崇祯间知县梁昌建马鞍亭即军阃敌楼在县西光华亭在南城与浮金亭对峙上有石刻宋秦观像及诗石壁在县南二里高十余丈俯瞰江流若赤壁钓台之状明富礼有诗西岳书在县治内二堂之西唐李衞公布衣时上西岳书盖厌隋乱其志奋欲有为而咨之神明之辞也其书亦佳甚唐刺史李尧臣墓在县南葛披岭宋学士李奉政墓在县东白石江西岸宋祭酒李用谦墓在县东古粒舖元尚书布延特穆尔墓在县西登竞村明孝子余全墓在城南鸭滩明御史万祥墓在南山之隂明副使喻汉墓在南山之隂明大理寺正黄聚墓在县西二十里例排村宋秦氏双女墓在东山之隂世传秦少㳺侨寓藤州双女没葬此明节妇龙氏墓在县西莲洞村容县普宁县在县治西三里隋置属永平郡唐宋为容州附郭明初废故址犹存府志即容管故城在县治东半里欣道县在县治东八十里隋开皇十五年置曰安人十八年改宁人唐贞观二十三年改欣道宋开宝五年废新安县在县治西北唐武徳四年置贞观十一年废宕昌县在县治西晋置唐武徳四年改荡为宕属容州建中三年改属禺州唐末废渭龙县在县治西南唐初析普宁县置宋开宝五年废经畧台在永安门外唐经畧使元结建读书台在城东十里江之南崖上昔有渔人系舟崖下闻书声朗彻及早登视无人因名钓鱼台在县西三里唐刺史韦丹尝钓鱼于此远意楼在旧州城南宋时建今废逍遥楼在县东北望野阁在旧州城上今废思𤣥堂在旧州治中宋守王庆曾建有记又建清心堂今俱废友清堂在督府西思贤堂在县城南宋知州谭惟寅建祀唐守元结王翃戴叔伦韦丹及前守王次翁今为南山书院面面亭在县西北大莲塘上唐元结建濯缨亭在县西三里江上石平如砥有罅如紫玉尊受水数斗元次山名之为䨟尊水色澄澈似沧浪故以名绣江亭在县西南江流横陈诸峰环翠为登览之胜明刘嵩有诗宝子亭在县城北登高亭在县城西万松亭在县西北唐时建刘禹钖有诗杨贵妃故里在云凌里其井尚存详山川志景星寺碑唐黔州长史判都督事卢蔵用撰并书开元四年立龙坟在城南明永乐间知县彭清祷雨有应立庙祀之岑溪县旧县在县治西五里遗址尚存后即其地为竒营今亦废南仪州在县治西四十里唐武徳五年置南仪州宋改南义熙宁五年废永业郡在县治东三十里梁置寻改为县唐初改为安义至徳中复曰永业宋省入岑溪今为永业乡连城县在县治东南五十里罗末村唐初析泷州之正义县置宋废新城在县治西四十里垣址尚存乡人唿为新城寨㕘将城又为大峒营在县治南七十里明万厯七年建设今废址尚存北科镇又为望高营在城东六十里明万歴九年设领一十四营后废旧学址在城东二里岑雄台在县北振岑楼在县北城上逍遥亭在县西邓公山相传明正统间羽人邓子真聚仙处孝子碑在城东十里汉孝子丁密故居旁宦逰者每过谒其祠村人苦迎送沉碑于水故金吏部有可惜古碑沉水底之句葛石相传葛稚川割一片石置此黄巢驻兵石在根子营下上有数大字龙城站在废南仪州形似站汉丁郎墓在蝴蝶山下案即孝子丁密俗旧讹为兰汉书丁兰河内人明一统志误王坟在永业乡系古猺墓怀集县怀化县一作怀远在县治东二十里晋末置宋废今名古城营永固县唐置开元初省在县治东南务本里有永固峒城垣旧基犹存古威州在县治西南独週里唐武徳中置寻废今龙冈驿即其遗址洊水县在县治西北六十五里汉封阳县地唐分置武徳五年以洊安县置齐州至徳二年改曰洊水宋开宝五年废㑹仙台在县四门巖东钓鱼台在县南峰望仙台在县沖天巖达观楼在县城外溪南爽塈亭在城北明崇祯十四年知县李盘建燕巖亭在燕巖洞口明李盘建济川亭在城西北明万厯十一年建平蛮碑亭在县西门外明苍梧道管大勲建有记善政亭在县西门外明万厯间为知府陆万垓知县陈一定建古龙囦在谠山大凹潭深不可测相传有龙潜其中遇风雨潭声振作跳珠喷沫似有物从中出者嵗旱祷雨辄应秋千石在三蔵石南五里形如秋千峭直难上其凹处有池上有异果广西通志卷四十四广西通志钦定四库全书广西通志卷四十五古蹟浔州府桂平县皇化县在府治东本汉郁林郡阿林地隋置宋省入桂平陵江县在县治崇姜里唐武徳十年置十二年省大宾县在县治东南隋置属藤州唐改属浔州罗绣县在县治南八十里今为罗秀里城隍庙犹存常临县在常临乡遗址尚存武靖州在府城西二十五里地名碧滩明成化三年总督韩雍置寻废为镇玉泉台在府城外观风楼在府城南门上宋廖徳明有诗思古楼在府城东门上卷雨楼在府城西门上平远楼在府城北门上振远楼在城中明正徳间叅将房润建四穿楼在城中街高三层四面洞辟乆废今创复净练阁在城北平远楼西澄济阁在府城东寒亭在城西五里下有泉出自石罅清冷异常冬夏不竭宋姚嗣宗有诗永新亭明成化间都御史韩雍建叅将房润重修今其地莫考涌金亭在府城江岸望雁亭在西山寺旁国朝康熙二十三年知府金世济建涵碧亭在城东三江口春风亭在府学内又有射圃亭今皆废东塔在城东三里白沙隔岸与宾山对峙明豫章刘万安为桂令建塔其上仅成二层寻卒邑人立遗爱碑于其下崇祯间御史李仲熊郡守葛元正增高九层而塔成布山八景之一马平场在城西北七十里炉户採取砂宝烹炼黒铅古铜鼓汉马援有铜鼓二沉于水一为白石山所获置于观风楼一为铜鼓滩所获置于文庙后俱失南海白石记石刻南汉干和三年乙酉奉勅鑴石有玉皇仪像侍衞九躯并修金箓斋庆赞记呉可一撰平南县郭县古城一在县治罗陵里郭县村一在县治大乌里古城村隋建县在县治东北建乌里隋开皇九年置宋开宝五年省龚州在县治龚江唐贞观中置宋绍兴间废武平县在县治武平里思明州在县治西北唐永隆初置思唐州领武郎思和二县宋开宝四年改思明以思和入武郎嘉祐间省武林县在县治东南刘宋文帝置宋开宝五年省今为武林乡大同县在县治东北五十里唐贞观七年置宋开宝五年省今为大同乡阳川县在县治西北六十里阳川里唐贞观七年置西平县属龚州天宝元年改阳川宋开宝五年省秦川县在县治东北唐贞观初置属鷰州七年属龚州十三年省归政县在县治西唐贞观七年置十三年省今为归政里武郎县在县治北前临驼礼江唐永隆初置宋嘉祐二年省平原县在县治西北唐置长庆三年更名思和宋开宝四年省凌波阁载一綂志今莫考率正堂在县治濯缨亭在县西宋折彦质诗澄练正萦槛高屏近拥门张南轩诗芙蓉岂不好濯濯清涟漪龙街里在县南南汉时梁嵩中状元因改其乡曰鹏化里曰龙街鱼洲瑞鴈在县大江中之沙洲形如游鱼鴈鸿飞集邑人以此为科第征故名瑞鴈明张廷纶诗瑞应年年俱不爽等闲莫道是虚谈南汉翰林院学士梁嵩墓在麒麟山余详本传明李廸功郎墓旧志俱云在县境今莫考贵县郁林郡隋志郁林郡治郁林县大业初改郁州寻复为郡唐曰贵州元大徳九年省县入贵州城在县治江南三里相传呉陆绩为太守时所筑遗址尚存南尹州在县治南本南定州郁林郡唐武徳四年置贞观八年省怀泽县在县治一百五十里刘宋置隋废入郁林县唐武徳四年复置属贵州宋开宝五年省今为怀泽驿义山县在县治西北八十里唐天宝元年置属贵州五年省入郁林马岭县在县治西六十里唐武徳四年置天宝元年废潮水县在县治西唐武徳四年置属贵州宋开宝五年省郁平县在县治东南晋太康元年置唐属贵州后改属郁林州宋初省布山县在县治东汉元鼎六年置属郁林郡隋大业初废龙山县在县治北隋志郁林有故龙山县大业初废奉议衞在县西北明正统十一年自奉议州移置今废向武千户所在北门外明正统间自向武州徙置属奉议衞万厯二十三年又徙于谢村镇今废勅书楼在县北一里明时建怀泽楼在旧州城北今废爱莲阁在县署内双清阁在县学南宋刘汶有诗薰风亭在县东郭宋梁诏读书楼苏轼南迁诏使三子往谒轼留语为署今名南涧亭在县西二里嘉鱼井井上卷石刻宋苏轼南涧二字陶弼有诗莲巢亭在县治莲池北有苏轼书帖石刻紫江亭在县北里许石洲上龙田在南山之阳宋人诗有龙田尚有耕痕在及耕余龙跃云津去之句石羊在县西山南巖相传神仙骑羊入山仙去羊遂化石金牛石在县北十里龙山口周穆王时九月九日天上金牛星飞坠即亢旱人物多瘴疫求祷于石乃愈邑人立庙祀之今庙圯而石存明李知微有诗石钟在县南山石形如钟击则风雨立至甘罗坟在县北山下今地缺一隅藤县志载在甘村案罗秦时下蔡人而粤之墓凡再见或姓氏之同抑亦传流之讹也明副总兵沈希仪墓在县北一里北山庙前事详本传烈妇朱茉莉墓在县北二里事详烈女传武宣县武仙故城唐武徳四年析桂林县置明初改曰武宣在县治东下水二十里洪武三年筑土城三十年增拓之宣徳六年移今治中留县汉置属郁林郡刘宋为桂林郡治隋开皇十一年省案水经注中留在栁江之西都坭江之南为今县治西南界桂林县在县治东北汉置呉孙皓置桂林郡以县为小桂晋书陶侃传执刘沈于小桂是也唐初属象州干封元年省入武仙阳宁县在县治西北隋开皇十八年因故淮阳县改置大业初省入武仙南宁府宣化县古邕州城在府治南二里唐武徳四年本隋郁林郡之宣化置宋皇祐中始移江北滨江基址尚在今名为古城口宋陶弼有诗晋兴郡在县治北晋大兴初置隋开皇时废思笼县在府治西唐干元后开山峒置宋开宝中省入宣化今为思笼乡又见隆安县怀化州在府境本邕州怀化峒宋皇祐中置朗宁县在县治西北本汉增食县地唐武徳五年置宋开宝五年省横山县在县治东近横山故名唐武徳五年置干元后省如和县在县治太平乡因如和山故名废置详新宁州崑崙台在府城东北崑崙山下南城台在府南宋陶弼有诗月台在府治中宋安抚颜敏徳建清风台在府东宋安抚任忠建为避暑之所案王大经清风馆记即台故址明郑豫夫有诗最高台在城西地势突兀俯视一城传系梯云阁旧址明同知张贯改建更名兵备徐浦增修有记后圯筹边楼在府治子城上旧名荷思堂宋安抚任忠易今名矗云楼在旧府城西北隅明崇祯元年兵备张元芳重建双梅堂在府治内旧有梅二株枝生连理安政堂在府城东宋安抚颜敏徳建瑞文堂在清风台后堂前有池嵗生并头莲故名锦云亭在府城上宋颜徳敏建三公亭在望仙坡上三公盖宋狄青余靖孙沔于此破侬贼处迎春亭在城东二里旧名春野宋陶弼有诗明嘉靖五年知府蒋山卿重建十五年知府郭楠重修更今名去思亭在府东明嘉靖壬戌为知府郭应聘建董泉亭在县东青秀山明嘉靖中董传策谪逰邕地与兵备徐浦郡守郭楠登临此山为建二亭遂以董名其一曰洞虚皆有倡和诗并序孤鹤亭在兵备署中明嘉靖初王守仁征思田时构亭演射扁曰射圃后徐浦因旧址增葺更名孤鹤自为记元风圃明宗室雪牕别墅许应元谢少南俱有诗银瓮在芝山九域志云仙人炼丹既成而遗此上山视之则失其处下瞻望宛然在目铜鼓相传汉伏波将军马援所制形如坐墩而空其下满腹皆苍纹细花极工致四角有小蟾蜍击之其声清润今失邕州刻壁在府㕔宋初范丞相质之子旻知邕州为撰邕管杂记三卷并刻疗病方书于其上天威经新凿海𣲖唐咸通九年静海营书记裴钏撰碑在邕州大宋平蛮碑安抚使余靖撰宋安抚使石鑑墓在那石宋村明徳庆州判官陈琚墓在县东北归仁舖明桂王妃墓在合江来村京观在归仁舖侧宋狄武襄所筑有碑铭横州简阳城晋太康七年置属宁浦郡阮放杀陶侃故将高宝宝衆击放放败走保简阳城是也梁于此置郡隋废今州治西南六十里陈埠江口城基尚存宁浦县在州治西南呉昌平县晋为宁浦唐武徳四年于县置南简州贞观八年改为横州领宁浦明初省从化县在州治东北从化乡唐武徳四年析宁浦地置淳风永贞元年改曰从化宋开宝五年省蒙泽县在州治西北蒙村唐武徳四年置贞观十二年省岭山县在州治西北梁置郡隋改为县属郁林宋开宝五年省入宁浦乐山县在州治东南五十里乐山乡城址尚存本汉广郁县地梁置乐阳郡隋改置乐山县宋废平山县在州治北呉置为合浦北部都尉治梁时省今州治东北从化乡有平山村盖因旧县得名兴道县在州治东南宋志晋太康元年以合浦之连道置梁时省驯象衞明洪武十九年置于思明府二十年迁南宁二十二年又迁于州在今治东北观徳台在州旧学射圃内月江楼在西城上宋守陈大纪重建秦观诗九天雨露蛰蛟龙琅玕长凭清虚府又名横浦楼东曙楼在州署中署州事陈光恩建望云楼在州署中今废清华楼在旧州城上又名瑞锦楼昭回阁在旧州学内宋靖康初州守曹衮建天机阁在州南十里浮槎馆旧在州西南宋秦观有书事诗后废明正徳间知州黄琮再建于淮海堂后淮海堂在海棠亭后明正徳间知州黄琮建嘉靖中知州冯伸高士楠俱重修仙槎亭在城西北登高岭相传晋元帝时董京避地居横遇一仙秋夜横槎于浦宋绍定间州守张垓建亭因名韦銮诗几点翠云排雁字一溪流水映芙蓉怀古亭在城西海棠桥宋守蔡光祖建有记海棠亭在海棠桥畔宋守向友䕫建旧多海棠因名绮川亭在城南临郁江连理亭在州江南岸宋梁世基旧宅产连理荔枝一枝神宗赐以诗春色亭在州东城上半山亭在城北古钵山腰明𢎞治十年建得山亭在城东北乌石岭上明嘉靖四十一年兵备徐浦为呉时来建醉乡亭在海棠亭畔寄水亭在城水门外龙池小洲上明嘉靖间左江道佥事徐浦与呉悟斋登游其地命指挥范儒建亭以配得山亭云夫子小影石四十六代孙孔宗寿家蔵小影乃唐人呉道子笔夫子凭几而坐从以弟子见者莫不竦然宋绍兴间州判何先觉刻置于宁浦县学有记晁无咎小影石宋建炎元年无咎壻李植命工绘像弟挽之题讃明正徳间知州黄琮获之置于海棠亭内案宋史晁鉅野人曾知泗州绍圣四年与秦少游同贬李植泗州临淮人无咎以女妻之后歴知数州植子汝士随任横州以其家传旧像刻石摹搨呉时来小影石在乌石书院刘子试小影石在崇报里戒石铭宋黄庭坚书旧在州甬道上覆之以亭明嘉靖癸巳知州曹储撤亭移置座右宋佥判李师颜墓在州东北二十里金龟岭北宋进士李㑹龙墓在州东四里明郎中乐章祖墓在州西南三十里龙母湾高山顶明总兵范信墓在州北五里蒙村明㕘议任谷祖墓在州东三十里杨村明教授黄济墓在州东三十里漂竹村明教授陆嘉鲤墓在州南二十里沙田村六梅岭上思州故城在州南隔江新唐志邕州都督府有羁縻上思州明初属土官黄氏𢎞治间因争袭紏迁隆峒为乱太平知府谢瑚讨平之迁治江北改流官瀼州在州治南隋大将刘方始开此路置镇守寻废唐贞观十二年李宏节遣首领甯师京寻故道开置以达交阯因州界有瀼水故名后废新宁州西原州在州治西南唐安南都䕶府有羁縻西原州领罗和古林罗淡三县又有黄峒一名黄澄峒在州西亦西原属其蛮为黄氏长庆二年邕州刺史李元宗惧罪奔黄峒盖蛮中也又申峒在州南宋嘉祐五年交阯与申峒蛮㓂邕州经畧使余靖讨平之即此如和县在州治东唐武徳五年析南宾安京二县置宋景祐二年省入宣化明隆庆六年割属今为隆化一二三都地武黎县唐为羁縻州元改置县属思明路明初废为峒曰武黎华阳沙水呉从后武华以功授县兼领沙呉二峒华阳寻絶併入武黎隆庆中改设今州治武黎故址在州治西今为武黎都又华阳故址在州治西南今为华阳都鳯凰城在州治西永福村周围半里许四山壁立人不能越前后二山洞洞门涌泉长流如带黄巢城在州治东丰村陇拱山环抱层叠中有一巖四面径穿隆安县思笼县在县治南唐置宋开宝五年入宣化明嘉靖间分属阳明洞天在县西北四十里悬崖峭壁中开一洞可容数百人明新建伯王阳明征田泊舟于此额曰阳明洞天并鑴征田功绩文于其上后左江使者王毓贤续题曰神武不杀邑令盛国俊题曰干羽流徽含辉洞在县东七十里马村后入洞约三丈许有二石焉一如悬磬一如悬钟引石叩之其音越如明马琼汉题诗于上洞之右太傅萧元圃有和韵诗龙牀石桥在县东二十里明嘉靖间创建旧蹟犹存永淳县峦州本秦桂林郡地唐武徳四年置为淳州永贞元年改峦州宋初废永定县在县治北唐置淳州领永定县宋熙宁间省入宁浦元祐三年复置改为永淳元至正十二年迁县于江之南学校故址尚存武罗城在县治北六十里唐武徳间置属淳州宋废今为武罗巡检司灵竹县在县治东北五十里唐置属淳州城隍庙至今犹存其乡名灵竹乡承露塔在县西五里明万歴间知县童时明创建以镇水口其碑文磨灭其石匾额及石柱对聨砌塔上太平府崇善县故城在府治西北六十里古地名崇山宋置明宣徳八年改流官十七年徙入府郭遗址犹存太平寨在县治东北三十里宋属邕州元置太平路明洪武元年改为府正徳间废故址犹存黄巢故城在府治东二里石壁峭立四面皆山中凿一门下瞰江流相传巢兵败南奔屯驻处银窖山石峒在城东四十五里当半山间封塞完密相传黄巢蔵金处远景楼即府治大门国朝康熙元年知府马正午建高不矜继修有记钟楼旧在府城安远街明正徳十五年知府邓炳改建于府东隅自为记桂香阁在府学后明崇祯间知府陈爰谋建国朝康熙三十三年署府事同知傅泽深重建感义亭在府城下郭街南为通判郑策立有记达观亭在城外黄坭岭上明嘉靖间知府徐师臯建铜鼓在城隍庙相传汉伏波将军马援所置古铜钟上刻大汉干和四年辛亥铸于东禅院飞来钟相传自交阯思琅州飞来明指挥沈希仪遣舍人刘勲往相之欲搥取其铜以造军器未至数百步忽仆地左州故城在州治东十五里地名龙村唐邕州都督羁縻州明属土官黄胜爵地成化十三年改流迁思崖村正徳十五年知州李钦承又迁古揽村即今州治古寺台在州北金山上诸峰聨络四望空灵养利州故州在州治北宋置古名厯阳明洪武初授土官赵日泰知州事宣徳七年改流案故州一系旧州村在州治北上甲一系通域村在州治西北接龙英州界一系㺯豆村在州治东北下甲各有故址旧学在州北城外二里观鱼亭在州西城外明万厯间知州许时谦建有诗萃緑亭在州西门外知州许时谦建有诗簮花亭在州东门外悬崖杖在州南五里其山峭絶壁立人迹不可到中间横亘一杖长寻余相传为数千年物永康州故县在州治北古地名康山明洪武初授土官杨荣贤知县事成化八年改流思同州在州治西南唐为羁縻州明万厯二十七年併入永康今为思同村陀陵县在州治西南六十里古地名骆驼宋置明为土官黄氏世袭国朝康熙二十八年併入永康凉风亭在州南十里宁明州况村城在州治东明成化中土酋庶孽黄绍治兵况村戕㓂思明𢎞治十八年讨平之绍子文昌复肆恶筑城拒命寻就擒迺定将台在州治东南元镇南王托欢征交阯还即地竖旗二令军士各培以土遂成台又相传汉伏波将军时所筑临清楼在州治东北明永乐三年知府黄广成建解缙有记公正堂在旧土府署中明成化中知府黄道建倪谦记忠显堂在州东明宣徳五年都指挥黄建英武堂在明江城西明成化十一年知府黄道建徐溥有记太平土州明烈女李氏墓土官李琛之女因夫岑瑶为弟所杀矢志而殁其地莫考万承土州万形州在州治东北唐邕州都督羁縻州宋省今为下州村龙英土州上怀恩州在州治西南宋时置元省入龙英今旧州村即其遗址思州土州黄远县故址在州东北即今峙岜村鹿场在州东洞楞每临年节调衆围鹿于此土官及族目各戎服驰射中者获赏今春秋丁祭鹿户犹供应焉江州土州银瓮在州山上石巖中一统志相传仙人炼丹所遗舟人往来可望见登山寻之则失踪迹上石西土州受降城在州治北五里明成化间征交阯置受降所下石西土州故州在州治东南凌鸾二村间唐为羁縻石西州宋元丰后分置明万厯间徙凭祥土州昭徳台在镇南闗内明嘉靖间建此以接见交阯贡使者今仅存基址铜柱在州治东南接交阯界汉伏波将军马援所立又唐马总为安南都䕶复建二铜柱于汉故处西事珥一在凭祥州一在钦州分茅岭有铜柱折交人灭之语至今往来叠石于下者不絶下龙司龙州故城唐置羁縻州属安南都䕶府宋属太平寨元初筑在司东北遗址犹存上龙土司邓勒甲在司治南明永乐中遣将军朱能讨安南舟抵龙州卒于邓勒甲即此镇安府故城在府治西元泰定初为镇安路明洪武初改府移今治归顺州故城在州治南十里元置后废为峒明𢎞治九年复设州筑城周一里为门四后燬计峒即计甲今为州治禄峒在州治西十四里元皇庆二年交阯犯镇安归顺二州陷禄峒计峒寻引去即此奉议州故城在州治东十五里宋置明洪武中省入来安寻复置二十八年改为衞寻又复置案故城元大徳间筑明洪武初迁于砦林村遗址尚存向武土州故城在州治西北五里宋置元初筑城延祐间迁于岜捧村故址尚存富劳县在州治北三十里元置明洪武间没于夷獠寻复置后併入向武今为劳甲武林县在州治东十里元置明永乐初省入富劳向武千户所明洪武初置正统中徙贵县上映土州上映峒即今州治宋皇祐中置州许公顺以平侬智高功授知州世袭明洪武五年废为峒万厯三十二年复置小镇安镇安峒明永乐中即峒分置州更名小镇安在府治西感䭾巖侧柳州府马平县故城隋开皇十一年析桂林置属象州唐始为栁州在府北双山间龙城郡城即今府治唐武徳四年以始安郡之马平置通志相传有八龙见于江中故名移置详见柳城潭中县在府治东南驾鹤山间汉置晋为桂林郡治隋开皇十一年县废新平县在县治南唐武徳四年析置贞观十二年省入马平即今新兴镇地常安县在县治南沈约太康地志属桂林郡今为常安堡将台在城北旧传宋狄青征侬智高时所筑镇粤楼在北门外明嘉靖间总督张岳平马平猺筑栁北郭城建楼名镇粤后人即以祀襄惠公于其上骆日升有记刻石待苏楼在府治后宋州守许申建取杜诗春生南国瘴气待北风苏之句自为记罗池馆在城东罗池旁明景泰三年建柑子堂在府城西唐柳宗元于城西隅种黄柑树有手种黄柑二百株春来新叶徧城隅一诗刻于石宋陶弼柑子堂诗子厚才名甲有唐谪官分得荔枝乡罗池水尽黄柑死独有空碑在画堂云锦亭在朝京门外宋闗庚建三相亭在驾鹤山麓宋丞相王安中汪应辰呉敏谪宦尝寓此赵师邈有碑记罗池亭在罗池上宋守朱轨建刻栁宗元像于其中后迁郡龙江复凿池建亭新庙之左东亭在城东南唐守柳宗元建并记思栁亭在城东宋陶弼有诗秀野亭在北闗外明成化间㕘将欧磐建杨文广峒在江东北俗传侬智高幽杨文广于此又一峒在大堂西峒有门有鎻用生铁封锢人持灯烛照之辄为风所灭于门隙中隠隠见盔甲军器状土人言此峒由城外河底直通隔江之峒仙人迹在天马山麓一石自平地拔起上有足迹相传为钟吕二仙所留者一统志载入栁城㫁碑在栁侯祠内唐韩昌黎诗宋苏子瞻大书刻石遗栁民歌以祀侯者俗称韩诗苏字栁侯碑是也后筑外城军士拾得碑一角以砌城城辄崩因取还与原碑复合干明寺碑唐栁子厚来刺是邦建寺立碑今废又栁侯遗碑旧在夫子庙盖子厚亲笔乆仆无闻宋淳熙己酉太守赵彦礼复得㫁碑于学宫草莽间遂龛于郡治之明秀堂老子像在城南五里老君洞内钟乳所成古栢在栁侯祠前东西二树摇其一则彼树亦动大叶榕在水南上寨叶生则暖叶落则寒唐栁子厚有榕叶满庭莺乱啼之句明末为兵所伐唐栁州司户刘蕡墓在府城西五里唐栁州刺史栁宗元墓在罗池街后雒容县洛容故城在县治东北洛清乡唐置明万厯三年省以其地为平乐镇象县在县治南陈置象郡隋开皇九年改置县宋嘉祐六年废入洛容石钟在县西白象巖石洞玲珑中有一钟击之铿然罗城县故城在县治北宋崇宁元年置罗城堡属融州二年废明初始置县在西罗乡武阳县在县治西北平西里巴台村隋开皇十一年析置临牂县唐初废龙朔二年重置改名武阳宋熙宁七年省为镇入融水即今武阳镇黄水县在县治西北唐武徳四年本隋黄水郡地析置属融州天宝初併入武阳安修县在县治西北唐武徳初置属融州贞观十三年省入临牂乐善州在县治北唐融州管羁縻州宋崇宁二年置乐善砦即此今县安祥乐善二里分立四堡栁城县龙城故城在龙江南岸梁置宋咸淳元年移府城于龙江因移县于江北元至大间仍各徙还而江北之城废明初又改龙江东岸即今县治而江南之城亦废置南阳衞寻废衞设南盪堡今土城尚存栁岭县在县治西唐武徳四年置贞观七年省入龙城千蔓城明设叅将镇守后废接马平县界城址尚存潭中亭在县南闗外泥桥在城东六十里大河堤邉长可丈余广四尺厚二尺乡人恐水涨冲塌以巨石填其上水至石尽漂去而桥如故傍有虞帝祠落米滩在田村塘离城二十五里石壁一穴如鸡子大日落米一升足养一僧其僧贪而不餍引匠凿濶其穴米遂絶融县融水县在县治西唐武徳六年置属融州明洪武四年废入州寻改州为县东宁州城在县治江东梁大同中本萧齐齐熙县置隋大业初废将台在城西门外宋清远军节度使岳飞建今旧基尚存风雩台在灵巖絶顶祖师台在县西二里独秀山㑹一阁在城东五里真仙巖旁宋宝庆三年建唐麟有诗望仙阁在县城内前揖仙巖故名真仙亭在真仙巖宋守鲍粹然重建易祓有赋御书碑在真仙巖内凡四面各高三尺横六尺一刻西江二字一刻颐堂二字一刻瑞云二字一刻精忠二字每面篆御玺一小图书一盖宋太宗真迹也党籍碑在真仙巖内贡士碑在真仙巖内宋守刘继祖立劝农碑在香山之麓宋守李兴时出郊劝农邑宰张锜立碣平猺碑在真仙巖内平蛮石刻唐乆视元年立画鹘行磨崖宋韩琦手书在灵巖石壁字可五寸许卦辞磨崖宋司马光手书家人卦彖爻全辞在灵巖峭壁高不可攀镇蛮书在背江戥潭两岸悬崖壁立横江砥石平铺自东岸石上刋字一行直透江心转达西岸字如斗大非篆非隶漫不可识世传诸葛武侯制以镇蛮者宋银青光禄大夫覃光佃墓在太平乡渗尾村宋御史大夫覃庆圆墓在太平乡浮石村宋李仙墓在县西十六里康田村元义兵万户何先甫墓在拱北坊铁坑厢明按察副使李允简墓在高钖村谕祭葬京观在西城外一里明万厯间猺蛮宼县擒斩千余人筑此儆蛮怀远县故城在县治北相传即宋初所置怀安军治后废为王口砦崇宁四年知桂州王祖道诱致诸峒纳土开邑于砦建怀远军寻改为平州兼置怀远县政和元年州县俱废绍兴十四年复置县明洪武初废为三江镇寻复置万厯中议旧城难治移建丹阳允州在县治西北安口砦宋崇宁中置允州及安口县又于中古州置格州及乐古县寻改从州政和元年废州为乐古砦属允州寻又废允州入平州诸葛营在大融江亮寨下相传七擒孟获时所筑至今台基尚在濠堑依然象州阳寿县即州治本汉中留县地隋开皇十一年析桂林县置唐于县置象州明洪武二年省入州长风故城在州治东九域志象州有古长风城废置详见来宾武徳县在州治西北唐置仍于县重置象州天宝元年省入阳寿西宁县在州治南隋大业初併入桂林唐武徳中复析置属象州贞观十二年省入武徳象台在州南三十里旧志云平地崛起岿然若台四望平远拱辰楼在州城北门上瑶光楼在州西门上俯溪山面长江晴岚烟霭景物殊胜后更名西峰瑞莲亭在惠泽街方池中寒光亭在扶疎堂侧宋孙觌有诗谢家园在州南门外宋进士谢氏兄弟所营内扶疎堂竹木深䆳王安中南迁尝寓此韦厥碑在智诚洞盖厥所隠之洞也碑乃刺史韦敬辨立来宾县循徳县在县治东唐置五代时废旧志县古郎山下有古郎城即故县址严州在县治西二十里白面村唐干封间于废昆州乐沙县置严州今村即其故址归化县在县治南唐干封二年置属严州宋废武化县在县治南唐初析建陵县南界置属安州后属象州宋熙宁中省入来宾元祐初复置南渡后省长风故城在县治西唐武徳四年析阳寿县置属象州大厯十一年省入武化庆远府宜山县龙水县唐贞观五年置宋改曰宜山旧有土城在今县治北江北岸崖山县在府治南唐贞观间置南汉时省洛曹县唐置因近洛曹山故名宋嘉祐七年省入龙水在今县治东四十里即大曹驿东玺县在县治西唐置南汉时省蕃州在县治南唐置属桂州宋属宜州领蕃水都伊思寮三县琳州在县治西宋初置熙宁八年废为怀远砦入龙水今为古阳乡铁城在府治北三里宋宝祐间筑黄应徳有记明梁益有诗庆远衞旧址在府新城宝积监在城西二百二十里宋置富安监在城南一百八十里宋置以採朱砂玉田场在城西南一百二十里宋置来薰台在府城内瘗鹤台在府城南龙塘筹邉楼在府治后旧名望仙规模壮丽甲于诸楼元刘怀远明秦山竺俱有诗南楼在府城上宋黄庭坚所书范滂传刻石于中嘉熙三年楼燬惠慈楼在北城上明辰楼在子城上齐云阁在府城北北山顶东阁在城北白龙峒御书阁在城南六里南山之畔宋崇宁三年重建郭良翰有记宜山堂在府城东披锦亭在城西北又有巖桂梅坡都郡诸亭宜布亭在城南六十里宋庆元六年知州耿明建宝庆五年知州黄䕫修放鹤亭在府城南大号山上宋赵抃判宜州时建阜民亭在府城外香山闗之右汪溥有记宋冯京祖墓在府城北拜相山麓相传三元冯京祖葬此宋刺史张自明墓在城西南九龙山丹霞巖内明太仆寺卿高嵩墓在府北山麓谕祭葬明右副都御史冯俊墓在九龙山北麓河池州故城在州东一里许屏风山南宋大观元年以河池县置庭州倚郭曰怀徳四年州废复为县明洪武初改为亭州永乐初改今名嘉靖四年迁今治又旧志宋懐徳故城在今州治西四围高冈是其故址金城州宋初置今州治东北有金城堡又思恩县界有金城乡皆故州境智州在州治东宋初仍唐置治英罗领县四富力智本兰江平林治平二年省富力县入河池故址在今惟建里案旧志英罗里在州治东十里智本里在州治东三十里兰江里在州治西南十里平林里在州治东南三十里皆宋故县石盆在卢村山尖四时水皆不涸水中逰鱼可翫视不可术取天河县故城在县治北思农镇江浒唐初置宋嘉熙元年迁于高寨明洪武二年迁兰石村正统七年迁甘场村正徳十二年始营土垣嘉靖十三年又迁福禄镇改筑土城寻燬澄海城在县治东南宋初置戍守处景徳四年澄海军校陈进作乱据宜州既而转攻天河砦官军至败之即此思恩县故县在县治南唐贞观十二年置属环州宋改为州治熙宁九年改属宜州徙带溪砦元丰六年复还旧地元徙赵村明末又徙谭村环州在县治西北唐置天宝初改正平郡干元初复改环州案寰宇记在游卢山南整水西是诸峒要冲故以环名镇宁州宋置割福零县属州又领礼丹县熙宁八年省镇宁州礼丹县入思恩今县治西为镇宁乡即故州溪州在县治北即宋故带溪砦熙宁八年移思恩县治此元丰六年县还故治复为带溪砦大观元年于砦置溪州四年废今为大溪里抚水州在县治北唐黔州都督府下羁縻州领抚水古劳多蓬京水四县宋大中祥符九年抚水州蛮为乱转运使俞献可讨破之改为安化军县为归仁县宋志安化州领四县即此元废相传即今县治东北中洲之地都亮县在县治东宋置今为都亮乡文漪亭在县东望峰之上东兰州故兰州在州治东南宋宜州管羁縻州崇宁五年以文兰峒韦君朝子知兰州事世袭其官文州唐贞观初置本汉交阯日南二郡界地明洪武十二年省入东兰故址在州治西南二百四十里安息州忠文州俱唐贞观初置明洪武十二年省入东兰安息故址在武篆哨忠文故址在兰阳哨绥南砦在州治东宋大观初置绍兴四年废靖远砦在州治东南宋政和四年置兑州兼置万松县宣和三年并废改为砦元初砦亦废威远砦在州治南宋政和四年置隆州兼置县曰兴隆宣和三年并废改为砦元初砦亦废荔波县故城在县治东南宋置羁縻荔波州明洪武初废入思恩十七年复置改为县万厯中始编地为十六埲建城于穷来之喇轸村山麓那地土州废那州在州治南今为那周里宋熙宁中土酋罗世念等归附崇宁五年置那地二州明洪武元年省入地州改今名地州故址即今州治孚州在州治东十里宋大观元年以地州建隆县置领县曰归仁四年俱废政和七年复置宣和三年又废故址在今翁罗里南丹土州故州在州治东北唐为羁縻蛮峒地宋开宝中土酋莫洪普内附置州管辖大观元年改观州寻复旧元为安抚司大徳元年併入庆远路明洪武初仍为州后废为衞观州在州治东宋大观元年仍以南丹属莫公晟于高峰砦置观州绍兴四年复废为砦永州鸾州福州延州皆宋羁縻州明洪武初废入南丹永州故址在州治西北岜峩哨鸾州故址在州治北移周哨福州故址在州治西南罗富哨延州未详中平县在州治北宋置羁縻县大观元年于县置靖南砦属庭州后移孚州政和七年复还中平今州有中平村即故县地南丹衞明洪武二十八年改置永乐初移衞于宾州故址在州治东二里忻城土县纡州在县治东唐置桂州都督府下羁縻州宋庆厯三年入忻城归恩州在县治东唐置羁縻州属桂州都督府领履博罗遵都恩吉南许水五县宋庆厯三年并废入忻城平西县在县治南唐置芝州忻城郡领忻城富川平西乐光乐艳多云思龙七县宋庆厯中并废入忻城永定土司洛富县在司东五十里唐置属温泉州后废为洛富里永顺土司述昆州唐置属桂州都督府后废为县宋熙宁中并废县今为述昆乡分属正土司思恩府鳯化县在府治东北明正徳七年置嘉靖八年废武縁县乐昌县在县治南苏村晋为晋兴县地后省宋开宝五年改置乐昌景祐三年併入武縁今为乐昌乡封陵县在县治南唐干元间开山峒所置宋开宝中省故县在县治东南隋书岭山县有旧武縁县大业初併入罗城石城在县治东四十里罗坡潭侧明正统中土官岑瑛筑又东二十里为镆鎁石城今皆废瑞莲亭在县旧学址侬智高营垒一在暗山顶一在紫金岭上皆属县境林木隂霭石垒攒聚人逰其地凛凛有杀伐气发金井在县南二十里紫金岭上相传昔有发井得古遗金者石钟在县西江水中以其石形似钟故名相传击之则风雨作好事者试之果然韦公墓在县东北一百里相传韦将军征蛮终此乡人敛骨瘗之周师庆遗蜕在县南伊岭山相传师庆坐化于此后人名曰望仙巖宾州古宾州在州治南十里唐置今为宾化乡领方县在州治西汉置属郁林郡梁于县置领方郡唐仍为县贞观五年复于县置宾州宋开宝初迁于旧城北二十里县废安城故城在州治东七十里梁置隋平陈郡废唐属宾州又改曰保城宋开宝间废入领方即今安城镇思干县在州治西南唐置贞观十二年省入领方琅琊故城在州治东二十里唐武徳中析领方县置宋开宝间省环江楼在州城中旧名凌霄又名观风雅歌楼在州城北紫云楼在城北三里清风楼在州城南北楼在州城北翠中楼在城外閲武堂在州城中宋陶弼有诗澄碧亭在城东桂亭在州城外一里领方山石碑在城东一里又宋元祐中进士题名碑今设学宫处迁江县故县在县治西十里瓦山巖下文辉塔在县东北六里依红水砌七级鎻清江二水口系明指挥黄文辉所建故名向有佛像庙宇今燬上林县澄州唐置初名南方州贞观八年改曰澄州宋开宝中废去宾州西北七十五里无虞县在县治东唐置属澄州宋开宝五年省入上林今为无虞乡止戈县在县治西唐武徳四年析领方县置宋开宝中省入上林贺水县在县治东北唐澄州领贺水县宋开宝中省入上林迎春楼在县城南门广惠楼在县城东门富宁楼在县城东得月楼在城西明知县冯徳让建望江楼在城东隅明指挥孙寿建大明山仙迹在县后层峦苍郁险道山梯人迹罕到相传卢六化身之地毎遇亢旱祷之立应田州土州故城唐邕管有田州天宝初改为横山郡干元初复故名贞元中废后复置元移于州治东南三十里今上下田州甲有旧州墟又有武龙甲在州治西即故武龙县来安路在州治西元置属右江明洪武七年省入田州婪鳯州在州治东寰宇记邕州右江道有羁縻婪鳯州元废明置巡司今为婪鳯塘上隆州在州治北十里宋置明成化三年废恩城州在州治北一百五十里唐置明𢎞治中土知州岑桂佩党于岑濬官军讨诛之州废买马市在州东平马塘宋绍兴间设横山寨及买马市于此上林土县故城宋皇祐间置属横山寨在今县东十里余甲对岸白山土司乔利故城在司西南三十里明正统七年岑瑛于此建思恩府治四围皆山峭壁攒丛如处戈矛㦸剑中嘉靖间王守仁奏移府治废为司境兴隆土司故司在司西五里明嘉靖间置有石墻周七十丈开设北门一面后燬那马土司周鹿城即今司治明正统间土官岑瑛尝围猎守鹿于此因名守鹿后讹为周鹿嘉靖间置司定罗土司故司在司东宋为田州武颙里明嘉靖间分置后徙岑瑛城在司东二十里明正统间土知府岑瑛垒石筑城中无人居止有瑛庙甚灵騐又一城在下旺司地旧城土司思恩故城本唐思恩州地四围皆山环列如城又名砦城明正统间岑瑛迁治乔利城遂废嘉靖间于此置司下旺土司故司在司东北相传宋为下旺原明嘉靖间分置司后徙都阳土司十八砦在司境明𢎞治中土酋岑濬作乱乃甃都阳等砦石城十八所嘉靖间置司古零土司古零堡在司东下劳山下遗址犹存泗城府故城在府治西南宋皇祐间置明洪武六年改移古磡峒即今府治唐兴州在府治南元置为来安路延祐六年总管岑世兴叛据唐兴州是也明初废利州在府治西南六十里宋置属邕州横山寨明正统中土官岑颜为岑豹所杀乃以流官州判管州事嘉靖初省入泗城程县在府治东北三百二十里旧名程丑庄明洪武二十一年置县正统中为岑豹窃据后废西隆州安隆长官司即今州治明永乐中置旧州治在扁牙寨之埧楼山国朝康熙六年建西林县上林长官司明永乐中置国朝康熙五年改置县治故司地在县治东南今为上林塘直𨽻郁林州南流县刘宋置郡梁改为定川隋废唐武徳四年析置县贞观中于县徙牢州宋开宝间州废县属郁林州寻为州治定川县在州治西南三十里定川下渡隋置寻废唐初析南流地复置属牢州宋开宝中废容山县在州治西北唐置永淳元年析置平琴州治焉建中初州废以县属党州宋开宝七年省入南流善劳县在州治北七十里唐初为郁林州地永淳元年开古党峒置党州宁仁郡领善劳兼领抚安善文宁仁宋州废县皆併入南流又东为抚安县唐至徳初改曰抚康后省今为抚康巡司马援营在州城南三里汉马援南征经此立有石柱高三尺又名石柱坡景陆台在州治内今废其后堂仍题名景陆鼔角楼在州城上宋陶弼有诗四川楼在州城西古建国朝康熙二十三年知州贾有福重修瑞泉亭在州城南一里宋嘉熙中建驻节亭在州治旧名圆通阁明嘉靖间改建赏心亭在州城西铜船郡国志载汉马援铸造铜船济海后沉于江渚天霁水澄往往见之一名越王船坭牛石在州东五里广州记云郁林郡东有池池有石牛嵗旱杀牛祀之取血和泥以涂其背即雨养奋碑奋字叔高郁林人后汉和帝时举方正碑以献帝初平四年八月立郁林观文在东巖壁上唐崔逸八分书并撰开元七年正月立元集贤院学士文陞墓在城西十里明国子监学正曾才鲁墓在城东三十里明按察使陶成墓在城西三十里三山下谕祭葬明湖广左布政兼广东按察使陶鲁墓在三山下明奉议衞经歴文旭墓在城西十里明徐闻教谕文桂墓在城西十里明新㑹县丞闗镇南墓在城西十里新定山明湖广监察御史唐之䕫墓在城西三十里明琼州同知晏景乡墓在湘汉塘明儋州知州牟春华墓在城西三十里罗㜑山博白县白州城在县治南唐初置南州寻改为白州宋併入县南昌县在县治南十五里隋置唐初属潘州贞观中改属白州宋开宝五年废周罗县在县治东南百里唐初置宋废今为周罗寨巡检司地建宁县在县治东十五里唐武徳四年置宋开宝间省旧址犹存朗平县在县治西北十五里唐初置贞观十二年省淳良县在县治东南百里唐初置贞观十二年省今为安仁乡大都县在县治南唐初置属㢘州贞观六年改属白州十二年省入博白海门镇在县东南百五十里旧为入安南之道唐咸通六年高骈治兵海门镇进复安南石晋天福二年交州乱南汉刘䶮乗机图取其地屯兵于海门是也寻山堂在县东十五里洞房山中宋刘子羽谪居于此建若水亭在县北明万厯五年知县林瑄建澄清亭在县北一里江南埠明万厯六年知县林瑄建马门滩碑在县西南唐咸通末安南都䕶高骈平蛮獠诏使归阙就海道由合浦经是滩湍险石伏舟不可行因留俸钱遗海门防遏使杨俊营治之干符中工竣立碑以纪唐总管龎孝泰墓在飞云山宋寺丞徐噩墓在凝雾山宋散骑常侍兼御史大夫李时亮墓在鳯凰山麓北流县铜州在县治东一里金龟山南唐武徳四年置后徙治普宁故址犹存勾漏县在县治东北十五里勾漏山前晋置葛洪求为令即此扶莱县在县治南百里唐武徳中置宋初废今为扶莱里峨石县在县治东南唐总章元年置宋开宝间併入北流陵城县在县治东南唐武徳中置宋开宝五年省石寨在勾漏山隠然天成中有牙纛干橹之状环州一十二峰故又名巫山寨宝圭驿在东门外县自此遵陆指郁林元范椁有诗又县南百里有大洞驿得月台在县南门外㑹仙台在县东十三里高百余丈上有亭登龙亭在县东登龙桥上通仙亭在县东北通仙桥上独石亭在独石山上明嘉靖二十六年知县萧遴建十洞记在勾漏山宋呉元美撰陆川县绣州在县治东五十里唐初为林州后改绣州寻废龙化县在县治东南五十里唐武徳中置大厯间又析禺罗白诸州地置顺州宋开宝五年并省入陆川今有龙化乡温水县在县治南十里唐置宋开宝间废南河县在县治东南一百二十里唐武徳五年置宋初废今县有南河乡疑即是龙豪县在县治西北唐武徳四年置宋开宝中省谯楼旧在县治明嘉靖间知县张子翼移建南门上摩云阁在城东东山巖顶邑人龎颖重修温泉亭在城南二里温泉井修竹亭在城东七里东山巖右罗侯墓在县东六里相传异人姓罗飞昇遗骸瘗此卜氏墓即贞烈卜夫人在城南三里万丈坡旁兴业县石南县在县治南十里陈置石南郡领石南县隋废郡以县属尹州唐建中二年省潭粟县在县治东二十里唐置属郁林宋废兴徳县在县治南唐析置宋开宝五年省今为兴徳乡郁平县在县治西北四十里今为蔚平乡改置详见贵县古城唐建中间移郁林州治兴业宋初复迁州于南流遂废今县治东有古城村读书楼在旧学地明天顺间改为文奎阁飞泉亭在县东山观徳亭在旧学射圃内明宣徳间知县胡纲建广西通志卷四十五广西通志钦定四库全书广西通志卷四十六兵制粤西介荆交二州间地广山深藏奸煽诱诸蛮讐杀相寻有明二百七十余年用兵无虚日自我圣祖仁皇帝威靖逆氛之后诞敷文德向之犷野难驯者皆伏首帖耳喁喁向风而武备修明未尝少懈提镇协营如星之罗壁垒旌旗森然焕然立法之善至矣尽矣夫筹邉之䇿莫要于兵驭兵之方全视乎将勤蒐阅严纪律倡勇敢作忠义繄谁人责耶爰辑厯代兵制及攻守战阵诸方畧以为司兵柄者资焉志兵制秦始皇三十三年发诸尝逋亡人赘壻贾人畧取南越陆梁地为桂林象郡南海以适遣戍五岭五十余万置南海尉典百越兵汉武帝元鼎五年发罪人及江淮以南楼船十万师讨南越以路博德为伏波将军杨仆为楼船将军故归义越侯为戈船下濑将军及平遂以其地为苍梧郁林等郡设交阯部刺史总治之和帝永元十二年日南象林蛮冦掠郡县发兵讨击降其衆初置象林将兵长史官凡郡有尉因秦制典兵禁备盗贼景帝中二年更名都尉民年二十三为正一歳为卫二歳为材官骑士习射御驰阵八月太守都尉令长等㑹都试课殿最水军为楼船亦习战射年五十六老衰乃得免为民光武建武六年省诸郡都尉并职太守无都试之役毎有剧贼则郡临时置都尉事讫罢魏黄初三年始置都督诸州军事或领刺史吴多舟师而兵有解烦敢死两部及交州义士健儿武射之名晋太康中诏天下罢军役示海内大安州郡悉去兵大郡置武吏百人小郡五十人交州牧陶璜上言交州之人好为祸乱又广州南岸周旋六千余里不賔属者五万余户及桂林不羁之辈复当万户至于服从才五千余家二州唇齿唯兵是镇又宁州兴古接据上流水陆并通互相维卫州兵未宜约损从之晋迄南朝刺史任重者为使持节都督轻者为持节而苍梧桂林分属湖广其刺史皆加平越中郎将及平南将军等号刺史无将军号者谓之单车刺史有督扬荆江湘交广六州诸军事有督交广二州诸军事亦有止督广州或湘州诸军事者委任权力各不同也诸军府之名曰任威府曰扬烈府曰绥宁府之类置兵曹及中兵外兵骑兵叅军行军司马及督䕶以统之虽沿汉魏置县尉惟理民事不掌兵梁陈始开都督府于广州所督至二十州苍梧桂林属焉宋齐之际刺史多不领南蛮别以重人居之惟豫章王嶷为南蛮校尉荆湘二州刺史隋制大抵因后周之旧诸府兵有郎将副将坊主团主以相统治平陈后设岭南安抚大使桂广二州俱设总管节制诸州军事复有行军总管则专督所道讨伐事唐初兵之戍边者大曰军小曰守捉曰城镇而总之者曰道太宗贞观中分天下为十道广东西曰岭南道𤣥宗天寳初置岭南五府经畧使统经畧清海二军及桂容邕交四管后或兼兵马讨击使肃宗至德元载升五府经畧讨击使为岭南节度使宪宗元和元年邕州管内都防御观察经畧使增领懐逺军以巖州𨽻容管十四年夏四月诏诸道节度都团练防御经畧使所统郡兵马并令刺史领之懿宗咸通二年广桂容三道先是共发兵三千人戍邕州三年一代经畧使段文楚请以三道衣粮自募土军以代许之后经畧使李䝉悉罢遣三道戍卒止以所募兵守左右江比旧十减七八南诏乗虚入冦三年五月分岭南为两道节度以广州为东道邕州为西道从蔡京请也又割桂管龚象二州容管藤巖二州𨽻邕管十一月安南都䕶蔡袭告急敕发荆南湖南兵二千桂管义征子弟兵三千诣邕州受郑愚节度四年五月乙亥废容管𨽻岭南西道复以龚象二州𨽻桂管六月废安南都䕶府置行交州于海门镇以右监门将军宋戎为行交州刺史以康承训兼领安南及诸军行营秋七月复置安南都䕶府于行交州以宋戎为经畧使发山东兵万人镇之时诸道兵援安南者屯聚岭南江西湖南餽运者皆泝湘江入澪渠漓水劳费艰澁诸军乏食润州人陈磻石上言请造千斛大舟自福建运米泛海不一月至广州从之军食以尺然有司以和僱为名夺商人舟委其货于岸侧舟入海或遇风涛没溺有司囚系纲吏舟人使偿其米人颇苦之八月岭南东道节度使韦宙奏蛮必向邕州请分兵屯容藤二州唐制岭南经畧军管镇兵五千四百人桂州经畧军管戍兵一千人邕州经畧军管戍兵一千五百人容州经畧军管镇兵一千一百人安南都䕶管兵四千二百人衣粮税本管自给五代沿唐制于桂州设静江军节度使于容州设宁逺军邕州设建武军宋真宗景德四年八月己酉颁宜州立功将士赏格诏广南歩军骑军并号曰清化诏约勒宜州乱军时朝廷恐宜融谿峒因縁侵扰因降诏约勒酋领皆奉诏部分种族无敢辄动大中祥符二年四月诏曰江南广东西路流配人等皆以自抵宪章久从配𨽻其逺地每用轸懐特差内使与本路转运使同勾抽诸州杂犯配军拣选移配淮南州军牢城及本城有少壮可披带者即部送赴阙当议近上军分安排如不愿量移及赴阙者亦听若地里逺处即与转运使乗传就彼依此㨂选九年诏南丹州莫淮辿约勒谿峒勿从诱胁时抚水州蛮叛恐诱胁谿峒因诏莫淮辿约勒之仁宗景祐二年诏广桂州置雄畧一营与归逺军更戍岭外三年诏广南民家毋得置博刀犯者并鍜人以私有禁兵律论先是岭南为盗者多持博刀以罪轻不能禁转运使以为言故有是令庆厯六年诏广南方春瘴病戍兵在邉者权休善地其自岭外戍回军士予休两月皇祐二年两广益募雄畧四年五月诏广西戍兵及二年而未得代者罢归钤辖司以土兵歳一代之自侬智髙之乱戍兵踰二万四千至是听还而令土兵代戍五年王尧臣为枢密副使㑹侬智髙反请析广西宜容邕州三路以融栁象𨽻宜州白髙窦雷化郁林仪藤梧龚琼𨽻容州钦宾亷横浔贵𨽻邕州其三州并选武臣为安抚都监兼知州事以统支郡若蛮人入冦三路率支郡并力掩击之知桂州以两制以上仍带经畧安抚使以统制三路钤辖二员迭戍于邕州仍置走马承受二员季入奏事益募澄海忠敢雄畧等军以四千人屯邕州二千人屯宜州千人屯宾州五百人屯贵州广西江南湖南益以北兵歳一替月给添支钱三百给鞋钱千荆湖南北广东西路兵二歳一替运全永道三州米以馈军食其城壁之制当髙二丈广八尺令本路转运使判官提举修筑官吏有能完城壁廨宇营舍仓库及招复户口者计其功迁一官其左右江廵检及管界巡检寨主与指使一员兵三百人常阅之诏狄青详酌以为便遂施行诏广南捕蛮诸军歳满归营人赐钱二千月增俸钱二百度岭阵亡及瘴疠物故者子孙或弟姪不以等様收一人𨽻本营者支衣廪之半至和二年广桂邕州置马雄畧嘉祐七年籍税户应常役外五丁点一为兵得三万九千八百人分队伍行阵习枪镖排冬初集州按阅后逓歳州县迭教察视兵械以防收刈改用十一月教一月罢禁军月俸五百以上皆日习武艺三百以下或给役或习技其后别募乡兵亦阅习武技号教阅厢军戍川广者旧不训练嘉祐以后稍习焉英宗治平二年广南西路安抚司调集左右两江四十五谿峒知州峒将各占邻近迭为救应仍籍壮丁补校长给以旗号峒以三十人为一甲置节级五甲置都头十甲置指挥使五十甲置都指挥使以四万四千五百人为定额各给戎械遇警召集之二年一阅察视戎械有老病者选少壮填之三歳一上其籍诏广南教阅忠敢澄海一营者即本营逓迁两营以上者营三百人补五人二百至三百人补三人二百人以下补二人百人以下补一人止于副指挥使凡逓迁满三歳五阶阙二三阶阙一即补三年诏顷以东兵戍岭南冐犯瘴疠得还者十无五六自今歳满以江淮教阅忠节威果代之神宗熙宁中王安石言募兵未可全罢民兵则可渐复至于二广尤不可缓今中国募禁军往戍南方多死陛下诚移军职所得官十二三鼓舞百姓豪杰使趋为兵则事甚易成于是苏缄请训练二广峒丁旧制一歳教两月安石曰训练之法当什伍其人拔其材武之士以为什百长自首领以下各以禄利劝奖使自勤于阅习即事艺可成部分可立缓急可用熙宁二年以古勿峒效顺酋侬智㑹为右千牛卫大将军三年十二月枢密使文彦博等上在京及外兵禁军数帝亦㕘以治平中兵数而讨论焉广南东西千二百人为额四年枢密院言不教阅厢军拨併各带旧请外今后招到者并乞依本指挥新定请受河北崇胜河东雄勐陜西保宁京东奉化京西壮武淮南宁淮各酱菜钱一百月粮二石春衣绢二匹布半匹钱一千冬衣绢二匹钱一千绵十二两广东西清化除酱菜钱不支外余如六路从之六年周士隆上疏论广西交阯事请为车以御象阵文彦博非之王安石以为士隆䇿可用因论自古车战法甚辩请以车骑相当试以观其孰利帝亦谓北边地平可用车为营乃诏试车法令沿河採车材三千两军器监定法式造战车以进广南西路经畧沈起言邕州五十一郡峒丁凡四万五千二百请行保甲给戎械敎阵队艺出衆者依府界推恩补授奏可七年更制将兵先是太祖惩藩镇之弊分遣禁旅戍守边城立更戍法使徃来道路以习劳苦后议者以为使兵不知将将不知兵缓急恐不足恃神宗乃部分诸路将兵总𨽻禁旅平居训厉有事调遣元丰中又诏团结东南路诸军共十三将荆湖北路为第七南路潭州为第八全邵永州应援广西为第九福建路为第十广南东路为第十一西路桂州为第十二邕州为第十三总天下为九十二将凡诸路将各置副一人东南兵三千人以下惟置单将凡将副皆选内殿崇班尝歴战阵者各以所将兵多少置部将队将押队使臣各有差又置训练官春秋都试择武力士凡千人选十人皆以名闻而待㫖解发其愿留乡里者勿彊遣此将兵之法也知桂州刘彛言旧制宜融桂邕钦五郡土丁成丁巳上者皆籍之既接蛮徼自惧冦掠守御应援不待驱策而近制主户自第四等以上三取一以为土丁而旁塞多非四等以上若三丁籍一则减旧丁十之七余三分以为保丁保丁多处内地又俟其益习武事则当蠲上丁之籍恐边备有阙请如旧制便奏可八年广西经畧使诏皆番戍诸路有事即以征讨九年赵卨征交阯入辞帝谕以用峒丁之法当先诱以实利然后可以使人甘言虚辞岂能责其效命比鄜延集教番兵赖卿有以制之使轻罪可决重罪可诛违西夏则其祸逺违帅臣则其祸速合于兵法畏我不畏敌之议故能责其效命王师之南卿宜选募劲兵数千择枭将领之以胁诸峒谕以大兵将至从我者有赏其不从者按族诛之兵威既振先胁右江右江既附复胁左江两江附则诸蛮无不附者然后以攻交人𠞰絶巢穴甚非难也郭逵性吝啬卿宜谕以朝廷兵费无所惜逵复事崖岸不通下情将佐莫敢言者卿至彼以朕语诏之十年枢密院请邕钦峒丁委经畧司提举同巡检总莅训练之事歳终上艺优者与其酋首第受赏五人为保五保为队第为三等军功武艺出衆为上蠲其徭役人材矫㨗为中蠲其科配余为下边盗发则酋长相报率族衆以捍盗十二月诏邕钦丁壮自备戎械贫者假以官钱金鼔旗帜官给间歳大阅诏安南道死战没者所假衣奉咸蠲除之弓箭手民兵义勇等有贷于官者展偿限一年元丰元年经畧司请集两江峒丁为指挥权补将校奏可二年广西经畧司言团结邕钦峒丁为指挥一百七十五籍武艺上等一万三千六百十人诏下诸臣献议措置峒丁事付曽布㕘酌捐益创为规画务令详尽便于施行布乃请令镇砦监押砦主同营辖兵甲使臣与巡检等分定州峒总制立赏罚惩劝增置都巡检使两员分提举及增首领丁壮歳阅之以武艺絶伦者闻量材补授诏增都巡检使一员余下熊本择其可者施行之五年诏广南保甲如戎泸故事自置裹头无刃枪竹标排木弓刀蒿矢等习武技遇捕盗则官给器械六年诏枢密承㫖司议广西峒丁如开封府界保甲集教团教法提点广西路刑狱彭次云言邕苦瘴疠请量留兵更戍余用峒丁以季月番上给禁军钱粮诏许彦先度之彦先等言若尽以代正兵恐妨农请计戍兵三之一代以峒丁季轮二千赴邕州𨽻习武事从之广西经畧使熊本言欲令所属编排分作都分除防盗外縁边有警聼㑹合掩捕从之元丰中或请遣陜西路骑兵五七百戍桂林者诏遣在京军马以戍之元祐元年十月枢密院言均定出戍路分除广南东西两路驻札三将只充本路守御差使䖍州第六将全永州第九将凖备广南东西路缓急勾抽䇿应并不差戍他路十二月广西经畧安抚使都钤辖司乞宜融钦亷州系将不系将马歩军轮差赴邕州极边水土恶砦镇监栅及巡防并都同巡检等处并乞依邕州条例一年一替其余诸州差往邕州永平古万太平横山迁隆砦镇及左右江谿峒巡检并钦州如昔峒驻札抵掉砦并二年一替其诸州巡检下一年一替从之哲宗元符二年诏河北沿边州城壁楼橹器械各务修治有不治者罪之先是二广路土丁令依熙宁指挥修置器械三年知端州萧刓上䟽极言伤财害民其弊非一乞住买抢手器械䟽奏不省广西察访司言桂宜融等用土丁縁邉防守差及单丁乞差两丁以上之家从之徽宗崇宁四年十一月广西路置刀牌手三千人于切要州军更戍以宁海名大观二年诏熙宁团集左右江峒丁十余万衆自广以西赖以防守今又二十万衆来归已令张庄依左右江例相度闻奏尚虑有司不知先务措置灭裂今条画行下其所修法入熙河兰湟秦凤路敕遵行之宣和七年三月诏广南东西路地逺山险盗贼窃发内郡戍兵徃彼屯守多縁瘴疠疾病不任追捕又不谙山川道里林壑曲折故盗不能絶可令毎巡检下招置土人健勇轻㨗者㕘戍兵之半互相关防易于擒捕令枢密院行之钦宗靖康元年诏广西宜融二州实为极边旧制马军难议减省且依元降指挥招置髙宗建炎元年十二月乙酉增置广西弓手以备邉三年七月乙巳诏闽广诸路团教峒丁抢杖手建炎后砦兵荆湖路全州四砦上军鱼口吉宁平塘广西路贺州二砦临贺富川昭州四砦昭平云峒西岭立山绍兴元年诏议处置诸州隘砦时监察御史明槖言湖南边郡及二广之地旧置谿峒归明官比年寖广宜令二广湖南帅臣处置适宜无启边祸诏下其议七年正月癸未诏广西帅臣训练土丁保丁十年全州建议立屯其畧云本州密迩谿峒谿谷山径非止一途如静江兴安之大通墟武冈军之新宁盆溪及八十里山永州之东安皆可以径达谿峒其地绵亘郡邑非一州得専约束故游民恶少之弃本者商旅之避征税者盗贼之亡命者徃徃由之以入萃为渊薮交相鼔扇深为边患为今计者宜徙闲地巡检兵及分遣士卒屯诸谿谷山径间俾湖南北广西帅宪总其役庶几事权有所归而号令可行也十五年诏禁骚扰谿峒猺人知全州髙楫言猺人今皆微弱不敢先侵省地砦官毎纵人深入掠其财物遂致乗间窃发宜诏禁谿峒接壤州郡毋扰猺人庶使邉民安业以广陛下柔逺好生之德帝纳其言诏守臣一遵成法务在抚绥孝宗干道四年诏湖南北四川二广州军应有谿峒处务先恩信绥懐毋弛防闲毋袭科扰毋贪功启衅委各路帅臣监司常加觉察又诏禁沿边姦人毋越逸谿峒诱致蛮獠侵内地违者论如律其不能防闲致越逸者亦罪之淳熙七年诏拨广西兵校五百人𨽻提刑司光宗绍熙元年三月丁夘増广州摧锋军三百人宁宗嘉定三年知静江府章戡议请广西所部二十五处三方临谿峒与蛮猺黎蜑杂处跳梁负固无时无之西南最为重地邕钦之外羁縻州七十有二地里绵邈镇戍非一请増置雄边军二百人及调宪司甲军二百𨽻帅司知静江府兼广西经畧安抚赵崇宪谓部内郡邑有警辄移统兵戍之根本单虚非所以窒奸萌上屯戍议请于其地畧置兵如戍兵之例从之十一年臣僚上言宜于岭南要地増筑城堡籍其民兵歳时练习定赏罚格以示惩劝如此则号令严明守御完固民习战鬭可息猺蛮侵掠之患诏从之理宗寳祐六年十二月丙戌诏置横山屯辛丑诏李曾伯城筑关隘训练民兵峒丁申严防遏景定三年五月己巳诏广西静江兵屯田诸州守臣任事措置经畧安抚以课殿最屯戍之制凡遣上军军头司引对赐以装钱代还亦入见犒以饮食简拔精鋭退其癃老凡戍更有程京东西河北河东陜西江淮两浙荆湖川崃广南东路三年广南西路二年厢兵诸州之镇兵虽无更戍然罕教閲类多给役而已后枢宻院言请以教閲厢军为一额不教閲者为一额从之遂下诏诸路转运使以州大小髙下为序毎指挥毋过五百人河北曰崇胜河东曰雄勐陜西曰保宁京东曰奉化京西曰劲武淮南曰宁淮两浙曰崇节江南曰効勇荆湖曰宣节福建曰保节广南曰清化川四路曰克宁乡兵选自户籍或土兵应募在所团结训练以为防守之兵荆湖南北有弩手土丁广南东西有抢手土丁邕州有谿峒壮丁土丁广南东西有壮丁宋制兵官有广南东西路体量安抚经制贼盗宣抚荆湖南北路经制广南盗贼事广桂融宜栁州招安捉贼使邕桂等十州安抚都监宜融桂等十州都巡检桂州道行营都部署权荆湖东路安抚都总管大率因事设官事已而罢然儒臣多领军事武臣或知州县县必置尉镇砦必置官兵广南西路经畧安抚使以知桂州兼亦兼广西兵马钤辖统帅一路其或加建武宁逺清逺静江诸军节度及团练防御之属徒领使衘而已荆湖路骑军之额自骑射而下三歩军之额自左衙而下二十改号曰宣节凡四十四指挥一万一千三百人广南路骑军之额自静山而下二歩军之额自水军而下十号曰清化凡八十二指挥一万二千七百人元世祖混一海宇淮江以南地尽南海各以汉军及新附等军戍焉置湖广等处行中书省于卾州兼领岭南广西道开宣慰司元帅府于静江自万户镇抚等员率听调用省调十九翼军分边防守二年更代置屯军于隘口募兵耕种广西隘口凡一百二十八处獞寨十八处屯田九处合头屯军一万八千三百二十六名千户十六所百户一百一十六所于賔州立万户府以总之成宗元贞元年併左右两江宣慰司都元帅府为广西两江道宣慰司都元帅府仍分司邕州大德元年九月罢南丹州安抚司立庆逺南丹谿峒等处军民安抚司诏边逺官已尝优陞而託他事不赴者夺其所陞官二年九月命广海左右江戍军依旧制以二年或三年更代仁宗皇庆元年命广西静江融县州军民官镇守三载无虞者民官减一资军官陞一阶着为令顺帝至正十年七月中书奏准于广西平乐等古城竹山院桑江隘尊化乡刺场岭湖南道州等路置义兵千户所募土人为军讨贼守御毎所置千户一员弹压一员百户十员仍于义兵内推选才勇功能者充职从本道帅府节制考元设宣慰使司都元帅府统诸路总管犹宋帅府各州惟设义兵万户府以握兵视宋颇简要焉明洪武二年正月湖广行省臣言庆逺府地接八番谿峒所辖南丹宜山等处宋元皆用其酋为安抚使以统之天兵下广西安抚使莫天䕶首来欵附宜如宋元制録用以统其民上从之庆逺南丹军民安抚司置安抚使同知副使经歴各一员以天䕶为同知王毅为副使三年设南宁栁州二卫立民兵万户简民间武勇教之技击编队伍时操练有事用以征伐无事为民十二年设梧州守御千户所用桂林左卫正千户李兴掌所事统旗军一千五百七十四名立所于元安抚司旧址有千百户所印五年一推选军政广西都使司推选各指挥千百户上后军都督府题准领之五屯容县懐集郁林各设守御所亦如之十四年调桂林卫百户杨遇刘荣领军守备郁林初籍郡县民数十八年初立屯田用祭酒宋讷言毎卫所官军以十分计之七分守城三分留屯毎军一名承田二十畆二十年六月浔州知府沈信言府境接连栁容梧藤等州山谿险峻猺贼出没不常实为民患臣愚以为桂平平南二县旧附猺民皆便习弓弩惯歴险阻若选其少壮千余人免其差徭给以军器衣装俾各团村寨置烽火与巡检司民兵相为声援协同捕逐可以殱之上曰蛮夷梗化彼习然也使守土之官能招徕之何用杀戮若无事但当谨其防御使不为患耳茍其为冦不已民有不堪则发兵讨之何必团寨永乐初调湖广贵州军征广西蛮遂留戍其地后贵州军以征麓川撤回独留楚军万人分戍桂林栁州平乐诸州邑有万户及禆将统之閲歳践更然水土不习多至病死间有逃亡不赴者法不能尽绳也其戍守梧州则粤东军原以万数今减为三千云永乐二十一年广西备御用湖广官军五千不足复添五千分班轮戍宣德元年以伍籍空虚籍民兵编保甲有民欵土丁民壮之名鞍马器械官给之蠲役免丁而役其力正统十四年苖冦猬起广东则命侍郎掲稽广西则命侍郎李棠各巡抚之然二广地势犬牙贼东西豕突来往不测而武臣自守便利不相策应天子用兵部尚书于谦言命太子太保左都御史王翺总督两广军务总兵以下悉听节制一切便宜从事初募民壮本地官司率领操练鞍马器械悉从官给免本户粮五石丁二丁事故不许勾补天顺五年总督御史叶盛请设㕘将于各府分守梧浔二府㕘将一员属广西总兵官节制各卫所皆受约束嘉靖二十五年六月巡按广西御史冯彬言广西之患莫甚猺獞与其召募以防贼不若召募以剿贼掳其巢耕其土凡贼之美田肥土我兵无不愿得之者因其愿而令之蔑不胜矣部议广西一省狼人居其半其三猺人其二居民以区区二分之民介蛮夷之中事难猝举且免差应调土狼积习今日应募以平之者安知他日不各据其他转而为贼乎宜下抚按议从之隆庆五年广西府江右江诸猺獞作乱巡抚郭应聘请给兵饷剿除之给事中梁问孟以贼党甚衆不可尽灭宜令守臣熟计兵部覆言府江自正德十二年都御史陈金征讨之后且六十年而右江北三北五等巢素未惩创生齿日烦遂肆猖獗顷者大征古田各巢咸畏威敛戢独府江右江恃险为乱若复纵之非惟无以固八寨懐逺之招亦恐以启古田擕贰之渐剿之便但兵在万全宜即以科臣所虑备行提督殷正茂及广西抚按郭应聘等相机行事毋贻后患其调兵给饷诸务悉听便宜上是之六年府江猺复作乱都御史郭应聘徴汉土官兵六万讨平之又上善后之策改土司置㕘将通水陆处兵费设县治分田粮六事诏从之明初未定天下之先诸军在外者谓之翼洪武中改翼曰卫有指挥使等官后乃设广西等处行中书省㕘知政事及都卫指挥使尝以㕘知政事丁玉兼都卫指挥使洪武四年始设广西都指挥使司以统各卫百户杨文尝从髙佥事征南宁有功积陞至右军都督佥事二十八年命充总兵官率马歩官军征讨广西广西总兵官始此癸未命潭州卫指挥同知邱广为总兵官寳庆卫指挥佥事胡海广西卫指挥佥事左君弼副之率兵讨左江上思州蛮贼广西副总兵始此然皆用以征讨未尝镇守也其后都督韩观始挂征蛮将军印充总兵官镇守广西自后兼用侯伯都督成化中左副都御史韩雍征大藤崃设总府于梧州以总督两广兵权时雍守制夺情起雍为右都御史总督两广军务兼理巡抚于是平江伯陈锐以征蛮将军总兵至复以署都督佥事夏正充广西副总兵镇守桂林而总两广兵者始専用侯伯矣嘉靖初总制都御史新建伯王守仁奏用副总兵张祐协守思田事宁即已非常制也两江各设㕘将兴安设督备永福平乐俱设守备各以都指挥为之皆始自韩雍奏设其后督备守备或用指挥又其后庆逺思恩郁林亦设守备梧州设坐营则以广西都指挥为之凡在军门司号令曰旗牌官又有军门赞画官嘉靖元年兵部题允于武举中式者量其年力咨送邉方军门赞画以五年为期期满送部叙用土司兵故精劲每遇警辄徴召大者数千小者百计行之既久兵日骄恣民且苦兵总督尚书王守仁以徴召频数人不堪命因议更番戍守之法戍省者三千戍梧者四千戍栁者二千地方小警以戍兵鵰之鱼书不烦而足禆缓急其制良善然穷年外处月饷无几武夫悍卒多不乐役第以老惫充数到伍以后潜归相续名存实亡警报一闻又不得不议徴兵矣万厯十六年督府刘继文以地方宁谧议减戍卒之数但兵额既减而虚名如故也然土兵入内地窥我虚实且易搆鬬故不至者亦不取盈云广西额设指挥使司左右中前后五千户都司镇守总兵官两江㕘将府卫所旗军哨队召募等兵一千一百十二名军门标下四哨官教师队兵三百零六名总府亲兵杂流共二百四十九名东南二营官兵三百四十九名标营界牌营兵二百零九名老营哨兵五十四名桂林府中右卫指挥守御千户所官七十三员旗军二千六百三十七名临桂县听拨兵一百六十名守各堡兵一百六十一名打手三十名目兵七十名灵川县守城打手一百三十六名守各堡隘兵九十九名兴安县旗军一百二十八名守城打手五十八名守城民款五十八名县后汉兵二十名守各堡隘打手三十八名阳朔县守城打手六十名守城民欵五十名守各堡隘兵三百三十四名永福县守理定牛摆江道打手三十五名目兵七十名守各堡隘兵四百一十六名义宁县守城民欵二十八名守石门堡民二十名永宁州守御千户所旗军二百六十七名哨长二十六名队长八十三名守各营堡兵一千一百八十名守库打手十二名全州守御千户所官二十员旗军二百七十八名打手二百零六名守城民欵十六名守各堡兵二百零六名灌阳县守御千户所官二十员旗军一百八十六名守城打手七十二名守各堡打手二十八名狼兵三十二名平乐府守御千户所官二十三员旗军三百零八名哨队官兵共六百二十五名兵道听用兵健三十七名㕘将府随补兵五十八名守各营堡哨长十七名守各营堡队长教师五十九名守各营堡兵八百九十八名各哨船兵三百九十一名恭城县守城民欵十名守各堡队兵一百四十五名势江源土舍一名土兵十三名富川县守御千户所官一十六员旗军二百名守城民兵四十名守各堡兵一百四十七名贺县守御千户所官一十七员旗军一百三十七名守城民兵三十名守营哨长队长共九名守各营堡兵三百五十五名荔浦县旗军一百二十八名守城兵二十八名守各堡兵七十一名修仁县旗军五十八名守库兵八名守各营堡兵三百四十七名昭平县守各营堡哨长八名守各营堡队长二十名守各营堡兵五百五十六名永安州守西街堡目兵三十六名守旧县堡兵三十五名守各堡寨兵二百四十八名梧州府总督府守御千户所官二十三员调桂林左前所旗军一百名募兵四百名苍梧县民欵八十九名古揽堡打手二十五名守各镇营兵一千六百四十八名哨兵十七名藤县五屯屯田千户所官七员五屯田军八百五十七名守各营兵一百零六名容县守御千户所官二十员旗军一百三十五名守城民欵二十五名巡江哨兵二十名守各营堡兵二百三十六名岑溪县守城民欵七十八名北科镇兵七百七十一名守右营兵七百零三名懐集县守御千戸所官一十九员旗军二百四十八名守城民兵一百名五里镇打手一百八十二名金鹅营哨队兵二百八十四名马练打手二十名守各营兵二百二十名郁林州守御千户所官一十四员旗军一百五十五名守城民兵七十一名守外城兵三十八名守库楼民兵三十名守营哨长三名守各营兵一百一十二名博白县守城兵三十八名守城民欵七十一名守各营兵一百五十七名守坡心营民兵十三名北流县䕶觧钱粮六狼总目兵七十名三营哨队兵一百零一名守陆静营兵七十一名守大车堡兵十七名陆川县中左右哨官兵共一百九十八名四贺山口闸兵二十名兴业县守城民欵九十九名兴平营哨兵三十名守各营兵四十一名浔州府守御千戸所官一百零五员奉议卫并向武千户所官共一百三十八员旗军二百四十四名各营堡募兵三百二十名钟楼兵九名桂平县守各堡兵九十三名平南县奉议千户所官守城民欵十五名守城关兵一百名守各营堡民欵四十一名守各堡兵五十名贵县守城民欵六十名守城兵五十四名守堡寨民欵十六名守堡寨兵二百八十六名南宁府守御四千卫所官一百五十二员旗军四百四十五名守堂库兵九名守分巡道门兵二十九名总舖营民欵八名守各营兵一百七十名宣化县哨长八名守库兵十七名堡兵共九十名横州驯象卫并五千户所官九十员旗军三百二十六名守城库民欵一百一十三名守关营兵一百三十四名哨长二十名兵一百六十三名哨兵八十六名云表公馆兵八名上思州守城民欵三十二名新宁州守城兵一百名守城民欵二十四名守堡兵三十名隆安县守城兵九十名守堂巡捕民欵三十四名哨兵四十八名守隘兵二十二名永淳县守城兵五十六名守城民欵八十九名守西北角兵十三名哨兵十名守堡兵三十名太平府所属土州县点拨守城土兵七十名左州守城兵九十名守隘兵二十二名养利州守城兵三十名守城民兵三十八名守城目兵三百零报效兵五十名哨兵一百名栁州府卫所并守御千户所官共一百五十六员旗军七百零一名内拨守罗城栁城共二十五名守城民欵七十九名募兵三百五十一名马平县守库民欵二十五名守各堡兵三百四十名雒容县守城队长六名守城兵六十一名车营队长六名车营兵九十六名民欵八十名守各营堡兵一百三十五名罗城县旗军十三名守城兵四十名民八十名守各堡兵一百零三名栁城县旗军五十四名守城民欵一百六十九名守各堡兵二百一十三名融县守御千户所官守城民欵七十六名守城堡兵三十七名守各堡兵二百二十名懐逺县守营堡哨长二十四名守营堡队长一百二十名守营堡兵五百零九名象州守御千户官旗军一百八十七名守城民欵六十五名守各堡兵一百三十三名宾州南丹卫官二百零二员旗军一百六十六名㕘将亲兵四十名守城仓库民欵一百零八名兵道听用兵欵二十三名守各营堡兵一千一百九十九名来宾县守御千户所官旗军六十七名守城民欵二十名守各营堡兵二百八十四名武宣县守御千户所官旗军一百六十八名募兵九十六名迁江县屯田千户所官二十七员旗军九名兵五百四十四名守库兵五十二名守南营兵七十名上林县守城民款一百五十八名庆逺府卫军民指挥使司并守御河池千户所官共一百七十五员卫旗军七百五十六名河池天河荔波思恩俱本卫拨发守各堡隘募兵一千零六十一名天河县旗军十五名守各隘獞兵七十六名河池州守御千户所旗军三百四十八名三旺打手十八名守城募兵二十名守各堡兵一百九十五名思恩县守城民兵三十名守各堡兵九十名荔波县防守民欵十七名标兵十五名思恩府九土司按月轮守守城土兵七十名武縁县旗军二百三十三名募兵一百六十四名广西通志卷四十六广西通志钦定四库全书广西通志卷四十七兵制国朝国朝开辟粤西之后设立提督以统辖汉土官兵复于左江添设总镇又设立右江总镇各府设副㕘守千等员使其就近弹压便于防剿又于各州县有城守有拨防因地制宜相其险易而轻重布之建牙者适中调度有居重驭轻之权分防者唿吸相通有率然在山之势武备设立之善迥越前古矣统辖兼辖専辖分防各官共二百三十八员提督总兵官一员左江镇总兵官一员右江镇总兵官一员副将六员㕘将六员游击十四员都司十四员守偹二十八员千总五十九员把总一百零八员马步战守兵共二万二千二百六十六名马战兵一千四百二十一名步战兵九千九百二十五名守兵一万零九百二十名共马二千一百七十三匹兵丁战马一千四百二十一匹官员自备马七百五十二匹官俸兵饷马干等银共三十七万四千九百四十四两六钱五分有竒米八万零三百零三石五斗谷一万五千六百七十四石四斗草五百四十八万六千二百四十觔以上俸饷马干谷草折价等银共三十八万四千五百零六两一钱五分有竒提督军务巡抚都察院标下原设三营顺治十八年裁康熙十二年复设康熙二十三年奉裁游击守备各一员千总二员把总四员现设左右二营雍正九年定例以巡抚统辖全省军务严重标下中军游击改为㕘将中军叅将管左营事一员右营游击一员守备二员千总四员把总八员经制兵一千五百名康熙三十四年裁定一千四百二十二名雍正五年㕘革泗城土府添设右江镇抽拨兵一百六十名现设兵一千二百六十二名马战兵一百二十名步战兵八百七十二名守兵二百七十名设马一百九十四匹现今马一百六十六匹官员自备马四十六匹兵丁战马一百二十匹官俸兵饷马干每歳共需银二万三千八百五十三两九钱二分零米四千五百四十三石二斗谷一千一百八十石零八斗草四十一万三千二百八十觔旧设总督广西军务部院标下设中左右三营康熙四年裁总理广西通省提塘事务一员提督广西军务统辖汉土官兵总兵官标下中左右前后五营康熙十八年中营游击题改㕘将中营㕘将一员左右前后四营游击四员守备五员千总十一员把总二十员拨马平栁城融县懐逺象州分防官各一员经制兵四千五百六十名裁定后现设兵四千零七十二名贴防桂林贺县兵弁雍正八年撤回马战兵四百名步战兵二千八百三十六名守兵八百三十六名一驻防栁州府兵二千六百一十八名一分防马平县一都等处兵六百零六名一分防象州兵一百二十八名一分防栁城县兵二百名一分防融县兵一百名一分防懐逺县兵一百名一分防雒容县兵八十名一分防罗城县兵一百二十名一分防罗城县通道镇兵一百二十名设马五百八十八匹奉裁后现设马五百三十四匹官员自备马一百三十四匹兵丁战马四百匹官俸兵饷马干每歳共银七万七千零一十三两四钱五分有竒米一万四千六百五十九石二斗谷三千八百四十四石八斗草一百三十四万五千六百八十觔左江镇总兵官标下中左右前后五营康熙二十一年奉裁后营现设四营雍正十一年以横州接距浔南逼近广东水陆要冲以前营逰击带千总一员及原防把总并撤回懐集贴防兵移驻中左右前四营逰击四员守备四员千总八员把总十六员内拨横州永淳隆安新宁分防官各一员经制兵三千六百名奉裁后兵三千一百二十名贴防桂林兵弁雍正八年撤回贴防懐集兵弁雍正十一年撤回以原分防思明宁明思陵兵二百五十名并抽懐集撤回兵一百九十二名归增设新太协右营管辖今现设兵二千六百七十八名马战兵三百名步战兵二千零八十八名守兵二百九十名一驻防南宁府兵一千八百一十九名一分防横州兵四百名一分防隆安县兵一百四十名一分防永淳县兵一百一十名一分防新宁州兵一百六十五名一贴防上思州兵四十四名设马四百零四匹官员自备马一百零四匹兵丁战马三百匹官俸兵饷马干每歳共需银五万三千四百九十七两四钱三分有竒米九千六百四十石零八斗谷三千零五十二石八斗草一百零六万八千四百八十觔右江镇总兵官标下二营雍正五年以右江地方倍于左江请将泗城协副将裁汰改设右江镇总兵思恩协上林隆林镇安等营统听管辖就近调度雍正八年以土田州百色市四达交通为滇粤门户请移总兵驻札其地泗城之守备移驻皈乐百色之游击带千把总各一员移驻泗城左营游击兼管中军事一员右营游击一员守备二员千总四员把总八员内拨左营守备一员把总一员分防皈乐逻村逻里泗城府长隘天鹅分防官各一员经制兵一千六百名马战兵一百二十六名步战兵七百九十三名守兵六百八十一名一驻防百色镇兵九百六十七名一分防皈乐镇兵一百五十名一分防逻村兵四十二名一分防逻里兵六十三名一分防泗城府兵二百七十八名一分防江南长隘兵五十名一分防天鹅兵五十名设马一百八十六匹官员自备马六十匹兵丁战马一百二十六匹官俸兵饷马干毎歳共需银二万八千一百四十四两八钱一分零米五千七百六十石谷一千三百三十九石二斗草四十六万八千七百二十觔桂林城守营原设都司后改副将雍正八年改设游击一员守备一员千总一员把总二员内分防临桂两江堡阳朔各一员经制兵共四百八十九名雍正八年添设三百名现共兵七百八十九名马战兵三十名步战兵一百九十九名守兵五百六十名一驻防省城兵六百六十九名一分防阳朔县兵一百二十名设马四十六匹官员自备马一十六匹兵丁战马三十匹官俸兵饷马干毎歳共需银一万一千七百一十二两四钱四分零米二千九百零九石一斗谷三百三十一石二斗草一十一万五千九百二十觔全州营㕘将一员守备一员千总二员把总四员内拨灵川兴安灌阳分防官各一员经制兵七百二十六名原抽送隆林营兵八十六名雍正八年补足马战兵二十名步战兵一百八十六名守兵五百二十名一驻防全州兵四百六十名一分防灵川县兵一百名一分防兴安县兵九十名一分防灌阳县兵七十六名设马四十四匹官员自备马二十四匹兵丁战马二十匹官俸兵饷马干毎歳共需银一万零八百五十九两零一分有竒米二千六百七十五石四斗谷三百一十六石八斗草一十一万零八百八十觔永宁营参将一员守备一员千总二员把总四员内拨永福义宁分防官各一员经制兵六百二十四名原抽送隆林营兵八十九名雍正八年补足马战兵二十名步战兵一百五十七名守兵四百四十七名一驻防本州兵三百八十名一分防永福县兵二百零三名一分防义宁县兵四十一名设马四十四匹官员自备马二十四匹兵丁战马二十匹官俸兵饷马干毎歳共需银九千五百一十六两三钱九分有竒米二千二百四十六石四斗谷三百一十六石八斗草一十一万零八百八十觔平乐协雍正九年覆准平乐新太庆逺思恩四协之副将中军守备并改都司副将一员中军都司一员守备一员千总二员把总四员内拨永安恭城修仁荔浦昭平分汛官各一员经制兵七百八十名马战兵三十名步战兵一百九十二名守兵五百五十八名一驻防平乐府兵四百五十二名一分防永安州兵二十名一分防恭城县兵五十六名一分防修仁县兵六十名一分防荔浦县兵六十五名一分防昭平县兵一百二十七名设马六十二匹官员自备马三十二匹兵丁战马三十匹官俸兵饷马干毎歳共需银一万二千零五两六钱六分零米二千八百零八石谷四百四十六石四斗草一十五万六千二百四十觔富贺营雍正九年覆准富贺麦岭上思龙慿馗纛三里上林七营俱系専营守备并改都司佥书都司佥书一员千总一员把总二员内拨富川分防官一员经制兵三百零九名马战兵一十五名步战兵七十二名守兵二百二十二名一驻防贺县兵二百零九名一分防富川县兵一百名设马二十五匹官员自备马一十匹兵丁战马一十五匹官俸兵饷马干毎歳共需银四千七百一十四两五钱七分零米一千一百二十二石四斗谷一百八十石草六万三千觔麦岭营雍正八年以富川贺县之八都六大寨接连楚省江华永明二县并通大源山不法猺獞窜伏山内县城逺不能顾于麦岭添设营署守备率兵驻札贺县之开山峒富川之牛巖小水崃等汛各设弁兵联络㑹哨都司佥书一员千总一员把总二员经制兵三百一十名马战兵一十五名步战兵七十八名守兵二百一十七名一驻防麦岭兵一百五十名一分防牛巖兵五十名一分防小水崃兵五十名一分防长圳村兵二十名一分防龙窝村兵二十名一分防贺县开山峒兵二十名设马二十五匹官员自备马十匹兵丁战马一十五匹官俸兵饷马干毎歳共需银四千七百一十三两七钱零米一千一百一十六石谷一百八十石草六万三千觔梧州协额设副将一员都司二员守备二员千总二员把总四员康熙二十一年奉裁都司守备各一员雍正十一年以南宁距懐集窎逺将镇标原拨防弁兵撤回添设营备及千把总各一员兵三百名分防朋冈等汛归协兼辖副将一员都司佥书一员右营水师守备一员懐集营守备一员千总三员把总五员内拨岑溪藤县容县懐集及水师分防官各一员经制兵一千零九十六名马战兵二十名步战兵二百九十七名守兵七百七十九名一驻防梧州府兵二百三十名一分防岑溪县兵三十九名一分防藤县兵八十名一分防容县兵四十九名一分防水师兵三百九十八名一驻防懐集兵三百名设马六十匹官员自备马四十匹兵丁战马二十匹官俸兵饷马干毎歳共需银一万六千五百一十三两五钱六分有竒米三千九百四十五石六斗谷四百三十二石草一十五万一千二百觔鬰林营㕘将一员守备一员千总二员把总四员内拨博白北流陆川兴业分防官各一员经制兵七百零九名马战兵二十五名步战兵三百一十六名守兵三百六十八名一驻防鬰林州兵三百七十四名一分防博白县兵一百名一分防北流县兵七十五名一分防陆川县兵七十五名一分防兴业县兵八十五名设马四十九匹官员自备马二十四匹兵丁战马二十五匹官俸兵饷马干毎歳共需银一万一千五百八十五两二钱八分零米二千五百五十二石四斗谷三百五十二石八斗草一十二万三千四百八十觔浔州协原分防桂平平南贵县五山各城汛额兵七百八十七名雍正八年添兵一百名又以宾州之武宣县改𨽻浔州归协统辖副将一员都司佥书一员守备一员千总二员把总四员内拨贵县平南武宣分防官各一员经制兵一千零八十七名马战兵三十名步战兵二百八十四名守兵七百七十三名一驻防浔州府兵四百四十名一分防贵县兵三百一十七名一分防平南县兵一百一十二名一分防武宣县兵二百一十八名设马六十二匹官员自备马三十二匹兵丁战马三十匹官俸兵饷马干毎歳共需银一万六千三百一十一两五钱五分有竒米三千九百一十三石二斗谷四百四十六石四斗草一十五万六千四百四十觔上思营都司佥书一员千总一员经制兵一百五十四名马战兵十名步战兵三十六名守兵一百零八名设马一十六匹官员自备马六匹兵丁战马十匹官俸兵饷马干毎歳共需银二千四百零九两一钱有竒米五百五十九石八斗谷一百一十五石二斗草四万零三百二十觔新太协雍正八年以太平壤接安南离左江镇较逺所辖左州永康养利土司环错㕘将不足弹压议裁改协雍正十年因酌筹邓横善后事宜添设右营守备一员千总一员把总二员于左江镇标现贴防思明等三汛兵二百五十名又抽兵一百九十二名归守备管辖移驻明江分防各汛副将一员中军都司一员右营守备一员千总二员把总四员左营旧拨左州分防官一员经制兵一千名马战兵四十五名步战兵二百五十四名守兵七百零一名一驻防太平府兵五百零八名一分防左州兵五十名一驻防明江等汛兵四百四十二名设马七十七匹官员自备马三十二匹兵丁战马四十五匹官俸兵饷马干毎歳共需银一万五千零一十两零六钱六分有竒米三千六百石谷四百一十石零四斗草一十四万三千六百四十觔龙慿营雍正十年查勘路通交阯各隘増设汛防于龙慿添兵一百四十五名馗纛添兵四十五名以资抽拨二营旧无把总今各添设一员都司佥书一员千总一员把总一员经制兵三百名马战兵十名步战兵八十名守兵二百一十名设马一十八匹官员自备马八匹兵丁战马十匹官俸兵饷马干毎歳共需银四千四百七十一两九钱零米一千零八十石谷一百二十九石六斗草四万五千三百六十觔馗纛营都司佥书一员千总一员把总一员经制兵二百名马战兵十名步战兵五十名守兵一百四十名设马一十八匹官员自备马八匹兵丁战马十匹官俸兵饷马干毎歳共需银三千零九十一两九钱零米七百二十石谷一百二十九石六斗草四万五千三百六十觔栁州城守营雍正七年以栁庆协汛地太广防哨难周请改为庆逺协専管一府増设栁州城守营都司専辖府城其栁属州县各汛悉令提标五营分防都司一员千总一员把总一员经制兵一百五十名马战兵十名步战兵三十五名守兵一百零五名设马一十八匹官员自备马八匹兵丁战马十匹官俸兵饷马干毎歳共需银二千四百四十四两四钱有竒米五百四十石谷一百二十九石六斗草四万五千三百六十觔宾州营雍正七年以河池营参将改驻増设宾州营雍正八年因额兵不敷拨防共添兵四百名于来宾之党村平安二村上林之西抚六便迁江之洛峒各汛防守㕘将一员守备一员千总一员把总二员以上拨迁江来宾分防官各一员经制兵七百五十八名马战兵三十名步战兵一百八十九名守兵五百三十九名一驻防宾州城四百五十六名一分防迁江县一百六十一名一分防来宾县一百四十一名设马四十八匹官员自备马一十八匹兵丁战马三十匹官俸兵饷马干毎歳共需银一万一千三百零三两九钱四分有竒米二千七百二十八石八斗谷三百四十五石六斗草一十二万零九百六十觔三里营都司佥书一员千总一员把总二员以上拨上林县城思吉镇分防官各一员经制兵二百六十五名马战兵一十五名步战兵六十一名守兵一百八十九名一驻防三里营城兵一百五十九名一分防上林县兵七十六名一分防上林县思吉镇兵三十名设马二十五匹官员自备马十匹兵丁战马一十五匹官俸兵饷马干毎歳共需银四千零七十一两七钱有竒米九百五十四石谷一百八十石草六万三千觔庆逺协雍正七年因东兰州土官仇杀题请改流添设守备千总各一员兵二百名雍正八年以庆逺协控辖五州县七土司地方甚广又荔波县与黔省古州八万等寨生苗接壤额兵不敷汛守共添兵五百名酌拨分防又将拟设德胜镇之守备改驻东兰以千总一员驻札德胜雍正十一年以东兰各哨皆系猺獞巖疆需员分汛増设千把总各一员副将一员中军都司一员守备二员千总三员把总五员以上拨天河东兰河池荔波思恩分防官各一员经制兵一千四百三十七名马战兵五十名步战兵三百六十六名守兵一千零二十一名一驻防庆逺府兵六百九十六名一分防天河县兵三十九名一分防河池州兵二百七十二名一分防东兰州兵二百名一分防思恩县兵八十名一分防荔波县兵一百五十名设马九十匹官员自备马四十匹兵丁战马五十匹官俸兵饷马干毎歳共需银二万一千四百九十九两五钱七分有竒米五千一百七十三石二斗谷六百四十八石草二十二万六千八百觔思恩协副将一员中军都司一员守备一员千总二员把总四员以上拨武縁土田州经制兵七百零五名原拨防奉议州兵四十名雍正八年撤回马战兵三十名步战兵一百七十名守兵五百零五名一驻防思恩府兵四百八十五名一分防武縁县兵一百二十名一分防土田州兵一百名设马六十二匹官员自备马三十二匹兵丁战马三十匹官俸兵饷马干毎歳共需银一万零九百四十七两六钱有竒米二千五百三十八石谷四百四十六石四斗草一十五万六千二百四十觔上林营雍正八年以接壤滇黔汛防单弱又右江镇贴防那佐官兵撤回添设把总一员兵一百名酌资分布都司佥书一员千总一员把总一员经制兵二百五十五名马战兵十名步战兵六十七名守兵一百七十八名一驻防上林兵二百零五名一分防路程汛兵五十名设马一十八匹官员自备马八匹兵丁战马十匹官俸兵饷马干毎歳共需银三千八百五十三两九钱有竒米九百一十八石谷一百二十九石六斗草四万五千三百六十觔隆林营雍正五年裁并西隆西林二营为隆林营添设逰击一员并把总二员听右江镇管辖裁安隆营守备千总移驻西隆属焉雍正六年平八达议善后事以游击改驻添设汛防游击一员守备一员千总一员把总二员经制兵七百名马战兵二十五名步战兵一百八十五名守兵四百九十名一驻防八达兵二百名一分防八达兵五十名一驻防西隆州兵二百二十名一分防旧州汛兵一十五名一分防古障汛兵三十名一分防者基汛兵一十五名一分防土黄汛兵三十名一分防坭峒汛兵四十名设马四十一匹官员自备马十六匹兵丁战马二十五匹官俸兵饷马干每歳共需银七千六百四十六两零一分有竒米一千八百石谷二百八十石零八斗草九万八千二百八十觔镇安营额设守备一员把总二员雍正八年改设游击一员守备一员千总一员把总三员以上拨陇邦村奉议州小镇安各一员经制兵五百名马战兵二十五名步战兵一百二十二名守兵三百五十三名一驻防镇安府兵一百名一分防奉议州兵四十名一分防归顺州兵一百二十名一分防归顺陇邦村各隘兵一百二十名一分防小镇安兵一百二十名设马四十三匹官员自备马一十八匹兵丁战马二十五匹官俸兵饷马干毎歳共需银七千七百四十二两二钱零米一千八百石谷三百零九石六斗草一十万零八千三百六十觔广西通志卷四十七广西通志钦定四库全书广西通志卷四十八秩官云纪水师而后唐虞建官惟百夏殷官倍周官三百六十秦汉迄今制弥増而名屡易载于官簿班班矣粤西权舆于南海一尉自兹以降刺史都督下及参曹长佐设官开镇不与中土殊夫官无崇卑以功徳及民为克尽其职职亦无分文武以黾勉匪懈为不瘝厥官当圣主澄清吏治之日顾可仰尘官籍而弗思亷隅砥厉奋庸熙绩乎土司世及虽异流官然守土长民之责弗外焉例得附载志秩官官制表秦秦时三郡属县不详赵佗为龙川令龙川今广东惠州地郡亦置材官武士之类领谪戍兵于史未详因从省汉汉始开置交阯部刺史实总百粤东西故郡县并载荆州所辖零陵始安即今桂林地并志郡守就其近有専属刺史及牧繁不备举以别于楚蜀汉魏吴三国时粤地属吴为多故于州郡牧守将吏更置独详其未见于吴书者亦不备载晋凡领荆江二州刺史都督军事兼及交广其权重在交广单州刺史之上随时递加或以亲王遥领有至十数州者繁不备载又州郡佐官属名号已经见前亦不更列宋江左后州郡牧守分辖之制更置不常按查沿革地志于粤东西分未详者并阙南齐齐官制军制大率仍宋郡守名号非有更置者并皆从省梁梁书无地理志广桂二州郡县省置繁杂不可详纪官制大都仍宋齐之旧从省陈陈书无地志官志逍遥诸郡更置新名见隋书列入余并从省隋广州总管广州刺史南海太守懐集隋受禅总管等号大都因后周旧制平陈后州郡併合官制增设不与南朝相袭者备存唐唐岭南诸管节度经畧各使制置据方镇表纪次余随时特遣使号更易不常迹其于粤地有事有人者畧存五代广末桂州刘士政容州龎巨昭分据诸管自后粤东西地分属楚南汉全州后属南唐改置之名不可悉考宋通考唐节度为阃帅观察团练为监司防御为邉将刺史为郡守至宋各别有名号而节度观察等俱无职任特为武臣迁转之次故列于后元左江思明路太平路右江田州路来安路军民总管镇安路元地志并阙今官制从省湖广行省江南行台部𨽻皆及粤西姑举其槩明广西通志卷四十八广西通志钦定四库全书广西通志卷四十九官制表国朝文官广西通志卷四十九广西通志钦定四库全书广西通志卷五十秩官秦南海尉屠睢任嚣赵佗桂林监史禄居翁汉交阯刺史罗宏何敞僮尹杨扶綦母俊樊演张乔周敞夏方葛祇侯辅张磐蒋晋朱隽贾琮李进丁宫周乗朱符张津交阯牧邓让交州牧张津交州刺史孙辅赖恭步隲交阯太守钖光苏定士燮交阯都尉胡贡沈景交阯别驾陈茂零陵太守召信臣田翕周嘉沈丰刘康陈球虞光杨璇韩嵩程普苍梧太守刘利杜穆陈稚升喻勐陈临甘定张叙雷授令狐溥刘曜史璜吴巨苍梧督邮徐徴郁林太守刘外谷永谢元孙折国郁林都尉吴霸郁林布山令唐颂合浦太守费贻孟尝士壹九真太守任延谷朗儿式祝良儋明士䵋九真都尉魏朗申朔日南太守虞国邓宓李善士赐虞歆诏粤使者陆贾督军御史任逴贾昌盛修伏波将军路博徳郭孚苏𢎞马援刘隆楼船将军杨仆来汉段志戈船将军郑严下濑将军田甲蜀汉庲降都督持节领交州刺史李恢零陵太守郝普魏南中监军领交州刺史霍戈交阯太守爨谷马融杨稷郁林太守毛炅九眞太守董元吴交州刺史吕岱戴良陆䕃陶基刘俊虞汜陶璜交州牧吕岱陶璜广州刺史吕岱吴展熊睦滕修徐旗闾丰广州牧滕修广州督虞授零陵太守刘畧徐陵殷礼始安太守黄盖苍梧太守区景陶璜王毅临贺太守严纲郁林太守陆绩史嵩桂林太守脩允交阯太守陈时孙谞合浦太守薛综脩允高凉都尉钱博威南将军薛翊监军虞汜前部督脩则晋交州刺史吾彦顾祕顾㕘顾寿陶威陶淑陶绥王谅阮放陶侃姜庄朱蕃杨平阮敷温放之滕遯之杜瑗杜慧度广州刺史虞授嵇含王毅王矩郭讷陶侃刘顗邓岳邓逸滕含庾藴卞瞻王欢之王淡张彭祖孔汪王懐之刀逵吴隐之褚裕之张裕谢欣刘谦之都督诸州军事山简王敦陶侃庾亮庾冰桓豁桓沖始安太守刘乂干寳卞范之零陵太守孔纮尹奉颜约零陵洮阳令萧卓苍梧太守殷巨陶威张镇杜晏郁林太守介登王遐孙泰临贺太守袁明子郭骜宁浦太守杜元交阯太守杜寳杜瑗杜慧期交阯别驾阮朗交阯勾漏令葛洪九真太守禇陶杜慧度杜章民日南太守夏侯览杜瑗交州督䕶刘雄滕畯交州长史胡肇交州司马杜赞广州督䕶许高王随广州司马曽广州㕘军高寳葛望广州大中正王范建威将军孙处宋交州刺史杜宏文王徽之阮弥之李秀之李耽之茍道覆徐森之檀和之萧景宪费淹垣阆檀翼之张牧刘勃陈伯绍沈景徳广州刺史王镇之刘湛江恒程道惠孔黙之韦朗陆徽陶愍祖刘道钖宗悫王翼王琨费淹王翼之袁昙逺羊希张辨孙超之何恢陈显达刘悛湘州刺史顾觊之刘休仁刘韫刘休若王僧䖍王藴吕安国荆湘二州刺史刘义宣行广州事李万周湘州行事何慧文庾佩玉越州刺史陈伯绍孙昙瓘胡羡生始安太守颜延之蔡孙始安内史王识之王份始安荔浦令晏珍之零陵内史裴松之檀超临贺太守王正郁林太守刘勔交阯太守李耽之卞展九真太守刘超西江督䕶刘勔陈伯绍交州长史江攸交州行军司马萧景宪童林之交州㕘军姜仲基广州治中荀齐文广州别驾朱万嗣巡行大使阮园客李耽之裴松之振武将军宗悫齐湘州刺史王奂栁世隆萧子懋萧鋭萧寳晊萧寳览杨公则广州刺史赵景翼刘敕萧惠林刘缵王诩萧季敞范云颜翻沈徽孚邓元起交州刺史李叔献刘楷房法乗伏登之申希祖宋慈明越州刺史臧灵智费延宗陈僧授沈陵荆湘二州刺史萧嶷行湘州留事江谧刘坦始安内史裴昭明崔偃张欣时始安荔浦令欧阳僧寳零陵内史王份范云郁林太守徐超之永平太守刘熈之绥建太守卞彬西江督䕶周世雄梁桂州刺史染朗周灵起崔灵恩湘州刺史夏侯详栁惔栁忱昌义之王珍国萧深业萧象元愿达萧誉王琳萧循广州刺史萧昻萧励卢安兴萧映兰钦萧勃王琳交州刺史李凯李畟萧谘杨㬓袁昙缓越州刺史陈侯定州刺史萧勃成州刺史王懐明衡州刺史萧昌都督诸州军事乐蔼栁恽萧昌萧元简萧机元景隆元景仲兰钦张缵萧方矩淳于量王沖王琳行广州事王劢孙玚监湘州事王沖孙玚始安太守裴邃临贺内史欧阳頠零陵太守孙谦萧子恪周宏直郁林太守荀裴合浦太守龚蔿陈桂州刺史吴超钱季卿湘州刺史华皎陈叔卿广州刺史陈叔坚马靖陈方庆交州刺史欧阳盛杨缙都督诸州军事欧阳頠徐度欧阳纥吴明彻沈恪陈方泰沈君高陈叔文陈叔慎交阯招慰使阮卓先胜将军大都督王勐都督衆军章昭达监军徐俭隋桂州总管周法尚令狐熈侯莫陈颕潭桂二州总管乞伏慧广州总管韦洸席代雅田式岭南安抚大使周法尚何稠巡抚岭南韦洸裴矩桂州刺史权武桂州长史王文同桂州司马李百药南定州刺史宇文㢸钦州刺史寗长真始安太守权武始安郡丞李袭志交阯太守丘和交阯司法书佐高士廉合浦太守寗宣永平郡丞裴肃郁林郁林令魏毗行军总管王世积虞庆则权武苏孝慈刘方检校广州道行军总管慕容三藏行军长史敬徳亮行军司马李纲唐桂州都督李袭志李宏节张寳徳栁楚贤刘伯英禇遂良裴怀古裴伷先王晙杨茂谦李尚隐光楚客张九龄刘缮容州都督张元遇交州都督王志逺李大亮李道彦杜正伦栁楚贤柴哲威郎余庆岭南道节度使何履光张九臯韦利见张休杨慎微徐浩李勉吕崇贲路嗣恭张伯仪元琇杜佑李复薛珏王锷赵植郑絪杨于陵赵昌徐申崔咏崔能孔戣郑权崔植胡証李宪崔䕶崔珙王茂元李从易卢钧卢贞韦正贯韦曙崔龟从杨发李承勲纥干泉韦宙萧倣郑从谠韦荷李迢陈珮刘崇龟李知柔徐彦若刘隐岭南西道节度使蔡京郑愚康承训张茵张鹏辛谠滕从冕张从训崔焯周岳李鐬叶广略岭南五府经畧使李尚隐卢奂桂管观察使黎干李昌巙孙成卢岳裴腆齐映颜証王拱韦武房启张文规殷侑马总萧祐裴行立杜式方严谟李渤刘栖楚蒋系李翺韩佽卢匡令狐定冯审李珏元晦张鷟杨汉公韦瓘郑亚张固郑愚严譔李丛李瓒张禹谟桂州经畧使邢济周元静刘士政静江军节度使刘士政李琼容管经畧使张献恭陈仁琇李抗侯令仪耿慎惑元结长孙全绪王翃杜佑戴叔伦王锷房启韦丹窦羣房济崔郸阳旻严公素王球宋涯张茵谢肇李景仁崔焯何鼎张同容管观察使龎巨昭宁逺军节度使龎巨昭邕管经畧使孙公器董贞路恕韦悦徐申李位裴恭崔咏崔结董昌龄段文楚李䝉李宏源安南都䕶本管经畧招讨等使刘延祐光楚客辅良交高正平赵昌裴泰张应马总张舟裴行立李象古桂仲武韩约田早马植裴元裕田在宥武浑李琢王式李鄠王寛蔡袭宋戎高骈髙浔曽衮岭南抚慰大使李靖元无竭李宏节张元素长孙师岭南巡察使唐临段寳元张开谅张文㑹宋璟岭南採访使宋庆礼岭南招慰使李琨岭南道宣劳使寗悌原岭南道宣抚使周利贞岭南按察选补使张九龄岭南採访处置使李朝隐岭南选补使徐浩岭南等道黜陟使韦见素衞宴岭南监法处置等使宇文审岭南宣慰使莫藏用岭南等道宣慰安抚使萧复桂永等州经畧大使张元遇安南邕管宣慰使宋涯交州大总管丘和龚州道行军总管张士贵襄州道行台李孝恭荆州大都督李瓌高罗总管冯盎监军御史李峤南尹州都督李光度岭南节度副使崔表李焜崔鉅郑顗栁玭林藻岭南西道节度副使李行素岭南节度判官裴郕张仲膺宗仲张仲孚吕恭刘璨姜孟京岭南节度军司马韦迢伊慎岭南节度推官薛晏岭南节度支使崔整岭南观察衙推张涓桂州观察副使路贯桂州都防御判官吴武陵桂管观察判官苏澣李商隐桂管观察推官崔实桂管观察支使薛坚石袁蕃桂管观察书记栁璧静江军节度副使陈可璠静江军指挥使王建武容管经畧判官李羔容管经畧推官李庆之裴印邕管经畧巡官裴希颜杨洞潜安南副都䕶杨元琰安南经畧判官杜骧安南兵马使赵均桂州刺史李震李良权若讷鱼孟威桂州长史李尚仪于邵韩叡素桂州司马曹元静李晙桂州司功叅军陆秩桂州司法㕘军郑思忠杨谭始安太守罗希奭梧州刺史张绮李抗郑畋李漳梧州㕘军韩益贺州刺史武充李邰李回崔䪻韦保衡贺州司马韩思彦王端章贺州司户㕘军马勋贺州镇遏使刘谦贺州军事判官张汝弼栁州刺史栁宗元王遂董岳苏仕评栁州司马孔温裕栁州司户㕘军蔡廷玉沈刘蕡富州刺史崔密富州司户㕘军李邕昭州刺史敬超先张撝李日敷张愻李珏昭州司马刘崇望李则之昭州司户㕘军令狐通卢藏用䝉州刺史李漳乐州刺史江齐贤融州刺史欧阳世普莫休符昆州刺史沈逊容州刺史厉文才房孺复李复唐持容州长史裴鶠容州司马张凤初容州留后李牢容州兵马使崔方实蔡少卿白州长史崔逺邕州刺史于达赵良金李元宗邕州司马李仁邕州録事叅军衡方厚义州刺史陈仁瓘藤州刺史李晓庭崔叔献藤州别驾李文横州刺史杜正伦林着横州司马张大安象州刺史秦元览成匝韦挺栁奭韦滂象州司法㕘军李楚珪贵州刺史吴怀忠谢雕宜州刺史苏仕评苏日朝宜州长史李政藻宾州司户叅军姚璹韦保乂桂州朔阳令李湜沈彬庄敬质全义令卢遵韦必复临桂丞朱璟永州湘源令刘知刚郑君嶷湘源主簿衞之武梧州戎城丞张宏显戎城主簿张克俭张克和贺州临贺令郑冠卿临贺尉杨凭昭州平乐令张仲建张季延平乐尉韦陟永平令张仲嗣恭城主簿张衢䝉州正义令张克绍龚州阳川主簿张援容州北流令袁晰郁林州兴业令卢奉祐五代静江军节度使马賨马希杲马希瞻知桂州事马存马希隐知容州姚彦章知全州彭玕湘源令赵信昭州刺史吕师周䝉州刺史许可琼横州刺史姚彦章静江军节度支使潘元珪马步军都指挥使吕师周桂州刺史李承进昭州刺史田行稠贺州刺史陈守忠梧州刺史刘曜贵州刺史刘传古容州都指挥使邓存忠知全州张峦潭广和叶使韦戬广西通志卷五十广西通志钦定四库全书广西通志卷五十一秩官宋广南西路转运使王明潘美尹崇珂徐泽许仲宣边珝周渭髙象先时戴刘元吉康戬李中庸张观陈尧叟李惟清李择言董龟正卢之翰凌策李归一马琏舒贵薛颜何亮乐黄目俞献可髙惠连董翺胡则章频郑天益王湛髙严王惟正张介崔轲夏侯彧栁冘韩居梁载魏瓘周陵杜杞髙易简萧固刘文炳孙资孙抗王罕苏安世宋咸刘牧董询李寛孔延之宋迪曾楷萧世范章岘张道宗许抗杜璞康卫张觐上官垲李平一许彦先周沃蔡熚苗时中陈倩石𢋫张颉谢仲规朱彦博马黙范子仪王子渊程节刘回楚潜髙镈李湜董敦逸程之才毛渐程遵彦孙贲谭掞李熈载张景温鲍由陈遘钟伷周谊田望吕源曹迈李昇之刘彦适张颕陈兖赵子巖韩璜刘鹏曾几朱芾王次翁赵戬范寅秩李绍祖许忻李利用逢汝霖方滋陈璹王利用曹绎侯宪周茂王孝先邓柞邓酢姚孝资张仲钦郑安恭邓深詹仪之龚涛朱杞赵公澣胡廷直王光祖朱晞颜髙绎黄灏赵善政陈昭嗣吴猎方崧卿叶元潾刘及逢维石詹体仁王宗孟周明仲胡槻汪徳范管湛张幼厚张时举方信孺陈孔硕罗愚徐天麟凃畴颜颐仲唐璘刘徳之黄棆林季友姚希得朱瑞学王资之王允陈巩张斗南曾宏正广西提点刑狱李颕李居中周约仁宋可观李凝李燕肃韩奕黄宗旦许申成正中许式叶参史化魏瓘沈同柴贻正牛昭俭徐的徐起马宗懿田瑜树兹李永徳杜正平刘文炳潘师旦钱祐之李上交朱寿隆潘夙王琚李师中马仲方杜千能余藻章岘羊奭崔静李宗仪马圯宋球许彦先刘宗杰彭次云李湜关杞刘拯方䝉刘䝉陆济梁子美张景温许端卿曹辅何康直练定刘川索述唐最黄育冯大临侯焕李茂诚尚用之程不器李之纪杨景林正宋孝先董弅韩璜郭孝友王珏李宷刘湛之李仲鳌李作达路彬余良弼吴彦彰黄应南田如鳌曹绎彭合王孝先方师尹胡襄滕㢗张维李椿周自强林光朝廖蘧詹仪之林栗梁安世王正己胡廷直郑丙赵伯逷吴宗旦傅淇徐诩李孟传熊飞孙绍逺王寅祖范应铃杨方管湛沈汝一胡长卿张玠赵希仁赵希绳张埏王正功曾集赵彦陈昕髙商老吴纯臣方信孺崔与之郭赟韩磊叶大亷张釡董槐黄烈杨大异邓得遇知桂州乐继能张颂李訦魏廷式符嗣刘守钧辛余庆许昌裔栁开宋覃王顺李昭业曹克明侍其曙髙慎微田绍忠田丙于大成冯伸巳任旻周揆陈曙余靖萧固吴及李师中陆诜张田萧注元积中潘夙沈起刘彞石鑑孙构赵卨曾布张颉熊本苗时中孙览谢麟胡宗回程节王祖道度政张庄程邻钟伷王觉周穜张谔毛衍邓根蔡怿吕源周因许中知静江府刘彦适李弥大胡舜陟沈晦张宗元方滋陈璹余良弼吕愿中施鉅李如冈向伯奋何佾张孝祥张维李浩范成大詹仪之张栻刘焞王卿月应孟明赵思朱晞颜张玠李大异张贵谟蔡戡詹体仁赵善恭王容黄景说章戡管湛赵崇宪范克信邹应龙胡槻钱宏祖赵崇谟丁黼张琮赵思恕颜颐仲徐荣叟徐清叟曽用虎赵范黄自明谢逵蔡范董槐李曾伯姚希得邓垧胡颕徐敏子赵汝暨印应飞朱禩孙李兴邓得遇马塈提举广西常平傅燮关杞齐谌刘谊刘何钱涣徐常谭掞董遵庄徽陈中复王蕃吕汴吕渭张书言王舜举刘坦之丰提举广东西茶盐綦毋虑广南东西路安抚使陈尧叟曹利用张煦孙沔广南东西路体量安抚经制贼盗杨畋章惇广西安抚使萧定基周沆刘亮黔南经畧安抚使张庄宣抚荆湖南北路经制广南盗贼事狄青广西宣抚使吴敏赵葵广南东西路宣谕使明槖广西桂宜融邕诸州都廵检使李崇矩谢徳权张崇寳曹克明程化鹏樊明李仲政萧固王世行宋士尧张君平孙怀用徐伯祥张甲黄璘刘惟忠岑利疆毛炳广西桂邕等州安抚都监王继勲朱宪杨守珍马玉王文庆冯伸巳桑怿张日新张立张拱马用之王竒广西路诸州兵马钤辖张怀志杨文广和斌张玉蒋偕张整李定温嵩王正伦王权沙世坚周云娄钤辖桂州道行营都部署潘美尹崇珂广桂宜融栁州招安捉贼使李重诲李徳用广东西捉杀使刘几权荆湖东路安抚都总管岳飞广西察访董必提举广西左右两江峒丁李棫广西转运司主管文字张忠恕徐梦辛广西转运干官汪楚材柴中行广西提刑检法官何兑汪勲广西提刑干官梁诏黄竑熊大经广西经畧司主管机宜林勲张杓郭见义韩璧广西经畧司叅议官管瀛邢友龙广西经畧安抚干官刘芑胡廷直李闳祖广西经畧司勾当公事刘恕准备差遣沈炎吴猎准备将领陈泰孙节贾逵干当公事李舜举广西节度判官孙立节广西节度推官冯邦懐桂州观察判官梁顺孙桂州观察推官龚待问桂州通判向综周约桂州司户㕘军李忠辅苏子元桂州司法叅军袁抗桂州教授徐勣丁琏静江府通判汪应辰许子绍黄瑜林斗南钱益吴亿静江府推官刘元刚萧燧静江府司录㕘军冷应征静江府司户㕘军胡昌龄张钢静江府司法㕘军郑郧唐清静江府司理叅军饶祖尧静江府教授江文叔陈邕姚宏中徐一鸣临桂令戴若纳苖时中梁庚李译唐铎西门赏解迈刘章陈舜韶临桂簿吴楫李闳祖兴安令罗震蒲应龙灵川令王洵王潢王沆黄畴若朱彦博郑延年李一冯荔浦令林术罗棐恭梁弼直甘同叔荔浦丞康宁荔浦尉梁弼直永福令楚顺之国希文骆仲举邹存吕令闻陈彦敏宋龟年黎扬休唐开雷受明梁兵黄介唐孝颕沈旻孔彦説韩懿季维肖薛时立赵不敏梁世美孔瑞直郭昌明滕珂雷文刚吴天信陆绘修仁令宋韩康卿徐复万良裘李尧卿狄遵诲李冰曹汭严昌裔朱正之王景祥王沆甘彦杨艿郭唐邓橰蒋温恭栾起宗丁执奉陶元之义宁令陶迥李青臣曽垓理定令唐时唐朝俊理定尉袁凤古县令彭周康宁髙登史渭阳朔令陶弼上官凝张拱之秦直邓邦彦黎至唐元范栁平王原李忠辅魏九言钱景宏沈介李端周翊张谋管师渐赵渡杨祖道张格周志行曾益柔叶安道赵公衮李明之戴克伍廖好义向维赵善琚陆庾柏宇翁衞范怿钱杰之李陶呉廷瑞黎亢张景常谢纯粹王轮王俊王遵胡大常李羽仪唐光林子震阳朔簿陶弼阳朔尉王翊知全州杨徽之栁开韩甫赵昕窦元王文显姚日严郄士尧王梦泽钱郁陆元嗣张孝隆滕元钖尹政霍沖钱绛钱若虚王徳舆苏徳谅邓雅罗元辅雷孝杰王化成王若讷王遵范皇甫拱韩允昇赵临王遵道马仲方刘永嗣任拱之王世行刘䇿杨永节乔执中秦日新陈履李时亮刘用賔薛奕冯琳髙遵易黄伸县艹钱景恪王克谨黄刘舜賔刘崇一许崇旦钱长卿邵革周交夏文质侯林李子定谭希庄苏易宋纮李闻赵康髙楫廖虞弼邓邦宁李琛陆亷徐文忠刘光时李元老王荩臣韩悫胄吴曽徐植莫若冲胡敦实应汝砺陈寮支邦荣陈察赵公晰管鑑赵昌裔杜彦徽施广文彭仲刚侯彦绳韩邈皇甫焕陈茂英陈岘薛洪赵伯桧翟郑肇之徐均林岊林瑑刘学裘萧一致章革杨若程榆赵必愿刘褒王梦㢸曽颕茂郑如松林起莘刘元长任谠邓均诸葛十朋赵汝熜朱子恭杨大雷赵孟髙梁均徐献子赵宜蒋季忠彭杰杨恪赵与择髙邦显徐道隆陈大震庄弥明全州通判陈公琰张检徐庠王希周冕许遇王着范寅张孝忠赵崇萃全州推官张若谷赵汝吕全州司法㕘军方珪全州司理叅军黄观全州教授师维藩邓深刘颕余元一黄学行赵希清湘令唐遇沈岘张令黄大着安圭萧巖叟清湘丞陈徳一灌阳令陆济熊询赵永洪若水黄时张从龙林文泰灌阳丞张之才灌阳簿徐少庚知昭州梅挚汪齐严以讽李丕王藻薛鑑蒋允济唐俊乂陈廷杰葛永庆赵善政赵峤王光祖廖观吴绎曹伯虎陈震发徐天麟颜大卿柴中行唐洪薛思赞邵拱邓得遇昭州防御使张玉昭州安抚使邓偲昭州刺史和斌昭州通判黄伯荄昭州推官俞献卿陈大年昭州司録叅军蒋湘儁昭州司法叅军陈埙伯周绍薛文祥昭州司理㕘军马辨昭州教授蒋昻李拱辰陶成之黄凿陈瑜常挺平乐令谭昉董敦逸杨汝济平乐尉莫楙徳郑鹗飞龙平令陶绍宗恭城令宋仲贤恭城簿雷彦国立山令黄葆光赵崇夏知䝉州王世则吴师服知梧州杜守元何䝉陈执中吴世延梁适夏臻权凤张唐辅李亨伯施珪王国安黄涣萧磐江珪冯安上文彦明吴宗达任诏陈宇李秩李守柔黄亦陈起张恂梧州通判方武子梧州推官齐廓韩丙梧州司録㕘军方其义梧州司户㕘军吕摭梧州司法㕘军田昭梧州教授吴利见知郁林州张汭吴有邻姚道源张师钖何与狷余峰王靖唐俊乂刘霆李端卿赵汝能黄龄施埤谭景先赵善封姚杰赵汝音幸溥中黄䕫王过赵汝修诸葛文庚赵䕃郁林州通判谭景先洪处厚陶薰郁林州推官符昌言郁林州司户㕘军唐梦斧乐䕫吴文震郁林州司法㕘军宋执古卢绹郁林州教授黄治李春南流令陈应兴业令张暐兵马监押赵节知藤州郎简梅佐周衮彭慥廖颙赵宗徳朱日新余炁李万杨梦飞陈正夫李朴陈应藤州推官陈继周藤州司法㕘军曽自诚藤州教授陈昭度石安民方简舆颜槦镡津簿傅孟集知南仪州黄仲通知容州洪湛陈延赏陶弼秦懐忠吴仲一祖世英王次翁马持国叶元凯祖亨彦范薫范徳动朱尚志王辅祐杨亨蒋南金池待聘马植梁介谭惟寅赵若诜曹修吉周嵂容州通判祖世英唐俊乂容州司理叅军黄价吴仲虎容州教授周邦弼余炁梁汝翼北流令余傅陈阶周亮谢宏张常陆川簿吴庸知白州蒋元振邓堂李渤赵奎洗积中白州推官李英博白令楚偃李大章方武子知贺州李辅旸陈毅邓璧毛衷黄高贤彭淳谭良佐邓万刘全陈知柔吴汉杰陈特立胡敦实简世杰黄士清徐子石解禧贺州刺史张煦贺州通判王厚刘温贺州司録㕘军吴立志贺州司法㕘军曽奉先贺州教授高登富川令王端礼黄齐富川簿王洙高登懐集令凃迈罗天酉桂岭令周辅成方淳洪处厚桂岭簿杨霆知浔州姚坦髙志宁孙长孺陈端杜应之刘亢孙抗姚嗣宗刘必成杨大雅吴太元谭昉阎维蔡定国李洙蒋瓘裴象咢满中正钟伷刘长歴范直方杜天举沈云举蒋允济陈昭嗣陶定在陈舜举姚孝资李愿学但能之韩邈廖德明陈谠陈翥胡仅濮坦周禧赵汝钺赵伯东阮钥江邦佐李亮郑昌之陈士亷黄䕫管瀛李详邵应豹浔州司録㕘军丘如嵩浔州司户叅军梁世基许程浔州司法㕘军崔与之梁梦奇浔州教授廖徳明戴规张翔余喆桂平令廖徳明知龚州计用章卢革程珦姚嗣宗毛雍石瑊张浙龚州通判恭辅平南令祝尚贤平南簿吴猎知贵州王永昌胡萧龚㑹元郑济江宅王真卿陈坚张弁孟任成谭总李元方陈直方朱浩吴况许大方赵可苏咏朱谱赵善赵约之沈云举李发陈乂胡安老傅文陈士瑛林次龄郑东唐弼谭景先傅伫苏熈贵州防御使胡清贵州刺史詹寰贵州推官龚惟叙林任贵州教授羊郁郁林令掲三京知邕州范旻侯仁寳尹黄裳曹克明刘知诘冯伸巳陈珙刘初杨文广萧注陶弼和斌钱师孟苏缄谭必谢季成邓孝亷蒋允济俞儋张次卨莫士先姚恪姚廓林振谢明之崔与之唐容陈光祖戴翼刘学裘程芾黄鼐曹陈赵与粲黄子文印应飞杜庶马塈邕州安抚使颜敏徳任忠邕州通判黄知良唐子正苏子元邓孝亷蔡义可吴儆蒋砺崔与之邕州推官黄汾谭必邕州司户叅军孔宗旦王佐莫士先邕州教授桂轮宣化令袁实仁罗嵩林珍吴世寳李让郭节黄路李显宗陈尧臣王庭王雄曹陈黄子文监邕州坑峒邓辟林干知横州杜杞王日新伍粹钱师孟曹衮李植孙牧徐安国赵不尤张鑑向友䕫林丛周牧陈大纪蔡光祖张垓章镐李植刘受祖朱熠刘清卿孔梦协横州通判李发何先觉胡翔卿横州推官李英李濬横州司户叅军邓宁民横州司法叅军张骏卿横州司理叅军戚晖永定尉安昌期永淳令闭禄颜岐知栁州黄宗望王昱卢侗李献卿毕君卿曹迁丘允朱缶常同李裭文安理许申赵彦礼赵师邈刘继祖栁州团练使田钦祚栁州通判黄齐蔡则栁州推官黄得礼栁州教授陈宋辅黄畴若诸葛镛许彦能马平令陈许吴丙成马平簿滕处厚洛容令邹余栁城令侯畐罗城令徐石知象州唐承裕何邴周源李巖李公翊陈雄游辅江灏陈大和唐俊乂陈谅陈大纪林寿公祝华奚必胜象州通判石安民象州防御推官欧阳光邓鹏飞象州司戸㕘军谭式象州司法㕘军赵以夫知融州金立张守约程邻张庄李珙金有徽刘襄鲍潇曽垓张适李兴时赵善琪沈暐杨㓜舆易袚刘继祖韩休卿魏琚刘子荐融州安抚使谭寿昌融州通判曽光蒋炳文鲍昱毛恕融州推官袁抗吴居仁融州司户㕘军孙屿丁琏融州司理㕘军董伯熊融水令张锜知宾州䝉延永杨居政黄谟卞日华唐凤仪王举许珏吴元球陶弼宋玉曹靖黄裪陶达李发徐梦莘崔与之林槱蒋来叟吴宗道王节吕振龙宾州团练使王汉忠宾州通判蒋允济苏洸宾州推官唐孝颕朱恂宾州教授郭文知宜州侯汀张从吉宋师卨刘永规董元巳李守睿冯伸巳刘随徐噩王世宁张师正杨文广和斌钱师孟智诚王奇刘籍郭烨党光嗣李忠马顺福岑利疆曹襄罗选安刘䕶谢季成杨可辅李骧光盛李恭张珠李寰程沂李守柔张昻解嵩陈舜举韦楫韩璧赵伯光马宁祖赵忠王侃黄文瞻赵与荣李芮徐桶沙世坚陈徳一长孙宗旦陈表臣刘丙耿明刘董彦必先冯公选汪瑞中黄东李显刘湛之姚均蔡絃池待聘张自明邹林董道隆黄琼黄䕫赵汝成张琮黄路沈安义陈涤王国忠张毅然王雍张希鄂曹赵汝杰汪雷发彭宗杰余梦发李尔宋朝兴宋伯奇华宗泽勾龙杰严合龙知庆逺府仇子真知庆逺军王安国宜州通判卢成均苏绅赵抃吕璹金相俞若着钟伷施才舒璘廖复之宜州节度判官李用之宜州推官吴简宜州司理㕘军管及李扶宜州教授陈阜张自明宜山令宋师卨宜山簿张可乆宜州驻札将官田昭明广西通志卷五十一广西通志钦定四库全书广西通志卷五十二秩官元广西两江道宣抚使实格阿鲁同知广南西道左右两江宣抚司事梁曽岭南广西道提刑按察使张础华善按察佥事史炀广西道肃政廉访使乌玛喇赵谦温都尔严度冯泾王忱王琦张玠竒珠阿拉扎拉尔台重福张本张唿尔罕薛元直于思何徳严额森布哈睦䝉古台姚居敬卾屯唿塔拉衮布巴勒冯祥达哈刘宗恱圗噜黙色哈雅辛钧常珏马合谟郭宗孟金巴延布哈吴实济尔台托音梁遗多尔济巴勒宋绍明额森布哈托克托李仪和啰噶齐伊哷台实勒们额尔吉纳廉访副使特尔格台冯庶实都臧梦解杨世英吴连张师野托郭斯余琏布达世礼赵景文玛蘓库李璧诺海马镕玛穆特实都徐宗义蘓珠克台王恭亮赛音布哈刘质多尔济巴勒别多喇卜丹赵天纲杨焕安达拉祁君璧托克托穆尔李思敬宝格闗懿道张文显唿圗克布哈托多廉访佥事王用马天祐王檝段茂陈明济辉和尔齐哩克王廷弼雅克伊埒王琦萧泰登詹士龙卾通唿圗克娄王䝉唿圗克李文质玛噜康知柔多罗台郭惠大蘓都田泽陈诚多尔济萨喇达哈吕流满济勒哈雅吕思诚必塔张天瑞布达九圣努坚托色姚绂布哈长寿宋思义广西两江道宣慰使实格马应翔穆尔圗张林赵修已李维屏阿雅噶齐朱国宝祝真卜杨贤璧安达拉巴尔斯巴哈解汝济额森丁聚实喇巴哈海拉逊达喇齐唿噜唿都塔哩雅齐朱斌斯塔蘓安罗索穆尔玛哈黙特伊克黙色额森布哈安巴郑祐卾诺萨勒迪黙色郑昂霄逊济尔海茂巴尔斯伊喇萨诺彻尔托尔楚伯勒齐尔巴哈谔尔根特穆尔衮布巴勒多尔戬章巴延宝徳资哈雅特尔格约尔珠格哷布延华善博啰巴哈嘉珲甄崇福宣慰同知副都元帅彭才广格哷舒苏巴尔文璧杨伊啰勒岱王显徳托烈巴延古斯唐世忠陈谦亨赵老彭伊苏德勒巴延彻尔和塔拉伊埒彻辰圗鄂通唿圗克娄张塔哩雅齐诺海塔喀苏偰文质奇尔萨阿尔和斯元光祖宣慰副使佥都元帅石哈喇巴哈李唿圗克岱尔罗仔于宏道扬珠巴哈乌克逊泽博和哩廉忱巴圗哈雅王浩胡继殷和尔和燕牵刘源王端郑勣额森特穆尔鼐尔布琳通通东野潜宣慰都事周自强广西行中书省平章政事额尔吉纳右丞沈温哲琳㕘知政事布逹实哩左右司郎中李荣祖员外慕薛都事赵元隆陈瑜刘永钖广南西道儒学提举陈懋卿湖广等处行中书省丞相阿尔哈雅额森巴哈湖广行省平章政事程鹏飞鄂啰齐哈喇哈逊库尔济苏刘国杰额森巴哈星吉高昉特黙齐诺海巩卜班湖广行省左丞崔斌李恒刘国杰巴特玛琳沁奇珠喇勒喇斡章巴延吕思诚湖广行省右丞实格廉希恕圗唿勒来阿巴齐燕公楠圗噜黙色谔勒哲善巴勒湖广行省㕘知政事贾文备郑制宜梁曽樊楫阿鲁辉达实特穆尔陈思谦湖广行省左右司郎中谢让阿荣赵琏余阙湖广行省左右员外郎曹鑑湖广行省都事张思明同知湖广等处行枢密副使刘国杰郑制宜鄂啰齐佥湖广行枢密院元臣苏玛拉静江路达噜噶齐嘉珲静江路总管周伟梁国栋冯梦弼桂州路总管元光祖同知王琮布延特穆尔判官王惟让申额森巴哈推官唐棣教授辛龙应漆希范临桂县尹刘鼎吴正卿曽天麒秦仲礼临桂簿秦国琦兴安县尹刘俟灵川县达噜噶齐哈达拉实廸灵川县尹罗嬴岳璋李舜举髙良辅笪从善义宁县尹臧仲璧阳朔县达噜噶齐拜珠尚卿明安巴哈阳朔县尹严敬阳朔簿圗斯巴哈阳朔尉莫详教谕甘举莘永福县尹邹颜卿郭宣美荔浦县簿梁居正崔世英石天岳教谕刘俊训导龙朝弼全州路达噜噶齐翟松山圗唿勒托克托都尔伯台卜兰溪䝉古勒哈雅诺尔丹塔喇海杨廷镇嘉珲达全州路总管王文干石安仁马良佐王利贞梅国宾耿大节陈保于天凤吕元恺耶律䝉古布哈何润栁宗监石亨祖林兴祖同知郭履判官顾用之推官赵文蔚学正张鏔黄润唐尧佐学录窦畴清湘县达噜噶齐巴尔晋巴旺扎勒清湘县尹髙多尔伯岱清湘丞曽昺杨子春清湘簿耿君杰清湘尉额森布哈教谕栁同灌阳县达噜噶齐辉圗巴雅尔氏玖珠灌阳县尹董贞赵亮灌阳丞谢铉灌阳簿陈天祐教谕梁材张显仁张秩昭州达噜噶齐旺扎勒布哈刘怀逺知昭州孙武徳孙梦徳秦竹山丁仲伦平乐府达噜噶齐圗萨察哈尔刘克刚拓拔元善知平乐府旺扎勒巴哈判官赵士元梁苍赤何功应推官任徳照知事何计孙教授赵显祖尹龙平乐县尹余永平乐簿勾龙绿保知贺州胡安朝张维实刘晋孙逢辰陈士宰临贺县尹孙希武梧州路达噜噶齐拜珠梧州路总管马麟陈九思䝉固台同知沙钦察阎圣泽王宗元虞絃阿鲁温果勒张何勒坦巴哈判官黄常孙煜伍阎马已推官张元杰蔡祥孟克谦周瞰教授廖汝霖莫日能吴熈学录李元琰赵思齐苍梧县尹冷和叔梧州镇守朱国宝容州路总管姬明知容州刘喆花礼同知王念九杨佐时明巴哈及北流县尹侯仁罗天祐吴琼陈楠莫克诚北流簿吴天质欧阳世兴章瑶陆川县尹陈君瑞容严普宁县达噜噶齐玛鲁知藤州文魁皇甫珍冯思齐王谦杨均麦徴张诺海吴镛同知巴延阿尔哈雅尹俊徳雅克特古斯判官许翼郝琳学正费克忠罈津县尹刘志行罈津簿孟秋山教谕张宜郁林州达噜噶齐刘曼丹张阿勒坦布哈知郁林州宋天祥布延何诚布明张海同知安仁张仲明判官张思忠玛穆丹学正杨必达兴业县尹林哈萨秦仁济唐尧咨浔州路达噜噶齐伊伯哈纳武徳同知颜以达推官唿雅经歴祝蕃平南县达噜噶齐都尔嘉都监姚泰亨贵州达噜噶齐托克托穆尔实都桑乌逊知贵州冯思温张锜陈本道同知韩特穆尔布哈唿圗克哈雅判官周天祥髙万章吏目侯元采邕州路总管黄璘黄鼐封履孙同知黄初判官彭应雷学正王景贤周与麟横州路达噜噶齐多尔济甘文奎必巴实额森横州路总管邓元甫任珪聂用和赵筠齐判官倪思敬学正布济克赛音永淳县达噜噶齐穆丹塔拉实克凖哈雅英国麒永淳县尹李善颜以达苏世宁栁州路达噜噶齐实达尔栁州路总管邓元甫张荣林丰同知张汉吴文推官罗伯龙经歴孙璧学正廖亨祖教谕赵鹗飞融州达噜噶齐硕通知融州卢让同知刘士学判官马瑛象州路总管彭应雷来宾县尹黄善宾州路总管王渥张光孝判官陈应孙希武太平路总管李维屏同知梁全广西通志卷五十二广西通志钦定四库全书广西通志卷五十三秩官明总督王翺马昻叶盛韩雍吴琛朱英宋旻屠滽秦纮闵珪唐珣邓廷瓒刘大夏潘蕃熊绣陈金刘洪林廷选周南杨旦萧翀张嵿盛应期姚镆王守仁林富陶谐钱如京潘旦蔡经潘鑑张岳欧阳必进周延应槚鲍象贤谈恺王钫郑絅张臬吴桂芳谭纶张瀚刘焘李迁殷正茂凌云翼刘尧诲陈瑞郭应聘吴文华吴善刘继文周嘉谟萧彦陈蕖陈大科戴燿张鸣冈陈邦瞻胡应台何士晋吴徳操王尊徳张镜心丁魁楚巡抚李棠张鹏殷正茂郭应聘吴文华张任吴善刘继文陶大顺蔡汝贤陈蕖陈大科戴燿刘良弼杨芳蔡应科吴中明林欲厦陈邦瞻朱世守赵世微何士晋董元儒王尊徳杨述程许如兰郑茂华林䞇方震孺瞿式耜巡按兰以权郑肃甄庸李默唐铎周慎郑珇陈孟旭李矩王恕贺润严震直顾佐王渥魏清侯琎郭瑞胡启元张嘉会尹嵩髙陈善彭森汪景明朱惠许同书诸璞王政张善陈懋陈璇胡新申意廖文昌韩纬陈汭隆英徐朝宗张文唐慎朱良暹陈濬唐震韦广黄英刘隽周纪万节曽䝉简尹鋐严枢张澜沈义沈琮王常夏埙张瑄吴贞吴绰刘渊袁纯吴璘罗明陈俊方佑端宏汪霖刘庆李廷珍罗明袁恺苏庆何淳王浩刘乔周蕃谢显戴中贺元忠荆茂程春震俞鐖唐相钮清郑恒桓祁司员林廷选刘玮丘天祐张烜袁佐陈䇿张津朱钦杨璋颜颐夀卢翊陶煦陈奎舒晟邹文盛朱昻林季琼朱志荣徐锦谢天钖曹珪屠尧张钺汪渊谢汝仪孙璋刘颕石金陈大器施一徳曽守约诸演邹尧臣沈垣钱嶫陈宗䕫冯彬徐南金萧世延王士翘朱有孚陈善治李一经龚恺髙应芳顾曽唯黄泮朱炳如陈宥蔚元康李良臣李纯朴陈道基唐錬李采菲陆万钟顾钤马呈图孙成名胡宥李东严一鹏黄钟蔡系周孙愈贤饶位钱一本涂宗濬黄纪贤林道楠龚文选钱梦得佴祺吕图南曽应瑞贾毓祥王心一王正心迟大成张伟汪应元毕佐周左永图李仲熊黄日藻行中书省㕘政刘惟敬蔡仙丁玉黄肃髙万杰左布政使孙用徐礼郑刚林敬夫费斗南周政储颙臧哲章顺举李裕李昌祺周克敬童谟揭稽胡智夏时何瑄钱奂陈濂黄镐何宜盛颙陈云鹏沈敬车宁何经贾奭孔镛侯英李孟旸舒清汪奎邓庠龎泮冯镐王纶张吉孙春沈林欧阳旦夏暹周进隆何册王启张琮王大用陈奎张极彭䕫严纮李寅唐胄刘椒相万潮祝续刘可李香郑漳韩成魏一恭王桥熊洛林应亮陈尧王宗沐陈绍儒林懋举陈庆周俶郭应聘杨成程嗣功髙察吴椿孙光祖徐时可苏愚管大勋程拱辰文作熊惟学沈修曲迁乔林如楚林欲厦于士廉赵世微谢肇淛朱身修郑茂华林贽涂绍煃右布政使李延中刘俊周干孙曰良章聪梁婺张文昌侯臣熊錬胡拱辰何宜王俭沈敬车宁章律刘城周珊谢绶沈晖黎福程廷珙陈棫徐节冯镐俞深孙春翁揵之王倬夏暹周进隆詹玺翁茂南卢翊彭䕫傅习李寅徐问郑钖文林富髙公韶张思齐孙懋胡岳夏邦谟祝续陈卿洪珠吴章叶照李香张絅郑漳杨本仁刘伯跃王桥钟卿翁世经姜良翰刘天授许应元徐贡元周俶郭应聘吴承焘万思谦髙察李凤吴椿卢仲佃吴善胡定徐时可乔懋敬赵睿管大勋姜忻彭应时徐汝翼刘经纬熊惟学陈文衡姚学闗曲迁乔李国士邹墀朱思明李淑吴思温李守俊左㕘政傅奎孟惟贤殷近仁刘献杨禧苏恭则蒋学白思谦王敏钱性杜英邹锐谢泽钱奂欧阳洙李奈方逵桂山彭烈袁恺章律何楚英周源戴琥程泰李聪程廷珙李祥王臣张凤陈宗徳欧阳旦张吉李纲徐翊彭䕫髙友玑胡忠祝銮蒋山卿万潮王俊民刘士竒陈毓贤胡宗明欧阳必进曹世盛张絅陈茂义范钦周珫张谦傅镇谭大初万文彩王惟恕吴元璧陈其乐庄朝宾陈道基丁湛杨铨胡直吴一介汤昂彭文质彭富张偲游应干程正谊苏濬陆长庚张珤梅守和岳和声王一贞黄流芳潘应龙王台彦聂文麟右㕘政李允何慈陈柱侯保江璞徐贲陈祚王麟张海吴昌张添禄阮嗣胡永成朱纯张勗武逵陈谷曾翚常景先周铎方员娄良赵象王常崔玙黄埙王霁秦纮刘信傅实洪汉胡荣杨守随刘濂徐镛武清林泮王璘陈相管琪杨茂元黎民表童瑞蔚春陆徴宋恺黄衷何诏林富胡尧元钟芳沈良佐龙诰范嵩胡岳孙懋王遵朱鸣阳应良林士元顾遂叶照林茂竹王凤灵曾存仁郑絅张索魏良辅潘徽夏雷王桥陈尧张尧年夏俊汪俅洪朝选毕锵董䇿王继洛陈暹黎澄黎民衷刘子兴王春复庄应贞余敬中曹天祐柴涞方邦庆李凤张岳郑茂宋奎沈子木林应节王原相庄国贞陈应春林舜道王天爵胡维新叶朝阳管大勋丘浙沈应文陈洙徐汝翼李焘叶明元梅得春潘志伊易以选杨寅秋林梓郭廷良沈孟化李士登许国瓒申用嘉蔡国炳陈鑑曾守身贺万祚吴思温葛仁美曹左㕘议方鼐程有限沈信年汤敬恭石温陈善王敏张翊饶晞郑隆陈宜汪景明张聪何自学甄完侯维赵全田崇曾序宋骥章表黄埙唐盛黄金林同侯直陈载吴昭黎鼎张铭林璇王经杨玮张九逵万斛丁仁蒋恺陈子直汪必东郑维新何瑷田汝成吴鹏赵崇信朱道澜王惟贤施千祥任良吴朝凤向洪迈庄应贞向淇张佳䕃龚大器髙则益刘应峰秦舜翰毛为光陈尚伊李涞王廷简张璧沈孟化周起元方兴邦曹学佺刘梦潮梁佳植徐大仪黄士右㕘议班平包朝宗林兴祖解缙吴渊檀求刘隆张礼戴琼戴璚侯臣曾序蒋希性黄仕俊陆贞冯维谢绶杨夀辜颛潘洪于懋马铉姚绍吴超詹玺钱灏黄清左唐黄伟刘潮梁亿陈纲邹輗陈焕刘淮陈大珊陈茂义陈洙刘钦顺康朗王景象陈善章美中蔡文姚世熈程时思张冕曹栋李文续陈应春李一迪尹校姜忻彭应时李良柱陈性学杨佩训王世性孙有敷龚一清黄金色林震林寅宾田琯朱东光袁应文陈惇临黄曰谨张文竒刘庭蕙甯瑞鲤林钟项梦源朱典姚张斌梁衍泗唐显恱按察使寻适黄信刘瑛曾宝熊槩曹本刘子春谢瑾张鹏章聪王増祐计澄江勋袁凯吴绰张黼范镛孔镛闵珪林符傅希说杨守随周孟中许进吴倬武清沈锐张吉王寅洪逺周进隆方良永詹玺翁茂南宗玺张祐余祐卢宅仁钱宏髙公韶范嵩伍全孙懋万潮陆铨周忠祝续胡宗明章书叶照姜仪龚辉朱观杨本仁魏良辅魏一恭陈锭岑万熊洛杨守约钟卿李迁翁世经敖宗庆毕锵侯一元陈兴陈天资周俶郭应聘庄应贞丁湛万思谦桂嘉孝髙察吴一介魏文焲吴椿沈子木杨世华林澄源孙光祖唐汝迪周浩陈应春欧复项思敬帅兰屠元沐丘浙陈洙沈应文彭应时徐汝翼顾问冯孜熊惟学胡心得朱运昌李国士林梓郭廷良谢肇淛贺万祚叶宪祖刘伸副使黄敏陆植管原赵子才严大观张仁杰李温王骥杨山陆广平王肃吴复黄童陈彞张绩成均张用中张翼沈懋王果李缙许铭陈辉李立胡智朱弼梁婺万节雷复刘仁宅侯爵蒋诚甘泽田崇吴绰周璹范镛张斆孔镛何汉宗徐演夏寅刘绍陈谦林符谢显吴玉周孟中陈寓徐瑁武清汪溥向荣吴昭古其然李延王华雷士㫋罗昕陈宗徳张吉姜绾黄钥涂昇郑岳丁隆褚圻范希淹翁茂南邓文质张宏宜陈钖刘台黄如金汪景芳傅习张祐陈伯献刘潮刘节钱瓒范嵩姚鹏邓炳金鲤叶廷会李中杨必进廖纪王显髙李如圭翁素张伍箕顾遂张侨刘守绪龙大有吴仕叶珩杨濂萧晩邹輗翁万达钱铎梁廷振许路朱良郑宗古吴世泽张瑶刘寅郑嵩刘采戴鱀魏良辅周蒲沈宏徐贞赵伊林应亮杨成许应元陈绍儒茅坤徐楚钟卿罗一鸑张绍殷正茂林光祖盛若林黎澄吴元璧庄朝宾陶大年李慎蔡文成子学何寛贺经方宏静曹天祐韩子允郑云游天庭吴文华程大宾郑一龙许公髙应存卓黄可大隂武卿邵惟中陈其乐刘稳黄扆刘廷举沈子木边维垣金柱吴善郑茂龚大器庄国贞徐作王天爵彭文质徐南金顾章志髙则益钟继英周舜岳陈俊陈应春钱立欧阳模侯国治徐儒林烃刘世赏项思敬叶朝阳吴哲查铎秦宠姜忻彭应时郑一信刘应麒郭棐韩绍陈诰熊惟学李熈李学一徐大任林乔楠范可竒杨佩训李鋕杨道会苏濬袁一虬冯时可龚一清周一经郭宗磐李际春周宗礼方亮工陈履杨寅秋林廷陞经世文张文燿陈应魁萧良誉谢台卿陈勗蔡逢时查允元孙有敷王约沈孟化许国赞凌嗣音陈良才邓思启陈光相张文竒赵世徴黄于郊郭廷良杨徳政翁汝进王聘贤项惟聪黄流芳盛万年胡廷宴程子鳌邓云霄葛中选杨嘉祚娄九徳廖鹏举袁业泗区龙正程䇿谢宗凌必正金九陛许聫枢林铭鼎陈起龙王育徳唐绍尧钟自得方象干佥事王佑胡夀昌富礼吴谷贤余达叶砥韩守益蓝智彭士敏刘文徳杨云举完直黄毅张鑑薛复花时夏伸朱夏郭子禄汪太杨濂李原珙姜迪阳焕陈赏林时刘长吾陈仪萧忠韩彦游龚鐩郭公绪林坦吴叔闫王恺吴实蔡云翰杨复邓义陈璲唐胜黄润玉李敏隆英程富何自学窦和汤性方王骥王受萧銮郑观江玉琳庄琛李濬邝杰潘洪周璹廖恂宋骥余泰龙澄董应轸武齐袁凯王濬刘斌黄晖黄篪苏庆科何汉宗叶淇罗明汤琛邵智吴玉曾麒章甫陈琳李元陈琏林诚熊景余士元张本端王翼王燮唐素崔廷圭刘信傅礼欧阳齐杨焕萧苍黄钥萧本容李延李珊黎鼎陈烓王本俭彭甫李徳美周信黄萧蔡相熊祥仲本蔡鍊程顼翁茂南姚镆丁隆黄肃胡献沙立刘道立卢宅仁胡英符观林长繁张芝万廉陈钖孙徽薛金曹闵周谟徐海林典余缁姚鹏杨誉顾应祥李淳颜核杨必进李楫伍希俦陈宪杨凤张邦信唐胄申惠吴天挺李杰王世爵邵清方纪达黄佐金辂张岳张鹄龚暹曾世昌潘恩汪大受邬阅操松李义壮李相王应诏莫同王宇冯徽林东海施山徐官袁袠魏一恭陈裒劳绍科吴源俞则全奚良辅杨廉谢少南赵埙何中行张椿章檗王宗沐黄大廉茅坤黎澄冯时雨戴梗符验髙封陈善向洪迈吴元璧程时思杜璁沈应魁欧阳瑜章熈余一鹏郑一龙夏栻徐浦顾柄彭懋朱天球朱安期陈一松章汝槐宗尔张冕林大春秦宗道夏道南谭惟鼎杨芷金柱杨文明汪廷釴霍与瑕胡汝器江圻髙克谦李一迪钟崇文王一卿袁昌祚王廷简李宗鲁陈纪来经济陈希美唐文灿张璧甘雨陈堂骆日昇胡琳林恭章陈宗愈连继芳魏濬姜志礼陆梦龙陈忠爱夏启昌张元芳陆化熈黄景明黄中色余朝相王鄘范廷弼钱允鲸广西通志卷五十三广西通志钦定四库全书广西通志卷五十四秩官明知静江府俞子儁桂林府知府焦源孙详林英孙鼎衡岳吴惠何永全侯保李永宁方佑刘次伟罗珦梁铎姜洪张熊邓琛朱继祖戴恩汪金恩范希淹王夀黄铄徐天泽童旭江镳沈健华爱姚世儒潘宇杨沔陶珪胡岳黎材王会卢点顾允扬陆九成张元谕张谐马濂彭文质刘岘吴肇东傅时望周宪周裔先洪澄源许国瓒李甫文曽应棨江湛然徐秉元王演畴刘江同知钟豫黎暹杨崇马冕何尧中黄守濂张冕唐尧臣黎楚陈九叙陈尧钦苏日登吴僴通判魏埙黄进杨纲陈坡伍重邓辂王梦麟樊芝卢洪逺陈于时熊宗易陈圭李梦鲤推官闭鲁覃渭周宾苏璞李道先连继芳萧储卿吴钟峦教授陈琏孟洋训导吴贞谈一凤靖江王长史萧用道临桂县知县林瑛陈鼒刘礼吴让李仁覃忠杨宗刘天泽袁珣朱隆姚义林爽陈福李炤翁孜梁旦陈㫖彭大廷余继举陈猷唐大辂叶继熈麦天惠王国善李䝉亨翟守谦王懋中邵以仁陈义何太庚植永思谭文隆陈睿余士光王政岐林兰友业可史其大县丞鲁宗器曾顺教谕刘和许洪宥训导陈遗禤凤章兴安县知县曾孔传邓徳明周永郑普陈阶谢庭竹柯复初蔡邦俊严相揭泮陈祖荣吴彰毛可仪陈庆云教谕汤有容灵川县知县刘延郑邦彦鲁宗器吕资桂中权刘正言邓组程继傅思铭包至道张显曾铎黄安沈溥王滚李献李荣陈炳夏鐖林凤翔冯宾张辙秦有胡大有成和陈銮成世逺张澜李全陈九思李秉同萧端贲马天鉴蒲凝重张璇喻楫陈一洙谢时泰程述颐蔡铨蒋一葵郑继熊泾杨显士何燮县丞李时敏典史䝉宗逺教谕甘永泰陈璇阳朔县知县韩政甫周吉成汤子厚髙谦黎华刘澣李亮胡景运胡罕遵张光孙迪张用礼李贤佐莫若善方鼎万霁吴洪宇陶翊詹郁杨纲钟震范兰陈翊翁辅赵㫤黎浩黄祐杨敞李道中严纶陈钝余明罗佩刘初沈文旻黄钥陈铠齐济中王时中张士毅王弼䝉吴国用李果缪坡钟昌何启寅梁肇修梁鹤鸣蔡贵李栻陈天徳王之臣童大成何日辛胡文献李茂容童养正胡宗臣赵启文王政岐邵于行王三竒马鸣銮胡应辰朱奉镶易正体教谕萧文郁黄璋陈良贵训导龙腾吕璧古田县知县闗秉彛杨敬忠丘贵陈达刘国运县丞杜充修主簿陈义廖元永宁州知州唐执中郑应龄尹廷俊颜志邦杨应晓汪必晖龎尚龙徐来聘龚作相刘邦重林裕阳黄伦钟吁俊万建元丘问礼马光黎梦斗永福县知县李閧赵思进郑曦雷思昌蔡荣陈子瑞黄琼周志髙郑胜刘友清杜俊夏忠樊玺谢髙顾仁罗子芳张恬李庄刘敔李浩直胡鹤陈大韶林天荣郑经正王道明胡懋黄梦麟陈大有陈洪猷何嵩李大有陈一敬郑佐郑成庄自勉吴立东钟泽翟着谭际可张宏济聂鈜朱大徳闵济美钟国秀林扬马应斗劳绍龙陈廷极陆寛赵国贞俞献策贺懋嘉梁若衡县丞康孝良教谕叶辙杨汝惠训导邓直汤师顼理定县知县康孝良黎思聪程炳卢遂劳孟豫林诚廖廷标章锦胡济义宁县知县华炳李徳张用礼吴琦郑胜陈原祐梁顺潘志髙殷辂廖文蔡邦玘倪刚郑宗元何所思王䕃童徳志陈秉俸陈梦弼黎民望陈文铨李士震林如楚县丞丁胜全州知府章复同知章复李习全州知州李荣祖林仲显胡麟段守中段惟名章彦良姜仲昇徐元仲杨子髙陈㭍观郝俊邹希南韩忠杜熹王立李俊芳陈贵余瑶廖诚王伟周健聂毅林震李昱蒋顺伍春何铎汪镛计宗佐单谓林俭官昶于庭春陈璜王玠顾璘郁浩章诤沈尚经林元秩朱廷亮颜绣李会汪銮周宗正王莹之罗衮黄应升刘天兑谢中立方沆石应魁萧竒熊李韡胡允平范思正安祚吴崇刘曰旸邵颖达孙森王之民刘泽大王国相夏起龙朱常更黎梦斗马光州同朱富张华杨麟谭宝翰州判邓能秀学正张举杨苇训导吴伯璋范轼曽纶灌阳县知县王友裕姚思敬蔡庸邹本王思恭王伟马骥曽贯潘文浩刘仕达杨仕逢龚俊彭侃徐浩刘箎周曽黄潼陈昌期陈猷李拱辰王金王志周应禄潘溱黎鹗王宪宗谢泮汪文亢祐吴珙袁钲黄仁立曽迪杨英张汝才林子俊髙世芳丁汝翼周钟祥费龟年周榦黄若倪龙徳正汪继明赖继亨叶尚选夏之时潘志立陶思舜张治邹启光宋应璧梁镂熊泾刘应期唐时和陈可毅汪大川王应元蒋明良温厚县丞萧韶李原受教谕黄绅黎献训导陈经平乐府知府曽复张信张实李谊周祖良陈用成陈友常李守中唐复王敬蔡瑛黄嵩袁衷邵昱杨冠陈嘉言叶盛李庭芝罗宣余玉陈轩谢瑚戴恩官㫤李守经张恺严球李彦龙大有李邦直孔廕萧一中郑恭姜梁谢纮杨万程张元藩罗襋闻实曹守贞王廷辅陈子佐罗黄裳林竒材周祈郑时章黄文炳柯凤翔王约殴阳东凤张一栋李甫文陈启孙谭炜郑陞张和王仪孙允杰石愔许捷唐绍尧沈嗣茂梁崇廷薛大丰同知张信何琦叶得春阮敬莫宗元周尚文尹浦刘琰蔡森然胡廷宝丁襄李麟段贡陈珖胡朝英王鹏周训江镇刘时举苏黎庶蔡万林焜章郑应龄梁绍震陈宗凯岳如厚龙徳谦陈御杨惟岱侯师臯朱履仪庄日宣王用霖司尧明抚夷同知吴崇余崇文周之光陈翔鸾包大智李应裕李友梅马学魁王重纲通判夏天启陈干富刘汉卿刘忠许贤林遒节蔡云翰陈侃陈珒陈冕杨森俞玑陶玉管霖汤清罗汉彭申万秉叶昌许李崇仁鞠蕙刘应龙王之佐何应朝戴品邓辂李珂李谯林允达张岳陈宗尧程世寀湛天润朱应辰熊仲秋万廷相刘上詹景凤彭学沂齐来朝郑国光张九经王梦篆章振逺萧思进髙凌衢门应召陈一爵李楷推官邹宁王让邓稷田璋周士渊夏伋何温施誾龚敔饶傅王铎钟天爵陆相徐冈王宏道刘方兴周机汤尚贤许图梁直陈宗贤颜志邦刘镇吴籛王中楠栁时芳周伯逊傅文华陈天誉袁玉佩陈昌文唐邦教曽美姚彬教授陈轼平乐县知县髙忠陈应文官胜祖张昊徐髙荣珪许潜黄冈梁鱼顾立魏镮何纶彭璜李京戴蓁霍重黄玠应槩詹世龙刘敏之黄邦重何应干陈学干梁干庄希益陆大成黎来王杨道辅黄金玺易礼陈御墀文成章刘明学王淧柴云程郑圭周梦龙陈国计郭一纬吴时仕郭梦道陈蔡泰陈正仪富川县知县张纯叶克贤羽富韦忠魏聪刘时雍王琏张冕罗爵卢绅程章黎献刘恪黎鹗徐参陈东沈一鹏卓邦清金杰符大宾顾震曽孔志李元凤周笃棐王似龎尚龙秦尚学朱灿然谢贶髙一福张文燿陈国讱陈九韶俞汝祺潘国荐俞应龙董尚贤王朝命唐梦鲲教谕徐一瀚张翊恭城县知县周宪臣萧嘉祐夏玮叶仪吴肇魁陈猷童理欧阳果欧一嘉郭聪周茂龚昕侯天秀冯祎任瓒沙一琼杨钧叶天仁谢禄马循信黄雄毛国顺钱釴冯颖伦大经任思林应奎陈朝䇿陈豸王遵道谭虬林馨椿张汝醇杜向荣陈华罗国佐郑维礼顾䕫教谕宾思贵齐志道训导刘汝寛贺州知州姚晋贺县知县葛礼蒋智欧阳光黄琏严谧李本芳何泽俞介冯光龚璋宋容重上官裕聂仪曹瓛张实张世宪张文安王聪王纪金选吴鼎叶中梅黄点李懋诚叶伯亨谢渠曽一诚尼学礼段云鸿萧标陈试林大观陈光宇何天衢李介福利元勋黄在衮翁懋勋叶公垔洪试李文瀚林熈春欧阳晖郑伯龙梁在廷刘如性陈光翰杨宏功髙腾蛟王之臣县丞石汝砺主簿傅岳教谕李滋甘秉伦李文贵毛纯训导马超荔浦县知县马宥沈上元向君华李昻谭义卢毛天与陈瓘真刘正傅士竒邝礼林思政王斌伍竒孙畊黄循郑咸唐茂伍绘蒋珍卿梁材李班谭琛查镗张景陈怀英林雝杨景周豫杨仁雷燮刘洪沈干王麒王达陈佐严整朱鋭李宪陈泗杨曜沈刘诰陈彬张楷蔡用魁吕文峰邵元亨夏汶许大经邓维栊麦大积吕孟简赖有中杨师震赵元会李挺钟行旦修仁县知县范怡叶喜雨何文光张富金惠周廷珪彭时济余拱北唐执中张孟昻方世元杨日安林桂芳李兆先孙蕙梁尚通丁绍臯沈廷献苏谷王梦瑞吴宰朱邦彦张志规黄道元王士良陈惟容唐光前吴亮明朱晋明张时斌昭平县知县凌东京黄龙方思贤吴愚钟维藩梁誉闵达沈光宙吴兆龙冷茂松张道传周之龙萧启贤柯夀恺张应箕吴絅罗起化麦育刘应鹏王嗣美甘文奎朱由拽立山县知县李昻黄宗永安州知州闭鲁彭栗林润刘源叶喜李文献邹纨李恩陈尧恩谭玉陈表何髙何应和周懋徳黄国贤王采熊早杨惟执廖宪张仲仁岳如厚邹子先董学孔黄世贞洪国材罗绅王汝服车鸣时王履祥涂必先易绳宗程克武周命新王廷耀广西通志卷五十四广西通志钦定四库全书广西通志卷五十五秩官明梧州府知府梁伯兴周岳潘大郁宋守仁何源孙伯英吴履孙元舜罗观陈贤李本陈观诸忠陈谟林兆黄英李琏袁𠂻蔡瑛徐春林琦吴中陈棫何珖张吉黄鑑何文缙李哲曹琚张元春周任刘士竒翁万达朱鸿渐陈大咸何中行翁世经刘教蓝济卿钱邦偁丁自申陆一鹏林梓许岳熊俸李橡陆万垓林乔楠陈嘉䇿周宗礼刘文征陈志颐凌嗣音彭晳与官反箴张养正陈鑑石廷举林道推王良臣李正敷谢君惠章金铉袁文新王灏曹中同知张明徳尹俊徳曾矩潘谦陈宁潘叔正宋极向璋邓诚尹昭毛赞刘昇罗素李智谢瑚徐球黄印钱璧雷衡张书鲤懃㑹汪俭舒栢陆任忠胡宝胡士恂郑尚经赵沚高仰范信施宗谊柯文绍海鹏熊瑞魏仕贤邹通张旸霍荩臣钟大咸谢承范陈一道王士梅谭善继周思孝刘文栻郑东璧陈熈韶林瑞竒余犹龙吴继亮牟暹通判田时中范文礼许琬戴纶刘铭谢有立陈谟张质施敬金坪李琥钟竒黎裕吴节汪遂李绶李实章拯吴洽许绶龚子恭龙脪陈昻卢钺袁岳李春邓桐杨和姜礼林录周鳌傅灿王泽吕燝薛治陈绶何应和罗相王龙罗九逵许大来舒良相陈钥陈英选黄偕李鹏举潘士云陈绍文张钦辰李孟春海鹏戴朝卿徐嘉㑹彭大翼黄杞陈锱贾徳卿何天明傅以裕潘桂芳陈经言李先春刘学恂叶于佥余大韶杨櫂侯必恭江大涵欧爚董一化刘尧生唐景龙吴应鸿刘逢春陈源湛张宪光吴邦儒沈顺臣李楷胡大宠欧达政谢朝宠李正敷周朝孚杨位杨聪罗良䇿杜濬张箴明王廷栋刘绍焌王肇元吴文和邓来麟推官盛英饶通曾奎姜虎王昻吕景融雷晟陈禧周奎郑义钟雅陈玮曾侗鲁奎李江黎宪陈辅熊楫唐世乔吴瑞器李棠李允宜胡汝存李佐杜业蒋上钦徐云山庄敦义祝汝严丘宗岱陈洪范林茂槐林中梧熊养初严九岳冯贽陈锵任俶冯应龙刘锽彭延熊梦登𠂻崇寅王嗣美教授钟琪李仁石铭训导徐珙郭仁丘云霄刘铎李汴苍梧县知县朱守仁夏大有李茂萧成黄诚危敬许箎江谧徐师贤刘沧毛粤高厚朱琼刘庸张玭黄文蒋隆卢鑑吴鑑李滂尤弼白钺何汴傅麟石希介王渊方振祖王廷祥万有谢绶黄锦林才杰关应宾潘鹏举何继张翙刘陶海鹏傅大聘陈一栋龎一䕫李曰巽郑一元陈经刘珍蔡斗谭作相吴起闽夏元泰石尚宾章美许邦璧区龙正梁子璠李麟陈三俊王尚贤邓务忠廖含宏汪徳元万言兴县丞曾鳯仪典史詹志文教谕林逈霄训导戴恩藤州知州赵文州同金文仲州判林孔嘉藤县知县冯志善平显张元一周赜萧进崔宁汪云冯哲唐礼熊善谢铉李凤方俊莫让唐徳王怀廖佐陈懋刘禧项文邓时中王臣崔立邹确刘钦李璧梁观光张辄刘邦儒叶文灿招文选林杰颜参刘耿蔡廷相胡宗耀冯徳容林茂桂周都邰朱褒司鑑苏湖唐继年陈雅言刘尚友王希尧林懋箴刘炅邝镇方杨复英黄一阳谭应钟李廷干陈大廷曾凤彩刘淮区楷王鼎彦梁昌县丞王宗予典史孙懋教谕周琳训导林元容州知州王清容县知县李文选俞翊余存谅黄昇和哲陈宗支彭清李露胡士俊姚慥陶隆黄佐陈祥龙韬林廷辉程哲文车轰烈刘义之王启黄天钖黄元饶敬王言蔡雨徐元积夏玘秦行宾萧应需严春化麦英梁睿黄桂潘渐尹思惠叶璧张学颜陶维垣徐登第万一龙伍可受陈徳新仇顺方黎次琼郭复傅敏功闵有功吴宗教侯应遴区龙正管九功周道显丁思泰叶尔乔刘大振孙之锦李先聘赵易化熊兆璧教谕汤有容吴必学训导萧成梁佩陈心学岑溪县知县刘镇金文仲谢有立倪良周溥黄智杨衍冯瑛胡濬陈诰陈琦黄凤翺劳雍查伟余敦善陆玙刘玉王纲吴从周莫汝能张拱枢石希介刘旷高斐王诰曹绩熊垚曾广翰高钥赵禴梁彦锦张友仁刘峣叶儒揭启口山李果薛廷宠刘应魁董如期叶诗魏天奎何士瞿周宗道黄应龙徐一文曾莘黄黼林文辉汤国勲吴继禧张闻性韩䕃良王同登詹子忠王用霖蒋三槐陈复虞马斯才钱梦兰卢日就龙永明主簿赵探夫典史区昌王一道教谕何进徐谨蒋聪陈䕫李时训导刘材义怀集县知县杨定省萧文彬谢有立任毓邹毓黄善愈李隽李濬陈子瑞周缙李珙杜钦崔鑑陆徳张亷冯钟汤霖黄绣陈养正张文富区昌梁曙何钺邢宣沈志谢文宪程相黄文庆李珠张璧光林文英唐时际叶懋龚铎王凤徐芳纶翁尧英张凤翼沈诏洪眀璋云上行陈一定王宏宪林春茂宋茂栢胡凤鸣李树声曾养正夏获秋陈焕何维国越应㨗䝉贤谢君惠凃绩孙文蔚李邦才萧闻宇邹复鲁何之鸿王国冕李盘李聫芳申翀主簿杨韬教谕张佐萧信陶之钦李汴训导陈云龙郁林州知州赵天鑑孙伯英邓文俊陈铭蔡诚田独张黙黎瑛刘虬柴衡林长懋廖震周鑑王瑾余用讷金真罗伸向珍曾珙胡琛吴丰欧阳寅杨孔传陈玺邵端李永珍王勋郑中孚张永夀何律林峦张诏唐琈李东张泽郭治冉蓝罗瑞登董洛罗彻恺彭宣王一䕫邝元乐吴翰李一徳骆惟严张一清李韩陈良珍叶自新邓璇江龙刘志尹刘文芳郭志方胡汝器杨化傅尔珍何一言薛杨骆効忠李绍春张呈象叶时雨周贺徐士俊杨于陛郑邦泰王之珉梁栋隆潘起鹏刘履丁州同王彬郭政张铎郑宝阚继禹汪继英州判刘规刘明弼缪宗周学正陈学礼王孙齐训导邓善博白县知县赵惟清李存仁章叔保吴䝉陈旭钟复初李铭程节曹受冯时举朱晖黄举孙暲叶讷刘胜吴原正零畅李兴吴宾崔广王钟徐爵夏凤邢节张璧光朱瀚张昺石维贤张承义刘诗潘士璘缪宗道饶天显李士绚张文鉅刘铁余光裕王文明钟继儒林瑄高承谦谢国光宋茂栢卢豪卢尧典梅应奎谭岳张世棫陈上䇿张茂芹冯世修李文蔚杨英董思周魏朝明赵汝阳孙徳祚李云成子寛县丞孔时郁朱朂主簿张本忠教谕柯挺之北流县知县陈天文常仕昭冯贤李禧张绍林懋苏卿林超张佐何顺萧沖姚政杨珍罗嵩曾源吴鑑卢鑑李昇邓元鲜海敬兴钟凤黄澣何汝贤熊璋彭黼苏嶅霍重郭显文萧遴徐文炯杨穂萧学龄夏懋区次颜唐邦瑞庄宇毅李基徐易伍应兆吴鸿逵杨焕然髙文升刘中春唐大科刘良佐章为汉林应选湛泉杨承正詹一恵莫一魁马之骥吴继明熊所师牛维祥吴维翰曾子传杨于陛卢绍祥王延学刘修巳罗万全鄢鼎臣杨林芳赵当玑张问士县丞孔舒主簿王坦教谕史智张弼陆川县知县王麟曾义余忠显吴景李宣谢坚谢宇陈明庄槩徐纲周冈郎珍李时荣王佐沈晖贺节何儆黎伯兴张仁李弼李绰窦英罗干䝉光显康建勲张子翼张正熈周文何子通彭懋祖田升林凤朝邓连张可李一谦黄耀王大成谭际可朱济卿苏大同吴继禧萧近兰钟继儒郑洪图魏明魁陈阳明袁呈祥李维凤刘汝忠董克正龙柱吴日修施召征县丞王麟典史彭金教谕孙宏训导彭銮罗裔兴业县知县陈英杨徳林余显宗郑仕宏陈廷贤胡选曾景昌王衡胡纲郭文丁芹向珍熊文李富梁益钟辕壬昌单忠吴舜䕫林元吉吴昊蒋班陈濴王中何炯周爱班恩王干方诏杜然冒诤臣许以明萧鹤龄侯继芳谭尧道吴日乙萧时中颜琏冯文照曾节梁誉寗烈黄文奎李嘉言陈名彰李时魁马茂良余孟学吴绍经张官高议刘侨林春先刘彰徳叶日焕黎邦瑊李文芳邓来麟寗伟县丞邬马儿主簿颜真教谕陈英弼训导陈伯魁陈士章浔州府知府潘长夀黄立本刘端福沈忠徐鼎冯质王显龙渊陆震陈嘉谟杨亷郭瑾刘震余用讷卢璋罗俊孙暲李宗羡史方张璝马襄黄文秀鲍椿罗珦马昇陆琪吴璝张纲江郑如意蒋山卿程云鹏于范凃宪王贞吉田惟祐方大乐郭忠鼎李时孳梁鹤鸣向蕚辉张嵩曹尔材葛元正同知夏孜李应何楚英余洪李茂魁黄宇刘炅林应龙卢伯寀陈绍功通判陈善道全伯玉易海林炤杨和饶相朱㑹极赖宏模陆在廷推官胡庄樊士竒戴纲郭时斗罗思严世同余崇文唐教化严君教张美中邓绍禹教授叶孟昭乐明盛训导周礼桂平县知县石子平莫溥赖仁李桓叶玭怀沐陈常刘万安甘守正郑仲友王国贞徐杲薛梦吉黄梦绍傅元和平南县知县齐逊汪浚胡济祝谕谭珪岳琬陆孝辅严文辅黄淙戴九牧龙上升县丞李复原主簿李复原向必华阎鼐训导观贵县知县李健麦畅戴曾宗杨本正黄瑄陈良杨钦刘模赖宪林朝钥张震容大徳罗以旌陈子履县丞符本善主簿何楚英教谕邓观善周复奭广西通志卷五十五广西通志钦定四库全书广西通志卷五十六秩官明南宁府知府焦源吉岳方图黎恪何时李晟黄镛陈鼒张彛李华曾自明王裕刘渊游佐蔡䝉杨守随张祥赵让萧蕙刘芳李雍汪献汪彬李津盛泷李景元蒋山卿喻义郭楠朱黼陈健曾汝擅王贞吉陈廷治马钟英郭应聘方瑜李启昭吉文炳林乔相杜思慕天启陈纪许僴魏良臣林鹏飞苏民怀温景明薛藩李暹梁炫蔡淑逵詹淑张居方林梦琦张维贞赵赞化杨闻中周迪张家邻吴绍志陈世绳赵台同知王骥蒋晟欧阳寅叶侃陈瓒史立诚李乔木陈志敬余光张贯郝维徳汪绍英江惟大张绳臯王淧刘光宇通判丘頫赵宣陈琠陈志敬李邦祥林凤鸣廖士衡韩绍侯清袁冕柴应祥推官邹真刘新萧光孚翁泗冯衡罗士智刘洁李韡张邦教李自荣梁万庄教授谢成伯华白滋宣化县知县钟道生卢彰林雝杨士萃林堪柯真赵士际郑时华韩鸣金陈竒器陈宾余熙教谕吴子坚横州知州薛明理刘瑜吕升郭交仪侯康逺曾文玉谢环何尧中罗文㑹黄濓甯寛俞文焕何璋萧岑黄守濓黄琮冯㑹黎磐李道全陈尧恩邓臯曾储车露陈岳冯伸陈嘉猷王时中丁克卿郑瑄髙士楠陈垣夏建中郑国臣郑一濓曾具瞻陈表丘鏸林守万钟大咸李南瑛蒋立敬栁国贞王阶俞审胡大壮刘子诚赵廷忠梁䕃泗陈烶王宠沈受浦州判卢深王济耿定向学正徐浩孔定卢瑞刘琯上思州知州罗环邵履黎磐冯㑹王兆熊陈世瞻闵宜励周璞陈邦佐詹世龙李时芳邵大章陈谟何道澜赖统李镗杨茂先王良用江朝阳谢安岳林守万孙春芳彭世登刘珍陈益谟胡秉忠杨浩侯世屏王大猷彭宏谟卢学诗何阳春金俊兴夏启龙州同曾昺学正何观光新宁州知州邓林材赵宗凤陈跃潜张思中朱黙朱鸣时刘铨谢杞王文林隆安县知县杨君池章珪徐琦石维海姚居易何一麒张邦爕袁璧陈敬忠许凤宾黄伦俞时育黄家谋宋徳祁郑大经余兴贤孙林教谕庄一徳永淳县知县杨继祖董仕清孙道源何辅萧棋陈宾谢政吴常曾鼐熊正张聪王渊叶阜王宣赵廷栢黄汝显林爽徐景诚潘文明凌士颜陈琛方鹏何坤赵鼎潘景鋹朱模朱轮王宠谭士禢以仁张治具张元揆孙枝扬丁永晓曹启益谢鲲化陈道川李逢吉欧朝坤王应期刘养纯叶云来童时明林洪卿卢琚容文烶卢绍祥廖成贤黄梦熊姜大球文成象太平府知府诸葛天泽金济平赵天鑑徐光陈惟徳邬修许侃刘莹杨铭镡鑑利用蒋彦广蒋大芳何黄伦林贵曾逹钟顺钟克敬陈义陈士霖郭本何楚英韩廷彧赵珪金川于贤许仁何清卢朂谢瑚陈轩王佩王俅胡世宁徐球陆坡徐天泽邓炳王纶程莹潘时唐翺潘宇郑公竒江一桂周允何派行章蔼张士麟徐师臯吴良林廷显蔡迎恩林应雷刘汝昭张步云李维祐吴大绅李国珍郭惟屏凌登名区日振李友梅钱承旷陈爰谋李㮋杨垂云同知刘震陈秉郭本韩廷彧谢雍金縢杨森方濬张翺徐球王绶李鹏田维祐通判刘原髙李谷王俊文王琪揭冕刘珠程式蔡颙吴亮罗颉黄元溥黄中才朱海杨昱管旦吴赴郑䇿郭湍铁润王文耀朱守元苏廷献章铨张钱戴懋林继禄林一鹤梁式王汝竒胡拱极田玺虞良栋唐鲤化顾正䝉谭音张贤王绍武欧阳楷刘养纯陈御墀郑一芝凌懋建推官李和车轼周孟初丘瑞金川陈宣颜冀伍鸿黎嵩黄佐许金马敬张元节陈琼蔺宗逺华凤翔曾观汤相吴信毛繁陈养䝉罗绣李邦直俞尚中谢评丘道成奚元吉黄见可麦琛叶蒸谭大宁胡涣聂栻教授罗顺冯旸训导平士竒崇善县知县杨贞容森丁积杨如陈复彭昊侯杰蒲宗瑞髙汉赵璧王正中髙冠李鹤龄徐锜陈景大李荣萧廷奉黄廷凤吴辅国徐宗静何道临吴嘉言霍恱段全斌叶蓁张世涵谭圣谟杨宏功邓腾云杨师武左州知州韩隆何东黄达程迪周安李章李钦承梁显周墨方纪龙钟鍊叶逢阳韩立崔凤邓体静苏于汲林秋吴夀龄林烋袁昌祚万木何一达陈子芳江龙髙珍郑向阳毛鹤腾曾宗烈蒋杞杨继显方岱萧贻朔晏日曙钟万化李之清周崇信应守圣养利州知州李英林廷辉李钦承陈文衡曾侗罗爵童凤吴廷瑄万应选李质张纬陈表髙廷瑜范镒黄懋允周坤曾贯严宏吴一元孙镐区次颜王之绪许培之叶朝荣龎一䕫马之倪赵伯冠刘梦龄许时谦彭学沂何养中周绍祚王淧孔从先管一鲸杨希魁刘永祚朱议彬永康县知县吴绅徐隆杨斆蔡华江相林应诏罗鑑易侃甘承庆刘炅永康州知州唐东旦叶时敏赵从谊尚呈图汪守位李际春周三台李乔春梁昌徐美刘体仁上石西州知州殷舆董鳯彭侃谭音毛鹤腾孙继先思明土府同知刘以昌姚璧汪起英王添贵吴元正陈璲姚澄张焕郭绶欧让余世盛王漟黄图夏淳林洪张芬王鑛彭维藩王一岳苏日登朱鸣时徐逢春林梦鼎夏忠刘朝昇李乔春通判邓观现利用周昻戴光郑伦谭珂栁州府知府吴谷善刘焘马应坤陈骏龚遂赵亷周郁何楚英阮文英陈嘉言刘观刘淳杨崇周钦栁彧李文安杨简刘琏姜桂胥文相杨垠汪仲成邓鋐江满王三接顾霑邢纶郑舜臣李遇春陈九畴苏朝阳郑昊董成龙梅绵祚王椿陈大猷胡世儁谭元芳吴士颜史缵烈章世纯同知莫玉黄尚贡于中何道初王吉黄琳张琛李应刘頖金廷玺曾纶郭义王尚学桂鏊林时衷任宇朱成武漆文昌隂启旦熊钟宏通判董昇叶诚郭显林徳陞萧成桑悦萧鼎翁继荣陆敷钖徐栻陈文信徐大进邵一化推官陆楷郑士庶周纲樊士竒叶马冯来骏徐仲相周宾兴熊邦竒李逺李延大孙璇林绂教授欧阳初汪一丰训导林文宾马平县知县陈景文张霖髙成黄本固张昊谢正始陈铭陈泰潘志周葵张集陈于庭卢龙云曾耀吴玑张楚珩县丞唐叔达主簿孔性善雒容县知县李仁陈遂初谢必贤廖汝皋邵廷臣樊于震邓林春赵士际陶宗器蔡腾蛟邓鼎新教谕张标栁城县知县张志谅聂盟余书魏烜文成通黄洙许珊蒋用爵汪智刘凤邝文举丘云霄余光裕钟维翰刘之谊臧士英刘涤张维张世域翁时春唐茂叶秉重庄成美吴士训县丞陈祖政赵思智教谕严叔载吴诚罗城县知县杜原李常艾俊张希尧陈赐黄裳丘述先梁和徐铿张志可谭善继贺凌云钟士英饶玮楼得月县丞于志祖教谕李孔达融县知县邓和严霜吴清招于莘曾俊翟宗鲁金廷贵何围谢绍祖邓仁卢宸陈继志黄阁林自芳韩晟朱光祖应懋璜赖国宾刘惟馨江指南陈景昌欧继修官政梁尚襄刘惟䕃刘用启杨兆文周纲教谕朱应畿蒋行可训导何元佐怀逺县知县萧澄布恒林志寅马希武李淳苏朝阳郭汝栋萧乐韶戴兆京杨玘熊维堂吴道行张士选马神征吴嘉䕃任宏周卜世江振鹏县丞李忠象州知州朱良弼余存谅何敬张金陵胡髙曾侗林绍宗林益陈陵吴必学万人杰谢一枫李维岳严应恩梁大材州同李友贤学正霍桂彭卿宾州知州冯荣周乐俞徳儒蔡运徐澄吴孟俅梁鱼游潜罗玮孙佐林峦刘敔李应期李伯鸿孔廷诏张枢郑日新曾乐郑克曾彭士逺周日申程文弼易三极黄养正钱积中州判宋子平钱积中学正李龄来宾县知县周华刘以常黄景信陈潮包羲臣时行王玑黄大任范煃廖文瀚县丞孙仕安训导权明孙武宣县知县周益侯真吴赴汪一跃张友舜衷时勅孙光启县丞吴观主簿王大赉教谕张荣迁江县知县梁䕶梁蠡黄振英朱冕郑金陈显蔡兰丘鏸章惟一傅梦麟钟兴李先春杨棋陆文灿教谕黄时鸈上林县知县段顺孜曾行冯徳譲向龙钟和方田余魁罗嘉王一岳林接云梁腾茂陈应扬县丞周伟教谕梁典庆逺府知府王志髙文卫钦翟迪乔梁回谦姚文杨禧黄振吴譲周一清孔儒孙期潘本恭马駉汪溥陈遵毅叶应姜绾车份谢文着于珇杨信初贤陈大忠王显吉裳叶藟王桥闵旦刘一中曾云欧阳必述秦柽张宓林廷杓岳和声黄文魁贺纳贤柯名毛以煃黄世忠曹安同知郑安叶正陈纲叶性区益林守万柯名通判王毅廖谦郭辉阮时懋李江王鉅冯琦推官罗环黄浩方瀚教授规恂蔡亮吴子坚训导陈箎钟渊宜山县知县王仕忠阮时懋朱斌备任球李谧徐志道金麒求毕可方彭徳馨左天英江必振周南杨延嗣郑振亨郑懋藩欧阳东丘时中县丞张叔亷胡通教谕沈亨天河县知县何政萧育杨荣史玹魏朝阳尚汝弼韩文马云衢邓维新黄汝槐杨继显贺直之黄宗明薛志学何擢蔡日杲李廷谟杨文焕程显世尹懋中徐缵先县丞王居礼训导喻迁善河池州知州何昱周钺林金黎楚徐宗静刘正亨漆文昌梁绍震周日申彭士逺柯名何诗吴达李应中马荩臣曾士懋詹一纲雷恒方承珂庄器宇萧凤来李邦柱黄公议杨正嗣林梦贞学正张翰思恩县知县梁广荣邓琮郑守思萧愔丘本俊吴亨林应龙甘廷玉魏鹗朱家贤杨天启李邦柱荔波县知县尹东表黄槐林志孟陈思谟何天衢叶有声刘邦征申翀思恩府知府张凤黄鑅何恩李汛毛骙章瑞刘秉常吴期英桂鏊庄科汪仲成陈璜李经林汝永周璞吕钦何派行赵新钱师周曾子钦张志淑李寅实侯国治郑国臣王懋亷赵钺费懋谦谢城万钟禄罗应台朱衮尹重亮雷文炯吴承熙谭纯葛中选周淳陈熙韶黄瑜顾应旸朱国玘同知史均彭复梁甫萧时郭翔麒王用予魏朝端吴赴赵儒熊介陈大濩濮樟周璞郑绍烋王嘉麟党绪林松徐文灿阳初复郑一濓吴誉闻陈一定罗鹗杨道辅左世奎陈樊维价姜来宾陈钟瑁洪日欢林如乔陶镕连金易尚杰杨枝新赵命台教授蒋国贞武缘县知县杜伯恭周良显颜敬礼刘通梁祖荣黄宗广杨信谢遇窦道源范广步玉程瑄张淳黄良何纲邓云郑嘉恵刘举叶茂罗镛吴启甘景平姚明诚柯良晋戴増宗蒋曰旦马汝颐韩立李志茂梁大钖邓体静蔡儒䝉士元刘诰雷达杨大韶钱盛曹卓陈一厚黄约郑学醇曾应雷蔡徳彰谢思谦李先春徐之元申承绶凌魁相刘一霖杨澄清陈一龙章泰亨周昌运贺懋敬沈应节县丞封纯梁晚昌教谕谭经郑豫夫训导欧阳昉林从茂广西总兵韩观吕毅顾兴祖山云栁溥田真武毅陈旺朱英刘琛过兴陈泾欧信马夏正白玉王受马俊欧磐郭鈜毛伦康泰张勇张文渊金镗房润张祜吴溥王伟李璋张经王良辅程鉴沈希仪张继汝刘逺周于徳孙贤王宠门崇文俞大猷李钖王世科王尚文唿良朋张澡王化熙童元镇李如樟王鸣鹤黄冈纪元宪梧州总兵陈鋭陈政栁景毛鋭栁文焦琪郭勋朱麒李旻仇鸾栁珣陈圭顾寰蒋傅王瑾曹松陈王谟吴继爵广西都司都指挥使丁玉韩观耿良王真李茂鹿荣杨政田真范信武毅彭英和勇马义邢斌韩能苏英隂贵张经钟坤秀都指挥同知耿良陶瑾王中徐复姜旺童胜朱辉朱广方政彭举葛森陈全林泉髙贵姚麟宋荣项谏孙麟葛宗䕃杜衡邢斌黄越白全王玺滕琮韩雄殷贯彭铎施震戴仪吴启宗沈希仪指挥佥事范春葛森裴原霍譲宋彬胡成王斌鲁义张珩忠雄田真马文甘雨王清邓敳韩宣范信孙震花琛李敬陈纲翟政邢斌裴玉刘政鲁绍林聪顾纲韩铎刘忠方震冯琚朱珍麻琳宋宁吴伟鲁宗贵裴纲戚纲髙崧蔡洪门祖䕃袁桂朱承祖髙谊倪英王言髙干梁鼎顾邦重余恩彭昇周平田震田汝纪福江山周干李霁邹继芳宋俊吴国威鲁国贤祝明梁髙王世科白翰谢勅王䇿黄应甲李懋元阳𢎞举王懋徳董龙许文汪可大杨照吴世勲张銮葛浩孟宗文陈璘汪宏器韦国正张启贤丁衍忠吴克俭李应扬杨元俞咨荣潘士烈甘霖时勲黄应科庄志传王仁丁应科范光逺徐一鸣李䕃夀许大用蒋真臣叶应春周天禄熊大经永宁㕘将门崇文长斌王瑞于嵩周勲白玉童元镇刘綎徐应麟李应扬刘宗尧陈大器刘岳蔡旅平昭平㕘将王承恩汪可大韩文柱杨桂武应龙陈邦佐童元镇徐问韦国正白斯清梁文宗李应扬杨元马文焕张万纪岳镇华石之碧左江浔梧㕘将詹英鲁义王清范信孙震夏鑑马义欧磐陈皋毛伦杨玉金镗房润牛桓吴溥吴启宗钱勋张经佴籍李宗祐顾恩孙继武梁鼎余恩黄廷玉江山王宠侯熙祝明鲁国贤亦孔昭黄应甲钱凤翔王懋徳张榜周勲宋先白玉王徳麟戴应麟蔡春及吴绅童元镇洪梦鲤吴显忠李凤吴广刘宗汉杨应光张宏王廷右江栁庆㕘将孙麟孙震张夀欧磐陈寛吴英王玺康永康泰马䕃张麟王震官缨张祐甘霖王英钱勋王继善李璋冯勲沈希仪徐丙中李荣王良辅张垣戚振刘逺朱昇莫如爵范徳荣谢敕史符王世科倪中化金丹童元镇任宏道熊文济卢鼎臣李凤侯国弼甘霖郭绳武汪宏器熊大经康承爵思恩㕘将李应祥麻镇洪梦鲤童元镇汪宏器杨元黄应科思南㕘将丁应科麻镇广西卫指挥佥事左良弼桂林卫镇抚张礼浔州卫指挥使周三杰栁州卫指挥佥事苏铨于海南宁卫千户王膴征南将军杨璟廖永忠邓愈张辅副将军周徳兴朱亮祖胡海吴良宋晟广西通志卷五十六广西通志钦定四库全书广西通志卷五十七秩官国朝总督李率泰李栖凤王国光于时跃屈尽美卢兴祖卢崇峻金光祖吴兴祚石琳郭世隆赵宏灿杨琳孔毓珣鄂尔泰高其倬尹继善鄂弥达巡抚王一品陈维新于时跃屈尽美金光祖马雄镇傅宏烈麻勒吉郝浴施天裔范承勲王起元彭鹏萧永藻梁世勲陈元龙宜思恭高其倬孔毓珣李绂汪漋甘汝来韩良辅阿克敦金鉷巡按王荃可张所养田昇龙李秀李文熈提督学政陈舒赵荫翰黄鼎尚金章闵叙卢易郭谏苏汝霖王如辰李质素申檖陆祚蕃张鸿猷王承露朱大任刘体元髙聫璧靳让阎钖爵张愫龚铎丛㴻邹奕凤徐树屛陆绍琦衞昌绩赵晃徐以升布政使王三元张星光张自昌许文秀佟凤彩金光祖李迎春傅应举颜敏崔维雅敎化新李涛王然黄国材王沛憻刘廷琛黄叔琬金鉷张元懐元展成张钺右布政使张星光王盐鼎董应魁佟凤彩胡文华王原膴按察使王盐鼎赵凤翔许文秀桑芸毕振姬黄中通李月桂杨晙金秉忠黄元骥黄性震张永茂卢崇兴李鈵唐宗尧张四教鲁超卢崇义郑昱卞永式王家栋王用霖王之麟年希尧孔毓珣杨宗仁刘廷琛戴铎白洵甘汝来徐湛恩金鉷张元怀常安元展成张体义张钺徐嘉宾耿鳞竒黄士杰桂平分守道李世耀许文秀王廷宾刘通纪耀赵日冕彭而述孟泰尚之瑜朱兆麟桂林分巡道胡应㵢张宏猷苍梧分守道彭陈上年郭光祖陈宏业董奎武秦仁管郎廷俊彭演李荣宗李世昌汪玺兴永朝孙景梅董延祚陈斌吴涧吴薖王伟张维逺李我郊赵宏任张若霈魏壮张体义黒天池耿鳞竒徐嘉宾黄岳牧苍梧兵巡道刘存善黄廷师袁大受李本晟周遴元府江兵巡道周永绪王庭王锳胡朝宾左江分巡道汪继昌魏绍芳江徳中张道澄宋翔胡一琏佟耀年萧尽美王毓贤张士伋唐宗尧吴中正李成林吴涧李世仁杨为槚李世仁贾扩基靳治齐甘汝来阎纯玺右江分守道金汉蕙盛藻黄惟鍜戴玑薛澐刘晓右江分巡道袁大受丁敬简上周训成张士伋唐宗尧吴中正李成林吴涧袁拱梁雍朱士杰张维逺张绥逺张圣佐贾扩基戴锦郭维正黄廷飏万际璋乔于瀛黄岳牧王钟珣桂林府知府王嗣臯冯瑾杨荣荫翁应兆诸葛鼎程可则徐凤鸣翁介眉黄良骥赵清贞姚文光刘麟趾张璇武廷适侯恽张棠吴元臣戴朝选章克譲王沛闻张学林张体义耿鳞竒钱元昌杨廷璋同知姚世泰李茂枝孙承廕韩俊杰时腾蛟石文彬王嗣逺崔维衡陈张相高泓朱文熺费金吾萧义宗黄之孝李渥徐嘉宾胡式瑗钱志和徐徳秩管粮通判姜蕙彭年王之才班羽杰汪森孔兴谟翁袁炳张道沛慕国琠张允临吴大猷汪上陞捕盗通判张士贡吴国柱魏钖曾王洪郭瑛吴中朗王国翰姚志䕫吕磻杨滋尧范从益李绵祚周世业钱士琦推官刘渭雷学谦吴辂敎授高熊徴李甲先麦琯胡应书唐櫮梁文光滕六星蒋允旦邓中李圣机训导袁年起梁汝选䝉上卿朱紫贵黎子和黄公俊文可锦廖继申雷腾清江浩然蓝映坤临桂县知县王朝宗焦勤郑朝桂刘信国伍臣龙嘉徳张遴马绛逺郭文祚刁璋王玺杨永斌熊大樊王维淮康学敬王元贞汤大瑜杨询朋刘永濬骆为香魏运景敎谕钟灵秀李光斗蒋毓甲何其伟许文经钟玟方廷佐冯龙章卢如骏莫自馨训导秦居元邓国正黄钟何之琦鲍嗣永黄希熊梁元伟张星聫谭体干冯如京李良材张尔贤邓国翰灵川县知县王际心王孙盛单世黄士垐王用宾汤学尹刘介雷五鸣黄宣猷姚宗仁李天荣徐吴治吴钖爵楼俨栢宏智郑采宣牟泰龄张镐敎谕郭运昭梁应光䝉圣宗吴朝佐颜于鼎熊钖瓒吴渐训导陈受传毛文灿李垣吴之瑞牟名扬䝉绅赵宏㨗鲍道宏朱兴譲黄公杰刘世煐黄瑜杨时通赵绣裳兴安县知县栢嵩琪陈闗调陈㑹榉李之华侯封公叶星期刘国相袁定国徐士蕃任天宿杨朝璘郝祺王琏王勍李澂敎谕吴大本胡翊彭芳遇杨鸿应何器李回春陶之松袁膺俊李龙騆陈映湘训导萧露融汤正亨黄世隆霍沛覃兆熈李麟书朱兴让吕韵和苏廷章何英才全如椿韦世泽阳朔县知县赵第张之楙李嘉会陈洪畴韩述曾刘壬源罗俊蒋彬李廷相孙潍溥张云路徐三旂方任王辂顾濓胡式瑗侯靖李符恭敎谕韦炘徐云㨗高骊刘懋华高辑何文焜胡荣刘王琞徐朝彦训导权汝骏黄世隆何炜植国瓛梁绍英黄飞熊钟清梁以椿刘传千欧愿闻黄三钖张涛永宁州知州白意朱王造郭大琦叶时秀迟炘韩文璟高镇陈俊邵凤翼李廷荣王景曾马世勲朱瑛朱焜徐元灿王国辅李秀发顾延琮罗士奎朱黑子崔杰王琳刘廷钖陈镆陈嘉谷张谟张资学正张鸿翮钟灵秀祈圣年袁年起莫元贞莫尔頥李栻李绍杰冯龙章江璇常㨗陈孔谟训导罗元吉朱紫贵梁孟仁邓福英吴一玉曹大纶莫达戚宏勲永福县知县黄朱朂邢谦李愫文姚国栋陈以逺陈金斗张道源陈于荆储澐胡士翕周上遴左元熈金铦乔兆栋查溥陈元起张梦白郑登瀛吴王坦敎谕袁简临欧阳伟业黄正明王令璋谢家瑶罗宏畴秦世琦训导黄洪绪常祖圣徐翔汉牟宪天刘懋业吴大观欧伯贞䝉艺徳卢殿弼陈琎义宁县知县王骖刘兰刘光䕫王齐美陈梴陈芳夏汪锴马士骥董策醇黒天池袁宗佺许建李钖躬敎谕莫文煋程容刘懋梁天宗全如桐谢秀生叶灿然张寛濋苏炯训导陆鸿儒莫靖唐櫮何继美璩之彬刘允升李之珩谢揆苏仲槐罗登张炳罗色葱李友梅卢班彪黄裳全州知州李令闻喻嘉才孙裔昌曹光裕高一治冯源泗王侯服徐泌郑国印崔廷瑜黄志璋任启元刘正国尚崇年柯宗仁金璁韦圣揆邱璋徐唐吴铨沈元佐俞廷櫆刘藩长徐肇铎刘凖张学林宋鏻李钖秦王勍学正李甲先汤正亨温圣章谢雄生李先馨刘万宣潘舜江梁汝南䝉缙龙见陈前贤朱紫贵张淮陈圣烋曹廷璸训导吴之统朱光祖梁国干李绍杰戴安钟梦隆胡祚隆覃燕苏仁山邓隆正游圣门灌阳县知县杜魁林江桢薛焕陈登瀛薛坤单父牧徐必进刘乔松宣文昌陈一朋周天位牛兆㨗佟世芳赵承灿单此藩蔡云翔赵成章叶元龙王勊田三才张舜绪谢天扶周元栻陆炜敎谕刘尚爵胡贞弼卢攀丹陈廷藩李圣机颜望圣训导车任重王纳言梁惠材龎簴罗经元蒋登鹏罗世仪梁之瑞陈御卿谢宗璜谢朝聘陈鸿谟植国瓒王麟兆平乐府知府尹明廷姚延着孙荫裕王延裪杨荣荫郑长青娄倣舜徐祚焜张克嶷陆钟吕焦映汉黄在中戴锦柯邓牧高茂选陈九鹏慕国琠刘之顼胡醇仁袁承糼陈希芳同知张克鹏房养正唐淮陈元路范周刘宗善黄杰荫程权陈达安定法王化洽孙克恭广西通志卷五十七广西通志钦定四库全书广西通志卷五十八秩官国朝梧州府知府沈伦黄中通祝君善张继曾祖泽濶黄龙杨彦溶郎廷俊朱万寿蔺佳荫彭腾翓陈天植裴国熈黄钟孙调鼎李世仁李亨时李世孝范大士张若霈徐嘉宾袁玑吴士鲲徐徳秩同知王世美张璠杨荫第程际云张行林凤冈何显祖张仲璜金玉衡冯㻾李镇坤郑世表陈尧䇿姚仕琳白洵赵承焘黄和中顾延琮卢兆鹗刘廷钖陆纶通判王士敬田贡璋刘祚杨廷耀谢继贤王禧徐应龙陈一化朱煦余光焈黄朱芾张一祥张育王之腾程本毓钱士琦周元栻金志培推官阎玟鲍凤翔余玉成敎授时枢邓林材林文刘尚爵赵挺莫尔頥许鸿䇿秦琮甘霖济张全闗士勲朱公裳训导鲍嗣永李环河元声何灿崔士望邓嗣禹潘时隆苍梧县知县熊坊何其祥朱庭燎雷瑽陈纬黄道宏刘泰祥张椷张法浚何炯夏彪尹维斾张玉璐张文达佟彞器刘以贵潘名世顾珽李琬阮三钖刘国臣李振宗朱蕚董成绩敎谕常祖圣安自治䝉铉张盛铭蒋绍祧邓尚友谢象超左良煇唐如晦吴朝佐吴廷献训导黎传缙黎民表卢象奕赵日昇冯时泰荣科莫予桧卢兆鳌藤县知县萧来鸾秦周王用蒲珩娄士基黄国珩金徳懋王鈜万愫王斗机李廷璧宋旭潘明祚张纯陈士修王恂李文炎李郁芳杨世昌敎谕韦炘李翘林何文昉黄阳肇吕徳懋贾正美训导黄埏唐寅畏罗奎宿黄广徳袁昌唐象兑梁松容县知县刘一瑞周复阳叶子沈希璧线一纶姚弼李棅李瑞徴谢恩徐发施凤仪段昌总苏霖泓张嘉硕刘杞杨肖亿周释王澂霞李志逺刘曰福敎谕刘宏道朱龙照滕六星梁凤朝李云灿文奕藻训导蒋尚虬罗世锦谢嘉燕韦编易方廷佐韦俊衡邓青标唐尚志范肃维黄琼琚岑溪县知县瞿鹤龄刘广国俞士睿倪懋禧刘昌言孙士恂黎士望李泰杨作霖赵纯禧封式序曹朴吕犹龙张庚曜张义刘洪度周梦锦富鸿业刘信嘉郑炎李旭敎谕罗印吴子俊郭遴周之翰袁膺俊邓玉临陈齐蕃唐任藩蓝露润训导何其伟杜骏声莫若嘏韦至人滕上誉谭宙可黎宗徳怀集县知县李本固许重华邹文郁李云龙范吴王世英彭怀古黄宗炯潘载霖王汝翼翁是龙施烺桂天华岳康卢恩蒋家驹王梦熊舒均陈廷嵩江源朱蕚敎谕郑开曙李垣胡应书许鸿策刘如晏陈应龙廖若浒李天祥刘继芳刘敏常训导欧阳有罗万邦甘霖济戴思孝莫谦正龚玮莫云翥邓嗣禹李鹗石呈斐郁林州知州赵易化陆翔华贾汉谊马有用金以琳孙荫光朱美翁周服吴㑹暲贾有福郭景仪汪孙龄黄晖烈于国璧叶勇李之芄金依尧洪元懋宋国正杨维宁髙其佐李天荣郜超刘斌李锦张永熊直𨽻郁林州知州佟世俊张任李钖秦学正谢希沆刘士晨卢焕文蒋必超陈琛蒋景楷李栻吴淳张星聨谢元桓训导吴鼎朱师钖董兆熹李昌茂张文锦叶松鲍嗣超叶煋王之栋博白县知县何崇昆金永燿鲁赞化史缙王运昌刘灿冯劝王业新李卜岐马之鹏汤钖仔赵廷相吕犹龙赵世功程镳王之麟佟世俊萧烜光胡书源敎谕林文模朱廷正蒋允旦伍继昌程仁欧阳璁麦宜秋谢育才唐懋儒训导郭三竒欧崇彞韦祁裳唐灿梁邦儒刘世煐莫及张凤翼北流县知县李廷弼马从龙胡朝宗王徳淑张应胜谢铨尚国正王孙䭵颜正色涂遇陈献徳万肃铎迟之金袁宗佺刘兴第孙鲲化陆嘉谟刘瓒敎谕余世昌刘派洪王佐姚尔钖邓愈煜李元灿训导莫靖莫若嘏黄飞熊苏士珩黎元嵓黄万鉁邓源湘陆川县知县纪一恂周士选隋鸣霄苏万邦方鼎朱万寿陈叶梦邱邦靖卫康穆闵植韩朝举霍濬逺熊淑嵋姚一濓顾鹏苏名弼谢钖侯杨君宠朱龙御敎谕吴大本谢秀生闗士勲蒋生香文辅经袁景辰训导庄璧显胡应书林炅蒋元超唐象履梁鹏振马国陶镕化兴业县知县邓之贞邹万邦葛元祉杨在廷熊惟伋汪洪勲王徳新黄日焕汤应聘汪跃龙赵之琦陈瑄李滋春童华祖蔡方升耿绪祚李湘胡澄学姚之秀王国祚栢宏智黄习夏皑杨浚中汪凖敎谕戴平李上锬张正炜训导周师常述圣唐正遇梁简经一相钟绳祖周景程浔州府知府陈丹闵三元孙之屏张尔翮刘浩孟礼金世济程㻣孙明忠阿琳白静修陈如升沙木哈毛文铨黄士凤钱宗周陈九鹏赵世勲陈尧贤张体义秦休杨正辅同知王来宾赵萃中郭维垣魏勰汪遴卿阎士元庄祖诒马国正张廷正李秉衡杨馝尹汤聘吴敦仪纵钖丸万选通判岳峻王正化刘正麻成玉李式金刘鸿庄以敬魏纯智徐斌余华国杨恢基黄汝镜于杰仇云标曹琮推官吴元石吴淇卢世臣敎授赵祺映卿慎王需梅廖之镗梁应光戴平何文昉吴朝佐训导陈嘉谟谭洪绪刘宸任黎敦位苏昇明莫谦吉袁瑛桂平县知县孙以敬徐鼎吴建明郑受胡继威郭象崇白元贞陆肇昌骆贞臣王元凤尚廷佐钟辕刘之英周镐傅辉文敎谕何文昉陈绍虞朱公裳蒋煇宸训导杨参佐莫尔頥文辅世章彬唐文林黎光乙廖世鑑平南县知县程应辰周岱生陈洪畴孙獬吕廷云徐成珠王友䕫谢圣扬孙汉雯邰祈高之霖雷有声李钟璧刘梦正成宗发刘永濬刘文徳何我驎王瑞敎谕莫执谅刘宏道陈若沂李翘林文震逺唐时叙邱岱欧延珽吴建猷训导邓宗禹钟上庚梁永嘉陈之嵩谭道隆朱琫潘汉章林友桂彭志扬贵县知县周子龙杨必正孔门竒方济奎成瑞石王勷鲍济张应璧成王佐陈震元杨燝罗逢旦张楙枚梁于祺陈元燠凌森美林兆惠王可钦刘仁达徐克庆孙超晏俊敎谕赵梃朱绍迁程容刘嗣卓何灿霄谢大成周景藩训导翟翼罗秀裘钟玟张士䕫刘继芳崖崇祁引年陆承祎武宣县知县赵诚卢伯蕃敎谕王令璋训导林毓章南宁府知府葛天骅孔兴训虞宗岱张文明韩章金光声吴永达赵良璧佟鹦彩孙明忠张绥逺戴锦沈元佐黄之孝李滨慕国琠黒天池张汉同知薛尔宾刘光荣郑光裕尚瑛范时崇郭维垣崔维衡冯㻾庄祖诒陈尧䇿洪熈绩段如蕙沈近思闻人绅姚扳龙通判顾鼎植王国正程浩刘鸿郭瑛推官刘元镐敎授张应宿卿慎邓林材赵祺暎范慕淹徐云㨗梁应光唐櫮梁天宗陈九经陈言从训导莫与京邓国贞梁汝选徐行裕罗奎宿邓龙文李昌茂章彬䝉元善苏廷章刘传千宣化县知县张琼赵维颜孔暹李时泰罗俊朱晋元白洵吴澄徐吴治赵成章郭拱极袁祖宪黄其炳陈旭敎谕赵祺暎张云路余世昌王需梅璩鸿逵罗锦年刘如晏邓尚友唐得鹏陈前贤萧与栢训导祁圣年陈琛罗万邦秦琏余居敬戴思孝周元龙谭道隆谢朝聘诸葛成横州知州佟淮年曹廷瑜赵三麒王之宦李钦田国弼崔廷瑜郭景仪柯宗仁张绳祖陈廷扆高其佐左之宜卞之锈刘斌刘廷钖何其昱冀映霱蔡学濓学正朱英邓生莲梁士昌刘万宣朱龙照梁汝南曹鋐刘嗣卓高辑陈序䝉铨唐玮胡天培训导温圣章何天祥冯竒蔡始生韦祁裳曾学忠蒋开玿梁孟仁张炳上思州知州高科于元煜朱士毅梅朗中谭琼戴梦熊郑国印贾有福任启元尚崇年劳启诜梁凤翔薛景瑄罗云从刘国栋王玉璇崔杰仇云标学正邓林材钟灵秀毛三鳣吴大本许鸿䇿蒋绍祧徐达天李回春陈言从冯龙章谢之光训导陈御卿阳体澣唐象履袁昌梁之涄覃燕邓双凤新宁州知州马思腾韩逢庥迟炘汪孙龄鲁国华邓志福欧阳明万金璁茍金徽邱璋徐元灿靳治梁顾延琮崔杰徐徳秩王琠学正王严祁圣年莫元贞廖之镗张盛铭杨鸿应唐椿常㨗唐宜甲黎元嵓训导马钟竒吕韵和陈前贤崖崶曹永禘隆安县知县鞠珣查继甲史宗瓒徐黄嗣盛国俊杨燮蒋彬张楙枚王克明常宏祉张廷超王辂赵溯岸刘观栋敎谕卢元复彭芳遇唐鑑廖若智欧延珽喻圣传训导李克成文辅世徐翔汉方维宪李麟书黎子和卢桂芳李元弼叶松黄中理永淳县知县刘天福喻恭泰刘廷弼杨应春王心喆马登瀛董学礼朱三钖谢天宠徐凤池马宗京万晋丰凌森美朱琰裴世兆朱肇基黄其炳敎谕鲍嗣永莫中梅梁汝阳全如桐唐榦训导王之骅霍沛梁国干黄钟刘允升黄公俊谭体干吴承纶梁之栋谢罗点太平府知府黄中通迟焞马正午高不矜景国贞刘源溥黄良骥陆钟吕黄钟徐越傅以履李文献蒋申钖赵宏揆王甘汝来王梦尧王国垣屠嘉正理土督捕同知崔杰张允临通判陈王前胡宾王乔嵩裔薛士麟谭英龙李云文王汝翰姚之䕫俞品汪森周中铎翁袁炳余华国宋建业何灏李世玮刘灏先仇云标周世业张允临吴大猷推官唐敬一俞釬敎授王维泰唐学益卿慎张云路王需梅廖之镗刘懋暲叶灿戴平陈维翰训导李先馨陈嘉谟许文经䝉上卿罗万芳施尧勲苏士珩朱兴譲何公受黎敦杰崇善县知县鲁观连起文李建枢张京鍷郑希瑜宋汝为李棅王言于沣张鋐岳康王符震周梦锦周䆁冯瑚左州知州徐启新王文昌王敬祖纪振边韩之屏叶本穗谭竒逢李拱极赵琦刘正国刘俨宋国正李铨李天荣罗士奎王国祚赵宏印学正唐学正汤正亨刘士晨李先馨赵挺蒋必超莫尔颐郭遴蒋景楷江璇陈绍虞闗士勲唐仁覃蒋宏经训导吴弼亮唐灿周曰冕苏畀明邓孝扬廖文楷李应培养利州知州傅天宠王干徳黄层杨家鼎章泰金国明何恭钖汪溶日邵凤翼金依尧李敬熈吴铨朱绍渠郜超佟世俊张永熊徐徳秩陈嘉谷张谟学正刘士彦文举鼎赵翼成黎传缙卢焕文林翧䝉铉何岐瑞封昌骏左良煇朱若逊何其煜训导梁元伟黎敦位覃国祥高轼邱上漳永康州知州尚恒赵森边大乂孟礼吴尚庚许延邵柯法王瑚蒋国正叶旉徐树庸周涌张琦李秀发江峩高潢朱抡学正谢明英苏源䝉帝聘蒋如昇唐櫮朱若奭黄飞熊何器李栻朱公裳曹维翰训导李耀宗黎达可韦至人庄以位蒋尚洁庄舒宁明州知州江源思明土府同知潘光先李国瑜张思房李郁光王之仕萧如芝郑之正龚鹏李山龄邬象云谢橿龄陈达傅泽深贾朴姚际离郭凤起朱文熺白洵曹士玮王以丰潘祎顾延琮崔杰敎授高熊征麦琯叶开运郭运昭叶灿刘懋懋蒋如松陈廷藩梁凤朝安自振朱若逊训导黄飞熊刘传恭谢揆荣科李自丽䝉慎徳马伯羡邓学荣镇安府知府孔传堂归顺州知州骆为香奉议州州判刁玉曹李登丁文煜陈洪赵步献张昌吉王者玺罗兴祖谢敏功黄裳顾之安程旦邵铨镇安土府通判胡搢思周鼎叶增美任进孝徐兆昱王洪陆羽杰傅应象余光焈黄朱芾王国翰张一祥姚志䕫张道沛杨恢基施坦戴中行广西通志卷五十八广西通志钦定四库全书广西通志卷五十九秩官国朝柳州府知府姚延着苏霖刘永清骆士愤张英才曹之秀江臯佟鹦彩张曰任徐越孙贻谋傅以履杜兆麟刘之玺袁景芳江国贞王藻图赵宏揆赵世勲黄之孝赵世谦姚徳坚王国垣钱元昌袁承糼同知李克似周从谦杨桂臣白美玉髙庸王宣何炯沈志达傅泽深杨濚贾朴吴本立姚际离钱裕姚震王国贞张士佳王沛闻范圣文通判王燧葛毓秀王辰任风厚周起岐赵寅佟宁年姚之䕫孙枝发俞品王叡王世清张琮佟世英戴中行雷渤缪绳祖推官髙廷铉陈自励霍之琯荆轲教授唐学益廖之谅邓生莲时枢范慕淹郭运昭张亷徐云㨗璩鸿逵陈琛卢元复叶灿黄正明廖若智李栻胡荣训导许文经唐祖灏邓嗣禹何继绅唐懋徳朱厚増刘尚挺赵宗翰马平县知县向谦阎兴邦杜继召沈宗灌金人望朱廷铨王言房之麟杨文运潘瑞竒台联甲范大士徐肇铎髙元贞章曽印侯靖杨为棫潘治赵苰张嘉硕教谕徐云㨗蒋继武罗锦唐椿邓中唐榦朱之祥唐钖瑜陈天祐王继朗训导何铃秦琏邓龙文施尧勲何汝沛鲍道宏梁殿檀邓联科卢象炜龙腾云雒容县知县刘馥赵旭黄叔鋐吴犹兴王国珍林世定朱三钖朱晋元刘兴诠徐凤池裘充琇陈珣李有章王符震陈以缙贾绍曽郝正王楷髙攀嵩印国相马朴陈元咏张本阐教谕徐达天何岐瑞梁汝阳刘士彬邓郁南文藩训导唐圣辅䝉帝聘余居敬崔巍䝉元善潘居仁颜棻莫可易柳城县知县王尚赓张冕李大生张施大翟亷骆斯才李泓吴昌仍梁建朱㘩彭士槚王左待于澧殷元福阎天基汤正垣吴廷标周承畿周祖武苏潮丁文麟林协周之瑚陈谟杨恒张维垣教谕张亷莫执谅邓咸育蒋尚纮廖若智莫冀酆张峻徳谢庭琨训导刘世焕谢朝賔陶若侃全爲极周曰冕崔崶吴祖宦周中仪莫而杰罗城县知县许鸿儒于成龙宋元亨牟徐淑嘉线一纶钱三钖阎鸿泰常仲譲王永清赵瑞晋陈锜史绍武许文豫王斗枢傅永正徐恪沈志荣李钖秦刘永教谕唐复唐安自振伍光祖训导余宏猷潘元泰谢嘉燕甘大受滕六宿李恩周生文邓孝扬邓生林张方猷融县知县刘文英贡万夫王克敬吴守兹孔庭训王胡道熊飞渭张廷柱卞士宏梁廷桂王璋吴从龙牛天宿张元正张乃藴李宗瀚刘克一李恒杰陆嘉谟晏体谦教谕蒋俊毛三鳣陈琛黎传缙唐良梧莫中梅黄猷立唐宜甲邓侯龄文奕逺训导杜焕唐良楠张映庚潘元泰蒋闻玿周元龙阳永清诸葛成冯秉仁欧缵袁懐远县知县胡景贤卜吉谭公鼎文敦元向大观李文明陈有惇袁霈王斗机刘祖舜廖蔚文张永滋汤震张廷超王楫胡书文孙来贺陈镆王景献徐伟陆嘉谟粘鼎玉教谕陈绍虞封昌骏陈言从王文焕赵明新谢之炯训导谢天植张映心罗万芳方瑛髙轼袁琪冯绍京李良相象州知州朱英戴兆龙田明琦李之华王瑚鲁国华柯贞干劳启诜周之杰盛得智吴良哲张天训张琦杨以牧江莪徐徳秩陆廷光陆埰孙嵩张昕学正潘起洙欧阳新何天祥苏源谢鼎镒谢象超黄飞熊邓毓英何兆龙唐振玺萧礼譲训导刘万宣陈敷翼封司弼邱振嵘袁履贞䝉瑄李春澍罗光临唐懋行黄龙徳宾州知州刘日襄吕陈亮张元勲余忠震邵秉忠金世荣髙敷政汪溶日白光辉邓志福欧阳明万柯贞朝李肇宗周涌胡范陈俊民徐烺耿煇甯鸿佐陈棫陆廷光王琠马朴学正麦琯黄埏赵翼成黎传缙䝉铉蒋如昪廖之镗朱若奭曹鋐秦琮唐暄唐象履唐澐叶松谢宏敷训导邓琦冯竒李占春䝉克耻梁凤文鲍嗣恢杜竒颖钟国泰郭有宏韦俊衡来宾县知县王绍祖金宏佐张其嵩沈皥日张震翟洞开赵炯曹秉谷王我都卢御龙李定郭拱极汪朝鼎翟张极李敬吴逢年教谕苏眉叶灿徐达天胡荣黄全顺廖本杰姚日升训导陈琛黎崇学唐子玉李文光张煜谭肇章沈景昉武宣县知县车君乗王钖九谢俊翁年伦徐觉姚景崇孙谋钟鸣盛朱琰陈棫刘彤教谕黄震唐国钧唐时叙徐玮卢攀丹黄兼之䝉铨罗九圉训导赵居髙蒋尚虬李呈英李耀宗唐子端廖达周继文程宪陶若龄王之屛迁江县知县方文邦髙际运魏球李如华张云曹云鹏郭维翰沈昭张时雍彭宸渌赵申季杜李邹菼陈襄杨兆隆刘嵋左文髙孙昭汤懋统教谕王思梅梁文光李上锬熊赐瓒吴渐张为旦训导曹炤谢干吉卢桂芳李元弼何文煜王廷壎上林县知县蔡万俊徐淑嘉毛浑俞寅栗森张之滙张邵振田㴶钱晋珏吴钟芬韩尔谨黄习栢宏智陈会津徐大材教谕秦居元范慕淹唐时雍鲍嗣永邓郁南唐道盛何公受训导邓琪槐蔡始生黄钟吴弼亮杨恺关进贤张宗璠吴石麟罗祥鸢庆远府知府崔俊李学礼任风厚赵开雍王燕征朱鸾鷟连国栋白启明赵清贞刘麟趾焦映汉李世仁苏世禧章昭髙茂选王钖瓛赵世勲刘之顼徐嘉宾王琠同知钱志和陈舜明教授廖之谅时枢李甲先邓生莲张亷苏源䝉圣宗卢元复许鸿䇿何灿霄莫冀酆邓郁南训导梁魁祚黎崇学李环河李绍杰韦编易谢宗璜朱琫周徳滋宜山县知县陆合泰冯尚䇿任徳敏孙文灿熊世镆吴伯琮王焜于重光杨立正张承祚童华祖陈学海袁定国吴钖爵张嘉硕傅峻张梦白陈谟教谕邓生嵋林文模袁简临徐云㨗蒋尚纮程容黄猷立唐跃龙黄正炽训导徐孚淳黎传缙梁以楠黎民表唐子玉全为极杨其勣经一相龚玮诸葛世珦天河县知县沈道先李际春李甲声李时茂董瑛黄中道黄湂沈皥日李滋春刘兴诠谢恩阮廷藩萧旼周祚显陈珣徐三旂周祖武王斗枢吴钟芬成宗发吴正一赵苰训导赵翼成植国瓛曹炤吴素学罗世锦关进贤唐懋徳刘继芳吴祖官河池州知州施大猷韩嘉谷李凤仪宋廷对李若璘王玉麐史崇恂徐逢本刘安国黄志璋程溥秦国辅杨维宁翁与义闫明徳陈舜明史玉节学正李甲先黄埏余宏猷欧阳伟业谢鼎镒周之翰冯龙章龙见陶一鼎程光祖思恩县知县曹国风时云翁世庸张永庚谢铨刘元浤鲍复相吕廷云佟世思张㞳生陈成郊沈昭彭宸渌谢琮玉陈于峻方任胡士玮梁楷林协训导唐时雍植国琦罗秀裘谭洪绪方廷佐卢象奕赵日昇张星聨袁琪何文煜金声宏东兰州知州吴正一沈志荣荔波县知县胡启睿王家正张瑛李元贞刘棻傅宏业尹维斾韦圣揆李瑞征陈金斗陈梴陈芳夏岳维曹秉谷田㴶查溥任天宿苏潮沈志荣吕瑛训导韦宗参思恩府知府赵旵髙向极王之仪崔云翀吴鼎铉金梦麟郑长青杨道泰金梦旦金世济姚文光张璇白静修张绥逺刘之玺袁景芳赵完璧陈九鹏李世孝戴朝选陈尧贤刘斌刘廷钖同知陈万侯康有徳王纪孙克恭黄锎吴本立佟淮年张采姚应凤杨馝张椿赵耿鳞竒陈镆通判吕成章雷渤教授曹煜谢明英唐圣辅胡翊䝉缙秦琮徐懋勣梁应光颜于鼎左良煇杨日盛训导欧崇彞钟上庚钟攻唐棣杨恺梁鹏振黄世琮何龙光武縁县知县刘明孝翁学盛庄振徽章国柱张文达刘以贵潘名世孟麟祖孙兆奎万肃铎王勊艾光绂朱肇基教谕唐良梧吴子俊唐喧邓郁南何灿霄伍继昌训导罗经元朱师钖梁简张士䕫吴大观吴淳黎元嵓陈明琦賔州知州马朴学正谢宏敷训导苗得泽迁江县知县汤懋统教谕张为旦训导王廷壎上林县知县徐大材教谕叶承露训导罗祥鸢泗城府知府刘兴第祖良范张任同知陈师俭张允临李文炯教授江璇西隆州知州石笃生王誉命髙迈徳张超郑功勲王景曽马世勲朱瑛陈大辇于鼎元徐烺王琳吴琦刘徳健李文炯孙嵩西林县知县王杰唐如则李百龄吴灏张遴刘介翁年伦张震郭维翰张开业田慕芳孙承臯沈平露吴从龙乔兆栋王维淮刘杞孙来贺韩三善张以仁牟泰龄泗城土府同知骆士愤孟良范朱鸾鷟龚鹏潘麒甡髙镛王化洽杨濚汪遴卿陈张相髙泓刘宗璠费金吾张廷祺王国垣林兆惠刘兴第广西通志卷五十九广西通志钦定四库全书广西通志卷六十秩官国朝提督线国安马雄哲尔肯吉孙畧李林盛张旺张朝午左世永韩良辅田畯张溥张应宗霍昇左江镇总兵全节郭义赵应魁蔡元唐光尧赵廷栋马振图边士伟梁永禧齐元辅蔡成贵霍昇王无党右江镇总兵段宗岳蔡成贵周寳潘绍周抚标中营大㕔郭大用张世富左营游撃马成麟邓林材李文玉刘沛马良张溥徐聘尹汤寛杨钦中军叅将杨钦许应虎右营游击何季英金彪冯朝玉耿如抡施定国桑文英赵景龙喻义胡毓秀王聨举姚应龙郑元文严尚志提标中军叅将姚尚伦朱明宋秀彭良相廖国用邓茂公郑位刘世英李仙培孙宏本蔡成贵王涛杨瑹刘成顾纯祖周文綂左营游击陈虎吴瞻腾赵英黄忠韩瑛罗瑞洛杨之杰夏景凉任尚暹姚应龙金国泰马如玉王钦右营游击熊成印洪泰胡守恩苏贵支熊刘先马宏道马有凤许应虎前营游击陈良杭田国玺刘伏振王柄袁登明李元秀常显虎冉韬周文统李正国后营游击佟养正孟廷简陈陞胥祥正解登榜李箓胡循慧赵君良朱士朴康克庄左江镇标中军逰撃朱之球袁承福邵三异陈天开周行李万仓张志麟邬元度冉韬左营逰撃杨瑹胡毓秀田文成罗玉秀右营逰击张枢宋国樑李起凤李枞李玉斯支熊罗奉竒吴定鼎周仪陈典张霖前营逰击王耀武蒋宏道李定邦雷志礼贾希广周起荣侯承䕃纳音张荣周文统俞大勇右江镇标左营游击吴世英右营逰击袁世杰陈典梧州协副将王起龙何祐周徳白道隆刘沛杨宏基蔡成贵张杰张荣王无党庆逺协副将江杨淮杨彪杨撰康承祖陆臣扬倪业显杨谦麦世位张殿臣孙士魁潘绍周顾纯祖平乐协副将杨应胜文养谧何士升魏廷章马振图王天益王涛胡灏桂林协副将黄龙卢玉祥王国用蔺佳进刘世英龚治邦高世定马召南董芳桂林营游击陈君荣浔州协副将林大忠王之任李文忠李顺范时㨗朱元英蒋元勲魏平麦世位张殿臣冯廷辅齐元辅李万仓田玉姚应龙思恩协副将吕八音李镇鼎李世威谢智张士杰李仙培赵士仪梁名望尚清泗城协副将髙永㨗江童茂施肇勲狄世俊郑继寛管应凯倪业显蔺佳进刘世英王大绶全州营叅将黄甲叶日芳王成功杨生光王顺郑位卓尔坛张国勲李斯援蔡朝柱董永宁胡灏姚应龙王臣永宁营叅将陈之栋程文遇栢天擎马应魁周世亨吴孕骥王明显傅春秀蒋宏道程道明刘世英孙宏本赵士仪杨学溥尚清崔善元髙岱宾州营叅将王大胜石钟华曽春福朱元英汪滔林芳常太李智周锦夏曰瑚李必显髙攀麟郁林营叅将施大景俞益谟安文彪林兆麟杨士珦蒋大成简成龙蔡成贵刘启龙王联举髙攀麟顾纯祖刘成张玉新太营叅将吴联安茂胜孙朝选孟廷简黄龙陈赤王起云武纲蔡成贵钟维岳张箕节周仪新太协副将董芳崔善元安隆营守备潘克淳隆林营逰撃左吉朱亨淳上思营守备吴位思刘焕王兴善姚正揆陈士元王凤王顺徐聘尹王廷杰金国泰张朝纲马进仁李兆凤富贺营守备萧起凤王智炅何英李璞龙唐士颖李进威杨明俸刘进禄髙士英茅永茂张学禄胡起龙许全武扈养肃魏文举馗纛营守备张进徳方士鼎张文学常力行潘克演陈治邦武英张廷柱三里营守备陈新盛喜于渊李法盛赵国蔺甘棠秀赵璧罗金志镇安营逰撃刘钦镇安营守备陈时中孙献珍张干徐承模夏永振马隆武张绍良周文炽沈振声上林营守备沈邦畿朱杰周如库陈壮图罗鋐潘芳芝武封侯马徳福刘㑹科周科曹増笋汪斌刘安熊文举刘光宗龙凭营守备卓企茂程邦辛徳宏陈韶赵奉杨泽浤周光祚纳音马良杨美赵礼柳州城守营都司佥书邓文选麦岭营都司佥书张应科丁仁勇将军孔有德征南大将军赖塔镇南将军蟒吉图叅将翁旦都司唐凤吴钖绶守备罗文举千总罗文光把总刘楚广西通志卷六十广西通志钦定四库全书广西通志卷六十一土司南宁府果化州在府治西北宋始开置𨽻邕州元属田州路明洪武初仍𨽻田州至𢎞治中为田州所侵轹因改𨽻南宁其先赵氏者山东博兴人宋仁宗皇祐中随狄青征夷有功立果化州于太平思恩隆安上林之间俾之世袭宋元时世系莫考明洪武二年知州赵荣归附仍旧职荣死传子荣宗永乐中随征交阯死难子英袭亦死于难子勉袭又死传子胜胜传子吴吴传子仁仁传子真寳真寳传子祖铭祖铭传子继先继先传子云霄云霄传子国鼎国朝予旧职康熙八年国鼎死传子天禄天禄传子永清永清传子常茂常茂死子应龙袭归徳州在府治西宋神宗熙宁中置𨽻邕州元属田州路明初仍𨽻田州𢎞治中改𨽻南宁其先黄氏者山东青州人宋时调征交阯有功立归徳州于思恩隆安之界迄元世系无考洪武二年授隍城为知州俾世袭隍城死子智隆袭智隆传子胜安胜安死子碧幼弟胜聪袭胜聪弃职弟胜全署理未几仍归碧碧传子髙髙传子宗宗传子通通传子克显克显传子文政文政传子佛佛传子诚诚传子朝朝传子继芳继芳传子道国朝兵下广西率衆投诚予旧职道死无嗣从子龙袭龙死亦无嗣以文政次子之孙麟袭麟死弟彪袭彪传子国珩忠州宋置𨽻邕州元属思明路明改𨽻南宁其先黄氏者由宋迄元世系莫考明洪武二年土官黄威庆率子中瑾投诚授威庆江州中瑾忠州各予世袭设流官同知吏目佐之威庆死长子中立袭中立絶以中瑾管二州中瑾死子智胜袭智胜传子能文能文传子溥溥传子璤璤传子瑚瑚传子廷寳廷寳死其弟廷器谋杀廷寳子贤相而夺其职因兴兵攻围州治当事讨斩之仍以贤相袭先是有四峝者介于南宁思明忠江两州之间思明忠州嵗构兵争其地嘉靖间副使翁万达议改峝名四都𨽻南宁地方稍定隆庆三年思明土官黄承祖奏取四都地贤相遂争之擅立总管诸名目分兵数千拒守纵令剽掠时永康县典史李材者有谋畧适署迁隆寨巡检邻忠州佥事谭惟鼎属之间贤相材因令寨人覃恵内及其子梦辰潜入州中数往来贸易尽得其状知贤相部下头目傲思䝉裕辈苦贤相虐愿内应惟鼎密为手书谕二十四村及四寨头目程秀等令擒贤相诸所蓄积悉听自取计既定惟鼎令材等集兵拥入近地州人遥望之尽争取其财物四散遁去贤相势穷挈印奔四寨四寨村老就贤相语曰官府逮主甚急当诣官听理贤相欷歔泣下自取孔雀血入酒饮不死材督诸乡兵追至遂擒贤相以督备指挥吴世勲镇四都贤相毙于狱议设流官不果以贤相子有翰袭有翰传子尚中尚中传子安国安国死无嗣庶兄安邦袭安邦传子继先继先死无嗣叔安智袭安智死无嗣弟安信袭安信传子光圣国朝与旧职光圣传子隆基隆基传子绍宗绍宗死子鑑袭迁隆峒古交阯地在府治南地接安南界宋始开置州歴元所属无考入明𨽻南宁其先黄胜竒山东益都人宋皇祐中从狄青征夷有功俾世袭土知州胜竒死十传至威鋆袭明洪武元年为上思州土官黄英杰刦掠夺印去二年诏収天下流土官旧印换新印迁隆以印失废为峒降巡检司威鋆死子世荣袭世荣传子永华永华传子武坚武坚传子恺恺传子添贵添贵传子绥绥传子一元一元传子兆基兆基传子镇隆镇隆传子嘉祚嘉祚传子元吉国朝投诚予旧职顺治十五年元吉有疾子国运袭康熙十九年给印二十四年国运为其族人国玺所杀以国运子钺袭钺传子震中太平府上下冻州在府治西地接龙州安南界宋始置冻州属邕州元分冻州为上冻下冻二州𨽻太平路明𨽻太平府至正二十年先世有赵帖从者出自龙州土官之裔以平上下冻土官有功复合为上下冻州命帖从知州事洪武元年帖从举州归附给印世袭死子福瑀袭永乐四年征交阯死于军子庆昌袭庆昌无嗣弟元礼袭元礼传子广胜广胜传子世珍世珍传子文兴文兴传子元恩元恩传子继英继英传子廷玺廷玺死无嗣弟廷美袭廷美传子显忠无嗣死以族人赵邓袭邓传子邦麟邦麟传子梦璧梦璧传子应锠国朝顺治十六年予旧职死子秉禄袭秉禄被害庶兄秉桓袭秉桓传子东相思明州宋始开置属太平寨元属思明路明初仍属思明万厯中改𨽻太平府其土官黄姓与思明府同族数为思明府所侵夺成化间思明土知府黄与其子震震子绍绍子文昌四世煽乱大为边患至𢎞治中相继伏诛乱稍定至万厯中土知州恩隆死子拱极当袭其庶弟拱圣谋之思明府黄承祖弑拱极并其母巡抚刘继文捕诛拱圣以思明府助逆乃改𨽻太平府以恩隆子世廷袭二传至河龙入国朝仍予旧职又三传至而芸贪残不法康熈五十八年㕘革改设流官同知归太平府管辖太平州在府治西北地接左州养利崇善安平界旧名瓠阳为西原农峒地唐为波州地宋置州𨽻太平寨元𨽻太平路明仍属太平其先李茂山东益都人宋仁宗时为邕州牙将守两江地屡立边功英宗治平间桂州守陆诜召阅两江峒首值太平安平峒首废阙遂开置二州举茂为知州请印给之俾世袭元成宗时知州李兴隆从征上思州黄胜许有功迁太平路总管卒子维屏袭尤多善政死子郭辅袭时有上思贼黄英衍即胜许孽族袭城夺印自行总管事郭辅无援与弟祐退保太平安平地及明初子以忠归附乃给印世袭太平州知州洪武四年以忠得罪削职子泰袭死子铎袭铎于永乐间坐杀安平州知州李显事充南宁卫军以其子谷袭谷传子瑶瑶传子珖珖妻岑氏生子琛璇妾王氏生子丹王欲立己子因谮于珖遂诬琛以不孝逼走安平珖死以璇摄州事后琛寃既雪分当袭璇称兵以拒知府胡世宁正璇罪琛得袭琛死长子松未袭死松子芳袭芳传子大经大经无嗣死琛次子栢袭栢传子应春应春传子万秋万秋传子国长死无嗣以叔万季袭万季传子恩祖恩祖传子继尧继尧传子开先寻以罪废弟开锦袭国朝顺治十六年予旧职死子元翰袭元翰传子蕃蕃以疾乞休子璋袭安平州在府治西北地接龙州恩城安南界旧名安山为西原农峒地唐置波州宋仁宗皇祐间析置安平𨽻太平寨元𨽻太平路明改路为府亦属焉其先李郭祐太平州知州郭辅弟也为上思州贼黄英衍所袭退保太平安平地明洪武初郭祐与郭辅子以忠归附授安平土知州使守交阯各隘给印世袭郭祐传子赛都赛都传子文贵永乐四年从征安南死于军传子显显为太平州土官李铎所杀无嗣弟华袭华传子森森传子齐齐传子贞贞传子源源传子樽樽传子天爌天爌传子承宗承宗传子明岱明岱无嗣传弟明峦明峦传子长泰长泰无嗣传弟长亨国朝顺治十六年与旧职死子子定袭子定传子恩城州在府西北接养利太平安平下雷界亦西原农峒地唐𨽻邕州宋分上下二州𨽻太平寨元至正间併为一𨽻太平路明属太平府其先赵仁夀山东益都人宋及元传次莫考明洪武初知州赵斗清归附给印改号恩城斗清传子雄威雄威传弟雄杰雄杰传子智辉智辉无嗣传兄子福惠福恵传子存宣存宣传子忠顺忠顺传子明明传子鑑鑑传子彭年彭年传子继英继英子朝缙初为郡庠生后袭职有善政以耆徳着朝缙传子芳声芳声传子应机应机传子应极应极传子贵炫国朝顺治十六年贵炫子东垣投诚予旧职东垣传子康祚康祚主使头目农穂辉等谋杀亲叔配垣题叅以州事委崇善知县冯瑚署理雍正十一年裁土州添设崇善县丞管辖万承州在府东北接养利龙英思同陀陵县界旧名万阳唐置万承万形二州宋省万形入焉𨽻太平寨元𨽻太平路明𨽻太平府其先许祖俊明洪武二年举州归附授世袭知州祖俊传子郭安永乐间征交阯死于军子永诚袭永诚传子奎奎传子荣宗荣宗传子莹莹无嗣以荣宗孙世忠袭世忠死传子文昌文昌死于军传弟文茂文茂无嗣其族人文钰袭文钰传子国琏屡立军功传子大政大政传子祖兴祖兴传子嘉镇嘉镇入国朝顺治十六年予旧职传子鸿业鸿业传子嗣玿嗣玿无子传弟嗣麒茗盈州在府治北地接全茗养利万承州界宋时开置𨽻邕州元𨽻太平路明𨽻太平府其先李徳卿山东青州人宋皇祐五年随狄青平侬智髙有功分立州治授知州世袭明初土知州李铁钉归附给印予世袭铁钉传子复复传子子实子实传子懋龄懋龄传子东东无嗣传弟华华传子万青万青无嗣弟万荣袭万荣无嗣以弟万和子显竒袭显竒传子世兴世兴传子时娇时娇传子伯椿伯椿传子长青长青传子承基承基传子应芳国朝顺治十六年仍予世职传子缵鼎缵鼎传子天裔以罪死无嗣叔縯鼎袭縯鼎传子天䕃全茗州在府治北地接茗盈龙英龙州万承界旧名连冈为西原地宋时开置𨽻邕州元𨽻太平路明亦属太平其先许文杰山东青州人宋皇祐间随征侬冦有功分立州治为土知州明初土官许添庆举州归附授知州给印世袭添庆传子武学武学传子诚诚传子均玉均玉传子胜安胜安无嗣以姪荣髙袭荣髙子徳瑛未袭死以其子金袭金传子福海福海传子国丰国丰传子万晃万晃传子家麟国朝顺治十六年予旧职家麟死以孙邦显袭邦显传子以桓以桓传子述章龙英州在府治北地接养利上映并向武安南界旧名英山宋为峒元为州𨽻太平路明亦𨽻太平其先赵氏宋时世系莫考元时有赵斗南元龄忠顺世全世坚相继袭洪武二十八年元龄子世贤与奉议向武都康等州作乱朝命都督杨文师征之十月世贤率衆纳欵乃给印授世袭割上懐州地益之世贤无嗣传弟世忠世忠传子武威武威传子崇彬崇彬传子文荣文荣传子万宁未袭死以其子元袭元无嗣传弟元瓒元瓒亦无嗣传弟元瑶元瑶生三子长彦澄次彦麒季彦麟元瑶先已立彦澄既而废之立彦麒彦澄忿怨据管懐峒元瑶以兵攻之为彦澄所败彦澄遂入州治事元瑶以恚死彦麒愬于督府坐彦澄以幽父致死刑彦麒亦以争袭启衅下狱死而以彦麟袭彦麟有军功及死传子邦兴邦兴亦有军功无嗣传弟邦定死子政立袭政立无嗣传弟政举政举子继宗未袭死其子䕃昌袭䕃昌为族人继祖所杀国朝顺治十六年诛继祖䕃昌无嗣以邦兴季弟邦显子延耀袭传子有鼎有鼎传子振纲振纲传子炳炳传子作晋作晋死无嗣弟作梁袭结安州在府东北地接都结镇逺龙英佶伦界旧名营周为西原农峒地宋置结安峒元为州𨽻太平路明𨽻太平府其先山东青州人宋时随征有功俾世袭土知州至明初土官张仕荣举州归附授职给印世袭仕荣传孙伯纲伯纲无嗣传弟伯通伯通传子文贵文贵传子威显威显传子世忠世忠无嗣传弟世瑚世瑚子淳保当袭为奸目所杀州民举族人惠聪袭又为族人所杀乃以张贵子图袭图传子绍宗绍宗无嗣其支庶张䕶袭䕶传子倍倍传子瑚瑚传子墩寳墩寳传子钰钰传子现现传子鹏鹏传子国辅国辅传子邦泰邦泰无嗣传弟邦兴国朝顺治十六年予旧职传子天祚天祚传子廷翰佶伦州在府东北地接都结镇逺结安界旧名那兜为西原农峒地宋置安峒𨽻太平寨元改为州𨽻太平路明亦属太平其先冯氏宋元时世系无考明洪武元年知州冯万杰归附二年授知州给印世袭万杰传子志威志威传子永髙永髙有罪废以其子崇富袭崇富传子绍绍传子奎奎传子万禧万禧无嗣传姪晏晏子珣未袭死以珣子日翺袭日翺为晏庶子玑所杀目民抱日翺子夀庆愬于司府乃得袭传子承恩承恩传子梦龙梦龙传子有光有光传子天寳天寳传子嘉猷国朝顺治十六年予旧职传子徳䕃徳䕃传子世英世英传子朝宪朝宪传子时昌镇逺州在府东北地接佶伦向武结安果化界旧名古陇宋置州𨽻邕州元𨽻太平路明亦属太平其先赵氏失名宋仁宗皇祐五年随征有功授知州俾世袭明初知州赵昂昇归附给印与旧职昂昇传子胜昌胜昌传子得茂得茂传子徳兴徳兴传子富谷富谷传子暹暹袭未久传孙廷钰廷钰传孙大庸大庸传子君相君相传子人伟人伟传子秉基秉基传子匡宁匡宁无嗣秉基兄秉业袭国朝顺治十六年予旧职有子永祚永昌俱未袭死弟秉恭继理州事传子永康永康传子长通长通传子昌龄都结州在府东北宋𨽻太平寨元𨽻太平路明亦属太平其先农姓宋元时世系无考元末有农应广任都结知州死子武髙明初归附洪武三年授职传子威斌为佶伦州冯万杰所杀弟威烈袭威烈传子永隆永隆传子得安得安传子富谷富谷传子广宁广宁传子恵忠恵忠无嗣以姪福髙袭福髙传子万真万真传子希文希文传子国寳国寳无嗣叔希孔袭希孔传子国琦国琦传子廷爵廷爵无嗣传弟廷禄廷禄无嗣传弟廷封国朝顺治十六年予旧职传子应伦应伦传子天雄天雄传子建业罗阳县在府东接陀陵新宁宣化界旧名福利为西原农峒地宋置𨽻迁隆寨元𨽻太平路明𨽻太平府其先黄东堂山东青州人宋仁宗皇祐五年随征有功授土知县传及明初黄谷保举地归附乃给印授职后以罪窜死以谷保姪宣袭宣传子广通广通无子弟广海袭广海传子宗愈宗愈传子敬仁敬仁传子景纯景纯传子钰麟钰麟传子昂昂懦未死子金彪夺袭金彪以罪下狱死子瓛袭瓛死兄珮袭珮传子志髙志髙传天爵天爵传子启祚入国朝顺治十六年予旧职传子运兴运兴传子世康世康死以叔运昌子世璸袭世璸死兄世瑾袭死子恩宪袭思明府古百粤地接思陵江州广东钦州及安南夷界汉属交阯郡唐置思明州𨽻邕州宋𨽻太平寨元改思明路明为府其先黄氏失名宋仁宗时狄青奏充路分官以镇边陲元时有黄克顺仕武毅将军兼南宁路总管死传子万山生子六长武胜思明路总管次武宗两江宣慰司武胜子忽都洪武元年归附二年给印授世袭知府设同知流官佐之忽都传子广平广平无嗣传弟广成广成传子因风疾乞休以庶子钧袭其嫡子銶怨失位谋于庶兄时亦以捍御功迁都指挥使守浔州欲因衅夺之乃遣其子震伪征兵于思明夜袭杀钧灭其家有仆福童诉于巡抚李棠棠以属叅政曽翚副使刘仁宅治其事欲以贿行且约其子得知府当尽纳其所有翚佯许之而与仁宅诱执其二子及下狱思明人共请立钧之子道知事败乃遣人走京师贿当道上疏倡易储议迎代宗意遂迁都督府既得志且益横㑹英宗复辟乃穷治之自杀总督韩雍捕其子震伏诛震子绍遂与其子文昌文盛文华大兴兵破思明及上下石西等州遣赵保安刺道死鸩杀道子光据据府治𢎞治十八年大发兵征之绍自杀文昌等筑城保况村数出冦患恩城土官赵忠顺计擒文昌伏诛以光子旸袭无嗣以崇之子旻袭亦无嗣以钧次子逗之子泽袭泽传子世兴世兴传子承祖承祖传子应雷以罪废弟应聘袭应聘死子戴干入国朝投诚顺治十六年予旧职死子维基维屏以争袭构兵乃以戴干三子维珽袭维珽无嗣传弟维章维章亦无嗣传弟维鼎维鼎传子晟晟以疾乞休子观珠袭以安马洞郎等五十村改流𨽻宁明降府为州移治伯江哨雍正十年五十村目怨观珠杀观珠嬖人欲因以谋不靖太平知府屠嘉正新太协副将崔善元安定之观珠以罪㕘革思陵州古百粤地宋置州𨽻永平寨元𨽻思明路明初省入思明府后复建改直𨽻州寻复𨽻太平其先宋元时世系皆无考洪武二十一年土官韦延夀奏请建州以捍边境诏从之次年给印授世袭知州延夀传子成成传子常常传子昌昌传子宣宣传子仙保仙保传子祐祐传子三才三才无嗣传弟思䝉思䝉传子绍宗绍宗传子懋烈懋烈传子恩绍恩绍无子绍宗之弟绍保子懋选袭国朝顺治十六年予旧职懋选有子恩耀未袭死以弟懋连子荣耀袭荣耀传子世芳世芳无嗣弟世华袭上龙司本龙州地汉属交阯唐始置龙州属安南都䕶府宋属邕州元成宗大徳中改为万户府明初属太平洪武八年改直𨽻州寻复改𨽻太平其先世赵姓失名及明洪武初土官赵帖坚归附给印授世袭知州以流官吏目佐之帖坚无嗣传姪宗夀宗夀传子景昇景昇无嗣以叔仁政袭仁政传子南杰南杰传子源源无子庶兄溥有二子长相次楷相当立楷欲夺之谋于岑氏以仆韦队子璋诡云遗腹而岑氏兄子勐方炽楷遂奏言璋实源子当立为相所篡复赂镇守太监傅伦诡云有制立璋勐伪檄调兵二万人送璋入龙州左江大震相携印奔况村都御史杨旦讨璋杀之相乃归相二子长燧次寳相以寳肖已絶爱之欲立寳而勐以寳去髠为奴相死州人立燧楷杀之州人立其族弟煖有岑伯髙者出入提督幕颇用事楷贿伯髙隂为言煖非赵氏裔当立者楷因以印畀楷楷遂杀煖大乱州目黄安等潜往田州购得寳言之督府遂令楷以印还寳寳又隂赂楷金五千益以腴田三十一村乃听命楷复求得韦璋之子应育之令往来寳所以伺间寳妻黄氏思明府土官黄朝女也贰于寳而与应通寳日荒悍楷结其嬖近王良为内应夜以兵千人袭寳杀之以他盗闻应遂据州治并结黄朝自援都御史蔡经与副使翁万达谋图之万达行部至太平使人以他事召朝谕之计获应论死时诸言楷事者万达故不理诡愈厚楷楷信之遂统兵千人诣万达言状并以三十一村地献万达与处旬日楷弛不为备所部兵亦以乏粮遣归万达乃召楷入伏兵勒楷书谕州人勿为乱杖杀之以其子匡时袭一州悉定乃以十三村还龙州十八村𨽻崇善匡时传子英英传子元璧元璧传子有濬有濬无嗣传弟有泾为庶兄有涛所杀泾子国梁愬父寃有涛逃入交阯国朝平广西更名禄竒投诚仍予旧职死传子廷楠时国梁父寃既白应袭而廷楠拒之国梁复出奔适云南煽动国梁率贼兵破州城杀廷楠未几扑灭而廷楠无子乃以庶支赵元基孙国桓袭国桓传子殿灴雍正三年以贪残叅革析其地为上龙司下龙司改设两巡检以赵陞为上龙司巡检赵墉为下龙司巡检陞死子宏烈袭下龙司土巡检赵墉雍正七年以贪劣巡抚金鉷题㕘审拟地归太平府通判兼摄江州地接忠州龙州思明太平府界汉属交阯号江阳宋置江州𨽻古万寨元属思明路明因之其先黄胜竒山东青州人宋仁宗皇祐间随征有功至黄孟温元时为州长四传至黄威庆明洪武初归附授世袭知州威庆传子中立中立传子智贤被杀弟智斌袭智斌死姪能政袭能政死无嗣弟能广袭能广传子海海传子永钦永钦无嗣传弟永铅永铅传子恩恩传子河汉河汉传子绍箕绍箕传子廷杰入国朝顺治十六年予旧职廷杰死传子世藩世藩无嗣从弟绪藩袭绪藩传子裔隆裔隆无嗣传弟裔芳裔芳传子钖璋钖璋死兄钖珪袭上石西州唐置石西州属邕州宋析为二属永平寨元属思明路明初因之后改属太平洪武初以土官赵姓者领州事赵氏絶土目何士宏自立亦絶思明府土官黄弟黄瑢摄之死亦无嗣遂改流官铨知州州治荒芜前后莅州者率寄家太平府间入州视事万厯十九年知州孙继先始新州治携家人以从建坛修祠拓城甃井州治始改观崇祯间併归本府通判管理本朝因之雍正十二年改𨽻明江同知下石西州在思明西其先闭鸿宋时有守御功治平间桂州守陆诜至邕集两江峒首补置将吏鸿始为知州传至闭贤元时授峒兵千户因知州亡絶明初授职治州事给印世袭贤传子聪聪传子瑀瑀传子髙髙传子遇遇传子芳芳传子建极建极传子廷环廷环无嗣以芳弟秋之子文经继之文经传子国藩国藩传子璋璋传子在明在明传子承恩入国朝予旧职传子图扩图扩死以孙有光袭凭祥州宋为凭祥峒属永平寨元属思明路其先自宋迄元世系皆无考明洪武初峒长李昇内附改为镇给巡检司印俾世袭传子应清永乐二年改镇为县以应清知县事传子诚诚传子夀祥夀祥传子广宁成化十八年以凭祥当交阯镇南关为左江要害改为州以广宁知州事镇一关三隘设流官吏目佐之广宁死诸子争立搆乱数年以其孙珠袭珠死无嗣传弟珍其弟珏争立珍以印奔况村况村土舎黄泰妻以妹州目李清李满赵琪苏寄枝等谋纳珍説思明土官黄朝曰李珍失守宗祧以君之灵得复入愿以州属朝喜为纳珍珍寻悔约苏寄枝争之不得遂隂比于朝朝有外妇子王金寳更名时芳诡云广宁孙以兵纳诸凭祥弗克珍日荒淫无度州人患之广宁庶子寰谋废立遂约李满苏寄枝为乱顷之寄枝巡儌伪惊唿寰等拥兵入杀珍据州会安南莫登庸反厚赂寰为向道变闻都御史蔡经以属副使翁万达万达遣人谕寰曰天子将讨交南边圉之臣有用命者尊官可立取寰愿自効万达益厚与之复隂遣人谕黄泰令擒寰乃委指挥钱希贤诣泰勒兵若行边者至凭祥擒李寰李满苏寄枝等论死李珏与时芳复争立万达论时芳死黜珏而以珍弟琪之子佛袭时芳逃之思陵州兴兵攻入州治佛窜山中死以子徳胜袭徳胜传子庆庆传子上龙上龙传子如璋如璋传子维藩国朝顺治十六年予旧职传子国栋国栋传子天钟天钟无嗣传弟天铨天铨无嗣以叔国柽子天锦袭天锦传子滋泽罗白县宋建𨽻迁隆寨元属江州明因之其先梁氏山东青州人宋时从征有功授土县歴传至梁敬賔明洪武初归附予旧职敬賔传子复昌复昌传子福里福里传子徳容徳容传子凤凤传子廷政廷政无嗣传弟廷真廷真传子国英国英无嗣传弟国贤国贤传子天送天送传子庆逺庆逺传子徽鼒为江州土官所杀无嗣弟徽鼐袭国朝顺治十六年予旧职徽鼐传子光福被土民邓父云等杀死子金麟袭镇安府镇安府在省西宋时于镇安峒建右江军民宣抚司元改镇安路明洪武元年归附改为府以旧治僻逺移建废冻州𨽻思恩府授土官岑天保知府事世袭二十年天保贡方物并贺元正三十五年向武州知州黄世铁侵夺镇安髙寨等地朝廷遣兵讨平之以其地属镇安永乐九年岑永夀袭职遣叔荣坚贡马谢恩成化八年永夀姪宗绍纠集土兵攻破府治都指挥岑瑛擒之坐斩𢎞治六年岑金入贡正徳三年土官应袭男岑遣官族岑贤朝贡赐予如例嘉靖五年田州土目卢苏作乱纠归顺土官岑瓛攻燬镇安目兵遇害者以万计巡按曽守约以闻帝命都御史王守仁治之时苏倡乱田州无主镇安官男岑眞寳説岑邦佐入田州因以兵纳邦佐归顺州岑瓛向武州黄仲金皆与真寳有隙及真寳入田州苏遣瓛及仲金袭镇安破之真寳闻乱走还苏㑹目兵围之武陵寨瓛等遂发真寳父母墓焚其骸分兵占据诸洞寨久之乃解瓛与真寳互吿讦巡按言土蛮自相讐非有所侵犯宜从末减苏瓛仲金各降罚有差真寳亦革冠带许其立功自赎二十二年免真寳诸土官等来朝以猺獞作乱留防御故也四十一年土官男岑縁万厯间岑竒凤相继入朝贡国朝顺治间土官故絶沈文崇叛据其地十八年发兵扑灭之康熈二年改置流官通判雍正十年改设知府陞流府都康州地接龙英向武州界古百粤地汉属交阯宋置州𨽻横山寨元属田州路明𨽻思恩府本朝仍因明旧雍正七年镇安议设知府以州改𨽻镇安府其先冯氏失名明洪武初蛮獠作乱州为富劳县土官黄世威所据土知州冯原保出奔死原保子进福流落镇安后官军征𠞰开置奉议卫乃召还进福以安集其民后复置州以进福子斌世袭知州设流官吏目佐之斌死传子智洪智洪传子哲哲无嗣智洪弟智海袭智海传子皓皓传子壹壹传子文颉文颉传子大贵大贵无嗣传弟大全大全传子竒越竒越传子纪纪传子廷栢廷栢传子朝元朝元传子宗箕宗箕传子太一国朝顺治九年予旧职太一传子觐宸觐宸死子御绶袭御绶传子锠向武州地接田州镇逺界古百粤地汉属交阯郡宋置州𨽻横山寨元𨽻田州路明𨽻思恩府本朝因明旧雍正七年与都康等五州俱改𨽻镇安府土知州黄氏其先世宋元时传次无考明洪武初土官黄志威归附授世职七年志威随征来安岺郎广有功又招抚奉议等州一百一十七村以志威兼辖奉议向武二州及富劳县事二十八年志威死子世铁与子嗣隆以逆诛改为军民千户所三十三年复置州授世铁弟世彧知州事世彧传子嗣谦嗣谦无子传姪宗䕃宗䕃传子文昶文昶传子文显文显传姪瑛瑛传子彦夀彦夀传子仲金仲金传子九霄九霄传子瑾瑾无嗣传弟琳琳故亦无嗣传弟珊珊传子九泽九泽传子瑚瑚庶子绍宗弑父冒袭诛死以瑚嫡子绍伦袭绍伦传子天爵天爵死无嗣传弟天祥天祥传子嘉正国朝顺治初予旧职以疾传子玉极玉极传子道煇道煇死无嗣弟道逺袭道逺传子扆上映州宋仁宗皇祐间开置元时无考明初废为峒崇祯时复为州𨽻思恩府本朝因之雍正七年改属镇安府其先许公顺福建福清人宋时从征有功授世袭知州公顺死子光业袭光业死子国忠袭歴数传至威祐明洪武二年归附传子朝宗朝宗传子云程袭未定为叔朝华所逐因失印废为峒以朝宗季弟朝卿理峒事朝卿传子郎才郎才传子廷荣廷荣传子元璜元璜传子书书传子胜安胜安传子世兴世兴传子尚惠从军死于途弟尚爵袭随征有功复知州职传子福承福承传子桂芳桂芳传子国泰国朝顺治初予旧职传子宏祚宏祚传子英儒英儒传子文运文运传子钖侯归顺州旧为峝元时𨽻镇安路明初因之𢎞治九年改𨽻思恩府本朝仍因明旧雍正七年与都康等州俱𨽻镇安府其先峝长姓名世系皆无考明永乐间镇安知府岑志纲分其第二子永福领峝事传子瑛屡率兵报効𢎞治九年都御史邓廷瓒上其功陞为州増设流官吏目一员佐之瑛传子璋系田州土官岑勐妇翁也勐叛璋绐勐败走归顺伪为草奏促勐印因知其印所在遂鸩杀勐斩其首并印送之官璋传子瓛瓛传子天钖天钖传子嘉嘉无嗣以族人进寳次子瑾袭瑾传子琅琯琅琯传子大伦大伦传子继纲国朝顺治初予旧职死传子承干承干传子䕃宗䕃宗传子佐祚雍正八年巡抚金鉷廉其不法状题㕘革职改流州奉议州宋置初属静江军后属广西经畧安抚司元属广西两江道宣慰司洪武初土官黄志威旧为田州府总管来归附六年招抚奉议等州百十七处人民皆来欵附帝嘉志威功命以安州侯州阳县属之七年以志威为奉议州知州兼守御直𨽻广西行省二十六年知州黄嗣隆遣人贡马及方物赐以钞锭二十八年八月广西布政司言奉议南丹等处蛮人梗化时都督杨文讨龙州土官赵宗夀伏罪帝命移兵奉议等处𠞰贼文督诸将分兵擒捕复调㕘将刘真等领兵分道攻南丹叛冦初文等驻师奉议州之东南分兵追捕贼党且遣人招降其胁从者贼皆焚庐舎入山谷慿险阻立栅自固文督将士屡攻破之贼衆溃散左副将军韩观等遂分兵追讨都康向武富劳上林诸州县破其更吾莲花大藤崃等寨招降蛮民复业者六百四十八户徙置象州武仙县蛮冦遂平时兵部尚书致仕唐铎㕘议军事以朝廷尝命征进毕日置卫守之乃㑹诸将相度形势置奉议等卫并向武河池懐集武宣贺县等处守御千户所设官军镇之诏从其言宣徳二年署州事土官黄宗䕃遣头目贡马正统五年宗䕃科敛刼杀佥事邓义奏其事帝敕总兵官柳溥及三司按验以闻嘉靖四年田州岑勐叛奉议土官尝助勐攻泗城州至是提督盛应期言许其自新令出兵讨贼以功赎罪后土官故絶改置流官州判𨽻思恩军民府国朝因之雍正十年改属镇安府小镇安岑氏世袭镇安府明时分其后裔析置统辖于思恩府本朝因之雍正七年改属镇安府其先岑志英镇安土知府岑天寳次子明永乐间分管小镇安地亦世继焉志英传子祖徳祖徳传子应宗应宗传子承智承智传子善经善经传子国御国御传子旭旭传子勇勇传子大经国朝顺治十四年大经故传子缜玉缜玉传子宏汉宏汉传子池凤下雷州地接安平州湖润寨及安南界元属镇安路明嘉靖中改属南宁府本朝因之雍正十年改𨽻镇安府其先许天全山东青州人宋仁宗皇祐中随狄青征夷有功授知州世袭天全无子弟天杰袭天杰传子元福元福传子泰贤泰贤传子志髙志髙传子福海福海传子永通明初以印失降州为峒降知州为巡检永通调征有战功给冠带死子顺忠袭顺忠传子世烈世烈传子国仁国仁传子宗䕃调征广东惠州倭冦多斩获钖赉有差死子应珪袭万厯三十二年与征思明叛目陆祐复知州职死子太元袭太元传子光祖天启三年以援黔功授守备死子文明袭国朝予世职文明传子绍武绍武传子定勲定勲无嗣以弟定烈袭定烈传子干毓雍正八年于勾结匪党案题叅以土州事委养利州知州陈嘉谷带理雍正十年奉准开复湖润寨地接下雷归顺州及安南界明初属镇安府后改𨽻南宁本朝因之雍正十年改𨽻镇安府其先岑氏浙江余姚人宋时随征有功知河润州事俾世袭数传至元全元全传子釲釲传子金金传子壆为族人岑真寳所杀夺州印乃废州为寨降巡检司以壆之子穏袭穏传子夀松夀松传子应寳应寳死子志威袭志威死有子宗熙国朝康熙九年给巡检司印仍予世袭宗熙死传子参极参极无嗣死以弟参岱袭参岱传子英俊庆逺府那地州在府治西南地接泗城河池东兰南丹界古百粤地唐为抚水州所辖归化县西境名曰那地世以䝉氏为酋长宋真宗大中祥符间讨平之至神宗熙宁初土人罗世念来降因授官世袭徽宗崇宁五年诸蛮纳土遂置地州那州以罗氏世知地州大观初析地州建隆县置孚州宣和中孚州废复为地那二州元仍宋制属思州军民安抚司明初省那州併入地州改𨽻庆逺府其先罗黄貌者明洪武元年归附给印授世袭知州黄貌传子明寳明寳传子程达程达传子志通志通传子文愈文愈传子武杰武杰传子世爵世爵传子廷楚廷楚无子传弟廷凤廷凤传子忠辅忠辅从征有功赐冠带传子谦端谦端传子振芳振芳传子道棋道棋传子徳惠徳恵从征有功加参将无嗣传弟徳象徳象为罗振明所杀子明臣袭明臣又为振明所杀振芳弟振茂之孙徳夀袭国朝顺治九年予旧职徳夀死传弟徳全徳全死子明经早逝以族人徳忠袭徳忠传子明绪明绪传子㑹禧南丹州在府治西北唐为羁縻州宋太祖开寳初酋长莫洪内附神宗元丰三年始置州管辖诸峒蛮徽宗大观元年广西经畧使王祖道杀土官莫公佞改南丹为观州公佞弟公晟结溪峒图报复焚寳积监寻废观州以公晟知南丹州兼溪峒都巡检使与世袭元世祖至元十四年莫国麒纳土袭旧职成宗大徳二年改庆逺南丹溪峒军民安抚司明初归附复置南丹州以永鸾福延四州省入寻改南丹卫又以地多瘴疠迁之賔州后又复设州仍𨽻庆逺府其先莫氏世为酋长宋元时传次莫考明洪武初莫金纳土授知州以流官吏目佐之未几金叛诏征南将军杨文率师讨之因废州改南丹卫既而夷民数乱乃复置州以金子禄为知州抚治之禄传子继正正统间以军功加庆逺府同知继正传子必昇必昇无嗣传弟必胜成化十六年率衆攻荔波县总镇诸臣畏懦姑息置不问必胜传子扬兴兵侵思恩县之茆滩界筑二堡于普又六传川山三疃复筑四堡当事诿官逐退扬桀骜不服嘉靖元年巡抚张嵿委知府王显髙都指挥戚继纲诣堡谕以威令扬始惧撤目兵毁其堡后调征田州卒于军无嗣以禄次子继华子振享袭复纵目兵莫人蛮等越界筑堡官兵𠞰退振享传子维武维武传子从时从时传子之厚之厚故桀黠时出剽冦万厯四年土豪秦廷广等又将荔波县地私与之厚随以兵侵掠督臣刘尧诲抚臣张任以闻兵部议还其地万厯八年之厚燬董界官堡据喇立喇歌董界翁隆吉利喇离上下七村督臣委指挥戚秉忠立牌定界后始帖然之厚传子应麟应麟传子儁儁无嗣传弟伋伋传子自干国朝仍予旧职传子与嶐与嶐传子大经大经传子我谦忻城县在府南地接马平宾州宜山永顺界古百粤地唐置芝州天寳初改为忻城郡属岭南道后复为芝州宋仁宗庆厯间废州以芝忻归䊸恩等州併入置忻城县改𨽻宜州元仍旧以土官莫保为八仙屯千户明洪武初设流官知县罢管兵官籍其屯兵为民莫氏遂徙居忻城界宣正以后猺獞屡乱知县苏寛不事事而獞老韦公泰等举莫保之元孙敬诚为土官苏寛为申监司具奏授敬诚世袭知县时一邑二令权不相统流官徒拥虚名寛去继寛者益不振猺夷为梗诸钱谷甲兵尽入土官掌握流官知县恒佩印僦居府城而土官长子孙世有其地敬诚死孙鲁袭𢎞治间总督邓廷瓒奏革流官而土人韦涓为内监官用事隂主之始独任土官以印授之仍属庆逺府鲁传子继清继清传子廷臣廷臣传子应朝应朝传子镇威镇威传子志明志明传子恩光恩光无嗣传弟恩辉恩辉为叛目所杀弟恩达袭恩达传子勐国朝顺治九年予旧职传子宗绍宗绍有目疾子元相袭元相传子振国振国死子景隆袭永顺正土司在府西南旧为宜山县古阳述昆等乡永泰外里吉利中里夷江端简縁河思农等里之地明正统六年豪民黄祖记与思恩土官岑瑛交结谋割地归之思恩遂以谋告知县朱斌备瑛方雄两江大将多右之斌备亦欲借以自固为具奏将地改拨瑛管辖土人不服韦万秀以复地为名因而倡乱成化二十二年覃召管等复乱屡征不靖𢎞治间委官抚之各贼愿取前地别立长官司以治都御史邓廷瓉为闻之朝置永顺永定二司设长官司二以邓文茂为永顺正长官司文茂传子经经传子秀秀传子承印承印传子徳扬徳扬无子传弟徳威徳威传子宗圣宗圣以擒贼功加千总传子国斌国斌传子世禄世禄死宗圣弟宗贤袭宗贤传子国兴国兴传子世广国朝顺治九年授职仍予世袭传子天柱天柱传子启明启明传子朝宸朝宸以罪革弟朝辅袭永顺副土司明成化二十二年以彭访为副长官司访传孙锜锜传子大武从征有功加千总传子珑珑传子希圣国朝顺治九年希圣疾传子澄澄传子志韬志韬传子陞永定土司在府治东南旧为宜山县归善洛三等乡洛南洛富洛东洛西下里及莫往峒洛分洛一都博等里之地明成化二十二年因土人韦万秀等求复故地请于朝以韦槐为永定长官司与世袭槐传子寳寳传子继祖继祖与子启邦皆骁㨗过人嘉靖中尝夜率衆刦庆逺府库杀数人携帑金数千去知府闵旦以上计去郡事遂寝由是继祖父子益无忌肆恶无虚日知府秦柽受巡抚意至郡不动声色各土司承檄来谒必待以礼貌启邦心易之出见柽柽佯厚待既䁥谓曰闻尔能于马上飞鎗掣剑盍试之喜令传䜩且曰尔挟此技能茍为国用何患不富贵启邦亦欲得柽心每令擒他盗辄应手获忽一日宻唿启邦至懐逺候柽来分都亮地柽至先伏壮士于两厢启邦入突出缚斩之随行者皆斩即下令启邦妻莫氏代理永定帖然后子萌发袭萌发传子世兴世兴传子英英传子盛春国朝顺治九年予旧职盛春死国相袭国相传子廷璧东兰州在府西南古百粤地唐为羁縻州𨽻邕州都督府宋置兰州元改东兰州明因之𨽻庆逺府其先宋有韦君朝者居文兰峒为土夷长依绥南砦家焉传子宴閙崇宁五年内附因置州以宴閙知州事俾世其官明洪武十二年韦富挠遣其家人韦钱保诣阙上故元所授印贡方物钱保匿富挠名以为己物因以钱保知东兰州设流官吏目佐之既而钱保征敛暴急民不堪命拥富挠以作乱广西都司执钱保除官代之永乐九年韦万目袭万目死子质袭传子济民无嗣以万目弟万喜之子爵袭爵死子翫袭翫传子兴宗兴宗传子祖鋐𢎞治十二年祖鋐集衆五千从思恩府岑濬攻田州大肆杀掠南丹州土官莫继恒奏祖鋐擅调人马强占地方上命两广镇巡官勘之岑濬伏诛祖鋐获倖免子正寳袭征广东九连山亡于军子虎臣袭虎臣死子起云尚幼以叔虎林借袭虎林颇知文墨由是官族兵目有汉人衣冠嘉靖十年虎林有疾乃以起云袭起云传子应龙应龙以老告休立幼子文韬应龙弟应虬纠南那邻兵攻之万厯十四年文韬死头目陈星陈䝉等欲立其幼子文畧图専擅乃囚应龙于武篆杀家丁执官男文煃藏匿州印叅议陈性学计取应龙文煃收其印信星䝉遂据寨叛因调兵擒陈星等戮之以文煃袭文煃被杀以叔应虬之子文灿袭文灿传子继宗继宗传子光祚国朝顺治九年予旧职生三子兆虎兆象兆麟俱幼以从子兆罴代袭兆罴传子国忠国忠无嗣以光祚次子兆象袭兆象传子国栋国栋死子朝辅袭朝辅族人韦咬自其先私据届里仇杀相寻积年所雍正七年知府徐嘉賔设法离咬羽党购亲信开诚劝谕咬父子翻然悔悟投欵请于督抚分别安挿之以东院内六哨改设流官知州降朝辅为州同分辖凤山外六哨朝辅死弟朝佐袭思恩府田州地接南宁泗城东兰奉议界古百粤地汉属交阯唐𤣥宗天寳元年改为横山郡肃宗干元元年复为田州𨽻邕州宋属邕州横山寨元置田州路军民总管府属湖广行省明改为田州府省来安府入焉寻复为州其先岑氏明洪武元年土官岑伯颜以二路归附因钖印授世袭伯颜传子永通永通传子祥祥传子绍绍老传嫡子镛头目吕赵挟庶长子鑑拒绍逐镛当事者令镛寄住省城以鑑袭赵遂纵兵掠隣县杀鑑既而鑑子玹亦故赵以幼孙吕婴冒袭都御史叶盛讨赵斩之镛仍掌府事镛传子溥溥二子长猇次勐猇以失爱杀溥土目黄骥李蛮杀猇勐方四嵗骥䕶之赴梧州告袭归至南宁李蛮遣兵来迎骥恐蛮分已权诬蛮为变比至田州李蛮拒不纳骥复以勐奔思恩𢎞治十一年都御史邓廷瓒檄濬归勐濬不从寻以兵征之濬始释勐督府纳之田州勐与濬由是搆衅濬集泗城东兰州兵陷田州勐走免都御史潘蕃讨濬诛之改流官降勐福建平海千户正徳初勐赂太监刘瑾矫诏以勐为田州府同知勐抚遗民兵威复振㑹以从讨江西华林峒贼功稍迁指挥同知十三年袭破龙州十六年袭泗城州杀土官岑接嘉靖初思恩府头目刘召叛㕘将李璋调勐合攻勐子邦彦逗遛后期以致兵败都御史盛应期请征之未报应期去都御史姚镆代之亦请征勐遂发兵八万分道并进勐长子邦彦守工尧隘指挥沈希仪撃斩之诸军继入勐惧谋出奔而归顺知州岑璋勐妇翁也其女失爱屏居璋欲借此报勐乃诱勐走归顺鸩杀之先是勐三子邦彦败死邦佐出后其族武靖知州邦相亡走邦彦侧室子芝褓匿民间姚镆见岑氏单弱计田州可遂灭乃陈疏请流官治田州从之未几田州土目卢苏纠思恩土目王受等挟邦相反两江皆震乃起王守仁总制军务时诸夷闻守仁先声皆股慄听命守仁顾益韬晦以明年至南宁使人约降苏受苏受许诺比入军门守仁数之论杖一百乃上疏言治田州非岑氏不可请降田州府为田州以岑邦相为判官分设土巡检以卢苏等为之以杀其势朝议许之以岑邦相为判官分设十八土巡检司以张祐充副总兵镇思田卢苏自矜兴复岑氏功威行部中邦相拥虚位遂与卢苏有隙祐亦以他事憾邦相时邦彦之子芝髫龀矣祐搜得之育之别室邦相欲购杀芝赖祐潜挈之至梧得免十三年卢苏遣人刺邦相弗克邦相遂与土目罗玉戴庆谋伐苏苏觉之以计执玉庆斩之因刦诸土目弑邦相乃赂都御史陶谐言邦相病死无后芝当立谐遂纵芝归田州于是勐仲子邦佐争立而镇安府泗城州东兰州那地州诸土舎咸愤卢苏以仆弑主助邦佐攻田州入之杀掠万人卢苏仅以身免两江大骇㑹谐忧去都御史潘旦蔡经相继代之咸不欲反谐前议遂言邦相不孝夺母赡田虐部下卢苏因衆怨而杀之朝议果置苏不问以芝袭知州事芝传子太夀太夀传弟太禄太禄死子懋仁袭万厯三十四年安南夷冦下雷归顺等州懋仁督兵堵御有功加㕘将懋仁传子廷铎时流贼猖獗屡赴征调着勤劳授右都督管州事国朝顺治初廷铎有疾遣庶长子汉贵归诚予旧职汉贵死兄汉隆袭汉隆无嗣传弟汉华汉华传子应裕应裕传弟应祺应祺招集流亡开垦田野请建文庙置义仓贮谷以备荒颇勤于职上林县在田州东宋置𨽻横山寨元属田州路明初仍属田州世宗嘉靖初改𨽻思恩军民府其先黄氏失名明洪武二年土官黄嵩归附授世袭知县佐以流官典史嵩传子伯福伯福传子渊渊传子燧燧传子顺顺传子文瓉文瓉传子廷伦廷伦传子允璋允璋传子徳勲徳勲传子祚耀祚耀无嗣传弟祚芝祚芝死无嗣传徳勲之弟应愿子国安袭国朝顺治初予旧职传子玉奎玉奎传子爵泰爵泰传子瑞麒白山司在府东北其先王青江南上元人宋皇祐间随狄青征邕有功拨丹良堡䕃世袭土舍二十四传至王受明嘉靖七年与卢苏等搆乱思恩都御史王守仁曲贷之授以土巡检职俾世袭受传弟珍珍传子对随征懐逺阵亡无嗣传弟吴吴传子观观传子回回传子龙光龙光传子万化万化传子如纶国朝予旧职如纶传子一璋一璋传子维翰维翰以疾休子之纯袭兴隆司在府北明置其先韦贵山东邹县人明嘉靖初随王守仁征𠞰岑勐有功受冠带舍人七年与世袭土巡检职贵传子卢卢传子观观传子应材应材无嗣传弟陆恩子大任大任传子承业承业传子万安国朝顺治十七年予旧职传子忠耀忠耀死遗腹子世伯尚未生以弟忠显袭忠显死仍以忠耀子世伯袭世伯传子绍徽那马司在府西明置其先黄理江南定逺人嘉靖初随王守仁征𠞰有功㑹那马司苏关故絶以理管司事世袭土巡检理死传子旸旸传子如金如金传子中通中通传子大贤大贤传子天伦国朝予旧职天伦有子俱未袭死以中通孙天元袭天元传子廷玉廷玉传子君尚君尚传子宏纬定罗司在府西北明置其先徐伍江南崑山人嘉靖七年随王守仁征𠞰有功授职土巡检世袭伍传子浩浩传子善孟善孟传子号号子承印袭故无嗣以善孟弟善金袭善金传子国国传子胜胜传子道亨道亨传子士焕士焕传子朝佐国朝予旧职朝佐传子天相天相早故无嗣以士焕族弟士珍袭士珍有子国玺未袭死传弟士贤士贤传子国丞旧城司在府西明置其先黄集读江南无钖人嘉靖七年随王守仁征𠞰有功授职世袭土巡检传子宗石宗石传子庆元庆元传子政攻传子如坤如坤故无嗣弟如干袭如干传子玺玺传子世勲国朝投诚予旧职世勲死无子以叔宁之子世忠袭世忠传子永安下旺司在府西北明置其先韦良保东兰州人明嘉靖七年随征王受有功授世袭土巡检职良保传子徳载徳载传子文明文明传子明扬明扬传子显威显威传子天庆天庆传子隆基隆基传子圣恩圣恩无嗣养圣还之子际絃为子袭国朝予旧职际絃传子廷杰廷杰传子汉统汉统传子仕秀安定司在府北明置其先潘良嘉靖七年随王守仁征岑勐授职世袭土巡检良传子寳寳传子廷纪廷纪传子玉玉传子应奎应奎无嗣故弟应璧袭国朝予旧职传子如禄如禄传子宗藩宗藩传子宏武都阳司在府西北明嘉靖初置其先黄留湖广汉阳人随王守仁征𠞰有功授职世袭土巡检留死无嗣弟罗袭罗传子光崇光崇传子成成传子福福传子承祖承祖传子河清河清传子忠䕃忠䕃传子祐祐无嗣以忠䕃之弟忠辅袭忠辅传子宏恩宏恩为兴隆土官韦承业谋杀无嗣弟宏义袭未几故亦无嗣以忠䕃季弟忠佐子宏㑹袭宏㑹无嗣国朝顺治初忠䕃庶兄忠国之孙周袭周传子金鼎金鼎传子玉璠玉璠传子宗保古零司在府东环接上林武縁界明置其先覃益山东益都人明𢎞治间从征交阯授土舍嘉靖初随王守仁𠞰平叛乱授世袭土巡检职益传子文显调征大藤崃有功加授千总文显传子桂桂传子大钦大钦传子达道达道传子应爵应爵传子恩钖国朝予旧职恩钖传子鼎翰鼎翰传子懋勲懋勲传子绩成泗城府泗城府在省西古百粤地宋置泗城州𨽻邕州横山寨元𨽻田州路明𨽻思恩府始祖岑仲淑浙之余姚人善岐轩术宋仁宗朝从狄武襄征侬冦克柳城破邕州智髙既平朝议以仲淑镇其地都督桂林象郡三江诸州兵马仲淑死子自亭袭自亭死子翺袭翺死无嗣弟翔袭翔死子英袭英尤多防御功祀思恩名宦英传子雄雄传子世兴世兴传子怒木罕怒木罕传子福广福广传子善忠明洪武初善忠以地归附授世袭知州设流官吏目佐之善忠生三子长子振次子成三子徳善忠死长子振袭子成管上林峝子徳管安隆峝子振时冦利州官军讨平之子振死子均袭均生二子长瑄次琮均死瑄袭瑄死无嗣妻卢氏署州事永乐二十二年诏授女官知州宣徳亡年以琮之子豹袭豹与卢氏有隙仍攻夺利州岑颜地互相讦奏总兵柳溥勘议将泗城州古那地易利州利甲庄屡晓谕豹不悛仍逐程县流官知县攻杀上林长官司岑志杰尽据其地豹死子应袭应又与思城州土官岑钦连兵攻掠田州钦为官兵所败应复援之入城𢎞治四年都御史秦纮暴其罪状奏乞𠞰捕不果应无嗣弟接图攘位潜谋思城土官岑钦杀应接恃富强凌轹诸州擅杀安隆土官岑文琼及其弟文昂诱上林长官司黄瑶鸩之嘉靖元年田州岑勐纠诸州攻入泗城杀接俘掠不可胜计接子璋未袭死以璋子施袭施传子绍勲绍勲传子云汉云汉传子兆禧兆禧无嗣以云汉嫡孙继禄袭国朝顺治十五年随征滇黔有功改为泗城军民府土知府添设流官同知经歴教授等官继禄死子齐岱袭齐岱传子映宸雍正五年映宸以罪㕘革改设流官知府广西通志卷六十一广西通志钦定四库全书广西通志卷六十二封建封建制因时异汉晋而下诸王建国以及五等酬庸大率分土食封仅有名号又或时为赠爵资于变通何多论焉顾与粤西分地有涉者考缀其畧表次如左其自粤尉佗诸人列传可详者附纪于后非徒尚封爵崇也原夫所以封与夫所以废亦足以资镜得失用存往躅之一云尔志封建以上汉封爵王三人王子侯一人附南粤小王一人以上晋封爵郡公二人县公一人县侯一人以上宋封爵诸王三人侯一人县子一人以上南齐封爵王二人以上梁封爵王二人县公一人县侯一人子男各一人以上陈封爵王二人郡公二人县侯一人以上唐封爵王四人小王子王二人郡公二人县侯县男各一人以上五代封爵梁王三人唐王一人附南汉小王以上宋封爵见宗室表共五人以上明封爵宗室王一人诸藩小王五人勲封伯三人封建列传汉南越王赵佗真定人也秦定扬粤置桂林南海象郡以适徙民与粤杂处二世时佗为龙川令南海尉任嚣病且死被佗书行尉事嚣死佗即移檄告横浦阳山湟谿关曰盗兵且至急絶道聚兵自守因稍以法诛秦所置吏以其党为守假秦已灭佗即击并桂林象郡自立为南粤武王髙帝已定天下为中国劳苦故释佗不诛十一年遣陆贾立佗为南粤王授玺绶与剖符通使使和辑百粤毋为南边害越地与长沙接境高后时有司请禁粤关市铁器佗曰髙皇帝立我通使物今髙后听䜛臣别异蛮夷隔絶器物此必长沙王计欲倚中国击灭南海并王之自为功也于是佗乃自尊号为南粤武帝发兵攻长沙边败数县髙后遣将军隆虑侯灶击之㑹暑湿士卒大疫兵不能隃岭嵗余髙后崩即罢兵佗因此以兵威财物赂遗闽粤西瓯骆役属焉东西万余里迺乗黄屋左纛称制与中国侔文帝元年初镇抚天下使告诸侯四夷从代来即位意谕盛徳焉迺为佗亲冢在真定置守邑嵗时奉祀召其从昆弟尊官厚赐宠之诏丞相平举可使粤者平言陆贾先帝时使粤上召贾为太中大夫谒者一人为副使赐佗书贾至南粤王恐乃顿首谢愿奉明诏长为藩臣奉贡职于是下令国中去帝制黄屋左纛因为书称臣谢陆贾还报文帝大悦遂至孝景时称臣遣使入朝请武帝建元四年卒佗孙胡立十余嵗薨谥曰文子婴齐立薨谥曰明子兴立其丞相吕嘉反谋杀汉使者及兴立明王长男越妻子建徳为王元鼎六年楼船将军杨仆等攻破粤人获建徳国除长沙王吴芮秦时番阳令也甚得江湖间民心号曰番君沛公攻南阳遇芮之将梅鋗与偕攻析郦降之及项羽相王以芮率百越佐诸侯从入关故立芮为衡山王都邾其将梅鋗功多封十万户为列侯项籍死汉王以鋗有功从入武关故徳芮徙王长沙五年诏曰故衡山王吴芮与子二人兄子一人从百粤之兵以佐诸侯诛暴秦有大功诸侯立以为王项羽侵夺之地谓之番君其以长沙象郡桂林南海立番君芮为长沙王都临湘一年薨谥曰文王子成王臣嗣薨子哀王回嗣薨子共王右嗣薨子靖王羌嗣羌无子薨国絶五代楚王马殷字霸图许州鄢陵人初为孙儒裨将杨行密据宣州儒以兵围之久不克遣殷与刘建峯掠食旁县儒死乃推建峯为帅殷为先锋有衆数万干宁元年入湖南次澧陵潭州刺史邓处讷发邵州兵戍龙回关建峯等至关降其戍将蒋勲直趋潭州杀处讷僖宗授建峯湖南节度使殷为马步军都指挥使建峯为其下所杀军中推行军司马张佶为帅佶语诸将曰马公英勇可共立之乃遣姚彦章迎殷于邵州殷至谒佶于府庭佶下率将吏北面再拜以位与之时干宁三年也唐拜殷潭州刺史殷遣其将秦彦晖李琼等攻连邵郴衡道永六州皆下之桂管刘士政惧遣其将陈可璠王建武等率兵守全义岭殷遣使聘于士政使者至境上可璠等不纳殷怒遣琼等以兵七千攻之擒可璠等及其兵二千余人悉阬之遂围桂管虏士政尽取其属州殷表琼桂管观察使四年拜殷武安军节度使初殷弟賨为杨行密所执賨从行密攻战数有功行密爱之问賨谁家子賨曰马殷弟也行密乃厚礼遣賨归殷大喜表賨节度副使梁太祖即位殷遣使修贡太祖拜殷侍中兼中书令封楚王袁州刺史吕师周勇健豪侠通纬候行密疑之使使诇其动静师周惧谓裨将綦母章曰吾与楚人为敌境常望其营云气甚佳且闻马公仁者待士有礼欲逃死于楚可乎章曰公自图之章舌可断语不泄也师周以兵猎境上乃奔于楚綦母章纵其家属随之殷闻师周至大喜曰吾方南图岭表而得此人足矣以为马步军都指挥使率兵攻岭南取昭贺梧䝉龚富等州殷表师周昭州刺史朗州雷彦恭攻平江许徳勲击败之殷遣秦彦晖攻朗州彦恭奔吴执其弟彦雄等七人送于梁于是澧州向瓌辰州宋邺溆州昌师益等率溪峒诸蛮皆附于殷殷乃请依唐太宗故事开天册府置官属太祖拜殷天册上将军末帝时加殷武安武昌静江宁逺等军节度使洪鄂四面行营都统唐庄宗灭梁殷遣其子希范修贡京师上梁所授都统印庄宗问洞庭广狭希范对曰车驾南巡才堪饮马尔庄宗嘉之庄宗平蜀殷大惧表求致仕庄宗下玺书慰劳之明宗即位遣使修贡并贺殷初兵力尚寡与杨行密成汭刘䶮等为敌国殷患之问䇿于其将高郁郁曰成汭地狭兵寡不足为吾患刘䶮志在五管而已杨行密孙儒之仇虽以万金交之不能得其欢心然尊王伏顺霸者之业也今宜内奉朝廷以求封爵而外诱邻敌然后退修兵农畜力而有待尔于是殷始修贡京师郁又讽殷铸铅铁钱以十当铜钱一又令民自造茶以通商旅而收其算嵗入万计由是地大力完数邀封爵天成二年明宗封殷楚国王有司言无封国王礼请如三公用竹册乃遣尚书右丞李序持节以竹册封之殷以潭州为长沙府建国承制自置官属以弟賨为静江军节度使子希振武顺军节度使次子希声判内外诸军事谥其曽祖筠曰文肃祖正曰庄穆父元丰曰景庄立三庙长兴元年殷卒谥曰武穆子希声立三年卒弟希范立开运四年卒谥文昭同母弟希广立为兄希萼所害干祐三年希萼自立其弟希崇与楚旧将徐威等谋作乱囚希萼于衡山亦自立请臣李景南海王刘隠其祖安仁上蔡人父谦为广州牙将唐干符五年黄巢攻破广州去畧湖湘间广州表谦封州刺史贺州镇遏使以御梧桂以西嵗余有兵万人战舰百余艘谦三子曰隠台巖谦卒广州表隠代谦封州刺史干宁中节度使刘崇龟死嗣薛王知柔代为帅行至湖南广州将卢琚覃玘作乱知柔不敢进隠以封州兵攻杀琚玘迎知柔知柔辟隠行军司马其后徐彦若代知柔表隠节度副使委以军政彦若卒军中推隠为留后天祐二年拜隠节度使梁开平元年加检校太尉兼侍中二年兼静海军节度安南都䕶三年加检校太师兼中书令封南平王隠父子起封州遭世多故数有功于岭南遂有南海隠复好贤士是时天下已乱中朝人士以岭外最逺可以避多㳺焉唐世名臣谪死南方者往往有子孙或当时仕宦遭乱不得还者皆客岭表王定保倪曙刘濬李衡周杰杨洞潜之徒隠皆招礼之及䶮僭号为陈吉凶礼法为国制度畧有次序皆用此数人焉干化元年进封隠南海王是嵗卒年三十八弟䶮立初名巖母段氏生䶮外舍谦妻韦氏素妬杀段氏养为已子及长善骑射辟薛王府谘议㕘军干化二年除清海军节度使检校太保同平章事三年加检校太傅末帝即位悉以隠官爵授䶮袭封南海王唐末南海最后乱僖宗以后大臣出镇者天下皆乱无所之惟除南海而已自隠始亦自立是时交州曲颢桂州刘士政邕州叶广畧容州龎巨昭分据诸管卢光稠据䖍州以攻岭上其弟光睦据潮州子延昌据韶州髙州刺史刘潜及江东七十余寨皆不能制隠攻韶州䶮曰韶州所赖者光稠击之䖍人必应应则首尾受敌此不宜直攻而可以计取隠不听果败而归因尽以兵事付䶮䶮悉平诸寨遂杀昌鲁等更置刺史卒出兵攻败卢氏取潮韶又西与马殷争容桂殷取桂管虏士政䶮取容管逐巨昭又取邕管隠䶮自梁初受封爵禀上朔而已贞明三年䶮即皇帝位国号大越改元曰干亨立三庙置百官䶮性聪悟而苛酷毎视杀人不觉朶颐垂涎人以为真蛟蜃也又好奢侈悉聚南海珍寳以为玉堂珠殿二年祀天南郊大赦境内改国号汉三年册越国夫人马氏为皇后马氏楚王殷女也四年春置选部贡举放进士明经十余人如唐故事嵗以为常七年唐庄宗入汴䶮惧遣宫苑使何词入询中国虚实词还言唐必乱不足忧䶮大喜九年白龙见南宫三清殿改元白龙更名䶮以应龙见之祥有胡僧言䜟书灭刘氏者䶮也䶮乃採周易飞龙在天之义为䶮字音俨以名焉四年楚人以舟师攻封州封州兵败于贺江䶮惧以周易筮之遇大有遂赦境内改元曰大有遣将苏章以神弩军三千救封州章以两铁索沈贺江中为巨轮于岸上筑堤以隠之因轻舟迎战阳败而奔楚人逐之章举巨轮挽索锁楚舟以强弩夹江射之尽杀楚人三年遣将李守鄘梁克贞攻交阯擒曲承美承美至南海䶮登仪凤楼受俘谓承美曰公常以我为伪廷今反面缚何也承美顿首伏罪乃赦之承美颢子也克贞又攻占城掠其寳货而归五年封王诸子九年遣将军孙徳成攻䝉州不克十年交州牙将皎公羡杀杨廷艺故将吴权攻交州公羡来乞师䶮封子洪操交王出兵白藤以攻之䶮以兵驻海门权杀公羡逆战海口植铁橛海中权兵乗潮而进洪操逐之潮退舟还轹橛者皆覆之洪操战死䶮收余衆而还十五年䶮卒子玢立初名洪度荒恣无政为其下所杀弟晟立晟初名洪熙封晋王既弑玢遂自立改元曰应干晟立不顺惧衆不服乃益峻刑法以威衆已而洪杲屡请讨贼隂劝晟诛思潮等以止外议晟大怒使者夜召洪杲洪杲知不免涕泣与家人诀别至则杀之冬晟祀天南郊改元曰干和二年夏遣洪昌祠隠陵于海曲至昌华宫晟使盗刺杀之洪昌最贤䶮素所欲立者晟尤忌之故先及害诸弟相次皆见杀六年遣工部郎中知制诰钟允章聘楚以求婚楚不许允章还晟曰马公复能经畧南土乎是时马希广新立希萼起兵武陵湖南大乱允章具言楚可攻之状嵗乃遣巨象指挥使吴珣内侍吴懐恩攻贺州已克之楚人来救珣凿大阱于城下覆箔于上以土傅之楚兵逼城悉陷阱中死者数千楚人皆走珣等攻桂州及连宜严梧䝉五州皆克之掠全州而还九年冬又遣内侍潘崇彻攻郴州李景兵亦在与景彻等遇战大败景兵于宜章遂取郴州故时刘氏有南宫大明昌华甘泉玩华秀华玉清太微诸宫凡数百不可悉纪宦者林延遇宫人卢琼仙内外専恣为杀戮晟不复省尝夜饮大醉以𤓰置伶人尚玉楼项拔剑斩之以试剑因并斩其首明日酒醒复召玉楼侍饮左右白已杀之晟叹息而已十年湖南王进逵以兵五万率溪峒蛮攻郴州潘崇彻败逵于蚝石斩首万余级交州吴昌濬遣使称臣求节钺昌濬者权子也权自䶮时据交州䶮遣洪操攻之洪操战死遂弃不复攻权死子昌岌立昌岌卒弟昌濬立始称臣于晟晟遣给事中李玙以旌节招之玙至白州昌濬使人止玙曰海贼为乱道路不通玙不果行显徳三年世宗平江北晟始惶恐遣使修贡于京师为楚人所隔使者不得行晟忧形于色又尝自言知星末年月食牛女间出书占之叹曰吾当之矣因为长夜之饮十六年卜葬域于城北运甓为圹晟亲临视之是秋卒子鋹立鋹尤愚而虐不修国事开寳四年俘入宋降封恩赦侯明靖江王守谦少名铁柱又名炜高皇帝长兄南昌王之孙大都督文正子也文正守南昌数慢高帝令以罪谪死洪武三年封铁柱为靖江王更名守谦命耆儒赵壎为长史傅之既长之国桂林守谦表谢帝览之泪下沾襟敕其文武从臣曰从孙幼而逺镇西南善导之为着昭鉴録守谦知书而性特戾狎比小人肆为淫虐帝不忍置之法召还京师诫谕守谦不知悔复作诗怨望乃废为庶人七年复其爵使镇云南贪暴如故召还安置凤阳复不悛帝乃召至京师挞而锢之二十五年卒命其子赞仪为世子留京师赞仪恭慎好学能书三十年春使省视晋燕周楚齐蜀湘代肃辽庆谷秦诸王叔父周览天下山川风土以广其意永乐初之国成祖使萧用道为其府长史用道佐王以善王亦敬礼之他日问用道曰古今人何多好名也用道曰名之与实犹形影也岂在好哉王第好其实东平河间非有其实能有令名乎王薨谥悼僖子佐敬嗣薨谥崇简长子相承先王卒子规裕嗣进封长子为悼顺王规裕薨谥昭和子约期嗣以孝谨闻然病癎薨谥端懿子经扶嗣好学问尝为敦义箴薨谥安肃子邦薴嗣薨谥恭恵子任昌嗣薨谥康僖子履焘嗣薨谥温裕亡子康僖王弟任晟以辅国将军进封为王广西通志巻六十二广西通志钦定四库全书广西通志卷六十三名宦利泽施于民而后名声着于时名固不可倖得也一介之士存心利物于人有济宦又不在大小也粤稽往昔任延奠交州徐申靖邕管陆绩载石栁宗元种柑宫墙俎豆史乗赞美下至黄童白叟亦莫不艳称之恵心之孚不疾而至后之视今亦犹今之视昔有位君子仰思先哲内省治行其各知所以自勗也夫志名宦秦史禄始皇时以史禄监郡始皇伐百粤史禄转饷凿渠通粮道自海阳山疏水源以湘水北入于楚而融江为牂牁下流南入于海逺不相谋为矶以激水于砂磕中疉石作铧派湘之流而注之融激行六十里置陡门三十六使水积渐进故能循崖而上建瓴而下既通舟楫又利灌溉号为灵渠及汉马援征征侧继䟽之以济师徒引馈运皆禄之遗蹟有功于粤首祀海阳灵济祠任嚣始皇将也始皇灭楚始遣王翦平百粤用屠睢为尉统五军讨不服粤人遁入丛薄而隂置雄杰将攻睢杀之始皇大怒发兵拜嚣南海郡尉畧定扬粤置桂林南海象郡以谪戍人五十万戍五岭嚣又能和辑粤衆遂定粤乱后诸侯兵起知扬粤必有偏霸者乃筑闗隘以遏冦虐保障其民至二世时嚣病且死召龙川令赵佗语曰闻陈胜等作乱豪杰蠭起南海僻逺恐盗兵侵此吾欲兴兵絶新道自备待诸侯变且番禺负山阻险南北东西数千里颇有中国人相辅此亦一州之主可为国郡中长吏无足与语者故召公即被佗书行南海尉事佗因得雄据扬粤秦末四方干戈相寻独南海晏然嚣实遗之今泷口有任将军庙云汉路博徳西河平州人元鼎五年下诏讨南越博徳以卫尉授伏波将军出桂阳下湟水主爵都尉杨仆为楼船将军出豫章下横浦归义越侯郑严为戈船将军出零陵下漓水田甲为下濑将军下苍梧使驰义侯何遗别将巴蜀罪人发夜郎兵下牂牁江㑹番禺建徳吕嘉皆城守博徳军西北㑹日暮楼船攻败越人越素闻伏波名乃为营遣使招降者赐印绶复纵令相招迟旦城中皆降伏波吕嘉建徳夜与其属亡入海伏波因问所得降者知其处追获之其苍梧王赵光桂林监居翁等皆降遂以其地为儋耳珠崖南海苍梧郁林合浦交阯九真日南九郡今苍梧郁林博徳所开也郭孚太原人武帝时为光禄大夫元鼎中帝之遣安国少季终军等谕南粤也命孚为偏将军副伏波将军屯桂阳待使者南粤王兴与太后摎氏将行其相吕嘉不从反杀太后及王并杀汉使者以兵撃汉将韩千秋等灭之于是伏波将军帅师下湟水而留孚守桂阳抚辑其民极有恵爱南粤平孚以无战功不得侯比卒桂阳民感其徳建庙祀之来汉南阳新野人武帝时为光禄大夫元鼎中命副楼船将军杨仆伐粤出豫章下横浦仆性酷烈所至民苦锋镝汉以寛厚济之粤人多借全活甞自谓吾志在活人人食我徳后昆其庶有兴乎及光武时征羌侯歙为中兴勲臣其裔孙也罗宏荆州长沙人元封五年初置交阯部刺史察所部郡国治苍梧郡往刺史多以荒逺行部罕遍部吏因得恣其贪残宏为刺史春行冬息遍歴所部问询疾苦太守多解绶请罪宏亷实举发一时贪残为之敛迹召信臣字翁卿九江夀春人以明经甲科为郎出补谷阳长举髙第迁上蔡长视民如子所居见称述超拜零陵太守后迁南阳太守其治如上蔡善政及民为循吏最钖光汉中人平帝时为交阯太守敎导民夷渐以礼义化王莾末闭境拒守建武初遣使贡献封盐水侯岭南华风实光始之云马援字文渊扶风茂陵人其先赵奢为赵将号马服君子孙因为氏建武十七年交阯女子征侧徴贰反攻没其郡九真日南合浦蛮夷皆应之冦畧岭外六十余城侧自立为王乃拜援为伏波将军以扶乐侯刘隆为副督楼船将军段志等击之遂縁海而进随山刋道千余里十八年春军至浪泊上与贼战破之斩首数千级降者万余人援追徴侧等至禁溪数败之贼遂散走明年正月斩徴侧徴贰传首洛阳封援为新息侯复将楼船大小二千余艘战士二万余人撃九真贼徴侧余党都羌等自无功至居风斩获五千余人峤南悉平援所过辄为郡县治城郭穿渠灌溉以利其民条奏越律与汉律駮者十余事与越人申明旧制以约束之自后骆越奉行马将军故事二十年秋振旅还京师援善别名马于交阯得骆越铜鼔乃铸为马式以上之初援在交阯常饵薏苡实爱其实大欲传其种军还载一车援卒后有谮之者诬以为明珠文犀帝怒妻子惶惧不敢以丧还旧茔至肃宗建初三年追谥忠成侯刘隆字元伯南阳安衆侯宗室也建武十七年封扶乐乡侯以中郎将副伏波将军马援击交阯徴侧等隆别于禁溪口破之获其帅徴贰斩首千余级降者二万人以功更封长平侯李善字次孙南阳人本同县李元苍头也建武中元家相继疫殁惟孤儿续始生数旬诸奴婢欲谋杀续而分其赀善濳负续逃隠瑕丘亲自哺养乳为生湩虽在孩抱奉之不异长君续年十歳与俱归讼之官收诸奴婢悉置法瑕丘令钟离意上书荐善行状光武诏拜善及续并为太子舍人显宗时辟为公府以能理剧再迁日南太守到官以恵爱为政懐来异俗迁九江太守未至道病卒任延字长孙南阳宛人也年十二为诸生学于长安明诗易春秋显名太学建武初诏徴为九真太守九真俗以射猎为业不知牛耕民常告籴交阯每致困乏延乃令铸作田器教之垦辟田畴嵗嵗开广百姓充给又骆越之民无嫁娶礼法不识父子夫妇之伦延乃移书属县各使男年二十至五十女年十五至四十皆以年齿相配其贫无礼聘令长吏以下各省奉禄以赈助之同时相娶者二千余人然后产子者始知种姓咸曰使我有是子者任君也多名子为任于是徼外蛮夷夜郎等慕义保塞延遂止罢侦候戍卒九真人生为立祠谷朗耒阳人事继母以孝闻建武中仕至大中大夫值交阯叛遣朗征之经番禺牂牁威声大着事平迁九真太守胡贡南郡华容人和帝永元元年辟为交阯都尉南抚桂阳东绥番禺延见将吏礼洽法行军旅大治在郡六年枹鼔顿息民夷归附上下安之喻勐字骄孙豫章人和帝时为苍梧太守以清白为治郡人歌之綦毋俊㑹稽上虞人安帝时为交阯刺史元初三年合浦蛮反遣御史任逴督州郡兵讨之俊以苍梧当合浦下蛮或流刼猝难回顾乃先保障苍梧后往合浦所向摧靡功当封赏上书归功于逴诏下美之陈临字子然南海人郡举孝亷永建中官苍梧太守推诚而理导人以孝弟民有遗腹子为父报怨杀人为吏所获临知其无嗣令其妻侍狱中后产一男郡人歌其徳建安中徴为廷尉张乔南阳人顺帝永和二年日南象林徼外蛮夷纠数千人攻象林烧城寺杀长吏交阯刺史樊演发交阯九真兵万余人救之贼势转盛㑹侍御史贾昌使日南即与州郡并力讨之不利帝以为忧召公卿百官及四府掾属问方畧大将军从事中郎李固谓乔前在益州有破虏功可任用平贼帝即拜乔为交阯刺史乔至开诚抚谕并皆解散岭外复平周敞汝南人顺帝时为交阯刺史懐柔民夷甚有威恵祝良字邵卿长沙临湘乡人顺帝永建中为浈阳令永和中迁九真太守岭南徼外蛮犯合浦象林等郡杀刺史良单车入蛮中设方畧招以威信降者数万人皆为良筑起府寺岭外遂定陈茂字君恵汝南人仕为交阯别驾旧时刺史行部不涉涨海永和中盗贼起日南九真海濵皆震刺史周敞涉海遇风船欲覆茂拔剑呵水神风即息人望之以为神明后为荆州刺史唐颂字徳雅番禺人为布山令县属郁林民夷杂居号难治颂寛和为理不事威詟民感其政无梗化者及卒百姓祀之陈稚升东汉时为苍梧太守治尚清静民咸化之囹圄常空陈球字伯真下邳淮浦人也少涉儒学善律令阳嘉中举孝亷稍迁繁阳令复辟公府举高第拜侍御史是时桂阳黠贼李研等羣聚冦钞陆梁荆部州郡懦弱不能制太尉杨秉表球为零陵太守球到设方略朞月间贼虏消散而州兵朱盖等反与桂阳贼胡兰数万人转攻零陵零陵下湿编木为城不可守御郡中惶恐掾吏白遣家避冦球怒曰太守分国虎符受任一邦岂顾妻孥而损国威重乎复言者斩乃悉内吏人老弱与共守城弦大木为弓羽矛为矢引机发之逺射千余歩多所杀伤贼复激流灌城球辄于内因地势反决水淹贼相拒十余日不能下㑹中郎将度尚将救兵至球募士卒与尚共破斩朱盖等赐钱五十万拜子一人为郎迁魏郡太守夏方九江人建康元年为交阯刺史时日南蛮夷千余人攻县邑煽动九真与相连结方开诚招谕贼皆降服以功迁桂阳守延熹三年居风人朱达为乱屯据益盛复拜方交阯刺史方威恵素着日南宿贼闻之二万余人相率诣降魏朗字少英㑹稽上虞人也少为县吏为兄报讐杀人亡命到陈国从博士却仲信学春秋图纬又诣太学授五经初碎司徒府再迁彭城令永夀三年九真蛮相聚攻杀太守儿式战死诏赐钱官其子以朗为九真都尉到官奖厉吏兵讨破羣贼斩首二千级桓帝嘉其功徴拜议郎累官至尚书被党议免归沈景桓帝时为交阯都尉屯兵圉马新厥政令驭蛮有功交部以宁张磐字子石丹阳人为交州刺史延熹五年长沙零陵贼起攻入桂阳南走苍梧时荆州刺史度尚广募蛮夷明设购赏破其渠帅降者数万人其余党入梧者磐自将击之斩捕几尽尚徴还京余党复炽尚恐磐上状先诬奏磐乃徴磐下廷尉㑹赦磐不肯出狱吏曰天恩旷然而君不出何也磐曰前长沙贼胡兰作乱荆州余党散入交阯磐身膺甲胄涉危履险讨击凶患馘斩渠帅余贼鸟窜荆州刺史度尚畏罪诬奏受罪牢狱磐实不辜赦无所除忍以茍免磐不能也乞传尚诣廷尉面对曲直足明真伪倘尚不徴磐宁埋骨牢槛终不虚出廷尉以其状上乃徴尚诣廷尉辞穷抵罪以先有功得原磐在官以清白闻蒋晋荆州泉陵人灵帝时举孝亷为汝南太守后迁交阯刺史入奏事应对不滞拜尚书在位清直杨璇字机平㑹稽乌伤人也父扶交阯刺史有理能名璇初举孝亷灵帝时为零陵太守是时苍梧桂阳猾贼相聚攻郡县贼衆多而璇力弱吏人忧恐璇乃特制马车数十乗以排囊盛石灰于车上系布索于马尾又为兵车専彀弓弩克期㑹战乃令马车居前顺风鼓灰贼不得视因火烧布索布然马惊奔突贼阵因使后车弓弩乱发钲鼔鸣震羣盗波骇破散追逐伤斩无数枭其渠帅郡境以清荆州刺史赵凯以璇冒功诬奏槛车徴璇防禁严宻璇乃噬臂出血书衣为章具陈破贼形势又言凯所诬状濳令亲属诣阙上之诏书原璇拜议郎抵凯罪璇三迁为渤海太守所在有异政仕至尚书仆射贾琮字孟坚东郡聊城人举孝亷再迁为京兆令有政绩旧交阯土多珍产明玑翠羽犀象瑇瑁异香美木之属莫不自出前后刺史率多无清行上承权贵下积私赂财既盈给辄复求见迁代故吏民怨叛中平元年交阯屯兵反执刺史及合浦太守自称柱天将军灵帝特勅三府精选能吏举琮为交阯刺史琮到部询其反状咸言赋敛过重百姓莫不空竭京师遥逺告寃无所民不聊生故聚为盗贼琮即移书告示各使安其资业招抚流散蠲复徭役诛斩渠帅为大害者简选良吏试守诸县歳间荡定百姓以安为之歌曰贾父来晩使我先反今见清平吏不敢犯在事三年为十三州最徴拜议郎后为度辽将军谷永建宁中为郁林太守以恩信招降乌浒人十余万内属开置七县郡人立祠祀之朱字公伟㑹稽上虞人也少孤以孝养致名太守徐珪举为孝亷除兰陵令政有异能为东海相所表㑹交阯部羣贼并起牧守不能制又渠贼梁龙等与南海太守孔芝反攻破郡县光和元年拜交阯刺史令过本郡简募家兵及所调分两道入既到州界按甲不前先遣使观贼虚实宣扬威徳以震动其心既而与七郡兵俱进逼之遂斩梁龙降者数万人旬月尽定以功封都亭侯周乗字子居安城人建安中以侍御史为交州刺史上书云交州絶域习于贪浊强宗聚奸长吏肆虐侵渔万民今为圣朝扫清一方时属城解绶者三十余人蜀汉李恢字徳昂俞元人昭烈入益州恢为庲降都督持节交州刺史昭烈崩高定恣睢于越嶲雍闿跋扈于建宁朱裒反叛于牂牁惟恢镇南土与诸葛亮声势相倚以功封汉兴亭侯加安汉将军建兴七年诏以交州属吴乃徴恢还魏霍弋字绍先南郡枝江人初仕蜀汉累官南安将军入魏拜南中都督后领交州刺史以援吕兴平交阯九真日南三郡功封列侯杨稷犍为人景元四年吴将吕兴以交阯叛归魏魏以南中监军霍弋遥领交州刺史弋表遣稷率牙将董元毛炅等往戍交阯吴交州刺史刘俊大都督修则将军顾容前后三攻交阯稷皆拒破之郁林九真皆降稷遣毛炅董元攻合浦战于古城大破吴兵杀修则刘俊晋太始五年吴复遣将军薛珝监军虞汜苍梧太守陶璜等率兵十万攻交阯时霍弋已死外援不至城中食尽死亡者半将军王约反降吴吴兵入城获稷囚送入都稷至合浦呕血死晋追赠交州刺史毛炅建宁人从杨稷戍交阯古城之战炅杀吴大都督修则稷表炅欝林太守及交阯城陷炅为吴所获陶璜爱炅勇健欲活之炅谋欲杀璜璜乃戮之修则之子允生剖其腹割其肝炅厉骂而死吴步隲字子山临淮淮隂人为孙权主记累迁车骑将军东曹掾建安十五年徙交州刺史立武中郎将领武射吏千人便道南行时刘表所置苍梧太守吴巨隂懐异心外附内违隲降意懐诱请与相见因斩徇之威声大震于是交阯太守士燮兄弟相率奉命南土之賔自兹始也延康元年权遣吕岱代隲㑹昭烈东下武陵蛮夷蠢动权命隲上益阳以备蜀昭烈既败绩而零桂诸郡犹相惊扰处处阻兵隲周旋征讨皆平之黄武二年迁右将军左护军改封临湘侯至赤乌九年代陆逊为相吕岱字定公广陵海陵人孙权统事岱诣幕府歴官庐陵太守延康元年代步隲为交州刺史到州髙凉贼帅钱博乞降岱承制以博为髙凉西郡都尉又郁林夷贼攻围郡县岱讨破之是时桂阳浈阳贼王金合衆于南海界上首乱为害权又诏岱讨之生缚金传送诣都伏诛生获万余人迁安南将军假节封都乡侯交阯太守士燮卒权以燮子徽为安逺将军领九真太守以校尉陈时代燮岱表分海南三郡为交州以将军戴良为刺史而自领广州海东四郡遣良与时南入徽不承命举兵戍海口以拒良等于是上疏请讨徽罪督兵三千人晨夜赴海或谓岱曰徽借累世之积为一州所附未易轻也岱曰今徽虽懐逆计未虞我之猝至若我濳军轻举掩其无备破之必矣稽留不进使得生心婴城固守七郡百蛮云合响应虽有智者谁能图之遂行过合浦与良俱进徽闻岱至果大震怖不知所出即率兄弟六人肉袒以迎岱岱皆斩之其将甘醴桓治等率吏民攻岱岱奋撃大破之既定交州复进讨九真斩获以万数又遣从事南宣国化暨徼外扶南林邑堂明诸王各遣使奉贡权嘉其功进拜镇南将军代潘濬领荆州赤乌二年将军蒋秘南讨夷贼其都督廖式作乱杀临贺太守严纲等自称平南将军与弟濳共攻零陵桂阳及揺动交州苍梧郁林诸郡衆数万人岱自表辄行星夜兼路权遣使追拜交州牧复遣将唐咨等络绎相继攻讨一年破之斩式及所伪署临贺太守费杨等并其支党郡县悉平乃还武昌岱在交州歴年不饷家妻子饥乏权闻之太息青让羣臣于是加赐钱米布绢孙亮即位拜大司马陆䕃字敬宗吴郡人始为御史尚书选曹郎后为衡阳督军都尉赤乌十一年交阯九真夷贼攻没城邑交部骚动以䕃为交州刺史安南校尉䕃入南界谕以恩信务崇招纳髙凉贼帅黄吴等三千余家皆出降引军而南重宣至诚遗以财币贼帅百余人民五万余家幽深不覊莫不稽颡交域清泰就加安南将军复讨苍梧建陵贼破之永安元年徴为西陵督封都亭侯后转左虎林中书丞华覈以䕃在交威徳虎林选督未尽其才特表荐之陆绩字公纪吴郡人博学多才孙权辟为奏曹掾以直道见惮出为欝林太守加偏将军俗不知学绩迪以诗书士慕其风皆舎里居而受学焉秩满归舟轻取石之人因号为亷石绩意在儒雅虽有军事着述不废作浑天图注黄盖南海人仕吴为始安太守时郡治初建盖多所规拓加以严饬下不容奸于时吏治最称能理晋陶璜字世英丹阳秣陵人父基为吴交州刺史孙皓时交阯太守孙谞贪黩暴虐为百姓患㑹察战邓荀至擅调孔雀三千头遣送秣陵民苦逺役咸思为乱郡吏吕兴因杀谞及荀以郡叛附晋即拜兴交阯太守寻为其功曹李统所杀武帝乃遣爨谷马融相继为交阯太守皆病卒因命霍弋遥领之而遣杨稷董元等自蜀出交阯破吴军吴遣虞汜为监军薛珝为威南将军大都督璜为苍梧太守与稷战于分水璜败退保合浦亡其二将珝怒曰若自表讨贼而丧二帅其责安在璜曰下官不得行意诸军不相顺故致败耳璜夜以数百兵袭董元获其寳物船载以归遂从海道径至交阯元拒之诸将将战璜疑断墙内有伏兵列长㦸于其后兵才接元伪退璜追之伏兵果出长㦸逆之大破元等以前所获寳物厚遗扶严贼帅梁竒竒将万余人助璜元有勇将解系同在城内璜诱其弟象使为书与系又使象乗璜轺车鼔吹导从而行元等曰象尚若此系必有去志乃就杀之遂陷交阯吴因用璜为交州刺史璜有谋䇿周穷好施能得人心复助滕脩讨南贼破之惟九真郡功曹李祚犹保郡附晋璜遣将攻之不克祚舅黎晃随军劝祚令降祚答曰舅自吴将祚自晋臣惟力是视耳踰时乃拔皓以璜为使持节都督交州诸军事前将军璜又开置武平九徳新昌三郡及九真属国三十余县皓既降晋手书遗璜璜不得已归晋晋改为冠军将军封宛陵侯晋既平吴减州郡兵璜上言交土荒裔州兵未宜约损示单虚从之璜在南三十年恩威着于殊俗后卒于官璜子威亦为交州刺史甚得百姓心威弟淑子绥相继为交州自基至绥四世为交州者五人滕脩字显先南阳西鄂人孙皓时为广州刺史甚有威恵徴为执金吾广州部曲督郭马等为乱皓以脩夙望为岭表所服使持节镇南将军广州牧以讨之未克而晋师伐吴脩率衆赴难至巴丘而皓已降乃缟素流涕而还与广州刺史闾丰苍梧太守王毅俱归晋诏使持节都督如故封武当侯加鼓吹委以南方事在南积年为边夷所附子含亦为广州刺史威恵甚着陶侃字士行浔阳人忤王敦左迁广州刺史时王机乞交州杜宏据临贺与温邵及交州秀才刘沈等俱谋反侃击杜宏破之执刘沈于小桂又遣部将许髙讨机斩之太兴初交州贼梁硕陷刺史王谅侃复遣将髙寳击平之以侃领交州刺史干寳字令升新蔡人以才器为着作郎家贫求补山隂令迁始安太守治尚清静公退即务着述孙处字季髙㑹稽永兴人以字行少任气乐义从刘裕征妖贼孙恩及定京邑元兴二年恩死衆推其妺夫卢循为主复作乱裕遣季髙率衆三千汎海袭番禺克之循父嘏长史孙建之司马虞尫夫等轻舟奔始兴即分遣振武将军沈田子等讨平始兴南康临贺始安岭表诸郡循自岭道还袭广州季髙拒战败之追奔至郁林㑹病不得穷讨义熙七年卒赠南海太守裕为太尉表其功复赠交州刺史杜瑗字道言交阯朱䳒人仕州府为日南九徳交阯太守初九真太守李逊父子勇壮有权力威制交土闻刺史滕遯之当至分遣二子断遏水陆津要瑗收衆斩逊州境获宁遯之在州十余年将北还林邑王范吴达攻破日南九徳九真三郡遂围州城时遯之已去瑗与第三子𤣥之悉力固守多设权䇿累战大破之乃以瑗为龙骧将军交州刺史元兴末进冠军将军卢循窃据广州遣使通好瑗斩之义熙六年卒宋颜延之字延年琅琊临沂人髙祖时仕至太子中舍人少帝即位迁始安太守领军将军及至始安构读书堂于独秀山元嘉三年徴还杜慧度瑗第五子义熙七年除交州刺史诏书未到卢循袭合浦冦交州慧度率衆拒循于石碕破之时李逊子李奕李脱等奔窜石碕盘结俚獠各有部曲循知奕等与杜氏有怨遣使招之奕等受循节度六月庚子循晨造南津令三军入城乃食慧度悉出宗族私财以充劝赏弟交阯太守慧期九真太守章民并督率水步军慧度自登髙舰合战放火箭雉尾炬步军夹两岸射之循衆舰俱燃一时散溃循中箭赴水死斩循及父嘏并循二子并传首建业封龙编县侯武帝受禅进号辅国将军其年南讨林邑穷蹵乞降输生口大象南金古贝乃释之遣长史江攸献捷慧度俭朴质素布衣蔬食在州禁断淫祀崇修学校嵗饥则以私禄赈给为政纤宻有如居家由是威恵霑洽奸盗不起少帝景平元年卒杜宏文慧度长子初为员外散骑侍郎父卒就拜振威将军继父为交州刺史亦以宽和得衆元嘉四年文帝以廷尉王徽之为刺史宏文被徴时得重疾乃扶病即路至广州卒遣弟宏猷诣京朝廷甚哀之檀和之髙平金乡人元嘉二十年冬为交州刺史留意足民乃更练武㑹林邑王阳迈冦盗不已乃以和之为龙骧将军及振武将军宗悫伐之和之遣司马萧景宪为前锋克其区粟城乗胜入象浦和之与悫共克林邑阳迈奔窜获其珍异和之既克逺夷益自谦慎以余财颁及交广军士捷闻召还封云社县子以景宪代之宗悫字元干南阳人任气好武随江夏王义恭镇广陵元嘉中伐林邑悫自奋请行乃以为振武将军随檀和之进讨既克区粟城至象浦阳迈以具装被象来拒悫制狮子形御之象果惊奔遂克林邑获珍寳不可胜计悫一毫不取衣栉萧然文帝甚嘉之陈伯绍吴兴人泰始四年妖人刘思道作乱进攻广州杀刺史羊希岭海大震太守萧恵徽与战败死诏伯绍领西江兵讨思道诛之为西江都䕶伯绍以合浦北界夷獠丛居编户乃帅兵二千人猎于北地见二青牛惊走入草逐之不得谓此地当有异祥启立为越州明帝命为交州刺史使经营焉始置百梁龙苏永宁安昌富昌南流大郡割广交朱䳒三郡来属元徽二年以伯绍为刺史督交越二州事始立州镇穿山为城门以保边境俗唿青牛城伯绍恵及士民威服里獠民甚徳之及卒民为立祠刘勔字伯猷彭城上里人仕宋为龙骧将军先是遣费沈伐陈檀不克仍除勔西江督护郁林太守勔既至率军进讨随宜翦定大致名马并献珊瑚连理树上甚悦齐裴昭明河东闻喜人仕齐为祠部通直郎永明三年使魏还迁始安内史郡民龚元宣诡云神人与之玉印玉板书不须笔吹纸便成字自称龚圣人以此惑衆前后太守敬事之昭明付狱案罪及还贫罄至无宅歴郡皆清勤甞谓人曰人生何事须聚蓄一身之外亦复何需子孙若不才我聚彼散若能自立则不如一经故终身不治产业中兴二年卒梁栁恽字文畅河东解人仕齐为冠军将军入梁除长史兼侍中天监八年持节都督广交桂越四州诸军事仁武将军平越中郎将广州刺史为政清静吏民懐之裴䆳字深明河东闻喜人歴守卢江广陵被谗左迁始安太守䆳志欲立功边陲沈深有思略为政宽明能得士心其勲名后着淮肥间王琳字子珩㑹稽山隂人元帝素亲厚之少好武遂为将帅拜湘州刺史使拒武陵王纪纪平授衡州刺史元帝性多忌以琳所部甚盛又得衆心故出之岭外都督广州刺史时友人主书李膺见知于帝琳谓膺曰琳䝉擢拔常欲毕命报国今天下未平迁琳岭外倘有不虞安得効力何不以琳为雍州刺史使镇武宁为国捍御警急可赴膺然其言而不敢启遂率其衆镇岭南元帝为魏攻逼徴琳赴援至蒸城闻江陵已陷为帝发丧三军缟素遣别将侯平攻梁王詧于江陵琳屯兵长沙然已无及矣王劢字公济临沂人恬静清简未甞以利欲干懐武帝大同末拜冠军将军南海太守行广州府事越中饶沃前后守宰例多贪縦劢独以清白自持政绩大着陈章昭达字伯通吴兴武康人天嘉元年封欣乐侯髙宗即位进车骑大将军欧阳纥据岭南反诏昭达都督衆军征之纥闻昭达奄至乃出顿洭口聚沙石乗以竹笼置于水栅之外用遏舟舰昭达居其上流装舰以临贼栅又令人衔刀濳行水中以斫竹笼笼篾皆解因縦大舰突之纥大败擒之广州平沈恪字子恭吴兴武康人梁新渝侯萧映迁广州以恪兼府中兵㕘军常领军讨伐俚峝卢子畧之乱以功除贠外散骑侍郎大建元年以恪都督广衡交越等十八州诸军事时章昭达初平欧阳纥兵荒之后所在残毁恪绥懐安辑被以恩恵岭表赖之阮卓陈留尉氏人天嘉元年累官晋安王府记室时欧阳纥虽平而交阯夷獠往往相聚为冦卓奉使招慰交阯通日南象郡多金翠珠贝珍怪之产前后使者皆致之惟卓洁身而还衣装无他人服其亷王勐字世雄大建中歴官东衡州刺史加平越中郎将大都督发广桂等二十州兵讨岭外荒梗所至皆平后主二年诏授镇南大将军都督二十四州诸军事寻徙镇广州未之镇而隋师济江勐总督所部赴援时广州刺史临汝侯方庆西衡州刺史衡阳王伯信各观望不至勐遣别将斩之而发其兵及闻台城已陷即勒兵縁江拒守又审后主不死乃遣部将辛昉归欵于隋文帝即诏勐与行军总管韦洸便留岭表经畧勐讨平山越驰驿奏闻文帝大悦降玺书褒赏寻卒于广州隋苏孝慈扶风人仕周官至工部上大夫入隋累迁工部尚书出为湘州刺史仁夀初迁洪州总管俱有恵政其后桂林山越聚衆为乱诏孝慈为行军总管击平之乞伏慧字令和马邑鲜卑人仕周官至开府仪同大将军入隋累迁荆州总管又领潭桂二州总管三十一州诸军事其俗轻剽慧躬朴素以矫之风化大洽侯莫陈颖字遵道代人少有器量仕周拜昌州刺史入隋为邢州刺史时朝廷以岭南刺史县令多贪鄙蛮夷怨叛妙简清吏以镇抚之乃徴颖入朝拜桂州总管十七州诸军事到官大崇恩信民夷悦服谿峝生越多归附炀帝即位召还而岭南闽越又多不附复拜南海太守卒于官谥曰定周法尚字徳迈汝南安成人初仕陈复归周及隋平陈以永州总管安集岭南复转桂州总管数年征还朝宿卫未几桂州人李光仕反令法尚往桂州发岭南兵上柱国王世积出岳州徴岭北兵俱㑹尹州光仕逆战击走之世积所部多遇瘴不能进法尚独讨之捕得其弟光畧光度招降其党遣兵列阵以当光仕亲率竒兵蔽林设伏驰破其栅追斩光仕以功进右光禄大夫韦洸字世穆京兆杜陵人隋平陈拜江州总管畧定九江豫章高凉女子冼氏率衆迎洸遂至广州说渝州都督王勐下之绥定二十四州岭表悉平拜广州总管后讨番禺夷王仲宣中流矢卒刘方京兆人仕周为上仪同入隋进位大将军仁夀中交州俚人李佛子作乱据越王故城诏以方为交州道行军总管统二十七营而进法令严肃然仁而爱士论者多称为良将至都隆岭遇贼方遣营主宋纂何贵等破之进兵临佛子先谕以祸福佛子乃降送于京师其有桀黠者恐于后为乱皆斩之寻授驩州道行军总管经略林邑方率大将军张愻司马李纲舟师趋北境至海口连战皆克遂济区粟进大縁江经马援铜柱南行八日至其国林邑王梵志弃城走刻石纪功而还然士卒病脚肿死者十四五方亦道病卒令狐熙字长熙敦煌人累官汴州刺史时岭南蛮数起为乱乃徴拜桂州总管十七州诸军事熙至部大宏恩信诸谿峝渠帅相谓曰前总管皆以兵威相胁今乃以手教相谕我辈其可违乎于是相率归附先是长吏坐路梗多不得之官至是悉遣之为建城邑开学校蛮獠感化焉时有甯勐力者在陈时已据南海平陈后文帝因而抚之即拜安州刺史然倨傲恃险未甞㕘谒熙手书谕之申以交分其母有疾复遗以药勐力感之诣府请谒不敢为非熙以州县多有同名乃奏改安州为钦州黄州为峯州利州为智州徳州为驩州东宁州为融州皆从之㑹有讼其受李佛子赂不即遣入朝以致反者帝怒逮之行至永州忧愤病卒及刘方擒佛子至京乃得白权武字武子巩昌人桂州李世贤作乱以行军总管与大将军虞庆则共讨平之武常以南越边逺治从其畧务适便宜后坐事除名仁夀中复拜桂州刺史何稠字桂林西城人开皇中累迁太府丞㑹桂州俚李光仕为乱诏稠召募讨之稠先遣使招其渠帅峝主莫崇解兵降欵桂州长史王文同械崇诣稠所稠诈宣言曰州县不能绥养致边民扰叛非崇之罪命释之引与共坐从者四人皆设酒食遣之崇大悦归峝不设备稠至五更掩入其峝悉发俚兵以临余贼象州贼帅杜条辽罗州龎靖等相继降欵分遣梁昵讨叛夷罗夀冯暄讨贼帅李大檀尽平之承制署首领为州县官而还衆皆悦服钦州刺史甯勐力亦惶惧率衆迎军请入朝稠以其疾笃示无猜贰遣还约八九月诣京师稠还奏状其年十月勐力卒上谓稠曰汝前不将勐力来今竟死矣稠曰勐力共臣约假令身死必遣子入侍勐力将终果诫其子长真入朝已而长真至上曰何稠着信蛮夷乃至此以功授开府慕容三藏燕人开皇中奉诏持节凉州道黜陟大使㑹岭南酋长王仲宣反围广州命副柱国将军韦洸讨之洸中流矢卒诏三藏检校广州道行军事贼衆四面攻围三藏固守月余以粮少矢尽不可持久乃率骁锐夜出突围击之贼衆败散广州获全以功授大将军广西通志卷六十三广西通志钦定四库全书广西通志卷六十四名宦唐冯盎字明达髙州良徳人也世为本部大首领隋开皇中讨平潮成等五处叛獠除汉阳太守唐初广新二州贼帅髙法澄洗寳彻等杀隋官吏附林士宏盎击破之又破寳彻兄子智臣于新州岭外遂定时隋季扰乱或有以赵佗之业说盎者盎拒不纳武徳五年以其地降髙祖析为髙罗白崖等八州授盎上柱国高罗总管越国公拜其子智戴为春州刺史智或为东合州刺史盎徙封耿国公贞观初有告盎叛者太宗将发兵讨魏徴諌盎无反状乃遣散骑常侍韦叔谐喻盎盎遣智戴入侍五年来朝燕赐甚厚㑹罗窦诸峝獠叛诏盎率衆为诸军先锋贼据险不可攻盎持弩发七矢连毙七人贼退走因乗之斩首千余级太宗命智戴还慰省之盎所居地方二千里勤于为治阅簿最摘奸伏得民欢心李袭志字重光金州人仕隋为始安郡丞隋末盗起袭志倾产募士乗城拒盗萧铣林士宏屡攻之不下闻炀帝遇害乃与士民缟素临三日或劝以效尉佗故事袭志曰吾宁蹈忠而死不为逆节以生拒不纳固守二年力穷援絶为铣所陷武徳初髙祖命其子元嗣召之袭志说岭南酋永平郡守李光度濳图归国帝复以书谕曰公朕之宗不可与异姓比宜及子弟并豫宗正属籍袭志招致岭南六十余州皆送欵五年入朝进柱国封始安郡公江州都督后讨辅公祏为水军总管转桂州都督在州二十八年政尚清简南荒便之丘和河南洛阳人仕隋累官左御卫大将军大业末海南苦吏侵数怨叛帝以和所莅称淳良而黄门侍郎裴矩亦荐之遂拜交阯太守抚接尽情荒憬安之炀帝遇害萧铣林士𢎞各遣使招之不从铣命甯长真攻交阯和遣长史髙士亷击走之武徳四年萧铣平和以海南之地归国诏李道裕授交州大总管谭国公和遣士㢘奉表请入朝诏许之拜左武侯大将军贞观十一年卒谥曰襄李孝恭髙祖从兄子武徳三年进封赵郡王拜总管伐萧铣克之拜荆州大总管孝恭为置屯田立铜冶百姓利之六年迁襄州道行台时荆襄虽定岭表未平乃分遣使者绥辑其欵附者四十有九州朝廷号令畅于南海贞观初改王河间卒赠司空李靖字药师雍州三原人武徳中摄孝恭行军长史击破萧铣乃度岭至桂州遣人分道招抚其大首领冯盎李光度甯长真等皆遣子弟来谒靖承制授其官爵凡懐辑九十六州户六十余万诏书劳勉授岭南道抚慰大使检校桂州总管靖以岭海陋逺非震威武示礼义无以变风俗乃率兵南巡所过问疾苦延见父老宣布徳意逺近懽服李瓌河间王孝恭弟也封汉阳郡王髙祖时代兄为荆州都督政务清静岭外酋豪数相攻杀瓌使谕以威徳皆受约束不敢乱张士贵虢州卢氏人髙祖时授虢州刺史谓曰令卿衣锦昼游耳贞观七年为龚州道行军总管时峝獠冦乱士贵督兵征讨冒矢石先登所至悉平诸冦解散南土遂宁太宗劳之曰甞闻以忠报国者不顾于身于公见之累迁左领军大将军李峤字巨山赵州赞皇人早孤事母以孝闻二十举进士累迁监察御史时邕巖二州首领反叛发兵讨击高宗命峤往监军事峤乃宣朝㫖特赦其罪亲入獠峝以招谕之叛者尽降遂罢兵而还唐临字本徳京兆长安人为侍御史持节按交州刺史李道彦等伸理寃系三千余人累迁大理卿宋庆礼洛州永年人武后时充岭南採访使时崖振等州首领更相侵掠民苦兵前使人至辄惧炎瘴莫敢往庆礼躬至其境询问风俗示以祸福首领皆释仇相亲州境以安罢戍卒五千人裴懐古夀州夀春人武后圣厯中始安贼欧阳倩拥徒数万剽陷州县授懐古桂州都督招慰讨撃使未踰岭飞书招诱示以祸福贼徒迎降自陈为吏人侵逼乃举兵耳懐古知其诚乃轻骑赴之左右曰夷獠难亲未可信也懐古曰我仗忠信可上通于神明况人乎身至壁抚谕倩等大喜悉归所掠出降诸峝酋长素翻覆者亦来欵附岭外悉定裴伷先绛州闻喜人宰相炎从子武后时炎坐诬死伷先流岭南中宗复位求炎后授伷先太子詹事丞迁都督桂州开元中复迁广州都督政务清简百姓爱之王晙沧州景城人景龙末为桂州都督桂州旧有屯兵常仰饷衡永晙至筑罗郛奏罢屯兵又堰江水开屯田数千顷以息转漕百姓赖之寻上疏请归郷拜墓州人诣阙请留乃下敕曰彼州往縁冦盗户口凋残委任失材乃令至此卿处事强济逺迩宁静筑城务农利益已广隐招绥辑复业者多宜须政成安此黎庶百姓又有表请不须来也晙在桂又踰朞年州人刻石以颂其徳后累官尚书朔方节度开元中卒谥忠烈李尚隠京兆万年人开元十三年以河南尹出为桂州都督寻迁广州都督仍充五府经畧使性刚亮与人披心示诚人多徳之及去任有懐金以赠者尚隠不受曰吾自性分不可改易非为慎四知也歴官太子賔客卒谥曰贞李朝隠字光国京兆三原人开元二十一年以御史大夫出为岭南採访处置使在官轸恤民隠屡有建议公直亷洁舆论称之张九龄字子夀曲江人自洪州刺史徙桂州兼岭南按察选补使有才鉴不事苛察巡按之外惟文史自娱后为中书令天下称曲江公而不名焉卢奂滑州灵昌人少修整为吏有清白称天寳初以兵部侍郎出为南海太守兼五府经畧使清节自持贪吏敛迹中使市舶亦不敢干法边俗咸安敬超先天寳间为昭州刺史有善政甞凿井得泉郡人感其徳即名为敬公井以志不忘宇文审京兆万年人擢进士第累迁大理评事杨国忠颛政杀岭南流人以中使传口敕行刑议者嫉其酷乃以审为岭南监法处置等使全活甚衆元结字次山瀼州人干元初为道州刺史时岭南诸州冦盗未靖结请免百姓所负租税及租庸使和市杂物营舍给田流亡归者万余进容管经略使身谕蛮豪绥定八州民乐其教立石颂徳宗仲字羲仲南阳人安史之乱仲以战功迁游击将军广徳初广州市舶使宦官吕太一作乱诏以杨慎微为岭南节度使而以仲为节度判官㕘其军与江西观察使李勉共讨之犄角相援者三年仲濳军间道克复广南始通贡献以功授大理少卿李晓庭大厯初任藤州刺史时蛮酋梁崇牵据容州晓庭与经畧使王翃进讨克复容州民赖以安杜佑字君卿以工部郎中为容管经略使绥懐兵民盗贼不犯多恵政又迁岭南节度使为开大衢疏析廛闬以息火灾召拜尚书右丞李勉字元卿郑王元懿曽孙也大厯四年拜岭南节度使时番禺贼帅冯崇道桂州叛将朱济时负险为乱前后累岁陷十余州勉至遣将李观与容州刺史王翃并力进讨悉斩之五岭平勉性亷洁蕃舶歳至禁絶贿索居官久器用车服一无増饰及代归舟至石门悉搜家人所匿犀珍诸物投江中部人请立石颂徳代宗许之进工部尚书封汧国公卒谥贞简王翃字宏肱晋阳人大厯中拜容管经略使初安禄山乱徴发岭南兵𨽻南阳鲁炅炅败衆奔溃谿峝夷獠乗间作乱夷酋梁崇牵自号平南都统与别帅覃问合又与西原贼张侯夏永攻陷城邑据容州前经畧使陈仁琇元结长孙全绪等皆侨治藤梧翃至曰吾容州刺史安可寄理他邑乃出私财募士有功者许署吏于是人自奋不数月斩贼帅欧阳珪因驰至广州请节度使李勉出兵併力勉不许曰容陷贼久獠方强今速攻祗自败耳翃曰大夫即不出师请檄州县扬言以兵为助冀借声势成万一功勉然之翃乃移书义州刺史陈仁瓘藤州刺史李晓庭约皆进讨引兵三千与贼鏖战日数遇勉檄止之辄匿不发战愈力卒破贼擒崇牵悉复容州地又表置顺州以定余乱翃凡百余战生擒首领七十余人覃问遁去又遣将李寔等分讨西原平郁林等诸州累兼御史中丞招讨处置使㑹哥舒晃反杀节度使吕崇贲岭南复乱翃命李寔悉师赴广州覃问复乗虚来袭翃设伏击之生擒问岭表平代宗遣使慰劳加金紫光禄大夫路嗣恭字懿范京兆三原人累官江西观察使大厯八年岭南牙将哥舒晃杀节度使吕崇贲五岭大扰诏加嗣恭岭南节度使嗣恭募勇敢士八千人以流人孟瑶敬冕为才擢任之使瑶督大军当其冲冕率轻骑由间道出不意遂斩晃及支党万余聚为京观俚峝魁宿为恶者皆族诛之五岭平拜检校兵部尚书子恕字体仁哥舒晃之平恕功居多伊慎兖州人路嗣恭之讨哥舒晃以慎为先锋直逼贼垒疾战破之斩首三千级由是复始兴之地复与诸将追斩晃于泔溪函首献阙下嗣恭上其功授连州长史李昌巙大厯间以御史中丞出为桂州刺史兼桂管观察御史讨平西原贼潘长安刻平蛮颂于镇南山下甞修舜祠立虞山碑建学宫大兴絃诵戴叔伦字㓜公润州人累官抚州刺史恵民化俗诏书褒美贞元初迁容管经畧使绥来蛮俗威名甚着其治政清明仁恕多方略故所至称最代还卒于道李复字初阳淮安王神通孙歴饶苏二州刺史贞元初迁容州刺史充本管招讨使先是西原乱吏获反者没为奴婢长役之复至使访亲戚一皆原纵在容三年人頼以安转岭南节度使㑹安南经畧使髙正平张应相次卒其佐李元度胡懐义等阻兵胁州县肆为奸赃复诱懐义杖死流李元度南裔肃然所在称治徴拜宗正卿韦丹字文明万年人歴殿中侍御史元和初为容州刺史教民耕织禁游隋兴学校民贫自鬻者赎归之禁吏不得掠为𨽻始城州周十三里开屯田二十四所仁化大行后迁江南西道观察使筑隄捍江十二里为窦以疏涨凡为陂塘五百九十八所以资灌溉有吏盗仓粮三千斛召而让之期以一月还得免吏及期无敢违㑹解官卒后宣宗读元和实録见丹治行卓然与宰相语周墀对曰韦丹有大功徳被八州没四十年民思之不忘乃诏观察使上丹功状勒于碑韩佽字相之京兆长安人性清简元和初由殿中侍御史累迁桂管观察使所部二十余州自㕘军至县令无虑三百员由吏部补者什一他皆观察使商才补职佽下车悉来谒一吏持籍请补缺员佽下教曰居官治吾不夺其不奉法无望縦舍缺者须按籍取可任者任之㑹春服使至乡有豪猾厚贿使者求为县令使为之请佽许之使去坐以挠法笞其背自是豪右畏戢时诏置五管监兵尽一境赋不足充费佽处以俭约遂为定制妖贼封盈以术乱州中佽擒灭之桂境晏然后卒于官马总字㑹元扶风人元和中以䖍州刺史迁安南都护亷清不挠用儒术教其俗政事嘉美獠夷安之建二铜柱于汉故处刻宣唐徳以继伏波之迹徙桂管经略观察使入为刑部侍郎李渤字濬之元和初以山人召起右拾遗奋发敢言后出为桂管观察使桂有灵渠肇自史禄马援继复疏之后为江水溃毁渠遂廞浅每转饷役数十户济一艘渤酾浚旧道鄣泄有宜舟楫灌溉咸利焉又为奏请设常平民便之踰年以病归柳宗元字子厚河东人元和十年由永州司马移为柳州刺史时刘禹钖得播州宗元曰播非人所居禹钖有老母在若不偕行便为母子永诀欲以栁易播㑹裴度亦为禹钖请乃改连州栁州土俗以男女质钱过期则没为奴婢宗元设方计悉赎归之尤贫者令佣书视直足相当还其质已没者出已钱助赎江岭间为进士者走数千里从宗元游经指授者为文辞皆有法元和十四年卒于官子㓜观察使裴行立营护其丧妻子得还徐申字维降京兆人由景州刺史节度副使迁邕管经略使邕自黄峝蛮乱经略使路恕韦悦连击破之境内粗安然间有叛服申至黄峝纳质供赋不敢桀骜时黄氏侬氏韦氏周氏并为首领而侬黄最强盛申厚抚之三部二十九州蛮皆定踰年进岭南节度使前使死吏盗印署府职百余员惧事泄谋作乱申杀之诖悮一不问后卒于官谥曰平崔方实元和十年为容州兵马使破蛮贼黄探平其党与献俘以闻宪宗嘉之孔戣字君严冀州人登进士第元和十二年岭南节度使崔咏卒当置帅帝谓裴度曰甞论罢蚶菜者谁欤今安在是可往为朕求之度以戣对即拜岭南节度使既至免属州逋负缗米及黄金税倍属刺史俸约不得为贪暴禁掠人为奴婢士之斥南不能归及有罪之后百余族才可用用之贫者存恤婚嫁之除蕃舶宴饷禁絶仆𨽻无所求索先是贞元中黄峝诸蛮叛久不平容桂二管利虏掠幸有功请合兵讨之戣固言不可帝不听而士卒多被瘴毒死桂管裴行立容管杨旻皆无功忧死独戣不邀一旦功交广晏然大治穆宗立召为吏部侍郎桂仲武元和中为唐州刺史十四年安南酋杨清杀都护李象古初象古贪縦人心不附又恶清之强自驩州召为牙将㑹黄峝贼叛诏象古发兵讨之象古命清率兵三千赴焉清与其子智烈及所亲杜士交回戈夜袭安南杀象古及妻子朝廷命仲武为都护至清不纳仲武使人谕其豪酋来归者七千余人乃收其城斩清及其子智贞籍其家智烈与士交败保于长州之凿溪寻降李邰延唐人时刘蕡对䇿切直为时宰所抑邰与裴休杜牧等登第邰曰刘蕡下第我辈登科能无厚颜因上疏乞回所授以旌蕡直不报为贺州刺史贺人爱之萧倣贞褊公瑀之后太和元年登进士第自集贤学士拜岭南节度使南方珍贿丛伙不以入门家人病取藁梅于公㕑以和剂倣知趣市还之李宪洮州临潭人西平忠武王晟子也太和初由江西观察使迁岭南节度使宪勲伐家子有吏治才政绩暴着性明恕善律令详正大狱活无罪者数百人崔珙博陵人有威重精吏治累官泗州刺史由太府卿为岭南节度使文宗访治抚后先珙对精亮有理识帝为嗟赏甫至镇帝以徐州军骄数犯法非珙不可乃改武宁节度使卢钧字子和范阳人太和九年由华州刺史擢岭南节度使海道商舶始至旧帅争先往贱售其珍钧一不取蕃獠与土人错居相婚嫁占田宅吏或挠之相诱为乱钧下令蕃土不得通婚禁占田宅阖部肃壹无敢犯贞元后衣冠得罪流放岭表者因而物故其子姓穷弱不能自还则为营棺槥还葬有疾若丧则经纪医药殡敛孤儿弱女为之婚嫁廪助凡数百家又除采金税南方服其徳不严而化迁户部侍郎王式宰相播子也由晋州刺史迁安南都护式有才略至交阯市艻木为栅周十二里浚壕缭栅外植刺竹寇不能攻后蛮兵入掠锦田步式遣人开谕之一夕引去安南都校罗行恭久専府政式至黜于边徼初忠武戍卒以黄冒首号黄头军天下锐卒也交阯数有变惧式威不自安譁曰黄头军将渡海袭我矣相率夜围城请都护北归我须此城御黄头军式方食或劝出避之式曰吾足一动则城溃矣徐被甲引左右乗城责之叛者走翼日尽捕斩之有杜守澄者据谿峝不可制式离间其亲党守澄走死初容管灾歉停贡赋式始上输占城真腊咸慕义入献㑹宁国剧贼裘甫作乱徴式讨之代去韦宙江西观察丹子也宣宗时以循吏子擢侍御史出为永州刺史州负岭寡聚蓄宙始筑常平收谷羡余以赈乏俚俗婚㑹丧葬条约使如礼民遂化歴迁岭南节度使南诏陷交阯宙抚兵积备招徕流移岭表种落莫不信悦以干理闻加检校尚书左仆射郑从谠字正求郑州荥阳人咸通中累官宣武节度使以善最闻改岭南东道节度先是林邑蛮内侵召天下兵进援㑹龎勋乱不可遣而镇兵寡弱从谠募土豪署其酋右职为约束使相捍御交广晏然僖宗立召为刑部尚书鱼孟威咸通中自黔南移镇桂州时李渤所浚水道尽废孟威大为经理功成而民不扰又有李仁者为邕州司马以郁水横溢为害乃引渠分流用洩水势民赖奠安郑畋字台文荥阳人为翰林学士知制诰宰相刘瞻以諌忤懿宗赐罢畋草制书多褒言韦保衡等论其附下㒺上贬梧州刺史初交广邕南兵嵗运岭北五道米往饷之舟多覆败及畋为中书平章事奏请以岭南盐铁委之广州节度使韦荷嵗煮海取盐直四十万缗市䖍吉米以赡安南而罢荆湖等漕役军食遂饶郑愚番禺人咸通初为桂管观察使亷察吏弊阖境肃然时岭南西道节度使蔡京苛惨淫刑为邕州军士所逐诏愚代之疮痏嗷嗷拊循不暇㑹南诏入冦安南都护蔡袭告急敕发荆南湖南两道兵二千桂管义征子弟兵三千受愚节度而岭南东道又奏蛮兵必向邕州宜先保护未可驰赴敕愚分兵备御时诸道兵竟不进而袭又求益兵愚支扞半载邕州得保无虞朝廷复督责之愚自以弗胜将畧请解还乃诏义武节度使康承训代之承训上言愚在镇善守状朝廷始知愚功召为礼部侍郎薛坚石干符中桂管观察使李瓒失政坚石为支使屡规正之瓒不能従被逐坚石摄留务移牒邻道禁遏乱兵一方以安辛谠兰州金城人干符中为岭南西道节度使自宣宗以来南诏冦边中国为之虚耗至是其君骠信遣使来请和谠奏以为诸道兵戍邕州歳久馈饷疲敝请许其和使羸瘵息肩诏许之谠先后遣使至南诏相继道卒复慰谕摄巡官徐云䖍往云䖍至善阐见骠信谕之曰顺祖考孝也事大国义也息战征仁也审名分礼也四者皆令徳也可不勉乎骠信从之待云䖍甚厚留十七日而还自是蛮不为冦谠既和南诏以管内侬峝黄峝素结南诏复招抚其酋侬金勒等与之通欢持牛酒音乐赉之并遗其母衣服母贤者诮让其子金勒感悟始罢兵邕遂成乐土谢肇广明元年为容管经畧使讨平叛卒上状诏答云朕以容南寄重隆恩遂行果能治彼兇妖全活黎庶布威令于一方息蛮氛于千里周元静为桂管经畧使唐末所在兵起元静约部内守令将校广农辑兵四境信服安州防御使家晟与指挥使刘士政等驰袭桂诡夺其军元静率兵以战不胜死之部衆咸就死无弃去者龎巨昭僖宗时为容管观察留后㑹黄巢冦岭南巨昭与高州刺史刘昌鲁率羣蛮据险以拒之巢衆不敢入境朝廷嘉其功干宁四年置宁逺军于容州旋以巨昭为节度使以昌鲁为髙州防御使刘隠据岭南二州不从隐遣其弟䶮攻之皆不克昌鲁自度终非隠敌乃自归于楚楚王马殷遣横州刺史姚彦章将兵迎之巨昭亦归楚宋潘美字仲询大名人少倜傥有大志初事周世宗以功迁西上阁门副使先是太祖遇美素厚及即位以功歴进潭州防御使时岭南刘鋹数冦桂阳江华美击走之谿峝蛮獠自唐以来不时侵略颇为民患美穷其巢穴多所杀获余加慰抚夷落遂定开寳三年征岭南以美为行营诸军都部署朗州团练使尹崇珂副之进克富川鋹遣将率衆万余来援遇战大破之遂克贺州十月又下昭桂连三州西江诸州以次降进次韶州韶广之北门也贼衆十余万聚焉美挥兵进乘之韶州遂拔斩获数万计鋹穷蹙四年二月遣其臣王珪诣军门求通好又遣其左仆射萧漼中舍人卓惟休奉表乞降美因谕以上意以为彼能战则与之战不能战则劝之守不能守则谕之降不能降则死不能死则亡非此五者他不得受美即令殿直冉彦衮部送漼等赴阙鋹复遣其弟保兴率衆拒战美即率厉士卒倍道趋栅头距广州百二十里鋹兵十五万依山谷坚壁以待美因筑垒休士与诸将计曰彼编竹木为栅若攻之以火彼必溃乱因以锐师夹攻之万全策也遂分遣丁夫数千人人持二炬间道造其栅及夜万炬俱发㑹天大风火势甚炽鋹衆惊扰来犯美挥兵急击之鋹衆大败斩数万计长驱至广州鋹尽焚其府库遂克之擒鋹送京师露布以闻即日命美与尹崇珂同知广州兼市舶使五月拜山南东道节度兼岭南道转运使土豪周思琼聚衆负海为乱美讨平之岭表遂安后赠中书令谥武恵乐继能全州刺史权知桂州从潘美下昭桂二州有功尹崇珂秦州天水人累迁殿前都指挥使干徳中征岭表以从珂为行营马歩军副都署克广西擒刘鋹即日诏与潘美同知广州兼市舶转运等使録功迁保信军节度未几南汉开府乐范容州都指挥使邓存忠韶州贼帅周思琼春恩道都指挥使麦汉琼等据五州之地以叛崇珂讨之太祖遣中使李神佑督战数月尽平其党还治所六年卒赠侍中遣中使䕶其丧归葬洛阳王明字如晦成安人太祖开寳三年大举南征以明为随军转运使供亿不缺贺州未下明与主帅计曰当急攻之恐援兵至则我师胜负未可知诸将颇犹豫明乃督丁夫数千堙其濠堑直抵城门城中惧遂下范旻字贵参知邕州兼水陆转运使俗好淫祀轻医药重鬼神旻下令禁之割俸市药以给病者愈者千计后刻方书于石邓存忠刼土人二万衆攻州城七十余日旻屡出战矢集于胸犹激励将卒殊死战贼乃少却坚壁固守援兵至而围解赐玺书奖之所着有邕管记三卷侯仁寳汾州平遥人父益封齐国公仁寳以䕃迁太子中允为赵普妺婿卢多逊与普有隙普罢相即以仁寳知邕州州之右江生毒药树宣化县人常採货之仁寳以闻诏尽伐去九年不代太平兴国中上书陈取交州之䇿太宗大喜令驰驿召归多逊遽奏曰若召仁寳其谋必泄蛮夷増备未易取也不如授仁寳飞輓之任且经度之别遣偏将发荆湖士卒一二万人长驱而往势必万全帝以为然遂以仁寳为交州水陆计度转运使前军发遇贼锋甚盛援兵不继遇害死江中太宗闻之甚悼惜特赠工部侍郎録其子延龄延世并为斋郎王继勲开寳间従王师伐南汉继勲为贺州道马步军都监有武勇在军阵以铁鞭铁槊鐡挝自随军中目为王三铁云杨居政开寳中知宾州始创州治建城卫民设䇿御冦民赖保障前守䝉延永为贼所害居政抚其二子创田宅以居其惇厚如此后延永之孙世济其美居政有力焉许仲宣字希粲青州人开寳中为广西转运使㑹征交州值炎瘴士卒死者十二三大将孙全兴等失律仲宣因奏罢其兵不待报即以兵分屯诸州开库赏赐草檄谕交州交州送欵内附遣使修贡仲宣复上书待罪太宗嘉之初仲宣之遣兵也人或难之仲宣曰若待报将积尸横野矣诛一族活万夫吾何恨哉栁开字仲涂大名人开寳六年举进士雍熙中为崇仪使知宁逺军徙全州全西延峝有粟氏聚族五百余人常钞刼民口粮畜开为作衣带巾㡌选牙吏勇辩者得三辈使入谕之曰尔能归我即有厚赏给田为屋处之不然发兵深入灭尔类矣粟氏惧留二吏为质率其酋四人与一吏偕来开厚其犒赐吏民争以鼔吹饮之居数日遣还如期擕老㓜悉至开即安其居业作时鑑一篇刻石戒之遣其酋入朝授本州上佐赐开钱三十万淳化初移知桂州初开在全州甞于城北得泉石之胜筑室山椒率士人讲读其间邦人名其山曰栁山以志遗爱云边珝字待价华州郑人太宗即位充广南西路转运使初至桂州㑹张颂卒藁𦵏城外仆人分匿其家财珝召官吏悉追取之部送其柩归潍州又属郡守与护军有忿隙者但奏令易地不致之罪衅太平兴国五年代归拜右諌议大夫魏廷式字君宪大名人以吏部员外郎知桂州所至以严明称洪湛字惟清昇州上元人累官右拾遗端拱初伏阙上书请立许王元禧为储贰太宗怒黜知容州容有戍卒谋窃发者湛侦得其实亟斩之容赖以安迁比部员外郎姚坦淳化初知浔州卓有异政盗息民安陈尧叟字唐夫阆州人累迁工部员外郎广南西路转运使岭南风俗病者祷神不服药尧叟有集验方刻石桂州驿又以地气蒸暑为植树凿井每二三十里置亭舍具饮器人免暍死㑹加恩黎桓为交州国信使初将命者必获赠遗数千缗桓责赋敛于民不堪其苦尧叟知之遂奏召桓子授以朝命而却其私觌又捕诸亡命来奔者归桓桓感恩亦捕海贼为谢先是嵗调雷化髙藤容白诸州兵使辇军粮给琼州其兵不习水利率多沈溺咸苦之海北岸有递角塲正与琼对伺风便一日可达尧叟因规度移四州民租米输于塲地令琼州遣蜑兵具舟自取人以为便咸平初诏诸路课民种桑枣尧叟上言其略以五岭之俗田多山石地少桑蚕惟麻苎之利所种与桑柘殊易又国家军须所急布帛为先因先时劝谕部民杼柚滋广嵗以盐钱折变收市充溢至三十余万匹请自今许以所种麻苎顷畆折桑枣之数依例为课于公私交济诏从之寻代还未几㑹抚水蛮酋䝉令国杀使臣扰动命尧叟为广南东西两路安抚使事平迁兵部后至右仆射卒谥文忠郎简字叔亷杭州临安人进士及第真宗时特改秘书省着作郎知分宜县徙知藤州惟以宣上徳救民患为意兴学养士一变其俗恭辅咸平中判龚州敦尚恺悌民孚政肃有循吏风胡则字子正永康人果敢有才真宗时为广西转运使按宜州重辟十九人为辨活者九人宋师卨咸平初罗蛮率衆内冦据土堡寨师卨领兵戡定不踰月而俘馘无遗类以功辟知宜山县再迁知宜州四境安堵陈执中南昌人咸平中出知梧州不鄙薄其民陶以岂弟上复古要道三篇真宗异而召之后为平章事曹利用字用之赵州宁晋人累宫忠州刺史景徳四年知宜州刘永规驭下残酷军校陈进乗衆怨杀永规叛陷栁城县围象州岭南骚动上以利用晓方畧尽心于事授利用为广南安抚使利用辟监涔阳酒税孙继邺与俱南遇贼武仙贼持健镖䝉采盾衣甲坚利锋镝不能入利用使士持巨斧破盾遂败贼引兵趋象州复破之大乌岭斩陈进抚安其党岭南平以功迁引进使官至尚书左仆射兼侍中武宁军节度使曹克明字尧卿雅州人景徳中蛮冦邕州改供备库副使知邕州左右江蛮峝二十六克明召其酋长谕以恩信是嵗承天节相率来集克明慰拊出衣服遗之感泣而去独如洪峝恃险不至克明谕两江防遏使黄衆盈引兵攻之斩其首领陆木前枭于市宜州澄海军校陈进叛时郁江暴涨州城崩摧克明率丁夫伐木为连舫维之水涯状如郛郭又多张旗帜浮巨栰陈兵其上为守御备募谿峝兵三千而黄衆盈亦济兵千五百将趣象州㑹安抚使曹利用约克明㑹兵行次贵州遇贼大败之斩首四百余级贼平代还㑹抚水蛮叛徙宜融昭桂栁象邕钦亷白十州都巡检使兼安抚使既至蛮酋进药一器曰谿峝药药箭中人以是解之可不死克明曰何以试之曰请试以鸡犬克明曰当试以人乃取药箭刺酋股而饮以药即死羣蛮惭惧而去是年冬安抚都监王文庆马玉出天河砦东克明与中人杨守珍出桂岭西磴道危絶林木深阻蛮多伏弩以待玉所向力战屡败蛮军是时朝廷意在招附数诏谕克明克明乃至抚水州与知州林承贵等约盟而还未几知桂州兼管勾谿峝公事始置谿峝司代还知滁州徙鼎州㑹交阯李公藴冦邕州以文思使复知邕州既至遣人入交阯谕以利害公藴拜表谢罪迁西上合门使歴知登舒邵三州周辅成道州人真宗时歴官贺州桂岭令有恵政明嘉靖间提学佥事黄佐谓公实生濓溪启宋道学之源以徳以功宜入祀典而郡乗有阙甚非所以旌名宦崇道本也桂岭虽废贺志不泯特表章之广西通志卷六十四广西通志钦定四库全书广西通志卷六十五名宦宋程珦河南开封人仁宗时以珦为黄陂尉徙知龚州时宜獠区希范既诛乡人忽传其神降言当为我南海立祠于是迎其神以往至龚珦使诘之对曰比过浔浔守以为妖投江中逆流而上守惧乃更致礼珦使复投之顺流去其妄乃息郡故有畅巖珦与颢颐讲学其中熙宁法行守令奉命恐后珦独抗议指其未便使者李元瑜怒即移病归魏瓘字用之歙州人歴官提㸃广南西路刑狱邕州獠户縁逋负没妇女为佣者一千余人悉奏还其家迁转运使刘鋹时计口以税虽舟居亦不免至是始除之减栁州无名役四百人所至恵洽迁太常少卿孙抗江南黟县人仁宗时知浔州改作州学文庙召吏民子弟之秀者亲为讲说学者日益衆习俗为之变后迁广西路转运使侬智髙叛抗转饷无缺又以余力督守吏治城堑修器械属州多完萧定基字守一吉水人累官侍御史宜州蛮为冦以定基为安抚使定基驰至问所以反故遣兵万余守要害戒诸将无妄击蛮遂遁仁宗曰边臣好生事定基乃能如是召还除淮淛荆湖制置发运副使苏绅字仪甫晋江人安化蛮䝉光月率衆冦宜州败官军杀钤辖张懐志等六人绅上言以为可以缓图不可以速取请命转运使备数年兵食为持久计伺便即图深入不越一年必就殄灭从之遣冯伸已守桂州经制之蛮遂平冯伸巳字齐贤始官桂州兵马都监俞献可荐知宜州天圣中改桂宜融栁象沿边兵马都监复知宜州代还道改知邕州未几改知桂州兼广西钤辖道江陵㑹安化蛮犯边官军不利仁宗遣中人趣伸已讨之伸已日夜疾驰至宜州缮器甲募丁壮转粮饷由三路以进伸已临军单骑出阵语酋豪曰朝廷抚汝甚厚汝乃自取灭亡耶今我奉天子命来汝听吾言则生不则无噍类矣衆仰泣罗拜明日蛮渠弃兵械率衆降军门初部卒以覆将畏匿伸已曰纪律不明主将也战士何罪请于朝贷其死以劳迁西上合门使知宜州乐善蛮冦武阳伸已遣谕祸福蛮大悦悉还所掠又莫世堪负险强黠抄掠边户为疆埸患伸已设伏擒捕皆置于法迁果州团练使梅挚景祐间知昭州文章政事绰然有声时官广南者多惮岚瘴不愿往挚作五瘴说镌于石谓仕者宜先除其身瘴而勿病于土瘴则逆气不干虽荒逺无害以示劝焉张守约字希参濮州人欧阳修荐其有智略知边事权知融州峝将吴侬恃险为边患捕诛之寻诣阙条陈地方利害皆见纳桑怿雍丘人勇力过人有谋畧宜州蛮叛杀海上巡检官军不能制因命怿讨平之还授合门祗候怿让其赏于已上者或讥以好名叹曰士当自信其心尔若欲避名则善皆不可为矣辞益坚不许寳元初迁西头供奉官广西驻泊都监后徙泾原讨元昊死之梁适字仲贤东平人康定中知梧州岭地南汉时民间折税已重转运使以调不足复欲折之适为奏免民赖以甦皇祐中为枢宻副使侬智髙入冦移嫚书求邕桂节度帝将受其降适曰若尔岭外非朝廷有矣乃遣狄青讨之贼平帝曰若非适言南方安危未可知也赵抃衢州人庆厯中为宜州别驾爱民如子尤加意士类暇则集诸生于香山寺讲学有卒误杀人法当死方系狱病疽未溃抃使医疗之得不死寻㑹赦免其爱人之周类此陶弼字商翁永州人庆厯中从杨畋讨湖南猺大破之以功授阳朔主簿侬智髙犯南海畋为安抚使辟㕘军谋㑹蒋偕战死余衆散亡恐被诛多降贼弼数与之遇亟矫畋命揭榜道上谕之归许以不死凡得千五百人调阳朔令课民植木官道旁俾行者夏秋无暑暍之苦他邑悉效之知宾容钦三州换崇仪副使迁为使知邕州邕经侬冦井隧荡然人不乐其生弼绥辑恵养至忘其勤诸峝献土物求内附弼降意抚纳谢其贽皆感悦无犯边者邕地卑下夏大雨弥月弼亟窒垠江三门谕兵民即髙避害俄而水大至弼先身版臿预为土囊千余水从窦入随塞之城虽不壊而人皆之食则为发廪以赈于内方舟以馌于外旬有五日水乃退公私一无所失弼久于邕请便郡徙鼎州郭逵南征复使知邕州民再罹祸乱散匿山谷弼率百骑深入左江峝民知其至扶老擕㓜以归㑹交人纳欵逵欲班师恐为所袭乃夜起军由是骑步相蹈借乱行贼隔江隂伺觇知弼殿弗敢追弼申令帐下毋动迟明结队徐行逵赖以善还建所得广源峝为顺州桄榔为县进弼西上合门使留知顺州交人袭取桄榔扬声欲图州独难弼素得人心以是终弼在不敢犯加东上合门使未拜而卒弼乐士好施俸禄悉以与人家至贫不恤也既死妻在乡里僦屋以居卢革字仲新徳清人庆厯中知龚州蛮入冦桂管骚动革经画军须先事而集移书安抚使杜杞请治诸郡城及易长吏之不才者又言岭外小郡合四五不当中州一大县无城池甲兵之备将为贼困宜度逺近并省之后侬智髙来九郡相继不守皆如革虑杜杞字伟长无钖人累迁尚书虞部贠外郎知横州时安化蛮冦边杀知宜州王世宁杞出兵讨平之上言横为邕钦亷三郡咽喉地势险阻可屯兵为援内制广源外控交阯愿择文臣识权变练达岭外事者以为牧守使经制边事㑹区希范诱白崖山蛮䝉赶反袭破环州带溪普义镇宁砦岭外骚然擢杞为广南西路转运按察安抚使行次真州先以书谕蛮听其自新次宜州蛮无至者杞令州校出狱囚脱其械使入峝说贼不听乃勒兵攻破白崖黄坭九居山砦及玉峝焚毁积聚斩首百余级复环州贼散走希范走荔波峝杞遣使诱之赶求降杞诈许而饮以曼陀罗酒伏兵发尽杀之后三日又获希范醢之御史梅挚劾杞杀降失信诏书戒谕迁两浙转运使萧固字干臣新喻人庆厯间官广西都巡检提举兵甲谿峝事值区希范作乱后初经兵燹固因其故俗治以寛大广西遂安未几迁广西计度转运使时侬智髙诱聚亡命窥伺边境固深忧之乃上言请以一官抚之使抗交阯且可以纾患枢宻以智髙故属交阯纳之恐开边衅不从㑹智高果反复归责于固左迁知吉州居顷之复以直昭文馆知桂州时侬宗尚拥衆故地固招降之边境以宁孔宗旦鲁人为邕州司户㕘军侬智髙未反时宗旦度智髙必反以书告知州陈珙珙不听后智高破横州即载其亲往桂州曰吾有官守不得去无为俱死也既而州破被执宗旦骂贼不屈遂被害事闻赠太子中允孙沔字元规会稽人中进士第知秦州时侬智高反沔入见帝以秦事勉之对曰秦州不足烦圣虑陛下当以岭南为忧明日闻蒋偕死帝谕执政曰南事诚如沔所料即以沔为广南广西路安抚使沔请益发骑兵且増选偏禆求武库精甲㕘知政事梁适折之曰毋张皇沔曰前日惟亡备故至此今指期灭贼非可以徼倖胜乃欲示镇静耶居二日促行才与兵七百沔忧贼度岭而北乃檄湖南北曰大兵且至其缮治营垒多具宴犒贼疑不敢北侵会遣狄青为宣抚使沔与青㑹青与智高遇战归仁铺智髙败走青还沔留治后事迁给事中及还帝问劳解玉带赐之狄青字汉臣西河人善骑射歴官至权枢宻副使皇祐中广源州蛮侬智髙反陷邕州又破沿江九州围广州岭外骚动杨畋等师久无功又命孙沔余靖为安抚使讨贼仁宗犹以为忧青上表请行自言愿浔蕃落骑数百益以禁兵羁贼首致阙下帝壮而许之遂除宣徽南院使宣抚荆湖南北路经制广南盗贼事时智髙还据邕州青合孙沔余靖兵次賔州先是蒋偕张忠皆轻敌败死军声大沮青戒诸将毋妄与贼鬬听吾所为广西钤辖陈曙乗青未至辄以步卒八千犯贼溃于崑崙关殿直袁用等皆遁青㑹诸将堂上揖曙起并召用等三十人按以败亡状驱出军门斩之沔靖相顾眙诸将股栗已而顿甲令军中休十日觇者还以为军未即进青明日乃整军骑一昼夜絶崑崙闗出归仁舖为阵贼既失险悉出逆战前锋孙节搏贼死山下贼气锐甚青执白旗麾骑兵纵左右翼出贼不意大败之其党黄师宓侬建中智中及伪官属死者五十七人生擒贼五百余人智髙夜縦火烧城遁去迟明青按兵入城其为贼所俘胁者悉慰遣之敛尸筑京观于城北隅时贼尸有衣金龙衣者衆谓智髙已死欲以上闻青曰安知非诈耶宁失智髙不敢诬朝廷以贪功也初青之至邕也㑹瘴雾昏塞或谓贼毒水上流士饮者多死青殊忧之一夕有泉涌砦下汲之甘衆遂以济始交阯愿出兵助讨智高余靖言其可信诏许之青既至檄余靖无通使假兵即上奏曰假兵于外以除内冦非我利也以一智髙而横蹂二广力不能讨乃假兵蛮夷蛮夷贪得忘义因而启乱何以御之请罢交阯助兵从之贼平人服其有智略后卒谥武襄余靖字安道曲江人举进士累迁卫尉卿知䖍州丁父忧去侬智髙反邕州乘胜掠九郡围广州乃就丧次起靖知潭州改桂州诏以广南西路委靖经制智高西走邕州靖䇿其必结援交阯而胁诸峝以自固乃奏乞许交阯李徳政㑹兵击贼于邕州又募侬黄诸姓酋长皆縻以职使不与智髙合既而朝廷遣狄青孙沔将兵共讨贼青却交阯援兵不用贼平就迁靖给事中及诸将班师独留靖广西遣人入特磨道擒智高母子弟三人生致阙下嘉祐五年交阯蛮申绍泰冦邕州杀五巡检时靖徙知青州诏复以靖安抚广西至则召交阯用事臣费嘉祐诘问之嘉祐至对以近边种落相侵误犯官军愿悉推治还所掠及械罪人以自赎靖许之遣嘉祐归遂定后卒谥曰襄杨文广太原人狄青南征时为广西钤辖知邕州抚驭有方士卒乐为效死时以名将称刘几字伯夀洛阳人侬智高犯岭南几上书愿自效以为广东西捉杀使疾驰至长沙见狄青曰贼若退守巢穴瘴毒方兴须止以俟再举若恃胜求战成擒易耳贼悉衆来大战于归仁舖前锋孙节死几以右军搏鬬自辰至巳胜负未决几言于青出劲骑五千张左右翼𢷬其中坚贼骇溃进皇城使张玉字寳臣保定人从狄青征侬智高抵归仁舖与贼战官军小却玉率右突骑横贯之贼大溃以功迁昭州防御使周沆字子贞益都人侬智髙乱定仁宗命安抚广西沆宣布天子徳泽遍行郡县邕民避冦弃业吏用常法满半载则听人革佃沆曰是岂与凶年诡征役者同科奏伸其期佃乃不革朱夀隆字仲山诸城人提㸃广西刑狱狄青讨贼欲杀禆将不用命者数人夀隆极论罪不当死青感其言而止智髙平所在修营城障亷知贵州虐用其人夀隆驰诣州械送狱奏黜之老稚妇女遭乱流转不能自还者檄州县给资送之还旧制溪蛮侵暴羁縻州虽杀人无得讐报夀隆请听相偿蛮始畏戢王罕字师言成都华阳人为广东转运使侬智高入冦见罕严备不敢犯后谪监信州酒税安抚使孙沔言罕有功复以为西路转运使时智高已遁侬宗旦尚据险聚衆邕守萧注谋击之罕唿宗旦子日新谓曰汝父内为交阯所仇外为边将希赏之饵非计也汝归报择利而为之于是父子俱降罕所涖号清敏然寛雅有局度士民莫不爱戴之李忠辅字道举零陵人皇祐初以恩格授官摄迁江令有治绩桂林北出兴安有灵渠汉唐歴修之至是复有隳壊隄防罅漏漕舟歳梗帅司以属忠辅乃大完筑尽复其故迹溉田甚多调桂州司户㕘军迁知阳朔县大兵南出邑当大道使者旁午羽檄纷驰忠辅一无所扰而供亿悉办未几引疾归姚嗣宗皇祐初歴守浔州龚州平狱讼定礼仪百姓顺则有循声张立任广西都监皇祐中侬贼陷十二郡据邕州驱立歼焉立临刑大骂不为屈张拱为广西都监侬贼围邕州拱自賔州引兵来援既入而城陷拱骂不屈死踰月得其尸如生孙节开封人少𨽻军籍以才勇补右侍禁狄青讨智髙辟𨽻麾下至归仁驿节为前锋直前搏战贼锐甚节鏖山下俄中鎗而殁特赠忠武军节度使留后和斌字胜之濮州鄄城人狄青南征使部骑兵为前锋青驻宾州十日以怠冦既乃倍道兼行斌以兵疲于险利在速战即日度闗鏖贼归仁舖孙节死斌引骑血战绕出贼后遂败之擢文思副使权广西钤辖累嵗徙泾原安南入冦复徙广西累迁皇城使昭州刺史抚水蛮罗世念犯宜州守将战死斌乘暑昼夜趣兵至懐逺寨因示弱骄之蛮果大至斌走诱至平坂列八阵以待之分骑翼其旁自被甲出为衆士先殊死战蛮大败世念率酋党内附遂以荥州团练使知宜州斌老将能以恩信得边人心岭南珍寳一无所畜边吏欲希功造事皆惮不敢发或巧为谋报启衅亦必折其姦谋故所至无事士大夫称之张日新安仁人皇祐间为广西邕州都监侬智髙陷邕日新力战不支被执不屈死之吕璹字吉甫晋江人通判宜州时侬智髙入冦转运使檄璹与兵㑹将二千人蹑贼后得首虏为多终光禄卿贾逵藁城人官至殿前班副使从狄青征侬智高战于归仁舖既陈青誓衆曰不待令而举者斩时左将孙节战死逵为右将军先锋私念所部兵数困易衂兵法先据髙者胜茍复待命而贼乗胜先登吾事去矣即日引军趋山既定贼至逵麾衆驰下仗剑大唿断贼为二贼首尾不相救遂溃逵诣青请罪青拊其背劳谢之搜邕州城青使逵入括公私遗坠固辞终殿前都指挥使谥武恪李师中字诚之楚丘人提㸃广西刑狱桂州灵渠故通漕嵗久石窒舟滞师中即焚石凿而通之邕管有马军五百马不耐暑多死师中谓地多险阻无所事骑奏罢之初邕州萧注宜州张师正谋启边衅注欲以所管蛮峝酋豪往讨交阯诏下师中议师中不可遂罢㑹蛮猺申绍泰入追亡者害巡检宋士尧注又张皇为奏仁宗为之旰食师中言无足忧因劾注邀功生事于是谪注泰州安置师中摄帅事交阯耀兵于边声言将入冦师中草六榜揭境上披露其情贼不敢动即日贡方物绍泰惧委巢穴遁侬智高子宗旦保火峝前将规讨以幸赏遂固守师中檄谕祸福立率其族以地降边人化其徳多画像立祠以祀陆诜字介夫余杭人嘉祐中知桂州奏言邕去桂十八驿往时经畧使未甞行饬武备臣愿一往使羣蛮知省大将号令因以声震南交诏可时交人浸骄诜至部其使者黎顺宗来偃蹇如故态诜绌其礼召问折谕导以所当为慑伏而去诜遂至邕州集左右江四十五峝酋诣麾下阅简壮丁五万补置将吏铸印给之军声益张交人滋益恭遣使入贡召为天章阁待制王世行字祖道开封人治平元年知全州事初任全州都巡检使㑹侬智髙入冦率民调兵以扼贼冲民不失业安抚使呉中复等交荐诏从其请世行至治庙兴学表孝子庐尽革供亿鱼苗斑竹之累期月间郡大治及殁民庙祀于城西磐石之侧黄庭坚有记刘䝉字资深宜黄人治平初举进士累官岭南西道提㸃刑狱清洁不可干以私刘芑字资中䝉弟举进士辟广西经干屡挫蛮冦迁知恵州事清节如其兄虽为郡守间絶粮死之日家无十金之储姚道源治平间知郁林州三载未甞决大辟苗时中字子居宿州人熙宁中交人犯边擢广西转运副使师次富良江久不进时中曰师无进讨意贼必从间道来乗我不备冀万一之胜因宻备之既而果从上流来战败始纳欵徙梓州㑹兴师讨蛮乞弟时中以攅运功迁两阶后进直龙图阁知桂州苏缄字宣甫晋江人举进士累迁秘书丞知英州以御侬智髙功换供备库副使熙宁四年交阯谋入冦以缄为皇城使知邕州缄即以书抵知桂州沈起及代者刘彝皆不听八年蛮遂入冦陷钦亷破邕四砦缄闻其至设方略拒守选勇士拿舟逆战斩蛮酋二邕既受围缄昼夜行劳士卒发神臂弓射贼所殪甚衆贼为云梯又为攻濠洞䝉以华布缄悉焚之蛮计穷将引去而知外援不至或教贼囊土傅城顷刻髙数丈蚁附而登城遂陷缄犹领伤卒驰骑战愈厉而力不敌乃曰吾义不死贼手亟还州治杀其家三十六人藏于坎縦火自焚蛮至求尸皆不得屠郡民五万余人隤三州城以填江初邕被围既困缄愤沈起刘彝致冦又不救患欲上疏论之属道梗不通乃榜其罪于市冀朝廷得闻焉神宗闻缄死嗟悼赠奉国军节度使谥曰忠勇起与彝皆坐谪官后交人谋冦桂州行数舍其衆见大兵从北来唿曰苏皇城领兵来报怨惧而引归邕人为缄立祠元祐中赐额懐忠张颉字仲举鼎州桃源人第进士熙宁中为广西转运使㑹建广源为顺州将城之颉谓无益朝廷从其议后迁知桂州入觐帝首言卿乡者论顺州不可守信然时黎峝酋领陈被盖请出兵自効言者谓宜有以抚纳之毋令相诱为患命颉处其事颉使一介往唿之出补以牙校喜而去诏问何赏之薄对曰荒徼蛮蜑得是足矣㝷罢兵海外讫无事后徙知荆南至都门暴卒赵奎熙宁八年知白州为政有方爱民如子民不忍欺刘谊字宜翁长兴人元丰初提举广西常平上言广西一路户口二十万而民出役钱至十九万缗先用税银敷出税数不足又敷之田米田米不足复筭之身丁广西之丁既税以钱又筭以米是一身而输二税今即未能蠲除而又益以役钱甚可悯也请诏西监司提举司官吏月给计数约损两路丁米亦可以寛于是递减月给钱二千歳减役钱一千二百余缗又请罢买沈香减盐价四十余事上称其论事有陆贽之风㑹王安石锐意新法极谏不便坐黜归熊本字伯通鄱阳人元丰中宜州蛮扰边除龙图阁待制知桂州至则谕谿峝酋长戒边吏勿生事请选将练兵代戍益市马以足骑兵宜州遂无事民蔡寳扇龙蕃与峝户相仇杀欲引兵致讨以为功本质之色动缚而投之海蛮夷以为神转运判官许彦先议通湖盐于广西计口授民度可得息三十万本言桂管民贫地瘠恐不堪命议遂寝萧注字巖夫江西新喻人磊落有大志喜言兵初摄广州番禺令时侬智髙围州数月势甚急注自围中出募海濵壮士得二千人乘上流因飓风起縦火焚贼舟破其衆城获全以功擢礼賔副使广南驻泊都监贼还据邕管余靖患其啸诱诸峝以属注注挺身入蛮中施结恩信狄青师次賔州召㑹诸将疑注倚贼声势为姦利欲遂诛注洎破贼青始闻注前功以知邕州智髙走大理国其母与二弟寓特磨道注帅师讨擒之又募死士使入大理取智髙至则已为其国所杀函首归献居邕数年隂以利㗖广源羣蛮宻缮甲兵乃上疏陈交阯可取状愿驰至京师面陈方略未报而甲峝申绍泰犯西平五将被害谏官论注不法致冦罢为荆南钤辖提㸃刑狱复责泰州安置㑹近臣有讼注广州功者起为右监门将军邠州都监熙宁时有言交人挫于占城衆不满万可取者遂以注知桂州入觐神宗问攻取之策注谓兵无常形国家与交今昔时势异宜言交人兵不满万者妄耳既至桂种酋来谒注延访山川曲折老㓜安否均得其驩心有献征南䇿者辄不听㑹沈起以平蛮自任帝使代注注归卒王竒汾州人元丰间为湖南都监徙广西宜州时蛮冦边竒领兵至天河县期旦日㑹战禆将费万夜以衆窃出河泥隘战没经畧使移书廹竒竒不能堪后数日蛮衆万人聚集竒轻出遂败麾下数百人劝䇿马逃去竒骂曰大丈夫当尽忠报国何走为战而死诏赠皇城使忠州防御使官其子六人赐金帛王次翁字庆曽济南人广西转运判官时剧贼马友等据长沙帅檄漕司预鸠粮刍三十万以备调发次翁曰兵未必发先扰民可乎吾以一路常平上供计之不啻二十万足矣已而贼不犯境张田字公载澶渊人知桂州异时蛮使朝贡者与方伯抗礼田独坐堂上使引入拜于庭而犒贿加腆土豪刘纪卢豹素为边患畏田不敢肆京师禁兵来戍不习风土往往病于瘴疠乃以兵法训峝丁而奏罢戍田为人忼直自喜临政以清苏轼甞称为古亷吏俞献卿字谏臣歙人为昭州军事推官㑹宜州陈进乱象州守不任事转运使檄献卿往佐之及至守议弃城献卿曰临难茍免可乎贼至当力战不胜有死而已奈何弃去初昭州积缗钱鉅万献卿尽用平籴至积谷数万及是大兵至赖以餽军袁抗字立之南昌人官桂州司法㕘军抚水蛮冦融州以抗权融州推官督兵粮与谋军事抗即杨梅石门两隘建水栅二据其冲贼不得入徐的字公准建州建安人累迁尚书员外郎擢广南西路提㸃刑狱安化蛮攻杀将吏所部卒畏诛欲谋叛的驰至宜州慰晓之曰尔曹亡惧能出讨贼犹可立功以自赎若朝叛则夕死非计也衆皆敛手听命奏复澄海忠敢军后皆获其用谢麟字应之瓯宁人由太常博士改西上合门副使诏使经制宜州獠降其种落四千八百人纳思广峝民一千四百室得铠甲二万褒赐甚渥元祐中知桂州融江有警麟以计平之戍兵从北来不习水土麟部土人使极南而北兵止屯近郡赖以全者甚衆卒于官徐勣字元功南陵人举进士选桂州教授王师讨交阯转运使檄勣从军饷路瘴险民当役者多避匿捕得千余人使者劝勣杖之勣曰是固有罪然皆饥羸病乏不足胜杖姑湼臂以戒亦可已使者怒欲并劾勣勣力争不变使者不能夺郭逵宿留不进勣谓副使赵卨曰师出淹时而主帅无讨贼意何由成功因具疏蛮人情状请断自上意既而逵卨果无功邓璧元祐中知贺州大兴庠序置田购书来学者甚衆谭必江西人元祐间为邕州推官摄郡事㑹交人复冦邕必辑兵抗御力战不克交人执之欲诱以利必坚不可夺自缢而死李亨伯字安正龙谿人绍圣二年知梧州兴学劝士卓有政声孙立节宁都人崇宁间为桂州节度判官时谢麟经制谿峝事宜州守王竒与蛮战死立节被㫖鞫吏士有罪者谢因收大小使臣十二人付立节欲尽斩之立节持不可谓于法不当尽戮因各互奏部议如立节言十二人皆得不死党光嗣字明逺河西人崇宁初守宜州安化酋䝉光有复啸聚为乱光嗣与统制黄忱等击败之以三州一镇户口六万一千来降黄忱遂于安化抚水蛮地置徳胜寨黄璘大观元年破南丹谿峝擒莫公佞公晟斩张林松朱恩等徽宗赐书劳奖萧磐字安国闽清人宣和间权知梧州军事课农桑兴学校百废具举暇则引诸儒饮射读法有古循吏风祖世英字颖仲蒲城人政和间进士由知南昌县通判容州部使者荐知州事卒于任官至二千石无一区之宅十金之产世称清白吏路彬字质夫晋阳人提㸃广西刑狱所至轻身辄先诣狱悉记所系名数随取到馆按问之枉者立释狱遂以清时上供布钱过重彬独抗章请减一路稍轻陈遘字伯亨其先自江宁徙永州初知辛县有治绩歴广西转运判官蔡京启蛮猺地建平从允三州遘言蛮人幸安静轻扰以兆衅不可京恶之以他事罢归梁顺孙字景枢髙要人为桂州监察判官监邕州横山田州诸峝金坑往时监官多所需索峝丁苦之叛服靡常为朝廷患顺孙抚诸峝以恩信不较其金诸蛮长听服民归者如市州人徳之称梁父母清湘张令建炎中侍御史马伸抚谕荆湖广南过州县必察民利病餽遗一无所受初至清湘所在民羣聚遮马首投状乞留其令询其善政皆曰不知其他但知张公到后未甞有吏下乡伸即以举牒付民使以遗令衆欢然乃去岳飞字鹏举汤隂人贼曹成拥衆十余万由江西歴湖湘据道贺二州命飞权知潭州兼权荆湖东路安抚都总管付金字牌黄旗招成成遁飞至茶陵奉诏招之成不从飞奏乞𠞰除许之飞入贺州境得成谍者缚之帐下飞出帐调兵食吏曰粮尽矣奈何飞佯曰姑反茶陵已而顾谍谬为失意状顿足而入隂令逸之谍归告成成大喜期翌日来追飞命蓐食濳趋遶岭未明已至太平塲破其砦麾兵掩击贼大溃成走据北藏岭上梧闗遣将迎战飞不阵而鼔士争奋夺二隘据之成又自桂岭置砦至北藏岭连控隘道亲以衆十余万守蓬头岭飞部才八千一鼓登岭破其衆成奔连州飞谓张宪等曰成败散去追而杀之则胁从者可悯縦之则复聚为盗今遣若等诛其酋而抚其衆慎勿妄杀累主上保民之仁于是宪自贺连徐庆自邵道王贵自郴桂招降时以盛夏行师瘴地抚循有方士无一人死疠者岭表平张暐郑州人建炎中知兴业县劳心抚字百废具兴邓孝亷字清臣曲江人建炎间倅邕摄郡事邕歳市马界上吏多侵盗马不时至孝亷尽革其弊嵗饥发廪赈之不足继以俸金全活甚衆徐梦莘字商老临江人绍兴间主管广西转运使司文字时朝廷议易二广盐法遣广西安抚司干官胡廷直与东西漕臣集议于境梦莘从行谓广西阻山正当仍官般法则害不及民广东诸郡并江或可容客贩未宜遽以二广概行议与廷直不合廷直竟以客贩变法得为转运使梦莘既知賔州犹以前议为梗法罢去不三年二广商贾毁业民苦无盐复从官般法后擢直秘阁梦莘从子天麟字仲祥官广西转运判官所至兴学明教有恵政髙登字彦先漳浦人宣和间为太学生与陈东等上书者再绍兴二年廷对无所顾忌有司恶其直授富川主簿提刑董莽闻其名檄谳六郡狱复命兼贺州学事学故有田舍时已归买马司登请复其旧守曰买马养士孰急登曰买马固急然礼义由学校出若遂废则士与堂下卒何异守不能夺卒归之摄狱事守欲脱杀人者曰隂徳可为登曰隂徳岂可有心为之杀人者而可幸免则死者寃何自伸满秩士民留不获相率餽钱五十万登辞不可置于学买书以谢士后上时议六篇秦桧恶其讥已授静江府古县令县豪民秦琥所为多不法登数其罪收治之琥忿而死古县为秦桧父旧治实生桧于此桂帅胡舜陟因讽登建祠欲以媚桧登对以治亡状不应立舜陟怒摭秦琥事诬登専杀诏逮狱按之㑹舜陟亦以事下狱死登得白已而摄归善令复怒桧桧坐以前事取㫖编管容州谪居授徒家事一不介意惟以朝廷行事为已忧戚临终所言皆天下大计后朱熹为守奏乞褒録诏赠承务郎何先觉绍兴中通判横州撰耕桑要备二卷李弥大字似矩吴县人绍兴六年知静江府奏广西边防利害甚悉上多采用之召为工部尚书沈晦字元用钱塘人绍兴间为广西经畧兼知静江府先是南丹蛮莫公晟以归附用为本路钤辖后遁去旁诱诸蛮嵗出为边患晦遣将罗綂往戍统至招抚诸蛮谕以恩信皆诣府请降晦犒赏之结誓而去自是公晟势孤不复犯边晦在郡歳买马三千匹继者皆不能及进徽猷阁直学士杜天举绍兴中知浔州以教民造士为事择师儒董之罢其不堪为师者请更置之吕愿中绍兴中官广西经畧安抚使先是朝廷用广南经畧安抚使刘彦适言以莫公晟知南丹州事未受命是嵗公晟始贡马率羣蛮来归帝谕辅臣曰得南丹非为广地但猺人不叛百姓安业为可喜耳愿中谕降诸蛮三十一种得州二十七县一百三十五砦峝合二百余及一镇三十二团皆为羁縻州县柴中行字与之余干人广西转运司辟为干官帅将荐之使其客甞中行中行正色辞拒摄昭州郡事蠲丁钱减苗解赈饥羸转运司委中行代行部由桂林属邑歴栁象賔入邕管问民疾苦先行而后闻捐盐息以恵逺民后累迁至秘阁修撰陈太和字徳容莆田人绍兴中知象州虚心听讼使各尽其情民大悦筑石桥以便往来涖政三年奏绩居最徐安国绍兴间知横州政以安民息盗为急人服其知体要范直方绍兴间知浔州政尚寛简邦人徳之陈宇莆田人绍兴二十二年以大理正知梧州歳旱手书救荒十余事行属县由是米商四集人得不饥留郡余六万斛建炎盗起増额且半宇累疏得仍旧流徙来归猺獞帖然范应铃字旂叟丰城人歴官知吉州归养亲读书泊如也起广西提㸃刑狱力辞踰年乃拜命既至多所平反丁钱蠧民力奏免之召为金部郎官张孝祥字安国歴阳人绍兴中廷试亲擢第一干道元年以集贤修撰知静江府广南西路经畧安抚使声绩日茂李浩字徳逺临川人干道六年以直寳文阁知静江府兼广西安抚浩至郡旧有灵渠通漕运及灌溉嵗久不治命疏而通之民赖其利邕管所𨽻安平州其酋恃险谋聚兵为边患浩遣单使谕以祸福且许其引赦自新即日叩头谢过焚撤水栅听约束前帅建议于南丹州置买马塲朝廷将从之浩力争其不可遂止又朝廷令市象于交阯浩复力争治广二年诏还浩天资质直立朝慨然以时事为己任言切时弊为郡尤洁已自广右归不载南海一物平生奉养如布衣时风采素髙人不敢干以私云范成大字致能吴郡人干道九年知静江府广西窘匮専借盐利漕臣尽取之于是属邑有増价抑配之弊诏复行抄盐漕司拘钞钱均给所部而钱不时至成大入境曰利害有大于此乎奏疏谓能裁抑漕司强取之数以寛郡县则科抑可禁上从之成大于理政之余时务记述所着有桂海虞衡志张栻字敬夫绵竹人淳熙二年知静江府经略安抚广南西路所部荒残多盗栻至简州兵汰冗补阙籍诸黥卒伉健者为効用日习月按申严保伍法谕谿峝渠豪弭怨睦邻毋相杀掠于是羣蛮帖服朝廷买马横山嵗久弊滋边民告病而马不时至栻究其利病六十余条奏革之诸蛮感悦孝宗闻栻治行诏特进秩直寳文阁呉猎字徳夫醴陵人干道中主浔州平南簿㑹张栻经畧广西檄摄静江府敎授刘焞代栻栻以猎荐辟本司准备差遣盗李接起陷容雷髙化贵郁林等州猎请赏劳诛罪焞于是録郁林功诛南流县尉郁林巡检人人惊厉争死鬬不踰时盗悉就擒尉宰相王淮甥也猎坐降官宁宗时起为广西转运判官累迁刑部侍郎苏洸字澄老泉州人歴通判賔州时张南轩栻为帅以亷吏荐除知雷州呉庸道州人登淳熙特科为容州陆川簿尉时李接反庸率衆捕御身亲六战殁于阵帅臣刘焞上其事赠承事郎䕃一子王光祖淳熙中知昭州有徳政及卒民立祠祀之施埤毗陵人淳熙中知郁林修建城池留心民务时李接虽除余党尚出没山谷埤亲行禁谕捕治逆党招宥胁从民赖以安林钦龄淳熙中知贵州有政绩部使者甞赠以诗有户长尽蠲民不病室家相庆酒频沽农桑课绩无遗恨循吏声名并两都之句韩璧字廷玉淳熙间以经略司主管机宜文字用张栻荐知宜州事清介恺悌修建学宫作兴士类先是养士之租嵗入仅五十斛璧増至二百斛且月拨公帑钱以助供给廖徳明字子晦南剑人初为浔州教授为学者讲明圣贤心学之要手植三柏于学浔士爱敬之如甘棠后累官知浔州有声公余延僚属及诸生亲为讲说逺近化之常语人曰徳明自始仕以至为郡惟用三代直道而行一语而已崔与之字正子广州人始授浔州司法㕘军常平仓久不葺天两壊米撤居廨瓦覆之郡守欲移兑常平之积坚不可守敬服更荐之调淮西提刑未几通判邕州守武人苛刻衣赐不时给诸卒大閧漕司檄与之摄守乃宻访其首事一人斩之阖郡以宁擢发遣賔州军事郡政清简寻特授广西提㸃刑狱徧歴所部秋毫无扰过州县辄停车裁决奖廉劾贪风采凛然岭海去天万里用刑惨酷贪吏厉民乃疏为十事申论而痛惩之广人刻诸石号岭南便民榜黄畴若字伯庸丰城人淳熙中以栁州教授调灵川令㑹万安军黎蛮窃发经略司选畴若条画招捕事宜畴若谓须追原始乱为区处之方再任岭外用举考改知庐陵县宦蹟所至弊根蠧穴剔除殆尽以治辨称应孟明字仲实永康人淳熙十六年广西谋帅帝以手笔赐孟明曰朕闻广西盐法利害相半卿到任自可详究事实进直秘阁知静江府兼广西经畧安抚初广西盐易官般为客钞为户无多折閲逃避遂抑配于民行之六年公私交病追逮禁锢民不聊生孟明条具驿奏除其弊诏从之李椿字夀翁永平人广西提㸃刑狱狱未竟者一以平决之释所疑数十百人奏罢昭州金坑禁仕者毋市南物召为吏部郎中论广西盐法孝宗是其说遂改法焉除枢宻院检校有小吏持南丹州土官表求自宜州市马者因签书张说以闻椿谓邕逺宜近故迁之岂无意今莫氏方横奈何导之以中国地理之近小吏妄作将启边衅说怒椿因求去上慰谕令安职詹体仁字元善浦城人知静江府开十县税钱二万四千蠲杂赋八千体仁少从朱熹学以存诚慎独为主甞言居官涖民之法尽心平心而已尽心则无愧平心则无偏世服其确论陈大纪字正之永嘉人嘉泰间知象州徙知横州秩满适妖贼侯广李监六作乱郁林桂州并为贼区大纪奉檄即行节制飞虎摧锋两军号令威严亲冐矢石与士卒同甘苦开诚谕贼散其党与擒其渠魁讫事仅五月以功转两官范克信字允诚丹阳人嘉定间官广西经畧安抚使措置买马事时蛮酋岑汝弼与黄璨争利因诱谿峝掠诸卖马者以故马不时至克信既驰书谕蛮出马而岑黄方搆兵克信驰往谕之乃各罢兵呉纯臣番禺人以崔与之荐除提㸃广西刑狱剖析无滞民有醉入仇家适仇之母死遂诬之狱成矣纯臣察其情释之一境以为神明林干嘉定中为邕州监官清正自持郡守敛金以媚时宰干不应后被诬罢去人甚惜之蒋南金字声道苏州人嘉定五年知容州兴学校立贡院在任三年一以教养为事未甞豫逸林岊字仲山福建人嘉定间守全州日偕诸生讲明道学勉敦实行在郡九年多恵政士民徳之赵崇宪字履常汝愚子嘉定八年知静江府广西经畧安抚使静江属邑地肥硗畧等而阳朔修仁荔浦之赋独倍自张栻奏减人犹以为病崇宪请再加蠲减诏递损有差罗蔓峝者仍嵗冦钞为暴实土民何向父子隂导之崇宪捐金缯付小校系以来寘之法因严民夷交通之禁先是部内郡邑有警辄移统府兵戍之在宜州者百人古县半之崇宪谓根本单虚非所以窒姦萌乃于其地各置兵如戍兵之数而敛戍者以归邕为边要害地自狄青平侬智髙所设扞防甚至嵗久浸弛而谿峝日强崇宪条上其议朝廷颇采其言然未及尽用也其弟崇模字履规亦知静江有政声李闳祖字守约光泽人官静江府临桂簿提刑方信孺漕使陈孔硕咸咨以台事暇日诣学与诸生讲解士习丕变辟古田改广西帅属勤慎明恕诸司论荐改秩未赴卒张垓绍定中知横州土瘠民贫家无余藏歳遇旱涝无假贷之处垓置米千石立为社仓民赖之姚希得字逢原潼州人以直寳谟阁广西转运判官兼权静江府寻授直徽猷阁知静江府主管广西经畧安抚司公事兼转运判官希得忠亮清俭好引善类广西官署以锦为㡩幕希得曰吾起书生安用此命以缯缬易之杨大异字同伯醴陵人提㸃广西刑狱兼漕庾二司所至姦吏屏息盗冦絶迹凡可以为民兴利除害者必秦行之建宣城书院祀张栻吕祖谦广海幅数千里道不拾遗报政称最方信孺字孚若莆田人从广西转运罢归复以提刑至政简刑清所至不扰宜州守张自明建龙谿书院信孺捐鹾钱二十四万助之又捐四十万买田给诸士于是宜士斌斌向风矣梁介三衢人端平元年摄守容州留心教事増置学田容人祀之张自明字诚子建昌人以宜州教授摄州事施政循良大兴教化新郡学字又以州用赢钱二十万作龙谿书院后授宜州知州董槐字廷植濠州定逺人淳祐六年知静江府权广西运判兼提㸃刑狱槐即日就道至邕州上守御七䇿邕州之地西通诸蛮夷南引交阯及符奴月乌流鳞之属数冦边槐与约无相侵推赤心遇之皆伏不敢动又与交阯约五事一无犯边二归我侵地三还掳掠生口四奉正朔五通贸易于是遣使来献方物大象南方悉定李曽伯字长孺河内人淳祐九年知静江府兼经畧安抚使元兵自滇入侵广右曽伯积谷练衆缮城浚隍为必不可犯之计援军至者礼遇其将甚备军不敢扰且乐为用元兵知不可攻北去曽伯遣军蹑其后败之黄沙又败之衡山湘桂以宁胡颖字叔献湘潭人自广东移节广右治踵李曽伯先后在镇拓凿最盛足称金汤黄鼐知邕州建学育才鼎新州治人咸徳之谭惟寅字子钦髙要人淳祐间知容州建思贤堂纪元次山等五贤善政傚其行事又于堂之东西作延老乐山二轩其说曰延老者于此问政也乐山者因容山以取义也有契于心以静为徳仁者之事也又甞论祭礼曰治道不在多端在于致敬而已举斯心无一毫人伪则鬼神情状天地万物之理毕见于以临政何所往而不当时人以为确论赵若诜字子振咸淳十年知容州叛贼杨先攻城若诜与战力屈死之邓得遇字达夫卭州人累官通判隆兴府监行在藏库出知昭州迁广西提㸃刑狱逾年摄经畧事兼知静江府徳祐元年长沙被兵得遇遣都统马骥马应麒赴援骥濳叛而还得遇斩之军事悉委之应麒未几马塈代阃议事不合二年移治苍梧静江破得遇朝服南望拜辞书幅纸云宋室忠臣邓氏孝子不忍偷生宁甘溺死彭咸故居乃吾潭府屈公子平乃吾伴侣优哉悠哉吾得其所遂投南流江而死刘子荐字贡伯安福人父梦骥知澧州没于王事子荐以父任为湘乡尉歴官知融州陛辞度宗慰之曰广郡凋瘵赖卿抚摩子荐对曰臣当推行徳化以安其民至官以亷静着闻主管仙都观广西经畧司檄为参议官徳祐二年十一月北兵至静江权经畧使马塈遣子荐提猺兵药弩手守城东门势不支时瀛国公已入燕子荐取笏书我头可断膝不可屈于上登城北望再拜取所衣袍瘗之语左右曰事急不可为吾惟以死守城陷死之马塈宕昌人也一家父子兄弟皆以忠勇为名将而塈与其兄堃特显咸淳中塈知钦州徙知邕州邕地接六诏安南旁通诸谿峝抚御少失宜往往召乱塈镇抚诸蛮及治闗隘皆有条理大理不敢越善阐安南不敢入永平诸峝皆上帐册边陲晏然未几以左武卫将军徴入朝已而宋亡塈因留静江总屯戍诸军䕶经略司印守城总管俞金及湘山僧宗勉招谕之皆为所杀元平章阿尔哈雅至广西为书反覆千余言许以广西大都督终不听乃进兵攻之塈发所部及诸峝兵守静江而自将三千人守严闗凿马坑断岭道元兵攻严闗不克乃以偏师入平乐过临桂夹攻塈塈兵败退保静江哈雅録所赐诏示塈塈焚之杀其使哈雅复数使人招降塈发弩射之攻三月塈夜不解甲前后百余战城中死伤相借讫无降意城东隅稍卑元军阳攻西门以精兵夜决水牐攻东门破其外城塈闭内城守又破之塈率死士巷战伤臂被执杀之㫁其首犹握拳奋起立踰时始仆黄文政淮人也戍于蜀军溃间道走静江马塈邀与同守城破文政被执大诟不屈元军断其舌以次劓刖之比死骂不絶声塈部将有娄钤辖者失其名静江破邕城即相继降娄独以二百五十人守月城不下阿尔哈雅笑曰是何足攻围之十余日娄从壁上唿曰吾属饥不能出降茍赐之食当聴命乃遗之牛数头米数斛一部将开门取归壁复闭元军乗髙视之兵皆分米炊未熟生脔牛啖立尽鸣角伐鼓诸将以为出战也甲以待娄乃命所部入拥一火炮然之声如雷霆震城城皆崩烟气涨天外兵多惊死者火熄入视之灰烬无余仇子真知庆逺府徳祐元年与淮东兵马钤辖阮克已各将兵入卫诏与张世杰张彦分道出击元军元史格字晋明宪宗授节度使至世祖时加定逺大将军从攻静江格伺隙攀堞蚁附而上拔之徇广西十四州皆下谕降谿峝诸夷五十州时宋陈宜中张世杰立益王昰于福州传檄岭海声言夏贵已复濒江州郡诸戍将恐江路既絶不可北归皆还静江行省议弃肇庆徳庆封川併兵戍梧州格执不可示敌以怯増兵备之剧贼苏仲据镇龙山称王刼掠于外耕植于内官军畏暑不敢深入横象賔贵四州皆被其害格筑堡于其界守以土兵令官军尽焚庐栅践其禾稼仲穷蹙遂降张础字可用通州人至元中础自浙西迁岭南广西道提刑按察使时广西宣慰使穆尔圗怙势横暴强夺民财莫敢问础至按其罪请论如法衆心乃安刘志行江西人元进士知藤州之镡津有善政民爱之多尔济河西人世仕濮州至元二十二年以宣武将军任横州总管府达噜噶齐食邑守土有修学之功刘国杰字国寳女真人以湖广左丞征广右贼至元间平懐集诸砦二十六年擒萧大獠于懐集破曽大獠于金林贼深入保险国杰凿山而入杀贼衆五千人次贺州兵士冐瘴皆疫国杰亲抚视之疗以医药多得不死永州盗李末子千七冦全州败官兵杀郡长官国杰追讨擒之上思州黄胜许恃其险逺与交阯冦边国杰身率士奋战贼不能敌走象山山近交阯皆深林不可入乃度其出入列栅围之徐伐山通道且战且进拔其砦胜许挺身走交阯擒其妻子杀之尽取贼巢地屯田募庆逺獞人耕之以为两江蔽障诏遣使即军中以玉带赐之乌克逊泽字润雨临潢人至元二十九年为广西两江道宣慰副使佥都元帅府事两江荒逺与百夷接不知礼法泽作司规三十有二章以渐为教其民至今遵守之又省廐置二十二所以纾民力嵗饥请蠲租发象州贺州官粟三千五百石以赈既发乃上其事邕管徼外蛮数为冦泽循行并得阨塞处布画逺迩募民伉健者四千六百余户置雷留那扶十屯列营堡以守之陂水垦田筑八堰以节潴洩得稻田若干畆嵗收谷为军储边民赖之臧梦解庆元人至元三十年为广西肃政亷访副使故事烟瘴之地行部者多不躬至而梦解咸遍歴焉遂按问賔州藤州两路达噜噶齐与凡贪官奸吏置于法者无虑八十余人又平反邕州黄震被诬赃罪及藤州唐氏妇被诬杀夫罪凡两寃狱梦解刚直㢘慎学有渊奥而敏于政事歴官所至以清能着甞自号鲁山士大夫称不以官而曰鲁山先生云朱国寳寳坻人至元间以管军万户镇梧州领安抚司事南宁谢有奎负固不服国寳开示信义有奎感悟以其属来归于是黎民降者三千户蛮峝降者三十所萧泰登字则平吉安路人至元三十一年使安南归为江西儒学提举佥岭南广西道亷访司事陈便宜二十五事栁州左道谋叛论死者二百人泰登録之而释不知情百三十七人他所辨雪亦无算凡黜贪谬又二百一十人进阶奉直大夫谢让字仲和颖昌人大徳间为湖广行省左右司郎中时广西两江岑雄黄胜许等屡相仇杀为边患让谓此曹苐可懐柔不宜力竞寛其法以羁縻之使不至跳梁可也若乃舍中国有用之民争炎荒不毛之地非长䇿也因书榜招谕以擕其党姬明成宗大徳七年知容州兴学校劝农桑为政多持大体州人思之周自强字刚善新喻人泰定间广西峝猺反自强往见猺酋说以祸福中其要害猺酋立为罢兵事闻超授广西两江道宣慰司都事累迁县尹有亷能声以亚中大夫江州路总管致仕吕思诚字仲实平定州人刚直敢言文宗时累官监察御史劾中书平章彻尔特穆尔变乱朝政章留中思诚因求去出佥广西亷访司事巡行郡县土官有于元帅者恃势鱼肉人恐事觉隂遣其子迓思诚于道思诚缚之悉发其隂私痛惩其罪一道震肃文魁字华甫衡阳人至顺三年知藤州兵革之余披荆棘立州治修城池兴学校抚民庶蛮冦出没而藤独无扰政化大行石亨祖字元卿真定人至正己丑全州路总管时獠入冦城邑民居靡有存者亨祖率郡人黄世荣筑城郭建学宫设立上下公署峝冦攻掠亲诣广西乞师民赖以安在任三年百废具兴民颂其德卒于官任珪至正间知横州路总管亷明公正人不敢干以私惟以恵民为务邦人懐思勒其徳于石余永至正间以湖广省宣使权知平乐先是学宫在考槃涧西燬于兵拓拔元善摄郡监覈学租捐俸募民新之永受规画程功之力居多陈本道至正间守贵州时峝贼围州城本道率兵出战身先士卒贼遂败去时称文武才邑人赖之立祠以祀祝蕃至正间浔州经歴一夕课子读书忽旋风灭烛户外若有人称黄氏来诉寃者比开户视四无人迹诘旦审狱果有黄姓者竟得寃状兄弟八人同坐止罪其一余皆释之冯思齐乐城人至正间知藤州律身亷洁驭下宽简民懐其徳花礼至正间知容州正风化建学校为民兴利卓有政声侯元采贵州吏目至正间署州事时城池頺废捐已资佣民筑濬一日峝贼出掠元采偕弟信卿帅兵逆战生擒贼八人斩获无算广西海北二司交章荐之额尔吉纳字尚文唐古氏人至正间授广西行中书省平章政事兼肃政亷访使时红巾扰攘贼入湖南岭表震动衆议建筑城池以扼险要遂捐俸于官贸易海盐积以嵗月息倍至万经制之费皆出于此四年而克终事民忘劳焉吉纳善结衆心一时骁将材士多归之故保有境土二十余年洪武元年总兵杨璟取广西吉纳坚壁不下后城破被执送京师不屈死之郡人感其恩立庙以祀陈瑜字仲庸雷州人吉纳辟为广西行中书省都事广西被围吉纳未甞归私第瑜事之甚谨城破以佩刀自刎有湘潭刘永钖与瑜同事率妻子溺于白龙池死又义兵千户曽尚宾者江西人吉纳嘉其义勇擢任之明兵围静江尚賔守西城及城陷身中数鎗犹力战不衰后衆寡不敌遂自焚其家死之广西通志卷六十五广西通志钦定四库全书广西通志卷六十六名宦明杨璟合肥人洪武元年率左丞周徳兴参政张彬将武昌诸军取广西克永州而征南将军廖永忠参政朱亮祖自广东取梧州定浔贵郁林以兵来㑹进攻靖江不下璟谓诸将曰彼所恃西壕水耳若决其隄岸破之必矣乃遣指挥丘广攻揷口关杀守隄兵因尽决壕水筑土隄五道傅城城中犹固守急攻二月克之执平章额尔吉纳先是张彬攻南闗为守城者所诟怒欲屠其城璟入立禁止之民乃安复移师徇郴州降其两江土官黄英岑伯颜等而永忠亦定南宁象州广西悉平封营阳侯卒赠芮国公谥武信廖永忠庐州巢县人洪武元年以征南将军平广东遂进征广西五月同副将军朱亮祖等兵至梧州元达噜噶齐拜珠降浔贵容郁等州县以次降师至南宁元上浪屯田千户宋真执其守将平章约尔珠参政诺海遣使诣降永忠悉收诸司印章命真守其城使副将军与杨璟合围静江克之元平章阿尔斯兰败于全州率其余将退保象州及永忠兵至元人势廹降广西平封徳庆侯周徳兴濠人洪武元年同杨璟讨广西攻永州元平章阿斯兰及周文贵自全州来援徳兴再击败之斩朱院判追奔至全州遂克之复进克武冈州分兵据险絶靖江声援广西以次平后复副邓愈为征南左将军分道出南宁平婪鳯安田诸州蛮克泗城州三年封江夏侯兰以权襄阳人洪武元年初平广西遣以权赍诏往谕两江谿峝广西卫镇抚彭宗万户刘惟善以兵䕶送将抵两江会来宾峝人潘宗富冦掠杨家寨以权谓奉诏逺来欲以安民可见贼不击聴其蹂横耶急督宗等击之宗富败走遂安辑其衆两江之民由是慑服朱亮祖六安人以参军佐廖永忠平广东师次梧州追元尚书布延特穆尔张翔于郁林死之浔贵诸州皆降亮祖以苍梧之师与平章杨璟合破靖江师旋封为永嘉侯左君弼庐州人洪武元年命为广西卫指挥佥事时左江上思州蛮贼黄英杰聚衆万余冦郁林知州赵天鑑同知王彬集民兵拒守半月广西海北等卫官军来援贼夜遁追至上思州境破之贼走还仍聚党不解事闻上命君弼为副总兵讨捕英杰与其弟英览逃之十万山七峝口君弼追及之英杰就死英览就俘余衆抚安之自是两江獞酋皆胆落胡海字海洋定逺人从平章杨璟征广西夜抵靖江与守兵战南门生得万户二人四鼔自北门八角亭先登功最多𠞰平左江上思蛮后累立战功封东川侯章复字彦复江西鄱阳人洪武元年湘粤平慎择守今以复同知全州全民不事农复编农圃通谕一卷凡地利可兴者分时月别品类若栽莳敛蓄及诸禳法疗方纎悉具述家给之兴学校重师儒再嵗值旱蝗徒跣诣覆釡山祷辄应民勒石颂功全故阙守六年即陞复为守先后得専理有成效尝树松亘百里以憇行人行者唿章公松寻改全为州移知保宁府李习淮安人洪武元年佥判全州寻陞同知与守章复协恭治郡兴利除弊始建驿舖以均力役与章同植松树人憇其䕃比于甘棠苏铨洪武初为栁州卫指挥佥事谋畧过人创公署整军实贼攻劫融县铨帅兵奋击贼败散后复聚衆剽掠铨设法擒之民赖以安蔡仙广西行中书省参知政事兼静江王相时诸蛮叛者相继殄灭仙为将十五年绥辑兵民每战辄奋勇独出敌皆披靡既还而金疮满体人视之不堪仙畧不为意卒赠安逺侯谥武襄丁玉洪武初任广西行中书省参政以仁惠为政军民悦服韩政甫陜西人洪武元年任阳朔县县当初建政甫亷洁自持爱民如子治邑事如家事百度修整尤加意造士选延师儒以训迪之时妖人谢保珠等谋不轨政甫密报上官随督兵追捕邑赖以宁马宥山东人洪武元年知茘浦时天下初定宥加意新附之衆经制立法以规久安创县治建儒学立城隍社稷置四乡八都十七里诸废备举张信河南人洪武二年丞平乐政务大体时当安辑之后属意拊循勤农桑兴学校六年以课最擢平乐守政尚寛平终始如一士民称之寻适洪武三年为殿中侍御史广西初平简台臣出任监司以适为广西按察使亷谨清恪风节凝峻狱讼剖决如流民无寃者刘镇浙江人洪武三年知岑溪先是民苦虐政流移者衆镇独尚寛大懐柔安辑教养兼施始作城池为保障岑民赖之胡寿昌字子祺江西吉水人洪武中迁广西按察司佥事屡平寃狱凡祠庙不载祀典者悉令毁撤闻元祐党人碑在融州山谷舁出碎之王佑字子启江西泰和人洪武三年官广西佥事时与胡寿昌同官按察使寻适尝咨两人政体寿昌曰刑新国用轻典宜静以莅之佑曰不然广右与诸蛮错壤习俗不驯不及此时明礼法示劝惩后将难制适从佑言广西称治赵天鑑洪武三年知郁林州清介自持爱民如子擢知太平府政绩益着吴良定逺人洪武五年广西蛮叛以良辅征南将军邓愈分道讨之数月尽平左右两江及五溪之地移兵入铜鼔五开收潭溪开太平殱清洞崖山之衆于铜闗铁寨古州八万蛮皆震慴内附粤西遂平卒赠江国公谥襄烈潘长寿长兴人洪武初由佥都御史出知浔州府为政寛平勤于抚字虽谿峝猺蛮亦皆感化赵惟清洪武七年知博白县以礼为教士知向学民乐生业盗贼屏息一时有中土风赵探夫苏州人洪武七年任岑溪主簿亷慎勤敏抚辑流离城务修举百姓思之赵文字梦得钱塘人洪武时举贤良七年知藤州亷以自持诚以待物政尚仁恕秩满去民言及辄有流涕者何源字幼澄吴江人洪武十年知梧州嵗饥僚属议请赈于上源曰若请而后赈民其死且徙矣乃捐俸以拯全活甚衆韩观字彦宾虹人初任桂林右卫指挥佥事洪武十九年栁州融县蛮叛与参政耿文彬讨平之累迁广西都指挥使二十二年富川蛮杀知县剽数城观进讨斩二百余人二十五年平宾州上林蛮二十七年全州灌阳诸猺叛㑹湖广兵斩千四百余人明年捕宜山诸县蛮擒二千八百余人斩伪王韦召及万户以下传首京师拜征南左副将军从都督杨文问罪龙州比至伏罪乃移兵征奉议蛮屡战破之𠞰都康向武髙劳上林蛮破更吾莲花大藤崃诸寨斩酋黄世铁并其支党畧尽讨思恩都亮蛮平之观得贼必处以极刑间纵一二告诸蛮诸蛮胆落由是境内得安二十九年召还成祖即位命佩征南将军印镇广西节制两广官军观至镇羣蛮皆叛帝遣员外郎李宗辅赍勅招之观乃大陈兵示将发状而遣使与宗辅俱桂林蛮复业者六千家惟思恩蛮未附而庆远栁浔诸蛮方杀掠吏民乃上章请讨复与指挥葛森等击杀理定诸县山贼擒其酋黄仲等五十余人斩以徇还所掠男女于民而抚辑其逃散者明年遣都指挥朱辉谕降宜山忻城诸山寨茘波猺震恐上书言愿为编户帝以属观抚之八十余峝皆附四年大发兵讨安南诏观画方畧转粟饷军观发太平以所部营坡垒关下治桥梁修道攒运间出兵游徼安南平命措置交阯縁途诸堡而栁浔诸蛮乗观出复叛五年兵抵栁州贼望风遁观请俟秋凉深入且请济师帝使发湖广广东贵州三都司兵又勅新城侯张辅以征南军协讨别遣将将三万人由他道进十月诸军皆集观令都指挥朱广方政以湖广兵攻庆远宜山忻城河池而自以贵州两广兵由栁州攻马平来宾迁江宾州上林罗城融县皆破之㑹兵象州分𠞰武宣东乡桂林桂平永福斩首万余级获其党黄南等万三千余人羣蛮复定㨗闻帝嘉劳之常仕昭洪武十五年知北流县以亷干称剔弊兴利民被其徳卒之日仅余一氊闻者嗟叹王清洪武初为容州同知冦盗蔓衍民不聊生清缮城隍立学校抚绥百姓劝课农桑民赖苏息陞本州知州李复原字陈善雩都人洪武中任平南主簿时兵荒之后民多流亡复原招还数百户度荒田教之垦迁县丞会猺冦猖獗居民失所复原奋而起曰食君之禄当恤君赤子选邑勇者为义夫长集民壮数十御㓂蛇冈跃马摧锋羣贼披靡后中药弩死人为之立祠载入祀典周三杰浔州卫指挥使镇守平南猺贼出掠奋不顾身𠞰御有功后中药矢亡与李复原同祀孔性善保昌人洪武间任马平县主簿上言谿峝猺獞恃险窃发杀掠吏民及官军讨捕率不能获兇顽自恣为患益深然此虽盗贼岂无良心昔者陈景文为知县猺獞皆应差役厥后长吏抚字乖方乃复反侧诚使守令得人示以恩信谕以祸福彼虽兇顽岂不革心向化为良民乎帝嘉纳其言陈琏字廷器东筦人洪武中桂林教授严立教条痛革旧习日属诸生进学修徳皆有成效武臣子弟习礼于学者琏随事诲诱咸知自检都督韩观亦审其行谊独礼重之沈忠洪武中知浔州府时猺贼出劫忠率土兵多方招抚民赖以安于海洪武中为栁州卫指挥佥事性气刚勇守大藤崃峝蛮聚衆攻劫海率兵奋厉出击贼溃散搜𠞰殆尽一方遂安张霖洪武中知马平县爱民如子有虎噬人霖告于城隍设槛以捕明日即获二虎峝贼为患都督韩观綂兵抚之贼据险不服曰若张知县来即投顺霖乃衣冠入峝贼皆感泣出降苏恭则乐昌人洪武中官广西左参政猺蛮故多反侧恭则寛恤柔服率从约束征南将军韩观性躁好杀恭则数谏止之全活甚衆齐逊洪武中知平南县为政严密吏胥不得肆其奸邑人畏而且爱李健洪武中知贵县政尚清简争讼自息学校农桑莫不兴举治行称最张礼兴化人洪武时任桂林右卫镇抚素性忠勇每愿以身报国值安南乱奉令提师征𠞰英锐为士卒先竟入重围力竭带伤回阵卒裹尸归𦵏䘏赠武徳将军余显宗辰溪人洪武二十二年以太学生知兴业县事值蝗旱与民同疾苦发粟赈贷多所存活严震直字子敏乌程人洪武中以工部尚书使安南还条奏利弊称旨寻命修广西兴安灵渠审度地势导湘漓二江浚渠五千余丈筑渼潭及龙母祠土堤五百余文又增髙中江石堤治陡闸三十有六凿去滩石之碍舟者漕运悉通复疏言广东旧运盐八十五万余引于广西召商中买今终年所运才十之一请分三十万八千余引贮广东别募商入粟广西乏粮卫所支盐广东鬻之江西南安贑州吉安临江四府便帝从之广盐行于江西自此始唐铎字振之虹县人洪武中遣铎招谕龙州赵宗寿先是郑国公常茂以罪责龙州安置㑹卒有告茂不死匿龙州帝召宗寿不即至帝怒命杨文綂大军讨之铎亷得其实言茂实病卒宗寿伏罪来朝乞罢兵乃命文移兵征奉议诸州叛蛮而以铎参议军事逾月斩贼首黄世铁破其莲花大藤崃等寨诸蛮平铎相度形势请设奉议卫及向武河池懐集武宣贺县等处守御千尸所镇以官军皆从之卒赠太子太傅谥敬安周慎字仲谨新喻人洪武中以会副业成均太祖一见竒其貌召拜御史陞佥都都督杨文讨龙州土官赵宗寿已伏罪而奉议等蛮梗化帝即命文移兵𠞰贼慎与督师斩其酋黄世铁平之奏立奉议南丹二卫王膴父得全椒人自滁州从髙皇帝屡立功洪武初授世袭敕命已从太傅徐达北征没阵膴袭鳯阳留守司右所百户歴军功授龙骧卫中所世袭副千户二十八年调广西从都督杨文征奉议南丹等处以劳绩迁南宁卫武縁守御千户所又从讨平青水蛮及庆逺贼永乐四年征安南马平忻城等处奋勇率为诸将先战功懋焉卒子瓛袭宋晟字景阳定逺人洪武二十八年拜征南右副将军讨广西帡幪诸寨擒斩七千余人明年总羽林八卫兵讨平五开龙里十三峝叶砥字道周上虞人洪武中授广西按察司佥事用法平恕狱无寃滞吏畏而民爱之尝兼绾三道印出按部至迁江会峝獠数出没为害势锐甚或请宜少避其锋砥曰我去县官吏必遁民何恃以安即命料丁壮立堡伍冦来併力御之冦亦卒不敢至萧用道字坦行泰和人建文初擢靖江府直史时靖江悼僖王好学得用道雅敬重之所言多见聴用永乐元年陞右长史从王之国桂林初至凡国中祭祀所需下有司备后凡祭祀府寮属皆劝王下有司备之用道曰初至仓猝不能自备可一行之不可以再祀神在诚况未请于朝而擅使民非制乃止蔡诚建文二年知郁林州嵗饥发仓以赈不俟报民赖以活后卒于官余存谅高要人永乐三年知容县绥流民抚猺獞时王师征交阯存谅率其部伍运粮民被其徳无逃亡者吕毅河南项城人沈深有勇畧累官都督佥事镇守广西永乐四年命同黄中以兵送安南王孙陈天平归国至鸡陵黎季犂伏兵杀天平毅等引兵还仍充鹰扬将军从大军进讨交阯平以功迁掌交阯都司事后贼简定复作乱深入陷阵死之方政全椒人永乐四年从张辅平交阯还与都指挥朱广移师广西㑹都督韩观讨平栁浔诸蛮斩获万计累功进右都督寻战死于麓川赠威逺伯谥忠毅龚鐩字子课南昌人永乐间官广西佥事性行耿介持法无少徇情或可原必反覆详谳㑹蛮酋煽乱亲率官军进讨生絷兇渠追还被掠男女数千口陈骏字仲良河源人永乐中官栁州知府时马平宜山冦起骏抵郡冦猝至围城人情汹汹骏从容榜投城下示以祸福许其自新冦乃状白其情而退骏躬歴各垒开诚谕之皆投戈去凡城池学校靡不修葺值歳饥野多流移骏倡属出赀计口赈之全活甚衆郑曦福建人永乐十年知永福县先时蛮贼烧燬县治曦重建之又筑土为城增修学校立堡建驿时当扰攘事无巨细悉殚心经画工集而民不知烦翟迪山东淄川人永乐间知庆逺以寛简得衆心在郡九年秩满之京士民率相随伏阙请还报如所请林兴祖字伯贞潮阳人永乐中举孝亷歴官广西右参议时朝廷议讨安南兴祖驰诣边境周视险易绘图以进且献所规画又请罪止叛逆禁将士俘获生口用慰来苏刘铭吉安人永乐间判梧州诚信亷明藤县有杀继母者狱久不决忽有蛇蜿蜒来庭下如有所诉刘曰非继母寃求伸耶蛇俯首去卒正其法萧嘉祐新㑹人永乐间知恭城推情与物民皆信服山谷猺氓片纸招之依期而至无有后者暇则集诸生讲学士风以振侯琎字廷玉泽州人永乐时广西诸土官争地有累年不决者朝廷以命琎琎至按图志考故实召诸父老咨访之开诚布公智力货赂不可移由是皆悦服王恺字时举蒲圻人仁宗时补广西佥事泗城土官卢氏与岑豹争爵田州蛮奴黄文佑强横逼主岑绍奔南宁一时獞猺骚起为乱乃遣征南将军山云御史韩纬陈汭同恺往抚恺至宣谕威徳土酋悉效顺宣徳九年征大藤崃襄翊有功正统四年转广东左参议唐复字永亨毘陵人宣徳初知平乐府勤恤民隠剔刷吏弊葺郡治建文庙尊经阁又于明伦堂后建书楼绘古勤学者于四壁以风诸生巡按御史何自学题曰昭文楼山云徐州人宣徳中命佩征蛮将军印充总兵官镇广西破栁庆蛮韦朝烈擒忻城蛮谭团讨平栁浔洛容平乐桂平宜山思恩诸蛮初云以广西兵少留贵州兵之来助者至是又言庆远郁林诸蛮非大创不服请济师乃发广东千五百人益云分兵捕浔栁思恩余冦复攻大藤崃破之云前后大战十余馘斩以万计夺还男女二千五百八十降贼酋领三百七十筑堡九城四舖舍五百余区谿峝猺獞桀猾者望风窜匿居民始复业所驻节处咨里老抚善良原诖误察诬枉人益感爱之英宗即位进右都督上言浔州与大藤崃诸山相错猺冦出没占耕旁近土田惟狼兵素勇为贼所畏若量拨田州诸府土兵分界耕守㫁贼出路不过数年贼必坐困报可后东南有急辄用狼兵自云始也云谋勇鸷发而端洁平恕不茍取不妄杀赏罸号令公严有制与士卒同甘苦往时镇帅初至土官率馈献帅一受之即为所持卒以败云至尽却鐀献严驭之土官皆服调发奉法畏罪无敢违者正綂三年卒赠懐远伯谥襄毅李本河南人宣徳七年知梧州秉正嫉邪不畏权势时中贵督贡方物多妄索辄挫辱守令本至中使不敢肆人服其丰裁周健钱塘人宣徳八年知全州勤慎有为任满民诣阙请留乃进奉直大夫还治少师杨东里赠诗有归到清湘三月暮郭南骑马看春耕之句万霁字季丙江西安福人宣徳进士知阳朔县令民垦土田艺麻粟春时具酒脯躬自劝劳又新学校选俊秀躬为训诲嫁娶𦵏祭各有品节民立祠祀之范信字子诚宣徳中以义勇前卫指挥随征蛮将军山云来镇广西调任驯象卫后陞都司屡平猺贼进秩都指挥使正綂己巳两广蛮冦猖獗信躬率精锐斩俘招徕威徳并施边境底宁陞左参将镇守浔州景泰甲戍征泷水猺亲斩首恶赵旺俘虏不可胜计后陞广东副总兵都宪王翺韩雍皆重之卒于官信多智畧有容人量尝对客饭中得蚯蚓恐庖人获罪辄掩之见者诘之答曰此物可治疾终不究衣食必以分士卒故能得人之死心所向克捷胡纲望江人宣徳间知兴业刚介端方恤民瘼崇礼教革弊除奸九年如一士民悦服萧銮字景和潮阳人宣徳中以御史出佥广西提学事躬率诸生先行后艺士风丕变歴官归囊无长物韬迹养素不履公府桂林生徒过潮者多抠衣禀教銮尊严自重有不合即庭让之李濬海康人正綂二年知怀集县时经蛮冦田野荒秽濬招集流亡民皆复业寻擢御史胡济字孟时南海人正綂三年佥事王恺以亷介荐知理定县招徕流民复调平南县界藤崃猺獞不时侵掠移窜者多济筑城卫之民始奠居及总兵韩观征𠞰藤崃大同鹏化二里民多就俘者济力为辩释蒙活者二千余人何自学字思学金谿人正綂三年官广西按察佥事于所分巡地大示威信猺獞畏服因得减征输之扰其编氓亦杂夷獠寡识道理每搆讼辄为诪张其词不可究诘动引百十人连歳不已自学至即审録所部系囚积年久滞之狱咸得伸理李龄字景龄潮阳人正綂中授宾州学正教士子敦本尚实言动不茍一时士风卓然归正直指使者荐其古道古心实学实诲陞国学正衡岳字世瞻西平人正綂四年以吏部尚书何文渊荐知桂林府亷慎恺悌始终如一胡智字宗愚㑹稽人正綂间官按察副使龙州与交阯思郎州连岁交兵争地智定以公议交人不敢复争民赖以安后陞左布政使杨禧云南太和人正綂间知庆逺清亷着声任满当去郡民复上章援迪故事请留因擢禧广西左参政仍领郡事陈观湖广人正统六年知梧州性寛宏崇尚文雅民有小过犯者多所轻贷豪强玩法奸吏舞文则痛惩之岁少有水旱即忧形于色黄润玉字孟清鄞县人正綂初以杨士竒荐擢广西佥事提督学政时冦起军兴有都指挥妄掠子女万余口润玉劾而归之副使李立入民死罪至数百人亦为辩释南丹卫处万山中瘴甚戍卒多死为奏徙平旷地寻以母忧归章聪字俊民金华人正綂间官按察使奏徙南丹卫于宾州奉议卫于贵县士卒免烟瘴苦议置巡司于浔梧栁庆要害之地民免团军之扰陞右布政使张昊海康人正綂中知平乐县爱民如子尝奏复军营侵地建堂宇学舍民立祠祀之栁溥安逺侯升之子出镇广西亷慎过寛于是猺獞相扇为乱初征大藤崃斩贼帅杨容拾等已讨栁州蛮破石门诸寨讨思恩蛮破擒韦万川等景泰初召还掌右府神机营再出镇广西禁军以溥有威惠乞留之不果累进太傅卒谥武肃栁世有战功于粤溥孙景嗣成化末镇两广讨破叛蛮景卒子文嗣正徳初镇两广平广西乐昌贼又与都御史林廷选平懐贺连山诸猺破其巢二百擒斩六千文卒子珣嗣复镇两广讨平断藤崃弩滩诸猺又与侍郎蔡经㑹兵讨定思恩九巡司加少保卒谥武襄钱奂字文焕鄞县人正綂间任广西参政㑹遣兵讨义宁蛮所司患运道艰阻奂谓彼中多谷辇银就籴于事两便主者用之卒得其利浔州蓝冦起奂请往谕冦随解散后为左布政使时军兴饷急奂调度有法饷足而人不扰奂子瓉亦按察副使苍梧有王姓狱歳久不决一夕梦妇人诉姪殴其夫死是时狱经多官无能辩之者瓉如梦讯决人称神明刘仁宅字广居华容人正綂中擢广西按察副使时岭贼蠭起栁庆路絶仁宅率先抚顺羣党乃平景泰二年守浔州都指挥黄竑杀其异母兄思明知府及其家七百人以灭口仁宅与参政曽翚往治之居月余尽得其迹竑乃使人持千金私仁宅与翚且约事定后其子可得府政则尽输府藏仁宅阳许之乃留翚于浔为约而去至南宁竑二子来迓仁宅伏甲士缚之翚亦诱执竑于浔以归论死竑穷蹙乃隂遣人上京师造姦谋请易皇太子以邀恩泽果得释罪且进位都督既益横隂使人捃摭他事中仁宅以报憾仁宅亦上疏自陈事下有司未报遂委政去天顺初竑死其子皆伏诛事得白雷复字景旸湖广宁逺人正綂中歴官广西副使藤县民胡赵成搆猺獞陷县城复与参将范信讨斩之成化间累迁右副都御史巡抚山西后卒于官张金陵字承翰吉水人正綂间授河南道监察御史风裁严峻劾都御史周铨不法左迁栁州雷塘驿丞时象州屡为猺獞侵扰民无宁居乃议起金陵署州事既至为立信设法揭榜抚谕猺獞解散民安生业景泰甲戌交章荐知太平府事而金陵已因母丧去官矣李棠字宗楷缙云人景泰间巡抚广西所部多冦以次讨平之整已率下令行政举方治黄竑狱而竑以易储擢都督棠谢病归不携岭表一物以清节显曽翚字时升江西泰和人景泰间由刑部郎中擢广西布政司参政广西租赋多逋征督苛急民不堪命戎伍逃亡而冒支粮饷如故翚乃稽诸逋籍谕令渐输核戎伍实数停其冐给由是边储稍充思明土知府黄既致仕子钧嗣浔州都指挥黄竑令其子灏袭杀钧父子灭其家以代而伪报他盗为乱钧仆愬于官巡抚李棠檄翚及副使刘仁宅往治之太平府与交阯邻永乐中运盐以饷征交之师及兵罢盐留太平者岁拨民丁看守民苦之翚具奏以盐折俸而罢遣守者民皆欢唿寻以忧解官翚操行亷谨所至有声及归里生计萧然人以为难周鑑字仲伦江西奉新人歴官四川长宁酆都知县正已爱人専务徳化景泰二年考最陞郁林知州州人闻其官蜀多惠政辄额手相庆及莅任教士养民一如治蜀时卒于官人甚惜之王増祐字永吉贵溪人景泰间官按察使论奏总兵田真赃罪寘于法土官黄竑夺嫡杀本支七人増祐以闻收竑系之狱竑度不可免潜结近侍以请易储合上意即命驰传赴阙擢佥都督増祐抚膺叹曰既不能诛此逆贼复可与同列于朝乎致政归王翺字九皋盐山人累官左都御史景泰三年浔梧猺乱命翺总督两广军务翺素有威望且建节督师乃一意推诚抚谕所至猺民率欵服参将范信有材畧因事革职奏复其官信卒以能将名歴官数年清风凛然民甚徳之卒赠太保谥忠肃马昻字景髙沧州人景泰四年以右都御史代王翺总督两广时蛮冦猖獗昻惩土酋之跋扈厉民者将校不职辄劾罢之两广以宁龚遂字文昌番禺人景泰四年擢栁州知府栁当广右极边遂悉心整理及考绩巡抚叶盛荐其熟知民情持身端谅陞授职俸仍领郡事田州土官岑镛请遂撰祠堂记遂为作文牖其天性之孝而却其贽赠镛大畏服后致仕归道遇劫启钥则簏中皆书籍也贼委之去潘文浩黄梅人景泰间任灌阳知县至诚恻怛薄敛省役有虎噬人为文祷于城隍越三日虎自伏庙门死岭獠奸㸃为民患横不可制乃以恩诱其党而术缚之遂降疆圉宁静郑观字允巽武进人由训导累官至广西按察司佥事分巡苍梧诸郡猺獞猖獗两奉命参賛副总悉𠞰平之朝廷两遣使赍金豸龙衣寳镪为赐景泰庚午入朝遂乞休吴惠字孟仁吴县人景泰间知桂林府时义宁峝蛮因武冈湘苖欲结连为乱三司议征将请于朝惠亟止之曰义宁吾属也请自往抚不听而征之未晚乃从十余人入峝告之曰吾若属父母欲来相活无他衆唯唯因反覆陈顺逆谕其魁杨文伯使相传晓毋聴叛苖诳诱文伯感泣留数日歴观屯堡形势遂归报三司释不问明年武冈州盗起宣言推义宁峝主为帅三司咸罪惠惠曰吾主抚蛮夷反覆吾任其咎复遣人至义宁义宁猺从山顶觇得太守使即延入具明武冈之诬武冈盗终不得义宁助因以不振义宁人徳惠如父母终惠任无敢有骚窃境土者尚书于谦劾总兵武毅推诿不任讨贼惠即上言毅功过相当黜似太甚谦怒劾惠惠畧无惧色但曰百闻不如一见司马虽贤髙坐署中安知驰驱瘴乡苦哉既得报贳不治在郡十年囹圄空虚草满公庭狱吏无事吏部考天下太守第一伍绘广东四㑹人景泰六年任茘浦令値残破之后民鲜室家绘至悉心拊循改迁城邑建文庙学舍民得安堵盗贼屏迹余用讷番禺人景泰六年知郁林州留心民瘼时大雨壅沙田皆斥卤居民流散者甚衆用讷具请准停征米五千余石民乃复业陞知浔州府进阶参政区昌新㑹人景泰间任岑溪典史清慎勤敏时猺冦猖獗地方残破昌诣浔南召土狼屯连永二乡耕守其土为邑保障民甚徳之吴让字克让南海人景泰进士知临桂县以清慎名天顺己夘陞庆逺知府所辖三州皆土官各餽白金三百两为贽悉却不受南丹知州莫必善倍前数力恳让让以句遗之曰贪泉酌爽吾何敢暮夜懐金岂不知寄语南丹贤太守原封回赠莫相疑居一月卒民泣慕之和勇初名托克托博啰和宁王阿噜台孙也阿噜台既为威喇特托欢所杀子鄂博察罕穷蹙款塞来归宣宗授以左都督卒勇袭指挥使天顺元年以两广多盗命充游击将军綂降夷千人出讨贼成化初赵辅韩雍征大藤崃贼诏勇以所部从征其冬贼大破辅还京余贼复叛勇亲捣贼巢絷贼魁诛其党与还被掠男女四千人以功封靖安伯卒谥武敏勇性亷谨在两广时诸将多营私渔利勇独无所取时论称之叶盛字与中崑山人天顺二年以佥都御史巡抚两广平徭役抑豪右风裁峻肃执法无所阿时两广流贼獞蛮纵恣仇杀所在猖獗守将多以不相綂摄师辄无功盛请于梧州帅府总镇征蛮两广各设副总兵及参将分守要害悉受节制遂檄都督颜彪等协力讨贼凡破贼砦八百所擒斩数百人疏请许盐商计盐入粟为边饷公私利之㑹朝士有言彪围大藤崃多杀降冒滥因以譛盛者取还改巡抚宣府成化中入为吏部左侍郎盛清修积学敦尚名检薄嗜好生平慕范仲淹志在君民不为身计有古大臣风卒谥文庄欧信世职金吾卫指挥使天顺初充广东参将㑹广西猺贼劫永安信领兵击败之巡抚叶盛荐信亷勇歴陞都督同知移镇广西浔梧猺冦复流剽英徳诸县信讨斩五百余人夺还生口成化元年韩雍督师征大藤崃信等綂诸军分五哨攻破之斩俘甚衆何楚英字邦佐歴官陜西道监察御史天顺初劾逆臣曹吉祥得罪下锦衣狱谪贵县主簿歴陞栁州知府捐俸修学城旧土垒易以石弭盗庇民郡人倚以为安秩满陞广西参政袁凯字舜举华亭人天顺间以按察佥事治兵浔梧凯善兵每督战辄疾驰为士卒先贼屯长洲村官兵遥望有惧色凯麾兵前贼惊引去属阻水还战诸兵奋击悉俘斩以归超迁按察使其在苍梧收上海人周昇孤儿长寿载之归及长妻以甥女里人莫不高其行谊叶正字梦吉髙要人居官亷介歴迁庆逺同知时蛮贼横暴守吏畏懦不发正毅然自任乃条郡中便宜事上督抚增括丁壮什伍其人立长目分领正日训练之谕以保卫乡井之意人咸奋厉峝酋韦父强者积年剧贼也数败官军时或跳梁城下正以计生擒之取还所掳子女产畜自是贼稍戢其徒党狃常胜益愤耻必甘心正屡出攻劫正御之杀伤相当卒以贼衆盛兵无救援子公荣死于旗山迟日正复与贼遇于栁青舖贼突出攅矢向之身被数创犹手杀贼与从子官庆民壮璩用和等三百人皆死之天顺六年都御史叶盛闻于朝制下赠参议守臣为立庙祀之陈俊字时英莆田人正綂十三年进士除户部主事歴郎中天顺五年两广用兵命俊督饷时州县残破帑蔵殚虚俊请弛盐商越境令引加米二斗军兴赖以无乏母丧不听归蛮平始还累官兵部尚书参賛机务加太子少保卒谥康懿周一清浙江临海人天顺间任庆逺知府政尚严明人莫敢欺时猺贼甚炽乃募壮士籍民兵协官军抚捕之贼渐却当道闻其才檄管庆远卫事以征藤崃功陞正二品寻以忧去韩雍字永熈长洲人正綂进士授御史天顺四年右佥都御史巡抚宣大进兵部右侍郎成化元年以事出为浙江参政㑹两广贼冦流剽议大发兵拜都督赵辅为总兵官以太监卢永陈瑄监其军兵部尚书王竑荐雍才气无双平贼非雍莫可乃授雍左佥都御史赞理军务雍驰至南京集诸将计方畧议者有谓贼在广东宜驱在广西宜困诸将犹豫欲请令游击将军和勇率番骑趋广东大军趋广西分兵扑灭雍曰贼已蔓延数千里而所至与战是自敝也今贼据大藤崃以修仁荔浦为羽翼若先收二县以孤贼势大军直捣其巢势无不克巢既倾余迎刃解耳舍此不图而分兵四出贼益奔突郡邑益残所谓救火而嘘之也遂倍道趋全州阳峝苗掠兴安击破之至桂林斩失机指挥李英等四人以徇乃率兵先破修仁茘浦亦定十月至浔州延问父老皆言崃天险不可攻宜以计困雍曰崃广六百余里安能困之兵分则力弱师老则财匮吾计决矣遂长驱至崃口令总兵官欧信等为五哨自象州武宣攻其北身与都督赵辅指挥白全等为八哨自桂平平南攻其南参将孙震等为二哨从水路入而别遣禆将分兵守诸隘口贼魁侯大狗等大惧先移其累重于桂州横石塘而立栅山南多置滚木礧石镖枪药弩拒官军十二月朔雍等督诸军水陆齐进拥团牌登山鏖战连破石门林峝沙田右营诸巢焚其室庐积聚贼皆奔溃伐木开道直抵横石塘及九层楼诸山贼复立栅数重凭髙以拒雍等诱贼发矢石度且尽躬督诸军縁木攀藤而上别遣壮士从间道直上山顶举礟贼不能支遂大败先后破贼三百二十四砦生擒贼首侯大狗及其党七百余人斩首三千余级崃有大藤如虹横亘两崖间雍斧断之改名断藤崃勒石纪功而还分兵击余党郁林阳江洛容博白次第皆定帝大喜赐敕嘉劳召辅等还迁雍左副都御史总督两广军务雍以两广地大事殷请东西各设巡抚帝可之命陈濓抚广东张鹏抚广西而雍専理军事寻以忧归明年两广盗复起佥事陶鲁言两广地势错互当如臂指相使不可离析近贼犯广西臣与广东三司议调兵匝月未决贼益无所惮乞仍命大臣总督便乃罢两巡抚而起复雍右都御史总督如故雍遣参将张寿游击冯昇分道讨忻州八砦蛮及诸山猺獞掠州县者皆摧破之蛮民素慑雍威冦盗寝息九年栁浔诸蛮复叛参将杨广等俘斩九百人方更进而贼破懐集兵部劾雍奏报不实广西镇守中官黄沁素憾雍而布政使何宜副使张斆皆衔雍素轻已共醖酿其罪竟致仕去雍洞达闿爽有雄畧善断动中事机每战尝躬亲矢石不目瞬尊严示威无少假借两地镇守宦官素骄恣亦惕息无敢肆故能令行禁止而谤议中起卒为中官齮龁两广人念雍功尤惜其去为立祠祀焉家居五年卒谥襄毅蔡䝉字时仲吴县人成化间知南宁府南宁华夷杂揉易养难教䝉治郡三年俗成如中邦宣化县民竞渡误死被逮入故杀律连七人䝉得情尽释之田州土知府岑浦骄悖不法与其族争袭弄兵相攻䝉自至其地以理晓谕皆感服释仇久之疏乞致仕𢎞治癸丑卒范镛字彦声丰城人成化间官按察副使浔梧郁林等处冦虐奉督师韩雍檄亲抵贼巢谕诸酋长以逆顺望风畏服有流贼猝至镛督官兵捕杀之巡至博罗陆川岑溪等县筑城卫民借以无警改分巡桂平道未几浔郁贼起总督朱英檄镛往讨贼闻镛再至惊惶请罪事平迁按察使向珍字子席湖广大冶人成化初知郁林州兴学校劝农桑浚濠堑筑栏垣禁贪暴民赖以安叶淇字本清淮安人成化初为广西按察司佥事时南丹土官侵掠州邑淇抚定栁城洛容以遏流贼蓄水通粟以济饥民贼据南宁奉敕督捕擒其首恶攻茘浦率兵𠞰之贼遂平龙韬曲江人成化间知容县阅险设备严督戍捕游剽以息邑自洪永间屡经兵变民病额输多鬻妻孥填沟壑者韬甚哀之率里老赴阙奏请下镇臣韩雍勘议檄栁州府同知金廷玺梧州府推官郑义履亩覈实得停征粮米五千六百七十余石比旧额蠲五之三自是民以不困征敛多复故业许潜诏安人成化中令平乐孳孳拊循时峝猺窃发征调烦苦潜躬诣诸峝谕以恩信峝猺为之敛戢民获息肩时有讼田数年不决馈金求直者潜怃然曰以某之门而犹有贿是行不信于民也闭阁自责者累日其人惶惧伏罪在任三年卒于官囊无留赀郡太守为经纪其丧刘信四川南溪人歴官广西参政有亷名獠人叛信讨之亲冒矢石死于阵吴中字时中乐平人成化间知梧州时韩襄毅初开府军需旁午处之裕然百废俱兴民不见扰吴伯璋福建闽县人成化庚寅任全州训导勤于教人见士之质美而可进者汲汲造就惟恐其不能成也性甘淡薄一毫非分不以干人一时藩臬皆礼重之修桂林府志及全州志取舍谨严秩满陞浙江乐清教谕孔镛字韶文长洲人知广东连山县叶盛征广西以镛从所至招徕贼多降附诸将妄杀者镛辄力争多所全活成化元年用盛等荐试知髙州五年擢按察副使分巡髙雷遭丧服除改广西猺獞闻镛名相率安业十四年兵部上其绥辑功赉银币寻进按察使茘浦贼来冦总督朱英以兵属镛击平之进食二品禄歴陞巡抚贵州镛居官亷仕三十余年皆在边陲触瘴成疾乞骸骨不许𢎞治二年召为工部右侍郎道卒刘琯海阳人成化八年任横州学正持身端谨训诲有方督士入号舍每日授书讲解不怠至夜锁舍暗察其惰者而警之时州守何尧中修学亲至视工诸生曰盍迎之琯曰修学有司职也讲学吾职也各尽其职何迎焉坐讲不辍诸生贽礼不茍受歳久则赍至广州市铜钖祭器置于学在任八年归何尧中四川铜梁人成化八年补横州知州亷平简易新学校修坛壝赈荒恤孤抑强扶善奏革云表巡司民甚便之贺元忠字泽民吴县人成化壬辰进士按广西剔奸振滞黜污崇良风纪大肃刘沧巴陵人成化间知苍梧县时兵荒流徙抚循安集俾各得所至今颂之桂山字本宁成都人成化中歴陞广西参政分守左江时大藤崃猺獞冦南宁亟山一日驰至选土兵据要害以御之烽火相望冦惧遁去民赖安堵蛮畏其威不敢肆罗明字元亮崇仁人出按广西以才力着称陞按察佥事奉敕専理军务时蛮獠冦宾州总戎畏缩不进明率所募民兵格战俘馘甚衆未几贼首韦谏诚恃大藤崃险复倡乱明生获之㨗闻赐敇奖谕秩满陞本司副使未拜命卒谢绶字维章乐安人成化十一年官广西参议适茘浦猺獞丛起绶乗机率师围于桂山巖同事欲屠之赖绶以全活者万计请设永安州事闻奖赏朱英字时杰桂阳人成化十二年命总督两广两广自韩雍大征以来将帅喜邀功利俘掠英至镇以宁静招抚猺獞效顺者定为编户给复三年于是马平阳朔苍梧诸县蛮悉闻风来归而茘浦贼李公主有衆数万久负固亦遣子纳款为置永安州处之俾其子孙世吏目自是归附日衆英淳厚然持法无所假与市舶中官韦春不协遂摭奏英専权玩贼按无验十六年交阯攻老挝议者恐其内冦诏问英处置之宜对言彼不过争瓯脱耳谕之当自悔惧帝从其言果上表谢浔梧髙亷贼起偕总兵陈政等分道击之俘斩甚衆十九年桂林平乐蛮叛复分兵讨平之寻召入掌都察院事英在镇清约威望不及雍而惠泽过之积军储四十余万不以闻或问之答曰此边臣常分何足言卒赠太子太保谥恭简章律字鸣鳯常熟人成化间以广西左参政迁右布政茘浦獞贼窃发律受命监督率泗城兵由象武路扼陈村口当贼要冲号令明肃士衆帖然遂擒渠魁而悉散其脇从者㨗闻赐敕奖励进秩正二品杨冠广东钦州人成化间知平乐府惠爱宜民以亷能称尤加意学校建明贤书院创东西学舍比年文教大行捐赀造祭器供祀事既去士民立祠祀之夏玮湖广人成化十三年知恭城县迁县治筑城垣百度具举爱民节用有古循吏风去后民思欧磐滁州人袭世职指挥使成化中总督朱英荐充广西右参将分守栁州庆远与左参将马义讨融县八砦猺克之师旋余贼复出掠磐募死士夜入贼巢斩渠魁胡公返二十三年郁林陆川贼黄公定胡公明等猖獗磐偕按察使陶鲁等分五道攻破之𢎞治八年府江永安诸獞乱磐自象州修仁直捣六峝所向摧破复偕诸军连破寨百八十斩首六千有竒十五年命佩征蛮将军印镇守湖广磐为将亷能得士久镇南邦蛮人畏服十八年请老寻卒祭𦵏如制吴孟俅广东定安人成化中知宾州州有八寨蛮屡为冦乱孟俅单骑入寨抚谕皆罗拜愿受约束许入城贸易禁带刀剑弓箭由是蛮人信服州以无事尹浦成化中为平乐府同知平乐皆巉山深箐猺凭险出没剽掠浦乃间行巖谷得其形势纵火悉焚林薄猺失借溃散乃尽筑城堡据守要害自是平乐遂为安土熊景字开甫南昌人官广西按察司佥事所辖道犴狴一空时浔梧诸猺居山峝动辄啸集静则跧伏景约兵不得移壁隂遣间衣商人服负盐抵猺所居为潜窜贸易者猺来诇虚实则曰方治攻具常用破大藤崃者将大兴师猺惧白酋酋即日降不旬日降猺及獞獠数十姓寻以母老乞归罗珦字用诚临安卫人成化二十年出守桂林值西延阳峝诸蛮时出掠为兴全害珦檄州县简练民兵并召灵川六峝丁以备一日谍报蛮五百余将谋渡湘珦至灵川将诸民兵㑹所召獞丁驰往破之贼欲归巢有两道珦密遣土人唐全绐以从山径便蛮信为然珦引兵潜山口蛮争逸去遂自后蹑杀几尽蛮有别屯空王寺者乗胜与战破之又追至角山复大破之诸蛮敛迹自是无敢窥兴全者王坦平原人成化二十一年以给谏谪北流主簿时县犹全设官坦以邑小员冗为民蠧疏裁丞簿猺贼出没民辄流亡设䇿防御练民兵巡守冦盗屏息胡髙江西安福人成化间知象州恤民爱士建州治修学校时贼渠法庆梗乱单骑谕以祸福慴服就抚不敢动境赖以安马铉字孔任永新人成化间歴迁仪制司郎中上章纠斥汪直李孜省辈忤旨逮狱大学士刘珝申救还职未几迁广西参议适古田贼势告急铉矢志勘乱不避险阻初与贼遇斩获过半穷追遇伏死之提学副使周孟中亲为求尸七日乃得身无完肤事闻敇赐祭葬録一子入国学诏桂林府建忠臣庙岁时致祭屠滽鄞县人𢎞治元年总督两广猺獞为冦斩获奏㨗赐银缎栁州诸戎军旧番调不习风土岁多死亡滽为区处分守多所全活周孟中字时可庐陵人𢎞治元年提学广西岭表缝掖稀少孟中振兴有道士愈知学所歴郡县凡吏治之臧否闾阎之利病夷情之向背山川之险易兵粮之虚实靡不究知有问即答问者惊服广西旧志皆所裁定着述尤多云黄琏江西广昌人𢎞治初知贺县在任九年有惠政成梁除道及建江东津亭废坠咸整后为保勘皇亲事坐谪民至今思之秦纮字世缨单县人𢎞治三年以右都御史总制两广军务奏言中官武将总镇两广者率纵私人扰商贾髙居私家擅理公事贼杀不辜交通土官为奸利而天下镇守官皆得擅执军职受民讼非制请严禁絶总镇府故有赏功所岁储金钱数万费出无经宜从减省广湖南韶多盗当设义学编保甲教诲而要束之俾絶盗源帝悉从其请思恩知府岑钦攻逐田州知府岑溥与泗城知府岑应分据其地纮入田州逐走钦还溥于府留官军戍之乱遂定十四年户部尚书兼都御史总制三边十七年致仕卒赠少保谥襄毅梁鱼顺徳人𢎞治间知平乐县先是猺贼屡梗军旅数兴阡陌半为蒿莱而赋无少减鱼奏蠲乐山津平二里浮粮五百余石民甚徳之闵珪字朝瑛乌程人天顺进士授御史以风力闻成化中出广西按察孝宗嗣位擢右副都御史总督两广军务与总兵官毛锐讨古田獞珪进兵连破七寨他贼悉就抚迁左都御史及刘瑾用事屡疏乞休加少保卒赠太保谥庄懿余玉内江人𢎞治间知平乐府草冦为乱玉増凿后山为二堑筑土垣立排栅为外卫城下辟为路令军士周旋巡警贼闻风不敢近诸乡落有窃发者设竒捕截渐次皆平民赖安堵姜洪字希范广徳人官御史孝宗即位陈时政八事多指斥近倖贬夏县知县复迁桂林知府猺獞侵扰古田请兵讨平之擢云南参政七年巡抚山西天启初追谥庄介区昌广东顺徳人𢎞治六年令懐集慈祥亷谨纂邑乗修城池更文庙建明伦堂废坠毕举吏畏其明民怀其徳治行称第一唐珣字廷贵华亭人𢎞治七年累官右都御史总督两广府江盗起督副将欧磐等讨之斩首六千级赐敇嘉劳焉舒清字木直徳兴人𢎞治八年为广西布政使亷平仁恕事有不可必极力拯䕶朝廷遣中使取古琴玩物清抗疏止之民得不扰苍梧吴廷举自负气节于人少所推逊㑹灾异疏陈时政独荐清谓其遗爱在民近子产外和内刚近胡宿清不求人知近胡质急流勇退近钱若水其为名流所推重如此彭甫字原岳莆田人𢎞治八年官提学尚志节端表仪正已率物时称为笃实君子邓廷瓉字宗器巴陵人𢎞治八年总督两广军务时田州知州岑溥子猇弑溥其土目黄骥李蛮杀猇以溥次子勐奔思恩廷瓒檄思恩知府岑濬归勐濬不从以兵征之乃归勐又讨平郁林云罏大桂诸蛮廷瓉寛中有度所设施动中机宜结诸蛮务以恩信不轻用兵于吏治总大纲而简贤汰冗弗少徇也十三年复召掌南院未行卒谥襄敏程廷珙字献之浮梁人𢎞治间官参政进布政使时蛮冦甚猖獗渠魁黄鑑成等廷珙𠞰擒殆尽又东兰吞併往谕祸福随解土官争长以法定之毋敢议谢以金二瓮却不受所着有广西省志八卷刘大夏字时雍华容人𢎞治二年为广东右布政使田州泗城不靖大夏往谕遂顺命后山贼起承檄讨之令获贼必生致验实乃坐生者过半迁左佥都御史理宣府兵饷未几移疾归复起为右都御史总制两广军务清吏治捐供亿禁内外镇守官私役军士法严令具盗贼衰止后入为兵部尚书以忠直憾刘瑾焦芳辈又数嫉谮之遂假大夏先时处置田州岑勐事诏发边逺充军瑾诛复官致仕卒谥忠宣姜绾字玉卿江西弋阳人𢎞治中官庆逺知府时述昆乡韦七旋天河韦万妙皆酋贼世乱边绾悉以计斩之七旋之党合诸峝贼来攻城绾部署官吏还城守之贼悉衆穴城城将溃绾急徇于衆击杀贼数十人稍定㑹四乡兵至贼引退纵兵合击之追奔数十里诸蛮慑服东兰等州皆归侵地近贼者多愿编为民总制刘大夏亟荐之擢副使整饬右江兵备栁庆间羣贼出没悉斩定之又平思恩知府岑濬之乱请设流官附县分州渐化其俗庶边民底靖廷议悉从之张吉字克修余干人𢎞治中知梧州省繁费不均之徭随时釐正崇尚正学政教并行民有徙者皆相率而归寻迁广西按察副使备兵府江申教令严武备察奸吏择将领次第兼举推诚御下以意创鸳鸯鋴偏架弩教士练习沿江山盘林翳设谋控治使贼不得蔵伏又以府江东西二贼为犄角而东贼慓悍尤甚遂併力于东数月之间斩获甚衆由是西贼闻之亦皆自戢府江以宁罗汉丰城人𢎞治间通判平乐一㓜子一仆自随苦心励节总督潘蕃亷其名委抽盐货持介不挠商贾亦不敢欺卒于官囊橐萧然潘蕃字廷芳崇徳人𢎞治十四年进右都御史总督两广时思恩知府岑濬与田州知府岑勐相讐杀攻陷田州勐穷乞援蕃谕濬罢兵不从乃与镇守太监韦经总兵官伏羌伯毛锐讨斩之尽平其地蕃奏思恩宜设流官勐搆兵失地宜降同知俾还守旧土而兵部尚书刘大夏议勐世济兇恶请降为千户徙之福建帝从之岑勐据田州不肯徙知府谢湖畏勐悍亦逗遛事闻逮湖诏狱湖委罪蕃经锐且辞连大夏刘瑾方恶大夏遂并逮之俱谪戍肃州瑾诛蕃以原官致仕颜颐寿字天和巴陵人𢎞治庚戌进士奉命按广西昭宪考度霜稜肃然桂林南宁猺贼窃发申饬戒兵收捕随定思恩土官岑濬负险谋叛诸郡绎骚敕总镇太监韦经等讨之而命颐寿监摄指授方畧先声震燿叛贼就擒贼平乃亷功罪定赏罚抚残伤辑流徙岭民赖以安堵毛锐陜西人伏𦍑伯忠之孙𢎞治初镇两广平蛮贼累有功赐玺书奖励思恩土官岑濬反与总督潘蕃讨平之既又讨平贺县獞贼正徳中刘瑾欲杀刘大夏并逮锐下诏狱革其加官并歳禄世宗即位复起镇湖广三年卒谥威襄刘琏字子玉江西鄱阳人𢎞治间知栁州岂弟近民正直帅属栁在万山中城外皆贼巢占掠民田焚其室庐质其妻子琏奋然以讨贼为己任屡征诸蛮有功都御史陈金优荐之鱼峰贼周鉴复相煽为乱琏率兵数百御贼贼败走琏追之贼侦援兵不继还战获琏剖腹实草焚其尸郡人哀之吴原正字复明湖广人𢎞治初知博白县刚介仁爱亷明果决莅任一仆自随时遭兵变民皆离散原正还定安集悉复旧业寻龙山冦数千为乱便宜经畧卒讨平之郭鈜字彦和合肥人𢎞治中充副总兵镇广西永安诸路獞贼流劫府江鈜首议用兵分路进𠞰俘斩甚衆事母谨孝养而自奉简约澹然有寒素风罗环字廷宾新喻人𢎞治十七年由庆远推官迁知上思州上思旧系土州始设流官环建议当事一曰易风俗教士子二曰苏民困革土兵三曰通传递设舖舍四曰别土流革土吏多从之谈一鳯字文瑞无钖人𢎞治乙丑任桂林训导尝承委纂修孝庙实録督学姚镆谓有史才深器重之时建宣成书院延师分教推一鳯总理其事乃严立教条析疑义正文体每励诸生以明体达用之学绰有苏湖遗风以外艰归曽昺南海掾也𢎞治十八年以卫经歴荐陞上思州同知先是州以世袭讐占土地兵戈连搆昺乃率民奏土改流建立州治筑土城立木栅招残民千人复业给田资种凡得为者次第为之民诵不置冯琚字良珮顺天人以战功累迁都指挥𢎞治中守备永福时古田贼韦酋约灵川七都贼聚党千人待琚于险薄暮猝遇琚佯疾走诸部伍悉委其仗贼觇之大喜以为怯不足畏恣饮村落中琚侦知之天未曙贼方酣寝琚奋㦸大唿响震山谷披靡辟易自蹂践死者无算贼由是畏之不敢肆广西通志卷六十六广西通志钦定四库全书广西通志卷六十七名宦明熊绣字汝明宁远人正徳元年擢右都御史总督两广既抵镇尽裁幕府供亿秋毫无所取禁番舶抽税絶中官馈送讨平贺县獞刘瑾嫉之伺察无所得乃召掌南京都察院寻罢之卒于家巡抚秦金颂其清节于朝赠刑部尚书谥庄简张铎字振大江西泰和人正徳元年授郁林州同知民有兄弟争讼者铎谕以大义使退而自思辄不忍终讼州南有废地铎教旁近民使耕垦不取其税荒芜尽辟境内几无余利田州人争地相仇杀藩省大臣委铎同往平之铎宣朝廷恩徳与不忍加兵之意按图籍考故实各循其旧衆皆悦服张鳯字应时宜春人正徳元年以左参政掌思恩府事时兵变之余百姓流移庶务草创土目纵横鳯抚辑流亡修举废坠给官田以赡生徒选智勇以严捍卫一切因革咸得其宜在任六年惠孚威协擢南京太常卿思恩九司兵民袝祭王阳明祠陈轼大理人正徳初官平乐教授时学政久废轼立条约日与诸生讲论经史课其艺行事母至孝母病䖍祷请以身代后轼卒于任诸生悼恸相率至江滨祭送肖像祀之郑岳字汝华莆田人正徳三年任兵备副使时诸猺乍叛乍服情态叵测岳谓治外当自治内始于是视郡城楼橹圯坏者亟葺完之次及旁邑府江广运足滩二堡亭障毕具保固隠若金汤罗镛福建建宁人正徳间知武缘爱民好士兴利除弊建社学延社师武缘有社学自镛始邑人感其徳祀于祠胡世宁字永清仁和人正徳三年迁广西太平知府太平所领十五州县皆土官异时守率利其货赂否即轻易扰乱之世宁絶其私贿以礼接率驯服如长吏暇则过其幄阅骑射数教其民譬以利害民皆凛于法土官子弟应承袭者俾生歳即以闻府既十歳朔望携入谒具识其年貌土官死即与保袭勿令展转饱吏槖土官悦服大平知州李璇素挠法无敢诘世宁密授计龙英土知州赵元瑶立擒濬以献思明叛族黄文昌等四世为逆杀其知府占三府二十七村累败官军总兵康泰与世宁入思明城执文昌兄弟三人既泰恐见劫夜委世宁去世宁所属土官预伏兵张旗鼓䕶世宁还文昌惧归所侵地降未几以母丧去诸土官泣送数百里后至兵部尚书谥端敏符观字衍观江西新喻人正徳己巳擢广西按察佥事分巡左江㑹蓝贼搆乱一日谍报贼衆分攻平南贵桂三邑观即督兵驰至平南江伺贼半渡击之斫其渠魁中流渰没不计其数浔卫将与卒讼田久不决以危言胁观不为动竟质平焉浔民诉田少税多期得减观曰使田浮则欺上使税浮则损下当验实两平已而田不少衆帖服郑寳字时珍福建莆田人正徳间同知郁林州署北流县事时妖贼李通寳倡乱逼县城寳与子宗珪率兵出御杀贼二十余人贼稍却乗胜逐之父子皆死事闻加赠本州知州廕一子入国学立忠孝祠以祀丁襄莆田人正徳间同知平乐造就士类尤达治体所釐剔举行皆因俗而利导之秩满刘大夏荐其才擢广南守蒙宗远番禺人正徳六年任灵川典史县故多猺獞募骁民防守名曰打手皆捕官綂之宗远至戒毋餽献毋偷安约会练习人咸思奋时有贼号沖天将犯城率兵逐至周家滩斩之获贼甚衆自是诸蛮屏息城堞久圯捐俸募役或时抱石为部民倡不旬月而告成至今赖焉曹琚字仲玉郴州桂阳人正徳六年由广州知府调知梧州时都御史陈金总制七省调狼兵征江西冦惠潮又方有事总督林廷选难之以问琚琚曰江西㓂株连闽广功过与有归矣宜速遣及江西平惠潮亦奏㨗林受赉以是知琚能妖贼李通寳窃发檄琚巡诸邑㑹北流已陷杀郁林署印官擒巡捕通判以去林促琚归引入问计琚请选梧兵之壮锐者追之而留其老弱居守又曰从征江西狼兵在河下出赏格以为梧兵助万全之计也林因属琚督军遂偕诸将行闻贼在陆川冒险追之连战皆克谍知贼必遁黄山即抽兵伏黄山下夜半贼果至伏发击斩五十余师驻郁林林令大军为援通寳来攻狼兵又败之贼党逃散获通寳于废圃中斩之余党悉平出令招民之胁从者给牛俾耕选其子弟入学时学宫城郭官舍焚毁殆尽琚随命工缮治未几竣功民不知费又建议复郁林守备林从之徐锦字章甫正徳间按广西靖江藩府诸人怙势为虐锦疏奏裁之以法屏迹不敢肆薛金字子纯江隂人正徳间官佥事定妖人李通寳连结猺獞之乱又赞画招集岑溪北流诸邑民全活无算施震常州人幼习韬钤袭本卫佥事正徳七年征北流野俚等处十三年征永安以功陞同知嘉靖四年綂督后哨官兵征田州斩级三百余歴陞广东都司佥事刘敔云南太和人正徳七年知永福县罢府仓之运免虚耗之征省冗费清兵籍严立保伍抚谕谆切民甦盗息擢宾州守孙懋字徳夫慈谿人正徳间以论朱彬谪尉藤县创南麓书院藤人尸祝之嘉靖中累官广西右布政力刬宿蠧汰冗费而涵容敦大人服其雅量李守经汝阳人正徳间知平乐府以爱民礼士称民有讼善谕遣之狱庭常空顾璘字华玉上元人正徳间初守开封忤逆珰谪知全州才质朗快然政在平恕尤以兴贤育才为首务重建栁侯祠増置亭宇俾士子游息风俗日兴歳旱尝徒跣诣祷覆釡山雨随至歴官南京兵部尚书张祐铅山人正徳十年任兵备副使会茘浦㓂起亲部兵督战俘馘以数百计乃修恭城县城建富川守御所筑钟山镇城葺广运足滩二堡饬边固圉郡邑赖之方良永字夀卿莆田人性至孝正徳间忤刘瑾罢职瑾诛复起歴陞广西按察使风采峻整不严而肃黎磐电白人正徳中知上思州修理城池鼎建学校优于才能以荐调知横州寻以亲老乞致仕屠尧字文治平湖人正徳间巡按广西猺㓂方炽歳饥特甚尧设法转运增价招商多所全活章诤太湖人正徳间知全州清节自持和平无扰得士民心转亷州同知送者塞于途宗玺字朝用建平人正徳间为按察使练习文法吏不容奸讼狱至前数语而决黄衷字子和南海人正徳间以胡世宁荐迁参政督粮严法绳奸部内警肃大征古田衷率师由洛容斩级二千余论功赐金绮晋一阶张祐字天祐广州人正徳中进署都督佥事镇守广西督都指挥沈希仪等讨临桂灌阳诸猺又连破古田贼俘斩甚多已复讨平洛容肇庆平乐诸蛮上思州土目黄镠作乱祐购其党黄廷寳缚献之后王守仁至粤询以抚𠞰之宜祐曰以夷治夷可不烦兵而下守仁纳之苏受果效顺因命祐部分其衆事宁守仁言思田初定宜设一副总兵镇之请即以命祐报可祐通识古今驭军有节制能与同甘苦不营私产每载书以随尝谒伏波祠太息谓没当俎豆其间及卒田州人立祠槿山祀之王启字景昭黄巖人正徳间为逆瑾诬谪知容县后陞布政使世宗登极与右参政黄衷奏言广西税粮初四十二万有竒顷以人民逃散及土官不服输纳歳实征止二十三万有竒而宗藩及官军禄粮且过三十五万将何以支上命发盐银五万两济之初中官镇广西歳以零陵香进上虽诏却诸献而广西征贡如故至是启请罢之仕终副都御史石希介成都人正徳十四年令岑溪性慈惠劳心抚字筑外城以奠民居尝欲凿泷水以通舟楫因改任未果百姓思之吴子坚潮阳人为宣化教谕每升堂论学首严义利之辨多正言格论以启悟诸生遇贫寒分俸以周䘏之疾则亲为餽药尝植松于东西斋日夕自灌以种树为种心授学者以勿忘勿助之法嘉靖中迁庆远教授宣士建植松亭镌石以识去思杨必进字抑之吉水人正徳间出为广西按察佥事迁副使先是猺獞居险阻多贿吏士为耳目合两广聚兵攻古田鳯凰寨三月不下必进猝至其地阅狱出囚之壮者二百人许其自效隂部勒之夜分篝灯火自间道入斧木仰登出寨后焚其巢诸司夜见寨火争踊跃相贺及明见诸囚出询故始媿谢不及盖必进未尝与军事也都御史萧翀因以府江兵备荐必进谓府江箐密道远不可骤以兵入首以恩信结其心始诸猺疑其言间出数十人尝试之必进召之堂下言语煦煦比遣归遗之醪肉或巾帻其后稍稍率诸猺妇来见其夫人夫人又食以糈饵以少针线女红分给之诸猺妇出其夫咸感激誓死不敢背徳张嵿字时俊萧山人正徳十六年以右都御史总督两广军务上思州贼黄镠残破州县讨擒之嵿赏罚明信尤痛惩贪墨吏后掌南京都察院事王济字伯雨乌程人正徳十六年授广西横州判官比莅州州方缺守既摄篆视事尽得其俗之习尚政之利弊召父老庭下集议可否而从革之于是民知向方盗亦潜息俗用丕变其风土物产之尤异者辑録一编曰日询手镜后以养母乞归柯良晋湘隂人嘉靖元年知武缘县操守亷洁禄俸外秋毫不私入疑讼一讯立辨又加意育才士知向学胡尧元字廷献蒲圻人嘉靖元年以预平宸濠功授广西右参政洛容邑为贼陷几废尧元复之建桂林书院买田择师以董诸生田州酋岑勐怙乱为暴其党刘召诱谋复思恩土官岑权巡抚张嵿命兵备副使邓炳等讨之不利执都指挥孙震曰必复土目退官兵乃还镇衆议释召尧元曰若是召必拥震而入思恩计晚矣乃条酋罪状白当道诸帅难之不从召果以震去巡抚盛应期乃以讨贼事属尧元尧元进兵擒贼将李隆礼陆利广脱其缚结以恩信使执召赎罪自是余贼多附尧元乃深入东兰那地金城经画疆理宣布朝廷威徳还是年巡抚姚镆疏请讨勐镆问计尧元曰岑施王达为勐失其职守怨勐深今若许其立功还故职则二人乐用且使人声言兵十万取田州勐必専意泗城乃使思恩坚壁别以游兵劫其村落令勐左顾以御思恩南宁武缘各整兵旅待湖兵至夹攻之三面受敌贼必穷蹙归顺者勐之南屏也所亲在焉勐急必循归顺趋交阯若隂使人以啗吭之事必集镆遂檄尧元监军贼将陆绶勐子邦彦素骁勇尧元帅兵进攻截斩陆绶走邦彦勐谋出奔勐妇翁归顺知州岑璋先是尧元令沈希仪等察千户赵栕雅善璋遣栕抵璋因得与勐相仇状说璋擒勐自效及勐败璋乃使人招之曰事急矣愿主君走归顺三四夕可至交阯勐从之尧元以兵万人压归顺璋绐知勐印所在即酖死勐而斩其首并佩印送军门所分兵复斩贼将王林等事平尧元冒瘴死复苏犹口授诸将兵事一十三条疾遂笃至横州卒巡按石金疏其死国事乞赠官立祠以祭从之髙友玑字肃政乐清人嘉靖初以广西参政管田州府事田故夷方险地土官岑勐者坐与族类搆争削秩诏以汉官抚之衆以蛮性叵测为友玑危友玑曰臣子委身之日也单车入境宣朝廷威徳示以顺逆利害勐遂聴命友玑立学训士置堡伍联其衆归被虏男女以数百计田人帖服不烦兵而冦寝事平活千万人之命闻于朝宥勐且复其官李中字子庸吉水人嘉靖初任提学副使守官亷以身为教择诸生髙等聚五经书院讲难不辍汪渊江西上饶人嘉靖间巡按广西㑹有猺獞之变渊至行鵰𠞰法择向道授之机宜一鼔捣桑江十三寨巢穴尽斩其首恶余党悉定乃谕以威信修洛容县以治之猺獞各感泣争致材木助役人以为得其死力擢大理寺丞后姚镆奏岑勐之㨗谓渊按广西时首发其奸又诏赐白金文绮黄澣字徳新广东澄迈人嘉靖二年知北流县刚介不避权要邑为弊政所苦民多流徙澣招徕安集复业者无算卒于官箧笥萧然周墨太仓人初官刑曹以忤刘瑾谪谴嘉靖三年迁左州知州州环介诸谿峝蛮獠复值田州岑勐纵乱流害郡邑凋敝特甚墨加意抚循开田凿井筑城建学立祠祀马援张柬之苏缄邹浩诸贤以风厉土俗州尝有虎患墨告誓于神越日虎自投城下格杀之后卒于官州人追思不忘姚镆字英之慈谿人广西提学佥事创宣成书院延经师以造士子桂人祀山魈卓旺镆毁其像俗遂变嘉靖五年复以右都御史提督两广军务兼巡抚田州土官岑勐叛镆令都指挥沈希仪等綂兵八万分道讨而镆与总兵官朱麒等攻破定罗丹梁复破勐子邦彦于工尧隘勐奔归顺岑璋诱而酖之斩首以献镆请改设流官陈善政七事制可乃命参议汪必东佥事申惠与参将张经以兵镇其地甫至勐党卢苏王受等诈言勐不死借交阯兵二十万且至夷民信之苏等薄城经突围走城遂陷王受亦攻入思恩府镆将大讨之㑹廷议起王守仁督两广军令镆与同事镆引疾乞罢许驰驿归镆方候代千夫长韦贯徐伍攻复思恩镆上状诏先赏贯等而以抚𠞰事属守仁处置家居数年卒刘颖字时秀临川人嘉靖初命盘查湖广广东西时田州土官岑勐杀官夺印降玺书委颖督𠞰以都御史姚镆提督军务颖虑数十文员无以克敌疏请分领骑将如所奏时岑勐与韦好周俊綂目兵驻田州勐子邦彦等驻兵工尧岑理驻归迎其他贼将分驻各要害以拒敌嘉靖五年五月颖同总镇中官郑润都御史姚镆总兵抚宁侯朱麒集兵十万余为五大哨以副总兵王伟参将张经李璋都指挥沈希仪指挥施震等分领其军六月击工尧斩陆绶邦彦遁去勐闻乃自将锐甲陈于马平官军奋击贼大溃勐弃城遁欲走交阯归顺州土官岑璋诱勐杀之函首军门仍分兵扫捕余党俱授首併获勐第三子邦辅四子邦相而邦彦亦窜死于齐村破巢砦九十五处斩首四千八百余级生擒贼属男妇一千七百余人颖上疏报㨗复陈处置事宜四事一专设守备一存立城头一兴复学校一酌处奉议降敇旌奖时诸将议欲撤兵颖与姚镆书条列其不可状言甚悉颖后复陈抚恤疮痍八事俱报可寻以母病乞归陈尧恩吴江人任永安知州嘉靖五年摄横州时有思田之师都御史姚镆驻节横州三省官属供费繁冗尧恩出库银大小作数百封钤印亲给譁扰不作民心稍安省里甲科派革吏书弊修学圯废助士之贫者州人至今思之林富字守仁莆田人嘉靖中任广西参政广西粮储素乏富勾稽审覆尽釐宿弊后陞广东布政使为忌者所中调广西时岑勐麾下卢苏辈结思恩遗孽王受仍为乱王受掠至膺墟将进逼武縁富决䇿部分诸将且觇知受空城出密遣将径趋思恩先克其穴贼势既挫乃议抚王守仁至论事颇合遂下命撤兵苏受率衆七万来降田役罢朝议欲改土设流富谓思恩仍流官田州土官必不可废遂行其议王守仁字伯安余姚人嘉靖六年思恩田州土酋卢苏王受反总督姚镆久不克乃诏守仁以原官兼左都御史总督两广兼巡抚守仁在道疏陈用兵之非且言设流官之误及至南宁苏受遣使乞降守仁令诣军门谕二人薄杖而释之亲入营抚其衆七万奏闻于朝陈用兵十害招抚十善因请复设流官量割田州地别立一州以岑勐次子邦相为吏目署州事而于田州置九巡检司以苏受等任之并受约束于流官知府帝皆从之断藤崃猺贼上连八寨下通仙台花相诸峝蛮盘亘三百余里郡邑罹害者数十年守仁欲讨之故留南宁罢湖广兵示不再用伺贼不备进破牛肠六寺等十余寨崃贼悉平遂循横石江而下攻克仙台花相白石古陶罗鳯诸贼令布政司林富率苏受兵直抵八寨破石门副将沈希仪邀斩逸贼尽平八寨条陈八寨五屯善后诸策守仁去后犹见施行隆庆初赠新建伯谥文成赐𦵏祭蒋山卿字子云仪真人知浔州时会征思田南宁为襟喉官兵四集馈镶亟剧调知南宁张约束调转输居民安堵军需克济及事宁制臣议设思田为流府欲割思龙以附之山卿力沮之曰此割肉补疮也是其议改思龙为隆安县陞本省参政华爱字仁卿鄞县人由南京兵部职方郎中出知桂林府桂林犷而好讼充斥于狱有久繋不决者爱听微折疑穷日力不懈浃旬囹圄为空时田州岑勐梗王化督兵征𠞰迅檄趣军饷而桂林逋负以百万计爱早夜区画与民裁省输餽每为邻壤先李如圭澧州人嘉靖初府江兵备副使以名节风励边俗振纲肃纪吏治为之澄清时猺贼猖獗征𠞰之暇加意学校钟天爵武平人嘉靖间任平乐推官自桂梧路梗条上八议当道採用之又领兵破斩贼千余级署富贺二县立屯堡练乡兵昭州以宁陈焕字子文余姚人歴官曹郎陞广西右参议分守栁州猺獞出没为患参将沈希仪领兵界上欲诛之焕谓之曰猺不可尽不如以恩信抚之遂与希仪入其境召诸酋长更为约不犯则赏之诸酋长大悦聴令竟不犯栁州刘士竒字邦正顺徳人嘉靖七年知梧州仁明亷恕庭无留狱字民惟恐伤郡故多竹舍连岁罹火患出帑金为民筑墙垣以避火吏收支多侵牟者为较正法马后遂按为格尝刻定性书揭理学本源以变化多士民有盗库银者讯不服立命搜出之发奸摘伏合郡肃然累官山东布政使甘秉伦广东博罗人嘉靖初任贺县教谕因才责成士乐其教间有从师讲学者必津送而助给之手植双桂于明伦堂之前合抱盛开人目之曰甘桂桂鏊字传之贵池人嘉靖间任栁州府同知寻擢守思恩府有文武才王守仁奏迁府治于荒田驿经营开创半赖于鏊郡人祠祀守仁鏊配焉李寅字敬之缙云人清亷鲠直歴官多治绩嘉靖间任布政使时应得羡余一十三万悉以解部及归行槖萧然方纪达字行可歙县人嘉靖八年迁广西佥事既至值田宁用兵之后出谋发虑动合机宜如思恩之徙治荒田思龙之不割附田州皆有力焉加意抚恤民赖以生及卒无殡殓赀僚属合赗收之王显髙四川绵州人嘉靖初为庆逺知府刚介严明积弊冗费一切裁之奸宄敛迹境内肃清南丹等州猺蛮桀骜痛惩之而复其侵地土目韦正西盗三寨巡检司印计擒诛之尤加意士类新学宫复书院擢本省兵备副使黄佐字才伯香山人嘉靖中提督广西学政修书院撤淫祠行射礼举节孝立乡社择土民及猺獞之子弟教之风化大行以旧通志阙畧发凡举例为图经为表为志为列传为外志总六十卷佐学以程朱为宗惟理气之说独持一论平生譔述至二百六十余卷所着乐典自谓洩造化之秘穆宗诏赠礼部右侍郎谥文裕宋子平字衡甫建宁人嘉靖间官南丹卫经歴地近苖多盗弭御有方署宾州篆不俟报发仓赈饥擢宾州判值水灾请停征以甦民困顾遂字徳伸余姚人嘉靖庚寅迁广西副使兵备宾州等路宾地错猺犵剽掠出没民甚苦之遂至亲歴险峻知崕谷委曲状遣兵授方畧纵火焚其林薄又多筑城堡据扼要害宾氓以宁迁右参政分守思恩方土目为乱势甚猖獗遂亲督行阵斩获酋首又与诸同事议者曰使贼畏我而退不若悦我而服也乃单骑之界上招其余党谕以利害结以恩信皆罗拜欢唿愿聴约束抚按论功以闻赐金帛劳之迁贵州按察使陈璇字治之广东揭阳人嘉靖中任灵川教谕立教以身率先登堂课士无一日少辍贫者则助给之修学校毁淫祠常捐俸筑墙于明伦堂前自迁学后科第始盛唐胄字平侯琼山人嘉靖初迁广西提学佥事令土官及猺蛮悉遣子入学屡迁广西左布政使官军讨古田贼久无功胄遣使抚之其魁曰是前唐使君令吾子入学者即解甲方鹏字时举懐宁人户部郎中嘉靖十四年谪任永淳县亷毅有为留心抚集政暇亲课诸士修学宫辟书院教化以兴钱嶫字君望江南通州人嘉靖间巡按广西诸所收治不旁寄耳目间屏驺从或之仓库或竟入狱阅其弊孔即日披抉举快人意靖江侍卫军校荧惑王聴嶫捕而毙之狱国人帖然沈垣字子定清溪人嘉靖中奉玺书録囚广西出寃民刘荣等七十余人不为法缚亦不刓法蔡经字廷彞侯官人嘉靖十七年进兵部右侍郎总督两广军务断藤崃贼侯公丁据弩滩为乱经与御史邹尧臣等定计诱执公丁参议田汝成请乗势进讨命副总兵张经将三万五千人为左军翁万达监之指挥王良辅等六将分六道㑹南宁都指挥髙干将万六千人为右军副使梁廷振监之指挥马文杰等四将分四道㑹宾州抵贼巢夹击贼奔林峝良辅等邀之贼中断复西奔斩首千二百级其东者遁入罗运山万达等移师攻之檄右军沿江而东绕出其背右军愆期田州土酋卢回乃纵贼去俘其衆四百五十招降者二千九百有竒又平思恩九土司进兵部尚书翁万达字仁夫揭阳人嘉靖中为梧州知府仇鸾镇两广纵部卒为虐万达缚其尤横者杖之鸾为敛戢阅四年声绩大着㑹朝议将讨安南擢万达广西副使専办安南事万达请于总督蔡经曰莫登庸大言中国不能正土官弑逆之罪安能问我今凭祥州土舍李寰杀其土官珍思恩府土目卢回煽九司乱龙州土舍赵楷杀从子燧煖又结田州人韦应杀燧弟寳断藤崃猺侯公丁负固此曹同恶共济一旦约为内应我且不自保曷先擒此数人问罪安南易下耳经然之于是诛寰擒回招还九司诱杀楷佯系讼公丁者绐公丁执诸座以两军破平其巢又议降峝豪黄贤相登庸始惧㑹获安南谍者丁南杰万达解其缚厚遣之憷以天朝兵威登庸大惧诣镇南闗乞降毛伯温等承制许之万达功最赏不逾常格然帝知其能两为军务尚书隆庆中追谥襄毅田汝成字叔禾钱塘人嘉靖中分守右江龙州土酋赵楷凭祥州土酋李寰皆弑主自立与副使翁万达密讨诛之弩滩贼侯公丁与断藤崃羣贼相应汝成复偕万达设策擒公丁而进兵讨崃贼大破之又与万达建善后七事一方遂靖凡有兵事皆万达谋而汝成决之绩甚着汝成居官公余必展书史尝语人曰对此佳思自集虽聴断有检式非但多闻而已寻迁福建提学副使陆铨字选之鄞县人任广西按察使时弩滩猺贼杂处胡蓝二姓间相助为冦或议大举兵尽殱之铨曰不若讨渠魁而释其余戎帅是其言弩滩果平江一桂字白石新安人嘉靖间任太平守谕降莫登庸筑受降城建昭徳台于镇南关以壮边防及卒诸夷创桄榔祠于闗内祀之曾存仁字懋逺吉水人嘉靖间以参政典粮饷交南罢役㑹计所费广西应偿广东金谷若干东征乃甚支吾强输其半存仁密白之军府请缓征用䘏西困为便从之两江数经兵火田弃不耕者万余亩存仁行视其处督附近官吏及时召募开垦又为指示左右溪涧可疏引及陂塘可修复者以次举行后稍征入佐给征戍焉万潮字汝信进贤人嘉靖间为左布政使整肃有度诸郡县所遣输金至者令各操金以次当前执法马以自较报曰已如数乃目司库覆视无异即给批遣之去吏白批过期久请治潮曰此中山径水道恒苦诸蛮朝岚暮霭足生瘴疠安知来者不以此中阻乎但所输不亏足矣潮禁司库官吏勿得辄离库时遣视违必挞治之遭丧去右使夏邦谟代行藩事悉循潮法或曰盍少寛邦谟曰财币之府何可不慎吾见万公寛非严也卒与万齐名朱鸿渐吴县人嘉靖十八年知梧州出纳必亲奸胥不得售其蠧输羡余以资公帑修葺学舍躬勤课讲时征交南兵过境注措有方民不知兵累官福建布政使李义壮字稚夫番禺人嘉靖初为广西提学尝摄臬事革藩府守卫之骩法者明慎持宪狱多平反时称亷明吴世泽连江人嘉靖间以副使分饬府江风裁亷洁剔吏蠧端士习复流移通商贾诸蛮贼𨽻府江者故多桀骜为患世泽整兵耀武严为之备而以徳懐之不数月猺蛮相戒无敢犯境诸邻峝复业者千余家江道肃清李文贵嘉靖间为贺县教谕勤以励已严以教人以旧学不利科目捐金迁建于南门内贺士遂连魁其乡郭显文江西泰和人嘉靖间方士献修炼术营建道宫显文抗疏极谏谪吴川典史二十二年迁北流知县釐正宿弊行保甲盗贼屏息潘鑑字希古婺源人嘉靖二十三年总督两广性平易而耿介不可以私干治官如家亷慎之操始终一致卒赠太子少保张岳字维乔惠安人嘉靖初提学广西时行选贡法相张璁主其议选无论廪次辄取年少有文者岳谓边远士杂夷风县久不科目予贡使其以衣冠人物别于夷所以渐变之也绌不如璁指璁因黜广西选贡七人谪岳广东盐课提举迁知亷州府久之进右副都御史总督两广军务兼巡抚平马平诸县猺贼先后俘斩四千招抚二万余人诛贼魁韦金田等又连山贼李金与贺县贼倪仲亮等出没衡永郴桂积三十年不能平岳大合兵讨之贼渠授首莅镇四年巨㓂悉平召拜兵部侍郎寻陞右都御史卒赠太子少保谥襄惠岳博览工文章经术湛深不喜王守仁学以程朱为宗吴源字宗干钱塘人嘉靖中累迁广西按察司佥事时总督张岳负才望寮吏少当意及见源独折节下之入参谋画出董师旅属郡剧㓂掠人妻以邀厚赎官兵不能制源用间擒之并灭其党民赖以安改江西副使陞按察使翁世经字可直福清人嘉靖二十四年知梧州治尚节简约已裕人加意学校平衢道修府库立三闗寨百废俱举秩满去阖郡思之王时中字执之闽县人嘉靖二十六年任横州存心恺悌政尚亷平断狱多从寛恕爱惜民财简于承奉振兴士类每月给膏火率以为常后乞养归欧阳必进江西安福人嘉靖二十七年总督两广军务故事军饷解军门必进令入梧州库移文动支以谨出纳时南丹州官之族伪称岑苇串田州土目逐主母瓦氏乃发兵诛斩田州以宁王宗沐字新甫临海人嘉靖间任督学行部徧试归檄诸生㑹宣成书院论学不徒校课文艺且令反求本心士多启悟郭时斗字文起兰谿人嘉靖间擢浔州府推官多所平反浔错猺盗窟宅武弁冒功缚良民二十四人为盗制府枭其二毙于狱者四时斗亷实其枉白之监司申请尽释其余五指山刬贼韦公廪结连诸峝入㓂时斗密募忠勇授以方畧尽行破灭徐南金字体干丰城人嘉靖间按粤西亷知靖江诸军校荧惑王聴恶氛甚炽遣官卒就府中缚出以状列奏逮治如法自后无敢指称侍御亲近陵暴其国人者刘陶庐陵人嘉靖二十九年知苍梧县亷洁而严时民任馆库里甲之役苍梧当孔道措办无休日陶独毅然絶交际即嵗时于上官无私觌聴断明允不以权势骩法遇攒造躬较版图尽剔诸弊民赖以苏魏一恭字道庄莆田人嘉靖间督广西学政歴转左布政知民积苦向时科出顾役金钱者汰其半如均徭榜数不则收治之州郡奉令谨察诸役无敢倍取后有同官隂诋于御史谓一恭营私亡何一恭卒御史弔毕突入检视装箧一无所有问其家童对以俸钱并在库随呌主藏官吏至具对如前御史嗟叹乃书其治行檄郡为主奉祀名宦应槚字儆我遂昌人嘉靖三十年以兵部侍郎总督两广军务时桂平诸猺恣为剽㓂而庄头鬼子等巢诸贼为甚槚密委佥事茅坤以讨贼事不旬日破十五巢斩获二百有竒府江少戢茅坤字顺甫归安人屡迁广西兵备佥事辖府江道坤雅好谈兵猺贼据鬼子诸巖杀阳朔令朝议大征总督应槚以问坤坤曰大征非兵十万不可饷称之今猝不能集而贼已据险为备矣计莫若鵰𠞰倐入殱其魁他人必詟谋自全此便计也槚善之悉以兵事委坤连破十七巖晋秩二等民立祠祀之潘恩字子仁上海人嘉靖中提督广西学政增益艺文所先者启之而其要归在于敦本实贵器识时靖江王勒其卫卒之子弟毋得充诸生而试者必以贿恩移文长史诸生乃获试又尝署按察篆勾捕王所匿大猾必得乃已考最进四川布政司左参议后以左都御史致仕万厯初赐存问卒年八十七赠太子少保谥恭定张元藩浙江山隂人嘉靖中知平乐府时江南苦倭征发连数省而郡境猺獞窃发兵饷不支𠞰抚无定议元藩与佥事茅坤谋曰今朝廷方有东顾忧何暇及此惟公便宜除其首恶余党自平坤乃定鵰𠞰之策贼首莫良三蓝孟干等次第受缚阖郡晏然许应元字子春钱塘人嘉靖中累迁广西按察副使獞夷数侵恶应元为上三议曰责田主严罚格更旗军大畧主守隘䕶田使蛮无所夺食以自困也又摄兵府江巨獞莫氏兄弟三人以骁勇时啸聚为乡邑害应元设方畧诛之江道底宁秦柽知庆逺府嘉靖中有永定土司韦继祖及其子启邦皆骁㨗过人尝率贼三百余夜入府署杀数人劫官帑数千金出人衆莫敢撄知府闵旦以上计去郡事遂寝自是粤西暨邻省往往盗藏库获贼鞫讯咸列启邦父子姓名歴任守皆不敢发㑹柽至谒军门首以是委之柽不动声色各土司承檄来谒多待以礼貌启邦莫测柽意又以歳久事已守新任不能遽察遂挺身出柽一见大喜奖劳讯其技能益佯喜厚犒且许荐之启邦出望外由是往来颇数一日柽密计召启邦至懐远候分都亮地先伏壮士于两厢启邦入突出缚数前罪斩之并斩其随行五十人柽恐余党震动即下令安揷檄启邦妻莫氏代理永定帖然谭大初字宗元始兴人任广西参政桂林涝米价腾贵请督抚开仓发籴便宜赈恤存活以十余万计子音以贡歴上石西州知州亦有亷直声金杰浙江汤溪人嘉靖三十二年知富川县洁清自持勤恤民隠㑹涝溪㓂起杰定计𠞰之贼大挫而遁嗣是诸峝巢不敢动境赖以宁刘教字道夫庐陵人嘉靖三十三年知梧州府有清操裁一切供亿冗费以行义见重于时魏一恭谭大初雅尚风节亟称之章美中字道华常熟人累迁广西参议盗陷太平诸郡美中先诸道兵收其冲捕虏酋百余设伏夜捣宾利猺降之土兵当调发御倭美中戒毋后期后期有法又戒吏毋寻前例受赇受赇有戮兵吏交惕息无敢违岭东谭大初与美中治广西后先得代广西士民讴思之曰谭公为政若霜日章公嗣之守画一其见服于人实相类也陆敷钖字得承嘉善人嘉靖中判栁州署象州事象有安仁土舍何公思等声言花芦古陈诸贼稔乱殃民愿効死力为朝廷除害其实隂肆杀掠洛田陆弄间良民率被鱼肉乃各聚衆相攻杀敷钖请往谕之至则独坐公思开衅罪余党悉解去象州以平又王守仁所复断藤八寨多为逋逃薮敷钖相度要害上当道移置卫所凡十九由是盗贼失据寻以将母乞归周于徳字南墩淮安人袭大河指挥嘉靖间军功歴陞广西镇守精勤明肃值猺獞久乱抚𠞰多功地方感之祀崇报祠章熈字世曜海阳人嘉靖中以按察司佥事分巡苍梧多所釐举白马三洲故险道也江道逶迤林木深阻诸蛮久窟为患熈至下令调集诸路营兵綂以偏裨而躬履其地度其地势髙下而随刋之尽伐其树赭其山分兵守焉自是诸蛮不敢复出陈尧字敬甫通州人嘉靖中转广西督粮参政广储仓弊孔故多悉亷得其状逮诸骩法者置之理不踰月弊清后为左布政使务从大体不事繁苛有司间挂一𤯝辄念遐方卑秩良苦寛之使自新司帑度支条为㑹计书犂然可按无敢有阑出扞文罔者靖藩诸宗率不请名封已食采禄尧一切剂以甲令格不予后入为刑部侍郎母老乞归杨钧云南人嘉靖三十五年任恭城县政尚公平见学宫不利于科名乃捐俸申请迁建县治之西南隅嗣后人才蔚起申禁通闗以免供应并详豁本色胖䐿改折皮张银两勒三大兴革事于石王钫字子宣㑹稽人嘉靖三十六年总督两广兼巡抚缉盗安民地方宁谧先是督抚自置赏功所凡金钱出入无敢覈者钫改贮梧州每有犒赏移文给之出纳有稽嫌疑不作而军储亦渐盈雄梧二府税钱旧资军饷及是皆罢输之北边张冕字庄甫晋江人嘉靖间为桂林同知时宗藩暴横杀仆图赖冕力折之又覈阳朔粮额清诡没以尽复旧全州差役以吏承冒免者歳数百人而役归贫民冕严为之裁赋役为均查梧州仓粮旧额仓储五万皆输自东粤事属两省难稽奸徒借此为市冕悉亷得之而酌其所侵之久近以论罪轻重人服其明后擢抚夷佥事桂林城故有敌台冕补以望楼而徙窝舖以便巡守筑石闗以䕶居人择诸要害设堡戍兵俾哨守相望覈二卫军与募卒选丁壮者编队教练而时自抽阅兵备以肃赵埙字平仲余姚人性故清介人不敢干以私号赵铁面嘉靖间为广西佥事分巡桂林不事检摄其门閴若无人者及聴两造率以情断经其庭者无寃民陈道基字以中同安人嘉靖间巡按广西时边徼诸吏类多阘茸道基下车按其尤无良者墨吏望风解绶去行部所至询民疾苦锐为兴革尤加意造士后为布政司参政拊循益力会城西南河流旧故横溢为筑横桥而东之与漓江㑹公私交赖猺蛮闻其名咸相戒无犯李鹏举归善人嘉靖三十九年判梧州政务严明人不敢欺革釐仓弊解户无亏公暇进诸生讲心性之学署容县懐集县増置学田造士养民多善政陈进字徳辉闽县人嘉靖间为参政恬淡有守曾摄藩事司库以羡余进暹署字封识贮存为司公费及陞去以前金赆卒不受翟宗鲁字一东博罗人嘉靖间知融县刚毅有守缓征输节财用复废学地租每日必告天而出聴讼片言立剖十二峝猺来㓂设师御诸郊贼以牛前行忽震死惧而退宗鲁乃身诣贼营谕以祸福咸聴抚又奉檄转饟中道贼百艘遮迎谍知翟县君亦投戈而去宗鲁择诸猺子弟稍慧者被之青衿钲鼓导归诸猺以为宠率皆向化人谓一贤令胜十万师考最乞归黎民衷从化人嘉靖间官参政代藩使篆古田贼韦银豹等夜越城劫库衆莫敢格民衷升堂就坐银豹等直前害之追赠如典郑一龙字于田惠安人嘉靖间为按察司抚夷佥事时古田不靖作抚夷通论一曰严缉事二曰别蛮情三曰禁招主四曰诛贼脚五曰谨巡哨六曰明赏罚七曰防㓂有时八曰𠞰贼有引着为功令施行自是盗贼敛迹后为副使兵备右江至则申约束严科沠偷安骚扰卖放通夷诸弊而密陈制府以迁江之东欧来宾之北三北五柳城之上油宜山之清潭都亮宾州之渌里横行流劫收捕宜先制府檄守备辈聴一龙指挥分以疆域责令鵰𠞰贼甫离巢随即捕获羣盗屏息吴桂芳字子实新建人嘉靖间分守岭西以作养人材为任四十二年总督两广时广西古田贼方炽桂芳度其时未可轻举遣典史廖元持文告谕之诸獞聴抚请以元入县守其地桂芳奏陞元为本县主簿设镇守广西总兵官以都督同知俞大猷充之后古田成功与有力焉所着有两广疏议师暇裒言段云鸿嵩明人嘉靖四十三年知贺县治尚仁慈民有讼必开诚劝谕晓以利害捐赀修学建桥士之贫而有文行者量资助之李迁字子安新建人嘉靖中由湖广布政司右参议擢广西按察使时靖江王与诸宗人相讦事下台台以属迁翌日迁往见王王蓄怒而待迁曰大王之有国于此乃悼僖王之贤而髙皇帝复之也今大王挟贵以陵诸宗人诸宗人亦挟衆以抗大王举甘心有司约束而裹足不入王门大王能忍是徒拥虚器不忍则与诸宗人之讦无已也一旦天子赫怒大王岂独晏然迁故非为诸宗人也为大王也王色动求教迁乃曰大王幸聴迁迁等请分诸宗人为十余房房择一笃行长者长之以惩训其不率重则付之有司月朔必朝见祭必从请名请婚则以属大王大王之贵在而诸宗人亦服矣王具如迁议事以解隆庆中累迁兵部左侍郎提督两广诸军请平古田之乱上便宜八事报可乃调狼土兵十三万七千人分七哨进攻以总兵俞大猷及副参游诸将军綂之而参将柴涞副使邵惟中等监其军檄湖广将士固守东安黎平隘防奔逸申饬军令严赏罚仍戒毋妄杀毋掳财物兵进荡其寨栅六十五黄朝勐战死韦银豹穷窜余酋二十二以次就缚斩首万余降余衆二万请改古田为永宁州使监司镇之其他增将卒置学宫选良吏疏上具报可以功进右都御史后以南刑部尚书致仕归卒谥恭介庄朝賔字于观惠安人嘉靖间歴按察副使驻宾州去州一舍为贼巢时出剽掠乃议戍守事宜次第行之又以八寨贼鸱张已久土官韦起云沈勇可任即属以兵复思恩九司巡检分镇焉八寨聴命唯谨人唿为庄菩萨亦孔昭江都人先袭驯象卫百户嘉靖间军功歴陞指挥佥事从总兵李钖殱破懐远贼巢又奉令讨洛容獞斩贼首陶浪金等擢思恩参将广西通志卷六十七广西通志钦定四库全书广西通志巻六十八名宦明谭纶字子理宜黄人嘉靖四十五年以兵部右侍郎兼右佥都御史总督两广军务兼巡抚隆庆元年入广任事招降岑江峝贼江月照等设营扼险以除七山诸㓂时茘浦永安之间乱者四起纶檄总兵俞大猷咨进勦计筹画甚悉事甫就绪而北邉吿急复征还部纶破贼必絶其根株不茍便目前虽去广后代者如郭应聘殷正茂辈悉谆复指陈授以方畧纶任本兵复从中赞之故辄有成功如洛容懐逺之㨗皆纶之力也以功进兵部尚书神宗即位加太子少保万厯五年凌云翼总督两广纶授计诛罗旁贼甫奏㨗而纶卒赠太保谥襄敏殷正茂字养实歙县人隆庆初古田獞韦银豹黄朝勐反银豹父朝威自𢎞治初败官兵于三厄杀副总兵马俊参议马铉正徳中尝䧟洛容嘉靖时银豹及朝勐刼杀参政黎民衷提督侍郎呉桂芳遣典史廖元招降之迁元主簿以守而银豹数反覆隆庆三年冬廷议大征擢正茂右佥都御史巡抚广西正茂与提督李迁调土汉兵十四万令总兵俞大猷将之先夺牛河三厄险隘诸军连克东山凤皇寨蹙之潮水廖元诱獞人斩朝勐银豹穷令其党隂斩貌类已者以献㨗闻改古田为永宁州设副使参将镇守建委官运盐之议以其息充军饷综理详密军需赖以不匮终明世増损其法而行之卒莫能易㑹佥事金桂捕得银豹正茂因自劾诏磔银豹京师置正茂不问寻代迁提督两广军务㑹广西巡抚郭应聘亦奏平懐逺洛容猺正茂以功累加兵部尚书俞大猷字志辅晋江人嗣世职百户嘉靖十四年除千户守御屡以军功为广西总兵宫故事总兵两广者一勋臣为之帝用给事中欧阳一敬议两广各置大帅乃罢勋臣而以大猷为总兵镇广西先是古田獞黄朝勐韦银豹等嘉靖末尝再刼㑹城库杀参政黎民衷于是巡抚殷正茂征兵十四万属大猷讨之分七道进连破数十巢贼保潮水巢极巅攻十余日未下大猷佯分兵击马浪贼而密令参将王世科乘雨夜登山设伏黎明礟发贼大惊诸军攀援上贼尽死马浪诸巢相继下斩获八千四百有奇百年积㓂尽除进世廕为指挥佥事后迁福建总兵官乞归卒赠左都督谥武襄黄应甲字汝第懐宁人少谙韬畧嘉靖间屡迁指挥佥事制火器造战舰皆出心裁古田贼久叛侵夺县治巡抚殷正茂请于朝督师进讨应甲乃创议分七道进其三厄最险身自任之出奇捣虚大兵遂得入隘俘斩万计郑舜臣上虞人由袁州府同知擢栁州太守时督抚大征古田调狼兵十余万屯城下各无统属时聚伙抢掠民苦而诉之当事恐激变计无所出舜臣谋于兵道密遣人擒四人磔于市不书姓名各营自相疑阻其患遂息监军发俘囚数百名覆审内有幼者六十余人舜臣悯其无知就死曲生之唐执中昆明人隆庆初除修仁令值古田贼势猖獗方兴师大创之檄执中佐军需大军深入转饷无乏贼平遂迁为永宁牧是时贼魁虽已授首然诸獞新附犹骜不驯或啸聚剽掠执中辄发踪殄灭之凡城池公署修废举坠四境荒芜中丈复里亩招集流亡俾民皆安其业乃复设学校延社师选诸獞童稍秀者列之青衿时人比之文翁云任三年转郡丞去郭应聘字君宾莆田人隆庆中由郎中出知南宁累迁广西按察使寻晋右布政使忠州桀夷黄贤相与思明蛮争地应聘密授兵备谭惟鼎计擒贤相㑹巡抚殷正茂迁总督遂擢应聘为右副都御史代之首奏以忠州四都地建新宁州以终前功有府江猺者上起阳朔下达昭平诸猺夹江而居怙险剽刼成化正徳间都御史韩雍陈金讨平之至是复反攻围茘浦永安刼知州杨惟执指挥胡潮应聘㑹正茂闻于朝集土汉兵六万令总兵李钖进讨未行而懐逺猺亦杀知县马希武反应聘与正茂议先征府江三月悉定乃檄钖讨懐逺天大雨雪引兵还懐逺古牂牁地界湖贵靖黎诸州嘉靖中征之不克知县寄居府城遥示羁縻而已时希武见杀师出无功于是应聘益调诸路兵镇抚白果黄土大梅青淇峝獞以孤贼势钖与诸将连破贼斩其魁懐逺乃下而阳朔金宝岭贼亦定乃分遣诸将门崇文等讨洛容上油邉山五叛猺悉平神宗大悦进兵部右侍郎巡抚如故万厯二年召为户部右侍郎寻以忧归八年起改兵部仍抚广西时十寨初下应聘与总督刘尧诲奏设三镇𨽻宾州以土巡检守之而统于思恩参将十寨遂安拜兵部尚书引疾归卒谥襄靖马希武隆庆五年知懐逺县当苖猺蹂躙之后遍抚诸峝民稍复业乃议城旧县猺不利乃啸衆围之急或劝希武逸去愕然曰我何逃我死与协理城工官经歴余冕典史陆锦郑鹏徐士科巡检郑元英皆遇害邑人立祠于老堡嵗时祀之余冕字服周南城人由吏员官栁州时叛蛮数千攻围冕与希武奋不顾命起杀贼遍身中矢犹骂贼不屈竟被碎尸林梓福建漳浦人隆庆五年守梧州嵗荒赈御有法民无死徙以艰去累官通政使李钖歙县人世袭新安卫千户隆庆六年春以征蛮将军代俞大猷镇广西时府江贼复猖獗巡抚郭应聘与钖计征兵六万讨之破贼巢数十斩馘五千有奇獞酋杨钱甫等悉授首录功进世职二级栁州懐逺猺尤犷悍隆庆时大征古田诸猺惧而听命知县马希武之官缮城堑程役过严诸猺杀希武及经歴等五人复反巡抚应聘与总督殷正茂议征之万厯元年钖令参将钱凤翔等六道并进钖自统水师次罗江独当其冲时贼屯板江大洲潜以舟来袭钖伏兵败之㑹凤翔等亦至贼悉舟西遁追击之连破枫木大山天鹅岭等巢钖以水军殱浔江督诸将攻斩渠魁二人复破数巢直抵靖州界贼奔大巢亘数里崖壁峭絶为重栅拒官军镖弩矢石雨下妇人裸体扬箕掷牛羊犬首为厌胜诸军大唿直上四面举火贼尽殱先后破巢一百四十献馘三千五百有奇俘获抚降者无算永福永宁栁城并以贼吿洛容獞又杀典史钖令王瑞讨永宁杨照讨栁城参将门崇文讨永福亦孔昭讨洛容已帅舟师屯理定江节制诸军甫二旬四道并㨗斩首四千五百有奇洛容贼首陶浪金等俱伏诛钖以功进秩二等杨大韶建平人隆庆间任武缘县治尚严明减值钱以甦里甲置社学三十余所立学田革揽纳邑人称快霍与瑕字勉斋南海人隆庆六年为广西按察佥事饬兵左江土酋黄金彪背逆督抚方议进讨与瑕剪其羽翼一矢不遗缚致之遂定以四都叛复不常致南太二府道路阻絶奏请于朝开建新宁州治州人祠祀之苏湖云南人隆庆六年知藤县清欺隠兴学校申饬乡约复行条编训民子弟招抚猺獞洁已爱民政教焕然一新以外艰去士民为立祠呉善字元夫福建龙溪人隆庆间擢永宁兵备兼抚夷时古田诸猺新创永福古河毛峝及上宋等巖犹反侧不靖善缮兵芟除戮其渠魁陆银床莫良满等散其党羽悉与更始且权诸要害设营置堡以为长久计又筑城建学择其稍秀异者𨽻学而化诲之万厯初栁庆北三北五地煽乱善捣破贼巢俘馘万计以军功歴陞副都御史巡抚广西府江猺叛平乐兵又吿变善简率将吏亲入险阻悉平之岭表一清十五年晋兵部侍郎总督两广清军政恤民瘼凡苛条悉从报罢而责成吏治尤切力疾运筹卒于官赠右都御史䘏廕如制郑茂字士元莆田人隆庆末以河南按察使左迁府江兵备先是诸猺蛮凭陵出没伏箐勾刼每嵗官捐冲滩鱼盐之羡犒之戒勿出掠而肆毒如故船非聚至百不敢发茂至即上书督府大集军兵直捣其巢斩馘一千六百有奇以三峝改为二土司屯兵扼险开仙回马尾二营以通永安复修广运足滩二堡以控府江创昭平县治以控平梧诸猺敛迹投欵盐艘不滞旅次无恐皆其绩也侯国治南海人万厯初知思恩府恤民爱士首先教化捐俸迁学于城内土风一变王瑞黄巖人由南丹千户以功迁永宁参将时阳朔茘浦诸蛮凭险作乱总兵李钖檄瑞偏师夹勦诸㓂悉平由间道疾趋理定上宋诸巢尽扫贼穴河池咘咳诸峝恣行剽掠与栁州北三贼相表里巡抚呉文华檄瑞经畧乃与兵备副使呉善决䇿率劲兵讨之既平咘咳佯若班师者北三侦知弛不为备猝薄之夺其险殱之寻卒徐作南昌人万厯二年以副使兵备府江时南源残孽因碎江贼起复隂助之榕峝喇崙六窟等巢附焉围张村据山湾永安路絶作督参将王承恩分道进勦斩首二千余级复峰门寨贼守山湾益固复命参将王瑞攻克之昭平上下四屯巨贼黎福庄怙险为逆作以计缚之五指巖最负固旋复讨平后贼相戒无犯陈一定掲阳人万厯二年由琼山学谕擢懐集令勤抚字缓催科修建学宫课士日继廪庖増置学田以资膏火养老月给粟帛剔奸御盗政绩伟然彭应时字宜所庐陵人万厯初官佥事时思恩土司兄弟争袭弄兵违制议欲加兵应时以蛮㓂穴鬭兵一发则乱必多杀无罪乃单骑入其巢温言慰抚兄弟悔祸感泣遂释兵听命凌云翼字洋山太仓州人万厯三年以兵部左侍郎提督两广军务代殷正茂进征罗旁乃大集兵令两广总兵张元勲李钖将之四閲月克巢五百六十俘斩招降四万二千八百余人岑溪六十三山七山那留连城诸处邻境猺獞皆惧贼首潘积善求抚云翼奏设官戍之论功加右都御史兼兵部侍郎六年夏与巡抚呉文华讨平河池咘咳北三诸猺及广东大庙诸山贼岭表悉定召为南京工部尚书加太子少保以病归呉文华字子彬连江人广西提学副使万厯初授巡抚粤西方旱灾流亡载道疏请赈恤不待报先发廪庾仍乞籴邻省稍倣常平法给散募兵能垦荒者予牛种地利益辟覈田赋均驿传饬兵戎疏设昭平县建养利州学割武缘县属之思恩移兵备于郁林増河池同知经畧种种足规永利袭击昭平贼首黎福庄斩之乘夜攻下五指白冐诸峝斩俘甚衆随招抚余党二万余人即其地建置营堡以田亩分授新附及诸戍兵又抚降岑溪诸猺事闻俱赐金币栁州北三巨㓂贼巢也最慄悍号刬马贼诸将皆惮之文华䇿之曰贼强而负固宜智取毋力争适河池咘咳有警选卒七千余俾参将王瑞倪中化往勦既得㨗即驰檄诸将曰吾名攻河池耳意固在北三今河池㨗北三谓我兵疲且休必不我虞可击也遂督兵分道进贼果不为备连破七十余巢斩四千八百级俘获称是未几以将母乞归癸未起兵部右侍郎仍抚粤西复迁总督两粤禁絶献遗裁节经用清釐虚饷而尤轸恤穷黎平府江诸猺及懐集贼首严秀珠方文华未督粤时山海诸㓂出没纵横蹂躙州邑官军虽往往小㨗然得不偿失自文华任事遄发遄扑无使滋蔓每命将出师授以方畧往无不克寻入为南京工部尚书就改兵部引疾去卒赠太子少保谥襄惠谭大宁字彦贞高明人万厯初授太平府推官思明土目陆酋横甚往者率茹其馈大宁至酋密献千金峻却之而亷悉其不轨状白监司两府竟缚之思明合境以安陀陵隘而荒为抚流移开田计县供以裕罗黄裳字美至髙明人守平乐为人刚果亷介警敏有才万厯四年与府江道徐作计擒巨魁周公楼黎福庄等诸贼定上下四屯设兵防御立宁化里以増国税循良异政郡人尸祝李应祥湖广九谿卫人积功至广西思恩参将万厯七年巡抚张任大征十寨应祥与有功即其地设三镇筑城列戍复从总兵王尚文大破马平贼韦王明等寻入为五军副将张任字希尹嘉定人万厯六年以右副都御史巡抚广西时大藤崃八寨蛮连龙哈咘咳二土司为乱任简行伍申约束蠲逋赋发公庾斥贪墨吏士皆淬厉乃抽鋭而伺刈其东峝尤黠者㨗闻赐金币明年数捣其穴不三月悉俘馘荡平又上善后七䇿一曰设三镇二曰戍要害三曰分汛地四曰迁卫所五曰广屯田六曰开道路七曰议粮饷疏下有司次第行之㑹病卒诏赠兵部左侍郎时督两粤者刘尧诲移驻苍梧与任寅恭共事凡所谋议建达两人悉协心而允济焉尧诲字君纳临武人操守严正门无私牍又节省杂费羡三十八万余贮藩库以充国用陟留都御史嗣晋南京户部尚书转兵部所着有虚籁集尹廷俊云南䝉自人万厯初以部郎迁知永宁淡薄自操殚心励职力白寃诬虽得谤亦不为动州民朴野立乡约集老稚惓惓训诲首创学宫择其秀者肄业三年刑清讼息百姓祠祀之陆万垓字仲鹤浙江平湖人万厯七年知梧州府清慎慈恵擒抚猺蛮辟东安西宁二寨兴学育才府治火万垓躬为经始百度维新方思贤广东顺徳人万厯八年知昭平县时邑甫平百度草创城垣虽建多倾圯猺獞四出思贤日夜亲自督守凿马滩山石缮公廨学宫舖递公馆次第吿成北陀獞黄琏宝等负险不服征输监司已议征勦思贤直抵其巢宣布威徳琏宝等衔恩帖服即愿输逋额仍缚琏宝出谢罪林春茂闽县人万厯八年知懐集县值金鹅猺乱大肆鸱张春茂请兵勦平时诏清丈以懐足额力请免量民得不扰请减盐饷二百四十两商民称便薛志学字海观常熟人万厯间知天河县县四堡皆没于贼志学折简谕之悉归复治有循声李曰巽字顺之长乐人万厯十一年知苍梧县亷正明允减差役免灾米修书院社学邑人感之唿良朋字如兰镇东人歴官至总兵佩征蛮将军印镇广西时昭州叛卒据三峝峰门为乱良朋檄参将白玉间道趋茘浦身自督兵继之奉命征府江部分诸将以二万人为四队絶险并进斩虏猺贼数千进击诸支峝尽平之绥辑良猺至千余家乃置戍建堡分田给饷以其闲令戍卒刋䝉翳治桥梁邮置亭馆络绎不絶两江之间往来如砥㨗闻赐金绮未几以母老乞归周宗道广东澄海人万厯十三年知岑溪县时猺贼新平留心安抚减额征置官驿建学宫以兴士类祠丁孝子民夷向风卒于官民为立石祠祀郑时章龙溪人万厯中知平乐府加意抚绥省刑薄赋政尚寛大民有宁居林乔楠晋江人万厯十三年知梧州府综核政务尤切拊循蠲水火灾米豁清丈重税赈伤残通粜籴处置有条民䝉其恵擢本省副使颜志邦字小山茶陵人万厯间知永宁州明决不苛讼简刑平廷无疑狱斥苞苴省冗费不私一钱州人尝窃谓曰颜侯惟饮吾宁一水耳值久不雨志邦从里民数辈徒跣祷赤日中亲歴陇亩忧形于色未几雨如注嵗登大有民歌曰此颜公雨也诸獞妇多蓄蛊毒志邦悉按之法且为好言以谕之其习遂除毛鹤腾字翰伯博罗人亷介骨鲠万厯间迁左州知州署事崇善徙上石西州育士爱民所至有恵声建祠専祀苏朝阳字鸣廷福建晋江人万厯十七年任懐逺令懐逺三经残破官皆借居融县朝阳亲厯各峝谕以礼义筑城丹阳镇实心措注版筑不扰又为民详请立石严禁科派一时民猺率皆向化迁知栁州府郭忠鼎字荩臣江西泰和人万厯间任浔州知府郭外两江分两关故例三日一放湍急舟拥每易覆溺忠鼎不时启关税额外毫无染指猺民杂处一意勤恤讼者无烦刑赎锾之苦时称其多恵政孙继先字志显云南人万厯中知陀陵县奉檄纪验腻嶲招降贼属三百䝉赐金迁知上石西州州故为思明黄獠窃据𢎞治中改流官然莅州者苦治荒僻多寄孥于府间一入州视事及继先始新州治携家人以往拓城甃井开辟草莱复建社稷山川城隍境内诸坛庙奠其神人比于列郡黄淙字仲文南海人万厯间任平南县兴学校革吏弊民沾其徳黄文炳晋江人万厯十八年知平乐府政治持大体兴学校置驿马复余田民甚徳之又手订郡乘萧彦字思学泾县人万厯十九年总督两广亷洁俭素轸民艰食奏请蠲赋而输梧关税羡以资国计边防筹画周悉卒于官任思字继野四川南充人万厯十九年知恭城县亷明仁恵轸念民艰嵗饥发谷赈济不足请官帑往衡永吿籴活民命以千计在任五年无逋赋无寃狱邑人建祠祀之杨寅秋字义叔江西泰和人万厯中迁广西副使击叛獞韦公成等定五山又击叛猺黄朝田等定府江先交趾黎莫搆讧贡道久絶廷议勦抚争持莫决寅秋独主绥辑黎果来欵左江鸣吠不惊邕人相率祠报之后以疾卒抚按交疏请䘏其畧云交南折华之勋方之铜柱府江破竹之烈过于金城诏赠太仆卿陈大科字如冈通州人万厯二十一年出抚广西㑹田州土官吿变授计右江道讨平之上善后七䇿大要以弛征撤戍柔懐新附为本又岑溪七山等山獞啸聚复授计左江诸道讨平之已而疆外蛮黎莫二姓搆兵请于朝为布立恩信以术招徕二姓皆请降周起元字仲先海澄人万厯中任广西参议分守右江道栁州大饥羣盗蠭起起元单骑招剧贼而赈恤饥民甚至移四川副使林恭章字尔肃莆田人万厯中歴官按察分守浔宁平明四郡交阯通贡税例归臬司恭章大书关外自誓不受交阯一物黄流芳字若瓒博罗人万厯间官按察副使宜阳天河县为土司蚕食边界下檄责其罪状土酋惶恐不敢扰栁庆间多剧盗率诸将削平之进参政部苍梧首饬军政境内肃然在官以亷节自敦文武将吏无敢以餽遗进者尝语吉水邹南臯曰非敢异物率吾性耳翁懋勋崇安人万厯间知贺县草㓂窃发至即撤兵招之盗如故遂直入贼寨谕之曰若曹苦饥寒乃聚为贼耳吾当为若请贼感泣乞降迄终任无敢叛者陆长庚字元白浙江平湖人万厯中累迁桂平道亷正有才猺首韦扶仲盘花婆扰府江出没茘浦大杀掠时用兵进勦费饷十三万长庚力请制院撤兵且曰愿勿中制事成不敢居功遂留兵三千守茘浦城余尽撤贼果懈防守乃密与副总兵童元镇定谋夜率兵至白马冲袭获其妻女募猾猺十人诱扶仲出刼遂堕我伏中力战逃去茘浦兵已扼其归路分道要击擒之盘花婆亦授首余党听抚八寨等诸路悉平归功制院长庚赐金绮晋爵一级凌嗣音浙江乌程人万厯二十七年知梧州府清静平易当岑溪北陀大兵后兼助大工中珰𣙜税嗣音为先事绸缪裁节有方人心遂安刘炅江西南昌人万厯二十七年知藤县与民休息捐俸建学造士税珰起藤䝉二江税于五屯採金人心皇皇炅与太守凌嗣音力争其弊强项不屈欧阳东凤字千仞潜江人万厯二十八年迁平乐知府抚谕生猺白监司择俊秀者入学猺渐知礼义税使横行力折之以才调知常州陈焕临海人万厯二十九年知懐集县重学兴文轸恤民困除耗羡修陂塘尽力田亩凡馈膳所须必同民间给直时议运官盐焕以懐民素不习舟楫恳为申免士民建祠以祀刘邦征万厯丁未任茘波知县茘介黔粤极边内蛮外苗交互为患凡之官者皆坐府备员邦征谓地不亲歴如守土何驰至邑檄诸蛮于前推诚抚谕蛮为慴伏凡所规画悉听邦征命白上官请置县治于喇轸村歴任数年蛮终不敢蓄异志百姓立祠以祀李应裕字履顺婺源人万厯三十八年任平乐府抚夷同知设治在深山箐峝中山岚为毒流官多不久驻应裕身与抚循猺性暴直与居民小不合辄格鬭至是敛辑尽吐露寃抑应裕戒吏民毋为虐立社学稍知字附为俊秀猺始有向化者三𣙜税贺桥一意寛恤后乞休去童时明字醒余淳安人万厯四十年知永淳县躬履阡陌劝民耕种悉心筹度详革诸不便于民者兴学校修县治谭虬字玉潜广东新㑹人万厯四十三年知恭城县政多仁恕每朔望进诸生讲课凡民间疾苦必委曲详询务得其状㑹嵗大饥捐俸作粥活民命千余谢君恵将乐人万厯四十四年知懐集县保赤爱民重修学宫建文昌书院为治振刷纠纷奸不能眩邑人有青天之誉擢刑曹复以郎中出守梧州剔弊汰冗清声尤着呉宗教武陵人万厯中知容县县多毒草民以小隙辄服草伤命宗教讯必反坐又捐俸每两约纳毒草有根者若干朔望焚之毒草遂絶嵗旱饥籴米于邻劝富户出粟赈活多人陈鑑石屏人万厯四十五年知梧州府甫再月梧城大火城内外公私庐舎俱尽鑑徒步周询所赈以千余计皆出槖中及借公帑时有乘机夜掠者捕获以军令徇民乃安是年粤西复大祲栁庆横邕浔梧稻尽藁诸郡殍死相借鑑发仓粟平粜尽则以价转籴东省接济民食辟梧阳书院以教十属生徒修䕶堤浚鳄鱼池潴蓄其水为学宫后奠在任四年陞浔州分守道去建祠祀之盛万年字恭伯浙江秀水人万厯四十五年任右江巡道驻宾州嵗戊午旱魃为虐所辖十余城郊圻尽赤道殣相望谿峝林箐诸蛮乘机啸聚窥逼城池土官伪檄调兵侵地龙城一带逺迩震恐万年力请当事得一旅为简材官谋勇指授方畧以少击衆斩获无算又秘制火器设伏殱之诸贼闻风胆落列戌防守以备反侧不常宾地屹然为重镇旋议赈饥捐俸为倡复借饷市米减价平粜置粥厰瘗遗骸白仇狱以免株连请查旷役粮饷约数千有奇移文罢征而市米所赢为宾民代输兵饷流移稍得安集㑹循例入贺士民保留不获因建祠而尸祝焉林夣琦晋江人万厯己未任南宁太守时当大荒后邕民犹在疮痍夣琦下车问民疾苦发仓赈济是嵗秋遂大熟民得不病陈邦瞻字徳逺髙安人万厯四十七年巡抚广西寻迁总督两广上林土官黄徳勋弟徳隆及子祚印叛徳勋投田州土酋岑茂仁茂仁纳之袭破上林杀徳勋掠妻子金帛邦瞻移师讨平之边土以宁敦尚风节服官有守物望推之梁子璠南海人天启二年知苍梧县逐积蠧革陋规凡供役病民者悉请裁省郡旧为隂城楼廊燬几尽复建则益病民子璠请撤敝补新修为阳城兴学造士以品行为先听断明允而不为深刻院司知子璠亷介委之𣙜税正额外毫不自润后擢御史以论事杖戍寻放还归郑圭浙江仁和人天启三年知平乐县正已爱民抚字催科俱有法度民得暇力勤于耕种频获有年捐盐羡以助辽饷积公余以造浮桥堂无争讼野絶追唿后陞去士民作逢年亭以寄慕思王政岐字体仁临川人天启五年任阳朔知县朔瘠而好屠牛嵗输官八百金曰牛判税政岐首禁私宰弗取其税调知临桂里长例为盐商挽舟滩峻水驶遇舟盐损责赔累死无算为力请于上获免通邑祀之谢杞字君含江宁人天启间知新宁州有亷声不事敲扑赋额克办署隆安篆却例金抵欠饷以甦民困李邦才鹤庆人天启六年知懐集县凡盐课陋规河厰羡余匮头加耗尽报院司秋毫无取值猺㓂谢龙崖倡乱单骑入嘉峝营以计擒斩之境頼以安寻卒郑茂华字实符江都人天启间累官广西布政使时魏珰所在立生祠茂华独不为动治有政绩崇祯初举卓异召对进巡抚广西御书天下清官于屏王国相山西人崇祯三年知全州性亷介甘澹泊尽草钱粮耗羡劝民息讼偶有听断惟以理谕尤重士政暇讲学谆谆诰诫如父兄钱积中字彦华襄阳人崇祯间任宾州判州俗犷悍积中以礼让化导民始知学嵗苦猺獞侵掠躬冐矢石追捕之擢本州知州州人于城南清风楼下立祠祀之章金铉汉川人崇祯五年以御史出知梧州府公明刚介纲纪振肃而不为深苛士农商旅各安其业有循吏风汪继英字志在休宁人崇祯间任郁林州同知署州篆励清操革火耗民便之适浔贵刬马贼震邻继英躬自御贼地方赖以安州有水口势直注将倾民居继英建高阁砥下流筑长隄作回澜涖任数载旧箧不増一缣姚张斌字宪卿临川人崇祯八年任苍梧道政事词讼裁断立辨而好学不辍图书外无长物清节卓行人咸称之衷崇寅南昌人崇祯九年任梧州推官公明敬慎案无留牍每一事必洗心涤虑究悉周详故大谳多所平反常自谓敕罚之司稍涉轻率则故入故出之咎不能自免于心旧例府僚嵗理厰务一季崇寅以职司明刑不关钱谷辞让之其清介有足称者林贽福建人崇祯十年歴广西左布政擢都御史巡抚时值楚㓂数万入境围全州人情震动贽静镇省城训练固圉檄狼兵廖琦等数千赴全授密计破之㓂去全赖以安流㓂张献忠不敢窥粤皆其功也金九陛字允讷全椒人崇祯十二年任苍梧兵巡道时峝猺豕突于北流信宜之界东省官兵败走之复返于西焚掠郁林北流总督张镜心令九陛㑹勦九陛侦知贼巢即督郁林知州刘履丁北流知县张问士㑹同弁目直趋凤皇山口先后擒获满朝哥等一百九十余名杀伤无算殱厥渠魁余氛尽灭复葺瑞泉书院故址以课诸生崇祯十五年调上荆南道复㑹三省合勦八排猺峝九陛监军督饷劳绩最多以病乞致仕去施召征无钖人崇祯间任陆川知县培育士类有恵政甫陞去遇山㓂被执不屈而死妻马氏不为贼汚亦从容自缢士民悼之黄景明晋江人崇祯十四年以礼部郎迁督学力挽浮靡文风一变人不敢干以私朱国玘浙江严州人崇祯间任思恩知府十六年隆安土贼马日仙以妖术惑衆横肆猖獗四月率衆犯思恩人心惶惧奔窜国玘分遣官兵奇正互用一战禽之余党尽散民赖以安土民刻石颂其功汪徳元歙县人崇祯十五年任苍梧县省刑法絶苞苴目击民艰忧形于色时楚三藩避宼入梧徳元调䕶礼敬备至卫兵骄悍则挺身扞御禁其暴虐贺县土㓂起郡戒严参将出师防御境上徳元往来餽运粮饷拊循百姓贼扑灭城中乃安董克正合州人崇祯间知陆川县时兵饥洊仍克正劝课耕种倡导孝弟署北流兴业两县勦贼有功所至皆有利泽广西通志卷六十八广西通志钦定四库全书广西通志卷六十九名宦国朝孔有徳性忠勇有谋畧本朝定鼎初随征累功晋封定南王顺治六年綂师下粤西败朱由榔所置守将于全州七年入严闗伪兵将多溃乞降乘胜破桂林获畱守瞿式耜督师张同敞杀之有徳军令严肃所至禁兵戢暴以安抚为任百姓皆归心焉时余党未平有徳以总兵线国安全节等分部南宁柳州梧州各郡而自居桂林节制九年伪将李定国由宝庆新宁突至广西战于严闗桂城兵寡不敌贼以象坐开北门有徳慷慨太息曰身受国恩重且深未能翦除逆贼城破不守一死有余憾矣亟阖宫自焚与妻白氏同死于难粤人感其忠因所建定粤寺设主奉之线国安字为山奉天人顺治七年从定藩右翼总兵征广西下桂林入柳州进逼南宁充先锋功甚多九年伪安西李定国陷桂城国安镇南宁提师赴桂定国闻之遁走衡州国安复桂收集藩兵次第归伍慰劳之皆愿出死力十年定国由肇至梧拥贼数万复犯桂驱象小西门国安令诸将士亟运木石塞其门贼复穴地道欲陷城国安与巡抚陈维新计败之贼溃去十七年讨云南国安从东路进㑹师铁锁桥黔土司路最险恶乃伐木堙道合满汉官兵如期进捣贼溃退缅明绪以絶捷闻晋伯爵仍镇广西挂将军印二十余年不扰民间丝粒及卒士民哀之弔者数万人葬于城南三十里之枫林村周永绪江南盱眙人丙戌进士顺治八年以副使分守平乐时地方初辟流离载道永绪拊循备至民赖安辑台使者交荐于朝无何伪安西李定国犯桂林陷平乐永绪不屈死之沈伦湖广天门人己丑进士顺治八年知梧州府慈恵温良操持刚介时梧疆初辟百姓逃匿疮痍未起伦多方招徕民渐安集未几六师征讨伦悉心经理不累民间一粟一丝又时时为镇将开诚婉谕调剂辑和故地方即甫定而百姓安堵皆伦之力也政事暇辄进诸生课艺奖劝多士翕然向风伪安西冦梧筹画劳瘁力竭城陷不屈而死涂起鹏潜江人顺治四年歳荐八年官平乐知县会贼衆犯城起鹏冲锋力战孤危援絶被执不屈死勑赠按察佥事予祭廕一子入监尹明廷江南呉县人顺治己丑进士知平乐府有恵政壬辰李定国陷桂林下平乐执明廷去惜其才明廷不为之用潜逸囘贼败走巡抚陈维新仍令守平乐明廷星夜驰至曰百姓久不聊生急来安集尽出其资以赈恤贫乏之被难者癸巳七月定国复攻城执之遂遇害逆平诏赠太仆寺卿廕一子入监刘日襄字放云武昌人顺治初以贡授宾州守士冦反城陷不屈而死事闻赠广西㕘议许鸿儒字象垣浙江太平人顺治四年歳贡授罗城知县随征四载縁兵燹城荒土司叛乱桂林又屡为伪党窃据罗城孤立无援被执不屈骂贼而死弟男五人俱遇害后事闻赠按察佥事卹廕如典车君乘浙江徳清人由歳贡顺治六年选知武宣县时草冦未平县治残毁君乘赴任甫两月率弟君稷捍御力尽城陷被执骂贼不屈同死之妾陆氏幼子不二僮仆数人俱被难雍正六年恩㫖旌表李率泰奉天人顺治十年以都御史总督两广时广东平靖两藩徴令烦苛其将吏复巧为闗市𣙜估百计朘民率泰下车不阅月悉釐革之伪安西李定国陷广西领贼兵十余万趋梧围肇急攻新㑹县以蹙五羊莫有撄其锋者率泰躬提劲卒袭其营会合藩兵满帅大败之定国宵遁穷追至南宁始还两藩将士欲掠高雷浔南诸州郡率泰侦知驰令禁遏两藩素惮率泰遂中止在任数年兴利除害激浊扬清着有政绩后迁浙闽总督去之日百姓遮道攀辕不絶者数百里陈维新号灿宇奉天人顺治十年由浙江右布政陞右副都御史巡抚广西六月抵任七月伪安西李定国复犯桂林驱象冲小西门维新偕广西将军线国安亟命诸将士垒木石塞门夺其象贼不敢近因穴城西地道实硝磺其中守城者恐维新令掘城内地深丈余勅兵士囊土以伺伪右军王镇邦率所部逼近射火箭入穴药大发城震崩镇邦及所部死者百余人随取土囊垒筑须㬰成城贼既沮遂遁去事平念粤民屡罹兵火疏请蠲免十年十一年租赋士民感徳立石以记于时跃号龙洲奉天广宁人由阜城令歴湖广左布政使顺治十二年陞佥都御史巡抚广西时桂林初复逆贼李定国尚拥衆盘踞南太六郡时跃筹兵画饷缓急得济六郡以平交阯黎莫二夷搆争相雠杀时跃宣布徳威莫夷畏懐率先内附未几黎亦奉表入贡十八年陞本省总督卒于任士民思之焦勤陜西武功人顺治十一年由举人知临桂县台使常以大狱发讯一经剖折人诵神明里甲陋规槩行禁革大军过省时军需告急而本省钱粮题蠲二年帑无余金勤竭蹶转贷四应无乏纎毫不以累民民甚徳之屡荐擢刑部主事歴陞郎中恤刑两广江桢直𨽻宁晋人顺治十二年由明经授灌阳令当李定国乱后邻兵借奉调为名掠民子女桢力请代赎有诬陷贫民为盗者桢坚持审辩悉释之全活甚衆遇事果断狱无寃系每输粮令纳户照平自兊不假吏手收米则斛平而止及接见绅士辄以民间疾苦谘询可因革即举行性甘淡泊日食蔬面勿顾也后卒以介性见忤解任去邑人泣送立石以记冯瑾直𨽻保定人由举人授宗人府经歴陞桂林府知府清介平恕常以体认天理四字见之施行聴狱片言立折多所平反后陞浙江副使转按察使张继曾贵州举人顺治十三年以仪制司郎出守梧州练达有为氷檗自矢凡属寮餽献槩摈絶之是时兵戈未靖差务殷繁继曾详请优免杂派减省差役民困得甦任三载卒于官仆从仅二人有司检其囊箧萧然无长物士民思之田昇龙奉天人顺治十四年以监察御史巡按广西未至先微行各属得民间疾苦状甫下车即疏陈粤民重困凡包揽盐埠勒抑土官营债准折诸大弊立除之勒石以禁时旗弁有强佔民田夺人子女者力为查还不畏强御藩镇兵皆目为铁御史素性淡泊食无兼味巡歴所至从人不过数人民有诉必召令面陈平易无厉容人得罄其始末惟纠弹贪墨不少贷郡邑都惮之风清弊絶民困顿苏自李定国乱后贡院尽圯昇龙振兴文敎疏请即旧藩邸改建开科取士国朝粤西宾兴始此阎玟直𨽻真定人壬辰进士顺治十四年任梧州司理言动谨恂风裁峻整兴学敦敎明刑勅法上下肃然严示署门凡歳时一切餽献不许通刺巡按田昇龙行部知玟刚正檄与俱按逮积蠧五人论如律又署县事马自定贪汚狼籍玟具揭题㕘当事有欲曲庇之者玟不为屈如其罪遣戍之镇标占据城中民屋玟详恳巡按疏请给还悍将犹有难色玟毅然出示民得复业署府篆革去钱粮重耗出纳惟允胥吏不敢欺罔在任四年兴利革弊必中民隐擢户部郎去阖郡百姓攀辕泣送陆翔华浙江进士顺治十四年任郁林州知州伪安西李定国当屡经剉衂犹拥衆盘踞南太诸郡其余孽之窜伏于郁者侦知㕘将卜云英出𠞰贼守备单弱潜来围城翔华率兵登陴竭力守御贼旋退城赖以全而官兵之驻陆川者粮饷不继人心惶惧翔华又设法馈饷运米至陆潭济军食士饱马腾鼓舞灭冦翔华力也时叠遭兵燹百姓大半流亡田土荒芜翔华悉心安集捐己俸给之牛种劝导垦辟禁革杂派以甦凋瘵民借复业而尤加意士类虽军兴之后学者彬彬刘广国字窦生湖广潜江人己丑进士顺治十四年知岑溪县时地方屡遭土镇残害频年不耕民採蕨根充食多饿死者广国至买米以赈给牛种俾垦荒田阖邑熟粮不满五百石而逋者皆鸠形鹄面恻然曰吾何忍复以催科累此穷黎遣家人归取数百金代偿之士子应考悉给卷资路费莅岑二载士民懐之金汉蕙字湘邻浙江金华人顺治己丑进士任广西㕘议分守右江单骑之官驰驱榛莽中招集流亡劝农课学不以地方凋敝稍挫意无何反侧起挈印趋会城者趾错汉蕙独亲率士民守御孤城援絶遂陷胁降不屈遇害许重华河南太康人壬辰进士顺治十五年令懐集果决明敏听讼片言立折其驭下甚严而抚民极慈时猺獞出刼亲𠞰捕之凡公务诣府单骑往唯一二仆从自随莅任三载不用民间一夫懐人至今思之贾汉谊山西曲沃人以任子知郁林廉介有守当兵燹之余田地荒芜躬亲履丈劝敎农事釐正赋役民甚赖之复爱才礼士捐建学宫择诸生之英俊者肄业其中文敎大兴陈上年字祺公清苑人顺治己丑进士歴官广西㕘议奉继母孝友于兄居无私蓄逆冦破梧州迫以官毅不屈困以死事闻优䘏杨荣荫字半嵋山西阳城人进士顺治十七年守桂林多恵政以艰去康熙七年补平乐守负性廉介接寮属绅士辄以廉隅相砥砺人不敢干以私每讯狱戚戚者累日先是奸猾辈见猺獞易啖者多借人命盗奸肆行罗织一经准理必吞噬殆尽猺獞铤而走险激成大狱荣荫廉得其情力剔积弊累官㕘政㑹猺獞蠢动挺身𠞰之慷慨先登深入重地被围度不免引佩刀自刭卒黄朱朂泉州举人康熙二年授永福知县地方初定凋疲荒芜朱朂甫至即竭力劳来安集民渐复业立学校修敎化时剧贼莫扶豹等恃险刦掠数为州县害方议大兴师创之朱朂曰今首祸者不过数人余皆胁从耳若师旅一兴不但劳费无算且无辜受害者必多凋瘵之民疮痍未起休息拊循之不暇顾可重困之乎乃固请于军门曰力能办贼愿无矜张自扰为也遂单骑至贼巢开诚慰谕结以恩信贼党皆感泣罗拜立为解散渠魁亦以势孤就擒地方悉平后以忧当去宪司为之吁请于朝特畱二年致仕去民懐其徳立石县署前张泰阶字徴平四川盐亭人康熙二年以举人选授恭城知县时邑东伸家猺贼目黄天贵姪公辅踞丛木寨聚衆刦掠为地方害泰阶谓不治则势益蔓延不慑以兵威而勤招谕凶顽罔知顺逆仍必负固怙终良民何由宁辑乃歴状贼情势申总督屈尽美移咨广东湖广合师三路进𠞰泰阶亲随行营审察其实未从贼者请勿牵连受诛以示劝于是大兵扫荡贼巢立擒贼首天贵公辅正法其余与贼邻接北峝鳯凰各村堡复再四吁恳愿身以安辑为任亲歴抚谕全活无辜甚衆先是唐黄猺有户唐宗保狡而善逋累及东九甲陈铎通族代输巡抚金光祖欲并𠞰治之泰阶为请集诸猺头人晓谕恳挚皆心动泣请命乃立唐宗保户为东九甲输粮事遂定在任七年息盗安民兴学明敎周恤㷀独捐修城垣陞直𨽻深州知州恭民感激追诵不衰庄振徽字世慎福清人顺治甲午举人康熙三年知武缘县民多峝处以刦掠为事告寃者月以百数振徽姑置不问閲半载总其词得渠魁二十三人名窝藏者邑诸生某也佯托考课擒之督兵校五十人分十队令生前导星夜擒贼十九人次日皆毙杖下邑境以宁武地无斥卤人艰食盐课不及办乃招商贾运于广东陞高邮州民立碑图像以祀杨廷耀奉天人康熙四年任梧州通判时盗风肆炽官饷往往被刦廷耀宻访计擒土贼唐三蛮等俱就戮盗患遂息分𣙜梧闗刋定税货则例按往来船户人给一纸吏役乃不敢苛索署容县事省刑薄敛兴复学宫与士民更始伪安西李定国余党窜窃大容山连结猺獞出没不常廷耀复以计擒逐逺近帖然逃氓复业者如归市刘昌言字禹度江南山阳人己亥进士康熙七年任岑溪令寛恕爱民催科有法作四单输粮吏胥不得为奸革重耗免杂派禁服毒息讼宁人妖贼彭竒冯四为乱辄讨平之陞宛平京尹未赴卒士民怀之唐鳯字羽云广东潮阳人康熙七年以都司佥书守贺县军法严明桂岭诸猺獞惮之孙延龄附吴逆叛鳯诣督府陈破贼方畧督府令以援𠞰游击镇岑溪时伪檄纷驰土镇蠭起鳯破斩其伪总兵林万胜孙云客于藤县义昌乡败其伪总兵王邦相张宏等于容县坡里民赖以安凤素得士心且平易近人乡人来见者与之酒食衣服讯所在形势故敌情毎先知之所向辄胜后卒于官李愫文山西沁水人进士康熙九年任永福知县以实心行实政民不忍欺化导獞民恶习渐改修学校建衙署皆捐俸以成之后离任去民为之泣愫文亦泣依依不舍若家人父子然立石县署前以志遗爱云马雄镇字钖蕃奉天左卫人起家任子歴官佥都陞国史院学士特简巡抚广西甫莅任值羣冦煽乱于左右江平梧诸郡拥衆数万雄镇𠞰抚并行计斩渠冦杨其清等贼衆瓦解首清盐课蠲𣙜税建学勤民剔奸薅蠧九郡晏然康熙十二年冬滇逆搆祸孙延龄杀其都綂佐领以附逆雄镇宻檄提督马雄潜师㑹𠞰雄迁延不至因蜡疏具状遣子世济世永间道入京乞师延龄诇知一夜发兵围抚署胁以死啗以爵皆不为动因羁系以邀其从后逆贼呉世琮趋桂林执之诣贼营雄镇詈骂不屈遂遇害阖门死者百余人勅赠太子少保兵部尚书赐祭葬谥文毅后巡抚都御史郝浴疏请建双忠祠祀之其幕中宾客同与难者有朱昉李子燮一为江南人一为江西人又陈文焕上虞人与大兴孙成亦同在幕当雄镇幽困时文焕等义不忍去甘心械系患难相周旋者四载康熙十七年王师下苍梧文焕脱奔白其事于巡抚傅宏烈据情入告奉㫖嘉其忠荩从优议叙授安丘知县朱王造字矫士平和人康熙十年任永宁知州呉三桂变乱王造义不从贼全家被系三年竟死狱中熊飞渭字渔滨江西南昌人甲辰进士康熙十二年除融令值柳州降帅马承廕叛诱执傅将军宏烈我师退舍州郡震惊奸民苏际盛曾亚池乗变钩贼杀牛盟衆纠永宁土司刦掳思管镇镇民惊窜至融融城小兵稀人情危惧飞渭命巡司请兵于府而自置牛酒集附城三十里居民与文武职官暨融之缙绅诸生辈大㑹于演武场誓以死守而部署其二十四团之长申明约束各给信牌以领其事又出谕以散贼党给钱以募民夫增窝舖集堡目而守于是融无重兵而有固志时柳城警急无暇救融然贼亦知其有备卒不敢攻而城赖以全刘浩奉天人由治中擢知浔州康熙十三年孙延龄以桂林叛附呉逆徇诸郡县浩撄城拒守伪总兵缑成徳陷平南杀知县周岱生及典史武佐鼎等复助兵攻浔势炽甚副将蒋秉鑑献城内应执浩送贼营父子五人暴烈日中抗节不屈同时殒命家口百余被害事闻赠太仆寺卿周岱生江西徳化人有膂力兼饶智畧知平南闻延龄附逆党衆四出侵掠岱生亟修城堞缮兵器以备癸丑七月贼趋平南岱生偕典史武佐鼎迎战于大崃口斩贼弁欧阳等数十人又战于武令崃复斩贼千总呉飞龙等贼总兵缑成徳大忿麾火具轰之岱生无炮衆溃遂被执杀于浔官桥下妻杨氏自刎子儒暨佐鼎等被杀者十六人刘钦邻江南仪真人进士知富川县康熙十三年孙延龄已附逆钦邻募义勇为战守具㑹防守把总杨虎奸民蒋吉士等私受伪札执钦邻送桂林啗以高位不许囚之自缢死事闻赠太仆寺少卿谥忠节张应胜江西进士知北流县康熙十三年十月孙延龄拥衆数千攻击城池应胜调集乡勇固守三日势危计急分兵拒御有常守备者潜出奔降于贼城遂溃应胜怒率乡勇出战力孤不敌为贼所害家丁五人工书何涵皆殊死战被杀罗文举永定人初任广东千总累立战功擢广西梧州守备康熙十四年冦犯藤县奉调应援奋勇杀贼陷阵而亡事闻赠官予祭给葬银三百两官其子一人傅宏烈字仲谋江西进贤人擢守庆阳逆藩呉三桂潜谋不轨宏烈探知状首发之鞫讯者阿三桂竟诬坐以辟系狱寻䝉恩宥得减死戍苍梧无何三桂叛闽越湖南相继沦陷宏烈召募义兵出龙南庾岭东迎王师诸反侧闻风归正上嘉宏烈忠悃特简巡抚广西佩抚蛮灭冦将军印宏烈智计泉涌分兵四出遂复梧浔郡县数十城晋秩太子太保己未秋全粤底定犹以云贵未平誓灭渠魁三疏辞抚篆选甲厉兵进讨取道柳州柳降将马承廕惊悸邀计机宜诸将校知承廕叵测力阻其往宏烈曰吾素抚柳帅厚柳帅既许我前驱倘蓄疑大事不集我推心置渠腹中渠忍有是乎竟单骑往为所执械送桂阳作絶命词絶粒詈骂遂遇害宏烈前后请畱中宻疏如预陈尚逆反情布置投诚官兵及筹画剿抚机宜皆洞中肯要殁后特奉温纶昭示忠悃尽下其前后诸疏布诸中外勅赠太子太师予祭葬谥忠毅巡抚都御史郝浴因绅士公吁大忠疏请建双忠祠偕马文毅同祀呉钖绶浙江山阴人武进士康熙十七年为罗定都司时平乐久为贼据钖绶率所部从抚南将军傅宏烈集兵恢复贼将呉世琮拥兵猝至钖绶同千总谢得功谭英把总翟应麟百队雷振何华杨昌梁太等出战誓不俱生尽皆死之瘗于城西南更鼓滩上号万人冢事闻卹赠有差蟒吉图满洲人沈毅有智畧以副都统分镇粤东旋以援南康功拜镇南将军时呉逆党衆沦陷郡县图帅师度岭克复南雄还复韶州叛镇张星耀不战而窜星耀遗一妾良家子也有殊色图召其父归之所至秋毫不犯及抵南宁力疾视师击贼帅呉世琮尽殱其衆军威益振顾染瘴日深竟不起卒之日异香满室兵民绕署而哭咸惊为神爰肖像于郡山之五公祠因更名六公祠百姓有祷必应王如辰山东鳌山人进士康熙十九年由户部郎中提督广西学政佥事时经呉逆变乱学宫鞠为茂草士子久絶絃诵如辰力振兴之谕诸生以道徳性命之理忧粤西文风陵替乃刋行前辈传文俾之诵习效法允桂林府学敎授高熊徴之请建华掌书院以馆来学者粤西文学日兴实如辰始之黄元骥字徳臣福建晋江人康熙十九年任广西按察使会大兵由粤西进复云南将军赖塔素知元骥前守南昌时猝应军胥才移书总督金光祖檄以转饷即兼程趋南宁是时苖蛮多阻险延望元骥宣布朝廷威徳开诚化导率响应建议就地募夫充运诸内郡民得免侵冒瘴疠逺役之苦又行圜转递运法自竹洲塘直接滇省计里设塘计塘设汛分设目长以砲为信逐塘递接按程交替更番休息先至者别出赏以旌之前后运粮数百万日用夫六千六百名于口粮外加赏二分且给以御寒止舍具人心踊跃丛山叠岭间輓役不劳而饷馈日充师歌腾饱以至凯捷元骥实总其役也端廉律已而遇物寛和慎理刑狱兴修学校康熙二十二年陞任山东布政郝浴字雪海直𨽻定州人顺治己丑进士康熙二十年巡抚广西釐剔诸弊藩旗奉撤啧有烦言百姓惴惴虑有不测浴区处得宜民不知扰时冗兵太多縻饷无算岭表炎热马多倒毙浴为奏请汰冗兵减营马慎简精鋭屹若金汤复建书院延师授业暇则至院亲为讲解后卒于官江臯字磊斋江南桐城人顺治辛丑进士初为瑞昌令康熙二十一年知柳州府当伪逆初平流亡载道臯殚心绥辑使复其业他方之被掠在柳者资送之修学宫饬闗津通商旅抚猺獞薄敛省刑与民休息尝新柳侯祠以志景仰柳人为进士业者多奉以为师后迁四川提学白启明字见晨奉天人康熙二十一年知庆逺府时初经兵燹疮痍未复田亩蒿莱启明竭力拊循劝民垦辟无力者给之牛种民赖复业二十二年自春徂夏数月不雨启明祷于神清滞狱释无辜发常平仓谷赈之甘霖旋沛复以时修举废坠建学宫葺城垣之頽阙者皆捐俸成之不以扰民贾有福字鹤翔锦州人由廕生初授太平令康熙二十三年知郁林州值土冦猖獗浔梧各路进兵会剿有福匹马从行兵不扰民诸盗相继就擒而兵燹之后积年逋欠甚伙有福设法填补请免逋粮七千余两复修学宫建桥梁扬节烈在任绰有政声后改调上思州郁人立祠祀之张仲璜字半玉汉阳人由歳贡生康熙二十七年授梧州府同知洁己爱民尤加意于弭盗时古雍塘大容山巨盗陆亢登等凭险出没数为民害仲璜甫至密计擒其渠魁置之法余党悉散民赖以宁未几以父忧归郭景仪直𨽻宣化人举人康熙二十九年由郁林州知州调横州知州横久罹兵燹户口逃亡景仪劳来安定至者如归捐赀营建学宫凡殿庑祠宇明伦堂櫺星门之属皆修葺完整尤加意弭盗于盗贼出没之所捐造营房拨兵防御民得安枕余镶浙江绍兴人任容县大峝司巡检康熙丁丑广东贼禾仓二乌肉蛇啸聚岑溪六垢山两县约期会𠞰而贼刦该司古例村掳其民镶率兵勇即追至六垢与战杀四贼乘胜追之贼设伏山间镶力战而死狼总黄秀荣与狼兵弓兵五人奋勇救䕶皆战死村民歳时祀焉彭鹏字奋斯福建莆田人顺治庚子举人康熙三十九年由贵州按察使晋巡抚广西先声所至贪墨股栗有急请休致者有翻然改过者不俟察吏而已着澄清之效及下车省刑布徳减税轻徭请复武科汲引后进粤西旧有鱼胶铁叶之供而非本省所产每年派费赴粤东购买鹏具疏请免百姓戴徳后调任广东吕犹龙字雨邨正红旗人康熙三十九年任岑溪令岑接壤粤东流匪往往逋藏煽讼地小而称难治犹龙洁己爱民四境胥悦会母疾详乞归养巡抚彭鹏重其才有豹见一斑及不愧为民父母之语为具疏以请调知博白博邑多陋规民虽重病而因仍供亿莫敢言犹龙莅任甫两月访悉民隐凡现办换票拆引加耗诸弊政列欵具详禁革镇以廉示以信恵威交挚一如岑溪治行为一时最晋秩去两邑士民至今懐思不置郑昱字方南湖广黄冈人进士知建阳县有廉能声累官江西粮道康熙四十一年迁广西按察使持法平允民无寃狱于豪强奸恶执法无所寛假弊孔尽革政肃风清修复宣城书院集诸生课其行艺而进退之尝巡閲郊甸耕者赏勤饬惰敎令沿江作车坝灌溉粤民至今倣效水旱无虞陞安徽布政使李涛字述斋山东徳州人康熙丙辰进士歴官浙江转运使四十一年陞广西藩司未几以终养告归越五年复补广西驭吏恤民礼贤爱士修复书院集诸生肄业给以膏火买临桂兴安田二顷九十三亩以为讲学经久计时有亏官帑者株连他族或漫指民屋为己物追索严急涛廉知其伪勘请咨豁安业者不下万家后晋太常粤民攀舆泣送潘明祚山东进士康熙四十一年为藤县令敎养兼修清白自矢县旧例有纳粮外索二分之费吏役承管公堂之需又有供应柴炭查封民船挨㸃户册取办祭品以及蜑户鱼税民夫帮钱种种苛累明祚之任概行详革勒石永禁民困以苏张绥逺奉天人康熙四十二年由部曹出守思恩府爱民若子偶遇歳歉即捐赀赈济逺近均沾民无菜色疾疫即延医设局普施病者又常令家人徧歴郊野凡有暴露之棺无主者出赀掩埋有主者劝令速葬郡治半属土司淫陋相沿未能悉化绥逺乃广建义学延师训导不分汉土皆令诵习其中由是汉土之民咸知礼义即狆㺜猍猓亦间有读书识字者梁鳯翔陜西咸宁人康熙癸丑进士初任江南呉县令有政声四十二年陞上思州知州手书训语四条正男女内外之别严师巫邪术之禁广辟荒田重惩私贩自是风移俗易歳稔时和有禾生两岐之瑞百姓称为真父母张义云南新兴人康熙丁卯乡荐四十三年授岑溪令莅任后即诠释圣谕十六条按日诣乡集士民亲为宣讲农夫牧竖无不领悟操守廉介处事明决革排门月夫诸陋规以除民累有告诉者即日剖断勿令伺于县门胥役无间可乘故贫民之寃易白而讼师不能逞其奸生平自奉止于一饭一蔬衣履非极敝不易卒于官邑人醵赀以助旅衬乃归张维逺字徳侯奉天人康熙四十三年任分巡右江道右江蛮獠杂处夙称难治猺獞凭险出没素为民害维逺至以为若辈亦有人心不忍不敎而诛因多方开导务令家喻户晓由是民风丕变冦盗寝息以其俸入之余设义学赈饥民寻迁驿盐道剔除奸弊禁絶私贩商有余赀引不壅滞本实心行实政民免淡食之苦茹蘗饮氷清操益厉表率属员皆勉为廉吏云陈大辇字子京黄冈人康熙四十五年进士授永安州知州永安处万山中土着者皆猺獞不知礼义廉耻风俗最乖大辇为定婚嫁丧葬之制俾习而行之建学以兴文敎俗用丕变调任西隆州革顽戢暴汉土悦服后迁福建盐运使分司去刘楚河南人以行伍补梧协陆路把总善骑射忼慨有智畧防守岑溪二十余年康熙戊戌二月朔晨起见贼刦婴村楚愤恨尽出城内兵得六人令以兵少止之楚曰婴村去城不二里白日盗刦目中岂尚有官乎我誓不与贼俱生矣遂毅然往贼列阵村外百总刘得胜挺鎗直前贼殱之楚吼怒矢连发不中一贼飞鎗至楚夺鎗贼倒撞田坎下楚方欲驰刃一贼从旁刺楚坠马跌贼跃起支解之随丁聂义至急发炮击杀楚者不中即举砲棓贼终不能突围而死义子甫十龄惊遽掬土块击贼贼逐之旁观者拉走乃号泣去贼亦返越五日副将刘沛追至连城杀贼五得贼魁快子筒首祭楚云张若霈桐城举人康熙六十年由严州府同歴治中迁知梧州府梧郡商贾辐辏东省不逞之徒每潜入为盗捕之急则逋还东省隔属闗提每致闻风逺遁若霈至専意团练乡勇申明赏罚以鼓励之严饬保甲守望相助有自首改悔者收作抚丁分𨽻卒伍中既约束有人又有月粮以餬其口本地无勾引之人而东省胠箧者亦屏迹梧厰为本省公费所由出利源所在往往因缘为奸若霈处膏不润商贾称便税课以充报最迁驿盐道值盐政敝壊诏令详议善䇿遂改为官运官销当创制立法之初头绪繁多若霈悉心经画条分缕析尽中机宜国课无亏东西便之至今食其徳焉其他有利于民者行之惟恐后以积劳成疾卒于官胡醇仁字令逺江南山阳人雍正二年选柳州改知平乐府平属八州县民狼猺獞杂处刁顽每恃穴窜智弱肉强食以狎侮乡曲醇仁惩暴矜愚寛严得理修复书院重文士之有行者以劝俗府江民病涉修浮桥以济人服其恵后奉调督兵八达醇仁兼驰赴军前涉厯诸险隘悬料贼情往往建画辄中苗疆军食饟运合宜贼平并檄办理善后事醇仁益奋厉愿酬国恩周旋巖谿瘴箐间不避劳险今八达八阳所设章程皆其创议也旋以疾故奉恩㫖嘉奖给公用银一千两为归榇费刘徳健奉天锦州人进士雍正五年知西隆州西隆畛接黔省苗獞村寨连错率多性悍轻生锱铢睚眦讐盗尘积称难治徳健彊毅有为每折狱必实心开谕示以曲直民皆渐次受约束八达为州巖境逆㺜颜光色及兇党苏文斌黄显达等恃险怙终横肆刦掠徳健谓此非可以包荒长恶也首发劣欵请兵进𠞰奋身随办苗疆军务直前蹈险冒瘴疠不顾积劳成瘁卒于官奏闻恩奖给赏归榇费五百两赵君良雍正五年任提标后营游击居官醇谨六年师𠞰八达逆㺜颜光色君良奉檄调军前贼衆狼拒相巖险四设砲台君良攻夺平寨岭前锋突入中擂石死贼平奏闻论䘏如典罗文光右江镇标左营千总随讨八达文光破贼心雄愤恨率兵赴东岭砲台贼狡猾嵎负潜发鎗砲文光力战负重伤殒于阵贼平叙奏奉恩㫖卹赉呉正一字向亭浙江钱塘人雍正五年由举人拣选引见授知天河县地荒瘠蛮獠错处谿谷寻仇构衅閲日无虚正一着论独谓凡此非无天良惟愚罔知法度使平吾心以听政迎机开导而善启其良服驯当不与内郡民异奈何草菅驭焉踰年抚治果称最兇党莫东旺案累累逋逃久不获正一䝉府檄授机宜亲入寨迹捕草止露宿者浃旬始得之黔省古州苖梗会粤西兵进𠞰需米饷军陆行渉险负重恐不继正一奉委兼运事侦知由懐逺小江道梅寨泝流可直达古州时方虑生苗情叵测正一毅然乘舸犯险曲折而前苗人来役者辄劳以烟盐皆踊跃愿为导粮运径而费约省今古州接济兵米水道便利乃其剏始功也八年陞任东兰州东兰改土归流百度伊始会盛暑正一不避瘴疠经纪州事无少休遂以劳疾故广西通志卷六十九广西通志钦定四库全书广西通志卷七十选举虞廷咨采周家宾兴汉察郡国孝亷唐开制科选士之制代更而所以得人之意同矣我国家文治光昌皇上立贤无方科目之外自贤良方正下逮一材一艺皆拔于幽隐而置之周行粤西前哲如赵观文梁嵩王世则冯京冠制科魁天下词章彪炳颉颃上国焉今粤人士涵濡乐育心声之发扬为国华应休明熈帝载庶㡬与立德立功无虚明试也夫志选举荐辟诸科汉陈钦陈元申朔养奋徐征士爕士壹邓盛李贤宋陶绍宗粟大用唐子正梁诏唐叟王应辰唐仪鳯王应申田昭毛奎唐清蒋炳文唐震元文陞封盛甫文子仁文富王念九谭元清闗士昌颜以达陈国质罗伯龙明呉礼苏运昌陈南宾呉裕莫敬山陈伯魁李原旺邹彰冯士聪刘士斌于中蒋楫叶仁卿文良钖龙腾文卫钦文良弼廖良辉李善陈汝器邓佑赵清甯从政梁世铭廖藴玉王瑞甘思忠陈朴郭继祖李文英孙景德周真莫必先李伯文周存茂李文陞何彦彬张福先何琦马琼汉马之聪李呈春林大侯陆一高邓友夫邓嘉祥何显宗易祖荣胡嵉国朝唐祚显黄嗣宪文治文璇唐祚贞邓继球高熊徴陈宪祖歴朝进士唐贞观七年癸巳科李尧臣大中中曹邺刘瞻干宁二年甲寅科赵观文附年代无考进士四人毛承呤毛延铎毛延瑀梁恩南汉白龙元年乙酉科梁嵩周邦宋建隆二年辛酉科张去华榜尹居业建隆三年壬戌科马适榜周渭开宝五年壬申科安守亮榜覃光佃太平兴国八年癸未科王世则榜王世则端拱二年己丑科陈尧叟榜许待问咸平元年戊戌科孙仅榜周湜咸平三年庚子科陈尧咨榜唐固言欧阳陟景徳二年乙巳科李迪榜覃庆元毛焕毛元景德中陈坦然大中祥符五年壬子科徐奭榜唐则䝉傅天圣二年甲子科宋郊榜黄艾毛维瞻周岐景祐元年甲戌科张唐卿榜唐圭杨有方甘祥宝元元年戊寅科吕溱榜韩廻庆厯二年壬午科杨寘榜王之才毛维蕃庆厯六年丙戌科贾黯榜齐术田开毛箎皇祐元年己丑科冯京榜冯京翟偁黄君祥石鑑皇祐五年癸巳科郑獬榜莫综毛雍尹襄翟瑜张亚卿嘉祐二年丁酉科章衡榜黄君奭黄君卿李时亮秦怀忠嘉祐四年己亥科刘煇榜谢廷甫嘉祐六年辛丑科王俊民榜覃昌治平二年乙巳科彭汝砺榜毛浚毛杭治平四年丁未科许安世榜黎志廖克明熈宁六年癸丑科余忠榜周述熈宁九年丙辰科徐铎榜权鳯徐伯祥元丰二年己未科时彦榜周祖轩元丰五年壬戌科黄裳榜范祖舜陈由韦师孟潘通毛奕元祐三年戊辰科李常宁榜韦安黄彦先欧阳吾元祐六年辛未科马涓榜欧阳辟绍圣元年甲戌科毕渐榜洗积中坦中庸崇宁二年癸未科霍端友榜王照呉况秦忠陆汉卿大观三年己丑科贾安宅榜邓偲韦经政和二年壬辰科莫俦榜莫焕唐时贾时昌欧阳方欧阳焘石经政和五年乙未科何㮚榜唐谏林勲重和元年戊戌科王昻榜成杲李发若案宋史徽宗重和元年令嘉王楷赴廷对及奏名楷居第一徽宗不欲令先多士乃以王昻为榜首王嘉即嘉王楷旧志以李发若列政和七年王嘉榜误宣和三年辛丑科何涣榜李申谢洪谢泽宣和六年甲辰科沈晦榜王观国宣和中何浚建炎二年戊申科李易榜秦颀李材蒋褒吕就王琦毛必达孔兼绍兴二年壬子科张九成榜蒋颕陈秉直周华国秦宗周诸葛尚裴虞卿黄齐莫知㣲秦方秦言毛萃李璇李朴唐俊乂蒋允升蒋允济毛崈毛璋周孝杰周孝偁龙次山廖梓杨忠杨华陆本仁农奭谢秉运赵时善李信覃良能熊祐甘陶秦名虚韦民望呉巨川韦安雅绍兴五年乙卯科汪应辰榜李守卓李守柔莫应龙李用谦何谓钟定绍兴八年戊午科黄公度榜莫知彰苏济绍兴十二年壬戌科陈诚之榜秦吁绍兴十五年乙丑科刘章榜石安民绍兴十八年戊辰科王佐榜莫杰绍兴二十一年辛未科赵逵榜周炎石安持李奉政侯叙绍兴二十七年丁丑科王十朋榜莫䞇隆兴元年癸未科木待问榜雷升卿秦璘岑弥高李慥陆琚干道二年丙戌科萧国梁榜唐光粟旁淳熈二年乙未科詹骙榜邓宁民淳熈八年辛丑科黄由榜唐廙唐彪刘奕淳熙十一年甲辰科卫泾榜伍褒陶汝贤张友谅杨世谦淳熙十四年丁未科王容榜蒋三畏淳熙中陶怀信陶怀拱陶庚庆元二年丙辰科邹应龙榜全翼之李容实庆元五年己未科㑹从龙榜何旦刘万敌区革唐仪鳯嘉泰二年壬戌科傅行简榜陶崇开禧元年乙丑科毛自知榜毛自知文寅仲嘉定元年戊辰科郑自诚榜王谔唐天麟唐总龟嘉定四年辛未科赵建大榜唐刚嘉定七年甲戌科袁甫榜陶薫王聘赵继永嘉定十三年庚辰科刘渭榜赵用章嘉定十六年癸未科蒋重珍榜赵浚黄绛余宅周忠信寳庆二年丙戌科王㑹龙榜王梦祥赵继承廖洪宁绍定二年己丑科黄朴榜雷景焕周汝明端平二年乙未科呉叔吉榜唐桂嘉熙二年戊戌科周坦榜赵继英赵夫赵畣夫淳祐元年辛丑科徐俨夫榜赵夫李应酉周文陶希文王士全淳祐四年甲辰留梦炎榜唐丙开谢仕䕫虞云翼姚昉淳祐七年丁未科张渊㣲榜蒋用丁窦全器唐洪淳祐十年庚戌科方逢辰榜蒋梦炎李震夫周元涣周元成刘有龙淳祐中毛镗宝祐元年癸丑科姚勉榜秦应寅秦时立田子钖田子镇䝉铸樊廷茂石午合闭复亨宝祐四年丙辰科文天祥榜秦养浩邓冠唐逢午蒋拱寅诸葛文赵震文唐湘周千能开庆元年己未科周震炎榜唐奇震管炎发覃登龙樊挺芳景定三年壬戌科方山京榜蒋梦璧蒋来叟周奂咸淳元年乙丑科阮登炳榜蒋汝霖蒋来叟邓任龙咸淳四年戊辰科陈文龙榜周椿易体干唐复唐鹗荐管浚发咸淳七年辛未科张镇孙榜蒋湘儁周维岳谢云之易观咸淳十年甲戌科王龙泽榜唐锜秦时敏秦时荐唐震龙周元噩周英纠赵明区文焕附特奏名进士三人陶以宁陶知完陶致完案陶致完旧志列淳祐中而人物传载绍兴进士有见忌于秦桧等语似非淳祐奏名进士且致完知完或系一人亦未可定姑从府志并列附年次无考进士十二人毛壎毛基谭龙齐文翰朱宗夀韦文虎周德祖诸葛镛滕獬甘润李曽龙章元至正十六年庚辰科陈光荐案元初无至正年号若至元十六年系己卯非庚辰若至正十六年又系丙申存考至元中熊天钖至大元年封履孙至顺元年庚午科王文榜钟一飞潘藩李㑹龙张良金廖宗庆黄瑜周用平陆鼎唐朝辅周济川至正八年戊子科王宗哲榜陈光裕至正十四年甲午科牛继志榜陈复茂附年次无考进士五人毛商之熊天瑞甘文卿李康佐陶铉章案元史官制无都给事布政使等名疑有误明洪武四年辛亥科呉伯宗榜卢贶钟贤洪武十八年乙丑科丁显榜王溥呉文文敏石岳唐辉萧珪王惟道王维通李熙陈以仁洪武二十一年戊辰科任亨泰榜李廸洪武二十四年辛未科许观榜魏埙梁仪陈文昌洪武二十七年甲戌科张信榜刘渊卢显张宗正周祖政喻居善洪武三十年丁丑科陈䢿榜文伟建文二年庚辰科胡靖榜陈河永乐二年甲申科曽棨榜魏暹邓文杨廷芳李逺龚箎杨宣李文鳯文彬朱光才永乐四年丙戌科林环榜傅诚邓试祥陶仕宗杨谙陈韶永乐十三年乙未科陈循榜贺敬李宏萧文永乐十六年戊戌科李骐榜张煜傅敬永乐十九年辛丑科曽鹤龄榜秦瓒蒋谦周鳯韦昭永乐二十二年甲辰科邢寛榜徐贤李素麦聚宣德二年丁未科马愉榜韦广邹贵正统七年壬戌科刘俨榜卢祥熊文正统十三年戊辰科彭时榜闵悌景泰二年辛未科柯潜榜郑宏欧贤郭本景泰五年甲戌科孙贤榜李常李芳天顺元年丁丑科黎淳榜乐章邢正韦嵩彭础天顺四年庚辰科王一䕫榜萧九成毛麒张廷纶冯俊成化二年丙戌科罗伦榜刘本刘䇿成化八年壬辰科呉寛榜傅金陈瑶任谷李序成化十一年乙未科谢迁榜黎经成化十四年戊戌科曽彦榜包裕陈琬张澯成化十七年辛丑科王华榜李棨周琦冯良辅成化二十年甲辰科李旻榜胡倬成化二十三年丁未科费宏榜蒋冕蒋昪万祥呉廷举方溢𢎞治三年庚戌科钱福榜唐䕫陈珩䝉惠黄聚陈禄𢎞治六年癸丑科毛澄榜王时朱𢎞治九年丙辰科朱希周榜徐淮傅干蒋曙甘振唐荣𢎞治十二年己未科伦文叙榜计宗道𢎞治十五年壬戌科康海榜刘天麒石邦柱何士麟苏时秀𢎞治十八年乙丑科顾鼎臣榜舒纲正德三年戊辰科吕柟榜喻叹正德六年辛未科杨慎榜徐干萧淮蒋淦简辅正德九年甲戌科唐臯榜张云蒋彬陈邦偁戴钦正德十二年丁丑科舒芬榜张星廖扬鳌张全节储良材嘉靖二年癸未科姚涞榜郑琬冯承芳方䇿屠楷李高朱鹏余勉学嘉靖五年丙戌科龚用卿榜苏术拱廷臣王文儒刘日干嘉靖八年己丑科罗洪先榜胡俸钱璧白濬陈大纶张烜嘉靖十一年壬辰科林大钦榜董德明罗大用李文鳯嘉靖十四年乙未科韩应龙榜陈邦修嘉靖十七年戊戌科茅瓒榜朱鹄王尚学嘉靖二十年辛丑科沈坤榜全赐徐养正嘉靖二十三年甲辰科秦鸣雷榜殷从俭王学蒋贲嘉靖二十六年丁未科李春芳榜张言宋廷表彭登瀛徐可相陈学䕫嘉靖二十九年庚戌科唐汝楫榜吕调阳文希儒䝉大赉王纳讲嘉靖三十二年癸丑科陈谨榜蒋焞蒋应期莫抑张翀嘉靖三十五年丙辰科诸大绶榜赵孟豪陈一谦嘉靖三十八年己未科丁士美榜邓洪震徐濬嘉靖四十一年壬戌科申时行榜舒应龙余立呉倬邓宗孔嘉靖四十四年乙丑科范应期榜张守约王贻德计谦亨隆庆二年戊辰科罗万化榜张孙绳秦致㳟蒋遵箴徐秋鹗隆庆五年辛未科张元忭榜张孙振伍睿莫与齐万厯五年丁丑科沈懋学榜周时中吕兴周张文熙杨际㑹万厯十一年癸未科朱国祚榜曹学程万厯十四年丙戌科唐文献榜洪敷诰周之鼎舒宏志陈藴陶明礼唐世尧萧云举万厯十七年己丑科焦竑榜罗文纲万厯二十年壬辰科翁正春榜蒋之秀万厯二十三年乙未科朱之蕃榜毛章彦龙国禄万厯二十六年戊戌科赵秉忠榜陈原道万厯二十九年辛丑科张以诚榜文立缙万厯三十二年甲辰科杨守勤榜唐之䕫徐可行万厯三十五年丁未黄士俊榜罗之鼎何廷相万厯三十八年庚戌科韩敬榜袁鸣泰万厯四十一年癸丑科周延儒榜蒋士忠莫在声秦时懋万厯四十四年丙辰科钱士升榜何廷枢万厯四十七年己未科庄际昌榜袁崇焕天启二年壬戌科文震孟榜张茂梧魏自滋盛兴唐龙文光王启元崇祯元年戊辰科刘若宰榜张昌䕃陈天明郭际昌崇祯四年辛未科陈于泰榜邓一鼒全在兹崇祯十三年庚辰科魏藻德榜谢良瑾邓维高崇祯十六年癸未科杨廷鑑榜李膺品萧坚操潘珙附年次无考进士二人唐介刘有源国朝进士顺治十五年戊戌科孙承恩榜伍亶直呉轸康熙三年甲辰科严我斯榜李棠袁景星戴朱纮康熙六年丁未科缪榜曹云路康熙九年庚戌科蔡启僔榜廖必强邓増桐李彬康熙十二年癸丑科韩菼榜黄裳吉张汝贤康熙二十四年乙丑科陆肯堂榜邓咸齐康熙三十三年甲戌科胡任舆榜陈允㳟陈若沂康熙三十九年庚辰科汪绎榜陈廷纶陈若沂康熙四十二年癸未科王式丹榜蒋肇康熙四十五年丙戌科王云锦榜蒋纲梁兆吉康熙四十八年己丑科赵熊诏榜邓葵友邓佳植康熙五十一年壬辰科王世琛榜谢济世李祖望康熙五十二年癸巳恩科王敬铭榜蒋洽秀蒋如松文大漳康熙五十四年乙未科徐陶璋榜蒋林粟千钟康熙五十七年戊戌科汪应铨榜王极昭李洵卿悦康熙六十年辛丑科邓钟岳榜李梅宾雍正元年癸卯恩科于振榜陈齐实陈宏谋雍正二年甲辰科陈惪华榜杨嗣璟冷时松陈齐登雍正五年丁未科彭启丰榜曹銮吕炽谢廷琪雍正八年庚戊科周榜张鹏翼王秉运余景玠雍正十一年癸丑科陈倓榜王沧陈仁童其澜王瀚苏其炤陈旭广西通志巻七十广西通志钦定四库全书广西通志卷七十一选举宋乡举大中祥符壬子科唐则天圣二年甲子科毛维瞻徐噩李时亮秦懐忠元祐六年辛未科欧阳辟重和元年戊戌科谢洪谢泽绍定中秦祥发淳祐元年辛丑科李应酉淳祐九年癸酉科莫应予龎瑾秦奎英秦璧英附年次无考乡举十五人王佐毛彬毛迈秦璧施才李㑹黎昻覃芹梁翔莫懋莫显卿龙文雷梁鞠甘少科甘文质元乡举延祐元年甲寅科窦衜翁陈孟宾案蒋文定科第考元时全州𨽻湖广窦于甲寅年中十六名八科后陈亦中第十六名旧志俱作延祐元年併以明初荐辟陈南宾为元陈孟宾尤误至顺元年庚午科龎森封履孙至正中秦仁济附年次无考乡举三人甘彦文陈君瑞陈将仕案陈君瑞及陈将仕府县两志并未登载且将仕二字显属官阶而旧志两存末由证据聊以传疑可也明举人洪武三年庚戌科卢贶洪武十七年甲子科胡文通王溥郑浚呉文木道生周修己李诚崔宏文敏蒋质罗颢黄祐唐辉石岳李蹊于宏唐衡李思明陶文宝廖春莫兰梁中李熈魏埙王惟道梁经黎天禄罗性善黄福庆王维通何弼孙呉敏惠秦宗仁湛宗澄陈以仁覃兴附湖广中式六人萧珪赵兴唐鑑胡云万中郭熈洪武二十年丁卯科李廸徐行张敬莫爵石庆唐礼唐铉唐光邓春莫适唐宏伍聪莫惟明李荣廖直方李可用油鳯覃赤萧珪莫逸熊梦祥湛以贤冯彛邓敏呉谦王继祖洪武二十三年庚午科刘渊袁亨杨恕侯礼永铭岳敏郑浍赵光朱贞张麟陈彬陈文昌梁嘉宾黄义陈韶梁斐吕㓜安匡弼于归吕世奇罗胜杨宗盛米文节呉忠韦崇德谢文廸洪武二十六年癸酉科丁昻唐昉唐铉刘真汤亨王政秦瑞傅让崔靖陆昇黎奎王仲亷罗庄李亷伍广卢显翟颜钟相何兰程源黄弼李文鳯石景齐黄清黄浩陈䕶宾伯才韦昌陈懐玥周颙苏志宁屈复王纶陈莘麦聚于礼张宗正周祖政王勉胡寛喻居善杨谙李宗辅赵勤罗旺附湖广中式一人蒋贯洪武二十九年丙子科诸葛平侯忠谢胜傅珣秦进唐耕崔进唐彪唐熈文维毛伦李珂龙端王时进黄骥蒋嵩文伟杨宣曾才鲁毛文显莫春钟昌龎靖蒋崇文叶文成覃衡陈河张惠宾质宾天秀刘忠李英颜宣伍志学唐渊卢观建文元年己卯科周冕龙韬廖政杨昌刘煦刘懋吕瓛钟震秦阳生廖诚唐进窦毅唐思敬邓试祥卢昌冯祐陈思恭石璞杨宁远王惟舆李本立李盛覃童陈颙黄安李嘉邓膺姚志仁李光建文四年壬午科梁嘉宾冯景黄瑶莫善刘盛甘摰张志学何性初蒋忠陈言何福张镛李祐黄忠周必达李荣雷殷杨济永乐元年癸未科李静邓文魏暹刘荣李观袁宁秦真卢璧黄钟尹广刘宪龙义苏昻秦保徐宏秦鳯仪董让杨廷芳李远郭性善李畅钟昶龚箎陶仕宗苏子清钟聪䝉贤䝉鑑䝉芳梁环罗彧永乐三年乙酉科何玉秦彬傅诚李用骆真刘汉罗坚秦铭诸葛裔呉让赵器蒋豪蒋泽蒋应廖縁欧冕莫鲁何珪陶监李珠黎实王璘李弼钟溥陈庆贤廖惟益李宏李华黄丽马良张焕卢颢陈铉呉顺周殷礼周毓杜彧王昭黄观粟秋刘清周敏恭梁克家王俊沈理李森蒋贤雷同矩呉克聪曾圭案博白罗至容府志永乐乙酉科县志永乐戊子科旧志并载今从县志订正永乐六年戊子科贺敬秦敏秦庸谢颢宋礼李通蒋规邓浩罗泰项翔全祖苏寅阳斌黄观秦宁龙昇蒋思贤雷骥郭懋陈振吕昌翟平李敏覃广周应雷龙恭逊王礼陈珪黄昭杨盛辛逵陈实陈政喻用中谢霖王希渊王通黎广李伯秀文钦赵泉尹成蒋存罗至容黎仕宏陈龙李养詹孔时洗存龙胜梁衡黄纲卢源卢濬陆舆李志王恕䝉眷陈温如李德韦能余鲁龚友直雷豫周普刘旺钟镛刘寛杨益闭珙蒋溥简和梁和梁材陈忠傅高沈旻周礼廖贞呉宗成韦善权宗义雷泽谢绅覃敬甘逊曾鼎呉宁冯敏甘夀邓春邓逺李英黎志明何清罗敬石达林养谢理案是科博白詹孔时旧志重列辛卯永乐九年辛卯科宗崇文彬黄敬陈恭秦廸唐义吕琮徐贤刘昇唐绍唐兴刘宗蒋浩何羽黎贞颜贵徐泽毛俊蒋义余琏马亷蒋源蒋理刘瑛王琼蒋谦何源周鳯蒋政翟应陶珠倪寛周旋梁宏吕检卢渊李燧廖彦直谭高李昭严敬莫䕃陈恭杨俊苏观周鼎李杰岑奇董学王璘伍伦石仕亨欧守中陈良贵蒋白赵泰温俭陈鼎龎昶莫廸谭善杨宗谭正李恕呉瑄颜安文名中郭贤陈璞黄住陈受颜祖生黄佑胡琏潘徽董善萧文陆循李靖甘荣宗谢文彬王镛廖耿黎琬秦旭傅敬黄聪梁文祐黄宗黄钦文礼郑泰贾鲁韦昭王俊莫进黄斌韦恭方矩韦聪永乐十二年甲午科张煜侯骏秦魁朱绂易良陈尚琳刘湛李善赵亷全进崔庸赵华李芳欧阳昌徐盛陈善李薪蒋芳倪恕邓昌文华蒋理蒋观刘鑑莫卿何助陶铉吕引䝉璇何彬罗信苏善安卢显成李素李昶陶成王希仲黄珪陈善陈聪黎昱莫远梁经覃音梁希贤梁廸梁济李睿曾养志李英岑谷龙兴陆琏陆钟陈裕聂理黄靖杨名寗骥梁志龙海秦定覃绍祖张定文彬马毅秦良胡昌王濬韦广石应高泽卢真韦廖李胜附应天中式一人陈朴案柳城李素县志不载永乐十五年丁酉科马驯李震黄华秦回唐兴李实冯真廖昱熊威夏礼邓铉莫愚张绅刘观蒋贤阳裕秦敬莫如能倪显莫如忠葛逊徐礼易忠陈清王翔唐纲王逊蒋继左翔李斌李鑑蒋恭周通何安黄彪王寅李善王道生于广黎徽邹贵宋钦陈文成䝉礼欧道真周铎李纯钟震张筹王镛黄瑀黄衡孔衡植广杜成寗敏杨愈忠陈智黄刚梁材姚经莫惟宗郑留郑感卢昭王彬李益李实陆逵翟宗龄黄镛黄金萧韶甯俊梁俊张丽陈肃邓源何钰李茂何珏萧岐陈严陈诚李铭邬昭赵昌宋平何靖显龙蟠谢玉成李素本秦达王镛陈应文昭韦谊梁礼廖举李郁唐通李满胡濬莫本周文昭陈文盛岳敏喻祐苏诚卢昌谢泽廖敏附湖广中式一人黄亮案桂林各属州县志册并无何海蒋源姓名而柳州府属之雒容亦无潘成三人皆系旧志误列永乐十八年庚子科周嘉宾张真董志吕璇李昌廖旻唐兴黄常秦镐熊经秦组秦瓒黄绂徐义李观秦通粟宗裕贺春孙义秦辉黄源莫如全孙恭黎英唐成苏湛卢茂刘森王亨周缙翟让翟福麟卢继潘濓莫禄徐益邓䕃李鳯李讷䝉秤赵敏梁绍益聂深欧阳廸邹焕杨璇李懋覃良陀盛廖仕能程文德彭清滕成葛仕祥梁福李复阳莫智柴真李亷彭泽梁坚宾继本农益李芳李芳韦䢰周冕葛琰秦闗葛覃雷观李端莫简张悫李胜钟志潘政黎文智周志宗程巽何观沈宝王英欧阳澄刘岳潘瑶潘宏邓宣秦应李就韦允䝉禧周通程茂郑毓邓文昌蒋颕侯刚秦嘉陈伦潘旋案博白县志永乐癸卯科载有李聪阮相等人旧志重列庚子且讹相为和今删正永乐二十一年癸卯科赵霖李山朱杰崔毅王琰盛昭刘敏熊能刘钊秦鳯高谅李懋陈善陈政马聪杨琏刘润赵素刘聪张法赵真黄中赵洪王贤唐清李安赵澧周鼎蒋良周聪李宁欧旭杨清黎通梁祐秦敏修罗沂黄宥颜文彦李观智李留志傅惟宗王溥梁仓林靖梁恕梁继宗卢纯陈昌张轸张彦欧宝廖本聪廖兰姚霖邹贵李聪阮相王文浩高果何昱刘竒李全彭阑胡音谭祖源杨聪谭福满诚徐远李和李新韦弁陆㑹同黄畅王义周演逊梁继怀梁泉雷熈苏亨卢旻李春杨兴陈政莫善彭敏杨唯欧谅闭敬秦镛典宾邓璇杨清陆忠莫真絃黄忠梁政蔡环黄晟熊壮王伟秦雄梁衡呉亮王宾邓巨魁卢斆龙转覃福满邓諠叶有常甘济民陈球唐贞秦祐梁縁案博白李养县志不载来宾姚活县册不载今删宣德元年丙午科张辉熊端陈璟黄绶苏士宣唐谦唐闳蒋麟徐观袁善頼永顺李奉文潚熊显杨川李芝陈盛祖梁瑀陈以仁杨棨骆善陈襄周瑞孔继先王琮董志莫让莫䞇案博白梁钖县志系宣德己酉科旧志重列宣德四年己酉科秦谦朱绶李昶熊真邓绶李勤李晟文藻蒋昌唐浩唐健翟广平阳和阮敬宋德冯彦奎梁钖何伯雷钊呉贵李实韦诚王满案永淳周安旧志误列今订正宣德七年壬子科苏忞周振刘琚姚瑛何澄黄俊夏缙蒋胜于鼎蒋晟黎琰黄礼梁政万全黎敬陈本周安䝉成郑永昌呉安宣德十年乙卯科宋颙周冕周镛熊䕃周礼蒋敬秦贤伍星会唐荣卢祥陆全周纯粹廖成梁简梁洁麦副陈初王敬正统三年戊午科宾继学丁昶陈律黎定毛麒赵铭熊文萧九成毛麒林敦唐昌陀超李璇卢用刘相钟琼梁瑞何铭黄连颜素任信秦进莫鲁正统六年辛酉科施允呉璲侯胜何晟郑宏彭祚朱耀蒋智龚鑑黄軏郭纪欧琳李郁钟广刘恕梁傅张志李盛梁拱龎宗黄耿梁英方焘苏绍梁济方志李垣闭悌谭亮正统九年甲子科陈鼎黄瑜李智谢连曾颙刘凯朱琼秦永昌李逊熊鑑李能李琼唐成钟鼎黎坦周宁陈宣明时用李麒陶瓒李材甘润颜昌杨志毛政刘澄郭本李芳宋远罗缙正统十二年丁卯科苏昌曽暹曾政李纯袁赞宋宏莫骞李昺曹铭高应蒋良唐䕃蒋兴蒋琼呉敏欧贤李林陈通杨畅骆斌甘时平王志道杨琏戴缙卢让沈纲邢正景㤗元年庚午科韦嵩莫宗元文贯莫俞李英石兰唐楫赵矩诸葛绍骆聪秧清陈章邓顺马荣宗黎献黎暹李彻李骥万显陶薫曾鼎李华曾弼李悦张廷纶蔡周彭龙秦纪雷济舒鑑张善乐章廖纪聂铨陈正张绳廖俊岑昶程垍傅京王渊王楷唐景覃致薛致中冯俊邓感呉溥覃俊景泰四年癸酉科呉渊龙臯张镛银隆李辉秦宏龚昶蒋智容森黄英马宾唐全谭章陈潮郭辉唐纲李时敏马显宗林旭赵罄董维刘深徐观石瓒梁辅张亮李荣石盘李裕李瑛李祖倪积中李常杨用戴魁梁桓潘鑑莫镛李英宾俨萧韶李简谭钟林端费广李仁胡淳乐徽闭鲁零畅黄子颜党俊熊文欧阳伸胡志韩用李清刘源司马昌秦明丘端陈镛莫朝宣凌道生陆颖景泰七年丙子科王瓛刘缜毛瑄刘本刘䇿胡琦周政丁灿焦霖苏延赵弼黎禧唐敏谢杰王灿孟晟陶成范琮莫必善林茂何诚刘江陈用廷陈聚陈暹胡杰宋经伍玑梁傅闗钦欧瑶李珍彭础黄海黄恺李缙谢礼方璋封澄邓璩王贵邓琯顾实黄佐钟奎杨辉张端陈案丁瑢陈智董缙王暹王聪陈谦贾询秦祖盛韦谦天顺三年己卯科傅鑑严良能包裕董健鲁经钱滙莫杰苏忞龙震易祥萧鳯苏义蒋壐赵珍邓纶支本深周圭虞祐梁继本严明甘淮李郴李实李㕘莫暹郭端䝉晟徐容王博廖钦罗正双瓒陆坚邵瑛陈琯石惠宾鳯仵明陈玉芝陈钦岑芳刘鑑时通刘镇莫愚莫迈陈兴曾振宋廸宋璋覃深于昇栢永魏宗广韦沆于仁王亮彭彦天顺六年壬午科陆淮吕璋潘埜莫宗龙霖袁稷秦溥倪杰傅金甘裕刘溥黎经李莹梁永夀李棨陈钦钟和李廷鳯黎瑾阮钊李庄䝉素黎文唐英潘岳廖纲罗章李瑛麦冕马华龎宗冯龄翟善钟敏秦宾梁铭龚彛邓诏王永定陈璇任谷应质宋璧周琦刘琦计贤徐友垣陈简龙泰李慎张俊孟洪卢琼宋璘张煊李显李贵广西通志卷七十一广西通志钦定四库全书广西通志卷七十二选举明举人成化元年乙酉科李棠刘济秦淮翟观宋益谨胡素莫鲁张杰魏宏蒋珪魏埙叶蓁蒋瓘蒋麒程惠钟纲陈纪周怀鼎李节谦李廷彪李刚何继宗龎绍叶兰杨奎李材辛贵张晟施广张翰䝉端苌辉陈能徐镌杨暹陈颂杨讯赵达储资呉贤徐亨陶溥银嵩李序唐源尹杰潘盛孙谦娄宏梅芳黄伦陈杰罗瑛呉兴黄龎姚惠梁廷器成化四年戊子科钟英颜广烈周鑑袁镃周愉胡杰刘松石磐莫伦王銮陈琬唐敬赵铨唐博陈瑶毛珏莫康黎鳯欧良廖廷章陈昌何聪万祥王杰黄环王鳯梧苏益甘文绍农高农猷谢正陈譓苏洪李谦黄钦李冠王春零经虞韶桂茂宋瑚栢英萧頼刘珍董复谢谦赵斆皮正呉正廖厚陈璧邬杰杨文邓演璩纶韦珠于礼韦瑾覃秉彛案思恩府志祗载覃秉彛而无覃秉常旧志两列成化七年辛卯科李澄秦武林庸叶昌李瓒张钥王时王辅黄英白诚秦杰张兴蒋茂蒋霖唐俊唐瑄李麟徐亮容懋郭宏雷震蒋昪叶蕃李纪黎澄李然黄纶黄端方祥韦瓘李鳌梁容振熊銮蔡銮零混张纲张叙陆森陈昺易纶郑纪覃恕戴琚秦钦冯良辅宋清易瓒栢清韦海成化十年甲午科刘泽文伯昌苏继王政谢北溟董䇿屠谦熊俊秦初杨䕃昌戴冕莫鲁刘䕃刘忠黎绍伍鳯唐泰唐濙唐浩蒋全于善廖溥蒋俊陶瑄李桓涂汝聪刘孜钟贯黄玺周佐胡钦莫惟嵩喻璋梁臣朱澄莫杆周昇谢琏李昇戴绘金振曾玺何纪张玉余干莫方匡璇赵理孙瓒彭伦赵禧郭伟王浩沈庸成化十三年丁酉科蒋冕刘佐谭鑑刘坦汪浩卢淮叶鼎杨裕莫越秀龚渊唐勋罗璇蒋义黄辅范纶周纪黎埙李晓赵昶李钦李振严谨谭士荣李霖伍旭黄聚徐瑞李政丁玉呉勤陈禄李嘉言张澄杨球潘钰张灿王润蔡华宾奎杨藩黄济胡文亨黄侃简文胡亷郑纶阚仲纪杨镛董衡郭正王琳舒经花琏马琪李震李经徐纲谢瑾韦健案来宾李震县册载成化丁酉科旧志列庚子成化十六年庚子科计宗道阳宏黄坤胡倬秦英呉祥呉璧谢文昌陈鈜范勉郑容唐臣郑赐邓伦管律陈珩陈文曹穆刘惠梁永夀甘思贤尹淳黎璧张翔甘思召呉廷举李元禄张端袁斌蒋祐龎经邓纶甘泉张鑑张澂苏深蔡䕫张翺邓镒黄濓莫銮王大经梁琛储玉熊钺曾昇王经贾缙唐荣方洪呉恂李景芳陈宗周米世用案庆远陈宗瀚旧志误载今从府志订正成化十九年癸卯科刘銮李宗厚呉仪雷澄桂金刘軏熊杰蒋铭刘亿龙章詹祥苏文陈清苏韶李昺王辅蒋时陈璲陈琚唐泮廖海唐䕫孟璜李时霖䝉启莫克鼒毛谏罗缙黎鼐䝉惠何昱徐瑶陈䇿李球申端龎厚陆璨梁瑛李琮苏滨熊鏖王勤邓仲贤吕滨易纪秦廷方欧阳传李峦匡文昇李贯叶华方溢朗清潘岊王璧李达梁宏冯良弼于江成化二十二年丙午科赵冔洪瑄陈镃葛永澄何文义龙翔张杰费隐袁方唐淳金良黄琼熊复初刘澜崔衡李鳯朱钟文唐治石邦柱梁云梁廷芳凃泰李煦李照杨桂芳黎明伍昻徐瓛金华钟黼梁性杨仁甘文纶李藩潘㣆汪宏李瑜黄英梅资周雍虞贵虞贤戴玺卢纲傅献䇿权学中陈䇿莫如德李亷唐濓陈经杨夀𢎞治二年己酉科刘天麒宋溥洪琦陈璲刘杰秦杰谢贡琥曾勋莫鲁黎纶黎钺朱钺莫奎刘杰陆琛卢晖何鲲田溥程英杨祚岑世祥谭宁梁举何仕杰陈言刘宗陈治定杨霖祝衍徐璨杨英淑甘振邓贲凌宗王治费原伯䝉斐顾真欧千钟李尚宾陈管李镛王祺王儒刘瑀曹旻谭汉蒋瑞孙颙杨昺黄纹呉桐高嵩覃璋𢎞治五年壬子科徐淮龙奇勾辅臣莫潜王铎黄临袁直傅干陈滋陈贵崔复秀黄鼒邓友蒋曙陈琦蒋玑莫辉蓝贵何仕麟李昇罗廸石壠喻江陈谟莫正彭瓘陶楫张廷组李瑄邓玘覃奎呉琬顾以忠叶槐陆嘉鲤季銮颜玉陈尧道欧一清陈竽王杰余崇鳯秦端刘良佐罗友义呉瑶莫汝能许纪居鼒宋澍刘英杨梁秦纯赵钱梁琮𢎞治八年乙卯科舒华刘天钖卢溥陈贽谭章张约林谦龙彦明杰徐斆胡全黎铎唐桂莫止龚棠谢陞蒋埙蒋逵严谅孟铎周兰杨仁刘晏喻淮喻河梁琏龎瑾李芳韦邦相甘崇节黄仕张戬蒋贵韦銮莫惧黄文黼陈道沈钺卢谦郭绍王洋赵从干莫汝器栢永芳张昺范贤戴銮莫仲铭韦德王廷佐梁高刘璋张祚刘主诚李璧𢎞治十一年戊午科傅泽袁镛梁祥何䕃高銮周兆潘洋汪泰白绣洪李銮臧珏张表胡价侯钦胡俨陆桂容九霄黎鏓邓时中陈邦傅蒋俶陈邦儒蒋钟陶釜范廷经毛鹓甘思礼何士鳯梁震霍翔林蕃王辅陈纶莫相陈文经农志科苏时秀陈质李贞陈律彭晟王世翁徐钟淮黄襄夏寅李尚宋还秦鋭李华谢金李兴秀杨贞李𢎞治十四年辛酉科傅文溥刘惟俭任庚李鹗刘瑞何鑑葛永澄莫隠钱宝丁诠白钺李守正陈鼒叶继本包天钖苏瑨莫芳全福王玉龙泉孟镇叶廷芳欧龄张拱辰莫纯吴廷弼何士龙莫瑚曾荣钟世俊杨英浩李英山陈经纶秦岳张楷马名世雷廷显路寛周廷臣邓杞简辅丁鸾唐臣黄廷璋邓玺舒纲秦黙刘孔仁秦鑑诸臣王士竒丘山邢惟髙秦镃呉钟玉𢎞治十七年甲子科喻汉张全节刘纪廖冔熊梁卢绣晏镃秦仪包瓒莫文胡仪李芳胡纶萧绘葛永淮徐頫唐瑜黄祥唐灏张翀秦珍章润刘东文程唐钰杨鏊李信唐继仁陈献文陆凌甘镛卢臣陆缨黄文绣谢天爵何琏岑钟秀简弼刘世贞绪纪欧阳崇容益李祥吕景䝉叶金孟贤杨鑑邢惟齐张镇谢璋周璩杨樯李蓁邓玉陈端正德二年丁卯科陈俊陈佺傅铨徐干何芳胡演莫彦赵敔卢瑛雷启蛰杨䕫刘兰赵廷佐叶秀熊裴李鳯郑冔萧淮易宗周唐明桂宗美韩恂唐盛蒋淦陈邦偁蒋彬蒋文奎王刚江榆杨乔何士鳌何洁李乔木霍荣傅文瀚傅文梁朝用熊澜沈景暲王价徐思呉国华刘晟刘良能王世熈王纳言李铎呉桂覃熈廖琳赵盛秦邦儒陆万里沈磐李文魁正德五年庚午科屠楷张云赵琬呉可贞叶质魏冔祝澍李禋莫负张贤蒋进业胡钊邱鳌唐仁王绣朱鸾苏岳苏嵩蒋讷蒋张沛蒋谅蒋恩范忠欧典毛应鸾张恩蔡金刘日干黎震呉深黎艮欧銮梁一桂冯燿徐鹏胡珖朱俨彭珍蔡文瑞胡汝麟施霑李淮戴钦储良材莫让莫自贤李茂李文欧阳珩呉资韦伦邢国宾王崑彭季观李睿宋尚宾杨杲曹通案恭城周昌龄府志载正德癸酉科旧志重列庚午正德八年癸酉科郑琬方䇿易文彬唐文明包夀许璧胡缙陈琳侯位翟务实魏宝周瑾林一元张星徐儁全麒莫息朱鹏王埕蒋泮陈邦俸曹鹗江桂李高周昌龄李廷辅李廷瓒赵华呉廷对黎黼黎兑胡淮邓祚杨御薛文杨浩骆灿张玺白采莫如德陈瑀陈继宗岑宗本余勉学匡钟桂陈言李世用谭才养朱壠曹琚呉显宗陈䇿陈珣正德十一年丙子科唐元殊胡性白淮赵伸阳寅侯秩卢瓒丁珵孙宗祐张䇿袁吉白约呉瑶彭钰毛鸿曹霏白丝袁衍郭锦易文元彭镛唐佐蒋承恩李墉苏术王时济邓执中唐侃赵钺莫骏莫绅莫斌赵芳冯承芳凃眷徐鹉李时芳孔恕龎国儒李贡呉绍祖甘汝孚陈大器陆舜臣周冕王文镇汪克思方琦孙朝用黄世准张宻朱文振李世英张鹏冯轩王臣案乡贤传及融县志王宠系嘉靖间乡贡进士由国子博士知永淳县旧志误列正德十四年己卯科陈汝谟杨琇拱廷臣张资刘廷叙李宗旸刘卿胡恪李宾胡伸马昻周干刘璋李宋白綖费頥胡亿胡伟罗大用呉佺叶宗杰潘经伍伦林礼苏华唐修蒋识唐镐袁具体蒋秩马才伦高泮蒋琭陈良贵张惠黎巽刘金刘存仁郑希智何世纶黄珮耿养拙周希贤熊清卢廷秀裔璜李䇿潘楫邓继魁雷守震邓祥龙陈一善沈道充张宿戴希灏秦健郑沧白坚王询张烜案贵县耿养拙宣化邓继魁县志俱载正德己卯旧志一列年次无考中一列嘉靖庚子今补入横州侯嘉祥州志载嘉靖甲午旧志登己卯今删广西通志卷七十二广西通志钦定四库全书广西通志卷七十三选举明举人嘉靖元年壬午科杨英文章莫恃学张腾霄张邦学金白韦鸾胡希定毛鳯钱璧管祥赵献常陈鍊陶性费原正谢表侯相陈珪坦悫秦文昻吕琦熊钦拱廷杰马仁刘缙潘嗣冕黎洙钟銮张檝李相唐俶经希伋蒋时蕃陈楚华欧泽杨际时刘日震黎坤喻干马文竒覃煦熊林甘志道陆绍科李允简罗士贵罗士实赵文奎黄尚质虞舜宾莫大徳䝉询李应旸吴谟黄钟美嘉靖四年乙酉科李文鳯李时旸方清王文儒叶润张宏髙晋杨清张尧卿陈瑶晏杞莫踰矩刘木郑壅王茂科白濬冯旸毛鵾胡儒林一本唐灿陶情吴可久莫彰曾曙傅晋董徳纯唐卿莫魁徐沂任良榦舒文奎蒋三才李洪邓本中何镧李承节刘尧臣梁万储何文经谢南陈大纶何文全舒文明宋韦俊周栢绪东周周贤目襄莫汝俊郝鸣鳯王子佥王训马荫黄建极嘉靖七年戊子科詹约董徳明杨鸾王荩臣何莘吴璟张禹卿宋佐李鹰李仁朱仲纯文世英胡俸方济秦濬石寀龙云刘世臣吴岳王秉钺李子美蒋棫经彦寀唐廷相蒋钖吴弼范志文卿朝宾胡侨施学张舜卿安止龙鲤杨汝惠廖芝陆綂文桂朱现黄溥李相陈大经李洙颜参金惟扬简肃徐养正傅良玉王道杨滋杨蔚杨澄莫晦李文瓒宋尚恩吴贡嘉靖十年辛夘科黄瑶陶悦杨琨张节刘均赵一鹤刘寓春刘槐唐承俭包傅刘大器张震章锦王问王铭毛羽栁滋翟霞唐一龙严箴曾璋龙恩胡干陈邦修邓天禄唐志澜李桂钟在仁李仲僎刘洁丁时英朱鹄王学戴辅周隆盛蒋朝旸陈时亨欧鉴莫遗贤李廷礼陈干孔一贯邓楠李时雍黄阁陆汤臣莫子麟梁文秦志道傅良才陈礼莫宗易杨荏冯辕谢祥嘉靖十三年甲午科秦儒髙尚罗宏张汝楠胡震叶宗荫王章蔡芝莫贲张岱吕调阳韦弁张言易文享刘继斗罗章林一正洪以业杨琚项邦柱刘益全赐王熊蒋孟衮陈九逵马才伟舒文璧蒋孟璧马仲芳蒋孟伦陈秉纲戴宪文髙徐衍吕天相李承简陈统温易陶秉礼陈懋王彦常侯嘉祥王崇文张翊李钦罗琼绪东山王尚学李芝谢于隚简正戴希颐髙儒居宋蔡宏宇嘉靖十六年丁酉科蒋时行安钦殷从俭许栋潘嗣美祝夀潘慎学胡钦任儒唐一岑卢尚贤杨维嵩李橒袁文贵易元贞徐可相胡位魏希儒李龄髙李资左文蒋仲哲倪朝㑹唐朝瑚唐汾吕天恩杨灿吴汝贤王钦莫华毛徳正汪珂廖绍裕胡宁杨逢元陆岗甘思孝吕育简严陈儒熊希朱熊希程余铉计嘉邦䝉大赉花有馥王宾夏汝砺龙斾阮霁陈学䕫李成材李资深李资仁案马平罗依县志嘉靖丙午载有罗扆官职亦复相同旧志重列并误扆为衣今删嘉靖十九年庚子科陆万钟髙恒李元春张汝梅包泽唐伯杰胡希贤曹栻莫大壮张东熈刘梦彩白湄李渭郑肇修陈是李澜张世荣郑庾爵崔一元林材赵孟豪邓尚友邓夀斗蒋慕善陈所学蒋贲马叔芳文体䝉蒋自石巖周国材叶震亨毛熈蒋锦黄继舜甘素吴道隆方式余亶徐可乆莫惟宾王纳讲唐汝楫李允经王纳议李应春唐启贤邹让李成春案宣化卢廷秀裔璜李䇿潘楫邓继魁县志俱载正徳己夘科爵秩又同旧志重列今订正贵县黄继舜甘素旧志列年次无考举人今查补嘉靖二十二年癸夘科唐朝徳瑞王臣良詹綍靳邦仰周时中李钥陈九徳张腾蛟秦琦魏希古侯维藩舒炜姚继贤李景儒张大亨邓夀鼎蒋自克蒋时槩蒋应期文希修蒋文侨任良材秦煦章朴章栋唐冠毛徳京张汝课闗镇东申锜陈观鳯钟桂茂陈孟政郭自强龎宪政黄守潜黄虎臣陈廷举黎大缙郭瑫邓继科雷天衢田镈誉绍芳梁以蘅林文宾陈志傅科萧藩周邦杰简方罗拱辰韦可受吴珊唐启宾李灿嘉靖二十五年丙午科宋廷表赵献忠彭登瀛唐士逵魏育凯萧维春周武相林鳯李一元白世徴叶宗文熊烱濮桂尹尚宾胡学礼魏希贤蒋尚恩文希儒经彦宣经彦寅文邦彦秦汝吉蒋遵正周应晏思献何恕毛文选钟以臯喻京梁应坤耿世熈邓朝宾潘槐黄康祐曾仕隆项徳粹卢楷刘用恩虞舜韶吴焯王宠李允范刘复亨朱琼莫如徳罗扆周世学简直罗向辰黄一贯陈正道莫抑钟世彦李廷芳张师善案马平融县志册并载莫如徳而由部郎陞任知府爵秩不异则是一非二无疑今订正嘉靖二十八年己酉科张元举胡希旦秦邦本徐应龙魏文夀李文华周之岐龙大升常若愚张襄郑肇基白骥阳沛龙雨徐光裕刘凯周一桂舒熠郭琳陈上书刘晋陈诏钟倈秀蒋焞唐文迪蒋调唐朝烈谭世美宾成章唐朝宗蔡应麟李际时徐朝卿董云山何应宿陶曾钟以召黎大绅麦春芳刘宗武周希正雷古莫务名黄楷张翀秦绍益范天佑赵恂陈豫章甘用世陈廷栻王价曾梦鹿陈埙案宣化张清县志无其周希贤雷守震又系正徳己夘科旧志误列今删嘉靖三十一年壬子科邓洪震李呈英胡梦桂刘思贤颜几孔张鸣鳯张齐徐鍊马尚徳莫与俦陶昶刘正綵魏文瑞黄应元屠文蔚秦致恭莫惟学文体义刘继道督应元唐徳瑞蒋诲蒋自然蒋文化王州杨淮陶守训范何愈黎永清杨表梁国禄陈一谦何以尚梁节吴朝相朱明臣邵世光王继芳胡继儒黄贞陈正徳王三聘刘顺之王化谭文通容学周施冔䝉大化竺鳯翔李复性李洵髙应旸杨寛案马平陈正道县志载嘉靖丙午科旧志误列壬子而丙午则又列陈王道今俱订正嘉靖三十四年乙卯科钟大章易有赞刘仪徐雯黄延年秦秀民夏贤余兆阳吴言翟务忠萧惟馨冯体元文程左懋勲李嘉言曾士彦管惟干崔梧庾禄莫从泰蒋藴善王世祥蒋仲奎唐世淳伍成矩蒋仲梧蒋时谟伍成玉胡钦颜周希文何朝佩尹志龙璨杨逢辰韦俊民吴从野萧栋谢成贤侯嘉祐邓宗孔李资干唐应鲸王仲郑大元赵应祥叶时尚夏宗龙陈度徐濬计坤亨谭文达王佩张师益吴尚礼张松案灵川曾崇泰县志无今删嘉靖三十七年戊午科余立殷之诰刘达旦易有辞张孙绳髙常王惠彭灿萧如兰莫逊仁张髙陶懋裕方惟一王建勲任佩石中璜莫荩臣吴维正顾志刘绎思洪敷言侯邦志李中孚傅椿舒应龙蒋自观曹杰然秦伯修蒋机蒋用之唐民勤蒋仕学张守约邱万琼廖一龙刘思聪杨继文杨际熈李广圃何鐈陈所藴何以执熊梦祥陈起耕李天纶萧蔚萧兹秦应阳徐秋鹗计谦亨戴九畴吴文全李柷黎资朱竒嘉靖四十年辛酉科马千乘徐与久张延熈王怡张孙振郝国相邓元卿李郝龄何焘何东周刘徳毛汝起陆九逵李嘉㑹张时泰文应奎朱程史官何才璞蒋论张民凖滕表章蒋煇王贻徳蒋䝉吉蒋学益蒋遵箴丁用中王佩瑶刘作浦莫如学毛徳邵向曦宋大韶黎襄伍廷节覃守道何敦复谭汝让蒋学成施懋颜应衮邓之松何天徳邓逢吉邓之梅成大忠徐进阶金明汉徐一鹗莫强计履亨张源谭文光杨邦直李邦竒倪良材嘉靖四十三年甲子科邓全䇿张炳之陶之钦魏豫之杨云才许登云刘必先陶之明徐与禄陈舜道黄中刘一道李汝极王训承古尚友蒋思诚左懋贞马宗鲁支国柱靳邦僎张腾霄黄道中黎九皋髙自登朱应运廖必才蒋时材周应璧文承诰唐廷灿赵献章唐仲科赵一鹤陈云陈云鶝熊烈马希燧李櫄叶肇梓蒋元倬陈文彬林大经陈立中黄守规屈陞李湛杭廷佐周育贤俞思诚丁士髦赵伟吴应科王自强唐之良杨尹周希尹隆庆元年丁卯科洪敷文金元郑之羽王钥刘鹤龄翟毓竒刘朝用张文熈田舜耕郑之韶杨元善王柱蒋自亮邓夀辰蒋燆伍成准蒋垠蒋守成刘元相蒋遵烈胡尚仁经仁育蒋时极唐体益曹学参章鸣盛戴元佐欧鸣鸾王应汤蒋资干廖元烺李果珍牟春华朱络蒋养成梁大皥朱宗程蔡露蒋一清蒋行可莫与京邓中曜谢世臣莫若勉莫与齐徐进陛韶大韶莫宗鲁张炯罗文经范调元简廷仁杨应龙赵文正虞瑀邓文学陈学益郭才华隆庆四年庚午科洪敷诰史着勲石中美郭良楫李中道阳光宇秦延绪徐雱朱寛李宜春萧如蕙周相成李中立张文锦孔祖尧张嘉熈赵梦霖伍睿蒋增唐民和廖守俊经仁谦赵一鹄蒋希孟窦仲秬蒋承熈王章唐民教舒应麟邓一元汤民仰李兆鸾陈大谏庄宇毅梁岱彭启忠刘荫祚梁大政杭廷臣余钖孙振芳岑珍徐进隚吴大有赵存豫陈善政权用溥张言莫可尚梁国相林中翘曹英金凌汉李任春案太平廖俊府志无陈邦彦则载万厯戊子科马平王化县志又载嘉靖壬子科旧志皆误列今删正广西通志卷七十三广西通志钦定四库全书广西通志巻七十四选举明举人万厯元年癸酉科张孙继陈善治毛如伦魏钟宁周兆熊徐尚实黄尚学阳文炳周大赉王仲斌毛鳯綵李敷华贺表朱萃经仁木曹学苏蒋在廷蒋莹然唐民敏陈国柄伍伯椿伍成大窦时椿文以进滕元坤蒋熡唐天祥袁世南蒋仲善昌自杰蒋季炯经仁恒唐一唯刘时常真杰周珏霍文谟杨际㑹郭应翰秦中权黎可耕吕调和陈廷献谭广泮黄朝衮萧云举邵思谦周豫忠姚子楠周统刘业成莫与髙金君凭王应干吴道逺李兆雄万厯四年丙子科金辉汉赵宏学莫召臣王之舟吴邦俊李念熊国兆徐昌㑹董兆麟吕兴周屠惠生张九功黄应奎翟炜莫恃英马中化文体循马千官吴时晖蒋守廸蒋士宾蒋时橒蒋时谐邓夀鹄卿廷彦张素藴钟敏周祐邓凌云李兆昕孙梦熊胡如孟李一鹓吴学规陶应元廖应举张纶卢徳魁刘宏毅雷三杰邓一纯程启后赵良知李希説程乐道邓起鳯莫若知陈贵科戴九牧余治之张正䝉丘九畴王珽吴一阳吴懋昭万厯七年己卯科王应泰刘延祚李时盛徐昌期唐振文吕兴齐陈善言胡秉忠张汝耀王学承彭子正张五瑞张孙念李汝恭王端黻何复亨崔之环崔之璋莫应奎文本立胡天霞曹学程蒋之秀文希信舒应鳯蒋时梧邓全复唐继颜伍表世邓全谦唐民励伍昌杨蒋希禹盛邦竒刘朝宾汪若冰陈懋功罗曾志谭汝讲何耿黄守杰刘起龙邓元吉萧相刘三顾杭廷对谢天纶邓国材林致礼万俸卢学易施大徳戴九阶陈善行俞梦麒䝉文伯陆可行岑圯程植谢朝纪陆万星案上思林致礼旧志重列万厯丙子乙卯两科今依州志万厯十年壬午科谭汝试彭子光徐昌兆濮之滨毛如丝文尚质支国樑刘祖尧张揆方大复李维栋廖东晞刘子成颜灿如刘华祚孙绍芳蒋守浩唐体元曹学易马元衮伍伦正伍匡世蒋洪道伍常振林乔木邓全清廖必孚文尚宾蒋宏吉蒋守伦蒋本盛蒋以述郑彦卿廷聘陶明礼秦曰藩谭汝诚杨允京晏景卿钟四麟梁景朱周邦举汤鲍瑞唐民怀雷启御郭祥鸿潘绍忠唐文怀袁士楚岑楼项云张鳯翼董仲荣罗文纲秦刘荫梁雍孟养性杨宇黄思让万厯十三年乙酉科唐世尧马宗益陆万里易孔㣓何应夀周之鼎张孙懋冯应正黄应魁文邦儒蒋调元吴道元舒宏志蒋宗泗经学参蒋成材唐盛世伍聘世胡钦尧曹正䝉郑继绪蒋戴仁董功懋唐仁㬇陈藴邓宏化时言龙时跃刘国元周载仁钟正杨棨潘日新王好善黄椿王铨杨振芳龙国禄文武全彭文逵邓洪范许宏基王以霖姜自馨马负图王启元史载言虞瑶吴应甲容肖龙王法曾三接陆可循严宏王学尹黄鳯翔万厯十六年戊子科经仁杰白生东李台刘伯熈刘伯照张五岳靳东澜熊尚谟萧应元廖鹗陶成善李中善廖守晋文立经蒋贵伍心臣刘元龙邓建邦蒋全可宾王朝文有格李呈芳陶凌云刘元恭唐廷焞蒋竒才刘大缙蒋日修蒋资坤毛元恩何志皋汪岠钟良训龎履教莫敢齐何雍林鳯采杨可成甘廷䇿黄华伍则化张宏猷李应时雷启行卢章张言陈邦彦徐中式汤自强罗之鼎韦王聪施谦李应朝郑良相金声杨芳周文案宣化卢中焕县志无今删万厯十九年辛卯科龎鼎莫召师潘文澜张挺潘世元秦焜张宿王廷聘白明道蒋士衡蒋士觐蒋守戬胡从道江鲤化邓养真滕元庆邓全性蒋在达唐用都陆徳辉蒋正元唐世熈丁云鹤齐志道严遵试黎可耨罗㸃龎友谦唐鸣龙唐应万阮悉梁王道万希尧黎元燿邓夀光赵思谨颜子言梁方楷黄瑞辉李馥芳李圻曾遇夏大衡刘云鹏赵存孚杨人翘赵锳谭文衮马自伟吴一麟吴一麒吴继亨杨应科张聨芳尹汤聘万厯二十二年甲午科傅登第莫先鲁张茂栢孔从先胡维岳黄羲佐陈善学郭良槐黄宏道蒋尚絅唐学仁黎仪蒋允方胡应科邓继述蒋允汴伍元正刘元济经邦训蒋允雍蒋家相蒋尔才周道昌刘士觐蒋鉴偃伍道东蒋士纶蒋继昌唐民拱唐仁焕邓一荐蒋继孟毛章彦何谔常梦龙莫逊仕廖坤英覃大临秦时懋陈用谐卢可文吴学曾刘登庸梁梦麒徐可行邓一绣蒋仕可卢鳯翔陈龙光刘荫祚叶汝钦田秀实滕玖夏大焘徐学诗虞脱颕吴应宿陈原道莫如学孙克恕周立案全州刘元鶝州志不载今删万厯二十五年丁酉科唐之䕫髙大正张孙美张文言吕嗣简文立缙伍世竒伍成章蒋允京蒋守洵蒋士忠胡京球经邦猷蒋仲哲曹正经邓继舟王泽民吕应奎康于忠廖肃周列武毛章贤欧腾霄姚文广陈光济何倣钟希尧麦尧年熊一麒陈宏诲陈所行陆嗣象郭之桂林大佳林明藩黄道新赵永襄陈暹叶有章范继仁韦之贤黄虞仁陆登秋案平乐府志及藤县志欧凌霄即欧腾霄府志误腾为凌旧志分二今订正万厯二十八年庚子科毛文沛张茂梓王志元莫嘉义唐启元伍成弼邓全规伍伦睦张希舜廖守鼎滕之俊袁三余蒋承皋蒋继闵吕钟阳蒋浩文行周载公毛文治毛翀莫碔马必遂蒋士谦蒋士谨文成学张思调王道大程登俊陈萃良龎进陈志鲁唐汝修梁桂王用霖陈宏谟郝光辅陈治道汤之楫赵存豫孟养志李愈楠王应春案临桂张五玉县志无今删万厯三十一年癸卯科邓士竒张五辂陶懋中徐谦唐天与陈竒璠髙擢张翼梁宏建蒋秉珪文立纶伍礼顺蒋鉴偁邓全悌邓全慎文立绪蒋允台蒋允彦蒋时馨蒋守藩蒋仕龙蒋秉崑蒋参极蒋季炯廖守俊张民凖邓一㨗唐世宾陆徳英唐世辅陆应试文云鹏袁鸣泰毛呈鳯陈尧典伍鳯见陈素养潘肇科潘朝宗何乔鸣陈复初陈奕治梁居中彭宗舜林大儁林翔鳯廖朝懋金绳绪丁大受李良才李景晖髙辉案全州蒋中善州志不载富川毛呈鳯县志万厯癸卯经魁万厯三十四年丙午科常懋中吕大韶张五衡陈竒范李绍沆吕梦阳刘绍先莫在声黎木邓承简邓全顺陶学修蒋鳯翔蒋文麟唐尧鼎蒋鸿儒刘庆汉谢三徴邓林贞吴国藩时敦中邓林栋吕应璧欧祖贤何至泰刘大业秦梦虞徐继儒张鳯翼何本何乔腾唐尧瀚梁熠袁崇焕潘应鳌郭象仪陈宪益周维轸杭诜陈瑾萧鸿业谢三迁谢珽郑宏祚莫元学徐而化周齐张自谔万厯三十七年己酉科胡宗极伍成武伍居元蒋允茂蒋化龙文邦彦蒋秉经蒋恒盈蒋希孔蒋献贞谢日昇蒋先春蒋富春周𢎞谟经邦元唐体荫蒋之藩唐用璇蒋醇儒马中超周文烛滕宗雅廖应选玉道交范效纯蒋瑞鲤王用予唐允中莫之先黄宗伯潘统宗何赵璧钟梦贤秦处顺孙嗣先朱振麟邓钟伯曾如璘亦闻昌唐光宗王用楫李尚文谢三㨗施乔楠权世凖陈竒英杨言案临桂徐昌㑹县志不载恭城周珏系万厯癸酉科并非己酉今皆订正万厯四十年壬子科周文焕刘赐桂阳开泰萧应望全禀中龚统四黎林文立模赵献素蒋尚茂蒋思诚蒋腾蛟蒋汝英蒋之芳廖应佐唐世照陶自强毛文荣何可仁秦炫奎张三徳陈善治陈萃恭朱振鹭颜如珍邓钖吕朱治隆卢宏训雷秉浩李维基周尚志苏则悦欧腾霄徐保泰文应时计于民周衮金邑黄思让万厯四十三年乙卯科滕之伦朱宏熊之彦莫在竒管应善伍维屏伍维翰伍登龙蒋有成蒋有亨蒋洪先彭时荐唐良锦蒋献竒蒋甲元王梦台王同道邓国范蒋嗣昌唐世熊卿震臣陆经术蒋元徳林大菁林天植黄灿然何士迈杨士谨文士宗闗用学王明佐䝉镛邓谢吉陈宪皋李芳罗五徳甘若馨叶汝钥黄允中何廷栋钟文焕卢干梁启君袁学冲李嵊慈陈一龙莫祖荫罗之复刘不息韦士骐孟养气万厯四十六年戊午科蒋佳荫吕嗣着李世瑀刘调良邓承劵伍履仁伍登荫文廷髙文经天李秀实陶宗孔蒋尚黙唐尧俞唐尧凖江三汲蒋谦恭谢启翰曹国祺戴明圣杨士㸃王明汲莫𢎞勲刘兴汉周莫仪李显魁袁国祥王贵徳苏徯陈志茂陈所试杨陞滕一蛟蘓世科陆一焜邓茂芝黄绍中何士亷张经缨蒋朝采郑起龙唐文煃康鼎莫元敬陈天真文尚选周玹案全州蒋宗玉州志无今删天启元年辛酉科张茂梧魏自滋吕嗣绰陈竒勲张登衡张宗燝萧时勉莫若仪刘舜年龚士元蒋维芬邓承黻文鸣陛伍旦永蒋中超蒋尚璋唐士标蒋汝梓蒋甲先蒋守邦谢天命张文焕廖必明张昌荫胡景𢎞蒋瑞鲸盛兴唐文王辅王嘉猷李映旸欧国儁莫之光白其心廖钖蕃王之伊卢肇华何与髙龎逢仁何起图唐鸣熈邓祚萧元泰朱绍昌叶藻黄瑞云陆光裕龙文光徐焜吴崶余冲之赵循登宋继祁杨瀛案隆安蒋朝来迁江宋继祁各依县志删补天启四年甲子科林光第秦元穗张星炳李膺品全在兹朱长淳章崇新刘拯邓承藩邓全珏文师頥胡之彦舒宏慈蒋秉綵唐际明唐士章唐良鋭蒋鸣雷邓一鼒唐起鲤马元翀文昌时戴明徴蒋佳徴陆经纬王维章汪洋学何至圣何际可王文炜陈奕瀚黎遵道曾士扬郭际昌梁克赋龚嘉宾商国统王元吉卢钖琼罗祚荫叶珽秦聘璁王升国龙文明何养纯璩之美张经陆云程案全州唐良瑞州志无今删天启七年丁卯科文昌明张宗灿吕嗣哲张钦明赵鹏程安道黄有常周钺邓承簪邓承箕伍体严伍常逊伍居竒蒋聫芳蒋在元蒋洪正蒋仲英唐良鑛蒋芝焕李世珍刘国良刘士彦蒋钖周蒋嘉正唐世珪刘芳声常正芳刘腾芳王大振秦耀奎植开泰潘㑹宗梁尔恕晏然文邓焜胡廷宰梁登髙李焕魁寗之瑾梁廷瞻梁任逺李明邓茂怀李遇阳夏光业陈嘉言李复权世则卢万化陈天明莫元教李一唯陈昌祚吴继宪黄其英崇祯三年庚午科赵三荐朱毅徐尚宾陈国铉朱履俸秉澹蒋士达庾嗣衮周士纶汤执中滕愈元邓一鼎文王臣王履台文裔新蒋尚铭蒋振竒唐登第王庄临邓光缙文焕朝胡宗徳蒋恒竒唐之相王道化吴元枢李思睿钟麟冯宣仁严其诚浦文俊冯琳潘奕科苏徳注黄之芳陈𢎞烈杭为箕刘履吉叶澍陈九韶孙竒遇王道平凌登选莫踰闲王朝桂叶玮秦聘琰吴之游罗𢎞荫陈瑾谭梦开黄家珍崇祯六年癸酉科魏国仪梁宗晋刘舜濬赵嗣鼎吕象恒董梅鼎夏之勷黎猷伍登唐一中蒋时诰蒋得璇蒋辅圣蒋得儒蒋熈春李甲林蒋盈几经应台蒋洪举唐喜起蒋季诚谢允复蒋甲春蒋朝阳谢良瑾蒋旭在文云腾孙光启李日晋杨开泰何图易唐文鏊黄呈奎赵辅光赵钿牟延懿黎存淳梁嗣绩封维翰杜时彦陈与贽裔光汉程鹏云蔡世承邓元亮陈五䇿罗承荫唐文耀汤廷焜莫俦虞世祐䝉凌云案应万孙系郁林唐文鏊旧志悞列崇祯九年丙子科蒋奠坤李士裕易有灿朱若迄龙登俊俸尔爵范灿元邓光组许应秋曹国珣唐懋琳蒋鸣皋邓维髙邓三钖蒋尚膺黄广居蒋季䜣谢日新谢宸命蒋得俊蒋竒生刘有源蒋维芳伍师臣唐曾周蒋起元费而章林闇修汪自任钟彦纲徐化龙龚胜正封昌祚欧泰文宗骞卢际泰谢赞运钟鼎新秦儒泰何云鹏梁天成李夀椿马之驺邓茂樟曾懋昌钟廷训王振鼎周师稷吴明藩梁冯则元赵天益袁杰郑守骢施炳然王启智宋儒赋蒋朝焻璩之洁案全州胡鸣鹗州志不载崇祯己卯科祗载有胡鸣驺今删崇祯十二年己卯科敬天颜张昌荫杨论安连朱履踉黄㨗莫之元庄铤李文华张晓文昌期文焕奎蒋述圣邓承蛟蒋振秀胡必誉唐湛蟾胡鸣驺蒋彪英蒋发春唐懋诩蒋甲泷唐庆弼刘士彛李如芝张文锦文廷徴文映朝蒋学儒何际泰田穟常行健桞钟竒甘泽钟元辅陈鸿勣李茂陈大容黎洪畿张应璧文宗轼陈圣任李继鏊杭璇滕一骢黄陞萧鸿誉陆一炜杨锦林光聨黄必元邓英杰吴钟俊萧侣芝罗裕荫杨芝焕黄文爌谭用霖赵环欧腾云贾荫圣施灿然余犹龙案临桂刘振秀县志列副榜今删崇祯十五年壬午科黄龙跃张茂槐童作圣李天叙朱履跗萧汝馨陈经猷刘嗣晏王咸临伍士瑜周忠佐邓震甲文光裕陶钟恒胡襄国蒋季英蒋振世蒋荣阳谢良琦张之纪张昌亮唐𢎞祚邓一弼蒋盈之邓一儁邓元禧邓生馨马图瑞蒋易春陈天䇿李先第王象震戴宸眷吕震声邓裔章欧起洙张钟浩龎圣如何之梅廖标李茂先韦世瞻黎祖馨谢昌潘琪杭璘梁云昇杨舒朱绍仪颜全仁刘正宇萧坚操何彦元陈宗徳龙偕稷徐鳌飞李鸣雷施焕然施炜然冯文英何章明廖士望陆光祥黄燝案宣化县志载有杭璘并无杭玠浔州府志亦无李兆斗今俱删附年次无考举人二十一人黄国相胡良錞雷奋扬陆万竒郑宗舜杨震张云冲李楷何城谢祥罗修谢伦罗祥杨官生余元梁鸿童仁黎福韦吕洪能正洪孟祥广西通志卷七十四广西通志钦定四库全书广西通志卷七十五选举国朝举人顺治十四年丁酉科何清颜以庄马云龙李正美李荣翟敬修熊煃周兼三蒋遵国全二南潘洪化邓开桂唐钦邓开泰王授汝邓生伯蒋绳祐蒋春芳谢鼎镇邓琪棻蒋如琬唐缵辛经腾鳯伍亶直蒋振勲赵清润文秉濓邓承藻文瑞华张之纯邓章甫唐纳钦唐纳牖唐之栢萧曾彦苏翼昌黎崇宪吴轸邓烒莫风鲲顺治十七年庚子科全二戴徐元达李如芝王焞临黄广易彭超蒋先春蒋毓祥邓钦正唐嗣昌周楷唐鼎臣经一章蒋生唐开禧谢希濓郑国承费如天梁锦麟苏髙标滕一骅黄熈日陈复性戴朱絃黄元泰梁壎梁先登龎颕陈肇林陈肇正康熈二年癸卯科唐甲邓三英李棠梁殿栢梁建邦郭良鼎何廷翰欧偕鼎廖必强邓蔚䝉国相曹煜潘宏澍刘章文经陈书辞黄棠华余良桐蒋维新萧元灿潘流光徐方来鲍杰赵宏文刘懋沛蒋裕祧伍士徴蒋荫龙梁鲲袁景星萧聫云蒋维藩唐懋思蒋士昇王文灿康熈五年丙午科唐象益赵昌文杨作楫李彬李维藩刘尚智周泽长何文麟罗眩峻卢信鸿陈㑹泰周一清张鸿翮李延岳谢鼎言邓林材黄裳吉曹云鹭莫韫璁蒋荷坤莫瑛苏嗣轼戴宸綍莫我知刘廷玺刘光汉邓曾桐伍文海杜肯栋陈中炤康熈八年己酉科唐忠弼唐麟振毛上习邓祖禹伍经魁陈大缙文秉祥陈谦吉邓承纬蒋其庄卿昌运蒋之楙唐尊徳叶承明李玉国卢焕萧露澍朱星如蒋鹏蒋允曦滕佑邓咸亨罗为光蒋进邓开梧陈思贞杨贤长麦士竒刘懋藻白显传李文标许必可唐学益康熈十一年壬子科洗懋才蒋维苹秦灏韦起隆唐炅绪李元生陈官先张汝贤李云龙蒋绍芳毛之林贾钖爵唐荫铭龎显唐宗圣杨文芳梁㨗登梁敦峻刘芳刘振璠韦宗孟蒋宗芝唐挺湘陈世槱蒋彦泗唐岳俊白宏忠张秉忠邓生楣苏源王复康熈二十一年壬戌补辛酉科谢明英余心孺卫士经赵祺映李伍郁甯林采李之玣伍傅萧㨗文忠㨂䝉缙陈若濓莫执谅谢帝赉陈士凯谢赐履莫文焕蒋钖美时枢陈纯王珽廖三友毛学举陈腾章谭洪绩卢佩麟雷汝霖髙若骏叶嘉猷蒋必超康熈二十三年甲子科戴蕃嵩黄裳度文举鼎范慕淹闗正运王维泰刘士彦黄之梅范淑正蒋尚缉封昌熊翟振岱邓生莲谢雄生潘毓梧苏一纶王扬汝张云路闗起运邓咸文刘士陞闗梁朝覃思孔廖之谅卿慎余世昌邓咸齐黄震王抡元陈嘉谋蒋尚铎璩鸿逵王抡秀康熈二十六年丁卯科陆台枢梁长吉唐镇青龎骥容而舒邱峤唐伯藩张星焕甘子馨陈允恭王抃汝蒋芾谢元棅李光埏邓咸赓蒋之彪唐宗岳罗印唐良梧楼桂张亷王景昭韦炘曹一湛蒋起龙吴序略林文模李朝寅刘尚爵蒋锦纶康熈二十九年庚午科陆应几刘宏基蒋儒秀闗为寅罗丝聫李架蒋绍祧谢明咏赵挺李懋培陆继干刘宏道钟铎世邓之黯陈圣焕莫文熖吴之奎叶开运蒋象彩陈圣煜朱龙跃王运生刘嗣理蒋缵祊范之茂于必焜陈伯熊袁简临何文旭徐云㨗康熈三十二年癸酉科唐时楩莫中梅时之华唐良玺张翀䝉铉莫应斌张棻钟家驹林翧陈时朱延正王章士朱若奭胡翊李楷蔡英蒋昌文蒋彦俊郭运昭蒋继武吕若稷李栻曾之传唐国钧蒋景诩何辅世朱宏华蒋中菊王需梅康熈三十五年丙子科刘如晏许鸿䇿王地锟刘文彬曹增彬梁士彬朱龙照罗玘杨春芳庄罗锦陆腾鷟王权潘舜江程仪千龙见刘中桂陈若沂张盛铭易裕安自治蒋元度蒋如昇江天淙陈侃蒋纲梁秉纲邓郁南孙绍曾廖之镗卢元复黄猷立唐腾龙谢鼎镒刘宗祁邓章缨卢钫何恩麟黎子淳林逢春莫元贞康熈三十八年己卯科张宏唐得鹏欧荦冯龙章陈绍尧陈廷纶刘元清罗国贞蒋正焕唐鑑朱若逊黄道正邓毓英梁兆吉曹铉秦国贞梁汝南马鸣镳陈成龙周天眷袁理卢如骏赵琬吴伯绶秦琮谢象超邓葵友蒋振先陈世琏唐跃龙江深谢教黄国贞蒋肇陈应龙晏初东邓尚友陈圣烋谭镕阳开芳蒋景楷张景炌唐暄康熈四十一年壬午科卿悦江濬陈凝蒋兆昌欧振纲陈昇张鸿䎚廖必元李品醇文奕彬全懿唐宜甲左良煇伍纲昌常㨗蒋家模姚时薫蒋依锦邓侯龄赖廷宣蒋瓒王抡第唐绍临闗为侃何兆龙张星煌唐道盛王瑄谢开先李秀赵泗映何若恒唐振玺唐澐杨日盛张盛钧廖文彬张淮廖若浒唐如晦康熈四十四年乙酉科陈元林邬廷豳蒋似葵陈介唐仁覃李和陆生楠郑全郭壮宸邓佳植秦之翰秦实栗朱应蛟朱应逺廖斯泰闗为宁李云灿蒋振芝傅永惠邱上澐蒋世贞甘霖溥曹维瀚王文焕黄正焕陶一鼎邓愈培唐爃夀欧熈文辅经李天祥蒋时鼎陆荣亨莫士桂何若观蒋宏琰黄正炽赵清瀜蒋燧陶沅朱依雯王待纬李宗渊康熈四十七年戊子科谢济世侯养瑞刘神清陶璋黄大吕戴允成贺徳隆闗之儒戴昱王纯如黄挺杰刘颙林之梅王炳旦喻圣传蒋敦亷苏眉谢元桓萧礼让蒋英萧与柏邓鹏赵干暎谢赐第李洵谢焕先李硕裔梁椿陈齐寔王斌如陈维翰容徳文邦彦胡天培蒋绍芳程光植邓尊徳邓兆麒梁子裘王任汝康熈五十年辛卯科蒋洽秀蒋光昌蒋柽杨芬朱亨衍莫自馨谢之炅吕锦文唐志尹唐榦唐志适蒋柟蒋杞罗宏畴苏表宪李魁林王继昶龎骧文粤何文焕程宣逺陈大经梁继徳魏之鼎邬廷岱廖世徳廖方芹李烒洗新侯士勚蒋夀春李上选曹廷璸黄恊中陈以亷李祖望唐时雍陶时任张维瑾蒋如松陈腾騧李炌沈自扬王应运胡钖爵袁景辰王振儒朱若迁许廷璠唐绍兑黄三召蒋彦康熈五十二年癸巳恩科王廷铎程章谢世缙王侯汴文为诏蒋烈梁士纶骆廷辅王继通谢赐简梁应斗赵溥唐应玑黄应信唐㨗竒冯时亮罗应俊徐宣靖梁毓第李时溥王之玫杨家修唐玮刘徳清刘昌仁刘昭汉陈翊熹蒋朝宠易醇刘敏常唐斐然杨声显谢之光朱若琦廖若洵王景曾陈朝报朱炯李荣唐卜世蒋如干李必申梁民信文大漳陈超铨叶正丛陈圣瑞易猷文兆鸿康熈五十三年甲午科萧荃郭卫宸何图珮雷信寅萧芳升蒋䎖詹有成朱厚坤钟雯苏爲藩周文望甘文秀闗士勲蒋頥秀唐世泽王标陶彩郑彬文运可李梅宾谭则文陈蔚罗色焕莫大成秦宏典黄国模唐咸仁陈勲刘光聚蒋文灿彭之扶吕士陞梁榛粟千钟郑洙李以琰吴奭庾恒丰熊铨钱宏济李祚蕃庄琏谢鼎錞马汉融蒋林髙若柔钟辉廷莫中栢曾大樑康熈五十六年丁酉科伍福展王继旭谢赐铠易修唐植本姚希舜李春魁程璧文生岐李蕚颜望圣梁巨用吴廷献李有爵黄賔臣戴炽秦彬赵宗映陆生椿于王宾曹寅揆石泰来李龙騆秦有年叶承霖赵葵映廖翀何启灿李元蔚李宗淳林菼文辅政方㨗邓澂罗兆熊陈齐登陈虞昭王极昭邓任何怀英鲍朝张为旦仆信谭倬陈祖轼陈彬蒋观昌李文恭康熈五十九年庚子科王敏学李拔桂唐友惠李烆蒋淇史宏秩甘湛泉黄炳黄琬蒋宏经陈以介李景于伍章席吴濬胡溥秦其煇吴献徳王炳绶马宿黄正焞梁天庆唐懋儒胡衍泓吴南贤莫世杰管五瑞唐丙䝉玙璠黄圣纲张正炜植廷纪曹儒谢洵曹增庄孙获骏唐本汾卿如芝何薰蒋若渊唐应鹏唐孝思甘文蔚汤应求王庸蒋钖声陈孔谟钟朝朗徐缘桂雍正元年癸卯恩科陈宏谋陈齐庶陈齐芳易国弼梁公甫蒋景楩蒋循陆荣玠蒋人杰陆生楷文谢生朱亨锦刘新翰刘瑗陈齐贤邓兰曹昭仁唐懋建诸来晋黄挺桧唐镡蒋一璞周宗旦王宏麦芝桂林宏勲文谟罗国栋蒋克昌蒋纶陈宏观唐世贞陈圣敬戴士昕何宣猷阳辉岐邓仁蒋丽球植灏朱依霍邓惟矩曹鎜廖鋕强刘士楷钟祖钖欧阳圻芳胡喜茂徐起沂张寛澧李灼吴若狷冯世俊廖廷勷唐徳运谢廷琪赵持奉王昭挺陆国秀雍正二年甲辰补癸卯正科陈朝坦陈璇诸昆阳黄佐臣冷时松䝉元相钟运清张与可朱若灿刘仲澄李如松杨嗣璟朱厚埴胡天圭朱元翰蒋可售唐秉刚何抡唐利仁范学濓杨士杰张国贤钟象山周才盛李邦赞欧阳永祗刘兴良蒋达周度谢宏敷黎元植阳秉刚王炳纯罗定午刘圣文唐虞琼陈嘉谟戴之几秦济衆蒋上玮吕音冯士龙王宗义曾友赐苏为正䝉上升马子鸣莫文雍正四年丙午科蒋偰龎屿莫伯圣谭元锦邓礼陆本仁曹銮龎頔陆襄王徳溥陈鹏翼董敬修䝉其琏唐世梁陈齐东吴聘陈绍宗谢琏吕徳懋杨宗义陈光政曹錀梁霭然吕炽梁秉睿谢廷玉蒋绳武王炳佶邓鳯冯泽薛钟岳何启任苏五常黄正煜曹厥恒邓琮黄金暐闗恩聘文以宣谭龙梁嵩杞黄匡烈叶焕陈之松吴瀚溶黄琛梁以梅莫大任朱绳钰莫待雍正七年己酉科邓维瑚江世琳王秉运朱昌燮䝉圣烈王沧唐国秀何隐卿应忠蒋振凯罗正午唐晋梁迺正陆海潘绥藩蒋济秀冯儒经张模李必炆卿如兰余景玠全尔源王瀚龎骙易明体伍特忠陈汝琮黎世正刘王瑷李孚达䝉委邦蒋廷镛全才曹仟金嗣渶王政伟周文炳李元汾郑维庄蒋汝桂童其澜王坐李淮莫尚庸莫万英宋懋昭邓朝第蒋涵秀谭爕梁国擢雍正十年壬子科陈仁赵承裕钟清彦莫若勲李蓁钟云鹏何勉农赓尧朱斐然梁邦楷苏其炤卢志贤赵古爵梁云钟一浚黄敬信刘振都黄元基何绍东谢圣勉周瑞赵钖梅江玑陈绂章崑梁作舟谢渼叶元舒邱缵祖朱依栢黄万经朱若东陈在英黄瑞鳯谢灏黄位正黄文都文宗书周志旦李翠懋陈旭吴瑄杨声夏张如煜林楙勋张圣经蒋颋秀冯秉纲黄超茂杨文植廖丕勲雷昌王育贤黎辉刘巘广西通志卷七十五广西通志钦定四库全书广西通志卷七十六乡贤豪杰之士无所待而崛然振兴父兄师长且不能囿又何择方隅哉尝读汉书陈元传暨吴志士燮传叹其于左氏尚书独得奥㫖他如李珙之忠丁宻顿琦之孝以及陶鲁沈希仪之将畧代有其人此皆非产于粤西者耶山川间气钟为伟人粤之山㧞地刺天粤之水飞湍泐碛宜乎粤之人无所待而各诣其极若是夫风气日开则人物日盛况以我朝重熈累洽敎养兼施人才之奋起经圣化之涵濡当更有轶驾古人而为乡国之光者矣志乡贤汉陈元字长孙苍梧广信人父钦习左氏春秋事黎阳贾䕶与刘歆同时而别自名家元少传父业鋭精覃思至不与乡里通以父任为郎建武初与桓谭杜林郑兴俱为学者宗时议欲立左氏传博士范升奏左氏浅末不宜立元闻之诣阙上书书奏下其议范升复与元相辩难凡十余上帝卒立左氏学诸儒议论讙譁公卿而下数廷争之左氏复废元以才髙着名辟司空李通府大司农江冯上言宜令司𨽻校尉督察三公事下三府元奏罢之后复辟司徒欧阳歙府数陈当时便宜及郊庙之礼帝不能用竟以老病去卒于家子坚卿有文章养奋字叔髙郁林人以布衣举方正和帝永元十二年夏四月隂阳不和或水或旱奋对曰天有隂阳隂阳有四时四时有政令春夏布施寛仁秋冬威行刑罚各应其时则隂阳和四时调风雨时五谷升今也不然长吏多不奉行时令为政举事干逆天气上不恤下下不忠上百姓困乏衆怨郁积故隂阳不和风雨不时五谷不升而赋税不为减百姓虚竭家有愁心也及是年六月颕川大水桓帝延熹元年五月京都蝗献帝四年六月寒风如冬俱以奋对为证徐徴字君求苍梧荔浦人汉延熹中仕郡为督邮适中常侍唐衡遣客至苍梧买珍竒客怙衡势多减所直又滛酗过甚徴收客郡市髠笞已乃白太守太守大怒收征付狱主簿请曰此人无礼恃强买卖既侵百姓又汚妇女徴不畏强御据刑申法若使佐郡无爪牙之吏后督邮当徒跣膝行奉诸贵戚宾客耳太守不得已释之郡中称其敢决征状貌短人以为智过其躯士燮字威彦苍梧广信人少游学京师事颕川刘子竒治左氏春秋察孝亷补尚书郎公事免官后举茂才除巫令迁交阯太守弟壹初为郡督邮刺史丁宫徴还京壹侍送勤恪宫感之后为司徒辟壹比至宫已免黄琬代为司徒甚礼遇董卓作乱壹亡归乡里值州郡扰乱燮乃表壹领合浦太守次弟徐闻令䵋领九真太守䵋弟武领南海太守燮体器寛厚谦虚下士耽玩春秋为之注觧陈国袁徽与尚书令荀彧书曰交阯士府君既学问优博又逹于从政保全一郡二十余年民不失业羁旅之徒皆䝉其庆官事小阕輙玩习书传春秋左氏尤简练精微吾数以咨问皆有师説又尚书兼通古今大义详备今欲条左氏尚书长义上之其见称如此燮兄弟并为列郡雄长一州偏在万里威尊无上百蛮震服尉佗不足踰也汉帝赐玺书曰交州絶域南带江海上恩不宣下义壅隔刘表又遣赖恭闚看南土今以燮为绥南中郎将董督七郡领交阯太守如故时天下丧乱道路断絶而燮不废贡职特复下诏拜安逺将军封龙度亭侯建安十五年孙权遣歩隲为交州刺史燮率兄弟奉承节度权加燮为左将军末年燮遣子廞入质拜廞武昌太守燮又诱导益州豪姓雍闿等率郡人民使东附权益嘉之迁卫将军封龙编侯燮每遣使诣权致贡权輙为书厚加宠赐以答慰之黄武五年年九十卒申朔字元游苍梧人亷愼恬淡常着布襦布袴不事绮纨乡邑叹慕之举孝亷为九眞都尉后击贼有功民颂其德吴郡陆䕃为广州刺史综其绩纪之先贤传邓盛字伯直苍梧人为秭归令闻母病觧印绶去及归母亡居丧尽哀尽礼太尉马日磾嘉其行服阕即辟之初入府为主簿寻为太尉诸曹掾时彭城相左尚以賍获罪三府掾属拷騐踰年不能竟更选盛覆研鞫盛至狱中沐尚觧械赐席乃谓尚曰君受国重恩而所坐亡理如此今遇君子不可以小人道相待尚感盛至意对曰使君相待如此尚独何心不以死相归乎即引笔具对时人语曰一问得竟臯陶邓盛公卿而下皆礼重之李贤苍梧人吴孙权时刺融州志操清白卓有异政罢官归检箧中惟图书旧服民思慕之案吴时未置融州融字有误因梧志通志相仍存疑唐韦厥上林人武德间持节压服生蛮开扩化外功业卓越一时诏领澄州刺史后隠于智诚洞与诸子皆封侯庙食李尧臣镡津人贞观中第进士累官至交州刺史有异政赐其里门曰登俊毕都䕶不知其名按张九龄曲江集云毕公东平人寄籍桂州始安起诸生为浈阳令勤愼亷明政事咸修寻转韶州司马丁内忧去御史萧璇㧞为按察判官随授新州刺史适恩州土帅为乱毕奉委征之开以恩信俾残暴化为纯良按察使宋璟嘉其贤能奏补恩州刺史寻加朝散大夫后拜安南副都䕶未几卒曹邺字邺之阳朔人大中间登进士第由天平节度掌书记迁太常博士时相髙璩白敏中相继薨邺言璩交游丑杂进取多蹊迳谥法不思妄爱曰刺请谥为刺又责敏中病不坚退且逐諌臣怙威肆行谥曰丑其持论不阿如此歴祠部郎中终洋州刺史有集三卷刘瞻字几之桂州人登大中初进士四年又登博学宏词科累官至刑部尚书集贤殿大学士十一年八月同昌公王薨懿宗嗟惜之以翰林医官韩宗劭等用药无效下狱并收其宗族三百余人狴牢皆满諌官无敢极言瞻上疏以为修短之期人之定分昨宗劭等诊疗之时非不尽心而祸福难移竟成差跌原其情状亦可哀矜而械系老幼三百余人物议沸腾道路嗟叹伏愿少回圣虑寛释系者上覧疏不悦瞻又与京兆尹温璋力諌于前上大怒即罢瞻相位检校刑部尚书同平章事充荆南节度等使贬康州刺史案唐书作彭城人今从通鑑赵观文临桂人干宁二年状元及第是年试观人文化成天下赋内出白鹿宣示百僚诗放进士榜二十五人观文第八被黜者诉不当乃重试观文遂魁多士是时刘季述辈专横观文以为言忤宰相崔䕃意谢病归五代周邦字颙若平南人南汉举进士第歴官御史大夫以直节着风采凛然秦川里青村犹有故址宋周渭字得臣恭城人少力学攻诗刘鋹据五岭政繁赋重民不聊生渭北至京师上书言时务诏赐进士为白马主簿县大吏犯法渭即斩之上竒其才擢右賛善大夫时魏帅符彦卿专恣朝廷选强干者涖其属邑乃以渭知永济县彦卿郊迎渭揖于马上就馆始与相见不少屈有盗伤人而逸渭捕获并暴廖匿者按诛之不以送府干德中通判兴州州领罝口砦戍兵暴民监军不为戢渭斩之衆皆慑服诏书嘉奖命兼本砦钤辖又迁知𨽻州殿直傅延为监军谋作乱渭擒之以闻命械至阙下鞫得实斩于西市在郡以简肃称及还吏民遮道泣畱俄诏赐钱百万太平兴国二年为广南诸州转运副使奏除刘鋹苛税重定田赋兴学校迁殿中丞属有事交趾师未㨗渭移书黎桓谕以朝廷威信柦即遣使入贡加监察御史在岭南凡六年后累迁侍御史歴判户部度支出知亳州赐金紫坐从子违诏市马黜为彰信节度副使咸平二年眞宗闻其清节召还将复用诏下而卒年七十有七上闵其贫赙钱十万以其子建中为乘氏主簿覃光佃融州人博学能文宋开寳进士为监察御史弹劾不避权势京师唿为眞御史北敌屡犯边三上疏累诏褒之进武骑尉知雁州军事时沿边将士多贪功妄杀及媮惰不职悉惩以法既而陞沿边都总管兼劝农使外筹边䇿内肃朝仪咸倚重焉进阶银青光禄大夫检校太子宾客歴官三十载以老乞归诏特进光禄大夫上柱国赐紫金鱼袋致仕陶绍宗平乐人开宝间从潘美擒刘鋹功授龙平县令除鋹苛政境内大治太祖闻其贤召入京擢光禄寺卿王世则永福人太平兴国八年状元及第是年试六合为家赋莺啭上林诗文武双举论放进士二百七人太宗幸金明池宴世则等于琼林苑进士赐宴自此始世则所居前临长江后枕华葢山松林秀茂忽有鳯凰来巢一年引双雏去后复来巢下凿石得玉以献至今玉池犹存秋冬泉不竭因名山曰鳯巢淳化初以右正言使髙州还朝条事迹及山川形势上之进直史舘与尹黄裳冯拯等伏阙请立许王为储贰太宗怒谪蒙州至道二年徙知永州陈坦然梧州人博学有辩才胆气雄壮然诺不茍当机权变敏㨗景德中举进士未赐第归值宜州兵杀守帅胁判官卢成均以叛伪称南平王拥衆数千攻象州坦然以成均同郡单骑行贼垒射书帐下为陈祸福成均得书欲归降缓攻而王师至城赖以全贼又遣别部分掠南路趋容境所至摧䧟坦然语容守陈延赏曰贼势慓悍难以力竞愿抵贼营谕以逆顺当觧甲归我遂诣贼垒谕之贼中陈贾二帅率首领诣郡降贼平大将以闻命赴阙官之赐袍带不受愿就殿试许之随以艰归起补吴川簿调余杭擢漳浦令仕至太子賛善大夫殿中丞冯京字当世宜州人少隽迈不群举进士自乡举礼部以至廷试皆第一时犹未娶张尧佐方负宫掖势欲妻以女力辞之通判荆南军府事还直集贤院判吏部南曹试知制诰避妇翁富弼当国嫌拜龙图阁待制知扬州改江宁府为翰林学士开封数月不诣丞相府韩琦语弼以京为傲京曰公为宰相从官不妄造请乃所以为公重非傲也出安抚陜西请城古渭以断夏人右臂神宗立复为翰林学士改御史中丞王安石为政京论其更张失当累数千百言擢枢宻副使河东麟府丰三州城垒兵械不治官吏皆受谴京以先帅本道上章自劾优诏不听进参知政事数与安石论辨保甲养马诸新法又选人郑侠上书言时政荐京可相吕惠卿因是譛京罢知亳州寻知渭州茂州夷叛徙知成都府蕃部何丹方寇鸡棕闗闻京兵至请降议者遂欲荡其巢窟京请于朝为禁侵掠给稼器饷粮食使归夷人争出犬豕割血受盟愿世世为汉藩㑹惠卿发安石私书帝以安石为欺复召京知枢宻院顷之以观文殿学士知河阳哲宗即位拜保宁军节度使知大名又改鎭彰德于是范祖禹言京再执政初与王安石不合后为吕惠卿所倾其中立不倚之操为先帝称重若付以枢宻必允公论时京已老乃授宣徽南院使拜太子少师致仕绍圣元年薨年七十四帝临奠赠司徒谥文简京立朝中外敭歴勲劳足多决狱如流特其余事而居乡淳厚多长者行亦见称于史所着有奏议文集三十卷案京宋史作鄂州江夏人以父尝侨寓故占籍也世居宜之龙水天门拜相山有京祖墓庆逺杨子梁之辨明佥事潘恩过三元祠诗序俱可据石鑑字大观邕州人举进士皇祐间广源蛮乱鑑挟䇿干余靖因从靖军以功授大理丞累官至忠州刺史寻知桂州充本州经畧安抚使李时亮字端夫博白人天圣二年应乡举登嘉祐二年进士守亷州有异政熈宁间交人犯境陈平边十䇿交平又疏军民得失五十事神宗嘉纳之后官至散骑常侍兼御史大夫赐金绯鱼袋封开国伯善属文尤长于诗尝与陶弼同官有赓和诗曰李陶集秦怀忠字伯良博白人登嘉祐进士令徐闻有异政司理雷州多所平反擢佥书雷州军事歴通直郎赐银绯鱼袋知容州欧阳辟字晦夫灵川人至和间与弟简同从学于梅圣俞之门梅喜与士大夫游久之晦夫归梅赠以诗有云吾家无梧桐安可乆畱鳯意甚称许元祐六年举进士任雷州石康令严操持尚俭约节民费一时誉望所归东坡南迁见梅所赠诗相嗟叹辟遣人送轼接篱琴枕轼以诗谢词甚恳至任石康六年乞休归民攀辕不忍别行李萧然居无完壁尝诛茅为舍乐琴书以终身焉梁世基横州人由摄官补登仕郎陞浔州司户㕘军熈宁中特授大理寺丞用法平允家有荔枝生连理神宗闻之赐以诗曰横浦江南㟁梁家间世贤一株连理木五月荔枝天曹彦约贵县人元丰元年知郴州创建城治为政有声州人祀于名宦洗积中北流人绍圣中进士官朝请大夫知白州事有治声合境戴之坦中庸北流人登绍圣进士累官至广州提㸃刑狱砥砺名节一介不茍刚毅明决政绩着闻唐諌初名册字子芳全州人以三舍类升大庠元符间与乡人蒋举上书论时事崇宁间申严党禁退屏田里后易今名领乡荐登政和五年第尝知崃州时士大夫出蜀者皆挟巨商重货諌尽发之遂以谤免友人赠诗云但得归舟轻似叶不嫌蜀客怨商征子孝颕先膺里选次受世赏歴仕宾州节推毛经富川人性爽豁任开封户曹尹欲试其能故使客就经奕随遣吏质以疑事客方争局吏又趣具对曹史至前请暂辍奕经笑曰有是哉目史取纸笔口不絶占手不停子局终而对具吏归白状尹大惊异唐时全州人政和二年进士初名时臣御笔去臣字绍兴中官鄂岳间值岳飞将兵时应副军甚有劳绩岳荐之召见奏事任静江理定令官至澧州太守子朝俊以䕃补亦宰理定民颂其作述之善林勲贺州人政和五年进士为广州敎授建炎初抗议论事擢桂州节度掌书记矜恤民困专意尚古筹画干济理张南轩称其所至宜有恵政乃是广中人材之卓然者其见推重如此施才号拙翁贵县人中乡试第一歴任郡倅宣和间莫峒蛮贼叛才平贼有功秩满因入对徽宗问南方风物对曰道德一而风俗同上喜即右迁李用谦镡津人自幼警敏博通经典绍兴五年进士为秘书郎兼崇正殿説书歴侍御史左司諌皆有直名上时政十六事切时利病后官国子监祭酒诸生服其学行卒赠银青光禄大夫蒋允济兴安人绍兴间与兄允升同登第任邵州兴化县县号难治允济初抵官即相为要约积年不输之租车牛载道未几丁内艰邑人相率遮部使者请夺其丧后为宾倅摄昭州旧官出钱一百予民输布一疋复折布为钱十倍之允济疏闻减其半寻知浔州课居最及守邕管尽蠲买马诸弊百货无所问蛮服其亷介不敢相讐杀死之日哭者罢市子砺亦以亷明称歴官通判邕州张孝祥志其墓李奉政用谦从子博学能文登绍兴二十一年进士尝上书言金人有入冦之志不见用出知戎城县寻知和州疏论科举事又论割弃唐邓海泗四州与金人和非是累官翰林学士国子祭酒刘霆全州人世有义行祖尝入田于学以养士修陂以溉民田乡人为勒诸石绍兴间孙觌持节广右道遇霆于朱塘村觌竒其人与之语论议超卓遂以女妻之后䕃补京官歴兴安萍乡令转倅武冈知郁林所在俱有政声李守柔临桂人绍兴间与兄守卓相继登第为雷州海康令初赵鼎南贬前令王超以故相礼之秦桧亷其状株连守柔十年不调桧死始改倅邕守武臣御下严衣粮不时给将大閲衆汹汹不靖守柔劝使移病为摄州事下令发帑廪给诸将引首乱者斩之军中肃然后知梧州宜州最后知新州卒唐俊乂兴安人博通经史绍兴间进士廷对以直言被黜寻起容州倅移守昭州政成入奏除知象州寻知亷州未赴摄郁林郡兇贼谢实犯邻境俊乂躬率吏民御之贼遁去秩满遂请老凡经三郡家无赢蓄张栻帅桂时闻其居廹火急遣军救之顷刻还白曰唐大夫家止有文书衣衾数箧已他徙矣栻深叹其清约陶致完平乐人登绍兴间进士拜福建监察御史立朝方正见忌于秦桧遂觧绶归黄齐字义卿临桂人绍兴间进士调富川令迎父就养值曹成冦乱挺身擒获七十余軰境内安堵改判栁州赐对齐言桂林宾兴数狭折纳输重诏从之增乡贡二人减军输布钱九万有竒里人张仲宇为文纪其事镌于龙隠巖石壁摄新州踰年种刺竹围城一千二百余丈后知广州禁採珠民以不扰卒范成大志其墓张栻为之题额云王佐字用之全州人数预乡荐晚始就官仕至邕州户曹尝摄狱事平反寃死罪者七人他日携厚赍为饷力却之止受一小佩刀路允廸志其墓称其伸人之寃谢人之饷与史称百纸参军一钱太守无异陶崇字宗山全州人少聪敏十岁赋笔山诗有惊人句登嘉泰二年进士召试舘职宋铙歌鼓吹曲及楚词七叙以进理宗在潜邸时崇为讲读官及登极被召上保业谨微慎独持久疏又陈郡县修武备厚民生厉士气诸䇿与时宰史弥逺不合出知信州卒于官谥文肃唐彪字仲儒兴安人淳熈进士嘉泰二年守新州先是县道销丁割税差役拆户皆取于民田无遗利前守见诉者但慰遣去莫以为言彪至官首奏罢之新民德其赐滕处厚字景仲全州人少颕㧞不羣邃于春秋议论慷慨好言天下事从鹤山魏了翁游了翁竒之勉以古人之学后调栁州马平簿再辟潭州甘泉酒库兼帅幕居官守正不阿人谓其迂闻而笑曰予愧予之不迂也果迂终不以此易彼有谓予迂当披襟纳之易箦不乱赋诗而终毛奎字子文富川人性寡嗜好力学不倦通术数建书院以授生徒自号澹然居士名闻京师淳祐间诏起知吉阳军修建城池迁学造士人服其化有州南大小二洞天记及诗数篇吉阳人后于南山舖前立祠祀之元封履孙字道坦容县人至大元年进士延祐初授藤州学正迁知邕州时方扰乱履孙莅政亷明民获安堵未几觧绶归值贼犯里中民罹兵燹履孙多方周恤不致失所乡党宗族咸被其德子盛甫自幼颖悟淹贯善古文辞能绍父学天厯中任宥州清水司廵检不畏权势奖率善良士民德之后以艰归隠诗酒自娱着有容州人材记龎森字茂卿北流人至顺元年领乡荐为临髙尹擢台州通判制行髙洁政尚简淡以古名贤自期尝手书汉循吏传于壁以见意秦仲礼临桂人慷慨有志当湖湘冦入广西亷访使令往侦仲礼毅然就道武冈峒贼出扰桂诸属邑复闯桂城仲礼从官兵战走之功闻授义宁县尉威摄邉猺改摄临桂县主簿邑令病诸事猬集仲礼悉处之裕如上官才之陞为令兼防御修县治葺学宫团乡兵寛徴敛南乡背山村民贼杀人或乗夜涂面而㓂者数起皆设计擒获以殉逺近肃然广西通志卷七十六广西通志钦定四库全书广西通志卷七十七乡贤明吴文字尚质桂林人洪武乙丑进士是年始选进士入翰林文在选中官检讨后出为湖广右参议与湖广右参政王景范左参议郑旸同日陛辞上亲谕以典藩之法曰卿等所学常懐致君泽民朕今简用特冀儒术之异于常人也勉之文到官具録圣谕置㕔事中或有追悔则曰得无负圣谕耶立取其事更审覈之必当乃已以政声闻王溥字士渊桂林人洪武间进士由郎中陞广东右参议兴学校理寃狱时匠艺之家以势要占役多失业溥禁止之部檄征舵木使者立期逼取故格以不中民苦之溥亲临简閲十取八九运由海道风水漂没民不胜困溥临庾岭遍观险易凿石塡涧修葺桥道教民造车运之具后率踰岭浮江以达免漂没患又议罢番禺南海两县岁时供帐民便之时起无粮无籍军都司咨取甚亟溥曰一概起取赋役从何出耶得奏闻止起无籍余皆获免弟信来广适承差何秀同舟知溥弟送以布衣弟至以告溥曰一衣虽微不可不愼此汚行辱身之渐也命还之遣弟归及献绩父老遮道留不能去歴官数年笥无重衣及为胥吏龎庸诬被逮下狱行李萧然寮属餽赆皆辞不受曰吾岂以患难易其心哉比至得白归卒年三十有六广人哀之侯礼临桂人洪武间举人官江西佥事坐事左迁连州判官㑹猺獞刦乡村经年不能制礼躬抵贼巢谕以祸福贼率衆向化未几复叛踞髙良乡欲攻州城礼又招徕之悉为编氓秩陞本州知州九载考绩民诣阙保畱复任九年于中字子正全州人以学行称洪武初太守章复举任本府儒学训导十五年诏有司币聘诣阙太祖亲试授监察御史内直赋诗有太液暖风扶御柳瀛州春日醉仙桃之句为时传诵立朝别忠佞不少假后以弹劾忤㫖谪云南归化丞寻陞临安判放归未半载复召诣阙廷臣交荐可大用上语荐者曰天下平定近臣易选民牧难得当仍任有司乃补栁州同知乆之移南雄益勤抚恤随在民皆戴之所着有黄华山樵诗集龙渊桂平人洪武中任良乡令以才能见推擢监察御史陞懐庆府知府魏埙藤县人洪武二十四年进士歴户刑二部主事调桂林通判持身谨厚和易近民有善政闻于时莫敬山苍梧人洪武中以明经司训苍梧博学善诱掖有治才以卓异累官云南参政黄景信宣化人洪武中抡才不拘资格景信由监生莅官躬簿书㒺敢暇逸凡吏治民情裁处允当官至山西右布政王显中桂平人洪武中游太学有声擢交阯谅江府同知在任以勤慎着寻陞新平府知府卒于官吏民思之陈莘横州人洪武癸酉举人初任湖广随州知州修学劝士务本爱民辟田四百余顷利及百姓后陞交阯三江府同知覃衡平南人由洪武丙子乡举为御史以直得名奏事触怒时同奏者七人并执赴市曹衡在第二临斩争先曰奏自我为之他无与也人称为忠烈云王敏宣化人监生洪武中擢御史克振风纪进交阯左参议黎天禄横州人从父戍驯象卫洪武十七年开科首中乡试任工部营缮司主事有政声奉敕封安南赐一品服陞两淮运使后致仕居乡劝化风俗务以耕读为业油凤陆川人洪武二十年乡荐授肇庆府同知永乐中改知交阯谅江府仁惠亷明所至有政声卒于官陈汝器字用之容县人洪武中以人材授本州训导陶淑有方士获造就知州王清荐其贤累官福建按察司佥事卓有政声王惟道容县人洪武间进士令黄冈学问该博政事亷明莅任六年废修坠举累官参政请告家居禔躬范俗一禀先程弟惟舆领乡书刑部主事清慎明允狱无寃滞晋本部员外有政声以亲老乞归屏絶干谒周赈乡党邑人士雅重之卒与兄惟道并祀乡贤黄骥字致逺全州人品行端方洪武丙子科与临桂唐耕阳朔诸葛平并领乡荐皆为名贤骥初授沙县敎谕永乐时擢礼科给事中尝三使西域仁宗初上疏言西域贡使多商人假託无赖小人投为从者乘驿传役人运贡物至京师赏赉优厚番人慕利贡无虚月致军民失业妨农比其使还多赍货物车运至百余辆丁男不足役及妇女所至辱驿官鞭夫𨽻无敢与较者乞敕陜西行都司惟哈宻诸国王遣使入贡者许令来京止正副使得乘驿马陜人庶少甦至西域碙砂梧桐鹻之类皆无益国用惟马切邉需其余一切勿受则来者自稀浮费益省帝以示尚书吕震且让之曰骥尝奉使悉西事卿西人顾不悉邪骥言是其即议行后迁右通政与李琦罗汝敬抚谕交阯不辱命使还寻卒着有黄门奏草唐耕字广耘临桂人与黄骥诸葛平并以才名领洪武丙子郷荐耕由训导擢知河源以亷能陞监察御史迁国子司业与修永乐大典卒于官有河池守御所修城记人竞传之诸葛平阳朔人授应山县令清徭赋后调乐㑹请罢县丞簿员乐㑹人曰安得虑扰民如诸葛公哉以治行异等擢吏部主事陞郎中出为湖广参议陆昇字彦昇灵川人洪武中举于乡受分水县丞永乐间改临髙有循良声时久旱焚香祝天夜梦老妪诉寃厥明获诈称牙兵者至诘之永宁乡符侬也因得其杀伯母状寘之狱天大雨觧学士缙过临髙为题雪寃致雨卷及吟松诗赠之转兴隆经歴卒蒋穏宜山人洪武末岁贡知懐安廉介严谨政尚寛简吏弊则痛惩之尝置三等册立循环簿凡有科差量图里髙下审业产轻重锱铢不爽尤畱意学校以崇风化陈新临桂人洪武间任㑹同知县居官公勤稍暇召生徒讲授居处萧然不以介意县人思之上官谦继陈新令㑹同公勤与新前后一辙衆大悦秩满父老请畱之后迁知夀州岳敏字敏学临桂人洪武庚午举于乡授河南道御史陞河南副使永乐元年陞四川按察使居官亷介卒之日家无余物龙韬字君畧临桂人建文己卯举人授浙江嘉兴推官政平讼理擢山东道监察御史激扬有声不避权要后陞云南按察司佥事所至着丰裁以此招忌引疾归寻䝉恩进阶黄安宣化人建文己卯举人永乐间奉使交阯有功陞交阯宣化府知府后赴部考绩为交道羣长吏第一寻陞湖广参政后交人复叛安督饷道卒县志载永乐间授常州府知府入觐奉使云杨宁逺容县人建文己夘举于乡署广东兴宁县敎谕歴陞户部员外郎交阯参议清慎方严始终如一致仕归田课子孙不履公署邑之世科相继推杨氏云莫卿平乐人永乐甲午举人官广东乐㑹县知县救荒恤民修学重士卓有政声莫愚临桂人永乐丁酉举人以工部郎中出知常州府令严肃吏不敢欺从侍郎周忱重濬蔡泾人获水利奏请减宜兴岁进茶时使者在外势横愚奏言守令亲民之官黜陟臧否出自朝廷奉使者倚势相傲且曰贤否在我傥若而言将必有以亷谨者为贪汚谀佞者为正直名实一淆吏治大壊请亟禁止报下吏部严禁愚以故安其职秩满郡民乞留巡抚以闻进二阶复任杨清永淳人永乐癸卯乡荐任四川布政司理问陞雅州知州俱有政绩致仕归专以训诲子弟为事子讯中式任县宰亦有惠政人以为清之敎云周鼎岑溪人永乐辛卯举人任南京大理评事转北京评事两任刑官多所平反民以不寃称官至山东副使李养博白人举永乐乡书授广济主簿寛平仁恕秩满邑民爱戴乞留加七品俸再任杨宣字均政苍梧人永乐二年进士授翰林院庶吉士出知宜兴县亷静勤敏利兴弊革民多戴之事母孝疾笃吁天祈以身代龚箎苍梧人永乐甲申进士授嘉定知县课最擢兵部郎中中外以循卓见称歴陞广东布政司参政李宏北流人永乐乙未进士任四川道监察御史性刚毅有风裁尝建言时政十事皆经国正论名重一时刘湛字嗣澄桂林人永乐十二年举人正统间任潮州知府时漳冦林乌铁拥衆扰郡之三饶势甚猖獗湛躬统民兵剿捕殆尽郡苦荒歉二年粮税不能输湛奏免民德之龙归荔浦人永乐中任南雄知事署始兴招集流民令各复业豁赋累三千六十余石傅敬象州人永乐戊戌进士善属文任监察御史弹劾中贵风采凛然以直见忤遂引疾归杜门不出人不敢干以私陶成字孔恩郁林人永乐甲午举于乡授交阯鳯山典史为尚书黄福所知亟荐之累官浙江按察司佥事九载考绩民诣阙乞留陞本司副使为人严恕明直遇事敢为正统七年倭冦东海守边三司多惧罪自缢朝命推成整练邉务成量海冦来风时月预布铁蒺藜于泥中贼舣舟跃岸尽被刺仆伏兵四合殱而焚之又奏减运京储粮米二十五万石以运兵八千人沿海守御倭由是不复冦十三年处州贼叶宗留陈鑑胡等为变将逼金华之兰谿兰谿者浙门户同官推成往成至弥月间执渠魁戮党与数百人威声逺震乃分遣招抚降二千余人宗畱等还遁入处及温台山谷间时总兵官都督徐泰尚书石璞久屯无功复共推成成扺巢谕之畱七日皆感悔出降独余党陶得二者窜不受招成计诱其数百人杀之生擒百余人来降者三千余人得二与四十余贼更遁入山谷乆之复出猖獗来攻武义武义故无城植木为栅得二以緼束薪使人先匿入栅中而自率衆外攻栅成与都指挥崔源驱兵出战自卯至申胜负未决贼从中烧栅为内应力战不支遂遇害时景泰元年五月也事闻遣官祭诰赠浙江布政司左参政官子鲁新㑹县丞嘉靖间从曾孙世职指挥鳯仪请立祠广州祀成并鲁李素字崇文苍梧人永乐进士以给事中使交阯改授贑县知县秩满民诣阙乞畱者二千人复任寻改番禺县拊循不减于贑擢光禄卿秦应字思敬融县人举永乐庚子乡试卒业太学授江西都司断事有富民殴人致死者抚按知应亷明属讯卒正其罪进刑部浙江司郎中与堂官论刑或牴牾趋出次日复以旧牍进必行乃已故狱多平反出知广平府奏罢积弊以内艰去时融田为贼据久荒民赔纳租役如故服阕赴京具疏奏蠲之补浙江嘉兴府政尚严明奸慝屏息擢浙江大参檄甫至卒徐子善梧州人永乐中以太学生知保昌县政崇简易不尚刑刻修学校课农桑恤鳏寡利民之事咸竭力为之廖仕能字国卿岑溪人永乐十八年举人知宣城县逺谗佞革吏弊修塘堰简词讼政令不扰一境以安陞吉安通判宣人思之不忘陆忠永淳人永乐癸卯乡荐任福清县丞敎民开渠灌溉得以力田年老告归乡人小利亦赖以兴至今称之闭贞横州人监生永乐间任福建惠安县主簿亷正贤能爱民革弊邑人赴部使者请畱遂陞本县知县在邑乆深知民间情伪及吏案宿弊不事鞭扑而令自行九年致仕民为树德政碑又作琴堂四美诗遗之李观智字克明苍梧人永乐二十一年乡荐入太学授都察院司务陞山东佥事改广东分廵岭西道清逺盗发捕戮之德威交着景泰四年广东冦起督抚王翺以观智谙土俗委之抚谕大藤五屯龙山诸冦悉降子廷麟廷鳯廷彪咸领乡荐廖时英藤县人永乐间贡生学问该博制行端方任礼部郎中居官清愼为时所重徐贤字遂良临桂人永乐辛卯举人登邢寛榜进士歴刑部郎陞广东按察副使绰有政声年未六十即引疾致仕乡人髙之李通临桂人举人永乐十二年知阳春县事丰采端厚听断公平民深德之陈敏陆川人由监生司李韶州擢知儋州寛厚得民以忧归民遮道乞畱仍任如故九年改知泗州儋人祀名宦黄贤相藤县人永乐间入太学后擢监察御史数言时政称旨褒赏陶秀昭平人㑹昌令事亲孝禀命惟谨友其弟尽以家产付之及居官或以贿入輙峻却决狱无畱滞民以不寃故其子孙多显者莫彦朴怀集人永乐歳贡操履清慎敷政公明官至饶州司马马聪字驯良临桂人登永乐乡举正綂间任九江德化县莅事勤敏首以学校农桑为务郡有甘棠堤唐刺史李渤所筑乆且壊行旅畏阻一日见男女裸体而渡聪恻然念曰此令过也遂率民往筑甃以巨石两旁植栁䕶之上有烟水亭宋濓溪祠久圯复修葺之后陞工部主事卒于官柩还道经故治民懐其德遂迎葬于庐山之麓留其妻与子居焉李奉苍梧人宣德间以举人为镇江通判专视马政愍牧者苦偿不支曲为调剂以苏其困又请减水患租税擢徽州同知值歳䘲奉请改折漕米三万石士庶感之尝恐秩满去后被谗归贼䧟苍梧惟奉居不敢犯刘琚字宗正临桂人宣德七年举人为松江推官行部使者荐其清恕召授监察御史廵视京畿摘诸权贵不法保河两郡戚姓阉竖望风敛迹镇守大臣为大书桂林秋月栢府春风以赠之尚书倪敬记其事久之出为陜西按察副使为怨家中伤谪云南景东卫经歴以老疾求去苏忞号眉山懐集人宣德七年乡试第一入太学正统六年知湖广靖州尝兴水利修学宫视民如子不忍以事劳之十四年广贵苗贼流刼至七里坡将袭州城忞率民兵五百人奋力与战贼益衆不敌死之州民思哀不置𢎞治元年靖州知州伍玑具奏立祠懐邑祀乡贤羽尚忠岑溪人宣德间歳贡任汉中府推官补任潮州用刑明慎狱无寃滞罗宁岑溪人宣德间歳贡任交阯义宁府同知亷慎有为民夷懐服杨棨陆川人宣德举人补琼州府同知亷明决狱仁惠拊民累官广东参议复按琼州州民祀于名宦伍星㑹字聚奎义宁人宣德十年举人歴官陜西道御史以敢言为时贵所嫉遂挤之外转湖广按察佥事气节凛然执法不骫寻乞归唐荣全州人宣德乙卯举人正綂中知仁化时县治燬于兵荣奏徙今治创造城垣坛庙往来道路百废俱兴规画咸当至今赖之阮敬苍梧人举宣德乡书任太仆丞以直諌出为平乐丞韩襄毅开府两粤威名借甚敬谒以礼不少屈韩壮之荐其能擢郎署服官久清节益着梁洁岑溪人举宣德乡书为普安州丞器局凝重才识精敏从征安南有功擢守云南多善政一时推其治行黄瑜字仲美临桂人正统九年举于乡授兖州府同知时岁歉亟令所属发粟赈且值水患筑堤御之陞本府知府遭丧归适两广猺冦猖獗都御史叶盛请以瑜知肇庆至则剔蠧刬弊百废渐兴化所属诸蛮听诣郡自行首服且谕郡县德威并济都御史韩雍嘉其治行奏请加秩以布政司参政掌府事先后歴十五年郡人感之宾继学平南人学问优赡品行端方正统戊午觧元任文选司主事公明勤慎㢘介不阿铨法为之一清尚书王鏊最器重之署其考曰名魁乡榜行卓士林丁内艰归卒于家萧九成字子韶修仁人颕悟俊㧞下笔成章正统戊午乡荐第二庚辰登进士授户部主事在部敏慎利弊多所建白旋挂冠归人益重之唐䕃字德盛全州人正统丁卯乡荐歴官郴州守治行平恕能得民报政当迁郴人请借留之寻乞休归盘桓松菊时论髙其风概李昺永福人登正统间乡试㑹求直言疏上称旨擢湖广道御史有直声官至浙江佥事秦进字廷玉象州人正綂戊午举人幼孤服母教性嗜学不事嬉游初为瑞州推官讯狱明允请託不行人咸惮之歴髙肇二府通判尝因猺冦请益军储尽革宿弊不畏权贵以疾归训二子鋭钦相继登乡荐邓洪字光大宣化人倜傥不覊童丱时为邑弟子员以英敏称初学宫在城北科第湮郁洪白于督学使者徙置城南正綂戊午贡太学及谒选吏部以优等拜南京山西道御史㢘谨自持举劾务存大体尝奉命赉军鳯阳人颂其公既而按直𨽻威惠并行踰年卒内阁彭时铭其墓闭悌横州人正统中进士知桂阳专意抚循民懐其德后左迁萧县丞律己厚下萧民德之奏请为令后晋潮州府同知万显字世举藤县人景泰元年乡魁授封川训导负应变才时地方冦起都御史韩雍檄领民兵防御保障有功荐陞本县知县清节自坚政事克举董筑城垣尽心区画民赖以宁闭鲁横州人景泰四年举人任桂林府推官时平乐猺獞跳梁当道檄鲁招抚向化者万余人都宪朱英开置永安州奏鲁为知州任七载以守制归民思之不置服阕补知石屏州正德间其子克歳荐过永安民争相问遗送至桂林黎暹苍梧人景泰中举人歴官桂林同知清简自立不屈于人韩督府雍初至桂诛指挥李英等四人以警失机藩宪见之莫不长跪免冠请罪暹独不然雍识其能雍离桂暹亦觧去李简宣化人景泰癸酉举人少刚敏任将乐县令三年丁外艰朝夕哀毁既葬庐墓至服阕补髙明令在任六年民懐吏畏为上官所重以考满归遇宗族有争者悉化之祀髙明名宦黎禧阳朔人景泰丙子举人知増城县有治才冰檗自厉时剧贼残破诸邑禧献议佥宪陶鲁讨平之修城兴学实心实政班班可考后判琼州郭本字道充融县人景泰辛未进士为监察御史巡按浙江时奄宦恣横本纠弹不避致中伤谪云南永平主簿刚直亷介拓县治绥流夷未几移太平府同知久乃擢为守后以疾辞归费广字隐之横州人景泰癸酉举人歴宾连二州学正迁铜皷卫敎授陞南雍助敎成均诸士服其讲觧进修职佐郎寻致仕所至称模楷年八十余卒祀乡贤伍玑字子玉藤县人景泰七年举人判福建盐运司寻知靖州刚直㢘明兴废举坠革除烦苛敎育英才后以不获当道去民咸惜之李时敏平乐人景泰癸酉举人成化间知广东信宜县寛厚㢘洁卓有实政陞化州知州民苦岁祲上官责输甚急时敏曰使我以催科称能如民力何疏灾状闻于上民得更生九载擢长芦盐运同知以目疾乞休歴官二十年家无余赀人服其亷化州立祠奉之平乐祀乡贤邓璩宣化人景泰丙子举于乡任浙江衢州同知九载矢氷檗诘奸宄吏畏民懐声播逺近陞雷州知府李芳字本春融县人景泰甲戌进士知夷陵州时州士久乏计偕芳拓州廨东建舘舍取所试髙等陈铭軰㑹文其中亲为讲授以次选举敎育实多律巳清严而临民平易州人歴今称贤守以芳为最迁贵州参议累官云南左右布政谢病归囊无长物居室卑隘率子孙向学乡里服其清德焦霖字景霖灵川人年十七景泰丙子领乡荐授广东布政司理问时盗贼窃发江海阨塞诸司檄霖领视凡所获盗情轻者宥之令听差遣有警则宻发觇伺擒贼数百人郡境肃然陞池州丞未任卒苏润桂林人景泰中惠州府同知郡治前有交衢雨集淖深润出官钱甃以石达之郭外民便之博罗长乐诸学宫乆圯捐俸修葺为之一新如长沙港苏村堤尤为坚固其尽心勤事与民兴利类如此欧阳伸马平人景泰四年举人成化中为镇江府推官㢘洁无私谳狱平允郡有盗剽刦巡吏诬富民若干系狱伸叹曰为民父母忍视无辜逮死耶遂白当道率民兵掩捕果得眞盗百人民遂得释邢正字直夫宜山人天顺间进士从户部郎出守㢘州时㢘罹兵火庐舍尽燬田土鞠为茂草正招还流亡无算诸盗闻其恩信相率来降正区别人数多寡给以田宅衆頼以生尝奏革冗官豁逃絶田粮甦困便民官至云南参政傅鑑藤县人举天顺乡书第一知钦州调靖州进阶四品操守氷檗各着惠政尤善庭训子三皆领乡荐着有藤县志祀乡贤又专祀赤水鎭觧元书院蒋良字希玉全州举人天顺间任河西知县政务长厚不乐闻人过有讼者即谕以孝弟忠信民咸感动梁继本字显宗苍梧人天顺三年乡荐判池州府耿介不避权势觧官去甘贫约不事干谒陈瓒永淳人监生直𨽻赵州判官天顺间剧冦攻破县治烧燬版籍瓒招抚逃民复业修筑城垣民赖保障张廷纶平南人天顺四年进士时两广弗靖谍报某村落附贼参将范信列村落名欲屠者识一白圈否者黒圈当死者无虑数千人廷纶以进士家居有奔告者即夜叩军门告变信出见廷纶曰闻欲剪屠村落耶曰然廷纶曰不可民实不附贼公过听且公奉天子命将弭冦以安民今乃诬民以为㓂民不死冦即死于兵等死耳且将从贼以苟活是驱民于贼也乱且弗戢信曰公敢保此曹果不从贼乎廷纶曰愿以家族百口保之信大屈服立下令已其事且拜曰数千人死命赖公而生信有死罪頼公而免敢拜公赐后为南京户部主事邓纶灌阳人天顺己夘乡荐授湖广湘乡令作兴学校劝课农桑县遇荒旱纶敎民筑塞陂堰创造水车四境沾溉湘乡之民永利頼焉以亲老乞归民不能舍立生祠复入名宦奉祀冯俊字士彦宜山人天顺庚辰进士初授刑部主事歴员外郎中折狱明信成化乙未擢福建按察副使指挥杨烨恣横民苦之上官以其东杨之孙多庇焉民诉于俊俊自临讯具狱论死以外艰去服阕除湖广辰沅兵备凿沅溪以通运道作浮桥以通往来迁广东布政寻陞副都御史巡抚四川兼提督松潘诸军事时松潘总兵恃势不戢兵俊劾罢之马湖土知府安鳌残虐一方抚按虑激变莫敢治俊授计佥事曲鋭捕鳌寘之法请更立流官马湖改流自俊始𢎞治丙辰以疾卒于官俊天性刚毅遇事敢为在广东时夫人吴氏为置妾俊不内召其父母以女遣还并其奁餙与之其父母感泣而去在蜀有知州某故人子献徽墨数笏俊怪其重试之乃墨涂黄金也即掷还亦不以语人卒之日一无所有讣闻谕祭令有司营葬宋廸字吉之宾州人天性至孝亲有不悦肃衣冠立寝门待罪必俟释乃退天顺己卯举于乡授云南广南通判尽心民事丁父忧居丧一遵文公家礼不尚浮屠服阕补判顺宁府时甸州有大狱抚军檄廸决之捞获十二尸立辨其寃咸颂神明又却景东土官餽金称亷吏云广西通志卷七十七广西通志钦定四库全书广西通志卷七十八乡贤明秦宏桂林人景泰癸酉举人成化初知兴宁县明逹刚介豪猾敛迹奏立城池至今赖之宋瑚崇善人性警敏博极羣书成化戊子举于乡知乐昌县多善政岁饥民絶食瑚立法赈济度其地可艺麻菜令家人取种数斗给民种之菜熟活甚衆县人德之唿为宋公菜案旧志作䝉城令今依府志改正陈宣字廷实义宁人以国子监生授南京中城兵马副指挥陞西城兵马指挥才敏志刚防御甚严奸慝遁迹勲宦皆为慑服唐博字文溥全州人成化戊子乡荐授四川巴县令开诚布惠凖法原情民有兄弟争产者责以大义遂相让而去或贫不能婚给以金又讼窃衣者访之廹于寒给衣遣之戒勿犯相地筑塘堰凡百有七十所巴人赖之邵思让字伯礼宣化监生悃愊无华敦宗族崇行谊任广东番禺丞弼成邑政能办累年未决之狱县令重之抚按诸司破格奖异致仕归岁举乡饮大宾者二十余年夀百岁子儒傥仪咸恪承庭训夀皆九十余一门德夀乡闾称为百岁第云程瑄字汝玉藤县人博学能文尤工书法景泰间应贡入胄监尝以文章见称歴事南台咸见器重成化改元中丞髙某荐补台中力辞不就其恬退如此选武縁县知县调石城所在皆有善政人怀其德陶鲁字自强郁林人以父成死事廕授新㑹丞年二十猺贼流刦髙亷惠肇诸郡将及新㑹鲁集父老子弟筑堡砦练技勇缮甲兵复建郭掘壕布铁蒺藜刺竹于城外贼来犯輙击破之巡抚叶盛上其绩就迁知县寻以破贼功进广州同知仍知县事成化二年从总督韩雍征大藤崃有功擢佥事专治新㑹阳江阳春泷水新兴诸县兵其冬㑹合叅将王瑛破剧贼廖㜑保等于钦化明年偕㕘将夏鑑破贼首黄公汉等于思恩浔州未几贼䧟石康执知县罗绅复偕鑑追击至六菊山败之鲁以两广冦盗不息奏请建总制府于梧州秩满考课进副使兵部尚书余子俊奏其抚辑劳勚赉金币二十年以征荔浦猺功増俸一级九载课最进湖广按察使治兵两广如故郁林陆川贼黄公定胡公明等为乱与㕘将欧磐五路进讨大破之毁贼巢一百三十𢎞治四年总督秦纮遣平德庆猺进湖广左布政使兼广东按察副使奉勅抚治两广地方贼悉遁去人称为三广公十一年卒授其子荆民袭锦衣副千户鲁善抚士多智计宻谋迅发动无不中歴官四十五年大小四十战凡斩馘二万一千四百有竒夺还被掠及抚安复业者十三万七千有竒两广倚之如长城少丞新㑹知县事王重故老儒勉之学每晨授经史讲觧而后视事重卒鲁执丧尽弟子礼且资其二子又敬事陈献章献章亦重之嘉靖初鲁殁三十载矣新㑹人思其德颂于朝赐祠祀之杨䕶象州人成化间任临髙知县承累任苛虐之后政尚寛简然能明烛下情民以讼至先得其诚伪善恶审无大害者谕归自思民感其言中止者多閲数年民安讼简以谤累去职新任梁俭来代之日百姓如恋慈母赆者络绎䕶坚拒之不去梁曰此无所为而为者吾当一屈杨君以慰吾民乃置一帙于门下命赆者书名湏㬰帙满持以示杨劝纳所赆已而行就车老稚追送三十里梁叹服倣其政而行宋珊字宗器崇善人㓜失父事母以孝闻仲兄琏性偏急珊克恭无怠意由太学生授䝉城县丞志励名节一介不茍㑹江北大饥奉檄赈济区画周悉活饥民以万计已而流贼四起练民兵拒敌䝉城得全小河湾盗复炽上司檄珊帅兵讨之斩首百余级贼遂退驰驱兵荒间以疾卒于官䝉民莫不悲涕祀名宦案旧志列入补遗又疑即宋瑚今照府志订正谢谦罗城人成化戊子举人初任广东韶州司李治狱多所平反歴陞浙江宁波太守尤有惠政致仕归一如布素士林咸推为清白熊銮字器之宣化人成化辛卯举于乡持身端谨任宁波府同知恪守官箴不激不随奸慝尽戢归里后乡族奉为仪型张兴字俊民灵川人成化辛卯举人初任安定知县陞河南布政司经歴时逆瑾索贿兴随表诣京朝贺无所与以老勒致仕瑾败诏起诸受䧟者得奉例赐进阶一级兴赋性端悫取与不茍归家守贫如未仕时乡人见之敛容起敬夀八十四岁陶瑄平乐人登成化贤书官四川井研令有惠政捐俸造下闗桥井研人诵焉唐勲字本孩全州人成化丁酉举人任监利知县持已严正驭衆精详穷乡细民一见后再至輙唿其姓名未尝误居官五年增城浚壕修儒学立社仓清理田粮百废俱举冬一裘夏一葛未尝新制黄济横州人成化丁酉举于乡任亷州府敎授能端师范创修横州治举祀乡贤子文黼𢎞治乙卯乡荐任河南西华令兴利革弊蜚声逺近陞长沙府判包裕字好问临桂人成化戊戌进士由抚州推官徴授御史有謇谔风巡按贵州后为云南按察佥事踰年遭丧归复佥河南陞云南按察副使㑹邉夷叛督兵讨之有功赐金镪区画地方事宜遗利甚广滇人赖之后以疾自陈致仕归啸歌娱志于势利泊如吴廷举戍雁门寄诗赠之所着有拙菴稿陈琬字仲亷全州人成化戊戌进士清介勤敏歴官工部右侍郎尝疏经理国用寛恤民隠十事以进管易州厰革除柴夫赢余银不以自私卒于官赐祭葬任谷字生之横州人成化壬辰进士为南京户部主事歴郎中擢福建布政司㕘议先是治中岁采银久之矿絶采无所得而㕘议专督所入甚至摊偿流亡者衆谷到官行视诸矿具得其状慨然叹曰民困至此尚复督办以为功耶独上章请罢之得报如所请以是为同官忌调广东悯五羊至麟山七驿差役浩䌓増置站船十七艘有干以私者不允遂谮于巡按以考察致仕归郡守黄守濓尝称之曰学如武库思若涌泉士林推重晚节愈坚嘉靖间举祀乡贤陈瑶字仲华全州人成化壬辰进士事继母孝为萧山万载二县令陞监察御史弹劾不避权要巡按川陜大着风裁迁通政㕘议寻迁右通政转佥都御史巡抚辽东岁荒发赈赖全活者数万以事忤当路谪叙州知府寻致仕陈璲字仲和瑶弟也成化间举人任思明同知故事土官袭职必餽金璲峻却之又受牒𣙜梧州盐木前官率以賍败璲独持清谨税倍而商悦及卒几不能殓张澯字仲湜平南人廷纶子也年十七登成化戊戌进士改翰林庶吉士洊歴侍读学士侍武庙春宫讲读上登极晋学士再迁国子祭酒礼部侍郎寻陞南京礼部尚书改户部吏部又改兵部时言者诋澯曾与逆瑾有旧好澯不之辩惟引疾请归疏十余上始得加太子少傅赐书给驿归仍谕有司月给廪米舆𨽻并廕其子澯之任讲官也毎进讲必斋戒致敬敷陈启沃不忘规正及为祭酒毅然以师道自任课诸生不辍迨累居各部建议储位㕘赞机务皆社稷至计他如革贪横逐游僧及不收南户部所发无名窖金多以寡合为人忌后卒于家赐祭葬唐濙字文焕全州人其先人遗田四十畆供子姓读书濙曰读书分内事何以田为尽以赒宗族登成化甲午乡榜授广东番禺令时山贼连年肆掠至则遣谕之盗悔过境内遂安邻邑黄马二姓搆讼十二年不决濙为白之考最入京道卒朗清字温泉象州人成化间举乡试除敎授迁南京都察院司务转工部司务因劾逆瑾被谴后奉敕命褒奖歴任两京绩着清勤甘思召苍梧人成化十六年举人知大庾县清慎爱民人乐其平易致仕归无一长物尚书吴献臣表其墓曰处存善退之风出有循良之绩张翺字鹏举宣化人登成化乡举任龙门知县崇学校増田畆士民孚洽㑹逆瑾罗织天下郡县官遣使至龙门买药索金翺廉无所与有富民议贷出金者翺坚拒不听遂忤其意觧组归家居杜门课儿孙敎乡子弟多所成就乡人月旦推重焉龙门志称其有守有为不畏强御政平治简民咸德之李纯桂林人成化间知鎭南州洁已恤民耻为阿私后陞南昌知府吴永平乐人成化间任黒盐井提举司井有蛟为民患永于北门作石坝铸铁牛铁索各七鎭之害遂息蔡䕫字彦章宣化人成化十六年举人授宁都令决繁狱释寃民毁滛祠门絶私谒绰有清声以艰归吴廷举饯之诗曰有匾旌仁政无赀复故乡服阕补知安逺清介如前居乡授徒所造士登甲科甚衆燕居独处衣冠俨肃里中多傚之蒋智兴安人以乡举授德庆州同知成化十八年署开建县事严而不苛寛而有制吏畏民服兴学校修城池士民勒石纪其功胡倬字用晦临桂人成化二十年进士莅事警敏任户部员外郎累抗中官下锦衣狱事白寻复官同时称其劲直后擢陜西佥事转固原副使万祥藤县人成化进士以御史官江西佥事明允激扬有闻于时识喻汉于童年礼刘节于落魄人称为知人云甘泉桂平人成化庚子举人授常州推官以忧归复补苏州清刑愼狱人无寃者征崇明海冦有功当道交荐㑹勘徐府庄田触逆瑾意遂免官养髙林壑士大夫推重之所着有东津手藁龎经陆川人成化庚子举人授邵武府通判署府篆檄选所属士子设舘培植先后成进士者十人爱民若子一郡德之后家居卒祀乡贤邵武祀名宦李藩字建爵宣化人成化丙午登乡荐任分宜学敎谕陞广东布政司经歴改四川纯厚谨黙俱有善绩子洙字宗鲁中戊子乡试任惠安敎谕勤于敎育得士心擢萍乡县令除蠧恵穷恬淡自守人以为有父风李嘉言桂平人成化间举人歴官苏州同知郡属粮长多逋负率赂官以免有赂嘉言千余金者即发之重其罪以前金偿所逋负粮长慴服争输恐后积弊遂清擢江西佥事见宁濠有逆志遂移疾归曹穆字德容全州人成化庚子乡荐授南丰训导令诸生悉就斋舍寝读夜分作粥饲之贫而来学者捐俸为助擢荆门州同知操守益励清荆南戎事得漏伍几四百户迁夷陵州守至陵见城圯立为完固明年巴东流贼起与民习战守具贼不敢犯境赖以安引疾归乡井岁饥谋于蒋太傅冕捐资易粟就湘山大云二寺作粥饲饥者富民从而傚之全活无算子鹗列贤书后科甲不絶申端字廷晃容县人成化十九年举人幼孤性孝友受业于舅读书过目成诵以颕异闻弱冠应南宫除知增城县植弱锄强百废具举抚按交荐之擢吉安同知未赴卒增城老稚哀泣如所亲扶衬至容者数十人蒋昪字诚之别号梅轩全州人成化辛夘举于乡丁未成进士授广东南海知县以卓异擢南京福建道御史累迁户部尚书以老乞休给廪米舆𨽻如旧制驰驿以归家居四年卒讣闻谕祭葬昪天性纯诚不事机械至于莅政折狱往往烛照如神官郡县保民如子入司台宪锄奸薙恶不遗余力事无难易一切揆之以理虽小节末务不肯或茍议者以其言行政事无愧古人云蒋冕字敬之全州人成化丁酉乡试第一丁未同兄昪成进士选庶吉士授编修累官少傅兼太子太傅户部尚书谨身殿大学士冕清谨有器识雅负时望近倖冐邉功大行陞赏冕及梁储亦廕锦衣千户两人力辞乃改文廕帝之以威武大将军行邉也冕上书力谏请治左右引导者罪不报十四年扈帝南征倖臣请御寳空头敕自随冕奏格之帝至扬州欲于南都郊天力谏乃止帝崩与杨廷和协诛江彬世宗即位推定䇿功加伯爵固辞㑹议大礼帝不悦遂乞休上念冕定䇿勲令驰传归给月廪岁夫如制冕歴事两朝持正匡弼论者谓有古大臣风卒赐祭葬谥文定吴廷举字献臣苍梧人成化丁未进士知广东顺德县刻意恤民毁滛祠二百二十五所时两广都御史屠滽属修中官先祠不可滽恚甚市舶中官市葛以二葛与之曰非产也中官大怒为县十年乃得迁成都同知以忧去服除补松江尚书马文升刘大夏交荐擢广东佥事从总督潘蕃讨平南海清逺诸盗歴陞广东㕘议副使条奏中官潘忠二十罪词侵刘瑾忠亦诬以他事逮系诏狱刘瑾矫旨枷于吏部前十余日几死戍雁门旋赦免瑾诛复官副使擢江西参政败华林贼丁连河又从陈金讨桃源贼平之进广东布政以副都御史赈湖广饥所至皆有治绩察知宸濠有异志陈江西军政六事为预防计及为兵部侍郎未浃旬劾诸辅臣改南京工部随改户部复以右都御史巡抚应天折豪强植贫弱禁私驿止妄费畿甸肃清寻改南京工部尚书致仕及卒贫不能葬总督姚镆庀其丧隆庆中追谥清惠计宗道字惟仲马平人其先有名仲政者洪武间县令张霖荐其才畧足制诸蛮以诸生官巡检谿峒反者多所擒灭诸蛮皆畏之至宗道遂以文章起未冠乡试第一成𢎞治进士知常熟公正敏逹上官意见或异必争执得当乃已尝议常熟应蠲减者郡守以为不可宗道曰令诚非才安敢违农时而忽万人之命竟缓徴民赖以甦后转延平同知入为户部郎出守衡州卒初常熟桑悦自长沙改判栁州宗道相与徃来质疑桑罢归贫亡子宗道迎养于廨及没亲视歛葬之穿山笃于情谊若此杨霖字宗説藤县人𢎞治二年以易领乡荐授松江司训歴大名府通判陞德州知州尝核管粮主政贪墨及改用鎭守大珰不避权要时论重之转建昌府同知卒于官祀乡贤喻江字潮之藤县人𢎞治五年举人授浙江余杭知县调奉化县鎭守市舶以和买土物为名诛求甚急江为报罢约已裕民凡相告讦诲谕而遣之所莅两邑歴四考施泽于民最久称循良焉竖碑致去思祀名宦喻汉字宗之号桂泉藤县人以儒士发觧正德戊辰成进士一时知名之士无不愿与之交初授行人擢御史清戎中州有获盗功陞浙江佥宪以卓异闻七膺荐剡转江右宪副与李崆峒友善寻命提督广东学政未任卒所至执法严明氷檗矢操卒时殓具不给汉兄弟四人江淮河俱举乡书江为浙江两邑循吏正德间河为大理府通判治洱河自乘舟探浅处卓木为城以草障澜疏洩之着令三年一濬民德之祀名宦与江汉俱祀乡贤龙天瑞字国贞恭城人少颕异力学不辍事父母以孝称领岁荐授广东南雄照磨莅政有声从征安南以功受赏摄连山始兴县篆清白自持归无余槖后里居见学宫不利于科第愿捐私第改立逺近服其义行后曾孙时跃举于乡瑞年七十四犹及见之䝉恵苍梧人登𢎞治进士知新兴县巡阡陌劝农桑兴学校励髦士士民怀之累官兴化知府陈禄怀集人少颕异结茅斋于曲沙溪岸尝夜读闻水神唿陈进士𢎞治庚戌登第分符剧县擢比部主政听断明决励操守由郎中出守抚州值宸濠之变设䇿相机与王文成共图勦逆谢政家居捐金造书舍训后进乡人德之陈邦傅全州人𢎞治戊午举人仕至顺天府治中丈草塲夺还勲戚貂珰侵地迁雷州府同知弟邦俸正德癸酉举人任贵州镇宁同知制置有方招降普安永宁蛮多政声莫普兴业人𢎞治间由太学生判四川重庆府为政勤恪务持大体尤长于谋画捕盗有方擢知云南劒川倜傥不羣见者称能吏傅献䇿马平人举人𢎞治中为肇庆通判㢘洁自守迁本府同知居郡最久其清操始终如一后勘权贵子弟不屈法竟坐罢官舆论惜之覃彬马平人𢎞治初为南平主簿性刚明勇于为义虽势豪不避延平守沈棨雅善彬尝作对旌之曰清愼持身与百姓秋毫无犯公勤敏政以一人数事常兼葢实録云翟观临桂人𢎞治二年以举人知泷水县县苦盗观开诚抚绥盗用觧散民赖以安三年父丧归士民愬于朝迁肇庆通判盗寻歛迹乆之以同知领县事建东西两营分县兵居守建五十九砦籍其人为砦兵辟荒田九百顷凿水圳四十八处县人颂之韦銮字君用横州人𢎞治乙夘乡荐歴大庾秀水训导陞宁乡令爱民育士恤狱缓刑民间謡曰韦明府治有理不要钱不罚纸致政归祀乡贤梁髙字俯之武宣人早孤性敏异领𢎞治乙夘乡荐知广东临髙县为政清亷宪司荐其才冠十邑寻辞归甘贫隠居以终祀名宦蒋曙字景明全州人𢎞治丙辰进士知贑县政尚清简务与民休息转南京户部主事改浙江道监察御史未几出知保定郡多中人第宅事属姻连輙为牵制曙亷得其状黥其强梗数人榜揭通衢自后诸豪稍稍引去时流冦薄城围六日督兵城守示无战意潜以兵要其归路贼惊遁陞山东按察副使备兵天津上兴革利弊八事悉报可秩满调广东按察副使陞布政司左㕘政㑹樊家屯贼倡乱募乡道引至贼营宣谕祸福从间道捣诸贼巢穴内外夹攻斩获首从贼千余级前后纪功超擢江西右布政使转湖广左辖晋都察院右副抚治郧阳时贼首倪道眞亷钦等聚无赖子弟铸刻符印伪署职官攻掠郡邑曙分遣游兵潜伏要路尽获首领而还晋工部右侍郎特疏乞休自登第后先世遗业悉让诸昆季所余禄入增置祭田采辑诸礼为家乘所着有竹塘集莫相字廷佐兴业人𢎞治戊午举人任云南知县累迁广东佥事所至有声时海冦许折桂猖獗相躬诣抚谕贼归欵后居林下数年见之者无贵贱贤愚皆爱敬焉起为四川佥事以年老告归钟英字世杰阳朔人成化戊子首举于乡𢎞治间任儋州知州公亷简肃兴利除害崇学校増田畆民䝉其利莅政八年不以妻子自随卒于官囊槖萧然李信平乐人𢎞治甲子举人官德安同知清介通敏一时郡寮莫能及考绩荷玺书褒宠居乡有行谊祀乡贤莫钝字茂实荔浦人少颕敏登𢎞治辛酉乡荐初授浦江司训迁知均州在任八年清愼如一日后丁父忧服阕补眉州寻卒于官贫几不能殓子碔登正德丙子乡科人谓亷吏之报云石珑字美中苍梧人领𢎞治乡书性至孝以母老不欲逺违授灵山敎谕九载左迁南通州司训寻陞国子学正出知顺德以敎养惠民有氷檗声弟瓒领乡书仕亦有惠政朱字孔贵阳朔人𢎞治间进士授比部主事卓异有声拜云南巡按御史雪寃剔弊临事敢为逆瑾窃柄持正不阿寻陞宻云副使卒于任官属入视槖无遗资至今称亷能必曰朱御史莫惧字义之横州人𢎞治乙卯乡荐授饶州府判居官清谨时万年县新立推惧往署综理周宻恩威并用吏畏民服寻以艰归复授福州判革揽户却常例谳狱明允引疾归居乡落落不茍合少孤家业统于伯兄终其身不忍分邦人重之石邦柱字安国苍梧人𢎞治壬戌进士知南海遭丧归士民走督府白其治行乞畱服阕知萧县盗王浩者健猾莫可得邦柱设法擒之迁知郴州时猺与流贼间比为乱邦柱抚谕猺使各安业贼势孤发兵往捕多所斩获移丞长沙清王府占田擒巨盗徐绍等陞南京户部郎丁忧复补工部郎忤执政意出守瑞州寻以疾罢归建龙泉书院教族人与乡子弟置田院中年八十卒乡人营景贤祠祀之刘天麒字仁徴临桂人𢎞治壬戌进士为工部都水主事分司吕梁正德初阉人擅势有自南都诣北者舟经吕梁天麒不为礼及横索颇裁抑之其人怒诟去入奏上遣官校往逮系锦衣狱搒掠备至卒不服乃谪安庄驿丞未几主事王守仁亦以事谪龙塲驿丞至则与天麒定交后天麒病卒守仁为文祭之嘉靖初诏复其官仍赐谕祭郭兴儒平南人𢎞治间任澄迈主簿政多惠泽值黎寇乱率民协征以首功䝉上赏秩满去任泣送者载道唐䕫全州人𢎞治庚戌进士知新昌每听讼洞烛幽隠时称神明李乔木字惟迁苍梧人正德二年举人授潮州推官治狱明允擒归善及石砚盘古等寇督抚王守仁荐为南宁同知歴官工部员外龙璇容县人正德五年丞博罗时洪溪诸峒贼搆乱璇主捕诘单骑诣贼砦贼惊因坚壁鼓譟以恐之璇不为动谕以祸福贼开门迎降自后无敢肆掠者又尝主催科一无所私卒于官无以为归计覃德玊容县人本千户所谙逹军务正德间妖贼李通寳作乱捕斩之嗣以征永安西融功陞指挥佥事嘉靖间剿七山征黒四多出竒谋以殄元兇逺迩胆落乡人立庙以祀毛鹓贺县人领乡荐正德六年授湖广浏阳知县赋重民梗鹓至釐宿弊定差徭清匿税建龟山书院擒卜易巨兇陞广东髙州通判巡抚都御史杨旦委征连阳擒斩贼首王贵等千余名陞俸一级征恩平擒斩贼首苏万里等寻陞儋州知州编髙雷琼三府均徭及议琼州十三州县里甲直钱军需则例清儋州无徴米一千七百石有竒辛巳都御史萧翀委征开建上下铜针及贺县都閵石牛等寨获百余功嘉靖初都御史张嵿取赴军门寻荐之领兵抵苍梧滑水巢夺回掳去男妇头畜征阳江那干那岳斗门等寨擒斩贼首戚仙攻新宁黄蛇圃水新兴云扶等巢斩获皆以千计三年提督二阳髙恩宁电六县兵事陞雷州府同知仍提督四年御史盛应期委修哨船二百艘哨岑溪肇庆平乐上自府江下至官窑江道肃清进阶从四品致仕归夀七十终潘海字伯川武縁人正德十四年以监生知封川县亷平不苛节用爱民抚绥流亡民赖安集未几致仕士民乞留家居崇俭约寛洪待人公庭罕至乡闾以为仪表沈希仪字唐佐贵县人嗣世职为奉议卫指挥使机警有胆勇智计絶人正德十二年调征永安以数百人𢷬陈村砦马䧟淖中腾而上连馘三酋破其余衆进署指挥佥事义宁贼寇临桂希仪追之巢有两隘贼伏兵其一使熟猺绐官兵入希仪䇿其诈急从别隘直抵贼巢贼仓卒还救遂大破之驻白面砦待其归砦去蛟龙滑石两滩各数里希仪以滑石滩狭虽衆可薄欲诱致之乃树旗蛟龙滩守以羸卒燃柴以疑之贼果趋滑石希仪预以小舰载劲卒伏葭苇中贼渡且半乘泷急冲之两岸军譟而前贼衆多坠水死收所掠而还从副总兵张祐连破临桂灌阳古田贼进署指挥同知掌都使司事嘉靖五年总督姚镆讨田州岑勐分兵五哨进攻尧贼要地聚衆守之希仪夜遣军三百人縁山上绕出其背比明合战则所遣军已立帜山巓贼大溃败勐走归顺希仪先用计间岑璋使执勐田州平希仪功最随改右江栁庆㕘将驻栁州栁在万山中官军素罢贼耳目徧官府闺闼动静无不知希仪请于制府调那地狼兵二千来戍兵稍振乃求得与猺通贩易者数十人持其罪而厚抚之使诇贼贼动静希仪亦无不知每冦他所必先至设伏要击无不巧中希仪得贼巢妇女畜产果邻巢者悉还之惟取隂助贼者诸猺尽詟伏无敢向贼希仪每于风雨晦㝠夜侦贼所止宿分遣人赍铳潜伏舍旁中夜铳举贼大骇曰老沈来矣咸挈妻子匍匐上山或寒冻触厓石死争怨悔至晓下山则寂无人声他巢亦然潜遣人入城探则希仪故居城中不出也贼胆落多易面为熟猺其渠魁宿猾先后𢷬巢斩馘捕诛殆尽㑹谢病栁人祀之山云祠二十六年为广东副总兵从总督张岳大破贺县贼倪仲亮等琼州五指山熟黎其酋那燕结崖州感恩昌化诸黎为乱总督欧阳必进议讨希仪请罪止党恶三道分兵以进乃偕㕘将武鸾等直入五指山下斩那燕及其党余衆俘获招降㨗闻进都督同知改贵州总兵官复从岳平铜仁叛苖龙许保吴黒苗又以病归希仪为人坦率及临敌应变出竒人莫测尤善抚士卒常染危病卒多自戕以祷于神其得士心如此蒋淦字汝洁全州人正德辛未进士授兵部车驾主事有清节嘉靖初转武选司郎中掌选轴杜絶请托人服其公出知严州兴利革奸四境靖肃政暇则进弟子员辨析经义有不合亲为论定严之士大夫刻石记其政㑹遭母丧归起补惠州政绩与治严同十二年陞河南左㕘政值岁祲议䇿赈救全活者甚衆迁广东按察使辨寃狱惩贪暴囹圄一空十七年改江西右布政寻转浙江左布政擢顺天府尹特疏上四事议编审以均州县议优免以恤凋敝议偏累以阜邦畿议修理以省民力上嘉纳以次举行声誉振起陞工部右侍郎以疾卒于官陈瑀字伯玉宣化人正德癸酉登乡书任兴国教谕以节俭行慈惠士有贫者助以已斋夫银知永春县夙称巖邑冦盗滋蔓瑀捍御有方疆圉宁谧吏部考天下清官最上闻判长沙府岁凶曲为赈济民立湘水潆思碑以志德陞云南五司提举界有舜塘井淡不成盐瑀至取井水煎之复成盐近井民感其孚格水神立祠祀之树碑纪其事及归送者无不垂涕杨乔苍梧人举正德乡书令衡阳励节清苦改南雄谕着有静观录学道堂稿吴清惠极为称赏曹鹗字盘泉全州人正德癸酉乡荐任广东琼州推官政多平允郡无寃民立祠祀之迁贵州安顺知州抚蛮绥民尤多惠政蒋彬全州人正德甲戌进士刚毅有为自刑部郎出守广平当事交荐其才晋秩去宪司为刻卓异数事以风列郡仕至云南右布政使歴官藩臬皆有惠政乡人称其行谊仰之若山斗云周昌龄字夀夫恭城人正德间明经举乡荐授湖广永州推官歴陞云南曲靖知府以忤上官致政归昌龄性公直乡人有讼多方劝谕率感化猺獞冦掠乡村统民兵䕶御民得耕牧当道以保障乡闾旌之徐干字健夫临桂人正德间进士知新㑹抚定儋州诸黎因与约世世纳税歴广东㕘政为福建按察使以忤直指不列荐书朝议纷然擢福建右辖随擢湖广左辖用快公议云干性行直亮多与世忤坐靖藩亲格于令甲不得内迁屡移疾乞归湖广廵抚顾璘独荐其才器可大用属驾南狩干竟以忤贵人逮至京狱具罢官归张星字子阳临桂人正德丁丑进士由庶吉士为检讨编修十余载不肯猎取声华蒋相国冕最器之后徙司业歴陞太常少卿遭母丧归卒于家星事母孝事二兄恭尝议罢本县役马民甚德之刘存仁怀集人正德己卯领乡荐知湖广武陵县有卓异才保民荡冦百废俱兴三载荐剡丁内艰归课士劝农化行闾里邑人仰为模楷何鸣鳯字如岐怀集人正德庚午岁贡初丞潮州捕盗有功民德而祀之迁雩都令寻归隠厚德懿行人咸敬信屠楷字良植号直斋临桂人正德庚午觧元嘉靖癸未进士性孝友闻母病以部使便归生侍汤药殁送含敛服除补驾部主事清亷勤慎调吏部验封司歴文选司郎中凡官职繁简人才优绌得于见闻者咸纪之于册而髙下其任先节行后才艺抑奔竞奖亷能每注选因才授职势权请托抗论不从陞右通政南京太仆太常卿逾年累迁南工吏兵三部尚书考察京官去留允当参赞军务咸中机宜赐正二品诰命癸丑辞归孝事继母友爱诸弟子姪有过必谆谆诲之励志问学不事产业居第仅蔽风雨抚按相继荐之不报讣闻赠太子少保谥恭简谕祭遣官营葬如制所着有西隠漫藁范辂栁州人正德间拜御史以直言谪龙州经歴修学宫葬枯骨授生徒举业萧淮字东之临桂人正德进士由行人授御史时逆濠将作难自胡世宁范辂以疏濠状相继得罪无敢言者淮具奏谓宁藩恶贯已盈后毒方溃贼臣逆子鳞集左右往往潜诣辇毂不知何谋宜系治之以翦其萌并复胡世宁郑岳官爵使之并力讨贼庶贼不久自灭奏上不数日反书闻世宗嗣位疏论宁彬及中侍谷大用世宗雅纳之时锦衣冗员不下数千淮承旨清刷梳剔陞光禄少卿㑹大同卒叛杀总兵逐代王廷议简淮往至则谒代王故与镇巡逐日髙宴卒果来窥乃麾之入入可二百人厉声堵立淮不为动慷慨数语二百人者受指麾听操閲如故拜淮佥都御史巡抚廷绥严攻守谨斥堠方大用之而讣至矣所着有丽川集何世纶字伯起兴业人举正德己卯贤书尝从吴清惠湛文简游自号心斋知英德县有惠政祀名宦改知古田县调度银矿民甚德之寻以病归戴钦字时亮马平人登正德进士为刑部主事歴郎中林见素为大司冦每有大典礼大狱讼属钦创藁援笔立就无不允当司冦甚重之后坐议大礼廷杖殁所着有鹿原集玉溪存藁行于世雷显字时新永福人𢎞治间贡生任广东连州吏目性醇厚与物无竞官箴自守从征有功上官重之以内艰归引疾不复仕林下三十余年动遵理法非公不至官署卒年八十有余邓祥龙崇善人幼孤贫二十一岁以粮役为邑令所笞发愤就学析薪汲水以代束脩尝于巖穴幽僻处终岁诵读正德间举孝亷知宁州有惠政宁人立祠祀之阳寅桂林人正德丙子举人知临武县守已甚严尝书天地鬼神鍳察于座右在任二年豪右仄足吏民不敢干法广西通志卷七十八广西通志钦定四库全书广西通志巻七十九乡贤明高嵩字世瞻宜山人𢎞治己酉魁乡荐教谕保昌后伴读兴府陞审理正世宗即位累迁太仆寺少卿遣行视京营诸处操骑及顺保河三郡马政㑹大礼议成有上言乞迁显陵者嵩极论其不可以为松林一山龙虎盘踞皇上入承大统虽由天启未必不原于此今欲起万载不揺之圹䟦涉数千里之险非惟陛下暨臣等之心不安虽行道之人亦有所不忍者上意乃止不数年以卿领太仆上言马政便宜数事卒于官赐祭葬廕其孙玺李高字仰之灌阳人正德八年举人嘉靖二年进士为南台御史时元城令张好古收泰和伯陈万言家属治之万言借宠白之上因遣官校逮好古下狱高率诸御史为奏其畧曰昔汉马廖虑美业之难终三致意于宫中四方劝成明德号称贤戚光武不以姊湖阳公主之故加怒洛阳令董宣史臣称之愿陛下释好古复其官诫谕万言追踪马廖不失贤戚之名不但元城人式歌且舞天下必传诵无穷已奏入下法司人以高一疏婉切有体云马文祥字时明桂平人与弟文竒博洽善文词文竒魁于乡文祥由嵗荐授文昌知县㑹採珠议省珠池无益费界多海冦计图绥靖未几遭内艰复补宜城县上知其才擢南京户部主事出理鳯阳诸仓奏最荷封典以疾吿归所着有西园传羡集䝉询宾州人嘉靖壬午举人授湖广承天府推官迁知归州申减茶税嵗饥为粥以赈陞抚州同知楚人思之立祠以祀蒋恩全州举人嘉靖五年令惠来时县治初立百度未备恩至寄寓村落始相度基址建城郭公署画街市以奠民居虽工役皆兴民不告劳暇则躬行田野课以农桑复请设学校使人知文教在任六年卒士民至今德之李允简字可大融县人嘉靖壬午举人除夷陵学正摄荆门州陞知内江所至公廉自持大旱斋沐祈祷三日霖雨四沛尝于通津治石梁御史题之曰寿溪寿溪者李所自号御史以旌其能得民也迁守茶陵州内江民留之不得为立石允简至茶陵均徭赋别奸蠧豪民为之敛迹最上当迁茶陵人愿得展一年俟黄籍成民受十年之赐陞云南同知摄守澂江治更精练断狱平允豪有夺民田者勒令归主不服再诉于朝下法司皆如所论任满去滇民立石如内江寻陞思州知府贵州麻阳苖为乱入城杀掠允简巷战不胜与其孙文炳皆被执出盘山闗允简遂自投崖下贼惊共拽出弃之途思人舁还至清浪衞卒事闻赠贵州按察司副使廕一子命按察司佥事戴楩谕祭于家赐葬融县之高沙昌八岭初允简以孤城冦多遣其孥归里独与孙文炳居后文炳以重贿赎还潘嗣冕字宗周灵川人嘉靖壬午举于乡授湖广城步知县调繁长沙三被荐剡转严州府通判职钱谷常例羡余嵗计千金嗣冕歴五年秋毫无染署淳安民被其泽进赵州同知丁未嵗旱徒跣求祷有蛇迎于前大雨如注是嵗大稔其入三倍禾有双穗者御史李中谿记其事家居为士林所推称尧峰先生吕璋字古愚临桂人以明经授广东徐闻令为政不事鞭扑教民如家人父子未期年邑敦礼让几至无讼台使者连章荐㑹俸满报最闻其子大魁遂乞休及卒邑人立祠祀之后以子贵赠少傅兼太子太傅吏部尚书建极殿大学士天启甲子其孙大英任惠州别驾遣人至徐闻访祠犹尸祝云宋瑬字德中宾州人登嘉靖乙酉乡试授揭阳教谕陞铜梁知县専尚德化释李方等九人之寃酉阳永顺十四司搆怨上官命招抚之衆皆辑化时有驯鹤嘉禾之异邑人建集鹤亭进儋州知州锄豪强寛徭役弭昌江水患复榕庄公田化生黎为编民奏立顺黎附黎二图乡人安业未几卒于官民为巷哭后祀于东坡祠董德明字汝哲临桂人嘉靖壬辰进士授南雄推官歴户曹出知处州有遗爱整饬曹濮兵备有擒贼首施尚诏功以河南叅政致仕抵家日与闾里欵洽有属以官事者德明不应招行酒者酌满语曰月色清佳止宜纵饮何得预人家事其人语塞有故人辞别之官德明载酒追送伏波山下临发恋恋曰子行矣愧无以赠赠子以不贪耳故人拜受而去德明素行廉洁家无余赀卒之日几不能殓其子贷于姻党乃克举丧杨际熙字惺中容县人嘉靖戊午举人任松滋令筑隄障江邑人赖之召入拜御史居南台直言敢谏不避权贵万厯初通行钱法松江豪强梗法聚市井无赖倡饥民挠命势甚猖獗疏言朝廷恤饥民不宥乱民称㫖辛巳两畿大察属甄别淑慝不惮大吏忌者中之迁云南佥宪以终养归子允京亦登乡魁令温县廉介有父风时称杨氏世家经希伋全州人嘉靖壬午举人知陜西城固县兴学爱民有令名陈邦修字德卿邦偁从弟少孤究心经史天文地理律厯诸书无所不博登嘉靖乙未进士初授行人改刑科给事中歴户礼两科劾翊国公郭勋尚书严嵩张瓒都御史胡守忠等不职又极论楚世子逆悖乞敕定东宫出阁往还仪节陈清牙牌等疏上皆嘉纳内艰归庐墓三年复补工科陞南太仆寺少卿致仕陈统字道传怀集人嘉靖甲午举于乡授从化训导迁闽县教谕性醇雅严条教造就人士甚多寻转宁化令爱民如子以疾归好学不辍梁壮怀集人由明经丞南海歴署南海三水从化县事政寛平所至与士夫讲求民瘼兴利除弊值攒造请免絶户数千口民多颂之然鲠直以事忤上官挂冠归隆庆间尚书潘思铭其墓王铜昭平人全州衞指挥使王鳌弟庚午大征古田改县为州凡百烦剧皆属综理削平四十年鼎沸之乱招抚数千百家总督军门刘荐铜功第一陞牛河钦依把总未任坐事丙子征上下四屯复破五指三叉白㡌等巢奉委镇守昭平督造城池捐赀三百两辟思勤江金田脑二大路架木桥四十余处以便往来抚按叙功保荐昭平守备未几殁槖无遗赀当道支官银以殓徐养正字吉夫马平人嘉靖辛丑进士改庶吉士授给事中论罢大学士严嵩党府尹戴某者嵩衔之已而发嵩子世蕃奸状嵩怒甚拟㫖杖养正谪通海典史量移肇庆推官歴陞贵州提学佥事以丧归复起领云南学政教条严肃集诸生于五华书院兼课文行前布政使死于沅江罪人未得养正行部将至沅江廉得其贼党购杀之人莫不多其谋畧已迁南京光禄少卿改尚寳时世蕃方行尚寳事养正不欲与同列请告归严氏败养正始召入歴迁南京工部尚书丁内艰甫服阕卒之夕自云真西山先生至起迎之为揖逊状须臾而逝殷从俭字汝中临桂人嘉靖甲辰进士愿就博士官教授广州陞国学擢驾部主事陞广东屯盐佥事摄岭东兵务倭奴猖獗提孤兵当一面劳勚万状偶与制府议军事相左遂引疾归寻起为福建佥事歴南太仆少卿廷议讨古田擢开府南贑复改福建所至务守便宜非太甚无轻举尤不喜苛细初倭发难时籍民丁田为成饟名曰丁四粮六每易一抚臣辄増数千金至四増而九六増而十三即嵗大祲犹取赢焉民倍称输饷闾里萧然乃为汰虚籍裁冗费复丁四粮六旧赋民困以甦甫以内台简召疾三日卒民思之不置为耑祠祀之余勉学字行甫栁州人登嘉靖癸未进士授钱塘知县黠吏猾民相戒不敢犯性甘清苦门无私餽士民敬且爱之擢监察御史遇事敢言太宰汪鋐秉铨不法列其状以闻上怒下诏狱寻以汪败得释左迁连州判官囘翔州县凡十余年陞知徽州府嵗大旱发仓赈济民赖全活甚衆徽俗健讼每以理谕遣几空囹圄丁内艰起补常州进天津兵备副使严世蕃嫉之甚嗾言官劾之事白补贵州视狱多平反转福建叅政进按察使仍以触时忌致政归歴官三十余年清节着闻不増田宅栁人称乡先生可法者必推勉学云拱时字道轩临桂人嘉靖丙戌进士廷臣之子也少负雄畧不事儒业惟习武经娴弓马田武科登嘉靖壬戌武进士署本省正千户奉调征古田率所部南丹目兵奋勇前驱多所擒馘叙功准实授复征平乐府江及昭平四屯所至皆能破贼直抵巢垒屡以功歴指挥同知后乞休时喜读书有儒将风且御下以恩士卒乐为效死故每战辄有成功王宠融县人嘉靖乡贡进士初授国子监博士陞永淳知县甫莅任毁汚寺杖淫僧大振风裁居乡党饮席过六豆则望望然去之文章桂林人嘉靖间以乡荐知増城性廉静门无私谒里胥征收者强索耗例以媚令辄侵牟其半章禁絶之学校坛宇莫不増修迁钦州守歴处州同知所至有遗爱云刘凯字少川桂林人嘉靖己酉举人知临湘清介自持周悉民隠时有民謡云刘少川不要钱百姓有饭官无盐李桂字廷芳全州人嘉靖十七年以举人擢大埔令沉毅善决狱县多僧田例以给军饷嵗苦重征桂为申省之并革三河坝税节用爱人崇文造士有古良吏风以忧去囊无余积诸生为助费获治装百姓遮道哀送绘像祀焉侯嘉祥横州人嘉靖十三年举人任当阳知县民有罗仲仁者夜杀其二弟诘朝以盗杀吿嘉祥察其辞色有异辄叱曰汝杀人当复谁捕竟抵其罪邑人称为神明蒋时行全州人嘉靖丁酉解元知桂阳州大桥猺贼蜂起州邑骚然当事议讨之时行躬诣贼巢谕以祸福贼悉就抚州境帖然洪经兴安人嘉靖间知临高县廉明果断轸恤民瘼兴利革弊务竭其诚觐还将归士民相率保留至琼迎者数百人为上官所忌挂冠去民泣送之戴希灏栁州举人嘉靖二十一年为永昌同知恺悌廉明絶请託郄夷金兴水利勤讲课在任八载迁长史去之日行李萧然士民泣留遮道项邦柱桂林中衞人嘉靖甲午举人知感恩县赈恤凶荒视民如子值黎乱躬诣诸峝多方抚谕以劳瘁卒周贤栁州举人嘉靖中任知县推诚爱民民不忍欺官至大理寺丞田镈字龙湖永淳人嘉靖癸夘登乡书杜门养母足不至公庭遭嵗歉灵竹乡韦师聚衆三百人剽掠时议剿之镈急白县令请无用兵单骑造其垒谕以祸福衆环听泣下镈率三百人诣县谢罪复为良民谒选倅岳州岳临洞庭湖冦出没镈以计擒渠魁余党解散适三殿大工兴取材于楚镈督木赴京卒于途万厯三十七年祀乡贤知县童时明为立传邓继科字莹台宣化人登嘉靖癸夘贤书任广东惠州府司李时海氛弗靖继科有退贼功陞云南府同知致仕归素行端方乡党钦重当事交相矜式天启间督学鲁请祀乡贤易元贞字正之桂林人嘉靖己酉自崇阳令调平江县清介自持遇事不茍恤孤弱禁强御暇日延诸生论道谈文当道交章荐之报至卒囊无余物殓葬皆出于士民遐迩哀痛为之罢市崇之士民亦至平江泣弔王化字汝赞马平人父尚学职方郎中化登乡荐嘉靖四十年新置平逺县授化知县以击贼檀岭有知兵名田坑贼梁国相既降复叛约三图贼葛鼎荣等分冦江西福建初县城橹未立化寄妻子㑹昌而身率乡兵往击贼连败乃纵反间㑹昌言化已殁化妻计氏恸哭自刎化怒追贼益急获国相于石子岭迁潮州府同知仍署县事计被旌官为立祠化举卓异超擢广东副使张言字拙逸临桂人策之子也登嘉靖丁未进士初知江西永丰县减刑恤赋兴学教民治行课最擢礼部郎中陞知寻甸府惠政益敷寻致仕卒祀永丰名宦本县乡贤曽曙桂林人嘉靖乙酉举人为平湖令岂弟慈祥清介絶俗时五月不雨秋大饥曙力请开厰设粥以赈之寛其逋税咸使归业民免转徙管惟干栁州举人嘉靖间为饶平令时土冦张琏叛三省㑹剿惟干筑营堡练乡勇馈饷不匮贼就擒复兴学立社招集逃亡穷庶乐生饶民思之吕天恩灌阳人嘉靖二十六年以乡荐知从化才识过人敏于剖决吏民畏之上官知其能屡檄署篆视事南海政绩懋着六年擢判肇庆民有去后之思歴官韶州知府刘日干字体易苍梧人举嘉靖进士善真草诸书初授廷评擢通政司叅议慷慨仗义以谳狱持正夺官去黎聪陆川人嘉靖间任武宁簿寛爱得民催科不扰值旱荒捐俸作糜粥民赖全活嵗运期迫民穷无措聪力补及额九年迁崇仁丞武宁民遮道留之祀名宦周希正宣化人嘉靖己酉乡荐任知县存心爱民事上以直事多掣肘遂拂袖归后以郡人推举祀乡贤刘宗武贵县人嘉靖己酉举于乡任福建漳州同知以廉明称嵗荒尽出家资赈济李恒横州举人任江西安仁令为政有体不屑琐细务赏善罚姦政声洋溢丁艰归民咸思之祀名宦何以尚字仁甫兴业人父世锦以孝行闻以尚读父书铮铮有竒节嘉靖壬子举于乡授建昌教谕入成均晋户部司务㑹户部郎海瑞上封事触忌讳世宗震怒下诏狱旋取读感动太息帝有疾召阁臣议内禅称海瑞言以尚以帝无杀瑞意疏请释之帝怒命杖一百俱系之狱遗诏得释穆庙登极起光禄寺丞以尚感知遇益慷慨论列不避权贵劾辅臣高拱比之蔡京拱衔甚卒坐谪遂辞疾归及拱罢言官荐擢雷州司理歴南户部主事尚寳光禄少卿南大理寺丞鸿胪寺卿性故恬澹屡辞乞休上嘉之诏晋太仆寺卿致仕归及卒遣官谕祭张守约永福人嘉靖乙丑进士陜西道御史巡按直𨽻发奸摘伏复巡按广东直声振天下有西台奏议行于世吕调阳字和卿号豫所桂林人母夣巨蟒入室而生七嵗就外傅自指千文律吕句曰兹吾名也因名之少长受易博观史传为文竒恣可喜嘉靖甲午举于乡登二十九年进士廷试一甲第二授编修歴官武英殿大学士少保兼太子太保事父母极孝居丧哀毁骨立亲暱罕见其面立朝重名义门无私谒时分宜柄政多附其党调阳独固谢不往两主㑹闱一分校三任成均率以身教先德而后艺右愿悫而左智巧侍讲经筵先期斋沐冀以精诚悟君进讲则引经据古切规时政诸藩王外戚及中官有以踰制请者必议罢而诸曹郎吏亦各凛凛奉职两朝实录悉其纂修一切典礼多所釐定其经国文章更有垂诸不朽者以疾乞归帝遣御医视药命其子祠部郎兴周侍以行赐帑金百两文绮二袭卒赠太保谥文简陈学䕫字宜峰宜山人生而颕慧过目成诵年十九举嘉靖丁酉乡试丁未第进士授江夏令政绩卓异征拜福建监察御史益着风采权贵惮之奉命巡按陜西御贼有功陞六品俸事竣复按云南以骨鲠廉直得罪沐府左迁河南归德守擢湖广按察副使整饬常岳兵备致政归诗酒自娱一乡无间云施懋字克昭横州人嘉靖辛酉举人授长寿教谕陞吴川令未任丁艰复补大埔县以政声调程乡县清廉惠爱擢南京陜西道御史曽疏储教当急转云南佥事平丁苴白盗钦赏军功癸巳囘籍本州苦差马役条议另招顶役人咸德之萧栋宣化人嘉靖乙夘举于乡为高要令廉而能明刑清政理创建县城兴学造士后以忧去士民泣送谓高邑二百年来长吏莫与嫓美后补平江倅衡州所至以贤声着陶守训平乐人嘉靖壬子举人性孝友官望江谕闻父丧哀毁特甚诸生有江亭遗履记抚幼弟守调极其友爱陞三水令邑有抽分厰商苦之即力为申罢议添里图革冗员裁吏役防倭冦立千户所悉乃心力邑西二十五里为灶冈围计田数十万亩民居数千家介西北江间潦溢堤頽亲履经画筑之视故堤高数尺厚倍之人唿陶公堤邑之良冈镇在高要壤内时苦宁浪流贼守训议筑土城请缙绅董成之旧于城外东偏筑二台一祀山川一祀社稷二坛并列于礼弗称守训乃改立坛壝祀社稷于西南祀山川于东南立三江书院以淑人士又以邑编役太重舖兵率皆冗设申议裁其冗者减编以寛民民壮五十名守胥江巖石营后巡按蔡公谓介属上游地墟无衞复増民壮五十名加编愈重里排苦之申议撤囘裁其新増分胥江司弓兵二十名守界牌民有鬻子完税者赎还之加意士类笃行乡约集庠士辑县志六年擢南曹民立碑思之歴南户部郎守镇逺府抚苖夷通商旅建桥梁乞休家居萧然壁立李冠字世瞻横州人授四川铜梁县有惠政及去邑人祀之秦炜字后明容县人以嵗荐入监初授湖广黄安县耿直狷介耻媚上官邑常饥疫道殣满目捐俸请赈不遗余力存活者三万余㑹与楚抚龃龉左迁民聚垒祝之耿定向重其清白赠以金归长子时懋成进士唐延灿字振东全州人嘉靖甲子举人任石城知县多仁政民甚德之家居乐善惠及邻境祖孙父子兄弟相继登贤书凡十三人蝉联勿替人以为世德之报王贻德全州人嘉靖乙丑进士由部曹为嘉兴知府介节自持时属令多贪悉力罢之一郡称快陞河南副使歴滇臬晋藩毎逢铨部计吏清名为天下第一加太仆寺卿卒祀乡贤子孙五代皆登乡荐欧阳经字时用恭城人嘉靖甲子嵗荐授闽都司经歴任九载有贤声秩满陞蜀威州知州甫莅任革里甲夙弊殆尽民歌廉爱生番乱鱼肉其民率熟番平之民赖安堵高琼字蓝田宜山人嘉靖间嵗荐任饶州府经歴清愼有才能时淮府夺民湖利屡讼弗决琼奉委处之帖然饶故多盗皆湖滨恶少串合勾通琼廉得其实擒治按法盗贼屏息子应旸字贞所嘉靖壬子举人博雅多才史学尤邃初任浙江龙游教谕课士有贤声陞奉化知县剔奸摘伏丰采严峻人不敢干以私后以艰归士民思之为祠以祀所着有青鸟山人集侯嘉祐字吉甫横州人嘉靖乙夘乡荐敦清节不入公门干请及任长泰县知县清惠公敏尤善折狱万厯二十五年入长泰名宦次年举祀乡贤杨表字子仪藤县人嘉靖壬子举人令如臯左迁潮州府教授因行役为海冦过天星所刦临以威武不为动饮噉如常冦惮其量且懈于防遂诱巨魁为反间得脱寻陞琼州别驾清风介节声溢海上晋知南安遂致仕归家居十余年萧然简淡葢禀于天性云蒋焞字子厚全州人嘉靖癸丑进士授御史方入台遣监刑见杨员外继盛在刑中焞即为具奏曰杨继盛越职妄言自取重辟其妻哀恳愿以身代匹妇何知一死非易继盛既不能将顺圣明又何能仪刑寡妻此必中有激而然也继盛就刑妻必并命恐伤陛下好生之仁反令匹妇立义千古愿陛下将继盛暂缓其死奏上不报继盛死于市焞内不自安未几移病归卒舒应龙字中阳全州人嘉靖壬戌㑹魁初任广东东莞县发奸摘伏如神擢铨司主政歴官至漕运工部尚书修河有功后致仕归卒祀乡贤子宏志万厯丙戌探花杨继文字猷国容县人嘉靖戊午举人初令海丰惟持廉节转武昌别驾守沔阳益饬簠簋有惠政同知琼州督戎海防招降巨冦李茂㑹有忌功者改秩去祀名宦父礼封琼州府同知文体义全州举人嘉靖四十二年知大庾县先是流冦再窥邑城体义请筑六城于水南新田鳯凰山等处民恃保障张翀字子仪栁州人嘉靖三十二年进士授刑部主事疾严嵩父子专政抗章劾之大畧谓嵩招权纳贿树党营私军政叙迁率由贩鬻而将吏养骄坏祖宗防边之计度支输饷半作餽遗而边戍穷馁弱祖宗豢养之军假借名器蛊惑无耻而络绎奔走靡然成风有如狂疡败祖宗培养之人才词甚切直书奏逮下诏狱拷讯谪戍都匀穆宗嗣位召为吏部主事再迁大理少卿隆庆二年春以右佥都御史巡抚南赣剿平万羊山及南雄剧贼猺獞为西粤梗疏请先剿古田次及八寨上是之移抚湖广召拜大理卿进兵部右侍郎以侍养归后卒于家天启初赠兵部尚书谥忠简梁国相宾州人隆庆庚午举人歴任云南楚雄知府从征有功为政以卓异着绩张大亨全州人弱冠领乡荐谒选长安值严嵩当国嵩以世谊厚相延接大亨遽引疾归越二十余年嵩罢相始出判端州隆庆戊辰擢楚雄郡丞擕一苍头一稚子洒然自适于吏事迎刃而解芟除九塲巨憝郡民依之若父母比入觐以经费不给中道径归其家邓文学马平人隆庆中以举人知清逺县改建学校士林称之寻抚剿猺獞有池水之㨗及卒士民举祀名宦周希尹宜山人嘉靖甲子举人隆庆六年知衡阳县剖决如流邑无滞事汰冗役民不烦扰公庭肃然五年陞广州同知后陞姚安知府持大体简烦苛所属礼貌不少假借土官奉法惟谨建尊经魁星诸阁修中南书院甃大石淜诸闸士民德之蒋藴善全州人嘉靖乙夘举人隆庆间知海康县事清介自持爱民如子常禄外毫无茍取剖决案牍吏不敢欺隆庆四年海贼突至衆心震恐藴善便服登城督兵守御时叅将某坐视不出往谕之曰安有身为将而贼至巽缩者干城之谓何叅将愧悚甫逾年以忧去士民思之牟春华字万林郁林人隆庆丁夘举于乡授儋州牧孝友性成居官廉惠崇祯十四年祀乡贤刘元相字我忠全州人隆庆丁夘举人事继母以孝闻初授华容谕洎令嘉鱼倅肇庆俱有声陞高州府同知罗旁始平督臣议建封门函口南乡富林四所防盗重元相才令专董其事元相经营有法不踰月完版筑时叅将杨照守函口病卒士卒死于瘴疫者半代杨照者黄允中惮行议迁其地当路许可元相力争曰函口西接巨峝南界高凉实猺獠出入之险无函口是无西山也人臣为国守封疆允中不往请以身居之议遂寝其后西山诸境宴然无事皆元相之功后竟以劳瘁卒张孙绳字约斋临桂人隆庆戊辰进士授信州司李以卓异征入歴吏户礼刑给事中正直立朝屡疏张江陵夺情専政语甚峻出为陜右观察寻引疾归江陵败起浙宪转蜀晋闽滇臬藩擢应天府尹击暴锄强豪鸷敛迹兴利除害鋭意便民閲五载致仕终养卒赠正议大夫工部右侍郎赐祭葬廕一子曹学参字惟斋全州人弱冠领隆庆丁夘乡荐初署长葛教谕陞连山知县有异政调新会令县近海多盗募壮士缉之冦闻名相戒曰无犯曹使君境遂引去以德感人民间凡举子皆以参命名考最为天下第一常捐俸修陈白沙先生祠为置祭田寻以疾乞归民塞道遮留肖像于三贤祠祀之时以吴隠之方其清操云着有梅巖诗集卒祀乡贤子正经万厯丁酉经魁和平知县克守清白欧阳州字汝行恭城人性笃实事继母孝领隆庆壬申嵗荐选东莞县丞有能绩署邑篆一载清愼得民寻致仕归合邑立碑年八十终蒋资干字天秩恭城人幼聪慧日记万言隆庆丁夘年十七举于乡署临桂教谕以当事荐陞助教迁南刑部主事累迁郎中治狱持平于大憝不少假贷却巨豪贿金声望蔚然未几以疾卒于官弟资坤领戊子乡荐署肥城教谕分校京闱所拔悉名士陞都匀推官值黔民凋疲一意恩恤之解官归人称二难张文熙字念华临桂人广记博闻中隆庆丁夘乡举丁丑成进士读书中秘改御史暨巡盐巡漕巡京畿刷卷纂修实录按陜西复按浙江壬午科浙文武考文熙兼董之居官寛勐并济值兵民两变为解纷争顷刻抚定越人服其英决建祠祀之擢应天府丞歴太仆卿致仕归以着述自娱戚里贫乏者周之着有壬癸艹云巖集罔䆡山房全集按浙录敉宁录生子三玉辂衡皆以青年同举乡试广西通志卷七十九广西通志钦定四库全书广西通志卷八十乡贤明何敦复字学敏世纶子领嘉靖乡书万厯间官驾部员外郎遇事刚直不为同官所容谪判姑熟移丞潮州清介自矢嘉惠学校置市租于海阳以佐祀建韩昌黎祠于澄海时延诸生校课所至皆有惠政潮人今配祀韩祠蒋季炯字和阳全州人万厯癸酉举人歴任云南昆阳知州有德政母老致仕相国叶台山赠以诗曰吏隠梅溪水共清凫飞又喜到江城桃花两邑栽应遍麦穗三春瑞已成私舍月明㸔鹤舞讼庭雨过见苔生西郊不少干旌去谁似攀辕此日情曹学易字肖川全州人万厯壬午举人筮仕任邱教勤于课士陞桂阳知县爱民如子楚人诵之迁黔定番知州抚绥有方寻吿归以祖遗宅产让其弟乡人称之郭应翰字义所怀集人万厯癸酉乡荐初任感恩县谕聘江西分考所㧞皆一时名流陞襄阳令兴水利修学宫革羡耗缮城垣汉江患冦应翰率兵进勦冦宵遁襄民德之陈情归居乡三十六年乡宾三十一次其方正比之王彦方陈仲弓云阮悉怀集人万厯辛夘乡荐初令英德继调雩都从吉州郭子章讲学化民当道交荐邑人建祠以祀再迁雷州别驾化洽政平萑苻敛迹建义仓创学田署徐闻併钦州篆民皆立去思碑及致政归奉母龙氏年九十七终谢朝纪字念溪宜山人性孝友登万厯己夘乡荐仕善化令迁判延平随擢知云南阿迷州歴任清廉政声洋溢解组归遗爱在民举入名宦居乡二十余年存心施济嵗荒为粥赈饥全活甚衆称贷者焚劵不责偿置义田养寒士助贫弱婚葬懿行难以尽述吴邦俊临桂人万厯丙子举人知琼山县为政寛和居官廉洁火耗赎锾一毫不染清操可风吕兴周字渭南临桂人幼警敏勤学足不窥园下笔千言立就万厯丙子举于乡丁丑成进士年二十授礼部祠祭司主事迁员外郎中时福藩倚母郑贵妃専宠阴欲夺嫡神宗将有三王并封之意举朝无敢言兴周特疏争之上感悟东宫不揺中外韪之寻转光禄少卿再擢应天府丞以疾予吿归凡乡人冠婚丧祭力不能举者皆周之以为范纯仁再见云陶明礼平乐人万厯丙戌进士官长乐知县以修废事除烦苛忤当事贬驿丞随复原官不赴居乡佐修志书祀乡贤严遵试贺县人万厯辛夘举人宰英德英毅敏干谳决两造称平凡轻罪悉令薙药草根以代赎锾服毒轻死之风遂息唐世尧平乐人万厯乙酉省解丙戌进士授宁波推官擢吏部主事典试粤东供应毫无所取原任御史万国钦主事饶坤皆以国本建言忤㫖世尧与尚书陆光祖共推举之遂镌秩南还图书外无长物时当道议辟府江险滩力赞其成又纂修府志貂珰採𣙜于昭怙势横行莫敢谁何世尧以大义折之貂珰侧目居家孝事二亲色养备至割腴产以赡异母弟后补原官泰昌初卒赠光禄寺卿梁允玳怀集人由明经万厯七年任上海丞革去粮长贽见银八百两随陈一切运粮赴京陋规并华亭青浦三邑概列欵于直指使者革之嵗节省数千金会以忧归遂决志养母不复仕进与弟允环友文焕怡情山水别号云松曹学程字希明全州人万厯癸未进士歴知石首海宁治行称最擢广东道监察御史神宗朝疏谏易储封倭诸大政以切直忤㫖拟死系狱十有二年毎秋临录刑者数一日缚赴市曹风霾蔽天拔木飞瓦刑官复奏免犹未赦各官连疏申救凡三十余上多言其母年九十余哭子待毙帝卒弗听其子正儒三刺血上书乞贷父死终不省丙午九月始用朱赓言谪戍湖广宁逺衞久之方归卒天启初赠太仆少卿崇祯时以孝子旌其子正儒杨际㑹字仕遇容县人性敏好学万厯丁丑举进士知六安州寻以兄际熙巡按上江循例调颕州巨豪武断际㑹置之法郡人称快晋户部郎出守饶州时乐平饥民啸聚煽乱单车谕散其党亟发赈之迁闽臬叅楚藩卒于官祀名宦李希説字则省横州人万厯丙子乡荐授兴宁知县大计考清廉第二先万厯庚寅嵗饥希説时为孝廉州人请借预备仓谷二千石赈济至冬希説自捐补还乡民思之张孙美字亨斋临桂人赋性端方言行不茍万厯丁酉登贤书任潮州教授启迪诸生进德修业擢四川定逺令兴起教化劝课农桑革除弊政士民戴之致仕归严率宗族长㓜咸秉礼义举行乡饮一邑奉为仪型舒宏志字心矩全州人尚书应龙子有竒才弱冠登万厯丙戌进士廷对策多讥刺时政阁臣不敢置前列神宗竒之拔置第三中外惊异称上神明得人授翰林院编修博极羣书过目成诵学问渊䆳万言立就惜享年不永未展其藴云龙国禄桂平人万厯乙未进士官广东惠州湖广岳州四川重庆三歴知府皆有善政百姓歌思蒋献贞字鳯仪号慎旃全州人万厯己酉举人任云南归化令多善政举卓异调繁昆明陞南京工部主事督江南七省粮饷所至清介自持便道省亲丁父艰服阕应补因母老家居买谷备赈嵗以为常州人佩德两台以忠孝三疏请旌甘汝迁富川人万厯十九年以选贡知三水县节俭慈爱尝单骑行县讲读六箴躬亲解説延见父老教育子弟人亲之若父母嵗旱为文祷神三日不雨自系以祷须臾大雨滂沱四野霑足灾疫必躬祷之胥江盗麦孔阳等昼为渔人夜则羣系樯桅操之若飞往来刦掠杀人沉之深潭无知者汝迁廉得其情召善水者捞骨为証㑹潭深不可得乃焚香吿天朱书没者之臂曰取骨伸寃遂跃入尽捞而出盗始伏辜毎诣郡凡他邑狱难决者上官悉以委讯有业箕者佣于人家箕断自刺其肠而死诬人杀之数年不决汝迁一谳即白其诬合郡叹服其为政精诚明敏多类此童元镇桂林右衞人万厯中为指挥从讨莫天龙有功屡迁游击将军高江猺反破平之歴永宁浔梧叅将进副总兵擢广东总兵总督陈大科以元镇熟蛮事仍移广西时岑溪西北苍藤东南一带猺贼盘据久为民患元镇率诸军进讨贼伐大木塞道环佈箛签元镇徉督军开道而潜从小径上孔亮山贼慿高弩矢雨下诸军奋死用火器攻大破之俘馘一千五百有竒余招抚复业以功赐金増秩李化龙大征杨应龙令元镇督永顺镇雄泗城诸土军由乌江进永顺兵先夺乌江诸军既济复夺老君闗叅将谢崇爵督水西泗城兵乗势再拔河渡闗三月望贼以步骑数千来冲水西我军驱象出战俄象反走掷火器者误击已营阵乱遂为所破杀溺死者数千人贼复直趋乌江元镇军出不意亦大败杀溺死者殆尽江水为之不流事闻下元镇罪当死以前功得原戍烟瘴卒戍所袁鸣泰平乐人万厯庚戌进士官青田知县丁父艰归居丧以孝闻起补莆田县直道与乡绅忤去官有纪行实录祀乡贤吕大英字元声文简曽孙幼多颕悟博闻强记垂髫游泮以廕入太学授广东惠州别驾署篆兴宁革陋规裁冗费清盗源建学宫惠地恶俗与人有隙即服断肠草以图赖访知之谕百姓挖其根获一石即准销赎银一两毒草几尽时邻境盗刦饷金数千鞫之盗招匿灶下起之不得盗亦旋毙大英虑良民受害斋戒祷于城隍数日雷电大作盗家地忽裂得金数百距前死盗所指赃处仅咫尺诸盗陈伏愿自首不踰月原金俱完人咸服神明感格督抚商周祚廉其事特荐之荐未到部三日以例转王府长史乞休家居不事生产而赈饥周急无所吝惜卒祀乡贤赵献素字南石全州人万厯壬子乡荐歴任户部郎中耿介尚气节居乡醇笃有古人风张宗炜字我见临桂人以廕仕通政司经歴移光禄署正迁户部主事分司河西钞务例得羡金三千余悉报部充军饷陞郎中督理延绥粮饷时三边重镇军兵数万筹画输运咸中机宜当事者荐知贵州镇逺府苖冦犯郡宗炜同民甘苦百计守御蜡九请兵武冈剿抚并用苖冦胥服士民安堵乞休居家多善行乡里重之朱宏字海若临桂人万厯乙夘举人赋性孝友不妄干谒人目为真孝廉授横州学正克端师范教人必以孝弟为先迁知吴川海冦为乱躬自临戎守御巡按某赠以诗有墨绶书生也佩刀之句晋知崖州礼士爱民兴利剔弊士民德焉未几守将妄以他事中伤崖人数百渡海代鸣其寃事白宏曰吾闻知足不辱知止不殆遂弃官归崖民思其遗泽崇祀名宦唐世照字伯闇灌阳人万厯壬子举人幼孤奉母以孝闻仕饶州通判改雁门闗以边防受知督府题署代州三年实授知蕲州廉敏有长才士民爱戴时土贼犯楚江黄骚动乃设立三闗募敢死士守御间发伏兵屡殱渠贼城赖以全在任八年卒民歌思之祀名宦陆经术灌阳人万厯乙夘举人性端严歴安仁临安令以吏才荐陞北城兵马司转户部主事刚直忤宦官调绵竹令值流冦犯川西架筑城垣百计堵御邑赖保全收活流民以万计叙授川西兵备佥事乞休归士民泣留为建祠唐允中灌阳人登万厯己酉贤书父子继有仁德高隠允中亦醇谨有古君子风厯官广东提举黄州郡丞屡膺荐奖陞建昌知府乞归养亲父九十嵗卒允中哀毁过甚殁祀乡贤孙象益举国朝康熙丙午解元人以为世德之报常真杰恭城人万厯癸酉乡荐以清介治邓州先是邓有水患莅邓者率传舍视之真杰愀然曰奈何鱼鳖吾民也乃捐俸鸠工筑堤以御邓旧有矿税毎嵗入二千金民苦之力为奏免郡人醵免金为寿真杰正色曰若以乃公为垄断者乎既请免又利之是易注也郄之置书院延民间子弟读书其中常夜唿酒听书声至鸡鸣不倦一日闻子懋中举乡荐首即解印归家居四十年祀邓州名宦常夣龙字伸洲恭城人万厯甲午举于乡任保定通判主饷居庸闗有能声条陈漕运五欵悉中时宜剔釐驿税节省税羡嵗余二千三百金以助军需考绩保留加陞郡丞仍管前事卒于官合郡勒石建祠祀之吕大韶字明䕫临桂人文简曽孙弱冠应童子试俱第一中万厯丙午亚魁授四川叙州府推官丁父艰服阕补授江西瑞州推官治狱明允署县署府政声优异性骨鲠不合时宜挂冠归不入公庭不会宾客以诗酒自娱徐可行字心如宣化人登万厯甲辰进士歴户部郎中时邕旧例粮入公帑者凡三项民若繁耗奏请编为一阖郡称便壬子主试河南拔乡荐八十人皆名流卒祀乡贤陈尧典字辟荒苍梧人早孤家贫力学登万厯癸夘乡书选于潜令治简静洁己爱民有循良风邑南浮溪宣歙孔道毎山水骤涨行旅艰阻尧典捐置渡田人常德之迁广州别驾署増城有惠政迁韶州江防丞浈江故多盗禁约严肃盗不敢犯三院交荐其才擢宗人经歴丁内艰服阕晋户部员外郎出理河西税务还京转郎中陞叙州知府叙故饶沃而事多阻挠尧典操持洁白人无从干以私秩满转长芦盐运使时军需孔亟尧典为清弊完逋卒以豪商中伤罢归伍世竒全州人万厯丁酉举人授龙门县先是邑苦税繁前官议欲𣲖入民粮以便征收世竒下车即集父老商之曰税虽不便有时而蠲一入实征恐成定额后不可减竟不编入民永赖之侯邦治临桂人嘉靖戊午举人万厯间任从化知县政尚寛平听讼必得其隠征赋例有加收悉为禁革摄理番禺剸烦治剧才能益裕值行弓田法乃亲履畎亩指计目量推新増以补旧失适足原额而止吏难逞奸民免加赋衆甚德之以改调去民立祠祀之邓承劵字铁臣全州人万厯戊午举人歴任长沙知府分巡湖南道居官刚介军吏畏威士民怀德归之日囊槖如洗接物蔼然人称长者陶宗孔字凝一全州人万厯间举人任岳州推官九年狷介严正始终如一常种蔬自给岳宿苦漕运武衞封兑为患至杀人宗孔论请正法楚人唿为青天立碑纪德増祀四贤祠文应麟字泰征兴安人万厯戊午领乡荐初任什邡县有清操时嵗大旱应麟步祷峩眉行烈焰中数日遂大雨民赖有秋陞陇州多旱田民不谙水利教以水车人甚便之士民感德为立祠以祀丁忧归教授食贫不以介意乡人推重年七十一卒祀乡贤曹国祺字介之全州人登万厯戊午乡荐孝子正儒之子崇祯间两令分宜加意抚字清风惠政终始如一祀袁州名宦葛彦富川人以明经除广东衞经歴有洁操管湖西商税秋毫不入私槖归之日行李萧然居乡尤恂恂年八十卒徐应坤怀集人万厯间选贡性廉直孝友官嘉定州判歴犍为令除积弊开盐井兴学校邑人德之立祠尸祝宦归窭甚守道徐大仪知其贤分俸以赠力辞不受其耿介如此章极永福人任贵州黎平推官多善政民甚爱之后乞归甘贫乐道吟咏自适着有主静遗编章润永福人性警敏博洽羣书官十余年所至多善政于声利澹然其清约如寒士甘贫苦节为人叹服戴之聘灌阳人笃学有文名万厯间嵗贡授广东普宁令有善政骨鲠不事逢迎改授益藩理问校尉有不检者辄以法绳之忤王意遂拂袖归杜门着述子明圣登万厯戊午乡荐歴官户部郎以清节着明征登天启贤书隠居不仕明圣子宸眷复登崇祯乡举杨云才临桂举人万厯中任公安知县才敏识达规制方畧皆经久计民有讼者数言立决清丈田亩着为条编虽一丝一缕皆平价市以充赋置数十釡于庭民入城输赋即就釡炊食诣县如归尝谓公安百年后必为江圮议迁椒园次祝家冈因修孟公堤及中堤达于西村曰此可保数十年后迁县一如所度经学叅全州举人万厯间任黎城知县寛严并用豪猾敛迹编审丁粮絶去弊窦尤足为法伍睿字用思号明宇全州人万厯间以进士知新㑹县兴学校恤民隠弭盗破奸人以事至一见即能记其姓名与所言事歴久不忘以故人不敢欺时山冦海倭充斥睿谓不筑外城何以保障乃集衆计工程审形势均力役上之兵宪何子明凡建城九百余丈民不劳而事集籍其赢金睿无以应竟以此调去士民为之立祠于象山刘幼学宜山人万厯二十五年知清逺县刚果有为太监李鳯议于清逺开矿幼学面陈利害鳯为之沮鳯私人汪某督税清逺势张甚欲搆大姓数人幼学阴为解免邑人德之徐可久字有功马平人万厯间知澂江府迁郡治筑砖城辟铜路开河道义仓社学久废俱以次修复陞云南屯田副使张师益宜山人嘉靖乙夘举人万厯初知徐闻县事性醇雅推诚及物瘗枯骨辟南湖建魁亭文运以振尝创邑乗以备文献之考焉蒋时极全州举人万厯间为云南广西府通判广西为三郡界夙号贼巢时极威名素着诸土司闻其至皆倾心往迎于百里外虽桀骜之酋亦望风欵见时极申号令明赏罚不烦兵甲夷民詟服吴贡珍郁林恩贡任雷州府通判洁己爱民优礼士类轸恤耆老盗贼屏迹地方宁谧时与当路忤被论而归行李萧然马中超全州举人万厯四十三年知钦州正己率物禁差役骚扰严保甲四境以宁贼酋黄庆忠剽掠为患中超以计抚又条请开复西门设墟场于河之对岸便民交易重修五湖亭政绩卓然吴国藩灌阳举人万厯四十五年署广州学正端方正直一时士子皆宗之掌州篆廉明有断兴革深洽民情如新旧学迁明伦堂招致贼首黄月明等皆善政之大者寻陞西宁知县王铨字衡甫博白人万厯乙酉举人任福建汀州别驾时沙阳梗化铨奉檄剿之军旅已戒念杀伤必多单骑诣贼垒谕以祸福尽降其衆沙阳民德之摄福清罗源长乐古田诸邑篆清慎爱民有青菜三府白水二天之謡知云南剑川州如治汀郡时年六十八卒铨事父母尽孝谨平生未尝鲜衣甘食而周恤贫乏乡里赖之子道大克绍父业庚子领乡荐署汤隂教谕迁四川仪陇令议赈缓征察奸吏锄豪右仪邑大治以手创乞休归舟唯图书数卷而已结庐白沙号白沙隠士李日英字天魁博白人少卓荦有大志以明经任云南大理府通判歴署昆明寻甸有政声缅酋乱督抚会题日英才可任即率师深入召缅酋谕以祸福皆释甲降神宗诏嘉之擢宾川知州豪右多梗化日英绳以法皆帖服督抚交章荐陞贵州平越同知苖叛单骑招降黔境安堵巡抚当入觐日英代行平越民卧辙请留觐既毕不乐仕宦解组归啸傲林泉族党贫乏计存周恤有范氏义田风朱寛桂林人隆庆庚午举人为三水令抚臣廉其有治剧才万厯五年调西宁邑邑当始建草昧未辟寛鋭精擘画凡筑城凿池分田制里皆身所经歴且为政寛和抚招新附课农训士条理井然以疾卒于官宁民无不悲泣者林致礼上思州人举孝廉万厯十四年任西宁令时城池草创百务未举致礼毅然以为己任是年水潦城圯一百九十余丈综理修复视前加固开西山罗旁夜䕶城镇安寨平治各处大路以便往来复凿山引水遶郭由西而东灌田数百余顷政绩皆堪不朽伍子瑗全州人天启二年令清逺时刦盗蜂起子瑗亲歴八乡严保甲捕盗贼丽于法以抗直忤当道中考功法籍其家一无所有全之士夫敛金代赎子瑗泰然顺适尝曰不敢累家大人素丝葢父子皆清白吏也李若楠天启中任平越推官驻镇新添安贼乱守御有方贼不敢近陞毕节佥事卒于官李映旸字升台平乐人天启辛酉举于乡任大同府推官明敏清介凡沉狱久不决者剖判如神奉命巡边措置皆当当事才之以父艰归后补四川龙安推官陞兴化同知不就周岐山富川人以明经入仕除高邮州判言行不茍襟度豁如州刺史有疑狱询之剖决咸中人愿质成及致政屏迹杜门人皆贤之黄其英宜山举人两任衡山贵溪二县督抚有仁慈恺乐黎民式歌且舞之荐后陞兵部职方司主事居乡仁厚式俗蒋维芬字兰甫全州人天启辛酉举人初任河南南阳知县陞北直永平府推官俱以干才称先是南阳唐王欲图不轨维芬察之宻疏于朝怀宗怒收王禁锢高墻并下维芬于理后得白寻陞兵部武库司主事张茂梧字玉林临桂人孙绳次子以解元登天启壬戌进士初任江南贵池知县调繁改长洲先后皆以治状称擢云南道御史上疏言事目无权贵举朝以为难查督边工以成绩着寻致仕终养着易经了义行于世欧国儁字景修平乐人天启乡荐官山东邹县教谕陞国子监助教歴户部主事刑部郎中明允清慎方正不阿忤阉珰解绶归唐际明号宅揆全州人天启甲子举人赋性纯孝初任云南楚雄知县监开银矿一日可获羡余数百金峻却之闻父讣谢事归服阕补善化知县时值湖南重镇云集兵戈抢攘际明抚字催科军民安堵部院察其廉能荐擢监军副使朱毅字士逺临桂人资性敏异弱冠辄有文名领崇祯庚午乡荐授云南曲靖司理谳狱多所平反行部按录活重囚二十余人滇民怀之赵三荐全州人崇祯庚午乡荐第一令瑞昌性严毅有才智洞悉民隠邑多盗察其老而反于良者署为约长使督盗盗悉就擒毙之于狱凡数百人无何陞肇庆同知未行而流贼丛起遂殉难张登衡字埜心桂林举人崇祯间以蜀令移知广济值流冦方横乃招聚士民屯于大江之洲登衡御胥吏素严乗乱思报憾集党㰱血立义营将为不轨诸士民亦择日㰱血帜其营曰保定以敌之两营方建人情危惧而登衡晏然自若适天旱斋戒步祷于坛前日再至诸奸莫测所为明日进香江北庙诸奸从登衡已授计保定营长闻鼓声伏衆四起擒其魁数十人投之江余衆已靖陞蕲州知州张干宸全州人崇祯二年宰英德精明有为值流冦焚刦清溪干宸率兵亲冒矢石相持者三昼夜贼慑不敢渡江时含滙等处警报甫闻救援旋及又习练排门夫以壮声势保全境内不罹蹂躙任甫一载以觐行宦槖萧然鬻负郭田以归全在兹字任文灵川人天启举人崇祯辛未进士初授昆山令寻改衡阳洁己爱民衡民唿为慈父蒋季诚字明生全州人崇祯癸酉举人任江南崇明知县多惠政邑人立祠尸祝国朝文映朝字中含全州举人国朝顺治间任安庆府同知以慈惠绥民诘奸御盗训士子恤流亡士民颂之有德政录梓行寻陞户部员外郎归萧然四壁人以为有五栁风卒年八十刘舜濬桂林人顺治七年知常德府清操不染招抚残黎民甚德之立祠龙阳唐嗣昌号继先全州人顺治庚子举人初任江南上元令以清慎勤克尽厥职陞湖广武昌府同知多惠政卒于官楚人戴德祀名宦龎颕陆川人举庚子乡试任嘉鱼知县当夏逆变乱独守孤城尽力保御后归养亲孝行克敦文秉濂全州举人国朝康熙七年知陜西淳化县多惠政县有浮粮国初已蠲免后揑报新垦且溢前额赋重累民秉濂力争于台使者事乃寝民感其德建祠祀之唐之栢字松交灌阳人顺治丁酉举人授汉阳县知县汉阳自明末困于兵之栢在任又当吴三桂肆逆大兵往来益着盘错才设水口义渡船清丁户缉奸宄修学教士分校得人擢知云南南安州邑中敛钱助行却不受调昆阳陞顺天治中政绩卓然为户部刑部郎司农司冦倚重之以老乞休蒋学成桂平人知桂阳州政尚平恕尝刻小学日记省民格言又于南北门外立社学以教民后卒于官民为流涕肖像祀于鹿峰高熊徴字渭南岑溪人顺治庚子副榜康熙十三年吴逆搆乱孙延龄叛据广西逺近震动时岑溪失守伪总兵陈士龙统兵据之熊征与邑绅士鼓励乡勇斩士龙复岑溪奉调从征擒其伪将所至有功十七年春大将军傅宏烈恢复梧州委署熊征团练同知十八年补授桂林教授旋调思明兴学劝士两地文风为之丕变三十九年陞井陉知县会广西巡抚彭鹏始至知熊征守城破贼事特疏荐之遂超擢两浙盐运使在官多惠政四十五年卒所着有郢雪斋前后集等书蒋芾字肆柯全州人生而竒伟幼不好弄读书过目不忘作文未尝起草康熙丁夘举于乡筮仕得魏县擕一弟一仆赴任甫一月完积年重案十七事均㑹则革陋弊严烧锅赌博娼妓伶人等禁巡抚下其事于所属以为法魏滨漳河久罹水患屡奉檄筑堤元魏两处互相推诿芾劝谕里民均其役于通县躬赴畚锸资其糗粮五日夜堤成元魏赖之衆名曰蒋公堤建义学遴士子肄业捐俸资其膏火魏始有列贤书登进士者初魏人好讼日投数百纸芾剖决如神二年后几致无讼以母病解印绶归去之日上官致赆父老攀辕不絶归家事母至孝抚弟姪曲尽友爱修先茔置祭田两新宗祠三党知交助婚葬倾槖无吝卒之日亲疎皆为流涕郡人士请于巡抚祀乡贤魏人亦祀名宦广西通志卷八十广西通志钦定四库全书广西通志卷八十一忠义夫死者人之所难也匹夫效节慷慨奋絶有金石可泐而志不可夺者见危而授圣人许之粤西自骆越初开洎乎有明以前夷峒负嵎梗乱时作而义夫杰士躬值险艰倡勇勤事宁为蹈忠而死不为委蛇媮屈以生者指数屈矣今国家德化旁敷边宇宁谧犹沛然屡扩褒忠之典建祠崇祀遐逺不遗俾夫舍生取义卒之死者常生没世而名愈烈也岂曰一节可轻而阐幽剔隠顾可无待于纪述也欤志忠义汉贾雍苍梧人汉武帝时为豫章太守出界讨贼为贼所杀去头雍上马还营营中咸骇视雍胸中语曰战不利为贼所伤诸君视有头为佳无头佳乎吏泣曰有头佳雍曰不然无亦佳言毕遂死衡毅苍梧人负勇畧与同郡钱博皆为郡太守长沙吴巨所信用建安中天下大乱荆州牧刘表以赖恭为交州刺史巨逐恭奔零陵吴将步隲将至使人谕巨巨欲纳隲而后图之与都督区景谋隲知之乃召二人计事即于中庭斩首以徇遂治舟舰合兵二万下取南海毅与博念巨部曲旧恩且隲之来非汉命也乃兴军逆隲于苍梧高要崃口与隲战隲几败会毅少却隲乗之遂溃毅与衆千余人皆投水死无一生降者唐龎孝泰博白人龙朔中以功授左骁衞将军为辽东道行军总管与苏定方程名振等征髙丽孝泰以岭西兵逼蛇水葢苏文来攻孝泰与战手杀数十人兵少力屈死之于向字仁中祖达为邕州刺史因留家于桂遂为临桂之西乡人向形貌雄伟居父母丧以孝闻咸通中诸蛮陷安南寇邕管秦州经畧使髙骈率禁兵五千赴邕管会诸道兵御之向闻束装往从骈击破诸蛮因进复安南骈署向为牙门将寻授本州团练使后辞归值黄巢寇岭南谿峒蛮应之逼州城主者执当坚守向曰徒示弱耳即上马引兵出与贼战于都狼山连挫其锋巢暂敛衆以避乃乗势深入大战于洛阳坡后兵不继向气忿振提刀横击蛮莫敢撄会暮蛮散去向被重创亦道卒巢遂围城陷桂管白耸栁州马平人仕为义胜都将光启中寇入郡境尽驱其民掠其财帛耸率所部攻贼夺而归之郡人为之立祠宋毛温富川人为钦州灵山簿时交阯寇陷钦廉白三州守令皆望风而遁温紏合土豪与战辄胜贼势遂挫遁去事闻召对称㫖加秩宋士尧马平人皇祐中侬智高冦邕州士尧率兵往救邕与智高战不胜少休再战为所败被贼斩首士尧尸不堕驰马还营贼望见传以为异不敢逼后赠屯衞大将军徐噩字伯殊其先洪州人五世祖名申唐元和中为邕管经畧使留家白州噩甫六嵗好读书专治周易兼通国语仁宗朝举于乡摄知宜州以讨欧希范功擢宣教郎白州长史皇祐间邕贼侬智高叛诏噩讨之引兵追至函阳大㨗歴战于金城驿援兵不至而死赠大理寺丞梁仲保宾州人勇鸷过人以三班奉职允本州团练寳元中知州吴元球以仲保豫平安化蛮之劳复亲増给奖之侬智髙引衆向宾仲保迎战相持数日贼衆益集仲保势孤竟死战所智高因陷宾城州人伤之立庙以祀潘盎苍梧人儒衣持翣言动不羣或谓其有先知侬智高至苍梧索盎至问之曰君视吾形貌有异乎盎曰相止贼耳何异也又问曰梧城何日可下曰虽经嵗亦不下复问吾欲奄有岭海长王南表何如曰殄灭不久何王之有智高大怒遂害之盎不为改容唐子正字几卿兴安人治平初举孝廉后通判邕州熙宁八年冬交阯围邕子正与苏缄率城禁兵固守外援不至城陷子正及缄死之毛世毅富川人性勇敢仕为化州石城令剧贼李接反拥衆攻城世毅谓尉曰吾与君当以死衞百姓亲率城中丁壮与贼战衆寡不敌被执遂骂贼而死髙宗嘉其忠赠承仕郎毛炳字文虎富川人性倜傥不覊好读书干道中以平冦功授横贵廉三州都廵检使后交冦犯境死于难赠太尉谥忠顺武烈二子维蕃维瞻并登进士李珙字温之永福人少业儒尚气节三试礼部两陞上庠不偶乃慨然以功名自奋㑹宜州蛮入冦以御贼首功补右职进筑南丹州以珙摄州监押为先锋羣蛮畏慑纳款归疆积官至武功大夫剧贼刘花三啸聚自䖍吉入冦广东朝廷议择将御之除广东路至则尽俘其衆槛贼首送京师擢忠州刺史知融州议者以为赏轻拜邕州团练使会金人犯京以蜡书召天下兵珙闻之集僚佐曰主忧臣辱主辱臣死岂可以道逺便自营乎募死士三千人属通判蒋炳文与俱炳文托为桂帅所留珙独引兵进北至衡州贼将拥数万衆扼其前旁郡皆闭城自守或劝珙宜退珙不从竟战死事闻赠忠州防御使官其子一人诏旌其门曰忠义元邓祖胜南宁人以右丞守永州闻杨璟师至约全桂守者互相应援全桂援絶城中食尽或劝暂投他郡以图后効祖胜慨然曰吾受封疆之寄保釐南邦不能御难以至此复何面目视息人间分当効死报国宁贪生耶璟督师四面攻之遂抽刃自杀赵元隆字祖森兴安人元末为广西行中书省都事尚竒励节尝读书至士为知己者死拊几叹曰烈士当如此矣闻杨璟师压永州劝平章额尔吉纳发兵救永曰永桂之蔽无永则无桂也况邓侯有约义不可负平章听之既闻全州不守所遣兵复败永破邓祖胜自杀元隆乃约平章共以死守又私与同官言昔荷邓侯知遇所以不即死者期效尺寸以报之今邓侯死矣尚可独生乎元隆分守伏波门久之从西门入顾谓从者曰此吾死所遂引兵自决葛德声葛才声阳朔人通达时务尤有勇畧当元李之乱民无所依乃率衆登山立寨保障坚守境以独全及明太祖遣兵至率衆归附邑赖以安明覃聪容县人洪武间授百户毎击贼奋勇为诸士先廉州所印为贼掳去聪奉调追贼以计夺印还复与战力屈死之葬博白六练村钱家寳怀集人永乐二十二年以招安贼首杨文寛功授慈乐寨副巡检世袭先是邑长吏谋建学宫家寳言曰学宫所以教吾邑子弟者义不可后遂捐金作明伦堂三间以为衆倡易先全州人国子生知谅山府有善政任满当还交人乞留进三品俸留谅山洪熙元年交人叛死之赠布政司㕘政朱琼临桂人登正綂乡举任开建知县有干济才天顺二年春流贼攻县治琼冒锋镝御贼以无援遂死举家罹祸百姓伤之苏志怀集西水里人正统八年以勇士招抚贼首覃志亮功授武城乡土巡检宋钦苍梧人永乐十五年领乡荐入太学授户部主事陞郎中建白多经国善计陞湖广右㕘议正统十四年麓州乱朝命遣靖逺伯王骥征之以钦督饷钦不避艰险乗小桐艚往安洪等江次卢溪与贼遇率所𨽻兵迎敌厉声数其罪词气壮烈贼不敢害陞广东右布政使未几改授江西晋湖广左布政使时苖冦作逆悉心经画冦平遂致仕归天顺六年冦陷梧城钦率郡人力战死之祀乡贤周昌宜山人平生负义有古烈士风时地方多事昌为千夫长鼓舞民兵人人奋义所向无前本府同知叶正壮其才委御鸡辣等寨贼昌率衆集西府庙㰱血为盟誓不与贼俱生及见叶马毙易以已马正扶掖而升偶中流矢死之龙彪昭平人智勇有能成化间夷贼作叛衆举彪千夫长斩贼帅胡公强并擒邓公间等六百九十九名题奏昭平寨土巡检司世袭后龙景云任渊等于隆庆六年平上下四屯等处子孙勋绩相望如此何清陆川人成化间冦作时清祀祭家居以计随布政使陶鲁勦絶之迁学独任其劳两为巡检悉以能着清同邑人周南者庠生有文名与清并随陶鲁讨灭草冦斩其巨魁以献又龎杰亦县人由胄监任畨禺主簿有勇畧冦作与南设计捍御地方赖之蒋玑字天器平乐人𢎞治壬子举人授连城知县玑始城连城而武平贼刘隆作乱邻邑多被剽掠惟连城赖玑故全由是以智勇闻当道檄捣贼巢被执不屈遂遇害事闻赠汀州府同知廕其子国学生祀乡贤陈明锦北流人少有智虑膂力正德中举为勇敢总甲壬戌嵗妖贼李通寳率衆攻城明锦领民兵週遭巡守贼不得上计穷将退有赖福者贼党也先伪入城与明锦同事出不意拔刀斩明锦足仆地贼因得登城城遂陷后贼退官司以闻于监督总戎金镗乃计擒赖福斩于市命官収明锦尸亲往祭嘉其义勇黄窦黄积上思州人其母一乳而生长有义气正德八年黄镠攻州二人敢勇赴敌同日而死凌安上思州人当贼黄镠之叛毎嵗倡衆奋勇以拒之几踣者再气不慑嘉靖元年贼又至设寨以守竟死于敌周真富川人庠生嘉靖元年邑西乡贼冯道任作乱炽甚真白诸当道贾勇剿扑贼遂溃散西乡居民复其田畴庐舍皆真之力陈琚字宗玉南宁人嘉靖四年由监生任广东德庆州判官时罗旁冦炽流毒郡县琚提偏师相机剿抚分为十五处定约束俾与州人互市俟其狎而图之有奸人洩谋冦衷甲如市猝然变作琚遂遇害后督府王守仁擒冦魁赵本杀之命祭其墓唐一岑字钟卿临桂人嘉靖丁酉举于乡授崇明知县倭始窥吴道由崇明一岑晨夕督属县人为战守具亡何倭果率衆来攻一岑败之多所斩获倭衆愤甚已乃尽鋭复攻力竭援絶倭入城一岑死之赠光禄寺丞廕其从子入太学仍建祠于县曰闵忠周尚华永淳人嘉靖十七年举里冦乱知县方鹏招义勇御之閲兵于演武㕔尚华充排年慨然争先令甚壮之赐酒三行复率兵奋勇杀贼贼退有功后举耆民寿七十卒陈文灿文炳兄弟也永淳人补邑弟子员有武畧渌里冦发部兵征逐文灿马陷于淖文炳欲救不得痛不忍去皆遇害魏文瑞字麟卿临桂人登嘉靖壬子乡试授定州学正陞漷县知县丁母忧补漳平会龙巖贼苏阿普漳平贼杨一聚党五六千人永安大田连城清流诸冦骚然向应赣州军门檄文瑞合三县兵剿之即统兵行次曹寨白龙巖曹姓者贼谋主也阴以报贼贼伏以待文瑞至伏者四起兵溃死之赠光禄寺少卿廕一子陈文明桂平人以明经太学除松溪丞时嘉靖壬戌倭分道入闽自温州登陆所经福安寿宁政和三县俱攻破十二月抵松溪势张甚令欲弃城去文明谓城完固塲圃初毕余蓄可守乃集邑民分布乗陴自分北面分既定间出兵数与贼战杀伤两相当令议与倭和括民间金帛往并张宴出陪贼笑不食进金帛不受酬以倭刀一文明曰是欲屠吾城借令不幸如政和丞为贼所脔食亦分也誓必死激厉邑衆感愤出涕会募遂应坑兵及溪源乡兵各数百二十二日未明贼诈以别梯缘南城而拥云车自北进车上作转轮飞梯未至数丈辄掀梯城上挥刀登陴闪烁炫目衆畏惧稍退文明戮先退者适张德奋巨斧斫一贼下一贼继上又斫之衆讙唿而前贼气沮遂下礟石折其梯收民间竹灯篝然之挥出车上火炽不能卒灭遂灰其车贼皆溃烂坠自相压礟石乱下击死者甚衆又用火发熕击贼营贼仓皇惊窜㑹募栗阳兵三百人至其兵进退有法纪律闲整杀贼数十人贼忿以为自海洋登陆未尝受衂若此拔营去文明以杀贼保境忠勇卓絶陞琼州感恩县知县林致孝上思州人年二十五嵗豪侠自负嘉靖三十一年秋黄天钖叛巢于佛子墟致孝挺身入以窥虚实冀乗间而阴毙之被执诱降许以不死致孝极力叱骂声色俱厉贼遂支解以殉州守闻而悲之赡其孤以田且纪事以劝边方之义勇者李安富川人常熟簿李昭宗养子素骁勇从昭宗之官嘉靖癸丑倭奴聚海上焚刦松江太仓安屡欲赴鬬昭宗止之曰踰境杀贼非吾职也冬十月贼航海犯常熟县令率民兵御之以昭宗为前锋安从焉时贼方刦民安隔水骂曰贼出就吾刀其一人超距而来安弯弩射之应弦而毙又二人驰刺安安挥矛断其手足而毙余四人并力击安安盾忽裂且蹶泥滓中遂遇害倭相戒云常熟子善骑射宜遯去邑赖以全县令谓安以死勤事礼葬之北郊梁喜栢永淳人嘉靖三十八年轮充千夫长震龙山强贼猖獗县令朱轮檄喜栢捕缉即奋力踊跃带乡勇十数人追至灵竹突遇强贼数百挺身向前敌势张甚退走陷湴田遇害县令亲临拜祭王浏怀集所百夫长嘉靖四十三年山贼掠乡村围欧马二寨正危急时浏带官兵奋勇与战贼败遯不敢再出巡抚奖之曰提兵三百退贼一千及浏老疾仍准给全俸优养终其身潘文案昭平人有胆气精弓马时县令团练乡兵遇贼出单骑冲前莫敢当其锋者生擒贼首蓝孟干周林相等解道纪赏上四屯黎福庄对敌斩首百余名震猺夷方论功而身旋殁朱裳怀集守御所百户以智勇闻隆庆二年山贼陈龙洲猖獗刦掠县境裳率军兵截捕力战于塔山麓杀贼甚衆援兵不至死之四年佥事杨文明遣官特祭表其门曰旌扬忠义潘积让昭平人时五指山贼依巖穴啸聚数万人屡征不宁积让与把总王纲计诱擒之复议兵设守宁化境赖以安为人尤慷慨好义济人之急万厯十八年大饥出禾十二万觔赈其乡全活甚衆县府监司两院俱嘉奖孙克恕字推之马平人万厯甲午举于乡歴官贵州副使分巡思石道安邦彦之乱战死有虎守其骸不去蛮人嗟异事闻赠太仆卿赐祭葬黄灿然字象奎博白举人任四川䕫州府大昌令后解组归里适安仁贼李髙李禄等窃发被执拥至穴释其縳延之坐谓曰吾軰欲举大事所欲得于公者财尔灿然厉声骂曰䑕軰窜伏山林旦夕诛灭我肯助尔为虐耶贼怒曵出斩之临刃迫之跪笑曰死即死耳我膝岂为贼屈遂遇害唐世熊灌阳人万厯乙夘乡荐授富川教谕累官永平知府甫下车见民居半燬村落邱墟极力抚绥民多起色九年秋永复困于兵荒捐俸赈救全活者万余人会宦者髙起潜督边势赫奕监司以下莫不膝行惟谨世熊长揖不屈大拂其意后叙功应优陞仅移山东盐运使十二年正月济南城陷坚守西门死之事闻有㫖优䘏祀乡贤龙文光字焕斗栁州人天启壬戌进士初授新建令邑有弟诬兄殴母者以药傅母背令作肿状迫求往騐文光疑之故迟不出及讯则肿平矣遂直其兄通邑惊以为神歴任吏部郎督学贵州刚直不阿校士辄婉曲训诲士多化焉歴陞四川巡抚值张献忠冦蜀文光励兵措饷期以御贼贼至衆寡不敌城破被执不屈死于濯锦桥蒋佳征灌阳人天启四年举于乡崇祯丙子知盱眙县均贫富之粮土客之役差不下乡三十六集以安县故无城佳征知贼易至训民为兵次年贼犯境方设营御贼又清算钱粮移贮州城未几获哨贼既而贼大队入遇红衣者射之应弦而倒大砲齐发贼大溃无何火药匮贼乗势破营殱士卒佳征且杀且骂遂遇害及敛颜色如生万户哀痛崇祯十年褒䘏死节诸臣赠佳征尚寳卿巡按御史言宜赐谥廕乃建表忠祠祀之唐良鋭全州人天启甲子举人任灵璧知县流冦张献忠攻城率兵民固守力竭城陷死之赠按察司佥事廕一子入监文昌时全州人天启甲子举人任临淄知县以廉慎闻时闯贼吿亟邑人谓昌时曰公即守土如家室何曷先避昌时执不可城陷举家自焚蒋秉綵字衷白全州人天启甲子举于乡授灵邱令律己清廉临民平易有古循吏风会流冦犯境秉綵曰吾当以死衞百姓召募义旅慿城拒守城破骂贼而死阖家殉之萧日高字旭祥平乐人明季弃举子业为邑吏崇祯十六年任四川峩眉主簿流贼张献忠围峩眉日高佩县印率民兵悉力拒守献忠怒攻益急城破死于难唐一中字可权全州人崇祯癸酉乡荐精于古学从游多名士授鉅鹿教谕己夘冦陷城被执不屈死之朱永吉字飞之桂林人精天文术数初客黔投傅宗龙幕中安邦彦围黔永吉解围有功又随宗龙至滇崇祯间滇抚王位讨普名声题授游击屡破贼衆为名声所惮后因吴必奎通贼永吉身被重伤力战不已㑹诸军皆溃自刎死偏将赵能冯忠葬于路侧赵能亦自刎事平题请廕一子世袭百户蒋秉芳字昆瑞全州人博学能文督学夏启昌国士期之以明经授栁州司训贼至不屈死之朱旻如字宗臣临桂人膂力絶伦随父宏之吴川海冦犯城单骑突出斩其渠魁贼望风披靡境赖以宁父遣归就学中武科授杨家营把总八排盗为乱楚粤合师讨之比年不克旻如以计诱致平其巢穴叙功陞御营将领谒选至贑州仆逸失其咨札贑抚疑为奸细将杀之旻如面不改容具述颠末兵部万元吉请释之归里奋然激发倾赀募士赴平乐率衆城守庚寅我朝大兵由龙虎闗进或劝之降旻如曰吾与城为存亡决不贪生邀富贵也未几城破旻如杀其妻女引刀自刎伏尸尘土中十余日家人掘起视之犹凛凛有生气石之碧荔浦人幼好韬畧及长从戎崇祯初以抚江贼功授昭平㕘将唐钟祚平乐人适流冦肆虐煽惑生变钟祚应募团练仙回设法整辑始获安宁丁亥三月广东陈恩兵突入仙回大肆剽掠钟祚正词拒之兵徉退潜匿人家钟祚佩剑率二仆往谕之被执骂不絶口主仆皆罹害其妻孙氏妾马氏亦骂贼死文师颐全州人天启甲子领乡荐崇祯十五年知汝阳县城陷不屈而死苏良贞思恩贡生初授山东滨州判陞南京羽林衞经歴后家居崇祯十七年羣盗入城击库夺印良贞同弟良辅良臣统率乡勇拒战被害贼置印其怀而去有司立忠义祠春秋致祭良辅寳坻县丞良臣上林教谕骆士昇武缘廪生崇祯末贼入城获士昇诱以利不从骂贼而死祀忠义祠戴震字静夫马平嵗荐博极羣书渊源理学尤喜奖进后生崇祯时任淛江常山教谕建青云楼立舘舍延士子讲学其中朝夕不倦力追胡安定所为游其门者多获隽人常思之勒石青云楼后陞邑令明末之乱为土冦所执不屈而死覃文应栁城人天启嵗荐授四川巴县丞流贼张献忠围攻城陷文应具朝服北向拜遂投井死其子懋德亦投井从父弟文胜被执砍手归道其事士类赞之刘飞汉灌阳千户国初广西甫平守备曽世珍鎭灌邑飞汉以祖父世受明恩乃诣城下唿曰非敢逆也愿死以答先朝毕吾志耳执之解院司冀其归心卒不可夺被诛世珍私殱其二子人多悼之曹应元字腾宇怀逺廪生当国朝未平粤之先流贼李来亨等蹂躙地方应元尽㪚产业聚集乡勇分布守御为一邑保障弟应魁终明季亦以武畧着国朝郑振祖弟拔祖俱郑寳之后入籍郁林顺治初土冦八鎭纠衆数万作乱围郁林三閲月城内粮尽兵民困极有颜伯素者领兵博白郑兄弟素与友善乃冒险夜缒城以荷叶䝉首由河塘水中出诣博白请颜氏兵至梁道岭与巡道黄廷师约举火为号内外夹攻未至而土冦萧荆璧先计诱破城三人引兵奋勇赴援力屈遇害州人哀之配祀忠孝祠李茂字天毓岑溪人崇祯己夘乡荐积学能文恬退不仕康熙十三年滇逆变乱茂鼔励乡勇杀其伪总兵陈氏龙氏民赖以安后逆踞岑茂被执愤恨而死邑人请祀乡贤刘霈灌阳人顺治初见乱贼曹志建蟠踞龙虎闗愆称国公大肆荼毒遂奋起招义勇屡败之后为曹贼所擒谓曰谁为尔主此谋者试言之吾贷汝死霈厉声曰汝之悖逆吾恨不能手断汝贼怒剐之人皆愤惜朱大寳灌阳百户所部下军人也顺治三年邑绅陆仁敷归穸是夕盗窥其家将砍城行刦值大寳巡城见贼突至奋勇独登手击一贼曵至县前羣盗蜂集为所杀后屡见英爽于城邑人立像祀之曹维屏怀逺人康熙十八年抚蛮将军傅宏烈授㕘将职衔委以团练维屏躬冒险阻率苖獞逐退余逆境赖以宁黄毓竒桂平庠生沉毅多智畧明季盗起捍御一方康熙八年邑人杨其清妖术惑衆知府刘浩谋于毓竒率乡勇数百守城境赖以安十三年吴逆变乱伪将王明将肆掠毓竒侦得之捐金赂其左右得免十七年土冦易天章领贼千人掠下都里毓竒预为备遂大败贼屡有功于桑梓谢天祐桂平监生康熙十五年马囘子作乱掳掠至崇姜里甘村男妇老幼危在旦夕天祐挺身见贼説以利害存活甚衆乱平之后代穷民纳差粮修大黄江以通舟楫由良四埠至崖龙长一百余里无担负之劳且可资灌溉为乡所思易友亮字连美全州人初为本省院丞有能声大中丞马雄镇器之委以本标守备招募士卒保固疆圉甲寅吴逆变乱逆帅孙延龄附从中丞誓身殉国宻令友亮赴栁请援不应复令友亮导其长子世济出郭托杨启祥送至京事急友亮又与同事唐正发唐守道等出中丞㓜子世永孙国贞间道赴都至豫章计可无虞友亮返粤报命是时延龄稔知其事系友亮家属于狱幽中丞别室友亮鬻产赂贼得通音问供给无缺及吴世琛入粤杀孙延龄中丞殉节友亮逃匿荒郊收中丞遗骸草葬之事闻特授兖州游击罢官归以寿终唐正发字昌期全州人少事中丞马公雄镇会孙延龄叛粤中丞宻召正发计议正发慨然怀血疏负中丞一子名世永年七嵗一孙名国贞年八嵗委曲区画扮乡民出重围由间道行荼苦备至引见备询情形大加叹赏曰此人不避艰险忠荩可嘉着议叙时正发念中丞死生未卜复间道返粤而中丞已阖门殉节矣延龄闻正发擕中丞之子若孙归京师移祸于正发眷属其妻蒋氏自经长子士介被戮胞兄廷俊几死囹圄正发悲生哭死匿山中贼平授凉州镇守备调闽浙督标左营军政列荐陞浙抚标中军游击所至有声以老乞休年九十二唐守道唐文焕俱全州人当雄镇被逼与正发等共事守道授广东守备罢归文焕初授守备职因年老未任巡抚傅宏烈赠以义高存赵扁额孙曽孙相继中武举列胶庠人以为忠义之报杨启祥字永昇灵川人充抚军承舍康熙十三年吴逆陷桂林时巡抚马雄镇被逆帅孙延龄逼降不已启祥奉雄镇命领其长子奔湖广闗口盘诘诡称江西医人逃出闗报知江西巡抚立具疏以闻启祥乃同雄镇子入奏授守备职衔后雄镇殉节康熙二十年又偕雄镇子扶柩入京未几补山西寿阳守备在任八年吿归寿八十一卒覃海芳岑溪县人充永业乡练总邓老李则七山猺练邓双顶邓廷华则老李姪也康熙乙未十月盗刦藤县地麻坡过岑溪海芳即帅乡勇要截杀二贼途遇老李及六山猺练覃法满遂合兵追贼贼屯莲塘以待之相持三日海芳谋曰明日目送贼去我退贼必复来地方何日得宁我前诱贼贼必吾追尔于两山伏弩射之蔑不胜矣老李曰诺海芳背腹受敌法满畏走老李驰救贼攒矛刺之双顶廷华大唿直入贼围之数重遂同时被害广西通志卷八十一广西通志钦定四库全书广西通志卷八十二孝友爱敬之良因心而发油然达于至顺是以其政不严而治圣人因严因亲教葢専此粤西之民朴遫少文而孝子悌弟汉宋以还接踵相企率皆敦至性而无所缘假超卓于服劳奉养终事之常即或毁肌灭性道异中庸顾里闾之旌犹为嘉予所必及者行非立名则教先风世诚尚之也若夫睦婣任䘏与孝友同称六行茍知整躬利物而返淳革薄于观型胥有助焉然则兴明发而笃友恭被诸风俗溢乎纪载上以征圣天子孝治之隆而昭至德于靡涯书曰若有恒性惟恒斯道达矣志孝友附卓行汉丁宻字靖公岑溪人居贫餽赠一无所受耕而食织而衣量腹度形惟力是视而事亲备孝养之礼遭父丧庐墓三年有双凫飞集墓旁小池见人驯伏后丧母庐墓双凫复至南齐时范云为刺史遣使祭宻及顿琦墓顿琦字孝异苍梧人居母丧哀毁几灭性独身负土歴年成坟杂植松杉有飞凫白鸠栖息随琦去留五代梁嵩平南人刘䶮据有广南建国称汉干亨四年春置选部贡举举进士明经十数人如唐故事白龙改元嵗乙酉嵩举进士第一歴官翰林学士因母老乞归作倚门望子赋以献䶮怜而许之赐赉皆不受惟请蠲本郡丁赋从之郡人戴其德立祠以祀宋朱道诚字信中全州人少失怙孝事其母俞俞故多病道诚截发延医寻山採药不惮劳苦屡以获瘳后居丧力营葬于景德寺左结庐墓侧有瑞竹冬笋之异景祐四年有司以状闻诏赐绢十疋米一斛勅本州以时存问及卒郡守赵昕表其墓曰朱孝子墓朱冕字德甫道诚子也元符中王巩坐司马光党谪全州冕与弟衮从之游巩尝目之曰冕真纯不茍衮开爽有文黄庭坚南迁过湘赠以诗其为名流器重如此后冕居丧庐墓亦以孝闻于朝至和二年赐粟帛如父故事寻以恩授宣教郎子浩侍母胡病顷刻不忍离左右誓不饮不荤不娶以祷母寿自道诚以来祖孙父子累世以孝行称考之前史指不再屈蒋举字时举全州人少为诸生久在太学一日忽辞其友黄无悔曰学者所以学为忠与孝也忠既未立孝焉可忘我其归矣无悔以歌送之及归奉亲朝夕不离母丧庐墓产灵芝有司以状闻诏赐旌表梁诏贵县人少孤事母尽色养以孝廉举元丰中任广东提刑司干官后遭母丧哀毁骨立既葬庐于墓手莳松栢郁然成林芝草丛生甘露时降事闻旌表苏轼南迁遇诏一见投契诏有子三人咸遣诣轼轼勉以力学署所读书处曰薰风蒋瑞可全州人秉性肫挚事亲以孝闻父年六十四患笃疾百药罔效瑞可号哭不知所为乃宻祷于天刲股作羮以进父病遂愈寿至九十三刺史朱子恭建孝子坊并歌一章勒诸石毛伦阳朔人少读书有志节绍兴间与弟汀俱以良家子从捕曹成有功得官伦事母至孝勉其弟以致身而已独辞官养母及母死哀毁骨立毎一恸血泪交下既葬执汀手曰吾弟勉之君恩不可负也二亲已亡泉下阙定省吾将往事焉言讫而卒閲四十九日神色不变蒋一鸣全州人与弟一䕫等六人皆有至性谊不私蓄友于辑睦白首无间言子孙遵守其教凡五世无异㸑郡守邓均表其闾为文以劝后唐德柄全州人以经术传家与弟德鋭德祥自相师友教诸子姪世不分㸑毎食必同席脱近行未至必待其还然后食郡守闻而叹曰此北魏杨椿故事也今再见于唐氏矣因颜其斋曰明经堂曰和顺倪文举全州人景定间以孝行闻父章甫病笃文举割臂肉以和药父遂瘥后母病亦如之乡党毎指其瘢痕以相风示郡守表其闾曰兴行明李文选临桂人早丧父事母莫氏候寒温具甘㫖起居饮食必得母欢心母或不乐则长跪问故婉词以解必俟母解颜乃起尤笃爱其兄弟一门之内和气蔼然洪武十八年以孝行旌陈大本阳朔人事母孝母死未葬㑹邻家失火仓卒不能迁火势熏灼延及榱桷大本伏棺号恸妻孥牵之不肯出天忽返风火竟灭鲁成者衞卒也生不读书而有孝行父早殁独与母相依定省晨昏未尝一日离凡蔬果初熟必多方营购以进曰母老矣不知明年尚能尝此否迨母亡成已踰五十哀痛躃踊屡絶复甦终三年哭声常彻昼夜闻者莫不感动邓敏象州人十嵗丧父事母陈至孝母常患笃疾敏祷天愿以身代号泣稽颡血流被面母病随愈后居丧哀毁骨立及葬庐墓三年如一日有司匾其家曰思本堂洪武丁卯登贤书官礼部仪制司主事曽才鲁郁林人襁褓而孤母杨氏年甫十六孀居教育领洪武丙子乡举由新泰教谕擢授国子学正未几乞终养归曲尽诚敬母卒号恸辄气絶或规谏奈何蹈灭性之讥才鲁曰人皆有二天我独一天云胡不痛宣德间观察使王凯旌表之祀乡贤施尧工天河邑庠生家素贫孝事父母虽不备甘脆而先意承志能得其欢心父先亡母吴多病积年沉疴尧工抑搔扶掖未尝顷刻离昼夜饮泣目不交睫医云欲知差剧但尝粪甜苦尧工遂阴取甞之味渐苦涩心乃喜已而病果愈寿踰七十至今里人传其事称施孝子而不名杨名字彦实横州人力学能文领永乐甲午乡荐性至孝少丧母毎嵗时祭奠陈设其母遗物悲泣不能已后遭父丧一恸几絶既葬庐于墓旁终三年不离一夕有白龟出于庐次时人比之蔡邕驯兔云唐傚全州人幼有至性与弟伊修侃三人同居盈缩与共衣服器皿悉贮于公槖中无一钱私蓄四十余年友爱如一日梁霖兴业人家贫力学为诸生祭酒母尝病痢三年中帬虎子霖身自澣洒未尝假手奴婢或谓之曰君欲效石建乎对曰此人子分内事何敢希踪古人邀名后世耶后贡入太学歴官知巨津州清慎自持归装无一物邑人重之祀乡贤甘思忠字秉直苍梧人性纯笃孝事其母母卒营葬将窆之夕有虎蹒跚而来衔一豕委于穴以去总兵毛鋭亲诣葬所视之叹其为孝感云余全藤县人父玠为邑宰母李氏全弱冠籍诸生有孝行崃冦郑昂作乱刼掠至藤执全母去全倾资追赎冦益索贿无厌全恐母终不能脱乃谓冦曰家有藏金母虑我年少游冶不吿其处纵母归当尽取以来以身为质贼信之久而不至诘其故乃瞋目大叱曰咄我绐汝耳吾家故廉吏安得有藏金贼怒遂杀之时年二十藤人皆为之挥泪祀乡贤王国象永福人性诚笃不轻言诺歴官八年卓有政绩归里以勤俭训子姓事父怡颜顺志年九十五嵗而卒子吕滨事父尽孝道年亦九十余人以为孝行之报云唐俨字时望全州嵗贡生父荫知彬州以老乞归骤得危疾医不能疗时俨甫十二皇遽不知所出忽攘臂拭泪曰此非药石所能愈乃割股以进父啜之瘥已而从兄宦于亳俨妻邓氏留奉嫡母于家嫡母䝉病笃邓亦割股以疗学使姚镆廉其状遂拔俨食饩于庠后俨生母宋氏没葬于金盆山俨庐墓三年哭泣备礼州守顾璘慕而访之赋诗以赠题其山壁曰望母巖后州守章诤闻于朝榜其门曰孝行双美窦桂全州人世业农能孝事父母情文兼备有过儒者父母尝同时染疾桂沐浴祷天愿以身代病势转剧乃痛哭唿吁剜左臂肉宻为羮以进父母食之甘疾皆愈后母复病不起桂庐墓三年动合礼则学使黄佐召见桂朴野一无所言乃集诸生明伦堂用鼓乐迎桂至待以殊礼示风励焉毛锦临桂人六嵗丧父以不知祖母墓为恨每至春秋墓祭时辄望空痛哭一日行山间恍若有物前导趋逐之披草而卧碑见焉即其祖母墓也时孟御史洋谪桂林教授闻其事以诗赠之全存义字终之灵川人性端悫敦睦族党内外无间事父母尤谨初兄弟六人分析田产存义独取其瘠薄迨父卒父妾以遗腹生存德子母无倚存义割己产以给之毎朔望皆同堂聚食事有可否絶无忤言乡邻或忿争者往谕之无不解其孝友感人有素云莫秉伦阳朔人少心好学研穷经史已而叹曰典册所垂无非教以孝弟吾得其本矣辟举皆不就曰秉伦母在堂身未可许人也及母殁哀毁不能起既葬终身庐墓瑞竹丛生凌冬出笋人咸异之刘本临桂人成化丙戌进士授刑部主事少时举措必禀命父母毎谳狱辄迟徊久之而后决曰得毋隣于刻而违亲训乎后庐墓感白莲芝草之瑞有司闻于朝旌其门曰孝行张骏有比部刘孝子歌高云厚字农隐宜山人生而颕悟能诗文敦尚孝友毎侍父母疾刻不离左右兄弟感其劳苦欲分任之则曰㒺极之恩无分于衆独安得以兄弟故自诿乎父母年皆八十余云厚孺慕老而弥笃郡守给匾旌奖卒祀乡贤文旭字熹旦郁林人宋信国公九世孙𢎞治时以嵗荐授奉议卫经歴父早殁事母至孝母病汤药必亲尝手涤溺器旦夕稽颡祝天愿以身延母寿母卒哀恸几殒尝训其子曰人生出处两端出则事君以忠处则事亲以孝吾家歴世相传幸无坠其家声也嘉靖四年学使覈奖祀乡贤彭晟字子昇横州人少失怙孝养其母朝夕侍侧𢎞治戊午举于乡授宁国训导依违不忍就母曰汝嫌官冷乎抑惮我老难逺出耳我当勉行以慰汝意乃欣然就道奉养于官署出入必吿母丧终身哀慕后司李叙州以循卓称张拱辰富川人性纯孝朝夕定省不少缺𢎞治辛酉举乡荐公车至衡阳心忽惊悸立返辔比至家父病已笃拱辰中夜饮泣欲割股父揣知其意谕之曰孟氏有云兽相食且人恶之世有割股疗亲者纵因此得愈以父食子陷亲不义拱辰乃止逾年父殁哀毁不欲生服阕授交河教谕迎母就养会母疾拱辰吁天请代病愈遂疏以母老乞近地得改授龙川寻陞汀州教授造士悉有成后以母丧哀痛成疾殁于汀龙时吟恭城人父日昇积善好施与人无忤父殁居丧尽礼三年如一日母病剧吁天请代母遂甦曰神以我子诚祷延寿一纪矣兄死姪尚幼以遗产悉推与之凡赈饥救患必曰此吾父遗命也宪司屡加旌赏谓有善则归亲之义濮惟璋恭城人父邦德病竭力汤药久不痊乃割臂以进父病顿愈觉有异他肉怪而问之璋匿不以吿嗣后虽盛暑里衣长不解恐父见之伤心也父母俱年过八十璋亦七十余而终有司为建孝子坊吴廷弼字荩臣侍郎廷举弟也𢎞治辛酉举孝廉少从廷举学以节义相规及廷举为广东副使坐劾中贵人语侵刘瑾被逮廷弼闻之追及岭偕至京廷举既下锦衣狱禁勿通饮食廷弼着举人衣冠擕蔬饭泣诣狱门饮食之瑾矫诏枷廷举吏部前廷弼日操饭饭廷举夜则卧其下如是者九日刑部主事宿进见而愤甚即上书白廷举寃冢宰张綵以为言瑾乃释枷论戍雁门廷弼负廷举诣都督府领戍牒汗与泪交堕见者莫不感叹廷举示以诗有颠危九死过苏轼患难相扶赖子由之句后廷弼会试卒于道梁景行为撰友于传以纪其事陈志尧桂平人母病笃医药弗效志尧破指血作书吿天愿以身代情词恳挚书至累幅十指悉破坏母病寻愈事闻旌表黄聚字朝㑹藤县人𢎞治进士歴官大理评事寺正性廉慎谳狱明允纯孝之行信于族党亲疾尝便溺侍奉无不至居丧庐墓哀泣尽礼殁祀乡贤唐应礼全州人善事亲言动不茍毎日昏定后读孝经曲礼读已黙坐自省茍有㣲憾终夜不寐州守颜其门曰孝着湘源陈正孔全州人母唐氏病医者谓需人乳和药以血气相感乃得效正孔曰血气相感莫亲于子矣何借他人乳遂剜臂肉寸许滴血投药母果饮而愈学使旌其门曰竭力尽孝毎直指按粤必赐粟帛以褒之岑孝子失其名贵县人家赤贫佣力邻家以其直养亲日必三省亲殁棺衾无办乡人助费以殓孝子迭为佣力计费而偿既葬毎日至墓前稽颡哭有司闻其事月给米旌表其门陈九鼎容县人父璋任光禄监事病亟思肉汁九鼎割左股作羮以进终夜稽颡祷于天颡破血流被面数日父果愈直指廉知其状特旌奖之莫骏平乐人少为诸生时猺贼焚掠其村母齐氏遇害骏誓以必报请兵于军门挺身先入俘其酋以献兄有遗孤抚若己子后以正德丙子举孝廉歴官南京户部员外郎歴仕二十余年廉介如一日乞休归囊无长物宋淳字颢卿宜山人庆逺衞百户宋忠后也性谦谨重然诺母李早丧事父鑑及继母陈敬爱备至少习儒已乃弃去业贾以赡家衆于是兄清弟澍乃得心读书应试入仕皆淳资之及后遭两丧淳皆独任营葬朱尝责助于昆季其葬父也嵗值大祲冦乱交作又久雨连月不止淳斋沐旦夕号泣祷于天至期大霁乡人感其诚皆戈甲以衞先后郡守咸敬礼之黎艮字以时苍梧人正德庚午与兄震同举于乡任龙溪令兄司训翁源夫妇皆卒官署遗子女各二咸在龆龀艮抚育备至比长为之婚嫁过于所生弟兑亦癸酉举人为徐闻令罢官归贫甚艮惟竹屋数椽割以居之兑夫妇亦相继卒艮皆殡葬如礼艮明敏好学以书籍自娱不问家人生产卒之日几不能殓乡人咸重之苏美义宁庠生志行醇笃侍母病汤药非亲尝不敢进中夜露祷愿以身代及母殁哀痛骨立既葬庐于墓所毎攀树号哭鸟雀辄羣聚呌噪期年竟以忧死人谓之死孝云梁寳永福人少孤専精力学事母惟谨母病笃医不能治寳割股和药以进母遂愈嘉靖间御史榜其门曰笃孝后其子旦亦割股以疗母御史重榜其门曰世笃孝行文字时显郁林人文旭子也少禀父训以修身力学为务事亲尽爱敬虽暑月必冠服侍侧家庭之中严若朝典及遭两丧咸庐墓三年士类推为笃孝嘉靖四年学使重其名给以冠带何埕崇善人工文章敦孝弟少游上庠为诸生领袖嘉靖初诏天下选拔乡贡埕赴省就试前一夕得家信知父疾即踉跄归省父病渐剧埕衣不解带者数月迨居丧号哭彻昼夜邻人为之罢餐有司以闻诏加旌奖彭述恭城人少有文誉以选贡入太学早丧父事母至孝朔望必斋沐焚香望空拜祷同舍生尾而听之则备陈母苦节愿减禄算以益母寿乃交推重之及母殁三年不御酒肉哀至辄恸絶性好施舍田租所入必分给亲族嘉靖间部使监司并加旌奖谢汝言全州人父早殁哀毁骨立庐墓三年事母蒋氏备尽色养朝夕在左右母病药弗效汝言引刀割股手颤不能絶乃齿啮而落之为糜以进母遂愈嘉靖十二年州守林元旌其闾曰孝子第李献忠苍梧人甫冠时父为文昌令卒于官献忠扶榇归水浆不入口羸瘠几不起既葬庐墓复承祖母重旋又居母丧数年中叠遭大故哀毁如一日永康程文德主岭表书院闻其名招致之甚见器重嘉靖间由选贡为茶陵丞以清慎着文桂字仲芳郁林人旭之孙之姪也少孤事母梁氏极孝谨抚幼弟尤友爱嘉靖戊子举于乡后居母丧泣血三年未尝见齿祭葬一循古礼会值大比黔省聘为同考试官卒于棘闱隆庆二年举祀乡贤李资仁李资深俱宜山人家贫力学兄弟互为师友诵读之暇相对织屦以奉母嘉靖丁酉同举于乡皆由教职擢县令又同在闽省相去仅数百里迎养母氏嵗三四往来时人荣之居官咸砥砺名节以廉洁相高关镇南字午林郁林人幼有至性事亲能先意承志嘉靖间由明经为新㑹县佐惠爱有实政值嵗饥捐俸赈济多所全活旋以母老乞终养周旋膝下备尽服勤之道居丧庐于墓侧哭必呕血竟以忧卒崇祯五年祀乡贤黎琳藤县人天性谨厚尤以孝弟为本母病绵延三载琳朝夕侍床第未尝一刻离推遗产以让兄兄死复育其孤姪嘉靖初由嵗荐歴官两淮盐运使亷洁自矢任六载归不减寒素有负郭田数顷嵗入辄以分恤族党士林益称其贤陈干字健之藤县人天姿颕异十嵗通诗书能文章母病疽躬自拂拭毒久不得净日以口吮之父所遗产悉推与诸弟嘉靖辛卯领乡书任通山知县清慎自矢后以病归胡清恭城人为儒掾省察以母王氏老不愿谒选母责之曰幸际昌时不仕无禄得为孝养乎清承亲㫖勉强就道初授驿丞旋陞仓大使禄薄不得迎养复乞休归晨夕事母旁每食必致甘脆自膳则藜藿不充副使上之于台旌奖之蒋廷禄全州人世家力农禀性朴实少丧母惟父是依凡力所能为无不竭尽父殁结草庐于墓旁人因其独暮夜尝作鬼声遶庐而啸或䝉虎皮跳掷左右廷禄信以为实叹曰我一身不足惜幸勿惊先灵终不去先是其父病噎廷禄割股以愈已而复病廷禄又将割股夜梦神告曰咽通于肺唯肺可医廷禄惊起即引刀剖腹以手探肺出截寸许急熟以㗖父父果愈而廷禄亦无恙嘉靖甲寅马平徐养正督学滇南道经其地为文以纪之题其门曰至孝格天国朝州守吴铨大书纯孝以表其墓周友用恭城人嘉靖间东寨冦暴刼杀其父相友用义不共戴天屡泣陈当事请兵勦杀不许遂流荡于外求报讐几二十年不变志上官悯其孝为发兵平东寨邑赖以宁乡人咸颂之甘用世宾州人少孤事母甚孝登嘉靖己酉乡荐授龙游令政多惠爱百姓比之杜母用世曰衆以我为母抑知我固秉母教乎每晨起必冠服焚香吿天祈母寿毕然后视事母病请以身代即日乞休归养母殁哀毁呕血不一月卒于苫块乡贤名宦两地崇祀之王熈字元穆临桂人少机警跌宕不羁既冠补博士弟子乃折节向学事母敬谨无违晨昏必衣冠定省有事则长跪以请兄素好饮博多败检熈毎饭必与兄同食兄脱不至虽夜分不独食也兄感之卒化于善何世锦兴业人初丧父哀毁过礼水浆不入者踰七日母谓之曰我已抱未亡之痛汝更以孝死贻我戚乎乃强起饮食后任南雄府照磨以母老乞归养定省不少缺有司以闻隆庆二年为建孝行坊邑祀乡贤黎世臯永淳人孝事父母定省无失毎出必限时刻虽疾风甚雨不少违依依膝下终身如一日陈性永淳邑庠生父早殁孝事其母未尝少懈自生养死葬及嵗时祭奠必诚必敬悉凖文公家礼时人为之语曰孝行未尽羞见陈性陈一简永淳人少尝刺股血和药以疗亲乡闾称其孝辄改容逊谢曰此出于不得已耳岂敢以是为名乎闻者感之咸敦门内之行屡举乡宾寿八十韦一竒平南人隆庆时官教授事亲奉养惟谨毎鸡鸣必衣冠拱立牀下问父母安然后出后遭两丧殡葬皆独任曰古人云愿为人兄供养之日长也今父母早世不克尽乌鸟之私尚忍以此分任弱弟乎遗产悉给与诸弟其未受室者复为之婚娶巡方学使屡嘉奖之谭汝试字惟誉兴业人以仲父贲早丧无子出为其后事继母何氏孝谨何毎哭汝试辄呜咽不食何哀怜之饮泣不使见幼与从弟汝讲同受学汝讲先举乡荐万厯壬午乃与兄汝诚同举于乡后丁母艰羸瘠殆不起已而叹曰母节未显不可以身殉乃陈情得㫖旌表时人为作孝子传吕嗣简字希夷临桂人文简长孙京兆长子也儿时岐嶷不凡其学必本于孝弟曰孔门以德行为先无徒以诗书取科第也父患痢嗣简闻病可治其粪必苦遂取尝既病愈乃已后母病笃痛不能终养发声一恸呕血升余病瘵不起卒年五十二祀乡贤叶汝钥字淑凖横州人年十四补博士弟子试辄高等万厯乙夘登乡荐以嫡母年老生母又善病遂不与计偕日侍二母侧备极色养咸得其欢心嵗大饥道殣相望汝钥为粥以待饥者閲数月全活甚多卒年四十人惜之祀乡贤子澍登贤书官兵部武库司员外晏景卿郁林人领万厯壬午乡荐知青阳县事寻转琼州同知有惠政亲病躬药饵忘寝食两目几失明念兄无子以次子嗣祭无田捐己产立之宦成后与缌服之亲共高曽者同居一畆之宅邑人咸羡祀乡贤刘学伦贺县儒学生甘贫力学曲尽孝道父殁事祖母继母惟谨以舌耕为供养祖母尝泣谓之曰汝父先我死汝能朝夕在我侧虽啜菽饮水吾所乐也万厯间举顺孙抚按旌其门学使者给以粟帛黎伯寛陆川人万厯间以嵗荐任西安主簿事亲至孝能曲承亲志及亲殁三年庐墓毎哀号攀树泪㸃所渍树为之枯曹正儒全州庠生父学程官侍御史万厯朝建言封倭易储诸大政忤㫖论死正儒朝夕不离犴狴见父憔悴骨立呕血仆地久之乃甦刺血三上章乞以身代不许后遣戍熹庙初叩阍讼父寃得赠官赐祭崇祯五年特㫖旌孝子谢日昇号九如全州人万厯己酉举人仕至中宪大夫前为福州郡丞值海冦乱监军严肃佥推其能俸入皆以均分两弟太守王国相额其堂曰孝友祀乡贤王一卿昭平人増广生动履谦和与人无忤父早殁毎讳辰辄痛哭不食母善病一卿朝夕在侧汤药必尝而后进偶读诗至无父何怙无母何恃慨然叹曰幸有老母不能健饭而终日牀褥安能复事笔砚乎遂弃举子业服勤自矢乡闾称为王孝子学使奖其行旌曰孝敦百行之原杨汝名永淳人父病目以舌餂之目疾复明父卒庐墓三年由嵗贡任陆川县训导歴荔浦教谕罗定学正陞太平教授署邑篆馈遗常例尽革逺近称廉吏居母丧哀毁骨立兄弟子頼以造就周乡党之急惟恐不赡万厯末祀乡贤雷洪威荔浦人三嵗而孤母黄氏劬劳鞠育备极艰辛洪威稍长闻母中夜纺织声即痛哭自伤贫不能奉养也母病笃祷天割左臂作羮以进病果愈石若玉荔浦人少失恃保抱于继母十嵗父又殁若玉毁瘠备礼如成人以早丧亲故终身哀慕事继母曲尽孝道年五十三病革命其子曰堂有白发不能终养死且目不瞑汝軰当善体我志无使老人有丧子之痛言讫而殁谢天命字鲁生全州人天启辛酉举人事亲孝旦暮饮食必躬奉侍与弟震命互相师友尝谓读书必以躬行实践为本尤喜奖进后学掌教闽中诸生为之立祠歴官户部清吏司郎中清慎自持陞龙安太守未任卒祀乡贤晏然文郁林人少以孝友闻天启丁夘登贤书尝事父疾目不交睫者累月涕涙过节几至失明后以丧母灭性不能终三年毁瘁而卒张茂植字培林临桂人天启朝恩贡以继母老不谒选母病医不能治茂植慨然叹曰为人子者不可以不知医因博研方书遂精岐黄术以药济人沉疴立起及母殁服阕始出任高州教授后以子贵赠承德郎江一淳全州人守身事亲至性醇谨父病一淳卜医不吉黙祷于城隍之神归引刀刲臂肉和药以进父遂愈天启时州守表其门李廷松荔浦人七嵗丧父家无一椽僦邻之仓底以居母莫氏目瞽廷松行乞以养稍长为人牧牛毎日必裹饭以奉母母死无以殓遂典身备棺祭葬颇如礼年七十余毎念及父母涕泪交堕乡人咸重之刘光业横州人家素贫养亲不能备甘㫖毎视膳辄堕泪母莫氏病笃光业无所措割左股为粥饲之母遂愈越三年又病光业祷于天断左指滴血投药铛中病复愈后母殁一恸几不起以父在逾七日乃稍进水浆事在崇祯十三年州人士请于宪司给匾以奖罗竒杰怀集邑庠生少孤事母至孝毎鸡鸣入省必冠服立牀下长跪问安否而后退母善病竒杰躬侍汤药寝食俱忘凡浣衣涤器皆身亲之母卒年九十三竒杰号泣有逾孺慕庐墓三载未尝一日离前后宪司屡行嘉奖崇祯时直指李仲能表其居曰孝行可风李舒清义宁人自其先名志聚者至舒清凡五世子姓三十余人皆同居合㸑式好无间家贫以耕渔为业所得钱谷悉家长主之先完公赋后充家用内外长幼不私蓄一钱有司题其居曰义门李弟上林人年十四随父出行路遇盗围杀其父弟奋不顾身夺刀连杀三贼力尽被害县令悯其孝闻于台奖其门曰孝勇之门国朝张宗璠字瑞之恭城庠生事亲以孝闻父病尝粪及父殁停柩在堂值伪逆兵至乡人逃匿宗璠守丧不去兵欲毁棺以身蔽之刀刃交加几死不避逆兵亦为感动棺得全康熈二十年士民公举表扬其闾杨嗣秉郁林廪生性最孝其父早丧母周氏心痛咳血因废举业而攻医卖田园以供汤药侍奉承欢不离左右十七载周氏得以寿终嗣秉泣血三年学使陆祚蕃旌其闾欧日荣字乐崖平乐人幼失父兄家赀尽为无赖子所夺及长贫甚母死不能厚葬毎过墓哀号不忍去虽当燕会一念及亲辄复流涕抚其幼弟倍至尝着勉学三十余则以垂家训孟应元恭城人家贫母病割股以救母病获痊康熈二十一年学使王旌以匾曰孝本性成覃石长怀集人康熈己未嵗虎噬人至数百其母宾氏亦为所攫石长奋击虎虎弃去复囘顾石长蔽以身母子遂得全朱子庆苍梧人郡庠生母司氏病狂医药罔效子庆割股以救母病获痊后以寿终巡按田总制于有竒孝囘天敦本立诚之奖何昌儒灌阳人力圃供甘㫖父应智患足疾经年不瘳几就毙昌儒吁于天一夕梦神示以肤血调药可治既觉即潜割其左臂和药傅之少止遂三割臂以治不旬日而父患竟愈族邻欲举于官昌儒固止曰亏体疗亲疾愚计也敢借以沽名乎李维藩字介人博白人幼颕异閲经书过目不忘年十四补弟子员既冠丧父家甚贫躬耕以奉母阮同母弟五人分甘共食互相师友康熈丙午维藩以春秋魁乡荐力行仁让训宗族子弟有贫寒者收恤之麦士竒崇善人领康熈己酉乡举性至孝家贫亲老以舌耕供甘㫖时狼兵蹂躙合境皆逃士竒母老不能行乃躬负母夜走四十里入那寅山中以避母亡哀毁骨立生平好读书博学洽闻尚秦汉古文词性理诸书设教三十年游其门者多名隽死之日不能殓门人殡葬之刘懋藻全州人性孝友事亲色养备至明末遭乱田园荒芜舌耕以供菽水亲殁哀毁骨立飦粥三年兄弟翕和蔼然一室兄卒后遗产悉畀诸姪与人交然诺不茍康熈己酉领乡荐初任河南光山令有善政擢监察御史旋转江南漕运使梁敦峻字也千全州人七龄失怙事母尽子职稍长发愤读书下帷之所距家数里毎日必归省母病侍汤药废寝食壬子登贤书未几值吴逆变伪党慕名相招敦峻奉母逺避深山后为延长令恐道逺不能迎养欲弃官友人以恩封劝乃勉之任继邀覃恩即请归养晨昏奉侍未尝一夕宿于外十余年如一日母年九十三以寿终敦峻年亦六十九矣注目痛哭三昼夜不絶声母既殓旋亦卒曽一懋临桂人八嵗丧父独与母俱家故贫母以鍼黹作生计为鍼伤一懋辄流涕性纯孝娶妇后益先意以承兼能刑及妻子嵗辛未母病河鱼汚衣裳命其子週寿澣濯误溺于水家人奔吿一懋持刃止之曰母病方剧一闻必痛絶子可再生母难再得倘有不测当自刎以殉宻遣戚友殓之已而病瘥唿週寿以逺地读书为辞母固问其妻含泪而避终母身竟未及知生平未尝疾言遽色或以非理干置不校其母姨老而孀居无子媳迎养于家事如己母乡党有称贷者必竭力周之年七十有六乃卒雍正八年恩准建坊表其闾王泰斌临桂人性孝友务农力学家业以兴年二十一娶韩女为室韩善事舅姑和于妯娌泰斌雅敬重之甫六载以疾卒子二俱在襁褓泰斌誓不再娶父母及外父母劝慰续娶而泰斌坚执不从外父母殁为之殡葬悉尽礼尽情凡推恩加惠三党必有次第又能敬士尊贤延名师以课子姪昆弟三人子姪男女计五十余口四世合㸑从无间言年七十有四而卒姪宗羲癸夘举人临桂庠生治坤乃其嫡孙也广西通志卷八十二广西通志钦定四库全书广西通志卷八十三卓行宋唐叟字元老临桂人孤贫力学以授徒养母年四十余不娶绍圣间以经明行修举为海康令苏轼南迁遇叟握手如旧相识叹曰元老制行虽高唐氏岂容无后力勉之娶时叟已年五十矣旋擢通判池州遂归旧隠邹浩亦与叟相契其谪昭也访于其家赠诗甚多蒋尧佐灌阳人世以力田为业累积至素封性喜施与里有吉凶不举者必厚赠之尝语人曰向闻马伏波云凡殖货财贵其能散也否则守钱虏耳吾力虽不逮心窃慕焉嘉定十六年大饥尧佐出粟赈济五日一发廪自二月朔始至七月稻熟乃已赖以存活者甚衆安抚待制真德秀命于所居立施惠坊以旌之陶濬平乐人建隆初由国子生官奉直大夫致仕归立兴教院以陶淑其乡之俊秀建家庙立义田课诸子姪以读书修业承先裕后各有条理当世奉为凖则蒋公頔字生父全州人桃源令公顺弟也少从兄受业勇于为义其意气激发奋不顾身开禧间冦盗蜂起公頔散家财集乡勇朝夕团练殱厥渠魁一境晏然其功为多蒋志灌阳人赴义慷慨有请必应嵗凶出粟二百石助赈有司为记诸石元唐天保邓贵黄世荣俱全州人至正八年邑遭兵燹城郭頺坏儒学大成殿㦸门皆燬十年总管石亨祖捐俸天保助材木修殿贵树㦸门世荣缮完城郭人民保聚文教复兴三人与有力焉明韦昭字通显宜山人永乐辛丑进士由翰林歴官大理寺副致仕归隠居南山躬耕自给有司或造门请谒则荷蓑戴笠自田间跣足而至洗濯易衣冠乃揖客间出鸡黍相款清谈竟日絶口不及世事人益以此重之杨琏临桂人登永乐癸邜乡荐歴官户部员外郎年逾五十即引疾归里萧然一室常不能举炊或劝之官琏叹曰古人为贫而仕吾亲已不逮若为子孙计心窃耻之乃以卜自给终其身高贵字龙谿宜山人父林洪武时屡有战功悉推让其舅彭举举得授指挥族党义之贵能肖其父尤以利济为心毎值嵗旱辄斋沐焚香跪祷烈日下见者咸笑之道遇遗骸必择地以葬尝游那地州至喇崃口见病者偃卧路侧汲水灌之且舁至寓邸作薄粥以饲良久始甦询其里居姓氏曰我抚州人陈贤偕叔谅行贾于此不幸罹疾叔夜负我弃此而归贵恻然为注意疗治数月获痊乃给赀助之归比抵家田宅已悉为叔据讼于官得还遗书谢云吾母子再相见公之赐也愿公后益昌后果以子嵩官太仆封中宪大夫蒋孔昇滕渊邓烈俱全州人以气谊相高见义必为成化八年大饥三人各出粟一百五十石以赈而其家遂无一月之积有司义之勒石以奖陈广惠宜山人乐善好施尝行南山见槖金于路守之至暮负归坐南门见一人踉跄涕泣而来曰吾本邑里正奉令领解编银五百两赴省缘渴覔水悞遗道旁一门死生实系于此广惠曰吾为子守之久矣举而还之又嵗荒捐金于六门赈粥守令交上其事赐以五品冠带后子䇿举孝廉司理建昌孙学䕫学益皆登第显宦人以为积善之报云秦显字孔昭象州人景泰间以嵗贡为南平丞时闽冦邓茂七作乱显率兵破贼城赖以全而身冒锋镝几毙流矢遂弃职归食贫居淡不干有司日持钓竿坐河滨得小鱼数尾沽酒自乐人称为钓叟陈万忠昭平人性朴诚好施与嵗或不登辄慨然叹曰际此凶饥人皆不得谋饘粥骨肉且离散我宁忍独饱乎乃出家赀徧周族里人咸德之三举乡饮大宾䝉瑛藤县人家赤贫炊烟常不举廉洁自守纎介不屑受于人有从子自服毒草将以倾人之家被诬者暮夜怀金诣瑛求脱讼瑛力却不受而潜解之事既寝人无知者蒋朝旸平乐蒋玑之孙也玑讨贼被害廕一子入监朝旸辞官廕就青衿端方励行家贫饘食泊如或有谓其谒当道稍可疗贫辄蹙然曰尔欲我为涸辙之鲋中道而唿以升斗水求活耶下帷苦学领乡荐歴官至乌撤二守归家无余赀人过其门指曰此真清白吏家也赵希尹字乐耕全州人家饶于财以周恤为事尝效范仲淹置义田以赡族又置学田以资学者㑹嵗凶出粟赈济全活甚衆仍捐田千畆为备荒计州守上其事奖异之乡里或婚葬不举捐槖以赠有忿争者辄为劝解一故人为郡守希尹偶经其治赠以金辞不受固请则曰我当以推广君惠乃悉出以周贫乏不畱一钱尝载米数千斛出粜经湖南值彼地饥甚尽举以赈空舟而返次子孟豪登嘉靖丙辰进士歴官岭西滇黔佥宪孙一鹤一鹄联举孝廉希尹皆及见之人以为福报不爽云唐泰全州人成化甲午举人判钦亳道三州尝疏六事言马政得失皆可行妻死不再娶出其产一弟三子四分之张锦永福人性耿介丝毫不妄取而已独好施乡人贫不能婚葬者輙资助之后居官深得民心子沛溢俱仕宦有名李廷鸾苍梧人以节侠自好不为利害所动巡检周昇上海人也与妻皆没于官子及妇亦相继死仅遗孤孙长寿廷鸾悯之先是昇存日与同官唐子高周璧共籍所蓄二百金寄廷鸾家忽被贼廷鸾妹京娘为贼所杀廷鸾哭妹毕即检视所寄金金尚在趋以吿唐周曰幸不负託遂移长寿至家抚育而翼成之閲数年佥事袁凯亦上海人闻其事召长寿细询其状因以礼延廷鸾执爵而谢曰君于周犹秦越人之肥瘠也而气谊若此矧同桑梓者乎吾有女甥当以妻长寿君弗虑周氏无种矣仍礼送还其家舒纲字朝举以先世戍南丹遂为宾州人𢎞治间举乡荐计偕北上友人以金为託路遇盗赀装畧尽惟存所託金比至都悉出以归友友讶之曰闻君被贼金何得存纲笑曰盗意良厚使纲不负所託后授永州司训永人素尚鬼纲请于上宪尽毁淫祠旧俗为之一变秩满迁海阳教谕甘振字大声桂平人幼以孝闻𢎞治九年进士为南京户部主事歴员外郎清慎自持尚书而下交誉之使住扬州监收船料适贵人过扬有所干请振正色语之曰此国法也君不可干吾听且连坐矣其人咈然去振遂移疾自免尚书讶之振对曰家有老母不能逺涉顾日趣振就官不得不赴傥幸茍全犹缺侍养一挂罪网将置母何地语讫泣数行下尚书知不可夺听之去道中闻母卒伏号几絶久乃甦服满不复仕屏居白石山学者执经就讲及移渡南就讲者益衆容传芳阳朔人严谨自守不妄交接慎言动睦族党教子孙以礼法虽盛暑必冠带一门之内男女长幼秩然而辨雍然而和时比之石奋以子森贵封文林郎廖綵字沙庄阳朔人操履端严动有礼则正德初补博士弟子试辄冠军忽谢去有女姪适恭城储积以暴病死无赖子欲因以搆讼积惧将赍厚赀以赂綵綵闻力拒之邻人李姓者假其名挟赀而归綵亦不问家赤贫毎杜门谢客以训课为业及子东升为别驾迎养于任虽贵服食不异寒素卒年七十有七霍荣字时秀藤县人弱冠时父为议婚已聘而妇双瞽妇家以废疾求退荣曰我以瞽退女将安归卒娶之正德二年以乡荐任阳江尹多惠政民歌颂之凡其所行皆崇尚根本而谦冲接物蔼然坐人春风中后进从之游咸被其陶淑卒祀乡贤任良干字直夫桂林人嘉靖中登乡荐授潜江教谕有鄠人刘姓者为巴县簿其妻弟王邦相擕幼子六儿来访之刘拒不纳旋亦失官归邦相以病剧哀乞附船尾簿恚之至潜江推而弃诸路邦相卧不起六儿行乞至学舍良干见其状不类乞者询之得其故乃亲诣邦相卧处致医药饘粥及卒为治后事收养六儿教之以书刘簿既归邦相妻询其夫若子不得疑见杀讼之官狱久不决翰林王九思邦相族人也其子为顺天通判良干令六儿寓书通判以掌印书尾书至而通判已卒亡何丧归九思检其箧得六儿掌印书因出以示或疑其伪邦相妻泣曰吾儿指缺此当是也使次子持金至潜江取六儿时良干已行取赴阙濒行预诫家人若鄠人来取子母留一钱至则却其餽谢厚遣之而刘簿之狱解良干后为申阳州牧更以循卓称李德经义宁人嘉靖二年山贼暴横肆掠逺近男妇德经亦在掳中见村妇被掳不胜愤激乃力夺贼刃连斫数贼即自刎而死乡人义之林应高字虚衷怀集人以选贡授龙溪丞守正不阿为上官所敬惮罢官归躬治园圃以种植自娱邻人有盗其果蔬者辄避不出妻孥问姓名亦不答其厚德类如此梁龙兴业人家贫好学以澹泊自鸣早嵗食饩领乡贡不赴廷试未三十丧偶或有议婚者辄拒之曰吾闻杨叔节有三不惑见称于汉史彼岂异人哉遂不复娶年九十八犹手不释卷敦行益谨有司特加敬礼餽以金帛悉不受汤自强马平人万厯戊子乡荐会试得副榜令南川与李化龙刘綎同平播州推官高折枝争其功遂致仕归里戊午己未嵗大荒自强捐赀赈济复为吿籴于衡永全活甚多守道周起元以其事闻奉㫖赐匾两举乡饮大宾䝉普贵县人由贡生官五军都督府经歴陞鹤庆知府以亷介称幼年侵晨出河下拾遗金持归复至其处候失金者有商悲号而至勘其数相符引归付之商以半谢不受居官廉洁其赋性云潘明臣容县庠生以孝行称肆力于学书䇿之外淡然无所好有五子各授一经后子日新官潮阳郡丞孙肇科复登乡荐梁雍栁城人领万厯壬午乡荐歴任广通宜城耒阳令皆有政声乞休归值戊午嵗饥雍悉出家赀籴粟赈济又疫疠传染复为办药遍歴病者之家给之全活甚衆邑人请祀乡贤宜城祀名宦廖九成字念陇全州人幼孤辍学年二十六谒其舅于官署复理故业不数月而学成后更屏絶人事专精文艺生三子亲督课之庭训严肃口讲手画悉本唐宋大家三子皆早有声誉杨义临桂人性仁厚家素贫仆卖酒以供饘粥崔某者灵川人也逋官储三百金系于狱家人鬻产将以金输官过饮醉遗金去仆喜持吿义义立使追之弗及翌日遗金者至义即举而归之遗金者欲分半以谢不受崔以金输官乃得脱日叩天颂德后义子孙相继登科林翔凤崇善人慷慨好施虽倾产不顾为诸生时里人有自鬻以葬其亲者即奉所得脩金代赎万厯举于乡授永平司理决狱多所平反察劾不惮权要尝赞画军前屡立竒绩钦赐蟒玉及归门第卑隘无异孝亷时人益重其操莫自弃永淳人少谨绳尺不随时俯仰乡闾有争讼者辄晓譬曲直各无怨言又常为人排难解纷人咸德之有司重其行四举乡饮莫屈贤永淳人家贫力学食饩于庠制行端方文尚醇雅虽饔飱不给而歌诵常有金石声士林奉为楷模张子麟永淳人励志廉隅率履不越居乡以平恕率物蔼然如春风与父言慈与子言孝里党被其陶淑渐归于淳学使两加旌奖黄扶寛永安人家业素饶勤敏好学年二十二丧妻里中富人欲以女妻之誓不娶邑人义之龎希睿陆川人解元龎鼎次子也天启间嵗贡性恬静安贫力学尝路拾遗金数十两守之终日旋密访失金者而还之亲丧三年庐墓孝思尤笃挚焉陈藻永淳人律身严整以礼法自持早嵗食饩为学宫都讲潜心着述足迹不入公门当事欲延致之託疾不见知县李䝉吉详请旌奖卢倣麟怀集人天启辛酉副榜父早殁孝事其母母病躬侍汤药衣不解带者数月万厯戊午嵗大饥倣麟率乡里入山吿籴羣盗蜂至欲要夺之衆皆走倣麟以情告且谕以理盗曰善人也遂释之由是往来山中连月赈籴民得全活崇祯间以子际泰官刑部员外郎封奉训大夫邓鑛字克柔宣化人早孤敦孝友尚恬淡母素多病医勿效遂潜心医术既精母乃安或劝其应举鑛赋诗云野人躭得野人趣老大何曽懈读书酌酒吟诗缘底事耕田凿井更何如未因紫气腾霄汉自有春风到草庐圣代于今又尧舜脚根随处可樵渔涉猎羣书吟咏自适与高人达士游有半村诗集吕钊灌阳人好读书与世无竞爱止山壑然素负节气慷慨能任事尝让地迁建文庙捐金为衆倡鸠工庀材独身经理以吿成功而以布衣终其身韦人豪平南人幼而持重举动必禀命父兄既长不妄交游惟闭门诵读崇祯朝任教授擢都察院司务遇事从容办理有法乡邦推重以孝友廉静奖之黄龙跃号愓菴全州人崇祯壬午举乡试第一居京邸值闯变执诣公所欲官之龙跃厉声叱贼时降者满座皆慙退贼不能屈得间行至南都上疏寓书于家人诀别曰天下事去矣我辈读书何事遂不知所往妻蒋氏纺绩苦操者三十二年抚子女以节终廖标字君知岑溪人崇祯壬午登贤书居亲丧哀毁骨立时盗贼羣起嵗又苦饥标力请于官捐米煑粥以赈邻邑避兵者多投止其家归则给以斗米甚且解衣以赠有龎氏女乱兵自他邑掠至标出赀赎归令与己女同寝处旋送还其父母标患贼蹂躙紏集义勇为团练计为乱弁所害邑人悼之请祀乡贤王承聘昭平人少食饩膺嵗贡遇事慷慨不避艰险崇祯初獞人韦信等伙党占民田若干顷民赋无出咸讼于官官不能决信等且以所入租投献靖江藩势益横里民输无田之税者已八年流毒日甚承聘挺身诣阙负斧锧叩阍乃得给田还民民咸被其福国朝欧阳榛字廷献平乐人廪生嗜义若渴乡人有逋赋鬻其妻子者榛代赎之又捐金以助婚备棺以恤死遇饥年竭力赈给倾赀不惜病笃时焚夙逋旧劵而殁李楷贵县人安贫好学耿介自持友人龚七以金五十寄之后遭兵燹悉还不茍甘受调平乐人家颇饶悉以与兄弟值甲寅之乱晦迹猺山有邑人捧伪檄招之辞以亲老乱平归筑别业于桃竹山池傍名曰宛在从游者皆绕池而舍父疾汤药不假他手又清夜黙祷乞以身代里有贫而病者割馆谷以助或又有吿者曰某卒幸为之殡受调曰不可吾殡之何以为若子孙地其立心忠厚又如此王之骥字龙友灌阳廪生性通敏䆳心理学毎试辄前茅尤敦孝友重气节国朝康熈十三年孙延龄叛之骥挈家遯迹深山赋三峰烟雨以见志延龄慕其名迫令督饷之骥愤恨疾作行至城西坚卧不食而死所着有格致集张尔修字逺尘苍梧人父志以军功得世袭指挥佥事尔修天性至孝父早卒以力养母折节读书与诸文彦相切劘问学固穷不隳康熈十三年吴三桂叛伪镇蜂起其壻屡以乡兵破贼贼恨之岑溪陷尔修絶粒死藁葬邑人怜之严亨灌阳人为阴阳学训术请筑都江四十四堰蓄水以资灌溉邑人德之李甲先字逊菴博白人好学能文以明经为武邑教谕迁庆逺教授与同母兄甲芳事亲俱以孝闻甲芳先卒甲先视兄子如己子教之成名尝以学俸置义田给族之耕读者终身敝衣蔬食淡如也辛丑秋邑大饥乃取家财择里中少壮人授一金使吿籴于邻境老稚不能行作糜赈之不匝旬而里粮云集炊烟四起乡评善之年八十三卒朱兆元临桂人天性和平与物无竞躬行俭朴而能赴人之阨困子姓戚党中有孤独无吿者为之丧葬嫁娶不伐其德子宏华康熈癸酉举于乡任河南沈邱知县能得民以亲老请吿终养兆元以子贵封如其官年九十七而终李廷芬字兰若国学生博白人性明敏能文章事母孝先意承志数十年如一日丧葬尽分尽礼尝曰当此大事岂敢稍有缺憾身虽抱病而歠粥茹蔬结庐墓侧者三年亲友见其哀毁骨立劝以少节则悽然涙下呜咽不自胜待宗族严正而联以恩情抚幼存孤延师训教子弟因以列士林者十余人性尤乐善好施当康熈癸巳壬寅两嵗歉甚罄所有以济贫乏于城东设厰煑粥凡两月余饥民四集赖以全活知县程镳载其事于邑志朱履跃临桂人性好学博极羣书循循孝弟不敢越规矩受母命婚于同里王氏唱随七载相敬如宾旋遭鼓盆戚子亨谦尚㓜执友毎以续胶致辞履跃曰人生婚配原为嗣续而然今履跃已有子矣何以续为况巾帼女子尚能矢志读圣贤书乃为忘义人耶自是鳏居五十余载生平一以敦行为先母觏疾昼夜不寐焚香祝天愿以身代母殁后庐墓如礼其赒䘏孤贫而居家以法御下以慈闾党奉为模凖今庭桂传芳有声庠序人咸谓孝义所致年逾古稀无疾而卒卢兆鸣苍梧人年十四遭父母丧贫甚不能举乃鬻身鱼良汛兵杨洪为之感动给以资殡葬甫八日旋遭兄丧洪复佽助之兆鸣乃为洪佣工汛所昼夜不稍息会白马山贼窃发兆鸣随洪于营中监军苍梧道陈公几为贼所困兆鸣负以归陈感其恩入都挈之行与之婚娶居九载乃归重修父母及兄墓迎洪夫妇恩养于家亲串之无力营葬者凡六人皆殡巡抚傅公闻其名心器重之拔置军前遇征战辄不辞难寻授抚标右营千总勤职任兵民胥悦捐赀修文庙设义塾延师课读嵗癸巳饥出粟千余以赈其他善行且指不胜屈年逾八十无疾卒广西通志卷八十三广西通志钦定四库全书广西通志卷八十四儒林通三才之谓儒儒非易言也藴之为德行发之为事业伊臯颜闵理一遇殊举能恢廓乎儒之实者也然道大而博不能徧观尽识则得其性之所近讲学穷理固不失为儒者事而抽华擢秀泽躬尔雅要亦见重于着作之林焉粤西自东汉而还通经志古之士彬彬迭出才固未可以疆圉限独可以后先间乎我圣朝治轶唐虞道崇洙泗文教盛而经术明涵濡藴郁无不丕被服儒服而行儒行于以鼓吹休明有驾陈曹诸人而上之者景行不逺庶几旦暮遇哉志儒林附文苑汉陈钦苍梧广信人少事黎阳贾䕶习左氏春秋与刘歆同时而理解别出各自名家三辅决录谓左氏逺在苍梧葢指钦也子元孙坚卿世习左氏春秋元既议立左氏学已而复废坚卿能承先志殚精卒业工文章有名当世宋唐则字世范兴安人少博学砥行举进士歴官侍郎晩归林泉筑室授徒以身率后进横经谈道虽隆寒盛暑不少倦经传皆为训诂成一家言子叔夏叔献相继登第覃昌融县人家世业儒祖父以宦绩显昌澹泊宁静闭门讲学以求道为己任其文章风格峻整原本六经启迪后进嘉祐六年登王俊民榜进士官至国子祭酒有文集行世何浚字巨源宜州人宣和七年贡赴辟雍上适幸学问春秋疑难浚博引三传辨晰同异上称善即赐进士出身粟大用武宣人年九嵗大中祥符间以兼通五经应童子举至都真宗亲召问之奏对称㫖特补登仕郎王应辰兴安人九嵗能诵五经作春秋语孟义讲子史贡于礼部庆元四年赴国子监试中书省覆试并通免文解三次从弟应申亦九嵗能通九经作周礼语孟义并语孟讲説贡于礼部嘉泰元年赴国子监试中书省覆试并通免文解三次卢桐昭州人性朴诚不事雕饰以蔡挺荐至京授国子直讲高世迈俗谢絶交游惟与孙莘老相友善莘老尝就桐讲易悉发京房秘㫖逈非时俗所学大相叹服蒋公顺字成父清湘人少研精理学既而从鹤山魏了翁游所得益进歴七年辞去筑室湘源颜曰鹪寄鹤山发其义为之铭公顺坐卧其中日以诵读为事后刘之杰制置两淮公顺应辟以解安丰围补官监施州清江税寻授桃源令未任而卒元王念九容县人博学多通尤精易理至元间以明经举例就近铨注授本州同知操持廉介见元祚寖衰引疾弃职时谓念九进退得宜一身是易唐朝字用大兴安人刻志厉学有干济才试鄂省不利擕书笈游西湖从西畴刘先生请益丁亥选授辰溪教谕时湖湘道阻旧立盐钞法官民交病朝条救弊之䇿上大府不用遂归授徒家塾一以濂洛闗闽为宗且以学贵存心乃剖析其义为心法纂图使学者知所趋向又櫽括小学作训䝉诗五十余篇以为圣功所由始逺近学者翕然从之时鄂省移桂行省平章遂举朝领桂林路教事未几丁父忧终隠不复仕邓云翔临桂人生平好读书敦守礼节以辟异端衞正学为己任桂俗素尚鬼即士大夫家多延僧道及巫师云翔太息曰生则诵圣言以邀名死则诵伪经以求福岂幽明有二道乎非其鬼而祭之谄也吾惟知遵吾教而已病革诫家人毋妄祷葬祭一凖文公家礼焉明梁经北流人洪武甲子举孝廉授东莞教谕性恬淡不尚浮华闭户穷经讲求心性之学其训课生徒务以诚实为本教施所被士风为之一变陈伯魁兴业人洪武朝以经明行修举授本县训导集生徒朝夕讲解难诘不穷时有便便腹笥孝先再世之誉旋擢南海教谕卒于官着有五经训义至今犹传陈朴字处实全州人洪武初有陈南宾者应贤士聘侍经筵讲洪范九畴太祖喜其详辨御书天下会讲书陈南宾八字于殿柱命相蜀献王有古师傅风卒赐祭葬朴乃其后也年十四入蜀省伯氏民献因见之于王王喜曰长史今有孙矣遂留侍世子从师讲学及归事母有孝行郡守韩忠荐于朝授闽县尉以公事赴阙就应天乡试中式旋丁母丧不复仕湖湘之士多从之游其学悉本于经术尤以省身克己为务乡党化之无复忿争者孙琬瑶璲瑛琦皆有名蒋赒灵川人少孤贫与母相倚为命力耕奉养暇即读书根抵六经旁通子史永乐初奉檄修邑志求博闻之士无敢应者乡里咸举赒遂属赒裁定纪载详核有信史之称贾鲁宜山人领永乐辛夘乡荐初授崖州学正旋转泸州教本苏湖课士有法尤能矫正时俗力辟浮屠训子纲绚辈以经明行修为务世其家学钟逢辰横州人永乐间由明经授房县训导律身整饬课士端严人谓其一笑一嚬具有师范学者咸敬惮之任信字宗悫别号夕惕横州人精易象兼通春秋正统戊午举于乡公车至京师以春秋就正于内阁彭时大见称赏戊辰试礼部中副榜除德庆州训导教习士子端严有法致仕归一经课子有司不得见其面所着夕惕斋诗集五卷临终出以付其子曰吾生平根柢尽见于此汝慎藏之后子糓登进士能承先志剞劂以传世陈宣全州人孝廉朴之子也正统甲子领乡荐任扬州教授以文行砥砺多士士咸有成居亲丧三年庐墓着有礼经意㫖续貂集等书徐容藤县人天顺己夘举孝廉司训兴宁慨然曰政教诞敷首先学校谁谓广文为冷官㪚秩乎遂殚心造士以经术相摩厉士皆肃然从之服其有守教四子二孙先后登乡荐卒祀乡贤陆坚横州人天顺己夘举孝廉授蒲城教谕从中州闫禹钖讲性命之学得伊洛正传纂辑性理近思录等书朝夕讽览以检身为事终身无遗行子嘉鲤字汝龙传家学举𢎞治五年乡荐累陞广州府教授诱子衿循循有规矩有弗率者虽贵介子弟不少假尝受抚按命谕后山贼数百人归附贼以贿谢嘉鲤郄之初进士霍韬弟有过嘉鲤执教规必扑乃已韬始而疑既知其贤遂定交焉卒于官囊无余赀韬以诗哀之唐瑄字德润阳朔人少勤敏好学工文章成化辛夘举于乡除四川都司经歴或谓之曰以君之才奈何任此散秩瑄曰民社之寄非吾所堪参军官虽闲无簿书之扰犹不废我咏歌于是益加博览讨论古今着有大学中庸直讲诗经説意及怡情杂咏词林切要辟谚录等书璩纶宜山人登成化戊子乡荐授平乐教谕召诸生讲习明伦堂终日不倦夜继以烛毎至三鼓乃罢凡六经诸子皆经口授手画由是文风大振累嵗科名相继士林感其教化立祠以祀周琦字廷玺马平人成化辛丑进士邃于问学尝谓尧舜禹汤文武周公孔孟道之凖的周程张朱道之羽镞不审视其羽镞安求凖的因着东溪日谈十八卷又着儒正篇论薛河东之学为心印濂洛神合洙泗葢学于河南闫禹钖其所传有自来矣成化间獞贼猖獗琦时为南京户部员外土疏指陈时弊时论韪之同郡有简弼者登𢎞治乡举通判肇庆起居语黙俱中程度同以道学称莫正怀集人𢎞治壬子登贤书授祁门教谕学识茂敏有经济才其教督诸生必期明体达用不屑为章句儒寻丁外艰厥施未竟而殁人咸惜之吕景䝉字希正象州人举𢎞治甲子孝廉歴官监察御史以直言谪外任旋累擢至大理评事俱不就时周琦简弼皆栁郡先辈倡明理学景䝉互为切劘其所论説粹然一出于正制府张岳重其望有事于栁过象州造庐请见流连竟日而去表其宅曰理学名儒所着有定性发䝉象郡学的二书及栁州府志十六卷李璧字白夫武缘人幼颖悟长益肆力于学𢎞治乙夘举于乡慨然有经世之志从枫山章懋讲学金陵充然有得因颜其斋曰琢玉以志磨切之意谓儒者治身淑世必先礼乐而古今制作互异鲜所折衷爰蒐辑三礼註疏诣太常考订钟律及乡射冠婚仪节彚成一编为学者凖的歴仕仁和兰谿教谕旋擢知剑州当兵燹后悉意拊循以甦民困政教所被路不拾遗尤好与诸生讨论经史为稽古之学嘉靖乙酉以户部郎召赴阙卒于道所着有名儒录剑门新志乐谱诸书陈邦偁字宋卿全州人正德甲戌进士歴官祠部主客郎提督会同馆时憸人胡士绅贿通阉监邦偁具疏裁抑之遂落职归里杜门讲心性之学弟邦修及后进有声者皆出其门垂四十年不与闻户外事内外台省疏荐凡二十上卒不起所着有太极图辨解率性编静斋漫稿等集二十余卷学使殷武卿颜其堂曰正学清操卒祀乡贤张宪字志纲荔浦人正德十四年贡入太学歴官安逺令以老致仕学精三礼言动交际咸具典仪习俗为之一变启迪后进邑人士多出其门莫遗贤字宾廷平乐人少以孝闻䆳精易学嘉靖辛夘举于乡授武缘教谕日与诸生讲求象数于吉凶消长尤致意焉擢上海令以母老不赴尹尚宾临桂人嘉靖丙午登贤书任临高学博性磊落有风概日校典籍手不释卷其教士子务以名节相朂时捐俸助贫生膏火后擢国子助教吴廷宪思恩嵗贡生万厯间官博罗教谕毎与士子讲论文艺必以六经子史探究其原本学者始蒸蒸向古后致仕归复教其家塾子孙掇科第者相踵邑人追慕之祀乡贤张廷瑶字凤斋怀集人万厯辛巳选贡初任浔州司训转天河教谕再转辰州教授所至悉心造士经其陶淑者文品皆焕然一新而践履笃实首重明伦风教流传殊得崇本抑末之意张所藴字壮猷恭城人性嗜古宗西铭之学初以明经训导灵川迁东安教谕再迁横州教授两入荐剡例转别驾时年四十七以祖母春秋高请归养晨昏定省垂二十年着图南㑹心编阐明正学置有祭义二田以祀先睦族优游林泉七举乡饮里中慕其懿行举祀乡贤曽以诚字惟豫苍梧人性严毅读书博涉讲业不倦万厯嵗荐授平乐府训以造就人才为任选诸生英俊者辟别馆处之月分俸资其膏火程士先德行后文艺讲业课文寒暑不辍偶一生素无学行嵗试倖列优等白督学竟不准饩以是人知砥砺五年迁象州学正造士一如平乐如袁鸣泰欧国儁皆所首拔士后皆登堂致祭其感人如此欧琏思恩人万厯间膺嵗贡除韶州教授才识通敏殚精经学教育士子有人已兼成之益韶俗文风渐盛至今犹沐其余泽焉袁时亨怀集嵗贡生任保昌训导转融县教谕律身严饬足迹不履公门学古穷经以诗礼相授受孙国祥登万厯戊午乡荐吴邦佐字殿卿上林人少有孝行为宗党所推弱冠有声庠序间以选贡除万载训导转保昌教谕念亲老道逺遂乞休归执亲丧一秉家礼不用浮屠所着有尊孔录专排斥二氏训子孙以敬恕谓持身接物无过于此即以此颜其堂张昌廕全州人尚书澯曽孙也髫年聪颖天启辛酉年十五举于乡官翰林庶吉士与金声刘之纶辈倡明理学以王阳明良知为宗所着立志辩志诸篇尽发先儒秘钥卒年仅二十人咸惜之龎人统字三阳北流嵗贡生事母至孝举优行为荐绅所推重安贫授徒其学以诚意正心为本明末乱起避居波得里峩冠徐步贼党皆称为龎先生无敢犯者赵㻾字国重崇善人赋性刚方行履端严由嵗贡授桂林司训以师道自持督学重之常念丽江丧祭过侈乃取考亭家礼酌以俗宜编次为书名曰丧礼仪节发梓以遗乡闾乡人翕然从之以终养乞归祀府学乡贤䝉克悌字恭先别号柱流北流人少有文誉崇祯丁夘副榜性和雅多丰仪举止冲容为邑人望闭门息影讲求周易潜见之理当事仰其风范毎造门请见政有所兴革必从而谘访焉县令尚国正待以师礼举乡饮大宾卒年八十三梁方图怀集人年十六而孤庐墓三年哀毁骨立崇祯间以明经歴象左二州教谕转平乐教授课士严肃提命不倦督学黄景明嘉奖之曰吾道在子矣粤俗惑于堪舆亲丧累数十年不举方图力白上官刻期督葬一时营葬者以万计人初怨之已而兵乱所在焚燬乃始颂德焉又尝兼摄太平学篆俗尚火葬禁之不可乃刋家礼四训约要以劝谕旧俗遂化着有五经要㫖忠孝廉节等传卒年八十四国朝曽士扬苍梧人性聪颖过目不忘年十八举于乡潜心程朱之学训迪后进肃然有规矩虽燕居必盛服端坐尝谓欲学圣贤当先主敬隆冬酷暑手不停披郡邑乗多其手辑高翀字翼生庆逺人以贡生任广东信宜知县旋致政侨寓岑溪讨论经籍取濂洛闗闽以来诸儒之説而联贯之着为四书会解后学宗之黄嗣宪字异度临桂人性明敏潜心理学弱冠入郡庠毎试辄前列邑士请业者先德行而后文艺顺治己亥督学黄鼎以嗣宪文行兼优且食饩日久详授怀集教谕邑当兵燹之余人文凋敝嗣宪为设条规殷勤训课一时士习翕然丕变谢明英字子千全州人生平以孝敬自矢言笑不茍好读书经史百家靡不诵习学醇行方凡子弟及门者一经甄陶悉有规度康熈辛酉举乡荐第一授永康州学正陞栁州教授调思恩殚心课士无间寒暑于孝子节妇尤加意採访请旌不遗余力郡县或以事委勘研究务得其情所至皆有声文苑唐曹唐字尧宾临桂人初为道士有诗名太和中举进士累为诸府从事及仕诸幕颇多赠答其大小游仙诸篇语尤清丽在三唐中又别裁一体焉宋王元字文元临桂人乐道安贫苦吟风月妻黄氏亦有雅操元每中夜得句黄必先起燃烛具纸笔俟脱稿击节吟赏酌酒相劝后徧採幽胜终于长沙翁宏字大举临桂人性恬淡不乐仕进常寓居韶贺间以咏歌寄意同时富川林楚才亦以诗名与宏相伯仲唐仁杰全州人少有才思尤工于诗尝入金陵朝士集于升元寺酒行仁杰赋登阁诗立谈而成有云散便宜千里望日长斜占半城阴之句为时所称区革宜山人登庆元己未进士性僻躭吟咏落落寡合黄庭坚谪居宜独相友善歌诗赠荅张亚卿洛容人种学好文濒老不衰郡守鲍安丘竒其才以遗佚荐寻登郑獬榜进士官至朝议郎廉州通判同郡有王之才文笔与亚卿齐名庆厯间登进士歴官工部侍郎谢洪象州人与弟泽皆博学能文时称二凤宣和间相继出仕雅游荐绅间以气节自负南迁之客多馆于其家石安民字惠叔临桂人少颖鋭不凡登绍兴乙丑进士为象州判官累决寃狱及分教廉藤二州士皆有所兴起晩知吉阳未赴而卒生平喜为诗初以竒丽见推于同軰已乃复归平淡二弟安行安持皆与兄齐名人号为三石有文集行世张仲宇字德仪临桂人绍兴间以词翰名于世与同郡石安民相引重桂帅张栻张孝祥范成大咸宾礼之所着有桂林盛事记廖䆳明全州人博学能文尤工乐府性磊落不羁以气节自负陈瓘折彦质先后南迁与䆳明邂逅相契称其才品张茂良临桂人嗜古能文语气超洁于宋末诸家外卓然一体仕止潭州善仪主簿才高位诎识者惜之谢士䕫全州人少有诗名举淳祐甲辰进士值贾似道当国不乐仕退归林泉修孝弟之行间擕一小童负锦囊寻歴山水意有所得辄形为咏歌陶然太和与人无忤且以隠德昌其后元熊天钖岑溪人博学多才文誉籍甚当宋淳寳时贾似道秉政天钖喟然曰非士君子行道之秋也乃放浪山水以诗酒自乐迨至元时始出应试一举登进士第仕有政声陈国质兴业人至正间举经明行修除瑞金教谕旋擢太仆寺丞洪武定鼎金陵遂致仕潜心古学自号节庵着有节菴集行世明蒋楫字济之全州人博综经籍尤长于诗而散失寡传人寳惜之洪武初太守章复以学行荐于朝召赴京师歴官衞府纪善时兴安唐朝与楫同被召而朝力辞不仕人两贤之杨宗盛宾州人幼颖悟博闻强识作为诗文辄惊其长老洪武庚午举于乡肄业成均读书昼夜不辍上闻其勤敏命学士宋讷试其艺称善特授翰林院编修自是益加淬励着名于时陆蟾藤州镡津人也负诗名好探揽名胜时往来楚越生平踪迹所至登临凭弔之作皆宕逸有竒气傅惟宗字肇本藤县人幼英敏好学解缙谪交阯过藤寓水月巖惟宗从而受业焉永乐癸夘举孝廉授茶陵训导年二十四即弃职归逍遥林居吟咏自适与其弟惟庆友爱埙篪相荅终身无间凡族人不能婚嫁者咸资给之秦谦灵川人少聪颖博涉多通宣德己酉领省解而乡里草木一时皆凋枯谦以其兆凶不欲仕己乃为禄养授寳庆训导诱迪庠士文行咸可观及丁外艰服阕不补探竒揽胜以诗酒终其身篇什甚多后皆散逸世所传诵者惟灵川八景焉毛麒修仁人天顺庚辰进士性通敏博览多识文以古雅为宗不屑卑偶流俗居身谨饬以载籍自娱为乡里推重陈钦桂平人颕悟夙成一目十行俱下尝与里人浴没水得碑以手摩而识之登岸录出不遗一字诗文操笔立就具有汉唐风格天顺己夘登贤书未及见用而卒吴渊字希颜宜山人博学能文尤殚精于义理领景泰癸酉省解司训灵山已而引年归以造就后进为事经其指授者咸中法程逺近接踵而来皆称为吴门弟子云李棠贵县人少好读书家贫不能就学毎往来乡塾辄徘徊窃听久不去年二十八始得精心肄习卓然名家成化乙酉乡试领解官襄阳甫仕而卒李麟字成经阳朔人成化辛夘登贤书授应城令爱民礼士邑化于絃歌致政归以琴书自乐萧然高寄晩尤好读易一经课子子墉秉训义方敦行孝弟正德间亦举于乡张䇿字献可临桂人正德丙子膺乡荐任归州学正州当水道之冲常为民患策深怀悯恻转武平令尤寛厚得民邑有牛轭金鸡二岭最陡峻行人病于登陟策命夹道树青松经年而茂往来者得随地休息乃比之于棠阴䇿长于诗歌吚哦不辍陆舜臣字师臯横州人广州教授嘉鲤子也正德丙子举乡魁除德庆州牧旋转雷州司马罢官归以着述为事曽辑横州志虽未及梓文献有征唐元殊字同卿临桂人父淳为汀州司马元殊甫九嵗过太守署观牡丹索笔为赋语甚工正德丙子年十四举乡试第一性任达好饮酒酣授之以笔云飞泉涌若有神助时里中任唐以诗自负见元殊作辄叹服然元殊亦亟称唐以为雅健不可及云张烜宜山人弱冠举正德己夘乡荐授溧阳教谕甚得士心调松之华亭以诗文为孙宗伯承恩徐太史阶所推重嘉靖己丑登进士歴官四十余年懋绩日着所着有吉山漫集张腾霄字子翀临桂人于书无所不窥尤潜心于易嘉靖壬午以易魁其乡授邓州学正讲心性之学先德行而后文章士皆有所造就誉望日盛忌者谗之遂挂冠归里集邑中才俊开帐讲易自故相吕文简而下咸北面称弟子暇则与诸公寻幽选胜意有所得辄披襟举杓行吟而归于诗则力追三唐书法尤得二王笔意所着有古穰漫稿楚客吟草等集李文鳯字廷仪宜山人嘉靖乙酉省解壬辰进士歴官云南佥事以疾归文鳯简亮自任不借声当世博识书传更勤咨访从入京师及乗传所至载笔自随一有所得辄欣然录记归而辑次成书曰月山丛谭李广圃怀集人少好学工词章举嘉靖戊午孝廉任普宁令廉介禔躬治尚慈惠以礼乐化民时与士子讲论诗书人称文学之吏尹志苍梧人性廉静博学能文工篆𨽻嘉靖己夘登贤书屡试春官不第选授县令不就归着书有三吴杂记吴越游草行世谢启翰字屏南全州人万厯戊午登贤书授永康令治尚廉平以洁清自守簿书之暇雅好经籍手执一编常至夜分不倦归装别无长物惟图书数笈而已居乡恂恂谨厚后进咸遵法之莫鲁字省菴怀集人以选贡授肇庆司训旋转雷州教授师道端严训课有法博综今古尤长于诗有刻集行世后遭兵乱散失今惟存邑乗数篇萧云举字允升宣化人年十九荐于乡登万厯丙戌进士选翰林歴官吏部左侍郎主㑹试拔韩敬等三百人晋礼部尚书平生气节文章有过人者廕子四人卒赠太子太傅谥文端谕祭葬祀乡贤所着书有青罗集行世黄养正字童圣临桂人少有名诸生膺嵗贡司训马平课士有法荐除栁州教授复以才堪民社荐擢东安令因母老乞归终养既丁艰服阕不补讲学伏波山堂桂人士多出其门性谦厚以礼自持所着有多口箴学者奉之为座右铭唐之䕫字赞一郁林人万厯丁酉解元甲辰进士选翰林院庶吉士寻改湖广监察御史文学着称言事亢直万厯四十六年举祀乡贤马鏊全州人学务博览工于诗少无宦情以啸歌寄意饬躬厉行卓有风裁训二子仲芳叔芳先后掇科第乡党重之李丛字德馨苍梧人以嵗荐司训雒容秩满贫不能赴部归拥臯比引掖后进环堵萧然辄啸歌自得年高德劭守令咸敬礼之卒年八十有五国朝袁启翼平乐人居昭平铜鼓崃闭户读书着隠居志恒言五卷诗论序记二卷葩经约㫖歌一卷教子景星康熈甲辰进士官翰林院提督四译馆太常少卿赠启翼如其官广西通志卷八十四广西通志钦定四库全书广西通志卷八十五隠逸无可见而泉石鸣高以隠自文也非隠也有所感而与世相遗以逸寓愤也非逸也夫抱䕫龙之大猷遭尧舜之盛世而甘以薖轴终世有斯人乎彼巢许者葢自知不能与䕫龙比绩故以箕山颍水寄高躅焉稍欲与亮天工者分道扬镳耳省志例为隠逸立小传取其恬淡之风可为贪鄙者励也粤西从汉迄今如牟子诸人或恣意啸歌或怡情邱壑无所钓亦无所激视以终南为㨗径者不侔矣潜德幽光秉笔者其可畧乎志隠逸汉牟子者苍梧人名字无可考当东汉末年天下扰乱牟子将母避世交阯时中原士人咸来兹土多为神仙辟谷之术而牟子独以经学鸣苍梧太守闻其贤檄署吏不就州牧辟之复称疾不起尝曰老子絶圣弃智修身保真万物不干其志天下不易其乐故可贵也于是鋭志乐道研老子五千文后竟不知所终宋韩逈昭平人初仕为太子中舍嘉祐中引疾归里号东山野叟时士大夫遭际承平咸怀登进逈独于势利澹然无所营啸傲林泉有出尘之致转运使李师中高其风槩以诗赠之元光昭平人家贫隠巖谷有薖轴之致性嗜饮自种秫酿酒引满独酌醉后辄为诗诗颇豪放时晋陵邹浩以抗疏劾章惇蔡京得罪贬昭州闻光名而访之光亦日造浩所啸谈不辍张云字立之平乐人邹浩谪居昭闭门谢客惟一二高隠相与往来而云为最厚林通字达夫富川人其学初不流枯寂有明通之思仁宗时官御史已而弃归隠于县之豹山人因名其山曰隠山巖曰潜德时往来郎山穿石巖韦旻上林人坐卧一楼聚书充其上尽夜探览元祐间应举不第隠于罗洪洞自称白云闲叟学士许德言常造其室与论尽心知性养气之学坐对终日悠然忘返韦充来宾人性质素以耕为业常手执一卷秉耒之暇即田间诵读之教养子孙族渐蕃衍今邑中以韦为着姓皆其后裔云权度字静山来宾人探花权凤之孙也有才辨议论今古口如悬河屡举不第即隠居课子与郡城诸前辈诗酒往来为云霞之友性淡素与人无竞以上寿终李清来宾人少好学屏絶人事读书白云洞不乐仕进年逾七十犹手不释卷葛巾野服望之如神仙刘晞字升之临桂人家近辰山日就山巖栖託格韵高迈有诗名先是桂帅吕愿中赋秦城王气诗欲以媚桧邀晞共赋晞託疾不与后帅李大异闻而敬之题其所居巖曰蛰龙郭显者不知何所人居桂南溪之刘仙巖一称住山道民一称南溪郭显然卒无可踪迹之者独有南溪卜居铭首言士大夫以金人之故多南迁似避地中言志在神仙似方士末言榜揭归去又似弃官入山者俞处士失其名贵县人性冲和澹于荣利栖巖饮壑与麋鹿为伍间发为古近体诗气韵清逺乡人咸称为处士云明胡嵉临桂人博学能文章高尚其志永乐丁亥诏征至京师与修永乐大典书成将授馆职以老辞不拜仍归旧隠所居林木翳荟搆一小楼栖其上当春夏之交葱蒨扑人眉宇因颜其楼曰环翠陆南金桂平人籍本河南之祥符父任别驾浔州遂家焉南金天姿明敏学行过人着述自娱不求禄仕一门子姓皆身为督课后悉以文章显名于时而逵浚淮灿为最着云黎广德苍梧人少以孝友闻有志操善颐养寿百有三嵗天顺间冦攻梧城城陷广德危坐堂上白须眉衣红褐衣贼环视不敢害乃抚其背曰翁何寿若此愿得翁红褐衣寿我广德遂解付贼贼皆罗拜且遗之牛肩米粟而去郡人皆唿之为百嵗翁谢仲仁容县人博习诗书不求闻达日探揽名胜坐高巖发声长啸逌然与林木响答日暮而后返有四子咸教以隠居独善乡人有忤己者辄和颜以解甚或杜门不出终无所校横逆者久而惭谢里党皆化陈愚字孟濓其先浙之山阴人洪武初戍庆逺遂籍宜山愚长于诗词啸歌盘涧高节自矜不尚佛老颇究轩岐术仁心为质人称其多隠德焉龎赘北流人赋性高迈动以古自期尝筮得天山遯遂韬才屏迹隠于白马湾与乡里相周旋以方正砺俗或比之管宁王烈郡县录其实行闻于朝征聘不就赐敕旌之梁本武缘人少以文学称性耽泉石尝手录嵇康高士传终日披对喜吟诗多松乔之想子廷器亦怀旷达本诫之曰我已放情人外汝不得复尔后举成化乙酉孝廉秧清永福人少工文章有声誉景泰庚午举乡荐即弃去故业筑精舍于龙溪之马芒山下安贫乐道有吟风啸月之致人共仰之李善字性初宜山人性廉静无他嗜好惟以读书穷理为务披览之暇辄临池学书结茅巖谷啸傲烟霞都指挥彭英特敬礼之李仲钖武缘人幼业儒赋性简黙澄怀观道淡然自足毎为人推荐必逊谢不敏乡饮屡举大宾张尚文武缘人少有孝行动合礼仪闭户穷经不乐仕进或谓之曰世际昌期奈何埋光终老曰惟尧舜在上巢许乃得遂其旷怀耳梁昌御怀集人敏悟好学一目十行俱下少食饩上庠志趣闲澹遂隠于青壁读书谈道为名山之业王佐临桂人幼列庠序食饩二十余年一旦忽弃去慕陶靖节风筑五栁书屋所着诗古文如白云巻舒自见真素多达生家言蒋山字静叟恭城人未冠为诸生有声屡举不第即弃举子业徜徉山水间食贫居贱溷迹渔樵性喜读书非沉疴不废吟咏应赟字正素横州人性高迈不谐时俗少工举子业已而厌弃尘务徧游南华罗浮白石诸胜得頥养之术归隠雄龙山年八十四自号三元子梁以恭武缘人躬耕蔓山足迹不入城市课晴问雨而外一无所营教育子孙敦睦族党和光善俗人爱敬之县令闻其贤给以冠带辞不受卒年百有三嵗国朝苏泰亨阳朔人言笑不茍举止有度恤邻睦族闭门读书自壮至老言必顾行歴举大宾不赴吴镛永福人性耿介尚恬淡耻与俗竞人有非理相干辄谕而颔之寄啸泉石卒年八十有二李文彧字简斋清流白马人少从粤东举人殷弼游不求仕进好吟咏屐齿所歴兴到笔随晩年号寿溪野人所着有寿溪草五卷广西通志卷八十五广西通志钦定四库全书广西通志卷八十六迁客临贺邕宜瘴乡也唐宋之世迁谪恒于斯固与潮阳儋耳同称矣顾谪籍接武贤奸相杂贤者所至一歌一咏山川为之增辉而柄臣元恶逺御魑魅当时快心后世指斥此不足以彰劝惩乎寓公之礼春秋所重诚以去国懐乡恻然可念而迹风徽于异地其中固多贤逹也志迁客附流寓汉刘熈字成国北海人博览多识建安中荐辟不就避地交州徃来苍梧南海授生徒数百人乃即物名以释义作释名二十七篇又着谥法三卷行于世窦辅扶风平陵人祖武谋诛宦官爲王甫所杀家属徙日南武府掾桂阳胡腾坐禁锢辅时年二嵗逃窜得全事觉捕之急腾及令史南阳张敞共逃辅于零陵界诈云已死腾以为己子使聘娶后举桂阳孝亷刘表辟为从事袁徽陈郡人司徒滂之子以儒素称遭天下乱避世交州司徒征辟不至袁忠字正甫弟宏字卲甫汝南汝阳人初平中为沛相以清亮称及天下乱弃官客㑹稽后孙䇿破㑹稽忠浮海南投交阯献帝征为卫尉未至卒宏变姓名不应征辟终于家桓华字文林沛郡龙元人仕为郡功曹后举孝㢘有道方正茂才皆不应初平中天下乱避地㑹稽浮海客交阯越人被其化至不为讼后被诬死人咸寃之三国许靖字文休汝南平舆人刘翊为汝南太守举计吏察孝㢘除尚书郎初平中董卓秉政迁巴郡太守不就补御史中丞及卓斩周毖靖惧诛奔豫州寻避乱㑹稽孙䇿渡江靖与袁沛邓子孝浮海走交州以避其难靖至交阯太守士爕厚加敬待陈国袁徽时寄寓交阯与尚书令荀彧书曰许文休英才伟士知畧足以计事自流宕以来与群士相随每有患急常先人后已与九族中外同其饥寒其纪纲同类仁恕恻怛皆有效事鉅鹿张翔衔命使交部乘势募靖欲与誓要靖拒不许欲严装北上荆州㑹苍梧诸县夷越蠭起道路阻絶复遇疾疠亲从妻子一时畧尽乃复还交阯后刘璋遣使招靖靖入蜀以靖为广汉太守刘巴字子初零陵蒸阳人少知名荆州牧刘表连辟及举茂才皆不就表卒曹操征荆州先主奔江南楚士从之如云而巴北诣操操辟为掾使招纳长沙零陵桂阳㑹先主畧有三郡巴不得反遂逺适交阯复从交阯至蜀先主定益州巴辞谢罪先主不之责而诸葛亮数称荐之先主辟为左将军西曹掾程秉字徳枢南顿人少明周易诗书事郑𤣥得其奥祕后避乱交州与刘熈考论大义遂博通五经士爕命为长史孙权闻其名以礼征辟拜太子太传后卒于官所着周易摘尚书驳论语弼凡三万余言薛综字敬文沛郡竹邑人少依族人辟地交州从刘熈学士爕既附孙权召综为五官中郎除合浦交阯太守时交阯始开刺史吕岱率师讨伐综与俱行越海南征及到九真事定还都黄龙三年建昌侯虑为镇军大将军以综为长史赤乌三年迁选曹尚书五年为太子少傅所着诗文名曰私载又定五宗图述二京觧皆传于世子珝官至威南将军征交阯还道病死虞翻字仲翔㑹稽余姚人为骑都尉数直諌呉主权不悦权与张昭论及神仙翻指昭曰彼皆死人而语神仙世岂有仙人也权积怒徙翻交州及遣周贺等辽东求马翻闻之以为去人才以求马既非利国而辽东絶逺恐无获欲谏不敢复作表以示吕岱岱不报复徙苍梧孟陵权遣将士至辽东遭风多所漂没权始思翻言召之㑹翻卒翻虽处罪放讲学不倦门徒常数百人居岭南十余年有老子论语国语训註传于世顾谭字子黙呉郡顾雍孙邵之子弱冠与诸葛恪等为太子四友授中庶子歴太常代祖父雍平尚书事以鲁王霸与太子和齐衡谭上疏切諌为全寄所搆徙交州发愤着新言二十篇其知难篇葢自悼也年四十二卒于交阯宋张融字思光呉郡人孝武时出为封溪令道遇獠贼执融将杀以食融神色不动贼异而舎之浮海至交州于海中作海赋与交阯太守卞展善展后为人所杀融挺身奔赴往还南中竟返其丧隋俞益期豫章人寓交州着交州牋梁文谦安定人隋炀帝时征辽东文谦领武贲郎将为卢龙军副㑹杨𤣥感作乱其弟𤣥从𨽻文谦𤣥感反而𤣥从逃文谦坐失防配桂州高士亷名俭以字行渤海人仕隋为郎隋伐辽东兵部尚书斛斯政亡奔高丽士亷坐恒与游谪交阯太守丘和署为司法书佐唐武徳中上表归国迁雍州治中贞观中进开府仪同三司平章事唐李嗣真字承胄赵州栢水人永昌初以右御史中丞知大夫事来俊臣狱方炽嗣真上书諌以为昔陈平事汉祖谋踈楚君臣行反间计项羽遂亡今殆有如平者间陛下君臣恐为社稷祸不纳出为潞州刺史俊臣诬以反流藤州乆得还薛仁贵綘州龙门人以破高丽功拜大将军封平阳郡公咸亨元年征吐蕃败绩原死除名未㡬高丽余衆叛起为鸡林道总管坐事贬象州㑹赦还帝思其功乃召见曰畴歳万年宫微卿我且为鱼前日殄九姓破髙丽尔功居多于是拜代州都督栁奭字子邵蒲州人贞观中累迁中书舎人外孙为皇后进中书令后废贬象州刺史坐通宫掖谋行鸩毒被杀朞以上并流岭表神龙初复官爵开元中栁涣为中书舎人上言臣从伯祖奭与褚遂良等同被谴戮虽获原雪而子孙殆尽唯曽孙无忝客籍龚州愿许伯祖归𦵏孤孙北迁于是诏无忝䕶奭柩归官给丧事后无忝官至潭州都督杜正伦相州洹水人先直秦王府文学舘显庆中擢黄门侍郎由学士进同中书门下三品迁中书令初李义府官尚微及同执政不能下中书侍郎李友益义府族也附正伦同摭义府衅阙义府使人告正伦友益交通罔上有异计高宗恶之出正伦为横州刺史卒于贬所褚遂良字登善钱塘人太宗时官諌议大夫迁黄门侍郎㕘综朝政受顾命辅太子永徽二年为吏部尚书三年为左仆射六年諌立武后叩头流血乞归田里武后立左迁遂良为潭州都督显庆二年徙桂州韩思彦邓州南阳人武后时为李义府诸武所共谮以御史出为山阳丞上元中复召见思彦拜忘舞蹈又诋外戚擅权后恶之中书令李敬元劾奏思彦见天子不舞蹈负气鞅鞅不可用迁贺州司马卒今祀七贤祠宋之问字延清汾州人唐武后召与杨炯分直习艺舘群臣赋诗武后大称赏至夺锦袍以赐官尚方监丞与韦维称一台二妙中宗朝为修文舘学士后贬岭南死于桂州张大安繁水人上元中为太子庶子时章懐太子在春宫令与洗马刘纳言等注范晔后汉书光宅中出为横州司马薛季㫤龙门人洛州长史神龙初以与诛张易之兄弟功加银青光禄大夫拜戸部侍郎季㫤劝张柬之敬晖因兵势杀武三思不从竟以此败季㫤亦因贬荆州长史再贬儋州司马初季㫤与昭州首领周庆立广州司马宗楚客不协惧二怨不敢行叹曰吾至是耶因仰药死𦵏昭州崔𤣥暐博陵安平人以诛二张功为中书令博陵郡公寻封王罢政事因谋诛武三思事洩三思诬𤣥暐等五王同逆隂令许州司功参军郑愔上变乃贬白州司马五王悉夺勲封三思又榜韦后秽行请废之帝震怒三思曰此殆𤣥暐等为之命御史大夫李承嘉鞫状上奏𤣥暐等当伏诛大理寺丞执奏未讯即诛恐为仇诬遂长流古州道卒开元二年诏𤣥暐保乂王室谪殁荒海宜以子璩为朝散大夫袁恕己沧州东光人神龙三年武三思隂榜皇后秽行上命李承嘉穷覈其事承嘉谓是敬晖桓彦范张柬之袁恕己崔𤣥暐等所为当族李朝隐以其未经推鞫不可遽诛因各长流岭表恕己分流环州后周利正希三思意至岭外逼之使饮野葛汁尽数升不死乃击杀之桓彦范字士则润州丹阳人中宗时反正有功为侍中封谯郡公后为武三思所䜛贬泷州司马后流瀼州寻遣御史周利正徃穷其事遇于贵州遂被害天下惜之刘幽求武彊人太平公主有逆计幽求与右羽林将军张暐谋使説𤣥宗图之暐洩其言幽求得罪流封州崔湜隂属广州都督周利正必杀之道出桂州时王晙为都督知其故留之晙所利正复移书督趣晙终不遣行得免未㡬湜诛幽求复执政利正贬邕州赐死冉祖雍景龙初为侍御史景云元年坐附韦武党流岭南赐死桂州周以悌开元间流白州先是娑葛䧟安西四镇路絶元振屯疏勒水上未敢动宗楚客复表周以悌代元振且以阿史那献为十姓可汗置军焉耆以取娑葛娑葛遗元振书且言无仇于唐而楚客等受阙啜金欲加兵击灭我故惧死而鬭且请斩楚客元振奏其状楚客怒诬元振有异图召将罪之元振使子鸿间道奏乞留定西土不敢归京师以悌乃得罪契苾承明开元间突厥黙啜之彊廹夺铁勒地回纥契苾思结浑四部以避之甘凉间四部怨王君㚟绳以法遣使自诉上遣中使察之诸部不得直于是回纥承宗等俱流逺州契苾承明流藤州苏澣武功人佐御史中丞张九龄为判官韦陟字殷卿京兆万年人袭封郇国公杨国忠忌之搆其罪贬桂岭尉坐不行徙平乐尉㑹安禄山䧟洛阳弟斌没贼国忠欲搆陟与贼通宻谕守令脇陟使忧死州豪杰共説曰昔张説被窜匿陈氏以免今若诏书下谁敢庇公愿公乘扁舟遁去事宁乃出不亦美乎陟慨然曰命当尔其敢逃刑因谢遣人事坚卧不出歳余肃宗即位起为呉郡太守迁吏部尚书卒赠荆州都督谥忠孝祀平乐七贤祠李白字太白兴圣皇帝九世孙以贺知章荐诏供奉翰林后放还永王璘辟为府僚佐璘反逃还彭泽璘败长流夜郎时假道藤州寓赤水之广惠寺右有巖白尝读书其中因以名巖有咏紫藤树诗于邵字相门万年人天寳末进士以諌议大夫知制诰进礼部侍郎朝有大典必出其手为三司使治薛邕狱失德宗㫖贬桂州长史任华为桂管观察使李昌巙叅佐其诗文尚竒送宗判官归滑台序云二三子出饯于野霜天如扫低向朱崖加以尖山万里平地卓立黒是铁色鋭如笔锋复有阳江桂江畧军城而南走喷入沧海横浸三山则中朝羣公岂知遐荒之外有如是山水山水既尔人亦其然令狐楚字殻士华原人弱冠举进士贞元中桂管观察使王拱爱其才欲以礼辟召恐楚不从乃先奏而后聘楚虽在拱所以父官并州不得奉养未尝预宴乐满歳请归戎昱荆南人登进士卫伯玉辟为从事有桂州登西山上陆大夫及早秋嵗暮诗京兆尹李銮欲妻以女命改姓昱却之呉武陵信州人元和初进士慷慨尚竒桂管观察使李渤请为倅故事副车上任具櫜鞬通谢又数日毬塲治宴酒酣武陵致词云奉约同游山水奈何重望以故事乎渤从之杨凭字虚受𢎞农人登建中进士累官京兆尹中丞李夷简素有隙劾奏凭隂事谪临贺尉无敢送者栎阳尉徐晦独至蓝田与别宰相权德舆素与晦善曰君送临贺尉诚厚然无乃为累乎对曰晦自布衣临贺知我今忍遽弃耶有如公异时为姦邪谮斥又可尔乎德舆叹其直称之朝夷简遽表爲监察御史窦羣字丹列京兆人以春秋登进士为左拾遗不附王叔文与武元衡李吉甫厚善元衡荐爲中丞后爲吉甫所挤出爲湖南观察使改黔中㑹群蛮乱贬开州刺史迁容管经畧使召还卒于涂韦宗卿李渤客也日随渤宴游选胜探幽作隐山六洞记刘蕡字去华昌平人元和末宦官炽横太和二年蕡与贤良对䇿言宦官之祸词甚切直执政抑之后七年有甘露之变令狐楚牛僧孺皆表蕡幕府授秘书郎宦人深嫉蕡诬以罪贬栁州司户㕘军卒刘栖楚镇州人累官右拾遗谏敬宗游畋以额叩龙墀血被面帝为动容擢谏议大夫后为京兆尹诣宰相厉色慢辞韦处厚恶之出为桂管观察使李羣玉常自五羊来访桂林经故人旧居有一院蕉声暮半庭春影斜之句李珏字待价淮隂人以户部侍郎同中书门下平章事初荘恪太子薨帝意属陈王帝崩中人引宰相议所立珏曰上既命陈王矣已而武宗即位人多危之珏恬然时潞州献大马沧州献白鹰珏皆请却之然终以前议出为桂管观察使再贬昭州刺史宣宗立授检校尚书仆射淮西节度使陆宏休为桂管观察使杨汉公从事有宴游訾家洲诗李商隐字义山河内人试拔萃中选王茂元镇河阳爱其才表掌书记以子妻之爲侍御史茂元死来游京师乆不调更依桂管观察使郑亚府为判官郑谪循州商隐从之凡三年乃归卢顺之因张固守桂来依有同宴永东观及独秀峯记杨衡呉兴人游桂与陈羽念别有云碧桂水连海苍梧云满山之句孔温裕鲁人大中间党项为边患发兵讨之连年无功温裕爲左补阙上疏切諌宣宗怒贬栁州司马韦保衡字藴用京兆人咸通中以右拾遗尚同昌公主累官尚书右仆射僖宗立进司徒俄为怨家白发隂罪贬贺州刺史弟保乂自兵部侍郎贬賔州司户㕘军栁璧字賔玉京兆华原人桂州观察使李瓒辟掌书记瓒所行多不法璧屡规正之不听乃拂衣去陶英字世民青州人累官太尉天祐二年上书言事指斥时政忤朱全忠以太尉拜征南将军领兵出镇昭州葢逺之也明年全忠簒位英惧觧兵柄隐于诞山家焉同时有李尉者未详何处人世为婚姻门阀相髙散居东乐二里人因称其居为陶李洞宋䝉延永长沙人五代末知賔州宋初以捍贼死节子少连补左班殿直以邕州功加殿前承㫖出使于賔因居焉其孙傅及裔孙铸皆登进士人以为忠义之报胡旦字同父濵州渤海人太平兴国五年状元淳化中直史馆数上书言时政利病出知海州踰年召归献河平颂太宗怒其词意悖戾以狂躁斥之后以草王继恩制过美贬安逺军行军司马寻削籍流浔州着述不辍咸平初移通州团练副使石普幽州人为桂州观察使迁节度使时方崇尚符瑞而普请罢天下醮设歳可省缗钱七十余万以赡国用由是忤帝意大中祥符九年上言九月下旬日食者三又言商贾自秦州来言唃厮啰欲隂报曹玮枢宻使王钦若言普欲以边事动朝廷帝怒九月下旬日不食坐普私藏天文下百官杂议罪当死除名贬贺州周敦颐字茂叔道州人胸襟洒落如霁月光风世称濓溪先生庆厯中游西粤寓于浔二程子从父珦在龚州因受学焉程颢字伯淳世称明道先生程颐字正叔世称伊川先生皇祐间父珦知龚州从父宦游读书于桂平县之畅巖受业濓溪先生侯可字无可其先太原人宦学四方因徙家华隂少倜傥不羁以气节自喜既壮尽易前好笃志为学再试春官卒无所遇因喟然太息曰丈夫之事止于此乎㑹侬智髙攻䧟二广孙威敏奉命出征请谋于军中遂从之游振旅奏功后知巴州化城县呉及字㡬道通州静海人年七十举进士歴官右司諌以劲正称遇事无大小輙敢尽言后因增兴国军铁冶为学士胡宿所劾知庐州复出知桂州卒刘随字仲豫开封考城人以进士及第歴迁右司諌随在谏职数言事后迁尚书刑部员外郎改三司盐铁副使使契丹以病足痺辞不能拜及还为有司劾奏出知信州徙宜州金相仙游人庆厯中进士官光禄丞仁宗时王安石已有盛名相言安石议论诡辨名实炫燿虽为一时文人终为异日巨蠧因左迁通判宜州苏安世字梦得开封人为三司户部判官太常博士时欧阳修以甥女狱事相连权贵人恶修者欲因而挤之使安世与中贵杂治安世竟白其寃修得不坐权贵人迁怒安世诬以治狱不直黜监秦州税后徙广西转运使王安石志其墓言安世十五年不求磨勘其淡于荣进如此雉山有题名刘恕字道源筠州人少颖悟年十三欲应制科从人假汉晋书閲月皆归之时诏讲经义恕以春秋礼记对第一调鉅鹿主簿和川令笃好史学自太史公所记下至私记杂説无所不覧上下数千载鉅微之事如指诸掌司马光编次资治通鑑荐恕召为局僚恕于魏晋以后事考证差谬最为精详与安石有旧欲引寘三司条例恕以不习钱谷为辞因言天子方属公大政宜恢张尧舜之道以佐明主不应以利为先又条陈所更法令不合衆心者劝使复旧至面折其过安石怒恕不少屈性喜读书宋次道知亳州家多书枉道借览闭阁昼夜口诵手钞留旬日尽其书而去目为之翳熈宁初为桂经畧司勾当公事与陆诜同游伏波山种谔字子正熈宁四年再贬贺州别驾郭知章字明叔吉州龙泉人第进士从刘彛㕘广西幕府张舜民字芸叟邠州人中进士为襄乐令元丰中讨西夏舜民有白骨似沙沙似雪等句坐谪监邕州盐米仓范祖禹字淳甫成都华阳人元祐中为翰林学士禁中觅乳媪祖禹以帝年十四非近女色之时言甚切至宣仁太后崩虑小人害政章数上不报时欲相章惇祖禹力言惇不可用不从遂出知陜州言者论祖禹修实録诋诬又摭其諌禁中觅乳媪事连贬武安军节度副使昭州别驾安置永州徙贺再徙賔今祀七贤祠许德言元祐中以龙图阁学士安置賔州常与韦旻论治心飬性守气安神之説甚悉苏轼字子瞻眉山人以宣仁召用御史贾易軰论轼与弟辙作文词讥斥先朝至绍圣初御史复以为言谪英州未至贬宁逺军节度副使惠州安置居惠三年贬琼州㑹辙谪雷州同道藤州徽宗立徙永州还亷经北流作竹筏歴容藤至梧与子迈㑹后赦还王巩长于诗从苏轼游尝登魋山吹笛饮酒乘月而归轼待之黄鹤楼曰李太白死无此乐三百年矣轼得罪巩亦窜賔州数嵗得还梁惟简绍圣二年除名安置全州梁焘字况之须城人举进士编校秘阁书籍迁通判明州元丰时上书言新法大为民害元祐中极言时相蔡京倾险贪愎不可用后以司马光党屡贬雷州别驾安置焘于化州而徙其子于昭州徽宗立得归范纯礼字彞叟以父仲淹廕为秘书省正字歴尚书右丞侍御史右相曾布惮之激驸马都尉王诜诬谮贬为静江军节度副使王之竒之荀皆官庶子坐谤毁朝政除名之竒梅州之荀容州编管邹浩字志完晋陵人举进士歴谏官元符元年以论贤妃刘氏不当立章惇诋其狂妄遂除名羁管新州道遇阳翟田昼浩出涕书正色曰使志完隐黙官京师遇寒疾五日不汗死矣岂独岭海之外能死人哉愿君毋以此举自满徽宗立召还惇沮之卒诏浩为右正言浩还京帝询諌草安在对曰焚之矣退告陈瓘瓘曰祸在此矣异时奸人妄出一缄不可辩矣蔡京用事忌浩乃使其党为伪疏言刘后杀卓氏而夺其子遂窜昭州僦居仙宫岭下所居有清华阁得志拱北二轩浩俱有记又有感应泉居五年赦归后人以浩诗有偶向人间作谪仙句因建来仙阁又立道乡书院祀焉留怙字彦强西安人元符间与府帅黄忱同游龙隐衢人称其亷逊张庭坚字才叔广安军人为右正言荐司马光吕公着苏轼苏辙可用曾布驳之因出陈州初蔡京守蜀庭坚在幕府与相好及京还朝欲引为用先令乡人谕意庭坚不肯徃京衔之遂列诸党籍又坐尝谈瑶华非辜事编管虢州再徙象州乆之复故官秦观字少游扬州高邮人见苏轼于徐为赋黄楼轼以为有屈宋才登第调定海主簿歴秘书省正字兼国史院编修绍圣初坐党籍出通判杭州御史刘拯论其增损实録贬监处州酒税使者伺其过失无所得则以谒告写佛书为罪削秩徙栁州继编管横州又徙雷州徽宗立复宣德郎放还至藤州出游华光亭为客道梦中长短句有醉卧古藤隂下杳不知南北之语一日醉起索水欲饮水至笑视之而卒年五十三先自作輓词其语哀甚时陈无已亦客藤黄庭坚诗曰闭门觅句陈无已对客挥毫秦少游二子不知温饱味西风吹泪古藤州葢伤之也曾布崇宁元年以论弃湟州贬贺州别驾范寥字信中成都华阳人慷慨重义尝以省叔父祖禹还寓桂林天宁寺时黄山谷谪宜州赠以诗云范侯来寻八桂路走别俗人如脱兎其后山谷殁于宜徃䕶䘮出岭士夫义之黄庭坚字鲁直洪州分宜人举进士调叶县尉苏轼见其诗文以为超轶絶尘由是声名始震知太和县歴国史编修官章惇蔡卞与其党论实録多诬贬涪州别驾黔州安置忌者不欲其处善地遂移戎州蜀士从之讲学不倦徽宗即位起监鄂州税辞不行复知太平州罢主管玉龙观尝与赵挺之有隙挺之执政转运判官陈举承风㫖上其所作荆南承天院记指为幸灾除名羁管宜州三年徙永州与蒋伟相友善时庭坚名在党籍中士夫畏祸不敢徃还伟日陪杖履次年庭坚召还未行疾革伟徃见庭坚大喜曰身后事委君矣及卒伟为棺殓送归时年六十有一周宏易崇宁间佐武郎擢武德大夫由宁逺徙居恭城见县西平坡中一山亭亭直上遂卜居读易名曰翠微峯即今之西岭寨也徐俯字师川洪州分宜人黄庭坚甥崇宁间庭坚谪宜州俯来视庭坚卒遂寓居昭州绍兴中除諌议大夫有访邹道乡故居诗并序管及先缙云人游湘因家焉崇宁间黄山谷谪置宜州及为理曹相得欢甚山谷尝书折桂亭三字贻之曰君有盛德子孙必多显㧞者米芾字元章襄阳人伏波山镌有芾小像旁有芾与潘景纯同游名黄葆光字元晖黟人进士出身由齐州司理㕘军歴右司谏始涖任即言迁补升转之类十大弊蔡京恶其异己白帝徙符寳郎帝思其忠明年复拜侍御史政和末歳旱葆光上疏论蔡京及郑居中余深疏入不报欲再上章京惧中以他事贬知昭州立山县又使言官论其附㑹交结泄漏宻语诏以章揭示朝堂安置昭州京致仕召为职方员外郎改知处州祀平乐七贤祠鲍由字钦止处州龙泉人尝从苏轼游故其文汪洋闳肆而诗尤高徽宗召对除户部员外郎以不合去谪广西转运判官范正平字子夷宰相范纯仁之子也为开封尉以事获罪蔡京及京当国言正平矫撰父遗表又谓李之仪述纯仁行状妄载中使蔡克明传二圣虚伫之意逮送御史府不胜捶楚赖克明辨释正平羁管象州之仪羁管太平州章惇贬雷州司户㕘军经贵寓南山寺流连不去尝与玩赏景物叹云夏云多竒峯良不诬也寺僧奉忠因以诗讽云如风如火复如绵飞过微隂落槛前大地生灵枯欲死不成霖雨漫遮天毛衷江山人政和间以刑部郎知贺州经富川语子曰吾归闲日将于此卜居后以方腊乱不能归卒于宦邸其季子传遂创居于富之秀峯以成衷志焉案名胜志作唐开元时人呉敏字元中真州人大观初辟雍试首选蔡京喜其文欲妻以女辞后歴迁门下侍郎钦宗立拜少宰主和议与太宰徐处仁议不合再贬崇信军节度副使建炎初移栁州尝游桂城外南禅寺多遗墨尚用之宣和间任本路提刑后寓桂水东石佛真教二寺南来诸士夫乐与之游喜奖劝后进卒𦵏兴安子孙因籍于桂路允廸南迁寓桂日接后学训觧义理尝谒泮宫作诗及他着作甚多龚夬字彦和瀛州人登进士为御史时章惇蔡卞用事夬极论其恶请正典刑又论蔡京上诬宣仁归咎先帝愿正奸臣之罪于是三人皆去又上疏乞正元祐后册位号崇宁初元祐后册再废言者论夬首尾建言诏削籍编管房州继徙象州张浚字德逺汉州绵竹人中进士第靖康初为太常簿张邦昌僭立逃入太学闻髙宗即位驰赴南京除编修擢殿中侍御史奏韩世忠所部逐谏臣坠水死迁侍御史因请下诏葺东京闗陜以待巡幸拂宰相意除兴元府未行擢礼部侍郎建炎三年命于呉门节制军马苖傅刘正彦作乱浚约吕頥浩刘光世举兵问罪而韩世忠师抵常熟浚招之令急趋秀州傅等惧诬浚欲危社稷谪栁州安置㑹頥浩等兵至浚乃传檄率诸军进世忠等击破之傅与正彦脱逃浚等入见髙宗劳问再三曰曩小黄门忽传太母命不得已贬卿栁州念卿被谪此事谁任留入内殿曰太后知卿忠义欲识卿面因觧玉帯以赐吕好问字舜徒希哲子以恩封东莱郡侯崇宁初治党事以元祐子弟坐废司扬州仪曹时蔡卞为帅欲扳附善类待好问特异好问守正终不阿合及卞得政好问独留滞卞讽之曰子少亲我即偕显列矣好问笑不答建炎中避地于桂子本中字居仁亦尝避兵寓贺州绍兴六年召还特赐进士擢起居舎人陈与义字去非洛阳人官太学博士迁符寳郎谪监陈留酒税金人入汴避乱游襄汉间转徙岭峤寓贺州绍兴元年至行在迁中书舎人赵子崧宗室号鑑湖居士建炎初贬龚州未㡬放令自便道梗未能归寓居于浔先是有人梦帝勅子崧为白石洞天主者后子崧果殁于浔刘洪道岳武穆重其才辟为㕘谋有战功绍兴中飞死洪道谪栁州高颖绍兴中㕘福建安抚司坐从岳飞谪象州固穷守节刚直之性始终不渝曾几字吉甫河南人兄礼部侍郎开与秦桧力争和议去位几亦罢逾月除广西转运副使徙京南路请闲得崇道观复为广西运判固辞几事亲孝母死蔬食十五年三任岭表家无南物人称其亷早从舅氏孔文仲武仲讲学又从刘安世胡安国游其学益粹为文纯正雅健诗尤工有经説二十卷文集三十卷仇悆字泰然益都人第进士授邠州司法以淮西宣抚知庐州迁知明州进直学士为湖南安抚使禁盗铸通商贾加寳文阁学士陜西都转运使时金人无故归侵疆计叵测悆力陈非策秦桧方主和谪悆居全州汪应辰字圣钖玉山人绍兴五年进士第一年甫十八上欲授舘职赵鼎言且歴外任以飬其材授镇东军佥判召为秘书省正字时秦桧力主和议应辰上疏谓和议不谐非所患和议谐矣而因循无备之可畏异议不息非所患异议息矣而上下相䝉之可畏秦桧大不悦遂请归张九成谪邵州交游皆絶应辰时通问赵鼎殁应辰为文祭之衢州守章杰希桧意指爲死党桧欲竟其事以胡寅言而止然竟衔之通判静江府踰期不得代请归省其母继差通判广州流落岭峤十有七年桧死始还朝韩璜为右司谏与枢宻富益柔善益柔荐之秦桧数忌益柔由是益柔与璜俱罢谪璜监浔州酒税赵不尤太宗裔靖康之难募义兵与金人战威张河南北盗皆避其锋曰此小使车也髙宗即位引衆归补武翼郎从岳飞平湖㓂飞死桧夺其兵遣守横州而卒刘长歴忠肃公孙避地棊盘寺绍兴初复用元祐子孙除开封守暂摄浔州子芮为湘州判官长歴殁不能𦵏还殡西山观音寺及芮为永州司理复寓桂时有赋秦城王气诗媚时宰者惟芮与李爕罗博文不赋士咸服其操刘奉世绍兴四年十一月贬隰州团练使栁州安置洪兴祖字庆善镇江丹阳人自宣教郎歴太常博士绍兴四年苏湖地震应诏上疏言朝廷纪纲之失为时宰所恶主管太平观起知广德军知真州徙知饶州时秦桧当国谏官多桧门下争弹劾以媚桧兴祖坐尝作故龙图阁学士程瑀论语解序语渉怨望编管昭州卒明年诏复其官直敷文阁祀平乐七贤祠曹勋字公显翟阳人以武义大夫随徽宗北迁建炎元年自燕山间行至南京以御衣所书进高宗泣以示辅臣勋建议募敢死士航海入金奉徽宗由海道归执政难之出勋于外凡九年不迁秩绍兴中歴迁忠州防御使金使萧毅等来命勋为接伴使未几落阶官为容州观察使所着北狩见闻归松隐集忠君爱国若有余恫焉刘珏字希范长兴人登崇宁进士第初游太学以书遗中书舎人邹浩责其拱黙不言浩愧谢建炎中金人攻吉州分兵追太后舟至太和县卫兵溃珏奉太后退保䖍州言者论不已贬衡州绍兴元年许自便明年以朝散大夫分司西京卒于梧州呉元美字仲实闽之永福人宣和六年进士绍兴中为本路安抚司机宜有文名尝作夏二子传乡人郑炜与有隙上之秦桧且谓其家亭号潜光有心于党李堂名商隐无意于事秦桧恶之编管容州士子登门从学者甚衆游勾漏山作寳圭十洞记未几卒容人建勾漏书院于学傍祀之萧燧字照隣临江军人擢绍兴进士授平江府推官时秦桧当国其亲党宻告燧秋试必主文燧诘其故曰丞相有子就举欲以属公燧怒曰初仕敢欺心耶桧闻而衔之因易一员以徃调燧静江府察推而归许子绍字季绍歴阳人藻思轻隽有留题龙隐诗洪氏随笔中谓子绍监左藏库时欲得太常丞时相抑不用乃出为静江府通判程祐之伊川先生从孙绍兴间避地寓桂林之永宁寺后帅五羊今子孙坟墓俱在桂林吕摭齐州人丞相頥浩子官至朝散郎贬梧州司戸秦桧追憾頥浩再窜藤州摭虽在贬所以诗书自娯胡寅字明仲崇安人宣和进士歴起居郎以直言谪遐荒后寓清湘闻帅司为曹成所袭作五言诗四首次年游礲巖有五言古诗王安中字履道阳曲人进士及第政和间笺贺瑞应徽宗称为竒才为御史论蔡京欺君害民上为悚然及授知燕山府以辽降将郭药师同知府事安中不能制张㲄据平州附金后叛金来奔金索之急安中不得已缢杀之函其首送金药师惧遂叛命言官论之安置象州寻放自便卒刘颖字公实衢州人绍兴中登进士教授全州改知铅山县后歴寳谟阁直学士屏风山之游以其字与诸人镌之壁折彦质字仲古云中人绍兴中累官至佥书枢宻院事初赵鼎为相屡荐彦质后秦桧专相以彦质为鼎所引谪海外经桂寓西山寺有超然亭及访訾家洲诸诗后安置栁州编管浔州自号葆真居士孙觌字仲益晋陵人举进士文章不为俗态靖康中为执法改词臣旋由琐闼歴吏户长贰知秀州温州监安诸郡其章疏制诰表奏明辨骏发每一篇出世争传诵绍兴间谪象州乆之放归寓桂喜其山水作十咏刘彦适陈兖董赵子巖与觌同游曾公巖尝自称为初辽道人孙伟谪融州寓桂日乆与刘开州父子蒋颖兄弟游惟以讲学为务桂林学问之源自伟始傅自得懐州人知兴化军谪融州杜门读书无复仕进意宰相陈康伯奏得自便干道间复故官刘子羽字彦修崇安人宣和末佐其父韐破睦州贼为太仆簿迁卫尉丞歴知秦州建炎三年张浚辟为㕘议军事承制拜经畧使兼知兴元府绍兴四年坐富平之役为言者所论与浚俱罢泉州安置呉玠上疏论子羽功复原官八年御史常同论子羽十罪谪白州十一年枢宻使张浚荐子羽复原官金人遣使议和复徽猷阁待制秦桧风諌官论罢之王循友知建康尝罪秦桧族党安置藤州郑玘有嘲谑讲和之语窜容州胡铨字邦衡庐陵人初以进士授抚州军事判官绍兴五年兵部尚书吕祉以贤良方正荐除枢宻院编修官八年时宰秦桧决䇿主和金使以诏谕江南为名中外汹汹铨抗疏言备员枢属义不与桧等共戴天乞斩秦桧王伦孙近三人头竿之藳街然后羁留虏使责以无礼徐兴问罪之师书上桧以铨狂悖诏出除名编管昭州仍降诏播吿中外朝臣多救之桧廹于公论乃谪铨监广州盐仓宜兴进士呉师古以其书镌木传之金人购其书千金谏官罗汝楫劾铨饰非横议编管新州新州守臣张棣讦铨怨望移谪吉阳军孝宗改元召还复奉议郎干道间歴资政殿学士致仕卒谥忠简祀平乐七贤祠李光字泰发越州上虞人登崇宁进士令开化除太常博士以论事贬阳朔县高宗时㕘知政事秦桧以亲党郑亿年为资政殿学士光于榻前面折之又与桧语诘上前因曰观桧之意是欲壅蔽陛下耳目盗弄国权懐奸误国不可不察桧大怒明日光丐去知绍兴府中丞万俟卨论光隂懐怨望责授建宁军节度副使藤州安置又以在藤州唱和讽刺四年移琼州又移昌化光所至论文考史怡然自适年踰八十以郊恩复左朝奉大夫至江州卒孝宗赐谥曰荘简林光朝字谦之莆田人南渡后以伊洛之学倡东南者自光朝始然未尝着书常曰道之全体原乎太虚六经既发明之后世注解固已支离若复增加道逾逺矣年五十进士及第累官国子司业兼太子侍读兼史职是时张説再除佥书枢密院事光朝不徃贺遂出为广西提点刑狱有集二十卷孟浩字飬直宜春人干道间知武宁县累迁至湖州以忤权贵罢与徐梦莘同时在桂因修乡里㑹袁志称其亷介为文有法度先是奉新有王从言辟桂宪幕亦与其同时诸人游龙隐题其字曰师孟王友直字圣益高平人㓜谙兵法绍兴三十一年金人渝盟友直结豪杰志恢复徧谕诸州县勤王得衆数万进攻大名一鼓而克除检校少保淳熈元年授奉国军节度使晩节宴安政稍失律五年授宜州观察使徙居信州贾和仲于淳熈二年八月以总管除名编管贺州捕暴㓂失律也梁安世字次张括苍人屏风巖有安世诗弹丸巖赋乳牀赋序曰淳熈辛丑长至括苍梁安世拉清江徐梦莘刘昌诗柯山李秩严陵邵端金华徐之茂宜春孟浩来游因论乳泉凝结书此刻之安世在桂与梦莘最友善陈翥延平人瓘曾孙庆元间为浔州守以瓘故迁雷亷寓于浔士大夫髙之刻髙宗赐正彚手勅于碑以风后学赵孟适字君启曾与陈铎诸人游龙隐南安志载孟适知南安军有惠爱杨獬字正伯清江人题名栖霞洞临江志称其有学行为其乡后学所师法商荣福建路总管兼延祥水军统制开禧三年二月削官栁州安置赵与权字悦道燕懿王八世孙嘉定七年进士立朝有清直名曾与翁子东诸人游辰山唐璘字伯玉古田人游太学嘉定十年第进士由呉县尉歴监察御史弹击无所避再疏郑清之庸妄误国子士昌招权纳贿郑性之懦而多私党庇姦庸李鸣复甘心谄郑损得荐入朝疏上诸权姦切齿㑹杜范亦论鸣复不行而去璘遂力丐外左迁广西运判后歴太常少卿柯梦得字东海莆田人以善楚辞为其乡名辈方信孺所知曾从至桂信孺请为撰先运判崧卿祠中迎送神曲曾原一字子实宁都人博学工诗与赵希囿辈同游诸山镌记年月结江湖吟社所着有选诗衍义苍山诗集罗大经庐陵人初为容州掾后为范旂叟幕客㑹僚属小酌曰今日之集非特不谈风月亦且不论文章只説政疵民病衆皆唯唯惟大经从容曰若谈夫子孟轲之文章以浇光风霁月之胸次则施之有政当有本末先后而民病庶乎有瘳矣旂叟甚善其言钟震字春伯长沙人与颜頥仲范应龄游诸山震尝刻父将之登峩眉亭两词张忠恕字行父宰相浚之孙以祖任入府幕时韩侂胄权势熏灼尝夺民间已许嫁女夫家以告忠恕白尹归其父母尹不能难调广西转运司主管文字后歴秘书知贑州落职绍定三年复原官进秩一等致仕李孟传字文授光子也歴官大府丞韩侂胄愿见之孟传谢曰行年六十去意已决不敢闻也由是出知江州迁广西提点刑狱后以朝散大夫直显谟阁致仕常诫子孙曰安身莫若无竞修己莫若自保守道则福兆求禄则辱来有槃溪诗宏词类藁左氏説续史杂志等书胡梦昱字季昭吉水人大理评事星陨之变言今日祸机有五时辈推其謇谔济王祸出仓卒议夺王爵梦昱愤甚援晋太子申生汉戾太子及秦王廷美事为证又遗书史弥逺反覆责备弥逺大怒御史李知孝迎合风㫖劾梦昱党逆削籍羁管象州过桂林桂林帅钱宏祖欲害之未及施而宏祖暴亡后梦昱以疾卒于象象人每过其处輙指曰忠直之居杨允恭字谦仲长沙人为道州教授时胡颖移湖南允恭上谒颖以其夜坐歴验无鬼语允恭允恭对曰以为无则无矣从而察之则是又疑其有也颖甚善其言允恭在桂尝从李曾伯游龙隐刘昉字方明潮州人先侍父允在桂宦邸昉时尚㓜不及游诸山最后从蜀还潮治舟伏波山下乃自题伏波山志其事呉亿字大年蕲春人漓江之水月洞及龙隐皆有篆自称为谿园居士李如圭字寳之吉水人与临江刘正之豫章黄铢宴集龙隐正之字公权毛迈任永宁同知江山人始祖渐为直龙图学士三世祖𠂻刺贺州因方腊之乱遂家于贺父镗为朝奉大夫歴世至宋亡不仕元归隐江东元杨舜民字子春蜀人登元进士第任清湘县丞至正间避兵寓静江尝作新城碑记文陞庐陵人父璧信国公天祥弟也信国被难寄璧诗以陞为嗣仁宗时征孝行授集贤直学士后为海北道亷访副使卒于官徙𦵏郁林子孙遂家焉子富字益谦至顺间以荐举官兴文署丞刘三吾字如孙茶陵人乡贡进士任永平教谕至正甲午避兵静江平章额尔吉纳擢主本路学政陞提举一时从游者甚衆刘恢字志道常宁人元末避地静江为宣成书院山长有学行竟以老终张志道醴陵人任遂溪县簿元末寓静江尝以春秋授学者王伟字士徽长沙人寓静江德行纯谨工五言长律明陈南賔字安堂长沙茶陵人任全州路学正先是獠贼焚刦延烧学宫南賔亟请石总管建文庙倣苏湖白鹿洞学规训饬士类元末弃官寄家于全士仍师事之洪武二年应聘出官国子助教兼翰林检讨侍经筵尝于华葢殿讲洪范九畴帝喜书其名于殿柱蜀王之国授左长史以行寻以老乞归赐俸优给所着有安堂先生文集子孙世为全人胡纯字希一平阳人元翰林供奉洪武初谪居桂林都督韩观尝造其宅纯不一报谒观后屡至一日语次戏谓之曰先生于观似无情者纯歛容谢曰将军屈威重过存罪放必有以知纯窃恃伸知己乃尔不然将重得罪观叹息而去严德明呉人洪武中为左佥都御史以疾求归发广西南丹充军后得代归时御史李立坐堂上跪陈云老子也曾在都察院勾当来李问云何勾当云老子在洪武时曾都察院掌印今堂上版榜所称严德明者即是也李大惊急扶起之延之后堂请问旧事欢洽竟日而罢丁显字彦伟建宁人洪武乙丑进士殿试第一人以言事谪戍驯象卫积十有五年一时名流咸与为莫逆交周禹文广东香山人洪武乙丑进士丞龙巖公勤亷㓗授龙巖令召为御史坐事谪戍驯象卫谭翼字南宿江西大庾人洪武乙丑进士初授龙溪丞应诏言事语侵宗藩谪戍南宁十五载讲学论文邕俗为之骤变建文二年起知龙溪令进兵部车驾司郎与同年练子宁黄子澄相友善靖难师至义不屈与妻邹氏子仕谨同赴井死罗时周易大年俱江西名軰一时同谪驯象卫积十五六年与丁周数公讨论性理商确古今凡遇风云雨露鸟兽虫鱼草木一寓之于诗更唱迭和以发其胸中磊落之气后皆以废置死士林憾之向琁进贤人洪武十八年进士歴官应天府尹建文时坐累谪广西靖难后复其官嫺文学屡经穷阨介节不渝薛巖阌乡人为大理寺卿坐累谪戍广西永乐初安南国王为黎季㹈所杀其孙陈天平自老挝来归季㹈子苍表请王还国立之上命总兵官黄中以兵五千送之还中以巖徃至芹站伏发刦天平巖死之马京武功人洪武中以进士授编修歴通政大理建文中左迁四川按察佥事永乐九年召为刑部侍郎皇太子守北京兼辅导髙煦毁之戍广西既至犹坐前事下狱解缙字大绅吉水人洪武戊辰进士上封事论时政剀切万言改御史永乐初为翰林学士直文渊阁时上方用兵交阯缙力言交阯古羁縻国通正朔时賔贡而已得其地不足郡县上遂疏缙出为广西㕘议尚书李至刚诬缙怨望改交阯过藤州爱藤山水寓水月巖盘桓旬月藤人士多就学焉后为髙煦所䧟被逮死狱中俞得儒浙江人永乐中以御史直言出知賔州居任十余年士民懐之铁福安建文时兵部尚书铁铉子也靖难兵起铉屡挫其锋及成祖登极犹拥残兵驻河南成祖缚至骂不絶口杀之碎其体父母俱安置云南子福安戍河池州饶彞字士中临川人工诗画永乐间寓居平乐胸次澹然人莫窥其际既归昭人慕之各以遗墨为重林嵩邠州人国子生任监察御史成祖渡江言事忤㫖谪戍广西交阯叛以嵩徃征之事平授交州府同知歴㕘政致仕刘敬字子钦江西吉水人永乐甲申进士以刑部主事坐累谪戍广西南丹困厄无几微陨获意人称其贤学士曾棨荐之起为新淦学训张仲文四川嘉定州人永乐间进士因诖误安置昭州为民子滔迁居恭城时称善人后裔卢深江西人任户科给事中宣德初左迁横州判察利弊修学去后民思慕之林长懋莆田人正统初以左春坊中允降知郁林州清介自持以德化民杨瑄字廷献丰城人为御史论曹吉祥石亨二凶上怒下诏狱谪戍铁岭道遇赦还或谓公宜诣二凶谢瑄不可复谪南丹卫二凶诛召还歴官浙江按察使张鹏字腾霄涞水人为御史与杨瑄后先劾石亨等同下诏狱戍南丹亨败召还歴广西巡抚官至兵部尚书倪敬无钖人正统戊辰进士为御史景泰六年以时多灾异偕同官上疏论朝政帝不悦寻考察御史罢黜者一十六人敬与焉谪宜山典史范昇辽东人正统中父广以世职为宁逺卫指挥佥事进指挥使景泰元年㓂犯宣府充总兵官偕都御史罗通督兵巡哨事定还副石亨提督团营军马亨所行不法其部曲多贪纵广数以为言亨衔之未几亨恃夺门功诬广党附于谦论死昇戍广西成化初廷臣讼其寃诏昇仍袭世职黄让字用逊芜湖人景泰中为御史天变条陈十事多触时忌谪尉营山既迁中府都事时门逹用事横甚让尝因事笞其所遣人逹怒令侦者摭其所役听事人受赇复谴戍广西㑹赦乃还姚璧桐庐人吏部尚书䕫子也由进士歴官至兵部郎中项忠劾汪直璧与其谋直搆忠词连璧遂下狱谪广西思明同知踰年谢病归杨守随字维贞鄞县人成化中按江西亷知李孜省居乡不法收治之孜省遁入京因縁中贵益用事谮于上谪守南宁守随不以郡僻逺抗节自奋罢里甲供馈督课诸生惩男女之不以礼婚者郡俗为之一变孝宗即位召为应天府尹勘中官蒋琮罪琮嗾其党郭镛劾之复责迁广西右㕘政八年陞南京右佥都御史进工部尚书为刘瑾所逐瑾诛复官从子茂元正德初为广西㕘政督理粮储时刘瑾遣御史孙廸以盘查为名因而取赂茂元不与瑾遂矫㫖夺职瑾既诛茂元乃起歴官刑部侍郎胡琛镇江人成化八年以御史谪知郁林兴革利弊为士民思杨荣永州人成化间以御史谪知天河县爱民造士人咸思之方佑桐城人成化中官御史以刚直忤中贵出守桂林时省㑹都有中官镇守佑涖任不改其素风节凝然甫一年告归沈政字以正常州人以少卿左迁郡佐寓居桂林善书画风格超逸桂人寳之王麟字廷瑞兰州卫人成化间父以讼系狱遘疾危麟祷于天以身代寻疾愈戍广西麟代父行踰二年中瘴疠卒戍所人称瘴江孤孝彭程字万里鄱阳人𢎞治初为御史巡视京城时降人多为盗事发则逃匿戚阉家程毎先为备有发輙得人多恨之㑹以谏皇坛祭噐事上意欲置之死其子尚三上章乞代父死不听刑部尚书彭韶英国公张懋等申救王恕又特疏救卒戍广西子尚随父戍所中广西乡试明年上念程母老放还孟洋字望之信阳人正德间以御史坐言梁靳相国谪桂林教授洋喜吟讽其诗清逸峭厉时顾璘从开封谪全州与洋相唱和谭仕演字四我南海人侨寓岑溪喜山水尝游秋风巖得白象之胜入居之巖故多虎人咸畏惧仕演竟与周旋鲜有所害在巖採木实以食或十余日不入邨市人传以为奇刘仕字以学中部人正德进士授刑部主事世宗朝以议兴献礼哭奉天门廷杖不死乆之起员外郎歴郎中㑹劾武定侯庇奸廷杖谪戍栁州十年穆宗立起太仆少卿不就年八十一卒曾烶麻城人嘉靖间以都科抗疏谪灵川典史张臬进贤人嘉靖间为山东㕘政解送试録犯讳谪灵川典史后歴陞两广都御史马録字君卿信阳人嘉靖间为御史按山西有张寅者为人告妖贼録穷治之寅素事武定侯郭勋乃赂勋使遗书解之録得书具以闻上眷勋贳不问反移寅狱于三法司㑹勘狱上悉如録指上复疑有党令张孚敬等廷审勋素以议礼迎孚敬意遂直勋寅得脱前法司勘官皆得罪去録坐廷杖戍南丹卫居戍歳乆絶口不言徃事竟卒戍所程文德字舜敷武康人嘉靖乙丑进士为编修以言事谪信宜典史两广督抚陶谐礼致文德于苍梧主岭表书院作六章示教曰自爱曰辨志曰务实曰尚行曰敦本曰持谦诸生从游者衆植竹院后作栖鳯台寻迁安福令累官大司成德行文章为世所重赵贞吉字孟静内江人嘉靖庚戍贼长驱至京郊廷臣惴惴贞吉为国子司业上疏激烈因以贞吉为左春坊谕德兼御史犒师大将军仇鸾衔之遂被谮谪荔波典史道病留全州时入湘山读书僧舎居乆之以病谢去呉时来字惟修仙居人嘉靖三十二年进士由松江推官擢刑科劾罢兵部尚书许论宣大总督杨顺后劾严嵩父子贪黩为嵩所挤随下狱戍横州嵩败召还官至都御史董传䇿字元汉上海人为刑部主事见呉时来上书请治严嵩父子扼腕而叹曰可令呉君独当此乎㑹同官张翀至语合即各具疏请治嵩已而并下狱论戍传䇿戍南宁时来戍横州传䇿间过横与时来游邕横人士多从者后嵩败召还官至南京礼部侍郎蒲凝重南海人以行人谪丞寻知灵川履任未閲月革蠧弊六事皆切民瘼性疏旷厌趋迎与诸士讲论津津忘倦擢佐温州卒耿定向麻城人嘉靖间御史督学南畿以讲学为己任与大学士徐阶雅相善及髙拱柄政上考察科道疏诸与徐善者贬斥几尽髙去位定向补横州判官寻召用歴户部尚书刘台字国基安福人万厯间为张居正所取士初为刑部主事及官御史论居正辅国不忠侃侃五千余言居正衔之逮诏狱罢归居正恨未己令张学颜为户部诬台私赎锾居正又嗾江西抚按摭台里中事诬奏文致其狱谪戍浔州比入浔博士家争饷之亡何暴卒后赠光禄少卿廕一子谥毅思浔人为立专祠祀焉何乔逺字穉孝晋江人万厯中进士由刑部陞仪制郎中力争三王并封救同官陈泰来等言事被谪石星主封倭朝鲜使臣金晬泣言李如松沈惟敬之误国乔逺即以闻因进累朝驭倭故事帝颇心动而星坚持己説疏竟不行坐累谪广西布政使经歴光宗召为光禄少卿移太仆天启初进左通政邹元标建首善书院忌者劾之乔逺言上梁文实出臣手义当并罢进光禄卿通政使引疾以户部右侍郎致仕所纂辑有名山藏诸书白瑜字绍明永平人万厯中进士为兵科给事中规时政甚切京师旱上言修省实政逐臣乆锢累臣乆羁一䝉矜释即可感格天心至矿税一事率土哀号恐琼林大盈之储不足当斩木揭竿之费也不报累迁工科都给事中请斥中官王朝陈永夀㑹论治河当专任遂责其勦拾陈言谪广西布政司照磨以疾归光宗立起光禄少卿歴太常卿通政使刑部左侍郎卒赠尚书张集义余姚人进士万厯二十四年以兵部主事谪横州判一月回部三十年复谪捐俸钱为课文费未几还部练国事字君豫永城人万厯末进士令沛县山阳征授御史劾山东巡抚赵彦请留大学士叶向高论羣阉索冬衣辱工部尚书钟羽正未几以赵南星党削籍崇祯初起佥都御史巡抚陜西分剿诸贼贼魁悉降七年廷议南河贼盛命侍郎陈奇瑜尽督诸镇兵㑹讨奇瑜檄国事驻商州协剿商南卢氏贼奇瑜困贼车厢崃悞信其降纵出险遂大掠委罪国事逮下狱九年正月遣戍广西乆之叙前功赦还复冠帯黄道周字㓜平漳浦人天启进士授编修崇祯中歴坊局以文章风节髙天下连劾杨嗣昌陈新甲方一藻上召诸臣于平台指其为佞道周曰夫人在君父前独立敢言为佞岂䜛谄面谀为忠耶忠佞不别邪正不明何以致治上怒未决乃贬六秩为江西按察使照磨乆之江西巡抚解学龙荐道周上怒削二人籍下狱廷杖谪戍广西后以蒋德璟等请复官明季殉难殷弼字梦臣广东举人明末为中书后居融县之长安镇授徒讲学融士多出其门学问淹博所着诗古文词甚富年九十而卒钟行旦字不夜四川筠连人崇祯间副榜博学善文词知荔浦值流㓂猖獗募丁壮守御民赖全活陞云南石屏州丁忧未任卜居荔浦之笔村人号笔山先生严起恒山隂人崇祯辛未进士歴任广州知府湖南监司所至多惠政侨寓南宁为阻封事被仇家所害赴水死经三日尸逆流而上至青山崖下虎负尸起兀坐山麓衣冠俨然面色如生次早土人经过则见其兀坐处土坟隆起髙数尺咸以为鬼广西通志卷八十六广西通志钦定四库全书广西通志卷八十七方伎农圃医卜圣人不废其为道虽小犹切于民生日用而非虚无怪迂之説可例也粤西如萧时亨之医卢道者之卜谓与仓跗管郭有间乎人即不能务为明体适用之学而一艺成名宁得以无用目之至若勾漏丹砂服之尸解慧师委蜕长寄湘山粤中仙释亦有指不胜屈者志方伎附仙释卢道者精于卜后唐同光二年有郡倅因妇孕歳余不产求卢卜之书一醋字不踰月二旬有一日酉时娩倅以为神建塔居之及宋干德间坐化遗诗云三十年前卖卜化得一间茅屋末云撒手永超三界一去定无反复寺塔在义宁县明崇祯元年重修雷隐翁名本宋时冯翊人先世客湖湘因家于全翁尝登进士弃去终日黙坐或曰痴甚答曰痴犹胜黠作诗妙发元音一日以医术授其子国伸曰汝盍尽心于此遂出游不返元祐间有朝士闗姓者游罗浮见一人坐松下神宇轩秀异之问何许人答姓名则翁也且曰他日过湘源可访吾子孙有诗百篇味之当有得乃指以归路俄顷至家后为广西计官道全访之得曾孙鑑録诗三十首因白于帅用鑑为㢘州医官宾公逸其名宋时尝遇异人授白鹤青鸟术寻龙穴砂水若犀照然留记示后世徃徃奇中虽载籍失考而各处记地皆宾公所遗杨松筠过昭州见宾公曰粤有人矣遂度岭而去葢地术中之有道眼者韩生桂林人性嗜酒自云有道术人初不听一日欲自桂入闽同行者俱止郊外僧寺韩生夜不睡抱一篮持匏杓出就庭下衆徃视之则以杓酌取月光作倾泻入篮状咸戏之曰子何为乎韩生曰今夕月色殊难得我惧他夕之风雨傥夜黒留此待缓急尔衆笑焉诘朝谛视空篮敝杓如故衆益哂其妄及舟至邵平坐江亭上各命仆办治殽膳多市酒期醉㑹大风至日暮益亟灯烛不得张坐中不辨眉目衆闷甚一客忽忆前事戏谓韩生曰子所贮月光今安在不可用乎韩生抚掌曰我几忘之即狼狈走于舟中取篮及杓一挥则月色燎焉见于梁栋间连数十挥直如秋中晴夜月色㶑灔毫髪皆鉴衆乃大唿痛饮逹四鼓韩生复以杓取而收之篮夜黒如故一时嗟异梁大用苍梧人尝遇异人授以三铁针并针灸书法遂为名医明永乐中郡守罗观访其家止存一针进于朝藤县程二者谷山土着得异术坐一凫以渡郁水遇孕妇其术不神遂沉溺尸逆流附岸坊人立祠祀之黎鲸藤县人少补学官弟子不屑与世竞名隐于医状若不胜衣蹈履循循如妇人女子至切衇五脏症结无不洞见时有副使召视疾见鲸状少之鲸乍按即得其实乃大惊起谢不再剂而疾愈他皆类此年踰六十始得子八十后歩履犹不减少时葢深得养生之术者余道人不详其氏家剑峯石下自㓜入道士巖事黄庭经精巫术尝以口呪桃符治病病立愈祷雨逐疫咸应如响年九十余无病而逝黎兆选广东德庆人好游咏山水贺县三峯委径石形像蛇能祟人过之常被噬选题诗蛇舌云径名虽委实平亨鸟道今堪驷马横不是武城偏㨗路青天白日任君行蛇怪遂息居聂峯塘塘有一井形似蟹眼水髙于塘水者二尺味甘美人咸称其有神术云文绣字仲着武縁人读书髙尚有隐德寓意岐黄济人颇衆族里重之萧时亨字如歩临桂人初业儒每以济人为念遂弃举子业攻岐轩术素问灵枢诸书实能精研其奥凡逺近求药者不计利与之药立瘥庭训最严其弟及子若姪登乡榜者三人年九十四无疾而终常义逺恭城人性厚重不假縁餙精医术多活人不索谢及殁之日童叟无不涕零后子孙相继掇元魁人以为隐德之报何侯者相传尧时人隐苍梧山至夏时巳二百余嵗上帝赐药一器家人三百余口㧞宅上昇为太极真人今疑山有何侯庙张道陵字辅汉汉留侯八世孙光武十年生㑹稽天目山善以符治病隐于富川之白霞修炼至桓帝永寿元年徃云台峯白日飞昇人即其地祠之曰丹霞观丹灶药臼至今存焉宋范纯仁谪贺县东坡与书云丹霞观张道陵遗蹟果有良药异事乎葢指此滇媪汉时人㓜寡炼丹都峤山採薇以充食日乆坐化于巖歴嵗月骨皮尚存因名婆巖同时有陀妪者好施斋乆亦坐化于巖二巖因以得名董奉字君异侯官人居庐山得仙术苍梧士爕病死巳三日奉以药一丸用水调灌之并揺其首少顷目即开手足渐能动半日起坐四日遂言语如常董京字威辇晋元帝时避居横州登髙岭秋夜泛舟于江浒一仙乘槎而来枝榦扶踈黒光照人京谒之赐以血食宋绍定间郡守张垓因搆仙槎亭于上葛洪字稚川句容人家贫好学伐薪贸纸笔且抄且诵以儒学名尤好神仙导养之法呉时洪从祖元学道得仙号葛仙翁以术授弟子郑隐洪就隐学悉其法又师事南海太守上党鲍元妻以女授内养术太安中石氷作乱呉兴太守顾祕檄为都尉讨破之迁伏波将军洪见天下已乱乃㕘广州刺史嵇含军事含遇害始还乡里元帝召为丞相掾以平贼功赐爵闗内侯不拜咸和初选散骑常侍领国史洪固辞闻交阯出丹砂求为勾漏令帝以洪资髙不许洪曰非欲为荣以有丹砂耳帝从之乃入罗浮山着书自号抱朴子世以为尸觧成仙云罗秀不知何许人好谈𤣥尝曰天下有长生不死之药何不修之时闻葛洪寓罗浮山即弃家徃乆之慨丹不成复于宣化青山峝巖中修炼一日危坐尸解而去后人名其巖曰丹巖閲数年人有见秀于龟石上与一仙人笑且语遗四足迹于石佥事邬閲为刻其石曰驻仙石何尊师不知何许人唐龙朔中居衡岳不显名氏其颜若四十嵗人行歩如风徃来苍梧五岭间来无所慕去无所斁至百数十年人尝见之状貌不改人问氏族但云何何或诘其乡里及修炼亦云何何时人因号曰何尊师尹氏女全州人性不事铅餙居一小洞炼丹大厯二年上升后人于所居紫潭上建尹氏观至今丹灶存焉萧灵䕶字天祐庐陵人也年十五好道术遇至人传金液丹胎息周访名山唐贞观五年泝潇湘居招仙观创寻真阁于桂州铸铜钟一口重五百觔归观凡五更不敢叩击恐惊地神故也后选幽胜炼丹尸解去宋太宗端拱末观中于五更初忽闻钟声衆皆惊讶起视之钟破裂不旬日有道人以掌心镕铜汁就其裂处模之起红𦦨视者方敬惮道人入溪洗手忽失所在其钟至今有模迹日华君月华君唐干宁中临贺令郑冠卿赴调止桂林歩栖霞洞遇二道士揖俱入坐石上相与对饮奏乐饮巳将辞去各赠以诗诗成道士曰方今四海鬭争诸雄角立重敛赡兵葢亦天数王乔许逊之徒皆弃官即升道果汝其勉之出见二樵问洞中酒乐何如汝识之乎乃日华月华君也行数歩已失所在冠卿遂絶名利退依冯乘寿至一百四嵗衡山道士轩辕弥明者不知何许人在衡湘间九十余年善捕鬼物囚絷蛟螭虎豹人莫知其寿尝过八桂尧庙有题墨在焉后人刻诸石陆禹臣字服休河东人避黄巢之乱入南岳遇道士轩辕弥明授以仙术且谓曰子得道当在山穷水絶处乃跋渉隐宜之北山尝过呉生家生毎徃谒輙与语尘外理赠生以诗曰世俗风波险人情巧智长要知安分处修性本真常又赠云露下瑶簪湿云生石室寒星坛鸾鹤舞丹灶虎龙蟠尘世人情窄壶中景界寛凭君髙着眼物外试回观因与登览遍大小巖穴凡二十所遂居巖修炼不复出尝手植异桃灵药至今不凋山上有井水色绀碧异常禹臣在时时闻仙乐一日仙昇呉生拜泣求度禹臣曰汝仙籍无名未可也缑仙姑长沙人也入道居衡山年八十余容色甚少徙居湘南唐相国文昭郑公畋自承㫖学士左迁梧州特遇姑姑谓文昭曰此后四海多难人间不可乆居吾将卜隐九疑矣言讫遂去女道姑唐时人于永宁䨇瑞巖修炼巖有石釡毎日出米三升适有老僧至以米不敷凿其釡得米三十六升后不复出道姑饥饿死忽一棺漂至侍女扛入棺内覆以石獞民疑有异物欲开之倐然雷雨大作因止其棺半覆于石石牀石釡犹存监殿仙师陶克忠宋时平乐人其妹适谭氏生二女白日飞昇克忠躬耕望雨甚切二女忽至曰饭我即雨饭毕果雨克忠随亦羽化洪武间立庙祀之谭氏二仙女平乐人端平间家于乐山里鲊塘村之诞山继母不惠备极苦楚因修黄老术一旦羽化尝飞矛于诞山之原人立祠以祀毎嵗旱有祷輙应甘陆象州人有志畧时栁州为南汉所据诏陆出征每以术得㨗拜䕶国将军及归里祸福处先知如神州人立庙祀之甘佃象州人家富好施贫而告者未尝少吝性灵异决祸福无不竒中一日聚邻里告曰吾厌世矣示衆以修身事言讫瞑目而逝乡人设庙像祀之后封惠济感应侯元加封孚应惠济圣公明加封王号何邻不知何许人五代时寿百余嵗有道术隐思恩之思邻山后不知所适黄道人五代时隐思恩山中修炼山因之得名曰黄道山莫公失其名后周时人也别号爽朗道人家居昭州之富川县七嵗辞母入石巖中跏趺静坐卒莫窥其所为年二十自谓能空明寂灭居人相率伺巖外一夕俄不见皆以为翀举云于道士象州人宋干德间隐西山巖修道白日飞昇独傲仙女象州六村人宋干德间傲氏与嫂独孤氏赴天葢山採葛饮泉见䨇鲤戏水取之堕泉中独孤氏救之亦堕经月余乃于空中唿父母曰吾仙女也有过谪人间数满当还象人因名其山曰独傲山七仙女不知何代人隐于兴隆土司七首山学道后仙去石仲元桂人号桂华子为道士住七星山工诗宋天禧中将殁谓门人曰昨梦得句云地连锦野东西去水接朱川次第来此吾有生之患荣谢当然未䘮之文子其嗣之尽出平生所作诗三百余篇授之曰凡吾所得子之所知必传之浃旬而殁有桂华集马知章藤州镡津人也为道士独持道德南华两经曰真宗在此同邑契嵩重之尝铭其所赠砚目为道交安昌期恭城人少举进士皇祐间为横州永定县尉以事去遂不复仕遇海丰令胡济余结纸为数纽覆之以器因叱之其器遂动徐启其覆俱化为䑕饲以饭咀嚼如真䑕既又叱之复覆以器而纸结如旧常上山採药食之吐出其津胶叶如膏治平乙己携一童徃峡山广庆寺谓寺僧曰乆闻此山有和光洞故来一游遂与俱徃凡数日不返僧求之莫知所在惟石室间有诗云蕙帐将辞去猿猱不忍啼琴书自为乐朋友孰相携丹灶非无药青云别有梯崃山余暂隐人莫拟夷齐后题前横州永定县尉安昌期笔武志士来賔人修炼于武神山每出赴斋供即架青布幕为桥去五七里逺至市㕓人见而奇之越数年道成宋元祐初白日上昇鳌山道人明道中尝卧州学士人叱之曰莫欺闲客也㑹作诗士人授纸笔吟曰家住鳌头最上山偶将踪迹到尘寰不妨名利塲中客忙者自忙闲自闲出门不知所之案鳌山在庆逺府城东南二里栖霞洞道士宋嘉祐时桂州一人入栖霞洞烛灭不得出明年乃与游人俱还自言尝见数道士相谓曰知至道者天不杀服元气者地不灭因诵此故生衆方惊异后轻举莫知所在刘景字仲逹桂州人初为屠后为商尝贩私盐遇方士与剧饮授以片铅能制铜铁为金诘朝失方士所在景自是游方外至京师馆贾相昌朝家二十年冬夏一裘终日不食饮酒大笑旁若无人所谈老荘周易皆臻𤣥妙皇祐中还家容色如少年而妻巳皓首人皆异之乃栖南溪山石室中妻孥徃省至则有毒蛇勐兽不能进嘉祐时运使李师中访之赠以诗元丰八年九月召其子谓曰死便火我其夜无疾而卒年一百十八嵗举火燃棺时棺忽自启中惟布袍绦履存焉后百余日亷州合浦还珠驿得其所致家书乃知景羽化里人名所居曰刘仙巖归真子真仙观之道人也桂州唐子正读书观中与道人善授方书宋治平初子正领荐赴京至全州仆病不能行忽遇黄冠乃道人也笑谓曰吾为先生仆可乎遂荷担行如飞别去月余子正卧病湖阳驿道人留书驿吏视其缄题云呈桂州唐秀才归真子谨封发书则惟一诗云元山相见又之全不遇先生道未縁大抵有心求富贵到头无分学神仙箧中灵药宜频施鼎内丹砂莫妄传待得角龙为燕㑹好来黄壁卧林泉子正大惊而结语未能喻后为邕管机宜摄倅事熈宁丙辰交贼䧟城遇害死于州治黄壁亭角龙葢指丙辰也欧阳辟为撰唐少卿遇仙记卲道士字彦甫苏轼送卲道士归都峤洞天诗云乞得纷纷扰扰身结茅都峤与仙邻少能寡欲颜长好老不求名语益真许迈有时还学道陶潜无酒亦随人相从十日还归去万刦千由结此因又耳如芭蕉心如莲花百节疏通万窍玲珑来时一去时八万四千此义出楞严世未有知之者也元符三年九月二十一日书赠都峤卲道士罗隐江西泰和人宋时常隐于兴隆之都阳旗强二山后仙去今犹有题刻遗迹罗仙宜山人尝牧牛于㑹仙山下一日遇一老翁以水一勺饮之觉身轻举歩如飞后遂仙去贺州道人为颜持约客持约名博文建炎中谪官贺州好延方士道人敝衣大冠数过颜颜輙出酒饮之他日邀颜于城外十里许入深山同坐石上谓颜曰偶获名酒同公一醉袖出瓢取两杯共酌各饮十四五计瓢才受升余而终日不竭颜异之起再拜道人曰子可教即取书一编授颜乃圭峯所註周易㕘同契也梁贤植梁之德容州西南隅望山坊人贤植年二十三之德则长一嵗隆兴甲申四月同游都峤山攀萝而上抵山巅梵宇三楹閴无僧尼惟神像钟鱼而已山泉清洌树有一桃如人食其半者取而分啗之味异常凡气顿减比归不复粒食容色红润大异昔年惟背微伛偻镇帅程召置空室扃其户数日如故始信而礼之辞家游蜀莫知所终周师庆五羊人宋开禧中炼丹于邕之伊岭巖中后人名曰望仙巖石刻碑铭尚存邕州安抚王侃有诗陈楠字南木号翠虚惠州博罗人以盘栊篐桶为生浮沉世俗莫有知者后得异术尝之苍梧适遇郡祷旱人忧暍死翠虚乃执铁鞭下渊潭驱龙起须臾隂云四合雷雨交作境内霑濡遂为丰年又行钦管道中遇羣盗拉杀瘗之后三日盗散复甦游长沙冲帅节执拘送邕州去数夕又回长沙其灵异如此宁宗嘉定六年尸解去呉优字世逺宜山人初业儒后为州吏遇异人授一杖欲有所徃携之顷刻即至家居叠石村去郡治三十余里每日昏暮归家昧爽在郡人皆异焉一日郡守因事诃之拂袖谢去逾夕而终时宣和间也𦵏之日舁榇至桃源山扛索忽断举之不动俄顷蝼蚁皆衔土葢棺成一巨塜且露一角百余年尚完好如新乡人因立庙祀之赐额曰显应后时着灵迹绍定五年又上其事加奨灵正侯卢仙宋时人失其名偶之﨑岭樵採遇一仙盘桓片时出山已三嵗矣后游都峤不还时有见之者童颜如昨邑人为之立望仙坊卢六者上林人性不食肉一日徃樵大明山见二白衣童子变幻可骇因谓曰汝且去更十日可来授汝道如期而徃端坐石上无言而化乡人以为尸解又有莫四者亦传坐化于大明山峝崔莫二仙姑不知何许人宜州城北有㑹仙山由丹流阁而上崖百尺石峝一区其半是二仙炼丹处中有丹灶石蓬皆作金碧色光彩灿然葢丹火燻烁也灶后即二仙卧所头臂股胫两形毕现深入石寸许崖峭深人罕蹑者至必香楮黙祷之力方能縁焉不则惟望叹而已居思娥住思巖山在贵县南七十里人入山恒见之不知名姓世代问之则曰此山中人人号之曰思巖异人山多竒花异果味与常别取懐之輙迷不得出杜应然宋武林人随父宦游流寓广西专心慕道寄迹黄冠中遍游天下名山嘉定间始来融州张自明建昌人宜州教授摄州事后授知州风流文雅宦蹟多可纪者一日集士民谓曰吾将入闗矣士民随之诣九龙山入一洞奇香絪霭光景殊别有石碑题云宋刺史丹霞张公之墓镌磨宿搆公飘然而入浮云乍拥洞口渐合今其洞门仅容一人侧身可进又案府志九龙山註云刺史张自明卒舁棺过此石开自合蒋晖全州道士志行髙卓洞賔谒之适蒋他出题诗于壁曰醉舞髙歌海上山天瓢承露浴金丹夜深鹤透秋空碧万里西风一剑寒后书无上宫主访蒋晖作遂去蒋归大惊曰宫字无上此吕翁也追之不复得矣莫道人者容州人居石峝入山不知几年问之亦自不言嵗数山下父老有八九十嵗者言自小巳见其丰姿容貌须鬓不异于昔精力甚健登山如飞不避寒暑萧然一菴傍无侍者尝夜坐于飞云顶石巖间有虎侍傍逹旦乃去贵宦游山求见之多不遇遗之诗者不一宋理宗末年犹在吕仙即吕纯阳尝憇梧山郡人因搆吕仙亭元天厯间疫大作有张彦才者梦一道士入其家求庭前樟树为吕仙像彦才许之明旦风㧞树置亭下疫遂息元末像左指间生灵芝一本状如莲花馨香袭人明嘉靖间芝又生于亭砖李龙者元至正间兴业大李村人事修炼术偶携妻访外家酣饮还途中谓妻曰体中燥痒不可忍㑹须过前溪一浴而姑待于此有顷风雨骤作妻趋视之则遍身鳞甲矣嘱曰我岁一来归当以米糕祀我遂化龙去毎岁果一还还则雨足稼丰乡人唿其居曰李龙宅龙道人元末结庐平乐走马坪环植以竹明洪武二年通判夏天启访之赠诗云竹木森森畵不如悬崖峭壁一茅庐人生若识𤣥机妙须向禅闗觅太虚后六年积薪自化姚道士号清溪賔州人明洪武十三年于龙虎山学道常骑虎遇旱祷雨如注南宁孽龙作祟当事驰迎顷刻而至斩孽龙太守庙蛇精食人复杀之后白日飞昇欧阳碧潭平南秦川里人永乐初游江西龙虎山求道张真人鑑其诚悫授以祕术能役神鬼风雷贵县旱县尹命欧阳至澍雨大沛尹所钖赉辞不受遇事能前知后仙去有庙祀之何璘賔州人恬淡轻名利採药茹芝至天顺年二百三十余嵗飘然不知所适人咸称为羽化邓清字子真明正统间羽士也居岑溪习瑜珈教得异传一日雷击物遇秽堕地清为呪洒水浄之雷遂飞昇迁居善村常游聚仙峯顶羽化之日棺为风雨飘去置石中乡人立祠祈祷輙应文志矩紫极宫道士先以採药为业年四十一嵗始出家游武当龙虎诸名山妙契符箓之术其应如响天顺间无病卒次日有见志矩者谓其人曰吾宫今日奏醮可送面至今晨失一拄杖在某处亦可令人送来其人诣宫果然始知志矩乃尸解去全用诚灵川人少随父入蜀娶于蜀生二子一日遇异人授以仙术㑹父卒即扶榇归事母最孝及母死即倾家所有卑妻子令归母家结菴于北障山中名如佛岭尝夜行山顶诵经虎豹皆伏客来寻访所遗物自某地来悉能知之持行二十余年立化不仆弟子𦵏北源山中宋真人宣化宋村人也尝驾一龙顷刻取生椒为鱼脍书符呪能逐疫激电道家之灵寳懴书传言皆其创笔王真人不知何许人明景泰间谪戍驯象卫有道术能致雷雨以手书符篆于人掌中人握之行数歩望其方开手则雷轰然而起嵗旱有司祈雨连日弗应真人曰开屠撤坛某日某时请迎雨至期日益酷烈真人书符篆焚之向空叱咤击令木雷雨交作平地水深三尺有卫姓者家有妖魅徃治之妖忽啼窜急书符焚之震雷忽起则妖为老猴已击死于登髙岭矣后羽化去李子长懐集人遨游羊城间放浪不覊师新㑹陈白沙及归白沙送以诗云春櫂去江门泝流焉汲汲点笔烟外山归来看懐集又劝其谒张太守诗云不闻端别驾敬士如子长问道苍梧下登歌刺史堂其后或徃或来踪迹奇幻相传以为仙去李贱子融县人㓜孤育于阳氏长佣于龙家性善卧田野不治龙氏责之贱子结草为人为牛置田间一日而耕犂莳插俱遍龙惧遣归为人却邪祛疫不假符呪立騐年八十余卒𦵏时举棺甚轻妻覃氏亦有异术后二载卒遗有草书数十字类符篆邑人奉之者不食牛肉冯克利贵县东壆村人尝徃北山採香遇八仙对奕分得仙衣一袭无缝线㾗及回则子孙易世矣闻之官赴省勘问将克利与仆冯逺覆洪钟内绕以薪焚之及启则克利坐而冯逺已灰化矣遂信为仙表闻勅封游天得道三界比回至苍梧江口遂羽化蒋兴灌阳人早中乡试不仕隐于仙源洞修炼不知所终太守顾璘尝访其洞得兴故栖石题诗云水曲桃花岸灵巖信有仙虫书留古洞鹤驾去何年白犬眠金灶苍龙饮玉泉媿非嵇叔夜来此竟空还池道澄朝元观道士年十九一日晩饮酒数壶语其徒曰吾当今夜丑时一刻别人间矣沐浴衣冠至丑而逝黄德环武宣落库村人尝上䨇髻山採香遇神授一斧回即神通骑一黄牛出入邑里俱为立庙姚二仔崇祯间人生不茹荤年十五登火熖巅架片蓬种菜芋充腹所居有池畜二鲤旁有桃熟而取啖值旱司李唐邦教延至印山亭祷雨不食烟火着人立表河边限以尺水坐至次日果雨三日河水盈尺即止谢以金不受还山后数日觅之则仅片篷而已明末有樵者尝入藤㡌山得异境俨如洞府归语里人咸曰此必仙人居也丙子旱魃为灾里人就之求雨立致滂沱一时传闻郡邑凡附近乡村及邻邑来祷无不应询其所祷何神则曰石盆洗脸仙姑冯吉贵县人克利九代孙国朝顺治己亥得道后不知所之乡人为之立祠道林唐调露中桂州人薛甲尝供一僧法号道林道德甚髙瞻敬尤切如是供给十有余年忽一日辞去云贫道在此挠凟多年更无所酬今有旧经一函且寄宅中一周年不回即可开展经嵗余开锁见有金数千两后卖一半买地造菩提寺并建道林真身供养至今见存薛甲有孙禹賔在桂林效职见桂林风土记惠能禅师谒黄梅五祖祖嘱速去曰逢懐则止遇曹则藏唐武则天朝説法讲经于永宁州南䨇瑞巖永福知县叩其行止答曰僧修于此不知花甲但觉时寒时暑草木盛而复衰惟记入山之年乃某年某月也数其嵗次已四十年矣武后征召不赴后徃曹溪世称六祖又尝徃懐集上爱岭峯顶石室栖迟人称六祖巖全真姓周氏号宗慧栁州人父鼎尚书母熊氏唐开元十六年生幼㕘径山禅师即自立禅闗昕夕跏趺不间寒暑游罗浮归省其母母设鸡黍食竟趋至江浒出肠洗之至德初游湘源创居湘山一日谓徒衆曰大刦将至可易衣冠未几武宗诏汰缁流无漏网者惟其徒获免永州刺史韦宙遣使迎四门各见其入莫知孰为真者其他变幻不可殚述咸通八年二月十日端坐逝年一百四十嵗遗蜕在湘山寺妙明㙮歴代谥为慈祐寂照妙应禅师又谓无量寿佛白鹿禅师桂人姓张名元康襁褓巳能合掌趺坐长祝髪龙泉寺尝归省亲登阳龙山顶乐之自号阳龙野人住京兆大兴寺开元初明皇幸安国寺召利渉法师修经时缁徒云集勅内侍谕衆有明上乘者阐扬无隐师前奏曰臣愿演𤣥㫖命与利渉对问㫖意详明明皇嘉叹赐住持安国寺明年驾复幸时集沙门凡五百人以外国所贡白鹿示之鹿到师前跪伏遂以鹿赐之号白鹿大师开元末丐归复居阳龙大兴佛刹名其寺曰白鹿信天大师桂人姓胡名法寿始出家为头陀能饮油虽巨钵引满无苦也俗唿为喫油道者时有中贵南使见而异之还奏僖宗诏诣京师入见不肯削髪以为受之于亲不忍去从之忽云天下将有叛者起惟蜀可避再奏不纳师乃自徃俄黄巢反僖宗西狩遂以为神从驾还京赐号镇国屡辞不受复赐信天大师杨岐乘广者容州人张氏子七嵗学书十三慕道至衡阳依天柱入洛谒荷泽㑹契真乘由是南反中经杨岐一见峯峦赏其奇秀谓可开筑遂成道塲踰岭以北渉湘而南法侣望山如趋鹫岭虎鹿二禅师寓居横州寳华山寺修道聚徒甚衆一僧骑花虎一僧骑白鹿徃来山间人常见之朱僧名逸于河池所寿山寺打坐后脱化石霜慈明禅师全州人姓李名楚圆大中祥符二年出家湘山静隐寺其母遣之逺游闻汾阳道昭因徃谒焉见即䝉器异经二年未许入室一夕泣诉汾阳汾阳举杖逐之明拟伸救遂掩明口乃大悟曰是知临济道出常情复留侍七年辞去依唐明嵩禅师念母老南归既又复出游至瑞州留居洞山依聪禅师三年乃游仰山宜春太守黄宗旦请开法南源三年弃去乆之定居石霜嗣汾阳昭禅师洪禅师宋时人少持斋好诵释家言寓崇善寺危坐常如泥塑竟日不饮食寿九十余尸解去定慧超信者桂州人性敏悟师事瑯琊觉禅师説法于苏州之定慧院为觉嫡嗣法演桂州人志慕禅宗乆无所得闻黄龙慧南风㫖超峻曰是吾师也遂徃从之绍其法后以大衆推主蕲州四祖山法席开先行瑛桂州永福人毛氏子受业本州菩提寺长后出游至吉州隆庆院谒庆闲多所开悟次㕘照觉顿息诸疑出世庐山之开先瑛材器广大果于立事任人役物如转石于千仭之蹊无不如意有照觉遗风在开先几二十年初苦痰癖屡求去未得卧病者三年一旦起将梵刹鼎新之九年乃成见者骇叹黄太史鲁直尝戏谓瑛为如来藏中之説客菩提塲中之游侠云万杉绍慈桂州人赵氏子年十九振䇿踰衡岳抵豫章观马祖遗迹闻庐山东林常总道席甚盛遂委心焉一日语次总举拂子击慈者再慈遽夺拂子总云汝何敢尔对曰拂子今属慈矣总云三十年老将今被小卒摧折自此声名借甚推为东林上首随出世德山慧初静江府人初见善财广㕘事奋衣而起遂浮湘而下徧经东南所至谘询名宿少所降挹乃见黄龙震言下契合因得嗣其法主常德之德山契嵩字仲灵藤州镡津县人姓李七嵗出家通经史志行修洁熈宁初观察李谨钦其名奏赐紫方袍以昭宠异寻抱所着书游京师府尹龙国王仲仪上其书仁宗览之诏付传法院编次仍赐号明教自韩丞相而下莫不尊礼所着有嘉祐治平二集共六十余万言其甥沙门法灯藏之案府志作庆厯初游汴及所着有镡津集此云熈宁疑误景淳桂人工诗规模渊源出于与可元丰初居豫章干明寺终日闭门不置侍者闻邻寺斋钟即造焉诸刹皆敬爱之或隂雨为送食二十年如一日淳诗意艰深不可遽解如夜色中旬后虚堂坐几更隔溪猿不呌当槛月初生又后夜客来稀幽斋独掩扉月中无傍立草际一萤飞之类齐晓桂州人碧澜坊萧氏子依䕶国寺出家既具戒游湖湘依云峯悦禅师数年悦谢世乃渡江游祖山爱黄梅小招提葺为社邂逅得杨次公针芥相投叙云峯録行于世既南还旧隐道俗来谒者常数百人继住宁寿寺风规凛然复还䕶国寺临终之日四衆围绕至中夜轰然一喝衆急趋之巳不应矣危坐三日仪采不变来瞻者踵相接佛日禅师来宾县金华峯第一代祖有戒行绍兴中于狮子山文殊菴端坐而逝留偈云落落托托上无把捉出没太虚无系无缚铁马倒地谁人摸索卢僧名德洪宣州人自幼栖南山广化寺一旦不知所之郡守张自明寓京师一僧来谒曰小僧宜州人住广化寺姓卢名德洪闻君任吾州故来谒遂留谈出一履为符自明至宜游南山问德洪所在衆僧愕然云本僧别去不知所向乆矣自明因焚香祝曰汝有灵引我以香已而香拂山左石室中随徃观之有窍逗灯光德洪坐化于内一履在前与昔所遗者无二始知其异云能仁者宋赐号曰紫衣禅师初悟道居胜全山后因建能仁寺明正德末移寺于全州南岸鹿苑圭者桂州人嗣德山逺开法潭州鹿苑寺宁寿善资桂人闻道寳峯导扬南土法无逺近皆流布一日上堂有僧问如何是广南境师云地连南岳千峯秀水接西川一𣲖清问如何是境中人师云腰间曾坠石心上本无尘问上宗乘事如何师云一棒一㾗分痛痒独许泥牛木马知又问如何是祖师西来意师以手反覆示之僧云不㑹师云若喻此如鸦啄铁牛无下口处善庆宋时清凉寺僧也勤戒行得悟尝游富川大小洞天卒不见人以为羽化云爽菴真者得一切观知逺游匿迹或有问其里姓但曰广西人以故不知何州县问所师授揺首不答有固问者但云吾师观世音而已去就无常莫知所终鸟焚僧正统间住衡山雁峯寺过全州谒无量禅师遂至懐集寓莲花巖内年九十余峝氓日施蔬食天顺改元冬天火降于峝僧移蒲团巖外坐化未几飞鸟羣集以万计各摘羽覆之一日如墓二日如廪三日如邱陵最后一鸟大如鹳摘毫俱尽赤肉啼于巖壁旬日枯茅丛中火起燃及羽堆大鸟坠火与僧同焚随有人见一小儿骑一长尾鸟飞向谠山絶顶而没融卢禅师名真宗四川定逺人壮年云游至永笃志修行明心见性传不二妙法首辟湘山寺大振宗风人咸钦信及坐化诸僧诵经举火火及胸犹诵大乘经不息诸僧稽首曰乞留遗衣钵以示后人师始掷鱼子下坛瞑目而逝时年八十有奇广西通志卷八十七广西通志钦定四库全书广西通志卷八十八列女自刘向范晔而下史家类传列女而阃德着焉其最不朽者尤推节烈顾慷慨捐躯无分富贵贫贱而氷霜自励抚遗孤养白髪则食贫之难甚于履丰编户之贞光于阀閲粤西懿范见称前乘者数矣比年旌门绰楔更复所在多有葢圣朝大化旁敷无逺弗届穷陬僻壤咸知尚伦纪而敦苦节也芣苢采苹进风人咏歌以彰二南之化于粤西益徴之哉志列女晋緑珠博白人晋石崇妓也美而艳善吹笛崇监镇徐州时孙秀使人求之崇尽出其婢妾数十人以示之曰在所择使者曰受命指索緑珠不识孰是崇勃然怒曰緑珠吾所爱不可得也使者出而又反崇竟不许秀怒乃劝赵王伦诛崇遂矫诏収崇崇谓緑珠曰我今为尔得罪緑珠泣曰当效死于官前因自投于楼下而死南北朝谯国夫人洗氏者高凉人也世为南越首领部落十余万家夫人幼贤明多筹畧在父母家抚循部衆能压服诸越夫人兄南梁州刺史挺恃其富强侵掠旁郡岭表苦之夫人多所规谏由是怨隙止息海南儋耳归附者千余峝梁大通初罗州刺史冯融闻夫人有志行为其子高梁太守寳聘以为妻融本北燕苗裔虽世为守牧而他乡羁旅号令不行夫人诫约本宗使从百姓礼每与夫寳㕘决词讼首领有犯法者虽亲族无所纵自此政令有序人莫敢违㑹侯景反广州都督萧勃征兵援台高州刺史李迁仕据大臯口召寳寳欲往夫人疑其反止之数日迁仕果反遣主帅杜平虏率兵入灨石寳以告夫人曰平虏入灨石与官兵相拒势未得还迁仕在州无能为也宜遣使诈之云自未敢出欲遣妇往㕘彼必无防虑我将千余人歩担杂物倡言输赕得至栅下贼亦可圗从之迁仕果大喜觇夫人衆皆担物不设备夫人击之大捷因总兵与长城侯陈霸先㑹于灨石还谓寳曰陈都督极得衆心必能平贼君厚资给之寳卒岭表大乱夫人懐集百越数州晏然至陈永定二年其子仆年九嵗遣帅诸首领朝于丹杨拜阳春郡守后广州刺史欧阳纥谋反召仆至高安诱与为乱仆遣使归告夫人曰我两代忠贞不能偕汝负国遂发兵拒境帅百越酋长迎章昭逹内外逼之纥徒溃散仆以夫人功封信都侯加平越中郎将转石龙太守诏使持节册夫人为太夫人赍绣幰油络四马安车一乘鼓吹一部并麾幢旌节一如刺史仪至德中仆卒后陈国亡隋文帝遣总管韦洸安抚岭外陈将徐璒以南康拒守洸不敢进初夫人以扶南犀杖献陈主至此晋王广遣陈主遗夫人书谕以国亡命其归化并以犀杖及兵将符为信夫人见杖验知陈亡集首领数千人尽日痛哭遣其孙魂帅衆迎洸洸至广州岭南悉定表魂为仪同三司册夫人为宋康郡夫人未几畨禺人王仲宣反围洸进兵屯衡岭夫人遣其孙暄帅师援洸时暄与逆党陈佛智素相友善故迟㽞不进夫人大怒遣使执暄系州狱又遣孙盎讨佛智斩之进兵至南海与鹿愿军㑹共败仲宣夫人亲披甲乘介马张锦伞领彀骑卫诏使裴矩循抚诸州诸州首领皆来㕘谒还令统其部落岭南遂定帝拜盎为高州刺史仍赦出暄拜罗州刺史追赠寳为广州总管谯国公册夫人为谯国夫人开谯国夫人幕府置长史以下官属给印章聴发部落六州兵马若有机急便宜行事降勅书褒美赐物五千段皇后以首饰及宴服一袭赐之夫人并盛于金箧并梁陈赐物各藏于一库每嵗时大㑹皆陈于庭以示子孙曰汝等宜尽赤心向天子我事三代主惟用一好心今赐物俱存此忠孝之报也时畨州总管赵讷贪虐诸獠多有亡叛夫人遣长史张融上封事论安抚之宜并言讷罪状上遣推讷得其赃竟置于法勅委夫人招慰亡叛夫人亲载诏书自称使者歴十余州宣述上意谕诸狸獠所至皆降文帝赐夫人临振县汤沐邑一千五百户赠仆为崖州总管平原郡公仁夀初卒谥为诚敬夫人钟士雄母蒋氏临贺人士雄仕陈为伏波将军陈主以士雄岭南酋帅虑其反覆留蒋氏于都下及晋王广平江南以士雄在岭表欲以恩义致之遣蒋氏归临贺既而同郡虞子茂钟文华等作乱攻城遣人召士雄士雄将应之蒋氏谓曰汝若背徳忘义我当自杀于汝前士雄遂止蒋氏复为书与子茂等谕以祸福子茂不从寻为官军所败上闻蒋氏甚异之封安乐县君时尹州寡妇胡氏者不知何氏妻也甚有志节为邦族所重江南之乱讽谕宗党守节不从叛逆封为宻陵郡君唐全氏栁城人父亡无嗣誓不适人竭力养母母偶出遭虎害氏痛哭逐虎夺回母骸备棺以殓停柩未葬比隣失火延烧氏屋氏抱柩不去焚死里人悯而葬其母并葬氏于侧越日虎至墓前呌号踯躅脱爪牙而死人咸异之宋莫荃恭城人同县周渭妻渭苦刘鋹政赋繁重避地北走仓卒不暇与荃诀二子孩幼荃尚少父母欲嫁之荃泣誓曰渭非乆困者今违难逺适必能自奋于是亲蚕绩碓舂以给朝夕二子皆婚娶凡二十六年及渭为广南诸州转运副使始与荃相见时人异之朱昂为作莫节妇传纪其事马氏全州马脉女也在室时脉病女昼夜侍药不效割股进父疾瘥隣里闻于官淳祐十年太守朱朝散为之立孝忱坊元托克托沁浔州路逹噜噶齐伊伯哈纳武徳女也逹噜噶齐桑乌逊官贵州聘托克托沁为室年甫十八桑乌逊病笃亲供汤药夙夜皇皇及死尽鬻奁具买棺而殓誓以同死饮清水旬日饿死奏闻立碑表之文氏兴安进士文少质女唐斗辅妻大徳中斗辅任宾州幕官卒氏年二十余哀恸几絶执义自誓孝养舅姑殡葬尽礼至治中诏旌其门顺帝在潜邸时大书节妇二字赐之周氏田州路总管岑野先妻生子巴延氏事姑尽孝相夫有礼年二十六野先为庻母黄氏所害并欲谋杀氏母子时巴延方七嵗氏携之窜匿流离播迁十有四载后岑福广假靖乱为名遂夺田州复欲购害巴延氏多方调䕶令巴延出见福广以集人心又预规趋避以逺祸卒能拒福广复世职及巴延知田州绰有政声皆氏之教也年六十九以完节终龙氏栁城人冦至杀其夫将汚之氏毅然曰甘与夫同死岂肯被贼辱乎骂不絶口贼怒射之贯胸而死明孝穆纪太后宪宗妃孝宗生母也贺县人本蛮土官女成化中征蛮俘入掖庭受女史性警敏通文墨命守内藏时万贵妃颛宠而妬后宫有娠者皆治使堕栢贤妃生悼恭太子亦为所害帝行内藏妃应对称㫖悦之一幸有娠万贵妃知而恚甚令婢钩治之婢谬报曰病痞乃谪居安乐堂乆之生孝宗使门监张敏溺焉敏曰上未有子奈何弃之为哺粉饵藏之他室贵妃日伺无所得至五六嵗未敢剪胎髪时吴后废居西内近安乐堂宻知其事䕶持惟谨帝不知也帝自悼恭太子薨数数视影踯躅中外羣臣皆知以贵妃故恐皇嗣不可复望私为帝忧成化十一年帝一日召敏栉髪照镜叹曰老将至而无子敏伏地曰死罪万嵗己有子也帝愕然问安在对曰奴言即死万嵗当为子主于是太监懐恩顿首曰敏言是皇子潜养西内今已六载矣匿不敢闻帝大喜即日幸西内遣使往迎皇子使至宣诏妃抱皇子泣曰儿去吾不得生儿见黄袍有须者即儿父也皇子衣小绯袍乘小舆拥至阶下髪披地走投帝懐帝置之膝抚视乆之悲喜泣下曰我子也类我使懐恩赴内阁具道其故羣臣皆大喜明日入贺颁诏天下移妃居永夀宫数召见贵妃日夜泣怨曰羣小绐我是年六月妃暴薨或曰贵妃使使赐妃死或曰自缢也赐谥恭恪庄僖淑妃敏惧亦吞金死敏同安人孝宗既立为皇太子时孝肃皇太后居仁夀宫语帝曰以儿付我太子遂居仁夀一日贵妃召太子食孝肃谓太子曰儿去无食也太子至贵妃赐食曰巳饱进羮曰羮疑有毒贵妃大恚曰是儿数嵗即如是他日鱼肉我矣因恚而成疾孝宗即位追封淑妃皇太后谥孝穆慈慧恭恪庄僖崇天承圣纯皇后迁葬茂陵别祀奉慈殿封后父推诚宣力武臣特进光禄大夫柱国庆元伯谥端僖后母伯夫人立祠桂林府有司嵗祀大学士尹直撰哀册有云覩汉家尧母之门增宋室仁宗之恸帝燕闲念诵辄欷歔流涕也莫氏平乐人王子敬妻年二十五嵗寡居有子三抚视咸成立子善为诸生洪武中旌表蒋氏大姑二姑俱全州蒋文徳女父卒后见弟景潮年幼遂同心矢志不嫁扶弟成立终老于家勤于纺绩置有田产蒸尝罔替后四世孙蒋璧明以明经任浙江秀水县主簿赞曰冰洁闺门二祖姑同心不嫁世间无立宗扶弟兴家业遐迩咸钦女丈夫十一世孙举人蒋鹏赞曰沧海有珠荆山有玉不雕不琢守贞抱璞两姑有焉青史足録女中丈夫古今有躅蒋氏三姑全州蒋文绍女文德姪女也母老多疾无兄弟氏夫志养母终不适人至老而卒后蒋璧明赞曰不容冰语説良人固守香闺一点贞织絍组紃惟自处素娥青女共精神十世孙举人蒋宗芝赞曰旗山之阳有竒女焉如珠隠渊如玉藏璞如芝兰之幽秀如松栢之劲骨绣阁香闺终身独贤矣哉克家为令子抚弟即贤兄亘千秋而万世孰与我姑而争荣蒋氏四姑全州蒋誉女誉生一子一女女见弟弱悲父老病守志养父不肯适人力纺绩以终养蒋璧明赞曰谨遵父命抚弟持家贞心一点与月光华举人蒋鹏赞曰粤我四姑闻风兴起不愿有家惟知青史龙氏藤县人妻王克让克让早卒氏孝养舅姑舅殁既葬姑怜其少劝改适氏泣对曰舅姑一也且此身既为王氏妇矣敢有他志永乐间旌之萧氏横州人同知萧珪女适州民杨端时年十八端病卒哀毁欲絶服阕姑怜其少欲嫁之氏曰夫死姑在愿事终身若再醮不孝不义非人类也守节五十一年而殁有司奏请旌表李氏桂平人甘坦然妻结褵半载夫殒事姑尽孝敬父母欲夺其志断髪自誓年十八守节至七十而殁表闻旌表徐氏武宣人黎金妻夫卒抚遗子臯教之读书领永乐乡荐臯卒妻张氏妾王氏俱坚志守节覃氏永淳人甘长夀妻善事舅姑勤纺绩年二十三寡居屏去服饰终身无二志初长夀殁覃方娠生子昆昆娶数年又殁氏抚二孙成立正统间旌之袁氏全州陈学颜妻学颜早卒子处厚方数嵗氏守志不渝姑悯其年少隂使人讽之氏泣曰烈女不更二夫姑脱不谅此心当一死以从夫地下议遂寝孝养不衰永乐间旌表畲氏全州陈士妻士即学颜弟生子朴未弥月士卒氏年二十五矢志不二及朴成立族党将以闻氏命朴辞且曰吾待亡于此焉用名为嫂袁既受旌表一门有辉茍复为此是逐名也闻者益重之后建双节坊蒋氏懐集人靖州知州苏忞妻宣德间忞从征死于冦无子氏年二十六矢志终身夫忠妇节世称双美李氏博白人秦健妻年二十健亡哀几丧明父母悯其无子讽再适氏不从孀居五十余年人无间言刘氏宣化刘裕女年十九归黄聪生子正甫朞月而聪卒氏哀毁几絶事姑抚幼誓不二志正甫后领乡贡任嵩明州同知㢘能有声人以为贤训所致孀居六十余年至八十二卒王氏阳朔人全溥妾景泰闲溥随父任娶氏归经漓江遇贼仆辈皆赴水溥将随之氏牢执溥手贼举刃向溥氏以手遮溥项创轻得不死抵家衆嗟叹曰无此手则无此项矣氏生五子皆以科第显夀六十九乃终大同里妇正统间叅将范信兵既入浔州平南县大同里俘获甚衆旗牌官人给贼妇一二人拘系一室中每多自经者又有一妇年尚少负一小儿过岭忽不行曰吾欲乳儿兵从之妇乘间投岭下死罗氏永淳人龙居德妻景泰三年盗刦抟塘村男妇多被掳得氏驱以行氏伺间投水涯贼出之伤其目贼犹未即舍系其颈固不肯行骂曰我必不受贼辱贼怒支解之卢氏泗城土知州岑瑄妻瑄故无嗣目民推卢氏权摄州印天顺六年奉调征贵州苗贼有功封正夀夫人卒女妙定衆推管理州事天顺八年复奉调出征贵州苗贼有功封镇国夫人唐氏临桂人赵存质妻夫亡时二十五嵗姑老子幼氏养姑抚子五十余年守节不变成化十三年旌表陶氏临桂县舍人徐骏妻骏卒于龙州氏闻讣哀毁即刺血自写云无儿难留妇烈女不二夫夫死无子不如一死藏之箧笥以衣奁悉付舅姑遂缢死三日遗梦女姪曰吾心事尽在箧中启之得氏手笔事闻旌之丁氏临桂人刘鼐妻鼐亡氏年十九子淳方三嵗姑万氏讽之嫁氏曰吾命在姑与子矣不知有他坚志五十七嵗成化中旌表李氏马平人简文妾文有女曰元赘婿陶君智文为福建布政司经歴婿随之官文与妻邵氏皆殁氏率二孤辅弼扶丧归经永福深定滩遇贼君智御之不胜堕水死氏出所有服餙啖贼且曰此外惟身一死可表但乞不惊两幼子足矣语毕遂投水贼嗟惋而去氏漂附岸得不死収君智尸并载归抚养二孤元亦愿相依不他适后辅成正徳辛未进士弼乡举给事中徐文溥为作简门双节传覃氏北流人李以弼妻年二十四以弼卒姑悯其少欲令再醮氏以死自矢事舅姑抚幼子闺门正肃始终弗渝杨氏灵川人崔毅妻年二十归毅毅竞渡溺水死氏痛哭欲自尽念夫无嗣以方娠冀生子及娩廼女族人咸劝曰女何足恃汝年少服阕更适可也氏曰世固有无息而义不悖夫者伊何人哉况夫死颠沛无一言诀今欲再适惟起九泉与语尔自是族人无敢言者女长适庾门生子登仕籍氏夀八十而终蒋氏名妙庆宜山民蒋廷琏女归莫朝宣朝宣领景泰癸酉乡荐卒氏年二十二翁姑哀其寡将嫁之氏义不许以女工自给训子骄业儒应贡亦卒氏率其妇甘淡薄躬勤苦抚育三孙自满自广自矜皆有成年七十终侯氏百户膺之女适计琏琏以㑹试卒于京长子七嵗次子甫六月氏坚志苦守抚孤成立年七十卒谭氏苍梧人举人欧良妻良死氏年二十二无子以死自誓孀居四十余年以完节终钟氏苍梧人阮应福妻年二十丧夫家贫甚力抚遗孤守节不二陆氏思明府头目陆祥女适土知府黄钧生子道甫七嵗土冦作乱钧与其父俱被害氏携道避难上思州水浆不入口者三日或强之食答曰为保遗孤茍存性命尚腼颜对人饮食耶其父祥为赴愬左江各当事仇得复乃回思明及道长袭职氏尝述艰苦状勉之曰毋忘此也阖郡咸称贞淑萧氏宣化萧瞻女适南宁卫左所舍余陈刚之子夫亡氏年十九矢志不移坐卧一楼足不履地者数年以完节终有司奏旌其门谭氏全州人曹森妻年十四守节夀至九十七嵗成化间题请旌表蒋氏全州人进士陈珩妻夫殁无子氏年二十五誓死守志六十八嵗终张氏全州人蒋哻妻年二十八守节七十一嵗终宋氏全州人张徴妻年二十三守节六十七嵗终周氏恭城周良彪女年十六适常有徳越二年有徳死无子家故贫姑强之改适氏泣曰姑有叔可奉余年乃尽以簪珥遗其姑独与母相依嵗时则返拜姑于堂如此者五十年始终无间黄氏恭城人周祐之妻随夫任广东龙门学谕因姑徐氏年老请于夫愿回侍养至白沙冲口羣贼刦舟欲汚之断臂不屈骂贼竟与妾李氏义妇阿曽遇难其子郡被掳入巢后赎出悯母陈情当道旌之徐氏博白人李启东妻成化间龙山贼攻䧟县城被执欲汚之氏厉声骂不絶口贼怒磔之阮氏苍梧人廖绍禄妻年二十三而寡子襁褓誓不二志家贫勤纺绩以抚孤隣舎遭火延烧其居时夫柩未殡募人迁徙至中门棺绋断烟燄蔽门几及于柩氏抚膺恸哭愿与俱焚天忽返风火及中门而灭时人嗟异之张义姑者桂林卫镇抚张礼女礼征安南卒子福赴承袭亦道卒义姑时年十五福妻刘有子辉方六嵗家贫甚义姑察刘难乆留一日语刘曰嫂嫁则孤不能存孤不存则张祀絶矣吾张氏女义当为张存孤敢复累嫂长贫居哉已而刘遂改适义姑备歴苦辛抚辉成立为娶妇生子五且诫辉曰尔祖尔父俱以世禄故死道路吾拮据万状抚汝不欲令嗣宗职以蹈不测宜习耕读玉生策简节策节并应乡举简三子亦继乡举奉㫖立坊旌其门特祠所居旁署其名曰义姑祠蒋氏全州蒋希敏女十嵗母死十七父又死家贫二弟幼且疾誓不嫁以抚二弟舅氏为之谋婚氏曰我嫁而使弟失所万一不幸父絶嗣何忍也吾志已定毋多言舅为之泣氏起居谨严忧勤自励日操井臼夜业女工弟长皆为娶妇后诸姪林立家业日裕皆氏力也李氏平乐人陶舜相妻舜相父瑄官四川井研令及归休与子舜相乐相俱被荔浦猺难氏计全宗祀以被褁七嵗子银置重贿于其内掷下水楼氏亦从之下贼利财物因得释徙石面山巖口居焉银生四子四世为明经子孙在庠食饩者日益衆人谓氏节义所遗云刘氏上思州人其夫黄旻以州兵从军古田死军中氏闻之哀不自胜恪守妇道操履冰霜诲二子日和日曙勤学曰兵凶战危汝父遭厄即前鉴也后二子相次殁复教孙徳裕士民公举正徳六年建坊旌表曰节耀南天常氏恭城常汝敬女年十八适尹监贤未几监贤卒父与其舅怜之谋夺氏志不可得乃隂许人舁者至门促之行氏窃负其子之监贤葬所欲自杀隣妪奔救之乃免自是父不敢复言饥寒入骨人不能堪而志操愈励黄氏博白黄仕庆女年十八归秦思诤举一子三嵗思诤卒氏年二十一哀毁骨立矢志不易𢎞治三年督府秦纮旌其门陈氏永淳人李序妻年二十七序卒于京邸氏哭几絶葬祭如礼茕茕独处者三十年虽至亲不能一见𢎞治十三年知县王渊旌以匾梁氏武宣所舎人王炳妻举人梁高女也炳卒氏甫十八家贫苦誓死守节昼夜纺绩自给育遗腹孤用贤补县学弟子员又卒孙肇伯尚幼氏又育之袭祖千户职氏年七十有五人无间言萧氏富川萧能女年十八归余晨越二年晨卒舅姑亦相继亡氏殡殓如礼无子家甚贫惟以女工给朝夕年踰七十人无间言正德十六年贼入南闗氏遇害闻者悲惋雷氏四㑹人归陈仲鑑居贺之封阳墟正德间上下峝诸猺大肆焚刦见氏有美色拥之以行至五显庙欲汚之氏伏地骂不絶口贼胁以刃骂愈厉贼怒杀之张氏藤县人李可信妻可信殁氏守苦节六十年如一日𢎞治间督学姚镆旌之梁氏苍梧人举人李实妻十九而孀遗腹一子辛勤抚鞠事姑以孝闻姑死或讽其再醮辄以义斥之贫甚节益谨其子娶妇举一孙而子复夭妇又他适氏抚孤孙备极艰苦督学周孟中旌之石氏苍梧人尹世雍妻知县石珑女归九载世雍卒无子家贫甚或劝氏毋自苦氏叱之姑亦早孀性严厉日纺绩奉甘㫖相依始终不少间时人称为双节麦氏苍梧人刘济邦妻济邦病笃氏知其不起预设二棺济邦死氏即自经刘氏兴业人杨四妻年二十四杨卒有富商欲夺之㗖以财氏矢志不二乃百计慑诱强以必从氏服毒死李氏名妙容岑溪人年二十适举人罗章章赴南宫卒于途氏哀恸濒死姑耄事之曲谨里人严定求伉俪氏大恚服毒几死力救乃免知县陈琦赈以粟帛傅氏懐集人潘聪妻聪客死同客者以其骸归氏抱之号哀几絶及葬誓曰吾必从夫地下遂缢于后圃邻妇力䕶之不得死乃濳缢于寝室所亲买棺殓之与夫骸合葬御史李良臣为立碑致祭李氏懐集人莫琼妻年二十四而琼卒生子源贫甚氏守节抚源源长娶妇甫成立而又卒氏抱鞠幼孙更相为命终始无间陈氏融县人进士李序妻年二十七序官吏科给事卒于京氏哭絶复甦扶柩还独守一室歴三十载至亲莫见其面𢎞治十三年有司上其事旌表有卓节坊彭氏博白举人秦梦虞母事姑至孝年二十五孀居家极贫抚梦虞成立诏准建坊旌表谢氏陆川人朱文盛妻正徳七年妖贼李通寳犯城获文盛缚寘木上索其金赎氏度无措语姑曰夫在可抚幼儿不若以妇易夫姑两难之氏毅然往绐贼曰夫所寳藏妾不知所愿以身代夫取银赎妾贼利其财且将渔其色遂许焉乆不至贼欲汚之氏大骂曰痴奴吾诳出夫耳贼怒醢之下陋女永福人逸其姓名正德间女将嫁适獞贼夜掠其村为所得自度难脱遂绐獞曰有首餙若干在某所当取与俱獞信其言因挟之往适道旁焚廪火烈遂投入以死覃氏陈氏俱融县人夫死守节建坊旌表林闺善富川人林栋女年十六色端丽未嫁遭贼剽掠所居闺善出走贼踪迹拥之去闺善泣不行贼负之背因啮负者乃弃之地欲汚之随胁以刃曰不将断头闺善骂曰贼奴身从汝碎不从汝汚何论断头贼愤甚刃乱下竟支解焉易氏义宁易华女居大塘村贼突刦本村掠氏与诸妇女将去氏恐遭贼汚坚不行或有劝者氏曰吾必死死他处不如吾村贼无以强因害之谢氏罗城太学生谢荣女正德初蛮冦刦其里见氏有殊色争舆以行欲汚之骂曰我何人家女肯从尔辈耶即取刀自杀龚氏永福龚澄女也有殊姿正德十五年古田贼刦其村掳妇女五六人及牛畜而去至河氏语贼曰吾不能行愿得骑牛而渡贼从之乃䇿牛入龙潭自沈死曹氏全州人孝㢘袁具体妻年十七守节至八十余卒巡按御史题请旌表曰伟节贞操投河女贺县人正德初霜降日县祭军牙六纛神毕方享胙逻卒报贼破民寨见一女子服新服从崖上投于河浮至滩下父老以舟救之得不死坠崖投河惧为贼汚也幸不死殆天有以相之惜姓名不传袁氏全州人生员廖必懋妻年十七守节至七十六嵗人无间言巡按御史题准旌表廖氏全州人举人唐汾妻年二十六夫亡无子家贫守节至八十嵗卒巡按御史题准旌表陈氏名夀姑全州举人陈云鹝女年十二随父任曲江教谕父病危笃医药罔效女泣血不已黙祷于天割股救父父疾顿痊寻疾复作卒于官事上院司给匾旌奖曰闺秀流芳曰湘漓孝女李氏全州人陈良佐妻年十七守节至八十三嵗卒巡按御史题准旌表容氏阳朔人庠生王昆妻昆卒氏年二十誓不更适孀居四十年杜门苦节正德间巡按御史旌其门刘氏辰秀贵州铜仁人父刘仁次正德辛巳倅梧州辰秀偕庻母张氏郭氏弟时举幼妹祈秀堂兄时复族兄时澄随父之任仁次卒于途舟泊昭平堡闻莞藤诸巷滩有冦舟人皆恐辰秀闻之指江曰万一不免死此而已二庻母亦曰不幸诚如尔言相抱而哭无何贼至辰秀曰敢辱先人乎独恨此榇无归耳亟投缇囊㗖贼乘间赴水死张氏抱祈秀继之郭踵继之俱死辰秀年十六张年二十郭年二十八贼怒尽斩其仆婢絷时举入巢时澄病偃舵隅时复隠瞑枕侧得不死愬于守臣沿洄索尸藁葬昭平江上金谿张宾禄与仁次有旧及至知状乃以金钱遣谍计出时举当事给传俾载槥车与其孤还乆之得㫖旌表建三烈祠于昭州后时举以孝㢘为平乐司马正其遇难处陈氏懐集人梁可珍妻年二十三夫死守节始终不渝宋氏南丹卫舍人礼女适舍人甘诚生子甫晬诚卒家贫织纴自给母强之改嫁氏抱姑大哭曰妇人之义从一而终况吾为世禄之家适他姓何以见先人焚香告天誓死不二后抚子霖成立任栁庆叅将正德十三年旌表黄氏阳朔人通判黎禧之妾禧任新淦令时妖人作乱聚衆刦县取印氏卧禧身上大骂贼挺刃砍其面流血满地贼退得不死抚按交章御赐珠冠不受而让其正室夀七十终李氏懐集人袁暐妻年十八子方一嵗暐死守节甘贫亲隣交虑之氏曰命也更复何适苦节六十余年夀至八十六乃卒骆氏尚书吴廷举之母处士英之妻英早世哭几絶阖扉屛处廷举遘暴疾羣叔意其必死欲具槥禁母为祷药氏勿聴昼夜不少瞬诸妪番休更视疾竟瘳少长督之学曰若不逐晷自䇿励日与乡人俱而母将何归耶时家索莫甚嵗连祲而师宾问遗率如常已则澣涤纫缀性不喜纷华嫁时衣三十年尚襜如也花晨灯夕苍梧以游观为俗酷恶之俗有化之者年五十而卒张氏梧州守元春女也归方指挥使能顺事舅姑指挥与姚源盗战死氏年二十二有娠即黙祷曰男也吾与俱女则俱殉矣踰月而举子恩指挥家故凉茹荼履棘朝夕不保奉其姑戴与恩相依为命者四十年恩就外传氏督之甚劬时时语以父死国事朂其励志成立嘉靖初䘏死事授恩都指挥佥事既以氏贞节闻复诏旌闾而恩得佥书江西都司氏曰儿一旦䝉国恩名位抗藩臬诸拜跪受事者固乃父辈侪人也少有瑕指摘者竞起败矣须勉为之已而恩擢漕运叅将氏身留养姑姑殁以毁瘁卒彭氏宜山人王尚忠妻尚忠母孙氏老而瞽氏事之曲谨姑甚安之尚忠为都司承差携氏偕往居廨仅四月每思其姑辄垂涕未几尚忠得檄遣之京送氏西还舟经洛黄滩遭獞贼遮刦尚忠与之鬬不胜而死贼拽氏登岸令数人守之随入舟取其赀氏投水死越数日二尸并浮水上颜色如生梁氏武縁人梁容女嘉靖间年十七未嫁㑹八砦贼四出流刦犯其家掳之行且欲夺氏耳金环氏潜取置握中贼笑曰尔身已属吾何祗环也行至村前木绵树下抱木号唿贼曰尔不畏死乎氏曰死即死父母乡土不从贼贼刃之数日面如生手执金环如故梁氏新鬰林民梁英女年十七嘉靖乙丑流贼王道通剽掠乡邑入氏村被执欲汚之氏曰首可碎不可辱也强扶乘马盘足不就厉声骂贼折其齿复骂不絶口即被害死越宿其容如生所聘夫至抚尸大恸然后瞑目闻者莫不哀之隆庆初旌表郑氏懐集人陆满妻年二十四满卒坚志终身蔡氏三妹四妹者雒容蔡瑶女也三适褚本纪夫亡归依瑶四许嫁潘仁尚未婚嘉靖中以征田州调永顺保靖兵所经过辄恣淫虐姊妹出走避匿兵望见逐之两人计不得脱相携坠崖姊即死妹舁至家踰日卒刘氏宣化人陈清妻清死于水子琚幼氏大恸曰本期偕死奈若孤何因督琚力学琚益自厉以贡为德庆判官感奋立功与贼战死之琚子大经登乡举大纶成进士孙起耕亦领乡荐为邕着姓邕人称氏为女宗郑氏临桂人适曽璋璋有一妾氏处之坦然璋仕卒于官子三省方四嵗氏语妾曰家贫子幼吾当为夫养子汝意云何妾曰官既不幸夫人即所天生死以之岂有他意氏遂与妾同謢丧还舟经全州三省偶坠水氏即赴水救之妾忙挽以上并得不死比归两人勤女红教三省学称双节云李氏藤县人庠生霍文谏妻文谏卒氏年二十有四誓不再适事瞽姑抚二幼穉艰苦不渝姑目复明人称孝感所致子有菁庠生有蔁嵗荐夀七十八终嘉靖间知县林杰旌其门程氏刘氏崇善人嘉靖时本府孝㢘黄子颜媳也子颜生子三人长佶次亿次侃佶娶程氏亿娶刘氏佶与亿相继早亡程年十九无子刘年二十一止一女父母怜其少欲为改嫁二人以死自誓同处一室併力女工上事翁姑下抚弱女数十年如一日有司以闻诏加旌表后侃亦举孝㢘时人称之曰一门双守节二代两登科王氏马平人庠生范维式妻割股救夫夫死守节教子次子应芳举乡荐吕氏马平人诸生刘济仁妻年二十济仁卒时氏方娠其长子犹在襁褓中家贫甚里贵有欲娶者兄弟更劝改适氏怒曰人各有志何用相逼以头触柱血流被体兄弟不敢强守节六十余年刘氏宜山人彭谏妻谏出经商遭贼死氏闻哭谓妯娌曰夫亡义不独存幸善事姑兼抚视汝女姪吾死足矣即闭门自缢妯娌往救气未絶从旁䕶视者宻氏乃不饮食亡何谏丧至氏往迎且行且哭因啮舌而死蒋玉真全州蒋三畏女年十七适伍守规二年夫死无子玉真谋欲死舅姑忧之使守规之弟妇将其子寘玉真懐曰子之祀伯父可乎随拜曰幸甚乃卜吉迎为子舅姑安其养王氏宣化生员王煦女适举人邓继魁继魁赴试病亡氏年二十有八无子闻讣痛絶逮舆榇归葬潜缢圹所亲属救甦平居足不踰户外守志终身嘉靖间旌其门唐氏全州人蒋大韶妻大韶卒无子孝事舅姑誓不易志八十有五卒刘氏临桂人举人魏希儒妻年十五于归于魏魏上春官卒讣至痛哭几絶誓以身殉家人屡谕之弗能止哭七日絶饮食不进临死谓父纲曰以孝衣殓我则瞑目矣秦氏临桂人唐承宗妻年二十二承宗卒哀恸几絶指天自誓孀居六十余年始终如一杨氏驯象卫处士杨芳女适卫人徐铨三载铨卒生一子名澋甫五月氏年十九誓不再嫁甘贫食苦抚孤成立年六十五卒子澋哀毁逾礼人谓母节子孝云黄氏驯象卫耆士黄洪女适陆教授子尧臣甫七月尧臣送父赴部卒于南安氏朝夕哀毁誓不再嫁所亲或劝之氏曰死生易志岂人哉抚姪为嗣年五十余卒汪氏庆逺卫舍人王觊妻年二十二觊罹大咎被箠创深肉尽腐氏饮泣以口吮朝夕供汤药不离侧既剧甚度不能疗乃告公姑曰夫死不幸妾不忍独生相违泉下也幼女幸善抚之俄顷抚牀扼吭而卒袁氏全州人蒋文妻年十七归将寻寡遂屏膏沐矢志守贞年至八十又马氏适蒋辅即文从弟归未十稔夫死无子孀居五十七年与袁并以完节终都宪周咏以诗有要识忠贞无二道采薇词并栢舟诗又有争似寒闺双女妇隠然桑濮一长城之句马氏灵川人詹廷玉妻廷玉偕父母相继死遗二孤朝不谋夕氏勤纺绩自给教男习学长子忠补邑庠生未几亦死氏守志如一夀九十瓦氏田州人指挥同知岑勐妻生子邦彦见夫所行事违于正义必委曲陈谏谏不聴至于流涕嘉靖六年夫与子相继丧亡氏年三十刻苦励节孙名芝方乳善䕶之后袭知州氏朝夕语以朝廷恩德宜抚循遗民勤修厥职二十九年芝从征南海殁于王事氏抚曽孙太夀太夀夭复抚太禄凡州之利害躬为规画内外凛然三十三年倭冦南畿并浙江朝议徴广西狼兵督府以檄至氏以太禄幼不能任兵事请于督府愿身往督府壮之题授女官叅将总兵赴南畿明年四月至苏州冦方据州沙洼枯木为巢势甚炽闻狼兵至分衆数千过金山卫总兵俞大猷遣氏同游击白泫邀之颇有斩获移兵漕泾战不利头目钟富黄维等十四人死于阵五月贼犯嘉兴从叅将卢镗攻之大败贼于石塘湾自后从征多着劳绩嗣以疾告归抵家未几卒年五十有九陆氏马平人殷杰妻杰死氏年二十二未有子乡人闻其贤有将委禽者父母许之氏曰父母使为殷家妇有年矣何忍夺而之他惟有自尽而已父母不敢强后以从子辙为嗣夀八十余扈女容县扈女也年十六受甘礼聘未嫁而礼亡父母又相继死氏抗节守贞朝夕纺绩不离卧房以女终奉诏旌其门曰冰霜妇节丰氏武縁人年十三适诸生王旒旒早亡氏年二十二谢铅华养姑抚幼苦节自甘亲属劝之改适氏正词拒之巡按朱炳如题准旌表子一元武科第一杨氏郁林人孝㢘曽才鲁之母年十六孀居抚孤始终不渝按察使王凯旌表文氏名淑环郁林人乡贤旭之女适生员廖锦年二十三无子锦应试卒于途氏矢志守节时有乡贵遣媒议婚者氏峻拒之泣而言曰安有忠烈之孙孝㢘之女肯事二夫耶自是蓬头赤足蔬食缟衣卒年八十嘉靖二年州守旌其闾曰清圭白璧廖氏宾州人吴道应妻十六嵗归吴逾年生子能甫三月道应卒氏哀毁几絶舅姑谕以存孤为重始勉自抑矢志守节歴八十五嵗奏表其门陆氏桂平人受聘未筓而夫卒氏悲恸乆之父母欲别议婚氏泣对曰古人解剑悬墓特以明此心矧夫妇大伦可生死易心乎以终身誓竟不能夺年八十人号曰贞姑朱茉莉贵县故长史朱澄妾澄卒茉莉年仅二十欲自絶以从有邑豪计夺之且倚宦势相逼茉莉度不能免泣诉之嫡母彭氏遂缢而死李氏土官李琛女适归顺州土官长子岑瑶瑶为其弟所杀氏年二十七复于父母家父母强之改适不聴氏婢四十五人驭之甚严昼常锁外户不使与僮仆相见夜明灯坐中堂羣婢环之纺绩至鸡鸣乃锁门而寝晚年操守益严吴氏兴业人黎文明妻嘉靖间文明知云南赤佐县卒于官六载不能归榇佐人葬邑旁氏抚遗孤日夜号泣鬻簪环衣服不惮万里往文明葬处奉棺以归㑹宪司李文鳯哀其志厚恤之始获毕事直指朱按部旌以匾直指黄亦给粟帛焉莫氏苍梧人举人刘思聪妻思聪授程乡县教谕赴府为贼所执氏闻抚膺呕血死邑人士怜之为立贞烈坊于程乡学前李氏懐集人梁允珩妻允珩少警敏病卒氏年二十七矢志栢舟和熊训子其子杲司训宁化文行优裕为闽人所宗氏性整肃至耄年诸媳有稍不检约立杖之年九十七一日唿子孙数十人齐集训谕曰我守节七十年始终如一今且厌世矣可热水洁身以行入房浴毕饰服命椅坐而逝世人异之李氏宣化人南宁卫舍人椿之女举人白采妻年二十二夫亡无子誓不他适操志自坚嘉靖二十六年巡按御史徐南金檄府优赉礼币旌其门王氏永淳人何灿妻年二十七灿殁无子氏誓守节家贫力食始终如一内外无间言事舅姑以孝闻年七十五终万氏藤县人诸生林俊妻年二十六俊卒有议改适者氏每阖户求自尽姑为备得不死议亦寝而励志愈坚年八十余嘉靖己亥有司以事闻旌表其门吕氏马平庠生刘生知妻刘死氏抚遗腹子励志完节年九十三卒嘉靖中赐贞节上夀坊文氏全州人伍彦铭妻年十九守节至七十八嵗卒张氏灌阳贡生张鑑女庠生唐应星妻也隆庆五年古田猺贼肆刦全灌氏年二十一嵗为贼所获厉骂不屈贼怒挥刀腰断之崇祯六年巡按毕佐周疏闻诏旌其闾曰烈节许氏博白人程万昌妻年二十一万昌死遗腹一子家贫守节豪有力者欲夺志咸拒絶之年八十以完节终当事数旌奖有诏竖坊甘氏横州人归永淳陆绍科绍科年十九中嘉靖壬午举人后五年卒氏二十五嵗矢志守节抚孤子杰入成均夀至八十隆庆六年知县张治核实表扬陈氏宾州人舒锦妻年二十二夫亡遗子泰方二嵗家贫以女红自活孀居二十余载隣人不识其面母强其改嫁氏坚拒之泰长力学以明经任长乐教谕迎母禄养年八十四卒万厯元年旌表李氏义宁人石崇安妻年十九嵗夫亡氏自矢不再醮坚贞不渝年八十终蒋氏全州人探花舒宏志妻光禄卿遵箴女夫亡守节奉㫖旌表建坊曰词臣贞配谢四姑全州谢椿女许配灌阳吕茂正年十七未嫁茂正殁谢闻一恸而絶救甦明日缟衣白父母请得诣其家持丧不许遂遥为位薰沐哭临朝夕上奠不数月竟以哀毁卒司李连继芳旌其门曰全节李氏宣化人萧相妻相登万厯己卯乡荐任贵州司李卒于官讣闻氏誓不独生引刀自刎以救免时年二十五事闻建坊表其门曰冰霜表烈孀居五十余年夀七十有七御史吕圗南赠以匾曰完节天留毛氏贺县毛健女归刘玉明年二十六夫亡誓不再适抚二子天祚天祐及长补邑诸生相继卒天祚妻罗年二十五天祐妻吴年二十六咸不嫁与姑相守终身无间言知县曾一诚表其庐曰一门三节万厯二十三年建坊旌表唐氏全州人蒋季选妻季选早卒氏孝事舅姑训子献竒成名仕新兴州知州两广总督旌其门曰冰操荣夀年八十三卒伍氏全州人庠生蒋季印妻蓝山知县守恭母季印二十而卒氏青年守节教子成名诸孙隽发皆氏内教所贻夀八十有八朱氏临桂人何与晋妻年二十二夫死氏痛絶再四时长子仅三嵗次犹未娩家甚贫矢志守节事翁姑克尽孝道人无间言夀六十有三方氏永福人举人秦照妻年十六适秦生子嘉谷甫四嵗而照卒氏哀毁欲自尽父镛慰之曰汝秦门冢妇亲老子幼死不如生也氏勉从父命事翁姑以孝闻抚幼子成立孀居四十余年内外无间言抚按上其事奉㫖建贞节坊以旌之彭氏平乐县百户徐时溥妻年二十四夫亡无子三年内日哭夜止及五旬余毎遇生死二日哭泣尽哀不稍间府江道翁汝进奏之朝旌表其门嵗给米二石帛二疋夀七十五而终何氏兴业人谭贲妻年十八贲卒氏号泣几絶及殡慿棺大恸以死殉衆救获免誓不再适念夫无后请于舅姑立幼姪汝试为夫后抚养教训得领乡书第一万厯二十二年诏旌表直指以文祭其墓朱氏平乐人廪生莫娄妻年二十三寡居一子𢎞勋教育成人中万厯戊午乡榜年及六旬公举奏闻建贞节坊蒋氏恭城明经蒋敬轩女适庠生张懋生生二子夫死敬轩间以意试之氏泣曰女以二孤在襁莫能殉夫地下命之不淑乃至于斯安有身出礼义之门曽不能一姓终也屏膏沐敛笑言辟纑抚孤数十年如一日夀七十六而终舒氏桂林中卫舍人舒桧之女年十六归于本所应袭千户刘宷宷卒氏方二十一嵗一子国泰在襁褓氏恸哭几絶或弔之曰夫人甚少胡自苦若是氏厉声曰氏所以不即逝者以继姑幼男在也生为刘妇死为刘鬼而已独处一室惟勤纺绩抚孤而教之虽诸娣姒非大故不相见事继姑以孝闻年六十有四志节皦如刘氏名显姑贺县刘政女年及笄父兄为择壻无中选者显姑曰吾命也愿终身不嫁闺壸严肃凛然如烈丈夫夀七十有六人唿为贞女林氏懐集人梁起濳妻起濳卒氏年二十四父母以家窭劝其再醮氏纺绩抚孤誓死不从次子储英有声黉序诸孙林立人钦其苦节之报夀八十有七袁氏贺县百户鹗女年十七归千户房继先生子毓嘉靖三十一年继先死氏年二十六抚子成立志节不渝万厯三十年题准立坊旌表毛氏贺县毛显逹女年十七嫁于车轼生子献孙仅週嵗而夫死氏年二十四自矢靡他苦节以终万厯三十一年抚按道咸题额旌奖陆氏贺县陆仪女年十八归生员江中耀七年夫死无子氏誓不他适节凛冰霜院司表奖李氏思恩千户所总旗虞汴妻年十七归汴家徒四壁昼夜纺绩姑性严氏恒劝汴愉婉顺亲志汴殁年二十四欲以死殉姑劝之乃止孀居五十余年巡按御史朱炳如旌表李氏藤县人胡英妻英死氏年二十五无子誓不再适事姑以孝称姑殁殡葬如礼万厯间督学黄佐旌其门林氏容县人覃泰妻年十八归泰泰卒誓不再嫁家甚贫纺绩自给前后直指使者四旌其门吴氏郁林人举人陈所藴妻年二十二所藴㑹试道亡氏闻讣旬日不食欲以死殉姑谕止之事姑三年姑怜其少无子欲嫁之氏引刀自毁其貎姑死拮据以葬屡膺旌表有诏建坊潘氏容县潘龙骏女年十六适生员杨允齐甫七日而夫死氏矢志孀守闺范肃然万厯四十五年三院旌之陶氏郁林人生员邓日孚妻日孚乡试还漓江舟覆死讣闻氏吞金絶粒半月不死遂尽焚服餙葬穿二穴志在相殉又为妯娌所阻不果乃衣素食蔬杜亲戚寝处一室以终后建坊旌表邓氏懐集人徐葵妻葵死誓志守节年二十有四有子二和熊丸训之长应坤以万厯选贡判嘉定州夀九十余知县谢君惠旌其门曰贞慈裕后于氏懐集人张云祥妻万厯初峝猺严秀珠反云祥从堂兄百户大经进𠞰阵亡氏年二十三舅姑垂老子中美仅三龄氏日纺绩以养亲夜则燃薪课子既而舅姑连丧悲苦弥深霜操益励督孤子勤业有声黉序孙应璧登己卯贤书氏犹及见之夀八十知县旌其门曰贞操余庆何氏懐集人莫亭宗妻年十七适莫甫一载而亭宗殁有遗腹子炫霍氏上奉孀姑下抚弱子家贫惟一婢种芋代餐姑夀至八十余炫霍游庠序氏卒年七十有四知县李盘旌其门曰节炳懐阳潘氏容县潘泓女封仁㢘妻年二十五夫死守节操拟冰霜万厯三十年遇例勘举三院交扬登节妇録邓氏宣化生员朱玙妻蒋氏宣化生员张羲妻李氏宣化民刘琸妻夫亡皆青年守节郡守方胥旌表其门焉钱氏横州人归永淳廪生张子麟为继室时年十八踰二年子麟卒氏抚孤应斗课以读书寻入泮夀六十卒万厯四十二年知县童时明详请具题建坊旌表并为立传谭氏兴业人何震妻年十九震卒欲以死殉不可得矢志不再适孝事舅姑白首完节乡评重之先后直指两旌其门䘏以金帛天启二年奉诏建坊旌表潘氏隆安人黎善明妻年十六适善明止生一女善明卒氏年二十八家贫茹苦日织以供衣食人常讽以改行号泣拒之守节四十四年而终黄氏隆安人李秀款妻生子二氏年二十有五秀款病卒家徒壁立衣食常不周长子又卒抚育次孤成立夀六十有九李氏桂平人周节妻节死无子氏事公姑尽孝洁操自励郭叅戎闻其色丽欲娶之毁容以拒年二十守节至五十四而终事上抚军嘉奖邹氏马平人许聘莫姓未嫁夫卒亲欲夺其志不从遂服莫之聘衣自缢计氏马平人适副使王化化先令平逺以家寄㑹昌㑹田坑贼起化督兵𠞰贼大败贼于黄沙贼惧遣间至㑹昌诈谓化亡氏闻而信之即沐浴更衣以六嵗子纳妾懐中遂自刎赐有坊祠计氏马平人王化妻之女姪适户部主事陈原道夫殁触棺求死遂不食逾二日卒孙司徒上其事赐坊祠旌奖董氏马平人俞璇妻年二十六守节育子暨孙夀六十三卒有节抚两世坊蒋氏灌阳人年十九适庠生唐东昇生子照才三月东昇卒氏矢志守节毁粧服躬操井臼奉养舅姑延师训子课读常逹旦后照登贤书以名宦着天启五年伏阙陈情诏旌其门曰贞节欧阳氏威州守欧阳经女适平乐郡庠生莫希䕫希䕫死氏方二十一嵗孝事继姑郡孝㢘慕其贤以聘礼进氏怫然尽掷之坚志若守继姑终所余产屋尽为族人侵占氏结茅以栖纺绩自活茹荼几六十年乃终蒋氏贺县蒋悦女年十六归于吴僎生子勉仁夫卒氏年二十一矢节抚子以完节终院司表奖黄氏荔浦县哨军黄鋭女适刘鸾刘早逝氏年二十五抚幼孤誓不改适有无赖子戏之氏厉声曰汝能保而之不死乎汝死欲人之淫而妻乎抚膺大恸其人愧而逸去夀七十八乃终覃氏博白人李日新妻日新殁氏年二十二矢志自守遗孤甫週嵗抚育成立奉题建坊胡氏北流人龎穆妻年二十七而寡抚子省身年甫七嵗及长娶媳李氏未数载省身复矢李年二十五与姑共矢栢舟抚二孤纺绩自给教之读书知县杨林芳具额旌奖李氏昭平人世袭土巡检龙在渊妻年二十六在渊亡子象干甫四龄家业萧然亲族有欲夺其志者氏辄拒曰妾良人虽微末土官亦受一命之荣其妻岂肯再醮乎矢死栢舟抚孤象干长袭职家世复振氏终天启壬戌年五十有三卢氏马平人教谕唐良杰妻文燿母也明末文燿奉㫖抚贼被执后贼破城氏骂贼投池死王氏春姑祖姑栁城王士魁女未字因土冦作乱同服断肠草以死李氏马平人许聘朱纯未嫁而夫亡氏以处女守节至五十六嵗终计氏马平人郑良栋妻年二十六良栋卒甘贫守节抚遗孤永祚为娶吴氏永祚卒吴亦守节值姑病割股以奉一门节孝谢氏淑端全州人龙安太守谢天命女适庠生滕愈淛年二十二明末为乱兵所执不受辱携二子一女投昭平江中周氏全州人儒士曹学禹妻年十八夫亡矢志守节夀八十五崇祯七年奉㫖旌其贞节唐氏全州人举人蒋拯世妻己酉举人鹏之母明季变乱为郝贼所掠当渡河贼挟氏马上同渡氏跃入河贼随入氏顾贼所佩刀夺以自刎不受贼汚死彭氏临桂人闗辅宗妻夫亡氏二十嵗家甚贫姑老子幼氏誓守节勤女工以赡养姑病割股煮粥以进姑遂愈抚其子读书成立崇祯十二年题准建坊旌曰节孝无双夀九十八无疾而终汤氏马平人庠生莫弛妻年十六适莫十八嵗夫亡抚遗腹子睿以明经任推官夀八十有五崇祯中建坊旌表伍氏全州人蒋维蕃妻夫卒氏青年守节且值冦乱流离颠沛中皆拒侮守志抚孤成立年六十八卒周氏恭城周裔辅女适费循规夫死氏方二十哀恸欲以死相从姑暨母劝曰若如此其如五十日之孤何始强起饮食孝翁姑和丸课子苦节三十年终子而章领丙子乡荐孙如天登国朝顺治庚子科乡荐逹天顺治丙申恩贡常氏恭城常有文女年十八适周兴玺越六年夫卒生一女舅姑怜其少强之改适氏不从坚志守节孝事舅姑抚幼女四十年内外无间言谭氏女名显姑懐集人值山冦刦掠一家避难女年十七有姿色私言于嫂曰我断不受贼辱有死而已嫂慰之愈涕泪过石桥乘空跳下寇见死矣携嫂去未几家人赎嫂回详言其死状寻尸得之女本农家子不知书天性节烈有如此梁氏懐集生员梁敏女嫁李洪嗣事姑孝㑹贼破寨氏被掳冦携之行氏曰我父祖诗书礼义之家岂从尔贼求生乎大骂不屈贼怒甚将杀之氏伸头迎刃曰予得死所矣邑人咸称其烈梁氏陆川人生员龎维甸妻郁林梁景朱女也年十九失偶誓志守节继母张氏逼嫁不从服毒死有死节行状萧氏北流人黄绍逊妻年二十三守寡抚训孤子焕游泮早逝焕妇黎氏与姑共矢栢舟宋氏宣化人邓遵素妻年二十七避乱罗阳土县遵素先出城贼势渐逼氏度夫必为贼害及城破嚼舌而死后三日遵素归瘗之颜色如生夏氏横州夏曰校女适指挥弟钱象龙生子有自甫三嵗象龙卒氏抚孤子成立为娶媳黄氏无何有自又卒遗一子姑媳孀居抚孤孙万厯中承袭指挥崇祯元年道府旌额曰姑媳双贞萧氏宣化萧尚书云举女适隆安举人马之驺之驺亡氏年二十六无子自备衾棺絶食七日死于夫柩旁乡人闻之流涕诏赐旌曰贞笃谷氏隆安人陈肇干妻年二十六夫死守节夀至百嵗无病而终吴氏宾州人庠生谢应轸妻应轸亡无子氏坚志守节孝事舅姑崇祯三年巡按请建坊旌其门余氏马平人徐保泰之母也年二十四夫死侍姑曹氏守节六十三嵗崇祯中赐有双节坊廖氏马平人庠生葛若愚妻崇祯末土贼破城氏被掠投河死王氏马平人孙章林妻明末夫妇俱为兵执夫被杀氏即抱子投河死邬氏马平人龙偕熊妻明末避乱雷村獞佃作叛偕熊投潭死氏闻之亦投潭死秦氏马平生员秦聘瑜女年十五嵗明末为乱兵掳及渡河骂贼投水死戴氏马平人庠生计于京妻丁亥避乱居五都鳯山村于京被叛丁所杀氏亦持镰刀自刭死何氏灌阳人廪生蒋学典之妻生三子长维藻娶唐氏季维荐娶廖氏值兵乱逃散氏偕季媳廖至拱桥头见兵追之急唿曰妇人义不辱缓则难免廖曰死吾志也惟姑是从遂相投水中其长媳唐走长头山兵将近以首触树不死兵执之詈骂不屈兵怒断其右臂而死明日得唐尸于树下氏与廖之存亡不知也后里中被掳者归言其事维藻痛极哭于桥二尸并出颜面如生时称一门三烈县志唐氏世焘女谓与维藻俱被掳唐死桥下维藻亦就溺者邓氏妹全州人兄㢘维有二妹一适灌阳庠生唐纳俞一适庠生唐之䕫明末被乱兵所掳闭之仓中后驱衆妇行邓氏二人誓不与偕相持恸哭骂詈投崖下兵怒挥刀两刃之赵氏全州人幼字于蒋夫亡守志两院旌其贞彭氏临桂人梁万钟妻年二十二万钟卒子宗晋方三嵗氏训迪有道常泣谓曰梁氏四世单传吾不即死者以汝故也汝其勉之后宗晋领癸酉乡荐氏年七十有八邓氏宜山人颇能诗嫁为同邑吴某妻吴以罪被逮氏以衣寄之而侑以一絶云欲寄寒衣上帝都连宵裁剪眼糢煳可怜寛窄无人试泪逐西风洒去途又题画菊云良工妙手恁安排笔底移来纸上栽叶緑花黄长自媚等闲不许蝶蜂来苦志守贞以殁卜氏琼海人张子翼妻子翼为陆川令㑹分校入闱流冦犯城氏躬率哨兵分布守御城䧟贼衆拥入衙氏登楼骂贼援兵不至坠楼而死藁葬于万丈坡国朝雍正三年知县谢钖侯修其墓并作记以旌之莫氏昭平莫若徳长女归府庠生廖梗梗卒氏年二十三矢志励节茹苦食贫抚孤成立至五十四嵗终林氏隆安林正康女生员赵祖铉妻年二十二夫亡无子誓不再适县尹屡给匾旌扬年七十有五终黄氏隆安乡官黄守正孙女生员郭之栋妻年二十四夫亡孀居无子抱辛含苦志操不渝夀七十有七谭氏阎氏昭平人黄诠黄聪妻诠兄弟早丧二妇年皆少并誓守节亲絍绩以营丧葬事正静持家闺箴完洁诠子长文亦亡抚孙克嗣明经黄钟其曽孙也邓氏灌阳人庠生唐允隆妻年二十一允隆死子祚任方四十日氏哀恸几不欲生既而曰妾不惜死其如哌哌何唐氏之鬼未可馁也为营祭葬如礼儿渐长出就外傅夜归必焚膏督诵躬织纴课家僮力耕祚任补弟子员氏年七十有九两院疏题旌奖梁氏姊妹栁城人梁世燿女长年十九次年十七俱未适人五都冦猝至刦二女艶其姿欲汚之二女怒骂曰贼奴暴虐乡里乃犬豕不若也吾宁为汝辱耶奋起触石死贼退颜色如生世燿殓葬于古带坪邑人为立双烈碑表之邓氏全州举人邓一鼎女适灌阳廪生时正煜未十年煜卒遗三子长甫八嵗两弟皆襁褓时流冦氛炽粤兵四出无宁日且嵗数大歉氏拮据家计保抚诸孤皆得成立国朝康熙辛酉子枢登贤书氏年八十犹健饭巡抚题请旌表董氏宜山人举人余犹龙妻犹龙卒遗二孤俱幼氏矢志守节食贫训子数十年人无间言卒年六十有五子心孺国朝康熙辛酉举于乡赵氏临桂人周之卿妻子命新甫五嵗之卿病笃谓氏曰吾病殆莫能兴虽亲老子幼有叔可栖汝年少家贫宜改适氏曰吾闻女不二夫倘不幸当守子以继祀未几之卿卒氏年二十三恸絶复甦事舅姑抚孤子咸尽妇道克见其孙补弟子员夀八十有一黎氏灵川人赵元杰妻元杰死氏年二十哀毁欲絶隣媪慰之氏曰使有子可以无死今孑然一身何为也待营葬毕遂自缢里人怜之张氏梧州所千户王大坤妻年二十五夫死无子同官指挥百户知其贤欲聘之强委禽焉氏矢志不从寡居四十八年淡泊自甘始终如一日夀七十三而卒严氏岑溪人廪生梁观政妻年二十八夫卒号恸殒絶救之得甦复引绳自缢姑慰之曰吾子已亡老身恃以生者若也若茍死老身不足惜二孤谁抚奈宗祀何慰之再三始勉从家甚贫日亲井臼夜勤纺绩教二子读书有成时有太学生求为继室使人餂之氏叱之曰尔以死迫我耶人见其志确不可犯乃止苦节终身巡按涂宗濬旌异之邓氏岑溪人节妇严氏仲子梁葵妻也年二十四夫卒誓不再醮苦节自甘乡闾有年少失偶者求为匹斥不从年踰六十有司具状匾其门曰双节吴氏贵县人适汤时用八月夫丧守节事姑终其身邑人撰文表墓傅氏贵县人未嫁夫丧矢志坚守居父母兄弟家终其世有司闻之特加优奖孙氏平乐人唐钟祚妻明季钟祚死于流贼之难氏偕妾马氏突入贼中収尸被执欲汚之氏曰吾夫为地方正言谏汝反遭汝杀吾宁同夫死不受汝辱也贼怒二氏死之龙氏融县人吴振元妻明末潜踪寺厄巖土弁龙韬标龚瑞掳氏至棠隂桥抱女投水死其夫闻之不食而死妻死夫亡节义相匹闻者太息王氏全州人壬午举人邓元禧妻明末为乱兵所困不受屈辱厉骂剪髪自缢而死童氏临桂人征蛮将军童葵午女年十四适举人张五衡相夫早嵗成名生子二长赓明甫六嵗次襄明甫二嵗五衡病卒氏年二十二矢志守节抚子成立伯仲俱补弟子员崇祯间巡抚于元熠观察井济嘉其操旌曰汎栢孤贞年七十终张氏临桂人俸秉澹妻举人张五衡女性静慧通内则列女传诸书年十三归秉澹秉澹领庚午乡荐任江西临江司李氏因已无所出先尝劝纳妾至是秉澹娶李氏生一子名养圣尚在襁褓秉澹卒氏躬自鞠育保爱甚谨时明末兵荒洊至氏拮据家计延师课子为邑庠生娶妇陈氏生孙自申甫二嵗养圣复殂陈年二十一亦矢志不二国朝康熙二十一年自申补弟子员氏语之曰汝祖早逝汝父复天吾辛苦半生今得汝成立可以对汝祖父于地下矣年七十九无病而终何氏平乐廪生何遵女许配刘氏未嫁而夫亡氏甫十六竟诣夫家朝夕奠食葬事毕归家誓不更适年五十乡闾公举奏闻旌表给与米帛至七十巡按田用坤匾其门曰流芳不字又每年加米二石布二疋夀八十四终邓氏懐集人生员梁昌御妻年二十四夫死守节抚孤艰苦备尝幸得成立年五十七而殁水中二烈女兴安人崇祯末其地遭大水死者甚衆有结筏自救者隣里多附之忽闻波中唿救声渐近见二女子附一朽木倐浮倐没引筏救之年皆十六七问其姓氏不答二女见筏上男子有裸者叹曰吾姊妹倚木不死冀有善地可存也今若此何用生为携手跃入波中死赵氏崇善人百户魏兰妻兰死氏年二十余子龙甫数嵗氏日勤纺绩抚孤长成为之婚娶袭父职孀居四十余年以完节终蒋氏临桂人朱紫震妻夫病危笃氏朝夕祈祷愿以身代年二十九夫亡矢志守节事姑教子克全夫志夀八十九犹康健广西通志卷八十八广西通志钦定四库全书广西通志卷八十九列女国朝贞烈妇国朝顺治七年王师下平乐妇手携二子仓惶出避难为乱兵所执妇绐曰二子累我不便行次第投二子于城下随以身堕母子毙于一处知县黄大成表之曰贞烈妇以慰幽魂陈氏平乐人廪生祝绍煐妻绍煐籍本浙江山隂从兄绍炳任广东饶平令后绍炳告老绍煐遂侨寓于平乐年三十八而殁子宏坛甫半嵗氏抚育成立年二十四娶妻李氏次年宏坛复殁二日生子华李亦矢志抚孤知县黄大成给匾曰双节存孤置田给租赡之陆氏九姑荔浦人幼许字刘门年及笄犹未婚也一日刺绣后圃忽有双鸠环顶而鸣氏祝曰汝报喜即高飞若报凶再鸣一匝鸠果三鸣翼日而刘之凶闻至氏肩舆归刘经营丧葬事事尽礼誓不改适抚姪女柔嘉为女赘李壻以养老氏谙诗书通义礼贞白操持纎尘不染黄氏荔浦武生黄甲鼎之妹适雷万春万春死子幼氏年仅十九守志不二后病其子割股疗治母节子孝逺近敬慕之徐氏荔浦人文鳯竒妻早年丧夫仅生一子抚之誓不再适甘贫守寂歴年五十有九事姑孝谨如一日莫氏荔浦廪生何龙光母年二十五夫死遗二子二女悉幼穉守先人余业训子读书操持刻苦子龙光应嵗荐有司旌之陆氏昭平闭家妇国朝康熙三年甲辰氏已百三十嵗矣里人举报谒见省郡诸当事俱加优礼给米帛匾额曰清朝人瑞一时省郡男妇竞观间有以银簪绮縠易其荆钗练布珍藏以为夀兆者越三年百三十三嵗卒郑氏全州人唐武成妻武成死于乱氏年二十二带娠奔逃育子三艰辛抚养足不踰阈者歴三十余年州守表其门曰檗节裕荣胡氏全州人庠生曹国瓒妻惠州司马从道女孙也明末兵变国瓒携避山庄未一载病卒遗三女及子一湛皆幼值嵗大饥加之干戈扰攘氏偕子女深入万山中不举火者七日卒获保全后兵掳其子去百计赎归留先人一脉乡里服其能家贫课子读书弗少懈又拮据婚嫁饮冰茹檗者四十余年一湛登国朝康熙丁卯乡举孙亦补弟子员三女皆适郡名士氏年八十犹严督家教人方之栁仲郢母云梁氏郁林州贵平乡人幼聪慧知书年十八于归文秉世事舅姑克尽妇道国朝顺治十一年逆贼李定国剽掠州境氏与夫偕逃失散州南贼见氏姿色执而逼之乘马氏哭倒于地厉声骂贼贼欲挟氏上马氏奋爪破贼面遂遭暴杀越二日秉世覔得氏尸两目犹怒突不合为之收殓始瞑雍正九年遵㫖旌表文氏名兆祥灌阳庠生王卿女年十八未字顺治十一年李定国乱恣抢掠兆祥与其嫂陆氏庠生文枢妻同避火星山箐中见摉山势逼各手刃自刭时称双烈唐氏全州人蒋持世妻年二十七夫故遗孤鵾矢志抚养后入泮甲寅之变鵾及长孙同日为贼所害氏复抚次孙成立卒年七十有三唐氏全州人生员蒋瑞瑚妻瑞瑚死氏年十九遗腹开照抚育成人寻亦故止遗幼孙三氏复训以义方不少懈年八十有七州守表其门曰操贞福裕何氏昭平孟坤女年甫十六顺治十一年大兵进𠞰逆冦女避兵至思庇冲有犯之者追之几及遂赴水死经氏全州人蒋之飏妻之飏故氏年十九矢志守节训遗子元超入黉序州守表其门曰贞节黎氏苍梧人廪生李良干妻良干病无药氏割股疗之而愈后数年良干死氏年二十有七栢舟自矢抚孤长成夀八十有七巡按田昇龙表额曰妇道干城总制于时跃表额曰节义维风李氏苍梧人张经伦妻年二十经伦死遗子始週氏守节不渝纺绩自给教子成人七十七嵗而终文氏郁林人父孝㢘文宗轼自幼训以女史晓大义适闗于衮年二十三嵗于衮殁哀痛几絶遗孤在襁褓冰操自矢无叔伯兄弟可依乃与父同爨辛勤训子国朝康熙甲子科子梁朝领乡书氏年六十一康熙二十六年题准建坊旌奖王氏三烈博白农家女也父母俱殁未嫁庚申夏依其亲族避冦于宴石巖六月冦攻之急守御者皆哭三烈度不能免出诀所亲相继投崖而死知县程镳立三烈祠于巖下为之记氏一名亥娘一名竹姑一名酉娘钟氏郁林人年二十二归孝㢘牟春华之孙起隆伉俪仅数月而夫死遗腹生子宪夫抚孤誓守冰操无玷夀八十有一宪夫已五十八嵗领嵗荐白头子母聚顺一堂胡氏荔浦人武生姚裔舜妻生员表之母也年二十三裔舜亡表犹襁褓氏啜葅餐粝课表业儒游泮向氏荔浦人蒋焕璧母二十三嵗守节焕璧死其妻曹氏年二十六誓不再适持家训子以成姑志人称为一门两节邱氏荔浦人武生叶惠元妻年二十五惠元卒抚孤守节事姑尽礼乡人以孝节称徐氏荔浦人朱锦菲妻年二十四锦菲死守遗腹子玉洁冰清咸称贤妇罗氏荔浦獞妇年二十二夫死誓不易志獞之俗少闺范尚声歌人或以歌诱之必正色不为动事姑尽孝抚子成立歴五十余年能以女节着于獞俗尤不易得朱氏临桂人举人蒋士逹妻年及笄归士逹时舅姑已殁家计萧然尝脱簪珥佐膏火崇祯庚午士逹领乡荐后卒三子俱在襁褓氏年二十四触棺欲以死相从隣妇劝之乃止矢志守节值兵燹嵗歉氏备歴艰险抚三子成立长璨食廪县庠次瓒次璋皆有闻誉国朝康熙二十五年氏年六十九犹强健士民公举题请表扬朱氏临桂人庠生萧腾云妻萧卒氏年二十六三子俱幼家计如洗姑亡舅垂髦人有劝氏改适者氏嚼磁器吞之以示不二纺绩资生训子成立虽经兵燹流离其节不改年五十余卒阳氏灵川人年二十适唐之讱子国庆才五月之讱死氏哀痛几絶时翁老既哭其子又惧媳不得生惘惘竟日氏乃节哀誓守节育孤甘茹荼苦足不出户者三十载事翁抚孤孝慈兼尽康熙七年两院疏请给银建坊旌曰宠钖贞懿宣氏全州人年十四适府庠生梁新甫夫死子敦峻方七嵗孤苦伶丁诸艰备歴年逾七十纺绩犹不衰教敦峻勤学举于乡王氏全州庠生王鼎新女适同郡生廖必荣夫死氏年二十一遗腹子之茂抚孤守节足不履堂对妯娌不茍言笑课之茂读书弱冠入州庠娶邓氏生子二之茂及邓复相继死氏鞠二孙成立年七十一犹事操作钟氏陆川人莫子聪妻家贫如洗事其姑朝夕惟谨夫病思食肉汤氏割股炙汤以进乡隣以其事闻于官康熙七年巡抚金光祖旌之曰克敦妇道陈氏兴业人谭汝试侧室年二十二孀居矢志抚孤母劝其他适氏泣曰姑十八守节予宁二十丧志耶坐卧一室六十余年声不逹户歩不踰阈称姑媳双节焉高氏宜山人庠生陈子陛妻性贞顺闺范整肃女红尤工年二十无子孀居以针线煳口或併日一炊或终日不食人曰何自苦乃尔氏曰茍延残喘何忍饱口腹年七十余始终如一覃氏庆逺人年二十归郡人高翀为次室从夫游宦后侨寓岑溪嫡吴氏与夫相继卒家人尽亡散遗二孤长甫十二次六嵗氏时年二十八甘贫守节燃薪纺绩伴子读书每至夜分长子熊徴庚子副荐氏年六十三卒李氏昭平人黄九英妻康熙十七年二月遭吴逆兵变氏走避至淮滩石磢突有逆兵欲逼而汚之氏襁负幼女绐之曰愿莫惊吾女因解襁负乘间跃投石磢身首碎裂而死朱氏临桂人庠生刘翊妻年二十四翊卒家贫子幼矢志不二教子成立补弟子员康熙二十四年氏夀七十士民公举详请建坊王氏临桂人拔贡朱旦如妻旦如卒氏年二十六遗四子俱幼且家计贫乏氏励志守节治家勤俭教子甚严躬自纺绩以资膏火后四子成立仲叔补弟子员食饩两庠伯季皆业儒康熙二十四年详请建坊盛氏贵县人康熙初适夫黄某染恶疾医不能愈姑与母劝之别居或任他适皆不从服事终身誓同生死黎氏阳朔人庠生苏淑顺妻淑顺故氏年二十二念姑老缺侍誓以苦节养姑痛夫未有子乞抚姪借承嗣后入学生孙孀居三十余载以完节终黎氏阳朔人徐悟二妻年二十九丧夫矢志存孤奉舅姑尽孝长子云鳯食饩邑庠次子云鸿登武科毕氏阳朔人管子善妻年二十子善死公姑在堂氏任养生送死之重抚育一子守志四十余年莫氏永安人龙腾云妻年二十六夫亡子起渊方九嵗时值乱离携孤避难山中冦平而归庐舍灰烬备尝荼苦买书教子得列衣冠知州丁亮工旌之曰百粤无双莫氏永安人监生姚承业妻有子而夭氏劝夫娶妾陆氏逾年氏生元高陆生元凯俱幼夫亡氏年二十九陆年二十五同室坚守耕绩抚孤二子俱列宫墙知州丁亮工匾曰双节甘氏苍梧人生员苏祚灏妻二十五嵗丧夫栢舟自矢孝事舅姑抚教孤子艰苦备尝者三十九年康熙二十一年具题建坊徐氏昭平人董永煌妻夫早丧遗子二长大聪四龄次大聘二龄氏年二十一矢志苦守躬亲耒耜抚养二孤皆成立氏年逾七十宋氏昭平宋襄明次女王大楷妻年二十五产一子仕辉并一女大楷卒氏誓天截发课子读书为女择壻茹荼数十年而卒刘氏兴安刘维栋女适庠生萧齐审年二十六夫亡氏苦志守节值兵燹流离避难抚其子成立长元炳诸生次元灿举人康熙二十五年具题建坊黄氏昭平人诸生王仕煃妻年二十仕煃卒遗孤初长止週嵗氏誓不再适抚孤成人娶媳产一女孙而初长又卒氏死而复苏者再家贫且值乱离身经百难节操逾固以夀终杨氏郁林人适廪生秦昌祺举一子年二十二昌祺以秋闱卒于桂林讣闻氏水浆不入口戚属咸以姑与祖姑在劝之始复食明年姑亡毁簪珥营葬事祖姑年八十余病牀褥氏侍汤药死之日亦如姑丧抚子琏成立年五十有八卒谢氏全州人字昇乡石冈蒋氏夫死守节翁姑疾病氏每祷辄愈奉院旌表贞孝格天蒋氏莲姑全州蒋起虬次女父母早丧弟甫四嵗氏以弟孤苦誓不字人抚弟成立择配胡氏弟卒于甲寅无子氏复续继以接宗嗣饮冰茹檗数十年以夀终丁氏懐逺人曹应魁妻应魁死氏年十六坚志守贞抚其子维崙游泮为明经孝事翁姑治家勤俭子孙蕃盛人以为节义之报云刘氏横州人莫汝良长子之妻汝良病笃医药无效或言人肉可愈氏割左臂肉烹而荐之翁病遂愈时称孝格天心覃氏永淳人生员颜于彞妻年二十六夫故抚遗腹子色炜食廪饩奉公姑孝谨丧葬有礼夀六十孀居三十余年子卒晚节愈苦邑人哀之康熙五十七年详请建坊旌表雷氏全州人蒋彦宷妻明季兵乱舅姑挈家避山谷氏于奔窜流离中曲尽妇道后遘疫疠舅姑与夫相继殁氏拮据葬祭欲自殉因遗孤幼穉强留一息辛苦督课赖以有成王氏全州监生王开运女幼字举人邓三英之子植蕚三英秉铎浔州植蕚省亲中途溺水死氏年十九闻讣奔丧归邓守志孝事舅姑动合礼节抚犹子承祧后亦早殁复鞠幼孙以延宗祀康熙五十五年题请建坊旌表龙氏北流人李朝瓒妻年二十四夫病且笃谓妇曰我旦暮死矣汝年少而贫不可以我累汝虽然如二老何氏泣曰君如不幸我分必死死仅毕我志耳今闻命矣无以为念于是矢志奉舅姑生事死葬无不尽礼抚育二子极爱且劳长文熛康熙己酉登贤书次文煌亦贡成均有文誉氏苦节四十余年年七十二卒苏氏灌阳生员苏以霈之女史可传妻也灌俗里户轮运兵粮值可传粮多折耗乃借营兵银补之閲月计子母银七十余两贫无以偿时氏年二十八织纴度日每以逋负为忧一日可传外出突有营兵至诱氏曰尔夫负我银曽以尔抵算氏婉辞曰吾实不知愿少待随脱耳环沽酒欵之有间投环自缢兵方纵饮不见氏出入其室氏已死矣兵衆仓卒去闻者伤之谢氏全州人庠生邓裔琦妻年二十九夫亡遗孤斯縯才四嵗励志孀守值兵燹时能保其令名训子补郡学生年七十卒孙嘉植康熙乙丑进士张氏湖广祁阳人生员熊伯虎妻顺治间随夫侨寓博白氏美而贤通诗书时陆川盗苏大史闻而艶之伺伯虎往北流使其党杀于路欲夺氏为妻氏啮指沥血将诉于官以孑身逺寄恐终为盗所挟乃付其二子于夫之友周今易遂自经梁折复甦二子牵衣哀号卒不顾易梁而殒其侍女亦赴火死观者数百人无不泣下欧阳氏恭城人吴逆乱避迹山林夫陈诗与翁良策叔言相继亡氏身自负姑仓皇窘迫中甘㫖不缺乱定抚三月遗孤宪祖及幼叔书皆成立宪祖早入泮书死有幼子三悉氏所抚长宪烈补诸生氏守节四十三载夀八十内外无间言康熙五十九年具题旌表建坊陶氏郁林生员陶坤女适儒童杨作屏生子名嶷翁姑相继亡作屏亦殁连遭三丧家贫甚依父母以居食苦抚孤嶷长亦感母恩勤学补弟子员康熙五十九年详请核题建坊罗氏贺县人陈圣敬妻年二十六夫亡家素贫奉翁姑尽孝姑病告天乞以身代及殁丧葬有礼抚子孔良成立孙祖轼举康熙丁酉乡荐余俱有文名守节四十五载殁康熙五十九年详请旌表朱氏临桂人父朱履许字举人陈昇子坦德坦德未婚遽殁氏决意往夫家守节衆不能阻越十日托言盥浴闭户自缢康熙六十年公举请旌潘氏天河人居右黎里新村年二十适夫某二十五嵗夫故生子数月抚孤守节三十余年如一日杨氏天河人庠生李良正妻生二子二十四嵗夫亡家甚贫纺绩育子不容废儒业尝痛哭流涕望子成才膏火之资悉出十指长子元煌得入泮顾氏天河人年十七归邑庠生韦衍易二十五嵗夫亡遗腹生一子守节自励抚孤成立潘氏天河人年十八适邑庠生韦圣勤歴十年圣勤殁清苦自坚抚孤子继孟入泮齐氏临桂人年十六归李佳实二十八夫亡生子二长三嵗次甫数月翁姑相继殁殡葬合礼祭祀必敬教子读书督课甚严俱有文名雍正三年公举请旌四年奉㫖旌表建坊张氏临桂庠生张居増女适本县庠生萧良梓年二十二夫亡子俱幼氏矢志守节以不及事翁姑为恨每逄祭祀必哀毁抚二子成立族党饥寒周恤恐后雍正三年公举请旌建坊蓝氏永安人唐美烜妻于归后事姑疯疾割股作羮孝传闾里洎随夫避乱以乳养姑后姑亡时夫逺出不知所之氏拮据殡殓抚养夫弟姪美灿元儒为婚娶一如己子雍正三年以孝妇请旌表陈氏横州人生员叶煜妻年十六于归二十四夫亡翁姑皆高年奉养维谨殁则变衣饰备棺殓训子读书扶植幼叔俱成立雍正三年题请旌表李氏陆川人守备李安国女自幼流离困苦年十九适嘉鱼令龎颖为侧室颖病祷于天愿身代及殁后抚孤儿力学早食饩阃范严肃殁年五十有三雍正三年具题四年奉㫖建坊旌奖张氏北流人刘昌言妻生二子昌言卒季子传忠遗腹未生氏年二十五誓不再醮食贫训子后传忠入泮氏年七十余神明不衰纺绩以供衣食朱氏临桂朱德珮女许字阮家子未嫁而阮子溺死凶闻至女恸哭数日不食经嵗余父母议改适力拒之欲自经父母惧乃止一日阮母来女愿同归阮母不许女不胜号泣自是怏怏絶笑语閲数年其母卒殡葬毕遂投井死处士王佐为着贞烈传邓十妹临桂邓苍长女年十六许配同里韩胜仲子未嫁而夫卒哀恸几絶遂截髪誓不再适父母嘉之俾行其志未几父母兄弟相继殁益坚厥操抚其兄弟之子女长养婚嫁俱有条理守贞几五十年乃卒卫氏临桂人王永聨妻年二十五永聨卒家酷贫姑老子幼氏躬操稼穯孝养其姑终身不二刘氏临桂人吕象高妻年二十二象高死无嗣氏守志不再适抚其孤姪顺夀如己子处贫困无怨悔意刘氏临桂人朱嘉㑹妻年十九嘉㑹死氏守志事舅姑尽孝姑病氏祷于神祈以身代乡里称之吕氏全州吕尔吉女四嵗同里罗氏抚之为其子带弟妻未几翁死姑嫁带弟甫十四未成婚为伪逆所掳氏转徙无依冰操自凛后乃归依其母纺绩自给终无二志年六十卒李氏临桂人廖文英妻年十九文英卒无嗣舅姑怜其少劝改适氏断髪明志曰夫死无后吾茍延嵗月者以二老在也忍言嫁乎家贫无以为食有戚属王应继钦其节孝偕舅姑迎至其家俾终养舅姑殁氏哀痛尽诚居丧有礼年未四十卒张氏临桂人十九归贺永贵孝事其姑夫殁氏年二十五拮据殡殓冰霜自矢抚子女婚嫁守节三十七载雍正四年奉㫖旌奖建坊周氏临桂人欧昇琦妻夫死遗子五嵗毁容守节妯娌劝改嫁氏以死自誓雍正三年公举题请建坊赵氏临桂人曹世贵妻年十九夫殁以养姑抚子自励姑亡送死事情文肫挚子维瀚弱冠膺选拔氏年六十六嵗犹躬亲织纴雍正四年奉㫖旌奖建坊曹氏全州人谢元柱妻夫死无后氏青年守节抚从子为嗣黄氏临桂人卢懋瑛妻懋瑛客死氏年二十竭心力经营夫丧乃获归葬事舅姑尽孝教子力学年九十乃卒阳氏临桂人杨荣贵妻年二十五荣贵卒子茂芝俱幼氏守节不嫁雍正二年隣居失火左右皆灰烬惟氏所居独存人以为贞节之报曹氏临桂人熊世仁妻年二十一世仁卒氏奉养舅姑抚育幼子终身不二龙氏临桂人蒋允惇妻夫死氏年十九事太姑及姑备尽孝敬皆得欢心一子幼瞽择贫家女聘为妇蒋嗣因赖以不絶熊氏临桂举人潘宏澍女年十八适举人黄之梅康熙二十八年之梅赍诏往思恩府卒于途氏年二十八以赤贫扶榇营葬未几姑亡殡祭悉如礼三子继书香长正焕康熙乙酉举人次正煜雍正丙午举人三正焞康熙庚子举人雍正三年奉㫖旌表建坊李氏临桂进士李棠女生员吕一鹭妻年二十一夫亡事孀姑孝侍疾无倦姑殁令其子一遵家礼弟死遗母方氏迎归奉养二十四年人称至孝雍正三年具题请旌建坊表扬李氏横州人年十六归杨镂越二年夫亡遗腹一子茂浦善病氏多方调䕶幸成立先是姑亡时遗幼叔三人年皆数嵗氏抚之如子以女工资其膏火得列黉序雍正三年题请旌表建坊杨氏横州人夫钟士璠死氏年二十九方自缢姑救之奉养翁姑存殁悉尽礼恒自食粗粝荒年减餐以济亲隣长子家驹癸酉举人次子贡生雍正三年题请旌表建坊江氏全州生员邓成绮母年二十五夫死守节无玷始终如一蒋氏全州人谭士㢘妻二十九嵗夫亡守志不嫁刘氏全州人邓愈亮妻年二十六夫死无子抚姪继嗣清操不易张氏临桂人武举朱昌祚妻年二十八夫死子幼守志抚孤刘氏全州人谢用卿妻夫早卒子幼守节不嫁陈氏北流人䝉用黼妻年二十五夫卒子王琯甫三嵗氏守志不二事姑尽孝石氏灵川人归邑民汤成用年二十八夫亡家贫抚其子读书有端人风次孙应求中庚子科举人氏年九十雍正三年公举建坊仇氏北流人年十六适廪生罗文滔越七年夫亡孀居纺绩孝养其姑丧葬如礼周穷隣鬻女之急为人所难抚五嵗子上锦中武科守节三十五年题请旌表卢氏北流人年十八适何士逢伉俪五年士逢殁生子数月翁姑相继亡拮据殡葬守志四十余年子文中廪生甲午中武科雍正三年公举建坊邹氏北流生员邹谟女年十七适生员李天枢二十五嵗夫亡孝事孀姑殁则哀恸中礼自奉粗粝亲党有饥寒者必周恤之守节三十七年抚二子润济皆成立雍正三年公举题请旌表黄氏北流举人黄文位女监生李文炜妻年十六于归二十五夫殁栢舟自矢侍姑疾晨夕不离侧营葬尽礼祭祀必诚守节三十余载子孟芬中武科雍正三年题请建坊旌表陈氏陆川人年十八归廪生吕绎如二十六嵗夫殁以节自励敬祭祀慎出入遇无衣食者必恤之守节五十九年夀八十有八长子若稷领乡荐雍正三年题请旌表建坊李氏陆川人即节妇陈氏次媳也年十七适监生吕若契二十五若契殁事姑尽孝教子正齐勤学列宫墙氏疾笃时以姑老嘱其子及殁已四日两目犹有泪流姑扶杖出而拭之泪乃止雍正三年与姑同请旌表陈氏北流人年十七适生员谢朝荐二十一嵗夫亡事姑克尽孝道抚三嵗子廷献列宫墙以纺绩所入周人之急年七十一犹操作不倦雍正三年题请旌表周氏富川人马平教谕何铃妻未嫁时吴逆作乱父髦母病族人皆逃难氏侍父母守死勿去逆党感其孝相戒勿惊于归后翁姑已逝遇忌辰辄焚香悲泣抚妾子若已出一室雍和隣妇化之年七十有六益强健雍正三年详请给匾旌奖张氏懐逺人吴起龙妻屡遭嵗荒翁与夫相继殁姑老且病不离牀褥氏服事维谨家极贫常忍饿以供养隣人失火延及氏室氏弃其幼子冲燄负姑出须㬰子亦至共庆更生姑年九十有八氏亦近七十及姑死贫无以葬氏哭之哀乡隣赙之乃克葬雍正三年合邑士民以孝请旌建坊韦氏天河人一兄两女兄弟氏居次长幼俱适人父母与兄食菌中毒同日死氏幼许字顾姓以死自誓愿终身供祀父母顾姓亦不强抚一子继韦氏后始终如一朱氏临桂人廖挺杰妻年十六于归越十三年夫逝孝事舅姑抚教孤儿孀居五十一载食贫作苦乡评重之杨氏临桂人年十七嫁朱文彩越十年夫殁氏屡欲身殉以姑在乃止纺纴自给守节五十年抚诸子成立次子昌祚领康熙壬午乡举季子亨祚邑庠生雍正五年奉㫖旌表建坊谢氏桂平人生员黄毓英妻十九于归甫二载夫亡无子敬事翁姑清操自励以孝敬闻年七十七而终公请旌表邓氏灌阳人生员唐之靖妻二十四嵗夫亡氏号泣不欲生时有遗腹踰二十日乃生四嵗而殀氏痛夫絶嗣以夫姪咸仁育之甘贫茹苦课之成立康熙甲午咸仁领乡荐氏年六十二而卒呈请旌表祀桂林节妇祠邓氏全州人灌阳蒋经任妻年二十八经任死家贫姑老遗子甫四嵗氏躬操井臼纺绩以供养姑殁丧葬尽礼课子成立孙廷枢廷机皆入泮曽孙林立氏年九十有七而终公请旌表祀桂林节妇祠邓氏全州人唐之澄妻归三载而之澄卒逾月遗腹生一女氏即以守自誓姑怜其年少不许更四嵗其志愈坚乃取姪为嗣茹素操女工数十年如一日陆氏灌阳人何愻妻二十一嵗适愻未九月愻以疾殒氏矢志靡他孝事翁姑妇道闺箴终身无玷年五十六而卒邓氏全州人灌阳生员文应昌妻年十九归应昌四载应昌故无出抚姪宏谦为嗣纺绩养舅姑至老不怠唐氏临桂人王尊德妾也尊德之妻悍而妬不能同居处乃挈舍于平乐之昭潭驿时尊德年八十矣病已剧隣舍火氏负之再终不能动火且至尊德曰吾老矣死不足惜汝急避之氏曰君死妾岂敢独存遂以身翼蔽之立焚死尊德复呻吟一昼夜乃死惟云我负此人道路闻之莫不陨涕曹氏全州庠生曹国瓒之女丁卯举人一湛之姊也性至孝幼失恃事继母如所生父病思食肉值兵荒不能致氏焚香告天割股以进父病顿愈年及笄归金谿令谢希濂恪遵妇道知书适礼绰有大家风子元栋孙之光之炅相继登贤书龎氏博白人陈仁道妻康熙十九年吴逆余氛程可任所至掳掠氏年二十六与夫诀曰吾家焚燬殆尽而冦势方炽倘不测欲死不得矣不如早自全也仁道曰逆冦流毒衆人皆恶当共谋以拒之方集衆竟为程党徐巴子所害氏闻变遂投缳家人救之甦恨曰既不能死须为夫报仇乃购夫骸葬焉复尽变其产募壮士生擒仇贼搏杀于夫之墓前以祭自是茹荼纺绩年七十余卒文氏博白人黄之璠妻年二十四夫亡翁灿然被土冦李高所杀氏往贼巢痛泣収殓归葬携幼子钟存避外家钟存亦早世遗幼孙三氏百端抚育延师训读列黉序皆有声次云锦领嵗荐氏年九十四而卒刘氏博白人秦儒璇妻家甚贫事翁极孝年二十翁与夫相继殁子勋臣甫数月拮据抚育备尝艰瘁而勋臣又殁氏复抚幼孙二人皆成立能读父书闗氏苍梧人何子瀚妻年二十六夫丧无子立誓守节纺绩奉姑不少懈屇六十而殁有遗产十畆舍入太平庙乡人怜之置氏主于庙东廊名其产为节妇田李氏陆川人吕应璜妻年二十一夫死无子翁姑怜之令他适氏坚志不从朝夕哭泣哀毁而殁陈氏陆川人卢起宜妻年二十起宜死生二子长一嵗次方娠矢志守节家贫甚日耕夜绩事翁姑以孝闻孀居三十余年人无间言龎氏陆川人袁仲卿妻年二十四夫死止一女五嵗无依舍于父家守节三十八年夀六十有二梁氏陆川人生员龎顺妻二十八嵗顺卒闭门自经力救乃活自是毁容缟素孝事姑姑殁值嵗饥尽鬻奁具营葬事抚一嵗孤子騆并夫幼弟顃頔俱成立頔与子騆皆入泮雍正三年题请表扬欧氏陆川人温统英妻年二十七夫丧抚孤子孀居五十余年歴尽艰苦阮氏临桂人朱灼妻未嫁而灼亡氏闻讣衰服奔丧矢志不二事舅姑极孝年未四十卒赵氏全州人举人刘士彞妻青年夫丧子懋第甫五嵗氏抚孤成立苦节四十余年而殁蒋氏全州人邓生松妻年二十八夫死无子抚姪钦珮为子娶媳伍氏嵗已未伪逆搆乱钦珮为乱兵所掳遗孙三嵗恩勤课读登康熙己卯乡书氏夀八十有一伍氏全州人即蒋氏媳邓钦珮妻也生子三嵗钦珮为乱兵掳去氏上奉孀姑下抚弱息清操苦节年七十而殁余氏永宁人贡生文嘉谟母年二十四夫亡嘉谟甫五月氏矢志守节服阕后有劝以他适者正言叱之奉姑克尽孝道纺绩课子得见成立年七十有六王氏全州人邓章甫妻愈凯母年二十五夫亡栢舟誓守娶媳刘氏五载而愈凯又亡遗腹一孙氏与刘孤苦相倚冰雪同操乡党起敬氏年五十七而卒程氏全州人诸生易彪妻彪事亲孝及彪殁氏承夫志委曲侍养抚幼孤国辅长登贤书娶媳廖氏未几国辅又卒嫠姑寡媳冰操凛然邓氏全州人孝㢘谢鼎镇妻年二十四夫卒生二子长三嵗幼仅半龄且值兵荒艰苦备至抚孤成立俱列庠序孙领己卯乡荐守节五十年蒋氏全州人生员陈大志妻夫死抚育三子暨幼姪教训严肃长子应龙季子绍尧同登己卯贤书诸孙林立夀至九十余曹氏全州人唐镇雝妻于归五载而夫亡无子抚姪为子方一嵗恩勤顾复督课完婚以承夫祀苦守四十年而殁胡氏全州人谢鸣玉妻二十九嵗夫亡生于农家而晓大义抚三子食苦守节年七十三而殁胡氏全州人唐希章妻夫殁年二十九抚三幼子家极贫尝採薇蕨以充食冰操不改躬自纺绩课子力农吴氏北流人陈所进妻年二十四而寡抚孤守节艰苦几五十年年七十有一蒋氏全州人唐镇畿妻子任藩甫三嵗康熙己未逆冦方乱氏夫妇避兵山中为贼所执过大殿岭氏度不能脱乘间谓夫曰妾义不受汚愿与君续来世縁耳言讫即奋身投巖下贼执其夫至黄沙河镇畿亦投水死贼去乆氏复甦坐巖下三日夜其弟过闻泣声似救之归氏痛夫之亡又念姑老子幼艰苦自守供养其姑训子成学任藩举康熙戊子乡试氏年七十五卒唐氏全州人蒋振魁妻年二十九夫死无后守节不嫁抚从子继嗣年四十五卒刘氏临桂人举人黄裳度妻年二十二裳度卒氏守志奉养舅姑尽孝敬抚诸姪皆有恩义弟如晏任睢宁今或劝之同往氏曰吾岂资人生活者哉终其身艰苦备尝畧无怨悔万氏临桂人儒生张盛鐈妻年二十六盛鐈卒遗腹生子寛溱氏守志抚育贫窭终身不易其志雍正九年遵㫖旌表建坊周氏临桂人吴国祥妻年二十二国祥卒子世贤方二嵗氏守志不二年五十五卒蒋氏全州人谢士标妻士标卒二子幼氏年二十五奉事舅姑抚弱子苦节三十年五十五嵗卒督氏全州人邓汝扬妻年二十九夫死无后氏奉养舅姑尽孝抚从子继嗣年七十九卒陈氏全州人伍士楷妻年二十七士楷卒氏守志教子启能成学应雍正二年嵗贡蒋氏全州人唐在治妻年二十六子仅三月而在治殁氏矢志抚孤年七十有七王氏全州人丁启宗妻夫亡时氏年二十七守节不二诸氏平乐人陈廷礼妻年二十八廷礼卒氏守节不二年五十一卒长子齐孟聘林氏未婚而齐孟卒林年二十闻讣衰绖奔丧与其母诀誓不复还既葬其母及姑再四劝慰终以死自誓屏絶铅华布衣蔬食养姑极尽孝敬一日迎其母至家欢侍数日忽整衣肃拜曰儿气数已尽死在旦夕矣所长抱恨者未遂孝养之志耳言毕入室其夕端坐而逝距其夫死八年矣及葬榇至夫墓墓忽自崩坼遂合窆焉莫氏平乐人浙江文学张鏏侧室也鏏早卒妻王氏抚遗孤十人家徒四壁氏年二十一即封髪跣足凡樵苏汲爨晓织夜舂罔不躬亲薄田所入不足充终嵗之计益自奋厉以女红佐焉煳口则推其精腆奉女君及诸孤而自甘糠籺歴三十年如一日张氏全州人监生方㞾甫妻年二十四夫死子幼守志不二事姑尽孝教子成学卒年五十有一陈氏临桂人丁文焕妻年二十七夫死无子誓不再适抚其甥正美为后年八十二无病而卒孙膺策食廪府庠王氏临桂人儒士盛如陵妻年二十八夫死无子一女方幼姑邓氏年踰六旬氏矢志守节供养老姑歴十五年孝敬如一日年六十八卒林槐妹永福生员林光岫养女性和顺勤谨年十八未字与光岫从子妇梁氏同往大冲洲拾菜梁去稍逺光嵃仆进福适至欲犯之不从裂其衣槐妹怒骂进福撃以挺骂益厉进福恚又惧诉其主也取腰镰砍死梁闻声趋至进福併杀梁其家以二人日暮不归求之见二尸而梁被创未死负归复活述其事进福逸寻捕得送县署县事某倅穉闇寝其狱进福复逸雍正三年秋巡抚李绂㢘得其实责倅购获进福杖杀之封树槐妹墓题其碣曰烈女林槐妹之墓置主入节孝祠蔡氏临桂人刘肇峄妻年二十六夫卒长子阜机甫三嵗幼阜正甫一嵗氏守节不二纺绩织纴供养继姑陈氏姑卧病十三年氏侍奉汤药寒暑晨暮未尝少倦安葬其夫及姑妯等前后凡六丧情文兼备夫兄肇崘夫妇继殁遗一幼子三女氏抚育之长为婚嫁不啻所生子阜机食饩栁州府庠唐氏全州人王作楫妻年二十三夫死子生仅六月守志抚孤终身不二谢氏全州人曹增麾妻增麾卒无子氏年二十二守志不易抚从子继嗣蒋氏全州人唐启甲妻年二十四启甲死无嗣氏守志不二立从子为后曹氏全州人举人邓章缨继室年二十九章缨卒氏守节不易教其子成学雷氏临桂人汤成章妻生二女无子成章卒氏年二十一舅姑以其年少欲改嫁之氏不从曰吾犹有二女视无出者不亦愈乎纺绩织纴供养舅姑舅殁奉其姑歴三十余年孝养不衰舒氏全州人蒋时登妻年二十七子甫六月时登卒家极贫苦守志不二赵氏全州赵有美女年十九适同里唐内文未期月而内文卒氏守志不再适奉养舅姑尽孝抚从子为后经氏全州人唐之瑜妻年二十七夫亡矢志守节孝事翁姑勤俭自持义方课子一杰一份俱中武举一傅食饩府庠唐氏全州人蒋则坤妻年二十四则坤卒子尚虬幼氏守志不二孝养舅姑教子成学尚虬以嵗贡任武宣学博蒋氏全州人庠生曹增灿妻年二十七夫故子幼氏守节不二教三子俱成名刘氏临桂人曹埙妻年二十八夫死无嗣氏守志不二抚从子錀为夫后事姑尽孝教子成学食饩县庠谢氏全州人庠生曹树屏妻年二十八树屏卒生子甫两月守志不二事舅姑尽孝滕氏全州人唐裔烜妻于归半月而夫卒氏年二十守志不二抚姪为后高氏粲娘岑溪副榜高熊徴女适同里李蕃春年二十二蕃春卒无子生一女氏守志不二恶衣粗食至老无怨悔范氏栁州人龙应贵妻年二十八夫卒守志不二邓氏崇善人知州祥龙姊适邑民程泽泽死氏年二十有五子方邦甫三嵗氏苦守清操四十余年教子成立督学旌表吕氏象州耆民吕钺女适州民唐濬濬卒氏年二十有三子世贤尚在襁褓寻亦卒氏哀恸不止因以丧明孀居数十年寡言笑甘贫苦守族党咸重之知州表其门曰贞节何氏崇善人厢民邓桷妻桷死氏年二十有八无子为夫立后孀居四十余年人无间言刘氏崇善庠生刘焜女郡廪生邓汝明妻年二十八夫亡一子懋林才数嵗氏以纺绩营活子长百计完娶值兵变懋林为贼所掳氏哭几絶康熙壬戌嵗大荒饿莩遍野当事发米作粥以给饥民时氏年七十一枵腹五日隣人邀氏歠粥氏三出门而三退曰吾生平未尝外出今若此何面目见吾夫吾父于地下耶因投于河渔人救之乃潜身水边俟渔人去复投河死闻者泣叹程氏马平人提标右营队长程起蛟女娴礼教年二十适生员青承恩十年而寡提携两孤复相继夭殁㷀㷀孑立矢志栢舟奉事舅姑以妇代子已而遭舅丧经营殡葬皆合礼制老姑叠遭悲惨泪尽而盲支离牀褥氏以纺纴供甘㫖者二十余年节孝兼尽欧氏思恩人崖峘妻二十二嵗夫死三年服阕舅姑私议欲令改适氏潜闻之奔哭于夫墓食饮不入者三昼夜姑赴墓慰解誓不夺其志泣携之归已而姑病贫不能治氏祷于神解所带命圈为药饵资土俗男女生週嵗皆带银圈于项至老不解解辄有殃名曰命圈隣右讽止之氏曰姑死而我独生生何为姑竟以此获愈氏亦无恙自夫死后足不踰阈亲族化之妇女无复有至墟市者陆氏武縁人韦俊㢘妻于归七年俊㢘死氏年二十四姑已七十哀痛几絶氏跪且泣曰妇所以不死者冀遗腹得子延韦姓宗祀姑或过哀伤体妇亦难存矣姑哀乃节逾四月果生子顺治十四年土冦张常作乱横扰乡邑氏先载姑潜匿已复出携幼子为贼所逼氏掷身厠中乃得免遭乱后家无宿粮以纺绩供姑且分其余给苏氏苏氏者俊㢘之从兄嫂也嫠居数十年贫不能自存氏常周之以坚其志尤为人所难苦节六十五年夀至八十有九刘氏永福人年十九适林之楫越七年之楫死上事老姑下抚弱子不敢以身殉有巨贼刘冲霄欲夺娶之氏闻持刀引绳闭户欲自絶家人趣救之潜寄舅氏乃得免孤子早丧而一孙复盲三世一身其节尤苦张氏桂林进士张汝贤女全州监生邓方华妻也结发五年夫死恸絶姑文氏苦劝之遂衔哀守志冬温夏凊尽孝于姑画荻丸熊善教其子邑人为之语曰事姑如张孝子不亡张能教子严父不死初方华殁长子植学甫五嵗次子植黉甫三嵗后皆蜚声庠序间胡氏藤县人儒士苏嗣隆妻夫亡氏年二十四律身严洁内外肃然亲织纴以养舅姑典裙钗而延师傅事亲教子有礼有法抚姪藐孤如已出雁行庠序间乡党叹羡氏苦节三十五年莫氏思恩人陈雄妻年二十一夫死矢志靡他舅姑虑其不终谓之曰吾家故甚贫汝欲守志如衣食何氏泣曰妇死且不顾遑恤饥寒饮冰茹檗固所甘也每饭必侍夫灵侧且食且泣以义方教其子邑庠生天赐绰有文名年八十四殁苏氏妹赤岑溪人年二十适庠生罗二酉二酉故寒士励志于学氏以纺纴佐膏火越四年二酉卒无子氏茹荼集蓼孝事舅姑生死无间家贫衣食于十指自夫殁后虽菜羮蔬食每旦必携至墓祭而哭哭而归乡人感之咸敦伉俪晚年依其姪孙甘澍殁时六十有八李氏宣化人黄甫月之媳秉性端重言动不茍雍正二年春归自母家途遇强暴李王观见其独行欲逼而汚之氏叱拒逼渐近且胁之以梃氏怒骂益甚遂以梃撃堕水死隔岭樵者睨见述于所亲出而瘗之白于官雪其寃钟氏原籍广东适江西人何士兆流寓马平而氏之父母亦迁于马平遂为马平人士兆死氏年二十九依于父母父母将改嫁之氏以死誓不得夺纴鍼补缀自为衣食已而父母相继死氏竭蹶殡葬教子极严子有贵已成人稍越礼辄悬其父像率有贵跪于下泣训之曰我所以不从而父于地下者以汝故也今汝不肖我固不如死死亦无以见而父有贵号恸自责悔乃止苦节四十余年以叠遭大丧哭泣过哀双目皆瞽莫氏马平人虞宏温妻年十七结褵二十六嵗而寡家素贫又遭水患荡析殆尽氏一身支持丧祭冠婚无缺长子熹弱冠入泮次子灯学亦有成皆母教也胡氏全州人年二十嫁蒋天钖即贞女莲姑弟也于归甫三年夫殁氏与莲姑冰玉相倚门内事悉请于莲姑而后行而劳苦力作则必躬必亲歴五十余年未尝一日暇逸抚其子若孙恩勤倍至咸有文誉孙人杰已登贤书氏每谓之曰汝家无莲姑漂揺风雨毁败乆矣今稍能成立宁我之力欤其善让又如此顾氏灵川人崔克赞妻年十五而嫁十七而寡夫亡有遗腹及弥月乃得女哀毁不欲生舅姑慰解之而又怜其少也苦谕其改适氏以死誓越一年舅亦死姑更虑其无所依复申前谕氏泣谢曰曩与翁言若何宁死而背之妇与姑同存亡耳因抚姪为嗣以养以教如其所生四十年备尝艰苦曽无怨咨梁氏郁林人陈世瓒妻二十三夫死投环自缢家人急解之哀唿不应抱两儿绕哭之亦不应迨老姑号恸而至乃甦于是寂处一室蓬首垢面惟周旋老姑之侧克尽孝养课其二子圣清圣㢘相继入泮秦氏临桂人王家彦妻年二十八夫死家徒壁立上奉七十老姑下育数月孤子孝慈兼尽有寡姒贫不能存舍四嵗孤女而去氏収养之不殊已出长而择配俾得所归氏秉性刚方不妄言笑所居仅一㕓聊蔽风雨惧夜露之濡卧榻常悬一利刃三十年未尝解去粟氏灵川人年十四适苏挺健三年而夫死姑力劝之曰以妇代子以母兼父非易事汝其熟审之氏乃断其发曰妇年方少倘有不谅之言视此髪矣乃坚守冰霜养姑训子四十年勿怠子学礼游庠有端方之誉莫氏平乐人廪生陶唐妻唐殁父母皆老病弟妹俱幼冲氏上事舅姑中抚孤叔下育子女备极劳瘁康熙辛卯子时任登贤书时化时仪与其叔庚叔度叔先后入泮皆氏善教之力也守节四十年恒济贫乏乡里尤德之廖氏临桂人卫枝兰妻枝兰死截髪以誓淡泊自甘礼法自守见宗党戚属不妄言笑三十年如一日王氏临桂人生员张寛澄妻寛澄义姑之后也年二十五死棺衾之费皆出称贷族人有以氏年少无嗣且贫疑其不能守者氏曰妇茍有他志不且愧义姑乎抚姪存祀礼也苦节三十七年十指所入半以奉舅姑半以偿称贷曰吾不忍吾夫忧其亲之菽水于地下而犹不欲吾夫以身后累人也吴氏宾州人陈所约妻年十八而寡以遗腹未生千钧一线且舅姑在不敢死踰六月生子绍元恩勤顾复以养以教未弱冠即入思恩学为后起之秀舅姑皆享长年供养无缺三十年来孝慈兼尽李氏临桂人陈维䕫妻年二十五夫死号恸几絶已而曰老姑将谁委且腹遗一脉我殉陈氏之鬼馁矣乃强进飦粥勤女红以供菽水及弥月果生子虽笃爱之而训诲极严苦节二十余年冰闾凛然过者起敬徐氏临桂人儒士朱亨叹妻幼通诗书娴习礼法桂郡咸奉为女宗年三十夫死氏荼蓼自甘亲课二子若奂若颙及长次第授室复相继殒殁氏抚其两媳暨孤孙辛勤倍至孙复成立年八十五神明不衰陶氏临桂人朱若奂妻即徐氏之冢妇也年二十九丧夫守志不二上事孀姑尽婉顺之道氏止生孤子霞而以寡娣闗氏无所出恒推其子以亲附之古所谓儿无常母于今见之苦节三十六年如一日闗氏临桂人即徐氏次子朱若颙妻也年二十三夫亡不忍以老姑独委于寡姒乃共守节凡问安视膳以及澣濯操作之事必与陶氏争先之彼此相依三十余年无间抚爱孤姪更逾于其母一门之内妇姑三节而孝慈和睦尤为巾帼所难冷氏临桂人秦振宗妻振宗死苦节自守遗孤国鼎仅四嵗教养成人门庭肃然惟闻机杼声隣妇有入其室者相对晏坐不敢妄有言説或有反唇相閧者辄戒曰慎勿令秦家妇知之韦氏思恩人曽省三妻年二十三夫死家惟一㕓停柩于左偏不令举曰我所以不死者为腹中有一线耳倘生非男子期少待我閲数月竟得子曰今而后吾责重矣初省三与弟分爨迨其死弟怜嫂寡将独膳其母氏艴然曰闻古人有乳姑者我独非人乎仍分任之竭力供甘㫖焉章氏平乐吴家妇也夫习儒勤学佐以女红夫竟以攻苦死氏茹荼集蓼竭蹶甘㫖姑不以丧子悲失养课五龄之孤夜分诵读不辍克尽母教谢氏北流人梁照华妻本农家女能知礼义年二十三丧夫守节尊嫜皆年七十余供养无缺所生唯二女以女训训之纺绩自食者四十七年年七十无疾端坐而逝甘氏平乐庠生萧式谷之母聫珪之妻也善事其夫时有孟光之目年二十四夫死奉姑教子曲尽孝慈动静语黙皆合礼法垂四十年如一日唐氏富川人熊梦弼妻年二十七夫丧家极贫鬻奁具以殓葬葬毕投环自缢母奔救之得不死苦节三十余年孤子璋受母教有文名陶氏永宁人蒋国成妻嫁十年舅姑与夫相继殁殡葬之后室如县磬女红不足兼以灌园自给孀居三十余年抚育三幼孤皆成立克兴其家张氏武宣人庠生黎伯燿妻伉俪仅三年而伯燿亡姑怜其年少无子苦劝之嫁氏以死誓食贫攻苦以奉姑姑亡殡葬尽礼守节四十余年刘氏马平人提标中营把总杨刚母本江西吉安人随父母来粤赘壻名标亦南昌人充伍于提标康熙四十一年名标随征八排师还死于路携骸归氏号恸几絶时年二十八冰雪自矢翁姑早殁而父母衰老无所依竭蹶以佐菽水子贤刚皆有才且有孝友之称由母教也寻氏全州人提标营兵郑云母年十八归郑事翁姑以孝闻未几夫病经年卧牀褥氏以针黹供药饵卒不起四壁萧然附身无办乃抱尸而哭声泪并絶闻者怜之助其棺殓郑故寒族无朞功之亲三年后有劝之改适者氏苦守霜节歴乆弥坚虽诗礼家无愧焉全氏明经歴全臯谟女性柔顺知书适庠生梁梦鏊生三子年二十六夫亡艰苦守节教子读书虽际凶荒冦乱督课不辍子汝建食饩领嵗荐汝选作判秦州氏年八十有六王氏临桂人指挥王可大女农民廖应正妻年十九归应正事姑以孝相夫以敬二十九嵗夫亡姑在堂子女俱幼氏仰事俯育艰苦备尝歴今三十余年冰玉坚操为乡里姆仪最雍正四年题请建坊子钰娶媳阳氏十七嵗归于廖年二十六钰亡苦节二十六年矢志如姑范雍正八年题请建坊黄氏临桂贡生黄凝道女许配灵川廪生李兆荣年十九兆荣卒氏即絶食愿以身殉父母苦劝之语父母曰儿终无所归父母只当儿病死可耳迁延数月换素服合户自经隣人悲感怜泣时雍正八年三月二日也乡约黄咸昌等合词请表李氏临桂人熊文宣妻持身端严言笑不茍年十六归文宣事姑极尽孝道二十六嵗夫亡子襁褓姑怜其寡且爱其贤家道赤贫以纺绩事甘㫖姑年八十余卒氏营葬尽礼尽哀教子读书辛勤拮据守节二十六年常如一日雍正九年遵㫖建坊表节朱氏临桂指挥朱中和女生员邓一洪妻年十七归一洪孝事翁姑不以妯娌而冀分任家贫无担储常脱簪珥给甘㫖自咽藜藿年二十八夫亡悲痛不欲生以二子故抑情守节庐夫墓旁有数贼抄掠其室氏且泣且诉贼感叹而去抚二孤亲为课诵中夜篝灯命二子曰余绩尔读余几缕尔弟兄几行课不中程不得息长子其位早入县庠氏茹荼食檗歴艰辛凡二十五年雍正九年公举旌表李氏临桂候补县丞李之栋女副榜贡生周炽妻性颖慧通晓内则女箴年十八归炽事公姑饮食起居罔不备具后事继姑亦曲加孝敬妇仪壸范冠乎乡里年二十八夫殁长子三嵗次子甫五月家徒壁立氏纺绩以供食嵗癸巳遭荒米价腾踊并日一食卧牀不得起而志弥坚二子恪遵母教长子瑞登雍正壬子贤书乡党交推母氏之贤苦节冰霜歴今二十余载雍正九年公举请表建坊徐氏临桂人朱启瑞妻年十六归启瑞勤俭操家克敦妇道启瑞早世子齐贤婚配未几又卒遗孙若竒尚幼穉氏抚媳育孙恩勤顾复辛苦支持者歴六十余年操同冰雪夀跻期頥雍正九年遵㫖建坊用彰人瑞陈氏临桂人举人朱依雯妻年十七适朱孝事舅姑克尽妇道饮食供奉必亲执以献有疾则昼夜侍立汤药亲尝甫十稔依雯卒三子皆幼穉氏抚育教诲寛严适中咸得成立矢志二十四载谨守闺训虽至亲罕识其面雍正九年遵㫖建坊表节陈氏临桂人赵鋐继室年二十四归鋐甫八月鋐卒前妻张氏二子皆幼姑病牀氏侍汤药昼夜弗懈姑临危嘱氏改适氏曰张氏有子即氏子也氏若嫁如二子何姑殁竭心力营丧葬饥寒交逼毫无怨意抚二子得成立各为婚配苦节二十九年松筠劲节人人敬仰雍正九年奉㫖建坊周氏临桂人农民周朝选妻言笑不茍年十六归朝选敬事舅姑乡党推重二十四嵗夫亡氏上念舅姑中怜幼叔下顾二龄弱子谊不得死乃节哀尽礼辛苦持家舅姑咸得上夀以终子世英几盲于目氏哀祷竟复明以世英多疾病恩养一子引孙为之及时婚娶不异所生母家故贫母殁伊弟无力营葬氏减饔飱变服饰助终其事同乡骆孝㢘慕氏懿范以女妻世英世英虽务农耕种暇辄事书史皆氏善教之力氏年六十余乡党公举请题建坊王氏双节妇俱临桂人一为儒士谭顺富妻年十八归富二十五嵗夫亡无子一为儒士谭顺贵妻年十六归贵二十六嵗夫亡生子三以次子尔泰为伯氏后二氏异族同源妯娌和顺宛若同胞共爨者三十余年无忤色孝事舅姑尽诚敬舅殁殡葬如礼姑夀至九十余二氏能以妇道而兼子职其课子纺绩勿怠以给膏火俱有声士林雍正十年援例请旌双节周氏临桂人农民唐世辅妻性端正年甫十五归世辅嵗未五週世辅卒子一仅数月涕泣几絶痛念堂上翁姑无人孝养茹荼饮檗愿代子职以终身其母屡谋改适氏矢志不二艰歴三十余载雍正十年公举表节陈氏临桂人粟如昇妻年十六归如昇奉事孀姑以孝闻年二十四夫亡遗腹一子家赤贫氏以针指度日尽礼髦姑抚字幼子全节全孝闾里共推守节四十八年年踰七旬而卒雍正十一年公举请表建坊秦氏临桂人阳光照妻年二十二归光照亲操井臼洁甘㫖奉侍翁姑犹子秉煜失所恃氏保抱携持爱养一如己子年二十九夫亡生子三勉从堂上谕以养亲立孤为已任翁姑殁衣衾棺椁拮据支持不以诿诸伯氏氏兄若弟相继遭变遗孤姪保仔甫襁褓竭心力抚存家业及长归之丝毫不染于乡里之贫而无告者怜恤倍挚子秉煊游庠秉燔秉炽亦皆成立守节三十余年年六十有二雍正十一年公举表扬广西通志卷八十九广西通志钦定四库全书广西通志卷九十杂传列传之作所以纪宦绩表乡型阐潜徳而发幽光通志例也顾并举其名忽若有瞢焉于心者韬瑕匿瑜始终异故得失之林非夫徃不可谏者欤用迹其行事与粤乘有合者别为杂传纟之编末直道之行谁毁谁誉善善以长恶恶以短俾览者深自晓焉亦考镜资哉陈杜僧明字𢎞照广陵临泽人梁大同中与兄天合及周文育并为广州南江督䕶卢安兴所启预从征伐累平俚獠有功安兴死复副其子子雄于新州及交州土豪李贲反逐刺史萧谘台遣子雄与高州刺史孙冏讨贲时春草已生瘴疠方起子雄请待秋讨之广州刺史新渝侯萧映不聴萧谘又促之遂行至合浦死者十六七衆并惮役溃而归萧谘启子雄及冏与贼交通逗遛不进梁武帝敕于广州赐死子雄弟子畧子烈并豪侠家属在南江天合谋于衆曰卢公累叶待遇我等今见枉死而不能为报非丈夫也我弟僧明万人之敌若围州城召百姓谁敢不从城破斩二侯然后待台使至束手诣廷尉死犹胜生纵其不㨗亦无恨矣衆咸慷慨曰是所愿也唯足下命之乃与周文育等率衆结盟奉子雄弟子畧为主以攻刺史萧映子畧顿城南天合顿城北僧明文育分据东西一日之中衆至数万陈武帝时在高要闻事起率衆来讨大破之杀天合擒僧明及文育等释之引为主帅武帝征交阯及讨元景仲僧明文育并有功欧阳頠字靖世长沙临湘人为郡豪族以言行着闻于岭表梁左卫将军兰钦少故与頠善頠常随钦征讨南殄夷獠擒陈文彻所获不可胜计頠预功还钦征交州复启頠同行钦度岭而卒頠除临贺内史启乞送钦丧还都然后之任侯景搆逆台城陷岭南互相吞併頠不从乱陈武帝入援将至始兴頠乃深自结託迁始兴内史从武帝讨平李迁仕等梁元帝承制萧勃在广州兵强位重元帝深患之遣王琳代为刺史琳已至小桂岭勃遣其将孙玚监州尽率部下至始兴避琳兵锋頠别据一城闭门髙垒不战亦不往谒勃怒遣兵袭頠尽收其赀财马仗寻还之复与结盟勃度岭出南康以頠为前军都督周文育破擒之送于武帝释而礼之萧勃死后岭南乱武帝以頠有声南土乃授安南将军未至岭頠子纥已尅始兴及頠至岭南皆慑伏仍尽有越地授都督交广等十九州诸军事平越中郎将广州刺史王琳据有中流頠自海道及东岭奉使不絶文帝即位进号征南将军封阳山郡公时頠弟盛为交州刺史次弟䆳为衡州刺史合门显贵威振南土又多致铜鼓生口献奉珍异前后委积颇有助军国天嘉四年薨子纥字奉圣袭父官爵在州十余年威恵着于百姓光大中上流蕃镇并多怀贰宣帝以纥乆在南服颇疑之大建元年征为左卫将军纥惧其部下多劝之反遂举兵攻衡州刺史钱道戢诏仪同章昭达讨擒之送至都伏诛子询以年幼免淳于量字思明其先济北人父文成仕梁为将帅量少有干畧便弓马起家湘东王国常侍侯景之乱元帝遣五军入援京邑量其一也侯景平封谢沐县侯寻出为持节都督桂定东西宁等州诸军事桂州刺史荆州陷量保桂州王琳拥割湘郢累遣召量量外虽与琳往来而别遣使间道归陈武帝及受禅进量都督镇西大将军开府仪同三司世祖嗣位进号镇南大将军王琳平频请入朝天嘉五年徴为中抚军大将军常侍仪同量所部将率多恋本土并欲逃入山谷不愿入朝文帝使湘州刺史华皎征衡州界黄洞且以兵迎量天康元年至都以在道淹留为有司奏免仪同余如故唐杨思朂罗州石城人本苏姓为内官杨氏所养以阉给事内侍省预诛韦氏功累迁右监门卫将军开元初安南首领梅叔鸾叛号黒帝结林邑真腊金隣等国据海南诏思朂讨之思朂至岭表纠募首领子弟与安南大都䕶光楚客取伏波故道进出不意贼愕眙不暇谋遂大败积尸为京观十四年邕州封陵獠梁大海反破宾横等州思朂又平之禽大海等三千人讨斩支党皆尽十六年泷州首领陈行范自称帝其下何游鲁号定国大将军冯璘称南越王陷四十余城思朂袭斩游鲁璘于阵行范走盘辽诸峒思朂悉衆穷追禽斩之阬其党六万思朂性残酷鸷忍以是能立功二十八年卒裴行立绛州稷山人元和中迁安南经畧使部将杜英策及范廷芝皆谿峒豪也故时经畧假借率暴恣自肆行立覈其罪贷使自効故能得英策死力廷芝尝休沐过期行立与之约曰军法踰日者斩异时尔复然且死廷芝复踰期行立笞杀之更择良子弟以代于是威声风行徙桂管观察使自贞元来黄峒蛮数叛行立与容管经畧使阳旻以贼单弱可乘意在求功遽请用兵穷讨十卒被瘴疠死者不可胜计黄贼乆未平二管凋敝为时所訾议及代桂仲武为安南都䕶行至海门而卒康承训字敬辞灵州人宣宗时以功累擢义武节度㑹南蛮破安南徙岭南西道城邕州合容管经畧使𨽻之遂统诸军行营兵马蛮衆深入冦邕州承训分兵六道出以掩蛮战不利士死十八唯天平军后至得免节度副使李行素帅衆治壕栅甫毕蛮军合围留四日或请夜出兵袭蛮承训不许天平裨将隂募勇士三百夜缒出烧蛮营斩首五百余级蛮大惊间一日解围去承训遽奏称大破蛮贼中外皆贺加检校右仆射子弟亲昵多得冒功赏而士不及怨声盈路岭南东道节度使韦宙白状宰相承训自惭辞疾乃移授右武卫大将军分司东都高骈字千里幽州人家世禁卫厯神策军累徙秦州防御使咸通五年帝将复安南以骈为都䕶容管经畧使张茵军不进乃并以茵所领兵授骈次峰州大破南诏收所获赡军进围交阯克之杀叚酋迁及蛮为南诏乡导者斩首三万余级蛮衆遁去自李涿侵扰安南十年始平置静海军以骈为节度使始筑安南城又自交至邕广江路多潜石梗险骈募工劖治由是舟楫得通安南馈运相继骈之战其从孙浔常先锋冒矢石以劝十骈徙节天平荐浔自代诏拜交州节度使宋李观象桂州人涉经史有文辞后周广顺元年为权武平留后刘言掌书记马希崇幽希蕚于衡山县自为留后言遣兵趣潭州声言讨其簒夺之罪希崇惧发兵二千拒之又遣使如朗州求和观象説言曰希蕚旧将佐犹在长沙此必不欲与公为邻不若先檄希崇取其首然后图湖南可兼有也言从之希崇畏言即断都军判官杨仲敏牙内指挥使魏师进等十余人首赍送朗州后言被袭杀周行逢为武清节度使复署为掌书记行逢性残忍多诛杀观象惧及祸清苦自励行逢颇加信任军府之政一皆取决然忌才恃宠士人病之行逢没子保权嗣位张文表难作王师压境观象谓保权曰我所恃者北有荆渚以为唇齿今高氏已降朗州势不独全莫若顺时归命保权不能用及湖湘平太祖闻观象尝为保权画谋以为左补阙杨守珍字仲寳祥符人入内黄门习书史学兵家方畧善射为环庆路走马承受公事寻迁邕桂等十州安抚都监从曹克明降抚水州蛮筑二栅以扼其要天禧中累迁至端州刺史明顾兴祖江都人镇逺侯顾成子嗣爵讨广西蛮先后破蓝山贼潘恩生思恩河池贼覃公旺公新宜山贼韦穏崇善贼赵暹等皆平之宣徳中坐交阯事下狱正统十四年降都督同知蓝忠马平人成化中以都知监太监镇守河南忠性俭朴政尚简静莅汴甚乆无费财劳民之事汴民思之栁景溥孙嗣安逺侯爵成化末佩印镇两广讨郁林叛蛮破其巢三十八俘斩甚衆宏治中为廵抚秦纮所劾坐贪暴下狱景亦讦纮勘无左证法司论景死景恃奥援讦纮不已乃并逮纮廷鞫卒无罪诏有景死夺爵闲住覃昌字景隆宜山人与弟旺诣京师选入大内宪宗在东宫命为伴读登极后擢奉御厯司礼监右少监掌本监印昌为人忠诚慈厚黙赞政务多慎密周详朝廷大事如选妃上徽号皇子冠及封赠凡十捧册厯赐御食廐马蟒衣玉带庄田禄米又赐图书曰忠诚不怠曰谦亨忠诚曰才华明敏曰补衮宣化宏治乙夘始命归私第卒上悼惜命本监经纪丧事礼部谕祭工部给棺营坟赐祠额曰保徳赵辅字良佐鳯阳人袭职为济宁左卫指挥成化元年以中府都督同知拜征蛮将军与韩雍讨两广蛮克大籐崃凯还甫抵国门而蛮入浔州言官交劾帝不聴封武靖伯广西巡按御史端宏谓流贼毒方甚而辅妄言贼尽冐封爵不罪辅无以示戒辅乃自陈战阀委其罪于守将欧信帝皆弗问汪直大藤崃猺人猺贼平幼入禁中为昭徳宫内使陞御马太监成化中帝欲访事令直易服密去伺察人莫之知独都御史王越与结欢明年设西厰命直选锦衣官校领之直用百户韦瑛刺事陷指挥黄玙又陷右通政方宾诸人先后系狱王府左右亦辄私有擒械大学士商辂兵部尚书项忠等疏直罪恶上革去西厰散遣官校御史戴缙又言直缉奸捕贪足以警衆御史王亿附之复西厰刺事如故直衔项忠劾已属宫校发江西都司事论忠违法词连其子千户绶上命廷鞫忠坐賍罢直复用千户呉绶内外相比陈钺以谄附陞辽东巡抚为直谋袭建州立边功直从之用抚宁侯朱永总兵直监其军师还直加禄米三千石陈钺等冐陞者数百人独王越不得与乃密与直谋偕往大同暗地出兵虚张声势妄报大功人称王越陈钺为两钺后帝感小中官阿丑之讽又因东厰尚铭尽发直与越交通事乃疏直旋命偕越往宣府御敌徙镇大同乆不得还宠日衰仍罢西厰再调南京御马监降诏切责科道争请诛之乃降直奉御逐王越戴缙呉绶等陈钺己致仕韦瑛亦坐事诛覃吉广西人成化中孝宗在东宫吉为典玺局郎读书识大体辅导悉规于正口授太子学庸论语暇则开説诸司要务及民情土俗农桑军旅以至宦竖专权蠧政之繇退曰吾老矣何心富贵但愿天下有贤主足矣上尝赐太子庄田吉请太子曰天下河山皆主所有何以庄为徒为左右利而已竟辞之东宫出讲必使左右迎请讲官讲毕则进茶局丞不以为宜吉曰尊师重傅理当然也太子尝随他宦念高王经吉至骇曰老伴读来即取孝经自携吉跪曰主得无念经乎太子曰否方读孝经其见畏如此唐杨贵妃容州云凌里杨山人女小字玉环父亡母叶氏怀孕十三月开元初生妃生时异香满室胞胎如莲花三日目不开母梦神人以手拭之乃开眸如㸃漆抱日下不瞬肌如玉貌絶伦军都督部署杨康见之以财帛求为女妃家素贫不获已从之康有二女教之读书妃三嵗日夜同坐聴其读诵渐长通语孟康夫妇爱之时有长史杨元琰摄行帅闻之令左右与母偕来一见大喜曰我女逺不能及倍金帛与康求为女康夫妇泣而从其请妃性敏晓音律明经史琰秩满归长安选入寿王宫时方一十四嵗明皇召入内号曰太真大被宠遇天寳间册为贵妃先是妃祖塟时遇术士云坟若高出子当贵惜太低然亦产贵妃至是验焉广西通志卷九十广西通志钦定四库全书广西通志卷九十一土司人物土司建置附见秩官大都中原氏族以从征立功食土于兹顾子孙传世乆逺或转变于夷壤之侏㒧荒鄙者习囿故也然粤乘所载如宋岑翔明岑芝黄旸韦国相诸人束身効忠守礼导俗即华士无能先之谓非降𠂻恒性天良有不终坠灭者乎今者协和风动帝光天之下罔不率俾凡兹土姓亦庶几烝烝雅化而不扶自直矣列而志之扬彼先躅垂厥后昆俾无忘象贤保世也亦曰体善善欲长以广为风厉云尔宋岑翔先世浙江余姚人曾祖仲淑从狄青征侬智髙留知永宁军遂家焉崇宁间归化州蛮乱翔募义兵平之以州内附授知州继陞沿边溪峒安抚使夷俗陋恶嵗时杀人祭鬼婚姻多野合兄弟死辄娶其妻小有忿争仇杀相寻甚且掘人祖墓藏其骸骨翔悉为禁革蛮俗一变明岑瑛思恩世职始祖仲淑随狄武襄征蛮有功封武隂侯其子封思恩土知州厯世相承迨明传至瑛生而勇畧过人正统间常奉征调屡着功勲遂进州为府秩加都指挥使瑛抚有思土爱民辑士更复好学鼎建黉宫请设官师思恩有学民知读书蛮夷习尚一变者实瑛为之倡也瑛没民人感颂所在皆有庙祀厯今犹称戴其徳黄琮思明府土官广成子也思明州缺守当道知琮贤檄署州事㑹交阯侵西平琮往御之贼退即勒兵归或问之琮曰吾以孤军逺留边境设不能守为盗夺印去损威失职矣衆服其持重景泰二年府乱复檄琮署府事琮夙夜图维克定其乱成化初授承事郎琮弟璏当府乱时民心揺杌或谓璏曰盍行矣璏曰是吾父母邦吾安往哉出任其事上书督府请兵致讨都御史李棠执首乱诛之民頼以安黄鉷思明土官黄次子喜读书有劝之仕者鉷曰吾读书为贤人使吾父为贤者父其荣大矣一官何足为亲荣宗族咸称之凡事有疑难质之鉷一两言决弟幼负竒气性甚孝及于难即愤心奋志欲手刃父仇人解之曰君欲为父报仇而先自轻其身则失报仇具矣反贻仇家笑乃止而隂誓诸江曰所不为父报仇者有如江后竟复其仇交夷闻名皆慑伏陆祥思明土府人任侠有谋畧善应对女配黄子钧景泰间钧袭职嫡子銶怨问计于竑竑遣子震徴兵思明夜袭钧杀之钧子道甫在襁褓祥负之避患控诉各上官都御史李棠诱执竑銶銶死于狱郡人为立道祥力居多黄逗钧庶长子少英敏好学尘视轩冕有谈及势利者辄鄙其人不为礼尝採古豪杰行事书之于壁苦节励行恂恂若寒素子演沉实端谨举动守尺度尝曰古圣贤立法甚严几希之间一失足即流于狂为圣贤罪人绘天下名山水于座右想像龙虎气脉所由始终既一年意得神悟遂精堪舆之理岑芝田州土知州州自𢎞治以来变乱四十余年流离载道蓬蒿满目芝加意拊循招集散亡渐有宁宇修建义学择土民子弟教诲之事祖母极孝饮食必侍侧有疾必亲奉汤药不解衣而寝嘉靖二十年南海黎贼作乱芝奉调从征抵琼州督战杀贼数十人以外援不至而死其土兵同时死者亦数百人黄旸思恩那马土司人以府儒学廪膳生承袭司职嘉靖三十五年调征南贑有功陞行都司佥事加同知服俸致仕抚民有功民感其泽立像祀之黄受山那马司官族赋性淳朴家无中产而乐善好施每嵗凶必尽力赈济闾里頼之有子十二人各授一业年八十举乡饮耆老岑懋仁田州土知州万厯三十五年交阯作叛攻破归顺下雷等土司懋仁奉调征勦击败交贼多建功绩授叅将寻加总兵服黄大耀那马司人嵗贡黄中正之子幼承父训能文章崇祯时补弟子员未几丁父母艰哀痛呕血成痼疾遂以耕种为业不营外事饔飱有余辄贮以周济值嵗歉隂行赈恤受者不识其面歴数十年乐善不倦许桂芳上映土州知州崇祯十一年交夷内侵首刼近州村寨杀掳人畜桂芳奋统目兵陷阵追斩六十余人贼遂退散复调征五都山冦生擒贼首法保神㑹扶断等斩级百余总兵騐功叙奏给赏黄世勲思恩旧城司土巡检崇祯十五年随本府朱国玘征勦武缘妖贼马日仙奋勇行阵贼平以功题加知州衔庐花那马司岜造村民性谨厚人乆与之居终不见有疾言遽色乡里因之感化好施济或以缓急告无不如其请崇祯十五年土司具状呈郡守敦礼乡饮寿至九十三韦国相兴隆司官族平居严恪以礼自处亦以礼处人虽朝夕燕见必冠服相对睦邻敬宗年过八十犹率履不衰崇祯十七年司官具其事上本府优奖耆行国朝王万化白山司土廵检事母至孝纯笃不懈后因病乞休以子如纶袭优㳺林泉三十余年修行恂谨为子族辈矜式举乡饮潘如禄安定土司廵检康熙十三年伪逆叛乱如禄忠节自矢藏印不缴被追逼领伪印抗不赴几遭屠戮十五年将军𫝊宏烈提兵出广肇如禄率先迎请王师给总兵札衔令联络各土属合兵破贼乘机图进取滇黔如禄驰驱戎行以司事交子宗藩及其宗人土目等代理十八年广西平巡抚将军傅以如禄御贼事两具疏入奏朝议如所请准给札嘉奖之广西通志卷九十一广西通志钦定四库全书广西通志卷九十二诸蛮南丹广源抚水环州种落伙矣其言语侏衣裳斓斑其俗尚贪利轻生其性外騃而内黠唐宋之世羁縻而已有明如㫁藤崃如府江八寨古田用兵无虚日威克有之矣能以徳化乎国家仁育义正凡有血气莫不尊亲徃者化外诸蛮咸力穑输赋与齐民埒近且有入胶庠与秀民伍者同风之盛不已卓越千古哉安南终有明之世黎莫相攻叛服无常我朝来享来王罔敢或愆粤西为其贡道所经故不以属国而置之昭大同也且使任封疆者知所控驭焉志诸蛮蛮习各种岭表接壤荆楚溪峒聚落悉为南蛮其种非一曰猺曰獞曰獠曰狼曰狑曰犽曰㺜曰狪曰曰猀曰狸曰蜑皆性习犷野罔知礼教顾史载槃瓠事以谓是诸蛮之祖此何以称焉夫载籍极博必考信于六艺而孔子删书㫁自唐虞怪诞之语岂儒者所宜出哉至于种族有飞头鼻饮蜑人卢亭之属其説尤荒幻不经而州里巢窟均莫得而详识云周礼南方曰蛮雕题交阯有不火食者其人斑衣椎跣其嗜味饫冷咽生不厌浊秽其语言鴂舌其窟宅毒箐瘴篁其性桀骜猜忍雠杀不解其习烙跖善走其徒风飏雾集其伎劲弩药镞短刃乐战好则人怒则兽故在滇曰猓猡曰猡在黔曰犵曰𦍕獚曰狆家在楚曰狼獠亦以苗称而在粤则名猺獞其曰狑犽㺜蜑又猺獞别种也若其大姓如昔之广源西原环州宜州南丹抚水安化诸蛮则但谓之蛮为能纠合诸族不以猺獞称大抵桂平多猺獞梧浔多狑狪蜑人南栁庆多㺜獠犽思太泗镇多土狼兵其最悍负险者昔称古田碎江巖塘府江藤崃十排八寨五山七山六十三山前朝时肆叛逆抚驭方畧语在驭蛮记中夫广川大谷民生其间异俗王者大无外含生之属茹毛饮血靡不胞与至其名以种殊习随尚异亦任之而已而好事者推本于五溪荆蛮葢三代之世楚有分地荆蛮之迹见于春秋而粤乃开自秦汉今以禹迹所未经而逺稽帝喾系以槃瓠于义何所取于事何所征耶猺猺人八蛮之种也椎髻跣足衣斑斓布褐采竹木为屋绳枢荜窦覆以菁茅种禾黍粟豆山芋杂以为粮暇则猎山兽以续食岭磴险阨负戴者悉着背上绳系于额偻而趋履险若飞儿能行烧铁石烙其跟跖使顽木故能履棘茨根枿而不伤儿始生称之以铁如其重渍之毒水儿长则煅其钢制刀试刀必斩牛仰刃牛项下以肩负刀一负即殊者良刀也弩名偏架以一足蹶张背手傅矢徃徃命中鎗名棹鎗长二丈战则一弩一鎗相将而前执鎗者前却不常以衞弩执弩者口衔刀而手射人或冐刃逼之释弩取口中刀奋击退去必有伏弩嵗首祭先杂揉鱼肉酒饭于木槽扣槽羣号为礼十月朔祭都贝大王男女各成列连袂相携而舞谓之踏猺乐有铙鼔胡卢笙竹笛之属衆音竞閧击竹䇶为节山田无几天少雨稑种不收无所得食则踉跄篁竹间潜出剽掠事已即遁入巢山多蹊箐官军屯防不易生猺在穷谷中不与华通熟猺与州民犬牙或通婚姻白猺大类熟猺黒猺大类生猺又大良猺有户口版籍较民淳朴租赋尤易办其俗敦厚人至其家不问识否辄具牲礼任大嚼剧饮无吝意后被獞杀占逃散去之城厢村落佣耕樵採为食獞獞与猺杂处元至元间来自湖北或曰非也荆蛮故无猺獞名猺徭也粤右土着先时就抚籍其户口以充徭役曰猺獞撞也粤之顽民性喜攻击撞突曰獞故猺人易驯獞人难治獞俗与猺畧同而性特剽悍魋结贯耳富者男女皆以银作大圈加颈男衣短窄裂布束胫出入常佩刀女衣不掩膝长裙细褶缀五色绒于襟袂裙幅间善涉水手摄裙幅视水浅深以次収展男女齿等以衣带相赠遗谓之结同年既嫁则不复相闻葺茅作屋而不涂衡板为楼上以栖止下顿牛畜谓之蔴栏席地而炊抟饭掬水盛夏露处冬则围炉达旦无床衾宴客以肉盛木具或竹箕均人数而分置之罢则各携所余去分肉或不均衔之终身莫解有所要约必以酒肉或杀一狗得肉少许酒半酣虽行刦鬭狠无不愿往也刦物不论多寡敝衣釡甑之属罄卷而逃官司觉治莫知其亡处先出重金购之名曰买线戚属利得金辄以所匿告往而成擒又好掠缚人入山谷中剡大木中凿为窍纳一足械之索赀听赎伏草射人攻剽村落为患于民自昔为甚然獞亦有生獞熟獞与生熟猺大抵相类云獠獠无姓字以长幼次第唿之丈夫称阿蓦阿段妇人皆称阿等阿孥依树积木而居好相杀害尝伏道中伺行旅客无徒耦过辄出击杀而悬其尸庭中召邻里欢歌饮酒稍就割食之其俗畏鬼神所杀之人美须髯者剥其靣肤笼之于竹及燥号曰鬼鼓舞祀祷以求福利又山獠今在左江溪峒之外以射生为活虫豸动者皆可食无版籍部勒或曰獠燎也好夜猎集炬以照故每邨推有勇力者曰郎火余俱称火葢犹燎之义也狼狼男女俱挽髻前鋭后广覆以白布绩蔴为衣无刺绣经年垢积不一涤除善伏弩猎山而食儿能骑犬引弓射雉兎掘䑕少长习甲骑应募为狼兵善鸡卜其法取生鸡雄者折一翼东向去翼肤肉视骨骨有纹路明则吉暗则凶以定向徃性饕餮血食腥秽狼借居室中卧惟席草是名狼也亦有熟狼居瓦屋种稻田尝出市山货与民无异狑狑者另也诸蛮之外别为一种大藤罗运山中其幽崖奥谷是生狑人不室而处饥拾橡薯射狐掘䑕蠭䘍蝝甘生如荠卉衣鸟言重译乃通又狑外曰狙其风罔闻人俗亦类猺而颇黠桀性能耐寒故曰濵河傍溪严冬裸而猎鱼其见官长不知跪拜以跏趺为礼猀猀亦类傍河沙岸作篷而栖猎鱼虾生啖之所谓不火食者也善探地气以知水源水将暴涨则预徙去之缘江迁流无有定在水涸石螺蚯蚓皆可食犵犵来自黔中蓬头跣足以布幅蔽腰旁无襞积曰桶裙花布者曰花犵红布者曰红犵各有族属不通婚姻殓有棺而不瘗置厓穴间高者絶地千尺又打牙犵慓悍尤甚父母死则子妇各折二齿投棺中以为诀又剪头犵男女发时时剪之留寸许人死则积薪而焚击鼓跳跃谓化去不死或曰犵吃也口语拗涩不可辩或曰挺而走险仡然壮也故以犵名犺犺葢獠之颇类人者也目圆睛黄长仅三尺许履险攀木㨗如猿猱以小敌大曰犺昔有蛮酋䝉宻者率数十巢山居畜之备驱使衣以敝絮饮以醨酒食以蚓犺辄喜举族受役至死不避尝出击山兽所获悉输其主𦍕𦍕人黔南之界地接生苗往往有之羣鬭不胜则以首触撞若羊生理一切陋简荆壁不涂荜户不扄男子计口而耕妇人度身而织暇则渔猎为业婚聘以犬相遗父母死焚其服御谓之送葬狪狪人所居谿峒又谓之峒人椎髻首挿雉尾卉衣善音乐弹胡琴吹六管笙长歌闭目顿首揺足为混沌舞衆歌以倚之性不喜杀蛮之有狪犹猺之有大良云其俗贵少贱老斑白悉拔其须春时常以巨木埋地作楼高数丈歌唱者夜则缘宿其上谓之罗汉楼罗汉者恶少也㺜㺜自称曰㺜而不好田作贩薪籴谷家无宿舂男子年三十以往乃婚或野合终身不配为人佣保犽犽女黒齿黥面绣额为花草蜻蜓蛾蜨之状记所谓雕题漆齿者也嫁则自荷伞戒徒聚族数十人送之在深谷者为生丁黑丁杂民处者为熟丁白丁狸狸本出广州而苍梧郁林诸郡间亦有之葢粤东黎人之种讹而为狸也俗愚悍不爱骨肉贪财货牛犊得牛不尽耕作常屠食之求人贷牛以妻为质或易其子隣里负其家财不时还乃谋于父兄食毒草投所负之家死焉父兄宗族往而让曰汝负我钱更杀我子今击汝债家惧以牛犊财物谢之数十倍遂自收死者罢去不恨又一种性俗颇与獞同而重信约商人入山贸易与之无欺则欵如至戚有所称贷不吝嵗望其一来而不来则数数念之或负约不至自一钱以上虽数十年后遇商人之同郡者至共擒之以为质俟前负者来偿乃释负者或逺或死无辜被系累嵗月至死乃已被系家人往负债之家痛诟责偿或乡党率敛为偿始解凡负钱一缗次年倍偿两缗倍至十年为千缗以故人不敢负其一钱客或误杀其一鸡则鸣鼓告衆责偿曰某客杀我一鸡当偿一鬭一鬭雌雄各一也一雄为钱三十一雌五十一鬭每生十子五为雄五为雌一嵗四产十鸡併种当为六鬭六鬭当生六十鸡以是倍计展转十年乃已误杀一鸡虽富商亦偿不足故客来其家无敢稍动其毫髪者苖苖人自为一类其女善为汉音操楚歌挂钗畱客能为鸜鹆舞生女则还母家曰一女来一女往山子山子无版籍定居男女黎黒徒跣斫山种畬或治陶瓠为活田而不粪不晓火耕耕一二年视地力尽辄徙去又谓之山猺蜑蜑人濒海而居世世以舟为宅贫者架竹为簰无土着不事耕织惟捕鱼供食或编蓬水浒其种有三取鱼者曰鱼蜑取蚝者曰蚝蜑取材者曰木蜑又能辨水色以知龙居故蜑人神宫畵蛇以祭自云龙种借称龙户莫登庸其种也浪浪本邻省亡命者来自粤东曰阳山人自湖南曰麻山人自交夷曰隆人均谓之浪受抚则为浪民否则逃入大泽为羣盗谓之浪贼状类猺而犷猂甚于獞柳庆太诸郡间有之宋史蛮俗铸铜为大鼓初成悬庭中置酒以召同类争以金银为大钗叩鼓去则以钗遗主人号有鼓者为都老衆推服之虞衡志马援于交阯得骆越铜鼓铸为马式按蛮俗最尚铜鼓相传即伏波所遗时有掘得者其制如坐墩空中极薄而坚花纹细绉甚精古四围有小蟾蜍昂首环向受撃处平如镜靣稍厚叩之冬冬如不作铜声葢南方昜雨而铜鼓经霖潦湿露其响尤清越云诸蛮战阵祭享合乐皆用之猺人乐有鋭鼓状如腰鼓腔长倍之上锐下侈亦以皮鞔植于地坐而拊焉岭南蛮习在昔婚姻不正桀而黠者窃人妻女以逃转移他所安居自若谓之卷伴言卷以为伴侣也已而复为后人卷去至有歴数卷未已者其舅姑若前夫访知所在诣官自陈官为追究往往所谓前夫亦是卷伴得之复为后人所卷唯其亲父母兄弟及初娶者所诉即归始初被卷之家见范成大桂海虞衡志今则此俗尽变矣蛮弩诸峒猺恃为长技以硬木为弓桩甚短似中国猎人射生弩但差大耳取蛇毒草合药濡箭锋中者立死又一种名偏架弩无箭槽偏架而射也两江溪峒诸蛮无少长咸佩刀一鞘两刀长二尺余跬步不舍寝食不离性与习然也峤南𤨏记云粤蛮交易初无文劵多用木刻长短大小不等穴而藏之其文各以事异汉人莫识也又其有仇欲复或行刦掠约日集事先期挿木于山最高处谓之挿牌侦知者亦得预为之备赤雅云獞人善鸡卜其法不一以雄鸡雏执其两足鸡匠焚香祷祈占毕杀之拔两股骨净洗用线束之以竹筵挿束处使两骨相背端执称祝左骨为侬侬者我也右骨为人人者事也视两骨侧所有细窍以小竹筳长寸许徧挿之斜直偏正任其自然以定吉凶其法有十八变直而正近骨吉曲而斜逺骨凶汉元封二年平越得越巫适有祠祷之事令祠上帝祭百鬼用鸡卜斯时方士如云儒臣如雨天子有事不昆命于元龟降用夷礼廷臣莫敢致诤其术岂有可观欤张师正倦游杂録云蛮妇生子辄取其胞衣净濯细切五味煎调之召至亲者合宴置酒而啗若不预者必致忿争溪蛮丛笑云獠妇生子经三日便澡身于河返具糜以饷壻壻拥衾抱雏坐于寝榻谓之产翁其妇亦无所苦炊爨樵蘓自若胎发不薙长大无梳箆不裹巾蓬垢鬇鬡自古已然曰椎结不乃羮以牛羊肠脏畧摆涤作羮以飨客臭不可近客食之既则大喜不乃者反切摆也猺獠寝不置床冬不覆被以三又木支荆棘而泥之燃火炙背土焦则易故肤多黎黑展转数易谓之骨浪山猺穴居野处编茅以庇风雨转徙无定去则火之炙地使饶叠石为记一二年乃复来谓之打寮甲与乙有隙两相鬭敌背牌䕶身逺以摽鎗鎗尽挺刃而前谓之对刀獞人好杀一语不相能辄挺刃而鬭鬭或伤其一由此世世为雠然伤男子雠只二姓若伤其妇而妇之父母伯叔兄弟皆怨家矣借人助杀谓之洗面人与其妇通以牛酒谢罢谓之洗粧岭表录异云南方草木可衣者曰卉服绩其皮者有勾芒布红焦布绩其花者有桐花布琼枝布婆罗布又古贝木其花成对如鹅毳抽其绪纺之与苎不异曰吉贝俗唿古为吉也多紫白二种亦有诸色相间者蛮女喜织之丈最烦缛间出售城市值最贵自衣则谓之斑衣种女刘禹钖蛮女钩辀音蛮衣斑斓布然今之獞锦实绵为之而杂以五色蚕绒非尽草木也青箱杂记云獞俗相唿每以各人所生男女小名唿其父母元丰中余任大理丞断賔州奏案有獞人韦超者其男名首即唿超曰父首又韦遨之男名满即唿遨曰父满韦全之女名挿娘即唿全作父挿韦庶女名睡娘即唿庶作父睡妻作婶睡獞人失牛追蹑牛迹所至遇村落即责村之甲老曰牛至尔村请为代缉甲老更蹑牛迹又至一村责亦如之迭更数村而牛迹漫灭不可寻则曰匿此所矣返报失牛之家纠衆往而大譟必令最后所至之村倍偿乃已此习至今犹然解牛多俚妇亦曰屠婆縳牛于木数之曰某时牵汝耕田不得某时乗汝渡水不即行今何以免死乃杀之汉书板楯蛮传秦昭襄王时有白虎为患王乃募国中能杀虎者赏邑万家金百镒巴郡阆中蛮人善作白竹之弩乃登楼射杀白虎王嘉之而以其蛮人不欲加封为刻石与盟曰顷田不租十妻不役杀人得以倓钱赎死他日秦犯蛮输黄龙一双蛮犯秦输清酒一钟今猺獞交易及两造息词亦云如有翻悔罸与龙角一对葢本诸此桂林守钱元昌粤西诸蛮图记曰记云雕题凿齿有不火食者则南方曰蛮也滇黔巴蜀楚粤之间区落绵亘接于西戎而粤西山谷奥险阻絶厥类尤繁𣲖别支分则曰猺曰獞曰狼曰狑曰犽曰㺜曰狪曰𦍕曰曰猀曰蜑曰土人曰隆人曰阳山人合其类而十分之则獞居四猺居三狼居二余仅得一焉其在唐虞谓之要服但与要约而已歴代以来率多梗化迨我圣朝徳威逺播薄海内外一道同风蒸然丕变虽其居处服饰饮食男女之际与华俗不同而澹泊纯朴之风亦于此见焉可约举而记之也诸蛮皆耕田而食常以秥米作粥时时歠之取杂菜及牛羊皮骨久沤成酱以佐餐虽家畜鸡豚而不轻食肉水田低则称田旱田高则称地田皆种稻地种杂粮间有种旱禾雨水足即丰收谓之靠天田禾有早晚随月而名如六月禾八月禾也然嵗止一熟非似粤东两收水田之中多喜栽芋食芋可当饭也秋收后烧山以除百毒二月启蛰焚草渍灰以肥土然后种植耕用牛溉用车亦用戽男耘女耔无懒惰谷或剪或刈皆出女手制酒以米和草子酿之味极甘畏荈茗之苦渴惟饮水而已男女皆衣布色尚深蓝间用青皂无裘葛其卧具尤草率遇暑热则频浴于溪冬寒则围炉彻夜男子多薙发亦有髠其四围者髪或辫或髻或挿簪或挿雉尾须或去或留耳或垂环项或鎻圈各随其乡之所尚头以布裹或绣或素戴笠者居半衣及腰而止稍长亦露膝裈自裆以下分裁布条斜裹至足亦有着裈而另束胫者腰系巾好悬铜盒贮烟佩小刀极利谓之左挿足跣偶着草鞋其有薙髪戴㡌冬毡夏鬃寛袍大袖白行纒而履者惟全州西乡猺有之而兴安獞人亦有戴马尾尖㡌者蛮女髪宻而黑好绾大髻多前向亦有横如卷轴者有叠作三盘者有双髻者未嫁女也嫁则一髻上紥大梳或银或木或牙花簪围挿多寡不同随贫富也髻上或覆布或花巾或笠笠制极工常以皂布羃边半露其面耳皆带大环环下间垂小珥项带银圈胸或挂银牌身着青布衣多缘绣亦止及腰内络花兜敞襟露胸以示丽亦有聚鹅氄为毬缀衣以为饰者裈短而裙长不裈者半焉裙色皆深青亦以绣缘襞积颇繁行则扱左右于腰腰多束花巾悬荷包性亦喜吸烟每以烟筒挿髻足跣与男子无异有喜庆间亦着履非担负而出则携长柄伞花巾油扇步趋轻㨗涉涧越岭高深不怯其以白布䝉首腰系大带衣纯束素不喜彩绣者狼女也衣缀羽下无裙而纒胫者狑女也惟猺之中独有以装饰之异而别其名者如耳垂聫环髩挂矾珠髻裹蕉叶不裙不袴惟以布幅围其前后前短后长坐地则兜之名曰平地猺髻挂银丝直垂至项名狗铃猺戴梳于顶状如扇面名曰梳猺顶以木板板列矾珠累若缀旒名顶板猺簪竹箭二根长二尺许覆以锦穿林入莽频侧其首翩翩若蝶名曰箭桿猺以豪猪鬃为簪加以竹片双分鬓后剪剪若燕尾者名曰燕尾猺以木皮绊额系筐伛偻而趋者过山猺亦名山子猺也又有以三角银版缀以红绒挿于髻畔而腰结花绦者盘古猺也葢诸蛮皆一名惟猺之名各异且有生熟黒白之分黑即生白即熟熟之性纯于生也蛮多负山而居或围竹为村或依树为社结茅筑垣架板成楼上栖人下畜兽谓之麻栏亦称栏房男女老幼聚处一栏子娶则别栏以居惟狼人列屋排门人畜分左右不喜登楼耕种之暇男或採樵或攫兽或市马或售锦易布或弹絮助纺或执篙撑舟为篙师其浮家江濵而止以捕鱼为业者惟蜑人也女或纺织或裁缝或染布或汲水或挑菜或劚药或负薪巧者或织綵成锦或擘丝绣巾或艶粧结伴跨马踏春立春日男背丈鼓女唱四季太平歌往来庆贺迎春则有男扮春官女随歌唱齐至公门鞭牛而去者春秋社祭神于庙提筐挈筥陈设酒醴延巫师红袍执笏若降神然社前卑幼徧拜尊长谓之探社仓箱既庆则争先纳赋赋毕一家欢喜倾瓮交劝酣饮竟日有相讼者集于社推老人上坐两造各剪草为筹每讲一事举一筹筹多者胜葢理诎则筹弃理直则筹存也是谓赛老亦曰论理论毕刻木记之终身不敢负男女婚嫁亦慿媒妁各取庚帖置瓮酿酒酒美则吉结为夫妇焉至若倚歌择配之俗虽迩来遵禁而谿峒之隩尚间有之当春日载阳男女互歌谓之浪花又谓之跳月男吹芦笙女抛绣笼绣笼者綵毬也回旋蹈舞歌意相浃即投之报之返而约聘嫁之日前导担榼新妇执彩旒伞步行亲戚接踵鼓吹以送之此皆蛮俗之异于华者四体勤而百用俭朴实之风既有足取而愚拙中亦生智巧固未得以要荒之陋鄙之而不以中国之治治之也若夫好利轻生微嫌必报有犯即匿固旧习之汚乃今沐浴圣化歌咏太平有日迁善而不知为之者若黄刘古诸族彬彬尔雅为学宫弟子诵读之声流于山谷渐皆耻其俗之陋而化其性之顽更閲数年恐并其居处服饰饮食男女之间皆与华俗无异欲识其种而不可得矣用是绘图以证传闻至于钩舟格磔各有土音分而译之不能备载记云五方之人言语不通声名文物之地且然而况南蛮鴃舌哉广西通志卷九十二广西通志钦定四库全书广西通志卷九十三诸蛮蛮疆分𨽻桂林府为粤西省会控制百蛮东北起于全州带灌阳与湖南零陵蛮夷错壤南则阳朔西则永福永宁崇岗叠嶂号称蛮窟而附郭之临桂西北之灵川兴安义宁大抵皆民夷杂处国朝休养涵濡卉衣鴃舌之俗渐化为衣冠文物其醇龎之风有足观者然旧志所载亦当存之以见今之非昔云临桂县率皆熟猺居三乡男女挽髻青衣缘绣嫁娶丧葬颇近土民有平地大良高山过山之别平地猺散处村落佃田佣耕大良猺习汉文字与民杂作或通婚姻高山猺架竹木葺茅而栖种粟芋荳薯有蜂宻黄蜡香箘山笋货以易食过山猺数年此山数年又别岭无定居也獞俗丈夫尺帛缭头妇人髻绾木梳短衣长裙俱贯耳跣足西南二乡界连阳永多有之性好剽窃出没两邑间然近省地畏法故无大患云灵川县六都多猺七都多獞居服与临桂畧同猺自谓盘古之裔有先有猺后有朝之谚所在耕山择土宜而迁徙人莫敢阻然未尝为盗以六月六日为小年葢所种有粘禾早熟六月六日则获也祭田祖召同类相庆贺剧饮穷日夜而散獞俗亦如之性较猺人颇犷悍兴安县猺居五排七地六峒及融江穿江黄栢江与民杂处男女俱青衣短袴女无裙加布幅蔽下体坐则兜之耕山为活獞人居富江俗亦与临桂同而不事剽窃蛮俗之醇在九属为最阳朔县东北曰崇富里邃崖絶巘人迹罕到之处猺人居焉偃树为杠攀萝结巢种粟黍子掘䑕猎兽而食男子四时喜戴笠以蔽日雨曰笠头猺妇人作竹簪贯髻长二尺许似箭曰箭桿猺老妪发上覆木版胶以黄蜡终嵗乃一梳栉梳则以发偎火蜡融而版卸穷一日之力曰戴版猺然实止一种彼此易名相唿以相矜胜非别有语言衣服也又有大源猺以所居山寨为号云诸猺性朴畧耕山作苦有终身不盐食老死不至城市者婚娶以偕老宜子者为媒妁鳏而嫠及再配无出不与焉尚齿贵徳有所争不决则推其乡高年衆所严事者徃直之谓之叫老老人以为不直则罚酒食分飨谢罢故猺人之讼鲜至官府无契书各出衣带一条均长短而割之半付所约半自执谓之立脉葢犹结绳之遗风獞人有二种来自零陵者曰南獞来自永福者曰北獞各里所在皆有之南獞颇知畏法北獞最为顽梗初逐佔民田已而就抚遂给之号獞田输税独轻嵗久田尽鬻归里民仍獞佃种曰卖田不卖耕买者恶其逋租则更议给值曰锹口钱锹口者赖耕煳口募他人耕而以钱易之也嵗凶辄出为盗或掠人畜入山聴赎今县治西南有金宝堡庄头鬼子擂鼓巖塘阳朔峒诸巢悉北獞盘踞明时数嵗征剿乃平更名其里曰永宁里永宁州僻在山谷有狼獞二种州故为古田县明嘉靖间没于獞贼隆庆初募那地丹州狼人助讨克复遂给田使耕俗与獞同獞人之俗皆编茅作屋或窖地而居婚订先书男女年庚置瓮中酿酒酒好乃娶女家聚族吹芦笛送之歌饮达旦辄挟女而返踰数年女长更为治粧如初嫁礼葬不择兆以钱掷地筮之筮吉则瘗性顽悍而颇聴约束自古田定乱獞人誓不再犯故改县置永宁州永福县白猺散居毛峒理定二里深倚山谷俗颇近獞而不与獞徃来衣缟素以钖饰笠顶望之皆白故曰白猺尝出货其山间麋鹿皮及木菌陵香又大良猺耕织纳赋与临桂同獞亦有南獞北獞自明正统间由黎平庆逺入居毛峒与猺角立其俗妇人椎髻差圆络珠为饰裙拖十幅刺花纹供养父母视良猺为近之后为北獞占逐今存者数村而已北獞者湖北獞也来自靖州父子异居衰老始收养之有病不事医药信巫畏鬼有不平则椎牛纠衆仇杀数年不解刻木通信事廹用火灼之以示急种类蕃息记称永福民三獞七实录也义宁县编户有獞里本栁州狑人元至正间募入垦田善劲弩药镞分遣守隘但纳赋复其差故别置獞里亦其俗类獞云县治西北边分上中下三寨则皆獞人所居性悭鄙山田瘠埆嵗不再熟一嵗所收窖而贮之计口授食客至其家既饭客则已自忍饥虑妨明日食也然能蓄藏凶年不出为患极北则七十二团向为苗蛮巢窟今设头目以约束之属诸桑江巡司虽皆慑服然接湖南之城步蛮山险巢深亦不可忘戒心焉全州有西延洞蛮今置西延司皆猺人聚处以布缭头红布者曰隘猺青布者曰令勾猺绩木皮为铠曰狗猺而令勾猺最犷悍又建恩二乡亦杂猺人风俗与民无异男着冠履女工机杼有遣子就学列博士弟子者灌阳县旧𨽻全州民七猺三散处归化上下二里性朴易驯土民募使佃作尝役属之谓之佃丁平乐府府江两岸故猺獞渊薮也恭城而北昭平以南介处桂梧为粤西重镇比年羣夷向化穷陬奥谷靡不蒸蒸顾前明三峒诸巢之乱富贺煽揺而修茘永安承其敝岂非以山多豁峒地杂顽苗慿依险阻夙号难治者耶平乐县诸猺内连乐山外通府江深冲复岭不易穷诘其种皆散处林麓贮粟巖窦男女服饰与桂林獞同夜宿短衾露足不欲酣寝恐人之谋已也好鬬狠或误杀人者以牛畜为偿至数十头曰人头钱又性能耐饥啖盐数颗草木皆可食恭城县附县八村民獞杂处民村十猺村三十五獞村五皆逺乡也各设头目镇之富川县有三猺曰七都猺上九都猺一六都猺本来自黔中五溪散处三十六源田占沃饶每田四亩仅输民税一亩赋而不役多种绵花豆麦苎麻及烧灰炭以市利县之屋宇薪爨待鬻焉猜忍仇杀男女答歌相配犯姦者罚银谓之挂红贺县猺与平乐同或谓来自五溪言语嗜欲与民异山坳水埇间为巢居冬寒少用布絮採枯柴爇以薰炙故多黧黑每年迎春出城市妇女操猺音男击土鼔以和之官府犒鱼盐以归獞初亦谿峒野氓就编户者谓之熟性稍驯逺者谓之生慓悍难制茘浦县猺所居皆山谷疾病惟事巫觋吹牛角丧葬用长鼓以手击之截竹筒而炊猎山兽以续食獞则来自栁庆古田散居于咸亨通津四里其状貌衣服俗尚颇与獞同但獞妇裙长有七八幅而猺妇之裙短只三幅按县治三百村獞猺得十之九焉然畏法重信约无甚狡猾犹为可制云修仁县正东自晓村而南俱猺所居不通舟楫又有秀里金峒等猺悉高山丛叠不与土民徃来正西老县村至寨堡为石墙汛去汛五里曰头排至五排十排峯峦险僻自石墙西而南曰九排七排八排六排则皆獞人性颇悍愚类北獞修于府为下邑故蛮俗犹不尽变焉昭平县东北有南峒猺西北有古皂猺岭阻猺立龙猺而西南有花州猺皆以山寨命名耕山採樵为业地多险隘各置猺丁守之诸乡则民獞杂处思来里北陀四十里一峯陡立左九冲右盐山至崃口而会于江四围如列剑㦸原为獞薮其谚曰宁食粥稀不见官司亦可想其淳朴也永安州民居三猺獞居七猺居深峒中不供税役妇人椎跣斑衣交手为礼不识拜跪獞则与民杂处男女唱歌婚聘用梹榔病则屠牛赛鬼梧州府史称吴起相楚南併蛮越遂有洞庭苍梧是诸蛮之内属未有先于梧者也今其地为二广交会襟山带河梯航所通无不賔服然而怀岑藤容之间丛巖盘涧故夷獠之所宅处遡厥风尚又多可谱苍梧县猺居大山中迁徙无常伐木为业谓之刀耕性醇朴獞则自为一种俗轻悍犷戾椎髻炙跖刻木为契不事诗书男女裙衫多以绒绣居外峒者与民杂居深山者与猺杂按县治连接西宁封开岑贺等地其长行须罗乡诸猺设七山大营以镇之又石砚九山十二峒老君峒六寨诸猺设大塘营以镇之而北陀东岸西岸则皆獞人也明初叛服不常近皆敛戢向化不复为患藤县濒河者曰渔蜑操舟猎鱼为业在山者曰猺獞耕作採樵性悍嗜利猺在永顺乡之二十一二都及永化乡二十五二十八都地至于大黎里杨峒里大任里皆獞人也明成化十三年就抚输编戸容县猺獞椎髻短襦穿耳炙跖妇人跣足入市与男子贸迁性好流徙家无葢藏人死则焚其骸収烬置瓮中随地瘗之谓之火葬大约猺与獞杂处风俗亦同所居曰六便六青曰龙坟山鸡笼山东叶山东瓜山石羊山横山各有酋目𨽻属而石羊山独蕃盛山巢﨑险明时有骆廷鳯曾廷旺刘徳厚等倚山剽掠万歴六年始招服岑溪县连城乡上里为平河等二十村中里为大峒等四村下里为佛子等五村皆猺人所居椎髻文身言语抝僻嗜冷食山栖露宿不畏岚瘴惟畏痘疹中者辄徙家避去有事则折箭斫钱以为约誓豪民募使耕山谓之招主官府勾摄不聴命招主谕之则徃又六十三山幽僻阻险皆诸猺蟠据时为民害万歴九年设连城北科等营镇之怀集县犬牙东粤而北接连州之八排昔苦流刦实蛮薮也铜钟古城金鹅松栢为贼之门戸三山石田为诸山适中各巢穴出没之所万歴十二年獞目严秀珠煽乱讨平之田尽入官设兵耕守浔州府治襟带两江向为诸蛮窟巢藤崃之役于今为烈葢百粤中一天堑也东跨平南无峻岭絶巘故其俗驯西控贵阳则五山盘折自昔负固故其俗悍扼险而治是在得其要领桂平县狼猺杂处多狡悍语言鴃舌衣短衣尚青蓝蓬头跣足妇人则以红缘两截作裙男女喜讴歌唱和好戯谑其婚姻不知汉礼又一种号为山子皆姓槃辟山种植揜取禽兽而食尝其土淡则迁去之平南县一川三里俱民猺杂处乌路里民猺狼杂处归政里民狼杂处力耕节用不忧冻馁又大同里多猺獞朋化里皆猺人其性尤驯但接连象州永安藤县宻箐深林逋逃亡命者常依之设兵弹压又有猺目为之巡管皆务农守分云贵县五山九懐狼獞杂居性淳顽不一男子椎髻箕踞出入佩利刃女不髻不履短衣绣裙婚姻多索肉为聘送迎以答歌为欢猺人则名山子居深山不赋不役砍山而食善射猎伏弩搏虎得虎则输之官武宣县东乡之崃江花灵花周花樊等村皆猺人西乡之平畚新田渔埠金鸡等村皆犽人南乡之分岭峒岭等村接贵县界北乡之盘古牛栏等村接来賔界皆獞人也獞颇轻悍猺次之犽最朴谨斑衣鸟言导滛尚鬼则槩相似南宁府为岭南一都会俗杂多贾司马迁所谓珠玑瑇瑁果布之凑非裸国也顾史称岭度而西横袤千里与夷獠错壤者三十六峒达于海外罗殿诸蛮今所部十有二属而土州峒寨得半焉然咸受冠带输职贡齿于中州葢其地昔称邕管夷裔向化与桂郡实相伯仲宣化县猺一名輋客有四姓槃蓝雷钟男女皆椎髻跣足结茆为居刀耕火种獞俗男子髠发留大髻以笠空其中覆顶史记所谓尉佗魋结者也男女衣皆尚青盛服则锦兜花裙缀以古铜钱丁当自喜少者倚歌择配歌意洽乃归告父母倩媒以苏木染㯽榔为聘婚之日女家作汲桶竹杖给女徃送之既至则其夫击女背者三女乃出桶杖担水供炊旋回母家閲数嵗始归为夫妇蜑人有五姓麦濮吴苏何以舟为居无土着唯捕鱼装载以供食横州民一獞三獞俗佃田与民杂处山子则散居震龙六磨诸山无版籍定居惟斫山种畬旋木器射兽而食之男女皆徒跣妇人大髻重可数斤上思州那懒墟及那标上下洒三村猺獞杂处好剽窃徃徃多事今亦渐革焉新宁州旧为诸苗地语言侏少谙汉语男括髪以布女椎髻垂额俱跣足不履饮食则盘膝就地啜泠咽生婚姻多同姓疾病禳鬼歌舞屠狗罄食而散所祀鬼或曰即婆娑乐神也隆安县猺谓之峒人犹他县之称山子也无版籍穴处巖窦耕樵猎兽而食性愿谨风俗与民无大异先时避冦者常依之永淳县獞人居皆茅屋短檐中架竹木上居男女下饲牛羊饮食不择毛腥风俗通云百粤之民以蛙为上味是也归徳土州有陇版猺耕山种畬男女喜歌唱无音乐各出巾帕蹁跹而舞又明正徳间募狼人杀贼以贼田给之世世为业设狼目总焉惟应调遣不供杂役果化土州土猺架木为屋曰栏房裹头跣足短衣长裙男耕女樵言语抝僻不可辩忠州土州剥咘渌燕郝章郝佐等村多猺男女趂墟不知礼义太平府古骆越地蛮獠居之唐以来为羁縻州峒改府置流官自明始今牧令之司世职强半焉説者谓之夷治夷非也昔之酋长大都故絶或坐法削除其存者则皆征蛮时江淮齐鲁间从戎之士大小各以边功受赏邑故能役属其土着尽如中国之教云崇善县三厢十屯六十三村土狼杂处居亦栏房椎髻徒跣婚葬炙牲鸣锣以召戚属疾病不药惟事巫觋佃耕郡中豪者田谓之田丁征调则为土兵改流以来奉约惟谨左州土狼椎髻蛮音多处山峒诛茅为屋掘䑕为餚绳樵瓮汲率皆妇女讼牒少闻税无逋负养利州土狼架屋两层上居下牧支石作灶操剪以割截竹为筒以汲水春夏採薇蕨野菜作食男子尺帛束头穿革履婚姻择旷野宴会丧用鼔乐病鲜求医永康州狼俗与左养二州颇同城东郭有墟市妇女挟粟布贸迁男子襁负而随按太平比年应贡士永康为最狼人间有习汉文书者宁明州新设流官民皆土猺男子初婚别栏另爨俗多朴鄙太平土州分三街七甲皆土狼也宻迩府城人知畏法安平土州西接交阯旧为莫夷蚕食今存者四十四村皆狼人习弩善击刺颇能自衞恩城土州治有二厢亦狼人在内厢者俗淳在外厢者俗鄙男耕女樵尚鬼畏誓万承土州地僻土饶狼人僇力田作茗盈土州与全茗土州相距二里许皆狼人风俗狭陋性情悫谨龙英土州所部有二峒四季二皈及陆地等村皆狼人设狼目统焉人多悍顽喜鬬结安土州亦狼人壤地褊小种山而食瘠苦多贫佶伦土州与结安接界风俗亦同都结土州猺狼杂处朴驯畏法江州土州界府之南民猺杂处男则力耕女反逐末蛮俗相沿未能化也思州土州有猺狼㺜三种婚以踏青为媒葬亦歌舞而送上下冻土州古地名冻江壤接交夷人多愚犷下石西土州与上石西州相距不数里户皆狼人地接交夷风俗荒陋慿祥土州所统皆狼兵也人习弓弩户多葢藏罗阳土县地多狼人火种刀耕暇则猎较罗白土县境壤促狭元明俱𨽻属江州土风沿染荒陋多顽粗知耕作镇安军民府本辖于思恩斗絶孤城靡有属邑而𨽻以世袭土州者五东曰奉议西曰归顺南曰上映向武都康广袤亦数百里枕云南俯交夷葢去省会益险逺矣苗疆重地无踰于此守臣改置流官其深有得于鎻钥西陲之义乎归顺州无盐常沥灰取水以代男巾布裸足必洁饰其裙而后敢见长上女衣短裙以茜草染齿令红以示丽父母死阖室子女以杵舂臼閙击成声名为化者舂行粮每遇节庆用叶裹米为粽相献餽其粽之大有裹米数觔中藏猪鸡鸭肉者奉议州诸苗皆称土人僻处林谷种旱稻及靛多以染为业好蓄藏每嵗终作窖于山隅或水浒贮禾以备歉收都康土州猓人苗人男子以布缭头暑犹被毡大领短裙女则出戴箬笠衫短齐腰裙长委地不谙汉语婚葬辄杀牛为宴祭向武土州猺人稻田无几种水芋山薯以佐食男妇草履竹笠短衣长裙元旦互携酒肉至亲隣家讴歌十日乃已冬日焚山昼夜不息谓之火耕上映土州多狼人种山猎兽食生饮血取牛肠渣滓以为美汁然性颇驯不事窃掠服役输赋谓之熟狼下雷土州男子裹头妇人戴笠言语土音衣服朴质结茅而居酸糟作味不惯食盐喜种作春夏男妇偶而耕秋则斗酒只鸡亲戚相劳苦称淳俗焉栁州府居粤右之中诸蛮要害故建提镇驻节于此为能控制两江以舒南顾厥制善矣今考融雒象州以东交错桂平固多猺獞而罗城懐逺以北界接黔中亦杂苗狼马平则附郭而栁城即栁州故治也唐栁宗元曰岭南夷落于栁若弃壤谪者先之夫风俗与化移易乌知今大异于古所云而惜子厚之不及见也马平县去城十里则有獞百里外则有猺然耕田输赋皆熟猺熟獞也又二种狑犽风俗陋简种山捕野兽时至墟市货卖雒容县獞人与狑狼杂居性剽悍距永宁常安镇仅隔一水明时数与贼通俗好刦掠屡征乃平今颇知向化罗城县东一西一西七西九东五平东上里咸狑种平西布政高悬里咸獞种郡那等四堡咸狼种獞俗较狑狼为顽悍又通道镇有苗猺男子衣服与汉无异妇人衣左袵至腹裙有杀至膝用五色彩绒织绣边系古铜钱歩行有声伐山火食名为自在栁城县上油峒诸巢皆蛮窟也其种有㺜猺犽言语各不相通而其俗尚鬼导滛大概相似融县猺獞甚伙有獞村猺村或分地而居或彼此相错猺有红黑白三种乃诸葛武侯征孟获流入背江居者其山中多虎豹猿猴有哑泉在水冷峒融之竹木俱产此焉怀逺县夷有猺獞狪狑狚苗六种耕田纳赋谓之住猺种山而食去来无常谓之流猺獞人则男女皆斑衣长仅至脐裙不过膝好楼居甑爨俱在楼上如北果等村是也苗人则男女俱穿耳男头挿白雉尾以银篐围额银圈饰颈手戴银镯裙用六幅青布不缝挂于下体其长过足即用为脚纒不识文字或卖田地以木刻记之饭无碗箸手按作团和以鱼酢则为上食宴客杀牲用剪不用刀砧如大营峒梅寨等村是也狪狑亦如之如永吉三峒等村是也狚人居山谷种植山禾每日薄暮始舂粟无隔宿之炊单衣不利于寒长袴不利于走较诸种最为愚弱近日开通都江河道梅寨等村为古州要路协运兵粮更番防戌经其地者络绎不絶苗民率皆恭顺村落之间时有塾舎书声则岂犹雉尾挿头青裙过足之旧习哉象州东界修仁茘浦南界武宣桂平西界来賔马平北界雒容诸邑各有猺獞故州之各乡多其种类男女椎髻徒跣截竹筒而炊待雨而耕每嵗十月屠牛置酒召同类以降神醉则舞刀剑为戏睚眦结怨报复不已其天性也今亦渐化其旧俗矣来賔县近城皆居民出郭十数里外则皆獞人矣男子缭头跣足妇人短衣长裙性好仇杀官司勘报无虚嵗捕逮至中途则集衆刦夺而去相坐伏法不悔也徃徃此狱未能奏当而他狱又起称巖邑焉庆逺府处粤西偏自昔用武之地附郭宜山而外北为天河地尽猺西则思恩河池亦号蛮薮而西北之茘波极西之东兰尤诸夷奥区其他谿峒长官附庸州县者相望也旧志称其石壁巉巖闗隘险阻于岭南为最虽营汛星列而虎狼环在四郊未雨而深绸缪之虑有以哉宜山县獞人男衣短狭色尚青老者衣细褐妇女则小袂长裙绣刺花纹其长曳地嵗首祭先祖击铜鼔跳跃为乐仲春男女成列入山谷中相悦者负之而去遂婚媾焉狑则另为一种性习居处服食及婚葬畧与獞同编入版籍供赋役亦如熟獞但语言差异耳河池州猺獞十居八九婚姻以牛为礼视贫富自一头至三四头不等嫁时不置衣被其女过宿即回母家七月十四日谓目连节备物祀先老幼皆闭门不出路无行人名曰躱鬼尝以山中老树高䕃处所为天神庙土人非洁斋不敢入交易刻木为齿作劵谓之打木格买田不立户名但买某户田亩即充某户田丁输赋其力作及走墟市大半皆由妇人谓之坐男使女天河县多夷种而散处四境者又各不同东则为狑獠名曰姆姥南则狼种性稍淳朴北则畧与华同唿为百姓妇人服饰无老少色尚红裙作细折厚累五层重数觔婚礼媒妁议允男家先担酒肉置路傍女族少长经过截留而饮食之以所余者携归卜日女族亦荷酒肉置前路所答复名曰会亲娶则以牛为聘獠性啬诸多简陋力耕作独喜浮屠蔬食三年谓之血盆斋言为母报恩云先时蓬首跣足成化间知县袁瑢禁之始巾帻草履思恩县五十二峒及仪鳯茅滩上中下疃皆猺獞居之俗亦与宜山同狑人则谓之苦藚狑山田硗确时时苦饥每採药负薪易粟而食东兰州辖四埲十三哨多苗猺改流以来敬官畏法习俗渐驯茘波县有𦍕狑狪猺獞六种椎跣烙跖贯甲佩刀粤中悍蛮无有右之者顺治初知县胡启睿赴任离县治仅十五里诸苗不容信宿鸣鼓纠党并其仆𨽻尽屠杀之后官畏不敢入皆侨寓府城遥领县事而已康熙八年典史余子位竟抵其任苗皆诧异云䝉夜结勤刀䝉刀过客麻利料利料译其意葢言汝从何处来汝来作何事好笑好笑也子位善抚诸苗在职三年卒无梗者自是遂知向化那地土州亦狼人征调则为狼兵前明沈希仪赖以破贼南丹土州土狼设狼目总之性颇轻悍忻城土县猺狼杂处地贫俗陋思恩军民府古雕题地初为土州继陞土府复改置流官𨽻以武缘一县而土司之属有九移驻府倅于古零俾弹压焉郡治凡数迁而后定志所谓职方絶徼瘴雨蛮烟愚獞顽苗在在皆是者也武缘县杂民夷其俗尚鬼焚骴重财轻杀谚云乐昌喜词讼永宁尚干戈盖夷俗云賔州栁属邑也栁之为郡獞七民三而賔州以南厥类实伙尤称犷悍郡守逺在数百里外兼顾为难故割来迁上林等邑𨽻賔州而陞賔州为直𨽻焉今改𨽻思恩案賔之蛮曰猺獠犽好杀喜鬭俗皆相似春秋二社男女毕集未婚嫁者和歌择配两意既洽各以所执扇帕相博为戏谓之博扇归而父母即与成礼迁江县编户上下二里悉系狼猺獞三种杂属下里属东南山坡平坦民亦颇淳上里属西北层峦叠嶂三种每依山为势顽梗不驯上林县东北乡顺业里猺獞杂处又东西抚上下一二三等图有秀马清水刁博猪婆各隘崇岗叠嶂狼獠慿依昔尝跳梁今亦向化田州土州唐时为横山郡延接镇安东兰相距交阯古夷壤也迤西北曰百色市开设右江镇实介滇黔孔道曩时瘴烟蛮箐商贾行辙所不至土性陆梁喜鬭握刀出入家无蓄积以多牛为富锱铢睚眦讐杀不休上林土县元时附属田州路壤狭土瘠架木作栏房人蓄并处其下凡遇嵗时彼此以红饭粉糍作餽蛮风鄙僿止知耕作不事诗书白山土司凿山而种嵗止一收妇女衫短袖大绣刺领缘徒跣无履拖细折长裙子女数嵗即为婚配味嗜酸醩素少盐食兴隆土司猺苗杂居锄畬种粟每嵗正月男女聚墟市聮歌欢洽各以㯽榔致赠疾病巫祷罄产勿惜每食烂饭辣椒作盐那马土司元旦以舂臼覆地用木杵敲之交击成声以为乐除夕以叶裹米为粽以祀家神婚娶最早有子甫离襁褓辄为毕姻者视他猺为粗知法纪定罗土司猺蛮杂处上元节以杵舂槽交击成声为乐旧城土司男无顶㡌绵布纒头女无长衣夹裙拖足下旺土司男以青白布纒头女以竹丝为笠吉凶不易服色饮食常带血腥家无积粮晨兴杵声喧里巷止足一日之需暇则聚歌为乐安定土司女衣短不掩脐下曳长裙每不相续中露肌肤一围似肉带焉凡宴会无杯箸盘几惟以大木叶铺地散半熟牛肉于上富者以蕉叶盛椒盐作调和老幼席地羣饮饮酣则唱歌饮散多鬭殴外夷江六甲则多顽悍矣都阳土司延缘接白山旧城兴隆界前明甃十八砦城为巖险民猺共处凿山依水居止无定古零土司多狼苗谓之土人性悍喜鬭出入佩刀泗城军民府唐宋以来皆羁縻谿峒也明置土府世抚其衆近以岑氏贪虐易以流官诸夷慑服割西隆西林屏障其间蔚为南徼巨镇焉郡之蛮曰猺曰狼所居深谷耕山猎兽有酋长每嵗首以篠荷麋鹿獐狐雉兎之类率所部百数十人投献官府曰拜年酋长纬缨冬㡌如时制而服则圆领大袖补刺海马自谓先祖所遗又着草屦甚弗称也见郡守俯伏不敢仰视其拜袖长委地拱而左再拜拱而右如是拱伏八拜乃已以示抃舞汉人莫不笑之犒以餚酒及饼跪饮尽酣袖所余餚饼而去明嵗乃再来西隆州去府治四百余里民有四种曰㺜曰猍曰猓猡曰狆家风俗大抵相类村舎俱在山巅名之曰寨男女无冬夏俱尺帛裹头狭衣短裙暑则妇女亦祼体跣足宴会必歌唱声音纥那不晓其词好疑尚鬼病惟祈禳死则火葬西林县土猺散处林谷所种山稻子野芋待雨而耕旱而移就泉源疏沟架槽引以灌溉终年一收直𨽻郁林州为梧之右臂割北兴隆博四邑使自领之亦臂之使指也然今郁林即古桂林称大郡云梧多猺獞而郁之蛮曰土狼俗颇近猺而不出为患在州东北四十里抵大容山按州治平原广泽民居八九狼处一焉明正徳间苦流冦募充戍兵其后授田输编户谓之熟狼博白县猺自明成化间平藤崃后来县治谓之山子无户籍散居各堡设猺总以总之狼人善用铜礟健守石梯界牌诸隘设狼目总之皆佃田输租与民无异斑人有二种其一青衣长裙一则斑衣短裙白质而靛章採樵易粟女子出嫁给琢刀一两副以索带为粧具广西通志卷九十三广西通志钦定四库全书广西通志卷九十四诸蛮歴朝驭蛮按司马迁五帝纪唐尧南抚交阯三苖来賔帝舜在位蛮夷率服禹贡要服之外曰荒服三百里蛮谓去荒服三百里有天竺咳首僬侥跛踵穿胸儋耳狗轵旁舂是谓八蛮也二百里流谓有罪者流之荒服去而不返也商伊尹正四方西南曰瓯越桂国损子雕题漆齿商道衰而周太王亶父有翦商之志泰伯逃之断髪文身以开荆蛮周公相成王南方有越裳氏以三象重译而献白雉曰道路悠逺山川阻深故重译而朝公曰徳不加焉则君子不飨其贽政不施焉则君子不臣其人吾何以获此赐也使者曰吾受命于吾国之黄耉曰久矣天之无烈风雷雨意者中国有圣人乎有则盍徃朝之周公乃归之于王称先王之灵以荐于宗庙周徳复衰于是稍絶宣王中兴南伐蛮方其后三百四十余年而楚子称霸南併蛮越自是遂𨽻于楚秦始皇帝使屠睢统五军征蛮戮其渠帅蛮人入丛薄中与禽兽处莫肯向秦者已而任嚣略定蛮地置桂林南海象三郡徙谪徒亡命万五千人戌之天下叛秦尉佗自立为南越王魋结箕踞以从蛮俗诸蛮地广数千里有闽越瓯越骆越瓯骆佗所谓裸国者也汉高帝初定天下厌兵释佗弗诛因王之武帝元鼎中诛併南越乃置苍梧郁林等七郡为县五十有六然粤地东北半𨽻楚与武陵蛮接壤更置零陵郡县官索嵗币蛮不堪命辄相率反伏波楼船之师嵗或再下其后百三十余年而王莽簒荆州平林兵起诸蛮景附光武既除莽乱以余力讨平之当是时虽置郡县而蛮习殊异语言不通男女野合饥则纠衆椎牛时出冦掠诏徴任延为九真太守铸田器教之耕稼始设婚礼申明约束于是徼外蛮张游率种人内附封为归汉里君安帝初徼外蛮举土内属开境千八百里桓灵之季四夷不賔谷永守郁林招降乌浒蛮十余万献帝建安中徙交州治于广信诏边吏得建旄钺授鼓吹以威蛮人昭烈继统与吴分荆州岭表以南诸蛮之地悉抚而有之寻复属吴孙权遣中郎将康泰南使外番诸番之国界交广间区落连亘以百千计种类殊诡泰还作扶南风俗记以献晋武帝咸宁中徼外蛮入贡永嘉南渡宋齐梁陈之间南北割据勤兵中原交州而外蛮獠荒僻率弃而不有隋氏混一廓清岭表置桂州总管以刺史侯莫陈颕仪同刘方先后领之蛮酋李光仕李佛子莫崇等望风诣降大业五年西南夷入贡尽纳边地囊括八方于斯为盛炀帝志求珍异航浮日南兵屠林邑诸蛮乃复叛拒而中国亦敝矣唐兴鉴隋之祸分置五管经畧使绥静百蛮然诸蛮或自为酋长擅诛死不通朝请天子简重臣镇之诸所设牧令委寄山岛中若悬疣控御失宜则依险阻併党援机毒矢以待将吏炎峤瘴篁蜂屯蚁附不可爬梳故当时所部咸谓之羁縻州峒朝廷禽兽畜之不深治也太宗贞观初岭南蛮冯盎等迭相攻击上用魏征言遣李公淹持节谕降髙宗仪凤间始安蛮欧阳倩拥衆数万入冦桂管招讨使裴懐古自诣其壁示以诚信羣蛮大悦遂纳欵徳宗贞元中西原蛮黄少乡攻䧟邕管经畧使杨旻裴行立请击捕积二嵗竟无功妄奏斩获二万以罔天子穆宗长庆初蛮叛如故诏以严公素为岭南经畧使公素疏请讨贼祭酒韩愈上言臣谪岭外熟知蛮情其酋无城郭宫室自谓峒主状服言语都不似人居常亦各营生急则负嵎走险比缘守臣不得其人侵欺束缚致生怨恨蛮獠之性易动难安或寻私仇或贪小利兽聚鸟散终亦不能成事行立等邀功倖赏用兵以来殁伤疾疫十人而九既不可尽诛徒縻馈饷臣实悼之前所奏斩俘不下二万人贼岂复有孑遗今转滋盛足明欺诬伏闻更以严公素经畧蛮事窃观公素亦非抚御之才畧无胜算复请穷剿如此而岭南终无宁息之时也乃请三事一併邕容两管为一道我军进止得借声援一以南征士马不谙径巢瘴乡羁旅人无鬬志若就近募充费不増而士皆便习一察贼情形亦甚厌苦不如因改元赦其前过当必散降因而抚之可安邉境上皆不纳自是之后右江诸郡嵗嵗苦兵陵迟至于五代刘隠僣国独据岭表深结诸蛮伪署官号宋既受命乃克荡平于是稽唐之制分晰其种落大者为州小者为县又小者为峒有知州权州监州知县知峒又有同发遣分发遣之属谓之首领余曰提陀犹言百姓也其田计口授耕世世𨽻属谓之田丁田不可尽给则遂畜牧而转徙无定居自渠长以下椎髪跣足贵者衣斑布环牛革以财力课殿最茍利所在不顾礼义父子分异父贫则质身于子出入腰弓矢伏草射人得巵酒则捐躯报仇睚眦弗譲其法杀人者不死出金钱牛畜抵罪无以抵者任剽掠有所掳获因而予之否则没为奴婢发征期㑹刻木为符缓则乌合急则瓦解俗尚悍梗不可尽以中国之法治之犹羁縻勿絶而已太祖开寳中蛮酋莫宏㬫遣使奉表内附求给印绶许之太宗雍熙四年宜州蛮莫淮阆倡乱诏书招抚明年抚水蛮䝉令扎等冦邉诏官其酋长以风诸蛮蛮乃奉职真宗咸平中复入冦宜州守将逐捕得数十蛮械送京师上廷见而释之已而复叛乃命供奉杨守珍安抚使俞献可等分路击捕蛮依深篁中时战时却献可等募山獠为向导设伏掩击数破之皆诣军门纳降守珍为称诏㫖赦勿杀但归所掠赀畜与之要盟然诸蛮乃愈益骄横逆节萌起窥伺中国仁宗庆厯中思恩蛮区希范广源蛮侬智髙相继举族反杀守臣称帝制屠戮州邑千里为墟此其最酷者也于是乃诏安抚使杜杞宣抚使狄青发荆扬卒数万人先后讨之逾年乃平翰林承㫖张方平奏曰国家每偹契丹元昊不知岭外猺蛮接连交阯冲突疆宇患生肘腋侬氏之乱主上为之旰食可为寒心今淮甸日益戍守而岭南卒无防御是守堂奥而撤藩篱也乞下诸司修治城堡简士练甲以待缓急上从之英宗治平初诏左右江诸州峒籍其壮丁听帅司调遣神宗熙宁中以章惇为察访使招纳诸蛮蛮皆相率纳土愿输贡赋自梅山达于宜融诸州更置浔江等堡比内地焉哲宗元祐中议者以为纳土置吏经费不赀诸蛮或稍叛去朝廷亦务休息乃复废弃徽宗崇宁五年帅臣王祖道黄忱等复议开边收复蛮峒四百五十有竒髙宗绍兴时安抚使吕愿中诱降诸蛮狑狼獠狪之属三十一种得州二十七县一百二十五砦四十峒一百七十九凡置知州各一令簿曹官提举廵检指挥之属各如干人禁卫之士三千焉当是时州无租税诸所置官军嵗支饷廪数十万皆仰给大司农而岭外诸州萧然烦费矣又诏湖广移赋以给之濬河通道千有余里飞刍航粟湖湘之民罢焉干道而后诸蛮时戢时肆宁宗嘉定间颇増筑城堡然朝廷方苦女直嵗议战和未暇经制蛮事也而咸淳中天子播越蛮乃复叛拒元移宋祚威振岭南世祖至元十四年遣阿尔哈雅下静江诸蛮部落凡百四十七户二十五万来附诏以广西𨽻湖广行省二十九年宣慰使乌克逊泽以蛮数为寇奏列营堡置屯田成宗大徳间两江蛮酋岑雄黄胜许啸聚刦掠诏湖广行省进讨郎中谢让谓诸蛮之性但可懐柔不宜力竞寛法羁縻勿致跳梁可也若舎中国有用之民争炎荒不毛之土虽尽斩俘将焉利之因榜谕招抚泰定中诸猺复叛文宗至顺初蛮数冦邉顺帝元统间蛮酋黄氏岑氏复搆乱俱诏湖广行省募狼兵协讨既平因使戍之自是五溪诸蛮遂入于粤乃设管军民长官司以土人渠长世典其职至正末土官黄英衍乗中原之乱遂据太平路岑伯颜据田州路诸溪峒悉从诱胁明太祖定鼎遣湖广行省平章杨璟移兵讨之英衍伯颜等惧乃率诸蛮诣降诏贳其罪改路为府设流官监治焉璟还上问广西左右江邉务璟曰蛮獠性习犷悍难以文治当临以兵上曰性习虽殊好生恶死则同吾闻忠信行于蛮貊何必兵也其善抚之或谓诸蛮不知礼化宜迁其人内地可絶邉警上曰彼不知礼教而迁之是重挑衅也诫勿轻动二年蛮酋莫天䕶纳欵五年诸蛮复叛乃以卫国公邓愈佩征南将军印拜韩观为都指挥副使帅精骑万人殱其衆明年尽平诸蛮得土州峒寨一百一十七籍猺獞田得五万一千三百十六顷轻其租入以其田十当民之一増置流官然赋而不役洪武之季崇善土官赵暹龙州土官赵宗夀奉议土官黄世铁南丹土官莫金等俱叛诏拜杨文为总兵官与韩观协剿擒斩黄世铁莫金等复业者千六百余家増置守御所成祖永乐中宜州蛮韦万皇作乱命镇逺侯顾兴祖讨之宣宗宣徳初以总兵山云副兴祖讨其余党覃公旺等蛮稍慴服顾南土荒恶诸蛮不靖者累世英宗正统间则有栁州蛮韦朝振代宗景泰间则有藤崃蛮侯通三侯大狗郑昻孝宗𢎞治间则有古田蛮韦万贤武宗正徳间则有栁庆蛮韦朝宣穆宗隆庆间则永安蛮李都堂潘胜喜神宗万厯间则碎江蛮廖金滥府江蛮黎福荘周星婆岑溪蛮潘积善懐集蛮严秀珠相继叛反此皆名为渠魁所过残暴而徒与衆多转相煽播流刦四起又不可胜数也当是时警报沓至天子集廷议躬亲推毂其帅臣则都御史韩雍新建伯王守仁督臣则殷正茂吴文华抚臣郭应聘等设画方畧以次勦除而藤崃府江八排十寨厥功伟焉自是善后诸䇿次第措举迄我本朝王师一麾千里向应稽角効顺惟恐后时虽以吴逆不轨弗从揺惑其他蠢獠如十排三疃八达邓横依其阻箐餂我戈矛自弃王服卒皆灭不旋踵百年之间伏莽尽消穷陬絶壤与闻絃诵齿于中土则自唐虞三代以来所未有也惟粤本荒裔三代而上率以徳服汉唐而后徒务羁縻终明之世乃以力征譬之骄子始未尝不置之懐抱而其卒也非挞之流血其啼不止事势之变渐积使然曷足怪乎传曰礼禁于未然之前而法施于已然之后溯厥源流抚驭之权大畧可睹矣征侧征贰汉史世祖建武十六年交阯女子征侧与其女弟徴贰反征侧者麊泠县雒将之女也有技勇嫁为朱䳒人诗索妻诗索故饶财交阯太守苏定索币不得因以法诛之侧忿尽散其赀里中遂反杀苏定旬日得数千人西畧地九真日南合浦蛮里皆应之凡下六十五城自立为王都麊泠南海诸刺史合兵击不克数遣使告急诏长沙合浦交阯坚壁守储粮谷十七年上以中郎将马援击陇西羌有功拜援为伏波将军以段志为楼船将军以刘隆副伏波军发长沙桂阳零陵苍梧兵二万人讨之军至合浦而志病卒诏援并将其衆援分兵侦蛮窟道路悉得其要领于是凿南塘通九真刋山木为战舰千五百艘与贰师军水陆并进数与蛮截战皆破之明年春隆将前部援将后部分屯胥浦㑹天寒霪雨隘险淤塞一骑不得进还报援援曰此天赞也诫士卒各囊沙石鼓行而前羣蛮衆至万人皆徒跣挟梃弩大譟逐汉兵汉兵弃囊走蛮以汉尽弃辎重皆空巢来争取而援乃独将精兵万余人间道夜发舟行七百余里师次浪泊晨击徴侧军徴侧出不意南遁而贰师军乃自南皆㑹遮击大破之斩俘凡一万有竒徴侧等仅以身免援留交阯购徴侧悬千金莫能得十九年正月或告徴侧徴贰亡匿金谿穴中乃大索九真谿峒无功诸蛮说徴侧曰汉购大王急今不出亦死无功虽小聚衆数千人足以待汉且汉师老食尽无以为也侧然之乃与所部九真贼胜阳等潜出㨿居风援以竒兵追击遂擒斩征侧徴贰传级诣洛阳余党皆降徙其豪三百余人于零陵搜获器甲七千四百四十事燬铜鼓铜马铸为铜柱二立林邑南七十里铭曰铜柱折交阯灭交人震慴援为开示威信如旧约更置望海太康等县峤南悉平区怜顺帝永和二年象林蛮区怜率衆数千人攻县烧城寺杀长吏交阯刺史樊演发交阯九真兵万余人救之兵士惮逺役反攻州郡㑹侍御史贾昌使在日南并力讨之不利围嵗余粮乏帝以为忧召百官问方畧皆议遣大将发荆扬兖豫四万人赴之从事中郎李固駮曰若荆扬无事发之可也今二州盗贼盘踞武陵南郡未辑长沙桂阳数被徴发如复扰动更生他变其不可一也又兖豫之人卒被徴发逺赴万里无有还期诏书廹促必致叛亡其不可二也南州水土温暑加有瘴疠致死亡者十必四五其不可三也逺渉炎疆士卒罢劳不复堪鬬其不可四也军行三十里为程而去日南九千余里计人禀五升用米六十万斛不计将吏驴马之食费便若此其不可五也设军到所在死亡必衆不足御敌当复更发此其割心腹以备四支其不可六也九真日南相去千里发其吏民犹尚不堪何况乃苦四州之卒以赴万里之艰哉其不可七也前中郎将尹就讨益州叛羌益州谚曰虏来尚可尹来杀我后就徴还以兵付刺史张乔乔因其将吏旬月之间破殄寇虏此发将无益之効州郡可任之騐也宜更选有勇畧仁恵任将帅者以为刺史太守还募蛮夷使自相攻有能反间禽其渠帅许以封侯之赏故并州刺史祝良性多勇决张乔前在益州有破虏之功皆可任用宜即拜良等便道之官于是四府悉从固议即拜祝良为九真太守张乔为交阯刺史乔至开示慰诱并皆散降良到九真单车入贼中设方畧招以威信区怜感泣率所部来降凡数万人为良筑起府寺由是岭外复平李贲梁史李贲交阯人武帝大同辛酉交州刺史萧谘以残暴失衆心时贲监徳州因连结诸州豪杰俱反自称越帝置百官改元大徳谘与髙州刺史孙冏新州刺史卢子雄将兵击之触瘴热死者十七溃而归诏遣梁州刺史杨㬓讨之㬓以陈霸先为前锋至交州贲悉衆来拒数败北奔嘉宁城丙寅九月贲复帅衆自獠中出屯典澈湖大造船舰充塞湖中衆军惮之顿湖口不敢进霸先谓诸将曰我师已老将士疲劳且孤军无援入人心腹若一战不㨗岂望生全今借其屡奔人情未固夷獠乌合易为摧殄正当共决死力取之无故停留坐生贼计时事去矣诸将皆黙然莫应是夜江水暴起七丈注湖中霸先勒兵乗流先进衆军鼓譟俱前贲衆大溃窜入屈獠峒中戊辰三月兵围屈獠峒禽贲斩之余党尽降李光仕隋史李光仕桂州俚帅也开皇丁巳二月光仕举兵作乱帝遣上柱国王世积及前桂州总管周发尚讨之光仕战败帅劲兵走保白石峒法尚袭获贼党家口其来降附者辄以妻子还之居旬日降者数千人光仕衆溃而走追斩之欧阳倩欧阳倩始安獠也武后长安癸夘拥衆数万攻陷州郡诏以裴懐古为桂州都督仍充招讨使懐古才及岭上飞檄示以祸福贼颇解散懐古至则单车赴贼巢倩闻懐古至愕不知所为乃擐甲出逆且遣其党往侦之果无伏骑乃释甲罗拜曰某等充山獠为吏侵逼故举兵自救耳懐古因索酒与倩酣饮开诚晓譬具道朝廷威爱极欢而去翌日倩悉献所掠汉赀物相从降者数万人黄干曜梁崇牵唐书西原蛮居广容之南邕桂之西有黄氏居黄橙峒其地西接南诏至德初首领黄干曜与陆州武阳朱兰峒蛮皆叛推武承斐韦敬简为帅僭号中越王廖殿莫淳真崇郁等各僭称王聚衆二十万緜地数千里置官吏攻桂管十八州焚庐舎掠士女更四嵗不能平干元初遣中使慰谕诸首领赦罪约降环古等州首领方子弹罗承韦等请出兵讨承斐等自劾一嵗中歴战斩干曜崇郁殿淳等七人承斐等以余衆面缚诣桂州降悉纵释之大厯中夷獠梁崇牵者复与其种落张侯夏永等连兵攻陷城邑崇牵自号平南都统经畧使元结等皆侨治藤梧容州刺史王翃以私财募兵斩贼帅欧阳珪复诣广州请节度使李勉移牒诸州扬言出兵援助翃与义州刺史陈仁瓘藤州刺史李䁱庭结盟进讨鏖战破贼擒斩崇牵悉复容州故地捷闻诏更置顺州其党覃问遁去翃遣将李寔等分讨郁林诸州㑹哥舒晃反悉师援广州问因合衆乗间来袭翃设伏击擒之黄少卿黄少度黄少卿者亦黄峒首领贞元十年攻邕管经畧使孙公器请发兵穷讨不许命中使招谕之不从俄陷横浔贵等四州少卿子昌沔趫勇前后陷十三州邕管招讨经畧使阳旻与战破之元和初邕州擒其别帅黄承庆明年少卿等归欵拜归顺州刺史未㡬复叛又有黄少度与别部黄昌瓘冦陷賔峦二州十一年攻钦横二州邕管经畧使韦悦破走之是嵗复屠巖州斐行立为桂管观察使轻其军弱请发兵尽诛叛者弥更二嵗间有斩获不克自是邕容两道杀伤疫疾死者十八当时莫不咎之长庆初经畧使严公素复请讨黄氏兵部侍郎韩愈建言请因改元赦罪宣谕不纳后黄贼更攻邕州刺史崔结击破之昌瓘遣其党陈少竒等二十人归欵请降敬宗许之莫淮阆宋史太宗雍熙四年南丹州蛮莫淮阆作乱诏服之淮阆有牛逐水草至河池为牙校周承鉴所得淮阆遣人取之数四弗还淮阆怒领乡兵刼承鉴家财尽驱县民牛畜以归遂诱羣蛮为冦时知宜州侯汀无备诏发诸州兵进讨汀坐免官兵未至贼悉遁去招谕宜融栁州百姓及蛮畧人户曰朕託兆庶之上照临所暨抚养是均矧于遐方尤所轸虑昨以知宜州事侯汀失于绥缉恣吏侵牟致滋邉冦骚动闾里䖍刘士庶及兴师讨伐畏威窜逃朕以起戎召衅职由于汀爰举国章削其官秩尔等宜体予含垢革乃前非安土厚生保境延世或尚恣于陆梁当尽剿其族类自是不复为冦区希范环州蛮区希范者思恩人也桀黠颇知书尝举进士试礼部真宗景徳中与其叔正辞应募从官军讨安化州叛蛮既而希范击登闻鼓求録用事下宜州而知州冯伸已言其妄编管全州正辞亦尝自言功不报二人皆觖望希范后遁归与正辞率其族人区丕绩往依白崖山酋䝉赶谋为乱将杀伸已且曰若得广西一方当建为大唐国㑹有日者石太清至因使之筮太清曰君贵不过封侯乃令太清择日杀牛建坛场祭天神推赶为帝正辞希范皆北向再拜谓受天命以区丕绩为宰相余皆伪立名号补置四十余人庆厯四年正月十三日率衆五百破环州刦州印焚其积聚以环州为武城军又破带溪砦下镇宁州及普义砦有衆一千五百宜州捉贼使李徳用出韩婆岭击却之前后斩获甚衆俘偏将二希范惧入保茘波峒间出拒官军朝廷下诏购之明年转军使杜杞大引兵至环州使摄官区进士普子华宜州校吴香诱赶等出降杀马牛具酒绐与之盟置曼陀罗花酒中饮者皆沉醉推仆后庑下比暮始觉惊走而门有守兵不得出遂擒之后数日又得希范等凡获二百余人诛七十八人余皆配徙乃醢希范赐诸谿峒绘其五藏为图传于世余党悉平䝉承贵抚水州蛮䝉承贵真宗祥符中数冦宜融州畧诏以曹克明为安抚使俞献可为转运使王文庆马玉杨守珍等为都监发潭州兵五千人讨之上以蛮獠异类攻剽常理不足以剿絶且道险难进敕克明等设方畧摄其酋长但索所掠生口因而抚之克明献可言蛮人去冬冦天河今又钞融州诸砦剽刦官舎累以诏㫖宣谕曾不悛革臣请便宜掩击从之乃与守珍等分路进击兵次黄泥岭承贵守要害悉衆拒官军克明召山獠向导贾勇而进自辰至午大溃其党因追袭至中房前村杀伤甚衆纵火焚其室庐积聚自此恐惧窜入山谷乃縁龙江南岸而东㑹日暮过石崃隘险士不并行蛮复连弩北岸克明遣勐士步涉与闘至即走砦又设伏砦外是夜蛮衆大集遇伏发内外合击斩俘无算乗胜搜山悉得马牛享士卒于是晓谕恩信许以改过承贵面缚诣降克明数责之且犒以牛酒皆俯伏谢罪及闻诏㫖赦令勿杀莫不泣下北望称万嵗乃㰱猫血立誓自言奴山摧倒龙江西流不敢复叛凡纳器甲五千数愿迁处汉地者七百余口请改州县名以固归顺之意诏从之侬智髙侬智髙者广源州蛮也州在邕州西南郁江之源虽𨽻邕管而服役于交阯初侬全福知傥犹州侬当道知武勒州已而全福杀当道并其地当道有女弟曰阿侬全福纳之交阯怒举兵执全福及其子智聪以归阿侬亡去嫁商人生智髙年十三杀其父商人乃曰天下岂有二父耶因冐侬姓与母奔雷火峒其母又嫁侬少卿久之智髙复与母出据傥犹州交阯攻㧞傥犹州执智髙智高故狡狯能属文尝举进士不第既就执曰奈何斩谋士因释之使知广源州领雷火频婆诸峒又使兼知思浪州事居四年内怨交阯袭据安徳州僭称南天国改元景瑞仁宗皇祐元年冦邕州明年交阯发兵讨之不克广西转运使萧固遣邕州指使开赟往使交阯为智高所获释其缚问赟曰唐弃安南宋罢戍卒非智不及愿不奢也而荆南兵力弱也赟曰王者不臣异俗知其寘顽莫革不足以重劳百姓故且休之荆南诸郡于朝廷疆宇特邉鄙之末耳然而带甲百万粟支十年天子仁圣神武亿兆归心耝耰棘荆皆捍卫也何以云弱智高引赟坐赐之巵酒因问赟曰丈夫何乃郁郁久为人役方今交阯擅命经畧失驭邉吏养安孤欲北并衡湘西荡瓯骆然后乃策进取即不能跨有南海剖符通使亦与国也朝廷其许我乎赟曰足下以弹丸之地崛强逆命天兵所加譬犹灶土扫尘且夫顺天者存昧时者蹶何如卷甲束身纳土请命不失封侯之赏孰与夫首领不保妻子为戮乎智髙笑曰吾固念之事在公矣乃遣赟还奉表以驯象金银来献请歳贡方物上以其叛交阯来归是开邉衅拒弗纳智髙复赍金函书因开赟请于邕州刺史陈珙为具疏以闻不报智髙既不得请又与交阯为仇且擅山泽之利遂招纳亡命数出敝衣易谷食佯言峒中饥部落离散邕州信其㣲弱不设备也乃与广州进士黄师宓黄玮及其党侬建侯等日夜谋入冦一夕焚其巢绐衆曰平生积粟为天火焚无以为生计穷矣当㧞邕州据广州以自王否则共死四年四月率衆五千沿郁江东下攻破横山砦遂破邕州执知州陈珙等智髙閲军资库得所上金函怒谓珙曰我求一官统摄诸部汝不以闻何也珙对尝奏不报索奏草不获遂扶珙出珙惶恐唿万嵗求自効不听乃并其属及都监张立斩之立大骂不为屈于是智高僭号仁恵皇帝改元启厯赦境内师宓以下皆称中国官名是时天下久安岭南州县无备一旦兵起仓卒不知所为守将多弃城遁故智高所向得志相继破横贵龚浔藤梧封康端九州杀官吏甚衆所过焚府库进围广州初智髙将至守将仲简不许民入保城中民不得入者皆附智髙智高势益张先是魏瓘筑城凿池畜水作大弩为守备至是智髙为云梯土山攻城甚急又断流水而城坚井饮不竭弩发中辄洞溃智髙力屈㑹知英州苏缄屯兵邉渡村扼其归路番禺令萧注募土丁及海上壮士二千余人与智髙衆格鬭焚其战舰转运使王罕亦自外至益修守备智髙知不可㧞围五十七日解去繇清逺济江拥妇女作乐而行遇张忠战于白田忠死之去攻贺州不克夜杀蒋偕于太平场九月庚申破昭州杀王正伦等于馆门驿州之山有数穴大可容数百十人民闻兵至走匿其中智高知之纵火皆焚死十月丁丑破賔州甲申复破邕州日夜伐木治舟楫扬言复趋广州十二月壬申又败陈曙于金城驿初智髙以反闻朝廷命曙就击之既而杨畋曹修张忠蒋偕相继出又以余靖孙沔为安抚使畋修闻智髙至退军避之忠偕勇而无谋皆死智髙益自恣南土骚然仁宗以为忧命狄青为宣抚使诸将皆受青节制曙恐青至有功亟挑战故败五年正月青及沔靖㑹兵賔州官军土丁合三万一千余人按军法诛曙及指挥使袁用等三十一人于坐一军大振于是进兵青将前阵沔将次阵靖将后阵以一昼夜絶崑崙关归仁舖智髙闻王师絶险而至出其不意悉衆来拒执大盾标枪衣绛衣望之如火青阵少却先锋孙节死之青起麾蕃落骑兵张左右翼出其后交击左者右右者左已而左者复左右者复右其衆不知所为大败走㑹日暮智髙复趋邕州夜焚城遁由合江口入大理国得尸五千三百四十一筑为京观所掠生口万余人复其业获伪印九黄师宓而下伪官五十七人枭其首城上收马牛金帛以鉅万计智髙自起兵㡬一年暴残一方如行无人境吏民不胜其毒朝廷为下赦令优除复慰拊疮痍百姓始得更生先是謡言侬家种籴家收已而智髙叛为青破皆如其谣智髙母阿侬有计谋智髙攻陷城邑多用其策僭号皇太后智髙败走阿侬入保特磨依其夫侬夏卿收残衆得三千余人习骑战复欲入冦至和初抚使余靖督诸部发峒兵入特磨掩袭之雷火峒蛮黄少季执阿侬以献初阿侬募男子年十五以上备宿衞少季亦在选中常得幸侬夏卿欲杀少季少季惧乃説阿侬与其子智光及智髙子继宗继封皆系组诣军门降因槛至京师甫至不杀日给食饮欲以诱出智高或传智高死乃悉弃市其后西川复奏智髙未死谋冦黎雅州诏预为备御史中丞孙祚又请敕益州先事经制以安蜀人然智高卒不出其存亡莫可知也莫公晟莫公晟者莫淮阆之族而淮辿之孙也淮辿自称南丹州刺史寻卒有子曰世忍请嵗输贡赋授如其官世忍死子公佞袭徽宗大观中都廵检刘惟忠奏公佞阻遏诸蛮不愿纳土因矫诏杀之公佞之弟曰公晟愤怒结谿峒圗报复数冦围惟忠中伤死诏以岑利疆代惟忠发兵讨公晟公晟遁去乃改南丹为观州置知州一人曹官一人兵职二人指使七人吏额五十人以土丁千人𨽻之又改懐逺军为平州设官军如观州制髙宗绍兴四年宣谕使明槖上言平观二州处广右西偏旧常无虑崇宁大观间邉臣启衅奏请置州拓境深入不毛官军费用悉由内郡于是骚然莫能支政和间朝廷始悟其非罢之或谓观州控制南丹十道诸蛮平州为西南重镇兼制三江以故二州独不废然州无租税仰给隣境飞輓渉险或遇蛮冦设伏隂发毒矢中人辄死人畏贼率委弃道路纵然达州縻费不可胜计邉吏欲以刺探为功故时时称警因以为利遂欲存而不废比年戸籍日削民多流离或转入谿筒公私困弊为甚且税场互市之利又为守臣邉吏所私独百姓有征戌转输之苦诚可恻悯臣以为罢平观二州便廷议又以莫公晟于南丹境上不时窃发若废二州恐于缘邉事宜有所未尽诏令广南西路帅曹宪司共条具利害以闻于是诸司交言平观二州困弊已甚有害无益请复祖宗旧制为便诏从其言已而莫公晟率诸蛮来附诏贳之用为本路軡辖五年授南丹廵检使莫才都孝宗干道六年宜州蛮莫才都作乱聚衆数千人广西经畧刘焞讨之不克乃遣其牙将䝉明质贼巢谕降才都已而明宻书与焞具言贼可破状才都觉之烹䝉明诸州合兵诱禽才都械送经畧伏诛尽破其党焞乞推恩明后以旌死事诏官其一子䝉泽为进武副尉䝉光渐淳熙十年冬安化蛮突入内地焚砦栅杀居民为乱宜州驻札将官田昭明与蛮力战败死之十一年蛮酋䝉光渐复率衆抄掠先是敕赐谿峒盐钱知宜州马宁祖甫给一月而止不能遍及蛮部思立砦将领杨良臣更镇抚乖方致激变诏罢宁祖等命广西軡辖沙世坚讨之世坚言官军与猺人兵器利钝不同宜敕沿邉军吏多置强弩毒矢以惧猺人从之世坚进击破光渐降其党千余人黄胜许岑雄元史世祖二十九年上思州叛蛮黄胜许拥衆二万结交阯为援冦陷忠江二州及华阳诸县诏遣程鹏飞刘国杰等发诸路兵讨之胜许寻败走入交阯擒其妻子杀之成宗元贞二年胜许复攻剽水口思光寨湖广行省调兵击破之获其党黄法安等大徳元年胜许遣其子志寳来降四年以两江蛮酋岑雄黄胜许等犹屡相讐杀为邉患诏行省捕治郎中谢让谓不宜殚中国力逺征因榜谕戒饬以擕其党贼稍戢广西通志卷九十四广西通志钦定四库全书广西通志卷九十五诸蛮黄英衍明史太祖洪武元年五月征南将军廖永忠下广西左江太平路土官黄英衍及右江田州路土官岑伯颜皆赍印降十一月遣中书照磨兰以权赍诏谕广西两江谿峝官民曰朕惟武功以戡乱文德以来逺顷者平定八闽睠兹两江地逺民朴岑黄夙称着姓率先归顺良足嘉与用免兵威宜昭恩钖英衍伯颜等其奉职如故尚慎乃心克承休命宣布朕意辑我居民由是两江慑服明年改路为府以英衍等知府事许世袭黄英杰初黄英衍之来附也诸蛮酋皆纳欵独其族曰黄英杰弗顺洪武二年聚衆万余冦郁林州命总兵丘广讨之广未至同知王彬等集民丁拒守贼围半月不下㑹浔州经歴徐承祖亦以民丁千人来援贼夜遁追击破之广至则擒斩英杰广西行省言广右地接云南交阯所治皆谿峒苖蛮性多畔戾府兵逺在数百里外卒有警难援乞立卫置兵以镇又言英杰冦郁林皆借民丁破贼是土兵未始不可用也乞令边境籍民丁之壮者置衣甲器械𨽻之有司有事捕贼无事务农俱报可乃议置南宁栁州二卫増兵防守莫天䕶庆逺蛮酋莫天䕶洪武初纳欵广西行省言庆逺地接八番谿峝宋元皆以莫氏为安抚使宜如旧制录用则蛮情易服制曰可已而改庆逺安抚司为庆逺府置南丹那地等州县于是更置田州泗城二卫亦以土酋岑氏领之而以广西布政司领长官司三𨽻兵部武选凡设土官知府四人土知州三十二人土知县六人土巡检十三人皆𨽻吏部騐封梁公竦梁公竦栁州马平獞也栁州西北界于楚黔诸蛮而与桂平等郡连冈扼险互相盘结永乐间公竦等作乱都督韩观剿擒凡斩首万余级县民逃亡十室而九存者数十户耳沃壤荒芜往往募獞人耕种獞日繁而剽掠滋甚宣宗宣德四年公竦余党复搆洛容诸蛮出刦指挥王纶纵兵剿之良民多被屠戮山云以闻上命逮治已而山云上征栁州蛮贼首功上谓尚书张本曰蛮冦害民譬之蟊贼害稼不可不去然杀戮已甚朕实悯焉其令云善抚之且瘴疠之乡损师劳费致变之由缘边臣绥驭乖方烦兹血刃奈何复以为功𢎞正以后冦起多不上闻马平三都五都结洛容獞啸聚如故柳州守刘琏率兵堵截贼败走追至百里援兵不至贼还战剖琏腹实草焚其尸督臣匿之而诸蛮益肆民田皆没于獞县官拥空籍而已侯大狗侯大狗大藤崃蛮也崃在浔州万山中山有水名府江发源柳庆至浔经象州永安修仁茘浦平乐诸境夹江两山㟔嶻业崃有藤大如斗延亘两崖势如徒杠蛮衆蚁渡号大藤崃最险恶地尤高陟巅则数百里外军旅聚散往来歴歴在目诸蛮倚为奥区桂平大宣乡为前庭象州东乡武宣北乡为后户藤县五屯障其左贵县龙山据其右崃北巖峝以百计最着者曰仙女闗九层台而南则牛肠大岵诸村縁江立寨其中为力山力山之险倍藤崃焉週遭六百余里㝠巖邃谷壁立千仞十步九折失足殒身中产猺人蓝侯胡盘四姓自洪武间尝出剽掠杀叅议杨敬恭官军讨不利永乐中复结桂平蛮为冦总兵韩观请讨不许宣德而后数刦城邑总兵山云击斩其从党千余人正统初更纠浔柳诸贼攻陷州郡山云奏请拨田州等府狼兵协剿诱擒蛮酋蓝受贰等枭以狥而贼首侯大狗遁去仍啸聚倡乱修茘平乐诸蛮皆响应守吏不能制率以招抚縻之而已英宗天顺七年大狗刦上林县攻梧州城时总兵泰宁侯陈泾驻兵城中㑹太监朱祥巡按吴璘副使周璹叅议陆贞都指挥杜衡等方议调兵而贼夜驾梯踰城启门刦官库放狱囚大掠城中执副使周璹为质杀训导任璩而泾等拥军自卫不敢发一矢黎明贼声言毋动动即杀周副使泾等乃遣使与贼讲解晡时縦之出城既去纵璹还时官军数千贼仅七百耳自后奏报刦掠杀越城市无虚日总兵颜彪都御史叶盛尝与战颇报斩获及军回而贼复集于是御史王朝逺编修丘濬俱条上两广用兵机宜诏有能捕侯大狗予千金爵一级卒无应者兵部尚书王竑奏言崃贼称乱久矣皆由守臣以招抚为功致酿大患非大创不止也浙江㕘政韩雍有文武才都督同知赵辅勇畧可任上乃拜雍为都御史辅为征蛮将军以佥事和勇为游击太监卢康监军事而一以便宜属之雍宪宗成化元年雍集诸将议讨贼方畧曰藤崃盘据要害而修仁茘浦为贼羽翼当先翦之乃兼程趣桂林以汉土兵十六万人破修仁穷追至力山大败之斩俘凡八千五百有奇师次浔州延父老问计皆曰藤崃天险一夫守隘千人莫当莫若屯守以待其敝雍曰崃山辽濶六百里安可围也夫师老则气惰贼且睥睨冲猝难悉防兵法有先声夺人之势我军既破府江贼已丧魄乘胜而取何坚不克乃署其部为左右军右军以六万八千人分五哨攻其北左军以九万二千人分八道攻其南而自与赵辅和勇开府于高振岭以督诸军十二月朔诸道并发贼大惧置妇女积聚于桂州横石寺塘据险坚壁守而悉力出捍挟镖鎗药镞下如雨注雍督战益急官军用团牌扒山虎等器仗鱼贯以进皆殊死战唿声裂山谷贼气夺歴破山南石门大信道袍屋厦紫荆竹踏梁脑老鼠林峒沙田古营牛肠大岵等寨焚其屋庐积聚贼既奔溃督兵追蹑伐山通道贼皆上九层崖抗战立大栅数重置千觔礧石従絶顶而下弩矢交发不可当雍诱使抛掷几尽别遣人从间道登絶顶举炮贼大惊雍麾死士以大斧刋木扳萝而升前后不絶如蚁漫山奋击然后发火箭焚栅遂生擒侯大狗并其酋目七百八十余人斩首三千二百七级获贼属妇子二千七百一十八人余战溺死者无算磨崖石纪嵗月而还土人谓自国初用兵未有穷巢破贼如此甚者于是斩崃藤断之更名曰断藤崃所断藤干老而中空截其两端䝉以牛皮作大鼓置军门蓬蓬然声闻十余里其后移于兵备行台扣之无声归即如旧以为神是役也辅知雍才军事一聴雍节制而身自督战故所向有功捷闻上降敕褒嘉命雍辅等议善后策雍言诸猺之性惮见官吏骤摄流官终致畔离请复上隆土州岑铎职更多置土巡检移驻要害以所部土人李昇等领之设千户所以李庆等领之而疏荐従征将士孙震等宜加擢用上俱允纳自是浔州之民始获宁宇云侯公丁断藤贼自韩雍平后武宗正德间稍有横江御人者崃以南尤甚都御史陈金曰诸蛮所嗜者鱼盐耳可委而㗖也乃令商船入崃载鱼盐诸蛮就水浒受去如税𣙜然江道稍疏金自以为功疏其事请名曰永通崃久之蛮征商无厌稍不惬辄掠杀之必赂乃免浔人为之语曰昔永通今求通求不获𦵏江中谁其作者噫陈公世宗嘉靖五年总制王守仁平思田土州乱还至浔江崃贼皆遁乃密署部伍四靣夹攻贼走险负固不出官兵攀木縁崖遍搜山峒擒斩一千余名崃南复平已而守仁还崃以北贼时复出猖獗十五年春蛮酋侯胜海者侯大狗之族也会武靖州土目黄贵韦香与胜海争田愬之指挥潘翰臣诱杀胜海胜海弟曰公丁纠党噪城下杀厢民二人去佥事邬閲叅议孙继祖驰报都御史潘旦请讨叅将沈希仪以为宜需春江涨顺流下乃可破贼不聴遂以千人往击贼遁斩一病狑还漫言贼退请置堡堡成即以黄贵韦香帅三百人戍之于是诸猺大恚公丁鸠衆得二千人夜冦堡戍卒死者二百人贵香走免事闻诏罢閲与继祖而以侍郎蔡经代旦十六年经与安逺侯柳珣副使翁万达决䇿发兵万达廉得百户许雄素通贼状诘之雄惧请効力自赎万达佯庇公丁捕系讼公丁者数人公丁果遣人自列万达许诺更令雄假称贷为贿公丁喜益信雄㑹万达巡他郡乃以事密属叅议田汝成汝成召雄绐公丁自诣白事且令诫之曰冦由诸猺无与汝事幸勿以兵自随则不汝疑也公丁至汝成阳为劳遣而隂令厢民被杀者家出殴公丁譁于市遂逮殴者及公丁并系狱遣雄谕其党曰厢民言冦堡由公丁而公丁诱罪若等如公丁言将穷剿若属不则独坐首祸者毋以一公丁苦诸猺为也诸猺皆争言公丁倡乱请共弃之乃出之狱而磔于市十七年冬汝成言于督府谓首恶既除急议鵰剿失此不讨实非长䇿许之遂以副总兵张经将左军翁万达监之以都指挥高干将右军梁廷振监之十二年二月左军三万五千人分六道攻紫荆石门梅岭诸巢右军万六千人分四道攻碧滩罗渌上中下峝诸巢南北夹击贼大窘遂拥衆走林峝而东王良辅邀击之中断复西奔诸军合击斩千二百级时生擒黠桀者数人鞫之对曰往年据险结砦官兵围剿无孑遗者今不复立砦惟漫走山谷间令官兵疲于追逐旷日持久费餽饟则当自退耳万达等乃益分兵沿江绕出贼背尽发诸贼隘所设蒺藜菰签及礧石滚木等物追斩数百级于是藤崃贼殆尽万达汝成献议督府凡七事曰编保甲以置新民立营堡以通江道设备御以控上游清狼田以正疆界改州治以建屯所处款兵以慎边防𣙜商税以资公费督抚多採纳行之韦银豹韦银豹桂林古田獞也獞种甚繁其最强者曰韦曰闭曰白而皆并于韦景泰间韦朝威据古田县官窜㑹城遣典史入县抚谕烹食之𢎞治间大征杀副总兵马俊叅议马鋐正德初再征杀通判知县指挥等官嘉靖初又再征杀指挥舒松等时银豹与其従父朝勐攻陷洛容县还据古田分其地为上下六里银豹出掠惟下六里人从行而上六里不与焉嘉靖四十五年提督吴桂芳因以其间遣典史廖元入上六里抚谕之诸獞复业者二千人银豹度势孤请降桂芳乃奏言古田自𢎞正来知县未尝入城今典史廖元能抚贼有功宜量陞主簿而徐擢为县且本省总兵止以都指挥统之不兼制柳庆权轻位下凡事辄为抚夷道所持今诸獞虽纳款犬豕之性难保其终莫若稍重将权别选材勇堪任者居之部议加都督衔兼制柳庆廖元陞擢皆如议而银豹愈猖獗尝挟其五子据鳯凰连水二寨袭杀漳平知县魏文瑞更自永福入桂林刦布政司库银四万余两金珠若干杀署事叅政黎民衷缒城而去官军追不及乆之临桂永福各县兵羣起捕贼始得贼党扶嫩土婆显等三十余人于各山寨中然首恶未获也隆庆三年朝议以广西专设巡抚推江西按察殷正茂以佥都往正茂至奏请剿贼合土汉兵十万集衆㑹议时八寨助逆衆议先剿敕书亦原有先平八寨徐图古田之语正茂独不可谓兵法攻瑕者坚况首从自分不见上六里已事乎先给榜谕八寨八寨聴命然后分兵七哨以总兵俞大猷统之而使副总兵门崇文叅将王世科黄应甲都司董龙鲁国贤游击丁山等各领一哨布政郭应聘与副使邵惟中为之监视乃令各哨所属复分土兵为二队更番清道必先清数里而后行数里及至信地则合营而攻之步伍严整生擒朝勐枭于军阵斩七千四百六十余级俘获男女一千余口抚其不为冦者六百六十余村银豹穷蹙隂覔肖已者斩首以献时主簿廖元把总王纲认之以为是相与証明捷闻既而稍稍传银豹不死正茂令佥事金柱踪迹之银豹兄银站乃生縳银豹并其子扶枝胶致戏下正茂乃疏请引罪以槛车献俘正法古田悉平因并八寨与龙哈咘咳为十寨立长官司并设守备练兵坐镇守御以黄昌等为之而敕萧绅陆云腾充土舍名目聴守御调度更陞古田县为永宁州韦金田嘉靖二十四年马平獞韦金田作乱占据水陆二路都御史张岳檄总兵陈圭调汉土兵七万讨之攻㧞雷巖平田同艮落满等寨进围鱼窝巢鱼窝石壁削立㧞地数千丈四周倾仄不可置足山顶绳悬礧石兵一临寨飞石交击我军进而辄却诸将以为难岳曰鱼窝不破即他寨破无为也督攻愈力贼悉衆固守昼夜不彻岳佯令解围寨中贼稍遁去于是移镇柳城召诸将授方畧皆曰不如罢兵徐图岳度诸将不足与计事乃召副总兵程鉴令选精鋭备亲军鉴选三千余人请所用岳曰吾欲得死士任吾指挥死且优䘏其家于是愿从者七十人属鉴刦寨鉴有难色岳顾左右酌酒洒地誓必灭贼出袖中二纸示之曰此吾疏草也寨破荐尔首功不破则尔养冦为首罪惟君所择耳鉴泣曰愿为公死时贼巢苦乏水毎日瓶水计口而分一日五贼守险迳争饮夺瓶瓶覆皆大喧欲散去比夜坚卧不巡警而鉴将七十人至寨下未敢发也先令五死士揉木而上五贼熟睡弗觉因斩之代为巡警而召六十五人者冒险夜登声喧寨中贼大惊併力出战山下兵复乗之砲刃交发遂破鱼窝韦金田及其衆皆自焚死俘斩凡四千余级抚戢其余党而还杨公满杨公满平乐府江酋长也府江有两岸三峝诸獞上接漓水下达苍梧绵亘千有余里巖险滩涌诸獞依慿出没剽掠东岸连富贺抵恭城西岸连修茘抵永安而三峝上下中大小凡七十三巢互为羽翼其最强者通藤崃纵横郡邑间穆宗隆庆初公满与其党公奉公东等攻茘浦城破莫大家等堡及平乐峰门源诸村复围永安州执知州杨惟执掠其印邀厚赎始得出兵民屠戮无算当是时道途梗塞城门昼闭永安修茘几至陆沉庚午古田师兴议者曰府江两粤咽喉患与古田等宜借兵威并及之都御史殷正茂是其议迨师旋则春深水涨兵不可举而彪滩龙头矶诸贼益肆杀指挥胡潮千户李可乆周濂土舍岑文诸伤人冦货状不可枚举事闻兵备副使陈其乐坐贬官是秋正茂迁总督郭应聘代巡抚事正茂过府江叹曰蠢尔异类所谓仁弗能懐威弗能詟者也乃与应聘决计讨之会疏上言惟粤西蛮獠所在充斥顷古田既复国威大伸诸夷稍知敛戢惟是府江两岸三峝贼之渊薮不尽根株且为后患用宜乘胜剿除部议报可乃征汉土官兵六万以六年十月水陆分为四哨擒斩贼首杨公满及其属五千一百有奇俘获四千余名牛马器仗称是神宗万厯元年春师还文武军吏士陞赏各有差役凡三閲月费饷仅二万计事平应聘疏善后䇿凡六事俱如议行廖金滥廖金滥者阳朔永宁里獞也朔山多崇冈复岭而永宁里为最有庄头鬼仔石嶷擂鼓碎江诸巢西连永福之理定边山海湾黄源五斗诸隘而茘浦接其南古田倚其北为府江要会古田之乱金滥乘隙剽掠入县城杀知县张士毅执百户曹恩刦帑金以去时都御史应槚谋于兵备茅坤设计剿平之金滥亡命走茘浦居南源隆庆五年古田贼平未几余党韦狼要复啸聚金滥纠衆起南源应之攻土舎莫栋营袭古西巖口进据山湾而金马沙田三峝贼酋周公楼王公来杨元倡杨立昌等皆附焉万厯元年冬都御史郭应聘檄副使庄国贞叅将王承恩王瑞指挥徐明千户张世勲等调向武都康田州兵万人击捕承恩曰山湾永安障蔽也今为贼据是未与人鬬而先断吾右臂永一失漫延贺昭则府江危矣急引兵分道并进遂破山湾诱擒韦狼要夺复峰门下南源又破榕峝诸贼周公楼杨立昌等皆诣降而金滥夜遁入大水田堡收残衆得千人更为保聚结永福边山理定及洛斗托定贼袭杀洛容尉㑹懐逺诸猺叛势尤张应聘召总兵李钖叅将王世科等集议将督师大征而分兵万人戍阳永府江叅政吴一介曰阳永密迩省地辍西师以事此固不可然缓之亦非计今贼闻主帅西行必不吾备诚假一介精鋭数千便宜剿之一鼓可灭也应聘许诺竟予兵万人聴一介调发乃先事阳朔一介尽撤诸戍兵简较閲月为持久状因而得死士二千五百人次者亦二千五百人又次二千人再次者二千二百人羸弱者乃八百人先以弱卒治军装赍粮由常安抵板桥驿望懐逺进发而密以死士分五哨间道衘枚束甲趋鸡笼雷公白马江口龙口等巢皆披萝陟磴而升捣其穴以其次分三道由红莲凤凰遇龙等堡扼其险以其又次分四队由刁山芒隘白靣暗源诸村声其援更以其再次抵马蹄凉亭枫木德胜各隘防其逸部署既定以三年八月朔日起事方是时贼方冦洛容侦官军往懐逺者绎络于道而意阳永弃弗问也韦银花谓金滥曰夫官军戍府江号万人今闻尽撤而西而行者皆老稚不足千人其他安往乎阳朔碎江诸巢吾之腹心而金宝咽喉也万一失守奈何金滥贪而少谋曰吾得融洛则北可以援懐逺而东足以翼古田何虑朔也已而洛容诸村寨老併力拒贼围十余日不下金滥乃稍稍复走大水田堡甫及界牌各道兵火铳皆发三靣遮击贼惊疾驰奔金寳堡而四队兵齐㑹戏下匝遶数重金滥大骇谓银花曰官军得吾寨乎悔不用若言乃为所卖因与其属八千余人冲突而前殊死战挥镖奋击我军为却者三而五哨兵则已乗虚尽破碎江右隘巖塘凉境庙门猺山诸巢火其庐俘获老少妇女一千二百五十有奇哀号振山谷金滥亦泣遂与其属廖金盏金线韦狼化银花等皆就擒乃悉枭以狥三军余党俘获殆尽潘积善神宗万厯三年潘积善自称平天王积善岑溪蛮酋也岑之西北曰上下七山有平田黎峝白板等三十七巢东南曰六十三山有孔亮陀田桑园古榄等百余巢与粤东罗旁相聨络贼据峻岭高可摩天望我军如烛照数计山径周遭仅容侧足贼上下若走丸或伏药弩中人立毙我军望之辄次且而却𢎞治嘉靖间数征不克贼谓官有万兵我有万山兵来我去兵去我还二百年来未有捣其虚者时粤东罗旁贼方炽积善实为羽翼横江截人益鸱张督臣凌云翼发两粤劲卒凡十余万尽平罗旁地且移师临六十三山六山七山诸猺而先以檄晓譬积善积善惧且喜愿归田输赋得比编户纳器甲数百事云翼令岑溪知县叶诗驰积善所积善系组单骑为向导遍歴谿峝覈其田皆实然后诣军门降于是诸猺敛戢因立五大营曰大峝连城北科平河六云等镇以其酋目韦月领耕兵三百名教之耕守而统以叅将指挥千百户焉时募兵三千人皆广东劲卒颇骄恣诸营偏裨与县官争道返攻县治事闻戮其首恶九人乃议罢客兵用土着土着皆田家子也岑人故脆弱不习击刺所守营汎距其家数百武而近往往潜回不肯直宿垒则星列兵则鸟散存空籍而已而叅将吴显忠时朘削诸偏裨偏裨索之部伍部伍多谢退或亡去二十三年冬大祲粤东浪贼数百潜入七山谓岑无备御诱诸猺刦掠是时积善死诸猺有所与雠者曰干厢村獞人尝占夺猺人欲甘心焉浪贼曰请为若复雠乃先以数人伪作材官持官文书往投叅府者㑹薄暮入干厢而假宿焉獞人弗疑且饮食之夜半诸浪贼四起内外交攻尽杀獞人屠其村而去于是乘势遂反剽掠旁村邑杀獞目韦月燬大峝叅将府民一日四五惊县官告急督臣陈大科檄调两粤汉土兵凡万八千人以总兵童元镇侯国弼叅将吴广李凤守备黄钟等分路进剿贼伐大木塞道环布箛签我军佯督诸役开道而隂従间道登孔亮山贼据高悉力以拒弩矢迅发我军将前而却叅将吴广斩一卒以狥诸兵大奋火铳齐发贼扶伤走诸将分道追之所至披靡初贼谓六十三山王师所不加不虞今日之涉其地也遂大溃穷追至车滩溺死者无算遂大破之斩贼首一千一百三级俘获四百有奇抚其余党八百余人乃班师还因从兵备张文耀议刋山开道募戍卒置汎守诸善后䇿次第举矣韦朝义韦朝义者韦狼要余党也狼要被执朝义窜上油峝寻入洛容与洛斗托定诸獞覃金钵覃明威陶狼金罗显阳等深相结纳谋出剽掠而未敢发万厯初知县邵廷臣议筑洛容城于白龙巖未果以忧去县尉谢漳行县事适土商贩瓢入獞村獞争取之日久未偿值商以愬漳漳执二獞杖而系之诸獞大恚会上元夜漳单骑出游遇朝义勿避从者叱之朝义欺其人寡约诸獞曰此可禽也迹之至城城仅六丈许居民数十户乃从隙垣缘入得前所系二獞释之直趋漳所遂杀漳掠其印而出于是纠党啸聚报闻都御史郭应聘集诸司议皆曰急发兵诣洛容副使沈子木曰洛容之变上油峝贼实根柢置此弗问是舎本而齐末也急击勿失应聘然之遂调总兵李钖移师趋洛容而遣指挥杨照分兵攻上油约期并举钖兵连破托定洛斗古龙黄塘诸巢擒斩贼党覃明威罗显阳等共六百四十有奇而朝义果遁上油照既至麾各路兵夹击连破板桥姚峝青鸟黄泥常安满巖诸巢贼溃走尽匿里厢下良山涧中里厢下良共一山长数里为上油之障中有大潭我兵缘石磴扪萝而上复乘竹筏渡潭则窅谷㝠巖非持炬不能一移足贼从暗中见火光即矢石交下诸军相顾骇愕子木与照先令作长炬数千载竹筏选敢死士出贼不意于黑处乘筏架梯缘巖而上炬皆挿山巅以受矢石矢石且尽而炬照耀如昼贼惊走仓皇投潭中溺死无算遂掩击大破之裨将文俊获朝义朝义乞命请自効贷死不许遂斩之及其属韦混皇覃三官覃金钵覃金倒陶狼金等悉枭以徇凡斩俘二千八百三十有奇书籍五册县印一颗捷上自殷正茂以下诏赐各有差隆扶羊隆扶羊懐逺蛮酋也懐居右江上游界连黔楚故为夷落隆庆中古田大捷知县马希武乗间请城县报可乃召猺老加仲才谕之且约以金日击牛酒为犒久之城工及半诸猺请牛酒弗与因以令为食言皆怏怏已而诸猺易米至城下诸役夫曰以若等先时攻破城乃劳我筑即城成必尽杀若等诸猺疑之希武曰城成非大壮汉官仪无以弹压乃征戍兵数十骑为卫士出入僭鼓吹节旄诸猺益骇愕稍稍谋叛于是隆扶羊集诸猺计曰父老苦令兴筑久矣令前已欺我今更厉兵秣马其意叵测且筑城则募官兵置戍守异时鞭箠使我夺吾田索我饷不者诱而屠吾属矣吾闻先发制人后发为人所制莫如杀令求贤有恩者共辅毋徒为所鱼肉也诸猺犹豫不决㑹希武巡城怒猺人执而笞之毙杖下猺弗能堪乃大譟而起共推扶羊为寨主纠衆得千余人露齿瞋目环攻希武希武与经歴余冕县尉陆锦等出御敌皆被杀督臣殷正茂请剿遣总兵李钖叅将王世科统官兵㑹常安镇扶羊乃治舳舻百余艘入石碁伞头诸村村人与战于平琴洲扶羊败奔列栅坚壁以拒钖等兵次板江会大雨雪我兵水行则逆流陆行则猿径崎岖险不可陟屯月余不进扶羊声言阿猺但守家汉当奈我何忽村人朱万世得县印来献愿为向导且曰诸猺独畏永顺钩刀手及狼兵耳正茂乃羽书移楚黔及浙征钩刀手三千鸟铳手五千狼兵十万而抚臣郭应聘先已遣使招白果黄土大梅青旗诸猺皆归降钖等会各道兵鼓行而进连㧞丹阳焦花等二十余巢斩其党贼吴金田荣才富等贼弃旗遁追至大稂天鹅二岭更破七团四寨生擒扶羊及其酋王伯牛爷等械军门伏法夺获风纪辑览诸书鹤顶榆木黒花带皮印囊诸物前后捕斩凡三千余俘获男妇及牛马无算捷闻议设兵立万石宜良丹阳三土巡司防守韦王朋韦王朋者马平獞也先是平马平时因建营堡使土舍韦志隆提兵往屯其地王朋视堡兵如仇雠常率东欧大产诸酋要挟营堡分守彭应时兵备周浩使千总往抚竟杀千总㑹县官度田王朋复无忌反为阻挠甚至白昼刦村落官军相视不敢捕万厯八年总兵王尚文请于制抚刘尧诲郭应聘统兵攻剿大斩获尽俘其男女牛马器械而后返初马平獞常请乡大夫之託以佃丁庄户浮沉闾闬而乡大夫亦亲入寨峝交钱财课租责息出入县庭以致生变至是兵部尚书梁梦龙请着为令令监门各立门籍加讥察所与猺獞通因而致富者即以其财产没官诏可之严秀珠严秀珠懐集獞也少时任侠使酒杀人报雠里中诸健儿高雁高库等尝与把总罗定朝博博不胜索赀急以告秀珠秀珠为鬻田宅尽给之贺县羊桥贼杨乳与李用生盗牛用生亡匿懐集百户朱裳所为佣保而乳被逮鞫之得实乳引捕者迹至裳家裳出用生就系秀珠曰人以穷蹙来归奈何出之且乳非用生友也追而格杀乳及捕者纵用生逸去还乃并杀裳久之秀珠更失牛为封川宁峝贼所窃知为秀珠牛谢过请还秀珠义而释之既去复为开建蔡村贼所夺秀珠乃击鲜造酿聚党数百人走蔡村掠其耕牛二十五头杀九人掳七人还是时懐集有金鹅松栢龙塘埇七诸酋皆慕秀珠义推为渠长凡据十五寨周匝二百余里公行剽刦居民苦之万厯初懐集令林春茂开建知县范调元苍梧知县李曰巽守巡管大勲来经济等会牒报闻都御史吴善檄总兵戚继光唿良朋征汉土兵二万五千人分为五道一出伏虎营一出兰峝山一出石牛营一出仇峝营一出㑹珠营期以二月二日并举连破金鹅松栢古城深埇水细大湾等共六十余巢擒斩秀珠其属韦胡通黄遂梁韦亚养谢生欧福正欧世奇等凡二百四人皆自杀懐集平于是铜钟牛栏丁口约数百人俱踵懐集县庭中叩头言诸偷中伤死及杀戮无算我等故良家子愿充戍伍比编户事闻诏余党悉贷诛论功赏诸将士而安辑各寨复业者二千八百余家初逸贼李用生乆匿羊桥峝不出至是峒老识之亦缚献军门枭示无有逸者黄朝田黄朝田北陀抚獞也万厯二十六年副使林廷陞出巡适把总曽唯与朝田有隙中以蜚语遂下朝田于狱其部落数千人率中怀不安遂鼓譟围城越月而桐亮猺盘花㜑乘机冦龙塘营掳指挥朱元庆家口又越月而横溪石狗等猺唐则㜑冦平西下陂杀生员莫汝贤等十余人掳掠人畜无算指挥张懋功死之亡何荔浦贼首韦扶仲复纠大小两江贼攻陷下峝土司城于是平邑之巖头猺恭城之站面猺各乗衅倡乱流刦郡邑推官江中楠署府事拥孤城竭力防御七月巡抚戴燿移镇平乐调汉土官兵六万人以都督佥事童元镇为总统孟宗文侯国弼李应阳为副率叅将杨元都司甘霖游击郭酉科统兵六万分道并进复檄叅政陆长庚叅议朱东光监军督饷首克北陀九冲府江一带次破站面猺初巖头诸贼恃站面为天险据以抗燿命诸将以所制火器攻之贼衆举溃散时韦扶仲犹嵎拒燿用长庚议佯缓师以示懈而密令元镇夜率兵攻白马冲获扶仲孥蓄旋伏兵诱扶仲出刦并就擒先后共斩首二千余级诸贼悉平乃议北陀设抚夷同知又募东兵千余分戍本城及田冲修茘要地疏上从之八排八排延袤二十余里而军寮油岭界于其中势若长蛇首尾相应内五排𨽻连山县离城仅五六里可望而见一曰大掌岭一曰火烧坪一曰里八峝一曰马箭一曰军寮独军寮强悍兼高紫流寇窜入千人为其羽翼连山县内七峝乡民宜善司外七峝獞民皆五排蚕食之地西抵贺县昭平富川南抵懐集北抵湖广之蓝山县锦田所皆五排流刦之地外三排𨽻连州离城三十里一曰油岭一曰行墙又曰南冈一曰横坑独油岭强悍楚寇窜入亦繁有徒猺山背抵阳山县萧陀白芒一带皆三排蚕食之地南抵懐集东南至清逺北至连州通星子司西抵湖广临武达宜章界乳源皆三排流刦之地十寨十寨旧称八寨曰思吉周安古卯古蓬古钵都者罗墨剥丁后益以龙哈咘咳为十其地东接柳州西连东兰南界思恩北抵庆逺周环五百里故迁江八所屯及上林三里民地贼寨各千余人四山环合共据一险鸷悍难制嘉靖七年新建伯王守仁讨思田以降贼卢苏王受愿自効遂潜师分道进擣八寨诸巢破石门贼始惊觉大奔溃乘势追蹑俘斩二千余级因议移卫置寨未果而守仁卒贼猖獗如初隆庆四年都御史殷正茂征古田贾人萧绅久贩十寨中知地利正茂购之令赍文往谕诸蛮愿输赋为编民遂议置长官司巡检以黄旸韦观黄昌领兵分守诸蛮稍戢万厯二年龙哈獞樊尚复纠党为乱抚臣郭应聘密令黄旸等袭尚斩之已而黄昌贪滛失衆心应聘暴昌罪按如律由是土司寖弱不振诸蛮益恣攻逐黄旸子如金占其地刬马长弩横行四出七年督臣刘尧诲抚臣张任请征之调土汉兵十万分道并进直捣诸巢贼俱披靡又以北五诸聚落习与贼通移师破之共擒斩九千一百三级俘获无算捷闻陞赏有差尧诲与任上善后事宜一曰设三镇以重弹压二曰屯三里以树声援三曰分信地以重责成四曰迁卫所以振武威五曰议屯田以示优恤六曰开道路以通险阻七曰议钱粮以裕经费制曰可会张任卒复起郭应聘于家应聘至乃议分八寨为三镇仍使土官族目韦应鳌韦显能黄冯各授巡检部兵千人戍之而以思恩叅将统焉建叅将署于三里龙哈咘咳各募兵立堡又迁南丹卫以实边地逺近碁置隠然一长城矣本朝驭蛮洪惟我朝膺图受厯以来海宇澄清蛮疆服化生齿安恬太平休养之风超越前古矣顾苗性犷悍间有小梗草薙禽狝毋使蔓延孳畜以滋害种者可畧叙次以彰驭蛮善术焉粤西自顺治初年王师下桂梧追由榔入安笼既平李定国诸猺獞土酋咸望风慑服康熙三年恭城县伸家猺贼目黄天贵姪黄公辅踞丛木寨聚衆刦掠村民重罹其害知县张泰阶之任察贼势流毒状具详总督屈尽美移咨湖广广东分三路进剿亲率本省兵由势江源入扫荡贼巢天贵公辅就擒十三年孙延龄叛从吴逆梧州都司王邦相潜通款于延龄据浔州招结土贼陈士龙周君道李梅友等聚衆抄畧五山狼目韦国栋陷岑溪掠戎墟藤县贼林万胜据义昌乡杀解饷官其时诸州邑虽骚然而义师迭倡上借国威奋扬旋皆锄灭吴逆平伪将王明遁匿古州八万蛮地俘斩其党邵化龙等二十三年容县郁林贼崔玉枝赖晚作乱总督吴兴祚檄梧州副将朱起龙剿平之三十八年王明复造伪札煽惑夷衆散布滇黔楚粤柳庆协弁潜入古州擒明送长沙弃市事遂解四十一年八排猺杀广东三江口副将朝命东军进讨而地界懐集富贺间广西提督张旺以兵进扼宜善司莲花汎各隘猺惧伏罪五十三年都结土州革目农几咸与万承搆衅纠集猺衆韦佩李良等于多礼诸村佔夺人畜迫近州城新太叅将王起云驰赴剿斩猺党十数人余贼退屯山谷间起云复率兵搜围几咸等意其兵出万承合衆援击起云与土目许鸿纲等俱被害已而知误伤官兵衆惊溃被杀及自淹死者二百余获首乱者寘之法遂定皇上雍正元年雒容县东塘獞为盗窟巡抚孔毓珣署提督过雒容遣将讨之开路设驿以成坦道三年修仁县十排猺纠衆焚掠总督孔毓珣巡抚李檄剿擒贼魁寘诸法胁从而逃匿者招复业并酌于三排木料各要隘设塘汎守哨相望天河县福禄里上中下三疃獞蛮所居山峝险隘贼酋覃贵翁与莫东旺等窝藏煽诱宵小闻声依附抄掠殆无虚日督抚提咨商檄剿庆逺知府徐嘉宾设谋遣谍调拨土兵擒获莫东旺父子及兇党十数人余皆开予自新獞贼敛迹六年西隆八达寨崇山峻岭㺜苗错居土目倚恃为奸颜光色颜光东等勾合匪类苏文斌攻刦流炽至是复统衆千余借送党目岑颠岑扭归寨为名连破弄忙之者莫者冈猍东弄匣普䭾之西宜各寨督提㑹咨征剿总兵叚宗岳屯师八阳下岭贼慿险抗敌閲数月未下巡抚金鉷复咨商督提檄平乐副将胡灏平乐知府胡醇仁带领弁兵协助提督田畯安笼总兵蔡成贵先奉督檄分兵会剿于是俱赴军前益兵三路督攻土民抱金等畏罪倒戈斩光色光东首级出献其余颜贼党羽负固藏匿大兵连战克捷夜复纵火焚破贼巢八达荡平设游击与西隆州同驻于八达八阳二寨间设营扼守七年上林县之东西二抚即八寨余孽前明王守仁平思田后潜师讨破六寨而抚其二寨置其人于顺业里之东西岸故谓之东西二抚民多顽犷其六便村峝蛮樊匡料樊李王者尤为西抚积恶肆行刦掠附近庄民并罹其害巡抚金鉷提督张溥商檄官弁剿捕攻破贼巢鎗死匡料于渌村山崖村民脔分其肉古零土司与上林壤错樊贼素相勾引及势迫遂展转兔逸于弄六穷虫各巢险宾州知州王琠于龙霸地方计获樊李王樊国珦等解谳两抚以安八年马平三都之里高皂岭曹颜都乐四堡钱粮旧于迁江征纳即遇仇刦命盗刁匪往往两地窜匿迟延抗玩柳州知府钱元昌廉悉其情具请巡抚金鉷檄堡目韦光夏黄振等谕宥前罪自出首服报吐欺𨼆粮数割归马平额征三都安辑宜山县之南北西三巢及龙门等处最为险隘猺獞毎出剽掠知府徐嘉宾访擒魁恶蓝明寛蓝朝若等殱之又请调南丹那地东兰三土州土兵三百名分守于德胜镇添设巡检弓兵兼移庆逺同知驻辖龙门革去土舎亦増设巡检互相缉防罗城县通道镇塘头诸村延袤北界黔省西山古州夹山鸟道峝民藏险不出毎为逋逃渊薮时议设营汎提督张溥遣叅将刘成往视见山巖险阻遽还请非发兵不可知府钱元昌力言兵一发即多扰且土蛮莫测官意将谓剿除势必铤而走险速之乱矣乃筹度情形宻申巡抚金鉷开诚檄谕晓以祸福村獞黄光直黄发显等初甚疑惧继皆捧檄感泣匍匐到官称蛮等生处巖峝今幸为圣世良民恩实再生率各峝头人伐木斩竹起筑营舎甫半月告竣复以山径陡窄凡近村应纳秋米令移输通道兵防赖之宁明州属之邓横寨路径纡盘深濠密竹田埂状如鱼嵴可侧足单行蛮贼狡狯勾附雷蓬安马那练江诸村寨出没不时横行刦掳毎随招随梗百余年莫可谁何总督鄂尔泰先后檄思恩副将尚清左江总兵齐元辅拨汉土官兵三千余名进剿迁延不克复委替右江总兵蔡成贵总统一切军务九年四月督兵攻破九甲又遣土练暗入四甲沿寨举火余衆溃散窜入六甲併力死拒官兵奋勇合攻六甲随破擒斩叛恶俘获男妇无遗逆寨迺平非夫掉尾之鱼游于沸釡愍不知死而自取屠灭者乎总之㺜獞猺狼亢暴接迹非由性殊亦缘习锢抚驭者识因势利导之宜惠威并饬一发即治一治必清勿以姑息养奸勿使株连流毒杀以止杀其生实多若夫被仁风于蛮错不鄙夷其民而敎先平日泽以诗书驯其桀骜将不惟櫜弓戢矢千百年之边徼安宁而宫墙絃诵孝秀成风人人皆化为善良其在善长民者共飏圣化也哉旧志论曰蛮俗虽殊而大都尚鬼古称要服惟要约之耳汉武开西南而牂牁之蛮始通中国东京时零陵长沙九真日南诸蛮啸唿山海而苍梧象郡亦罹荼毒然稍更易郡守驭以恩威终无梗者唐天宝中边臣鲜于仲通等挑边衅而西南诸蛮骚然发动矣贞元中黄峝首领黄少卿者攻陷邕管经畧使阳旻请兵捕击徼幸有功没伤疾疫死者八九干符中邕管节度使辛谠遣使持牛酒赍美货啖二峒首领与之通驩并遗其母衣服母贤者也让其子始罢兵宋时有侬智高之乱命狄青为宣抚使督诸军讨之逾年乃平干道间范成大帅广西以恩信结诸猺诸猺纳状云某等充山职当钤束家丁男持棒女把麻任从出入上有太阳下有地宿不得对好翻非偷寒送煖上山同路下水同船男儿带刀同随盗贼不用此款者并依山例山例者杀戮也自是帅事一年猺无叛者明洪武中命韩观为桂林卫都指挥象州等处叛贼方炽观败之掩而殱焉自是警报渐稀永乐初浔桂柳蛮冦为乱特遣郎中徐子良赍勅抚安复业者二百六十四户而命韩观讨其不率者观用师严明诸蛮震惧观没后继之者为顾兴祖时宜山诸贼攻刦州县杀御史诸璞夺其印二年之间叛者四起兴祖分兵败之终不能制也自永乐间征安南嵗征发广西从征健卒殁行间者相续有告急辄请征召践更卒不耐其水土又多物故于是营伍益弱宣德初富川忻城诸猺不靖旋讨旋叛因勅都督山云代兴祖云至申明号令大小十余战皆以身先士卒其驭诸将尤严故毎战辄克诸蛮震慴自云而后诸将官养安而已正统成化间两江桂平诸处无日不被兵而藤崃尤剧梧浔郡邑被其蹂躙民几为墟后因从廷臣议设总督开府梧州都御史韩雍特受推毂卒殱巨魁厥功烂焉然粤东西各有内官镇守内臣与督臣勋臣更相持衡若鼎足然意见参商贤者无所施其才而愚者益与之为市报者未必功功者未必报而诸郡益以多事矣嘉靖初田州煽乱起新建伯王守仁于家命总两粤军事守仁故尚奇畧赦田州罪不问而借其力以破藤崃八寨诸巢穴遂令郡蛮少戢守仁去后贼益䲭张据古田入会城剽藩藏而夺之金文武大吏为其所戕后乃从廷臣议罢镇守诸臣再罢勲臣而制府之权始重隆庆初以粤西多警増设巡抚自是督抚二臣各一乃心文臣协䇿武臣宣力古田府江以及十寨诸薮悉以次荡平本朝定鼎数十年间卧皷櫜弓间有小丑旋即扑灭筹西疆者当知轻重之所在矣广西通志卷九十五广西通志钦定四库全书广西通志卷九十六诸蛮安南附纪安南国即古交阯书云宅南交王制南方曰蛮雕题交阯有不火食者矣汉初为南越地武帝置交阯郡献帝建安中改交州晋宋齐梁隋并因之唐改安南都䕶府其地东距海西抵云南老挝宣慰司南抵占城北抵广西思明凭祥凡置十有二州山则佛迹勾漏江则龙门海潮而富良最大夷獠杂处性轻悍以富为雄役属贫弱其产多鱼盐珠玑瑇瑁田膏腴一歳再熟女工机杼垂发文身好席坐盘足见尊贵膝行三拜为礼唐以后颇袭中国冠带尚文学设选举其録科以六艺分校医卜方伎伶人之属皆典职焉唐亡莫能綂一梁贞明中土豪曲承美纳欵于末帝得授节度使时南汉擅命岭表伐承美执之併其地后为爱州刺史杨延艺所据牙将呉昌岌复夺之传其弟昌文昌文死诸将争立十二州大乱驩州刺史丁部领率兵靖乱交人德之立为交州帅号大胜王署其子琏为节度使宋太祖开寳初琏闻南汉平遣使奉表内附命充安南都䕶八年入贡方物诏封交阯郡王而交南遂弃为徼外矣琏死弟璇嗣尚幼以大校黎桓辅政桓刦迁璇于别第寻废之太平兴国初诏讨安南桓上表言臣本蛮酋寄命节旄璇有童心将坠堂构吏民属臣用安夷落拒而不受恐滋乱阶今已权总军府事请便晋秩得备外藩上寝其奏不报王师既下分水陆两军并进桓诈降诱战前军侯仁寳战败死之转运使许仲宣上其事遂班师已而桓畏复讨乃贡方物谢罪上以道远难征因而抚焉淳化中诏加桓检校太保宋使至桓郊迎勒马侧身问皇帝无恙受诏不拜张筵衣赭衣珠冠自歌行酒莫晓其辞酒酣跣足持竿标鱼毎中一鱼左右辄叫譟跃舞以示箕踞不臣也尝令人扛大蛇长数丈馈使馆又羁二虎以献宋使皆却不受还报天子具言航海入交夷动经歳月冒涉风涛多染疠疫且其地炎蒸虽当严冬犹挥汗如雨注云至道元年交人杀人挈其族属数十人亡命投如昔鎭鎭将纳之桓怒纵海贼冦钦州上遣李若拙赍诏以玉带赐桓桓词骜慢若拙稍以礼诎之乃称谢愿约勒所部毋扰边眞宗景德七年桓卒子龙钺嗣为弟龙廷所弑其从兄明䕶率衆千人奔亷州乞讨上曰幸乱而伐丧不可令厚给资粮慰遣之四年龙廷入贡遂得袭封龙廷年二十六残暴国人不附大校李公藴废龙廷自立遣使奉贡上以蛮獠不足责遂用桓故事封公藴交阯王公藴卒子德政嗣德政卒子日尊嗣仁宗嘉祐四年日尊冦钦州五年冦邕州诏安抚使余靖讨之日尊上表待罪熈宁二年日尊表言占城国久阙贡臣当亲帅兵徃讨无何虏其王遂僭称大越皇帝追尊公藴为太祖髙皇帝改元寳象又改神武日尊卒子干德嗣熈宁八年入冦陷钦亷二州诏招讨使郭逵讨之官兵八万疫死者什六仅得四州一县而还干德乞修贡职去帝号还所掠州县朝廷以其僻在海隅不复较也干德死子阳焕嗣阳焕死子天祚嗣孝宗淳熙元年进封天祚为安南国王自是安南始以名国天祚卒子龙嗣龙卒子昊旵嗣昊旵卒无子其女昭圣主国事寻避位于夫陈日照理宗淳祐二年诏封日照为安南国王日照表请世袭传位其子光昺诏以日照为太王而光昺绍封元世祖平云南遣乌兰哈达取交阯先以二使者徃谕不返既而兵抵安南日照窜海岛得前所遣使者于狱中因屠其城兵留九日疫作乃班师日照奉表请如宋故事赐封爵又乞三年一贡皆许之至元中帝方征占城乃谕以六事一亲朝觐二遣子入侍三编徭役四助军旅五输粮饟六置达噜噶齐以綂之光昺言小国服顺天朝干戈戢而不用士卒归为民丁示无他图未敢征发至于地势濒海五谷鲜少常贡之外末由输輓又微臣禀气衰老常撄疾病藐尔诸孤不耐水土必使远赴天庭道路艰难徒暴白骨且天朝既已爱䕶褒矜宠之王爵而又使达噜噶齐监临之岂不贻笑于四国乎伏惟收回成命率厥旧典岂微臣之幸抑一国生灵之幸也于是六事俱不奉诏光昺卒子日烜不请命自立世祖召之称疾不朝遣其叔遗爱代觐世祖怒封遗爱为王以兵千人送之就国安南不纳遗爱惧亡去二十一年冬命鎭南王托欢平章阿尔哈雅征之日烜拒敌溃走僭号大越皇帝传位其子日燇自称太上皇托欢等兵入安南日烜空其国航海而遁盛夏霖潦暴涨仍议班师二十三年日烜弟益稷率其妻子官属来降又封益稷为安南王命托欢等率兵平定其国日烜及其子复走入海追袭不知所之乆之粮尽乃挟益稷还而日烜分兵三十余万出女儿关以遏归师托欢等侦知间道归国日烜遣使谢罪㝷卒子日燇奉表入贡诏谕入朝宥其前罪日燇不听朝议大举会世祖崩成宗即位日燇遣使上表慰国哀并献方物乃罢征至大泰定间其世子日㷃日爌遣使奉表来朝终元世率岁岁贡献不絶明太祖定鼎日煃奉表贡未及册封而卒诏封其子日熞为安南国王居顷之其伯叔明逼死日熞自立遣使奉表贡礼部主客曾鲁曰前王乃日熞今曰叔明何也诘使者得其实上闻却其贡不受七年叔明奉表谢罪请以日熞弟日煓嗣立而已居摄日煓卒弟日炜嗣二十一年叔明卒大校黎季牦幽其主日炜旋弑之而立叔明子日焜明年弑日焜而立其子颙未几弑颙而立其幼子立七日又弑之乃大杀陈氏宗室季牦更姓名曰胡一元子苍更名自谓舜裔胡公后改国号曰虞改元元圣成祖永乐二年诈为日焜表上言无子陈氏嗣絶甥胡为衆所推乞署国事许之俄而老挝宣慰司奏陈天平避国乱来奔召见具言季牦簒弑状上怜之赐居第日给食饮会安南使至上出天平示之使者识其故王孙也拜伏泣下上乃遣使赍敕责谕迎天平复国不则举兵加诛佯听请迎还乃命左右副都督黄中吕毅帅师送天平归国将至芹站道险伏发刦天平格杀之报闻上大怒四年七月命成国公朱能为征蛮将军新成侯张辅西平侯沐晟都督柳升等为副尚书黄福为㕘赞将兵分道并进朱能病卒以辅佩其印师至鸡陵闗会战大破之又自江口造舟以进败贼于嘉林江连克东都西都贼焚宫室仓库而遁辅兵所过秋毫无犯传檄辑抚于是三江宣洮等州县皆望风降师次富良江贼以海舟横截江中立栅抗拒辅乘栅未备躬督将士力战贼不能支前军柳升以舟师遮击贼大败乘胜长驱得船数百艘复引兵出海口生擒黎季牦父子及伪柱国胡杜等黎氏支属俘获无余安南悉平先是辅等受命时令求立陈氏后至是官吏耆老数千人诣军门言陈氏子孙黎贼杀戮已尽愿复古郡县辅具疏闻上从其请乃置交阯三司以吕毅黄中掌都指挥使黄福兼布政按察司事置交州北江谅江三江太原宣化建平新安建昌奉化清化鎭蛮谅山新平义安顺化新华等十七府綂四十七州一百五十四县卫十所十三又于交广分界立温卫及隘留二守御所军𨽻广西民属交阯以相制驭六年春班师上以秦汉以来之土宇陷于外夷者四百四十六年一旦复入版图布告天下羣臣奉表称贺辅等班师各进级赏赉有差是年安南残党简定纠衆作乱伪称日南王朝命沐晟从云南征之战于生厥河败绩廷议谓非辅不可七年命辅会兵徃勦时简定僭称上皇更立陈季扩谓为陈氏之后辅躬督战舰进兵慈廉等州大破之生擒贼首简定而陈季扩率衆乞降明年辅班师未几季扩复啸聚诏授辅前印徃讨贼闻辅至垒石塞海口集鉅木立砦以抗辅督兵起石通舟攻拔贼堡搜山得伏贼尽斩之贼遁匿海岛辅率舟师冲洋径抵其穴贼大骇曰天兵飞来也悉溃走更驱巨象数十为前敌我军望之皆却辅乃上马以鞭麾将士有后者斩引弓射落一象奴再发中象鼻诸将贾勇而前飞镞如雨象叫譟退奔乘胜逐北贼自相蹂践死者不可胜数于是季扩及妻子皆就擒时十一年冬也十三年命辅以征蛮大将军鎭交阯十五年徴还以丰城侯李彬代辅中官马骐监之骐贪黩诛求吏民不胜其毒反者四起十六年交阯清化府俄乐县土巡检黎利叛自称平定大王彬帅师讨之不克叅政冯贵侯保分路𠞰捕皆没于贼仁宗即位命荣昌伯陈智代彬而遣中官山寿徃谕黎利赦其罪以为清化知府不从都司方政与利战败指挥伍云死焉智等进兵至茶笼复败绩知府岑彭死之宣宗宣德元年智免官更以成山侯王通讨交阯尚书陈洽为㕘谋通不听洽处置师至宁桥伏发战败洽亦死通奏黎利猖獗是时张辅以病予告乃遣沐晟柳升复徃讨贼保定伯梁铭右都督崔聚副之以尚书李庆郎中史安陈镛㕘赞军务晟将水军升将陆军分路并进诏黄福仍掌布按二司事二年黎利攻陷昌江城知府刘子辅守将李任中官冯智等俱死之贼闻王师且至列栅拒守升督兵连破数砦直抵鎭夷闗颇轻敌有骄色李庆曰夫诸蛮之性轻合而易散合则可攻散则难于迹捕吾大兵压境而贼栅甫集固且立拔独闗右诸山纡郁幽险吾虞其有伏也升曰不然夫猫之击鼠也不穷其伏而乘其出吾从大将军辅征蛮披荆棘栉沐风雨者数矣觇贼情势百变而莫知端倪及其既溃穷追更无噍类此击䑕之谓也今贼巢新破未有所依乘胜摧靡间不容发何惧为乃自将前军独与百余骑先驰令军中曰诘旦来㑹庆退语安镛等曰吾见其徃而不返也越宿庆发病死是夕升至倒马坡迷失道渡桥桥折皆堕泥淖中贼兵四起升身中数十创遂死黎明后队进援不知升处皆乱已而闻升已殁副军崔聚急引兵西抵昌江贼驱大象而前直奔聚军军溃聚被擒不屈亦死安镛皆自杀是时沐晟师次水尾造舟分哨而进江流涨阻不得渡梁铭亦病卒于是陆军二万四千人尽没西平禄钦等州及四峒皆陷于安南先是黎利遗书与王通请和诈言求立陈氏后罢兵通以其书达升升不启封遣使驰奏行在鸿胪寺进黎利书上发视之称故安南国王嫡孙臣陈暠昧死上言陈氏安南勋戚受命封藩自宋以来修贡不懈十有余世矣遭被乱贼夷为俘虏天朝伐罪弔民怜其无主代之置吏伏自臣窜身老挝葢二十年丘墓所依时系心腑故国耆老恋臣殷切乞循太宗皇帝继絶之明诏使陈氏灭而复续以谧邉境先臣之灵中国要荒实图赖之上以示羣臣少保张辅曰太宗经畧数年得此土一旦弃之无名徒以示弱且此表出黎利之谲当益发兵诛此贼耳宰相杨士竒曰求立陈氏后者太宗初心也求之不得乃郡县其地故叛乱相㝷今陈氏既有后因其请立以息吾衆何谓无名汉弃珠崖前史荣之安在示弱乎上曰士奇言是皇祖言朕亦闻之乃谕罢兵召沐晟黄福及所遣官吏将士皆还三年王通山寿等至京下廷鞫与马骐俱论死籍其家赦交阯令具陈氏嫡属以闻利遣使上表言陈暠病死陈氏絶国人推利守国以俟朝命朝廷始觉其诈然不欲兴师诏切责之明年利奉表谢罪贡方物乃赦利权署国事八年利死子麟嗣英宗正綂元年遣使入贺诏封麟安南国王七年麟死子濬嗣天顺三年濬为庶兄琮所弑国人诛之而立濬弟灏灏死子晖嗣晖死子敬嗣敬死弟谊嗣谊为母戚阮种所弑国人复诛之而立灏庶子晭晭暗懦羣下专政多残暴社堂烧香官程嵩诡名陈暠作乱弑晭自立晭有臣曰莫登庸者少业渔尝梦入龙宫服衮冕以膂力征为禁林卫士晭之死也登庸耻之乃诈降暠而与大臣阮宏裕等谋攻暠暠败走更立黎氏庶孽黎譓譓甫十岁政柄一归登庸乆之登庸伪加九钖称鎭国公嘉靖元年自称安兴王谋废譓不果譓惧出奔清华依其母戚郑氏㝷卒登庸更立譓弟懬五年奉表请封懬为安南王未㡬逼懬禅位遂簒之㝷弑懬遂僭号大越皇帝改元明德分所部为十三路各置布按二司以拟中国九年登庸禅位其子方瀛伪称太上皇十五年黎氏旧臣郑惟僚泛海至京奏登庸僭逆事言黎譓尚有子曰黎宁当立请兴师讨贼上命两广督臣潘旦覈其实旦言黎莫二氏皆簒逆之贼欲假天朝名号以为之主只宜静以观其变可也时上方鋭意用兵乃召旦还以侍郎蔡经代之十六年冬命咸宁侯仇鸾兵部尚书毛伯温调兵便宜勦抚十七年蔡经奏曰安南之役宜六道并进以一年计用兵三十万器甲七十三万金饷倍之今讨贼以继絶为名而黎氏之裔真伪莫别岂惟彼国人心涣不可收即劳逸之形似亦宜审处矣亷州知府张岳亦言安南情形可以计降未可遽以兵力取也疏入皆不报经问岳曰空言罢兵无以塞明诏奈何岳曰必令登庸纳地贬号匍伏诣阙听上处分经曰如此能令登庸听乎岳曰是可传檄而致也于是经以兵事属岳仇鸾毛伯温既至岳持前议而叅政翁万达诸所策皆如岳言伯温善之十九年秋方瀛死登庸乃立其孙福海遣使自列伯温等乃驰檄谕登庸父子宜束身来投待以不死若复执迷终为大戮且文皇之烈在其愼处之更谕其国人有能擒斩登庸父子自上公以下赏格有差九月仇鸾伯温帅师抵南宁将入闗登庸大惧请以十一月诣鎭南闗降万达等乃于闗内筑昭德台置黄幄开幕府登庸率其从子文明及臣耆士庶候闗外乃开闗登庸褫衣跣足系组持降书北向跪岳为解组受其书乃顿首谢姑令戴罪还恭听处置而遣指挥王良辅送文明赴京奏曰安南自汉晋虽称内附然夷俗瘴乡终不宜中国大率数岁一乱又必数岁而后定昔张辅以十余年劳费创置郡县叛者相继卒归于夷此明验也㕘酌前世利害莫若外而不内如以登庸负罪未宜受爵其孙福海似可原宥别与以都统总管如汉唐故事所谓以夷治夷者也至黎宁虽称黎氏裔或又以为阮涂子或以为郑氏诈俱难慿信念修贡已乆若遗裔尚存查勘得实仍令于漆马江居住量给土田不致失所惟圣明裁察登庸亦上表谢罪从之乃降安南国为安南都綂使司以莫登庸为安南国都统使改所置十三路俱为宣慰司饬守臣勘访黎氏后乃授黎宁以清华府使承宗祀制下登庸已死授其孙福海如敕命二十年班师各陞赏有差二十五年福海卒子宏瀷嗣穆宗隆庆中宏瀷卒子茂洽嗣初黎宁之授清华也虽居一隅而党类实繁宁死其臣郑检立其子黎宠宠死无子更立其宗人黎维邦维邦死子维潭袭神宗万厯二十年维潭与其臣郑松谋攻杀莫茂洽复徙居安南茂洽之子曰敬恭出奔高平遣使告急督臣陈大科上言蛮夷易姓如奕棋然不当以彼之叛服为顺逆而当以彼之叛我服我为顺逆黎维潭将恢复是图而莫茂洽者固职方之贡臣也安得不请于朝然肆戮窃谓黎氏擅兴之罪不可不问莫氏孑遗之绪不可不存傥维潭泥首乞命如登庸故事然后姑示优容而抚茂洽之裔割以一州比诸漆马江不翦其祀如是处置似乎差宜惟陛下裁之上集廷议皆如大科言未㡬维潭叩闗系组请降诏以维潭为安南都綂使而授莫敬恭为高平令维潭死子维新嗣维新死子维祺嗣柄由郑氏不入贡者十数年国朝既平两粤顺治十七年春高平令莫敬耀纳欵具表言臣祖莫登庸前明嘉靖间受封安南都綂使黎氏残党郑惟僚倡乱更求别族之子伪名黎宁佔据清华府万厯中惟僚之孙郑松复攻杀臣祖茂洽夺其敕印併有安南䝉故明抚臣安揷臣祖敬恭于高平伏惟盛朝兴灭继絶乞仍钖前封愿効贡职于是广西廵抚于时跃以敬耀率先向化且欲为黎氏劝请封敬耀为安南都綂使疏闻报可敬耀死子元清袭已而黎维祺死子维禔闻高平莫氏已内附亦遣使纳欵康熈二年复贡方物朝廷颁赏有差维禔死康熈三年钦差国史院编修呉光礼部司务朱志逺弔祭维禔其子维禧援例请封五年春遣侍读程芳朝郎中张易贲赍敕印册封黎维禧为安南国王是年奏请六年两贡许之永着为例六年秋维禧既封王爵发兵攻髙平元清败绩率其妻子族属数百人奔皈朝皈朝滇界也七年正月始闻于朝两广督抚提鎭诸臣皆以黎氏擅兵宜加诛讨上不许遣侍读李仙根主事杨兆杰徃谕维禧令以高平地归元清而谕元清将高平府地界及散亡家属数目列册报闻既而二使臣抵安南维禧不肯奉诏使臣反覆开谕相持四十余日乃遵㫖仅以高平之上琅下琅石林广渊四州退还明年维禧复发兵戍高平元清赴广西告变时将军线国安副都綂王永年提督马雄议调兵请讨维禧惧乃撤戍十年维禧死弟维䘺嗣十二年遣陪臣来告哀㑹呉三桂反维䘺复与其臣郑檍攻高平元清不支与子敬光敬等挈家奔泗城于是黎氏尽有高平之地十四年维䘺死弟维正嗣十九年大兵㑹勦云南时莫元清已死其子敬光等与泗城土官岑继禄为向导二十年云南平上命将莫敬光及所从家属送归其国安揷毋致残害二十一年廵抚郝浴遣通判王国正张士贡守备李芝兰等送莫氏归国敬光惧不敢归未至闗自杀敬亦脱身亡走其家属凡三百余人至安南维正悉杀之二十二年六月钦差侍读邬黑郎中周灿弔祭维䘺又遣侍读明图等册封维正为安南国王上以维正不从呉逆御书忠孝守邦四字赐之二十四年维正遣陪臣入谢明年纳贡二十八年礼部遵㫖移咨广西勘问安南以莫敬事维正具表乞广西廵抚王启元代奏言莫敬等妄称二王三王通结呉三桂残党侵掠国内诸州等语大抵事多诬罔曲为诿罪三十年维正遣陪臣奉贡复赍奏本申辨莫敬晭敬事自是而后六年两贡如期不懈五十五年维正卒子维祹嗣来告哀请遣陪臣入京陈奏奉㫖黎维祹既请遣人陈奏应如其所请准其遣陪臣赴京陈奏可也五十八年三月钦差内阁中书邓廷喆编修成文弔祭维正并册封维祹为安南国王旧志论曰昔汉武帝西征大宛入牂牁夜郎南平瓯闽暨粤东西以其余力定交阯九眞日南三郡如反掌然何其烈哉元混一区宇以宇内之全力不能下一安南何也汉以文告而元以兵威也余观汉武时楼船下瀬之师未尝渡富良也龙编谅山之域不以烦戍卒也礼所谓修其政不易其俗者殆庶㡬乎光武能闭西域之闗而不能忘征侧之叛虽铜柱标名千古烂然而海徼之役实始作俑葢即建武之功已不可方于元鼎而元无论矣明初两锄南交擒其罪人而郡县置之岂不称烈然旋平旋叛则非胜之难也乃守之难也迨宣宗时覆军杀将徒润野草帑饷不继海内为虚欲不息兵势不可得而议者以三杨弃安南为失策岂知老成硕画固未易为少年喜功者道欤正嘉中黎莫搆隙争欲得中国之典为重而中国亦察其情随宜处置要之羁縻勿絶固亦无损国体传曰上者因之其次整齐之最下者与之争西京之时寛其文网而因其习俗故其民安东京之时导以礼法而恐以兵威故其民疑至汉之季而吏病民民亦病吏㡬于不可收拾唐宋而后又有甚焉墨吏利其山泽之赀以安南为奇货赭山而冶竭泽而渔虎狼之性急则反噬而邉臣乐以功名自树今日募兵明日转饷馘首未闻而捉衿肘见其效亦可睹矣夫汉置交州为刺史者一为郡守者二邑令不过数人明则列为三司分为十七郡州县且以百计而又鎭以中官岂非委片脔于郊衢唿羣獓而助之鬬者耶闻之掌故若㕘政冯贵已有墨声而中官马骐尤甚初政若斯后将安极宜乎交人之屡叛也昔合浦郡多墨吏珠移之交孟尝为郡去珠复还安能尽得若人布之南交令夷人不敢轻中夏哉李仙根曰交阯即安南即交州即日南西北自交冈来故曰交阯东北界广西东界广东西界云南西南界老挝即古哀牢南揷入大海中通占城秦汉时皆郡县也黎氏王国在富良江西后三峯山左鞍子山右伞圆山揷入云霄富良江左右纒抱前入大海亦南荒一都㑹也所属有十三道五十二府二百一十九州县都綂莫氏惟高平一府四州在北隅之东俱无城郭其人被发以香蜡梳之故不散跣足足无尘滓以地皆浄沙也男女衣皆大领无分别无帬库女有无褶围帬其王与官或时冠带鞾韈然非其好也称其贵人曰翁茶翁茶者大官也其牛羊猪烧去毛即割而食之只有烧酒时刻喫㯽榔惟睡梦方停嚼耳每用药物涂其齿黑而有光见人齿白者反笑之惟王宫用黄瓦官民不敢用瓦以草苫楹栋以竹房檐髙四尺许门髙不过三尺俛首折腰乃得出入即王殿檐髙不过丈许其屋外多种刺竹甘蕉椰子诸树其果四时长生无定其气候常煖其土产惟稻无二麦有布最纎轻有蚕桑绵绸曰交兑素绢如画绢濶二尺多榕树甘橘有波罗蜜果如南𤓰味㣲甜中有子如刀豆子皆可食其象牙香药绵花胡椒茴香酱醋等物皆自外来者无棹椅特为使臣造二公座甚髙大其宴棹圆彩金漆髙可尺许絃似花瓣其文字与中土同另作数十字多加土傍与使臣徃复文书不用也临贺公馆在富良江之东去国二十里许以竹为墙每天使至一次则加竹一重其风俗淫荡无耻洗浴便溺男女裸体徃来坐立不相回避虽贵家亦然其豪家稍有床褥平民则无贵者以网为篼两人擡之大贵者有轿似车上轿盘脚坐或用八人四人擡之最可笑者其王伞扇轿夫全体俱露止用一股青布纒腰从尻下裹勒至脐虽寒天不着寸衣又皆形状肥实名曰好汉闻多系杀人援赦者其兵止穿大袖青衣一件天暑即裸并无甲胄其器械尚铳藤牌鎗刀诸物颇精于饰以之大用殆不足也颇读书知文字而好怪异无传授不甚贯通尚巫鬼不奉二氏之教以能强言者为功故根有四字评之曰愚曰疑曰诈曰傲愚则不认理疑则不信人言诈则其言不可信傲则自谓无罪此四字如铜墙铁壁牢不可破也朝贡方物每贡金香炉花瓶四副重二百零九两银盘一十二口重六百九十一两沉香九百六十两速香二千三百六十八两降眞香三十株重二千四百觔白木香五十件重一千觔中黑线香八千株白色土绢二百疋长四十尺犀角二十座每座一觔六两共二十七觔八两象牙二十枝毎枝十九觔共三百八十觔朝贡官从陪臣三员通事一员行人四员从人十三名朝贡事宜欵贡之年分巡道预详督抚檄传该国王取入闗限期国王乃遣使并通事领赍夹板公文投逓本道届期使臣将贡物运至坡垒驿龙凭闗守备探实具报本道即移驻太平府料理委验贡官带银匠驰徃将贡物细验秤明造册呈道发示启闗而新太㕘将先领官兵至闗上摆列及把守各隘口本道于启闗三日前由太平府率南太两府官同至思明土府驻札次日至受降城又次日至幕府营由幕府营至闗十里是夜四更后发号鼓三通各土司兵马齐集先行䕶卫龙亭前至昭德台本道与府㕔大小官随行至闗分班拜谒龙亭行三跪九叩首礼毕本道委思明土府同知祭闗门土神事毕龙凭闗守备禀领鎻钥擂鼓放炮唱开闗即发皇令旗二面出闗唤通事引夷使将恭进表文及贡物捧进入闗叩谒龙亭其闗外夷从人并皆罗拜事毕本道与各官随送龙亭旋陞昭德台堂上公座各文武官谒毕次各土官领目兵叩见次唤夷官叩谒乃开柜验明贡物封讫面询夷使倘有汉土棍徒指称餽送索骗情弊可即指实报名查究各夷使目共称文武汉土官员人役毫无指索南国草木咸霑露润本道随即命南太二府取花币并龙凭二州备牛酒先将花币犒赏入京进贡夷官次赏䕶贡物回国夷从又将牛酒犒劳夷官夷从与汉土官兵查进贡夷官夷从共二十一员名正使陪臣一员赏镀金银花一对重二两大红云縀一端副使陪臣二员每员各赏镀金银花一对重一两六钱各大红云縀一端通事官一员赏银花一对重一两二钱大红云縀半端行人四名每名赏银牌一面重八钱各红布一疋从人一十三名每名各赏银牌一面重五钱各红布半疋以上所需花币银两二年初贡时议以思明府思明州凭祥州上下冻州各捐助以勷大典当时上下冻州思明州二土官各助粉银二十两应折纹银十两共实银二十两而知府又捐俸银二十两九钱至犒赏夷官夷从及各衙门人役汉土官兵人等牛只酒米例龙凭二州出办龙州出二凭祥出一共牛四十只酒一百埕米三十石裁酌多寡赏赉明白其䕶贡之夷官夷从受赏出闗欢颂而去仍擂鼓放炮唱开闗谕龙凭闗守备督令把闗门及各处隘口兵丁愼加防守三日之后方撤随将贡物表文夷官夷从名数登记姓名转报督抚并委押贡文武职官各一员思明州河下登舟由水路徃其应用装载贡船六只乃思明土府思明州出办送至崇善县逐程交替由广西过楚乃抵京师若贡使归国则礼部题议差司賔序班伴送至广西巡抚照例委官伴送又委太平知府亲诣启闗验放夷使回国仍照前接贡之例设立龙亭及致祭昭德台闗门土神事毕龙凭闗守备领锁钥唱开闗逐名㸃验出闗取具文渊州夷官印结收领缴府就即封闗具文通报督抚司道查考附按典彚云永乐十四年五月英国公张辅言自广东钦州天津驿经猫儿港至涌沦佛淘从万宁县抵交阯多由水道陆行止二百九十一里比邱温故路近七驿甚便于徃来从之峤南琐记云粤西入安南有三路一路由凭祥州出鎭南闗一日至文渊州一路由思明入邱温者过摩天岭一日至思陵州一路由龙州入一日至平西隘又纪要云思明抵南闗百余里南闗抵交州五百里惟谅山至鬼门此百里山菁深险颇多溪涧稍勤跋涉余俱平坦大道可以方轨联辔渡富良江之西即为交州广西通志卷九十六广西通志钦定四库全书广西通志卷九十七艺文文者载道之器所以比事纪时而形美讽徳者胥此尚矣粤西虽介荒服顾渊源述作文雅之𫝊亦有可以备蒐讨者况昭代纶綍焕乎若日月照临瘴烟豁而毒雾消允宜矩矱百代冠冕羣言矣他如筹邉经国之奏议疏通而知逺山川风土之纪述典核而不诬下至学士羁人一歌一咏茍于政治风俗有闗採而志之易曰观乎人文以化成天下所谓人文者岂鞶帨藻缋之谓哉志艺文本朝诏康熈二十年十二月皇帝诏曰朕缵承丕绪统御寰区仰惟天地眷佑之庥祖宗付托之重圣祖母太皇太后慈训之殷蚤夜孜孜勤求化理期于兵革寖息海㝢乂安不意逆贼吴三桂负国深恩倡为变乱隂结奸党同恶相援抗违诏令窃据疆土滇黔闽浙楚蜀闗陇两粤豫章之间所在驿骚肆骋痡毒三桂僭称伪号逆熖弥滋负罪尤甚朕恭行天讨分命六师𠞰抚并施徳威互济或絷颈于阙下或骈戮于师中擒捕诛锄以次収服乃三桂既膺神殛逆孙世璠犹复鸱张距六诏之一隅延残喘以拒命朕惟贼患一日不除则民生一日不靖䇿厉将士屡趣师期于是虎旅协心进逼城下贼衆计穷势蹙通欵军门约日献城兇渠授首师克之日市肆不扰邉境晏如捷书既至上慰宗庙社稷之灵下抒中外臣民之愤神人胥悦遐迩腾欢念自变乱以来军民荼苦如在水火披坚执鋭卒嵗靡宁行赍居送千里相望被兵之地既罹于锋刃供亿之衆复困于徴输朕闵恤民艰不忍辄加额赋间施权宜之令用济征缮之需意在除残事非获已而身处宫寝之内厪怀闾阎之依中夜屡兴旰食不暇惄焉思治八载于兹今羣逆削平疆圉底定悉翦歴年之蟊贼永消异日之隐忧用是荡涤烦苛惟新庶政大沛寛和之泽冀臻熈皥之风上谕康熈十七年上谕吏戸兵三部朕统御寰区孜孜图治期于朝野安恬民生乐业共享昇平乃副朕宵旰励精之愿不意逆贼吴三桂背恩煽乱各处用兵禁旅征𠞰供应浩繁念及百姓困苦不忍加派科敛因允诸臣节次条奏如裁减驿站官俸工食及存留各项钱粮改折漕白二粮颜料各物増添盐课盐丁房田税契牙行襍税宦户田地钱粮奏销浮冒𨼆漏田畆严行定例处分用过军需未经报部不准销算以上新定各例不无过严但为筹画军需早灭逆贼以安百姓之故事平之日自有裁酌各省督抚提镇大小文武各官俱宜上体朕意下念民生洁已奉公爱惜物力务期早奏荡平与民休息以称朕乂安海宇至意尔三部即通行𫝊谕遵行康熈二十四年上谕户部原任广西巡抚郝浴前差两淮巡盐洁已奉公恤商裕课后经简任镇抚粤西清㢘爱民克称厥职其所动钱粮非系入已从寛悉免追取以昭朕优恤㢘吏至意尔部即遵谕行康熈三十三年上谕户部朕抚驭寰宇早夜孜孜惟以实惠及民俾登康阜为念广西四川贵州云南四省俱属邉地土壤硗瘠民生艰苦与腹内舟车辐辏得以广资生计者不同朕时切轸怀歴嵗以来屡施恩恤广西省康熈十六年通省钱粮十七年十八年民欠钱粮贵州省二十二年秋冬二十三年春夏地丁钱粮又贵州四川二省二十五年未完及二十六年应徴钱粮云南省二十七年以前屯地积欠钱粮俱经次第蠲豁兹念育民之道无如寛赋矧邉省地方非再沛优恤之恩则闾阎无由充裕所有康熈三十三年四省应徴地丁银米着通行蠲免仍行文该督抚徧加晓谕令人霑实泽以称朕加惠逺省民生至意如有不肖有司借端朦混私自徴収者该督抚指名奏劾从重治罪尔部即遵谕行康熈四十二年奉㫖湖南红苖自明朝以来负固不服今仍刦掠我人民牲畜生事多端其附近彼处人民亦抢夺人畜及事发之后诿罪于红苗者有之红苗人等不可令在三省接壤之地以为民害着照招抚广东八排猺人之例遣在京大臣前往带荆州驻防满洲兵一千并酌带广西贵州湖南三省兵乘此冬月直逼苗穴勒令归诚设立州县庶㡬民生不致若此之扰害矣康熈四十九年上谕先因云南贵州广西四川四省补授官员一时不能到任悬缺甚多预先发人备用近见此等官员但知希图即陞无一居官好者地方闗系甚属𦂳要此例不佳嗣后四省着停其预先发往仍照旧例归月分铨选将得缺之人严勒限期即速发往任所庶员缺不致久悬地方亦有裨益康熈四十九年上谕戸部朕恭膺天眷祗承烈祖鸿庥统御万方子育兆庶厪怀至治宵旰靡宁幸际海宇同风邉隅向化遐迩中外帖然袵席之安者皆仰荷天地祖宗福祐之所致也方朕八龄践阼之初太皇太后问朕何欲朕对臣无他欲惟愿天下治安生民乐业共享太平之福而已迄今五十年矣惓惓此心未尝一日少释每思民为邦本勤恤为先政在养民蠲租为急数十年以来除水旱灾伤例应豁免外其直省钱粮次第通蠲一年者屡经举行更有一年蠲及数省一省连蠲数年者前后蠲除之数据户部奏称通共㑹计已逾万万朕一无所顾惜百姓足君孰与不足朝廷恩泽不施及于百姓将安施乎朕每嵗供御所需概从俭约各项奏销浮冒亦渐次清釐外无师旅饟馈之烦内无工役兴作之费因以歴年节损之储蓄为频嵗涣解之恩膏朕之蠲免屡行而无国计不足之虑亦恃此经画之有素也比来省方时迈已歴七省南北人民风俗及日用生计靡不周知而生民所以未尽殷阜者良由承平既久户口日蕃地不加増产不加益日用不给理有必然朕洞瞩此隐时深轸念爰不靳敷仁用甦民力明年为康熈五十年思再沛大恩以及吾民原欲将天下钱粮一概蠲免因衆大臣集议恐各处需用兵饷拨觧之际兵民驿递益致烦苦细加筹画悉以奏闻故自明年始于三年以内通免一周俾逺近均霑徳泽直𨽻奉天浙江福建广东广西四川云南贵州各巡抚及府尹所属除漕项钱粮外康熈五十年应徴地畆银共七百二十二万六千一百两有竒应徴人丁银共一百一十五万一千两有竒俱着察明全免并歴年旧欠共一百一十八万五千四百两有竒亦俱着免徴其五十一年五十二年应蠲省分至期候旨行民间旧欠既经豁免嗣后每年额徴钱粮务如数全完倘完不及额或别有亏空託称民欠则负国甚矣即责令督抚以下官员偿补仍从重治罪夫地方大吏以及监司守令皆与吾民谊切休戚者也诚克体朕孳孳保赤之怀实心爱养力杜侵牟朘削则闾阎咸得衣食滋殖无有失所而为官吏者亦身名俱泰岂非昇平乐利之盛事欤尔部移文各督抚谕㫖到日即刊刻颁布徧示穷檐令咸知悉文广西巡抚加赠太子少保兵部尚书谥文毅马雄镇碑朕惟臣子之谊大节为重然平居无事之时人人侈谈忠义一旦临事而为国捐躯确乎不夺者葢寡则所称成仁取义之士国家得之宜何如褒崇焉尔马雄镇洊歴禁近简授节旄恪共之誉有闻绥辑之功斯着岂意叛藩逆命怙恶弄兵急变起萧墙之中孤城介桂岭之外声阻援絶形绌势危尔则以死自持抗词骂贼遂触兇怒横致幽囚然犹志切输忠力图灭寇间闗遣子万里来归慷慨上书一心罔二丹诚既通于王室阖门咸殉于巖疆节挺氷霜歴四年而益厉操坚金石经百折而不挠可云烈矣呜唿惟见危乃知授命之不易疾风劲草繄尔一身实荷纲常之鉅朝廷养士数十年有臣如此庶无负焉朕用既悯且嘉特考彛宪赐谥文毅跻以崇阶爰勒贞珉昭示来世凡属臣僚闻风兴起咸思自励尔之为功世道岂浅欤上谕雍正元年五月十一日广西巡抚孔毓珣折奏请将捐助军需银两觧送西安奉上谕凡地方官捐助军需应先行奏闻否则或致分派属员科敛民间亦未可定孔毓珣捐助银两既经觧送则已该部可行文孔毓珣知之雍正二年五月初九日谕礼部兵部两广总督孔毓珣奏称安南国王黎维祹遣陪臣范谦益等贺登大寳贡献方物并三年嵗贡于闰四月初三日从广西桂林府起身由水路进京等语朕因向来驿递供应差遣多有骚扰曽降谕㫖定例供给之外不许溢额应付今安南国王庆贺大礼遣使逺来长途劳瘁应加恩恤其经过地方一切供给食用之物酌量増加令其充足以示朕嘉惠逺人之至意雍正二年五月十九日谕四川陕西湖广广东广西云南贵州督抚提镇朕闻各处土司鲜知法纪所属土民每年科派较之有司徴収正供不啻倍蓰甚至取其马牛夺其子女生杀任情土民受其鱼肉敢怒而不敢言莫非朕之赤子天下共享乐利而土民独使向隅朕心深为不忍然土司之敢于恣肆者大率皆汉奸为之指使或縁事犯法避罪藏身或积恶生奸依势横行此辈粗知文义为之主文办事教之为非无所不至诚可痛恨嗣后督抚提镇宜严饬所属土官爱恤土民毋得视为鱼肉毋得滥行科派如申饬之后不改前非一有事犯土司参革从重究拟汉奸立置重典切勿姑容寛纵以副朕子惠元元遐迩一体之至意雍正二年九月二十三日谕兵部各省副将以下游击以上官员轮流来京引见者朕念伊等逺来故皆赏给银两其云南贵州四川广东广西福建六省路途甚逺尤与别省不同俱着令驰驿前来尔部按其官员品级酌量给与驿马仍只须照常计程行走不必因令驰驿过于急速如有欲自备夫马不愿驰驿者各随其便雍正二年十一月十二日谕大学士等闻得广西猺獞杂处匪类不时窃发踰山越岭难以擒挐汛兵各守地界不敢擅自越境嗣后分防各弁不论何标何汛凡系附近地方毋分彼此互相接应庶匪类无可潜藏矣设兵原以卫民地方若有匪类自当彼此䇿应协力擒挐着广东广西督抚提镇公同酌议严饬各营汛一体遵行并𫝊谕直省督抚提镇等凡地方有此等事当同心协力互相照应不可托言限于疆界而分彼此也雍正三年正月二十九日谕两广总督孔毓珣广西蕉木山场常有矿徒骚扰虽屡经驱禁而巢窟尚在广东终难安靖闻蕉木山路共有四汛在广西者三在广东者一两省汛兵各宜尽心防缉不得坐视推诿嗣后将该管文武分地查核以専责任或矿徒从某地来不能稽察或已至某地不能擒逐或逃入某地不能堵截各就本地官弁题参议处庶两省同心协力务期盗息民安以副朕意雍正三年三月十五日谕各省督抚周礼称惟王建国体国经野孟子亦言仁政必自经界始疆界所闗诚为至重从来两省交壤之地其界址多有不清云贵川广等处为尤甚间有一省之内各州县地界亦有不清者每遇命盗等事则互相推诿矿厰盐茶等有利之事则互相争竞甚非息事宁民之意朕深知此弊今特降谕㫖与各省督抚其共矢公心勿存私见详细清查如与邻省地界有不清者则两省各委贤员公同勘定若本省内地界有不清者即委本省贤员勘定地皆朕土人皆朕臣此盈彼绌悉在朕版图之内无容分视也虽地界或间有难定之处但平心勘画即使稍有不协然一定之后久逺得以遵据永无推诿争竞之处于地方大有裨益矣其举行此事宜于农隙之时所派官员不得私受请嘱収取餽遗及科派百姓骚扰经过地方如有发觉定行重治其罪诸督抚各慎为之雍正三年九月二十三日上谕古者视嵗之上中为储蓄之节葢官民经画久逺不为一时茍且之计积之于丰年用之于歉嵗所谓有备无患法良而意美也朕自临御以来宵旰勤求无刻不以民依为念乃重农积粟之诏屡下而闾阎卒少葢藏官仓亦多亏缺即如直𨽻保定等府去嵗颇称有秋今春二麦亦熟乃以夏秋雨水过多田禾被涝而民间遂有饥色㡬至流离若非多方赈恤穷民必至失所此皆草野无知食不以时用不以礼但快目前之有余罔计异日之不足一遭旱涝追悔无从至于常平通仓原为备荒而设乃有司奉行不力多致缺额罪何可逭兹据江南浙江江西湖广福建河南山西陜西广东广西云南贵州等省督抚报称今嵗秋成八九十分不等朕览奏不胜慰悦又重为吾民计及长久宜及此时讲求储蓄之道以备将来该督抚等可转饬有司徧行晓谕务须撙节爱惜各留余地预为他时缓急之需社仓之法亦宜趂此丰年努力行之勿但视为虚文故事朕为吾民筹画养赡之道惓惓于怀无时或释而吾民自谋其身家若但茍且因循不复长顾逺虑则重负朕轸念元元之意矣至于州县仓储向有亏缺者若不趂此丰収之时速行买补将来发觉㫁不姑贷慎之慎之雍正四年四月二十二日上谕弭盗之法莫良于保甲朕自御极以来屡颁谕㫖必期实力奉行乃地方官惮其繁难视为故套奉行不实稽查不严又有借称村落畸零难编排甲至各邉省更借称土苖杂处不便比照内地者此甚不然村落虽小即数家亦可编为一甲熟苗熟獞即可编入齐民茍有实心自有实效嗣后督抚及州县以上各官不实力奉行者作何严加处分保正甲长及同甲之人能据实举首者作何奨赏𨼆匿者作何分别治罪其各省通行文到半年以内被举盗犯可否照家长自首之例暂治以轻罪举首之盗倘有从前未经发觉之案地方官可否从轻处分以免瞻循畏缩着九卿详议具奏再盗案疎防文武各有处分虽着有成例但中间事情尚有分别凡山海大盗聚衆多人土獞苖蛮成羣劫夺及响马老𤓰等贼聚有窝穴势难擒捕者当责之弁兵如久无缉获则文武一例处分情罪俱当若盗止十人以下踪迹散处者则捕役力能擒制虽事𤼵潜逃亦能躧探而营汛弁兵各有职守势难逺缉此等盗犯似当専责州县武职处分可否酌量从轻庶情法得平中无枉抑着九卿一併确议具奏雍正四年九月二十五日上谕向来邉省要缺题请调补乃督抚提镇拔用私员之㨗径其中多有委用非人且有题补后并不身履其地而因邉俸遂得速陞者此天下之所共知所以康熈六十一年圣祖仁皇帝曽下特㫖以督抚提镇题补太多此习相沿日久大有闗系着九卿议奏经九卿以停止题补议准遵行在案朕思邉省地方葢因烟瘴难居或苖蛮顽桀官斯土者与内地不同是以邉俸较腹俸之陞迁为速耳今太平日久亦有烟瘴渐消风俗渐淳之处其地居极逺瘴疠未除者在任官员若照内地陞迁诚为偏抑至瘴疠已消俗渐转移者仍照旧例题补陞转亦觉太滥着九卿将各邉俸之缺或系瘴疠未除宜令督抚等题补或系风气已转可照内地选用一一分晰议奏至文武原属一例武职官员亦应照文职官员令督抚提镇等题补其迁转之处亦论邉俸较俸为宜着一併议奏雍正四年十月二十日上谕直省地方官办理钦部案件皆有定限其不依限完结者例有处分惟邉省苗疆间有督抚自行归结之案地方官因无限期遂生怠玩以致案件稽迟民人受其拖累如广西西隆州古障地方土目王尚义等与贵州普安州捧鲊地方之苗目阿九等互控一案曽经髙其倬李绂各委员㑹勘任其迟延闻至今尚未完结地方各官所司何事此案着鄂尔泰㑹同贵州广西巡抚另委贤能大员速行审结嗣后遇有民苖争讼事件该督抚严饬该管各官作速查审完结如地界两省或有闗提之人或有㑹勘之处两省大吏务须和衷办理不得互相推诿其有不肖有司託故稽迟巧为推卸者亦当指名题参不可徇庇本省属员任其迟延如经朕访闻督抚徒自取愧耳雍正四年十月二十六日上谕上年广西省补行大计抚臣曽将所属土司荐举卓异彼时部议以土司荐举卓异之处应行停止朕允从部议今闻广西所属安平田州二土司爱养土民轻徭薄赋实他处土司所不能及朕甚嘉之其应作何加恩赏赉之处着该部议奏其各省所属土司果有奉法称职裨益地方者该督抚不必拘三年大计之例随时荐举朕当酌加恩奨以昭鼔励雍正五年二月初三日谕云南贵州四川广西督抚提镇等狆苖素称兇悍加以汉奸贩棍潜藏其中引诱为恶以致烧杀刦掠毒害善良居民深受其扰今督臣鄂尔泰等奉㫖𠞰抚业已擒获兇苗贩棍正在抚恤地方筹画久逺之计朕闻滇黔蜀粤四省接壤之区猺猓杂处不时统衆越境讐杀搅害邻封地方文武官员往往以责任不専彼此推诿茍且因循以致尘案莫结者甚多此天下之共知共闻者如广西西隆州古障地方土目王尚义等与贵州普安州捧鲊地方之苗目阿九等互控一案迁延数年之久尚未审理朕已降㫖督责此即其明証也况各省所设汛防在于腹内而猺猓则环居腹外防范难週遇有杀掠必待事主禀报始行追捕往返躭延兇徒已逺遁矣四省督抚提镇宜各委贤员于四省接壤之地勘明界址凡猺猓贩棍往来要路设立营汛派拨游守等官带领弁兵驻防稽察倘有越境讐杀刦掠之事即时擒解不使漏网其委防弁兵以一年为期即于四省附近营伍内轮流拨换如一年之内无越境生事之人有而能逐名挐获者四省督抚提镇㑹同保题从优议叙兵丁量加赏赉倘有贪功生事骚扰地方者立即题参从重治罪朕意如此于地方有益与否其如何分界设汛派拨弁兵经理妥协之处着四省督抚提镇悉心商酌定议具奏雍正五年二月二十八日上谕闽广两省督抚常称本省产米甚少不足以敷民食总督高其倬亦曽具奏巡抚杨文干则云广东所产之米即年嵗丰収亦仅足供半年之食朕思本省之米不足供本省之食在歉嵗则有之若云每嵗如此即丰収亦然恐无此理或田畴荒废未尽地力或耕耘怠惰未用人功或奸民希图重价私卖海洋三者均未可定昨曽面谕九卿今广西巡抚韩良辅奏称广东地广人稠専仰给于广西之米在广东本处之人惟知贪射重利将地土多种龙眼甘蔗烟叶青靛之属以致民富而米少广西地瘠人稀岂能以所产供邻省多人之贩运等语此奏与朕前㫖相符可知闽广民食之不敷有由来矣着二省总督巡抚等悉心劝导俾人人知食乃民天各务本业尽力南畆不得贪利而废农功之大不得逐末而忘稼穑之艰至于园圃果木之类当俟有余地余力而后为之岂可图目前一时之利益而不筹画于养命之原以致缓急无所倚頼而待济于邻省哉假若邻省或亦歉収则又将何如哉该督抚等务须谆切晓谕善为化导俾愚民豁然醒悟踊跃趋事则地方不致虚耗而米谷不致匮乏矣每见各省督抚大吏皆各私其所辖之地方而于邻省之休戚膜外视之如高其倬则请运江南之米于福建而陈时夏又欲留贮于江南杨文干则欲运广西之米于广东而韩良辅又欲留贮于广西伊等各从疆界起见甚属褊小朕君临万方普天率土皆吾赤子一省米谷不敷自然接济于邻省有无相通古今之义若封疆大吏各据本地实情奏闻则朕易于办理倘各存偏向本省之见不肯通融接济则朕办理甚难若开捐纳以积谷则地方米价必致高昻若截漕米以济民则天庾所闗更为𦂳要辗转思维实无善䇿是在凡为督抚者体朕一视同仁之意酌地方之缓急为有无相通之道勿以彼此隔属有心区别如此方不愧大臣公忠之谊而于国家怀保小民之治大有裨益也雍正五年二月二十九日上谕前鄂尔泰曽密奏称广西泗城土司甚属不法素为民害请勅令广西巡抚提督惩治朕曽降㫖询问韩良辅据韩良辅奏请欲往云南与鄂尔泰面加商酌朕思此事甚有闗系自然非韩良辅与鄂尔泰面议不可昨都察院启奏原任广西州判程旦控告罗文刚一案罗文刚统衆肆恶吞噬十一处村落竟敢与官兵相抗不容设立塘汛李绂身为封疆大臣逡巡畏缩茍且弥缝但为掩饰一时之计而于地方之利害民生之休戚毫不闗心甘汝来时为臬司亦因循怠忽不能整顿昨令廷臣询问二人俱俯首无词即此一节则李绂之在广西不能实心办事専务虚名养奸贻患而兇恶之土司皆不能整理约束可知矣李绂甘汝来相继为广西巡抚彼地情形素所熟悉着二人前往广西办理土司之事从前疎纵之兇徒罗文刚等着即交与李绂甘汝来速行擒挐不得容其兎脱韩良辅前往云南与鄂尔泰㑹商时着李绂一同前往将副将张杰调至省城署理广西提督印务李绂一到同韩良辅即起身赴滇韩良辅起身后巡抚印务着甘汝来署理前朕准给韩良辅假期送其母榇囘籍着俟公事定议后伊酌量起身李绂甘汝来负朕擢用深恩今加寛宥容其効力赎罪务将广西境内不法之苗夷与地方不法之奸民悉心料理俾尽革兇顽遵奉国宪以安良善以靖地方倘目前疎纵之罗文刚等不能擒获及伊等料理土司之事虚文掩饰以卸目前之责将来仍有兇苗妄行干犯王章者定将李绂甘汝来在广西地方正法程旦着交与田畯或于擒挐罗文刚案内有可差遣识认之处在田畯酌量韩良辅奏称广西要缺需人着吏部拣选引见又如矿贼盘踞于两广之间而两省官员互相推诿以致宵小肆行良民时受其扰着李绂甘汝来㑹同阿克敦将两省疆界一一清查如何分别防范管理酌定规制使汛地各有専责匪类无计潜藏倘李绂甘汝来仍复怠忽将来发觉定行重治其罪若泗城土司怙恶不悛有应行用兵之处交与鄂尔泰调度广西巡抚提督总兵官俱聴鄂尔泰节制雍正五年三月初三日上谕自古帝王致治諴民莫不以重农为首务书陈无逸先知稼穑之艰难诗载豳风备叙田家之力作论语云百姓足君孰与不足孟子云民事不可缓也葢国以民为本民以食为天农事者帝王所以承天养人久安长治之本也我国家抚绥寰宇圣祖仁皇帝临御六十余年深仁厚泽休养生息戸口日増生齿益繁而直省之内地不加广近年以来各处皆有収成其被水歉収者不过州县数处耳而米价遂觉渐贵闽广之间颇有不敷之虑望济于邻省良由地土之所产如旧而民间之食指愈多所入不足以供所出是以米少而价昻此亦理势之必然者也夫米谷为养命之寳人既頼之以生则当加意爱惜而不可存轻弃之心且资之者衆尤当随时撙节而不可纵口腹之欲每人能省一勺在我不觉其少而积少成多便可多养数人若人人如此则所积岂不更多所养岂不更衆乎养生家以食少为要诀固所以頥神养和亦所以节用惜福也况脾主于信习惯便成自然每见食少之人其精神气体未尝不壮此显而可见者至于各省地土其不可以种植五谷之处则不妨种他物以取利其可以种植五谷之处则当视之如寳勤加垦治树艺菽粟安可舎本而逐末弃膏腴之沃壤而变为果木之场废饔飱之恒产以倖图赢余之利乎至于烟叶一种于生人日用毫无裨益而种植必择肥饶善地尤为妨农之甚者也小民较量锱铢且但顾目前而不为乆逺之计故当图利之时若令其舎多取寡移重就轻必非其情之所愿而地方官遽然绳之以法则势有所难行转滋纷扰惟在良有司懃懃恳恳谆切劝谕俾小民豁然醒悟知稼穑为身命之所闗非此不能生活而其他皆不足恃则羣情踊跃不待督课而皆尽力于南畆矣朕闻江南江西湖广粤东数省有一嵗再熟之稻风土如此而仍至于乏食者是地土之力有余而播植之功不足岂非小民习于怠惰而有司之化导者有未至邪或者曰米谷太多则价贱而难于粜卖昔人有谷贱伤农之説谚语所谓熟荒者此则不必过虑假若小民勤于耕作収获丰盈致于价贱而难于出粜朕必多𤼵官价以籴买之使重农务本之良民获利而有余赀也朕生平爱惜米谷每食之时虽颗粒不肯抛弃以朕玉食万方岂虑天庾之不给而所以如此撙节爱惜者实出于天性自然之敬慎并不由于勉强且以米谷乃上天所赐以生养万民者朕为天下生民主惟有敬谨寳重仰兾天心黙祐雨旸时若嵗获有秋俾小民家有葢藏人歌乐土朕既为亿万生民计不敢轻忽天贶尔等绅衿百姓独不自为一身一家之计乎朝夕生养之需既受上天之赐若果加意爱惜随时撙节则天必频加钖赉长享盈宁之福若恣情纵欲暴殄天物则必上干天怒不䝉眷赉而水旱灾祲之事皆所不免其理岂或爽哉又闻江西广西地方竟有以米谷饲养豚豕者试思谷食之与肉食孰重孰轻孰缓孰急而乃以上天之所赐小民终嵗勤苦之所获者为豢养物类之用岂不干天和而轻民命乎朕所以惓惓训谕者惟期天下之人専务本业以杜浮靡爱惜物力以图久逺共体朕敬迓天庥勤恤民隐之意则尔等家室必益至于丰饶尔等子孙必永绵其福泽思之思之毋忽朕言着将此晓谕内外官民人等并通行逺乡僻壤咸使闻知雍正五年三月初三日上谕上年八月内贵州安笼总兵官蔡成贵折奏广西西隆州古障地方王尚义等与贵州普安州捧鲊地方之苗目阿九等歴年互争歪染乌舎坝犁鲁磉等寨于雍正二年正月控告焚掳无休及臣抵任时严饬各目不许妄动随通咨饬查䝉云贵总督高其倬照准粤抚咨移行臣将阿九等设法擒𠞰臣思歪染等寨未经审勘属粤属黔不便遽然用兵请转咨粤省抚提各委贤员于交界之地严审踏勘并查歪染各寨钱粮现纳何处定案清理果系何目强梁再行擒治虽督臣高其倬行委普安知州广西抚臣李绂行委西隆知州订期㑹勘无如托故迟延至今未结推原其故因土苗自相仇杀俱系外结例无考成是以频年膜视伏恳勅下黔粤抚臣另委亷能大员秉公审断以杜争端嗣后审理两省交界土苗案件请勅部议定限期完结于邉方似有禆益等语朕随将蔡成贵奏折发与鄂尔泰令其定议奏闻今据鄂尔泰折奏查得广西西隆州古障地方土目王尚义等与贵州普安州捧鲊地方苖目阿九等歴年互争歪染乌舎坝犁鲁磉等案于雍正二年正月控告焚掳无休两年以来自前督臣高其倬并贵州巡抚提镇诸臣移行粤省抚提诸臣屡经咨催即何世璂到任后咨檄交驰无如西隆地多烟瘴该牧寄寓省城一嵗中惟冬季暂驻其地而一切催徴事务又复倥偬遂致任催罔应则愆期之咎多在粤省今准部咨奉㫖令臣与何世璂委大员㑹勘随委贵西道吴应龙前往并咨催粤抚遴委大员速集㑹审俟审定详报到日臣等再当㑹议窃思邻邉地方苗民杂处抢掳为常刧夺不已姑息因循酿成此习其故多由外结此至当不易之论臣经将分别流土考成使各有専责不致互相推诿迟延不结之处缮折具题奉㫖勅部议覆在案至于黔粤之交原有大江为界祗因犬牙相错以致彼此相争今若划江而理江以南属之粤江以北属之黔则界限井然防守稽察皆易为力庶㡬两省之纷争永絶又不独完结目前案件等语鄂尔泰既称黔粤二省当以大江分界使各加防守稽查则争端可以永息今韩良辅李绂前往云南与鄂尔泰面商苗地事宜着将黔粤分界事情一併㑹商妥议具奏其土苗争讼案件例由外结者应如何定限之处亦着鄂尔泰韩良辅李绂议奏并将此交与九卿询问李绂甘汝来如何推诿迟延令伊等明白囘奏雍正五年四月初六日上谕云南贵州广东广西四川福建六省道路甚逺命往试用举人俱系拣选引见之员嗣后各员经该督抚题补者不必令其来京着具题补授雍正五年十二月初九日上谕戸部泗城前系土府是以有三年土贡之例今既改土归流自有应纳赋税韩良辅何得复以三年土贡品物归于正项为请殊属不合嗣后悉照例徴输钱粮不许借土贡名色重累小民着将土贡等物豁免雍正五年十二月十八日上谕向来云贵川广以及楚省各土司僻在邉隅肆为不法扰害地方剽掠行旅且彼此互相仇杀争夺不休而于所辖苗蛮尤复任意残害草菅民命罪恶多端不可悉数是以朕命各省督抚等悉心筹画可否令其改土归流共遵王化此朕念邉地穷民皆吾赤子欲令永除困苦咸乐安全并非以烟瘴荒陋之区尚有土地人民之可利因之开拓疆宇増益版图而为此举也今幸承平日久国家声教逺敷而任事大臣又能宣布朕意𠞰抚兼施所在土司俱已望风归向并未重烦兵力而愿为内属者数省皆然自此土司所属之夷民即我内地之编氓土司所辖之头目即我内地之黎献民胞物与一视同仁所当加意抚绥安辑使人人得所共登袵席而后可副朕怀也但地方辽濶文武官弁需员甚多其间未必尽属贤良之辈且恐官弁等之意以为土民昔在水火今既内附已脱从前之暴虐即略有需索亦属无伤此等意见则万万不可着该督抚提镇等严切晓谕不妨至再至三且须时时留心访察稍觉其人不宜苖疆之任即时调换并严禁兵丁胥役之生事滋扰务俾政事清明地方宁谧安居乐业共享昇平倘有不遵朕㫖丝毫苛索于土民地方者着该上司立即参劾重治其罪即系平日保举之人亦不可为之容隐果能据实纠参朕必宥其失察之愆嘉其公忠之谊该督抚提镇等可共体朕心各尽怀保邉民之道雍正六年十月初十日上谕广西八达寨兇苖素行不法从前提督田畯意欲用兵征𠞰一面具奏一面即行发兵朕比时谕令慎重筹画不可轻举总督孔毓珣亦据田畯知㑹具折奏闻田畯既欲举行此事若果遴选兵弁调度有方何难计日安帖乃田畯遣弁失宜临事疎忽以此极小苗寨相持日久致令兇苗设备不能迅速成功及黔省兵至鼓勇向前竟被损伤或黔兵急于成功轻敌受损或粤西兵丁坐视不救其情事俱未可定粤西自韩良辅李绂甘汝来等数人办事习为惰玩既不能操练兵丁又不能抚绥苗衆兵力懦弱诸事废弛相沿日久而田畯又系中平之才以致兇苗公然肆恶迨云贵总督鄂尔泰调发滇黔之兵甫至其地逆㺜即行授首党衆悉皆向化鄂尔泰办理甚属可嘉查广西地方离广东总督驻札之处较逺而与滇黔两省相近着鄂尔泰总督云贵广西三省一应军民事务俱照总督之例管辖滇黔兵丁甚为用命年来𠞰抚所到成功不独官兵奋勇即土兵亦极効力着动正项银十万两交与鄂尔泰酌量分别赏给其征𠞰八达寨之官弁兵丁中有阵亡受伤者已令加恩优恤仍照例给与䘏典赏赉凡属征𠞰蛮夷不但官兵损伤者朕心深为轸恻即苗民被害亦深可悯此番总兵段宗岳虽统兵失利但伊到任未久又所用者乃广西懦弱之兵或有不得已之处田畯系总统调度之员难辞其责其间功罪轻重俱着鄂尔泰详查分别定议具奏又鄂尔泰奏称今年冬间前往贵州办理公事着与广西巡抚金鉷知㑹日期屇期金鉷亲赴贵州将粤省地方一应事宜与鄂尔泰面共讲论悉心妥议经理自有裨益雍正六年十一月二十四日奉上谕梧浔二厰税课雍正四年四月以前各官所収赢余银两俱从寛免其追赔广西地方钱粮无多各官养㢘未免不敷是以雍正五年降㫖将税课赢余之项赏给一万五千余两为巡抚司道养廉之资今查每年尚有赢余银三万一千四百余两着将此交与巡抚金鉷计算府州县及佐贰官若干员酌量官职大小地方繁简均匀赏给以为养㢘具折奏闻每年将収用数目造册报部雍正六年十一月二十八日上谕据编纂一统志总裁官大学士蒋廷钖等奏称本朝名宦人物各省志书既多缺略即有採録又不无冒滥必得详查确核採其行义事迹卓然可𫝊者方足以励俗维风信今𫝊后请勅谕各该督抚将本省名宦乡贤孝子节妇一应事实详细查核无阙无滥务于一年之内保送到馆以便细加核实详慎増载等语朕惟志书与史𫝊相表里其登载一代名宦人物较之山川风土尤为𦂳要必详细确查慎重採録至公至当使伟绩懿行逾久弥光乃称不朽盛事今若以一年为期恐时日太促或不免草率从事即如李绂修广西通志率意徇情瞻顾桑梓将江西仕粤之人不论优劣概行滥入逺近之人皆𫝊为笑谈如此志书岂堪垂世着各省督抚将本省通志重加修辑务期考据详明採摭精当既无阙略亦无冒滥以成完善之书如一年未能竣事或寛至二三年内纂成具奏如所纂之书果能精详公当而又速成着将督抚等官俱交部议叙倘时日既延而所纂之书又草率滥略或至有如李绂之徇情率意者亦即从重处分至于书中各项分类条目仍照例排纂其本朝人物一项着照所请将各省所有名宦乡贤孝子节妇一应事实即详查确核先行彚送一统志馆以便増辑成书雍正七年二月二十日上谕金鉷请将太平府通判等缺俸满推陞之员再留三年照陞衔陞用该抚身在地方必有所见部议水土恶劣不便久留虽据情理而言但推陞之员既已熟悉风土非初到者可比或本人情愿再留原任以图上进亦未可定惟是再留三年之后果能称职或格外加恩或令该督抚于本省要缺保题优陞以示奨励着该部另议具奏雍正七年五月十六日上谕凡逺省烟瘴之地及沿邉沿海之区因其险阻荒凉或民情难治是以有司缺出或拣选补授或将内地之员保题调补该员到任之后有歴俸三年即陞者亦有五年即陞者所以恤其苦而赏其劳加恩于常格之外也乃向来督抚等徇情受託往往庇䕶私人以保题烟瘴邉缺为名俾得速于陞迁仍将其人委署近地展转留滞而本任竟属虚悬是以𦂳要之缺转成闲旷之所矣此向日之积习衆所共知者近年以来虽州县正印官不敢仍蹈故辙而同知通判等员则闻尚有借委署他处之名不到本任延至数年俸满居然得以陞迁者此等弊端甚有闗系嗣后着严行禁止倘有应行署理之处着该督抚就近差委不得使属员巧为规避之计以致要缺有闲旷之时倘有仍前营私作弊者经朕查出定将该督抚及本员一併从重议处雍正七年六月初十日上谕据广西学政卫昌绩奏称粤西民情大抵嗜利而无耻寻仇而轻生健讼而喜妄作一切姦淫偷盗忿争刧杀干名犯分之事皆悍然行之而不顾而倡之者实自强横之绅士始粤处邉陲民愚而陋井蛙夏虫识见不广畏乡绅如虎畏士子如狼故俗有举人阁老秀才尚书之语其畏官长也不如畏绅士故俗有官如河水流绅衿石头在之语彼见姦淫偷盗忿争刧杀干名犯分之事绅士一一为之无怪其渐染成风寖以恶薄也且愚民无事之日畏强横之势力甘听指挥奸民有事之时仗绅士之神通曲加党庇其积害不可胜言臣窃愿钦命观风整俗使一员以整齐而约束之祗恐小臣识浅未敢渎陈近见闽省业䝉俞㫖伏思天下一家万物一体瘴江烟岛悉土悉臣诚得被䝉圣恩一例添设俾之勤宣徳教力返淳风于地方宜有裨益等语朕思谨厚为风俗之本绅士乃庶民之倡故欲化民成俗使闾阎共敦仁让之风必頼本乡之绅衿领袖身体力行为庶民坊表则观感兴起朝夕渐摩风俗可归于淳厚若绅士肆行不法作奸犯科是以不善倡率乡里也彼为民者见绅士之身通仕籍名列胶庠而所行尚然如此则相率效尤愈趋愈下无所底止在绅士贪一时之势利而不知风俗日至于浇漓今见此本不识伊等亦自觉赧颜否着将广西在京官员及进士举贡等之候选候补者通行𫝊集一一询问令其明白囘奏雍正七年六月十二日上谕朕爱养黎元遐迩一体而邉逺之地小民家计不及近省尤朕心之所系念数年以来甘肃四川云南贵州广西五省有用兵西藏及𠞰抚苗蛮等事其一应军需皆动用公帑备办秋毫不派及于民间而粮饷转输亦有资于民力今藏地苗疆俱已宁谧朕心嘉慰特沛恩膏着将庚戌年甘肃额徴地丁银二十七万七千六百八十四两零四川额徴地丁银三十一万六千三百两零云南额徴地丁银一十四万一千六百两零贵州额徴地丁银七万四千二百两零广西额徴地丁银三十五万三千九百两零悉行蠲免其西安各属地方近日亦有预备军需之事朕心轸念着将庚戌年额徴钱粮蠲免十分之三共计银四十七万九千九百两零此六省督抚大吏宜仰体朕心转饬所属有司敬谨奉行务使闾阎均霑实惠如有奉行不力被不肖有司暗饱私囊或被奸胥土棍强绅劣衿包揽侵蚀者朕若访闻必将通省大小官员分别从重治罪至于国家设官本以理民官有恤下之责民有奉上之义若设官而不为计及养廉之资则有司之贤者将窘迫而莫能支不肖者又将横取而无所检束矣是以酌定以钱粮耗羡均给各官为养廉之资此揆情度理上下相安之道但思加恩百姓豁免正赋若将耗羡一并蠲除是民虽邀额外之恩而官员转有拮据之苦上司或因此稍有寛假则必致巧取苛索于民流弊种种转多于耗羡之数于吏治民生均无裨益常见庸劣之地方官每以蠲免钱粮为不便于已心怀怅怏即此意也着于庚戌年为始凡遇特恩蠲免钱粮者其耗羡仍旧输纳谅必民所乐从若因水旱蠲免者不得徴収耗羡将此永着为例雍正七年六月二十九日谕广西省在京官员生监据广西学政卫昌绩奏称粤省风俗浇漓而绅士实为倡首即该省乡绅之在京居官候补者亦称本地绅士庶民湔洗积习未能骤除应设观风整俗使以司化导等语朕观广西乃邉逺小省通籍于朝者本不多人而其中即有谢济世陆生楠者狂悖嚣凌目无法纪则该省风俗之薄劣即此可见矣今御史陈宏谋等请照卫昌绩所奏设立观风整俗使独不思尔等绅士乃兆庶之观瞻闾阎之坊表若尔等果能于忠孝礼让之道身体力行以为衆人之模楷而又各教训其子弟各规劝其乡党则小民慕义向风观感兴起风俗自日归于淳厚若不能端本澄源躬先表率而望秉铎司教之官家喻戸晓使之改过迁善易俗移风所谓逐末而忘其本也尔等各思嘉惠桑梓贻福子孙当于已身自求之雍正七年闰七月二十四日上谕凡逺省烟瘴地方文武官员之缺例将本省熟悉风土之人调补朕思烟瘴地方大半系邉逺简僻之缺若概行调补不令陞补未免强干之员转驻简僻之所止图挨俸无所表见而才具可用有志上进之人或生茍且因循之念亦未可定嗣后凡遇烟瘴地方文武官员缺出向例调补者着该抚提镇等于属员内秉公酌量若有可以题陞之员即具题请㫖陞授若系应调之员仍照旧调补陞调兼行不拘一格总期人地相宜材职相当以副朕鼓舞裁成之至意倘有应行调补之人不愿前往而该管上司听其规避者或有不应题陞之人而该管上司徇情题陞者经朕察出定行从重议处雍正九年八月初二日上谕广西道通交阯闻该地方常有无知愚民希图意外之利抛弃家业潜往交阯地方开矿其所去之人有资本用尽乞食而囘者有侥倖获利而囘者有一去而永不囘者地方官虽禁谕稽查伊等总以出外贸易为辞亦难究其所往何处更有奸匪之徒行兇犯罪潜逃异域以致追缉无踪悬案莫结似此违禁妄行之风渐不可长着广西巡抚提镇悉心商酌于往来隘口及僻路可通之处酌量拨兵添汛饬令该管官弁加谨巡查倘有私行出口之人务令押觧原籍照例治罪如弁兵偷安稽查不力或有受贿卖放等弊日后𤼵觉一併按律治罪将该管官严加议处庶愚民不致轻去其乡流离异地而奸匪之徒亦不致逺飏漏网雍正十年六月初五日上谕収买场灶余盐以清私贩之源金鉷所奏甚是但私既归官而官或又行私其间収数之多寡运销之先后定价之寛刻报课之虚实惟视奉行者何如谓立法以除弊恐弊即因法生亦正未足恃也其广西通省可否専销㢘州盐及亷场余盐作何収买动何欵项并如何拨运如何交领能否遍行土司有无闗碍引课之处着鄂弥达杨永斌㑹同金鉷一併虚衷熟筹妥议具奏雍正十一年三月初九日上谕云南贵州广东广西四川福建六省举人赴京㑹试路程遥逺非近省可比朕意欲于落卷中择其文尚可观而人材可用者添取数人候㫖録用以昭朕格外加恩之意着传谕主考官于六省试卷遵㫖取中外其次等可取之巻不拘数目秉公选出俟发榜后朕另派大臣㑹同主考官騐看人材再加遴选奏闻请㫖再六省落第举子内除愿于下科㑹试者不必报名外若有情愿小就以图即行録用者着在礼部报名一并交与派出之大臣主考官拣选奏闻请㫖该部预行出示晓谕六省举子知之雍正十一年六月十九日上谕据广西巡抚金鉷奏称郁林州地方现在开垦之时而富民乡藤釐坡忽涌瑞泉二穴味甘色清足灌三千余畆等语朕从来不言祥瑞今䝉上天福佑邉氓显赐甘泉广润之大泽朕心不胜感庆着该抚选择善地建立祠宇奉祀泉源之神以答灵贶该部知道雍正十二年十月十六日奉上谕向以浙江吏治营伍俱须整理而浙闽总督驻札闽省未免隔越是以特授李卫为浙江总督兼管巡抚事务此系因时制宜随材任使一时变通之政事并未永着为例也今浙江事务经李卫办理以来已渐整顿而程元章又切以伊之才力难兼总督巡抚盐政三重任恐致旷悞为辞顷郝玉麟来京陛见朕看其才具精神足以贯注两省着仍照旧制命郝玉麟为浙闽总督程元章以总督衔专管浙江巡抚并两浙盐政事务又从前降㫖将广西一省暂𨽻云贵总督管辖者因广西与贵州接壤俱有苗疆应办事务若非该督总统节制恐文武官弁唿应不灵今苗疆用兵事竣诸凡就绪而年来内外臣工有多人奏称广西距云南路逺距广东路近不若仍旧为妥便等语滇黔两粤情形本是如此即朕之初念亦不过暂令云贵总督管辖俟苗疆事竣仍可照旧非谓尹继善不能兼管三省而前后互异也其应否仍𨽻广东之处着九卿㑹议具奏广西通志卷九十七广西通志钦定四库全书广西通志卷九十八艺文歴朝诏汉文帝赐南粤王赵佗皇帝谨问南粤王甚苦心劳意朕髙皇帝侧室之子弃外奉北藩于代道里辽逺壅蔽朴愚未尝致书髙皇帝弃羣臣孝惠皇帝即世髙后自临事不幸有疾日进不衰以故誖暴乎治诸吕为变故乱法不能独制迺取它姓子为孝惠皇帝嗣頼宗庙之灵功臣之力诛之已毕朕以王侯吏不释之故不得不立今即位乃者闻王遗将军隆虑侯书求亲昆弟请罢长沙两将军朕以王书罢将军博阳侯亲昆弟在真定者已遣人存问修治先人冢前日闻王发兵于边为㓂灾不止当其时长沙苦之南郡尤甚虽王之国庸独利乎必多杀士卒伤良将吏寡人之妻孤人之子独人父母得一亡十朕不忍为也朕欲定地犬牙相入者以问吏吏曰髙皇帝所以介长沙土也朕不能擅变焉吏曰得王之地不足以为大得王之财不足以为富服岭以南王自治之虽然王之号为帝两帝并立亡一乘之使以通其道是争也争而不譲仁者不为也愿与王分弃前患终今以来通使如故故使贾驰谕告王朕意王亦受之毋为㓂灾矣上褚五十衣中褚三十衣下褚二十衣遗王愿王听乐娱忧存问邻国赐吕兴督交州诸军事诏陈留王吴贼政刑暴虐赋敛无极孙休遣使邓句敕交阯太守鎻送其民发以为兵吴将吕兴因民心愤怒又承王师平定巴蜀即纠合豪杰诛除句等驱逐太守长吏抚和吏民以待国命九真日南郡闻兴去逆即顺亦齐心响应与兴协同兴移书日南州郡开示大计兵临合浦告以祸福遣都尉唐谱等诣冯乘县因南中都督䕶军霍弋上表自陈又交阯将吏各上表言兴创造事业大小承命郡有山㓂入连诸郡惧其计异各有携贰权时之宜以兴为督交阯诸军事上大将军定安县侯乞赐褒奖以慰边荒乃心欵诚形于辞㫖昔仪父朝鲁春秋所美窦融归汉待以殊礼今国威逺震抚懐六合方包举殊裔混一四表兴首向王化举衆稽服万里驰义请吏帅职宜加宠遇崇其爵位既使兴等懐忠感悦逺人闻之必且竞劝其以兴为使持节都督交州诸军事南中大将军封定安县侯得以便宜从事先行后上制唐懿宗潭桂两道赐钱制咸通四年五月丁酉制朕以寡昧获承髙祖太宗之丕构六载于兹矣罔畋游是娱罔声色是纵罔刑戮是滥罔邪佞是惑夙夜悚惕以忧以勤庶㡬乎八表用康兆人以泰而西戎款附北狄懐柔独惟南蛮姦宄不率侵陷交阯突犯朗宁爰及嶲州亦用攘㓂劳我士卒兴我甲兵骚动黎元役力飞輓每一轸念闵然疚懐顾惟生人罹此愁苦宜布自天之泽俾垂及物之仁稔闻湖南桂州是岭路系口诸道兵马纲运无不经过顿递供承动多差配凋伤转甚宜有特恩潭桂两道各赐钱三万贯文以助军钱亦以充馆驿息利本钱其江陵江西鄂州三道比于潭桂经配稍简宜令本道观察使详其闲剧准此例兴置本钱邕州以西黎嶲界内昨因蛮㓂互有杀伤宜令本道收拾塟瘗量设祭酧严谟可桂管观察使制白居易敕汉置部刺史掌奉诏条糺吏理葢今观察使职耳桂林秦郡也东控海岭右扼蛮荒自隋迄今不改戎府地逺则权重俗殊则理难驯而化之非才不可朝议大夫前守祕书监骁骑尉赐紫金鱼袋严谟尝守商洛刺黔巫州部县道谧然安理是能用寛勐相济之政抚夷夏杂居之人故也迹其往效式是南邦况尔操行端和文学精茂宾寺书府善于其官勉副前言伫申后命可使持节都督桂林诸军事守桂州刺史兼御史中丞桂州本管都防御观察处置等使散官勲封如故宣慰岭南制常衮敕理天下者先务于逺安本人情者必令其上达或刑罚不中徳信未孚则生怨咨是有申喻朕以服岭之表方隅之大南尽百越専制万里择将置守常亦难之至于临遣屡有明诫俾施恵政以恤疲人而长吏议法不平作威以逞因其猜阻陷我忠良冯季康何如瑛等南方右族累代纯臣协其义烈之心积有艰危之効惑于所谮虐用其刑无状致辟遂生边患朕自託人上每劳日昃法天地之生成宏父母之慈爱闻此滥罚惕然疚懐㝷亦辩明特令昭雪如闻溪峒尚有纷扰哀我庶士劳于甲兵岂不求安良有以也所以更谋良师先用旧徳兼御史大夫徐浩厯典中外长于抚绥素所亲信俾其政辑元冬之首当至彼方必能大布风化永清麾管仍命尚书比部员外郎莫藏用往岭南宣慰问以疾苦弔其死丧其季康等遇害之家躬自存抚切加赡恤务令得所以慰遗孤其军州所有结聚明申中旨悬示大信但能归附即是平人岂惟复业安居亦当随才命职兼至桂州宣慰应水旱所损或须蠲免宜与观察使商量处置勉膺朝寄以慰朕懐授李鐬邕州节度使制郑璘门下汉之上将或委登坛古之万夫用期观政所以典拂素难于方面佥谐遂举于宠章有我勲劳岂恡恩擢某官秉节持重抱器谦明既熟戎韬兼通军志拂青萍之出匣百鍊无前整紫鷰之追风千金莫对感激而雷霆助顺训齐而貔武増雄爰自先朝荐逢多难功烈昭着金石无渝且闻宿卫之忠亦着载驰之效每稽功秩尽瘁十年爰用陟明嘉于一志乃睠邕部实为旧藩接服岭之要冲连骆越之奥壤付兹重寄繄尔雄才尔当清以临人和而驭衆善施条教劝慰蒸黎苏我疲封伫成乐土仍峻保安之秩式崇镇抚之名往惟钦哉勿怠丕训军事推官龚待问可桂州观察推官制欧阳修敕具官龚待问捕盗之格有功者赏而吏能应书者少非吾有所爱焉茍有其劳岂不甄録今有司言尔于格当迁方兹多盗之时用劝不能之者可皇城使汉州刺史广南西路兵马钤辖张整等降官添差监当制刘攽中国之所以临抚戎蛮常以威位结服其心岂其夸于杀人见小利而起后害乎尔等咸以选擢见任边徼贪于首功轻肆翦戮无辜横死近二十人文书自营谩不以实覆案究极恻然伤嗟宜正典刑以慰遐僻差夺官秩用惩无状尚体寛恩思自悔咎京西转运按察使虞部员外郎杜把可刑部员外郎直集贤院充广西转运使制欧阳修敕具官杜把自一隅用兵而调发输役之繁无逺不及况广东西之路于东南尤为逺者而吏多不良吾之疲民既有赋敛之劳而今又罹盗贼之患吾一虑及为之恻然凡与吾忧国者岂遑暇于安居哉汝为吾往其可惮劳吾又嘉汝名臣之后好学博文尚有荣名以为汝宠凡吾寄汝之事繄汝之材吾惟责成尔可自勉广西转运使制曾巩自既开百粤而地尽南海提封万里莫不内属本朝之制始分桂林以为西部非独镇抚吾民亦以绥驭山居谷聚并海之蛮夷故将命而使其选常重尔尝试而可用是用任属夫柔逺则能迩其务宣布上恩辑宁异土无失朕指往钦厥司李杲卿可京西转运副使张公庠可广东转运副使楚潜可广西转运副使吴革可广东转运判官制苏轼敕某官某朕即位以来发号施令务求厥中而寛者喜纵忘先帝之约束急者乐刻袭文吏之故态汝以才能治状达于朕听其往视之夫治民如牧羊然视其后者而鞭之可智诚知宜州制苏轼敕智诚蠢尔裔夷譬之蜂蚁胜之不武不胜为患惟尔守臣威信两立胜之以不战消患于未萌则民受其赐予惟汝嘉可黄祹知宾州钱师孟知横州制苏辙敕具官某等岭南诸郡土旷民希而密迩夷落以疆场之政为重故守土之吏常选于右府以尔祹仕至通籍而帅臣任以军政以尔师孟虽为勇爵而习于文法之治安城宁浦有民有兵其先为安靖以防汝侮知予所以命尔之意可明太祖卫中所世袭副千户髙义制制曰昔者圣王之治天下也必资威武以安黔黎未尝専修文而不演武朕特倣古制设武职以卫治功受斯任者必忠以立身仁以抚衆智以察微防奸御侮㡬无暇时能此则荣及前人福延后嗣而身家永昌矣敬之勿怠明太祖昭信校尉管军百户朱正制国家以武定天下命将出师所向无敌虽我勋旧大臣奉天明威以克有功亦繇汝衆士同心齐力而成也以尔朱正鸷勇有谋骁雄善战从予将帅屡效戎行擢于师表之中授以百夫之长夫均劳逸善训练则衆心不令而从严纪律布恩威则坚城不战而克今之长列卫而佐戎府者多汝衆士之有功者也汝能建非常之勲予则有不次之赏膺兹宠命尚有懋哉诰方国珍除广西行省右丞诰王祎自元政既微乃有智勇之士乘时而兴思建功业及天下兵起遂角立一隅以为民人之保障其后果得所归以全富贵是亦可谓豪杰者矣以尔方国珍材器雄毅识虑深逺知世道将不可为乃奋于东海之滨二十年间与其兄弟子姪分守三郡而威行于海上得非一时之豪乎然奉贡于我葢亦有年终能知㡬达变举族来归富贵功名保而不失始终自全如此朕甚嘉之是用擢居左辖列名外省食其禄秩缀于朝班以示朕优崇之意尔其恭慎以自饬暇豫以自安益勉令名庶图报称敕唐懿宗分岭南东西道敕敕岭南分为五管诚已多年居常之时同资御捍有事之时要别改张邕州西接南蛮深据黄峒控两江之犷俗居数道之游民比以委人太轻军威不振境连内地不并海南宜分岭南为东西道节度观察处置等使以广州为岭南东道邕州为岭南西道别择良吏付以节钺其所管八州俗无耕桑地极边逺近罹盗扰尤甚凋残将盛藩垣宜添州县可割桂州管内龚州象州容州管内藤州巖州并𨽻岭南西道牧管敕牓交阯王安石敕交阯管内谿峒军民官吏等眷惟安南世受王爵抚纳之厚实自先朝含容厥愆以至今日而乃攻犯城邑杀伤吏民千国之纪刑兹无赦致天之讨师则有名已差吏部员外郎充天章阁待制赵卨充安南道行营马步军都总管经畧安抚招讨使兼广南安抚使昭宜使嘉州防御使入内侍省都押班李宪充副使龙卫四厢都总管指挥使忠州刺史燕达充副都总管顺时兴师水陆兼进天示助顺已兆布新之详人知侮亡咸懐敌忾之气然王师所至勿迓克奔咨尔士庶久沦涂炭如能谕王内附率衆自归爵禄赏赐当倍常科旧恶宿负一皆原涤干徳㓜稚政非己出造廷之日待遇如初朕言不渝衆听无惑比闻编户极困诛求已戒使人具宣恩旨暴征横赋到即蠲除兾我一方永为乐土宋徽宗封栁州灵文庙文惠侯敕崇宁三年月日敕文章在册功徳在民昔有其人是为不朽生而昭爽后且不忘惠我一方是宜崇显栁州灵文庙唐刺史栁公仕于唐室卓有才名厉志精颛记览浩博贯穿经史溢为词华览其遗编灼见志学龙城虽逺不鄙其民爰出教条动以礼法家富有业经学有师风行俗成田里喜悦自言将死馆我罗池今数百年英灵犹在祈禳祷祀如响应声水旱疾忧咸有归頼启封侯爵因民之情尚其知歆永庇南土宋髙宗加封文惠昭灵侯敕敕栁州灵文庙文惠侯生传道学文章百世之师没以神灵福祐一方之庇是有功徳于人者其于爵号何爱焉惟神望冠河东名髙唐室其才足以命世其政足以裕民出守栁城终享庙食焄蒿之际肹蠁必通属者春秋之交雨旸愆候祷焉即应嵗以是丰故邦人愿请诸朝而使者遂上其事朕嘉神孚惠爰益褒封尚赫光灵保有常享钦哉如牒宋孝宗封静江府海阳山灵泽庙敕淳熙十一年二月十九日敕静江府灵川县海阳山灵泽庙神朕承熙洽之基作神明之主潜通肹蠁靡逺勿孚显钖褒崇维贶斯答尔依于正直听以蠲明佑我遐甿降之甘露嵗兹无歉功孰与偕其进侯封之华式増庙食之重尚歆于渥永底于休可特封惠济侯宋宁宗封昭州龙平县灵济庙五侯敕开禧元年九月二十三日敕昭州龙平县灵济庙神君以民为本民以食为天国有水旱则时以无年民斯苦病桂岭之南维昭州之属县丛祠其神有五顾自绍兴季年尝钖庙称凡旱干祷祈暨民有疠疫率䝉休答一方攸頼部使者以闻爰嘉侯封珠连厥次号殊而应均以示休宠尚嘉恵乎有氓斯为克称可依前件奉敕如右牒到奉行第一位神可特封金殿嘉应侯第二位神可特封银殿显应侯第三位神可特封梅殿昭应侯第四位神可特封刘殿惠应侯第五位神可特封柴殿通应侯钦哉宋理宗加封昭州灵济庙五侯敕端平元年三月一日敕昭州龙平县灵济庙嘉应侯等朕惟有位咸秩百神非有功于民不居祀典尔屹彼灵祠奠于侯位山川之能致雨皆汝之功舟楫以济不通皆汝之佑是用嘉乃丕绩申命彻侯于戯神茍能益懋乃功则封崇之典实未艾也可依前件奉敕如右札到奉行敕告嘉应侯等兹特封金殿嘉应仁济侯银殿显应仁祐侯梅殿昭应仁泽侯刘殿恵应仁顺侯柴殿通应仁茂侯钦哉宋理宗封融县梁熹吴辅为神敕嘉熙四年三月二十九日敕曰玉融为郡僻处峤南昔在天禧猺蛮为梗尔熹尔辅奋起遐裔鏖击以毙魂强魄毅为鬼之旌大庇其民如生之日自疏侯爵三被徽称国家于尔神褒赉之渥亦惟逺俗艰窭㓂窃水旱之不常非神无以为託也祗服休命益介祉祥可特封梁为助信灵应忠祐侯吴为助顺灵济显祐侯钦哉故谕明世宗谕廵按广西监察御史刘颕敕敕巡按广西监察御史刘颕得总镇两广太监郑润提督军务都御史姚镆镇守总兵官抚宁侯朱麒与尔各奏逆贼岑勐父子搆难一方纠合叛目杀官夺印仍煽诱断藤等崃贼徒共相为乱地方残害姦谋莫测尔等乃能申严号令饬励官军分哨统兵倂力夹攻破其巢寨擒斩首恶其功可嘉且岑勐逞枭雄之志背恩拒命已十余年尔等奉命征讨接战之间遂能殱厥渠魁余党溃散若非谋断素定纪律严明安能有此今特降敕奖励以旌其劳但伊子岑邦彦及叛目韦好等未获尔等尤宜殚心竭虑奖帅各哨官兵多方设法乘胜攻剿务期尽絶以安地方俟奏㨗至日分别等第重加陞赏决不尔吝勿以一胜自生骄怠以致遗孽滋蔓有隳前功亦不得贪功妄杀滥及无辜斯称朕委任之重其钦承之故敕表南粤王谢上表赵佗臣佗昧死再拜上书皇帝陛下老夫故粤吏也髙皇帝幸赐臣佗玺以为南粤王使为外臣时内贡职孝恵皇帝即位义不忍絶所以赐老夫者厚甚髙后自临用事近细士信䜛臣别异蛮夷出令曰毋予蛮夷外粤金铁田器马牛羊即予予牡毋与牝老夫处辟马牛羊齿已长自以祭祀不修有死罪使内史藩中尉髙御史平凡三辈上书谢过皆不反又风闻老夫父母坟墓已壊削兄弟宗族已诛论吏相与议曰今内不得振于汉外亡以自髙异故更号为帝自帝其国非敢有害于天下也髙皇后闻之大怒削去南粤之籍使使不通老夫窃疑长沙王䜛臣故敢发兵以伐其边且南方卑湿蛮夷中西有西瓯其衆半羸南面称王东有闽粤其衆数千人亦称王西北有长沙其半蛮夷亦称王老夫故敢妄窃帝号聊以自娱老夫身定百邑之地东西南北数千万里带甲百万有余然北面而臣事汉何也不敢背先人之故老夫处粤四十九年于今抱孙焉然夙兴夜寐寝不安席食不甘味目不视靡曼之色耳不听钟鼓之音者以不得事汉也今陛下幸哀怜复故号通使汉如故老夫死骨不腐改号不敢为帝矣谨北面因使者献白璧一䨇翠鸟千犀角十紫贝五百桂蠧一器生翠四十双孔雀二双昧死再拜以闻譲容州表元结臣结言臣伏奉今月二十二日敕授臣使持节都督容州诸军事守容州刺史中丞充本管经畧守捉使四月十六日敕到二十一日发付本道行营臣实愚弱谬当寄任奉诏之日不任忧惧臣结臣闻孝于家者忠于国以事君者无所隠臣有至切不敢不言臣实一身奉养老母医药饮食非臣不喜臣暂违离则忧悸成疾臣又多疾近日加剧前在道州黾勉六嵗实无政理多是假名频请停官使司不许今臣所属之州陷贼嵗久頺城古木逺在炎荒管内诸州多未宾伏行营野次向十余年在臣一身为国展効死当不避敢惮艰危但以老母念臣疾疹日久时方大暑南逾火山举家漂泊寄在湖上单车将命赴于贼庭臣将就路老母悲泣闻者悽怆臣心可知臣欲扶持版舆南之合浦则老母气力难于逺行臣欲奋不顾家则母子之情禽畜犹有臣欲久辞老母则又汚辱名教臣欲便不之官又恐稽违诏命在臣肝肠如煎如烛昔徐庶心乱先主不逼令伯陈情晋武允许君臣国家万代为规伏惟陛下以孝理万姓慈育生类在臣情志实堪矜愍臣每读前史见吴起游官噬臂不归温峤奉使絶裾而去常恨不逢斯人使之殊死臣所以冐犯圣㫖乞停今授待罪私门长得奉养供给井税臣之恳愿尘黩天威不胜惶恐谨遣某官奉表陈譲以闻再譲容州表元结草土臣结言伏奉四月十三日敕以臣前在容州殊有理政使司乞留以遂人望起复臣守金吾卫将军员外置同正员兼御史中丞使持节都督容州诸军事兼容州刺史充本管经畧守捉使赐紫金鱼袋忽奉恩诏心魂惊悸哀慕悲感不任忧惧臣某臣闻茍伤礼法妄䝉寄任古人所畏臣敢不惧国家近年切恶薄俗文官忧免许终䘮制臣素非战士曾忝台省墨缞戎旅实伤礼法且容府䧟没十二三年管诸内州多在贼境臣前行营日月甚浅宣布圣泽逺人未知有何政能得在人口使司过听误有请留遂令朝廷隳紊法禁至使愚弱秽汚礼教臣实不敢践古人可畏之迹辱圣朝委任之命敢以死请乞追恩诏前者陛下授臣容州臣正任道州刺史臣身病母老不敢辞谢实为道州地安数年禄养容州破䧟不宜辞避臣以为安食其禄蹈危不免此乃人臣之节其时臣便奉表陈乞以母老地逺请解职任陛下察臣恳至追臣入朝臣以为不贻忧叹荣及膝下人子之分不图㤙勑未到臣丁酷罚哀号寃怨无所迨及今陛下又夺臣情礼授容州臣遂行则亡母旅榇归葬无日几筵漂寄奠祀无主捧读诏书不胜悲惧臣旧患风疾近转増剧荒忽迷忘不自知觉余生残喘朝夕殒㓕岂堪金革能伏叛人特乞圣慈允臣所请收臣新授官诰令臣终丧制免生死羞愧是臣恳愿臣今寄住永州请敕刺史王庭璬为臣进表陈乞以闻为栁州郑郎中谢上表于邵臣某言臣伏奉某月日制书授臣某官即以今月日到任上讫臣某臣绪承旧族师事通儒万里成功虽无壮志九夷不陋庶纂前踪二纪蛮陬三提郡印惟贞苦节以奉休辰牙管一双未尝关虑竹书兼两何敢经懐渭水之隂敝庐斯託每还初服常慊上农今者又即殊方复临杂俗固䝉声教终逺文明谨当宣举诏书抚安县道媒官学舍毕纳于人伦畜蛊带牛尽移于地利至于因遐弄法挟逺生情纵漏严科必贻隂责山兼象县江带龙城抚已跼天敢忘元造举头望日何处皇居凭宵梦以衔诚託归飞而结恳无任瞻天恋阙之至栁州刺史谢上表栁宗元臣宗元言臣伏奉三月十三日制除臣使持节栁州诸军事守栁州刺史以六月二十七日到州任上讫臣宗元诚惶诚恐顿首顿首早以文律叅于士林徳宗皇帝选于衆流擢列御史陛下嗣登寳位微臣官在礼司百僚称贺皆臣草奏臣以不慎交友旋及祸讻圣恩宏贷谪在善地累更大赦获奉诏追逺离十年一见宫阙亲受朝命牧人逺方渐轻不宥之辜特奉分忧之寄铭心镂骨无报上天谨当宣布诏条竭尽驽蹇皇风不异于遐迩圣泽无间于华夷庶答鸿恩以塞余罪代容州刺史谢上表刘禹钖臣某言伏奉某月日制授臣容州刺史兼御史中丞充本路经畧招讨等使臣发开州日已差某官某奉表陈谢伏以道途遐阻水陆萦纡臣以今月某日到本任上讫谨宣圣㫖慰谕逺人臣某臣本书生素无吏术顷因多辜贲自邱园累沐圣慈骤居清贵识昧通变动乖事宜惭无善状以塞公责伏惟睿圣文武皇帝陛下凝旒穆清洞照寰海恕臣本性朴愚赐以恩辉㧞于废弃逺辞偏郡重镇方隅捧印绶而为荣望阙庭而増恋虽到官之始惠未及人而率下之诚务先克己凡施政教皆禀诏条叅以土宜遂其物性可行必守有弊必除使蛮夷生梗之风慕臣子尽忠之道力诚不足心实在兹伏乞圣明俯赐照鉴为荣阳公桂州谢上表李商𨼆臣某言臣奉违禁掖祗役遐陬虽悬就日之诚惧旷宣风之寄柔辔载扬于永路轻舠利济于大川即以今月九日到任上讫臣某臣系承儒训生属昌期初挂弁髦即亲筐箧嘉树无忘于封殖青氊不落于㓂偷再擢词科一登册府徂迁嵗律浮泛军装忽彯华缨俄列通籍极望郎于南省备给事于左曹中间帖掌台纲分修国史旋值孽童拒诏狂㓂乱华副中宪以急宣佐威城而遥䕶督晋氏迁延之后絶戎人侦逻之奸敢伐善以攘羭固尽诚于养栋伏惟皇帝陛下武推时夏文号钦明方将䖍奉紫泥恭拜青璅岂意遽分専席叨赐再麾首南服以称藩控西原而遏㓂褰帷廉部犹恐坠于斯文横槊令军实致忧于不武虽期竭力终惧败官况俗杂华夷地兼县道文身椎髻渐尉佗南越之余叩鼓鸣钟传士燮交州之态网疎则鱼漏绳急则麏惊欲经纬以合宜顾韦弦而匪易伏愿陛下务修俭徳广扇亷风拾翠採珠不勤异物驱犀逐象用示深仁始于问俗之时便获称君之美臣亦当求规水薤取戒脂膏冀少息于羣黎庶免拘于司败三梁路阻九峤山遥浮江遇楚泽之萍望国隔番禺之桂遐思白鸟镇飏音于周囿之中逺羡仙蓂永固本于尧堦之上代宜州党皇城遗表黄庭坚惟孝惟忠生则縻于荣禄立功立事没犹恋于圣朝伏念臣本以书生起从戎旅孝经论语承习于家传三略六韬讲闻于军幕略知事君之义渐识用兵之机无路进身占名小校日逐裨佐稍达听闻大臣荐论谓其了得边事敕书戒谕许以临敌制宜强虏在前矢石如雨羣蛮坌入戈盾成林至于万死一生不敢瞻前顾后遂因将领委以郡符感极命轻功微禄过重念臣禀生河曲老在岭南顾齿髪之凋零因土风之弊恶阖家瘴疠终嵗号唿老母终堂墨衰犹在少孙殒命薪火未寒臣之衰残逮兹殒越将成异物犹仰清光伏愿皇帝陛下千年膺抚世之期百禄受宜民之庆永钖苍生之福尚推枯骨之仁贺平交阯表解缙圣人得位寰宇同春宏敷济衆之深仁克广普天之鸿业华夷一统海岳均安恭惟皇帝陛下徳合重华功髙神禹万里救民于水火六师致讨于渠魁肃清岭徼之余风光复唐尧之旧境实有同于开天辟地之功启运肇基之盛也臣某职守南邦功逢盛事同懽情于亿兆祝圣寿于万年贺交阯平定表黄福天地以生物为心四时顺序圣人以安民为徳一视同仁干戈櫜戢而海宇清平礼乐修明而神人欢庆恭惟皇帝陛下与天同运如日方中齐虞舜之文明重华协帝迈周武之功烈广大如天顾徳威之所加惟遐迩之咸服声为律而身为度车同轨而书同文夫何交阯之炎荒敢外中华之声教爰稽厥土实古顽夷在汉唐仅能覊縻至宋元尤为叛服逮乎黎丑仍踵弊风负井蛙之见而自尊致涸鱼之祸而莫悔柰何简定之余孽复效前尤继而季扩之狡童再循覆辙逞狐䑕之威而蹂践疆域恣蛇虺之毒而吞噬邦人边尘弥漫蚁聚蜂屯之是覩田里萧索鸡鸣犬吠之不闻䀌伤造物之心愤激神人之怒皇上每垂戒谕屡扩至仁彼乃愈肆跳梁恣为不道爰兴睿算用命偏师天戈一指而蚁穴尽空风帆再举而鲸涛顿息渠魁既殄遗孽悉除共惟拯救之勤式慰徯苏之望班师振旅喜文徳之诞敷行赏钖封覩武功之载戢郡邑有守令以懐保卫所有士马以隄防千年草莽之区变为禾黍之地累世雕题之衆化为衣冠之民衣食足以养生絃歌足以易俗舆图旧物于以光复山川精彩于以发舒赋列九州不止金人之贡化均万里逺踰铜柱之功氛祲廓清雨旸时若实由懋先之盛徳冠古之隆功致今日之太平雪前代之遗恨也臣顾惭微贱幸遇圣明垂悯愚䝉有罪特加寛宥位阶卿辅受恩实荷深洪始诏开百粤之新藩遂令掌二司之重寄拜命惟谨惧徳弗堪易俗移风勉承流而宣化彰善瘅恶誓激浊以扬清逺慕臯䕫之良尚隆唐虞之治然遐陬之地虽异而感报之心悉同凡霑雨露之民室家相庆获际风云之士冠冕増辉咸欲覩照临之清光于以谢生成之大徳臣心感激未能率领以来朝天阙遥深徒切仰瞻而下拜敢效华封之三祝恭祈圣寿于万年广西通志卷九十八广西通志钦定四库全书广西通志卷九十九艺文歴朝疏请立左氏学疏陈元陛下拨乱反正文武并用深愍经蓺谬杂真伪错乱每临朝日辄延羣臣讲论圣道知丘明至贤亲受孔子而公羊谷梁传闻于后世故诏立左氏博询可否示不専已尽之羣下也今论者沉溺所习翫守旧闻固执虚言𫝊受之辞以非亲见实事之道左氏孤学少与遂为异家之所覆冐夫至音不合衆听故伯牙絶絃至寳不同衆好故卞和泣血仲尼圣徳而不容于世况于竹帛余文其为雷同者所排固其宜也非陛下至明孰能察之臣元窃见博士范升等所议奏左氏春秋不可立及太史公违戾凡四十五事案升等所言前后相违皆断截小文媟黩微辞以年数小差掇为巨谬遗脱纎微指为大尤抉瑕擿衅掩其𢎞美所谓小辩破言小言破道者也升等又曰先帝不以左氏为经故不置博士后主所宜因袭臣愚以为若先帝所行而后主必行者则盘庚不当迁于殷周公不当营洛邑陛下不当都山东也往者孝武皇帝好公羊卫太子好谷梁有诏诏太子受公羊不得受谷梁孝宣皇帝在人间时闻卫太子好谷梁于是独学之及即位为石渠论而谷梁氏兴至今与公羊并存此先帝后帝各有所立不必其相因也孔子曰纯俭吾从衆至于拜下则违之夫明者独见不惑于朱紫听者独闻不谬于清浊故离朱不为巧眩移目师旷不为新声易耳方今干戈少弭戎事略戢留思圣蓺眷顾儒雅採孔子下拜之义卒渊圣独见之㫖分明黒白建立左氏解释先圣之积结洮汰学者之累惑使基业垂于万世后进无复狐疑则天下幸甚臣元愚鄙尝𫝊师言如得以褐衣召见俯伏庭下诵孔氏之正道理丘明之宿寃若辞不合经事不稽古退就重诛虽死之日生之年也諌令司𨽻校尉督察三公疏陈元臣闻师臣者帝宾臣者覇故武王以太公为师齐桓以夷吾为仲父孔子曰百官总已听于冡宰近则髙帝优相国之礼太宗假宰辅之权及亡新王莽遭汉中衰専操国柄以偷天下况已自喻不信羣臣夺公辅之任损宰相之威以刺举为明徼讦为直至迺陪仆告其君长子弟变其父兄罔密法峻大臣无所措手足然不能禁董忠之谋身为世戮故人君患在自骄不患骄臣失在自任不在任人是以文王有日昃之劳周公执吐握之恭不闻其崇刺举务督察也方今四方尚扰天下未一百姓观听咸张耳目陛下宜修文武之圣典袭祖宗之遗德劳心下士屈节待贤诚不宜使有司察公辅之名止减州郡兵疏陶璜交土荒裔斗絶一方或重译而言连带山海又南郡去州海行千有余里外距林邑才七百里夷帅范熊世为逋㓂自称为王数攻百姓且连接扶南种类猥多朋党相倚负险不宾往𨽻吴时数作㓂逆攻破郡县杀害吏民臣以尫驽昔为故国所採偏戍在南十有余年虽前后征讨翦其魁桀深山僻穴尚有逋窜又臣所綂之卒本七千余人南土温湿多有气毒加累年征讨死亡减耗其见在者二千四百二十人今四海混同无思不服当卷甲消刃礼乐是务而此州之人识义者寡厌其安乐好为祸乱又广州南㟁周旋六千余里不宾属者乃五万余户及桂林不覊之辈复当万户至于服从官役才五千余家二州唇齿唯兵是镇又宁州兴古接据上流去交阯郡千六百里水陆并通互相维卫州兵未宜约损以示单虚夫风尘之变出于非常臣亡国之余议不足採圣恩广厚猥垂饰擢蠲其罪衅改授方任去辱即宠拭目更视誓念投命以报所受临履所见谨冐瞽陈请广植麻苎折代桑枣疏陈尧叟臣所部诸州土风本异田多山石地少桑蚕昔云八蚕之绵谅非五岭之俗度其所产恐在安南今其民除耕水田外地利之博者惟麻苎尔麻苎所种与桑柘不殊既成宿根旋擢新榦俟枝叶裁茂则刈获之周嵗之间三收其苎复一固其本十年不衰始离田畴即可纺绩然布之出每端止售百钱葢织者衆市者少故地有遗利民艰资金臣以国家军需所急布帛为先因劝谕部民广植麻苎以钱盐折变收市之未及二年已得三千七万余匹自朝廷克平交广布帛之供嵗止及万较今所得何止十倍今树艺之民相率竞劝杼轴之功日以滋广欲望自今许以所种麻苎顷畆折桑枣之数诸县令佐依例书厯为课民以布赴官卖者免其算税如此则布帛上供泉货下流公私交济其利甚博经制安化蛮事宜疏苏绅国家比以西北二边为意而鲜复留意南方故有今日之患诚不可不虑也臣顷从事宜州粗知本末安化地幅员数百里持兵之衆不过三四千人然而敢肆侵扰非特其险絶亦由往者守将失计而国家姑息之太过也向间宜州吏民言祥符中蛮人骚动朝廷兴师讨伐是时唯安抚都监马玉勒兵深入多所杀获知桂州曹克明害其功累移文止之故玉志不得逞蛮人畏伏其名至今言者犹惜之使当时领兵者皆如玉则蛮当殄灭无今日之患矣至使乘隙蹂边屠杀将吏其损国威无甚于此朝廷傥不以此时加兵则无以创艾将来而震叠荒裔彼六臣者虽不善为驭自致丧败然衔寃负耻当有以刷除臣观蛮情所恃者地形险阨㨿髙临下大军难以并进然其壤土硗确资蓄虚乏刀耕火种以为糇粮其势可以缓图不可以速取可以计覆不可以力争今广东西教閲忠敢澄海湖南北䧺武等军皆惯渉险阻又所习兵器与蛮人略同请速发诣宜州䇿应而以他兵代之仍命转运使备数年军食令秋冬之交岚气已息进军㨿其出路转粟补卒有旷日持久之计伺得便利即图深入可以倾荡巢穴杜絶蹊迳纵使奔迸林莽亦且坏其室庐焚其聚积使进无钞略之获退无攻守之备然后谕以国恩许以送𣢾而徙之内郡收其土地募民耕种异时足以拓外夷为屏蔽也仍诏旁近诸蛮谕以朝廷讨叛之意毋得相为声援如获首级即优赏以金帛计若出此则不越一年逆㓂必就殄灭况广西溪峒荆湖川崃蛮落甚多大抵好为骚动因此一役必皆震詟可数十年无俶扰之虞矣藤崃善后疏韩雍臣闻猺獞之性喜纵而恶法惊悸之后易动而难安今渠魁仅已剪除余孽尚遗千数顷虽革面终包野心骤然摄以流官律以王法恐至泮涣再起讙譁窃见上隆州土知州岑铎先因祖母奏其盗嫂谋兄奉㫖推鞫在禁五载竟无証佐臣愚以为鸟兽之族岂识彛伦暧昧之言起自中冓即使傅㑹成狱亦且称屈有词闻其人骁勇冠军正可宣力荒徼陛下若宥其宿眚特沛殊恩俾以故职改𨽻浔州为诸猺之长抚安流宄垦开菑畬彼且畏法懐恩力图称报因俗而治庶可永宁夫大盗之始必由一二魁奸越志萌乱迨乎滋蔓不剪遂至横行故制盗于初发一谋士而有余治盗于既张疲万人而不足是以摘盗之隠而禁盗之萌莫如巡检但各处巡检类以流官不辨土音不谙地理沿牒迁转终难责成臣部下土人李昇陆善正胡扶清任真二陆明贵零扶寨等皆久参行伍亦効勤劳至于土俗人情尤善陈説若量授一职必能保障此方况崃江百里中有三滩上曰勒马下曰献俘中曰碧滩盗贼充斥皆宜设官控制而贵县龙山藤崃之右臂也武宣县东乡藤崃之北户也控制之司尤不可少臣愚以为宜移周冲巡检司于勒马移靖宁巡检司于献俘移思隆巡检司于碧滩与馆驿同堡而东乡龙山亦各添设巡检司使上下应援往来逻遏以李昇等各授副巡检职事分署诸司协助流官因俗防守至于藤县五屯藤崃之左臂也实生獞人与猺异党洪武初獞首覃福亲率其党八百人愿充戎伍髙皇帝嘉之以福为正千户使率其属编𨽻桂州福既物故而部曲散亡潜归故窟生齿日伙今且三千先此藤崃之役臣遣千户李庆招之诸獞莫不挺刃应援臣以为南蛮之俗惮见流官兼懐旧穴曩者逺驱省界所以脱籍逃亡若比照迁江屯所就于本土开设千户衙门因俗统治以李庆为之长帅以福孙仲瑛为之吏目筑城分哨以控东隅而黄丹白马䝉江十二矶有警皆其责任至若将官之任尤宜得人右江佥事叅将孙震原栁州卫指挥地利夷情素所谙熟湖广都指挥佥事夏鑑谋勇过人修仁藤崃等处厥功烂然指挥使林聪指挥同知张夀刘政张翀梁太指挥佥事马义俱厯练老成有谋有勇或以从容奏㨗或以保障垂勲孙震夏鑑堪任叅将宜以孙震守右江夏鑑守左江林聪刘政等俱堪守备宜以刘政守备梧州张寿守备平乐马义守备兴安林聪守备郁林梁太守备修仁张翀守备宾州等事如此则防御稍固崃贼必敛矣议处广西地方事宜疏韩雍一广西分守栁庆等处左叅将孙麒年老不能领军杀贼合令本官替职其分守左江浔州等处右叅将孙震原系栁州指挥熟知彼处地利夷情况栁州系右江地方原系右叅将分守合将本官调去分守右江栁庆等处地方又照左江浔州等处地方逼近断藤崃一带贼巢及与广东地境相接比之栁庆尤为重地广东髙雷廉三府土贼民贼数多又常有流贼往来行刼最为难守地方俱须得人分守湖广都指挥佥事夏鑑年力精壮谋勇过人见今征进荔浦修仁幷断藤崃等处获功最多衆所推服合将夏鑑陞广西右叅将分守左江浔州等处地方仍请勅广东副总兵范信専一在于髙州石城驻札时常往来髙雷廉三府地方督属操军杀贼叅将张通照旧分守肇庆等处如果广东别府州县猝有𦂳急贼情仍要各官㑹同分兵追勦庶使地方责任各得其宜守战不致悞事实为便益一查得先年湖广原有官军一万员名常在广西守备以后分为两班贵州原有官军五千员名轮班在于广西守备以后尽数掣回今广西所属二十八卫所实存官军二万余员名湖广轮班官军五千员名除分布哨守各处城堡外广西中军止有官军三千余名左右叅将各有一千余员名委实地方广濶兵力寡少遇有盗贼出没不能分布勦除又看得湖广每年轮班官军彼处都司卫所多将软弱老㓜不堪者补凑前来徒有虚数不得实用合将湖广官军一万员名仍旧常川在于广西守备或于彼都司别拨一万员名两班轮守俱请勅湖广巡按监察御史公同都布按三司将前项该班官军幷把总指挥等官逐一㨂选务将软弱不堪者拣退守城就于本城见操幷备御数内照数拨补并另推选都指挥二员总领前来仍要将贵州原掣回官军五千员名照旧轮班分哨并请勅湖广等处总兵等官今后湖广永州道州地方有事广西官军䇿应广西全州兴安地方有事湖广官军䇿应广东广西接境地方有事互相䇿应如此庶㡬哨守不致缺人各军声势相接遇警应援可以成功一㸔得断藤峡山周围六百余里极是险峻以此贼徒凭据为恶不能勦平若非逺图良䇿别为处置诚恐大军散后各贼复来崃中啸聚恃险为患荼毒生灵又与旧日无异查得先任田州府上隆州岑铎所犯事情系土官衙门争论私雠事难明白情实可疑后虽辨明亦难与岑镛同处伏乞圣恩以地方为重将岑铎宥其可疑之罪令其复任上隆州知州迁来断藤崃水中间地名碧滩开创衙门筑立城堡居住把截道路控制本崃地方将本州改𨽻浔州府仍请勅都指挥岑瑛知府岑镛将上隆州印信幷本州原管土兵男妇尽数发遣交与岑铎收管不许占恡不发仍将附近断藤崃贼人占种并絶户田土拨与耕种五年之后照依上隆州则例轮纳报效粮米若本府原管土兵果有逃故不及原数就将本州所管土兵照数拨补庶使兵威强盛贼人不敢复聚地方可图久安一㸔得栁州府武宣县东乡系断藤崃后门每年栁庆等处贼徒入崃纠合出境打刼俱从本处经过原不曾设有巡检司衙门守把浔州府贵县地名龙山又名北山系断藤崃右臂本山三里猺贼与崃贼声势相倚近才出官向化亦不曾设有巡司衙门管束及断藤崃上水江口地名周冲巡检司除有流官巡检见在其衙基址却在崃西与江口隔逺下水江口献俘滩原有靖宁乡巡检司因被贼刼将衙门移在崇姜里甘村亦与江口隔逺断藤崃山南原有大宣乡大黄江口二巡检司与靖宁乡巡检司先年俱有土官副巡检今缺员年乆不曾补除断藤崃内中路原有碧滩驿及思隆乡巡检司俱有驿丞并流官巡检见在縁彼处积年为贼所据道路不通不能建立衙门俱系缺典臣等访得土人李昇陆善正廖政胡扶清任真二陆明贵故官巡检舍人零扶寨俱衆所信服堪任副巡检合于武宣东乡设东乡巡检司除授流官巡检掌管以土人李昇为副巡检贵县迁山开设北山巡检司除授流官巡检掌管以土人陆善正为副巡检俱恊同管事合用弓兵就于本乡照例编签周冲巡检司衙门那在断藤崃上水江口勒马滩以土人廖正胡扶清俱为副巡检弓兵就于本处佥拨靖宁乡巡检司衙门仍那在断藤崃下水江口献俘滩以任真二为副巡检大宣乡巡检司以零扶寨为副巡检大黄江口巡检司以陆明贵为副巡检俱协同见在流官巡检管事崃内思隆乡巡检司碧滩驿衙门俱仍于碧滩建立已上衙门各于本处筑立城堡量拨军兵守把盘诘接递庶使断藤崃内道路永逺通行贼人不敢出没一㸔得梧州府藤县地名五屯约有獞人二三千系断藤崃左臂臣等初到广西访得五屯獞人洪武八年头目覃福招集八百六十四名编充桂林右卫中左所军覃福陞授千户职事管领覃福病故无人管束不服清勾者多尚有在卫当军者五十余名已着令本管流官正千户李庆赍文前去抚谕着令把截断藤崃贼奔要路各獞随即自首出该补伍军丁一百六十五名亦就留在彼守把臣等议得前项獞人虽已向化出力把截道路若非设立土官衙门管束终非经久之计行据该堡称覃福亲孙覃仲瑛素为獞人信服堪任土官又㸔得正千户李庆颇有才识熟知夷情合照迁江屯田千户所事例于今处地名古赠开设五屯屯田千户所衙门就令正千户李庆掌印管事覃仲瑛为本所世袭土官协同李庆管事各官将该管见在獞民尽数编作土兵其现已投首在官幷逃亡军丁清理出官与同土兵相兼操备无事守把本处与断藤相连白石寨十二矶䝉江口地方有警听调各处杀贼仍将獞人所种田土税粮优免五年庶使夷心悦服地方有备一查得景泰年间海宁伯董兴征勦广东反贼黄萧养事平之后曽奏留在京达官在于广城安挿居住遇警调用今㸔得调来随征京达官都指挥你里哈答等四百余员名见在广东地方截杀流贼合将都指挥使廉忠幷所领达官你里哈答等四百余名俱存留在广东城安揷居住内廉忠仍于原带俸衙门带俸达官都指挥于广东都司带俸指挥等官于广州前卫带俸踏勘空闲地土起葢房屋拨与居住内有家小者乞勅南京守备官差官拨船起送前来无家小者设法措办代为聘娶俱定与则例按月厚其廪饩供给下程柴草冬夏给与绢布衣服靴㡌并加意抚治不许剥削科害但遇两广地方贼情警急听调杀贼有功照例陞赏诚为便利有益争大礼疏蒋冕臣闻有官守者不得其职则去臣备员内阁预闻大政心知其非而事失其守者不一而足溺职甚矣误国负君将安用之两月以来陛下欲尊崇所生立庙大内臣与同官毛纪费宏反复论辨至数千言未䝉採纳窃思陛下嗣承丕基固因伦序素定然非圣母昭圣皇太后懿㫖与武宗皇帝遗诏则将无所受命今既受命于武宗自当为武宗之后特兄弟之名不容紊故但兄武宗考孝宗母昭圣而于孝庙武庙皆称嗣皇帝称臣称御名以示继綂承祀之义今乃欲为本生父母立庙奉先殿侧臣虽至愚断断知其不可自古人君嗣位谓之承祧践阼皆指宗祀而言礼为人后者惟大宗以大宗尊之统也亦主宗庙祭祀而言自汉至今未有为本生父母立庙大内者汉宣帝为叔祖昭帝后止立所生父母于葬所光武中兴本非承綂平帝而止立四亲庙于章陵宋英宗父濮安懿王亦止即园立庙陛下先年有㫖立庙安陆与前代适同得其当矣岂可既奉大宗之祀又兼奉小宗之祀夫情既重于所生义必不専于所后将孝武二庙之灵安所托乎窃恐献帝之灵亦将不能安虽圣心亦自不能安也迩者复允汪俊之去趣张璁桂蕚之来人心益骇是日廷议建庙天本晴明忽变隂晦至暮风雨大作天意如此陛下可不思变计哉题明仗天威以除元恶疏刘颖臣猥以庸才叨奉明命着随军纪騐功次纠察奸弊不得因循养乱及轻率寡谋以贻地方之患就于本年五月二十五日前赴宾州驻札就该镇守两广总兵官抚宁侯朱麒㑹同将调集见在官兵打手责令副总兵王伟等分哨取道各于六月初二日决兵进讨数路并发共谋灭贼縁照彼时贼勐亦合思恩叛目王炁等又遣其头目岑闗等或据险以自守或分兵以相拒各亦不下四五千而用其精鋭二万以阵于工尧于是官兵奋勇而前所在取㨗贼衆所据闗隘如定罗如播量如鹧鸪泉如安定归仁等巢砦皆为我军所破率有擒斩不旬日间贼衆尽失其险六月初六日官兵进临工尧贼勐用其子邦彦及伪总州陆绶辈率衆拒敌官军搏战良久自卯至未凡厯三时是日斩陆绶俘贼徒获器械无算箭中邦彦㡬亦为官军所擒遂易马遯去勐时在田州乃自将内甲数千复阵于地名平马思欲复逞官军复蹙之勇气百倍贼不能支衆遂崩溃皆倒戈空城以遁勐父子号哭东西奔窜勐急欲窜入交阯为侬智髙入大理之图臣等已于五月间行都指挥沈希仪选差千户赵栕赍执令旗令牌督责归顺州官男岑璋遏其奔冲及谕令璋必得此贼以献葢璋勐之妇翁亦尝助恶于勐者所以谆谆戒之令其图勐自效及勐之窜也实官军四面蹙之又从其后而尾之勐势益穷以蹙竟遁归顺将以假道交阯璋先奉密计乃不敢匿遂割私爱斩勐首併搜获勐身带该府印信于七月十四日一併解送军门臣窃伏念逆勐海岭巨㓂旬日擒诛是皆仰仗朝廷之威福而永顺保靖二宣慰司之兵各亦督发及时适遭事㑹而其争先赴鬭之心踊跃喜战之气亦足以震慴贼兵而可借以收成功者也但勐虽已得勐之子邦彦与诸奸目韦好王绅车轮冯爵赵璋罗玉岑闗卢苏王富岑约岑理罗何王琳戴得钟乌廖明陆豹林盛陈嫩周俊杨召王受梁谛李贤尚多据险俟敌如标兰等砦皆以兵自固中亦有悬崖百尺石垒数层要非旦夕可破者尚东西相望也若不乘此兵威之盛亟图翦灭之功臣恐他日有如思恩之刘召王炁辈复相起而为乱是又重贻朝廷之忧蔓延地方之难合候官兵通为扫荡其有私助兵于勐者亦就乘时图灭若夫贪功滥杀都御史姚镆实禁之臣又从而抑之不敢滥録所以重人命释无罪仰体陛下好生之徳也窃照贼勐搆难一方稔恶有日朝廷拟䇿久矣今者凭仗天威得之旬日虽党羽未尽臣未遽敢以㨗闻然元恶之除天人共悦臣敢不亟驰以奏用纾陛下南顾之忧乎至于诸叅将都指挥副使等官中有密切献䇿效谋以制伏勐于前及今进兵有率先士卒以共毙勐于后或亦恐有懐奸退缩顿兵误事不能协力成功而或分党相搆者俱候命下之日旋师上㨗之时当通为稽查功过一一具实録奏以俟朝廷赏罚题报㨗音疏刘颖臣于本年五月二十五日亲到宾州与总兵官抚宁侯朱麒㑹同将调到三广汉达马步官军土兵打手杀手人等共十万二千三百七十七员名分为左右中前后五大哨左哨右叅将李璋公同右叅政胡尧元右哨镇守广西副总兵王伟公同镇守太监傅伦副使王显髙中哨都指挥同知沈希仪公同佥事张邦信前哨左叅将张经公同佥事申蕙后哨指挥同知施震公同知府叶藟各监统官军土兵打手取路前进尅定本年六月初二日卯时各趋所指地方开刀进勦及委广西布政司左叅政今调湖广左叅政胡忠左叅议汪必东督理广西粮饷右叅政黄芳总理犒赏广东布政司左叅议王俊民督理广东粮饷仍兼管犒赏广西按察司佥事吴天挺纪验功次广东都司都指挥佥事郑绶中军坐营管事及委佥事李杰防守梧州往来平乐府江一带六月初二日随该前哨监统佥事申蕙左叅将张经禀报五月二十九日统兵进至定罗堡勐贼恶目岑闗带领人马兼思恩反目王炁等共拥兵数千屯聚险要阻截官军及计谋攻打思恩府城令其㓜子邦辅管理府事人情忧疑我兵直前而进贼子果出五更隘口装伏职等当督领哨官员并保靖官舍彭虎臣等官兵奋勇与贼对敌当塲斩获首恶韦赵珦贼人败走奔入定罗堡城负固据守随就分投包围申严号令鼓舞军兵设法攻打当时克破本堡擒斩首从贼徒首级不一余贼弃城败溃定罗遂复为我有等因初七日又该右哨监统副总兵王伟副使王显髙开报初一日统率官军及永顺舎目彭明伦向永夀等兵直抵地名晚更隘遇贼衆数千逞兇迎敌职等督率官兵奋勇攻战追抵宣𤬪以宁大峒连日斩获贼级不一等因初十等日又该中哨监统佥事张邦信都指挥沈希仪禀报勐贼预遣贼子邦彦恶目陆绶等统领人马十二营屯札工尧分据隙要阻山带河列阵以待及先发骁悍三千余徒伏于地名鹧鸪泉伺隙冲突军兵继至果出迎锋当督永顺官舍彭宗汉等兵各奋勇追击就阵斩获数多乘胜进围工尧贼亦举衆迎敌交锋大败自卯至未声振山谷当塲斩获恶目陆绶及贼徒三百余级射伤贼子邦彦勐贼亲带精兵数千到于地名平马屯札䇿应私欲复逞官军复蹙之勇气百倍贼不能支衆遂溃散勐贼父子各东西奔窜等因十一日又该左哨监统右叅将李璋右叅政胡尧元禀报綂督保靖宣慰彭九霄等官兵进克播量隘各贼分支迎截各不下数千我兵奋不顾身舍命敌杀斩闗而前沿江进击以援中哨之兵形势联络军威益以大振斩获首级不一等因十五日又据后哨监綂知府叶藟指挥同知施震禀报督率官兵克破归仁砦擒斩贼衆各于初十等日直𢷬田州府城勐早已弃城奔走该左哨已先尾之各哨官兵又相与共蹙之勐贼遂由归顺欲遁交阯随该归顺州官男岑璋已奉领密计于六月二十二日伏兵截杀斩献首级併获原带印信解报等因前来臣已将攻杀勐贼情由㑹本具题外㸔得各哨监綂等官督兵奋勇首擒元恶勤劳可嘉量备綵縀花红奖励用责后效为照贼子岑邦彦自工尧败后与有名恶目韦好岑闗戴得车轮罗何等或保据险峻砦峒或窜伏深密林莽朝东暮西踪迹靡定尤恐老师费财难收全功当行文切责各哨监綂官员督率军兵跟黏勦捕随该各官开称访得恶目韦好带同妻小贼衆走藏地名李定山巢各哨官兵攻至隘口贼人预立棑栅包占水道据险自固放射药弩滚木礧石不能前进各兵㝷袭偏僻小径攀縁而进前后应援累次与贼对敌舍命砍开排栅二层贼人拌死出敌杀死百户王敢任官兵奋激横刀而前当斩从贼百余韦好窘廹奔遁随被官兵斩首及捕获本恶正妻罗氏次妻得颜等一併解报而岑邦彦岑闗等尚尔未获总兵官与臣又于八月初十日起程亲临田州府驻札申严号令封刀行仰各哨监统官员遵照各官钦奉敕谕内事理敢有退缩懐姦失机误事者以军法从事仍悬示重赏激励人心严饬监统官员深入山巢穷搜极勦多方挨访有名未获贼子岑邦彦党恶岑闗等踪迹下落随该本官报称即今地名陇戎有贼结巢据险不服招抚率兵进攻各贼据险阻敌射弩礧石官兵奋不顾身併力攻打自八月十九日攻至二十六日方将本巢克破斩获恶目戴得从贼首级不一等因又该各哨监统官开具掲报据招民报称伏波巖峒藏有首恶依险负固不服抚招拒敌官兵各职亲抵巖口自九月初九日攻至二十五日未下乃设䇿为毒烟烈火熏之巖石崩坠贼始惊惧自愿投降当时搜出勐贼及各恶目钟乌等男妇四十余人併坊村大小男妇五百八十五名口随将行兇总把张仴罗潘罗六擒解斩首示衆讫钟乌等男妇送官监系其余坊村男妇各从便安挿贼险尽平等因续该左哨监督右叅政胡尧元患病不能监督又经行委总理犒赏左叅议王俊民带管该哨军务督兵勦贼间续该各哨监统官及署田州府事委官知州王兆熊等各将王琳父子生擒送官岑闗罗何岑理陆续擒斩倂获岑勐第三子邦辅四子邦相及彦贼正妻黄氏长子娇童幷各恶目妻妾子女各到官又该各哨呈报贼子邦彦为官兵追击窘迫饥病窜死齐村恶党岑约窜死迳村冯爵窜死富州幷据原委巡哨江道广西都指挥佥事孙震各亦督兵斩获贼级通行解报前来其胁从与夫漫散夷民臣等仰体皇上如天之仁一面给发旗榜信帖行令各哨招抚安挿复业住种外查得各哨通共攻破巢砦九十五处除有名贼子岑邦彦为官兵所廹窜死齐村恶党岑约窜死迳村冯爵窜死富州已该本州斩首赵璋先被岑勐杀死王绅先已病死外擒斩过元恶岑勐併恶目韦好陆绶车轮岑闗罗何戴得廖明陆豹周俊王炁韦赵珦李贤岑理王琳及首从贼人贼级共四千八百三十八名颗搜获田州府印信一颗玉带一条鳯翅翠螺盔一顶销金黄龙帐一牀其余金银预埋山谷者卒难追取见盘获金九百零七两六钱五分银五千七百七十一两七钱九分铜鼓金事件环刀小解手抹金银豸头刀鋄银象牙柄刀夹金箱银环刀银豸头刀鋄银镖枪红琴间金鋄银马鞍桥鋄银马鞍镫纻丝围幔等物共七十八件净身男子四名俘获马只一百三十四匹器械四千三百四十五件其首级先委佥事吴天挺眼同全州同知张华灌阳县知县周应禄閲视俱经臣躬亲审验内有混杀妇首及腐烂不堪辨验等项者削除外获功官军目兵人等俱该军前量行给赏阵亡伤故者给与银两以为营葬汤药之资生擒首从贼人监候另行贼级枭挂警衆印信给与署田州府事委官上思州知州王兆熊收掌用使器械贜物发库收贮随有生擒恶党王琳在监病故斩首枭示其各逆妻妾子女俱收养听候招回移民安挿住种内有贫不能存及缺少牛具者量为给发盐米牛具以资其生即今墟市渐通商贩渐集各已乐业及行各哨副叅等官将调到三广汉达土官军兵人等除摘留防守其余尽数放回休息农种臣等于十月初十日班师回还外臣㑹同总镇两广等处地方内官监太监郑润提督两广军务兼理巡抚都察院右都御史姚镆镇守两广地方总兵官征蛮将军抚宁侯朱麒议照叛贼岑勐父子与恶目韦好陆绶等初出败亡本已无州幸䝉国恩扶之再立畧无惩创之念一不感荷于心徒以地广兵强自矜百战党羽甚衆叱咤可集敢为枭獍之姦屡肆虎狼之毒执官夺印非但一州独罹其殃刼衆虏民葢已十数余年于此其诸品服日用如帐用金龙盔描翠鳯尽干非分之嫌凡所经用谋为若私用火矛伪立总州輙犯不轨之戒専制一方生杀已不知有朝廷之刑威自为诸酋盟长亦岂识有军门之号令在皇上宏唐宗之量毎垂抚谕之勤顾此酋非冯盎其人竟负来归之望时或外为好语实则内藏祸心连盟叛目既已据定罗而逼思恩明告有衆直欲犯南宁以践两广抑且授甲诸夷约与同日为乱兇熖日腾逆谋大着岂惟兴智髙蠭起之变甚欲为尉佗虎踞之雄使贼计遂行此无所备万一破邕州以自逞将重贻国家之忧又或合交阯而兴难则尤非边境之利所頼我军早集湖兵适至先事而发有鬼神不测之机五哨俱前轰雷电并击之势旌旗所指重关无结草之防干戈所临前徒无倒戈之衆闇虽挺身而鬭輙亦披靡不支神相我兵虽草木皆能效灵鬼夺其魄于弓矢一不及用不踰时而元恶已擒仅四月而逆徒渐尽威腾十万之雄功近五千之数积年危难一旦消除兼以擕贰者倾心咸奉军而听命流离者复业尽襁负以来归在泗城已有复兴之势于思恩当无再叛之民平一郡而幷安二州清两江以兼靖五岭兵振百蛮罔不股栗而战惧欢腾数省率多抚掌以歌唿臣再惟往年麓山之㓂有甲兵而无城郭近日宸濠之叛有城郭而无甲兵今勐以城郭则完且固矣是兼有麓山之所无以甲兵则富且强矣是兼有宸濠之所缺而其飞扬䟦扈之心狙诈黠猾之智特又甚焉固非区区蛮夷与㝷常㓂盗者伦也致有今日之克㨗似为岭南之絶举揆厥所自夫岂无由而然哉实仰仗我皇上徳全圣哲运抚中兴布神武以震八荒垂明见以照万里庙堂之上素有神算将士用命各思效劳故于大盗之除有此骏功之易庆在一人福延四海顾臣微陋事因人成功无寸补但照提督都御史姚镆职司总宪柄握戎机总镇太监郑润总兵官抚宁侯朱麒寅恭协志忠荩同心又照镇守广西太监傅伦靖镇一方恭勤在念副总兵王伟副使王显髙右叅将李璋右叅政胡尧元都指挥同知沈希仪佥事张邦信左叅将张经佥事申蕙指挥同知施震知府叶藟分哨督兵冲冐寒暑备尝劳苦驰驱行阵互有擒斩其功俱不为小幷查勐贼未发之际实切旦夕之忧先该数内右叅将李璋建议扶泗城以牵其势继该都指挥同知沈希仪建议属归顺以防其逸及先任广西按察司今去任副使杨必进首控南宁塞大滩以阻其锋为左计以缓其谋臣等用之皆以取效其功尤所宜奖愿陛下各垂优録以示后劝及又查得左叅政胡忠右叅政黄芳左叅议汪必东王俊民佥事吴天挺钱粮慎于出纳纪録公于閲验都指挥佥事郑绶督理中军克勤供事内王俊民接管左哨与叅将李璋计擒岑邦辅以斩絶祸根功难槩论及又查得泗城久破已甚衰弱指挥施震以臣等推委坐镇其地其民初不满百继后厯数月遂以渐而归聚至二三万之衆勐贼闻之不无惧色叛目王争王掌潘琪岑杨岑世华皆以形迹自阻狐疑万状知府叶藟以臣等坐委力抚其人其初尚未能信既而推诚开谕至再至三不待干戈之施坐降其数万之衆竟以广皇上不杀之仁此二官者其功亦难槩论也又照田州虽称已平人情岂必尽妥除暂委上思州知州王兆熊署管田州府事及委分守右江道左叅议汪必东分守浔梧等处地方左叅将张经并添委佥事申蕙坐镇田州府及量留汉达官军土兵一万员名在彼驻札防守以捕未尽之恶目以安甫定之人心待后事势畧定即亦渐次掣放仍备行守巡兵备等官行委能干官员将岑勐与恶目韦好陆绶等所遗田土踏勘明白没官公用及查岑勐韦好陆绶车轮冯爵赵璋王绅等如有未遭官军杀戮遗下族人父母祖孙兄弟不限籍之同异于律皆应流二千里安置除尽行拘取到官照例发遣另具名奏闻其有功归顺州官男岑璋永顺保靖二宣慰司官舎彭宗汉宣慰彭九霄与防姦善后之谋保境安民之䇿㑹议具本及夫获功阵亡伤故被伤等项官军目兵人等哨道衙门职役姓名所获功次数目臣再加清查覈实照例削録明白造册进缴俱另行奏请定夺外再照元恶岑勐等首级例该解京枭悬示衆及见获岑勐㓜子岑邦辅岑邦相岑邦彦子娇童并各逆妻妾子女律应给付功臣之家为奴与净身男子合无通解赴京奏请施行惟复别有定夺均乞圣裁请处置田州事宜疏刘颖田州勐贼已诛干戈已定流官之设事在不疑但土夷陋习渐染既深而野性难驯其间兴革事宜相应斟酌议处期不失改土为流之宜亦攸寓用夏变夷之渐用制祸胎以弭兵端庶㡬懐柔有方治安可久所有处置兵后事宜谨题请㫖一専设守备查得先年剿平思恩府地方该前镇巡等官题奉钦依设有署都指挥一员领敕守备该府地方今照田州府勦平与思恩府治平之日事体相同而其地衍人衆民易为姦难治倍之其守备官员尤当势分隆重遴选得人若但如先年守备思恩都指挥甘霖等贪利酗酒与土官土目狎处酣唿甘言卑词媚取财物贪诡自䘮养㓂殃民酿成兵祸劳师费财积数十年而未巳于朝廷何頼焉今之守将必得谙练戎务顾惜廉耻通晓文义识达时宜实授都指挥一员仍乞请敕一道重其事权専一驻札田州提调各州土兵及官军操备防守仍协同该道分守兵备等官用心抚理辑和人民一有遗贼窃发随即相机扑灭守备既久积有功劳抚按具奏旌奖或不次陞擢其有贪残不法尅剥夷民计取土人财物致悞地方者虽事故陞迁仍行劾奏追论其过以律例治罪庶守将知所激劝而地方守御得人一存立城头切照田州府官虽改流政宜从俗查得本所旧有城头土人以村落所聚名之也共六州除附郭人民编为二甲每甲八城头共十六城头在外六州一曰兼州二为上隆州三为恩城州四为武隆州五为安徳州六为旧田州每州编为八甲每甲共四城头每甲编二大头目二副头目每人食二甲六城头或三甲八城头或食一甲半四城头食租五百石或四百石或三百石不等小头目止食一城头或七八十石或五六十石不等共食租约一万石以汉法齐之大畧嵗可増税五千石但臣窃思蛮夷之俗久已相承必欲更之亦有未易率革者昔唐臣韩愈谓岭南之民宜寛去绳勒简节疎目东汉武陵太守谓蛮夷率服可増租赋于是賨布増而蛮夷畔虞诩谓所得不偿所费皆至言也如前所欲増之税以军门僱兵事体槩之仅足以供一嵗一千兵行粮之费其僱募之值犹三四倍焉与其増税而省兵孰若存兵而去税且广西边境外有交阯之防内多蛮夷之扰先年思恩之变已去一府之兵今田州之变又复去一府之兵则土兵微而外患衆矣此不可不深思曲虑也縁勐以逆诛正名定罪若复用土官不可也是必有流官之设然纯用汉法不可也是必兼土俗之宜特所谓大小头目者宜从流官衙门名色以千百长易之其原食租税各照旧分给其太重者稍为减节使大小相承臂指相随遇有调遣及防守城池等项畧如里甲轮更之意此外科征一切停免疎节濶目仍用其土俗治之以效古昔寓兵于农伏险于顺之意则兵民各有定守而无尾大之患矣一兴复学校切惟风俗移于人才人才养于学校田州府先年已立有生徒亦尝应贡举矣后因勐贼渐生逆谋恐为清议所梗赶逐教官驱遣生徒衣冠尽毁学舎荒芜民俗习成犷戾故勐贼遂得以相率而为乱兹欲变革夷风渐为善俗合无将原设学校重加修理仍乞敕吏部照旧选除教授一员训导量除一员以任教职其选充生员先尽本府民间俊秀子弟仍准于附近南宁宾州等处儒学生员内考验颇有学行者改发二十余名拨赴该学肄业仍不拘常例但系广东广西江西占籍田州商民俊秀子弟亦听一体选充生徒相与㴠濡薫染以长文风亦仍照例科举嵗贡及酌量地方开设社学敦请师儒授以大诰教民榜孝经小学等书训诲各乡村民间子弟庶衣冠揖譲之容民日改观诗书絃诵之声民日易听夷俗之陋可望其变而为华一二十年之后亦必有人才出于其地矣一议处奉议查得奉议州原系土官黄文显其地与田州密迩岑贼之欲吞倂已久矣先于天顺年间谋杀知州黄能其嗣遂絶久无相应继立之人朝廷止设该州判官一员亦控制羁縻之意自勐贼弄兵搆乱奉议目兵胁从者大半今日大兵征讨据迹原情多从寛贷是则奉议之保全实由田州之平定今田州府既改流官而奉议亦当更变其土官久废流官久立而其百姓亦久安于流官之名但其土俗亦不能遽尔变革相应改设流官比照上思州事例选除知州一员将原选州判裁革照依旧俗管治仍将该州直𨽻本布政司不与田州干涉以离擕贰之党以正更革之始庶拨乱反正而永絶祸乱之阶用夏变夷而渐覩新美之化矣广西通志卷九十九广西通志钦定四库全书广西通志卷一百艺文厯朝疏赴任谢恩遂陈肤见疏王守仁臣于病废之余特䝉恩㫖起用授以两广军旅重寄臣自惟朽才病质深惧不任驱使以误国事具本辞免过䝉圣㫖卿识敏才髙忠诚体国今两广多事方借卿威望抚定地方用纾朕南顾之懐姚镆已致仕了卿宜星夜前去节制诸司调度军马抚勦贼㓂安戢兵民勿再迟疑推诿以负朕望还差官舖马裹赍文前去敦趣赴任行事该部知道钦此钦遵兵部移咨到臣捧读感泣莫知攸措伏念世受国恩粉骨虀骸亦无能报又况遭逢明圣温㫖勤拳若是何能复顾其他已于九月初八日扶病起程沿途就医服药调理昼夜前进柰秋暑旱涩舟行甚难至十一月二十日始抵梧州思恩田州之事尚未及㑹同各官查审区处然臣沿途涉厯访诸士夫之论询诸行旅之口颇有所闻不敢不为陛下一言其畧臣惟岑勐父子固有可诛之罪然所以致彼若是者则前此当事诸人亦宜分受其责葢两广军门専为诸猺獞及诸流贼而设朝廷付之兵马钱粮事权亦已不为不专且重若使震其军威自足以制服诸蛮然而因循怠弛军政日坏上无可任之将下无可用之兵一有警急必须倚调土官狼兵若勐之属者而后行事故此辈得以凭恃兵力日增其桀骜今夫父兄之于子弟茍役使烦劳亦且不能无倦况于此辈夷犷之性嵗嵗调发奔走道途不得顾其家室其能以无倦且怨乎及事之平则又功归于上而彼无所与兼有不才有司因而需索引诱与之为姦其能以无怒且慢乎既倦且怨又怒以慢始而征𤼵愆期既而调遣不至上嫉下愤日深月积刼之以势而威益亵笼之以诈而术愈穷由是谕之而益梗抚之而益疑遂至于有今日加以叛逆之罪而欲征之夫即其已暴之恶征之诚亦非过然所以致彼若是已非一朝一夕之故且当反思其咎姑务自责自励修我军政布我威徳抚我人民使内治外攘而我有余力则近悦逺懐而彼将自服顾不复自反而一意愤怒之夫所可愤怒者不过岑勐父子及其党恶数人而已其下万余之衆固皆无罪之人也今岑勐父子及其党恶数人既云诛戮已足暴扬所遗二酋原非有名恶目自可寛宥者也又不胜二酋之愤遂不顾万余之命竭两省之财动三省之兵使民男不得耕女不得织数千里内骚然涂炭者两年于兹然而二酋之愤至今尚未能雪也徒尔兵连祸结征𤼵益多财馈益殚民困益深无罪之民死者十已六七山猺海贼乘衅揺动穷迫必死之㓂既从而煽诱之贫苦流亡之民又从而逃归之其可忧危何啻十百于二酋者之为患其事已兆而变已形顾犹不此之虑而汲汲于二酋则当事者之过计矣今当事者之于是役其悴心焦思亦可谓勤且至矣特发于愤激而狃为其难是以劳而未效夫二酋者之阻兵据险亦不过畏罪逃死茍为自全之计非如四方流刼之贼攻城堡掠乡村掳财物杀良民日为百姓之患人人欲得而诛之者今驱困惫之民使裹粮荷戈以征不为民患素无讐怨之虏此人心之所以不奋而事之所以难济也又今狼达土汉官兵亦不下数万与万余畏罪逋诛之虏相持已三月有余而未能一决者葢以我兵发机太早而四面防守太密是乃投之无所往而示之以必不活益使彼先虑预备幷心协力坚其必死之志以抗我师就使我师将勇卒奋决能取胜亦必多杀士衆非全军之道又况人无战志而徒欲合围待毙坐收成功此我兵之所以虽衆而势日以懈贼虽寡而志日以合备日密而气日以鋭者也夫当事者之意固欲其计出万全然以用兵而言亦已失之所谓强弩之末不能穿鲁缟者臣愚以为且宜释此二酋者之罪开其自新之路而彼犹顽梗自如然后从而杀之我亦可以无憾茍可曲全则且姑务息兵罢饷以休养疮痍之民以絶觊觎之姦以弭不测之变迨于区处既定徳威既洽蛮夷悦服之后此二酋者遂能改恶自新则我亦岂必固求其罪若其尚不知悛执而杀之不过一狱吏之事何至甲兵之烦哉或者以为征之不克而遽释之则纪纲疑于不振臣窃以为不然夫天子于天下之民物如天覆地载无不欲爱养而生全之宁有蕞尔小丑乃与之争愤求胜而谓之振纪纲者唯后世贪暴诸侯强凌弱衆吞寡则必务于求胜而后已斯固五霸之罪人也昔苗顽不即工舜使禹益徂征三旬苗民逆命禹乃班师振旅夫以三圣人者为之君师以征一顽苗谓宜终朝而克㨗顾厯三旬之久而复至于班师以归自今言之其不振甚矣然致有苗之格而万世称圣古之所谓振纪纲者固若是耳臣以匪才谬膺重命得总制四省军务以从事于偏隅之小丑非不知乘此机㑹可以侥倖成功茍免于怯懦退避然此必多调军兵多伤士卒多杀无罪多费粮饷又不足以振扬威武信服诸夷仅能取快于二酋之愤而忘其遗患于两省之民但知徼功于目前而不知投艰于日后此人臣喜事者之利非国家之福生民之庇臣所不忍也臣又闻两广主计之吏谓自用兵以来所费银两已不下数十万梧州库藏所存已不满五万之数矣所食粮米已不下数十万梧州仓廪所存不满一万之数矣由是言之尚可用兵不息而不思所以善后之图乎臣又闻诸两省士民之言皆云思恩流官之设亦徒有虚名而反受实祸诘其所以皆云思恩未设流官之前土人嵗出土兵三千以听官府之调遣既设流官之后官府嵗发民兵五千以防土人之反覆即此一事利害可知且思恩自改流设官以来十八九年之间反者五六起前后征勦曾无休息不知调集军兵若干费用粮饷若干杀伤良民若干朝廷曽不能得其分寸之益而反为之忧劳征发朘良民之膏血而涂诸无用之地此流官之无益亦断然可覩矣但论者皆以为既设流官而复去之则有更改之嫌恐启人言而招物议是以宁使一方之民乆罹涂炭而不敢明为朝廷一言宁负朝廷而不敢犯衆议甚哉人臣之不忠也苟利于国而庇于民死且为之矣而何人言物议之足计乎臣始至地方虽未能周知备厯然形势大畧亦可槩见田州切邻交阯其间深山絶谷皆猺獞之所盘据动以千百必须仍存土官则可借其兵力以为中土屏蔽若尽杀其人改土为流则边鄙之患我自当之自撤藩篱非乆安之计后必有悔思恩田州处置事宜俟事平之日遵照勅㫖公同各官另行议奏但臣既有所闻见不敢不先为陛下一言使朝廷之上早有定处臣等得一意奉行不致往复查议失误事机可以速安反侧实地方之幸臣等之幸臣不胜受恩感激竭忠愿効之至罢兵行抚疏王守仁思恩田州之役兵连祸结两省荼毒已踰二年兵力尽于哨守民脂竭于转输官吏罢于奔走即今地方已如破坏之舟漂泊于颠风巨浪之中覆溺之患汹汹在目不待智者而知之矣今若必欲穷兵雪愤以收前功未论其不克纵复克之亦有十患何者今皇上方推至孝以治天下恻怛之仁覆被海宇惟恐一物不得其所虽一夫之狱犹虑有所亏枉亲临断决况兹数万无辜赤子而必欲穷捜极捕使之噍类不遗伤伐天地之和亏损好生之徳其患一也屯兵十万日费千金自始事以来所费银米各已数十余万前嵗之冬二酋复乱至今且余二年未尝与贼交一矢接一战而其费已如此今若复欲进兵以近计之亦须数月省约其费亦须银米各十余万计今梧州仓库所余银不满五万米不满一万矣兵连不息而财匮粮絶其患二也调集之兵逺近数万屯戍日乆人懐归思兼之水土不服疾病死者不可胜数溃散逃亡追捕斩杀而不能禁其未见敌已如此今复驱之锋镝之下必有土崩瓦解之势其患三也用兵以来两省之民男不得耕女不得织已余二年衣食之道日穷老稚转乎沟壑今春若复进兵又将废一年之耕百姓饥寒切身羣起而为盗不逞之徒因而号召其祸殆有甚于思田者其患四也论者皆以不诛二酋则无以威服土官是殆不然今所頼以诛二酋者乃皆土官之兵而在我曽无一旅可恃之卒又不能宣布主上威徳明示赏罚而徒以市井狙狯之谋相欺相诱计穷诈见益为彼所轻每一调发旗牌之官十余往反而彼犹骜然不出反挟此以肆其贪求纵其吞噬我方有頼于彼而不敢问彼亦知我之不能彼禁也益狂诞而无所忌岑勐之僭妄亦由此等积渐成之是欲诛一二逃死之遗孽而养成十数岑勐其患五也两广贼盗猺獞之巢穴动以数千百计军卫有司营堡关隘之兵时时招募增补然且不敷今复尽取而聚之思田之一隅山猺海㓂乘间窃发遂至无可捍御近亦窥我空虚出掠愈频为患愈肆今若复闻进兵彼知事未易息逺近相煽蠭起我兵势难中辍救之不能弃之不可其为惨毒可忧尤有甚于饥寒之民其患六也军旅一动馈运之夫骑征之马各以千计每夫一名僱直一两马一匹四两马之死者则又追偿其主之直是皆取办于南宁诸属县百姓连年兵疫困苦已极而复重之以此其不亡而为盗者则亦沟中之瘠矣其患七也两省土官于岑勐之灭已各懐唇齿之疑其各州土目于苏受之讨又皆有狐兎之憾是以迟疑观望莫肯効力所凴恃者独湖兵耳然前嵗之疫湖兵死者过半其间固多借债而来兵囘之日死者之家例有偿命银两总其所费亦以数万今兹复调踣顿道途不得顾其家室亦已三年劳苦怨郁潜逃而归者相望于道诛之不能止因一隅之小愤而重失二省土人之心其间伏忧隠祸殆难尽言其患八也田州外捍交阯内屏各郡其间深山絶谷又皆猺獞之所盘据若必尽诛其人异时虽欲改设流官亦已无民可守非独自撤籓篱势有不可抑亦借膏腴之田以资猺獞而为边夷拓土开疆其患九也既以兵克必以兵守嵗嵗调发劳费无已秦时胜广之乱实兴于闾左之戍且一失制驭变乱随生反覆相㝷祸将焉极其患十也故为今日之举莫善于罢兵而行抚抚之有十善活数万无辜之死命以明昭皇上好生之仁同虞舜有苗之征使逺夷荒服无不感恩懐徳培国家元气以贻燕翼之谋其善一也息财省费得节缩赢余以偹他虞百姓无椎脂刻髓之苦其善二也乆戍之兵得遂其思归之愿而免于疾病死亡脱锋镝之惨无土崩瓦解之患其善三也又得及时耕种不废农作虽在困穷之际然皆获顾其家室亦各渐有回生之望不敢转徙自弃而为盗其善四也罢散土官之兵各归守其境土使知朝廷自有神武不杀之威而无所恃赖于彼隂消其桀骜之气而沮慑其僭妄反侧之心其善五也逺近之兵各归旧守穷边沿海咸得修复其备御盗有所惮而不敢肆城郭乡村免于惊扰刼掠无虚内事外顾此失彼之患其善六也息馈运之劳省夫马之役贫民解于倒悬得以稍稍甦复起呻吟于沟壑之中其善七也土民释兎死狐悲之憾土官无唇亡齿寒之危湖兵遂全师早归之愿莫不安心定志涵育深仁而感慕徳化其善八也思田遗民得还乡土招集散亡复其家室因其土俗仍置酋长彼将各保其境土而人自为守内制猺獞外防边夷中土得以安枕无事其善九也土民既皆诚心悦服不须复以兵守省调发之费嵗以数千官军免踣顿道途之苦居民无往来骚屑之患商旅通行农安其业近悦逺来徳威覃被其善十也夫进兵行勦之患既如彼罢兵行抚之善复如此然而当事之人乃犹往往利于进兵者其间又有二幸四毁焉下之人幸有数级之获以要将来之赏上之人幸成一时之㨗以葢前日之愆是谓二幸始谋请兵而终鲜成效则有轻举妄动之毁顿兵竭饷而得不偿失则有浪费财力之毁聚数万之衆而竟无一战之克则有退缩畏避之毁狥土夷之情而拂士夫之议则有形迹嫌疑之毁是谓四毁二幸蔽于其中而四毁惕于其外是以宁犯十患而不顾弃十善而不为夫人臣之事君也杀其身而茍利于国灭其族而有裨于上皆甘心焉岂以侥倖之私毁誉之末而足以挠乱其志者今日之抚利害较然事在必行断无可疑者矣于是衆皆以为然二十六日臣至南宁府乃下令尽撤调集防守之兵数日之内解散而归者数万有余湖兵数千道阻且逺不易即归仍使分留南宁宾州解甲休养待间而发初卢苏王受等闻臣奉命前来查勘始知朝廷亦无必杀害之意皆有投生之念日夜悬望惟恐臣至之不速已而闻太监总兵等官复皆相继召还至是又见防守之兵尽撤其投生之念益坚乃遣其头目黄富等十余人于正月初七日先赴军门诉告愿得扫境投生惟乞宥免一死臣等谕以朝廷之意正恐尔等有所亏枉故特遣大臣前来查勘开尔等更生之路尔等果能诚心投顺决当贷尔之死因复开陈朝廷威徳备冩纸牌使各持归省谕卢苏王受等大意以为岑勐父子纵无叛逆之谋即其兇残酷暴慢上虐下自有可诛之罪今其父子党与俱已伏辜尔等原非有名恶目本无大罪至于部下数万之衆尤为无辜今因尔等阻兵负险致令数万无辜之民破家失业父母死亡妻子离散奔逃困苦已将两年又上烦朝廷兴师命将劳扰三省之民尔等之罪固已日深但念尔等所以阻兵负险者亦无他意不过畏罪逃死茍为自全之计其情亦有可悯方今圣上推至孝之仁以子爱黎元惟恐一物不得其所虽一夫之狱尚恐或有亏枉亲临断决何况尔等数万之命岂肯轻意勦杀故今特遣大臣前来查勘开尔更生之路非独活此数万无辜之民亦使尔等得以改恶从善舍死投生牌至尔等部下兵夫即可解散各归复业安生尔等即时出来投到决宥尔之死全尔身家若迟疑观望则天讨遂行后悔无及限尔二十日内尔若不至是朝廷必欲开尔生路而尔必欲自求死路进兵勦杀尔亦可以无憾矣苏受等得牌皆罗拜踊跃欢声雷动当即撒守备具衣粮尽率其衆埽境来归本月二十六日俱至南宁府城下分屯为四营明日苏受等皆囚首自缚各与其头目数百人赴军门投见哀号控诉各具投状告称前情乞免一死愿得竭力报効臣等㸔得苏受等所诉情节亦与臣等前后所闻所见大畧相同其间虽有饰説亦多真情良可哀悯因复照前牌所称谕以朝廷恩徳以为朝廷既已赦尔等之死许尔投降宁肯诱尔至此又复杀尔亏失信义尔之一死决当宥尔矣尔勿复忧疑但尔苏受二人拥衆负险虽由畏死然此一方为尔之故骚扰二年有余至上烦九重之虑下疲三省之民若不畧示责罚亦何以舒泄军民之愤于是下卢苏王受于军门各杖一百衆皆合辞叩首为之请命乃解其缚谕以今日宥尔一死者是朝廷天地好生之仁杖尔一百者乃我等人臣执法之义于是衆皆叩首悦服臣亦随至其营抚定余衆莫不感泣欢唿皆谓朝廷如此再生之恩我等誓以死报及据状末告乞怜悯岑勐原无反叛情罪存其一脉俯顺夷情办纳粮差一节自臣奉命而来沿途询诸商贾行旅询诸士夫军民莫不以为宜从夷俗仍立土官庶可久永无变不然反覆之患终恐不免及臣至此又公同大小各官审度事势屡经酌量议处亦皆以为治夷之道宜顺其情臣于先次谢恩本内已经畧具奏闻至是因其控吿哀切当即遵照勅谕便宜事理许以具情奏请且谕以朝廷之意无非欲生全尔等尔等但要诚心向化改恶从善竭忠报国勿虑朝廷不能顺尔之情于是又皆感泣欢唿则谓朝廷如此再生之恩我等誓以死报且乞即愿杀贼立功以赎前罪臣因谕以朝廷之意惟欲生全尔等今尔方来投生岂忍又驱之兵刃之下尔等逃窜日乆家业破荡且宜速归完尔家室及时耕种修复生理至于各处盗贼军门自有区处不须尔等勦除待尔家事稍定徐当调发尔等于是又皆感泣欢唿皆谓朝廷如此再生之恩我等誓以死报臣于是遂委右布政林富旧任总兵官张祐分投省谕安挿其衆俱于二月初八日督令各归复业去讫地方之事幸遂平定皆皇上至孝逹顺之徳感格上下神武不杀之威震慑鬼神风行于庙堂之上草偃于百蛮之表是以班师不待七旬而顽夷即尔来格不折一矢不戮一卒而全活数万生灵是所谓绥之斯来动之斯和者也臣以蹇劣谬承任使仰頼鸿休得免罪责快覩盛明岂胜庆幸处置平复地方以图久安疏王守仁臣闻傅説之吿髙宗曰明王奉若天道建邦设都树后王君公承以大夫师长不惟逸豫惟以乱民今天下郡县之设乃有大小繁简之别中土边方之殊流官土袭之不同者岂故为是多端哉葢亦因其广谷大川风土之异气人生其间刚柔缓急之异禀服食器用好恶习尚之异类是以顺其情不违其俗循其故不易其宜要在使人各得其所固亦惟以乱民而已矣臣以迂庸谬膺重命勘处兵事于兹土节该钦奉敕谕谓可抚则抚当勦即勦是陛下之心唯在于除患安民未尝有所意必也又节该钦奉敕谕谓贼平之后公同议处应设土官流官何者经久利便是陛下之心唯在于安民息乱未尝有所意必也始者思田梗化既举兵而加诛矣因其悔罪来投遂复宥而释之固亦莫非仰体陛下不嗜杀人之心惓惓忧悯赤子之无辜也然而今之议者或以为流官之设中土之制也已设流官而复去之则嫌于失中土之制土官之设蛮夷之俗也已去土官而复设之则嫌于从蛮夷之俗二者将不能逃于物议其何以能建事而底绩乎是皆不然夫流官设而夷民服何苦而不设流官乎夫唯流官一设而夷民因以骚乱仁人君子亦安忍宁使斯民骚乱而必于流官之设者土官去而夷民服何苦而必土官乎夫唯土官一去而夷民因以背叛仁人君子亦安忍宁使斯民背叛而必于土官之去者是皆虞目前之毁誉避日后之形迹茍为周身之虑而不为国家思乆长之图者也其亦何能仰窥陛下如天之仁固平平荡荡无偏无党惟以乱民为心乎臣于思恩田州平复之后即已仰遵圣谕公同总镇镇巡副叅三司等官太监张赐御史石金等议应设流官土官何者经久利便不得茍有嫌疑避忌而心有不尽谋有不忠乃皆以为宜仍土官以顺其情分土目以散其党设流官以制其势葢蛮夷之性譬犹禽兽麋鹿必欲制以中土之郡县而绳之以流官之法是羣麋鹿于堂室之中而欲其驯扰帖服终必触樽爼翻几席狂跳而骇掷矣故必放之闲旷之区以顺适其犷野之性今所以仍土官之旧者是顺适其犷野之性也然一唯土官之为而不思有以散其党与制其猖獗是纵麋鹿于田野之中而无有乎墻墉之限豮牙童梏之道终必长奔直窜而无以维絷之矣今所以分立土目者是墙墉之限豮牙童梏之道也然分立土目而终无连属纲维于其间是畜麋鹿于苑囿而无守视之人以时修其墙墉禁其羣触终将踰垣逺逝而不知践禾稼决藩篱而莫之省矣今所以特设流官者是守视苑囿之人也议既佥同臣犹以为土夷之心未必尽得而穷山僻壤或有隠情也则亦安能保其必行乎则又备厯田州思恩之境按行其村落而经埋其城堡因而以其所以处之之道询诸其目长率皆以为善又以询诸其父老子弟又皆以为善又以询诸其顽钝无耻厮役下贱之徒则又亦皆以为善然后信其可以乆行而庶或幸免于他日之戮也已夫然后敢具本以请亦恃圣明在上洞见万里而无微不烛故臣得以信其愚忠不复有所顾忌然犹反覆其辞而更互其説者非敢有虞于陛下不能亮臣之愚良以今之士人率多执己见而倡臆説亦足以揺衆心而坏成事故臣不避颊舌之腾者亦欲因是以晓之也烦凟圣听臣不胜战慄惶惧之至縁系处置平复地方以图乆安长治事理未敢擅便为此开列具本请㫖一特设流官知府以制土官之势臣等议得思田初服朝廷威徳方新今虽仍设土官数年之间决知可无反侧之虑但十余年后其衆日聚其力日强则其志日广亦将渐有纵肆并兼之患故必特设流官知府以节制之其御之之道则虽不治以中土之经界而纳其嵗办租税之入使之知有所归効虽不涖以中土之等威而操其袭授调发之权使之知有所统摄虽不绳以中土之礼教而制其朝㑹贡献之期使之知有所尊奉虽不严以中土之法禁而申其寃抑不平之鸣使之知有所赴诉因其嵗时伏腊之请庆贺叅谒之来而宣其间隔之情通其上下之义矜其不能教其不逮寓警戒于温恤之中消倔强于涵濡之内使之日驯月习忽不自知其为善良之归葢含洪坦易以顺其俗而委曲调停以制其乱此今日知府之设所以异于昔日之流官而为乆安长治之䇿也臣等㸔得田州故地寛衍平旷堪以建设流官衙门但其冲射凶恶居民弗宁今拟因其城垣畧加改创修理备立应设衙门地僻事简官不必备环府之田二甲皆以属之府官府官既无民事案牍之扰终嵗可以専力于农为之辟其荒芜备其旱潦通其沟洫丁力不足则聼其募人耕种官给牛具种子嵗收其入三分之一以廪官吏而其余以食佃人城之内外渐置佃人庐舎而嵗益增募招徕以充实之田州旧有商课仍许设于河下薄取其税以资祭祀宾旅柴薪马夫之给凡流官之所须者一不以及于土夷如此则虽草创之地而三四年后亦可以渐为富庶之乡若其经营之始则且须仰给于南宁府库逮其城郭府治完备事体大定然后总㑹其土夷之所输公田之所入商税之所积每嵗若干而官吏之所需者每嵗若干斟酌通融立为经久之计又必上司之制用者务从寛假无大苛削官吏其土者得以优裕展布无局促牵制之繁此又体悉逺臣绥柔荒服之道也至于思恩旧已设有流官但因开图立里绳以郡县之法是以其民遂乱今宜照旧仍设流官知府聼其土目各以土俗自治而其连属制御之道悉依臣等前之所议庶可经乆无患一仍立土官知州以顺土夷之情臣等议得岑氏世有田州其系恋之私恩乆结于人心今岑勐虽诛各夷无贤愚老少莫不悲怆懐思愿得复立其后故苏受之变翕然蠭起不约而同自官府论之则皆以为苗顽逆命之徒在各夷言之则皆自以为婴臼存孤之义故自兵兴以来逺近军民往往亦有哀怜其志而反不直官府之为者况各夷告称其先世岑伯颜者尝钦奉太祖髙皇帝勅旨岑黄二姓五百年忠孝之家礼部好生㸔他着江夏侯䕶送岑伯颜为田州府土官知府职事𫝊授子孙代代相继承袭钦此钦遵其后如岑永通岑祥岑绍岑鑑岑镛岑溥皆尝着征讨之绩保障之功勐之暴虐骚纵罪虽可戮而往嵗姚源之役近年刘召之勦亦皆间关奔走勤劳在人各夷告称官兵未进之先勐尚遣人奉表朝贺贡献又遣人赍本赴京控诉官兵将进之时勐遂率衆逺遯未尝敢有抗拒以此言之其无反叛之谋踪迹颇明今欲仍设土官以顺各夷之情而若非岑氏之后彼亦终有未服故今日土官之立必须岑氏子孙而后可臣等㸔得田州府城之外西北一隅地形平坦堪以居民议以其地降为田州而于旧属四十八甲之内割其八甲以属之聴以其土俗自治立岑勐之子一人始授以署州事吏目三年之后地方宁靖効有勤劳则授以判官六年之后地方宁靖効有勤劳则授以为同知九年之后地方宁靖効有勤劳则授以为知州使承岑氏之祀而𨽻之流官知府其制御之道则悉如臣等前之所议如此则朝廷于讨勐之罪记勐之劳追録其先世之忠俯顺其下民之望者兼得之矣昔文武之政罪人不孥兴灭继絶而天下之民归心逺近蛮夷见朝廷之所以处岑氏者若此莫不曰勐肆其恶而举兵加诛法之正也明其非叛而不及其孥仁之至也録其先忠而不絶其祀徳之厚也不利其土而复与其民义之尽也矜其㝠顽而曲加生全恩之极也即此一举而四方之土官莫不畏威懐徳心悦诚服信义昭布而蛮夷自此大定矣此今日知州之设所以异于昔日之土官而为乆安长治之要䇿也臣等又㸔得岑勐之子存者二人其长者为岑邦佐其㓜者为岑邦相邦佐自㓜出继武靖州为知州前者徒以诛勐之故有司奏请安置于漳州然彼实无可革之罪今日田州之立无有宜于邦佐者但武靖当猺贼之冲而邦佐素得其民心其才足能制御迩者武靖之民以盗贼昌炽州民无主之故往往来告愿得复还邦佐为知州以保障地方臣等方欲为之上请如欲更一人诸夷未必肯服莫若仍以邦佐归之武靖而立邦相于田州用其强力有能者于折冲捍御之所而存其㓜弱未立者于安守宗祀之区庶为两得其宜至于思恩则岑濬之后已絶自不必复有土官之设矣一分设土官巡检以㪚各夷之党臣等议得土官知州既立若仍以各土目之兵尽属于知州则其势幷力衆骄恣易生数年之后必有报讐复怨吞弱暴寡之事则土官之患犹如故也且土目既属于土官而操其生杀予夺之权则彼但唯土官之是从宁复知有流官知府者则流官知府虽欲行其控御节制之道施其绥懐抚恤之仁亦无因而与各土目者相接矣故臣等议以旧属八甲割以立州之外其余四十甲者每三甲或二甲立一巡检司而属之流官知府每司立土巡检一员以土目之素为衆所信服者为之而听其各以土俗自治其始授以署巡检司事土目三年之后而地方宁靖効有勤劳则授以冠带六年之后而地方宁靖効有勤劳则授以为土巡检其粮税之入则径纳于流官知府而不必转输于州之土官以省其费其军马之出亦径调于流官知府而不必转发于州之土官以重其劳其官职土地各得以𫝊诸子孙则人人知自爱惜而不敢轻犯法其袭授予夺皆必经由于知府则人人知所依附而不敢輙携贰势分难合息朋奸济虐之谋地小易制絶恃衆䟦扈之患如此则土官既无羽翼爪牙之助而不敢纵肆于为恶土目各有土地人民之保而不敢党比以为乱此今日巡检之设所以异于昔日之土目而为乆安长治之要䇿也至于思恩事体悉与田州无异亦宜割其目甲分立以为土巡检司听其以土俗自治而属之流官知府则流官之设既不失朝廷之旧巡司之立又足以散土夷之党而土俗之治复逺人之情顺一举而两得矣一田州既改流官亦宜更其府名初岑勐之将变忽有石自田州江心浮出倾卧岸侧其时民间有田石倾田州兵田石平田州宁之謡勐甚恶之禁人勿言密起百余人夜平其石旦即复倾如是者屡屡已而果有兵变今年二月卢苏等既来投顺归视其石则已平矣皆共喜异𫝊以为祥臣至田州亲视其石闻土人之言如此民间多取田宁二字私拟其名臣等欲乞朝廷遂以此意命之虽非大义所关亦足以新耳目而定人心之一端也其该府所设官员臣等拟于知府之外佐贰则同知或通判一员首领则经厯知事各一员吏胥畧具而已今见在者已有通判张华知事林光甫照磨李世亨其知府亦已选有一员陈能然至今尚未到任臣尝访询其故咸谓陈能原奉朝㫖陞广西布政司右叅政管田州府事又赐之勅㫖以重其权吏部奏有钦依令其先赴该司到任然后往莅田州该司左布政严纮谓其既掌府事即系属官不得于该司到任陈能遂竟还原籍至今亦不复来叅照严纮妄自尊大但知立上司之体势而輙敢慢视敇㫖蔑废部移固已深为可罪陈能则褊狭使气徒欲申一己之小愤而遂尔委朝命于草莱弃职任如敝屣使为人臣者而皆若是则地方之责焉所寄託而朝廷威令何以复行乎臣等所访如此但未委虚的乞将二人通行提究重加惩戒以警将来臣观陈能气性悻悻若此亦非可使以绥柔新附之民者㸔得广东化州知州林寛旧任南康通判剪缉安义诸贼甚得条理且其才识通敏干办勤励臣时巡抚江西深知其有可用近因田州改建府治修复城垣地方无官可任已经行文委令经理其事若即陞以该府同知而使之乆于其职其所建立必有可观迨其累有成绩遂擢以为知府使终身其地彼亦欣然过望必且乐为不倦为益地方决知不少矣大扺田州之乱起于捜剔太甚今其归附皆出诚心原非以兵力强取而得者故不必过为振厉驾抑急其讥防反足生变但与之休养生息畧施控御其间可矣夫走狗逐兔而捕䑕以狸人之才器各有所宜也一思恩府设立流官亦宜如田州之数其知府一员吴期英见在但已屡有奔逃之辱难以复临其下然未有可去之罪且宜改任于他所姑使之自効可矣㸔得栁州府同知桂鏊督饷宾州思恩之人闻其行事颇知信悦近以修复思恩府治委之经理其所谋献虽未见有大过于人然皆平实详审不为浮饰似于思恩之人为宜茍未能灼知超然卓异之才举而用之以一新政化则得如鏊者器而使之姑且修敝补罅休劳息困以与乆疲之民相安于无事当亦能有所济也乞敇吏部再加裁酌改用之一田州各甲今拟分设为九土巡检司其思恩各城头今拟分设为九土巡检司各立土目之素为衆所信服者管之其连属之制陞授之差俱已备有前议但各甲城头既已分析若无人管理复恐或生弊端臣等遵照敇谕便宜事理已曾行牌仰各头目暂且各照分掌管办纳兵粮候奏请命下然后钦遵施行一田州思恩各官目人等见监家属男妇初拟解京今各目人等既已投顺则其家属男妇相应给还领养一田州新服用夏变夷宜有学校但疮痍逃窜之余尚无受㕓之民焉有入学之士况斋膳廪饩俱无所出即欲建学亦为徒劳然风化之原终不可缓臣等议欲于附近府州县学教官之内令提学官选委一员暂领田州学事听各学生徒之愿改田州府学及各处儒生之愿来田州附籍入学者皆令寄名其间所委教官时至其地相与讲肄游息或于民间兴起孝弟或倡逺近举行乡约随事开引渐为之兆俟休养生息一二年后流移尽归商旅凑集民居已觉既庶财力渐有可为则如学校及隂阳医学之类典制之所宜备者皆听各府官以次举行上请然后为之设官定制如此则施为有渐而民不知扰似亦招徕填实之道鼓舞作新之机也一思田去梧州水陆一月之程军门隔逺难于控驭调度兼之府治虽立而规制未成流官虽设而职守未定且疮痍未复人心忧惶须得重臣抚理臣等已经具题乞将右布政林富量陞宪职存留旧任副总兵张祐使之更迭往来于二府地方绥缉经理仍乞赐以便宜敇书将南宁宾州等府卫州县及东兰南丹泗城那地都康向武等土官衙门俱聼林富等节制臣等所议地方经乆事宜候奏请命下之日悉以委之林富等使之钦遵以次施行庶㡬事无隳堕而功可责成矣征勦稔恶猺贼疏王守仁据留抚田州思恩等处地方广西布政司右布政林富原任副总兵都指挥同知张祐等㑹呈前事开称田州思恩平复居民悉已各安生理土夷亦皆各事农耕地方实已万幸但惟八寨猺贼积年千百成徒流刼州县乡村杀害良民掳掠子女生口财物嵗无虚月月无虚旬民遭荼毒寃苦屡经奏告乞要分兵勦灭者已不知㡬百十番为因地方多事若要进兵未免重为民困是以官府𨼆忍抚谕兾其悔罪改过而彼乃悍然不顾愈加兇横出刼益频葢縁此贼有衆数万盘据山谷凭恃险阻南通交阯等夷西接云贵诸蛮东北与断藤牛肠仙台花相风门佛子及栁庆府江古田诸处猺贼回旋连络延袤周遭二千余里东掠西窜南摽北突近因思田扰攘各贼乘机出攻州县乡村逺近相煽㡬为地方大变仰頼朝廷威令传播苟幸未动縁此猺贼之与居民势不两立若猺贼不除则居民各无安生之理乞要乘此军威速加征勦庶不贻患地方縁繇呈乞照详施行等因据此行间随据左江道守巡守备等官左叅议汪必东佥事吴天挺叅将张经等㑹呈为请兵征勦积年穷兇极恶猺贼以除民患事开称断藤崃牛肠六寺磨刀等处猺贼上连八寨诸蛮下通白竹古陶罗鳯仙台花相风门佛子等峝各贼累年攻刼郡县乡村杀人放火掳掠子女财畜民遭荼毒逃窜死亡抛弃田业居民日少村落日空延袤千百里内皆已变为盗区各处被害军民累奏请兵诛勦为因地方多事兵力不敷官府𨼆忍招抚期暂少息而各贼愈肆猖獗近因思田用兵遂与八寨及白竹古陶罗鳯等贼乘势朋比连结杀虏抢刼月无虚旬扇惑揺动将成大变仰頼神武𫝊播辛未举发近幸思田之诸夷感慕圣化悉已自缚归降逺近向服各山猺獞亦皆出来投抚请给告示愿求自新从此不敢为恶虽其诚伪未可逆料然皆尚有畏惧之心独此断藤各巢逆贼自知罪在不赦恃险如故截路刼村畧无忌惮若不乘此军威进兵勦灭将来祸患焉有纪极縁繇㑹案呈详到臣照得臣近因思田之役奉命前来驻军南宁府地方与八寨猺贼相去六日之程朝廷徳威宣布虽外国逺夷皆知震慑向慕输情纳欵而此猺贼独敢拥衆千百四出刼掠武縁等处乡村杀人放火畧无忌惮此臣所亲知即此昌炽桀骜平时抑又可知及照牛肠六寺磨刀白竹古陶罗鳯仙台花相风门佛子等巢稔恶各贼自𢎞治正徳以来至于今日二三十年之间节该桂平等县被害人户李子太等前后控奏乞行勦除民害不下数十余次皆有部咨行令勘议计勦若不及今讨伐其为地方之患终无底极诚有如各官所呈者况臣驻札南宁小民纷然诉吿请兵急救荼毒皆谓朝不谋夕各贼之恶委已数穷贯满神怒人怨难复逋诛即欲㑹案奏请俟命下之日行事窃恐声迹昭彰反致冲突奔窜则虽调十数万之衆以一二年为期亦未易平荡了事照得臣节该钦奉敇谕但遇贼㓂生发即便相机可抚则抚当捕则捕钦此钦遵为照思田变乱之时该前都御史等官姚镆等奏调湖广永保二司土兵前来南宁等处听用近幸地方悉平靖各兵正在班师放回之际归途所经正与各贼巢穴相去不逺况思田二府新附土目卢苏王受等感激朝廷生全之恩屡乞杀贼报効但合遵奉敇谕事理除一面量调官军协同前项各兵行委左江道守巡叅将等官监统永保二司宣慰官男领各头目土兵人等分道进勦牛肠六寺仙台花相等贼幷行留抚思田布政及右江分巡兵备守备等官监统思田土目兵夫分道进勦八寨等贼所获功次俱仰该道分巡兵备官收解纪功御史纪验造册奏报及行总镇太监张赐密切公同行事幷密行镇巡等官知㑹外縁系征勦积年稔恶猺贼以除民患以安地方事理为此具本题知八寨断藤崃㨗音疏王守仁照得先该各官呈称前项各巢各贼积年穷兇稔恶千百里内被其惨毒万姓寃苦朝不保夕乞要乘此军威急救一方涂炭等因其时臣方驻札南宁目观其害诚不忍坐视斯民之苦一至此极及查兵部屡次咨来题奉钦依事理要将前项各贼即行发兵计勦以除民患正亦臣等职所当尽之责但虑贼衆势大连络千里可以计破难以力攻欲俟再行奏请命下然后举行必致形迹彰闻虽有十万之师图以嵗年亦未可克故遂仰遵钦奉敕谕但有贼盗生发当抚则抚可勦则勦及便宜行事事理一面密切相机行事及密行总镇太监张赐知㑹随该镇守两广丰城侯李旻亦相继到任又经转行知㑹外今据各呈前因该臣㑹同总镇太监张赐总兵李旻及镇巡三司等官㸔得八寨断藤牛肠六寺磨刀古陶白竹罗鳯龙尾仙台花相等贼巢穴连络盘据千百余里兇悍骁勐酷虐万姓流毒一方自来征勦所不能克果已贯盈罪极神怒人怨委有如各官所呈者是诚两广盗贼之渊薮根柢此而不去两广盗贼终未有衰息之渐也乃今于三月之内止因湖广便道之归师及用思田报効之新附两地进兵不满八千而斩获三千有竒巢穴扫荡一洗万民之寃以除百年之患此岂臣等知谋才畧之所能及是皆皇上除患救民之诚心黙赞于天地鬼神而神武不杀之威任人不疑之断震慑逺迩感动上下且庙廊诸臣咸能推诚举任公同协赞唯国是谋与人为善故臣等得以展布四体无复顾虑信其力之所能为竭其心之所可尽动无不宜举无弗振诸将用命军士効力以克致此虽未足为可称之功而朝廷之上所以能使臣等获成是功者实可以为后世行事之法矣不然则兵耗财竭凋弊困苦之余仅仅自守尚恐未克而况敢望此意外之事哉照得宣慰彭明辅彭九霄官男彭宗舜等皆冲犯暑毒身亲陷阵事竣之后狼狈扶病而归生死皆未可必其官男彭荩臣者亦遣家丁逺来报効两年之间颠顿道途疾疫死亡诚有人情所不能堪者而彭明辅等忠义奋发畧无悔怠即其一念报国之诚殊有所不可冺者至于思田报効头目卢苏王受等感激朝廷再生之恩自备资粮力辞军饷实能舎死破敌争先䧟阵唯恐功効不立无以自白其本心谓子弟之于父兄亦不过是诚非虚言此皆臣所亲见者也及照留抚思田右布政林富已闻都御史之擢而忠义激发犹且不计体面必欲督兵入巢破贼而后出是尤人所难能旧任副总兵张祐叅将张经沈希仪湖广督兵佥事汪溱广西佥事吴天挺叅议汪必东副使翁素湖广督兵都指挥谢珮广西都指挥髙崧及各督哨督押指挥等官马文瑞王勲唐宏卞琚张缙彭飞张恩周彻宗赵璇林节刘镗武銮千户刘宗本等督勦县丞林应骢主簿季本幷防截捜捕调度给饷等项官员知府程云鹏蒋山卿同知桂鏊史立诚舒栢通判陈志敬徐俊知州林寛李东谕召知县刘乔县丞杜桐萧尚贤经厯周奎等虽其才猷功绩各有大小等级之殊而利害勤苦亦有缓急乆暂之异然当兹炎毒暑雨之中瘴疫薫蒸经冐锋镝之塲出入崎岖之地固皆同効捍患勤事之绩均有百死一生之危者也伏望皇上明昭军旅之政既行庙堂协赞举任之上赏亦録诸臣分职任事之微劳及将宣慰彭明辅等特加陞奖官男彭宗舜彭荩臣免其赴京就彼袭替以旌其报国之义土目卢苏王受等亦曲赐恩典或不待三年而遂钖之冠带以励其报効之忠如此庶㡬功无不赏而益兴忠义之心赏当其功而自息侥倖之望矣臣以懦劣迂疎缪䝉不世之知遇授以军旅重任言无不録计无不行且又慰以温㫖使之不必顾忌臣伏读感泣自誓此生鞠躬尽死以报深恩今兹之役本无足言然亦自幸茍无覆败以免戮辱但恨身婴危疾自后任劳颇难已具本告回养病乞赐俯允俾得全复余生倘有图报之日臣不胜愿望处置八寨以图永安疏王守仁臣于去嵗奉命勘处思田两府皆䝉皇上天地好生之仁悉从寛宥两府人民今皆复业安居化为宁靖之地自此可以永无反覆之患而免于防守屯戍之劳矣惟是八寨及断藤崃诸贼积年痛毒生民千百里内涂炭已极臣既目覩其害遂遵奉勅谕事理乘机举兵征勦仰頼威徳幸已翦灭荡平一方倒悬之苦畧已为之一解但将来之苦不可以不预防而事机之㑹亦不可以轻失臣因督兵亲歴诸巢见其形势要害各有宜改立卫所开设县治以断其脉络而扼其咽喉者若失今不为则数年之间渐复归聚生息不过十年又为地方之患矣臣以多病之故自度精神力量断已不能了此但心已知其事势不得不然不敢仰负陛下之託俯贻地方之忧輙已遵奉敕谕便宜事一面相度举行不避烦凟之诛开陈上请乞赐採择施行一移筑南丹卫城于八寨臣等㸔得八寨之贼实为柳庆诸贼之根柢葢其东连栁州陇蛤二都岭三北四等处贼峝以十数北连庆逺忻城东欧莫旺八仙等处贼峝亦以十数西连东兰等州及夷江土者等处贼峝以十数南接思恩及宾州上林县诸处贼村亦以十数各处贼巢虽多其小者仅百数人大者不过数百人及千人而止各贼巢穴皆有山谿之限险阨之守不相通和至期有急或欲有所攻刦纠合㑹聚然后有一二千之衆多至数千者惟八寨之贼每寨有衆千余四山环合同据一险无事则分路出刦有警急奔入其巢数千之衆皆不纠而聚不约而同不谋而合故名虽为八实则一寨此八寨之贼所以势衆力大而自来攻之有不能克者也各巢之贼皆倚恃八寨为逋逃主每有缓急若一投入八寨即无所致其穷诘八寨为之一唿则羣贼皆应声而聚故羣贼之于八寨犹车轮之有轴树木之有本若八寨不除则羣贼决无衰息之期也今幸八寨悉已破荡正宜乘此平靖之时据其要害建置卫所以控驭羣贼臣等㸔得周安堡正当八寨之中四方贼巢道路之所㑹议于其地创筑一城度可以居数千之衆者而移设南丹一卫于其间葢南丹卫旧在南丹州地方为广西极边穷苦之地非中土之人所可居者故自先年屡求内徙今已三迁而至宾州遂为中土富乐之乡宾州既有守御千户一所官而又益以南丹一卫自逺来徙无片田尺土之籍但惟安居坐食取给于宾州州城之内皆职官旗舎之居州民反避处于四逺村寨每遇粮差徭役然后入城故州官号令不行于城中而政事牵沮地方益敝今计一卫之官军虽不满五百之数若尽移其家衆则亦不下二千以二千之衆而屯聚于一城其气势亦以渐盛足充守御遂清理屯田之在八寨者使之屯种又分拨各贼占据之田使各官军得以为业以稍省俸给月粮之费彼亦无不乐从且宾州之城既空又可以还聚居民修复有司之治亦事之两便者也臣等又㸔得迁江八所皆土官指挥千百户等职旧有狼兵数千以分制八寨猺贼之势后因贼势日盛各官皆不敢复入反与之交通结契及为之居停指引分其刦掠之所得共为地方之害已非一日官府察知其奸欲加惩究则又倚贼为重不可根极近臣督兵其地悉将各官遵照勅谕事理绑赴军门议欲斩首示衆以警逺近而各官哀求免死愿得杀贼立功自赎然其时贼势已平遂许其各率土兵入屯八寨就与该卫官军分功効力助筑城垣待城完之日就于城外别筑营堡与南丹卫官军犄角而守亦各分拨贼田使之耕种以资衣粮今八所土兵虽已比旧衰耗然亦尚有四千余衆若留其㣲弱者四所于外以分屯其所遗之田而调其强盛者四所于内合南丹一卫之衆以守亦且四千有余隐然足为柳庆之间一巨镇矣此镇一立则各贼之脉络断咽喉絶自将沮丧震慑其势莫敢轻动稍有反侧者据险出兵而扑之夕发而旦至各贼之交自不能合如取几上之肉下筋无弗得者此真破车轮之轴而诸辐自解伐树之本而衆干自枯不过十年栁庆诸贼不必征勦皆将効顺而服化矣一改筑思恩府城于荒田勘得思恩旧治原在寨城山内上厯高山数十余里其后土官岑瑛始移出地名乔利就巖险垒石为城而居四面皆崭山絶壁府治亦在确之上芒利砑之石冲射牴触如处戈矛剑㦸之中自岑濬被诛继是二十余年反者数起曽不能有一嵗之安人皆以为风气所使虽未可尽信然顽石之上不生嘉禾而隂崖之下必有狐䑕要亦事理之有然者况其地瘴雾昏塞薄午始开中土之人来居輙生疾疫自春初思田归附之后臣时即已经营料理其事竟未能有相应之地近因督勦八寨复亲往相度乃于未至乔利六十里外地名荒田者其地四野寛衍皆膏腴之田而后山起伏蜿蜒敷为平原环抱㴠蓄两水夹绕后山而出合流于前屈曲数十里入武缘江水逹于南宁四面山势重叠盘回皆轩豁秀丽真可以建立府治臣因信宿其地为之景定方向创设规则诸夷来集莫不踊跃懽喜争先趋事赴工遂令署府事同知桂鏊督令各役择日兴工盖思恩旧治皆在万山之中水道不通故各夷所须鱼盐诸货类皆逺出展转鬻买往反旬月十不致一常多匮絶旧府既地险气恶又无所资食故各夷终嵗不一至府治情益疎离易生嫌隙今府治既通江水商货自集诸夷所须皆仰给于府朝夕络绎自然日加亲附归向而武缘都里旧尝割属思恩者其始多因路险地隔不供粮差今荒田就系武縁止戈乡一图二图之地四望平野坦然大道朝往夕反无复阻隔则该府之官自可因城头巡检之制循土俗以顺各夷之情又可开图立里用汉法以治武缘之衆夷夏交和公私两便则改筑思恩府城于荒田者是亦保治安民势不容已之事一改鳯化县治于三里勘得思恩旧有凤化一县然无城郭县治廨宇选来知县等官多借居民村或寄其家眷于宾州诸处而迁徙无常如流寓者然上司怜其无所依泊则委之管理别印或以公务差遣往来于外以茍嵗月故鳯化之在思恩徒寄虚名而实无县治臣近督勦八寨看得上林县地名三里者乃在八寨之间其地平广博衍东西数里外石山周围如城自后极高石山之间独抽土山一脉起顿昂伏分为两股环抱而前遂有两水夹流土山之外当心交合出水之口石山十余重错互囘盘转折二三十里极外石山合为城门水从此出是为外隘其间多良田茂林村落相望前此居民十余家皆极饶富后为寨贼所驱杀占据遂各四散逃亡不敢归视其土者已二十余年今各贼既灭遂空其地不及今创设县治以据其险或有漏殄之贼潜囘其间日渐生息结聚后阻石门之险前守外隘之塞不过数年又将渐为地方之梗矣故臣以为宜割上林上下无虞乡三里之地属之思恩而移设凤化县治于其内量为筑立城垣廨宇选委才能之官兴督其役逺近闻之不过三四月而逃亡之民将尽来归各修复其田业供其粮差蔚然遂可以成一方之保障且其南通南丹新卫五六十里南丹在石门之内凤化当石门之外内外声势连合而石门之险亡西至思恩一百余里取道于那学沿途村寨荒塞日久因此两地之人往来络绎而道路益通又上林旧在大鸣山于八寨各贼之间势极孤悬今得凤化为之唇齿气势日盛虽割三里之地以与凤化而緑茅緑篠等村寨旧所亡失土田皆将以次归复则亦失之于东而收于西矣及照思恩虽已设立流官知府然所属皆土目巡检而旧属凤化一县亦皆徒寄空名实未尝有今割武缘止戈一图二图之地改筑思恩府城而又割上林上下无虞三里之地改设凤化县治固于思恩亦已稍有资辅但自凤化三里至于思恩一百五六十里中间隔上林一县臣以为幷割上林一县而通以属之思恩似于事势为便而于体统尤宜何者栁州一府所属二州十县賔州盖柳州所属者且有上林迁江两县今思恩既设流官知府固亦一府之尊而反不若栁州所属之一州也其于体统亦有所未称矣况賔州自有十五里而又有迁江一县虽割上林以与思恩其地犹倍于思恩未为遽损也上林之属宾州与属思恩均之为一属邑亦未有所加损也然以之属于思恩则思恩始可以成一府之规模而其间有无相须缓急相援气势相倚流官之体统益尊则土俗之归向益谨郡县之政化日新则夷民之感发日易固有不可尽言之益也夫立新县以扼据地险改属县以辅成府治是皆所以乂安地方者也一添设流官县治于思龙照得南宁自宣化县至于田宁逆流十日之程宣化所属如思龙十图等处相去尚有五日六日其间错以土夷村寨地既隔越而穷乡小民畏见官府故其粮差多在县之宿奸老蠧与之包团因而以一科十小民不胜迫脇往往逃入夷寨土夷又从而侵暴之地日凋残盗贼日起近年以来思龙之图乡民屡次奏乞添设县治以便粮差盖亦内迫于县民之奸外苦于土夷之暴不得已而然臣因入抚田宁亲厯其所民之拥道控告者以千数因停舟其地为之经理相度得村名那久者其地亦寛平深厚江水萦回环匝傍有一江来㑹亦正于此合流沿江居民千余家竹树森翳烟火相接且向武各州道路皆经由其傍亦为四通之地若于此分割宣化县思龙一五六七八九十十二及西乡之六八图共十里之地而设立一县治则非独以便穷乡小民之粮差赋役亦足以镇据要害消沮盗贼其间小民村居如那茄马㘭三颜那排之类未可悉数皆久已沦入于夷今若县治一立则此等村寨诸夷自不得而隐占皆将渐次归复流官而其地接近于田宁固可以所设之县而遂以属之田宁矣夫南宁一府所属一州三县而宣化一县自有五十二里今虽分割十里之地以与田宁而宣化尚有四十二里一县之地犹四倍于一府也况田宁又系新创流官府治所统皆土目巡检今得此一属县为之傍辅又自不同臣于前割上林以属思恩之议已畧言之矣且左江一带自苍梧以逹南宁皆在流官腹里之地自南宁以逹于田宁自田宁以通于云贵交阯则皆夷村土寨稍有疑𫝊易成阏隔今田宁思恩二府既皆改设流官与南宁鼎峙而立而又得此新创一县以疏附交连于其间平居无事商货流通厚生利用一旦或有境外之役道路所经皆流官衙门从门庭中度兵更无阻隔之患此亦安民利国之事势所当为者也仍乞定赐县名选官给印地方幸甚一増筑守镇城堡于五屯照得断藤崃诸贼既平守巡各官议调汉土官兵数千于浔州以防不测该臣看得各贼既灭纵有一二漏网其势非三四年亦未能复聚为今之计正宜勦抚并行盖破灭穷兇各贼者所以惩恶而抚恤向化诸猺者所以劝善今惩恶之余即宜急为劝善之政使军卫有司各官分投遍厯向化村寨慰劳而存恤之给以告示赐以鱼盐因而为之选立尊长谕以朝廷所以征勦各巢者为其稔恶也今尔等向化村寨自宜安心乐业益坚为善之志但有反侧悖乱者即宜擒送官府自当重赏以酬尔劳其漏殄诸贼果能诚心悔恶亦皆许其归附待以良民夫使向化者益劝于为善而日加亲附则恶党自孤贼势自散不复能合纵遗一二终将屈而顺服矣乃今则不然贼既被勦而犹屯兵不散使漏殄之徒得以借口揺惑逺近其向化村落又畧不加恤奸恶之民复乗机而驱脇虐害之彼见贼已破灭而复聚兵已心懐惊疑矣而又外惑于贼党之煽揺内激于奸民之驱脇遂勾结相连而起此近年以来所以乱始平而变复作皆迷误于相沿之弊而不察也今各贼新破势决未敢轻出虽屯数千之衆不过困顿坐食徒秽扰民居耗竭粮饷而实无益于事吾民久被贼苦今始一解其倒悬又复自聚无用之兵以重困之此岂计之得者哉惟于各寨之中相其要害之地创立一镇以控制之此则事理之所当行亦正宜乗此扫荡之余而速图之者其在断藤牛肠诸处则既切近浔州府卫不必更有所设至于四方各寨遍厯其要害险阻则惟五屯正当风门佛子诸巢穴而西通府江北接荔浦各处猺贼是为𦂳要之区宜设一镇以控御逺迩而旧已有千户所统率官兵亦几及一千之数困于差徭日渐躱避于附近土目村寨官司失于清理止有五百其后上司不问地方之艰难又于五百之中分调哨守于他所而所余遂不满二百既而贼乱四起守御缺乏则又取调潮州之兵数百以来协守五屯事既纷乱人无所遵兼以统驭非人故地方遂致大壊且其屯堡墙垣亦甚卑隘不足以壮威设险今宜开拓其地增筑高城度可以居二千之衆而设守备衙门于其内取囘五百之中分调哨守于他所之兵其自潮州调来协守者则尽数发还原卫以免两地各兵背离乡土之苦往复道途之费仍于附近土寨目兵之中清查拣补其原避差役者务足原数一千选委智畧忠勇之官一员重任而専责之使之训练抚摩敷之以威信而懐之以仁恩务在地险既设而士心益和自然动无不克而行无不利㕘将兵备各官又不时亲至其地经理而振作之或按行其村寨或劝督其农耕或召其顽梗而曲示训惩或进其善良而优加奖赐或救恤其灾患或听断其是非如农夫之去稂莠而飬嘉禾渐次耕耨而耘锄之无事之时随意取调附近土官兵𣢾或百人或七八十人以协同哨守为名使之两月一更班而络绎往来于道路以惯习逺近各巢之耳目自后我兵出入自将无所惊疑果有兇梗当事举动然后密调精悍可用土目一二千名如寻常哨守然以次潜集城中蓄力飬鋭相机而发夫无事而屯数千之兵则一月粮饷费踰千金若举每年无屯军之费用之以筑城设险犒赏兵士招来逺人亦何事不行何工不就此増筑城堡以据要害所谓谋成而敌自败城完而㓂自解险设而贼自摧威震而奸自伏正宜及今为之而亦事势之不可已焉者也广西通志卷一百广西通志钦定四库全书广西通志卷一百一艺文歴朝疏论新建伯抚勦地方功次疏霍韬窃见新建伯南京兵部尚书兼都察院左都御史王守仁奉命巡抚两广已将田州思恩抚处停当随复勦平八寨及断藤崃等贼臣等皆广东人与贼邻壤备知各贼为患实迹尝窃切齿蹙额而叹曰两广良民何不幸生邻恶境又尝窃计曰何日得一好官员勦平各贼俾良民各安其生而顽民染患未深者亦得革心向化乃今恭遇圣明特起王守仁抚勦田州思恩地方臣等窃谋曰两广自是有底宁之期也圣天子知人之泽也是役也臣等为王守仁计曰前巡抚动调三省兵若干万梧州三府积年储蓄军饷费用不知若干万复从广东布政司支去库银若干万米不知支去若干万杀死疫死狼兵乡兵民壮打手不知若干万仅得田州安靖五十日自是而思恩叛矣弔巖贼出围肇庆矣杀数千家矣此贼併时同出盖与田州思恩东西相应者也若王守仁者乘此大败极敝后仰承圣明特擢之恩卽合四省兵力再支库银百余万支米数百万勦平田州报功级数万人亦且曰天下大功也然而守仁不役一卒不费斗粮宣扬陛下圣德遂致思恩田州两府顽民稽首来服其奉扬圣化以来逺人虽舜格有苗何以过此臣等是以叹服王守仁不惟能肃将天威实能诞敷文德也若八寨断藤崃又非田州思恩比也天下十二省俱多平壤惟广西独在万山之丛其土险其水迅其山之高者有猿猴不度飞鸟不越者故谚语曰广西民三而贼七由山高土恶气习兇悍虽良民至者亦化为贼也八寨贼洪武年间所不能平断藤崃成化八年都御史韩雍仅得讨平及今五十余年遗孽复炽柳州庆逺郁林府江诸路时出刦掠官兵亦屡请征之若八寨贼则自国初至今未有轻议征勦者葢谓山水兇恶进兵无路消息少动贼已先知一夫控险万兵莫敌以故一百六十年间曽未议及贼亦恃险肆恶时时出攻围城堡杀掠良民何啻万计四方顽民犯罪脱逃投入八寨则有司不敢追摄矣邻近流贼避兵追勦投入八寨则官兵不敢谁何是八寨者实四方冦贼渊薮也断藤崃又八寨之羽翼也广西有八寨诸冦犹人有心腹疾也八寨不平则两广无安枕期今王守仁沉机不露掩贼不备一举而平之百数十年豹虎窟穴扫而清之如拂尘然非仰借圣人神武不杀之威何以致此臣等是以叹服王守仁能体陛下之仁以懐绥田州思恩向化之民又能体陛下之义以讨服八寨断藤崃梗化之贼也仁义之用两得之矣谨按王守仁之成功有八善焉乘湖兵归路之便则兵不调而自集一也因思田効命之助则劳而不怨二也机出意外则不及遯所诛者皆积年渠恶非徃年滥杀报功者比三也因归师以讨逆贼无粮运之费四也不役民兵不募民马一举成功民不知扰五也平八寨平断藤崃则极恶者先诛其细小巢穴可渐施德化使去贼从良得抚勦之宜六也八寨不平则西而柳庆东而罗旁线水新宁恩平之贼合数千里共为窟穴虽调兵数十万费粮数百万未易平复今八寨平定则诸贼可渐次抚勦两广良民可渐安生业纾圣明南顾之忧七也韩雍虽平断藤崃贼矣旋复有贼者实当尔时未及区画其地为经乆图歴五十年之生聚则贼复炽盛也亦宜今守仁旣平其巢窟卽徙建城邑以镇定之则恶贼失险后时固不能为患逋贼来归不日且化为良民矣诛恶绥良得为民父母之体八也或者议王守仁则曰所奉命抚勦田州思恩也乃不勦田州则亦已矣遂勦八寨可乎臣则曰昔吴楚反攻梁景帝诏周亚夫救梁亚夫不奉诏而絶吴楚粮道遂破吴楚而平七国安汉社稷夫不奉诏大罪也景帝不以罪亚夫何也传曰阃以内寡人制之阃以外将军制之又曰大夫出疆有可以安国家利社稷专之可也古之道也是故周亚夫知制吴楚在絶其食道而不在于救梁也是故虽有诏命犹不受也惟明君则以为功若腐儒则以为罪今王守仁知田州思恩可以德懐也遂纳其降而安定之知八寨诸贼百六十年未易服也遂因时仗义而讨平之仁义之用达天德者也虽无诏命先发后闻可也而况有便宜从事之㫖乎或者又曰建置城邑大事也区画钱粮戸部职也不先奏闻而輙兴功可乎臣则曰古者帝王千里之内自治千里之外付之侯伯而已是岂尧舜汤武圣智反后世不如哉盖虑舆图旣广则智力不及与其役一已耳目之力而无益于事孰若以天下贤才理天下事为逸而有功也是故帝王之职在于知人而已旣知其人之贤而委任之矣则事之举错一以付之而责其成功若功効不孚乃制其罪可也今旣任之又从而牵制之则豪杰何所措手足乎是故王守仁之平八寨也所杀者贼之渠魁耳若逋逃者固未及杀也乘此时机建置城邑遂招逋逃之贼复业焉则积年之贼皆可化为良民也失此机㑹撤兵而归俟奏得㫖乃兴版筑贼渐来归又渐生聚据险结寨以抗我师虽欲筑城亦不能矣昔者范仲淹之守西陲也欲筑大顺城虑敌人争之乃先具版筑然后巡边急速兴事一月工成贼觉而争之已无及矣尔时范仲淹若俟奏报岂不败乃事哉王守仁于是建置城邑之役盖计之熟矣钱粮夫役固不仰足戸部而后有处也其以一肩而分圣明南顾之忧可谓贤矣不以为功反以为过可乎先是正德十四年宸濠谋反江西两司俛首从贼惟王守仁同御史伍希儒谢源誓心効忠不幸奸臣张忠许泰等欲掩王守仁之功以为己有乃扬诸人曰王守仁初同贼谋及公论难掩乃又曰宸濠金帛俱王守仁伍希儒谢源满载以去当时大学士杨廷和尚书乔宇亦忌王守仁之功遂不与辩白而黜伍希儒谢源俾落仕籍王守仁不辩之谤至今未雪可谓黙哑之寃矣夫国家论功有二道焉有开国効功之臣焉有定国拯危之臣焉开国之臣成可侯也败则虏也虽勿崇焉可也惟祸变倐起社稷安危凛乎一髪効忠定乱之臣则不可忘也何也所以卫社稷也昔者王守仁之执宸濠也可谓定乱拯危之功矣奸人犹或忌之而谤其短夫如是则后有事变谁肯効忠乎甚矣小人忌功足以误国也臣等是以叹曰王守仁等江西之功不白无以劝励忠之臣若广西之功不白又无以劝䇿勲之臣是皆天下地方大虑也王守仁大臣也岂以功赏有无为重轻哉苐恐当时有功之人及土官立功之人视此解体则在外抚臣遂无所激劝以为建功之地耳臣等广人也目击八寨之贼为地方大患百数十年一旦仰頼圣明任用守仁以底平定不胜庆忭今兵部功赏未见施行戸部覆题又复再勘臣恐机㑹一失大功遂沮城堡不得修筑逋贼复据巢穴地方不可胜虑也是故冐昧建言惟圣明察焉乞早裁断俾官僚早得激劝城寨早得修筑逋贼早得招安良民早得复业岭海之外歌咏太平祝颂圣德实臣等所以报陛下知遇一节也亦臣等自为地方大虑而不得已也两广盐利疏黄佐照得两广用兵全资盐利而盐利之征则出之客商而不取之于灶盖灶丁所办之盐则专客商支额无额外征备军门之数商人支额官盐有限数私盐数多私盐之利远过官盐数倍自天顺成化以来至都御史叶盛韩雍吴琛朱英宋旻屠滽秦纮闵珪唐珣邓廷瓒刘大夏潘蕃熊绣併臣等相继总督军务于此因地方连年用兵钱粮无处出办商贩私盐数多势难革而法难行所以或奏请施行或便宜处置而有此盐利之征也法之立于行盐地方各立盐塲广西则于梧州广东则于韶州南雄肇庆清逺商人到彼投税者正盐一引带余盐六引正盐一引抽银五分余盐一引抽银壹钱余盐一引更有多余盐觔许令自首免其没官每一引令其纳银二钱此盐法之大槩也相沿行三四十年通融府库充实地方逐年用兵勦贼买粮赏功等项甚为有赖正德六年广东监察御史解冕条陈十事内一件议措军饷查得先该戸部郎中陈俊巡抚都御史叶盛题准广东盐课提举司盐引从梧州徃广西地方併湖广衡永二府发卖每盐一引纳米二斗后该都御史韩雍见得収积米多议令每官盐一引许带余盐四引官盐一引纳银五分余盐每引纳银一钱南雄府亦然后该都御史秦纮案令官盐一引许带余盐六引仍前照例抽收此外又有多余盐觔准令自首每引抽银二钱盖正盐一引止带余盐一引乃祖宗成法一引许带余盐六引巡抚权宜兹欲止带一引则军饷无处措办合无酌量每官盐一引许带余盐三引仍量其地方盐价贵贱抽收军饷如徃南雄韶州二府发卖余盐每一引纳银一钱五分徃清逺肇庆及惠潮州以上江西行盐地方发卖每引纳银七分其在广州雷亷高琼等府县徃钦州灵山领运广西发卖者余盐一引纳银五分有引官盐俱免纳银但有夹带多余盐觔尽罚入官不准自首如此则官商两便军饷不致亏少等因已该都御史林富依拟施行去后窃照两广系古百粤之地民猺襍处寇盗纵横嵗用兵征勦钱粮支用不赀加以递年水旱相仍人民饥馑处置赈恤调兵防守嵗无虚月仓库储蓄有限各项供费无穷其两省布政司处虽有银两各有头项擅难把别项动支递年征勦因地方广濶山岭险远所调汉土军卒多则就用十万之上少亦不下六七万之数方敢行事况赏犒出军将卒并各处哨守官兵及修城船打造银牌买办红料硝磺制造军兵器械收买马匹鞍辔等项凡军中合用之物无不赖于此舎此再无出办之路论之者但知盐利银两收有前项数目执称甚多欲要减免其费出之多关系之大遇急无办之患临时缺乏之忧皆所不顾是以不及其事者随人意言之甚易殊不知当其事者利害切身值之亦甚难也自正德二年查盘起觧之后仓库遂无余积比一举动輙吿缺乏况商人许令自吿仍有不尽之数令自首则私盐盛行肆无忌惮又何可言是纵客人以罔厚利亏军饷以悞大事其为靖安地方之计甚非所宜盐丁所办之课已给与商此等之徴则出自商人与盐灶丁万无相干以此而恤盐丁非臣所敢言也况盐商获利颇多盘获私盐人免问罪盐免入官惟以此数而责令出办法为甚轻而贩纳亦甚易俱欣然乐从畧无难意今益商人而纵私贩亏官课而悞大事以此而措置军饷又非臣所敢知也但用兵惟此粮赏非粮无以聚兵非赏无以励功书曰峙乃糗粮无敢不逮汝则有大刑孟子曰师行而粮食古有明训今惟欲希寛恤之美名而不顾地方之大患论事诸臣固不言其非尽善之谋其行据议处者或亦似无逺大之见此岂经乆可行之法否乎即今储蓄已不甚多若不急复旧规则军饷日亏钱粮日减遇地方多事聚兵无粮赏功无物臣等束手无措未免具奏请给内帑纵䝉俯允而徃返稽延悞事非细况前项事情行之年乆上下皆便商人甚为有益絶无怨言决难轻议设有余积收贮在官足彰国之富而守掌有人出纳有案奏报有数侵欺有罚谁得而用之孰得而那移借贷伏望皇上念邉方多事军饷关系甚重乞敕戸部查议合无仍复旧规尽革新议今后遇有装载盐觔前徃广西湖广江西等处行盐地方发卖者经过梧州南雄韶州等处听臣行令各该盘盐委官仍照逺年行定旧规毎官盐一引许带余盐六引正盐一引免其纳银余盐毎引纳银一钱五分外夹带多盐之数许令自首毎引纳银二钱五分专备用兵籴粮赏功等项支用自首数外仍有夹带隐瞒多余不尽者各该盘盐委官尽数盘出没官犯人照例问发充军各该盘盐委官通同受嘱容隠不举事发俱问拟枉法賍罪一体照例充军仍乞着为定规永逺遵守司其事者毋因一言而輙为变更行其事者毋执私见而擅为改乱如此私盐之禁犹存奸贪之罚有在仓库自充军饷自足逐年用兵行事而供应自无阙乏之忧矣论征安南䟽张岳臣伏覩皇子诞生涣颁诏命内外臣民莫不覃敷惟安南以乆不入贡诏使临遣为之停止下外廷集议咸谓罪当讨无赦陛下寛仁恻怛不忍遽动甲兵特诏使者驰入其国究问縁由臣待罪邉疆不能宣逹朝廷威德使雕题君长慕义向方奔效职贡至于上轸圣虑万里遣使死有余罪臣窃闻安南自正德十一年内国王黎赒为逆臣陈暠与其子陈昇所弑国人立赒弟黎譓主国事以兵逐陈暠父子奔据其国谅山府黎譓立七年又为权臣莫登庸所逼出居其国清华府登庸立譓㓜弟黎㢜相之既又弑㢜而自立国内分裂日寻干戈无暇请贡此皆徃歳传闻及其国谅山长庆等府牒报之言其间曲折及近日事情虽不能详知然其乆爽贡期大抵由此非真负封豕之势敢于阻兵拒险以抗上国之命而不贡者也自古蛮夷惟逆命则诛若其国不能通贡似不足以劳敝中国今用兵之声先已传布使者行勘未复诚恐生事乐祸之臣不能仰窥陛下所以遣使行勘之本意迎合附㑹谋动兵戈臣不暇逺引请以目前义理事势反覆诘之夫欲兴兵必以黎氏为辞为之讨其乱贼也为区区南交劳师万里之外讨其贼而定之位非中国长䇿其不可一也不定黎氏而因以取之是乘人危难而利其所有五霸稍知义者不屑为也而谓圣明为之乎其不可二也万一胜不可必交人操长技毒弩乘高截险以邀我师则祸败孰当之乎其不可三也今两广困敝猺獞屯结官军仅足备守所恃以调发者狼兵然诸州土官及湖广勾刀手连年疲于征调内懐讐怨若复驱以逺征深入数千里之险进有难必之敌退无旋反之期狼顾两端莫坚鬬志南交暑湿易生疾疫万一师老财匮猺獞乘虚而起安南事未可必两广破败可以立俟其不可四也近日为大工役府州县无碍银两尽起发赴部梧州军饷亦因盐法壅滞课额亏损毎年敷给诸军剩积无多兵兴十万日费千金永乐中用八十万人入交今就折半言之亦当有四十万人屯食两广飞刍輓粟约以二石致一石何处措备其不可五也天下承平乆矣人不知兵兵不习战将帅皆膏粱子弟少经行阵而缙绅之喜谈兵者类皆赵括房琯之流平居为大言尔盖深于兵者必不谈兵其掇拾古人糟粕以谈者多妄也欲举大事而使膏粱主兵躁妄之士得成其谋不待两兵相交而不胜之机先见矣其不可六也此六不可者臣特粗举其端耳至于天下大势其财用盈虚兵马强弱民情休戚盖有非臣职事所及而不敢究言者臣愚以为安南纵有可诛之罪犹当重为民命爱惜审酌轻重于当用兵之中求所可不必用者以全民生以养元气今其乆不入贡之情只是如此以义理事势反覆推之用兵一事臣愚切以为不可天下大器也安之甚难无故而动揺之臣中夜以思不寒自慄伏望陛下上承上天仁爱之心逺思皇祖不祥之训待行勘使者复命乞下廷臣将安南事势反覆熟议如黎氏尚存力能入贡则许之入贡如果内难未定则且申敕邉臣谨固疆塲禁戢奸宄毋得妄生事端致有惊骇揺动人心待安南乱定应否入贡另行奏请定夺此于国家事体初未有损而生灵得免于兵革之祸所全活者多矣臣邉吏也遇此大征义当擐甲执戈躬率先所部以死効命乃其职分顾不度分量轻肆瞽言干挠廷议避事偷安罪当万死然臣非敢爱死也恐死而无益是以冐昧为陛下陈之伏冀曲埀裁察报柳州㨗音疏张岳臣案查先准兵部咨为巡按广西监察御史陈宗䕫题前事命㑹同总兵官陈圭督同副总兵程鉴并于三司中选委才力超卓二三人责令专任以事完为期并合用兵粮议处停当具由奏闻一靣约期进兵凡军中一应机宜俱听相机行事仍咨都察院转行新代巡按广西监察御史冯彬随将有功有罪人员分别具奏等因钦遵备咨到臣已经行该守巡兵备㑹同叅将官督同守备府卫并地方人员备查为恶村分首从贼徒分别哨道合用汉达土兵各若干细开画图贴説并一应军需等项条具报夺随据分守右江道右叅政郑絅整饬右江兵备兼分巡道副使魏良辅暂代分守柳庆等处地方原任左叅将孙继武㑹呈奉臣等案騐前事依奉㑹同镇守广西地方副总兵程鉴广西布政司掌印左布政使李香按察司署印佥事魏一恭都司掌印都指挥周干议得右江所属柳庆等府近年以来盗贼充斥人民逃散柳州一府所属十二州县被害尤甚中间马平来宾等县里隆北五等处更为酷烈其巢穴冞深山峝险阻北通古田永福南通渌里八寨东接籐崃诸江西连湖贵二境最近而融县洛容柳城朝发夕至稍逺而龙哈忻城莫旺此逐彼移其余旁溪曲径高垒深居盖不啻狐兎之三窟而已而里隆一处鱼窝等巢险峻尤极控引长江有同天堑逈临絶壁如守雄关乃柳庆二府之奥区西南一方之剧盗盘据山川豺虎之心益横因循歳月地方之祸弥深屡经建议未见施行若非大调兵马广集粮饷多分哨道逺布防御申严号令明信赏罚其何以收万全之功除积年之患哉今将府县查过应勦首从贼徒名数村分并哨道防守把截去处与夫合用官军兵欵粮饷船只等项逐一㑹同详议画图贴説备开条件呈报到臣臣等遵照节奉钦依事理㑹差官舍分投赍执令旗令牌督调南丹州土官男莫惟武东兰州土官男韦起云那地州土官男罗廷鳯各目兵并左右两江各卫所府州县马歩官军打手壮欵人等齐集将各官缴到画圗贴説应分哨道书册分为中左右三大哨俱差官赍执令旗令牌督押尅定嘉靖二十四年九月初七日寅时一齐抵巢按图扑勦其余为恶村分应该勦杀尽兵力所及相机行事随据中左二哨监督右叅政郑絅左叅议赵崇信呈称五都诸寨贼徒势益悍猾屯结寨上兵力不敷所围有限呈乞再调别处土兵一二万前来分布三哨以收全功臣等看得前贼坚结鱼窝等寨恃险拒敌未易攻克随将勦平广东封川地方班师目兵于内摘取镇安府土官男岑真寳精兵三千名田州土官男岑芝精兵五千名向武州土官男黄仲金精兵三千名东莞县铳手五十名及汉逹官军打手人等行委广东都司新任都指挥刘海广东布政司分守岭西道右叅政张烜总领随同臣于十一月十五日前到柳州驻札督催功次陆续获功觧报臣等又看得各处巢贼将次削平惟有鱼窝马鞍龙船等寨势极髙险㧞地数十丈弓箭火铳俱不能达上有窝凹各贼歳有积聚以防官军据高临下礨石如雨从古攻打未曽克破必湏申饬各哨为乆困之计设法攻打恐日乆人情懈弛又行委新任镇守广西副总兵程鉴前去总理统督三哨并据原委左哨监督左叅议赵崇信呈报丁忧去讫随改委中哨监督右叅政郑絅兼管左哨监督臣等于嘉靖二十五年四月初八日移镇柳城县亲自临督仍将各领哨官以军法处治锁项勒限责令攻打据副总兵程鉴监统等官右叅政郑絅等禀于本月初八二十等日购募敢死目兵黒夜藏火毬用绳梯钩搭絶壁偷上鱼窝马鞍二寨夺其闸门投火毬烧其茅房贼衆惊乱各兵鱼贯而登斩获数多其被火烧死及坠落悬崖不计其数并俘获贼属人口夺获器械等项觧报前来今据前因臣㑹同镇守两广地方总兵官征蛮将军太子太保平江伯陈圭议照广西柳州府马平柳城融县等县五都里隆上油石龙鵞颈等巢贼首韦金田韦金秀韦明濓覃朝觧蓝扶威韦扶旷韦张容韦朝龙等各据险巢朋党为患声势相通其中五都鱼窝马鞍等巢自洪武初年以来不入版图尤为险恶诸蛮所视以为向背盖自正德二年徴兵大举斩获首级虽多然而鱼窝等巢攻围数月竟未尽克遂且招抚是以兵散之后余党复布山谷顷年以来根蔓延引占据庆逺水陆二路敌杀官军攻刼县库杀戮乡村毎杀一村则一村田土尽被包占积歳蚕食各县仅存附郭数里其余大抵漫爲盗区又恃其险阻狃于招安谓官军不能持乆从来征勦终归于招故敢据险拒敌以老我师狡猾兇狠人神共怒臣等仰遵兵部题奉钦依调集官兵亲临调度攻勦以九月初进兵收其禾稼兵有余食决意持乆以絶后患其团结土寨者㑹兵围困遯投别巢者黏踪穷追誓以必破此贼乃肯班师是以人无还心进皆死战贼势日蹙险逺巢寨并皆摧灭已将各哨报到擒斩首从贼人贼级共四千零八十四名颗转发纪功官验实通行造报其首恶韦金秀覃朝觧韦明濓蓝扶威等明正典刑余威所震羣蛮胆落而马平县三都四都来宾县北五宾州龙哈八寨并象州五宣洛容等处以北及乎古田之境其魁渠皆自投军门愿编立里甲输纳税粮同于百姓原被贼杀占额徴粮米今清出一千三百二十六石有竒经报在官听抚造册给帖者已有二万零六百六十三名送出原日行兇盔甲鎗刀弩箭等项共二千八百一十七件马三百五十五匹其班师之后陆续听招者尚未开报各被贼逼逐良民皆行令有司安揷复业田土或仍旧或招人耕种蛮祸消除地方宁息是皆仰仗我皇上之圣德同天春生秋肃并行以成歳功臣等奉扬天威遵奉庙谟致此克㨗非犬马之力所能及也及照赏以示劝罚以示威军旅之中所系尤切臣等所以能鼓舞羣心奋勇趋事者亦惟宣国家赏罚之典示以信必之令使之有所畏而知劝尔除将调征两广汉达官军土官目兵打手人等量行犒赏掣放休息其已听抚夷獞行令所司加意存恤未招者备行守巡官遵照臣等原行条约逐一抚处停当安挿复业及摘发泗城东兰南丹那地等州目兵五十名行令叅将戚振管领在于柳州融县来宾千蔓古零等处立营防守俟数月之后事体即定人心稍安即行掣放臣等于本年五月二十四日班师回还梧州总府控制地方其余有功获功并阵亡伤故被伤官军目兵人等照例听巡按广西监察御史通查明白覈实造册另行奏缴报连山贺县㨗音疏张岳照得先因广西贺县弓山磥石黄峝等巢积年贼首倪仲亮李三弟等广东连山县黄南梅水大曲等巢积年贼首李金石住等各结党啸聚相煽为乱流刼乡村杀掳人财夺占田土民不宁居贻患三十余年节据连贺二县被害排年军民黄昂黎得春等连词具告请兵征勦已该臣㑹同镇守两广地方总兵官征蛮将军平江伯陈圭议得前贼积恶已盈流毒甚惨屡抚屡叛势在必征将调到广西镇安思明田州南丹东兰那地向武都康泗城归顺上林等府州司县土官目兵并两广汉逹官军民壮打手人等分为二大哨一哨贺县委镇守广西地方副总兵官沈希仪统督广西按察司佥事俞则全监督指挥李琮孙文绣陈栋邹继芳卞爵等共兵五万九千五百七十七员名进勦弓山磥石黄峝等巢首从贼徒一哨连山县委广东布政司左叅议朱宪章监督广东都司署都指挥佥事梁希孔统督指挥莫如爵黒孟阳李泾王照共兵二万零七百九十员名进勦黄南梅水大曲等巢首从贼徒及行湖广巡抚衙门督行郴桂衡永上湖南等道兵备分守分巡守备等官各调集官兵乡夫委谋勇指挥千百戸等官管领把截尅定嘉靖二十七年正月十四日寅时一齐抵巢按图扑勦应与湖广官兵夹攻者约㑹夹攻仍委广西布政司左叅议朱道澜总理贺县哨广东布政司监督左叅议朱宪章兼管总理连山县哨各军前粮饷㑹本具题外续于本月二十一日据贺县哨监统副总兵沈希仪佥事俞则全呈报并据连山哨监统左叅议朱宪章都指挥梁希孔呈报及据湖广按察司整饬郴桂衡永兵备兼分巡上湖南道副使潘子正呈称各前来臣等查得连山贺县二哨官兵通共擒斩首从贼人贼级三千零一十九名颗俘获贼属二百八十六名口夺回被掳男妇四名口夺获牛马二百七十九头匹器械一千零五十八件俱经巡按御史萧世延杨以诚原委纪功广西按察司副使沈宏广东按察司副使黄光昇閲騐审勘明白获功官军目兵各照赏格给赏阵亡被伤者给与银两以为营葬及汤药之资生擒内有词者监候另议情真无寃者遵照兵部奏准严法令以靖地方事例押赴市曹处决器械贮库被掳人口给亲完聚俘贼属与牛马俱变卖价银入官其湖广官兵所获首从贼人贼级贼属等项备行该道俱径呈彼处按抚衙门定夺委官纪騐施行外臣㑹同镇守两广地方总兵官征蛮将军太保兼太子太保平江伯陈圭议照广西贺县接连广东连山县地方宻迩湖广江华等县崖峝深险林箐丛宻各贼盘据负固肆兇东攻则西遯西攻则东遯急之走入险阻缓之复纠聚出没正德年间虽曽具奏征勦贺县特以一面进兵不曽㑹合三省致使残党旋复啸聚如贼首倪仲亮邓良朝梁荣李金石住等合衆数千僭称名号焚掠村寨占据田土逼近关厢祸延三省刼掠得志党附益多各处无頼姦民投入伙中导之逺刼至于德庆开建等州县亦被其害若不急为勦灭诚恐后来愈炽深为未便臣等动调官军土兵行委副总兵三司等官统领进勦幸致克㨗即今地方之患已除神人之愤获伸旧民复业安枕而卧是皆仰仗皇上圣武宏敷天威逺振故能兵不畱行贼无坚寨岂臣等犬马微力所能强致伏惟皇上轸念边方用武之地敕下该部查议将前项有功官员议拟上请量予陞赏庶人心激厉而将来任事益加奋勉其余有功获功并阵亡伤故被伤官军目兵人等照例听各该巡按御史通查覈实造册奉缴三大政论严嵩疏张翀窃见大学士嵩贵则极人臣富则甲天下子为侍郎孙为锦衣中书宾客满朝班亲姻尽朱紫犬马尚知报主乃嵩则不然臣试以边方财赋人才三大政言之国家所恃为屏翰者边镇也自嵩辅政文武将吏率由贿进其始不核名实但通关节即与除授其后不论功次但勤问遗即被超迁托名修边建堡覆军者得廕子滥杀者得转官公肆诋欺交相贩鬻而祖宗二百年防边之计尽废坏矣户部发边饷本以赡军自嵩辅政朝出度支之门暮入奸臣之府输边者四馈嵩者六臣毎过长安街见嵩门下无非边镇使人未见其父先馈其子未见其子先餽家人私藏充溢半属军储边卒冻馁不保朝夕而祖宗二百年豢养之军尽耗弱矣边防既隳边储既虚使人才足供陛下用犹不足忧也嵩藐蔑名器私营囊槖世蕃以狙狯资倚父虎狼之势招权罔利兽攫乌钞无耻之徒络绎奔走靡然成风有如狂疡而祖宗二百年培养之人才尽败壊矣夫嵩险足以倾人诈足以惑世辨足以乱政才足以济奸附己者加诸膝异巳者坠之渊箝天下口使不敢言而其恶日以恣此忠义之士所以搤腕愤激懐深长之忧者也陛下诚赐斥谴以快衆愤则縁边将士不战而气自倍百司庶府不令而政自新矣酌议事宜以安民庶以固地方疏呉文华一割属县以全府治据右江兵巡道议称思恩府原属土州正统间土官岑瑛有功陞为府㝷改为军民府添设流官佐贰𢎞治末年瑛孙濬叛讨灭之改流官知府设鳯化县𨽻焉嘉靖初年土酋王受作乱新建伯王守仁抚平之始迁府治于荒田割南宁府武縁止戈一二图为之编戸裂思恩旧治为九土司以分散其党乃数十年来种类日悍蔑视汉官亡论军符不以时赴即桀骜未易宰制譬之畜养骄抗孽奴缓急未易得力且渐成尾大不掉之忧所以然者该府无卫所少编民一旅一卒皆出自九司其操纵之势原未有恃也尝考新建伯王守仁奏议鳯化县移于三里及割柳州府属上林县以𨽻思恩盖三里为八寨咽喉上林为八寨门戸欲壮思恩就近弹压故耳旋以反侧未定议寝不果职谓此议实思恩万世之利在今日犹所当行者上林距柳州五百余里距思恩五六十里而近割属思恩府岂惟思恩有所资辅即上林县之民亦大称便及查武縁县止戈四五图地方与原割止戈二图交搀错落距思恩亦止二三十里若去南宁其地既逺民又愚顽徃徃不听勾摄连年逋负无怪其然然则割此二图编戸思恩而又以上林县属焉岂惟民之顺即思恩之权日重九司之势自轻矣该臣㑹同总督两广兵部左侍郎凌云翼巡按广西监察御史陆万钟看得思恩府自改土为流分立九司并割武縁止戈一二图附属迄今几六十年较之当时颇为宁帖惟是郡城孤悬别无一州一县以资保障而环城以居尽是武縁之民其去南宁在三百里之外内永宁二里膺墟旧墟诸处民素慓悍甚有勾引八寨流刦者徒使该府束手莫敢谁何夫以环城之衆近在几席顾属之他人缓急不得其用而顽梗之徒外煽内讧又以非其綂辖置而不敢问此所谓桀骜也且该府守服役皆取给九司而九司近日头目日悍且成尾大则二里之民已不足恃该府将何以善其后哉今议欲上林县并武縁县止戈四五图割属思恩庶成府治但上林系宾州属邑先年已经停罢不必议割查得南宁府属有三州三县土司不与焉若以武縁一县割属思恩止戈二图仍併于武縁则南宁于近年増一新宁州去一县属于郡治固无所损而思恩全得此县则环城之衆有臂指联属之情九司之悍免恃强䟦扈之忧八寨之雄有畏威慑服之势南柳两郡有藩篱唇齿之固而该府经制既备体势日尊屹然为右江一巨镇矣一转移间而为百年可乆之计非有更张拂民之举动也兵部覆议查得思恩府自𢎞治年间岑濬叛后改土为流正德初又设鳯化一县𨽻之然无县治徒寄空官至嘉靖七年该新建伯王守仁因土酋王受作乱抚平之始议改筑府治于荒田既系武縁止戈一二图之地就割其民为之编户以思恩旧治裂为九土巡检司而统于府又议改设鳯化县治于三里而併割上林以属思恩续该都御史林富覆议改筑思恩真保治安民势不容己之事若鳯化县徒寄虚名无益事体应即裁革三里之地本属上林上林本属宾州各仍其旧本部依拟题奉㫖遵行讫数十年来事势相安但九司之衆多系余孽渐尔骄黠而该府编民甚少缓急难恃况环府而居者大半武縁之民不服驱使而南宁徃歳又増一新宁州是以诸臣目击其地思为可乆之计欲以武縁一县割而属之盖使府县相依得弹压之体而土司之党益敛慑其心在南宁似无所损而思恩则有所益也既经督抚等官会议佥同相应依拟恭候命下本部移咨两广总督兵部左侍郎凌云翼巡抚广西右副都御史呉文华及咨都察院转行巡按广西监察御史陆万钟即行该司道府等官将思恩止戈一二图仍归併武縁县通将武縁县一县改属思恩府该县人民钱粮等项悉听府官统辖其九土巡检司照旧并属该府管辖一应差事相兼处办从宜区画施行諌封倭疏曹学程题为倭情已变封事宜停恳乞宸断亟殛贼臣止册使以存国体以安宗社事迩者封事已壊发言盈廷走宗城缚惟敬戮从臣辽阳侦报不虚册使掲帖踵至矣顷者圣㫖允戴士衡周孔教疏着令九卿科道㑹议战守机宜毋贻后悔是皇上已洞见封事之非而决之衆论也又奉圣㫖选风力科臣一员与杨方亨册封是皇上又疑惑于杨方亨之掲谓封事可成也讵知石星方亨同条共贯转相附和词不足凭且三臣共使异域宗城出亡惟敬就缚倭奴何德方亨独晏然无事哉方亨且生死未卜乃请添册使禁治流言即三尺童子亦知其诈非本兵矫诬以欺陛下必狡倭设计以䧟中朝望陛下详察而熟计之也本兵谓辽东抚按之报视为流言今册使李宗城之掲将不足信乎倭情已变犹云未变封事已败犹云可成贼臣诬国一至于此吾谁欺欺天乎今据李宗城掲称关白执沈惟敬要求七事原不为封虽不显言大都有据倭夷狡诈异常贪饕无厌得封不已必求入贡入贡不已必求互市互市不已必求和婚和婚不已必求朝鲜纳赋纳赋不已必求分割尚义割地不已必求卷席朝鲜渡鸭緑而蓟辽危矣倭情吐露不待今日自宋应昌经畧之始李如松入援之时沈惟敬使倭之日已与挿盟即不尽许七事业已经诺一二顾养谦封贡一疏李如松与沈惟敬一扎情形破败不在于惟敬就缚之日已发觉于朱龙光未死之先不然朝鲜日本一苇可航悠悠年余何难一决此其故不难于一封而难于七事不辩可知也夫堂堂天朝反为倭制皇皇天使竟作虏囚愈要挟则愈弥缝愈昭露则愈箝制此忠义之士日夕拊心饮血相与罢封事决战守断奸臣首以谢天下乃悞国贼臣内外深结始终执抝甘心媚倭陛下独不鉴南宋之事乎秦桧史弥逺力主和议终移宋祚前车已覆可为寒心封事之非举朝以为不可宗城已悞岂容再悞科臣攻击即以科臣徃封是亦贼臣笼络深计成则功归于巳不成委咎科臣是以科臣宁甘鼎镬不敢奉诏夫人臣既委质为臣东西南北惟其所使死且不避何敢避难为不忠哉顾他日事成犹可结局了事万一不济甚重执以为质封外要求即科臣仗苏武之节效真卿之义必不为宗城抱头䑕窜以贻国羞大损国威丧气狡夷贻臭万年臣窃悲之为今日计科臣徃勘则可徃封则不可也若云可成则赍册渡海不成则持节还朝视君命如儿戯等册使为説客辱国欺君罪莫大矣事成功有所归不成责亦难诿天语煌煌着如皎日今日封事成耶败耶言官持议验耶否耶陛下以平章军国托元辅以参赞机务倚枢臣天下事非一家私奈何偏执星狠狠自用臯碌碌依阿星曰关白可封臯亦曰关白可封星曰再遣科臣臯亦曰再遣科臣今日封倭之使即昔日排已之人彦博之荐唐介当不若是昔魏学曽亦以任事竒功未见陛下严谴学曽而宁夏卒奏荡平今东事溃裂元辅枢臣不得辞其责矣大臣去畱册使行止社稷安危系此一举愿陛下熟察斧断天下幸甚广西通志卷一百一广西通志钦定四库全书广西通志卷一百二艺文歴朝状代裴中丞奏邕管黄家贼事宜状柳宗元邕管奏事官严训过穪押衙谭叔向等与黄家贼五千余人谋爲翻动虽已诛斩犹未清宁臣当时差本道同十将试光禄卿雷遶至邕管界首宾州以来刺探事宜兼爲声援昨得雷遶十四日状并严训状报同到其黄家贼并已退散各归峝穴讫伏以䑕窃狗偷非足爲患陛下威灵逺被神化旁行遂使姦猾之谋先期而自露回邪之党不戮而尽灭伏恐飞章已达吉语未闻上轸天心犹烦庙算臣谬居方镇忝接疆界不敢不奏西原峝黄贼未平状韩愈臣去年贬岭外刺史其州虽与黄家贼不相隣接然见往来过客并谙知岭外事人所説至精至熟其贼并是夷獠亦无城郭可居依山傍险自称峝主衣服言语都不似人寻常亦各营生急则屯聚相保比缘邕管经畧使多不得人德既不能绥懐威又不能临制侵欺虏缚以致怨恨蛮夷之性易动难安遂至攻劫州县侵暴平人或复私讐或贪小利或聚或散终亦不能为事近者征讨本起于裴行立阳旻此两人者本无逺虑深谋意在邀功求赏亦缘见贼未屯聚之时将谓单弱立可摧破争献谋计惟恐后时朝廷信之遂允其请自用兵已来已经二年前后所奏杀获计不下一二万人傥皆非虚贼已寻尽至今贼犹依旧足明欺罔朝廷邕容两管因此凋弊杀伤疾患十室九空百姓怨嗟如出一口阳旻行立相继身亡实由自邀功赏造作兵端人神共嫉以致殃咎阳旻行立事既已徃今所用严公素者亦非抚御之才不能别立规模依前还请攻讨如此不已臣恐岭南一道未有宁息之时昨者併邕容两管为一道深合事宜然邕州与贼逼近容州则甚悬隔其经畧使若置在邕州与贼隔江对岸兵镇所处物力必全一则不敢轻有侵犯一则易为逐便控制今置在容州则邕州兵马必少贼见势弱易生奸心伏请移经畧使于邕州其容州但置刺史实为至便比者所发诸道南讨兵马例皆不谙山川不伏水土逺乡覉旅疾疫杀伤臣自南来见説江西所发共四百人曽未一年其所存者数不满百岳鄂所发部三百人其所存者四分才一续添续死毎发倍难若令于邕容侧近召募添置千人便割诸道见供行营人数粮赐均融充给所费既不増加而兵士又皆便习长有守备不同客军守则有威攻则有利况自南讨已来贼徒亦甚伤损察其情理厌苦必深大抵岭南人稀地广贼之所处又更荒僻假如尽杀其人尽得其地在于国计不爲有益容贷覊縻亦未亏损朝廷事势以臣之愚若因改元大庆赦其罪戾遣一郎官御史亲徃宣谕必望风降伏讙唿听命仍为择选有材用威信谙岭南事者爲经畧使处理得宜自然永无侵叛之事奏桂管常平义仓状李渤臣伏详敕文本救荒歉忽有危切贵及其时当州去京徃来万里奏回方给岂及饥人臣请所管忽遇灾荒量事赈贷讫续分析闻奏庶使逺人速沾圣泽遐流臣之所管僻在岭外廹以山贼人尤难理若令数改必困蟊食常平义仓本救灾害向为歉沴擢臣处之方镇臣宜竭力上答皇明伏乞圣恩允臣所奏庶使皇灵逺被犷俗知恩论清舜庙状李渤右臣谨按地图舜陵在九疑之山舜庙在太阳之溪舜陵古老已失太阳溪今不知处秦汉以来置庙山下年代寖逺祠宇不存毎有诏书令州县致祭奠酬荒野恭命而已岂有盛德大业百王师表没投荒裔陵庙皆无臣谨遵旧制于州西山上已立庙讫特乞天恩许蠲免近庙三五家令歳时拂洒示为恒式岂独表圣人至德及于万代实欲彰陛下元泽被于无穷谨录奏闻荐昭州刺史张愻状令狐楚右臣伏凖贞元六年十一月八日勅㫖自今以后诸州刺史县令已肆考如理术尤异实効可称考满日委观察使录事迹以闻特加奖擢者前件官守文惟谨持法甚精清亷有余贞固无比臣伏见岭南风俗惰嬾茍避征徭易成逋窜张愻忧人若已理郡如家劝课农桑置立保社移风为敦厚之境徴赋无惨急之名周旋六年其道一致臣猥司亷察忝守方隅以所见闻恐须甄录乞令韩世忠不拘路分前去广东招捕曹成奏状李纲据广南东路安抚使林遹札子节次契勘曹成贼马三月二十九日自道州侵犯临贺遣兵四出见屯两路要害去处本路兵马单少素不练习西路尚有峝丁刀弩手可用至如东路抢杖手名籍虽存其实农夫岂可出战除已逐急发兵控守关阨然贺州势在上流南入连英东下封康不数日便至番禺今来封连探报事愈危急准枢宻院札子差高举一头项兵应援二广并未见入界除已统率人兵旦夕就道至封康以来防遏外乞拨高举人兵星夜前来应援庶几保全二广又据广南东路转运判官章杰四月十四日申探报曹成贼马分作三头项透入贺州富川县杀人放火刼虏人民贼势浩瀚乞催发高举人马兼程前来㑹合捉杀免至奔冲又据转运判官章杰申探报曹成贼马四月初三日乗牌船过水东入贺州放火烧本州敌楼战棚及居民屋宇等贺州知州及本州官尽出州城下水前去乞速差兵前来救援又据转运判官章杰四月十六日申据广州懐集县申四月初一日曹成贼马侵犯县界令佐等将带弓级保甲抢手等前去迎敌贼衆浩瀚势力不加遂致溃散其贼兵直冲突占据本县广州事势危急乞催发髙举人兵疾速前来应援者右臣所据广南东路安抚使林遹转运判官章杰公文探报曹成贼马次第备录在前契勘臣昨准尚书省札子除臣荆湖广南路安抚使于韩世忠下拨髙举一项兵马八千余人听臣节制续准指挥改差任仕安将带所部军马随逐前去之任其任仕安下人兵元管二千八百余人又为福建路安抚司陈乞统领官陈照马凖下一千五百余人存留福建其余止有一千三百余人委是单少臣以见具奏辞免恩命未敢申陈今䝉恩差入内内侍省西头供奉官于盖前来降赐敦遣就道臣仰廹天威已祗受告命择日开司朝夕启行今据广东路官司申报曹成贼马已破贺州占据懐集县系广州属县事势委是危急帅臣林遹称亲自率兵前去封康州防抵切虑未足倚仗其广州繁富号爲东南都㑹虽有可守城池若帅臣已去谁与固守实为可虑臣方受命之初道里辽逺又所得任仕安兵才千余人难以分拨应援虽已遵依近降指挥许依江东路安抚大使画一差兵二万人旋行踏逐方具奏请听候指挥无由目下便得齐集深虑应援有失机㑹曹成贼马为二广之患滋大万一广州或致失守自余州郡多无城池皆须望风奔溃其害有不可胜言者臣輙有愚虑仰渎天听臣窃见福建江西荆湖宣抚副使韩世忠行军整肃忠勇有谋曹成剧贼十余万衆除老弱胁从妇女外能战兵尚三万余人使其余将士当之未必能有济欲制此贼或招或捕非世忠不可今世忠统兵已到䖍吉筠袁间深恐拘碍路分止在荆湖不敢前去广南则曹成为二广之患其势未艾伏望圣慈矜怜广南两路生灵之衆在今日为朝廷腹心之地不可不早加料理特降睿㫖令世忠不拘路分量留人马照应荆湖外尽将所部取便道前去应援广东措置曹成一则军马已集可以目前使唤二则道里已近可以指期而至臣愚窃谓朝廷今日应援广东之䇿无以加此又广东素号瘠薄应付大军钱粮必至阙乏世忠既行福建江西荆湖宣抚司将刬刷到钱粮可以通融应付此又军期所湏之大者如何圣意乞作朝廷措置用金字牌入递付世忠施行臣已具奏遵凛圣㫖许依江东安抚大使画一指挥踏逐人兵如䝉朝廷应付亦乞用金字牌降下敕札庶几早得齐集可以与世忠声援相接二广早见平定小帖子契勘福建江西荆湖宣抚司与荆湖广南宣抚司两司不相节制如䝉圣慈从臣所请令韩世忠前去广东招捕曹成乞降指挥令与臣关报事宜同共措置庶几不相违戻有所恊济伏候敕㫖乞令韩世忠相度入广西招捕曹成奏状李纲今月二十七日准尚书省札子江南西路安抚大使李回奏缴到岳飞状准江南西路安抚大使司牒三月二十二日准枢宻院三月四日札子奉圣㫖令岳飞到袁州更切斟量贼势如贼兵衆且于袁州驻札候宣抚司人马到同共进兵如曹成已受招安起发赴行在即与马友㑹合同共勦杀刘忠讫续徃潭州无致稍失机㑹却致贼兵破壊二广飞一行军马已到衡州茶陵县不住承准郴衡州桂阳监等处关报及飞亦差人体探得曹成已发人马取三月十九日起发徃全永州侵犯广西界分并前军人马徃贺州路前去其曹成中军见在道州未有的实起发月日见不住放人四向虏掠杀人放火似此显见曹成未肯便赴行在意欲侵犯二广作过今准前项公牒奉圣㫖指挥縁一行官兵已过袁州地里稍逺兼续于四月初三日准荆湖东路提刑司关报探得曹成贼马已起离道州前去广西飞除已差人体探子细外今已进发住郴州桂阳监已来驻泊如曹成不赴行在及未入广西飞便行措置进兵掩杀若曹成已入广界不审令飞一行军马如何施行已具录奏闻伏望圣慈特降睿㫖付飞责凭遵依施行右勘㑹近据岳飞申到前项事理勘㑹曹成一行虽有五万余衆其少壮之人止仅二三万四月二十六日已奉圣㫖令岳飞更切探伺如曹成委是不肯赴行在已侵入广南地分即统率诸头项军马取径路併力追袭掩击务在从长措置保䕶二广无致稍失事机破壊广南州县仍令广南东西路帅臣依已降指挥起发逐路峝丁刀弩手将兵土军弓手民兵疾速躬亲统率前来界首与岳飞㑹合併力夹攻并札与孟庾韩世忠及臣措置施行者右臣近据广南东路安抚使林遹转运判官章杰申探报曹成贼马已破贺州侵犯广州界分占据懐集县广州事势危急乞发应援臣已具奏闻窃见韩世忠治军严整忠勇有谋少见其比乞令不拘路分统率大兵前去广东应援措置招捕曹成免致广南两路破壊州县外今准枢宻院札子备奉前项圣㫖令岳飞更切探伺如曹成已侵入广南地分即统率诸头项军马取径路併力追袭掩击务在从长措置保䕶二广札付孟庾韩世忠及臣疾速措置臣已关送福建江西荆湖宣抚使副及札下岳飞恭依圣㫖指挥施行讫契勘曹成一项贼马最为桀黠外假听从招纳之名内有包藏窥觎之意占据道州半年有余侵犯二广其衆号称十万余除老弱胁从妇女之外可战之兵犹有三万余人既为大兵所逼遂有乘虚深入二广之计广西犹有峝丁刀弩手兵将之属可以控遏广东兵力实为单弱难以支吾深虑州县望风奔溃为害不细今虽已降指挥令岳飞统率诸头项人马追袭掩击窃虑岳飞所率兵数不多钱粮阙乏未必能济非得韩世忠统率大兵前去措置应援及将福建江西荆湖宣抚司刬刷到诸路钱粮通融应付深恐未能早见招捕了当兼契勘曹成本系荆湖盗贼只縁大兵所逼遂犯广南若拘以路分谓目今作过不系荆湖地分即是以邻国为壑恐非朝廷销弭内患之意臣今欲乞自朝廷降指挥令世忠相度如大兵目今已在湖南及筠袁间即由全永入广西路自桂府顺流以趋广州如大兵目今在䖍吉间即由南安南雄英韶路顺流以趋广州可以遏贼之冲令岳飞统率军马由道贺追袭其后臣如䝉朝廷应付画一内所踏逐兵勾抽齐集亦可以由䖍吉英韶前去封康循惠间随宜措置御贼奔迸与之恊力进讨不数月间湏见了当却由便路趋湖南措置其余盗贼不难平定伏望圣慈特降睿㫖详酌施行小帖子臣契勘广南西路五十余州旧号荒逺在今日实为要地今曹成侵犯若不早加措置招捕了当窃恐两路州县为贼残破卒难经理兼两路皆有猺人谿峝乘势必湏作过广西与交趾相隣亦恐有所窥伺道里去朝廷最逺将来兵力难及朝廷不可不深留意于此伏乞圣察乞本司自备钱本前去广西出产盐地分计置煎盐奏状李纲右臣累具奏闻乞于江西路隣州拨米五万石钱十万贯应付本路支用至今未䝉回降指挥盖縁本路连年为盗贼蹂践州县类皆残破百姓屡经科湏物力匮乏难以再行敷配深虑目前阙乏无以赡给军兵招捕盗贼及到本路官私空匮皆如所料虽多方擘画应付支遣别无可以措置理财足用之术喋喋仰烦朝廷方当多事之时决难逐一指凖应付窃见广西逐年煎造海盐元额都计二千一百万觔近年以来失于措置煎造不及四分之一其余皆是失陷之数湖南北路见今通行广东钞盐商贾入纳搬运数目不多遂致阙食毎觔价例日渐増长厚利悉归商贾民间日食贵盐见今私贩公然行徃实难禁止欲乞朝廷特降指挥许令臣本司自备钱本前去广西出产海盐地分计置煎盐于二千一百万觔十分数内只乞二分之数计四百二十万觔本司自备舟船脚力搬运前来本路出卖庶几盐价稍平民不艰食赢余之数可以赡养军兵不致仰烦朝廷应付如朝廷以爲有侵𣙜货务之利即乞依广东钞盐体例于𣙜货务入纳钞靣钱即于盐法并不相妨委是利便伏望圣慈特降睿㫖详酌施行议慎选交州刺史检摄长吏议薛综昔舜帝南巡卒于苍梧秦置桂林南海象郡然则四国之内属也有自来矣赵佗起番禺懐服百粤之君珠官之南是也汉武帝诛吕嘉开九郡设交趾刺史以镇监之山川长逺习俗不齐言语同异重译乃通椎结徒跣贯头左袵长吏之设虽有若无自斯以来颇徙中国罪人杂居其间稍使学书粗知言语使驿徃来观见礼化及后钖光爲交趾任延为九真太守乃教其耕犂使之冠履为设媒官始知聘娶建立学校导之经义由此以降四百余年颇有似类然而土广人衆阻险毒害易以为乱难使从治县官覊縻示令威服田户之租赋裁取供办贵致逺珍名珠香药象牙犀角瑇瑁珊瑚琉璃鹦鹉翡翠孔雀竒物充备寳玩不必仰其赋入以益中国也长吏之选类不精覈汉时法寛多自放恣故数反违法珠崖之废起于长吏覩其好髪髠取为髲及臣所见日南太守南海黄盖九真太守儋明毒虐簿曹仍见驱逐明至物故交趾太守士燮遣兵致讨卒不能克又故刺史㑹稽朱符多以乡人虞褒刘彦之徒分作长吏彊赋于民百姓怨叛山贼并出攻州突郡符走入海流离丧亡次得南阳张津与荆州牧刘表为隙兵弱敌彊岁岁兴军诸将厌患去留自在津小捡摄威武不足爲所陵侮遂至杀没后得零陵頼恭先軰仁谨不晓时事表又遣长沙呉巨为苍梧太守巨武夫轻悍不为恭服所取相怨恨逐出恭求歩隲是时津故将夷廖钱博之徒尚多隲以次鉏治纲纪适定㑹仍召出吕岱既至有士氏之变越车南征平讨之日改置长史章明王纲威加万里大小承风由此言之绥邉抚裔实有其人牧伯之任既宜清能荒流之表祸福尤甚今日交州虽名粗定尚有高凉宿贼其南海苍梧郁林珠官四郡界未绥依作㓂盗专为亡叛逋逃之薮若岱不复南新刺史宜得精宻检摄八郡方畧智计能稍稍以渐能治高凉者假其威宠借之形势责其成效庶几可补复如但中人近守常法无竒数异术者则羣恶日滋乆逺成害故国之安危在于所任不可不察也窃惧朝廷忽轻其选故敢竭愚情以广圣思盐法议李茆广西盐法见于已行者曰钞商兴贩也曰官自般卖也然二者利害不可不究且官自般卖旧系本路转运司主其事行之既便歳课自足诸州亦无缺乏之患爰自绍兴八年改行钞法转运司所得仅二分不能给诸州歳计至于高折秋苖民被其害逐年卖钞所亏之数甚多陛下灼见其弊仍旧拨还转运司均与诸州官般官卖尽罢折米招籴之为民害者止令转运司歳认息钱三十一万贯其为计甚善自当确守此法必为永久之利宜诏令户部将广西官般官卖盐法申严行下常切遵守复官般官卖法杜絶科抑议赵伯逷曩者諌议之臣以官般官卖科敷百姓害及一路于是改行钞法上以足国下以裕民莫不以为便今六年矣诸郡煎熬益甚民旅困于科抑名曰足国实未尝足名曰裕民实未尝裕臣尝徧访吏民向者官般官卖之时广西诸郡诚有科敷百姓去处然不过产盐地分所谓髙化钦亷雷五州是也海乡盐贱不肯买故有科抑如静江郁林宜融柳象昭贺梧藤邕容横贵浔宾近里一十六州去盐塲逺若非官卖无从得盐旧时逐州随宜置舖出卖民间食用乐然就买不待科抑自改行钞法以来近里一十六州徒损于官无补于民民食贵盐又遭科盐钞之苦沿海五州虽名卖钞其旧卖二分食盐元不曽禁戢计户科扰如故切谓今日之法正当讲究沿海五州利病杜絶科敷不当变近里一十六州官般官卖之法答守道畱兵防守议王守仁始观论议似亦区画经乆之谋徐考成功终亦支吾目前之计盖用兵之法伐谋为先处蛮之道攻心为上今各猺征勦之后有司即宜诚心抚恤以安其心若不服其心而徒欲乆畱湖兵多调狼卒凭借兵力以威刼把持谓为可乆之计则亦末矣殊不知逺来客兵怨愤不肯为用一也供馈之需稍不满意求索訾詈将无底极二也僦居民间骚扰浊乱易生讐隙三也困顿日乆资财耗竭适以自敝四也欲借此以卫民而反为民増一苦欲借此以防贼而反为吾招一冦其可行乎合行知府程云鹏公同指挥周䕃宗及各县知县等官亲至已破贼巢各隣近良善村寨以次加厚抚恤给以吿示犒以鱼盐待以诚信敷以德恩谕以朝廷所以诛勦各贼者为其稔恶不悛若尔等善良守分村寨我官府何尝轻动尔等一草一木尔等各宜益坚向善之心毋为彼所煽惑揺动从而为之推选衆所信服立为蛮长以连属之若各贼果能改恶迁善实心向化今日来投今日即待以良善决不追既徃之恶尔等即可以此意传告开谕之我官府亦就实心招安招来量给盐米为之经纪生理亦就为之选立蛮长使有统率毋令涣散一面清查侵占田土开立里甲以息日后之争禁约良民毋使乘机报复以激其变如农夫之植嘉禾以去稂莠深耕易耨芸耔灌溉专心一事勤诚无惰必有秋获夫善者益知所劝则助恶者日衰恶者益知所惩则向善者益衆此抚柔之道而非专有恃于甲兵者也至于本院近行十家牌晓谕诚亦弭盗安民之良法而今之有司槩以虚文抵塞莫肯实心推求举行诚使此法一行则不待调发而处处皆兵不待屯聚而家家皆兵不待蓄养而人人皆兵无餽运之劳而粮饷足无关隘之设而守御固习之愈乆而法愈精行之弥广而功弥大其视前项区处摘调之兵有虚名而无实用可张皇于暂时而不可施行于永乆者劳逸䌓简相去逺矣覆议林富八寨贼巢实为柳庆思恩各贼渊薮今幸征勦之余党类衰息正宜乘据要害控扼吭背诚有如王守仁所陈者但动衆设险要合人情尤先地利谨按八寨地方顽山絶地商贩不通一也瘴疠疫疾人无固志二也生理无聊易驱从恶三也凌险孤居缓急无援四也是皆蛮贼之所居非汉人所堪也而况宾州为两江障蔽若撤去南丹卫则兵力单弱万一不逞之徒分兵扼阻牵制八寨而大衆冲突以临宾州则声援阻絶力将不支两江其能晏然乎故迁南丹卫于八寨非计之得也然八寨荡平机不容失南丹虽重迁势不可以遂止何者南丹卫设在宾州既不足以遥制八寨迁居八寨又不得以近䕶宾州必求彼此相宜缓急可恃以为地方长乆之虑者惟在迁南丹卫于三里耳三里之地即王守仁所议改设鳯化县者也地属宾州之上林县平旷博衍多良田茂林南连八寨西达思恩形势险要可耕可守守仁已备言之矣但设县则割宾州之地以益思恩是顾此而失彼也迁卫则守宾州之险以制八寨以援思恩是一举而两得也又况南丹卫虽迁不出宾州界内土人熟其地理贫军利其田产踊跃要行而思恩上林八寨宾州迁江等地方相去皆不过一二日程声息相闻则气势自重犬牙相制则觊觎自消故臣以为迁南丹卫于三里于事体最为得也至若周安堡委在八寨之中四方贼巢道路所㑹宜就筑新城建立衙门选委指挥一员驻札经理将南丹卫官军分为两班番休递戍其八寨原系迁江八所土官所辖地方合如王守仁所议量迁四所精鋭官兵以居使之恊力防守仍召募右江附近土官衙门舍人土目但有谋勇出衆随带五百人以上足以制服羣贼者就令统率与迁江官兵俱分拨贼占田产使之耕种则军威自振可为一方之保障矣藤崃善后议翁万达一曰编保甲以处新民夫苖猺之乱萌于怙险若非别里分疆剷其故宇终为负固宜令江北一带西自碧滩东连林峝背南度蓼水垦作便田江南一带东起蒲竹西遶河源亦托处平原逺背山麓但此等新民方就䋲检如放豚惮于罥络野鹿骇于牢笼故假借过寛则犷之性仍在约束太骤则简野之俗弗堪按之故牍曽有准入狼家或附编民戸者意非不美也但入狼则土蛮蚕食编民则厢里渔侵皆非善政宜倣古人保甲法度十家为甲甲有总五家为保保有长各就族类择稍有恒业能通汉音者为之仍先计口科粮大约十取其一歳令保长徴催别贮一仓以便㑹稽授㕓之初量给种子五年之后稍𣲖徭差近郊之地各立墟市招致诸猺贾易货物一月二举委官董治使无贪攘二曰立营堡以通江道藤崃上抵柳庆下委浔梧诸郡咽喉也曩者江介诸猺凭据地利厚其徒党裒兇鞠顽今羣兇已剪残党归降威振法行宜与更始但弩滩狼滩两处猺人既徙平地则辽旷旧穴恐有客贼乘之而宾旅徃来不为哨䕶或有万一之警两处滩碕宜各立营堡戍以官兵置籍分符严律明纪使部伍聨属彼此应援游艘徃来且防且守近堡之地量迁向化良猺环居内外易田而食则客贼难藏三曰设督备以控上游藤崃首尾分𨽻两江武宣右江属邑也实据上游非左江部辖法号稍䟽府卫公移犹多掣肘所以彼此擕隔应援爲难浔州原有领哨指挥不必更设宜设督备指挥一员于武宣驻札专管崃江调官军目兵相兼戍捕约以游艘四十分布两堡及督备领哨官统之使客商船下水则武宣遣兵防䕶直抵浔州上水则浔州遣兵防䕶直抵武宣各给符牌以便稽考四曰改州治以建屯所昔韩公讨平藤崃以碧滩盗贼充斥奏改岑铎部兵二千来任州事岑铎死部兵渐散以岑勐次子邦佐继之旋因父勐作乱削职徙闽嘉靖七年新建伯以田州之役欲安反侧疏宥邦佐还知本州邦佐复任以来益肆兇残部民无罪而赤族者无虑数百又占管狼家以爲部落夺其田而卖之如彼私产且贪图江南吉大里良村可以猎利窝奸逺离汛地顷以睚眦之怒嗾诸猺攻营垒目兵死者二百余人窃惟先年设州之意实资其兵以为民卫今岑氏部落尽已逃亡则兵不足资乃徒拥我地譬之赘疣已为不可况占管非所统率之狼兵而吞併其有以资滛虐是本以卫民而反以害民本以御贼而反以通贼焉可宥也今宜以武靖州改为武靖屯田千户所推选贤能军职掌管军官不职可以更置异于土官控要而制逺弭盗以安民实地方之利五曰清狼田以正疆界成化间左江盗起田土为墟其后民渐复业欲借兵自卫议招归德思恩等处狼甲徙浔䕶守以絶戸田给之纳粮免差年代渐乆生党日繁有司稽考无法原额之外各狼私置亦混狼田姦猾吏民又以逃亡产业招狼住种见户田税诡寄狼名所以民田日削民差日重宜选亷干官员履畆丈量为之疆界备书一册册内狼兵易世而姓名不更自置私田及承佃絶业原非册内开载者附本甲为竒零狼户与民一体粮差六曰处𣢾兵以慎邉防左江浔南二府民𣢾凡二千三百六十八名毎名该四十丁石朋当有司官员罢闇者不能清查贪婪者又輙卖闲窃惟𣢾兵亲当雇当皆为未便独徴银雇募骁勇乃济实用宜毎名毎月徴银五钱在官以充雇直所募之人不论土着寄居民狼猺獞必求精鋭者充之除量畱有司守䕶城库外令各自认五人为伍五伍爲队队有甲四队为哨哨有长四哨为营营有官官无定员随时而设队甲则推选才力稍优者为之哨长则推选才力最优者为之官得以制哨长哨长得以制队甲队甲得以制伍衆各伍间敢有违犯纪律者二人以上连坐同伍五人以上连坐同队毎五人给牌一面备列同队二十五人姓名使之连络习熟谓之伍符毎队各置牌二面编立字号一付队甲一收分巡道谓之队符毎哨各置牌二面编立字号一付哨长一收分巡道谓之哨符毎歳秋冬团集操练或有警调发截杀及戍守营堡即发符取之庶分数素定军政修举田汝成又曰自予渉岭右按图牒询父老躬览山川然后稍稍知破贼之畧也大抵藤崃府江相为表里然治藤崃宜速而府江宜缓速则战无所逃缓则可得要领盖藤崃前阻重江后临大野面势虽迂犹可逻遏所虑者东奔耳然南紫荆北罗运各有间道可以夹攻扼此一隅而三面廹蹙譬之釡鱼安所逃也故曰宜速至于府江上起阳朔下抵苍梧辽遶三百余里万山叅错曲径盘云草树凄迷薿若禾麦暴客跠伏土着者少而外乘者多奄忽徃来㨗若鬼魅一有警急即狼窜麖跳无复踪迹故欲治府江则恭城平乐懐集贺县修仁荔浦永安五屯茶力二山之间皆宜一歳之前屯兵积粟以能者主之熟其向道探其险易扰其耕耘贼必且惊且拒营巢负险然后益以外兵诸道并入环而攻之庶可灭也若欲以旬月之间悬军深入贼必漫走莫可穷搜纵使刋木于山伐石于江亦渉迂疎非长䇿也故曰宜缓虽然诸蛮纵而恶法戅而易欺卫所之官世掌其土与厢市大家倚法豪举丁剥而戸渔之食租衣税视为私人危言千万不使一控公门陈情白事得其利则为之掩慝埋姦诱引剽掠一不当意则宣露宿恶傅以丑词耸动官府稍不加察或单军轻举失重损威酿成大祸此则两江通弊也昔人有言在内曰姦在外曰宄御宄以德御姦以刑治内详而治外畧敉冦之䇿斯其首端乎至于调发土官徃徃方命不受节制贼未及平而所过良民已遭荼毒为时通患其弊有二一曰无才二曰纳贿盖土官军官聨合一体而督府左右尤为腹心世世借頼故提督守巡孤立频徙分隔而情疎易于欺慢寡谋怯胆则相与搆浮言设险械吓以䟦扈令我畏缩若有罅可投即诱以甘声㗖以珍货一受结纳则无复忌惮是以军令不张国法不信积弱之弊非一日矣故邉方之官非有为不足以戢乱非有守不足以服人又非乆任不足以谙土俗也诚得其人而任之寛其约束优其宠荣即满考不代庶蛮人帖服邉患稍宁耳贵县五山介于来賔迁武间皆倚龙山即所称藤崃右臂也山崇而袤为八寨逋逃渊薮向事招徕乍服乍叛左江持之急则遁而右右江持之急则匿而左横剽四出民不宁居万歴二十三年叅将白斯清潜议雕勦而机事不宻几酿大祸督抚二臣檄副使杨寅秋等以计破之余党相率请降穷山负谷举为编戸矣抚臣㑹督臣採衆议条其善后事宜以闻一移置将领以重弹压五山介在浔柳之间素称盗区而谢村适当五山之中尤为要地先年曽经设堡扵谢村马鞍金厢然兵力弱而统领无人故威势不振叛服靡常应于谢村要地修建土成一座创置叅将衙门就令浔梧叅将有事则在彼住镇无事则逐季巡歴又选用督备指挥一员专驻谢村常川防守庶要害据而威镇张将佐集而事权重反侧者有所畏而不敢为向化者有所恃以无恐五山可永底安宁矣一调拨所军以实重堡贵县城内已有奉议卫所而城外又有向武千戸所盖因先年征交南调移该县见存官二员军四十三名毎名轮戍谢村金厢是二堡乃各军践更之熟路也今谢村新堡居民稀少应移全所置于谢村官署军营与叅将督备衙门同建就令官军擕家住守盖该县有此似若赘疣而谢村得之则稍壮威声不惟诸军免更番之劳而五山亦有守御之固矣一棊布营兵以聨声援据布政司㑹议谢村重堡合用募兵七十名併调梧镇戍兵一百名及移向武所官军居中督备领之自谢村迤西北十五里为马鞍堡通武宣古豪来宾南四白牛则五山后门也应照原堡募兵四十名稍折十里而西为元村管东廖源鹩懐山口通来賔迁江㨗路则谢村后门也应添小堡守以募兵二十名又折而西为寨思堡来宾南四六象山口迁江崑山口谢村之要害也应照原堡添守募兵二十名又迤而南为定藏岭控制马罗叠址交通五山之门戸应添小堡守以募兵二十名通前马鞍元村寨思定藏四堡领以官一员又自谢村迤东北四十里为金厢堡则南四古豪武頼交通龙山之门戸也向有土舍覃柳狼兵一百四十名合令仍旧耕守稍迤而南为大器岭龙山五山之通衢也一以控山东山北芦荻等贼村一以保固郭西北郭东民村应添一堡守以募兵四十名狼兵二十名通前金厢大器二处领以堡官一员又自谢村以南十里为黄梁桥上应谢村下接北覇应増小堡守以募兵二十名三十里为北覇墟则羣贼窥视城厢要路应添大营守以募兵五十名梧镇戍兵一百名稍横而西为窿笠堡荒僻深阻为各贼窟藏宻迩思简恶村向以西北狼兵六十名越境逺守无裨防御应照原堡守以募兵四十名又折西北之佛子山即着落山北狼兵六十名守之通前黄梁北覇窿笠佛子山共四处领以堡官一员盖五山地方周围四百里山深林宻姦宄易生非四路置堡则声势不相聨络非逐堡置戍则仓卒不便䇿应今以谢村建镇城叅备居中弹压而谢村西北为五山后门东北通龙山门戸南逹贵县大路均为要害之区设立营堡添设兵壮把守无事则时令巡缉可以杜其乱萌有警则互相应援易以遏其出没诚于守御有裨矣赋役议杨芳国初之制百十戸为里丁粮多者为长毎里十甲首戸百即周人比长闾胥之职也图分十里轮年应役十年而周公赋公旬皆里正董之一年在官九年在家故其赋易共而其民常逸歴年渐乆徴输之制名色繁多曰额办者以物料为贡有定额者也曰杂办者藩司承部不时徴𣲖无定额者也有定额者民犹得按额而输之无定额者吏巧爲名色今日曰奉计部明日曰奉缮部今日曰奉司文明日曰奉部文今日曰正编明日曰加编头绪丝棼里正茫然莫知其措则不得不多方以应之至于差役其繁滋甚见役里甲赋钱于官曰纲银曰办银有司复慑之令直日供具无名之征纷然四出即百缗不以抵数穷乡小民白首不识官府僱人代直月费数十金里甲大苦及编均徭又复取盈其最重者莫如库子夫甲廪保诸役上司行部使客下车下程夫役之费急如星火而郡邑长吏诸饩务咄嗟立办大都廪编一两费可百余金库子编一两费可数百余金至兵役繁兴衙蠧猬集编派弥多民不胜弊破赀鬻产逃亡者相踵矣自一条编之法行之两浙诸藩多倣而行之其法合一邑钱粮分为四差一曰里甲则课程公费之类也一曰均徭则柴薪皂役之类也一曰邮传则水陆夫马之类也一曰兵欵则弓兵民壮之类也通括四差之数毎歳几何毎米一石酌银几何一切僱役官给之费而民不与焉然后编为成书刋为由帖上无以饰宪司之观下无以掩闾阎之目贫富适均出入有度虽圣喆复生莫之易也至若补偏救弊之权则当责之有司盐法议杨芳汉元狩四年干山海之货置盐官二十八郡而苍梧居其一唐刘晏始行常平盐官自为市歳得钱百余万缗而军饟官禄皆仰给焉官之鬻盐自此始宋时二广之盐皆属漕司量诸州歳用而给之广东地沃民饶商人辐辏故行商盐广西广莫而凋瘁食盐无几商不乐趋故官为般运粤西之行官盐自宋然矣元平章乜儿吉尼爲御红巾贼议甃石城守御遂捐俸贸海盐获倍称之息版筑功成民不告劳粤至今頼焉明尚书唐铎以长沙寳庆衡永郴道各郡食盐甚难广东积盐有余可撑运到广西以入湖广各郡上从其议于是东盐始逹于湖广矣隆庆初都御史殷正茂平古田后议増营伍而左藏称诎因请于朝效元乜儿吉尼故事而综理加焉官盐商盐各居其半其利息歳可二万左藏自是稍赢矣然行官盐后重绳私贩商人造爲浮言以撼当道总督都御史刘尧诲衡人也遂极言官商之非抚臣郭应聘按臣胡宥亦以情闻上下大司农议曰广西运盐之议原为新添兵饷而设一日不可无兵则一日不可无食若西省官运之盐旋行旋罢兵食俱乏地方坐困咎将谁诿似不可以一时商人之私便而忘地方将来之逺图也宜从旧议上曰这两广都是朝廷地方军饷比之通商干系为重这盐运只着遵炤不许再议纷更由是官盐始通而衆喙少息疏请官盐百包许带私盐十包以优水手使得尽力于狂波巨浪之中酬劳于严霜烈日之下耳议者谓私盐之带非理郭中丞极力辨之纷议始服大都首事之人长虑却顾故其法似寛而行之可乆更事之人以剔蠧为功故其法常严而莫必其后夫岂独盐筴然哉行均平以苏民困议李盘看得里甲供应之苦岭南郡县皆然而懐集尤甚懐集仅五里各领十冬地瘠民贫梧郡弹丸邑也旧设供用纲银俱已奉文裁觧事无巨细费无大小惟里冬是视又孤悬僻逺自县逹府四百余里必取道东粤之开建封川原无驿递夫马凡送迎官府荅应承差无非办于里冬比年筑隘防猺军兴旁午苦有不可罄述者里役苦于官府诛求花户苦于里役吞剥何言乎里役苦于诛求懐邑山多田少一里中所领乡村或百里或数十里足力不可旦夕而徧伺候县门奔走道路一有急需迟之晷刻追唿及之鞭挞随之如星如火恶能待其坐派各户走谕各乡乎一项未了别项又来狎至环生支持无计虽犬马之勤劳罪囚之忧辱无加于此矣里役之所以可念也何言乎花户苦于吞剥懐邑地阻氓蚩里长轮年上役先已帮帖使用人户挨次当日又复照米科财假公济私头㑹箕敛穷乡下里虽抢地唿天不能自达于官长而官长无长目飞耳何从尽见尽闻里役之皮骨仅存官长尚相看而动念花戸之脂膏罄竭里役惟欲得而甘心花户之所以尤可悲也且谭村之米半于别里科敛供应四里若干故谭村之民一值当日有事则鬻田于别里别冬田地日少逃亡相继势必驱良民为罢民减五里为四里矣卑职目击心伤毎思釐正斯弊偶閲连州志载察院条约民出均平银两贮库凡有公费官为应办甲首尽放归农无容里甲恃强私下差派卑职窃谓斯例可循因将五里助饷防猺一百名之饷计银七百四十八两兵已散归于农饷㽞贮库凡百公务库吏将此项应办支销皆与里役无与焉里役可免急逼诛求之苦花户亦免陆续吞剥之苦矣伏候转详永为定例广西通志卷一百二广西通志钦定四库全书广西通志卷一百三艺文歴朝记柳州文宣王新修庙碑记柳宗元仲尼之道与王化远迩惟柳州古爲南夷椎髻卉裳攻刦鬭暴虽唐虞之仁不能柔秦汉之勇不能威至于有国始循法度置吏奉贡咸若采卫冠带宪令进用文事学者道尧舜孔子如取诸左右执经书引仁义旋辟唯喏中州之士或病焉然后知唐之德大以遐孔氏之道尊而明元和十年八月州之庙屋壊几毁神位刺史栁宗元始至大惧不任以坠教基丁未奠荐法齐时事礼不克施乃合初亚终献三官衣布洎于赢财取土木金石徴工僦功完旧益新十月乙丑王宫正室成乃安神栖乃正法庭祗㑹羣吏卜日之吉告于王灵曰昔者夫子尝欲居九夷其时门人犹有惑圣言今夫子代千有余载其教始行至于是邦人去其陋而本于儒孝父忠君言及礼义又况巍然炳然临而炙之乎惟夫子以神道设教我今罔敢知钦若兹教以宁其神追思告诲如在于前茍神之在曷敢不䖍居而无陋罔贰昔言申陈严祀永永是尊丽牲有碑刻在庙门重建灌阳儒学大成殿记熊询灌阳爲全之支邑在州西南踰百里不当邮传显涂山突然而大峭卓如簪水漻乎其清萦纡似带木㧞疑搀天石怪类蹲虎清淑之气多萃于此故士人衆多而贤肄业于学者葢十数而未止也然其俗以耕耨爲业不汲汲于营利龆齓之童皆善诵书虽负贩者莫不能举笔具字故民闲而性淳事简而讼少盗贼希有囹圄常空爲令尉者督赋役之外无他适日至学评论古今较畧人物且听其议善否以爲已师也徃时学在县东崇宁间以舍法养士谓其地道隘遂迁于西邑置丞乃以旧学易爲廨宇厥后舍法及丞职相继而罢进士范昻乃请教㕔仍复为学书斋讲堂升处自适独未有殿以居夫子像庭庑虚旷若非学效者余建炎改元之明年冬以漕檄姑置湘潭簿书权摄兹邑范侯以余旧尝应词赋举朝晚过余以资讲习余亦喜其勤尝至于学聼其诵咏之声若出金石观其餙绘之文如铺绣锦爱玩无斁毎至志归因谓范侯曰羽衣缁裳之流爲观与寺必雄建殿堂严设像貌以崇奉其教非特务爲观美也且使人知钦畏而向惧罪福焉今有学而无殿夫子之像阙然未有所覩何以使人瞻仰是将爲释老羞范侯躩然而起曰吾徒居此皆赢粮而相从非资于官也旧学有殿请以余赀徙于此可乎余唯而诺之请助于后乃鸠工集徒不旬日而徙置焉轮奂一新丹碧相照耸动人之观听又命匠人重饬圣像绘羣弟子于壁间纁裳元衣秉圭端冕乃左乃右若趋若揖灿然可观既成适当仲春上丁恭循旧制释奠而奉安之笾豆簠簋陈列于前观者如堵后至无地跂踵而望以不获覩爲歉祀事云毕升堂而坐范侯领其徒进而请曰礼殿既成圣像是设愿得文以记其绪余应之曰论吾夫子之道如天焉不可阶而升如日月焉不可得而踰仰高钻坚瞻前在后不可以心期而智索无像可也何以殿爲然学非殿则学之制不显殿非像则殿之名莫立像设而道寓于其中学者观像目注心存殆将达其所以言与其所以行期底于道岂特向惧罪福而已哉范侯之心知所本矣请爲之记重建梧州府学记洪迈服岭而南以千里名州者三十七缭以大海其山则罗浮桂林阳朔韶石诸峯皆扶舆崭秀有仙者窟宅水则昭潭武溪浔滩真湟沦涟清㵼可鉴毛髪至于光灵纡余发爲草木之祥如水沉都梁素馨之葩芗气郁烈象犀玳瑁珠琲之凑穷天下之产不足以掩之都㑹葢如此独人物効竒闇然弗章由唐至今五六百年之间卓然于时者曲江张文献公余襄公日南姜公而已尔是岂山川炳灵精采盪于异物使魁竒伟丽之气不淑诸人耶何其畧无而仅有也余尝游南方私爲其人太息盖闽蜀与粤是三者均所谓斗絶不毛之区而蜀移于文翁闽变于常衮今言多士者指二部爲甲乙惟粤独不幸无良二千石心乎教化者尸盟之至环地万里而漠然自外于上国苍梧自汉爲郡入本朝有陈公恭梁荘肃爲之守其风声气俗直出他郡顾学校褊陋不常厥居于山之巅于氷井于鳄鱼池其后逼于县舍科诏取士又不于其乡而于浔于容最后葺于僧房白袍纷纷移徙之不暇奚暇诵诗读书以倡其心今任侯爲州独齐鲁其民顾瞻校宫以爲当迁爲诸生相攸宜而得神霄宫之旧址高明有亢龟食其墨礼殿斋庐闳严静深厢庑门庖秩秩井井又作议道堂以待三歳角材之地并之爲八十一楹经始于旧年之仲冬断手于今兹之仲春木出于山贾人不知费出于公而乐助者四十一乡民不知工出于邻邦州兵不知规模奕然粤中无足与比既成侯作书请记余谓士者自修于穷闾之间而待举于朝廷之上虽羹藜饭糗颛颛于寂寞之滨固有穷乏其身而安之者此其志岂一朝一夕之爲哉有屋以居有粟而食用其藏修㳺息之暇以求夫存心养性之道圣贤阃奥直阶而升尔一第常也何足以慁我爲哉诸士子其勉之必有不期然者侯名诏眉山人尝令豫章之进贤余行其涂得謌謡于田里间又尝过侯清江之居而爲之赋凌风阁者然则记学之成所不得辞也重修桂林府学记张栻国朝学校徧天下秦汉以来所未有也桂林之学有唐大厯中观察使李昌巙经始于郊而熈宁中徙于郡城东南隅干道二年知府事张侯维又以其地堙陋更相爽垲得浮屠废宫实始安故址请于朝而迁焉侯以书来曰愿有以告于桂之士栻惟古人所以从事于学者何所爲而然哉天生斯民则有常性人立于天地间则有常事在身有一身之事在家有一家之事在国有一国之事皆性之所有也夫弗胜其事则弗有其性弗有其性则弗克若天矣克保其性而不悖其事所以顺天也然则舍讲学其能之哉凡天下之事皆人所当为君臣父子兄弟夫妇朋友之际人事之大者以至于视听言动周旋食息至纎至悉何莫非事学所以明万事而奉天职也虽然事有其理而具于吾心心也者万事之宗也人惟丧其良心故事失其统纪学也者所以收其放而存其良也夏葛而冬裘饥食而渴饮理之所固有而事之所当然者凡吾于万事皆见其若是也而后爲当其可学者求乎此而已尝窃怪今世之学者其所从事徃徃异乎是鼓箧入学抑亦思我所谓学者果何事乎圣人之立教者果何在乎而朝廷建学羣聚而教养者又果何爲乎嗟夫此独未之思而已矣使其知所思则必悚然动乎中而其朝夕所接君臣父子兄弟夫妇朋友之际视听言动之间必有不得而遗者庶乎可以知入德之门矣栻也不敏何足以启告于人辱侯盛意勉爲之言宜山县修学记张栻淳熈四年栻备位广右帅事以经畧司主管机宜文字韩璧闻于朝曰璧清介恺悌愿假守符俾牧逺民诏使爲宜州便道之官宜爲州被邉所控制非一前此为州者日夜䆒切备御缮治财赋之不暇莫遑他议韩侯至官既举其职则慨然念学校委废议所以修复者盖积累而后成庙宫既严讲肄有堂师生有舍门庑庖湢悉具合境人士叹息颂咏来请记方韩侯之爲是举也或者窃笑以爲在邉州乃不急之务且曰宜固寡士亦何必汲汲爲栻独以爲不然盖爼豆之修则军旅之事斯循序而不忒教化兴行则祸难之气坐销于㝠㝠之中诗曰既作泮宫淮夷攸服是有实理非虗言也建学于此使爲士者知名教之重礼义之尊修兴孝弟忠信则其细民亦将风动胥劝尊君亲上恊力一心守固攻克又孰御焉近而吾民既已和辑则夫境外聚落闻吾风者亦岂不感动有以服其心志束其肌肤其孰有不顺况乎秉彛之心人皆有之竒才之出何问逺近邉方固曰寡士然如唐之张公九龄出于曲江姜公公辅出于日南皆裒然着见于后世宜之士由是而作兴安知异日不有继二公而出者乎又安知其所成就不有过之者乎然则可以寡士而忽诸故于其学之成乐爲书之重修静江府学记朱熹古者圣王设爲学校以教其民由家及国大小有序使民无不入乎其中而受学焉而其所以教人之方则皆因其天赋之秉彛而爲之品节以开导而劝勉之使其明诸心修诸身行于父子兄弟夫妇朋友之间而推以达于君臣上下人民事物之际必无不尽其分焉者及其学之既成而又兴其贤且能者寘之列位是以当是之时义理休明风俗醇厚而公卿大夫列士之选无不得其人焉此先王学校之官所以爲政事之本道徳之归而不可一日废焉者也至于后世学校之设不异先王然其师之所以教弟子之所以学则皆忘本逐末懐利去义而无复先王之意以故学校之名虽在而其实不举其后至于风俗日弊人材日衰虽以汉唐之盛隆而无以彷彿乎三代之叔季然犹莫有察其所以然者顾遂以学校为虚文而无所与于道德政理之实于是爲士者求道于老氏释氏之门爲吏者责治乎簿书期㑹之最葢学校之仅存而不至于遂废者亦无几耳乃者圣上慨然悯其如此亲屈銮辂临幸学宫𤼵诏诸生厉之以爲君子之儒而无慕乎人爵者德意既甚美矣而静江守臣广汉张侯栻适以斯时一新其府之学亦既毕事则命其属具圗与书使人于武夷山间谒熹文以记之顾非其人欲谢不敏而惟侯之意不可以虗辱乃按圗考书以订其事则皆曰静江之学自唐观察使陇西李侯昌巙始立于牙城之西北其后又徙于东南歴时既乆士以卑庳堙郁爲病有宋干道三年知府延平张侯维乃撤而迁于始安故郡之墟葢其地自郡废而为浮屠之室者三始议易置而部使者有惑异教持不可者既乃仅得其一遂因故材而亟徙焉以故规模偏陋复易摧圮至于今侯然后乃得并斥左右佛舎置他所度材鸠匠合其地而一新焉殿庑崇䆳堂宇广深师生之舎环列庑外隆隆翼翼不侈不陋其为诸侯之学所以宣布天子命教者甚实且称熹于是喟然起而叹曰夫逺非鬼崇本教以侈前人之功侯之为是则既可书已抑熹闻之侯之所以教于是者莫非明义反本以遵先王斆学之遗意而欲使其学者皆知所以不慕人爵为君子儒如明诏之所谓者则其可书又岂徒以一时兴作之盛为功哉故特具论其指意所出者为详而并书其本末如此重建灌阳县儒学记余元一灌阳令赵君永始至之日躬谒先圣覩其学庳陋湫隘愀然言曰是非为政者所当先耶武城絃歌风馨亿龄吾虽不逮古人敢不尽心乎兹邑也介楚粤之间山㧞而竒水清而驶魁竒秀异之民岂无生其间者独未闻显然见于世何也于越夷貊之子生而同声长而异俗教使之然也文武之道未坠于地在人贤者识其大者不贤者识其小者今讲肄无所虽有美玉不砻不错非为政者之罪耶治之西厥土爽垲襟抱环密廼度廼营廼基廼筑闻者相与观焉有耆儒曰此崇宁间之故址也后虽更徙不常而莫宜其地抑天将昌吾邑而畱之以俟今乎赵君闻而益喜之县之士相励而趣成之财不赋而羡工不召而集期月告成先圣之宫从祭之士貌像显肃讲道有堂栖士有舍门序庖廪无不毕备时淳熈九年十二月也夫庠序废而不兴为政者之责也庠序兴而学不讲为士者之责也赵君之为是举也知为政之先务矣士之学岂惟习陈腐以应有司程尺为利禄梯媒而已哉夫人之生与太极同体天地之心鬼神之㑹五行之秀万物之灵也故旦昼之梏亡而良心苖裔未尝不发见去圣贤于千载之逺而方册所存有黙契而自得者秉彛在人未尝冺也故曰学问之道无他求其放心而已矣放心求则良心存矣君臣父子兄弟夫妇朋友必思有以尽其分视听言动洒扫应对进退必思有以循其则持敬以居之致知以精之二者不可偏废也后之学者务外而不由内计利而不明义文华之趋而操履之不顾记问之矜而大原之不䆒随流而堙半涂而止非力不足也志不立也昔有问孟子以士何尚孟子吿以尚志舜为法于天下可传于后世我犹未免为乡人也孟子之志盖如是宛彼鸣鸠翰飞戾天源泉混混放于四海君子察于此可有志于学矣穷则独善其身达则兼善天下穷达于我何加损哉元一既乐赵君之有成而望学者之有立于是乎言重修全州学记揭徯斯皇元治法周孔荒徼絶壤必谨学校以为教基泰定元年春郭侯履以长史移贰于全全居湖南九郡之极地小而巖风气啙窳郡西湘山又称无量寿佛入灭之所世奉遗骸奔走万姓而夫子庙荒圯穿漏曽莫顾者讲诵不兴荐祼无所侯至㑹缺太守侯总学事教授黄润以爲请于是侯率僚佐于上士民劝于下明年即工前清湘长法哈进拜元侯知邑士邓桂能状命董其事遂斩木伐石食工佣力民不知役太守何公润继至朝劝夕劳休威并行及期而庙成乃易夫子十哲像分祠先儒及贤哲于讲堂之左右门序轩陛以次咸毕又辟庙南废地爲杏坛以拟阙里建明伦堂四楹以舘诸生既告成于庙教授请予纪其事且俾吿于有衆昔全之鄙爲羣獠劫以自附者八百余家数自诣吏吏不能讨而王赋之共不敢怠遑及郭侯为守天子使督兵讨之八百余家咸在诛灭侯以死争乃去刑书复为齐民侯非力能生之也以其民恪遵魏文靖公之教知有君臣之分身虽附獠而王共不缺故也全之四境尽为中邦又宻迩周元公之里父传子习皆圣人之道民之情性岂独异乎夫殚才尽力以奉无益未必䝉福耕田凿井以服圣贤之教得遂养生送死使父子知亲君臣知义夫妇知别长㓜知序朋友知信君子登于俊选小人免于刑戮果何惮而不爲哉亦教化使之然耳爲民上者曷敢不敬学在鳯凰山之阳宋绍兴十三年迁也东南诸山秀丽竒絶湘灌二水合流其下盖为一郡之胜云平乐府学记常挺广右岭南重镇槩管十六州平乐古昭州后陞爲府礼义之习风化所被前代科目得人甲于诸郡故家余俗犹有存者府学去城可二里许居考槃涧之西国初燹于兵火前至元己卯郡监刘懐逺知州孙武德经营创始歳次壬午武德之子梦得再知州事力加修理规模益宏壮然官政有通塞或兴或废其可称述者盖无几至正二十有三年平章荣禄公总制军旅开署省事其明年以昭郡重地控制梧贺选本省理问官托卜元善摄郡监兼义兵万户劝农防御事以镇抚之君以是年六月莅事前政多废弛君乃正身帅下早晚以思寝食弗遑发号施令与民更始威惠兼施寛勐得宜自郡城达于四境吏民爲之改观朔望视学见其上漏旁穿震风凌雨日益倾圮喟然叹曰兴崇学校守令责也予敢不夙夜祗惧恪勤厥职鼎建祠庙以奉祀事郡愽士赵显祖文学掾尹龙恊力赞成之廼考覈学租之没于某者得粟一百九十八石某氏儒士之义助者一十锭公与学官各捐已俸共得数千缗选匠具徒购木于昭贺之境至正二十四年冬建立大成殿旧殿湫隘不足以奉儿筵则扩而充之应门两庑讲堂斋舘焕然一新材木之良工匠之巧规矩凖䋲深广如法川流山峙前拱后揖圣容穆穆侑坐肃然祭祀以时洋洋如在春夏诗书之教朝夕絃诵之声使民沐浴乎膏泽被服先王之道元善可谓知为政之本矣恭惟我国家列圣相承渐民以仁摩民以义太平且百年士大夫以名节相尚变故以来仗节忠义者无虑数千人汉唐有愧焉下至闾阎穷巷匹夫匹妇与析圭儋爵之君子同一贞节不爲利回不爲威屈皎然如日星之光耀国家仁厚之泽于此可见天理之在人心有非强暴所可夺者学校有功于世道岂小补哉昔卫文公当春秋时敷教劝学国以富强爲时贤诸侯汉文翁守蜀郡率民子弟教以经术蜀文之盛自文翁始元善监是郡不朞年而政化大行吏畏其威民懐其德庠序之兴明伦育俊化民成俗有古君子风事既落成来谓曰愿有以记之吾闻古者大事书之于䇿小事书之于简作而不记后嗣何观建学大事也不可以不书重建愽白儒学记邹鳯愽白古爲白州宋开寳中易称县南去县一里许而学建焉迄绍兴间再徙于县治东深得其地东有卫公岭之耸立南有蟠龙山之郁结文星桥之横乎西登髙岭之振乎北挹抱据夫古今之胜精神凝聚产乎贤俊擢髙科登显仕而蜚英杰出者非一二计若龎孝泰之忠节李时亮之异政徐噩之忠勇秦懐忠之文学丰功伟绩照耀千载皆由是学而显苐以学之设立年代乆逺日炙雨淋栋摧梁朽莫有举志克而新之正统纪元春嘉禾张公本忠来簿是邑未几吾章贡朱公朂亦以贰县至覩夫讲堂圯毁师席莫安其所斋舍倾頺弟子莫安其业文庙廊庑弗壮观瞻欣然同捐已俸交相规画鸠木命工以鼎修爲己任既而新兴李公铭拜命宰白同寅恊恭早作夜思率力以完始于正统丙辰十月吉日逮二年丁巳十二月一日明伦堂舎先成高深方广如度黝丽丹漆如法师得以讲学而安位弟子得以听受而安业钟鼓东西各有其序圗书左右咸获其列师生有舍庖廪有次焕然壮观诚不劳力咄嗟而集事廼命邑士张源深氏束书走币礼余记期勒石以图不朽嗟夫爲政之道贵知所先盖先莫先于亲贤养贤莫先于学校礼乐诗书之府仁义道德之塲教化之所由施纲常之所由明盖古今圣贤之所由相承养贤辅治莫不以爲首务有司爲政克知以是爲先者鲜矣今观愽邑自宰而丞而簿来有先后心无町畦庀材捐俸鸠木命工同寅恊恭慨然以鼎新儒学为己任诚可谓知所先矣虽然学校兴则教化美师道立则善人多将见英才乐育彬彬軰出阐扬圣道明如日月之丽霄汉发为文章沛若江河之涌波涛擢科折桂登金门歩玉堦尽忠君泽民之道致国家太平之盛当复超乎龎李徐秦羣杰之軰以着声光之隆则是碑之立也不惟有以昭今日诸君子爲政之美绩抑亦以歴传悠逺爲千万世爲政者劝是爲记重修临桂县学记周纪孔子之道天地之道也国家生民不可一日无者伏羲神农黄帝尧舜禹汤文武行斯道于上孔子明斯道于下所谓继徃圣开来学者孔子也我朝圣圣相承尊信孔子之道内而京师外而郡邑皆崇庙祀冕旒而南面一视王者春秋有事与社稷等甚盛典也正统甲子冬予奉命廵歴广右拜谒孔子于临桂县学宫顾瞻庙庭石碑具存稽之始末盖县学初建于城东南再迁于城南旧县治之旁逮国朝始移置于此实宋宣成书院之故基也洪武乙亥重加修葺距今余五十载梁栋墙壁日就毁壊予慨欲新之然未敢妄作劳民㑹有诏修饬祀典祠宇于是布政使旴江揭公稽富州孙公曰良按察使金华章公聪叅政上虞谢公泽云中武公逵宪副㑹稽胡公智叅议新昌甄公完天台侯公臣佥宪五羊汤公性方文江王公骥玉山王公受潮阳萧公銮毘陵郑公观湘乡江公玉琳偕郡守姑苏呉公惠佥谋合志各捐已俸爲之倡于时同寅安成万公节按节继至观而喜曰吾軰读圣贤书敢忘所自哉廼相与襄其成县令陈鼒又劝邑之好义者出资补其缺市材募工绰有余饶经始于乙丑仲夏落成于是歳仲冬工善材良既坚且美巍然焕然不浮于度庙之制髙二十五尺广四丈有竒袤五丈有半视旧盖增焉再逾月而櫺星㦸门之仆者以立欹者以正腐者以更规模宏逺矣先是御史三司朔望行礼皆止府学至是定议朔日从府学望日从县学已而衆心懽悦咸以爲当教谕三山刘和训导番禺呉贞仙城陈遗请曰是庙更修式称瞻仰矣宜有记以示于后予惟孔子后天地而生知天地之所以爲始先天地而没知天地之所以爲终黙运于㝠㝠之中而有以裁成辅相于昭昭之际谓其道非天地之道可乎诸生游泳于斯㴠养于斯瞻拜起跪于斯宛然圣人之在心目宜其于家爲孝子于国为忠臣庶几上不负朝廷建学育才之意下不负藩臬董事之勤斯庙之修岂小补哉书以记之使后爲贤有司者皆知所先务云庆逺府学记陈文学校者王政之先务所以明人伦厚风俗也故自唐虞三代之盛下至汉唐宋元其间愿治之君莫不以是爲急盖国之贤才由此而作养造就以底于成用之以致君泽民宏其化理于天下而成雍熈太和之治者良以此也我朝学校之设内而两京国子监外而府州县莫不有之其教养之法甚详且备超越于前而化理之效亦过于汉唐宋元逺矣然所在有学以育生徒必有庙以祀先师孔子朔望春秋释菜释奠之礼所由行生徒之育于斯者皆知明君亲之大伦以修其身以䆒其理以致其用以达其道者未有不由于学校也然所在奉行德意或有勤怠而学校之废兴攸系广西庆逺府古粤地秦汉以后沦于荒服唐及五代爲粤州宋咸淳始爲庆逺府元改府爲路爲安抚司迨今洪武初定爲府领三州六县其江山险峻人风犷戾宋始建郡学张栻记之自宋至今人物科甲之载于郡志者亦有也皆非所谓由教而入者欤天顺壬午季春天台周君一清来守是邦下车之初即释菜先师孔子遍视学宫慨其敝陋曰何以兴教时隣郡冦攘弗靖君绥辑其民皆安生乐业乃重建大成殿及旁爲两庑前爲櫺星㦸门复修明伦堂并㑹堂后馔堂志道据德依仁游艺四斋以至庖库墙垣亦莫不完葺而庙学焕然维新其南复侵地仍爲泮池表以二坊又以宋冯京皇祐初随父寓武昌登觧省廷试皆居第一立祠肖像以祀之廨宇舖舍驿传城楼无不修葺又立预备仓储粟石以济民盖守是郡能遍治其事而获乎上而安乎民使聚有养而习有学周君之绩亦盛矣哉于是郡学训导闽中陈箎兴国钟渊暨诸士子目覩其盛敬述其槩因刑部主事冯俊属予为记因记其鼎创与夫爲治之槩俾勒诸石以爲方来者劝云重建梧州府学碑记邱濬梧郡界两广间实爲岭南要地上以邉徼弗靖命御马监太监陈公都察院右都御史韩公平江伯陈公畀以节钺专征之柄以总镇两广地未几前总兵江公以召去而平江伯陈公实来继之武功告成邉鄙肃清于时韩公实任总督之寄谕于衆曰武虽可以遏乱然非圣人之所尚也柔人心而融其强梗之气莫若修文教修文教莫若兴学校总镇太监陈公是之爰主其意而前后两总戎公皆议允合一时两广藩臬诸公以事在梧者咸与焉于是庀材鸠工拓其基撤其旧材足而工良都宪视事之暇躬为督视心齐力殚未踰时而规制咸备中爲礼殿翼以两庑缭以周垣广庭重门一一如制郡学峙其左邑学峙其右讲诵之堂斋祭之室㑹集休宿之所以至庖湢庾廥皆备闳丽静深爲两粤学校之冠议者谓非特岭以南所未有虽中州亦不多见也父老相与议于乡曰向也室家之不保何有学校士民相与议于涂曰向也奔走之不暇何有诵读呻吟之声化为絃歌棘荆之所变爲爼豆伊谁之功欤是不可不知所自于是广西按察司副使范君布政司叅议黄君因衆心之所愿求予文刻诸石以埀永乆窃惟有虞舞干羽而有苗格鲁僖作泮宫而淮南服孔子亦云逺人不服则修文德以来之则用文德以服逺其来尚矣虽然文德之敷必在徂征之后盖先有以折其气而后有以服其心茍非大禹先有徂征之师则两阶之间七旬之舞岂能格有苖于万里之逺哉是故文德武功必相为用又必有定所有常时而后可行之乆逺焉学校者文德之所从出也于此明伦于此议道于此同风于此造人材出征于此受成振旅于此献馘乡则于此饮酒射则于此比耦歳时率民读法之类咸于此焉行之开人心忠孝之天立国家纪纲之地扶世教于不坠广材用于无穷此先王立教之大端也若夫作士气于委靡之余折奸谋于萌芽之始敛强悍之气以囿之道义之区斯又其微意所在焉公建学立庙之意其有见于斯乎太平府学记邱濬国家受天休命克相上帝以治以教际天所覆之地凡具人形居地之上者咸有以安其生复其性广西左右两江在岭峤以南之极处唐宋以来固已州县之然至今其守宰犹袭用其土官学校尚未遑立惟太平一府其守特出朝命常调且立学设官俾以教焉两江州郡前此所未有也成化丙申番禺何侯楚英来知府事慨然以教化爲意凡可以爲一郡之人变化其习奠安其居者无乎不用其心大要欲其民风土俗一旦与中土等夷任未期年政行化施民猺胥彧乃与其佐同知韩廷彧通判蔡颙推官陈宣等谋曰左右两江皆无学而吾太平独有学太平之支郡属邑皆无学而独府有学是则兹学之建其标凖之所示者广风化之所及者衆非内地他学校比也絃歌爼豆之地师生之所涖止民人之所瞻仰爲政首务莫此爲急乃鸠工庀材重加修葺规制宏壮藻饰华丽视旧盖有加焉既成适生员陈鼎赵驰应贡春官教授罗顺具事迹以记来徴惟天在上其形穹然而下覆乎地地所至之处极乎海而止凡在寰海之内莫非天王之地惟其化之所及者有先后故其人之归化者有迟速茍有介然蹊径可通圣人在上推其教化而驯及之则无有不可化之理原夫二帝三王之圣其所治之地四方相距亦不甚逺观成周之故疆而质以后世之职方可见也洛阳爲王城而臯落氏陆浑戎宻迩乎其境东之莱牟介莒皆夷地也淮南爲舒徐西戎河北真定中山之境乃鲜虞肥鼓国河东之域而有赤狄甲氏此外荆楚呉越闽蜀又皆在荒服之逺中国所有者仅宋晋齐鲁卫郑通不过今数十郡焉耳自时厥后疆界日拓而逺向之荆楚呉越闽蜀遂皆爲内地其声名文物之盛顾若反有浮于宋晋齐鲁郑卫之旧者盖天旋地转气运随之而迁移则夫左右两江之间其转移通变之机安知其不本于今日兹学之设乎何侯虽于一郡立学然所关系甚大而逺后之继侯芳躅以治以教于兹者尚当体侯之心汲汲然皆以教化爲心而士之生于兹地受侯之教养者皆从事于学孜孜不已与凡支属之邑接近之壤闻其风者相与感发慕好学周公仲尼之道亦如今日荆楚呉越闽蜀之区出而与北方之士相后先其将自此始耶何侯兴此学其关系之大且逺如此不专爲一郡也其不负圣天子所委任而克相之于是乎见焉浔州府迁建文庙学记钱溥尝读诗至大雅江汉之篇知召穆公平淮南归觐天子而乃言矢其文德洽此四国不以武功忘文教也又读鲁颂泮水之篇知僖公修泮宫以复教化而乃言淮夷攸服在泮献馘献功者有文事必有武备也三代文武之道所以交修并举而人材以盛治功以成非若后世举一而废百者比我朝列圣相承交重文武之道凡府州县及军卫皆设学以育俊秀习射以修武备故百有余年间人材出爲世用者多文武兼资隆国势而服海宇求振斯道于上亦惟待其人而后兴焉浔有儒学本宋州学元爲路学洪武初改升府学在郡城小南门外恒病断藤崃冦爲害正綂间守土者徙入城西隅南向成化丙戌秋崃冦窃入燬及学舍而殿庑仅存然岁乆乱余图是役者殆难其人总督兼廵抚都御史姑苏韩公雍特举武林孙侯暲由博白县令来守是邦侯方崇武靖冦赈卹饥殍招抚流亡不暇而未暇斯举既而韩公与镇守太监陈公宣总兵平江伯陈公鋭请建总府于梧州控御两广命叅将夏公鑑宪副范公镛分镇是邦冦患稍戢民渐休复侯乃叹曰古者军旅之中不忘爼豆况学校教化之本而不加之意乎于是率诸生父老周览其郡山川盘郁风气攸聚惟东爲最盍顺其势而向之何如衆曰诺乃抡材庀工俟农隙而兴役拓其旧址复其所侵地首建大成殿明伦堂两庑㦸门东西斋櫺星学门以次而立复肖圣像规模宏伟焕然一新使诸士子瞻仰知归游歌得所自岭以南盖罕俪也非待其人而后兴乎夫古昔帝王之御天下身君师之位民自融于礼乐法度之中无有自外其化者周之衰治教衰微孔子出而任道徳之宗师上知立教于既庶既富之后民知死信于去兵去食之余宅天中而立人极亘万古而莫易矧浔当疮痍甫定民心皇皇侯首举学校使知尊君亲长之道效死而弗去又何教化不兴人材不成冦不畏威逺遁乎此鲁僖公所以见颂于史克也岭南列郡闻其风者皆兴起于学明教以复性所谓洽文德于四国则韩公之功又岂无吉甫作诗以美其归哉是役也经始于成化壬辰秋而落成于乙未春越三载侯日坐学虽一木一石必经其目而后用不伤财病民劝率有道而底厥功赞其事某始终董其役某而余乃以纪其成重迁贵县学记张灿贵之有学自宋庆歴间始其地在县东城外其后一迁于城西再迁于下郭又再迁于中郭歴元入我朝兵燹洊至士以出入爲难成化辛丑巡抚都御史桂阳朱公英以斧钺征木峝诸猺实㑹于兹停骖入学顾见庙宇不饬堂舍倾圮叹曰此非风化之地也盍迁之迁之城内既以戒于吏则发官帑七百金以爲之资取材于山凿石于崖工庸匠𨽻百湏之务各以次举军暇輙亲徃指授经画凡三月始班师而规模大具未就绪也越明年都宪被召还朝吏以兹懈𢎞治改元按察副使庐陵周孟中奉命来督学政释菜之余愀然不乐遂趣吏僝工责以程限于是丹漆依栋黝垩附墙殿庑堂斋厨廪库舍之置罔不法式踰年而落成盖即兴贤坊以爲永基自宋迄今凡四迁而始在城内也既而宪副谓兹事不可无传乃遣庠生张瓒走币千里而属记于予呜唿古之善教者四郊多垒而絃诵不废此岂虚文强忍而已哉盖知五常之根于人心五典之系于世道者不可一日而懈也故汉髙常欲屠鲁至城下犹闻絃诵之声谓其守礼义之国爲主死节乃释不诛由此观之学校何负于人顾士之无成者乃有负于学校耳方都宪于戎马劻勷之际而独能注意学校以励士风可谓知所重矣老成人之谋国固如是哉然则尔贵庠士当铭彛鼎以无忘都台之旧德尚敦行𢡟学以无负宪副之盛心使他日攷事覈实有所称指曰自兹学之迁而士之立于本朝与宦于四方者徃徃有风操政事可观如此则兹学之迁可谓有遭而二公之于迁学可谓有功也已不尔则爲徒迁斯文之病也呜唿可不勉哉可不惧哉重修北流县学记周孟中北流县儒学先后迁者数矣按志学唐贞观三年肇建于登龙桥西元大德二年迁于寳圭驿东延祐四年迁于寳圭驿西附县治国朝因之天顺间燬于兵成化七年迁于县治之东北歳乆汚壊且地势逼隘弗称育材衆议亟欲迁改㑹知县事罗嵩至因衆之欲图所以迁者相地得城东一里所即寳圭驿西旧县基相传有䜟云金在后水在前学桥连出状元䜟虽未足信要亦善地也都御史闵公迁之罗令亦捐俸爲倡礼劝乡宦耆彦各助工费置籍稽其出入无少渗漏任官督役而令纪纲𢎞治五年腊月朔日兴工次年正月二十二日首建讲堂文庙次东西斋两庑以及㦸门大约爲屋三十余间櫺星门三座俱用石以圗乆逺圣贤肖像师生庖廪与夫钟鼓器用靡不焕然一新落成之日谒庙瞻拜升堂讲诵邑人父兄啧啧称叹作兴者之有道然则为诸生者可不知所自励耶励之当何如亦曰居敬以持已穷理以修身本之四书以求其端叅之羣经以㑹其全愽之于史以尽其变入则孝亲出则忠君时平则建功立业时危则伏节仗义随其所遭求无媿而已诸生知此而勉焉斯上不负圣天子养育之恩下不负都台作兴之意若屑屑以地势之美恶爲辞而不反求其本则亦末矣非余所以命于诸生也是爲记懐集县学记张诩懐集县庙学既聿新邑令区君走使币出县博李公瀚手状白予请记按状懐集古属南海郡元属贺州今𨽻苍梧号爲富庶独庙学在县治东壊于歳乆至辑茅编竹以障风雨爲弗称先是长民者才困于簿书识短于教化视此端本澄源之地漫不能少加之意爲可慨叹自我区侯来令兹邑既视篆之三日谒庙徘徊瞻顾仰首太息固励然以爲己任矣未几政令大行上下敬服爲诸邑令首称乃肆力于庙学甲寅秋七月公𪠘成乙卯秋七月明伦堂成丙辰秋七月櫺星门成戊午春正月大成殿成于是乎庙貌之炜煌学制之整备圣贤像位之严饬俾夫徃来部使者与凡士庶得以具瞻而起敬爲师弟子得以冠裳从容磬折谭道于广厦细氊之上非吾侯之才之识卓有以出于寻常其克建此伟功哉固宜穹碑大刻以昭示将来而文字之托敢以累执事予閲状既叹曰嗟夫学所以求造乎圣域也中庸所谓愽学审问慎思明辨笃行者皆所以爲学也所谓上天之载无声无臭者则圣域也然自梦楹之后承其正绪仅仅孟氏一人而已孟氏之后寥寥数千载仅仅周程朱张三四人而已然去圣人已爲有间此固元气之难㑹而亦岂非讲学不究之罪乎况夺之以词章记诵功利之纷纷乎人性本天道学得其门无逺弗至我欲仁斯仁至者吾敢薄望吾人哉所愿爲师者知所以教爲弟子者知所以学而首风化者又知所以躬行以表率之吾见懐集其邹鲁乎奚富庶之足云重区君之举輙敢论其大者重修梧州府学碑记李东阳广西梧州府附郭曰苍梧县旧各有学在东南门外学各有庙中限山川坛成化初右都御史韩公雍开置帅阃特新学制徙坛他所并庙爲一次府县二学左右附之规度甚伟而未甚备且门地卑湫爲雨潦所困诸公继帅屡欲修之未暇也比左都御史邓公总督于兹谓总镇王公总兵毛公曰学校风化之原也不可以武事废不可以遐服忽盍相与图之皆曰如议乃简于郡属命知府张吉同知谢瑚凡诸执事以其意示之皆曰如令于是鸠工度地㑹其材物卜日兴事辇土爲堤周百二十歩高六尺广三倍之又凿石以甃其外又建石爲櫺星门三造甓爲垣爲丈百堂有分斋殿有翼庑祭有庖库居有房室其故皆因而新之庙乐始于韩公祭器始于元教授呉熈修于前知府陈棫歳乆皆敝于是延师募工补葺肄习举无遗缺而学之事始傋经始于𢎞治之丁巳十月至戊午五月而成教授钟琪軰具书请纪成绩以示来世予惟古者文武一道然禹定绥服则分文敎武卫而爲之制盖所以绥服者文以治内武以治外虽其势不可偏废而轻重之叙有不容紊者周以六师统于司马而受成献馘皆于学行之则文之该乎武可见爲政者亦宜知所重矣今之司民社者徃徃以期㑹簿书爲急置教化于不足爲其或有疆塲之事斥堠之警震撼冲击应接之不暇则其治内非但不容于不畧盖必有废而不举者梧爲郡当二广之冲营阵所集戎马所聚宜无急乎铅椠卷册之间然帷幄之筹兵食之计以至于望助保障之心亲上死长之节凡所谓武胄之英土着之旧者皆其所有事也况其大者或与于科目之选出而爲台諌侍从公卿辅相之臣所以辅德宣力叅天地赞化育者由此焉出然则其学校之方惩劝之法振起磨厉之风不于此始亦奚以施哉夫秉彛之性人所同初不以逺迩疏戚间惟狃于气习然后失之学之制所以明道善俗风化天下于皇极之归义盖如此或者蔑视其地鄙夷其人不屑乎所谓教而姑诿曰缓文而急武详外而畧内则斯土之不归于极不用于世也亦岂特爲士者之责哉邓公名廷瓒岳之巴陵人起名进士称贤守令明逹政体以兴学作人爲己任折冲御侮之畧于此盖有余力焉固其爲士者之幸而亦斯地之遭逢也嗣是以后安知岭海之徼无勃然而兴以副公之意者哉愿爲师弟子者共勉之姑记其歳月于碑张谢皆进士有善政予闻之邓公云重修梧州府学记陈献章两广之区几千里东望五羊西通八桂苍梧介其间皆古之名郡也成化改元都御史韩公始于梧州开设三府病学宫不称亟选于府城之东南里许迁焉𢎞治丁巳秋邓公来总督两广军务谓不可以军旅之事先爼豆于是因前人之旧规而益修之凡韩公所欲爲而未暇及者至是大备盖昔之薄者厚之卑者起之表柱石以壮阙门榜化龙而侪起鳯神厨神库交映乎前礼堂膳堂并立于后斋舍廊庑登降阶级莫不焕然一新盛矣哉夫人之去圣人也逺矣其可望以至圣人者亦在乎修之而已茍能修之无有不至修之云者治而去之之谓去其不如圣人者求其如圣人者日日修之修之于身修之于国家修之于天下不可一日而不修焉者也明道先生言于朝曰治天下以正风俗得贤才爲本彼学政之不修师道之难立后生无所兴起无以成造就之方然则风俗何由而正贤才何由而得耶因时而立教即物以显义意者督府所望于苍梧之士宁不在于斯乎嗟夫有开厥先有成厥后喜二美之骈臻超八荒而独立然后见夫子之门廓然洞开可望而不可即况于广大尊严端凝洒落黙契乎人心正大之所存与山岳而并峙显着乎烟霞嵗月之所积与大化而同流不可动揺不可束缚也哉此则邓公所望于苍梧人士者也州别驾谢君承督府命董兹役至是讫工复以教授钟君偕生员陶荆民来徴记章于督府旧也义不可辞故书重修荔浦儒学记呉梁栋县治旧在今城之南地势浅薄僻连猺獞景泰丙子歳移城于兹学亦随以迁迄于今六十有余年而殿堂斋庑倒塌殆甚生员苏澄等始具呈请诸当道咸曰学校爲政首务允宜新之㑹应山杨侯以迁任去周侯适继知县事下车初即引爲己任凡其徒庸之计财用之湏皆侯之操心也维时备司裴公纲雅重斯文力致赞襄巡司林君夙夜敦匠期于必济今皆结砌塈茨赭垩一新栋宇甲第深宏规模豁开视昔大有辉煌矣计用在官银二百五十九两二钱外有油烟册及砖瓦等项估计不敷者共银六十四两侯皆捐俸充之若夫神像之装修泮池之甃砌置卧碑着殿扁共银四十两遣生员王辅莫磷等赍簿劝题又所以毕未竟之功也肇工于正德庚午嵗仲冬之吉落成于正德壬申春之二月佥谓余宜有记故不揣固陋谨按经营规画所预知者详悉僭书以埀诸石其乐出已资助成厥功者姓氏咸次于碑隂焉全州修学记蒋冕全古洮阳县也地当楚粤之冲山水竒秀风气清淑学则肇迁于宋中更于元入我朝百四十余年修葺不常势渐圯敝正德癸酉姑苏顾侯自开封守谪知州事既至首谒夫子庙周览徘徊延见师生知前此学正杨苇常备以学圯宜修事目遍请于抚巡藩宪诸司已皆报可遂卜日释奠以告于庙庀材鸠工属吏目邵濓董其役凡殿庑堂斋以及尊经阁立教㕔与夫库庾门墉之类或易以梁栋桷榱或加以黝垩丹漆次第修饰无弗完者又因学后城垣之上又全宁楼故址剙楼三间更名曰翔鳯以学宫在鳯凰山之阳据一郡之胜楼又据学宫之胜有如鳯凰翔于千仞之上也始事于是歳十二月讫工于甲戌七月侯以予旧学于此属予记予喜侯之爲政知所先也诺之因以告全之士曰吾全去九疑甚近南望苍梧仅数日程帝舜南巡渐被声教及周子挺生濓溪倡明孔孟絶学以开程朱之源吾全于濓溪尤爲宻迩不异曲阜之视滕峄尔诸士生长斯地爲郡秀民而来游来歌于庠校一新之初岂徒逸居坐食诵説于其间哉夙夜孜孜思所以讲明圣贤之学以求无负焉庸非尔诸士之志乎吾州自柳仲涂来刺郡以古文教学者士知文章之重而已自许待问唐固言先后以进士举士知科目之荣而已其于圣贤之学槩未之有闻今幸际圣明之世表章六经自宋以来未有过于今日者尔诸士夙夜孜孜讲明圣贤之学兹维其时矣居则修齐以化导乡闾出则治平以利济民物随所器使务尽其所当爲则庠校之新岂徒爲四方观美已耶昔欧阳文忠公记其乡郡吉州新学谓幸予他日归荣故乡因得以谒学宫问民俗颂国家太平咏守长遗爱予于文忠无能爲役而其心则固无以异也故因记輙以致予惓惓之意侯名璘字华玉以风节闻于世今守台州时望甚属之斯学之修也始终其事者杨苇卲濓同知朱富训导范轼曽轮亦皆能体侯之心例得并书新建灌阳县庙学记蒋冕灌阳有县自呉始呉既得蜀零陵等四郡地遂分泉陵等十一县綂于零陵郡而灌阳居其一自置县至今千有余年其𨽻全州爲属县自石晋天福初至今垂六百年县之有学在宋庆歴后始创于县治之东崇宁中迁县治西惠明寺右其后更复不常淳熈十年县令赵永始即崇宁故地建置庙学教授余元一记之嘉定间全州守萧一致杨若先后修葺杨守又给田于学以养士学制既备自是士风民俗皆有可观歴元至皇明学皆建于城外地既荒僻规制卑隘无以仰称累朝兴学养贤之典又县之南境与昭州接其吉宁灌合二乡旧自昭之恭城割而𨽻灌二乡旁近恭城之蛮徃徃来肆剽刦学宫既居城外蛮来輙恣意践躙殿堂焚圮荆榛弥望乃嘉靖二年癸未广西按察副使杨君必进行部至灌祗谒先圣周览慨叹倡议迁复谋于提学副使李君中且请于巡按监察御史汪君渊议皆克恊爰檄知县周应禄任其事以其年十二月十八日肇工庙自大成殿以至东西两庑㦸门櫺星门学自明伦堂以至左右二斋号房射圃及儒学门与夫库庾庖湢百尔咸备明年四月周令率师生释奠于庙以竣事告适予得谢归教谕黎献太学生张监等诣予请记诺之予闻淮夷病杞及鄫而鲁爲之惧兴学崇化其患始息故其诗曰既作泮宫淮夷攸服其献馘献囚之在泮且致其懐好音而献琛于庭诗人颂之吾夫子取焉今岭外诸蛮其狞犷狡悍未必过于淮夷而乃慿恃险阻频年弗靖扰我疆场戕我黎庶圣天子既先后简命总理戎务重臣次第草薙而禽狝之今日之歌颂圣明视鲁人之于僖公盖不啻迳庭矣兴学崇化以息邉患今岂异于古哉灌自肇新学宫以后凡学于斯者宜何如其用力也孝弟忠信礼义亷耻以修其身颂诗读书求师取友以穷其理二者交尽一出而效用于时俾国计民生有所倚頼潜而未用亦必谨言慎行有所不爲使宗族隣里称爲一乡善士或出或处而皆不失乎道义之正士风由是而盛民俗由是而美不但仅有可观如在宋时而已司宪三君子所爲惓惓焉求以祗承朝廷兴学养贤之意宁外此乎予故丁宁以爲尔灌之士告其相与勉之重修富川县文庙记汪若水富川爲古昭郡属其山川风物枕八桂而袤苍梧士生其间恂恂悃愊无一切浮靡之观迨我皇明熈洽百年文教酿蔚蒸蒸称盛富庠旧在西南郭正德初徙营兹地称抱形势一时有司相与宣力寝庙森严足歆士类景仰嵗久缮修弗继甍宇斯倾庚辰夏郡丞莆阳郑公以缺署临部周视学宫建议修葺未几以还郡行岭潮周侯适令予邑輙举而新之惟时工浩役繁议费不给复请益当道又逾年始克鸠工经始于辛巳十一月讫成于壬午春二月朽坚頺葺湫隘爽垲殿庙门庑焕然改观视昔诚倍之矣夫二公一时人望慨然加意于斯文以故后先相继不谋而合式成厥功学博萧君自柳郡之上林擢掌邑庠教事乐观成典爰命庠彦诸君问记于余余不佞乃敢言曰歴万世而不毁者吾夫子之宫墻也何修乎修之云者崇先圣以诏后学意至殷也窃尝论之国家广厉学宫恢宏泽泮爲髦隽瞻依顾责专于职牧者是有国之尊王公之贵欲进诸生以圣贤之学不能不假手于人而后济也若士之修所学也亦由人乎哉致知爲入门践履爲实地亷耻爲防畛经术爲户牖仁广居也礼正位也义大道也其要至简取诸已而自足其用至博措诸用而罔不该三代之学学此也其士贵贵此也尝考其人处则阐性命道德之微言出则建儁伟光明之大业勲成名立节着焉天下莫能及非诬也彼诚学得其道而用不穷也古今人岂甚相逺哉顾吾志趋何如学术何如耳矧兹有作兴教育于其间者耶多士际圣道大明之时值文教维新之㑹有不慷慨奋励以古人自期待求无愧于圣贤之门者非夫也尚相与辟乃门拓乃地植乃防检新乃户墉毋旷尔居毋出尔位毋茅塞尔道俾异日者出为国家用纲常系以不坠世道頼以维持树竒殚赤种种不谬于古人则学术事功具举之矣即使避谢声华其人亦足以淑人而范俗庶圣代兴学育材之典少禆万一哉脱或因循茍简悖弃师説徒以徼利达则数仞宫墻自若也殆颛孙氏所谓焉能爲有无者与噫有司不负士士负有司也无乃非诸贤自待意乎无乃非贤侯属望意乎若水无似因纪学绩而輙举所愧以告人尤冀与同志君子共朂之也愿幸毋忽侯讳笃棐号完初潮阳世家学博讳伯鲲号仁山义宁世家若县尉陈君茂萱吏目王君言则董役甚勤而其功尤着宜书之云建思恩军民府儒学碑记张翀思恩有学自岑瑛始瑛土官也故习各酋长皆以征战爲务不知尚学坐是土俗鄙陋人性犷悍违羽毛类不逺矣瑛独耻之而瑛之后曰濬者乃背违瑛之志遂以骄纵灭矧曰学乎𢎞治十八年诛濬改流复设学校然皆事出草创因陋就简爲学校诸生者不过聊具巾服以稍肖流属而已至于讲明礼义之教诵法孔子之道或未必然也万歴元年侯君国治来守是邦急以教化爲务毎课耕暇即进诸生与之讲授经义尊圣人之道邦人士有兴起焉者先是学宫建在府治外简陋荒芜不足以安先圣侯君毎诣学与诸生谈必越溪河涨则诸生病渉焉廼议迁于府治中然又乏备因检贮得四十余金皆侯君禄也牒闻于抚按藩臬诸公诸公曰可爰即城内旧基改造之旧基有阳明书院建自濬党平治后似不可废然以文庙视书院则有缓急矣遂即其院而大之爲殿爲庑爲门爲祠爲堂舍公𪠘较他郡更新焉侯君可不谓留意化民者欤尝读汉史至文翁传未尝不叹世人无不可化而俗无不可变也夫蜀在西汉前于思恩亦无异文翁悯僻陋变夷风乃修起学宫于成都市中招下县子弟以爲学官卒之经明行修蜀地大化比齐鲁焉蛮夷之风云乎哉文翁行之于前侯君效之于后安知思恩不蜀郡若也工既成思恩诸生造张子请记张子进诸生与之谭皆能称説仁义有中州风是其騐矣柳宗元书孔子庙碑谓秦汉之勇不能威唐虞之仁不能柔由今言之又奚必威秦汉之威而柔唐虞之柔哉遂爲记是举也本府同知郑一濓经歴赵复亨教授蓝田学蒋国贞武縁县知县陈一厚皆赞襄文教有裨是邦者例得附书养利州学记谢杰教化之于风俗犹隄防之于水然水性善动不有以潴而蓄之则四溃决囓不可收拾是独水罪哉亦不善隄防者之过也民生之初颛䝉鄙朴有如标枝野鹿而耳目之嗜好者又从而敺之随化而染矣古先哲王深鑑其然是以维之以礼教而陶之以学宫有诗书六艺以定其业有讲习辩説以明其谊有端冔衿缨绅鞞觿砺宫羽以束其形有笾豆簠簋罇罍琖斚盘盂几杖以习其度有贲镛絃缦管籥柷敔以和其声有珩珮琚瑀采齐肆夏和鸾勺象以谐其节有夏楚扑作移左移右移郊与逺方以收其威以故秀民之肄于斯者朝游夕息日去不善而趋于善真若氷之必寒火之必热驺虞之不杀窃脂之不谷焉渐摩既久人自爲教家自爲学驯致闾阎之下絃诵相闻骎骎乎有比屋可封之俗何其盛也嗟乎逹于此者可与之语叶大夫之政矣大夫玉融之儁儒以茂才异等入太学出倅江州寻擢养利守大夫可谓用违其材顾大夫安之日惟化理以图称塞养利粤西之僻壤去神京不啻万里而遥夷甿之与居猊之与隣官斯土者率世其土近虽易土而流然亦以土眎之因陋就简盖非一日州学舍逺州治二里许博士弃之不居鞠爲茂草蛮人直储胥目之去则牧䜿饭牛扣角其间有司弗能诘也大夫至始议更之易逺而近易故而新易湫隘而爽垲拓城以爲卫引水以爲辟雍以丈计者三百四十有竒版筑取诸力役不鸠其材辟雍爲池从百二十尺衡杀从什之三深杀衡八之七㑹时苦魃大夫导水之源注诸池池溢令力役者得疏其余润以溉田民咸欣欣然色喜忘其爲泮宫役也不踰时而功吿竣门堂殿庑斋祠舍宇暨于亭庖廐库靡不种种具备毋论蛮无从入即牧竖亦罔窥其门得优游于斯者非眎学之荐绅则就学之章缝尔言言翼翼济济跄跄宛若与成均并都者大夫既落成乃走介万里告其友人谢杰且属之记谢杰曰大夫可谓古循吏矣尝读史至文翁治蜀毎亟叹其知所重者大夫修起学宫业已无媿于成都矧数捐薪俸以助工役又适与减省少府用度者相类自今诸生有成就者亦尝除更繇补孝弟力田乎招下县子弟以爲学官弟子乎选学官僮子使在便坐受事乎余知大夫必有合也他年诸生出行县吏民见而荣之岂无如司马长卿张寛王褒者出于其间借令之赋子虚大夫颂金马碧鸡吾道亦愉快也且上方隆洽文治薄海内外罔不率俾粤西虽遐孰非声教所及渐濡沦浃以跻于古哲王之化夫何难者大夫治养利善状甚具余简不胜书姑述其所教化者若是亦班史传文翁意尔广西通志卷一百三广西通志钦定四库全书广西通志卷一百四艺文歴朝记重建怀集县启圣祠记萧信国家建学校以崇祀夫子者至矣肆圣上龙兴又允辅臣之请诏天下立启圣祠以追隆所生又曰颜曾以次之诸父亦各崇其配是皆敦本宏原报徳报功之无尽者怀集启圣有祠坐文庙东卑而浅湫而隘墙垣瓦桷动以倾圯以至神座木主溷而为一吁可慨哉歳嘉靖辛酉郡侯海云李公者广之归善人也由国子博士出判于梧适来署懐事先是按院高公委公视思恩府篆巡道夏公以为思恩简僻无以展公材特留公署懐集盖谓懐为剧云冬十月公至懐集遂谒文庙步出庙东瞻祠慨然兴叹週回视之踌躇顿步而不忍去然公初至百废未兴惧于动衆今春三月十有四日始简所千戸髙翺吏目徐尚质者董其役为之崇土辟地构木鸠砖捄度俱兴卑者髙浅者深湫者实隘者宏亭榭池泓矩方绳正至于神座木主皆焕然一新当是时造版籍抚猺獞诸务冗集而公不忘督责虽暮夜或叩学扃视之其用心如此乃工匠则倩之他郡畚负则借之军余供亿之需咸公所自备而信适来教谕兹邑偕司训陈云龙者矢协力赞成之仲夏二日竣工公载瞻祠宇宏敞轩翔朴素浑坚足以妥圣灵修祀事矣于是卜吉辰迁栗主入祠公躬洁爼豆备牲帛修妥侑之仪走履趋跄肃然以敬俨乎若圣灵之临其上而对越不少懈焉里中诸父老环而观之且骇且愕咸以为数百年来所创见者也于是典史朱昙诸生何元仗何元佐袁球罗铎等相与偕来问记于信信惟公之学一本于圣人圣人之学久矣不大明于天下及公至怀汲引诸人士谈说精一之微阐发克复之奥皆摅所自得不袭言诠虽盛暑隆冬犹必正襟弥日亹亹而忘其倦诸士人始闻圣学之原而耸然敬聴矣然公非徒言之也公初至怀値诸猺扰攘之秋民罔宁止公经理区画训练戎兵戒严阨塞复巡司者三抚辑猺夷通商贸易立墟场者十训诲猺獞诵诗习礼建社学者八季冬召诸猺獞至止邑中推心置腹启导谆谆至给廪受饩之声歌礼节情意恳至不啻若慈母之爱其子也由是四山悦服怀徳畏威或愿请为编户民用安枕公尤喜以礼乐淑人征乐师于梧郡市乐器于穗城集闾阎子弟而居之馆署吹竹弹丝敲金击石洋洋沨沨至日暮不休逺而乡村童孺亦皆闻风来学计辄数十人时或进于公庭或偕之学舎命之正容肃仪式歌且舞猺獞夷獠以听以观咸油油悦也有古武城之风焉问者唯唯而退遂记之桂林府学乡贤名宦祠记周孟中天地之正气无乎不在人生其间惟君子得是气之正由是随所寓而发光明正大精诚不贰其生也人仰之其没也人思之祠庙而蒸尝之焄蒿悽怆如或见之岂非礼义之同然旷百世而相感者乎侍御史邵武朱公钦按二广政暇考广右圗志于人物宋得朱道诚李珙石安民宋士尧冯京林勲梁诏祀于文庙之右名宦唐得禇遂良张九龄刘蕡元结宋得余靖李师中胡舜陟李浩詹体仁髙登赵抃岳飞程珦廖徳明崔与之苏缄吴得陆绩流寓宋得范祖禹张庭坚胡梦昱黄庭坚邹浩胡铨李光刘子羽汉得士燮祀于文庙之左诸君子或生于斯或仕于斯或流寓于斯或以忠诚着或以孝友称或以政事武功烺烺炳炳斯真当大任而不疚抗大义而不回临大节而不变虽时异势殊而根于正气之发者盖无有不同也是故气之光明如日星气之正大如山岳其精诚可以贯金石而通神明去今千百载凛凛犹有生气朱公祠而祀之以风后进可谓知所务矣孟中奉命督学斯土恐其久而冺没也廼谓桂林知府罗珦同知马冕琢石刻诸贤名氏并履歴之大概庶后之君子仰其名而论其世论其世而师其人使吾之正大光明精诚不贰与为匹休焉顾不伟也欤谨记以俟全州名宦乡贤祠记蒋冕𢎞治中有㫖令天下郡邑建名宦乡贤祠以为世劝吾全僻在一隅茫不知奉行者垂二十年逮正徳末广西按察副使大庾刘君节督学莅全惓惓祗承徳意相地于学西稍南爽垲轩豁檄知州章诤市材僦匠左右各建祠四楹祠前东西各有夹室其外总为一门以便守奉左祀名宦自宋刺史栁公开而下凡若干人右祀乡贤自宋孝子朱公道诚而下凡若干人名宦以爵乡贤以齿每嵗春秋丁祭后三日州守贰率学之师生行礼祠既落成刘君以书畀判官邓能秀如京师请予记其事且曰某为此举于扶世道植人心窃有志焉特恐去取或茍上下相䝉祀非所宜祀则非惟不能劝祗益以致议焉抑何以仰承徳意哉今夫宦于其地而去后见思是之谓名宦生于其乡而衆共称贤是之谓乡贤若文翁之祀于蜀郡朱邑之祀于桐乡皆名宦也其宦业何如耶凡有道徳教于乡者没则祭于瞽宗乡先生没则祭之于社皆乡贤也其贤徳何如耶宦业如是而祀之则凡仕而居官者劝贤徳如是而祀之则凡士而居乡者亦无不劝礼行于一堂而风动乎一郡扶世植民所关非浅鲜也而可以不愼哉予复书曰君言是也予当黾勉执笔以着君志书才达而君以陞任去二祠建祀事久犹未克举子寻亦得谢归督学佥事琼山唐君胄课士来全鋭意续成因祠之旧稍加修饰乃制神主卜日奉安一切规约悉如刘君旧所定者其神位视旧不无增损之殊则刘君昔日之书固已丁宁其说凡主祀事如守贰师儒者诚不可以不慎也能慎于推择之初虽欲致议亦孰得而议之唐君未竟其事亦寻以陞任去久之佥事香山黄君佐来督学政既表异孝子贞妇之闾而于名宦乡贤二祠尤兢兢致慎而不茍公是公非不少假贷视刘君唐君益较严矣嗟夫任承流宣化之责者凡所以扶世牖民以导扬上徳歳异月新岂必家至而户喻哉本之教化树之风声待其觌之于目而慨之于心必有畅然于中而不能自已焉者夫固无事乎繁词复説而后人知所劝也予故不得不终记之以表三君子维持世教之盛心建博白县名宦乡贤祠记李乔木博白县旧未有名宦乡贤祠有之自缪尹始缪尹宰县之复年一日喟然曰昭贤否别鉴戒治之始也白虽荒逖民社之寄均名宦乡贤前此岂无其人乎抑有之而未表章者乎于是考图稽籍文献足征蒐辑故实修成县志而得名宦六乡贤四萃为一祠所以寓髙山仰止景行行止之意也祠居县治西堂三间为行礼之所廊庑阶墀大门仪门悉倣官府之制缭以周垣通以大道创建于癸卯冬落成于甲辰秋规制可观昔无今有而求记于予予攷龎孝泰之忠义自许赵奎之爱民如子洗积中之仁恵为政楚偃之劝民耕织徐噩之力战死节秦懐忠之平反寃狱赵惟清之以礼为教李时亮刘胜吴原正亦皆遗徳在人不可冺者时有先后贤无古今立祠设位春秋血食盖有合乎祀典之义也后之宦于斯生于斯懐见贤思齐之心而勃然兴起则其应祀之数又岂止于此哉是为记建梧州尊经阁碑记毛伯温圣贤之心学𫝊于六籍故盛世育材以学宫取士以经术我祖宗右儒饬治养士之制鉴汉唐之疎兼殷周之善故选则専科习则専经治效之收寖逼䆳古夫郡守稽六课之教于诸令矣复设郡庠者亦所以广贤途而责成専也梧之学自宋元祐建炎移迁靡定类非形胜绍兴间刺史任诏以老氏废宫改建焉国朝置梧州府学苍梧县学于东南门外学各有庙中限山川坛而学峙其左右成化初都御史韩公雍撤而新之徙坛他所中建文庙翼以二庠于兹七十余祀筑者圯支者挠然初未有阁也兵部右侍郎兼都御史蔡公莅学之暇周视三叹与总兵安逺侯栁公珣谋曰兴师受成振旅献馘皆䖍于学顾若此又安展礼而示武哉进朱守鸿渐曰今圣天子绍道学之正綂敬一有箴播诸黉宇非藏以杰阁与五经并尊诚缺典也乃檄朱守择属董工抡材佣力费弗出民民弗知役乃度庙后之地剪棘实坎丰址坚甃中建尊经阁左右分创讲堂以业两庠诸生阁崇若干尺讲堂各崇广若干尺殿堂门庑馔舎宿斋规制鼎焕庖庾周垣靡不斩斩公又曰士固可以居业而达才之效或悠悠也乃复敦聘専经名家之士勷翼师训政暇则视课之诘疑启祕授说弗倦环桥之衆率多竦悟嘉靖庚子予偕公奉命平安南之僭制开阃于梧盖尝观公之文而知其武观守之教而知其政观士之让而知其习于戏地无逺迩圣教王泽渐被则化肆达今南粤之才与吴闽关洛齐美并盛矧苍梧又其上郡也哉夫明经所以自信讲论所以自修匪干于时而世莫我违者此良士也良士之功无倍其师说不敢非先王之道而已矣是故士之所以优游于学者有所务而无所劳上之所以责备夫士亦非有所甚难者也公名经闽产也予尝记公平崃之烈兹复着公崇文之典夫学有体用政有张弛道有文武所谓挟修志而期景业者非文以附衆武以威远无足观矣诸士庶几卒业于道哉推官唐世乔与赞规画教授李仁教谕林迥霄训导刘铎戴恩咸有乐成之蹟得附于石太平府尊经阁记钟继英今天下府州县学多建尊经阁凡以明圣道而一士趋也粤西太平歳久未建临海蔡君迎恩守太平既三年政通人和百废俱兴乃始鸠材而创制焉至于上已告成矣乃与节推麦君琛征记于不佞英且以播告诸士英尝闻之古云圣人未生道在天地圣人既生道在圣人圣人既徃道在六经是六经也者固圣人之道之寓也今夫善为国者必遵先王之典章善为家者必遵先人之训令不遵典章则不足以守其国不遵训令则不足以保其家彼圣人者盖吾儒万代之宗祖也其所诒六经奚啻国之典章家之训令也哉为士者不有以遵之则家非其家国非其国而一脉相𫝊之綂绪絶矣其何以光昭前人之令闻哉我祖宗以来圣圣相承咸以尧舜文武之道治天下两畿而外莫不有学莫不有师其教则五品其术则六经诸不在是科者有禁一时竒袤之士变异反同而都鄙乡闾之间家诗书而户礼乐蔚然与三代同风太平古骆越地郡县其土仅踰百年王化所渐被无论城市即长林䆳谷之夫莫不诵说诗书称述孔孟而薫陶乎礼法之场其游庠序而服章缝者类多博古通经而不悖向徃夫圣人之经非徒文也道也士之于经非徒尊其文也贵尊其道也诸士诚能荘诵其言仰维其义専精致志使圣经之理无不融㑹于吾之一心而珍之如琰琬信之如蓍龟由此而穷则以是道继徃圣由此而达则以是道开太平由此而常则以是道植人纪由此而变则以是道振大纲犹之有国有家者遵其先世典章训令兢兢守之罔敢失坠岂不为圣门之克肖哉如刍狗其词糟粕其理窃取夫一二近似者以梯富贵而弋勲名其视训诂词章之徒抑又下矣正孔子所谓虽多亦奚以为也何以号为名世大儒哉予于诸士有一日之长故尽言相告庶登斯阁而知所尊以求速肖于圣人而无负于蔡君建立之意其兴造歳月始终经费工料数目别载碑阴兹不具论论其大致如此鼎建龙谿书堂碑记张自明崇宁甲申夏五月之初太史豫章先生黄公谪来宜初僦居于黎氏居之三时甚安乐之然后有南楼之厄顷余得其僦居墨帖读之意宜之人必以雪堂视其处及来访之莽然荒墟矣黎氏不复能有已转之谢之秦谢得其一秦分其二廼属宜士唐总龟韦安雅韦文虎从求之三家皆士人闻言欣然愿献其地嘉定乙亥三月壬申廼鸠廼工作祠其中后建崇堂上敞高阁旁翼十室前立重门又从垣之宜山少府张可久督其役堂成又裒公在宜之翰墨尽刻之石以寘于堂使宜之秀士游于斯修于斯景行于斯焉祠前支离两古树公所封植名之曰万红门前颇黎一方池中有立石形如半圭其色正黒名之曰墨池宜人尚多能道之始公既覊于南楼黎氏不忍以其居属他姓遂易之为亭请名于公公以环亭多美石旧名寳华乃题之曰寳华亭黎氏又设公之像于亭而严事之故旧像藏之黎氏旧扁藏之秦氏一百一十年矣余物色得之复规作亭以存其旧又以旧扁旧像函之阁刻之石以传无穷于是总名之曰龙谿书堂将属记于名世之家故先述其所以作祠之意又作迎享送神词六章章四句使宜之人歌以享焉而併刻之初度地有细民宅其旁未去公使黄衣梦之曰此非汝得居不去且有害黎明遂去之及鸠工又梦一民曰汝辈勿污此汝坎屋阴数尺地有器焉以钖汝民如言坎之得一缶古矣既即工奉安祠事衣冠蔼如登降成礼宜人来观来瞻起敬起畏如公之临其上也乃歌此辞以享之其辞曰宜之水兮龙藏宜之山兮龙骧徳人兮天游炯秋月兮寒江来游兮自东骑赤鯶兮乘刚风左笻枝兮右白羽挟乌兎兮双童万红纷兮盈庭露半圭兮澄泓寳华旧兮扁亭焕高阁兮摘辰星蒸蕉兮茘尝桂酒奠兮兰汤来游兮来下锵佩玉兮琳瑯刁斗兮沉沉土膏动兮耕耨深家瑟诵兮鸣琴咏舞雩兮古心去归兮蓬莱觐钧天兮泰阶宜人兮永怀相斯文兮千载偕桂林宣成书院记藏梦解宣成书院祀南轩东莱二先生也前朝有四大书院唐李渤五老峰下曰白鹿宋周式湘西藏室曰岳麓河南登封县之颍谷曰嵩阳建康路之广舍五十楹聚书万余卷为曹诚旧居曰睢阳并赐敕额自是衡州则有石鼓书院道州则有濓溪书院黄州则有河南书院湖州则有安定书院徽州则有紫阳考亭书院建安则有建安书院紫芝书院其后又有宗溪书院延平鹭洲明道书院而宣成之祠未闻也婺州有丽泽书院専祀南轩而宣成并祀无有也景定三年始以南轩东莱同升建祠加钖封爵时南山朱公经畧两广以南轩持节东莱垂弧实在兹土虽学有三先生祠而宣成之祀不及乃请于朝建二先生精舍敕赐宣成书院扁额此宣成书院之所自始也是年南山朱公又即南轩先生所创郡学之西新城之东筑台立祠藏奎有阁讲书有堂肄业有斋设山长职事弟子员帅漕两司拨田租钱盐数各有差月有课歳有养轮奂之美者十有五年适值天兵来临凡天下地土之图与夫人民之数悉以内附独桂林不下由是吾夫子之宫墙二先生之精舍俱成煨烬平章史公任本道宣慰使日仅能为郡学渐复旧规而书院未暇经理遂使宣成石刻没于蓁莽宣成栋宇化为瓦砾于兹又十九年矣余猥以晚学谬分臬寄拜谒宣圣之始即询宣成故祠佥曰书院旧有田租自丙子后入郡学矣以故力不及书院余闻之惊叹曰郡学书院各有田租书院之租当为书院用食其租而废其祠有司漫不加省可乎哉乃相与谋所以经理兴复之起自至元甲子悉以书院之租归宣成同志之士议以为然于是山长等共任其责不十月而栋宇新天相斯文不十日而玺书至道学增崇士类欣跃兹盖千载一遇也有言于列者曰道之废兴皆关乎数始而创中而废终而兴数之不可逃天地且不能违况于人乎余曰不然有成败兴废者数不可逃也无成败兴废者道之不可冺也天地间事事物物有形之形者必有敝无形之形者必不可朽道在事物有形之形者也道在人心无形之形者也道在天地如水之在地中无在无不在也学者能因有在者而求其无不在者因其有形者而求其无形者斯得之矣然则求之之法当何如曰人有此心则有此道道者日用事物当然之理皆性之徳无物不备无时不存不以智而丰不以愚而啬不以圣贤而加多不以不肖而损少特在学者能求与不能求之分耳人能𢎞道非道𢎞人道不虚行待人而后行今夫子燕居堂之西偏宣成有祠前门旁庑次第而举诸君出于斯入于斯藏修游息于斯晨香夕灯月奠歳祭其知象宣成之像然而左简右编昼诵夜思曾是学宣成之学也乎学不及也与志同道合心领意㑹曾是心宣成之心也乎心不逮也与若犹未也则二先生格言曰学须常怀不足学忌讳过自足学圣人必学颜子学须以圣人为凖的诸君当于此求之可也曰戒自弃勉自新先朴实后辨慧进学之号有六为学之要有五诸君当于此求之可也又曰学知难而后有进工夫无穷虚度可惜为学自饮食起居视听言动致知力行趋实务本始诸君又当于此求之可也求之一日则有一日之功求之一月则有一月之功求之一歳则有一歳之功求之终身则有终身之功先贤有云学道譬如登山登之寻丈固已胜于平地矣诸君读其书绎其㫖汲汲焉拳拳焉勉其如宣成者去其不如宣成者则沿张吕遡濓伊接洙泗使圣道之明千万世如一日亦二先生之所喜部使者之所望也若夫讲堂未建斋庑未立庖廪未具诸君勉旃毋使九仞之山亏于一篑又吾道之幸云清湘书院记栁宗监东郊先生大名人栁开仲涂守全州日作读书堂于北山公退率学者讲诵其间后人因名之曰栁山嘉定乙亥郡守林岊始即故基作斋舍宾致缙绅韦布之彦日月肄习期踵先哲寳庆丁亥郡守程榆奏赐清湘书院额至元丙子燬于㓂元贞丙申部使者登访乃属守臣总管耿大节复兴之规制畧备歳久寖以摧毁至顺辛未予自成均出守是郡释菜先圣先师拜先生遗像顾山川之映带覩遗搆而增慨病学廪不给谋所以新之未遑也元统癸酉乃始经营俾录事刘晋董之山长李文郁佐之鬻材募工仍故址度地势之宜而布置之以位作外门砻石材固层基柱砌堂关两堦应门为重廊以陞燕居祠为屋计百五十有八楹明伦堂之右又有源泉贯堂下而东出乃导之过率性堂滙燕居堂之左泉悬流百尺三折而下作池潴之作斋池上为屋五十有二楹经始于八月甲申朔明年六月甲子落成诸生请志之予思二仪既判山岳攸奠扶舆清淑之气不有贤哲搜抉呈露发挥幽潜以贻后人则樵牧区耳否则羽流释子居耳自有此山几千百年始有此州宅此者几千百人始有先生表而出之其幸不为二氏所先卒为学者肄习之所夫道非文不𫝊自六籍不作百氏竞出迄于嬴秦文与道俱丧虽然道在天地间若元气不息人心天理未始丧也西汉之兴董贾出焉班马之流日以繁肆下逮东汉以抵建安正始永嘉愈趋愈下光岳气判则韶濩絶响骈丽排偶极于李唐昌黎倡为古文期复古道学者仰之若山斗又越五季极于宋初先生始推尊韩子以力挽凋敝之风而归诸大雅穆尹继作而后文风丕变濓溪作太极图说横渠作西铭上遡千载始焕然与六籍相表里实自先生启之先生登开寳癸酉进士第雍熈丙戌来守是邦凡十典郡唯此邦有书堂他郡未闻焉予行天下歴阅书院或宅山幽或资水胜宏深靓丽或不让此山若夫地势拥抱层冈叠嶂异态横陈三江两泉襟带萦络松风瀑窦宫征迭奏静观元气发敛化育以明此道全体大用则他山当少让矣苐局于形势难以展拓讲堂虽具斋舍阙焉而至是始备乃因源泉混混之来名曰有本于以表圣贤盈科后进之义以广先生汲引后进之志上距开寳癸酉适丁六甲子全之人士涵濡先生遗泽以名世者盖有之矣又焉知方来无励志古学复古道发舒韩栁之气为此山增重若兹泉之放于四海者邪呜唿文运方隆予日望之重修宣成书院立田记陈伯献书院之制昉于唐盛于宋前代学政未备或假浮屠氏之宫士之病于进修无所徃徃择胜地搆精舍为羣居之讲授其着名海内若白鹿岳麓嵩阳睢阳是已自是濓溪河南安定紫阳清湘各有书院以祠先贤又皆出于有司之褒表我朝学校徧天下师有定员祀有隆典教有成法而生徒有常廪若无待于书院者然考古图旧景有先哲之休风以羽翼庠序之教其可弃置于翦灭之余耶桂林旧有宣成书院宋经畧使朱禩孙创建以祠张南轩吕东莱二先生也入元以来屡经兵燹建而燬者再正统五年御史刘公隽复创于县学之西旧址也𢎞治十七年提学佥事姚公镆移介两学之间立祠于前凿池于后讲课有堂肄业有斋退食有寝庖庾有次大规聿搆视昔有加伯献以晚学承乏于此睠惟斯院落成未久而漶漫随之歳月易迈惧益摧毁士之有志就学者贫无资给廼谋左方伯何公曰是风化之㡬也咸捐俸以助于是右方伯翁公茂南宪使宗公玺叅政黄公衷宪副傅公习张公祐宪佥俞公缁悉各捐俸以从事廵按御史谢公天钖闻之又欲推之悠久乃籍救荒谷赢余置田一百一十亩以歳之入而给其需遂修射圃置穿亭壊于上者撤而瓦之剥于下者平而甓之营而缭垣涂塈而垩之列郡生徒就学悉有廪饩贫不能存者亦赒赉焉先是院有祭田三十亩歳久并于豪强御史杨公璋复之至是祀事咸备学政增崇人心飞跃而书院焕然改旧矣慨自孟子没斯道晦蚀千数百载舂陵河南大儒继作然后二帝三王以及吾夫子之𫝊授者始阐明于时子朱子缵周程之绪集大成明经训以觉斯人独于二先生推重焉观其同心协志以闲先圣之道毫分缕析身体力行中更学禁自信益坚其所以扶纲常立人极关系乎天下万世之重殊非习浮踵陋之所能为焉南轩持节于此每以兴学立教为己任东莱毓秀于此亦尝究意于乡邦子弟今去诸贤几三百余载而其书家传人诵如日中天奈何学者徒剽窃其文以为科第利禄之媒其于穷理修身之要茫然莫践其实岂建立书院之初意诸公风厉之盛心哉今之为教与学果能离经辨志崇本趋实挹宣成之像而学周旋爼豆之间以舒其容循鼓舞絃诵之风以陶其气端居黙识以极夫反已致曲俾上不负朝廷乐育之恩下不孤乡邦典型之望异时名世辈出则虽地称荒远亦将超越于中州岂特度长絜短而已而况涵濡宣成遗泽为书院增重不于诸公为有光乎呜唿予日望之修复敷文书院记陈纪万歴癸未秋余叨奉上命持宪粤西备左江兵事弭节邕管以视事之三日循故事视学阅武又一日阅城邕城之竒观胜槩爽垲陁靡偕得游睇中有一宇巃嵸崔嵬环以古木葳㽔郁葱矫矫焉有凌厉尘寰之象余从从官问之从官曰此新建伯王文成公平田州所创书院也自嘉靖戊子迄今垂六十年亡恙矣迩为执政所格罢天下诸路书院因改为别署然中有公像有司不忍毁犹以屏隐约而藏之余亟命有司撤其屏肃瓣香瞻拜祠下见其院第荒芜庙貌不朽怃然叹曰奈何以先正经畧之地顾废置画墁之若此邪即上其事于三院而为檄檄有司修复之时总制两广右都御史郭公应聘巡抚广西都御史呉公文华监察御史黄公钟佥报曰可乃择日鸠工有司佥同捐余镮以佑俾宣化簿萧忠董其役前为大门颜曰敷文书院公旧所题名也手泽犹有存焉尔中为仪门又中为大堂颜曰耀徳堂公所敷文降蛮处也两廊各翼以精舍十八楹后为后堂窿然特起前道佥事欧阳公瑜题其上曰道徳功勋奉公像以居面为对越亭旁各翼以精舍如前廊式后为公遗像又最后就平衍地筑台高数尺置屋数楹其上颜曰洗心台志公道徳功勋之所自出也而各翼以余椽树以劲木于是门爼庭阶井灶庙堧巍然焕然而公之精英灵爽恍乎若有袭于其上邕人士相与咨嗟向慕彚聚其中攷徳问业雝雝如也而属记于余余惟公于我朝抱命世之才倡絶学千载昭揭良知之㫖于天下其发之而为事业焕之而为气节为文章载在国史天下能播之后世能𫝊之余复奚庸缀言独以公平田州之功经畧兹土者乃其精神学派之所在有不得而冺者耳方卢苏王受之挟邦相反也搀抢蹶张两江震撼粤西盖已糜躙于戈㦸公一起而安反侧之衆若弄丸掌股间虽圣主威灵变化所及其神武不杀之妙机先隐秘殆有神授不可得而测其端抑良知之学发越宣鬯日月霜露之照队靡不感通故不疾而速不行而至之若此耶吾盖求之而莫得其所以然矣故曰思田之功公精神学派之所在也属工竣余既集邕人士肄业其中大㑹羣寮乡大夫诸士尸祝公而告厥成天子允言官请公从祀庙廷之檄适下诸士诸大夫则又相与咨嗟叹赏以为竒遘事盖至是而公之学主上深知之海内学士大夫深信之边方之吏民又适戮力尊崇而扬厉之是天下后世之所取裁者也此所谓建诸天地而不悖质诸鬼神而无疑考诸三王而不谬百世以俟圣人而不惑者得非公精神学脉之所融液孚洽㑹逄其成有不可得而遏抑者欤余故备而识之以告后之君子建瑞泉书院记金九陛今天子修明儒术广厉学宫颁孝经小学于天下令师儒董习督学使者徃试士用定优劣焉盖将化民成俗豫养其公卿大夫之才以有用也崇祯十三年春余以南户部尚书郎奉命备兵苍梧将至郁林诸生郊迎道左彬彬如也居无何诸生以文来谒或骨气嶙峋或幽波曲折是殆得山水之秀发为文章者欤伏而思之郁林古称西瓯地北枕寒山东临信石鳯凰岭以遶其西龙头石以镇其南俨然四塞之域也盍徃观乎甫出城不数武即为南流江南流之滨有巨石石间二窦有泉出焉涓涓不竭煑茗则清瀼酒则冽州人曰此紫泉也宋淳熈故名濯缨泉嘉定间忽涌紫水识者以为文明之兆因更名然则紫泉故瑞泉也泉之左宋故有亭额之曰瑞泉云迄于今断烟荒草半碣无存盖风土之变迁久矣旧郁守刘君名履丁者慨然于斯曰郁故有兴文书院昔兵宪觉斋徐公紫溪苏公两先生所建而今亡矣盍议于瑞泉之侧卜地鸠工庀材谋所以营度书院者无何而刘守以改授去事以不果余俯仰久之怃然曰刘守虽去所以为国家豫养此公卿大夫之才以有用者未必不肇端于此乃捐金饬励之因进新太守潘君起鹏为竣斯役太守曰唯唯公余辄往省之缭以周垣门櫺户牖犂然毕举中三楹轩敞宏丽为诸生讲道课艺之所题之曰活泼泼地盖得之心而寓之境也左三楹立晦翁朱夫子庙右三楹募僧人居司启闭焉其工始于十三年庚辰之夏越次年辛巳落成题曰瑞泉书院潘君请予纪其事义不可辞余为之详其次第追其始末如此诚不欲没两君之善亦自附于觉斋紫溪两先生之后也重修太平府义正社学记章蔼社学所以养䝉也养䝉不端则士习鲜振而况作圣之功胥于是焉基乎此社学之修亦守土者之不可以已也恭惟我朝艺祖高皇帝登极之初首先学校命天下郡县皆建夫子宫墙所谓人伦明于上斯风俗厚于下矣尤虑有司之不加意于此特出玺书分遣宪臣提督其事而勅谕所载古者乡闾莫不有学云云大哉王言其所以为生民立皇极为万世开太平一何盛欤故虽荒服之区一自改流之后即为张官置吏设学立师誉髦斯士而厢民沾被文物之化月异而歳不同矣予奉命典郡三年于兹凡所设施皆不足以化民成俗然一日居乎其官则有终身不能恝于懐者虽以述职行迈亦终不以此而自怠教养之心也厢民程九垓质敏而志笃才赡而学充老于巖穴无慕乎外一日携诗文数首来谒予喜其生长边徼而文采之不类编民也问其衣食所资则曰耕稼课牧之暇惟以训诂子姓沈酣书史而已予乃特出意见激奖其居署曰幽垣而别其称曰逸史云乃者以社学倾倒乞修整予诺之而未遑也则曰本府社学仅二其一在上郭名曰仁育其一在下郭名曰义正皆建自周公允而义正已阅一纪学务未兴垣屋頺毁敢告执事愿卒图之因命鸠工庀材百堵版筑有门可以时启闭有瓦可以蔽风雨阅月竣事吉日惟戊择冠者五六人童子六七人相与呫毕铅椠其中盖彬彬乎絃诵之可观也乃出诸㓜穉而命之曰果行育徳太守之责也发包困击师资之权也初筮告再三凟凟则不告尔小子之所当研㡬也孟子曰有为者亦若是豪杰之士虽无文王犹兴二三子藏修游息日以记诵章句为功变化气质为尚如入孝出恭之训洒扫应对之节已具载小学题辞优而泳之有余师考之通志太平风俗士有礼义之习民无受田之家予方喜汝父兄乐教子弟而又悯汝童穉分㸑之尚早也既葺学宫以振边庠复浚沟洫以成稼穑而崇徳广业可不于山下之险而寓养正之功乎又尝披于易系天地之大徳曰生圣人之大寳曰位何以守位曰仁何以聚人曰财理财正辞禁民为非曰义而知王道之易易也丽江之郡汉属交趾自唐宋至元皆土秩惟我朝太祖毅然改流虽民夷杂处而沐浴皇仁日久材贤渐出由是观之则仁育义正二社学岂非革俗为政之首务欤顾名思义可不勉诸诗亦有言弗替引之小子有造则亦不能不深望于后之君子一注意焉别驾王君剑溪闻予言而作曰是诚端本之务切要之举也汝竒不敏敢不协力从事乎遂书之以为记广西通志卷一百四广西通志钦定四库全书广西通志卷一百五艺文歴朝记平西原蛮碑记韩云卿惟大厯十二年桂林象郡之外有西原贼帅潘长安称安南王诱脇夷蛮连跨州邑䑕伏蚁聚贼害平人南距雕题交阯西控昆明夜郎北洎黔巫衡湘弥亘万里人不解甲天子命我陇西县男昌巙领桂州都督兼御史中丞持节招讨斩首二百余级擒获元恶并其下将八十四人生献阙下其余逼逐俘虏二十余万并给耕牛令还旧居统外一十八牧守覊縻反覆歴代不宾皆頫首请罪愿为臣妾嘉其自新俾守厥旧商农渔樵俱各复其业悼耋鳏寡各安其宅变氛沴为阳煦化险阻为坦途五岭之人若出𤣥泉而观白日如蹈烈火而䝉清泉书上闻优诏嘉焉公卿百辟将校耆艾咸愿歌颂勲烈以铭于石辞曰皇帝即位十有五载淳风横流声教无外蠢兹蛮夷肆其蜂螫恃衆怙险为人蟊贼爰命陇西持节讨绥训我师徒如虎如貔卷旗释甲先喻徳泽稔恶弗惩含虿弗息矫矫陇西砺尔矛鋋鼓奋重泉兵扬九天出其不意亿万踣颠来者面缚亡者染锷搜洞索厓覆其巢穴若鼓洪鑪燎彼毛毳若振飘风摧乎朽脆海宇朦朦再开天光俾祲作和化戎为农三军卧鼓四鄙罢柝原野萧条万里澄廓明主是嘉罢人是康铭之岭门用垂无疆平蛮碑记余靖圣宋体天法道钦文聪武圣神孝徳皇帝在位三十一年天宇之内海渚之外氊裘卉服罔不率俾越五月蛮贼侬智高㓂邕州䧟其城郭贼虐衣冠驱掳稚艾遂沿郁江东下所过郡县素无壁垒猝然㓂至吏民弃走因得焚荡剽钞无所畏惮乃攻围广州五十余日不克大掠其民而去所存者官舍仓库而已百年生聚异域珍玩扫地无遗矣国家于岭南不宿重兵故贼起三月而后师集蒋偕张忠素号骁将相继而覆没由是畏懦者望风溃走贼益炽逼连贺毁昭宾再穴于邕驿骑继闻上甚忧之枢密副使狄公青以为将帅之任古难其才若再命偏裨事一不集则二广之地患炽而不解矣亟自请行天子韪之遂改宣徽南院兼荆湖南北路宣抚使都大提举广南东西路经制贼盗事九月拜命既受禁旅仍启以旧镇骑兵及荆湖锐卒从行十二月至桂林督部伍亲金鼓然后兵知节制矣明年正月甲辰至宾州先是钤辖陈曙领兵八千溃于崑崙关公推其罪首斩曙及佐吏以下三十一人然后人知赏罸矣兵将股慄咸思用命是月己未引师至邕一舎贼悉其徒以逆战公之行师虽仓卒道途皆有行列贼至驻先锋以接之公凭高望撝骑兵以翼焉贼徒大败追奔十五里斩首二千二百余级生擒五百人尸甲如山积于道路伪署将相死者五十七人是夕智髙焚营自遁复入于蛮中先是命湖广江西路安抚使枢密直学士孙沔入内押班石全彬过岭与广西经畧使余靖同经制东西路盗贼故命公都大提举然孙石赞谋而军中悉禀公节制贼再据邕也农者辍耕商者辍行远迩惶惶不聊其生及公之拜命也朝野之论中外懽然以方召之才兼机轴之重出剪狂蛮无噍类矣贼之巢曰广源州交阯之附庸也父为交阯所戮遂弃其州奔南蛮界中悖傲以僭称号自名其居曰云南道又曰南天国再名其年曰景瑞曰启歴杂名其左右之人自侍中开府以下署之其主谋黄师宓侬建侯侬智忠等战没于阵未有剪其羽翼而能飞刳其心腹而能全者也故宵遁矣呜唿智高之谋十余年间招纳亡叛共图举事十余月间连破十二郡所向无前夫岂自知破碎奔走直顷刻间乃知名将攻取真自有体哉二月甲戌乃改乘辕其月丁亥至桂州诏徙䕶国置节度复以枢密使召仍曲赦岭南民得休息矣遂磨桂林崖石以书其勲辞曰有宋之大天覆地载四海正朔百蛮冠带蠢兹狂㓂起乎徼外父戮于交逃死獠界招纳亡命浸淫边害边臣罔上失职以懈猝临邕郛乘流东迈志图全越肆其蜂虿广城言言梯冲附焉攻之五旬掠民而旋贼锋一至千里无烟还据于邕五岭骚然天生狄公辅圣惟忠情存义烈志疾顽兇请缨即路仗节临戎英材云集勐将风从贼之敢鬭实惟天诱来迓于郊奄丧羣丑当我摧锋易如拉朽僭补伪署丛然授首羽翼既剪心腹既刳虽欲再举人谁与图焚庐而去回巢以逋六亲不保曰献其俘厥惟邕边南国之纪九峒襟带列城唇齿险固一失兵粮无峙庶民蚩蚩鸟惊兽疐我公之来电扫云开叛蛮斗破纲领重恢师成庙算民得春台天声远振繄公之才京观记狄青大宋皇祐四年夏五月广源州贼犯邕州䧟之江流瀑涨东䧟九城薄广州广人怯战登城自固贼攻五旬云梯土山极肆其巧城坚不能下乃还经途复残二郡覆四将再入邕凡害将佐三十余人楚越骚然矣朝廷忧之枢密副使狄青抗章请行愿授成算上重其诚从之先是命枢密直学士孙沔入内押班石全彬同本路经畧使余靖经制贼盗命青以宣徽使总节制明年正月己未青帅三将兵至邕州归仁舖贼出拒战大败之骑兵追奔十五里计杀蛮衆二千二百余人伪署侍中黄师宓等腹心将领五十七人死于战贼首侬智髙夜焚城自遁诘朝引兵入城俾供奉官贾荣就战所歛贼尸而殣之塜于归仁舖之侧又遣郴县尉欧有邻聚衆伤还城而死并活擒而戮及奔而蹂践燔灼者三千三百二十有八瘗之城北三月诏筑其地为京观乃命立石以志铭曰庸臣司边率职不䖍盗起其间蠢尔异类藏亡纳叛以辅狡顽窥兹无备乘虚袭怠遂肆兇奸顺流而东列城皆空岭表骚然师徒桓桓失劲摧完天下恻然帝命枢臣握节属鞬拯坠绥残师行以律赏罸贵必其谋乃専兵家之势动静有制所击无坚吁嗟羣丑狃于常胜敢当其前驱彼犬羊敌此熊罴血膏于原弃甲如山遗骸草野百里腥膻武功外杨仁心内悯念及幽泉肩䯗之葬京观之封铜柱齐天大声远振皇泽重宣永镇羣蛮融州平猺记卢让泰定乙丑秋仆假守融州仓皇下车瘝旷是惧虑融在万山间民受猺害顾甲子冬㓂贵州乙丑春㓂栁城夏踰浔㓂平南㓂藤之赤水顷之㓂郁林盗开府库剽掠元寳罪在不赦天颜震怒廷臣佥俞特命资政大夫湖广等处行中书省左丞竒珠公佩印分省平蛮统御各司褒宠有秩凡马步军二万人属之公以为西广路府州治一十有六而静江栁庆宾融猺㓂为甚合谋定计审势分征命元帅万努正奉往静江之西山亲王乌尔图罕董之元帅伊喇正奉往庆远兵部尚书李大成万户郑昂霄董之副帅张昭毅往宾中书舍人玛鲁董之若栁重险之要冲而融羣猺之渊薮公独先之栁而期诸将皆后㑹于融将为百道并攻之势以伸三军奏凯之威长驱而前席卷遗孽直抵大塘枫木林绞峒等团奏俘奏馘焚荡殆尽不踰月栁㓂悉平诸帅未奏功而公独先期以泰定丙寅正月十一日至融乘胜克敌十六日抵长安黄石周村督战甚急败获者墨江等凡六团钦承温诏嘉与维新公曰噫嘻好生之徳洽于海隅余敢不对扬圣天子之休命乃抚山川之形势按义兵之丁欵命万户哈喇布哈抵鹅颈岭武阳扶竹圑宣上徳意当雷霆霹雳之余而沐雨露沾濡之泽莫不欵甲兵降帐下万死无懐异志乃示威福遣以安居王师凯旋抚循之道责在司牧明张公榜谕以休息喜融之㓂革心革面凡大搔等来降者二十八团有与民交易之乐融免征役皆公力也仆衰老之踪力疲供役转输给饷幸免于罪而斯民耆耋屡请石以记公功仆慨尔叹曰惟公金貂元勲硕徳良辅忠显于国孝型于家府君八十余以山东宣慰致政公则抗章乞归欲供子职浮云轩冕孝道尽矣加以爱君忧国所至有声沐雨栉风身先士卒故曩歳克叛㓂于江西今则奏平猺于岭右忠职至矣衮归薇省爵秩是崇实未足以报公之忠孝八荒一霖岂独玉融之幸哉仆昔侍公而知公之徳敢因民思而勒之石焉若夫承流宣化老守之责勉焉趋事用不敢辞维时分省掾吏赵忠索正赞画居多知印达实哈雅宣使纽斡哩李肃颜必博啰驰驱王事咸有功焉融州达噜噶齐善通州判马瑛随军帐下同知张阿勒坦布哈供给军需宣力以抵于平故为之颂颂曰于戏皇元君明臣贤混一无前礼度有文法制有型万邦来臣维兹岭南地险俗顽丛生百蛮瞻天之髙势若可逃雨啸风号疾唿其徒如鼪如鼯以速天诛王人远临相臣専征帅将协心长披余锋笑剪渠兇后及玉融赫然雷霆熙然阳春仰瞻徳音蕞尔遗黎再造于兹万死无为凡此武功左相式隆克孝克忠融山之巅民颂石焉期万斯年平蛮碑记王臣今天子即祚之明年守臣言粤管栁庆獞㓂四出剽掠益横狡昏狂奔以干大刑弗戢将蔓愈蔓愈难图也惟圣天子天造神断克清大憝以武定南服诏三府元僚率兵徂征时元戎伏𦍑伯毛公适有总漕之命不果行总镇御马监太监潘公忠总督都察院右都御史陈公金并奉节钺共往视师而总戎之责总督公实兼领之犀甲熊旂钖盾雕戈舳舻蔽江旌麾遍野以镇守司设监太监蔡君昭副总兵都指挥同知康君泰两广左右叅将署都督同知马君澄都指挥佥事金君堂官君缨分前后左右哨以两广左右叅议林君璇钱君灏罗君荣佥事王君秩蔡君鍊暨余监诸军事以副使陈君宗徳及桂林知府汪金恩理饷事仍悉统于中军由是两广之官军及两江之目兵云合猬集亡虑十万之衆而廵按御史卢君翊实専阅功纠弊之任上下同心彼此戮力罸既不贷赏亦无吝是以所向无前以战必克自冬徂春用兵十有一旬捣巢扫穴斩首㡬千级其为蛮所胁从及愿听招徕者并释之仍属分守右叅政杨君茂元辈处分呜唿伟哉余闻古者天子之牧四边也其义羁縻勿絶而已我国家圣神相继威武彰大湛恩汪濊风之所被罔不披靡顾兹蛮獞乃敢跳梁山泽杀人掠货结巢据寨重为疆场之扰何耶盖蛮獞异类者也其暴虎其贪狼而其㨗猿㹨也惟在乎治之者得其要御之者有其备斯则疥癣之患有不足为吾患矣盖天下之事莫难于兵天下之才莫难于将夫统十万熊罴之士貙虎之力制之一非其道则若奔马之辔不为吾用矣况使之触白刃冐流矢赴死如赴生趋劳如趋逸非仁不能以懐非威不能以戢非断不能以行非智不能以谋非信不能以服又必如珠之走盘如环之无端不胶于一定不狃于一偏则兵未战而先胜矣惟吾总督公具文武全材行事适机宜而风采足畏爱凡军中事无大小诸军必谘而后行文移山积日复旁午公则批荅如流尤长于用兵所谓一衆人心力耳目使所至如时雨者公实有之出竒制胜决䇿料敌虽古之名将何以加焉总镇公镇静有容不立町畦事之出于总督公者若自己出未始嫌于逼己所谓事成于同者非耶噫斯举也铿鍧炳耀盪人耳目吾不知南仲山甫之在当时亦若是乎烈耶其事固无可纪耶于是栁州知府刘琏进而述父老之词谓马平在国初本十有八里永乐三年獞㓂起有韩总兵者督兵捕之而芜其田乃为庆远宜山河池之獞所夺遂併十八里而为七宣徳三年有山总兵者调兵勦之而反为㓂所袭置横罗归安堡以守御之景泰初元羣㓂蠭起聚至万余围栁州城几䧟贼势益炽遂併七里而仅存一里之半嗣是以还旷诛数纪盖羣兇猾㓂不谓复有兵能压其境者矣今兹乃若摧枯拉朽之易而又奋余勇出异谋开崃道以通襟喉置哨堡以示保障七八十年兇悖之气一旦销沮殆尽户口赋役复归版图见百年之所仅见为前人之所未为有功于生人大矣非托诸文字之雅乌足以眎近而𫝊远余诚儒生濶畧不适于用谬承台檄躬在戎行虽获寸尺之功亦犹丰山之钟霜既降则铿然鸣盖气之感非自能鸣也听于下风窃自增气故不辞而书之亦欲效苍蝇之附骥用垂斯名于不朽故特强颜为之平思田蛮记王守仁嘉靖丙戌夏官兵伐田随与思恩之人相比复煽集军四省汹汹连年于时皇帝忧悯元元容有无辜而死者乎廼命新建伯王守仁曷往视师其以徳绥勿以兵䖍乃兴师振旅信义大宣诸蛮咸慕旬日之间自缚来归者七万一千悉放之还农两省以安昔有苖徂征七旬来格今不期月而诸蛮率服绥之斯来速于邮𫝊舞干之化何以加焉爰告思田毋忘永徳爰勒山石昭此赫赫文武圣神率土之滨凡有血气莫不尊亲嘉靖戊子年春臣守仁拜手稽首书臣林富张祐刻石平定安南碑记罗钦顺安南黎氏受命天朝以有其土六𫝊而至于譓权移身窜不复能国其臣莫登庸者因而据之踵袭故常妄自尊大两广暨云南抚臣亷得其实具以状闻皇上赫然震怒谓黠酋敢尔悖逆法所当讨遂允廷臣之议将兴问罪之师兵部左侍郎兼都察院右副都御史蔡公经方提督两广军务首被命调集兵粮相机抚剿公博谋精虑规画皆以时定遂檄谕登庸父子使知大义所在迷复必凶复榜谕其国中士民俾各倡义输忠以转祸为福贼党闻而惴恐然犹时出谲计既卒不得遂乃具降表悉以其土地人民之数来献伏听天朝处分公于是为通其表于朝佥谓夷情叵测且臣礼未纯不可许上以为然乃申命咸宁侯仇公鸾总督征讨诸军兵部尚书兼都察院右都御史毛公伯温叅赞机务玺书敦遣授以便宜之权二公乘传至梧闻贼计尚懐犹豫毛公曰是制之在我乃更檄问登庸乞降之诚何以表见度其未即应遂指示诸将佐分领精兵十余万列屯界上将尅期进取贼益恐亟以书来愿束身听命削僭号奉正朔归侵疆土地人民悉听处分者一如前章而哀恳加切二公乃以便宜许受其降直关城之北为坛至日昧爽设龙亭于上覆以黄幄旗纛仪卫以次毕陈文武官僚分班拱侍门既辟登庸繋颈以组令其姪文明奉表前进躬率诸小目及耆老人士跣而趋至坛下俯伏以俟执事者宣布朝廷威徳莫不竦听乃受其降表登诸案而释其缚登庸仰瞻黄幄拜稽益恭其国人遥列关外者亦皆北向稽首无虑数万少顷登庸遂趋诣军门俯首再拜跽听训辞总戎为言自非皇仁如天汝安得复有今日其归俟命于国中复再拜而出喜浮颜面嘉靖十九年十有一月三日也于是闭关彻卫申固封守公私上下皆相与事事如平时懽唿之声不踰旬而徧于四境流闻海内莫不熈熙如也降表闻皇上察其诚至特矜而宥之复念其士民表请之勤授登庸安南都统使仍许世袭论功酬劳毛公加太子太保蔡公陞右都御史仍旧镇暨仇公均受上赏其余陞赏有差于是广中诸士夫相与言曰自古制御蛮夷固非一䇿然或倾天下之力而后济其亦惫矣今兹之役师集而未行粮具而未裹而登庸悔罪乞降皇皇焉如弗及是岂偶然也哉良由我皇上神武圣文声光畅达于无外故绥之即来二三大臣一以尊主庇民为心而不为身谋故诚无不动信可谓无前之伟绩已然非託诸文词施之金石将何以垂示万世乃具书币遣梧庠训导刘铎来谒余文饮顺卧病山庐既愚且耄然事端初发未尝不与衆同忧及兹侧听懽声又不能不与衆同乐虽文辞萎弱窃以为晩年之幸殆无以加此诸君有请其又奚辞顾兹役之预有劳者武列自总兵副参下至千百夫之长文列自抚按藩臬下至库筦廵逻之微不能尽载官爵名氏谓宜着在碑阴并垂不朽若参政翁君万达则勤劳最着衆论攸归又不容不表而出之也其事既备遂声之以诗诗曰虞有顽苖迷帝之则师弗穷征终然来格兹事辽濶累代无闻不图今日见此殊勲逖彼安南世修职贡黎裔寖微贼臣乃纵涓涓莫御遂至汤汤逞其诈力乱我天常命将徂征皇威有赫将则元侯上卿赞画抚临重镇亦既得人万全之举属此三臣调度既周询谋亦广文告之辞明如指掌白旄斾斾虎旅桓桓先声所震甚惊湍企仰军门输诚恐后函表囊书戴星而骤重关夙启黄幄高张素衣委地长组縻肮土地人民天朝所有腰领获全死甘速朽羣公上请天子曰嘻涸鳞穷兽忍弗生之悔悟方新惟新是用俾为都统以辑其衆交人惊喜有陨自天百拜稽首天子万年思昔舞干文徳何盛嫓美重华惟皇明圣除兇有命大义聿彰包荒有裕祖训弥光亦有忠良齐驱并力动必应机谋无容隙阳开阴阖黙契皇𠂻何顽不感何塞不通南徼既宁万邦胥庆正徳厚生式符嘉靖洪纎咸遂飞走攸同勒辞贞石以诏无穷平蛮碑记张岳嘉靖乙巳春诏提督两广军务都察院右副都御史张岳总兵官征蛮将军平江伯陈珪征剿马平县五都诸蛮蛮据危险为巢以十数大者五六百人小亦不下二三百多储蓄藏以防征秋八月征兵悉㑹龙城分为三道右叅政郑絅监叅将戚振统南丹兵由中道以向鱼窝雷巖同银北岸左叅议赵崇信监叅将孙继武统那地兵由东道以向马鞍平田北册洛满南团口巢副使魏良辅监都指挥李霁统东兰兵由西道以向都博高桅龙船九月丁夘诸军按道分攻雷巖北岸平田北册洛满都博克之遂进围鱼窝马鞍高桅诸巢冬十一月幕府至自苍梧广东右叅政张烜从留叅谋画又檄副总兵程鉴驰入兼统诸军昼夜督战攻技并设无遗巧贼亦随方为备明年丙午春三月佥谋缓攻以弛贼备撤围若去之而旋复乘之各募敢死士缘石壁夜登夺其险陿据之诸军以楯相拥翼继登战于陿中又战于支顶且登遂至絶顶火砲矢刃迅激交发唿声震山谷夏四月甲午马鞍破丙午鱼窝破鱼窝者尤险恶自国初以来凡四攻弗克至是与马鞍俱破蛮中震恐因抚辑余党分兵屯守䕶旁近居民耕种遂班师是役自秋徂夏岭外行师未有若是久者而将士效命谋猷壮武异论莫能譁久益奋厉迄用有成功以仰副圣天子诏命是月幕府移驻栁城既又至千蔓周观营垒阅诸将功最叙刻于崖石山可平石可砥惟圣天子威灵彰播遐迩亿万斯年永永无已吴中丞平岭西前后功记王世贞前是吴公以御史中丞抚岭西而岭东西无不被㓂者当是时御史大夫凌公以十万衆荡平诸巢穴而独以西㓂属公公练卒蒐乗广储蓄申赏罸转怯令勇因形为势㓂已歴歴堕股掌间而㑹谍得昭平三屯最强而孽最甚即励将士卷甲而趋大破之穷追出其背掳斩渠酋以下千三百七十余级俘血属三百有竒牛马粮仗称是㨗上加禄一等钖金币优奖已北三河池咘咳诸㓂复丛起公议先其急者选将士分道袭击复大破之刜其腑掳斩渠酋以下四千八百余级俘血属三千二百有竒牛马粮仗倍蓰于前㨗上诏录一子入胄监钖金币差次之而公已入为右司徒矣未得代丁内艰去当公之破贼时辄行视要害立城邑民人其良者而储胥之俾専精其力终南亩画赋给役比于中土天子时时心念一卿士能寛我南顾忧今者安在盖甫服除而太宰以全岭之大帅请即进公御史大夫尽䕶岭东西诸将吏民一切得便宜从事于是岭西之诸将吏民懽忻鼓舞若离乳之赤子复归父母之怀而其威徳之所流闻则岭东之人望公亦若望歳公至而士饱马腾将吏觊勲唯敌是求公曰不谷拜天子之命绥靖若曹不可究武姑与时消息久之府江之大桐江猺起与平乐昭平永安茘浦猺媾而抄畧行旅剽䖍庐畜浸淫及远衆议大征公曰大征费鉅莫措也且示之声廹使匿也潜分兵为四哨属文武大吏将之凡十余战躙其穴百十余处掳斩渠酋以下千余级俘血属百有竒抚而即业者五百余家而亡何金鹅松栢深埇等㓂复继起公即移师合岭东之劲为五哨分道掩击复破之掳斩渠酋以下八百余级俘血属二百有竒先后㨗上诏录一子入胄监钖金币如前盖闻之岭东之地沃饶而其三垂廹于闽粤及西南诸水国无所不通道是故利在海而害亦在海岭西之地墝埆深巖大壑箐棘毒瘴往往而是自职方之图益辟而与猺獠接其人皆喜乱不忧死胜则猬集败则鸟窜是故利不在山而害在山岭东之害故骤发骤定且无论国家之于猺獠取覊縻而已间不胜其扰一搜捕之然亦仅仅取惩艾虽以韩襄毅之果王文成翁襄敏之算亦不能尽快其志自隆万之间执政者始务以威胜之决筴除剿于是凌公与前后大帅殷刘诸公皆极其兵力不避镆鎁之憯而贼之授首于锋铩者十已八九矣公之佐诸公当右臂时其兵力不踰贼胜乃能鼓其所不足而掳斩恒过当及其继诸公为大帅其兵力数倍贼矣顾必抑其所有余而掳斩若稍不称㨗亦不时上公岂不爱肘金横玉之报顾上以节县官之帑而下以惜生人之命其爱有甚于肘金横玉故也语云霜雪之后必有阳春吾兹为岭右称休矣召穆公之诗曰矢其文徳洽此四国公岂不亦仁人长者哉公故与余知交而中表陆生某衔公徳自岭归而以事状授余余为之叙其畧如此陆生倘以示公则为我併告公公今政成且入辅矣即有代者愿以班定远之语任都䕶者语之也公吴姓名文华尝视学其地有贤声当二千石吏治时为天下最拜玺书金帛之赐云不独以武功显平古田大功记张翀隆庆四年皇帝念广西地方近为诸峝蛮所蟠据县日以削乃下廷议诸大臣议曰广西南制交阯西控滇贵北连荆楚盖天子所以藩翰边陲之国也诚不可委之不治然非専敕抚臣特有才望者以开府其间殆不能有成功乃简石汀殷公某以都御史授节钺而来维时兵部左侍即蟠峰李公某为总督素与公志同道合公既至即檄诸司议所宜先适今都御史华溪郭公某为左辖力赞公先平古田盖古田自𢎞治以后官兵败绩县治湮没甚至越㑹城戕命吏罪莫有加焉者公意遂决七月征各司兵凡十万人总兵官俞君大猷总其事以叅政柴君涞叅议龚君大器副使郑君一龙应君存卓卲君维中佥事金君柱等各为监军督饷以副总兵门崇文叅将王世科黄应甲游击丁山都司钱鳯翔董龙鲁国贤等各为督哨分七道进凡三阅月破巢六十有二斩首级七千四百有竒俘获贼属牛马器械以数万计我兵无一摧折者生擒首恶韦银豹等械送阙下皇帝称赏焉各晋秩有差公又疏复县治改为永宁州即其下六里最顽梗者立为三镇以分其势而扼其背焉可谓经畧之全能矣即今桂林以西民猺乐业岂非广右用兵以来二百年之伟绩欤广之父老子弟及卿士大夫莫不感公之徳思以铭之百世某里人也胡能赞一辞哉因不揣僭为之言曰同一古田也在先朝之初则以三省之力而不能救诸将之倒戈在当今之时则以八十年之险而不能保数旬之破竹岂其时有难易抑亦事有优劣欤尝推其故有三三者何天子保治留心四夷而硕辅元老鋭意安攘之烈故公得以无内顾而展其才此成功之始也公又以豪杰之才光明之度壮猷多算不夺于羣议而一时文武诸贤同心戮力此成功之中也收兵之后不事虚文必分势立镇以坚其无反侧之心此成功之终也非始不足以乗事机非中不足以决大䇿非终不足以保长治然则是功之成也不亦有然哉虽然某犹有说焉汉赵充国经畧先零之时两将军与中郎将出击降斩万余人诏罢兵矣充国独留屯田明年五月又降斩三万有竒乃请罢兵屯古人经畧长久之计不可见乎是故广西之㓂亦多矣如古田者不暇悉数古称唐虞之仁不能柔秦汉之勇不能威信未易言也所深幸者有石汀殷公为之于前而又得华溪郭公继之于后二公皆当代豪杰其所树立皆非寻常可同日语者则吾父老子弟享太平之泽宁有穷欤宁有穷欤某不敏敢以是刻石告之将来平府江大功记张翀维广右崇山大谷逶迤数千里蛮生其间负险易乱自秦以来教化所不能行恩信所不能结唯在乎威之而已威之为道小之则剿大之则征岂不存乎其人哉诸蛮自荡平古田之后稍事敛戢唯府江猺獞当全省襟喉之㑹由正徳己夘以迄于今㡬六十年矣其间负固阻塞刦掠占据使一州五县之内行旅官民田粮府库受害有不可胜言者虽仁人慈士犹且奋臂况以豪杰之才总文武之寄者哉维时巡抚广西副都御史莆阳郭公某适膺其任公盖忧民之深䇿事之熟者㑹提督两广兵部侍郎兼佥都御史古歙殷公某当古田戡定之余有荡平全粤之志乃各疏其状于朝朝议以为稔恶不讨无以固招徕者之心不如征之便而以先后巡按御史李公某唐公某纪察之二公极留意地方者命下之日公遂调计兵食发左右两江之卒凡六万人以兵备副使郑君某分巡副使金君某佥事夏君某为监督官以右江叅将王世科都司钱鳯翔王承恩原任都指挥使董龙为统督官总理粮饷则以叅政胡君某纪验功次则以副使刘君某至于总统一切军事又皆属之总兵官李君某于是分布既定谋猷载同诸君罔不矢心戮力驱驰乎师旅之间兵进于隆庆六年之冬止于万歴元年之春正月贼来迎战者随戈而倒各退保坚巢即分兵攻之战愈力贼各堕崖而下无不克者凡斩首五千级俘获数万头招降者不计其数何其伟哉报至天子嘉之恩赉各有优渥公又以大征甫毕善后宜图爰酌六事上之六事者复土司设専将通水陆处兵费定县治分田粮而以兵备副使徐君某叅将王承恩终其事至今三峝两岸之间谧然称顺治之境矣嗟乎一府江也未征之前商旅日阻州县日危田粮日损兵费日繁既征之后阻者通矣危者安矣损者增矣繁者减矣何旬日之间而先后顿异如此耶譬之居室然千金之家久而不治日为风雨侵愈支愈败矣善居室者不以一劳为惮即其敝而新之有不焕然改观者乎是故因循迁就者养乱之原也任事忧民者地方之利也故曰存乎其人而已某里人也抱桑梓之忧昔尝鸣之阙下久矣乃客歳闻古田平今又府江平宁不大有懽快乎睹淮蔡之丰功乏昌黎之健笔爰效厥义用附里铭铭曰险彼府江蛮负为限几六十年咽喉之患帝命方叔爰整其旅睠焉南顾施此时雨维此方叔王命是膺谋似泉黙断若雷声乃秉天戈深入其穴电扫烟清霜飞尘絶我猺我民我峝我谿何以善之屯田便宜肤功既奏帝曰孔嘉恩赉有渥光于邦家父老曰嘻覩此洪造愿言根除百年是保平北三大功记张翀广西之㓂在桂林苍梧则有古田府江为最在栁庆之间则有懐远八寨北三为最古田府江怀远诸贼先是都御史巡抚殷公暨华溪郭公次第平之矣唯北三八寨至今未平疮痍未起加以蛮性变诈巢穴险阻当事者慎重之也万歴五年小江吴公适开府广右訏谟胜算武纬文经乃檄地方诸执事者曰惟广右僻在南疆猺蛮为害梗化久矣其议所宜先加兵者执事议曰今之㓂莫忧于八寨北三其八寨业已招抚徐观其后而北三者则跳梁已极且立赤帜于诸蛮之间使北三不惩则诸蛮不慑诸蛮不慑则八寨之抚不坚宜先加兵无愈于此者吴公曰善㑹栁庆守巡各以迁职去公遂檄永宁兵宪吴君善来经畧其事焉吴君行公戒之曰兵贵潜机使敌莫测近而示之远者法也君其先声指咘咳河池乎吴君曰敬闻命矣公遂征兵于各土州司㑹守巡该道陈君俊尹君校各次第抵任二君素沉几谙练加以受成于公而又合谋于吴君其猷益壮矣乃以右江叅将倪君中化统栁庆诸兵而迁来三哨则属之永宁叅将王君瑞焉兵果先从便道故为声影于河池咘咳之间贼不以疑也不数日则兵趋北三诸贼以为从天而坠已不及掩耳矣兵进凡三十日克破巢寨一百有竒擒斩四千八百名颗而俘获贼属视擒斩倍之牛马器械视俘获又倍之自广右用兵以来神速称快未之有也公又疆理土田分兵屯种益为善后计凡八寨以南河池以西靡不聨络待命恐恐焉不保旦暮岂有纵横出没如昔日态耶绩上上嘉之晋公大司徒郡中乡大夫及父老子弟各置酒为地方庆且诣守巡使君请记使君转以属仆嗟乎翀胡能为公记耶昔石汀殷公平古田仆书于桂林华溪郭公平府江仆书于苍梧今桂林苍梧之间颂二公之功者尚浮于仆之文是其文不足而其功常有余也况公之北三又事倍于古田府江而他日颂公之功者岂不益浮于桂林苍梧耶卉服椎髻鸟语狼心不示其威则不惮也平祸定乱昭徳垂信不假诸勒则不𫝊也南山之石玉屏仙变风雨不来千载一日此非公之碑如有待耶于是父老子弟争趋而磨悬崖而书诸峝猺獞莫不相率来视以手加额曰南蛮何敢反乎何敢反乎张翀闻之乃从前数广西之㓂几已殆尽遂援笔为记平怀集峝蛮碑记管大勲两广故百粤地国家并建两省剖土分疆若犬牙然懐集介封开阳贺间蛮獠错居而金鹅松栢古城水细黄沙等峝皆贼巨窟联络深埇湴峝诸巢每一出没两省骚动事亡论已隆庆初剧贼陈龙洲伙衆流刦百户朱裳死之万歴以来肆刼独週越刼西水攻䧟坊郭里杀新民罗廷朝阻截知县江道罪亡赦歳甲申冬贼首严秀珠车廷惠刘高万徐廷𨼆郑明端欧福正吴朝海等纠党三百余剽宁峝抵下埠冲寨门掠开建蔡村封川文徳乡戮居民黎世通等掳男妇财帛势猖獗官兵不能克总旗史二死焉当是时我西粤方大举府江贼乗虚至梧肇两郡震骇总督连江吴公赫然曰怀贺封开吾重镇肘腋岂堪此鸱獍诪张兽咆哮邪夫主上授节总制正以两省卒警兵力牵制便调发扑灭尔廼㑹廵抚龙溪吴公巡按姑苏黄公驰奏阙下檄苍梧兵巡佥事来经济暨岭西兵巡副使王泮府江兵备叅政叶朝阳决䇿议剿密行广东巡海副使陆万钟罗定兵备佥事郑人逵挑总兵标下东西两山精鋭三千名发浔梧叅将部兵併归顺都库二土州戍兵三千五百名分五哨选将辕门咸㑹梧盖若声援西讨者贼不为备以乙酉歳二月二日癸夘啣枚齐发叅将戴应麟领伏虎哨克松栢埇七金鹅三峝斩严秀珠原任叅将王如澄领兰峝哨克古城上下二峝斩郑明端原任叅将魏宗瀚领石牛哨攻深埇佛萎龎埇诸巢克之斩刘高万原任游击沈茂领㑹珠哨攻水细白莲黄沙龙塘诸巢克之生擒徐廷穏原任守备杨寿甫领仇峝哨攻大湾磨刀企埇诸巢又克之生擒欧福正贼奔崇崖据险结阵拒敌诸将士奋勇併力仰攻甲辰擣青水尾丙午奔铁㡌山戊申破饭甑埇庚午扫大湾山贼披靡俘斩有差怀集县知县林春茂督兵把截燕岭三妹等山生擒吴朝海残党窜匿巖谷中甲寅下令摉捕悉殱之抚铜钟牛栏良猺四百余垦田立营留兵屯守己巳班师是役也擒斩首从贼总八百有竒俘获贼属男妇二百余马牛器械称是师行仅逾两旬衆不满七千兵无加饷神谋妙算悉禀于督府而批擣之竒戡定之速盖有莫测其几微者猗欤休矣上闻併录府江功赐玺书出金帛爵督府吴公子一人晋巡抚吴公禄一级余将吏次第叙赉于是梧郡太守林乔楠同知邹通通判李先春刘学恂推官庄敦义请纪其事勒之懐山俾百蛮凛凛永永向化云平妖懋绩碑记陈瑶思郡自文成迁化以来士民安堵刁斗无闻迄今被其休者士颂于庠民歌于野嬉嬉然共享康泰无事之福乌覩所谓潢池弄兵山林啸聚睥睨神器狡焉造反也乎何隆安县贼马日仙者身挟妖魔愚惑衆庻自拟齐天擅以天爷自号谓能驾天骥遣神兵通上帝所至愚民奉若神明遂建号太平元年颁建已歴日立将相设官僚纳叛招亡聚徒满山张牙布爪犯我疆域阅兵于膺旧之墟旗鼓若雷声震天地四野流离万民惶惧势亦急矣斯时也急剿则根蒂易㧞观望则滋蔓难图是非运筹帷幄决胜千里焉能扫荡妖氛保全庶类也乎朱公讳国玘浙之严陵人起家文学更谙韬钤平时而政若春温有事则令严秋肃画计如神见机独蚤遣官兵以扼其咽喉调土兵以破其胸腹加之县兵扼絶于前道兵轰列于后四面交攻羣兇丧魄余党散亡渠魁分析遂尔扬威摧陈探穴擒虎其令司官徐士焕哨总杨玉保䝉思尧擒陆士宗林才等于定罗之疆者公以竒兵用也其令经歴胡湜父子不避九死躬冐矢石擒马日仙于杨墟之界者公以正兵用也其令富贺邑侯亲督乡兵擒陆应宇于陇建之巖者公以完䇿胜也公夙夜筹谋卒致元兇献馘魍魉潜形疆圉清宁中外禔福其所保䕶者宏其所奏绩者大仅仅一石讵能揄扬其美也哉乃荐绅黄玉铉孝亷䝉凌云明经张鹏翮等惓惓问言于予以勒其私予言不文因质叙其勲伐以镌于石俾万世而下咸知公之盛绩谨为书石永记归化图记田汝成太平归化图者龙州僯宜䭾窖宜阳诸十八村也故为左州属左州土官黄仁之谋立也使人私于龙州赵奎曰仁不忍宗祧之故而有䦧墙之争四顾寡援仁又素贫愿以君之灵定之使仁得奉其祭祀惟是先人之土田不敢爱其以腴沃若僯宜十八村者为君供汤沐具四十年奎欲毋听或说之曰左龙隣也缓急人之时有恤隣周急仁义事也奈何勿听夫彼与其弟争欲以贿朦不爱其土地而求货于我事济是我有大造于左州弗济则十八村者自在也君何恡焉奎许诺假四千金卒定仁位后四十年而奎子帖坚嗣左州以十八村请帖坚怒曰我生髪未燥固知十八村我属也弗与后仁孙昱以罪诛左州置流官龙州喜曰莫予夺也已帖坚六𫝊而至赵源源死而有韦应之祸龙州乱无主都御史林富令赵楷以官譲其兄子寳而令寳厚赀酬楷豢鸡之税十八村与焉楷素狙诈多党与兇弑两主乱龙州者垂三十年得田愈恣州人畏之于是虽左州不敢颊十八村矣然左州太平府属龙州则否而十八村环太平府郭又太平故无附县故十八村为左州则太平不以为逼为龙州则太平孤立土酋重大惧不能自存正徳间知府胡世宁详督府请追夺龙州十八村环太平置附县视他府时不主其议寳赂楷时亦有言于督府者督府方幸楷还寳官不暇省嘉靖十六年楷复弑寳而朝议有交南之师太平当交人首壤于是府人诉单弱愈急且曰即有警是无太平也督府忧之属兵备副使翁万达为计翁曰太平以十室居土酋中何异肉处虎口承平无以自存矧此军兴夫楷三弑主而自立一旦虑诛合谋交虏囊太平以提我揺动非小请先诛楷楷诛则村复村复则县立县立则府实乃可有争设计擒楷𫝊翁擒楷谕以立其子不絶赵宗因曰汝子三尺之婴必立之者以赵氏世有龙州所谓定分也龙州乱垂三十年一旦待襁褓而定者以簒夺必讨罔可逃刑所谓天宪也汝不死不足以明宪十八村不出不足以严分楷涕泗请死曰即是所以生楷也手条列十八村籍上之翁廼徙崇善县附太平府而以十八村为崇善县归化图编户十里檄知县徐锜指挥王良辅经理其详锜良辅来言曰新民多偶语疑有变于是翁曰督府下令以十三事抚新民内二事定赋税二事均役力一事言立社学敎弟子事毕而楷妻黄氏亦时时向州目农贤辈流涕曰今天官定我家十八村故左州属若辈无观望揺煽祸赵宗也新民大定遂徙崇善谕曰鲁颂有言戎狄是膺荆舒是惩孟子亦曰用夏变夷未闻变于夷者也夫有苖弗格文徳是勤鬼方三年逺役未惮何者区域有殊含生则一则圣人内夏外夷仁至义备法天资始体地含宏内宁之余外顾不废以故人文日开声教逺被四峝十八村者穴蚁辙鳞何所轻重歴年既富遂启戎心婴情金玉徘徊鸡肋彼狂何知日寻祸乱是故忠州之酋宜抚而四峝之富不可继也龙州之孤宜恤而十八村之约不可寒也于赫翁公执我天宪戡乱以正刑㧞饵以信愤继絶以广仁征盟以崇信膺惩协谋变易合道不其伟欤说者谓龙凭之变为始条理事南太此举为终条理事岂不以龙凭之事折冲樽爼屠剪鲸鲵劳征裹甲功崇止戈决策为难运筹居上此特开诚布公驱逆效顺较之于彼似为雍容尔乎于戏轮辕既饰或摧于碕楫柁备施或洄于波收彼粗悍如捕犇翔置我藩篱饮啄无扰而且反侧悉心觊觎絶计孰谓终条理者为易易耶智者知之可为道也广西通志卷一百五广西通志钦定四库全书广西通志卷一百六艺文歴朝记桂州新城记王安石侬智高反南方出入十有二州十有二州之守吏或死或不死而无一人能守其州者岂其材皆不足欤盖夫城郭之不设甲兵之不戒虽有智勇犹不能以胜一日之变也唯天子亦以为任其罪者非独守吏故特推恩褒广死节而一切贷其失职于是遂推选士大夫所论以为能者付之经畧而今尚书户部侍郎余公靖当广西焉寇平之明年蛮越接和乃大城桂州其方六里其木甓瓦石之材以枚数之至四百万有竒用人之力以工数之至一十余万凡所以守之具无一求而有不给者焉以至和元年八月始作而以二年之六月成夫其为役亦大矣盖公之信于民也久而费之欲以卫其财劳之欲以休其力以故为是有大费与大劳而人莫或以为勤也古者君臣父子夫妇兄弟朋友之礼失则夷狄横而窥中国方是时中国非无城郭也卒于陵夷毁顿陷灭而不捄然则城郭者先王有之而非所以恃而为存也及至喟然觉寤兴起旧政则城郭之修也又尝不敢以为后盖有其患而图之无其具有其具而守之非其人有其人而治之无其法能以久存而无败者皆未之闻也故文王之兴也有四夷之难则城于朔方而以南仲宣王之起也有诸侯之患则城于东方而以仲山甫此二臣之徳协于其君于为国之本末与其所先后可谓知之矣虑之以悄悄之忧而发赫赫之名承之以翼翼之勤而续明明之功卒所以攘戎夷而中国以全安者盖其君臣如此而守卫之有其具也今余公亦以文武之材当明天子承平日久欲补弊立废之时镇抚一方修扞其民其勤于今与周之南仲仲山甫盖等矣是宜有纪也故其将吏相与谋而来取文将刻之城隅而以告后之人焉宜州铁城记黄应徳岭右自淳祐以来数传云南有寇患朝廷重我南鄙移师戍之今大帅寳文胡公时以郎官转对上前独谓遣戍非经久之策当如李徳裕筹边故事按山川道里择险筑城以扼其阻上虽下其议未果行也寳祐甲寅秋前闻复棘上思公言乃复经畧一道公至阅履封以宜当西南夷间道必能干城者可畀虎符得武经大夫云侯拱守之侯诣帅府受约束公曰惟事事有备无患耳昔刘宋元嘉时佛貍未入寇旴𣅿守沈璞独以郡居要冲缮城浚隍上下皆谓过计及魏兵南向所至赤地而大将臧质特借璞城以完往事明验可见已今震于其隣独不当为彻桑计乎侯奉命惟谨至宜顾城陋不足恃则经营距郡二里而近有山环绕皆峭壁悬崖内可容万灶飞泉石井取汲不竭侯熟视叹曰防险无踰此矣及闻于公公以闻庙堂得㫖以币百万下之郡鸠工计材伐石畚土因山之势聨络而城之周遭一千八百余丈为墙为门悉与山相缪山之前下瞰龙江后倚天河四面形胜屹然天成钩冲肉薄无所施也凡州县治寨舍糗粮器械峙积之所咸备而侯未以民迁始徙附邑宜山治𨽻焉然宜民知保生聚者亦莫不适有居用永地于兹新城又以见侯之是役非独地利人和从可知矣役始于乙夘季春之望讫于仲冬之朔指授规画必躬必亲其董而相之者郡从事钟嶅文学掾林均清逺节度推官颜得遇也城成以其砌叠皆石乃名铁城图上帅府寳文公命应徳记之夫王公设险以守其国地不能自为险也而设险则人力存焉重门击柝以待暴客为暴者不必有也而恃吾有以待之易前民用岂我厚诬今宜得侯为保障重门设险于以御侮备患也何有是为记重修藤县城记吴琼广右之地西接苖蛮南连交阯惟藤最为冲要盖以其左右江东流而经其城之北绣江北流而逾其城之东二水环流接于东广舟车辏集人物繁稠古城方有五百丈自宋末归附至今圯坏久矣至治间始有峝冦自右江乗舟出没行刼往来任守牧者每遇警急立栅隄防而已矣天歴乙巳冦猖獗从绣江下攻陷其城杀伤军兵自后来攻一十七次纵火焚荡民舍官廨神庙悉为煨烬至顺辛未春朝列大夫三峯文侯魁来知是州下车之初首询被陷之故慨然发愤遂集诸父老㑹议因古城旧制而增损之务在于不扰而办然以本州版籍遭火不存乃督属邑各社农业丁口验丁数派每十丁修筑一丈立定规模传之久远但有损坏随令修葺于是民皆欢喜趋役旬日之间城堑新而秋毫不扰敌楼雉堞耸汉连云为岭外之杰观矣乃分布军兵措备攻战之具严加守御至于四境亦设猺目官给旗号法令严明队伍整肃壬申二月初二日冦有四百余徒乗舟至城门侯乃将帅军士赴敌杀获旗头苏为等三名射伤颇衆又分攻东南二门城中筑御谨密冦各退散向梧而去是歳五六月间冦数次往来皆潜踪而过不能为害癸酉正月二十七日有冦千余徒乗船百余艘是夜舣于城之西岸见城防守严备不敢向而下梧遂流攻刧封肇诸邑杀戮军民横尸蔽江至二月初十日从州北潜地而回于是州人益感侯之力而远方商旅邻郡士庻扶老携㓜而来托者如归焉侯乃西郡世家显仕于朝自负器望出守于藤适际蛮冦作孽岭外二广海北三道多罹其害独藤城残破之余得侯为完修蛮冦避不敢犯譬犹廻狂澜于既倒矻砥柱于中流焉信其难矣其他丰功盛徳形于歌颂登于篇章于此畧之可也兹以藤人父老备修城之蹟征言书之于石予嘉是事而敬公之徳遂为之记静江新城碑阴记杨子春广西古南越地当楚越之交秦汉为南郡史禄开灵渠漕运乃通歴代更革不一隋废始安郡为桂州总管府置大使唐因其旧寻改大都督府后又陞为节镇宋置经畧安抚司国家混一寰宇建元帅府立亷访司以糺劾一道稽之分野则唐僧一行宋苏文忠公诸说以湘南为鹑尾之次桂林当轸十一度其论廼有所据我朝承平百年蛮夷率服城池稍以废弛至正十有一年监宪伊勒济哷公宪副是邦明年淮右盗起湖广不守贼遂入湖南衡永皆警岭海震动公谕衆曰八桂根本一十六州国保于民民保于城乃议建筑城池以为设险守国之要遂捐俸于官贸易海鹾积以歳月息倍至万经制之费皆出于此以至正十二年冬十月甲子鸠工军民就役者五千余人自北而东由南而西城广袤三千七百丈监筑官吏分命督役人各赋四十丈凿石于山督工吏士凡二百余人计日取石皆有数工匠及军民充夫役者日给盐折钱一百文廪米三升凡城内外自顶至踵皆甃以大石沈米为膏炼石为灰擣如墐坭涂泽其中城两厢皆砌石三重基址坚厚自下树石栉比而上端方周正文理致密缭绕周廻一十余里起于东北寳积山连风洞因山为城增卑益高筑女垣建睥睨各数十百又东为就日门又东为癸水门为行春门又正东为东江门正南为安逺门为通明门左为掖门以达东江门又南为小南门又西为丽泽门为西成门西北为寳贤门正北为迎恩门为安定门为拱辰门为镇岭门城门皆建楼阁设闉阇其最大者为逍遥楼下各为磴道以便登陟团敌为台者三十九台上建楼楼皆外向以便观览团敌之中又其大者建雄边楼城门楼阁其高广又倍之守城吏士为周庐五十三所以庇风雨城上垒陴外向皆有箭眼内亦设女墙以防坠佚城之颠面皆砌以砖石其平如砥外筑阑马墙以䕶城轮奂一新雉堞相望流水萦带羣山耸立长虹夭矫烟云相连诚一道之伟观也肇基于至正丙申之冬竣事庚子歳之八月凡一歳耕获之时休暇以恤民力以实计之四年而克成厥事其勤可谓至矣城以丈计三千七百有竒城高二丈有竒城面濶三尺有竒以丈计当用之石一千余枚为石三百一十万八千有竒工石之工以日数之六十三万五千五百有竒军民夫役之在官者以日数之一百二十四万六千四百有竒城台之楼以间数之一百七十五楹有竒竹木之数计百余万灰与米和而为膏计米四千八百五十石有竒灰以石计三十余万有竒瓴甓之数三千万有竒金铁之用以斤计之一十万三千八百有竒财用之广盐以引计九千九百有竒折缗钱三十九万一千七百有竒军民之役于官者佣工廪稍为米三万一千七百二十石有竒犒赏之用不在数焉其费可谓大矣是役也官吏督工役者一百七十八人工石之工一千二十七人竹木之工一百一十八人取石于山监临官吏二十七人吏卒四十人惟百执事之骏奔兵若民之効力其勤劳之至四年于兹城筑大事也不可以不书爰备述其事勒之碑阴云原建永安州碑记彭栗永安古䝉州地也䝉州旧治去立山县西其地有䝉山䝉江州之得名以此年代久逺兴废莫详考之地志唐武徳间始有立山县𨽻乐州乐州即今平乐府则䝉州在唐时已废或併为立山县未可知至洪武己丑邑民陷于草冦户损过半知州李昻奏革县治为古眉巡司𨽻平乐县立山之废久经百年各处猺獞窃反居民流移他境守土之臣间提兵深入杀戮未几而兇犷愈炽卒未有思所以建置安辑之者成化十三年丙申巡抚甘肃副都御史朱英总督两广军务兼理巡抚下车之初边务方殷而平乐府江之警尤急乃悉发桂林官军顺流而下㑹合总府诸军授以方畧分阃尅期进攻茘浦破贼险隘贼畏惧敛迹寻欲回师因谋诸总镇从事者曰自古为治贵威爱兼行抚惩并举猺獞亦人耳贪生恶死当与人同况圣天子明徳慎罸玺书屡下未尝不以抚绥为言吾侪受此重寄曾不是议而惟终歳穷兵以事征讨无乃非朝廷意乎衆皆曰然于是推诚备榜谕以两广先此致冦之由与今所以弭盗之方慎简司府贤而有为人所信服者遍行招徕期在同心同徳感格兇顽复为良善未旬月间梧州府等处抚安编籍各有成效立山猺老李恭玉闻风知感首遣子扶寳等率衆诣军门纳欵愿为编氓乞复州县永为保障都宪具招抚之由以闻䝉上深加叹赏顾谓侍臣曰都御史言是四方万里之民皆属朕之赤子与其捕剿以为功孰若怀柔以为徳即日降敕奖谕许便宜从事都宪悯立山之民首先归顺即其地深广四阻大山实广右之腹心猺獞之穴窟复立州治以綂摄之斯经久计也遂偕总镇太监李坦总兵平乡伯陈政副总兵都督佥事白玉三司叅议遂举桂林府推官闭鲁为知州土民李扶寳为吏目合词上请优诏曰可名其州曰永安于是都宪率郡卫执事等即其地披荆除草筑城凿池周围八百九十步门三包以砖石建州衙等处分工兴作庶民子来于时镇守少监等遂相与董其成焉始事于成化丁酉夏五月至明年四月讫工复以各民丁粮通第高下编为里甲以次应役又择其俊秀子弟入学延师训廸文教聿兴人心知劝落成之日衆口啧啧称叹谓百年梗化之蛮弗事干戈一旦入于版图转殊音变异服奔走承顺与齐民等于此知圣明之恩大矣伟矣昔有虞之时徂征有苖三旬而犹逆命益拜首而言曰惟徳动天无远弗届至諴感神矧兹有苖禹振旅而还厥后苖民率来格于帝舜文徳诞敷之日我皇上继天保民专务徳政而于统御远蛮率先抚后捕是即帝舜遗意也都宪仰体圣心首建大䇿宏兵威而布诚信安反侧而奠边陲将见逺迩向风争先归顺两广军民自此可以安枕矣若都宪者庶几无负付托之重者哉而其建州设学编户定籍筹画综理之劳闭陈诸贤实任之是皆可书者也予故为之记以为来者劝云府江三城记蒋冕漓水自兴安海阳山分流而南经桂及昭㑹桂水茘水及他诸小水趋梧州曰府江梧有总府而桂则广西三司之治所在焉自桂之梧未有不经府江者其江之流洄伏湍激乱石横波两岸之山皆壁立如削而林箐幽阻为猺人所居据险伺隙以事剽刼官船商舶往来为所患苦盖非一日其间最为要害之地曰广运曰足滩曰昭平上下皆百余里自昔立为三堡戍以两广之兵合千余人然守无城垣居无屋宇披草茅树竹木以为营名虽曰营而实上漏旁穿坐卧无所一遇炎风寒雨军士不免仍栖息舟中岚瘴郁蒸病死相枕其幸存者精锐之气销耗且尽旦夕惴惴焉恐冦盗掩击之不暇其孰能扬臂鼓勇以当贼锋哉先是兵备副使余干张君吉议城三堡白其事于前总督右都御史华容刘公方始事于广运仅完外城而张君擢宪使去未㡬莆田郑君岳以按察副使继为兵备念前功未䆒思续而成之正徳二年丁夘今南京户部尚书应城陈公适以左都御史来总督军务君具以其事白之公慨然报可寻有栁庆之师公由梧至昭溯府江而上歴于前所云要害处指授方畧令亟为之君乃以其年冬城足滩广袤百余丈高二寻为门二为楼五为屋于城中者五十楹以处将吏士兵明年戊辰冬城广运继城昭平广运则因其旧而加甃砌焉为门一为楼二为舖四为屋如足滩之数昭平西岸有废城一区成化中总督桂阳朱公所筑后陷于冦榛莽丛生狐兎所嘷豺狼所宅将营新城其父老进而言曰城之规制请广之使兵与民并处而移废城旧甓以助费君乃度东岸亢爽之处为城一百八十余丈为门二为楼八为屋七十楹移驿舍巡司于城内虚其地三之二以为民居而于三城之外皆环以壕堑其深与广俱十余尺竖旗标于方隅严钲鼓于旦暮凡攻守之具无一而不给焉总其费砖以万计者一百七十有竒瓦半之木与石视砖瓦十之九用银以两计一千五百有竒然皆出于公帑未尝滥征一钱其力则取于轮戍之兵及所居之民未尝他役一夫规画考校极其纎悉无欺蔽浮沉之费既落成形势壮伟规制完整屹为一方巨镇君以书来属予记其事窃尝慨夫府江之冦巢穴深阻出没无时临以大兵则禽奔而兽逸殄灭未尽遗种复炽肆常时防御不能一日去兵而所以为守之之具者尤不可以无备顾兹三堡因陋就简于数百年之间一旦举而城之其为一方永久之利未可以一二计也使非陈公好谋能断长顾却虑知人善任不为疑阻则郑君虽负筹边长算安能展布四体无所顾忌共成保障之功哉陈公名金字汝砺郑君字汝华擢宪使以去予同年友平乐知府安仁官侯㫤累书来速记且亟称二公保障之功不可以无述遂叙次其始末以告后之人修罗城县城堡记周宾兴嘉靖甲寅冬宪副洛南陈公以严明贤于当道部院思庵鲍公因重委董师北行顺江而下过金陵驻苏湖以遏海冦明年秋始还粤西坐镇栁庆至则于属治州邑无择穷荒僻地举巡歴以徧其地方之治乱民生之利病山川之险夷道路之通塞凡可以御冦利民者日焉于贤守令是询及延访故老乡士大夫叅酌衆论以得其详夜则明烛独坐静言思之孰为善孰为未善孰可行孰不可行因革损益之宜豁然有得则喜乃识之渐次见诸行事其励精于政理者如此罗城𨽻属栁州设邑治于深山之中环邑而居者仅百余室而四顾岑寂藩臬分司旧无所备惟旧一公宇歳月经久撑东而倾西居其下者每至于崖目不安公按歴至罗邑不但信宿于此目击其荒凉状因询其故以城卑而可踰越城来冦者不知其㡬自是而民不敢居居于是者则遗黎及商贩而已又穷夫宿冦之所自至以西去六十里许异境剧冦盘诸隘而来集谋肆暴循麓而下仅二十里曰中峝环围皆山民物鲜少终日无人迹为冦所必经之路罗民并受其殃视此以为坑堑公深知其然因筑堡于峝之坡以百余兵守之冦来也遏其锋而折之其或越堡以过则尾其后而殱之及其掳掠言还乃邀其归路不使有只牛疋马之利则羣盗于兹絶迹自县治延数十里皆帖席而卧而罗邑之保障斯固先是公不欲劳民以伤财乃出公帑以募乡夫苐民乐观厥成不召自来诚如子趋父事时委余以课工余因以堡事分委巡检李修自行督理城池计三百余丈增崇四尺周垣百余丈高九尺许首事于四月十有五日告成则五月二十有二日也盖民乐于效用而公务因以猝办工甫讫父老扬扬而来喜色相告明日余劳以酒肉乃喧唿出门而去笑声应山谷又明日复来告云生我者父母也保障兹土以安我者公也庶民小子其忍负公而弗感乎虽然感于吾心无以自见犹弗感也幸为识之识勿坚且久者感之未深也幸为镌石以记树于衆所属目之处使触于目而感于心不但感于一时之暂而已盖庶㡬氓之蚩蚩荷公之爱无已也余因慨夫公道之在人心不以庸愚而冺不以穷荒而汨民既有以感乎公余乌得不为罗民识之哉因为之歌曰始公之来罗城兮覩岑寂而悲怆奠黎元而求厥治兮计亦云其皇皇亟垣堡而崇墉兮庶起敝而还康幸罗民之安堵兮颂公徳于不忘纪厥绩于弗磨兮树贞珉于学宫之傍庻千秋百歳兮允矣万夫之望重修博白县城记陈良珍博白县唐南州故地也武徳四年始置南州建城焉其后屡遭兵燹初毁于淳熈六年再毁于洪武五年复袭陷于天顺之六年成化间都御史韩公雍营筑之建门二正徳初知县张璧光堙其南门名东门曰平政门其形如罋卑且隘仅容庾廥巨室富民鲜居其中万歴二年夏佥宪道南适按部至登而览曰邑依于民民依于城城而非民其谁与守况接岭海之间密迩猺蛮荷㦸负剑者不时窃发不扩而大之非所以蓄广衆而杜窥伺也于是上其议于抚按请发余饷三百金修之顾尹是邑者咸亟迁代去址基虽规度讫无成功迨三年延平林君瑄至殚力毕功趣竣事邑之博士吴君希孟王君文焯请余记其事勒诸贞珉以示来奕余曰土敝则草木不长水烦则鱼鳖不大斯举也得无重伤民力乎二博士曰适营度而衆工毕集令不烦而趋事争先筑者筑度者度负担而陶甃者环而列命侣而舆石者奕而至累土而荷者络绎而不絶民咸乐之奚其劳余曰民其可以义动不可以私役乎令之以道则民翕然从令之不以其道则民蹙然拂故虒祁筑而晋石言长城筑而土崩兆非民之情异也顾上所以令之者何如耳兹举将以庇民也非以疲民也令之以道者也非强之使从也宜斯民之悦而忘劳乎夫秦有巨贾室湫且隘珠玑犀象文贝县瓈错落户外客曰君有千金之积而无千金之室如慢藏何于是高其垣墉大其阀阅崇台广厦食客被纨绮曵朱履者三千虽有鬼蜮狐䑕之奸望其垣墉迁延而不敢进矣博邑之饶甲西粤奚啻一贾也往者居民之庐井衣冠之望族森列稠聚于郭外其内之所恃以为环卫者兵壮徭夫以守楼橹鸣击柝耳能保其无窥之者乎今百雉宏开臯门并建富室缙绅环堵其中菁莪棫朴之化汪濊沦洽营堡卒旅之士日简练操阅文教武备与版筑并兴椎埋不逞者行将屏迹榛莽伏戎者渐已潜踪宁复有望其垣墉如昔日者乎是役也城增一百八十丈有竒创南门曰广化敌楼三串楼二百间经始于万歴四年七月二十七日成于万歴五年二月二十七日董事课功者则典史黄珮本州仓大使陈崇重修南宁府江城记萧云举晋兴郡治滨河河水囓岸者数十年浸淫之久时有崩剥自镇江楼毁后河流湍迅冲腰射胁频年物力彫敝衿带冠绅之属不啻晨星青鸟氏辄云水之害匪直士庶病也城郭亦病盖水为发生导祥之源静则利激则害顺则善下逆则横流城郭于江宜逺不宜偪宜坚不宜瑕为水也计者导其势为城也计者厚其基裁成功力固两相需也邕江之岸高于城身者寻尺循岸而上层累若升梯然岸距城不数武春夏之交桃花白苹两河并㑹洪流巨浸每歳辄二三至以为恒俯堞而瞰之百雉濒危势凛凛欲坠故郡邑之有河患犹三陲之患边濒海之患倭也故防海之忧与兵祸等而捍卫之功与折冲等夫愚者处堂而嬉无足讶已智士识微窥远乌容泄泄然邕于江左为绾毂自侬氏乱蒿棘闾井以勤王师宋元丰六年城始再徙明兴二百余载稍稍丰其齿育守土者䝉安袭嬉无暇问封圻事日月弥久城弥倾仄土恶善溃重以淫霖隳之城以下浸浸乎阯半囓矣去夏阳侯为祟佐以雨师一夕而拉然剨然频河之屋至为河伯窟宅何以奠厥攸居㑹治兵使者胡公诸所为恤人隐核吏蠧严斥堠蓄储糈练军实以备缓急其绸缪武事良悉暇以其时谛观睥睨间而忧之谓卒有叵测如城社何若不即治因仍陋简及瓜以竣后之君子彼复狃如是将县官奚赖焉而郡守林公亦然曰设险域民匪城奚卫是役曷容己已于是召陶人为甓甓凡若干召石人为甃甃凡若干召埏埴者司厥役佣直若干而以文武两官董其役画地而筑分工而廪勤者旌之怠者杖之经始于庚申之秋越辛酉匝歳而成城之滨江与壕者广轮之八十一丈高二丈五尺有竒闉阇凡四堞凡八十有九费仅二百四十余缗赀亷而速工坚而完厥状如玉鳞皓齿望而知为雄邦严严翼翼屹乎称鉅观矣于是文武董其事者与乡大夫父老谋而属余记石余闻夫子之系易曰王公设险以守其国未已也而又曰重门击柝以待暴客良取诸豫当其卜卦尚象曷尝有暴客虞而方昼儆夜方雨戒寒其重门击柝之指所为建威销萌计周而策逺如此楚师伐莒以渠邱城恶衆溃𫝊曰莒恃其陋而不营城是故浃辰而三都之境楚乃得志有土者奈何示人以瑕异时周宣王中兴修明文武之业既命南仲往城朔方又命宰衡保傅之臣若仲山甫者出而城齐其功烈被之管絃声若金石迄兹烂焉夫以莒之啙窳而偾如彼周之饬备而兴如此城之不可以已也如是天子冲龄在宥诏师武臣力劻勷出塞奋而东征又睠焉南顾时饬边圉吏慎固城守乃臬使者乗轺行部宣政问俗即荒陴僻障趾必躬之邕据江左上游蛮汉错处衅孽躭躭在肘腋间而衣襦之戒首营兹役至晨宵督厉冀有永图且募健卒缮营房行且集材鸠工议复江楼以防水患是臬大夫暨郡守能宣布上意而与南仲山甫比烈也诗所称出则赋政入而式辟傥云天保治内采薇治外者非耶虽然城固有形险也无形之险在黔首当事者又呴濡而噢咻之业已不楼橹而壮不管键而严筹险如是古者鹑觚城郎竣事而荣之惟时有鹑升觚爵之上主者以为祥征余不佞以巵言代觚而爵焉敢谢不敏惟是上下神祗实式灵之其荷宠于邦君大夫也宜与邕之山川土田并永永已代有兴者畏民巖而增修其阙无俾城壊是在爱养拊循哉是在爱养拊循哉臬大夫胡名廷宴闽之漳浦人郡守林名梦琦闽之晋江人郡丞张名绳臯滇之俞元人袁倅名冕楚之潜江人司理李名自荣梁之固始人陈令名竒器东粤之顺徳人督役者万夫长蔡名若芝郡人治狱事吴应选楚之黄冈人法得例书拓建岑溪新城记曾莘岑溪控辖连永而东有要峨崩塘之崿峭西有石泷野狐之嶻㠔南有马岭鳯山之嶙岧北有白石乌崃之巑岏业称四塞地矣乃柄事者犹然烦拓城之请何则岑非无险之患患在有险以为冦资亦非无城之患患在有城而卑隘不足恃以无恐也乡官梁専监生梁以梧贡生邓鳌生员甘克敬李纪等计先见此具呈当道请宏拓城池以坚保障以奠社稷以安生灵事当道鉴其訏谟逺虑真足以䕶国而安民遂允其计而请命既得所请以不佞未即入岑举其事属抚夷别驾欧公爚抚夷公规拓城堵幅员㡬三百六十丈壁立尽一丈有八尺酌议经用凡七千九百八十余金居无何抚夷公以迁秩行不佞始奉檄视事不佞牧民守土吏也私念用兵之后民间疮痍未尽起公帑未尽饶倘不殚厥心而下穷民力上滥公帑如皇上悯炎徼之意何如柄事者为国为民之意何用是凛凛悉心经理未㡬城基开拓之始适王尉君觐事回任之日相与持筹而计随事而酌版筑欲速成又虞重妨稼穑钱谷欲时出又虞滥恣及冐破幅员壁立悉禀成画复又採之舆情益以臆见城之麓有隍以潴水有三陆门以通道有二水门以洩霖潦城之上有四楼橹四敌台一长生楼七百四十一雉堞以资戍守佐地灵鸠合将作时则有若攻石之工攻木之工攻铁之工塼埴之工设色之工分视员役时则有若董伐石者董陶甓与垩者董甃筑者董採运木料者他若㸑陶有奠肇基有祀架梁有祝以至廪给犒赏工食优恤之类备具载籍中者又不一而足统计经用共费帑金实四千九百八十二两有竒经始昨歳仲秋至今秋孟月告成盖阅歳余而岑城非复曩时之景象矣金汤在望磐石永奠即猝有蹂躙可恃之以无恐是宜记之以诏来禩重修太平府城碑记龙文光古者有城非苐域民以封疆之界盖亦取诸盛民之义故仲甫之于齐召伯之于申于韩是天子命大臣往城初封之诸侯盛民也齐桓之于卫楚邱杞缘陵是方伯约与国城避患之诸侯亦盛民也其功皆播诸声诗事皆纪诸春秋乃今之郡何啻古百里之大国今之县何啻古七十里之伯五十里之子男而城之卑薄不称甚非古重城意也粤西有太平郡古南粤地汉属交阯郡曰丽江唐为羁縻州宋平岭南立为寨国初改为府逼近交夷为全粤第一重门限是太城固而全粤借之以安太城脆而全粤缘之以危者乎顷者揭竿四起我粤赖圣天子神威遐畅当事绸缪虑周以五羊三楚之大藩焉不免齐鲁梁秦晋之内地焉不免而粤以西独免之饮水思源我粤安享昇平岂偶然哉乃昆明陈公守太平政通民和百废具兴而筑城之功为尤着太平筑城例派各土司土人不免秦境视我城身高低厚薄莫轨于度未㡬辄圯垂二百六十余年有惮劳恤费而适任其圯者有蘧庐其官汲汲若不朝夕者而城圯益甚大夫婴其敝不避嚣讟以从事时都御史许公驻桂阳驰檄郡邑修城大夫以状白报曰可是举也材中度甓中陶工中程费用如干咸取给于赢未尝损民间半缗派土司一役经始壬申之夏七越月修筑城垣周遭六百一十四丈月城一城楼一楼台一舆夫窝舖八新砌月城便门增过铁门二包裹北门文昌门二铁补东南西城门三盖始事时大夫实与崇善县谭公工分仁义礼智信委任诸属奖勤振惰以故诸属协衷庶民和㑹而成以不日也城成之明年癸酉诸绅士民谋纪石而征记于余余惟筑城有功勲着当时泽流后世者周公有雒邑之营此取天下道里中也武侯之筑诸葛城此为当年据险计也惟是张仁愿之城三受降遮虏入冦歳省费亿万李徳裕之城威逺最为西川保障则实边城外固内地始安则太平为全粤门户而交夷必窥之路我大夫有盛民之功如是不真大有造于粤也哉昔司马子长谓非常之功必树之非常之人余于大夫亦云况我粤土地赤窭财赋不足当中州一郡自黔辽饷加人无固志余力为维桑请命而黔饷蠲辽饷减非曰市恩亦以为民也诚以余两任繁邑深有见于民穷盗起盗起肘腋虽有完城将焉用之大夫凛凛务拊循不加派缮城而得衆心以成之尤其得无形之金城也夫春秋书二十有五非义非时者书虽义与时必书重民力也大夫举合义时于春秋法当书余故书而镌之后之君子其毋阻于难而隳成绩其毋忘大夫之功大夫讳爰谋南直兴化籍昆明人谭公讳圣谟湖广醴泉人他执事有劳者具载碑阴焉栁州北郭碑记余勉学先王之建国也树徳以基设险以守此其为虑豫且渊乎昔者侬冦甫平余襄公遂城桂州君子与之与其豫尔当马平濯征蛮㓂之余诸椎髻卉裳方向风胁息人且以承平为贺而亟城其北郭岂治安之道莫是急乎盖先人之忧而忧之非漫然举也吾柳郡城当五岭西南牂牁水自西北来㑹遶郡城三隅周旋东注虽非汉广亦可谓天堑矣独直北一面通涂数道无封域之限山谿之阻我固可往彼亦可来识者有深忧焉歴数百年卒莫之为何机㑹之难遘如此哉嘉靖二十四年秋九月兵部右侍郎兼都察院左佥都御史惠安张公浄峰征蛮将军平江伯合肥陈公竹泉以天子命督师讨蛮㓂于马平之五都师既克乃以其暇登郡城周览焉顾雉堞之绵亘俯江流之廻合喟然叹曰美哉将将乎洋洋乎其斯以为固欤然无崇冈巨阜为之殿恐扶舆清淑之气无以萃且觊觎者易逞猺蛮虽平容讵无他虑乎时郡邑诸生有献议于兹欲城北郭以饬外蔽者深然之念底厥绩须良有司适难其人已而崑山王君三接以南京祠部郎来守兹郡首谒于苍梧即喜曰是吴中人杰也必能忧吾忧事吾事矣遂以诸生之议畀之俾底行焉君行省之复于公曰是守职也敢不奉命暨归乃布徳兆谋披草莱躬陟降既景乃冈考中用极度财计工审时约费为计簿以请于大中丞曰是果能忧吾忧事吾事者矣茍利生民财用何惜遂褒答俾底行焉命下君侯即召工师裒材伐石诹日肇绪距北厢阛阓五百歩许为外郭郭之长凡五百七十九丈髙丈有四尺基视髙省三之二起自西江迄于东冲因势立基前却委蛇甃以陶甓实屏涂泥故不必隐以金锤而丰坊袤址巩固如磐石焉即郭之中为谯门凡三正北曰拱辰心王室思藩屏也东曰宾曦崇阳徳布和惠也西曰留照存阳明烛幽昧也门之上拱辰以楼冒宾曦留照以平屋冐各三间干盾备焉沿郭曲折为敌台十台有舎旗帜列焉为军营三营有庐楚戍卒居焉距郭中南十丈筑鎭粤台其髙凡二十有四尺应坤之数纵广凡一百八十尺当二九之数象两仪也覆台为层楼高三十六尺应干之数凡五间象五行也左右有轩前后有廊皆所以羽翼乎楼旅楹四周象列宿也纵横视台楼之中扁曰粤西雄鎭言徳威逺被胥底宁也台南下有堂凡五间东西为序各如其数直前为仪门树坊于中又前为外门凡三间门之端扁曰龙城书院崇文教且将以象贤也中仪门左右为碑亭二即东偏为土地祠一自堂徂门萧墙连络左右布分环匝其外缭以闬闳规模气象翼翼如也秩秩如也是虽因地利成天险而裁成辅相乎堪舆者阴以寓焉是役也内则取诸四所之军余外则取诸三哨之上卒而居民曾不知有号召之烦凡役于公者人日给银一分有半圬者倍之梓匠视圬者为増损木石之直以良楛为上下总其费皆于军饷取给而吾民曾不知有征科之扰工经始于嵗丙午冬十二月未朞而台成踰年而郭就楼观门堂翚飞鸟革观者惊犹神灵之所为靡不嘉我君侯经理之有方也而中丞成始成终之功尤章章于夷夏然其机㑹之际殆有非偶然者已吾闻仁者以天地万物为一体故其视民之忧犹已之忧天下之事犹一家之事也昔中丞视教于兹常以诚明之学诲我诸生暨君侯莅政告人每以不欺为训是其志同其道合虽旷世犹能相感矧生同一时官同一方其任之弗贰劳之勿惜固其宜哉吾栁当妖氛荡涤之余获屡丰之庆中丞又能散其小储建此长䇿风气既萃人文以宣外侮潜消内宁益固天人合处交相为益斯其时哉易曰损上益下民悦无疆自上下下其道大光公之谓欤又曰利用为大作元吉无咎则又君侯之谓矣二公惠孚我民利及万世邦人士䝉其惠利逺其灾害懐徳思报且将即是祠焉而尸祝之以崇报于无穷垂劝于来世其谁曰勿宜今而后嗣君侯者皆能以中丞之忧为忧君侯之事为事则必敷和有民绥厥士女所欲与聚所恶勿施虽无一篑之覆台也为益崇郭也为益厚若夫匪徳是务惟威刑是崇是滛若𫝊所称好恶拂人之性则民心携而叛离作虽有金汤其谁与守又不若折栁以樊吾圃也诗曰无俾城壊无独斯畏是非古今之大戒耶是举也巡按监察御史丰城徐公南金内江萧公世延先后按治莫不嘉乃绩俾亟成之副使新建魏公良辅长洲徐公贞㕘议莆田朱公道澜惠安康公朗㕘将庆逺戚公振咸有功于提调而魏公职司兵备尤注意焉府同知东莞林君时衷通判鄞县徐君栻推官宁州邹君邦钦知事临川周淯咸有功于协赞而徐君经费有制出纳无爽绩尤着焉柳州卫带俸都指挥张世爵指挥张奎湖广永州卫领哨指挥陶礼俱有功于督理者也至于日省月试课工程佣悉智殚力佐我君侯则唯陶子之能厥工告成郡遣博士邓炳黄处中属予为记因次其事以遗之且以诏夫将来修建灌阳治记赵嘉庆县固有宜阳之大曲逆之壮介通道大都为四方万里所属目者吏于其间铦厥芒颕以炫能名流治声于天朝驰逸驾于官路殆如建瓴之水敷扬四达所居然也至若附庸之邑不能十五邻于蛮獠僻在遐陬学士大夫率多陋其土而夷其民民亦恃陋阻其教也然则几何而不胥为夷哉全为州穷湘源而瞰岭右于湘部为陋灌阳又其支邑去郡且百余里逺中土而逼猺蜑前后令长计资者翫愒以俟去茍禄者侵欲以自腴伤纪頺纲颠仆相望连帅旰江邓公垧念棠苃之旧思所以惠绥其民诹询厯歳始得今令张公从龙而剡辟朝廷从之张字子云老儒也博闻强识笃善行而不怠厯仕以亷敏称命下不得辞则单车至县实淳祐辛亥八月八日也始至谒舜祠于华山之阳拜禹庙于澥江之浒退而叹曰是知所尊良心古意未冺也若之何使舜禹之泽不下于吾民乎入视公廨栋梁欲离咿作声吏雨立于頺廊囚露坐于隳圄则又作而言曰是听政修令之地今堙圯至此兹心不爽昏乱百度于从政乎何有因命撤之有悚而告曰郡急索租且无所出奚暇及此则应之曰于我视成汝无苦自是捐已所有得六十万镪士衆叶助亦如之抡材于野甓瓦于陶佣工于市公役而私酬之民用懽趋往往恨不及与也甫再閲月门庭革故矣又不踰时㕔宇鼎新矣廊以间计者皆应时而具辛亥十月僝功壬子九月告成爽垲髙明闬闳楹翼咸中矩度民奔走受令于帘庑之侧吏重足一迹于轩廐之下巖墙凛凛视昔何如而眼前突兀乃遽见此张君岂以是炫能名于通道大都乎又岂以是缓租赋于观察刺史乎逺民望之森然魄动曰吾慧君哲父之所宅也则信之滋笃奉之益専教化号令之孚于民顾岂贸贸而来愦愦而居逡逡而去比乎噫是真能且贤矣予方以其治状转而上闻郡太守等衆杨公大雷亦交荐之张乃具颠末要予记其事顾谳议积未暇也而请益力乃为援毫抽思直记其实而慨叹士大夫分量之天有不可同日语者以膏腴之地要害之郡而姦利浚财怙冐贼虐大刻于民者类以不可为借口灌阳蕞尔邑外足贡输内给营缮官不知费民不知役化行俗易庭户肃然郡邑有不可为者乎青衫叶枮恩爱滋洽蚩氓鼓腹野人挽鬓令尹鸣琴不下堂而芘焘之宏浃于四境宜阳曲逆之大固未必能然而耀能名钓声利殆智之凿耳张君所羞道也新令尹至盍告之曰子善继之国无小建总府记韩雍两广百粤地自秦置郡县以来蛮夷叛乱征伐不能无置将分阃不常所治而总府之名未有太祖髙皇帝疆理天下设官分职两广各置都布按三司统治之永乐广西置镇守内臣总兵武臣景泰天顺间广东置如广西然各守一方不相统制而两广总府之名未有自是以后军务兼用文臣或总督或提督赞理或兼理巡抚或不兼又或専巡抚不加督理而总督两广军务兼理巡抚之名亦不多有成化改元初圣天子轸念两广生民久罹贼害累征未能平乃命将出师以今太监陈公瑄监督军务雍赞理来问叛夷之罪师至广前巡抚皆改任去雍遂兼焉明年贼平班师诏留太监陈公镇守广东以雍提督两广军务仍兼巡抚久之予以地广不克独遍歴上章得请两广各添置都御史巡抚雍専提督五年春予以忧制归巡按广东监察御史龚晟广东按察司佥事陶鲁林锦交章言于朝以为两广事不协一残贼日炽须复得大臣提督兼巡抚斯济上嘉其言下廷臣议兵部尚书白公宗玉集议规画举雍对上可之以太监陈公总镇两广起复雍进今官总督两广军务兼理巡抚予固辞弗获始就任未几复以平江伯陈公锐挂征蛮将军印充总兵官镇守两广同开总府于梧便宜行事两广副将以下俱听节制前广西镇守太监两广总兵巡抚皆裁去又以少监黄公沁暨署都督佥事夏正充副总兵镇守广西都督佥事冯昇充游击将军都指挥杨广夏鑑张夀充㕘将分守诸路而地方大计则悉决于总府皆宸断也惟梧州界乎两广之中水陆路相通道里适均羣山环拱三江滙流岭南形胜无比据总府之基其山自桂岭而来至梧城中尽而复起巍然突出状如盘石登临逺眺一目千里閟晦千万年而一旦显于今日岂非天造地设有所待而然与洪惟我国家列圣相承一以道徳仁义为治今天子纉承丕绪益迈前烈数载之间四征不庭罔不賔服大显神谟命官开府于兹合天心光祖徳超越秦汉以下因循苟简之陋而成万世之良图自兹以往出令一而保境同以我堂堂仁义之师坐镇于中四顾蛮夷残孽向背而抚治之彼将日益循化理变恶习相安耕凿以齐吾民而凡覆载之间有生之衆声教所及将益无逺弗归唐虞三代雍熈太和之治不于斯见乎虽然圣天子宠异臣下而付托至重其责望固在于此臣子感激图报称当何如哉书曰惟事事乃其有备诗曰有严有翼共武之服孔子曰节用爱人予辈皆当勉焉府之正堂五楹题曰总制百粤之堂后作亭曰同心门三楹左右厢房各五楹经始于六年四月二十六日落成于七年五月十八日既成太监总兵征予记太监字徳新镇静有谋屡立战功总兵字志坚韬畧家𫝊卓有将才皆重一时而予得预其间抑何幸欤谨记广西通志卷一百六广西通志钦定四库全书广西通志卷一百七艺文歴朝记全州守题名记沈岘汉帝有言与我共理者其惟良二千石乎则知出守之命亲民而任重由来尚矣全州按图记卽汉零陵郡士风化于中区郡境亘于南粤畿疆且远人民实繁善政相望朝贤继轨淑声茂实可得而闻天禧三年时前太守邓公尝採摭懿德自皇朝以来典是郡者刋石题名凡二十人纪朝命志前烈也载祀緜乆书篆讹缺矧后来阙如不书垂三十年今知郡崇仪郭侯偃息作藩中和乐职追徃躅之寖远虑遗风之将冺以为丁熈盛之辰膺司牧之任专车建隼抗节剖符而名氏未题何以示后乃复详录前修稽合旧记总而次之总三十二人领诏之岁时命官之爵秩鼎新刻石龛于㕔壁庶乎昭示来叶也庆厯八年十月初六日志广西提刑按察司题名记曾棨国朝置诸道按察之官葢所以临莅二司鎭肃一方故其为任甚重而其职则有按察使以掌其政其次有副使其次有佥事又其次则幕职皆选通材鉅能者以授之而其居此必使百司衆职有所忌而弗敢肆元奸宿蠧有所惮而弗敢作以至闾阎田野之民皆有所恃而得以各安其生然后为称若徒衒其名位而纲纪不振志弗得行惠弗得施则亦何以副朝廷选贤命官之意哉吾郡吉水熊槩元节以永乐辛卯进士歴监察御史选除广西按察使槩就职明于政体达于时务由是翕然得名尝于公暇慨然叹曰自国初以来至于今五十六年其间官按察于此者无虑百数十人而题名之刻未举非缺典与乃命工砻石歴考其人备书姓名时世先后将树之公署俾后之人得有所考因以事至北京谒予求文为记予惟题名之刻其来尚矣葢凡宦于是者歴着其姓名以劖诸石虽其人之贤否政之得失皆不载而其宦泽及于民功烈垂于后者后之人览之必将指而议曰斯人也尝福吾民者也吾其可以遂忘耶又将曰斯人也尝祸吾民者也吾岂能以无憾乎若是则凡列姓名于兹石者可不凛然思所以称其职哉嗟夫往者不可复作今之官于此者登其堂读其文必又将惕然有所感发而兴起以求为后世之贤名则是举也抑乌可少哉元节之用心亦谓仁且厚矣因其请遂僭为之记焉广西承宣布政司题名记陈辉广西居五岭之表控两越之交秦汉以来更革不一国初綂一寰宇陋元弊政置各行省以钤辖诸路于是除而去之列为方岳十二名以承宣布政使司爵秩下六卿一等郡治州县土地人民贡赋属焉而广西其一也司设布政使叅政叅议序左右而第品秩名位穹高地望隆重专制一方为屏翰砥柱宜矣其地前𨽻湖广行省今在版图提封数千里郡十一州十四县视州又增焉且各有綂属大小相维自其设置以来德称其位名副其职多不可考迨至正綂改元尤尚文雅凡居方面匪膺廷荐者不得与焉维时布政司广昌揭稽丰城孙曰良叅政上虞谢泽云中武建叅议新昌甄完匡山戴琼皆科甲俊特台部鸿硕膺不次之擢而出者孜孜然胥相戒饬以宣上德意为己任闲暇相谓曰国家法古为治以圣继圣仁渐义洽今七十余年列官于前者非一人而皆未之有记失今不记益乆无征询之故老前后得五十一人是用官爵名氏乡贯岁月勒之于石庶予等与来者得有所考且示儆焉幸为文记之辉仰惟天朝抚有九有日之出没悉归疆土而声教所暨凡有血气者孰不欲涵濡頫仰于覆帱之内矧吾侪躬沐教育之仁哉今日幸际重熈累洽仰頼神化维持同乎天地之大而体国安民在予軰当知所重以无负圣天子付托委任之隆可也辉也忝列宪员愿相与励之是为记太平府题名记邓洪震太平据西粤边徼之冲水绕山环地势严固聨一方谿峝酋长以控制交夷为郡亦云重矣职斯郡者得其人则境土乂安江左頼以无虞不然则外侮易生而险不足恃其职之修否匪祗关乎一郡之利害已也前朝号称覊縻未闻汉官之设迨我圣祖肇基区宇廓清化行南服更路为府始命诸葛姓天泽名者领其事嗣后迁代不常二百年来庶务渐兴民物几与中州埒诸公后先表树之烈不可冺也然而宦蹟虽多文献未备即题名之不可无者犹缺而弗遑岂若有所待耶浙东永康徐公师臯以治行乆着江南擢守是郡适残燬委頺之余公至奋然作新振頺起敝往昔因循之政靡不修举郄土酋拜见之仪并一切无名之费革坐堂常例除叅缺公规岁省千有余金身先约束为僚属倡不閲月贤声四达远近来悦乃完葺廨宇焕然改观立石于郡治仪门之东考前职斯郡者凡若干人或姓存而名亡或姓名仅存而其籍贯履歴年月不无缺误稍加补正列而鑱之垂诸永乆仍虚其左以俟后而属记于余葢将以励同事着鉴观也尝闻太平郡职之贤者莫如正德间端敏胡公其地里与徐公同而洁已惠民立纲陈纪其意趣亦与徐公同且徐公缮甲兵修城池置田养士即与胡公之筑壶关兴学校相脗合厥后歴三公谠议忠言多所建白勲名显于当世郡人立祠祀之其他余不能详然有符于端敏者可式者也其异乎端敏者可儆者也后之莅官者因人为鑑当思民之好恶在兹将求诸端敏之芳躅图以同垂名氏于不磨边郡庶其治乎粤西尚亦有頼哉余重徐公修乆旷之典而又乐此举之同而不独故兹不敢私为之説若夫徐公异日功德被于南隅声名溢乎中国如古史称循良黄龚之徒使百世之下闻其风而知慕则又有百姓之口碑在非一石所能徧识也阳朔县㕔壁记吴武陵羣山𤼵海峤顿伏腾走数千里而北又发衡巫千余里而南咸㑹于阳朔阳朔经四百里孤崖絶巘森耸骈植类三峯九疑析城天柱者凡数十里如楼通天如阙凌霄如修竿如高旗如人而怒如马而啮如阵将合如战将散难乎其状也而又漓江茘水灌织其下蛇龟猿鹤焯燿万怪县界山间其土壤方百里其势险其形蹙千人守之十万不能攻东制邕容交广之冲南扼宾峦巖象之隘一日有盗则吾搤其吭而制其变着繇善命理者常选于地县治西七歩有石渠其峻十仞仞之下有洞洞有水水深百尺上有亭可以宴乐游处肆在亭西廪在肆西乡吏士胥黎人商贾夹川而宅棊置山足山多大木可以堂可以室其花四时红紫望之森然犹珊瑚琼玖予又不知夫崑崙崆峒其名安取而胜兹籍戸五千其税缗钱千万于桂为大俗犷人狡尤难于正寳歴元年正大夫有事罢渤海李湜以能贤补其阙浃时而俗咸变斯又以见吾宰之官人也明年春予使番禺湜因谒于亭予视其吏肃然视其亭翛然无喧譁之异惟城无隍予勉之凿曰诺惟门无台予勉之修曰诺惟廨宇之倾圯予勉之葺曰诺其应如转圜是其材不啻为是县邑矣思荐天下士以补其大小之任可为滕薛舍是何称遂书其垣曰阳朔摄令㕔壁记以旌湜勤县在吴为始安在隋而易之更二百年以前名氏予不得闻彼竒伟倜傥之难有若人也如此故记后之从政者可不倣哉全义县复北门记柳宗元贤者之兴而愚者之废废而复之为是习而循之为非恒人且犹知之不足乎列也然而复其事必由乎贤者推是类以从于政其事可少哉贤莫大于成功愚莫大于恡且诬桂之中岭而邑者曰全义卫公城之南越以平卢遵为全义视其城塞北门凿他雉以出问之其门人曰余百年矣或曰巫言是不利于令故塞之或曰以宾旅之多有惧竭其饩馈者欲廻其途故塞之遵曰是非恡且诬欤贤者之作思利乎人反是罪也余其复之询于羣吏吏叶厥谋上于大府大府以俞邑人便焉讙舞里闾居者思止其家行者乐出其涂由道废邪用贤弃愚推以革物宜民之苏若是而不列殆非孔子徒也为之记云府江开路记管大勲夫粤有府江在漓江下合䝉茘水折而南葢全省咽喉也其流入金崃趋巴江出丛林两崖嶻嶪叠嶂连云茂林宻箐怪石危壑人迹罕通诸蛮每每从冲口或䝉阴中出邀商旅戕吏民岁岁为患虽经诛勦屯兵列堡迄未有剪荆伐翳凿山通道为千年计者万歴十三年春正月王师平府江诸将吏佥谓自征蛮犹薙草然蔓则刈伏则抚无他术也请自今籍盗田修军实据险守之维时督府连江吴公抚军龙溪吴公相与协虑而筹曰勦叛匪艰而永清之为艰府江几用兵矣而旋蠢动患在巇崄弗剷郁垲不通而疆理之未备乎乃合谋于直指黄公上书阙下谓府江固号天险万屿凌空千嶂蔽日循崖径则穷度壑蹊则塞弃为盗区迄今戡定风气屯䝉道涂阨阻善后之筴曷若开路便上报曰可于是檄兵备宪副归安韩公总董其事当是时戎马甫休息行间诸务旁午先为议耕屯防御之畧内调节其军需而外抚安其残党已遂召平乐县尹黎来王经纪之且命单骑往视险易谂里道孰山宜刋孰江宜疏孰石宜凿孰崖宜焚孰涧宜舟宜梁孰地宜馆宜亭孰冲达何处孰村出何所孰堡接何壤咨度既周矩矱畧具乃召千戸刘栻把总李芳軰勅之曰遵尔界驱尔兵役尔工毋怠而成已而自外郡邑商谢诚郭邦实张瑞等若而人依麓凭冲裹糇粮集夫力纵砍伐输已材而剷榛莾心维口裁宵规昼画命日授事分地量工给饷制器选能课绩劳勤䇿惰靡遗知焉税商米以折工直高剷崇巓深芟穷谷顿令衆山如童诸路若坦百年䝉丛魍魉之区倐尔四达视内地云经始于岁乙酉夏五月峻事于明年丙戌三月自小仓板歴龙头矶广运堡足滩雷霹至铜盆冲总二百余里西岸两地田冲营出沿江冲口佛槽猪巷大铜江营一至江口一自龙塘抵清潭脑小铜亮营一至小铜江一至田冲界一至塘峝仙廻一至象矶堡丹竹冲界一至大小铜亮铜江一至水浪南峝一至大水冲一自异村后出佛槽归化等处平峝堡一接三妹巢一至榕峝及潘村东岸贺县至东安界各若干里而松林鼓锣二硖尤称险絶则命李芳刘栻率江浒接地併力疏凿以接两岸之道无病渉焉总之设公馆二亭舖四十渡舟十三桥梁六百二十五是役也治地资兵伐䝉资商架搆资材畚锸资石赏费资羡而借公帑仅六十余官不费而绩用成嗟乎余于是仰规三院之訏谟宏远而兵宪公之苦心矣与其屡勦屡叛勤我王师也寕拓辟是图治巇崄而为康庄驱郁垲而成孔道阴殄阳开气通物阜狸埋枭伏一劳而永靖之为快乎余尝分藩苍梧往来上下三岁间凡八度府江矣今年春移官东臬顺流过之见烟嶂廓清新堤迂衍轮蹄络绎负担载途舳舻蔽江村舍相望别一境界矣余喟然而叹惟皇神武惟公经畧俾八蛮通道幽壤同风不庶几乎与草昧开拓并称休烈也哉南关记徐师臯广西古百粤地源于广源经丽江为左江源于峩利出大藤崃为右江太平汉号丽江郡晋以来夷獠居之唐平岭南于两江立五寨一曰太平逮我皇明改为府设治于兹内以防察土官外以控制交夷实江岭要冲边邮藩屏也北城重固壶关东西附上下郭惟南面江一水之隔遂为吴越予览形胜似非用武之地廼鸠工聚材缭垣建台而树塞门岿然一鲁灵光也外题百粤要津内扁两江重鎭是亦足为干城带砺矣若夫保障澄清外戸不闭而建太平之业者端有望于后之君子永福县新建兵堡记张守约粤右古荒服地距城郭数十里外皆獞夷窟穴其獞类蕃非他邑比难制一习犷猂一张眦輙操刀相向甚者冯险肆掠少无顾忌难制二地广负深阻走险坂危石上下如猱狖难制三粤号瘠土赋减岁祲戍卒之糈半资西楚东广以给即傅尺籍鲜土着亦杂𨽻两省健儿充之大都诸所募集土夷为多其劳逸饥饱聚散坚瑕势相伯也当事者每艰于谋始而易于虑卒讨军实则靡所应办寝戎氛则靡所控制葢二者之难乆矣然无如吾粤右尤甚以故古田没于夷盈八十载罔有底定穆皇帝鋭志外攘立业吾乡二三大老㑹疏请征大师讨平之今天子嗣位初懐远雒容二县相继上变又讨平之永福环四面皆夷与古田怀雒二县相宻迩即诸县平其夷种聨络常跨数郡诸亡命逋党庚午秋复啸聚为患而永福并水陆二程邀截江流剽冦乡落岁靡寕息中丞华溪郭公既以平巨冦顺师芟边山龙溪毛峝诸里首恶威震而恩柔之亡论永福即封内诸夷屏迹革面愿上牒输租赋禀要束与编氓伍吾永邑间行不挟刃居不重关草莱渐疏逃移渐复非曩时矣公以狼跋豕躅何代蔑有徂征薄伐未尝讳兵其在粤右尤难峻险丛道在先事备之廼檄所部图善厥后于是集羣䇿而规画之因地之要害以置兵因兵之屯聚以置堡犬牙相错犄角相资爰有龙门堡募兵六十防守以塞大夷古满之径西南有海湾堡募兵二百防守以塞朱砂坪古底之径南有古钵堡募兵三百防守以塞思尉古鎭巢之径东南有陂角堡亦募兵三百防守以塞修仁茘浦龙贡巢金碎之径北有鳯山堡撤哨江劲兵五十以固县治之屏蔽而又于新安堡增兵四十江尾堡增兵三十兰蔴堡增兵六十理定堡缮筑城垣以原募鎭蛮兵住守其饷有给司帑之藏者有给殱絶遗产及荒旷田土者有兼给鱼盐者其戌有军兵防守者有专募土兵者有汉土兵兼募者岁给田若干亩帑金若干两堡若干所兵若干名百里内外隐若金汤之固矣夫吾粤民夷杂处非有藩垣之隔出入之防地利兵情大半共之而征召不能卒集储峙不能卒供来则兽突去则鸟散跳号为羣噬囓成习其一喙一息未必遽帖然伏榛莽已也我朝有事吾粤如韩襄毅王文成两公者岂不炳然称巍伐卒未能有加于今日此何以故哉郭公忠诚悃𣢾彊干渊宻弗让韩王两公古所谓社稷臣也而长虑却顾为吾粤建不拔之业葢自为晋兴牧以至今兹十九年矣鍳已事之彞轨树永世之骏猷非独为吾永计吾永为㑹省藩篱右江门戸辑则诸郡俱辑骚则诸地俱骚其所关于兵事最鉅而兵宪南州吴公实纪纲之度地覈田吾令长郑公佐暨守备韩公文启者首持是议与有劳焉若鳯山堡之建取哨江剩兵以守今中丞小江吴公允兵宪公之请重内地严外扞皆大有造于吾邑者也诸父老缙绅谋勒石以诏将来无使湮没属余操牍载其事守约于郭公为门下士不敢为巵语亦不敢委诸公之贶为之志其槩如此稙穉之颂河洛之思世世不絶则诸鉅公之勲吾邑罔极可也桂州重修灵渠记鱼孟威灵渠乃海阳山水一𣲖也谓之漓水焉旧説秦命史禄吞越峤而首凿之汉命马援征征侧而继疏之所用导三江贯五岭济师徒引馈运推爼豆以化猿饮演坟典以移鴃舌蕃禹贡盪尧化也则所系实大矣年代寖远隄防尽坏江流且溃渠道遂浅潺潺然不絶如带以至舳舻经过皆同奡盪虽篙工檝师骈臂束立瞪眙而已何能为焉虽仰索挽肩排以图寸进或王命急宣军储速赴必征十数戸乃能济一艘因使樵苏不暇採农圃不暇耰靡间昼夜毕遭罗捕鲜不吁天胥怨冒险遁去矣是则古因斯渠以安蛮夷今因斯渠翻劳华夏识者莫不痛之洎乎寳歴初给事中李公渤亷车至此备知宿弊重为疏引仍增旧迹以利行舟遂铧其隄以扼旁流斗其门以级直注且使泝沿不复稽涩李公眞谓亲规养民也然当时主役吏不能协公心尚或杂束篠为隄间散木为门不歴多年又闻湮圯于今亦三纪余焉桂人复业已恨终无可奈何矣况近岁来蛮冦犹梗王师未罢或宣谕旁午晦暝不辍或屯戍交还星火为期役夫牵制之劳行者稽畱之困又积倍于李公前时转使桂人肤革羸腊指足胼胝且逃且死无所诉怨殆十七八矣咸通九年余自黔南移鎭于此舣棹岭首备观其事试询左右曰向时何不疏凿版筑而使艰阻如是耶则末校刘君素前曰远事固不可指明近事又非不知修渠必去民病然其奈迩来屡以迎送輶轩供亿师顿召募补卒犒赉征夫帑藏且殚闾井亦蠧故无以兴疏凿版筑也余固为父隐于子孰有子病而为家贫不求医救子乎是知长吏所当子民也今民涂炭若是又何缘帑藏且殚而无暇救之固顷约公费积刀布召丁壮导壅塞以平民病也因召君素若能主张乎君素唯之遂领其事凡用五万三千余工费钱五百三十余万固不敢侵征赋必竭其府库也不敢役穷人必伤其和气也皆招求羡财标示善价以佣愿者自九年兴工至十年告毕其铧隄悉用巨石堆积延至四十里切禁其杂束篠也其斗门悉用坚木排监至十八重切禁其间散材也濬决碛砾控引汪洋防阨既定渠遂汹涌虽百斛大舸一夫可渉繇是科徭顿息来往无滞不使复有胥怨者噫草木无情也荣落限于春秋然犹春则华秋则实以利于人焉而人称万物之灵擅百岁之寿安可不利于人哉况余无大勲业而窃据宠禄宜孜孜力补尸素岂令草木反鄙于余哉于是闻害必削见益必树葢为此耳时上闻其兴役远降诏书猥赐嘉奖然人臣受国恩为恶则罪耳为善乃常事亦犹子孝亲讵可夸乎况余审其所为未立愧疑矣又何敢当诏书之美也今所自记重修非为名也且要叙民之艰苦实犹斯渠冀后之居者不阙其修行者不毁其修长利民而已矣海棠桥记刘受祖横州西北有溪曰香稻跨溪有桥南北旧多海棠绍圣间秦淮海先生以御史刘拯论其增损实录谪柳移横是时常醉于桥畔书生祝氏家明日题一词有瘴雨过海棠开之句州人因以海棠名桥岁月寖乆兴废不齐更名去思又更名清秋淳祐六年右骁骑将军李公植来守是邦捐货帛三万率州之官吏士民共新之始于是年之十月终落成于次年之四月桥长一十五丈高二丈二尺虽春涛秋潦民无病渉之嗟郡之士夫率咨于受祖曰寕海僻且陋淮海先生辱居今之言寕浦者必曰海棠桥言海棠必曰秦淮海是州以海棠桥重桥以秦淮海重桥名海棠未可更也受祖荅曰桥名海棠以淮海故也士不忘淮海将何取焉为其花间一醉吟耶为其放浪形骸之外耶是知其然而未知其所以然也元丰初淮海如京师应举以诗谒东坡于徐东坡和之曰纵横所往无不可知君不可以新书葢当是时学有新义政有新法雷同附和例置通显淮海穷困无聊中东坡已知其介然独立之操不以富贵利达动其心矣夫志气之帅也士当未遇时志茍不立则阿意而茍合妾妇以取容有小遇焉未有不诱于势利憷于忧患者淮海在元丰又尝为王安石所知安石得其诗读之而不释手淮海稍自贬损高官厚禄可坐而致也淮海不炙手于安石之门而北面于东坡之室文章行谊并驾山谷诸公间元祐初坡谷继进淮海以次录用而绍圣之事作矣淮海之在绍圣犹元祐也当其醉眠花下又安知身在寕郡耶昌黎尝谓孟郊卒不弛有以昌其诗东坡曰不如昌其志志一气自随养之塞天地孟氏不吾欺淮海葢有得于此矣或曰古之君子畎亩不忘其君淮海脱屣轩冕肆情放志于宇宙间高则高矣非古人不忘君之意也予应之曰子独不观寕浦书事之诗乎挥汗读书不已人皆怪我何求我岂长求闻逹曰长聊以消忧淮海何忧乎诗云知我者谓我心忧不知我者谓我何求绍圣以来羣贤迸斥奸夫窃柄剥牀而肤可虞城圯而隍可复淮海之忧葢在是耳在天下者不忘其忧在吾心者不改其乐淮海之志惟志于忧国忧民故淮海之气不诎于流离迁谪孟子曰志壹则动气此淮海之所以超逸絶俗者欤因桥之名以求其实因淮海之迹以求其心受祖所望于横之士君子也衆皆曰然请记之重修横桥记杨芳粤西亦南徼一大都㑹乎㑹城内外环绕皆山也山多石维石巖巖多象火火于卦为离离在南方为正位亦文明之曜顾形家者言五星归垣者也次则水火宜乎济㑹城石冽巇火气胜矣唯东西二水沥溪遶郭而横桥绾毂其口此谓离得坎济其不及人力而夺乎神功者也奈岁月侵寻水潦交啮桥日就圯矣诸长老谒余请曰吾侪生长于斯聚庐託处于斯亦唯是食力之图毋自隳弃傥桥圯而水益遒迅山益岝㠋生息谓何于余心有戚戚焉乃谋之藩臬诸大夫属郡邑鸠工庀材就旧址增筑之遏东流之水不得南奔引西流之水使之东滙汤汤乎趋象鼻山之下㑹鬭鸡山之南而潆廻焉乘堞俯瞰隐如长虹葢象鼻岿然足导生生之气而两江襟城其流益壮是在地戸为拂枨而又加之臬矣事告竣诸长老欣欣色喜愿碑成事于桥之上余惟是役也五美具焉以补天造以维地轴以兴人文以阜民财歙张坎离之门戸以济未济为万世永頼斯子大夫之力亦子大夫之庆也不佞何有焉葢闻之人不天不因天不人不成余抚绥此土茍有利地方则为之直亦因天因地因人而就其功者也其何伐之与有若记以耀成事俾示后于永永则不敢辞辟府江险滩碑记翁汝进葢尝读易大传而叹治理之难竟也干坤始交屯䝉需治讼而师之比而畜之至履而泰矣乃犹有否存焉然则君子之裁成辅相以左右吾民者又安有巳时耶昭州僻西南夷不𨽻禹贡从古圣人所为开辟洪䝉驱除民害物土之宜伦常之教渐被未及自秦始通中国歴汉唐宋羁縻属之治具固已疎矣国朝德教洋溢经画周详遐迩一体二百余禩以来文明宣朗瘴雾开霁此亦泰运亨嘉之㑹已然岂遂无否塞其间大为民害而待今日之驱除者乎粤西三大江府江居其一㑹漓乐恭茘诸水建瓴而下万山夹峙而惊涛怒波之中嶙峋怪石村立凫翔且隐且见积为航舰之仇攫之无不糜溃上下相视以为天梗不可卒夷葢自昔为然矣夫天寕终梗吾民也今大中丞龙溪蔡公泝江来抚兹土亲觌从舟之糜溃于所谓马鞍石者喟然而叹思继禹功以属平乐陈郡守郡守慨然任之而异议纷起曰关键游波包灵孕秀地脉不可制也曰是有神据焉昔尝凿之而流血且为祟不可犯也曰石作水势水匿石形孰入深渊施五丁力也曰工大费鉅成功不可必安所辞咎也陈守笑不应募得土舍黄仲拙足智有材干数效急公之义所制三角船千觔飞撞五𤓰龙蜈蚣铲诸器匠心独创口画刋拔状甚悉中丞公善之前后制台戴公张公侍御吕公议协许取费鹾羡于是肇举开江之役属朱二守董焉顾必沍寒水落方可鸠工笼石维舟架木悬筵百夫鹄立澜瀑中前牵后掣唿声动天横空下击角舟所恃无湍不分飞撞所摧无坚不破龙𤓰所擎无根不拔蜈蚣所削无峭不平二守既暴露江浒解衣投醪而黄仲拙率其五子及偕来韦峝诸兵尽忘其寒栗顚顿与激澜砥柱争数十年之命而竟胜之戊巳之际藤湾雷霹检窖龙门龙口平己庚之际马滩上仰下仰福登穴口平庚辛之际永滩浪滩长滩廖浐小背金鸡猪牙鳖洲六水閙滩平凡歴冬春者三而工告竣虽林立凫翔势不可尽去而舳舻所经无一拳之梗矣虽阳朔苍梧之境难以越爼而险在平乐者尽夷矣自今以徃沿遡邪许出没齐泊蹈水之道靡复抵触而剖判以来生民鱼腹之祸当今世而销弭者伊谁之力太行王屋之山方七百里高万仞举而移之朔东雍南若挈壶醯酱瓿匹夫精诚而能动上帝而驱操蛇之神况一时诸台痌瘝民瘼率作庶僚天人助顺且奏百粤而措之袵席何有于一江哉曩时诸蛮蜂屯乌起攻剽无忌于是有大征之役鲸鲵既封余魂假息于是有屯戍之役夹岸层峦戢戢翳莽丛棘郁为封豕长蛇窟窦于是有刋木除道之役深潭峭壁断崖頺岸四无蹊径不可蹍足于是有开崃梁津之役呜唿爰有府江民害非一頼先后当事鉅公次第蒐狝捍灾禔福并载郡志顾害在蛮冦在榛莽在阻深虽芟夷甃筑于今犹虞其后不无芽蘖圯坏孰与此九渊魁罍碎而投诸渤海之尾永贻万世安哉是役也费帑金五百八十余郡守首捐百金二守以下捐助有差者皆不与焉不佞汝进及前任亷访使漳浦郭公始终襄事予惟客冬泝虔之十八滩而来舟触石几溃而他舟之溃于石者不一而足窃叹以为中而不复峭者石死而不复生者民假令神禹尝渉方焉寕畱遗于今日哉既入府江而滩工正举不觉跃然是以乐为劝云工竣伐石纪而铭之铭曰与民同患时惟圣人天地参赞草昧经纶昭介炎徼山川阻深声教弗暨谁为亨屯于皇昭代不鄙其民交荒平险视古为勲天洗瘴疠运启文明衣冠城郭阜阜殷殷崇冈于宵涤焉如焚大江中流舳舻骈臻冦盗既夷探丸不闻维彼积石磥砢嶙峋离立骈峙蛇伏螭蹲素流多梗云洩雷渀余皇触之倐忽隐沦一前百郄咫尺千寻自勃相持篙师骇魂中丞桓桓秉钺南巡马鞍之岨意急推冰三台合䇿禹功是绳爰命刋凿惠我黎蒸谁其尸之惟守与丞庀工率属授饩董程严辰肃月水扬石粼操作而前以与险争雷朴流响山谷震惊虎牙桀立謋然豆分章木三长厥功吿成寒波练委晴川掌平岨矣有行元圭钖令振方畏途蹔费永寕谁谓粤险一苇可行沿遡拥檝婆娑讴吟万世允頼四公之仁妥作俚词以勒贞珉梧州义田记陈鑑义田昉范文正公彰君之赐以仁其戚里若政治之经则有常平仓义仓社仓无所谓义田也余莅梧之冬水西坊火为赈其焦屋者率菜色鹑结嫠居十七憷然有感于衷因徧索城内外不赡授衣者踰百周之嫠独倍异哉粤西戸口不繁坐此中风气恶类寡人之媍若此治岐政先四穷民而雅之什曰伊寡妇之利古之勤恤民隐无若成周夫此穷而无告非仰给父母斯民者而谁余为冬计一衣夏计一石两庠青衿举火艰者佐之虀粥置田若而亩岁借其入为可继冀渐拓之以备水暵灾𤯝斯余託始意乎或曰小惠未遍民弗从也余曰惠病于小弗病惠也沾沾之勤以俟西江将索顚连于枯鱼之肆矣或曰待泽十万戸寕讵车尘马足之间何子之不广也余爽然谢不逮夫天下之中有粤粤之中有梧梧之中惟车尘马足之间之为见斯亦狭矣若其兼总八宇昭苏万有并异类于同体引一夫为己辜则梧之外有天下此其为无告也不可量数奚翅十万戸云乎余姑及其可暨云尔或又曰常平预备社仓其可废乎余曰义田而外余更捐金积府廪谷近千积各州县谷累千为赈备有出无收即预仓义也若社仓易散难收其弊滋多惟常平仓则魏李悝平粜法汉耿寿昌谷贱增价以利农谷贵减价以利民法也专主粜籴本常存惠以不费为千古不易良法苐综理非其人更增闾闬之扰保甲亦然敬俟后之君子义仓记林春茂荒政之重于为治也岂细也哉昔长孙平领度支见天下多水旱奏令民间每秋家出粟一石以下贫富为差储之当社委社司简较以备凶年名曰义仓朱子在崇安请立社仓一所借官米六百石为本而取息二分歉蠲其半大饥悉蠲之行之数年子什其母更不收息虽遇凶年民不缺食王政先救荒而其要在储蓄二公之计虑深远矣我国初每邑有仓而又设仓于四境用官钞买谷储贮佥㸃大戸看守其初葢甚善矣其后敛散不时文法繁琐吏避事者视民之殍不以请发至化为浮埃聚壤而不可食看守者倾赀赔补由之废弛今并其基址而无存者此与惩噎废食何异哉独预备仓贮于州邑其藏有限且所惠不过市井游惰軰而遐陬僻壤力穑远输之民虽转沟壑而不能沾升斗之粟其势然也余治怀之三年诸坠废稍举而新至义仓条陈于部使者马公批示为治首务着实举行谋之父老有云怀邑多谷凶荒少往岁旱伤谷价反贱葢狃目前之无虞遗预防之至计也夫天灾流行国家代有况怀集半梯田而四山多猺獞无桑麻枣栗之饶闾阎少盖藏一水通东粤其谷可出而不可入设有重灾匪特流亡而盗冦滋起矣于是捐赀每里立一义仓每仓置五十石令民出粟每亩二升助之榜之通衢时一保长朱镗出谷十六石后无继之者乙酉秋旱伤既甚百姓徬徨方行禁籴止商谷五十余艘遂取赎锾买入预备仓者三百石又买二百石入义仓以俟平粜余令民间自买独郭襄阳买谷六十五石后亦无继之者呜唿好义之难得如此使饥馑荐臻公私俱困其极也必令劝借而不免于乘机抢掠富戸不能安居孰若随处积谷随处散给积贮而有备之无患者哉是仓也在城厢者一在坊郭谭村西水独週者四惟务本里顽愚惩之而不愿立其法掌之以保总保长而老人兼之立簿三扇书其歛散之数一藏于保总保长一藏于老人一藏于县游手游食者不与殷实者不与无行之士不与每石丰年收息二分中年一分歉则加耗五升散以仲夏歛以仲冬俱登于籍其以湿恶还者有罚故负者削其籍总之不外二公旧法而酌以时宜也既歛之后本县稽察出外之数具报于府不登循环其侵匿那移责之赔偿而痛惩有罪呜唿治法贵于治人善始不必善终冀后之君子雅同一心可垂永乆不然其不为豪猾之侵耗者几希于是乎记广西通志卷一百七广西通志钦定四库全书广西通志卷一百八艺文歴朝记二妃庙记柳宗元元和九年八月二十日湘源二妃庙灾司功掾守令彭城刘知刚主簿安邑卫之武告于州刺史御史中丞清河崔公能祗栗厥职㑹郡吏洎衆工发开元诏书惧废守祀搜考赢羡均节委积咸执牍书至于庙下稽度既备佣役惟时斩木于上游陶埴于水涯廼桴廼载工逸事遂庙貌显严粲然而威十有一月庚辰陈奠荐辞立石于庙门之宇下伏惟父子夫妇人道之大大哉二神咸极其㑹为子而父尧为妇而夫舜齐圣并名弼成授受内若嚚瞽上承辉光克艰以乂德罔不至帝既野死神亦不返食于兹川古有常典敺祓戾孽恢宣淑灵罔或失职以奸天刑有翼其恭有苾其馨陈牲爰告即石是铭铭曰渊懿承圣舜妻尧女德型潙汭神位湘浒揆兹有初克硕厥宇唐命秩祀兹邑攸主毛牷既疈椒馨爰糈嗣于万年期保伊祜潜火煽孽炖于融风神用播迁时罔克共邑人羣吏告于郡公亷用积余以就尔功桴木负埴载流于江既平以成崇宇峻墉洁严清闲左右率从神乐来归徒御雍雍神既安止邦人载喜奉其吉主以对嘉祉南风湑湑湘水如舞将子无讙神听钟鼓丰其交报邦邑是与刻此乐歌以极终古柳州复大云寺记柳宗元越人信祥而易杀傲化而偭仁病且忧则聚巫师用鸡卜始则杀小牲不可则杀中牲又不可则杀大牲而又不可则诀亲戚饬死事曰神不置我已矣因不食蔽面死以故戸易耗田易荒而畜字不孳董之礼则顽束之刑则逃唯浮图事神而语大可因而入焉有以佐教化柳州始以邦命置四寺其三在水北而大云寺在水南水北环治城六百室水南三百室俄而水南火大云寺焚而不复且百年三百室之人失其所依归复立神而杀焉元和十年刺史柳宗元始至逐神于隐远而取其地其旁有小僧舍辟之广大逵达横术北属之江告于大府取寺之故名作大门以字揭之立东西序崇佛庙为学者居㑹其徒而委之食使击磬鼓钟以严其道而传其言而人始复去鬼息杀而务趣于仁爱病且忧其有告焉而顺之庶乎教夷之宜也凡立屋大小若干楹凡辟地南北东西若干亩凡树木若干本竹三万竿圃百畦田若干塍治事僧曰退思曰令寰曰道坚后二年十月某日寺皆复就柳州罗池庙碑记韩愈罗池庙者故刺史柳侯庙也柳侯为州不鄙夷其民动以礼法三年民各自矜奋兹土虽远京师吾等亦天氓今天幸惠仁侯若不化服我则非人于是老少相教语莫违侯令凡有所为于其乡闾及于其家皆曰吾侯闻之得无不可于意否莫不忖度而后从事凡令之期民劝趋之无有后先必以其时于是民业有经公无负租流逋四归乐生兴事宅有新屋歩有新舡池园洁修猪牛鸭鸡肥大蕃息子严父诏妇顺夫指嫁娶葬送各有条法出相弟长入相慈孝先时民贫以男女相质乆不得赎尽没为𨽻我侯之至按国之故以佣除本悉夺归之大修孔子庙城郭巷道皆治使端正树以名木柳民既皆悦喜尝与其部将魏忠谢宁欧阳翼饮酒驿亭谓曰吾弃于时而寄于此与若等好也明年吾将死死而为神后三年为庙祀我及期而死三年孟秋辛卯侯降于州之后堂欧阳翼等见而拜之其夕梦翼而告曰馆我于罗池其月景辰庙成大祀过客李仪醉酒慢侮堂上得疾扶出庙门即死明年春魏忠欧阳翼使谢寕来京师请书其事于石予谓柳侯生能泽其民死能惊动福祸之以食其土可谓灵也已作迎享送神诗遗柳民俾歌以祀焉其辞曰茘子丹兮蕉黄杂肴蔬兮进侯堂侯之舡兮两旗渡中流兮风泊之待侯不来兮不知我悲侯乘驹兮入庙慰我民兮不嚬以笑鵞之山兮柳之水桂树团团兮白石齿齿侯朝游兮暮来归春与猿吟兮秋鹤与飞北方之人兮为侯是非千秋万岁兮侯无我违福我兮寿我驱厉鬼兮山之左下无苦湿兮高无干秔稌充羡兮蛇蛟结蟠我民报事兮无怠其始自今兮钦于世世桂州新修尧舜祠祭器碑记赵观文皇帝御宇大顺壬子季冬十二月故府司空颖川陈公自桂州观察使膺制命建静江军号仍降龙节明年春二月准敕有事于尧舜二祠礼毕顾谓府长史朱韫曰吾军旅之事则尝闻之爼豆之事未之学也子尝知书好古试详此礼得合于经乎韫惕然而对曰韫尘走下僚安敢輙议祀典公谕之曰古有绵蕞定大礼者皆草莽之士尔今为上佐佐于郡政何谦而不言韫辞不获已而对曰尝见开元礼有祠古帝王之制今请求知礼者共为删定矧帝舜南廵标乎古典惟兹法物岂可不周繇是命有司撰三献官冠衣剑佩三十有九赞引礼生衣帻一十有六笾豆簠簋洗尊爵幡鼔七十有七仪品斯毕具表以闻帝曰俞哉褒称纶言不载如此今仆射彭同两使可继巨屏守简子至言者九同关西不惑者三追念前功若已有之以观文明廷擢第故里远归有陈蕃下榻之知有智伯国士之遇有鲁肃指囷之意有平仲脱骖之识授书诘旦猥属斯文观文谬以二雅得名实未造轲䧺之旨克让未果是故直书庶几正教传乎不朽作颂曰大哉尧舜眞风不弭以圣禅圣不子其子举登贤庸投凶御魅化匪逆人远来近悦大功渐着南廵脱屣九疑雨沉苍梧云起伟欤元踪遗于桂水苍生思之牢醴千祀爼豆礼缺元侯克备发挥古典骈罗雅器三献得仪雍容剑履教人为臣可达深旨翠巘稽天红轮出地得君臯陶千载意气中兴有帝无令伊耻全州磐石庙记黄庭坚磐石庙在州西故全州使君王侯庙也王侯讳世行字祖道文武自将得知己晩用不尽其材而威惠着于清湘者也治平初天子立考课法进退州郡文武吏于是全乆不治湖南安抚使吴中复转运使杜植提㸃刑狱杨寕奏言潞汾都监文思副使王某尝任全州都廵检侬智高反邕管时其归师将犯桂州而北掠以獠衆压全境吏民皆欲空壁出走某调民守城提兵扼灌阳㑹官军破贼民至今以为老㓜不失业皆王某之功愿擢守全州天子从之侯入境全民欢唿迎道侯顺民之欲除其所恶而州以大治问其父老王侯之善政云何对曰前时供厨以十数卒为白望渔夺于市又以十数卒为河廵胁取行商𣙜卖三渡贫民或终日不得往来开内外官邸禁民无得私舍尽夺舖戸盐以私牙吏岁调民之封贵连贺取鱼苖蓄之官池又採斑竹箭簳以应使客之求吾侯以律令从事积年之弊一日蠲除知此而已问其士大夫对曰吾侯为邦治夫子庙兴民学表孝子庐兴民行治军旅无赦听讼立决无留侯之子献可登进士第民持酒相庆及侯卒于位民罢市相弔因作庙于磐石寺隅临官道岁时祀之全之士民欲刻石颂侯功德且愿荐之声歌㑹献可擢西作坊使知卢州乃遣吏走黔中道全民意噫循吏之无称乆矣故乐道王侯之政又为诗遗全民其词曰清湘渊浤兮上磐石作侯寝庙兮宫室丹碧事侯如生兮不以金帛邱壑含山兮侯安此宅山之下兮松栢苍苍至于云来兮日远月忘我民奉侯兮岁岁蒸尝羔豚孔时兮鱼有鲤鲂黄柑绿橘兮荐清酒鼓坎坎兮吹参差侯爱我民兮乃下享之风为舟兮云为马嬉于川兮猎于野千秋万岁兮无弃此土为来者师兮我民受嘏三元祠记郭见义儒道之隆汚常应天下之治乱自秦汉以来其迹可考本朝承五季之后稽古体文之意率为疎阔列圣相继纯用德教思得儒士而任之于以斟酌前代取士之法杜塞他蹊专尚进士昔人指此为将相科者非虚言也天下之人从风而靡三尺之童悉皆肄习间三岁下诏被褐撝袂求举于府若州者以数十万计府若州考试之定其可举而荐之礼部者尚数千计礼部考试之加详宻焉苐其可进以名上于天子者不过数百人而已天子为之躬御便殿手执文柄乙夜观览其皆无害然后胪传于九陛之上释其布褐而命之以官凡得与于数百人之列已为难矣而况自府若州以至礼部以至天子之庭皆魁其选其难易为何如自非怀竒瑰絶异之才淹贯乎学问而克备乎文辞者其孰能此始平冯公名京字当世世为宜之龙江人从其父商遨游四方生而英爽俊迈气盖一时翰蹊墨径絶人远甚㓜寓试武昌而发解庆歴之间始与羣士计偕礼部赋无逸为元龟廷试赋盖轸象天地是时朝廷笃尚声律之学而公之二赋清婉浏亮典丽遒宻遂魁多士四方之传诵其文模拟窃取乞灵假宠以长雄于词林者不可胜数其后被遇三朝徧歴华要出入中外且数十年晩乃擢任政机引经断国虽当全盛之时身名俱荣能如公者盖亦鲜焉生公之后者想望丰采孰不兴景行之意而此为父母之国坟墓存焉乔木森然顾独无一楹之宇以为邦人奠酬之地其为缺典甚矣今郡守李守柔为政二年羣务毕举初议兴葺祠宇肖公之貌而事之一日顾谓其僚郭见义曰吾欲为是可乎见义曰稽之古义则高宻建郑公之祠取诸近规则曲江立九龄之祠在人耳目皆为美谈何为而不可于是卜地于城之东偏焚蒿菑翳辇土瓦砾筑为墻垣直如引绳为堂三楹以宅其中不崇不卑雅有制度朴斵涂塈必坚必良气象周宻可谓百年之计公像在兹凛有生气呜唿懿哉他未有也问费焉出则首捐所受之俸故应者悦问材焉得则市于积储之家故办之疾问工焉取则募夫末作之徒故从之易四境之内或未及知而祠已成矣既成而落之衆莫不稽首叹息以为百年未举之事而成于谈笑之顷若有鬼神阴相之者何其盛哉葢自今以往殆有崇而无替来者必谒过者必式岁时必荐兴事必祷庶几无罪悔如是则李侯之嘉惠此土可谓备至矣若公之行事具国史兹不复载三先生祠记张栻淳熈二年静江守臣张栻即学宫明伦堂之傍立三先生祠濓溪周先生在东序明道程先生伊川程先生在西序绘像既严以六月壬子率学之士俯伏而告成退则进而谂之曰师道不可不立乆矣良才美质何世无之而后世之人才所以不古如者以师道不立故也凡所谓为士者固曰以孔孟为宗然而莫知所以自进于孔孟之门墻则亦没世穷年伥伥然如旅人而已幸而有先觉者出得其传于千载之下私淑诸人使学者知夫儒学之眞求之有道进之有序以免于异端之归去孔孟之世虽远而与亲炙之者固亦何以相异独非幸哉是则秦汉以来师道之立宜莫盛于今而世之学者鲜知信慕间有号为推尊则又或窃虚名以自高而不克践其实顾反以为病是则师道虽在天下而学者莫知其立也桂之为州僻处岭外山拔而水清士之秀美者夫岂乏人惟见闻之未广而勉励之无从故某之区区首以立师道为急继自今瞻三先生之祠者味其言考其行心存而身履循之以进于孔孟之门墻将见人才之作兴与漓江相无穷矣濓溪先生曰师道立则善人多善人多则朝廷正而天下治嗟乎某之所望又岂特邦之士云哉尧山漓江二坛记张栻古者诸侯各得祭其境内山川山川之所以为神者以其气之所蒸能出云雨润泽羣物是故为之坛壝立之祝史设之牲币所以致祷祀之实而交孚隐显之际诚不可掩也如此后世固亦有山川之祠而人其形宇其地则其失乆矣夫山峙而川流是其形也而人之也何居其气之流通可以相接也而宇之也何居无其理而强为之虽百拜而祈备物以享其有时而应也亦偶然而已淳熈二年春某来守桂按其图籍览其山川所谓尧山者盘据于东气象杰出环城之山大抵皆石而兹山独以壤天将雨则云气先冐其巓山之麓故有唐帝庙而漓江逶迤清洁可鑑其源发于兴安与湘江同水而异派故谓之漓而凡境内之水皆滙焉以是知尧山漓江为吾土之望其余莫班也岁七月弥旬不雨禾且告病先一日斋戒以夜漏未尽望奠于城观之上未及旋踵雷电交集一雨三日邦人懽唿穑以大稔念山川为吾土之望而坛壝未立祷祀无所其何以率因卜地得城北叠綵巖之后隐然下临漓江而江之外正与尧山相値面势四环表里呈露对筑二坛以奉祀事为屋三楹于坛之下以蔽风雨其外则遶以崇垣踰时而告成廼十有二月丁酉率僚吏躬祭其上以祈嗣岁事毕徘徊喟然叹息退述为坛之意以告邦人与来为政者使知事神之义在此而不在彼也舜祠记朱熹静江府有虞帝祠在城东北五里而近虞山之下皇泽之湾葢莫计其始所自立而有虞氏巍像在焉有宋淳熈二年春今直秘阁张栻始行府事奉奠进谒仰视栋宇倾垫弗支图像错陈簉以淫厉则竦然曰帝德在人其神在天威灵所知无有远迩降祠兹土粤有故常而因陋踵讹以至于此弗图弗革栻则惧焉已事则命撤而新之时又方按国典毁诸所祀不法者因悉致其美材文石以奉兹役作始踰时讫事以告门观显严杂沓远屏外朝内寝帝及二妃之神恭已南面俨然临之秋七月癸未侯率其属奉承牢醴俯伏灌荐以享皇灵三献成礼神人浃和民吏骏奔咏叹兴起合辞恳请愿着名章伻来乞辞以昭无极熹窃惟帝之所以配天立极法施无穷者既非文字形容所及而传记所称南廵不返遂葬苍梧者又非经言无所考证则皆罔敢知惟是天命人伦之际帝之所以垂教后世者葢尝与侯讲而志之于侯之意庶几识其所以然者乃敬篆而题之俾刻焉其诗曰虞山之土漓水之浒旌修虞祀九歌韶舞有美张侯牧此南州怀帝之仁荅其祜休再瞻祠宇頺剥支拄明灵弗蠲淫傲骈伍乃敦纲纪乃夷乃攻乃堂乃基峻宇崇墉帝降不迟四门穆穆侯乐其成来馈来祀惟帝之则规员矩方即物而明大伦以光爰自侧微飞潜动植恭已当天云行雨施惠于来世亿万斯年穷天博地峙岳流川矧是南方旧惟声教愀然见之兴起则效子隆于孝臣力其忠侯拜稽首惟帝之功海阳山灵泽庙碑记陈邕湘漓二水之源其山曰海阳海阳之巖崄絶幽邃泉出深窦注于溪遇铧嘴折焉右曰湘左曰漓湘北至灵滙洞庭入于江漓南至广信达番禺入于海各行数千里过郡五六利泽所被悠远广大而实海阳之自出则是山也殆与淮之桐栢江之岷河之崑崙同类其发有本其流无穷变化功用固非他山所敢班而气之所感能通造化司雨旸以福一方于理则宜祀传曰山川有能润于百里者天子秩而祭之初不俟餙异説以神之也山故有祠汉属零陵今𨽻桂林之灵川郡邑吏民若逖若迩旱潦厉疾必斋以祷精诚潜孚如响斯应干道间大帅范公以其状闻于朝有诏赐庙额曰灵泽淳熈十年漕使胡公庭直复以请有诏钖侯爵曰惠济褒渥荐加神之威灵益显肸蠁不违如亲受职父老侈是赐也愿鑱巖以永其传余湘人也而官乎漓之滨故特推明是山之所以为神者表而出之俾民敬事益无怠若夫旌感应之实赞正直之德则有天子之休命在重修二妃庙林岊二妃尧女舜妻也古之记礼者曰舜葬于苍梧之野葢二妃未之从也二女见于书二妃传于皇甫谧当以书为正天有四星妃象也尧以二女妻舜而授之位兹其为妃匹也然舜摄位行政廵四岳矣命禹之后高拱穆清又廵苍梧之野何邪舜之葬苍梧与否二妃之从舜与否皆不可知而舜尝廵南方宜祀舜今在在有舜庙二妃庙祀楚曰湘君秦曰湘山晋曰虞帝二妃唐曰黄陵而零陵之湘源亦因之韩昌黎柳河东所述其文伟矣湘源今全州也庙貌堂基屹然湘岸之北出城南百歩许维舟三十六可抵祠下春秋祈赛豆笾笙鼓告至告去曰雨曰旸唯是修庑崇扃有俟斧斤丹雘者岊为州明年召匠抡材次第兴缮辨方启阏辟地东西增其高明复其寛洁非人实能惟神永隲田谷屡丰舟航四达犦牲椒醑不劳致祷非神实私惟神罔斁庙既修矣谂于士民曰若知二妃所当祀乎夫舜居深山尧闻聪明使子事之二女女焉二妃以事父之心事其夫内行弥谨可谓贤矣夫舜父顽母嚚象傲烝烝䕫䕫瞽瞍亦允若二妃以事父之心事其夫之父母嫔行妇道可谓孝矣帝子之贵能贤且孝百世并祀不亦宜乎江流滔滔昼夜不息沿湘上下庙而祠者相颷游而尚德也招冲漠邻泰初揭古道励来俗余与汝邦人其何敢怠衆曰然纪于石忠佑庙记毛镗尝谓一气流行万物化生惟人得其秀而灵正而直而圣神则最秀最灵而最正者也吾郡有神曰陈侯忠佑庙者贯本郡人肇迹于隋唐卓荦倜傥不诡随于俗当时为郡庠生隐居求志乐道不仕及其没也为神灵显凛然若存葢钟光岳之气万物之最灵者也吾郡介于楚粤之交民夷杂处维时盗贼蜂起煽殃贾祸闻神之名罔不起敬起畏落魄丧胆不攻自破吾民得免于兵戈者非神之力欤且吾郡僻居万山盘结之中岚瘴疫疠每作亢旱绵雨失时凡有所祈祷其应如响是葢世歴千纪功在斯黎神之威德眞可为万世不磨矣先朝嘉泰封显应侯今上前嘉熈二年加显应孚佑侯至是有司又以事闻复䝉恩旨加显应孚佑广惠侯隆名徽号照耀古今圣德神庥播闻遐迩故被其泽者思其泽与时序相为循环与人心相为悠乆而惠之所流者广矣神其不昧益加庇䕶上不负朝廷报赐之礼下以慰临贺厚望之情庸非斯世斯民之幸乎愚也荷神黙庇躬逢其盛故因人心喜谈而乐道之佥以为可命石工镌于勅命之下以永其传云灵济庙记黄裳兴安灵渠自史禄始作以通漕既而汉伏波将军马援继疏之唐观察使李渤始为铧堤以固渠作陡门以蓄水而防御使鱼孟威复增修之更四贤之勤歴秦汉暨唐而后其制大备以迄于今公私䝉其利葢千五百有余岁其致之者渐也皇元至正十三年之夏山水暴至一旦而堤者圯陡者隤渠以大涸壅漕絶溉而向者四贤之勤千五百余岁之大利荡然矣有或兴役而塞踰二年輙复坏于是岭南广西道肃政亷访副使唐兀公悼功之不成悯民之重困悉发近岁给禄秩钱五千缗付有司具木竹金石土谷募工佣力而命静江路判官王君惟让涖其役宪使张君文显专督之羣材委积庶民子来时维秋冬之间积雨泞溢畚锸难施二君承命督涖惧弗克称周询有衆得四贤旧祠于西山地侧相与匳芗篚币而请祷焉燔祼未终而云日开朗役者筑者斵者礲者甃者手足便利无有所苦併力丕作于是铧陡之制加于初漕溉之利咸复其旧矣比竣事二君图所以荅灵贶者顾庙貌窳陋不称神栖既归复命具以故告公曰神昔勤渠利兹复相予克纉旧绩休嘉骈应宜有隆报惟增餙祠像肇置土田庶几神民永乆有頼惟二人其卒图事二君请即经营撤敝为新易卑以崇庑陛有严门堂有秩像设如在精灵炳然民吏具瞻罔不祗肃命之曰灵济之庙乃计财用得羡钱二百七十五缗买民田十有八坵岁収米若干石举祝史粟康叔掌之以奉晨夕膏芗之费府僚合议辱征裳文将刻石庙门以着不朽窃惟岭南之民好祥瑞侈祠宇其俗固矣惟兹四贤其生也于灵渠之兴能合智以创物其没也于灵渠之坏能攘患以庇民是在祭法所当祀者岂与他祀比哉庙作于至正十五年正月甲子成于六月甲子公之爵里名氏已见修渠记其供亿受事之人与夫食货财力田亩之数则记于碑之阴云太平府城隍庙碑记黎淳为国者筑城濬隍固封守易云王公设险以守其国礼云城郭沟池以为固用此道也然天地间鬼神体物不可遗㝠㝠之中城隍实有主焉葢有是实理则有是实气理乘气行微而显费而隐乃诚之不可掩如此惟太平古南粤地谿峝旷深俗殊中夏虽州府于汉唐威罔克制寨峝于宋元惠莫肯驯至于皇明始归一綂纲常伦理靡悖国宪衣服饮食循用华风城隍庙在府治东半里洪武己酉改路为府自䭾卢还治丽江肇建祠宇粤俗尚鬼凡民夷有事悉来祈祷神亦屡着灵验愈人之疾活物之命救岁年之灾为有司所严成化丙申太守番禺何公楚英移龙之节来为郡偕二守通山韩公廷彧通守揭阳蔡颙等同寅协恭振立纲纪勤劳尽瘁用济民艰原岁乆旱自冬至今不雨至于春分田亩辍耕太守忧之乃率僚佐官员府史胥徒乡耆里啬竭诚修礼祈祷于庙翼辰阴云四布越三日大雨霪下土脉悉润犂锄遍举民勤播种秧苖罔遗已而踰月又不雨仍来恳请甘澍如前五日乃止既优既渥既霑既足百谷生遂秋成有期赋税丰完盗贼寕靖太守以悦边境以安葢太守为时名臣初拜御史立朝敢言以刚直忤当道左迁县佐助天兵平两广有功累陞今职其英烈之气自足以动天地矣而二守暨诸公皆更化善治简任贤哲一心一德为国仁民人心之灵固有攸在也府之胜槩如将军金柜笔架青莲诸山左右屹立而大江遶前涵辉漾秀昕夕荐灵山川于人亦良有助夫以人心之灵而感山川之灵又以山川之灵而协人心之灵城隍之神司之阴为佑助于其间即所谓理乘气行体物而不可遗者则凡动物兴祥皆常事耳又况以太守之忠义感召乎太守每念庙祠逼隘且将朽坠谋于僚佐图一新之用荅神庥适有横槎梓人执艺来谒于是二守暨阖郡官僚各捐俸资抡材琢石运甓陶瓦费悉公出财罔民征经始是年六月戊子落成八月辛未开廓地基为正㕔五间高广倍旧中塑神像前竖门扁綵绘丹碧缭以周垣望之巍然雄壮一方民夷云集祀事日虔灵光益着矣太守乃因二守书特来京请为碑记太史公为文以朂神曰维明有礼乐扶植阳道维幽有鬼神掌握阴灵礼乐兴治道备鬼神安气化全今高城深池神实司之遭逢圣明不鄙夷僻壤一春同育俾贤太守冠裳尔形容堂宇尔家室劒佩尔从官凡新任必预盟誓岁祀必先牒告出谒入叅礼罔暂违皆敬神也尔可不思尽职乎其必舒英阐灵贯通幽显弼亮圣天子宏宣威德永奠南陲赞助贤太守以养以教靖其政刑辅翼明教育成子弟降山川清淑之气钟为俊英节宣日时风雨寒暑顺适时令以蕃百谷以消百病孝子慈孙义夫节妇则黙相之或狃于蛮俗不信道悖是者则谴罚之凡在无事时皆然至若一旦猺獞窃发或外夷内侵尚当率属百神折冲衔枚保障一方务为豫重门击柝以待暴客弗当为㤗之象城复于隍弗用师斯永奠厥位矣维时郡臣敬听罔怠遂书以刻于贞石铭曰用夏变夷国有守臣辅德降祥责在鬼神祁祁甘雨既蕃民食赫赫厥灵勿羞神职阴阳表里一敬奉天皇图万世庙祀万年诸葛祠记孔镛桂林郡城北隅今按察㕔事之后有山其势起伏若蟠龙之状遂即山之巓建诸葛武侯祠岁乆废坏成化十七年太监刘公来鎭始至往谒周视祠宇頺倾像设暴露退而叹曰侯之德业在天下今祠之如此何足以栖厥灵也乃欲鼎新之时値茘浦蛮峝窃发跳梁平乐恭城方整举军旅往讨其罪弗果越三年㓂息民安时和物阜乃与鎭守副总兵王公御史荆公合谋于衆伐木命工撤而新之不两月祠堂成肇始于成化甲辰九月二日讫工于冬十月有八日也堂之中重饰武侯像又为之龛以蔽尘坌缔搆坚宻制度宏伟三公又率二司文武僚属奉庶羞告成拜跪有位荐奠有所于是文武僚属与桂林士民皆忻然称叹曰三公为此其可谓尚贤者哉然不为之记不足以垂永乆佥属予记予谓先王之道以纲常为本周衰王者之迹熄至于秦坏极矣汉兴学校乃复得闻先王之道至于光武明帝其道庶几乎明矣降及献灵姦盗既起曹氏最为雄盛乃逞其诈力窃据大柄而天下豪杰之士靡不屈节而从之其所图为者皆僭窃暴逆之事岂复知有纲常之道哉时独武侯抱道南阳三顾而起毅然以诛曹兴汉为己任出师二表正名定分凛凛乎王者之师使天下之人晓然知曹氏之为贼纲常之道振而不冺后之君子因是而正谊明道扶世立教侯之功大矣岂特御大灾捍大患而已耶天下祀之实宜往时守臣多以崇修佛老以徼福利而先贤之祠虽頺废弗顾今三公独能举此诚所谓尚贤者哉刘公名㫤王公名受荆公名茂皆以声着宜其所立有过人者于是乎书焉遂命工俾刻诸石使后之来者有所考云刘贤良祠记周孟中忠义人心之同然惟无所利者有忧天下之志而后有忧天下之言感激而发虽若得已自有不容己者矣若夫有所利者虽身当天下之任言固不可已也而亦已焉况可已乎此天下之所以日趋于危亡而卒莫之救也呜唿忠义岂非世教之大闲哉唐之季世宦竖横恣把握国柄天子孤立于上羣臣侧目于下祸稔萧墻患生帷幄当时在廷之臣无有一人能言之者刘公蕡昌平人由贤良对制䇿感激痛愤指斥权奸言词剀切大率劝文宗判忠邪之分专将相之权远刀锯刑余之贱以复扫除之役正中外南北之官以示画一之法其言皆凿凿可行惜乎主司冯宿叹服而不敢取宰相裴度韦处厚抑让而不欲言公由是不得仕于朝竟贬柳州司戸间行田亩间坠马而亡家人具棺歛以载鸦鹊啣枝蝼蚁运土已覆其半人见其异遂封土成坟今在鵞山下五里许有石刻曰刘贤良墓乡人水旱疾疫必祷祷必应焉尝闻汉杨震没有大鸟悲鸣其前流涕而去宋岳武穆庙树枝至今皆南向古今忠义之感鸟兽草木犹若有之彼奸谀者独非人乎哉于戏自古天下之害莫有大于宦官其祸至使先君不得正其终嗣君不得正其始宰相谏官一无所言天下何人复敢言耶公起自草莱披沥肝胆为天子极言之其志在痛社稷之危生人之困而不欲窃一命之宠故忠义之气感激而发自有不容己者矣彼宰相如裴韦之勲旧贤德其于言也在可已乎不可已乎乃噤无一语岂其志患激中官之祸而委曲以为社稷之计耶然于大臣以道事君不可则止之义殆未之闻耳况自是以后中官之势益盛而唐家之业日趋于危亡矣由是观之借曰不利富贵三尺童子亦莫之信非李邰能以己所授官让蕡其谁为国复申一喙哉虽然公之志不得伸于当时后世人主读其䇿而谨履霜之戒大臣读其䇿而知豮豕之义学士大夫读其䇿人人皆以公之心为心而不屑于富贵其何忧乎宦官之祸于戏忠义岂非世教之大闲哉成化十三年广西布政司右叅政三山黄公埙治公墓缭以周垣且谋诸郡守阮文英建祠柳州城西关外春秋有司率邦人之彦祀焉尚未有为之记者予奉命督学始至柳与叅议林公同佥事李公延俱拜祠下退谓予曰盍记以风后学遂书此授知府周钦同知曾纶刻焉王公祠记包裕海岳鸠灵山川毓秀豪杰之士挺生于其间以文章忠义显着于时者是盖天地之正气滃蒸于川岳所钟不偶然也故诗咏维岳降神生甫及申史载眉山郁秀三苏出焉吁孰谓人杰之生不本于地灵也哉若宋状元王公世则桂之永福人也世居邑之华盖山下隋大业间有双鳯巢山顶百鸟羣集宋建隆初鳯复来巢因改华盖山为鳯巢山而公应瑞生焉公端重秀颖异常词翰出人意表气盖一时太平兴国八年乡荐之礼部试大廷时得二百三十有九人公裒然首魁天下太宗时幸金明池乃宴公等于琼林苑进士赐宴自公始也后公以政最进居谏垣时太宗有事交阯擢右正言使往觇其国公至彼赠遗无所受远人怀畏及还条陈事迹及山川形胜上之太宗嘉其忠清与苏易简軰进直史馆恩礼优渥淳化二年公以帝在位乆自楚王元佐废储贰未立语同列曰今日之事孰有大于此者乎乃帅冯拯尹黄裳軰伏阙上疏忠愤激烈言甚切直太宗大怒遂罢公舘职与冯拯等俱斥之岭南公知象州夫公之清声雅望与吕文穆诸公同时并美孰意公竟以是弗克大用于时也惜哉正綂丁卯郡守姑苏吴侯惠始为公建状元坊以旌显之后坊毁于兵燹扁置囹圄中殆今六十余年矣正德庚午泰和刘侯敔来宰是邑清涤崇祀先贤遂慨然以兴复为己任乃卜学宫之右鳯巢山之下即公之故居鸠工庀材筑墓建祠制度雅素规模浑坚深有慰于乡人之景仰也经始于是年十月落成于明年辛未四月是役也材市于商工出于募分毫不扰于民矧又得守备鲁君宗贵邑博马荣幕僚祝麟相与赞襄所以事易集而功易成也呜唿鳯鸟世不常有之物也自隋大业至宋建隆几五百年两至其邑而生公自建隆迄今又五百余年矣天运循环列圣继作治教休明九苞五采之瑞将不至于斯乎其间必有文章忠义名世如公者出焉此予之记不惟表斯祠之创建以显山川人物之盛抑亦有望于斯鳯之再至而钟吾郡邑无穷之瑞者生员张灏朱㑹軰致状请予记将勒诸贞珉期与张曲江唐质肃冯三元之祠同侈美于永乆焉敬书此以复伏波庙碑记蒋山卿古之豪杰任大事而立竒功足以利国家垂永乆者其大致有三曰几曰忠曰智而神存乎其间当炎汉中兴赤符再启光武提一旅之师扫除莽贼芟刬羣雄恢复旧物如取之掌于时征侧以孱然一女子盗弄甲兵于荒服之外汉方弃置不顾将军知时不可失毅然请往帝不可抑衆不可挠此则乘时应㑹而先夺其心者也夫是之谓几交阯隔絶岭海深入百粤汉之士马往往冐炎蒸触瘴雾物故过半人鲜轻入将军独犯难不顾督楼船之军跨海而进破贼于浪泊之上此则蹇蹇匪躬志死国事者也是之谓忠及诛征侧余党悉平驱逐交蛮还之故地界岭分茅标题铜柱以限南北此则识度超迈处置得宜筹算计畧已岿然为末世之规矣是之谓智呜唿方将军请行也帝已老之及据鞍上马之时已毅然有分茅之志楼船南下指挥所及风行草偃迄今所向如故千百年来交人顾视铜柱信如蓍龟终不敢踰跬步以争尺寸之地自非有神明以寓乎其间乌能然哉迹其平生学问尝感激思自奋拔以树功名于世兄谕之曰女大器当晩成良工不示人以璞既遨游陇蜀知不足与共大事一见光武而识帝王之眞从容数语臣主契合遂倾心北向攀鳞附翼以有爵土而汉家事业终亦頼之无负于君择臣臣亦择君之説是岂区区浅浅为小丈夫者之所能及哉将军有庙在横州乌蛮滩之北涯所谓以死勤事以劳定国于法所当祀者兹土之人岁时伏腊必祷焉雨旱札瘥必祷焉诸往来者亦血荐惟谨岁丁亥十二月总制尚书都御史新建伯王公来治思田事过谒祠下慨叹卑陋不称显祐爰命州府增饬栋宇作而新之初事庀材有大木二湍流涌抱自出滩下皆以为神明年戊子三月庙成郡守蒋山卿敬书其事以诏来世是役也冯推官衡实经始之州判姜琏亦有劳焉是不可以不附三贤祠记祝銮粤稽有宋以言谪昭州者吾得三贤焉华阳范公祖禹常州邹忠公浩澹庵胡公铨载诸史乘可考也今广西之平乐即古之昭州也而三公之名迄今炳炳与桂岭萦山争高足以摧奸锋而定国是岂泛泛逐时低昻者伍哉广西右叅政邹君輗即忠公十五世孙也嘉靖丙戌夏六月行部至昭乃览旧帙搜往蹟愀然挹公于羮墻间虽旧有祠在龙兴观之东鞠为茂草乆矣爰即鳯凰山之陬捐己俸为祠以祀邹公范公居中胡公右焉葢三公之学术既同其气节又同流风余韵百世无斁庙食兹土于法为宜亦所以扬前喆之休立人臣之轨兴仰止之心而振习俗之敝旬宣之职顾不当尔耶瞻拜之余聿符厥志于是郡守龙子大有请纪其事遂书其畧为来者验焉三功祠记钟芳记曰君子闻鼓之声则思将帅之臣将帅者三军之司命国之所繋以为休戚存亡者也岭南自秦政失驭隔为殊域汉兴武师奋庸前有路伏波博德后有马伏波援至宋又有狄武襄公青皆赫然以勲烈显百世之下秩祀而无替焉博德当武帝时与楼船将军杨仆击南粤军东南摧锋䧟坚而博德所将仅千余人多方招徕功顾百之可谓得绥远之仁援佐光武奉命讨征侧将二万人渉数千里若拉枯朽所过缮城郭穿渠以利民申明约束骆越奉行马将军故事者二十年可谓得经畧之宜青机敏沉毅宋皇祐间侬贼叛乱岭表震叠而能以蕃落骑絶险破之拔身戎行名动华夏可谓得折冲之勇夫三子者克敌之功同而所就各异青勇以致义博德仁以济威而援也政以宏泽要之各有攸当焉侬贼暴强已甚战不力则大事愤矣故贵刚克兵瞬息万变上首功者或反坚敌博德败粤人因乘其衅而招之此以不杀止杀也故贵柔克兵戒战胜生骄濶畧后事每启他衅援独不鄙其民而经制之与之更生是兼二子之长而又有终也夫政不足而后有刑刑不足而后有兵兵已矣以政终焉所以生之也援其最优矣乎或曰青以后事付孙沔不欲专其美博德绥定事史畧其文二子葢无愧于援也理或然欤梧城东旧有尉迟敬德庙太守周任改祀三子名三功祠致仕太守石君邦柱属芳记芳故绎其实以诏后人俾知三子所以为功匪酷烈多杀之为贵也翁公祠堂记江一桂太平故汉交阯裔地也歴代置弃殊规名亦互称曰峝曰团曰鎭曰路土衙世握厥柄则均延及我皇明肇域有年始改府𨽻流衔位如制辖州若县十九续改流者四汉官威仪其复覩于兹乎治据青连山之阳丽水旋折走其下交匝步武形若壶然因号为壶城后诸山聨络隐约絶类蚕丛绛臼土人凭洼伏莽者为村二十有四绵亘百余里是葢左州之幅太守嵴背之重障也先是左人内奰割质于龙龙人利而执之不复吐退土人惯险恣毒含沙射人三厢之域殊苦之孤城孑立三年叠役向无附郭以翊郡兹固太平肯綮之尤而有志所惧念者前尚书静菴胡公曾守是邦首筑壶关以捍之方议复地更化寻以忧去间有嗣志未就要之不得硕才伟望如稚圭希文者经畧于上则无以挞龙人之黠狡而翕舌之徒又从而诪张之是故机局之龃龉而难责究竟也已嘉靖戊戌我东涯翁夫子以跌宕之材汪濊之学跅之识肮脏之持风声所届罔不争相淬浣以共于治时郑守上其故夫子慨然叹曰不复地附郭而欲太平其治难矣况控外勤远以赫厥声乎于是力任其事上之督府半洲蔡翁是之乃闻于朝下其议夫子责成太平通判苏廷献驯象指挥王良辅隆安县知县徐𤦺相与勘整其事时龙方如螗靡靡罔敢喙息葢深惮夫子之严明夫子亦贷其罪并蠲村民于三年用昭王化之平荡也所复之地以崇善小江为界曰顿峝曰陇度曰乙曰包曰那岜曰頼曰弄化曰那勲曰得坤曰䭾皮曰那阳曰盘马曰那唵曰䭾窖曰䭾逐曰宜阳曰咘坭曰崩石约十有八村不贵夫全者举其大而示之广也如龟放而还玉璺而完自胜国皇庆以来几二百年䧟溺一朝挈回袵席之上谓非太平之大幸欤新𨽻为归化里合三厢之永兴崇善之新寕共里六十均辖崇善以为附郭越明年庚子三月五日廼迁县于郡太平之士民懽忻鼓舞潝潝乃歌曰地复于龙翳谁之功维翁夫子冐其无穷又歌曰县迁于崇翳谁之宗维翁夫子怙其有终歌既相戒伐木砻石爰搆书院于层冈额曰肇化言化自夫子始也肖像瞻依以无忘冐怙之盛德小子一桂适莅任创观赞猷底绩通判苏子知县陈景大教授冯旸训导平士竒通学生员李杰等咸以记请余谓必名笔乃垂不朽岂敢滥竽但隽猷茂绪不能不攟摭以俟信史之採并得附名碑阴之为幸也乃若夫子行谊高逈动准贤哲问学渊滀铺张至道其勲业之着如立四峝讨断藤崃流润树光均灼烺可纪最懋且竒勘勦安南受降奏肤自汉元朔迄今未有如骏功者一桂时叨役幕下身亲见之晋秩昭宠镌珉载匮则尚有太史氏详焉兹特惠及太平一郡之功而实系太平之民心于悠远焉尔是不敢以不记胡公祠堂记王宗沐明兴享有上宇蟠际天地乃画置守宰棊分珠贯用寕乂民以承卫天子而太平郡去京师为里几万凡官守兹土以其地远若屏置之不自奋饰因夷鄙其民失国家所以怀来远徼之意正德改元三年毅皇帝以南京刑部郎中胡公世寕来守是郡公仁和人举进士官歴内外亷方明惠焯有声称用是试之而公亦不惟不以远自嫌弃方以盘错展其平生乃按封圻谋野酌便煦休振刷吐布诚惠与为更始郡属多土官故相习为戾鷔不庭谒太守而守亦防猜不脱弛情意益隔公至即以檄约如期至传令其下皆甲而入共诣堂皇公凡所指谕中其机牙固已缩汗严惮终不敢以货产称贽献比翼日公出临其营观其酋骑射与款语良乆乃还其子男应袭官文移上下漏隙干吏议必为修撺妥协土官皆以为太守爱己由是招麾惟公命思明黄文昌軰素称桀鷔一唿皆伏詟阶下独太平州李璇摄事乆乃冀得袭不获即称兵拒命公宻檄龙英州赵元瑶讨之焚其州璇奔保山寨瑶就围之公以缣一端遗瑶署其上曰讨固在璇其下无罪而劳苦克之日不得妄戮一人语闻其下皆散去卒生得璇所活几万人郡势面腋阻江而背独无限公庀才具量畚挶城壶关城中妇子乃始帖席卧其为政大都急在学校均税役完城积谷简练兵实而犹不听者乃以威断收摄之用是敷条十事上督府陈公今多见施行明年二月公以母丧去位民相与挽留不能得后四十有六年嘉靖癸丑临海王宗沐来视学事郡生泣而请曰遐徼陋远不得望见天子素隔濡澍凡今诸生与父老能安于业与学繄所以哺植庥覆之由我胡公而祀无特祠非所以称郡人心惟先生图之仰惟国家置吏急在黎庶衆方择膴迩曾不移时而名誉亦沉冺独公任既遐阻且在官才朞而民思至今非有洽浃肌髓其何以然守官如公实应祭义乃以请于巡抚兵部侍郎应公槚巡按监察御史朱公有孚立祠为位春秋以羊一豕一黍稷粢羞祀公公既去太平更歴藩臬挠叛藩宸濠几死后更至兵部尚书谥曰端敏公操介苦絶敝衣粝饭独秉持大纲抑豪右弱峻发坚厉至摘撼衆忌气雄万夫其所学通易春秋世称名臣公邑人许公应元来为副使时与宗沐道公尤详以非郡事不载祠成新太守何君派行请文宗沐为之词使勒诸石词曰帝臣万方始郡太平龙蛇赤子理将何凭不刈且蔓不抚遂惊嗟嗟胡公期政是程惟公之来爰咨其俗爰咨爰处心通虑独公曰嗟来匪民实佻不得缰鞭突驶宜跳惟予父母其育其教彼嬉而乳公摩其首彼跳而狂公械其脰昔驻于郊今甲而入昔望而疑今临其室惟昌惟璇狼戾刦燔公刃若霜公度如渊顺生逆殛中窍抵骿凡尔酋丑匍匐归遄郡面三方城缺其北盗来履平鸡犬觳公曰百姓其偕来筑男升而扔妇饷之粟盗望而嘻民寝而蓐民曰胡公惠我孔时凡今为吏所急在私鼎有弃肉民厌糠粃我桑我麻伊公来耔民曰胡公惠我何乆凡今为吏蹑前鞭后席不欲温遑顾我疚我老我㓜伊公来阜思公报公祀事孔严济济俴俴黍稷豆笾子弟父兄拜舞且虔公生惠之鞠之揉之岂其庙貌而不我庇风煦雨濡稻实豚肥钟鼓考考祠于世世刻诗右石垂千万禩重修三公祠碑记方瑜城北之望仙坡旧有祠焉以祀宋之狄公青余公靖孙公沔之三公也嘉靖壬戌九月𨽻人弗戒堂宇俱燬余始至郡诸务未遑越明年财用稍纾而岁事亦稔乃议修建以复旧观后为堂东西为庑前为亭又前为门南为椳楔与夫墻壁堦墄忩櫺戸牖或饰乎故或肇乎新经始于季秋之朔迨甲子三月之五日祗用特牲奉三公之主而告成事呜唿宋之不竞于兵也乆矣天下之势莫重于西北云燕一十六州沦没于敌当削平羣雄之余举天下之全力委而不取犹可言也若赵元昊僭窃灵夏一豪渠耳屯兵六十万不能西向发一矢以问其罪而徒托于招纳之説果何为哉方侬智高之起广源也乘我无备猝破邕州连䧟沿江九郡还据邕城以求邕桂节钺自非三公一战而破之将见诸将之军既不能支交阯之兵复不可用迁延顾却吾恐岭海之间又出一元昊也东南之乱何时而已乎然三公之所以成是功者孰不曰军制立而赏罚明也若狄公起自卒伍自为大将余孙二公则以文学法从同事经畧一旦合兵共行天讨乃同心协力畧无一毫猜忌之意功是用成兵法所谓师克在和于此亦可见矣夫自大冦既靖新城载筑屹然磐石之安迄今数百年百姓生聚享有室家之乐谓非三公之功不可也使移是于西北将见云燕可复西夏可收而他日靖康之祸亦可免矣以是观之则三公之有功于宋有德于斯土也岂不赫赫可称也哉祠既成载稽祀典但祀三公而不复他及者欲其专不敢凟也从祀以杨文广孙节贾逵和斌者同时有功之人也祠仍作于望仙坡者着其战胜之日也亭名之曰奎光者奎于天宿为武库主兵宋人又以为文明之兆故也坊题曰文武威灵者其义同也既述其重修之故复系以乐神之章并刻之丽牲之石词曰望仙坡兮城之阴屹新庙兮栢森森赫武帐之高骞兮万卒列而云屯忆三公之来斯兮轰轰天声由崑崙而归仁兮迅如雷霆前锋交而少却兮伏卒起而先登彼镖牌而短接兮我铁骑而中冲若泰山之压卵兮何坚阵之不奔金衣兮委地京观兮千寻邈几时兮故垒犹存云车风旗兮俨而重临气结山河兮䕶我邕城昼驱豺虎兮夜戳鲵鲸风雨时兮肃气清民安乐兮南土寕百世报享兮妥厥灵郭公祠碑记杜思蒲阳华溪郭公以嘉靖三十七年守南寕越五年擢蜀臬又七年长粤宪晋左右方伯寻陟开府先后经畧粤西者凡二十年汪仁濊泽虽巖陬僻壤靡不沾濡而寕民所沦浃于心骨者犹深渥也寕故称沃壤然田役繁重盗贼摽掠民多亡入他郡田野渐非其旧公下车得诸所疾苦状如实戸口均派征禁揽纳轻徭赋革墟税停丈量寛刑罚抚流离垦荒芜谨斥堠凡便民者必使各得其所暇日与诸生谈学问亹亹不倦门下士脱颖登膴仕最多至于冰檗自持节用惠下儿童走卒皆能言之矣方公之擢蜀臬也士民若失乳哺拥道攀畱不得因谋所以祀公公闻而辞之乃举首吁天曰愿公异日庇我全粤寕民受福犹之今日也公手书积德力业惇伦息讼四事以示训争相梓之未几出入藩臬秉节钺握重鎭开全粤万世太平何天有意于寕民耶寕地里延袤与蛮绣错如水江武黎华阳与从之四都者距忠州罗阳二土司桀酋不法每蚕食之道路为梗公念遗黎涂炭宻授方畧先擒忠州黄贤相继擒罗阳黄金彪悉正之法即四都置新寕州以宣化如禾三里附焉舟车辐辏翼然丽区寕民出作入息晏晏嘻嘻无戒心矣隆庆五年寕大水田畴庐舍淹没殆半公疏减田租之三疮痍疾痛者欣欣然有更生之乐寕民之徼福于公也何其厚与公在粤西歴年多施泽乆百蛮之长向风承流惟古田府江怀远诸猺不可以仁义化诲奉命三讨而三㨗焉天子嘉叹钖之南金文绮荫一子入胄监无何晋司徒亚卿寕父老相率唿号曰此行何日再覩公耶乡大夫邓继科軰进父老曰公以天下为己任非一寕一粤所得而私者也奉诏入侍顾问将以吾民休戚利害从容为天子陈之吾父老子弟沐浴太平之泽可岁月计耶父老复唿号曰昔欲祀公不果谓瞻依于公有日也今可已乎遂卜祀于城西噫嘻此岂寻常去思者比伦哉尝考周文王之时南国化行蔽芾甘棠追颂召伯千载犹咏沨沨乎治世之音公之功德视召伯奚让焉是宜勒之金石以彰永思铭曰惟兹南纪古称荒服力困于兵财诎于赋郭公为政上下恬熈仁滂施厚覆帱无私二十年来丰功伟烈望重华夷光辉简册天子曰都邦之仪型汝作司徒敷典扰民民之怀公乆而不諠尸祝尸陈君子万年顾予谫菲亦歩亦趋有一不逮惟自速辜公之幸矣依依龙光庙谟从容永奠疆塲重修太平府胡公祠堂记张瀚有明太子太保兵部尚书谥端敏胡公浙之仁和人俶傥瑰玮精硏道腴蚤有志于经济起家进士正德间由南部郎出守太平以治行卓异进江西按察副使荡平东乡诸盗时宸濠阴蓄异志公上疏𤼵其隐谓礼乐政令渐不出自朝廷江右大可虞不在诸盗濠恐诬公离间亲王还系京师榜掠阽死言官交章论救得戍辽阳濠反伏诛値世庙继綂召起行间拜按察使荐歴台省刑卿左都御史改兵部尚书加官太保公以十事要説大意劝上亲贤讲学远疾絶嬖幸虑远忧深顾以切直犯忌讳不尽用寻谢病乞骸骨章数上廼许驰驿未几复召起适以疾卒于家俨然衣冠危坐不仆余时为诸生毎望见颜色聆论议所闻平生经歴皆卒卒未究其志惟太平最乆无负于民死而有知犹依栖丽江百粤间也及余承乏兹土亟访太郡果建有祠岁时蒸尝不失问政蹟则故老相传谓为亷明博大在郡劝学兴礼筑城壶关绥柔土夷功德不可殚纪乃作而叹曰嗟乎士君子所至䇿立勲业仁德济世岂冀声闻当时报酬身后哉天地万物本吾一体分谊当为时势不可已凡以尽其心事其事吾何得而与焉惟泽在生民功施社稷维系人心自不可解则报祀之典所由义起而非其立德立功之初心也公昔有言殆亦自歉未竟撝谦无已岂意民心歴乆不忘洋洋爼豆之存适契其依依故民之恋非夫精诚上下感应孚挛无俟勉强若是耶今江右有祠吾浙有祠公所谓不足人愈多之称颂勲伐尤彰明较着至所自信若太平郡治能无想见循良伟绩入人深遗思远哉兹郡之祠信不容已矣夫表先哲以劝官师存遗惠以惇风教固宪臣奉扬明命之职亦一时共事同心乃檄郡修饰栋宇严洁祠事仍记忆大畧勒诸贞珉俾瞻拜祠下者知所爱慕垂世无穷云重建宋怀忠苏公祠碑记苏濬邕州故有怀忠公祠余先大夫也公讳缄宋熈寕间为邕守㑹交人不靖躙钦亷入邕近郊势张甚公部置卒伍日以忠义拊循之而警四五至治兵使者推空伍不相援公叹曰封疆之臣有死无贰天之制也吾之命已悬之天矣遂与家诀诸子曰臣忠死子孝死等耳公复顾长子元曰若家督也其守先人之祧复顾诸子子明子正曰若其与我同死遂促子元归无何贼傅陴而上公举家三十六人俱自燔死邕人感公义以死殉之无一从贼者神宗闻之叹悼追赠恩廕有加无几交人复乱忽兵四面集若霆若飏交人惊曰苏皇城兵至矣遂立解去邕人立庙以祀赐额怀忠葢特典也后祠就圯因附狄襄惠四公之庙名五公祠云余入粤西弔公遗魂莫莫凄凄葢庶几一覩焉至观公旧庙蓬蒿上下猿狖哀号未尝不怳然自哭也诸文学顾为余言按祀典有功于民则祀以死勤事则祀能御大灾捍大患则祀狄襄惠诸功臣也法宜并祀怀忠公以死勤事而且障一方俾无阽于危忠而有功者也法宜专祀余谋之二千石林公佥曰可遂建公专祠如诸文学议祠成叹曰甚矣哉忠义之感人深也邕故鸷悍不习中国之文教至宋始用衣冠法度自怀忠公忠谊所激士争向焉迄于今隽者于章木者束于墨深箐峻谷愿识汉官威仪至道及忠魂义魄且为抚膺而息覆面而涕虽国家蒸蒸之范哉而忠谊激发其所摩者渐矣今封内幸罕警西南诸丑靡有抗戎行者多士即请缨投笔亡所霣命顾忠不必裂肝谊不必伏锧要在涣乃躬一乃心不惕于威不疚于内絶名去智而一归之天则云耳语曰生不足以使之利何足以动之死不足以禁之害何足以恐之夫生死利害之间重之为千石轻之为一发此其差数然也今世之求利也甚于求生而怖害也甚于怖死权门利窦蝇集猿攀一失其意惴惴无人色彼即老死牖下哉然生理已销亡矣尔多士忠谊之乡岂愿其有此也顾余不类寘其身于尘垢徽纆之塲冺冺以生梦梦以老余终无以见先人地下入先人之祠愧汗交至如不欲生矣因荐以清酤而重之以乱辞曰游崑崙兮苍苍俯灵犀兮汤汤神之来兮彷徨谁凭轼兮蝗螂破我斧兮缺斨念骨肉兮参商瞻白云兮故乡目欲抚兮农桑耳暂听兮沧浪否泰交兮复其隍苹为衣兮茘为裳桂为殽兮水为浆聊容与兮翺翔念此生兮靡短长何以报兮皇皇万承州重建城隍庙碑记王健万阳𨽻属太郡询诸故老夙称乐土粤自分疆以来旧有城隍庙稍远市廛里民出入祈祷岁时报赛者或称未便兼之立庙塑像年乆敝坏渐就倾圯而揆之职守事神寕民固有司者之责也知州事许君俯顺舆情欲营而新之卜地于州署之左鸠工庀材三閲月而落成鸟革翚飞丹垩备饰爰诹吉日许君亲率其族目商民往瞻拜焉退而欣相告曰今兹庙貌焕然一新庶几哉神无怨恫人民胥悦境内辑寕在斯举矣予曰未也神之所享其惟明德乎传有之夫民神之主也务使上下皆有嘉德而无违心然后民和年丰而神降之福继自今而世守斯土者急于保障缓厥茧丝则凡朝考其职昼讲其政夕序其事必求夫嘉德咸备违心悉冺而后即安则所以格神人而绥遐福者岂外是欤许君以为深得箴规之义愿勒诸石以贻后人予曰诺是为记广西通志卷一百八广西通志钦定四库全书广西通志卷一百九艺文歴朝记訾家洲亭记柳宗元大凡以观游名于代者不过视于一方其或傍达左右则以为特异至若不骛远不陵危环山洄江四出如一夸竒竞秀咸不相让徧行天下者唯是得之桂州多灵山发地峭坚林立四野署之左曰漓水水之中曰訾氏之洲凡峤南之山川达于海上于是毕出而古今莫能知元和十二年御史中丞裴公来莅兹邦都督二十七州诸军州事盗遁姦革德惠敷施朞年政成而当天子平淮夷定河朔告于诸侯公既施庆于下乃合僚吏登兹以嬉观望攸长悼前之遗于是厚货居甿移于闲壤伐恶木刜奥草前指后画心舒目行忽焉若飘浮上腾以临云气万山面内重江束隘聨岚含辉旋视其宜常所未覩倐然互见以为飞舞奔走与游者偕来乃经工庀材考极相方南为燕亭延宇垂阿歩檐更衣周若一舍北有崇轩以临千里左浮飞阁右列闲舘比舟为梁与波升降苞漓山含龙宫昔之所大蓄在亭内日出扶桑云飞苍梧海霞岛雾来助游物其隙则抗月槛于廻谿出风榭于篁中昼极其美又益以夜列星下布颢气廻合邃然万变若与安期羡门接于物外则凡名观游于天下者有不屈伏退让以推高是亭者乎既成以燕欢极而贺咸曰昔之遗胜槩者必于深山穷谷人罕能至而好事者后得以为己功未有直治城挟阛阓车舆歩骑朝过夕视讫千百年莫或异顾一旦得之遂出于他邦虽博物辩口莫能举其上者然则人之心目其果有辽絶特殊而不可至者耶葢非桂山之灵不足以瓌观非是洲之旷不足以极视非公之鉴不能以独得噫造物者之设是乆矣而尽之于今余其可以无借乎邕州柳中丞作马退山茅亭记柳宗元冬十月作新亭于马退山之阳因高丘之阻以面势无欂栌节棁之华不斵椽不剪茨不列墙以白云为藩篱碧山为屏风昭其俭也是山崒然起于莽苍之中驰奔云矗亘数十百里尾蟠荒陬首注大溪诸山来朝势若星拱苍翠诡状绮绾绣错葢天钟秀于是不限于遐裔也然以壤接荒服俗叅夷徼周王之马迹不至谢公之屐齿不及巖径萧条登探者以为叹岁在辛卯我仲兄以方牧之命试于是邦夫其德及故信孚信孚故人和人和故政多暇由是尝徘徊此山以寄胜槩廼塈廼涂作我攸宇于是不崇朝而木工告成每风止雨收烟霞澄鲜輙角巾鹿裘率昆弟友生冠者五六人歩山极而登焉于是手挥丝桐目送还云西山爽气在我襟䄂以极万类揽不盈掌夫美不自美因人而彰兰亭也不遭右军则清湍修竹芜没于空山矣是亭也僻介蛮岭佳境罕到不书所作使盛迹郁堙是贻林间之媿故志之柳州东亭记柳宗元出州南谯门左行二十六歩有弃地在道南南値江西际垂杨传置东曰东馆其内草木猥奥有崖谷倾亚缺圯豕得以为囿虵得以为薮人莫能居至是始命披刜蠲疏树以竹箭松柽桂桧栢杉易为堂亭峭为杠梁下上徊翔前出两翼凭空拒江江化为湖衆山横环嶛濶瀴湾当邑居之剧而忘乎人间斯亦竒矣乃取馆之北宇右辟之以为夕室取传置之东宇左辟之以为朝室又北辟之以为阴室作屋于北牖下以为阳室作斯亭于中以为中室朝室以夕居之夕室以朝居之中室日中而居之阴室以违温风焉阳室以违凄风焉若无寒暑也则朝夕复其号既成作石于中室书以告后之人庶无坏钴鉧潭记柳宗元钴鉧潭在西山西其始葢冉水自南奔注抵山石屈折东流其颠委势峻盪击益暴啮其涯故旁广而中深毕至石乃止流沫成轮然后徐行其清而平者且十亩有树环焉有泉悬焉其上有居者以予之亟游也一旦款门来告曰不胜官租私劵之委积既芟山而更居愿以潭上田贸财以缓祸予乐而如其言则崇其台延其槛行其泉于高者坠之潭有声潨然尤与中秋观月为宜于以见天之高气之逈孰使予乐居夷而忘故土者非兹潭也与柳州山水近治可游者记柳宗元古之州治在浔水南山石间今徙在水北直平四十里南北东西皆水滙北有双山夹道崭然曰背石山有支川东流入于浔水浔水因是北而东尽大壁下其壁曰龙壁其下多秀石可砚南絶水有山无麓广百寻高五丈下上若一曰甑山山之南皆大山多竒又南且西曰驾鹤山壮耸环立古州治负焉有泉在坎下常盈而不流南有山正方而崇类屏者曰屏山其西曰四姥山皆独立不倚北流浔水瀬下又西曰仙奕之山山之西可上其上有穴穴有屏有室有宇其宇下有流石成形如肺肝如茄房或积于下如人如禽如器物甚衆东西九十尺南北少半东登入小穴常有四尺则廓然甚大无窍正黒烛之高仅见其宇皆流石怪状由屏南室中入小穴倍常而上始黒已而大明为上室由上室而上有穴北出之乃临大野飞鸟皆视其背其始登者得石枰于上黒肌而赤脉十有八道可奕故以云其山多柽多槠多篔筜之竹多櫜吾其鸟多秭归石鱼之山全石无大草木山小而高其形如立鱼在多秭归西有穴类仙奕入其穴东出其西北灵泉在东趾下有麓环之泉大类毂雷鸣西奔二十尺有洞在石涧因伏无所见多绿青之鱼及石鲫多鯈雷山两崖皆东西雷水出焉蓄崖中曰雷塘能出云气作雷雨变见有光祷用爼鱼豆彘修形糈酒阴䖍则应在立鱼南其间多美山无名而深峩山在野中无麓峩水出焉东流入于浔水南溪记李渤桂山漓水右滙阳江数里余得南溪口溪左屏外崖巘鬭丽争高其孕翠曵烟逦迤如画左连幽墅园田鸡犬疑非人间泝流数百歩至巖巖下有湾壤沮洳因导为新泉山有二洞九室西南曰白龙洞横透巽维蜕骨如玉西北曰元巖洞曲通坎隅晴眺漓水元巖之上曰丹室白龙之右曰夕室巽维北梯险至仙窟北又有石室参差砑豁延景宿云其洞室并乳澑凝化诡势竒状俯而察之如伞如軬如栾栌支撑如莲蔓藻井左睨右瞰似帘似帏似松偃竹褭似海荡云惊其玉池井岚飈廻沓交错迷不可纪从夕室梁溪向郭四里而近去松衢二百歩而遥余获之若获荆璆与虵珠焉亦疑夫大舜游此而忘归矣遂命发潜敞深磴危宅既翼之以亭榭又韵之以松竹似䜩方丈似昇瑶台丽如也畅如也以溪在郡之南因目为南溪兼赋诗以纪之新开桂林隐山记吴武陵入则维化出则寕物物寕而后志适乃有西垧之赏始一日命骑西出出门里余得小山山下得伏流颜曰石秀水清葱葱乎其韬怪物耶乃释骑蹈履北上四十余歩得石门左右剑立矍然若神物持之自石门西行十歩得北洞坦平如室室内清缥若绘积乳旁澑凝如壮士上负横石奋怒若活乘高西上有石窗櫺忩下望千山如指自石室东廻三歩得石巖巖下有水泓然疑虬螭之所宅水色墨绿其濬三丈载舟千石舟可坐数十人罗丝竹歌舞飘然若乘仙巖之南壁有石磴可列乐工十人其东若亩浍贯石流去不知所止北壁半穴如悬门彻外容小舟出门有潭袤三十歩潭有芰荷潭北十歩得溪溪横五里径二百歩可以走方舟可以汎画鹢𣺌然有江海趣鱼龙瀺灂鸥鹭如豢自溪潭之间有地丈余其色正赤歴石门东南越小岭石林危峤夹耸左右自岭下十歩得东巖自巖口直下二十歩有水濶三尺许浅沙若画细草如织南望有结乳如薫笼其白拥雪自巖西南上陟飞梯四十级有碧石盆二乳窦滴下可以酌饮又梯九级得白石盆盆色如玉盆间有水无源香甘自然可以饮十人不竭还自石盆东北上又陟飞梯十二级得石堂足坐二十人乳穗骈垂击之铿然金玉声堂间有石方如碁局即界之以奕翛然不知柯之烂矣自堂北出四歩直西二筵南入小崃得内洞东有石室如画顶上方井弱翠轻绿便如藻绣自洞南下仰瞩东崖有凝乳如楼如阁如人形如兽状闇然不知造物之所变化也自楼阁斗下七歩次石渠渠深七十尺渠上为梁曲折缭绕三百歩远日月所不能烛矣左右列炬而后敢进自梁直南抵絶壁斗下为飞梯飞梯九盘而后及水水北涯有石阁峭甚缀以栏槛适可宴息水通鱼船东出朝阳四隅黝黒方谷如凿以石下投波声响山寒气薄人往往畏恐自石阁还上絶壁西去十歩又得小洞俯行三十歩左右壁有钟乳或垂或滴其极有石室正如禅菴多白蝙蝠出小洞北上二十歩又得外洞石色犹四洞东西壁下有石数十枚其面砥平间有凹鐏琴荐厥状甚怪游人列坐肃若冰霰其东有便房桁栌栱棁支撑环合犹鬼工之追琢也洞北七歩临西石门石门西去三十九歩得西洞洞深九十尺北崖有道可容一轨崖南有水水容若镜纎鳞微甲悉可数识东过小石门门东頫行三十歩诘屈幽邃道絶穷崖又寛明置水阁崖下阁胜九人阁下水濶三十尺伏流崖南亦达朝阳自西洞口南去一矢得南洞洞西壁可䜩数十人其东有水轻风徐来微波荡漾琴高遇之当不返矣北上山顶盘曲五百歩石状如牛如马如熊如罴剑者鼓者笙竽者埙箎者不可名状石路四周而松萝萃于西北公曰兹山之始与天地并而无能知者揭于人寕渝夫翳荟又将与天地终岂不以其内妍而外朴耶君子所以贵夫心达也吾又舍去是竟不得知于人矣乃伐棘导泉目山曰隐山泉曰䝉泉溪曰䝉溪潭曰金龟洞曰北牖曰朝阳曰南华曰夕阳曰云戸曰白蝙蝠嘉莲生曰嘉莲白雀来曰白雀石渠寒深若蟠蛟蜃特曰蛟渠或取其方或因其瑞几焯于图牒也于是节稍廪储羡积度材育工为亭于山顶不采不雘倐然而成凭轩四望目极千里高禽鸷兽蛟翔蚁走恍然令人心欲狂又作亭于北牖之北夹溪潭之间轩然鹏飞矫若虹据左右翼为厨为廊为歌台为舞榭环植竹树夐脱嚣滓邦人士女咸取宴适或景晴气和萧然独往听词于其下嗟乎我俗既同我风既调兹亭兹山又与人物共之则不知古之甘棠其类是耶他日㑹新亭之下辱命纪事奉笔遽题于北牖曰成纪公字濬之不名重也内吾为伊周外吾为方召疏山发隐也决泉启䝉也作亭子来也三者其异乎四贤之志乎不异也故书五咏堂记孙览桂林为郡千山环秀而井邑之内一山峙立状如冠冕凡州堂台宇榭开戸相倚清辉可掬玩之无斁游者忘归名曰独秀山山复有巖可容十许人萧爽虚凉坐却烦暑宋颜延年出守是邦来游巖间读书为文以自娱名曰读书巖葢纪于图志者其畧如此唐大歴中李昌巙为桂管观察使因建学其下建元间御史里行郑叔齐为之记脱落颜延年事而独载昌巙之事景平建元相去视今为未乆不应顿失其传观叔齐文字猥陋非爱竒博古之流亦不能考寻前载也余元祐五年被命承乏于此视事累月闻斯巖名嘉颜延年好尚不凡访求故迹而荒崖断石榛莽芜秽殆不可见乃命寺僧芟刈营葺之创为堂轩以面巖曲而唐人名刻犹有存者因鑱其旁曰颜公读书巖延年才高性偏放荡不覊前后见斥于徐羡之刘湛軰不能无怨尝着五君咏旨味闲淡推重一时然亦以此取怨当路故又榜其上曰五咏堂五咏虽非延年在桂所为而乃平日自况也并刻之左右呜唿士之负才不覊而趋世尤疎者其大足以杀身灭宗次或流离困挫不能自保者踵相蹑也如延年文采江左以来葢一二数少与谢灵运齐名辞气轩扬凌傲当世亦畧相似灵运竟以僇死而延年获免葢幸矣后之来者游其巖观其诗足以想见其平生大槩云八桂堂记李彦弼湘水之南粤壤之西是为桂林秦以郡置唐以管分遥制海疆旁控谿峝宿兵授帅襟喉二十有六州巍然为㑹府葢承圣宋之御图也尧仁舜恩覆被无外黠獠効顺师徒弗勤而边境自拓斯民乐其业而安其生喜见太平官府故桂邦之俗岁时载榼提醪口箫腰鼓以游遨燕赏为事然而郡山蜿蟺环辏郛郭幽巖邃壑穷栏宻槛多栖于烟岚风磴之外不足以容邦人车葢之盛舆情患之龙图阁鄱阳程公自绍圣四载拥旄开府今閲五春矣公渊沦胸襟恬澹坛宇阖辟权谋不运声气而威扬泽霑瘴尘消廓卧鼓边亭于是裘轻带缓时为逍遥游因欲以豁邦人郁纡之情乃度州治东北隅有隙野焉兰臯芜原陂陀轩霍万景献秀可以圃而堂之尔乃薙莽斸榛扫除猩猱鼯鼬所以嘷风啸雨之区而为穹台曲榭峥嵘瓌丽之观独秀屹其孤伏波嶫其伟前缭以平湖为菰蒲菡萏之境中辟以广庭为车骑乐舞之塲右峙迎曦以宾朝暾左开待月以唿夕魄山川满目桃李成蹊铺迟日以采蘩激光风而转蕙而封植丹桂为苍苍之林散蟾窟之天馨飘薄于几席之间是为八桂堂也输吸清漪筒奔迅注泛兰舟而载雕觞环嘉宾而算醇醪是为流桂泉也凿芳沼而耸中洲叩浅栏而数游鳞翛然有濠上之趣不减惠庄之眞是为知鱼阁也因冈为台凭高徙倚蘸波影于檐楹潄滩声于眉宇而峻以青琼盪空而嬉士女喧咽心醉物华不知珥堕而簪遗是为熈春台也公乘休暇则驱貔貅抗幢斾引贤士大夫而来游相与傲清昼撷芳鲜酌桂浆之金波浮先春之玉乳投骁壶而敲芳枰西晷頺光鸣珂而归夹道之人仰公高致邈在物表谓公雍容燕衎坐鎭数千里于尊爼之上若将与民相忘者虽山季伦之醉习池羊叔子之登岘山风流之敏妙僚侣之英华未足多谢彦弼乃招稠人而语之曰尔知公之所以游乎夫君子长者之于人未有不先同其忧而后同其乐者葢数炊秤㸑足以享已而不足以享人此小知之士所以长见笑于大方之家公之帅桂也明政事练甲兵销患未萌而人无骇舆之变此先同其忧也公之辟圃也敞扉通途无隔塞之禁而不忍擅一身之私此后同其乐也惟忧乐与斯人共之是为公所以建八桂之意欤于是衆口嗟咨感公盛德谓山可泐川可涸斯堂之景岂有既乎虽然景则无时而尽公则有时而去一日归拜明光宻侍严凝则吾人思公之心亦岂有既乎愿得公之文以纪无既之景垂无既之思仆曰公手植八桂于堂之砌异时公归在朝尔邦之人拥翠干而培深根徘徊抚翫于浓阴之下想风采而咏芳馨期为勿剪之千龄则是眞甘棠之思也顾吾之文亦何与哉谨记拱北轩记邹浩拱北轩者所居对堂之小轩也昭人屋向皆东南独此居面北轩又正在北方先圣言北辰居其所而衆星拱之故取以名焉因窃自念君者北辰也拱者也羣臣者衆星也拱之者也今在内为辅弼为侍从为六曹寺监之属拱北可也在外为监司为守令为诸路郡邑之属拱北可也而浩则名除于仕版身废于炎荒既已陨坠而为石矣尚奚丽天者之拟邪又窃自念所除者名耳拱北之心未尝除也所废者身耳拱北之心未尝废也夫未尝除而自除之未尝废而自废之非浩所忍为也浩于是轩朝夕焚香稽首再拜上祝皇帝寿千万岁长与天同乆与地并拱于内者辅弼尽辅弼之道侍从尽侍从之宜六曹寺监之属尽所以为六曹寺监之职拱于外者监司尽监司之分守令尽守令之才诸路郡邑之属尽所以为诸路郡邑之务上下相承如源流之一水先后相应如首尾之一形自京师而环瞩之虽远在蛮夷戎狄之外犹在四序平万物遂重译效贡拱我圣人而况九州之内乎和气浮于上则景星见卿云飞和气动于下则朱草生醴泉涌凡是祥瑞之物莫不纷纶毕至祖宗之功德由此而弥光庙社之安荣由此而弥固前古以来未有太平若此其盛焉浩之所以拱北在是而已且既以为石矣亦必有触之而起者始自肤寸旋充太虚于时滂沱未必无助然则区区素定之心又安敢自弃而莫之笃欤又窃系以词曰七曜兮可西五岳兮可移我心湛然兮如初时我不见穷达得丧之殊涂兮惟拱北之知噫高高无私兮日监在兹勾漏山十洞记吴元美天下洞凡三十有六容南西及鬼门关内一郡而得三焉南都峤北白石西勾漏西山之南去郡一舍而近古铜州也平川中石峯千百皆矗立特起周围三十里其巖穴多勾曲穿漏故以是名予足迹半天下所閲名山多矣卓絶雄杰鲜或俪此者爱而不可失列为十图置诸座右朝夕自其外而想其内外所见者毫楮可及然特彷彿一二耳若三洞中所有须至者自知譬如干坤容日月之光安可绘画也灵寳观记度西山巓渉落桑江豁然平川旷野中石山绵延直抵北流之西其南跨大江之半古勾漏城也距今邑十里羣峯屹然如中天观阙旌旄棨㦸武库五兵森罗在上而道出其间行者皆愕惊不敢前灵寳观葢直当其门戸观后石峯千仞独以一柱擎天三朝宸奎阁藏其迹案图经此有观乆矣南汉始更今名殿庭卑隘门径荒芜碑碣可考可询令人慨叹不已然土木虽俭陋而气象雄古云物轮菌眞灵仙所宅香火洒扫虽无人而奎壁照耀云汉昭回自有神物䕶持之左右数里虽絶无居者岂仙圣之意乐闲旷厌嚣烦故不欲廛井畜牧之混其所也观东百余歩临大道傍有龙潭洞披荆榛而入俯伏蹲踞渊渟幽閟冷袭毛骨村甿云神龙所蛰伏勿以瓦砾投也直观后二小洞南向者曰太阳有浮屠象其北曰太阴浅塞不通然名义所稽第恐俚语以南北分阴阳耳故附之书或有知其详者寳圭洞记繇灵寳观后西北行二百歩如倚屏门辟象魏榜其上曰勾漏洞天正寳圭洞此葛仙翁修炼所也洞前小亭俯瞰横塘倚栏四顾则列峯回环如衆星之拱北辰其魁碞而秀伟者如冠弁圭璋之列侍其挺特雄毅者若戈干剑㦸之森卫也石室中有玉宸道君及葛眞人石像室之东为寳圭洞雄伟壮观秉烛而入有丹灶牀几盘瓮碾臼皆石乳自然凝结而成竒怪万状神摹鬼刻非人间所有约半里水涯循梯直下拏竹筏以行歴瓮门三四重间关委蛇烛尽而回翌日掉小舟再往乃穷水际益广益竒波光澄明蒸霭温燠严冬如三四月时同游者惊骇以为神龙窟中不可乆居乃归中流矫首见一点烟如长虹出天表葢石罅之容光也舍舟蹑梯攀跃而上曲磴飞栈粒点如瑶阶云径小石罗列如琼杯玉斚琐碎如杨梅茘枝充实其内不可名状转左侧身而入直穿太阳洞后山半而出葢寳圭之东掖也其中室曰蟠桃深三四百歩仰视高处杳不见顶然蟠桃之名图经不载他无所考据其西小室洞明外达连榻周遍可踞可卧葢寳圭之西掖也曩予尝游都峤怪其山竒秀巖穴在下其色黒青而多膏乳毎疑二洞其受阴阳之殊近见寺丞王君云凡阳洞灵仙所宅阴洞鬼神所居勾漏阴洞也抱朴乃于此修炼者葢寳圭衆峯左右拱揖受阳和之气水火既济故能成功予谓其语颇中理解遂记于此以俟识者白沙洞记予生平俗眼未尝观寳圭之胜以为天下极美而客有言曰白沙其尤美乎予闻喜而不寐黎明杖履﨑岖乱石间秉烛从窦入俯伛扶伏凡经六七窦所过益寛而所见益竒行里余乃至中洞纵广一顷高数十仞石膏玉英散彩流光大者齐雉堞小者杂毫芒奎壁交加星宿焜煌愈于宝圭不可为量数仰睇之如崩云如飞幄如栋樑如榱桷俯盼之如惊湍如怒涛如畦畎如邱阿如鼎爼如笾豆柷敔笙竽之为礼乐器者如弧矢刀剑戈矛甲胄之为兵戎具者如杵臼犂轴缾罂瓮盎为农庻家所费用者如塔像台案幢幡钟磬为僧道居所严设者如齐缟吴纻霜缣雾縠其文彩铺张于椸架如宏璧楚璞圆环方玦其雕琢堆叠于府藏其朴如篑桴土鼓其竒怪如神鬼形状千岭万壑不可殚尽或考击之则铿然如洪钟轰然如震雷厉然如长风吼衆籁冷然如飞瀑泻幽谷令人神思飞扬形容不逮但索笔书曰勾漏甲于天下而此洞为勾漏第一既而俯视之于下有涸井数十皆旧时採砂处凡砂生于此独白葢坎离之交自然变化非若铅石有假人力也予俯拾之得数块如粉道人云春水满谷而砂始凝採者宿于其傍候凝白滉漾乃可取间或得之亦不常有近闻有好事者以厚赏募少年乘索悬而入下方至地闻霹雳一声若数千牛吼然少年惊仆乆之乃苏以为游观者之戒自旦达午予迟畱不能去从者告饥乃侧身由小道出行数歩豁然见天其傍罗週遍怪怪竒竒间架邃延帏幄参差下閲齐房上耸观阁玉精荡射星斗错落出门四顾则飞檐峻宇嵯峨峻岋若过清都阊阖之下前视峯峦拱对列侍翕然一都㑹也始客导予入曰洞当从后门出葢古来谓此为后门至是予大笑曰何倒置也凡居其间有正堂在其中列舍揖其后今此门高数百丈与五鳯楼相似丽谯翼然内外朗然自庭徂堂高广数丈如之何其后之也遂令置栈磨崖将求善书大其题曰白沙之门韬眞观记出白沙洞门而西左右皆小峯相对山北平畴孤烟落照茅茨篁竹间始有人居曰道村其东南诸峯间见层出寒松古樾蓊郁杳霭有洞掩映其间曰韬眞观中有石碣记南汉时中官陈君所经营及今近二百年醮坛道院故址尽没榛莽道芜不可行予至亟令火而焚之课仆从葺茅斋一间为食息处修治扫除鸣钟鼓奉香火已觉洞前山川改观矣左右二石室其深四五寻石林相对大冬亦温疑下积硫磺气而然其一狭而长扪壁度穴直抵玉虚洞后山而出约不啻里余也观之上重重如层楼复阁其下溪涧映带如长虹巨蟒其外乱石崖立絶如人家假山有靡丽如罗縠者有雕缋如珠带者有明洁如金玉有涟漪如渊波者其各体异状亦多怪也读其碣云巖洞多嵌空或深数尺遂积土以实之予陋之曰大为洞小为穴凡石以嵌空为竒政欲空所有安可实所无哉今俯观者如绮疏藻井旁通者如瓮牖圭窦凹者如圈如臼凸者如䔲如葢阴阳阖辟呀天穴地岂不竒哉乃实而夷之使吾不获见造化之全巧顾不惜哉茅斋之右有石窟高深丈余古木垂葢藤萝圜绕予终日坐卧其中遂私语其仆从曰兹观当勾漏之中旁邻玉虚面揖玉田东望寳圭三里抵普照巖前抵独秀巖渔歌樵吹鸡犬相间吾侪得三四人从者五六人相与耕田凿井暇则往来徜徉其间或有葛翁之来秘方刀圭可幸而观也因问村甿曰道人有居此者乎村甿曰一老黄冠𨽻名兹观乆矣然去四十里而家岁或一来来未尝畱宿予额蹙曰有志于此者何惮远而不来有此佳景迷不肯住世间凡骨何其滔滔耶玉虚洞记予寓韬眞洞与道村老农周游遍览酷爱东南羣峯杰出烟林之表丹崖翠嶂与洞穴相间晴岚雾霭变态无穷缭绕如城郭罗列如屏幢堆垒如囷仓驰驱如车马上而高室者下而突灶者浮图而合其尖者大圭而挫其首者如指日之戈如倚天之剑如囊脱之锥如垂云之翼如承露之掌如威象之齿如芒星之光如堂阶之设业列羽如坛壝之爼簋尊登竞巧效竒谲怪百出虽公输之巧不能琢削虽龙衍之辨不能形容也毎疑其下韬虚孕秀各有洞府但不能得其门入耳村甿陈访者颇晓通识时人语言予始叩之不肯吐乆乃曰此岂无有但父老戒我勿以告人耳询其故则曰官客来游吏卒有追唿之扰若缮桥道备薪火尚有可为其需物品备饮食何其甚也驱逐捶詈虽鸡犬不得寕顾何益于我哉予闻其语而然之遂止不复与语他日复来劳以酒食笑指观旁一峯曰此念经窟也旧有浄行讽诵于其石相去跬歩能可登乎予从之扪萝而上由空穴数重至其腰有巖深广二丈可坐卧外阚东野如观画图循缘跻攀如旋羚羊之角如披蜗牛之殻乆之直彻峯顶而出凭高遐瞩去天尺五令人有飘然凌云冷然御风之态既而复指其下曰此观冲洞也复随之从穴而入其峯势支分𣲖别开拓旁午纡余屈曲如列衆柱而成室屋南北东西路脉交通火光四烛洞焕太虚俯者仰者蟠者飞者走者倚者负者皆莹如玉烂如银也有潭碧色或云毎枯旱时云气中蒸上彻霄汉如薰炉如炊甑雨必立至雨止则四风飒然槖籥而入葢龙之升降也予谓此峯上摩天轮下控地轴其中洞然凝结如玉色而名曰念经窟观冲洞皆不雅輙更其名为玉虚洞云巫山寨记玉虚洞之坤维得冯道士石寨而望之天地设险隐然铁瓮城也其岿然当前者排敌也洞然旁达者睥睨也巉然下瞰者逻庭也崒然上耸者𤇺台也拂云而铦指者牙纛也射日而森布者干橹也屹立而齐整者守卒也踞坐而挥领者主帅也行将逮门则横屋骈罗曲蹬周遭万兵叩关一夫谁何风松鸣杵烟萝张幕蛇行雀歩乃至北落入其中规圜二顷絶壁千仞十有二峯四庙一围接郭连郛前植楼观后峙香炉左拱而俟右倚而趋其色紫翠间以尖峯悬崖卓荦连蔓巑岏怪竒可骇可愕踵挿重泉顶摩九天接武差肩揖逊相先信乎瞻在前忽在后仰弥高钻弥坚也予拱手还曰此寨之景得非吴许十二神仙宴座壶中日月长处乎不然则妙严圆梵大士如来光明藏也遂规地薙草列石环坐且仰而叹曰彼冯道士何人乃託名于此而易名之为巫山寨其何如哉玉田洞记玉田洞在韬眞观之西巫山寨之北其界相望也洞辟三门其高者险絶难攀其卑者偪塞难行独由中而入路分三岐右则坎阻杳黒左则虚明爽快受明之所则洞门高处也庭中广深如在观阁之下其盘石皆翠碧色平夷通明可以偃仰其膏乳则玉石流光悉具物象缘石栈行百歩倾身而入乃至玉田其田数坵广有二丈长三倍之中且平其塍畔皆匀续蜿蜒刻镂精致如今人食用器皿所为其傍有花瓣寸余纯然玉色亦如今人器皿日用铜银为饰造化巧妙琐屑遂至于此安可以描摸亿度也田中积水无间夏冬不溢不涸不增不减气常温和葢万乳所融洩耳越疆而东其窍多钟乳垂而四五寸者光采烨然时可採取旧曰石田予谓石田何所用之此正仙人种玉处遂更名曰玉田洞出洞而南半里至玉田寨寨高至十余仞其拗中潴蓄湛然如桵蓝泼黛厉风不动揺广四五丈深莫测也莜萝阴翳怪石蹲踞如神守鬼䕶其北流为二池中有小岛屿状其南则潜流北出溢入大江春时江中大鱼逆跃入此似有知也自玉虚洞至此皆甿陈访所导疑访尚有隐秘处然游观止矣虽有他竒吾不敢请已其土人好事者亦往来山间三十年未尝有至此者然予观览之胜其凿空固自我发之异时车马踵至晨夜嚣唿扰及田桑则作俑之罪将何逭之既而自觉曰嗟乎箪食瓢饮芒鞋布袜曵短笻探饿虎之穴与猿猱为伍世间嗜好如我者寕有几而谁肯为此来乎普照巖记普照巖距韬眞观五里山如覆釡洞穴当其胸唐时有草亭于上芜没乆矣或以洞中之竒来谂遽到其麓从者厌高陟剪萝蔓荆榛杂然因以菟窟见欺予曰第焚吾先登既至巖下旧址岿然回首却顾则西望东臯南北阡陌尽在足下黄坡翠巘与石峯相间歴歴落落尤可观也入间数歩上通若中霤状古木覆之屏几之右有玉貌立于旁堂之中帘幙高张筵几肆列仰视则如玉京山紫虚府郁秀不可阶升也俯瞰室内恍敞森严诡怪絶特令人毛发飒然与月夜扁舟于千崖万壑风烈水寒无异其中仙坛台塔低昻交错灵旙寳幢霓裳羽衣皆猎猎如龙夭矫如鳌赑屃如龟折甲如麟有趾以火烛之鳞甲耀目以物击之声响骇耳旁睇壁间则虫篆琐碎圭璧成文绿质白章骈花鬭锦浓粗疎宻各有态度不知雕琢之竒绘绣之工果谁为之当安僧迦于巖以实其名以传不朽可也独秀巖记度普照巖之西长坡巨坂川原遐旷石山到此稀矣远瞩平野中郁然孤峙者独秀巖也予初望如廪状意颇隘之既至则洞门宏䆳古木萧森与韬眞观抗衡石室中广六丈高倍之虚明平夷可容千数人石乳挂壁上如弥陀大士像此又韬眞所无者徐升其巓徘徊倚望四顾豁然前虽小室附庸亦足观者此葢勾漏别峯也车马往来距邑十里云山莽苍西入郁平松湾竹坞樵木出没此异人居止处倘在中州堂上列钟鼓门外来名士可时刻已乎然游遨寳圭独秀姓名岁月题刻宛然记此竒胜何忍畧耶岂以迁谪之故日怀惴惴惮于来远耶将驻旌倚马偬偬去来未暇徧歴耶殆亦有记之而断碑漫版荒陋中无好事者为之流传爱䕶耶予方来假道过此不敢赋诗姑为偈曰远役鬼门关徧歴仙世界岂敢问丹砂庶欲销罣碍此乃写兴而不已者也金龟山记图经俗名为眞武岭高八十丈在邑东二里山色苍苍黄黄其背穹窿坡陀四垂首戴巨石高十余仞崟嵚突出间色青黒且有口吻状四围远近视之如眞灵龟也天下峯峦巖谷若龙若马若狮子之像多矣然彷彿而得四五独此粹然逼眞顾不异哉水流大江直西南来龟从东北举首而赴之或云隔岸有山曰㑹灵相对而起此上有坛而彼上有台予未能至不知状貌何如也是山最与勾漏为邻而龟闯然于洞前故附于图之末万象阁记杨万里衡湘以僻在南荒远于中州而亦以山水重天下故天下有山水而衡湘无山水非无也无地不山水也然其闻者在道曰九疑在永曰浯溪曰澹巖在衡曰祝融曰石廪在潭曰岳麓而止耳予尝南望九疑北登岳麓是数者固竒矣而其他深林寒谷穷崖怪壑葢有名不爼豆于九疑岳麓之班而其美不减不加也然则前軰之踪迹于衡湘间果皆徧耶山水之不立于四通之衢者果皆无竒耶如贤人君子之于世其闻焉者幸而遇也其无闻焉者不幸而不遇也以前軰之所见叅予之所见其遗者已如此以予之所见推予之所未见又可数耶全州清湘令安侯绍兴三十有二年春二月十二日以书遗万里曰吾邑虽陋而山特竒吾于悬治之旁择面势之最宜于山者作一阁焉既成独上四顾则四面之山皆凑于几席吾取醉翁之语而名以皆山愿为予记万里曰人于山常厚而山于人常疎非山远于人也人远于山也其病一曰俗一曰贵世之君子谁不以一邱一壑自许哉然衣有京洛之尘面有康衢之埃而欲与夜鹤同梦白鸥同意难矣自古王公大人酣醟于富贵而荒浪于声色乃始欲与山为方外之交自湔祓其昨非固已为失䇿矣而山何事焉今清湘之民既得贤侯以为之抚摩而山水又得贤主人宠光之独非幸欤侯试揭予言于阁当有见之而怒生瘿者矣当有首肯而三叹者矣昔也贤主人予未之识也山则予未之见也虽然予神交其间他日登而赋之予也主人也山也其亦欢然倾葢也哉南楼记张栻广西转运判官所治便㕔之前有楼栖官府文书郁而不治予每睨而病之他日过之则焕然一新矣詹侯体仁觞予于其上倚槛而观凡四旁之嘉花美木悉献其状而遥岑寸碧挺然屏山之隅楼之下为堂堂之前为亭皆幽雅有趣予怪而问之詹侯笑曰吾皆因其旧云耳始吾辟楼之塞而观之则其美已具易其楣桷之腐坏者与其忩戸之隘狭者周以阑楯而吾楼成焉又视其下居然一堂也则厰以檐牙而重饰之前有茀地去其秽壤而柱之础存焉则又因之以为亭名吾楼曰南楼取其面势所直也堂曰梅雪因吾治之故名也亭曰须友亭之旁植竹与梅与松吾将与之友亦且须吾友朋而共乐乎此也为我书其扁且记之予叹詹侯之智能因其故而损益不宿劳不重费不出戸庭而得美观是可志也予于此窃有感焉嗟乎物之通塞固有其时向也人所贱弃弗顾之处一旦而吾曹相与谈笑周旋于其间辟暗郁为光明变荒秽为整治此非其时也哉通塞固有时然使其不遇詹侯则终于废壤而已时固存乎人哉凡物皆然岂独是楼且詹侯方以使指按行一路一路之郡邑亦广且远矣政事之隳弛人情之郁拂与夫利之所壅而弊之所生葢不一矣詹侯将次第而振其弊导其郁通其所壅而去其所病亦若为是楼因其故而损益不劳而有余也则斯人之所遇岂不在于斯时也邪抑有待于詹侯者邪予方頼侯以免于戾其渉笔而俟也又岂特记是观览而已邪楼之成以淳熈五年三月五日提点刑狱事廖侯季能实同予来观又十五日而予为之记詹侯严陵人名仪之廖侯南剑人名蘧予则广汉张栻也韶音洞记张栻由虞祠之后不十歩至虞山之下有石门可窥入其中则虚明以长仰而视之石去人仅尺许色清润可爱瞰其旁蹲踞蜿蜒如虎豹龙蛇者皆是也行其中十余歩望北牖清江横于前下临深渊所谓皇泽湾也始栻既新帝之祠得新安朱熹为之记命工人度山之崖磨而镌之偶发石而得斯洞凿其下石之啮足者翦其北林薄之翳目者而地之胜有若天成焉名之曰韶音洞葢淳熈三年秋也洞之深凡十有三丈广二丈有竒牖之外少西有地隆然而高为台可钓明年秋又于洞之左得小邱平广爽垲江出于旁凡桂之山瑰竒杰出者悉献其状作亭于上名之曰南薰之亭于是洞之前后皆有览观之美来拜祠下者已事而退又得以从容而游息焉嗟乎有虞氏之德其盛蔑以加矣葢君臣父子兄弟夫妇之彛性孰不具是哉帝之所以为盛德亦尽吾心之所同然者尔是则帝之泽流洽于人心固将与天命并行而不可冺夫何有古今之间哉后人徘徊于斯地遐想箫韶之音咏歌南风之诗鼓舞而忘归也其亦庶几有以兴起乎遂书于石甲亭记张孝忠湘与漓分百有二十里东合灌流而罗水又从西北滙郡有峯峦峻极赑屃其阳望之若无所容其足也城西行二里许稍迂数十歩巖壑天开寛闲深静遂得兰若之胜由殿廊益东上斗折再三侧立阳崖有地方不二丈竚立而望则三江之吐吞万山之嶙峋皆在其下烟云杳霭飞鸟灭没可觞可咏使人忘归眞清湘之絶境也为作小亭以甲名之王黄州所谓江山猿鸟云泉竹树为天下甲此亭皆具焉余甲寅夏初官是邦其明年冬始与宾客爼豆于此居无何被檄去郡而余心乐之自不忘梦寐斯亭也因记以名之更刻碑石以示不磨玉髓泉记林岊磐石之石湘之竒石也磐石之泉湘之竒泉也由东西徃来者水浮湘江陆迳磐石而磐石之下亦有江流则螺江也螺江之岸修平如带湘山右据峥嵘超突十歩一巖五歩一窦层见嶻嶪者磐石之石也生于洞穴覆以嵚嵌色青味甘响揺江潭者磐石之泉也余比政暇尝游斯境喜而徘徊瀹流㝷源循涯导津有澑而涧有溢而盂有澄而泓觉粹精之混融饮一瓢以自适因旧址为亭据冲要领晴晖坐挹江光石乳畱照徜徉左右拾骚吟于林壑访钓隐于烟波超然忘归葢逸兴之四集也客有踞泉上问余家闽㑹巨涛沃日之红澄澜际天之碧既倚巖而熟睨歴江淮抵燕赵太行之峻特黄流之奔勐抑又接于心目乃爱是焉何也余曰泉亦多爱矣有海泉有渊泉有山之泉有井之泉有谷之泉有石之泉原泉混混不舍昼夜盈科而后进放乎四海海也溥博渊泉而时出之渊也险止亨行山也洌食寒泉井也谷之泉唐人所谓振鹭之瀑石之泉汉人所谓太山之雷晋人所谓涓涓始流是也今斯泉生斯石无一点尘杂气又当楚粤之通衢瀑容井德毓山之趾出知所适三江㑹同淼然湖海湘中号之第一此固余之所甚爱而思与往来者数也思贤堂记谭惟寅淳祐十二年春作思贤堂夏日至堂成思贤者孰谓葢唐肃宗时有若元结次山代宗时有若王翃宏肱德宗时有若戴叔伦㓜公顺宗时有若韦丹文明而我宋建炎则有若王次翁庆曾此五贤者治官之实吾能举其槩丹以训耕织兴学校济贫民自鬻者归之筑州城十三里开屯田二十有四所事具见循吏传结身谕蛮方绥定八州翃殄贼㓂悉复故地叔伦招怀夷落威名远畅史臣大书不可磨也次翁慕元结为人取结在道州时乞免科率二奏刻之石其言曰庶不堕元子之政志尚如此治绩可想也吾乃以思其人求其心推为政术积为治行吾志也堂之东房有三曰内省资拙才劣不能寡其过故省躬而自检也西轩二其一曰延老见老者于此而问政也其一曰乐山因容山以取义也山高五百丈延袤千里巍峻厚重正与轩对得朝挹其爽气而夕景其高稜有契于心以静为德仁者之事也然此非我所得有后人之志与我同耶勿改可也其异耶改之无不可五月朔日率郡属展敬于五贤致一奠之礼或曰盍记之乃书浮金亭记费克忠余观古藤形胜在东山一景绣江经其下镡水凑其东春水既溢秋波未消自川之东南望之山势宛然如浮于玻璃苍烟乔木斜阳古渡空实相映遇目成色者皆是也旧有浮金亭在今东山李卫公祠前宋绍圣间苏东坡迁海南舣舟登眺举酒赋诗曰爱此小天竺时来中圣人又曰江月夜夜好江寒日日新葢言其江山形胜似天竺云山江月如钱塘使人胸次洒落殊不知瘴乡之为瘴乡也吁苏子远矣此堂隳矣山水寂寞草木堙郁亦已久矣泰定戊辰春龙江秋山孟公主簿镡邑越明年秋稔人和政事多暇颇放情于山水之间乐于诗酒之外因与仆浮江而东及暮渡江而西秋水潦尽月影在山江风徐来江月相盪秋山顾曰此非其浮金之眞体欤于是引棹于江之滨据胡牀而赋诗有汉光射潜蛟细细波浮金之句仆亦有月光波影自溶液江风细细金鳞浮时正中秋之夕也得非兴废有时邂逅今夕秋山遂有意于此矣他日追索遗址以其路﨑曲不便骚人墨客之所登览焉秋山性亷介好山水绰有古人之风每见一泉一石必徘徊顾恋翫而后去及至东山之下绣江之上得一亭之地与光华亭对倚碧山俯长流竹树交映日月浮动比旧址尤嘉诚为此州之胜遂相率居城士夫搆亭于其上亦匾之曰浮金云烟沙鸟风帆浪舶变化往来气象万千使人登斯亭俯仰慷慨而忘宠辱忧畏之心果谓瘴乡而已哉当与金山浮金堂钱塘天竺同一胜槩云游聚仙巖记萧云举萧子以予寕归休雅抱山水癖闻永淳有衆妙巖异时云间董元汉氏繇比部郎忤相以严谴居邕曾为斯巖撰记咨咨鉴赏吾軰枌斯榆斯直盈盈一襟带水而絶无寓目恐巖阿见笑薜茘含羞矣戊午春同门人刘晋生从弟允佐中表朱仲南习形家者熊子元祚裹粮治具操轻舫陟秀峯过冷水渡湴泷暮宿樟村渡翼旦抵伶俐江已刻系缆滕村之东浒距淳邑乃二十里也自江至滕村仅三里许自滕村望巖将近余贾勇先登舁而行诸子䇿蹇从之维时山容谷状连离交错马首一峯蔓草荒藤苔封藓合意得无类武陵天台诸幻境乎扪萝而上空窍中团圆如葢门颜聚仙表异也室计二丈许深三丈约畧可容百十人中一石距地首颇昻背突小峯列级而上有磴道左横一平台如龛状可置观音大士座洞门之左悬数级类琴卓长计五六丈卓之上一团窝深可供佛傍宜镌两金刚控海门仰而见石笋攒峯列嶂施碧涂丹如裳如䄂如指尖倒笔澷白横绿细鳞微纹俏幻不可缕指石傍一径始而入殊隘行数武渐寛秉炬烧烛琅如雪山玉楼逶迤中行一石柱撑天门其平而坦者名曰琼台峭而玲珑者名曰玉龛有白鹦鹉悬啄如攀笼状缘龛以过曰二天门中道寖寛一石仰顾絶似犀牛宛然具头目蹄爪上悬一石圆白似寳镜俗唿犀牛望月后石室有二孔窍通明似天忩室之左曰三天门更竒谲骇观径之左有窟深而长水声潺潺似藏异物令人不敢逼视三天门之外有石室三路转平且广横起一台如海中蓬莱方丈若蜃楼若蛟室若月宫若天都此中大石有心小石有目玉鬟雪姿横波送睫一望晶光似雕莲绣芝悬龙立象行人鼓吹其下直恐鸿寳光怪惊动蛟螭毛骨不寒而慄爰命酒人连进三觞微有晕色又进之折腰而过清冷涧水上下夹一长壁仅长丈许中间龙文鸟迹细画苍形曲水环溪穷工极镂旧名龙牀衡眎之深入无底好事者云若有五丁拔出可作茘枝池诚美之也然人世中曾未入目顷之开导行者谓踰此多水恐炬不然则故道难觅乃却歩穿一狭窦偻而还直容双足此后长沙如粉俗名沙街又行数歩有佛阁有钟有鼓柱以乳滴而成钟鼓以虚而鸣叩之铿然作宫商声两侧径玉石磷磷仰者俯者纵者横者眠者竖者面而对者背而欹者倒悬者特耸者类狮类象类鳯类麟无片瑕斑点泥封藓剥之汚其皜皜皓皓如九天飞练长空白云绵亘数十余丈纎尘不染即诗者难工画者难巧葢余生平眺览斯为快志云卓午下洞门见诸孺子荷笠山顚俯瞰揶揄笑吾軰栖栖何为者余即命从者吹箫击鼓短歌数曲诸孺子又揶揄且惊且避余亦与诸子相顾一嘘日暮扬舲而返浔江双获铜鼓记乐明盛天启乙丑仲冬余奉学正檄自庾迁浔道韶石陟舜峯閲九疑记歴苍梧而入浔境余询此为何地长年曰前即铜鼓滩也余曰昔髫龄时閲汉逸史马伏波征交阯舟经八桂有二铜鼓跃入水中此非其地耶舟子曰然数年来已获矣未审今置何所至浔而祗谒先师庙同寅周君礼指示余曰此铜鼓也汉代跃而沉今三千年而现不裂不缺非神灵呵䕶何以得此余细閲之身圆七尺有竒面径二尺一寸许高与径埒上部似鼓下体无底腰视面稍缩而徧体多叶文红女绣刺所不逮余手叩其唇铮铮铛铛桴击其面滃滃冬冬窃念古有七敲三挝法惜无传而硿莫谐韵时乆如许花纹侧角内无损蚀信神物耶又数日而登观风楼眺望白石罗藂思灵之胜邑博袁君鸣谦复指一器示余曰此异物也余昔任茂名闻此地获之葢自伏波时没而今现余曰郡庠有其一兹岂其匹耶何形体同而兹唇稍窳也曰是也君知其同未知其异焉岁戊午端阳日白石山人动土得此其日铜鼓滩渔人以网絓莫举因入水而摸知为器矣帅衆即举而出之两地小民均献入官以上古器不敢私也郡公邑宰曰此神明所呵䕶宜归之圣神遂以质全文备出自滩中者置文庙中而形觚差蠡出自白石者置观风楼两者窳完异而形同声同没水同出现之地异而所获之日又同手摸心赏直令人神游三千载而上矣昔东坡苏氏以狄咸作九成台自称玉局散吏喜为之记余谓其慕浮名而忘眞器也今两具汉冺而明现两失而同现人亡而器存好古之士乐观其现讵不与商彛周鼎共珍为宗庙器乎夫日月寒暑风雨晦明并于天地间而南郭子綦谓其未闻地籁今人隐于汉天显于今如寒暑昼夜递伸是天籁叶地籁闻矣奚啻鞉敔壎箎管磬匏絃也乎昔韶作而鳯仪兽舞韵调而马仰鱼听今天使有形有声者显祥异于苍梧之西而圣天子履中蹈和立极以安天下人和而气应协流古乐重兴韵雅载作俾鱼不淰鸟不獝兽不狨人情不失我明嫓美虞周跨轶炎汉殆九成中之重器也欤伏波有知手为加额子瞻际此九成台记可无作矣岁在丙寅履端上元日临川乐明盛记于浔州公署周君礼大庾人相与校镌袁君鸣谦平乐人喜观厥成名得并书云柳山飞来石记周宗正予始至全阳登湘山见所谓飞来石者询之老衲谈甚悉云自罗浮飞来予意罗浮去湘山数千里即有神物挟之以飞亦未应若是其远况罗浮之石嶙峋南海之上不下千里区谁能歴其地而验其飞去之迹果与此石度长絜大乃知其的自罗浮也石而飞已可骇愕而谓飞自罗浮则愈怪诞可疑矣无何西山陈王客虚峯陈黄门二先生招饮儒素堂酒半具言柳山书院壬寅四月七日午时有石一区乘风雨雷电飞入应泉井中头昻尾低状如龙马此耳目所逮时日无几殆非传闻影响者比予方疑湘山飞石而顾有此即日偕寮宷恽子袁子往观之见其形状颇具高三尺长六尺濶亦不下二尺有竒重可数千觔即使好事舁而措之非二三百人举之莫胜况其自堕井中仅与其石甃广狭相当虽人力巧为排妥亦不若是之凑合而无牴牾也访之守者云其日午时风雨晦暝雷电大作初未闻坠压震叠声雨霁云收忽见池中有此石也噫亦竒矣广西通志卷一百九广西通志钦定四库全书广西通志卷一百十艺文歴朝序桂林送前使判官苏侍御归上都序任华桂林秦所置郡也南临天池东枕沧溟西驰牂牁北走洞庭地方三千里带甲数万卒实五府一都㑹矣连帅之任朝廷难其人往年命御史中丞张公公号为称职去年又命我以佐之初张公受命之日以为五岭荒服不同于他邦百蛮犷俗不可以独理乃荐武功苏澣自秘省校书郎除金吾掾摄监察御史以佐焉澣在幕中多所匡辅洎张公家艰去职澣统其留务凛其正色操持纪纲而十州之地晏如也洎如我公至止观其迹而美其政将表请焉澣辞以久辞坟墓不见兄弟已六年愿得生入武闗一到阙下足矣公从之或筵于西堂或尊于东楼或馔于亭皋凡饮饯之盛未有若此之绸缪者也且予有善公为扬之且予有功公为叙之予有患公为排之予有屈公为伸之亦何异脱骐骥于盐车掷秋鹰于天畔乃腾骋难料击搏在即亦足以快意矣且尔兄吾兄也尔身吾身也虽万里为别何别之哉虽然不能不怆恨傥见二相国当为深陈江岭安危之体焉料子必见潘庶子因登髙把酒南望千峰白云离披横在山畔与我畴昔所见岂有异乎由是益令人思北归送王及之容州序元结干元初漫叟浪家于濓溪之滨以耕钓自全而已九江之人未相喜爱其意似惧叟衣食之不足耳叟亦不促促而从之有王及者异夫乡人焉以文学相求不以羇旅见惧以相安为意不以可否自择及于叟也如是之多叟在舂陵及能相游歳余而去将行规之曰叟爱及者也无惑叟言及方壮可强艺业勿以游方为意人生若不能师表朝廷即当老死山谷彼区区于财货之末局局于权势之门纵得钟鼎亦胡颜受纳行矣自爱耿容州欢于叟者及见容州为叟谢主人闻幕府野次久矣正宜收择谋夫引信才士有如及也能收引乎二三子赋送逺之什以系此云检校右散骑常侍容州刺史李公去思颂并序于邵维贞元二年秋八月天子以郡国二千石之髙第者曰陇西李某利泽及于裔土美化被乎遐甿是用遵虞书陟明之义参周官进律之典俾之由检校右散骑常侍兼御史中丞容州刺史本管经畧守捉招讨处置等使为御史大夫岭南节度经畧观察处置等使实授兵符加拥使节某月自合浦如南海于是县道谿谷鳏寡孤老洎于士吏相与懐思𨼆然不去乎心森然不离乎目愿所以昭明其徳光视于后岭南经畧使判官权知容州留后事监察御史里行同郡李牢始以文学居辟选之首遂参帷席复以谋能当器任之重留总军府美公之政大备感公之礼有加因其人之请而上之上可其奏夫其郡之四封滨于百粤外则有山冦海孽比境杂处之虞内则有勤戍劳师流散转死之弊亲帅其下以抚吾人慰荐伤痍安集疲耗惧货贡之阙至助之以家财悯徭事之繁至代之以私属选武艺归老疾罢减塞卒四千余人以趋农时率游惰辟污莱开置屯田五百余顷以足军实察冦贼之为缧囚者释而遣之以除其怨而狙犷以顺禁人民之相掳卖者执而诛之以去其害而童昏以安常歳有灾滥炎而连烧于庐舎公创其制以御其郁攸而邑居以葺旧俗多怨睚眦而致毒于饮食公立其防以解其悁忿而乡党以和树枝干而启闭毕修列亭燧而厄害斯控差重轻以行征令无不均之议量逺近以纳贡职无不供之责人用富庶家有储峙敦之以礼懐之以仁洁已而不汚未尝有贳贷勤负而不怠未尝有懈弛明足以照遁情𨼆慝而不为察威足以制猾人暴吏而不为苛古之良能何以加此惟我公有唐室枝属之选监州刺史讳孝诜府君之曾孙宏农郡太守讳璟府君之孙太子太傅赠司徒讳齐物府君之子洪绪丕绩之余裕宏休纯懿之下钟寛博而柔良髙明而疎达根于经义饰以艺文故其仕王畿宰京邑累执宪简且登轺车备重臣宾介之职居大府纲纪之任三亚京尹兼中司之贵复为宫相在常伯之位歴饶州刺史而后至是州恩结于人功加于物必闻理效而兴颂声且夫有美焉有刺焉诗人之义也善善而褒之恶恶而诎之春秋之事也使贤士大夫之业不没于后太史公之制也以余之尝修史记而为训辞縁人之懐心而颂之曰帝念南方迫界蛮夷人新被冦歳或劳师属之于公俾养牧之匪直勤身亦帅其属赡我贫匮字我惸独息人便农垦田积粟修其教化被以威徳贼害既除祸灾斯息完我庐舎亲我骨肉咸保其生且易其俗蚩蚩羣族孰不䝉福播为颂声公受百禄彤弓玈矢以长诸侯人之懐徳刋石垂休同吴武陵送前桂州杜留后序栁宗元观室者观其隅隅之巍然直方以固则其中必端庄宏达可居者也人孰异夫是今若杜君之隅可观而中可居居之者徳也赞南方之理理是以大总留府之政政是以光其道不挠好古书百家言洋洋满车行则与俱止则相对积为义府溢为髙文悫而和肆而信岂诗所谓抑抑威仪惟徳之隅者耶今往也有以其道闻于天子天子惟士之求为急杜君欲辞争臣侍从之位其可得乎濮阳吴武陵直而甚文乐杜君之道作诗以言余犹吴也故于是乎序焉送李才叔之栁州序曾巩谈者谓南越偏且逺其风气与中州异故官者皆不欲久居往往车船未行辄已屈指计归日又咸小其官以为不足事其逆自为虑如此故其至皆倾揺解弛其忧且勤之心其习俗从古而尔不然何自越与中国通已千余年而名能抚循其民者不过数人邪故越与闽蜀始俱为夷闽蜀皆已变而越独尚陋岂其俗不可更与盖吏者莫致其治教之意也意亦其民之不幸也已彼不知繇京师而之越水陆之道皆安行非若闽溪崃江蜀栈之不测则均之吏于逺此非独优欤其风气吾所谙之与中州亦不甚异起居不违其节未尝有疾茍违节虽中州宁能不生疾邪其物产之美果有荔子龙眼蕉柑橄榄花有素馨山丹含笑之属食有海之百物累歳之酒醋皆絶于天下人少鬭讼喜嬉乐吏者唯其无久居之心故谓之不可如其有久居之心奚不可邪古之人为一乡一县其徳义惠爱尚足以薫蒸渐泽今大者専州岂当小其官而不事邪令其得吾说而思之人咸有久居之心又不小其官为越人涤其陋俗而敺于治居闽蜀上无不幸之叹其事出千余年之表则其美之巨细可知也然非其材之颖然迈于衆人者不能也官于南者多矣予知其材之颖然迈于衆人能行吾说者李才叔而已才叔久与其兄公翊仕同年同用荐者为县入秘书省为着作佐郎今才叔为栁州公翊为象州皆同时材又相若也则二州交相致其政其施之速势之便可胜道也夫其越人之幸也夫其可贺也夫送祝蕃逺赴浔州经歴序李存至正三年秋八月上饶祝君由湖广省掾史经歴广西浔州路之总管府其门人曾某请夫能诗者皆赋之以重其行而命存序其卷之首曰岭海之间其土地沃肥其物产蕃侈其民愿而颛其风悍以轻古今必择才有徳者以临莅之畧小过而尚大体因其俗而为之理也茍以为要荒之服而鄙夷之则非矣夫熊虎之勐也柙而调之可使与人搏而嬉也禽虫至蠢也食而教之可使为人役也况我朝礼乐教化之所渐被殆百年于此而其地之名人秀士亦往往辈出今祝君又以诗书之习任一邦案牍之长然颇闻案牍之间情文不相称者有焉夫情文不相称则诬诬则民玩民玩则易犯法易犯法则狱讼繁狱讼繁则听断或有所不详听断或有所不详则人不服是故春秋之义在于刑当得其当焉而俗理矣祝君盖有学之士为同门之先达毅然愿用力于当世者而朋友则又有相赠处之道故辄因是序焉而以规送李参政之官广西序方孝孺丈夫生而遇圣神之主承信任之隆而居方伯之位得施赏罚号令于千里之内亦荣矣哉信荣矣然君子不敢以为乐也君圣则望其臣者深君之信任者隆则后世责吾者重所居者髙而所治者广则斯民议吾者衆议吾者曰承君之任如是之大也而敷君之徳以泽吾民者犹有未至也后世责吾者曰彼之得君如此之隆也而其事业若斯之隘也吾之君如尧舜矣吾犹未及古之贤臣吾可不自省欤合三者而思之上恐负吾君中恐负吾民下恐不免后世之求备将日夜忧之之不暇奚所乐乎虽然吾才茍不足居乎位固不敢乐也诚有才焉斯民有未安也吾告于君而图安之斯民未入乎善也奉吾君之道而教之大而国家之法有未着也吾以所得者告吾君为后世虑者或未至也吾将为之赞助焉则吾可以不愧吾之职矣吾之职不负愧则吾之心乐矣岂若无能者而戚戚为哉天台李君守恒以美才为上所拔擢任内廷承遇者三年今繇左通政为广西布政司右参政余知李君才甚充者也有方伯之乐而无其忧者也于其往道其荣且乐之故以告使致思焉送张用礼赴京考满序解缙予观岭表民生之艰难与其山川之险恶风气之暄郁悯其习俗之乖离察其本性之善而治化之不难也盖其田少而土瘠拙于生事而习于傲惰敢于鬭争而易于刦夺虫蛇毒螫草木蔽翳寒暄不时而不知节适也故病者多枉死而生者多贫难其好尚淫祀宴乐歌舞供其豪戸惟谨至于猺獞苗獠号为好乱生事叛服不常者无不皆然间有得中州人士教之以识字者不以久近遇之于道辄拜跪尽恭然则孰谓其性之不善哉予尝以为若猺獞苗獠者择其豪戸之良因而管束之而以古者家塾党庠之制立之师以教之顺其俗而习之以射御田猎祭祀燕享率而归之于正寛其赋役而渐摩之以礼乐也则朝廷有司之力足以制其豪戸豪戸之积威素足以服其土人比于中州尤易也虽然未尽若予言而数十年来良法美意亦渐施行矣何其尚有梗者抑往往有司者之未得其道欤桂林属县有阳朔襄阳张用礼为其县官三年矣将赴天官而阳朔之人士颂之予问用礼曰阳朔之民易治也先是用礼由太学生出为县于义宁义宁与阳朔接境也义宁之民至今识之犹曰吾县父母也予问用礼又曰义宁之民易治也然则非可谓之得其道也欤予之所见诚是欤他日相见两县之民欣欣然而相告语者政成而化洽益知官于岭表者果不难于中州而必以中州之治治之也送方伯沈公赴广西序何乔新余与钱塘沈公克勤相知旧矣始余举进士公已为夏官郎中贤声奕奕闻于搢绅间当是时士大夫所推以为端重老成练达治体者公居其一焉余意公昕夕且大用未几公遘忧患沦滞者殆十年今天子嗣位首还公旧职寻陞河南布政司参政骎骎向用矣一时巧于进取而受知当道者或未一考而迁甚者一歳中屡迁而公恬然居汝藩踰六载未尝一毫妄意于义命之外惟夙夜祗慎以修其职业而已成化丁酉秋七月广西缺布政使诏以公往践其任公既拜命将行凡与公好者窃相语曰方今岳牧之才且良如公者盖无几登之台阁可也使之宣抚一方可也顾乃任旬宣之寄于炎烟瘴雨荒逺之陬岂公短于求知而宰相不足以知公耶余解之曰公之不妄求知则有之矣至于宰相以甄拔人物为职岂诚不知公耶顾欲屈公以抚遐裔之疲氓耳广右比年以来峝蛮谿獠窃弄干戈战骴横于野草𤣥鸟巢于林木禾黍之塲鞠为榛莽之区八桂之间萧然者十有余歳矣鸣驺拥葢往莅其地者不知其几奏大藤之捷上平蛮之颂赫然耳目之观者葢有之矣而蛮獠益横吾民之病滋甚圣天子贤宰相恻然伤之思得老成人以绥靖之以属公焉是葢为吾氓计而不暇为公计也孰谓秉钧者不知公耶公行矣登桂山之巅泛漓江之滨低徊瞻眺追想九龄之所以安岭峤南轩之所以抚荒残而思嫓美焉异时氛祲既豁烽燧不惊带牛佩犊者转而缘南畮椎䯰卉裳者稽首以服皇化而昔之疲瘵者讴歌至治于素馨刺桐之间吾知庙堂之上益信老成练达者果可用也台阁之选舎公而谁哉遂书以为公赠赠栁州太守李君邦辅序靳贵余读韩昌黎享罗池文尝叹民之易使不独内地然也夫子严父诏妇顺姑指此齐鲁之民之所难者而栁民能之虽子厚政善所及而其民俗之美亦不可诬已及考其郡志则自子厚以还称良守者才二三人而止夫彼所居者子厚之位所食者子厚之禄所临者子厚之旧邦也寥寥数百年其继子厚者才二三人而止则瘝官者多矣栁民固不负守而其为守者独不负栁民哉夫栁去京师几万里在西岭间风气之陋与内地殊故为吏部者夷其地不以贤者署其守为其守者夷其民不以善政理其官吏部曰此遐方僻郡也不可以居贤者而不知遐方僻郡非贤者则莫能理而安也其守曰吾已斥而官遐方领僻郡矣尽心于民谁吾知而不知君子之爱民本非以求知也朝廷子育万国一视同仁未尝以逺近殊而顾如此可乎冢宰屠公为吏部之三月㑹栁阙守以戸部郎中李君邦辅荐于上命既下朝士之知邦辅者咸譁然邦辅方且延宾客㑹故旧日讲画治栁事不辍侍御黄君鸣玉邦辅乡人也间过予求言为赠且道屠公用君之意在怜栁州之赤子不得字于慈母也谓邦辅贤者与流俗不同故屈邦辅以活栁人盖简而授之非斥而逺之也予闻今天下之藩郡莫敝于两广弄潢池之兵肆跳梁之侮者在在有之意者守令之不贤致之乎今邦辅以贤者往诚是也然此一邦辅耳使继是而为守于他郡者亦以贤者往自守而上者亦以贤者往自守而下者亦以贤者往则两广之民有不尽安其生而易使如栁之昔时乎虽然屠公之所以贤邦辅者特以其旧占之亦以其名收之也因其旧以图其新顾其名以谨其实使公荐贤之意不衰而遐方僻郡之皆得贤也不无有望于兹行以为之肇送太平府江君序唐顺之嘉靖中交人篡其君贡献不通天子议将用师于是命廷臣推择诸臣中才望尤异者使为广东西云南三省抚臣而三省之吏自藩臬至于州郡县必精其人有不称者更而置之而广西之太平与广东之钦亷云南之广南诸郡实绾三省之口为中国出兵之戸其地与交南相齿错故其选人尤重于他郡而江君适以戸部郎出守太平君练达而沈毅气伟而志雄士大夫以是贺太平之得其人而知君之能勇于立功名以自见也㑹余以省父至南郡君之僚某君辈因求余文以为君赠余惟交南距中国万里许且夫以北土能寒之人而争骛于暑湿瘴疠之域以转饷之艰而当自食其地之逸以不习地形之势而当当闗拒险陡崖深沟之塞此兵家之忌罪人未可以必得而中国且骚然敝矣故征交之议士夫多难之虽然固有不烦兵不费粮而可以有功者则汉人所谓州郡足任者也今广东西云南诸郡所辖诸土兵其长技固与交人无以异其巢窟于陡崖深箐之中固与出入于交人之地无以异也往时徼上之甿多窃出与交人相市近以通夷禁之夫此正不必禁也贵在因而用之耳诚欲刺其隂事而疑散其党则足以备间谍欲夺其险阨则足以供乡导何不可哉且莫氏以篡得国交人虽蛮夷固未必尽肯甘心为篡人役也其左右之刼于兇虐欲自拔而不能者计亦多矣闻故王子孙尚有据国之半而争之者而占城压交人之胷世仇国也此皆可借其报怨之愤而资其夹攻之力顾为计者未知出此诚使此诸郡迭相臂指潜形蓄锐蹈瑕而动用其长技与熟于地形之兵加之以间谍乡导之便因其故王子孙与左右欲自拔之人以为内间因其仇国以为外犄使彼备多而力寡然后阳壁于其所备而隂袭其所不备其国中固宜有向应者然则兵不必傅其都而篡贼之首可以悬而馘之矣其与劳师匮粮以犯兵家之忌者不亦逺乎故以为天子茍赦而不诛则已诛之则宜委其责于州郡而毋出内兵茍委其责于州郡则太平其宜率先诸郡者也嗟乎士患不遇时彼慷慨跃马策勲铜柱之外者世固不可无若人吾将以君之行观之行边纪闻序顾名儒国家皇稜四抗统一寰宇际天所覆悉主悉臣溪山岭海之区凡圆颅方阯编发椎髻者以亿万计莫不稽首奉琛归命天府皇祖各仍其旧而君长之俾世厥土二百年来请𫝊袭守职贡供调发奔走从事几曰臣矣顾豺狼之性易怒而难驯豕突鸱张间歳窃发当事者恩威剂量少失机宜即剽掠四出流毒千里以至下殄民生上厪宵旰忧国之士未尝不抚膺兴叹焉古杭田先生汝成者当世大儒也由进士出官广右受寄雄藩适当思田之变驰驱兵间周旋赞画凡两阅歳而后定迺以耳目之所亲经画之所具者以次録之命曰行边纪闻君子曰是足以宜今而善后矣夫纪地利则负险者失其凭纪宗系则考世者得其据纪狡伪则羁靮之防宜慎纪祸乱则疆圉之守当严纪抚臣之建立则劝惩备纪羣工之赞议则衆策举纪将士之戡定则示威逺纪幅员之宁谧则为虑大观者不待考图按籍而制变防微之策固已了了于目中矣夫广右之夷思田为最大断藤崃为最险云贵之夷安氏为最骄持勦议者固已难之矣然夺其险隘离其党与植其宗以争之官其贰以疑之扼其要以疲之扰其耕以饥之多方以误之迭肆以挠之设官鸠衆以临之严兵肃令以慑之先生之策具在也按而行之彼固无所用其大虽有崇山密箐吾将袵席之何用骄哉昔太史公之纪汉事南越东瓯备列纪𫝊矣至西南夷之叛服尤致详焉而皆为论着矣赵充国受命平羌不希功于旦夕也审形便计利害守便宜循而行之终底厥绩盖战胜之形定于未战固老成之长虑哉先生综圣学具史才值隆炽之㑹受赞阃之责遭时遘变功成于指顾之间退而述太史之意以光令图缵充国之术以虞后变其为国家长久之虑至深逺也顾当与稗官野史槩论哉予为诸生时喜经济大畧得兹帙于十载之前据为私寳将持此以赞庙堂之末议今守一官无足为计矣迺出而梓之以公于天下俾筹边之士永有鉴焉则虽请缨系组何必为古人之盛事哉区区越俎之余忠世必有谅余之心者矣遂述其意而僭叙诸简广右战功序唐顺之紫江沈公自袭指挥使时未弱冠已能驰马手搏贼贼惮之未几调征永安尝以数百人擣陈村寨贼墙立山上公一人拍马而登贼却下山诱公入淖中马陷以吻拄淖中而腾其足及于陆三酋前趋淖刦公一酋镖而左一酋刀而右夹马一酋彀弩十步外公捩颈以过镖而挑右足以让刀镖离颈寸而过刃着于镫鞺然断铁公射镖者中缺项殪左拄弓而右掣刀斫刀酋于镫间断其颊车折齿殪弩者恟失弩偻而手行上山公又射之中膂既连毙三酋后骑至找其首公以二酋让后骑而囊断颊者自为功余贼靡而入箐追兵战于箐中斩酋若干级毒弩中公膊整军而还騐功或以断颊者非全首难之监军吴布政怒曰贼岂伸颈而待斫乎命纪之以功迁都指挥佥事义宁贼冦临桂掠而还巢公追之巢有两隘贼伏兵丁岭隘以伺使熟猺以某隘闭告而导公入丁岭公䇿之斩所闭隘而入果无兵守于路擒获者数人以丁岭之贼告遂牵以导巢而熟猺亦以公斩闭隘告丁岭之贼贼还趋巢大破之贼奔公独逐一酋酋骑而走厓窘释骑跳而下涧公骑跳而下涧涧深没颠马浮而岸毛尽湿束湿马于树缘涧而求酋酋泅而逃瞩水中影射之血缕水上入水斩之后骑相属至厓望见公提人头立水中厓竣不可跳乃寻路从公则贼遁已逺公乗湿马与诸骑追之犹斩数十级而还荔浦贼八千余渡江而东冦谍者告公仓卒率五百人待于江岸驻白面寨去蛟龙滑石两滩各数里谍者又告贼饱而归将及江公以为滑石滩狭牵线而济虽衆可薄也蛟龙滩濶成列而济衆难图矣吾欲夺其濶而致之狭令制旗军中无尺布伐岸竹揭竿而编篾以为縿顷刻成数百旗揷之蛟龙滩令羸卒数十人守之燃柴烟以疑贼贼至果避蛟龙趋滑石公分兵两岸而潜以小舰载劲卒数十伏葭苇中贼营于中洲以䕶济济且半公以舰乗泷急冲之两岸军譟而前有酋骑而水立挺镖当舰公舎舰跳水斩镖酋人骑皆踣洲上贼辟易贼济者西奔巢未济者却东走上山而复潜趋蛟龙滩以济洲贼孤舰军攻洲两岸军始至下水夹攻之洲贼后行挤堕渊溺死无算其前行尽俘之得生口首级若干收贼所掠牛畜之在两岸者是役也以五百人破八千余贼公用奇往往如是复以功迁都司同知嘉靖六年岑勐叛聚兵数万人督府奏诛之一日督府召公计曰归顺岑璋勐妇翁也取勐奈何公素能得土官隂事曰璋女失宠而璋心恨勐徒貌合耳公复密语督府云云如此可使璋擒勐督府复曰勐乗上流之势拥兵建瓴而下则邕梧诸郡危矣奈何曰此不足忧土官大率饱富贵恋巢穴所以叛者惧诛耳非有他志也勐离田州而子女玉帛皆在彼或乗虚袭之勐安得不虑乎督府又虑勐且走交阯曰勐走交阯则闭不能归矣勐安得不虑乎勐果如公所料而岑璋雅敬公公潜使人于璋于是督府进兵分五哨入勐劲兵尽在工尧诸将死让无敢当者公自请将中哨当工尧去工尧五里而军进攻隘隘坚复退营五里而粮且尽湖兵五千人请于公愿得一饱而死敌公时仅有自赍家粮五十石与湖兵人给之升而官军缩腹张目以观湖兵分米不敢言公无以为计时左哨将与公隔江而军公潜济江就左哨将乞粮而请并兵攻工尧左哨将以分地拒公公笑而还曰兵粮吾自有之姑试公耳左哨将惭公还军乃夜分军三百人缘山而右走间道三百人缘江而左上山并绕出工尧背挿旗为号煑余粮为稀糜食而遣之黎明合战贼殊死鬭我军却麾而进又却公亲斩却者一人而提其头以令军复麾而进先所遣间道卒皆已至登山挿旗初岑璋既与公为约而遣兵二千人阳为助勐守工尧遣精卒千人以䕶女为名居勐左右璋兵在阵后望见山上旗大嚣曰天兵得工尧矣溃而却勐军见后阵却亦嚣而却我军乗之斩勐子邦彦于阵中蹂尸数里遂入隘得其积粟军始饱乗胜攻田州勐闻工尧破窘急欲走交阯而璋卒五百人䕶勐妻以归五百人独守隘指勐所欲走绐之曰此路皆天兵也不如且走归顺为后图勐不得已从之璋待于境相见因相抱哭璋以子女歌舞饮食恣勐圈留之而潜遣其子报公于田州公入田州五日而诸哨始至璋所使报勐所在者事颇洩左哨将移军压归顺境索勐欲破败公事自为功璋以二十牛百瓮酒犒军而谓左哨将曰勐诚有之公无急也于是醉勐而斩其首亟送督府斩他囚首贯勐尸而以与左哨将左哨将喜于得勐而抽军献勐首督府则勐首已枭一日矣勐死田州平安置勐子邦相于福建而议设流官公曰思恩设流官反侧至今未慗田州复然两贼且合从起矣督府不听且调公守田州公请以他将假守三月而待希仪治装他将守之一月而田州酋卢苏果与思恩酋王受连兵刦城他将狼狈归田州复为贼巢公又言于督府曰两酋能用其衆以复故主为名今若返岑邦相于福建而置之南宁此奇货也可使两酋坐受缚矣督府复不听而徴兵数十万征之既而失利督府以罪罢新督府余姚王公至其所以抚定两酋公多与其谋因荐公右江参将右江故治栁州栁在万山中城外皆贼巢军民至无地可田而室庐妻子数被焚刦知府刘琏殪于贼知府邓鋐间出城弩中其膊自是诸军民官必甲而后敢出城城兵又疲不足仗公为参将始议勦五都五都去城五六里而巢最险贼又最獗所掳获人畜最富巢中不闻官兵者百余年公乃以五百兵付百戸蒋绍宗使擣其巢贼蜂出裹我兵杀数十人而隘其入路使不得返我兵即贼巢为营固守而因贼粮以为食然气夺不能战贼亦欲坐踣之于是百戸潜遣人茇而告急于公公即上马复聚兵得五百人入巢为援即至声铳者三因奋击贼百戸兵闻铳声亦出奋击贼贼分兵为二腹背战我兵鼓譟斩级贼不支然尚横鲠两阵中守隘不肯散公使人茇而以胜告百戸百戸亦使人茇而以胜告公公因谓百户曰汝且据巢毋出待贼服乃已不服更夹攻之可尽擒也贼素怯栁州兵最易与至是诇曰汝谁也敢入吾巢公使人绐曰是新参将老沈所率藤崃军耳两江贼熟老沈名而惮藤崃军因咋舌曰吾固知栁州兵不及此相持数曰贼不退然心惧因熟猺为解熟猺者界汉人生猺獞间阳附官军而隂附贼或官军势盛附官军贼势盛附贼以为常于是熟猺间说于公曰请为两家解鬭公度贼尚劲乃且听其说而谓熟猺曰返我生口牛马我兵乃去贼以所虏生口二十牛马百四十为献贼收衆奔山顶而空隘以通百戸兵公兵与百戸兵牵连行至城城中人讙始知栁州兵之能战也公以为欲大破贼非狼兵不可右江狼兵惟那地最劲乃请于军门以那地兵二千戍栁州栁之有戍狼兵自公始先是贼势张甚而熟猺及城中黠吏民多为贼诇者贼耳目徧官府左右动色情性贼在溪峝千百里外辄知凡议大征或鵰剿口语沓沓未及聚兵而手足尽露以是贼得隂为备或伏巖薮伺官兵殪之或先徙妻子畜聚于邻巢而自空巢以待官兵官兵至徒手无所得甚者我所任为乡导往往为贼误我入死地崩坠厓谷不战而糜烂者过半而贼以耳目故益知官兵虚实与民积聚少多乗虚掠多所入无不当而所噬啮不饱我兵筑堡増戍则益纷然如刻穴守䑕而贼活脱不可踪迹公以为图胜算莫如得贼情得贼情则莫如谍而使官府人为谍则贼生疑于是隂求得素与猺人商贩者数十人假以贾物召至府密谓之曰吾素知君辈通猺吾不罪若更与若银为贩本若试为我诇贼衆感诺乃人给银五两使益买物散入诸峝中诸猺虽凶暴乐杀人然贩者至则寨寨𫝊送䕶衞饮食恐损一贩者则诸贩不至是以虽絶栈深箐贩者无所不歴每有动静贩者辄先知奔走报公公厚赏贩者而秘其事虽肘腋亲近絶不得闻至期鸣铳者三则诸兵皆聚第谓之曰今日出某门而遣心腹人为旗头引诸军诸军贸贸行问旗头旗头不知曰然则汝何引我曰公强我往我漫往耳军行千万人其所往独公与旗头两人知之而已顷之札营设伏贼果至遇伏奔追殪之已而贼冦他所则公军又已先在或絶逺村聚贼度官军所必不至而潜冦则公军又已先在贼始惊以为神而我军亦不知公自何得之也公始至栁令诸猺得出入买卖游嬉城中无禁诸猺时入府见公公儿女抚之久之稍稍择其巧便晓事者结以厚赏使诇贼而间谓诸猺曰若见我若妻子何不来见夫人诸猺叩头不敢公曰试令其来已而猺妇五六人来夫人好言慰劳赏之针线包帕诸物以银簪簪其头又命诸妾婢灌之以酒人数大碗察羣妇中其夫尝以贼事报者则又隂摘之他所劳苦之曰若夫为吾大人尽力良苦私赏之包帕银簪诸物倍于人前所赏者而益以珍果美物塞其袖中又隂戒之勿令人知也诸猺妇既多得赏又酒醉踉跄舞手出府门猺夫望见之欢喜争前掖而归巢自是诸猺妇来者至数百人夫人倾筐箧针头线尾皆尽犹不能给而猺妇相戒以勿令人知者猺妇又洩之以所独得珍果美物夸诸猺妇以为夫人爱已诸猺妇皆怏怏心羡嗾其夫使报贼冀已入府得珍果美物而公间使人往诸巢中隂以夫人之命赐物诸猺妇自是贼中消息或诸猺不肯言则猺妇嗾之使言或诸猺竟不肯言者则诸猺妇自以使人至巢赐物时附耳语云云若勿向我老公语也公用兵风来雨去既得贼时率轻骑剿其尤剧者一二人兵至巢以管为绳绕记剧贼家示诸军所捕绳之内老弱妇女牛畜无一免者绳之外老弱妇女牛畜无一及者遂出巢数里遇平地度贼援所不至则停军审究其为剧贼家妇女牛畜者收之其虽获于剧贼家而系邻家与邻巢者还之诸猺得完室家与见还者皆喜以为往时官军入巢见人辄杀或贼遁则捜斩不为贼者以充级故贼詈我辈我虽为贼时得脱或保孥赀汝辈虽不为贼时见杀或孥赀为掳自今我辈乃有颜面詈贼矣公入巢有助贼战者既还军遣熟猺檄之曰若奈何助贼战吾剿若无赦顷之擣其巢尽殱之自是凡所鵰剿歴数百巢竟无一人敢助贼战者鵰剿所过他巢或刀弩而门瞷既还军则檄曰若奈何刀弩而门瞷今罚若五牛不者且剿自是所歴百数巢竟无一人敢刀弩而门瞷者所获剧贼多不杀剜两目刵两耳赏银数两而还之巢自是他贼有所掳掠多不遣兵而用剜目者骑而一人牵以诣贼使征所掳掠贼见之惊曰某巢某也震慑不敢隠尽还所掳掠而剜目者索不已贼至出自所有与之公以给被掳者而以其余给剜目者剜目者每一入巢则利益多而为贼者所获每不补所偿则益无利在栁州所剜目七人其六人皆为官用其还巢而复为贼者覃万星一人而已公竟以计擒杀之功始议发兵故制欲发兵必请督府檄下乃发公以为吾治文书吾掾史知之文书上府府檄下我府掾史知之多人知则洩又栁去督府千里待报踰时坐失机㑹而书檄往来水陆诸巢络绎能保不为贼得于是凡率兵入巢未尝先请既胜则上首虏督府而以邂逅追贼至巢为解于是督府不能以文法诘而兵谋得无洩公尝欲剿一巢而恐其洩也乃佯病所部入问病公曰吾病思鸟兽肉若辈能从我猎乎因起出猎去贼二里而止营军中始知其非猎也公耳目多贼不能蔽率走之他巢他巢人又吓之曰公且剿汝则又走之他巢他巢吓之则又走跰血瘇以死或馁藁崖谷公又每以甚雨凄冻风冥之夜察贼所止宿处四散遣人赍火铳以筒贮火衣毯衣毳帽与草同色潜至贼所夜声铳者三贼尽惊老沈至矣挈妻子裸而匍伏上山顶儿啼女叫往往寒冻死或触崖石死不者且为虎咬诸妻子更相嗟怨汝为贼之利至此黎明下山诇之则寂无人隂使其党至城诇之时公所遣衣毯者四散诸巢同夜举铳明日诸巢所使为诇者亦同㑹于城旁西巢人谓东巢人曰老沈昨夜来吾巢东巢人谓西巢人曰老沈昨夜来吾巢则固已更相怪骇已而诇之城中人则老沈固安坐城中不出也益怪骇曰昨声铳者谁耶鬼耶诸猺又自相吓曰虎咬人者老沈所使也自此贼益胆落或易面为好猺獞而栁城四旁一童子牵牛行深山数百里无敢诃者其军民往往寄牛于猺家以耕或索鸡酒于猺猺不敢不与公在栁先后十三年名贼宿猾几尽而韦扶谏者马平四都猺贼弩中知府膊者也兇猾甚先是尝七捕之不能得至公亦七捕之不能得㑹有报扶谏逃邻巢三层巢者公潜率兵剿之至巢则扶谏又已与三层贼往刦他所而三层贼妻子独在公尽俘以归计七十余人平时公所俘贼妻子尽以与狼兵为赏至是独不与而闭之空室中善饮食之公又隂使狼兵数百人怒而挺刃狰狞入室恐诸妇女作欲抢状公佯执鞭痛鞭狼兵使退如是者三欲以深徳诸妇女而潜使诸猺闻之以系其心公又使熟猺谓诸猺之亡妻者曰吾不害汝但得韦扶谏则还汝妻子矣诸猺四五人来投公公令入空室视其妻夫妻相持哭其小子牵其父哭妻曰非沈公吾为狼兵杀且抢久矣已而怨相詈曰咄扶谏非汝爹非汝娘何不缚以赎我诸猺心割而别复见公公曰欲得扶谏耳诸猺曰扶谏已逃他巢图之实难虽然愿公切勿以吾妻子与狼兵也吾且为公缓图之公曰诺因杀牛犒诸猺而去之诸猺踪迹扶谏所在遂往以言恼扶谏曰还我妻子扶谏不应诸猺因曰我辈失妻子计穷惟有更随汝作贼耳扶谏喜诸猺乃跪相与计曰今官府掳吾妻子而穿山驿与守堡百戸与巡司俱在山中今往刦之三印可必得也官府惧失三印得重罪以易吾妻子可必得也扶谏曰善扶谏既离巢则党益孤诸猺因醉扶谏与其党而缚之置巖峝中而使熟猺报公曰得扶谏矣恐见卖可遣吾妻子于三十里外相易公以为吾不遣诸猺且谓吾怯于是锁诸猺妻刃挟之以行至三十里使熟猺谕诸猺曰诸猺且刦妻子者先杀妻子然后战诸猺请于公曰吾献扶谏惧讐公可遣三十人至巖峝自取之公虑诸猺有变乃选健卒十五人赏而遣之曰得扶谏吾且赏汝若诸猺杀汝者吾且重赏汝家又以十五人付之熟猺而质熟猺妻子曰十五人者损一人汝妻子虀粉矣至巖峝中果得扶谏而出诸猺闭之五里外惧扶谏往而妻子不至复要公曰必相易于此公又曰吾不往诸猺且谓吾怯于是先遣诸猺中妻女四五人往言刃挟诸妇女状诸猺吐舌惧杀妻子帖息不敢动遂易扶谏以归剜扶谏目截耳剔心手足斩之而四悬诸城门诸猺出入城者见之无不股慄诸猺既熟公威信公尝调一巢往征他巢虽惧讐然不敢不往牛畜尽俘以归独首掳生口视狼兵为少耳公亦尽以所俘牛畜赏诸猺其后复调而与之期㑹天大雨诸猺惧失期乗雨泅溪水没者六人公劳苦之命没者人三牛付其家其余皆遣还之自广西为将如韩观山云惟能使猺人不作贼至公能使猺攻猺则广西所未有也十六年而有思恩岑金之变初思恩府土官岑濬叛被诛而立流官以其酋二人徐伍韦贵为土巡检令掌其兵各万余人而听于流官然夷民犷悍不乐汉法数十年间凡数叛则数举兵诛之而亦不能定也当破岑濬时调兵镇安镇安掠思恩生口以归已而其中一人长大而姣因託言岑濬子而名之曰金夷民益思乱镇安乃潜召其酋长出金而与之盟曰汝小主也诸酋感泣拥金以归镇安因要之曰金立与我某地几百里遂盟金而遣之诸酋聚兵五千人以奉金将攻城郭复故地诸夷多欲为响应者势恟恟而先时濬既诛其酋杨留者无所归乃率其党千余人诣宾州应募为打手宾州兵素弱故倚打手至是留欲往投金以逞时公与兵备皆在宾州留入言于公曰留小主人在请往公方虑岑金之危思恩未暇虑留之在肘腋也闻留言独心骇以为金去宾州数百里而留应之表里相扇宾州危矣宾州危则咽喉哽咽喉哽则广右尽骚而何有于思恩此事大不可急图宜以计𣢾之乃婉色好语谓留曰汝苐往我曩征田州调兵镇安时已闻有岑金在是岑濬第九子也留闻是言固已刺心公因叩留曰闻镇安絷金甚坚何因出乎留诡曰百计逃耳公低声作自语状曰岑氏其复乎欲以深动留而唿留至密所曰为我一言语金若欲官必毋杀人刦城若欲杀人刦城任汝自为之金能听我言可以状诉我及诸上司留唯唯公遂与留银十两而以花纻方折之纳留懐中为我寄金得官后为衣衣之可常念我也公复绐留曰金欲官非赂我万金不可留曰金诚当尽力然金方倥偬安能办此公笑曰吾岂遽责金耶且欲得一帖为信耳自是益信公无他肠矣留出公又唿还谓之曰我几忘之韦贵徐伍素仇汝亦仇金可善备之无堕彼计也留诣金具如公言金大喜直谓倚公可得官矣因率其兵五千人诣宾见公至城门门者惧而报公请无内金公怒骂曰金非贼奈何不内觇者以告金金心益安率其衆散入城而与留及其亲信二十人皆裹甲见公公曰金来乎留曰来矣金叩头潜以万金帖子奉公公复笑曰若穷鬼安得此乎金曰赖公力得官不穷矣赖公力诚不敢忘报公子孙公戏曰汝土官多不知恩汝得官且忘我况子孙乎金唯唯不敢公乃令其姪出见金曰金汝兄弟也金得官他日每一出征乞金赐功与汝公复为金计曰汝赂我兵备公独无赂乎金对不敢公曰苐写帖子吾为汝致公以两帖子示兵备笑而火之于是遣金诣兵备始金叛而留且往兵备甚惧公潜与兵备计此事大祸叵测公夷情未熟一语蹉跌败矣不若一以听我兵备唯唯及见金但言吾视金有福相以微动之且曰此事一听沈公明日公诣金营犒之五牛酒五十尊又明日兵备犒之如公公复召留与金谓曰倘兵马杀金是吾杀金倘暗箭刺客杀金是贵伍杀金非闗我事今一以付留可无赚金也留乃日夜甲而拥金为备公复遣其姪至金营与金同饮食卧起金自是心死于公矣公欲缚金而惮其衆时巡按在南宁将诱金至南宁乃缚之乃请兵备先往密语巡按以故公谓金曰吾挈汝诉巡公吾代汝词公为金作诉稿涂抹四五次以示忠于金复谓金曰吾与汝往南宁倘贵伍伏人于路暗箭射汝不若易汝土官装衣青衣杂掾史中而先我马令五千人后行金如公言路中饮食公与金同席语金曰贵伍以重赂赂吾庖使毒汝则奈何自今以后吾所食汝亦食吾所勿食汝亦勿食可也金如公言而益以公为爱已行七十里至思龙驿公晨起耳语金曰今往南宁南宁人皆言汝叛声甚恶以五千人往则人益疑汝不若散遣三千人而选心腹从卒二千人以往是汝不撤衞而坐息人言也金以为然选二千人往复行一日去南宁百里公谓金曰汝至南宁久候而诸从人衣粮惧不给不若以千人营于此而以千人从为便金亦以为然从金至南宁者才千人金入见巡按巡按好语慰之曰吾为汝奏明日巡按遣人至金营犒其衆而留金以待奏居五六日公度金衆衣粮且尽复谓金曰思去南宁近耳何不遣其半取衣粮而坐待粮尽衆且散矣金复遣其半衆行金所遣千人营百里外者久之亦以衣粮乏稍稍散去而独五百人尚散处城中公欲缚金而又以为五百人者迫死而狠鬭则杀伤几何更欲为计而金所遣取衣粮者适至则从金者又千人矣公知金未可动间请于巡按公且往南宁而以金从可于路图金也至思龙驿忽报韦徐将万人在阳以迎巡按而隂袭金金惊而逃公与兵备巡按闻之曰祸矣公谓巡按且阳为不知而听希仪徐图之公出唿韦徐骂曰汝安得擅兵至此金得官与不得官唯朝廷所命汝安得私讐之是时金尚驻近地觇伺而韦徐部中亦有为金耳目者金闻公言复还公行三十里金道伏候公公曰岑金耶汝尚不知死贵伍兵至矣可疾入宾州匿吾参将府则贵伍无如汝何矣金驰马入宾州公复于巡按曰金入宾州矣巡按兵备至是始有面色自金往南宁返宾州饮食起居无不随公居数日韦徐复私公曰请甘心于金公又怒骂韦徐亦莫测公计所出也公密请于巡按散遣贵伍衆而后图金然是时金衆尚千余人与杨留所统杀手千人皆在宾州内外公与兵备计公可遣杨留杀手百人䕶巡按往栁州公间谓金曰杨留杀手百人䕶巡按往栁州矣汝盍将百人䕶送四五十里以自结乎至五十里金欲返公又拉之行百余里金又欲返公曰汝独返势弱倘贵伍伏人待汝奈何今去栁且近汝何不与留偕至栁而偕返金遂以百人至栁其酋长十余人皆金死党骁健㑹金于路跃马而坠公以机责其酋五六人曰何不䕶金而令至此痛抶之五六人皆病创卧然尚以公爱金故被抶不敢恚公金至栁入参将府公命夫人见金曰金我儿子也金得官听调往来贵县吾纵不在汝必见之金益喜置酒劳金与其酋是时诸大酋其五六人既病抶卧独四五人从金而留所部打手百人与金兵百人皆营于城外栁城故有狼兵二千人足以虞变公将缚金先以狼兵三百人䕶巡按三百人䕶兵备而以三百人入参将府待事谋既定因酒中戏谓金曰痴儿子汝往时惧诛又惧贵伍逼意常不乐今无事矣何不痛饮金与诸酋皆尽饮至醉其夜遣狼兵缚之黎明遣人召留于城外狼兵夹墀左右立留与其党三十人见公公大言曰非杨留忠不能成我事以银十两劳留取红纻挂留留愕然公曰汝为之而汝不知乎金国贼也非汝与吾同心诱金至此吾安得缚之留大骇泣下曰留小主人也公曰汝为之而欲诳衆乎公意又欲以疑留于其党也留惧不能言其党三十人皆股慄公复曰吾且为留奏功矣因见留于巡按巡按劳赏之如公见兵备兵备劳赏之如公劳城外二百人牛酒而令留率之还宾州遂令留赍牌散遣金衆之在宾州者曰所诛止金一人留既惶恐见绐又虞同行者猜已卖金相讐见杀于路中日夜跼蹐为备奔归顷之遂发病死金兵闻金缚皆散去公乃以金与其酋之疾抶者醉而缚者解巡按府而扑杀之思恩复安当是时使公不先𣢾留则金必不至而且攻城杀人使公在南宁宾州缚金则困兽之鬭何所不噬使公听韦徐甘心于金则两客相閧而主受其衅惟公缓之又缓以渐脱金于五千人之手若剥笋然待其为一夫而后缚之人以是益多公之算而韦徐诸土酋亦益谓公不可测也公见督府于梧时盐船八十余阻崃贼不能前左江孙参将千人送之不能督府以命公先时泝崃崃中大酋侯公丁尝谒公公寄六羊令公丁牧养至是遣人取羊于公丁公丁奉羊至浔公命诸盐船牛酒犒公丁与其从人谓公丁䕶船上崃公丁身居公舟尾命其党乗小舟䕶船嘱曰吾以身质于沈公䕶不谨吾碎矣公因命班首一人与公丁从人䕶船至武宣未返时孙参将与左江兵备闻公丁在公舟欲乗间捕之而密言于公公曰此㫁不可人信我而我诈之不祥招而缚之不武且获一人以疑诸夷将焉用之此㫁不可公居常有所征召虽其深谿絶峝未尝不来其来虽桀猾宿恶未尝辄杀其可谕者谕之其不悛者必遣还巢而后捕之故公以此语两人两人犹豫未决公乃摘公丁告之故曰可亟归矣公丁大感泣去而公所遣班首䕶盐船上崃者亦至不失升斗公以报督府督府笑曰孙参将千人乃不如沈参将一班首十八年七山之役夺两参将于虎口功尤奇公胆勇机警善抚士其私财与所得俸禄赏赐半以给诸人为耳目者其出兵多赍私财以行有先登与斩首者就陈给赏不失顷刻故人争尽死力公尝笑曰人以赀财积贿赂而博官吾以赀财积首级而博官岂为非计哉其征陈村时染危疾所部皆自戕于神前以祷公刀穿手矛剚股钩刺嵴颈系铁锁为之代毒诸体皆徧最后至者一人无所施乃箭贯喉为祷其得士心如此盖余宦游而得当世名将数人北则马永梁震西则何卿南则公震与卿余未之识而识公与永永魁瓌长貌而气特沈毅见人頫首下视寡言笑公短而精悍目炯炯烛人议论磊落激发皆所谓伟男子也公与余稍谈及广西事余是以得撰次之公战功尚多余不尽闻也公为余言当世固多良将患在牵掣龊龊不能展噫嘻若公者犹为未尽其用哉戡定古田序吕调阳御史中丞殷公平古田捷书至天子嘉悦晋公兵部右侍郎仍抚其地赐胄廕金币甚渥诏陞古田为永宁州吾粤父老子弟得免剥牀之害室家胥庆介书京师谋所以颂徳予方检校国史见成化初年大藤崃贼猖獗入梧州城执缚宪臣越宿而去朝廷震怒命襄毅韩公开府苍梧讨平之嘉靖初年思田余孽纠八寨贼为应囚其守吏两江煽动先皇帝诏起新建伯王公于家讨平之二公勲烈勒在芸阁光昭无极岭南人口其行事尚津津乎其言之也迨今古田之师称得志岭外者三举矣夫古田桂林属邑去㑹城百五十里而近数十年来獞獠据为巢穴吞食旁近诸邑过半卒未有抗然持论为讨罪计者则惩噎之过也葢二广在𢎞治正徳时兵甲雄他镇又帑积充溢大司农尝请输以佐北边及贷他省供费者率鉅万计当其时挟两省全力临古田直探取囊中物乃一举而殒衆覆军再举而师老财费说者比之喉瘿不敢不治而必不可去者也陵迟至嘉靖末遂越㑹城刦藩帑戕杀方面大吏祸更酷于曩日乡荐绅两中丞张公殷公侍御刘君先后建议奏请设重臣为必讨计是时东粤并海诸郡倭冦内难棼纠不可卒解两江土司兵疲于奔命益桀骜难使军储匮竭不足奉战士至请内帑给之时论咸谓二广兵食视昔大诎顾欲为昔所不能为非计也予谓两粤辅车之势必东事已而后西图奚独失古田即义宁永福且沦胥以没诚得其人任之何忧兵食因谋之太宰杨公谓欲设重臣无如殷公者杨公然余言乃以为请天子遂命公専西事开府桂林公至则请徴还川浙旧贷檄两江土司整兵待报狼兵故多虚籍滥饷且后期莫可究诘至是惮公威名率相诫如约兵既集公下令贼中曰诸獠党贼旧矣然未从攻刦藩帑者其悉贳勿诛即从攻刦藩帑矣能计献首恶为赎者贳勿诛仍给赏如额贼素怯狼兵及闻狼兵如期至益丧胆俄而贼中有潜至帐下谋以渠首来贸赏者公厚遣之不数日果有函黄渠首献者又数日有伪以韦渠首献者公给赏不疑于是诸巢贼闻二渠授首颇弃险匿去无鬭志我军侦其情气益壮一鼓遂擣其穴真韦渠随亦槛系阙下正典刑是举也用兵十有四万银未满十万计期凡三阅月先后斩馘七千四百有奇俘贼属及创病走匿死崖谷者勿算全胜大捷费省功倍近代稀遘已故尝谓藤崃之役韩公处其难八寨之捷王公擅其奇然襄毅当开府之初受便宜之命兵衆财给而事得専决文成卷四省之甲挟两宣慰之兵本讨思田而掩八寨之不备例以今日盖难之尤难奇之尤奇者也予授简乡人久未以复诚欲竢覈者审评者定奏上论功之典而以馆局所纪録者播闻于人令天下考信焉故特叙其事之本末不槩及公之他云奇功膺钖序孙成名万厯六年春大庆礼成粤右驰奏捷音适以其期抵阙下懐柔震叠皇灵丕赫铄哉盛矣中丞吴公握算授画坐收全胜殊伟踔絶余奉命按粤栁庆之墟覩其生聚萧然辄为之顿辔慨息盖北三诸巢犷悍恣睢为右江积患已百有余年于兹矣异时秉钺者非不欲决䇿殱之顾叠嶂攒峦悬崖峭壁元兇大憝蟠结株连必什围伍攻始足以制其死命而粤自比歳甫举古田旋戡懐洛不无事矣疮痍未瘳辄勤征发力疲费诎民胡以堪矧诸巢距邑治密迩胥正吏卒什九为耳目少露其谋俾得先期为备无论扼阻凭危急不择死即力不能支挈妻孥槖糗糒屏迹潜踪而以空巢委我将徒劳与费而竟无益于灭贼贾勇之夫矢谋之士所为逡巡而却盻也公初延衆诸老于其土者率以为落落难合禁莫发一语公曰调瑟者不胶柱起疴者不泥方贼诚未易图然恃险不吾虞正可计破耳时诸州土兵例当更戍公方为数哨东扑咘咳西扑河池贼侦闻兵集颇戒严继闻兵势分又业有所动度必不能以弩末穿缟遂嬉不为戒我兵乗胜疾趋穷昼夜驰数百里抵巢始相顾愕骇皇窘莫知所窜束手就殱靡有遗者盖公曩歳平府江其所为筹畧亦类此府江之役以罗旁为先声而出其不虞以入五指右江之役以河池咘咳为先声而出其不虞以取北三其未发也如鸷鸟之将击而匿其形其方发也如迅雷之震而不及掩耳其发之必效也如却批窾导而奏刀騞然莫不中者嗟嗟亦奇矣由昔西粤用兵宋邕州国朝㫁藤崃其最着者邕州兵二十万㫁藤兵十六万皆竭数道之力靡累歳之积诛锄虽无算而所损亦仅相偿是役也获功千计捣巢百计而兵不满万余费不踰千金壑薙林蒐倾摧揺撼而耕馌贸迁自业于㕓肆阡陌难易劳逸相逺奚啻什百也公在镇三载黜浮沈蠲逋负拊疲摩瘵嘉惠元元其厪念注思惟急于调䕶元气培养命脉不得已而用兵规便择利计出万全非侥倖博胜蕲以声称自衒者也奏捷一疏词简事核不欲少有所浮以夸诩沖懐雅度岳负海涵世所须社稷器公非其人耶圣天子颁殊渥荅元勲钖典骈蕃宠光舃奕结知託契亦千载一时矣行将入赞左右对扬王休以宣令闻于不已区区边鄙何足久烦经畧哉余不佞敬歌遄归之雅以俟广西通志旧序周孟中大明一统志所以纪天下之事也次而各藩省有志所以纪一方之事也又次而各郡邑有志所以纪郡若邑之事也所纪有广狭所书有详畧其势不得不然也窃观一统志尝经英宗皇帝御裁凡宇宙之大古今之迹靡不备载要皆祖述帝王而作诚万世不刋之典臣民所当遵守而不倍焉者广西旧无志督宪吴兴闵公珪方欲修纂适侍御山隂祁公司员来按歴所至悉取郡邑志付孟中谨遵一统志纂焉辞不敏弗获于是率桂林庠生朱镛等据郡邑志纂集可去者去之可存者存之未备者缺之首书布政司都司按察司以见三司并治而统乎诸属次列郡邑卫所以见百职聨属而隶乎三司自余山川藩府宫室关梁坛壝祠庙学校科目以至人物名宦列女悉依例书之然其间亦时加详焉盖一统志纪天下之事视藩省宜畧是志纪一方之事视一统志差详视郡邑志差畧势不得不然非敢有所倍也总郡邑为四卷自汉唐以来凡贤人君子或触景而发为诗章或因事而见于文字分为诗志一卷文志二卷其议论有关于施设政蹟可𫝊为法则者别为经畧志一卷非关于世教者弗敢録也虽然所书之目固博皆所以示劝惩而已故人物名宦流寓惟书其可法者譬犹山川纪其望而邱垤沟浍不暇书矣凡生于斯与游于斯者仰其望而思效焉是方将益丕变而与中州等矣志成桂林守梁铎请锓梓遂书此引其端云赠左江邬兵宪东归序钱薇两伏波将军奉汉天子尺寸诏驾楼船控材官荡扫百粤肃清三江于是创邕管郁林诸城选良吏授金章树干旌使以华夏礼乐文物惠嘉其地而卉服垂髫乌啄䑕奔嗤嗤泯泯不齿皇风之民乃一变越唐有髙骈氏宋有余靖氏相继来吏于兹土其间又抽江浙湖湘中土负材多智自能雄大族姓迁居左江各平衍沃饶之处使自食力以渐化兹民而民又一变入国朝费两将军之力劳数十万之师下东瓯路浔南诸郡仰震皇威䖍奉正朔献寳输鬐莫敢后踵乃敕天部举良有司来兹歳月讲求变化之方而民熙熙陶陶乐恩泽歌咏帝力而民又一变及㫁藤崃诸冦玩视天朝无外之仁负山谷弄戈矛残宾旅干法度于是姑苏韩公率三十二万之兵拉山填壑如雷如霆羣凶授首蜑烟蛮雾顿然廓清而民又一变及我皇统天而土官八寨又自外生成乗时跳梁于是阳明王公以新建伯捧黄麻役文武诸力不数月咸弃去刀剑以就缚辕门乃改左江分巡宪司兼兵备纠察丑类剪锄狐谋使民得以保其父母妻子倚赖之身不横朝露皆兵备力也于是民益大变水之民以渔以钓山之民以耕以灌戍之民以饱以哨役之民以时以来至于庠序青衿各无盗警诗书礼乐以为民则三年举于有司贡于朝以迩日月之光若此者谁之力哉问于民民不知问于士士不知予乃进士民而诘之曰往时不有兵备有此哉咸曰未之闻也今兵备为谁曰邬公士民乃曰是则邬公之力也今公以恩命归其乡瑞州行李萧然人或色难之公曰吾闻白沙氏云归来乎青山还我白云满座予嘉其意兴而书送之崇善县规则序蔡迎恩世之为士者当平居未遇之时涵濡砻砺而记忆古今事遂抱膝抚髀以谈世务孰为天下利之当兴孰为天下弊之当革激切咨嗟思得一职以自建明也及荐于乡扬于廷为民社司牧之寄顾叹曰家之殊政国之异俗势难齐一如是乎其为孰兴孰革茫然不能一言以及之间有所言也或阻于势或夺于货终无可言之日矣宋儒程伯子之言曰孔子曰古之学者为己今之学者为人吾以谓古之仕者为人今之仕者为己其学也为己则其仕也必为人其学也为人则其仕也必为己余读其说而有感焉盖以为茍不自利必能利人茍不为己必能为人也今夫以小民之困敝有司莫以告而不以有司之浚我以有司之滥费小民莫敢言而不以小民之怨我何也其来之久而习之熟恬然莫之怪也此程伯子所谓今人为己之学也有志于学古用时者其于积习承久之弊必有刷濯袪除而名言不已敢负初心而漫不加意哉今崇善尹何君宰兹土四载矣其积学于平居者深则见于官守者确有惠爱之政有强教之仁利之孰兴害之孰革审之定而言之中也固宜于是请裁于上大参朱公兵宪李公每以轸念边氓加惠疲邑得君所请咸乐共成焉盖恐久而更易谋梓用传以垂永久或谓君曰君则可矣得无病后来者君曰吾知自尽而已遑恤其后乎且后来者贤必不非我不贤吾亦安能为不贤者地乎君为人貌古而气凝恬淡而寡欲其居官苦约体悉民之隠忧敷之欵议数千言诚得时艰之急务矣余以君之志有成始而其言有善终者可知己以君之仕能为人而其学必为己者又可知己谓非素养之豫岂其然耶余叨守兹郡而崇善尤近辖也当余莅任之初得君所职而深喜之盖占叙于首不能辞也噫斯举也余之志也君之才而先之故及为士者始终人已之说虽为君语实为自朂云桂林图志序王宗沐国家大一统已尽有天地帱载之地而广以西负湘楚连滇黔际海澨而面属交阯盖一门戸也嘉靖庚戌余受命司教事兹土颇闻诸大夫学士与纪籍所载固谓盗剧民病若喉有瘿必不可去而不敢不治心窃志之既而抵广西居三载余徧按歴诸部时承乏兼署抚夷事始畧覩其端末大都如昔所闻是肩终不可得息日也凡事之起其必有源而救之之术当图其始今山间诸夷非有部曲号令若攻城野战之技也其所操持兵械非素淬砺犀铦也其人皆衣食草木鸟言夷习即狡非有智谋断畧也其所恃者山之险与易于合尔然其险可潜而夺而其合可骇而散也而率未能震詟而服之非惟不服而其势更日炽而月长焉非夫谋之不素定而虑之有遗䇿与顾尝思之夫民繄有司是赖自有司之不得其职也则招徕之术寡赋于官者率不得其凖而豪长隶书又从而蛆蠧其间以相倚伏一分之正尝九其供力不能具则其势至于弃妻子妻子弃则无复顾系而轻去其里居与盗为羣矣一里之间一室而逃则其遗赋责偿于留者彼九者是加其一也加之而逃者三四焉则将尽一里胥而遁矣夫贡戸有籍非不可覈也然有司不及按揺撼窒缩不敢举手彼其不纯于夷者生长于深山大泽之中见舆皂则头抢地其势不敢控而惟为鱼肉之其愤不得平贫而挟愤宜其入于盗也所以仇吾民者岂有量哉比其告亟势不得坐视然戈甲所指若焚燎焉首虏之多用兵之始谋也夫盗弱而豪啮之盗强而豪私之比诛不当罪杀有枉滥彼其窜者之父子兄弟不甘其心而不直于官大窜大聚小窜小聚官力方穷则不得不出于招招出于力之竭则不以为恩其旁观者固得执其词以嗾其党矣夫夷虽犷其好生恶死则同也诚有以安之可使为编氓今夷则已矣又驱民而使为盗其山川虚实皆民教之已而加诛焉则又不当其罪也则谁为畏且服哉故兵之不可戢与其动而或败也起于有司有司之失也起于赋役而豪民隶书又从而去其籍以舞其智余之所谓谋之不素定而虑之失䇿者此也余尝谓是为广右御冦之长䇿而戍堡屯营不与焉间以语人则有合不合至总兵张侯方镇桂林时余尝质之则若石投水莫余逆也侯固乡人固熟知其道里情俗又先后在镇凡十有五年故所为桂林图志首载地形沿革县里额赋之常与夫兵戍消长之态徃事失得一览若在目睫侯尝以智勇为时名将今且谢事而直以不忘桑梓为是书使按籍酌时凿凿可见行事嗟夫民不激盗赋不朘民而于时犹狂而跳者以兵加其颈彼善有安生而恶有戮死也虽赏之使盗其将能耶夫其技械智畧本不足与敌驱而纳之汤火之中以为功焉而不问其罪之由然夫岂非仁人之所痛与故谈兵者行阵击刺非所以语大将大将者不战而可收成功侯言得售广右里戸妇子迄有宁宇且朝廷亦不厪南顾若按是图悉筹其山林沮泽道路扼其险要潜袭攻围若禽狝而草薙之则余所谓痛焉而于䇿为后也忧时者其倘有择乎广西通志卷一百十广西通志钦定四库全书广西通志卷一百十一艺文歴朝书答徐都宪书刘颖承専使惠书见劳苦羇人之意甚厚感媿良多仆到梧州数日由贱躯孱弱不习水土旧疾复作不能即进一晤顾地方事重衆难塞胸而欲吐者更仆不能竟也余事可姑待独其中有不容斯须噤者因使还奉复虽未见颜色而言其失为瞽然亦安敢避是名而重贻他日之悔哉仆到梧州桂林即闻军前有招抚之议及到此所谓招抚者日益𫝊于耳相去尚三四驿诚与否俱未可知若诚有之则甚不可也夫勐贼之狡黠童子所知不独吾侪自作难以来凡以招抚之说而餂我者屡矣亦曾有一言之效否仆知未的者不论如诸公招抚陈二之时此贼已同定约及陈二之党散去乃公然相背冦掠如故自此又日加惨则贼之言果足信否今贼势正强我兵正弱贼固不惮我而凌我也贼无惮我之心又且有凌我之气而尚仍故态鼔浮言于我曰吾听抚吾听抚兵法曰无约而请和者谋也贼之意安知非所谓谋者乎而执事乃以为实又日遣人与之议凡战守之具俱置不讲而惟此是事贼盖以此弄诸君于股上如婴儿矣而尚不悟窃恐堕其奸中其计西事从此愈壊有不可收拾者况此贼与余鄢同起毒乱两广者四年于兹杀官吏破城池姦虏妇女屠戮生灵不可以数计其穷兇极恶为四方盗贼之魁固王法必诛而万万无可宥之理就令此贼实心从抚亦不可听而况其奸计有不可信者乎夫城下之盟春秋耻之绍兴主和为世大辱均之敌国也和之不可用尚如此今蕞尔丑党蛆螘不如也顾可降尊屈己日与之约誓使谈者谓与贼和也哉朝廷堂陛之严恐不宜尔执事其审虑之勿事败而始悔又闻此贼欲安挿宾州沿市执事亦将许之诚然又不可之大者也仆虽未至其地询之人言则土着者皆良民也男女以万计室居陇葬者百有余年今忽以之处贼则此曹栖栖累累将挈之安归池鱼有失火之殃林木有亡猿之祸殆谓是矣万一市民忿忿不受贼价不听官谕料丁壮结寨堡挺刃北向为决死抗敌之举则何以待之吾恐一痈未溃而又生一痈虽更招抚安救哉况此贼根结枝连坚无散意而始终执求者惟欲得沿市处之市民不从之虑又其次也假令市民肯退避逺引而此贼聚处于其地将来能保其不变乎仆以为不独将来即瞬目间恐亦未可保世未有羣蜂一房羣猘一牢而能帖然静者也此理固明甚曽谓老练多识之士独不知之意者未之思耳今贼骑我步贼久而日猾我久而日疲势虽有不敌然兵家不有因弱为强因败为胜者乎亦在乎人耳况凭仗天子之威灵以顺讨逆何忧不济执事其亟督将士申号令明赏罚奋然为决战计招抚安挿之说万毋挂齿仆病稍愈即束装前进躬介胄以从惟执事留意幸甚与总制姚都宪书刘颕昨承谕以贼少兵疲欲散兵于各府州县而请命于朝固善但仆徐思之余贼虽祇三万余人而喻许二老人陈机匠王长子诸贼酋尚在兇横狡黠如鬼蜮豺虎然其余支党亦皆枭猘捷走重茧益奋之徒不然㫁不能出九死而至全州也此其志岂能帖然不一动况跳梁驰骛乃频年故态哉特因创残屡败之余势难遽振故逸入大山为依阻藏避计然其磨牙掉尾于暗聚之中未尝一日不伺隙而逞观晨起谍者之报贼复于山谷中时时肆暴劫杀情可见矣何定封宪等近虽颇有斩获然止利于山又不能不恃边兵以劫其胆折其气何者贼所惮者边兵之弓矢且栁州徳阳之胜有以褫其魄也若边军一退逺隔州县则何定等之乡兵将无所倚恃如失左右手贼闻亦复易视之万一奋其欲逞之心乗我失恃之隙或倚或伏蹢躅而前则万余乡兵难保不挫盖今日之何定固昔日之何定也往者岑喻诸贼每战止以数十厹矛骤马掠阵吾步兵数万皆披靡奔溃贼固未尝以千骑战也岂独无千骑虽百骑相持未之见也则峝兵多不足恃猾贼少不为衰亦可知矣由此论之贼已入山用边兵而无峝兵未善也用峝兵而无边兵亦未善也若曰此贼不多终不复振姑少寛而置之则于善后久逺之图恐必有未尽者盖贼之本性固好乱不得已而入深山之中又饮食不继欲散其地则无田可力无粻可赀欲出而处郡邑间则又恐为乡甿所絷此其势之难散者一也贼衆尚三万余人又有数千猾桀者为之首且千挫百劫簸汰而仅存者必皆同时并起肝膈绸缪之徒则其势固尚完而未甚裂也此欲散则彼制彼欲去则此留其日夜之谋亦惟幸边兵之不利山而退则乡兵举措可绐吓而易与耳桂林士人尝为仆言州有一匠人女岑贼旧虏为妾腊时迎匠夫妇入其营饮宴欢甚尝持一短帙指而谓匠曰此䜟书也甚验据此则广西尚有数稔乱吾辈数亦甚偶耳其识之贼之言虽未尽信设果有是书则心必念之尝欲图侥倖于万一此勐贼之心不欲散者二也贼饱饫鲜甘口吻已惯久而不遂横心又生今迫之急不得已而伏巖跧壑虽草根木实亦採食以自活若少缓须㬰则彼之朶颐垂涎者又不可制矣欲不可制非劫掠顾安所得之其间宁甘饿苦而厌为盗者虽或什之一然寡固不可以胜衆此其口腹之邪魔有制之而不欲散者三也贼既有三不散而又适撤彼之所畏留彼之所轻倘中其奸计或一挫衂焉则余贼必相号于山甿曰吾辈势已至此而复振此天也䜟书之言真不虚矣山甿无知好乱而又见昔日之緑林则啸唿号召之间数万之衆不旬日又集矣此时而再调各苗民峝兵以从事檄诸省官兵以勦除则铸错宁有铁噬脐宁有口乎今我之捷虽已多贼之势虽已弱然亦为山未成掘井必就时也若遂欲中止而为撤兵凯旋之计其为弃井与山不既多乎仆窃以为误矣仆之过计两广贵州湖广四省之军决不可撤诸苗兵峝兵决不可去然亦不可尽使攀崖缒壑以疲之惟于贼营之四面相去六七十里或八九十里外择险要为骇而又从贼奔冲之所分部按律张弓櫜矢以伺之令何定封宪等所领乡兵及檄诸道与中使郑润宁逺侯朱麒所领各省调兵在梧州间地者令彼此连络分索衆山索之急则贼必四出而奔各道兵以逸待劳可坐而取之矣俟馘囚既献后余氛小丑皇仁宥之三然后徐为之处庶刑威徳厚两有所暨西人不可复反可保万年无事也一得之愚未知可否敬差指挥徐洪布之麾下惟採纳幸甚再与姚总制书刘颕陆参将至荷手书动辱披诵之际恍若造兰室而坐春风感仰益切因思岑邦彦贼首之鷔者也乃尔乗间逸去倘遂不获何以告我天子今此贼既擒贼党随尽诚商书所谓殄灭之无遗育韩退之所谓草薙而禽狝之尽根株痛断乃止者其亦田人之幸也然皆执事威徳所致仆何功焉奏闻之疏本不当特稿然来命恳挚必欲仆为之首不获辞已勉而上之矣仆意欲据三司申到条议稍酌处之庶于事体为宜又取勐贼原虏妇杨氏前来檄三司㑹审转申仆处仆再复审然后处决但往来文移浃旬始办或致迟迟谅执事不过督也林岭之变实起仓卒一时乌合之盛逺近骚然旧盗甫平而新盗复作意者天未厌乱甚为无已之忧幸而贼垒未同我师分道急攻遂致恶首俱擒巢穴尽擣而胁从之党亦各鸟䑕散去还定安集之余中泽之鸿当必有继周人而歌者其亦广之再幸也执事虽逺在梧州而先声所及固有不禡不脤而可以逞者则今事竣不归之节下可乎仆在戎行所仗赖者亦不少且感且羡骆松祥等诸贼首俱已械系至仆亲鞫之具得其不轨之状仍行三司详审取一招由转申节下与仆庶便奏闻是役也李璋沈希仪杨必进计擒贼首其功居多而宁逺侯朱麒总兵王伟左参将张经指挥同知施震右参政胡尧元佥事张邦信申惠知府叶藟皆有功勲可録者其文臣如左参政胡忠右参政黄芳左参议汪必东王俊民佥事吴天挺监督军储汪百彦赖养䝉副使叶华王三省等俱能一借外箸赞裨军政愿与节下一论次之异日论功大都酌规乎此兹兵部发来赏物欲得指教以为颁赉之差不意让而不居欲仆自定然诸将臣之勇怯与功之髙下裒益称量最难停当若草草为之则何以服衆今虽粗办必再酌处数日方可次第颁之时雨亭之记付之于仆直所谓借听于聋者久未成章屡劳督促今已勉成上求郢政肃遣经歴李承恩布闻惟台亮不宣与费鹅湖相国书刘颕仆以薄劣受遣西行六月初旬始抵田州荷担方弛即严督诸将併力决勦诸领兵者始竦然有陆贾之惧但贼锋甚锐而我将校皆跛蹩驽钝无一堪鞭䇿者加以上纵下玩威令不行兵以退走为良谋将以进敌为失计靡然相效无复谁何仆𣺌然儒生威望无素而欲使积頽久弱之病一朝振而起之真韩退之所谓不量其力且见其身之危莫之救者也然以圣天子托之之重贤辅望之之厚才虽腐庸亦何敢妄自画弃尽吾心力而已徐总制奏弹罢去近闻姚公授钺前来甚善但分领无一骑将徒以数十员文职尸之如前所覼缕者恐亦难于必克仆已有疏上请更望亦赞决之庶刍言获行而北还奉晤之期渐可计也仆初奉玺书时衆皆言岑贼将平暂行即返及到军前见事端方始后患未涯积虑殷忧通宵不寐旧疾时时举发食饮俱减古称蜀地先乱而后平仆谓此中亦然也北望斗山不胜睠慕兹因差请之便附此用代候私再上费鹅湖相国书刘颕窃惟田州逆贼实厪主忧在廷羣臣议当诛宰执相公议当诛致勅重臣提天兵进讨乃者仰赖庙廊成算宗社休灵未一年而元恶授首几四月而余党悉平残民欢庆来苏商贾列肆而市此皆帷幄台辅运筹之所致固非区区兵力所能及也总督诸公建议易置流官更革土俗用新中夏冀及久安此实永图惟庙堂上幸主张之再惟此贼穷兇极恶巨猾老奸雄据岭南威吞海表窃自谓麓川不足破宸濠不足平而擒此贼当为岭海第一功也庙堂上以为何如捷书上因以笺论崇善县论何道临崇善极边小邑山石絙延巉巖险窍益回旋人物星稀烟火不接棘木茂密茅草蔓芜恶兽怪鸟盘巢钻穴与民为伴走山径为康衢骋林蹊为通道结架绹索为室而居引耕牛而畜其下风雨淖泞气息闷腾蚊虫交发䑕窃狗偷者乗其空而曳之据山麓平广之土辟而耕治为田犂锄布种之夫妻竭作以耕蓬头跣足兽走禽奔上论诗书下谈礼节则如夏虫疑氷井蛙骇日乃尧舜未化之俗唐虞尚顽之民自汉武颈系百粤伏波始事南交制燋齿骁足之民驱蛮髦鬼蜮之衆归我中国山川险阻人马可通而夷性野习至今未醇我圣朝以太平文物之化荡平抚治之则边疆熙然丕变矣其初以其出于土夷立其酋长以驭之而以褒衣博带搢绅临焉夷性憍蹇骜悍率其顽梗凿山障海扰绎地方勦平勘定易置为流邑于极边东隅时在郭三厢并归化一十八村尚未𨽻籍崇善所统治者惟旧县两里之民计家不满数百口田里附于邑下其残苛贪冒者勿论矣畧知存心为国者抚育其人民而耕治其田里民之事邑主如子之事父母饮食言笑疴痒疾痛缓急相关呌唿相闻邑小事简民无徭役供给奔走应答之劳闲暇时以诗书礼乐之文渐次镕铸可以坐卧而治民无愁叹之声矣嘉靖十八年始迁附郭邑于郡后周匝带山邑处其中东抵左州距峦南连江州越河西接龙州封境北当太平安平衆蛮疆界去交阯二三百里极边枕塞当冲要衢宜壮雄藩谨锁钥焉三厢一十八村始隶县治增编六里每歳佥派差役道逺疲奔民称繁重往年欲附奏迁复而大势难移更革烦矣在城密迩衣冠日改月化耳濡目染庶几渐入歌絃旧以其近边僻地事从俯就日积因循习为惯越法跳梁家无田产间与乡民典买付佃并与各州兑耕货入而以其租给托农人馆贮歳时揭家寄食取偿又薄券厚息假与土民生活若遇差编则计口騐丁家无遗算故鲜富厚之民土民无别转迁买卖夫妻子女借食于农而怠惰偷安犁锄布种不以其时亢旱水潦不知为备取其便易者而任意为之冬熟鲜收则嗟天时不利而坐受困穷矣往年经歴旧县腴田荒芜不治草木盘错成林俯诘其由则诿曰天时荒旱连年乃选任事者督令锄种疏其旧沟修饬埧闸引水灌田导其出入始得旱潦不患废弛并起民赖衣食然骀驽钝劣狃狎目前近利无忧深虑逺之谋父子祖孙相承多甲乙不辨白黑不分欲致富盛豪雄者难矣窃以为城厢之民多系各省流寓其男女有别同姓不为婚姻而夹谷遡涧之衆与牛马鹿豕同游管窥蠡测尚踵披发余风非延师树训以涵养防范则百年无尊君亲上之俗仓卒无捍患固圉之心然民以饱食醉饮为便骇闻诗书训子之说责以修饰学宫并延师教则如孟子所谓月攘一鸡以待来年其弊习深痼难以省悟转移如此今自三厢䭾卢沖登并旧县客商辏集之地社学书院首营建修理渐及乡落强令训诲优游数年之后庶俾谙识文字饫闻诗书旨趣乃可稍变其风俗知尊君亲上之道而固疆守圉之民渐可与中州同矣书曰戒之用休董之用威非此无以为用夏变夷之治而诪张为幻嚚顽抵冒者抚之不知恩绳之则肆吻尚惟当道贤哲洞悉剖治焉考洮水考蒋冕洮阳为县属零陵郡载在前汉书地理志后汉书所志亦同而史记本纪有汉将破英布军洮水南北之说实髙祖之十二年则洮阳正以破布军有闻于时而以名县水北曰阳洮阳郡洮北也前汉书王子侯表武帝元朔五年封长沙定王发之子狩燕为洮阳侯则元朔以前洮阳已为县矣註汉诸家者皆莫能的知洮水所在苏林则曰洮音挑徐广则曰洮音道在江淮间至史炤着通鑑释文亦谓洮音挑在淮南葢史炤字音引用苏说而所谓淮南者则英布王淮南遂摹取徐广之说以为洮水在淮南皆以己意度之非其实也惟胡三省灼知其误且云按通鑑布军既败走江南髙祖令别将追之别将击布军于洮水南北皆大破之洮音韬葢布旧与长沙王婚其败也往从之而洮水又在长沙国境内英布之军实大败于此杜佑曰汉洮阳城在永州湘源县西北按今全州汉洮阳县地有洮水在清湘北胡氏此说考据最为精审史记黥布𫝊布军败走渡淮数战不利与百余人走江南布故与番君婚以故长沙哀王使人使布伪与亡诱走越葢洮阳在零陵南为楚极南之境洮阳之南则越境也自楚入越未有不经洮阳者胡氏以洮水南北为吾洮阳而用如淳之言一洗徐广苏林史炤诸说之谬今陜西临洮府又有洮州衞临洮在汉属陇西郡陇西洮水出西羌中北至枹䍐洮州卫亦以西羌洮水所经得名春秋鲁僖公八年及二十五年公两㑹诸侯盟于洮杜氏谓洮曹地因而名之皆与吾洮阳之洮全不相涉东晋时宋武帝继母孝懿皇后父萧卓为洮阳令宋文帝元嘉三十年宗悫以功封洮阳侯皆吾全之洮非陇西之洮也鹤山魏文靖公亦谓清湘上谿东出于濓西㑹于洮正指汉将破布军处盖洮水视湘水虽小而县以洮名顾在湘水未名县之先自汉至隋皆然隋平陈后始废洮阳而以湘源名县歴唐逮宋又改湘源为清湘云置南宁栁州二衞守御并改庆逺安抚司为府考黄光昇洪武三年置南宁栁州二衞广西行省言便宜三事一曰广西地接交阯云南所治皆谿峝苗蛮性狠戾而叛服不常府衞之兵逺在静江数百里外卒有警急难相为援乞于南宁栁州立衞置兵以镇之庶苗獠有所惮而不敢窃发民有所恃以安其生二曰庆逺故府也今为军民安抚司虽统地十有七州其地皆深山广野其民多安抚同知莫天䕶之族天䕶素庸弱不能御衆而宗族强者动肆跋扈至杀河池县丞盖䕶与诸蛮相扇为乱此岂可姑息以贻祸将来乞罢安抚司而复设庆逺府置军卫以守其地庶几其民知有府治不敢自恣诸蛮知有重兵而不敢乱也此久安之道也三曰广海之俗素犷戾动相仇杀因而为乱则一方皆警盖缘郡县无兵以制驭之故也近羣盗转攻郁林州同知王彬集民兵拒之经歴徐承祖亦以民兵千余败贼由此言之土兵未必不可用也乞令广西边境郡县长官辑民丁之壮者置衣甲器械籍之于有司有警用以捕贼无事则使之务农如此非惟郡县无养兵之费而民实赖之以安也奏至诏俱从之遂设南宁栁州二卫益兵守御改庆逺安抚司为庆逺府命莫天䕶赴京赏同知王彬经歴徐承祖以下有破贼功者𫝊侍御心洛曹公父子忠孝𫝊陈际泰明御史曹公讳学程者全州人别驾公讳铭五世孙也铭以书经中正统丁夘经魁任潮州府判生穟穟生鵾鵾生体元体元以子贵赠文林郎生学程公字希明号心洛少秉性刚介颖而好学辄有志于古人及壮以诗经中万厯己夘乡荐癸未登进士第甲申筮仕石首令清江洲隠没地建闸平徭民赖以甦丙戌丁外艰归庚寅起复宁海令筑海塘裁锾赎立五社仓严捍御政成而署产芝有断续复生之异两邑所活计万人壬辰擢广东道御史公在神庙发奸摘伏不避权势事有不宜行者知无不言祛畿甸害孔凡十事念边士久戍详述豳风以奏且帅屯戍垦荒亩计五千七百五十五顷有奇奏立规制致有白鹭车前强项御史之号灵武叛悖久逆颜行总督魏学曾罪至从军公挺然录其功以上癸巳上欲虚震位议并封诸王子垣臣王如坚史孟麟寺臣朱罗京王学曾涂杰等持不可俱罢免公疏引九庙神灵入告有入谗佞拒忠谏溺袵席忽宗祊等言并封之议虽寝实大拂上意寻以彗星变陈言曰朝政久辍郊庙稀临玉趾疎寝门彤廷罕召对语多直切留中未报数建言撄圣怒书公名于御屏中官报曰万歳震怒公无彊谏为也公不听而谏益力㑹日本闗白新破朝鲜欲大举入冦帝以朝鲜为我籓篱命将征讨师老无功枢臣议定日本封事本兵石星力主封议公与同官刘跃毅然以为不可公上疏曰倭情叵测若从其请又轻朝廷陛下独不监大宋故事乎遂与石星忤帝不怿竟遣亡赖子沈惟敬赍册往封丙申倭果败盟惟敬就縳滑弁杨方亨复奏倭情无变请添册使上更命科臣往此时垣臣叶经美部臣乐元声朱长春相继论星失䇿坐忤旨罢举朝莫敢言公复义激于中抗疏列七事之非内引秦桧史弥逺为戒外引苏武颜真卿为法固请罢封帝责规避诏缇骑逮问婴三木备五毒钳杖交加体无完肤下公于理钦定大辟更以方亨充使惟敬为副惟敬巧完封局为倭向道大掠朝鲜丧师失地本兵石星逮狱廷臣请还公职责令监军以图后效不报戊戌帝命刘将军綖合麻陈二帅征之倭遁锦山殱焉海岛悉平己亥东事成献俘于朝上论功赏赉有差独不赦公公锢狱十有一年百折不回惟以父西塘公不逮养为痛母太孺人垂白倚闾为忧忠孝之悃发为声诗有恋阙心犹在思亲泪未干主恩深似海臣节炳如丹之句后思母成疾每歳朝审刑官见其奄奄气息无不相顾流涕都人环视语曰此曹御史也有泣数行下者有不徒相泣且相慰者曰圣天子在上必鉴宥毋过自苦以是刑官数拟矜疑得缓刑公数四临刑之夕同里在廷荐绅置酒相诀公痛饮达旦无怖色从容上槛车后一日缚赴市曹行刑风霾蔽天木拔瓦飞刑官复奏免犹未赦计十一年前后内阁翰林台省各部寺官及勲爵诸臣同声救释章凡三十上皆不报屡荷两宫调䕶之不解歳戊戌公次子正儒仰天泣曰父囚累频年子违侍万里死者不可复生吾不忍见父之刑与其偷生于世孰若相从地下乎乃徒歩抵都门入狱省视见父待毙状呕血数升昏仆就地几絶复甦当即挥涙刺血草疏挝登闻鼓伏阙下奏曰臣祖母七十有九衰病侵寻自臣父逮系以来母念子而心折泪枯子思母而形尫骨立祖母当垂死之年臣父无再生之日臣感动悲激唿号无从沥血陈情愿以身代乞系臣就戮释父生还俾臣父归侍祖母以伸母子之情臣得身报亲恩以全父子之义不报越明年己亥秋决再上书曰臣之于君义无所逃无所逃则死生惟命子之于父情无所解无所解则生死相闗臣思皇上之法无可挠而臣父子之情不可割臣父之身皇上生成之身也命之死诚不敢不死臣之身臣父生成之身也见其死又安忍独生臣心苦情迫自愿面缚法塲甘心代死万一不䝉矜允臣有先臣父而死耳不报䝉不即加刑丙午复上书援洪武八年例淮安山阳民有罪系狱其子请以身代又援嘉靖十四年例御史冯恩以建言忤旨其子行可请以身代二祖皆怜而释之为请又不报是歳遇上慈圣皇太后徽号肆赦刑部沈应文等一本始蒙恩释谪戍宁逺公乃星驰抵卫得间归省不逾年而太孺人不禄又逾年而公捐馆后神庙崩光庙相继升遐熹庙天启二年念公孤忠追赠太仆寺少卿䕃一子入监读书四年赐谕祭建祠于湘寺之右每歳春秋有司祀焉公于本州入祀乡贤于宁海祀名宦有忠谏录四卷藏于家公生正仪正儒正仪以父䕃抚州别驾正儒庠生崇祯五年奉旨旌表孝子文祭舜庙文张九龄惟神以大孝而崇徳以大圣而奋庸以至公而有天下以至均而一海内故不以荒服之外不以黄屋之尊巡狩而来殂落于此倦勤之造永结于黎庶惠懐之仁长存于寿宫载祀虽遥威灵如在今圣朝绍兴至道慜兹逺人爰遣使臣按理边俗惟神幽鉴愿表微诚若私僻为谋公忠有替明鉴是殛俾无逺图如悉心在公惟力是视当福而不福为善者惧矣今至止之日辄诣陈诚伏惟神道聪明亮斯钦到愿俯垂真佑俾输力明时尚飨雷塘祷雨文栁宗元惟神之居为坎为雷専此二象宅于巖隈风马云车肃焉徘徊能泽地产以祛人灾钦兹有灵爰以庙飨神维智知我以神往茍失其应人将安仰歳既旱暵害兹生长敢用昭告期于肸蠁某自受朝命临兹裔壤莅政方初庶无淫枉洁亷自持忠信自仗茍有获戾神其可罔擢擢嘉生惟天之养岂使粢盛夷于草莽腾波通气出地奋响钦若神功惟神是奖凖制祭伏波神文李翺呜唿伏波之生好兵自喜幼有壮节腾声出仕定册归汉谟俞帝旨算无失画功伐可纪破斩征侧实平交阯来征蛮溪未卒而死小人赤口曷本于理薏苡南还明珠谮起乃收侯印爵不及子遗徳不忘爱留杜里筑庙以祭人敬其鬼乆而若新千歳不毁谗口嗤嗤易白成缁孔子义失勲华不慈曾氏杀人母投于机居窃厥嫂陈平不疑申生寘堇晋有骊姬无极巧诋伍奢诛夷孟子伤谗萋兮作诗公失其所梁松实为何独将军自昔如斯故士有歴万代而不灭者常被讪于当时茍窥心而不怍虽弃置兮其奚悲赫赫圣帝嘉贤命祠酒斚既列神乎降斯为荥阳公祭桂州城隍神祝文李商隠维大中元年歳次丁夘八月甲午朔二十七日庚申桂州管内都防御观察处置等使正议大夫使持节桂州诸军事守桂刺史兼御史中丞上柱国赐紫金鱼袋郑某谨遣直官摄功曹参军文林郎守阳朔县令庄敬质谨以旨酒庶羞之奠祭于城隍之神濬洫崇墉所以固吾圉春祈秋报所以辅农功白露雷收虫坏水涸念时𤾉而时雨将乃积而乃仓敢以吉辰式陈常典神其保兹正直歆彼馨香聿念前修勿亏明鉴昔房豹变乐陵之井味任延易九真之风土岂独人谋仰由冥助今犹古也神实听之赛越王神文李商隠惟神耀焯殊姿抑扬奇表秦鱼既烂则聊帝南荒汉鹿有归则称臣北阙览英雄之载籍信王霸之朋游言念遗祠犹存鹿邑尚兴甘雨以救公田敢陈沼沚之毛用报京坻之积神其永司此土长庇吾人福祐柔良驱除疾疠今来古往常教威着越城万歳千秋勿使魂归真定神乎不昧来鉴斯言赛永福县城隍神文李商隠赛于永福县城隍之神夫考室立家先在戸灶聚人开邑首起城池固有明灵降而鉴治惟神克扬嘉霔广育黎民聊荐粢粱少申殽酝神其节宣四气扶祐三时勿使毕星但称于好雨无令田祖独擅于有神永歆苹藻之诚长挟金汤之势为中丞荥阳公桂州赛城隍神文李商隠大中元年六月丁未都防御观察处置等使桂州刺史兼御史中丞郑某谨遣登仕郎守功曹参军陆秩祭于城隍之神夫大邑聚人通都设屏将英雄走集必假髙深不惟倚仗风云兼用翕张神鬼某初䝉朝奖来佩藩符既御冦于西原亦观风于南国始惟画鹢将下伏熊属楚雨蔽空湘云塞望晦我中军之鼓湿予下濑之师遂以诚祈果蒙神应速如激矢势等却河及兹荐报之时敢怠馨香之礼神其干霄作峻习坎为防合烽橹之保民道川途而流惠使言言坚垒侔地道以无疆活活深沟如井徳之不改勿违吉享以作神羞赛临川县城隍神文李商隠年月日赛于灵川县城隍之神髙垒深沟用资固䕶兴云泄雨谅俟威灵惟圣能感至诚将成大稔遂清冷之耕父不使扬光回沮泽之蟠龙皆令洒润式陈微报愿鉴惟飨赛荔浦县城隍神文李商隠赛于荔浦县城隍之神嗟我疲民每虞囏食寒耕热耨始望于秋成铄石流金几伤于歳事逺资灵顾式布层隂无烦管辂之占不待栾巴之噀窃陈薄奠用答丰年神其据有髙深主张生植同功田祖比议雨师无假怒于潜龙勿纵威于虐魃守兹县邑富我京坻赛北源神文李商隠惟神虽临南服实号北源湘浦降神近惊于骚客滮池浸稻逺叶于诗人果能槖籥风头索绹雨脚不资亩浍将致仓箱聊申信于涧毛庶通灵于水府神其揖扬兰珮掉麾桂旗拍川后之肩揽波神之袂共来于此飨报留思赛白石神文李商隠年月日赛于白石之神惟神载烜明灵克标懿号轩珠耀彩傥非瑶水之源荆汉流辉即是玉山之路一昨俯忧旱歳俾祷遗祠果能爱我大田贶余膏泽不俟于公之祈狱无烦洛令之曝身敢命子男爰修苹藻神其仰济天泽俯祐歳功无萌可转之心以负惟飨之礼赛尧山庙文李商隠年月日赛于尧山之庙伏以帝巡遐徼天作髙山既比敬于轩台亦分功于农井是留遗庙以慰斯民昨者时雨忽愆秋阳稍亢永言嘉霑实自元恩大驱蟠泽之龙尽发潜泉之介仓箱兴咏将庆于农夫灌浸呈功不愆于竖子敢兹昭报冀降明灵祭全义县伏波庙文李商隠年月日观察处置使兼御史中丞郑某谨遣全义县令韦必复以酒牢之奠昭赛于汉伏波将军新息侯马公越城旧疆汉将遗庙一派湘水万里楚山比颍川袁氏之台悲同异日方汝水周公之渡感极当时呜唿昔也投隙建功因时立志隗将军坐谈西北弃去无归梁伯孙自降王姬虽来不起以若画之眉宇开聚米之山川怅望闗西超驰陇首事嫂冠帯诫姪书成龙伯髙之故人其言有所公孙述之刺客相待何轻鸢跕启行蛮溪请往铜留铸柱革誓裹尸男儿已立边功壮士犹羞病死漓湘之浒祠宇依然岂独文宣之陵不生刺草更若武侯之陇仍有深松向我来思停车展敬一樽有典五马忘归及申望歳之祈又辱有秋之泽云兴柱础电绕墙藩何烦玉女之投壶方闻天笑不待樵人之取箭已见风回敢忘黍稷之馨用报京坻之赐属以时非行县不获躬诣灵坛词託烟波意𫝊天壤既谢三时之泽兼论千载之交勿负至诚以孤元契举葬文范成大维干道九年八月乙酉集英殿修撰知静江军府事兼本路经畧安抚使范成大谨遣左迪功郎临桂县令陈舜韶左迪功郎司法参军郑郧奠祭于新冢诸君之灵呜唿圣人有言卜其宅兆而安厝之则凡死无宅兆者不得其安可知也形魄降于地骨肉复于土然后其魂气无不之也故人死曰鬼鬼者归也不得其安不得其归魂羁而无託天下之至悲也桂林之俗或不葬所亲寓其骨于浮屠而颡莫泚也与夫逺游客死遗骸委骼狼籍散乱而弗收者不知其几也呜唿若尔诸君生何罪于天而今乃至于此也太守之来恻然动乎其心若己手之弃也属吾同僚出公帑营燥刚实觉华之原钟官之墟郁然砥然以为诸君之基隧也举凡无归之骨而竁之域于前列者有官君子也分封于两旁者姓氏不𫝊冥漠君之类也祭之虽非其亲藏之虽非其里有以安而归之何异于其亲与里也日吉辰良肴芬而酒旨魂兮即安无南无兆无东无西也牛羊弗践樵薪避焉诏于终古勿毁勿夷也重修宣成书院上梁文姚镆伏以吾道流行亘万年而如一日真儒倡和更千载而不数人粤惟洙泗以来在濓洛为儒风之始振继自崇宁而后至干淳实理学之再兴晦菴朱夫子固云集其大成张吕二先生岂曰独为小知盖六经子史皆有言论以折衷而道徳性情俱即身心为验识道原于一鼎立为三陋萧曹于不居南轩本伊吕之佐超董贾而独上东莱则颜闵之徒或扩其道之大而六合可充或养其性之美而四时已备卓哉先觉厥惟我师顾学宫虽有通祀之仪必书院乃为独宗之敬惟兹地称八桂祠肇两贤建节为张素着桐乡之爱垂弧者吕实占嵩岳之灵衣被尤切乎一方兴起尚新于百世固宜使臣之有请致烦明主之亲题匾特榜曰宣成祀已隆于景定间罹兵燹遂致湮芜亦或举之复归于废饩羊固在不胜祼享之疎灵光仅存竟何观瞻之具是用征工而集木力图撤故以从新卜地而迁举官为费丛祠再整像设俄严翼翼重门欲下路人之马凭凭四壁尽依夫子之墙广大厦之几间䇄髙堂于数仞五车书积争夸学海词林一鑑池开共覩天光云影苍松翠竹郁乎蔽前后以交辉异卉奇葩纷尔杂东西而并植近以着我朝之懿美逺将夸前宋之规模非惟崇徳报功自此有竭䖍妥灵之地而于聚徒养士宁独无藏修游息之区致敬于舃履何如为益于章缝备矣敢申善颂以相讙謡记事文张仲孚桂林为广右二十五州之都㑹风俗淳古分野宁固自秦汉以来无干戈之患和气所薫山川秀发城北七里冈岭盘纡即始安原脉熙宁初频有祥烟紫气郁葱其上父老异之而莫识未几果符今皇帝建封兹地中兴海㝢騐今推昔信芒砀之云不为虚应也崇宁间尚书王公祖道来帅是邦念郡庠湫隘风教未敷乃辟而广之诱进学者又採堪舆家之说洫子癸之流以注辛戌环城有水如血脉之萦一身遂闻之朝故大观二年准勅着令壅隔新洫者以盗决黄汴二河堤防法坐之距今应举之士十倍前日乡贡旧额八人而已秋闱校艺主文者每有遗才之叹绍兴二十六年知昌化军事黄公齐邦之先达也入觐宸扆首言静江属兴王开府圣泽以沦士才日茂而取不及下郡之半乞稍优之上可其奏増解二名先是宪使路公彬上章言广右土产瘠薄乞减静江夏税上供布钱以寛民力然不及军装布至是黄公复乞之上亦依奏迨今二年疋输一缗二侯之请也昔子产为政于郑舆人诵之曰我有子弟子产诲之我有田畴子产殖之若此邦之民沐圣恩寛惠膏泽涵濡皆二三大夫推仁教养之意而独无志谨书其事镌于名山𫝊之于后于以昭示来世尔赋真仙巖亭赋易祓融州太守鲍公作亭于真仙巖之前长沙易祓为之赋其辞曰莽芝巖之崒立兮歴磴道之委蛇慨晨日之临阁兮访危亭于故基迺芟迺剔兮迺询我龟寄锤钩于心宰兮付匠石以成规奂翚櫩以云浮兮殆与古以为期猗欤异哉物与人之相求兮每扞格而难逢茍襟度之弗宏兮彼将隠而缄封何前节而后麾兮曽莫表其遗踪倐楚歌之噭咷兮迺指顾于从容匪斯亭之杰特兮羌邱壑于心胸试登临而偊步兮追昔人之胜游仰余瞻于峭壁兮俯独瞰于湍流旁一人之髣髴兮俨冠服以清幽恍陈前之万象兮森舞鳯与腾虬宜斯亭之对峙兮若将近而献酬融州之民兮尔裳尔衣从公于亭兮公不我违公朝而往兮山川乎清晖公暮而返兮烟云蔼其霏微乐其乐于吾民兮非公其谁与归乱曰天地鬼神之所祕兮不以古今为之存亡也纷宇宙之万有兮于人实为之低昻也繄达人之大观兮固将渺崑崙而隘八荒也歛经纶于方寸兮聊杖履以倘佯也使后人登斯亭而懐感兮此吾融州太守之甘棠也灵芝赋胡荣都宪韩公总治两广开府苍梧之歳有芝七茎产于行台东池之上遂作轩揭名志瑞应于方来谨稽载籍有曰芝生于土土气和则芝草生又曰王者慈仁则有芝草生矣荣忝职文学侍公左右目覩斯瑞因为赋颂之其辞曰天地函和秀气肇敷挺生灵草嘉瑞征符蕴日星之精采承雨露之滋濡炳五色兮焕烂濯六英兮郁如土质纯而茎紫金蘂错而柯朱翳开府之台榭绚翠草之庭除丛兰发其芬馥菉竹増其清虚芭层绮而晨结辉夺霞而晚舒岂用培而用植抑不根而不株异良芳之开落谅有荣而无枯閟幽香于奥室美君子兮与居于是攷厥攸感由公总宪纪纲藩翰绥辑宇县展才卓荦修政罔倦文学俎豆之陈武将牙旗之建咸简能而黜否倐懦立而顽劝息狼烽之飞焰底民居于永奠虽抑情以奉诏亦罔极之为恋肆元穹兮降监钖无疆兮佑眷因物产以表祥俾治平之日见公乃名轩以志休征用章词林兴颂歌声洋洋匪云溢美爰罄揄扬矧公志之谦抑归感召于吾皇览商颜之采茹殆隠逸之所藏彼元光之服食亦既涉乎渺茫若昔炎汉元封之始甘泉之宫聿荐芝房神爵纪元函徳之殿金芝煌煌兹故应君之忠孝大昭信史之耿光再稽列𫝊古有孝子曰韦曰杨天监其诚庐于墓傍亦有邵宰化行新昌天亦监之芝草为祥斯又善行之征歴千载而流芳丕惟今日主圣臣贤仁风义泽遐布旁宣声教所暨周于八埏两间和气充洽龎全故有芝草维时产焉肃闻当宁惕然恐惧不庆祥瑞恒省灾异方且放珍禽屏奇技隆孝养谨时祀恤穷民罢瘝吏期五谷之丰登书大有以表歳诚罔眩后世之虚文而懋式前王之祇畏公亦以表宸衷在位靖共咨询诹度采菲采葑靡姦弗逺靡徳弗崇一夫不获引咎责躬俨古人兮维则邃古人之淳风兹盖元首股肱同寅协恭允克致中和赞化育平泰阶调玉烛将覩麒麟鳯凰萃于郊薮醴泉甘露降于宫囿必有太史抽毫据事特书纪一世之灵瑞同兹轩而悠久铜鼓赋袁枚盖闻寳以徳兴玉磬收之建武物因人至龙泉佩自张华况夫鸡娄名文密须神器虽陶镕于丹灶已藏迹于青洪铜鼓者汉伏波征交阯之所铸而武侯擒孟获之所遗也然而代逺年湮星移物换商山宛在谁能复听鸣钟泗水依然不复再擎古鼎此皆神灵呵䕶必待𫝊人而亦徳政薫蒸始邀瑞物大中丞金老先生三江沐徳百粤铭仁福云随银瓮俱青甘雨共金船并紫于是耕夫前获渔父复收一则进之阙前聿昭祥化一则留之纛下用肃军门目览手披丹砂璀璨心移神注紫蔼辉煌因思雀箓鸡碑久费书生探访何幸聊苍洞歴忽为文士观瞻不揣浅疎谨为之赋当夫月华炫羽霓彩飞旌採赤鋈于蜀垒求铜精于灌城倣尔雅鼗麻之制依周官鼛晋之名于是蒲牢独造金镯扬声光分雷琥气并沈明军鱼丽而齐击阵龙膝而偕鸣协始兴之圣鼓叶罗浮之神钲天吴为之震荡木怪为之羣惊陶镕于三十六罏蛟龙捧炭威扬于千二百岛金铁皆兵尔乃九乳灼然水沈干纪歴唐宋以犹湮含盈虚而不滓歳逺则觜生苔年深则蛟涎滑体星魂月魄久藏羊馆之珠鳯卤鸾仪似擘麻姑之指汾隂献瑞岂劳钩鉣以才浮浔水呈祥不听琵琶而亦起其状则体如坐墩面同博局葱岭点砂瑯环砌玉腹自脐以内空腰较首而微束势跃跃于嵚岑纹彬彬于沈绿旧纽拖襟余蟾瞪目或褰绉而戍削或霜皴而雪剥八面七星之迹谁知九敲三挝之技不复金砂澄碧想见南郡之铭铜诃耨渊停髣髴雷门之石鹄其色则丹螺献甲鳌背成峯花似绣而若缬纹已直而犹纵逺而望之若朱云䙰褷于寳鼎近而察之若绿羽璘斒于万重金锁珊枝直夺雨工之巧碧文圆顶似劳织女之缝翠生波而欲滴玉结乳以为容副墨抱珠于䌨锦白象削字于芙蓉其声则鞺为音砰訇作韵霜降钟鸣雷出地奋汉宫击瓦而屋尘皆飞秦铎驱山而草木悉震发清机于地籁依稀仙阁髙鸣振元气于鲸鱼恍若钧天可近未取木于临平已闻声于邺县于是盛以柽架置之军府共鸾书翠轴以齐留俪龙篆蜺旌以为辅楼车鼓铎惊双鹭之蛇门碧玉浮金考籥章于毛土彼夫穆满遗车于黎野祖龙失玉于青城寳玺不传于吴井玉杯伪设于汉廷岂若兹之浔江安获粤阃镌铭既不窕而不槬亦全貌而全形太学鼔中昌黎未咏龙荒石外山海无经固与玉牒金泥共閟珍奇于天府直勒商盘周鼎永为明徳之香馨箴交州牧箴扬雄交州荒裔水与天际越裳是南荒国之外爰是开辟不羁不绊周公摄祚白雉是献昭王陵迟周室是乱越裳絶贡荆楚逆叛四国内侵蚕食周宗臻于季赧遂入灭亡大汉受命中国兼该南海之宇圣武是恢稍稍受羁遂臻黄支航海三万来牵其犀盛不可不忧隆不可不惧顾瞻陵迟而忘其规模亡国多逸豫而存国多艰难泉竭中虚池竭干牧臣司交敢告执宪铭井铭栁宗元始州之人各以甈负江水莫克井饮崖岸峻厚旱则水益逺人陟降大艰雨多涂则滑而颠恒惟咨嗟怨惑讹言终不能就元和十一年三月朔命为井城北隍上未晦果寒食冽而多泉邑人以灌其土坚垍其利攸逺其相者浮图谈康军事牙将米景凿者蒋晏凡用罚布六千三百役佣三十六大甎千七百其深八寻有二尺铭曰盈以其神其来不穷惠我后之人噫畴肯似于政其来日新说五瘴说梅挚仕有五瘴避之犹未能也急征暴敛剥下以奉上租赋之瘴也深文以逞良恶不白刑狱之瘴也晨昏荒宴废弛王事饮食之瘴也侵牟民利以实私储货财之瘴也盛陈姬妾以娱耳目帷箔之瘴也有一于此民得以怨之神得以怒之而后逆气成象俾安者疾之疾者殛之以示天戒虽日在辇毂下亦不可逭矧荒逺乎世之仕者或不自知五瘴之过止归咎于土瘴得不谬与广西通志卷一百十一广西通志钦定四库全书广西通志卷一百十二艺文歴朝露布桂州破西原贼露布杨谭臣闻声教无外修文徳以来逺人职贡有亏耀武威而讨亡命然则五材并用金革为遏乱之资八卦相宣弧矢乃济时之具事非获已道岂为侔将治衆以安人必除残而禁暴歴览今古谁能去兵未有舍礼乐而致升平奋干戈而宏大业者也伏惟陛下明齐日月徳配天地化同异类泽洎无垠蠢兹魑魅之乡敢恃犬羊之衆据其险要恣其冦攘西原羁縻旧染声教不闾被其诱引同恶者多僭称王侯伪署官爵旌旗蔽野鼓角沸天恣杀戮以威人将玉帛而济衆方员数千里控带十八州丁壮并执其干戈子女尽充其仆隶自谓强盛转加兇顽迫之则鸟散兽惊缓之则蚁结蜂聚老幼奔走耕稼失时万井无烟兆人失业不宾王化于兹四稔臣前年衘命到州深入招慰示之仁信许其自新渠尚凭陵毎行攻刼管内州县日渐流离村落焚烧庐井空竭伏奉去年三月十日勑遣中使魏朝璨宣慰凡诸首领皆赐勑书再三晓谕许其官爵但以炎方人物躁竞者多承平已来久絶朝命自蒙提奖感激殊私戮力同心倾家竭产训勉子弟䇿励甲兵介胄自出于私门粮储不损于官廪向非陛下化周动植徳及遐荒岂有不劳王师坐清氛祲去年二月二日睦州武阳朱兰金溪黄澄等一百余峝大贼帅伪号中越王廖殿伪号桂南王莫淳伪号拓南王相文伪号越南王莫浔伪号象郡王梁泰伪号镇南王罗诚伪号戎成王莫祷伪号南海王罗品等潜相结构约二十万衆夸壤连州志如枭獍风号雨啸心等豺狼仍欲先破岭南后图岭北逺近百姓皆不聊生臣遂激劝将士宣𫝊圣旨诱以厚赏使其尽节皆决命苦战非无损伤不顾危亡志懐忠勇大首领镇南副都䕶摄栁州刺史西原游奕使张维南劝率首领统兹军政万夫齐进一举无遗都知兵马使朝散大夫象州刺史成匝领当管及冲州等战手共一万人卷其旌旗踰挺争先膺有渠魁当阵斩获经畧副使朝议郎行贺州长史穆成构防御副使朝议郎梧州长史任早梧州刺史本州防御使李抗先锋总管梧州长史秦匡朝四界游奕使广州番禺府折冲谭崇慰及总管子将等五百余人并西原环古等峝首领方子弹甘令晖罗承韦张九解宋原等五百余人各领子弟并部外义征及总管内战手共成二十万衆或擐甲仗兵纵其救援或致果决胜扼其咽喉左右夹攻飞走无路诸将及首领等义在竭诚以死无生以昼继夜或攻或围当其彼竭之余遂得我盈之势封豕既戮长蛇又屠余党喧腾自相蹂践势如解箨事等摧枯指挥而夷獠丧气叱咤而山川阻色贼等既因失律不知所向或连袂坠谷自成积观之尸或带刃投江有同漂杵之血横行歳久骄纵日深势如雷霆莫敢拒敌臣乃陈师誓衆思各忘躯自春徂冬凡经二百余日前后苦战各三十余阵破贼二十万衆斩首五千余级以头首丧亡余党奔乱穷灭之后然始求降臣伏以人无尽刘道忌太甚因陛下好生之徳合陛下至仁之心于是宣𫝊圣恩示其生路大贼帅武裴承韦敬简等二人余衆窜伏无地周章失图解甲辕门面缚请罪臣便脱其桎梏仍加宴赏兼赉疋帛散于营农各分疆界使其斥堠递相辖控永絶忧虞今臣管内亦且宁帖实赖天威逺备庙算遐临静彼兇残康兹亿兆无任庆跃之至谨遣所部官桂州临桂县丞朱璟谨奉露布以闻其立功将士首领别簿奏上牒为裴中丞伐黄贼转牒栁宗元当管奉诏与诸管齐进诛讨邕管草贼黄少卿汉军马步等若干人各具兵马数及军将若干前牒奉处分窃以天启昌期大功毕集神开兴运微恶尽除黄少卿等歴稔逋诛举宗肆暴恃狡兔之穴跧伏偷安凭孽狐之丘跳踉见怪以为威弧不射天网可逃侵逼使臣隳犯王畧恣其毒虐速我诛锄敌国尽在于舟中还师已期于席上谓宜投戈顿颡面缚乞身归郡邑于王官效黎献于天吏而乃缮兵补卒増垒闭途正当天讨之辰更积鬼诛之罪衆轻鬭蚁勇劣怒蛙纎缟当强弩之初孤豚偾肥牛之下事同拾芥力易摧枯杪忽蜂腰虚见辱于齐斧突梯䑕首滥欲寄于旄头勦絶有时不索何获某拱稽致命执锐忘生车甲既备于小戎鲸鲵岂逃于诛戮切观上畧总帅中权战士义激身心列校势成臂指蹶张之技尽出于山林拔距之材徧征于川洞赏悬香饵令布疾雷莫不鼓舞戎行䖍恭师律投躯不愆于羽檄跂足唯俟于牙璋今月某日奏事官米兰回捧受诏命神飞首勇足蹈心驰懽声洽于万夫胜气横于千里国容不入屦且及于寝门家事勿闗土已填于左阖即以月日全军出次分道并进所期戮力敢告同心孔大夫贞直冠时清明格物全体许国一心在公兵精食浮为日固久容府阳中丞以义烈为己任勲袭太常安南李中丞以英武为家风业𫝊彞器并膺邦寄克达皇威南则浮海济师共集堂堂之阵东则横江誓衆用成善善之功以此鼓行坐观尽敌刑惟勿喜诛有可哀征侧之勇冠一方竟就伏波之戮吕嘉之威行五岭终摧下濑之师嗟此陋微自贻擒灭勉成良画速致殊勲虽荒徼之地固不劳于有征而昇平之年将自此而何事书之竹帛实谓扬名事须移牒隣管以成犄角举牒者札与湖南大帅江丞相论秦冦事宜札子文天祥某干犯师严辄有申请秦冦之在广西扰动二十五郡为梗累年去年破贺之富川官民荼毒不细经司不问今破我永明杀死知县杀伤县尉主学卷去县印屠居民掳妇女掠去财物继而又破永明之下泽又冦我江华移其所以毒广西者施之湖南此而不讨失刑莫大广西以前独力不能捕灭今何幸湖南肯与㑹合宿兵以待师期朝廷之主张方新言路之指陈甚力此扫清巢穴之一机为两路官民舒洩寃愤不可失之时也前经帅不足望满望新经帅之来不料意见参差施行矛盾兹得经司牒报补贼以官授贼以职犒贼以酒赏贼以钱凡懐忠愤无不弹指自昔化贼为民固有称为盛徳事者盖贼有出于田里之饥荒激于官吏之贪黩弄兵之情出不获已故仁人处之念其为赤子姑惟安之勿庸胜之今秦冦招募无徒建置将校横行两路啸聚千羣戕天子之命吏劫公府之铸印杀人盈野罪如丘山既非胁从又非乌合渠魁纵有求降之说官司亦有不受之科而况初无出首之真情仅取改过之文状谩曰回乡而安业何曾束身以归官得之广人所云一面受招一面劫杀刑政无章宜其至此天下之大势相维所仗名义而已若名义不着大之不可以立国小之不可以立家今观广西成何宇宙先生不忍斯人之涂炭一再调兵必欲罪人斯得然后已此真扶持人极纲维世变盛心之所推也但今来广西既作此可笑举措未必不以龚遂渤海之事自诡上惑圣听本路冒然进兵非惟蹊径不熟乏隅总乡导之助有悔吝之虑亦恐邻阃反以本路为张皇壊其儿戏之前功或者隂设陷穽今直须申审朝省看指挥如何若朝旨主招谕本路只得撤兵后有冲突广西当任其咎朝旨如以招谕为不然自是督两路㑹合至时湖南不求广西而广西自当约湖南共事此利害自是坦然谨具公申欲望备申朝省仍乞钧翰与当揆商订必须计一例㫁行下曰招则招曰捕则捕使人无中立之疑则亦无事后之悔所有永明县见驻札有使阃之兵有本州之兵有谢隅官之义丁约近千人日费舂陵供亿比来徐守已费支吾郡力凋薄亦为可念今髙节所部兵若到山前不过又是坐食愚意谓不若候朝旨行下确许讨捕然后调往今乞且唤回髙节一行军兵归营听候朝命某非敢违使阃约束本司去山前颇近的见利害如此恃师门相与之真故敢倾臆以请拱听处分以凭遵守提刑节制司与安抚司平冦循环歴文天祥某猥以迂疎承乏湘臬适值冦发昭贺两路弗宁兹承大使丞相与广西经畧都承选将调兵各以重僚为之督是行贼不足平矣某偶以职事获忝与闻奉令承教于两阃间自是无虚日公移失机密私牍近文貌求其脉络贯穿报应迅速莫若循环歴为便司存以紫袋从邮置往来去潭日有半去桂可三日从其中而禀命焉庶几昔人通二国之言无私之义云耳某谨书于歴首为序十月十三日某洊凖牒报大阃调兵一千人以宇文帅参王环卫任其事甚盛举也自秦冦之作广西前此调兵不过五百人以下去年吕帅方调一千人而皆委之小小将校气势单薄不能为功今南牕调三千人以唐义军督之以赵总制统之而使阃与之犄角大作规模贼授首行有日矣事闗西戸国家之所嘉赖岂直两路之所蒙福而已然闻之兵家利钝不能逆覩蜂虿有毒困兽犹鬭语曰临事而惧好谋而成某数月以来职思其忧亦颇采取衆议薄有管见及今山前之所当行者因悉数之于前乞赐钧照一秦孟四者累据山前探报其狡兔之窟称在贺州管下地名下界然实无一定可攻之巢穴亦无一定可击之队伍前此经畧司非不起兵临之然兵来则贼散兵去则贼聚见吾强则避之见吾弱则乗之方官军之始至也整束精明部分齐一问冦则失之矣无可踪迹者而秦之党或为平民买卖于军市之间甚者秦孟四亦在焉及淹旬越月之后我军气竭意衰䦨珊零落冦则忽以百千辈突出草莽以掩我军从前往往偾军蹶将大率坐此今两阃㑹兵鼓行而前冦出故智必且散去及其久也则有乗虚袭我之忧此一不可不知者也一秦孟四所出没巢穴处其山重冈复峤连跨数州林翳深密荟蔚延袤山猺木客聚族其间将四面而裹之则山脚绵亘无合围之理将赭山而蹙之则林木疎旷无延燎之势我军望之遥遥空驻山下而彼之轶出他境猖獗自如且如近年尝遣二将曰吴曰孙屯驻屏山者年余仅能免静江境内之扰而不能禁昭贺诸州之剽掠是也我军若入其巢捜原剔薮岂不甚快然彼又窜入大山愈去愈逺迄不可谁何如近年萧路分日张者提兵径捣其巢而不获一人是也今两阃兵力甚重非前此千百人单弱之比虽山势连延不可合围只是一步趋一步可直造其所谓下界者然吾极其辛苦得至其间彼则又已遁散且兵在山前又无救于彼之横出此二不可不知也一所在平冦専借一人惟今广西则不然方秦冦之起也某村被害诉于阃阃为之调兵已而贼不可追散军而去未几则冦已复至寻仇于所诉之家曰汝敢诉我从而尽杀灭之官不能为之主而适重其荼毒自此应有被劫者皆不复告官此一类是土人畏贼而不敢与为敌者也又秦冦所至攫剽财物之外出其余以散之贫者善良被害恶少䝉利是以乡井闻贼畧无被发缨冠之义常有幸灾乐祸之心此一类是土人喜贼而不复与为仇也今两阃㑹兵而前若无土人向导是犹盲者索涂何往而可然由前言之则或平民畏冦后祸而不欲为我军之用或恶少以冦为恩而不乐为我军之役纵强而驱之无不首䑕二三阳顺官而隂附贼此最是误事此三不可不知也一今日之事全在两路督捕察前三者之弊各作一策处之必使有以避三者之病然后一举而得志不然必堕贼计中南方用兵如今日大举者自有数此行必须如狄武襄之于侬蛮了事而后可已君子作事谋始则筹之也可不熟而讲之也可不精乎一闻有张虎者石壁尝遣之将兵几擒秦孟四尝有张大虫来我便怕之语若取贼之所怕者表而用之亦破贼胆之一也张虎者近为郭察所劾押下邕管効用今以钧阃求之以属王环卫使之以功补过其人勇悍有余必能自効此上计也一今自湖南入昭贺有两涂一曰全州灌阳自灌阳入昭贺皆经县镇即近日被掳去处而去秦孟四下界巢颇逺一曰道州永明自永明入昭州界曰平源便是贼巢自平源至下界贼寨连珠相望其去秦孟四巢甚近今两督捕先合商量打併附和诸贼此却宜以告谕为先告谕之说以为两路之所诛者惟秦孟四汝曹胁从在不杀之科若得一寨下我军直是不杀则所谓连珠贼寨必从风而靡非惟可以离贼之党因而用之则擒秦孟四或在此徒未可知也但一贼寨来降其中有老幼有财物军人不免杀戮攫拏此须督捕总统先明秋毫无犯不杀一人之令使降者以我为信则可此收捕之第一机也一昨来使阃所调不过戎寨二百人又令本司择将当时头势稍轻所以且差桂文政总统桂虽淮将体统不为严重故钤束倍觉费力向尝以紊钧听乞赐改差未蒙垂许今幸王环衞此来即当抽回桂文政尽以其兵付王环衞伏乞钧照一髙节二百人今在全州灌阳驻札合系王环卫总统伏乞钧照一闻诸军取十六日戒严以行二十后可到衡阳应平冦之说笔舌所不尽者候宇文帅参王环衞相㑹又得对面较量伏乞钧照十一月十五日一当来广西止有秦孟四一大贼只因稽于勦捕致上下相挺于是遍昭贺境皆冦今据山前连日所申则秦孟四已遁杳不知其踪迹如近日广西所报擒毛了头唐督捕所约夹攻倪崇七桂路分所申打扶灵源寨皆枝叶去处而渠魁则失之矣某前尝画禀以此冦必祖故智逃散今乃果然重兵为钱粮所牵无持久之理班师则祸本犹存顿兵则吾力不继此事大欠结束今宇文帅参王环衞兵此时方至山前且看申来如何一秦冦实未易驱除若下得细密工夫千百人亦可取若只持堂堂之阵则髙飞逺举无如之何今广西既失了秦贼看来诸军逢一贼村便打遇一贼寨便攻此等相挺胁从却使得招谕前日之所谓招谕乃是姑息之政若兵临其境告以祸福使降宜有必下之理此时若愤招安之非䇿只一槩杀去却又欠斟酌主其事者广西本路又不得而専大阃以为如何一本路所仇者秦冦耳今兵入广之后秦不可踪迹于是亦不免到一处攻一处恐壊生灵过多而失吾寻仇于秦贼之意草间狐兔无尽灭之理大要只当去其渠既失其渠所在而専泛及于其他心甚念之大阃何以处此一广西备白札子所陈牒报本路全州有盐田峝秦小九窟穴在其中此事诚有之陈巡检者与贼通此则未必可信访闻此峝形如葫芦前尖后濶所以秦小九入而据之盖以地形险巧故寄迹于其间而前后则不扰全州之境贼不欲召兵意将以自存也今亦安知秦孟四不窜其间但其地既有一夫当闗万夫莫前之势未容轻于进攻须以术而后可破之前曰见王环衞申将来乗破竹之势一扫空之词气若容易然凡言语轻率便有取败之道当一面报山前子细调用仍与全州土人密议措置若不甚烦兵力尤为上上策也伏乞钧照十一月十八日一秦冦竟无踪迹分晓公文中或曰在大明村小明村或曰在大花山或曰在螺溪源南上坪或曰在南团平山白石山脚其说不一已难信凭今得王总统报直谓二十余日秦孟四全无风路则两路用兵以来此贼之出没可谓神矣大槩平贼全要地脚土兵之谓也今本路以客军望望而前固巴失之广西为地主而全无地人问探虽东兵甚多要亦徒孟浪耳某前尝采之南士皆谓秦贼狡猾诡祕之甚见吾强则避之知吾弱则乗之固尝画一尘彻钧听矣今果出避他所则目下工夫止当探实秦孟四所在然后可言进讨不然泛泛而往果何所为广西牒报谓湖南兵不当越界深入止宜在两界上伺候合㑹殆有所激而云今已报山前且回兵驻泊湖南界上一面遣人闗㑹唐督捕探问秦孟四所闪着实若秦贼有的所唐倅有密约方可鼓行而前缘兵在昭贺境内则粮运在路亦不无忧虞偶或为贼所梗立见狼狈是以回师界上乃十分持重之举亦已语之佥舎载之公文当必先彻钧览不免専辄仰乞钧察一广西昨报本路义丁生事大畏遇人则杀遇屋则烧遇财则抢此辈素不知纪律所至残贼可恶已行下杜督捕桂路分严与禁戢今续得广牒以义丁越界深入肆行劫杀大不可令衆庶见只得抽回缘昨来桂路分初遣之时止有二百兵故须义丁为助今使阃调兵既多则亦不须此辈吾运掉自有余故抽回义丁者所以随时取中也伏乞钧照一扶灵源打寨之举顿觉泛泛当来本路止于问罪秦贼朝廷指挥所讨亦秦贼耳诸军在扶灵源枉费辛苦一番可谓失本旨是役也王总统申来是一说桂路分申来是一说见之宇文帅参点对二将觉己微不和又义丁乃桂路分所弹压而广西累有云云今既抽回义丁则桂路分亦不当更任事已别作禀议名色唤桂路分赴司而其本兵则令戍将髙成统之一则二将若果不和末流必费处置不若解于其微一则以其不能钤辖义丁即夺其职亦御诸将之微权也伏乞尊照一全州盐田峝为秦小九所据其峝地形险絶未易以兵力取昨王总统申来云俟回军扫清言之甚易某殊未以为然今得宇文帅参公文果亦讶其轻发山前得宇文丈以审重持之亦大济事此峝中百姓皆耕他人之田田主皆在峝外秦小九不过寄巢其间峝民元不随从之为冦尽可从土人上作工夫某近已得一全州土豪与之计事已画为三说或诱或逐或擒于中忽济焉则祸本拔矣柯倅赴全州迂道来访已悉计授之若不动声色而集事又罗飞之于宴九五也伏乞钧照十一月二十六日一数日前诸处报来事体襞积一则道州以粮道为苦山前谓昭贺路梗宜寄粮于扶灵源口殊觉未便一则我军连日或打扶灵源或打申家峝于秦贼不相干而阵亡伤损者多恐攻击不已或落贼姦非细故也一则义丁不依纪律人衆难于加刑广西报得既可畏而宇文督军中来亦云然恐末流猖獗难制一则道州以供亿为病觉己窘束不可当如人数可减亦是为道州畧省人数之一端一则王总统与桂路分所申扶灵源事言语参差见之宇文丈点对觉己有衅昨与帅参议以髙成易之宜及此时举行元说所以本司一番区处事宜欲诸军驻界上欲义丁且抽回欲桂路分来禀议此一时也累日不见山前报来继得歴中钧批则未以所行为照某退伏自念殊坐専辄方议所以禀承钧命今得宇文帅参申到则已提兵越昭贺入静江之南团与督捕声迹相闻矣据备述陈忠所报云南团十八村村老陈状乞免洗荡自认捉出秦孟四则是秦孟四已见端的所在村老既认捉出此即钧谕所谓地脚者却有可望捕获之期自今我军如唐督捕之说与广军同在南团四路匝住不容透漏以待村老捉其渠魁是机锋相凑渐有着落此又一时也即已飞报山前既是唐督捕有明报秦贼有实迹一面乗机进取矣一义丁昨者抽回为在昭贺境生事且前无秦贼可攻故随时施宜如此今既同大军深入静江见匝住南团贼路则此时亦无缘可以抽回矣已飞报山前尽从便宜调用如仍前生事作过则照元行放散仍十分丁宁头目极意钤束以自赎矣一昨以秦贼无踪迹檄桂路分赴司禀议面授方畧令髙成暂总本军不曾明其有过今觉钧意亦使其果知秦贼所在则彼欲自取之以为功其肯先闻于我乎回军境上以示持重厚募土人以图进取二说并行计之善者也一广西所报义丁越界生事恐或有之但此项义丁原与桂路分所部军参错在彼不应纵容如此借使桂路分受欺于其党杜督捕亦岂得全然不知本司颇疑其说故只行下道州密切契勘或谓广西以我兵既入彼界连日攻打颇获贼徒又无军前申说广将陈明见贼不捕遂谓此说不欲本司兵在彼特借义丁骚扰之名併欲退我师耳盖在彼则自欲养冦于我则欲害成或出于此今义丁既已放散固西人之所欲但恐自此脱有缓急再调又难惟髙明审之一盐田峝近见军前所申欲乗破竹之势谈何容易同官唐书记说盐田虽号曰峝而实非峝其间多是富人所居今秋亦有领举者只擒秦小九一人政不须如此郑重今台谕土豪三说已得要领矣一永明之冦自广阃易招安之说为㑹兵之举其名甚正且叠承谆谕不容不发兵应之桂去贼近兵又先发更不俟本军之至故秦贼得以逃散今广兵遇贼不捕本司军连日攻打终未得其要领使司檄回境上又抽回桂路分放散义丁而柯倅自径回舂陵岂逆料此贼为终不可得故示以班师之渐耶重兵屯驻不容越境而问可否之机须要早决若果不可以日月图当早议撤戍只虑撤戍之后贼复猖獗则本司有诸处戍寨之例斟酌留兵亦可行也使司去山前稍近事体必所深悉幸细筹之万里不克亲染乞恕二十九日答二十六日所批画于后一承报军前所申事与前日规模又异大率兵难豫度只得随机应变使十八村村老果能任责束缚渠贼以来则撤戍可期岂非深望度此两日必有捷报尚快闻之亦须密谕山前所认捉出秦贼者是真秦冦乃可一余说不殊前禀髙明区画已得其当矣万里别巳専布宾州上许制台盛万年昨职所请鵰勦之说非敢孟浪盖今日之贼理不能谕刑不能加大勦既不能而纵之又不可且转眼秋冬因粮于野正其得志之日地方岌岌乎殆矣即今年二月间突犯栁州城池幸而觉察更闻罗城县亦被攻围跳梁若此及今不可不为扑灭然如大村五山马锣叠址凉伞野鸭感岸石碑中埠等数十村落皆为贼薮合两江有名之贼不下数万乃大村五山贼势最大系左江所辖听其自为区处若石碑中埠等村则在迁江境内孔道必由去宾州三十里而近察其情形惟大村为墙壁然根基尚浅相去亦遥一时救援不及盖贼近则不可不除而攻瑕则自易为力此今日所当亟图者也释此不图势必纠结愈多灭此一二余必望风解散迟速之间难易天壤职故敢为力请倘蒙俯允伏望密示若二千之兵未能卒办查得梧州无事乞台台俯念边陲情切倒悬暂拨兵数百名以资防御职亦请抚台拨数百名凑用备一时缓急如併无之则空拳而搏职所不能惟有束手待毙地方亦立见溃败决裂造次具呈上请诸事皆系目前急务仰乞台台裁㫁地方幸甚宾州上林抚台盛万年近奉台札轸念右江时事艰难深荷至仁曲体更忆面谕地方有事须报西陲安壤计尤切切也在栁州旬日各官惟云近来稍戢及至来宾迁江宾州则士民具诉纷纷痛言盗贼纵横流毒至极有数百为羣有千余为羣有三千余为羣者白昼出刦殆无虚日人情惶惶职亦且骇且惧谓何大异前闻细问之则云来迁之乡村刦掠已尽今有一村而被刦两三次者矣宾州之乡村则三分刦其二今併一分而不尽不止矣且多买骏马昔以十两一匹者今出二十两招纳亡命教以制火器造衣甲出则张旗帜鸣金鼓大非昔时盗贼行径意在刦尽村落穷民必入其党人马衆多因而攻城掠地又闻其密布私人于东西两广各衙俱有月报其以机宻事报者尤重酧谢人皆乐为之用且贼亦明言欲攻城郭明言官兵有几明言从来说勦何曾能勦若此肆志无忌而我民亦哭诉于官云及今不救不得不从盗矣加以旱魃为灾秋成无望目今米价腾贵民穷盗起大乱将作欲为预备之谋莫先兵食之计今三府州县未暇论也即以宾州言现在营兵戍卒总不过五百名如栁州军兵千余而犹不免窥闗之冦则五百尚不及为城守况欲调遣御冦乎且据宾迁士民之诉贼徒数万势可立聚而我以五百疲卒当之战耶守耶必无幸矣职以为须増兵数千方可防备但粤西处饷非易今且増二千名専付一将统领给以衣甲器药时时操练习于攻击壮其胆勇以备缓急则随机应变可静可动先声所至贼亦稍弭未可知也其饷亦须加厚方有精兵应募近闻壮夫皆从盗矣计二千之兵歳得饷银一万五千金以一万五千金而壮干城之气销已萌之乱全百万生灵之命犹为事半功倍及今不为待贼乱形已成仓皇扰攘战守俱困至有挫折民命已残国威已损然后奏闻征兵请饷何益职今不敢隠忍而以直陈诚恐他日溃败决裂至蒙斧钺之诛治职欺罔之罪而终无益于事则悔亦晚矣万不得已冒昧陈乞伏惟宪台俯赐鉴察允批二司议处兵饷急为整饬庶地方得免涂毒职亦稍逭旷瘝近来盗贼情形纷纷申诉非闗系重大者不敢辄渎台听惟迁江县连日告急事干城池民命安危在唿吸间势不得不以转闻若黄梓一节在六月初间曽有二三所官密与职言苐恐无接应故欲待请兵至日方次第具陈以备採择今请兵尚在筑舎而贼已犯迁江县官此禀亦见事机危逼非官兵杀贼则必贼陷城池势不两立当此人心共愤有誓不俱生之意故述黄梓请缨讨贼之辞料其不敢以身尝试且石碑中埠有贼无良更居卧榻之侧狂锋十倍昔时必不可待其先发而受制也倘蒙命将集兵假以便宜如黄梓辈悉听驱使则驾轻就熟二村既平余则乗胜抚散诚为功倍事半闻此贼近与大村马叠结为婚姻势成犄觕各峝渐渐连合此后亦难图矣伏望早赐裁酌七月初三日有岜敌村贼当官拥衆立杀失主夫对追捕而操戈相向此贼之常今事隔三日官以抚谕临其境乃羣起杀人此地为贼渊薮何可缓于天诛然其贼徒衆多必不能擒一二渠魁了事也访得此贼无别长技惟跨壮马挟一鎗三镖连辔横行如入无人之境各峝亦未甚聨合倘侦彼出刦暗为张奇设伏而攻以火器自可得志惟无一兵应手故未敢请方畧兹具文上恳伏乞台台留神主张前日通详请兵奉制台札谕谓东粤可以自専西方须仗台台定谋然后㑹同计议今事在燃眉惟望毅然独断以救西南半壁此实乡绅士庶喁喁引领非职敢为烦聒也宾州米价骤至一两若更不雨秋成絶望贼讧于外民溃于内将奈之何仰知逺厪台念敢以併闻檄调发土兵王守仁照得各州土兵征调频数本非良法非但耗费竭财抑且顿兵挫锐必需各州轮年调发一以省供馈之费一以节各兵之劳庶几土人稍有休息之期而官府亦获精锐之用已经行仰该司遵照备行南丹州官族莫振亨即就练选勇敢精锐目兵三十名躬亲统领照依尅定前赴广西省城听调杀贼果能输忠报効立有奇功即与具奏准袭该州官职自今八月初一日为始至下年八月初一日止却调东兰州土兵依期更替自今各州目兵军门㫁不轻易调发致令奔疲劳苦亦决不姑息隠忍纵令骄惰玩弛但有稽抗迟悞违犯节制轻则量行罚治重则拏究革去冠带又重则贬级削地又重则举兵诛讨㫁不虚言通行各土官兵目知悉俱仰改心易虑毋蹈前非自贻后悔去后今据所呈为照本院军令既出难再轻改失信下人但本官呈称鵰勦缺兵固亦一时权宜况称原系本州先年自愿报効不在秋调之数亦合姑从所请暂准取调为此牌仰本官即便㑹同镇守太监傅伦行仰该州土官韦虎林照数精选目兵前赴省城听各官调遣勦贼待三两月间事毕随即撤放回州遵照军门批行事理依期更班听调不许久留失信其所呈鵰勦事宜悉听㑹同三司掌印守巡兵备等官依拟施行事完之日通将获过功次用过钱粮数目开报查考俱毋违错仍行总镇总兵镇巡等衙门知㑹详文申详勦冦安民飞报克捷文金九陛为勦冦安民飞报克捷仰借上闻以纾南顾殷忧事窃照强贼流刦往来于北流信宜交界地方扶来坡得罗卜那留等处屡屡受害肆行突掠东省官兵薄创获级复返故巢先据北流县申报已委刘知州与张知县督兵追擒及奉宪檄行令㑹勦复发领本标官兵更督各属严饬及各汛官兵併力夹攻侦探渠贼营据鳯凰山巢四懐聨络榕山逼处各巢小丑交通声响该州县及道标中军带领官乡兵壮直趋鳯凰山口先后擒获贼党满朝哥等一百九十三名贼妇三十八名牛马九十匹获各贼已行正法其余杀伤无算苐贼巢已破贼胆已丧本应穷追罄勦俾无噍类奈鳯凰巢穴深居万山界连各属山多兵少难更捜捕更附近居民逃入各山避兵者不可数计恐有玉石俱焚之患除严令乡兵各就近境设法堵截容另具申计其有功员役应行捐赏以此一番堵勦斩获功多贼党亦已大创地方亦已渐安除一面严饬各汛相机防御扫荡余氛外具繇呈详仰凭驰奏圣明无忧东南之丑而戎行益奋深入之功矣广西通志卷一百十二广西通志钦定四库全书广西通志卷一百十三艺文国朝疏备述全粤情实疏郝浴皇上坐照万方虽省有逺近大小总期各就情实以维万方之安粤省穷荒天下所闻然臣非身到亦难悬知其详今请为皇上一备陈之湖南沃野而入粤忽成山瘠广东资海而粤西尽为所隔其周围类多兇顽土属内无所产外无所资其山则纯石叠成率与堪舆相背毫无秀润长养之宜其水则斗闸逆上仍用马援旧法全无安澜易运之便且接连交阯逼近安南苖獠猺獞回旋连络如蜂窝䑕穴又有一种土类杂居民落或獞七民三或獞八民二是皆前代恶其顽悍强立郡县治以流官汉法实则喜人怒兽如唐臣韩愈所云不可以人理治之者也至于民皆冦残田多久荒武皆劳苦兵间而难于辑伍文皆外委杂流而难于自立有司举事则法废而病民守法则事废而悮军又当嵗办而苦嵗荒衙役蓬跣官吏草率合而计之未免生气尚待苏息而残疆急须绥定也臣察此情实容次第分佈条理将我朝四十年来之章程及皇上万里懐柔之圣心一一昭揭先使稍稍有一规模而后从事其全省兵马钱粮或应裁省或应分拨俱察照此意详行臣因是又总论滇黔广闽数十年内之情形从前如汉䇿捐三郡使自治嗣后如唐法尽擒此䟦扈以还国又单论广西用人之事始则鞭策无籍之人以署事而足兵天威已伸今惟慎补部选之人以实授而安民皇仁再布是真我皇上百胜万全之庙算而大圣人手定太平之神机也臣既身到目击应备述其全局从实报闻敬陈调剂粤西戎务四策疏郝浴窃照粤西自用兵以来各路宿兵弹压类有添设今滇南已定节饷裁兵以苏息天下自是庙谟成算但粤西为广东湖南枢纽云贵交南门户狼猺獞獠诸蛮丝牵蔓引必须一一截制兵又不可不防饷又不可不节至于㑹计通省钱粮之数尚不敷兵饷之数惟清汰马政足釐无用以资有用酌防要害虽似裁兵而实裕兵臣谨调剂四策备列情形为我皇上陈之一虚糜之马宜汰也察粤西鸟道猿蹊马战不及步战且瘴水雀毒养马十毙八九纵使毙后即补奚堪补后又毙保无马去粮存之弊乎且穷兵病马虽药料兼资难保肠黄立倒是有马之名无马之实有马之费无马之用也宜分别清汰如抚标提标原设马二步八酌裁其半改为马一步九臣与提臣时加省察豢养分驻重地以资驱遣其各城守营原设马一步九马不成羣亦难突陈今裁马全改为步其原兵仍食战粮此外通省各官原设有自备之马仍从其便只此清汰马弊可约省嵗须料草干银三万余两亦足以济本省兵饷之所不足也一添设之兵宜裁也当粤西用兵之际不得已而议添今节饷之际不得已而议裁查各镇营有照康熙十一年原额而今不足者不必议增外有新设之兵宜裁者如抚蛮灭㓂将军标兵五千内除另议挑选一千名𨽻臣标统辖外尚有四千名水师营一千名懐集营五百名昭平营二百九十六名富川营二百九十六名此皆新设宜裁者也有照康熙十一年经制之外而今添设亦宜裁者如桂林城守营原系十一年以前设立额兵五百而今増添七百贺县营原额兵三百九十六名而今増添一百零四名此皆于经制外添设宜裁者也查富贺两县接壤今富川营既裁应将贺县营改为富贺营将额兵分防两县但各兵大半他省之人当改散之时宜量给以两个月饷银资其归农路费以安其心庶不致流落啸聚抑或容臣与提臣选其精锐汰其老弱以渐消磨简其精练据实造册报部只此裁汰冗兵可约省嵗饷数万亦足济本省兵饷之所不足也一要害之设防宜酌也窃见前代韩雍王守仁等用兵于两江藤田之间动调土汉兵一二十万需饷无算当时崃贼率皆獞类驯至巨魁其始都缘要害无备未遏其萌所致今滇逆已平冗兵应汰苐两江之间地方辽濶固不能在在设防然其间有要害之处如镇安土府设有汉官通判知事二员查该府在土司中井灶民风颇异不毛虽设有镇安营额兵二百九十名然汛广兵单近则沈绍基韦之煌袭城杀官见在用兵扑剿应改设游击一员领兵五百名庶资弹压又泗城土府是土司中之巨擘界连滇黔土属路通安南髙平见今莫元清之弟莫敬光擕带民人家口奔处其地应设副将一员带兵一千名即调平乐营官兵酌量于泗城西隆西林并归顺上下冻等州佈置亦可以为镇安之声援又土田州因系安笼门戸近于各处抽调官兵八百名防守今当撤兵仍应酌留守备一员仍须调兵防御如是则土司尽有钤束至于龙凭馗纛二营系控御安南鎻钥每处仅设兵一百九十三名殊为单弱应酌量每处増置三百名庶可资其捍卫其梧州一府居两广之中扼三江之要设有官兵一千名应留五百名守䕶䇿应应调五百名直抵浔南一带设立哨船汛防河道此为全省之襟喉各府之脉络最为喫𦂳且猺獞蜑贼往往沿河截刼调此五百名使河路清宁庶㡬疏商裕课以上应设应増约计官兵不过二千余名又即于见在经制内抽调并非额外加添而土属永得帖服边闗总有把握粤西全局隠然巨镇一抚提之精锐宜简也昔孙延龄叛时抚臣束手皆因抚标兵裁空拳御㓂查抚标之裁当日因每省设立总督今各省既无总督则抚标之设㫁难议减且粤西情形已经臣于备述情形疏内奏明是抚提二标同为百粤之枢机邻省之控制不惟居重驭轻兼可长虑却顾粤西通省除栁庆二府属有提臣就近酌量分防外省城根本重地其抚标兵三千名除周围接壤州县四路佈塘以疏通声势外其留守待遣之兵有限拟将援剿营应裁之内精拔骁健并器甲坚完之兵一千名即以副将温绍贤统𨽻臣标以资驱策俟一二年允成泰山四维之势再议抽减以安熙恬今既以援勦标兵一千名调𨽻臣标则于臣标量调数百名驻防平乐仍听臣驱策则是提标抚标均系通省之重镇外以控制羣蛮内以密藏天险万难别议裁减者惟宜简练士卒不使虚冐绸缪防䕶庶㡬奠安此则臣与提臣之职分也此四策者汰马裁兵所以节饷设防选锐所以固圉从此以通省地丁盐课闗税钱粮还养通省经制官兵则缺拨无多可以纾司农之筹画而经营预备或偶助司马之韬钤臣今奉命抚粤仰赖皇上天威睿算见诸路文武悉报荡平但兵形象水一时解散实须调剂臣晓夜思维顾兵顾饷酌去酌留以休息为挞伐之本以防御为太平之基选吏养民以资无穷之策应简武搜兵以倍有用之精神是从来君臣绸缪中外缔造无疆之至愿也其未尽事宜容臣陆续务酌时宜曲处再奏再陈粤西省城情形疏郝浴窃照粤西外控四十余处土司内制数十余万猺獞在在异类盘踞腹心前季煽乱殆无宁嵗省城五十里外一望椎髻跣足挺刃持鎗成羣蚁附而行者皆猺獞也今仰承天威各省底定粤西大兵尽撤客兵尽归守兵议裁一时省城独有抚标兵三千其城守兵虽有一千二百之数近已议裁七百止五百名除佈防属县塘隘外存省者十仅二三故于留抚标之外尚请调援勦兵一千以副将温绍贤统领以助声势皆再三斟酌万难稍缓之情若再裁抚兵则数千里重镇空城孤悬于百蛮之窟中昼乏操戈夜稀刁斗恐非善后于全省而保泰于初平之计也臣亦知节饷为急凡可议裁已于恭陈调剂粤西戎务等事一疏内已裁兵共六千有竒汰马共三千有竒至于抚兵一项因省城逼处诸蛮又借以弹压一切节制羣情与他省不同万难议裁臣目击此情凡从前领兵满汉文武及往来奉使诸臣皆所洞悉今都统臣包柱督捕理事官臣麻勒吉郎中臣舒书亦曽与臣筹画事闗封疆若必尽裁是空假抚臣以节制全省之虚名而张空弮于万刃之中强欲制其死命撑孤舟于万滩之上漫无一把柁者也臣不敢不専疏题请伏祈皇上睿鉴敕部议覆条陈垦荒陞科定限等事王起元臣伏读康熙二十六年五月初三日恩诏内开一直省地方有现行事例不便于民者各该督抚详察开列具题该部确议酌量更正等因钦此仰见我皇上敬天勤民已治而益求其治已安而益求其安此诚尧舜犹病之盛心也臣叨荷殊恩畀抚粤西敢不遇事直陈以备蒭荛之献乎一则开垦之定限宜寛也粤西林密箐深田土甚少自遭逆乱抛荒连年劝垦之令日勤而卒未尽辟者盖因开垦逺年抛荒田亩需用工本过于耕种熟田数倍民力凋疲实甚于他省今现行定例俱限六年后起科通计六年之费尚不足以偿民之工本而此六年之中所得微息间有丰歉不齐亦不足以养民开垦之余力是以民穷力竭承垦者畏缩不前此陞科之年限迫促诚有不便于民也臣伏查开垦一案康熙十二年原奉有再加寛限通计十年方行起科之上谕戸部刋载定例颁行已久是垦荒民力维艰久在圣眀洞鉴之中迨至康熙十八年始复定为六年臣愚以为与其民力难胜置为不耕之土何若仍遵前谕寛其陞科之期除已经开垦报部外嗣后以康熙二十六年为始似应通计十年起科使小民获有余息足以资生则自此愿垦之民必将源源而至旷土悉成黄茂于民生国课未必无少补矣一则降俸罚俸之扣除荒熟宜均也粤西地处荒残在各官惟赖俸薪餬口原以养㢘而课其职业者也但朝廷原与之以常禄而各官每以考成诖误难免罚俸降俸之处伏查定例官员领俸悉照田之荒熟扣给及至降罚则不复扣除荒熟务照俸额全完方准报销所以各官一经镌罚遂有朝夕不给之忧此实下吏之苦情也臣请嗣后将罚俸降俸之官照领俸官员一例扣除荒熟则不特边土下吏咸戴皇仁亦且益思激劝以自新矣以上二事均有闗于地方民生职守今㑹同两广督臣吴兴祚合词具题荐黄志璋等疏彭鹏题为粤西遗爱独繋去思节义尤堪表异谨题请㫖以广圣恩事窃惟天视自民天听自民视听体天不爽民之所好民之所恶好恶同民无私臣未入境时即知粤西有知州黄志璋知县王言志璋初任全州继调河池州王言初任马平继调崇善所在有清名比臣入全州境见道傍碑上镌有夀佛两字询及父老曰此前任黄父母官所书父母调任河池十载郁郁不得志弃官归里民等为之立碑乞手笔两字镌诸顶即此臣经年来所见所闻无人不颂有口皆碑不识何以拂衣去也查志璋于康熙三十七年二月内告病屡不允三十八年未尝告而勒休谁实使之臣与志璋皆闽人同方各府未尝一识面为国爱贤不忍淹抑敢请圣眀破格召至京师引见年齿如未衰奏对如称㫖其才可用其品可风臣非为一监州请也崇善令王言因黄明一案降调不独现在崇善之民匍匐乞留即从前马平之民亦莫不接踵而至情词悲切是时养利州邵凤翼被民猺佥告疾唿辕门臣方病痔抱疴𫝊至卧榻前责其告官刁讼衆皆泣称官迫实甚随诘以该州歴来岂无一好官佥称往嵗署本州篆有王知县洁己爱民不加派不横征至今颂徳由此观之官无负于民民亦何负于官臣所谓遗爱独系去思是也敢请圣明破格俯察舆情准复原职以风示百官百官感奋兴起勉作亷吏臣又非独为一邑宰请也太平府属思明土府儒学教授今陞保定府井陉县知县髙熊徴梧州府岑溪人庚子副榜贡生当吴逆之变拟平滇三策拟讨逆檄正气激发舌有风雷前将军抚臣傅宏烈知之信之熊征慷慨自请缨身家不恤岑溪绅士民所以有书生尽忠杀贼受害惨苦乞恩转详题报之呈所谓节义尤堪表异是也前抚臣郝浴批为风靡草偃孤松独立学臣王如辰批为忠贞自矢御侮多方然终仅以给扁旌扬尽之矣臣见其着述有裨名教文行兼优无忝师席欲于大计特荐卓异厯叙忠贞以伸士气以重儒林随据学臣髙聨璧呈称陞任教授髙熊征据知府徐越详称师范久着文教日兴允宜卓异但查前任刘学道科考册教职贤否将熊征以年衰报部今欲开年老恐与卓异之例不符欲开年中又与前任报部之册有异等因臣是以不果荐比见熊征领凴赴任矍铄无衰态言论铮铮熊征之不获卓异者前学臣刘体元悮之也然以一副榜贡生沉沦苜蓿二十载幸得百里岂有他望独臣同志之感勃然而不能已敢请圣明破格註其姓名彼宰井陉得如臣宰三河时𫝊㫖召见如臣悉举三年拒伪托疾坚卧饮水毁形以对岂不千载有光哉臣身在封疆灼见真知直叙其事上达天听奖亷与褒忠事异而心无不同者也伏乞皇上睿鉴特恩施行甄荐粤西属吏疏彭鹏题为粤西属吏奋兴临行据实题疏以劝吏治以广圣恩事臣秉心戅直处世迂疎人但知臣恶恶之严而不知臣好善之切盖恶恶欲短善善欲长春秋之义也臣先于大计特荐桂林府知府武廷适泗城土府同知现署临桂县事陈张相治行轶羣详在前疏风示有官疏内附荐梧州府通判黄朱芾栁州府栁城县知县于澧桂林府永宁州知州王景曽平乐府恭城县知县田慕芳歴三年者弥图后劲甫数月者毋改新硎以好善而愿为同善微臣寸心圣明昭鉴今臣特奉简命调补巡抚粤东力疾行矣西顾尚惓惓臣于属吏中甄别人品较量官方察言观色询事考言如栁州府知府傅以履八面通材一尘不染其人有猷有为有守试诸盘错其器自见庆逺府知府焦映汉甫调半载澄清表帅百度维新其大者谢絶土司常例陋规开诚布公区画处置必能畏威懐徳盖二千石中之有体有用者也平乐府知府黄在中气骨嶙峋心术醇正其刚也可使人敬其柔也能令人爱书所谓不刚不柔厥徳允修南宁府知府孙调鼎抚民以慈御下以寛律身以慎奉母至孝一切禀母训施于有政思恩府知府白静修恪谨和平梧州府知府李世仁真实恺悌浔州府知府陈如升明敏练达一时皆观摩相尚计典后冀其日新为循良备选又有梧州府苍梧县知县潘名世自臣入境实减火耗并无科歛黾勉抚字又有桂林府义宁县知县陈芳夏其人其心皆古处比署永福革除陋习切中时弊又有梧州府郁林州知州金依尧栁州府迁江县知县彭宸渌梧州府岑溪县知县吕犹龙硎虽初发豹见一斑已上诸臣皆实能以臣心为心臣不能表明其心上达天听使之踊跃鼓舞愈向愈上是臣负诸臣也若诸臣心不克厥终是诸臣负臣也然诸臣闻臣调任声泪交下度其心当不负查太平府知府徐越计典时以酷劾去太平苦苛政久矣若以柳州府知府傅以履调补是以严霜而继以阳和万物吐气养利州弹丸耳邵凤翼诛求无艺大计亦劾去矣拟以郁林州金依尧调补郁林之视养利悬絶霄壤去甘调苦为州民非为州牧也但金牧立身立志似不从温饱中求是臣为民择官之微意武缘县刘以贵滥派流毒民不堪命以苍梧县潘名世调补差可补救思恩为庆逺属邑猺獞杂处未易为理以迁江县彭宸渌调补人地相宜且可与知府焦映汉相助为理吕犹龙赴岑溪举家十数人旬月之间十口病没今存仅白发之母与其垂危之妻耳其状乞归养臣怜其才冀其有成强留再三令其母移住梧州现委摄梧州府博白县事敢请圣明破格改授为博民父母人地又相宜必能称职岑溪县乞另补大彰激劝臣思调补定例必熟悉风土㢘能素着之员三年即陞毎一缺出瘠思避肥思趋思趋思避风斯下矣臣变为掣籖临时𫝊大小官员当堂眼同代掣以示大公然亦补偏救弊遇缺乏人席未暖而即调其于风土熟悉廉能素着之例戞戞乎难言矣今于本月初八日籖筒发回布政司销毁示不复用盖有不弊之人无不弊之法大抵然也臣从地方起见列名请㫖倘以臣言无欺伏乞皇上特恩施行致祭双忠祠疏萧永藻题为国典褒崇独厚忠臣庙貌同钦恳赐春秋専祀以慰忠魂事该臣看得尽忠报国乃臣子之常经而褒节旌功实朝廷之鉅典查前任抚臣马雄镇将军傅宏烈当逆氛狂逞之时一则从容尽节一则慷慨捐躯功烈在人丹忱炳炳康熙二十一年经前抚臣郝具疏题明业䝉勅建双忠祠宇迄今边徼羣黎咸得瞻仰惟是春秋二祭未经题请不免爼豆缺然兹据绅衿士民陈若沂等援例吁请臣何敢壅于上闻应否于粤西额设祭祀银内均给致祭以垂永久出自圣主特恩非臣等所敢擅便谨合词具题西林县建学设官疏孔毓珣题为圣朝之文治极隆遐方之被化已久仰恳援例详题设定学额以广圣化以光爼豆事该臣看得思恩府属之西隆州西林县俱于康熙四年改土归流数十年来仰䝉圣祖仁皇帝教养深恩莫不蒸蒸向化土民咸知诵读其西隆州已于康熙五十年前抚臣梁题请设官建学定额取进文武童生各六名已经部覆奉㫖依议钦遵在案惟西林县未设学官亦无入学定额止附于府学酌量㧞取各童往往裹足不前恭逢我皇上御极以来加意作人特开恩科又増入学之额遐迩均荷圣恩所以西林县生监曽贤等有建学定额之请经臣行据布政使刘廷琛㑹同提学道佥事徐树屏议覆前来自应允其所请仰恳圣恩嗣后西林县嵗试取进文武童生各四名科试取进文童生四名即于思恩府教职内分拨训导一员移驻西林専司督课则边土士子莫不同被圣朝文明之化矣谨题请赐祭广西从前殉难诸臣疏李绂题为钦奉恩诏事雍正二年正月二十八日恭奉到圣祖仁皇帝配天恩诏内开一欵文武官员为国捐躯効力行间甚属可悯出征阵亡之拖沙喇哈番三等侍卫以上文官知县以上武官守备以上官员俱赏祭一次钦此钦遵在案臣到任后悉心体访仰副我皇上教孝教忠至意但查广西一省自吴逆倡乱案巻灰烬従前殉难诸臣无可稽查歴时既久亦无可谘访其在康熙十三年以后有案卷可稽者共得五人一廵抚马雄镇者当滇逆煽祸逆帅孙延龄杀都统佐领应贼雄镇檄提臣㑹勦不应蜡疏遣子入京乞师延龄诇知夜围抚署执雄镇送逆贼吴世琮营不屈遇害阖门死者百有余人勅赠太子少保兵部尚书谥文毅一原任将军兼巡抚傅宏烈者先知庆阳预奏吴三桂逆谋坐罪䝉圣祖皇帝天恩减死谪戍苍梧比三桂果叛广西湖南相继沦陷宏烈募兵讨贼二年之间克复全粤圣祖简任广西巡抚佩抚蛮灭冦将军印复陈请进兵讨平滇黔降将马承䕃邀请计议单骑往赴遇害敕赠太子太师谥忠毅与马雄镇俱经原任抚臣郝浴题请奉敕建双忠祠每年春秋祭祀在案一浔州知府刘浩康熙十三年七月孙延龄以桂林叛附吴逆攻浔州府浩撄城拒贼而伪总兵缑成徳陷平南杀知县周岱生典史武佐鼎等遣兵助攻浔州副将蒋秉鑑将浩执送贼营父子五人抗节不屈同时捐命家口百余悉被杀害亦经前抚臣郝浴题请赐䘏又一为北流知县张应胜康熙十三年十月孙延龄逆党拥衆数千攻撃城池应胜调集乡勇固守三日势危计急分兵出战常守备由西门出奔降于贼应胜率乡勇由南门出典史胡万俊亦率衆降贼应胜势孤不敌为贼所杀同时家丁五人工房何涵均被杀死后经司府县详请题䘏䕶抚臣崔维雅以详报迟延日久不便具题批饬存案又一为平南知县周岱生附见刘浩张应胜案巻内兼载省志内开岱生癸丑七月阖门尽节各等情臣查原任抚臣马雄镇原任将军兼抚臣傅宏烈原任浔州知府臣刘浩俱系捐躯殉难已䝉圣祖赐䘏赠官今恭遇恩诏应请赏祭一次原任北流知县张应胜原任平南知县周岱生亦俱捐躯殉难但未经请䘏今应否赐䘏抑或赏祭一次之处伏候圣裁又志书内所开殉难罗定协中军都司吴钖绶战死于平乐府富川知县刘钦邻为孙延龄执囚不屈自缢俱康熙十三年殉难曽经赐䘏赠官但无巻案可稽未便列请相应一併题明伏乞敕部议覆施行议覆广西兵米易谷疏李绂题为钦奉上谕事雍正三年四月十一日准户部咨广西清吏司抄贵州清吏司案呈于雍正三年二月初九日本部题覆贵州巡抚毛文铨题为详报亏空事一案议令将黔省节年存仓米石有无红腐及雍正三年以后作何变通之处逐一妥议具题等因本月十七日奉㫖依议积贮仓粮特为备荒赈济之用但南省地方甚属潮湿米在仓一二年便致霉烂实难收贮改贮稻谷似可长久应否改折稻谷收贮之处着九卿详细定议具奏钦此该臣等㑹议行文江南等省该督抚各遵奉详议具题等因奉㫖依议钦此钦遵为此合咨前去查照本部㑹议奉㫖内事理钦此施行等因臣伏查大江以南地方潮湿仓米易致霉烂难于久贮诚如圣谕今䝉皇上敕令以米易谷实南方官民并受其福者也至于广西岚烟瘴雾较他省尤甚所积米谷尤不可不亟为筹度今准部议广西存仓米十万余石应令分作二年改换又称云贵二省毎年应给兵粮即将存仓之米支给至秋收时各于额征内征收稻谷补项仓厫亦可渐次増添地方官建造似觉稍易俟改谷既完之后毎年额征应给兵粮仍收米石余米悉改征稻谷各省均照此例等语此诚以米易谷之善策也查广西毎年应给兵米六万八千五百余石二年之内诚可尽数易谷但现在因奏销盘查各府㕔州县所贮兵米虽无霉烂而毎仓俱有气头约数十石其仓厫有铺垫不全者近底亦有变色米数十石通省合计约万余石此米不便搭放兵粮若及今将气头及仓底变色米减价平粜秋收之时尚可如数买补若再过五六月雨水之时恐致霉烂该管官赔累维艰臣一面令其平粜仍将价银贮交司库俟秋收时发买谷石补项余十万零俱遵照部议施行抑臣更有请者广西毎嵗兵米除支给外约余八千余石易米收谷应收谷一万六千余石毎嵗递増有加无已仓厫苫盖新旧盘查愈多愈难查兵米多余原为水旱不齐或有歉收之嵗不敷支放今广西兵米已余十万有零倘有歉收足供补给又有捐谷一百一十七万八千余石即再不敷俱可支用请自雍正四年为始毎嵗兵米赢余之八千余石俱征折色庶米谷无陈陈相因之弊而地方官收管之累亦可渐轻矣谨㑹题可否伏乞皇上敕部一併议覆施行请展广西案件限期疏李绂该臣看得粤西南太栁庆思五府属各州县居民多属荒山蛮峝猺獞狑狼十居七八又界连湖南云贵土苖遇有承查拘审事件不无负固抗匿是以案件不能依限完结兹据布政使黄叔琬按察使白洵㑹详称湖南所属距省窎逺有苖州县康熙四十七年内具题奉㫖准展限两个月完结钦遵在案则粤西南栁等五府所属各州县水陆程途逺至一二千里不等一切文移往返动需时日且南太庆思四府兼有统辖土司实与衡州等府所属州县干州等卫距省窎逺无异应照湖南成例题明除新旧交代以及奏销开垦编审大计各案仍照旧例依限完结其余一切部行原例四个月案件俱照六个月例限完结至命盗等案原有定限亦请于各定限之外俱展限两个月完结等情并造册呈详前来臣覆查无异相应据详题请仰恳圣恩一视同仁比照湖南有苖州县一例展限庶例限酌乎至中下吏免受枉㕘迟延之咎矣臣谨㑹同两广督臣孔毓珣合词具题请设直𨽻二州疏李绂题为酌分大府以清政务事窃惟郡县建置歴朝沿革不同皆因时制宜务求有裨政治臣伏见近日直𨽻山西山东江南等处府属地方过于辽濶知府势难兼顾以致政事壅滞者各督臣抚臣请设直𨽻州分辖数县俱䝉皇上允行钦遵各在案臣查广西所属栁州一府二州十县东西八百里南北九百里重山叠嶂獞七民三其南尤逺自栁州至南宁五百余里而宾州上林来宾迁江武宣等州县猺獞尤为顽劣知府才具稍疎毎遇仇杀抢夺之案檄催未㡬例限已逾深为未便请将宾州一州改为直𨽻州其附近之上林来宾迁江武宣四县悉归宾州管辖其近府之象州一州并附府之马平府北之栁城罗城雒容融县懐逺等六县仍归府辖俾得一意北向料理庶无迟悞再查梧州府属一州九县界连广东而梧州府治设在东偏其西南至郁林州已三百余里而北流博白陆川兴业四县又在郁林州西南距府四五百里不等四县俱在山僻不通水路文移舖递维艰又俱界连广东髙㢘二府盐枭出没故武职防守亦于郁林另设㕘将専辖此一州四县不併𨽻于梧协诚以地势有不便也请将郁林亦改为直𨽻州専辖博北陆兴四县而附府之苍梧与近府之藤县岑溪容县懐集等五县仍归府辖庶各可就近综理至直𨽻斟酌人地及一切考成责任应听部覆照原议直𨽻等处一例遵行臣为因地制宜起见谨具疏㑹题可否伏乞皇上睿鉴敕部议覆土龙州改设土巡检疏孔毓珣臣查广西太平府属龙州土知州赵殿灴贪婪成性残暴无忌纵容奸目土幕勒派扰民叅革审拟所管地方自应另议管辖惟其地环遶皆系土司无附近州县可以归併若改设流官则毎年粮赋仅三百有零不足充一应经费之用请选择赵姓近支有品行者二人降为土巡检二员按村峝大小分割管辖使之约束土民征纳粮赋仍准世袭存其祭祀地分则便于经理势小则易使以义等因具题随经部覆准檄行司属遵照去后今据布政使黄叔琬详称查有赵陞赵墉二人系赵殿灴堂姪素为目民悦服公举承袭随将龙州原额地粮按照地图分割䦰执自沿江峝上水甲至武徳峝附近陇利村止连余基分为上叚为赵陞所管又自罗回峝上月甲至遵峝附近厢村㟖竜村止分为下叚为赵墉所管取具亲供宗图族目民人邻封及该道府印甘各结加具该司印结详缴窃查龙州地方既经赵陞赵墉䦰定管辖应请以赵陞为上龙司土巡检赵墉为下龙司土巡检并请铸颁印信号纸各令任事约束土民征粮纳赋永逺袭职再照龙州原设流官吏目一员今既改为两巡检分管吏目应请裁汰武官向系龙凭营守备驻札应仍照旧驻札分防其龙州原领印信圣谕俟缴到送部臣谨㑹同广西抚臣汪漋提臣韩良辅合词具题伏乞皇上睿鉴施行酌通边缺调补陞转疏甘汝来题为酌通边缺调补之例分别俸满陞用之员以收实效以广皇仁事该臣看得南太庆思四府悉系烟瘴之区所属道员以下教职以上缺出例于桂平等五府官员内选择熟悉风土之员调补厯俸三年报满即行陞用定例遵行已久雍正二年七月内部议条奏所请嗣后粤西调补官员无论调补部选俱照五年即陞之例题报陞用教职等官停其调补奉㫖依议钦遵在案臣自简守太平以来在南太地方日久身履其地耳目所经较康熙二十五年广西按察使黄性震条奏定例之处更有亲知灼见为从前奏议所未及者谨分别为我皇上陈之查南太庆思四府同称烟瘴然如南宁府属之宣化永淳横州思恩府属之武缘民居稠密烟瘴全无与内地无异葢武缘原系宣化割立之县故为思恩府之首邑而不同城而永淳横州又𦂳与浔州相接嗣后此一州三县遇有正杂各官缺出并南宁府之经歴司狱等缺均应停其调补槩请归部铨选至左江道驻札南宁与南宁府知府既非烟瘴之地似应槩停调补但该员均有管辖土司之责实系要缺必须熟悉风土之员应仍照旧例遵行再查栁州府属之马平雒容直𨽻宾州所属之上林此三县虽非烟瘴之缺但猺獞犷悍素称难理非才具优长老成熟练之员未易胜任嗣后遇有正杂缺出应请照调补烟瘴之例选择调补照例俸满题陞庶于地方有益抑臣更有请者近遵奉调补官员五年陞转之例似亦经久可行但查州县等官虽处蛮烟瘴雨之乡尚有俸银火耗足以养亷不至穷愁郁结惟杂职微员俸银无㡬衣食不周臣在太平左江道任内目撃此项微员鹑衣菜色不胜愁苦近年据报病故者十之五六间有二三家属相随者亦多相继沦亡甚至无人扶榇归籍此种情形实堪悯恻相应恳请圣慈准其仍照三年即陞之例俾微员得庆生全且此内尽有才能之员将来感戴天恩自必益加竭力报效其州县以上等官仍照五年报满题陞缘系条陈事理字多逾格贴黄难尽伏乞皇上俯赐全览黔粤划江分界疏鄂尔泰该臣等㑹看得广西西隆州泗城土府与贵州普安州南笼㕔永宁定番二州地方俱犬牙相错土苖襍居以致争占地土互相仇杀积案不清黔粤之交原有大江为界钦奉上谕着臣等将黔粤分界事情一併㑹商妥议具奏钦此钦遵臣等查红水一江实天之所以限黔粤也粤西诸水遇滩则激无滩则纡回迤逦势多平衍独此江奔腾湍激状若黄河况发源于滇流入粤之西隆州境经东兰那地等土司入右江由浔梧经粤东之肇广入海粤在江南黔在江北南北釐然并无错壤惟泗城西隆两处苖獞地方多有跨江而北与黔省畛域相连村寨相间蛮性犷悍轻生睚眦必报锱铢必较黔员既难兼辖粤员亦难遥制遂致仇杀劫掳纷扰无休今臣等酌议黔粤两省以红江为界江以南属广西江以北属贵州使疆界分明更无淆混即或有争夺案件事𨽻一省亦易于完结其南丹土州荔波等县距贵州地方甚逺且素无争夺毋庸划分应将西隆州所属江北之罗烦册亨等甲共四甲半零二十二寨割𨽻贵州泗城府所属江北之上江长坝桑郎罗斛等甲共十六甲亦割𨽻贵州此西隆泗城所割江北地方南北约三百里东西径六七百里地既辽濶民复兇悍若止归併附近之黔属州县管辖不但鞭长莫及且恐向有仇隙各图报复彼此不能相安应请于泗城封江之长坝地方设立州治添知州一员専理吏目一员佐之学正一员専司训迪东罗斛四甲与贵州定番永宁二州相连土苖兇顽山谿尤险应设州判一员并将桑郎四甲令其分理即驻札罗斛甲地方西隆州所割四甲半有零除罗烦一甲剥弼下半甲与州治相近外册亨龙渣二甲巴结半甲剥弼上半甲俱距长坝窎逺而册亨尤为难治应设州同一员即将龙渣巴结等甲令其分理驻札册亨甲地方州治应有武职防守新改流地方又属两省交界犹借兵威应设城守游击一员守备一员千总一员把总二员兵五百名以游击并千总一员兵二百五十名防守州治以守备并把总一员兵一百五十名防守州同所治以把总一员兵一百名防守州判所治以上官兵归于安笼镇统辖所添之兵黔省各标镇协营在城汛广兵单未便再行抽拨应请召募充补泗城之北原有一肩山山势髙险为黔粤分界而黔粤之董家旗尾酒村龚赵二家李家坡哈寨打村寨金井寨坝草寨朶万寨罗怕寨罗王村等十处迄东一线穿入泗城腹里甚为杂错今江北地方既改𨽻黔省应将此十寨一併归于新设知州管理更为清楚再安顺一府原辖三州五县南笼一㕔地方广濶旧已鞭长莫及今若再辖新设一州又増数百里之地势难兼顾除镇宁永宁二州普定安平清镇三县仍听安顺府管辖外併请将南笼所属地方改为府治添设知府一员经歴一员仍留南笼通判为之佐理将附近之普安一州安南普安二县并新设之一州俱归南笼府管辖则盘查仓库批审案件得免往返稽迟便于督催起解庶两府分治事可无误又普安州之捧鲊地方有养马箐穿连三十余里山势嵯峨树林幽密路径﨑岖蛮烟笼罩为三江之咽喉夷㺜之要隘上江白云峭崖壁立俯视各寨险峻异常惟有一径纡回可以攀援而上法巖寨山髙十五里路险巖危歪染寨烟戸百余家田多民富以故夷猓踞险负嵎若于捧鲊地方设立一营白云之上拨弁员带兵扼险法巖歪染二处设立大汛防守余则相度形势设汛安兵使之星罗碁布㑹哨游巡不惟黔夷可以控制即粤㺜亦不敢起衅查黄草坝地界在捧鲊之内从无烧掳大案应即以驻防黄草坝之安笼镇标左营游撃一员千总一员把总一员兵三百名移驻捧鲊将原防捧鲊汛之把总一员兵五十名移驻黄草坝轻重缓急更觉得宜黄草坝民居稠密汉多夷少且距州遥逺必须文员管理应于普安州添设州判一员分驻其地専理细事并管三江稽查奸宄遇有命盗重案仍报州审详查黔省按察司衙门有经歴照磨二员并无执掌事件合将经厯裁汰即改设普安州判庶文事武备严密周详而边方汉夷得以安贴矣请移驻丞倅等官疏金鉷该臣看得广西一省山接滇黔水连楚粤蛮獞杂处野性难驯惟赖制防得宜始可保固边境臣䝉皇上天恩特擢广西巡抚访地形之冲僻量民居之多寡察疆域之险易考职守之繁简有商民聚集之区应移驻稽查者有蛮獞出入之径应设官控制者有山峝﨑岖诸蛮聚处及水路濶逺村堡遥隔应専员巡捕者就于通省内酌量地僻事简之员或移彼驻此或裁汰改设一转移间官不増置而巡防完密敬为我皇上陈之一思恩府土田州之百色地方宜以本府同知移驻也查田州之百色上接广南路通滇省下连南太直达粤东由粤而西者于此登陆由滇而东者于此乘舟商贾杂居人烟凑集其在粤实为水陆要冲土知州岑应祺虽有治理之才但驻札州城又不便管理汉民若非设立専员弹压无以稽查奸宄巡察逃盗查思恩府设有同知一员向驻武缘县城该县离府仅五十里又有知县在城无容同知防守请将该同知移驻土田州之百色地方令其巡查弹压凡有地方匪类掏摸诓骗赌博鬬殴等事俱听其查拿审理其过往人等在形迹可疑及奸宄逃盗等项悉令盘查明确详解究处至附近苖獞或有抢掳刼夺之事亦即督同各土官缉捕如此则商民聚集之地有所稽查而防维不致疎漏矣一思恩古零土司之宜设通判驻札也查古零土司与直𨽻宾州之上林县接壤上林县之北三十里为三里营又北八十里为思吉周安古篷三镇其地旧称八寨四山环合巖峝险峻界连栁庆思宾四府州周围五百余里诸蛮巢穴于此歴代因而抚之故有抚民之号然蛮心未改时出抄掠今三里营设有守备又有思吉移驻巡检千总分给兵田养赡土勇则八寨之蛮自不能越思吉三里而至上林但古零土司与八寨连接而古零之刁栁香马等隘与上林相通土蛮毎勾引八寨及附近奸蛮为患地方土巡检覃积成职分卑微不能控制必得流官驻札扼其要隘使古零土蛮不敢勾引窝蔵越境为非则觊觎之端自絶而地方可以保固查浔州府止辖三县知府之外设有同知足以兼理督捕之事通判一员尽可裁汰请即以浔州府通判改为思恩府通判驻札古零于通省简僻州县内酌抽民壮一百名令其召募精壮诚实土民训练承充督同土官把守各隘口不时巡防稽查如古零土蛮擅行刧掠及纠合八寨暨附近流土地方蛮獞越境抢掳即时擒拿详解究治如此一转移间则官役不増而蛮獞出入之要隘得以控制矣一桂林府永宁州喇峝地方宜设巡检防守也查永宁州喇峝在州西百里之外连接栁州府雒容县之峝湖又与栁城马平融县接界山峦险峻仅有一径可通蛮獞盘踞其间毎恃险负嵎侵夺隣近村庒近经陞任永宁州知州陈镆招诱诲谕该村獞民莫扶星莫骑龙等皆悔罪输诚自出投服业经逐案审明分别安挿但地方险峻野性难驯应请设立巡检一员弓兵十二名驻札其内据其险要连络永宁营屯秋隘汛地相为声势使无所倚恃且令与诸蛮朝夕相亲不时教诫约束毎逢朔望令通习土音之人宣讲圣谕广训格其非心其有强悍不法者拿解该州究治则犷悍之积习可以渐除而蛮民俱沾圣化臣查广西各土司地广人稠者固应设官驻札其地狭民稀者原可无庸弹压即现在各土州内不设流官者甚多今太平府全茗土州幅员仅二十余里附近之茗盈土州亦止三十余里俱属僻小设有吏目实属冗员自全茗州治至茗盈州治又仅及三里若以茗盈吏目兼摄全茗吏目之事甚属有余请将全茗土州吏目裁汰改为桂林府永宁州喇峝司巡检驻札防范则闲员移置险要而向化之蛮得以管辖矣一南宁府横州之伏波大滩宜设巡检查防也查横州幅员辽濶俯临左江该州伏波大滩在州东七十余里界连广东钦州灵山等处水濶山荒宵小毎乗间窃刧州属仅有吏目一员驻防州城鞭长莫及应请设巡检一员弓兵十二名驻札其地将附近村庄河道俱交与巡防庶地方得以宁谧查南宁府属之果化土州人民甚少吏目一员理应裁汰又与隆安县那楼寨巡检接壤该寨亦甚僻小应将果化土州吏目之事令那楼寨巡检就近兼理其果化土州吏目请改为横州大滩司巡检则捕巡不致乏员而要地得以防范矣一南宁府宣化县之三官堡宜専设巡检管理也查宣化县地方延袤数百里典史之外复有巡检五员分地管理其三官堡一处向系土舎刘正典所管不在五巡检管辖之内嗣于雍正五年将土舎革除议于五巡检内毎年轮委一员兼辖但三官堡离县一百余里有大小村庒九十余处又界连广东亷州府与盐塲相通不无私枭越贩及䑕窃攫夺等事若非専员久任未免狥纵废弛查五巡检之内有那南那龙二巡检相去仅二十里所管村庒无多应将那龙巡检地方归併那南寨巡检管辖即以那龙寨巡检改为三官堡巡检一切擒捕盗贼巡缉私盐俱归与该员専管则地方得有责成而宵小可以絶迹矣镇安陞流府疏鄂尔泰为请设知府州同以资控制事窃照广西思恩一府居全省之西偏内控八寨外接交阯地方最为辽濶现在统辖镇安一府奉议一州武缘一县田州都康向武归顺上映五土州上林一土县白山兴隆那马定罗古零旧城都阳下旺安定九土司并未给职衔之小镇安共十八属延长千一百余里内归顺土州去府一千里镇安土府去府九百里上映土州及小镇安俱去府六七百里路程遥隔文书往返多致迟延又归顺土州现有归公田价例应由府转解因驻札太逺督催未便不得不稍为变通查府属之镇安府在思恩之西南于康熙二年改土归流现有通判一员知事一员驻札其地附近镇安之归顺土州上映土州都康土州向武土州小镇安俱去思恩甚逺而与镇安较近应请将镇安陞为流府改设知府一员管辖归顺上映都康向武小镇安五土属其奉议州界于思恩镇安道路适均但归顺等俱系土属并无流官勷理应将奉议州亦归镇安府管辖以便遣委任使府属原有知事一员照旧存留巡防本府地方其府辖各属素称安静原设之通判应行裁去督捕事宜即交该知府兼管其奉议州向系州判掌管州印原与印官一例嗣后一切命盗案件俱照依正印官办理至归顺土州地广民稠又现有归公田价需员征收请将吏目裁去改设州同一员令其征收钱粮批解镇安府转解如此则边方添一要郡控制得宜而无鞭长不及之患此外尚余武缘一县田州一土州上林一土县并白山兴隆等九土司仍令思恩府统辖控御八寨抚蛮并邻近之庆逺泗城镇安等府或有猺獞不法均令思恩府酌量调拨䇿应以成臂指之使再直𨽻宾州及所属四县悉系猺獞案件最多非有専员督捕难以清理州属之三里营地方与思恩古零土司接壤系蛮贼出没之区业准部行于思恩府添设通判驻札古零其宾州属之三里营未有文员専驻应于直𨽻宾州添设州同一员専司捕盗即令驻札上林县三里营地方与思恩通判彼此㑹同查缉则防范严而奸匪无所託迹以上改设之镇安府知府归顺州州同添设之直𨽻宾州州同均照苗疆之例拣选调补分别题咨五年俸满一体陞用镇安府除原设通判衙役外应添书办四名民壮五十名奉议州向沿土制未设民壮应酌添民壮三十名归顺土州州同除原设吏目衙役外现在管理钱粮应酌添民壮二十名伞夫一名直𨽻宾州驻札三里营州同应设书办二名门子一名皂𨽻六名民壮五十名马伞夫二名所需俸工役食俱于地丁钱粮内支给报销其镇安府原有守备一员把总二员应请添设千总一员兵丁五十名驻札归顺土州所需俸饷照数彚同估计造报至镇安府原有镇安府印信无庸铸给其归顺州州同直𨽻宾州州同俱请铸给关防以専责成臣谨㑹同广西巡抚臣金鉷广西提督臣张溥合词具题直𨽻西隆州改属泗城疏鄂尔泰题为边郡孤悬酌请等事该臣看得西隆州于雍正五年经前任抚臣甘汝来题请改为直𨽻盖缘彼时泗城尚属土府故议陞为直𨽻州兹泗城土府既经改流并无属邑似应请将西隆西林二州县改归泗城府统辖一切案件俱由知府督催仓库钱粮亦令知府盘查至西隆现在州治烟瘴甚厉难以存驻今已议以红水江为界江北属黔江南属粤查该州所属偏牙地方水土平和人烟稠密形势寛广四境适均应请移驻偏牙以便居中抚驭再西隆州八达地方本属𦂳要现在採买谷石建仓收贮必须専员以司出入查西林县属八阳地方与八达相隔一河应将西隆州州同移驻八阳就近查明颜光色等寨田亩于安挿土民内择其年力精壮者三十名令其屯种听该州同管辖役不给食田不取租旧额钱粮仍令照数输纳如此一转移间体制得宜于地方寔有裨益应建城垣衙署所需工料银两数目委员勘估造册报部谨题拨官兵移驻泗城疏鄂尔泰该臣看得安营设汛原以弹压地方必须控制得宜方可以资捍卫广西右江一镇额设左右二营左营游击守备同总兵驻札皈乐右营游击驻札土田州百色地方右营守备驻札泗城府治兹据该镇总兵官蔡成贵详称皈乐官署营房旧建山凹形如盆底并非扼要请将驻札皈乐总兵游守弁兵移驻百色其皈乐旧营改设把总一员带兵驻守将右营游击移驻泗城原防泗城之右营守备撤回百色等情经臣批行广西布政使张元懐㑹同按察使元展成议详前来臣查皈乐地方形势低洼㣲有烟瘴兼非适中扼要之区在原设泗城副将驻札其地不过以备援剿兼防土酋今既改设一镇所属地方辽濶自当扼其总要以成居重驭轻之势思恩府属土田州百色地方相距皈乐仅二十余里人烟稠密商贾辐辏乃滇黔之门戸又有平阳地面可以建筑城垣驻屯兵马况原议皈乐营制尚未兴工亦并无改造繁费且经抚臣金鉷题请思恩府同知移驻于此则文武同城诚为妥便应如该镇所议将驻札皈乐总兵游守弁兵移驻百色其皈乐旧营改为一汛泗城府治地势亦属险要原防守备弁兵实属卑薄应将守备撤回百色经管钱粮操练军士以右营游击带领千把总各一员酌拨原防百色汛兵一百名合旧设兵二百七十八名共兵三百七十八名移驻泗城府治以资弹压右营游击既议移驻泗城百色又有左营游击右营守备随总兵驻守则左营守备应带把总一员兵丁一百五十名留驻皈乐庶两营汛守得以聫络实于营伍地方均有禆益至应建城垣衙署营房所需工料银两数目俟布政司确估造册到日另咨报部外臣谨㑹同驻札栁州府广西提督臣张溥合词具题湖广交界添设弁兵㑹哨疏鄂尔泰该臣看得广西平乐府属之富州贺县地方僻处边隅与楚省之江华永眀二县接壤猺蛮盘踞素称顽梗应行添设官兵防守先准湖南抚臣王国栋湖广督臣迈柱咨㑹当经檄行广西布按二司查议并咨商抚提二臣去后兹臣巡歴粤西与抚臣金鉷提臣张溥面加斟酌并据布政使张元懐按察使元展成议覆前来臣查富川贺县之八都六大寨其寨名乃寳剑黄石涌泉牛巖石密秀山其间尚有小寨四十余处接连楚省之江华永明二县并与大源一山相通其山广濶百里凡八都不法猺獞一犯盗刦仇杀躱大源山内山髙路险兵役不能追捕县城逺隔八九十里鞭长莫及富贺一营额设兵丁又不敷防御以致宵小出没不时稽查匪易应请于六寨适中之麦岭地方専设同知一员民壮三十名职司督捕添设守备一员千总一员兵丁一百五十名一同驻札防范再牛巖离江华白茫汛二十里小水崃离永明白象汛三里应毎汛添设把总一员兵丁五十名月与白茫白象二汛㑹哨又长圳村离永明祖山冈十五里龙窝村离江华青丝井新设塘汛仅五里应各设一汛每汛安兵二十名月与祖山冈青丝井新添塘汛㑹哨又贺县桂岭汛属之开山峝与江华岭东汛交界亦属要区应设立一汛以外委把总一员领兵二十名防守月与岭东汛㑹哨如是则同知守备居中稽查以扼其要而各汛弁兵聨络㑹哨以守其隘猺蛮畏威奸徒自无托足之地于地方实有裨益以上共应添设同知一员守备一员千总一员把总二员兵丁三百一十名其添设同知即为平乐府捕盗同知守备即为麦岭营守备归于平乐恊统辖如䝉俞允并请敕部各铸给闗防以昭信守所需衙署营房动支正项钱粮建造工竣之日造册题销至江华等县应设官兵聴楚省督抚二臣㑹疏具题合併声明归顺土州请设流官疏金鉷窃照归顺一州向𨽻思恩辖属因去府遥隔经督臣鄂尔泰㑹题请将镇安陞为流府原设通判裁去改设知府一员管辖归顺等五土属归顺土州裁去吏目改设州同在案臣查归顺土州地方辽濶夷民强悍土知州岑佐祚骄纵乖戾不守官箴业经臣叅革审拟所有该土州世职应袭无人似应改土为流请设立知州一员驻札州城抚绥化导收解钱粮以専责成并请复设吏目一员与知州同城分司捕务以收臂指之助州同一员应请改驻于该州所属之旧州地方使得就近抚绥専司缉捕实于地方均有裨益以上知州及吏目各缺系属边疆要地如䝉圣恩俞允均照粤西择员调补之例三年俸满其一切书役弓兵等照例召充俸工役食于该州地丁内动支报销所有知州衙署并城垣监库以及州同改驻旧城衙署并应估计建造再查归顺原有屯隘频峝上勾荣劳肆邦壬隘六隘口除壬隘久经封固其频峝屯隘上勾荣劳四隘毎隘口应设土兵四十名肆邦系小隘应设土兵二十名常川把守盘诘奸宄稽查出入以资扼要又该州接壤交夷前经督臣鄂尔泰㑹疏准添设游击一员把总一员兵二百四十名驻札现在估建衙署营房但查归顺地方上勾隘之陇邦村离州八十里枕近交夷左接屯隘频峝右环肆邦荣劳为𦂳要之区今州城既设流官又有游击驻札止须带兵一百二十名足资防范应令把总驻札上勾隘之陇邦村带兵五十名巡防更于频峝屯隘荣劳三隘各设百队一名带兵二十名肆邦设百队一名带兵十名兼同土兵防守庶首尾聨络控制得宜兹据布政使元展成署按察使事分守桂平梧郁驿盐道耿鳞竒㑹议具详臣谨㑹同云贵广西总督臣鄂尔泰合词具题伏乞皇上睿鉴施行题覆四府入籍考试疏金鉷题为入籍即清冒籍之源边隅可致人文之盛再疏陈请仰祈圣鉴事该臣看得粤西天末边隅土司离处而习俗民风逈异内省其间之太庆泗镇四府暨所属各州县人极椎鲁不事诗书兼之地僻山深见闻鄙陋以故蛮苗愚悍之风骤难化导臣是以再四筹度设法整顿特疏题请于此四府所属州县令别省及本省之人入籍考试俾得观摩渐染以化其嚣凌强暴之习前经部议未邀俞允又经再疏题请在案嗣准部咨此中风气情形难以悉知其果否一时变通之计可为日后久逺之图应令㑹同学政详悉妥议具题等因奉㫖依议钦此钦遵移咨到臣经臣咨移学臣悉心详议酌妥去后兹准学臣卫昌绩酌议咨覆内开查得太平庆逺二府现在应试生童约一千七百余名两属人才以之比中邦则不足以之比边郡则有余此二府者但饬该教员严立课程勤加训诲二三十年之后人文谅可充盛毋庸再议入籍惟泗镇二府实无应试生童诚宜设法振兴以鼔舞人才但令外省之人前来入籍考试其有无过犯无可稽查似宜令情愿入籍之人具呈该府州县一面造入烟戸册准其入籍一面申详布政司咨查本籍如无过犯准其考试仍呈明学政衙门註册学臣于两考时按籍而稽不惟册内无名者不得混考兼可以杜临塲妄攻阻人上进之弊至入学中举之后仍照奉天定例不许搬回原籍如有搬回原籍亦照奉天例议处其嫡亲子男弟姪同时入籍有名者俱准一体考试其册籍无名亲族不得借名混考凡情愿入籍之人咨查註册后严饬地方官留心稽查如有行踪诡秘煽惑愚顽不守本分者立即详逐回籍如该地方官失于觉察或被旁人首告或被上司查出严加议处如此则智巧之徒不能为地方害而明通之士转足为多士益矣再照此番入籍乃加意整顿设法变通之计非徒收外省之遗珠实欲造瘴乡之后学应请令入籍居住之士即为土着童子之师使其相偕相友与居与稽易系发蒙攻玉所以资他山之石礼闻来学束修可以养游子之家于义为得查定例童生应试须册註保结廪生及互结业师字様今泗镇两府既无廪生自无保结嗣后文武童子应请即以业师为保结学臣按试时阅其保结童生果有书理眀白文字平通者则髙列宫墙之选以示褒嘉如有险僻怪诞支离不经者亦薄收夏楚之威以惩倦惰如此则入籍之人与土着之士休戚相闗荣辱相系谅不肯靳己之长弃人之短集思广益观感渐摩必不至转生怠弃之心而欣欣然适于上进之路矣至所请本省桂平梧浔栁郁等府州亦准入籍考试之处查此间士子其才智相若其学问相等其师承不甚相逺此六郡童生毋庸令其入籍再此番入籍虽与从前飞来冐籍挂名寄籍种种不同较如黑白但以同省之人入异府之籍诚恐将来潜滋冐滥之弊惟查庆逺府属之荔波县地处极边东兰州系新设流官太平府属之宁明州亦系新设流官其无应考童生与泗城镇安两府相同合无亦准外省之人入籍併请嗣后土属内如有以土改流之州县均照此例准外省人入籍考试仍照原题于十科后停止相应一併声明统听部议臣等悉心酌议实属一时变通之计可为日后久逺之图于边地文教大有裨益臣谨㑹同江南道监察御史提督广西学政臣卫昌绩合词具题缘系议覆条陈事理贴黄难尽伏乞皇上睿鉴俯赐全览敕部议覆施行臣等未敢擅便谨㑹题请㫖敬陈邓横善后等事疏髙其倬臣等看得广西太平府属邓横蛮寨藐法逞兇经前督臣鄂尔泰调遣官兵剿惩惟是地处巖疆界连交阯且邓横与那练蕾蓬派莲原共四寨相习顽犷今已将邓横之最甚者剿平乗此应筹善后之宜永靖边隅行据该管文武议覆臣详加筹酌查邓横一寨应招徕相近朴实民户无田土而有家室者于平坡有水之处居住另立村名所遗田地令其开垦承纳钱粮邓横原额毎年编银十二两今饬行查丈约计顷数坵叚按口授耕照额纳粮至五年安南进贡启闗需用人夫仍照旧例供应其邓横与那练等各寨每年共编银七十二两向为思眀府学祭祀廪饩之用今应饬令查明归入正项再邓横等寨地险俗悍今乗剿定之后应将各寨编定十家一甲设甲长一人令稽查居人出入又毎甲选年力精壮者三人为土练又每五甲设练长一名选勤慎者充之约束土练听地方官稽查管辖以防御地方所有新招寨民及那练等三寨百姓毎寨各设乡约正一名择谨厚者为之于四寨适中之地建一约所该管官毎月朔望令齐集听讲圣谕广训及大义觉迷録使知礼义以期民俗日驯又邓横等四寨六团向设思明土州管辖经前任两广督臣杨琳题准改土归流𨽻太平府耑管因距府窎逺雍正五年就近归思明同知耑管复经颁给宁眀州印信以専责成仍归思明同知兼摄在案今四寨六团去宁明州较近应改归宁明州管辖请㫖实设宁明州知州一员専治管理仍听太平知府统辖其附近之上下石西土州凭祥思陵土州凡有相騐承审案件俱归该州办理再思明土府黄观珠少不更事所辖地方民多藐玩现据该土府详称才具凡庸不能约束情愿将安马等五十村归流官管理自移驻伯江村耑管六哨八哨地方等语所有安马等村亦一併归宁明州管辖一切案件俱听该州经办至思明土府地方既小通省亦无土府名色应请改为思明土州将原设土府经歴一员改为州同与土官同驻管理其土府所遗衙署即为思明同知衙署其思明同知向来土民视为土府佐贰有事唿应不灵今土府改为土州既移驻伯江村该同知专驻土府城内管理捕务应请颁给太平府理土督捕同知驻札思眀字様闗防凡遇刼夺与汉奸生事等项㑹同武员缉捕新设土州所属词讼等项㑹同土官办理附近之宁眀州思陵等五土州县向系太平府通判督捕今应就近一併归该同知督捕至同知一缺向系五年俸满但该同知并宁眀州均系极边水土最为恶劣应均请照太平府通判等缺例三年俸满准其即陞俾奋勉办理土蛮起衅多由汉奸唆诱以致仇杀互相刼掳欲除汉奸须严保甲除四寨及现议归流之五十寨俱令编设保甲外其余土司村寨向系土目管理与流官地方不同难遽一槩编设应因其故习即以保甲之大意设法责成土目造册稽查倘有容留汉奸即照窝匪例治罪俾有司借以稽查又新太一协改设副将原额设中军守备一员千总三员兵丁五百五十八名地属边疆实不足以资控制除该协守备已改都司请于该协添设右营守备一员千总一员把总二员将左江镇标现贴防思眀等三汛兵二百五十名再于该镇标内抽兵一百九十二名共四百四十二名拨入新太协合足一千名之数即令新设之右营守备带领千把总三员兵丁四百名移驻新改流之原思明土府地方与思明同知同驻弹压仍贴防宁明思陵二汛併于邓横寨万包岭等处相度要隘设汛防守则两地控制可资且免増饷之烦更有请者梧州府属之懐集一汛现系左江镇标轮拨守备一员千把总各一员兵丁四百二十名前往贴防但查南宁相距懐集往返动需两月离总兵甚逺既难管束其兵丁经年在外兼顾家室且有运饷贴补水脚之费请于懐集设専管守备一员千总一员把总一员兵三百名驻防懐集分防朋冈等汛归梧州协副将兼辖将左江镇标贴防之官兵撤回又南宁府属之横州乃商旅往来要路猺獞离处水陆交冲上距南宁三百里下至浔郡亦三百余里且偪近广东两省交界向时蔵匿奸匪原防把总一员兵二百三十五名实不足以资弹压应请将左江镇前营游击带经制千总一员外委二员分拨撤回懐集之兵一百六十五名连原防把总一员兵二百二十五名共兵四百名驻札佈防其中军守备仍留驻南宁宁眀料理粮饷公务如是内可弹压五山宾州迁江等处之猺獞外亦可以控御广东灵山交界之巖疆至庆逺府属东兰州原设守备一员驻札弹压查该备既有训练兵马防卫之责其各哨地方皆系猺獞巖疆在在需员分巡守备一员实有鞭长不及之虑应请于东兰守备营再设千总一员把总一员以资分防巡御于边疆实有裨益新设之懐集营守备应请铸给印记并裁改之思明土州亦请换给土州印信以昭信守其应建城垣衙署营房等项并应动用银两听抚臣委员勘估工料造册送部查核其裁存之思眀土府旧印俟新印到日送部查销再新太协俱系苖疆调补新设之右营守备俱应照例拣选调补谨㑹同合词具题直𨽻宾州改𨽻思恩府疏金鉷题为酌请改𨽻州县以重要郡规模以専汉土责成事窃照思恩一郡向日原系军民府僻处东南一隅而所管地方极为广濶今已析为三郡但自开通云南驿路水陆交冲又新设右江一镇军需粮饷需员料理该府属员甚少不敷委用查有宾州及来宾迁江上林武宣五州县従前俱属栁州府于雍正三年经前抚臣李绂题请以宾州为直𨽻州分辖来宾等四县嗣以武宣改𨽻浔州府疆域道里已为妥协惟查宾州迁江上林三州县境内多系层山峻岭奸宄易生即如六便等村尤为犷悍犯罪拘拿往往窜匿深山而山后一带即系思恩府所管九土司地方虽各有隘汛巡防而一时调遣拨用仍必由于该府宾州非其所辖必闗移详请始行调拨现在直𨽻宾州及所管三县内来宾县原近栁州与马平首县接壤应请仍归栁州府属以复旧制其宾州去栁州稍逺由武缘至思恩府仅一百五十里上林由古零土司至思恩府仅一百八十里迁江县由上林县至思恩府亦止二百八十里此皆大路程站尚有小路更为近便请改去直𨽻州将宾州及迁江上林二县俱𨽻思恩府管辖则思恩一府共有一州三县环统郡治之东南北三面与所辖西北一带各土司形势相称气脉聫络郡治居中有唿即应各州县之听命于知府与受辖于直𨽻州者体统固已有间土司之听调于知府与待隔属之闗移者迟速更有不同至于相騐审转差委盘查各案件属员既多可以随宜调遣不借员于邻属而事无迟悮即山箐蔵奸之薮因汉土事权之归一而易于缉捕不致有窜匿据险之患如此则形势相称责成益専于苗疆要郡更有裨益一切官员及武弁驻札衙署无庸添改思恩府学仍照原额取进无庸另议其汉土作何分拨之处俟复准到日移咨学臣酌定咨部谨奏广西通志卷一百十三广西通志钦定四库全书广西通志卷一百十四艺文国朝议条陈粤西事宜于成龙一塘兵之骚扰未尽除也奉文严饬递送公文文设舖兵武设塘兵两不相渉遵行乆有定例无如有司与防兵或情面相徇或私弊牵制纵教塘兵居住民村日供柴水米食如故民不聊生惟在严察一见年之荅应未尽革也奉文严饬见年止许催办钱粮不许荅应有司衙门供给上司差役饭食及过徃下程酒席无如积习难破肆行无忌者夫亦不少且无耻辈借口某县有供应恐吓里民以遂其欲不思洗涤惟在严察一知府之权太重也徃例州县有道府㕔为之伺察三分其权而情难私饰势难独断公道不能尽泯今道㕔奉裁而有司之贤否藩臬耳目稍逺惟知府为最近若府得其人则官方自清民生自遂地方自安或不得其人则是非凴其喜怒贤否任其髙下而有司畏知府更甚于畏院司在下曲意为阿从在上曲意为徇庇从此效尤成风而民命边事闗系不浅惟在裁酌一纳银纳米之宜速收粮票粮单之宜速发也近奉新例四月九月催征夫四月适当耕耘之候九月又在收获之时农工正殷逼民赴纳已非得已又从而掯延之夫复何望且有司所司何事若百姓纳银米而不即上堂躬收是怠惰也若百姓羣集不能随到随收以至百姓隔宿守候则有司之才不才亦大可见矣是在严察一四月九月之新例宜通融也粤西与腹里不同夏禾寡而秋稻多即秋稻亦有二种有七八月收者有九十月收者是四月正耘九月正收之候也于此催科太逼则公私不胜其扰矣或稍为通融听从民便自二月起至四月止有愿输纳者收之愿全完者奖之何必拘拘定以四月为限也或孤单贫弱或水火灾丧一时力不能办者许具呈寛限秋收上纳又何必于四月纳半九月纳半之拘拘也穷者不得与富者较有故者不得与无故者较量人情之缓急而权衡之期于完正赋而止即有艰难困苦者量免一二而在官俸食岂不可相为开除奚可与㷀㷀赤子较辎量铢而算之无遗力也又恐不肖借名豁免而开侵欺工食之弊是必将豁免者大张榜示俾民役咸知各抄一张存照以杜弊端如此新例虽定而恩行于例之中是催科中之抚字也若夫未及四月而催征全完是必亟于火耗已经征完而未行起解是必隂为那移种种弊端难逃洞察一见年之亟宜悯恤也粤西见年名色与腹里里长排年为一例系十年轮任正务若不加抚恤任意苛求势必家破人亡于一年之中即数十年培养之不能复其元气夫既革其供应矣而用其力以催办钱粮是正务也然见年亦有田地若终日奔走挨门逐户而催之则自己之田禾荒不能顾虽未竭其财而亦已蹶其生矣当开征之候有司出示晓谕俾百姓随便上纳如输纳不前令见年催冬头冬头催花户可不劳而坐致也至于朔望之㸃夘嵗时之谒见日用之伺候当此边荒极苦之地猺獞畏疑之衆似可尽革而期于相安是在裁酌一杂派之不可包于官由单之亟宜发于民也夫杂派之禁奉上严饬不啻再四然亦有确不可少者每嵗之终造由单纸张工墨有派在县造实征纸张工墨有派药材本色额银不足有派表笺包袱额银不足有派春秋二祭礼不敢俭起解编银水脚盘费有派两次奏销水脚费用有派是皆一定之例万不能除但当堂与民公议期于足用眼同交出其派单有司朱墨㸃定散于见年存照纵有不肖料不敢将多派朱单留之百姓为话柄也至于意外之事如徃年帮解云贵之饷费有派帮道之进表有派帮浔州之水脚有派如此类咸由上派原有定数应将原牌付与百姓从公议派完解庶有司无不可告语百姓之事百姓亦无疑畏有司之心上下相知而缓急可以相济若夫愚弄猺獞欺其无知借口派项之多在官一力包管初则犹相照顾终则包外加派民苦不堪而逃亡相继是在亟为劝谕禁止也正赋杂项界限不明总由不发由单之故猺獞虽不识字彼亦知遇人而过问焉不发由单则原熟新垦混淆无所查明杂派得由而入之矣然功令日严讳过愈巧印结甘结徒事纷烦若出其不意稽查一二乡民问其有由单否而官吏无所施其巧也即如收银大流水簿俱系奏销时打㸃停当无闗实事止将纳银发票与由单合否而官吏又无所肆其贪也一有司之亷耻宜养百姓之泣诉宜详也官之与民犹父之于子父不慈则子不孝官不清则民不良况边徼之民虽刁与腹里异腹里有势官挟制噩衿把持光棍肆恶捕风捉影若夫蠢尔猺獞则不然不谙官语不识文字惟听外江流棍唆哄告状诓骗使用及至提审茫无以应此粤西开辟初年之情形也数年以来百姓告官吏者不一非尽流棍之所哄实有逼于不得已者夫民之告官吏岂尽是子虚岂尽是刁诈且有司之于民宜化刁为良上下亲睦至于致民控诉全无体面亟宜引罪自悔听上处分离职离任庶不致官民搆讼以伤体统若反覆争辩以祈免罪加民以刁宁不自媿縦使辨明无辜复何面目腼居民上乎倘民含寃不能剖诉复増一仇敌愈使民重足而立也如立意与民洗寃此风一倡始也诉之出于无奈犹知犯上之科究也稍拂其意而肆行无忌恐开刁诈之门是在宪台黙挽风化以酿和平之福也如有告官吏等事留中而不必眀行按事而渐除之以去地方之蠧以伸百姓之寃则官吏知儆不至与民廷辩庶公法行而亷耻亦全百姓知状之未有准行也必俛首归家不敢居告官之名及官挂弹章百姓羣颂为上之明而下自以为得意是官之罪状取之羣议而无隠匿叅劾之权操之于上而不显恃乎吿讦如此则民情上逹而民风可㡬乎淳良且以省案牍之烦而上下䝉清静之休矣一粤西之边防宜加毖也迩来交南内争附于中国以为声援然弱则贴息听命强则跳梁抗尊势所不免彼日覩兵马云集敢不唯命是从然二䜿之势不相下兵马一退缓必相谋彼内岂无智者阳为顺从隂为修备事未可知况数年以来土司之官亦殚力矣改土为流之民亦未心服矣且猺獞嗜杀为性反覆无常即有司恩养如赤子而终不能必其革心也是可危也又在宪台未雨之绸缪焉谨陈备御情形等事议熊飞渭为谨陈备御情形急筹善后良策以固封疆以保民生事窃照融邑僻处西偏叠经兵燹百姓久知厌乱堡隘亦皆彻兵祸始土宄苏际盛曽亚池乗省城逆变投营钩贼声言杀官袭县斩牛蛊衆强脇良民为兵以致蚁聚鸱张大为民害自本年四月二十六日亚池纠永宁州桐木镇土官带领贼衆入思管镇刼掳官衙幸巡检鲁士杰先期离镇以免卑职窃虑孤城兵寡随令鲁巡检往府请兵一面鼓励乡勇守城保村一面张示晓谕解散其党犹恐人心不固相继惊逃于五月初九日捐赀市买牛酒会集附城三十里内百姓于较塲同防守巡捕各官暨本乡绅士斩牛誓衆给二十四团约正信牌各一以领其事令其申明约束保固地方又宣扬本提督擒获土贼斩手之令与平南王安辑汉土官民之示一时人心稍觉振悚卑县复行捐给钱米僱募民夫増立窝舖调集堡目朝夕分城而守不意栁城告惊贼势猖狂人情震惧孤城望救不至百姓奔窜愈深又加桂林伪檄徧𫝊东泉驻师未退土宄奸党转相煽动皆言贼兵直取融懐又以融县官斩牛禁约为讨东乡思管李廓诸村老畏逼贼熖旦夕唿号各处塘夫警报不絶卑县与同城各官及绅士谋融城虽库藏如洗而仓贮米谷千有余石何忍委之于贼誓守待救仍多写牌票𫝊谕地方速备粮草候迎两广救兵并闗移懐逺县城同心死守就密谕思管东乡各团长把守隘口侦探情形此一月中阖城内外巷无居人夜无鸣鸡勐兽往来于城下卑县寝食于城头伤心惨目惟有督率堡目家丁衙役与防守兵将击柝登陴所幸文武和𠂻贼徒屏息城池仓库可幸无虞皆赖威灵以致今日惟是融邑与永宁州接壤永宁为桂林右臂贼兵盘踞之区彼之出没靡常我之惊栖不定夫形格势禁则在添兵用间出竒则在谋胜然非有以制省城之要害通东省之咽喉则添兵而粮饟不敷设谋而机事立诎坐困之道也融虽偏隅小邑而与大势𦂳闗唿吸安危谨据所见条议惟宪台采择焉查议编审议熊飞渭遵查旧例编审之法五年一行盖以人丁田粮随时消长计粮多寡为差之轻重其为民生逺虑可谓意美而法良也粤西不知何年编审以至今日丁粮混淆里冬缺陷一县之中里不成里甲不成甲戸不成戸粮差安得不偏累百姓安得不逃亡今欲急施补救之术惟有均井便民以补其残缺查核欺隠搜剔飞诡饬禁科派以杜其奸弊如宪台所云者之数者若但整其大纲去其太甚则集甲戸于庭按籍而编审釐正之可也若欲彻底澄清以垂久逺则非履亩丈量不可顾丈量难言之矣从来清丈必度其地必度其时粤省之地行丈较难于他省今日之粤行丈更难于他时夫丈量则必正经界必择人必严法先正县界次正里界户界宜预檄佈置也不用户房里书必得各里中老成殷实一二人为之长宜预令公举也分𤼵各里印簿四乡同日举行里长挨丈印官掣丈有奸民抗冐大戸阻挠或丈后那移以多作少以熟作荒者本人法处隣保连坐不赦宜预行申明也且无论其地今何时哉大乱初平兵革未息疮痍未起田里未定流移未归而欲骤行丈量保无纷然滋扰虽曰查核欺隠而查核则有查核之扰虽曰搜剔飞诡饬禁科派而搜剔饬禁则有搜剔饬禁之扰天下安得实心任事视国如家之人而用之故曰难也为今日计惟有按籍编审责令各州县官取其大不便于民者去之丁粮之编累者均併之务在秉公持正毋狥情面毋听奸私悬自首免罪之条絶诡寄花飞之弊大纲既挈而诸弊畧清居者乐生逃者思返然后优游展布渐次兴除夫古今有治人无治法慎选其人而责之事以考其成取其大而不苛其细天下何事不可为而宁独编审一事哉卑县额丁止一千零三十七丁半民粮二千五百九十七石三斗而计里则有六十九里里甲之残缺尤甚卑职就其相近者叅伍而比附之併为十一里稿久成而未敢遽上中间尚有未尽事宜应俟编审核明釐定详夺田州陆运民夫事宜议黄元骥窃照行师之所重在粮粮运之所急在夫与船用船有现成之法用夫多繁难之端所宜预为详策者也查南宁水运至田州现在各府分造木马船一百只毋庸再议矣田州以上至剥隘需用独木小舟经左江道详行分设四百只现在催备另报惟陆运民夫一事解到之后尚费经度本司叨承重委日夜不宁展转图维预策数条冀资实用庶免临事周章贻悮军机也一民夫十里安塘圜转迎运之法善矣然大兵进勦相度机宜取道不一或由皈朝富州或出泗城西隆未有一定之塘可安而师行粮従又无一处不需夫之用查南宁至田州一带水路舟楫可通犹得漕运而进田州以外陆运居多应俟师行至田所有调到民夫令道员统领陆续前进到处安塘輓运一民夫长途行走露宿风餐值此隆冬栖身无地宁堪寒冻之苦今议毎民夫十名着加备小布棚一架鉎锅一口随行重令道员沿途统领节制周全保䕶庶得民力之用一府州县起解民夫箩筐扁挑雨具及布棚鉎锅俱要验明坚壮堪用以备前途长逺之需不得以具数塞责其箩筐一项毎名须着备带两副恐前途损坏一时无处㝷买一府州县所解民夫务要壮健强力一人可当一人之用不得以老弱充数照依现派名数齐解州县着佐贰官一员管押仍令各府各委能干㕔官一员总押随路䟎移随塘督运查奉行文内有中分五汛设官催运之议今以府㕔及州县佐贰辖本处之民夫督本汛之塘运令易行而夫易稽且省更调他官之烦一府州县民夫拟于解到南宁之日㸃验明白即给以日米盐菜银查奉行文内每民夫一名日给米一升盐菜银三分今议米一升照给盐菜银日给二分似可足用积留一分以为各夫赏劝鼓其勤劳之气及管押佐贰官役亦就此所积一分中月量给多寡以为行粮之资不许此外扣尅民夫盐菜银毫釐如有此等听统领道员查察重究一民夫随军运粮计有六千余名人衆非少长途行走及安塘递使无纪律定制易于喧嚷且难稽查宜畧倣军制从事每民夫十名就中择一人为长给与斜制小黄布旗一面上书十人姓名行则比伍而进住则依旗而宿不许分散错乱每五十人共为一队另选佐贰官下差役一名导率之给以方制黄布旗一面上书伍长姓名导率衆夫行住早晚查察名数勿致脱逃散乱其或进或止一听道员号令一给各民夫米银每月定限三次按数发支各府㕔官㕔官按数分发州县佐贰官佐贰官分给与十长十长分给与衆夫不得减扣毫釐致干究处府㕔官仍于毎月初一十五两次查㸃赏劝酒钱均察劳逸有疾病者量加资恤之一此六千六百民夫随军粮道路之逺近时日之多少槩未可定查通判王国贞原议内有令值季更替或半年一换此议殊未当各府调集民夫岂易轻言道途迢逺一调再调其骚扰更甚也不如永用旧夫但须爱惜保䕶使得久用耳或果疲弊难堪不给所用该府㕔官查实禀明该道檄行州县补换或民夫本家人自愿前来更替不论一名二名该州县官给以照票前来佐贰官验明顶替庶公私两得之一各府民夫依奉照地方大小逺近编派但查桂林平乐梧州三府悬隔千有余里道路遥逺解送似难兼左江水土不同凡到此间多染疾病恐出田州外地民夫益不相宜难以适用拟令三府㕔官及州县佐贰官亲来左江一带就近公同照原派夫数僱备应用管押前去庶免逺涉疾病之虞而輓运亦得实济之用矣再陈輓运之法议黄元骥案查通判王国贞议称剥隘至富州计程二百余里需夫六千六百名设为连环转运之法即如三百里内量分为三十塘毎塘止隔十里一塘设夫二百二十名预定二百名为长行运米之夫所余二十名留居塘上以备本塘之中万一夫有疾病疲惫难行以待顶替及炊㸑之用各塘俱照此例安设如塘头之夫二百名毎名止令挑米五斗一升一次共挑米一百零二石行十里至二塘即行交卸与二塘之夫接运至三塘其头塘之夫即将二塘空箩挑回头塘又挑米一百零二石运至二塘而二塘之夫先接送头塘之米转交三塘亦将三塘空箩带回更相圜转以应递运毎日且限挑米三回其负重之劳止有三十里而往返回空之路亦如之以此督运尽可以休息憩肩断无劳惫衰喘之困矣合计每夫每日运米一石五斗三升运至五日之外积至三十塘上日收米三百零六石如此日日不絶月共收米九千一百八十石此一定不少之数也苐头塘以及末塘必须调委能干道府二员坐督其事方可无悮夫头塘乃粮料𤼵源之所非材干优长者不能综理至于末塘乃收放之官茍非其人更难料理如此三十塘内若止设头尾二塘之官其间相隔悬逺似难照管必于三十塘之内分为五汛一汛设能干杂职官一员使其督催䟎运管顾五塘稍不称职许头尾道府径行揭叅以警怠玩云云是皆有裨军公实济之用但今未卜师行所向如果由剥隘至富州则前议三百里之塘如是分设五汛可矣如或由剥塞而右行泗城则前途所运之路或长或短不得复以三百里为限五汛为凖矣要之塘运虽有长短之不同而布置之法亦可如原议圜转递运行之但用夫之多寡又须就塘安拨如有不足或调初复地方民夫贴补或用牛车代力本司已备言于前矣窃计师行在前粮运在后此行兵一定之法兹以一道员随营逺近以便分给而居塘之末收运至之米任支拨之司所不可少者也若夫中间之五汛固未可预定然本司前议调至民夫州县以佐贰官管押各府又以㕔官一员总押是所需杂职之员以为督运管塘者已具备其中随时布置随官设委无所不可无待先事预定某汛某官致烦更端调委者也至于前途所复地方或须採买粮料或须僱备独木小舟及调土人水手或须调用人夫牛车凡各事务定须再委道官一员以任其劳责成料理统在筹画之中无待本司赘请者也查革九土司五害条议简上勘曰九土司弹丸地耳连以各逆臣叛靡常积弊日深守土者因仍踵事遂为应得之故物而不知改也夫天下一统无外是汉是土均属臣子本道业悉其弊随波下上不急为请命是开门揖盗厥罪弥甚今九土司详请五害前来不敢隠避为一一陈之如思恩府城既有协镇防兵何毎日又拨民夫百名以供使令文武书门等役日取柴草二百余担少一挑者折银二分更索登记钱复拨擡轿挑担每少夫一名日折银一钱按日计之一嵗用夫三万六千折银不知凡㡬矣革之宜急也霜降祭旗纛歴来本衙门自备操演无科派地方之例思恩文武大小衙门令九土司备酒不下三十余棹且有折席名号约去百余金剥民膏而饱官役之腹出自何典革之宜急也春秋祭丁取鹿一只有鹿以鹿祭如无何妨羊代别处皆然折银二三十两宣圣享之乎假神祭肥己囊革之宜急也思恩府差马原非奉部文亦不奉宪示甚不接应往来差何故每嵗派用三十六匹私骑加以倒毙既赔其银复补其马积年而算不知㡬千万匹赔银若干矣私派差马革之协律至若塘夫或二名或数名逐塘原有定额遇𦂳急军务及有勘合者方可使用岂得狐假虎威多用其夫过山钱胡为乎来哉革小票革使费革供应于塘大有裨补总之九司土人耳佥以为土人不惯官府面君门又逺万里忍气吞声任其嚼啮而不知惮宪台整饬封疆柔逺能迩革此五害勒石永禁不独九土司安天下苖蛮咸识立法无私而胥安矣本道为地方起见罔惜忌讳统候酌裁讲读圣谕以宏教化事宜崔维雅粤西地僻人顽土司猺獞与民错处衣冠礼义之俗虽存而鴃舌椎髻之风难变我朝定鼎以来儒臣文吏承流布化声教渐浃伏读钦颁十六谕圣明谆谆开导洋溢普天逺人虽佩丝纶犹未能如辇毂之下畿辅之间密迩观瞻听闻亲切也本司窃见教民之方在乎优游渐渍面命耳提俾见闻熟习稔知朝廷所以谆谆晓谕官府所以惓惓告诫之指无非欲民为善去恶则父以此教子兄以此勉弟倘教令具存而民耳不闻讲解目不见劝惩何以感动激励将朝廷良法美意置之髙阁矣本司向任浙江宁波知府及江南下江臬司俱曽敷演十六谕着为铎书毎月讲解令仍于簿书之暇涓择省城公所𫝊集士民将圣谕十六条亲行讲劝更通饬各府州县印官设立乡约所每嵗于四孟月率同佐贰教官𫝊集绅衿士庶讲说圣谕令乡长邻里报有孝亲敬长行谊可风者即于讲所衆人属目之地给赏花红以奖善有兇暴犯上不务本业行事不法者即于讲所惩责枷示以儆不善若有司旷阙不行或等之具文故事咎同鳏职各官果能实行不怠提撕警觉天性之良人人固有善者益加劝勉日进而为善即有不善亦必惭赧畏罪渐至不敢为不善自然民情醇厚风俗丕变人才日出奸宄潜消即苖蛮犷猂之习亦可格以礼义安其反侧观于乡而知王道易行洵不诬矣粤属新荒无征亟请豁除以甦民累以固邦本议崔维雅窃照民为邦本本固邦宁粤西自康熙十三年逆变之后被逆横征苛敛百计诛求指称捉夫肆行抢掠因此百姓畏避流离逺窜田地徧生荆棘村野一望邱墟道路㡬无人迹萧条悽惨未有甚于此时者也查自康熙十六十七十八年间各府属地方经先后恢复劝谕招徕而时值大兵进勦征调纷繁逃散之民未见有复业者所遗一二残黎鹄面鸠形救死不暇安能于本业之外又开垦荒田而各属虚应招垦之名照由单熟额报部征收嗟此未逃孑遗奚堪代已逃者包赔重累况牛种耕具无资但擕妻儿男女终嵗勤动耕锄㡬何徒有劝垦之名终无报垦之实此新荒之所以未能复额厯年空事追比钱粮究竟难完终何益乎本司莅任伊始察閲各属钱粮册案十九二十两年民欠未完银米委系逃亡甲戸无主新荒坐赔受累纵日事追比唿天抢地之下削骨难赔前者逃亡于逆乱今又将逃亡于赔累司牧者坐视流离而不能挽救也查未完银米于原叅后奉有定例于年限内带征虽各官畏惧考成然亦不能姑息限满后俱照定例处分各官亦无奈甘受但何忍以无主新荒苦累现在穷民若穷民勉能包赔不得已剜剥而取之亦不暇姑息奈百姓本分正粮尚且拖欠徒苦穷民究无补于实济则钱粮虽闗国计民瘼亦系邦本当此兵荒之后犹望蠲免赈恤九死一生之残喘又何忍以逃散无主之荒累苦守未逃之民也恳祈题明照旧荒例除豁案查江西变乱数年逋欠钱粮四百余万蒙允蠲豁粤西边逺在承平之日素属荒残而逆贼窃踞时日又多兼处滇黔接壤久被蹂躏岂止百倍江西查粤西新荒钱粮银不过二万一千余两米不过一万一千余石不及江西百分之一倘䝉皇上俯念穷黎困苦俞允蠲豁则土着穷民既无包赔之苦留其余力可以开垦新荒流移之人知钱粮已蠲寛限起科则逺近闻风而至互相劝垦各照定例六年后起科不特新荒可垦即旧日积荒皆可渐次垦种此名为蠲粮而实为国家陞粮也本司目覩边徼痌瘝待罪详请伏候特疏㑹题施行粤西三大政条陈髙熊征为敬陈粤西三大政乞赐採择具题以裨新治事窃惟善政首在于养民而养民莫先于择利故利不百不可兴也粤西自吴逆变乱民䧟涂炭贤者隠遯于林泉贫者饥馑于道路赖本朝光复百姓复登袵席然军兴之际羽檄交驰饷糗力役民亦劳止各上宪虽殚心图治要皆奉行文书故为治日勤而民艰日甚揆厥所由盖有三大政未之行焉请为宪台陈之其一则荒芜宜量蠲也粤西自甲寅遭逆贼窃踞梧州坚守经年苍梧岑懐一带百姓膏贼刄者不可数计丁巳归正平乐之战浔州之战郁林藤江之战梧州又㡬乎不保一望苍梧田畴荒芜厥后南宁之战武宣之战栁州再叛再复乱离如此小民何由耕种䝉前抚傅轸念民穷准荒征熟哀鸿渐集他如未受伤郡邑田荒而复垦者有之然丁戸死徙逃亡真荒而不能垦者实多也乃者前抚尽节黔阳大兵长驱云贵当事遂谓粤西全复荒芜不以入告十九年竟按旧额全征敲扑难堪民命已极垂毙之民冀得少甦追比或亦抵死赔偿然如藤县贵县之大半死亡荆榛满目即欲抵死赔偿究无可偿也将来追唿无已民不堪命铤而走险在所不免卑职以为朝廷赋税固不可轻易望蠲然兵燹之余实在荒芜屡奉部文行查岂可不据实入告稍养民力以收开垦之益乎则通省报荒各册所冀查取亟为题报量蠲者也其一各官之俸禄仍宜半支也夫官以治民俸以养亷汉代屡増县官之俸故于时循吏为最盖人情不甚相逺在已无养㢘之资而冀其砺冰清之节不可得也即有狷介性生不因得禄而始㢘然日用必需畴能学蚓而辟谷况一官之家宁无八口为问此八口者能不饮而不食耶其所饮食能鬼运而神输天造而地设耶朝廷既无养㢘之俸则其取诸民间也必矣夫我既用其身乃不明予之以俸而使暗朘之于民是犹靳其粒而剜肉以饲也今阖省大小各官俱奉㫖准其委署三年然后准实授在朝廷慎重名器不轻与人是矣然三年之间置官无俸其不剥蚀百姓也者㡬希愚以为宪台新政之初亟宜具疏但才堪民牧能足胜任者即不与以实授亦宜给之半俸以养其㢘若其不堪则宜亟屏以除民害庸俟三年此各官之半俸又所冀亟为题请支给者也其一铸钱之局宜停也夫钱者泉也原欲其流通而不息然粤西土俗则有用钱之处亦有不用钱之处且原无产铜地方故向不设鼓铸桂平一带用湖南之钱郁博一带用髙州之钱浔梧则以银交易耳迩者前院傅以贼钱盛行莫可禁察故特请开局以收贼钱疏内原云贼钱一尽即止不另设官只以捕盗摄也今贼钱已尽而鼓铸不休甚者发价于民採买铜觔百姓无处可覔情愿如价倍出交银与官前往广东採买犹不可免厉民如此岂当日前院傅收完贼钱即止之意乎故曰利不百不可兴也此铸钱一事尤所冀亟为题请停止者也凡此三政在宪台不过一疏请命而小民即万世歌恩此皆地方大有司之事岂卑职微末闲员所敢妄为陈请以招越位之愆但闻古之为治者或採风謡或询工瞽刍荛之言圣人择焉宪台清声亮节直名满天下自閲邸报草野引领望治者非一日矣卑职身生斯土明知其事何敢拘避出位之小嫌而不一陈地方之大害惟宪台宥其愚昧采择而行之则吏治民安歌功颂徳书之史册垂于不朽矣广西行盐议髙熊征行盐一事卑职亲承宪谕无非裕课便民洞悉各商厉民亏饷病源革目前之陋弊圗经久之良规无微不烛无虑不周矣然考古盐法之善无过刘晏其理盐也不过于出盐之乡置盐戸所煑之盐鬻于商人任其所之至江岭间去盐乡逺者转官盐于彼贮之故盐得常平今各县有各县之引不得任其所之也専行官引禁絶私盐则非俟商絶盐贵然后减价鬻之也盐何以得常平且晏之理财必委士类今商皆积贾惟利是罔即佥土商亦岂尽得其人不得其人则徒滋纷扰法虽甚善利害仍相等耳查粤西往例每引至桂该银八两三钱零今每引止银六两六钱三分零耳而昔日之盐贱引能多销今日之盐贵壅滞不行其故何也盖粤西自古行盐之法不论官民商贾但有资本者皆得在东买盐惟于梧州立厰以𣙜之每盐一包梧州纳银三钱平厰纳银一钱二分桂厰纳银一钱七分任其发卖官无考成之责是即刘晏但鬻于商人任其所之之法也故经久无弊康熙元年广东抚宪以盐引滞积具题前抚金始行文各处计口授盐于是各府州县俱有定额彼时吏有贤不肖民有巧拙其贤有司虽奉上法亦䘏民艰开报丁口酌可而行不肖有司専事逢迎务为苛索乳哺之子尽行开报民之巧者互相隠匿丁多而派盐最少民之愚者无所覆藏丁少而派盐反多其始之立法各处设埠按额行销未尝不善而其究也可行盐之处得盐反少发卖既速别处之盐不得搀卖民苦淡食其山髙水峻不能行盐之处得盐虽未尝多而壅滞不行商人交接衣食出其中搬运脚费出其中盐价日腾民不能买犹苦淡食县官既畏考成之获罪又与商多有交于是任商开价按丁发盐追唿遍及鸡豚敲扑尽于闾里民不聊生甚于青苖之害矣厥后不能行盐地方乃有宁愿醵银销纳干引听从商人别处发卖者矣此当日傅将军在梧日久目击其弊故特题总商通融销引地方官无佥商派食之累而商人尽握利权低昂任意民食贵盐引额仍滞其弊又有如今日者要而论之有近盐地方有不近盐地方近盐地方私盐必贱穷苦小民趋贱避贵虽髠刑日报欲求私盐之絶不可得也不近盐地方私盐既无官盐又少虽出示严禁欲商人之不髙擡其价亦不可得也盖粤西盐法之弊总在按额行销而按额行销之弊总在能行盐之处苦盐少盐价髙擡不能行盐之处苦盐多欲不派之百姓盐滞不行则病商且病官盐而派之百姓则追唿不及病民亦病官何则官有考成故也然今额引既定国课不容亏损古之良法岂能复行救时之政但如宪谕革去东商令总商实开拆引之费脚价之费其余滥费与各陋规尽行查革总于梧厰合计其到盐之多寡定其价值之髙下任其通融各处𤼵卖而不能行盐之地派帮拆引之费庶㡬国课无亏公私两便然而总商尽握利权又实难其人矣要之有治人无治法是在大宗师择之而任之耳卑职生斯长斯稔知其中情事仰承明问具见爱民谆切至意敢不备摅所见以对惟采择行之广西通志卷一百十四广西通志钦定四库全书广西通志卷一百十五艺文国朝记重修北流县学记安九埏学建于唐贞观初歴宋元明数迁数毁不一其处其营置城内兹所也自崇祯辛未迄今上嗣服辛丑越三十有一年中值鼎革罹兵燹子衿寥落而庙貌亦頽然就废壬寅春九埏捧上官檄视篆勾漏秋与乎上丁之祭扫地为坛质明行事风灭烛尘飏簋大典弗光惧无以崇圣教而示广励也进诸弟子员谋修复之询兹邑之黄髪卢荆楚等咸谓旧基湫隘两庑泮池逼近櫺星阶前地不数武袒割登降率有弗便去之相地于明伦堂之右一舍而近审势高敞表圭正向背乎干体刚健之徳面乎巽大文明之象厥址称善共为状上之州牧贾公郡伯黄公守宪某公咸下令曰可乃庀厥材而鸠工焉经始于秋八月至十月以农务息役会部选保徳胡公求亦慨然捐俸共成之越明年癸卯春督学使者闵公校士苍梧复列其状下令如前指俾竭蹶以竣乃事为圣殿两庑櫺星㦸门启圣祠明伦堂尊经阁名宦乡贤祠各区其事诸生分任之财取诸均输工取诸乐趋不数月而告成矣是役也事虽鼎新义惟由旧缔搆未加广而规模稍濶庶春秋有事陈牲醴设爼豆考钟伐鼓以上副乎圣天子崇儒重道作人训俗之意亦事之可𫝊者也因备举其故而勒之石河池州文庙碑记王玉麐丕冐海隅万物无不各遂其生曰天道参赞化育万物无不被其泽曰圣人然王者有迹熄之时而圣学无逺迩之间夫子贤于尧舜事愈逺而功愈着终古岂不益信河池僻处荒服天南万里仆奉天子命承乏斯邦者四十有二越月见诸士醇而厚诸民质而朴盖天地龎鸿之气不若中土之多雕绘也诸士因而沐浴圣斆者専诸民因而耳目诸士者近犹龙氏云不见可欲使心不乱风俗之美者以此少陵云小儿学问止论语非为诸民之童子志喜乎益信夫子之徳业无逺弗届盖如此大成殿昔止茅楹三近且隣于兵燹之墟予自下车来心切恧曾揖诸士而诘其故一日诸士进曰学宫旧居湫隘何如鼎兴冈陵且徳水流清智山浮白屏风左拥台右旋笔峰南峙马鞍北㢠廻頫矙则人烟灯火栉比相依遐瞩而梅峝兰江蠃华带绕一事而数美备焉仆曰若是乎其不可以已耶于焉鸠工兴筑建大成殿于山椒开泮池于麓下两庑少移近上东西启圣明伦以次就理若拮据羞涩不暇计也翳北阯旧有𤣥帝宫仆意欲为尊经阁而跻帝于阁上盖有志而未逮畱俟后贤庶几蘧伯玉耻独为君子之意云落成而记以诗曰于惟宣圣乆而弥肃东周海邦罔分穜稑逺人翳池礼乐是笃咸曰迁只卜南山经营相度二三子功畚筑栽榦江邉之氓瓴甋栋榱里匠楚工不日成之甲第渐鸿创始仲春迄于秋孟漆垩丹青愧不克竟素质坚朴弥乆而盛璧藻盈盈聿维初濬孔祀南海昌黎哀勤人去其陋柳州书文浥彼注兹险易攸分遥遥河池皇唐并勲创建桂平县学记卢易古者自国至于乡皆有学奠先圣先师于学而无庙古也后代庙事孔子而无学非古也宋庆厯中始诏天下徧立学奠孔子于其中而古制始复一以课督生徒絃诵成风相与论道艺而升其俊秀一以宫墙仰止爼豆趋跄春秋朔望祭菜释奠俾四民之观聴者摩揉迁化而不自知是则庙事孔子者以崇报也学事孔子者以立教也以兴化也我朝文徳覃敷加意学校尊经重道屡申勅谕余叨衡西粤下车之日驰檄各郡即以葺建学宫为首事私心以为读圣人之书学圣人之道而使为士者为民者有血气者有心知者不得一见圣人之宫而瞻拜起敬是将使圣人之道升堂而入室者待之何人也既而思之而深有感于苏公之作阳谷学记也苏公之言曰学宫之兴废是皆簿书之所不责而阳谷尹之亟亟于此者诚可谓有志之士也苏公殆亦有感而为是言也夫簿书之与教化孰缓孰急而世俗以为簿书之所不责非有志者其谁念及此今夏歴左江浔扼其要桂平者浔巖邑也旧有庙以事夫子有学以集书生背城面江规模敞伟为衣冠文物奥薮向者文庙俱灾学宫悉燬吏兹土者咸蒿目伤神而因循至今每诿而姑俟诸无他以其簿书之不责故也甲辰孙君奉简书来宰是邑不以𫝊舍视官不以处錞视事不惜一日之费而图千秋之举奋然以学宫为志而亟求所以复之于是爰谘爰询羣情懽愉谋之郡伯请报允可遂捐俸资相土程材舍其旧址于郊之外而新其基于城之内文庙先作两庑翼如以至启圣祠乡贤名宦明伦讲舍朴斵丹艧次第告成夫非苏公所谓有志者而能之乎阳谷尹之行蹟书史不槩见而孙君之政治啧啧人耳士民爱而戴之余之言愧不及苏公而苏公之乐为阳谷记之与余之乐为桂平记之之心则一也夫亦曰美斯爱爱斯𫝊𫝊斯乆且以告吏兹土者无以簿书为急而以教化为缓则斯志也先圣先师之在天者实式临之而士君子之借以立身借以报国借以克绍圣人之道者皆此物此志也是则孙君建学之心而亦余作记之心也付之贞珉以示来兹重建桂林府儒学记李棠广右古百粤地去京师万里而遥其山川险阻其林箐深宻其俗椎鲁而少文自昔大吏善为政者大率疎节濶目使足以供贡赋给徭役保障疆隅而已我朝削平祸乱声教四讫自近暨逺莫不蒸蒸向化桂林为西南都会尤宜兴起文教以克昭圣治而数十年来司宪大臣往往以簿书期㑹为急务未有加意于学宫者襄平马公由学士以御史中丞建节是邦兴利除弊布徳申威三年之间民用大和一旦谒孔庙而喟曰为政莫大于移风移风莫要于兴学今庙邻院治尘嚣湫隘上不足以妥先师下不足以育多士其何由耸观瞻而兴斯民于善乃命官属桂林太守诸葛鼎更择爽垲之地蠲日祭告庀材鸠工大成有殿启圣有宫明伦有堂尊经有阁配食有庑处士有斋以至㦸门泮池廪舍庖湢莫不备具各中法程缭以垣墉饬以丹垩焕乎炳如视昔加倍工出于募不征调于夫家赀出于捐不支费于公帑经始于辛亥年十二月讫事壬子年十二月释菜礼成观者如堵于是乡之人士走使京师具以白棠曰宜有记以永其事棠曰愿有记棠惟王教之兴则士之所志在道徳仁义而学校为实功王教之衰则士之所志在声利荣名而学校为文具故同是学校也而世之升降系之矣今天子日御经筵非圣贤之书不以进读又崇奉孔子之祀比于郊社修阙里庙庭而加礼其宗子颜曾思孟仲氏及程朱诸贤之裔皆官为博士其隆儒重道有如此者宜遐陬抚驭之臣有以体上心率羣牧加意学宫而冀治化之大成也岂非一时之盛哉虽然庙学既新而大之矣凡学于斯者其可尚仍旧习而不从事于实功乎从事于实功奈何曰亦惟明其经修其行而已求之易以立本趋时求之书以执中廸哲求之诗以理性怡情求之礼以养中导和求之春秋以正名定分此明经之实也严礼义之辨慎理欲之防化刚柔气质之偏敦忠信亷让之节秩亲疎贵贱之伦此修身之实也若经不明行不修而徒缀辑程试之文眯眩主司之目以擢科名茍利禄而已则岂惟近负朝廷之恩逺负先师之教抑宁不有负于中丞新庙学以新士习之意哉夫春秋常事不书故僖公修泮宫载于鲁颂如此赫奕而独不见于圣人之笔今桂学之记无乃非典也然马公笃意于庙学以振兴实功以助宣王教亦事之非常者也不可以不特书棠叨居是郡喜我乡之人得沐浴圣化而颂中丞公于无穷也故奋笔而为之记永宁州学记李棠永宁故古田邑也旧有学在城之东南城势湫隘堂舍未备明万厯中州守尹公始移建于州之北遭明末兵燹城邑萧条学宫仅存圣殿复椽拆瓦裂毎风雨则其下如洼自区宇肇造吏兹土者率因仍简陋革故鼎新多谦让未遑也癸卯夏关西白公由安邑令擢守是邦甫下车奠谒心甚惄爰进诸生而语曰学校为风化之首今黉序荒废若此守土之责也且朝廷有教化而后士庶有心术士庶有心术而后天下有风俗吾辈读圣贤书幸得为羣黎表率可聴其荒废已乎维时士民观者莫不以手加额恨公来之暮焉閲明年果上学宫状院司捐俸三百金米二百石庀材鸠工建正殿三楹东西庑启圣祠明伦堂各三楹名宦乡贤祠各一楹且缭垣以墙树门以屏经始于甲辰季秋落成于乙巳仲春凡六閲月而雅雅堪观矣宁士欲勒石以志公徳言状于予为记予曰夫石以志徳也公之徳在学宫固已与斯宫俱垂不朽矣何必记宁士曰吾邑之士鄙民顽非得亷能恺悌如我公者风教其何頼乎今天子仁圣文徳诞敷天下邑郡之学皆嫓美前休惟宁兵烬公大惧人材放失儒术鲜效不惜费而力为营建公前令安邑以兴起学校作养人材为先莅吾宁复惓惓以风化人文为念视世之修缁龛营黄榻何啻云泥从来建学固属美谈然或重苦吾民如湘宫功徳皆百姓卖儿贴妇钱亦何足贵公于一石一木悉给价市买兴非常之功而桑麻不扰创旷代之举而市井无惊不与吏民同声谓之不烦者一辙耶宁赋不盈二千公单车就任玉洁氷操民咸以所得薪水不足供日用为虑公悉以修坠兴废即蔬食啜饮怡如也方之匹马入蜀一琴一鹤自随者清节何多逊焉公之是举翼纲常扶名教变岚烟瘴雨之乡而为礼乐文物之俗裨益于世道人心岂渺小哉公之政行将玺书内召以化宁者大化天下五马之荣不能以乆烦我公安得不勒之石以若南人之思召也予闻斯言遂欣然书之为记重修平乐郡学记麻勒吉古帝王之平治天下者莫不重学三代以前尚已迨于汉唐明帝之环桥聴讲太宗之増创学舍炳烺史册洎夫宋明诸谊辟咸诏州县立学良以学校之盛衰关政治之得失学校兴则士敦名节尚礼让风俗日进于古学校弛则人不知义寡亷鲜耻而风俗日趋于敝粤西僻处天末自秦汉始置郡邑迄今学宫子弟与十五国等如蒋少傅敬之吕少傅和卿皆以文章科名为时贤相我朝定鼎声教益隆多士彚兴贤才辈出乃者吴逆变乱学校废弛民䧟涂炭弦诵无闻上十六年轸粤西受害独深赫然整旅予奉敕督师十八年冬复膺特命兼署巡抚广西都察院事惟时柳州再叛羽檄交驰筹兵足饷所爰究而爰度者殆无暇晷亦安能投戈而讲艺息马而论道乎越朞年诸政渐有成绪马承廕旋亦悔祸来归大师四路进勦滇黔民稍奠安十九年春释奠桂学先师庙予躬诣瞻拜顾宫庠茂草心怦怦然动负諐不遑爰檄所属有司凡学宫頺敝芜秽亟为修葺涤除桂林功用告成平乐郡守娄君倣舜承予檄亟董治之鸠工庀材仍其旧址大成有殿櫺星有门启圣有宫明伦有堂东西两庑名宦乡贤无不毕举仍仍登登噩噩采采平之文庙焕然改观资以捐而不费于公力以倩而不病于民师生具鼓钟之庆百姓致閟宫之歌商贾颂于市行旅往来之人叹息咨嗟咸称娄郡守为治之知所先也而郡守请记于予以镌诸石予尝督师平江观其东萦山一带翠峰朝耸如畵如屏正当圣庙之前且考其旧志天绘有亭筹邉有楼山川秀异为岭表襟喉如胡澹菴邹志完亦尝流寓斯土若毛经之剖决周渭之节操代不乏人今圣天子崇儒重道既有四书日讲之颁又有博学宏辞之举求士必得轶汉唐宋元明诸君而上之将咸五登三以跻于古帝王之隆盛而娄君克知所重焕巍其郡之庠序诸生居息其中当必有名世之儒应时而出以副乎山川人文之秀如蒋吕诸公其人者虽然学非直此也将以明道而继圣也道莫大于五伦五伦莫首于忠孝尔诸生日讲明而实践之达则尊主而庇民为名公卿贤宰执穷则安贫而守道恂恂粥粥亦不失为圣人之徒倘徒事佔毕以茍功名不能守身而徇世俗则岂惟非予与娄郡守修学之意其亦非尔诸生诵法圣贤之志也已得因所请而并以规之重修桂林府儒学碑记王如辰皇帝御极之二十载既已扫除羣逆底定南服自东瓯百粤滇黔之境复合车书武功既扬文教斯启时余奉命督学粤西而大中丞中山郝公适巡抚是邦戢兵抚民之暇首议兴学以明伦广教为拨乱反正之第一义廼进藩臬郡县吏博士于庭谋即郡学之故而修之制増于旧而役不扰民盖自是全粤之郡县学闻风而创者修者接踵告成功矣按桂林府儒学在始安故郡之墟宋淳熈中知静江府张宣公栻始廓其制元岭南帅史公格重修明初又迁县学于郡庠西隙地为唐状元赵观文宅提学佥事姚公镆重建大成殿及堂斋本朝康熈十一年巡抚都御史马公雄镇移建迤西实兼县学地基而一之会孙延龄叛以学宫为牧圉博士弟子逃死于山谷教用不彰民用不臧夫乱之起由人心生也人心之壊由学不明也学之为道其伦君臣父子夫妇昆弟朋友其教礼乐诗书易象春秋其目格物致知诚意正心修身凡以变习归性消其柔懦顽桀之气而纳于仁义中正之途歴观往古治教之綂理乱之源大率由此桂林去京师七千里而遥然自唐以来节帅司牧之所过化名人杰士之所挺生蒸蒸文物之盛几与古中国侔矣迺撤藩之役滇南一唿而延龄响应甚者一郡之地五年之间反者数起而土蛮豪獞阻兵攻刦者所在都有夫非教化之不明人心之不正以致此与大中丞郝公之训诸司曰吾欲使九郡之秀民皆入于庠序如文翁之化蜀常衮之变闽惟藩臬诸道大吏是倡是式吾欲使孔孟之道渐渍于椎髻卉裳之民复七先生之祠示莫敢废惟郡县诸长吏是率是修吾欲严课督之法如胡安定之在苏湖范文正之在南京将以桂为权舆惟督学使者其帅博士师生是训是朂我清文徳诞敷重臣祗命其曷敢不承时则布政使颜公敏按察使黄公元骥右江叅议道简公上桂林知府徐鳯鸣儒学教授高熊征一心同力鸠工庀材不数月而缺者补圯者宅漫漶者鲜頺挠者耸以直人士之散者复聚书籍之购而蔵者日増以长然则有谓人之不乐于学而习之不可为性也岂笃论哉功已讫谨勒其始末于石以观徳教之成以无忘大中丞之志永安州修学记王如辰余尝披览舆图歴考前志永之为州居深谷之中界浔梧之壤昔韩襄毅公平藤峡每于此经营盖以其地既逺教化鲜及五屯修荔之间獞狼错处地方小有烽警则往往煽之为乱如明季土镇窃踞永盖后服即迩者吴逆搆变此州之揭竿者尤多武竞方炽文教未敷学宫頺敝良非一日兹幸本朝光复州守丁君亮工奉檄刺斯土覩宫庠鞠草惧儒效濶疎与其州学博人士勉力倡捐修废举坠木主之遗失者亟为设立明伦堂之乆圯者更为创建正殿两庑巍然焕然适署抚宪麻公有肃清文庙之行而永安之学早已报竣于是朔望之期招集阖州绅士乡老人民取宪颁乡约全书上谕十六条讲解其处环桥门而聴者盖数千人余校士平乐而州守遣人丐记于余余思夫兴学育才督学事也敢谢不敏爰作记以告其州人士曰惟天生民若有恒性十室之邑忠信岂无弃而不教则邹鲁之民间有畸行勤而教之则吴越之俗实多俊民盖君臣父子之伦畴忍自外惟是教化不先容或铤而走险今尔州守重新圣庙修复明伦堂朔望讲约所以奉行常事者至矣尔诸子弟当知所以自励读圣贤之书必身圣贤之行毛经周渭岂异郡人学术既端风俗自上兴贤举能国有令典余虽未能躬歴其地见其轮焉奂焉者几何楹蔵焉修焉者几何士而喜其州之知有学也故稽其往事朂以今修而并以为学之大意告之云栁城县学记王如辰尝考舆图栁居岭峤之表山水清旷意必有竒才伟士钟其秀异者乗时间出乃详诸人物唯上林韦旻象州谢洪何寥寥也栁城古号龙城在郡之上游水有龙江之美山有文笔之秀而文献无闻焉岂山川徒擅其胜而不钟灵于人耶良由地处西偏庠序废弛人不知学故也况滇黔搆乱栁州再叛再服百姓囷仓尽于转输筋骨疲于道路尚一菽不饱其何能励于学耶上十九年秋余膺简命督学粤西二十年春始克莅任时恐秋棘伊迩由栁而宾不数日而抵邕其于栁之各学未能遍歴备示所以立教之法为学之道以晓其人士且于时滇南正在用师黄明犹然梗命羽檄交驰军需孔亟龙城令骆君斯才乃能独以学宫修复为己任丐序于余以告士民不数月而赀具鸠工庀材又不数月而工竣殿庑庖湢巍巍焕焕当斯时则滇南业已荡平黄明业已授首多士宾兴纶涣叠至而骆君复遣使求记于余谓龙城自明迄今鲜有科目兹学宫既新而庠士叶生嘉猷即得隽诚非修学之功不及此余思夫学宫为育才之地士之得隽自必由兹但古人设学之意岂専在此夫学所以继往圣而开来学也本三达徳行五达道以驯致乎圣人功化之极由诚意正心以修其身而推于家国天下之逺为臣尽忠为子尽孝无非学也即无非学宫之所为教也若夫博科第成功名则固学者之余事耳余重嘉骆君之能兴学又喜叶子之得隽而邑人有所观感也因述其图志原其废兴而举国家立学之意与为学之大端以告之俾诸士有以自勉将见韦谢诸君子不得専美于前也是为记重修梧州府儒学记王如辰尝稽图经梧襟三江连五岭为百粤总滙舟车之聚货物充积异时声教文物之盛殆与中国等然地界两粤明开督府以总制之自是用兵遂为必争之地乃者孙延龄之叛两围梧州十六年欣逢光复吴世琮复围之故其民膏锋镝困转输兵燹频仍昔时积货之区尽为瓦砾之地而况夫子庙在东南门外一望荒凉鞠为茂草谒朔望祠春秋有司皆瞻拜荆棘中盖有年矣十九年秋予膺简命督学粤西始至即檄各属有司修葺破者补废者建梧郡守蔺君佳䕃首以兴复为己任鸠工庀材亲董理之自正殿櫺星门明伦堂启圣宫两庑乡贤名宦祠敬一亭罔不轮焉奂焉翚飞鸟革而又缭以垣墙涂以丹雘盖比往日盛时之学宫尤改观矣复得进士黄裳吉为教授欣然捐资共襄厥事召弟子员讲习其中师师济济彬彬然可谓盛矣二十一年补行辛酉乡试梧郡得隽者五人佥谓非蔺守修学之功不及此予嵗试校士抵梧循故事释奠于先师诸生环集桥门丐予言记之予按梧学自宋元祐元至正间几为迁改明成化中都御史韩雍始建于斯面大江枕云岭浮出一砥万壑皆宗茍际昇平无事郡有司不専急簿书而以教化为务俾多士藏焉修焉息焉游焉讲明圣贤之学措身仁义之途出可以致君泽民处亦可以淑身善俗如长孙氏用经学显于汉清惠公以亮节闻于明也如士彦威之保障吴廷弼之友恭皆梧产也若夫科第之盛代有其人亦不独五子之得隽而已今天子仁圣往年有四书日讲之颁近又有博学宏辞之选留心文治崇礼乐以靖干戈尔梧当永享承平之福诸生茍念郡守修学之勤而尽心于为己之学勉为君子儒毋近小人事将必有显大名𫝊当世如长孙清恵其人者岂但区区科第而已哉诸生咸唯唯学博黄子遂以其言镌石而为记灌阳县修学记王如辰灌邑古零陵地灌水出焉自全𨽻于桂而灌阳人士后先颉颃文风之盛殆与中国等矣乃邑邉于楚地逺而巖经大鼎革兵马绎骚以故学校废弛絃歌声辍国家定鼎三十余年虽多士升庸不可指屈而时事方艰夫子庙未遑修葺继以吴逆搆变湖南为战塲者数年灌邑壤接干戈日㝷邑之人士救死弗赡奚暇治礼义康熈十八年春本朝光复诸逆镇电火飞奔民稍肩息训导朱云以归正功奉抚檄还原职目击頺圯日甚身任其事约诸绅士醵资重修鸠工庀材于康熈十九年三月二十四日经始越今年八月正殿㦸门厥工告竣两庑明伦堂相继修举完旧益新落成于某年月日木石之费若干砖甃之费若干合计共若干金巍然焕然无僿无侈而遣人请记于余余稽夫灌邑文庙原建于关外之西有明万厯丁亥始迁于邑治之东其时规模尚尔湫隘天启庚申廼为之増修而扩大之规模于焉始备然自庚申至壬戌歴三年而后工竣迄于今六十有余年矣茍非继起有人则何以光前启后乎然而建学之意则不可不举以告也夫诸生亦知学何为乎天以隂阳五行化生万物人得之而为健顺五常之徳无有异也迨夫习染既殊风俗遂别至于赏罚刑威而莫得若其恒性者圣王知其然故设为庠序学校以教之由家而国由国而天下使其民无不入乎其中而受学焉俾其明之于心修之于身行之于父子兄弟夫妇之间而推之以达于君臣上下人民事物之际莫不尽其分焉者及其学之既成而又兴其贤能者列于庶位是以当是之时义理休明风俗醇厚而公卿大夫列士之选无不得其人焉迨于后世学校徒存其名师儒置而不讲当诵法圣贤之时即以为弋取功名之计况乎佔毕八股弁髦伦常忠孝满纸全无实用功名虽或倖成事业终于何有道学不明风俗日敝职是故也今尔诸生于学宫既成之日当以圣贤自期必为君子之儒无志小人之事夫风俗与教化移易士为四民之首诸生勉乎哉若夫掇巍科登显要分内事也亦奚用余之置喙为重建全州文庙记陆绍𤦺礼始立学者必先释奠于先圣先师后世文庙之制实昉诸此庙歴久不能无倾頺其有起而更新之且不徒新之而必务为永世不拔之计令规模绳尺动合典礼而经费所出不屑不洁者介乎其间以之质至圣妥神明此非忠信强力异乎俗吏者不能而后之莅斯土者所宜矜式焉知全州事张君学林甲辰四月始下车瞻谒文庙谓州踞湘汉上流人文鼎盛而学宫倾圯若此其何以造士爰首捐俸入为州人倡以是年十月经始越明年乙巳七月落成仲秋舍菜堂庑金雘跄跄骏奔秩其有容邦人士颂君嘉绩乃疏其营建始末谒予文为之记夫世鲜任事之人患在茍且目前而不为经久计今全之文庙上雨旁风䙝越已甚然栋宇榱桷之属螙穴其中而肤立其外因陋就简未始不足涂耳目君必尽撤其旧而新是谋伐木于山取锻于冶治旊于陶选工匠于楚鸿材博植实实枚枚务俾勿壊而后止斯其计深虑逺匪直缘饰文具以博名高矣汉文翁私置学宫于成都宋胡瑗创为斋舍当时下其法于都邑着为令今者圣天子诞布文徳追王先师五世易祠为宫命礼臣考古庙制祭秩彛器绘图式颁示中外命儒臣博议从祀诸贤自周季迄本朝得二十有六人悉附两庑凡所为严师敬学者盛美而大备如此有其举之而不慎不详非制也予观君所改作九房八闼三门六㦸宜旧制崇圣新宫宜易制陪祀东西栗主宜序毋淆毋阙名宦乡贤宜异室毋合享举向之弗协于度者次第釐正且将以余材搆明伦堂而増置乐舞祭器积日併力不敢告劳岂非所谓式礼莫愆者欤翼翼庙庭灵爽攸寄所以成此庙者安可不谨顾近世有司或奉上官严檄或下迫公议黾勉塞责輙索诸富家大贾甚者佐以罚赎之锾赃私之籍是直跖之所筑告䖍告洁惧勿称其徳也君举是役𤼵于至诚资以廉禄成画既定始申诸台使比得请百度咸集邦人士义激诚感争乐输勿倦而无以盗泉之水汚我璧池者虽㝷常修废举坠之事犹不可无记而况严师敬学之大乎全之明经谢之炯贤而有干畧君以营建事悉委之程工授材各适其职昔鲁侯既作頖宫诗人颂之曰无小无大从公于迈又曰济济多士克广徳心今圣治尧醲舜熏文轨四讫全州为百粤冠冕又得贤有司张君与为感发兴起固宜成之若是其速而制之尽合于礼也予既嘉君之治行能异于俗而又叹全之大夫士庶相与有成为不媿粤之文献邦爰并志名氏于碑隂用谂后来者土田州新建文庙记陆绍琦至治之世人无异俗虽遐陬僻壤无自外于声教者固在上之风化殊哉亦以人性皆善明圣人之道以风示之天下无不可移之俗也是故教莫重于明伦礼莫隆于尊圣惟至圣孔子自京都至于郡邑莫不有庙春秋时祭守土主之祀典通行由来旧已国朝肇造鸿图綂一中夏尊崇圣教典礼有加迨圣祖仁皇帝御极大书万世师表匾额宣示天下六十年来涵濡教育至于山陬海澨莫不戸习诗书家敦礼乐岂非尊圣之明效欤皇上缵承丕绪光显前谟复颁御书生民未有匾额宸翰天章后先辉映又追封五代王爵阙里则大举重新太学则亲诣行礼尊圣之典皇哉蔑以尚矣粤西为古边徼地自沐浴我朝徳化以来人文蔚起骎骎乎与中土比隆年来如太平思恩一二𨽻籍之土州县以次题请建学俱已奉旨允行余奉命初莅粤西土田州知州事岑应祺特详请建立文庙余甚韪之亟㑹督抚允其请越二年而厥功告成殿堂门庑悉如规制樽彛罍洗器物具备既告成事复具详请记于余余于此益信人性皆善被圣人之教无不感发而兴起者仰见我皇上崇儒尊圣之诚深入人心无逺弗届则兹庙祀之设非独肇边鄙一时之盛典实足以扬圣朝之文治于无穷也可无纪欤岑君之治州催科抚字善政实多而讲圣谕设义塾尤汲汲以教化为先可谓循吏故上计以卓异特闻是役也赀皆已出工不劳民祀典聿新人心胥悦亦其卓卓可纪者君固世守兹土从此克勤厥职不懈益䖍使教化行而人才日盛学校之兴可竢已余重其事而乐观其成且欲久于其道也爰盥手而为之记俾勒诸石以示来兹创建尊经阁记丁亮工六经之昭着于天下也如日月之亘于中天而诸子百家殆如列宿即有蒙昧之人或不能辨别星辰未有不见日月经之所以常尊也自昔圣贤立教汲汲于删述表章以诱掖万世而为化民成俗之本顾经也者常道也常恐匪玩则弃目为童习之言涉猎训诂之用而经不尊予承乏永安五年于兹适当逆冦蹂躏灰烬之后每谒先师缅懐爼豆絃歌之遗风揖诸生进之讨论然毎及帖括词章犹能娓娓问以漆书石经未免茫然莫知所对揣其故非子弟之率不谨良由明经之学未之讲也辛酉分闱为请于学使者王公可其事爰不惜鸠赀庀材卜于圣殿之后创尊经阁搆五经蔵其上其下则为义学礼延端谨之儒尊为塾师使成才者得明尊经之义而小子因之有造虽精粗上下义藴攸分登堂入室宁有岐哉吾愿永之士子朝于斯夕于斯懋修勤业日就月将于易得隂阳天地之情于书得恢宏治道之理于诗得温厚和平之㫖于春秋得扶天理絶人欲之权于戴礼得谨节文辨等威之数于乐律得歆天地洽神人之原融乎一心应乎万变六经奥义揭日月而应休明于以一洗蛮乡烟雨焉斯则不虚兹阁之建也夫创建华掌书院碑记王如辰大中丞郝公抚粤之明年为康熈壬戌四方既平罢兵休息业循旧典补行粤西乡试贡士仅三十人公乃慨然曰九郡之中十年才一试耳而英才向学域于郡县有玉不琢有美不扬士奚由劝爰考旧志桂林有宣成书院实祀南轩张公东莱吕公又有桂林书院代更乆湮学废不讲乃相地势择西雝前后池塘翼以巍楼形胜既佳大工斯举公及藩司崔公维雅臬司黄公元骥叅议简公上皆捐资以倡命教授高熊征董其役鼛鼓初集羣心竞趋材不庀而良工不鸠而聚门堂斋舍亭阁厨汲焕然备具又捐资多购经史及四子百家之文延有道宿儒为之师诸生至者月有廪费以为常科嵗两试所取皆才㧞其竒尤集于斯院于是驰檄九郡所属州县名儁来赴济济森森咸以后至为辱焉呜唿可谓盛矣予惟圣道之大视王化通塞前此延龄煽乱五岭以南几为异域今荡平甫奏而率履周行性善可征教行则复况三江濯秀硕徳相望能自得师何必在逺尧舜之道孝弟而已一贯之㫖忠恕匪他倣鹿洞岳麓之成规採安定苏湖之教法以立诚主敬为要以正谊明道为归圣之作贤之述师之教弟子之学舍斯奚从是则公之志也公既乐粤士之可与进于道而又虑无以经乆乃议以全省学租为多士佐读之资而崔公维雅乐公是举复置鱼塘二区用赡诸生期永乆而无废颜曰华掌书院从公志示仰止也公平生盛徳大业卓识鸿文史不胜书予幸得亲炙公之丰采言论窥其用心以知其学而乐为从事斯院者告也因勒其事于石而为之记思明书院祀解先生记高熊徴徴按省志先生讳缙字大绅吉水人洪武戊辰进士上封事论时政剀切万言改御史永乐间为翰林学士直文渊阁时上方用兵交阯先生力言交阯古覊縻国通正朔时宾贡而已得其地不足郡县上遂疎之出为广西参议尚书李正刚奏先生怨望改交阯嘉靖间袁公袠字永之吴县人以佥事督学粤西初视学首问名宦祠有解先生缙乎衆对曰无有袁公愕然即檄郡祀先生云徴尝读先生洪武间陈王道一疏曰陛下取天下于羣盗救生民于涂炭此帝王之功也絶女宠寺人之患无声色游畋之娱此帝王之略也乃国初至今二十余载无几时不变之法无一日无过之人陛下尝云世不絶贤又曰民不畏死奈何以死愳之陛下好善而善不显恶恶而恶日滋良由诚信有间而用刑太繁也尝闻陛下震怒诛锄奸逆矣未闻诏出褒一大善赏延于世者也或朝赏而暮戮或忽罪而忽赦陛下每多自悔之时輙有无及之叹陛下又好观道徳心经説苑韵府诸书臣窃谓刘向学不纯师隂氏韵府寒士丛説臣愿陛下上溯唐虞夏商周纪之奥下及关闽濓洛之传令臣执笔而随其后又曰痛惩法外之刑永革京城之役妇女帷簿不修方令逮系大臣过恶当诛且勿加刑倣古蓝田吕氏今义门郑氏家范布之天下率先以旌劝之行授田均田之制举常平义仓之法古时书院学田兴复而广益之此化原所由始也又曰粢盛之洁衣服之举仪文之备此畏天之末也簿书之期讼狱之断钩距之巧此治民之末也上称竒才云征不禁喟然叹兴曰先生真竒才也欤哉其学似董江都其直似汲长孺其文似贾太傅其正似韩昌黎遭际开创之英君而不得一行其夙志谪广西不已又谪安南李至刚之奏胡为乎使成祖以任三杨者任之其勲业治效当不止如斯而已也及徴改调思明遍询古蹟遗文弃帙断简残碑无不手录考太子一泉旧为土府书院永乐八年先生谪交阯参议尝寓于此与其郡守黄君广成㝷芳咏诗结欢嵗余而先生始还今其长老尚能指其所过之处所题之景歴歴言之不置也而交夷沐先生之化渐染华风迄今其俗喜购书甚于中土春秋释奠称为先师如朝鲜之有箕子也非其徳盛感深何以得此乎徴因之有感矣当时正刚一劾交阯再谪盖逢迎上意以排挤先生也然使至刚不劾交阯不谪先生在吾粤不过祀于名宦已耳安能使交人奉为先师懐其徳教嫓休箕子至于今不替哉然则士惟患无其徳无其才斯所至皆窒茍有其才有其徳则安往而不利昔苏子瞻谪恵州有诗曰为报先生春睡足道人轻撞五更钟章惇闻之笑曰苏子尚尔快活耶复贬海南子瞻至儋州僦官舍以居有司不可买地筑室儋人运石畚土助之日与幼子过读书自娱又何尝不快活耶惇亦末如之何也已矣嗟哉先生惟数竒故不能安身朝廷行其所学以大庇天下苍生然千百世之下观其议论而想望丰采读其文章而如见其为人孰得孰失孰贤孰不肖必有能辨之者彼至刚之劾非所以挤先生乃所以成先生耳姑置弗深论第书院之设原以助学校之不及如白鹿洞以朱子讲学而名吾粤之宣成以张宣公之建节吕成公之诞生而名其他如岳麓嵩阳以昔贤得名者类有崇奉今思明僻隅名贤罕至文教之兴始自先生春秋爼豆微先生其孰能当之尔诸生肄业于斯诚能尊崇而效法焉将见学为醇儒直能匡主文可名世正不阿时出而仕也则足以致君而泽民伏而处也亦足以淑身而善俗庶无负诵法圣贤之意诸生咸曰有是哉敢不唯命是聴因遂书之以为记永安州义学碑记陈大辇永安僻在平郡之南明成化间乃有是州人物自先朝一二乙科及明经博士弟子员外遂不槩见或谓自古废置不常俗连谿峝地使然也余以去年夏奉命来牧由荔浦江上频陟壠坂忽得平衍旷然见左右山开两水清浅夹州城从旁竹木掩映鸡犬桑麻依然乐土也及受事之明日诸生童以次进见亦复温文有礼似尽可教资然后叹风土如是人物寥寥岂非以僻在一隅诗书之泽少乎因思所以振兴而鼓舞之者肃谒学宫倾圮頺壊方图补葺而庠地偪隘又在城外无以容衆爰共诸绅士谋择署右旧址捐创义塾一区为门为讲堂为寝庙各三楹庙祀朱子盖孔子先圣祀于学而朱子上接孔孟为吾道之大宗也复为左右庑舍各十楹以四十七年十二月起工迄今年二月凡三閲月而落成爰率诸生童而诏之曰尔亦知兹塾之所以名义乎义宜也人生天地大则纲常小则饮食细故以至一行之率一辞之修莫不各有当然之理学者必朝干夕惕以无悖乎当然而后各得其宜所谓行而宜之也义又利也学者率之为行修之为辞无往不得其宜则推之身心家国无往不尽其利由是本其所学作为文章发为事业所谓利用宾于王家也诸生其勉乎哉勿谓地有所偏俗有所域人性皆善毋论服畴食徳即山居谷处之民或猺或獞茍知自向于学亦宜多方引导使知为善之乐焉自今以往毋怠志毋越思毋分区别畛以相衡蒸蒸向上日新月盛俾闻风者佥谓永阳片席虽区区义塾固宛然一嵩阳岳麓逺峙眉江也于是诸生皆踊跃生喜谓余言为当请勒诸石因记其年月起止材料工作之费与有成劳姓名俾踵事者益作而兴之以无忘作始意云创建义学育婴堂㷀独院记陈元龙西粤逺在岭表下之人狃于积习茍且荒畧而在上者有宜兴举之政缺焉未备予以白髪儒臣奉命抚此一方已歴四载伏念我皇上大徳深仁无逺弗届邉方生齿日蕃耕凿渐满已蒸蒸乎有既庶且富之象矣而絃歌之声未闻佚居可虑爰设义学十有七延贫士为之师集闾里之童子而教之秀者可造朴者亦使知亲逊礼义也至育婴堂奉㫖通行已乆因择东郊官地建堂兼施药饵今日无弃婴异日増户口矣又念鳏寡孤独文王行政所首先者迺于城北创屋一区以收养之庶无告得所归也省㑹守令事繁而郡丞稍暇黄丞名之孝者勤敏实心遂専以委之不数月而里巷书声不絶于耳矣遗弃婴儿失母而有母矣㷀独者不忧冻馁矣予喜而嘉之郡丞又进而请曰此三事嵗需官钱若干缗创之难守之不易不图经费无以善后也予瞿然率先倡捐藩臬及在城郡邑官吏乐善争输共得白镪三千金令有司权其子母以供三事之公用有盐贾余圣言愿效转运输息于官以襄善事迺告诸神明召集耆庶而付託之典守责成有専司上下案牍昭然不可泯自此月给嵗供无虞匮乏也已予才短力绌规模草创殊慙狭隘所望后贤之官斯土者与此邦之士大夫相与扩充而润色之则风移俗易瘠土之民真胜于沃土矣广西通志卷一百十五广西通志钦定四库全书广西通志卷一百十六艺文国朝记平古州八万苗记徐嘉宾今上徳盛化神版图广逺因滇黔西粤苗夷错处疆界未甚清彻特命大学士伯少保鄂公总制三省即汉唐宋元明之从未内属者喁仰少保公宣布皇恩皆输诚乐附惟黔省古州八万苗性犷悍虽经两次招抚而都江河道尚有逆苗梗塞按都江上抵都匀下达栁州利舟楫便商贾实黔粤之血脉河道未通与无古州等也雍正七年冬少保巡视粤西会商抚军金公具奏勦抚调粤西汉土官兵四千三百余名会黔兵同进飞檄庆逺府知府徐嘉賔监纪粮饷赞襄军务受事之后仰遵少保宏谟胜算指示机宜黔粤文武奋勇进勦凡攻破口寨月寨车寨龙早来牛皮旦滚纵滚唐等数十余处斩获二千余级招抚生苗男妇合前七万四千七百余名口收盔甲器械鎗砲无算蛮方底定水陆交通建城署设营汛树碑勒石画分黔粤歴八九两年事竣共支过粤兵粮米二万七百三十余石银七千七百三十余两十年春嘉宾卓异引见奉㫖署理广西按察司补授苍梧道同事则粤省总统由懐逺进者庆逺协副将陞右江镇总兵官潘绍周由荔波进者桂林协副将陞临元镇总兵官董芳也奉委多员不及徧载略书梗槩恭志我圣朝万世金瓯一统无外云巡閲安南边隘记黄岳牧尝读帝典一篇曰宅南交而知交阯之名见于经传乆矣汉时命马伏波南征虽浪泊勋高而上雾下潦飞鸢跕跕故荡平之后即立铜柱为汉界明初曾分郡县未几复叛亦遂弃之我朝定鼎声教四讫黑齿雕题之乡莫不来享来王黎氏子孙早已奉藩南徼矣上御极之九年念我民逺服贾毎流离异域又虑为逋逃渊薮特命粤西封疆大臣经理之明年春正月予方观察右江奉抚军金公檄至省面授机宜二月十一日发自栁州予窃计西南半壁环绕土司恐未识使者意乃传檄各守封域毋得惊扰又为从者资其行李俾无匮乏三令五申而后启行二月二十三日抵田州去百色不百里忆康熈十九年先祖亷访粤西曾驻节其地督饷征滇万里转运三军腾饱奏凯而还当年与有劳焉乃临流而叹曰此先世立功之地乎低徊乆之渡河宿奉议州翼日歴莲花峺层峦叠嶂树木隂翳一片云封行人不辨东西如入迷途予稍憇山口塘忽见日光从者促行半歩半舆旋陟旋降约三十里方履平原回首诸峰已尽入云中矣三日至镇安府所领归顺小镇安二州皆接壤南交其地犬牙相错旧隘未周者间以新隘划地而守之中外截然遂趋太平三月朔六日至郡偕太守屠公先閲慿祥州之镇南关按南关距府治四程中有幕府营受降城乃安南贡道所必经上石西州思明思陵等州环其东南上下龙司上下冻州安平州接其西北且下龙司平而关浊流一道阔百余丈从交阯七源州而来又水口关清流一道阔数十丈从交阯高平府而来二水㑹于司治之前直下太平府一带山河表里环卫昔人经理斯地龙慿馗纛两营并建然地太广兵稍单予考其形势以三关为重地请増戍兵余则量其冲僻而轻重布之务使疎宻相间逺近适宜以固边防三月二十四日适南宁府之迁隆峝上思州见石帆一山绵亘千里作天朝藩篱登其巅渉其涧因其险阻而分布士卒已收地利人和之效至下雷州湖润寨名属南宁实接镇安乃请改𨽻俾就近控制亦设隘而守之事竣旋栁盖四月十一日也时歴六旬地周三郡西至于滇南之富州东至于粤东之钦州南抵交阯考内外疆域大抵上下冻州以东接夷之谅山府以西接夷之高平府其间有崇山峻岭天然界限者有平原旷野村落相望者扼其水陆要路守以汉土重兵计新旧关隘百一十有六处凡官兵五百三十有五名土兵一千一百七十名严斥堠谨巡逻沿边千七百里屹然长城敢有私越者请无赦从此良民不致轻去其乡而罪人亦不得窜逸于外遵谕㫖也四月十三日诣省报命抚军令绘图上之于朝且疏中列末议以闻闰五月初九日还栁州爰仿一幅为文纪之重修上思州城记戴梦熊州距邕郡西南三百里南偪交阯北界土夷钦亷控于左诸峝翼于右万山连亘四面险塞洵岭表之要害朗宁之关键非高城深池曷足以资守御哉土官之时累土为城规制茍简及改流后始卜城于明江之北易以砖焉明嘉靖间知州陈世瞻从而扩大之嗣值边方多事烽烟弗靖载葺载圯余甫履是境凭高眺览形势孤险意以为图安求治宁有亟于封圻之事耶且歴考向时宼盗出没殆无虚嵗使不绸缪未雨脱遇意外风鹤而图筑沙种栁之计不亦晚乎于是丈度高厚估计已就㑹值兵荒之余公私交困册既报而未果至明年夏秋之交霪雨连绵一夕划然崩颓无一守堞迄季秋农事方毕古所谓清风至而修城郭宫室天时人事适合焉爰告州之士庶靡不踊跃从事欣欣子来择日兴工命郝尉龄董其役陶人为甓石人为甃畚挿版筑出力如自营私坚固牢实于民不扰广袤一如旧制而加高培厚焉经始于甲子孟冬告竣于是嵗腊月遥望闉阇翼翼雉堞楚楚隠然边鄙之金汤也盖惟王公设险以守其国重门击柝以待暴客古人防患于未然逺见于无形方昼警夜处安虑危之意至深逺也凡有地方之任者皆不可缓视何况边徼巖疆山川深阻之地乎虽然城不足恃也亦在乎得民心而已传曰民保于城城保于徳茍徳泽未加诚信弗孚则民心离叛虽方城汉水其谁与守哉故城为有形之备民心为无形之城知无形之不可忽而有形者方足恃也诗云无俾城壊无独斯畏非古今之明戒欤是为记重修南宁府城记阎纯玺南宁古巖郡也唐称邕管亦曰朗宁居浔郁上游右频亷海斜界思田宾内错谿峒土司外控交南夷壤为左江冲故文则监司武则镇帅皆临辖其地握居重宜而设险守国重门击柝先事豫防之义安可或后焉考城在宋元丰六年始再徙建迨及前明载修载圯其形势面江濵河前广后鋭东西北为门各一南则有三中曰南门偏西南则曰安塞曰水闸盖左右江自城西五十里合江镇并流下注震盪飞空势若翔龙怒马莫可覊勒城之啮而頺仄者数矣雍正八年前总制三省少保鄂公会同大中丞金公勘估题修工未竣九年夏大雨浃旬㟁土为江涨所冲浮溃安塞门以东复倾倒十有余丈太守张汉以役费益繁巨輙虑违前请而莫为计也爰具陈状于中丞䝉中丞面指规画兼採原恩城土州吏目施敏政条䇿事宜即令留工所督修于河㟁剥落虚损处下填以板中用石灰米汁和以砂土碎石舂实加帮作级五层如梯状十年春㟁工城工皆以次竣歴夏而秋虽复雨淋日炙无罅裂忧矣我天子赫声濯灵徳威逺播有孚而化伏莽无警顾之屏之翰以作尔庸屹然翼然所为壮我崇墉永恵庇我边陲者非朝廷设险豫防斯尤寄重者耶纯玺监司左江幸同事之相与有成而不辱于役也爰濡笔为记以谂落成之嵗月重修至公堂记张钺粤西僻处南服素称边徼至秦始入版图未得颃颉邹鲁然天之生才不以地限也昔之官斯土者唐则有栁子厚宋则有栁仲涂明则有王阳明皆能不鄙夷其民化椎髻卉裳之旧牖以文明流风余韵歴乆不衰盖数百年于兹矣而其间杰出之士如冯当世王世则李珙诸人或以文章名世或以节义着称伟哉北方之学者未能或之先也洎我本朝列圣相承崇儒重道菁莪棫朴之化无逺弗届至我圣祖仁皇帝夀考作人化成乆道特颁御制训饬士子文于学宫所以风厉之者无弗至我皇上缵承大统悯士习之嚣陵凡所垂训皆以闲其非僻之心而纳于礼门义路冀其处则有实学出则有实用曲成造就之深仁何周以渥也士生昌明之会有不争自濯磨以仰副朝廷之徳意者乎三载宾兴抡才大典而贡院则士子所由以进身者也粤西贡院始于康熈二十年即靖藩旧邸而増损其制歴年既乆朽蠧实甚至公堂则又上漏旁穿惧将压焉予辛亥冬调迁西粤观察壬子三月奉命署理藩务是嵗适逢大比大中丞金公议重建之公自抚粤以来凡文庙关帝庙以及坛社先贤祠宇演武堂无不増循创建次第举行而又念抡才鉅典更宜美备因首捐俸以倡予与臬司徐公驿盐道耿公桂林太守钱元昌司马徐徳秩别驾吴大猷梧州司马陆纶共成其事鸠工庀材未两月而落成涂塈有加丹艧毕举翚飞鸟革轮焉奂焉匪徒以饰观瞻之壮而为国求贤之大义将于是而着矣而多士之登斯堂者惕然思始进之由于至公则异日国而忘家必毋敢背公营私以自便其于我公建修之意或庶几其不负乎旧有明逺楼亦就倾圯堂成而楼并新董是役者为浔州司马兼摄临桂县事万选勤于督工实心勷事洵可嘉也故并记之重建郁林州校士馆碑记屠嘉正古者党有庠州有序国有学比年入学中年考校天下之士由是各敦孝友睦婣任䘏之行习礼乐射御书数之艺成智仁圣义中和之徳其升于司徒乐正者皆庠序学所育而师儒之考校所旌别而诱进之者也郁林自宋至道间徙治南流歴元明以博白北流兴业属之人文骎骎日上万厯间建学道行署于今学宫之东相𫝊兴文书院址也逮后附考于梧学道行署亦圯而诸生童每遇校试往返千余里或苦䟦渉皇上御极宵旰求治诏天下大吏陈便宜无隠雍正三年巡抚李公奏改郁林𨽻广西布政使司诏可郁林既不复𨽻梧郁之绅士欲仍建校士之院而故址已尽为民㕓不可复矣雍正五年三韩佟君来守是邦因绅士请具详允行择州治之东旧苍梧巡道署址鸠工庀材数月而成其前为东西文塲其后为退食閲文之室中为视事之堂厥位面阳厥土燥刚平山坡阜歴歴在目学使者嵗科行部士皆乐就试之易而村巷老穉见释奠㑹讲之仪生徒衣冠揖让之美举欣欣知所慕尚而人文益兴己酉之春嘉正自刑部郎出为粤守适郁林州缺员奉檄署事始至之日以是州在岭海间虑其人士囿于风气先为宣布圣教示以笃伦理淑身心之则丁宁告诫峻防谨维今年春絃诵之声盈于里闾乃进生徒课以文艺多可观者盖山川清淑毓才不乏而涵濡于文治又乆而深宜其若此也夏五月嘉正奉命守太平将去郁诸绅士以校士馆记来请伏念恭逢圣天子金声玉振道洽政治郁之人士幸被盛徳安其学业宜思圣天子左右斯民誉髦庶士之至意上之勉希有猷有为有守以供国家之用増乡里之光次亦必束修砥砺务为文行靡忝之良士以无干简恶绌不肖之功令是不可不因其来请而示之且以谂来兹也爰为述其本末并所致望于此邦人士者俾书诸石其董建馆之事者诸生晏朝龙蘓汉疆杨嶷均有重劳而州与四邑绅士捐资助成皆风俗之善因并书之思明府学署记高熊徴思明建学前明万厯丁未虽设教员未覩有事业可纪者如万厯间蒋君已失其名不知何许人则以渌夷入宼印随失去矣天启崇祯间学官缺或不至则贡衿且代署学篆矣总之学宫初建诸生寥寥学官或去或留无乆志宜文事之不能兴起也本朝定鼎顺治间蘓君文昌阳朔人署篆侨寓民居闻因饮酒醉毙矣康熈间伍君文海全州举人由苍梧陞任则寄居生员陆参之家光复后滕君佋署篆宣化人或寄居军府右旁或寄居峒民舍五年无定在继而署篆者李君之玣苍梧举人则寄居生员谭馥家以忧去又继而署篆者今太平训李君先声计将三载或来或去皆假馆谭生员家亦未尝有一署址呜唿学官萍寄其何以施教铎哉余于丁卯奉文改调仲夏莅任无寓所诸生为余借住生员郑瑜家循例谒夫子庙但见荒郊茂草片瓦无存唏嘘感叹集诸生而问之佥曰此邦土司向无学校诸生原寄太庠万厯间土府黄公承祖始议创建郡丞苏公日登朱公鸣时相继成之当时实有两年学用银三百两益之学宫巍焕学署规模因鼎革兵燬康熈十年郡丞王公之任存留歴年学用银六百余两畀土官黄公载干郡丞萧公如芝实重新之吴逆变乱庶官男黄维畿争袭勾引交夷入冦战争者五载府城灰烬圣庙复燬故荒废如此予慨然乆之六月值太平守黄公送交南囘贡至止瞻拜目击予因为缘簿求序募建八月随以送考往邕又赴省科举至腊乃旋始与郡丞陈公同商创建陈公捐俸以倡予更劝募购材鸠工为费不赀越三载乃成正殿仪门泮池櫺星门等处自念官以教为名而无一设教之所其何以殚厥职乎爰谋于郡守黄公维鼎得南门旧公馆地一所详建书院就于书院之右创建学署五间面南负北盖借讲堂以施教焉予自捐十五金工匠木料之费董其成者国学生郑君辅宸也予思谚谓学官孔子庙祝故天下学署皆在学宫之内今思明学宫乆圯学署从无予因陋就简暂建于兹谨备述颠末勒诸石后之君子其亦可以谅予心也夫永安州建尉署记秦鼎荣尉㕔之废大率废于无官也自兴朝二十余年员缺未尝补即补亦无至者康熈四年春余奉铨来此州民不识予为何官也曰自来不闻有兹矣恐铨者之讹而君其过聴之也少顷有父老来自逺方始顾而唯唯遂谕其未知者于是怜余为今天子之命吏䟦渉万里且无家慨然饷余壶浆餽余竹茅余率童子亲为结缚而坐卧其中意甚适也无何而茅屋忽为祝融一炬余朝夕以此为恐急欲代以陶瓦而谋诸父老佥曰木虽产之深山第陶匠未可骤得耳请姑待之余以是年冬稍得俸遂购木数十头俟其干而募工辇致之明年有陶自䖍过者留而为之置瓦万计又明年有游于楚者于是募匠而成之冬匠来自楚遂建㕔三间颜之曰循理佐以两厢又建住房三间于西偏为书舍两间栽以花竹余其朝夕处之名之曰来谁轩因追思及余来时州民未知其为谁也又念及继此之来者余又不知其为谁也即前此之官此者又皆不知其为谁也噫是可知矣后之君子咎其鄙陋请鉴于斯文布政司官㕔题记金鉷粤右故僻逺然提封非小弱也唯地瘠民贫蛮獠襍处故习染于中土差异今圣天子泽普恩洽盛极中天所以加意逺民者无不至频年委任重臣抚绥南服又皆公忠而体国乃粤俗犹未尽纯相仇相贼之风未革讵非有司奉行之不力欤夫人性皆善宜因其势而利导之而稂莠不除即良苗何以懐新则禁暴率善舍法其奚由此国侨所以有火烈之喻也鉷无似承宣兹土国赋所出常兢兢焉尤愿寮属之共励于亷隅稍有出入未敢以职守徇也顾念古之所号方伯者宁惟是管钥之司哉将以承宣徳意而敷政于民也凡政之有切于人心风俗者夫岂一端故才虽不逮而自受事迄今实不敢稍自暇逸诸君子皆服古入官者幸无忘夙夜以获相成之益不尔际昌期之㑹畀之以禄秩俨然加于民上而顾不思所以为报𫝊曰天高听卑其亦当知自惕也夫麦岭创建㕔营记金鉷麦岭属平乐去富川县治东北六十余里孤悬一隅环界湖南永州之永明江华等县诸不逞徒往往乗险窜匿急则走之楚疆官吏追捕地隔势稽案牍多尘积不能竟居民渐染故陋顽梗刁悍之习弗可以文法覊縻而莽为逋逃薮者乆矣鉷承天子命为封疆重臣顾念此荒土愚氓孰非朝廷良赤子矧麦岭犬牙壤错峻岭崇山绵亘于外然逓加审度殊有平坡沃野饶水泉利灌溉于平属实称奥区则夫我疆我理经画而与民更始者事奚敢后于是循地势相机宜设要害营汛驻兵为捍卫而又不可无文员殚压平乐旧有同知一员裁废爰议复设即移驻以専督捕事庚戌春少保总制鄂公毅菴自滇南赴粤西议輙合㑹疏入告朝议报可因添设平乐麦岭同知及麦岭専营守备分汛千把等其衙署营房建造之宜物料工役之费估勘既实遴委桂林管粮通判吴大猷董之选时鸠工于麦岭建同知守备千总署各一所东西北三面环以营房共若干间其南则补筑以城若干丈于富川之牛巖小水峡长圳龙窝于贺县之开山洞分建营舍设兵汛防通计动支司库银若干两经始于壬子之春落成于癸丑之夏棊布星罗联络要险为巖疆巨镇夫国家画野分圻虽各有定域而揆诸率土之义皇心无异视也其间阡陌交通与邻封四接蛮獠杂处羸触何知势不能无宵小勾引窜越飏鹰之患惟在守土吏善于䇿驭抚循其善良而翦茀其奸匪境内者勿以茍且图塞称境外者勿以秦越视邻事树之表而影必从民虽愚曷弗蒸蒸向化哉然则麦岭㕔营之设诸官弁其各矢乃心以绥我民而宣上徳也是则始事之素心也夫遂书而记之石庆逺郡署述职记徐嘉宾庆郡粤之邉徼也万山环绕民夷错杂焚杀刼掠仇怨相㝷者由来旧矣予自雍正五年由梧州调补斯郡目覩猺獞横行案牍山积不禁喟然曰太守古诸侯之任如不能惩兇暴易恶俗朝廷之设官分职其奚以为于是早夜图维讲求利弊各土司进见莫不待之以诚接之以礼赏从厚而罚从重务期其积习痛除恪恭奉法至如天河莫东旺东兰韦咬那地罗鸟永顺邓朝宸等或刦狱逺飏或争袭仇杀或父子操戈皆再三悬赏严捕穷搜然后数十年未获之巨恶乆悬之案件归结殆尽又念属境寥廓鞭长莫及清南四里分县丞以専理龙门一带添巡检以驻防三巢地方蛮贼出没之所也则拨土兵三百置田收租移分府以弹压之东兰外哨土族韦咬旧居也则改土为流设知州併吏目以抚循之审时度势酌古凖今盖有必如是而民夷始可以相安者也予莅庆五年其间委署泗城印务监纪古州军糈水陆䟦涉在署仅十越月郡之缺而未举者予方抱愧不遑而卓异赴京时士民遮道而送曰自公之来民安乐无虎患非公之徳政而何予笑应之曰民安乐斯兇暴敛迹矣无虎患亦事之偶然者耳予何敢贪以为功述而志之冀后之君子加意邉荒云尔融县迎恩门记熊飞渭康熈十有三年春飞渭初至融入迎恩门而𢥠然也邑中父老子弟望恩县令而讙然迎之何弗惧且慎焉使刑罚无章惟凴喜怒徴求无艺不恤民之膏脂且急符迫于前炀灶蔽于后至剥民而不及知加之以伏莽因之以军兴欲求民瘼殊难图虑矧乃交游名誉之自矜聪明才知之自用皆足以启薄刻而伤民心其失恩有五矣失此五恩即敛此五怨向之望恩于上者或将转而疾视之若仇然非民仇之实县令之仇吾民尔古有去官而民相争于境上又有去官而民或袖瓦砾以掷之民情不大可畏乎民莫不欲富故望上以亷民莫不欲夀故望上以仁民莫不欲为善而有令名故望上以渐摩教育夫所欲也得惟令之徳不得亦惟令之怨何弗惧且慎焉飞渭之为令于融固不敢仇其民而于父母恩勤之道日恐有所未尽无以慰斯民迎望意因涉笔记此用自循省且将使后之君子得并观览焉重修镇南大关记李绂周礼掌固掌修城郭沟池树渠之固凡守者受法焉又有司险掌九州之图以周知其山林川泽之阻而达其道路设国之五沟五涂而树之林以为阻固皆有守禁盖设险之道若是其重也广西越在南服重山宻箐猺獞丛杂所在险阻而镇南一关南临交阯号为要地马新息铜柱在焉其地独平旷无高山深林为之阻固所恃者关而已国家威徳广大悉主悉臣四裔欵塞中外一体安南尤恭顺于是关乆不修渐就倾圮贡使嵗欵关往来是路虽设险非圣世所急然非所以肃观瞻而重邉防也且恐内地细民潜出外境扰我藩服亦非我国家所以懐逺人之心则宜修亟矣于是文武大吏涖兹土者料木石之直以从事于斯役今广西按察使甘君时方守太平兼摄南宁事南宁有㯽榔小税额课外得羡银千八百两慨然曰关故太平地守窭故不获修今既有此羡愿独任之列请咸报可遂鸠工于雍正三年春二月至冬竣事有仡其墉有翼其楼斥堠营汛既齐既敕南望铜柱两高并峙洵天南之伟观也国家之事患无实心任之者耳无其心以衆人共谋一事而不足有其心虽一人独任而有余甘君信贤矣哉甘讳汝来江西之奉新人由进士起家所至有亷能声以吏部主事来守太平未几迁左江道副使歴今职并圣天子特简其将来倚任固未可量云余方理装北行甘君来请记遂质言其实以嘉甘君以劝来者庶毋废斯绩也时同事兹土与斯谋者两广总督孔讳毓珣广西提督韩讳良辅左江总镇梁讳永禧义得并书重建灵渠石堤陡门记陈元龙粤自隋开皇时废始安郡改置桂州是为今之桂林府地势最高据南北之上游从荆湖逆溯湘流如登峻坂东去下漓江以达广州又若建瓴直下矣所属兴安县唐名临源有临源岭以地临湘漓二水之源也距县治九十里有海阳山为湘漓二水所自出至临源岭而始分其北下湘江者乃水性之固然而东注漓江则以人力激而行之是曰灵渠又曰秦凿渠始皇命屠睢伐南越史禄凿石开渠以转饷汉戈船将军出零陵下漓水取道经此渠内置陡门三十六每陡门闸之以俟水积渐进故能循崖而上行六十里至大融江与黄柏六峒川江三水融合而成漓江之浩瀚也灵渠今俗名陡河汉伏波将军马援因秦故道开治之至唐寳厯间旧渠决壊观察使李渤乃叠石造堤如铧嘴状噼分二水即今所唿天平石者又作分水渠其后咸通中鱼孟威宋庆厯中李师中相继修筑以迄于今前贤之遗泽逺矣夫陡河虽小实三楚两广之咽喉行师餽粮以及商贾百货之流通唯此一水是頼且有大石堤束水归渠不使漫溢小民庐舍田亩借以保全所关非浅鲜也自明以来有司不时补苴然歴嵗乆逺根基摇动遇大水便不可为癸巳之春霖雨不止水势日涌百姓日夜环吁予遴委郡丞黄之孝督邑令百计培堤茍免于患然忧之甚甲午三月诣湘山祝万夀归偕藩伯黄君国材宪长年君希尧叅议张君维逺亲履相度见所谓天平石飞来石诸险工倾决殆尽旧设三十六陡存其迹者仅十四陡余皆荡然若及今不大修筑行将断楚粤之舟楫而淹通邑之田庐矣然工费浩大与诸君筹度咨嗟无所措手乃复令参议张君偕黄郡丞穷源溯委丈量而估计之归而告曰非数十万金钱不可如点金乏术何藩伯黄君进曰民有大害官斯土者畏难不救不且大负职守乎予遂毅然入告请捐一载俸工以缮治之既得㫖择能胜此任者佥举郡丞以对黄君以弗能任固辞予勉而遣之且语之曰殚厥心力择其危急险要者速治之以保障此方不敢尅期望底绩也黄君奉命往询故老採舆论审察旧堤皆㝷丈巨石灌铁甃成今巨石年乆断折随波冲没入山开採陆路运致为费无算且不可以嵗月计复以无善䇿为请予曰为民请命事不可已宁有移山之智乎惟心诚志坚当有济毋畏难也黄君乃斋䖍立誓祷于渠上先贤之祠及水府三官龙王诸神庙是夜即梦身堕水中有黒衣援之起晨兴步岸侧访黑衣神庙不可得徬徨土阜间见一平石趺坐其上土人聚观讶曰吾侪耕牧数经于此未覩斯石斯石何来也黄君心动命除土得大石知砥乃鸠工掘之则左右四旁皆巨石如凿成而就磨礲者閲数旬得巨石以数千计喜而来告曰此工必成矣予又语之曰巨石既得人工可施当用力于根本勿饰耳目徒为验估地也黄君乃徴集老成谙练之士各司其事盟之于神共矢无欺躬自督率稽察一篑之土一夫之力一箪之食无虚冒无掊尅勤者赏之惰者惩之劳且瘁者厚恤之日集匠卒数千人欢唿子来冐风露经暑雨终是役不损一卒行旅往来见者无不感悦肇始于甲午冬初告成于乙未之中冬噫神矣哉又何易也夫建数十万金难竣之大役而仅费一嵗之俸钱保数千百年无穷之大利而仅閲一周之寒暑遂使秦汉以来前贤之遗烈常存而楚粤之运道与黎庶之田庐永保无虞黄丞之功不可冺然若有神助则皆圣天子至徳感孚百灵効顺之所致也臣何力之有焉考陡河工之最大者曰大小南北天平石天平石横亘洪波中分一水而为二上镇巨石两旁以乱石夹之名鱼鳞石旧制巨石平铺而鱼鳞如累卵水啮易损今巨石作龟背形而鱼鳞用长石直树其下不可动摇则天平亦如磐石矣次之则各处堤岸以及陡门旧以丛石累成今掘地七八尺用大木排桩上以大石合缝砌之灌以灰浆堤更固矣旧存陡门十四皆修整其已废二十二陡酌复其八曰青石陡黄泥陡湾陡晒禾陡何家陡大陡小陡北陡悉与重建又自全州兴安灵川至桂林滩河多恶石每损行舟因令黄君偕兴安令任天宿巡閲而凿去之于是水之害尽除而水之利垂诸奕世矣分水塘有灵济庙祀龙王及伏波将军者今頺废重建即于其旁为黑衣神立庙以毋忘黙祐之徳也工既竣黄君复出其节省所余买渠田二十余畆为渠目渠长工食买田七畆有竒供祠庙香火以二百金存兴安盐埠官嵗收其息以备不时小修添设陡夫十二名于兴安县民壮项下拨给工食区画得宜可以善后矣予迂拙不自量辄思兴此大工深以工弗获竣为惧幸而乐观其成爰濡毫记之以告后之来者重修桂林府东西二陡河记鄂尔泰粤西分壤接荆扬二州之介山突而童水峻而旋中石荦确多伏流凡厥川泽陂池沟浍疏瀹修濬之方物土宜而布其政者康功田功人事殆尤不可后焉宜圣天子注念惓惓特重西南水利哉粤考临桂陡河肇自唐长夀元年所谓相思埭是也亦曰南渠其流出狮子巖经大湾下鲢鱼陡合永福江而径达无滞矣兴安陡河即汉书郡国志所谓水出阳海山者导一线之灵源滙渼潭下零渠激流注大小融为漓水而迤逦接府江封江东入于海以故零渠一曰灵渠焉建是陡者秦郡监史禄转漕输饷以开南越功实称首厥后汉马援唐李渤歴宋元明而逮我本朝相继修葺者数焉天平之石分水之塘赀费最繁而倾颓亦最易非大加修筑其何以经乆逺耶尔泰䝉圣主恩授节钺总三省嵗庚戌自滇入粤道百色渡栁江过永福抵桂林泝漓江而出全湘涉歴道涂周谘询度輙思所以广上徳音者㑹陡河方奉㫖修建兼饬勘议迺与巡抚徳山金公亲履其地审形势平险量河流高下若者宜陡若者宜隄若者宜凿若者宜浚若者修其故敝若者谋厥经始协心相度条具规画上之朝而即委兴安知县王勍董事程役越明年秋承命入京陛见顾每念二渠工役重巨事之弗既重违朝廷轸恤民瘼以为西粤图乐利意也无何工竣并绘二陡河图来上临桂之河凡为陡以闸水者二十兴安之河为陡门者十有八为堰蓄水者三十有七为长隄一为月隄一其滩心危石比栉共凿去碍船者两河各百有数十处于是近渠之田资灌溉者不下数百顷水旱无虞前此荒塍悉登膏沃若乃舟楫之便利恵贾通商则自灵渠而北曲赴湖南自鲢鱼陡而西直际黔省之古州粤土虽瘠薄得二渠以储民福泽可俯视秦关郑白矣夫躬膺天子封疆大吏承上㫖修举昔人创造所有便于民生者善始而复善成之则因其迹之犹存维持保䕶且不废焉矧自今继长増固实昭圣朝之仁政而永示于将来斯真一人有庆兆民頼之虽曰至于万年可哉爰喜而为之记重修陡河建海阳隄记元展成皇上继承大统一措一施莫非为天下万世计茍利民生发帑鉅万不惜以故四海之内废罔不修坠罔不举兴安县灵渠者凿于秦扩于汉歴唐宋明相继修治所以分湘漓而南北达楚粤以咽喉者也夫天地自然之水道尚烦疏瀹决排矧以人力为之者哉砌者啮疏者淤亦势所必至矣先是大学士海宁陈公持节粤西捐通省俸修治距今将廿年入賛机宻惧其乆而啮且淤也奏请加修制曰可勅总督鄂公巡抚金公㑹勘展成适承缺布政使司亲诣河上南北审视进兴安令王勍而告之曰人之所为可以人力继之天地之缺亦可以人力补之维兹陡河由分水塘而北为陡凡若干由分水塘而南为陡凡若干因其旧而补之此以人继人者也毋涂饰于目前而务坚其工使可经乆若夫南北陡不能受之水洩为旧河直冲海阳寺之沙洲向无隄以障之以致水泛溢不由故道别成一河匪特舟楫艰行而两岸平畴皆不得资灌溉此天地之缺当以人力补之者也扼其要而为之防毋惮工艰毋惜费鉅令于是鸠工庀材经始雍正九年春落成于是年秋杪因海阳沙洲建石堤亘七十六丈高六尺阔倍之又为外堤一道叠石环抱下丰上鋭其绵亘高广与内堤埓向者泛溢之水仍归故道又开支河长七十二丈阔三丈深得阔之半以㵼暴涨又于支河之下筑坝长七十二丈高阔均一丈有竒以杀怒浪而内外堤可永保无侵啮倾圮之虞矣至于陡河之坍者新之浅者深之狭者广之南而达于融北而达于全石之触舟者去之滩之阻舟者凿之要皆迹踵前人因势利导无足记记其大者重修兴安临桂二陡河记张钺环兴安而南接城之北有水出焉曰灵渠凿自秦史禄及汉马援唐李渤辈相继修治所谓天平石分水塘者因石高下激流而注之划漓湘而界楚粤者乎临桂之南有渠曰南渠筑于唐长夀元年所谓相思埭者分东西二流一达漓江一湾折入鲢鱼陡下永福以至栁江溯流而接黔粤之通津者乎二渠之兴虽地分派别代有后先顾因势利导以为功迹一线之泉流而至于径达万里聨江㑹海沃农田而资贾楫者其为利于粤则均焉夫人力回旋开若天造然河身陡窄怒涛叠浪抉石排沙不继其后而修之区区隄闸蓄洩之具蚀啮之倾頺就焉非泛涨不可捍御即溃涸而牵輓无所施力旱潦皆为民忧何以称徳意哉兴安陡河粤自康熈嵗甲午乙未间今大学士海宁陈公元龙抚莅粤西奏捐通省俸工修筑后迄今十余年水突势沖倾圮过半我皇上痌瘝民瘼无逺不烛轸念西南水利发帑兴修于是总制鄂公尔泰大中丞金公鉷亲承宸命履地相度目经心画条具修理事宜以告天子报可乃聚工材量形势尅时日凡陡门十有八蓄水之堰三十有七頺者完之河底荦确滩心石立凿去碍船者百四十有九处淤者浚之支流横出海阳寺沙洲水离故道冲决被患今建石隄北陡口下高广绵亘翼以鱼鳞外抱月隄横拦水际若辅车然而又别开引河筑子坝以㵼以御使水有安流而灵渠之为灵永宅矣乃若临桂陡河激流下上咫尺悬殊石梁石埂比栉触碍治固与灵渠无异也然昔时所建鲢鱼陡不过陂岸碎石仅存故迹此外一无蓄水具工巨费倍殆有甚焉今自鲢鱼陡而外太平黄泥诸陡共建以闸水者二十碍船之石凿去者百四十四处又为开广河路如石槽中贯需其出而养其源不溃不竭而自临入永之江脉络始贯矣沿江一带复修建桥梁十余座又自临桂至雒容驿路﨑并皆修凿陆之行川之济曷有载徳以往而勿知者耶工既竣爰议各添设陡夫渠目并约料嵗修费若干此皆维持保䕶善后之不可无者然则合二渠而观之因创并举而经费有节工役有程灌溉有资利济有赖宁惟吾粤之民与壤接之滇黔衡楚永永䝉泽润也乎书曰濬畎浍距川颂神禹也诗曰度其隰原观其流泉美公刘也西粤邉陲废修坠举洋洋乎二渠之垂有以见皇上仁圣之心逺迈神禹而下之股肱大吏克副乎雅诗之所称也九年秋钺自黔调粤今年春又奉命署藩篆工之落成与有喜焉可无一言以𣙜其实耶承修二县渠工则兴安知县王勍为能勤于其事也例得并书以固诸石陡河海阳隄记耿鳞竒皇上御极之八年予承乏桂守奉有修治灵渠之㫖下督抚会估以闻于时总督鄂公尔泰巡抚金公鉷聚而谋曰陡河之为利大矣自秦至今农工商旅永是赖焉顾修筑者代不乏人而迄无百年可乆之工何欤岂真水势使然哉毋亦疏凿节宣未尽其道也我皇上念切民依鋭志修举开农田于畿辅濬水利于东南固已捐数千万之金钱为万世开乐利矣粤西炎徼去天万里我皇上聪明睿知无逺不周犹惓惓注意于灵渠不于此时大兴修治而惟是补苴罅漏为目前之计无乆逺之图何以仰承徳意乎乃亲为相度形势其因前人之旧而加工者则濬其浅寛其狭疏其阻此致功为易者也惟海阳寺沙洲之冲由分水塘奔盪而来电掣雷轰势如万马奔腾陡河不能容也遂奔溃横出决为新河而旧河盈盈一线曾不容舠矣新河不塞则陡河不治而农商皆病顾欲障新河以还旧河非隄岸不可而隄当水冲遏之则水愈激怒愈甚非大为之防不可乃于沙洲创立石隄高若干阔若干长若干若长虹之绵亘而崇墉之屹峙也名之曰海阳隄虽然犹虑其单也又筑月隄其高广视内隄使如辅车相依而水得循涯而上建瓴而下矣顾春夏水涨立可数十丈无以受之势将又溢则开支河以洩之筑坝以拦之河深若干阔若干长若干坝之长视河夫陡河大非南北河比也而以治南北河者治陡河隄防完宻蓄洩得宜其有不庆安澜者乎其有不足以通舟楫而利桔橰者乎岂犹是补苴罅漏缘饰目前而无当于乆逺之图者乎是役也惟圣王恵及逺民计存永利惟宪府心程口画规制周详而以鳞竒治无能幸得一一亲承指示黾勉以从不敢怠隳兹固由经始而观厥成矣谨拜手以记仰识我皇上勤民之隠超越古今而两宪府体国之诚恵可乃绩洵足永永垂后也兴安令王勍实董是工例得并书重修南门渡头碑记黄良骥余治丽江之五年凡兴筑便民者輙不辞役南津古渡去城下数武西南辐辏必经之途也旧设石梯以通行李以宿商艘以便汲道嵗乆水侵往来上下徒艰于步盖江身深而狭环绕郡城每值春涨秋霖遡上流数百里俱滙于斯而放诸东故湍急澎湃之状非若南岸天成石磴可抗衡其间则渡头之頺废不便孰甚爰是卜日鸠工运石取材自下迄上两月告竣为广七尺为袤百三十尺为层级八十有竒为左右月台六以拱抱弱水之性为糜金钱八万缗是役也捐赀于俸不扰于民巍然巩固焕然坦途庶几利涉大川得便吾民尔矣若前人之制作固有待于今人则今人之修创而歴多年所更有望于后人之嗣续今人也广西通志卷一百十六广西通志钦定四库全书广西通志卷一百十七艺文国朝记重修湘山寺碑记孔有徳全阳古清湘地错壤楚粤山川融结形势环抱擅西南粤区之胜距治二里许名湘山巍峩崒嵂秀削天半为无量夀佛道场攷之𫝊録云自唐至徳年间驻钖此地咸通八年示寂湼槃跏趺古塔中至宋元祐年启塔现身庄严色相终不变灭随建妙明寳塔居之宏起法界续光大乗福地洞天直甲寰海不独横絶湘州已也亘千百年水火旱涝疫疠兵戈㡬经变革每现无量化身呵䕶辛夘今上御极八载余诞将皇威拓有南服戎车暇豫顾瞻胜概旧之翚革碧绀忽荡而为荒榛蔓草瓦砾尘垢灰劫沦寂道固有时而或晦因复怆然于懐乃捐赀修葺命协守全阳副总兵官于文科往董其事土木肆兴百役兼举于浮屠前楹创构伽蓝殿三山门外另监钟鼓二楼壮増厥胜外自山门以迄廊庑禅堂圯者整之蠧者易之敝者新之瑕者坚之剥落者饰之堆砌而䝉茸者剪之薙之由是沿流以来清净名域神通殊壤焕然改观从此慈云慧日再开其祥象教法门重辟其美上之使灵光智果有山屹峙亿载永建千年之茂中之俾赤县神州诞夀圣躬奠育苍黎有茀禄尔康之长次之犹陋前辟之投戈息马讲艺论道终未逃乎眉睫而余或庶㡬希等觉之观川原灵爽神圣化功共作証盟余弗文聊记其嵗月剷石坚垣而为之碑分水庙记陈聂恒分水庙祀龙神及马伏波岸西断碑万厯己丑建上镌伏波遗蹟四大字源出海阳山在县南九十里接壤灵川至此分二道南漓江北湘江也庙前古堤俗唿天平石秦时戍五岭命史禄凿渠即此地故有秦城及始皇庙遗址伏波交阯之役疏之以通饷道唐李渤为观察使作铧隄陡门防御使鱼孟威増修之灵济祠即史禄以下四贤祠也宋元以来代有兴筑河身皆荦角大石势如建瓴以余所经自平乐四百里至兴安逆滩而上髙下二三尺不等是已在二三百丈之上矣唯清水口支流合并安得不涸计县城至马头山不及二十里舟行㡬四十里纡其途所以蓄水余诗左旋右旋磨行蚁身作蠃纹首衘尾经始者具有苦心也舟师唿号肩负颠蹶流血使人心怛余日行两厓间草屩穿裂平沙细草妇孺亦缓步延縁于役之劳至此而极丁亥春闻临桂曹生曽与王㕘议画地陈治陡之䇿余欲叩其説而未果计束版之利尽如虾蟇陡以上于前人经始之意未必无当介在山椒无支流可资灌注恐舍是亦无良䇿耳半里观音阁阁前湾陡隔岸望飞来石不过数十步盖又顺流而南也三里北陡三十六陡止此重建海阳神庙记金鉷皇帝御极之十一年湛恩濊被协气横流时和物丰民用康阜懐柔于神肸蠁昭答以妥以灵夫域中之观封内之望礼于山川秩祀尊严为能时出云雨以苏民物也矧夫一线石落伏乎涓䝉暨乎潺湲浩瀚涵江注海包竒孕灵泽润万禩而不息者乎兴安海阳山湘漓二水自出汉书所谓始安阳朔山也自海阳流迳九十里至渼潭派湘流而北达巴邱派漓之流而南出零渠入郁林广信非具神力旋斡虽建陡筑隄水即溢旱即干曷克继于后考神庙之建宋干道间经畧使范成大请之朝敕封赐额嵗以九月九日为致祭期年久頽废仅存故址望祭河干不足展重明禋八年春㑹奉恩命修筑陡河役不费而功有成踰年报竣自七年至九年楠木三过陡河宜雨而雨宜旸而旸安流直下牵輓不劳交相庆悦惟我皇上康懋其绩利及亿兆人而神之格歆协于有徳用能黙显其助应猗欤休哉顾念治明治幽其不可瘝于位一也今神克矢职于幽源逺泽长相我天子以储福于粤土乃为天子吏者隐食其福而不为之闻章明休绩且灵爽所凭任其頽落无以昭朝廷酬徳报功意为祀典光窃未获所安于是相地择吉鸠工庀材经始于九年冬十月及明年二月乃落成门廊殿庑丹艧金碧轮焉奂焉赫然神明増观矣庙既新并以神之奉职效灵状入告天子敕封号曰安流襄绩之神御书题额曰阳朔灵源臣鉷于三月九日谨诣神庙恭悬中殿仰覩天翰辉煌光符日月维时神灵协应水镜澄澜祁祁而来洒然和风凝然灵雨非夫遐迩同瞻者乎而我皇上至諴之感罔不昭被凡所以褒崇钖号不惜发帑出金以䖍其庙祀者宁惟神之是钦直以川流之被泽广逺而特为民命祈福是尤不可以无述乃镌石为记其铭曰海阳之穹西南是宗肇开灵府作始鸿蒙含宏应地育徳于䝉湘漓二派泝源厥同六六陡门长隄环固怒雪圆珠建瓴直注膏沃农田流行商贾襟喉楚粤泽润斯溥皇心昭格被及遐陬香楠生海运以方舟川途径济式庆安流馨香荐祉懋答神庥庙构孔䖍载颁宸翰鳯翥龙腾云宫日观隂阳协和水旱无患于昭神功万年永焕重修陈侯祠记范周今夫生而禀聪明正直殁而显赫声濯灵者其为神乎神之用一本于诚之体是故上而天下而地中而河岳无不有神之精气流行刚大充塞而随举一州一郡一乡一邑莫不有神灵呵䕶其间非存摄于天地河岳者大而散见于州郡乡邑者小也何也神之理一也诚故也贺邑有陈侯祠其来逺矣攷诸志乘侯生于唐代世居邑之庆江九州城自幼倜傥不凡有声黉序人俱称为陈秀才云落落负正气不偶侪俗殁显神力御大灾捍大患祷之立应贺赖以庇盖侯自宋孝宗干道中里人立庙血食兹土宁宗庆元二年丙辰始赐庙额继以郄李陈之寇拯夏秋之旱始拜显应之封者嘉泰元年辛酉也又以郄广东叛卒之寇再拜灵祐之封者理宗嘉熙二年戊戌也至淳祐二年壬寅三拜广恵之封淳祐五年乙巳四拜灵济之封逮胜国武宗时大盗猝起刼库贺令曹瓛祷于侯贼旋就殱无一脱者事闻于朝正徳十二年赐谕祭文一道春秋専祀以阐慑宼庇民之功呜唿侯生而聪明正直殁而赫声濯灵无非至诚之所藴结自唐而宋而明以迄于我朝英气震动熠熠在人心目间千百年有如一日若夫巨寇望风而胆落枯苗待润而云兴俾民无瘴疠物不夭札侯之神皆侯之诚也江东建有行祠嵗久倾圮父老谋所以新之贲其栋桷加诸丹艧适余谪官昭州之明年来监贺税因里人之请于是为之作记重建八贤祠记阿琳从来称不朽者太上立徳其次立功立徳者探性命之原所以风世率物立功者抱经纶之畧所以勘乱安民存则景仰殁而追思凡夫祠庙烝尝莫非崇徳报功以昭将享也浔郡旧有八贤祠载在祀典癸酉嵗奉命守是邦以丁日往祭而蒿莱满目堂构无存视其位总书八贤姓氏不列噫是可异己闻之礼经云法施于民则祀之以劳定国则祀之八贤者必其经天纬地大有功徳于浔者也以故春秋奉祀奕禩勿衰若祠既圮毁而名复湮没牲醴陈设徒为具文亦安必神灵之我享耶因谋重建询之郡吏故老竟莫有指其姓与氏者用是不果戊寅春修郡志博採旧文乃知八贤盖宋周濂溪先生二程夫子明总兵韩公雍王公守仁蔡公经都御史毛公伯温观察翁公万达也攷周濂溪先生庆厯中游西粤寓于浔至皇祐间二程夫子随父龚州任遂受业焉讲学畅巖流风广被爰有三先生祠韩公王公蔡公翁公于成化嘉靖间先后平定藤峡弩滩有造浔郡毛公经理安南莫夷震詟粤岭无用兵扰其与四公并祀则有五公祠迨万厯时以王公守仁増入三先生祠则仍改五公祠为四公祠后两祠俱毁合建一祠崇祀此八贤祠之所由来也夫向之欲建八贤祠而不果者以未悉其人之姓与氏耳今既覈得其详可不亟令堂构聿新位次秩然乎遂为捐赀鸠工庀材经始于二月望落成于四月朔恭制神牌薰沐拜手设周濂溪先生程明道先生程伊川先生王公守仁位于左韩公雍蔡公经毛公伯温翁公万达位于右存两祠合建意今而后庶其荐馨香而隆爼豆用垂永久矣乎呜唿兹八贤者或以徳而𫝊或以功而显光明正大如日月之经天如江河之行地自克垂千百世而不朽此一祠也宁足为八贤重独是后之登斯祠者仰其名论其世师其人流连景慕以为某也风世率物某也戡乱安民则懋徳丰功永流峙于浔山浔水之间未必不由此也爰为记三贤祠碑记孙勷粤西古禹服要荒地汉时道始辟以属荆交二州山深野莽风土厉恶唐宋之际多以迁谪者官之今国家承平声教四暨跕鸢毒瘴豁为坦途然曩者蠢兹大丑凭借险隅荡揺为宼勤我师旅戕我人民庚申辛酉之间稍稍恢复官兹土者非果决刚毅才守异人不能以夷其险而生其民非敦教励学务崇教化不能以导之善而变其俗盖亦难其人矣而其时抚绥保障有若郝公佐佑士民有若王公率下附上有若髙公位虽不同道则一辙并大有造于粤西粤人徳其遗泽不忘庙而祀之三公之烈可以百世矣郝公初巡按蜀中遏巨贼刘文秀于保率诸将士登陴守御日破贼士民以安吴三桂隂蓄异志公逆折其锋为三桂中伤濒九死而不悔及三桂叛其言有徴上嘉念之起用巡抚粤西正已率属力清积弊请汰虚糜之马裁添设之兵预防要害简练精鋭皆切中机宜又请重兵控御交南増梧州防御常萃良将劲卒于省㑹以资驱䇿虽充国金城之议伯纪江淮之画无以复过尤加意文治培育人才特疏补行乡试至于遏滇中归师之假道以免供亿民困用苏茍利于国不顾其身茍利于民不屈于势郝公真其人哉卒之日五岭以南莫不痛悼凡所设施至今赖之王公之为广西提学也三藩甫定兵戈余喘士学未修公首倡建桂平梧浔各郡邑学舍又请于巡抚郝公建华掌书院檄取通省髙才生诣院读书给以廪饩而粤西荒僻獞猺杂处公令与民一体就试使知絃诵礼义焉先是甲寅之变三桂煽乱迫胁绅士其守正者多逃窜山谷公㢘知其人悉给匾额以旌异之抢攘之后文物废缺公力为丕变凡遇祭祀迎送诸生冠带跄济皆如礼法教化以兴猗与美矣若髙公以明经起家当戊申之嵗土寇彭竒破容城潜入藤县古道村袭岑邑公以儒服率衆御击贼乃遁三桂叛逆公又建䇿草檄练兵保境馘斩贼魁岑溪两经蹂躏而晏然安堵公有力焉梧属既被寇掠流离𤨏尾公请于巡抚麻公查赎难民皆得完聚筮仕桂林府学教授干戈甫息文事荒芜公多方劝课郝公王公建华掌书院公实赞成之为请月给膏火时时至书院讲课士气益盛其试于布政使之裒然举首者皆公所造士也后歴陞至两浙江南都转运使事具乡贤録中兹特载其荦荦大节与郝王二公相助为理有功粤西者如此呜唿地无逺近时无险易位无大小惟材贤足以济而垂功名于不朽若三公者不其信欤彼踵唐宋之陋见以毒雾烟瘴为畏途以外任卑官为𫝊舍诿于一无可为者覩三公之所成就亦可以慨然兴也已粤之人以三公之徳乎我也既时祭之又愿勒于金石以告来者走京师徴文于勷勷熟闻三公之遗烈乃大书以慰其人时方伯李述斋先生复修葺其祠三公之所为不朽者日星之与丽而山岳之与髙继继承承爼豆于粤虽石有时而泐吾知其祀不废也王氏三烈祠记程镳祠建于康熈辛卯春表烈女也庚申夏顿谷王氏遇寇燹避于宴石巖聚族而居凭险以守六月晦盗亟攻之蚁附而登飞矢锥沙利刄抉石势如狂兕突穷山厓上人大临守御者皆哭王氏亥孃竹姑酉孃出诀所亲唿天唿父母相继坠厓有声如雷天酸然雨羣盗趋睨之虩虩然惊于是苐掠其谷帛鸡豚以去顿谷民知其事者至今尚能言之知县程镳闻而嘉之曰是真能取义捐生不畏强御者矣曩者剧盗跳梁探丸走铤官军莫敢谁何三烈女絶裾下投百丈之崖捷如飞鸟使盗之兇锋狂焰一时销铄勇哉生而娟秀殁也流芳直与青陵台黄绢祠比烈己人夀无百年彼偷生瞬息者或凄为冷风或荡为寒烟莫不沙虫并化草木同腐耳孰有如三烈女毅然以死死而不亡须眉其媿矣哉迄于今春烟寒食秋风暮云春秋禋祀行将与山之髙川之深俱永矣爰建祠于南流江濵宴石巖下以为三烈女栖神之所其祠前枕清流后倚翠麓飞泉挂壁石梁卧波朝暮足舟车之游风月据江山之胜登斯巖也谒斯祠也当必有慷慨欷歔徘徊不忍去者緑珠祠记程镳铜台既废金谷初开近接兰亭之游逺慕柏梁之宴宛雒衣冠之地孟津歌舞之场当时海上竒珍多归卫尉寰中丽质尽属齐奴緑珠则兰香未嫁碧玊初笄丝布罢缝珍珠待聘美人天上响玊佩之双清少女风前度香尘而无迹如意以珊瑚作屑步障以锦绣成围已极豪侈何堪销铄袁大受之粧台玊容寂寞苏小鸾之画阁粉黛飘零佳人南国续河女之歌主君东市继夏侯之色青春代谢白首同归逺游万里空啼蜀道之鹃少别千年不返辽城之鹤重访緑杨古渡来寻黄叶孤村问桃叶于江津弔莫愁于湖畔一双鸦髻难寻云雨之踪百尺寒泉永覆铅华之水礼魂兮春兰秋菊荒凉圣女之祠懐古兮白月清风冷落香心之寺石笾瓦豆留彤史之褒罗袖玊钗匪冶容之诲谁言妾媵雅善风流似此㛹娟允宜禋祀不羡霓羽佳人系罗衣于环上应同色丝少女题锦字于碑前铭曰緑罗之山珠江之水千秋万古山辉川媚平乐府重建三贤祠记陈希芳凡物之成而不毁者虽以观游览胜之末犹且爱其名而善继焉矧夫先贤灵宇懐馨袭芬忠义足感人心而风流所示足辉映殊域者乎平乐三贤祠祀宋龙图学士范公祖禹寳文学士邹忠公浩工部侍郎胡忠简公铨祠旧在龙兴观东久废明嘉靖丙戌邹忠公十五世孙輗官右参朱轓行部搜佚剔遗为重建祠于鳯凰山麓左参政祝君銮为记载于平乐旧志矣夫美蹟之易湮官其土而阘茸弃者无论即有勤勉为政之心补偏救敝顾往往于兹独后务焉谓非于民有实禆也岂知纲维世宇顽㢘懦立风教所闗当先务之为急乎嵗壬子希芳承乏守乐川凡于政理之敷施事事秉大中丞公训迪虽惧庸陋弗承而莫敢或后维兹三贤祠宇废不即复斯亦政之阙如也今得奉大中丞公命而修补之爰度吉地于城内分司街构木聚陶选日授工不数月而祠落成继自今有修勿坠庶㡬春秋禋祀尚贤有典三公之灵实凭矣岂惟髙楹飞甍收一亭一阁之胜哉展也君子徳音不已三贤谅迹直心言出谴从后先一辙而偶然寄躅之地仪型爼豆夫且弗谖休光与昭潭仙岭并峙也若居官而能被徳于兹土则恵心之孚美名不世其泽润而山仰者又当何如耶其亦可以风世也耶用不辞芜鄙而记修举之颠末修节烈卜氏墓记谢钖侯去城南三里许曰万丈坡节烈卜氏之墓宅于是竹树丛侵樵牧践踏墓倾为坪而将忘其所址孝㢘龎子骧重为公事也造宰室而告焉乃募工斩伐篑土而封其垄镌石以表之事竣晨往祭拜墓下且与居民约去卜氏之墓傍而樵牧者罚无赦明日龎进而谢曰卜孺人遗事父老犹能言之未㡬而贞骨芳塜将与荒烟蔓草同尽今君以碑以封墓乃巍然是卜孺人未始有墓墓于是乎始虽然君盍一言以裕诸后予曰世之居显要擅威福气髙趾扬輙自诩为须眉男子衣冠丈夫一旦临大难决大疑利害横胸是非违心呢呢喁喁若妾妇焉嗟乎衣冠须眉中岂少巾帼哉闻卜氏之慷慨骂贼捐躯全节则亦可愧矣若夫卜氏之墓灭而幸存子之恵也后之君子涖斯土者䕶而理之则一坏千载岂惟卜氏受赐太平府远景楼记髙不矜楼即府治大门久为兵火断烂惟基尚存嵗丙午郡守马当时正午当草昧经营之后谋及州县诸属因其基而崇大之于时栋楹既立樑桷板槛瓦砖之属除治亦渐垂成矣忽左迁以去厥工遂罢是冬十月予承乏兹土初困于水土之不习既病于簿书之繁剧越七月余不遑他务而兹楼之工未竟时有风雨飘揺之惧夫前之人能举之而后之人不能终之是非有志者之耻与因复慨然谋诸阖属鸠工庀材者踊跃趋赴倍甚昔时两閲月而楼成自堂上坐而观之初无足异也从旁仰视有若奋起在霄汉间者盖以太郡城垣即山也府治尤居山之极巅楼距城闉仅咫尺叠石层垒其势益峻凭眺其上望甚逺城外江洄江外山遶千峰万壑灿然近列几簟亦足乐矣遂以逺景颜之忽忆及苏文忠公眉州逺景楼记怅然自失为其近于袭也将更之既旬日复恍然曰凡物之有㑹于心者古今人不相谋也彼之命是名也自眉州得之余之命是名也乃自太平得之各名所见非强为同也亦何必故为异也哉且吾亦正乐其同焉耳夫文忠之记为美其风俗之醇古与其太守之贤良而作也兹郡虽僻逺而俗尚朴茂庶其近之余即迂拙无为倘后之来守斯土者登髙望逺释去国懐乡之悲效先忧后乐之志相率而为贤师帅将与史册所载循良之绩辉映后先又何眉州之足云遂仍之因勒石以记八桂堂记耿鳞竒非有瑰竒幽渺之观俯山川云物之胜势而轩构所垂风流辉映𫝊之愈久而不替者岂惟以其名哉名者实之賔也夫亦以其人与其政矣桂林府治八桂堂者考旧志始自宋绍圣时鄱阳程公节安抚来粤政成修隙野治芜原筑圃为堂颜曰八桂时则尚有流桂泉知鱼阁洎熙春台诸景今观李彦弼所纪一时賔从之喧咽人物之丰繁犹可想见其盛云八桂之名实肇于此至明成化中郑阳罗公用诚守桂日因郡署之倾圮而兴筑焉工役既竣植桂树于东西两阶建额于后堂盖八桂之迁徙者屡矣然命名则故袭而弗替也鳞竒自今上御极之四年被命佐郡思恩六年谬膺荐承乏夫桂林为岭西首郡皇上甚重其选鳞竒以何人得忝斯任念君恩之重思报称之难夙夜氷兢勉修职业幸无陨越状庭庑之不治则小葺之而八桂之堂固日憩息于斯矣夫桂于西粤引衡湘而控交广邮𫝊所经络绎而不絶峒谿之猺市郭杂处之民殊习而异理守者恒汲汲乎案牍狱讼之繁而承接指使之不暇也以余遭际清时伏覩圣天子宁民求莫之盛心风行草偃无逺不肃大法小㢘官守无失时和物丰宵小不作抚芳枝之封植揽秋光之献爽凡燕闲于斯堂者诚乐其安而有以鸣其豫矣宁敢玩物丧志而为是惓惓卉木乎夫志称罗公修举政事有古良二千石风彦弼作记亦盛推程公能达夫先忧后乐之诚且以桂比于甘棠之憩则是二公之为此固非流连光景耽玩物华者余亦岂敢冒乎名而遂忘其实欤将饬躬以自励鉴物以垂箴俾夫登是堂者临民出政之余后之视今毋若今之视昔企踵前人而若失也其可哉或曰桂林多桂物土宜而布之顺其性不以违其生乃堂之所以植于桂也是説也亦足通政本焉并记之梧桐书屋记张钺余至桂林之明年于勤徳堂西偏构屋三楹有梧桐一本髙数十尺䕃可广亩司署移建于明嘉靖间而树先于署盖二百年物矣桂林太守钱君野堂书其额曰梧桐书屋而主人日坐其中治文书接賔客谘询利弊因革所宜不遑暇逸事粗毕随手取架上书读之所谓开卷有益直与古人晤对不逺遇晴牕天朗或小雨新凉洒然命简夜则一灯荧荧匣剑囊琴摩挲而已有时露坐桐间静念生平服官中外竭其心力不觉嵗月之既深而六十之年已至矣卜子夏曰百工居肆以成其事君子学以致其道盖耳目心思尝聚于此而后可以责其事与学之成然则余之朝而暮暮而夜周旋于一室之中所以尽吾分而报主知者未敢为外人道也若夫微云河汉心境空明然后可以应万事而无遗古之人借物以相资盖不少也岂独梧桐也哉韩泉记髙熊徴文公书舍成将秋尝夕而散步明月在天山空树静四望如画水声㶁㶁然而独峻岭悬崖无从取汲久而乐之已而叹曰清溪在望而取汲无从岂非憾乎翼日乃与门人罗印义黄琼杨楚生杨尔恒斩刈蓬蒿将取于前溪狭径陡削及溪而已倦倦少憩始旋步于书舍之左得小溪荆棘芜翳莫见其源予曰辟之尔恒披而取道芟草至泉少焉荆棘开而嘉禾植芜翳去而细流响涤之滮如视之涟如听之潺如濯之清如掬而烹之香如甘如而去书舍无逺也不逮息而及明日遂取以尝佥曰是泉之在此迩矣昔人之处此衆且久矣无有得之者今一旦而得之以祭虽无竒然非文公之赐不及此请名之曰韩泉乃为颂曰文公书舍负围面溪水声潺潺取汲惟迟匪伊迟之山陡而峻路絶而﨑溪虽在前至水已疲有溪难得犹之无溪以兹慨叹胡然图之书舍之左细流似瑳荆蓁丛秽莫得其所予曰辟之衆皆云可茑萝恶木蚁穴蜾臝刈之修之拔之抽之既涤流之又洁澄之丛秽既尽逝者如斯微公之钖何以获兹清泉洌兮北流括兮嗟前之人胡弗得兮沦漪涟漪美且甘兮当其未治郁然荒兮今惟治之抑若芳兮濯兮湘兮以秋尝兮或烹或煮莫不臧兮颂以纪之俾无疆兮游温泉池记王权白石之巖有芽峰焉蔚然深秀一渠如练潺潺而下者温泉池也泉奚以温或曰此地脉之藴隆也或曰山川郁结之气流而溢者也是二説者庶㡬近之然博物如朱紫阳其于鲁城南犹以为或然而未定也丙申客于青云馆距池八里夏四月诸子请与偕游穉子亦随其后相与登冈嵴涉野田踰山麓麓皆石石下四室巖巖齿齿厥乳丁丁厥泉泠泠欲穷其余蝙蝠厯乱不能前也返而登崖班荆列坐俄而声从地出镗镗然而噌吰若函胡清越枹止而响腾焉竦然而听之人曰此击石鼓者也此击石钟者也游于池池草缤纷炎气若烝浮烟欲动试其泉息如殱磺扬之而热愈扬则愈热浴之而身心快焉以此知泉温者地为之亦人为之也于时而丝者竹者採透瘦者指顾而谈地理者相对乐甚日之夕矣咏歌而归歌曰池水如沸兮其流汤汤濯缨冠兮胜彼沧浪洗吾心兮洁吾足长啸一声兮暮山緑归去来兮沂泉之浴又奚慕兮绣岭之渎游勾漏洞后记安九埏余署北流半载耳食勾漏之胜未暇一往解组后亦未能即办游山事越明年春风日晴和乃约同志四五人驱马出城东北行数里皆平原蔓草忽羣峰峭起环拱合抱逺而望之苍翠欲滴同游者指谓此勾漏山也道傍废祠中塑大士像左伏魔而以葛真人配其右余谓同游者曰兹山以稚川得名葛宜専祠不宜神佛同居令寻山者无所景仰衆唯唯由祠右北行半里许石巖髙敞中可坐百余人碑或立或仆诗文亦有苔藓剥落不可辨识者左掖为寳圭洞深杳邃祕秉炬而入石牀丹灶故迹犹存经一小石门鱼贯而入临石崖深丈许凿石仅可承履援手而下地尽平沙水浸浸欲出飞蝠往来钟乳着人衣尽湿前行有水若方塘深莫测无筏不可渡遂返止乎石室之上客曰兹洞大槩睹矣白沙之胜为十洞称首吾子能复游乎余踊跃而起扶笻履乱石丰草间寻径得达洞门髙悬山腰攀蹑而上入洞凡歴数洞每一洞尽有石罅匍伏而过则又一洞天离竒光怪百态万状诚有如十记所云者出洞更询他洞无有知者复返乎石室坐而行酒客因问余曰勾漏之境佳乎曰然曰佳何在曰在山客曰然则吾子何为游洞余曰洞之幽深离竒入而后知之山之氤氲明秀不必入而始知之也且夫入名园观竒葩异卉听鸟语虫声然使秉烛而游孰与夫暖日和风足以畅人雅懐哉故夫知山之佳者知洞矣客唯唯又问抱朴采炼丹砂之事信有之乎余曰此昔人有託之言也少伯遯迹五湖留侯辟谷从赤松逰皆所谓见㡬而作不俟终日当晋之世中原多故衣冠士夫鲜有能自全者洪故逺求勾漏托为丹砂此亦留侯辟谷之意耳余尝谓晋有陶潜人髙其隠不知洪亦晋之隐君子而非方士丹客之流也客曰然则学仙飞昇之説无乃妄耶余曰书固有之他𫝊洪求为勾漏令而卒于罗浮此亦足证其诬矣客曰吾子之言甚辩请浮一大白余受而卒饮驱马看山色而返湘山胜境图记曹云路湘山为楚南胜景寂照祖师禅林也寺中开士命画工备画江山之胜且硎于梓俾游观者览焉余援笔以记之曰环我桂林万峰竒矗千巖崒嵂而独于桂林象郡中郁然森秀者湘山也其荡漾澄清潆洄曲折潋灔抹西子之容涟漪濯素娥之縠者湘江也其渊泓如镜纡缅如带袅然双凫之凌烟矫然一龙之披雾者罗江也其波光涌月潭影涵空春夏则緑芜涨岸秋冬则红蓼浮汀者灌水也诸水环绕临江独亘迤逦而蜿蜒者为湘城距城西二里许别辟一洞天金碧辉映铃铎钟磬声闻十里者即湘寺也寺侧有忠孝碑隂即明御史先伯曽祖心洛公祠前有世大夫坊即先髙曽故第逺眺诸山有三峰对峙倚空卓立晴霭没髻烟黛横眉曰三华山有一巘亭立如僧入定学达磨面壁状曰圣禅山中突一山跏趺而坐如现大光明蔵曰圣佛岭旁耸一冈类钵鱼相覆时有昙云结盖其顶曰钵盂山寺左则栁山翠绕如屏罗列如障其突兀处有亭俯瞰湘水如一钩新月倒悬曰寸月亭寺右石如盘峭壁峻削倒影寒潭其奥折处有阁卷舒岚气曰卷烟阁阁外涧水潺湲一泓清沁有亭临于涧上曰濯缨亭寺中两壁或台或榭或亭或池或筑为桃李谿或创为聨璧馆为诸荐绅家别墅其四围或菴或室或建为大悲阁或敞为罗汉堂或构为天台院净土院雨华林协天宫映水堂选佛场种种名刹为衆阇黎兰若其中有大雄殿最上有布金楼后有浮屠峥嵘卓立嵌空玲珑四角碍日七级摩穹曰妙明塔即寂照祖师真身处登临者从磴道入蹑其巅湘源八景尽括目中恍惚此身如在天半俯视河山平如一掌相𫝊谓袈裟片地奚羡祇树园哉塔畔飞来石嵯峨盘踞孤云往来如窥色相石上巖名转身入巖深数丈中有巨人迹或曰此佛迹也巖上有泉其深䆳处往往见潜龙焉名龙藏泉又有石髓泉法华泉洗钵泉味香且冽气冷以清虽曹溪一派不是过矣更有石塔一座题曰古塔乃祖师当年修行旧蹟石塔东北循岭而上半里许有云归菴锁白云于翠微随清风而来去再上里余有慈慧菴竹迳排云林隂绕壑更上二三里有狮子巖呀然成谷吐茹烟霞谷口松涛震撼恍闻狮子吼声凡来游者直从大梦唿觉是则湘山之大观也惜乎僻处西陲髙贤名士来游者稀即游者未必为山水知音间有一二知音者赋诗留韵对境留连离境皆成虚幻每取湘山图以归然图能写山水之形不能曲尽山水之奥甚矣有图不可以无记也余是以记之使天下未游者閲之不劳远蹑而湘山胜槩了然心目中即已游者閲之不禁神往犹忆旧曽游处也游覆釡山记曹一湛覆釡山去州城西八十里无量主人修真处也以形似覆釡故名余庄居长乐北望若咫尺间每思登览其胜以时多戒不暇理此丙寅仲秋黄花吐䅥新雁篆空悠然起鸾鹤之想亟命僮束装偕二三子往西行三里许过巖泉泉出石罅莹晶可爱又数里羣峰对峙中夹小涧渹然有声若雷又如铁骑突出刀鎗戛击响振林谷盖大石磊磊卧涧中水不得直下则跃舞飞鸣与山争胜人行其间如履仄径委蛇盘回曲折仰视白日跳而西东古木苍藤含烟凝雾出门不半日已与尘世悬殊矣十余里至枫木岭同行者有倦色少憩石上对瞰哪咤白云诸峰摩霄插云森如列㦸覆釡峩然其中宛若老衲面壁俯睨山下邨落稻畦林屋伏倚浅坞馌妇牧子往来绿畴间恍如画图于时颓阳挂林乱蝉噪树落霞与轻霭相薄山中晚景更复快人心目遂从岭西下止山庄宿焉越晨步出定光寺由山麓循小溪以行约六七里曰灵家山过此则岌嶪陡絶伛偻而前寸寸焉如弱夫之挽劲弩山半有水帘数叠挂于石壁垂若越女浣纱霏若良工削玊夫飞泉瀑布春夏间在在有之兹更竒于秋也经数里至苦炼菴四山环障左右两涧瀜滙于前菴后崇㟲翻青叠翠蜒蜿飞舞如苍虬行天而百灵景从亦胜地也度石桥穿竹径菴僧延客廊下既坐山风飒然而至衣薄不能胜初上山着暑衫尚汗出沾袂相间不十里何寒燠之异乃尔少焉云缕缕生崖下飞布榱楹返观此身如坐海岛中乃不克前遂留于菴晨兴凭牕风竹敲翠烟树含红鸟啼猿啸山籁水潺皆若梵呗意颇冷之饭罢披云而上逺望石磴如梯悬倚山畔空翠滴衣青霭满目每经其处皆竹石清流可坐可濯予与二三子坐幽篁下取石钻火酌泉为茗落叶萧萧金风飈飈秋山之容惨澹而寂寥而予之懐凄然兴怆浩然逍遥然后知兹山之行贵乎秋也于是褰裳奋武屡登屡息凡数十至一天门石镌白云洞天字笔力遒劲复经数盘两石巉峭一径中虚若排闼然为二天门得太守顾璘诗于石壁下读竟菴僧来迎时正午相与登白云菴整衣谒无量主人过未凂僧为导南折百余步夹道古树髙五六尺大仅一围而枝榦屈曲婆娑如盖相𫝊佛尝曝袈裟于上予意万物待阳而舒兹山隂寒特甚故若此衲子借以神其説耳路稍下石嵴若梁广才盈尺长亘数丈左右皆深壑曰定心桥至此心悸目眩能定则真神定矣前巖削立如壁举步石不受履微风至摇摇欲坠导者以手垂援乃登立崖下视攀者如猱缘者如鼯伏者如蝙蝠山之嶻㠔乃至此复臂引杖扶趦趄度圣水巖巖石如屋仅容数人中有台今圯云佛尝演经于此水从巖出注于石盆澄澈如镜予盥颒清寒透骨缘巖斗折而西不百武悬崖万仭不可着足伏而窥之毛发耸然昔东野登阁尚称脚脚踏坠魂今足未蹑而魂已先坠矣僧云此舍身崖予谓昔佛不从此舍身而乃驻钖湘山耶然踰顶必经此险予甚难之乃命儇疾者先度予闭听壹视匍匐而寸进之自笑不复为人态矣凡人能行托于足兹则席石以腹寄力于手而足无容焉嗟乎世无章子厚此崖徒虚千古既登顶观主人趺坐飞钖处石痕俨然尝闻踏石成泥此一证也凡山以草木胜而覆釜童然一山无尺䕃寸菁环山一石圆若苍璧赤若丹砂云霞烟雨晓夕万变诚湘南之杰出者也袁中郎云华山表里纯骨天水烟雪杂然缀壁为古今伟观惜兹山限于僻壤不获与名山争竒海内亦物之有遇有不遇也或者曰斯造化之秘而不欲彰欤然天下之物体同而显晦异者岂独兹山也哉予纵目四顾渺焉无极苍梧九疑隐隐云际黄华白寳诸山攒簇伏地悉如培塿湘洮罗灌衆水萦络引绳曳练合而东流徘徊久之心旷神怡潇然忘返时日落半规朱光返耀西山化碧万峰尽紫二三子促归复下至白云夜宿方丈启牕玩之大月点空满天皆青火色旷览数百里外第山髙风劲不克久待遂寝晓起看云在絶壑下白净如绵奔腾若浪大地作琉璃海吾辈踞山之巅飘然物外更疑身在青霄上也顾二三子曰兹游岂易获哉吾尝念得志之士上之出入庙廊次亦不失民牧而牵情得失之故奔走利禄之途曽不得一放懐于烟云山水间而烟云之变幻山水之幽奥惟遗逸不偶之人兼而有之故子长之文得山川而益竒是知嶙峋雄伟之处天所以资才人而宕其心胸抒其穷愁者也使予获奉毛檄安能偕二三子优游俛仰于其间哉二三子领此竒峰夹壑之秀归而发为文章异日採风者徴而献之于廷始叹深有得于升髙眺逺之益也二三子曰诺请记之铜鼓记金鉷圣天子御宇之八年春粤西北流县农民获铜鼓一完好无剥蚀翡翠丹砂古色斑驳非人间所宜私寳者敬进阙下䝉恩加赉耕民懽唿称谢是年秋浔江铜鼓滩之下衔波啮浪有隐隐欲跃者渔人纠衆力举之铿然又一铜鼓也舁以来告谛眎审量髙广轻重文理色泽虽皆不逮所献而宏壮之模缜密之文緑沈之色要非秦汉以下物也权之得一千六百五十一两絜之髙一尺六寸而稍缩面径二尺六寸有竒周三其径腰微束仅六尺九寸余底如其面而空面有蟾蜍叠踞大小各六重之为数十二意取律吕相生而应十二月盈虚之象与中边圆纹亦十二道疎密相间内皆细文不一其状旁有两耳如环用以舁通体完整不缺不窳似有呵䕶之者按旧志载伏波将军南征交阯舟载骆越二铜鼓跃入八桂江中后有得之者旋失去殆神物通灵抑隐见无常将以待有徳也吾尝闻之𫝊曰鼓鼙之声讙讙以立动动以进衆君子听鼓鼙之声则思将帅之臣铜鼓之制非以作三军之气而慑百蛮之心者乎恭逢圣徳光昌皇威逺播从古不毛之地莫不奉正朔输贡赋铜鼓之出一嵗再见固其宜也爰慎诹度纪大畧位铜鼓于院署之右列旗纛左昭徳宣威柔逺能迩以镇边徼垂奕禩当有式凭之者岂独壮军门观已哉序恭释圣祖御制训饬士子文序李绂尝攷教化之行莫盛于唐虞当其时既立之司徒以敷五教又必重之以在寛之训申之以劳来匡直辅翼自得而且振徳之词何其旁皇周浃谆谆乎畧不惮烦至于如是盖教民之道出于圣谟则其理不易加之天语则其势易行也康熈四十二年我圣祖皇帝亲制训饬士子文勒在学宫朔望宣讲士风丕变二十年于兹矣盖圣人继天立极化民成俗之意一见之唐虞者乃再见于今日广西僻壤声教讫暨视内地稍后臣绂奉命来抚是邦首饬师儒勤宣圣训永淳儒学教谕臣唐榦请于学臣恭加註释来请閲定窃惟我皇上善继善述御制圣谕广训颁行天下盖圣以继圣而又圣不自圣欲使天下臣民率由旧章以无忘圣祖之教今教谕唐榦所註虽甚肤浅不足仰窥圣训之髙深要亦圣衷之所许也遂令刻行颁之多士焉恭释圣祖御制训饬士子文序甘汝来自古神灵首出之圣作君作师所以垂教天下万世者不能无文章之事是故羲有画文有彖及典谟誓诰诸篇皆古大圣人之作书曰皇极之敷言是彝是训者于是乎在焉凡厥庶民所由是训是行以共适于荡平正直之道者恃有此具也然圣人岂能家至户説哉是故于国有学于党有庠于术有序于教有师以时其讲习而董劝之书曰工以纳言时而飏之盖其职也其不率教者乃有郊遂之移寄棘之屏甚则理之于士故又曰明于五刑以弼五教凡以惩其不率使之悉协于中而已是盖刑期无刑一皆圣人之所以教天下之具也我圣祖仁皇帝以神灵首出之圣作君作师六十余年薄海内外道一风同矣犹虑士习未㡬于古特制训饬士子文颁之学宫严义利之防示劝惩之典大哉王言直与羲画文彖及典谟诸书并炳日星矣广西僻处遐陬古称荒服素沐圣化风气渐开惟是积玩之余或狃于旧习而毁方跃冶者时复不免守土诸臣一心一意董率师儒勤宣圣训不敢怠惰永淳教谕臣唐榦恭加诠释用资日夕讲贯董戒多士书成请閲将授诸梓臣惟圣谟洋洋义藴宏深章句之儒岂易窥测万一然揆诸古者时飏纳言之义亦不可谓非恪恭率职之工也今以皇极敷言之彝训日往来于诸生心目间使之悚然知惧争自濯磨以求进于有猷有为有守上应家国天下之用下亦不罹于咎不犯于有司以共适于荡平正直之道大化之成其必由此矣臣职司弼教将借手以观厥成焉广西通志旧序吴兴祚今天子于武功吿成之后聿修文治念方舆版图周以𨽻之职方汉以登之太史若唐若宋莫不郡邑有志以备国史之採至明而裒集两京十三省之成书纂为一志名曰一统歴代既然掌故所存诚不可阙于是诏礼部稽直省有通志未上者其亟以上爰及广西兴祚适忝督广东西两省有督成之责因檄诸司详加採辑而西省自罹逆乱旧志多已残毁徴求散轶实惟藩司是任乃夙夜从事且集思衆寮礼聘材儁旁捜博讨由旧益新为工两月得四十卷稿成而来请订正于兴祚披閲卒业慨然而作因思从古疆域广大车书混同诚未有盛于我皇清者夫唐虞至治之世所称中夏者在禹贡不踰兖冀青豫数州之境递及三代虽封建天下为千百国若今世奉文教输税粮之土则咸以荒服置之谓治以不治幅员亦仅仅矣及秦兼併列国建置郡县号能恢廓而所开庸蜀交广之区仅能通达未㡬复闭闗隘自守其地终不为中朝所有迨汉唐宋以降代寖逺拓然如瓯闽南越六诏金齿诸方时寻干戈久焉后定诸荒徼之域亦未尽朝觐㑹同置吏贡赋如他郡县终为阙然求其胞与八荒一戎衣而有天下薄海内外即罔不率廸实惟我世祖章皇帝振古及今所未有也载稽明代既得天下至数十年后尚未能偃武修文蛮蜑之乡反侧时起即若广西一省杂处猺獠狑獞诸种驯服不易最后为韩襄毅王文成数公奏戡乱之绩着平成之勲要亦止以文法约束用羁縻之不能禁其絶无稍稍侵轶独我朝定鼎从入版图垂三十年一方晏然迨自叛藩煽惑荼毒郡邑诸蛮不能不为所刦然一经大师入境不特我赤子稽角恐后即大而安南小而至于各属土司皆能不动声色畏威服教如初非由国家徳化渐摩入人至深至逺安能俾驯顽杂糅之地其柔且顺焉若此是又从古治平之神以纯亦未有过于我皇清者此大一统之所以特盛于万禩也今四海秽浊既除永清大定由广西一志以测天下虽若豹窥一斑而朝廷大同长治之规模实于此畧覩矣若夫盛极而有持盈之道化成而图保泰之谟是在圣天子览一统志告成而勤勤于无倦者遐荒之臣庶父老且长跽扶杖而观焉爰志数言简端用附不朽广西通志卷一百十七广西通志钦定四库全书广西通志卷一百十八艺文国朝书上简亲王书熊飞渭康熙十九年十二月十五日敬奉王谕到职敬此敬遵查职县并无阻截河路之事其严禁私贩则奉上通行非职所敢専也职自分卑贱凡地方事宜不敢越分闻于殿下兹敬奉王谕敢畧陈之窃惟千古救荒之法惟常平仓最善者以谷贱时则贵籴谷贵时则贱粜所以杀其甚贵甚贱之势而不至于伤农伤末之患也若贱时而多粜贵时而多籴是助之长而农末交病矣今日之势兵多不得不多籴而又有乘贵势以邀厚利者此其所以益贵而不可遏也融山僻小邑累年米价颇贱今春夏石五六钱秋间倍増今则再倍矣推原其故嵗荒多用米编银既改徴米而一小邑之採买至万有余两自旧年十二月傅将军出师古坭全营食融邑之米至今春三月又自秋七月至九月加抚标左营与永宁营之兵凡七八千之衆前后六七月之久皆仰给于融未尝有他邑颗粒之协济也自进师罗城则融邑协济罗城又解济庆逺中间解运栁府米谷所不待言纵在产米地方亦属有尽而况蕞尔山县又值年饥安得不腾踊数倍职前月廿八日亲身押发庆逺粮船至武阳江单骑由永乐墟回县目击墟价米石一两四钱有零获私贩客人马伏隆现米七石每石止给价银一两盖此辈素在地方兴贩每墟擡价贩尽穷民无所得食且所贩之米至府城未必即卖也有居积涌价者职奉发採买银两尚有数千两未发即已发者尚有数千石未收以军糈如此其急而令奸商乘贵势以邀厚利夺小民之食悞军国之需是利末而伤农乃大不便也方今融民大半尚在巖峒无衣无食无居八口嗷嗷无以存活职屡经宣布殿下爱民之徳意勉以大义示以至公仅能勉应目前不知将来何底若有谓融邑米多而知县遏籴者殿下但严查宻访职无所逃罪也职虽至愚不肖然叨与曲江之宴身受圣朝之恩方恨不能捐糜顶踵以报称于万一而敢借採买为名以营私病民欺上罔下罪则不赦縁敬奉王谕不得不据事直陈惟垂意裁察焉谨启拟代道府与安南国王书髙熊徴窃惟荒服者贡旧制原有定期要君者诛圣经毫无寛假按王之国自秦迄汉迄唐皆为郡县当女子徴侧之反旋即䝉诛铜柱犹在若姜公辅之贤入为宰相史册炳然五代时中国多故丁部领自称为王宋初其子丁琏入贡太祖就封之此交阯为王之始也琏后为大校黎桓所簒宋太宗曽发兵问罪祗因西北有事以致黎桓逋诛后桓亦遣使贡方物谢罪真宗即位始封为王𫝊仅三世大校李公藴复簒之中国以蛮夷不足责因其奉贡遂用桓故事授之为王𫝊十一世子絶婿承陈日照乃有其国元初日照子光昺奉贡世祖封之其后用兵虽中国未尝得志而陈日烜亦遁走不能堪矣明洪武初日烜子日煃进贡援例得封后因黎季牦弑主自立永乐初陈天平走愬京师遣送归国季牦诱杀之中国发兵讨罪季牦伏诛交阯悉为郡县如汉唐时将二十年中间简定陈季扩之反英国公张辅三定安南嫓美伏波赫赫在人耳目茍非中官贪墨将帅寡谋误听讲和战守失策今日之交阯犹中国之郡县也王安得抚有之乎且王之祖黎利实清化府俄乐县土官巡检耳以交民不胜诛求因而首事倖获成功更值宣徳厌兵遂弃安南利随入贡正统元年王祖麟遣臣贡贺始得封王由此观之交阯岂王之故国哉正徳十一年王祖晭虐政暴征国人怨之社堂烧香官陈暠作乱莫登庸攻杀陈暠因以自立王国不入贡者二十年王祖黎宁越在草莽遣使间道入告中国兴师致讨登庸面缚道左故降安南为都统使司授登庸孙福海为使是莫氏之在安南非一日矣本朝定鼎顺治十七年莫元清率先归顺仅授都统康熙二年王祖黎维禧入贡即封为王朝廷之待王祖与莫元清轻重厚薄原有等差康熙六年维禧不请朝命擅自兴兵夺莫元清土地莫元清奔归朝廷云南两广藩王将军督抚提镇咸谓王国擅兵宜加征讨皇上如天之度不忍加兵特遣院臣李仙根部臣杨兆杰谕王还其土地人民王国获安事犹在耳吴三桂之乱王复驱逐元清俾其窜身泗城王师㑹勦云南頼将军由粤西进元清与泗城土官躬先乡导不为无功苐以曽受伪命夺其原封其子莫敬光家属三百余口令王安插得所敬光缢死敬睈尚在宜加抚恤已奉俞㫖今据王称二王三王四王之説是王安插未尝得所也二十八年礼部咨问遵㫖安揷敬睈事是皇上未尝许王之尽诛灭其族属也而王必欲使莫氏无噍类极之于其所往何其量之不广耶况莫党通结人名欵行刦事迹本抚院代王题达已将泗城土官归顺土官革职国家之于王国恩至渥矣今两贡之期既届本道府奉文于冬月已抵思明府原为接贡非为奏事也而王不即遣贡过河照常行事以昭恭顺而乃借言泗城田州容住莫党广南䝉自侵占峝村假入贡之名为求地之实令人骇异诚不知王是何心也王以为朝廷果利王之贡物乎两贡并进王自计为数㡬何真不过太仓之一粟耳然贡物不至则有不臣之罪今王乃借贡以求地是有要君之心其为罪又可胜诛哉本道府守土边疆与王国为邻诚不忍王䝉要君之罪故特以书闻王其恪共臣节忠敬为心速将所贡方物照例入闗以便查騐免致后期至其奏事本章宜俟督抚示下另为申进茍必以贡物为奏事张本是以防求后非道府之所敢知惟王审察而速行之以彰恭顺之节毋自干无上之诛可也贡期已逾立竢回音不戬答齐总兵书金鉷接教暨文武各禀初十进攻情形虽未勦灭贼巢而我兵军威稍振矣前以标弁回省面禀邓横情形按图筹画为攻围二䇿或可少补千虑之一兹者邓横东西南三面俱筑围墙此诚令其粮尽自毙之计但闻日落𦂳闭营门天明信炮方开夜间任贼狓猖来往此大不可按贼寨北面临河贼若无粮必于此间渡河搬运寨中之粮未尽寨外之粮复来贼何由毙虽围无益若云唇齿相依归罪于别村别寨之私卖独不思重兵压临其地尚敢无忌肆行则别村别寨有不畏之如虎唯命是从者乎此未可専咎之私卖也据仆之愚应于北河一带每夜添设巡兵三百名逐营逐夜轮班更换以均劳逸该兵若干给与号令设遇贼人渡河搬粮者即声号截杀该班营将领兵即刻䇿应悮者处以军法至于三面围墙之外亦应量地逺近计兵多寡分段拨兵巡了以防排墙搬运之事设有纵逸责有攸归此困围絶粮之䇿也查得贼寨形如品字名曰三贯外竹内塘今复备御两月益加完固初十之合攻将可谓勇兵可谓鋭抢夺炮台进逼贼寨三四次可称竭力用命矣奈贼徒躱藏墙内暗放鎗标路径窄狭官兵不能成列而进当先者受伤在后者无从措手竭蹷合攻而不能破者当实限于地势之不便耳为今之计其外层竹围须用火攻虽系青箐若多堆干柴火力既大必能焚烧其隔墙土墙虽坚若擡大炮逼近施放自可洞墙彻屋进攻之兵不必过多多实无所用力亦不必合攻合则兵力不继今查现在官兵三千四百余名土兵二千六百余名以官兵三千计算分为三班每一日一千名为一班内拨五百先从四甲尽力进攻盖因四甲寨旁有黄土小坡平衍可窥寨内若夺得此坡鎗炮叠施便于攻取而进攻之法应将制军所发挡牌三十面暨送到之十二面尽行浸湿一人扛牌一人扶把排列先行刀手鎗手错杂跟牌以进只用进步排鎗从牌隙打出然必见贼而后放鎗切不可似平日演习连环随手向空施放使贼躱过我鎗而贼鎗反出我之不意若贼寨有𦂳要砲台须将送到之定南砲极为便利専打砲台之贼不得存身则砲台之近者可夺逺者无用矣再将土兵亦分三班拨三百名令擡大砲挑干柴多带撅墙器械跟随在后遇竹便烧遇墙便拆遇栅便斫遇塘濠不能渡者一面令兵或拆墙填濠或砍竹搭桥一面擡驾大砲攻打隔塘之墙屋凡有贼寨墙孔可以放鎗伤及土兵之处官兵即将挡牌救护使土兵得以放胆用力总之不烧其竹不拆其墙不火其屋不填其塘贼有藏身之所兵无立足之地终难成功必须逐步攻打即逐步拆毁逐层攻打即逐层拆毁自然渐次逼入若能攻破四甲官兵即便驻札其中势如破竹矣此外五百名内拨一百名带土兵一百名向六甲又拨一百名带土兵一百名向九甲遥为牵制以夺其势其余三百名令果敢将帅统率前后应援再令能员居髙了望若六甲九甲果可乘虚而入则举动号旗牵制之兵可进取援应之兵亦即协攻夫兵既分作三班三日轮攻一次我兵有休养之期贼徒无喘息之候若贼每日如此躱藏官兵每日如此攻击不过旬日破之必矣若贼情极势穷拚命决死官兵更可併力杀贼以洗前耻此攻战寸进尺取之策也至于笔不尽意惟頼宏裁临时调剂布置得宜若止骤然竭力一攻攻不能进进则退出遂撑目以俟迁延时日师老兵疲岂计之得哉仆非泛论攻围之法乃就邓横形势再三筹画恐舍此不能破此寨且二䇿必须并用围则截其外援粮尽自毙固可计日而待攻则毁其巢穴躱藏无窟更可立絶其命况官兵一日进攻两日歇息贼易破而兵不劳望速用以试其可论山襄毅论熊飞渭宣徳初都督佥事山云佩征蛮将军印镇守广西帅府一郑牢者老𨽻也性鲠直敢言公进之曰世谓为将不忌贪矧广西素尚货利我亦可贪否牢曰公初到如一新洁白袍一沾汚点墨终不可渝也公曰人云土夷馈送之物茍不纳彼必疑且忿奈何牢言居官黩货则朝廷有重法乃不畏朝廷反畏蛮子耶公亦笑纳之公镇广西踰十年亷操始终不渝卒谥襄毅为名臣君子曰异哉襄毅之为此问也夫为将以仁义为本仁不妄杀义不茍取义声先路则人争归之彼多与之金帛以饱其欲者人君御将则然耳岂为将之道哉伐蜀之役王全斌以黩货获罪曹彬沈义伦以清节䝉褒安在其或茍也且丈夫立志砥行奚择于地粤西贪鄙然酌贪泉不易心处姑臧不能自润者又岂习尚所能移哉民情至吝天下同之闻多取而敛怨者有矣未有不取而民疑且忿者也何独于土夷而顾不然吁为此言者皆小人曲䜛误人耳襄毅何如人岂有义利不别白于中而待于厮养之贱决取舎哉夫志定于未事之先而政基于始事之日史称襄毅深沈有将畧用兵如神而其亷其政武臣比肩者亦不多见度当日庙堂推毂不独以将畧足以定猺獞之乱而实以亷正有以服土夷之心也夫夷情正以纳货为向背也歴稽在昔如贾琮之清平以定交阯杜暹之埋金以服突厥张奂之却餽以化西羌皆力矫前后之贪风以夺其轻朝廷之志而潜消其怨叛之源襄毅于此其知之审矣其取信于上下也素矣夫君子之嗜义也如归其于利也若将凂焉小人走利如骛见义不为何则其素志不同也矧襄毅遭遇文皇建不世之绩又当宣庙用人求治之初方昭义问以示百蛮而以货利自污吾固知襄毅不为也独是郑牢一天末老𨽻而其言断断如此使闻之者足以戒斯亦竒矣虽然世岂乏郑牢其人者茍无襄毅之志即日进百牢于前无益也呜唿此其所以为襄毅与考三江源流考髙辑粤西百川交错分合经行舎其分派总厥滙流曰漓江曰左江曰右江漓江源出兴安县海阳山九十里至县北天平石为渼潭派分西北北曰湘西曰漓离湘而为渠秦将史禄所凿灵渠也遶县西南行四十余里合鳯源水又八十里合大融江下灵川县合甘棠溪至广西省城合相思江下阳朔县西合荔浦东合乐川并滙于平乐府合思勤江下昭平县合马江经三郡行九百八十里至梧州府与左右江合自大融江至昭平南界石立波心浪冲船面放滩牵缆下上皆险舟人估客骇目惊心惟灵渠水细苍梧浪平戒慎之心差释号滩之苦亦少息焉由梧州西南溯流三百三十里至浔州而江分城东为左江左江之源有二出安南夷界十万山经上思州流迁隆峒下思明州合交阯河下宁明州合龙州江下太平府合通利江下新宁州合䭾排水至合江镇与牂牁江合者为交阯江左中之左也出云南由富州入田州境至剥塞市合泗城江下田州奉议州上林土县果化州归徳州隆安县合南流江緑瓮江至合江镇与交阯江合者为牂牁江左中之右也合流而趋南宁府合八尺江下永淳县合陈埠江下横州合思武江下贵县合横眉江至浔州府东㑹右江者统名左江浔州城西为右江源亦有二出清水江经贵州黎平府合古州江下懐逺县合浪溪江下融县合带江至栁城县合龙江是为右中之右谓之融江也出贵州都匀府合环水至庆逺府合小江至栁城县合融江是为右中之左谓之龙江也合流而趋栁州府环城三面合洛清江桂诸水㑹焉下象州合红水江泗庆西南诸水又㑹焉下武宣县合断藤水至浔州府㑹左江者统名右江两江合一浩瀚东倾合大隍江下平南县合白沙江䝉江下藤县合绣江下梧州府合漓江是之谓三江三江既滙尽注于系龙洲出广西界合开建水下封川县合罗旁水下徳庆州合莲滩江下肇庆府出端崃一由墨砚洲至九江下新㑹县出江门一由清岐口下思贤合浈江下三水县趋佛山至广州府分派入于海自浔州而上左则横州乌蛮滩右则庆逺之里龙三剑武宣之弩碧断藤皆乱石横江兴涛回漩舟师慎之浔州而下无放滩转角之险而多烟波风暴之忧若夫张帆破浪一息千里与漓江之夏潦放舟山飞树走朝辞八桂暮苍梧盖同一江行之乐已辩太平府志人物辩髙不矜蕞尔边郡人物寥寥岂更设未久玮瑰竒行有待而兴欤夫人才生不择地矧太平髙山大川逶迤重叠所钟人文宜其英迈俊特矣迺逖稽胜国科目中乡试者较之旁郡十无一二捷南宫者歴二百余年仅得一人説者鲜不以为地气使然且今古载籍不备则诵法无资名儒大家既鲜遘止则指引无人余皆以为非确论也蜀苏氏居眉山地之僻逺与粤西同一魁天下文章事业炳烁为古今人所不能及地气不足以限人明甚若夫六经圣人之书百家之精微学者贵精不贵粗茍能使六经之义㫖深通上足垂世立教下可体国经野为大儒为名臣端必归之矣凡在逺方絶域百家诸编记或者有得有不得至六经如人之日用饮食有不家𫝊户诵者乎而犹以为诵法无资何异临水唿渴守粟啼饥也我国家取士之法皆本前代规模诚令诸生各精研体认㫖趣贯彻之后取前辈大家程墨与当代名家新制或效其体裁或用其华藻理明机畅起止咸宜将见小试小利大试大利况新科如麦如滕两孝亷试墨何尝不典则秀动郡虽僻精于文者未尝无即贤师良友亦未尝无也所患者心不虚功不纯驰骛支离汩没既久而日月云迈悔之何及此科目寥寥之故也如専咎地气之薄典籍之缺与师友之无人岂不谬哉再稽名宦乡贤厥典甚重礼法施于民则祀之以死勤事则祀之以劳定国则祀之能御大灾捍大患则祀之如日月星辰人所瞻仰也如山林川谷邱陵人所取材用也非此族也不在祀典是人臣居官而入名宦在籍而入乡贤必徳着功孚民懐士爱歌咏者有同声𫝊闻者无异辞然后荐之宪司达之朝廷或合食配享永千秋之爼豆在官为名宦始能在家入乡贤两者相兼而实不得离故桐乡啬夫子孙不敢迁其墓南阳信臣后代犹为立其祀至今书𫝊美之我太郡二百七十余年间抚治者不为不多而𫝊者无㡬盖当鼎革后典章焚燬故老无存即有功徳在民者事实无凭考稽如郡邑之邦佐何公端敏胡公左之前后两李公周公养利之叶罗王三公使非天祐善类碑碣或至断烂则姓字湮没谁得而𫝊闻之其为寥寥者一也又郡属在粤之西南接壤交夷地偏且逺其风土即较之宁浔梧栁亦甚殊别故官者皆不欲久居往往舟车未行輙屈指计归日及见其岚烟瘴雨寒暑无时日惟性命是虞药饵为縁遂弭其忧且勤之心故不克抚循其民奋兴政务其为寥寥者二也夫由中州而至越水陆之道皆安行非若闽溪峡江蜀栈之不测风土虽异倘起居不违其节未常有疾苏端明曰京都之人五日不汗皆足以殒其命安必海外瘴疠能杀人哉惟恐忧惧之心先存于中则念虑动揺或寒热骤临饮水卸衣取一时之快而不能静气以御之则为其中者必多强者弱弱者愈弱而心志衰事业生于心志者也心志衰而欲功徳着于民生荣名垂之异域得乎茍自今以往官者去其不欲久居之心起居有时饮食有节神必闲而气必定以闾阎之盛衰为吾身之盛衰将见人登上治之书必事出千年之表此何胡两公之碑所以至今凛凛也如使上负朝廷下负百姓纵得久延视息亦乡党朋友所不齿而尚欲忝然居乡贤之列吾不知其人贤不肖为何如耶虽然以此例太郡乡贤则又失之歴考郡属搢绅先生出仕者皆乡科又多未得久任迁转致显达居要路即有善政而前明自成𢎞后党援既分资格遂限观其显达者少则谁为用力以入名宦既名宦不得入则乡贤寥寥无足怪然官无大小人无贵贱当时岂无徳惠品行为乡评所脍炙上宪所荐闻者况乡贤之祠基犹存想亦歴歴有人奈兵燹以来人属隔代祠埋荒草其子孙或存或亡而有司又不能访求表彰之亦足悲矣至于节烈亦闗天地之正气纲常頼以振名教頼以扶者也自昔干戈兴学校废礼衰俗壊凡在君臣父子兄弟夫妇人伦之际有不忍言者矣况在万里遥边兼诸土之悍轶乎及观何埕之孝程氏刘氏之节踵实相继据彼坚苦贞静不必充类至尽足以振頺风激流俗而有余夫谁叹其寥落乎第忠臣义士多出于乱离髙节竒行或伏在草莽倘司教化者从而宻访潜搜得一人则坊表立于百千万人表一处则声名驰于天下后世一人不为少数人不为多要使流土重节烈其所以培植者岂浅鲜哉岑溪县祀汉丁孝子辩孙士恂盖郡邑之有志以𫝊信不以𫝊疑凡山川人物名宦流寓之类必可信而后可𫝊不可信宁不𫝊焉岑邑志惟録本繙閲既毕其不可信而可疑而不可不辩者无如乡贤汉丁孝子为最尝见河南懐庆府河内县名宦不载丁兰而人物载丁兰则兰非仕于野王而产于野王也夫何疑且兰列人物而不列流寓则兰为野王土着而非客籍又何疑又不列他省名宦与流寓而仅于人物下详其刻木事亲及吏嘉孝感之事则其定省温凊迄无虚晷出告反面莫敢逺逰事死如生殆以供为子职终其天年则兰既不餬口四方必不托足于岑邑也又何疑况广舆记载广西梧州府山水有丁郎山註云岑溪孝子丁宻故居在其下讹𫝊为丁兰至本郡人物不载密姓氏密之生于何代仕与不仕亦未有及夫广舆记乃云间陆氏周流四海十易寒暑三易属草然后成书其蒐罗详确知丁郎之为密又确知岑人以兰易密之为讹而后操觚以订蹖驳则丁郎之是密非兰是二非一较若列眉不类鲁鱼亥豕之谬也更何疑今本邑乡贤祠内中央祏主题曰汉河内太守孝子丁公兰字宻神位及查邑志人物首列孝行丁兰字密汉归义乡人因详及刻木一事与河内所纪大同小异末又系以孝亷辟为河内令官至太平府知府揆厥所由盖因丁郎墓道原有汉孝子碑日久沈沦以致书名书爵书事实俱属牵合附㑹其间不可信而可疑而不可不辩者盖有数端请得而悉数之考诸沿革汉之河内即今之懐庆此郡也而非邑也郡则有守而无令如称令则今之河内矣邑名河内始自隋在汉尚名野王汉为野王令无河内令且郡名太平始于宋守名知府始于明在汉属丹阳汉为丹阳守无太平知府奈何因一人履歴之舛错举一代因革而迁就之乎夫兰向与帝舜并列二十四孝特祠奉祀与省城虞山帝祠遥为配享谅亦无媿但密以孝闻当年宗族比闾必非谬奨迄今家喻户晓讵有虚声何遂不与本邑先贤齿乃媚其逺者疏者忽其近者戚者也存则视膳问安殁则享祀不忒瓶罄罍耻凡为人子罔不憷惕靡宁而况于孝子乎廼兰之二人与岑毫无𤓰葛俨然追祭于东郊而密之怙恃在岑实为桑梓反同若敖之祀又奚以释丁郎终天之恨耶且苍梧之野大舜南巡所莅陟彼虞山爼豆森列宜矣兰则生长河内足迹不离子舎皇华江畔蝴蝶山陬何因不逺数千里载往载来与岑之先达配采芹而陪释菜乎矧乡贤祠内如周梁羽廖诸公宦蹟舆评班班可考岑虽蕞尔邑门内之行谁无父母何至近遗吾党逺取他邦先正之典型如在诸公得无怨恫也哉载稽归义乡丁之氏族不少槩见然通邑编户尚有晨星落落其间宁无密之子姓一旦升于士类列于宫墙瞻仰巍然首席者将以为祖耶实交州之云仍胡为乎野王之苗裔不以为祖耶岂人尽芝草醴泉举木本水源委诸草莽付诸东流乎庙庑之右正襟南面尽岑邑之音容也则兰必自视若赘旒然祝史陈辞实野王之名讳则宻反似为不速客彼此可嫌倘灌地迎神之际二公俱退让不前将虚席以待未免豆登减色其奈之何夫不可信而可疑可疑而不可不辩者有此数端奈何辩之不早辩也士恂忝司民社日以釐正为念为岑邑留一信史席未暇暖挂吏议又值干戈四起株守危城躯命有如朝露待罪之余輙因所疑不敢重诬先哲以自诬漫笔表此俟后之留意考覈者𫝊镇南将军蟒公𫝊周鼎镇南将军蟒公讳吉图满洲人慈祥沈毅恭俭缄黙未尝言人过幼嗜酒喜豪饮及拜命临戎母太夫人戒之曰汝今膺大任麴糵非所宜亲由是遂絶饮三藩之变粤东尽陷公以副都统分汛肇庆当是时西有呉东有耿南则浮海遗蘖乘机蠢动公以端州弹丸地孤立不动贼帅马雄李栋等率衆围之粮尽援絶公以忠义激厉士民效死无二已而计曰我与坐困穷城食人炊骨无裨国是孰若乘力决战尚可于死地图存乎于是突围而出贼莫敢撄转鬭二千余里凡九十日身经七十余战始抵信丰适遇贼将王割耳等环攻信城未下衆谓公曰我力已竭贼势方张不若避之公曰不然今衆寡不等强弱不敌若一退走则贼以数百骑蹑我悉成擒矣死于走孰若死于战奋臂一唿疲士皆起遂解信丰之围信丰人愿留公驻节时将军舒恕驻师章贑公因谢曰主帅在我岂敢逗留在此乎疾驰至贑与大军㑹贼犯南康公复与副都统额黒纳驰赴之併力合战贼闻风奔溃朝廷嘉公忠勇持节拜镇南将军密授恢复方畧公整饬部伍宣示徳意佈告诸郡逺近闻之莫不感泣归诚丁巳四月统师渡岭克复南雄五月复韶州叛镇张星耀望风䑕窜籍其家白金数千悉贮郡库以备军需余器物尽给有功星耀遗一妾有殊色良家子也公召其父还之其亷洁类如此韶与楚邻为粤东咽喉公以都督穆成格素嫺韬畧悉选精骑付之驻守为犄角计而自分兵赴省㑹商机宜伪帅马寳胡国柱贼之心腹也骁勇善鬭乘隙犯韶公闻之驰还赴援登城环审形势度城北最当贼冲遂于正北预筑土囤已而城果崩溃頼土囤贼不得入莲花山为饷道所经贼复渡河踞之公以此为必争地亲冒矢石激厉将士鼓勇奋击自夘至酉所杀过当贼乘夜潜遁韶州复定舟次苍梧为恢复桂林计进围平乐贼势穷蹙时有掣公肘者倡议招抚贼得借以缓攻卒堕其计咸知罪有所归公独毅然曰功则分人过则归已将之事也我何逃罪竟表奏自任戊午夏统衆直趋两江粤西素多瘴疠兼乘酷暑公方卧疾南宁镇将郭义潜遣纳欵贼帅呉世琮知之率兵困围义告急于公公跃然起曰岂可以我病坐失事机视师进逼贼垒与义内外夹击尽殱其衆军威大振马承䕃之初降也按兵不动公识其诈宻令将军额楚预备之兼授方畧故当承䕃复叛得以唾手成擒此知人之哲料敌之神虽古名将何以加开诚布信所至安集以疾卒于军春秋四十有七卒之日异香满室层云浮户竟日不散逺近闻之罢市哀号若䘮私亲邕旧有伏波将军庙因相与谋曰褒功钖祀者朝廷报功之盛典壶浆献敬者小民爱戴之微诚且伏波为古之将军而将军即今之伏波我民其并祀焉可也公止一子绰有父风或劝其讼功于朝当得廕䘏谢曰我大人生前口不言功今死而譊譊伤父志矣噫伏波有椒房之贤后而蟒公得继志之令嗣天之所以报施两将军者为何如耶虽然睢阳以孤军抗方张之贼炳耀人间而当世之浅夫犹然訾议必待昌黎为之表章而论定鼎不文何能张大其事但惧其久而湮没无𫝊故谨述其所见并为赞曰将军维何忠孝楷模志懐裹革千古同符粤民戴徳挈榼提壶同宫并祀陬筮咸孚譬彼日月双映澄湖后先南北两伟丈夫尼父有言徳必不孤前明死事五人𫝊谢良𤦺瞿式耜字稼轩苏州常熟人万厯己未进士甲申由应天府尹擢巡抚广西甫至靖藩为乱式耜图所以消弭未得计㑹陪京失守靖藩又数以术笼粤人共起兵号为监国以故从之者衆式耜度不能克乃以计脱走苍梧守将陈邦傅素重式耜闻其仓卒至具仪卫如礼式耜因以利害説邦傅令发兵拒藩又移书促粤督丁魁楚益兵为备执靖藩献之闽乃进式耜代魁楚督粤未行闽陷更与魁楚立永明于肇庆式耜以少保留守桂林国朝顺治五年戊子王师由楚入粤全州守将以城降式耜守严闗不下㑹王师还有新兴伯焦琏者故麾下士虑式耜独守粤不能支乃引兵从阳朔入与式耜俱益修战守备庚寅定南王将兵南征十月粤破琏败走挟式耜俱行式耜曰吾奉命留守且大臣固不可去君行自努力卒不行被执至王所王嘉其义甚礼重式耜乞纸笔从容作诗以死自誓遂与张同敞同死西市同敞字别山湖广江陵人其先祖居正万厯初为宰相得罪后荘烈帝思其功官其后一人为中书舎人即同敞也同敞生平豁逹任权变当赴官时道山东有道士顾见同敞即以手中扇授之扇字多漫灭不可辩曰急持是归不误子是嵗三月荘烈崩同敞寳其扇㳺闽复至粤累官少司马督师及焦琏败式耜被执同敞犹拥衆数千忽慷慨谓其衆曰吾为国驰驱誓图报塞顷者忽尽诵向时扇上字乃吾毕命日也其下有欲以为功者缚同敞见王王待之如式耜礼目视式耜式耜方执笔吟咏谓之曰公大臣宁当不死耶式耜曰此固某志同敞乃起整衣冠南望载拜号泣以首触阶前石流血王命皆斩之令具衣冠礼葬于伏波门外又周震者字象男不知何许人少逰粤颇能诗文顾性拙直见人所为不合輙骂人以此恶之十余年乃以监察御史监全州军适懐顺王将兵来全全守将皆虑不敌将降谋于震震以为不可已而议定又谋于震震坚以为不可遂杀之屠其家同时又有孟泰者故少保舒应龙家仆年十九遭靖藩之乱去为兵从新兴伯数战有功为守备以所部兵百人佐守全闻师至不待令即率所部驰数十里外令皆下马坐待战比战不胜驰还所部未亡失一人及闻守将降乃按剑雪涕曰自吾为人奴甫得一饱食即感激图报今为国家死无所恨乃以药饮其妻妾卒自杀焦琏山西人父以财雄于京师有武人杨国威者頼其赀得总兵西粤因请琏与俱行琏为人倜傥意气自豪好骑射读书虽不习章句心颇向往其与国威来见国威有孙吴一编輙取读通晓大畧国威署琏掌旗鼔事适张献忠犯衡湘诸将皆惮不敢行独琏率一旅守全州已而追还未一年靖藩变起国威素畏懦遽受藩命独琏不从引所部奔栁州及瞿式耜督陈邦傅兵击藩琏以其衆来属卒执藩及国威论功进副将令益募兵二千人镇全琏在全州轻财结士士无贤愚皆恩遇之兵亦以是归心永明立进琏爵新兴伯守粤琏请驻阳朔与式耜掎角而以其将分守诸要害戊子全守将来降全故琏起家地将卒皆其心腹闻变心颇恶之又以疑杀其骁将白贵遂不振及后战败式耜死琏总数万人无所得食往时诸大帅皆惮琏见其弱乃更凌之琏乃移驻南宁昼夜训励其衆踰年复振遂尽攻杀其所慢易将驰赴谋合兵遂经平乐时陈邦傅已封庆国公驻平乐畏死又心害其能因置酒召琏酒酣伏发琏起慨然曰吾不得死疆场乃死此命也遂自刭邦傅是时方以宻书约来降故亟欲杀琏是年粤西遂平贞节合𫝊陈元龙从来儒林以文学称列女以贞节着者其遭逢毎多轗轲而声称炳于天壤间天若故厄其遇以成其不朽之名而食报不于其身必于其子孙非偶然也吾陈氏粤西宗支有厚菴公名理者自山隂移家而西卜居平乐生子五人次亚衡名廷礼平乐府学廪生幼嗜学当甲寅乙夘间粤帅变乱贼氛横炽举家窜匿深山迨事平则室庐荡然兄若弟互相切磋试輙髙等声震庠序间兄六观甲戌成进士入词馆亚衡益淬砺于学攻苦夜分不辍遂致疾不起遗孤长君浩然名齐孟甫八龄资性过人读书十行并下文不加点逰庠食饩卓然少年名士乃因弟齐管早殇痛悼而亡年仅二十一未成婚也至今粤士推能文者有张氏楂梨之目年来后起者科第接踵相望而亚衡父子虽兰枯玉碎而名益重岂非造物者困阨其才藴蓄其光以启后人耶乃倚天拔地之才既济美于后先而松筠氷雪之操复钟灵于闺阃则诸节妇与林贞女妇姑凛然辉映尤当亟为表彰播彤管而垂青史者也诸孺人为梧州别驾闇生公女年十八归于亚衡贞顺柔嘉事舅姑以孝闻亚衡发愤攻苦寒宵暑夜漏尽不休孺人针黹相对交相勗勉亚衡之病也孺人晓夜视汤药浃旬衣不解带迨捐馆抚膺恸絶者数四誓相从于地下任太夫人号泣慰劝以抚孤大义责之且谓有遗腹在从死戕生何以慰九泉孺人不得已茹荼饮檗茍延视息时长子齐孟次子齐管皆幼稚又次齐东即遗腹生者任太夫人为六观迎养京邸孺人躬亲井臼综理家政督课诸子簪珥脱尽心手卒瘏齐孟读书早成聘林公讳荣之长女林乃亚衡姊壻女固甥也孺人爱其淑慧遂结姻盟未及于归而齐孟遽夭林女年二十闻讣请随母偕往母固止之弗听至则服衰绖哀痛尽礼以守贞自誓不肯归诸孺人与林母以从父之义再四慰劝之女曰既许字矣宁有二心所以不即死者以姑荼苦况瘁膝前小叔尚幼欲代夫事姑耳若必相强速之死也自此屏絶铅华布衣蔬食代供子职竭尽无声无形之孝只鹤孤鸾相依为命而神伤心瘁形容枯瘠甲午三月忽邀母氏至家欢洽数日乃整衣肃拜曰儿精血内耗命在旦夕矣所不瞑目者未遂孝养之志耳言毕入寝舎是夕端坐而逝计距齐孟之就窆也已八年矣封土歴寒暑风雨无少迸裂及贞女榇至椁之右旁砖石忽自崩頽若相待合葬者呜唿同衾同穴贞魂之感召若是耶贞女既殁孺人悲痛不已更闻任太夫人卒于京邸哀毁废寝食嗣君齐东昼夜侍医药竟于丁酉仲秋溘焉长逝年五十一于是粤之人震惊相告以为节母贞女聚于一家与名父令子交相辉映意者山川峭拔灵异之气故独钟耶余闻而叹曰此非独为吾陈氏发祥也西粤僻处一隅狃于便安士子不能専壹奋志于学猺俗则不知礼让安问节义今陈氏节妇贞女当事入告请旌宸褒建坊里闾而颂贞节者又归美于名父子之文章声望足使此邦之人感发兴起励志于学而有慕乎孝弟亷节之风是诚亷顽立懦风世善俗之大功宁仅为氏族谱系之光乎余向曽抚粤今十载矣以公事复来兹土节母之遗腹子齐东具状而请为立𫝊因合纪之恭城令张公平猺𫝊张钺公姓张讳泰阶蜀之潼川州盐亭人也少有异才习知方畧康熙二年以孝亷令恭城恭城地𨽻平乐万山丛莽中猺獞错处性贪狼俗剽悍带兵挟矢纵横出没有司莫得而禁焉时猺目黄天贵黄公辅者纠集丑类啸聚丛木寨刦取衣被财物掳掠妇子焚毁室庐民大恐公赫然震怒曰方今王道荡平薄海向化乃敢负其险固横肆披猖藐视天子命吏荼毒四境生灵余必血刄贼首扫荡山林乃止隂募邑中干事者探知贼势指画分明状闻于总制屈公檄广东湖广二省合师进勦去丛木寨十里而营翼日晨兴公戎服跃马请授部下数百人冒险先登大兵随后四面攻击鼔角震地烟焰蔽天摧枯拉朽鸟逸兽奔贼衆大溃乗势逐北殱厥渠魁余孽悉为煨烬公又吁请总制曰今日之役所以除枭獍辑善良也大㓙授首而延及无辜诘暴乃以为暴乎请下令军中禁无杀且徧谕父老子弟尔等原未从贼久为贼所苦今幸少甦其无恐师旋百姓扶老挈幼匍伏马首者以千亿计呜唿武以戡仁以保民公之绩将不朽矣余观山川图畧滇黔百粤间苗蛮种类不一秦汉以来每多反侧今仰圣天子湛恩汪濊沾被羣生喁喁然皆愿为内赤子即有一二蠢顽尚未革心总制鄂公与三省中丞奉命宣抚拓乌䝉平邓横城古州余时以曹司出守黎平亲受指挥戮力行间今诸蛮俱帖涕泣归诚独念公一县令奋身除暴为民请命虽屈公之绩不可没而首建非常探丸永絶宜恭民之尸祝户颂歴六七十载而戴之勿忘也哉公后迁深州知州再迁庐州司马摄无为州事所至清节自励与恭城无异令子汉克肖其父为南宁守而余以黔臬调迁歴任西藩求为立𫝊附之志策以余之克既其实而且与公为同谱也余详本𫝊中故不复赘文融县告城隍为民祈祷文熊飞渭维神正直慈惠福利斯民靡有爽忒凡雨旸寒暑之弗若疾疫灾𤯝之不时神皆得请于帝而为之驱除为之调燮然则民之福为神功民之弗福亦为神怨分所定望所归也融邑自离汤火而就袵席才十余年顷者戎马生郊居民警避咸入山谷及贼退而归席未帖也而疟疠又兴是岂民之罪与抑神怒吏之不徳而移其谴于民与夫刑政有未修教化有未至贪墨之风未尽去而赋繁讼寃或事神恤孤和衷御衆之道缺焉未讲凡此皆足以干天和而召之灾然是皆吏之罪也怒吏而民是谴神必不忍为吾闻之天道之有惨舒犹王事之有赏罚其在穷兇煽乱弃理逆天尚稽雷霆之用而顾使蛮风毒雾沁入于无辜赤子之心脾而莫之救疗反若助贼势而代之攻者是必非神意也语云大兵之后必有凶年毋亦人发杀机伤天地之心而犯鬼神之怒理固宜然今融城借神之庥获有宁宇民幸免于贼而犹不免水火疾病若以吏不职之故则宜加于吏躬或徐观其修省与否而后降之罚是神之仁也吏不敢必若以为民之灾则所望捍御者是神之分亦终不得而辞夫幽明赞化吏之与神其分与望虽若相等然神功无量而人力易穷县令又至愚且陋为政日浅不能少有补于民是用罄竭诚悃乞灵于神为民请命无使三尸二䜿为厉于兹土庶斯民登富夀康宁之域而神明亦着生成保障之功祠而祀之永永无怍其垂听焉邹忠公寝室落成告文黄大成猗欤忠公兮名教之防天经地义兮頼以维纲繄我朱子兮表曰道乡异世𠖇契兮后先相望毎读公𫝊兮泣涕淋浪元丰以后兮孰主庙廊三经试士兮邪説披猖公独论罢兮正学复昌立妃废后兮举世括囊公独抗疏兮凤鸣朝阳公悯斯时兮秕政已彰当陛指斥兮忤蔡论章再窜再逐兮志益激昂谪昭三祀兮流泽无疆启以诗书兮示以伦常于焉教诲兮于焉匡襄昔也荆棘兮今遍农桑昔也椎跣兮今袭冠裳如彼污莱兮辟为康荘如彼闇沕兮照以晞𤾉凡我士子兮食徳弗忘是以昭人兮建祠蒸尝夫何后世兮率臆更张始配胡范兮犹曰无伤继以韩韦兮益以洪黄逺及于贺兮上至于唐彚彼七贤兮萃于一堂强賔压主兮名实尽亡每过祠下兮憷惕傍徨噫嘻于乎萦山峩峩兮漓水汤汤清华泉石兮公所翺翔爰度新址兮爰启新疆爰构寝室兮爰荐馨香衅器用币兮莫敢或遑仰邀神庥兮士气奋扬集我子弟兮于焉修蔵景行行止兮毋或怠荒汰之澄之兮其源益芳疏之浚之兮其流益长楩楠梓柏兮皆成栋梁茅茹彚征兮邦家之光尚飨朱文公寝室落成告文黄大成于惟文公濬哲天授道原伊洛功系宇宙蚩彼暴秦焚坑如冦六艺茫昧圣道斯疚汉儒𫝊经佔毕饤饾诸説羣起杂以灾咎如彼八音雅俗齐奏如彼五稷错以稂莠晦盲否塞为大道诟惟公集註一洗纰缪穷理居敬孰出其囿弗懈益勤是图是究大道聿昭返昏为昼何以喻公如天斯覆何以报公钟鼔笾豆五岭以南昭潭之右奠厥攸居寝室是构妥公之灵借公之佑俾此缝掖济济奔走以享以格灵爽是觏父教子率日将月就霞蔚云蒸以报我后尚飨説酒説金鉷酒之为患自宣圣致儆于酒困周易示戒于濡首书严酒诰诗诵賔筵左史进卜昼之规戴记谨废朝之节昔圣昔贤所以为后世饮酒防者莫之胜説而其号呶屡舞之失又显然在耳目之前最易观省宜令人人皆知其为狂药矣顾犹或酣身伐徳燕䘮威仪之不免者岂麴糵之于人真如菽粟水火非是不生活耶盖缘无人警惕之使知凛然于立监佐史之义故壹醉日富习与性成而不自觉耳且夫庶民之贱或艺黍稷或牵车服贾所系仅一身一家而已犹不可荒腆于酒以贻宗族乡党非笑何乃服古入官俨然父母斯民上縻国家之好爵下系风化之专司而顾躭乐是从乱头养望以崇饮其亦不返而自思欤今以所部之民或有博奕好饮者此衆中之稂莠也势必惩之以法第民亦有知彼固习见为上者彝于酒量何独于己之所甘而禁民之不当尔乎设有反唇以相稽者为上者将何辞焉上之教不先下之率不谨或且必有甚焉是举所部之民悉驱而化为狂国矣朝廷即曷頼有此官也古来仕宦中饮酒作达以自豪如盗饮吏部渴羌太守或求为步兵尉或求为太乐丞者盖不乏人然而非美谈也亦不过知世有此一辈人耳岂有志君子所宜道使者非不能饮者顾以受国恩重则自待亦不得轻故于賔射燕饮之时三爵而外不敢多又其所以刚制于酒者诚恐有妨在公也尚愿所属诸君子共以为戒慎母为杯铛所累哉广西通志卷一百十八广西通志钦定四库全书广西通志卷一百十九艺文国朝咨咨提督㑹勦天河三疃獞蛮移文李绂为据实详明恳恩发兵勦除积盗事雍正三年七月初九日据天河县详称卑职到任之日仗宪台威灵即亲诣贼巢福禄里一次虽数月以来邑中幸无失盗然从前未结之案哭血县庭号寃呌苦者曽无虚日卑职披閲呈词查检旧案见其寡人之妻孤人之子絶人之宗祀焚人之庐屋荒人之田畆如福禄里等盗真所谓无法无天罪不容于诛者也歴任前令因鉴王令用兵亏空遂相与粉饰䝉蔽以致生死含寃人民逃散村落成墟钱粮无着不知将来作何究竟卑职愚直之性实不能隠忍而为此况皇上拣选之意宪台委署之心岂必愿其隠忍而为此耶谨将福禄里歴年不结之案彚册呈览倘䝉宪台及时发兵河邑幸甚四邻幸甚则卑职虽署篆数月亦可以慰士民哀号哭诉之心矣等情到部院据此除详批仰候另檄行知併候督部院批示缴册存等因印发外为查天河县之福禄里顽獞恣行刼杀目无法纪积案如山十余年于兹矣今据该县详开又复积有多案抗官藐法不加勦擒则良善受害无已但獞蛮所居山峝险阻应否深入抑或环攻应就近听贵提督拣选才能将官前往总统临时酌行如应深入直捣其窠则大兵由庆逺府沿河至墙背村直至巖峝地方擒拿獞贼覃贵翁再进分兵一路东北行至大莫三村擒拿窝藏獞贼覃明将之莫东旺等一路东南行至好里三村擒拿獞贼韦文案等至正西接近宜山之长峝古波二村及西北接近宜山之思结隘通峝弱峝古丹等村并须分兵堵御务令兇獞就缚兵不顿而功速成乃为尽善如以为獞贼所居隘内险阻须环而攻之则当亟乗八月内禾稼未收之际整兵堵隘令其坐困自投盖獞贼所居隘内并属髙山深谷田地鲜少此辈亦无盖藏蓄积当青黄不接之时易于困绌其田地禾稼俱在隘口之外今堵御各口贼既不得收敛而我师又可因粮于敌若过八月贼稼已收仓箱已实福禄地方周八十余里林箐窜伏既难捜擒彼粮有余旷日持久亦难见效如前任王令于五十九年腊月动兵有损无获前事当鉴不可后时者也为此咨㑹贵提督酌定兵数选任总统指授方畧务于八月进勦为妥至一切供应事宜本部院就近即委庆逺府为监纪官料理其事在行兵勇俱照修仁之役毎名日给口粮米一升进勦者每名赏银三钱堵御者每名赏银二钱其有奋勇出力者另加奨赏至于栁庆协及宜山思恩罗城各防汛兵丁恐止堪各隘堵御之用其进勦正兵应否调动贵提标援勦精兵数百名带领熟习鎗炮藤牌以壮中权之任仍听贵提督酌行除一面行委庆逺府监纪外相应咨㑹为此合咨贵提督请烦查照酌覆施行催进兵咨金鉷为咨催竭力进兵免致坐费军粮事照得邓横以么么小丑平地一寨以汉土官兵四千余衆压临其地三月之久讫无成功督院饬行文内尽其情态矣今贵镇节钺亲临意必号令一新兇顽授首蒿目㨗音跂足以俟再查督院饬行有云既知蛮寨竹密塘深路径窄小官兵即宜设疑兵伏竒兵出逰兵四面扰乱使贼应接不暇然后进取一路以诱为攻务得地利方可施展汉土官兵四千余员名兵不为单将不为少而贼寨不过三四百户以衆寡论何有不敌乃以无谋无勇致被摧折故惟以请添兵为辞试思以羊肠细路不容两马即兵至一万有何布置等语可见兵不在多惟在善用出其不意掩其不备势如雷霆疾若风雨即可克也又云当环设大炮以击之多备火箭以焚之贼寨四外周遭围困先砍其竹树践其田禾谅贼必不敢出一出则勦杀甚易如此十余日贼不能支必将求抚此则万无可抚者也等语今以大帅亲临尚敢抗拒揆情度理断不可抚本都院细閲督院来咨觉邓横形势贼寨虚实及设竒决胜进战攻取之法了如指掌贵镇熟悉彼地情形谅不以抚为念惟恐行间将弁临敌畏缩欲图草率了局以实从前攻取之难俱未可定希将督院来文谆切晓谕鼔其鋭气䇿其勇敢俾人人思奋迅速进兵尽为勦灭庶可大振从前摧折之威否则不特虚縻军饷抑使贼夷视我将弁为何如也万望急速进兵一鼔成功幸勿再延檄禁土舎土目僭妄檄李绂为严禁土舎土目私刻钤记擅用朱笔事照得各府州县地方向有委令土舎土目堡目隘目诸名色原以资其巡缉保固村庄近因滥委无良之徒往往委牌未下先置旗伞公然私刻闗防印记行票标朱俨同官府横行出入罔知顾忌当此光天化日之下岂容此辈魍魉吓诈愚民滋事地方殊堪发指为此牌仰该府官吏文到即将各土舎土目堡目隘目查明有无私印钤记朱笔僭行官制妄用旗伞等项严行禁革毋许衙役容隠其有官吏原经受贿私委交通衙门輙复纵容妄行一有此弊查出定行㕘处凛遵毋违至各土舎土目堡目隘目各名色各府州县某处原委某人是何名姓现在所管何事果否守法某州共有㡬人某系某年旧委某系新委现在曽否有案年嵗多寡住处何地该府官吏逐一查明确实另造一清册送查务宜详晰毋得听书役视为上司牌行故套輙用现在遵照及无凭查造等语验文混行率覆了事致干咎戾未便须至檄者檄拿汉奸牌文金鉷为严饬查拿汉奸以靖地方事照得土司百姓每以报仇刦掠为事动輙扰害村庄皆谓赋性暴悍是以狃于积习今本院细查土属民人大约愚朴者多安于耕凿畏见官长者更多又何以屡蹈法网甘受典刑推原其故皆系汉奸使之也粤西土属为湖广江西汉奸聚集之薮利欲薫心行同狡狯惟恐地方无事不能施其伎俩于是百计营谋多方唆拨或令拒捕或令抗粮凡有不法之举尽出汉奸之教诱无知土民不但听其愚弄而且苛敛财物以作谢资及土民拘拿到官按法问罪而汉奸反置身局外刑不及加甚非惩恶之意也今欲靖地方安民生当以查拿汉奸为首务合行通饬严拿为此牌仰该司官吏即便速饬南太庆思泗各府严饬所属汉土地方各官遵照凡在土司现有湖广江西等人居住境内者即查其来由作何事业如属行踪诡秘㳺手好闲及借些小生业为名而实唆指土愚为种种不法之事者此等汉奸速拿解该管地方官讯取确供具报一经审实即照光棍例拟斩立决至民人出入苗地地方各官例有处分倘敢阳奉隂违查拿不力者本院即以溺职题㕘断不少为寛宥委替总统并通饬军前檄鄂尔泰照得进取邓横已经半载提数千官兵勦一二蛮寨即不能捣巢犂穴更何难絶食断援纵出下䇿亦可收功乃迟延至今损兵已多杀贼有限虽据称周围墙栅已渐次告完翻土填塘已渐次逼近而出入贼寨者不问餽送贼寨者不问甚至暗肆偷刦明来窥探贼每出寨亦不能擒杀兵日在营犹时为击中似此伎俩能不羞惭凡有肺肝皆应忿激不谓左江镇别无胜算终望投降及经驳诘则称托名招安实欲借以擒杀以堂堂官军不能用正不能用奇而欲诓诱杀降无论为贼觑破计必不成即便计成亦岂男子事而损威失信所闗尤鉅又不止为邓横军气日頽贼志愈肆心胆如此扫荡何期除飞饬左江镇立速回任听候㕘处外合行専委右江镇即便于所属辖选带将弁并酌派汉土兵丁星赴邓横军前总统一切军务须先絶贼党援断贼粮路敢有私通私餽者审明某寨即先将某寨屠灭毋得姑息亦毋得牵累并明白晓谕附近各寨及各路土兵不许于近贼寨处所往来行走以防递信倘有故违初犯者插耳逰营再犯者枭首示衆其军中号令有明有暗阵前旗鼔有缓有催务使通知犯者皆依军法其将弁土司有畏缩观望不前者立即据实揭报以凭㕘究其鼔勇抒谋誓期灭贼之将弁土司奋不顾身争先杀贼之汉土兵练立即奨赏并分晰呈报至于伏制攻擒并不必拘泥但知活法都是先机矧此么么有何转幻惟该镇毋撼于烦言毋胶乎成见总期灭此朝食勿使更留荄孽庶少振军威用伸国宪立扑蛮焰以重边防在本部院所虑实不为小而为大不在近而在逺以全粤兵力不能除一邓横此外尚可言耶其熟筹速勦施行示特申抚绥示麻勒吉为特申抚绥之令以培国本以全民命事窃照粤西地瘠民贫山多田少出产有限抛荒甚多当逆贼蹂躏之余值王师恢勦之日折徴虽从民便不无医疮剜肉之虞禁籴固絶奸商难免金死粟生之叹重以贪官无厌徴米索耗羡之常规猾吏弄权运粮派輓输之外费又兼负嵎山冦出没村墟守汛营兵往来民舎有司受牛羊而不求刍牧富家守仓廪而不肯通融以致乏食之民辍耕于陇畔逋粮之户被逮于公庭穷安底止铤而走险者有之饥则依谁穷而致滥者多矣本院耳悉颠连心懐恻隠踵富郑公之赈谷既廹于庚癸之唿法汲长孺之开仓又苦无三九之积前据该府申详饥民縁由到院随批各州县加意抚绥设法捐赈正以州县之于民犹父母之于子各子其子则拊循必力各父其父则疾痛易唿也诚虑各属州县或甫离兵燹或正在进征百姓之照常乐业者固多而惊魂未定鸠鹄啼饥者亦复不少若不急为抚绥捐赈则嗸嗸泽畔之鸿能保其处处安生人人得所乎合行出示为此仰平属州县官吏人等知悉凡有地方饥民困苦流离逃窜失业者该州县当多方抚辑设法补苴务使还归故土耕种田园目前得免枵腹秋来可望收成以实心行实政毋徒託之空言以人饥为已饥毋仅委之天命本院于此觇该州县之才能该州县亦宜积隂徳于㝠㝠之中为子孙长久之计也更有虑者本院责该州县为清官而又责该州县以捐赈该州县果能为无米之炊兼工点金煮石之术耶但为民父母自有不费之惠今更为该州县约畧言之如折徴米石每石免加耗二斗则饥民得二十日之食矣徴收钱粮每两免加耗二钱则饥民得二十日之盐菜矣解运给以工食饥民以输輓为生路矣差催重惩需索饥民以急公为乐输矣夫役遵上司之派饥民无多取折干之苦矣催科准由单之条饥民省借支摊派之烦矣一姓有余劝令借贷一族一家有余劝令借贷一村则饥民不为抢夺矣城兵强买货物即与城守力惩之则饥民得贸迁之利矣汛兵横行墟集即行弁目大创之则饥民无交易之扰矣塘舖兵丁派索民间供应放卡兵丁擅入民房捜括密行拿缉解院则饥民养无限之脂膏矣营棍奸商严禁贩谷出境差官过客严拒额外取夫则饥民无米价腾贵之忧无意外力役之累矣勿以告状为竒货滥准捜求勿以囹圄为扣头滥禁取赎则饥民无不赀之浩费矣勿白取猪羊鸡鸭宴㑹賔客自供口腹则饥民得滋畜以给饔飱矣勿令家丁朋戚擅在本地买卖则饥民得逐末以活妇子矣禁民间勿多酿酒禁墟市勿私宰牛则饥民有买米之处有耕种之具矣禁逃兵不许入境禁营将不许拿船则饥民不苦于株连且得装载打鱼以煳口矣禁男子不得㳺惰禁地棍不得刁唆则饥民不致束手待毙无辜拖累矣禁獞猺互相仇杀则饥民知守望相助之义矣禁杂职擅受民词则饥民省回官销状之钱矣凡此数条虽未尽地方之利弊该州县能身体而力行之作吏之良方即救荒之竒䇿也至于大兵云集勦除逆氛朝廷日费万金亲王将军总督提督以及都统各镇将无不栉风沐雨枕甲荷戈总为奠安残黎一劳永逸之计今湖南川贵俱奏荡平区区栁州计日一鼔而灭从此休兵息马与百姓共享昇平只在转瞬尔百姓当收心乐业挨此目下之苦做箇安分守己良民莫听奸人狂惑恣意为非图眼前之衣食蹈入网罗汤火之中抢谷不已继而刦财刦财不已继而投贼一入此党如大桂山冦被我官兵围住退无生机进皆死路求其忍饥受饿一家父子过个安乐时光有如天上悔之晚矣各宜将本院告示抄録一通朝夕诵读可以免饥可以保命可以苦尽甘来可以民殷国富莫以本院为沽名钓誉之言辜负爱惜百姓一片婆心也通行社仓告示孔毓珣为通行社仓积谷先将常平借给以备歉收以济民食事照得社仓一事最为善政而推原其始必须先将常平仓谷借给量收其息行之久久息谷渐多而常平之谷可以归还小民又得有备无患此诚济衆救荒之良法本部院统制西粤仰体皇上宵旰忧勤刻刻以爱养民生为念敢不细加筹度以副圣懐今查各州县所贮常平仓谷每处有六千八千一万石不等当春耕之时小民需食甚殷如有欲借者即零星借给大县以二千石为率中县以一千六百石为率小县以一千二百石为率秋收之后催取还仓大丰之年毎石还息二斗中熟之年则还息一斗如遇歉收则全免其息止还借本设有荒嵗则缓俟下年还本仍全免其息在小民既得仓谷以养生而仓谷又可以易新至息谷盈余之后归还常平原借即将此盈余之谷各该州县于四乡设立社仓存贮择里中之老成殷实者为社长而以稍能㑹计者副之管理借谷出入收息免息概依前法是常平之息转而为社仓之本歴年愈久积谷愈多倘遇荒嵗据实详明即动社仓积谷赈济其赈济用过社仓谷石准其开销而一方永无饥馑之虞矣合就饬行为此牌仰该司道府官吏遵照来文事理即便转饬各府州县于明嵗春耕时为始小民乏食有愿借领谷者照大中小州县所定之数零星借给不得过多亦不得强借其借出之谷必须干圆洁浄仓斗量足不得短少以及搀和糠粃并纵容里保假揑冒领借毕之日先文开明数目报查至秋收后催取还仓亦照前定数目分别收息不许胥役勒索留难收完之日造具清册仓收申送以便按年稽查此系地方济民备荒要道事虽创举若府州县各官果能仰体我皇上已饥已溺惟恐一夫不获其所之至意殚力奉行则出入俱井井有条自获成效矣该司道府须严行各府属当思表率之义切饬各州县详慎料理务期民无扰累而事有裨益各尽乃职本部院即于此定其贤否慎勿悠悠致干未便严查养蛊以除民患示金鉷照得蛊毒杀人最为隠恶王法之所不宥天理之所不容向闻岭南地方多有造畜蛊毒谋财害命之事本都院留心访查已久务期浄絶根株为尔地方除此隠害兹有平乐县斩犯陆金旺并犯妇陆妹银用蛊致死黄金生一案业经审明按律定议复行严加研究据伊等供出驱避之法及养蛊之家并访闻各属有蛊之处除严饬密行拿究外示仰阖属汉土军民人等知悉遵照后开条约凡有从前养蛊之家即速依限自首灭送蛊鬼免治其罪如违限不首以及该地方官稽查不力或练总人等知情不报日后访闻或经告发除将养蛊之家照例究拟外併将该地方官㕘处练总人等亦照律严加治罪决不姑寛尔等汉土居民及外来之人遵照避蛊之法解蛊之方使蛊毒不能为害各宜凛遵勿负本都院谆切劝诫之意所有条约开列于后一申明律法大清律载凡造畜蛊毒堪以杀人及教令者斩造畜者财产入官妻子及同居家口虽不知情并流二千里安置若以蛊毒毒同居人其被毒之人父母妻妾子孙不知造蛊情者不在流逺之限若里长知而不举者各杖一百不知者不坐告获者官给赏银二十两以上律载用蛊杀人之罪何等森严尔等愚民奈何身蹈法网特为申明共知凛畏一开导愚惑访得养蛊之家世代密𫝊每有女出嫁其母分给蛊虫并𫝊方法又有本人临死始将蛊虫交付亲爱子女以为至寳藏畜日久更有滋生蛊仔遗孽渐繁为害日衆总之愚民无知贪爱财物惑于邪术以隂谋毒害为家业以他人性命为生涯间有良心偶发不肯害人蛊虫无所依养将养蛊之人咬蚀以至肌肉黄痩面有青痕甚至亲生儿女亦为蛊虫所吃忍心若此至死不悟殊不知人生天地间男耕女织辛苦力作赚得银钱子孙享用何等长久何等快活乃䘮尽天良造此恶孽事败则身遭国法死后亦难见阎罗各宜及早回头慎勿终身迷惑一立限自首养蛊之罪律载甚严本都院仰体皇仁不忍不教而杀为尔愚民姑开一条生路自示之后限三个月内凡有家𫝊蛊虫及系他人分给畜养者将所有蛊虫数目赴该地方官处尽数首报当堂騐明依法封送永逺断絶改过自新其从前所犯养蛊之罪详明寛免如系妇女养蛊其本夫及同居亲属能将养蛊实情及蛊虫数目代为出首者亦准同自首槩予免罪若抗违不首及首报不尽仍藏匿蛊虫致被官役查出或经旁人首告定行照律治罪身被斩戮妻子逺流后悔无及一设法查拿自示后除准令自首外该地方官一面着落练总保甲亦限三个月内各于所管烟戸实力挨查如有实系养蛊之家向彼陈説利害劝令自首若查有养蛊凭据而狡词揑頼不肯首报者立即禀明该地方官差拿究治如练总人等借此挟仇诬报陷害良民经地方官审明即于彼地村镇处死以为诬陷者戒如果无养蛊之人亦着练总保甲出具甘结该地方官加结申报日后事发该管练总保甲及养蛊之隣佑一併治罪一识认之法访得养蛊之家屋子桌椅俱皆干浄其养蛊之人脸多黄痩头面有青痕人到他家便把手插在衣底下或用手去摸头所用之碗俱有腥气盖养蛊日久被蛊虫咬蚀所以头面黄痩兼有青痕彼所养之蛊虫常以邪术拘握在掌中不敢轻开又遇见佩带朱砂红豆之人蛊虫不安所以将手或插于衣下或摸于头上急将蛊虫藏避有此数种留心稽察一解救之药凡一切蛊毒都怕朱砂辰砂黄连红豆等物嗣后有蛊之州县村庄不拘男妇大小人等令各带朱砂二三钱红豆三四个或缝在衣领内或常带在身边蛊虫不敢近身养蛊之人不能为害如乡村贫民不能买备朱砂者已饬该地方官买备施舍赴司领价尔百姓各自禀官讨领若前项形迹可疑之家又不肯带朱砂红豆者总甲隣佑即宜察访得实禀报倘有中蛊毒者用朱砂辰砂野芝麻老蒜头老生姜黄土六様各等分先将一半放口内嚼片时吐出再将一半嚼碎咽下肚内即可不死又据平乐县练总供称曽误吃有蛊人家饭食忽患肚痛曽经医治先用苦练树皮枇杷树根岭下白薢三月抛根四様各等分煎汤饮下再用乌桕树根灶上烟煤二様煎水饮之待一个时辰吐出鸡蛋一块有血丝纒满即是蛊毒所变盖因养蛊人家饭食有蛊虫过毒涎流下误食即致肚痛服此可救又吃饭用黄铜快子亦可解蛊毒详细晓谕各宜知悉一蛊毒名色查得蛊毒名类甚多各处不一今据陆金旺所供平乐昭平等处有虾蟇蛊蛇蛊蜈蚣蛊三様甚是利害又有一种巴豆蛊形如巴豆其毒更狠又有一种偷油㜑蛊即名张郎虫蛊中此毒者三五个月才死又访得荔波思恩等处有一种油蛊形如黄蜡装在荷包内下蛊之时掐些放在饭内或㯽榔或烟内下得多者即死少者或十日半月或半年后才死总之种类甚多俱是谋财害命之物今本都院所访闻者有此数种晓谕共知用前方药预防并临时解救可免蛊毒之害此外若别有蛊毒及解救良方各地方官查明申报以凭一体查禁晓谕一灭送之方素惯养蛊之人俱有解法送法嗣后凡遇自首及查拿追出蛊虫当堂騐明即令封固罐内依法逺送深潭以断蛊毒之根又访闻有养蛊日久寃缱相纒本人即有悔过之心无奈蛊虫变幻攒咬遣送不去只得又去害人以养蛊虫则是养蛊之人亦非尽有杀人之心奈家中𫝊留有此恶物不能断絶又不敢声张其情亦觉甚苦所以本都院开以自首之门令其得为良民今将封蛊方法及送蛊灭蛊法语刋发该州县存案倘有本人不能送灭之蛊申报到官自有神明之法断絶根株为地方永逺除害以上各条共宜凛遵该地方官身为民牧岂忍使愚昧者甘蹈刑戮无辜者暗被残害务宜实力奉行勿得视为迂泛慎之毋忽严禁唱歌示金鉷为严禁唱歌陋俗以广圣化事照得夫妇为人伦之始风化之原若男女无别婚姻不正失羞恶之良心昧亷耻之大义则名虽为人实与禽兽何异自歴代以来岭南诸蛮猺獞皆假託于盘瓠之后不知婚姻媒聘之礼每至春秋之月男女唱歌相悦茍合遂成匹配恬不知耻然在当时苗疆未尽开通声教有所不及深山穷谷之中习成荒陋之俗彼既以异类自处则亦以异类视之而已今幸恭逢圣天子在上教化兴行无逺弗届粤西各属土民并猺獞人等喁喁向风渐知礼义其猺人子弟就学读书通言语识文字者往往不乏是可进于衣冠之列以昭盛朝徳化之隆为从古所未有本都院抚粤以来素闻向有唱歌之习屡经示禁并谕地方官勤宣教化广为谕晓务去此淫乱之风共臻礼义之化近年亦已稍减仍有未能尽除者固土人之旧习相沿亦由地方各官不以礼义亷耻实力化诲之故也合行通饬严禁为此示仰抚属汉土民苗人等知悉嗣后男女长大应当婚嫁之时必须父母为之主婚择配㝷媒説合遵例不用财礼繁文只照依本处土俗礼物先期聘定或男家迎娶成亲或女家招壻入赘听从其便不许仍蹈陋习纵容男女羣聚唱歌私相茍合以养亷耻之心以成风俗之美凡各乡峝村寨俱有总目头人该地方汉土各官于宣讲上谕之期𫝊集头目明切开导令其转相训诫务使家喻户晓知人之所以为人者在此礼义亷耻之防人而无耻即同禽兽土人虽愚必无有甘为禽兽者良由化导不週陷于无知故尔仍沿土俗今再申明禁令自必各为其子女早为择配而唱歌之风可息蛮乡僻壤均沐浴圣化矣倘晓谕既遍之后仍有不遵者定将唱歌地方之总目头人并查男女之父兄一併责惩而汉土各属官员之尽职与否亦于此区别矣定三都告示金鉷为晓谕事照得本院奉命巡抚是方以除暴安良为先盖兇暴不除良善不能安枕我皇上至仁丕冒威徳逺孚虽四海九州之外悉贡悉臣岂容郡县之近奸民抗背妄行查得马平县三四都地方首恶韦光夏黎村首恶扶熘龙村首恶法鉴等不畏王法不纳钱粮刦人财物抢人牛畜官府𫝊唤輙敢藏匿不出附近村堡尽受尔等之害本都院何难发兵进勦尽杀尔等以快此方百姓积愤以彰朝廷大法但念尔等伙党虽多其中实在为恶者不过光夏扶熘法鉴扶思扶勇数人其余皆为迫服胁从之辈尔等从前作恶始则狂妄无知继则怕拿怕捉渐至恃顽梗化安知尔等不有悔心若遽发兵进勦未曽谆切开导近乎不敎而杀本都院心有不忍即如来賔县之韦学祖石良玉等向来纠衆作恶扰害地方一经设法查拿俱皆俯首就缚现在身寄囹圄按法定罪虽有追悔之心此时已罹法网谅难保全身命又如上林县六便村樊匡料父子同恶相济惟以抢掠为事有羽翼可恃有险阻可凭拒捕抗官目无国法经本都院㑹同督部院提督遣兵进勦尽行殄灭又如西隆州八达寨颜光色等恶贯满盈尚不自悔恃险逞强公然拒敌及经调遣汉土官兵分路进勦该犯等身首异处妻子为戮此皆尔等所共知共闻者今尔等自为度量地势何如六便村与八达寨之险羽党何如樊李王与颜光色之兇若不趂早悔悟一旦调兵遣将长驱直入无异几上肉笼中鸟耳岂不可虞岂不可怕谁无父母妻子到得此时实有父子不相救妻孥不能顾者则又可怜则又可惨尔等同为天地间人类岂果无知觉本都院查访得二三四等都俱系马平县地方每年钱粮自应在马平县完纳独三都光夏等巧计行贿逃避正赋在迁江既非管辖而马平又无额徴几致三都地方不归州县管束是皆尔等之智巧诡秘如此独不思尺土莫非皇上版图岂有不纳正赋据占数十里之膏腴而得长久无事者独不思一民莫非皇上赤子岂有不服王化抗违官长杀人拒捕而得免于诛戮者本都院为民父母岂能姑容尔等以长奸恶之风以贻善良之害况尔等为贼既畏官府擒拿又畏对头报仇辛辛苦苦担惊受怕纵能抢夺偷窃未必丰衣足食纵能一时冒险而称快未必平日扪心而自安为贼滋味尔等尝过多时有何好处亦思终何了局本都院仰体皇上如天好生之心爱养黎元不使一物失所之意为此谆切晓谕开尔等一条生路全尔等一方生灵尔等宜及早思量无负本都院一片好心无疑本都院有半句诳语示到限一月之内悉赴该管地方官衙门自行投首聴候本都院分别开释各为良民即使为首之人有应得之罪其妻孥子女必能邀免至于廹服胁从之辈当初本系无辜今既投首自然槩行寛免即或首恶心多疑虑不敢到官如同案之人有能将首恶拿获解官者本都院不惟寛免其罪而且另行赏给如案外之人将首恶挐获解官者本都院从优给赏即如八达寨颜光色案内有伙贼抱钮抱金向为光色羽党罪不容诛后悔罪自新谋杀光色光东到案之后并不追问抱钮等前罪此现在保全身命之榜様也若过期不首则是本都院虽怜悯尔等欲开尔等生路无奈尔等怙恶不悛是必自要寻死不然则是尔等顽蠢无知不可化诲者不然则是尔等藐视法纪目无官长者夫藐视法纪目无官长与顽蠢无知不可化诲者皆可杀本都院言已竭矣心已尽矣惟有咨商督部院提督调遣官兵尅期进勦四面攻围天戈所到不分玉石立成虀粉此时虽有好人亦有口不及辩本都院虽有好心必不能救尔等也定通道镇示金鉷照得罗城县通道镇地方险僻猺獞杂处最易蔵奸现在奉㫖设兵防守盖造营房久驻其地谅尔等必不敢复踞巢穴公然抗违自速其死今据该县禀称估修营房惟恐一面兴工一面被尔等阻挠必须先事翦除然后兴工此皆尔等从前曽经为匪恶名彰着虽近年以来颇知王法并未有刦牛挐人靴禁之事似乎改恶从善悔过自新矣然人究未肯信良由未尝洗白贼名之故又从前地方官并未恳切开导劝谕则尔等虽欲改恶从善悔过自新实无一条活路出来洗白之故此尔等之心事本都院早已知之况实在为恶如潘志亮韦朝相已经挐获外其余不过黄光直韦社土韦社计韦扶赧梁老五梁老六数人又访得黄光直尚识㡬字正宜及早洗心悛改可免刑法且尔等恶蹟已隔多年自本都院到任以来未曽见尔等为恶为此特行恳切劝谕冀尔等悔悟勐力自新限示到三日内速赴该地方官衙门投首听候本都院分别开释各为良民大凡做事须要到底惟做贼不可到底即如八达寨之颜光色六便村之樊李王久经勦灭近日之邓横等寨现在征勦此做贼到底之榜様也又如三都之韦光夏等本都院谕到彼即自行投首今寛免其罪安然得为良民此做贼不到底之榜様也尔等所共知共闻者尔等宜及早思量速听本都院一畨良言深信本都院一片好意勿复怙恶自干法网况通道镇地方千里村庄居民老幼以及妇女不下数千余家皆系无罪好百姓若因尔等五六人不肯改恶从善以致官兵进勦不分好歹尽行杀戮则此数千余家好百姓之性命系尔等五六人害之是尔等五六人实为数千余家人之寃仇恐通镇之民亦必不肯饶尔等也今本都院与通镇衆百姓约如黄光直等三日后不行投首许该村民无论案外案内擒挐黄光直韦扶赧梁老五等到官本都院重行赏给如半月之内并无擒挐之人则通道村民胥不知有王法不听本都院劝谕矣本都院立即发兵尽行勦灭无悔严乡练示元展成为严乡练之选以裨政教以善风俗事照得乡练之设为一甲之领袖作愚氓之眉目凡有盗贼发觉必于乡练究其踪争讼曲直必于乡练徴其实以化民伏暴之权而分寄于村民里老即周礼闾师里长之遗制非茍然也故必择言行足以服人强干足以任事者为之则一里中有互相争鬬者彼必晓以利害使之安分守法有突遭强窃者彼必密加躧访使之不能潜蔵假令一里如是各里皆然总诸里而计之阖州阖县皆然仁让成风夜不闭户为牧令者不于此收政简刑清之效乎乃近来有司不讲求为治之要视区区乡练不过以卑贱之民充奔走之役罔察其居心之邪正罔论其才力之短长或凭庸劣绅衿一纸公呈或据奸贪胥役同声称许漫无选择随手票签所任非人百弊丛起愚懦者为衆人所狎侮言不见信行必见阻遇有盗贼不能协助捕役缉挐奸邪者往往妄作威福鱼肉小民见事生风唆词挑讼甚有遂其所欲即实在盗贼亦故纵脱逃心所素嗔即守分良民亦妄行诬陷者比比皆是本司莅任半载确有见闻揆厥由来非蚩蚩乡练之罪而该地方官不知乡练之设实有闗于政治平日漫不留心之罪也合行通饬为此牌仰该府州县官吏一体遵照牌内事理各宜实心查察现在乡练之不堪任者尽行革退务选言行足以服人强干足以任事者充当且每月必严加考騐如果能努力奉公使该里甲无兇暴之民亦无盗贼之患地方官宜加奨赏以示鼔舞若作奸犯科背公狥利宜立拏重处以示儆戒仍于年终造具清册註明各乡练姓名住居及一年内赏罚有无字様并更换縁由呈报本司以凭查騐倘视为具文奉行不力一经查访必行揭㕘详文详革博白陋规各欵吕犹龙窃照粤西天末地瘠民贫兼之瘴雨蛮烟官斯土者率多因循旧习茍且成规独不思普天率土莫非王臣凡一饮一啜皆系民膏民脂居官一日即有一日之责任岂可系身家于分内置民隠于膜外哉卑职兼摄博篆留心体访稔悉民艰择其万不可缓急当革除者胪列于后仰恳批允镌石永禁一现办宜尽革也博邑陋例通县按米分作十排每年一排轮当现役无论米数多寡每米一石缴银四两名曰公务后至加作两排协当名色民不堪命矣即就本年而言应值五排轮役总计共米七百八十七石有零内除绅衿优免一百余石外尚余米六百八十余石该缴银一千八百余两内实用解粮水脚等项五百余两其余皆作交接礼数及答应往来差使今各台俱属清亷仁爱而奉差各役亦遵功令不敢需索则此项余银开销何地若以两排计算每年可得五六千金敢请将解粮水脚必需实数归于正项随纳或令里民自解其余浮数尽行禁革一盐饷宜定额也粤西盐政率皆官徴自顾考成如拘成例招商销引不但官受㕘罚併国课必不能完即如博邑两载乏商引盐未拆业将前令题㕘在案卑职署事屡遵揭示招募皆以两年积逋未清畏不敢认而博邑绅民又谓地近髙亷盐价颇贱现在食盐每觔不过伍釐陆釐若一招商定照部例毎觔须价一分七釐再加运费商本则非分九二分难足埠用纷纷具状公举上商愿助完拆两年引饷查博邑东西两饷额引七十四道五分奉文一引改作十引计小引七百四十五道共该饷银九百一十三两有零总计拆引领票水脚解费以及诸项规例不过一千二三百两足供料理前经派至三千民力㡬何敢请酌赐批定余派革除一铜觔加派宜减也每年部文取解本色铜觔按县分之大小随米均派博白应解黄铜五百八十二觔该照米均派贴解费银五十八两二钱前经加派五百两㡬至十倍自卑职到任亦经照前宪均定数目派解矣窃恐法久弊生敢请批定一东墟墟税宜革也博邑向有木沙河江滩三处小税年例额解藩库税银一百二十两因遭兵燧之后江滩居民逃散墟场已废正额不敷经歴任将龙潭隂桥两处小墟收补而东墟附近县城虽属富庶逢墟不过本地乡民抱布贸丝以无易有亦被编入抽收之列敢请批准永行示禁一年终墟租宜革也博邑地方辽濶各村俱有墟场歴任于年终责令村长每处收银四五两不等名曰墟租不必起解留作私囊虽为数无多率皆民力敢请批定一牌脚费宜革也博邑陋规凡遇一事不拘大小差票俱有牌脚使费通邑三十三图一差管催新粮凡有旧欠将完新粮将徴之际户房送票即搭差役姓名批准后每票一张缴银五六两十数两不等官得一倍于役役索十倍于民上下相沿其来久矣卑职亦经示革敢请批准一换票规例宜除也博邑设有㑹总练总乡长狼总等辈名曰头人例给照票约束地方凡遇新官到任呈缴旧票请换新牌例送承管银六两八两以及十二两不等率以为旧例如此试思此辈穷役此银从何而来要亦派之里民耳敢请革除庶免假公济私之扰以上七欵早革一日则民受一日之赐民省一分则多完一分之饷酬国必先裕民裕民必先削已此卑职微吏之愚忠伏乞宪慈察照准行其惠泽所濡非特羣黎一时一世已也疏通钱法详文元展成为疏通钱法以筹国计以利民生事窃以制钱为国家之寳利于流通查粤西僻在边隅夷多汉少所用之钱种种各异除制钱外并用旧铸京墩及青铜桂字黄铜古字红铜广字黒铜杂字诸废钱积习相沿屡禁莫改近奉督宪拨运云南省所铸制钱搭放粤西通省兵饷无非欲制钱流行遍布法至善也惟是毎制钱一千定价银一两及发给兵丁转易于商民则非一千一二百文不能易银一两所以然者杂钱行使既久市井愚氓山村猺獞止知杂钱之便争相兑换其价日増而制钱尚未流通其价日减现在滇省制钱源源转输粤西藩库陈陈堆积兵丁不免亏折之苦搭放亦有扞格之忧茍不即为变通恐非所以筹国计而利民生也为此合行详请于本年徴收耗羡或银或钱听民输纳后此征收地丁钱粮多者仍纳银两若由㡬分以至二钱以内者准其持制钱交纳其火耗以按银数加收至于徴收之制钱或全解藩库或留于该府州县就近搭放兵饷又在因地制宜难于执一如此则凡有钱粮者皆以纳制钱为便莫不重视制钱而杂钱渐为无用之物即市井奸商平日贩杂钱以射利者民间既不兊换亦将废然自阻不用别行严禁而杂钱必日散月消且以贮库之制钱放之于兵兵得以交易而布之于民民得以完赋而仍输之于官上下流通循环不滞兵民共頼交易无穷不独可以疏通于一时似亦可以推行于永久矣酌议三巢龙门事宜详文徐嘉賔窃照庆逺一郡属在万山之中民居其一二𦍕狑狪猺獞六种苗蛮居其七八古之所称狪蛮即其地也苗族犷悍寻仇搆衅野性好杀最称难治而宜山县属南北西三巢龙门司与附近府城之清潭南乡河池州属之平林一里思恩县属之都亮乡天河县属之福禄里皆强横不法较他处为尤甚今福禄里自卑府到任捐费千金设法购线调拨土兵擒获元兇莫东旺父子同党十数余人又将清南四里详归宜山县县丞管理均䝉具题辑宁两载有余即平林都亮三巢龙门一带恶党亦知敛迹不敢复肆刦夺但三巢龙门平林都亮绵亘二百余里三巢与龙门山势险恶易于藏奸䝉宪明鉴万里檄饬嗣后三巢杀掳案件责令南丹东兰那地三土州土兵合力擒捕又据徳胜镇士民公称三土州住居窎逺与其协缉于事后何如预防于事先请照宏治年间将三巢分𨽻南丹那地东兰三土州调拨土兵把守要隘查给兵田以土治土之例竟令三土州照依分定地方拨兵驻防等情随查三巢距三土州果属窎逺离徳胜镇二十余里遇有杀掳之事饬令拨兵擒捕各该土州敢不遵依但蛮獞狡猾事发调拨土兵未免旷日持久兵至该村则相率遁逃兵退之后仍聚为害合毋仰请竟令南丹州调拨土兵一百名东兰州调拨土兵一百名那地州调拨土兵一百名委员踏勘形势在于要隘处所分佈驻札比照官兵贴防之例一年更换遴选谨慎头目带领听本府同知并徳胜镇巡检调遣巡防専管弹压督缉首恶蛮党一有警息立刻应援不待犂庭扫穴而附近之平林都亮亦可摄服其心兇党自消至于明季兵田迄今百十余年或经报垦或经荒废难以稽查且恐滋事查土兵土司原系给有兵田再于驻札之所拨给山地自行垦种帮补饭食似属两便徳胜巡检实为要缺原设弓兵八名不足以资巡查恳请添设三十二名以足四十名之数庶㡬巡查无悮盖添兵则粮饷费多添役则工食有限而捍御皆有裨益者也又龙门司地方与三巢永顺土司接界亦系宜山县管辖白牙马栏古东古栗枫木十字等村苗獞恃险负固盘踞作奸勾结为非不可胜指从前设有土舍弹压地方催收钱粮今土舎邓印绶懦弱不能缉挐贼盗请将印绶改为土目添设巡检一员带领弓兵四十名徴收钱粮外委一员带兵二十名兼同巡检督率土目分遣土兵巡查地方如遇贼党构衅不法即便擒捕解县究处而苗蛮不致有勾结为非之虞矣同知衙署现在委令宜山县㑹同经歴司估计俟估定之日移往徳胜地方建造其龙门司巡检印信恳请铸给其衙署营房应请一併估计动支公项建造其兵丁在于协标抽拨分防又徳胜司添设弓兵三十二名新添龙门司巡检一员应设皂𨽻二名马夫一名及弓兵四十名每名每月赏给工食银五钱併俸银均请比照南丹那地二土州州同州判俸工之例在于通省缺俸项下支给是否伏祈宪台察核广西通志卷一百十九广西通志钦定四库全书广西通志卷一百二十艺文歴朝四言古诗喻勐歌于惟苍梧交阯之域禹贡厥人岛夷皮服大汉维宗廸以仁徳出自中台镇于外国鸠集以礼南人入服简于帝廷功化毕植淳熈四年二月既望静江守臣张某奉诏劝农于郊乃作熈熈阳春之诗二十四章章四句以示父老俾告于其乡之人而歌之张栻熈熈阳春既发既舒翼翼南亩是展是图嗟尔农夫各敬乃事徃利尔器诫尔父子惟生在勤勤则及时惟时之趋时不尔违祁祁甘雨膏我下土习习谷风和泽乃普徃即尔耕惟力之深徃莳尔苖勿倦其耘于日于夕自遂自达尔心勿忘彼生孰遏惟天之心矜我下民民不违天使尔有成既穟既实既坚既好尔获既周先养尔老保尔家室抚尔幼穉既迄有年复思嗣岁嗟尔父老其训其诫俾务于本惟土物爱不念其本则越其思所思既越害斯百罹嗟尔父老其告其喻尔之有生君实覆汝尊君亲上其笃勿忘小心畏忌率于宪章嗟尔父老教之孝悌孰无父母与其同气反于尔心孰无爱敬即是而推乌徃不顺嗟尔父老勿替谆谆其未率从警厉其身告以祸患其使知惧无俾蹉跌以蹈罪罟惟国之法其垂使尔知避岂欲尔施尔或自䧟予疚予恫曷使予懐寘于尔衷于赫圣王敷徳流泽布宣弗厪时予之责咨尔父老助予念兹岂予之助报国是宜粤以今日劝相于郊乃作此诗以懋尔劳咨尔父老尚演厥义其讽其歌于郷于里俾一其心服我训言击鼔坎坎自古有年题水月洞陈孚铁崖万仞鬼斧所凿长啸一声白云惊跃张总戎凯旋诗潘恩皇帝统极布昭文武薄于岭海罔不咸賔惟古田之夷负山保堑歴有岁年敢扇枭风以张冦虐未驯声教廼十有五年春正月总戎三峯张君请于督府率旅徂征申命誓师冞入险阻斩获六十余人贼退守诸巢分命偏裨乗夜夹攻批亢𢷬虚燔烧积聚声震林木贼廼奔窜悉稽颡面縳愿纾残喘以比编氓君廼谕国徳威解縳还俘诸酋感泣要质明神永为外附于是籍其丁壮凡七千有竒分𨽻邑堡刋崖塡谷道里通行夏四月癸卯旋师藩臬诸大夫咸嘉君绩属恩载笔纪其事廼撰诗一篇词义浅末不足揄扬厥美聊续凯章云尔有枭萃止于此丛棘昼伏宵鸣形也斯慝蠢兹苖民稔于恶徳亦共戴天尔心靡极厥心维何饕敓是宣黒齿髪椎执弩张拳登山遡岭猿接鸟旋掠我子女肆彼㝠顽黄源之西啸聚渊薮积衅弥彰歴年滋久彼美将军志殱戎首率我征夫风神赳赳𤣥幕云起素甲日辉爰整轻锐授以成规稜威遐奋电发飈飞诸嵓失据视险如夷廼剪荆榛廼焚巢穴震慑蛮酋请缨羁绁皦日中天矢言弗越进比诸华岭外有截在昔孔明七纵与擒庸蜀臣附实惟攻心张侯举职曰敬曰谌愼厥终始允矣国琛五言古诗将游湘水㝷句溪谢朓既从陵阳钓桂鳞骖赤螭方㝷桂水原谒帝苍山陲辰哉且未㑹乗景弄清漪瑟汨泻长淀潺湲赴两岐轻苹上靡靡杂石下离离寒草分花映戏鲔乗空移兴以暮秋月清霜落素枝鱼鸟余方翫缨緌君自縻及兹畅懐抱山川长若斯酌修仁水赋诗范云三枫何习习五渡何悠悠且饮修仁水不挹背邪流咏桂树南中有八树繁华无四时不识风霜苦安知零落期安辑岭表事平罢归李峤云端想京县帝郷如可见天涯望越台海路几悠哉六月飞鹏去三年瑞雉来境遥铜柱出山险石门开自我违瀍洛瞻途屡挥霍朝朝寒露多夜夜征衣薄白简承朝宪朱方抚夷落既宏天覆广且谕皇恩博皇恩溢外区憬俗咏来苏正朔臣天子擅塲拜老夫绛宫韬将畧黄石寝兵符返斾收龙虎空营集鸟乌日落澄氛霭凭髙视襟帯东瓯抗于越南斗临吴㑹春色遶边陲飞花出荒外卉服纷如积长川思游客风生丹桂晚云起苍梧夕去舳舣清江归轩趋紫陌衣裳㑹百蛮琛賮委重闗不学金刀使空持宝剑还始安秋日宋之问桂林风景异秋似洛阳春晚霁江天好分明愁杀人卷云山碎石水𥻘𥻘世业事黄老妙年孤隐沦归欤卧沧海何物贵吾身下桂江县黎壁放熘觌前溆连山分上干江囬云壁转天小雾峰攅吼沫跳急浪合流环峻滩欹杂出漩划缭绕避涡盘舟子怯桂水最云斯路难吾生抱忠信吟啸自安闲旦别已千岁夜愁劳万端企予见夜月委曲破林峦潭旷竹烟尽洲香橘露团岂傲夙所好对之与俱欢思君罢琴酌泣此夜漫漫桂林黄潭舜祠虞帝廵百越相传葬九疑精灵游此地祠树日光辉禋祭忽羣望丹青图二妃神来兽率舞仙去凤还飞日暝山气落江空潭霭㣲帝郷三万里乗彼白云归廵按自漓水南行张九龄理棹虽云逺饮水宁有惜况乃佳山川怡然傲潭石竒峯岌前转茂树隈中积猿鸟声自唿风泉气相激目因诡容逆心与清晖涤纷吾谬执简行部将移檄即事聊独欢素懐岂兼适悠悠咏靡盬庶以穷日夕湘川新曲二首杜易简昭潭深无底橘洲浅而浮本欲凌波去翻为目成留愿君稍弭檝无令贱妾羞二八相招携採菱渡前谿弱腕随桡起纎腰向舸低自解看花笑憎闻染竹啼蛮子歌刘禹钖蛮语钩辀音蛮衣斑斓布熏狸掘沙䑕时节祖盘瓠忽逢乗马起恍若惊麕兎腰斧上髙山竟行无旧路南溪李渤元巖丽南溪新泉发幽色巖泉孕灵秀云烟纷崖壁斜峯信天插竒洞固神辟窈窕去未穷环廻势难极玊池似无水元井昏不测仙户掩复开乳膏凝更滴丹砂有遗址石径无留迹南眺苍梧云北望洞庭客萧条风烟外爽朗形神寂若值浮丘翁从此谢尘役越亭二十韵元晦乏才叨八使徇禄非三顾南服颁诏条东林证迷误未闻述职效偶脱嚣烦趣激水濬坳塘縁崖欹磴歩西巖焕朝旭深壑囊宿雾颢气爽衣巾凉飔轻杖屦临髙神虑寂逺眺川原布孤帆逗汀烟翻鸦集江树独探洞府静怳若偓佺遇一瞬契真宗百年成妄故孱颜石戸启杳霭溪云度松籁韵宫商鸳甍势翔遡津梁危彴架济物虚舟渡环流驰羽觞金英妒妆嫭笳吟塞垒逈鸟噪空山暮怅望麋鹿心低徊车马路悬冠谢陶令褫珮懐疏傅遐想蜕缨緌徒慙䘏𥜗袴福盈祸之倚权胜道所恶何必栖禅关无言自㝠悟南獠诗欧阳修洪宋区夏广恢张际四维狂孽久不耸民物含春熈耆稚适所尚游泳光华时遽然摄提嵗南獠掠边陲余因叩村叟此事曷如斯初似却人问未语先涕垂收涕谢客问为客陈始基抚水有上源水浅山崄巇生民三千室聚此天一涯狠勇复轻脱性若鹿与麋男夫不耕凿刀兵动相随宜融两境上杀人取其赀因斯赳赳来此冦易为羁䑕窃及蚁聚近里焉敢窥势亦不久住官军来即驰景徳祥符后时移事亦移四辅哲且善天子仁又慈将军称招安兵非羽林儿龙江一牧拙逻骑材亦非威惠不兼深徒以官力欺智畧仍复短从此难羁縻引兵缷甲岭部陈自参差锋镝殊未接士卒心先离奔走六吏死明知国挫威自兹贼声震直冦融州湄县宇及民庐燬荡无孑遗利镞淬诸毒中肤无药医长刀断人股横尸满通逵妇人及孶产驱负足始归堂堂过城戍何人敢正窥外计削奏疏一一闻宸闱赫尔天斯怒选将兴王师精兵二万余勐毅如虎貔剑㦸凛秋霜旌棨闪朝曦八营与七萃岂得多于兹外统三路进小敌胡能为前驱已压境后军犹未知逶迤至蛮域但见空稻畦搜罗一月余不战师自罢荷戈莫言苦负粮深可悲哀哉都督邮无辜遭屠糜咤咋计不出还出招安辞半降半来拒蛮意犹狐疑厚以缯锦赠狙心诈为卑戎帐草草起贼戈蹑背挥我聆老叟言不觉颦双眉吮毫兼叠简占作南獠诗愿值采诗官一敷于彤墀龙隠巖李师中春波饱㣲绿斗柄涵虚明方舟贯巖腹鵞鹳相酬鸣仰窥穹窿顶宛转百怪呈仅余鳞甲碎不见头角狞下闯清泠渊演迤万顷澄但同鱼鸟叅勿遣蛟龙惊抉苔抚竒篆倚棹看题名三将标殊勲自与山不倾谁欤赘小筑政恐山灵嗔南洞更幽絶仙佛依峥嵘太虗可为室岂复资栾楹乳泉助茗椀中有冰雪清何须骖鸾去此即白玊京鼎来不速客抱琴忽逢迎爱此无絃曲巖熘同一声为君洗尘耳唤我诗魂醒祗恐白衣至好句无由成藤州江上夜起对月赠邵道士苏轼江月照我心江水洗我肝端如径寸珠堕此白玊盘我心本如此月满江水湍起舞者谁与莫作三人看峤南瘴疠地有此江月寒乃知天壤间何人不清安牀头有白酒盎若白露团独醉还独醒夜气清漫漫乃唿邵道士取琴月下弹相与乗一叶夜下苍梧滩仙宫岭邹浩晓云生岭端遮日成清隂炎氛遽辟易兴逸安能禁仙宫风尘表髙髙百千㝷石路上曲折健足犹难任绰约两仙子双鬟坐沉吟巫觋意何许门忩藤蔓深樵叟向我言自古传至今去州五十里有洞郁森森陶家李家女年各胜巾衿恍惚若逢遇相与登﨑崯一朝作蝉蜕英魂不坠沉郷人共祠之髣髴来顾歆水旱祷辄应民吏同所钦此宫乃行宫春秋荐诚谌言已叟仙去四望祛烦襟荥山直南耸龙岳山朝壬越王连佛子宻山秀孤岑回环万峰峦插云皆玊簪滔滔两川流㑹合通梧浔渔舟糁木叶城郭几突黔虚徐韵长松飞鸣集珍禽须臾烟霭青遐迩浮祲䘲变化纷见门饮酒时一斟我罪贷五鼎我躯重千金虽居瘴疠郷肯使瘴疠侵囊衣完旧裾匣剑存新镡气听谢耳力谁到无絃琴子期久㝠漠天地为知音中和王度新祈招咏愔愔赐环谅匪朝聊以写我心饮桂州酒示柄好酒如好人虽久略不变炎凉互推移气味愈可见岂若茅柴浆多为衆所贱举杯吾得师足以警闲燕独秀山读书巖沈晦老鹤下辽天昂昂在林表霜毛临野人逸气秋天杳矫矫颜始安不受冠帯绕清真自嵇阮一醉万事了读书空谷中生刍白驹皎神仙问㟏岈弓弯天宇小岂无素心人幽眺共清晓佻逹在城阙钟磬出林杪试令栽桃李照海清袅袅长哦五君咏极目送飞鸟题容州学育材堂李纲治世崇儒术胶庠万宇临自从驰羽檄谁复念青衿贤守来南纪宏规肇泮林飞翚开讲席鼓箧拂书蟫採藻绣江水抚絃都峤岑潜消戎马气有懐飞鸮音洙泗道非逺朱张贤至今大器在东序追琢且南金常衮闽风变文翁蜀化深愿来游学者仰副育材心题勾漏洞抱病卧云海夙夕负深恐寛恩听旋归何啻丘岳重问津勾漏山散䇿宝圭洞羣峯罗翠屛环合无缺空石盘与丹灶遗迹可扪弄仙逰感初心幽赏协清梦却来窥宸章宝气横螮蝀真行杂草𨽻笔势极翔动大小飞白书飘洒萦舞凤共惟睿知姿多能本天纵妙蹟藏名山俾与万世共林峦増炳焕神物各䕶拥惜无深巖屋䕃覆示崇奉何当鸠良材为葺倾压栋妖氛不指狼中原戎马閧九庙未奠居臣子咸愤痛岂知炎荒中奎画得瞻讽至哉博大言粟麦固异种天帝及诸佛百神共妙供窃于翰藻间窥见神心用源流此中来基岑自兴宋稽首归琅圅斐然成善颂屏风巖张孝祥髙崖划天开仄径通乳穴隈堆青螺髻嵽嵲白玊阙外有虎豹蹲中恐蛟蜃蛰东萦俯雷电西出挟日月万壑来悲风六月不知热但觉骇心目未易记笔舌平生山水趣岭海最竒絶洞府二十四未厌屐齿折晚乃游此嵓余地比仆妾同来六七士嗜好颇相埒举酒酹山神慰汝久湮灭八桂堂孙觌橘中隐商颜桑下䕃羽葆古人日已逺遗迹今未扫英英八桂林屹立表衆草名随五栁传夀待三松倒南堂驻金节仗剑收蛮獠駪駪立万马猎猎卷千纛元戎领客来小摘羞涧藻醉缬乱繁花移来插晴昊七星巖十载污修门簮橐侍帝垣五云深莫窥衆星拱以繁一坐犊背书身落海上村山川发余想钟鼔眩昔闻星图焕斗极两两错地文今日复何日乗槎造天阍日月起可挟参井立能扪谁当揭其柄为我酌瀛尊题象守坐啸堂治国如烹鲜驭民如牧羊薫狐庐自焚投䑕器必伤曹侯百世师狱市寄全齐天下本无事庸人勿扰之危机蹈潜弩恶吏冠虓虎飞走岂不髙揺足堕网罟使君古大丘妙割无全牛班春千骑晓长啸万壑秋棠隂日转午风檐翠蛟舞问道舍盖公诵诗选何武渭水占熊罴万里笞羌夷试磨南山石更草中兴碑冰井任诏驱车出东门弭节访冰井寺古栋宇倾碑折苔藓屏源泉池中生莹净可鑑影命僧旋汲之入口胜霜冷试烹白云茶碗面雪花映清泠涤烦襟润泽劳瓶绠可以濯我缨悠悠脱尘境兴安乳洞有上中下三巖妙絶南州率同僚饯别者二十一人游之范成大山水敦夙好烟霞痼竒懐向闻乳洞胜出洞更徘徊雪林缟万里东风知我来华裾绣髙原故人纷后陪系马玊溪桥嵌根豁崔嵬荡荡碧瑶宫冰泉潄墙隈芝田溉石液深畦龙所开匄我一掬悭颒此炎州埃仍唿轮袍舞醉倒瑞露杯但恐惊山灵腰鼓轰春雷薪翁杂饷妇圜视欢以咍兹巖何时凿阅世几劫灰始有此客狂后㑹真悠哉南游冠平生已去首犹囬嵗月可无纪三洞俱磨崖㑹有好事者摩挲读苍苔铧觜导江自海阳至县廼弥迤狂澜既奔倾中流遇铧觜分为两道开南漓北湘水至今舟楫利楚粤径万里人谋敓天造史禄所经始无谓秦无人虎䑕用否耳紫藤纒老苍白石熘清泚是间可作社牲酒百世祀修废者谁欤配以临川李七月旦日晚登湘南楼张栻文书稍去眼日夕进微凉髙楼一徙倚清风为我长渔父䕃深樾归人度浮梁仰看河汉明俯视羣山苍平生㑹心处于此故难忘旧闻水东胜巖峦发天藏岂无一日暇勇徃聊徜徉民瘼未渠补况敢懐乐康天边云物佳似复为雨祥秋成倘可期岁晚或自强当从农家鼓一歴水云乡八月既望要祥刑䕶漕游水东早饭碧虚徧观栖霞程曽龙隠诸巖晚酌松闗放舟过水月洞月色佳甚逼夜分乃归赋此纪游漓江即湘江濈濈清见石其东列羣峯秋色碧复碧日出雾露收草径上逼侧凭栏揩望眼已足慰畴昔更窥嵓穴胜创见爲惊惕如何数里间竒观相接迹寛同厦屋深划若巨灵擘日月递光景风云变朝夕石桥几年成乳窦时一滴神龙旧隐处仰视多辟易蜕迹凛犹存隠隐印霜嵴下有澄湫深余波潄苍壁徃者已仙去来者此其宅薄晚扣松关风过声索索聊麾车骑退容我且散䇿却望訾家洲轻舫度前碛回首烟树林已复挂蟾魄宇旷浄余滓羣物被光泽河洲寄遐思空巖皎虚白清辉可一窥水色相激射天边与川上亭亭如合璧居然广寒游不用假六翮班坐衣㣲澜晤赏共佳客因之想千载讵有今古隔箫鼓归夜䦨观者粲城陌徃徃罗杯柈班班见殽核谅因年嵗丰人意少舒适视尔意少舒于予亦忻怿次韵南轩先生榕溪阁吴儆绍圣用事臣党与纷相樛当代几忠良一朝咸黜幽太史坐直笔愈黜名愈休消长关否泰天意匪人谋累臣谁司城独为景物留当时西复南万里不停辀谁知百年定欲起九京游积莽新陈迹寒泉荐氷瓯想当千骑临水木寒萧飕我公今伊傅兹焉少夷犹炎方凋瘵余公来今已瘳榕溪两甘棠千载谁劣优太史后凋松公如巨川舟题壶天观梁安世宣政喜邉功隆兑筑州县程公自名巖刻石记所建得既不偿费中兴弃不缮诞谩磨崖辞当日妄夸衒英英石湖仙改作壶天观壁间三大字庄重如峩弁诗文鸾鹤音笔势龙蛇变登髙瞰洞戸漓水澄如练胜槩耸灵台遐观起三叹玲珑二十四妙墨镌题徧我来为拂尘端若侍颜面邦人颂遗爱夀骨癯且健今坐玊麟堂安得使之见曽公巖刘克庄广室内嵌空层峯外崔嵬仰视骇悬石俯践愁滑苔古窦风肃肃隂涧泉洄洄飞梁跨其间上可陈樽罍爱凉复畏湿当暑重裘来名巖者谁欤兄固弟子开忆昔建中初国论几一廻惜也祖荆施卒为清议排至今出牧地姓字留苍崖踌躇増慨叹日日禽声哀慈氏阁建阁五季时丹碧见层累吾行半区中鉅丽莫能比想方营综时伯心极雄侈但思穷耳目宁论竭膏髓一朝陵谷变飞电扫僭垒湘波日夜流不洗争簒耻惟存浮屠居愿力久未毁夕阳弔陈迹危槛聊徙倚遥怜下界热髙处凉如水若非逼严钥坐待钟声起伏波巖悬崖万仭余江流绕其趾仰视不见天森秀㧞地起中洞既深豁旁窦皆竒诡惜哉题识多苍玊半鑱毁安得巨灵凿永削崖谷耻缅懐两伏波徃事可追纪铜柱戍浪泊楼船下湟水时异非一朝地去亦万里山头博徳庙今为文渊矣谓予诗弗信君请订诸史书堂山子厚文章宗仲涂岂后身不肯作崑体宁来牧湘濵诛茅翠麓巅日与书卷亲刬去五季衰挽回六籍醇欧尹相继出孤唱由伊人风流喟已逺尚喜栋宇新千峯髙丛丛一江碧𥻘𥻘禽鸟暨草树纎悉几案陈涧泉既可汲山木亦可薪熟读壁间藏痛扫毫端尘朂哉山中友勿厌泉石贫中秋湘南楼饯张昭州台使选良牧诏下帝曰俞髙牙植华舰饯者来倾郛明月满丽谯寒光映尊壶桂人愿少畱昭人望疾驱一室可为政况乃有国都岭民日以耗丁口强半无洋洋紫云诏侯其勒座隅道郷游息处暇日披榛芜鄙拙添投分临风独踟蹰颇念友离索宁论鬼揶揄何由叩铃阁百榼倾兵厨龙隠洞先贤评桂山推尔居第一豁然碧瑶戸夹以双玊壁中有无底渊黒浪常荡潏谅当剖判初倍费造化力雷嗔斧山开龙怒裂石出至今絶顶上千丈留尾嵴宁论儿女子壮夫股为栗我来欲题名腕弱墨不食摩挲狄李碑文字尚简质今人未知贵后代加宝惜洑流上骇舟久游学萧瑟巖室寛如家回櫂聊愒息全州观风楼陈岘江源发蛮荒来与湘灌遇交流趋城隅清映日东注羣山半楚越驰骤若竞赴谯门百歩南楼堞此雄踞观风久标名栋宇初改故极目渺塞岭蔚起矗云雾千里耸翠碧衆水横练素古寺帯林薄渔艇依野渡村墟互隠见风烟自朝暮东西亘井络碁分杂营戍偶值丰登年乐此保生聚秋风黄花天良集盛簮屦肴觞固匪䖍借此山水具登临方兴深诸君幸少驻送来賔宰戴复古君作来賔宰听我说来賔蛮俗无王化当为行化人有民无租赋租赋出商旅逐利遭重徴商旅亦良苦能放一分寛可减十分怨不爱资囊槖但爱了支遣民穷赖抚摩官贫俸不多但得百姓安俸薄其奈何勿谓朝廷逺官职易迁转律己贵亷勤御事要明断自县辟为州指日为太守须知早归来瘴乡不可久十一月九日携二竖子邀单秀才步出古观之西北求邹侍郎忠公寓舍于拾青阁故基徐俯履霜颇强健晨兴恣所适两儿休篮舆唿客同蜡屐危桥出隘巷凭髙聊物色蒿然但林莽芜废长荆棘井灶那复遗江山依旧碧要知千载下懐贤求所歴虞山方信儒西风搅桂树落日明枫林游子懐归期予悲𣺌登临虞山一何髙湘水一何深英皇仅枯塜寂寞薫风琴我欲奏古曲俗耳更哇滛古器不可见聊作相思吟相思长相思相思无古今一歌衆鸟听再歌万籁喑推手君勿歌有酒且孤斟落落此时意寥寥千载心五絃毋容絶四海谁知音癸水亭曽宏正危亭倚嵓隈声名叶地䜟时浮桂藕香永絶戈甲䘲败栁袅烟丝枯荷立霜柄唿童理吴榜日月数乗兴赠邕州赵守崔与之大厦䦕朱明物态丰且硕薫絃发新奏生意转无极间气清而和融结赋有徳碧梧挺幽榦旷度漫九泽富哉学古胸仁义供服食浑朴希世珍外温而内直骅骝开道路声光日斯赫九关通籍初南来坠双舄片心清彻底杯水饯泥轼京兆入幕賔去天不盈尺佳最入聪纩行行陟文石邕为五管雄地控西南域専阃难其人弄印无以易袖却经纶手天边树牙㦸猩獠丛篁中深栖而屏息夜月照铜柱警囊声寂寂邉人解帯卧危地成乐国屏风御墨鲜早晚来召驿媿我朴才潦雾甘逺役题坐遇知己孤根费培植崧髙生申甫好语諠井陌碧油塞云端阻莫陪贺客歌咏淇澳诗清修如圭璧他年玉班头苍髯而赤黻賔州陈孚賔州大如斗青林掩苍霭乱石熊豹蹲累累潄江濑野妪碧裠襦聚墟拥野外青篛罗米盐飘飘双绣帯日晚投古驿酸风不可奈緑竹乱生枝离披影如葢瘴雨飞为尘鸺鹠声哕哕府僚跪庭前对我各一慨浊酒强爲饮旅魂如可酹故园何日还白云绕吴㑹过清湘作李巖昨经衡永间田野多荒芜居民窜山谷所至皆虚庐山深闻贼鼓警戒忧不虞今朝抵湘城眼明人意纾风烟接村落川原散耕夫青红间花栁山色开画图胡为百里外治乱乃尔殊桓桓翟将军年髙雪生须文功与武续歴歴皆可书王君人中龙及𤓰初此趋石侯复李侯经纶材有余古称治在人比言良不虚我从日边来逺使天一隅名藩阅人多公斋晓星疎惜无荐贤书弗得分龙鱼作诗纪佳政庶可闻上都送普颜子夀赴广西宪幕刘基离维荆衡南迤逦走蛮徼民风杂猺蜑地势帯䝉诏迢迢商周前风水絶纎窍后王务广土懐柔倚攻剽羁縻非本情疲疴复谁疗大明侔日月幽裔靡不照化育之所加欣荣及蓬藋宪府䋲百司选择自廊庙偏方异习俗赋性实同调培养自殊途激扬贵知要愿言崇令业以继南国召藤江诸胜富礼崃口涨晴岚秀色渥如赭天寒山鸟啼月白林猿下仙人读书台石磴哀湍泻断崖如削铁开辟自太古江风西北来斑斑湿秋雨扁舟晚经过中流欲掀舞东山夜鸿蒙夜色白如昼明月斗牛间江动金波澑歩归松径深清露湿衣袖江流岛屿孤亭亭耸髙髻螺堆晚雾浓翠滑春云细徘徊顾清影澄江去无际书黄贺州平蛮事后胡翰荆楚绵百越襟帯极遐裔连山限车辙外薄海无际风气何纷龎羣蠢动相噬古虽郡县置画地出租税负险恒自固犬牙植形势聚若蜂螘来散如鸟䑕逝尧仁不能覆徃徃思一薙悬兵万里外暴露䝉瘴疠亦有内齐民诖误混狂猘巢穴牢弗破根本先自殪天遗槃瓠种出入民患害圣哲戒不虞穷讨谅非计皇灵冐下土赫赫火俱厉日月所出入有生尽懐徕賔贺﨑岖间苞蘖乆聨缔遣吏得黄侯为国开信誓王师不血刃缓颊下椎髻列功奏天子玺书逺颁赉赐以大银盌副之金帛对岭海数十城安得百其喙我闻范史言此属非难制力弱校弄薄非可羌戎例汉廷慎择守祝良复谁继侯今须尽白侯心甚岂弟分符浙水上应念东人勚蛮猺尚有知东人敢忘惠作诗劝不陨庶以示来世全州道中王偁全南走百里碧涧縁幽岑跻险屡得胜旷望清烦襟道旁菀菀松谁是甘棠隂闻有章大夫昔年兹抚临政循俗丕变世逺泽尚深顾兹千植繁蓊沃犹至今天长日色薄风静云满林我行念徒侣苦被名迹侵畏影且息䕃避喧聊洗心据牀久睨傲思奏伯牙琴知音何寥哉猿鹤空哀吟河池险路蓝智连峯入河池险路猺人村乔木尽参天白日为之昏上有髙石厓下有清水源萧萧篁竹丛落日闻哀猿职当观民风载驱隰与原瘦马嘶不动瘠童行似奔山川秋气髙鹰隼宜飞骞俯念逺人思仰慙父母恩东郊有茆屋时稼绕衡门揽辔倦行役徘徊思故园太平谒先师庙黄福聨衔昌秋雨出郭行晨香礼竟尼父庙延登庠序堂白髪论经史青衿罗酒浆我虽不嗜饮荷兹来意长文谈有益友仁化推虞唐云山崒嵂翠霜橘累垂黄顾兹岭外俗思我齐东郷归来坐精舍一咏声琅琅寓凭祥县有懐凭祥山县幽环抱多溪岭原草通行堦庭梧䕃金井鱼出清溪纶兽来旷墅穽㕔罔事喧嚣门不接驰骋日边使逺来海外星双耿青牛邑宰迎白髪县君请共寓倐经旬所话咸骨鲠入夜皆忘眠坐对青灯影黎蛮何不臣虎旅今爰整动如风雨声止如山岳静拟看弔伐师压破兇残境纳欵多渠魁徯苏咸引领不闻士卒劳唯知粮饷省㨗书报须㬰天颜开俄顷伟哉开拓功絶胜彬与勐伊谁之力欤妙算有所秉燕清八咏李棠余至广西之明年视公署后一小轩頽然将压欲葺之以便燕息之所时冦起岁祲辙环四方无虚日故未暇及越壬申秋冦平且得嵗民用乂康余乐甚因命工葺之掲其楣曰燕清公事之余日徜徉其间轩前植物八品玩之为乐呜唿民未安居乐此得乎民既安矣而犹戚戚焉亦非予之所安故物各赋一诗以写其乐松质性本巖壑何年植轩墀栽培岂人力亦荷干坤私昔闻出萧艾今已干云霄嗟彼蒲与栁经秋忽先萎顾惟坚贞操青青閲四时愿言託幽契岁晚相因依竹种竹我来初森森已成丛怅焉感时序浪迹慙飞蓬所赖天降康丰年及罢农移牀坐层隂匝地光玲珑髙歌激商灏习习来清风边氓既云乐久客何忧冲桂何人得仙种来自清虗府植我庭阶前繁隂满忩戸我适无事时开轩日容与清秋𤼵天香盈盈金粟吐媚学来俊髦平歩可掇取昏䝉起瞻思迢遥隔风雨菊种菊满篱落杖䇿时一行匪徒事游豫爱此秋气清引觞注醁泛泛黄金英取醉亦有适岂必制頽龄有懐时激烈长歌振林垧𬗟思靖节翁悠然千古情桂山诗韩雍桂山何竒哉峰峦起平地星罗数百里像物非一类列柱擎空髙围屏障天翠尖分笔格巧稜削剑锋利海螺争献新玊笋并呈瑞重巖垂万象深洞容百骑河变梁犹存关陡门未閟还多怪异状物类无可譬石罅㵼寒泉清响更幽致丹青笔虽妙图画良不易想当开辟时清浊各奠位精华妙凝结磅礴隠深粹洪水滔天流壅土日消坠岿然不可动参杂如布置儒先歴览多载籍有题识仙都雁荡景角胜须在次始知寰中山竒絶更无二所惜在荒逺世人少瞻视我慙本书生承乏当阃寄提兵靖百越黾勉幸成事性爱山水游羁绊弗能遂故兹佳胜境六载始一至骇目惊心神欲去还黙记岂徒玩物理亦欲长仁智况逢休明时徳化广渐被九州安耕凿四海息烽燧乗间此游观冠盖总贤使相与片时乐感激知所自走笔题新诗磨崖刻深字非追浯溪颂聊补桂林志题行台喜雨堂提兵靖南蛮三载兵始收吾民尚凋弊所事惟田畴如何耕植时未见雨泽流地坼苖渐藁比屋声啾啾且闻中原地旱亦伤来牟中原流徙多北冦懐奸谋一或嵗大凶所在生百忧我忝大夫后与国同戚休徳凉召时灾恐惧当祷求圣主重民命祀神礼先修诏未临海邦气已潜通幽果然赐甘泽旬日遍九州枯藁咸囬苏百谷定有秋酷暑亦浄洗炎荒凉飕飕圣徳与天通民亦知所由儿童竞鼓舞父老齐歌讴小堂适苟完懽感惟我尤羣公携酒至且有新诗投扁以喜雨名酌以黄金瓯我愧不能当题诗纪皇猷成化七年秋八月自梧州出廵至平乐歴诸险滩悯舟子劳甚感叹有作手书于郡学示知音者楼船发苍梧江水何汤汤清湾不时转石滩险非常显伏罗虎兕参错森剑铓砰轰地出雷沸腾釜扬汤夹岸山壁立涧谷缘其傍深陡力难为无路兼无梁引䌫既弗能操桨亦有妨篙师极力进羣呌如发狂道甫逾半千滩数百十长继旬始能逹疲惫已莫当僱直仅足食曷有赢余粮所幸得无虞劳损不自伤长江有巨贾连舟𥪡危樯开帆趂好风破浪飞汪洋无烦役心力倐至千里疆得售重利还里闾夸富强一时或不戒倾摧见灾殃乃知覆载间人事诚𣺌茫淹速虽靡同夷险未易量因之𤼵警悟省已益不遑尽瘁固所甘幸至非所望循理听自然终始永不忘哀平南为司训郭君妻作陈政平南古封邑山水天下竒谁知山水间访故有余悲结髪事君子燕婉及兹时君领平南训妾当从所之嘉合谅不偶偕老复奚疑讵意方盛年世途生崄巇胡蓝哄豺虎咆哮薄城池鸳鸯忽惊散仓皇各东西孩提在中懐益凄其锋刃转陵胁死生从此辞白璧苟以污虽生亦奚爲厉声叱兇暴溅血沾裳衣秋霜让凛栗烈日同光辉哀哉若女英展也烈士规圣朝重化理激薄良在斯纶綍出中禁龙光贲天涯一死安足惜千载芳名垂庆逺南山孔儒古粤宜山郡孤城豁洞中封疆至荒逺物理还雷同水出千蟠涧山罗万叠峰南山尤秀丽佳气常郁葱峻壁岧嶤起幽巖曲径通蛰通卧石窟野鹤巢云松巖底轩宏处炯然神仙宫吟诗萃墨客携酒来山翁榕烟落砚沼凉吹入荷筒林麓民居衆田畴稼穑丰梵宫起㣲翠金相凌虚空一望景无尽千回兴不穷我来守斯土御冦时兴戎民忧常切切人事更匆匆二载始一翫寸心方从容剜苔看古刻游览皆明公遗兴尚洒然笔力多豪雄览毕坐石牀分明古崆峒酒尽应忘醉诗成愧未工山僧爱佳客脱粟烹早菘归来日云暮玊兔生山东自龙州至凭祥道中湛若水癸酉王正月望舒忽已圆登望凭祥陆暂辞龙州船杭苇始断港前旌出回峦隐见万山中初翳疑无门转忽或有通上与青空连洒落观羣山芙蓉秀晴烟烟与山俱淡心与境相关倐然若有得殊土元同天送胡汝重广西散赏李贻教限韵鲁铎行赏下南服挥指三万舸逺别何足云离亭笑方瑳君才文武兼所投无不可南师亦有言何以衣食我惠赏容未沾乃复望骁果垂槖向使君扬眉趋道左时雨均皇仁沛然非𤨏𤨏行须使三陲皆令静烽火行县出入贼巢感懐桑悦投荒几万里叹羡太寥廓龙城真小垤半刺等飘泊垒延隘峝险慓猘猺獞恶偏驾髙头利镞淬毒药深箐工埋藏起搪専剽掠我恒廵邉鄙谁道胜沙漠过处屡潼关登时几剑阁廻廻起惊疑在在饶螫蠚㝷常水若石尽是沟与壑浅寨足污濊空城殊落寞腰惯负湛卢手亦便繁弱昏眠目睹刃静坐耳闻柝隂寒晴闪焕宇宙如病疟尖峯堆艾炷炙地野火灼苦奈气候异因兹瘴疠虐世弃人何尤百感付一噱忆昔少年日六经供咀嚼至味稍染指斗柄易斟酌小试乏近效俯仰多愧怍承前㝷坠绪启后敢妄作探宋衍渊源补汉平穿凿星纒任罗胸月窟且着脚欲驾瑶池骥稳跨扬州鹤钧天觌重华契稷相唯诺银汉濯琅玕薇垣植兰葯咳唾堕虚空万象俱洗瀹那知老将至自量学不落谁能亮初心许国忍独乐那演村陈瑷四境无人烟有者在巖谷忽见相惊顾来前还欲缩匍匐不敢起吚哑诉且哭连年兵乱间五回遭杀逐有妻今属谁有子还处独逃形竟无所得此稍温燠何时天日䦕英华发藁木掩泪不能答慙我司民牧桂门行易宗周南行度桂门山路多巉岏况复帯修岭四顾皆云烟树木嘉以繁石磴莓苔鲜山鸟夹路啼野雉飞过前谿谷少人家仆夫难息肩驱车发长叹将行复留连翻思太行险更忆蜀道难河内有人去巴川有人还桂门虽云逺较此未为艰惜苦多风雨阳光不照山阳光照有时吾且开笑颜赠龙道亨之平乐邹守益敬义昭前楹在子已闻命毫釐察臧否天壤分殃庆请看槛前花谁是岁寒劲相期朱陵峯层云发青磬坐啸筹邉楼长吟天绘阁华夷皆赤子未用勤逺畧圣王师放勲鱼鳖且咸若赠子长江水万里腾寥廓初至全州顾璘跋渉既累月始闻及清湘长风卷舟幕忽见湘山苍黄髪数老叟迎予具壶浆面色颇黧瘦草际各跄跄拜起问生理輙言困兵荒云望使君至冀免沟壑殃我闻老叟言垂涕意彷徨比岁牧梁宋兵戈剧流亡逮此越万里民瘼乃同方忆昔始观国徒行不赍粮皇舆非改辙惠泽恒汪洋闵兹丰俭故所罪吏非良噬肤遂及髓割肉救疮疡天髙不能愬仰失日月光矧予既朽废岂有仁风扬登途入城府恻恻心自伤至灌阳平赋作我闻黄虞民罔识官师名老翁被素髪壤歌如孩婴季世广法令民心始忡马牛急租税鸡犬纷鬬争兹邑苦穷僻层巘纡荒城山深吏治勐里胥日纵横执热不以濯煎膏难及明府帖增新役赋籍何由平水枯网罟乱孰使鱼不惊投笔坐长叹泪下霑緌缨俟贤亭古人不可作髙亭复谁俟赭衣供井税寂寞循良事白日照闾阎凭髙堕清泪春风杂花㡳何因见驯雉登春台髙台倚青嶂下顾城郭间茆居散花竹雨余春意闲相将理农务朝耕暮来还寄言长民者勿使惠爱悭濬栁山泉清湘有寒泉乃在北山头灵窍本神凿化原乗气浮昨日泉水涸今晨泉水流借问通塞故云属无人谋所以大易㫖䝉者贵敏求愿言鉴兹泉夙夜勤厥修弔宋刺史栁仲涂书院废址昔贤政多暇学道恒山居遗构俨像设流风激郷闾时代屡迁易胜观鞠为墟居人伐嘉树野火灰堂庐有作不肯述益叹今人疎始闻慕芳躅既来乃重歔指顾亭台迹叹息经营初林涧有余羵曲水有空渠誓将理荒秽心逹力不如朂哉同官客勿俾初愿虚考胡致堂先生流寓吾全岁月景仰不已遂形于诗蒋冕先贤经歴处草木有辉光伟然千载士况为吾致堂任重且道逺抑隂更扶阳危言数十上惓惓为三纲忠直不少徇逺谪甘炎荒中年奉父命省家来清湘尝游潄玊洞一饮累数觞酒半逸兴多挥毫扫琳琅至今木天上遗书尚秘藏手抄还口诵焄蒿见羮墙翘首仰名徳寤寐耿不忘何当奉公神爼豆临郡庠出镇南关潘希曽崔嵬分茅岭镇南扼雄关持节始入交山路何郁盘乔林映前旌鸣驺歴层峦纶命自天下恩光回日南道路尽膜拜冠带争骏奔语言虽假译文物亦可观藐兹溟海壖声教古所渐劝古田诸生归学诗唐胄依依古田县丛莽万山麓金甲初洗腥疮痍嗟未复莩圃学久鞠省寄空廪禄辔驭劳直指骄顽聊踡局适有良师来统归振新铎懐居久便利驱之鱼上竹念险业宁弃有懐痛欲哭感予甚不忍禁法难囬曲治理政教併神圣贻猷画趋避情可任尹尉辜何独劳戒助骑卫穷乏假馆谷且勉为一行气壮心自豁剑仗氛妖开文光魍魉缩趋丈趂经横归告时休沐嗟唐吉安丞欢笑入夷落清歌与籥吹蛮俗为变革化予夷未几遣子再入学蓝衫舞春风酋父侧笑跃今去大絃歌刁斗声应伏遶垣摆岭平取径都狼速笑歌长去来忠信无蛮貊忧戚天汝成居夷孔亦欲粤右督饷汪必东永日劳不息中夜郁以思三旬摄吏篆六月逢王师议礼甫罢讼谈兵复弈棊折冲让才彦飞輓敢复辞所嗟钱谷理口舌难空施况引诸州籴遥供万灶炊较量悉升斗负荷穷耄倪火轮正骄亢羽檄仍纷驰经营一失理缓急将何裨号令苟不信焉能措鞭箠但知忧国急未暇轸农时反心良戚戚欲语复期期安得凯歌速燕喜续周诗灵巖杜琼广右百粤地胜概惟西融千峯连万岭一一摩苍穹闻有真仙巖境界如崆峝周围五六里其中嵌而空中髙二十丈天造由洪蒙仰视俨云汉石色罗青红源熘从中来激响何玲珑清甘更冷冽一饮苏疲癃巖前列奇观特立仙人峯髙髙凡几仞冠服如真容相传有所自化身鲤犹龙亘古不改色直与天地终所以张孝祥品第名益崇后来磨崖石刻字劳镌工邑令有贤佐裔出濓溪翁抚绥多惠政政暇㝷幽踪览此𤼵惊叹採入图经中锓梓布遐迩寄我来江东惜哉万里遥此境诚难通作诗刻巖下我欲凌飞鸿过冯当世祠诗潘恩宋三元冯当世先生产于宜之龙水天门拜相山祖墓在焉幼流寓入藤有读书故址后贯籍武昌𤼵觧庆歴间与羣士计偕礼部赋无逸为元龟廷试赋盖轸象天地皆第一歴知枢宻院载我明一统志中好事者髙其名行转相𫝊致私以为邦邑重遂紊其世焉或曰藤人或曰江夏人或曰鄂人广西通志因藤志误书曰藤人矣庆逺杨子梁之辨特详余行部感而赋诗俾刻诸祠壁以识三元瑚琏士颖异况无伦探竒抱荆璞声律薄苍旻钟灵自龙水混迹入镡津弱冠游武昌奏赋歴承明抡文迈时彦躧歩振枫宸数龄秉枢要树立亦璘璘长才奄物化荣名代所珍谁谓千年下闾里乱其真世儒一夕死诘旦委蒿尘缅懐旷今昔寤寐揖风神公亦何尝居东西南北人阳朔试诸生赋五仄五平诗袁袠振铎试粤壤升堂趋文儒角艺自古昔扬言由唐虞赫赫列圣典循循先师谟孰谓此逺僻皇风同疆隅朔邑壮以丽山川雄京都岂乏隽异士思齐游商徒絶谷产豫梓幽渠生蠙珠细物固若此何云吾人殊袠也瓮牖子樗栎惭疎迂一贯昧孔训多岐悲杨朱永叹道丧久谁当开迷途所贵造士者同心希苏湖游勾漏洞程文徳昔闻勾漏令求之不可得我今谪居来縁何过斯国攒峯俨楼台还卫森戈㦸或如象马骖或似神人立纷纭尽物形纎巧状难悉披榛至洞门日午云犹墨登临邈汉宋隠见多遗迹更履探虚岈列炬穿深黑仰视憷鬼神左右争嗟咋暗堂目通牖滴乳尽成石幡幢何缤纷钟鼓堪轰击恍惚非人世梯縁甘跼蹐前驱忽阻水㝷源未许入踟蹰还旧路洞口忽见日稚川竟何处烟霞自狼籍庶以慰竒观所志非黄白七星井邝元乐一凿始涓涓再凿功乃完工人汲献我入口沉疴痊可以奉天子可以分百官郁民渴易饮且为解拳拳泠泠得我心孰测其渊源我心无所寄聊以寄兹泉乌蛮滩田汝成百粤信多险兹山复魁岸飞崿杳崚嶒悬流激湍涆嘈嘈惊沫纡齿齿元矶灿征帆卷不舒鼓枻理犹断临深絶手援习坎发顚汗已伤千里心焉假百年观汔济畅余欢囬眸永前叹居易如有常侥倖非所翫澘然临长川谁能写幽痯永福感懐钱薇羣山环周遭一水自渟泓坤舆逈盘薄秀拔由天成东障桂林郡南屏邕管城材官相森罗汗马嘶秋云御剽逞刀斧城头殷斾旌日暮风尘暗冲林闻血腥怪兹山水区而乏絃诵声兴起在教化抚循亮由人干戈岂难变南国本文明愿言解刀剑毋负此钟灵登粤山谒诸葛庙陈暹诸葛龙卧时闻逹非所志三顾劳贤主出门答髙谊恢复虽未竟忠诚贯天地千载出师表何人不垂涕王公斯文宗今古若神契开山拟南阳庙建风化系伊余谒遗像维时适清霁蹑崖纵遐眺长风吹衣袂衡岳青㝠中洞庭一何细落日散余霞长空一鸟逝回舆下山坂惆怅白云际栁山书院徐镛宏教灵秀区泉石带城郭云影与天光鸢飞共鱼跃道体叹无息阳春愧有脚公余适登览晴雾飞华箔肃容银台仙醇鲜自绎络西垂有豺狼汹汹犹忆昨指挥赖时英兇丑今尽缚时和民物熈兹游亦后乐韩中丞征蛮董传䇿岭表古夷隩秦汉拓山河中代更叛服攻收两伏波宋弱屡揺扇狄青胜算多我朝大一统内𣢾开牂牁蛮丑近弗靖戎垒郁蹉蛇岚冈吼兕象泷窟鸣鼋鼍皇命整厥部卷甲提天戈贼据大藤崃全师捣其窠先入夺人气迅速凌浮艖错谷窜佚豕丛篁上下坡饬罚士用命一鼓奋追唿疾驱出荔浦断藤冲盘涡阵似蟠蛇去锋如破竹过烈火燎柔毛扑灭无几何惟战威胜爱惟师克在和掠氓无妄杀残孽堪抚摩蠢兹蜂蚁屯椎跣同么么匪邀万里伐赤子伤荐瘥乗锐振皇灵宣慈起宿疴坐镇帖不譁戡乱借庙谟且上平蛮略无徒奏凯歌安邉在择吏秉公罔偏颇近习私不逞服宷诫渔苛推恩衆可结申法令无佗将士气自倍虎豹在山阿诸蛮慑且懐功伟守嵯峨剿抚倘无术调集谁能那愿终覃文徳永清秩南讹游风洞苏濬髙台受和风层云错如绮身在城闉中心在云林里北顾灿晨星南望长江沚山花纷欲然村童歌于止衆鸟飞相唿清声入人耳归径浑欲迷涂穷意未已斥金歌王泳顷闻士民喜谈石梁郡伯郄金者䝉则曰谓郄非也作斥金诗以见志赫赫玉麟符节制绥四疆诸夷外作藩縻之以犬羊岭西数千里经画归职方一民一尺地莫敢越侵伤郡守古诸侯威徳何可当奈何自纳侮溃此中外防蛇豕俟隙动法行不及强狡狡岂无惧所恃金满筐堂堂足以临所失宠赂章割我赤子肉还以噉我肠来献千里金未损彼毫芒嗟嗟边鄙民不如中州龎户口籍郡国身家委豺狼草木亦涕泪山溪皆疣疮仁者心恻恻无力拯毡郷司牧秦越民无乃大不祥汉徳昭版图王道严纪纲葛伯杀童子征师飨壶浆朝廷甚神武忍此民命戕窃闻父老言何事须张皇得良二千石飞缨系其羗天心甚仁爱抚我汉循良循良者谁欤岳牧莅黄堂金章明日月玊节凛冰霜关西四畏知尼父一见刚褰帷布政令五马五龙骧贪泉不敢流越石见晶光诸酋蠢不悟如故包金尝自谓最珍重不屑此粃糠尘翳凂碔砆不得及珪璋泥滓溷行潦清河自汪洋至人所为宝不在白与黄一笑挥斥之狐媚夺魄藏归而戒生事自今慎无将小范初筹邉西戎心胆惶昌黎着直节鳄鱼潜遁忙邉民今有天渐次复耕桑藩篱拱堂奥鳞介奉冠裳廼知亷生威不怒以斧斨野人为此诗刻石山之阳广西通志卷一百二十广西通志钦定四库全书广西通志卷一百二十一艺文歴朝七言古诗陈临歌苍梧府君惠及死能令死人不絶嗣苍梧陈君恩广大令死罪囚有后代徳参古贤天报施入桂渚次沙牛石穴刘长卿扁舟傍归路日暮潇湘深湘水清见底楚云淡无心片帆落桂渚独夜依枫林枫林月出猿声苦桂渚天寒桂花吐此中无处不堪愁江客相看泪如雨寄韦珩栁宗元初拜栁州出东郊道旁相送皆贤豪廻眸炫晃别羣玊独赴异域穿蓬蒿炎烟六月咽口鼻胸鸣肩举不可逃桂州西南又千里漓水鬬石麻兰髙隂森野葛交蔽日悬蛇结虺如葡萄到官数宿贼满野缚壮杀老啼且号饥行夜坐设方畧笼铜枹鼓手所操竒疮钉骨状如箭鬼手脱命争纎毫今年噬毒得霍疾支心搅腹㦸与刀迩来气少筋骨露苍白瀄汨盈颠毛君今矻矻又窜逐词赋已复穷诗骚神兵庙略频破冦四溟不日清风涛圣恩傥忽念行苇十年践蹈久已劳幸因解网入鸟兽毕命江海终游遨愿言未果身益老起望东北心慆慆吾谪海南子由雷州被命即行了不相知至梧廼闻尚在藤也旦夕当追及作此诗示之苏轼九疑聨绵属衡湘苍梧独在天一方孤城吹角烟树里落日未落江苍茫幽人拊枕坐叹息我行忽至舜所藏江邉父老能说子白须红颊如君长莫嫌琼雷隔云海圣恩尚许遥相望平生学道真实意岂与穷逹俱存亡天其以我为箕子要使此意留要荒他年谁作舆地志海南万古真吾郷和范信中寓居崇宁遇雨黄庭坚范侯来㝷八桂路走避俗人如脱兎衣囊夜雨寄禅家行潦升阶漂两屦遣闷闷不离眼前避愁愁已知人处庆公忧民苖未立旻公忧水水推去两禅有意开夀域岁晚筑室当百堵他时无屋可藏身且作五里公超雾留别张云立之邹浩来仙梦破知何处君今归去仙宫路江头舟楫岭头云曽许乗风邀月住倐然三载与君同信我此心如白鹭白鹭忘情亦有情君更情多无量数天绘亭前不忍分逺送我来欣进歩霜凋万木见孤松颜色青青独如故湘南湘北旧光隂从此回头但烟雾江月楼秦观仙翁看月三百秋江波日去月不流肯因炎尘暝空濶真与江月同清幽苍梧云气眉山雨玊箫三弄无今古九天雨露蛰蛟龙琅玕长凭清虚府全州卷烟阁王巩长江萦村若练带晴岫插天如画屏山青水秀两竒絶道人对此开禅扃红尘一点飞不到举手髙可摩天星桂林二十四巖洞謌二首赵夔秦皇开郡为桂林古号名邦五岭隂山琢玊篸攒万叠江分罗带绕千㝷青青四顾列羣山生自天工巧若玲珑㧞地耸层秀峥嵘嵯峨星斗间其中有巖十二所伏波灵显存祠宇颜公读书窟室中叠綵北山如列布何年龙隐冲霄去鳞鬛形模鑱石路仙人刘公飞升时巖壁宛然遗旧题穿云仙迹次左右清虚道气多南谿白雉听经生人类萧寺丰碑有元记信知一性无不通石窦隂隂苔藓䝉西南中隐尤胜絶穿处得名因吕公曽公程公皆旧迹遗爱在民传古昔沉沉巖谷有余光炎方胜槩神难藏周廻不逺郛郭下轮蹄追赏何忙忙宜人之地少陵诗阅翫前贤词意竒烂然五咏非虚语位压坤方占一维青青四顾列羣山生自天工巧若玲珑㧞地耸层秀峥嵘嵯峨星斗间其中有洞十二所七星山下栖霞府日月华君显迹灵遇者当时郑冠卿归到人间已三载仙洞光隂时未改至今旧记传无穷元巖蟠蛰闻白龙一泓澄碧寒潭莹水月圆明下翠峯枕城楼观环俯视緑鏁乔林春日媚秦碑栁记已难观漓水南流泛𣺌漫庆林巽穴元风出华景髙明隠丹室西方虚秀贯山腰南华朝阳风景饶夕阳北牖通仙径白雀嘉莲池渌浄许多佳致卒难题留与词人赓雅咏䝉亭李彦弼桂江缭绕通湖湘佳山四插江之旁岚光滴翠漾波光岸头秀水皆青苍谁人筑室枕西塘新荷敲风柄柄香君尝招我来携觞登临乐意生清凉倐思伏波离空牀且及尊前饮兴长纷剧雄辩声琅琅客𫝊俗事江亭芒蛮歌蜑曲笑遐方应无梦怪楚襄王但惊岁月去茫茫报国宜多擘画良功名未白何时忘此心畴敢忆家郷谒陶唐帝庙词张栻宋淳熈四年静江守臣张某既新陶唐帝祠以二月甲子率官属祇谒再拜稽首退而歌曰溪交流兮谷幽山作屏兮层丘木偃蹇兮枝相樛皇胡为兮于此留蔼冠佩兮充庭洁芳馨兮载陈纯衣兮在御东风吹兮物为春皇之仁兮其天四时叙兮何言出门兮四顾𣺌宇宙兮茫然虞帝庙迎送神乐歌词朱熹桂林郡虞帝庙迎送神乐歌者新安朱熹之所作也熹既为太守张侯栻纪其新宫之绩又作此歌以遗桂人使声于庙庭侑牲璧焉其词曰皇胡为兮山之幽翳长薄兮俯清流𣺌冀州兮何有嵴兹土兮淹留皇之仁兮如在子我民兮不穷以爱沛皇泽兮横流畅威灵兮无外洁尊兮肥爼九歌兮韶舞嗟莫报兮皇之祜皇欲下兮俨相羊烈风雷兮暮雨虞之阳兮漓之浒皇降集兮巫屡舞桂酒湛兮瑶觞皇之归兮何许龙驾兮天门羽旄兮缤纷俯故宫兮一嘅越宇宙兮无邻无邻兮奈何七政协兮羣生嘉信元功兮不宰犹彷彿兮山河䟦余子夀所藏山谷书范孟博传楼钥山谷晚在宜州或求作字许书范孟博𫝊或谓南方无书山谷曰平时好读此传遂黙诵而书之旧闻此说余子夀来入幕博记善属文偶谈及此出摹本及尊公䟦语始知其先世旧物为赋长句宜人初谓宜于人裹肚老人竟不振承天院记顾何罪一斥致死海南濵贤哉别驾眷迁客不恤罪罟深相亲攘攘不容处城闉夜遣二子从夫君一日擕纸匄竒画引笔行墨生烟云南方无书可㝷阅黙写此传终全文补亡三箧比安世偶熟此卷非张廵巖巖汝南范孟博清裁千载无比伦坡翁侍母曽启问百谪九死气自伸别驾去官公亦已身虽既衰笔有神我闻此书乆欲见摹本尚尔况其真辍公清俸登坚珉可立懦夫羞佞臣送叶任道教授之官静江叶适太学奏文夸第一国子先生里行立岭南梅花太枯澁花岂唤人人底急炉亭雪深呌孤鸿传书为愬明光宫云翻雨覆古来有不如堂堂金石守緑珠渡徐噩早出緑萝村晚过緑珠渡日落白州城草荒梁女墓江水流古今滔滔不相顾今人不见古时人依旧青山路如故逰浔州南山江邦佐南山特地森竒峯嶙峋怪石蟠虬龙巨灵夜半擘山腹幻出巖窦相玲珑隂阳石罅滴琼液拂拂洞戸生天风宸章炳焕神物䕶断碑零落苍苔封稚川飞昇岁月久丹灶灰冷留遗踪晓猿夜鹤自惊怨朝岚夕霭常溟蒙我来依守困朱墨欲㝷胜槩嗟无从公余乗兴一登览万象献状来无穷金茎濯露素秋节清凉不与世人同凭虚孤啸岸巾帻收拾爽气归胸中俗驾自怜难久驻还作泠然御风去太息真仙杳不逢碧云暮合空凝竚铧觜刘克庄州传灵渠自秦始南引漓江㑹湘水楚山忧赭石畏鞭凿崖通堑三百里篙师安知有史禄割牲沉币祀渎鬼我兹阁舟懐若人要是天下竒男子只今渠废多人修嗟乎秦吏岂易訾礲巖林岊常闻仙人渡海术授以尺杖如飞龙凭虚闭目不敢瞬波涛汹涌喧天风兹巖山窟飞海岸直扫一涧声何雄瞑行千歩水入耳明探万壑云生胸嵚崖滴乳芝玉脆剜穴喷水莲腮红神仙缥缈在何许心平意定天为通此行况复匪游戏出门借问春耕农蒋孝子坊歌朱子恭割儿肉救儿亲一念之烈不顾身身且不顾名何足珍哀哀孝子数点血经歴千古常如新全州南城冯岵全州城南何壮观石崖为趾江为壕凌落渡江骑马去空蒙瘴雾漫绨袍逦迤过滩水小艇浮桐槽半渡急雨雪舟师失飞篙雨余山路水如注石齿荦确生戈刀马蹄转侧不得过有力如虎空皮毛地穷路尽处横絶青山高褰衣扶杖蹑天险十步九顾愁猿猱长沙顿伏㡬百折背膂菌蠢盘鲸鳌马瘦人力倦野阔风怒号薄暮投宿驱湿厉析薪㸑鼎烧村醪一杯酸澁不可嚥平原督邮羞儿曹我行湖湘歴八郡政欲閲实宁辞劳才疎病懒事多废南山何日接蓬蒿清风明月共三友山猿野鹤来二豪一江春水澄葡萄芦花万顷眠鱼舠梧州江上夜行葛长庚云去云来几点星城头画鼓转三更草深萤聚浑成燐月暗鹤飞惟有声何处夜航鸣橹过沧江如镜烟半破忽然长啸惊沙鸥飞入前山不畱个过邕州崑崙关陈孚昨日过大林关酸烟毒雾山复山今日过崑崙关寒泉怒泻声潺潺道傍榕叶宻如织千柯万叶巖崖间怪藤倒悬一百尺雪霜不剥皮坚顽势如蛟螭夭矫下絶壑驻马侧视不敢攀老虺忽何来眼闪电光尾湾湾山童惊颤髪卓竖劝我急勒金鞍还因思狄天使貔貅夜度摧狂蛮上元灯火杳何处至今野烧痕斓斑我虽一书生䄂有青丝纶誓将报天子肯避路险艰邕州南征士三万铁甲未解寒痌瘝我身七尺不能勇金符正尔羞苍颜铁鞭一挥出关去孔雀飞下沧江湾邕州左江南下一千里中有交州堕鸢水右江西绕特磨来鳄鱼夜吼声如雷两江合流抱邕管莫冬气候三春暖家家榕树青不凋桃李乱开野花满蝮蛇挂屋晚风急热雾如汤溅衣湿万人塜上蜑子眠三公亭下鲛人泣驿吏煎茶茱萸浓㯽榔口吐猩血红䬃然毛窍汗如雨病骨似觉收竒功平生所持一忠壮荒峤何殊玊堦上明年归泛两江船㑹酌清波洗炎瘴度摩云岭至思凌州嵯峨摩云岭石壁如梯绕天顶千年毒瘴郁不消怒入老枫结丹瘿苍莽思凌州悬崖结屋如蜃楼寨门半掩刀槊健隐隠云际闻鸣牛奴獠下山健如虎口红如血面如土手棒椰浆跪马前山虺水虫间殽爼对此停鞭空自慨吾独何为在荒裔他年周京王㑹图愿借丹青写椎髻广西謡傅若金广西謡一何悲水泠泠山凄凄宁逢猺贼过莫逢官军来猺贼尚可死官军掠我妻与子八十里山行桂林之区猺贼杂处南有八十里之髙山絶天绵延开险阻贼人倚之作巢砦刦掠经年势还大官军收捕费供给主将逡巡竟何待居民近山昼夜愁四下行人皆白头况闻良家半为贼官府贪横仍诛求安得大聚邉头兵甲铸田器尽锄山髙作平地髙山平猺贼毙狄武襄吟杨维正賔州海月光团团剑花火树烧斓斑将军如内客未散㨗书已夺崑崙关当时諌官疑武士岂知办贼遽如此于戏铜面将军今岂无世无丞相龎公甘老死伏波山歌张湖山桂林有山名伏波苍崖翠壁髙嵯峨山根隂洞透水府神奸物怪交撝诃我来登山复㝷洞直渉风浪攀藤萝无谁可问得名始赖有残碣堪摩挲为言新息昔事汉老矣矍铄犹操戈提师振旅蹴蛮国下潦上雾宁忧那仍闻薏苡能御瘴採之返载数骆驼一朝明珠肆谗口倒囊投弃兹山阿有云昔人捕鱼者龙宫窃入张网罗适遭老髯躭昼寝攫取明珠懐青蓑自知至寳世希有惟守可遗那归他守称贤侯不敢受亟命返璧毋蹉跎洞名还珠此二说无乃好事相𫝊讹栁州使君老好古扁舟况此曾经过重来邂逅请停楫君看此事当如何使君无言若有得仰面长叹春风和肯将徃事扰胸臆为我唿酒倾金荷明朝酒醒湘水上引帆南去飞如梭尧山冬雪刘志行洪蒙一判天地晓万古兹山青未了朔南声教本一源大地图舆古无考𤣥㝠此来事游戏剪水作花南到地腊前不识丰年瑞翻令粤犬云间吠舜洞秋风当年大驾廵南中薫兮时兮歌南风太音九奏凤凰集真与尘世开盲聋重华逺矣成飞仙湘灵洒泪秋风前天荒地老不可诘秋风满树凄寒蝉题重修灵渠卷吴勤渼潭之流抵灵川秦人凿渠通水利累石为堤列陡门中江一水分为二北曰湘流达洞庭南下苍梧归海澨秦汉而后至扵今千百余年几兴废我朝洪武丙子冬绣衣御史逺乗骢奉命重修董斯役规画晨夜勤丹衷万夫云㑹争趋事咄嗟指掌收成功甃就陡门三十六长堤屹立如崇墉青山环绕湘江曲龙母祠前春水緑舟航来徃是通津灌溉良田万顷足白云攀桂架舆梁千秋崃路无倾覆朝廷兴利实为民严公执法惟忠勤岂但寛仁称使者疏通练达真良臣归来奏节承殊渥晋秩尚书縻好爵搢绅满卷赠雄文予笔髙歌写新作留题湘山寺杨基潇湘县前山绕城緑隂满地闻流莺入门下马松径湿㯶榈花开春雨晴山僧知我携客至身披袈裟下榻迎汲泉敲火煮新茗茶香鼎洁泉甘清龛灯照佛佛像古舍利五色真身明黄金布地孔翠帐幡盖聨络皆珠琼飞来巨石卧青兕以爪扣击成金声十年足迹走万里福地徃徃迷榛荆兹山信是无量夀百千万刦完不倾乃知愿力自广大天神守䕶邪魔惊我来作礼绕三匝宝花如雪天乐鸣便从真如入妙觉岂有世网能相撄同行僚友二三軰劝我写石留芳名他年老眼得再覩风雨剥落莓苔生过苍梧崃解缙广西下来滩复滩三百六十长短湾潭心緑水缓悠悠长湾短湾凝不流涓涓千尺浄见底隔岸空行鱼曵尾忽然路絶山势回崃石水声如怒雷石齿凿凿森鲸牙龙腾虎跃鸾囘车我行已过正月半一夜水生浮汉槎龙潜虎伏杳不见但见满江圆浪花浪花飞雪掩万瓦船下髙滩疾如马浪船起向空中击举舵齐桡不容力舟师持篙眼如虎指住石头轻一掷直下水㾗奔箭急老稚忧懐行感泣齿声剥剥叩神灵抛纸烧香齐起立为言水浅仅容舠下滩失手争纎毫水声怒起两岸廹撇旋指顾下洪涛龙君水伯似相晓此水不大亦不小烧楮沥酒谢神功好似春逰在灵沼翻思初下象鼻山怕问行人多苦烦惊心乐水昭平驿虑患防厄不暂闲忽见苍梧山下日耳闻莺语自间关岂知平地风波恶何处安流不险艰此心常似初来日三崃沧溟任徃还风俗謡王清平南虽瘴地风俗犹可观千家烟火合百里封疆寛男务耕耘女务织絃歌里巷多儒冠我时承恩镇南粤分符两度来征伐旗影朝飞蛇岭云鼓声夜落乌江月乌江月落刁斗鸣㧞剑起舞秋风生安得貔貅千万士一扫蛮峝烟尘清倒挽天河洗兵甲长使斯民歌太平平断藤崃韩雍成化元年冬予与太监卢公陈公凌公总戎赵公少司徒薛公同奉命统兵征两广兵戎所加势如破竹不旬日而断藤崃已平贼党尽诛武功告成题以示后人言断藤崃险峻天下少我视断藤崃培塿一拳小蜂屯蚁聚百万家跣足蓬头尽猺獠数十年来肆猖獗二广生民苦骚扰五征不克势益张处处孤城未能保圣皇当天赫然怒选将提兵奉天讨内外羣公总豪杰百万精兵雄矫矫共言困守非良图必欲长驱且深捣雷霆砰訇鬼神怒几日羣山尽倾倒百练钢刀破新竹万里长风振枯藁巖居穴处皆荡焚瘴雾烟尘都迅扫积尸如山血如川诛锄只许留襁褓兎窜狐奔网罗宻我军追戮如芟草大藤根株悉已断五岭封疆真再造振旅班师归栁营黄童白叟迎遮道自言固望来苏久不图便见成功早从今水陆是通衢来去行人免迂绕有田可耕山可樵共享承平永安好圣皇睿算天助顺羣公整顿南荒了丰功伟绩万古传附骥成名愧台老成化七年冬戸部主事李君士美奉玺书清财赋凡两广二十郡地冒暑雨冲瘴毒兼程遍歴人不敢干以私而捜剔奸蠧无能隐蔽亦未甞执己见及非辜诚才徳兼优君子也于其归赋诗送之岭海穷冬变风色瘴烟灭尽梅花白行台日长羽书简载酒逺送朝天客客乃人曹粉署郎早登科甲随班行作官今已八九载共夸节操非㝷常昨捧天书下南越两度岁华犹未歇马蹄踏遍瘴郷云所至无人敢私谒千仓万箱总较量寸丝尺缕无遗忘两藩财赋清似水英声先已蜚巖廊圣明因此知才器特进一官员外置逺大从今未可量好与皇家图济利国朝财赋取最寛可堪水溢兼旱干东南已嗟民力竭西北更苦供输难司徒年来亦难处左区右画劳心绪君还有䇿莫惮言报国须当以身许傅节妇吟黎暹栁折懐水风花落懐山雨潘家之妻傅家女年少良人死羁旅旅魂依依旅骨归抱骨长号骨无语骨无语萧萧后园树园树枝头不得死归来死向深闺里许君心还君身生同枕死同坟夫亡见烈妇国破识忠臣如何宋代贾余庆视弃君王如路人崑崙关乐府李东阳崑崙关头战骨枯龙衣染血红糢煳军中宣言老侬死不是彼侬焉有此将军贵实不尚功世上焉有将军忠君不见汉王一赦军中守武将纷纷皆借口麦黄歌包裕大麦黄小麦黄家家男女登麦塲老者看家壮者出旋挑野菜煮羮汤男女刈不辞劳麦塲堆积如陵髙烹鸡打饼荐先祖沽酒擎尊娱父母舞者舞兮歌者歌胥言收获今颇多忽闻官府里胥至征讨夫钱征夏税须臾算尽无孑遗老稚含悲欲诉谁共夸今嵗麦秋好孰知反得一日饱好将民隐达圣朝樽节财用寛征徭古来民足君须足莫使民有逃亡屋赍榜謡桑悦上司出榜安獞猺军民激变法不饶为头最禁打烟灶狼虎身上摉脂膏市人得榜心独快竹筒束缚青丝帯昂昂意气似领敕借马星驰下村寨倚官託势情万千笼鸡沽酒相后先水间一棒没痛痒户户又科赍榜钱夷人文字何曽识郷老落来遮屋壁至栁郡写懐忆昔宗元留口语罪人方渡湘漓水我生自少知贵重垂老投荒六千里自衡抵桂歴险滩寄命蛟龙吞吐里又闻到郡路梗塞帯累妻孥愁欲死桂林借住且安稳捧檄独行岂得已各堡严兵争䕶送满地干戈人似蚁右江分宪䝉菴公下士倾身衆莫比接哨将军金子容舞剑雪花随地起随行健儿经百战贼衆闻名自披靡庆逺太守先赴任水中青雀途騄駬牛摆滩头获生擒长绳反接牵回市儿童争欲噉其肉黄鹞入笼亡爪嘴各营夜閧不成寐何况雨声清滴耳明朝行到海湾浦大㡌随风去如矢子容唿作落㡌洲叹息官军殱于此深定江边险煞人浅濑戋戋石齿齿崖前朱草官吏血商贾叠尸嵓谷底匝山先锋特揺手似报箐中诸贼徙林深埋伏难尽搜首过还防截其尾晓度旌旗筋竹岭衆贺今朝保四体郡堂清泠似僧舍邉境深难立纲纪离城十里是生獞通衢处处生荆杞打村刦路闻暗熟里半居民存有几叅戎守备日筹画据险贼巢难尽洗孔子居夷岂兵革愚生安得窥涯涘毎逢村老善告语天子仁恩浃遐迩昔年𢷬破断藤崃十寨九空皆自取尔传吏语归告戒镕剑为犂事耘耔举头似颔心不然习俗为非是生理常闻老子之流沙玊融何曽枉仙趾嵓中结乳为写真幢盖前头印其履象台白云袅成象我欲乗之询太始当时不降犬羊种百粤道路平如砥古屏水泠结幽亭三月笙歌赏桃李生人何故隂气杂中州亦不纯君子若令四海尽雍和化外瞻天如尺只天公果肯答因由但愿银河下双鲤夏日收粮有感妇女持箕来逐逐毎言某堆杂粞谷府官听信令簸飏粒粒圆齐方上仓青蚨入手手先软掀弄明欺府官眼㑹筹上簿人憧憧粞谷还入原堆中呜唿世间此弊那能革安得南海观音手眼俱千只长命草龙城山中长命草采采黄花颜色好悬崖挂壁常发生朝暮搬移不枯藁嵗寒独见栢与松非时欲植难为功争如此草出凡质浄洗尘土根虗空世间物变无不有杵地成羊树生酒拒贼行钱溥古藤逆行四十里白马浦头急如矢輓舟方渡十二矶蛮贼已屯山树里兜鍪海战纷如云出船仰望疑我军髙张强弩发毒矢始信贼势来成羣柴公楼船盛旗帜贼欲先登岂无计弸然七矢伤四人衆皆错愕将焉避赖公挥刃督其进善射复数陈勇士徘徊且却向中流脱此虎口良不易是时官军满哨船逺视胜负不敢前头哨闻风已赴水后哨㸔贼登山巅贼初凌晨刦村落满船铜铅意殊乐忽遇帆樯蔽岸来竟㝷生路将船泊我军有一统率者勦絶其后解诸缚忍使媚女并㓜男盻盻青天去从恶计不出此心茫然贼反小视来侵虐亲身目覩尚如此道路传闻谁复许寄与征夷大总兵将士勇怯当先取赠桂林刘孝子本张骏谁谓天不明有目能窥孝子情谁谓地不灵有心能种孝子名吁嗟桂林刘孝子欲使天地俱长生蚤嵗趋庭学诗礼堂上白头甘𤼵迹巍科都美官龙敕恩颁紫泥玺衔哀归讣白云庐麻衣露肘头不梳瘦骨如荄面如墨青松自植草自锄落日寒烟鎻枯木野狖山猿相向哭手持䘮礼一编书口不成章眼能读可怜植物如有知莲花并蔕开荒池缟素亭亭裛朝露欲语不语双含悲莲子不成莲叶老莓苔满地无人扫酸风苦雨墓门前灵根秀出三芝草牧竖樵丁时徃来忽见郁郁尘襟开共言孝感有如此歌诵遥闻都宪台于时藩臬衆夫子目覩徴祥心溢喜交章入奏动冕旒诏许华坊耀闾里我生旌表三义门一饭不敢忘君恩臣子相期两无愧忠孝由来同一源况是堂堂大明世礼乐衣冠尧舜治浇漓风俗尽还醇白叟黄童饱仁义君不见天有目地有心公道了然无古今竹帛声光照天地海岳与尔同髙深平南謡张瑄平南县前江急流平南郭里人烟稠孤垣虽与贼邻境民贫固守恒无忧驱我成城者谁子攫取官钱大半归盗心觊觎民心离髙垒深沟举难持妻孥戮辱不足嗟独怜累及贫民家江水不能流恨去荒烟白草啼寒鸦贪墨败类亦自败将谓成家反成害呜唿慢藏永为愚者戒抚猺歌区昌何年政令苛且烦我民弃业投深山弓刀杂居夷与蛮欲悔无路何由还天子仁明照八垓有如妍媸临镜台不以刑威夺恩爱故遣县令勤招来勤招来意甚长捐尔刀与鎗饰尔巾与裳挈尔妻儿复尔土郷尔田尔庄尔稼尔桑我蠲尔差除尔粮尔不悛兮尔自戕尔尚归来来莫迟我有赏犒䘏尔私尔尚归来来莫疑我心诚信天所知携扶老幼登县门享红酒及牛豚尔老有子子有孙同归夀域同天恩招民词陈瑷民归来新皇雨泽遍九垓官府恤民如恤孩去逆效顺毋疑猜民归来几遭摽掠空衆财今得抚安无后灾生意还从勤里回民归来室庐或火或倾頽増新葺旧亦易哉剪茅伐竹皆尔材民归来二年不种田芜莱因风一火俱成灰春来雨足禾易栽民归来旧业抛荒真可哀苎麻根在不须栽只用勤勤芟草莱同海阳舒敎谕登湘山絶顶顾璘兀坐不快意起登湘山头九疑峥嵘忽到眼洞庭湘浦遥争流盘空苍磴路险絶四月爽气疑清秋波涛㣲茫指南海彷彿十二仙人楼欲行更止魂惕慄声动河汉惊牵牛舒君好竒更豪宕攀援絶壁枝撑幽西瞻苍梧弔虞舜满江泪竹湘灵愁尉佗孤坟竟谁是纷纷白草埋荒丘忆昔楼船下南粤连天雪甲横戈矛祇今陵谷已非昔况乃杨仆诸王侯古今成败等翻掌天地逆旅俱蜉蝣与君且醉苍玊瓯对面但喜莫复忧明朝觧缆灵川水却望湘山思旧游洮水行蒋冕英徒破走长沙国吴臣诳诱亡奔越汉军追击至湘中布兵大败洮南北史记髙皇十二年特书本纪司马迁汉将不因来此胜区区洮水名谁𫝊后来武帝建吾邑遂以洮阳定疆域由汉相沿直至隋阅歴年华几千百洮水东流营水西九疑山与楚云齐咫尺舂陵路非逺㝷源我欲遡濂溪古塔滩鲁铎古塔滩注山洼飞湍屈曲如奔蛇中流恶石故激怒跳珠溅雪纷交加锵锵争走万甲士刺刺倒露千狼牙官舟一叶百夫輓安危祗与毫釐差我时攀巖过絶壁四顾莫非猿所家倦来坐石却俯看握拳吐舌生咨嗟九龙山史好竒甚哦诗但道山水嘉更嗔来日舍舟去磨崖不及亲镌挝左州元恶就擒州印复还偶成邓炳何物痴儿胆如斗敢取铜符独悬肘效尤武仲要鲁君僭拟平卢袭留后冒姓已歩卫青尘御人更出黄巾右逋逃相继遗妻孥耕锄无数荒菑亩庐舍满眼麋鹿塲牛羊絶迹蘼芜薮讐深恒作林甫迁计穷惟事檀公走辕门军令应加诛边境夷情宜善诱寛柔已示再生恩迷瞀不惩难逭咎悬赏感激勇士心面缚立致壶城口身卧桁杨悔莫追罪服上刑甘自受兵不血刃俄成功印失中书仍复旧黔驴逞技将谁欺穴䑕抱金竟奚有窟中狡兎终难藏釡里游鱼宁复久寄言奸宄休喧豗逆竖叛藩咸授首横州道中见日光志喜潘希曽苍梧南来一千里扁舟牵輓穷山水蛮烟瘴雨动浃旬长昼㝠㝠无午已仆夫泥涂簔作衣青蕉裹饭不疗饥萧条行李润生醭寂寞炊灶寒无辉愁予兀坐蓬忩下忽覩阳光射云罅千林生色岚雾开须臾变幻疑昏夜人言此方风土乖冬雨苦久晴颇佳乍晴不堪还乍热郁蒸疠气生隂厓我望青天再下拜太阳髙照元无外蕞尔遐荒特可怜覆盆何碍干坤大龙巷石巉石粼粼巨江北凌风欲渡鬐鬛赤贝宫清泪湿罗衣复道西风留辙迹露肥苔藓磐石幽天光揺落云不流晚凉洒扫石上月一线长系江声秋合江黄晖鸣颷萧瑟痴云低鹧鸪声断春日西狂雷彻底吼到晓百川沸与三江齐中流却羡鳌足稳一任旋波虎眼转仙客船如天上坐笑指银河路不逺三华山金翎拍海山鸟鸣寒光拂曙天欲晴溟蒙瑞霭洒霏翠仰视不见华峯青须㬰卷幔山林薄傍栁萦花遶城郭南山𤣥豹藏已久文彩斑斑变龙箨弔张将军潘恩漓江漰沛山嶻嶭险地豺狼横生孽将军怒贼五岳倾髪指危冠心激烈鲁阳麾日黄云悲手提蛇矛佩明玦变生流矢壮士摧残崖碧染苌𢎞血总戎彯节江之湄洛口勋名侈竒絶探毛索羽薮泽空将军有儿身不灭殷司马平广西冦歌王世贞殷公文武邦之屏不学渊源空有名一岁再迁中执法兼提六管岭南兵如云鵞鹳排千舰五色神羊映百城征南将军不穿札渡泸相公单白帢军声雷动细栁营杀气霜凋大藤崃任是蛮烟开羽扇还留汉雨洗金甲狼兵锦鞴绣蝥弧夺得生猺换酒沽早知不杀称神武悔自跳踉作后夫处处春田催布谷朝朝列肆唤提壶千秋获嘉县重覩伏波不得骄铜柱漓水滩和铙吹声郁林花满旌旗路遥望苍梧云正苍是公功成勒铭处乌蛮滩张佳䕃乌蛮滩前石齿齿盘涡转地惊涛起险絶空传滟滪堆估客帆樯愁欲死万里江源异域来右出夜郎左交阯青天赤日云四垂跕跕飞鸢堕深水我本西梁逺道人瘴乡奔逐胡为尔停舟一奠伏波祠丹荔黄焦前致词英雄心事无今古神物风云各有时铜柱功名傥难就泽车欵段随所之冬雷行谢少南季冬六日次辛丑北风吼云走雷瓿檐忩明灭下掣电屋瓦腾凌激翻斗仓皇筹鼓报四更揽衣起坐百感生由来天地贵藏用太和保合岁乃成祗今才见一阳复龙潜蛟蛰韬元精雷乎胡此出地奋骇怒宣洩何当平迁人刁骚散华髪三年泥翮滞西粤徼域兵戈漫有期朝廷礼乐元无阙自秋天旱不收禾被野即看多战骨忧时苦叹宫庾空忍令苍生受颠越今夕何夕仍闻雷短檠燄促寒炉灰鸡声咿喔发逺舍东牖复送朝曦来全州大雨董传䇿八月十六日过全州将渡兴安斗时久不雨斗苦涸惟修遂议登陆余怯瘦骨艰行且谓旱久当雨坚舣舟以待是夜果大雨明旦发舟殊㨗惟修顾谓曰我夜祷雨随应余笑曰君欲洗路尘耶雨乃为我济舟耳漫援笔记之海阳山断湘漓口何年凿引成巨斗歴陟千级慎启封我欲渡之苦旱久吴郎此际遽担簦独怯病骨犹难守缆结枯槎夜向分风雷忽作龙大吼俄顷灵泽翻天瓢大江小江鲛石走晓来江浪平秋烟捩柁似飞欢举酒忆昔韩公开岳云精诚岂复干穹佑雨乎雨乎端为谁应遣苍生年大有粤西山水歌粤西山水甲天下蜀中险絶此其亚泷涛飞出水晶宫龙齿潺湲舟底窄仰视流水一窍通衆石尖尖撑太空烟岚真罩星斗落目中半是参天峰峯势参天江欲㵼悬崖缥缈灵根射削如玊笋秋不凋突如长鎗锋倒挂巖洞玲珑何太竒訇然中开峙两仪疑有神斧凿其穴牵连祕诡光陆离飞云孤岫控西楚灵鹫盘旋鸟猿舞逰览纵横不记名大者人传可歴数桂林城标风洞山石壁巉巖大窟圜七星巖带龙渊起隐山六洞间开颜江边复有还珠洞象鼻之山江势涌从此直下漓江来两涯山石弥江缝江滩闪出鲸鲵踪歴落滩声石可舂昭平南渡龙门险苍梧瘴没云山重浔阳水折藤江浦乌蛮滩遥那可渡诸滩卷出邕管平崑崙西接栁庆路闻道栁庆路﨑岖峭然天险土荒芜竒山㧞出洞常裂江道半塞蛮张弧行人操戈出城郭虽有山川难自乐两江左右风不殊炎蒸蛇豕谁运画忆昔秦汉开边寰宋家设镇中险艰伏波铜柱标南极武襄勲在崑崙关我朝韩公断藤崃桓桓中丞兴朝畧诸蛮竦息不敢譁后来府江还着脚思田倡乱姚公徂新建抚定降卢苏借兵威平八寨三十年来冦渐多吁嗟粤山徒耸突江流不转山露骨狼烟日夜起江波谁云灵气钟厥物我来逺戍作逐臣全生仰沐天王恩殊方岂怪风土恶却忆髙堂𤣥髪人登临怅然百感集游子长帯风尘色山自髙髙水自流那堪慰觧离人臆披擐不辨马牛唿犹向江山强自娱兹游竒絶恐难记我作斯歌当画图崑崙歌崑崙山髙控西粤飞蟠千丈何竒絶青峰突出破大荒赤螭夭矫森石骨气槩横攅玉碎圆巖泉湾泻珠流沫怪树枯藤挂老崖云屏叠断蚺蛇穴山精啸风瘴作雨菁篁飒沓岚烟掣桄榔枝暗珊瑚拳荔子花斑鹧鸪舌阳和偏落四时花郁蒸不梦三冬雪凉燠俄惊变晓昏亭午日髙云乍拨羲景依微盪緑鬟蛮疆一望迷坵垤泷练疑摩峭壁牙窍天欲堕盘江髪星躔翼轸古隘关邕管西迤领方接明都铜柱镇华夷汴宋丑侬犹宰割经畧曽标京观雄竒兵一夜关南夺至今马狄并髙勲八寨还嗣新建烈沧屿不改戎机销羣狙跳梁谁式遏弥原荒顿转流移生齿难繁声教阔使君行部踏春来春光缥缈薫飈发绣斧擎翻瘴岭霞花骢嘶控皇华节霜姿只饱苜蓿餐满道清风洗炎热飘萧万里载驰驱今古兴懐猺吹彻我戍徒惭白面生君廵自忆丹穹阙相逢且莫夸壮游好向明时树宏业振衣八极被九垓俯视崑崙成一撮阅镇崃堡次韩襄毅韵陈宗䕫前七十年藤崃剿韩公之功真絶少后七十年弩滩平蔡公之功亦非小滩连崃险反侧多倐忽黎民倐夷獠攻城刦寨寡宁日老稚晨昏不相保忆从宪庙初登年蛮獠称兵正云扰韩公被命震天下力抵浮言决征讨文臣武将一时聚整整堂堂复强矫层嶙已见应机开双髻从来乗虚捣须㬰列盗尽俘灭万姓稽唿角崩倒雷轰决裂破昏晦雨溢淋漓沃焦藁平开戍垒江流通兎窟鲸波静如扫丁男始出抱犁锄妇子才嬉懐乳褓自从韩公奏凯还营垒又见生秋草碧滩滩冦复猖獗据险负固称天造筹边念切司马忧分兵亟上浔阳道一朝夷冦复殱决抚散余徒櫜弓早戍楼重立镇江郭郭外新民渐驯扰若教防御尽如今百粤封疆百年好吁嗟乎韩公徃矣蔡公归西土歌思思未了廵行愧乏靖边猷伸纸裁诗惭二老自木龙渡浮江而下过还珠感伏波之事作还珠歌张鸣凤渡头水深百余尺洞门落照涵波碧人言下有支机石定是织绡之渊客徃徃珠光射旁碛误道曽倾浮海舶梁松小儿口多螫朱勃书生讼徒剧将军心事随已白帝舅列侯何赫赫悲哉巧舌铦如㦸况复孤臣屡经谪唿儿把酒酹烟波歌以还珠感今昔栖霞篇俞安期栖霞篇为栖霞洞作洞在七星山半七峯参错离列洞亦迂曲盘旋葢穿亘七星而行其腹中约七八里辽逺奥㝠玮怪万象启堂皇支栌柱中有佛老二像羽则鸿鹄介则龟龙毛属则麟鳞属则鲤屏帐斿幢璆石鼓钟花卉珍异咸是膏乳所成为桂诸巖洞之冠张羽王志桂胜尝首誉之以乏班张左陆盛藻发其灵祕仅有宋季诸作为憾余以退之汝城二王孙导游摭其实际加饰鄙辞组为斯篇殆得十二虽不类汉晋诸公宏制颇拾唐初四子之遗羽王其稍能释憾否耶桂海纪殊域桂林启神垧山水竭嘉赞巖窦侈图经中有羣峯列斗象上摹七曜成山形神斤鬼斧构灵窟緑涂碧缀开仙庭灵窟仙庭非一所隂深独有栖霞府到如天表叩明堂入似星躔穿广宇麒麟吞吐黄金铺龙鹄盘回苍玊柱毬塲舞榭各经途旋室倾宫频改戸改戸经途透紫烟平原旷薮何延绵朱泥鑪冶鍊药地朱砂阡术分区田紫盖挺芝芝九榦绛雪成丹丹九还琼实青柯积乳液瑶荑碧叶滋膏泉乳液膏泉结竒瑰变态缤纷难具拟谁谓雕屛百堵非竞言黼帐千重是回头毛宝左顾龟振鬛琴髙上翔鲤东渡神僧趺宝莲西行道士归仙李别有璆琳列簴县帝庭乐器罗钧天华幢九华导飈驾采斿七采迎云軿孤上金茎承露起并垂玊笋排空连南游万里躭竒客秉燎窥临毎惊魄仙偶难逢日月华王孙到共烟霞癖顾影疑过綘气居题名恍𨽻瑶台籍讵信青山寂寞区翻藏元圃繁华宅海阳三异謡丁令君民子育老幼熈熈覆华屋淳风舒徐扇邦域致有嘉祥感羽族嗟哉白雉何太驯引雏饮啄游西牧丁令君理寃牍洞开圜扉放疑狱怨气纷纭散邦国致有嘉祥感鳞族咄哉盆鲤亦有神化作飞龙脱鱼腹丁令君去害马孰敢依冯城社下暴夫驱走出提封勐兽惊啼散郊野咄哉勐虎迟渡河扬子寺前遭鬼打苍梧行送沈道徴参知九疑南去苍梧邱重华廵后归中州牛女北来野垂尽郁黔南泻江分流地连五岭多巖窦雨𤾉寒燠称殊候九月惟看月似霜一冬不断花如绣由来风气稍杂夷跣行鼻饮还蹲跠女儿昼挂金钱舞娈童夜捧芦笙吹更有猺人便骑射轻生毎猎孤城下赋税宁来大国供衣裳未习明王化分藩此去今属君虎牙髙建苍梧云车书试使通化外万里安事铜船军上林歌关与张上林邑胜如何上有大明万仞之髙山下有澄江一带之清波游人不敢陟飞鸟不得过古木参天不知数但见白云终日䕶苍萝思邻八角环其后古渌镆鎁列其前县治䇄然当中央层峦怪壁郁嵯峨衡阳有卧龙十年在隆中一朝祥云集扶揺直上太清宫上帝命尔龙乗云下九重簸击沧溟十万里复輓三湘洞庭之湖水南踰五岭入苍梧遥望上林而至止上林久旱望甘霖甘霖不至民何心云一起兮枯藁生云再起兮龙再唫云三起兮四郊足云四起兮膏泽深轰雷聚石魍魉奔洪崖下泷泻飞湍和风鼓处庭花茂甘雨来时径草春春色偏饶上林苑野老行过粤水濵雨师风伯安其位勾芒上天告上帝上帝谓龙功不细余将命尔逰天庭坐令四海沾天惠全州道傍官松歌何乔逺全州官路何逶迤十里五里松参差间桐攅梓相撑薄穿云参天互蔽亏氷霜一道遏骄阳笙簧两径吹流飔鳞甲老为赤铁色茑萝挂作青蚨枝共言官树不敢伐或有剥蚀无枯皮昔余京师宦六年心爱此树常攀搴报国寺前葆盖团显灵宫里虬龙顚天夀山中最蔘爽原庙閟宻无繇前谁知此树看不絶行人客子心俱便借问此松何年有国初种者章太守古人为政重精详津梁涂巷皆纪纲蔽芾遗思今则亡斤斧且得非时伤呜唿斤斧非时伤我行大江以南不见楩楠与豫章勾漏歌苏濬息马山之曲春草萋以緑白云何意出层颠千峰万峯自相属数声鸡犬空中闻百丈蛟螭巖际宿山前老叟向余歌嘲风弄月谁羁束欲访山翁何处㝷笑指松间一茅屋昔年葛令安在哉片片烟霞出空谷幽枝堪挂竹皮冠清溪不碍荷芰服珠玑芝田俨相向鳯管龙笙断复续莫问丹砂事有无一醉山中万事足谒栁栁州祠墓王士性天宝贞元人已死千年大业竟谁是手提大冶铸干坤后来共说河东氏并辔中原有几人愈也角立河之濵百川却障狂澜折风雨延津会有神解道河清苦难俟瞥惊白日风尘起去国投荒十二年驱鳄开云八千里魅魍蛟螭作比邻强开闇㫚就阳春耐可唿天作知己讵知天意难具论刻物肖形神理在尺管畴令握真宰尔曹自取造化忌夭死炎荒託蓬㠥侯死较先韩较后罗池之碑及韩手敖氏春秋鬼不饥桐郷坵陇人应守浔水南流即旧津黄蕉丹荔伏犹新手披蔓草荒祠下余亦东西落魄人弔刘参军蕡墓刘参军独鹗啾啾百鸟羣长铗倚天气吐云巫咸不下霄汉逺泪断把国人无闻欲抉霾曀上天门虎豹狺狺坐九阍玊女投壶笑方剧衆星争月光犹繁且招龙比游地下万里投荒奄堕马湘流东去鵩南来长沙弔原君泣贾生惭借剑阻尚方死愿裹尸弃中野雄虺封狐任九头魂招不来粤山赭刘参军青山瘴疠多风雨化碧啼鹃一坏土土偶何知便是君请㸔生气摩灵氛张义姑辞陈继儒有雏有雏六岁而孤无怙无恃如委道涂张氏垂絶可奈何可奈何义哉姑处子不嫁之死靡他不愿为鳯凰翺翔井边梧不愿为鸳鸯游戏水中蒲但愿雏长成身作白头乌青春逝清夜徂抱兄子泪血枯尔寒我襦尔饥我餔授尔句读爱尔髪肤娶妇生儿美且都孤儿活不知无母室女老不知有夫险哉一缕千钧扶程婴李善何难乎吁嘘兮巾帼男子粉黛妖狐汝独不闻桂林张义姑经畧台懐古区龙正越南西去古铜开牂牁之水何年至别有绣江遶故台台自开元间树帜南屛矗矗都峤君大容虎踞并超羣划成千古英雄地徃事升沉怅夕曛骆驼坝龙巷军九𣲖滙师武臣当年节钺知谁任五筦芳名今尚闻间有漫叟为元氏轻裘缓帯羊叔子文章已擅盛唐名南海泱泱分赐履忽忆莲湖面面亭风流易尽留芳芷行尘不隔荔枝红杨湾尚在杨妃死地灵人杰总一时销越歇晋千江里由来荒裔亦无常一枰碁局等儿戏倐忽游移数百秋山城辽絶如斗寄人风遐想京洛遗炙踝文身差可异变闽化蜀总何人海濵邹鲁宁殊地曽不见濯缨石钓鱼台千年人去鹤归来南山壁立还相对江流不尽复洄勲名几度成消长徙倚城头玊漏催广西通志卷一百二十一广西通志钦定四库全书广西通志卷一百二十二艺文歴朝五言律诗过峦洞宋之问越岭千重合蛮谿十里斜竹迷樵子径萍匝钓人家林暗交枫叶园香覆橘花谁怜在荒外孤赏足云霞自湘水南行张九龄落日催行舫委迟州渚间谁云有拘役乗此更休闲暝色生前浦清晖发近山中流澹容与唯爱鸟飞还题梧州陈司马山斋孟浩然南国无霜霰连年对物华青林暗换叶红蘂欲开花春去无山鸟秋来见海槎流芳虽可悦㑹自泣长沙寄杨五桂州谭杜甫五岭皆炎热宜人独桂林梅花万里外雪片一冬深闻此寛相忆为邦复好音江边送孙楚逺附白头吟过栁州戴叔伦地尽江南戍山分桂北林火云三月合石路九疑深暗谷随风过危桥共鸟㝷羁魂已愁絶不复待猿吟种栁戏题栁宗元栁州栁刺史种栁栁江邉谈笑为故事推移成昔年垂隂当覆地耸干㑹参天好作思人树慙无惠化传送桂州严大夫韩愈苍苍森八桂兹地在湘南江作青罗带山如碧玊篸户多输翠羽家自种黄柑逺胜登仙去飞鸾不假骖海南送韦七使君赴象州陈陶一鹗韦公子新恩领郡符岛夷通荔浦龙节过苍梧地里金城近天涯玊树孤圣朝朱绂贵从此展雄图送容州唐中丞赴镇张泌交阯同星座龙泉佩斗文烧香翠羽帐看舞郁金裙鹢首冲泷浪犀渠拂岭云莫教铜柱北祗说马将军送独孤判官赴岭南刘长卿伏波初树羽待尔静川鳞岭海看飞鸟天涯问逺人苍梧云里夕青草嶂中春遥想文身国迎舟拜使臣桂林路中作李商隠地暖无秋色江晴有暮晖空余蝉嘒嘒犹向客依依村小犬相䕶沙平僧独归欲成西北望又见鹧鸪飞桂林即事城窄山将压江寛地共浮东南通絶域西北有髙楼神䕶青枫岸龙移白石湫殊郷竟何祷箫鼓不曽休昭州桂水春犹早昭州日正西虎当官路鬬猿上驿楼啼绳烂金沙井松干乳峝梯郷音殊可骇仍有醉如泥哭刘司戸蕡路有论寃谪言皆在中兴空闻迁贾谊不待相孙𢎞江濶唯廽首天髙但抚膺去年相送地春雪满黄陵异俗二首鬼疟朝朝避春寒夜夜添未惊雷破柱不报水齐檐虎箭侵肤毒鱼钩刺骨铦鸟言成谍诈多是恨彤襜戸尽悬秦网家多事越巫未曽容獭祭只是纵猪都点对连鳌饵摉求缚虎符贾生兼事鬼不信有洪炉游东观张固巖岫碧孱颜灵踪若可攀楼台烟霭外松竹翠㣲间玊液寒深洞秋光秀逺山凭君指归路何处是人寰南中王建天南多鸟声州县半芜城野市依蛮姓山村逐水名瘴烟沙上起燐火雨中生独有求珠客年年入海行桂岭岭头分界堠一半属湘潭水驿门旗出山蛮洞主参辟邪犀角重解酒荔枝甘莫道中华逺南陬更有南送戴端州赴容州陈羽分命诸侯重葳㽔绣服香八蛮治险阻千骑踏繁霜山断旌旗出天清剑珮光还将小戴礼逺出化南方蛮家项斯领得卖珠钱还归铜柱边看儿调小象打鼓试新船醉后眠神树耕时语瘴烟不逢寒便老相问莫知年昭潭十爱梅挚我爱昭州水湘漓共一源本无污泥滓去有棹歌諠沃野藤溪道浮探玊海门有时新雨涨多半是君恩我爱昭州士平居富塾庠兴贤尊汉诏论秀美周郷艺苑蒲开牒书堂缥结囊蟾宫前后进一一手间香我爱昭州观裁基压大溪一楼云驻隐双表鹤归金剜先朝语鸾惊旧使题皇恩新雨露祈福为蒸黎我爱昭州路优游不险﨑九疑通舜野八桂遶秦祠亭堠相望处渔樵有让时政无牙虎鬬莫信义山诗我爱昭州酒千家不禁烧缥醪一爵举瘴雾四时消红叶和云踏青帘傍水招化浓民自醉鼓腹日歌尧我爱昭州果西东此擅珍荔枝登宴美桂子荐盘新映树珠含影承牙玊熘津二年逰宦乐满腹岭南春北牖洞孙抗旧驻东方骑因题北牖名来须风作御去认斗为城日气晚方到云收寒易生予心匪游衍拱北振华缨朝阳洞险絶信天开春萝䕃古苔不愁云景闭先得日光来片石充棊局凉坡递酒盃东风偏着意草木烂成堆过清湘陶弼岭开蛮壤断此地下湘川绿水纹如染丹枫色欲然瘴消还爱酒我醉尚忧边故里谁相访孤帆出晓烟霞溪驿歌声野色中人乐岁时丰暑雨隂晴杂秋田早晚同岭云无烈日江树足凉风自指郷山语前村有路通二妃庙溪上龙蛇屋萧条帝女祠竹痕当日泪山色后人疑古服霞流绮新粧月献眉楚民无水旱箫鼓谢神禧题兴安县石灰舖壁马度严关口生归喜复嗟天文离卷舌人影背含沙江势一两曲梅梢三四花登髙休问路云际是吾家再至阳朔五管新多事轻车屡徃还勤劳成白髪故旧是青山树色才分楚江声未出蛮自慙迎候少无惠及孤鳏拦蛮山西去万重山兹峯独限蛮天生贼多计民赖汝为关设险数州地防危一日间守边须以道絶顶可跻攀永平寨道中叠嶂深千里穷邉今一隅北风家信息南斗客程途岭势频开合猿声乍有无过溪人语笑隔岸戍烟孤送吕涛典狱之梧州崃口苍梧县城依南斗魁江潭海潮上地热火山来草没嘉鱼穴云封拜表台到应无狱讼荳蔲酒频开容管一年勾漏守㝷尽洞中天佛记卢藏用仙坛葛稚川醒心西驿水烧眼碧池莲我岂无新事诗碑与酒泉南宁崑崙关闗路下崑崙蛮封迤逦分春光先着草雨意不离云俗异君修徳时平将用文临溪照緑水老鬓雪纷纷三公台落成北原乔木外三将旧屯营草没金鎚蹟山应玊管声路随关地逈江背瘴天轻异日谁相继来书第四名罗秀山㝷山入罗秀旋结草堂居花露生瓶水松风落架书闻猿得句后见月出行初此夕云林下无因梦使车那霸泉昔年观地志此水出牂牁断岸深无底平流暗起波感恩来客少射影短狐多未老诸蛮在楼船空再过思明府明江几年来瘴外此夜宿清中照枕残鸡月吹灯落叶风卢循犹伪国杨仆已衰翁起戴寒星去前村烧影红送向综通判桂州范仲淹通籍三公后监州五岭深欲知明主意将慰逺人心歳计多藏药舟行不废琴归书清白最宁问槖中金刘仙巖曹辅石磴仙巖路登临莫倦攀乱泉归万壑一目尽千山嶂雨收云后松风吹暮还道人今不见无处觅𤣥闗能仁寺黄庭坚招提古山岛掩映碧江心钟叩苹风逺僧禅水月深鹤归门外浴龙向槛边吟毎遣遗诗者毋亡拨棹㝷挽邹忠公杨时一伏青蒲上三年瘴海濵泉甘不出戸客至岂无神报国心常在知恩志未伸追懐垂絶语空有涙盈巾容南道中李纲路入容南境风烟自一方山空云冉冉春动水茫茫紫府丹砂祕幽村碧树芳萧然有佳致作箇是炎荒訾家洲张孝祥一雨便清凉风囬百草香云山米家画水竹辋川庄僧赋蠲新帖墙榛斩旧行归韀乗晚霁空翠满轻装䝉亭孙觌小筑三间足雄包万象并遥波通极浦落日抱孤城小语千巖应长歌百蛰惊坐看衣屦上漠漠晚云生红荳蔲花范成大緑叶蕉心展红苞竹箨披贯珠垂宝络剪綵倒鸾枝且入花栏品休论药裹宜南方草木茂为尔首题诗尧庙张栻明祀崇千载荒山拱万灵插天巉絶壁飞瀑下空庭绘事存淳古真风寄杳㝠苹蘩何以荐帝徳日惟馨仲春过阳亭亭古危临岸林幽巧近城烟容随雨住花片着溪清春事已如许客懐谁与倾亭前两好树满意欲敷荣观静江山水呈陈鲁叟漕使戴复古桂林佳絶处人道胜匡庐山好石骨露洞多巖腹虚峥嵘势相敌温厚气无余可惜登临地春风草木疎融州东楼陈藻灯火无蛮市江山遶暗城渔舟关柝响野烧日头生雨阔千村暝天髙一月行夜楼多好景都不碍隂晴全州刘克庄寂寂全州路家家荻竹扉异僧留塔在过客入城稀传舍临清泚官亭占翠㣲沙头泊船者多自岭南归初逰水东诸洞次同逰韵二首桂山前未到今日是初游招鹤登青巘唿龙俯碧湫深溪通秉炬小窦劣容舟岂敢轻题咏同官尽柳刘旧闻巖洞胜欲徃自髫年耸秀过灵隐幽深似善权逺环州堞外近献屋檐边倘有登临约时时愿执鞭尧庙帝与天同大天存帝亦存桑麻通絶徼箫鼓出深村水至孤亭合山居列岫尊尚余土阶意樵牧践篱藩舜庙粤俗人知帝遗祠古至今青山花寂寂朱尸柏森森雨打荒碑缺苔封石洞深曽闻张侍讲来此听韶音篸带亭上到青林杪凭栏尽桂州千峯环野立一水抱城流沙际分渔艇烟中见寺楼不知垂去客更得几廽游叠綵巖登越亭朱晞颜不到越亭久榴花今已红江流寒泻玊山色翠浮空百越薫风里三湘夕照中行藏仗忠信六合本同风淳祐庚戍因劝农来白龙洞得四十字李曽伯老龙昔未蜕尝蛰此山中霖雨春畴足风云夜壑空两崖髙下倚一径徃来通不愿千金剂惟祈百谷丰苍梧即事谢孚近岸江声急孤舟下杳㝠崃泉飞瀑雨滩石走羣星水有潇湘色猿同巴蜀听令人思舜徳一望九疑青过梧州易谦城空花烂熳楼逈雨萧条毒草春生瘴蛮江晚上潮鱼肥堪把钓凤去不闻韶万里双持节恩波赖圣朝逍遥楼建都思逍遥留古迹胜景浩无穷雾鎻山城市烟藏水府宫峰峦霄汉外栋宇画图中百草丛深緑羣花绽浅红湘山寺雷𨼆翁何代梵王宫轩窻阚碧峯虚庭苍藓匝一径白云封石涧吞寒竹巖猿答暮钟能令吟赏者不倦徃来重柳州道中陈孚五岭炎蒸苦征夫各阵行荒哉秦象郡痛矣栁龙城水毒人多病烟昏马易惊里闾凋瘵甚边将莫言兵度三花岭絶壁三千丈荒烟八九家黄苑青草瘴黒质白章蛇橄榄髙悬子芭蕉倒吐花岭头一回首何处是京华桂林傅若金桂林南望逺山路与云连浅水清涵石攒峯乱刺天干戈仍岁月瘴疠接风烟蛮冦何能定邉氓亦可怜梧州嘉鱼亭舟楫回沙驿旌旗驻郡亭江通五管白天落九疑青此日瞻云气谁家见客星军需昼夜急冦盗几时宁賔州过岭冬犹热縁山夜未宁树残兵后赭草𤼵烧余青西冦迷仙雾南人候使星民居日稀少惟见短长亭还闻栁州破道阻将泝江交阯方通使賔州忽被围还闻山路塞径就水程归上府空金椀前军老铁衣谁能平政化不事总戎机书堂山陆垕何年栁使君开此读书林天地三江逺烟云一径深髙山仰圣道流水静人心伊昔从游乐遗风尚可㝷逍遥楼别多喇卜丹身世云霄上飘然思不穷晴山排翠闼暮霭閟琳宫牧笛残云外渔歌落照中蓬莱凝望眼隠隠海霞红逍遥楼次韵吴伯寅危楼天欲半登览兴何穷云鎻崑崙塞星环太乙宫江山图画里賔主笑谈中回首严城暮千门日影红憇金鸡驿亭刘崧緑云上驿亭春色正㝠㝠千树棠棃白满山蕉叶青碧潭开匣镜秀壁拥帷屏尚说容州逺舟行未可停下马下马度嵚崟千溪复万林含沙疑鬼箭飞草畏蜞鍼火种通猺俗山歌杂戍音逢迎暂投息起坐剧愁心𤼵梧江驿韩守益早发梧江驿新晴宿雨收暖风寒食后啼鸟緑隂稠到处停兰棹逢人问象州隄防多䑕盗终夜整戈矛懐逺县治平今有日因得逺人懐一水牂牁逺千山翡翠开竹祠依涧壑县郭半云霾我正询民瘼苖顽莫浪猜谒罗池庙尝闻栁州栁今到栁州城谒庙双旌去看碑百感生逺人严祀典遗像着髙名庭树参天緑神来瘴疠清迁江县驻马迁江县悬旌映落霞山危开八寨县小只三家望望依前戍呜呜起暮笳晚凉生廨宇中夜梦京华苍梧即事林弼驻马苍梧野云烟半杳㝠荒林虞舜庙斜日吕仙亭城枕三江险山连百粤青长歌舒逸兴激烈振林垧邕州王偁五管推名郡双江接上流人家蛮雾晓山雨瘴烟秋逺客谁青眼殊方易白头今宵南极外分野望牵牛宿苏桥驿蓝智桂岭愁人地梅花嵗暮天孤云寒雨外独鸟暝钟前牢落空双鬓驱驰又一年观风愧无补为客记山川栁城道中霜气晚凄凄荒冈恐路迷孤云桂岭北落日栁城西地暖蛇虫出林昏鸟雀栖蛮乡经战伐问俗愧遗黎恭城县十室黄茅邑千峯红叶村喧卑蛮俗异质朴古风存鸡犬连猺峝牛羊到县门残年歴荒徼遥布圣明恩过云洞岭路出千林逈山连五岭遥石崖悬度栈野树卧通桥涧饮犹防蛊畬耕尽属猺夕阳驱瘦马鬓影漫萧萧栁城县青山入县庭小邑但荒城竹覆茅茨冷江涵石壁清草虫当戸坠水鸟上阶行问俗知无事松风一舸轻西山万霁数里西山路千家夕照村霞光回树杪山影倒云根吏少空庭舍人归附郭门地偏风俗好鸡犬任黄昏青连山钱溥万垒山如障城头翠作围玉龙随瀑挂𤣥鹤伴云归谢屐逰难遍陶篱见亦稀倚栏看不厌岚翠湿人衣白云洞野外㝷仙迹云封古洞幽碧桃时在涧瑶草不知秋道路通三岛烟霞占一丘有无谁可必明月自悠悠鳌头山江上蟠桃石雄吞北郭陲中擎天一柱独障水东驰霖雨多需望风云毎䕶持凭谁一点化髙跃向天池伏牛岭张拯落日度牛岭归禽相与还云吞山一半路没水中间村落多称寨行人毎怯蛮羣黎入版籍嗟尔一何艰成化七年十二月十有八日余与总镇太监陈公总兵官平江伯陈公视耀武扬威关留欵庆林寺寺前山坡之上其平如掌下临长江旁列茂树衆登览为之跃然喜胜地之偶得而因念时事浩然兴𤼵作一诗书贻寺僧同逰者参议王孟育冯文纲也韩雍严关阅初遍下马憇禅林树覆连天幕泉鸣隔涧琴忧民成老疾报国喜同心闻道西征急何时听㨗音过大关鲁铎大关惟线路蹑磴上崔嵬云触车檐起泉从树杪来寒轻花继续湿积藓毰毸逺道逢竒胜奚囊取次开上林道中山路竒还险肩舆阻复通有时疑堕井忽地欲凌空襟袖云中气旌旗树里风独怜寒暖候不与故园同崑崙关路出崑崙上中林不见天巢卑幽鸟䕶树老怪藤纒空翠疑成滴隂崖戒近边前驱知不逺觱篥隔苍烟正徳庚辰四月二十七日广西进兵周用先㨗犹天幸悬军势不孤膏脂饶粟帛老弱戒弦弧五月方诛戮三苖复啸唿未闻尧舜日亦复望来苏题阳朔县王臣山城极清秀彷彿武陵源黄叶飞江路青山到郭门田中禾本立墙角豆花存坐待梧桐月披襟共客论栁山书院刘敔栁山名已久刺史暮方来佳胜依然在榛芜次第开续编循吏传重筑读书台何幸陪游衍清泉荐一杯访仙源洞得道人蒋馨故栖石题顾璘水曲桃花暗灵巖信有仙虫书留古洞鹤驾去何年白犬眠金灶苍龙饮玊泉愧非嵇叔夜来此竟空旋春日磐石江上歴歴春山色留人坐不归空园花自发芳草雉争飞多病懐郷切端居出郭稀尘冠将白首无乃负渔矶入金盆山访唐孝子旧闻刲股事今见结庐情笃行关风俗残躯效死生秋原双泪苦春草寸心倾独夜悲风切偏闻宰树声小泛得黄楼诸山之胜不奈城中役重㝷水上逰秋光俱白舫山翠忽黄楼竹覆溪门浄云藏石洞幽诛茆饶野意留语报沙鸥月牙巖孟洋天设巖须古月牙名自今树低千岸转洞敞万峯侵冠服承云丽笙歌落涧深南州真胜槩北客此登临兴安道中汪必东问县古兴安观山秀欝盘松浮萝葢逺石熘涧泉寒陡闸平分浸湘漓此发端放舟沿两岸花草入窻看灵川道中晓日灵川道春风逺使旌山迎来雨色石过转泉声细涧桃红杳髙原稼緑平人家多隔树疑在武陵行驻浔州三崃闻藤断双流见桂平牂牁通象逺勾漏出龙清何事虚开府频年少住氓萧条驻藩节回首媿千城驻賔州长驱来宦辙逺徼入賔州地接龙荒贡途通象服邮民风今不陋王泽故长流何为田禽鸷偏烦士马蒐驻南宁西粤观诸郡南宁亦首风正音前汉叶竒货左江通铜柱勲名后金城礼信中须知夷壤接徃岁事征戎龙门驿徐问险仄漓江崃龙门驿路通军麾沙水上春色瘴烟中深树埋豺虎穷荒絶雁鸿天山勋亦壮吾欲挂彫弓乌蛮江上晓𤼵向锦威武神祠下钟残曙色分疎帘透初日危岭堕秋云江满滩声穏风髙鹤唳闻身为万里客独徃更谁羣青山废寺览古陈瑾石壁题名遍云封古磴斜蜂衔争嫩蕊鹿卧借寒花水碓犹春雪松房半宿霞巖前僧定处占作野人家过象州蒋山卿秦皇开象郡兹事已千年台古埋秋草城荒起暮烟江天云漠漠石岭月娟娟万里慙漂泊因风懐昔贤兴安道中黄佐放浪沧洲客迟廻桂水春宻云虚碍马芳草逺随人野阔啼莺树山多佩犊民戍歌愁听汝荒服几时新太平学舍八首张岳吾道江河水文章奎壁精寒光无楚粤清润足缾罂絶徼兵戈少青衿絃诵鸣新秋占气候应产紫芝荣空城抱静碧太宇逼青葱谁谓经无用人知圣可同三千压戎马万丈吐霓虹所志谅能逺殷勤戒篆虫声教千年运春秋一亩宫明禋荐緑藻遗响拂丝桐地逺人多朴中孚物自融乗桴非有託兹意郁沖沖昭州道中潘恩舟移桂岭外人泊暮江濆百越炎蒸地千山虎豹羣虚明涵洞月狼借散溪云何处征歌发愁予不可闻登思恩筹邉楼吴赴髙压郡西城筹邉不浪名江山三面敌鸡犬几家声败堞烟中静危桥竹外明公余一登眺触处尽诗情自柳至平乐书所见袁袠象郡极萧条賔州颇沃饶趂墟多丑女互市半良猺箬裹㯽榔贵花糚茉莉娇輶轩叨使者异俗采风謡邕管真堪赋江南恐不知橘奴金弹宻荔子水晶虚海错羞方物山蕉入野蔬无论宝玊贱鱼米自宜居郁白方言似浔梧瘴气賖蚺蛇晴挂树射蜮昼含沙屋覆湘君竹山红蜀帝花夷坚收未尽博物待张华昭平滩险恶最险是龙头药弩弦齐彀铜刀鞘屡抽红巾翻把隘白昼竞钩舟倘得山韩将狐羣岂足忧谒刘贤良祠髙树临流水空庭澹夕阳万言翻下第三黜竟投荒事业存青史英灵俨白杨古来称屈者不独一贤良谒栁祠罗池非昔日栁庙亦荒頺秋草重门闭寒花独树开文章真命世今古孰怜才猿鹤如相诉松风晚更哀乌蛮滩滩说乌蛮险今来异昔闻江流清似镜山瘴白于云铜柱瞻遗烈丛祠表懋勲伏波如可作谈笑扫妖氛苍梧作气候南荒异苍梧湿更饶山云晴忽雨江雾夜连朝病与炎俱剧愁随瘴不消故郷那可望桂岭已迢迢昭潭见雪五岭传无雪三冬喜见花霰喧忩竹响絮卷朔风斜腊已辞梅蕚春先报栁芽谁怜僵卧者犹自滞天涯郁林州王问旧属苍梧郡今通南海军峝中风转恶岭外气全分怪蟒唿人姓隂蛟吐瘴云夷歌起樵牧几度隔墟闻苍梧夏泊呈同行杨少室宪长谢少南岭外自恒炎梧山更郁盘江霖偏作疠氷井不生寒并舣桄榔树初看荔子丹仙舟凉夜兴飞雪洒鸣湍登七星巖爇火窥𤣥谷披云上翠峯王城环翼凤江水抱游龙草合虞皇辙疆分汉帝封还将千古意把酒对髙舂游靖藩宗室池馆帝胄仙人馆朱扉緑野堂水涵鱼藻动箨放凤翎长客简雕金赋神丹閟玊房悠然心自逺疑是白云郷书苍梧署中钱薇两载天南棹兼旬钩检賖明庭隔霄汉使节滞荒遐花鸟同中土云烟帯逺沙炎方非足虑祗切媿黄麻大黄江口江流急于箭风髙浪拍天帘开山入座云暝雨随舷椎髻蛮堪骇侏语孰传回看津吏候瞬息过前川牂牁江路入东瓯国犹登万里舟衣冠无故识邪许总夷俦壤接夜郎境程踰铜柱秋清风赖相送暂尔思悠悠𤼵横州何御役役催行色苍苍望晓河雁经炎海少花𤼵越山多水芋宜春种烟萝待晚过单车犹入郡五马意如何至乌蛮滩滩水迅如此行人仍暮过风烟蛮道路祠寝汉山河功岂云台掩悲应野老多千秋思薏苡返棹激长歌浔江舟中野桥津吏待稍泊散羁愁江月先临馆山云早上楼人喧城下渡鼓发驿前舟暝色苍苍逺风帆何处收咏董泉徐浦石隙鸣泉泻秋深玊髓流精灵涵太始澄澈濬源头出涧施千顷余波沃九州生民望龙雨早晚此中求横州夜泊浮槎馆张佳䕃奉使岂张骞仙槎此地传舟来豚郁水人及荔支天客舍悬新月郷书已旧年因思一片石今在锦江邉兴安道中方宏静云迷峯自叠滩急水相离竹露长疑泪松风不断吹獞儿歌刈稻猺女舞祈祠万里今封建无言陋九夷府江舟中滩窄自应潄嶂深殊未厌挥絃白鸟起卷幔碧云添境昔华夷限官今吏隐兼榜人无太驶为数衆峯尖登横州钵岭二首翁溥百粤孤髙处披云试一临万山残照逺列郡瘴烟深古树藤萝合空林猿狖吟殊方聊复尔天地涤烦襟天畔招㝷客竒探兴不羣将军凌紫逻多士入青云野旷孤邨小江晴逺水分飘然游象外歌啸隔崖闻思恩旧府周璞圣朝文化溥土族尚英雄确山川异经营制作同文亡失旧事世乱剰残宫欲得兴衰故殷勤询老翁鬬鸡山卢仲佃岭西山洞别此有鬬鸡名月下昂冠逈风中振羽轻两涯虚幻影万古歛啼声我抱探竒僻轻舟不问程游南山邓朝賔江南开古寺竒蹟到人间石佛悬飞盖金鳞跃翠巖洞深云更鎻松老鹤犹还絶顶攀跻处依稀斗宿参送项子忠明府之苍梧李敏白首苍梧令逢人说瘴郷藤隂鸣蛤蚧山气暗桄榔自昔由虞化何嫌本粤疆桃花栽满县春色胜河阳自横槎泛端溪区大相竹岸收残市花源访故津里将仁共美俗以徳为邻土布芭蕉盛林香橘柚新何须㑹稽守方作锦衣人游兴安乳洞俞安期断蹟藏沙渚飞梁渡涧门履田分石畛探水潠云根冻雨垂空结春雷殷地奔将无异人隠紫气拥朝昏饮栁山杨芳把酒髙台上青山落案前飞花三月雨垂栁万株烟胜地堪吾醉清风媿昔贤尘缨何处濯深涧有寒泉郁林过博白道中即事金辂不识辛仓路今知平政桥江流南入海山雨北通潮野兴催诗急郷心入梦遥苍梧云暗处疑是听箫韶兴业过博白道中官道穿﨑崃篮舆衬晚晴水鸣如有为山曲更多情野鸟迎人语林花映日明愧无经济业何以慰苍生平乐广运堡謡管大勲广运接龙洲营屯跨上流编茅还作屋刳木即为舟城郭依髙堑豺狼遁逺陬年来平十寨无复九层楼安南贡使阮实道苍梧以诗上诸司时观察胡公次其韵并和陈熈韶星门戎索靖日域塞烟清象齿关南道龙骧岭外营冠裳归汉习笳鼓事郊迎侧耳蛮云里喧阗起颂声登雉巖相传即雉听经化处唐宋人多扵此送逺亭榭久堙予兴复之曹学佺江水入阳渠春流旷有余巖空灵雉化穴小定僧居出饯闻兹地歌风陟彼砠久无轩盖到荒径为谁除汎舟金莲港因游白龙洞的的水莲金舟移入港深孰知平野上转自得幽岑穴暝分僧㸑泉髙落梵音秋光浑不减僻处乍堪㝷木龙洞桂中称最险域外有重扄匪借丁夫凿能穿癸水亭坦然车马路宛尔木龙形却喜沿江望尧山一抹青桂林风謡十首楚粤流皆仰湘漓水自分易生阶面草难度岭头云素节龙舟竞㝠摉䑕穴熏水东街最盛游女咽罗裙云陵入始安桂海地漫漫节令无冬夏隂晴变燠寒茗含烟气重蔬裹砾沙干癸水东城入兵戈幸不残自古云荒服分藩亦懿亲银章悬国信朱邸错居民城外寛文网车中吐锦茵他方𫝊好尚厌罢此才新物候中华隔髙寒转苦卑桂花多晚实松树毎交枝蠧粉时侵面冰风易中肌岭西饶药物病嬾亦谁医箫鼓沸中秋肩挑水族稠饔飱临顿办节序竞时修月兎灯俱上风鸢瘴易收官街青石路醉倒滑如油不住㯽榔嚼相传好辟岚喉干如转磨叶响似餵蚕弃地皆脂泽逢人若醉酣生年无半百黄面老瞿昙偏安闻此地汉法已全疎塞逈书违雁溪清弩射鱼穿山为孔道放陡下灵渠待学桃源隠村村尽可居夜坐多蚊母秋成半芋魁寄桑𫝊酿法文石中碑材戍饷资桥税山田仰粪灰广南商贩到盐厰雪盈堆猺粮难猝办邨老未全驯风俗传鸡卜春秋祀马人法依山例峻歌叠浪花新嬾妇田间过忙将织作陈退食衙应放长时印早函衔杯夸瑞露烧笋出灵巖吏隐吾何媿人言或息䜛岂如元祐世党籍至今劖过古田何良臣百蛮烟瘴里道路异中原月冷千丘骨云封万壑猨年来伤遇晚战罢幸身存欲作消忧坐无能贳一罇萃緑亭许时谦吏事边城少探幽得自吟构亭倚古岸伴客憇浓隂金印山嶐座龙英水遶林溪声风里细日夜有鸣琴广西通志卷一百二十二广西通志钦定四库全书广西通志卷一百二十三艺文歴朝七言律诗岭南郊行栁宗元瘴江南去入云烟望尽黄茒是海边山腹雨晴添象迹潭心日暖长蛟涎射工巧伺游人影飓母偏惊旅客船从此忧来非一事岂容华髪待流年南省转牒欲具注国图令画通风俗故事圣代题封尽海壖狼荒犹得纪山川华夷图上应初録风土记中殊未𫝊椎髻老人难借问黄茆深洞敢留连南宫有意求遗俗试检周书王会篇登栁州城楼寄漳汀封连四州城上髙楼接大荒海天愁思正茫茫惊风乱飐芙蓉水宻雨斜侵薜荔墙岭树重遮千里目江流曲似九廽肠共来百粤文身地犹自音书滞一郷栁州寄丈人周韶州越絶孤城千万峯空斋不语坐髙舂印文生緑经旬合砚匣留尘尽日封梅岭寒烟藏翡翠桂江秋水露鰅鳙丈人本自忘机事为想年来憔悴容栁州城西北隅种柑树手种黄柑二百株春来新叶徧城隅方同楚客怜皇树不学荆州利木奴几岁开花闻喷雪何人摘实见垂珠若教坐待成林日滋味还堪养老夫栁州峝氓郡城南下接通津异服殊音不可亲青箬裹盐归峝客绿荷包饭趂墟人鵞毛御腊缝山罽鸡骨占年拜水神愁向公庭问重译欲投章甫作文身鬼门关李徳裕岭外中分路转迷桄榔树叶暗前溪愁冲毒雾逢蛇草畏落沙虫避燕泥五月畬田收火米三更津吏报潮鸡不堪肠断思乡处红槿花中越鸟啼送杜秀才徃桂林许浑桂州南去与谁同处处山连水自通两岸晓烟千里草半帆斜日一江风瘴雨欲来枫树黒火云初起荔枝红愁君路逺销年月莫滞三湘五岭中赠容南韦中丞陈陶普宁都䕶军威重九译梯航压要津十二铜鱼尊画㦸三千犀甲拥朱轮风云已静西山冦闾井全移上国春不独来苏𤼵歌咏天涯半是泣珠人和容南韦中丞题瑞亭白燕白䑕六眸龟嘉莲伏波恩信动南夷交阯喧传四瑞诗燕䑕孕灵褒上徳龟莲増耀答无私回翔雪侣窥檐处照映红巢出水时尽写流𫝊在轩槛嘉祥从此百年知桂江曹松未识佳人寻桂水水云先觧傍壶觞笋林次第添斑竹雏鸟参差䕶锦囊乳洞此时连越井石楼何日到仙郷如飞似堕皆青壁画手不如元化强赵观文重试及第褚载一枝仙桂两回春始觉文章可致身已把色丝邀上第又将彩笔冠羣伦龙泉再淬方知利火浣重烧转见新今日举头看御榜大能荣耀苦心人谒尧帝庙轩辕弥明祖龙开国尽遐荒庙建唐尧镇此邦山卷白云朝帝座林疎红日列仙幢巍巍圣蹟陵崧峤荡荡恩波洽桂江瞻仰威灵共囘首紫霞深处鎻轩窻南游曹唐兴尽南游卒未廻水工舟子不须催正思碧树关心句难放红螺蘸甲杯涨海潮生隂火灭苍梧风煖瘴云开芦花寂寂月如练何处笛声江上来晚次湘源张泌烟郭遥闻向晚鸡水平舟静鼓声齐髙林帯雨杨梅熟曲岸笼云谢豹啼二女庙荒汀树老九疑山碧楚天低湘南自古多离怨莫动哀吟使客悽叠秀山周渭平生赋性爱观澜今日登临叠秀山天钖卦爻分象外地将圭笏出人间昭州水遶孤城小五岭山髙衆垤难极目紫宸何处是碧云深处珮珊珊楚南伟观楼栁开洗尽蛮烟几案空登临直见楚山雄坐当鸿鹄髙飞处身在干坤灏气中木落有情瞻北阙霜轻无梦入西风凭栏自是蓬瀛客独对潇湘兴未穷表弟李宗元知桂州阳朔县杨亿桂林阳朔溪山秀莫叹迢迢五岭南百里字人须敏政千金酌水更惩贪鸣榔下濑潮程逺曵彩升堂夀䜩酣逺地民淳无牒诉县斋终日好清谈龙隠巖张田龙隠晦㝠时莫考龙骧拏攫迹堪惊孔明久卧养全徳老子忽飞归太清溪上一天常气胜洞中六月自寒生至人不得无情处甘泽年年洒百城入桂林陶弼满耳洋洋分岭泉早秋时候晚凉天稻花斑白初经雨竹色青苍薄帯烟安得孤臣能虑患不劳明主更忧邉东坡故老知谁在望我车尘若望仙题阳朔县舍石壁深深绕县衙不离牀袵见烟霞民耕紫芋为朝食僧煮黄精代晚茶瀑布声中窥案牍女萝隂里劝桑麻欲知言偃絃歌处水墨屏风数百家畬田过雨小溪浑逺近云峯互吐吞殊俗易昏三里雾阳崖忽露一家村桂花香里寻僧寺榕叶隂中掩县门井税未输兵甲后心勤抚字且休论賔州阅武堂南峤风云久肃清壊沟残垒号昇平官曹惟识簿书字民俗不知金鼓声徃岁忽𫝊南诏檄近时方筑伏波营安城太守深邉计䓿蓞花开阅水兵龙州秀岭路随云磴石梯行限隔华夷天意明自与大君为外屏何劳诸将作长城福民可拜三公爵夀圣能唿万嵗声海国末疆崖石老待谁来此勒功名思甘泉水寄通判景范梁屯田二井凿通千佛塔七元流济万人家波心不动青天色井口常飞白雪花见酿宜成残腊酒听煎尤焙早春茶归时觉久添新歳羞向寒青照鬓华白龙洞邹浩洞门寂寂昼常隂谁识行天济物心金翅影沉超永刦玉毫光现契圆音滂沱普润三千界叆叇浓兴一万寻天子六龙方在御不应头角閟幽深周御史庙忠言直节动天聪名在昇平北斗中隂徳久宜家有后光灵今与国无穷庭前乌集当年陌门外风生旧日骢公不世情应我顾一觞聊复以诚通緑珠井玊容捐委画楼尘一死甘酬石氏恩赛笛有声𫝊烈节明珠无泪逐香魂云寒双岭虚归鹤夜静孤村只断猿试向緑萝寻旧迹古碑遗井见清源读丘濬寺丞天绘亭记襟懐落落富经纶造命竒穷道不伸诗以百篇天上献身为万里幕中賔每听故老谈风节尚有遗文照水濵闻说神逰已无阂想经山顶亦逡廵读龙图梅公瘴说市门隠去不知年蔽芾甘棠䕃乐川五瘴作时虽不染一篇留诫指其然直须镂版人皆与庶使绵躯病可痊更有竒方公未说上医医国许心传桂林道中李纲时危逺谪堕南蛮犹在干坤覆载间瘴雨岚烟殊气候玊簮罗带巧溪山桄榔叶暗伤心碧踯躅花开满目斑惟有月华依旧好清辉应与照云鬟桂林山水久闻风身世茫然堕此中日暮碧云浓作朶春深稚笋翠成丛仙家多住空明洞客梦来迟羣玊峯雁荡武夷何足道千巖元是小玲珑象州道中路入春山春日长穿林渡水意徜徉溪环石笋横舟小风落林花扑马香山鸟不知兴废恨岭云自觉去来忙炎荒景物随时好何必深悲瘴疠郷次贵州青枫夹道鹧鸪啼古郡荒凉接岛夷陆绩故城依石巘葛洪遗灶俯江湄光风冉冉吹香草烟雨蒙蒙湿荔枝欲作终焉卜居计自应句漏不吾欺和陈倩曽公巖韵曾布从事区区厌独贤寻幽深入翠㣲间旋开榛莽东郊路偶得神仙旧隠山都峤三天临瘴水灵巖十里接溪蛮何如咫尺邻风穴杖屦时时一徃还寄桂州张谏议和永叔王巩桂林太守几时行泛汴桃花浪已腾目极云隂低逺树夜寒风急乱春灯巢鸣翡翠愁无限水宿鸳鸯冷不胜阳朔山前好峯岭为公怜爱万千层题曽公巖刘宗杰谢公髙兴在东山寻得仙巖郡邑邉万朶连峯凝碧乳一溪鸣玊逗寒泉由来物外无尘景须信壶中有洞天岭服已安褒诏近莫将归梦更留连灵巖山王安中凿破巓崖透碧流小舟轻泛入深幽石鳞映水玻瓈皱山势凌空翡翠浮云䕶渊泉晴欲雨寒生洞府夏成秋停桡峭壁题名姓醉墨淋漓记此游假守吕叔恭游中隐巖无名洞坐客鄱阳朱国辅云此洞未有名因公而题欲名曰吕公巖予未敢披襟而刘子思陈朝彦皆曰甚当戏书五十六字鑱于石壁间绍兴甲戌季春七日吕愿中䕶田緑水转山樊滴翠羣峯列巨杉洞外僧蓝侵斗汉涧邉人迹隔仙凡深深云谷春常在寂寂松扉夜不缄此处得名爰自我要须题作吕公巖雉山寺青萝阁孙觌蛮烟避谤三年过野寺寻僧半日闲小槛吹香花漠漠断崖潄碧水潺潺桄榔叶底秋声满栢子烟中午梦还便拟买舟随钓叟一蓑烟雨系苍湾鹿鸣宴张栻从昔山川夸八桂只今文物盛南州秋风万里携书剑春日端门拜冕旒圣世取才先实用儒生报国岂身谋且看廷䇿三千字为写平时畎亩忧九日登千山观清晨领客上巉巖前路衣襟湿翠岚九日开樽仍絶景西风欹㡌且髙谈地形盘薄一都会山色周遭万玉簪却指飞鸿烟漠漠故园茱菊老江潭送韩宜州顷年未识宜州面已信诸贤品藻公幕下从容逢益友胷中肮脏本家风一麾且与寛彫瘵华髪应无慕勇功从古安边须自治人情初不间华戎题湘山大施堂范成大重倚春林泪竹枝南游风物鬓成丝难寻桂岭千峰梦更了湘山一段竒来去别无心外法行藏休问塔中师若论大施门前事竿木逢塲且赋诗癸水亭落成示坐客长老之记曰癸水绕东城永不见刀兵余作亭于水上详具记中天将福地巩严城形胜山川表里明旧说桂林无瘴气今知漓水辟刀兵云深铜柱邉声乐月冷珠池海面平愿挽江流接河汉为君直北洗欃枪淳熈甲午桂林鹿鸣燕輙赋小诗劝驾维南吾国最多儒耸看迢迢赋陇书竹实秋风辞穴凤桃花春浪脱渊鱼月宫移种新栽桂江水朝宗旧凿渠况有状头坊弁在明年应表第三闾题融州城楼陈藻除却谯楼环𪠘舍萧条市井客懐悲髙髙下下山无数浅浅深深江有时大布红裙猺女着半规白扇野人持城中昨夜亡羊豕闻得谁家虎入篱客中书事千载蛮风尚有存此来闻见不堪论猪膏泽髪湘南妇牛渤涂门岭右村行客下牀调瘴药吏人提瓮灌蔬园岂无佳丽堪娱目别有凄凉只断魂伏波巖朱晞颜天斵神剜不记年洞中风景异尘寰江波荡漾青罗帯崖石虚明碧玉环地接三山真蹟在天连合浦宝珠还重来恍似乗槎到惭愧云门夜不关洞底石间得枯木一株花叶咸无而枝榦峭㧞如岘山晋栢盖石之精英凝结而成光泽莹洁不减氷玊扣之其声铿然珊瑚不足道因成鄙句刻之八桂堂下巖石间以识岁月云庆元改元小春吉日天教海若效珍祥不与千林春竞芳掷地遗音清戞玉凌云直榦凛凝霜谁浮鲸海星槎到犹帯蟾宫月桂香冶叶浮花扫除尽坚髙直欲共天长青田巖林岊老鹤囬翔去几年至今巖壑此名传跻攀分寸疑无路飞入方壶却有天白象緑狮呈怪石神泉深洞隠真仙细看滴乳流脂处不是青田是玊田清秀山方信儒寻徧洞天三十六苍灵独閟此巖扉旋除野草开新径遮莫寒藤刺客衣嵗月偶同题壁字烟霞似不放人归把茅欲作开山主已落瞿昙第二机庆逺龙隠洞南山山北北山南一洞中分路口三飞鹤呌云声自逺懒龙悭雨睡方酣襄公淡墨留苍壁太史髙风拂翠岚百尺巖前清絶处道人先我着茅菴水月洞张自明癸水江头石似浮银河影里月如钩无人弄杵㸔蟾兎有客乗槎访斗牛自古鹊桥传七日何年桂子落三秋金轮待欲常无缺玉斧仍须妙手修桂林宁夀寺张湖山丹级才升四望賖香消无复梦豪华向来马氏殚禅力要拟龙宫作佛家树老烟霜台殿古石封苔藓井栏斜上人不用莲花漏自有林梢报晓鸦舜洞秋风吕思诚西风飒飒桂林秋万叠云山舜洞幽晓气沿崖秋色冷凉颷吹树桂香浮轻揺斑竹江头恨逺送苍梧天外愁一旦薫风随律变露华山色满南州东渡春澜东门东渡栁青青雨后晴澜春水生月影流来波影碧浪花飞起雪花轻涟漪忽动鱼翻藻浩荡初开凫啑萍终日静观还有得层层天色一舟横全州陈孚城郭依稀小画图佛光犹照鐡浮屠斑斓归洞见盘瓠格磔满林闻鹧鸪蒸水北吞双练急湘山南耸一螺孤停鞭欲问炎州事不奈侏离见矮奴马平谒栁侯庙词华一代日星尊茶臼村童俨尚存山左竟令驱疠鬼庭中已悔乞天孙善和里隔生前泪文恵祠封死后魂欲奠荔蕉不知处满池榕叶拥朱门兴安县傅若金乱峯如剑不知名篁竹萧萧送驿程转粟未休漓水役负戈犹发夜郎兵百蛮日落朱旗暗五岭风来画角清空使腐儒多感慨西南羣盗几时平桂林喜吕仲实佥宪至正月交州奉使归忽闻鞍马𤼵王畿岭南瘴雨开铜柱江上春云逐绣衣草热虫蛇常并出树深豺虎近皆肥明朝按节劳咨访邉郡于今未觧围谒罗池庙栁州刺史爱罗池庙食千秋傍水涯隔坐桄榔风瑟瑟近檐橄㰖露垂垂唐碑载事班前史楚曲迎神叶古词欲借题籖卜行役秪惭巫祝强知诗书南宁驿嵗晚驱驰忆帝京北风回首重关情中天日月回金阙南极星辰绕玊衡父老尚烦司马檄蛮夷须用伏波兵也知文徳能柔逺传道新恩欲罢征刘仙巖雅勒唿削云千丈倚苍崖箭括通天一窍开草树隂森藏洞府烟霞缥缈䕶楼台白云已向空中去黄鹤时闻月下来欲问仙翁借笻竹凌髙长笑望蓬莱筹邉楼刘懐逺峥嵘楼阁压云端江北江南指顾间万里风烟尧宇宙一时人物汉衣冠悠扬鼓角惊蛮胆缥缈旌旗拥将坛帘卷画栏春昼永不须烽火报平安安南进奉使题桂林驿黎崱杨栁长亭又短亭春风吹斾着江城无人相识客对客有事可知情度情千里郷心蝴蝶梦一船客绪鹧鸪声不知拥节明朝去又是烟波几日程踏尽崔嵬路几千停车逆旅自年年安危非我所能及语黙随人深可怜浇破郷心桑落酒吟消客恨草堂篇自怜补国无丝髪两度春风马一鞭御制征南诗太祖大将南征胆气豪腰悬秋水吕䖍刀马鸣甲胄干坤静风动旌旗日月髙世上麒麟终有种穴中蝼蚁更何逃大标铜柱归来日庭院春深庆百劳咏栁州城戍守城居邉徼垒遐荒烟瘴盈眸疠气忙旦暮海风揺屋树春秋溪水泛漓樯思军久戍炎蒸地重镇还劳绥辑肠但愿昊穹舒造化洗清鬰结利同郷弔都事赵元龙刘三吾白头从事紫薇垣一死能令我道存赴水何慙汨罗叟裹尸竟在伏波门他年作传须朋友此日承家有弟昆谁使甄侯诸将吏皆能尽节报君恩伏波庙张以宁邕州江上古祠宫传是当年矍铄翁丹荔黄蕉长盛祭緑沉金鎻尚英风滩声夜带军声壮岚气秋随剑气空莫羡少游郷里志封侯庙食至今雄梧州即景苍梧南去近天涯六士三陈昔此家水合牂江通涨海山来桂岭接长沙祥光夜认司空剑爽气秋迎博望槎拟欲朗吟亭上客春风归看碧桃花筑兴安堤严震直岭外河堤筑已坚促装归去去朝天桃花满路落红雨杨栁夹堤生翠烟黎庶勤劳功幸就清朝治化徳为先老臣自媿恩无报但祝皇图亿万年将至藤州喜赋刘崧孤城隠隠见中流八桨翩翩送客舟山拥瘴烟迷栁硐水穿石碛下梧州寒暄异景愁深入言语殊方强笑酬莫叹羁懐劳北望且勤王事赋南游送杨九思赴广西都尉经歴贝琼卭笮康居路尽通西南开镇两江雄汉家大将推杨仆蛮府参军见郝隆象迹满山云气白鸡声千戸日车红明珠薏苡无人辨归橐他时莫厌穷伏波庙林弼南征昔日此登临遗庙空山奠古今万里风云常惨澹千章松桂自萧森麒麟安用丹青像薏苡难诬清白心愁听乌蛮江上笛夕阳一曲武谿深兴安道中杨基青山一半入层云碧涧千林转夕曛松碣㸔来多汉刻竹祠随处是湘君路经猺峝诸峰直泉入漓江两派分莫据孤鞍听蜀魄野棠疎雨又纷纷桂林即兴二首曽见重华廵狩来漓江庙宇野棠开山无桧栢皆巖穴地有芝苓尽药材花布短衣齐滕制竹皮长㡌覆眉裁也应风土交州近丹荔红椒不用栽江为池堑石为城南去苍梧两日程碧殿尚存虞帝像青山不废伏波名兰根出土长斜挂榕树成门却倒生时有苖人与猺女负薪输布事科征宿梧州任亨泰舟泊苍梧已一更居人无语夜澄澄露华洒面凉如水星影揺波熖似灯几树緑云榕覆岸一双白雪鹭栖汀明当访古穷竒玩何处于今有舜陵摩天岭当空隠隠翠相磨十万连山未足多鹰隼抟秋迷树杪星河向夜挂巖阿可怜雾黛云鬟好奈此蛮烟疠气何今日风前交阯路几回目送马蹄过入义宁山中蓝智疎篁古木抱云岑野店山桥入桂林青草江山春瘴里落花风雨夜寒深一官便拟归田计万里长懐恋阙心却忆故人霄汉上霜台翠栢晓森森浔州司中王佑青山积翠压城头四月髙堂气似秋藤崃西连猺峝险栁江下合郁林流茅茨绕郭炊烟起榕叶盈庭宿雨收昨日歴阶双拜跪安南贡使入中州题飞云山曽才鲁嵂崒峯峦气势雄云舒霞卷影玲珑巨人迹在千层石扶禄祠连一径松鹤唳风声秋峤外鸦飞虹影夕阳中晴看宛若芙蓉帐压倒罗浮第一峯至桂林陈琏桂林景物最宜人况复清时雨露新昭代礼文初复古一冬天气暖如春衣冠士俗从来盛庠序儒风自昔淳我忝一官司教铎期将斯道觉斯民伏波祠懐古郑定荒祠衰草已凄然犹有居人话昔年铜鼓苔生秋雨后石墙花落夕阳边竹书早着平蛮䇿沙井空余饮马泉词客经过休感慨云台麟阁总寒烟七星巖解缙早饭行春桂水东野花榕叶露重重七星巖窟篝灯入百转萦廻径路通石熘滴余成物象古潭深处有蛟龙却归为恐衣沾湿洞口云深日正中平乐偶成平乐孤城倚凤凰桂江东下入南荒考槃涧逺度寒月火熖山危下夕阳贾客盐船苳叶緑野人篱落菜花黄春风细草茸茸锦洗盏停桡百和香苍梧即事苍梧城北系龙洲水接天南日夜流冰井鳄池春草合火山蛟室夜光浮千家竹屋临沙嘴万斛江船下石头欹枕梦囬云汉近珮声犹在凤凰楼桂岭东来下恶滩苍梧细柳綵云间拍天二水通交广耸日髙城跨北山茅屋竹牌依古濑筒槽渔艇满江湾驿亭笳鼓中宵𤼵又报南天使节还苍梧八景千古苍梧剑气明白云深鎻鹤回程孤洲系住龙潜伏双井中分水浊清牛粪黄金遗古迹鱼生丙穴出嘉亭鳄鱼已去无消息皓月清风一舜庭过思明府太子泉头曙色开仙桃花影覆层台摩天岭势龙骧去交阯人从鸟道来蕃族金符犹什袭汉庭铜柱久荒摧西风笳鼓连云起十万山中猎骑回龙湾傅维宗石窟藏灵自古闻碧波无底浸江濵水枯忽涨二三尺嵗熟加收四五分神物蜿蜒盘地轴灵光歘熖动天文太平有象今全见白日晴嘘五色云过苍梧黄福圣恩浩浩谕丁宁使节煌煌益励精八桂客居秋十日九疑舟泊月三更炎蒸地许调和节呰窳人宜役使轻愿我师平交土甲喜看遐迩乐深耕白马祠王清状元遗庙枕江头白鸟无声水自流一代文章超翰苑千春香火祀炎州𤣥猿啸罢青山暮白马飞来碧树秋几度渔翁沙上泊断歌明月使人愁和栁子厚登栁州城楼严贞独上层楼望海天异郷愁思正茫然溪云暝帯桄榔雨野日晴销薜荔烟百粤湖山通絶徼半江菰米熟秋田旧游别后多零落目断沧波祗自怜平乐府龙瑄凄凄烟雨岭南天翠壁青林断复连山县总荒兵火后土民还住贼巢邉车筒昼夜翻江水刀具春秋种石田幸际时和太平日不须鸡骨预占年浔州晚眺章敞山遶孤城水遶川东吴风景尚依然霜前黄叶余残照角外更楼起暮烟箫鼓暂忘南徼路绮罗还忆鑑湖船衡阳过后无来鴈目断音书若箇邉乐川唐复百折潺湲遶郡流波浮鸭緑影涵秋沙痕细漾春风软蓝色㣲拖宿雨收桂岭烟岚行客梦剡溪风雪故人舟临流几欲乗清兴何似星槎泛斗牛思恩靖逺峯揭稽北眺竒峯翠接天曽闻此处㑹羣仙乗云跨鹤人何在仗剑平蛮事可𫝊洞口流泉清潄玊波心芳树緑含烟元戎去后干戈息共乐雍熈大有年平南风景黄润玉闻道平南古鷰州燕来燕去自春秋天时既正山无瘴地脉钟灵水顺流文到梁公登上第学从程子绍前修秪今可喜遗风在礼乐絃歌乐未休都峤山袁衷绣江东望耸羣峰玊削芙蓉紫翠重瑶草琼芝春不老石台萝径昼长封巖前风煖栖𤣥鹤洞口云深卧老龙凤去声遥丹灶冷我来何处觅仙踪犀牛井稜稜石窍附巖隈造化何年巧凿开一脉灵湫消复长半泓神液去还来盈虚气类旋潮信唿吸声如动地雷坐倚云根毛骨竦恍疑飞歩到蓬莱游罗丛巖杨濂巖壑隂隂鎻薜萝洞门偏有月明多光生寳殿揺金碧影落寒潭莹玊波孤鹤梦回栖不定羣鸦惊起去还过行当携手山亭上坐对婵娟问若何题控粤亭韩雍开府苍梧构野亭旌麾驻此喜时宁全收百粤归王化遥制诸蕃贡帝庭霜气飞来江月白瘴烟消尽海天青丈夫有志堪舆内岂独燕然可勒铭成化二年春王师平南夷而释其降七月班师既断藤崃伪降元兇侯郑昂王牛儿诱党复叛偷攻浔江不利遁过浔江之南移檄抚招执迷不从复偷刦北流容县恶极罪大不可容廼于是岁十一月躬督诸将将兵掎角进剿甫三月已俘郑昻至军寘诸重典牛儿亦授首斩其党四千九百有竒归所掠士民子女二千七百人浔梧髙雷亷诸处地方复宁诚朝廷威徳所致也师还驻苍梧登控粤亭读张方伯廷玺所作亭记纪此出师有举网竭泽之言窃叹古之贤将相奉辞伐罪未尝妄杀人以要功竭泽岂忍言然是贼也毒虐无极㝠顽不悔与潮之鳄鱼无异不尽戮则吾民之患不已古今人行事凡所以除患救民岂得已哉因赋比体诗一章书之亭中明着圣天子命将出师灭贼之本末传示来世放生池里尽昏昏鳄尾重摇苦噬吞触网竟归尧佐手投文虚负退之恩恶溪千里空流血泽国三军厌食飱还理任公旧钩钓相期收取北溟鲲闻从者谈土俗写懐柬王宪佥刘大夏邕州壤地接交南凄楚夷风不忍谈男女歌謡成卺礼宫民尔汝集茅菴瘴来山谷云应黒毒入溪河水尽蓝漂泊独怜吴楚客故园回首意何堪田州发船顾夷民有感满城良贱立沙头相对难言独上舟天下有生皆我类眼前无计为渠谋狄青何日能平贼李广逢时定拜侯回首篷窻倍惆怅泪痕非为别情留控粤亭王祐一亭突兀镇梧山氛祲潜销气槩间玊帐宏开威令肃虎牙森卫鼓鞞闲坐招降冦分符去立待游兵报㨗还驻节此中劳控制不因风景漫跻攀同栁州守柳廷文练民欵桑悦朱盔皂甲尽貔貅唿噪浔江水倒流自古农夫皆战卒扵今太守即诸侯两行旌斾依山麓千骑弓刀拥道周老倅几番陪简阅醉归剪烛看银钩趂墟憧憧来徃趂墟辰细嚼㯽榔血点唇花布抹头多獞老青巾撮髻是军人束来甘蔗如修竹老去藤香作降其夷俗不知文化近何时弓弩暂离身过十二矶乱石危矶急濑声扁舟汎汎水中萍月当秋夜十分白天到遐荒一様青引路哨船鸣鼓吹前山军堡出旗旌回头便有开懐处无数峯峦列翠屏记獞俗六首动讲襄公九世讐通情洗面只偿牛亲邻相助歌迎鬼男女分行戏打毬赴敌䕶头装凤翅占疑随手掷鸡头几回缉事军先觉木刻传村有别谋饮食行藏总异人衣襟刺绣作文身䑕毛火净连皮炙牛骨糟酣似酒醇小语相侵随致怨清歌互答自成亲趂墟亦有能装束数朵银花缀网巾山深路逺不通盐蕉叶烧灰把菜腌女髻风鬟纯黒绾男头雨笠尽红尖租田亦与人分榔摘穟惟将手当鎌间有十冬赋役欲询无计召交谭村村竹木占山郷屡杀人民似犬羊冬尽水干兼送哨春来箐宻喜装塘能通官语惟村老惯结同年是熟商夫子居夷心一片清灯闲坐细思量除夜双盘贮鹧鸪清晨蚁集看何如斫牛伏地心先动牵犬登山乐事多毒药煎成封弩箭纯纲炼就作干戈杀人毎讲陪头物有数从来实不孚姓同处处是华宗朝甫先加老唤公三界有灵焉助虐诸冯非祀肯相容只将刦夺为生理亦以均分示至公谁把峯峦齐一剷平畴万里尽归农桔亭翠栢卢瑞元戎勲业镇边城祠宇森森古栢荣翠黛侵忩蛮雨息緑隂笼砌瘴烟晴出林香气风前散送晚钟声树里鸣好是将军坚节操百年遗爱有余清游铁城梁益踏破苍苔一径幽人间信是有丹丘云开铁障千寻碧泉落巖扉六月秋仙鹤䕶巢尘不染青牛出崃迹空留遥闻絶顶飞霞珮疑是羣眞拜玉旒耸云楼袁賔百里城中百尺楼髙明直欲冠南州九疑山色天邉到五管云容席上收杜老壮懐多暇日元龙豪气贯清秋古今俯仰无穷意懐水东南昼夜流郁林即事黄镐郁林城抱大容山水色山光指顾间云起幽巖勾漏洞马经险道鬼门关空舟郡守名犹在跨鹤仙人去不还石柱烟消烽火息伏波威望压诸蛮苏太守忞死节黎冕断云残照接三湘七里坡前旧战塲太守何惭真烈士靖州原是古桐郷科名一代风云外节义千年日月光砥柱中流知有几史臣端为表纲常思恩惠泉汤琛村南小阜出灵源流入城中益湛然时与生民沾惠泽尽知滋味敌甘泉携缾晓汲归山径抱瓮春耕灌野田我有尘缨未能濯几时相许到云邉广西丁养浩越絶天南地一陬万山南去水南流危峯卓㦸千云上深箐笼烟蔽日头蛮獠陆梁淹备御瘴郷凋弊足诛求不堪故垒登临处恋阙思亲总是愁游湘山次韵蒋冕我爱奚囊手自提寻幽要与鹤同栖黄龙说法人天外白马䭾经竺国西涧水长从苍藓出峯峦髙与碧云齐兴来拾得春风句直向悬崖石上题过邕纪行姚镆频年行部过邕州眼底天光次第收林邑峯髙云半湿崑崙道险树偏稠三春野外鸣耕犊十里江干系客舟况是圣明文化阔絃歌几处月当楼春日湘山登眺陈瑶古刹幽岑鸟不啼芙蓉一杖俯丹梯烟花缥缈诸天近云树苍茫万壑低杯渡湘源三崃外灯传楚塞五陵西莫愁登眺迷归路萝月松隂送马蹄和姜应逺平蛮何孟春记得辕门督战时琱戈铁钺子亲麾风云气可三军助文武才应两镇知南顾曽纾天子虑中行不忝丈人师劝农可及宣威后蛮地从今重荷犂和练民兵绣幰秋深课刈蒿丁年多少甲衷袍铜符逺拜双鱼宠刀笔兼收汗马劳入彀不孤唐进士建牙谁起魏功曹南荒此日烦经畧行有霓旌下宠褒南宁二首王守仁一驻南宁五月余才因送逺过僧庐浮屠絶壁经残燹井灶沿村见废墟抚恤尚惭凋敝后逰观正及省耕初近闻襁负归猺獞莫陋夷方不可居劳矣田人莫逺迎疮痍未定犬犹惊燹余破屋须先缉雨后荒畬莫废耕归喜逃亡来负襁贫怜襦袴缀旗旌圣朝恩泽寛如海甑鲋盆鱼纵尔生谒伏波庙四十年前梦里诗此行天定岂人为徂征敢倚风云阵所过须同时雨师尚喜逺人知向望却惭无术救疮痍从来胜算归廊庙耻说干戈定四夷楼船金鼓宿乌蛮鱼丽羣舟夜上滩月绕旌旗千嶂静风传铃拆九溪寒荒夷未必先声服神武由来不杀难想见虞廷新气象两阶干羽五云端破断藤崃才看干羽格苖夷忽见风雷起战旗六月徂征非得已一方流毒已多时迁賔玉石分须早栁庆云霓怨莫迟嗟尔有司惩既徃好将恩信抚遗黎平八寨见说韩公破此蛮貔貅十万骑连山而今止用三千卒遂尔收功一月间岂是人谋能妙算偶逢天助及师还穷捜极讨非长计须有恩威化梗顽耸云楼区昌新构层楼壮邑观飞檐髙耸碧云端清秋着眼海天濶午夜逼人星斗寒宦业未成空自感民生多难敢求安江湖魏阙心无限北望何堪独倚栏林督府平新宁还镇徐问军麾虩虩动羊城授钺宣风仗此行谋国古推方叔壮律师今识丈人贞鲸鲵不鼓沧溟浪狐兎潜逃草木兵此日君王缓南顾巖廊虚伫看昇平题安逺桥杨英淑百尺危桥俯碧流汀兰岸芷接芳洲倚栏长笑江天暮拭目遥观海宇秋几点渔灯浮水面数声樵笛过桥头独怜身在炎荒逺常有丹心恋帝州苍梧道中顾应祥停杯漫说苍梧路水急峯髙鸟道㣲薄午桄林犹宿雾深秋稚子只单衣连宵警柝村墟逈隔岸猺山草木肥惭愧为儒无短剑倚篷时看白鸥飞横州马伏波祠乌蛮滩上伏波祠万里南来酹一巵薏苡不妨成贝锦功名终许勒宗彛云连草树疑精爽地杂华夷仰䕶持屈指云台旧时将几人庙食尚天涯武靖州旧城甘振江上浮云宿雨晴中原谁复誓澄清虎符此日千金重雉堞何时百堵成要使粤人知汉徳终令南土识天声从今纪得经行处野水孤帆夕照明黔江晚风吹度祖生舟意气终当肃九秋黄帽刺船惊水府锦袍腰箭落旄头断藤崃破诗留石细栁军回剑倚楼西望不胜成激烈两江横截似襟喉镇逺楼落成时正徳乙亥重九日房参戎拉予登酌公创建甚多此其一竹杖芒鞋快此逰人间好景是清秋平生彭泽东篱酒今日浔阳镇逺楼鼓角吹残霜月冷金汤隔断瘴烟收折冲樽爼英雄事刚道输公第一筹夏日登賔州南楼陈宗徳烟树苍茫眼界赊楼头踏遍日西斜云开逺景㸔林木风带㣲香渡野花山不断青连碧汉水微拖緑䕶田家近来喜得邉尘净仰仗兵威镇泰华始至太平田惟祐佐职叨承宠命嘉疎才自合处荒遐郡中编戸惟三里城内居民止一家十九县州环粤徼万千山水极天涯宦游到此饶闲暇不负年来两鬓华登立鱼峰戴钦小龙潭上立鱼山絶壁悬萝岂易攀金磴斜分天路转翠霞髙抱玊峯闲洞中白日凭吞吐江上渔舟自徃还清啸随风落牛斗置身遥在五云端富川钟山张祐村墟牢落负良宵寒月遥㸔上泬㵳火树星桥行处少瘴烟蛮雾坐中饶豸冠独愧匡时䇿虎旅人惊㧞俗标得了公家今日事便应云水老渔樵横州伏波庙黄佐髙滩危石鎻崔嵬长夏风烟午未开南海楼船从此去中原冠冕至今来武陵一曲风尘静铜柱孤标日月廻千载伏波祠宇在汉朝何处有云台登马退山望邕州张岳笋舆穿岭又髙峯极望关山兴不穷元气逺浮瀛海外人家多在翠㣲巾软莎黄犊迷烟雨极浦归帆逗晚风兵祲沈销春昼永两江林树郁青葱入邕州邕州城北两江来五管金汤亦壮哉海贾尽通身毒布堠亭遥拟白龙堆卧关虎豹春霾雾入匣雌雄夜吼雷御逺古来资上畧天南骄马已衔枚经宿受降城老夫越吏姓名通衔璧牵羊事不同圣代神灵跨徃昔南天万水尽朝东荒山故垒笼寒月征马孤嘶自晚风读罢穹碑一怅望螭头飞动欲腾空登南宁镇江门许天钖武号山前瘴雨收镇江门外水长流一冬天气长如夏连日风号只自秋逺思直穷千里目吟懐聊寄五花洲天荒落日堪惆怅莫上筹邉百尺楼游勾漏洞徐棻折简相招弄綵霞芙蓉千丈振朝华金银宫阙窥三岛云树江城隠万家髙倚斗杓浮緑蚁竒探巖壑拾丹砂低囬欲访神仙令望断松门白鹿车游罗秀山朱绍昌芙蓉秀叠半龛悬灵迹犹传葛稚川偶见鹿眠疑药圃因闻龙化探瑶泉碑横宿莽凝烟碧径积新枫带露鲜卜筑欲寻山下宅鼎邉妄意夙生縁郁林即事孙廸百年谁向此乗骢路遶天隅北斗东行役敢辞炎瘴毒羁储时悯室家空轰雷忽送随车雨嘉谷随成满地风囬首洞天浑咫尺欲寻仙迹问山公古浪溪严逾红烂风前几树桃緑囬山下一溪毛晚来急雨惊瓴甋日见余波谢桔橰断岸磎碕难着渡小鲜骨鲠不容刀侵星劝课烟郊外笑指长虹隠碧涛系龙洲潘恩碣石嶙峋控此洲苍梧云逐水分流清天影落金鳌静火岭光连玊蝀浮舟畔忽传津吏鼓林间时听越人讴却惭踪迹牵缨绂未似当年五岳游立春日至浔州见桃花去春燕地犹氷雪今日浔江已见桃物候独嗟中土异天涯那惜此身劳风吹红雨沾行盖路入芳丛映客袍更喜羣生逢道泰不妨人事日萧骚题横州秦少游书院陈褎芳草萧萧一径通小桥流水近兴龙醉郷还有前贤所新法终无后代踪花落海棠春已去香余村酿酒空浓不才几度曽谈处须信人间是小封署中念及部下西征军士邓炳火轮烜赫自清朝歩卒如林不御轺瘴疠气蒸阳月盛敌巢西去洞天遥荒池无水梅消渴鸟道兼程草没腰冲冐炎威知最苦竹林流汗透轻蕉栁州北郭新作镇越楼与康磐峯少参览眺谢少南龙城北郭起层台上有髙楼四望开千嶂云销檐外出双江雨过雾中来猺人墟逺连烟火逐客祠深半草菜忽漫与君临此地共凭风槛罢传杯栁州谒贤良祠谏议祠堂两地成湘西栁郡北昌平危言总为当时计直道何知后世名隔岸墓林围茂草绕祠江水泛香蘅登科我辈犹颜厚不尽千秋万古情乌蛮滩谒马伏波祠老将南征自许身曽驱万旅此江濵铁衣试马酬炎帝铜柱分疆戢逺人死后何须明薏苡生前早见画麒麟萧条异代风云变犹有滩声动鬼神左江道中逺水涵天漾色同草堤沙碛并连空行人独徃迎斜日归鸟双飞趂晚风海近潮痕常帯绿嵗穷山果不凋红裁书欲寄湘南鲤矫首徒招塞北鸿自秦人洞过牛关望铜柱钱薇䇿骑邉关窈窕行攀萝一径万山横干坤胜槩王猷逺湖海间关使事怦揽辔未能消卉服偃戈还喜静蛮狞遥瞻铜柱开千古新息竒功更可旌铜鼓滩路出清浔铜鼓滩天风吹棹度汪澜髙江神禹应难凿古郡秦皇未许官椎髻语言殊不白花枝浓淡自含丹欲知同轨称王㑹随处夷歌汉网寛校文广右次大司㓂周贞菴吕希周髙秋爽气日华东入望清光似镜中万马飞腾依碧落五云香霭御晴风天昌百粤山初合鲲化南溟海亦空月出边城银箭急余辉中夜烛羣峰鹿鸣宴示广右诸生八桂秋髙宿雾收漓江式宴漾清流神鱼出海从空跃瑞鸟鸣岐岂待蒐燕乐直看侔大造周行还拟效前修欣逢诏歴升中日好捧光华照九州阅武张佳䕃承平不讲六韬文教士春原尽日曛营势总然成虎豹阵图曽否象风云闗门鎻钥孤城重天地华夷一郡分莫道南方难用武斯民旧号伏波军逰思陵山雨后春明野望开旌旗同上最髙台千山指点华夷界二水遥从左右来战伐当年俱冦垒太平今日共尊罍流连岂是耽邱壑懐古应怜制粤才閲视南宁城炎郊春望白云浮指顾提封一瞬收睥睨青依千嶂出楼台声遶二江流当时铜柱留遗事此日旌旗岂漫游敢告邉关司牧者西南轻重本邕州殷中丞平广西沈明臣宻箐如天峭壁孤大藤崃断走狂奴悬知上帝收槃瓠遂有王师灭短狐万里风烟开八桂九天日月照苍梧功成肘挂黄金印御史中丞汉大夫道郷书院旧碑李圭嘉靖丁未歳于道中得井栏一面涤其泥秽有字渐露乃断碑也遂徧求之更得数片惜不能成章乃为置之学宫道郷书院久销沈谁忆残碑此日寻天为忠贤留故迹人于梦寐感知音贞珉肯逐风霜变妙画原非鬼物侵读罢益増今昔感斗山应借重儒林渡乌蛮滩董传䇿巨崃奔腾倒石根啸猿啼鸟失山村飞湍欲跃双蛟出叠壑俄惊万马掀江客孤航风夹浪篙师十月汗翻盆明时漫复愁荒徼夷险从知吾道存过横上下诸滩苦竹黄泥矜喷壑䑕牙磨角熘廽湍衔恩不计夷方险报主谁言行路难落日𤣥猿啼暝峤戍楼青角下寒滩侧身万里瞻云汉江鸟山花总自㸔近戌郁江盘折注炎壤邕管苍凉树艺荒村女趂墟簮茉莉市担包箬载㯽榔日消池雾蒌沾碧风拨山云柚染黄逹舍弯弧空好在偏惊猺骑柝声长苍梧花即刺桐花异物志岭南多此物因以名郡升菴杨太史有刺桐花行谓惟岭南及滇中有之然观唐刘昌言下第诗云惟有夜来蝴蝶梦翩翩飞入刺桐花昌言泉州人岂闽中徃亦有之抑泉固岭南境耶今浔邕一带最繁人家至插篱落春夏之交始开临水作浅红色夹粉痕千林竞放妍致可爱炎霭迎岚溪水潺苍梧花发破林悭綘痕啄出鹦哥色粉扑翻成蝴蝶斑巧自芳菲醺碧落妍谁婀娜鬬朱颜风流太史滇中赋岭表惭予语作蛮平古田诗俞大猷相逢尽问事何如我亦九夷一度居此日但能行笃敬他时可使戸诗书柔非刚克功常罔恩用威施化有余开辟千年今再见却疑天地果无初题住仙亭霍与瑕明公开府控西州伐暴招携赖壮猷八寨从风无犬吠四山明月有啼鸠星辰影动银河淡海宇凉生玊露浮画角五更吹到晓不知何日重来游游尧山玉皇阁张鸣鳯仙阁髙邻上帝宫石栏攀眺出晴空山如列宿齐朝北江似逰龙曲向东岂羡錬形堪驭鹤尚怜竒气欲凌虹醉郷近在吾家侧不用裁书寄朔鸿百夀巖刘綎南北奔驰春又深夀巖胜处漫开襟酒情悞惹闲花妒诗兴偏谐好鸟吟百战有懐怜白骨九重无自暴丹心丈夫满抱筹边䇿肯向天涯叹陆沈匣剑重开血未干龙光又射斗牛寒玉关西去几千里函谷东封仅一丸敢谓风尘淹逐客还期露布走材官生平许国心如鐡到处干坤正气漫游思陵山范郴琳宇岧嶤郡郭西何縁飞盖蹑丹梯风传天籁松涛逺烟鎻江城树色齐一雨乍看勤耒耜四郊犹喜静鲸鲵胜逰取次同颜谢好把山灵细品题花石洞李先春何年花石自成台为访仙源载酒来壶里有天余日月山中无地着尘埃松涛夜落醒龙耳梅吹秋深起鹤猜想是巨灵曽觧约四门今始为余开四门巖干坤容易几开樽驻马乗秋叩四门何处金莲垂地液万年玉柱自天根月明似妒龙珠媚石怪犹疑虎迹蹲笑指丹崖寻羽客逢人直欲问桃源倚云楼倚云楼阁冠南州指顾干坤足胜游四壁芙蓉云外落半帘烟水望中收瘴开已见山邀月蛮浄犹闻牧有牛徙倚䦨干听吹笛何人解作武城秋秋日湘南杂兴八首何乔逺桂林秋色满清湘天畔登台百粤长南入交州多薏苡东来海国有扶桑云游衡祝窥三楚风驭罗浮限五羊鸿鴈稻粱无信息不知何地望江郷尧山舜庙郁盘纡丹鸟青沙事有无斑竹暮云谁鼓瑟苍梧明月有啼乌登封自古朝炎服下濑何年入战图今日直烦龚渤海令人解犊劝樵苏汉家开府有韩雍都督山云后再逢铁骑遥清蛮峝穴铜关永闭日南封黄茅秋瘴吹朝雨乌鬼幽篁散暮峯此日东夷频冦盗斯人安得起从容辟客遥怜李义山西崑新赋动江关宋公题壁空多感栁子诬溪且未还官散兼无监税局村游时见趂虗蛮惠州蘓轼真堪学田父藜羮共笑颜白州弔古尧恺双角山前路转危停鞭遥问採樵儿石家金谷知安在梁女明珠竟可悲野水荒村无客到清风髙节有人思我来弔古空惆怅独立西巖盻落晖送杨义叔宪副之左江区大相三年暂返滇池节万里仍扬桂水旌汉使由来多象郡越江何处似羊城褰帷未厌关山逺开府能令瘴疠清正喜遐方无战伐不劳溪笛怨南征予钩校至浔已近午节阶前菊二盆开花甚盛询之云郝学博斋头数十盆独此二盆忽花非常种也为赋一诗魏濬五月能开九月花最怜炎日有寒葩闲看篱槿休争丽静伴畦兰併茁芽傍节未须愁乏酒落英还取弔懐沙从来仙种多灵幻不与人间管岁华余初行部自梧之邕道横永间墟集皆无草舍值雨就雨中贸易葢所创见因作诗箬篮双放垄头安却坐林邉解竹箪㯶叶结衣宜避湿青纱裹额不忧寒蒌根对语时还嚼车骑来过亦聚观此去茅村应未逺满蹊涩勒翠团团迂廻巖迳转嵯峨笑问蛮家第几窠入市毎依芒木布出门时唱浪花歌峝丁惯筈殱狐矢獞女能抛织贝梭墟散尽投归路去断烟半陇冐荒萝神机潮水李知㣲一泓泉水蛰冯夷感应灵通妙莫窥消长徧时常出没屈伸还共月盈亏蟠旋地胍看无迹斡运天功信有期每嵗为民驱旱魃刲牛烧纸拜江湄紫水灵源地脉流霞世不常几回涌出协和祥殷红色腻臙脂重轻艶香飘罗帯长已兆云衢多俊彦复昭花县有循良时人不信观河洛清应文明世运昌张义姑凌必正从来伟节立孤难闺阁程婴智力殚甘谢桃夭百嵗好苦扶棠棣一枝残母慈父教皆姑任祖徳孙谋借女完庆衍宫花几半壁问谁风雨䕶巢安蒋孺人贞节李盘官人战殁又无孤涕泪嗟同万骨枯老去鸾光秋入阁愁余鹤泪冷归梧钗荆长掩青庐色庭树空闻髙盖唿二百年来称刺史忠贞双照粤西隅三江镇董应扬迢递三江水聚头独开雄镇拥貔貅城围睥睨傍通径府构嵬峩坐运筹文武更番凭要害岁时无刻不绸缪如何烽靖人踪寂蛛网髙牙草满楼广西通志卷一百二十三广西通志钦定四库全书广西通志卷一百二十四艺文五言排律发藤州宋之问朝夕苦遄征孤魂常自惊泛舟依岛泊投馆聴猿鸣石髪縁溪蔓林衣拂地轻云峯刻不似苔壁画难成露挹千花气泉和万籁声攀幽红处歇跻险緑中行恋结芝兰砌悲纒松柏茔丹心江北死白髪岭南生魑魅天边国穷愁海外情劳歌意无限冷月为谁明军师凯旋自邕州顺流舟中李峤鸣鞞入嶂口汎舸歴川湄尚想江陵阵犹疑下濑师岸回帆影疾风逆鼓声迟萍叶沾兰桨林花拂桂旗弓鸣苍隼落剑动白猿悲芳树吟羌管幽篁入楚词全军多胜䇿无战在明时寄谢山东妙长缨徒自欺送张中丞之桂林钱起出守救民瘼推贤动圣情紫台初下诏皂盖始専城宠借飞霜简威加却月营云衢降五马桂水引双旌夙仰敦诗礼尝闻偃甲兵戌楼云外静讼阁竹间清化伫还珠美心将片玉贞寇恂朝望重计日谒承明膏泽峯陶弼石壁含天泽南山第一重旱时先出雨隂穴必藏龙云影摇诸壑雷声起半空渗成泉脉大滴出土膏浓沟洫施仁泽民谁带戚容何当大滂沛尽活四方农华景洞吕愿中斯洞名华景累累乳石悬虚崖疑月窟絶顶瞰江湍巖底金仙寺峯头玉井莲池形居衆外气象伟无前徙杖观初月归舆触暝烟蔽林排翠幄封径簇花钿爽致资清赏镌题记昔年猿啼声应谷云破月侵筵䇿蹇追华驷鸣髇指堕鸢谁人能画此为倩老龙眠仙李洞刘牧谏纸空箱后髙牙拂断霓还符翠州梦来见石门题架竹生新迳诛茆得旧蹊隂崖走别洞阳岭带回溪吟桂人非隠逢花客自迷虚中曽纳受絶壁阻攀跻地逺饶征戌君来息鼓鼙吏闲眠鹿鹿民乐戏凫鹥胜事时相遇芳尊手屡携清风与诗句留与昔贤齐游南山俞括二十四峯尖参差列郡南半空摩梵宇絶顶寄僧龛峭壁编危栈平田耸碧簪巖呈星斗七石涌佛身三人透龙门上书疑禹穴探银钩千轴丽钟乳百年甘木杪浮朱阁烟开露草菴仰头瞻抱朴侧足礼瞿昙洞洁无飞鼠泉深贮嫩蓝夕阳归北郭回首白云慙湘山寺孔镛遥望湘山寺林深草木稠光明无量塔壮观佛书楼禅室笼香雾湘江梦白鸥流泉分太液飞石出罗浮菴晦日初敛风清雨乍收髙松巢病鹤疎竹唤痴鸠碑古清苔蚀芸香老麝游甲亭舒逺目佳句继前修忠耿思唐介循良仰栁侯我従天上去弔古一迟留过思同州书所见陈瑷思同接左壤过此不胜情举目稀人迹凭谁问土名刧灰飞欲尽野鬼哭无声败屋檐垂地空囷雀罢争苎麻抛旧业修竹撤荒茔嫠妇知何在孤儿幸此生烟尘方去盗风树或来兵潜逐麖麞住寂闻鸡犬鸣无辜嗟莫及有识恨难平挥泪西风外乱阶谁搆成中秋日学宫试诸生顾璘宴坐中秋日云晴灌水阳玉麟横郭见文笔映波长隠几饶幽胜登堂总俊良英灵占萃聚神采爱舒张颇讶遗珠逺谁云古道荒多闻沾栁教妙悟近周乡僻壤縁人胜儒绅贵志强嗟予牵世网垂老覔亡羊观玉柱巖作列炬窥𤣥府搴裳步紫坛石田云子白龙井玉浆寒巨栋垂千尺幽房隠百盘仙灵多幻化造物自雕刋异境今初辟清游午未还烂柯如有遇何用恋尘寰南浦驿见官押送来降者诣桂林李梦阳款垒因王化投荒荷主恩官为供廪饩诏许挈儿孙瘴雨凋夷服蛮乡引塞魂分明共日月耐可异干坤惨淡颜容变轩昻故性存弯弓望五岭似欲遂平吞至昭潭林应亮乍舣昭平棹言登镇粤台军声诸部肃诏谕百蛮来建节清烟雾营屯辟草莱战艘依野泊闗鎻逼晨开水岸千家引山城万角哀按图多废垒览胜有荒苔擐甲惊衰病纡筹媿浅才诸生尊俎上今日效涓涘崑崙闗二十韵谢少南仄足崑崙上岿然虎豹雄峯凌万石出闗辟两崖通先旭蒸霞紫迟昏阁蔼红地髙南逼斗山逺北连空絶壁含槎古飞巖拂草丰泉声千尺底树色百盘中岭并惊鸢跕林皆挂狖丛萦纡回鸟道劖凿启鸿蒙峻坂防旋马渟漥忽起虹未能寻隠穴徒诧祕仙宫越骆标重险交邕挹下风苍梧虞帝辙铜柱汉家功瓴建无前敌梯悬失仰攻威仪探组练气象表罴熊残垒𫝊侬冦潜师忆狄公时平谈徃事世久罢屯戎商旅宵无警樵苏歳有终海夷従入篚巢鸟不伤弓裔徼藩垣壮中华界限崇圣朝要服化长愿纪文同梧镇閲武张瀚苍梧秋猎处细栁汉家营四望千峯障回瞻百雉城潦收江岸阔木落曙烟清云拥旌旗色风喧鼓角声虎罴皆振武猺獞亦输情无术慙三畧肤功借五兵投醪非责报授钺奈専征试把剸犀刃聊殱鼓浪鲸叠綵巖曹学佺雨气团苍壁霞光散綵屏暮江沙更白秋壑草偏青滉漾窥阳海岧嶤上越亭洞须穷北牖衣欲动南星峯接城头起舟过渡口停叱羊皆化石调鹤似栖硎乍尔乗轩盖相従泛醁醽还须息尘累静展法王经七言排律题苍梧部陈执中莫讶南方景物疎为君聊且话苍梧地倾二面城池壮江迸三流气色麤山蓄火光因政出石藏牛影为仙唿官㕔𫝊自唐丞相民颂思従汉大夫龙母庙灵神鬼集鳄鱼池近介鳞趋朝台望㫁悲歧路冰井窥频爽髪肤鲙美不堪全用鲤果珍何忍命为奴云归上国名终逺郡带诸藩势未孤铜鼓声浮翻霹雳桄榔林静露真珠溪平花槛饶桃李疆压莺歌尽鹧鸪三足告祥文上载独峯为盛事元无封疆自觉随时广饮食従分过岭殊行伍戢威遵下武儿童知学乐従儒风轻别墅来渔唱人到闲坊恋酒垆服尚鲜华㡬两蜀市相交易类全吴营希贤帅偏栽栁扇慕良规各制蒲春耸门阑多列㦸雪従絃管舞双姝只因谈笑评风俗僣用诗谣和袴襦万里无媒休促蹙数年従宦㺯斯须却忧别后牵吟想欲写幽竒入画图寄都指挥使韩公栁庆征猺陈琏韩侯声誉重雄藩猺獞闻知胆已寒诗礼旧曽歌却縠龙泉尚拟斩楼兰营连邕管烟生灶夜度崑崙月满闗道路行人𫝊令肃边邮黎庶沐恩寛屯兵晓日明金甲跃马南薫拂绣鞍克敌一生存逺畧思亲千里报平安闲将景物归吟幌常见风云䕶将坛报国丹心坚似石平蛮勲业重如山髙情久与梅花共行槖应无薏苡还早晚凯旋笳鼓竞捷书先已到金銮追颂山总兵万节将军忠耿殁何年劲气如生在目前垂世直看存信史图功岂必是凌烟南荒独挂征蛮印北阙兼分荐士权威镇华夷刑不滥恩施部曲爱无偏除兇有策宁容后料敌多方肯让先追给剽遗曽至万获俘顽梗动论千计招流散争归业密禁贪婪畏取钱能使桥杨崇庙祀愿扶社稷共安边送胡主事犒广西军李梦阳七年重泛楚江舲五两飘飘过洞庭谕蜀长卿元达节平佗陆贾亦谈经地从湘口分吴徼邑在衡阳对轸星此去先过杜陵院与谁同上合江亭炎花瘴草供行目猺唱夷歌引客聴鼯鼠昼啼诸洞黒野猩晴语乱峯青蛮荆本自勤周旅南越终当系汉庭茘浦技穷甘釡盎梧川兵接诧雷霆威余虎豹藜难採血蹂鲸鲵水尚腥俄喜御珍颁内帑极知恩泽到重溟兔临乌照谁非土隂惨阳舒各有灵巢屋羽毛春拍拍洗天风雨昼㝠㝠花明幕府频长宴路出磨崖早续铭马援还朝销薏苡冯驩傲世倚青萍苍苍百粤悲南狩渺渺三湘弔独醒梦渚雁回书不滞武陵云起思俱停悲伤蕙草追金勒点缀桃花惜玉瓶若道朱絃无絶响讵应黄发有遗形司徒邦计遥怜汝粉署炉香不可扄綵服便须随彩鹢白头同离白苹汀庆逺郡廨集饯七孝廉计偕北上岳和声文庙前莲塘中故有数峯称文笔郡诸生以获戾太守诡言不利剷去坐是荐南宫者絶响予为移龙江之石补之而天门山双峯为冯当世发梦胜蹟则岿然亡恙也用当劝驾并勗秋试天门旧有双双在莲岳新添箇箇成灵杰一时回气色风云百代见蜚鸣波澜已许増前辈跋扈须知动后生春满琼林推领袖秋髙桂岭共峥嵘鹏抟欲怒三千里璧价终偿十五城到日聫翩花陌徧归时蹀躞栁江迎甘泉自应明庭诏刀布何劳蜀守情讲徳与君原不浅莫将温饱负深盟五言絶句送谭八之桂林王昌龄客心仍在楚江馆复临湘别意猿鸟外天寒桂水长峩山栁宗元荒山秋日午独上意悠悠如何望乡处西北是融州题寳积山元晦石静如开镜山髙若耸莲笋竿抽玉管花蔓缀金钿大理丞梁世基横州宅生连理茘枝神宗横浦江南岸梁家间世贤一株连理木五月茘枝天沦漪阁陶弼谈笑沦漪阁藤花竹叶间易醒江上酒难画雨中山藤江苏轼系舟藤城下㺯月罈江濵江月夜夜好云山朝朝新光华亭秦观霞通海天曙月来东山白共是凭栏人谁足当秋色浔州寒亭姚嗣宗甘邑倦炎酷西巖境独清人皆有凉意亭遂得寒名揭帝塘张孝祥山月半池白水风终夜凉蛙声作鼓吹荷芰制衣裳北牖洞吕愿中南牕聊寄傲北牖有凉风巖洞幽深处结茅容老翁题静江陈藻桂林多洞府疑是馆羣仙四野皆平地千峯直上天桂水五千里二首杨维桢桂水五千里潇湘雨气空衡山七十二望见女英峯桂水五千里南风大府开象王新贡入鲛女送珠来注玉泉余观云蒸崑山液月浸蓝田英临风嚥沆瀣满腹珠玑鸣过苍梧黄福一棹抵苍梧西山日欲晡鱼羮催仆啜蛇酒入城沽云凌斑竹孔镛云凌竹点痕岂是玉环泪君不见潇湘斑斑同一类採桑化石桑女徒自伤化作青青石云鬟懒不梳长向江邉立负薪登仙二子樵都峤一啸闻碧落不意半落梅乃是万年药仙李洞洞门栖彩霞晩晴朝作雨我欲饱餐之长生能有㡬全州引路松鲁铎国初章太守手泽尚如故道傍十万松箇箇甘棠树府江舟中四首急雨翻盆下危滩倒海来篙师须戮力虎穴正堪猜花底琼泉落云中碧树交祇疑仙所宅谁遣贼为巢滩従雷噼过胆落骨还惊浪打船牕上真成动地声野堡明弓刀风船激笳鼓畏涂不成眠更聴江边雨永淳县孤城倚江山居然擅清爽瘴乡眼初明肩舆雨中上广西风土四首徐问北风旋顽隂风急便成雨月无三日晴蜗牛上台庑出石不出云空巖树根贴未知秋去时春风下黄叶青草瘴连天夷獠窥断口尽日不逢人孤军避还守山上结茅卢山下旧沟洫农人不在田猺人且耕植苍梧即事徐棻山色连苍汉江流绕郡城徃来横渡口强半广州声旌旗沿岸出薏苡逐车来矍铄铜船将营荒半草莱诛茅临水面编竹住溪流歌舞春城暮烟花自一州舟车头㑹少泉货尾衔归闗吏无多事看山到夕晖一水狂奔马三江不辨牛寒涛六七月半没系龙洲扼险开雄镇当关借重臣㡬番貔虎士更戍徃还频刘仙巖十咏俞安期升真洞石闗磬折登仙客鍊形处北户吐烟颷时为上征驭穿云巖巖行穿白云巖卧借白云到来巖下客即是云中君凌风台凌兢百尺台近瞰仙灵宅恒虑逐风移人指飞来石山鼎阁三峯列作丛孤阁出其里奚待燔名香烟华日浮紫中天楼天半缀飞楼应如化宫化每候好居人龙鸾息骖驾桂林巖洞杂咏水月洞漓山东北如石梁跨江门水出上阳江合漓水南去分贯洞中洞户引江流南下清弥弥月过影孤沈潜虬抱珠起雉巖雉山欲翔巖启北麓石门屈曲入复数丈出登髙台漓水当臆雉举山形髙蛇蟠巖径曲临台见春江百折巖扄緑𤣥风洞洞腹深广如槖籥然积气噫风时出其户当之震悚竖发栗肌深洞贯隂崖寒颷生不絶县泉石罅垂炎月吹成雪冷水巖石门低压碧涧中横直渡飞梁壁窦更下过此虚旷北达栖霞入门渡石梁穿隘迷石栈深隠豢龙潭横盘饮虹涧弹子巖石壁髙削如张幕天中巖扄髙下横开百丈俯眺平野环以逺山石壁挺嶣嶤巖扄覆空阔隠几见平原遥山雨飞越龙隠巖洞跨弹溪借舟乃入仰瞩其上裂石蜿蟺长亘洞颠若龙去蜕存鳞鬛备具刺舟穿石行寒风中衣袷石顶蛰龙飞森森挂鳞甲龙腾巖龙隠左上巖类广堂龙物既腾平广可坐玉泉下滴清韵琤琤神物羽翼成翺翔去云户涓涓玉髓泉犹滴龙髯雨月巖独水穿透空洞圆明望如月轮起挂山半穿石映圆辉明眀月轮上树影挂横斜还如桂枝长屛风巖两壁莹洁如琉璃屏钟乳森然神雕鬼琢空巖多寒风壁列如屏曲苔石纷倒垂琉璃掩苍玉玩珠巖巖嵌洑波扄垂石柱室有石纹宛然二龙圆晕如珠适直所向石柱支巖门珠晕嵌巖室竞攫两蛟龙疑向回波出韶音洞舜山之麓石穴虚明北牖爰临清江来绕水石发响日奏箫韶石牖次江潭琮琤发灵异水乐谐古音率舞鱼龙至华景洞髙扉广厦榱柱交加文緑涂金绚烂惊目石扇划烟堂四壁涂青翠葩乳拥华榱翻成佳丽地元巖石关北向阳曜寡临元井玉池昏莫可测舍舟南溪南穿巖北山北白石夜微明元井书深黒白龙洞上髙下广石室邃深凝乳延贯其上若蜕龙骨曲折叩清寒风雨藏灵窟白石结瑶浆具有龙首骨隠山六洞诗在昔诸洞得水増观西湖既陆洞壑亦枯徃侈名称未厌余意既读韦呉二记想其湖池台榭之盛盖不胜陵谷之慨焉朝阳洞云寳玲珑开石浆涓滴洒晩来含日华垂垂雨犹下南华洞石室山之阳灵泉湛堪挹寒气动飒然时有薫风入夕阳洞石窟呺然深风出濯烟雾西林返照来凉隂纳疎树北牖洞乱石骋瑰姿隂霞结深翳凉风留醉眠自奖羲皇世白雀洞昔人献神雀洞名适见取皜皜仙鼠飞犹疑下霜羽嘉莲洞灵洞被嘉称神膏效其诡倒缀紫芙蓉同心复骈蕊舟行自桂林至昭州杂述四首日出江雾底苍凉汎江水岸岸人趁墟滩滩渔入市大山如鹏鶱小山如鹫舞孤峯斜奋头连峯曲张羽怪姿更万端异形尽羣变纷纷最好山多隶阳朔县三百六十滩悬沫飞如撒晚计晨发初已过一百八罗丛巖陈中矗矗山光映团团树影重断猿啼午夜孤鹤唳秋风浔江刘长吾秋风黄叶树夜月白苹花古渡经行少平郊入望赊铜鼓苏濬莫辨雌雄色犹闻风雨声年年春草緑何处伏波营六言絶句宁浦书事秦观挥汗读书不已人皆怪我何求我岂更求荣达日长聊以消忧鱼稻有如淮右溪山宛类江南自是迁臣多病非干此地烟岚南土四时尽热愁人日夜俱长安得此身作石一齐忘了家乡龙隠巖方信儒曽榜武夷九曲何如桂岭七星水石小容螭舞烟云长带龙腥漓江口田家张鸣鳯查卧横侵汲道崖倾半没枫潭落日射鱼矶上闲时种豆山南七言絶句登逍遥楼宋之问逍遥楼上望乡闗緑水泓澄云雾间北去衡阳二千里无因雁足系书还栁州署中作栁宗元南州溽暑醉如酒凭几独眠开北牖日午睡觉无余声山童隔竹敲茶臼栁州二月榕树落尽偶题宦情羁思共悽悽春半如秋意转迷山城过雨百花尽榕叶满庭鸎乱啼栁州寄京中亲故林邑山连瘴海秋牂牁水向郡前流劳君逺问龙城地正北三千到锦州蛮中张籍铜柱南边毒草春行人㡬日到金麟玉环穿耳谁家女自抱琵琶迎海神瘴水蛮江入洞流人家多住竹山头青山海上无城郭惟见松排出象州独秀山张固孤峯不与衆山俦直入青云势未休㑹得干坤融结意擎天一柱在南州桂州口号戎昱画角三声动客愁晓霜如雪覆江楼谁道桂林风景暖到来重着皁貂裘留别南溪李渤长叹春泉去不回我今此去更难来欲知别后留情处手种巖花次第开寄阳朔友人曹邺桂林虽产千株桂未解当天影日开我到月中收得种为君移向故园栽广福巖天地以来自融结方广髙深无丈尺书言不尽画难成留与人间作竒特东洲江城隔水是东洲浑是金鳌水上浮万顷頽波分泻去一洲千古砥中流过严关有感李师中四年岭外得生还自顾无功但愧颜欲识君恩至深处严闗便是玉门闗寒山余靖空翠纷纷冷不流密云长是䕶灵湫山神鞭起龙行雨散作炎州六月秋题顺应庙陶弼白崖山下古松青暂卷牙旗谒庙灵见説崑崙闗北畔曽将草木作人形郁林鼓角楼去歳同登画角城诸蛮未灭夜谈兵五更将吏知人意吹作梅花塞外声寄郁林郡守越裳济海喜天晴五叶戈船不渡兵尧舜逺方皆乐国汉唐诸将本书生柑子堂子厚才名甲有唐谪官分得茘支乡罗池水尽黄柑死独有空碑在画堂畅巖姚嗣宗寒谷长留九秋气畅巖别是一壶天清风不㫁名犹在还继宣尼出圣贤镡江即事黄庭坚闭门觅句陈无已对客挥毫秦少游二子不知温饱味西风吹泪古藤州滑石泉邹浩马头今日度严闗十九年前去不还惟有流泉声似旧凭阑重聴响潺潺平乐来仙阁仙宫岭下来仙阁太守更名为我来来既有时归有日飘然従此御风回修仁茶岭南州县接湖南处处烹煎极口谈北苑春芽虽絶品不能消鬲御烟岚道阳朔山水尤竒絶旧𫝊为天下第一非虚语也因赋李纲溪山此地获佳名雨洗烟岚分外青却恨征鞍太匆遽无因一上万云亭过北流县八里游勾漏观百里仙山气象雄参差峯岫翠成丛云軿鹤驭今何处丹灶依然洞穴中甑山郭祥正贺州城西丹甑山一亭遥插紫云间龙墀让策名犹在鹤驭临风去不还古秦城曹辅海穷山尽尚南征髀肉销残只自惊回首长安八千里此中那得有秦城伏波巖宗道𫝊铜柱威声凛百蛮肯贪稛载溷溪山无人为起文渊问端的珠环薏苡还避地浔州曽㡬鸡犬图书同一舸老夫盪桨儿扶柁浔江一系欲生根梦下湖南向江左滑石泉胡舜陟奔走尘沙五十程泉声今夜响泠泠明朝画鼓催征骑不使行人仔细聴韩廷玉筑亭于官舍旁予题其扁曰梅雪盖取少陵诗语而刘贡父送刘长官掌广西机宜尝用此事有雪片梅花五岭春之句今廷玉适为此官于以名亭抑其宜也亭邉花木多吾弟定叟旧植故及之张栻城隂一径自深窈花木成行菊遶篱细説当时经始事梦回春草费相思立春日褉亭偶成律回歳晩冰霜少春到人间草木知便觉眼前生意满东风吹水緑差差月巖吴儆题诗山寺不胜多人力争如造物何安得短篷巖下濑长看清影照寒波次桂州孙觌过岭逢人问象州瘴烟如海蹴天浮三闾逐客何时到八桂宜人且少休喜雪示桂人范成大腊雪同云岭外稀南人北客尽冬衣従今老杜诗犹信梅片飞时雪也飞罗江岭北初程分外贪惊心犹自怯晴岚如何花木湘江上也有黄茅似岭南甘棠驿万里三年醉岭梅东风刮地马头回心劳政拙无遗爱惭向甘棠驿里来严闗回看瘴岭已无忧尚有严闗限北州裹饭长歌闗外去车如飞电马如流冬日融州絶句陈藻四只渔船叩板门㡬家茅屋长儿孙天寒水浅江成路地僻人稀郭赛村过桂平岭南大半尚鸿荒城壁空坚草莽长忽到浔州江上饮喜他风物近吾乡谒罗池庙友人余子畏尝以诗戏余尾聫云我合焚香夜深坐等君头白栁州来后余有东宁之役过栁州界谓前诗应于此矣及泛江东还谒罗池庙乃知行止前定平生不作罗池梦今日还来谒栁祠忽忆故人曽得句鬼神先我七年知秦城刘克庄缺甓残砖无处寻当年筑此虑尤深君王自向沙丘死何必区区戍桂林题霞溪驿一溪春水㺯晴沙荡漾轻风舞落花此去桃源知有路夕阳西下半天霞榕溪阁榕声竹影一溪风迁客曽来系短蓬我与竹君俱晩出两榕犹及识涪翁郁林郡城廖徳明荒烟漠漠双江上徃事悠悠古戌孤春到偏临青草渡梦中犹记白鸥湖九龙山张自明轻隂漠漠晓春天草路铺茵栁似氊闲访龙君话行色云平深洞水平川笔山陶崇晩来设色霞成绮秋至回文雁作行借问墨池何处是一江环遶潄琳瑯依緑亭陈岘修林平沼久荒埃招领春风一笑回净埽莓苔分径岸賸添桃李结亭台浔州行部曹亨伯冬来行部驾轺车一日之间气候殊朝服驼裘暮挥扇未应岚嶂得全无游龙隠巖张叔信㡬年鳞甲蛰清渊一旦飞腾石自穿遗迹漫存离旧隠定应衔雨去朝天横浦徐安国暑风披拂瘴烟收独倚危楼豁逺眸万叠山围城堞古一湾江抱海槎浮全州出郊朱子恭水满牛耕犊后随早田大半已翻犁趁时浸谷清明近次第秧针緑又齐经年阡陌日迟迟桑柘才方吐緑枝只为峭寒交节晩村家却是拂蚕时招义驿霜林红叶衬桐花路转崖根百尺斜霁日㫁云成徙倚湘南秋尽未还家过全州陶金南北东西㡬万峯郡城如在画图中何人裁㫁湘妃竹半蘸秋江作钓筒自合浦还清湘寄虚中弟陈了翁瘴海只将梅作雪湘山今见麦为春晴空有月当如旧岭北山南总照人横浦贾成之横槎三月江如束风浪萦纡接天緑郡楼新创插云飞尽日江山对双目题灵鹫山石壁无名氏跨鹤曽来不记年洞中流水碧依然紫箫吹彻无人问万里西风月满天尧山吕思诚尧山絶秀岭南天雪压林岚飘素烟髙倚暮云屏掩翠半消晴日玉开田平乐政平楼漓江江上古昭州一带孤城有此楼云䕶山容檐外立月将波影槛前流过鬼门关额尔吉纳雷阳任满郁林还过了千山及万山但愿人心平似水不须惆怅鬼门闗盘石山陈孚悬崖千仞鐡崔嵬势似飞虬卷海来我见只疑山欲跃马蹄不敢蹴青苔自永福县过八十里山下山如井上如梯乱石嵯岈割马蹄正是行人行不得鹧鸪更在隔林啼过牂牁江青草风吹毒雾腥交州何在海溟溟牂牁已恨天涯逺又过牂牁十二程思明州五首风吹蛮雨滴芭蕉杵臼敲残夜寂寥习得孤灯牀榻畔思明州里过元宵手捧㯽榔染蛤灰峝中妇女趁墟来蓬头赤脚无铅粉只有风吹锦带开鹿酒香浓犬彘肥黄茅冈上纸钱飞一声鼓絶长鎗立又是蛮巫祭鬼归毒虫含弩满汀沙荒草深眠十丈蛇遥望天邉红似火瘴云飞落木棉花刺竹丛丛苦笋生山禽无数不知名元宵已似春深后龙眼花开蛤蚧鸣广西即事傅若金南镇干戈日夜陈西山寇盗出犹频荒村百里无烟火闻道官军更杀人比歳供输不自聊祇今氛祲未全销陈前将士须殊死莫倚功多气转骄吕公巖梁遗松涵云景竹生烟松竹深藏小洞天读罢黄庭观鹤舞更于何处觅神仙游中隠山郭思诚访隠寻幽缓着鞭梅花初试小春天孤峯上下分三洞一水萦纡溉万田游湘山寺严震直一带山峦耸碧霄梵王宫殿压重鳌我来试踏烟霞境满耳松声响翠涛全州遣兴两岸青山列翠屏竹篙轻击浪花生虽然滩险浑无惧却爱波光彻厎清观音峯洞叠翠巖中宿雾收巍巍遗像瞰江流东州亦有潮音洞小白花开满地秋筑兴安堤塘陡经营筑版初皇恩旁沛海南隅民田自此多沾溉安享丰年乐有余苍梧舜庙大舜南巡竟不还至今遗庙落空山南薫亭上琴中意都在蛮烟瘴雨间至容州将赴北流闻陆川道梗刘崧都峤山前望北流丹砂勾漏若为求陆川更在浮云外落日旌旗生逺愁粉壁道中树杪髙崖尽插天巖腰坠石半侵田火烧山木㫁平路骑马乱行江水邉龙州十首林弼龙州入夏多风雨山路无时一尺泥今日开门喜晴霁洞云片片度前溪山蕉木柰野葡萄佛指香圆人面桃更有波罗甜似蜜冰盘初荐尺余髙峝丁峝妇皆髙髻白纻裁衫布裙客至柴门共深揖一时男女竟谁分近水刺桐知驿舍倚山毛竹即人家趁墟野妇沽甜酒候客溪童进辣茶架巖凿壁作巢居隠约松云碧树疎水枧枝枝横槛似禾囷箇箇小亭如林塘幽窈隔桑村风磴﨑岖接石门雨过茅茨忘赤日云深篁桂易黄昏登月江楼王偁朝来一上月江楼江雨长涵瘴水流望断钓槎人已逺青山点点是邕州过全州解缙陶生巖畔草青青唐介坟前江水声两岸鹧鸪啼不尽画船挝鼓到全城青湘书院何年起共説湘川栁仲涂想见皋比絃诵处云迷山鸟自相唿过清湘自到灵川日日晴客懐清梦绕神京兴安渠下斗初浚一夜雨来新水生桂林大墟大墟江上芦田寺百尺清潭万竹围栁店积薪晨爨后獞人荷叶裹盐归龙州波罗密树满城闉铜鼓声喧夜赛神黄帽葛衣虚市客青裙锦带冶游人广源江水緑于苔缭绕龙州学字回惟见七源江水浊常时风雨彻天来师入桂林屡捷志喜韩雍旌旗才指桂林途五发偏师五献俘従此皇威清岭海不劳民吏望来苏桂江舟行见各山畬田广开蛮夷残孽持兵供役夹道拜迎喜而有作蛮夷流刦㡬经年饱食何尝肯力田今日自知勤穑事畬田处处满山颠夹江山獠数年前日夜蔵踪截过船今仗皇威已心服持兵供役满江边凯歌丘濬红日中天万国明戴盆魑魅尚偷生神机睿略如天运一怒能教岭峤平三军奋勇气横秋石裂烟消水不流一夜山灵惊失险回头不见九层楼万山矗矗石层层千仞穹崖百尺藤朝野𫝊闻总惊讶将军直是解飞腾捷音晓日奏龙墀圣主当轩亦解頥借问古人谁得似汉家充国宋家𤦺今日军中又一韩功成只在笑谈间由来名下无虚士従此威声振百蛮水陆舟车处处通三军饱食不妨农相逢尽道兵威壮谁识萧何转运功十年坐待虺成蛇骨满空山草满家一阵凯风吹地动荆榛转眼即桑麻千载崭巖一旦平山无瘴疠鬼无灵记功片石那能尽两广苍生口似铭凯歌二首夏时正捷报时时奏羽书烝民战后乐耕渔万方和㑹归王㑹不复通言用象胥貔虎桓桓千万兵风霆震荡不留行一时埽尽千山瘴更借甘霖为洗兵乌江张瑄山束平川小路斜不成村落两三家分明画出桃源景只欠溪流泛落花凯歌山无豺虎道无蛇猺獞相参百姓家昔日髙原皆灌莽如今多半艺桑麻寓冰井寺桑悦郡南数里有苏山坡老当年暂徃还此地山名宜属我漫亭曽寄一春闲栁州大水十日十夜雨不休龙城水欲女墙流东市撑船过西市不知撞破㡬烟楼谒刘贤良庙制策通篇忤贵臣危言出口已忘身当时得意真萤爝星斗名悬下第人玉融郊行乱山苍翠野人家小雨丝丝润杏花谁似东君最公道逺分春色到天涯刘仙巖孔镛古峝门深百尺寛石巖题咏暗苔斑细寻仙子烧丹处池满流泉浸月寒鬬鸡山巧石如鸡欲鬭时昻冠相距水东西红罗纒颈何曽见老杀青山不敢啼桂林诸葛亭寳积山巅诸葛亭澄清百粤仗威灵登临一笑天风至吹散狼烟万里清平南曲六首赠中丞秦公孟洋黄昏烽火动边疆一夜猺儿满桂阳劲弩长标当虎穴垂髫赤脚绕羊肠中丞仗钺出湘闗虎将雄师指顾间筹策早従帷幄定旌旗不待羽书还江夜虹霓拂剑锋蛮天霜雪净军容蛟螭逺走三湘去瘴疠全消五盖峯伐鼓鸣金唱海歌夷方従此息干戈且看铜柱髙千尺不是当年马伏波金鼓𫝊唿赐锦袍汉庭今喜得萧曹即知生象开麟阁已见恩波浴鳯毛江草霏霏江水流青萍不用买黄牛桄榔树下闻樵语天子今无南顾忧分水岭鲁铎一道源泉却两支右为湘水左为漓谁知万里分流去到海还应有㑹时阳朔道中府江忧贼复惊滩十日真成行路难一笑开篷望阳朔縁江况得好山看夹岸青山映碧滩滩清山好画应难斜阳盘礴掀篷坐目骇神惊不尽看入南交闗寒雨黄昏渐有声停骖坡垒欲三更使臣分得天瓢水一洗南交瘴疠清兴安县严嵩兴安城郭枕髙丘湘漓水分南北流万里桥头风雪暮不知何地望神州破屋古松喧夕籁逺峯寒露起层隂梅花两岸湘漓水嵗晩相随到桂林华山顾璘衆壑行云递有无灌江清影照人孤题诗寄向王摩诘乞写华山对面图湘南二月大雪戏作春雪歌桂岭长年冬郁蒸湘江今歳积春氷北人饮酒歌黄竹愁杀桃花与葛藤绕郭千峯玉作台连林素缬尽粧梅同谁跨马腰弓箭山口盘旋射鹿来梦中絶句王守仁此予十五歳时梦中所作今拜伏波祠宛如梦中兹行殆有不偶然者因识其事于此卷甲归来马伏波早年兵法鬓毛皤云埋铜柱雷轰折六字题诗尚不磨沙田春雨郑善夫东风吹雨徧山溪林外催耕不住啼丰歉在天勤在我禳田何用费豚蹄石井寒泉何年神斧斵青㝠石骨流来一派清不为行人济炎渴千秋巢许亦虚名答毛东塘夏言瘴雨蛮烟万里开海邦民物覩春台不须更立分茆柱重译今看入贡来赠陈思慎守上思州鳯凰山势入龙州曲曲明江绕郡流莫聴啼猿惊絶域伏波铜柱壮千秋过横州弔秦少游湛若水南洲咫尺水盈盈水遶南洲洲遶城试问海棠香不㫁城南城下弔先生谒韩襄毅祠潘恩韩祠突兀江之干江风浏浏江水寒漫采苹香荐幽思恍如纷乗翔云端初至苍梧程文徳苍梧自合栖丹鳯凡鸟何縁亦此来回首五云天正北校书曽上鳯凰台府江杂咏谢少南石滩激浪殷成雷轻舸飘飘曲折开水楼达舍横矛立山峝猺人负弩回冬炎卉木未萧条暂倚蓬牕旅况销树架緑垂君子蔓崖林红破美人蕉隘口分弓号摆滩领班人戴白鷴冠莫言南徼无冰雪映日戈明水帐寒落日官军举号齐琱戈画盾障山谿不嫌铜斗通宵击却厌斑鸡半岭啼堪惊节候与时违短晷犹能驻暖晖腊月菜花争自发冬天江燕亦羣飞书山枣驿钱薇粤峤相迎接楚山盘云无际万松间鹤声呖呖翔空外总在干坤心自闲题伏波庙壁翁溥功成士死万艘沈贝锦谁明薏苡心千载南中旧时笛至今犹怨武溪深蛮中陈贽蛮溪雨过叶皆流落日猩猩啼树头髙竹乱藤茆屋小不知村落属何州访客啜㯽榔董𫝊策急脚蛮奴髻半斜客来提榼手双义㯽榔擎出斑斓片灰白蒌青当献茶寄橄榄波斯荐翠味回甘岭树秋髙拂瘴岚记得吴都曽有赋密缄钖甑到江南噉茘枝南风醺落出墙枝丹渥罗囊玉露披博得风流瘦吟骨苏郎曽写黒猿诗人面子翠裹团囊颜带酡箇中甘味夹酸涡只縁人面看来好支膝秋风却睡魔钓鱼台梁允瑶四尺长竿十尺丝石潭深处白鱼肥炎荒不到春山雪谩着羊裘坐钓矶大庙崃梁允玳羣山耸翠鎻中流古庙隂隂古木秋可是地灵闗福泽香烟潭影日悠悠上石西州吴尔施黄茅为宇竹为门斗米肩豚浊酒尊欲向此中停信宿俄𫝊交阯掠前村㡬处人烟覆短墙山多未许牧牛羊頽祠蔓草无香火惟见残碑枕夕阳初出漓江俞安期桂楫轻舟下粤闗谁言岭外客行艰髙眠翻爱漓江路枕底涛声枕上山水月洞吟苏濬云门忽散芙蓉色叠嶂凌烟天咫尺流澌隠隠青黛光一樽独对水天碧苍梧君子亭漫咏秋声何处急悲笳一曲歌残遍落霞独坐长亭聴不尽满天风雨滴黄花张义姑叶向髙楼船十万赴南征一夕星沈汉将营见説遗孤三尺在㡬人殉节似程婴桃李深闺正及时长教公子怨佳期谁言侠骨非红粉辛苦如存赵氏儿夜雨寒灯自䌟纑空留一线答劳劬只今彤管新褒在千载人间説义姑红颜何处掩芳魂朱绂于今重将门犹忆当年凄絶处萧萧风雨泣王孙恩州午火汤显祖逐客恩州一饭沽伏波盘笋见纎纎炎风不遣春销尽二月桃花绛雪盐送袁生谒南宁郡白髪孤游铜柱西瘴来江影似虹霓千山落月无人语榕树萧萧倒挂啼府江纪事管大勲雷霹滩前鼍鼓喧栁营冈畔角声繁维舟烟雨更残夜忽聴従军乐可言一番时雨洗金戈雪浪风涛杀气多穷岛逋夷惊胆落满江舟子唱蛮歌郁林道中陈鸿茫茫新水拍沙堤四月应无杜宇啼记得驿程来日路五千余里郁林西题廉石杨于陛炎荒之地有寒山更有陆公一片石朝夕徃还惟丈亲米颠下拜我尤癖题寒山寒山一脉遶南流絶顶源头有洞湫五月却销炎火热可能三伏是三秋广西通志卷一百二十四广西通志钦定四库全书广西通志卷一百二十五艺文国朝五言古诗游礲巖曹云路桂山多突兀乃在湘之浒湘岭翠如攒兹巖独竒古咄哉造物灵幻作崆峒府丹崖郁髙阁緑嶂穴幽户不假五丁凿奚倩娲皇补中有琅玕髓疑成冰雪乳玉粒糁琼田青莲挂碧宇金光晃舍利寳气腾瑶圃盘㘭蛰蛟螭狰狞怒犀虎鱼披贴壁鳞鳯梳栖谷羽或堆防风骨或簇肃慎弩㢘刿森剑㦸缜润折圭组倒者悬钟磬侧者欹锜釜空嵌饶神力鑱削笑鬼斧氛氲隐药灶错落横棋谱何年遗仙蜕谁代布佛武风涌暑生寒熘滴晴亦雨云雷恒屯复日月争吞吐有时瀑布飞澎湃轰钲皷有时晶帘㵼戛击鸣球琥我来秉烛游心神独踽踽欲探骊龙珠莫觏骑羊䜿划然舒长啸山魅潜唿舞平生躭邱壑殊觉红尘苦把酒约山灵尔我相宾主盘石寒泉谢良𤦺去郭五里耳烟霞自此深石势何突兀巖峝何幽嵚下有寒泉流上有丹桂林桂香澹秋色泉冷清人心朝暮看云雾徃来愁登临𫝊闻古桃源鸡犬犹至今余生负邱壑相望独长吟何时卧山樊解衣弹鸣琴苗子谣李文彧懐山苗子言有鬼栖山下向民借大罟鱼兽毙长夜时闻嗾犬声遗肉酬所借倘如触彼威园梨尽摧谢更罹疫与灾人畜皆遭射屠猪并宰牛赛神冀其赦吾为苗子计迁居止其吓苗子复我告前歳迁老哑佃彼县人田称尽租禾价所剰难疗饥男子为乞化女子准为婢吞声不敢咤嫁端诬之官官府谁知诈差人如乳虎索食裂眦骂须臾鎻上颈连累及邻舍望中阡陌田尽是豪家霸永代皆如此流毒何年罢忍死在兹山山鬼君休讶琐琐苗子言述之令人怕輓谢烈妇赵瑞晋人生事亷耻女子称谢氏谢氏未死前婉娈端素履无何变故来良人失所恃羣盗集如毛逼勒无余技讵知金石坚百折不一靡轰轰骂贼声如雷之贯耳伤哉秉坤贞从容拌一死譬则南阳花能拒风霜里譬则峄山桐只许栖鸾趾譬则泰岳松歳寒见彼美浩气塞干坤撑持赖有此徃徃巾帼流直彻纲常理端居閲古今寸心深仰止宴石巖三烈女王权巍巍宴石山翘翘三女烈姊妹矢同心同心同皎月羣盗恣披倡坚白遇磨湼毕命千丈崖正气殊凛冽环珮无归魂留此名不灭化作三秀芝流芳在巖石居然女士杰讵同草木灭林下有清风须眉愧名节苍梧署中喜雨作金粟昔游粤西东年年厌春雨今来歌罗城已隔廿年所亢阳竟三月处处皆焦土东作不得兴农家愁且苦前日抒情词纷纷愬官府昨乃拟祈请下令禁屠酤彼苍黙感悟一时驱魃女不求霖自至好生徳何溥四郊尽霑足万民竞鼓舞我意亦欣然长谣谢龙母鸳鸯井陈聂恒我行古道旁爱此泉百斛四围草色青缭绕一痕玉忘饥冷相对清可映心曲江湖苦旱涝此井无盈缩隔陇常涓涓挹注随所欲下有相思石儿童荷锄斸𤨏碎泥涂中雄雌自相逐泉为灌溉利石以娱㺯畜风流媿嫁名泉声滋詈辱嗟汝诚细流淡荡四时足余波及千顷禾黍秋风熟功成付不言人亦不汝録偶然孕斯石泛作双鸳目寄声谢皮相吾其矢勿告粤西旧无育婴堂创建告成有作陈元龙圣治重仁育保民如保赤矧兹真赤子能不加爱惜粤土多遗婴户口不増籍匪厥父母忍其故在贫瘠有力能活之无乃长吏责七星巖之阳夷旷地多隙捐赀构厦屋可贮儿数百保姆有衣粮医药有储积襁褓分縦横背负兼臂掖始或啼继乃笑哑哑一堂皆阳春生气盎牀席豫知廿年后繁庶倍徃昔创举不避勤垂逺有成格作诗告来者毋视为陈迹新建阜成书院粤俗颇朴古台榭无游观栖霞竒絶处蔓草荒烟寒何不设户牖贮此名胜看迺相向背宜迺措竹石安籓篱借白云桥梁就清湍有堂曰永誉有亭曰拟兰有圃可习射有舫可垂竿有庑可觞咏有室可眠餐罗列几案物无一非峯峦僚佐此讲肄士民此盘桓幸际圣人世浩浩天宇寛俗阜而化成上下同一欢招提况接武雨花扑䦨干数椽絶壁下万古青巑岏独秀山在城之中髙数十寻四面如削余鼓勇循级而上登其絶顶坤维奠五岳石根蟠南荒八桂峰若笋兹山为之纲一柱撑青天四壁俨削方皴㾗埽荟蔚黛色堆青苍我来莅西粤乍见心目张怳如冠珮人为国守濠湟乗暇以命驾徘徊山之阳峭竖絶梯级上山如上墙奋勇陟厥椒磴狭屐齿妨回顾笑僚属流汗如流浆俛视郭内外物象何昌昌和风拂炊烟绣畦罗稻梁居氓纷熈熈不知为瘴乡羣峰万里来趋拱于四旁峩峩独屹立千仞遥相当圣化洽遐徼山川皆呈祥兹游信非偶北望达庙廊为𫝊山林意播此阳春光龙隠洞看山如观画游山如读史桂州巖穴竒石刻穷秘诡岂惟考歳月直可补载纪龙隠一拳石耸倚江之沚笻屐久已荒虚窦滴古水宋人题识徧藓花蚀成痏中有元祐碑所谓党人是低徊驻游骖循环读终始起自温与潞讫王化臣止三百有九人一一皆君子宋史或未详兹焉炳名氏摩崖故不朽光燄射漓水诸公千载灵呵䕶洞门里遂使小邱壑重与嵩岱比流连不能去落日促旋轨宣成书院课士李绂贤才国根本得之国乃昌经训士菑畬教成治益光朝廷正有道举孝兴贤良声教周四际安得遗遐方矧兹古西粤经学汉滥觞陈氏有家𫝊上书言丘明遂令左氏𫝊鼎立于胶庠霸才震士燮诗学鸣曹唐制科宋所重大魁先冯王有明尤挺出朝士多轩昻文定得启沃清惠才明将鹤楼抗风节凛凛严风霜争衡于上国峩峩莫与京流风百余年山髙水犹长菲薄忝遭逢持节来炎荒愿与诸士约讲学兴文章艺苑共驰骤徳囿同翺翔上以应景运休征来麟凰下以致美俗旧染回狑狼庶㡬轸翼南奎壁同光芒徃闻常观察风气开闽疆又闻韩昌黎文学兴潮阳望古一遥集盛事其可忘教化如有成百世同芬芳登独秀峰返憇读书巖下金虞峩峩玉笋班独秀如卓笔其髙六十寻而袤五之一秀色殊可餐陡峻故无匹今辰鼓游兴拉伴鬭轻疾盘盘三百磴一一透空出岿然北极宫元都尊辅弼败壁留钟镛壊像杂琫珌旁有两茆亭位置颇闲逸凭阑舒逺眺恰值斗杓七桂林古都㑹万户见墉栉襟带水回环剑铓山崒嵂胜概罗心胸尘聚等虮蝨指点卧龙台风烟亦萧瑟长啸归去来下视真股栗光摇云栈云步窘漆城漆却访读书巖清风吹石室流连五君咏微尚犹可述千秋独秀峯得此更超轶况当人文㑹汲古赖脩繘谁磨一片云演孔刮老佛题玉融真仙巖重刻元祐党籍碑后岭西古荒奥流人所安宅元祐诸鉅公强半此中谪邹范余清芬秦黄锁英魄至今溪峝邉杖履犹可接名在千古心不在一片石我登真仙巖忽值打碑客贻我蝉翅双端然具趺额其书较遒整其制稍褊窄上列元长序讇语变黒白下云建炎初国运鼎新革重惜碑版湮悬购如拱璧呉兴有后贤来此作邦伯磨崖阐前光一一更剞劂兹事亦可𫝊厥志无乃辟石阙生口中何取自标揭况观党籍名流品未综核若火焚昆冈玉石併罹厄附骥安足荣添蛇复何益自昔𤣥黄战君子与有责洛蜀方龂龂佥壬抵其隙欧阳朋党论圣代所必斥大公良独难中立匪长策龙徳不成名鸿仪逺弹射縦有蟠螭碑不直腐鼠吓仰见玉融峯万仞同一碧桂山金志章一峯㧞地起衆峯悉天参桂山万古竒诡丽雄西南有如千髻螺乱插碧玉簮复如矗万笋歴歴苍苞含矜庄如端冕执玉朝子男森巖如列衞陛楯周戈锬狞如波斯胡骑兽行骖驿丑如宿瘤女瓮项愁容憨或张如屏风或覆如甖甔或弯如象鼻或僵如眠蚕如星斗错落如水月空涵如宾主拱揖如壮夫负担怒如虎牙锯蜿如骊珠探企如威鳯举潏如竒云昙堂堂列如阵叶叶欹如帆峙者墉屹屹㘭者居潭潭双尖卓文笔两鬛齐剑镡叠綵错绮绣散花依幢龛目赏难徧给态状聊能谙独秀称雄尊诸山次岈㟏伏波岌争长顾盻殊耽耽孤撑絶附丽特立真无慙仙灵所窟宅徃徃开名菴漓江绕其间曲折拖晴蓝千寻袅篁竹十䕃松楠天籁一以发万壑笙钟酣我生癖山水嗜好如馋贪腰佩豁落图手携青琅函斋心逺到此游侣偕两三身入空翠长啸穿层岚扪萝竭登顿济胜吾能堪心胸得开拓险怪穷幽覃搜竒亦云富肥遯殊所甘归来对乡党侈作谭天谭过黄牛诸滩方秋白霁景射回峦林壑如初沐松间滴苍翠倒漾波光緑挂席泝前浦凉吹逼巾幅恣情一以眺山水自相属榜人理舟具努力饭山麓驾言涉重滩百叠归烦仆直行一里遥渐觉寒涛促寥廓变寒号崩腾醒耳目石峭列齿牙𥻘𥻘势相触一步一纡回一篙一相续篙与石争持石併舟相逐左转而右旋上弦而下曲有如驱八骏偃蹇难缚束樯丝牵百丈愈进气愈跼黄河混渺茫倒流横地轴云根坼雷雨逺近纷骇瞩屏息敛神魂遂得达厓澳意谓尽倾危俄惊波闪倐水更打篷髙声逾振林木江河日以下谁挽滔滔速俯仰尽髙深戒惧一时足日暮月随船又向巖邉宿闲杀采薇人抱影卧空谷閲壶闗城怀胡端敏公治蹟甘汝来壶城明初建得名因形模丽江凡四折如环抱其郭东西南三面阻江无他虞城北两江口为陆为通衢狼䐠民剽悍草窃繁有徒守御昔孤薄寇数攘其帑相形审项腹兹当扼吭区佥谋设重闗工用多所需维时典郡者力诎空嗟吁平时所经营矧惟私槖腴土酋苦征索瞋目相睢盱教令辄违忤莫可穷根株端敏胡公来握此専城符守官清以介不随流辈汚抚柔诸顽犷能使豚鱼孚诸酋乐为用生死惟所驱一方稍梗化衆力为锄诛缚其渠魁至公庭来献俘檄下征版筑奔命来万夫不领国经费殚力争供输数旬崇墉就永絶诸觊觎至今完以固屹然见雄图由来吏治杂翻谓术疎如公景行在后来宜步趋七言古诗弔平乐殉难吴都阃钖绶田嘉登将军弱冠英声起能武能文世莫比一战遂看长安花万里折冲従此始生平魄力不犹人右属櫜鞬左鞭弭丈夫立志轻封侯慷慨矢心并啮指金吾宿衞法森森九重日侍天颜喜闗中坐镇靖烽烟砥定秦川及渭水嗣此度岭入雷阳不减刘公万户倚时危岂复惜身家勍敌当之立披靡状貌魁梧胆气麤大唿杀贼破深垒运穷势迫意不回一身殉国甘如此髙雷方自诉归儿平乐尸𫝊马革里不愿生还八百人视死如归谁为使将军之意曰不然非此无从报天子丹心直上逼云霄千载如生形或死立威立节两无惭浩气精忠光青史三峯烟雨王之骥缥缈三峯拔地起蜿蜒磅礴㡬千里南聫五岭北衡庐巨灵画疆奠厥址簇簇芙蓉侵九霄日轮月驭纒山腰钟竒毓秀知何限竹箭丹砂与鳯毛我家开户当山面青眼相看两不倦秋月春花互劝酬袭人爽气有余善无端宻雨杂烟来蛮壑蒙蒙散刧灰失却三峯真面目轩牕秀色㡬时开烟深虎豹嘷其族雨集龙蛇竞起陆匝地隂风草木腥题诗谁向峯头竹安得山灵谒九天肃将帝命扬义鞭飞廉建斾相后先驰骤须臾遍九埏驱出千山雨共烟三峯豁然流翠万古妍緑珠井龎颖緑罗有女质如璞採使投珠珠满斛声价一时重洛阳风流当代推金谷风流声价今如何斜日苍茫洛水波祇有玉楼清节在垂芳故井不销磨城中创立义学十七处延师教授余偶晨出闻诵读之声盈耳喜而有作陈元龙始余入粤城寂不闻书声今余巡粤城絃诵声已盈彷彿身游邹鲁间不似漓江与桂山问云一十七处之义塾童冠济济讲读无时闲文翁化蜀蜀士盛常衮教闽闽俗正人材不择地而生吾愿尔粤家家师孔孟訾家洲城东南隅云水阔隔岸乱山堆一撮浮梁如虹辖漓水顺流而下悍难遏水中横枕訾家洲噼划江波作两流栁记尚𫝊竹木盛裴亭虽徃烟霞留官船佑舶去不顾惟许僧渔来问渡名胜空藏城市间丛祠钟皷斜阳暮我来选幽非好古欲令古事今人知宾僚一叶频载酒莫忘洲邉风月时重修陡河天平石陡门告成閲视有作兴安河渠髙下数百尺湘源一㵼无余泽讵惟舟楫阻商旅直使耕耘旱阡陌唐时李渤垂大劳逆流横截天平石筑为陡门三十六导直为曲延水脉黄河之牐体制同灌溉有资艘舶通年深石圯水跋扈谁与蓄洩波流中修废举坠迺余责督率庀材鸠厥工工成櫂舟閲新陡沿岸欢唿动童叟羣石齿齿白似墙一水盈盈緑于酒吁嗟此河楚粤之咽喉所利不止贻一州南接漓江北湘水中隔此河居上头不以陡门为启闭譬人血脉奚周流从此缮修望来哲人力以补天地缺舟过钳王维淮驮娘江势疑游龙两石屹立江心中如牙在口肆吞啮一线不合水流通天教蛮荒作险阻竒絶鬼力兼神工洪涛百折急难逞奋怒激盪排髙空轰雷震撼响不歇欲倒地轴摇苍穹轻舟独木倐来过气慑魄动忧心忡争关夺隘在唿吸一失便落冯夷宫人生拌命只如此临深有诫悲微躬推篷侧望幸脱险独苦瘴雨飘回风插空巉崖叠千尺对面削立云蓬蓬鹧鸪唤道行不得万里汗漫吾安穷竒兰餔乔莱宋代全州栁刺史緑坡亘岭栽长松只今谡谡满道路隂如偃盖柯如龙夹岸涛鸣白日冷隔溪雨过苍厓浓内有一松挺孤干竒兰径丈生其中荟蒨不让土壤力芬芳惟须雨露工踰坂度壑香不隔四时花染臙脂红以兰名餔数百载昔有盗者逢雷攻遂指枯松为佐验土人竞説真仙踪我家有兰来蜀道悬之屋角当长风岭南寄生桑与槲兹兰虽异将无同好巫信鬼越人俗慎勿以此惊愚䝉岭南闵雨行李绂春秋鲁史书不雨每时一书哀闵深今兹不雨甫匝月皇皇雩祷非荒淫岭南地薄鲜耕稼石田确荦髙山隂溪流奔㵼势莫挽十日五日须甘霖况乃比户多竹屋檐楹焦裂声如砧狂风怒号彻宵旦搅摩出火愁釡鬵旱干水溢有専职节无不节当谁谂岂敢攻社聊唿吁杲杲红日鸣枫林安得痴龙起桂海有司肸蠁神能歆丰穰一望庆百室匪且有且今斯今桂林喜雪和韵李孝源去年冲雪辞辇毂西粤官程八千六火维南下信炎荒气蒸常恐瘴连屋桂岭划界不同天天公雨雪胜雨玉飘扬空有风鸣条淅沥惟闻雨戛竹何年观雪有髙楼比似无珠还买椟今年粤雪喜同看漫空不计斗与斛银铺万顷沟洫平玉立千山峰岭矗独怜腊月下流澌拟共明朝看飞瀑短衣轻笠老渔翁垂钓寒江犹瑟缩采风太史诗兴豪笔底龙蛇争擘蹴四时皆夏雨成冬粤谚𫝊闻岳山麓圣朝大化暨朔南率土同仁廓邉幅即今节候陈王风莫贵任耳贵任目记取明都秩南讹永销沴厉驱炎熇伏波铜皷李茹旻吾闻伏波舟载骆越两铜皷飞鸣跃入八桂之江湍后人遂以铜皷名其滩风雨时时闻有鼓鼙之声江中讙明季渔人网絓不能举唿集衆力出狂澜是日白石山人斫地亦得一不期而合两皷同时献之官其一稍窳观风楼上贮其一置泽宫轮廓肉好制作工致而坚完繄此千数百年化去之神物夫岂无故仍团栾必有真宰黙呵䕶兵火百刧不得相摧残我行经此重是古器思一见摩挲斑斓剥蚀千㾗瘢无何依然失去所当是夜半大力者负之趋去如飞翰不然谁何等视郁林石载归吴下矜诩为竒观吁嗟逺物异物非所寳不贪为寳无祸干君不见张雷寳劒不为用干将莫邪终飞入水化作蛟龙蟠游立鱼峯金虞花朝风日清且幽散发偶作城南游使君种栁旧官渡一叶剪破春江流江光山色暖相映造次不及停双眸縁坡径访立鱼处逝欲选胜穷㝠搜山灵爱客遽倒屣峩峩碧玉簮当头同人指点向余笑兹峯洵美鱼则不初疑禅界涌孤塔渐歴海市登危楼巖扉东启纳万象水天一色相勾留入门四壁皆緑净亦有础柱如雕锼室西南隅窥奥窔洞壑穿漏风飕飂满头钟乳臲欲堕失足坎窗深难求谁将巨手擘西嶂翕忽倒景青红浮隂崖乍恐竒鬼吓灵境怳觌神仙俦芒鞵各各鬭轻健西东下上不复谋最后一洞须秉烛若瞰眢井绠必修石鼓砰石船大岂无神物司干掫颇闻龙潭更幽邃盍徃观者山之陬潭隂冷浸太古石坐觉凛洌思添裘鱼峯反立碧潭下髣髴鳞鬛争螭虬乃识命名良有意向入鱼腹空嘲啁风烟变化白日遒眼前好景谁能酬归舟更出城西路试把新题谒栁州出文昌门探白龙洞登南溪山刘仙巖金志章桂林山水天下无不数县圃兼清都七星八桂竞竒秀林壑尤美西南殊森森万㦸插天起出郭岚霭纷相扶溪流入耳响环珮松风引路鸣笙竽山回石扇划然启中有神物蜿蜒趋雷霆白昼飞霹雳泻水下续聮聫珠俯视深黒不敢唾遂取㣲径来山隅亭台缥缈在天半金碧如绘蓬瀛图侧闻刘翁昔遗世栖神鍊液黄芽腴悬崖扶寸危未㫁欲堕不堕𫝊真符一朝解化轶尘壒风蝉蜕骨良非诬壁间残碣留半影变化尚带烟霞癯琪花馚馥满衫袖巖瀑洒落沾眉须阶前长聚五色雀檐际时停三足乌御风凭虚逺到此豁达万里回清矑胜游灵境不易得大笑跳入仙人壶铜柱甘汝来丽江炎荒之锁钥南控安南壤相错距闗一舍分茅岭汉家铜柱髙岝㟧伏波峻业何峥嵘英风万古震寥廓当日楼船下交阯疾埽狂童等残箨二征授首𫝊京师九真革面复疆索郡县其地中土同螳臂安敢复张攫五季凌迟世多故部领邪行乃横作宋元师征屡无功包荒无乃太孱弱蛮夷犷悍本性习朝廷驾驭借方畧将帅岂乏英雄姿推毂无能専委託有明英公亦人杰功与伏波庶相若中官继镇求珠犀纨袴握兵拥帷幕遂令封豕肆狂噬内地旁州恣侵掠惜哉用武功不究议祖捐之满台阁爵予世及用羁縻国威如斯亦稍削今代圣神御区㝢六合以内併包络况乃近地非辽絶歳修贡职尤谨恪我来行部视邉徼义取诸豫严闗柝顾瞻前烈蹟未湮来者树立当奋跃肯念平生马少游畏此毒气薫蒸瘴乡恶弔卜氏墓谢钖侯君不见万丈荒烟蔓草里氤氤緼緼悲风起此地下藏节烈身苔封石闭无人指我闻惊叹涕如流凭弔徘徊去复止坏土重培标姓名后来歳月从此始陆川香令飞双凫萑苻窃发纷突豕乗城守御率乡兵弃置针奁执鞭弭援絶孤穷势难支登楼坠楼贞自矢犹胜当时断臂魂稜稜正气垂史乃知宇宙杀身仁形体虽灰神不死大节独留卜氏坟愧为男子宁无耻粤西诸蛮图记歌为钱野堂作陆纶周官分土治职方禹贡列服垂要荒连山峩峩抱西南阻絶奥险称蛮乡狼狑犽㺜猺獞种不一厥古不与华土同冠裳或言槃瓠始诞育凿空蔑理诚荒唐郎官水部今出守文采风流栁州栁三年治谱盛流𫝊余事雕虫夸老手月轮新破碧蟾蜍秋轩贻我卷纸书炎徼异闻掇梗概虞衡赤雅随分疏文辞入画波折具生面特出形神舒列眉聚米灿可数包括诸蛮志风土或负山而巢居或縁谿而龙户歌连袂兮跳月浴同川兮畏暑刀耕火种昧生事人栖兽畜犹尔汝弱之肉兮强之食贪者如狼鬭如鼠吁嗟人生含隂抱阳秉则同曷为居处服饰饮食男女多殊风钩辀格磔言语不可别混沌不死凿未通若政立辟难与齐颛䝉圣人执天辔万物如指臂恵施靡勿遂治理在平易羁縻要使义相属随势利导与时异輶轩上採恢庙谟知公点笔有深寄叙次𤨏细言雅驯隶事十九存其真方今天子徳光被南掌苏禄重译俱来賔何况百粤之蛮绵亘墟落久内款沐浴圣化无因循变革草昧移狉獉史家于后贵征信耳濡目染改观聴直教顽习尽前除始觉皇风动傒应图存或恐见者疑制作斐然此堪证装玳瑁匣琉璃搴蓁剔莽披神竒少陵之笔玉溪诗我歌衰薄难为辞广西通志卷一百二十五广西通志钦定四库全书广西通志卷一百二十六艺文国朝五言律诗偕友登碧虚亭赵日昇出谷双眸豁兹亭表丽观烟云连壑动竹树入秋残坐久销尘虑凭髙迟雅欢时闻有清磬遥在暮林端挽邹忠公陈光龙明太守袁公序邹忠公诗矣余读事文类聚云公除言官田画与公善一日报废孟后立妃刘氏画曰邹君不言可以絶矣公切谏又曰公以书约画㑹颍昌自云得罪谪昭州临别出涕画正色责之曰使君隠黙官京师遇寒疾不汗五日死矣岂独岭外能死人哉夫公与画固气节相髙者昔髙宗欲立昭仪畏大臣异议未决李勣陛下家事一语遂开数世之祸废立之际公岂黙黙待助于画者乎谓公出门时惘惘有离别色更不其然憾不起田画而质之万里苍梧道孤身桂水濵批鳞成徃事赋鹏独伤神直道凌今古髙风任屈伸霜飞真六月感慨泪沾巾古壁虫蛇碎长松烟雨多六宫存正气五岭障頺波骨鲠须谁助离骚独寤歌祇今泉感应清洌满藤萝同友人游风洞谢诘古洞穿巖腹微来少女吹烦心堪此涤息影最相宜吞石波涛壮排山云雾迟凭虚不可即雉堞看参差栖霞寺魏钖曽古寺星巖侧峯回拥翠幽滩声惊万壑林气逼三秋洞古龙尝蛰台空鸟自游支公情倍切不忍去沧洲调禳荡诗冯大鲲调禳荡平乐方言也即古傩礼方今时和民熈礼不可复独昭俗尚鬼歳集觋师一举秋以为期虽事不师古而古道犹存作调禳荡诗礼失求诸野秋傩得未殊蛮歌调木客腰皷降盘瓠载鬼终虚渺驱甝信有无儒生犹拱立相见古人徒庆郡北楼新成二首黄湂丽水还山秀风清百雉边北楼新气象南洞旧云烟敞户岚如织遥林花欲然披襟瞩霄汉心旷数峯前金汤需保障史册重筹边算胜消隂雨时平息燧烟子来城屹若星拱阁巍然谁掌北门钥宵狐惧不前定心桥曹一湛策杖步髙峯嵚﨑路已穷巖虚留宿雾山断引长虹野色苍烟外泉声碧草中不知天际处云隔几多重马门滩程钧昔人胼胝处今日马门滩竒石青峰列奔湍白日寒但知铜柱绩不信凿疏难遗庙悬崖上临风一仰攀送陈曽起宰荔浦託贤小邑西南境人家竹作门䝉山当县立茘水绕村喧女织红蕉艳蜂屯白蜡繁前贤留治绩淳朴至今存桂林夏五苦雨李茹旻桂江旬日雨溪洞絶畋渔倒压蕉花重横漂茘子疎山云连有鼻海气接无诸谁识迎长至秋风动鲤鱼书广西象胥志后山獠生解猎水蜑世为渔治地膏腴少浮家种殖疎斑衣裁吉贝碧眼认方诸底用资巫觋溪泉簇鬼鱼酋豪沿世及部落苦侵渔帝徳生成大夷风礼教疎羮汤唿不乃锦绣緁偏诸更説蛮娘媚争妍有贯鱼绣面雕题衆禽言卉服多头飞遥取食鼻饮漫成酡鸡骨占年用龙声谱笛和春山同跳月满地起蛮歌槃瓠溪蛮种炎荒聚落多木绵裘自煖椰子酒常酡卷伴频遭寇椎牛辄讲和可怜鸲鹆舞还操郢人歌浔江道中金虞百里浔江路轻帆尽日闲浮沈天外水勾漏雨余山都蔗纷蓬艾甘蕉满市阛剧怜双燕子来徃逐鱼蛮江上㸔墟人斜日乌蛮渡榕隂一径通趁墟狼女健占籍马人空食货询殊俗钱刀见古风回头西北望江树晚蒙蒙雒容道中神女江邉路春禽尽日啼几枝红踯躅倒影碧玻瓈岚气侵衣暖云光拂岫低轻帆自容与客思转凄迷叠綵巖金志章蜡树千林密灵区一迳通有山皆峭㧞无石不珑古洞深逃暑虚巖巧贮风森森㸔玉笋万笏插晴空翔龙井甘受调百尺流泉岸虹桥杖屦轻暑従林下退风向谷中生灵鸟鸣秋树琪花吐石城躭吟身未倦山水赋闲情连日出郊劝农甘汝来农人先苦旱甘澍偶随车麦秀云千顷桃花水一渠其耕方泽泽我黍定与与岂复烦鸡卜年应大有书过白云洞玉屏千仭削絶顶镇氤氲捧日蟠丹穴参天羃白云龙兴能作雨豹隠亦多文此意同谁㑹长歌对夕曛过阳朔县蒋肇地僻民风古城荒野意多渔人知水性蛮女踏山歌怪石峯偏秀芳春气自和赏心方未已小艇疾如梭立春日入粤西境舟次示诸候吏鄂尔泰沈寒趣烟景旋腊已逢春岸栁齐舒眼村醪早上唇丰年稀吏事异类本周亲重与同官説操舟学济人庚戌元日桂林叠前韵再示僚佐三州领方岳百越赴新春赤水懐舟楫苍山念齿唇増年通物性味道识天亲若问理人术豚鱼不异人二月辛亥耕耤见雁金鉷古称衡阳回雁余向以斯言为信是日青坛礼成忽有賔鸿飞鸣而南佥谓圣化逺敷所致恭纪二律岭南初见雁翼翼尚南飞吉亥耕成列宫袍着雨微普天皆帝力治化自王畿试㸔衡阳羽非因稻黍肥圣治同干运微禽得气先和风翔岭峤霂雨过春田民洽时雍化臣懐无逸篇念兹岂僻逺尺五是尧天七言律诗栁江舟行蒋鹏寒风䬃䬃刺篷扉荡漾羁愁一叶归岸隠芦花新月小云笼疎树逺山微崖猿唤子含烟断沙鸟惊人踏水飞壮志漫従游屐老几回遥忆薜萝衣湘山春望谢良𤦺行遍郊原不见人野棠花𤼵栁条新云山渐觉销兵气天地今为圣主春三径久荒松菊老一犁长废蕨薇贫村翁拭泪谈遗事不必身经亦惨神漓江晓棹彭而述伏波山下系江船画角钟声破晓烟无数青山浮水出中流夜雨带帆悬惊残龙梦愁珠去直踏蛟宫泛斗还最是无情分水岭一时南北皷阗阗靖江废邸无情最是此中山閲尽王孙只等闲尚有高台堪命酒兼逢胜侣一开颜石鲸薜茘秋虫出玉甃梧桐野鸟还莫向西风増感慨汉家楼阁暮云闲七星巖陆舜百间夏屋作巖门白日清秋昼亦昏却怪山隂藏禹穴更疑星宿落崑崙九幽欲到凭僧火万丈横生指石根日影曙光天晓处鸿蒙歴尽见干坤漓江晩照胡文华日薄西方势欲昏落霞倒映逐江门哺雏雅噪云中树驱犊人归烟外村乍入寒潭惊夜月忽翻峭壁讶朝暾水天一色青㝠里目极苍茫吾道存广西壬戌仲春补行辛酉科乡试闱中即事黄元骥玉堂使节莅江城移种天香淑气迎岭表奎光开锦绣闱中藜火焕文明十年风雨看龙化二月笙歌宴鹿鸣珍重贤书登此日恰逢圣世颂昇平秋日游栖霞寺连朝鸟语碧空晴红叶疎林晓日轻郭外山邀游客兴天涯菊见故人情石穿古洞千年蹟风落寒松万壑声独上层楼髙处望雁横秋色过江城桂林城郝浴石架危楼接太清一声画角紫霄晴人游交阯安南界鸟向三江五岭鸣媿视民伤难望歳乍临天险易谈兵半生摇落惊心眼云白山青话桂城桂林秋懐崔维雅闲庭秋草雨还滋应节商飈岭外迟为有羣峯推独秀偏教一水号相思遐荒喜见销兵燹拙吏忧深计茧丝鸡骨占年今歳稔褰帷䖍拜古尧祠登隠山张遴幽竒古洞逺尘嚣蹑屐登临乐事饶疑是神工驱斧凿歴来寒雨避渔樵仙人据石经千刦锦字锓诗迹半消为询山灵招隠地香台清梵可重标题丁孝子髙熊征刻木芳名自汉时双凫懿行并𫝊竒郎兰音似千秋讼蝴蝶山空万古思张叔半针留旧恨范云一祭补新诗沈碑不必纷纷论至孝由来有盛祠弔瞿张二先生刘宏基标榜徒髙士类声当年天下丧诸生两君深信纲常重若辈焉知首领轻五夜魂归携死友九原月冷照同盟歳寒自苦尊松柏肠断秋风一剑横茅坪僧茅坪洒泪哭沦胥赖佛逃生苦上书谁种冬青扬节烈可堪支体辱沟渠情伤君国悲残骨义重交游引素车明有三仁光百粤一瓢髙挂混樵渔拜别山张先生墓破碎河山已莫支英风犹自壮登陴国亡在昔悲无补命絶而今恸有诗骨𦵏天涯依宿莽魂迟夜月照相思生平不尽离骚涙洒向荒园拜墓时弔平乐殉难吴将军钖绶田嘉登丈夫七尺为谁生慷慨捐躯羡紫卿星落那堪朝渡马月明谁与夜谈兵孤臣气共三军没千载魂飘一剑横遥想漓江无限恨滩声两岸杜鹃鸣弔贞女林氏严肇鼎道义今存巾帼中老夫从此感无穷七千里外人难得廿七年间事不空轻引新棺灵自异深穿旧冢穴方同白花洲畔南山下来徃争𫝊节烈风将之西林口号王维淮上林山峝即西林异服殊音不可禁万古穷荒归版籍百蛮风土杂滇黔瘴当日午天微见水到春深毒更淫𫝊语蛮民好安枕长官携得是冰心六月二日与诸子避暑桂山之风洞沈编修厚余用予题壁旧韵赋诗见示奉荅陈元龙尘容骨带玉霄寒旧侣同游石室寛不是粤山多胜境肯浮吴艇上危滩冰巖雪窦风潜入藓迹莓痕字细观八韵髙吟崖谷响仙坛今日是诗坛老庙塘观青草墟凌煇雨后闲从老庙游同人三五盪轻舟桃花红夹堤邉栁山色青分水外楼跳月女歌芳草地趁墟人醉石桥头邉方獞俗浑难洗槃瓠于今几百秋双角横岚程镳鸦髻云堆螺黛匀罗村树色更横陈烟鬟雾鬓愁行客玉珮香尘殉美人眢井夕阳芳草乱春江桃叶晚潮新落花红似珊瑚碎不遣啼鹃到孟津宴石仙桥吴燿无复清歌此地逢销沈鼍皷咽鲸钟洞深林屋重门豁径转钩梯叠石封挂壁泉飞如雪练卧波桥亘未云龙蛮王游䜩皆陈迹賸有江山渗墨浓灵潭铜皷孟以浩铜羽风回木鹢还浪花催散碧于天半轮初挂孤村月一缕斜明逺树烟细响不惊雷兽骨冷光难掬老蟂涎扁舟载酒闲栖泊菰蒲刺钓船将室朝烟金溥废将䝉䜛谪夜郎南州小筑更徜徉虫沙幻化尘心落猨鹤孤髙仙梦长塞上老翁殊矍铄山中居士独清凉门前细栁青青色不照西京烽火光灵川道中望诸山积雪李绂百折漓江万叠山白莲花涌玉盘间风回鵞鹳军初定日出金银气自闲凛冽严威依北极崚嶒清望压诸蛮祇怜华髪飘萧甚不厌相㸔照旅颜谒伏波庙金虞南征一曲武溪浔凄絶骚人弔古心裹革勲名谁得似跕鸢风景客重临羣山尚作论兵势万里常懐教子箴毕竟何如乗款段拜来牀下独沈吟象鼻山垂鼻鳞囷挂水涯蛮奴日日扫苍苔如何碧笋排衙处幻出黄门舞队来野火焚身须化石江花照影不闻雷玉河隄畔分明见一翦云旗赐浴回獞家鸟浒滩邉熟獞家也知留客叹无茶山棚岂乏㯽榔树酒户难胜蒗荡花桐布垂腰觇俗陋绣巾搓手向人夸春江跳月浑闲事话到同年髩已华粤燕川途摇落意何堪飞燕依人舞更憨九十春光千里梦一双轻剪万重岚才辞社雨过江北又逐墟烟到岭南我亦飘零愁短翼似曽相识语喃喃合江晓涨谢赐履洮阳东去楚江清三水西来此合并夜雨齐添新涨濶寒潮髙拍晓烟平千航赴浪廻樯燕万壑含风动石鲸良夜钓筒收不尽湿云常压钓船轻龙隠巖观磨崖狄武襄征南及元祐党籍碑有感金志章碑版磨崖巨壑藏偶来凭眺感兴亡征南功并河山久党籍名悬日月光无复亭台留胜赏空余文字弔斜阳相看莫话前朝事陵谷消沈蔓草荒伏波巖谒新息侯遗像髙巖千尺涌嵳峩遗迹争𫝊马伏波山豁一峯成剑石天留孤柱障江陀荒祠俨抱壶头恨壊像空悲曳足歌万里登临重瞻拜不禁惆怅抚烟萝游七星巖栖霞寺金志章选胜松隂跨碧驴七星巖畔访茨居江蟠灵剑双流合山叠屏风翠黛虚花艳欲飞红蝙蝠池香重忆白芙蕖到来心地清凉甚试剖尘襟一洗除緑珠故里方秋白美人闻道解倾城双角还余絶代名故土不随金谷改落花犹似坠楼轻千秋命薄多遗恨三斛珠难买定情不是季伦能好色懊侬歌意有谁明过黄巢故城甘汝来广明谬判六书文南北纵横逞寇氛黄谷已经褫兽魄朱邪旋复覩鸦军尚从草泽飞燐火时向城隂结阵云故垒前车千古鑑潢池赤子敢纷纭银窖山重封石倚丹梯荼毒生灵説伪齐腾上未闻蹲白虎刳中谁见满朱提藏舟大壑需人负覆鹿层蕉待客赍安得五丁挥巨斧尽倾山腹赈羣黎巡视西粤即席赋赠式菴金中丞鄂尔泰带水西南两幕开夜郎归骑粤西来扪心尽是酬恩客屈指谁当济世才擘画如云资化雨肝肠似雪逼春雷看君雅意浓于酒斟酌同期矢此杯五言排律赋粤西拟李义山刘宏基关塞秦城古流风汉土殊登山求百合縁木取三都铜柱钦神武金蚕事鬼巫卢笙摇舞蹈蛮曲鬭槃瓠陟巘轻飞鸟吹烟类火狐不知桑海变自説有金符九日七星巖登髙小饮阜成书院纪游次载侯姪韵陈元龙郊原秋获后万壑白云连令节逢晴日褰帷庆有年风髙驱瘴气露湛洗凉天江绕严城外峯回古寺邉停骖环野老选胜集羣贤玉立千寻壁珠溅百曲泉巖花霜未压涧草晚逾妍欲卧仙人石还登天子田娱賔殊蓛蓛懐古孰便便授简皆能赋忘机更论禅棋枰消昼永丝竹奏风前纵目胸休隘登髙力尚坚村中多积廪郭外喜添㕓客倚茱觞醉花看木末鲜落霞催返辔新月皎初弦香饭炊新稻柴门起暮烟旌旗屏拥卫童叟聴争先民气因时乐君恩此地専公余农亦暇人朴意生怜绥辑诚何有熈恬亦偶然髙吟惊座就丽句列星编老我成芜秽闲情未弃捐和章蛮女唱韵事异乡𫝊勅吏摩崖石留镌九日篇虞山舜庙金志章桂岭山川古重华庙貌崇省方留帝徳解愠想神功化洽苗夷逺声流象卉通明禋前代肃配飨二妃同星斗回雕槛烟霞䕶閟宫万峯环列㦸一水净磨铜碧落韶音外苍梧云气中垂裳余藻火就日邈渊衷斑竹侵檐黑蕉花浥雨红祷祠纷犵狫伏腊走儿童雅曲神弦奏残碑鸟篆空薫风正披拂继响在丝桐五言絶句题龙隠洞髙层云崩崖疑鬼凿灵迹想龙蟠似叠千重雪常生六月寒登飞云岭沈颢云是山所为山是云所住兹山何处云飞来不飞去昭山点翠甘霖溥江树迷江嶂苍苍色如旧隔岸绕堤枫万緑红霜后茘江渔唱两岸江风清一天江雨碧轻桡歌欸乃才下昭潭驿筹邉夜月黄大成登楼一徘徊夷险在指掌不是夜忘归团团月初上槃涧清风寤歌在何许清风满髙树过此戒鸣驺恐有幽人住平乐三首苏世禧沿江舟自驶滩石若勾留崩奔不可避飞雪打人头緑水流不息青山截去路一转别开天遥村抹红树江城多戍垒山径少人来但见骑牛子时上文广台废教场袁景星距郡东五里许直指使者大閲之所郡人至今唿大教场别于城北小教场也废来日久居民数十家园圃鳞次予询之野老犹能歴歴指示讲武先明地于今尽圃畦沧桑今古事日落鹧鸪啼沙田自广善桥登危巖蹑石磴行山谷中约四五里渐觉开阳两流滙入河孤村临溪依麓乔木成林村前源田数十畆溪西茅店数间具饶野兴村小依乔木双溪滙大河柴门时吠犬屋下稻畦多修竹抱东村鸟声啼续断篱邉菜有花黄蝶飞无算乌蛮滩金虞云台定何如庙貌俨宫阙十里将军滩长照汉时月抗疏劳朱勃腾书陋耿弇乌蛮山色好莫笑贾胡贪堦前石辟邪尽作铜皷声我来不敢扣恐致风涛惊汉既捐珠厓明亦弃交阯昨闻蕃使来匍伏上滩觜七言絶句广运故城袁景星枫树隂隂古庙隅故城未圯峙荒途晩霞散彩清江里日落千山啼鹧鸪平乐竹枝词赵申季盘丝绘蜡様新裁细叠湘文埽緑苔闻道使君风度好也随童叟望尘来山城二月踏青时𤏡女低鬟唱竹枝今日採风删郑衞芍兰裁向汉江湄雀角唯凭草一丛数将赢缩决雌雄老猺何事偏投牒应爱君侯判牒工伏波祠程光祖汉代威仪新息侯丰碑三尺古今愁当年谁是无愁者下泽车中马少游劝农过花桥四首李绂一雨东郊野色遥劝农小队度花桥水田稻叶深如许耘女连畦緑过腰霓旌小住戒无譁爱㸔村庄近水涯惟有春归农事急花桥才賸两三花桑麻鸡犬故园情饷妇耕夫作队行莫把宦情比农事夕阳如雾小桥明江城宛宛倚晴空水色山光杳霭中记取劝农归路好花桥西去小江东泗里郊行龎化縡秋风几树夕阳低一望平芜草色迷折得芦花霜在手鹧鸪犹自向人啼罗池栁侯祠金虞种栁江邉生暮隂沙街回步款芗林墙根剰有韩碑在丹茘黄蕉不可寻过古田废城偶感明季事卧榻宁堪丑类栖隔江风雨涨残黎千金购得韦鋠豹花落空城怪鸟啼贵县道中见牛车捆载渡江北马南船万里程陆多衔橜水多惊蛮乡风物真竒创觳觫车儿剪浪行海棠桥横槎江上雨萧萧秦七风流怅寂寥正是小春花发候醉乡辜负海棠桥雉巖金志章雨花岚翠扑衣裾白雉仙人迹久虚寂寂洞门深不启云烟长䕶蛰龙书越城岭蒋肇欲探五岭访遗踪对峙兴安第一峯近北严寒无瘴气梅花雪片足三冬癸水圣主当阳奏太平南方何自有刀兵清漓此日同江汉东去朝宗过粤城严关旧𫝊此地鬼门闗逐客由来去不还今日舆图天广大日南海外尽河山陡河口号陆纶陡门湾湾三十六二水湘漓一派分重濬灵渠资灌溉水苗千顷緑如云转漕通饟楚江头史禄秦官故蹟留圣世不知牵輓困春帆拖雨过沙洲粤道滩河下上难鲇鱼陡凿路湾环泝流直接黔南界载得恩膏并水还行旅川涂共陆涂篷牕稳坐赛安车滇黔楚粤争𫝊诵不数秦闗郑白渠桂林花瑞诗陆载纪雍正十一年癸丑首春学古议事轩中木笔一本花放玉兰色香并懋征瑞也诗以美之扶疎雪影露真香借借春回太守堂反虎御龙知有匹却含化雨到羣芳即㸔金带话鸳湖献瑞花开臭味殊白玉杯深香浥露笔端翻徧紫云图接坐心倾耐久兰唐家银匣米家山数峯青透玲珑树八朶分明贮好颜茘枝连理不须夸换步移形仙汉槎纵使平添三十客粤中今有未开花花瑞和韵诗张钺紫绡乍脱白龙香姑射仙姿映画堂淡荡羞同桃杏艳顿教桂岭别含芳珑璁一树比南湖逈与韩家木笔殊浓抹淡粧今昔别徐熈妙手总难图氤氲疑是畹中兰清露溥溥朗玉山何事裁红污本色花姑新驻素娥颜薰兰雕玉两堪夸小别丹台泛月槎春入香山居士梦不应仍唤女郎花广西通志卷一百二十六广西通志钦定四库全书广西通志卷一百二十七艺文杂记舜葬苍梧下有羣象常为之耕山海经苍梧之山帝舜葬于阳帝丹朱葬于隂则丹朱亦称帝矣注云竹书后稷放帝朱于丹水水经又云赤水之东有苍梧之野舜与叔均之所葬也是商均亦葬于此舜崩于苍梧之野葬于九疑之山一名永陵宁逺地宋时禁樵采置守陵五户今相传谓在大云山者非按家语舜嗣帝五十载陟方岳死于苍梧之野而葬焉书陟方乃死孔安国以陟方训升遐则乃死语为复韩愈氏谓竹书记曰帝没曰陟如是则方乃死亦复今以陟方岳言之文义始通而古今无一人引证何也剡曰昔舜命禹曰朕耄期倦于勤汝惟不怠总朕师舜以天子为勤故老而使禹摄也夫天子之职莫勤于巡狩而舜犹亲之卒死于外而葬焉恶用使禹摄哉是必不然或曰虞书称舜陟方乃死孔安国以为升道南方巡狩而死礼记亦称舜葬于苍梧之野皆如太史公之言子独以为不然何如曰传记之言固不可据以为实借使有之又安知无中国之苍梧必在江南耶虞书陟方云者言舜在帝位治天下五十载升于至道然后死耳非谓巡狩为陟方也呜唿遂使后世愚悖之人或疑舜禹非圣人岂非孔安国与太史公之过也哉戴记曰舜葬苍梧之野按书舜巡狩至南岳又曰陟方乃死国语舜勤衆事而野死山海经曰南方苍梧之丘苍梧之渊其中有九疑山舜之所葬在长沙零陵界中註曰山今在零陵县南其地为苍梧又曰湘水出舜葬东南陬西环之入洞庭下史迁引以为证似非无征者但世以其与孟子书不类故或疑之又按吕氏春秋载舜葬于纪苍山今陈留县平丘有鸣条海州东海县有苍梧山海州近莒之纪城去鸣条不甚逺未知然否辨舜葬事详见路史及余冬录似葬在今莱州府之胶州本竹书纪年谓此地有鸣条又有苍梧山也按竹书纪年云三十年舜葬后育于渭又云后育娥皇也又云五十年舜陟鸣条鸣条有苍梧之山在今海州然则渭亦非湘州之水矣可证九疑湘江之诬韩饮在桂州时有妖贼封盈能为数里雾尝行野外见黄蛱蝶数十因逐之至一大树下忽灭掘之得石函素书如臂遂成左道百姓归之如市乃声言某日将攻桂州有紫气者我必胜至期果紫气如疋帛自山亘于州城白气直冲之紫气遂散天忽大雾至午乃开霁州宅诸树滴下小铜佛大如麦不可胜数是年韩卒唐天宝中敬超先为昭州刺史有善政尝分俸饷杜甫为买山赀甫寄髙适诗序云今海内忘形故人独汉中王瑀昭州敬使君超先在其笃于友分风槩亦可尚矣栁宗元自永州司马征至京意望录用一日诣卜者问命且告以梦曰余栁姓也昨梦栁树仆地其不祥乎卜者曰无苦但忧为逺官耳征其意曰夫生则栁树死则栁木木者牧也君其牧栁州乎竟如其言吕衡州温善谑子厚在栁州温谑之曰栁州栁太守种栁栁江边栁馆依然在千秋栁拂天栁宗元为栁州刺史民莫诚救叔兄莫荡以竹刺莫果右臂经十二日身死其莫诚禁在龙城县准以他物殴伤十二日辜内死者各依杀人论宗元上桂管观察府状右奉牒准律文处分者窃以莫诚赴急而动事出一时解难为心岂思他物叔兄有急难之戚中臂非必死之疮不幸致殂揣非本意按文固当恭守抚事似可哀矜断手方迫于深衷周身不遑于逺虑律宜无赦使司明至当之心情或未安守吏切惟轻之愿伏乞俯赐兴哀特从屈法生全微命以慰逺黎栁子厚守栁州日筑龙城得白石微辨刻画曰龙城栁神所守驱厉鬼山左首福四氓制九丑此子厚自记也退之作罗池庙碑云福我兮夀我驱厉鬼兮山之左盖用此事长庆中李渤除桂管观察使表名儒呉武陵为副使故事副车上任具櫜鞬通谢又数日于毬塲致宴酒酣呉乃闻妇女于看棚聚观意甚耻之呉既负气欲复其辱乃上台盘坐褰衣躶露以溺渤既被酒见之大怒命卫士送衙司枭首时有衙校水兰知其不可遂以礼而救止多遣人卫之渤醉极扶归寝至夜艾而觉闻家人聚哭甚悲惊而问焉乃曰昨闻设亭諠譟又闻命衙司斩副使不知其事忧及于祸是以悲耳渤大惊亟命递使问之水兰具启昨虽奉严㫖未敢承命今副使犹寝在衙院无苦渤迟明早至衙院卑词引过宾主上下俱自尅责益相敬时未有监军于是乃奏水兰牧于宜州以酬之武陵虽有文华而强悍激讦为人所畏又尝为容州部内史赃罪狼借刺史令广州幕吏鞫之吏少年亦自负科第殊不假贷持之甚急武陵不胜其愤因题诗路左佛堂曰雀儿来逐飓风髙下视鹰鹯意气豪自谓能生千里翼黄昏依旧入蓬蒿栁宗元谪永州呉武陵亦坐事流永州宗元贤其人及为栁州刺史武陵北还深为裴度器遇毎言宗元无子説度曰西原蛮未平栁州与贼犬牙宜用武人以代宗元使得优游江湖呉武陵与孟简书曰栁子厚斥已十二年程刘二韩皆已收拭独子厚与猿鸟为伍荣阳郑璠自象江得怪石六其三耸而鋭上又一如世间道士存思图画人肺胃肝肾次第悬络者又一空中而隠外若癃瘿殃疝病不作物者又一色绀碧而理平漫弹之好声璠为象江三年不病瘴平安寝食及还长安无家居妇儿寄止人舍下计辇六石道费俸六十万璠嗜好有意极类前軰人王赞侍郎中朝名士有𢎞农杨蘧者曽到岭外见阳朔荔浦山谈不容口以阶缘尝得接琅邪从容不觉形于言曰侍郎曽见阳朔荔浦山水乎琅邪曰某未曽打人唇绽齿落安得而见因之大笑杨出宰当迁求彼邑挈家南去亦州县官中一髙士也郑文公畋字台文父亚曽任桂管观察使生于桂州小字桂儿后官至将相唐李邰为贺州刺史与妓人叶茂莲江行因撰骰子选谓之叶子咸通以来天下尚之殊不知应本朝年祚正体书叶字卄世木子自武徳至天祐恰二十世唐贞元十八年天水赵公务年四十二客死于栁州官为敛𦵏于城北元和十三年孤来章始壮来求其𦵏不得卜筮五月甲辰卜于泰誗兆之曰金食其墨而火以贵其墓直丑在道之右南有贵神冢土是守乙巳于野宜遇西人深目而髯其得实因七日发之乃觏其神明日求诸野有叟荷杖而东者问之曰是故赵丞儿邪吾为曹信是迩吾墓噫今则夷矣直社之北二百举武吾为子蕝焉辛亥启土有木焉发之绯衣衾凡自家之物皆在州人皆为流涕诚来章之孝神付是叟以与龟偶不然其协焉如此哉玉泉子闻见录曰徐公商判鹾以刘瞻为从事商拜相命官曽不及瞻瞻出于羁旅以杨元翼枢宻权重可倚以图事而宻瞰阍者谒焉瞻有仪表加之词辩俊利元翼一见悦之每元翼归第瞻輙候之由是日加亲熟遂许以内廷之拜既有日矣瞻即复谒徐公曰相公过听以某辱在门馆幸遇相公登庸四海之人孰不受相公之恵某故相公从事穷饥日加且环嵗矣相公曽不以下位处之某虽不佞亦相公之恩不终也今已别有计矣请从此辞即下拜焉商初闻瞻言徒唯唯而已迨闻别有计不觉愕焉方欲逊谢瞻已疾趋出矣明日内牓子出以瞻为翰林学士旧瞻传刘瑑作相以宗人遇之荐为翰林学士按瞻素有清节必不至如玉泉子所云恐出于爱憎之说闻见录又云元翼为凤翔监军瞻即出为太原亚尹郑从谠为节度使殊不礼焉洎复入翰林而作相也尝谓人曰吾在北门为郑尚书冷将息不复病热矣从谠南海之命瞻所致也按旧传瞻自户部侍郎承㫖出为太守尹河东节度使瞻为学士若非罪谪恐不为少尹又旧纪咸通十二年十二月郑从谠自宣武节度使为广州在瞻贬驩州后故知玉泉子所记皆虚开建文人莫休符光化间受知郑愚迁融州刺史又权知春州以桂林事迹阙然无闻因退居粗录见闻曰桂林风土记平南有畅巖在城西二十里二程夫子随父来守是邦读书于此方舆胜览云程珦皇祐间守龚州二子随侍乃明道伊川也今考程氏遗书大中家传大中改大理寺丞知处州兴国县事移知龚州迁太子中舍明堂覃恩改殿中丞代还在途而侬智髙作乱破州城后守贷死羁置人皆以公获免为积善之报上谷郡君家传云殿中丞公官岭外偶迎凉露寝中瘴疠及北归道中病革召医视脉曰可治谓二子曰绐尔也未终前一日命颐曰今日午为我祀父母明年不复祀矣夫公以景徳元年甲辰十月十三日生于太原皇祐四年壬辰二月二十八日终于江宁又南安志道源书院记周程三先生相授受以道起于宋庆厯丁亥相遇于南安是时周元公为南安军司理程大中公方以兴国令来摄通判事识元公于稠人中遣二子纯公颢正公颐受学焉又伊川年谱年十四五与明道同受学于舂陵周茂叔先生皇祐二年年十八上书阙下劝仁宗以王道为心以生灵为念黜世俗之论则非常之功按明道生于明道元年壬申伊川生于明道二年癸酉至庆厯七年丁亥明道方十六嵗伊川方十五嵗皇祐元年己丑明道方十八嵗伊川方十七嵗皇祐四年明道方二十一嵗伊川方二十嵗大中任龚州只二年皇祐四年已出岭在道则移龚当是元年明道伊川年十八上书阙下且乞召对不报又似大中在龚州之年伊川方诣阙下上书未尝随侍而方舆胜览乃云或者自龚州诣阙上书乞召对不报后复之龚州不然上谷郡君云在道病革召医视疾谓二子之事为不通矣此大贤履歴之迹故详考而明辨之以补年谱之缺云冯当世举进士第二第一人沈文通时以文通贵胄不宜先寒士乃进当世第一而文通次之当时之抑贵胄而奨寒素若此庆厯间广西戮区希范及其党凡二日剖五十有六腹宜州推官呉简皆详视之为图以传于世侬贼犯交广毒流数州诸将久无成功狄青受命颛征首责崇仪使陈曙斩之余靖皇恐降阶祈求青慰借遣之于是军声大振竟破贼而桂人为崇仪建庙貌祀事至今唯谨东坡先生以书抵广西宪曹子方云闲居偶念一事非吾子方莫可告者故崇仪陈侯忠勇絶世死非其罪庙食西路威灵肃然愿公与程之卲议载祀典使此侯英魄少信眉于地中如何如何青必无滥诛而广人奉事之益严又有东坡之説如此不可晓也隆兴初帅臣张维奏诏赐其庙额曰忠愍曙髙邮人进士及第王平甫撰其碑志甚详其壻许光凝始以布衣自岭外䕶其丧以归人皆多之后登第终吏部尚书秦少游自栁州再编管横州道过桂州秦城舖有一举子绍圣某年省试下第归至此见少游南行事遂题一诗于壁曰我为无名抵死求有名为累子还忧南来处处佳山水随分归休得自由至是少游读之泪涕雨集徽宗践祚流人皆牵复而少游竟死贬所岂非命邪苏轼谪儋州广西察访使董必希媚时宰将遣人害之时彭子民为属官顾泣曰人各有子孙董感悟止令小使臣迫苏毋得居官舍以示侵辱意一言而全苏全董隂徳深矣子民字彦修湘隂人官至员外郎东坡一帖云秦少游过容留少日饮酒赋诗如平常容守遣搬家二卒送归衡州至藤伤暑困卧至八月十二日启手足于江亭上当今文人第一流岂可复得此人在必大用于世不用必有所论着以晓后人前此所着已足不朽然未尽也哀哉哀哉其子甚奇有父风惟此一事差慰吾軰意张世南云观此足见坡公笃爱交友留意人才为可敬叹所谓奇俊之子名湛字处度者也崇宁三年黄太史鲁直窜宜州携家南行泊于零陵独赴贬所是时外祖曾空青坐钩党先徙是郡太史留连逾月极其欢洽相与酬唱如江樾书事之类是也既游浯溪观中兴碑太史赋诗书姓名于诗左外祖急止之云公诗文一出即日传播某方为流人岂可出郊公又逺徙蔡元长当轴岂可不过为之防邪太史从之但诗中云亦有文士相追随盖为外祖而设邠老送山谷贬宜州诗可是中州着不得江南已逺更宜州山谷极称赏之少游谪雷悽怆有诗曰南土四时都热愁人日夜俱长安得此身如石一时忘了家乡鲁直谪宜殊坦夷作诗云老色日上面懽情日去心今既不如昔后当不如今轻纱一幅巾短簟六尺牀无客白日静有风终夕凉少游钟情故其诗酸楚鲁直学道休歇故其诗闲暇至于东坡南中诗曰平生万事足所欠惟一死则英特迈往之气不受梦幻折困可畏而仰哉山谷老人寓笔研于保安僧舍东西忩外封植兰蕙西蕙而东兰颜之曰清深轩涉冬既寒封塞忩户久而自隙间视之郁郁青青矣乃知清洁䆳深自得于无人之境有幽人之操也既获谪走宜州则以兰二本蕙八本付寺僧文质守之幸为卒调䕶之有士大夫欲迁而去者可以此券示之崇宁二年十二月丙子山谷老人手约范寥言鲁直至宜州州无亭驿又无民居可僦止一僧舍可寓而适为崇宁万夀寺法所不许居一城楼上亦极湫隘秋暑方炽几不可过一日忽小雨鲁直饮薄醉坐胡牀自栏楯间伸足出外以受雨顾谓寥曰信中吾平生无此快也未几而卒山谷在宜州尝大书后汉书范滂传字径数寸笔势飘动超出翰墨迳庭其意盖以悼党锢之为汉祸也后百年真蹟逸人间赵忠定得之宝置巾箧缙绅题跋焉既廼躬蹈其祸可谓奇䜟嘉定壬申忠定之子崇宪守九江刻石郡治四説堂山谷在宜州其年乙酉即崇宁四年也重九日登郡城楼听边人相语今嵗当鏖战取封侯因作小词云诸将说封侯短笛长吹独倚楼万事总成风雨去休休戏马台南金络头催酒莫迟留酒似今秋胜去秋花向老人头上笑羞羞人不羞花花自羞倚楼髙歌若不能堪者是月三十日果不起范寥自言亲见之王荣老尝官观州渡观江风涛大作父老谓此江神极灵公舟中必有奇物当献之乃得济因取素所珍玉麈端研诸物投之皆弗止惟有鲁直书韦苏州诗视之曰我尚不识鬼宁识之邪即投之风息水平一饷而济鬼犹爱其遗墨宜州索书人识字岂不胜江中怪物也嘉靖六年春庆逺郡守祁门叶公藟诣龙谿书院谒山谷先生读其旧碑知院基与学田所自稽诸民间以复旧额而义起祀典甚盛举也后复得一小石乃刻先生寓宜时贷钱于人手帖字如龙跃天门虎卧地阙绅士守䕶目为至宝国朝顺治十五年署守赵舟载去人以为恨黄山谷跋李资深书卷云余谪处宜州半载官司谓今不当居闗城中乃抱被入宿于城南予所僦舍斋上无雨盖旁无风障市声喧瞶人以为不堪其忧余以为家本农使不从进士则田中庐舍终身更何不堪其忧耶既设卧榻焚香而坐苏子瞻谪儋州以儋与瞻字相近也子由谪雷州以雷字下有田字也黄鲁直谪宜州以宜字类直字也此章子厚騃谑之意当时有术士曰儋字从立人子瞻其尚能北归乎雷字雨在田上承天之泽也子由其未艾乎宜字乃直字有盖棺之义也鲁直其不返乎后子瞻北归至毘陵而卒子由退老于颖十余年乃终鲁直竟卒于宜邹浩使役者濬感应泉一二尺许乃于乱石之下得蟹一枚自放于江曰予至五岭不覩此物数年矣乱石之下又非所宜穴处也何从而出邪易不云乎物不可以终难故受之以解蟹者解也天实告之矣蒙恩归侍立可待也于是乎书邹浩谪居昭州以江水不可饮汲于数里外后所居岭下忽有泉涌出因名感应泉将北归数日前泉乃涸夜有人至门厉声唿曰侍郎归矣求之不可见次日果拜命赵鼎以忠鲠忤秦桧徙居吉阳军三年门生故吏无通问者方城张宗元号渊道适知静江事常遣兵校渡海持书往视餽米醪药石者相继宗元公暇每擕友游诸名山所与同游路彬曾几方滋刘昉皆闻人宋吕愿中帅桂林遣走卒王超入都约某日当还过期二日廼至命斩之人莫敢言汪圣钖通判府事力言超罪不至死若加极刑他日或愆期者必亡命不返脱有𦂳切奏将不得闻之其害大矣吕瞿然悟谢曰吾过矣明日姑引疾君自为之明日吕不出汪唿超至但杖而释之超感再生恩誓以死报录事叅军周生者与时相秦桧有旧汪素恶其为人周生恨之遣一狱典持书于京师谮汪超闻而疑之曰录曹通太师书必以吾恩公故廼往狱典家访所以典怃然曰我平生未尝逺出况京师乎今行槖索然未知所出超曰吾力能为汝办万钱宜少候即办钱持与典典喜沽酒共饮示以书典先醉卧超亟就火镕书蜡宻启观果谮汪者复缄之典不觉也后二日超往谓之曰吾忽被命如临安行甚遽汝果惮此役当以书并钱授我我为持去汝但蔵伏勿出可也典大喜如其言越三月超归以秦府报帖与典汪既受代还玉山明年超诣其居出周生书云汪常遣信过海遗饷赵元镇丞相李泰发叅政是时秦桧方开告讦使此谤得行汪必不免矣超以一卒能报恩固已可尚而用智委曲终于集事士大夫盖有不若云石湖居士以干道壬辰十二月七日发吴郡帅广西癸巳二月二十六日入桂林界有大石表跨官道榜曰广南西路家人举头惊咤以为何为至于此二十八日至灵川县又六十里至八桂堂桂林北城之外圃也未至桂林二三里洎八桂堂旬日三月十日入城交府事郡治前后万峯环列与天无际按桂林自唐以来以山川奇秀称韩文公虽不到然在潮熟闻之故诗有碧玉青罗翠羽黄柑之语末句乃曰飞鸾不暇骖盖歆羡之如此故余行记以骖鸾名之若其风土之详具在桂海虞衡志焉张南轩治桂林毁滛祠诸生日从游雅歌堂后见土地祠依城隈令毁之曰此祠不经甚矣况自有城隍在问既有社莫不须城隍否曰城隍亦为赘也然载在祀典今州郡惟社稷最正郁林有文丞相祠州有文姓者谓是公裔然公子道生佛生环生前后相继夭殁过南安时遣人吿墓以弟璧子陞为嗣寄璧诗云亲丧君自尽犹子是吾儿然六歌中又有汝兄十三骑鲸鱼汝今三嵗知在无不知又何所指也璧既以城降元陞后亦为元学士使望海道卒弔者有地下修文同父子人间读史各君臣之句元至元间南丹酋莫国麟献图纳土就命为庆逺南丹等处军民安抚使改郡为安抚司初宋南渡后于兹地置帅益兵慎择守令拊循斯民而教之文风之盛骎骎乎与中州齿迨国麟入司治理驱斯文胥沦于夷宋时声名文物为之荡然云元顺帝托欢特穆尔明宗长子尝被谗徙髙丽居岛中一年复移广西静江不得立立其弟宁宗宁宗崩帝年十三皇后命中书右丞相库尔济苏迎帝于静江㑹雅克特穆尔专国迁延数月事皆决于雅克特穆尔奏皇后行之雅克特穆尔死乃定议立三十六年大明克燕都遯归沙漠初帝贬居静江大圆寺舟过刘家山有三猢孙拜于岸若有所献者帝接取之皆山果也因载至寺放之后山每日令饭之輙引羣而至人号之曰猢孙寺猢孙者谓非大猿盖戏语也圆猿与元皆同音元之失中国而还沙漠兆已先见于此明洪武间刘焘为栁州知府寛厚不苛有欲屠耕牛者牛奔入府悲鸣若诉召其人诘之谕以仁爱牛得不杀其恵政孚及异类若此始知麦陇雉乳童子亦有仁心化机固在上也山阳杨靖字仲宁洪武进士累官户部尚书兼太子宾客坐事免㑹征龙州赵宗夀诏靖以白衣自効往谕安南输粟龙州安南王幼政事皆出其相黎一元颇以陆运险艰为谢靖反覆述帝威徳且许水运一元乃输粟二万石至沲海江别造浮桥以达龙州新㑹汤有容字载行少年能文章勇于为义不择利害为趋舍时軰多推服之洪武间任广西恭城教谕又歴兴安以兄死具疏弃官归后复官容县值县大疫皆谓疫能染人人莫敢出虽县门无行者知县彭清中亦病㷀然一身自分必死有容日令家人具汤粥而自节宣之昼夜不离其侧清得不死时人以为难崑山人偶桓字孟武洪武中以荐授桂林河泊所大使桓工吟咏家临娄江因以江雨名轩及至桂喜所居官舍近漓水闻江流声曰此亦吾家江雨轩也所辖渔户简甚嵗课如期不烦勾校遇风日爽朗出舍之江臯四顾诸山意有所属即趣渔舟载之往逺或经宿乃归秩满解去倪瓒谓桓诗有超乘挽彊之力建文帝既逊国削髪披缁自湖蜀入湘已复游蜀歴滇最后来西粤居庆逺西竺寺时有视卫篆彭英者曽侍卫帝或传有异僧至英访之心知其为帝也呜咽不自胜馈蒸羊帝起作偈绕而诵之乃食英复多所赠帝解所乘马酬之作偈云蹵踏人间知几年艰难险阻共周旋我今别尔东西去何日相逢兠率天帝去马悲鸣跳踯而死既而居横州夀佛寺凡十五年人莫知者尝亲书门扁万山第一四大字已又居南宁陈歩江寺中又去之思恩州后自思恩出驿送还京号老佛居之西内建文帝作偈别彭英马触石以毙后人葬之号义马壠北江岸帝勒石有泣血二大字建文居横州夀佛寺十五年人不知也其徒归者千数横有礼部郎中乐章之父乐善广亦从受浮屠法故至今寺额夀佛禅寺四字乃建文君手书也正统五年有僧出自田州土官所至广西藩司自称建文皇帝曰我自蜀歴滇游方至此今老矣欲送骸骨归故乡官司奏上驿送赴京号为老佛鄞人黄润玉有学行为广西提学亲见建文君趺坐藩堂曰我朱允炆也长身巨臂声如洪钟正统间思恩知府岑瑛出行忽一僧当道立从者呵之不避诘其度牒乃杨应能也曰此非吾姓名吾有所托而逃者汝不闻金川门之事乎瑛大骇闻于巡按御史奏之驿送赴京号为老佛冯时可曰娄江王世贞云建文实焚于火世所称髠缁为僧者谬然归自田州葬于西山者又何人邪时可以癸未游黔西永洪菴其菴在万山深处僧徒皆谓建文曾住此二十年尚有墨迹后自滇而粤不知所往夀佛寺在横州城南旧为僧纲司革除后建文君削髪披缁执杨应能度牒走四方自湖湘入蜀自蜀入云南自云南复游闽最后入广西至此遂居之十五年人不知之修体长眉自称百嵗见儿童輙以手摩其顶唿曰孩儿问曽命名否无则輙为名之其徒归者日衆恐事泄复遁往南宁陈歩江一寺中归者亦然去之思恩知州岑瑛遇之闻于巡按御史驿送赴京号为老佛陞思恩为府擢岑瑛为知府以获异僧也广西帅府老𨽻郑牢性鲠直敢言山襄毅公云初至镇闻其名一日谓之曰世谓为将者不忌贪信然否牢曰洁衣被体一汚不可湔将军新洁衣也宁可汚耶山又曰人云土夷餽送茍不纳之彼必疑且忿奈何牢曰居官黩货则朝廷有重法乃不畏朝廷反畏蛮子耶山笑而颔之山在镇十余年亷洁之操终始不渝虽不由郑牢言而牢亦可尚矣山性平恕前都督韩公观英武相埒而仁爱弗如牢尝逮事韩韩醉輙杀人牢輙留之醒乃以白为士大夫所重然竟以𨽻终正统间御史唐慎去广西滛祠民云凡着赭衣过祠门者降灾慎出按闻之即着绯衣往焚其像庐其庙邪慝乃息孝穆皇太后诞孝宗其家世传者往往失实𢎞治初纂修宪庙实录使者下广右採访先祖铜陵君时预选修事前遗藁尚存暇日偶閲得之盖讹李为纪固差之逺甚至李公祠所撰碑文亦不足慿惟此实录云李福斌平乐府贺县迎恩里人氏居白石龙塘村村西有龙塘穴渊深清洁莫测其底时有云雾起其中即雨东有龙头石峥嵘耸拔状若翔矫山川盘郁世出异人祖倜傥任侠家颇饶财乐施予以故乡人归心焉其父益积隂徳济难赒贫惟恐不及逮福斌世其家名益振身长八尺美丰仪事父母至孝乡邻有梗化者每谕以朝廷威徳化而善良者甚衆娶王氏生孝穆方在腹忽一日龙塘水尽赤已而孝穆诞生年甫髫龄福斌殁葬湾塘岭金紫山下后孝穆值乱入宫得幸宪庙毓圣躬于西宫为万妃所构竟以忧崩昔涂山兴夏有娀兴殷姜嫄兴周帝王受命岂徒徳懋盖自其母家而已然矣以古揆今岂不信哉孝穆之崩逝既不显明而宗族又不及承恩泽何薄命也按孝穆相传为广西桂林人实平乐府贺县人又双槐嵗抄云孝宗曾赠后父李公为庆元伯既讹其姓又无其名似未确又陆恺自云孝穆亲兄其籍乃无为州巢县人又与广西逺万里不知何据广西守将韩都督观英武有文颇喜诛杀山襄毅公继之则光前絶后矣公深沉有将畧用兵如神而甚亷正文臣中比肩者亦不多见当别有纪载其驭土官一以威严秋期调征无敢违限三日有惊而成疾者有毙于杖下者有调兵官致死不敢归复者其严如此后来栁安逺则反是一以恩结人心始劳以酒食答其把饭然犹有善处未尝有心于掊敛待之如一不以其把饭厚薄为轻重其最可称则却田州知府岑绍银事初绍奏幼子镛正出当袭其家奴挟其庶长子奏请袭安逺折之曰父子间事当从其父言镛遂得袭绍徳之懐银一千两为谢则却之曰我岂为此而为之汝杀贼报国足矣是年绍亲率土兵随征俘馘甚衆盖有以感动之也都督陈旺始有心掊尅与栁大异然犹能文饰笼络支吾至武进伯朱瑛则扫地矣其畧亦见盛奏中政之治忽系乎人灼灼可慿如此聊一及之大藤崃在浔州北东通五屯永安修仁荔浦北通武象西通来宾迁江栁庆诸贼诚渊薮要害之地也天顺成化间数反两广骚动乃命都御史韩公雍帅数将军征之深入九层楼更其名为断藤崃然㨗报未几旋复闭塞以后复数反陈公金亦尝征之复更崃名最后半洲蔡公经承潘公失事之后留意此贼计定后副使翁东崖筑弩滩城以控扼之贼遂不复反凡栁庆舟楫往来如蹈无人之境至今二十年如一日乃知委任得人处置得宜半洲公为优韩公徒有其名耳韩公轻财能断其长自不可掩呉人记事文过其实谓韩曾吸断藤贼之脑适足以点汚之耳初无是事也水东日记言国朝将官专生杀如都督韩观守广西尚然观师行庆逺生员迎候悉命斩之曰我知此亦贼耳山襄毅公代观则有间焉闻公盖惩英国杀黄叅将故事耳考之正史及碑志俱不言公僇黄叅将事惟三下南交录畧及之而不详按黄叅将者名中初以都督佥事同吕毅送陈天平还国为黎季㹈所赚杀天平后大军南讨毅为鹰扬将军中无职寄从军自効内云贼依天建山等处而以兵由生厥潭舍二江渡犯官军新城侯辅遣中等击败之以后赏功典下谓都督佥事吕毅黄中先失律败事后虽有功不在赏典寻命掌交阯都司黔公之败毅以战死再用辅率师南讨简定等伏诛中时在军而论功姓名絶不之及岂其时中不用命为辅所僇邪叶文荘之所惩岂文庙初以是怒张英公为其功成而后寛之且讳之邪记以备考景泰辛未八月思明府土官知府黄被弑庶兄都指挥使隂主之也巡抚广西李侍郎棠副总兵武都督毅发情罪寘狱当死巡抚广东揭侍郎稽乃奏言守浔州军民畏服贼不犯境近闻为事以致贼徒流刦徳庆曲加寛宥仍前哨守则广西宁而广东无流刦之害矣闻者笑之时上皇长子在东宫谋之侍郎江渊潜遣人赴京赂用事者乃奏请易储景帝大悦谓万里外乃有此忠臣命礼部㑹多官议内阁陈循等将覆奏署名少傅王文端公直有难色给事中李侃对衆洒泣都给事中林聪出语人曰吾恸不署名其实不然也奏上宪宗出就沂邸而立见济为太子生母杭氏为后而汪后废于是陞赏太滥有满朝皆太保一部两尚书之謡直得所赐元宝扣案顿足叹曰此何等大事乃出一蛮夷邪吾侪愧死矣累疏求退然侃迁詹事府丞聪右春坊司直郎皆不辞也以大赦原免复职于少保以广西贼起请赏以作其气上从之已而陞都督充叅将毅以事降黜遂因此致仕其后见济殇御史钟同郎中章纶疏请复储皆下狱刑科给事中徐正宻请召见便殿屏左右言宜置沂王于所封沂州迎上皇与俱以絶人望景皇怒出正为云南卫经歴未行乃谪戍铁岭卫及上皇复辟时已死发棺鞭尸以示鉴戒逮正至正惊破胆便溺皆青遂磔于市初太子太保兼吏部尚书何文渊因言官劾其贪纵自言易储有功诏书所云父有天下传之子天佑下民作之君已所属对也得释罪致仕至是惧祸自经死时揭稽已降知府致仕家居文渊弟子某与其子主事乔新等争讼两奏文渊之死实诸子逼以脱祸乔新亦令人告稽巡抚广东时代黄为易储之疏俱命官校逮至京鞫之迹涉已往俱获释焉四川和州邹吉士汝愚谪雷州石城千户所吏目道吾广有司留馆坡山士民争先谒焉其同年苍梧呉献臣廷举尹顺徳令邑民李焕于古楼村建亭居之扁曰谪仙𢎞治辛亥十月卒献臣往治其丧适方伯东山刘公大夏至邑不暇出迎亷知其故反加礼待厚其资䘏还其丧献臣自是知名呉尚书廷举与大学士蒋冕俱全州人少为布衣交友同第进士嘉靖登极廷举劾奏冕当先帝南巡时冕既不能排闼引裾而谏及微言不听又不能挂冠解绶而归谅古人导以教训傅之徳义不如是也且言臣与冕为同榜好友不能如韩愈之于阳城欧阳修之于范仲淹陈瓘之于曾布朱熹之于史浩常移书论责有媿于四臣实为倖位求自免去其词近直已冕言廷举素与臣莫逆其列官中外三十五年每嵗通书问者数次前臣扈从南巡廷举亦尝致书及臣矣其间多奨借之词无片言及时事盖谓臣既失职于先朝当勇退于今日处君臣朋友之义当然臣不去何以谢廷举上以廷举言过激促冕亟出视事而寻调廷举南京工部按武庙南巡时冕尝与同官跪门谏止后在南京又数请囘銮则冕固不负其职也廷举是时为都御史实无一言及之顾不先自劾而劾冕几于卖友沽直矣末世士大夫好名之过即父母兄弟有不相顾者况朋友乎此无他学术不明而喻利之心胜也今世以廷举为气节中人亦未考其生平耳广西之全州僻州也蒋文定冕以成化丁未登第官至少傅太子太傅户部尚书谨身殿大学士六十二致仕卒赠少师吕文简调阳以嘉靖庚戌登第官至少傅太子太傅吏部尚书建极殿大学士建极即谨身六十三致仕卒赠太保二公为时相首辅名位权力亦同而文定之自树立伟矣铜仁刘时举由举人官平乐府同知慷慨有大畧尤长于用兵时有征剿多出賛画常集诸生讲论经义修明贤书院置学田赡士之贫者先是时举年十三从父仁之梧州父道卒舟过府江猺贼突至庶母与二妹俱死时举絷入峝中后竟以计出得归荐于乡及任平乐而府江适其所属人多异之朱志荣字仁叔湖广夷陵州人性鸷悍遇人无礼正徳戊辰进士拜监察御史按广西以刻削为事入其网无或脱者每扬言荐举方面预索谢银稍缓即隂中以祸省城察院旁有方三儿色甚妖丽志荣觇之夜属门皂诱致卧内自知秽闻于外不能居乃往巡右江每谓兵备副史陈阳曰公可作成我阳解其意乃大索土官莫杨等金银杨等具数请裁上下诸司闻风皆具谢礼银编号送之如潘则曰米字号林则曰木字号都指挥彭铎为之㑹计公然以为当得于是滛刑日逞全州判官荘昌期偶以事至志荣嗛其举止近傲遂重挞之而死分守栁庆右叅将张祐盘出赃银万计疏闻于上逮赴诏狱复命刑部郎中顾政锦衣卫千户马璘按问其事既窍实彭铎乃自缢死于是志荣发贵州充军天下快之彭举孙铎身长七尺魁梧如神始仕管编操舍人适女苗以万余贼攻城初至锐甚阖城皆惧铎请出破阵知府姜绾不可铎因请舍人愿从者三十人遂开门出绕贼后还击之连射毙数人贼衆披靡铎突入阵中出而复入者数四城中人见之勇气百倍遂出击贼贼大败斩首千余级姜绾自以为功后征思恩岑濬归同行者二十人经贼巢贼聚千人追之隠石间射中铎兠鍪铎下马自蔽伺贼首出射铎铎亦射之应弦而毙羣贼乃退去由是威名振夷落迁都指挥掌都司印同时栁州金镗为副总兵忌其威名轧已思所以陷之㑹巡按御史朱志荣将出巡欲金镗与俱俾索贿于两江土官镗私于志荣曰故事无总兵陪行者且彭铎素与土官交与之偕行必得所欲志荣以告铎铎辞不能志荣怒视之曰君果不欲行乎铎惧听命然心知为镗所卖无由以免遂行至宾州右江叅将有怨于志荣发其事赃贿如数籍入铎无分毫私焉然亦由是并劾铎铎归语人曰吾得罪金镗实为之要当与之同下水不轻置也镗闻之惧以百金赂铎所亲致仕指挥覃南毒杀之铎武人不能固节为人所使不能无罪然原其心实有不得已者今广西通志着铎为贪吏又谓其惧罪自尽盖但据其迹莫悉其中细微曲折事且为志荣地嫁恶于铎也岑伯髙者文成亲信指挥王佐之幕客舞智多诈窥文成未有杀苏意私索苏万金苏遂懐恚自沮文成有小侍儿知之夜以告文成文成旁皇不寐晨亟使人语苏毋为人所惑久始受抚已又纳龙州赵楷之赂为言楷当立文成信之以印授楷楷遂为乱后数年翁仁夫万达始以计诱致楷杖杀之伯髙索贿之迹已着几败乃公事楷事又复信之其故谓何使贪使诈即机畧若文成犹难之谈岂容易哉邕父老为余谈新建伯王公守仁平思田时集两广江西湖广四省兵驻南宁公已定议招抚遣人说卢苏王受投降凡数四往谕方听命复生疑沮公不得已许带甲来见既薄城下复要郡倅为质且请军门牙卒咸易田州人公又不得已悉许之酋遂拥衆入甲马几填市巷酋更与其衆约即事不测各放炮反酋既入见公命发门外杖之百行杖者皆田人微示数而已衆闻杖酋愕不省何谓遽鼓噪放炮三爇不发声㑹闻酋杖无恙衆遂定鼓噪时公坐㕔事佯为不闻惟命牙兵速毕杖此虽公雅量镇物亦岂非天幸哉韩中丞断藤崃功伟矣思田事至烦姚王两鉅公犹未殱其遗孽然姚之主剿王之主抚各有攸宜难以优劣论也方岑勐悍鸷日久即不大创艾国纪弛矣勐死实姚功苏受直奴侪耳姚方设计平之御史石金与姚有隙遂论奏张大其事坐姚罪朝廷至集四省兵专起重臣经畧岂不谓猝难图哉然王一议抚二酋遂束手听命顾犹迟疑反覆自相掣肘其非跋扈材章明也王竟不乘兵威磔二酋岂虑当时兵连祸结民不堪命姑以计散其党将复就事诛之欤抑策勲既久重于保成业欤人或愤黠奴之稽诛且咎王之委曲迁就然王督贑时其擒贼帅咸以计诛人懐疑惧亡怪其镇重就功及乎临没犹念田州功未竟王豪英也非其时未可曷主抚哉按韩征藤崃事出便宜专决而姚王功未就绪廷臣犹沮忌之姚既罢去王亦以时宰不相能爵随没削祖宗朝谋国奉公之臣厥惟艰矣王新建既降卢苏改田州为田宁府设置流官又荐林左辖富可巡抚张都阃佑可总兵林号省吾王讲学门人也论议一与王同及王没林代提督遂思反王议以媚时宰因言田州不必改流宜降州治以岑邦相为判官邦相者卢苏所挟以反者也于是卢苏益骄横竟弑邦相迄陶潘蔡三提督不能诛诸士官大愤提督威令不行自林始今田州思王不杀降尤徳林有再造恩建祠并祀以林居左王假有灵羞与林伍享夷食矣林在镇黩货巨万而张佑以副总兵镇田州亦缘要厚赀为邦相毒死方王议招卢苏时所爱信指挥王佐门客岑伯髙揣知王无杀苏意私索苏万金苏由此恚恨自沮王竟委曲就事不无稍损威重夫先正权畧似王公者絶少乃其明犹失之素所亲厚小人诚难测哉姚东泉守代时尚议征兵平思田自赎因檄三司官计事时分巡张佥事邦信素不为姚所重欲隂沮其策乃给邮吏发檄东西交窜之既而三司官以檄误复请则缓不及征兵矣国家任法驭吏文移钩络牵肘即未易乱亦难靖乱举事一不相谐虽幸成功且犹挠败况欲宻机指使出敌人不意哉王新建督四省兵驻南宁因创敷文书院日聚幕僚诸生讲学更不议兵事三司官莫测其意谓公假此纵敌将宻有指授也或乘间进言曰招降诚善䇿脱有不济当云何公敛容谢曰岭徼苦兵久矣吾实招之非诱致也公少年纵横翕张至是亦厌功名思休辑厥学真有进哉一日讲良知万物一体有问木石无知体同安在时湖广两宣慰侍列所部兵颇骄恣公因答问者曰譬如无故坏一木碎一石此心恻然顾惜便见良知同体及乎私欲锢蔽虽拆人房舍掘人塜墓犹恬然不知痛痒此是失其心两宣慰闻之耸然王文成公平田州勒石于田复手书于邕管书院之壁旧以纸格覆之予初行部至邕谒公庙貌未知之也既而间有问及者及再往始得其实是嵗邕州大雨雹城中屋瓦皆尽闻书院尚未葺治校毕越日往谒令启格观之见其端劲古峭絶不作华媚态而温润含蓄之意自在使人肃然起敬不敢仰视不知当日亲炙光仪又当作何状也然祠像乃肖先生之容而成者予得再瞻礼焉典型具在不可谓不幸矣闻公书时掘地使深以运笔势其用心如此今字画颇为雨漏所黦间已有不辨者予语宣化令孙君宜作一善计令䕶持可久闻苏子瞻报恩寺僧堂壁书僧厚衣以纸故于厉禁之后得以独全予往过东林寺见先生壁间作寺僧甚珍䕶之客至輙就指点此虽有纸格之蔽顾终嵗不启与箧中之蠧何别然苏壁宣和间舁归内院卒燹兵火此壁近百年与先生仪范焕然如在则先生之威灵自为呵䕶无劳神物也王文成平思田事后多遗议翁仁夫云公将薨时对某言田州事非我本心后世谁谅我者然按公谢恩一疏极言兵不必用二䜿不足诛土司不可去是其画蚤已先定故入境即遣人招之按公以十月至梧次年七月方抵邕从容十余月盖以缓其疑也至则日聚幕僚诸生讲学人谓公假此纵敌意必宻有指授公谢曰岭徼苦兵久矣吾实招之非诱致也时苏受业已俛首听命为小人索赂遂愤恚疑沮公不得不曲意狥所请二酋终受缨縻至用其犄角之力以平藤崃八寨此一着不几称完局哉公去而继之者控驭不尽如策卢苏骄纵弑主称兵衅实张佑开之制府成之政以贿行动皆戏局遂任其纵横攫噬束手而不敢问则所谓不鞭其后者也苐于时三广江右之师久集兵势张甚以公之威畧乘之宜其取二酋若狐兎从后事遡之谓当日之失诛耳譬之盗伺于垣其兄感以恩信招而入之因得其死力图报捍逐他盗兄死而弟处之失宜盗复为乱不能禁制遂追而怨其兄曰是胡不于当时亟杀之可无今日之患又如武侯既薨南人复反亦将曰是胡不于七擒时诛之也故卢苏之猖狂再逞于文成之殁与孟获之不反仅止于武侯之身是皆不鞭其后者也张七泽宪副言有边城者余姚人有神力而貌么䯢尫悴若不胜衣者王文成公讨思田八寨时擕之俱西使入诸峝中窥动静形势扮一丐者往猥孱褴褛峝人不知也其悉知诸夷出没及山川扼塞道路险隘多出其力已叙功文成欲官之城不愿文成亦谓其福薄听之犒之亦无多取文成殁不知所终嘉靖丁亥田州之役实姚东泉之功也是年六月三日进兵两广汉达马步官军土兵打手杀手共十万二千七百七十七员名分为五哨凡攻破巢砦九十五处贼勐殒首归顺子邦彦窜死齐村冯爵死富川岑约死迳村韦好陆绶诸恶目俱被擒斩惟卢苏王受未授首比东泉归阳明以抚处为策苏受来降矣阳明又以八寨之讨被㫖诘责赠谥䘏典停罢并平宸濠之功皆不录新建之封终其身耳东泉锦衣之廕亦罢是时前剿后抚皆谓无功难乎任事矣郭仁龙溪嵗贡嘉靖初司训梧州素行亷介同郡人林润客于梧病笃以金二百属仁治后事余以谢仁林卒仁捐已金为治棺殓殡寺后募僧守之明年仁病且瞑急命其子荐以林所属银寄官库封识宛然巡抚林富义之为表其墓刘东山公晩年肃州之谪虽事出逆瑾其实公同年焦阁老芳者为之公与焦素无他特忌公名耳岑勐赂既行瑾集大臣议欲寘公重辟诸大臣惴惴不敢吐一语独都御史屠公滽曰刘大夏此何罪必欲文致之当共不应瑾勃怒骂屠曰汝党刘邪明日大臣以屠议奏瑾谋于焦及吏部尚书刘宇宇又素嫉公者乃署刘某轻议夷人迁徙与潘尚书蕃俱发逺戍瑾初拟广西边卫焦曰是送二人归也乃定肃州按两广地势接连忧戚相闗故景泰元年广东黄肃养之变广西曽动调官军万余策应及景泰三年广西有韦万秀之变总兵武毅节奏协济而广东副总兵董兴不调兵应援彼此猜忌事多牵制及㓂贼扰攘而镇将官互相观望不即剿捕朝廷更置其将简王翺总两广军务自总兵以下悉听节制凡事得便宜而行于是事权归一而提督之任遂为东南总镇矣岳州巴陵易公名海初仕为浔州通判到任时知府常州李宗羡死已一月敛于公廨公视篆间闻其妾病甚所随惟一仆常使询视遗以药饵薪米之资久之妾病少差泣告所使询视者曰妾非李素娶因此地云多瘴毒其妻子仆从皆不行就道时始纳我及佣此汉与偕来不意李郎死佣见妾病意将不良通府公节有所遗佣皆擅取为己有妾无纎悉沾恵幸为我达公全妾薄命公闻之惊恻不已戒使勿言具告镇守叅将马义择行伍中谨厚老妇往侍候日夕不许暂离询视益切至妾病良愈公絶不与见为之经营买舟归其丧收其俸给及赙赠得白银三百两使一吏䕶丧责付其家先为移文至常郡㑹入其数仍遣老妇守侍李妾抵其室戒吏与妇必得李家书及公文乃返其所以周给老妇家饬约吏人者无不备尽佣竟不得一肆其志而李之棺椁得入于土妾亦无几微少损时成化十二年也予闻其事于江湖士大夫中及公移任嘉兴数过相从乃得备询其实如此嗟哉易公厚矣若宗羡之处事君子可以为鉴养利州知州罗爵之子洪先于宏治十年生在养利任所十八年爵再复任在养利从学后中嘉靖八年状元知州叶朝荣于万厯十一年任子向髙随任从学养利后中鼎甲官至宰相山隂陆君启先生万厯间督学广西八桂有浮夸士八人炫窃虚名依附形势以故试輙髙等先生隂识之不少假两生置三等余皆以劣降且诫之速改行励学不然将尽黜尔等八生心恚无如何明年将科试一日出见署左有题句云三江涧濶龙难渡即命吏具笔属对曰八桂才髙梦不知梦龙乃先生讳也既试每阅一卷即就烛焚之列等如前越日发落八生齐前曰某等文诚劣置下等然必求给卷批饬以示指归先生顾左右曰奴軰不宻尔等以原卷焚却耶尔某尔若处背题㫖若处语荒谬随口批诵十六艺皆竟八生心憷服终试遂无一人敢诡遇者崇祯间秦㓂炽备兵固原督战于老虎沟死之盖不独天姿颕异有夙秉云刘侍御台疏论江陵五千言言甚痛切江陵憾之逮诏狱罢归复嗾江西按抚诱其仇家诬奏以他事论戍浔州侍御抵戍所不久暴卒卒正与江陵同日宋史载洪忠宣忤秦桧安置英州后徙袁州至南雍州卒是日桧亦死此两事正同乡先軰清俭之徳诚后学所当敬仰师法者也如吾郡之邢公正梧之呉东湖平南之张泾川全州之蒋敬所世虽有所评然各有不可及者邢公初出守亷州兼理珠池代去不带一珠以归官至方伯未尝治第死之日分诸子惟衣衾束带无他长物子孙多有不能自存者东湖自先世戎籍受屯田四十亩及歴仕数十年不増尺寸尝于祖墓前辟地作书屋其间制十景以咏其事黄大泉曰向见东湖十咏谓当如洛阳名园之盛及过其处广不盈亩可笑也其子无宅以居闻巡按陈少岳宗夔欲为营之未知果否张泾川位至留都司马亦未尝治第庳屋敝椽齐民不若也蒋敬所位至宰相其宅亦仅可为太祝㕔事而已视他宰相之居什百倍屣矣世有聚贿百余万治第破千家者可谓震耀一时曽不得终身享之视此孰得孰失安南国王陈日照者本福州长乐邑人姓名为谢升卿少有大志不屑为举子业间为歌诗有云池鱼便作鲲鹏化燕雀安知鸿鹄心类多不羁语好与博徒豪侠游屡窃其家所有以资妄用遂失爱于父其叔乃独异之每加回䕶㑹其家有姻集罗列器皿颇盛至夜悉席卷而去往依族人之仕于湘者至半途唿渡舟子所须未满殴之中其要害舟遽离岸谢立津头以俟闻人言舟子已殂因变姓名逃去至衡为人所捕适主者亦闽人遂隂纵之至永州久之无聊授生徒自给永守林岊亦同里颇善遇之居无何有邕州永平寨巡检过永一见奇之遂挟以南寨居邕宜间与交阯邻近境有弃地数百里每交易则其国贵人皆出为市国相乃王之壻有女亦从而来见谢美少年悦之因请以归㑹试举人谢居首选因纳为壻其王无子以国事授相相又昏老遂以属壻以此得国焉自后屡遣人至闽访其家或以为事不可料不宜与之通竟以嵗久难以访问反命焉其事得之陈合惟善佥枢云土司兵最不宜调其扰中国为甚嘉靖间倭警调麻阳兵调瓦氏狼兵俱贻害东南最惨而终不得其用顷救朝鲜又赦播州宣慰杨应龙之罪调其兵五千半途不用遣归以此恨望再叛正统间流贼刘六刘七之乱亦调永顺保靖两宣慰兵协剿一路聚刦人不能堪流贼戏谓我民曰吾軰来不过为汝梳彼土司兵乃为汝箆矣盖诮其摉剔之愈宻也广西庆逺府忻城县故宋邑也元以土官莫保为八仙屯千户掌之洪武初设流官知县罢掌兵官莫氏徙居忻城界上宣徳以后猺獞不靖知县苏寛不事事而獞老韦公秦等保举莫保之元孙敬诚为土官诏授敬诚世袭知县时一邑二令权不相统继寛为令者益不振事柄尽入土官掌握流官徒抱印居府城宏治中督臣邓廷瓉奏革土官而土目韦涓等方为镇守内臣私人遂独用土官以至于今夫一邑本无二令之理无论宜流宜土必独乃为得之西南土府知府仅得统土知州土知县而已惟广西思明府之上石西州云南丽江府通安巨津二州其知府俱土而州守则为流官不知堂属体统亦如内地否又如广西泗城州其属程县为流官正徳中土知州岑豹亡状逼逐流官知县而自领其事朝廷遂不除吏以至于今思明府所属尚有禄州西平二土正嘉之间为交阯所侵陷思明既不能尅复大司马亦不能讨漠然置之罔闻圉事如此何以鞭笞四夷安南在本朝凡三征而三定之人知之矣不知元世祖时亦征之凡三征而后输服特未及郡县之耳初征时故宋陈尚书子丁孙及其壻梁奉御苏少保子宝章及赵孟信叶郎将等俱降服附盖宋遗臣入异国不独陈宜中入占城也陈日烜在元世祖朝僭国号大越主宪天体道大明光皇帝更名陈威晃年号绍宝元兵陷其国都而归本朝自宣徳弃地后尚修朝贡嘉靖初莫登庸簒黎氏自立亦建国号曰大越改元明徳禅位于子方瀛改元大正分所部为十三承政司以拟天朝之布政各立宪察司以拟按察又各立总兵使司以拟都司及上赦之革其王号降封方瀛子福海为安南都统使赐以银印秩从三品其十三司改为宣抚然而仍帝其国不用所赐印且名入贡曰交邻其后不复守入贡之约且侵粤西无虚日盖自汉及六朝以后专制一方屡服屡叛夷方之难制未有及之者沈司马继山为予言粤中用法严凡遇刦盗即时论斩于市但承台檄至虽县令亦出莅刑如北方捕获响马贼例初不必奏闻也盖是时穆庙末年殷石汀正茂以司马督两广专征戍为首揆髙新郑相知以故得度外行事如此若在今日必坐以擅杀人之罪矣沈又云每见决囚后市人多手挈肝肺持归啖之初以为羊豕既乃知即刦盗五臓也地近夷方残忍至此想近年必无其事矣中国人出为土司者近年恩城知州赵天钖本江南女优游粤西见嬖土酋因得袭职闻其得官之故则酖所天及正室而赵氏无他子遂以夷法妇袭夫官善笔札曽与旧知书媚婉弱全是黛奁本色其人至今尚存指挥戚秉忠当万厯初横岭贼蓝龙返与其子本伟本堂本恵焚刦各村巡抚张任督秉忠谋除之秉忠知龙返有仆被挞甚怨因厚结之知龙返据火把峝尽得贼中虚实一日龙返遣蓝金谋伏路刦夺仆报知秉忠率兵斩之又宻报蓝本伟在墟贸易秉忠又追斩之龙返怒期㑹衆杀秉忠仆报知秉忠令仆探龙返睡浓窃断弩弦蔵其利刃秉忠领二十余人潜伏峝口伺间窃入龙返惊觉秉忠鎗已倳其腹中须㬰衆兵拥入余党剿灭而横岭诸贼遂平临川章世纯字大力博通天文律厯五行禽遁隂阳星卜诸书然不以自名年七十出为栁州守忽以所占语所知闻者骇愕弗之信嵗甲申国变世纯悲愤发疾卒永新龙之明崇祯末累官太仆少分守栁州募兵征饷得残卒二千人濬壕筑垒为守具未几兵至围城之明率土卒冐矢石昼夜防御外援尽絶势不支有开门内应者城破之明被执谕之降不听杀之先是栁城围急或劝之去之明曰死吾分也引佩刀示志赋絶命诗蔵衣带间妻朱氏与同官妇匿深谷及是闻难叹曰吾夫得死所矣奋身堕崖死栁人哀之收其夫妇遗骸𦵏鹊耳山古崧姓赵氏名鸣阳吴江人能文义手立就以救邻舖获罪戍云南明丙辰㑹试断么絶六之謡其已事也国亡遁迹桂岭三十余年孙延龄逆命召之辞与浑融性因为友性因明给事中金堡也粤西留守瞿式耜督师张同敞既死事性因以方外上书定藩乞收𦵏墓在栖霞北毛家村浑融命其徒为致四时之祭式耜字稼轩常熟人万厯进士同敞字别山江陵人居正裔孙也浑融楚之沅州人父张楚珩崇祯初栁州马平县尹浑融之避地入粤以其父故有恩于狼獞诸夷耳遗像侠气袭眉宇性因依浑融以死古崧以延龄欲强致之复遁去不知所终广西通志卷一百二十七广西通志钦定四库全书广西通志卷一百二十八艺文杂记广西风俗自唐宋时颇多不美如民之贫者归罪坟墓不吉掘棺栖寄他处名曰出祖生子不举溺之于水名曰淹儿临䘮破家供佛盛馔待客名曰斋筵病不延医杀牛赛鬼名曰毛药民多出外他人畧卖其妻名曰卷伴边逺俗鄙牒诉劵约专用土俗书桂林诸邑皆然今姑记临桂数字虽甚鄙野而偏傍亦有依附不长也坐于门中穏也大坐亦穏也仦小儿也奀人痩弱也人亡絶也不能举足也女大及姊也山石之巖窟也闩门横闗也他不能悉纪余阅讼牒二年习见之大理国间有文书至南边及商人持其国佛经题识犹有用圀字者圀武后所作国字也唐书称大礼今其国止用理字诸夷姓者自云槃瓠之后又讹槃为盘按槃瓠种今五溪蛮是粤西夷多其种类此説似不为妄左右诸州郡士族亦间有之盖其类之散布久而习为华也又土州诸岑姓不一皆称岑彭之后有为子弟乞附博士籍者自云先代上应列宿画像云台遥遥华胄不知何自而起谚云思播田杨两广岑黄皆族姓之大者也又宋时有四道侬氏四道黄氏蒙氏莫氏西原则侬黄之外又有韦氏周氏侬智髙乱后侬氏之良许从宋姓赵氏偶坐间有谈及粤右多异姓者归而披阅诸志及弟子员籍录其鲜所经见者全州忻叅军富宾别驾成章督别驾应元经佥宪彦采广文彦宜灌阳土明府灿卿孝亷朝宾廷彦贺县陀明经辇栁属青别驾规朗司务清居别驾鼎绪明府东山东周柏孝亷永芳葵别驾宏宇登太守凤翔脱广文世颕梧属坦进士中庸油孝亷凤顿孝子琦陀孝亷超孝亷盛植明府克俭家明经泽婆明经富羽明经可义既明经车沙明府龙少明经鼐尧明府以让邕属农进士爽裔别驾璜粟副郎秋典孝亷宾零孝亷经孝亷畅能明经澡明经鎏钰明经昇亦叅军淮又弟子员籍诸姓外栁之银卖原磨玉利平乐之俸修兰梧之婆敬浔之鄱党秧邕之闾英皆姓谱所鲜载者宾州栁之巖地也以前拜官右江者俱却步不前此道缺官六七年矣丁巳秋余赴补京师适两广周制台疏题右江为边道最难治应选才望者为之部议以予往予不敢避难叱驭而行以戊午六月抵宾州土民遮道具诉刬贼千万张旗帜鸣金鼓白昼行刼焚杀最惨私心欲为之计而查核营兵不满二百岂堪御侮以文告谕之有云本道昔在东粤倭奴狡悍则以武治之继在贵州仲苗听抚则以文治之此皆邻省之事汝所共闻今汝等或顺或逆在本道或文或武必有处分谕令悔过各贼亦敛迹月余嗣见我兵力单弱遂复狓猖杀人盈野且刼及官役抢夺公文自宾至省七八百里道路不通舖逓馆驿虚无人矣不得已请兵请饷于抚台林公至再至三情迫而词戅适逢抚台之怒虽蒙复命荐剡而遇事动多掣肘卒以招尤戊午旱灾赤地千里流离遍野斗米价至四钱刬盗益炽仓库既无可发坐视其死则职守谓何乃捜查三里兵饷每年四千皆仰给制台发自东粤余详请那借明年之额饷差官籴运于广东而平粜于宾栁各属所得米价则照数贮库以还兵粮余米尽散饥民即平民亦得减价之利一转移间而三善备焉蒙制台俯允即为领饷运籴然巾车搬载万倍艰辛始得至宾平籴每担一两五钱粜价还兵饷余米则煑粥于城给散于乡而孑遗之民赖以少存刬贼跳梁种类非一其肆毒于宾州者则有石牌中埠岜敲岜两等贼余请之三院令土官黄文辉等各统精鋭部兵捣其巢穴乃一举而斩级五十七颗俘获贼属六十余名余皆逃窜而宾州之宼平其肆毒于迁江者则有洛春感岸中谢等贼余请于许制台差游击王选带兵二千携粮两月而来即同叅将赵庭协勦斩级二百余颗俘获二百三十余名招降三百三十余口而迁江之宼始平至肆毒于栁州一路者则刘天仙陆大成等贼肆行焚劫余宻谕土官计擒剧盗请详三院枭斩十九人而栁州至省之宼始平己未之正月余自宾至栁有巡捕指挥禀称适探贼信説今夜千余贼必渡江而来欲破城劫掠何以御之余云御之非难即授以火器令其舣舟巖石间伺贼半渡击之可无遗类也乃此弁止候于城下二更时贼果渡江将登岸势岌岌矣忽火器一轰而溺死者不知其数质明捞获二十八人登时为饥民噉尽余贼则宵遁去阖城缙绅士民相率致谢以为百年未有之快事嗣今庶可安枕戊午之大荒己未之大疫宾民死者白骨成山余设处银三十两分发栁州府照磨汤一中仓官滕元台为建义塜三区又发迁江宾州银十两亦造义塜掩埋饿殍尸骸因劝士民随处收埋或经行路道间常令土司带锄锸相随遇则以土掩之三四百里经行之处亦不至暴骸于莽窜骨于渠者然而不能使其不饿殍也可悯孰甚焉宾州大荒斗米四钱戊午新科举人某者至乡间借谷于积谷之家已应之乃复至再不得已又应之乃复至三擕其一壻生员及一罢吏同往其家腐心切齿之甚杀鸡为黍甘言以从留之夜宿至夜睡熟将三人皆杀之举人之子谓父带银二百两往彼处籴谷乃地方合谋盗杀其父控之抚按两台蒙批审究奉行者遍拿村人以为强盗欲为三人抵命株连蔓引逃窜者过半余访其实乃更为研审详两台云举人之死死于仇非死于盗也杀人者死今同谋下手之人俱毙于杖下一家三人足以偿矣原非是盗安得妄拿无罪之人沿及村落使鸡犬不宁如此此狱可以不行矣乃详申许制台甚以为当将在监者尽释之宾州戊午之嵗民饥而死者大半次年己未遗禾复生遍于荒野如长车渌里安城等处余经行目击芃芃暑禾实颖实栗不种而获此诚天降嘉禾以救此遗黎史册中所未覩者乃行该州踏勘田有主者自听收获有田在人亡者造册类报酌量分派贫民以杜棍徒强割又檄召土兵为民防䕶不使入于盗贼之手孑遗赖以少甦记此竒异以备载笔者採焉贵州解额四名三年大比峩冠博带应举于有司者七百人旧附试于象歴绍熙三年秋移附于横州从士子之请也是嵗宴鹿鸣郡守陈公昭嗣以诗赠举人云二十四峯称小桂山明水秀本从来莫言劝尔修常礼犹胜聫镳得异才越峤喜迎千里雪禹门专听一声雷慈恩塔上题名处为破天荒一快哉后士子越试不便于开禧二年丙寅申请于漕台就本州自试至嘉定六年癸酉科方从本州申请从此创立贡院自此一定试矣余尝评桂山之竒宜为天下第一士大夫落南者少往往不知而闻者亦不能信余生东吴而北抚幽蓟南宅交广西使岷峨之下三方皆足万里所至无不登览太行常山衡岳庐阜皆崇髙雄厚虽有诸峯之名政尔魁然大山峯云者盖强名之其最号竒秀如池之九华歙之黄山括之仙都温之鴈荡夔之巫崃此天下同称之者然皆数峯而止尔又在荒絶僻逺之濒非几杖间可得且所以能拔乎其萃者必因重冈复岭之势盘亘而起其发也有自来桂之千峯皆旁无延缘悉自平地崛然特立玉笋瑶篸森列无际其怪且多如此诚当为天下第一韩退之诗云水作青罗带山如碧玉篸栁子厚訾家洲记云桂州多灵山发地峭坚林立四野黄鲁直诗云桂岭环城如鴈荡平地苍玉忽嵯峨观三子语意则桂山之竒故在目中不待余言之赘顷尝图其真形寄呉中故人盖无深信者此未易以口舌争也山皆中空故峯下多佳巖洞有名可纪者三十余所皆去城不过七八里近者二三里一日可徧至今推其尤者记其畧范成大称桂山之竒为天下第一即衡岳庐阜鴈荡黄山皆不及也余谓桂诸山皆平地欻起千仞旁无因依为竒耳然痩削崚嶒拗怒诡怪令人乍见可畏可骇又皆黑铁石质不生草木无复一毫秀色其水亦皆雷激电驶崩湍吼簸譬之蛇神牛鬼之文眎典则雅驯者固不可同年语也新龙等州山田拣荒平处以锄锹开为町疃伺春雨丘中贮水即先买鲩鱼子散于田内一二年后鱼儿长大食草根并尽既为熟田又收鱼利及种稻且无稗草乃齐民之上术也梧志载靖康丙午客来博白事有村民语予民有二子一年十六一才十嵗同上山拾橡忽有虎至幼者輙前抚弄之不动既唿长者长者顾见虎踉跄走虎追之适山下暮樵羣归齐声喊逐乃去二子得全虎不囓弄者而追走者何也物之制以气而感以机机动则白鸥不下机息则勐兽可驯气胜而欲搏之与气不胜而欲避之皆机也利害趋舍乱其心有不为单豹之养者鲜矣来宾南宁浔州一带江水腥浊从交阯诸山流出皆孔雀巨蟒之所粪而浴也水色时而红时而碧秽恶不可近或以矾澄之或以贯衆镇水缸中然后可饮中毒者或泄泻或胀闷十人八九矣岭表山川盘郁气聚不易疎洩故多岚雾作瘴人感之多病胪胀或蛊俗传百虫为蛊以毒人盖湿热之地毒蛊生之非苐岭表之家性惨害也飞蛊其来也有声不见形如鸟兽啾啾唧唧然中人即为痢便血医药多不差旬日间必不救闽广多蛊或谓凡至旅寓当叩主人云尔家有无蛊毒耶问之即不行夷坚辛部载解毒咒云姑苏啄摩耶啄蛊吾毒生四角父是穹母穷是舍耶女眷属百千万吾今悉知汝摩诃郑景盟集闽广蛊毒名曰超生有林宰家显得其二咒曰本师末来祖师来末三百六十祖莫能吾前要反生急急如律令又曰本师来一祖师来末咒作牛咒喫泄草入人肠急急如律令又曰有手诀称不能记药则升麻一味水调服蛊药种类不一用法亦严或以土木易人五臓或置鸡鸭食中入腹复生长趐足或摄人魂至家终夜力作力竭乃死或潜移家货物入已平乐梧州亦有之汉人有捕得造蛊者则羣执生瘗之或投烈火中挑生者妖术也以鱼肉请人遂作术于中人食之则此物遂活于胸腹害人至死而后已也尝见范石湖桂海虞衡志载当时李夀翁为雷州推官得一方甚妙云食在胸膈则服升麻吐之在腹则服郁金下之仕宦长病此故为揭出蛊毒民间无有惟獞妇蓄之相传以五月五日往山涧中用新布衣及首饰银簪等物铺地上盛盆水于其傍妇女裸体歌舞以降药王俟虺蜴毒虫来浴盆内遂倾水于隂湿地生菌蕈取研为末纳鹅毛管中插贯髪内温养生细虫如蚕初出则蛊成矣常置厨灶湿煖处蔵之蛊初成者尚未有毒缘因初妇有所私与夫不睦乃从蓄蛊妇教之置饮食中饵其夫与所私日后自然和合谓之和合药亦名粘食药日久此药渐毒遇药发时遍身搔痒必欲毒人而后已或无外至者即夫与子亦必施焉但另与解药宣泄之不至为害且混传蓄蛊者身后即得为药王毒死之魂即为从役故愚獞多蓄此物土人入獞村占其屋下无灰煤及妇人面色黄眼弦赤烂者即知为有蛊之家今人下乡用铜筯遇食而敲其碗蛊即避之不能为害或用铜筯插入饮食中而輙黑者弗食五月五日聚诸虫豸之毒者并寘器内自相吞食最后独存者曰蛊有蛇蛊蜥蜴蛊蜣螂蛊视食者久蹔卜死者迟速蛊成先置食中味増百倍归或数日或经年心腹绞痛而死家中之物皆潜移去魂至其家为之力役犹虎之役伥也其后夜出有光熠如曵彗是名飞蛊光积生影状如生人是名挑生影积生形能与人交是名金蚕于是任意所之流毒乡邑杀人多者蛊益灵家益富恭富昭贺蛊术公行峒官潜知其状令巫作法压之取妇埋地中出其首浇蜡燃之以召寃魂魂不能附獞妇代鬼返骂乃死否则不能置之法也鲍明逺诗吹蛊痛行晖盖飞蛊也按周礼土训掌道地图道地慝疏云地慝蛊事人所为也周时荆扬不入职方王制南不尽衡山则西北亦有蛊矣国语曰宵静女徳以伏蛊慝谓女惑男如蛊使人形神双䘮精魂为其所役也张衡思𤣥赋咸姣丽以蛊媚兮増嫮眼而娥眉则房中亦有蛊矣何必鴂舌雕题骚人覊旅始为惑哉凡中蛊者颜色返美于常妖姬望之而笑必须叩头乞药出一丸啖之立吐竒怪或人头蛇身或八足六翼如蝌斗子斩之不断焚之不燃用白矾浇之立死否则对时复还其家余久客其中习知其方用三七末荸荠为丸又用白矾及细茶分为末每服五钱泉水调下得吐则止按古方取白蘘荷服其汁併卧其根唿蛊者姓名则其功缓也正统间呉江周礼行货广西思恩有陈氏女寡返在室赘为壻凡二十年有子已十六嵗矣礼忽思归妻不能止寘蛊食中礼不知也因令其子随之默嘱曰若父肯还则与医治因授以解蛊之法礼至家蛊发腹胀饮水无度其子因请还礼曰吾亦思汝母奈病何稍瘥即行矣曰儿能治之即反礼告渴以瓦盆盛水近口傍欲饮则掣去之如是者亡虑数百次烦剧不可当遂吐出一鲫鱼拨刺尚活腹遂消盖蛮中多有限年限月之蛊稍踰期则毒发不可救故寡妇号鬼妻人不敢近旅客娶之多受害焉案方书曰南人凡病皆谓之瘴率不服药惟事祭鬼设犯伤寒隂阳二症岂有坐视而不药耶且南方之人往往多汗上盈下虚用药者妄发汗吐下其祸可立而待也瘴疠之作率因饮食过度气痞痰结槟榔能下气消食化痰故岭海之人多食之此可类北人之食酥酪北方地寒食酥酪故肤理𦂳宻一旦病疫当汗则闭塞而汗不得出所以病多难治岭南地热食槟榔故蔵气疎泄然一旦病瘴当下则虚羸而本不能堪所以土人多体瘠面黄盖槟榔为患习而不觉耳宋王裴瘴疟説曰南方天气温暑地气郁蒸隂多固闭阳多发泄草木水泉皆禀恶气人生其间元气不固感而为病是谓之瘴轻者寒热往来正类痎疟谓之冷瘴重者温热沉沉昼夜如卧炭火中谓之热瘴甚者一病失音莫知其所以然谓之痖瘴冷瘴不死热瘴久而死痖瘴无不死此方书之説也愚谓痖瘴者非伤寒失音之症乎非中风不语之症乎治得其道间亦可生安得谓之无不死耶若热瘴乃是盛夏初秋茅生夹道人行其间热气蒸郁无林木以蔽日无水泉以解渴伏暑至重因而感疾或饮食不节偶成此症热昼夜不止迟治一二日则血凝竟不起矣南方谓之中箭又谓之中草子然挑草子法以针刺头额及上下唇仍以楮叶擦舌皆令出血徐以药解其内热应手而愈安得谓之久而死耶至于冷瘴或寒多而热少或寒少而热多亦有叠日间日之异及其愈也疮发于唇验其症即是疟本非重病每因误治而致祸亦不可以不死而忽之但胗脉息极微见其元气果虚与附子川乌等药而愈或误投以寒药所谓承气入胃隂盛乃亡若胗其脉息洪盛审其症候实热且服和解等药而徐治之或误投热药所谓桂枝下咽阳盛则毙但胗脉而用药万不失一然观其形气之怯壮察其脉息之虚实叅以病之盛衰分其症之隂阳极工巧以审之其庶乎顷自入广以来但用修养之法晨兴盥潄后先服平胃散间或投以不换金正气散洗面后啖少粥巳时早食申时晩食夜则服消食等药聚食宜节饮不宜大醉及频数耳但一日之间寒暖数变须脱着以时少食生冷则脾胃自壮少食油腻则胸膈自快无大忿怒以伤天和重节色慾以固真气如此调摄决可以无恙也瘴者山岚水毒与草莽沴气郁勃蒸薰之所为也其中人如疟状治法虽多常以附予为急须不换金正气散为通用邕州两江水土尤恶一嵗无时无瘴春曰青草瘴夏曰黄梅瘴六七月曰新禾瘴八九月曰黄茅瘴土人以黄茅瘴为尤毒岭外瘴毒不必深广之地如海南之琼管海北之㢘雷虽曰深广而瘴乃轻昭州与湖南静江接境士大夫反指为大法塲言瘴毒之多也如横邕钦贵其瘴殆与昭等然今俗又以广东之新州为大法塲英州为小法塲也四瘴之外又有曰桂花菊花者四时不絶而春冬尤甚唐人谚云青草黄茅瘴不死成和尚滇闽皆有瘴然春尽乃发秋髙而止未闻贯四时也岭表或见异物自空而下始如弹丸渐如车轮遂四散人中之即病谓之瘴母瘴母至大如车轮四下掷人中之者为痞闷为疯痖为汗死人若伏地纵其自掷则无恙四瘴皆乗草木蓊勃日气歊焮所成而青草黄茅最为毒烈春夏之交草长而青秋冬之交草衰而黄二时气候不常藴隆重衿腊月挥扇咄嗟唿吸冬夏便分且桑中卫女上宫陈娥偷香窃笑其不死者幸而免炎方土脉疎地气外泄人为常燠所熯肤理不宻两疎相感草木之气通焉上脘郁闷虚烦下体凝冷吐之不可下之不可用药最难但宜温中固下升降隂阳及灸中脘气海三里或灸大指及第五指皆能止热余试立验如用大柴胡汤及麻黄金沸草散青龙汤是胶柱鼓瑟也尠不败矣岭南不惟烟雾蒸郁亦多毒蛇勐兽故编类集及岭外代答本草诸书备言蛇虺蜈蚣诸毒最当谨者夜起不可仓卒亦不可无灯又不可不穿鞋袜尝闻有人中夜下榻而蜈蚣偶栖草鞋上伤其足得香白芷并雄黄末服之蓝淀汁傅之乃愈又一村妇仓卒吹火不知火筒中偶有蜈蚣惊窜入喉致下胸膈悲声求救傍一人云以小猪断喉取血又鸡血尤妙令此妇顿喫须㬰更灌生油一口遂恶心蜈蚣衮在血中吐下续饮雄黄水方渐安又有人被蝮蛇咬遍身肿裂口吐黄水良久闷絶有一道人以新汲水调香白芷末二钱灌之立甦再服即愈道人云此合用麦门冬汤今仓卒以水代之亦效又有被蛇伤而垂困者一僧以五灵脂一两雄黄半两为末酒下一钱即愈又方如前治蜈蚣药或得白矾火上炙洋滴在伤处亦可又虎伤亦以白矾末掺疮封褁之蜈蚣伤又用鸡冠血及鸡屎涂亦可又方取大蜘蛛一枚纵其啮所伤处令吮其毒候蜘蛛困闷自落却滴冷水数点以活之如觉未愈更取一枚啮之使毒尽自愈治蛇入口并七孔中者割猪母尾沥血口中并孔中即出卒为蛇绕不解用热汤淋之或以人尿治之蜘蛛飞丝入口用紫苏叶嚼之即愈草子即寒热时疫南中吏卒小民不问病源但头痛体不佳便谓之草子不服药使人以小锥刺唇及舌尖出血谓之挑草子实无加损于病必服药乃愈藤州民家有五口二壮者二童穉一妪值端阳节饮菖蒲酒皆极醉顷之迷闷晕地妪及二穉俱死壮者气尚勃勃药之则痰涎壅塞不能下逾半日亦死人谓蒲根下必有毒蛇穴处发之无有也识者曰菖蒲极热酒又热皆有厚毒恣意多食焉得不死壮者气方盛故迟之尔予谓炎方暑候火气炽然饮蒲酒太过如火得膏熏炙闷郁而死固其宜也火箭总无形迹只用口咒手诀暗以射人为其所中者痛热难当急则立仆流血而死慢则隔日头目肿裂而殒其法最为祕传故妖者常学以报仇惟身带黄金可避粤人滛祀而尚鬼病不服药日事祈祷视贫富为丰杀延巫鸣钟铙跳跃歌舞结幡焚楮酾酒椎牛日夕不休事毕插栁枝户外以禁往来其中寒热瘟疫者谓之中草子多以不药死者相枕可哀也岭表占卜甚多有鼠米卜箸卜牛卜骨卜田螺卜鸡卵卜篾竹卜俗尚鬼故也邕州之南有善行术者取鸡卵墨画祝而煑之剖为二片以验其黄然后决嫌疑定祸福言如响答据此乃古法也神仙传曰人有病就茅君请福煑鸡子十枚以内帐中须㬰茅君掷出中无黄者病多愈有黄者不愈常以此为候愚又见卜者流杂书传虎卜紫姑卜牛踶卜灼骨卜鸟卜虽不法于蓍龟亦有可称者卵卜者握卵祝之书墨于殻记其四维煑截视当墨处辨殻中厚薄定吉㓙獞人卜塟请鸡匠祝神以卵投地不破者如获滕公之碑南方逐除夜及将发船皆杀鸡择骨为卜传古法也卜占即以肉祀船神唿为孟公孟姥其来尚矣按梁简文船神记云船神名冯耳五行书云下船三拜三唿其名除百忌又唿为孟公孟姥刘思真云𤣥㝠为水官死为水神㝠孟声相似又云孟公父名帻母名衣孟姥父名板母名履或云㝠父㝠姥因𤣥㝠也桂林象郡秦汉始𨽻职方其地多危峦怒江虎蹲电激其人多山猺水蜑被卉食生往往阻声教而寻干戈故虽列王㑹而掌故阙焉唐莫休符宋范致能洎近代田叔禾张羽玉诸君子间有纪述多饾饤而寡全鼎无亦以弹丸荒服非轩輶所恒经文人墨士即欲探砂勾漏问石郁林而至者尠矣余提刑粤西受事之日浅而师命十七病十三惧窃升斗而无述也取风土之耳且目者次第笔焉视郡邑诸乘繁简径庭矣而间出乘之所未载语有之胡人见黂不知为布是百粤黂也藏之宛委以俟后之观风或有采云梧城北桂江上有古榄村以果树名乡旧有数十人家有尚书祠问尚书为谁不知也或疑为呉清恵公土人曰祠在前朝有之矣像可二尺许并列其夫人外又有六像神主云敇赐感应三尚书灵位左右侍六人左右龛将军像各十五曰尚书将也有碑立于万厯戊申嵗与坊同时纪修祠姓氏亦云尚书或又疑为汉士燮庙三尚书者或其三弟皆太守按士公燮字威彦举孝㢘补尚书郎袁徽与尚书令荀彧书曰士府君习左氏春秋又通尚书古今大义今欲条左氏尚书长义上之献帝赐燮玺书拜安逺将军封龙度亭侯孙权加燮左将军封龙编侯年九十卒然则尚书者其以书名耶以官名耶梧官至尚书者惟明吴清恵公而土人又以非近代为言岂士府君治尚书为尚书郎其门人相传祠之耶祠上驿名龙门下驿名龙江与龙度龙编义近而左右诸像皆将又与安逺将军左将军义近或者为祠士府君者近是栁州旧有鬼名五通余始到不之信一日因发箧易衣尽为灰烬余乃为文醮诉于帝帝恳我心遂尔龙城絶妖邪之怪而庶士亦得以宁也柴侯名崇唐时守河北邢州后闻湘源覆釡山有圣僧慕其道行来从之游僧称之曰柴君及既入灭忽积雨暴涨溪水湍急有大木自覆釡山涌出下陂江已而泝流复上五里夜闻空中有声云吾是柴君欲于此建庙乡民以其木刻神像祀之号柴君祠宋初州境有㓂侯现神兵列城垒贼由是望空溃绍兴元年孔彦周曹成犯境侯复显灵如初贼惧而退马滩离昭平县治里许秋冬水落仅可通舟湍流愈急激而成声若逺闻县治内即有祝融之灾歴试歴騐地方居民务思患预防之铜鼓滩其声轰轰如雷或如火炮作战鬬声游鱼皆惊惧古䜟谓水干至乌口当出状元郎后唐同光中水干出邑人梁嵩登进士第一铜鼓滩流声细则民居安轰然逺震则有火盗平南将军滩亦然兴业大里村李龙村相近有巨石丈许突起村心能为鸡啼羣鸡随和居民厌之凿其石声遂止因名啼石里宝积寺地下隠隠有鼓声则贤令至博白县逺村名录含崇山大木人迹罕及贩籴不通斗米一二钱有龙潜江大鱼动长六七尺不避人村有鸟大如鹅五色有冠巢于大木遇天气清明必出出必双飞所过则诸鸟敛翼俛首而伏不敢鸣者久之土人夸以为凤云龙州即古龙编建安中立州治时有蛟龙蟠编于南北三津故名石工言尝入深山中覔石峯售之偶登灵川界内一山检覔之间忽见一洞内光耀如月就视之洞口甚狭仅容一人内广亦不踰数丈而乳石累累下垂不胜数交映有光可手而探也因囘唿其侣欲共探之忽白气一道自洞出为其所冲倒地昏晕不省者久之遂迷不复见有洞气犹漫亘山谷久始散石之精华所聚宜亦有神呵䕶之也庆厯中余靖知桂州州境穷僻处有林木延袤数十里月盈之夕輙闻笛音絶清逺土人云有此声已数十年不详何怪也使人夜听之自一大栢树中出乃伐取以为枕笛声如期而发甚宝惜之凡数年公之弟欲穷其怪命工解视则木有文理正如人吹笛在月下坐虽善画者不能为也重以胶合之则不复有声矣正徳末年广西土官岑勐所部田州江心忽有石浮出侧卧岸傍勐恶之宻遣百人移他处至明复然未几勐败灭此石不复再见矣兴业县治石山之巅有石圆如铜锣响则石马嘶石人喊土人遂叛万厯七年木头峝狼人叛魏应文讨平之厥后石被雷轰宛然铜锣因名铜锣村总府旧有铜鼓十数面体絶薄受击处稍厚绿沉精古旁环鼃黾昻首欲跃梧唿虾蟆鼓云是伏波所遗者岭表录异云唐时有牧童闻蛤鸣捕之蛤入深穴乃塜也探得铜物体制与此合或云诸葛武侯物东平里落翁村山上有一古庙下有一深潭潭内有大铁锅一口每年三月初三日乡人往祭庙其锅忽浮于水面所祭之物即将此锅煑食衆散即沉绿珠玉尸渗土花班驳如绣云自巢贼发唐诸陵殉宫人宋伟后入交阯清夜闻歌每能自呌槃公以名马五十匹易之庆逺郡城有宋奉㫖建𤣥妙观扁题寥阳殿着宋政和年号壮丽巍峩柱盘二木龙备极工巧一夜失龙所在鸡鸣见龙通体苔覆声自学宫泮池来相传与泮池龙鬬归也道士钉以铁血流三日夜宋天圣间有广东广州法性寺洪钟自南山东门飞入寺中贯其纽于横木其木约大五六寸长六七尺自悬其上歴数百年传闻钟初来时与白龙鬬鬬则风雨暴至声闻四境万厯九年三月初四日钟始坠下今横木与钟尚存广西太平州有一钟自交阯思浪州飞来夜常入水与龙鬬天明复旧所正徳己卯盗断其纽及唇灵怪遂灭嘉祐中邕州佛寺塑像其手忽振动昼夜不止未几交阯入㓂城几陷其后又动而侬智髙反围城屠之熙宁元年又动郡守徐师孟知其不祥亟取投江中遂无他异庆逺境内或有赤蚁长半寸许生翅而飞时触人面或羣扑灯火主大水兆若春间田螺盛产亦主是年有水初昏或半夜将旦时有星大如桐子光焰红赤吐芒曵尾自半空飞下所落之地必有囘禄之灾俗谓之火殃盖荧惑之变也初昏时西南上有星色白而吐芒焰俗谓之贼星又曰偷牛星凡所见之嵗峝蛮必叛盖搀抢蚩尤之变也境内或隂暝弥月小雨霏微日月无光气象愁惨皆兵象也不逾时即有峝蛮之乱春夏间或大雾暝迷咫尺莫辨人物须㬰为风掀而日色晴明则主旱或野草遍为虫蚀状如火燎或丝𤓰藤逐节结核状如木瘿皆旱之兆苍梧吏刘京云桂林晋兴宁浦间人病将死有飞虫大如小麦或云有甲或一石余或三五斗而来在舍上人气絶来食亡者虽扑杀来如风雨不可断止斯须肌肉都尽止余骨在云殡殓不时皆受此害有物力者以衣服布帛五六重裹亡者此虫畏梓木气若以梓木板障其傍并以作器便不敢近唐武徳初有宣抚使者至藤县绣江舣舟游慈圣寺以金盃挹水盃堕井中遂汲水干不见盃止得一龟长一尺二寸宣抚使命以红帛系其腰祝曰尔有灵吾放尔入井速涨金盃出水良久龟逝宣抚使沉吟而归行至寺门塘见灵龟踊跃塘内顷沉入不见次日游干亨寺忽见金盃自涧水流出拾之果昨日所失盃也游归复至所获金盃处又见灵龟腰系红帛浮出塘面宣抚使令人取龟祝之曰尔若有灵可同归供养是夜三更风浪忽起宣抚使船内有二宝剑涨水而去其龟亦不知去向明集网户捜之得土藤一根寻理藤根乃至西岸又见龟迹环绕宣抚使申奏改鷰州于此地藤州镡津其筑城仍依龟路迹且即宝剑跃水处改为剑江宣抚使又于州南三十里外得驯鹩能言语歌舞者奏上及至上前嵗余不语上怪而问之鹩答曰身居南方生长禽中因父母异方所以不敢言上怜而放之乃赐金环送鹩还归旧巢见其母已死鹩以所赐环殉母身畔后人遂名此乡曰孝义曰感应曰义昌者因此鹩得名明皇帝尝有方士献一小龟径寸而金色可爱云此龟神明而不食可置诸枕笥之中辟巨蛇之毒上常贮巾箱中忽有小黄门恩渥方深而为骨肉所累将窜南徼不欲屈法免之宻授此龟敇之曰南方多巨蟒常以龟置于侧可以无苦阉者拜受而懐之洎达象郡之属邑里市馆舍悄然无一人投宿于旅馆饮膳刍豢灯烛供具一无所阙是夜月明如昼而有风雨之声其势渐近因出此龟置于阶上良久神龟伸颈吐气其大如綖直上髙三四尺徐徐散去已而龟游息如常向之风雨声亦已絶矣及明驿吏稍稍至罗拜庭下曰昨知天使将至合备迎奉适缘行旅误杀一蛇衆知报寃蛇必此夕为害侧近居人皆出三五十里外避其毒气某等不敢逺去止在近山巖穴之中伏而待旦今则天使无恙乃神明所佑非人力所及也久之行人渐至云当道有巨蛇十数皆糜烂自此无复报寃之物人莫测其由逾年黄门应召归长安复以金龟进上泣而谢曰不独臣之性命赖此生全南方之人永祛毒类所全人命不知纪极实圣徳所及神龟之力也山魈者岭南所在有之独足反踵手足三肢其牝好傅脂粉于大树空中作窠有木屏风帐幔食物甚备南人山行者多持黄脂铅粉及钱等以自随遇雄者谓之山丈遇雌者谓之山姑必求脂粉与者能相䕶唐天宝中北客有岭南山行者属夜惧虎欲上树宿忽遇雌山魈其人素有轻赍因下树再拜唿山姑树中遥问有何货物人以脂粉与之甚喜谓人曰安卧无虑也人宿树下夜中有二虎欲至其所山魈下树以手抚虎头曰斑子我客在宜速去也二虎遂去明日辞别谢客甚谨嵗中毎与人营田人出田及种畬耕地种植并是山魈谷熟则来唤人平分之性质直与人分不取其多人亦不敢取多取多者遇夭疫天宝末刘荐者为岭南判官山行忽遇山魈唿为妖鬼山魈怒曰刘判官我自游戏何累于尔乃尔骂我遂于下树枝上立唿斑子有顷虎至令取刘判官荐大惧策马而走须㬰为虎所攫坐置脚下魈乃笑曰刘判官更骂我否荐大惧左右再拜乞命徐曰可去虎方舍荐荐怖惧几絶扶归病数日方愈荐每向人説其事木客形如小儿予在恭城见之行坐衣服不异于人出市作器工过于人好为近体诗无烟火尘俗气自云秦时造阿房宫採木流寓于此余尝见其赋细雨云剑阁铃逾动长门镫更深按唐诗酒尽君莫沽壶干我当发城市多嚣尘还山弄明月木客所作也苏长公云山中木客解吟诗然则诗学渊源其来逺矣平乐有山髙二百余丈险不可跻相传旧有物形似小儿行坐服食不异于人时出市易什器市人唿曰木客盖山魈也顾况纪秦时建阿房宫采木者偶食黄精天蒜不觉竦身飞上就山下人家裁诗酒尽君莫酤云云今平乐志所载萦山木客事盖附㑹此説余昔在昭州常询之陶伟西明府云少时闻父老言曽有人见之今久不闻矣徳兴士人李扶字助国以恩科得官调宜州司理㕘军庆元初满秩还乡云宜州溪洞近嵗产一怪物状如人长一丈许遍体生鳞甲但以布帛纒绞独据野庙寝处莫测所由来初惟搏食畜兽浸滛及人皆从头至足坐啖之洞丁不胜困苦屡聚党数百往攻鬬怪望人至輙遁升山颠运巨石而下击衆走避不暇虽操强弩药箭四面乱射之莫能入始闻其所居且设穽于往来之处而为恶益甚洞丁出入须什什五五持矛鸣锣以自防卫不与相值则已傥人徒稍弱必遭追逐步既濶而行又㨗或迟钝在后立为所获壮有胆者敌必利刃如刺坚石殊不能伤在田畴耕获少失瞻顾定有性命之虞阖洞千口罹戕贼者殆半不聊厥生悉徙避城郭赴诉于郡丐发兵围捕之闻其不畏锋镝更无策可治狱有重囚曰马超巡检者武鸷悍勇坐杀人久系囚自献其技曰愿取此怪以赎罪只得一大铁椎重三十斤当独往官守欲听之或疑其设诡计求脱乃质其妻子旋锻铜铁大椎遣之别选五十兵助诣洞迨至杳无形影信步到一寺见微径髣髴似有大足迹知必在彼将入门厉声叱唿示威且警使出复寂然直进次方丈睨傍室野兽毛骨纵横塞路无床榻几席惟编蓬上堆叠败絮碎帛全如犬窠盖其宿卧处也马潜伏室内以候料晩归必由三门于是侧身出掩诸扉独留一扇施拐撑拄之倾耳审听俄闻山下然有声乃此物负双鹿穿林而来马亟起发扉陷其一足痛箠以椎仆于地举头见人揺牙愤愤欲作敌而为鹿所压不能兴犹翻手搦马生脚撮其股肉一大片马连运椎桩其脑遂死之披剑断颈流血数斗即唿随行者舁尸献于郡洞蛮踊跃欢谢各返故栖郡以事上诸朝诏贷马罪还原官李掾及见怪尸言之尚怖慄马超之勇而有智盖暗合唐韦自东杀二野义之法也邕宜以西南丹诸蛮皆居穷崖絶谷间有兽名埜婆黄髪椎髻跣足裸形俨然一媪也上下山谷如飞猱自腰已下有皮累垂盖膝若犊鼻力敌数壮夫喜盗人子女然性多疑畏骂已盗必复至失子家窥伺之其家知为所窃则集邻里大骂不絶口往往不胜骂者之衆则挟以还之其羣皆雌无匹偶毎遇男子必负去求合尝为徤夫设计挤之大壑中展转哮吼胫絶不可起猺人集衆刺杀之至死以手䕶腰间不置剖之得印方寸莹若苍玉字类符篆不可识非镌非镂盖自然之文然亦竟莫知其所宝为何用也周子功景定间使大理取道于此亲见其所谓印者此事前所未闻是知穷荒絶徼天竒地怪亦何所不有未可以见闻所未及遂以为诞也后汉郡国志引博物记曰日南出野女羣行不见夫其状皛且白裸袒无衣襦得非此乎博物志当是秦汉间古书张茂先盖取其名而为志也予闻桂林属邑有周文王太伯孟母汉髙祖张良韩信等庙莫究所以及观建武志邕州亦有髙祖祠云马伏波征蛮酋长请降愿朝汉天子于是立髙帝祠以祭之又父老相传云宋胡颕守潭专毁滛祠惟前代帝王及忠臣烈士祠不毁后颕转官广西乡人闻风皆以滛祠易以帝王名臣之号倖免一时相传至今遂不能改以其所言近理彼溺于滛祀者尚当省哉洪武戊寅冬琏偕桂林府照磨临洮马可俊如京师舟下清湘数十里有沉香名潭潭在石崖下有枯木横置崖上相传沉香言有神物呵䕶人不敢取取则致祸予既蓄疑未得其实因停舟崖前命可俊射之叠发数矢偶落其一片拾而视之甚轻纹理如桂木爇之则不香始知其为伪也桂林大墟下石崖上有一木亦云沉香后为人窃去皆此类也去沉香潭不逺有一石函谓诸葛武侯藏兵书于石崖上此特好事者为之耳桂城伏波山下有一洞名还珠相传前代有一渔者由洞口行数百步深入渐明朗见一物状如犬瞑目而睡前有一珠甚光莹因急懐归官府寻知之意其为异物亟命还之渔人复至故所此物睡犹未醒故世传为还珠洞或云汉马伏波征交阯囘载薏苡珠经此因得名至今未有定论然宋人题此洞有云凛凛威声震百蛮肯将稛载溷溪山无人为起文渊问端的珠还薏苡还以此观之伏波之事无疑彼渔人之説涉于怪诞奚足信哉河池州近山地牧童十余人聚而戏或歌或舞或吹笛情方洽忽见山半一人约长二丈面濶三尺余长倍之披髪鸟喙背有二翼俯观羣童为乐嬉然而笑少间垂舌长过腹羣童大惊皆反走其人能夷语连唿曰合合合勿惊勿去仍歌舞吹笛以乐令羣童复聚吹笛歌舞焉其人喜拊手大笑声震林樾已而复垂舌如故久之乃去遂不复见正徳中张吉山方伯烜为庠生时亲见其事庆逺卫都指挥戚纲守河池所日尝语人云思恩县近村山林中树杪有二人约长一尺五寸武人装束白竹纒芒屩度枝过树如履平地村民观者相去仅丈许容色甚和若有意捕之则在树杪不下急之即行如飞去而复来者数月又赵村一日有二人牵二蛇入人家系于楼下登楼索食主人见其服饰异常炊食之食毕下楼解蛇叱而鞭之化为龙各乘其一腾空而去嘉靖初庆逺府署守宿者见一长人惊怖羣唿移时乃去尾之徐行入右江道古榕树下遂不见次日知府王显髙亲至见树大十围䕃广数亩谛视榕根有窍出烟如缕乃令人伐树得巨蛇十数杀之怪遂絶苍梧三界庙有蛇背青腹赤目有火光能噬不直者平时盘绕藤香倐忽往来莫知所之太子中允闗杞曽提举广南西路常平仓行部邕管一吏人为虫所毒举身溃烂有一医言能治唿使视之曰此为天蛇所螫疾已深不可为也乃以药傅其疮有肿起处以鍼投之有物如蛇凡取其十余条而疾不起马凤容县所千户嘉靖间以勇敢闻于时佃人获虎子归之覊以铁索畜焉时市猪牛肉啖之閲两三年虎稍驯且长凤踞卧㕔事唿之舞则旋转跳跃凤偶夜醉归虎候于门凤叱虎虎怒奋爪伤其面家欲杀虎虎惧挺走山中越数日凤以伤死既塟虎时卧塜上濒去则徘徊如不忍状校邕时以左江道为文塲道深邃傍有亭榭园池林木茂宻业已堵塞予与书吏俱入居筹边楼下一日晩堂毕𨽻人云每薄晩有人掷瓦石人詈之则愈甚予视之累累积瓦上因询干掫者答云此去外路甚迷遂不复问又一日闲步出闻阍者房内有伐树声因取钥启视之阍者云有物如犬而甚大黄色每来则伏此处竹树间撼门入亦盗食适来逐之越墙去尾大如帚伐去竹树或可冀不来尔盖狐已为妖而土人未之知也西志多载嘉靖丙辰间黑𤯝之讹此事自大江以南皆被其惑相传有黑气入室或为飞虫鸟兽间薨薨有声遭者輙迷闷不省击之则火光迸散旋复合成一火毬冲檐而去气盛者力与之搏若损皮肤流黄水不止则死用兵仗刺之即反自伤又云其至必先作硫黄气或如烧布絮气予往闻之亲中其害者云见隂云中拥一马首向鼻间旋绕数四细声作人言云马骝精人所为马骝精人所为遂昏迷久之闻锣声始觉又云郡中捕得一道士用马毛数茎捻结吹入人家门内其怪便作不敢置之法止逐之去而已然患亦随息按嘉隆闻见记妖人马祖师流寓湖之乌镇民沈松家以幻术惑衆有物如蝴蝶入人家变幻飞走异状击之则刀杖杀人夜魅魇人至死其党毛崟等数十軰诱惑愚民约以九月甲子起兵事洩㕘政刘焘督兵击贼追及南浔殱之独妖人以术逸去事在丁巳九月此妖盖其党分之四方惑衆者粤右民尚鬼宜其为害独甚也广西通志卷一百二十八钦定四库全书广西通志补纂艺文歴朝重修灵渠记李师中嘉祐三年诏置都水监明年以诸道提点刑狱兼领河渠事余既被命莅粤图所以称明诏按广西湖南旧阻岭弗接秦史禄导海阳山水逆为石矶以激水分岭而下㑹湘桂二水合为一石亘数十里不絶自秦迄今千余年强民力为堤为陡门以制水于石上水渐而至号曰渠是渠也寝以堙废公私患之至是定计以闻遂发县夫千四百人授张兢日往营之动而免险功斯济矣兢与石懐玉孙约等亲率其徒燎石以攻既导既辟作三十四日乃成陡门三十六舟楫以通李师中马仲芳实领其事于乎惟至诚能通万物之阻古之君子徳行常简易易有尚往有功者其心亨兴渠之利不足云朝廷稽古建官为万万世计推此以观天下六府三事庶乎可治也已故敢书以告来者忠功祠记赵天鑑夫曰忠曰功王制宜祀所以劝臣工而旌淑类也宋徳祐元年十二月初四日元人命齐万户者赍诏至郁林谕提刑邓得遇等降得遇叱之去陈知州窃郡符造辕门受节制元以伪守谭道福代州事陈知州同万户谒镇国以上秩迁时南流尹曰陈应者偕举子曰全起鳌曰梁弥逺者兴义兵一千人三人入州城与道福巷战败绩起鳌弥逺死之应孑身出万死中奔提刑麾下合谋倡义檄近兵三千人搆云梯五百道乘除夕昏甚五漏下柝稍息一鼓登城杀伤逻卒以百计仓卒间震撼山谷道福闻急堕戌楼下遁去邓提刑疏其事闻于朝勅授应藤州知州徳祐二年五月初五日元兵大至邓提刑度时势莫能支具冠服东向辞宋帝毕书于座曰宋室忠臣邓门孝子不忍偷生宁甘溺死遂投南流江而死应亦易名削迹莫知所终吁邓公之忠载于青史秩崇故也陈公之功寂然无闻秩卑故也予下车初闻邦之耆旧尚能啧啧道其事予心恻然兴懐悠然遐想缩日费鸠异材构祠于南流之浒匾曰忠功俾有司春秋祠之以为世之人臣者劝无倦斋记张栻广西经畧使所治㕔事之西偏有斋直喜丰堂之后方而虚明于燕息为宜旧以缓带名余惧其肆也更题曰无倦且志其故昔者洙泗之门子张问政夫子首告之以无倦及季路之请益则又终之以无倦是知为政始终之道无越乎此也夫难存而易怠者心也吏者分天子之民而治焉受天子之土而守焉一日之间所为酧酢事物者亦不一端矣几微之所形纪纲之所寓常隠于所忽而壊于因循纎毫之不谨而万绪之失其机方寸之不存而千里之受其害又况欲动而物乘意佚而形随其所差缪复何可胜计可不畏哉于是知圣人无倦之意深矣师也穷乎髙明而惧其所践之未笃也故使以居之无倦为本而继以行之以忠由也勇于进为而惧其有所忽也故既告以先之劳之及其请益则继以无倦以二子而圣人所以勉之者如此则在他人其所当从事抑可知矣虽然常人之情往往始之谨而末之慢守失于终事废于久者盖多矣非敦笃乎敬者其能日新而无斁哉余于此惧书于坐右以自警併以告来者云祭井文栁宗元惟神蓄是𤣥徳演为人用不穷之养功齐乳湩惟古有制八家所共是邦阙焉官守斯恐藴利兹久閟灵则深爰告有神惟恻我心卜兹利兆于彼城隂神斯有仁是鉴是临惟昔善崩今则坚好惟昔逓石今则顺道终古所无聿从心祷非神是与人力焉保发是𤣥㝠成于富媪克长厥灵不爱其宝敬修报礼式荐苹藻国朝郁林州瑞泉祠记李钖秦方今圣治日隆四海之内休征叠见而帝徳谦冲不言祥瑞独显应于佑民钖福者则深庆慰聿隆酬报之典钖秦于雍正十年夏以全州牧移任郁林视事后周行阡陌见髙原下隰芜旷尚多因刋刷劝垦谕㫖遍示乡村併宣布上宪徳意多方董率士民皆踊跃不数月畇畇原隰次第成亩次年春有文廷瑛王甫臣于富民乡藤釐坡地方开垦忽得瑞泉二穴味甘色清水向外涌源源不竭泉之四周辟田三千余亩得资利灌溉作膏腴此地去江流尚逺又无深巖絶壑平坡之上原泉双涌出自天然实由圣天子重农足食爱养元元精诚所格天地交孚故遐陬僻壤和气郁蒸昭兹灵泽播为民膏钖秦亟请上闻以颂扬圣朝之休美时方伯张公观察耿公宪副徐公请于大司马尹公大中丞金公㑹疏题报旋奉纶音以上天福佑边氓显赐甘泉广润之大泽朕心不胜感庆着选择善地建立瑞泉祠宇奉祀泉源之神以答灵贶大哉王言诚念切民依之至意宜乎益召天庥于启土兴工之日祥云照耀五色光华环捧日轮也钖秦矢敬矢慎庀材鸠工自大门而正祠而后祠髙闳峻垣加以涂塈藻缋正祠供泉源神龛帐供器毕备后院东西厢各二又耳房二廛守祠僧栖息有所祠前植松数株将来虬枝苍干翳日干霄盘桓其下涛声谡谡直与泉声潺潺相和二泉之上各有亭翼然气象轩朗工既竣钖秦复因绅士耆民之请达之司宪而转上之中丞公疏请赐额併封泉源神号以致尊崇旋蒙俞允御书恵润田功四字匾额颁发到省委候补州倅杨师游恭赍到郁叩首仰瞻龙翔凤翥睿藻辉煌官绅士庶靡不欢腾又钦定昭徳沛泽四字为泉源神封号春秋祭祀典礼咸备于焉神所慿依在是民所利赖亦在是而圣天子钖福边氓徳洋恩溥源逺流长者无不在乎是矣祠基在州治西北藤釐坡两美塘前亥山已向西距泉五十步两泉相距中亦五十步经始于雍正十二年四月八日癸丑以是年七月八日辛巳落成用帑金一千一十九两有竒钖秦职司董理而襄厥事者则同寅严翼僚属汤必选章起龙钖秦又捐给工本垦得公田二顷併祠之前后有鱼塘二口收其租值膳僧以供奉香灯节其余为嵗修之费自兹以往亿万斯年以妥以侑以介景福而涵天和神人莫不胥悦钖秦不敏蚉负此间深愧无益地方三年以来竭力劝垦约计三万余亩冀于民人或有小补今喜得此瑞泉益资农利钦承天子之休命并奉上宪之区画而建是祠为久逺酬报之所告厥成功欣瞻宸翰诚足照耀千秋至若徜徉亭畔望逺山豁尘目汲甘泉而瀹清茗此髙人逸士游览之乐非吏于斯土者所敢懐也惟是躬逢盛事不敢以不纪爰不揣弇鄙敬述颠末而勒之石广西通志补纂钦定四库全书广西通志补纂宦蹟明陈应春长乐人任府江兵备副使时两岸三峝八屯诸贼先后就平西樊屯犷悍如故乃预设太平平安二堡移兵扼其要害宻授方畧领把总杨荣等计擒其酋廖公蛮等五十名缚赴军门斩之调集军兵进攻古连苦竹石鼓弔巖皆克㨗斩首二百六十级贼首覃万禄等俱伏诛给牓宣谕听其投欵于是各县巨酋相率来归计二百三十七村五千一百九十六家男妇二万二千余口编户输赋若齐民事闻擢右㕘政兼佥事仍饬兵府江国朝王焜字尔旭浙江㑹稽人委任宜山令㑹广藩变殉难诏赠按察佥事赐祭葬廕一子广西通志补纂钦定四库全书广西通志补纂人物宋陈应字伯顺白州人徳祐初令郁林之南流元兵入广州守窃郡符出降元以谭道福代州事应独偕举子全起鳌梁弥逺兴义兵千人入州城与道福巷战败绩起鳌弥逺死之应孑身奔提刑邓徳遇与合谋倡檄近兵三千人搆云梯乘除夕昏甚五漏下登城杀伤逻卒以百计兵声震撼山谷道福出仓卒莫为备急坠戌楼下遁去得遇以疏闻应复城功授知藤州明年五月五日元兵大至得遇自投南流江应出频死易名削迹莫知所终国朝毛上习贺县人康熙二十九年由举人知诸暨县捐俸赈饥爱民如子断事无苛征粮有法设立义学延师训诲邑中寒士若坐春风合邑称为清白慈祥在任三年疾卒奠送者塞道广西通志补纂