相山集提要钦定四库全书集部四提要相山集三十巻别集类三臣等谨案相山集三十卷宋王之道撰之道字彦猷庐州人宣和六年与兄之义弟之深同登进士第调歴阳丞南渡后累官湖南转运判官以朝奉大夫致仕后以其子蔺官枢宻使追赠太师宋史为蔺立传而不及之道故其事蹟不详惟尢袤所撰神道碑尚在永乐大典中可以考见大畧之道尝自号相山居士其集即以为名宋史艺文志作二十五巻书録解题作二十六巻寳祐濡须志及濡须续志俱作四十巻尤袤碑文作三十巻彼此乖互不合今原集既亡无可复証然袤碑乃据其子家状所书似当得其实也初金兵南伐庐州盗起之道率乡人据险共保城赖以全干畧颇有足称又其登第对䇿时即极言燕云用兵之非以切直抑置下列及绍兴和议初成之道方通判滁州移吏部侍郎魏矼司谏曽统书力陈辱国非便寻又上疏论之并以前书缴进大忤秦桧意谪监南雄盐税坐是沦废者二十年今原疏虽佚不存而所与矼统二书具在集中其所论九不可和之说慷慨激烈足与胡铨封事相匹气节尢不可及其他论事诸札子亦多明白晓畅可以见诸施行韵语虽非所长而抒冩性情具有真朴之致盖有体有用之言固不徒以文章工拙论矣谨就永乐大典各韵中蒐辑编次仍可得三十巻疑明初纂修诸臣重其为人全部收入故虽偶有脱遗而仍去原数不逺欤干隆四十六年九月恭校上总纂官纪昀陆钖熊孙士毅总校官陆费墀相山集卷一钦定四库全书相山集卷一宋王之道撰五言古诗和吕叔恭题和州香林汤新诗等絺绣文采照座右尤怜继絶唱峥嵘竞髙秀词源眉山长句法杜陵旧相从今老矣岂独歌邂逅香林在何许湓沸发巖窦其流渐清温脉助草木茂嵗旱添苗藁一溉十倍收追㳺记畴昔我仆苦痛疚别来隔兵火荆榛挂猿狖温温自然汤蠲痾古非谬我闻泉所发江海远相透其温本硫黄气味自同臭大哉无碍浴天地不轻授严霜与烈日冬夏特异候人生困凌薄往往少中夀飘飘澡雪力狴犴忽䝉宥春寒不喜出块坐拨残槱晦隂又连朔夜雨屡通昼谁能慰穷愁邵州有贤守开箧出大轴令我和其后此意重虚辱勉彊忘固陋吕侯卿相家博学靡不究㑹当似前人嘉猷日告后君㸔华清宫诲滛似招冦当年从千官车马所犇辏渔阳一炬火曾不半钱售争如寄僧房泠泠灔苔甃常遂尘土濯永免脂粉潄和富公权送行诗韵公权提刑年兄与之道有四十年雁塔题名之旧备员湖北始得见君子聨王事相从二年所以眷予之意何翅骨肉今之道罢官以归于分擕燕饯之余特出长篇宠光行色令人恋恋不能自巳輙勉彊次韵叨尘四十年静计所得禄十分才二三清饿似饥鹄中昨守义阳一时苦穷促忽闻栢䑓长表荐彻聪目不惟免罪戾英㳺许追逐接武宪漕间寒庖见粱肉从兄逮两载种种荷推毂容我数百大矣空洞腹为怜昔同升相㸔日不足芳时木芙蓉唱酬动成轴烧香每开奁惠茗屡倾簏青青閲冬夏髙视松栢独顾我如碔砆讵敢比良玉而兄不我鄙歩骤俾继躅是行集霰候霜威日增肃解维在朝夕离绪可堪触恋恋重掺袪移庖过吾屋紫嚢出巨编还我海陵録全家被燕衎日尽继以烛何人鲙红鲜想见鳊项缩腹腴愧偏劝佐此一杯緑实筐出越罗币帛更加束酒阑儿女曹起舞应歌曲殷勤药石诲美疢肯滋毒新诗追古作髙义激頽俗临岐沐宠贶固陋敢虚辱但惭水底蛙勉趂丝与竹正尔无足道聊用资报复谦谦古君子厚徳卑自牧请歌伐木篇敬谢酾藇速有荐胡仁叔为歴阳令者仁叔以诗送知已暇日杨徳润録以示予因次其韵四海皆兄弟三界是道塲果且无彼我安用分封疆胡公厯阳来气熖何可当威严走邸吏不露太守章锦衣荣㑹稽暮雨成髙唐观望改侪鸡羣鹤昻昻斯民苦兵火有意哀劳伤岂无九转丹为助千金方古来记循吏不称茍道将杀弟自取酷防人人所防子潜去少室渊明恋柴桑出处虽异事一梦归黄粱昔日骨已朽伤哉今也亡弼国歌栢舟曹风赋鹈梁秋来河伯喜未覩若与洋大小自有见一笑还两忘我生分每越泉石成膏肓弃遗等麟角空虚漫龟肠常欲埋车轮除姦继张纲召此人气和致彼天时康语之有暇矣未窥夫子墻理所不可及马腹徒鞭长讵知王者师异日韩张良愿言三顾庐卧龙起南阳和张咏老三公与刺史秩等二千石人生不知足犇驰竟朝夕谁能话名理尊酒时促席贤愚大相逺丛玕映丛荻多谢张南巢诗筒肯予觅琅琅若明珠其来自灵壁僧房聊解鞍当暑得偃息挽回清微风笔有万钧力彦嘉通守当今之俊伟人也余心向慕之常以未获识君为恨玆因孔纯老遂有邂逅之适其何幸如此将归纯老置酒饯别仆实预坐酒数行纯老丐诗于彦嘉以记坐上笑谈之乐顷刻扫数百言挥毫落纸云烟飞动永叔所谓盈前尽珠玑一一难简汰者殆谓是邪索鄙句不敢以固陋辞輙和北庄二诗奉呈春寒不肯去谷雨犹裌衣溪流灔池塘逺㸔緑生漪识君恨不早语离我心悲行行欲何往丞郡金房西顚风送飞雨日日吼东北檐声决江河倾泻不成滴朝来喜新霁晨光透云隙垂杨翠幄开逺岫青葢立孔君公事暇侯子归期逼开樽且精设论文萃清集顾我老无能分甘口挂壁行矣不可挽思君浩无极送无为倅张南仲归吉州吾友李粹老少也㳺胶庠六年得一第自谓贵且昌衽席不知戒飞黄中道僵三閲大渊献嵗月亦已长嗟嗟死非所至今未能忘忠言类良药苦口不见尝那知兵火余获见同舍郎来丞濡湏郡两嵗依余光邂逅偶及此为之泪淋浪髙义借激薄美政称扶伤康沂富邦国何独歌王祥江城四月尽麦熟梅子黄归欤佐吾君谈笑跻羲皇遥应不可留船头鼔其镗次韵因上人晚菊简魏定父荆棘困松栢风雨乱昏晓干戈几时息年来费天讨孤芳如谢安端恐非小草此意谁人知伊余相自保不学桃与李芬芳竞春时天公岂多情清露为君迟荣悴休问命冷暖当自知青荧夜窗灯相对哦新诗离索自可笑衰迟谁见怜亭亭揺落中一枝小窗前正色有家法细㸔清且妍浮觞未云晚松醪吾所便经年混蒿艾藴藏应待时清香宻渍沉微风助纷披宋玉昧秋意乃作儿女悲君子有所养因君观解頥道人如青松孤髙不成丛爱此黄金花萧然有淳风新诗皎秋月警我野性慵佳意不在酒此身今醉翁介夀诚有取无问人所宜君㸔菊花潭事见桃源诗东坡百世士敢比流俗知相逢勿相失不醉欲何时黄花如故人别乆喜复面浇泥一杯酒安用较深浅清霜开浮云黄落信风卷巖巖幽素姿秋来不多见鑑止亭扬波欲澄浊孰若波暂停止波浊自澄万象无逃形世人竞驰骛方寸不得宁投闲幸一来先生常独醒灯下读魏彦成诸公诗因次其韵呈曾子修诸君距春尚旬月春信已回栁时来芝与菌往往出粪朽流俗不自重困穷变操守贵贱等人耳未易遽薄厚桃李何敢轻所报必瑶玖一笑置勿论㫖有君子酒见山堂淮西提干章序臣即其官舎逺亭之西为屋数楹命名曰见山堂盖繁昌诸山一举头则隠然见于檐外也浮云开西风落木下夕阳谁人步东篱采菊哦秋光悠然若有思此意何可量南山适当前翠色摩穹苍我心不期见我眼偶相望咄哉逐兽夫泰山空在旁西灵鹫我闻西灵鹫幽竒冠龙舒山神知我来夜雨自涤除篮舁犯霏㣲敢惮石径纡清风偃林柯征衣尽霑濡樵人向我言君行欲何如松杉已在望尚有七里余﨑岖雨过水蹊云上天衢飞楼及涌殿峥嵘映浮屠幽鸟若相喜好音弄笙竽为言一宿觉何妨更踟蹰憩灵鹫道院黎明发龙门亭午憩西院冒雨且不辞宁能避泥溅是行良不恶此处殊可恋从今山中人何独识吾靣追和老杜种莴苣诗春晚雨过行蔬畦见园夫栽莴苣谓予曰苣有二种其色青而味苦者曰牛耳其色白而味甘者曰银条今方得银条一束于隣翁将栽以作种予顾园畦才十数菘已过韭且老矣惟牛耳青青可爱而园夫以苦鄙之伤时恶直丑正不见容于君子因和老杜种莴苣云我有数亩园荒秽索锄理干戈何许久生意困屠燬道也其兴与时哉亦甚矣去年失短吕培植乏驱使今年得老杨衰病更临起晚菘巳芜没早韭就茅靡菁菁何所有莴苣独牛耳纵苦可自珍供盘况潇洒银条直且甘风味胡伯始其视李太尉小人与君子明明如古鑑不虑纎尘止廓廓若太清强欲浮云滓老氏有遗训重去彼取此方今向太平臯䕫正端委台省登硕徳要荒窜诬毁击冦岂无人蕃将来黒齿破齐在不日逆以诛正己停观劳还役杕杜颙采芑万邦遇有道贫贱古人耻文王来吕夷汉祖致园绮异时免沟坑愿附织贝篚种田庵古人即耒耜自有中田庐㸔君种田庵名异实则如涤场归去来宫功不容纾亷余堂髙堂面山水境与动静兼惟动故能乐惟静故能亷乐也知有余亷也笑无餍次韵魏定文半年去城府寤寐溪东扉有时得君书想像抉石猊岂知纪渻子养气如养鸡应响与疾视一洗三旬非我生坐穷困哆侈伤南箕鼷鼠亦何物焉用千钧机封侯絣澼絖药等手不龟所用有异耳此言寓非巵梅蕾良可人如椒缀南枝芬芳想不晩太皥方执䂓次韵沈次韩见赠我狂衆所易頼有君见容十年卧巖壑百念付一空新诗似流泉涓涓江汉供人言鸡羣鹤我目霜中松相距无两舍㑹见何溟蒙谁能写离索正借诗思工次韵许志仁我技类族庖用刀常月更君才妙天下逰刄得我惊前年获相值因忆吴中行一别忽两载依然旧交情新诗璧夜光厥价轻连城相思不可见把玩我愿盈笔札擅南州文章动西京行矣秋风髙更听賔鸿声盆池剜苔得古鑑湛湛清不浑大哉壶中天勿与俗子言谁能时汲井注兹老瓦盆欲观从容鯈无羡横海鲲秋晩采菊和徐伯逺少皥司肃杀于渠独留情一枝黄金花照眼增双明香清露溥溥秀色云英英㑹当饮潭水使我病骨轻题徳章山郭养源墨竹胷次富盘错笔端妙苍翠霜枝岂人为烟叶有生意与可骨已朽此法谁复嗣伟哉寻丈姿绰有万尺势追和东坡雨中睡熟至晩春睡酣带酒晩食美当肉细观东坡诗万事贵精熟一隂七十日雨意犹未足山云开复合檐熘断还续东隣娇痴儿索饭恣啼哭惊廻梦中蝶重把君诗读㑹河道中㑹河村店西沙水清练练我行独带月滉漾掣金线凝寒逼征衣霜华重如霰至此懐僧弥老泪几欲泫和龚圣任即事新诗似霜月谛玩清且好欲见势未能思君令人老启蛰在朝夕雷雨发枯藁愿言从杖屦髙吟备搜讨月台低迷委径栁氛氲被池莲亭前秋雨余明月来婵娟髙台甃苍玉清风夜周旋举杯属姮娥醉舞还蹁蹮小桥芳榭遶流水春余半篙緑登临赏幽花兹亦我所欲小桥果何往长堤正相属朝㸔龟鱼逰晩听鸥鹭浴次韵朱元顺食萱草羮衰年因羁旅百念日萦绕蓍龟亦何知忧来又将老出处稍不慎逺志成小草堂隂有孤芳纷葩照人好谁将忘忧姿撷芼等苹藻充肠固甚慰入鼎可堪扰糠籺贫者事甚矣兄逐嫂异时餍粱肉记此一羮饱赠术士罗世忠春秋有罗国之子岂其后家传锦嚢书相地走淮右为问何所宗此法古所授卜瀍与卜宅周孔语非谬用能㳺公卿所至术輙售有时过吾庐乗间得频扣谈诗涉坡谷说卦本爻繇是名隂阳家未可容易诟归欤春雨霁飞花扑襟袖遥怜玉笥峯岿然挿天秀送无为宰赵涣氷仲百里寄一令于民为最亲休戚咳唾间讵可非其人赵侯古循吏当世无等伦朅来宰濡须旧政俱更新虽无赫赫名吏戢民称仁善良仰若父姦欺畏如神幸哉百里地两载销颦呻果膺君相知賛书下枫宸不终三年淹径作帅幕賔秋风散炎酷夜雨清埃尘宁容卧辙留髙樯舣江濵君㸔眉间黄华近兹其因映雪亭萧然数株梅皓与雪相映临池鍳踈影影落大圆镜不烦粉涂株寒光助严靓题宿云轩朝来怯秋霜生撇瓮里清我老颜已衰一杯聊发赪村尨恠我醉忽吠三两声蜀月不可见宿云有新行酬朱元顺参议予与元顺分擕十有六年当公出守安陆賛画荆南予以踈愚自投闲放声迹乆相絶向者汎江之役获邂逅于湖隂语不终晷而篙师催解舟怅恨无穷今乃得相从于都城之东其何慰如之䝉示新诗輙用韵书呈因以自警云舟来自金沙敢避江路绕计程踰五月书劳比三考湖隂见君处取别殊草草因思㑹面难相从意弥好新诗何所似绘绣错华藻赓酬愧空疎秪益我心搅亨否有时命恭倨任妻嫂行矣无忘饥俗谚戒一饱送张仲甫赴江西㕘议仲甫㕘议与予昧平生临安一见倾葢如旧是行将赴江西余窃快之輙成古风奉送行色我生坐疎拙逢人輙倾倒语言无浅深出口被伊恼为孽匪天作受攻本谁造惩非每嚼舌事巳复自蹈可怜愚不灵蹭蹬到今老识君无几时底里见襟抱古人重倾葢相从恨不早是行若登仙江山为君好无繇挽画鹢此意增恋嫪何当寄相思临风慰衰藁曽钦道家山图曽判官式古出按邮传来归自濠示予所赋曽倅钦道家山图古风予虽未果识钦道而披其图然获于式古诗中窥见一斑恨不即命驾以偿愿见之素因漫成二十韵寄钦道尚冀异日逰桐庐访子陵之遗迹而谒钦道于家山亲见家山之胜而赋焉绍兴庚午六月壬申永叔爱清颍明仲乐阳羡投老获所归为计亦良便何如强健时从官山水县升虚得吉卜怳若地祗荐曽侯卿相种才业固邦彦而况盛徳后世祀乃天眷式古吾畏友被命按邮传来归自濠梁访我出诗巻为言有华宗畴昔无半面相逢遂相喜笑语至舞忭其家负家山山水家可恋松篁逓森列冈峦互萦转䑓池及花草髙下烂明绚粲然图一幅规橅坐中见予尝赋此诗好事敢独擅纵横一千字把玩不知倦桐庐在何许东望眼欲眩子陵亦徃矣钓濑清练练家山亘今昔昔隠今始现彼美曽侯贤何当覩巖电题李梦发揺碧堂羣仙俯平湖氷壶浸蒲璧奫沦五千顷岝峉一万尺苍松偃旌盖翠竹森劔㦸纎尘不可到湛湛见沙碛诗人嗜好异方寸富泉石堂成欲临赋牋管罗几席偶然对涟漪微风缓揺碧髙吟寓动静真赏废晨夕璇题壮檐楹玉轴走賔客清商入葱蒨积雨洗炎赫翺翔下幽鹭从容出圆鲫穿荷过独舸傍柳倚轻䇿此兴复不浅何日当有获君方事闲放佳处勿轻掷明年谷鸣驺金闺遂通籍和陈阜卿为汤与立夀次韵我闻无量夀世作天人师有祷必应感如形影随之吾见盛徳士吏隠江之湄巖巖栋梁材为桷岂所宜守道心自适怡然见双眉何当日千里整顿黄金羁嗟予拙无用正坐千林姿荷兄独青眼少雪羣儿欺兰菊虽异芳春秋莫予遗相逢一尊酒驻马聊共持偶观香雾欝彷彿初生时愿兄夀无量登庸侍彤墀年年遇今日酌酒共瑶巵相山集卷二钦定四库全书相山集卷二宋王之道撰五言古诗次韩子云白莲韵金缕不相称纨素新裁衣坐令时世粧屏迹从招挥施粉定太白増分却成肥须知氷雪肌秋月扬明辉来从姑射山一洗百念非何烦障青绫髙谈解郎围亭亭翠盖中老眼省见稀揺风自披拂照水相因依傍观慎无前恐犯丞相威不如太华巅食藕家翠㣲追和元㣲之春余遣兴示王觉民物态有荣悴时令互消长堕身名利场鱼鸟在罗网岂无金屈巵聴此石方响残花日晴隂落絮风下上春事虽已阑余芳尚堪赏我有临溪亭疎櫺为君敞青青小荷钱雅与水相养狂吟醉题壁纵步懒扶杖仰止李谪仙笔端走羣象九原不可作夜梦见精爽栖栖亦固矣君子坦荡荡相期醉酴醿偕来衆无鞅九江解舟顺风追和张文潜朝来转西风天巧借吾便解维湓江口去若絃上箭水光漾朝曦过浪掣惊电周旋谢神贶冠坐敢不变斯须走四驿俛仰蓦二县谁知久㽞滞一旦乃适愿吾闻信由中溪毛可羞荐咄哉和氏璞底事待三献亨否自有时时亨百无谴雷声在渊黙若讷故大辨千巖与万壑左右供几砚落㠶风亦止璧月熨江练花洞浮渡竟何处欲游未能游梦寐金谷巖神往形独㽞异哉城市中芳菲自春秋长红杂团緑结成巖穴幽怡颜堂人生无百年半被忧患苦其间开口笑一月仅四五谁能盻庭柯怡然见眉宇积财不得用真是守钱虏蒸红亭桃源果何处溪流出残红忽然见桃花灼灼揺春风蒸成日邉霞髙吟思无穷史佐才读书堂我闻轮人扁妙解书中义当其聴读书黙识圣人意忽然释椎凿有问发兹秘虽云圣人语糟粕岂精粹齐侯诘其说无说当致死请以斵轮观固入要非易不徐仍不疾心手在相契是中有数存非言所能既扁也亦何人所得乃至此固知斯道在天下本无二观君榜斯堂令我端拜议想见堂中书填箱溢巾笥纵横三万巻一覧悉能记左右逢其原下笔不能缀我昔摄东城君时尚童穉如闻侍先公往矣江之涘﨑岖三十载于此忽相值出示诸公诗圭璧烂庭瑞君家依水竹亭台缭幽䆳作堂于其间读书乃其事嗜好与人殊可以见君志明年冠羣英先正秘书字题王亦颜清心阁湖光浩无际逺与列岫并风澄烟雾开炯若镜靣平髙人对万变寸田常黙耕扰扰亦何为岂容方寸撄有时鉴湖光爱其静而明那知水是物心清物还清徘徊不忍去杰阁指顾成阁成何所喜画栋连朱甍大江西南来羣山东北横江山不待招宛转趋檐楹诹度多暇日登临有余情论文一樽酒对客手自倾酒阑复徜徉观书㺯颍泓使人之意消鄙吝何由萌嗟予顽钝姿栖栖亦劳生从今事疏瀹永守清心盟追和韦苏州诗呈周守敦义癸亥五月兀坐逆旅中读韦苏州郡斋雨中与诸文士燕集诗玩味兵卫森画㦸宴寝凝清香之句不能自已輙用韵书呈敦义知府舎人年兄以丐䋲削江城五月雨千里荷花香清风吹葛衣铃斋有余凉日晏吏卒散槐隂扫髙堂归来欲偃仰叹息不敢康设醴致佳客论交到相忘髙文如大烹未惯染指尝何当侍函文获赋蔓草章君方扶揺抟我独蓬蒿翔生平一壑美未见北海洋愿言承至教虽老当自强寄题鲁如晦需堂鲁僖有贤裔家在吴江东宏词与奥学浩渺江无穷魁然栋梁姿久困荆棘中抱能未施邦殆与张籍同人皆盲于心我目昏不蒙而君乃勇退奉祠环堵宫筑圃号通隠花竹罗青红郡山涌其前湖光湛冲瀜日哦松菊间志气骄王公客来醉需堂饮食霑奴童嗟予老且倦齿豁仍头童田芜未能归惭愧通隠翁题李梦发知足斋荀卿重无祸老氏贵不辱不辱非暂荣无祸乃长福咄哉名利场甚矣身世梏得侯方丏公懐金未忘玉经营蛾赴火犇走蝇嗜肉方当从后抟宁复念前覆李斯悲黄犬扬雄诮丹毂二者倘胥失万此亦何足是理甚易知允蹈君所独使人之意销岂止我心服不贪子罕宝属厌女寛腹庶几闻髙风将遂变流俗夏日雨霁郊行次韵刘春卿皇天久不雨既雨晴亦好食已得从容偕行石城道桑麻光似泼山林净如澡苍苔长緑发嫩竹揺翠葆离离实攅椅䔩䔩花褪枣风梢水中蒲烟叶湖外草新秧良可喜勃然见兴藁老农竞耘耔出作恨不早谁家列午饷蔬笋杂鲜薧田头立妇子栁下坐翁媪宁能择丰甘放筯等一扫旁观犹快意想见慰倾倒嗟予少力穯自取宦游恼何当赋归来须髪巳华皓次韵陈勉仲登羣山观十年放江湖亲朋益疎散不知跬步间游览有竒观因君寄新诗心目益悽断东城俯荻洲下有鱼鸟乱想见江南山终日对书案小立笻杖倚兀坐葛巾岸髙情渺云外竑议涉唐汉嗟予衰且老儿軰逼婚冠岂复敢言诗观诗重增叹舂容来大轴玩味起顽懦穷愁欲谁知富贵当自断探虎愧吕䝉思鲈抗张翰别来能几时鬓髪暗凋换养成杜甫懒甘作元结漫何当遂拂衣疲马解缰绊卜隣大期东擕酒日相看题龙舒天祚宫玉虹亭山祇不爱宝倾写白玉霙秋阳正炎赫喷薄争清明我疑石韬玉白虹贯巖泓源源自何来万古风雷声闻蝉和彦时兄浮光我家尉近处惟髙安尝欲为亲择敢作非意干忆昔从东来飞雪凌羁单青春不可挽明月裁齐纨三釡竟何地一囊今屡殚我有醉翁吟试从徽外弹古人骨已朽知音果哉难挛拳抱枝蝉未露先号寒缅想江南山琼梳碧成攅僧牕开南薫俯仰天地寛诗成有佳句往往胜得官赠笔工栁之庠我昔丞歴阳好笔得栁生维时习治久羣盗方纵横生售数毛颕一一简择精作字可人意为我供笔耕不知二十年天下乃复平尔贫技不售我困功无成布衫负篛笠羸然过柴荆我老废读书无意游管城千钱与斗米聊尔饷此行归家饱妻子一笑嘲彭亨送彦立兄游太学以恩袍草色动为韵鼠腊要非玉箎声偶先埙穷通一生事早晚焉足论行行欲何之阔步登金门有意韩淮隂报雠如报恩西风晓飞霜猎猎吹征袍丁宁顾婢语肯效儿女曹举鞭问长安诗海今谁豪我欲从之游痛饮歌离骚文章我家勃人唤腹为藁随行载中书所至得挥扫新诗如秋月皎皎清更好恵连有佳梦池塘遍春草梅花破朝寒似欲壮行色骎骎小骊驹回首便数驿一鹗在云路鸷鸟空累百从令马宾王不是新丰客君子赠以言古人重相送大梁在何许我心欲飞动兄才如青钱万选仍万中行矣喜冬晴北方地多冻题璋老清閟轩予暇日过吉祥爱其竹徘徊不忍去长老璋公方葺小室丐名于予因诵退之笋添南堦竹日日成清閟之语取清閟二字以名之后五年嵗在壬申三月既望璋访予索诗不辞为赋此诗典午接曹氏其风扇浮虚当时波浪从髙谈乃其余竹诚松栢流一日不可无子猷为此语千古谁能渝堂堂韩退之议论荀扬徒咏竹美清閟长篇载诸书吉祥在无为隠若西南隅我来过梅雨新竹环精庐风梢弄苍筤日影穿扶疎髙标挺直节劲特凌万夫道人谓予言吾方葺吾居公其为吾名要令与实符清閟退之咏是轩良不孤何当对此君搜吟更踌躇和鲁如晦喜雨我本山中人当暑玩泉石髙吟清风朝长啸明月夕前年徙江城舴艋劣容席是时暑雨过黄流没青荻城中无置锥僦舎至三易迩来成小筑风月得相觅执热想飞瀑白练挂苍壁顿从釡甑中令我获蘓息尤怜昨夜雨洒濯有余力假山幽人爱九华胷臆富岩窦叠石谈笑顷忩间列逺岫一拳傥兴云其功等髙秀君看负山者盍亦备兹冦栁径我笑陶彭泽门栽五株栁栁成复自号清隂亦何有岂如两分行一径入花薮白氊春尽时青障雨晴后古松老松如蛟龙气夺百万军根蟠苍崖石梢拂青天云山神䕶野火地主诃樵斤魁然栋梁材为之献吾君白莲池白莲如玉人髙洁谢脂泽圆荷作翠盖掩映秋水碧小亭日相对无言倚轻䇿种橘或言千树橘贵可比封君先生种橘意此计何足云珍絶色香味解酲有余勲次韵王山甫春日出郊探梅倚竹有佳人天寒玉肌温永懐经年别及此春日暄幽闲谁与娱依依映丘樊计台二三友才高工拨繁幕府公事退聫镳出郊原城南富卉木胜处陈家园东风发萌芽栁眼暗若昏昨宵一阵雨清爽到干坤植杖芳草径系马枯桑根观梅不忍去错爼罗金樽主人笑揖客徘徊倚朱门指麾羣儿辈薪水相抚存隣妇抹红粧来觇攀篱援酒酣诗思逸笔力华旗搴姜盐芼芜菁絶胜瓠叶幡萧然出尘姿飘飘欲腾掀桃李分当避蜂蝶那敢喧谁能移将归栽培拥髙垣要令百种花俯伏争趋犇不烦频出游正恐嘲短辕太簇初应律飞霙尚翩翩何妨醉瑶舟大嚼供炮燔手捻一枝春吟笑穷曛暾可怜廊庙具沉滞三家村和羮似不晩作诗与招魂对雪和子厚弟四首冻云不成雨巧作白玉霙寒光僣晓色报我东忩明起来拨残灰煖酒手自倾多谢麴居士于人殊有情前村不多地坐觉阻且长梅花应已开鼻观来清香天公爱衰朽古木敲鸣珰僵仆巧耐寒氷柱生承浆青腰夜种玉不见稠与稀将军欲何往滹沱正流澌软火烧黄精我尔宁苦饥行行复行行舌在请勿疑瑶林我家风银色佛世界泠泠一川水淙玉潄寒瀬敲氷往得鱼拨冻自挑菜山居果如此冷暖任交态和沈元吉与唐用崔乞菊黄花如幽人别来心念之邂逅适我愿讵可无一辞缅懐东篱㳺旧与西风期乞我三百株烂醉风前杯休文有佳裔咳唾成新诗把玩乞菊章颇愧前篇非寄言崔蓝田舍之复谁贻和魏桐城题三瀑泉赠汤洞卿犇霆响空山飞连挂絶壁毛发忽森竖精神共英特平生丘壑姿至此意颇适何必逰九华龙眠自尤物雨雹碎晴峰珠玑㵼石壁势增九军勇气压百夫特先生我辈人一见愿自适壮哉三瀑泉表表尘外物题双峰磨院瀑布烈日氷雪皎淡烟玉虹明谁云真珠帘要之亦强名我来少踌躇一洗尘埃清便欲觅千斛为压归装轻予绍兴三十二年夏四月三日行部至山中时月上人方入山十有八日旋披荆棘立数椽以居其徒明年改元隆兴夏六月二日再过山而堂室粗备且于云母泉侧创为茅亭使往来观者得以驻足而酌甘诚可嘉也时巴陵尉临川李克仁髙宻刘孝杰华容尉权三衢徐二誉在焉子侍行去年入山时孟夏暑犹薄来观云母泉隂崖坐盘礴老禅披荆榛经营始兴作山空斤斧响丁丁振林壑俛仰恰周星炎赫若凌薄昨朝发岳阳东风怒还恶惊涛送轻舟十里沙头落投凉不待晓肩舆上硗确僧徒笑相迎此意安可却髙亭䕃白茅羣峰峙青廓偕行二三子临泉一杯酌唿僮㵸石鼎煮汤旋和药谁令俗士驾急去能不怍因成数句语聊发后来噱相山集卷三钦定四库全书相山集卷三宋王之道撰五言古诗癸酉閠十二月朔旦入夜雪复作静言嵗歉斯人艰食展转不能寐强沃一杯径醉因成此诗宿雁惊江渚饿彪啸林丘不知雪如许但怪风飕飗起㸔堂前柳枯梢戞鸣球安得万家春解我饥寒忧旋支折脚铛移灯视床头发䝉余半缾聊温三四瓯鸣肠时一沃曲身渐和柔遥应原野间锦衾覆釐麰农夫庤钱镈指日望有秋愿言开同云东郊从春㳺再用前韵谢潘夀卿见和二首小人南郭綦君子东家丘相从濡湏坞雪案风飕飗眼界眩兠绵耳根闹鸣球何妨具杯酌一笑寛百忧不见刘带花逢愁但揺头时来㸔崔卢姓名覆金瓯我愿霁晨霜栗烈还温柔黄金着髙柳緑浪翻来麰要令扶犁儿力田遂逢秋饱食奚所湏鼓腹同天㳺新诗清絶俗想见胷中丘飞泉落髙峰风声助飕飗又如清庙中河图见天球不惟竦观瞻玩之可忘忧是行何处来楚尾连吴头一杯聊效芹大似胜茶瓯赓我喜雪章词情和且柔乆旱民苦饥重怜来与麰勃焉来争春富哉麰向秋吾君徳无边今与和气㳺再用前韵谢张济之见和我欲访蓬莱长笑挹浮丘此身挿两翼泠然御飕飗楼台耸琼瑶草木丛珠球周旋于其间不知尘世忧愿言乆未遂俛仰今白头茅斋夜飞雪碎玉敲风瓯平生鐡石肠化作绕指柔年饥百无赢接新待来麰君才似鵰鹗脩翎正横秋沖天在不日入侍巖廊㳺四面山午饭澡雪尘土往太湖二首白沙浥夜雨苍松弄朝日清风满行路骎骎马蹄疾溪声静如潄岚翠浓欲滴我岂山中僧前身饱㳺厯重门掩松篁杰阁戞霄汉溪流水晶软石栈云母粲清㳺不可失微劳敢言惮斜阳无相催我欲濯尘汗次韵徐伯源九日闲居追和渊明闲居遇重九对酒懐陶生陶生不可见爱此重九名清霜肃时令天宇増髙明依依逺山色隠隠賔鸿声泛酒黄金花人言可延龄嗟予不解饮酒到从之倾嫣然木芙蓉揺风倚东荣虽无窈窕歌自足娱吾情鼓琴复何为年来泯亏成追和东坡喜雪用王觌韵长安一夜雪酒价涌朝市何人独耐寒翛然立庭砌盈盈竹间梅靓粧欲谁媚氷肌与玉骨似不胜风袂丰年贵三白麟凤敢称瑞要令舆论协庶遂我心慰春囬在朝夕枯荄动和气尤怜麦葢锦秀发功必倍忧葵亦何为度日同度嵗不如拥百城陶然六经醉对雪二首再用前韵同云昼暗空孤城早休市行人失道路贺客拥堦砌翻缟语亦工飞絮思争媚飘飘何所似想见六铢袂盈尺信为大三白乃成瑞梅花不畏寒㸃缀若相慰髙吟捻冻须诗社颇増气薫然一杯酒神速功力倍来麰被余润预可占有嵗便当唿老农泼醅取沉醉我笑袁司徒闭戸雪中市髙眠罢炊㸑氷榻对瑶砌岂如王孝伯鹤氅鬬清媚随风杨柳花纵横扑襟袂冬温犯春令破白已为瑞何妨盈地尺万井共欢慰草木含余滋山川欝佳气清寒入诗骨敢问酒价倍日月同过鸟燔烈又兴嵗老大不足悲吾今但心醉书懐示周少隠右司我生动多艰一笑不易得朅来坐逆旅俯仰空太息吾人当代秀文章擅华国分擕十四载复此见颜色怱怱未及欵归程忽云逼愿君因索涂为我指南北金门与玉堂努力事登陟闲将咫尺书因风寄相忆因纳上人寄题望江张氏春晖亭诗青青原上草初生殆毫芒迩来没蓬蒿似有三尺强春晖主发生万物资余光迟迟虽不暴萋萋自能长条风与糓雨其功固难量予尝优劣之岂得相軰行大哉发生恩欲报不可偿东野古纯孝作诗本肝肠懐亲感春晖义见逰子章凯风亦逺矣此道何茫茫惟余东野诗千古遥相望张公雷江人鸡羣鹤昂昂氷鱼与冬笋志慕孟与王结庐守松楸至行称淮乡我不识君面因诗得其详一经堂为王亦颜题我生非我有天地暂委形谛观子若孙相值如浮萍崔昭与李兼甚矣愚不灵积钱遗芸窟转手还星星何如散籯金人遗以一经韦贤不可作髙风㸔典型公家世植徳兰玉滋芳馨三鳣偶堕砌伯鱼初过庭明明有圣训言之尔其听退而学诗礼斋扉昼长扄矻矻对月牖孜孜守风櫺冬映孙子雪夜聚车公萤有时闻诵诗流泉韵泠泠悬知睟见面巖电仍双荧行当擢贤科发䇿惊天廷致君此其术何独取紫青苦雨呈蕲守徐次公涉春苦滛雨连绵过梅夏西来二十日终朝走泥溠林霏欲开戸檐熘又淙夜势如黄河翻声若沧海㵼頽垣就崩摧败屋遂倾卸垂成麦伤潦将老蚕病柘那知困羁旅正恐害耕稼痛哉兵火余人物乆凋谢疮痍索抚养嵬𤨏烦教化方推中牟恭复获颍川覇是行良不恶渐美同噉蔗况承双鱼书敢缓千里驾平生慕山水寻胜每偷暇何妨见君子大厌顾荣炙一举欣两得重趼轻百舍登临兴何穷吟咏乐无价猿鹤互酬对云烟竞邀迓巖松升龙矫溪桥断虹跨尚恨阻丰隆未果访姑射湏烦叚文昌一出补天罅告春亭诗为江宁令荀晋仲作渊明晋髙士从官非所好当时令彭泽为米聊寄傲公田三百畆一稔足炊䤖明年春二月农以仲春告为言当举趾西畴雨如膏雨后春日迟不寒亦不暴欣欣木争荣民析肯居隩感此万物时吾年廹衰眊余生复几许遑遑近颠倒翩然赋归去岂为折腰躁兄也今渊明强盛当逺到学问穷古始文章配盘诰十年宰两邑五月政三报去冬得兄书怜我加慰劳仁言暖于帛失喜至舞蹈其间何所云作亭县之奥为农榜告春此意在劝导我欲求子诗併以示倪耄春作茍尽力秋成可无祷先当起疲瘵次用振凋耗别来忽九载触绪増恋嫪塞命敢不勉一笑一杯犒次韵同年蔡仲平察院游西湖朝日不受雾晴光似晖晖忽然快我心清风为解围坐见九里松旌幢碧相依天竺了在望上有祥云微西湖一千顷圆荷覆青衣轻舟竞游览往往俗客稀幸及新雨霁欣逢露初晞水光与山色髙低映郊畿佳哉气葱鬰观阙何巍巍谁云门庭逺咫尺永天威诸公萃俊杰髙论玉麈挥载酒㫖且多不醉无庸归余欢到献酢灔灔双鸳飞新诗烂锦段想见劳心机顾我虽百拙续貂重相违明年若重来种种当如几和秦夀之喜雨云峰拥稜层不动若顽石追凉困无所何当日云夕挥箑汗如流欲卧莫安席云头从北来微风动䟱荻滂沱一尺雨旱魃惊辟易巾屦获暂御尊酒容复覔谁怜贫长卿空洞家四壁熬熬炉炭中万物同一息明朝藁苗兴农畆歌帝力秋日访程元明喜雨而作去年夏六月我来自临安滂沲一夜雨原隰俱弥漫俛仰忽再秋秋旱畎浍亁嘉谷藁垂尽万口空长叹我从相山来朝云起㠝岏油然遍寰宇半道濡征鞍亭午至君家檐声落惊湍诘旦视大田青青巳堪㸔㑹见百室盈陋巷饱一箪何独解君忧我心其少寛袭芳富卉木秋炎苦摧残柯叶顿欣荣秀色良可餐速宜置尊酒一洗儒生酸我虽不解饮醒狂佐君欢和天宁因上人韵送僧用懿住桐城金绳山老松如蛟龙秋来露鳞甲雷霆昨夜雨奋迅以时发道人粲可流出世雨相法至今狮子吼狐兎尚惊怛金绳小金山突兀一峰拔桐城旧知音相招遗书札世情强轻重祖道无广狭天宁有佳句钟磬鬭铿戞嗟予丘壑姿晩嵗麋鹿狎属和良不工前诗万钧压送延上人归云峰去年出山时飞雪正撩乱慇懃大洪老呵笔写真賛为言化菩萨持钵江北岸欲将说禅相醒彼瞌睡汉别来能几日沤灭氷且泮似闻妙湛师接踵还旧观公归勿惆怅生死同夜旦幸有囊中金了此一重案送遵禅者阿遵我辈人相从十年旧行肥形愈瘠身贫道常富厥初为天衣持钵化淮右袖擕维卫録访我过蓬陋若言法华山有象金所就其来自西土隠现不可究我时尝记之尔耳亦聊复谁令慈悲师镂板播踈谬向来天衣逰追随遍巖窦髙谈屡絶倒寝食废宵昼归欤又同舟半道过濠夀是行寄先茔一再获邂逅清霜殒羣木凄劲捣衣候翩然不我留云山挺髙秀次韵慧上人见寄别来六改嵗想遍江南山江南二百州云水相往还秦望冠吴越嵯峨俯尘寰法华在其侧参差拥髙鬟幽花自芬芳好鸟时緍蛮传闻发梦寐登览忘劬艰去年谒老聪黙坐焚金颜忽然狮子吼顿觉醒㝠顽子今从之㳺旧习湏夷删人人自有分既悟不我悭请㸔钓鱼翁满船载鲂鳏用东坡三崃桥韵赠源上人解衣振林霏欹枕听檐熘饥肠欲雷鸣病耳忽牛鬭自嗟兵火余十载困淮右﨑岖穷水石邂逅遍巖窦山逰杂麋鹿野处狎猿那知膏粱肥但觉蔬笋瘦宝林吾北邻晨夕钟鼓奏疎篁玉森列樛木弓半彀来为圣人祝歌呗发清昼归余雨脚稀溪流静如潄和韦苏州逰灵岩山寺韵呈言上人我老懒成癖贪此林泉幽谁令吴中来两月乗江流阖门十日雨不得厯虎丘读子灵岩诗还复令我愁想见韦左司拥骑当年逰山中雨新霁緑树鸣莺稠乗兴自不恶金风飒清秋㳺白云山海㑹寺龙舒富山水白云又其角七峰互回环仰见天一握古木森建幢苍藤大张幄初疑翠黛扫颇类青玉琢飞泉何处来其势自天落舂撞吼雷霆激射纷雪雹田家承下流伐石竞耕凿揺风麦初齐泛水秧尚弱怳若桃花源误入不容却况有古道塲碧瓦照丹雘楼台鎻烟霞松杉聚猿鹤我来孟夏初征衫汗如濯行行不知劳梯云上青廓入门寂无人幽鸟自相乐登堂赵州出此意亦不恶徐徐叩其端善巧万金药销除爱欲恼澡浣尘土浊山神似相留入夜雨还作明朝出山去欲去更盘礴何当赋归来寄傲酬素约题三祖山观山不惮逺有癖老増剧是行廹王事所过飞鸟疾路傍四五祖不得着脚厯朝来所干集我愿容自适冲寒走海㑹啸吟遂终日眷言三祖山经从阻良觌僧果知我意饭仆济行色﨑岖五十里入山及未昃山头残雪在青瑶㸃微白殷勤承老禅倾葢同莫逆为言住此山予宝始今日欲以扶我衰不鄙昔轻䇿扪萝助探讨蹑石共登陟羣峰耸遥翠一水涨深碧行行何所喜两脚有余力归来饱香积清淡更过昔五祖山我生事幽讨尘埃良独难朅来舒蕲㳺登临每长叹如何胜絶境佛屋多所安大哉慈悲力神功助劖刓住处未易言小道亦可观五祖古名刹楼台倚㠝岏﨑岖六七里萦纡三百盘悬崖擢青士夹道罗苍官飞泉响环玦幽芳馥沉檀我来及新霁千峰碧玉攅忽闻杞犬吠旋觉壶天寛水声擢午暑岚气生晚寒心目快开豁腰脚嗟蹒跚㸔云更搘笻披风少凭栏欲营五畆宫它年寄衰残试烦问祖师莫作非意干赠浮屠有则我老不能诗其穷类诗人多谢二三子强以穷相亲师从何方来过听误失真袖擕诸公诗丐我踵后尘顾我虽不能欲辞恐师嗔勉作数句偈拙恶惭无伦题澄上人頥庵我生困语言老大犹栖迟咄哉一言失虽悔何能追常欲说向人到口还忸怩不如静中坐此理吾所知春风入城郭古寺花开时广庭积雨过红紫初纷披偶逢頥庵人强丐頥庵诗是庵清而虚底事名为頥南陵有徐子顷尝吏于斯作字妙羲献学易深坎离慎言与节饮卦象不可欺君㸔命名意往往只在兹追和㳺谢氏山亭赠贤上人春旱乆不雨既雨风日清桑麻被膏润往往争欣荣花鸟发诗思湖山欢野情驾言南畆逰遂有西塔行云光欝在望地僻路亦生贤公方外交别来莺再鸣相逢话畴昔茗椀喜屡倾多谢二三子壶浆竞邀迎黄梅东禅寺南晋今黄梅东禅旧青莲曹溪竟何许龙朔知几年我闻二祖师属袂兹褊片言道有契千古衣相传栽松与舂硙为此一大縁朝追固若廹夜度亦大遄迩来五百载兵火数变迁惟余坠腰石绳窍徒空穿堂堂吴生画笔法世所贤绢素虽朽蠧丹青尚依然嗟予二三子平生慕真诠来㳺获瞻仰投老当周旋独恨走俗状明朝又加鞭临池更徘徊圆荷汎漪涟题智果寺吕侯妙章句珠玉走隣境想当落笔时豪迈不淹顷智果古精舍松篁转冈岭幽人所盘礴俗客作逺屏春云忽解剥林日光炯炯门迎有髙僧乌用赋渴井开缄读数过令我发深省老来习懒放万事废不整犹怜闲中趣日月颇増永何当遂浮家百口具舴艋不见六一翁梦寐在清颍人生㑹如意嵗晚果得请菩提院菩提古精舍兵余但茅茨我行勌午暑少憩容奴炊山僧老无子养蚕如养儿奈何煮白蠒廼欲缫青丝燕泥固可恶覆巢似非宜不闻两足尊顶鹊安无隳我亦学佛者言之为兴悲作诗书壁间以为浮屠规黄顿琅玕山永福院我从明光来十里得永福山中何所有离离见疎竹前人目琅玕用意良不俗谁能对此君蔬饭贱粱肉成相院山前罗万松邀我行数里不知幽人居但爱乱峰峙新晴翠似泼乍热汗如洗幸获听潺湲何妨濯清泚弔魏敏功赠住庵通老一别异生死三年能几时埋玉不可见拱木徒兴悲通老奉香火坐閲嵗月移圆颅㸃飞霜夷旷真吾师和因老㳺水寨府治东轩二首市井从东州水竹自西府我来与公偕槃礴日欹午从容河底鱼乐哉得其所此意与谁论相㸔黙无语买山荷叠钱照天水开府幽花有余香谁复为贾午胜句湏斯人清逰更何所临深未能还我欲作危语题崇因院信上人宿云轩秋声入髙梧暝色上疎竹南山拢青螺过巳净如沐悠然孤飞云窈窕转林麓自疑归去晩意欲窓下宿道人等虚空去来断追逐云来不吾拒云去不吾速相从一息顷便觉静縁熟何以照我心老蟾挂枯木宿彰教寺过市欲投宿秽隘非所安人言五里余有寺洁且寛驱驽犯泥淖敢惮风雨寒稻塍与兎迳萦纡度千盘衣裘被沾湿脚膝加蹒跚因思圣人语后获当先难壮哉古道塲翚飞映层峦秀色蔼松桧清香馥芝兰我心大有得岂惟厌逰观行行勿踌躇霁日升云端赠六安文殊亮老予是行按蓼馆于文殊获与亮老欵坐上邂逅㑹胜葆公请谈三夕而二师苦于病恼皆有髙举逺引之兴故作是诗勉之丁丑夏四月辛亥我从东蓼来水竹遂幽讨﨑岖至于六获见文殊老文殊方外友僧门素称宝平生首肯处可嗣布禅皓寤寐思棒喝邂逅得倾倒何妨萃髙人坐上识吾葆㑹胜索枝撑得师恨不早勉为云山留未可止中道赠僧辨端南僧如竹在处即成林虽去常人发不异常人心邈哉端上人所得趣向深云泉香火里日夕长苦吟为我有时名踏雪来相寻相寻縁底事论诗复鸣琴我是折腰吏衣带尘土侵何以谢吾师恨无虞师金送尚老之江西豫章翠巖因老以书来招前无为报恩尚老于其行也作诗送之道人野鹤姿昂昂在鸡羣谁能恋场粟俯仰劳骸筋飘然欲何之驻目西山云西山甲南昌雄胜天下闻翠巖为之冠有客许见分旋酌秀溪月煮茗特劝君寄言翠巖老吾将谢纷纭尚有鼻端垩湏烦为挥斤赠浮屠勤上人灋勤道人吾畏友也作别十二年为国清持钵来归过敝庐见其坐禅穷昼夜至废寝食叹其不可跂及故作是讃隔宿不问道此语㓜所闻汨没尘土中嵗晩方得君学道戒怠惰成功在精勤勤哉勤道者取名不徒云别来十二秋东逰遍温鄞持呪动至暮坐禅常达昕寸隂古所惜君今惜余分兢兢穷昼夜直欲忘斋薫轩昻冲天鹤那容混鸡羣我老懒成癖见君但欢欣茅斋无一物坐对栢子焚忽然舍我去翩若风中云龙门呈心老千山倚天髙一径穿云斜忽然见楼阁知是佛子家苍松老不死夭矫如龙蛇霜皮自鳞皴风梢互槎牙幽花似薝卜清絶不可加过庭送好音异哉碧鸰伽我来不忍去一步三咨嗟终当解冠裳从师卧烟霞国清化人示寒山师从天台来示我一集诗开编未及读涕泪巳交頥纷纷世间人迷妄觉者谁浮沉苦海中欲出无端涯寒山与拾得旁观为兴悲作诗三百篇劝戒仍嘲嗤觉此未觉者当下成牟尼此意亦良厚柰何人罕知师持国清钵欲救云堂饥赠言亦安用聊以报所贻奉送果上人住开先寺我昔逰成均年少心犹童倒床即甘寝宁问达与穷精爽忽飞越梦到庐山中庐山最佳处二林占西东开先在其间泉石清而雄分明我所记古刹磨碑丰长衔似持节觉来梦还空俛仰殆三絶蹭蹬老更癃贵贱等梦尔觉梦一理同持节何足道得时可三公说梦乃梦语笑杀懒散翁翁今往开先凭何警盲聋将此一转语截断双石谼源源自何来其去何所终次韵因老见赠扁舟厯阳来访君得少息登堂黙无语见者称目击去年糁江上羣盗罗劔㦸君时濡湏㳺入山笑相揖肩担祖师禅问答挥即栗岂惟警聋瞶亦足慰岑寂春容褪丹青雨意铺水墨定将傥赴感澄霁自端的麦秋数日间饥肠颇贪得兵余敝庐尽何独空四壁维摩幸无恙胡避有新室白云夲无心能归定能出岿然三杰峰况是旧相识我有半仙丹和剂等菖术为言山中人蟠桃已成实相山集卷四钦定四库全书相山集巻四宋王之道撰七言古诗信阳和同官喜雨韵欲识农夫田作苦乆雨祷晴晴祷雨祷晴得雨雨得晴此患到今传自古苾芬非是萧兰馨诚心一发通三灵文昌俗吏亦何者乃能致雨兴雷霆尔来旱气爞爞热夜望天涯电光掣原田嘉谷半焦黄何独枯鱼濡涸辙忽然一雨洗瘴昬珠玉无边难价论坐令愁叹变欢抃千巖万壑江流奔从今不厌商羊舞十日一犂均下土漏邦寒俭酒味醨且硙新茶其分乳庭前花草还青葱想见黍稌纷芄芄吾君早晚复疆宇屡丰将见追元丰天人大扺常相即人若必天天可必愿修人事格天心天若不从非所恤泰亨自复先朋来时通端不忧尘埃新诗要非所宜辱敢以木李酬琼瑰六年无蓄号不足菜色定应縁半菽要令汸暴似海岳岂但河沙论秉斛炎天赫日当流金去国多年思转深只今淮北望霓切须烦伊傅资商霖次韵子厚弟喜雨行赠赵守端质我生畏暑如畏焚奈此岁旱风尘昏十年废放卧巖壑名虽八品身黎元恒旸乞雨雨乞霁雨转为淫旸转炽不知此理果何如每讶天心异人意去年避地还家园蒿莱满目髙侵天秋阳肆虐冬益甚涉春陂泽皆平川迩来焦稿遍区宇黄金融液胶流弩赵侯日为疲瘵忧应怪鲁书三不雨天人大抵常相资顾我録録伤无竒鬻浆苦凉屠苦热敢望屏翳从招麾圣主东巡羣后觐万里江淮方水运折冲御侮赖亲贤何独为霖福斯郡精诚昭格吾谁欺顷间祷雨人所知忽然檐熘泻河汉数声霹雳轰相随公堂六月清无暑旋硙龙团试分乳官曹相贺复何言且戒农夫筑场圃小人托庇安村墟获同野老歌而唿愿公玉带悬金鱼奉报得雨禾生稃霏霏不厌沾衣裾稍晴欲自躬犂锄斯民食足吾其俱何妨把酒仍观书酬潘县尉尧明文采灿星宿子全道义髙金玉伤哉二子不可见墓上悲风号拱木逢君论友话偶及令我呑声为渠哭因渠感君不我鄙逺寄锦囊诗一轴有如贝阙罗珠玑东攫西拏厌吾欲又如康衢走骐骥朝越暮燕惟尔逐匹夫获罪坐怀璧谁使夜光冲蔀屋仲尼知本故称水请看悬崖泻飞瀑我从二子方弱冠俛仰三终同转毂壮年登第今巳老碌碌无竒堪齿録羡君节操似松筠雪里髙标仍絶俗巳将义命等穷途肯为身名强荣辱髙情慷慨怜衰晚妙句纵横丐膏馥开缄反复读数过骨竦毛森头觳觫施隆报蔑君勿诮明月轻投得鱼目人生遇合㑹有日行矣鸣驺入空谷燮调元化坐庙堂长使斯民歌鼓腹赠淮西运干徐伯逺伯逺得印于予里人杨德润其文曰东海开国杨自其先侍讲与南昌潘延之游印盖延之所遗而故常侍徐公旧物也从潘入杨凡六十年至是复归徐氏亦异事也为作诗以纪之云嗟予偃伏淮南村十年不践公侯门谁令金印入魂梦平章六字承君恩左手人头右手印此理未可轻易论丈夫盖棺事始定擒戎㑹使来称藩争如徐子擅骚雅笔力豪纵今文园杨君收印六十载细观制作同新翻为言常侍故家物其先得自南昌潘珠还合浦有时节余庆未艾钟仍昆子今得之类摘鹊此贶重可轻玙璠便当凖拟佩三印併与文安遗子孙和王觉民梅花诗觉民寄示梅花诗有强拙者属和之意予衰也岂能与诸公争豪取其填塞章句可也梅花似是东君客漏洩春风犯寒坼冰肌玉骨照双泉应为孤根借泉脉先生狂得次公醒诗思蔼蔼飘晴云为怜老拙有旧分俾预胜赏沾清芬我时被酒酒初透香扑鼻端曽一嗅别来飞雪往未能想见精神愈髙痩西湖处士真诗仙东坡老人所推先岂知此花自竒絶神助妙语相争妍浪言投李报琼玖牛后何如作鸡口我今无物报投琼木李虽轻聊借手先生标致良可人此诗不减花娉婷相当欹枕初得句夜兴冠坐如惊霆愿君追作淮夷雅换取公卿重文价嗟予衰矣不复论但欲髙门容驷马沈汤辅隠轩诗小隠山林大朝市夫子命轩良有意仕途捷径固无取泉石膏肓亦犹次不知朝隠谁得之我恐曼倩为近似公卿百执各有职岂容妄隠但充位古人禄仕所不免意在全身近于智庄周梅福此其流吏隠之名可无愧沈君有弟今休文咳唾成章数千字耻从举子事进取逸韵髙情寓吟醉乃兄宦达方强仕翠竹停鸾想风致君侯才业伯仲间退以求名名亦遂方今尧舜理四海巖穴弹冠求自试朝廷既治羣吏肃何处堪为隠者地不如市隠最得䇿大胜山林自憔悴花源缭绕转红緑竹洞深沉入幽䆳我闻此风颇健羡图成未可日月冀他时傥作江西游兄曰能来访予季大梁食李有感呈彦时兄葵花巳过荷花繁南风入户清而温担头有李初入眼令人引脰怀家园三年为客在两处李熟未果登清樽翻思整冠诚可乐何苦鑚核辄不存急宜买冰致凝凛全胜汲井供潺湲小床方簟嚼春雪一实自可轻玙璠扁舟行逐东南犇回首稻粱江上村相欢孰若弟与昆古来唱和须箎埙用子蔺韵赋九日小酌春日归来忽重九潦旱相仍岁无有庭前巖桂独青青此意于人亦良厚欲酬佳节拚一醉㑹有白衣来送酒须㬰殽核第罗列无蟹犹空把螯手坐来灵雨洒珠玑洗出湖山竞髙秀三公在望无百里咫尺银屏拥其后长篇落纸箭离筈大白浮醪檐注熘细看黄菊与红茱想像年时还话旧登髙何必须人扶我有笻杖颇坚痩明朝写出醉中语牵帅不知谁唱首春晚书怀十年萍梗三到吴走俗未暇观西湖是行信歩至湖上水光山色开天壶㳺人杂沓半罗绮一径不惮穿云纡归来神思顿清发诗中写出钱塘图张侯妙语何所似青玉为案黄金铺要当聨辔事幽讨邂逅得句相招唿东坡巳死不可作因君对景还嗟吁水僊配食竟莫举但见旧隠环菰蒲山间有寺过三百终期徧走参能儒还家儿辈若问我庶免不知空嗫嚅和刘春卿夏日闵旱次韵何人夜作秋虫号吟诗坐对山月髙想当龙门夺锦袍从臣拱手看挥毫衡茅咫尺临江臯浮光灔灔翻金涛满帆何处乗风艘千山过眼同犇逃不防鲙鲤兼炰羔酒酣起舞如飞猱醉中往往笑成咷一时辈流籍湜翺嗟予蹇剥意欎陶七年坐困山林牢迩来天旱地不毛釡鱼薪蚁何嗷嗷谁能读诗夜焚膏只益心蓬増目蒿丈人纯白羞桔橰终日抱瓮忘其劳今春属国纷旗旄两淮供亿争鸣鼛干戈载戢弓其弢此行辅弼环萧曹藁街伫见悬酋豪买牛卖剑犊卖刀我虽不饮当潄醪堆盘况有瑶池桃鹿鸣㑹赋嘉賔敖予衰尚可追风骚过集湖德济庙用赵尉亷留题韵示周钦夫程彦游秋阳汎汎流清晖帆腹不张旂脚垂灵祠轮奂湖之麋水天一色成玻瓈西轩爽垲髙不危凭栏下瞰羣山卑鬼神亮我心无欺风涛纵险夫何疑区区犇走劳驱驰和光未免世俗随相逢一笑聊伸眉明朝掺袂还东之萧曹有节未见竒往往樵牧相鄙夷吾生倾否㑹有时穷愁过眼无足悲次韵张文伯喜雨新诗句句堪流传令人读之神凛然孟君巳死不可见如公笔力今无前天生百谷养万姓暄润稍阙功难全江城秋旱望一溉斯民穷极伊谁怜滂沱忽澍三尺雨稿苗厌厌藨緜緜不知何以遽得此有贤太守方承宣焚香黙祷辞未絶精诚已格髙髙天油云垂布若可揽沾濡车盖初言旋西成指日多黍稌颂歌未负赓丰年豚蹄盂酒谢神贶鼓腹一笑非予偏和董令升喜雨用前韵夜听檐声翻急雨想见膏润均率土先生休戚共斯民忧在惔焚非惮暑人情类被饥所移我尔相忘自甘苦宁从祷旱身暴日肯对驱蝗歌侑俎用心何独追老杜大庇寒儒欢广宇要令匹夫被惠泽上致吾君尧舜数嗟予粪朽伏邱壑尺短寸长无足取洊䝉珠玉过称扬丈夫殆以气相许次韵毕少董游西湖西湖春晚未全热湖上山光互明灭往来冠盖竞骈阗断续笙箫共伊咽我怜湖山山见怜波间涌出佳人钿太真一去不复返圆荷万㸃臙脂钱船头美眄珠的皪不必洞房深处覔忽然相值更相唿嫩蓝衫子山争碧肠断骚人一轴诗细看烟栁想腰肢明年我亦西湖去迟日光风二月时西湖游次韵赵见烛山镇在越泽在吴东南形势凭江湖不知弱水竟何处恍若员峤连方壶海门潮至飞雪涌天竺雨过遥青纡十年不见看愈好正复妙笔那能图苍松揺风翠盖偃芳草借地柔茵铺僧舍朝游恣登览酒楼夕醉争歌唿朅来俛仰春又晓对花无语空长吁作诗既非拙者事强欲写书编泽蒲伟哉得志佐明主进退百辟称鸿儒应怜伺候犇走辈终日趦趄仍嗫嚅天宝歌和魏定公文次韵连昌宫中马为乐一时舞马黄金络君王养欲臣养文忠鲠漫多宁救药嗷嗷万国风中船樯倾柂坏夫何言潼闗莫拒范阳贼伤哉天廐空连钱翠华西去遥指蜀应念霓裳旧家曲六军敢怒谁敢呵马足空汚太真肉始皇布漆徒坚城元海斩木徒轻兵驱鱼驱雀强鹯獭乃使后世䝉佳声乱离每忆昇平日忽对新诗重嗟泣望仙花草自春秋怊怅六龙归未得和江和仲司理喜雨天怜辙鲋嘘残湿震奋雷霆起幽蛰清风入夜送雨来大慰焦枯望霓急新诗如雨雨未休相对自可忘为忧东臯秋稔想多秫预期剧饮无论筹老蟾宿毕君知否欲烦更问东家丘我今已具西归舟㑹见扶桑升赤虬鹿泉居士王觉民颇有杜子美不彻之恼和东坡忆梅韵箴其膏肓鹿泉居士身若藁不惯看花梦颠倒桐庐有客燕新昬妄託娇痴重伊恼冻云垂地雪欲落断雁呌羣天尚早一枝何处寄春来便觉寒窻自华好琼瑶万里眼界净咫尺前村莫轻扫留将青女伴孤芳长向茅斋照衰老先生才思老不进寤寐池塘见春草对花酌酒祝东君烦把穷通问苍昊次韵胡德辉松轩时乞兵戍淮伐蛟生得须髯苍隠然为屋分三梁广寒恍若东西厢清风入座衣披猖萧萧终日声奏篁一洗郑衞无伊凉嗟予顽钝铁石肠时危命蹇甘皇皇江城正苦夏烈日淮甸巳惧秋飞霜緑尊翠杓且径醉喜与夫子参翺翔平生邱壑老増剧梦想朝露珠玑香何时元戎北渡森旗章料敌制胜一一尽所长鸡羣野鹤看昻昻大柿行丙辰夏秋虽足雨百谷与蔬果皆凋耗不丰惟柿特大异常岁昔所未见夫大柿大事也其为国家之祥乎其扫清强敌迎还两宫之兆乎䤋豫枭麟盖不足道也作大柿行以歌之君不见郑䖍学书晚弥笃岁收柿叶贮三屋兴来寝食两俱忘但觉毛公老而秃又不见梓人造车度羣木木中无火柿所独旧言盖轸象干坤须信斡旋归一轴美哉此果有常德结实何曽问荒熟霜余万颗缀寒林下视黄柑类奴仆牛心取象庶彷彿熨斗得名何凂渎火干既许暖闗膈冰冷当知解烦燠今年夏秋足时雨尽道和气钟百谷西成仅得十之五亦见阴阳有盈缩就中朱实繁且大照野煌煌骇人目较之常岁逺不侔正似㪷胜难趂斛国家运厄困强敌一纪于兹事弓韣空庭喋血在今年我已不疑何更卜禾和鞋谐古云䜟大柿之祥天下福请赓继伐献吾君王者功成四方服秋日苦雨和子厚弟韵烟欝湿薪费挑拨可堪余沥溅如泼吹霞弄日语纵工正恐诗人类迂濶屋角萧萧霜叶鸣夜静乱我糟床声诗成欲写辄复已邻鸡犯早催天明赠曽桑中弹琴春寒沍连冬春雪深数尺千门拥琼瑰跬歩燕越隔朝来有情意淡日透云隙殷勤贵公子访我跨龙嵴登堂笑不休为言督诗责君尝许我诗俛仰岁三易至今犹未偿无乃言遂食我老苦健志百不记六七公子诚有意何吝话畴昔昔也君过我我方事琴厯尝为阳春弄次第长短侧君乎钟子期此举不轻掷闻之思茫然彷彿见擘趯我有朱丝絃尘埃乆侵蚀试烦一再鼓助我毛颕力公子不我拒抱琴枕双膝须㬰扣商絃当春变秋律凉风着草木离离尽成实我贫人不知陋巷家四壁何幸空乏中登此黍与稷但恐时令乖疮痍至生疾公子其反是叩角夹钟激不然总四絃命宫以调适坐令景风与庆云为福为祥遍方国相山集卷五钦定四库全书相山集巻五宋王之道撰七言古诗送赵仲达仲达比在蕲州教授彦逢弟处训犹子去年来赴运属徐季功之请朝夕与儿辈薳蕸相讨论老拙间得奉谈麈今当东还来索鄙句穷愁无好语勉强塞其请成古诗十四韵奉送且简莫德裕人生邂逅非偶耳一面岂容轻愠喜白首如新倾盖欢谁解乗闲究斯理君家江南我江北南北相望殆千里惠宠顾我端有由衰滞不应能致此为言前岁在金沙幽讨穷探徧山水论文获与阿逢㳺賸馥残膏丐犹子是行来赴徐卿召昨日扁舟方戾止阿逢闻是公僧弥予乃阿逢门下士知公闲放今杜门所舍与公殊宻迩何妨旦夕侍杖屦执经仍与诸郎齿过从弹指见周星入室芝兰被蕸薳须知四海皆兄弟髙义似君谁可比徐卿报政趣归朝画鹢髙樯舣江涘明朝车骑遂东还有便时时遗双鲤赠李廷吉知县庆源王公所至视吏民如家人人安乐之东坡先生有诗云青衫半作霜叶枯视民如儿吏如奴吏民莫作长官看我是识字耕田夫盖为庆源作也李无为与予昧平生方到官之初境内大旱曽不三日而雨逺迩霑足予固疑其有以致之已而访之民间尽能言其拊循矜恤之政咸以为当世未见其比者故因求之古人得王庆源于东坡诗中辄次其韵奉寄庶几异时以备史官之採择云绍兴壬子李侯入境怜焦枯指麾屏翳如家奴坐令大旱变霖雨一时凋瘵歌巖夫我思东坡不可见夜讽新诗还捻须庆源老人骨巳朽爱民似子当今无稻田上下水声接农家凖拟相携壶南邻败屋欹欲倒君来往往人争扶流离复合燕相贺向人竞欲嘲解襦吏民莫恠吾面瘠耄倪艰食方饥癯政声不必家置喙自然和气成欢唿何当相聚饮一斗髙吟大笑临卭垆次韵秦寿之雷江阻风君之是行亦不恶到处名山得佳作江神好事欲援例横起狂风卷帆脚要求诗句须少驻故戏舟师令暂泊雷江正在淮南岸万顷黄芦映青廓不知眼界濶多少但见炊烟耿墟落归心浩浩孰撩动归梦忡忡予忖度怒涛底事强留滞清夜无眠屡惊愕遡游初冀日千里今比驱车反成错人生离合自有数谁谓江神能见谑新诗入笔走骅骝犇逸絶尘那可却何妨有酒发妙思坐对陶泓自斟酌韵严语险属和难顾我才悭子非虐晓解糁潭追和张文潜白沙阻风江上惊风夜穿屋扁舟正舣沙头宿灯寒屡剔短檠青酒暖孤斟老盆緑更阑艇子催人起泥汊而今趂朝市披衣踉蹡出马门凌波逐浪来江豚鸣橹呕哑溅飞雨静听依稀似人语月城百里指顾中只好张帆使风去和李似矩马图歌次韵画工妙处称毛羽我欲论功第先兎不知心手㑹天机象管纷纷谁比数寥寥千载一曹霸墨妙于今传二马龚生重马轻尺璧蔑视韩韦复何者尔来一顾遇孙阳奔走侯门日无暇一匹腾骧一匹嘶先生爱骏非爱竒有如霓裳第三叠按图知拍逢王维新诗迈絶今老杜作经未必多马蹄先生驰骋金马里口角雌黄即公是欲知早晚定登庸步武风云起平地伟哉骅骝世英物一日早行三万里应资深康乐园四咏溪头栁色春无际溪水浮天一张纸东君戏草康乐园旋入夭桃与繁李乱花无数不知名往往倚槛窥前楹有时酒恶吐欲死先生来约花间行露梢戞戞敲鸣玉云叶差差传新緑亭前十顷碧琉璃过雨荷花浄如浴客来不迎君莫嗔我有清风如故人先生午醉睡正熟长须倒尽床头春不知眼界几多濶隠隠青山在天末湖光酿就琥珀浓应助先生恣浇泼西风揺落黄花秋江城有蟹供拍浮人如渊明亦不恶肯使临赋成悠悠谁人独钓江南雪雪满江南鸟飞絶先生对雪望江南嗅认梅花忍寒折痴云卷尽清月流小舟横卧南池头子猷乗兴欲何往归欤莫为伊人留华亭风月堂避暑予自无为来获与赵应之市舶亲友相从于海上而吴伯和司理素昧平生一见䝉倾盖暇日三人避暑风月堂邂逅王寿茂主簿并钟干二公碁酒终晷乐可知也辄成古风以丐抚掌一笑大哉天休何穹窿惟王配天居域中东西南北乃四裔盛德可使车书同吾皇中兴继商武小雅不复歌车攻年来幽障灭烽燧梯航万里来夷戎华亭濒海古巖邑商民填委百货通雕题交趾在何许但见巨舰浮苍龙国家怀逺固有道缓征薄税垂无穷名官市舶司置长往往所任多名公洪侯才望在人右暂此出使良忡忡使台雄胜压湖水飞桥百尺如垂虹作堂枕水傍风月想见浩气盘髙空我来五月过滛雨炎云烈日方爞爞登临不独眼界豁一洗烦暑清心胷偕行相遇二三子吴赵与我并王钟髙谈亹亹到莫逆围碁把酒还从容轻风拂拂动襟袖明月炯炯窥帘栊湖光十顷碧上下身世怳在玻瓈宫何人倚槛正横笛数声裂石开云峯忽然琵琶又继作罄此百榼谁能供夜阑归去不成寝卧听湖外鸣丰隆次韵因老胡避游新诗滚滚江流东一泻万里谁能穷平生清峭不近俗雪山突兀江头峯相逢一笑莫相避自古髙人苦难致涪翁骨冷唤不醒且向新诗求笔势君于涪翁真后身有同次律前身僧语言直下见理窟何须辛苦从张凴对君令我思秋菊三月褒山如一宿君看玉局感秋吟叹息流光岂予独送管养正长歌饯别宜有酒我无一杯潄君口送行当以赆我无一物借我手与君意气真相知君尝谓予可言诗独有诗句堪送别欲赋复止空嗟咨送君胡为三叹息文酒从今失三益干戈日寻雅道衰吾徒一别真可惜问君四海无家归飘然此去将何之答云南阳善城守屡以孤垒攘重围我今欲往诚有以主帅好贤同邑里辎车傥许载病翁长䇿犹能靖多垒骐骥君看伏枥姿髪虽种种心不衰胷中之竒老未吐忍死山谷甘寒饥君不见元龙豪气真磊落卧见许生自旁若时危康济乃丈夫问舍求田匪余乐又不见越石夜半闻鸡鸣披衣起舞贺友生风尘澒洞四海乱英雄攘臂收功名古人相期盖如此岂效世间儿女子出门惘惘色可怜君亦为之殊可鄙壮君此语胆忽张羣忧散尽増激昻西风猎猎天落霜千山凋林松桧苍寒菊始花黄且香髙空无云老鵰翔登山临水秋兴长行人欲行送者伤我独不复伤知君壮志殊未央为君援笔写长句一洗古今离别肠冬不雪春苦雨外台为民心恻檄郡请祷于法轮应感尊者悉获灵贶曽不终日教授有诗以发扬盛美郡人相山居士闻而悦之勉次其韵谁令一日如三秋仁人方念淮南州斯民忍饥望麰麦积雨又有伤残忧冬温土燥生春瘴半夜风声来枕上晓看飞雪欲堆檐白马参差攅玉嶂年饥髙下艺麦多暴如山阜汸如河那知雪欲苦滛潦两岐半吐翻随波欣闻万事一言了使者勤民坐待晓指麾郡将率官僚出郭共迎罗汉祷由来天意每因人况自至诚宜感神明朝披雾走乌辔晴光杲杲清无尘回头菽粟贱如水醉饱田间摩腹觜周行四海不赍粮可但携壶饷邻里出游遂继文昌謡追锋行赴公车招快将刘晏干排手衮衣入相禆唐尧广文才气迈燕许分教芹宫从少驻政德穏歩玉笋班好尾輶轩上天去次韵孙兴宗秋怀秋山赫赫明丹枫秋天隠隠分𤣥鸿不知眼界濶多少九华突兀撑晴空嗟予老病百事懒谁能强勉追儿童读书既苦齿多豁属文益觉心如蓬年来衰甚更龃龉乗舟卖面皆遭风茫茫有类堕云海踌躇四顾迷西东感君赋秋肯寄我开缄反覆歌三终如痿忽起盲忽视角力未易分雌雄寒郷冰雪正凝沍暖回爱日何烘烘惊涛巨浸浩无际安流利涉输艨艟荜门圭窦仅容膝规模敢拟阿房宫生平未惯新斧凿斲削便许从共工伟哉欧梅两黄鹄逃名诗酒俱称翁余生顾后八十载贤愚虽异襟期同知君尚友取前哲言之聊复输丹衷何为规规事骚雅乃欲索我章句中舂容大轴烂锦绣令人一覩情融融清新妩丽似鲍谢岂徒奥学称淹通人能平地覆一篑不辍㑹致邱山崇披云俛仰三百日相逢底事常怱怱去年江上识君处凿冰初见阳冲冲分携不觉秋又晚向来旱气方藴隆君如镇西我淝水我往无事还何功而君被檄试多士攷覈曲尽权衡公作诗恶用求好语好语正自添诗穷有时嗣响姑趂韵兹意祇欲安㣲躬争如闭门絶庆弔着书逺继吾家充静言培塿亦何罪不韪正坐睎衡嵩茅斋雨过风露肃青灯夜讽赓秋虫更阑耿耿不成寐卧听江城鸣画筒上元后漕幕同僚二十八人㑹饮于西湖登千佛阁运干赵渔樵希圣以坡诗七言絶句分韵得陌字福星台畔依红客厌踏红尘穿紫陌涌金门外泛兰舟两岸融融春水拍隔浦笙歌寄幽思向阳花栁饶春色六桥突兀披丹青千佛森罗眩金碧登临肯作怀古愁志在云台书竹帛须㬰饮散晚风号却扫阴霾生桂魄含山令尹章邦基即其所居剜山得石嵌空乃作堂于其上而目之曰玉璧窟求诗诸公予不识邦基而与其姪无为簿济之㳺济之索诗故为赋之我闻美玉地所秘出为世用自有时譬犹景星与庆云千载往往一见之君家玉璧岂无说凿山得石夸瑰竒岂惟苍翠实相似温润清越璠玙姿细看髙广类墻壁以璧名之故其宜剜劖不巳石无尽此窟未易窥藩篱作堂正在佳絶处下视海岳如城池钱塘雪浪涌澎湃天竺烟岫纷参差君于其间日成趣长篇短句挥蛟螭乃知地灵不爱宝要令景物求新诗顾我与君无半面牵帅阿咸难固辞沽哉沽哉吾与玉它年相见期相知相山集卷六钦定四库全书相山集巻六宋王之道撰七言古诗送神童胡元弼元英从其父胡庭俊归秋浦西湖清丽春雨余子今欲去其焉如九华挿天逺在望三月不见愁容舒二儿犇逸汗血驹辈视长离与鹓雏去年冐雪来其俱一鸣上国惊羣儒书不负人人负书公卿岂应终犁锄惠然过我骑甚都萧萧晚吹飘襟裾借问能留旬月无吾亦理棹其归夫为言与君不同涂蔼峯松竹鸣笙竽竒童小友良不诬异哉老蚌生双珠君之是行亦荣欤三胡盛事喧州闾和王觉民松轩诗苍髯緑髪三四椽茅斋髙下轻且轩清风入夜可人意来与夫子调朱絃连日秋阴荡残暑抖擞烦襟欲轻举简编灯火置勿论且快蛟龙得云雨追和东坡郭熈秋山示王觉民平生最爱烟水闲不知岁月磨江山干戈七载厌犇走清霜夜入飞蓬间我家山水擅平逺未向郭熙见秋晚惊鸿断处抹㣲云野水尽头横翠巘林塘緑浄明拒霜似与枫叶骄秋阳东坡山谷妙言语珠玉倍増山水光乱离记得承平日政出多门事如髪伤心北猗归何时园苑荒凉万年石次韵袁望回见赠兼简杨德润长堤十里荷花雨隠约尘头南去路故人恋恋不能忘又遣长须寄新语锦嚢玉轴纒朱丝开缄怳觉云烟飞青山未许松柏老緑野㑹致牛羊肥嗟予衰滞烦訾相十年相对江湖上苦吟勐省爆鸭脚剧论旋惊烂熊掌分携令我重回首日月漂流易成乆因风频寄数行书毋蹈从前作诗痩比邻先生倦不出德齿俱尊时第一何妨杖屦日过逢白酒黄鸡醉秋色按麦行和魏定父韵号啼莫怪妻儿疎麦秋恰了偿官租嘘嚅湿沫鱼在陆伤时令我思唐虞平生学易有何说大要丰财贵知节相扶相吊来流亡问言豆叶何时黄逺哉天道所不晓人比前年孰多少清江引用苏养直韵示王觉民荷叶亭亭緑满塘秋炎深得盖鸳鸯晚来江上西风急收拾莲红付拒霜万山揺落见森樾翠影萧萧冷梳髪请君无作宋玉悲来赋江楼望明月清江曲追和鲁直韵鬓边残雪几春秋自说生来不解忧晚食得鱼吹荻火秋盘寻笋舣松舟布裙斗酒不须恶明月清风且相乐紫宸朝去醉眠时初日寒林正揺落追和苏养直饭牛歌时来富贵非所忧公卿何必皆黒头力田孰若逢有秋异哉甯戚亲饭牛商歌未絶惊齐侯遂从仲父盟葵丘勲业无闻死不休磻溪有叟垂直钩次韵陶监丞茂安见赠三年重见须川湄舍舟东去何驱驰王事靡盬莫遑息人生所贵心相知经从往返两过我一言意厚何多为向来江夏倾盖日翕然誉望推麟仪才猷伏火丹九转用之功效堪扶衰重阳初过雨新霁干坤六合方平夷边城残冦何足灭庙堂胜算那容窥相逢问我出世法嗟我茅塞同荒陂因君扣击发深省沉迷可笑羣昏随我闻摩诘老居士后身楼至今王维忽然惠顾有縁契怳若宿雾青天披愿君为我取妙善此界示现无边慈和成都张通叔韵简范伟明髙楼半天夸奕奕一室萧然再经昔君今盘礴知几时邂逅相逢俱是客襟怀磊落我辈人倾盖便觉情相亲欲知富贵未干没岷山锦水钟精神范侯国学同舍友闻与吾人最亲厚别来不寄一行书有便何妨为予取赠蓑衣道人蓑衣道人七年凡两见于西湖之上是行谓予㑹当晚达且遇异人则予心之所庶几而不敢必者道人丐予数语故兹及之咄哉彼以妄言之我以妄听之识者能无诮乎已夘三月二十五日七年两见西湖濵似向贱贫求贵人安民扶世在豪杰贵人何必皆巖莘嗟予坎壈今老矣餬口相煎未能已愿君莫作贵人看岁晚庶几长不死寄白香巖县丞香山誉望不可攀香山之后传香巖香巖硉矹耸人目香巖秀气超尘凡香巖之风清可掬终日哦松适幽独媿我无能老杜门何时一笑披青云题魏吉老若水轩世情孔甘似醇酒沾沾未必应心口覆手为雨翻手云余耳安能保长乆魏侯风味真可人汪汪万顷江湖春相从丱岁今白髪坐对小轩聊欠伸和沈次韩王觉民韵二公才致同清壮顾我无能但蕲向只今连璧复有谁伯仲未可轻第行小人老矣病且衰目光近在牛背上何当䇿蹇拟髙谈岁晚寒云连雪障教授颜端行出示所和老杜曲江章因次韵浮云卷尽秋天髙月光照水翻金涛临溪酌月羞溪毛举杯未饮欲谁酬兹非沈谢须刘曹清夜无眠想千古一字茫然堕沙莽贤否纷纷固难数楼头漏声寂不闻䇿䇿寒窻叶鸣雨富贵从今信在天君㸔黍稌多秋田金风玉宇秋无边白屋青云朝暮耳正如农父须逢年定慧院海棠追和东坡呈虞季然陈德夫春来何处无花木偶向招提见君独一枝着雨湿红粧便觉羣芳自尘俗嘤嘤幽鸟竞迁乔皎皎絷驹聊在谷人生富贵㑹有日莫以青云轻白屋固应遗䇿暂驻马况复过屠宜得肉无心杜老吟不到半醉杨妃睡难足态浓意逺谁得似空想当年丽人淑嗟予坎壈世所鄙正坐甲壬无背腹少甘糠籺老葵藿自笑清癯类霜竹看花把酒发浩叹反复新诗三过目仇池老人已仙去千载东坡与西蜀思之展转不可见夜梦乗风跨黄鹄朱唇翠袖妙今古我欲宫商歌作曲翻愁刻鹄难复工唐突西施却成触次韵寄荀晋仲简陈夫子二老亭亭双属玉交映霜余半溪緑才髙一世妙言语落笔珠玑烂盈掬时来钓叟为三公傅巖莘野谁雌雄纷纷俗态任冷煖风云早晚腾蛟龙中兴复见宣和盛须信人心协天命真从僵仆正邦基更向膏肓起民病尺书寄我三长篇管中窥豹非其全墨渝纸敝未释手晴窻飞尽沉香烟嗟予留滞濡须坞梦寐斯文属燕许何当单骑造斋榻遂使髙轩出城府春风回首归萌芽又促畦丁种早𤓰我心倾写㑹有日为言已办浮江槎再用奴字韵寄李廷吉廷吉行县过敝庐出其里人项君佳句属予俾和将以寄项君予虽不识君面观其词意字画必修谨乐善之君子也勉赋一章卒简项君为异时相见抚掌一笑云霜余菊暗荷叶枯千头喜见君家奴离离丹实照緑叶不减五松官大夫迩来万木冻欲死东君信到梅花须一枝亚竹斜照水便觉清香无处无李君江南我江北正如员峤邻方壶操修逈与世俗异政事赖有神明扶文书甚简民甚喜老吏往往寒无襦项侯秀发西楚后作诗语带山仙癯愿因徐辟见孟子折简未敢先招唿异时鼎社遂酣畅㑹使王衍悲黄垆酬秦寿之见赠三首人言韩孟才相髙欲将诗骨追诗涛可怜寒谷痩不毛青蒿倚松亦浪语遂令后世称同曹谁能胷次浇今古老去蓬茅杂榛莽朴遫已甘无足数品题忽及乃君余顿觉焦枯得时雨静中真乐全吾天勿轻舍已芸人田甜均食蜜无中边浊醪麤饭自不恶那能问命推行年江天暮雪冻云垂地风栗冽万里江天暮飞雪九华何处正嶙峋琼树瑶林鬭明洁扁舟突兀依寒芦朝来残酒犹半壶夜寒独酌不成醉卧听宿鴈鸣相唿潇湘夜雨短篷暮舣湘江宿坐见江豚起还伏忽然气作浪山来一夜雨声如决渎凄凄寒气欲相侵灯火青荧更向深床头有酒且径醉免使万虑萦吾心洞庭秋月扁舟夜泊蒹葭侧湖外云间见明月月光揺水掣金蛇坐想骚人赋秋色举杯向天属姮娥君当照坐吾当歌全胜送客九江上荻花枫叶如渠何渔村落照寒芦万顷迷西东夕阳上下江天红炊烟几处袅轻碧知是渔家收钓筒老翁长须更广颡路逢百钱挂藜杖三杯酒罢月已髙短棹扁舟还独往平沙鴈落雨余湖水吞遥空前山宿雾开溟蒙坐看鴈阵落沙觜欲下复起摩苍穹寒芦飞花秋色老乱扑客衣纷不扫肃肃惊风忽破行却似张芝作颠草和笑庵送面深堂杰阁松风鸣黄梅已过双溪晴不知城市乃有此六月表里冰壶清我来䝉师炷香鼎旋汲溪泉为煎茗明朝又送不托材大慰枯肠怯龙饼赠坚上人坚上人以竹斋居士所赠岷峩图诗来求鄙句为赋之继其韵也岷峩何处在目前怳惚万里惟心田道人遐想对缣素毫端亹亹生云烟不烦扪参更厯井坐见紫翠摩苍天崔嵬絶顶明积雪﨑岖幽涧萦流泉当时神禹导江处随山刋木知何年竹斋言语妙天下山情水思何緜緜想当落笔快挥扫精神如到岷峨巅师诚乞诗我丐画不然无用徒相煎寄古上人若之用东坡径山韵寄语山中好㸔客待与诸郎醉秋色诸郎作诗学东坡笔力骎骎清到骨由来习气相薫蒸千古勾吴张季鹰鲈鱼斫鲙饮入夜哦诗坐对风窻灯好向少陵赓客至樽酒盘飡正相似请师净扫壁上尘凖拟临时醉题字送道觉逰天童山小雨新晴接重九猎猎西风振衰栁二禅过我欲东游为説偕行得良友天童老人笑垂手应问师来欲何取相逢莫作一日留袖取鄞江过淮右四祖山黄梅西去一舍许犇走龙天瞻四祖师今何往昔何来占断金沙长作主须知至道本不灭岂独髙名固非取偶传衣钵继三世遂配云中诏千古寺藏巖腹蟠地轴塔据峯巅立天柱稜层石栈斜瓮玉缭绕溪流缓萦组月明飞瀑百虹挂风撼长松万蛟舞路通涧谷横略彴树霭烟霞团缕数清阴扫径初入夏苍藓封庭新过雨留连归客获聨辔邂逅主僧还接武请观异事花五叶愿结胜縁香一缕何人为作锦鸡梦此意他年铭肺腑相山集卷七钦定四库全书相山集巻七宋王之道撰五言律诗和荀晋仲题法隆韵去来何所喜一雨应澄清憔悴有生理叹嗟成颂声酒垆从客醉村畽问农耕深得诹询意谁能继此行和沈进可检法秋夜饮客待月欲雨云容合濒江水气浮笑谈初入夜灯火适逢秋巧借三豪便还成一醉谋投琼酬木李秪使老夫羞冬夜对月懐彦逢弟荒庭寒有月穷巷静无声坐想积年别遥同今夕明蹉跎前进士憔悴老书生短棹归来好邉城乆偃兵和沈次韩歴阳归来见寄腊近梅争白冬温栁渐黄强吟诗思澁幽歩野情长别去嗟何濶归来肯遽㤀开缄得佳句和气溢寒鄊和魏定父十里南溪路思君一望间黄花秋色老红叶露㾗殷似説亲朋集遥知杖屦闲徘徊松径晚踏破紫苔斑和子薳官牌夹口韵是日闻官军破䖍贼滞留嗟是役艰险笑吾生此去和风顺朝来䖍贼平湖山争喜气鴈鹜送欢声千里前塘路应知客念轻和刘与可二首老来无柰懒春至不胜情万石嗟遗迹双鱼谢寄声压花朝雨重酾酒夜泉鸣细把君诗读氷壶表里清野塘春草遍芳树老藤纒逺信占黄耳清㳺任白颠山光晴抹黛湖气暖腾烟我有邉韶癖何妨昼日眠和厯阳李簿见寄短鬓纷垂白衰颜悴帯黄多寒冬更甚少睡夜能长旧学长荒废新知感爱㤀何时一樽酒谈咏带江乡和因格非见寄二首青山如我约终日对柴门学道未㤀念懐君空断魂时来当有用事往置无论反覆新诗读谁知老眼昏兀坐时㸔屋闲居昼掩门吴吟聊遣兴楚些欲招魂否泰宜周易行藏付鲁论不须伤老大眠食度朝昏和程徳逺二首寓问发函旧论交倾盖新㡬年瞻翰墨今日侍光尘御侮烦骁将扶颠倚大臣相逢更可恨对酒漉陶巾未尽通宵话犹如一日秋壮懐天共逺归意雨同留灯烬何明灭蛩声静应酬十年为客梦应不负瀛洲追和老杜江上独坐日将夕凄凄风雨秋寒灯照孤屋欹榻拥䟱裘身世槐安国功名蜃化楼归欤老居士踪迹继浮休和彦时兄赠王广济往矣古循吏贤哉今长民牛羊归落日桑柘殿余春共学知名乆相逢见面新疮痍頼休养犹喜见斯人和王觉民简褒山因上人枣岭魏欣然二首七行才业在宁乆困无津秋到搏风翼春逥纵壑鳞褒山方竞秀枣岭益争新珍重二三子诗骚追古人君来踰半月未果一尊同湖水寒应碧山梨雨自红何时过北牗今日转西风相去无他地孤城杖屦中酬陈勉仲勉仲寄示诸公所和黄字韵诗轴且责其归重念匹夫懐璧之罪不敢靳因复和其韵反之失梳蓬鬓结欠洗垢衣黄我欲齐荣辱谁能较短长贱贫犹不去富贵慎无㤀岂敢贪懐璧春秋戒越乡和秦夀之题蕲春驿浸月轩千山初过雨万籁不鸣风寳鑑沉寒水氷轮上太空竹梢低蘸碧枫叶冷浮红终欲金沙去经营一畆宫吴兴舟中有作大泽知何处扁舟快此行绮罗纷胜赏歌吹溢欢声茭葑春还合波涛暮自平临风一披拂谁识未归情遣兴歩屧随儿軰临池得凭栏乆隂东虹㫁小满北风寒㸃水荷三叠依墻竹数竿乍晴何所喜云际逺山攅和龚圣任冬日即事老怯繁霜劲闲怜爱日温御寒朝强酒防冦夜撑门採荠篱根地观梅郭外春余生何所託归命大慈尊和秦夀之题黄州郡楼西北张霞绮东南漾月波登临笻作马吟咏笔翻河思与苍霞逺情同白水多新诗清且丽标致压隂何和子薳春江用老杜韵欲去未成去朔风鸣怒涛片㠶洲外举列岫雾中髙竹屋雨沾被纸窓寒透袍遥应望归艇向夕走儿曹送彦逢弟赴西兴盐塲闻道西兴去全家共小舟别离江北岸懐抱海东头闪闪风帆逺滔滔雪浪浮苕溪在何许应为故人留送安丰判官江叔夜用菊花韵冬温行色好江上菊花黄鄊味莼羮美皇恩诰墨香招延从北海吟咏继东阳别后如相忆时应问草堂秋日喜雨题周材老壁大旱弥千里羣心廹望霓檐声闻夜熘山气见朝隮处暑余三日髙原满一犂我来何所喜焦藁免无泥立春和孙子绍二首老穷推不去湖海又逢春懒复论三甲空惊荐五辛栁梢寒已动萱草暖还新我亦寰中物因君试问津南浦初开冻东郊未去寒芳华归草木生意入门阑緑蚁供瑶瓮青丝送玉盘新诗妙当世赋答敢辞难题许公寨驿畏景还迎日追凉偶遡风泉声山上下松影路西东逺览心犹壮清吟语自工雨多何所喜郡国庆年丰和鲁如晦春日过定逺山口雨足塍塍水春晴处处花畏涂双只堠荒戍两三家心折朝鸣鹿魂惊暮集鸦想君行役苦愁蹙不成嗟丹阳湖阻风二首水濶风还怒舟轻浪更颠云容初过雨湖势欲吞天沙觜青枫外鱼罾白鸟邉夕阳应到岸沉醉酒家眠老去心犹壮诗成喜欲颠时危思报主穷极待唿天归梦先湖外离情到酒邉晚来风更恶舟卧不成眠和潘泽之沈元吉泛舟湖上散骑真前軰休文即当家泛舟成丽句散绮见余霞惊去沙鸥没招来酒斾斜春归何处覔篱角见金沙赠严彦醇一别三年乆重来两鬓苍瘦笻扶蹇歩新茗搅枯肠得句情还适逢人话颇长湖山元不改䘮乱我心伤中秋静院三更雨楼䑓一㸃风新诗愁恨里故国梦魂中节物它郷异交情我軰同眼前多怪事咄咄强书空出户喜折屐江天来翠岑看云㤀乆立待月动㣲吟闗塞重囬首简编劳系心琴中有山水应解遇知音题北庄用陈勉仲韵幽亭临水竹云是使君庄秋霁来观稼春融赋採桑纳凉供芡实载酒摘莲房坐得牧民术也应如牧羊用陈阜卿劝农韵呈宣城太守何处催耕早宣城刺史先旗麾明晓市耒耜徧晴川道路欢声接樽罍丽景鲜似闻携百榼分饷及髙年欲知人意喜万户欝炉烟纱㡌花垂额金巵酒到莲嵗丰端可卜农劝竞相传往矣南阳政今追召父贤烧火用陈西麓韵烧火驱寒去衔杯待暖囬家书万金值懐抱一时开腊雪犹栖树风光已着梅相过随处好未怪损梅苔题黄梅驿舍壁间石润占梅雨山寒应麦秋清风鸣翠篠踈雨湿红榴古驿苔封砌荒城栁映楼髙吟一瓯茗聊为故人留太湖呈邵公晋沈元吉半月江湖上晚来方得风挂帆谁共快到岸偶相逢可是过从旧都縁臭味同长亭一樽茗亲厚意何穷秋夜对月青廓经新雨扶疎桂影秋夜凉山色静风细水光浮坐乆因㤀寐诗成得散愁愿言乗此兴同赋庾公楼春日无为道中旱甚山光暗风颠日色㣲桑芽蝱翅小荻笋彘肩肥野寺看题壁村垆问典衣春容良不恶杨栁正依依归自合肥于四顶山絶湖呈孙仁叔抑之逹岸三时顷瞻山四顶賖乔林知马尾乱石见麞牙水脚浮青靛湖脣滉白沙渔人收辏网归去日西斜呈蔡元徳二首别来闲计日一日似三秋顾我无能老逢君始欲愁诗情今转胜交契乆还稠学问神龟似当年继践猷一叶黄梅雨潺潺过麦秋昏沉浑似醉憔悴不禁愁渠溢门庭淖园荒草树稠乍晴酬絶唱何幸对风猷䝉城早行残月千家闭荒城万窍号举头华盖近囬睇启明髙野逈霜迎面风清冷透袍十年河上路从此歩金鳌固陵道中道路榛菅合装赍咫尺迷陟冈还见塔下坂忽逢溪逈野鸣朝麂踈茨撼午鸡固陵何处是弛担日应西广济道中晓日挂林麓秋风入涧阿野禽飞自语田父笑相过村畽仓箱富山蹊芋栗多一鞭聊䇿蹇驰上小罗坡沙窝道中十里沙窝路晴云向暮开褰裳九过水驻马一观梅嵗晚松篁茂山寒虎豹哀不因王事迫谁肯此间来舟过三丫河揺落蒹葭浦荒凉鴈鹜村吴柑迎齿冷鲁酒着颜温水澁风还逆天寒日自暾不堪归思乱鸟鹊閙黄昏过白羊市小市环农畆长桥接佛宫扁舟㠶影日幽鸟栁隂风沙觜浅深水树梢红白茸乍闻秋籴贱吾亦庆年丰立春示儿二首雪尽适霑雨腊穷初得春上氷鱼意乐出谷鸟声新便觉风光好何忧活计贫一樽聊共醉䟱率见吾真朝来何所喜人唱玉楼春酒着心还壮诗成思转新士衡宁乆困曲逆岂长贫千载风云㑹欣逢圣主真追和李义山赋菊二首嫩萼犹封緑繁英已醉黄雨余三径晚秋到一枝香滴滴盈朝露晖晖映夕阳何妨浮玉斚共醉木兰堂团团青盖小拂拂御袍黄翠叶凌霜秀繁英浥露香浮觞追北牖饮水记南阳采采东篱下行歌对草堂和沈次韩秋日雨后督子厚报江槛连朝雨山斋昨夜凉不知新稻熟深怪晚炊香得句君应喜闻风我漫狂绣溪行乐处云水几千章相山集卷八钦定四库全书相山集巻八宋王之道撰五言律诗秋日即事三首晚来何所喜急雨洗新秋幸遂登髙赋应容遇胜留藕花明逺近鸥鸟任沉浮不用挥纨扇何妨醉玉舟今日知何日西风正得秋天心方祚汉人物合师留才畧烦威敌声名頼镇浮不妨临赋乐汎汎有杨舟俛仰黄花集澄清九月秋预愁新任迫难为故人留风去山光合江逥水气浮何当脱羁绊同办五湖舟雪晴三首雪压千山浄云披万里晴木氷争霁色檐雨碎寒声静映吟牕冷轻浮茗椀清最宜今夜月来借短檠明湖山开宿霭院落快新晴滉漾溶银色潺湲过雨声味増茶品胜光夺月华清放出东墻角梅花数㸃明气暾寒日晓光照逺山晴邹谷有春意袁门闻履声映书何自苦炙背不妨清邂逅逢诗将髙吟眼倍明和余时中元夕二首今夕知何夕熈熈万室春歌楼醒醉客灯市往来人劝酒行杯促聫诗得句新铜壶休见廹欢笑正相亲罗绮行歌夜杯盘坐笑春舞衫催急管歩障拥佳人灯火珠星粲楼台璧月新传柑良可乐黼座玉音亲次韵鲁如晦七夕今夕知何夕相逢莫漫愁凉飔开北牖新月挂西楼重惜经年别贪延数刻秋明朝河汉隔西向望牵牛秋日郊行断桥临野水疎屋见人家嫩緑几畦菜深黄三径花断云行自逐征鴈望还賖好访韩湘去山林养白鸦闲眠二首乍暖经行乆新凉出浴初酒酣春昼永食饱午钟余我懒喜聊复君闲应乐胥年来苦犇走此味竟何如秋懐一事无暑尽昼凉初竹户静长闭藜牀安有余逍遥化蝴蝶容易入华胥天上多官府神仙恐不如闲居五斗不尔竞一区聊自营闲看探花信静坐聴松声约客酒初熟访僧诗漫成有时过闾里往往竞邀迎独歩饱余惟欲睡散睡歩东园雨足富莲子年丰多稻孙﨑岖穷竹径诘曲遍花源何必冠童軰偕来笑语喧逍遥堂二首独坐虚堂寂烟销瓦博山出㳺鱼自乐飞倦鸟知还花气清风逺槐隂白昼闲逍遥入诗思落笔笑谈间娜婀风前竹空蒙雨外山孤云心共逺短艇兴俱还酒有双莲胜诗无一字闲因君成怅想时到梦魂间饱食予亦属厌耳女寛何叹三一箪傥知足八珍自㤀贪驼峯擅西北瑶柱夸东南但愿无是馁藜羮非我惭放船和子薳韵冬温寒日好嵗晚早梅开帆脚随风转江流与岸逥坐怜青嶂逺静见白鸥来水驿三千里斯㳺亦壮哉追和东坡倦夜一首风阁开还闭龛灯暗复明竹间聴露滴庭际看云行皎月千门静㣲风一座清只今廷诤者谁复继元成和子薳泛江送客用老杜韵北风还入夜波怒未能平江气云烟重山光水墨轻荧荧渔火乱惨惨暮寒生咫尺淮郷路淹留系此情乆客和子薳用老杜韵舟解风还顺江神亦世情滞留三月过攀送一㠶轻行止闗吾道穷通任此生梅梢春已动氷雪漫纵横歴阳倅䝉菴郑公卒于位记嵗在丁丑与仆有交承之契方来自镇西而㒒亦自安丰往邂逅于合肥驿中获为三日之欵所谈无非周易太𤣥老庄之书开警䝉昧多矣公平生学佛行一着端的不昧所谓毫髪无遗恨者仆老矣请从其后而为浄土之㳺似不晚也作是诗以弔之我倅安丰日君来自厯阳交承分彼此邂逅及行藏精义通𤣥易㣲言妙老庄刹那今十稔叹仰未能㤀东晋陶元亮西京董仲舒髙风敦薄俗妙论见遗书水石伤新窆松篁惨旧庐楞伽今在否此道发眀初哭韩积中二首命矣穷张籍归哉病长卿焦湖家自逺畏日我同行想像分携处依稀謦欬声仙踪向西路囬首泪纵横多能倾相府髙义着房州脱畧通侯贵追随逐客逰敢论当世比曽向古人求怊怅今楼䕶黄泉已再秋哀陈夫子不见陈夫子依稀四载余云亡前日信报葬几时书玉轴千篇在牙籖万巻储九原应有恨新第落成初去矣君何速闻之我重悲席尘埋古鼎书蠧入新诗鸿鴈嗟安仰枌揄痛莫追木𤓰惭未报临纸涕涟洏哀汤与立父薄俗乆不竞丘园多逸民闻君轻去世令我重沾巾一梦苕溪晓千年石堵春人情不能已南望哭江滨一门今七世谁复似君家盛事追公艺髙风暎伯华板舆方就养玉树遽兴嗟叔子今何在魂应到马牙尚记宣和末贤科擢阿戎义方传辇下士誉走江东贺厦心虽切披云意自忡思君想眉目悲咽对西风哀徐朝义恭人潘氏爱子心惟壹宜家语不烦雨添南涧藻风偃北堂萱鬰鬰今同穴诜诜正满门善哉摩顶记归奉大慈尊城见三千嵗人终八十春从夫安乐近拜佛率陀新婉娈书彤管凄凉叹棘薪中郎有贤子遗泽擢平津和秦夀之题靖安栖霞观飞观临无地江天在目中晚霞工射日秋水欲浮空蓼岸深迷緑枫林逺映红归欤还可喜千里一㠶风夏日归自寳林二首十里招提路﨑岖祝圣归青黄原上麦红白草间薇正看云容合俄惊雨脚飞余花被霑湿芳气袭人衣逺岫升初日长林霭曙烟峯逥遥见塔溪转静鸣泉竹箨新披锦茅花欲擘绵清和多美䕃归路得蹁蹮和詹徳秀出南汰二首晓出东郊路春霖数尺泥湖山供胜赏花草覔新题坐聴鸣鸿北归看落日西乍晴何所喜芳树早莺啼小沼鸣蛙吹虚堂堕燕泥对花容命酒书事喜分题僧舍乔林北田家古道西鹁鸠晴唤妇谷谷傍人啼题香巖与何希渊陈勉仲聫辔市井三墪北招提百丈东晴云披叆叇寒日㺯曈昽滴沥林梢雨凄凉盖影风我惭追骥足䇿蹇走巴僮东灵鹫松盖雨还偃云扉风自闗纵横两溪水髙下万重山入室三弹指临渊一㸃颜悬知少来往石笋緑苔斑题石碛明因院用李端叔韵楚汉干戈地岿然见此山艰难思帝业牢落漫禅关野鸟惊人散江湖到岸邉明朝又东去空羡阿师闲题法轮寺孤塔云烟外荒蹊草莽间蓼花红糁碎枫叶绛绡殷送客三溪逺逢僧半日闲功名休览镜沦落鬓毛斑题宣州书堂山寺书堂形胜好山转与江抛泉古应黄蘖亭新换白茅雨余苍藓合春晚緑隂交欲问香巖旨风林竹自敲秋日逰南汰二首小雨霑秋旱清曦霁晓氛山留归壑水风送过江云碧瓦觚稜出黄茅兎径分髙僧似相喜茗饮话殷勤松篁团野色葭薍接江氛芳菊开新雨晴天扫片云村醪过寺共风袂转山分邂逅梅夫子清谈得致勤次因上人韵一从潜水别三见菊花黄旧好论交笃新诗引兴长劳生闲自笑道术淡相㤀蝴蝶秋来懒时应到睡乡送浮屠善慧东㳺西去方祈谷东来适佩萸凄风梧脱叶积雨稻生蚨诗骨寒巖木禅心古庙炉莫将明月句容易谒姑苏送浮屠道郭云㳺何必袁州去尘尘小释迦一笻非外物四海即吾家晓色霜还重秋容菊正华此行良不恶冬笋已排牙和巩兴宗题囬峯寺赠明山主江共烟云逺山连薮泽长日从三伏烈风借九秋凉休作桃花观聊同柏子香相逢无一事不必下禅牀宁公新拜首座因赠着书新奏御优诏及禅扉首座名虽贵家山老未归磬声寒绕枕塔影静侵衣终忆西湖上秋风白鸟飞春日逰西塔示本上人暇日搜竒胜羸骖适莽苍幽花撩醉眼早麦慰饥肠佛屋几间在村墟三里长亷纎晚来雨未觉客心伤相山集卷九钦定四库全书相山集巻九宋王之道撰七言律诗春日书懐野桃经雨烂争华似促畦丁种早𤓰不见少年闲信马空怜寒士出无车泥融近水芹抽叶地暖依墻荠放花偶忆恵连春草句夜来䰟梦到天涯髙文知已动天庭昨日春雷下六丁济旱㑹施惟肖雨举贤先应少㣲星行趋北阙形神健坐对东风醉梦醒连日暖烟随处好吴山应胜越山青立春小酌呈诸兄共喜春随晓色来东郊欢踊赛牛逥破寒青转芜菁叶抵日红抽芍药荄嵗换未劳惊我壮酒封聊复为君开上林不负迁乔约百蛰同惊此夜雷和伯父仲球立春即事二首怪得青腰稍霁威却应缇室报飞灰揺风栁带縁氷重破冻溪流与岸逥羣盗传闻湖外去愁云凖拟嵗前开玉盘丝菜今萧索頼有诗筒日往来对雪酬春付酒杯兵余真似复然灰路通千里传书去人喜三军破贼逥梅萼封檀香未彻湖声撞玉冻初开踈篱败屋休兴叹幸事羣兇不再来春日有感示魏定父聚散时来不自由相逢相别欲何尤韦臯况有三年约陶谷端非一日谋残角为谁惊晓梦逺山多事惹春愁故园又作骊驹赋尚幸持觞为劝留清明即事栁迳桃溪碧草芳故园遥寄水云乡老来转使宦情薄春思颇増诗兴长教子文书容自勉逢人尊酒为谁忙海棠却似怜衰朽依倚东风试晚粧追和东坡送春和陈徳夫栁外风樯迅莫追栁间迟日㺯晴晖青春已作堂堂去乌辔何由缓缓飞入户呢喃轻语燕隔林咿轧静鸣机谁言四月芳菲尽萱草葵花觉昨非鹿鸣宴干道乙酉无为太守吕公以冬十一月庚戌举送进士循旧典开鹿鸣之宴部使者梁公以建䑓于此而与焉吕公不鄙谓之道于是邦年齿最髙实为乡老俾从观礼之道自念顷在宣和甲申获同弟兄聫中科第迄今未见有继之者士风不振甚矣因作是诗记今日之集且以勉诸君是行聫名春闱为时盛事大慰州闾之望苍颜华髪老书生来赴公堂宴食苹曽预宣和闻喜集重观干道计偕行绣衣劝驾追前哲熊轼宾贤继列城乆矣邦人虚桂籍正湏公等振英声秋日书懐㫁虹收尽晚风凉扑鼻谁家社酒香门外山横青玉案屋头榴绽紫罗嚢对吟已觉输新俊遇酒还能发老狂坐想西园梨枣熟昔年犹记拉君尝一别成均十九秋断肠千里致书邮可怜率土民心固端为当年圣泽流此去㑹㸔还北狩夜来先梦到东州尊君正是吾侪事可但南冠学楚囚到齐何日醉青州乆矣平原困督邮避地未容行信歩汎江聊得卧安流望穷落鹜千山晚梦断惊颷万壑秋安得尚方三尺劒扫除骄冦献俘囚对雪和马大卿投分江梅亦太清寻盟风絮却多情势先泽腹归氷鑑气迫毫尖入管城吏部梦踰秦岭去将军来作蔡州行拥炉令我思前躅䇿蹇髙吟愧孟生对雪和因老韵諌陛何人正伏蒲将坛无事且投壶因观雪曲词争胜便觉诗邻势不孤警鴈王师方入蔡赠梅邉使欲离吴可怜䑕軰殊轻敌乃敢堂堂捋虎须和张彦智对雪雪山何处觅瞿昙压尽江南瘴与岚待伴可堪风作党交光应喜月成三濯巾漉酒供杯勺渉笔聫诗尚笑谈栁絮自今轻谢句使君才气擅东南苦寒风屑琼寒透薄帷拥裘端与火相宜煖回炽熖身成直拨到残灰手欲龟赠炭尚谁怜正曜授薪还自愧支离不甘力请从缁侣苦调寒窓强作诗题合肥驿予癸亥春三月尝至此时兵火初过颓垣断堑逺望若荒阡破岭所余人亦无几傍徨不忍举目后八年复来遶城秋草离离其青四合而市井旧通阛帯阓处亦渐可观为之感叹因用壁间季延仲韵以识嵗月绍兴二年秋七月丁酉重来嵗月恍如飞但怪芜城壁四围千里漫推新政善几人能遂故园归云蒸残暑催登谷风作新凉戒授衣小驿滞留朋旧絶何妨白昼掩朱扉题元发弟竹轩竹林深处敞轩楹分我西园一半清苍玉几番披夏箨老龙长此战秋声寒侵虚幌诗増爽緑浸踈醽醉不醒应许七贤追盛集烦君书入鄙夫名题时轩图书堆里席凝尘聊与时轩作主人自恐谢安行不免谁言陶侃困无津东荣晓色髙迎日南圃花光得占春想见戴侯风味胜轻弹珠玉到江滨题许公塞驿遐想清㳺意欲飞巢湖西畔碧山围髙城别后骚人到小驿春回燕子归壁上新诗留醉墨庭前飞絮㸃征衣穷愁勿用频惆怅来嵗而今在北扉题无为秀溪亭画桥雕槛接招提新有幽人榜秀溪十顷净明天上下两奁光映水东西飞楼涌殿参差见古木修篁咫尺迷此景此时君信否緑杨隂里啭黄鹂悯旱食贫那识小槽红囬也箪瓢乆屡空翘候载芟歌济济忍㸔云汉叹爞爞困穷转觉蓬心隘憔悴犹怜菜颊丰坐对骄阳思霈泽日占鸣鹳望穹窿为兴国周少隠题紫翠森攅面面山箇中佳致为君还慿阑人在风尘表落纸诗成咳唾间良夜幸陪红袖醉清时聊伴白鸥闲笼纱归去髙城晚凝翠堂东月满湾为彭积甫题熈春堂似闻伐石旋诛茅己见髙堂䕃乐郊百里湖山供眼界满城桃李动春梢寒梅过尽看成实乳燕飞来欲定巢何日登临闲信马路邉人复少年嘲田间夜归有作示王觉民二首风云踪迹付扁舟水竹生涯寄一丘世故举同鸡抱鸭物情无怪马生牛百年半向愁中老万事常从酒到休莫爱得官轻得句争如饱食对吟捜江上秋来忆少牢龟肠尤觉病诗饕调和索似三分酱澒洞㸔如八斗糟水怪重増风势恶湘灵难禁鴈声髙何当一雨洗烟月为放清光归我曹寄题崃州楚塞楼西陵旧有楚塞楼太史黄公鲁直命名兵火之余扫地尽矣秦徳乆至而新之顿还旧亲羣贤争出佳制烂然成编徳乆不鄙示予且索鄙句江向西陵势渐平万山环合翠峥嵘湏知楚国尝为塞不为涪翁浪得名人若此贤真俊杰楼还旧观焕神明临风毎聴滩声咽似怨张仪作暮横和陶尉喜雨呈张文伯贺客休辞酒盏深使君心是老农心精诚已致当时雨膏泽将为异嵗霖得水藁苖俱竞秀乗秋髙鸟自能吟宣风宜有中和作戞玉锵金播八音和王冲之喜雨呈张文伯指㸃邦人着眼看鲁侯雩祭正𤣥端望来已见千山雨此去那忧百谷干髙廪有期从穧敛犇霆何处起龙蟠新诗得得书灵应传与羣公好纵观和应资深九日㳺康乐园二首村落潇潇晚吹生斜阳天际与林平黄花照眼吟肩耸红袖扶头醉㡌轻可惯探题仍击钵敢辞偿令独浮觥相逢又复惊相别樽酒何妨意气倾里社安闲得乆生金华端不羡初平山林应有清修重轩冕还将道义轻诗㨗口占那复藁酒豪盆酌不论觥一斑已幸窥秋句囷廪他时冀倒倾春日郊行和郭希鲁二首萦风杨栁緑丝长过雨桑麻沃以光聫骑不妨多载酒看花无用更烧香望穷巖电捜诗眼愁转车轮感别肠胜集清㳺定何处它年曲水记流觞坐对烟江叠嶂图何如门外翠屏纡寻芳敢擅擕笻去命友应从折简唿酒里光隂闲活计诗余情思静功夫浪吟痛饮真难遇休问西山日欲晡和吴子美香林汤韵泉沸鸡笼山下林浔阳曽记尺余深濯鲜㵸卵非予事清暑攘寒盖我心物态漫劳私暧暧灵源当信匪今今簿书汨没尘埃乆附骥何时遂涤襟上已日阻雨和王冲之韵袚除聊复对江亭樽酒相从一笑倾那得此时仍此乐况逢难弟与难兄潺潺暮雨檐间熘滑滑春泥栁外声好在海棠红合泪向人悽怆益多情和窦又勇秋日见访阻雨见赠风雨萧萧暮不休顿添寒色送穷秋已荒深院菊犹在欲去短亭人强留千里书迟空噪鹊四隣砧乱混鸣鸠相逢棊战宜终日卧稻从他烂不收和石守道喜雨夏旱逼小暑种入土者十才四五而原隰龟坼秧亦就藁太守张仲交为民请祷翼日片云作环城获一溉之润而大雨继之逺迩霑足因观石徂徕喜雨之什勉用其韵且俾儿曹同赋庚辰夏五月庚子坐聴檐雨快髙吟酒到从斟不厌深酣战遂符占蚁信鬰兴良慰望霓心一时与被尧天泽四海同苏傅野霖霑足岂惟秋有嵗麦田犹及趂犁金伏䝉知县县尉二寮友以夏旱得雨赓石徂徕喜雨韵见贶不可虚辱复嗣其韵书谢仍命儿曹同赋緑槐隂外聴蝉吟节过分龙夏已深千里亢阳忧嵗旱一时甘雨快人心养禾不害连朝曀沃暑应容数日霖多谢同寮怜老拙双南佳句竞铿金追和东坡张昌言喜雨呈同官旱魃正须三尺雨飞亷旋布四天云诗成采笔挥琼玖酒到酡颜㪚缬纹莲沼灔翻宵熘急槐庭清送午风薫欣欣千里农夫庆衰病空惭老使君和董令升舍人雨余沙路润无泥潋灔溪流与岸齐苒苒年华催我老酣酣春意得人迷聫珠便觉新诗富浮玉还聴雅唱低杨栁缓揺隂正午谁家篱落一声鸡和董令升舍人梦中得句早晚天书下紫泥如今人物擅三齐才华好自銮坡进诗思休从蝶梦迷深院日迟黄鸟啭长桥风软緑杨低春容不用相撩拨老去心情似木鸡和张安国舍人判花西掖妙当年曽见声华振日邉文翰共推唐李峤功名将踵汉韦贤江山到处供诗笥风月多情付酒船琳馆正应聊尔耳㑹看鹏击水三千和张文纪咏雪二首万境沉沉夜气严广寒初下水晶帘三杯强沃浇肠酒一捻聊分暖砚盐已恨梅梢遭挫折可堪风物为般添才髙栁絮虽难到此语于今亦恶拈朝来经阁课楞严撩乱飞花竞擈帘似是青腰夸黒帝故教姑射混无盐地炉无奈貂裘薄斗酒难供座客添诗债恼人眠不得夜寒残管亦湏拈再和董令升雪二首春雪初融作燕泥梅花零落杏花齐遥山扫翠云初敛芳草铺青路欲迷别恨毎忧儿軰觉老懐终为世情低新诗价重连城壁敢比灵犀独骇鸡欲下闲庭不蹋泥但惊飞絮与堦齐一枝误失禽栖穏三窟遥应兎迹迷填塞涧溪还地厚壅培山阜觉天低寒光照应东忩白咿喔应先报晓鸡追和东坡严车二雪诗公诗有意拂亷纎令似欧阳韵更严犬子亦应惭赋缟痴儿端合愧夸盐飞绵勃窣争平堑冻笋槎牙欲堕檐胡避只今何处是玉屏森映一峯尖雪满江城酒不賖闭门那患出无车未容踏冻寻梅萼应喜临风见栁花炭重乌银争晓市蔬挑翠羽荷隣家何人正下红莲幙大嚼蒸羊手更义相山集卷十钦定四库全书相山集巻十宋王之道撰七言律诗和周少隠实録院对竹三首夫子文章仆命骚髙标宁若嵗寒凋惯看雄辩朝挥麈想见清吟夜度韶老去荷君频折简时来容我尚同寮区区长倩何为者不乐平原意本朝老来须鬓白刁骚犹喜丹心未遽凋秋赋肯甘同宋玉昼眠聊复继邉韶翩翩幽鸟随风屐炯炯寒灯伴夜寮多谢故人珠玉寄水云堆里望天朝牕寒踈竹共萧骚可笑圆荷着露凋实録成书辉日月奉常新乐奏咸韶佳篇千里来青𤨏好梦连宵到绮寮湖海固应聊尔耳伫看丹诏下公朝和韵寄董令升舍人曽将燕石报琼华别后哦诗愧莫涯空腹但看长柄械缓行何用短辕车神驰邓歩弥天葑梦入朋谿夹径花何日天台寻药去女仙迎笑饭胡麻和余元明时元明邀余同李次元夜饮坐中强半是同年頼有斯人席更圆跨马未须贪逺道举觞聊复望青天枯荷折苇三墪路明月清风百丈船俯仰便成陈迹恨湏知此集不论钱避冦糁潭登李彦修延秀阁王师千里下邦畿三月宜新对敌围江上扁舟随处是烟中华屋转头非逢人借问何时定有客来传二圣归已办笭箵学元结卜隣犹冀不相违和因上人午睡韵多谢髙人问起居恵然相过共秋蔬栖栖衆且疑夫子碌碌谁知效阿奴老去睡乡还积欠君来诗社责新逋便便一觉南忩午短簟方牀意不踈歴阳寄定城尉彦逢弟故园鹎鵊乆催耕休恋公田秫与秔别恨乆随黄耳去归心应望白云生干戈丛里三书考春夏交来几闭城我亦蓝田负丞者相从何日赋渊明和萧山临川亭壁间留题韵水外峯峦碧四环雨多门径藓苔斑滞留又及炊新粟欢喜何当见旧山招隠有诗来霅上倦㳺无梦到云间西兴十里秋潮晚坐数扁舟帯月还和彦逢弟春日即事杨花如雪菜花黄路出初郊正日长喜对新诗醒病眼㑹逢膏雨沃骄阳过僧竹院茶争美酌客山堂酒倍香常恨抗尘仍走俗不知身在水云乡和陈勉仲春日偶成二首帷幄何人正坐筹匈奴轻汉索懐柔囬銮未覩迎天驷劝穑还惊出土牛雨过池塘新涨緑春归原野霁烟浮中兴自古湏羣䇿更愿君王慎厥猷江表归来得自由旧乡能复到温柔辞源已见流三崃笔力当期挽万牛白日忍从黄雾塞青天那复黒云浮扫除骄冦还强汉㑹有忠良告逺猷春日偶成余生今赴迩英朝似説䕫龙许续貂枯枿遂承新雨露苍鹰应识旧云霄废兴湏信闗时命劳逸谁能问贯条十载山林劳梦寐五更天仗听箫韶春日次韵张叔元迟日轻风过雨天草青南陌欲生烟江湖节物登王鲔村落归心起杜鹃已办㝷芳游野寺何当修褉泛溪船路逢少妇携笼去为説蚕児向雨眠和秦夀之中秋翫月三首一樽芳酒起沉烟絶胜红裙拥后前山色水光相上下月华秋气共清圆佳时令我思韩愈好梦逢君想惠连老大不知追逐乐却因妍唱惜流年湖光无际接云烟举酒登临夕照前坐送落霞还杳霭倚㸔明月上髙圎清谈浩渺河源注丽句纵横绣叚连归去凤池知不日山城岑寂记今年肠断江城敛暮烟一声清笛短亭前扬舲共喜风初转戯綵当期月正圆水落双溪和石出霜余叠嶂与云连令人暗想昭亭路屈指归来又四年和张彦智中秋对月万里青天霁色开嫦娥驾玉上云来楼中胜饮八仙聚物外清谈三语该空翠水光争滉漾漏声钟韵共徘徊秋盘应爱金樱好红抺佳人醉里腮和髙守无隠官闲即事老去空悲乐事稀百年浑醉几多巵虽贫頼有旧栽竹纵嬾未容全废诗碧草望迷烟漠漠黄梅看熟雨垂垂莫嫌芜颣晚相凂欲换邦君白雪词谁怜村落笑歌稀全把茶瓯当酒巵枯藁又经三月雨穷愁聊付一篇诗牕间逺岫青千叠楼外长天碧四垂何日获陪文字饮欲翻妍唱入新词和胡徳辉増明轩钓鱼聊复效詹何肯向青山较少多身世自怜巢幕燕利名谁鉴扑灯蛾风前逸气舒长笛酒里清愁到短歌安得梧桐来鸑鷟一鸣千古继巻阿寄奉符大有叔血气侵凌不复豪往来欹倒似乗涛宁知嬾过嵇中散亦有诗如谢法曹旧藁只堪供酱瓿故人相赠有绨袍兖州宾主同风味恶句烦公更一薅和曽式古式古省干当髙使君守濡湏日实为幕中之宾罢既踰年而兵饷有积下供给钱数百千未请欲以为归资情见乎词成唐律三章以示同寮仆偶获观焉韵险不能尽和姑和首章以当赠言白云飞处见层巅囬首风樯去若仙旧隠已锄三径菊新吟聊愬一嚢钱春归沂水还相乐秋到盱江盛有年更着綵衣歌且舞髙堂侍沥奉周旋和何希渊韵敢负交㳺素所期自怜衰滞使君疑向来兵火亦何乆此去功名应未迟诗似清风宜我慰心如白水欲谁欺扁舟傥赴相从约江北江南笑有辞和孔纯老归自属邑三首纯老通判归自外邑闻守将宿有擕妓郊劳之约途中以诗督之且䝉不鄙示予谨次韵一笑行县归来赋陟冈青梅应快一樽尝诗成妙墨挥张圣酒到髙歌发楚狂夹道野花围歩障两行官妓簇桥梁嗟予贫悴跧蓬荜不及郊迎笑举觞往来隂雨恰弥旬滑滑那堪鸟语频行色可无三日霁旅懐应付万家春欣闻郊劳开瑶席想见车旋入锦茵何幸诗筒时寄我慰懐湏信有诗人诗涛难放笔头干归及初晴素魄圆善誉敢论当世比佳萹应任老夫传凌云列岫堆螺髻出水新荷㸃翠钿报政还朝知不晚追随能复记当年和梁宏父二首时来谈笑取侯封清旷宁容雅志从上圣急贤齐舜禹羣公引类迈䕫龙非材似我十围栎有用如君千丈松邂逅相逢辱倾盖能令瓦釜配黄钟功名须向壮年收顾我摧頽已白头节晚独存松柏劲嵗寒还见雪霜浮老将耄及从人笑醉欲眠时遣客休眼力尚能观细字诗筒经巻且优㳺走笔和孔纯老催诗债次韵闭门对客总言诗淹速由人敢预期思若涌泉夸往哲文如翻水擅当时年成定见争称善月鍊悬知鬭出竒疾似枚臯何足道汉朝终贵长卿迟避冦姥山山前湖水抱烟村湖外山光隠若存泛宅浮家聊自託䕃松借草欲谁论物情鱼沬真堪笑世事槐安不在言囘首故园煨烬里归欤犹胜傍人门和邹进士望外青山便到家冯讙何患出无车坐逢石鼎应联句箧有龙潭敢鬭茶樽酒几时同竹叶功名终日鉴菱花君看一雨苏羣藁所至人心乐否耶和丁景仁三叉河留题赠李仲山飘零双鬓已星星万里江湖寄此身山拥青螺初洗雨水浮苍壁似围春别来兴废同千古此去荣枯㑹一新葭薍弥天草如积寛予犹頼有斯人弟子厚自相山徙居湖塘又复一月矣距外除只数日间光景漂流徒成感慨读新诗兴不能已辄和韵相逢休访楚江萍我老无能一壮丁卜宅又惊三浃日御琴空感再周星新愁夘酒心先醉气怯春寒梦易醒却喜故山遥在眼举头时见竹青青和李难老半生场屋㺯朱衣犹喜春来破白归同軰交㳺惟我拙一时人物似君稀风神要在山庭峻辞吐初疑锯屑飞州县未应淹骥足钓名谁羡子陵矶和张公仪醉中行草绾秋蛇十载风櫺忆旧家朋旧乱多从鬼録诗书闲益富生涯稻塍緑合迷秧马沙嘴潮囬下钓车归去西畴新雨足饭秔应不羡胡麻和赵积中入室芝兰气不殊逢君还忆见君初梅花正喜春悬鳯藿叶俄同夏鲙鱼下榻旧闻看孺子负荆谁复谢相如艰难正诎平戎䇿及早东㳺叩帝居和江和仲把读新诗忆旧家深村羸犊短辕车年丰野老常携酒客至幽禽自唤茶乱后所存惟五栁老来无意约山花相逢何必曽相识乗兴时来过此耶和张元礼元礼以蘧着三子下第未归有诗寛予因用韵勉诸子非独为下第者设也庚辰清明后一日力学三年㸔有成龙蛇蟠蛰冀存身一杯饯别初迎腊千里归来欲送春爱日光隂宜共惜及时徳业要争新吾家丛桂风流在速取髙科慰老亲和闾必志见寄韵老矣诗才欠壮观羡君闲燕富清欢染羮早厌夸鼋指食肉应宜谢马肝送客篇章堪寄逺论文杯勺自驱寒扁舟近过池头否百丈西南水欲干和陈勉仲二首人似平原字亦颜诗成长在笑谈间试看落笔云烟疾难放揺春草木闲美俗未容窥制锦劝耕聊得伴行山惭将郑腊酬荆璞无怪年时债未还相逢怜我太衰颜氷雪精神照座间霁日有情茶乳合春风无力栁丝闲肯从逋客来三径秪恐佳人赋二山旧説毛公今见否似闻新向玉京还和魏定父被檄还无为定父通判被檄来归旦夕当还安丰距重阳不数日方兹戯綵而遽尔言去想不能无恋恋因观所和因格非佳句叹服别来诗格超迈不能自已次韵雨脚亷纎日脚㣲秋隂犹暗北山陲莫言巖壑都无用湏信风云㑹有期邂逅醉鄊还自适周旋诗社好相规黄华又报重阳近想见迟迟去鲁时和孔纯老按属邑二首髙车西去忽踰旬坐想登临得句频杨栁隂交山径晚酴醾香满驿亭春吟余扫壁时挥翰醉里投牀任吐茵闻説归来欢喜甚故人相遇是诗人杨栁依依半掩扉新晴踈影㺯斜睴好花覔句忍轻负幽鸟劝沽良重违闲爱青苔縁砌上静看蝴蝶扑忩飞雨多不觉芜菁过又喜盘中笋蕨肥和许端夫兄弟二首时端夫出守当涂灯火当年记马行一时人物玩垂裳旧㳺乱后半芜没新贵迩来多罪亡我有埙箎相应和君同兰玉竞芬芳高文已见含元赋不用研思古战场相喜何湏日寄声如君无处不知名纵观妙墨云烟动想见新诗欬唾成带雪山川増绮丽向春梅栁自欣荣好将十咏图归去穏歩花甎继李程和袁望囬千古风流忆孔明老龙髙卧志存身强陪簮绂更三圣安坐江湖又四春便合痴狂称逹者谁能穷悴作骚人一杯聊复从公醉要见予言总是真过邓歩和张叔元见赠韵独舸东来夏日长归装从此益生光卧云禾穂珠成实倾露荷花麝被嚢逸世才猷金騕褭逼人风味木兰堂常疑正始遗音絶把读新诗逺坛场夜泊官牌夹口大风追和陈去非嵗晚感懐咿喔邻鸡夜向阑晓风骄挟晓霜寒吹灯强取残书读拨火重寻逺信看緑蚁已应浮腊瓮青丝行复送春盘旅懐欲倩髙鸿寄慿仗新诗付笔端和张序臣合肥驿中诗槖臯何处合肥东知有诗翁杖履中鲁㑹一时归寂寞吴吟千载发清雄湖山照碧朦胧日鞍马欺寒料峭风春入花梢人易感莫教房闼叹飞蓬长至和魏公逹半夜迎长坐候明眼看初日屋山平诗豪不共年俱长鬓雪惟应老自生得酒人情何太喜犯寒春色不多争老农相庆无它语尽道冬晴好趂耕和孔纯老送司法吴徳声舞腰逥雪奏伊凉饯设铃齐举别觞如子固宜倾坐客顾予何计挽征艎交情旧喜推东道归梦先应到北堂花栁枝头春已閙伫观超擢寘周行和方景南参议见赠向来踈率任天真此去扶持䕶善邻只恐磨砖难作镜已知行水戒推轮箪瓢本是吾家物轩冕宁容我軰人多谢诸公共推毂欣欣寒谷暗生春和彦时兄韵立马山前问酒家山峯森列两溪斜扶踈新竹听流水天矫古松㸔霁霞逺目自能供覔句枯肠终不柰搜茶一杯汤饼东牕晚危坐清吟对月华用李梦发韵梦逥诗思不胜清卧聴幽禽两啭更窓角界金分月色山腰鸣玉潄溪声欲行且住心还适乆雨新晴眼倍明莫为浮名废真赏较来何重亦何轻梅隠亭无虑无营得自如乱红狼籍緑隂初莫贪视盗诛锄术轻换齐民种莳书风物最怜清且好宾朋那患数斯踈髙谈亹亹还终晷坐觉庭花影上裾丽泽堂焚香读易欲何求只恐西邻未识丘千里交逰思命驾一龛灯火喜逢秋胷中云梦应无筭天上风雷得遍搜莫向明时老巖壑伊周元不羡巢由能赋台万顷玻瓈水浸空䑓前佳色咏难穷倚栏人在烟霞外落笔诗成笑语中属句畏惭非孟子供欢端合有车公解将能否分优劣过眼昭然向与雄代人上叚拂㕘政玉牒书成已六年东㳺曽记此周旋千龄令庆亨嘉㑹二府新分造化权咫尺云天依日月斯湏霖雨浃山川应怜汨没尘埃者白髪青衫走道邉相山集卷十一钦定四库全书相山集巻十一宋王之道撰七言律诗江南道中江逥山崦两三家招飐东风酒斾斜羸马送曛行自急峭寒欺客晚还加日邉鴈足应传信竹外梅梢合放花指㸃东城归路窎一川流水閙栖鸦隠静道中马头聊复问诸涂东指宣城百里余水外山屏供歩障道傍蛙吹接行车青归栁色浮烟里红入花光过雨初春意似同人意好此行那患食无鱼寄余元明对月令人忆子年别来重见望舒圆闲中情性南无界物外光隂小有天连喜得官如得句惯看乗马似乗船朝逥共醉知何日凖拟春衣当酒钱寄孙次卿归来啜菽得无愁但觉官身不自由敢倩双鱼传尺素要知一日似三秋射阳别后从新辟幽谷公余获胜㳺尚忆龙盘分袂处五更残月在山头次韵髙守无隠苦热郁蒸还起砲车云旱气方隆雨未能应念开帱来白鸟故成洒酒聚青蝇南皮痛饮君当继北牖髙眠我独醒人仰郡侯清可倚暑中真是一条氷用东坡赠晁新城韵呈朱乌江偶然来赋瓦梁行乱后欣闻醉客声村戍火明人指路江城风静夜鸣钲对牀聴雨他时念拨火哦诗此意清闻説鱼轩还枳里先生应合暂归耕和连圣举呈张彦智公望巖巖映广东曲江重见旧家风威行草木霜争肃春到湖山雪自融至喜此心鱼鸟共去思前日吏民同从今不复忧兵火却敌如公笑语中次韵伯逺运干见寄善邻虽幸借余光终愧陈臻问发棠官栁又惊眉拂翠宫梅应喜额涂黄江湖得计还相造道义论交付两㤀多谢干坤容长物许乘春意到文昌次彦时兄苦旱韵斗粟衡门且自安老来筋力厌辛酸官㳺动是三年别邂逅应容一笑欢荷浦珠聫秋露溢稻田龟坼暑风亁昨朝溪足捎新雨已觉羸躯怯夜寒次韵沈元吉兵火后初食羊时难盆甑乆无羶梦寐何郎食万钱一脔乍惊肥羜美五紽应喜敝裘全好从牛炙论莼菜堪笑河鲀咏栁绵弹铗得鱼良不恶先生何用鄙烹鲜次韵陈勉仲二首蜂喜春晴竞出笼雪明篱脚眼看融栁条借日还金色梅萼因风动玉容窥牖数声禽度曲过庭千字鴈书空青毡笑指吾家物芳草无邉一望中十载穷愁鸟出笼春来天意似通融得书故旧颇相悯上疏朝廷应见容开府莫辞金帛尽犂庭当冀祲氛空庙堂素定平戎䇿不待文渊在目中次韵张进彦见寄二首坐想云烟走笔端夜哦佳制老忘寒一时思致追长庆千载风流识建安接武尚稽班玉笋昻霄终合待金銮自怜衰退无新语捧腹还君醉眼㸔鼻息齁齁尽日眠从他児辈竞嘲邉那知问对成中説自得逍遥喜内篇雪里书来檐噪鹊灯前诗就鼎凝烟中郎去后人难继漫诧柯亭富笛椽次韵同舍李支使梦与二首三纪桥门过隙光醉吟曽共晚风凉旧㳺何在已芜没前好欲言空感伤重对诗嚢开锦绣要看谈麈落氷霜苕溪此去如相忆双鲤时应寄一行短短灯檠便且光看书犹记感秋凉飘零未遂襟期逺迟暮徒惊嵗月伤初喜嫩荷青直盖不知新竹粉储霜相从益觉交情笃时掷隋珠到我行次韵周子嘉咏雪势凌风力鬭清严彻骨尤非老病堪冻蠡夜囬千首北寒梅朝放一枝南扁舟底事方行役贩履何人正立谈江上别来劳梦寐相寛犹喜见诗三咏雪白榆风起匝天来透隙穿帘醉眼开毡衬庭阶茸妥贴带盘山径玉萦逥根行万国将宜麦香动千林独放梅闲把银杯评栁絮始知谢女亦非才和彦时兄腊雪六首不耕何敢叹无囷多谢先生早见倾望嵗比同伤再潦逢年今共快三霙光凝夜旦千山晓势合髙卑万壑平坐想袁安门未扫洛阳谁复念孤惸一洗干坤不动尘瑶䑓银阙鬭清新齐腰欲究安心法乘兴当为访戴人晔晔寒江归钓艇丁丁虚谷动樵斤二诗逺比幽兰胜击节悬知衆所宾敢以箪瓢傲廪囷撇醅聊复笑还倾为言空腹朝搜句不觉寒牕夜集霙泽浃寰区成地富光生蓬荜见天平预占有嵗从今始廊庙何忧不及惸瑶林交映出风尘便觉寒门气象新莫讶忩前羣噪鹊湏怜江上有归人抛甎已喜来荆璞斵垩无劳运郢斤坐拥红金饶大嚼一时髙㑹幕中宾厌闻饥雀噪空囷犹喜茅斋未遽倾屑玉岂劳青女送飞花聊混白云霙预占嵗稔矜祥旧不择贫家荷施平早晚林梢挂寒日为回和气慰饥惸举首西风漫障尘清无纎翳六花新谢庭拟似吟飞絮洛浦飘飖见丽人漏箭不知楼外晓觥筹先发坐中春兎园盛集应难继空想当时主与宾次韵孙兴宗梅花厌浥庭柯雨未干乍晴天气午犹寒传来多谢新诗寄接得翻愁病眼看漫想素粧嫌粉涴湏怜青子着枝酸和羮有日君知否老大心肠只自寛次韵董令升梅花花前樽酒㵼尖泥痛饮仍欣客到齐竹外一枝青更好水邉踈影动还迷醉醒正值㣲风入酬唱何妨素魄低闻説归舟阳羡去应容酌别为烹鸡咏梅示魏吉老孤芳常恐百花知桃李纷纷亦强追照雪精神应自喜逼人风味不吾亏幽香隠约留衣袂踈影玲珑鉴砚池欲识东君好消息夜来青鸟宿南枝次方正叔知县韵仆今年六十有三窃观正叔赠陈甥述懐诗有感予心併和二首奉呈年踰六十我何堪心曲因君得纵谈閲史旧甞疑夏五参禅今遂荐前三饮阑却怪清樽恶饥甚犹怜粝食甘交态物情何足较迩来炉鼎兴方酣水满陂塘麦满村路逢田父和长言题诗懒作蝇头字贳酒愁看犊鼻裈芳草借青迷野迳逺山横翠入柴门道衡骨朽无人继卿相谁能预识温和张咏老知县照蔀辉辉碧夜光贫儿那复苦悲凉得鱼始信筌无用斵垩终期鼻不伤我类藁苖犹欠雨君同脩竹饱经霜诗成病眼昏加澁欲冩还忧细作行腊梅和次韩韵一枝横亚竹梢黄宫様新翻半额粧闲淡似宜冬后日清癯应怯夜来霜生憎丹脸娇含酒巧妬氷肌冷透香取蜡为花縁底事浪吟空发少年狂可怜风骨肖梅英试问东君曷似生正色不从朱粉涴耐寒犹怪雪霜轻论交薝卜君为胜投社酴醿我更清纵美讵能齐衆口漫言异日许调羮夏月自六安舟行还安丰灔灔溪流涨渌波乍晴天气自清和露梢抽翠交新竹风叶飜红飐嫩荷水外逺山晨雾重道傍佳树午隂多头旋更苦舟揺兀説与篙师住得么和州得旨移粟宣城舟中和何希渊韵辙鱼应怪决江流千里重为叠嶂㳺颇惯黒甜相对美可无赤糙为寛忧干戈在眼心还折勲业何时鬓早秋已办卖刀归买犊不妨多种白江州沙窝道中叠叠青山处处溪溪声淙玉潄玻瓈悬知菊水人难老可信桃源路易迷山岭梅花迎客笑路傍松盖与云齐寒林昨夜㣲经雨新迹分明过虎蹄遡流入栅江乆客心膓怯遡洄不堪官事𦂳相催踏霜人去繵风吼冲浪舟行岸冻开雪尽野梅红剪腊春逥溪水緑生苔穷愁好逐残年尽三日元正与泰来春残次韵张叔元乱红狼籍紫苔斑帘卷东风雨脚残蜀酒渐宜消昼永单衣犹觉怯朝寒玲珑有客双揺辔矍铄何人一据鞍芍药酴醿晴更好劝君休作梦中看次韵徐伯逺木芙蓉千林揺落见孤芳销得诗人赋拒霜髙压菊花还独歩静窥池水试新粧自怜衰病追欢懒忽覩骚吟引兴长何必採江重比并佳名艶色正相当次韵子厚弟小春偶成强挿棃花做小春风前诗思有余清路逢野老那知姓耳聴幽禽自唤名嵗晚山林松桧色天寒闗塞鼔鞞声枕流潄石君无笑我欲巖居学子荆次韵程徳逺登清淮楼西望中原懒转头十年空见水东流涂山漫想诸侯㑹濠上聊追二子㳺大劔长刀秋正扰淡烟踈雨暮还愁谁能不讨清河朔誓楫当期祖豫州秋兴八首追和杜老湖外干戈半緑林湖邉葭薍晚森森风霾未放逺山出岚气又连凄日隂世乱且同吟啸乐时来终快扫除心天寒况是开炉近应有佳人赋藁砧巉巖石壁半欹斜茅栗丛中菊渐华风里断鸿书带草山头飞叶汉浮槎柂楼索莫吟秋笛戍火青荧咽暮笳争似渔翁最萧散晚来和月卧芦花云影曚昽日洒晖金湖西畔晚隂㣲渔舟缭绕青山去枫叶追随白鸟飞摩诘家风非世有渊明心性与时违近来病瘠连诗痩翻爱西台字様肥辘轳世态一枰棊销得秋来宋玉悲舒啸可无元亮意哦诗如见少陵时江湖于我还萧散田舍从他笑重迟异域故人今在否青灯牢落夜相思翠壁苍崖水外山山头茅舍两三间夜窻明月来临巻昼户清风为启闗霞绮障秋惊老眼酒红潮面发衰颜集英一梦如今觉犹忆当时晓趂班逺水西来抱鹿头山前草木带霜秋黄花雅意撩诗兴红叶端能寄别愁日月犇驰双转毂江湖漂荡一轻鸥干戈未戢中兴沸蹴被空懐祖豫州勲业休烦付考功此生终待老山中宦情薄似贤人酒诗思清于少女风秋雨养肥桑耳白溪流濯出栁须红不堪世路频硗确四十萧然秃鬓翁迢迢山势去委蛇林木东头见荻陂踈竹依巖秋迸笋病桑经火雨生枝草侵药种多难辨土拨松苖欲自移照眼谁家几枝橘出篱丹实正离离送许判官志仁是行犹及豫章春闻説逢迎有故人倾盖为君殊快意掺袪令我重伤神向阳花木初开叶得雨蛟龙已转身江上新晴应更好緑杨如幄草如茵送董令升舍人归朋溪二首西掖归来鬓未华着书论字当生涯撑肠何止五千巻溢箧定踰三十车秋露青黄新种橘春风红紫旧栽花东还贪逐朋溪乐只恐金銮诏草麻僊舟东去访金华歌彻骊驹向水涯试问玉堂司鳯诏何如蓬岛驾云车雨余翠篠初飜箨风暖丹葵欲放花天气清和行色好江南江北半桑麻送刘元发归鄱阳次其韵杖藜千里访茅茨来赴当年一笑期白髪我徒悲老大青山君尚记艰危夜聴髙论因忘寐昼味新诗可疗饥冬日迎长殊可爱何妨去国少迟迟送淮西转运判官李彦恢还朝江头旗影㺯青红似説朝天四牡东抱病不容攀辔勒送行那复遣儿童田均税敛千年利福及疮痍九郡同此去定知还禁近从来隂徳报宜丰送徐次公罢厯阳任归三衢闻説家书赋鹡鸰归欤难弟见难兄接聫本作二年调解印俄成千里行故国一犁春雨足长江三板暮潮平烂柯况是神僊宅招隠诗成好寄声送徐季公运干罢任羁栖无柰老而穷又见徐卿马首东快意一时荷叶雨増明千里稻花风髙材合在云霄上胜处能㤀涧壑中法䕶相从如问我为言踪迹与君同送端溪尉张逹城挈家南归年时萧寺雪初晴闻道君来眼倍明送别又看秋欲去论交还感盖初倾帆张须水秋潮涨路入铅山晚翠横快向端溪从吏隠归来穏歩上蓬瀛送江致逺归建昌翩然归兴不吾留应为髙堂念逺逰数日语离良作恶几时书到得无愁白沙翠竹千山晚朱实黄花万里秋后夜西风茅店月醉吟应不费冥搜房陵秋日新诗来处自房州已及𤓰时叹滞留曽望碧云频送目又惊红叶再敲秋千山不隔清风逺两地应同素月流游刃似君诚利器只今无复见全牛中秋和彦立兄韵悼伯父仲球月华秋气共清圆千古佳时句一聫节物伤心还惙惙山光经雨自涓涓潢池兵火今方炽沟壑饥羸正可怜怊怅去年人已矣乱离谁复问招延相山集卷十二钦定四库全书相山集巻十二宋王之道撰七言律诗邉公式周表卿侍郎同年㑹侍郎邉公式周表卿以绍兴十七年夏四月癸丑讲甲辰同升之好与诸公把酒湖上为汎舟之集预㑹者余宅仲李景圭王端才何才卿蔡仲平时昌臣李宜仲王彦光及之道共一十一人坐中公式令之道赋诗为唱得东字韵修故事也之道奉命不敢以固陋辞强勉奉呈侍郎修好燕羣公鴈塔题名二纪同谈笑静移杨栁日杯盘清泛芰荷风鹏抟竞祝三旌贵鲸吸相期百榼空此㑹明年应更好马周行亦起新丰苏台悯农苏台五月苦多雨自葑门以东积潦浮天下田所不沉者数寸堤耳农夫以无土没水取泥培隄防捍涌溢去嵗既遭旱毎食輙不饱今复患水良可矜也作悯农一首稻田髙下欲分畦积潦弥茫隔寸堤天意未收连夜雨农功良苦半身泥一丸莫救风涛决千顷空怜稼穑低朝满夕除应可信望晴心绪忆昌黎宣城驿中送建康倅赵纯中芍药飘零雨洗春江城栁色静无尘扁舟未果寻归路小驿那堪送故人万里云天心共逺一龛灯火话相亲因风无惜霑余馥我亦贫儿望富隣和文倅侯彦嘉二首彦嘉与通判孔纯老同僚之旧是行来谒知郡郑深道相遇于无为聫珠唱玉不日成轴仆幸周旋其间纵观妙句获所未尝而彦嘉早晚当赴官西去敢和二诗以为异时抚掌一笑相逢珠玉走佳章顾我无能更老苍尝鼎固应从指染冲天行喜见云翔向来别恨江同逺此去诗情日共长才似二公今二妙山庭渊角绣肝肠晖晖晴日树头平望外遥山宿雾轻积潦夜増南浦涨微风朝送北牕清滞留羁客牵归思陶写新诗尽物情谁谓春宵常苦短老来无寐厌长更送无为守郑深道移严州世称儒雅擅青徐今见君侯信不虚报政未容更绣水除书先已易桐庐郡隣帝所旋趋召地切家山勿恋居千乗来迎催去急邦人何计挽行车送钱逊叔出守袭庆赐出身除职赐对金銮下九天旋闻熊轼为驱前人从芸阁初分直桂折蟾宫乍得仙刺史江山聊复尔翰林风月自依然下车快草东封疏今去祥符正百年次韵蒋守张进彦邂逅传杯莫放杯七年重见梦初囬休嗟嵗月堂堂去且喜旌麾得得来春至㑹霑新雨露时清应扫旧氛埃如君才业今张镐怜我栖迟毂屡推送陈南仲守象州熊轼朱轓照野眀知君今赴象山行荣观共作叹嗟语静念独伤离别情畏景逼人才数日脩涂计此始三程至时应在中元后好寄双鱼慰友生送秦徳乆守安丰徳乆与仆相别十六年今邂逅宣城其适我愿不言可知而徳乆方出守安丰将取道于无为既已涓吉戒涂不容少留仆方自无为来未能遽归以追骥尾为之怅惘无穷勉效古人赠言五十六字奉呈厯水分擕十六年相逢须鬓尽苍然喜君宦况新来好许我交情老更坚小雨送行春熘急长杨留别午隂圆画船挿帜澄江逺囬首风帆指绣川喜雨雷声翻海电光红濯濯蔷薇一夜空云气共㸔渊跃蜧雨祥曽验叶生虫伫期多稼干箱富先庆来麰百室丰饰喜自惭樽酒薄只将香火向穹窿次韵周漕喜雨十载栖迟畎畆间无聊尤苦屡无年可怜一雨今时若便觉千塍顿郁然击壌有期应共庆效颦非分敢争妍正当檐熘江河决想见髙吟夜不眠酬章序臣二首风梢揺落雪飞花谁传江梅到我家曽把数枝分暗馥要催羣卉助光华髙吟两絶那容继胜赏双清蔑以加春不世情应委曲十年留滞在天涯老懒观梅喜见花一枝聊复寄君家清香扑袂传春信䟱影揺牕借日华小小池塘从掩映依依杨栁漫交加和羮风味今犹古囬首青青遂有涯酬李才叔见赠与李才叔契阔凡十一年今相遇于越上大适我愿望䝉赋诗送行置酒话别所以眷予之意甚厚谨继韵篙师且缓莫予催老眼逢君喜暂开相与未成招隠什分携宜尽送行杯谁令急景堂堂去我为佳人得得来万壑千岩终欲遍归欤清梦转幽哉酬周少隠赠行之什我老无知独梦鱼清风一枕午钟余忽惊珠玉情相厚便觉山林计不踈酒熟㑹看延客醉诗成还复遣児书何人竟得闲中趣只恐无聊叹索居酬张进彦见寄进彦直阁以仆昔年尝有恶语书合肥驿中壁间诹度之余特辱宠和二章见寄至縳虎敢辞山路险斩鲸终见海波澄之句不唯笔力雄健难到亦可以想见其心也皇华应记去年曾六辔驰驱问固陵道路向来荒枳棘隄封从昔错沟塍烟销列嶂秋光逺木落长淮霁色澄自笑壮心穷未已欲言言大怕人憎酬吕公季公季昔寓华严精舍有半面之旧重来踰三十载殆一世矣得官汉阳未能行以无为孔倅少年庠序之交故自湖隂拏舟至此冀其恵顾前好有以振之而孔倅方摄龙舒郡事正官旦夕且入境公季不欲往谒少留以迟其归逆旅萧条厨㸑不烟予还自西郊闻之饟以新粲用救在陈之厄公季有诗见贻因和其韵相逢宾戯快逢场何幸轻投得夜光半面向懐精舍旧一行今整汉阳装如君俊逸犹沉滞顾我迂踈合退藏别乗未来霜候冷客灯明灭漏声长酬蕲春王宰公眀仆衰晚不竞迫于食贫日乆将有临安之逸吾宗公眀知县以言见赠过有褒拂嗣韵报之致身华贯属华年顾我驽痾乆不前醉被长官轻骂郑懒从学子竞嘲邉功名有日还三杰诗酒何人继八仙才业似君真独歩文章政事尽堪传和赵养正春日逰魏园藜杖芒鞋信脚行宿云披絮雨初晴溪邉草色青毡合竹外山光翠盖横弱栁㺯闲无限思小桃含笑不胜情清眀此去旬余日花底能寻载酒盟和孙延夀喜雨述懐韵小雨霏霏夜接朝乍惊和气入民謡官逋庶为麦秋缓酒价定随人意饶欲落枣花蚕断茧半黄梅子稻移苖书生不惯征徭苦牢落僧房不自聊寄别江茂徳赴麻城丞二首此行何处有淹留新得中郎万斛舟㑹见马羣空冀野还同鹤驾到扬州鲈鱼出网红翻锦江水浮山緑泼油囬首风樯惜轻别一声鸿鴈起沧洲次韵周运判彦约芍药独殿羣芳占晚春对花犹幸有斯人宓妃正自须曹赋楚女何妨与宋邻醉着午风浓似酒粧融朝雨细如尘邉城正借诗书帅爼豆于今识祭遵次韵蔡永叔双头芍葯反复新诗对月华䂓模犹及正而葩坐驰芍葯心先醉身老江湖眼欲花夜半已酬连理约风前还见一枝斜滩头更下双鸂併与妖红作意夸和方正叔芍葯院落青和昼漏长曲栏髙槛倚新粧未饶玉蘂来仙女那羡莲花似阿郎遣兴勉从吾軰在追欢难入少年场开缄忽得惊人句满纸云烟翰墨香夜聴刘昭逺弹琴河隂髙转月光流露脚斜飞夜气收焦尾冷含三尺水悲风弹破一庭秋广陵别后多新操子敬亡来絶旧逰欲洗世间筝笛耳为言干斛不湏求和江和仲司理喜雨朝来虹影散青红旱气旋随夜雨空颃颉竞㸔飞石燕蠉蠕应快洗桃虫旧闻人説天心觧今见时和嵗事丰五谷穣穣无几日敢将豚酒谢穹窿紫薇花过尽红薇到紫薇广庭髙槛见芳菲缤纷不逐槐花落拂掠应从燕子飞枝压画檐朝露重影揺苔砌午风微何当草诏丝纶阁伴我黄昏坐禁闱春雪一夜春寒梦寐清栁梢梅萼颇闗情山川千里玉为路楼观半天云满城径醉已从酾酒去稍晴当办出郊行东君底事偏芳草刬尽依然上砌生立春日雪和赵端质韵春寒有信不踰期肯为衰颜独见欺白雪已输梅鬭早緑樽尤与火相宜撷来野蔌和萱草分得江鱼贯栁枝刺史忧民民共乐赛牛归去竞褰帷次韵何子应大卿喜雪武昌作云气浮江不见邉拥炉吟雪思飘然风将急霰先鸣瓦水剪寒花忽际天才澁敢陪梁苑客兴来从泛剡溪船将军乗夜平淮蔡翻笑元和十二年哀周然明三荐渠能老一儒班超投笔好从吾功名到手身先死诗礼传家道不孤千里新封从马鬛百年余庆萃鹓雏西风哀挽桐川上傥有青刍致奠无魏道弼父挽词代曽子修徳邵年髙冠里闾庆余犹及魏公舒似闻白鹤归华表应有青刍奠故庐帝梦漫惊虞涧筑史占空叹渭滨渔泫然东望无从涕莫厠邦人㑹𦵏车次韵元发弟秋日徳余庵书事二首饱谙世事转踈慵投老犹能向佛宫危坐遂移桑䕃日清谈仍对菊花风凴君为我追欢伯自此㳺山作醉翁闻説秋来足佳句暮归应念锦囊空十载江湖叹断蓬梦魂时到帝王宫珠帘髙卷虾须日寳扇斜开雉尾宫勿诮赵尧刀笔吏湏怜窦巩嗫嚅翁児童来告黄花熟可喜樽中酒不空和戴禹功水云馆留题兵火间闗我尔同相逢聊喜话怱怱山长不碍飞云去江涨应从逺水通白鹭晚潮初浸脚雨花遗址正横空临风遐想成惆怅千古兴亡一局终和秦夀之题天祚宫洞天无际复无旁乔木梢云十万章身外轩裳谁系绾壶中日月自舒长平生尘垢烦三沐投老功名笑五浆白鹿青牛今在否一声秋磬上寥阳题浮光丘家山寺古寺钟鸣漏向残马嘶人起束征鞍曈昽半弄隂晴日栗烈初迎小大寒溪水断流寒冻合野田飞烧晓霜干嗟予老踏浮光路陟岵懐亲眼欲酸次韵秦夀之题四祖古木参天翠作堆云中石栈为谁开楼台正倚双峰起香火曽瞻四祖来霜重静闻秋子落风髙愁听晓猿哀当年松上花何似五叶依然映紫苔次韵秦夀之题五祖栽花传法总吾身生灭无烦取次论一梦傥从今日觉羣峰应许此山尊塔中相好如来具手里衣盂达磨存若遇小児宜借问性华何处更寻根题四祖山瀑泉亭予绍兴二十七年秋七月丁夘至山中登瀑泉亭徧閲先贤留题佳句追和主客杨次公韵云影曈昽雨弄晴山头小立听溪声不惊赤日雷霆吼但怪青天雪雹鸣气逼衣裳秋暑薄光揺林薮午风轻法身清浄元无垢何用临流更濯缨赠五祖山浄老欲知祖意路堂堂满目湖山自放光林涌乱云迎马足峯逥荒磴上羊肠心花肯逐春同老法雨何妨嵗用康试向樵夫问端的白莲生处是吾乡赠古若之上人灔潭澄碧见师心我欲穷源何处寻万壑松风酬夜讽一犁花雨发春吟不妨契濶三年别却得留连数日隂竹外小桃开也未灵云应已乆披襟送浮屠昙逺归无为持钵一笻春色满郊畿弹指淮南迅若飞丈室正湏香积供孤云聊作故山归长安城里风烟好锦绣溪头笋蕨肥我有上林桃李约未容随子赴亲闱宿吉祥寺赠应上人窓前脩竹翠摩云清閟题轩念昔人三纪重来惊隔世一言相契定前因携尊得得纷亲友抉藕累累萃里民祖意如来烦指似迷舟何幸济通津雨中宿竹林寺谢尉仁父见访幽人好客不嫌纡带水拖泥辱顾予僧舍顿惊樽有酒旅庖那患食无鱼敢辞数里来相遇要使它时付特书新竹茂林中扫迳一瓯春雪少踌躇示隠静恭老㳺山何敢避泥涂恰值催花夜雨余杯渡已知无用楫马行今信不更车数声幽鸟过庭际一𣲖飞泉赴壑初正欲寻师问心法却惊行色逼钟鱼送懿上人持钵潜川坐觉青山忽上心着鞭来欲故人寻万松未放孤云过一饭共聴幽鸟鸣莫厌﨑岖穷野径湏怜料峭结春隂潜川耆旧如相问千里长同月一襟横枝山北别懿上人青山终是慰人心到处相逢不用㝷顾我未能㤀楚些因君聊复效吴吟遥林入眼増双碧羸马犇家竞寸隂何事横枝送南北他年同此记分襟因上人访予相山夜闻二子诵书有诗次韵杕钖东来意亦勤寒巖枯木自相亲方惊妙论雨侵坐忽喜新诗光照人物外交逰清似水梦中忧患碎如尘児童正欲承砻错应觉临文便有神还通上人巻格清词苦与谁论携绕钱塘给事坟所得岂容人继和朗吟应被鹤听闻月轮冷照千巖雪霞片轻装万叠云投向吾庐卜知己拟将诗草为师焚次韵和朗公见赠朗公垂老尚吟诗曽泛三湘看九嶷欲问劳生心扰扰强酬佳句思迟迟红尘策马殊无味碧杖移僧自合宜共待中条山有雪寺楼吟望更同谁赠省钦旧隠何年别翠㣲瀑泉声外鏁禅扉御前曽写八分字天上特宣三事衣灯照夜庵霜后冷鼎烹秋菌雨中肥终归五老峯邉去杯渡长江一钖飞和因上人三首当涂瑞像因上人有诗欲献之郡将出以示予予报之三章其一嘉浮屠之能为吾儒之学而欲诱之使至于道也其二写寂寞幽郁之思于偕来何子以相慰释也其三有懐吾亲将归耕相山为终焉之计也知我者幸不我诮非敢言诗也一抨兰若复谁家坐见羲和下日车燥吻未濡莲社酒枯肠空搅玉川茶揺风緑竹初飜箨过雨红葵甚放花得句至今频示我安能郁郁乆兹耶归骑何时遂到家苍头猎猎走风车丑妻终胜长为客薄酒能无更饮茶梦断北忩凉似水望中南畆雨飞花采莲逰女应相识早晚扁舟访若耶白云飞处是吾家石眼泠泠水一车醉日到来应种竹梅时过尽好蔵茶遥怜壶枣初成实似説占禾半吐花已得伽陀㣲妙句归欤香火讽啰耶赠朗上人净剃霜髭展旧真自疑容貌是前身僧中独守三千戒诗里闲销七十春僻寺藓深人到少故山云好梦归频禅斋近日谁还往祇有西垣放逐臣赠賛宁大师诏修僧史浙江滨万巻书中老一身赴阙尚留支遁马援毫应待仲尼麟溟蒙雪影松忩晓狼籍苔花竹院春还许幽斋暂相访却慙陶令满衣尘朗上人见访复谒不遇留刺而还有诗见谢依韵和答汤休访我我重寻独叩松闗絶好音满袖尘埃囬俗歩一鑪香火隔禅林偶留刺字情非浅忽枉诗章思更深犹喜谪官无吏役往来从此伴闲吟赠遇公上人卧云衣服半斓斑吴越烟萝旧往还几度看涛罗刹石经年寻药武夷山剃髭刃澁秋忩冷补衲灯㣲夜榻闲应笑劳生苦多事槐花时节入秦闗寄賛宁上人支公兼有董狐才史传修成乙夜开天子逺酬丹诏去髙僧不出白云来眉毫乆别应垂雪心印休传本似灰若念重瞳欲相见未妨西上一浮杯和天宁因上人次韵日月漂流一鸟过别来心迹病维摩是非孰辨聊分谤诞信相讥要止讹揺落独怜松不改澄清尝见海无波句中有眼劳开警更问诸人㑹得么和褒山因老二首湖上逢师又到家别来诗句好相夸休嗟晚菊今迷草且喜寒梅欲放花丈室香温巖寳坐将坛风软拥髙牙相思对雪酬珠玉不觉茅檐送月华岛可文章似出家不将言语落浮夸雪中令我思风絮天上因君合雨花一炷飞烟云天矫数行佳树玉槎牙山髙殊觉青霄近扪虱南忩向日华次韵因上人谢徐守遗顾渚茶相从聊罢致书邮情寄诗筒早晚休顾我未忘童子好评君还向古人求缃奁启处云英馥石鼎煎来雪浪浮多谢徐卿分顾渚报之琼玖两相收五言长律送赵端质归朝圣治中兴日宗藩第一流九重资共理三载頼分忧昨日交符虎当时竞带牛咄嗟成药石谈笑获锄耰善政称无扰罢民遂有瘳教风兴子弟膏泽被田畴士论髙强汉王功继屏周外台书课最禁从表才猷往矣登青𤨏宜哉建碧油疮痍争借冦憔悴独依刘我愿攀鳞进人思卧辙留是行端可喜名姓在金瓯过富池题澄江阁二首晚日千峯色秋风万里情望云双目眩渇雨寸心倾有客诗方就何人笛正横渚烟萦别浦江月动前楹草木腥犹在生灵痛未平伤哉一杯酒北向酹邉城江山南北限风月古今情举酒杯还覆逢人盖暂倾目穷飞鸟落心逐断云横小市支残屋严祠列畵楹晚烟渔艇逺夏潦荻洲平试问濡湏路归欤过几城次韵刘春卿书懐老去宜安分年来强竞辰功名虽自许心腹欲谁陈頼有金谿彦相从锦水濵词华三鳯蔚诗律八音纯风月论交旧云山发兴新鄙懐烦澡雪髙义叹倾囷李峤真才子唐邕实异人感时悲鹤战忧国赋车辚寤寐思摧敌行蔵冀泽民亷髙辞郑粟狂笑取韩银松柏迷荆棘琳琅杂珷珉北㳺观赤帻西走避黄巾端木谋存鲁长沙论过秦江湖双醉眼天地一闲身遵海嗟黄屋垂衣想紫宸擒王湏李靖抗贼付张巡尚缓三城役方驰六辔询两河蜂伴蚁多垒介和鳞烽火青淮隔楼船古汴堙离宫埋茂草禁籞掩荒榛典册尊诸夏戎羌守四邻如何来丑类容易破重闉大厦烟焚突长堤蚁溃漘复垣阊阖夜层观景龙春蔑视排姦魏空闻识反甄伤哉无止鼠甚矣不由鹑天启中兴运时当外侮宾此生那习坎吾道已康屯黄巻何妨对青灯正可亲侏儒归櫽括苦窳入陶钧夸父劳追日颜囘怅絶尘庙堂资賛辅巖穴忍跧踆炳焕文中虎玲珑席上珍肯终虞涧筑聊滞越山薪君壮勤非勉予衰懒是真㑹看鸣鸑鷟相庆畵麒麟簪绂行当贵虀盐莫厌贫仲尼忧悄悄扬子恶频频守节身何屈移忠道自伸秋吟足佳句飞动笔如神追和韩退之雪韵一时符衆望七尺騐童謡人喜丰穰兆吾知瘴疠销戱看还扑靣闲试欲齐腰堕絮纷辞萼飞花半惹条松篁低到地溪涧合平桥月牖潜争入风帘静自揺红金延坐夜緑蚁送行朝暗上歌茵隰轻随舞袖飘千林翻鲁缟万里借鲛绡灯市堪行乐何妨酒价饶菊有黄花为彦逢弟夀正色憎桃李凌霜见嫩黄有同髙士操常占晚秋芳袅袅金风软溥溥玉露光君恩隆一束时令应重阳幸遇桑蓬庆欣逢麴米香敢因难老祝採掇奉瑶觞春雪和袁望囘三首残嵗连人日同云暗海涯晨开才曭晃暮集复交加野色铺霜缟秋光散玉葩老夫僵不扫稚子走争拿皎洁欺梅萼严凝禁草芽饿彪迷旧穴惊鴈失圆沙有客方夸酒何人欲鬭茶南山歌禹甸西国想毗耶㺯日乌薪熟围风翠幙遮岂知春霁好万物动芳华谁谓过残腊余寒遂有涯雪来风益横氷着雨还加万里隋堤絮千山庾岭葩袁门晨尚闭剡艇夜应拿百蛰犹含土羣芳敢放芽娇红还玉茗新緑借金沙力胜榴花酒功髙雀舌茶人心愁甚矣天意欲何耶好放朝阳出休从宿雾遮青腰诚念我明日变霜华稜稜威正肃浩浩意无涯雨息风还怒霜余雪更加氍毺还席地薝卜竞分葩虎饿豺狼抟乌穷鸟雀拿木氷鸣玉佩檐熘轧芦芽鹤集疑惊露羊羣忆卧沙晚餐甘当肉夘酒薄胜茶盈尺其多矣踰旬果是耶日车行自驾云障欲何遮坐想传柑饮千官从翠华和袁望回春雪白雪嫌春晚纵横布玉霙栁花随处发瑶砌逐门成旌别寒松茂摧残冻芋萌飘飖无限思料峭有余清舞袂朝犹湿吟窻夜自明色疑侵两鬓光欲眩双睛曭晃干林晓潺湲万壑晴江梅含故态山鸟㺯新声雅与诗情惬应怜病骨轻浇肠一杯酒风力鬭峥嵘对雪和子用欧阳子韵散漫来天际髙吟正倚门逺山云母合芳树栁花繁匝地银无价冰湖鑑有㾗何人穿敝履有客拥髙轩访戴从东棹㳺梁快北辕鼎寒香屡拨杯冷酒重温风力千林吼云容万骑屯食余盐虎卧坐乆炭猊蹲观舞更三叠论文罄一樽清芬难揜覆端的属梅园送杨徳润赴礼部试雨意止还作天容寒未舒无聊懐剧论何幸过穷居举白夜酾酒剪黄朝荐蔬新诗闲鼔吹旧隠乱丘墟轩冕时何晚山林计亦踈中兴屈羣策入告莫踌躇追和东坡立春韵寄彦逢弟荏苒嵗云暮艰难予岂堪闗山懐逺别弓矢废清谈风色霁还暖梅梢春已酣信音惊逺鴈心绪乱游蠺投笔班超近擒戎李靖慙行吟望西北赴难有虞潭六言诗和徐季功墨梅闲想窥池倒影戱成落笔斜枝纵涅难淄玉质细看何似当时便是朱唇素面那知緑叶青枝浄几明窻展处㣲风淡月醒时五言絶句题成国仲畵扇奋髯欲何为戢翼应有待畵工妙丹青物状从变态题马以道畵扇寒芦卧踈黄逺水分淡碧秋荷如有情相映两鸂追和鲁直蜡梅二首一种幽素姿凌寒为谁展似嫌氷雪清故作黄金浅嵗穷压霜雪春至喜风露一枝蜡梅花清香美无度送道者史寳通作丐昔日山前寺兵余扫地空汝今能协力真是寳林通又送道者王法圆作丐誓将三寸舌求结万人縁寳刹成功日当期道法圆送浮屠道廓一宿已先觉四明那更逰去来无所着风日海山秋相山集卷十三钦定四库全书相山集巻十三宋王之道撰七言絶句送贾教授伟满罢东归赤城贾之竒顷闻驰声贤闗逺追其先洛阳年少予愿见之乆矣是行分教武陵予偶将命本路遂获相从于此首尾三年而児軰因得朝夕承教可谓幸矣今报政还朝予亦早晚当罢去语离江滨令人怅然因成二十八字奉送行色隆兴改元冬十月戊辰妙年才气擅超羣试吏来司泮水芹行矣玉堂应召直忍将风袂与君分重阳示二三友龙山何处暮云黄坐想前贤落㡌狂茰实菊花良不恶为君沽酒作重阳秋日悯旱题香山庄舍千里骄阳稼穑枯人心穷极但天唿湏烦巖壑为霖手下泽苍生慰海隅寄梅花与曽子修待船聊复驻征骖手捻梅花望翠岚花似若人清絶俗故从江北寄江南送曽式古归建昌两年説归明日归江头草软花芬菲风调江浄船行驶好看芳草懐春晖酬孔纯老送海错三首海错东来自四明感君怜我故分珍拜嘉何必湏豪饮大嚼姑从得句新螺头已荷兼三和鳯髓何须贵八珍多谢邦君怜不饮只将诗句巧争新恶语岂堪酬妙句麤餐曽不餍常珍得君海错俱竒絶从此鄞江发兴新和子厚弟春日见寄三首睡起晴牕正忆渠老兵声喏到前除新诗价重连城璧便觉贫家富不虚一鞭春色去迢迢溪上红粧笑语娇酒醉不知行客避竞眠芳草鬭裙腰十里西畴马送曛晚风依约度溪云悬知今夜桃花雨一洗焦枯慰使君谢潘夀卿恵牋并诗饷厚东阳一万畨从今难放笔头闲新诗正与花牋似文彩纵横咳唾间道上杂花盛开涓涓流水雨晴初夹道山花簇綵舆千骑不辞迎候逺物情春意竟何如风雨损花雨多南国惜春归多谢诗人赋采菲堕白残红无处着漫随风絮作团飞落梅入砚池玉佩翻然下帝傍墨池照影妬新粧时人莫作飘零看收拾毫端无尽香玉树花几年埋没乱荆榛轩槛移来特地新何事临风忍相对伤心一曲旧亡陈芭蕉秋风鸣玉雨踈踈嫩绿临牕半巻舒似是相知慰牢落朝来肯寄一缄书菊千林揺落见孤芳色映青松破嫩黄玉露凄凉三迳晚金英芬馥几丛香山茶开花不与衆芳期先得江梅破白时犀甲鹤头㣲带雪画屏曽见两三枝荷花亭亭青盖倚宫粧新浴温泉体自香暂借青风来一霎欲披云锦见蜂房红梅秾华不与衆芳同偏爱施朱立晓风莫道春来无酒病脸霞犹带夜来红题乌江官舍木芙蓉桃叶萧踈栁叶黄清寒应怯夜来霜芙蓉雅与秋相好独对层台试晓粧青梅踈白欺人侵短鬓老红乗酒驻衰颜食梅已判非吾事把读清诗忆故山和魏定父早春十首早从子美追懒真近向长康得痴絶相逢可笑复可怜君看稀踈鬓邉雪安得都䕶胡青骢与君并辔揺玲珑南溪今日冻初觧好㸔㳺鱼翻鬛红依依杨栁绕溪斜黒白溪头鹄伴鸦雨过芜菁自春色一丛茅屋野人家晚来天意欲晴寒幽鸟争春到舌端诗骨自怜山様瘦酒肠君似海能寛门前溪水緑萦逥风縠无邉费剪裁待与东君写春色好教红紫一时开春到花梢一㸃红吹嘘应谢晓来风南园缭绕城邉路无限诗情杖履中㶁㶁溪流碎玉鸣野梅随处伴行人归欤路出临卭市凖拟沉浮麴米春怪来庭砌堕寒梅风笛数声清以哀两日枯肠餍蔬笋不堪茗椀发轻雷辰𤓰醉竹定何如试问君家种莳书坐乆幽牕转斜日恰怜梅影上衣裾南禅相望无多地深谢髙轩日见过归去山林遂闲放却寻农圃问谁何和秦夀之春晚偶成八絶相从輙莫太怱怱赌酒分茶自有功谁谓春归无处覔栁蹊飞絮乱因风照眼酴醿正及时鞓红相映似相知天公应也怜芳意一霎轻风宿雾披花外霏㣲雨㺯晴乱红狼借过清明伤春正苦无聊甚接接欣闻噪鹊声官闲时醉秀溪春醉里吟诗字字新欲报自惭无好语年来胸次亦埃尘欲下荒庭意已阑一枝红药坐中看东风不息成何事又醖春隂作夜寒轻隂还傍麦秋天病怯春寒独衣绵老境不知行乐好坐来芳树㸔莺迁春来谈笑数追陪多谢传杯不放杯醉里狂言应可笑问春归去几时囬带雨飞来燕一双问伊何事为春忙野人不觧呢喃意勉强搜吟对麦光和王圜中道上初见梅花二首马头惊见一枝新夹道欢唿拥吏民咫尺招提鸡黍约不妨同醉万家春安养疮痍过所亲野人何幸预斯民自怜枯藁无生意遂与寒梅竞得春和沈次韩春日郊行二首杨花落地䴙鹈飞百里湖山碧四围信歩不知行几逺却怜芳草伴人归山色新晴一蘸青隔溪无数野花明杞苖荻笋肥应美採掇何妨趂晚烹和张文伯春日劝农奉诏欢均草莽臣郊原风日自温温欲知太守催耕意重谷劭农本圣恩和刘春卿秋夜对月天宇澄清桂影秋骚人乗兴欲登楼楼前白水三千顷滉滉镕银烂不收和章序臣梅花二首之道比因诸公以职事多出无复有以诗相牵帅者笔砚遂埃没今日偶得早梅数枝不敢独有漫送序臣迺辱妙句輙嗣元韵奉谢三月诗筒絶往来有时谈麈许追陪梅花雅欲撩佳句犯雪凌霜为我开多谢苍头语我来恍如相见笑相陪新诗髙妙梅清絶展读花前病眼开和孔纯老江上避风题酒肆对酒应从暮吹号酒行还喜荐溪毛若将物象评诗思须向江头看怒涛和张文伯黄悦之席上赋雪功成三白到春逥好放云天万里开今夜子猷方对客却烦安道过溪来和张文伯先梅后雪六花无怪索诗催正恐清寒勒早梅待得江头千树暗故争明洁逐风来和子厚弟冬至即事天容如鑑地无尘阳气依稀动紫荆日晷渐长端可爱霜华増重不胜清和王觉民双泉道中白云深处是吾家山市归来日影斜独立前村聊送目孤村流水闹寒鸦和鲁如晦七夕乞巧谁家绮席开夜阑箫鼓趂虚催启明不为牵牛计又放朝阳送曙来和陈天予经过南巢邑人迎旧尹君来井邑笑烘烘君去萧条逈不同似説攀辕如昨日可怜身老长儿童和孔纯老别邻居钱进之醉寝留题不敢搘笻问起居虑烦炰脍破兵厨杜门终日无人顾新竹墻头出万夫和张文伯洞庭柑金苞照爼出双柑想见和枝映笋篮欲倩玉纎分玉液要濡燥吻发清谈和刘春卿晓起读书梦断幽禽恰转更窥忩残月淡孤灯孜孜读诵如吾子指日菁莪看钖朋偶书万事秋来只信縁为谁清嚏晚风前断虹收尽亷纎雨喜见江南八月天和吕子梅题陈倅牕前新栽竹二首封殖要当同种玉翺翔端复见停鸾此君不是尘中物岂减樊川十万竿自是清隂能借润不应积雨尚流寒先生端的磻溪裔乞与沧溟作钓竿和陈勉仲赠淮西漕吴介之二首威严霜肃徳春阳民感澄清涕泗滂畏垒大穣知不晚三年端可笑庚桑九郡疮痍頼拊存年来和气浃江村此恩未易论天报请看于公大里门和赵积中白莲三首翠盖亭亭水满塘六铢新制带天香晚来扶洗娇无力尽鬭冰肌不鬭粧清风习习晚香㣲坐使诗人赋采菲想见温泉初濯玉侍儿娇拥太真妃耻同流軰㺯胭脂一様新裁雪白衣何日与君携酒去两般分取载将归和张元礼水仙花二首素颊黄心破晓寒叶如谖草臭如兰一樽坐对东风软敢比江梅取次㸔沉水香浓画不烟赋花谁是饮中仙顾予老拙辞源澁空想东坡万斛泉和秦夀之铜陵江上二首枫叶霜余霞灿烂苇花风起雪纵横铜陵江上秋容好两絶新诗取次成烟销逺水分帆影木落踈林出斧㾗啸咏不知红日下九华何处望中昏和子厚弟九日登魏文振亭园七首潇洒湖东小小亭一时酬唱有三明亭前澄练无邉际应助诗人冩物情乱挿黄花趂节宜年华休向镜中悲已知和气囬春谷横管临风更一吹一龛灯火夜凄清壁下秋虫断续声细把新诗等风味易牙元不乱淄渑疎懒常嫌束带劳年来见客强垂条不知此病容医否沥沥真珠出小槽雨余东北望银屏一带寒山映骨清谁道西风能换物染红枫树亦多情宿雨飞花阻撷芳寄题端欲为増光何时登揽快晴日㵸茗挥毫看瑞香官道千秋坐小车仙随阮肇饭胡麻男儿正患无津耳千古留侯事可嘉时雨二絶和赵积中韵稻花时候一犂雨天意从人无间然我亦摧頽穷甚矣烦君试考小行年白江州熟人炊玉竞説前年斗万钱何事农夫太庸鄙欲将豚酒谢苍天緑萼梅天然腻玉细生香斜倚东风竚淡粧可是春寒犹料峭晓窻犹试緑罗裳榴花看花令我忆金明五月尊罍竹叶青窈窕寳津楼下路断肠千里四周星送顾渚茶与孔纯老晓来飞雪似欺春尽把羣芳㸃缀匀莫讶两旗分顾渚要令佳句鬭清新相山集卷十四钦定四库全书相山集巻十四宋王之道撰七言絶句追和东坡梅花十絶春到梅梢日自和动人芳气不湏多清肌瘦骨如氷玉瘴雾那能柰子何盈盈终日对粧台一树临溪欲半开吟赏不须期烂漫恐随春雨㸃苍苔一池春水緑萦逥池上梅花暖自开想见温泉初出浴六宫遥指太真来问言何处是前村万木号寒雪障昏安得梦为蝴蝶去花间栩栩适吟魂真香暗逐㣲风逺踈影低随淡日斜好在黄昏清浅意一时收拾付诗家醉眼昏昏午倦开不堪诗债苦相催清香自是蠲烦药为折霜蕤一朶来莫怪风前玉斚飞饮酣初喜传花枝正当北雪消残后恰直东风料峭时绛跗檀口映氷肌踏雪来看带雪枝一见遂能消鄙恡汝南谁敢忽牛医歩入芳丛脚自轻㸔来羣卉眼偏明和羮有实休疑晚况是东君旧着情山下溪头卖酒家为谁低入屋檐斜蔬肠不柰村酤澁笑挽长条沃井花梅花十絶追和张文潜韵额黄肌粉鬭新粧春入园林度暗香留滞江南归未得一枝聊复沃愁肠晓来飞雪缀林端氷玉肌肤巧耐寒折得一枝红半吐自挼香蘂当朝飱年年常是犯凝寒换骨曽凴九转丹结实和羮知不晚试尝花蘂味应酸竹外山前见嫩黄水沉清渍雪肌香应嫌桃李风姿俗故作寻常淡淡粧檐花厌浥细如尘渡口舟横不见人独喜霜蕤清照坐旅懐虽恶未孤春凌霜冐雪报花期大小羣芳例是儿屈指春风无十日东君元是旧相知素艶忽从江上见清香还向雪中闻谁能送酒来相劳为尔开尝对马军冬温开遍向东枝映日含风万玉姬何必霓裳掩前古清癯端不羡丰肥别后开园日就荒对花还忆少年狂东荣几树应无恙待得予归破嫩黄花前倾歩溅狂澜花外扶踈竹数竿带雪精神清更好氷肌元惯朔风寒梅花和黄觉民四首浄几闲牕小小缾一枝春色为谁清吾今老去心如水销得诗人与证明萧然清映水邉枝似向温泉见玉肌被恼诗人应不彻怪来言语总成诗依倚春风雨浄缾暮林摇落避真清暗香似与常娥约来借黄昏淡淡明夜来春信到南枝姑射神人逞雪肌多谢长须解予意送将羁客换新诗和王元渤留题松夀巖白云庵寄郑顾道二首流水泠泠浸稻田巖耕应费买山钱风梢雨盖摩霄汉箇里髙人即地僊日影曈昽霁晓雰几声幽鸟隔忩闻谢安盍为苍生起休恋青山卧白云追和贾眀叔侯陟眀二侍郎瑞香二首睡香始生庐山中世未有识者一日有髙人方白昼睡怳然若闻异香忽神思清发觉而寻之得此花于苍崖翠壁之上故因以命名今乃以为瑞香非也虽然无害香谱中未有以瑞名者而此香独得之花谱中未有以香名者而此花独得之吾知子弟蕙兰㒒奴龙麝绰绰有余裕也因追和无为先生韵庶几当世知音者为我击节日午髙人睡正浓幽香初破碧山红忽然梦觉寻无处㑹有东来一阵风深院重帘数尺墻对花何必竟烧香九龄风度髙难挹举世纷纷漫笏囊和富公权宗丞十首门外传来一轴诗烂然蓬荜顿増辉匹夫不敢贪懐璧什袭今从故府归展读新诗次第看管中文豹喜窥斑不知笔力能豪放落纸云烟欬唾间闲想当年啸咏声一时人物鬭峥嵘江山清壮今犹昔谁谓丹青画不成后来模楷复何人千载风流郭泰巾欲睹诗豪兼草圣一尊聊发洞庭春行草应曽閲鬭蛇世情无识笑东家君看横雨随风势纸纸清新字字斜昻昂野鹤在鸡羣一见人分浊与清吟对红葵朝雨细坐临緑竹午风轻舍北湖山千叠翠街南溪水一篙深黄鹂也似快晴日杨栁隂中诉好音恶客未尝知酒圣髙人何止擅文豪三司自揣非吾事敢觊徐州解佩刀嗟予少也戆无竒才力而今老更衰文阵异时逢大敌犹能斩将复搴旗我惭思澁同司马君患才多继士衡今日相从非偶耳挂冠淮浙好寻盟观梅和陈天予韵断桥踈竹帯山幽装㸃诗人覔句愁多谢双鱼传尺素絶胜斗酒得凉州春风草木初萌动夜雨池塘正拍浮玉骨檀心清更好对花何惜醉扶头和厯阳守张仲智观梅五首一霎轻风过雨稀满庭春色碎珠玑使君载酒花前醉更有新诗为发挥万事当从酒到休子山那得许多愁緑樽翠杓梅花夕不醉翻令恶客羞谁似樊侯哲且明觧将勲业佐中兴自怜汨没毛锥子空对东风咏使能夜烧红烛照梅花刺史风流自一家待得残英上丹脸韶华端复到山茶出车何日劳师还二圣归来喜见颜乞得此身终芰制乱山茅屋两三间和徐季功舒蕲道中二十首春隂连日竟何如逐妇应怜拙勃姑习习晚风来更急欲吹时雨助虚枯一声何处呌提壶杨栁隂中驻犊车笑语谁家騃儿女浣沙溪上数逰鱼溪流灔灔草凄凄春日农郊麦穂齐卷地东风还作恶片云随马渡溪低拍溪春水鸭头青溪上哦诗醉眼醒不见梅花寒蘸影野桃山杏自娉婷三日春霖发土毛道傍芳草半人髙马头问是棠梨市一片梨花映小桃野鸟闗闗督驾犁及时新雨土膏肥知君有意农夫劝故故穿林傍马飞草满池塘水满川雨余溪熘正溅溅黄梅恰在山多处披雾时看一握天山下溪邉阿母家春雷初过茗生芽马头睡思浓无那一椀何妨泛乳花一夜西风作晓晴纷然花草鬭欣荣苍松巧与夭桃并漫使诗人意不平春云漠漠雨纎纎花栁丛邉见酒帘心为惜春无处着可堪啼鸟更般添晓光晴影正曈昽转眼还惊日过中芳草岸头人渡水洛阳影里鸟唿风草色青青入烧㾗登临何处暗销魂应怜野老无拘缚种竹栽花教子孙欲识吾君圣与仁泽流寰海衆熈春两淮饥馑方移粟六辔驰驱不惮勤日迟风细午隂㣲栁外青骢去若飞过得水村闻笑语几家扶得醉人归庭闲人静鸟窥帘坐对文书亦倦拈春旱正须三尺雨江湖宁放老蛟潜带雨酴醿不自持短垣髙榭倚斜枝野人莫觅丹青手摹冩春容一絶诗下马邮亭忽喟然数间茅屋起孤烟山花狼籍余无几断送归心起杜鹃怪石形模老牯同漫将名字责农功得来正与齐田类谁敢言耕望嵗丰灊𤾂归来麦已秋相从时説白云㳺八年不践同安境梦里山溪记旧由光风习习日晖晖堕絮飞红积渐稀芍药酴醿看正好一尊能共送春归和陈勉仲大宁院见寄使驿驰驱赋陟冈等闲诗戱况逢场清和在序芳菲歇草色连天水满塘和徐伯逺无为道中江南五月稻抽芒想见含花带露香底事淮郷太迟晚一犁新雨正开荒和徐伯逺见寄三首我家湖上面九华无钱买山山见賖待栽北牖一坡竹追配东门千载𤓰新炊香软桃花红蕲州竹簟初出筒老翁易饱更甘寝便便一觉南牕风三诗自可当尺书得书何必须双鱼黄花强把酬雪白丐君捧腹聊轩渠和陈勉仲四首清风为我晓开闗风外浮云过雨还湛湛可怜清上下一篙溪水水邉山何日清㳺继大苏扁舟东去泛西湖欲将景物和诗句冩作钱塘伟观图拍天湖水注东闗水外渔舟破浪还谁似老僧闲有味清风一榻面佳山雨过山前草木苏开窻澄碧渺金湖近来翰墨君为絶喜见诗中有画图和孔纯老按属邑六首野云和雨渡金湖山色㣲风恍有无不惯扁舟浮浩渺且驱羸马上﨑岖云涛雪浪渺无邉一簇溪桥客聚船舆卫欲休红日下㡬家茅舍起炊烟行并焦湖试问涂何如震泽占姑苏提壶聒聒劝谁饮我不知君渠自唿客里宵寒梦易醒起㸔残月照忩眀招提正在山多处过雨流泉碎玉鸣石窦泠泠注竹谿谿光浮动软琉璃幽人爱玩不忍去觅句坐惊红日西榛莽无邉没尽头当年禾稼压田畴流亡复业知何日九叙宜先戒用休和戴禹功幕府归来三首抖擞空肠一字无下邳能复异时书中兴正欲平骄冦莫若相如赋子虚客里诗成付漫书清风一榻黒甜余相山旧隠今分定却是归来计不踈临淮终日鑑修眉水外遥山尺五低我欲骑云呌阊阖请将捕冦付平西和由字韵当年相望见无由千里荆襄隔数州时得新诗夸好句服膺何止钓槎头和赵积中日下髙城月入扉蒲葵不动晚风㣲幽人信歩如相过买酒黄公一醉归秋日即事二首潮退菰蒲风自倒秋深菱芡雨应添怪来病眼双明甚喜见遥山寸碧纎枕縁睡熟来魂梦衣为酣频带酒㾗多事长红兼短白雨余相倚映江村秋日野歩和王觉民十六首芡觜静缄秋水碧梨腮深抺夕阳红近来诗社争相胜幽讨冥搜字字工桑林闲觉踈黄减菜陇贫怜嫩緑添秋水接潮还㶑灔晚风吹雨乍亷纎穷愁长怕诗撩拨幽愤湏凴酒破除对酒更遭诗债窘可堪毛颕不中书揉蓝拍岸秋涛信列炬縁山夜烧㾗枫叶经霜红更好晚来扶杖过前村荷叶倚风揺败緑蓼花霑雨卧衰红物华虽逐穷秋老诗句翻从壮嵗工迂愚长与懒相兼嵗晚空余白髪添坐送夕阳还黯黯倚看新月露纎纎五穷韩愈烦驱逐一室陈蕃倦扫除我有埙箎旧诗集当令阿买为君书雨晴庭户生秋意潮落溪桥见水㾗稻熟人家得相向兵余眼底两三村酒嫩细斟浮蚁緑芡柔轻剥汗衫红搜罗物象嗟予拙挥扫词章放子工孤灯闪闪风还暗清漏沉沉夜向添案上数枝漙露菊可怜踈落嫩纎纎箪瓢不失生涯在诗酒何当习气除欲倩雕弧落新鴈足间寻觅子卿书雨开繁菊金无价风皱平池鑑有㾗日暮客帆何处落柿林西畔荻花村烟里山光陈水墨云邉日影乱青红新诗有画人难到髙压澄江五字工更穷诗债应难欠纵懒书滛亦自添水外修眉横翠巘试凭张敞画浓纎人言㑹饮辰嫌酉我为求医日问除老去谁能遵百忌秋来只欲上三书病怯酒杯㣲过量瘦怜衣带颇寛㾗伤心故国迷烟草秋日荒凉处处村和卞养直见示三絶简圣书看君落笔走云烟想见新丰醉少年龙嵴旧堆骐骥种义方今服乃翁贤杨栁隂中乳燕飞马头寒峭怯单衣胡麻知有谁人种应怪东逰未即归迟日轻风过雨天笑声何处送秋千清明已逼长安近寄语先生快着鞭朝晴朝来霁色快行人嫩緑妖红照眼眀去去谅无留滞叹不妨寒食半隂晴晚晴飞霰飘飘堕晚风乱山无数暮云同天工却似怜羁旅又变霜华见碧空一舍麻城指顾中逺山横翠慰吾悰劳生艰险今尝遍休把狂言吓老翁北去安丰问言何处是安丰人指湖光栁影东欲识淮西真使者一鞭追骥有诗翁安丰道中水满陂塘草满川望中茅屋起孤烟十年不踏安丰路遂与清淮作次邉给散告帖曽随骁将逺追犇勇冠诸军继虎贲圣主念功知有自一时髙下拜新恩早发槖臯春秋遗迹旧山川鲁破吴亡乆寂然恰到前年征战处数间茅屋起炊烟集英殿赐第出马上口占鞭丝曵雪缭官槐緑阵中间一道开髙下未劳轻喜愠相公曽作榜梢来合寨陪诸公观月一樽相对夜厌厌风卷浮云见玉蟾凌乱请㸔矛作舞清光炯炯已窥檐永丰道上阻水路穷得水欲何为立马逢人问所之十里归来同小愒一鞭南去不踰时独歩雨晴烟渚白鸥乱风过霜林红叶稀独歩幽吟心正苦却怜明月照人归岳阳楼云开层观切髙寒三面江湖一面山眼界不知多少逺望中幽鸟暮飞还书子莱丙戌登科题名小録后屈指宣和嵗在辰于今四十有三春吾家又得莱追继丛桂从兹不乏人寄二儿老懒谁能教子孙静中犹喜读书声有如双鳯传家学令我闻风畏后生次韵赵积中慈湖即事江南七月旱不雨卷地风霾翳寰宇夷门先生有底忙车马东逰亦良苦干戈九载予心哀乱离谁复歌南陔喜君父母老相守调官仍逐金陵来入室児童隘函丈想见綵衣还谑浪挂冠如欲赋田园一水淮乡足闲旷嗟予留滞行当归秋雨夜寒闻捣衣短檠眀灭泪眼暗谁令不寐心如飞山色湖光过雨清江邉归骑净无尘先生有酒快吾取相逢少见如斯人平生可惯偿诗债追骥疲驽况加怠不妨对客自挥毫文社于今有淮海相山集卷十五钦定四库全书相山集巻十五宋王之道撰七言絶句冬日出郊二首覆块青青麦欲齐田家篱落柘冈西嵗饥冬暖聊相补抉藕归来饷莱妻一鞭乘兴上山头雨脚随风湿破裘冬日有情还可爱忽开云雾见林丘七夕苦旱望雨田禾吐白将就藁野草垂黄几欲燃来日天孙嫁河鼓洗车今喜有夤縁游毛公洞六首説诗人去想云车千古青巖倚碧虚训诂未容端拜议一言聊复问关雎旋披荆棘入山来洞口晴烟翳不开试问真人竟何处他年相就谒蓬莱湏信桃源路易迷野人遥指过山西由来石室非仙窟漫向云中覔旧蹊山前踊跃见樵人欲问神仙更问津指㸃长柯向东去不知银穴又非真徘徊银穴送斜晖散遣长须上翠㣲青鸟似知予意确故传仙语傍人飞偶因青鸟遂幽寻翠壁苍崖白日隂三扣石扉人不识满山松竹自悲吟题太湖驿竹轩粉节储霜竞出篱我来犹及笋生时清风一榻君休问明月半窻予自知过水南题范谏议书室函丈当年贮卧龙笑谈曽记一尊同幅巾已起草庐在寂寞溪山空晩风题德章山丛玕泼黛千峰色急雨犇霆万壑声莫讶祖师来入梦秖应知我欲山行过含山邮亭和子厚弟壁间韵三首犯暑篮舆趂晓耕东风迎面葛衣轻过山缭绕湖边路杨柳隂中带月行透云斜日影朦胧树杪依㣲少女风景物重来正无恙为君收拾向诗中开窻如见碧油幢新竹春来过屋长渐近柴桑旧家路清风来报稻花香吴兴舟中有作一水濡湏百里间举头遥见水西山㣲波不动又终日安得扁舟送我还春日偶成短垣新雨上银泥柳外幽花咫尺迷独喜流莺解人意一声声傍緑牕啼春日书事呈歴阳县苏仁仲八首篮舆兀醉出东门赖有官舟为解纷流马木牛今已矣其余儿軰説三分芳草池塘处处佳竹篱茅屋野人家清明过了桃花尽颇觉春容属菜花似是东风恼客心淹留行色故相禁扁舟正在江南岸又扰浮云作暮隂情似长江流不断亊如芳草刬还生此身何苦浮名绊正拟花时取次行公余槐柳转斜日吏散鸟雀来空庭康成书带可人意坐见茸茸相对青学似卿家宜有法人如我軰岂无情新诗早自推心服幽㑹知谁付目成勐风吹雨暮江头烟草㣲茫一片愁双鲤不来无处问欲寻归路转悠悠子美不应花解恼次公何必酒而狂知君颇负风流债安得司空惯窃香过叚寨二首随行知有笔如椽不碍㝠搜借榻眠酒醉诗成还上马秋蛇春蚓任人传嫩緑夭红照眼明物华春事暗相惊提壶不饮劝谁饮正在竹丛深处鸣经过合寨弔孟氏故居二首藤梢棘刺失朱门空想当年载酒樽天色重増行客恨东风吹雨湿黄昏行过春泥没马深几声幽鸟啭乔林感时恨别愁无那赖有清樽慰此心晩憩闻雷湖外山光入座来水晶宫阙翠屏开纎纎细落催花雨隐隐轻鸣启蛰雷含山驿中日暖风轻昼睡余海棠娇褪玉肌肤杨花也似知人意来趁飞红入座隅鸣山驿夜雨夜来风雨晓还晴沙路无泥快早行鸟语花容春自好有生何处不安生夜闻风雨狂风横雨忽来鸣半夜长亭客梦惊想见海门春涨急犇军百万聴潮声丘城道中翠巘中间白水边野梅官栁似当年正看遶树下残日便觉前村生晩烟出合肥北门二首淮水东来没踝无只今南北断修涂东风却与人心别布暖吹生徧八区断垣甃石新修叠折㦸埋沙旧战塲阛阓凋零煨烬里春风生草没牛羊乌江道中闻杜䳌有感麻叶蓬蓬小麦肥杨花风里杜䳌啼故园尚阻归来赋惭愧东坡雨一犁竹城道中一溪清水浸余霞风里归鸿字脚斜今夜不知何处宿路廽山崦两三家下阁道中小桥流水数家村春入川原日自暾马上不知岚气重误惊征袖湿啼痕西门道中闻人售田走利奔权几日休归来还复郭南游直饶心计姦如鬼终恐输他善自谋题大泉寺六峯环翠绕金蓝下马初尝一酌甘久旱喜看云气浃晩风吹雨过江南题南巢地藏寺蚊觜生花夜更长睡乡蝴蝶正悠飏山僧不恤秋眠熟连打钟声到枕旁题大龙寺万松邀我上崔嵬入寺山屏次第开无説欲知真説法松声还送出山来题宿松薤山寺小驿隳颓不见容着鞭东走梵王宫怪禽落日休相恐五里松篁一径通题许市接待院壁一檐冬日送清温䟱竹萧萧覆短垣来就老僧同曝背不妨危坐黙无言题许市施水坊梦断蓬窻特地愁卧闻溪水啮舡头夜航又逐东风去重叹因人此滞留宿大泉遇雨予每逺适行日不雨归日雨必作故常苦之是役也以干徃肥上时秋旱连数月嘉谷尽矣而二麦未得入土民心忧蹙何翅倒悬当晓发月城晩抵大泉山方弛担与主僧语而山中出云湏臾四合入夜遂雨予闻之喜不自知盖非为一已设也绍兴二十四年秋九月壬子我行常苦雨相随旱甚民心若倒垂坐久云容肤寸合愿同焦藁被甘滋题苦竹寺海棠洞三首翠袖朱脣一笑开依风无力竞相隈阳城岂是僧家物端恐齐奴歩障来隔夜西风为办严扫除氛曀出晴天正逢翠幄张青绮应念朱脣拂紫绵一径封苔知雨足贰车行县昔时迁对花啜茗思春日拂拭新诗益怅然题崇因院清轩予政和八年秋九月自冶父还轩车託宿是刹时积雨初霁夜月飞霜溪光炯然如水晶环绕殿阁令人毛发森竖神思清发乃得一絶书之壁后三十七年复经此覔前所题既就堙灭因主僧乞诗复为书之肥松瘦竹古招提轩槛重逰识旧题清意不曽吟得尽夜来明月浸寒溪法云寺和汤立贤留题寺占湖边数畆山杖藜偷得一朝闲昨朝恰别居巢长又喜新诗在壁间题大善寺絮㡌曵丝云带雨琼梳环髻水围山江村五月黄梅过十里人烟渺莽间题华严院泽上人西韵轩用前韵踈帘如雾隐窻纱虹影青红雨脚斜坐久清风起何处一盆昌歜映葵花和彦立兄赠信上人鼎社年来得志闲一杯聊复效逃禅新诗莫漫惊流俗恐被旁人唤皎然赠浮屠道本二首道本自歴阳广教与六僧偕来以天申节受具足戒于当涂之万夀寺戒坛能诵吾兄彦时所题二诗故其归也用韵以赠之暑雨初晴江上村藕花无数午风温梁山正帖淮南岸到得精蓝日未昏一去禅关忽五春异乡惊见眼终清问师参学今何解云在青天水在缾和因上人四首拍天湖水乱蛙鸣雨脚随风泼细尘翠幄不开杨柳晩红云初坐海棠春茭葑弥天眼界幽浇愁应办酒如油坐怜渔父机心胜万顷春苗不下鸥水云深处见人烟桑柘鸣鸠似可怜却怪银泥环四壁由来春雨上蜗涎荼䕷花底照衰颜风送余香到酒间春色他年尚无恙红裙来继谢东山和天衣聪老五首师去无为十五年重来猿鹤亦忻然此生不负今朝祝冀结龙华㑹里縁老怀归去几何年吴越宗风久寂然闻説近来狮子吼应将驴脚问生縁法华灵应着当年今古何曽有间然不见后身房次律却因和璞记前縁达磨东来不记年一灯然处百灯然愿从清净求明了应喜晨斋学省縁緑杨芳草自年年人老逢春重喟然六入傥能除旧习三乘端许结新縁再用韵赠湖塘来上人二首望外荆榛蔽辋川我来何必为逃喧乱余村疃鸡豚尽秋到江湖藻荇繁湖水弥弥浸緑苔湖边衰柳两三栽游鱼得意潜还跃幽鸟多情去复来山西庄舍赠信上人和彦时兄四首十里西畴路半砠短辕无力困瘏痡支笻预作渊明具瓮有乌程不用沽四壁萧然犬自驯年来食粥甑生尘相逢未暇寒温语请效参寥作故人一枝清瘦早梅春风味髙如郭泰巾襟袖归来香未歇要将佳句属诗人寒鸦成阵下遥村氷合囬塘镜一番㶁㶁溪流响何处乱山无数不知源赠道上人道人知我过山来旋扫蓬门对水开惟有温菘荐樽爼一畦踈緑隐蒿莱和道可卧雨春头到地长清风一榻借㣲凉碁声惊断髙僧梦起拨炉中未过香和彦逢弟简相山古上人二首相山风物似斜川岑寂那知市井喧嵗旱但伤禾穗藁秋饥犹喜栗皱繁蒿艾深迷古径苔荒凉菊坞与松栽稻田正似人无几赖有髙僧伴我来送浮屠善慧云涛霜巘正峥嵘梦里清游觉尚惊师到西湖如得句不妨频寄老书生送心上人西城畦稼卧黄云似説千门许见分驴载马䭾应不厌一牙齿正湏君春日访道上人陇麦如烟水满塘路邉桃李问柔桑道人不作渊明调笑碾新茶看瑞香赠桐林老僧绕屋青桐碧玉椽坐来巖石起云烟过门竟日奔驰者应羡山僧去道边赠林山善相老荣师至哉择术妙难论邂逅何妨丐一言我已无心求富贵余生归命给孤园囬峯寺和浮屠坦然韵昼睡醒来日过中山光入座水函空緑杨堤外荷花富招致清香赖有风和彦时兄赠觉上人化灯江上相逢试问津杖藜来作化灯行欲知照破无明窟佛殿荧荧一㸃明和僧广实三首曽向髙安见大愚迢迢一路彻天衢而今到处无些事困睡饥餐得自如闻説年来贫更甚生涯和地与锥无通身是手承谁力方信常人实若虚动容俱见古人情千里归来得我惊七载何曽有离别水中明月本相亲题德章山亲公塔凭陵风雨上崔嵬一见亲公病眼开似是前生师弟子两年今日入山来过广德宿开元寺上人房满城花草鬭欣荣嫩緑夭红照眼明㑹有禅房通野色解鞍聊复憩予行书来上人房十里清风水拍天老僧斋罢抱头眠丹楹画栋看摧压好为僧伽作胜縁书源上人壁丹枫黄槲壮秋容诘曲僧房一径通塔似道人飞白笔开窻还见倚晴空题德山涓老无句堂峯头示衆合如何一棒由来已自多空去空回还信否至今疑杀那人诃送浮屠宗立东逰二首立上人禅林杞梓法窟栋梁数千里徃见天衣十五年坐参庭柏尔来半口吸干溟渤一拳打破虚空真得和锥也无岂不成大丈夫哉是行来自湖湘访予相山将复观潮浙东予闻而快之故作是诗以赠抚掌相逢一笑同自言㕘学百无功蜜甜忘却十年苦雷吼吓成三日聋西走漫偿行脚债南游聊勘坐禅翁不知色力能强健又复观潮过浙东赠蔡道人寳盖山前蔡道人十年学佛颇安贫似闻亲见天衣老为改今名作惠新赠羽流韩洞章韩生画马有家法胷中骅骝不可计酒酣试作姜子牙怳若当年钓清渭相山集卷十六钦定四库全书相山集巻十六宋王之道撰诗余宴桃源黄落声迟风歇龛火夜寒明灭残月却多情来照先生归辙清絶清絶透隙风霜如雪遥指汤泉西路隐约碧云天暮宿鸟择深枝两两相唿如语凝伫凝伫今夜梦魂何处宴桃源飞雪乍稀还骤髙阁下临羣岫独立遂移时归去黄昏前后知否知否落笔骚人赋就风急柳花飞骤白尽千林万岫樵担晩来归正在栖鸦啼后知否知否语到谢娘诗就宴桃源水外浸山桃李那得箇中风味一种最怜渠酒着佳人半醉还似还似惊起午窻春睡如梦令绰约一枝红怨踈雨淡烟池馆梅子欲黄时日倚朱阑几遍争看争看人在沉香亭畔如梦令一晌凝情无语手捻梅花何处倚竹不胜愁暗想江头归路东去东去短艇淡烟踈雨如梦令叶底芳蕤如缀坐对广庭忘味娇騃最怜伊乱糁舞余风袂贪喜贪喜不觉寳钗斜坠长相思桃花春杏花春桃杏妖娆如箇人歌声清遏云酒醺醺烛荧荧眼尾㣲红无限情相逢堪断魂长相思雨蒙蒙日昽昽洗出逺山三四重分明眉黛浓野桥西官路东小驿夜凉风入松梦魂谁与同花一枝酒一巵举酒对花君莫辞人生多别离行相随坐相随更有何人得似伊春融蝴蝶飞天四垂山四围山色天容入坐帷清风吹我衣湖水东江水西东去西来无尽期不如君共伊吴江枫吴江风索索秋声飞乱红晓来归意浓淮山西淮山东明月今宵何处同相寻魂梦中风凄凄雨霏霏风雨夜寒人别离梦回还自疑蛩声悲漏声迟一㸃青灯明更㣲照人双泪垂㸃绛唇短棹西来追随不及桃花宴薰风庭院明月裁纨扇睡起娇慵相见云鬟乱双鱼逺欲凭春唤一见韦娘面㸃绛唇竹外梅花檀心玉颊春初透一池风皱妙语天生就有箇人人袅娜灵和柳君知否目成心授何日同携手㸃绛唇透幕穿帘廻风舞态真轻妙不烦相恼江上春来了一阕清歌唱彻琼楼晓春工巧柳颦梅笑㸃缀芳菲早㸃绛唇古屋垂杨淡烟踈雨江南岸几家村疃酒斾还相唤短棹扁舟风横河频转柔肠断乱鸦晩噪天共蒹葭逺㸃绛唇春意催花片云又作朝来雨淡匀深注红紫知无数社日人家凖拟行春去痴儿女倚门凝竚借问东郊路浣溪沙寒透珠帘怯晓霜灰飞缇室騐回阳坐看红日上脩廊泉泻龙头深泛酒烟凝象口暖吹香及时歌舞意何长浣溪沙水外山光淡欲无堤边草色翠如铺緑杨风软鸟相唿牛蒡叶齐罗翠扇鹿梨花小隘真珠一声何处呌提壶浣溪沙玉骨氷肌软更香一枝丹棘映青裳相逢归去未湏忙曲里春山情不浅樽前秋水意何长醺醺颜色粉生光浣溪沙过雨花容杂笑啼淡粧深注半开时娇娆情态自天姿新浴太真増艳丽㣲风飞燕鬭清竒緑窻朱户雅相宜浣溪沙晓日晖晖玉露光枝头一様鬭宫粧可怜娇额半涂黄衣与酴醿新借色肌同薝卜更薫香风流荀令雅相当浣溪沙阳气初升土脉苏东郊人散欲廽车一时春雪十年无鱼枕蕉深浮酒蚁鹿胎冠小粲歌珠题诗不觉烛燃须体粟湏频酒力苏流涎正值麴盈车坐来兽炭拨还无一阕可能酬一絶双银端不换双珠松毛粉白老翁须春到衡门病滞苏力强犹可驾柴车少年狂妄一时无清坐不堪肤起粟髙谈还喜唾成珠红裾痴笑雪如须冻卧袁安已复苏闭门那患出无车似渠人物到今无可笑崑山夸片玉须怜沧海叹遗珠时来应许捋君须浣溪沙残雪笼晴作沍寒北风吹浪过前滩逺山云气尚漫漫睡起阳乌窥破牖坐怜香雾蔼雕盘一樽聊佐旅中欢採桑子竒花不比寻常艳独歩南州徃亊悠悠辽鹤重来忆旧逰仙翁不改青青眼一醉迟留妙墨银钩题作人间第一流菩萨蛮香鬟倭堕兰膏腻睡起搔头红玉坠秋水不胜情盈盈横沁人朱栏频徙倚笑与花争媚眉黛索重添春酲意未忺菩萨蛮藕丝衫剪猩红窄衫轻不碍琼肤白缦鬓小横波花楼东是家上湖闲盪桨粉艳芙蓉榜湖水亦多情照粧天底清减字木兰花金尊频倒照座梅花清更好春到长杨宠拜三公入郑庄月城两载千里生灵䝉惠爱舞彻歌词并立新粧緑带垂减字木兰花脩眉山逺娇抹乌云秋水畔酒里花前坐拥斯人怎得寒醁浮满湏索空缸仍覆琖正恐相妨归去如闻笑语香江梅清逺潇洒一枝罇爼畔雪后风前照水窥檐巧耐寒多情美满共饮自应渠釂琖醉赏何妨倾国天教抵死香笑中声逺走向曲房花树畔拥在樽前顿觉春温却夜寒愿酬心满只得教伊频劝盏缓唱何妨贴体衫儿扑鼻香仙姿凝逺半出新粧琼户畔缓歩来前正值东风料峭寒钗头花满舞罢梅英飞入盏一釂何妨花与佳人巧鬭香减字木兰花诗成呵手欲写已输君赋就寒粟生肤一盏浇肠可得无廻风弄巧比似婆娑尤敏妙似箇人人嗅认梅花孰是真尊前放手铜钵声穷诗已就姑射肌肤舞罢纒头怎得无青腰更巧担粉团酥来鬭妙不敢方人容色依稀似太真玉奴招手来看前山琼琢就透骨侵肤似恁清寒更有无春工纵巧只许梅花称独妙花底逢人逐马银杯误认真鼈头龟手孤坐书生能意就煖体温肤绣被春寒想见无雪词工巧髙压君房天下妙白发欺人甚矣吾衰懒是真减字木兰花离筵暂住君在龙舒曽是主今作行人卧辙何妨借冦恂清歌妙舞断送吟鞭乗醉去一釂休辞捧爵佳人玉筯垂减字木兰花綵幡金胜一笑酬春聊适性騃女痴儿半挽梅花半柳枝追欢何计幸对緑尊环皂髻欲舞还羞美盼娇廻碧水秋减字木兰花蛾眉螓首舞雪娇廻开冻候尽道今年千里风光萃绮筵坐来新月照我苍颜并白发酒到休辞自有黄芽介夀祺卜算子拄颊看西湖屡对纶巾岸江上相从醉万山六见年华换君唱我当酬我醉君休管明日醒时小艇东莫负传书雁堂下水浮天人指山为岸水落寒沙只见山暗被天偷换堂上老诗翁客至劳相管风喘溪头客自东日送云中雁今日富川濵后夜溢江岸千里西湖指顾间未怕新年换再见复何时此意凭吟管应有新诗当尺书日望南来雁丑奴儿青腰似诧天公富奔走风云银界无垠委巷穷山草木春玉楼不怕歌茵湿语笑纷纷湏放他门醉里氷姿光照人谒金门春睡起金鸭煖销沉水笑比梅花鸾鑑里嗅香还嚼蘂琼户倚来重倚又见夕阳坠门外马嘶郎且至失惊心暗喜秦楼月云不卷浇愁莫放金杯浅金杯浅新词丽句要人裁剪酒酣思致天同逺临风捉笔纶巾岸纶巾岸诗成归去寒光照晩阮郎归玉绳低转斗阑干欠温春酒寒夜长风劲怯衣单有人哦二山蟾欲满雁初还桃花㣲破颜枕痕犹带断虹残无言心自闲长杨风煖弄腰枝日长蝴蝶飞雨余新緑细通池玉钩悬芰衣鸿雁逺子规啼此情谁得知一尊聊与故人持醉来悲别离桃源忆故人逢人借问春归处遥指芜城烟树収尽柳梢残雨月闯西南户游丝不解留伊住漫惹闲愁无数燕子为谁来去似説江头路不知春色归何处但见茂林芳树庭巷落花如雨鬭乱穿窻户晩行溪上东风住荷㸃青钱无数蛱蝶飞来还去错认花间路南园最是花多处门掩緑杨千树别后几畨风雨碧藓侵苔户侬家旧在郊西住门外逺山无数谁道不如归去咫尺长安路朝中措朝阳淡淡宿云轻风入管絃声十里碧芜幽步一枝丹杏柔情佳人何处酒红沁眼秋水盈盈诗曲羡君三絶湖山増我双明朝中措爱君节直更心虚移植并庭除好在红蕖相映卷帘如见吴姝清风明月君无我弃我不君踈况有骚人墨客时来同醉兵厨朝中措暖风迟日透香肌春到柳邉枝曽见酒红潮颊玉人初出罗帏东坡何处朱唇翠袖空想芳姿争似濡湏太守看花仍赋佳词朝中措晴烟漠漠日晖晖天际逺山低槛外碧芜千里坐来目送鸥飞诗牋谈麈珠盘落落玉屑霏霏更把登临余兴飜成白雪歌词朝中措州闾庠序少追随俛仰鬓成丝仕宦孰踰君逹恩袍遍及庭芝溪头春日欢声和气如见生时好对髙堂夀母献酬同醉金巵朝中措满庭巖桂蔼香风人在画堂中欲騐鲁侯难老欢声千里攸同台分金石源钟淮水流庆无穷好继汉朝循吏从玆入拜三公朝中措从来寒食半隂晴花底听歌声昨夜满城风雨惜花还系心情海棠枝上朱唇翠袖欲鬭轻盈湏借嫣然一笑醉吟同过清明朝中措江城春霁雪初融楼观瑞烟中向晩金莲无数一时开遍东风多情太守行携红袖坐引金钟时出阳春絶唱才名不减诗翁朝中措天庭丹熟在何时铅汞适投机四海方思霖雨未容驾鹤先飞当年今日谪仙初降庭露馡馡愿对良辰好景称觞为醉芳菲西江月北陆藏氷欲竟东风解冻非遥一时芳意巧相撩入眼緑娇红小柳色轻揺弱线梅英纷缀枯梢觥筹醉里赖君饶归去斜阳尚早西江月一霎轻云过雨半篙新渌横舟梅花池馆暗香浮酒入朱唇红透有恨尤怜别恨多愁不惯春愁舞余何惜更迟留肠断断肠更后一别清风北牖几畨明月西楼断肠千里致书邮借问近来安否归路淮山雨过归舟江水澄秋佳人应已数程头凖拟到家时候西江月雪后千林尚冻城边一径㣲通柳梢揺曵转东风来看梅花应梦酒面初潮蚁緑歌唇半启樱红氷肌绰约月朦胧髣髴暗香浮动西江月黄菊正怀彭泽白衣俄致江州登髙余醉快扶头此贶义兼情厚痛饮还湏酒对清吟况值诗流轻投无惜万金酬木李旧先琼玖西江月磨急锯霏琼屑汤鸣车转羊肠一杯聊解水仙浆七日酲襟顿爽指㸃红裙劝坐招唿巖桂分香看花不觉酒浮觞醉倒宁辞䑕量西江月春日荒荒别浦春潮滟滟长堤緑杨风喘客帆迟肠断江南双鲤短梦当年楚雨扁舟后夜秦溪一声啼鸟怨春归人在酴醿花底相山集卷十七钦定四库全书相山集巻十七宋王之道撰诗余折丹桂照人何处双瞳碧欲去江城北过江风顺莫迟留快雁序飞聨翼西湖花柳传消息知是东君客家书湏办写泥金报科名题淡墨用前韵送彦开弟省试风漪欲皱春江碧予寄江城北子今东去赴春官挽不住抟风翼脩程应过天池息何处堪留客预知仙籍桂香浮语祝史休占墨又用前韵送赵彦翺省试雪晴山色分遥碧辉映江南北君今东去歩蟾宫看少展垂天翼晩来江上西风息不是新丰客明年三月见君时庆章绶纡铜墨南歌子角簟横龟枕兰房挂艾人一尊菖歜泛清醇好在佳人如玉映长春氷彻杯盘莹香和笑语薫莲花衫子入时新挂起南窻一榻晩风清玉斚浮菖虎金盘馈线鱼研丹聊作厌兵符何必城头一女当千夫雨过山如洗风来草自梳佳人不惯手谈输却道如今重赌选官圗南歌子扇里薫风细壶中化日长梅花髙下照红粧花外飞云芬馥水沉香新竹轻储粉流莺巧弄簧不知何处是华阳应有千年白李荐霞觞南歌子老懒诗才退春融醉眼昏青山终日对柴门柳外断桥流水几家村桃李添新意池塘失旧痕一尊聊复为君温倾倒来年酬唱细重论南歌子朱实盈盈露黄华细细风龙山胜集古今同断送一年秋色酒盃中鸭脚供柔白鸡头荐嫩红量呑云梦正能容试问具区何处浙江东南歌子露竹舒新緑风荷逓暗香谁家池馆睡鸳鸯还有玉人相对坐传觞角簟清氷滑纱厨薄雾凉晩来行雨过巫阳彊整罗衣临镜学宫粧南歌子玉露澄天宇金风凈月华满庭秋色木犀花记得谪仙初下五云车才业追前軰人门属当家夀觞无惜醉流霞闻説姓名潜护有笼纱浪淘沙髙髻堕香鬟送恨眉山老年花似梦中看厌浥一枝溥晓露珠泪阑干巵酒发酡颜休更留残满城风雨麦秋寒余馥尚能销酒恶谁敢包弹好事近秋色到东篱金散菊团香馥预借浮觞高㑹为作长年祝蟹螯如臂酒如渑橙橘半黄緑唱我新词一釂聴樽前丝竹好事近春色到梅梢人在东风清嚏曽见少㣲初降蔼龙泉佳气功名富贵属多才如子世无几造物恰同予意放骅骝千里好事近霞影入瑶觞酒与余霞同色人共昌期方永过觥筹三百一枝红皱石榴裙帘卷篆烟碧约我他年湖上看九华终日好事近花影到酴醿风过玉巵揺碧坐上酒豪诗敌尽骑鲸仙客主人名姓在金瓯归去定前席要见碧桃千嵗看壶中春日好事近春色到酴醿人在酴醿花底花扑金罍香透逺胜烧沉水一杯聊复对东风为祝千千嵗作楫和羮事了归去骑箕尾南乡子风急断虹收孤鹜揺揺下荻洲醉㡌尽从吹落去飕飕幸有黄花挿满头君唱我当酬千里湖山照眼秋不见故人思故国休休一阕清歌聴解愁南乡子翠袖熨沉香黛拂修蛾淡淡粧销得多情钟傅粉何郎风动珠帘月半床素手捧瑶觞谁念苏州已断肠夜雨不随歌扇歇浪浪归去无心赋海棠南乡子遗爱满南州千骑曾为万里游琳馆归来无责更无忧坐聴清歌醉玉舟香雾欝金虬春入梅花助献酬请祝遐年长笑挹浮丘何止莘君一百筹南乡子天际彩虹垂风起痴云快一吹原隰畇畇春水更弥弥布谷因从野鸟知初霁卷帘时巷陌泥融燕子飞午醉醒来红日欲平西一椀新茶乳面肥南乡子春霁柳花垂娇软轻狂不待吹圎欲成毬还复碎谁为习习和风即旧知深院日长时乱扑珠帘入坐飞试问荻芽生也未偏宜出网河鲀美更肥南乡子出户绣帘垂拂面从他细细吹乘兴有谁招访戴难为煖帐薫炉醉不知闲看逐风时欲着梅花又却飞雅与佳人回舞袂相宜试比氷肌可煞肥玉楼春少年心性销磨尽三斗烂肠浑是闷看书聊复强寻行属句不妨闲趁韵此生自断天休问富贵时来还有分一巵芳酒送清歌楼下玉人相去近玉楼春年来六十増三嵗却忆去年趋盛㑹风流人物胜斜川灼灼有同前日事不知絃管催新水但见飘飘萦舞袂主人情厚酒行频酩酊莫辞今夕醉鹊桥仙断虹霁雨余霞送日帘卷西楼月上银河风静夜无波天亦为云軿相访蛛丝有恨鹊桥何处回首又成惆怅长江衮衮向东流写不尽别杂情状小重山要识长生軰赤松朱颜和緑发正丰茸当年今日堕仙宫佳气鬰香蔼菊花风一饮判千钟小槽新酿美玉泉醲酒酣诗思浩无穷云烟烂题破锦牋红小重山花艳嫣然照坐红池光髙下见木芙蓉相从欵欵莫怱怱新酿熟浮瓮碧香浓倚槛送飞鸿登髙时节近菊披风笑谈今喜一杯同揉金蘂和露入杯中蝶恋花檐熘潺潺朝复暮燕子衔泥穿幕来还去素锦青袍知有处花光草色迷汀渚春不负人人自负君看流觞只凭良辰度厌浥小桃如泣诉东风莫漫飘红雨城上青旗催日暮柳絮沾泥花蘂随流去记得前时行乐处小桥新緑初平渚玉子文楸谁胜负不道光隂暗向闲中度天若有情容我诉春来底事多隂雨蝶恋花庭院雨余秋意晚一阵风来到处清香遍把酒对花情不浅花前敢避金杯满薝卜酴醿虽惯见常恨搀先不是君徒伴莫把龙涎轻鬭逺流芳肯逐炉烟断蝶恋花春入花梢红欲半水外緑杨掩映笙歌院霁日迟迟风扇暖天光上下青浮岸归去画楼烟瞑晚自拾梅英㸃缀宫粧面美目碧长眉翠浅销魂正值廻头看蝶恋花碧雾暗销香篆半花影穿帘厌浥苍苔院鸂鶒一双塘水暖浮沉时近垂杨岸雨过不知春事晩但怪朱唇得酒红潮面野䔩山殽三四盏移尊更向花前看蝶恋花寒雨霏霏江上路不见书邮病目空凝注沙觜尽头飞白鹭篙师指似人来处自笑自怜还自语钝滞如君只合归田去竹屋数间环甽畆箇中自有无穷趣临江仙红楼缥缈光风里熈熈和气欢声遏云余韵最关情春山闲淡淡秋水正盈盈老去自怜心尚在相逢殊慰劳生纹楸聊复戯同抨试烦歌一曲湏借酒三行临江仙怪得举头闻鹊喜果然都骑相过柳隂乘月倒金荷踈星明炯炯银汉静无波总角追随今老矣相逢无惜婆娑夜阑余兴到狂歌长鲸方正渴应不厌倾河临江仙鼓棹正逢江雪霁是行应快吴吟透云寒日半晴隂烟风凝翠重霜树溅红深案上文书闲展读圣贤踪迹重寻不堪华发故骎骎双旌还有日万事付无心一剪梅风揭珠帘夜气清香扑樽罍初见云英蓝桥何处旧知名今夕相逢此恨销停劝客嫣然一笑倾细意端详无限娉婷曲终犹带遶梁声不辞沉醉为覆金觥渔家傲风揭珠帘寒乍透青娥不住添香兽火暖画檐鸣线熘人醉后锦堂丝竹烘残昼势合湖山増地厚孤髙但觉脩篁瘦回策如萦全在手骄马骤吾家金埒新编就渔家傲系国安危还故老鹤书赴壠行当到多谢不遗敦雅好应信道年髙德邵如公少尊酒论文聊一笑肯将苦语夸危了落笔君房天下妙环窈窕清歌一阕渔家傲海岱惟青遗一老禁垣清切亲曽到独直固劳非此好谁信道才如权相从来少把酒自歌还自笑醉中万事都齐了絶唱清歌仍敏妙声窈窕行云初遏渔家傲爵齿俱尊惟此老诗词笔力谁能到竒字古文仍笃好湏信道如公宁复忧才少剰费黄金因买笑穷通得䘮都忘了坐对瑶觞看舞妙携窈窕南窻聊继渊明傲渔家傲巖电晶荧君未老看看门外风车到一㸃眉间黄色好人尽道从今次第登三少左右青娥来巧笑朱唇涂额新粧了斜挿梅花仍鬭妙歌窈窕醉来容我相嘲傲嵗月漂流人易老东郊又报春来到梅靥栁眉还鬭好君信道衰颜得酒重年少对景邀賔同䜩笑莫教虚过芳菲了咳唾珠玑夸笔妙人窈窕新声倾作渔家傲灯火熈熈来穉老喜逢灯夕都齐到花市绮楼随处好人竞道今年天气常年少五马行游还坐笑公堂绣卷东风了箫鼔喧阗歌舞妙人窈窕也应引动南窻傲感皇恩宿雾霁晨霜江山明秀照眼黄花乱晴昼当年今日正是悬弧时候一杯聊献祝同亲旧莫问穷通休论贫富且趁良辰醉醇酎扬珠𢷬玉况值西成多收饱餐歌至治天垂祐青玉案半年不踏轩车路彷彿过长桥去贴水行云风送度两行髙柳一坡脩竹是我尝游处黄鹂休叹青春暮出谷迁乔旧家句天意从人还许许凝寒和气沈隂霁色大旱霶雨青玉案金尊照坐红裙绕恠一晌歌声悄乱扑珠帘风絮晓香薰笑语酒烘颜色莫逐年华老诗涛入笔悬河倒快万里云天为君扫检㸃春容何处早栁条青眼梅梢粉面得恁于人好青玉案逢人借问钱塘路我亦欲西湖去目送兰桡知几度鳌峰浮玉鲸波飞雪正是潮来处海棠花下春将暮缓唱新词味佳句见説东皇曽梦许栢台冠豸金銮视草更作商巖雨相山集卷十八钦定四库全书相山集巻十八宋王之道撰诗余江城子新篁初上箨龙披緑隂稀緑隂稀墻外石榴花放两三枝裙折绛纱还半皱追徃事惜佳期流莺娇姹燕双飞雨晴时雨晴时卢橘攅金梅子更红肥浊酒一杯从径醉家纵逺梦中归江城子寒光凌乱六花纎巧穿帘不鸣檐十里黄垆遥望辨青帘玉树参差何处覔吟雪曲捻霜髯坐来令我看无厌拟名盐试尝甜飞入深潭应照老蛟潜三白预占来嵗稔良可喜更何嫌千秋嵗山前湖外初日浮云退荷气馥槐隂碎葵花红障锦萱草青垂带谁得似黄鹂求友新成对忆昔东门㑹千古同倾盖人已逺歌如在银钩虽可漫琬琰终难改愁浩荡临风令我思淮海千秋嵗晓霜初肃秋色团芳菊榴转紫橘犹緑昨朝吹㡌㑹未快登临目湏信道兵厨凖拟三千斛采采香盈掬汎汎纷浮玉红袖捧清歌逐何妨倾坐客共献长生祝归去好北门夜引金莲烛千秋嵗熈熈台上秋色増清壮和气溢祥烟飏淮山供杂爼湖水浮新酿人共仰貔貅坐拥诗书将箫鼔声嘹亮珠卒环相向廻妙舞迟妍唱竞斟长命斚同试沧溟量锋车徃东归遂继华原相千秋嵗薫风散雾帘幕清无暑萱草径荷花坞幽香浮几席秀色侵庭庑㣲雨过緑杨枝上珠成缕双燕飞还语似庆良辰遇酾美酒烹肥羜何妨欢且醉共作斑衣舞人竞报蟠桃已实君知否千秋嵗金风玉宇庭院新经雨香有露清无暑溪光揺几席岚翠横樽爼烘笑语佳时聊复乡人聚门外荷花浦秋到花无数红鲙鲤青浮醑何妨文字饮更得江山助从此去蒲轮入佐中兴主水调歌头湖上有佳色黄菊傲霜秋一尊相属谈咏彼此得无愁何处鲈鱼初荐错爼金虀㸃脍令我忆东州双鹭带斜日飞下白苹洲晩风劲吹残酒袭破裘故人俱在江左底事独淹留归去草堂侵夜一㸃青荧火得句可忘忧欲识无穷意终日倚城楼水调歌头败屋拥破衲惊颷漫飕飗不离当处人见拥篲上篮游弹指九州四海浪説其来云聚其去等风休莫作袈裟看吾道贯聃丘齐生死同宠辱冺春秋髙名厚利𦕈若天地一蜉蝣闲举前人公案试问把锄空手何似步骑牛㑹得箇中语凈土在阎浮水调歌头斜阳明薄暮急雨霁凉秋弱云狼借晩来风起席卷更无留天外老蟾髙挂皎皎寒光照水金璧共沉浮賔主一时杰倾动庾公楼度银汉漙玉露势欲流不妨吟赏坐拥红袖舞还讴暗祝今宵素魄助我清才逸气稳歩上瀛洲欲识瀛洲路雄据六鳌头水调歌头暑雨湿脩竹凉吹入髙檐鹭洲钟阜如画霁色为侬纎槛外藕花无数装㸃休祥嘉应不觉有秋炎谪仙堕人世香雾鬰重帘富才艺强记覧三万籖湏信公侯有种道义自相渐此去腰金佩玉回视依莲泛水嵗月亦何淹称觞还戏綵无惜醉厌厌水调歌头颢气遍寰宇风露逼衣裘中秋昨夜明月千里满西楼人道当年今日海上骑鲸仙客乘兴下瀛洲雅志在扶世来佐紫宸逰庙堂上湏早计要嘉谋牙床锦帐三嵗江北叹淹留好在蟹螯如臂判取兵厨百斛与客醉瑶舟待得蟠桃熟相约访浮丘水调歌头琼树挂初日珠箔卷清霜夜来溪上㣲雨佳节过重阳共庆当年此际曽见天麟协梦华阀挂蓬桑人作鲁侯祝俾尔夀而臧保疲瘵旌德善致吉祥㑹看报政朝夕芝检趣㣲黄不借灵丹九转不用蟠桃三窃源逺自流长愿借沧溟富斟酌荐瑶觞满江红竹马来迎留不住寸心如结歴湖湏坞相望近同吴越阙里风流今未减此行报政看期月已騐康沂富国千古曽无别多谢润霑枯辙令我神思清发闻新命欢浃两邦情惬明日西风帆卷席髙樯到处旌麾列忽相思我当徃谁谓三墪隔满庭芳蔡水西来于门南峙天波拥入华楹芝兰争秀难弟遇难兄欲説随龙雨露庆千载河海初清良辰好榴花照眼緑栁隐啼莺君恩隆厚赐氷桃火枣来自蓬瀛正值雾横玉篆泉泻金鲸四坐香和酒泛对妙舞絃索铿鍧椿难老年年今日论报祝长生满庭芳翠盖千重青钱万叠雨余緑涨银塘藕花无数髙下鬭芬芳浑似华清赐浴温泉滑洗出真香何妨更合欢连理髙压万芝祥风流贤太守当年奏瑞盛事名堂好是琉璃地上一片宫粧况有薫风解愠流霞泛丝竹成行依莲暇聨珠唱玉应不愧金相满庭芳露溢金茎风翔玉宇嫩凉初霁秋容山殽野蔌聊快一尊同正值大田多稼临卭隘酒客憧憧追随处杯盘狼借野草䕃长松新词何所似金声应铎玉气腾虹时来终宦逹休怨苍穹顾我蹉跎老矣飒素发衰态龙钟心犹壮㑹看文度独歩大江东满庭芳雪霁风温霜销日暖一时笑语烘春草堂何幸四座德星邻聊借红粧侑爵兰膏腻髙髻盘云清歌妙贯珠余韵犹振画梁尘熈朝卿相种扁舟东去入侍严宸忆当年擢桂连见三秦休説参军俊逸应难过开府清新从今去八州都督端不困无津满庭芳紫角初繁青裳正好充闾清露飘香悬弧何早乌辔上扶桑试问椿龄几许踰万计才满三章佳辰乐林塘増气菡蓞拥红粧称觞人共庆盘中白李来自华阳説壶中日月特地舒长定见霜毫换緑天荐祉家庆延昌情千万辞悭思窘聊献满庭芳满庭芳歌彻骊驹酒斟醽醁㠶樯髙映城楼绣衣携具开宴话离愁两岸橙黄橘緑一行雁几㸃沙鸥情千万相看无语送我上孤舟悠悠冬向晩梅花潜暖随处香浮奈长亭饮散无计淹留归路淮山百舍空梦想连嵗清游烦双鲤频将尺素来徃寄江流汉宫春欢动江城快风声震地云势頺山半年不雨玉霙来溉冬干飘飘弱絮杂檐花飞上賔筵䟱林表数行征雁翺翔欲下清湾何处梅梢㸃白弄横斜踈影竹外溪边天寒日暮含香脉脉无言朱唇玉颊映碧梧峙鹄停鸾最好是携壶挈榼相期同醉霜天庆清朝晓日墀春风黄繖天颜咫尺清光恩袍初赐一时玉质金相济济满庭鸳鹭月卿映日尹星郎鸣鞘逺锦韀归路醉舞醒狂追随寳津琼苑看穿花㡌侧拂柳鞭长临流夹径参差緑䕃红芳燕罢西城向晚歌唿笑语溢平康休相恼争揭踈帘半出新粧醉蓬莱对黄芦卧雨苍雁横秋江天重九千载渊明信风流称首吟绕东篱白衣何处谁复当年守蓝水清游龙山胜集怳然依旧茰实嫩红菊团余馥付与佳人比妍争嗅一曲婆娑看舞腰萦柳举世纷纷名利逐罕遇笑来开口慰我寂寥酬君酩酊不容无酒宴春台翠竹扶踈丹葵隐映緑窻朱户萦廻帘卷虾须清风时自南来题舆好客筵开俨新粧深出云街歌珠累贯一时倾坐全胜腰雷金猊袅碧玉兕浮红令传三杏情寄双梅楼头漏促笼纱暗落花煤锦里遗音忆当年曽赋春台醉蓬莱归欤无寐想余韵徘徊宴山亭㣲雨斑斑晕湿海棠渐觉胭脂红褪迟日短垣娇怯和风揺曵一成春困玉软酴酥扶不起晚粧慵整愁恨对佳时媚景可堪重省曽约小桃新燕有蜂媒蝶使为传芳信西蜀杜郎东坡苏老道也道应难尽一朶风流雅称上凤翘云鬓相映眉拂黛梅腮弄粉胜胜慢凌云气节贯日精忠艰难未许心灰芳酒一尊对君聊为君开要识治安非晚乐得新贤赋台莱愁似雪喜青天万里晓霁春回湏信赤绳系足朱衣㸃头终在休叹淹徊梅实槐花看看便是相催座上觥筹交错玉山峙莫遣停盃濡湏好傥他时富贵犹冀重来胜胜慢菊团封緑莲萼凋红萧然独见芳姿短墻髙榭踈筠怪石偏宜香遍秋风到处㣲雨过清露零时花隂下称牋毫唱和杖屦追随曷似江头竹外凌霜犯雪嵗晩争竒夕赏朝吟劝秋莫放离披细看石楠玉茗叶纵似风韵输伊最好处拥新粧临鑑碧溪胜胜慢鲁云书瑞周日迎长晓占缇室飞灰玉勒朝天千门禁钥齐开帘卷扇分雉尾香风逺人到蓬莱霞觞满万年献祝宫殿昭回况有金瓯名姓任名逺萧散无自徘徊门外锋车又连凤诏相催酒到莫辞频举聴清歌一阕倾盃功成日五湖烟月堪赋归来石州慢磔攘送寒燔烈兴嵗又颂尧歴青蔼烧㾗緑浮风皱暖回春色天地交泰时当倾否五鬼休相厄何妨笑倚东风一饮杯三百长忆苻坚入冦功髙晋室无如安石义槩雄心輙莫等闲抛掷盖壤声名鼎彛勲业朋谿虽好未放终闲逸喈喈黄鸟更看壶中春日石州慢天逈楼髙日长院静琴声幽咽昵昵恩情切切言语似伤离别子期何处漫髙山流水又逐新歌彻彷彿江上移舟听琵琶凄切休説春寒料峭夜来花桞弄风揺雪大错因谁算不翅六州鐡波下双鱼云中乘雁嗣音无计空叹初谋拙但愿相逢同心再绾重结念奴娇黄花照眼对西风庭槛为渠凝伫凖拟登髙酬一醉底事晩来㣲雨蟋蟀声中芭蕉叶上怎得争如许龙山何处无言暗想烟树湏知天意随人重阳晴未晩不烦频诉幸有兵厨三万斛足助赏心欢趣千里江山两行珠翠端为骚人付层楼飞观应容老子追歩念奴娇碧天无际乍雨清烟霭风开云月人在南楼剧谈胜咏拥碧油旌节银阙腾辉氷轮驾彩颢气资髙洁大星不见更容萤火明灭湏烦翠杓琼杯华牋象管与我酬清絶谁使琶声到耳轻赋荻花枫叶露脚斜飞河隂低转香篆环三杰莫辞终夕舞腰重看廻雪忆东坡雪霁栁舒容日薄梅揺影新嵗换符来天工初见颁桃梗试问我酬君唱何如慱塞欢娱百万唿卢胜投珠报玉湏放骚人遣春兴诗成谈笑写出无穷景不妨时作颠草驰骋张芝圣谁念杜陵野老心同流水必东与世初无竞公侯宁有种哉倾否由天命虚堂响应声皎月形和影春到也湏还长红多紫归条梗况有光风丽日能销积雪繁霜青女休言胜扶揺借便请看天池发鹏兴人言强汉治道夸文景谁能尧舜其君逺继阿衡圣富贵吾所自有宰相时来则为自不烦趋竞欲寻文㑹诗盟得酒且相命木兰花慢对春光淡沲晴烟苒苒日迟迟渐红入桃蹊青廻栁陌莺刷金衣差池竞求友去恼佳人幽恨上蛾眉应念年时追逐粧余为带交枝芳菲谁共赏嬉游何处马如飞不道新来牵肠惹肚暗减腰支湏知乍寒乍暖褪朱唇又过海棠时已约姚黄魏紫留花等待伊归凤箫吟雨溟蒙年年今日农夫共卜新丰登髙随处好银瓶突兀南峙对三公真珠漙露菊更芙蓉照水匀红但华髪衰颜不堪频鑑青镜相逢行藏休借问且徘徊目送飞鸿十年湖海千里云山几畨残照凄风蟹螯麤似臂金英碎琥珀香浓请细读离骚为君一饮千钟归朝欢透隙敲窻风槭槭坐见广庭霜缟白长安道上正骑驴蔡州城里谁坚壁表表风尘物瑶林琼树生豪客对挥毫连珠唱玉竞把诗牋掷草草杯盘还促席痛饮狂歌话胷臆前村昨夜放梅花东邻休更夸容色清欢那易得明朝乌辔陞南极带随车黄垆咫尺莫作山河隔望海潮寳山烟霁金湖波渺珠帘髙卷清霜枫叶露痕荻花风色人言今日重阳芳菊袅秋香更榴房鬭紫柑实传黄观阁凌空杯盘照座独醒狂良辰乐事难忘正少年游冶人在任庄铜钵探题金钗当酒一时绿鬓红粧故国黯凄凉漫情随流水逺兴与云长要是致君尧舜千古继垂裳风流子扁舟南浦岸分携处鸣珮忆珊珊见十里长堤数声啼鴂至今清泪衿袖斓斑谁信道沈腰成瘦减潘鬓就衰残漫把酒临风看花对月不言拄笏无绪凭栏相逢还相感但凝情秋水送恨春山应念马催行色泥溅征衫况芳菲将过红英婉娩追随正乐黄鸟间关争得此心无着浑似云闲沁园春城郭萧条风雨霏㣲醖造客愁况鸷羣鵰鹗末谐荐祢棘丛鸾鳯犹叹栖仇世路如碁人情似纸厚薄髙低何日休逢殷浩㑹披云对月同赋南楼堪嗟日月如流甚首夏朅来今半秋纵荻花枫叶强撩归思有莼羮菰饭归更何忧三板松舟一篙溪水百里淮山无滞留何湏问蘧蘧栩栩孰是庄周贺新郎又是春残去倚东风寒云淡日堕红飘絮燕社鸿秋人不问尽管吴笙越鼔但短髪星星无数万事惟消彭泽醉也何妨袖巻长沙舞身与世只如许䦨干拍手闲情绪便明朝苍烟白鹭北山南浦笑指午桥桥畔路帘幕深深院宇尚趁得栁烟花雾我亦故山猿鹤怨问何时归棹双溪渚歌一曲恨千缕相山集卷十九钦定四库全书相山集卷十九宋王之道撰制拟宏词试观文殿学士提举醴泉观兼侍读特授䕶国军节度使开府仪同三司江淮荆㐮路安抚大使制图旧徳以分顾忧爰及祠庭之䆳总元戎而任经畧具膺帅阃之崇肆举徽章式昭异数近辍论思之益徃劳镇抚之良视仪三槐宣威四路诞扬出綍咸告在庭具官某道大格天才周补衮作股肱耳目备见其有翼有冯敷心腹肾肠灼知其惟和惟一顷解政机之剧暂从真馆之游谓徳行可用切磋故得通班于书殿谓言谋宜资启沃故令兼秩于经筵虽惬予心犹违衆望惟江淮扼青徐之走集而荆襄制川陜之犇冲素号通津旧为近甸欲借折冲而却敌宜即连衡而合从是用大纛髙牙肃斋旄于蒲坂桓圭衮冕参礼节于鼎司冀効藩宣规恢疆宇于戯李靖总军西海有頼于文武之兼资裴度䕶国北门无踰乎始终之全徳勉祗厥命茂隆乃勲可拟宏词试少保镇南军节度使充两浙东路安抚大使兼知绍兴军府事授少傅镇南静江军节度使充江南东路安抚大使兼知建康军府事兼管内营田大使兼行宫留守加食邑实封制分帅阃以蔽江莫易蕃宣之旧守留都而司钥尤髙抚御之良眷我孤卿为时屏翰肆升华于亚傅爰徙镇于大邦载加节钺之权用壮藩维之势诞扬显册孚告治朝具官某器逺而识明道隆而徳愽开物成务素髙经世之才尊主庇民果大格天之业久服劳于百揆逮均逸于十连经营四方昭若召公之洪烈頥指诸将赫然郭令之遗风惟建业之繁雄实临流之都㑹股肱淮海襟带荆襄自观省以南廵念尝驻跸寛忧勤之西顾宜重陪京嘉予寅亮之英倬彼威懐之绩是用进陞棘位増益斋旄仍专洪井之征诛兼制桂林之师旅併领兵屯之蓄申敦圭食之丰付尔保釐张吾经畧于戯信谨有託玆萧何专属于关中文武足称故冦恂可任于河内徃钦乃事无愧前人可拟除赵参政制国以任贤使能为盛尤急于中外艰难之时士以尊主庇民为功当见于上下因循之日肆朕嗣服遭家靡宁险阻八年若渉大水而罔知攸济焦劳庶事如措积薪而姑以为安念得扶颠持危之材助成兴衰拨乱之志我有耆徳今告治朝俾参决于万几冀作孚于四海具官某声猷卓荦器识沉深至大至刚浩然孟子之气令仪令色翼乎山甫之心入践枢庭出更帅阃藜藿为之不採草木亦皆知名谓当补阙拾遗不可一日而去朝是用济繁治剧期以贰公而宏化于戯惟尔进退系于重轻尔其同徳同心致予于治予亦作威作福与尔咸休徃告逺猷勉追前哲拟宏词试观文殿学士江南西路安抚大使授永兴军节度使开府仪同三司都督川陜荆襄军马事制门下敷求贤哲协济艰虞式是南邦既懋蕃宣之绩寛予西顾方图保定之功爰因祕殿之华用拜斋坛之峻权分帅阃像视鼎司徃无惮于一行伫有闻于数路诞扬涣号孚告治朝具官某器识髙眀才猷俊伟时惟轻重强者畏而忠者怀身任安危上不疑而朝不忌确乎社稷之卫美矣邦家之光自解钧衡遂临藩屏一日不见已勤当宁之思四国是皇良切折冲之望是用宠钖六旌于殽函之奥壤荣参三事于衮绣之鉅公川陜以东荆襄而北頥指诸将张皇六师俾大振于国威期永清于冦畧于戯㑹同有绎朕当内修而外攘文武兼资尔其出将而入相勉服厥命益隆乃勲可表拟范相免明堂陪位谢表诏命待祠礼敢稽于俟驾恩从告病义良愧于执笾顾蝼蚁以何知致干坤而介意伏念臣早以樗散待罪钧衡晚縁驽痾乞身圭荜闲散既久懒慢相成端委何能素甘心于一壑支离未死犹窃食于三钟属当宗祀之期获预辟公之召念采薪而不给奚荐牡以能胜奏逹九重方惧防风之戮词颁一札岂意孟轲之容此葢伏遇皇帝陛下徳厚寛仁道宏忠恕去苛解挠跻四海于平康利物爱人怜一夫之疹疾且父兄之于子弟施既如此则股肱之于元首报当若何喘息余生或未先于朝露驰驱晚节期少报于春晖拟宰相贺眀堂礼成表孝逹诸侯举飨亲之盛典欢均四表广宥罪之深仁允为宗社之休宜効臣邻之庆臣闻鱼丽备礼斯可告于神明凫鹥守成遂获安于祖考重惟今日之艰棘不若当时之治平自非天实相之物其多矣攘夷狄以去外侮之患任贤能以成中兴之功亦当能崇黄帝之合宫讲周公之宗祀俾我将我享不专美于前王致来燕来宁益绍隆于丕祚恭惟皇帝陛下常徳立武深畧纬文时敏厥修虽夙兴夜寐而匪懈日新其徳使吏称民安而不知永言维则之思莫重因严之教精意以享爰修配帝之诚至神遂通果见得天之效臣等职当辅弼徳乏肃雝骏奔以执豆笾有惭显相作解而施雷雨实頼熈成代赵圣用镇抚谢放罪表按属郡之姦违本期除害因故人之营救飜谓复雠狱用折于片言罪方虞于万坐拜恩知幸感涕无从窃以事孰重于欺君刑莫加于谋上一之为甚犹当寘于斧钺之诛二者而兼岂能逃其洿潴之罪是故在朝廷有上下之分法禁告论也而渉乎此则得言在闺门有父子之亲法当容隠也而至于兹则听告岂容诬伪妄凟宸聪姑欲沦胥冀逃已祸伏念臣千无一得尺乏寸长肆法驾之东廵逮金人之南渡偶縁分镇遂𨽻两州间道之官仅脱虎狼之口濒湖抗贼屡流蛟鳄之涎间关百罹参差九死馘餔肝之巨冦执问鼎之凶酋血气既衰精神已敝力小任重因尝乞身而再三志大心劳尚意立功之万一是贪眷遇不即退归属承寛恤之文用按贪残之政窃希何武庶几服罪而露章已愧范滂能使望风而解印岂图怙势大肆兴讹笞榜吏民刼持上下造谤书之一箧投讼牒于九重譛愬既行凶邪得骋适苏章来二天之庇致曽参陷三至之辜虽雷霆忽震则惊併付虎冠之治而日月容光必照终明雀角之寃获从缧绁之余复齿缙绅之列兹盖伏遇皇帝陛下用心若鑑施仁如天与四海而为春重一夫之独泣望霓得雨将藁顿苏谓臣戚乃自贻方责以激薄律贪理宜无赦察臣情为可悯逮论其宁僣无滥忍及非辜臣敢不仰佩至仁益坚晚节死而后已冀有得于桑榆敏以行之庶不惭于犬马代秦徳久崃州到任谢表分符东蓼徃尝窃于一行纡绂西陵今复叨于再命望实踰于愚分感弥激于懦𠂻荣幸已多愧惭并积伏念臣邓林朴遫冀野驽骀材无取于寸长力不胜于十驾偶縁世赏滥厠官联当兹综覈名实之朝乃臣投置闲散之日盖以承流宣化方资师帅之良岂容窃禄备员获在子男之列此盖伏遇皇帝陛下道大亦大徳明惟明不显亦临同周文之所以圣无为而治得虞舜之急亲贤遂令菅蒯之微得备樵薪之末臣敢不钦承徳意抚育黎元肯徒耗于太仓冀酬造化傥未烦于司败誓竭麋捐信阳到任谢表为官择吏尤髙共理之良揣分量能实冒分符之宠已谐入境遂视章程向以报君奉行徳意臣窃以申为小郡地号极边人物荒残山川萧索曩接中都之奥壤分𨽻京西今为并塞之孤城割归湖北邑虽有二户不盈千顾緜薄以无堪误膺委寄何设施之可效庶尽拊绥伏念臣起自犁锄进由庠序当政和之乐育𨽻业贤关属季孟之同升联名仕籍周旋三纪龃龉百罹盖由疎拙失于周身加以愚直动至忤物搀说利害逆料是非方得倅于南谯固尝妄言而取降官之贬继员丞于东蓼又复因人而为对吏之行积其愆尤久合诛殛尚頼圣恩之寛大未即弃捐敢期晚景之侵寻更叨拭擢玆盖伏遇皇帝陛下道大亦大徳眀惟眀乃圣乃神本帝尧之独智克勤克俭兼夏禹之成能知人则能官人救物故无弃物致兹朴获备薪蒸臣敢不思致其身冀行所学但使政平讼理何敢求名庶几近悦逺来自然乐业代贾漕茂徳贺表天启升平之运长发其祥时歌降永之年诞弥厥月华夷増气岳渎効欢窃以圣王修之国修之家修之身以致海寓之宁大徳得其名得其禄得其夀以慰生灵之望审龟图之罔极验鳯歴之无穷恭惟皇帝陛下道迈汤文仁齐尧舜省刑薄税跻万姓于春台偃武修文措八荒于夀域由中及外若臣与民对流虹绕电之辰注拱极望云之日臣滥将使指阻系淮堧兽舞无从徒想钧天之奏葵倾有幸欣逢化日之长代王亦颜江东转运判官谢表持节西淮罪止虞于瘝旷飞驺江左恩复冐于宠荣徳薄位高感深涕陨伏念臣盐车下驷社栎散才曽无十驾之可称岂有寸长之足取误䝉拭擢洊被使令言逺有光敢惮载驰而咨度见知则説遽先四牡之来归自北而南去闲就剧夫何易地滥及非才此盖伏遇皇帝陛下圣迈周文功跻夏禹照同日月见思齐之不显亦临治格平成得虞书之无逺弗届常善救物因能任官遂令棫朴之微获备槱薪之末臣敢不永懐靡及专意肃将致一道之澄清虽其所短布九重之徳泽则或庶几提举湖北常平茶盐到任谢表分忧顾于边城方虞汰斥遣诹訽于本路曷副使令命朝出于巖廊光夕生于原隰退量緜力从激懦𠂻窃臣赋性不灵谋身更拙决科入仕垂及四十年行法涖官仅书六七考皆由愚惷自取悔尤投闲置散分之宜久矣山林之适承流宣化民之帅幸哉州县之劳黾勉一期拊摩千里效蔑闻于共理宠忽拜于皇华矧国家敛散之权与山海懋迁之利视饥穰而为出入赈济吾民排商贾而制低昻阜通邦货欲膺是选必择其人夫何妄庸有此侥倖兹盖伏遇皇帝陛下常徳立武深畧纬文功迈宣王攘戎狄而复境土治符世祖眀政体而揽权纲方并建于羣材以共图于大业怜臣尝废放两纪而不改其操付臣以澄清一道而俾效其愚自怜草芥之微乃辱干坤之造戴恩若此图报谓何臣敢不祗服训词肃将使事周爰咨度宁辞六辔之驰驱功如见知愿奉三年之计最湖南运判谢到任表司仓湖北责仅免于旷瘝将漕湘南恩复叨于委寄任非所称惧弗克堪臣伏念臣学术迂踈人材冗散自献书于眀主因获罪于权臣久安丘壑之闲念絶轩裳之望晚从拂拭洊被使令分符何补于边城揽辔就乘于使驿食君之禄敢言避事以偷安当官而行必欲去姦而革弊常恐怨憎之积毁而遂致罪戾岂期礼乐之加宠而逺有光华矧此湘江下临鄂渚九州数十县悉𨽻按澄三军百万屯咸资餽饷非刺举不回则何以率吏治非干施有术则何以赡边储遴简通才庶堪烦使不图侥倖猥及孱庸兹盖伏遇皇帝陛下因能任官循名责实内而公卿侍从之选儒必用真外而帅守监司之除功须已试怜臣虽穷且老而益坚益壮知臣既愚且直而守道守官特涣纶言俾更龙节臣敢不黾勉从事夙夜在公歌载驰载驱之篇俯究使臣之诹度去不均不安之患仰遵圣训之丁宁积毫髪之微劳答干坤之大施拟沈必先尚书镇江到任谢表江湖逺去方安置散之宜纶綍下颁忽被分忧之寄恩踰涯分愧溢心颜伏念臣才不逮人性多忤物盖平日素疾姦佞故当职輙忘权豪所言患不知岂敢为妻子之计若死诚有补是甘报君父之恩犬马一心鹰鹯累嵗独頼容光之照获全屈轶之生俾从麋鹿之羣乃其所志付以股肱之寄岂曰当然兹盖伏遇皇帝陛下汤徳日新尧仁天覆任贤使能以济中兴之治选徒差马以成外攘之功念臣固尝效忠于补阙拾遗谓臣必能尽力于承流宣化一夫不获庶臻鸿鴈之安四征弗庭方起云霓之望代叶少藴左丞谢建康府安抚并庐夀宣抚使表窜身薮泽方念咎于桑榆授钺江淮忽拜恩于纶綍功难补过愧不胜荣窃以刺史之奉六条首除强暴汉安之遣八使专选威名或持斧以戢奸或埋轮以惩恶或褰帷而人为之震慄或揽辔而志在于澄清悉能致盗贼诣营而乞降岂但使守令望风而解去眷兹新命创自本朝望欲重于列城故非前世浩穰之地则不置声欲先于羣冦故非近时辅弼之臣则不除惟建业之繁雄实临流之都㑹靣横赤壁背负乌江州分淮海之区星直斗牛之次肇三方之鼎峙更六代之龙兴舟车所通衣冠攸集在宣池寄股肱之郡于庐夀亦唇齿之邦肆法驾之东廵逮金人之南渡川原遍赤草木皆腥今将举郡邑而一新且复扶邦家于再造驱攘蜂虿抚养疮痍兴仆植僵折冲厌难授以一方之巨屏俾为万里之长城必能慰安民情庶几称职诚欲布宣徳意要在任贤伏念臣智不足以周身才未至于闻道衆人欲杀事难辨于窃鈇累圣优容理或伸于伏劔常恐铄金之谤积成销骨之寃岂图眷知擢寘枢近当姦臣之跋扈有乖明哲以自全洎元恶之殱夷遂至纠弹而共弃尚幸覆盆之照偶逃擢髪之诛丘壑三年干戈九死仅存余息获见中兴十国为连敢希元帅一麾出守遂镇名藩此盖伏遇皇帝陛下与物为春配天其泽赦过宥罪尽从雷雨之施藏疾纳污大廓山川之度用人惟已因能任官起臣于寂寞之滨处臣以繁剧之职责其后效以盖前愆臣敢不夙夜在公黾勉从事愿同勐兽保藜藿于深山不使眀时致豺狼于当道拟张徳逺谢大资宫观表五年分阃功无尺寸之微一日还朝罪有丘山之重恩实踰于始望荣莫盖于前羞感涕无从捐躯曷报臣闻臣子有二不择之戒在爱亲与事君春秋有五不韪之诛贵度徳与量力有戾斯语不逃常刑伏念臣起身布韦致位枢筦岂有蚍蜉之援先为绍介特由干坤之造所自陶镕顷縁骄敌之南侵上轸渊𠂻而西顾载惟川陜截然参井之隅其在国家隐若股肱之势宜为外援共弭内陵知臣于梁益当念乡枌谓臣在朝廷正司兵柄尔其振军声于万里之外无惮一行予亦措邦本于九鼎之安有闻再造承命奋发拥麾载驰自忘力小任重之虞孰恤意广材疎之诮俄淹嵗月靡効涓尘臂虽怒于螳蜋技已穷于鼯䑕积其误国久合杀身敢意眷怜尚从寛贷畀内祠之真禄陞祕殿之崇资俾养驽痾用安樗散此盖伏遇皇帝陛下至仁天覆大徳海涵原其初心取一日用力之善以兹异数掩九载弗成之愆正复自谋无以踰此枕流潄石傥未泯于明时誓水指松庶有期于来效拟张徳逺落大资依旧宫观表恩隆宠极罪大谪轻虽镌秘殿之华尚假内祠之逸省穷心痗拜命涕零伏念臣顷以谬庸误膺委寄徇一时之急义当勇于舍生督万里之征事莫难于料敌顾在当日敢辞此行徒以智小谋大不能推贤逊能以吝权至于日徃月来遂成屈力殚货而误国死有余责生之在君此盖伏遇皇帝陛下推成汤之寛仁体仲尼之忠恕方务风雷其号令而与天下更始谓宜雨露其膏泽以致帝命惟新聊示小惩用彰至徳震风忽及方知厦屋之休寸草何知愿效春晖之报拟贾眀叔复显谟阁待制表盛徳有容尽释积年之谴微生何幸更叨三字之荣服寳训乎裕陵躐华资于延阁拜恩涕陨省过魂惊伏念臣智不足以周身心但知于爱国谓邦有司直不可持禄养交以同衆人而地当敢言自宜眀目张胆以报天子性既疾恶志务去邪故其论駮纠弹不复畏忌顾望出于狂瞽既无献可之谋责以愆违斯有黜幽之典三危两窜万死一生交游为下石之挤宾客竞引绳之逐属彗星之告异获湔除于姦党之中逮元圭之霈恩遂叙复于散官之列四十年之畎亩一万里之朝廷萧条蟠木之容零落蚍蜉之援分甘丘壑望絶云天何期断梗之残年有此登瀛之异数枌榆改观蒲柳増辉此盖伏遇皇帝陛下圣无常心天从人欲鋭意社稷中兴之业敷求祖宗近侍之臣方将与四海而为春岂复忍一夫之失所念父有争子犹或保于令名则国有忠贤必能禆于至治忘其犯颜撄鳞之大罪録其输心露情之小忠宠之纶綍之恩还以图书之府臣敢不勉追老马冀问路于将来窃比翳桑誓扶轮于未死代和州天申节贺表五百嵗而圣人出长发其祥十二年而嵗星周诞弥厥月适际流虹之旦用修拊髀之欢恭惟皇帝陛下睿知有临神武不杀允矣中兴之主卓然上夀之资月之恒而日之升克眀其徳雷不一而风不再耆定尔功治基太平福熈纯嘏天所助者仆景命于万年人皆仰之得欢心于四海某职縻守土目极望云献夀九重莫厠仪韶之鳯输诚千里徒倾向日之葵拟辛侍御迁中丞谢表备位杂端曽微报称进官独坐更冐宠荣岂容不讳之朝久玷敢言之地莫闻一得少补四聪伏以朝廷之所頼以治者在官僚官僚之所由以肃者在纲纪唐分三院汉置一台中丞则专佐大夫以纠正百官御史则更直朝堂以推弹杂事在龙朔尝有司宪之号至文眀复更肃政之名茍非其人为不任职必得刚正如狄仁杰以眀王立本之罪蹇谔若韦思谦以直张仁祎之寃庶能抨劾姦邪扫清朋比使善人劝而滛人惧致强者畏而忠者懐伏念臣心固暗于是非职莫分于贤否平日素乏特立独行之操当职又无扬清激浊之称仅同羝羊之触藩篱敢比勐兽之保藜藿杨㻛之不屈于恐胁实頼神明温造之遂获于甄陞敢期眷奖此盖伏遇皇帝陛下追法上古绍开中兴欲来骨鲠之言共济艰难之业每寛风宪为霁天威听无惮于撄鳞报亦思于张胆臣敢不仕以行义进思尽忠知无不为当效鹰鹯之奋直者先祸更全蝼蚁之生拟沈必先除吏部尚书谢表方从散地起为千里之师敢冀误恩复作六官之长省躬有腼拜命靡遑伏念臣受才凡庸禀性疎直夙荷圣神之眷久污清切之班昨长铨衡窃有晞于裴马迨糜嵗月曽无补于丝毫旋遂劾归获逃罪戾方切前羞之负岂膺旧物之还此盖伏遇皇帝陛下躬上圣聪明之资开中兴熙洽之运虚心俊杰鋭意事功嘉与刍荛力致万邦之治欲令凋瘵获比三代之隆致一介以不遗岂寸长而可取臣敢不循名责实推贤逹能勉遵毛玠之公庶几报政敢比山涛之职自作品题拟翟巽谢除内翰表䕃松借草方安琳馆之闲曳组鸣珂复拜玉堂之命遂使桑榆之景再瞻日月之光荣幸天多愧惭山积伏念臣赋才凡下禀性庸愚居懐隐甫之刚常守展禽之介言惟古是动与时乖半世宦游二十年之持槖一时行辈六七人之秉钧固知汰砾不容于在前敢谓积薪或得而居上肆樗散之无用属驽痾之有加抗疏归来恰值干戈之扰杖藜逃去重増丘壑之迂间闗百罹参差万死幸危惙之少间喜废壊之将兴誓毕此生请歌再造申君臣之善颂快江湖之鄙心野兴何浓正欲和风于南郭宸恩未替更令视草于北门此盖伏遇皇帝陛下并建英豪明扬侧陋期大来于儒雅以同济于艰难谓王之言也如丝臣之和也若响欲得封敖痛在朕躬之语当求陆贽号为内相之才念臣尝在翰林初本无过怜臣久居畎畆不遽遐遗特宠新除俾还旧物臣敢不强勉学问以冀淹该发为训辞庶臻深厚粉饰一王之法追还三代之风莲烛夜归密奉不传之㫖金銮昼掩徧观未见之书内竭疎庸仰酬眷倚拟赵元镇参政辞新除第一表臣闻任重大者不可使小力持谋险艰者慎无与浅识计或用失其当则上何以副仰成之望若处非其宜则下岂能逃旷废之讥为责匪轻所系不浅故君必度徳以授之位而臣当量力以効其官岂容謏闻获预大政伏念臣智仅同于爝火才不越于斗筲自知甚眀位早踰于涯分人言可畏势莫幸于宠荣况当外侮之侵陵方务中兴而克复盍求张仲以成吉甫之宪邦自有姚崇安用懐慎之伴食此盖伏遇皇帝陛下励精图治至诚与贤谓臣徃在枢庭虽无尺寸功而不见其过念臣来自藩屏固尝二三任而遂悯其劳致兹误恩出于独断茍贪眷遇理必至于颠隮冀遂保全命特从于追寝所有恩命未敢祗受拟赵元镇参政辞新除第二表屃赑任隆乃俾蚊䖟之负穹窿听迩当闻蝇蚋之声顾帝意之云吁亦愚诚之未至茍幸从私于万一安能避凟于再三臣闻徳进则朝廷尊而臣无素徳贤用则邦家立而臣实非贤徒以驽痾久膺器使念主忧臣辱艰难非避事之时致日徃月来倥偬积罔功之罪谓宜诛殛更冐宠荣虽圣眷之有加奈师言之不厌伏望皇帝陛下重怜旧物特寝新除任贤使能允济周室之美投闲置散俾从韩愈之宜傥未冺于余生冀有酬于异日拟赵元镇谢新除表纶言下逮俾赞洪钧鷃愿上陈莫回涣汗且方以効一官为过分岂敢期超八座以疏恩固避无从兢惶曷处臣闻济一时之务者要须一时之胜为千嵗之计者斯有千嵗之传况今日参知政事之名乃前代左右丞辖之任实同令仆获在倚毗当得不挠不囘如魏元成庶能矫拂趋竞盍求之才之烈若刘思道期以明振纲维可使疎庸亦䝉识擢此盖伏遇皇帝陛下鼎新庶政图任旧人礼重筑台姑欲先于郭隗功成补衮冀遂得于樊侯不由绍介之一言必欲断迁于三事智小谋大何禆日月之明责重命轻愿殚犬马之力相山集卷二十钦定四库全书相山集巻二十宋王之道撰札子王师所至秋毫不犯札子契勘今来用兵当预有以固结民心而所以固结民心者莫大于秋毫无所犯是以成汤之伐桀不过于归市者不止耕者不变宣王之平淮夷不过于不留不处三事就绪汉髙之胜项羽不过于财物无所取妇女无所御此无他得天下有道得其民者所以得天下也得其民有道得其心者所以得民也夫斯民箪食壶浆以迎王师者岂乐于战伐哉为其有以慰云霓之望而脱水火之厄也若屠戮其父兄系累其子弟掠其金帛滛其妇女如之何其可也伏惟都督仆射相公上体九重所以眷倚之意下慰亿万生灵所以属望之心无使市不易㕓宗庙不震长安之人不识旂鼓专为李晟美实中外幸甚又与汪中丞画一利害札子画一之道闻有兵无将与无兵同有将而非其人与无将同然则今日膺阃外之寄运掌上之竒者尤不可不选择而使之也究自古用兵初不以衆寡为胜负但患乎将帅之非其人耳何则寻邑百万而光武以三千败之苻坚百万而谢𤣥以八千败之曹操以八十万而败于周瑜袁绍以四十万而败于曹操至于本朝太祖之定天下用兵亦不过十五万东征西讨无不如意其伐蜀也止用精兵七千人耳愚谓今日之兵本自足用诚得人而将之亦何患乎不济盖吾之宿将比自讲和以来初无尺寸之劳毫髪之功二十年间享其富贵尊荣甚者位师保太傅以至开府仪同三司其次类为太尉节度使如承宣观察防御团练使盖不足道黄金白璧歌童舞女充牣私室朝游暮宴其奉养僣侈有非言之所能尽者孰肯擐甲胄冐锋镝奋不顾身以徇国家之急哉当金亮之死止得人如徃时之张韩其恢复中原亦已久矣传曰疆埸不宁㧞卒为将为今日计要当责诸军都统制统领官于行伍中推举其才能武勇而为衆所称者或一二人或四五人明言所长如赵军之许歴齐军之田单上其姓名于朝然后诘之以诡道以观其谋试之以危事以观其勇谋且勇矣然后任之以职付之以事而较其能否优劣而㧞用之俟其立到功效次第加赏如其所举不当其所举官必罚无赦而军中见充统制领将佐或有老怯无用者令其自陈愿休致者从之如此则有材武而陆沉者得以表见于世而老怯者得以退休于时亦各遂其志矣昔萧何荐韩信于髙帝余人未之知也惟何知之而帝信之方其择日设坛诸将皆喜人人自以为得大将既拜乃信也一军皆惊已而佐帝取三秦定天下者信之功为多由是以观择将真今日之急务不可忽也不可不慎也一兵法曰千里馈粮士有饥色樵苏后㸑师不宿饱故赵充国云积糓三百万斛于塞下则羌人不敢动然则当今足食之策莫如营田而营田之策非将帅身以率之未见其可也昔郭子仪以河中军食常乏乃自耕百畆将校以是为差于是士卒皆不劝而耕是嵗河中野无旷土兵有余粮也羊祜之镇襄阳也与呉人开布大信降者欲去皆听之减石城戍逻之卒以垦田八百顷其始至也军无百日之粮及其季年乃有十年之积此将帅营田之眀效也其次则莫如韩重华之为振武水隆转运使出赃罪吏九百余人脱其桎梏给耒耜与牛使耕其傍便近地以偿所负释其粟之在吏者四十万斛不追吏得去罪死假种粮齿平人有以自効莫不涕泣感奋相率尽力以奉其令而又为之犇走经营相原隰之宜指授耕法故连二嵗大熟吏得尽偿其所亡四十万斛而私其赢余得以休息军不复饥一今日之用兵患在于规模不素定而或进或退或攻或守皆取决于朝廷朝廷初无一定之策以授于将帅故将帅幸其朝廷之遥制有当进而不进者有当攻而不攻者且如成闵除荆襄制置兼招讨方自鄂渚移屯徳安而召援采石正当隆冬盛寒千里犇命士卒数万人疲于道路死者不可胜数其于赴援初不闻其有折冲却敌之功兵法曰百里而趋利者蹶上将五十里而趋利者军半至而况于千里乎此规模不先定之过也一今日之用兵患在于赏不当罚不行何谓赏不当盖以无功而肆为诞谩谓如偶获一人则图其战鬭之状张其掩杀之衆走旗入报以为大获胜㨗而其赏有至于转十数官者何谓罚不行如王权以都统拥数万之衆遇敌不战而走非独大䘮其师且使两淮之民悉为鱼肉既不能正其典刑籍其家产迨至台諌论列仅能除名逺窜而已兵法以赏罚素明为足以知胜负然则军声之不振亦理所当然也复何恠哉一自金人入冦我师进讨士卒以将帅望风退避一时犇溃初未尝交锋而自相蹂践死亡销折者十之五六曽不闻逐军申其死亡之数谓如前军原一万人今死亡过半而所请旧额不减一万之数后军原八千人今死亡过半而所请旧额不减八千之数是也若以所请虚数依旧给与死亡之家则犹可以养其父母妻子以慰旁观士卒之心亦庶几焉傥或统辖等人取之以为已有则其为公私之蠧可胜计哉传曰山林不能给野火江海不能实漏巵今日之患正在于此不可不深究其弊而痛革之也一道路之言以为用兵以来人马死伤过半而诸将方且申乞招军买马朝廷不问其财用之无所自出悉从其请尽下诸道总领所应副而总领之所有皆自朝廷支降非于支降之外别有生财之道也陆贽有言益兵以生事加赋以殄人无纾目前之虞或兴意外之患在今日不可不以是为虑也一晋武帝时鲜卑木机能为边患攻陷凉州帝临朝叹曰谁为我讨此者马隆进曰陛下能任臣臣请任之臣愿募勇士三千人无问所从来帅之以西冦不足平也帝许之隆募能引弓四钧挽弩九石者取之立标简试自旦至日中得三千五百人隆曰足矣请自武库选仗帝命惟隆所取仍给三年军资而遣之隆西渡温水木机能等以衆数万据险拒之隆以山路狭隘乃作偏箱车为木屋于车上转战而前行千余里杀伤甚衆隆至武威鲜卑大人猝䟦韩且万能等帅万余落来降隆与木机能大战斩之凉州遂平今日之招军每効用一名日支食钱三百米三斗而又不刺靣不湼手夫人得而充焉可谓优且厚矣使为将帅者诚能体国一一如马隆之用心而所招効用又尽得如马隆所募之人则一夫可当十夫之用不然十夫不足以当一夫是徒为虚名以蠧其民尔虽得百万亦何用哉一唐陆贽之言曰人者邦之本财者人之心其心伤则本伤其本伤则枝干颠瘁而根柢蹷矣议者咸谓今日之计莫急于理财以愚观之理财在今日为无术但当行其革弊之政则财用斯足矣夫奉祠给禄朝廷所以示优贤之意也今不问官之髙卑类以家贫仰禄婚嫁未毕为言陈乞宫观动至三五任坐縻帑廪下至初出官人欲得家居累考无吏绩请官俸徃徃乞监庙十之七八其侥倖亦云甚矣当此国家多难为士大夫者正宜君尔忘身国尔忘家岂容背公营私自为温饱之计哉今欲将宫祠岳庙请给并行住罢其以故丐闲者皆与其名而夺其实候事定日徐议复旧可乎古之仕者必有圭田盖养亷之意也今或彼有而此无甲厚而乙薄夫贪婪无厌之人正使有且厚犹恐未必能亷则其无且薄者又何以责其亷哉今欲例取职租之入以济军需候事定日徐议均一可乎今之仕宦文臣承务以上武臣下班祗应以上闲居待阙皆有月俸且文臣自选人以至改官自改官以至显官能以亷俭自将绵歴既久生计粗足不犹愈于韦布之时哉而又加之俸赘莫甚焉今欲将文武闲居待阙月俸不问髙卑例行住罢候事定日徐议给否可乎诸军拣放使臣将校以其陈乞或老或病不足以被坚执鋭而无用于军也故拣而放之使得自便遂其闲逸以终天年正如士大夫之引年致仕不闻致仕之后复有俸给而终其老死也今朝廷以此辈尝有从军之劳则当考其战多之功而等第之使臣上者不过再任其次一任而止将校上者不过三年其次二年而止亦已过厚矣今乃不问其等第而一槩分送州军给禄养老至于死而后已其与当时陈乞老病减放之意岂不相悖戾乎耗蠧财用未有如此之甚者今欲将校除一任或再任三年或二年外并行住罢可乎此四者实当今之大弊如能住罢乞行下逐路漕臣籍所管州县所罢钱糓令逐项桩管不得妄有支动专责餽饷以佐军需其所得之多岂不过于豪民献助坊渡预借之数乎兹盖有利于国无伤于民但患其不能断以行之耳申三省枢密利害札子一湖北荆西两路所屯重兵分𨽻四将而不置主帅虽庙算固有定议令其互相策应然至于缓急之际不知先登陷阵者果谁也正使有先登陷阵之人又恐旁观策应者畏忌顾望莫肯奋不顾身以徇国家之急如贺兰进明之不救张廵许逺将何法以加之正使事定诛不救之罪若张镐之杖杀闾丘晓亦何能救其失哉昔九节度使之师以郭子仪李光弼皆一时元功难相临摄遂不置帅师次邺南未及战而溃兹不可不鉴也一自古边防未尝不戍重兵以备敌人今国家既都江淛必借淮汉以为屏蔽自合戍重兵于沿边控扼去处今诸大将并屯江南去边动五七百里沿边州郡所戍多者不过三二百人少者才百有余人万一敌人夤夜以铁骑兼程入冦则数百里之地不过朝发夕至所谓沿边戍兵何能为哉使沿边戍兵无所能为则所谓大将者逺在数百里外亦将惊惶失措岂不大可虑哉兵法曰先处战地而待敌者佚后处战地而趋敌者劳又曰百里而争利则擒上将军劲者先疲者后其法十一而至五十里而争利则蹷上将军其法半至三十里而争利则三分之二至倍日併行此孙膑所以败龎涓也今由都统下所遣戍兵或在徳安或在应城且如信阳系沿边隘口止有兵一百五十人而除摆铺差出外在寨者止七八十人设若有惊求援于徳安徃来计六百里求援于应城徃来计七百余里不知统兵者亦尝思及此乎俗谚谓逺水不救近火此言虽小可以喻大今欲便乞戍兵则恐有不通水运去处或山路险阻艰于馈饷愚愿应沿边州郡各乞分戍歩兵三二千人马三五百匹可乎如从所请只乞命诸军推择有才畧善抚御士卒者令其统帅前来庶几缓急可以倚仗兹正疆埸不宁㧞卒为将之时不可忽也一访闻淮北州郡徃徃多有粮草师行恐非所忧兵法曰食敌一钟当吾二十钟秆一石当吾二十石又曰取用于国因粮于敌故军食可足也且説彼民朝夕延颈跂踵以望王师之来至有一户而磨麦七十石养猪数十口造酒三二十瓮以备壶浆之迎者又有朝夕沿淮探伺及请旗榜者以恨王师之来不早彼民云但得天兵三二万人则自淮以北便有数十万衆为之乡道矣八月初五六间蔡州上蔡县百姓数十人传闻我师分屯徳安遂欣跃鼔舞弃其资产擕其老㓜与牛马而南行数十里而唐州桐栢县廵尉利其财畜㑹合弓兵追逐凡十数战弓兵死伤过半而老㓜累日不得食疲困就擒亦有窜至本军界者以此观之可以相见彼民徯后之意但使我师所至秋毫不犯当见彼民争为前驱其恢复疆宇盖反手也乞择县令以三事赏罚札子契勘百里一令实生民休戚利害所系而累年以来圣君贤相重怜凋瘵顷罹干戈涂炭之苦日夜讲求思所以选择县令以当百里之寄而终未闻有以循良见称于时者其失有三焉一曰循法而其所差不问人之能否二曰能否无别而人无所劝沮三曰劝沮不行而贪暴者不知所警庸懦者不知所勉昔郑子皮欲使尹何为邑子产曰学而后入政未闻以政学今欲行李唐书判㧞萃之科应初改官人合入知县者并试其中者则进之使作邑其不中者则扼之使监当而其最优者上则陞擢差遣次则进秩又其次则减年以别能否可乎卓茂为密令政号忠厚光武一旦擢为太傅封侯史臣称其克复旧物享祚长久盖由知所先务而得其本原所致今欲责逐路监司覈其循良嵗举一人上治状于朝廷参较优劣择其尤异者取㫖内则用而为郎官外则用而为监司郡守以是劝沮可乎汉孝宣信赏必罚总覈名实而当时美其吏称其职民安其业今欲责郡守监司应属县令凡贪暴害民庸懦任吏者按劾无贷否则不以去官事发并连坐使其贪暴知所警庸懦知所勉可乎是三失若去而县令之不得人者未之有也论和籴利害札子之道窃闻古者三年耕必有一年之食九年耕必有三年之食以三十年之通虽有旱干水溢民无菜色是故国无九年之蓄则曰不足无六年之蓄则曰急无三年之蓄则曰国非其国恭惟国家乍更兵火比自平定以来殆二十年号称中兴而官兵之冗所费不赀逐嵗调度尝苦其不给若以三年之蓄较之岂不大可虑哉之道于绍兴二十九年夏调官日固尝具札子请于时相乞卖僧道度牒五千道每道价钱一千贯可得钱五百万贯其钱尽以籴粮于沿江州军贮积以备缓急军需当时虽不䝉施行今朝廷已降指挥出卖度牒二千道每道钱五百贯共计钱一百万贯其钱令诸路附纲起发解赴行在交纳内三总领所钱另项桩管如此窃恐所得百万迟之数月复成乌有愚愿阁下眀言今日国用匮乏乞以此钱专用籴粮寻常不得妄有支动缓急以供馈饷不亦可乎所有和籴利便令具画一下项一今来如籴粮乞于所籴州县设塲每塲置斗十靣差监官二员一员掌交量一员掌支钱其粮米入仓听令百姓自量并不须用斗给盖百姓至愚而神圣人所谓上好信则民莫敢不用情今若听从自量决无以九升半作一斗之理而所支钱又无邀阻想见欢唿鼓舞而乐中于官也且百姓寻常入市粜卖其铺户于粜籴名下每斗各収牙钱一二十文今闻官中收籴乃无种种之费民情之喜不问可知也一和籴塲合差专支官一名手分二名斗给库子各一名专支官兼掌出纳手分一名斗给一名司纳以给慿由手分一名库子一名司出以给价值其百姓既交量所粜米入仓讫交粮官即时令当行人出给慿由即时令当行人支钱不得少有阻节如违令州郡或监司觉察将官吏量行责罚一和粜塲所差监官二员交量官居其东支钱官居其西其监官日支食钱五百文专支官并手分斗给库子日各支食钱三百文其监官手分斗给库子食钱候籴粮足日罢支如此庶几可以责其养亷若有乞取听人告即时决罚一和籴有二利盖民间艰于得钱若官中于米贱时収籴则民乐于得钱而官获其利然今之和籴遂成彊籴民之被害不可胜言无他且如转运司行下一郡令籴一万石不惟本司要取额外升合而所籴州县亦然至于专斗每斗又取使用钱一二十文方始交量不尔则一斗只可量七八升若百姓稍有语言其监官必绳以法解赴州郡或监司究治縁是更无所控告一今来和籴谓如州郡市价每斗一百文足即量増十数钱明量一升作耗百姓见官中更无阻节而价值比市井稍有所増自然不劳而办一和籴之弊不患乎吏之为姦而常患乎监官之不得其人不患乎监官之不得其人而常患乎监司守倅知县之不得其人使监司守倅知县诚得其人则监官有所畏惮而不敢犯过监官有所畏惮不敢犯过则吏之得肆其奸欺者亦鲜以类推之今日天下事徃徃如是岂特和籴而已哉且监司一路之风宪也所至要当使奸赃退听善良受赐乃为称职今则不然凡置司所在主者或不得人则本司官吏徃徃开其作弊之端而州县官吏乘之公肆横取其为害比他郡尤甚有不可胜言者此又不可不念也相山集卷二十一钦定四库全书相山集巻二十一宋王之道撰札子乞卖度牒籴军粮札子窃闻之赵充国之制先零尝谓耿寿昌曰籴三百万斛糓于塞下则羌人不敢动寿昌所籴止得四十万斛义渠再使且费其半致羌人敢为逆由是以观为国家者岂容外有强敌而不为足食足兵之长虑乎朝廷自军兴以至于今三十有五年矣诸司所统无虑数十万兵亦不可谓不足矣而终未闻有嵗月之储则食之不足槩可知也尝试以今兵食计之大率不过三百万斛畧论中平之直为钱不过五百万缗异时国家常虑暗失丁壮禁卖僧道度牒矣而游惰之徒利于不耕而食不蠺而衣虽不披剃披带例以叅头道者为名所至云集往往三两倍见存僧道之数其与暗失丁壮均也今欲乞权造绫纸度牒五千道毎道立价钱一千贯俾自今以往度为僧道者依职员例预免私罪杖公罪徒逐嵗等第分降诸路转运使出卖书填不惟可使此徒知度牒之艰得悉自顾惜互相勉励遵释老之遗训报君父之大徳且复嵗得数百万缗若行封桩不得别有支动于秋成日于米贱州军趂时毎斗量増数钱收籴除水脚糜费外可得三百万斛仍于濒江州军储积缓急以备军颁亦今日足食之䇿也乞将犯盗罪不至死人配𨽻诸军重役札子契勘杀人者死伤人及盗抵罪惟兹三章非特汉髙入闗所约之法当然自唐虞三代以来未有能易此而致治者也恭惟主上明慎刑宪诏令之下罔不以施生戮死为念但推而行之往往未尽得人州县之吏上而守令下而廵尉间有坐视盗贼肆为良民之害而不复问者设或有能督责土兵弓手保甲擒获一二至于解赴所属则当行人吏又以为竒货重有乞取然后受之既付囹圄而未获徒党而行赇于鞫勘官司互相表里借词出罪无所不至由是自死降而入流流降而入徒者十常八九其尤甚者既谓之流曽不出境三二百里又以其徒伺候资送曲意奉承管押之人既赂以金复醉以酒弛而纵之逸者多矣此曹既返巢穴稔恶不悛其势与向来捉事人誓不俱生而为害有不胜言者矣今欲乞将犯盗罪不至死之人配𨽻诸军盖此曹类多骁勇趫㨗岂惟缓急可以备驱役其防闲之宻约束之严庻几有悛心而椎埋剽刦之流亦少畏惧用不犯于有司而百姓䝉实惠上广明主好生之徳顾不伟哉预置大军马草札子契勘大军见戍淮上将来合用马草理宜预行计置之道窃覩绍兴六年秋刘少保宣抚淮西日其他措置乖谬固不可毛举缕数而最为扰民者马草一事宣抚司行下安抚司安抚司行下诸州州行下县县行下保正长文移聨函继踵催督起发而不言其受纳去处州县既已责办保正长更不肯为申明保正长廹于程限且畏军法正当获稻蓻麦之际尽起保内丁壮人负草四束自朝至暮徬徨道涂东西南北莫知所向如是者几一月后来冦退既就庐州置塲受纳而其受纳官吏务在请赇竞为阻节斯民既苦一月无处交纳幸有其交纳处不复计较所费由是毎草一束㑹计水运亦不下四百金其负担者往往至七倍深可怜悯乞欲朝廷明降指挥自今民间所科马草除情愿般赴军前交纳人户外余聴束纳钱二百文省当夏秋间暇时官为召募老弱不堪出战之兵于淞淮及安丰塘并庐夀界有塘砾去处採斫堆垜准备缓急应副大军支遣庻得不夺民时不烦民力而军储预办缓急不致悞事岂曰小补哉选将戍合肥札子契勘合肥西北距淮二百四十里东南距江亦二百四十里在今最为控扼敌人要害之地然而城大兵弱不能独守今年春伪齐来冦偶朝廷所遣岳节使兵至敌与冦㑹贼骇不意遂却不然合肥之民与河梁等无噍类矣兹亦幸而成功非孙武所谓以近待逺以佚待劳以饱待饥其胜固前定也何谓以近待逺兵法曰百里而趋利者蹶上将五十里而趋利者军半至倍日并行此孙膑所以败龎涓也何谓以佚待劳兵法曰先处战地而待敌者佚后处战地而趋敌者劳投石超距此王剪所以杀项燕也何谓以饱待饥兵法曰千里馈粮士有饥色樵苏后㸑师不宿饱龁木煮纸此张廵所以䧟睢阳也今以淮西安抚而戍兵江东一旦境上有变往五百里来五百里而中有大江之阻其势非旬日不能赴援而城已破贼已遁矣窃观去冬逮今宣抚司遣兵过江槩不下二十次少者五六百人多者三四千人初无闻于折冲厌难而一往一来徒困我师徒敝我民徒壊我州县其害有不可胜言者比闻宣抚刘太傅至合肥之明日有诏趣归而器甲粮饷之舟将次合肥而返被溺者十之三四焦湖南北数百里凋瘵之民当此畊蠺驱之于风涛万死一生之地俾令救其所失而偿其所捐深可矜悯伏望仆射相公以伊傅为心耻一夫之不被如宣武刘太傅国之重臣不可轻动即乞于诸将中选其武勇有谋者俾统兵屯戍合肥使得古人所以待逺待劳待饥之道然后责以成功庻几乎其可也乞罢无额上供钱减年赏札子臣闻圣人无常心以百姓心为心惟以百姓心为心故无常好也百姓之所好吾则与之聚之无常恶也百姓之所恶吾则与之去之恭惟陛下自即位以来因民心之好恶而兴利除害用能绍开中兴而措天下于太平比罢免行钱百有余万贯及放丁盐钱而以内库钱充之数不可槩举兹非以百姓心为心讵能至于此哉然尚有可议者如经总制司无额上供钱増及五千贯者守倅减二年磨勘一事为害不细访闻近来所在州郡前此无上项钱去处守倅利得减年之赏往往非理刬夺县道及塲务常赋等钱以充无额上供侥冐赏典其初只縁守倅一时幸赏至使无额立为定额嵗嵗百色诛求侵削无所不至而公私受弊有不可胜言者矣盖县道应干所入钱悉出之民间塲务应干所入钱悉出之酒税况兹年丰如淮东西湖南北米贱而不售民间难于得钱所至塲务酒税额往往例皆亏损今守倅以利一时之赏而夺其县道塲务常赋等钱増作无额上供正使逐郡不问大小例増及五千贯通天下计其数亦未必及今来所罢免行钱之多而况所増曽不及万分之一耶伏望圣慈怜其所取之㣲而流弊至甚特罢守倅逐嵗无额上供减年之赏仍将二十三年以后创立无额上供并行免放不为永额以寛民力实天下幸甚论诸将不为捍御计札子契勘自张韩罢兵以来殿帅之杨存中镇江之刘寳建康之王权鄂州之田师中皆拥重兵享髙爵厚禄极其富贵安荣于今二十余年矣近杨存中以丐祠封王刘寳以䟦扈被斥所存者惟王权田师中二人当此多事之时朝廷曽不责以捍御之事而二人亦宴然坐视初不闻其有所措置为彼之计则善矣而吾之所以平日养兵谋帅之意至此亦何所頼也虽然帝王之兵以全取胜是以贵谋而贱战而百战百胜非善之善者也故先为不可胜以待敌之可胜所以然者朝廷必有深谋至计所谓先为不可胜缓急可使折冲却敌而非天下所能窥其万一者不然愿于间暇时宻谕诸将使为之备若髙崇文之屯长武城训练士卒常若冦至卯时受命辰时引道器械糗粮一无所阙而破敌人于谈笑顾不善乎然而万一有警使所谓探报者正如飞鸟之疾诸将尽如髙崇文之受命不踰晷刻出师御敌然往五百里来五百里且有大江之阻风涛之患尚恐敌人先据要害欲进不能欲退不可机㑹一失噬脐无及其念之哉乞重命令无使朝行夕改札子窃闻古者以命令譬汗其言曰涣汗其大号以明如汗一出而不可复反也是以成王之训有官君子则曰谨乃出令令出惟行弗惟反而刘向之上封事于汉元则曰今出善令未能踰时而反是反汗也如此而望隂阳之调不亦难乎然则命令之数变易非治世之所欲闻也国家崇观以来其弊在此今主上若稽古昔绍开中兴要当尽革前日之弊而朝行夕改尚或因仍旧习亦岂其所宜哉且以近时减官併县二事言之减官所以省费併县所以省事在今实当务之急也而减官未几旋又増置如减司户一员而増兵马都监与指挥十数员是也併县未几旋又复置如舒州之併宿松无为之併巢县曽不一年再复是也若以为官不可减县不可併不当以一人之言一已之意而遽行之若以为官在所减县在所併不当以一人之言一已之意而遽改也一减而十増适所以重费昨併而今复适所以多事不识汉光武之减吏十九併县四百其在当时亦闻増复者有几耶乞自今以往朝廷发号施令当深思圣人涣汗之言上以成王为法下以汉元为戒近则谋之卿士逺则稽之衆庻可则因否则革无以古今而妄生是非无以彼我而妄为憎爱使生灵䝉实惠国家销实祸而天下后世仰望其治绩而不可跂及实中外幸甚乞兵戍巢札子契勘今来金人入冦江北之地悉为贼区尚頼将帅协心士卒用命天戈所指诸路一清可为朝廷大幸然夀春距合肥才二百里有竒今夀春既巳陷贼而合肥又为贼所平填不可复守若不明设斥堠申严备御使贼乘我之间长驱南来则自淮以南数百里荡然无有亭障不复留碍岂不大可虑为今日计必欲屏蔽江表莫若屯万人于南巢以据要害可则进否则退使贼不合抟食东南实天下幸甚乞赏营田官吏之不扰者而罚其扰者札子伏见近年州县营田之始诸事草创佃客既不可遽招则多劝诱而取之民田器既不可立办则多和买而取之民或借其力以耕或配其种以种兹固所不免者今举行既久自宜人人体朝廷之徳意遵画一之成法务令有补于国无扰于民犹老农之治田嵗入常多于人而比隣族党初无毫髪之犯庻几播殖日广蓄积日富邦计以羡军食以丰而坐制敌人之命于股掌之上且亲民莫如令尉而营田之职又当朝夕廵行阡陌检察种莳于民尤获相亲其扰不扰与有劳无劳不于令尉是责而谁责之欲乞因今年之再稔时行考课问去年之买牛籴种与夫佃客之贷借官吏之请给其费几何所收子利几何较其所收比其所费果有数倍之获则其有劳宜在所赏也而一或扰民斯无足取要当访其扰与不扰而后加赏焉较其所收比其所费若才足以相偿则其无劳宜在所罚也而茍能不扰犹或可恕要当访其扰与不扰而后加罚焉诚能以一路计择其有劳而最不扰者一人旌赏之虽超迁数官而不以为僭择其无劳而最扰者一人黜罚之虽废锢终身而不为滥则人知劝沮矣人知劝沮则吏称其职矣吏称其职而民不安业者未之有也昔汉宣以信赏必罚总覈名实而吏称其职民安其业号称中兴愿复见于今日戍兵营田安丰芍陂札子契勘无为军近承安抚刘大傅札子差官前来捡括逃户旷土谋为营田夫营田非适今也赵充国之制先零尝屯金城羊叔子之制孙皓尝屯荆襄皆在边徼未尝与农杂处而无为自兵火以来比江北诸郡粗有农作若又籍其逃亡与其闲旷而分屯以耕岂惟兵杂于农农扰于兵居者不得安而去之徙者不敢归而避之有失劳来还定安集之意亦恐无为距淮往复千里缓急不能相救有失且耕且战之意窃尝求古人之用心盖为帝王之兵以全取胜尝先为不可胜以待可胜而所谓不可胜者莫如营田塞下以俟其间而往取之此汉之所以破先零晋之所以擒孙皓盖两军相敌尺寸地必争今既为营田以制敌人奈何委五百里乃不于夀春而于无为也昔张仁愿代沙咤忠义为朔方总管于河北筑三受降城絶敌南冦路唐休璟以为两汉以来皆北守河今筑城敌腹中终为所有而仁愿卒奏筑之斥地三百里自是突厥不敢踰山牧马朔方益无冦其建三城也初不置壅门曲敌战格或曰边城无守备可乎仁愿曰兵贵攻取贱退守冦至当併力出拒敢回望城者斩何事守备退忸其心哉诚欲营田而于淮上其去敌人尚逺复有长淮为之限制此张仁愿筑城敌腹中似未足深虑也今去夀春而就无为诸将之意亦可见矣之道窃尝为宣抚大傅计膏腴可以足食而无水旱之忧险阻可以戍兵而无掩袭之患进不失攻退不失守者惟夀春之安丰为胜盖安丰之田受芍陂之利者不下数百万顷而其陂之长濶各六十里东西如和州之麻湖而南北与深过之异时虽尝建置水寨兵余所存黎民亦无几矣其或未能营田淮上兹庻几其可也伏惟仆射都督相公忠诚忧国而加意焉慰安淮南使自捍御札子契勘江北自王彦充攻陷夀春以来人心动揺日夕延颈跂踵仰望王师之来不翅大旱之雨迨今累月杳无所闻乃于八月初四日承七月二十三日括舡禁渡圣㫖指挥截自十月一日巳后大江更不得通行官私舟船候过防秋依旧且尽括江北舟船不能禁金人之必渡而逆料金人遽絶江北之民且曰过防秋而依旧是犹人父兄急难不能保其子弟逐而去之且戒之曰他日安平汝当归四方闻之其谁不解体兹正与前日之弃河北淮北无以异也今既不能遣兵戍淮以安其心伏望宣抚端明重以属郡矜怜数千里之民无所依归备以之道之言申奏朝廷乞特发徳音下明诏慰安淮南使人自保守如有能扞蔽一方不陷于敌候过防秋必行信赏要使中外感动至羸老癃疾扶杖往聴愿少须㬰无死以观中兴庻几可以上回天聴下协人望相山集卷二十二钦定四库全书相山集巻二十二宋王之道撰札子乞将京西淮南逃絶田展免租课札子契勘京西淮南系官闲田朝廷比縁少人请佃巳于绍兴二十六年三月十六日专降指挥令转运司行下所属州县多出文榜招诱不以有无拘碍之人并许踏逐指射请佃不限顷畆给先投状人其租课依绍兴七年十一月二十五日指挥送纳自承佃后沿邉州县与放免十年次邉州县与放免五年候承佃及三年与充巳业许行典卖其为招诱之法非不勤且至备且善可以见圣君贤相之用心也伏见近年以来请佃者渐衆而其间诸道人吏从而作弊以逃租之重而絶租之轻也遂将系官闲田暗却逃絶名色例行给佃或恣其乞取而轻重其租或俟其给佃既了续改作官员职田之类初年给佃次年即行起催并不依沿邉放免十年次邉放免五年指挥至使朝廷之徳意遂成罔民之虚文甚无谓也欲望详酌将京西淮南应干已未请佃逃移户絶官田各随所在州县见行则例逃重絶轻纽撮租课沿邉放免十年次邉放免五年其逃田纳租及三年令其自陈以田畆土色纽作税役别给公据径改拨为巳业许行典卖其絶田不以年限亦属常平不得更加租赋及行改拨务在必行如有违戻去处许佃户越诉将官吏重作行遣庶㡬请佃之家不至疑惧安土乐业日加垦辟用跻阜康之域不胜幸甚乞止取佃客札子伏见淮南诸郡比经兵火所存凋瘵百无二三其间尝为人佃客而徙乡易主以就口食幸免沟壑者今既平定富家巨室不复问其如何投牒州县争相攘夺兵火之后契劵不明州县既无所慿故一时金多位髙者咸得肆其所欲而贫弱下户莫适赴愬勉从驱使深可痛悯且人一日不再食则饥七日不食则死当建炎之末绍兴之初斯民艰食米斗万钱无贫富贵贱刮木皮屑草子以充食方是时人人救死不赡有能分小絶甘而以糠覈活人于垂尽之际者自非黔娄伯夷孰不转徙而愿为之役哉今距彼时七八年矣以一日不再食则饥七日不食则死论之向非徙乡易主以就糠覈虽人百其身安得复至今日欲乞自今以徃应尝为人佃客而艰难之际不见收养至转徙他处者虽有契劵州县不得受理当艰难相收逮平定辄无故逃窜者听其主经所属自陈收捕所在州县不得容隐着为甲令庶几潜销攘夺之风大变逋逃之俗而有耻且格骎骎乎比屋可封之世不胜幸甚罢山林寨廵检札子契勘江北居民顷当羣盗纵横计无所出一时创为寨栅保聚各家老㓜后来稍定朝廷念郡县乆无官吏以弹压抚绥相继敦遣尽令过江既到任其间贪残不法者徃徃指寨栅以为寳货渊薮朝遣一人焉括其钱暮遣一人焉捜其粟名为劝借而有不从令与不如数者辄中以军法而寨栅始祸及于民矣兵火之余斯民获存者亦无㡬矣正复缓急守寨栅以自保犹恐力有不赡而中间刘少保宣抚淮西日又尽籍属郡寨栅之首领与其强壮听候起发使唤而民始以寨栅为产祸之基矣朝廷比年以来灼见保聚之有利于百姓毎遇防秋辄诫饬郡县劝诱父老俾令措置寨栅又虑缓急人自为计不能合从以相救援复命郡县推择土豪中有官人县置山林寨廵检一员郡置都廵检一员统管下寨栅缓急相救所以加惠凋瘵可谓至矣而斯民终以前项二害惩沸吹虀伤弓惊木或闻邉遽贼警人人宁扶老携㓜冐犯霜露窜伏草莽莫有肯依寨栅为保聚计者然则廵检之在今日盖徒设也又况所置廵检虽号土豪皆异时卒伍之暴横屠沽之桀黠者幸此平定不得骋其志肆其毒今乃借此廵检之权诚恐一有不虞未必为国家用为乡里谋而刼所辖之良民以复仇报怨屠郡县者皆此曹也伏惟都督仆射相公为国长虑而加意焉论赏罚不当札子臣观今日天下之大患不在乎邉冦与盗贼而在乎赏罚不当盖赏罚人主之大柄也人主髙居深拱而能使四方万里鼓舞震动忽然如神日以犇命赴功而天下若不足为者恃有此耳使其不当则赏非特不足以劝能而能者且怠矣罚非特不足以惩恶而为恶者益得以自肆矣然则天下何由而治乎古人善用兵者莫如孙武其言曰主孰有道将孰有能天地孰得法令孰行兵衆孰强士卒孰练赏罚孰明吾已自知胜负矣夫论兵家之胜负而始乎主孰有道终乎赏罚孰明其言有深意也伏望皇帝陛下慨然奋发以赏罚为中兴之要务夙寤晨兴思所以求其当赏自贱始必欲当其贤罚自贵始必欲当其罪何者为当贤赏一人而千万人悦晓然咸知为善之利者斯当贤也何者为当罪罪一人而千万人畏晓然咸知为不善之害者斯当罪也赏当贤罚当罪而天下自治矣天下既治而外敌之不庭盗贼之不㓕未之有也乞移屯沿邉札子之道窃谓诸路都统制与帅守监司其职不同今日拥重兵䕶诸将可以为国家却敌制胜者都统而已至于总领出纳诸路之钱粮转运斡旋一道之飞輓提刑之经总钱物提举之盐井课利若朝廷用兵应副馈餫监司之职盖如此帅则今之安抚使是也守则今之州军是也且以湖北一路计之安抚使帅荆南大军之所戍也缓急责以捍御则固其职分而其一路共十四州唯信阳一军系沿邉去淮无四十里户口单寡财用穷匮不及近里州军一草市虽有戍兵百余人正复受本军节制万一有警亦不足以办事而况其不受节制乎今欲随宜应变疾速措置务要不失机㑹莫若计沿邉地界逺近𦂳慢责令诸都统移屯邉上控扼要害去处以防敌人妄动仍责诸路监司计置合用军需预于无事时于沿邉屯兵所在储积以备支遣庶使同心协力共济大功传曰投机之㑹间不容穟惟参政仆射相公为宗社生灵之故少赐留神天下幸甚戒江北守臣与伪齐崇信义禁侵掠札子右契勘千里一守休戚所系江北诸郡昨自敌马南渡羣冦毕集淮上朝廷从权一时郡守例除武臣以补其阙然失于勇者则务生亊以开邉衅失于贪者则务生财以肆民害徒爱锱铢之小利忘邱山之逺图得地不可守而所守者反失之遂使疆场不宁元元涂炭深可矜悯昔孟献营武牢而郑人惧晏弱城东阳而莱子服羊祜戍荆州而吴人之降者不絶此三子者非有他长修徳信保分界而已今国家与伪齐为隣而不知出此以坚爱戴之心愚未知其可也伏望都督仆射相公鉴前日之所以失取古人之所以得选择异将有才徳威望之重臣而更之俾到郡之日崇信义禁侵掠有俘其子弟者还其家有刈其谷粟者偿其直假以嵗月使人人晓然咸知我専为徳彼専为暴如是而举北伐之师可使箪食壶浆复见于今日也奏议论收复当自陜西始奏议臣伏闻金人改图愿修旧好遣使叩关将至阙下近陜西伪都统者亦揭牓令其将士毋得交战以待讲解察其上下之意和议甚切盖和议不定则必有内忧不独惧我师之致讨而已国家以生灵为念固应许其自新有如三事所宜审处一正名分二减币聘三画疆界窃料金人之议必出两端一则欲仍用旧议更増嵗赂而以河南故地尽归本朝一则欲请复侵疆各守旧境而以契丹故事求为敌国二者皆未可遽许也女真本小部贡献于我海上之盟以契丹之故约为兄弟契丹既灭便寻衅端以宣和为渝盟靖康为失信刼迁二帝沦陷中原圣主中兴懐柔备至而狃于常胜必欲兼并凶力既穷始通和好天子不较称谓屈巳从权者正以疆弱之势有未敌耳其后东昏正隆屡盟屡变至敢倾国大举直窥济江其渝盟失信视我宣和靖康孰轻孰重我可以为辞矣今其立者素非人望以孱庸之故得自全于正隆之朝完颜一宗诛屠畧尽见在近属惟有葛王僭道之谋起于羣下非有受命之符遏乱之畧也威福大柄必在权强内外乖争覆亡可待故即位未几已有兄弟之变观其累世骨肉自相剪除此岂安固之基灵长之运哉则彊弱之势与靖康以后事体不侔逺甚若欲通好必㝷海上之盟复敌国之礼然后可许名分既正嵗币自轻凡此二事彼必不敢固执惟分画之议恐费商𣙜耳大河以南彼知终非所有或当轻以与我而别有所邀然淮汉之北人稀土旷都无险扼汴都残破徒有虚名虽或得之未易经理发兵戍守少则不足多则不堪措置一乖腹心罹患此金人反复已试之策而我向来受欺覆车之明戒也岂可保哉厥今天下之势惟陜西为可复其地去敌最逺控带关河内有四川为之根本我已得其十余州若摧散关鳯翔之衆则其余风靡矣今日之议设以大河为界固中国之福犹当深图利害以拯后艰若以此外更有邀求岂容堕其姦计彼或降尊损币自同契丹而靳吝土疆不肯分割则陜西之地决不可失宜以我所得陈蔡唐许颍嵩洛并他路诸州两相换易如尚不可则宁稍増币期于必从独留南阳以通武关我若并梁雍荆扬之区保江汉秦蜀之险平居无事积粮固圉敌虽猖獗亦无能为若有衅可乗知不足图也此事至重非片言所决必一再徃复而后可了惟少忍之而已陜西既得则置宣抚使司于阶成和鳯之间而分布将帅据和尚方山仙人等原以临制关中各用士人保其郡邑如熈秦京兆要害之处量出蜀兵戍之使以其力自全而不为蜀累邂逅有警则下车而出征万一不虞则回戈而固守进可逐利退无后忧抚绥数年形势自壮不烦粮馈不耗金钱惟稍出蜀缣増印钱引以募籴于陜西便足以了办经费天下之利莫大于此百世之业也昔楚灵王穷兵桀虐民不堪命取陈蔡不羮又将伐呉为干谿之役楚人立子干以入郢王师溃于訾梁缢于申亥之家子干㣲弱亦不能自立卒为弃疾所图弃疾既篡未获所安及尽反陈蔡不羮之封其国始定五年而后能出师金人今日之势正类于此仰惟朝廷必有成谟狂瞽之言岂足观採顾大议未定不厌询谋用敢竭其区区之愚惟陛下裁择幸甚状论瓦梁利害申都督孟参政状右之道所凖前项指挥寻依应躬亲前去真州滁州和州接界地名后湖沿河相度迤逦至瓦梁同真州六合县丞诸葛缶唿集地分父老询问得瓦梁河东至𤓰歩口出大江一百六十里北接后湖西南至再安二百七十里其水系庐州慎县滁州来安清流全椒和州乌江等处山水相合流入此河东注大江每遇春夏山水暴涨即沿河低田徃徃淹没若筑合瓦梁口堰住水源壅入后河即南北淹民田及行路十余里其东西系是上通再安下通瓦梁河道并无利害内所淹地只是断得自全椒南入绰门至和州路计九十五里其全椒西却有一路径由六丈再安至和州计二百二十里比绰门路只多一百二十里不甚迂曲况瓦梁堰成即堰上自是一条大路不复似河道有水阻碍须用船筏方可济渡若径自滁州界白塔入真州界竹墪过瓦梁堰至宣化渡比之他路更为顺便兼瓦梁下口又有六合渡薛家渡滁口山渡三处通宿泗滁濠等州入真扬州路别无阻节之道今相度上件瓦梁若从官员白札子内所请筑合堰口不惟困民力费民财浸民田有此三害其于控扼江左实不见其毫发之利契勘金人前后两次侵犯淮南第一次系由泗州入真州路第二次系由庐州入和州路即不曽经由滁州后湖过江若论控扼建康今日天设之险上则莫若阻淮次则莫若阻江今言事者上既不能以阻淮为言次又不能以阻江为言而乃以为建康虽倚江以为固其控扼之势实在江北欲积水后湖以为北海断滁之全椒距和之乌江一路而期以控扼制北兵不得径至江山岂不谬哉之道窃闻之周世宗时李氏苦周兵之南侵其臣何延钖为画此䇿方辇雷塘石封瓦梁口未及告成而数州之民皆去而归周故是役罢今国家绍开中兴遣兵戍淮乃所以为江南之屏蔽自兹以徃要当日辟千里廓清中原以副四海望霓之心上件官员白札子所陈实恐未为利便今以沿河父老所言及之道所见谨具状申都督相公伏乞钧㫖更赐详酌施行论庐帅乆任状契勘安抚使系一道帅臣如淮东之扬州淮西之庐州所以控扼邉防为国屏翰平时犹不可轻以授人而况于今日乎伏见淮西安抚使仇悆沈静有谋刚方不屈当去年冬敌入冦诸将逗留莫肯赴援羣吏睥睨咸欲逃遁而悆乃能死守孤城至统制官张竒刼之以兵曽不少变卒使江北数千里之地赖以保全非选植其才能若是耶徃者朝廷忽以李徤替悆守江州淮西之人莫不危之继闻报罢道路乃复翕然相庆夫徤之才或过于悆未可知也而人以悆之去为危者才固见于已试也才之不可多得也尚矣选植其才而又不能固之以乆任假之以重权旌之以厚赏而冀其成功则敌何由而定兵何由而偃乎昔李牧之居代前后凡十余嵗而大破匃奴李勣之治并十六年而突厥不敢南惟仆射相公为朝廷计念之毋忽相山集卷二十三钦定四库全书相山集巻二十三宋王之道撰序拟宏词太初厯序汉自髙祖开基迄孝武元封七年盖百有二歳矣而循常习故至于稽古创立法制粉饰治功之事犹多阙焉于时厯法壊废晦朔分至往往失度帝入公孙卿壶遂司马迁之言慨然叹曰厯者天地之大纪先王所以仰观天时俯授民事者也奈何漫不问因诏御史大夫儿寛与博士共议寛等乃言曰帝王之有天下必改正朔易服色不相沿袭所以明受命于天也其议造汉厯以为万世则初汉袭秦言厯者宗张苍至是乃得邓平及唐都洛下闳等二十余人以律起厯而罢其尤踈濶者十七家始用夏正以正月为歳首改元太初且以名其厯焉惟律本于黄钟之管其长九寸其围九分得积八十一寸而厯所繇作是为八十一分以太初之元年十一月甲子朔旦冬至日月如合璧五星如连珠应无毫发之差兹诚炎帝之分八节黄帝之纪三纲唐尧之命羲和虞舜之在玑衡之事也猗欤那欤生民之道其在兹乎送因觉上人游天童序上人因觉与其弟思古从余游十年更兵火艰难义等手足今年春不余告杖钖东去令人怳然若有亡也是行自湖之道场来过余相山入门笑哑哑不止徐谓余曰闻君以三至之言致疑于上或者以为恐陷不测之祸故不辞逺道而来持一瓯茗以劳苦虽然吾心以为不应有是入其境乃知君以好直为罪人所诬今见公面吾是以笑昔人所谓富贵不能淫贫贱不能移威武不能屈者非君其谁哉君在建炎之末当金人长驱中原列郡不守而能与里人耡耰棘矜力芘一方更十数剧贼杀人如刈草菅所当辄破终不能伺其间隙晚虽以援衆之难两陷贼营君皆谈笑处之贼莫君辱君亦不少降今又遭此横逆吾意君当顦顇不堪其忧而君固自若以此而处富贵吾知其不滛无疑也上人又将为天童之游挽而留之莫得予来年亦当求官四明见上人于林下然未敢必也故书此以为异时一笑云绍兴三年冬十月赠孙明逺序建昌孙明逺妙于地理言吉凶祸福若相人然期以歳月若神今之管公明郭景纯也予昔葬先君之明年梦持杖履立冢前若指顾状俾令修之觉而忘其处十五年间或培或濬虽屡修终不满人意今年春复梦更葬予窃怪之后两月而明逺至自广昌因予同年曽子修获有请于明逺蒙不鄙过予徃视松楸而观其形势一览而得其地于西南二十歩外正与梦符使予若醉而醒且悲且喜势止形昻前涧后冈真葬书所谓龙首之藏者以秋八月壬午更葬获克襄事予老且拙百不迨人何敢徼福于先君然而明逺术数之精不可以黙而不书因其归也作是文以送之绍兴二十年冬十月应资深康乐园四咏诗序谢安石晋家第一等人方隐居髙卧东山与支许辈事渔弋其谁敢以功名累之一旦从征西役卒能救危颠于将亡而副苍生之望其谁不以功名归之应丈承事即其第之东园斩茅伐石治台观以资觞咏之欢葺卉木以助江山之胜萧然有谢东山之髙风正恐鸣驺入谷鹤书赴陇而康乐之乐非公所能独有而与苍生共之也四咏少见主人与客四时临览之万一要当捧腹疾读传之药笼酱瓿不尔识者以予为佞且鄙也沈次韩诗序次韩妙年秀颕读书为古学不作举子事业故能以诗名家而一时儒宗先生翕然称之仆去年春始得邂逅于南巢当稠人广衆中识其小异已而探其源索其流有如长河巨川渺不见其津涯孔子曰后生可畏焉知来者之不如今况今规模已若此敢易言其来邪次韩名愈仲姑蘓人常从吴勋不伐韩驹子苍游佥许其可嗣东坡一派云拟宏词黄帝律本序夫乐先王所以致鬼神和邦国谐万民安宾客说逺人作动物无所不用者也而其作也本乎六律六吕谓之十二律阳六为律律以统气办物一曰黄钟二曰太簇三曰姑洗四曰蕤宾五曰夷则六曰无射隂六为吕吕以旅阳宣气一曰林钟二曰南吕三曰应钟四曰大吕五曰夹钟六曰中吕六律所以合阳声也六吕所以合隂声也阳为天隂为地天气下降地气上齐隂阳相摩天地相荡而乐在其中焉然则律吕者隂阳之声隂阳者天地之气是乐为天地之和明矣宜其幽足以感鬼神明足以谐民人㣲而至于百兽率舞六马仰秣有不期然而然者且律始乎黄帝取竹于大夏之西崑崙之隂地曰嶰谷竹生而窍厚乃命伶伦断两节而吹之以聴凤鸣雄鸣为六雌鸣亦六故制筩一十有二起于黄钟之管九寸转而相生各因而三分之上生者益一下生者去一而十二律备焉兹云门大巻之所由作也自时厥后如尧之咸舜之韶禹之夏汤之濩武王之武未见其舍是而能有作者呜唿律之妙一至于斯耶班固既巳推明其功以为律本载之汉志故愚辄复抚其事实而系之以序记和州重开新河记曲阜孔公纯老倅濡须之后年以尝连摄郡事无为及龙舒二郡之民鼓舞政化歌颂惠爱故其治状闻于当路诸司交荐未及终更而歴阳阙守天子用周汉进律増秩之典俾徃治之无为吾乡里也命下之日备见耄倪欢踊万口称赞已而咨嗟太息曰何为夺我贤别驾至挽留不能去公既至歴阳下车未㡬已而其吏民安于清静不扰且复服习二郡之先声不烦告戒申令自厎于治乃恤民隐乃访民病茍可以为人除害兴利者无不为之新河东西横截郡城而过在郡治之南百歩外上彻麻湖下彻当利河濒河南北皆民居自更兵火迨今三十年失浚治瓦砾粪壌日填月壅㡬与岸平旧含山歴阳竹木薪刍稻麦菽粟凡可以为民食用者咸自麻湖入新河直抵郡城新河既湮塞舟止歴湖门外数百歩人始知有般挈负担之劳而歴湖南西北三面羣山森罗衆水所潴下流既阻新河之淤积潦无所泄并湖之田歳稍多雨则成巨浸民甚苦之公既受愬暇日按视河濬审度利害得其要领以绍兴二十九年冬十一月已亥乗农之隙用民力而浚之千里之民欣欣然而来当隆冬沍寒举锸成云挥汗如雨曽不踰月土功告毕而河流汤汤导麻湖而东之害于焉除利由以兴渔舠粲舸辐凑阛阓贾謡商讴鼎沸市井濒河居民就涤濯资灌溉得爽垲之乐去底滞之苦其耕于麻湖之滨者自今以始歳其有而无复水溢之患岂曰小补之哉于是宾僚吏属庠序之士畎畆之民填溢公门愿纪实建碑垂示无穷且谓予徃者尝官歴阳熟知斯民利病来丐予文以记其事予窃闻之薛大鼎在唐为沧州刺史先是无渠淤塞大鼎浚而属之海商贾流行里民歌之曰新河得通舟楫利直逹沧海鱼盐至昔日徒行今骋驷羙哉薛公徳滂被今公之浚新河殆与大鼎异世同功而能使麻湖夏潦有所从泄并湖数千百顷之田歳丰而无饥算课见效则似过之然天下之理有开斯有闭有通斯有塞是河行于郡中其濶不踰四丈其深不满八寻而居于其傍者茍于自便投瓦砾堆粪壤日加益而人不知然则后二十年积而至于闭塞可以前料开而通之必有与公同志者焉通济渠记唐有天下因隋之旧都长安以关中地狭所出不足以给京师备水旱故常转漕东南之粟然自江淮距汴洛以逹于关中除其间陆运畧计水行无虑数千里动有风涛覆溺之患自李杰裴耀卿常坚相继领漕事当时称其举职后不复有继者盗起天寳陵夷至于代宗漕路㡬絶不通京师米斗千钱天子为之宵旰于是元载当国而刘晏实主东都河淮西江南东西租庸盐鐡转输有意事功乃抵书元载条具运之四利四病载乃尽以漕事委晏故晏得竭其才因自淮泗泝汴入河究观三门遗迹至河隂巩洛见宇文恺梁公堰厮河为通济渠且随江汴河渭所宜江船不入渭而江南之运积于扬州汴船不入河而汴河之运积于河隂河船不入渭而河隂之运积于渭口自渭口而易船然后逹于太仓而漕以无壅歳致四十万斛由是关中虽水旱物不翔贵矣初渠成时禁膳无兼时之储甸农方挼穗以供而歳输适至天子大悦特遣卫士以鼓吹迓东渭桥驰使劳曰卿朕之酇侯也若晏者可谓有功于国者欤观夫陈谏推为管萧之亚而当时不以为过有能循其法者徃徃至于富国而以才闻于世其规模宏逺是可书也故畧其兴建日月而记其事之本末云无为军淮西道院记两淮之俗从昔号淳厚故其民重犯法而少鬬讼为长吏者诚能因其俗以布政施教而不扰焉家家可使和协辑睦人人可使敦龎纯固而乖争凌犯之愬不至于庭得以暇日啸咏湖山之胜从容宾僚之乐把酒赋诗围棊鼓琴以度朝夕而民惟恐其去不然敝精神竭智力以从事于簿书刑狱非特身不得须㬰宁而民亦困以病且贫恨其去之不速无为在淮右地最僻左盖大江注乎东南漅湖潴其西北羣山环之纬之川流自太平兴国三年创建军垒以来部使者以职事按临属部虽过境上亦徃徃惮其纡而罕至民既淳朴畏事二税之外间有催科初不烦鞭朴率先期告办故前后郡太守茍不自为异而与斯民安于清净者类皆谈笑治之因目之曰淮西道院绍兴二十二年春二月赵侯若虚以帝室之英被命出镇天性岂弟济以明敏故其吏事一切务简肃以便民而向之烦苛凡近于扰人者率皆革去不数月而民乐其政服其教囹圄为之空虚日以无事于是喟然叹曰无为之旧称道院以今观之名不虚得矣而道院未建殆阙典乎迺度厥材迺鸠厥工乃即郡治之西秋香亭壮其基址宏其规模为堂五间于其后而前翼以脩庑三旬而成不陋不侈上下逺近不知其有是役也本路运使华原郑公政尚清净嘉侯之能因其俗而不扰也为书其额榜以淮西道院落成之日民之来观者莫不欢踊称赞于其下曰使君之意是殆无事而使吾富乎无欲而使吾朴乎将昭示于无穷而使后来者知所遵乎俾尔昌而大俾尔耆而艾斯言非矫诬也所以报使君爱我之赐也予获寓是邦窃闻其言喜而书之庐州天庆观物产记世以儒释道为三教名虽不同其实无二以迹求之但见其殊耳予尝观夫习为儒释道之学者较其力于所事不顾躯命以极其严饰奉其祭祀而为无穷之供㒺极之传者徃徃儒不如道道不如释或者以为善恶因果报应之説莫如释氏深切着明故能竦动羣听如此虽然为儒者之説者曰作善降之百祥作不善降之百殃为道者之説者曰为不善乎显明之中者人得而诛之为不善乎幽闇之中者鬼得而诛之兹非明其善恶之报也哉言至于此殆未可轻议也今之士大夫未有不学乎诗书礼乐而能入官者若是则无非儒家者流也以浮屠氏之不爱头目髓脑国城妻子而惟佛之从为吾儒者当何如哉而世乃有侵学宫之地以广其居占学粮之田以厚其生者良可太息道士任致明予之里人庐为淮西帅府而管内道正乆阙绍兴二十六年桐庐姜侯祕监被命出牧下车未㡬令其徒推择有道行可以为衆所服者逺迩莫如任贤牒无为以礼敦遣至则领道正事为之植僵兴仆茍可以出力为观门利者无不至庐有两观一曰天庆一曰报恩凡两观旧有物产籍更兵火不存至是询究始末悉以状上所属勘验得实前后给者凡四将以劖之石而贻后人暇日携以示予曰吾于合肥其去来犹传舍也而两观旧籍之物产不可以吾去来有时漫不加问噫任之用心如此岂非予前所谓尽于其教而能为无穷之供㒺极之传者哉是可喜也乃为之书后二年歳在戊寅夏六月绍兴府法华山维卫像记按西南维卫无量夀佛像记云阿育王第四公主以姿貌寝陋冀其端严舍金银铜冶铸斯像四十九躯首饰火焰足饰莲花布四天下为衆生植福之本此山得四十九躯之一而居其冠初晋成咸和四年有婆罗门僧寳奉斯像泛海东来比至齐祖兵乱徬徨无所向因穴地而藏之大河之侧顷之发藏无见夜梦神人告曰尔其徃江左谒丹阳尹髙公悝当自知之婆罗门僧如其言诣悝悝曰某年月日偶以职事至张侯桥逺望桥下有五色光轮囷覆水命左右视之得斯像于遡流因闻于朝有㫖致之阙下辟瓦官寺以居之辇入金陵抵长岸坊口牛不肯进鞭之若与人竞径入长干寺中有司以闻上叹异乆之赐内府钱数百万为殿以奉香火婆罗门僧闻悝言悲喜交集因辞悝走长干瞻礼以终其身更宋齐迄梁大同中昭明太子统亲自长干辇送斯像奉安山中至山之日顶放白毫相光宛如组练萦遶十峯明年山发洪水坠石崩崖摧压涧谷寺成巨浸而像设中立块然独存肆唐㑹昌之变欲毁为钱以不能碎故存之始在长干当宋齐之代尝失火焰金莲所在宋人董琮因採珠于交州覩物触舟之祥而遂获火焰齐人张世系因捕鱼于临海覩蟹相附之异而遂获金莲呜唿变化不常去来自在地祗所不能祕王命所不能拘火所不能烧水所不能溺非天下之至神其孰能与于此哉故书之以告来者相山集卷二十四钦定四库全书相山集卷二十四宋王之道撰书论增税利害代许敦诗上无为守赵若虚书愚尝读西汉书至曹参传未尝不反复玩味而想见其人恨不获同时虽为之执鞭而无悔焉初萧何既死参自齐相被召代何将行属其后相曰敢以齐之狱市为寄愼勿扰也后相曰治无大于此者乎参曰不然夫狱市者所以并容也今君扰之姦人安所容乎吾是以先之嗟乎君子之所为是岂衆人所能测识也哉虽然盖有授之者矣参之为齐相也当天下初定思所以安集百姓因召齐之诸儒使各述其所见而言者以百数率皆不侔未知所以适从闻胶西有盖公善治黄帝老子之书参乃使人厚币致之盖公为言治道贵清静而民自定参于是避正室以舍盖公而师用其言故相齐九年齐以安集大称贤相夫治道贵清静而民自定此语未有大过人者而参行之不变其效乃至于是然后知昔人所谓天下本无事庸人扰之为烦尔殆与盖公之言不谋而合也由是观之参之不欲扰狱市其源盖出于此淮南在今日为国家咽喉脣齿之地军兴以来淮南所以受兵最重者盖以大江实控扼于前也曹操之于吴苻坚之于晋所以睥睨江左而至于狼狈者盖以长淮实牵制于后也诚欲屏蔽江左则不可不实淮南欲实淮南而不务抚养休息使其富足以图缓急之用欲重其税敛而自竭其力无乃不可乎前后建议之臣非不乞括田增税朝廷非不从其所请而下监司守令施行之然卒不闻立赏罚以为监司守令之劝沮者无他亦可以见主上不忍人之政与相国不扰狱市之至意也又况淮南累年以来常苦水旱相半所入既薄而米贱如土直不满百斯民艰于得钱而私债官逋督责既严不敢不偿故日就贫窭秋成之日场未及涤而百室已告竭矣万一州县不容从告讦之俗而行履亩之税莫之顾恤其流亡可立而待也不知流亡之后何时而能使复业耶盖盗贼之警流亡可复也凶荒之变流亡可复也有大于此而父子不相见兄弟妻子离散尚可冀其复业耶惟是苦于赋重而至于流亡一复业则前日之积欠将纷至沓来欲去而不能欲留而不可故不若流亡之愈也税其可骤增乎然则终不可增耶户口之增衆而垦辟之不增广者未之有也垦辟之增广而赋税之不增多者亦未之有也今闲旷连阡亘陌斯民不复问其耕之卤莽耘之灭裂而其实有卤莽灭裂之报为佃客者又贪多务得正使所收不偿所种亦当取其十分之四往往倒持太阿以陵其主人故主人常姑息而听之且有田于此前年固常耕矣既耕而力或不能种者有之既种而秋成或无所收者有之去年之与今年虽或不耕不种而前日垦辟之迹犹在也因其有垦辟之迹官司遂得以括之村邻遂得以纠之平时素所不快者遂得以告之而加其罪责焉可不悲哉尝以周官考之大司徒之制其地域不易之地家百亩一易之地家二百亩再易之地家三百亩说者曰不易之地以其地美而岁种之也故家百亩一易之地以其地薄休一岁乃可复种也故家二百亩再易之地以其地又薄休二岁乃可复种也故家三百亩遂人颁其田里上地田百亩莱五十亩中地田百亩莱百亩下地田百亩莱二百亩说者曰莱谓休而不耕者夫井田之法方里而井井九百亩其中百亩为公田八家之所同种也其外八百亩分给八家家各百亩八家之所自种也其自种者得而私之其同种者则以输于公上所以代税敛且既曰八家皆私百亩而大司徒之所制乃有家百亩家二百亩家三百亩之不同何也以其田有美恶有可岁种者有休一岁然后可复种者有休二岁然后可复种者是则休二岁而复种者三百亩止可当不易之地百亩今不问其田之美恶凡耕而不种种而不收者悉欲责其赋敛可乎且既曰八家皆私百亩而遂人之所颁自田百亩之外或莱五十亩或莱百亩或莱二百亩之不同何也以其田有当休而不耕者故虽上地百亩犹给莱五十亩是为百五十亩所以寛其上地之赋也至于中地百亩则倍以莱百亩是为二百亩所以补其中地之赋也下地之与上地相去逺矣故下地百亩则莱至于再倍而给之二百亩焉是为三百亩所以足其下地之赋也今不问其有当休而不耕者凡耕而不种种而不收者悉欲责其赋敛可乎敦诗常以此语人而或者难之曰今之法与古之法岂可同日而语也敦诗独以为不然何者君相所以寛恤斯民与成王周公之用心盖不殊也特行法者之过也何以知其行法者之过比有言者尝请于朝曰守令能于任内劝诱民户归业增垦田五百顷当陞秩一等为守令者利于陞秩也不问其户口增不增徒开告讦之路以来顽狡不逞之人因其条禁之有罪赏又从而严刑峻法以行之而民始无所措其手足矣且安集流散垦辟污莱守令之职也而何以增秩为乎使守令萌侥倖茍且之心而害及斯民者此实启之也夫告讦不可长也尚矣为此者要非所以美教化厚风俗使人有士君子之行而上副吾君跻民仁夀之意也于传有之哀公问于有若曰年饥用不足如之何有若对曰盍彻乎曰二吾犹不足如之何其彻也对曰百姓足君孰与不足百姓不足君孰与足且彻者什一之法也什一者周之法也什一之谓彻者彻通也什而取一实为天下之通法也方哀公时其取于民者什之二而犹苦其不足故问于有若有若之以彻为对盖讥其取于民者过重非周之法也大抵国家之富当藏之于民世岂有百姓足而君不足乎仁人之言其利溥哉如有若诚可为天下后世言聚敛者之诫也敦诗多幸得为阁下部民阁下开府未及一月而政事无小大到则剖决犁然有当于人心岂弟循良之称洋溢乎逺迩敦诗闻之喜而不寐复念无为小垒戸不盈万兹何足以烦游刃而数年来未见有贤且明如阁下者虽然人非尧舜安能每事尽善听讼非易事也而喜怒相疑愚智相欺善否相非诞信相讥日杂进于其庭乃欲以一耳目智虑听其词而尽其情敦诗恐小人挟诈懐姦乘间抵隙得以误其聪明而为政事之累也昔人谓愚者千虑必有一得愚无他肠是行也敢以野人之见取曹参不扰狱市之说裒缀成书求见于阁下庶几一得之愚或可裨备聪明之所不逮噫姦人为政者之所当先去也而曹参以姦人无所容至戒后相无扰狱市而况于齐民乎其不可扰也明矣抑又闻之君子之于政也不独为国计且为民计不独为民计且为身计不独为身计且为子孙无穷之计能为子孙无穷之计而利不及乎身者无有也能为身计而利不及乎民者无有也能为民计而利不及乎国者无有也而昧者反此为子孙计而不顾其身遂至于贪以害其民民受害而国益病矣岂能福及于其身哉又岂能福及于其子孙哉当太宗时钱氏既纳土朝廷遣王方贽使两浙以均税始亩税三斗方贽至则为减三分之二以闻于上而不复请使还太宗诘其擅减之由方贽曰亩税一斗天下之通法也两浙今既为王民矣至于租税岂容尚循伪国之制哉太宗善之而两浙之民至今亩输一斗今万乘驻跸两浙中外廓然无事而方贽之子准实生丞相珪珪之子孙布在仕版大而为公卿小而为郡邑与国咸休永世无穷若方贽可谓善为民计而利及乎国者初亦曷尝为身与子孙之计哉身享显荣而子孙昌炽如此职有由矣不识阁下然之否乎上江东宣抚李端明书之道观今日天下安危存亡之机间不容髪如王彦充据夀春窥合肥一事最不可忽夫彦充慿骄寇伪齐之势拥衆数千攻陷夀春方且蠲烦去苛矜老慈幼劝播植通贸易修城浚隍誓与斯民同死生此其志正恐不在夀春而在合肥盖合肥在淮南最为重城西北距淮二百里有奇而夀春实在淮上东南距江亦二百里有奇而建康实在江左江淮相距不踰五百里而三郡在焉其势犹脣齿股肱不可以相无也国家诚欲都建康则宜紧守淮南以为藩篱欲守淮南而不能保有夀春合肥虽守犹不守也昔史思明乘汴滑之胜欲窥洛李临淮以洛无见粮厄偪难守问于韦陟陟请益陜兵退保潼关为持久计临淮曰两军相敌尺寸地必争今委五百里而守关贼得地势益张不如移军河阳北阻泽潞胜则出败则守表里相应贼不得西北此猿臂势也今欲守淮南而失夀春既有脣亡肱折之患矣奈何复委合肥于虎口而不问邪使彦充茍出上计攻其无备出其不意其取合肥犹破竹也失合肥则失淮南失淮南则天下事去矣建康且得高枕而卧邪盖古者帝王之居必在中原吴越斥卤菰蒲之墟地倾兵弱固不足以号令天下建康虽舟车所会更六朝之建国然自古及今未有不资淮南以为屏蔽者方金人南渡之岁杜充守建康而委淮甸有识者咸知其无能为前军已覆不可不戒也之道不肖亦尝谋为国家之计莫若选择贤将戍重兵于合肥务令一切如羊叔子之在荆州崇信义禁侵掠使敌人晓然知朝廷之意以候士卒可用然后乘其敝而攻之庶几可以得志兵法有致人而不致于人兹其大略也苟不出此而听其所为以失其机后将噬脐其可及乎之道淮人也而请戍淮虽有类乎私已窃惟宣抚端明以伊傅为心耻一夫之失所使之道诚私己犹当恻然念之况大纛高牙实为合肥夀春滁和无为主帅其宜轸虑无可疑者今夀春既陷合肥危若累卵滁和无为数千里所存刀锯之余民朝夕惟隣火伤葵之是忧之道代匮鎭属于阁下亦僚宷也乃不于此而望将谁望耶之道今月初六日自歴阳来拜谒者且将浃日矣固尝披肝沥胆具以鎭守之恳淮人之情间谍之言以渎于下执事虽䝉阁下矜其危急怜其无告略去等夷俾得尽其所见奖之以语言劳之以饮食下逮奴马之贱饭刍无所不问于人之观听则可谓荣矣然于之道之初心所以为淮人之计者则未也且宣抚端明受九重之寄託来鎭建康以兼领于淮甸今大驾指日幸临而营缮之命不絶于道是役也之道固不敢期端明之必行而幕中之宾如参议宗公实一时之英杰忠诚忧国不愧古人其沈默有谋人咸以为有乃父留守之遗风而留守之徳在国家如周人之思召公焉爱其甘棠而况其子乎闻之道路剧贼刘超愿以所部听命立功补过而都督前军统制崔公增自鎭江来拜宗公于堂下感泣呜咽久不能起盖留守所至有以固结人心如此之道闻叛亡之徒如王善李成今为贼用欲乞兵南来以抗我师而留守之于二人亦有生死肉骨之施昔仆固懐恩诱回纥结吐蕃拥衆三十万来寇中原郭子仪以衆寡非敌单骑谒回纥压以至诚卒能使倒戈以乘吐蕃而破其衆惟宣抚端明威声所加固有以褫姦雄之魄而夺之气今合肥之行诚得参议公授以成算俾之董师临敌庸讵知王善李成之不背贼而向我耶若与朝廷当一面以作士气以张国势以寛吾君西顾之忧则有余矣之道忠义所激不自知其狂僭伏惟钧慈哀其诚而贷其罪且无以文采芜秽而遂简其说幸甚上宣谕汪中丞书之道窃闻之易曰惟几也故能成天下之务又曰几者动之微吉之先见者也君子见几而作不俟终日盖几之为物藏于眇忽不可以期待不能以巧致其至也诚能因之而不失所以能成天下之务而获不终日之贞吉其去也疾不容瞬茍惟失之后将噬脐悔可及乎是故智者不先几而起不后几而发先几而起是为妄动后几而发是为失应昔者越王勾践以会稽之栖逮其反国焦心尝胆思有以报吴后七年而民求奋其臣种蠡之徒止之以为未睹其可乘之几于是乎敛形匿迹以伺其隙者凡十八年一旦夫差空国北从黄池之㑹遂一举而败吴再举而亡之窃惟主上岁在丁未以徽庙之子渊圣之弟兵马之元帅乘父兄北狩入继大统于今盖三十有五年其所以含垢忍耻屈己讲和岁以金缯饷遗敌人其为礼惟恐不至而未尝厌怠者无他上念二圣之播迁而冀其复还下怜四海九州生灵之涂炭而冀与一世同其休息也今二圣相继升遐虽徽考之弓劒归葬固陵而渊圣之梓宫未知何在前日使来所奏敌人语言大肆嫚辱意在窥併淮地之道指江为界古人所谓多行无礼必自毙者正谓此尔以愚观之敌人之危不朝则夕然未知所以危之者果谁也何则敌危有三无故而去其巢穴徙都燕山则固有可危之理今乃自燕徙汝自汝徙汴所过居民丁壮妇女室庐器用牛马稼穑为之一空所与偕来之人莫非素所扈从不堪久役之苦而叛亡者过半所存余党见其势败事去因起而危之此其一也淮北之民懐祖宗二百年涵养之徳朝夕延颈以俟王师之来愿为前驱万一王师或缓其期势亦不容自已因起而危之此其二也契丹有不共戴天之雠今闻敌人追兵本国非独抗拒不来且立契丹之子以为主彼或乘上下之愤而释憾除嫌因起而危之此其三也三者虽皆足以危敌然度其势皆因其叛盟于我故得以投间抵隙而乘其几若是则我所当乘之几而彼或得之要其亡敌虽均然论其投几之会间不容髪则在我不能无失应之悔盖其党得而危之则是杀一贼生一贼羊祜所谓孙皓暴虐已甚于今可不战而克若皓不幸而没吴人更立令主虽有百万之衆未可窥也其为后患岂不大哉此几之不可失者一也彼民得而危之则恐姦雄得志而胜广之徒出焉虽若无足虑亦须烦其征讨此几之不可失者二也契丹得而危之则河北之地恐非吾有虽若无足虑亦当图其恢复此其几之不可失者三也今敌窟在大梁无异于夫差黄池之会国家蒐兵讲武以俟敌人之隙者何翅勾践之十有八年今乃先叛盟干我王略而彼民之望我师不翅大旱之雨我师之思奋以刷数十年之耻恨不朝发夕至斩其首以献所谓不可以期待不能以巧致者卒然而会于目前惟此机会自与敌人用兵以来岁周三纪今乃适至其不易得盖如此又岂可缓而失之也哉昔苻坚以小酋之种拥秦雍百万之衆欲吞东晋而併天下于一统师次淮淝晋用谢𤣥以兵八千走之坚遂灭亡方坚恃衆自谓投鞭于江足断其流亦何壮也逮淝水之败闻风声鹤唳皆以为晋师至又何弱也观敌人之骄侈残虐坚之为国盖不至此然其轻侮中国则甚于坚天之亡敌在此时矣恭惟宣谕中丞以直言劲论正色立朝为时王魏凡有识有知者莫不想望其风采兹缘敌人窥伺汉淮而主上奋厥武赫斯怒仰稽天时俯察人事分命诸将移屯江北要害之地以备捍御重念湖北京西控扼上流特遣合下将使事奉密旨抚劳将士体访事宜其与裴度以中丞之视征讨淮蔡之师异代同符是时考功郎中知制诰韩愈上言以淮西三小州残敝困极之余而当天下之全力其破败可立而待然所未可知者在陛下断与不断耳今敌人犯此三忌而是行叛盟殆与苻坚之寇晋略不少异而况所有兵民往往背叛其视苻坚之衆百不二三重惟国家养兵数十年斯民之劳敝极矣必欲息民莫如休兵今乃当应而不应当动而不动当起而不起则恐一失机会而兵休无时民亦何从而息也哉不识合下自出国门以至于鄂千有余里之逺亦尝询及刍荛之言乎士卒之论乎闻而思奋者臣而思报其君之雠乎子而思报其父之雠乎弟而思报其兄之雠乎民至愚也合而听之则圣抑亦以退避为是与非乎以进讨为可与否乎范蠡所谓从时者犹救火天与不取反为之灾赢缩转化后将悔之愚愿採斯言以告于上庶几休兵息民之有日也干冒台严下情无任绍兴八年六月十二日上侍郎魏矼书之道窃闻之先民有言询于刍荛以谓人有所长不可以其微贱故忽之也之道比缘赴调居于临安之隘巷者八十余日朝夕获闻闾阎之言似有可取者辄敢以其所闻上渎听览惟执事择焉其言曰王伦使金还金遣使随伦报聘国家自靖康以来失于议和致两君北狩万乘东巡百姓坠于涂炭迨今十有四年尚不觉悟又复纵伦卖国引盗入家以闯我虚实排办馆待之具所至骚然夫金人之为此也利得子女玉帛尔不以吾之所以馆待者过礼而遂已也今有被盗者家徒四壁立复不自量又从而东借西乞以其所有而夸于盗其不为盗之招者几希顷年章谊孙近使金余人尽留南京惟谊与近得至军前禀议今金使之来自合引用此例留余人于韩世忠军中令其使副造朝不惟有以褫其魄而夺其气亦足以示朝廷之尊乃若议和则有九不可而一可之道闻此言如醉而醒如梦而觉因谓同舍郎曰智者千虑必有一失愚者千虑必有一得兹殆所谓一得者乎请试为执事陈之父母之雠不与同戴天兄弟之雠不与同国金人昨犯京师自徽宗皇帝明徳皇后以下悉从播越今兹仙去虽云厌世其实杀之又况渊圣之与六宫尚囚沙漠四海共愤恨为人子弟者义当何如此其不可和者一也当唐徳宗时吐蕃因沙堡之败惧而求和宰相张延赏入马燧之言请于徳宗从之当时诸将独李晟以为不可诸相独柳浑所言与晟意合曰豺狼之性非盟誓可结已而吐蕃果刼盟如晟浑言此其不可和者二也和戎所以息民也斯民厌乱久矣孰不欲其通和而幸其休息哉今舆议乃尔盖伤弓之心犹思靖康覆车之辙而惧其复蹈也必欲议和是咈民心民心则天意也天可违乎此其不可和者三也顷自车驾南幸金立刘豫于济南以有中原之地岁责币三百六十万缗豫奉之未尝少有坠失一旦以计废豫尽豫所藏担囊掲箧倒廪倾囷而去若取诸懐不烦顾指而我师以君伐臣睥睨累年终不敢进非金勇而豫怯我弱而豫强也盖豫已臣事金人则金犹父也豫犹子也为人子者固不虞其父之见逐惟不虞其见逐故金得以逐豫如反手之易为豫计者亦初不谓豫曰汝于金非有父子之亲徒以我之废吏故立汝以为得志必将与我抗而为己之捍蔽也抗我则所以事己者不敢不至豫既挟金以抗我则其于我也不复若金之不虞其见逐也且日夜求所以胜我惟恐其不胜而见擒是则我之所以不能取豫者以豫视我若雠而豫之所以见执于金者以其待金者过于亲也今金欲和是以刘豫畜我此其不可和者四也当寳元康定间契丹以重兵压境遣萧刘六符来聘意在刼取关南十县朝廷命右正言富弼为报聘之行仁祖重念两国生灵之故许其屈已增币而契丹平逮卒事弼不肯受赏曰此非臣之本志也呜唿忠臣之谋国一至此耶今金无约请和非出于谋则是厌兵而欲结好于我以邀岁贡从之而遂罢兵则非特不能保其不叛盟而乘我之间又恐朱克融辈变生不测从之而兵不可罢则不能不于养兵之外横赋重敛岁供溪壑无厌之求其势必至陈胜吴广之起于秦青犊黄巾之起于汉为祸殆有甚于此者此其不可和者五也顷年以来诸将非不进讨终不能取淮北尺寸之地或暂得之复旋失之正使举大河以南尽还朝廷度其力果能保有之乎与其随得随失不若置之度外以俟其力足以制金徐为进筑之计此其不可和者六也自古中兴之主未尝不因于险阻艰难惟其履险阻艰难而益挫益坚因能兴衰拨乱而光祖宗之业刷父兄之耻而见称于天下后世若周宣复文武之境土汉光之恢复疆宇是也今得河南之地不足以立国金借此求和则必天地以要我自此以往虽使王灵日张军声日振尚敢议恢复之图哉此其不可和者七也汉唐以来中国之待外夷不过征伐之与和亲征伐则将帅任其责和亲则庙堂主其议今天下之权不在庙堂而在诸将诸将拥重兵据要地偃蹇自肆视国家之安危存亡如越人视秦人之肥瘠漫不加意遇缓急则虽请援者骈肩于庭督战者接武于涂方且傲睨而不顾逗留而不发曰将在军君命有所不受傥从金盟而不与诸将议使金诚和犹恐自疑而至于溃叛万一挟诈如尚结赞之意在窥窬是使诸将得以有词而不复出兵矣此其不可和者八也李义琰尝曰大国之使可当小国之君今主上以休兵息民为重固不惮臣事金人且以其主为君则其使盖同列也若金使援此为言倨慢无礼不知朝廷何以待之此其不可和者九也然则所谓一可者孰可哉韩原之战秦伯获晋惠公晋遣隂饴甥使于秦秦伯曰晋国和乎对曰不和小人耻失其君而悼丧其亲不惮征缮以立圉曰必报雠君子爱其君而知其罪不惮征缮以待秦命曰必报徳以此不和秦伯曰国谓君何对曰小人慼谓之不免君子恕以为必归小人曰我毒秦秦岂归君君子曰我知罪矣秦必归君贰而执之服而舍之徳莫厚焉刑莫威焉纳而不定废而不立以徳为怨秦不其然于是秦伯说隂诒甥之对改馆晋侯而归之初不闻其以贿盟也今金诚欲还二帝六宫与祖宗之故地而为徳于我以要我盟曰既盟之后言归于好各守封疆世世子孙愼勿相犯有渝此盟明神殛之而无所事贿夫谁曰不可同舍郎曰子之所言九不可理固然矣所谓一可乃服而舍之如秦伯之归晋侯也夫晋侯以三施不报有负于秦之君民秦伯尚且归之我徽宗皇帝初不闻有负于金而生不得反其国死又且要其盟岂服而舍之道哉使金无所要但以有负我遂归梓宫之与天眷犹当愧于秦伯况不如是耶为今日计当以此意明告使者而俾复命茍惟不从是金无意于盟我何罪也大抵主和者徒茍目前之安遂忘父子君臣之义他日傥修先帝之怨亦不过临时失信败盟而已夫信者国之寳民之庇言之瑞善之主也茍信不继盟何益哉且自古失信败盟未有不身罹其祸而殃及后世者不可不戒也不可不愼也之道今月初四日已尝具禀目少见野人区区之意明日遂有无为之行不果再诣屏着跧伏小舟中念古人身在畎亩心不忘君将次宜兴复䌷绎前日临安之有得于街谈巷议者为之书以献庶几有闻于吾君吾相而使敌计无所施焉转祸为福实在侍郎一言干冒威严无任皇惧之至相山集卷二十五钦定四库全书相山集卷二十五宋王之道撰书上都督张丞相书之道闻遭非常之变者必立非常之功以震耀乎天下而使疲瘵起望霓之叹姦雄消问鼎之心然后神器亦随以定而天下莫有敢觊觎者当西汉之末新都侯王莽乗间抵隙攘窃神器十有五年光武以高帝九世孙起布衣发迹舂陵昆阳之役自将千骑与营部俱进一战而斩敌数十级诸部喜曰刘将军平生见小敌怯今见大敌勇甚可怪也且复居前请助将军遂再战而斩敌数百千级诸将既累捷胆气益壮无不一当百逮三战乃与敢死士三千人杀王邑破其百万之衆而莽遂伏诛呜唿人心所归天命所向虽有若林之旅何能为哉今主上自靖康间以道君之子渊圣之弟兵马之元帅嗣承千载之统抚绥九有之师固异乎光武之起于布衣矣即位之初盗贼遍海内蜂屯蚁聚屠掠生灵燔毁郡邑金人乘之再犯江淮虐焰彗云不可向迩方是时人人朝不谋夕独恃祖宗徳泽在民比年以来王灵日张国势日强绿林黄巾之流畏威者接踵请降拒命者骈首就戮譬犹以汤沃雪举山压卵无往留碍而喁喁万宇始知人心自有所归天命自有所向而不复有所睥睨者矣惟是叛臣刘豫僭窃位号占据京师南面称尊驱逼境内丁壮岁一再至淮上出没作过未遂扑灭然而士马之强弱与新都侯莽相去实楚越也方莽遣寻邑将百万来犯昆阳时城中才七八千人诸将度衆寡非敌各欲散归保守妻子使非光武笑以待之为图画成败而身先诸将其不败于寻邑者几希尚安能赫然中兴为汉世祖使天下后世想望其功烈凛若神人而不可跂及耶今日之事要当主上自将深入如光武昆阳之战枭刘豫以献庙社上以昭祖宗之灵下以雪臣民之耻其或未然愿下亲征之诏诫谕诸路将帅曰其修车马备器械以待亲往视师应桥梁责州县粗修令通舆马便止无致刬平除治重以扰民所至官吏不得迎送播告中外咸使闻知兹正兵法所谓形人而我无形则我专而敌分者也我专而敌分故备前则后寡备后则前寡备左则右寡备右则左寡无所不备而无所不寡虽使孙吴复生亦不知为刘豫计矣然后都督仆射相公与二三大臣时因政事之暇扈从车驾今日幸扬楚明日幸庐夀其次幸襄汉又其次幸关陜使其行诡秘人莫能测微至于无形神至于无声如高帝之自称汉使晨入韩信张耳卧内夺其印符麾召诸将咸易置之而信耳犹不知者然后可以作士气振军声发号布令而人乐闻兴师动衆而人乐战交兵接刃而人乐死自此以往虽复鞭笞四夷功在朞月而况其余哉之道愚直拙疎位在百寮底而遽不知分守妄言天下之利害以上凟钧严罪在不赦伏惟都督仆射相公哀其诚而恕其僭且无以文采芜秽而遂简其说幸甚代人上张徳逺丞相书某观今日天下之患不在夫强敌与盗贼而在夫号令不得行于诸将盖诸将才非尽韩彭贤非皆李郭徒以尺寸之劳父兄之庆致位师保傅之重拥千百万之衆侈然养尊视国家之休戚安危如越人视秦人之肥瘠漫不加于其心惟务广田宅保妻子而已至于所统偏禆士卒无事则共耗官餔自营私计一有不满意则逼胁长吏捶挞巡尉而恣行兇悖有事则以将在军为辞坐视将命者接武于道请援者骈肩于庭傲睨而不顾逗留而不进正复不得已而一出则驻兵境上自开寇掠之隙徒害我人民壊我州县其为患有不可胜言者逮其寇退则攘取巡捕官所献之馘所受之俘以为己功上之朝廷又从而冒增首级侥倖赏典既使天下不敢言而敢怒又使同功一体之人用命者效之而无所劝不用命者恃之而无所惮深可痛哭昔汉文帝有匈奴之忧常恨不得廉颇李牧为将而冯唐以白首郎面折文帝以为虽得廉颇李牧亦不能用愚尝原其意特以当时法太明赏太轻罚太重而魏尚之罪不应削爵而削爵故唐有是言耳夫法太明赏太轻罚太重固未为甚失也犹且不可以用人又况赏不当功罚不当罪法不行于骄蹇之臣而欲使用命者劝不用命者惮以佐中兴之功难矣恭惟仆射都督相公以文武兼资之才当安危自任之寄内总百揆出临六军高牙所指积年逋诛之寇一旦望风震溃诣营乞降虽裴度平蔡之勲不足进焉然而犹有可议者号令未行于诸将也在唐张九龄尝曰穰苴出师必斩庄贾孙武习战犹戮宫嫔守珪法行于军禄山不容免死今日之事正类于此诚欲行法则向之所谓骄蹇者岂得不斩以徇而一新其号令耶果能若此愚将见强敌不足灭盗贼不足擒也位卑言高罪在不贷伏惟钧慈以社稷生灵之故而留意焉代何希渊上张丞相书某自丱角读孟子尝窃怪伊尹用心太过至稍长师以书授之反复说命三篇然后知伊尹之所以然者不特自期当若此四海之所瞻仰一人之所责望殆有甚焉伊尹曰天下之民有不被尧舜之泽者若已推而纳之沟中高宗之命傅说则曰尔尚明保予罔俾阿衡专美有商其意盖谓伊尹尝佐成汤伐夏救民其言一夫不获时予之辜播在天下有后世想见其风采而不可得者某宇宙间一夫也虽朴遫不足比数顽钝无所知晓而长身四十五岁世之险阻艰难备尝之矣比得一官其视侪辈亦粗有劳矣然而受性刚褊赋分奇穷遇事辄有太公望鬻浆天凉屠牛天热与韩吏部捩手覆羮转喉触讳之诮曩者备员和州鎭司机幕偶属郡无为守王彦恢贪暴自肆而新制连坐不觉察之法甚严帅长赵徽猷因百姓声寃辞颇切至姑欲治其吏魁以伸无告而彦恢中有所歉乃先本鎭一月告变于朝事下宣抚委今丞相赵公覈实间庐守胡待制以故人为彦恢庇上章朝廷以为郡政悉出于某由是坐谴褫官赎金向因明堂之恩洗其愆御史之疏列其枉而一时夺罢者既用且复矣独某迫于寒饿不能千里赴吏部自陈至今犹未免降授之名此其可怜者一也淮西知县自经兵火合入官少有愿就者往往拘于资格欲授而不可得今防秋是时百里一令民命所系奈何不愿者既不能强注使授而愿者又反重却使不得授耶兹亦行法者之过也某才非石苞窃有意小县为朝廷牧养疲瘵兹者之来实持淮西安抚使司辟书愿就陶铸顾事属自荐口欲吐而复茹袖欲出而复纳者累日于兹莫知为计兹其可怜者二也有此二可怜是亦伊尹之所谓不获者今仆射都督相公以兼资文武之材出佐明主咄嗟而破狂寇谈笑而定剧贼起身布衣不十年而取卿相其自视与耕莘筑巖者何以异观其勲业塞天地声名摩日月九夷八蛮震动叠息将请命之不暇而相公方歉然若不足吐哺下士虽刍荛之贱朝夕造谒而未尝有倦色此其意正欲搜罗天下英杰以济中兴之治庶几斯民复见高宗成汤之世无一夫之不获其所耳是行也某故敢有望于相公伏惟钧慈不以某人物侏儒文采芜秽而遂弃之幸甚上都督府参谋兵部尚书吕安老书之道尝谓天下之事非有所甚难其气之胜于才者力能办之如折枝拾芥之易是气也静不踰于方寸动或塞乎天地其至大也配道其至刚也配义揜之以卒而不乱压之以重而不慑兹古人所以能却敌咄嗟折冲谈笑安国家定社稷于不可支梧之际而举世誉之曰忠贯日月神明扶持者惟合下负经纶之才挟康济之术起身布衣不十五年而致位大司马其自视与筑巖钓渭者何异犹以为未也淮西在今日实控敌境前此号为骁将若近世之所谓韩彭英衞者以保傅之重拥貔貅之衆养尊江左无事则广田宅保妻子蠧帑廪为国家之螟螣有事则坐视所部数千里之罢民如越人视秦人之肥瘠漫不加意正复督战者接武于道请援者骈肩于庭常傲睨而不顾逗留而不进今合下实代之朝受命夕引道驰驱逺戍若登金门上玉堂而不自以为疑此其气固有以大詟服乎天下矣逮其至屯也营垒旗帜初无所变改而号令一出气色精明不数日有敌人犯边合下不动声色遣百骑以走之使列郡不闻其警而不自以为功此虽不足为合下道且天下之所望于合下者不止此而之道所以言及之特为淮民庆也兵法曰先加以声后致其实由此卜之愚前所谓气胜于才而力足以办天下之难事者将于合下而见之也之道窃闻之卒未亲附而罚之则不服不服则难用卒已亲附而罚不行则不可用今有亲附之道三焉一曰请给戒其诛削二曰役使戒其营私三曰赏罚戒其冒滥夫请给者三军之所恃以为命者也向也闻之士卒所支米麦一月之间仅得五分之四所请食钱一百以上仅得三分之一其余则自主将至于押队皆有分焉人孰不有父母妻子也既仰给于为兵者所得之钱米一经减克不足以乐其身而及其父母妻子亦何以责其缓急仗节死难乎则诛削之禁不可不先也夫悦以使民周公之东征所以能致民忘其死者也向也不问王事而一槩驱使之其伐竹木也名为修葺营房而坐贾者列肆隘井邑名为创造战舰而行商者连樯满江河或般载连年或暴露终岁从未有严刑以责其懈怠曾无添给以补其勤劳忧愁之色见于风霜怨怒之言闻于道路则私役之禁不可不严也夫赏罚孰明孙武之用兵所以能前知胜负者也向也不问功罪而任情以行之其赏也及其所当罚其罚也及其所当赏赏不当功则非特不足以劝能而能者且怠罚不当罪则非特不足以惩恶而为恶者益得以自肆岂可使安坐于千里之外窜名军籍者一岁冒转数官而出入于行阵之间有功战伐者秋毫不䝉其利则冒赏之禁不可不明也是三者不除而欲士卒之亲附者未之有也既除矣而欲士卒之不亲附者亦未之有也之道于合下庠序之旧比闻此来旗旄前驱骑士拥后为时尚父出统六师之道自念分絶穹壤羞愧蓄缩不敢求见者殆今一月复早夜以思曰合下方以君命治边事于淮西其归未可朝夕期也而之道父母邦实在麾下如以前日半面之交及之道姓名而后求见则不敏之罪又安所逃耶况有此三事似可裨聪明之所不及而发扬先声是用请间于合下以致其说庶几行之而惠及海宇则之道亦当受赐伏惟高明略其狂僭之罪而加意焉绍兴九年五月二十二日上諌议曽统书之道不佞待次里社与木石鹿豕为伍不识治体不闻国论惟是区区爱君之心实寤寐不忘宗社安危存亡之长虑此无他嫠不恤纬而忧宗周之陨女不念嫁而忧太子之幼亦其利害祸福有以相及不得不然非过虑也金人自宣和靖康以来愚弄朝廷有同儿戏卒以陵夷我国家迄于今而不振方其设一谋施一计虽下而小夫贱𨽻咸能料其将然且曰如是者姦也如是者诈也已而合若符契不差毫釐而朝廷之上乃独断然以为非姦非诈惟恐其奉承之不暇以自取欺侮戮辱而终不悔且悟何哉孔子曰鄙夫可与事君也与哉其未得之也患得之既得之患失之茍患失之无所不至矣嗟乎此言诚足以箴当世之膏肓也去年夏金人遣使随王伦报聘讲和之道是时调官临安获闻舆论有九不可一可之说尝欲掇拾効愚献忠以裨庙堂末议昼度夜思将成复毁曰位卑言高罪也因止而趣装以归行次宜兴复念古人身在畎亩心不忘君如之道虽不肖奈何窜名仕版乃忍坐视安危存亡之几而不为一言耶于是慨然裁书託故人遣驿致之前吏部侍郎魏公矼以丐有闻于上凡半年不得报而胡铨之书传焉言至于此贾谊之流涕痛哭不为过也遂事不谏之道尚何言哉侧聆道路以谓金人归我河南故地奉还两宫此其为策不浅盖以今日所用之将所养之兵皆五路两河之人归我以地则不复限以尔界此疆迟以岁月其势必至解散兹殆与汉军楚歌无以异也顷自两宫播迁天下之人耻失其君而悼丧其亲常有不共戴天之愤而主上之所以宵衣旰食励精政事注意甲兵者岂有他哉亦欲扫除强敌以刷父兄之辱而光于祖宗也夫人怒则威威则勇骄则怠怠则弱我师之不逮金人虽三尺童子所共知也而支梧累年未尝败衂者以其素所蓄积者怒也金人之意若曰此不可以力胜吾当还两宫以骄之彼既臣妾于我则将恃和弛备然后可图也兹不必以商为鉴前日刘豫之擒犹未逺也又况包藏祸心未易窥测其万一耶且事固有未见其利而先受其害者淮西昨更兵火井邑聚落化为炎埃比虽招徕流亡整葺庐舍然余民百无二三所谓井邑聚落亦皆荜门圭窦多者才十数间少者不过四五椽而已自春及夏监司守令以奉迎两宫为名排备牲饩次舍纎悉责具急若星火峻如雷霆贫穷尽于诛求凋瘵敝于营缮其夺民时劳民力固在所不论窃尝以一邑计其费不下五七万缗使金人诚还两宫斯民正复竭膏血鬻妻子以应所须犹将欣然不尔虽食王伦之肉何能谢哉愚谓今日之事殆古人所谓可弔不可贺者请以五事上凟听览庶几朝夕造膝之际有献于吾君而备其採择焉谨按鲁僖公十五年晋侯秦伯战于韩秦获晋侯以归及秦伯归晋侯将反国先使告国人曰孤虽归辱社稷矣衆皆哭愚以为渊圣之南来俟其渡河即下手疏以自讼可乎此一事也谨按僖公三十二年晋人败秦师于殽获其师孟明视白乙丙西乞术及晋还三帅秦伯素服郊次乡师而哭以迓之愚以为梓宫及渊圣到日自天子以下素服郊次而哭乃密谕河南所过州县一切准此而其供帐之类悉去华丽采色而纯用布素可乎此二事也谨按襄公二十七年宋之会楚人衷甲窃闻梓宫以下神榇无虑千百愚以为委西京守臣待其将至豫修陵寝继遣一二大臣涖葬中取神榇之最下者斵而视之然后奉安及令诸道饬武备以戒不虞可乎此三事也谨按唐开元全盛时明皇幸东都命三百里县令刺史各以声乐集河内太守辈优奴数百被以锦绣饬以犀象而鲁山令元徳秀独制于蒍于之曲遣乐工数十聨袂而歌之明皇见而叹曰贤人之言哉河内之民其涂炭乎因黜河内而陟鲁山今两宫寂无来音而淮西一郡之民已有二十万缗之费矣百姓足君孰与不足百姓不足君孰与足愚以为两宫宿食供顿所经或无屋宇乞依南郊青城故事行下有司预办数千匹之青布临时设帐以庇风雨而明诏诸路勿造宫殿勿饰器用以重劳费斯民可乎此四事也谨按檀弓衞司徒文子问于子思曰丧服既除然后乃葬则其服何服对曰三年之丧未葬服不变除何有焉愚以为梓宫之还天子哭泣衰绖以从檀弓未葬之礼可乎此五事也是五者虽若无补于国安危存亡实此系焉昔齐仲孙湫来省鲁难既归齐侯问曰鲁可取乎对曰不可犹秉周礼周礼所以本也国将亡本必先顚而后枝叶从之鲁不弃周礼未可动也君其务宁鲁难而亲之亲有礼霸王之器也庸讵知两宫来归金人之使不有若仲孙湫者乎愚是以知安危存亡实卜斯举檀弓曰子思之母死于衞栁若谓子思曰子圣人之后也四方于子乎观礼子盖愼诸孟子亦曰滕定公薨文公五月居庐未有命戒及至葬四方来观之颜色之戚哭泣之哀弔者大悦呜唿斯礼也岂忽哉至于金人之情伪则愚已略见于前及详于魏公之书敌情之不可信也尚矣盟如皦日而平凉之会犹或刼之今我臣妾于金而金以臣妾蓄我初无诅盟夫以奉之者有限而求之者无厌此其势必至于用兵所不可知者特其迟速逺近而要不能免也虽然昔者越王句践亦尝臣妾于吴矣而卒灭吴以朝鲁衞陈蔡执玉之君愚以为为今日计患在夫主上不能礼下羣臣以集其能与羣臣不能辅佐主上以雪其耻如越王之报吴而不在臣妾于金也不然危亡且在朝夕不识执事以为何如祖宗积累至难宗庙社稷至重惟执事其为国家念之干冒威严无任战慄与淮西提盐许子长书近尝专遣人附状继闻移司歴阳舟御已过关下伏想乘风遡游遂抵所舍即日望霓得雨焦藁顿苏恭惟按辔多暇台候万福之道无状赋分奇穷兵火以来平时贪暴庸鄙才出已下不足挂人牙颊者皆能起家致身为人祸福而之道独以愚直拙疎不投时好见弃于缙绅先生之列方丞歴阳日合下实始将命淮右驻麾鎭西一时求名定价以幸青天之睹者盖足相蹑合下初未尝过而问至之道则称述过量慰劳加等待以国士之道自顾空空不审所以得此之由中间避地糁江又获託庇旬月当李成陷舒张琪破潜之初干戈避于今三年更绿林黄巾之变盖以百计两陷贼营仅脱万死以今年春邂逅绣节轺车于月城之东复得瞻望台表猥䝉合下矜连蹇之无堪敦艰难之有旧久而不替其敬爱而遂忘其丑哀恤逮于存没勤厚见于饮食周旋曲折无所不至使之道喜与抃会莫究手舞足蹈之所从是行也道过居巢见伯氏首言合下所以相待之意不同常人固不翅已受赐已而候馆侍庭以聆謦欬益信伯氏之言为不妄方戒食之余碎建溪之龙饼煎漅湖之蟹汤沃鼎调膏瀹瓯分乳如是者手亲再之而不自以为烦周公之所为吐哺下贤者岂复有踰于此之道生长田间自为儿童时志在与民除害兴利读书学古人晩乃与弟兄辈以科第得禄而太平日久祸发所忽敌骑长驱中原如蹈无人之境自江以北悉为敌区之道亦苦家难窜伏山谷每思时与志违未有以偿万分之一故苟可以如所志者不敢不尽力竭愚而为之比在鎭司帅座赵公以之道在同官中朴忠无他肠付之以事不辞剧易方含山豺狼为孽之日实遣之道走于羣神弭灾消变之道亦念古人如宋均之在九江韩愈之在潮阳去虎驱鳄灼灼如前日事非二子力固有所胜实其诚有所感之道用是斋三日而制为鄙文斋五日而告于境内之神以归复命初豺狼白昼入市噬人如羊豕虽操戈负弩有所不惮被伤者甚衆至是一夫徒手敢与狼搏衆狼成羣莫为人害巢穴既逺井邑以安之道然后知天地虽大莫大于诚鬼神虽灵莫灵于诚金石虽坚莫坚于诚推是诚也以往其何不济前日自巢来归踯躅于荆棘蒿艾之间殆九十里不类通道将次胡避殆见迹牛涔蔬畦麦壠转水车之咿轧蔼炊烟之郁葱农夫两两三三田作而反挽犁携插仅有可观之道窃自悲喜盖悲者悲其凋丧者不可复见而喜者喜其安存者庶几将兴也既抵山中之明日乃与耆老茗饮相劳苦特以庐江之叛寇未逺方被坚执锐以从事于戒严他未有暇也或者辄以旱告曰天久不雨今时方麦秋而熏风火煽原田龟拆稼穑无高下皆垂黄如燎矣公独奈何之道计无所出诹之人言断以已意取水胡避山之禄泉建置道场为衆请雨以斋戒为佛事以慈愍为天心昼夜祈祷不敢少怠如是者三日果有片云起于泉中曾不踰晷叆叇垂布如可承揽是夕小雨连日出云至二十八日大雨霑足呜唿诚之有感于神也如此神之无负于诚也又如此之道辄不量力备述胡避山禄泉前后保䕶生灵感应事件别具公状申禀伏乞合下体国爱民少加意焉胡避寨记谨纳一本座右咨度之暇当能指挥治书苍头吟讽之也上浼台严无任战慄与无为宰李廷吉书前日率易上状正愧濡削不䖍以自取戾专使拜教之辱感愧何穷即辰暑雨微凉恭惟行李乍此休息尊候万福之道不才无状禀性既愚拙赋分且复奇穷读书学古不敢小叛于理故其所为莫投时好坐是上下疾之如仇岂谓合下所赏与世俗异自江左来平生初无半面遽乃过听两喜之言大见褒拂使老盆破甑顿增九鼎之重方之古人倾盖如故似未云过然有不虞之誉者必有求全之毁自兹以往幸致察焉是望仰惟合下高才絶人治万事如破竹顾此蕞尔之邑若不足治然屠掠之余今幸敌骑衰息羣盗相继伏诛所存饥羸百不一二正如沈疴向愈要当调适其饮食滋养其气体顺之而使勿怒安之而使勿惊不可使其劳惧其耗敝其精神不可使其忧惧其损伤其心志瞿瞿然忡忡然惟恐其起而后庶几其有生意若或饱之而太过饥之而不及怒之而隂阳交丧惊之而魂魄俱褫劳之而益其虚忧之而重其伤如是而欲其生虽三尺童子亦知其万万无此理也今官俸节而不支军储支而不继固诚如合下言然以是而欲敛之于民而支其不支继其不继愚恐速沈疴之不起而后将噬脐也今州县官吏多于百姓而所养之兵非疲癃则游惰无事则蠧太仓有不足则刼长吏恣兇悖有事则弃甲兵望望而去之以开寇掠之隙与毒垂尽之民以资无足之吏与夫疲癃游惰之兵孰若汰其冗滥量入为出而与吾民休息以俟岁月度其力之可为然后图之似亦未晚盖今之所谓富者特餍糠籺耳若必欲敛之与贫者等是使龁草茹木然后已也伏承合下以之道旧尝摄此千里之寄恐有一得之虑可以裨补高明曲加诹访古人有言士诎于不知已而伸于知已之道故敢恃爱肆所欲言而忘其交浅言深之戒伏惟寛仁特赐矜察上宣抚大使叶少蕴观文书天地以生殖安养之功付之名山大川故名山大川不求即于物而物即之人君以教化磨砺之具付之王公大人故王公大人不求即于人而人即之名山大川风雨云雷之所兴金玉珠贝之所藏虎豹熊罴蛟龙鼈蜃之所窟宅椅桐梓漆苹蘩薀藻之所渊薮而凡游于其间者无不得其所欲厌足饱满虽不可见其运用而功利之及于物者盖不可以缕数而髪计也所谓不求即于物而物即之者以此王公大人其道徳足以厌服人心其闻望足以耸动人听其议论臧否足以轻重一时荣辱万世故天下之士奔走于车尘马足之间以冀一见而不自以为屈幸而得命之坐与之言辄退夸于人以为终身之宠而人亦不以为歉所谓不求即于人而人即之者以此物虽欲即于名山大川而名山大川有不可得而即者高深之极实制之也诗曰崧高维岳峻极于天书曰若涉大水其无津涯王公大人亦复如是故士之即于王公大人至其不可即而去之则有高山仰止望洋向若之叹恭惟宣抚左丞以开济之资经纶之术隐然为国长城折冲厌难扶顚持危以济中兴之业当世之所谓王公大人者何以尚之侧闻持节以来謦欬所临千里震恐而之道乃以苫块余生顷从金革无避之权备员鎭抚司之干官不能望风解印罪当万坐尚何敢言且王公大人出拥高牙入衞画㦸函丈之地辄至者死不翅山川之高深不可蹈犯其势有曳裾漫刺终身愿见而不可得者而之道以职事在属郡实为僚寀之末而和之距建康无十舍之逺庶几夤缘披雾望尘以快平生一识荆州之愿而之道拘于丧纪之容且复不敢有请累月于兹每自喟恨当世之所谓王公大人昔所愿见而不可得者今有可见之阶矣而礼有不得见亦命也夫敢图过听忽有书命之招使破甑敝帚顿增九鼎之重之道比拜贶不觉惊愕失声曰天下之事出于意外固有若此者乎不识合下所取者何事也夫有不虞之誉者必有求全之毁之道鄙性介直疾恶太甚向保守桑梓正当羣盗纵横干戈抢攘之际一时所为凡有利于民者往往以死争之贾憎媒怨不复顾恤今日之举虽䝉合下察其愚无他肠怜而进之诚恐一人之植有不足以胜千人之拔也庄子有之寻常之沟巨鱼无所还其体而鲵䲡为之制步仞之邱陵巨兽无所隐其躯而㜸狐为之祥且鱼之巨者无过于鲲鲸兽之巨者莫踰于犀象彼其志固有异于䲡狐之从容于沮洳蓬莱之间以为莫已若者而所以还其体隐其躯亦岂能无意于名山大川之见容也不识合下将使之游于名山大川而无不得其欲耶亦将使之徒有高山仰止望洋向若之恨也相山集卷二十六钦定四库全书相山集卷二十六宋王之道撰启贺王仲开无为到任启入奏肤公被纶言而进秩来宣德意凭熊轼以专城光尘开刺史之天膏泽下文昌之雨涓刚视事载歌已浃于四隣裁书寓心修好敢稽于一介恭惟某官风神高迈干局明强在朝谁踰仲卿信有家法当世未见夷甫可谓人豪肆王室之中兴崇侯邦之外援念甸服久沦于涂炭而月城尽废于荆榛民苦疮痍正有资于抚养兵连蜂虿其可缓于驱攘姦宄招权贪暴专杀兹用辍江东之独步固宜致淮南之寝谋君子怙焉小人恐矣某邱园断梗湖海浮萍存鲁何功叹干戈之未靖依刘有幸望桑梓之非遥驰驱尚阻于披云踊跃辄先于贺厦贺宋景阳无为到任启伏审枫宸钖命银菟分符千里兴谣喜列星之入境两淮增气庆偃月之得贤况居是邦获赖其福既景仰之有素宜舞蹈之不知恭惟某官清庙尊彝碧梧鸾鹄盛徳懿范素高二相之风茂实英声早擅一时之誉眷隆当宁寄重专城淹宁终于三年政将报于五月披云甚迩幸依桑梓之隂贺厦惟勤敢附鴈鱼之信与滁州谢倅交代启莫为我先孰覩告新之政请从其后敢忘求旧之图方欲寓心遽先枉教属有金沙之役尚稽绣段之酬载味过情益知腼面恭惟某官神识沈敏才术疎通誉望攸归固后来之一器风流未减眞吾家之千金虽未见其耸壑昂霄已屡更于蟠根错节惟淹翔别驾者如此其久故倾动诸公也不谋而同某朴遫无庸蹉跎不竞策驽足而追骥何可及哉翦狗尾以续貂代其匮尔傥及瓜之非晩庶披雾之有期尚愼节宣以绥福履贺元旦启符颁桃梗俾在位之罄无不宜酒进椒花期有家者老而益壮应三阳之交泰与万物以更新恭惟厚徳鎭浮高标激浊半年于此不为赫赫之名千里而观但见熙熙之俗所谓祁寒之爱日岂惟酷暑之清风民人所歌福禄攸介况对大来之旦宜膺善降之祥某待罪杜门畏谗避地有贤而不能事固慙居于是邦扫轨而无所干岂免讥于同辈但厠称觞之列徒倾贺厦之心瞻颂益深敷宣奚既代人到鎭江任谢执政启归从霅水之游方欣得计起作丹阳之守良愧非宜况当江淮襟带之冲实为吴越股肱之郡望云甚迩宜责任之益隆借寇方浓岂疎庸之敢冀虽皦日无私于照隙亦和风有力于嘘枯此盖伏遇某官名重本朝道嗣前哲蓍龟国论断然可否之莫移冰鑑人材昭若贤愚之自辨潜消外患力赞中兴重怜一介之遗曲借寸长之誉致兹嵬𤨏再被搜扬某敢不採问风謡班宣政令务安凋瘵庶无愁恨之声期使浇漓悉变敦龎之俗不负知己斯为报恩代宋景阳到无为任谢执政启去江百里旧为鱼稻之乡临水千区今杂吏民之舍视诸郡犹为胜处在同列可谓误恩窃以一州得才则十万户赖其福庶民从化惟二千石用其良汉唐以来率皆愼此兵火之后其可忽诸休养疮痍驱攘蜂虿况熙朝方注意于淮甸岂薄才宜备员于月城此盖伏遇某官股肱一人师表百辟持顚扶危以赞中兴之运折冲靖难以成外攘之功谓任贤使能当在所先故刮垢磨光亦或不舍某敢不尽瘁以事强恕而行不为赫赫之名用安流散庶使优优之政将播咏歌报徳如何处心若是与无为令李廷吉启道路兴謡喜双凫之入境吏民改观知百里之得人恭惟某官名重当时韵齐先达质如浑金璞玉之莫名其器材似干将莫邪之难与争锋悟主片言识封侯之非晩报政三月嗟改秩之未优暂烦卓荦之英来理荒残之邑九重恻怛重郎官出宰之权一洒烦苛鄙令尹告新之政愿同百姓皆出再生既期披雾之瞻当致维桑之敬谢张簿启负职居多念哦松之弊政接聨何幸对栖枳之新除荣耀一书欢腾百里恭惟碧梧停鹄沧海遗珠标致故自不凡才华尤世所贵家传三箧知无不读之书胄出九龄是必致逺之器撞钟待问翻水成文射策天庭笑却万人之敌升华桂籍荣题千佛之名凡在见闻孰不歆艳颜亦厚矣愧尺牍之未修徳莫加焉辱长牋之首及贺刘无隅除户部侍郎启伏审宠膺帝制擢贰地官九重侧席以遄其归千里攀辕而惜其去簸扬所逮舞抃攸归恭惟某官风教名卿文章宿老骥称其徳洗万古而凡马空岳极于天临絶顶而衆山小上方图于邦计时莫急于军需当求条奏时政如李元纮庶几对扬圣问得卢承庆果闻华綍愼付眞材食给关中正赖萧何之画钱流地上伫观刘晏之功进位钧衡加泽寰宇遂益隆于国体用大慰于民瞻某猥以孤踪出于大造朽株枯木尝有赖于先容坠履遗簪幸无忘于旧物永言欣颂实倍等伦鎭抚司参谋到任谢赵圣用启乡邦半载犹懐衣锦之羞宾幕一时复遂依莲之幸虽从宦在人情若为可庆而夺丧于子道宁免有惭宠极魂惊感深涕霣窃以观人固自不易听言尤其所难方邪正之未分孰明汲直逮是非之既判方验卢姦然理可知者君子不为面谀而情可察者小人专事容悦傥或乐于软熟鲜不堕于蔽欺兹古人所以抱忠信获罪之寃而大雅所以有明哲保身之戒伏念某赋才凡下禀性庸愚居懐隐甫之刚常守展禽之介学惟古是动与时乖疾恶若雠自不知其已甚论心如故人或诮其太疎岂惟鬻浆而得凉常是转喉而触讳尚赖覆盆之照少寛擢髪之诛岸侧沈舟坐阅千帆之过笼中翦羽旁看百鸟之翔敢谓弃捐更遭收录此盖伏遇某官惟善能举其类于人何所不容藏疾纳污大廓山川之度扬清激浊悉归标鉴之公察其顷守枌榆初本无过怜其久居邱壑不遽遐遗赐以刘公一纸之书寘于越府三才之列某敢不秋城夜观逺追退之谈笑之风客礼官曹载味子美接聨之什冀今日碧油之眄为他时黄阁之知谢发解启十载家声孰继三珠之植五州乡赋今同一鹗之飞岂曰能贤幸而获选窃以祖宗设科举以取士最号得人崇观兴学校以育材独闻稽古惟诗赋之再复与经术而并行因元祐所尝用以求俊良肆靖康乃率由以变风俗一时韦布方声律以相先千里干戈遽寇攘之见逼逃虚既久失职可怜如某者湖海浮萍邱园断梗穷有余于五鬼文不逮于一钱酒瓮饭囊岂免祢衡之诮驴鸣狗吠敢逃庾信之讥属世道之交兴致中外之率俾爰下三年之诏用搜万国之英抱椠懐铅数多踰于百辈拔犀擢象名仅登于六人岂谓疎庸亦蒙简拔此盖伏遇主文先生用心若鑑持法如衡美恶惟形人莫知其报徳低昂顺物我亦何所容私乐莫滥于齐竽寳遂珍于郑腊某敢不加勉所学益坚乃心将期驱羊而取官用酬平昔庶几指龟而论报上答恩私贺淮西漕韩琏启芝检疏恩輶轩出使素妙斡旋之术望重一时遂专飞輓之权惠加九郡况足兵莫先于足食而用衆无急于用贤其两得之在此举矣凡预卿云之庇窃欣爱日之临恭惟某官器识高宏才猷英逺济烦治剧如破竹于数节之余摘伏发姦似穿杨于百步之外允矣澄清之寄卓然华近之阶某朴无庸蹉跎不竞青天甚迩㑹逢云雾之披沧海虽遥敢借舟航之便稻花过雨梧叶惊秋方炎凉之未调冀启处之加愼鎭抚司罢参谋谢启受诬对吏始慙明哲之保身获谴赎金终坐刻深之为狱尚幸容光之赐仅逃洗垢之诛感涕无从归恩有自窃以诗歌行露重言听讼之难史记降霜深悼被囚之屈盖两怒既多溢恶则偏听必至生姦矧夫周阳由心懐爱憎加以伯州犁手持上下谓虚为实俾証龟以成蛇变有作无至钻皮而出羽刑因不中罚及非辜安得张季之时无寃人固宜于公之后有兴者伏念某心如其口愚无他肠忘机而言辄露情好直而动斯疾恶是故论事常若茹物之莫能以下咽至击邪则犹视雠之不可与戴天自初摄事于乡邦逮此备员于帅幕力排螟螣休养疮痍鑑为丑妇之羞分明亦甚鹿被猎夫之逐罗织何多始缘人醉而独醒遂见我清而衆浊致姦谀之丑正假贪暴以兴讹刼异时骨肉之流共为媒孽赂平日指天之辈咸作爪牙因何武之露章讶宗资之画诺遂成汚蔑妄凟宸聪祗欲沦胥冀逃已祸适苏章来二天之庇故曾参陷三至之言雀角缪悠虎冠顾望借袖蜂而害尹引跖客以刺由专慿盗璧之谗莫辨偿金之误与禽兽而奚择又何难焉譬草木之有区焉可诬也兹盖伏遇某官精神满腹白黑简心着戴胄之明彊擅王珪之标鉴栉垢爬痒一时冬日之温枯苏弱彊千里卿云之覆是修羔鴈聊写肺肝其敢不尚友古人益坚素守皇天后土况明仁杰之心伊尹周公尤见元忠之徳造次于是死生以之回安丰教授潘元宾贺启误膺共理方懐非据之惭猥辱同声逺致过情之誉对双鱼而拜贶加什袭以珍藏荣幸不赀钦佩何已恭惟某官当今潘陆异日班扬言文而眞盖得圣人之忠信学精而博宜为儒者之宗师岂芹泮之能淹将蓬山之是陟念尝有一日之雅虽鄙拙而爱忘故不逺千里之遥以缄题而赞庆永为好也何以予之与信阳交代张卿直启双鱼尺素比惭报谢之弗䖍一日三秋方念忧忡之未释矧及瓜之非晩岂削牍之敢稽恭惟某官盛徳圭璋长材杞梓政成五月岂容借寇之留名在九重行遂征黄之拜某策驽追骥翦狗续貂虽有命以难违顾非材而甚愧荷花过雨桐叶惊秋愿加寝餗之调冀获晤言之慰代张守彦智贺刘宣赞克捷启禁暴戢兵久恃干城之略献俘投馘今闻斩将之功息千里之鸣桴致五州之奠枕戎有良翰公乃其人恭惟领军宣赞喑哑咄嗟足以詟敌严毅沈果工于料人刃恢恢乎有余将多多而益办究观细栁若亚夫眞将军哉固宜阖庐知孙武能用兵矣眷言小衅密迩大军屯戍同安知每劳于外援师民振武诚有借于中兴岂惟万举而万全盍亦七擒而七纵某属拘茅土阻造辕门裁书寓心姑庆灭烽于淮甸勒铭纪实终期蹀血于龙庭代何希渊谢越守陈汝钖启抚孤恤难义为熊掌之求杀父取赀横致䑕牙之讼不有片言之折难逃三至之诛感极惊心恩深陨涕窃以狱系人命不容失之或诬民有争端尤宜愼于致察盖两怒既多溢恶则偏听必致生姦爱恶相攻是非交战词茍忽于三复理斯闇于五声辨若张仪莫获明其盗璧孝如曾子犹被谤于杀人此先王所以有取于淑问献囚而后世所以深讥其忠信获罪伏念某箕裘衰族蓬荜寒生累世括苍仰少微之在上半生歴水慕张籍之为隣荏苒岁时栖迟邱壑家徒四壁地仅一廛酒虽乏于贤人车竞来于长者尝欲见危而致命敢惮杀身以成仁肆圣主之东巡适金人之南渡干戈云扰士庶星奔号寒啼饥者往往衣冠携幼扶老者纷纷原野哀哉弱女父已陷于孤城去矣扁舟家欲浮于大泽乃孺子将入井之际而仁人当引手之时眷彼友生收此惸独遑恤每食之不饱但求容膝之易安间关百罹参差万死方喜将安将乐共获保全岂知无罪无辜反遭欺蔑人嗤徳报以怨自叹害生于恩谁实怜之慨其叹矣尚幸覆盆之照获伸刻木之寃此盖伏遇某官持张廷尉之平振韩京兆之职儒雅饰吏明愼用刑谓邹衍之降霜以明忠也故召伯之行露毎尽心焉断然三辅之蓍龟昭若万邦之冰鑑遂令黮闇终被平反某敢不载惟张堪託子之言益坚郗鉴哺甥之志苟交情之有取虽执咎而何忧兹为今日之报恩亦结异时之知己贺黄大受司理致仕启挂冠法曹还辕乡社君恩优老俾通籍于朝班士论称贤振高风于时辈未遑赞庆先沐宠临病尚阻于登门报敢稽于削牍代张守彦智贺朱劢沈仂及第启射策枫宸笑却万人之敌升华桂籍荣题千佛之名朝廷得贤邦国交庆恭惟某官笔走羣象心醉六经翻水成文追异时之大手撞钟待问号当世之长头月评既高风鉴加赏摘髭收第虽吏部之相推驱羊取官亦舍人之自许果膺愼简获慰钦遴顾桑梓以何功属竿牍之过礼赠同锦绣当为箧衍之珍报蔑琼瑶益重心颜之愧回应隆谢解启作者七人审已被周书之荐成名一日遂将登汉策之科是为瓜葛之荣岂独枌榆之庆恭惟文工翻水誉重拔犀饱看未见之书森然九经库歴辨不知之物展也五总龟岂图老去之残年获睹后来之秀士喜与抃会情在文前衰朽何称猥辱琼琚之赠缪愆有愧难论锦绣之酬又回许骧谢解启伏审得隽文场驰声士薮未果踵门之贺俄承漫刺之临更辱长牋以华衰老恭惟才猷出类事业轶羣有开必先既遂首一乡之善不鸣则已又将魁万国之英用慰月评少伸舆论顾乏琼琚之报猥䝉绣段之投莫罄欣愉徒增愧感又回张天纪谢解启伏审较艺文场登名天府光生梓里欢动萱堂顾赞庆之未遑辱缄题之先及恭惟笔走羣象心雄万夫旧坚铁砚之盟今中铜钱之选不先不后适居儿姪之间曰寛曰柔仍喜愿恭之次可谓州闾之秀堪为蒲栁之荣龙泉太阿虽其光射斗牛隋珠和璧岂宜以暗投人报乏琼瑰愧兼芒刺又回流寓孙深几谢解启伏审兴贤能于万国祗奉诏音推流寓于一时荣登贡籍尚阻踵门之贺俄先漫刺之临仍辱长牋特形过礼恭以才猷俊迈学术淹通诗攻秦系之城赋入相如之室徳懋厥祖昔尝刺于是邦才高乃公今尚尉于属邑虽披云之未久而䝉雾以滋多流水高山自顾非知音者夜光明月胡为以暗投人又回苏路谢解启伏审郡国明扬祗奉出纶之诏邱园特起荣膺荐鹗之书欢动庭闱光生里舍恭以少推有造长负不羁李长源之才猷吾尝唿以小友郦食其之豪放人皆谓之狂生惟藏器以待时故依隐而玩世今中宾兴之选是为贵达之阶初得传闻欣喜至于不寐更䝉惠顾感佩为之无涯欲论绣段之酬敢后桂枝之祝答滁州同官启比䝉误恩滥授别驾二年待次窃有愧于非才双鱼致书敢复希其过礼望不及此心当谓何恭惟某官善政能官雄文尔雅交友则乐相下无嫌乎自后以先人责己也重以周惟恐其太高而絶物义不遗于一介意何翅于万金顾无琼玖之酬徒切巾箱之祕答安丰同官启永言闻望久懐未见之忡何意宦游将有同寮之幸事关夙昔情极欢欣方欲裁书少致论交之好遽蒙遗札备形过厚之恭非所敢当祗以为好代人贺淮西赵安抚到任启伏审陞华延阁移鎭名藩一人寛侧席之忧九郡効长城之庆中外幸甚恭以某官风神高迈干局明强自更督府之烦洊歴淮邦之剧发姦擿伏情常得于咄嗟厌难折冲功每成于谈笑惟合肥之重寄由当宁之深知行将继淮隂之数万以尽取齐城且复同幼度之八千而遂平坚衆力除外侮共济中兴某才乏寸长虑无一得偶缘当路俾摄令于月城以迄今朝获䝉休于绣节虽望风解命诚为见几而作念操篲侍庭岂曰无因而前将遂望尘敢输贺厦藕花过雨梧叶惊秋冀加愼于节宣期亟跻于禁近得宫祠谢宰执启昨干出位之诛理宜无赦今拜奉祠之命恩实有归惟扪舌而莫惩其非故陨身而冀效其报伏念某受材凡下赋分奇穷性识不灵学每拘于是古计能无取事仍闇于趋时言辄忤人动斯害己失漫追于奔马悔何及于噬脐当南谯待次之余正北征出师之际四郊多垒羣帅异心欲输蝼蚁之忠敢避邱山之罪囊书朝奏纶诰暮颁果示薄惩聊从逺窜省愆念咎俄四阅于岁华湔垢涤瑕遂三经于恩典饥寒共迫疾病交攻伶俜蓬艾之间落拓江湖之上顾此身而自厌谅斯世以谁怜爰有仁贤饰以齿牙之论遂令废吏足乎升斗之求俾养驽疴用全樗散伏遇望隆当代徳配古人藏疾纳污大廓山川之度扬清激浊悉归标鉴之公惟中养不中而才养不才故小以成小而大以成大曲借吹嘘之赐再兴沈滞之踪此而可忘他亦何赖虽成事不说尚当惊木而吹虀然补过有终更冀赠刀而遗带相山集卷二十七钦定四库全书相山集巻二十七宋王之道撰䟦䟦户部陈子强守节事好生恶死人情所同故天下莫重于生莫难于死士大夫委质立朝当其廹险临危诚审所谓事君之义有重于生而不为好恶之所夺移则其奋不顾身以徇国家之急是谓死得其所又何难哉兹陈分宁之所以能截然于溃叛中排羣议抗彊敌保孤城以建功立名而使一时拥貔貅守金汤望道引遁闻檄请降者羞愧骇汗而不能自已也公既被褒赏自邑得郡以至奉使为郎而髙节伟蹟书之太史与唐河北二十四郡中颜平原相为长雄后二十八年嵗在壬寅其子乂实尉无为与予游获观其功状如见当时忠愤之气劘拂穹壤云䟦梅审礼观徳堂连理诗审礼予乡人也宣和末始倾盖于京师中间更兵火犇避相从不为不久而未获闻观徳堂之盛事积善之家必有余庆兹固今昔不易之论审礼其勉之䟦王无邪九华杂咏诗予家濡须郡城之北五十里有山曰银缾者神仙之窟宅也峯峦髙秀隠若碧玉自非云烟蔽亏一举目则见之今行年六十有三欲游之心昼夜不舍而因循未能然后信韩退之所谓洞门无鎻钥俗客不曽来非虚言也王君无邪番阳人比寓吾里累年数获过从好论诗志尚不羣一日登九华楼遥望其山怅然恨无羽翼不能飞去建安黄知求罢令庐江无邪附舟以东不踰年知求被命出宰青阳九华实青阳之胜境而江左之名山也无邪既偕来遂能穷搜徧览形于歌咏俾自有此山以来骚人逋客遗踪逸迹不得遁而皆存令人窃愧之虽然予方学道而尚友乎广成子浮丘伯与夫钟吕之流虽方壶员峤蓬莱逺在海上隔弱水三万里犹当乗云御风翺翔于其间银缾之游盖不足道也䟦程元吁手帖元吁与予有甲辰同升之好当其为宰属偶同彦逢弟赴调获一再见之甚相亲也后十八年嵗在乙亥蔡元徳解濡须幕携示异时徃还手帖数纸观其作字遒劲造语警㧞想见风度云代无为守王正仲奉直䟦所赐御札绍兴三年秋臣权将命七闽嵗偶旱饥上轸渊𠂻亲洒云章以赐臣权令措置劝诱赈济其言至诚恻怛视一时之饥者不翅由己饥之与帝尧文王之用心无以异盖帝尧不虐无告不废困穷而后世称其仁如天文王懐保小民恵鲜鳏寡而当时歌仁如驺虞惟仁足以长人惟仁足以得天下之心而不庸释用能中兴宋室上配仁祖而巍巍之功穆穆之徳辉映今古于皇休哉臣权诹度无状幸生圣代恭被丁宁之训正复殚竭犬马何以报塞而臣区区之意莫获表见谨刋诸石昭示无穷非独以为小臣之光欲俾天下后世知吾君之仁及物如此谨记䟦休粮方予初得此方以为食者民之命人自免乳以上一日不再食则饥非有病七日不食则死而此方之效一食乃可七日不饥再食乃可四十九日不饥三食乃可三百日不饥四食乃可二千四百日不饥嘻欺亦甚矣世岂有此理哉暇日因依方修制将食以騐其方而家人争以为不可余曰老固多病而比尤甚它不可概举至于齿牙动揺每咀嚼饭蔬輙痛不能堪似非久于世者愿试食此幸其效或可延寿命不然死无日家人知不可夺聴其如法服之一杯径饱曽不满三合果得七日不饥后七日再服果能四十九日不饥而向之病皆去色力康强如少壮时余览照不觉击节称叹至于再四曰有是哉朱君之言不我欺也予自束髪读书入乡校游国学既壮始登第少不更于世故长遂拙于谋生今年过六十家贫口衆有薄产常计嵗入以制用度犹多苦其不足嵗稍歉则甚故无余以济人虽有区区自利利他人之心福尠位下莫获施设独念广此方于无穷则庶㡬焉识者其怜之其详自有天圣中二公勒石本末见之前后序可攷而知兹不复赘云䟦元祐党籍事迹君子小人之所以异邪正而已然而邪正未易辨也方其同朝杂处君子既指小人为邪小人亦指君子为邪君子小人相闹于其前而小人常胜君子常不胜非它惟特立独行危言覈论上必期于致君下必期于泽民不然则释位拂衣而去之兹其所以常不胜也而邪则反是惟利之从不顾是非利害茍可以中主之欲为身之谋以售其説而保宠固位无所不用其至兹其所以常胜也邪正之不并立尚矣小人既得志则思所以尽逐君子以快私忿凡挺特不羣刚方不屈平时之议论稍异于己者徃徃指以为朋党草薙而禽狝之如是而举世俊杰靡有孑遗矣崇宁用事之臣以元祐羣贤为姦党殆为是耶虽然天岂可欺也哉后三十年中原多故黄循圣之先公直阁乃得元丰之日歴元祐之时政记于蔡氏家蔵故书中焚焫之余遂获上之朝廷书之太史以暴白宣仁圣烈太后之徳音与夫先帝晩年追悔之遗意使天下后世晓然知姦臣贼子之用心虽间能行险侥倖欺世盗名于一时而其终不可掩覆者盖如此呜唿兹岂人力哉天实为之昔石守道负谤死欧阳文忠公读徂徕集有诗哭之云谗诬不复辨亦止百年间百年后来者爱憎不相縁是时公议出自然见媸妍孔孟固一生毁逐遭百端后世茍不公至今无圣贤所以忠义士恃此死不难信哉斯言绍兴二十八年冬十月丁亥䟦李仲览所蔵东坡满庭芳法帖东坡先生元丰间以抗议直言忤宰相竟坐罪谪黄冈方是时亲戚故旧平日至厚善者徃徃畏咎絶不通问况有能不逺数百里冐犯风涛之险朝夕謦欬于其侧以相顾恤者耶吾观李公仲览之从先生游初非有求徒以慕先生之髙风乃至于此想其心亦固断之天地质之鬼神正复以此获罪上下无所憾恨者是岂小丈夫之所为哉先生喜公诗至谓气节刚迈读之使人肃然自失逮其还朝遇公于富川又书异时黄冈所制长短句以遗公公之于先生亦至矣而先生之所以待公盖不薄也䟦籍田诏石刻代淮西贾曹茂徳臣闻农者天下之大本也而籍田者又劝农之本也周自后稷以农事开国至于文武而有天下籍田之祈播于声诗迄用康年殆天之所以报也中更板荡逮宣王乃能内修政事外攘夷狄复文武之境土亦云盛矣而千畆不籍虢公讥之何哉不知所本故也洪惟熈朝若稽古太宗当端拱之改元首讲三推之礼以观稼穑以供粢盛以诒子孙万世无疆之休徽考祖述宪章振百王之坠典而宣和盛举辉映今昔肆主上纂承兴衰拨乱用再造我有宋爰念食为民命廼追前烈以今年正月戊子躬耕籍田示为农先且复亲洒宸翰赐诏中外期与世俗跻于富寿之域而庶㡬于汉文臣虽庸愚不足以窥圣谟之渊懿然歴观三代盛王敦本务农其蔑以加于此矣而下比汉文盖谦徳也臣寮建议请以前日之诏立石郡邑之㕔事所以儆有位冀使吏知所承民从其化被㫖曰可臣滥将使指敢不祗若以率先所𨽻郡邑而为一路农人之劝乎有实其积万亿及秭臣幸朝夕见之绍兴十六年六月甲子具官臣某谨拜手稽首而书于下䟦思古上人华严经思古上人飞钖来自湖之何山过圆觉道塲寺有大檀越所开毗卢一大藏教四方以工墨之直来请者如市古出冬裘以示圆觉之衆得钱二万六千就易此经以归将以遗宿云大士为崇因无穷之施经云以一手擎十佛刹能于一刼空中住彼之所作未为难能信此法是为难古临冬市裘不逺千里能与此经俱来与椟而蔵之过而不问者岂可同年而语哉后之读是经者当作是念又䟦所施先茔徳余菴华严经后徳余菴盖先大夫翠峰居士先宜人施氏之茔奉严香火之所中间住菴比邱广言尝作僧伽龛其旁设经函十二室曰他日当置大方广佛华严经并李长者合论分十二函以实之为徳余菴不可称量不可思议之功徳言之所愿未及遂而示寂后十三年嵗在已卯上人思古自崇因来继领菴事欲踵成之予曰此岂可以累人是夏六月十一日还自临安乃赎此经以归授古菴主每十册䕶以五色帕纳之函经合论计一百二十册释音二册谨以蔵之龛中傥见闻读诵从此悟入譬如一灯然百千灯眀者自眀眀终不尽其功徳岂易言哉绍兴二十九年闰六月二十一日壬申相山集卷二十八钦定四库全书相山集巻二十八宋王之道撰杂文劝学文古有家塾党庠以待父兄之教近世书㑹似之兵火十年人废斆学正复有良子弟幸免屠掠愿就训饬者徃徃孤陋寡闻触事墻面深可叹息杨丈八行乡里耆哲诗赋宗匠今习殿课辟数楹于胡避山之东欲得天下英才而教育之诸公为人父兄有子弟而不教教而不择其师谁任其咎之道故敢以此闻下执事传道受业其为子弟加意焉毋怠谒王欧二公祠文故太守翰林学士王公故太子少师欧阳公之祠惟二公以直道佐眀主为时大儒屈临是邦閲嵗滋久而流风善政雅歌雄文播在人口莫可弥忘之道以晩生常恨不获执鞭以从公游今者之来庶㡬因縁职事访遐躅纪遗事而霑丐余波以起枯藁莅政之始敢以礼见谒安丰军遗爱侯孙叔敖文惟侯以芍陂有功于民载在祀典粤自春秋至于我宋其遗爱实无穷焉之道奉天子命来为郡丞涖事之初敢以礼见信阳军祭风师文惟神位亚六子气挠万物吹嘘所及枯者以荣甲者以拆实佐天地不长之化不产之育维孟之春雨润日烜草木萌动斯民将即来于田野播厥百谷鼔之舞之俾咸遂其发生秀实则不能无望焉尚飨祈晴文维神聪眀依人而行眷言此方再罹冦兵既毁既掠莫蚕莫耕人皆有言不如无生芃芃其麦指日望成淫雨害之岂人之情青天白日庶㡬此诚神其聴之无爱厥晴祈雪文雪为五谷之精雪不时降则五谷不实而民无以为生重惟夏大旱斯民每食不饱惟麦是蓺以冀来嵗之成其势诚可廹其情诚可矜矣三分其冬今过其二而愆阳若此麦何望焉民将何所仰焉上天同云雨雪雰雰以沃此麦而慰此民非神之难神其格思祭先农坛文维太皥乗震执规司春而神实佐之神之有功于发生眀矣今阳气方升土膏其动斯民将有事乎播植刺史于民茍可以身先而劝相者罔敢不勉若曰勾者毕出萌者尽逹俾万物之生各得其宜则惟神实制之东作之始敢不以告祭家神文伏以祖父以来三年一祭内外家神谓之还口之道寄居于此阖门二百指实借神贶以生活安乐不敢废兹礼谨涓日命僧致洁家庭诵经巻作佛事仰祈昭格伏惟本家内外尊神鉴此诚悃来享来宁代何希渊到庐江谒诸庙文某以天子命为是邑宰其所守法奉公为国爱民固当自尽然聪眀之所不逮思虑之所不及惟境内之神实隂隲而显相之视事之始敢不以告代和州连守端夫罢任谢诸庙文顷以君命来守此邦时属艰难事益纷扰畏首畏尾随补随失常恐掇怒于民被罪于朝而不获休归今乃微疴获丐琳宇将遂婆娑于江汉之上三年于此䝉神之贶厚矣今日之幸岂敢昧徳短棹扁舟请从此辞奉安灶神文惟神位列七祀载在礼经职主一家传闻俗谚比縁革故兹获鼎新烹餁之初敢不以告奉安之后其或来宁祭井神文惟神功徳滂被一方受赐不汲不盈愈汲愈出自我先君实发斯閟三纪于兹再大水利波涛舂撞秽恶渐渍冽或用污甃因以坠视而不问为我之愧蠲吉僝工载渫载治羃之三日敢慢厥事神其格思食万斯世胡避山祭井文源泉混混行于地中有神司之非感莫通嵗在庚戌首卜南峯石不我穿遂已厥功东北之隅庶㡬决洪有石凿凿人不倦终二年于兹我心忡忡念欲改图谁当诱衷爰相山形乃得行龙乃问龟筮龟筮是从乃告山祗山祗是容泉既有在人意佥同日吉时良今当僝工神其格思报不敢空祭白虹山神文惟神以兴云出泉之功嘉恵此方民物受赐旧矣而嵗或大旱云虽时兴而不能作霖雨泉虽日出而不能滋稼穑则神之功或㡬乎亏今度两山之间截然为埧以潴蓄积潦待其嵗旱泄而放之用沃山下之田使焦藁者苏荣茂者实永永为万世利是功也岂易量哉兴役之始敢不以告迁𦵏告皇考文嵗在甲寅维暮之冬时以不孝获罪昊穹官军始扰边警继至逺迩震动不克襄事三日而殡忽焉二週眷言遗令涕泗滂流轩居之原肇修新阡归𦵏有期敬以告迁迁𦵏告皇妣文徃遭闵凶嵗在阉茂日月漂流七年以久方当归𦵏郡冦满路曽不旬浃有伐其墓皇天祐善贼遂中止幸不及棺惭痛何已哀哀先君后兹五载奄弃诸孤欲养不逮死则同穴王诗所言先君有命岂敢惮烦轩车之原卜云其吉祔于先君万事永毕童孙冡妇夹侍其圹肝心若裂莫写悲怆迁𦵏告先妻文汝以盛年弃诸子事厥姑于地下在汝亦云幸矣而诸子痴且顽男及冠而忽于诗礼之学女已笄而昧于箕箒之奉启廸扶持独能无意耶先妣之死汝实送之先考之殂汝其知之今将迁先妣于祖茔之东举先考于相山之西而合𦵏于轩车之南檀林之麓以汝侍先妣而居于右以亡姪童儿侍先考而居于左汝其有知庶鉴此心改𦵏告亡考宣教祝文自初襄事以迄于今十有六年两见于梦始侍杖屦立于冡旁指顾其前俾整治之觉而茫然莫得其处昨也宵惊恍如改卜百里之内奠赙日至神之告人决非偶然天诱其衷聿来孙公相其隂阳旷若发蒙趋全避缺得地西南稽之梦寐实契我心将以八月蠲吉谋良原起乗止万年其蔵和州含山县驱狼文人君以斯民付之吏譬犹上帝以斯人付之神其责实相似民有病苦而吏不能救亦犹人有祸患而神不能去其罪实相等夫人君之爱民与上帝之爱人不异也其视元元之灾害不翅自我招之自我受之也若吏不汝省神不汝顾以为时数实当然而不闻于君请于帝使民人之情不能上逹则已若获上逹为吏与神者其被谴宜何如哉和抱江负山当賔客军旅徃来之冲而含山又为通道自强敌入冦迨今八年更戎马贼兵之变无虑数十次所至荆棘爨无盛烟幸而未血斧锧者又以龁草茹木为命今豺狼成羣白昼入市与饥羸格鬭力不胜则恣残噬如驱羣羊而向之龁草茹木者且复有畏涂之戒徃徃束手啼饥坐以待尽吏奉天子命牧养小民使民至此吏亦安所逃罪神以功在国徳在民实受命于天作庇此方正使吏不以声于帝而帝不以咎于神为神之职当如何耶昔宋均为九江守初境多暴虎槛穽所不能制下车自责去槛穽而虎为之渡江今太守赵公贤且仁不减宋均其不以长刀大劒强弓劲弩有事于狼而遣属吏同县官有请于神盖与宋均之去槛穽不谋而同官吏诚不徳有以致之冀神力请于帝俾殃及于厥身勿使百姓无辜同此滥罚不然神为不职某当闻之州俾含山之民毁像撤庙以为神羞神其聴之毋爽谴疟鬼文予嵗在甲寅夏五月病疟踰十日良已而儿女軰自是多苦此疾至丙辰夏而不能去其热焦火其寒凝氷呻吟无虚日毒之以万金之葯炙之以三年之艾驱之以首楞严之秘呪谴之以孙思邈之灵符终莫见其毫髪之效予因以为兹诚星官歴翁所谓厄㑹者置不复问姑使之调节其饥饱顺适其燥湿以俟其愈逮秋七月为孽益甚自少以至长由内以及外一日而卧床者八人家人环视医者拱手莫知所措如是者凡两浃八月丙午予来自轩车越三日己酉夜梦羣盗在予家矛㦸森然结束行李其状若将去者中有一人姿表极伟伺羣盗之间宻谓予曰吾侪奉扰久矣今当去然尚有欲抵公之隙者诘朝恐一来公其避之是行也丐公九月九日于轩车山头祀我数日而病者相继愈九月初吉予复苦寒热危与死隣因念梦中语曰兹殆所谓要之者耶三发而止夫祠有辞之意彼请辞也我不可以不送今日重九谨以巵酒彘肩登轩车而送之我非太公乃苦十盗鬻浆天凉谁为此耗我非韩愈复苦五穷转喉触讳徃徃造攻莫酷如冦两䧟其间莫寃如狱证璧成环三年于兹为病所毒热兮火燎寒兮氷沃甚至儿女下逮妾御朝呻暮吟守而不去今汝请辞良慰我心酬此一杯载骤骎骎相山集卷二十九钦定四库全书相山集巻二十九宋王之道撰墓志孙宜人墓志亡妻富春孙氏曽大父守宗大父倚父祉皆髙尚不求闻逹其先避五季乱自和之乌江徙居巢之麞牙今二百有余嵗矣父字无悔世所谓善人君子也凡三娶秦氏张氏魏氏夫人盖秦出也生十七年而曽大父许字我眀年秦氏亡迨外除始来归温柔静恭承顺舅姑兢兢然惟恐不及事无巨细必禀而后敢为未尝自専与诸姑处常怡颜下气若见所畏者不浪笑语归王氏二十年而予游上庠者十年虽风雨寒暑疾病家人不见其有儿女戚戚之态尤勤于妇功非夜分不寐尝谓予曰使为学如此取官何足道哉予以是知自勉获与兄弟辈登进士第吾家无为之轩车号大族无虑数百口咸以夫人为贤建炎三年冬予官歴阳将泛舟还里中属金人围合肥王善䧟巢予弟彦逢侍双亲浮家避地江山至泥汊适相遇太夫人喜曰儿妇归吾无忧矣四年贼盗遍江之南北予始与里人保胡避山初太夫人有翻胃之疾至是寝剧以五月三日卒于山之所苃夫人后太夫人之卒四十五日而疾七十三日而终年始三十八当夫人之属纩李伸拥兵数十万攻豹子山甚急遣人求援胡避以夫人之丧未果行眀日而豹子䧟衆皆泣且言曰㣲夫人我曹殆不免不然一不成而万有余丧呜唿哀哉夫人死无憾矣以一死活十万人之命而获从太夫人于地下有是二事吾又何哭焉生三男曰薳曰蘧曰迈二女曰寅曰申将以绍兴四年十一月某日𦵏于麞牙之西三里曰带渔河之原为之铭云宜寿而夭世所不晓以一易万孰多孰少带渔之原山水环绕予亦老矣之死同兆故李公孝先墓志惟李氏世家陇西唐末避黄巢乱徙于饶之乐平公其乐平人也讳忠字孝先姿表伟岸遇事有胆略方志学里有徤讼者诬引乃翁部将怒追逮甚急公慨然曰为人子而不能免父母于难非孝也先追吏诣郡请代父对有罪不辞郡将嘉其意从之果白其妄当与弟姪异产纵所取曰吾不汝多少肥瘠较也当是时饶人闻其风老者莫不愿得以为子少壮者莫不愿得以为兄弟靖康元年春金人冦京师郡有勤王之举责县备饷餫令徐时孚按籍勉其里之雄于财者助军公户最下弗及闻遽谓其子常曰兹正卜式所谓贤者宜効死节有财者宜输之之秋今诏求直言叩阍非吾事也汝其䟽时政得失生民利病与平日所尝语汝者献之以遂吾愿家有百斛赢吾当尽输为里人倡故一时靳者化之而乐平在六邑号先办常眀年上书数万言陈足食兵计天语赏叹下有司施行且官之九品建炎二年春桂仲正叛建康合张胜衆三万䧟当涂破建徳掠石门入利阳凶燄益逼令赵子木闻常长于画有意事功尽以柯岭十四寨委常统之使拒贼常谋于公不数日而兵备修饬至不得犯百里为安三年夏李大刀连刘文舜溃党屠毁境上逺迩震动公聚里人谕曰贼有必避者险也彼所可击者散也有是二利而不为非勇也衆壮其言相与控扼要害请常董其役常为设方略俘馘㡬尽所属上其功于朝常用是迁承务郎为无为县令公性识通敏少虽以家责夺举子之学而于经传多所贯综闲居养生閲岐伯仲景之书遂妙于用药南方信禨虽至父母疠疫子弃不敢侍里中有蹈此者公责以大义且曰冬伤于寒春必病瘟理也尔乃不问医而问巫愚亦甚矣故时有疫则必家至与之善剂日候其安否其贫不能自存与死无以自𦵏者皆悉力营给之恶俗为变公尤喜賔客第之东有堂曰仁寿为公燕集之地每与所过从觞咏歌舞继日不厌且乐于周人之急婚嫁亲戚故旧之孤为多平生论事不直不置故于言无所茍人有争者曲直胜负不质之有司而以公言为証晩年与人语多及瞿𣆀之教观其所为真若有道者也始淮西更李伸张琪之变千里萧条亭舍不烟及常得邑无为或难之公曰事君不择地而安忠也作诗以督其行戒之曰拊循凋瘵要在不扰故常到官用公之言而称治予尝追和东坡所赠王庆源诗遗之云庆源老人骨已朽爱民似子当今无其政事可知也公后数月徃觇焉入其境喜见颜面曰吾无忧矣已而里人思公悉遣子弟趣公归公笑而与之俱以眀年绍兴四年二月戊子终于仁寿堂人为流涕享年七十有七曽大父某父某皆隠徳不仕娶范氏以贤淑闻子男二人长党早世次常举进士女三人叶正奭余汝舟徐时举其壻也而归叶余者先公卒孙男五人女四人曽孙男五人女四人诸孙如师心师囘师尹皆好学有立盖公之余庆也公有别墅在舍南静理乡桂林原山林清逺公至则忘归尝命常曰吾没当𦵏于此常将以五年二月甲子如公所卜𦵏焉无为予乡里也徃获庇常之政而公常与吾翁游日谈佛老至相得也今常不逺千里走介抵书以友生王珏状公之行来乞予铭义不可辞铭曰孝悌在人兮墉有基基隆墉厚兮何时隳忠于奉上兮孝所移发愤偷财兮富儿疑子常献书兮谁授之嘉谋谠论兮帝所竒殱走溃叛兮功可欺柯岭峩峩兮思者悲南方恶俗兮多信禨里闾一变兮莫敢违作堂仁寿兮花木菲客至不醉兮无庸归抚孤周急兮人争依如石藴玉兮山増辉子孙秀发兮家之肥桂林遗芳兮追平韦故武节大夫陈文叟墓志文叟讳师良泉之晋江人曾祖赞隠徳不耀祖察以叔父中奉大夫某赠正奉大夫父照以公贵累赠武经大夫公志尚豪迈逈出一时辈流中奉才之谓当以材武进㑹诏下郡国立武学以三舍法取士公慨然曰郭汾阳顾不足慕耶何切切章句为遂由舍法取贡于上庠中宣和五年武举异等补某官调泗州旴𣅿县尉次楚州盐城县巡检迁其官充御营左将军干办官次贑州排岸迁某官充两淛路都巡检使次绍兴府兵马都监次平江府常熟县福山巡检初公从韩宣抚世忠军㑹行在陈攻取大计韩喜谓得公晩苗传之变公以战多超转数秩先是枢宻李公与公为布衣交洎登西府荐公有専对材堪奉使絶域一时士论翕然推重公自福山归西兴之所舍不复有仕意以武节大夫致仕平生好作诗晩年诗益工每一篇出识者服其笔力闲居宴坐焚香诵经深于性理无所滞碍于所舍之西偏名其堂曰随縁自号随縁居士以绍兴二十九年冬十月辛亥考终于正寝享年七十有二安人黄氏贤淑能循法度子四人曰求已保义郎前镇江府常州巡辖斥堠曰求志新眀州指使曰求俊承节郎新潭州指使盖皆以功赏延之典奏也曰求忠应进士举孙三人某某某孙女三人俱㓜求已盖吾弟删定彦逢之壻也将以今年某月某日𦵏公于绍兴府萧山县之湘湖南越王城之书为参知政事诏有司宠其先世于是赠皇考故朝奉大夫之道为太子少师閲月上践阼覃及天下加赠太子太师四月迁知枢宻院事赠少师眀年拜枢宻使加赠太师枢使罢政还故乡周视松槚乃谋刻其先徳于墓之碑而以其辞属袤于是太师之薨盖二十有五年矣曩建炎间敌犯江淛长淮千里莽为盗区握兵者畏避不敢战有城者遁逃不能守太师以一书生率数千乌合之衆保胡避山水抗羣贼区区一隅之地东有张琪南有邵青西有李成北有李伸合其兵数十万环布四境磨牙有毒卒不能吞噬使一方之民仰视俯育脱死锋刃公之力也不幸忤触权臣才不究于用而遗庆所钟乃在其子枢使既致位二府为时名臣而公赠官一品荣耀身后非隂徳之报欤袤待罪史官方裒次建炎以来故事如公言议风烈法所当载故不敢辞而为之铭按公字彦猷无为人曽祖讳用和隠徳不仕祖讳赠太保考韩竒累赠太傅曽祖妣冯氏祖妣于氏原𦵏有日求已遣人致恳于妇翁以前福州福清令黄童行状来乞铭彦逢将无以为壻之意寓书有请于予予顷年以视彦逢于西兴之官舍获识文叟其后彦逢既以犹子妻求已遂聫姻娅予每赴调至临安文叟闻予来必携具涉江相过清谈终日而去如是者非一今公云亡予以逺官歛不得抚其棺𦵏不得临其穴若铭又何敢辞铭曰生于泉𦵏于越前湖后城流长冈崒相山集卷三十钦定四库全书相山集巻三十宋王之道撰附录加赠少师王之道勑士有抱负器业砥名励行自见于世而用之未尽者乃秉义方以训其子今登元枢重我本兵之地则褒崇之典追报其亲盖亦理之宜而事之称也大中大夫知枢宻院事兼参知政事庐江郡开国侯食邑一千二百户食实封三百户王蔺故父任朝奉大夫赠太子太师之道学博而文赡材全而识明蚤收儒科寖阶膴仕两持使节风采犹存孰遏长涂位不配徳克生贤佐始大尔门进亚公师爰颁命綍官品増峻用诏无穷可特赠少师赠故太师王公神道碑淳熙十有六年正月夀皇圣帝将逊于位以今端眀殿学士通奉大夫提举临安府洞霄宫王公蔺自礼部尚赠卫国夫人妣施氏累赠福国夫人公㓜颕悟八嵗通一经弱冠贡辟雍与兄之义弟之深同登宣和六年进士第搢绅荣之榜其所居堂曰三桂时太平久用事者开边隙公知必乱对䇿极言考官恶其直寘之下列靖康初调和州歴阳丞县有大圩积雨将败皆豪家所占请于官欲増埂郡檄公督役公唿诸豪谕之曰尔圩尔修将责之谁鞭其不率者皆争出夫得数千人捍水而圩全嵗乃大熟郡以为能俾摄令乌江甫视事御营使刘光世檄言大军且至令具刍粮视仓库无铢粒里豪素服恩信不移晷得钱七十万米三千斛事定悉以偿之或谓军兴科借不必偿公曰信不可去也民相信何忧匮乏宣抚司檄清野期以三日责军令状公曰敌未至而先困吾民可乎谴吾自当之即书以授使者令民安堵如故不踰旬清野之议亦寝以循资丐罢奉二亲还乡率族党保胡避山使其弟之深守之公以兵法部其丁壮转战于外且诱乡民运粟于山能致一石者与其半故粮不乏山西有毛公寨李伸围之急公以精卒从间道出不意大破之寨人徳公㧞寨与公合伸耻其败攻益力㑹伸破张琪据濡须城遣钟乂以十余万衆来攻语寨人曰为我请王县丞来否则必屠尔寨公料衆寡不敌将挺身説贼谕其衆曰彼围益急吾势益孤生路絶矣伸虽麤悍闻颇知书可以诚动幸而聴则免祸纵见杀犹愈于束手待毙也衆感泣争止公公曰吾以一身救数万老㓜何畏死即以数十骑出见乂乂与衆贼大惊曰公何勇耶我来无他葢以公得衆心欲以郡城相委而去尔公辞不可乂以矛拥公马而东日且暮遂入城而张琪复振与伸战伸败走琪刼公过荻港令招诱胡避之衆公以计脱归时所在盗贼蠭起杀人如麻独在胡避者皆得免未㡬丁母忧镇抚使赵霖以便宜起公摄乡郡公拊摩疮痍招集流冗境内帖然有伪为皇姪奉徽宗诏领大元帅者移檄州郡公引隽不疑辨戾园事抵镇抚司擒送行在所果得其姦霖以公守胡避功闻于朝改承奉郎就差充镇抚司㕘谋官都督府筑滁州瓦梁堰为小北海以备敌委公徃视公言舍江淮天设之险而积水于敌所不经之地徒扰民费财尔遂不复筑含山当合肥徃来之冲有狼为害又委公驱除公斋戒入境悉屏迹人以比宋均渡虎韩愈徙鳄云丁父忧服除通判滁州时方议和公移书吏部魏公矼諌议曽公统言辱国非便又上䟽陈敌有可胜者五且缴所与二公书大忤宰相秦桧意责监南雄州溪塘镇盐税㑹赦不果行异议者率得重谴公遂絶意仕进卜居相山之下自号相山居士以诗酒自娱凡二十年桧死起知信阳军绍兴三十一年至郡眀年北亮败盟诏沿边为守备公䟽言应敌之䇿不报建康都统乞拘沿江舟船毋泊北岸转运司以朝㫖移郡公奏拘老小则失人心禁商旅则走官课大将措置乖谬贻敌笑侮鄂州都统乞团结西湖北保甲遇征行许充本军乡道公复言统帅所谓乡道是欲驱百姓为先锋耳朝廷是公言事俱寝除就湖北提举常平茶盐或言辰沅靖三州洞丁习武艺宜募二千人顺流赴建康诏提刑司具舟楫公时兼宪事得符惊曰敌未平岂可复揺逺人心奏罢之湖北十四郡常平积粟三十八万而在鼎州者十五万陈腐㡬半诏以饷荆鄂军公曰徒费辇运而愈耗折乞留以为旱备未㡬鼎州大旱公遂发廪以平籴价取腐壊欠折之数请于朝而蠲除之嵗稔和籴以补其旧而官吏得逃责百姓免流殍二十年积弊悉去前提举张公震语人曰王公所为是吾前日睥睨而不敢为者摄鼎州有僧崇一居桃源以妖惑衆公召致狱民争言僧有神术治之将不利公弗聴狱具流筠州卒无能为乃大诎服荆帅乞调鼎澧岳乡兵之半同守御公遗帅书言乡兵本以䕶乡井岂堪裹甲赴敌况三郡水旱相仍安可骚动帅服其言而止除湖南转运判官郴冦李金窃发诸司蒙蔽不以闻公至摄帅事乞兵于朝贼偶归巢穴宪遽奏贼就招抚朝廷信之追还所遣兵人情忧惧公檄宪贼若果降当诣郴公参若自去自来后必为患檄未至郴而贼作宪惧罪即报当路以贼之再发檄于公参之一语言者不察劾公罢已而朝廷知其非宪与二郡守俱镌责公前枉尽白而竟不复出矣遂以朝奉大夫致仕公为人质直刚劲尚风节平居恂恂气和而色温至临大事区处剖决多出人意表遇人患难虽雠隙亦极力拯之不顾家有无壮嵗入仕遭时多故慨然欲以功名自奋数上书陈利害忠义激烈聴者竦然又以䇿干丞相赵公鼎张公浚吕公頥浩参政李公光盖以数公可与共功业者其在歴阳料杜充之必败和州之必变皆如其言和议既成而公废脱守边郡持使节当寿皇厉精之初可以有为而公已老亦命也夫以干道五年六月朔日终于家公之将终也忽语其子曰吾衰久无梦畴昔之夜梦帝召我而命之曰以尔有功当禄其后吾年七十七死何憾捐馆数日有白气如练止舍中人以为异云以其年十月甲申𦵏于郡城北三十里长冈之原胡避遗民存者尚衆扶老携㓜遮哭于道丧车至不得前配鲁国夫人孙氏先公四十二年卒子十人蘩奉议郎签书武冈郡判官蘧廸功郎郢州长寿尉皆后公卒迈承直郎监蕲州蕲口镇着廸功郎监西京岳庙朝奉郎通判庐州次即枢宻使也茹承务郎莱承议郎前知池州贵池县芾荀未仕女六人适承议郎赵善治承议郎徐一䕫文林郎许栋从事郎张汉卿通直郎万俟侃㓜疾废孙男二十人孙女十九人曽孙七人有文集三十巻蔵于家呜唿读其书可以见公之学考其始终大节可以知公之心观其子孙繁衍盛大又可证天之报施为不诬也铭曰着姓维王出自太原唐季避乱𣲖分河南自河徂淮累世乃显视彼淮水知其源逺烈烈太师以文起家与其伯仲聨登隽科粤自少年志出人上议论伟然风节豪壮始仕邑佐逢时棘艰父母之邦毁于冦残鸠集遗黎依险自保耰锄棘矜以抗羣盗盗环四境莫婴其锋稚耋数万寄命于公谁谓书生有谋有勇云谁厄之弗究其用活人之功上帝所知不耀其躬而后之贻是生枢臣为国硕辅维垣一品以贲其墓长冈之原公墓在焉植碑勒铭垂千万年