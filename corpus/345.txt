纂图互註礼记纂图互註礼记卷首图纂图互註礼记补纂图互註礼记纂图互註礼记卷第一纂图互註礼记卷第一曲礼上第一礼记郑氏註曲礼曰母不敬俨若思安定辞安民哉〇敖不可长欲不可从志不可满乐不可极〇贤者狎而敬之畏而爱之爱而知其恶憎而知其善积而能散安安而能迁临财毋苟得临难毋苟免狠母求胜分母求多疑事毋质直而勿有若夫坐如尸立如齐礼从宜使从俗〇夫礼者所以定亲䟽决嫌疑别同异明是非也礼不妄说人不辞费礼不踰节不侵侮不好狎脩身践言谓之善行行脩言道礼之质也礼闻取于人不闻取人礼闻来学不闻徃教〇道德仁义非礼不成教训正俗非礼不备分争辨讼非礼不决君臣上下父子兄弟非礼不定宦学事师非礼不亲班朝治军涖官行法非礼威严不行祷祠祭祀供给鬼神非礼不诚不庄是以君子㳟敬撙节退让以明礼鹦鹉能言不离飞鸟猩猩能言不离禽兽今人而无礼虽能言不亦禽兽之心乎夫唯禽兽无礼故父子聚麀是故圣人作爲礼以教人使人以有礼知自别于禽兽大上贵德其次务施报礼尚徃来徃而不来非礼也来而不徃亦非礼也人有礼则安无礼则危故曰礼者不可不学也夫礼者自卑而尊人虽负贩者必有尊也而况冨贵乎冨贵而知好礼则不骄不淫贫贱而知好礼则志不慑〇人生十年曰㓜学二十曰弱冠三十曰壮有室四十曰强而仕五十曰艾服官政六十曰耆指使七十曰老而传八十九十曰耄七年曰悼悼与耄虽有罪不加刑焉百年曰期頥大夫七十而致事若不得谢则必赐之几杖行役以妇人适四方乗安车自称曰老夫于其国则称名越国而问焉必告之以其制谋于长者必操几杖以从之长者问不辞让而对非礼也凡为人子之礼冬温而夏清昏定而晨省在丑夷不争〇夫为人子者三赐不及车马故州闾郷党称其孝也兄弟亲戚称其慈也僚友称其弟也执友称其仁也交游称其信也见父之执不谓之进不敢进不谓之退不敢退不问不敢对此孝子之行也夫爲人子者出必告反必面所游必有常所习必有业恒言不称老年长以倍则父事之十年以长则兄事之五年以长则肩随之羣居五人则长者必异席〇爲人子者居不主奥坐不中席行不中道立不中门食飨不爲槩祭祀不爲尸听于无声视于无形不登髙不临深不苟訾不苟笑〇孝子不服闇不登危惧辱亲也父母存不许友以死不有私财〇为人子者父母存冠衣不纯素孤子当室冠衣不纯采〇㓜子常视母诳童子不衣裘裳立必正方不倾听长者与之提携则两手奉长者之手负劒辟咡诏之则掩口而对从于先生不越路而与人言遭先生于道趋而进正立拱手先生与之言则对不与之言则趋而退从长者而上丘陵则必郷长者所视登城不指城上不唿将适舎求毋固将上堂声必扬户外有二屦言闻则入言不闻则不入将入户视必下入户奉扄视瞻毋囬户开亦开户阖亦阖有后入者阖而勿遂毋践屦毋踖席抠衣趋隅必愼唯诺大夫士出入君门由闑右不践阈〇凡与客入者每门让于客客至于寝门则主人请入爲席然后出迎客客固辞主人肃客而入主人入门而右客入门而左主人就东阶客就西阶客若降等则就主人之阶主人固辞然后客复就西阶主人与客让登主人先登客从之拾级聚足连歩以上上于东阶则先右足上于西阶则先左足〇帷薄之外不趋堂上不趋执玉不趋堂上接武堂下布武室中不翔并坐不横肱授立不跪授坐不立〇凡为长者粪之礼必加帚于箕上以𬒮拘而退其尘不及长者以箕自郷而扱之奉席如桥衡请席何郷请祍何趾席南乡北郷以西方爲上东郷西郷以南方为上若非饮食之客则布席席间函丈主人跪正席客跪抚席而辞客彻重席主人固辞客践席乃坐主人不问客不先举将即席容毋怍两手抠衣去齐尺衣毋拨足毋蹶先生书䇿琴瑟在前坐而迁之戒勿越虚坐尽后食坐尽前坐必安执尔颜长者不及毋儳言正尔容听必㳟毋勦说毋雷同必则古昔称先王侍坐于先生先生问焉终则对请业则起请益则起父召无诺先生召无诺唯而起侍坐于所尊敬毋余席见同等不起烛至起食至起上客起烛不见䟦尊客之前不叱狗让食不唾侍坐于君子君子欠伸撰杖屦视日蚤莫侍坐者请出矣侍坐于君子君子问更端则起而对侍坐于君子若有告者曰少间愿有复也则左右屏而待毋侧听毋噭应毋滛视毋怠荒游毋倨立毋跛坐毋箕寝毋伏歛发毋髢冠毋免劳毋袒暑毋褰裳〇侍坐于长者屦不上于堂解屦不敢当阶就屦跪而举之屏于侧郷长者而屦跪而迁屦俯而纳屦离坐离立毋往参焉离立者不出中间〇男女不杂坐不同椸枷不同巾栉不亲授嫂叔不通问诸母不漱裳外言不入于梱内言不出于梱女子许嫁缨非有大故不入其门姑姊妺女子子已嫁而反兄弟弗与同席而坐弗与同器而食父子不同席男女非有行媒不相知名非受币不交不亲故日月以告君齐戒以告鬼神爲酒食以召郷党僚友以厚其别也取妻不取同姓故买妾不知其姓则卜之寡妇之子非有见焉弗与为友贺取妻者曰某子使某闻子有客使某羞贫者不以货财为礼老者不以筋力爲礼〇名子者不以国不以日月不以隐疾不以山川〇男女异长男女二十冠而字父前子名君前臣名女子许嫁笄而字凡进食之礼左殽右胾食居人之左羮居人之右脍炙处外醯醤处内葱㳿处末酒浆处右以脯脩置者左胊右末客若降等执食兴辞主人兴辞于客然后客坐主人延客祭祭食祭所先进殽之序徧祭之三饭主人延客食胾然后辩殽主人未辩客不虚口侍食于长者主人亲馈则拜而食主人不亲馈则不拜而食共食不饱共饭不泽手毋抟饭毋放饭毋流歠毋咤食毋啮骨毋反鱼肉毋投与狗骨毋固获毋扬饭饭黍毋以箸毋嚃羮毋絮羮毋刺齿毋歠醢客絮羮主人辞不能亨客歠醢主人辞以窭濡肉齿决干肉不齿决毋嘬炙卒食客自前跪彻饭齐以授相者主人兴辞于客然后客坐侍饮于长者酒进则起拜受于尊所长者辞少者反席而饮长者举未釂少者不敢饮长者赐少者贱者不敢辞赐果于君前其有核者怀其核御食于君君赐余器之漑者不冩其余皆冩馂余不祭父不祭子夫不祭妻御同于长者虽贰不辞偶坐不辞羮之有菜者用梜其无菜者不用梜为天子削瓜者副之巾以絺爲国君者华之巾以绤爲大夫累之士㚄之庶人龁之父母有疾冠者不栉行不翔言不惰琴瑟不御食肉不至变味饮酒不至变貌笑不至矧怒不至詈疾止复故有忧者侧席而坐有䘮者专席而坐〇水潦降不献鱼鼈献鸟者佛其首畜鸟者则勿佛也献车马者执䇿绥献甲者执胄献杖者执末献民虏者操右𬒮献粟者执右契献米者操量鼓献熟食者操醤齐献田宅者操书致凡遗人弓者张弓尚筋弛弓尚角右手执箫左手承弣尊卑垂若主人拜则客还辟辟拜主人自受由客之左接下承弣郷与客并然后受进劒者左首进戈者前其鐏后其刃进矛㦸者前其镦进几杖者拂之效马效羊者右牵之效犬者左牵之执禽者左首饰羔鴈者以缋受珠玉者以掬受弓劒者以𬒮饮玉爵者弗挥凡以弓劒苞苴簟笥问人者操以受命如使之容凡为君使者己受命君言不宿于家君言至则主人出拜君言之辱使者归则必拜送于门外若使人于君所则必朝服而命之使者反则必下堂而受命博闻强识而譲敦善行而不怠谓之君子君子不尽人之欢不竭人之忠以全交也礼曰君子抱孙不抱子此言孙可以爲王父尸子不可以为父尸适墓不登垄助葬必执绋临䘮不笑揖人必违其位望柩不歌入临不翔当食不叹邻有䘮春不相里有殡不巷歌适墓不歌哭曰不歌送䘮不由径送葬不辟涂潦临䘮则必有哀色执绋下笑临乐不叹介胄则有不可犯之色故君子戒慎不失色于人国君抚式大夫下之大夫抚式士下之礼不下庶人刑不上大夫刑人不在君侧〇兵车不式武车绥旌德车结旌史载笔士载言前有水则载青旌前有尘埃则载鸣鸢前有车骑则载飞鸿前有士师则载虎皮前有挚兽则载貔貅行前朱鸟而后玄武左青龙而右白虎招揺在上急缮其怒进退有度左右有局各司其局父之雠弗与共戴天兄弟之雠不反兵交游之雠不同国四郊多垒此卿大夫之辱也地广大荒而不治此亦士之辱也临祭不惰祭服敝则焚之祭噐敝则埋之龟筴敝则埋之牲死则埋之凡祭于公者必自彻其爼〇卒哭乃讳礼不讳嫌名二名不偏讳逮事父母则讳王父母不逮事父母则不讳王父母君所无私讳大夫之所有公讳诗书不讳临文不讳庙中不讳夫人之讳虽质君之前臣不讳也妇讳不出门大㓛小㓛不讳入竟而问禁入国而问俗入门而问讳〇外事以刚曰内事以柔日爲君尸者大夫士见之则下之君知所以为尸者则自下之尸必式乗必以几齐者不乐不弔〇居䘮之礼毁瘠不形视听不衰升降不由阼阶出入不当门隧居䘮之礼头有创则沐身有疡则浴有疾则饮酒食肉疾止复𥘉不胜䘮乃比于不慈不孝五十不致毁六十不毁七十唯衰麻在身饮酒食肉处于内生与来日死与徃日知生者弔知死者伤知生而不知死弔而不伤知死而不知生伤而不弔弔䘮弗能赗不问其所费问疾弗能遗不问其所欲见人弗能馆不问其所舎赐人者不曰来取与人者不问其所欲凡卜筮日旬之外曰逺某曰旬之内曰近某曰䘮事先逺曰吉事先近曰曰爲曰假尔泰龟有常假尔泰筮有常卜筮不过三卜筮不相袭龟为卜筴爲筮卜筮者先圣王之所以使民信时日敬鬼神畏法令也所以使民决嫌疑定犹与也故曰疑而筮之则弗非也曰而行事则必践之〇君车将驾则仆执䇿立于马前己驾仆展軨效驾奋衣由右上取贰绥跪乗执䇿分辔驱之五歩而立君出就车则仆并辔授左右攘辟车驱而驺至于大门君抚仆之手而顾命车右就车门闾沟渠必歩凡仆人之礼必授人绥若仆者降等则受不然则否若仆者降等则抚仆之手不然则自下拘之客车不入大门妇人不立乗犬马不止于堂故君子式黄发下卿位入国不驰入里必式君命召虽贱人大夫士必自御之介者不拜为其拜而蓌祥车旷左乗君之乗车不敢旷左左必式仆御妇人则进左手后右手御国君则进右手后左手而俯国君不乗竒车车上不广欬不妄指立视五巂式视马尾顾不过毂国中以䇿彗䘏勿驱尘不出轨国君下齐牛式宗庙大夫士下公门式路马乗路马必朝服载鞭䇿不敢授绥左必式歩路马必中道以足蹙路马刍有诛齿路马有诛曲礼下第二郑氏註凡奉者当心提者当带执天子之器则上衡国君则平衡大夫则绥之士则提之凡执主器执轻如不克执主器操币圭壁则尚左手行不举足车轮曵踵立则磬折垂佩主佩倚则臣佩垂主佩垂则臣佩委执玉其有借者则禓无借者则袭国君不名卿老丗妇大夫不名丗臣姪娣士不名家相长妾君大夫之子不敢自称曰余小子大夫士之子不敢自称曰嗣子某不敢与丗子同名君使士射不能则辞以疾言曰某有负薪之忧侍于君子不顾望而对非礼也〇君子行礼不求变俗祭祀之礼居䘮之服哭泣之位皆如其国之故谨脩其法而审行之去国三丗爵禄有列于朝出入有诏于国若兄弟宗族犹存则反告于宗后去国三世爵禄无列于朝出入无诏于国唯兴之日从新国之法君子己孤不更名己孤暴贵不为父作谥〇居䘮未葬读䘮礼既葬读祭礼䘮复常读乐章居䘮不言乐祭事不言凶公庭不言妇女振书端书于君前有诛倒筴侧龟于君前有诛龟筴几杖席盖重素袗絺绤不入公门苞屦扱祍厌冠不入公门书方衰凶器不以告不入公门公事不私议君子将营宫室宗庙为先廐库爲次居室为后凡家造祭器爲先牺赋为次飬噐爲后无田禄者不误祭噐有田禄者先爲祭服君子虽贫不粥祭器虽寒不衣祭服为宫室不斩于丘木大夫士去国祭器不踰竟大夫寓祭器于大夫士寓祭噐于士大夫士去国踰竟爲坛位郷国而哭素衣素裳素冠彻縁鞮屦素簚乗髦马不蚤鬋不祭食不说人以无罪妇人不当御三月而复服大夫士见于国君君若劳之则还辟再拜稽首君若迎拜则还辟不敢荅拜大夫士相见虽贵贱不敌主人敬客则先拜客客敬主人则先拜主人凡非弔䘮非见国君无不荅拜者大夫见于国君国君拜其辱士见于大夫大夫拜其辱同国始相见主人拜其辱君于士不荅拜也非其臣则荅拜之大夫于其臣虽贱必荅拜之男女相荅拜也国君春田不围泽大夫不掩羣士不取麛卵〇岁凶年谷不登君膳不祭肺马不食谷驰道不除祭事不县大夫不食粱士饮酒不乐君无故玉不去身大夫无故不彻县士无故不彻琴瑟士有献于国君他日君问之曰安取彼再拜稽首而后对大夫私行出疆必请反必有献士私行出疆必请反必告君劳之则拜问其行拜而后对国君去其国止之曰柰何去社稷也大夫曰柰何去宗庙也士曰柰何去坟墓也国君死社稷大夫死衆士死制〇君天下曰天子朝诸侯分职授政任㓛曰予一人践阼临祭祀内事曰孝王某外事曰嗣王某临诸侯畛于鬼神曰有天王某甫崩曰天王崩复曰天子复矣告䘮曰天王登假措之庙立之主曰帝天子未除䘮曰子小子生名之死亦名之〇天子有后有夫人有丗妇有嫔有妻有妾天子建天官先六大曰大宰大宗大史大祝大士大卜典司六典天子之五官曰司徒司马司空司士司㓂典司五衆〇天子之六府曰司土司木司水司草司器司货典司六职天子之六工曰土工金工石工木工兽工草工典制六材五官致贡曰享五官之长曰伯是职方其摈于天子也曰天子之吏天子同姓谓之伯父异姓谓之伯舅自称于诸侯曰天子之老于外曰公于其国曰君九州之长入天子之国曰牧天子同姓谓之叔父异姓谓之叔舅于外曰侯于其国曰君其在东夷北狄西戎南蛮虽大曰子于内自称曰不糓于外自称曰王老庶方小侯入天子之国曰某人于外曰子自称曰孤天子当依而立诸侯北面而见天子曰觐天子当宁而立诸公东靣诸侯西靣曰朝诸侯朱及期相见曰遇相见于郄地曰会诸侯使大夫问于诸侯曰聘约信曰誓涖牲曰盟诸侯见天子曰臣某侯某其与民言自称曰寡人其在凶服曰适子孤临祭祀内事曰孝子某侯某外事曰曾孙某侯某死曰薨复曰某甫复矣既葬见天子曰类见言谥曰类诸侯使人使于诸侯使者自称曰寡君之老天子穆穆诸侯皇皇大夫济济士跄跄庶人僬僬天子之妃曰后诸侯曰夫人大夫曰孺人士曰妇人庶人曰妻公侯有夫人有丗妇有妻有妾夫人自称于天子曰老妇自称于诸侯曰寡小君自称于其君曰小童自丗妇以下自称曰婢子子于父母则自名也列国之大夫入天子之国曰某士自称曰陪臣某于外曰子于其国曰寡君之老使者自称曰某天子不言出诸侯不生名君子不亲恶诸侯失地名灭同姓名爲人臣之礼不显諌三諌而不听则逃之子之事亲也三谏而不听则号泣而随之君有疾饮药臣先甞之亲有疾饮药子先尝之医不三丗不服其药儗人必于其伦问天子之年对曰闻之始服衣若干尺矣问国君之年长曰能从宗庙社稷之事矣㓜曰未能从宗庙社稷之事也问大夫之子长曰能御矣㓜曰未能御也问士之子长曰能典谒矣㓜曰未能典谒也问庶人之子长曰能负薪矣㓜曰未能负薪也问国君之冨数地以对山泽之所出问大夫之冨曰有宰食力祭器衣服不假问士之冨以车数对问庶人之冨数畜以对〇天子祭天地祭四方祭山川祭五祀嵗徧诸侯方祀祭山川祭五祀嵗徧大夫祭五祀嵗徧士祭其先凡祭有其废之莫敢举也有其举之莫敢废也非有所祭而祭之名曰淫祀淫祀无福〇天子以牺牛诸侯以肥牛大夫以索牛士以羊豕支子不祭祭必告于宗子〇凡祭宗庙之礼牛曰一元大武豕曰刚鬛豚曰腯肥羊曰柔毛鸡曰翰音犬曰羮献雉曰䟽趾兎曰明视脯曰尹祭槀鱼曰商祭鲜鱼曰脡祭水曰清涤酒曰清酌黍曰芗合梁曰芗萁稷曰明粢稻曰嘉𬞞韭曰丰本盐曰咸鹾玉曰嘉玉币曰量币〇天子死曰崩诸侯曰薨大夫曰卒士曰不禄庶人曰死在牀曰尸在棺曰柩羽鸟曰降四足曰渍死㓂曰兵祭王父曰皇祖考王母曰皇祖妣父曰皇考母曰皇妣夫曰皇辟生曰父曰母曰妻死曰考曰妣曰嫔寿考曰卒短折曰不禄〇天子视不上于祫不下于带国君绥视大夫衡视士视五歩凡视上于靣则敖下于带则忧倾则姦〇君命大夫与士肄在官言官在府言府在库言库在朝言朝朝言不及犬马辍朝而顾不有异事必有异虑故辍朝而顾君子谓之固在朝言礼问礼对以礼大飨不问卜不饶冨〇凡挚天子鬯诸侯圭卿羔大夫鴈士雉庶人之挚匹童子委挚而退野外军中无挚以缨拾矢可也妇人之挚椇榛脯脩枣栗〇纳女于天子曰备百姓于国君备酒浆于大夫曰备埽洒纂圗互註礼记卷之一纂图互註礼记纂图互註礼记卷第二纂图互註礼记卷之二檀弓上第三礼记郑氏註公仪仲子之䘮檀弓免焉仲子舎其孙而立其子檀弓曰何居我未之前闻也趋而就子服伯子于门右曰仲子舎其孙而立其子何也伯子曰仲子亦犹行古之道也昔者文王舎伯邑考而立武王微子舎其孙腯而立衍也夫仲子亦犹行古之道也子游问诸孔子孔子曰否立孙〇事亲有隐而无犯左右就养无方服勤至死致䘮三年事君有犯而无隐左右就养有方服勤至死方䘮三年事师无犯无隐左右就养无方服勤至死心䘮三年〇季武子成寝杜氏之葬在西阶之下请合葬焉许之入宫而不敢哭武子曰合葬非古也自周公以来未之有改也吾许其大而不许其细何居命之哭子上之母死而不䘮门人问诸子思曰昔者子之先君子䘮出母乎曰然子之不使白也䘮之何也子思曰昔者吾先君子无所失道道隆则从而隆道汚则从而汚伋则安能爲伋也妻者是爲白也母不爲伋也妻者是不爲白也母故孔氏之不䘮出母自子思始也孔子曰拜而后稽颡頽乎其顺也稽颡而后拜颀乎其至也三年之䘮吾从其至者〇孔子旣得合葬于防曰吾闻之古也墓而不坟今丘也东西南北之人也不可以弗识也于是封之崇四尺孔子先反门人后雨甚至孔子问焉曰尔来何迟也曰防墓崩孔子不应三孔子泫然流涕曰吾闻之古不脩墓〇孔子哭子路于中庭有人弔者而夫子拜之旣哭进使者而问故使者曰醢之矣遂命覆醢〇曽子曰朋友之墓有宿草而不哭焉〇子思曰䘮三日而殡凡附于身者必诚必信勿之有悔焉耳矣三月而葬凡附于棺者必诚必信勿之有悔焉耳矣䘮三年以爲极亡则弗之忘矣故君子有终身之忧而无一朝之患故忌日不乐〇孔子少孤不知其墓殡于五父之衢人之见之者皆以爲葬也其慎也盖殡也问于郰曼父之母然后得合葬于防〇邻有䘮舂不相里有殡不巷歌䘮冠不緌〇有虞氏瓦棺夏后氏堲周殷人棺椁周人墙置翣周人以殷人之棺椁葬长殇以夏后氏之堲周葬中殇下殇以有虞氏之瓦棺葬无服之殇〇夏后氏尚黒大事歛用昏戎事乗骊牲用玄殷人尚白大事歛用日中戎事乗翰牲用白周人尚赤大事歛用日出戎事乗騵牲用骍〇穆公之母卒使人问于曽子曰如之何对曰申也闻诸申之父曰哭泣之哀齐斩之情饘粥之食自天子逹布幕卫也縿幕鲁也〇晋献公将杀其丗子申生公子重耳谓之曰子盖言子之志于公乎丗子曰不可君安骊姬是我伤公之心也曰然则盖行乎丗子曰不可君谓我欲弑君也天下岂有无父之国哉吾何行如之使人辞于狐突曰申生有罪不念伯氏之言也以至于死申生不敢爱其死虽然吾君老矣子少国家多难伯氏不出而圗吾君伯氏苟出而圗吾君申生受赐而死再拜稽首乃卒是以爲恭丗子也互註鲁人有朝祥而莫歌者子路笑之夫子曰由尔责于人终无巳夫三年之䘮亦巳乆矣夫子路出夫子曰又多乎哉踰月则其善也〇鲁庄公及宋人战于乗丘县贲父御卜国爲右马惊败绩公队佐车授绥公曰末之卜也县贲父曰他日不败绩而今败绩是无勇也遂死之圉人浴马有流矢在白肉公曰非其罪也遂诔之士之有诔自此始也曽子寝疾病乐正子春坐于牀下曽元曽申坐于足童子隅坐而执烛童子曰华而睆大夫之箦与子春曰止曽子闻之瞿然曰唿曰华而睆大夫之箦与曽子曰然斯季孙之赐也我未之能易也元起易箦曽元曰夫子之病革矣不可以变幸而至于旦请敬易之曽子曰尔之爱我也不如彼君子之爱人也以德细人之爱人也以姑息君何求哉吾得正而毙焉斯巳矣举扶而易之反席未安而没始死充充如有穷旣殡瞿瞿如有求而弗得旣葬皇皇如有望而弗至练而慨然祥而廓然〇邾娄复之以矢盖自战于升陉始也鲁妇人之髽而弔也自败于台鲐始也南宫縚之妻之姑之䘮夫子诲之髽曰尔毋从从尔尔毋扈扈尔盖榛以爲笄长尺而緫八寸孟献子禫县而不乐比御而不入夫子曰献子加于人一等矣〇孔子旣祥五日弹琴而不成声十日而成笙歌有子盖旣祥而丝屦组缨〇死而不弔者三畏厌溺〇子路有姊之䘮可以除之矣而弗除也孔子曰何弗除也子路曰吾寡兄弟而弗忍也孔子曰先王制礼行道之人皆弗忍也子路闻之遂除之〇太公封于营丘比及五丗皆反葬于周君子曰乐乐其所自生礼不忘其本古之人有言曰狐死正丘首仁也〇伯鱼之母死期而犹哭夫子闻之曰谁与哭者门人曰鲤也夫子曰嘻其甚也伯鱼闻之遂除之〇舜葬于苍梧之野盖三妃未之从也季武子曰周公盖祔曽子之䘮浴于爨室〇大功废业或曰大功诵可也子张病召申祥而语之曰君子曰终小人曰死吾今日其庶几乎〇曽子曰始死之奠其余阁也与曽子曰小功不爲位也者是委巷之礼也子思之哭嫂也爲位妇人倡踊申祥之哭言思也亦然古者冠缩缝今也衡缝故䘮冠之反吉非古也曽子谓子思曰伋吾执亲之䘮也水浆不入于口者七日子思曰先王之制礼也过之者俯而就之不至焉者跂而及之故君子之执亲之䘮也水浆不入于口者三日杖而后能起〇曽子曰小功不税则是逺兄弟终无服也而可乎〇伯髙之䘮孔氏之使者未至冉子摄束帛乗马而将之孔子曰异哉徒使我不诚于伯髙伯髙死于卫赴于孔子孔子曰吾恶乎哭诸兄弟吾哭诸庙父之友吾哭诸庙门之外师吾哭诸寝朋友吾哭诸寝门之外所知吾哭诸野于野则已䟽于寝则巳重夫由赐也见我吾哭诸赐氏遂命子贡爲之主曰爲尔哭也来者拜之知伯髙而来者勿拜也曽子曰䘮有疾食肉饮酒必有草木之滋焉以爲姜桂之谓也子夏䘮其子而䘮其明曽子弔之曰吾闻之也朋友䘮明则哭之曽子哭子夏亦哭曰天乎予之无罪也曽子怒曰商女何无罪也吾与女事夫子于洙泗之间退而老于西河之上使西河之民疑女于夫子尔罪一也䘮尔亲使民未有闻焉尔罪二也䘮尔子䘮尔明尔罪三也而曰女何无罪与子夏投其杖而拜曰吾过矣吾过矣吾离羣而索居亦已乆矣夫昼居于内问其疾可也夜居于外弔之可也是故君子非有大故不宿于外非致齐也非疾也不昼夜居于内髙子皐之执亲之䘮也泣血三年未尝见齿君子以爲难衰与其不当物也宁无衰齐衰不以边坐大功不以服勤孔子之卫遇旧馆人之䘮入而哭之哀出使子贡说骖而赙之子贡曰于门人之䘮未有所说骖说骖于旧馆无乃巳重乎夫子曰予郷者入而哭之遇于一哀而出涕予恶夫涕之无从也小子行之孔子在卫有送葬者而夫子观之曰善哉爲䘮乎足以爲法矣小子识之子贡曰夫子何善尔也曰其往也如慕其反也如疑子贡曰岂若速反而虞乎子曰小子识之我未之能行也颜渊之䘮馈祥肉孔子出受之入弹琴而后食之孔子与门人立拱而尚右二三子亦皆尚右孔子曰二三子之嗜学也我则有姊之䘮故也二三子皆尚左孔子蚤作负手曳杖消摇于门歌曰泰山其頽乎梁木其坏乎哲人其萎乎旣歌而入当户而坐子贡闻之曰泰山其頽则吾将安仰梁木其坏哲人其萎则吾将安放夫子殆将病也遂趋而入夫子曰赐尔来何迟也夏后氏殡于东阶之上则犹在阼也殷人殡于两楹之间则与賔主夹之也周人殡于西阶之上则犹賔之也而丘也殷人也予畴昔之夜梦坐奠于两楹之间夫明王不兴而天下其孰能宗予予殆将死也盖寝疾七日而没孔子之䘮门人疑所服子贡曰昔者夫子之䘮颜渊若䘮子而无服䘮子路亦然请䘮夫子若䘮父而无服〇孔子之䘮公西赤爲志焉饰棺墙置翣设披周也设崇殷也绸练设旐夏也子张之䘮公明仪爲志焉禇幕丹质蚁结于四隅殷士也子夏问于孔子曰居父母之仇如之何夫子曰寝苫枕干不仕弗与共天下也遇诸市朝不反兵而鬪曰请问居昆弟之仇如之何曰仕弗与共国衘君命而使虽遇之不鬪曰请问居从父昆弟之仇如之何曰不爲魁主人能则执兵而陪其后孔子之䘮二三子皆绖而出羣居则绖出则否〇易墓非古也子路曰吾闻诸夫子䘮礼与其哀不足而礼有余也不若礼不足而哀有余也祭礼与其敬不足而礼有余也不若礼不足而敬有余也〇曽子弔于负夏主人旣祖填池推柩而反之降妇人而后行礼从者曰礼与曽子曰夫祖者且也且胡爲其不可以反宿也从者又问诸子游曰礼与子游曰饭于牖下小敛于户内大敛于阼殡于客位祖于庭葬于墓所以即逺也故䘮事有进而无退曽子闻之曰多矣乎予出祖者曽子袭裘而弔子游禓裘而弔曽子指子游而示人曰夫夫也爲习于礼者如之何其禓裘而弔也主人旣小敛祖括发子游趋而出袭裘带绖而入曽子曰我过矣我过矣夫夫是也子夏旣除䘮而见予之琴和之不和弹之而不成声作而曰哀未忘也先王制礼而弗敢过也子张旣除䘮而见予之琴和之而和弹之而成声作而曰先王制礼不敢不至焉司㓂惠子之䘮子游爲之麻衰牡麻绖文子辞曰子辱与弥牟之弟游又辱爲之服敢辞子游曰礼也文子退反哭子游趋而就诸臣之位文子又辞曰子辱与弥牟之弟游又辱爲之服又辱临其䘮敢辞子游曰固以请文子退扶适子南靣而立曰子辱与弥牟之弟游又辱爲之服又辱临其䘮虎也敢不复位子游趋而就客位将军文子之䘮旣除䘮而后越人来弔主人深衣练冠待于庙垂涕洟子游观之曰将军文氏之子其庶几乎亡于礼者之礼也其动也中㓜名冠字五十以伯仲死谥周道也绖也者实也掘中而浴毁灶以缀足及葬毁宗躐行出于大门殷道也学者行之子栁之母死子硕请具子栁曰何以哉子硕曰请粥庶弟之母子栁曰如之何其粥人之母以葬其母也不可旣葬子硕欲以布之余具祭器子桞曰不可吾闻之也君子不家于䘮请班诸兄弟之贫者君子曰谋人之军师败则死之谋人之邦邑危则亡之公叔文子升于瑕丘蘧伯玉从文子曰乐哉斯丘也死则我欲葬焉蘧伯玉曰吾子乐之则瑗请前〇弁人有其母死而孺子泣者孔子曰哀则哀矣而难爲继也夫礼爲可传也爲可继也故哭踊有节叔孙武叔之母死旣小敛举者出户出户袒且投其冠括发子游曰知礼扶君卜人师扶右射人师扶左君薨以是举从母之夫舅之妻二夫人相爲服君子未之言也或曰同爨缌䘮事欲其纵纵尔吉事欲其折折尔故䘮事虽遽不陵节吉事虽止不怠故骚骚尔则野鼎鼎尔则小人君子盖犹犹尔〇䘮具君子耻具一日二日而可爲也者君子弗爲也䘮服兄弟之子犹子也盖引而进之也嫂叔之无服也盖推而逺之也姑姊妹之薄也盖有受我而厚之者也〇食于有䘮者之侧未甞饱也〇曽子与客立于门侧其徒趋而出曽子曰尔将何之曰吾父死将出哭于巷曰反哭于尔次曽子北靣而弔焉〇孔子曰之死而致死之不仁而不可爲也之死而致生之不知而不可爲也是故竹不成用瓦不成味木不成斵琴瑟张而不平竽笙备而不和有钟磬而无簨虡其曰明器神明之也〇有子问于曽子曰问䘮于夫子乎曰闻之矣䘮欲速贫死欲速朽有子曰是非君子之言也曽子曰参也闻诸夫子也有子又曰是非君子之言也曽子曰参也与子游闻之有子曰然然则夫子有爲言之也曽子以斯言告于子游子游曰甚哉有子之言似夫子也昔者夫子居于宋见桓司马自爲石椁三年而不成夫子曰若是其靡也死不如速朽之愈也死之欲速朽爲桓司马言之也南宫敬叔反必载寳而朝夫子曰若是其货也䘮不如速贫之愈也䘮之欲速贫爲敬叔言之也曽子以子游之言告于有子有子曰然吾固曰非夫子之言也曽子曰子何以知之有子曰夫子制于中都四寸之棺五寸之椁以斯知不欲速朽也昔者夫子失鲁司宼将之荆盖先之以子夏又申之以冉有以斯知不欲速贫也〇陈庄子死赴于鲁鲁人欲勿哭缪公召县子而问焉县子曰古之大夫束脩之问不岀竟虽欲哭之安得而哭之今之大夫交政于中国虽欲弗哭焉得而弗哭且臣闻之哭有二道有爱而哭之有畏而哭之公曰然然则如之何而可县子曰请哭诸异姓之庙于是与哭诸县氏〇仲宪言于曽子曰夏后氏用明器示民无知也殷人用祭器示民有知也周人兼用之示民疑也曽子曰其不然乎其不然乎夫明器鬼器也祭器人器也夫古之人胡爲而死其亲乎公叔木有同母异父之昆弟死问于子游子游曰其大功乎狄仪有同母异父之昆弟死问于子夏子夏曰我未之前闻也鲁人则爲之齐衰狄仪行齐衰今之齐衰狄仪之问也子思之母死于卫栁若谓子思曰子圣人之后也四方于子乎观礼子盖慎诸子思曰吾何慎哉吾闻之有其礼无其财君子弗行也有其礼有其财无其时君子弗行也吾何慎哉县子琐曰吾闻之古者不降上下各以其亲滕伯文爲孟虎齐衰其叔父也爲孟皮齐衰其叔父也后木曰䘮吾闻诸县子曰夫䘮不可不深长思也买棺外内易我死则亦然曽子曰尸未设饰故帷堂小敛而彻帷仲梁子曰夫妇方乱故帷堂小敛而彻帷小敛之奠子游曰于东方曽子曰于西方敛斯席矣小敛之奠在西方鲁礼之末失也〇县子曰绤衰繐裳非古也〇子蒲卒哭者唿灭子皐曰若是野哉哭者改之〇杜桥之母之䘮宫中无相以爲沽也〇夫子曰始死羔裘玄冠者易之而巳羔裘玄冠夫子不以弔〇子游问䘮具夫子曰称家之有亡子游曰有无恶乎齐夫子曰有毋过礼苟亡矣敛首足形还葬县棺而封人岂有非之者哉〇司士贲告于子游曰请袭于牀子游曰诺县子闻之曰汰哉叔氏专以礼许人〇宋襄公葬其夫人醯醢百瓮曽子曰旣曰明器矣而又实之孟献子之䘮司徒旅归四布夫子曰可也〇读赗曽子曰非古也是再告也〇成子髙寝疾庆遗入请曰子之病革矣如至乎大病则如之何子髙曰吾闻之也生有益于人死不害于人吾纵生无益于人吾可以死害于人乎哉我死则择不食之地而葬我焉〇子夏问诸夫子曰居君之母与妻之䘮居处言语饮食衎尔〇賔客至无所馆夫子曰生于我乎馆死于我乎殡〇国子髙曰葬也者藏也藏也者欲人之弗得见也是故衣足以饰身棺周于衣椁周于棺土周于椁反壤树之哉孔子之䘮有自燕来观者舎于子夏氏子夏曰圣人之葬人与人之葬圣人也子何观焉昔者夫子言之曰吾见封之若堂者矣见若坊者矣见若覆夏屋者矣见若斧者矣从若斧者焉马鬛封之谓也今一日而三斩板而巳封尚行夫子之志乎〇妇人不葛带〇有荐新如朔奠〇旣葬各以其服除〇池视重〇君即位而爲椑嵗壹之藏焉〇复楔齿缀足饭设饰帷堂并作父兄命赴者〇君复于小寝大寝小祖大祖库门四郊〇䘮不剥奠也与祭肉也与旣殡旬而布材与明器朝奠日出夕奠逮日父母之䘮哭无时使必知其反也练练衣黄里縓縁葛要绖绳屦无絇角瑱鹿裘衡长祛祛禓之可也〇有殡闻逺兄弟之䘮虽缌必往非兄弟虽邻不往所识其兄弟不同居者皆弔天子之棺四重水兕革棺𬒳之其厚三寸杝棺一梓棺二〇四者皆周棺束缩二衡三祍毎束一柏椁以端长六尺天子之哭诸侯也爵弁绖䊷衣或曰使有司哭之爲之不以乐食〇天子之殡也菆涂龙輴以椁加斧于椁上毕涂屋天子之礼也〇唯天子之䘮有别姓而哭〇鲁哀公诔孔丘曰天不遗耆老莫相予位焉呜唿哀哉尼父互註〇国亡大县邑公卿大夫士皆厌冠哭于大庙三日君不举或曰君举而哭于后土〇孔子恶野哭者〇未仕者不敢税人如税人则以父兄之命士备入而后朝夕踊〇祥而缟是月禫徙月乐〇君于士有赐帟纂圗互註礼记卷之二纂图互註礼记纂图互註礼记卷第三纂圗互註礼记卷之三檀弓下第四礼记郑氏註君之适长殇车三乗公之庶长殇车一乗大夫之适长殇车一乗公之䘮诸逹官之长杖君于大夫将葬弔于宫及出命引之三歩则止如是者三君退朝亦如之哀次亦如之〇五十无车者不越疆而弔人〇季武子寝疾蟜固不说齐衰而入见曰斯道也将亡矣士唯公门说齐衰武子曰不亦善乎君子表微及其䘮也曽点倚其门而歌〇大夫弔当事而至则辞焉弔于人是日不乐妇人不越疆而弔人行弔之日不饮酒食肉焉弔于葬者必执引若从柩及圹皆执绋〇䘮公弔之必有拜者虽朋友州里舎人可也弔曰寡君承事主人曰临君遇柩于路必使人弔之大夫之䘮庶子不受弔〇妻之昆弟爲父后者死哭之适室子爲主袒免哭踊夫入门右使人立于门外吿来者狎则入哭父在哭于妻之室非爲父后者哭诸异室有殡闻逺兄弟之䘮哭于侧室无侧室哭于门内之右同国则往哭之〇子张死曽子有母之䘮齐衰而往哭之或曰齐衰不以弔曽子曰我弔也与哉〇有若之䘮悼公弔焉子游摈由左〇齐谷王姬之䘮鲁庄公爲之大功或曰由鲁嫁故爲之服姊妹之服或曰外祖母也故爲之服晋献公之䘮秦穆公使人弔公子重耳且曰寡人闻之亡国恒于斯得国恒于斯虽吾子俨然在忧服之中䘮亦不可乆也时亦不可失也孺子其圗之以告舅犯舅犯曰孺子其辞焉䘮人无寳仁亲以爲寳父死之谓何又因以爲利而天下其孰能说之孺子其辞焉公子重耳对客曰君惠弔亡臣重耳身䘮父死不得与于哭泣之哀以爲君忧父死之谓何或敢有他志以辱君义稽颡而不拜哭而起起而不私子显以致命于穆公穆公曰仁夫公子重耳夫稽颡而不拜则未爲后也故不成拜哭而起则爱父也起而不私则逺利也〇帷殡非古也自敬姜之哭穆伯始也〇䘮礼哀戚之至也节哀顺变也君子念始之者也复尽爱之道也有祷祠之心焉望反诸幽求诸鬼神之道也北靣求诸幽之义也拜稽颡哀戚之至隐也稽颡隐之甚也饭用米贝弗忍虚也不以食道用美焉尔铭明旌也以死者爲不可别巳故以其旗识之爱之斯録之矣敬之斯尽其道焉耳重主道也殷主缀重焉周主重彻焉奠以素器以生者有哀素之心也唯祭祀之礼主人自尽焉尔岂知神之所飨亦以主人有齐敬之心也辟踊哀之至也有筭爲之节文也袒括发变也愠哀之变也去饰去美也袒括发去饰之甚也有所袒有所袭哀之节也弁绖葛而葬与神交之道也有敬心焉周人弁而葬殷人哻而葬歠主人主妇室老爲其病也君命食之也反哭升堂反诸其所作也主妇入于室反诸其所养也反哭之弔也哀之至也反而亡焉失之矣于是爲甚殷旣封而弔周反哭而弔孔子曰殷已悫吾从周葬于北方北首三代之逹礼也之幽之故也旣封主人赠而祝宿虞尸旣反哭主人与有司视虞牲有司以几筵舎奠于墓左反日中而虞葬日虞弗忍一日离也是日也以虞易奠卒哭曰成事是日也以吉祭易䘮祭明日祔于祖父其变而之吉祭也比至于祔必于是日也接不忍一日末有所归也殷练而祔周卒哭而祔孔子善殷君临臣䘮以巫祝桃茢执戈恶之也所以异于生也〇䘮有死之道焉先王之所难言也〇䘮之朝也顺死者之孝心也其哀离其室也故至于祖考之庙而后行殷朝而殡于祖周朝而遂葬孔子谓爲明器者知䘮道矣备物而不可用也哀哉死者而用生者之器也不殆于用殉乎哉其曰明器神明之也涂车刍灵自古有之明器之道也孔子谓爲刍灵者善谓爲俑者不仁不殆于用人乎哉〇穆公问于子思曰爲旧君反服古与子思曰古之君子进人以礼退人以礼故有旧君反服之礼也今之君子进人若将加诸膝退人若将队诸渊毋爲戎首不亦善乎又何反服之礼之有悼公之䘮季昭子问于孟敬子曰爲君何食敬子曰食粥天下之逹礼也吾三臣者之不能居公室也四方莫不闻矣勉而爲瘠则吾能毋乃使人疑夫不以情居瘠者乎哉我则食食卫司徒敬子死子夏弔焉主人未小敛绖而往子游弔焉主人旣小敛子游出绖反哭子夏曰闻之也与曰闻诸夫子主人未改服则不绖曽子曰晏子可谓知礼也巳恭敬之有焉有若曰晏子一狐裘三十年遣车一乗及墓而反国君七个遣车七乗大夫五个遣车五乗晏子焉知礼曽子曰国无道君子耻盈礼焉国奢则示之以俭国俭则示之以礼国昭子之母死问于子张曰葬及墓男子妇人安位子张曰司徒敬子之䘮夫子相男子西郷妇人东郷曰噫毋曰我䘮也斯沾尔专之賔爲賔焉主爲主焉妇人从男子皆西郷穆伯之䘮敬姜昼哭文伯之䘮昼夜哭孔子曰知礼矣文伯之䘮敬姜据其牀而不哭曰昔者吾有斯子也吾以将爲贤人也吾未尝以就公室今及其死也朋友诸臣未有出涕者而内人皆行哭失声斯子也必多旷于礼矣夫〇季康子之母死陈䙝衣敬姜曰妇人不饰不敢见舅姑将有四方之賔来䙝衣何爲陈于斯命彻之〇有子与子游立见孺子慕者有子谓子游曰予壹不知夫䘮之踊也予欲去之乆矣情在于斯其是也夫子游曰礼有微情者有以故兴物者有直情而径行者戎狄之道也礼道则不然人喜则斯陶陶斯咏咏斯犹犹斯舞舞斯愠愠斯戚戚斯叹叹斯辟辟斯踊矣品节斯斯之谓礼人死斯恶之矣无能也斯倍之矣是故制绞衾设蒌翣爲使人勿恶也始死脯醢之奠将行遣而行之旣葬而食之未有见其飨之者也自上丗以来未之有舎也爲使人勿倍也故子之所刺于礼者亦非礼之訾也呉侵陈斩祀杀厉师还出竟陈大宰嚭使于师夫差谓行人仪曰是夫也多言盍尝问焉师必有名人之称斯师也者则谓之何大宰嚭曰古之侵伐者不斩祀不杀厉不获二毛今斯师也杀厉与其不谓之杀厉之师与曰反尔地归尔子则谓之何曰君王讨敝邑之罪又矜而赦之师与有无名乎颜丁善居䘮始死皇皇焉如有求而弗得及殡望望焉如有从而弗及旣葬慨焉如不及其反而息子张问曰书云髙宗三年不言言乃讙有诸仲尼曰胡爲其不然也古者天子崩王丗子听于冡宰三年〇知悼子卒未葬平公饮酒师旷李调侍鼔钟杜蒉自外来闻钟声曰安在曰在寝杜蒉入寝历阶而升酌曰旷饮斯又酌曰调饮斯又酌堂上北靣坐饮之降趋而岀平公唿而进之曰蒉曩者尔心或开予是以不与尔言尔饮旷何也曰子夘不乐知悼子在堂斯其爲子夘也大矣旷也大师也不以诏是以饮之也尔饮调何也曰调也君之䙝臣也爲一饮一食忘君之疾是以饮之也尔饮何也曰蒉也宰夫也非刀匕是共又敢与知防是以饮之也平公曰寡人亦有过焉酌而饮寡人杜蒉洗而扬觯公谓侍者曰如我死则必毋废斯爵也至于今旣毕献斯扬觯谓之杜举〇公叔文子卒其子戍请谥于君曰日月有时将葬矣请所以易其名者君曰昔者卫国凶饥夫子爲粥与国之饿者是不亦惠乎昔者卫国有难夫子以其死卫寡人不亦贞乎夫子听卫国之政脩其班制以与四邻交卫国之社稷不辱不亦文乎故谓夫子贞惠文子〇石骀仲卒无适子有庶子六人卜所以爲后者曰沐浴佩玉则兆五人者皆沐浴佩玉石祁子曰孰有执亲之䘮而沐浴佩玉者乎不沐浴佩玉石祁子兆卫人以龟爲有知也〇陈子车死于卫其妻与其家大夫谋以殉葬定而后陈子亢至以告曰夫子疾莫养于下请以殉葬子亢曰以殉葬非礼也虽然则彼疾当养者孰若妻与宰得已则吾欲已不得巳则吾欲以二子者之爲之也于是弗果用〇子路曰伤哉贫也生无以爲养死无以爲礼也孔子曰啜菽饮水尽其欢斯之谓孝敛手足形还葬而无椁称其财斯之谓礼〇卫献公出奔反于卫及郊将班邑于从者而后入栁庄曰如皆守社稷则孰执羁靮而从如皆从则孰守社稷君反其国而有私也毋乃不可乎弗果班〇卫有大史曰栁庄寝疾公曰若疾革虽当祭必告公再拜稽首请于尸曰有臣栁庄也者非寡人之臣社稷之臣也闻之死请往不释服而往遂以襚之与之邑裘氏与县潘氏书而纳诸棺曰丗丗万子孙毋变也〇陈干昔寝疾属其兄弟而命其子尊已曰如我死则必大爲我棺使吾二婢子夹我陈干昔死其子曰以殉葬非礼也况又同棺乎弗果杀〇仲遂卒于垂壬午犹绎万入去籥仲尼曰非礼也卿卒不绎〇季康子之母死公输若方小敛般请以机封将从之公肩假曰不可夫鲁有𥘉公室视丰碑三家视桓楹般尔以人之母尝巧则岂不得以其母以尝巧者乎则病者乎噫弗果从战于郎公叔禺人遇负杖入保者息曰使之虽病也任之虽重也君子不能爲谋也士弗能死也不可我则旣言矣与其邻重汪踦往皆死焉鲁人欲勿殇重汪踦问于仲尼仲尼曰能执干戈以卫社稷虽欲勿殇也不亦可乎〇子路去鲁谓颜渊曰何以赠我曰吾闻之也去国则哭于墓而后行反其国不哭展墓而人谓子路曰何以处我子路曰吾闻之也过墓则式过祀则下工尹商阳与陈弃疾追呉师及之陈弃疾谓工尹商阳曰王事也子手弓而可手弓子射诸射之毙一人韔弓又及谓之又毙二人每毙一人揜其目止其御曰朝不坐燕不与杀三人亦足以反命矣孔子曰杀人之中又有礼焉诸侯伐秦曹桓公卒于会诸侯请含使之袭〇襄公朝于荆康王卒荆人曰必请袭鲁人曰非礼也荆人强之巫先拂柩荆人悔之〇滕成公之䘮使子叔敬叔弔进书子服惠伯爲介问于有若有若曰其可也君之二臣犹设之颜栁曰天子龙輴而椁帱诸侯輴而设帱爲榆沈故设拨三臣者废輴而设拨窃礼之不中者也而君何学焉〇悼公之母死哀公爲之齐衰有若曰爲妾齐衰礼与公曰吾得已乎哉鲁人以妻我〇季子皐葬其妻犯人之禾申祥以吿曰请庚之子皐曰孟氏不以是罪予朋友不以是弃予以吾爲邑长于斯也买道而葬后难继也〇仕而未有禄者君有馈焉曰献使焉曰寡君违而君薨弗爲服也〇虞而立尸有几筵卒哭而讳生事毕而鬼事始已旣卒哭宰夫执木铎以命于宫曰舎故而讳新自寝门至于库门〇二名不偏讳夫子之母名徴在言在不称徴言徴不称在军有忧则素服哭于库门之外赴车不载櫜韔〇有焚其先人之室则三日哭故曰新宫火亦三日哭〇孔子过㤗山侧有妇人哭于墓者而哀夫子式而听之使子路问之曰子之哭也壹似重有忧者而曰然昔者吾舅死于虎吾夫又死焉今吾子又死焉夫子曰何爲不去也曰无苛政夫子曰小子识之苛政勐于虎也〇鲁人有周丰也者哀公执挚请见之而曰不可公曰我其巳夫使人问焉曰有虞氏未施信于民而民信之夏后氏未施敬于民而民敬之何施而得斯于民也对曰墟墓之间未施哀于民而民哀社稷宗庙之中未施敬于民而民敬殷人作誓而民始畔周人作会而民始疑苟无礼义忠信诚悫之心以涖之虽固结之民其不解乎〇䘮不虑居毁不危身䘮不虑居爲无庙也毁不危身爲无后也延陵季子适齐于其反也其长子死葬于嬴博之间孔子曰延陵季子呉之习于礼者也往而观其葬焉其坎深不至于泉其敛以时服旣葬而封广轮揜坎其髙可隐也旣封左袒右还其封且号者三曰骨肉归复于土命也若魂气则无不之也无不之也而遂行孔子曰延陵季子之于礼也其合矣乎〇邾娄考公之䘮徐君使容居来弔含曰寡君使容居坐含进侯玉其使容居以含有司曰诸侯之来辱敝邑者易则易于则于易于杂者未之有也容居对曰容居闻之事君不敢忘其君亦不敢遗其祖昔我先君驹王西讨济于河无所不用斯言也容居鲁人也不敢忘其祖〇子思之母死于卫赴于子思子思哭于庙门人至曰庶氏之母死何爲哭于孔氏之庙乎子思曰吾过矣吾过矣遂哭于他室〇天子崩三日祝先服五日官长服七日国中男女服三月天下服虞人致百祀之木可以爲棺椁者斩之不至者废其祀刎其人〇齐大饥黔敖爲食于路以待饿者而食之有饿者蒙袂辑屦贸贸然来黔敖左奉食右执饮曰嗟来食扬其目而视之曰予唯不食嗟来之食以至于斯也从而谢焉终不食而死曾子闻之曰微与其嗟也可去其谢也可食邾娄定公之时有弑其父者有司以告公瞿然失席曰是寡人之罪也曰寡人甞学断斯狱矣臣弑君凡在官者杀无赦子弑父凡在官者杀无赦杀其人坏其室洿其宫而猪焉盖君踰月而后举爵〇晋献文子成室晋大夫发焉张老曰美哉轮焉美哉奂焉歌于斯哭于斯聚国族于斯文子曰武也得歌于斯哭于斯聚国族于斯是全要领以从先大夫于九京也北靣再拜稽首君子谓之善颂善祷〇仲尼之畜狗死使子贡埋之曰吾闻之也敝帷不弃爲埋马也敝盖不弃爲埋狗也丘也贫无盖于其封也亦予之席毋使其首䧟焉路马死埋之以帷〇季孙之母死哀公弔焉曾子与子贡弔焉阍人爲君在弗内也曽子与子贡入于其廐而脩容焉子贡先入阍人曰卿者巳告矣曾子后入阍人辟之渉内卿大夫皆辟位公降一等而揖之君子言之曰尽饰之道斯其行者逺矣〇阳门之介夫死司城子罕入而哭之哀晋人之觇宋者反报于晋侯曰阳门之介夫死而子罕哭之哀而民说殆不可伐也孔子闻之曰善哉觇国乎诗云凡民有䘮扶服救之虽微晋而已天下其孰能当之〇曾庄公之䘮旣葬而绖不入库门士大夫旣卒哭麻不入〇孔子之故人曰原壤其母死夫子助之沐椁原壤登木曰乆矣予之不託于音也歌曰貍首之斑然执女手之卷然夫子爲弗闻也者而过之从者曰子末可以巳乎夫子曰丘闻之亲者毋失其爲亲也故者毋失其爲故也〇赵文子与叔誉观乎九原文子曰死者如可作也吾谁与归叔誉曰其阳处父乎文子曰行并植于晋国不没其身其知不足称也其舅犯乎文子曰见利不顾其君其仁不足称也我则随武子乎利其君不忘其身谋其身不遗其友晋人谓文子知人文子其中退然如不胜衣其言呐呐然如不出诸其口所举于晋国管库之士七十有余家生不交利死不属其子焉叔仲皮学子栁叔仲皮死其妻鲁人也衣衰而缪绖叔仲衍以告请繐衰而环绖曰昔者吾䘮姑姊妹亦如斯末吾禁也退使其妻繐衰而环绖〇成人有其兄死而不爲衰者闻子皐将爲成宰遂爲衰成人曰蚕则绩而蟹有匡范则冠而蝉有緌兄则死而子皐爲之衰乐正子春之母死五日而不食曰吾悔之自吾母而不得吾情吾恶乎用吾情嵗旱穆公召县子而问然曰天乆不雨吾欲暴尪而奚若曰天则不雨而暴人之疾子虐毋乃不可与然则吾欲暴巫而奚若曰天则不雨而望之愚妇人于以求之毋乃巳䟽乎徙市则奚若曰天子崩巷市七日诸侯薨巷市三日爲之徙市不亦可乎〇孔子曰卫人之祔也离之鲁人之祔也合之善夫纂圗互註礼记卷之三纂图互註礼记纂图互註礼记卷第四纂图互註礼记卷之四王制第五礼记郑氏註王者之制禄爵公侯伯子男凡五等诸侯之上大夫卿下大夫上士中士下士凡五等天子之田方千里公侯田方百里伯七十里子男五十里不能五十里者不合于天子附于诸侯曰附庸天子之三公之田视公侯天子之卿视伯天子之大夫视子男天子之元士视附庸制农田百畒百畒之分上农夫食九人其次食八人其次食七人其次食六人下农夫食五人庶人在官者其禄以是爲差也诸侯之下士视上农夫禄足以代其耕也中士倍下士上士倍中士下大夫倍上士卿四大夫禄君十卿禄次国之卿三大夫禄君十卿禄小国之卿倍大夫禄君十卿禄次国之上卿位当大国之中中当其下下当其大夫小国之上卿位当大国之下卿中当其上大夫下当其下大夫其有中士下士者数各居其上之三分凡四海之内九州州方千里州建百里之国三十七十里之国六十五十里之国百有二十凡二百一十国名山大泽不以封其余以爲附庸间田八州州二百一十国天子之县内方百里之国九七十里之国二十有一五十里之国六十有三凡九十三国名山大泽不以朌其余以禄士以爲间田凡九州千七百七十三国天子之元士诸侯之附庸不与天子百里之内以共官千里之内以爲御千里之外设方伯五国以爲属属有长十国以爲连连有帅三十国以爲卒卒有正二百一十国以爲州州有伯八州八伯五十六正百六十八帅三百三十六长八伯各以其属属于天子之老二人分天下以爲左右曰二伯千里之内曰甸千里之外曰采曰流天子三公九卿二十七大夫八十一元士大国三卿皆命于天子下大夫五人上士二十七人次国三卿二卿命于天子一卿命于其君下大夫五人上士二十七人小国二卿皆命于其君下大夫五人上士二十七人天子使其大夫爲三监监于方伯之国国三人天子之县内诸侯禄也外诸侯嗣也制三公一命卷若有加则赐也不过九命次国之君不过七命小国之君不过五命大国之卿不过三命下卿再命小国之卿与下大夫一命凡官民材必先论之论辨然后使之任事然后爵之位定然后禄之爵人于朝与士共之刑人于市与衆弃之是故公家不畜刑人大夫弗养士遇之涂弗与言也屏之四方唯其所之不及以政亦弗故生也诸侯之于天子也比年一小聘三年一大聘五年一朝天子五年一廵守歳二月东廵守至于岱宗柴而望祀山川觐诸侯问百年者就见之命大师陈诗以观民风命市纳贾以观民之所好恶志淫好辟命典礼考时月定日同律礼乐制度衣服正之山川神祇有不举者爲不敬不敬者君削以地宗庙有不顺者爲不孝不孝者君绌以爵变礼易乐者爲不从不从者君流革制度衣服者爲畔畔者君讨有功德于民者加地进律五月南廵守至于南岳如东廵守之礼八月西廵守至于西岳如南廵守之礼十有一月北廵守至于北岳如西廵守之礼归假于祖祢用特天子将出类乎上帝冝乎社造乎祢诸侯将出宜乎社造乎祢天子无事与诸侯相见曰朝考礼正刑一德以尊于天子天子赐诸侯乐则以柷将之赐伯子男乐则以鼗将之诸侯赐弓矢然后征赐鈇钺然后杀赐圭瓉然后爲鬯未赐圭瓉则资鬯于天子天子命之教然后爲学小学在公宫南之左大学在郊天子曰辟廱诸侯曰頖宫天子将出征类乎上帝宜乎社造乎祢禡于所征之地受命于祖受成于学岀征执有罪反释奠于学以讯馘告天子诸侯无事则岁三田一爲干豆二爲賔客三爲充君之庖无事而不田曰不敬田不以礼曰暴天物天子不合围诸侯不掩羣天子杀则下大绥诸侯杀则下小绥大夫杀则止佐车佐车止则百姓田猎獭祭鱼然后虞人入泽梁豺祭兽然后田猎鸠化爲鹰然后设罻罗草木零落然后入山林昆虫未蛰不以火田不麛不卵不杀胎不殀夭不覆巢冡宰制国用必于岁之杪五谷皆入然后制国用用地小大视年之丰耗以三十年之通制国用量入以爲岀祭用数之仂䘮三年不祭唯祭天地社稷爲越绋而行事䘮用三年之仂䘮祭用不足曰暴有余曰浩祭丰年不奢凶年不俭国无九年之蓄曰不足无六年之蓄曰急无三年之蓄曰国非其国也三年耕必有一年之食九年耕必有三年之食以三十年之通虽有凶旱水溢民无菜色然后天子食日举以乐天子七日而殡七月而葬诸侯五日而殡五月而葬大夫士庶人三日而殡三月而葬互註三年之䘮自天子逹庶人县封葬不爲雨止不封不树䘮不贰事自天子逹于庶人䘮从死者祭从生者支子不祭天子七庙三昭三穆与大祖之庙而七诸侯五庙二昭二穆与大祖之庙而五大夫三庙一昭一穆与大祖之庙而三士一庙庶人祭于寝天子诸侯宗庙之祭春曰礿夏曰禘秋曰尝冬曰烝天子祭天地诸侯祭社稷大夫祭五祀天子祭天下名山大川五岳视三公四渎视诸侯诸侯祭名山大川之在其地者天子诸侯祭因国之在其地而无主后者天子犆礿祫禘祫尝祫烝诸侯礿则不禘禘则不尝尝则不烝烝则不礿诸侯礿犆禘一犆一祫尝袷烝祫天子社稷皆大牢诸侯社稷皆少牢大夫士宗庙之祭有田则祭无田则荐庶人春荐韭夏荐麦秋荐黍冬荐稻韭以卵麦以鱼黍以豚稻以鴈祭天地之牛角茧栗宗庙之牛角握賔客之牛角尺诸侯无故不杀牛大夫无故不杀羊士无故不杀犬豕庶人无故不食珍庶羞不踰牲燕衣不踰祭服寝不踰庙古者公田借而不税市㕓而不税关讥而不征林麓川泽以时入而不禁夫圭田无征用民之力岁不过三日田里不粥墓地不请司空执度度地居西方曰戎𬒳发衣皮有不粒食者矣北方曰狄衣羽毛穴居有不粒食者矣中国夷蛮戎狄皆有安居和味宜服利用备噐五方之民言语不通嗜欲不同逹其志通其欲东方曰寄南方曰象西方曰狄鞮北方曰译凡居民量地以制邑度地以居民地邑民居必参相得也无旷土无游民食节事时民咸安其居乐事劝功尊君亲上然后兴学司徒脩六礼以节民性明七教以兴民德齐八政以防淫一道德以同俗养耆老以致孝恤孤独以逮不足上贤以崇德简不肖以绌恶命郷简不帅教者以告耆老皆朝于庠元日习射上功习郷上齿大司徒帅国之俊士与执事焉不变命国之右郷简不帅教者移之左命国之左郷简不帅教者移之右如𥘉礼不变移之郊如𥘉礼不变移之遂如𥘉礼不变屏之逺方终身不齿命郷论秀士升之司徒曰选士司徒论选士之秀者而升之学曰俊士升于司徒者不征于郷升于学者不征于司徒曰造士乐正崇四术立四教顺先王诗书礼乐以造士春秋教以礼乐冬夏教以诗书王大子王子羣后之大子卿大夫元士之适子国之俊选皆造焉凡入学以齿将岀学小胥大胥小乐正简不帅教者以告于大乐正大乐正以告于王王命三公九卿大夫元士皆入学不变王亲视学不变王三日不举屏之逺方西方曰棘东方曰寄终身不齿大乐正论造士之秀者以告于王而升诸司马曰进士司马辨论官材论进士之贤者以告于王而定其论论定然后官之任官然后爵之位定然后禄之大夫废其事终身不仕死以士礼葬之有发则命大司徒教士以车甲凡执技论力适四方臝股肱决射御凡执技以事上者祝史射御医卜及百工凡执技以事上者不贰事不移官岀郷不与士齿仕于家者出郷不与士齿司冦正刑明辟以听狱讼必三刺有旨无简不听附从轻赦从重凡制五刑必即天论邮罚丽于事凡听五刑之讼必原父子之亲立君臣之义以权之意论轻重之序慎测浅深之量以别之悉其聦明致其忠爱以尽之疑狱汜与衆共之衆疑赦之必察小大之比以成之成狱辞史以狱成告于正正听之正以狱成告于大司㓂大司冦听之棘木之下大司冦以狱之成告于王主命三公参听之三公以狱之成告于王王三又然后制刑凡作刑罚轻无赦刑者侀也侀者成也一成而不可变故君子尽心焉析言破律乱名改作执左道以乱政杀作淫声异服竒技竒器以疑衆杀行伪而坚言伪而辩学非而博顺非而泽以疑衆杀假于鬼神时日卜筮以疑衆杀此四诛者不以听凡执禁以齐衆不赦过有圭璧金璋不粥于市命服命车不粥于市宗庙之器不粥于市牺牲不粥于市戎器不粥于市用器不中度不粥于市兵车不中度不粥于市布帛精麤不中数幅广狭不中量不粥于市姦色乱正色不粥于市锦文珠玉成器不粥于市衣服饮食不粥于市五谷不时果实未孰不粥于市木不中伐不粥于市禽兽鱼鼈不中杀不粥于市关执禁以讥禁异服识异言大史典礼执简记奉讳恶天子齐戒受諌司㑹以岁之成质于天子冡宰齐戒受质大乐正大司冦市三官以其成从质于天子大司徒大司马大司空齐戒受质百官各以其成质于三官大司徒大司马大司空以百官之成质于天子百官齐戒受质然后休老劳农成岁事制国用凡养老有虞氏以燕礼夏后氏以飨礼殷人以食礼周人脩而兼用之五十养于郷六十养于国七十养于学逹于诸侯八十拜君命一坐再至瞽亦如之九十使人受五十异粻六十宿肉七十贰膳八十常珍九十饮食不离寝膳饮从于游可也六十岁制七十时制八十月制九十日脩唯绞紟衾冐死而后制五十始衰六十非肉不饱七十非帛不煖八十非人不煖九十虽得人不煖矣五十杖于家六十杖于郷七十杖于国八十杖于朝九十者天子欲有问焉则就其室以珍从七十不俟朝八十月告存九十日有秩五十不从力政六十不与服戎七十不与賔客之事八十齐䘮之事弗及也五十而爵六十不亲学七十致政唯衰麻爲䘮有虞氏养国老于上庠养庶老于下庠夏后氏养国老于东序养庶老于西序殷人养国老于右学养庶老于左学周人养国老于东胶养庶老于虞庠虞庠在国之西郊有虞氏皇而祭深衣而养老夏后氏収而祭燕衣而养老殷人而祭缟衣而养老周人冕而祭玄衣而养老凡三王养老皆引年八十者一子不从政九十者其家不从政废疾非人不养者一人不从政父母之䘮三年不从政齐衰大功之䘮三月不从政将徙于诸侯三月不从政自诸侯来徙家期不从政少而无父者谓之孤老而无子者谓之独老而无妻者谓之矜老而无夫者谓之寡此四者天民之穷而无告者也皆有常饩瘖聋跛躃断者侏儒百工各以其器食之道路男子由右妇人由左车从中央父之齿随行兄之齿鴈行朋友不相踰轻任并重任分斑白者不提挈君子耆老不徒行庶人耆老不徒食大夫祭器不假祭器未成不造燕器方一里者爲田九百畒方七里者爲方一里者百爲田九万畒方百里者爲方十里者百爲田九十亿畒方千里者爲方百里者百爲田九万亿畒自恒山至于南河千里而近自南河至于江千里而近自江至于衡山千里而遥自东河至于东海千里而遥自东河至于西河千里而近自西河至于流沙千里而遥西不尽流沙南不尽衡山东不尽东海北不尽恒山凡四海之内断长𥙷短方三千里爲田八十万亿一万亿畒方百里者爲田九十亿畒山陵林麓川泽沟渎城郭宫室涂巷三分去一其余六十亿畒古者以周尺八尺爲歩今以周尺六尺四寸爲歩古者百畒当今东田百四十六畒三十歩古者百里当今百二十一里六十歩四尺二寸二分方千里者爲方百里者百封方百里者三十国其余方百里者七十又封方七十里者六十爲方百里者二十九方十里者四十其余方百里者四十方十里者六十又封方五十里者百二十爲方百里者三十其余方百里者十方十里者六十名山大泽不以封其余以爲附庸间田诸侯之有功者取于间田以禄之其有削地者归之间田天子之县内方千里者爲方百里者百封方百里者九其余方百里者九十一又封方七十里者二十一爲方百里者十方十里者二十九其余方百里者八十方十里者七十一又封方五十里者六十三爲方百里者十五方十里者七十五其余方百里者六十四方十里者九十六诸侯之下士禄食九人中士食十八人上士食三十六人下大夫食七十二人卿食二百八十八人君食二千八百八十人次国之卿食二百一十六人君食二千一百六十人小国之卿食百四十四人君食千四百四十人次国之卿命于其君者如小国之卿天子之大夫爲三监监于诸侯之国者其禄视诸侯之卿其爵视次国之君其禄取之于方伯之地方伯爲朝天子皆有汤沭之邑于天子之县内视元士纂图互註礼记纂图互註礼记卷第五纂图互註礼记卷之五月令第六礼记郑氏註孟春之月日在营室昏参中旦尾中其日甲乙其帝大皡其神句芒其虫鳞其音角律中大蔟其数八其味酸其臭羶其祀户祭先脾东风解冻蛰虫始振鱼上氷獭祭鱼鸿鴈来天子居靑阳左个乗鸾路驾仓龙载靑旂衣青衣服仓玉食麦与羊其器䟽以逹是月也以立春先立春三日大史谒之天子曰某日立春盛德在木天子乃齐立春之日天子亲帅三公九卿诸侯大夫以迎春于东郊还反赏公卿诸侯大夫于朝命相布德和令行庆施惠下及兆民庆赐遂行毋有不当乃命大史守典奉法司天日月星辰之行宿离不贷毋失经纪以𥘉爲常是月也天子乃以元日祈谷于上帝乃择元辰天子亲载耒耜措之于参保介之御间帅三公九卿诸侯大夫躬耕帝籍天子三推三公五推卿诸侯九推反执爵于大寝三公九卿诸侯大夫皆御命曰劳酒是月也天气下降地气上腾天地和同草木萌动王命布农事命田舎东郊皆脩封疆审端经术善相丘陵坂险原隰土地所冝五谷所殖以教道民必躬亲之田事旣饬先定凖直农乃不惑是月也命乐正入学习舞乃脩祭典命祀山林川泽牺牲母用牝禁止伐木母覆巢母杀孩虫胎天飞鸟母麛母卵母聚大衆母置城郭掩骼埋胔是月也不可以称兵称兵必天殃兵戎不起不可从我始母变天之道母絶地之理毋乱人之纪孟春行夏令则雨水不时肥草木蚤落国时有恐行秋令则民大疫猋风暴雨揔至藜莠蓬蒿并兴行冬令则水潦爲败雪霜大挚首种不入仲春之月日在奎昏弧中旦建星中其日甲乙其帝大皡其神句芒其虫鳞其音角律中夹钟其数八其味酸其臭羶其祀户祭先脾始雨水桃始华仓庚鸣鹰化爲鸠天子居靑阳大庙乗鸾路驾仓龙载青旂衣靑衣服仓玉食麦与羊其器䟽以逹是月也安萌牙养㓜少存诸孤择元日命民社命有司省囹圄去桎梏母肆掠止狱讼是月也玄鸟至至之日以大牢祠于髙禖天子亲往后妃帅九嫔御乃礼天子所御带以弓韣授以弓矢于髙禖之前是月也日夜分雷乃发声始电蛰虫咸动启户始出先雷三日奋木铎以令兆民曰雷将发声有不戒其容止者生子不备必有凶灾日夜分则同度量钧衡石角斗甬正权槪是月也耕者少舎乃脩阖扇寝庙毕备母作大事以妨农之事是月也母竭川泽母漉陂池母焚山林冦戎来征行冬令则阳气不胜麦乃不熟民多相掠行夏令则国乃大旱煖气早来虫螟爲害季春之月日在胃昏七星中旦牵牛中其日甲乙其帝大皡其神句芒其虫鳞其音角律中姑洗其数八其味酸其臭羶其祀户祭先脾桐始华田䑕化爲鴽虹始见萍始生天子居青阳右个乗鸾路驾仓龙载青旂衣青衣服仓玉食麦与羊其器䟽以逹是月也天子乃荐鞠衣于先帝命舟牧覆舟五覆五反乃告舟备具于天子焉天子始乗舟荐鲔于寝庙乃爲麦祈实是月也生气方盛阳气发泄句者毕出萌者尽逹不可以内天子布德行惠命有司发仓廪赐贫穷振乏絶开府库出币帛周天下勉诸侯聘名士礼贤者是月也命司空曰时雨将降下水上腾循行国邑周视原野修利隄防道逹沟渎开通道路毋有障塞田猎罝罘罗罔毕翳餧兽之药毋出九门是月也命野虞无伐桑柘鸣鸠拂其羽戴胜降于桑具曲植籧筐后妃齐戒亲东郷躬桑禁妇女母观省妇使以劝蚕事𧖟事旣登分茧称丝效功以共郊庙之服无有敢惰是月也命工师令百工审五库之量金鐡皮革角齿羽箭干脂胶丹毋或不良百工咸理监工日号毋悖于时毋或作爲淫巧以荡上心是月之末择吉日大合乐天子乃率三公九卿诸侯大夫亲往视之是月也乃合累牛腾马游牝于牧牺牲驹犊举书其数命国难九门磔攘以毕春气季春行冬令则寒气时发草木皆肃国有大恐行夏令则民多疾疫时雨不降山陵不収行秋令则天多沈隂淫雨蚤降兵革并起孟夏之月日在毕昏翼中旦婺女中其日丙丁其帝炎帝其神祝融其虫羽其音徴律中中吕其数七其味苦其臭焦其祀灶祭先肺蝼蝈鸣蚯蚓出王瓜生苦菜秀行爵出禄必当其位是月也继长増髙毋有坏堕毋起土功毋发大衆毋伐大树是月也天子始絺命野虞出行田原爲天子劳农劝民毋或失时命司徒廵行县鄙命农勉作毋休于都是月也驱兽毋害五谷毋大田猎农乃登麦天子乃以彘尝麦先荐寝庙是月也聚畜百药靡草死麦秋至断薄刑决小罪出轻系〇𧖟事毕后妃献茧乃収茧税以桑爲均贵贱长幼如一以给郊庙之服是月也天子饮酎用礼乐孟夏行秋令则苦雨数来五谷不滋四鄙入保行冬令则草木蚤枯后乃大水败其城郭行春令则蝗虫爲灾暴风来格秀草不实仲夏之月日在东井昏亢中旦危中其日丙丁其帝炎帝其神祝融其虫羽其音徴律中㽔賔其数七其味苦其臭焦其祀灶祭先肺小暑至螳蜋生鵙始鸣反舌无声天子居明堂太庙乗朱路驾赤駵载赤旂衣朱衣服赤玉食菽与鸡其器髙以粗养壮佼是月也命乐师脩鼗鞞鼔均琴瑟管箫执干戚戈羽调竽笙竾簧饬钟磬柷敔命有司爲民祈祀山川百源大雩帝用盛乐乃命百县雩祀百辟卿士有益于民者以祈谷实农乃登黍是月也天子乃以雏尝黍羞以含桃先荐寝庙令民毋艾蓝以染毋烧灰毋暴布门闾毋闭関市毋索挺重囚益其食游牝别羣则絷腾驹班马政是月也日长至隂阳争死生分君子齐戒处必掩身毋躁止声色毋或进薄滋味毋致和节耆欲定心气百官静事毋刑以定晏隂之所成鹿角解蝉始鸣半夏生木堇荣是月也毋用火南方可以居髙明可以逺眺望可以升山陵可以处台榭仲夏行冬令则雹冻伤谷道路不通暴兵来至行春令则五谷晚熟百螣时起其国乃饥行秋令则草木零落果实早成民殃于疫季夏之月日在栁昏火中旦奎中其日丙丁其帝炎帝其神祝融其虫羽其音徴律中林钟其数七其味苦其臭焦其祀灶祭先肺温风始至蟋蟀居壁鹰乃学习腐草爲萤天子居明堂右个乗朱路驾赤駵载赤旂衣朱衣服赤玉食菽与鸡其器髙以粗命渔师伐蛟取鼍登龟取鼋命泽人纳材苇是月也命四监大合百县之秩刍以养牺牲令民无不咸出其力以共皇天上帝名山大川四方之神以祠宗庙社稷之灵以爲民祈福是月也命妇官染采黼黻文章必以法故无或差贷黒黄仓赤莫不质良毋敢诈伪以给郊庙祭祀之服以爲旗章以别贵贱等给之度是月也树木方盛乃命虞人入山行木毋有斩伐不可以兴土功不可以合诸侯不可以起兵动衆毋举大事以摇养气毋发今而待以妨神农之事也水潦盛昌神农将持功举大事则有天殃是月也土润溽暑大雨时行烧薙行水利以杀草如以热汤可以粪田畴可以美土疆季夏行春令则谷实鲜落国多风欬民乃迁徙行秋令则丘隰水潦禾稼不熟乃多女灾行冬令则风寒不时鹰隼蚤鸷四鄙入保中央土其日戊已其帝黄帝其神后土其虫倮其音宫律中黄钟之宫其数五其味甘其臭香其祀中祭先心天子居大庙大室乗大路驾黄駵载黄旂衣黄衣服黄玉食稷与牛其器圜以闳孟秋之月日在翼昏建星中旦毕中其日庚辛其帝少皡其神蓐収其虫毛其音商律中夷则其数九其味辛其臭腥其祀门祭先肝凉风至白露降寒蝉鸣鹰乃祭鸟用始行戮〇天子居緫章左个乗戎路驾白骆载白旂衣白衣服白玉食麻与犬其器廉以深是月也以立秋先立秋三日大史谒之天子曰某日立秋盛德在金天子乃齐立秋之日天子亲帅三公九卿诸侯大夫以迎秋于西郊还反赏军帅武人于朝天子乃命将帅选士厉兵简练桀俊专任有功以征不义诘诛暴慢以明好恶顺彼逺方是月也命有司脩法制缮囹圄具桎梏禁止姦慎罪邪务搏执命理瞻伤察创视折审断决狱讼必端平戮有罪严断刑天地始肃不可以是月也农乃登谷天子尝新先荐寝庙命百官始収歛完隄坊谨壅塞以备水潦脩宫室坏墙垣𥙷城郭是月也毋以封诸侯立大官毋以割地行大使出大币孟秋行冬令则隂气大胜介虫败谷戎兵乃来行春令则国乃旱阳气复还五谷无实行夏令则国多火灾寒热不节民多疟疾仲秋之月日在角昏牵牛中旦觜觽中其日庚辛其帝少皡其神蓐収其虫毛其音商律中南吕其数九其味辛其臭腥其祀门祭先肝盲风至鸿鴈来玄鸟归羣鸟养羞天子居緫章大庙乗戎路驾白骆载白旂衣白衣服白玉食麻与犬其器廉以深是月也养衰老授几杖行麋粥饮食乃命司服具饬衣裳文绣有恒制有小大度有长短衣服有量必循其故冠带有常〇乃命有司申严百刑斩杀必当毋或枉桡枉桡不当反受其殃是月也乃命宰祝循行牺牲视全具案刍豢瞻肥瘠察物色必比类量小大视长短皆中度五者备当上帝其飨天子乃难以逹秋气以犬尝麻先荐寝庙是月也可以筑城郭建都邑穿窦窖脩囷仓乃命有司趣民収歛务畜菜多积聚乃劝种麦毋或失时其有失时行罪无疑是月也日夜分雷始収声蛰虫坏户杀气侵盛阳气日衰水始涸日夜分则同度量平权衡正钧石角斗甬是月也易关市来商旅纳货贿以便民事四方来集逺郷皆至则财不匮上无乏用百事乃遂凡举大事母逆大数必顺其时愼因其类仲秋行春令则秋雨不降草木生荣国乃有恐行夏令则其国乃旱蛰虫不藏五谷复生行冬令则风灾数起収雷先行草木蚤死季秋之月日在房昏虚中旦栁中其日庚辛其帝少皡其神蓐收其虫毛其音商律中无射其数九其味辛其臭腥其祀门祭先肝鸿鴈来賔爵入大水爲蛤鞠有黄华豺乃祭兽戮禽天子居緫章右个乗戎路驾白骆载白旂衣白衣服白玉食麻与犬其器廉以深是月也申严号令命百官贵贱无不务内以㑹天地之藏无有宣出乃命冡宰农事备收举五谷之要藏帝借之收于神仓祗敬必饬是月也霜始降则百工休乃命有司曰寒气緫至民力不堪其皆入室上丁命乐正入学习吹是月也大飨帝甞牺牲告备于天子合诸侯制百县爲来岁受朔日与诸侯所税于民轻重之法贡职之数以逺近土地所冝爲度以给郊庙之事无有所私是月也天子乃教于田猎以习五戎班马政命仆及七驺咸驾载旌旐授车以级整设于屏外司徒搢扑北靣誓之天子乃厉饰执弓挟矢以猎命主祠祭禽于四方是月也草木黄落乃伐薪爲炭蛰虫咸俯在内皆墐其户乃趣狱刑毋留有罪収禄秩之不当供养之不冝者是月也天子乃以犬尝稻先荐寝庙季秋行夏令则其国大水冬藏殃败民多嚏行冬令则国多盗贼边竟不宁土地分裂行春令则煖风来至民气解惰师兴不居孟冬之月日在尾昏危中旦七星中其日壬癸其帝颛顼其神玄冥其虫介其音羽律中应钟其数六其味咸其臭朽其祀行祭先肾水始氷地始冻雉入大水爲蜃虹藏不见〇天子居玄堂左个乗玄路驾鐡骊载玄旂衣黒衣服玄玉食黍与彘其器闳以奄是月也以立冬先立冬三日太史谒之天子曰某日立冬盛德在水天子乃齐立冬之日天子亲帅三公九卿大夫以迎冬于北郊还反赏死事恤孤寡是月也命大史衅龟筴占兆审卦吉凶是察阿党则罪无有掩敝是月也天子始裘命有司曰天气上腾地气下降天地不通闭塞而成冬命百官谨盖藏命司徒循行积聚无有不敛坏城郭戒门闾脩键闭慎管籥固封疆备边竟完要塞谨关梁塞徯径饬䘮纪辨衣裳审棺椁之薄厚茔丘垄之大小髙卑厚薄之度贵贱之等级是月也命工师效功陈祭器案度程母或作爲淫巧以荡上心必功致爲上物勒工名以考其诚功有不当必行其罪以穷其情是月也大饮烝天子乃祈来年于天宗大割祠于公社及门闾腊先祖五祀劳农以休息之天子乃命将帅讲武习射御角力是月也乃命水虞渔师收水泉池泽之赋毋或敢侵削衆庶兆民以爲天子取怨于下其有若此者行罪无赦孟冬行春令则冻闭不密地气上泄民多流亡行夏令则国多暴风方冬不寒蛰虫复出行秋令则雪霜不时小兵时起土地侵削仲冬之月日在斗昏东辟中旦轸中其日壬癸其帝颛顼其神玄冥其虫介其音羽律中黄钟其数六其味咸其臭朽其祀行祭先肾氷益壮地始坼鹖旦不鸣虎始交天子居玄堂大庙乗玄路驾鐡骊载玄旂衣黒衣服玄玉食黍与彘其器闳以奄〇饬死事命有司曰土事毋作慎毋发盖毋发室屋及起大衆以固而闭地气沮泄是谓发天地之房诸蛰则死民必疾疫又随以䘮命之曰畅月是月也命奄尹申宫令审门闾谨房室必重闭省妇事毋得淫虽有贵戚近习毋有不禁乃命大酋秫稻必齐麴糵必时湛炽必絜水泉必香陶器必良火齐必得兼用六物大酋监之毋有差贷天子命有司祈祀四海大川名源渊泽井泉是月也农有不收藏积聚者马牛畜兽有放佚者取之不诘山林薮泽有能取𬞞食田猎禽兽者野虞教道之其有相侵夺者罪之不赦是月也日短至隂阳争诸生荡君子齐戒处必掩身身欲宁去声色禁耆慾安形性事欲静以待隂阳之所定芸始生茘挺出蚯蚓结麋角解水泉动日短至则伐木取竹箭是月也可以罢官之无事去器之无用者〇涂阙廷门闾筑囹圄此以助天地之闭藏也仲冬行夏令则其国乃旱氛雾冥冥雷乃发声行秋令则天时雨汁瓜瓠不成国有大兵行春令则蝗虫爲败水泉咸竭民多疥疠季冬之月日在婺女昏娄中旦氐中其日壬癸其帝颛顼其神玄冥其虫介其音羽律中大吕其数六其味咸其臭朽其祀行祭先肾鴈北郷鹊始巢雉雊鸡乳天子居玄堂右个乗玄路驾鐡骊载玄旂衣黒衣服玄玉食黍与彘其器闳以奄〇命有司大难旁磔出土牛以送寒气征鸟厉疾乃毕山川之祀及帝之大臣天之神祇是月也命渔师始渔天子亲往乃尝渔先荐寝庙氷方盛水泽腹坚命取氷氷以入令告民出五种命农计耦耕事脩耒耜具田器命乐师大合吹而罢乃命四监収秩薪柴以共郊庙及百祀之薪燎是月也日穷于次月穷于纪星回于天数将几终岁且更始专而农民毋有所使天子乃与公卿大夫共饬国典论时令以待来岁之冝乃命太史次诸侯之列赋之牺牲以共皇天上帝社稷之飨乃命同姓之邦共寝庙之刍豢命宰历卿大夫至于庶民土田之数而赋牺牲以共山林名川之祀凡在天下九州之民者无不咸献其力以共皇天上帝社稷寝庙山林名川之祀季冬行秋令则白露蚤降介虫爲妖四鄙入保行春令则胎夭多伤国多固疾命之曰逆行夏令则水潦败国时雪不降氷冻消释︻礼记卷之五纂图互註礼记纂图互註礼记卷第六纂图互註礼记卷之六曽子问第七礼记郑氏註曽子问曰君薨而丗子生如之何孔子曰卿大夫士从摄主北靣于西阶南大祝禆冕执束帛升自西阶尽等不升堂命毋哭祝声三告曰某之子生敢告升奠币于殡东几上哭降衆主人卿大夫士房中皆哭不踊尽一哀反位遂朝奠小宰升举币三日衆主人卿大夫士如𥘉位北靣大宰大宗大祝皆禆冕少师奉子以衰祝先子从宰宗人从入门哭者止子升自西阶殡前北靣祝立于殡东南隅祝声三曰某之子某从执事敢见子拜稽颡哭祝宰宗人衆主人卿大夫士哭踊三者三降东反位皆袒子踊房中亦踊三者三袭衰杖奠出大宰命祝史以名徧告于五祀山川曽子问曰如巳葬而丗子生则如之何孔子曰大宰大宗从大祝而告于祢三月乃名于祢以名徧告及社稷宗庙山川孔子曰诸侯适天子必告于祖奠于祢冕而出视朝命祝史告于社稷宗庙山川乃命国家五官而后行道而出告者五日而徧过是非礼也凡告用牲币反亦如之诸侯相见必告于祢朝服而出视朝命祝史告于五庙所过山川亦命国家五官道而出反必亲告于祖祢乃命祝史告至于前所告者而后听朝而入曾子问曰并有䘮如之何何先何后孔子曰葬先轻而后重其奠也先重而后轻礼也自启及葬不奠行葬不哀次反葬奠而后辞于殡遂脩葬事其虞也先重而后轻礼也孔子曰宗子虽七十无无主妇非宗子虽无主妇可也曾子问曰将冠子冠者至揖譲而入闻齐衰大功之䘮如之何孔子曰内䘮则废外䘮则冠而不醴彻馔而埽即位而哭如冠者未至则废如将冠子而未及期日而有齐衰大功小功之䘮则因䘮服而冠除䘮不改冠乎孔子曰天子赐诸侯大夫冕弁服于大庙归设奠服赐服于斯乎有冠醮无冠醴父没而冠则巳冠埽地而登于祢巳祭而见伯父叔父而后飨冠者曽子问曰祭如之何则不行旅酬之事矣孔子曰闻之小祥者主人练祭而不旅奠酬于賔賔弗举礼也昔者鲁昭公练而举酬行旅非礼也孝公大祥奠酬弗举亦非礼也曽子问曰大功之䘮可以与于馈奠之事乎孔子曰岂大功耳自斩衰以下皆可礼也曽子曰不以轻服而重相爲乎孔子曰非此之谓也天子诸侯之䘮斩衰者奠大夫齐衰者奠士则朋友奠不足则取于大功以下者不足则反之〇曽子问曰小功可以与于祭乎孔子曰何必小功耳自斩衰以下与祭礼也曽子曰不以轻䘮而重祭乎孔子曰天子诸侯之䘮祭也不斩衰者不与祭大夫齐衰者与祭士祭不足则取于兄弟大功以下者曽子问曰相识有䘮服可以与于祭乎孔子曰缌不祭又何助于人曽子问曰废䘮服可以与于馈奠之事乎孔子曰说衰与奠非礼也以摈相可也曽子问曰昏礼旣纳币有吉日女之父母死则如之何孔子曰壻使人弔如壻之父母死则女之家亦使人弔父䘮称父母䘮称母父母不在则称伯父丗母壻巳葬壻之伯父致命女氏曰某之子有父母之䘮不得嗣爲兄弟使某致命女氏许诺而弗敢嫁礼也壻免䘮女之父母使人请壻弗取而后嫁之礼也女之父母死壻亦如之曽子问曰亲迎女在涂而壻之父母死如之何孔子曰女改服布深衣缟緫以趋䘮女在涂而女之父母死则女反如壻亲迎女未至而有齐衰大功之䘮则如之何孔子曰男不入改服于外次女入改服于内次然后即位而哭曽子问曰除䘮则不复昏礼乎孔子曰祭过时不祭礼也又何反于𥘉孔子曰嫁女之家三夜不息烛思相离也取妇之家三日不举乐思嗣亲也三月而庙见称来妇也择日而祭于祢成妇之义也曽子问曰女未庙见而死则如之何孔子曰不迁于祖不祔于皇姑壻不杖不菲不次归葬于女氏之党示未成妇也曽子问曰取女有吉日而女死如之何孔子曰壻齐衰而弔旣葬而除之夫死亦如之曽子问曰䘮有二孤庙有二主礼与孔子曰天无二日土无二王甞禘郊社尊无二上未知其爲礼也昔者齐桓公亟举兵作伪主以行及反葬诸祖庙庙有二主自桓公始也䘮之二孤则昔者卫灵公适鲁遭季桓子之䘮卫君请弔哀公辞不得命公爲主客入弔康子立于门右北靣公揖让升自东阶西郷客升自西阶弔公拜兴哭康子拜稽颡于位有司弗辩也今之二孤自季康子之过也曽子问曰古者师行必以迁庙主行乎孔子曰天子廵守以迁庙主行载于齐车言必有尊也今也取七庙之主以行则失之矣当七庙五庙无虚主虚主者唯天子崩诸侯薨与去其国与祫祭于祖爲无主耳吾闻诸老聃曰天子崩国君薨则祝取羣庙之主而藏诸祖庙礼也卒哭成事而后主各反其庙君去其国大宰取羣庙之主以从礼也祫祭于祖则祝迎四庙之主主岀庙入庙必跸老聃云曽子问曰古者师行无迁主则何主孔子曰主命问曰何谓也孔子曰天子诸侯将岀必以币帛皮圭告于祖祢遂奉以出载于齐车以行毎舎奠焉而后就舎反必告设奠卒歛币玉藏诸两阶之间乃岀盖贵命也子游问曰䘮慈母如母礼与孔子曰非礼也古者男子外有传内有慈母君命所使教子也何服之有昔者鲁昭公少䘮其母有慈母良及其死也公弗忍也欲䘮之有司以闻曰古之礼慈母无服今也君爲之服是逆古之礼而乱国法也若终行之则有司将书之以遗后丗无乃不可乎公曰古者天子练冠以燕居公弗忍也遂练冠以䘮慈母䘮慈母自鲁昭公始也曽子问曰诸侯旅见天子入门不得终礼废者几孔子曰四请问之曰大庙火日食后之䘮雨霑服失容则废如诸侯皆在而日食则从天子救日各以其方色与其兵大庙火则从天子救火不以方色与兵曽子问曰诸侯相见揖让入门不得终礼废者几孔子曰六请问之曰天子崩太庙火日食后夫人之䘮雨霑服失容则废曽子问曰天子尝禘郊社五祀之祭簠簋旣陈天子崩后之䘮如之何孔子曰废曽子问曰当祭而日食大庙火其祭也如之何孔子曰接祭而巳矣如牲至未杀则废天子崩未殡五祀之祭不行旣殡而祭其祭也尸入三饭不侑酳不酢而巳矣自启至于反哭五祀之祭不行巳葬而祭祝毕献而巳曽子问曰诸侯之祭社稷爼豆旣陈闻天子崩后之䘮君薨夫人之䘮如之何孔子曰废自薨比至于殡自启至于反哭奉帅天子曽子问曰大夫之祭鼎爼旣陈笾豆旣设不得成礼废者几孔子曰九请问之曰天子崩后之䘮君薨夫人之䘮君之大庙火日食三年之䘮齐衰大功皆废外䘮自齐衰以下行也其齐衰之祭也尸入三饭不侑酳不酢而巳矣大功酢而已矣小功缌室中之事而已矣士之所以异者缌不祭所祭于死者无服则祭曽子问曰三年之䘮弔乎孔子曰三年之䘮练不羣立不旅行君子礼以饰情三年之䘮而弔哭不亦虚乎曽子问曰大夫士有私䘮可以除之矣而有君服焉其除之也如之何孔子曰有君䘮服于身不敢私服又何除焉于是乎有过时而弗除也君之䘮服除而后殷祭礼也曽子问曰父母之䘮弗除可乎孔子曰先王制礼过时弗举礼也非弗能勿除也患其过于制也故君子过时不祭礼也曽子问曰君薨旣殡而臣有父母之䘮则如之何孔子曰归居于家有殷事则之君所朝夕否曰君旣启而臣有父母之䘮则如之何孔子曰归哭而反送君曰君未殡而臣有父母之䘮则如之何孔子曰归殡反于君所有殷事则归朝夕否大夫室老行事士则子孙行事大夫内子有殷事亦之君所朝夕否贱不诔贵㓜不诔长礼也唯天子称天以诔之诸侯相诔非礼也〇曽子问曰君出疆以三年之戒以椑从君薨其入如之何孔子曰共殡服则子麻弁绖䟽衰菲杖入自阙升自西阶如小歛则子免而从柩入自门升自阼阶君大夫士一节也曽子问曰君之䘮旣引闻父母之䘮如之何孔子曰遂旣封而归不俟子曽子问曰父母之䘮旣引及涂闻君薨如之何孔子曰遂旣封改服而往曽子问曰宗子爲士庶子爲大夫其祭也如之何孔子曰以上牲祭于宗子之家祝曰孝子某爲介子某荐其常事若宗子有罪居于他国庶子爲大夫其祭也祝曰孝子某使介子某执其常事摄主不厌祭不旅不假不绥祭不配布奠于賔賔奠而不举不归肉其辞于賔曰宗兄宗弟宗子在他国使某辞曽子问曰宗子去在他国庶子无爵而居者可以祭乎孔子曰祭哉请问其祭如之何孔子曰望墓而爲坛以时祭若宗子死告于墓而后祭于家宗子死称名不言孝身没而已子游之徒有庶子祭者以此若义也今之祭者不首其义故诬于祭也曽子问曰祭必有尸乎若厌祭亦可乎孔子曰祭成䘮者必有尸尸必以孙孙㓜则使人抱之无孙则取于同姓可也祭殇必厌盖弗成也祭成䘮而无尸是殇之也孔子曰有隂厌有阳厌曽子问曰殇不祔祭何谓隂厌阳厌孔子曰宗子爲殇而死庶子弗爲后也其吉祭特牲祭殇不举无肵爼无玄酒不告利成是谓隂厌凡殇与无后者祭于宗子之家当室之白尊于东房是谓阳厌曽子问曰葬引至于堩日有食之则有变乎且不乎孔子曰昔者吾从老聃助葬于巷党及堩日有食之老聃曰丘止柩就道右止哭以听变旣明反而后行曰礼也反葬而丘问之曰夫柩不可以反者也日有食之不如其巳之迟数则岂如行哉老聃曰诸侯朝天子见日而行逮日而舎奠大夫使见日而行逮日而舎夫柩不蚤出不莫宿见星而行者唯罪人与奔父母之䘮者乎日有食之安知其不见星也且君子行礼不以人之亲痁患吾间诸老聃云曽子问曰爲君使而卒于舎礼曰公馆复私馆不复凡所使之国有司所授舎则公馆巳何谓私馆不复也孔子曰善乎问之也自卿大夫之家曰私馆公馆与公所爲曰公馆公馆复此之谓也曽子问曰下殇土周葬于园遂舆机而往涂迩故也今墓逺则其葬也如之何孔子曰吾闻诸老聃曰昔者史佚有子而死下殇也墓逺召公谓之曰何以不棺敛于宫中史佚曰吾敢乎哉召公言于周公周公曰岂不可史佚行之下殇用棺衣棺自史佚始也曽子问曰卿大夫将爲尸于公受宿矣而有齐衰内䘮则如之何孔子曰出舎于公馆以待事礼也孔子曰尸弁冕而出卿大夫士皆下之尸必式必有前驱子夏问曰三年之䘮卒哭金革之事无辟也者礼与𥘉有司与孔子曰夏后氏三年之䘮旣殡而致事殷人旣葬而致事记曰君子不夺人之亲亦不可夺亲也此之谓乎子夏曰金革之事无辟也者非与孔子曰吾闻诸老聃曰昔者鲁公伯禽有爲爲之也今以三年之䘮从其利者吾弗知也文王丗子第八礼记郑氏註文王之爲丗子朝于王季日三鸡初鸣而衣服至于寝门外问内竖之御者曰今日安否何如内竖曰安文王乃喜及日中又至亦如之及莫又至亦如之其有不安节则内竖以告文王文王色忧行不能正履王季复膳然后亦复初食上必在视寒煖之节食下问所膳命膳宰曰末有原应曰诺然后退武王帅而行之不敢有加焉文王有疾武王不说冠带而养文王一饭亦一饭文王再饭亦再饭旬有二日乃间文王谓武王曰女何梦矣武王对曰梦帝与我九龄文王曰女以爲何也武王曰西方有九国焉君王其终抚诸文王曰非也古者谓年龄齿亦龄也我百尔九十吾与尔三焉文王九十七乃终武王九十三而终成王㓜不能涖阼周公相践阼而治抗丗子法于伯禽欲令成王之知父子君臣长㓜之道也成王有过则挞伯禽所以示成王丗子之道也文子之爲丗子也凡学丗子及学士必时春夏学干戈秋冬学羽籥皆于东序小乐正学干大胥賛之籥师学戈籥师丞賛之胥鼔南春诵夏弦大师诏之瞽宗秋学礼执礼者诏之冬读书典书者诏之礼在瞽宗书在上庠凡祭与养老乞言合语之礼皆小乐正诏之于东序大乐正学舞干戚语说命乞言皆大乐正授数大司成论说在东序凡侍坐于大司成者逺近间三席可以问终则负墙列事未尽不问凡学春官释奠于其先师秋冬亦如之凡始立学者必释奠于先圣先师及行事必以币凡释奠者必有合也有国故则否凡大合乐必遂养老凡语于郊者必取贤敛才焉或以德进或以事举或以言扬曲艺皆誓之以待又语三而一有焉乃进其等以其序谓之郊人逺之于成均以及取爵于上尊也始立学者旣兴器用币然后释菜不舞不授器乃退傧于东序一献无介语可也教丗子凡三王教丗子必以礼乐乐所以脩内也礼所以脩外也礼乐交错于中发形于外是故其成也怿恭敬而温文立大传少传以养之欲其知父子君臣之道也大传审父子君臣之道以示之少传奉丗子以观大传之德行而审喻之大传在前少传在后入则有保出则有师是以教喻而德成也师也者教之以事而喻诸德者也保也者慎其身以辅翼之而归诸道者也记曰虞夏商周有师保有疑丞设四辅及三公不必备唯其人语使能也君子曰德德成而教尊教尊而官正官正而国治君之谓也仲尼曰昔者周公摄政践阼而治抗丗子法于伯禽所以善成王也闻之曰爲人臣者杀其身有益于君则爲之况于其身以善其君乎周公优爲之是故知爲人子然后可以爲人父知爲人臣然后可以爲人君知事人然后能使人成王㓜不能涖阼以爲丗子则无爲也是故抗丗子法于伯禽使之与成王居欲令成王之知父子君臣长㓜之义也君之于丗子也亲则父也尊则君也有父之亲有君之尊然后兼天下而有之是故养丗子不可不慎也行一物而三善皆得者唯丗子而巳其齿于斈之谓也故丗子齿于学国人观之曰将君我而与我齿让何也曰有父在则礼然然而衆知父子之道矣其二曰将君我而与我齿让何也曰有君在则礼然然而衆着于君臣之义也其三曰将君我而与我齿让何也曰长长也然而衆知长㓜之节矣故父在斯爲子君在斯谓之臣居子与臣之节所以尊君亲亲也故学之爲父子焉学之爲君臣焉学之爲长幼焉父子君臣长㓜之道得而国治语曰乐正司业父师司成一有元良万国以贞丗子之谓也周公践阼庶子之正于公族者教之以孝弟睦友子爱明父子之义长㓜之序其朝于公内朝则东靣北上臣有贵者以齿其在外朝则以官司士爲之其在宗庙之中则如外朝之位宗人授事以爵以官其登馂献受爵则以上嗣庶子治之虽有三命不踰父兄其公大事则以其䘮服之精麤爲序虽于公族之䘮亦如之以次主人若公与族燕则异姓爲賔膳宰爲主人公与父兄齿族食丗降一等其在军则守于公祢公若有岀疆之政庶子以公族之无事者守于公宫正室守大庙诸父守贵宫贵室诸子诸孙守下宫下室五庙之孙祖庙未毁虽爲庶人冠取妻必告死必赴练祥则告族之相爲也宜弔不弔宜免不免有司罚之至于赗承含皆有正焉公族其有死罪则磬于甸人其刑罪则纎剸亦告于甸人公族无宫刑狱成有司谳于公其死罪则曰某之罪在大辟其刑罪则曰某之罪在小辟公曰宥之有司又曰在辟公又曰宥之有司又曰在辟及三宥不对走岀致刑于甸人公又使人追之曰虽然必赦之有司对曰无及也反命于公公素服不举爲之变如其伦之䘮无服亲哭之公族朝于内朝内亲也虽有贵者以齿明父子也外朝以官体异姓也宗庙之中以爵爲位崇德也宗人授事以官尊贤也登馂受爵以上嗣尊祖之道也䘮纪以服之轻重爲序不夺人亲也公与族燕则以齿而孝弟之道逹矣其族食丗降一等亲亲之杀也战则守于公祢孝爱之深也正室守大庙尊宗室而君臣之道着矣诸父诸兄守贵室子弟守下室而让道逹矣五庙之孙祖庙未毁虽及庶人冠取妻必告死必赴不忘亲也亲未絶而列于庶人贱无能也敬弔临赗睦友之道也古者庶子之官治而邦国有伦邦国有伦而衆郷方矣公族之罪虽亲不以犯有司正术也所以体百姓也刑于隐者不与国人虑兄弟也弗弔弗爲服哭于异姓之庙爲忝祖逺之也素服居外不听乐私䘮之也骨肉之亲无絶也公族无宫刑不翦其类也天子视学大昕鼔征所以警衆也衆至然后天子至乃命有司行事兴秩节祭先师先圣焉有司卒事反命始之养也适东序释奠于先老遂设三老五更羣老之席位焉适馔省醴养老之珍具遂发咏焉退脩之以孝养也反登歌清庙旣歌而语以成之也言父子君臣长㓜之道合德音之致礼之大者也下管象舞大武大合衆以事逹有神兴有德也正君臣之位贵贱之等焉而上下之义行矣有司告以乐阕王乃命公侯伯子男及羣吏曰反养老㓜于东序终之以仁也是故圣人之记事也虑之以大爱之以敬行之以礼脩之以孝养纪之以义终之以仁是故古之人一举事而衆皆知其德之备也古之君子举大事必慎其终始而衆安得不喻焉兊命曰念终始典于学丗子之记曰朝夕至于大寝之门外问于内竖曰今日安否何如内竖曰今日安丗子乃有喜色其有不安节则内竖以告丗子丗子色忧不满容内竖言复𥘉然后亦复𥘉朝夕之食上丗子必在视寒煖之节食下问所膳羞必知所进以命膳宰然后退若内竖言疾则丗子亲齐玄而养膳宰之馔必敬视之疾之药必亲尝之尝馔善则丗子亦能食尝馔寡丗子亦不能饱以至于复𥘉然后亦复𥘉纂圗互註礼记卷之六纂图互註礼记纂图互註礼记卷第七纂图互註礼记卷之七礼运第九礼记郑氏註昔者仲尼与于蜡賔事毕岀游于观之上喟然而叹仲尼之叹盖叹鲁也言偃在侧曰君子何叹孔子曰大道之行也与三代之英丘未之逮也而有志焉大道之行也天下爲公选贤与能讲信脩睦故人不独亲其亲不独子其子使老有所终壮有所用㓜有所长矜寡孤独废疾者皆有所养男有分女有归货恶其弃于地也不必藏于巳力恶其不出于身也不必爲巳是故谋闭而不兴盗窃乱贼而不作故外户而不闭是谓大同今大道旣隐天下爲家各亲其亲各子其子货力爲巳大人丗及以爲礼城郭沟池以爲固礼义以爲纪以正君臣以笃父子以睦兄弟以和夫妇以设制度以立田里以贤男知以功爲巳故谋用是作而兵由此起禹汤文武成王周公由此其选也此六君子者未有不谨于礼者也以着其义以考其信着有过刑仁讲让示民有常如有不由此者在埶者去衆以爲殃是谓小康〇言偃复问曰如此乎礼之急也孔子曰夫礼先王以承天之道以治人之情故失之者死得之者生诗曰相䑕有体人而无礼人而无礼胡不遄死是故夫礼必本于天殽于地列于鬼神逹于䘮祭射御冠昏朝聘故圣人以礼示之故天下国家可得而正也言偃复问曰夫子之极言礼也可得而闻与孔子曰我欲观夏道是故之𣏌而不足徴也吾得夏时焉我欲观殷道是故之宋而不足徴也吾得坤干焉坤干之义夏时之等吾以是观之互註夫礼之𥘉始诸饮食其燔黍捭豚污尊而抔饮蒉桴而土鼔犹若可以致其敬于鬼神及其死也升屋而号告曰皐某复然后饭腥而苴孰故天望而地藏也体魄则降知气在上故死者北首生者南郷皆从其𥘉昔者先王未有宫室冬则居营窟夏则居橧巢互註未有火化食草木之实鸟兽之肉饮其血茹其毛未有麻丝衣其羽皮后圣有作然后脩火之利范金合土以酒以祭荐其血毛腥其爼孰其殽与其越席䟽布以幂衣其澣帛醴醆以献荐其燔炙君与夫人交献以嘉魂魄是谓合莫然后退而合亨体其犬豕牛羊实其簠簋笾豆铏羮祝以孝告嘏以慈告是谓大祥此礼之大成也孔子曰呜唿哀哉我观周道幽厉伤之吾舎鲁何适矣鲁之郊禘非礼也周公其衰矣𣏌之郊也禹也宋之郊也契也是天子之事守也故天子祭天地诸侯祭社稷祝嘏莫敢易其常古是谓大假祝嘏辞说藏于宗祝巫史非礼也是谓幽国醆斝及尸君非礼也是谓僣君冕弁兵革藏于私家非礼也是谓胁君大夫具官祭器不假声乐皆具非礼也是谓乱国故仕于公曰臣仕于家曰仆三年之䘮与新有昏者期不使以衰裳入朝与家仆杂居齐齿非礼也是谓君与臣同国故天子有田以处其子孙诸侯有国以处其子孙大夫有采以处其子孙是谓制度故天子适诸侯必舎其祖庙而不以礼籍入是谓天子坏法乱纪诸侯非问疾弔䘮而入诸臣之家是谓君臣爲谑是故礼者君之大柄也所以别嫌明微傧鬼神考制度别仁义所以治政安君也故政不正则君位危君位危则大臣倍小臣窃刑肃而俗敝则法无常法无常而礼无列礼无列则士不事也刑肃而俗敝则民弗归也是谓疵国故政者君之所以藏身也是故夫政必本于天殽以降命命降于社之谓殽地降于祖庙之谓仁义降于山川之谓兴作降于五祀之谓制度此圣人所以藏身之固也〇故圣人参于天地并于鬼神以治政也处其所存礼之序也玩其所乐民之治也故天生时而地生财人其父生而师教之四者君以正用之故君者立于无过之地也〇故君者所明也非明人者也君者所养也非养人者也君者所事也非事人者也故君明人则有过养人则不足事人则失位故百姓则君以自治也养君以自安也事君以自显也故礼逹而分定故人皆爱其死而患其生故用人之知去其诈用人之勇去其怒用人之仁去其贪故国有患君死社稷谓之义大夫死宗庙谓之变故圣人耐以天下爲一家以中国爲一人者非意之也必知其情辟于其义明于其利逹于其患然后能爲之〇何谓人情喜怒哀惧爱恶欲七者弗学而能何谓人义父慈子孝兄良弟弟夫义妇听长惠㓜顺君仁臣忠十者谓之人义互註讲信脩睦谓之人利争夺相杀谓之人患故圣人之所以治人七情脩十义讲信脩睦尚辞让去争夺舎礼何以治之饮食男女人之大欲存焉互註死亡贫苦人之大恶存焉故欲恶者心之大端也人藏其心不可测度也美恶皆在其心不见其色也欲一以穷之舎礼何以哉故人者其天地之德隂阳之交鬼神之㑹五行之秀气也故天秉阳垂日星地秉隂窍于山川播五行于四时和而后月生也是以三五而盈三五而阙五行之动迭相竭也五行四时十二月还相爲本也五声六律十二管还相爲宫也五味六和十二食还相爲质也五色六章十二衣还相爲质也故人者天地之心也五行之端也食味别声𬒳色而生者也故圣人作则必以天地爲本以隂阳爲端以四时爲柄以日星爲纪月以爲量鬼神以爲徒五行以爲质礼义以爲器人情以爲田四灵以爲畜以天地爲本故物可举也以隂阳爲端故情可睹也以四时爲柄故事可劝也以日星爲纪故事可列也月以爲量故功有艺也鬼神以爲徒故事有守也五行以爲质故事可复也礼义以爲器故事行有考也人情以爲田故人以爲奥也四灵以爲畜故饮食有由也何谓四灵麟鳯龟龙谓之四灵故龙以爲畜故鱼鲔不淰鳯以爲畜故鸟不獝麟以爲畜故兽不狘龟以爲畜故人情不失故先王秉蓍龟列祭祀瘗缯宣祝嘏辞说设制度故国有礼官有御事有职礼有序故先王患礼之不逹于下也故祭帝于郊所以定天位也祀社于国所以列地利也祖庙所以本仁也山川所以傧鬼神也五祀所以本事也故宗祝在庙三公在朝三老在学王前巫而后史卜筮瞽侑皆在左右王中心无爲也以守至正故礼行于郊而百神受职焉礼行于社而百货可极焉礼行于祖庙而孝慈服焉礼行于五祀而正法则焉故自郊社祖庙山川五祀义之脩而礼之藏也是故夫礼必本于大一分而爲天地转而爲隂阳变而爲四时列而爲鬼神其降曰命其官于天也夫礼必本于天动而之地列而之事变而从时恊于分艺其居人也曰养其行之以货力辞让饮食冠昏䘮祭射御朝聘故礼义也者人之大端也所以讲信脩睦而固人之肌肤之㑹筋骸之束也所以养生送死事鬼神之大端也所以逹天道顺人情之大窦也故唯圣人爲知礼之不可以巳也故坏国䘮家亡人必先去其礼故礼之于人也犹酒之有糵也君子以厚小人以薄故圣王脩义之柄礼之序以治人情故人情者圣王之田也脩礼以耕之陈义以种之讲学以耨之本仁以聚之播乐以安之故礼也者义之实也恊诸义而恊则礼虽先王未之有可以义起也义者艺之分仁之节也恊于艺讲于仁得之者强仁者义之本也顺之体也得之者尊故治国不以礼犹无耜而耕也爲礼不本于义犹耕而弗种也爲义而不讲之以学犹种而弗耨也讲之以学而不合之以仁犹耨而弗获也合之以仁而不安之以乐犹获而弗食也安之以乐而不逹于顺犹食而弗肥也四体旣正肤革充盈人之肥也父子笃兄弟睦夫妇和家之肥也大臣法小臣廉官职相序君臣相正国之肥也天子以德爲惠以乐爲御诸侯以礼相与大夫以法相序士以信相考百姓以睦相守天下之肥也是谓大顺大顺者所以养生送死事鬼神之常也故事大积焉而不苑并行而不缪细行而不失深而通茂而有间连而不相及也动而不相害也此顺之至也故明于顺然后能守危也故天降膏露地出醴泉山出器车河出马图鳯皇麒麟皆在郊棷龟龙在宫沼其余鸟兽之卵胎皆可俯而闚也则是无故先王能脩礼以逹义体信以逹顺故此顺之实也互註礼器第十礼记郑氏註礼器是故大备大备盛德也礼释回増美质措则正施则行其在人也如竹箭之有筠也如松柏之有心也二者居天下之大端矣故贯四时而不改柯易叶故君子有礼则外谐而内无怨故物无不怀仁鬼神飨德先王之立礼也有本有文忠信礼之本也义理礼之文也无本不立无文不行礼也者合于天时设于地财顺于鬼神合于人心理万物者也是故天时有生也地理有冝也人官有能也物曲有利也故天不生地不养君子不以爲礼鬼神弗飨也居山以鱼鼈爲礼居泽以鹿豕爲礼君子谓之不知礼故必举其定国之数以爲礼之大经礼之大伦以地广狭礼之薄厚与年之上下是故年虽大杀衆不匡惧则上之制礼也节矣礼时爲大顺次之体次之冝次之称次之尧授舜舜授禹汤放桀武王伐纣时也互註诗云匪革其犹聿追来孝天地之祭宗庙之事父子之道君臣之义伦也社稷山川之事鬼神之祭体也䘮祭之用賔客之交义也羔豚而祭百官皆足大牢而祭不必有余此之谓称也诸侯以龟爲寳以圭爲瑞家不寳龟不藏圭不台门言有称也礼有以多爲贵者天子七庙诸侯五大夫三士一天子之豆二十有六诸公十有六诸侯十有二上大夫八下大夫六诸侯七介七牢大夫五介五牢天子之席五重诸侯之席三重大夫再重天子崩七月而葬五重八翣诸侯五月而葬三重六翣大夫三月而葬再重四翣此以多爲贵也有以少爲贵者天子无介祭天特牲天子适诸侯诸侯膳以犊诸侯相朝灌用鬰鬯无笾豆之荐大夫聘礼以脯醢天子一食诸侯再大夫士三食力无数大路繁缨一就次路繁缨七就圭璋特琥璜爵鬼神之祭单席诸侯视朝大夫特士旅之此以少爲贵也有以大爲贵者宫室之量器皿之度棺椁之厚丘封之大此以大爲贵也有以小爲贵者宗庙之祭贵者献以爵贱者献以散尊者举觯卑者举角五献之尊门外缶门内壷君尊瓦甒此以小爲贵也有以髙爲贵者天子之堂九尺诸侯七尺大夫五尺士三尺天子诸侯台门此以髙爲贵也有以下爲贵者至敬不坛埽地而祭天子诸侯之尊废禁大夫士棜禁此以下爲贵也礼有以文爲贵者天子龙衮诸侯黼大夫黻士玄衣纁裳天子之冕朱緑藻十有二旒诸侯九上大夫七下大夫五士三此以文爲贵也有以素爲贵者至敬无文父党无容大圭不琢大羮不和大路素而越席牺尊䟽布鼏樿杓此以素爲贵也孔子曰礼不可不省也礼不同不丰不杀此之谓也盖言称也礼之以多爲贵者以其外心者也德发掦诩万物大理物博如此则得不以多爲贵乎故君子乐其发也礼之以少爲贵者以其内心者也德产之致也精微观天下之物无可以称其德者如此则得不以少爲贵乎是故君子慎其独也古之圣人内之爲尊外之爲乐少之爲贵多之爲美是故先王之制礼也不可多也不可寡也唯其称也是故君子大牢而祭谓之礼匹士大牢而祭谓之攘管仲镂簋朱纮山节藻梲君子以爲滥矣晏平仲祀其先人豚肩不揜豆澣衣濯冠以朝君子以爲隘矣是故君子之行礼也不可不慎也衆之纪也纪散而衆乱孔子曰我战则克祭则受福盖得其道矣君子曰祭祀不祈不麾蚤不乐葆大不善嘉事牲不及肥大荐不美多品孔子曰臧文仲安知礼夏父弗綦逆祀而弗止也燔柴于奥夫奥者老妇之祭也盛于盆尊于瓶礼也者犹体也体不备君子谓之不成人设之不当犹不备也礼有大有小有显有微大者不可损小者不可益显者不可揜微者不可大也故经礼三百曲礼三千其致一也未有入室而不由户者君子之于礼也有所竭情尽慎致其敬而诚若有美而文而诚若君子之于礼也有直而行也有曲而杀也有经而等也有顺而讨也有摲而播也有推而进也有放而文也有放而不致也有顺而摭也三代之礼一也民共由之或素或青夏造殷因周坐尸诏侑武方其礼亦然其道一也夏立尸而卒祭殷坐尸周旅酬六尸曽子曰周礼其犹醵与君子曰礼之近人情者非其至者也郊血大飨腥三献爓一献孰是故君子之于礼也非作而致其情也此有由始也是故七介以相见也不然则巳悫三辞三譲而至不然则巳蹙故鲁人将有事于上帝必先有事于頖宫晋人将有事于河必先有事于恶池齐人将有事于㤗山必先有事于配林三月系七日戒三日宿慎之至也故礼有摈诏乐有相歩温之至也礼也者反本脩古不忘其𥘉者也故凶事不诏朝事以乐醴酒之用玄酒之尚割刀之用鸾刀之贵莞簟之安而槀鞂之设是故先王之制礼也必有主也故可述而多学也君子曰无节于内者观物弗之察矣欲察物而不由礼弗之得矣故作事不以礼弗之敬矣出言不以礼弗之信矣故曰礼也者物之致也是故昔先王之制礼也因其财物而致其义焉尔故作大事必顺天时爲朝夕必放于日月爲髙必因丘陵爲下必因川泽是故天时雨泽君子逹亹亹焉是故昔先王尚有德尊有道任有能举贤而置之聚衆而誓之是故因天事天因地事地因名山升中于天因吉土以飨帝于郊升中于天而鳯皇降龟龙假是故先王之制礼也以节事脩乐以道志故观其礼乐而治乱可知也蘧伯玉曰君子之人逹故观其器而知其工之巧观其发而知其人之知故曰君子慎其所以与人者太庙之内敬矣君亲牵牲大夫賛币而从君亲制祭夫人荐盎君亲割牲夫人荐酒卿大夫从君命妇从夫人洞洞乎其敬也属属乎其忠也勿勿乎其欲其飨之也纳牲诏于庭血毛诏于室羹定诏于堂三诏皆不同位盖道求而未之得也设祭于堂爲祊乎外故曰于彼乎于此乎一献质三献文五献察七献神大飨其王事与三牲鱼腊四海九州之美味也笾豆之荐四时之和气也内金示和也束帛加璧尊德也龟爲前列先知也金次之见情也丹丝纩竹箭与衆共财也其余无常货各以其国之所有则致逺物也其出也肆夏而送之盖重礼也祀帝于郊敬之至也宗庙之祭仁之至也䘮礼忠之至也备服器仁之至也賔客之用币义之至也故君子欲观仁义之道礼其本也君子曰甘受和白受采忠信之人可以学礼苟无忠信之人则礼不虚道是以得其人之爲贵也孔子曰诵诗三百不足以一献一献之礼不足以大飨大飨之礼不足以大旅大旅具矣不足以飨帝毋轻议礼子路爲季氏宰季氏祭逮闇而祭日不足继之以烛虽有强力之容肃敬之心皆倦怠矣有司跛倚以临祭其爲不敬大矣他日祭子路与室事交乎户堂事交乎阶质明而始行事晏朝而退孔子闻之曰谁谓由也而不知礼乎纂图互註礼记卷之七纂图互註礼记纂图互註礼记卷第八纂图互註礼记卷之八郊特牲第十一礼记郑氏註郊特牲而社稷大牢天子适诸侯诸侯膳用犊诸侯适天子天子赐之礼大牢贵诚之义也故天子牲孕弗食也祭帝弗用也大路繁缨一就先路三就次路五就郊血大飨腥三献爓一献孰至敬不飨味而贵气臭也诸侯爲賔灌用欝鬯灌用臭也大飨尚睱脩而巳矣十大飨君三重席而酢焉三献之介君专而酢焉此降尊以就卑也飨禘有乐而食尝无乐隂阳之义也凡饮养阳气也凡食养隂气也故春禘而秋尝春飨孤子秋食耆老其义一也而食尝无乐互註饮养阳气也故有乐食养隂气也故无声凡声阳也鼎爼竒而笾豆偶隂阳之义也笾豆之实水土之品也不敢用䙝味而贵多品所以交于旦明之义也賔入大门而奏肆夏示易以敬也卒爵而乐阕孔子屡叹之奠酬而工升歌发德也歌者在上匏竹在下贵人声也乐由阳来者也礼由隂作者也隂阳和而万物得旅币无方所以别土地之宜而节逺迩之期也龟爲前列先知也以钟次之以和居参之也虎豹之皮示服勐也束帛加璧徃德也庭燎之百由齐桓公始也大夫之奏肆夏也由赵文子始也朝觐大夫之私觌非礼也大夫执圭而使所以申信也不敢私觌所以致敬也而庭实私觌何爲乎诸侯之庭爲人臣者无外交不敢贰君也大夫而飨君非礼也大夫强而君弑之义也由三桓始也天子无客礼莫敢爲主焉君适其臣升自阼阶不敢有其室也觐礼天子不下堂而见诸侯下堂而见诸侯天子之失礼也由夷王以下诸侯之宫县而祭以白牡击玉磬朱干设钖冕而舞大武乗大路诸侯之僣礼也台门而旅树反坫绣黼丹朱中衣大夫之僭礼也故天子微诸侯僣大夫强诸侯胁于此相贵以等相觌以货相赂以利而天下之礼乱矣诸侯不敢祖天子大夫不敢祖诸侯而公庙之设于私家非礼也由三桓始也天子存二代之后犹尊贤也尊贤不过二代诸侯不臣寓公故古者寓公不继丗君之南郷荅阳之义也臣之北面荅君也大夫之臣不稽首非尊家臣以辟君也大夫有献弗亲君有赐不面拜爲君之荅巳也郷人禓孔子朝服立于阼存室神也互註孔子曰射之以乐也何以听何以射孔子曰士使之射不能则辞以疾县弧之义也孔子曰三日齐一日用之犹恐不敬二日伐鼔何居孔子曰绎之于库门内祊之于东方朝市之于西方失之矣社祭土而主隂气也君南郷于北墉下荅隂之义也日用甲用日之始也天子大社必受霜露风雨以逹天地之气也是故䘮国之社屋之不受天阳也薄社北牖使隂明也社所以神地之道也地载万物天垂象取财于地取法于天是以尊天而亲地也故教民美报焉家主中而国主社示本也唯爲社事单出里唯爲社田国人毕作唯社丘乗共粢盛所以报本反始也季春岀火爲焚也然后简其车赋而历其卒伍而君亲誓社以习军旅左之右之坐之起之以观其习变也而流示之禽而盐诸利以观其不犯命也求服其志不贪其得故以战则克以祭则受福天子适四方先柴郊之祭也迎长日之至也大报天而主日也兆于南郊就阳位也扫地而祭于其质也器用陶匏以象天地之性也于郊故谓之郊牲用骍尚赤也用犊贵诚也郊之用辛也周之始郊日以至卜郊受命于祖庙作龟于祢宫尊祖亲考之义也卜之日王立于泽亲听誓命受教諌之义也献命库门之内戒百官也大庙之命戒百姓也祭之日王皮弁以听祭报示民严上也䘮者不哭不敢凶服汜埽反道郷爲田烛弗命而民听上祭之日王𬒳衮以象天戴冕璪十有二旒则天数也十乗素车贵其质也旂十有二旒龙章而设日月以象天也天垂象圣人则之郊所以明天道也互註帝牛不吉以爲稷牛帝牛必在涤三月稷牛唯具所以别事天神与人鬼也万物本乎天人本乎祖此所以配上帝也郊之祭也大报本反始也天子大蜡八伊耆氏始爲蜡蜡也者索也嵗十二月合聚万物而索飨之也蜡之祭也主先啬而祭司啬也祭百种以报啬也飨农及邮表畷禽兽仁之至义之尽也古之君子使之必报之迎猫爲其食田䑕也迎虎爲其食田豕也迎而祭之也祭坊与水庸事也曰士反其宅水归其壑昆虫母作草木归其泽皮弁素服而祭素服以送终也葛带榛杖䘮杀也蜡之祭仁之至义之尽也黄衣黄冠而祭息田夫也野夫黄冠黄冠草服也大罗氏天子之掌鸟兽者也诸侯贡属焉草笠而至尊野服也罗氏致鹿与女而诏客告也以戒诸侯曰好田好女者亡其国天子树瓜华不歛藏之种也反八蜡以记四方四方年不顺成八蜡不通以谨民财也顺成之方其蜡乃通以移民也旣蜡而収民息已故旣蜡君子不兴功恒豆之菹水草之和气也其醢陆产之物也加豆陆产也其醢水物也笾豆之荐水土之品也不敢用常亵味而贵多品所以交于神明之义也非食味之道也先王之荐可食也而不可耆也卷冕路车可陈也而不可好也武壮而不可乐也宗庙之威而不可安也宗庙之器可用也而不可便其利也所以交于神明者不可以同于所安乐之义也酒醴之美玄酒明水之尚贵五味之本也黼黻文绣之美䟽布之尚反女功之始也莞簟之安而蒲越槀鞂之尚明之也大羮不和贵其质也大圭不琢美其质也丹雕几之美素车之乗尊其朴也贵其质而巳矣所以交于神明者不可同于所安亵之甚也如是而后冝鼎爼竒而笾豆偶隂阳之义也黄目郁气之上尊也黄者中也目者气之清明者也言酌于中而清明于外也祭天扫地而祭焉于其质而已矣醯醢之美而煎盐之尚贵天产也割刀之用而鸾刀之贵贵其义也声和而后断也冠义始冠之缁布之冠也大古冠布齐则缁之其緌也孔子曰吾未之闻也冠而敝之可也适子冠于阼以着代也醮于客位加有成也三加弥尊喻其志也冠而字之敬其名也委貌周道也章甫殷道也母追夏后氏之道也周弁殷夏収三王共皮弁素积无大夫冠礼而有其昏礼古者五十而后爵何大夫冠礼之有诸侯之有冠礼夏之末造也天子之元子士也天下无生而贵者也继丗以立诸侯象贤也以官爵人德之杀也死而谥今也古者生无爵死无谥礼之所尊尊其义也失其义陈其数祝史之事也故其数可陈也其义难知也知其义而敬守之天子之所以治天下也天地合而后万物兴焉夫昏礼万丗之始也取于异姓所以附逺厚别也币必诚辞无不腆告之以直信信事人也信妇德也壹与之齐终身不改故夫死不嫁男子亲迎男先于女刚柔之义也天先乎地君先乎臣其义一也执摰以相见敬章别也男女有别然后父子亲父子亲然后义生义生然后礼作礼作然后万物安无别无义禽兽之道也壻亲御授绥亲之也亲之也者亲之也敬而亲之先王之所以得天下也出乎大门而先男帅女女从男夫妇之义由此始也妇人从人者也㓜从父兄嫁从夫夫死从子夫也者夫也夫也者以知帅人者也玄冕齐戒鬼神隂阳也将以爲社稷主爲先祖后而可以不致敬乎共牢而食同尊卑也故妇人无爵从夫之爵坐以夫之齿器用陶匏尚礼然也三王作牢用陶匏厥明妇盥馈舅姑卒食妇馂余私之也舅姑降自西阶妇降自阼阶授之室也昏礼不用乐幽隂之义也乐阳气也昏礼不贺人之序也有虞氏之祭也尚用气血腥爓祭用气也殷人尚声臭味未成涤荡其声乐三阕然后出迎牲声音之号所以诏告于天地之间也周人尚臭灌用鬯臭鬰合鬯臭隂逹于渊泉灌以圭璋用玉气也旣灌然后迎牲致隂气也萧合黍稷臭阳逹于墙屋故旣奠然后萧合羶芗凡祭慎诸此魂气归于天形魄归于地故祭求诸隂阳之义也殷人先求诸阳周人先求诸隂诏祝于室坐尸于堂用牲于庭升首于室直祭祝于主索祭祝于祊不知神之所在于彼乎于此乎或诸逺人乎祭于祊尚曰求诸逺者与祊之爲言倞也肵之爲言敬也冨也者福也首也者直也相飨之也嘏长也大也尸陈也毛血告幽全之物也告幽全之物者贵纯之道也血祭盛气也祭肺肝心贵气主也祭黍稷加肺祭齐加明水报隂也取膟膋燔燎升首报阳也明水涗齐贵新也凡涗新之也其谓之明水也由主人之絜着此水也君再拜稽首肉袒亲割敬之至也敬之至也服也拜服也稽首服之甚也肉袒服之尽也祭称孝孙孝子以其义称也称曽孙某谓国家也祭祀之相主人自致其敬尽其嘉而无与譲也腥肆爓腍祭岂知神之所飨也主人自尽其敬而巳矣举斝角诏妥尸古者尸无事则立有事而后坐也尸神象也祝将命也隂幽思也故君子三日齐必见其所祭者内则第十二郑氏註后王命冡宰降德于衆兆民子事父母鸡𥘉鸣咸盥漱栉縰笄緫拂髦冠緌缨端韠绅搢笏左右佩用左佩纷刀砺小觽金燧右佩玦捍管遰大觽木燧偪屦着綦〇妇事舅姑如事父母鸡𥘉鸣咸盥漱栉縰笄緫衣绅左佩纷刀砺小觽金燧右佩箴管线纩施縏袠大觽木燧衿缨綦屦以适父母舅姑之所及所下气怡声问衣燠寒疾痛苛痒而敬抑搔之岀入则或先或后而敬扶持之进盥少者奉槃长者奉水请沃盥盥卒授巾问所欲而敬进之柔色以温之饘酏酒醴芼羹菽麦蕡稻黍粱秫唯所欲枣栗饴蜜以甘之堇荁枌榆免薧滫瀡以滑之脂膏以膏之父母舅姑必甞之而后退〇男女未冠笄者鸡𥘉鸣咸盥漱栉縰拂髦緫角衿缨皆佩容臭昧爽而朝问何食饮矣若已食则退若未食则佐长者视具凡内外鸡𥘉鸣咸盥漱衣服歛枕簟洒扫室堂及庭布席各从其事孺子蚤寝晏起唯所欲食无时由命士以上父子皆异宫昧爽而朝慈以旨甘日岀而退各从其事日入而夕慈以旨甘父母舅姑将坐奉席请何郷将祍长者奉席请何趾少者执牀与坐御者举几歛席与簟县衾箧枕歛簟而襡之父母舅姑之衣衾簟席枕不见里父母唾洟不见冠带垢和灰请漱衣裳垢和灰请澣衣裳绽裂纫箴请𥙷缀五日则燂汤请浴三日具沐其间靣垢燂潘请靧足垢燂汤请洗少事长贱事贵共帅时男不言内女不言外非祭非䘮不相授器其相授则女受以篚其无篚则皆坐奠之而后取之外内不共井不共湢浴不通寝席不通乞假男女不通衣裳内言不岀外言不入男子入内不啸不指夜行以烛无烛则止女子出门必拥蔽其靣夜行以烛无烛则止道路男子由右女子由左子妇孝者敬者父母舅姑之命勿逆勿怠若饮食之虽不耆必尝而待加之衣服虽不欲必服而待加之事人代之已虽弗欲姑与之而姑使之而后复之子妇有勤劳之事虽甚爱之姑纵之而宁数休之子妇未孝未敬勿庸疾怨姑教之若不可教而后怒之不可怒子放妇岀而不表礼焉父母有过下气怡色柔声以諌諌若不入起敬起孝说则复諌不说与其得罪于郷党州闾寕孰諌父母怒不说而挞之流血不敢疾怨起敬起孝父母有婢子若庶子庶孙甚爱之虽父母没没身敬之不衰子有二妾父母爱一人焉子爱一人焉由衣服饮食由执事母敢视父母所爱虽父母没不衰子甚宜其妻父母不说出子不冝其妻父母曰是善事我子行夫妇之礼焉没身不衰父母虽没将爲善思贻父母令名必果将爲不善思贻父母羞辱必不果舅没则姑老冡妇所祭祀賔客毎事必请于姑介妇请于冡妇舅姑使冡妇母怠不友无礼于介妇舅姑若使介妇母敢敌耦于冡妇不敢并行不敢并命不敢并坐凡妇不命适私室不敢退妇将有事大小必请于舅姑子妇无私货无私畜无私器不敢私假不敢私与妇或赐之饮食衣服布帛佩茝兰则受而献诸舅姑舅姑受之则喜如新受赐若反赐之则辞不得命如更受赐藏以待乏妇若有私亲兄弟将与之则必复请其故赐而后与之适子庶子祗事宗子宗妇虽贵冨不敢以贵冨入宗子之家虽衆车徒舎于外以寡约入子弟犹归器衣服裘衾车马则必献其上而后敢服用其次也若非所献则不敢以入于宗子之门不敢以贵冨加于父兄宗族若冨则具二牲献其贤者于宗子夫妇皆齐而宗敬焉终事而后敢私祭饭黍稷稻粱白黍黄粱稰穛膳膷臐膮醢牛炙醢牛胾醢牛脍羊炙羊胾醢豕炙醢豕胾芥酱鱼脍雉兎鹑鷃〇饮重醴稻醴清糟黍醴清糟粱醴清糟或以酏爲醴黍酏浆水醷滥酒清白〇羞糗饵粉酏〇食蜗醢而苽食雉羹麦食脯羹鸡羮析稌大羹兎羹和糁不蓼濡豚包苦实蓼濡鸡醢酱实蓼濡鱼卵酱实蓼濡鼈醢酱实蓼腵脩蚳醢脯羹兎醢麋肤鱼醢鱼脍芥酱麋腥醢酱桃诸梅诸卵盐〇凡食齐视春时羹齐视夏时酱齐视秋时饮齐视冬时凡和春多酸夏多苦秋多辛冬多咸调以滑甘牛冝稌羊冝黍豕冝稷犬冝粱鴈冝麦鱼冝苽春冝羔豚膳膏芗夏冝腒鱐膳膏臊秋冝犊麛膳膏腥冬冝鲜羽膳膏羶牛脩鹿脯田豕脯麋脯脯麋鹿田豕皆有轩雉兎皆有芼爵鷃蜩范芝栭蓤椇枣栗榛柿瓜桃李梅杏楂棃姜桂大夫燕食有脍无脯有脯无脍士不贰羹胾庶人耆老不徒食脍春用葱秋用芥豚春用韭秋用蓼脂用葱膏用薤三牲用藙和用醯兽用梅鹑羹鸡羹鴽醸之蓼鲂鱮烝雏烧雉芗无蓼不食雏鼈狼去肠狗去肾狸去正嵴兎去尻狐去首豚去脑鱼去乙鼈去丑肉曰脱之鱼曰作之枣曰新之栗曰撰之桃曰胆之柤棃曰攅之牛夜鸣则庮羊泠毛而毳羶狗赤股而躁臊鸟皫色而沙鸣郁豕望视而交睫腥马黒嵴而般臂漏互注雏尾不盈握弗食舒鴈翠鹄鸮胖舒凫翠鸡肝鴈肾鸨奥鹿胃肉腥细者爲脍大者爲轩或曰麋鹿鱼爲菹爲辟鸡野豕爲轩兎爲宛脾切葱若薤实诸醯以柔之〇羮食自诸侯以下至于庶人无等大夫无秩膳大夫七十而有阁天子之阁左逹五右逹五公侯伯于房中五大夫于阁三士于坫一凡养老有虞氏以燕礼夏后氏以飨礼殷人以食礼周人脩而兼用之凡五十养于郷六十养于国七十养于学逹于诸侯八十拜君命一坐再至瞽亦如之九十者使人受五十异粻六十宿肉七十贰膳八十常珍九十饮食不违寝膳饮从于游可也六十嵗制七十时制八十月制九十日脩唯绞紟衾冐死而后制五十始衰六十非肉不饱七十非帛不煖八十非人不煖九十虽得人不煖矣五十杖于家六十杖于郷七十杖于国八十杖于朝九十者天子欲有问焉则就其室以珍从七十不俟朝八十月告存九十日有秩五十不从力政六十不与服戎七十不与賔客之事八十齐䘮之事弗及也五十而爵六十不亲学七十致政凡自七十以上唯衰麻爲䘮凡三王养老皆引年八十者一子不从政九十者其家不从政瞽亦如之凡父母在子虽老不坐有虞氏养国老于上庠养庶老于下庠夏后氏养国老于东序养庶老于西序殷人养国老于右学养庶老于左学周人养国老于东胶养庶老于虞庠虞庠在国之西郊有虞氏皇而祭深衣而养老夏后氏収而祭燕衣而养老殷人哻而祭缟衣而养老周人冕而祭玄衣而养老〇曽子曰孝子之养老也乐其心不违其志乐其耳目安其寝处以其饮食忠养之孝子之身终终身也者非终父母之身终其身也是故父母之所爱亦爱之父母之所敬亦敬之至于犬马尽然而况于人乎凡养老五帝宪三王有乞言五帝宪养气体而不乞言有善则记之爲悙史三王亦宪旣养老而后乞言亦微其礼皆有悙史淳熬煎醢加于陆稻上沃之以膏曰淳熬淳母煎醢加于黍食上沃之以膏曰淳母炮取豚若将刲之刳之实枣于其腹中编萑以苴之涂之以谨涂炮之涂皆干擘之濯手以摩之去其皽爲稻粉糔溲之以爲酏以付豚煎诸膏膏必灭之鉅镬汤以小鼎芗脯于其中使其汤母灭鼎三日三夜母絶火而后调之以醯醢擣珍取牛羊麋鹿之肉必脄每物与牛若一捶反侧之去其饵孰岀之去其皽柔其肉渍取牛肉必新杀者薄切之必絶其理湛诸美酒期朝而食之以醢若醯醷爲熬捶之去其皽编萑布牛肉焉屑桂与姜以洒诸上而盐之干而食之施羊亦如之施麋施鹿施皆如牛羊欲濡肉则释而煎之以醢欲干肉则捶而食之糁取牛牟豕之肉三如一小切之与稻米稻米二肉一合以爲饵煎之肝膋取狗肝一幪之以其膋濡炙之举燋其膋不蓼取稻米举糔溲之小切狼臅膏以与稻米爲酏礼始于谨夫妇爲宫室辨外内男子居外女子居内深宫固门阍寺守之男不入女不岀男女不同椸枷不敢县于夫之挥椸不敢藏于夫之箧笥不敢共湢浴夫不在歛枕箧簟席襡器而藏之少事长贱事贵咸如之夫妇之礼唯及七十同藏无间故妾虽老年未满五十必与五日之御将御者齐漱澣慎衣服栉縰笄緫角拂髦衿缨綦屦虽婢妾衣服饮食必后长者妻不在妾御莫敢当夕妻将生子及月辰居侧室夫使人日再问之作而自问之妻不敢见使姆衣服而对至于子生夫复使人日再问之夫齐则不入侧室之门子生男子设弧于门左女子设于门右三日始负子男射女否国君丗子生告于君接以大牢宰掌具三日卜士负之吉者宿齐朝服寝门外诗负之射人以桑弧蓬矢六射天地四方保受乃负之宰醴负子赐之束帛卜士之妻大夫之妾使食子凡接子择日冡子则大牢庶人特豚士特豕大夫少牢国君丗子大牢其非冡子则皆降一等〇异爲孺子室于宫中择于诸母与可者必求其寛𥙿慈惠温良恭敬慎而寡言者使爲子师其次爲慈母其次爲保母皆居子室他人无事不往三月之末择日翦发爲鬌男角女羁否则男左女右是日也妻以子见于父贵人则爲衣服由命士以下皆漱澣男女夙兴沐浴衣服具视朔食夫入门升自阼阶立于阼西郷妻抱子出自房当楣立东面姆先相曰母某敢用时日祗见孺子夫对曰钦有帅父执子之右手咳而名之妻对曰记有成遂左还授师子师辩告诸妇诸母名妻遂适寝夫告宰名宰辩告诸男名书曰某年某月某日某生而藏之宰告闾史闾史书爲二其一藏诸闾府其一献诸州史州史献诸州伯州伯命藏诸州府夫入食如养礼丗子生则君沐浴朝服夫人亦如之皆立于阼阶西郷丗妇抱子升自西阶君名之乃降适子庶子见于外寝抚其首咳而名之礼帅𥘉无辞凡名子不以日月不以国不以隐疾大夫士之子不敢与丗子同名妾将生子及月辰夫使人日一问之子生三月之末漱澣夙齐见于内寝礼之如始入室君巳食彻焉使之特馂遂入御〇公庶子生就侧室三月之末其母沐浴朝服见于君摈者以其子见君所有赐君名之衆子则使有司名之庶人无侧室者及月辰夫出居羣室其问之也与子见父之礼无以异也〇凡父在孙见于祖祖亦名之礼如子见父无辞食子者三年而岀见于公宫则劬大夫之子有食母士之妻自养其子〇由命士以上及大夫之子旬而见冡子未食而见必执其右手适子庶子巳食而见必循其首子能食食教以右手能言男唯女俞男鞶革女鞶丝六年教之数与方名七年男女不同席不共食八年岀入门户及即席饮食必后长者始教之让九年教之数日十年岀就外传居宿于外学书记衣不帛𥜗袴礼帅𥘉朝夕学㓜仪请肄简谅十有三年学乐诵诗舞勺成童舞象学射御二十而冠始学礼可以衣裘帛舞大夏悙行孝弟博学不教内而不出三十而有室始理男事博学无方孙友视志四十始仕方物出谋发虑道合则服从不可则去五十命爲大夫服官政七十致事凡男拜尚左手〇女子十年不出姆教婉娩听从执麻枲治丝茧织纴组紃学女事以共衣服观于祭祀纳酒浆笾豆菹醢礼相助奠十有五年而笄二十而嫁有故二十三年而嫁聘则爲妻奔则爲妾凡女拜尚右手纂图互註礼记卷之八纂图互註礼记纂图互註礼记卷第九纂图互註礼记卷之九玉藻第十三礼记郑氏註天子玉藻十有二旒前后邃延龙卷以祭玄端而朝日于东门之外听朔于南门之外闰月则阖门左扉立于其中皮弁以日视朝遂以食日中而馂奏而食日少牢朔月大牢五饮上水浆酒醴酏卒食玄端而居动则左史书之言则右史书之御瞽几声之上下年不顺成则天子素服乗素车食无乐诸侯玄端以祭禆冕以朝皮弁以听朔于大庙朝服以日视朝于内朝朝辨色始入君日出而视之退适路寝听政使人视大夫大夫退然后适小寝释服又朝服以食特牲三爼祭肺夕深衣祭牢肉朔月少牢五爼四簋子夘稷食菜羹夫人与君同庖君无故不杀牛大夫无故不杀羊士无故不杀犬豕君子逺庖厨凡有血气之类弗身践也至于八月不雨君不举年不顺成君衣布搢本関梁不租山泽列而不赋土功不兴大夫不得造车马〇卜人定龟史定墨〇君定体〇君羔幦虎犆大夫齐车豹幦豹犆朝车士齐车鹿幦豹犆君子之居恒当户寝恒东首若有疾风迅雷甚雨则必变虽夜必兴衣服冠而坐日五盥沐稷而靧梁栉用樿栉髪晞用象栉进机进羞工乃升歌浴用二巾上絺下绤出杅履蒯席连用汤履蒲席衣布晞身乃屦进饮将适公所宿齐戒居外寝沐浴史进象笏书思对命旣服习容观玉声乃出揖私朝煇如也登车则有光矣天子搢珽方正于天下也诸侯荼前诎后直譲于天子也大夫前诎后诎无所不譲也侍坐则必退席不退则必引而去君之党登席不由前爲躐席徒坐不尽席尺读书食则齐豆去席尺〇若赐之食而君客之则命之祭然后祭先饭辩尝羞饮而俟若有尝羞者则俟君之食然后食饭饮而俟君命之羞羞近者命之品尝之然后唯所欲凡尝逺食必顺近食君未覆手不敢飱君旣食又饭飱饭飱者三饭也君旣彻执饭与酱乃岀授从者凡侑食不尽食食于人不饱唯水浆不祭若祭爲巳偞卑君若赐之爵则越席再拜稽首受登席祭之饮卒爵而俟君卒爵然后授虚爵君子之饮酒也受一爵而色洒如也二爵而言言斯礼巳三爵而油油以退退则坐取屦隐辟而后屦坐左纳右坐右纳左〇凡尊必上玄酒唯君靣尊唯飨野人皆酒大夫侧尊用棜士侧尊用禁始冠缁布冠自诸侯下逹冠而敝之可也玄冠朱组缨天子之冠也缁布冠缋緌诸侯之冠也玄冠丹组缨诸侯之齐冠也玄冠綦组缨士之齐冠也缟冠玄武子姓之冠也缟冠素纰旣祥之冠也垂緌五寸惰游之士也玄冠缟武不齿之服也居冠属武自天子下逹有事然后緌五十不散送亲没不髦大帛不緌玄冠紫緌自鲁桓公始也朝玄端夕深衣深衣三袪缝齐倍要祍当旁𬒮可以回肘长中继揜尺祫二寸祛尺二寸縁广寸半以帛里布非礼也士不衣织无君者不贰采衣正色裳间色非列采不入公门振絺绤不入公门表裘不入公门袭裘不入公门纩爲茧緼爲𫀆禅爲絅帛爲褶〇朝服之以缟也自季康子始也孔子曰朝服而朝卒朔然后服之曰国家未道则不充其服焉唯君有黼裘以誓省大裘非古也君衣狐白裘锦衣以禓之君之右虎裘厥左狼裘士不衣狐白君子狐青裘豹褎玄绡衣以禓之麛裘青豻褎绞衣以禓之羔裘豹饰缁衣以禓之狐裘黄衣以禓之锦衣狐裘诸侯之服也犬羊之裘不禓不文饰也不禓裘之禓也见美也弔则袭不尽饰也君在则禓尽饰也服之袭也充美也是故尸袭执玉龟袭无事则禓弗敢充也笏天子以球玉诸侯以象大夫以鱼须文竹士竹本象可也见于天子与射无说笏入太庙说笏非古也小功不说笏当事免则说之旣搢必盥虽有执于朝弗有盥矣凡有指画于君前用笏造受命于君前则书于笏笏毕用也因饰焉笏度二尺有六寸其中博三寸其杀六分而去一而素带终辟大夫素带辟垂士练带率下辟居士锦带弟子缟带并纽约用组韠君朱大夫素士爵韦圜杀直天子直公侯前后方大夫前方后挫角士前后正韠下广二尺上广一尺长三尺其颈五寸肩革带博二寸大夫大带四寸杂带君朱緑大夫玄华士缁辟二寸再缭四寸凡带有率无箴功一命緼韨幽衡再命赤韨幽衡三命赤韨葱衡天子素带朱里终辟王后祎衣夫人揄狄三寸长齐于带绅长制士三尺有司二尺有五寸子游曰参分带下绅居一焉绅韠结三齐君命屈狄再命祎衣一命䄠衣士禒衣唯丗妇命于奠茧其他则皆从男子凡侍于君绅垂足如履齐頥垂拱视下而听上视带以及祫听郷任左凡君召以三节二节以走一节以趋在官不俟屦在外不俟车士于大夫不敢拜迎而拜送士于尊者先拜进靣荅之拜则走士于君所言大夫没矣则称谥若字名士与大夫言名士字大夫于大夫所有公讳无私讳凡祭不讳庙中不讳教学临文不讳古之君子必佩玉右征角左宫羽趋以采齐行以肆夏周还中规折还中矩进则揖之退则扬之然后玉锵鸣也故君子在车则闻鸾和之声行则鸣佩玉是以非辟之心无自入也君在不佩玉左结佩右设佩居则设佩朝则结佩齐则綪结佩而爵韠凡带必有佩王唯䘮否佩玉有冲牙君子无故玉不去身君子于玉比德焉天子佩白玉而玄组绶公侯佩山玄玉而朱组绶大夫佩水苍玉而纯组绶丗子佩瑜玉而綦组绶士佩瓀玟而緼组绶孔子佩象环五寸而綦组绶童子之节也缁布衣锦縁锦绅并纽锦束髪皆朱锦也肆束及带勤者有事则収之走则拥之童子不裘不帛不屦絇无缌服听事不麻无事则立主人之北靣见先生从人而入侍食于先生异爵者后祭先饭客祭主人辞曰不足祭也客飱主人辞以䟽主人自置其酱则客自彻之一室之人非賔客一人彻壹食之人一人彻凡燕食妇人不彻食枣桃李弗致于核瓜祭上环食中弃所操凡食果实者后君子火孰者先君子有庆非君赐不贺有忧者勤者有事则収之走则拥之孔子食于季氏不辞不食肉而飱君赐车马乗以拜赐衣服服以拜赐君未有命弗敢即乗服也君赐稽首据掌致诸地酒肉之赐弗再拜凡赐君子与小人不同日〇凡献于君大夫使宰士亲皆再拜稽首送之膳于君有荤桃茢于大夫去茢于士去荤皆造于膳宰大夫不亲拜爲君之荅巳也大夫拜赐而退士待诺而退又拜弗荅拜大夫亲赐士士拜受又拜于其室衣服弗服以拜敌者不在拜于其室凢于尊者有献而弗敢以闻士于大夫不承贺下大夫于上大夫承贺亲在行礼于人称父人或赐之则称父拜之礼不盛服不充故大裘不禓乗路车不式父命唿唯而不诺手执业则投之食在口则吐之走而不趋亲老出不易方复不过时亲癠色容不盛此孝子之䟽节也父没而不能读父之书手泽存焉尔母没而杯圈不能饮焉口泽之气存焉尔君入门介拂闑大夫中枨与闑之间士介拂枨賔入不中门不履阈公事自闑西私事自闑东君与尸行接武大夫继武士中武徐趋皆用是疾趋则欲发而手足母移圈豚行不举足齐如流席上亦然端行頥如矢弁行剡剡起屦执龟玉举前曵踵蹜蹜如也凡行容惕惕庙中齐齐朝廷济济翔翔君子之容舒迟见所尊者齐遫足容重手容恭目容端口容止声容静头容直气容肃立容德色容庄坐如尸燕居告温温凡祭容貌颜色如见所祭者〇䘮容累累色容顚顚视容瞿瞿梅梅言容茧茧〇戎容曁曁言容詻詻色容厉肃视容清明立容辨卑母讇头颈必中山立时行盛气顚实扬休玉色凡自称天子曰予一人伯曰天子之力臣诸侯之于天子曰某土之守臣某其在边邑曰某屏之臣某其于敌以下曰寡人小国之君曰孤摈者亦曰孤上大夫曰下臣摈者曰寡君之老下大夫自名摈者曰寡大夫丗子自名摈者曰寡君之适公子曰臣孽士曰传遽之臣于大夫曰外私大夫私事使私人摈则称名公士摈则曰寡大夫寡君之老大夫有所往必与公士爲賔也明堂位第十四郑氏註昔者周公朝诸侯于明堂之位天子负斧依南郷而立三公中阶之前北靣东上诸侯之位阼阶之东西靣北上诸侯之国西阶之西东靣北上诸子之国门东北靣东上诸男之国门西北靣东上九夷之国东门之外西靣北上八蛮之国南门之外北靣东上六戎之国西门之外东靣南上五狄之国北门之外南靣东上九采之国应门之外北靣东上四塞丗告至此周公明堂之位也明堂也者明诸侯之尊卑也昔殷纣乱天下脯鬼侯以飨诸侯是以周公相武王以伐纣武王崩成王㓜弱周公践天子之位以治天下六年朝诸侯于明堂制礼作乐颁度量而天下大服七年致政于成王成王以周公爲有勲劳于天下是以封周公于曲阜地方七百里革车千乗命鲁公丗丗祀周公以天子之礼乐是以鲁君孟春乗大路载弧韣旂十有二旒日月之章祀帝于郊配以后稷天子之礼也季夏六月以禘礼祀周公于大庙牲用白牡尊用牺象山罍鬰尊用黄目灌用玉瓉大圭荐用玉豆雕篹爵用玉琖仍雕加以璧散璧角爼用梡嶡升歌清庙下管象朱干玉戚冕而舞大武皮弁素积禓而舞大夏昧东夷之乐也任南蛮之乐也纳夷蛮之乐于大庙言广鲁于天下也君卷冕立于阼夫人副祎立于房中君肉袒迎牲于门夫人荐豆笾卿大夫赞君命妇赞夫人各扬其职百官废职服大刑而天下大服是故夏礿秋甞冬烝春社秋省而遂大蜡天子之祭也大庙天子明堂库门天子皐门雉门天子应门振木铎于朝天子之政也山节藻梲复庙重檐刮楹逹郷反玷岀尊崇坫康圭䟽屏天子之庙饰也鸾车有虞氏之路也钩车夏后氏之路也大路殷路也乗路周路也有虞氏之旂夏后氏之绥殷之大白周之大赤夏后氏骆马黒鬣殷人白马黒首周人黄马蕃鬣〇夏后氏牲尚黒殷白牡周骍刚泰有虞氏之尊也山罍夏后氏之尊也着殷尊也牺象周尊也爵夏后氏以琖殷以斝周以爵灌尊夏后氏以鸡夷殷以斝周以黄目其勺夏后氏以龙勺殷以䟽勺周以蒲勺土鼔篑桴苇籥伊耆氏之乐也拊搏玉磬揩击大琴大瑟中琴小瑟四代之乐器也鲁公之庙文丗室也武公之庙武丗室也米廪有虞氏之庠也序夏后氏之序也瞽宗殷学也頖宫周学也〇崇鼎贯鼎大璜封父龟天子之器也越棘大弓天子之戎器也夏后氏之鼔足殷楹鼓周县鼔垂之和钟叔之离磬女蜗之笙簧夏后氏之龙簨虡殷之崇牙周之璧翣〇有虞之两敦夏后氏之四琏殷之六瑚周之八簋〇爼有虞氏以梡夏后氏以嶡殷以椇周以房爼夏后氏以楬豆殷玉豆周献豆有虞氏服韨夏后氏山殷火周龙章有虞氏祭首夏后氏祭心殷祭肝周祭肺夏后氏尚明水殷尚醴周尚酒有虞氏官五十夏后氏官百殷二百周三百有虞氏之绥夏后氏之绸练殷之崇牙周之璧翣凡四代之服器官鲁兼用之是故鲁王礼也天下传之乆矣君臣未尝相弑也礼乐刑法政俗未尝相变也天下以爲有道之国是故天下资礼乐焉纂图互註礼记卷之九纂图互註礼记纂图互註礼记卷第十纂图互註礼记卷之十䘮服小记第十五礼记郑氏註斩衰括发以麻爲母括发以麻免而以布齐衰恶笄以终䘮男子冠而妇人笄男子免而妇人髽其义爲男子则免爲妇人则髽苴杖竹也削杖桐也祖父卒而后爲祖母后者三年爲父母长子稽颡大夫弔之虽缌必稽颡妇人爲夫与长子稽颡其余则否男主必使同姓妇主必使异姓〇爲父后者爲岀母无服亲亲以三爲五以五爲九上杀下杀旁杀而亲毕矣〇王者禘其祖之所自出以其祖配之而立四庙庶子王亦如之〇别子爲祖继别爲宗继祢者爲小宗有五丗而迁之宗其继髙祖者也是故祖迁于上宗易于下尊祖故敬宗敬宗所以尊祖祢也庶子不祭祖者明其宗也庶子不爲长子斩不继祖与祢故也庶子不祭殇与无后者殇与无后者从祖祔食庶子不祭祢者明其宗也亲亲尊尊长长男女之有别人道之大者也〇从服者所从亡则巳属从者所从虽没也服妾从女君而岀则不爲女君之子服〇礼不王不禘丗子不降妻之父母其爲妻也与大夫之适子同父爲士子爲天子诸侯则祭以天子诸侯其尸服以士服父爲天子诸侯子爲士祭以士其尸服以士服〇妇当䘮而岀则除之爲父母䘮未练而岀则三年旣练而岀则巳未练而反则期旣练而反则遂之再期之䘮三年也期之䘮二年也九月七月之䘮三时也五月之䘮二时也三月之䘮一时也故期而祭礼也期而除䘮道也祭不爲除䘮也三年而后葬者必再祭其祭之间不同时而除䘮大功者主人之䘮有三年者则必爲之再祭朋友虞祔而巳士妾有子而爲之缌无子则巳生不及祖父母诸父昆弟而父税䘮巳则否爲君之父母妻长子君巳除䘮而后闻䘮则不税降而在缌小功者则税之近臣君服斯服矣其余从而服不从而税君虽未知䘮臣服巳〇虞杖不入于室祔杖不升于堂爲君母后者君母卒则不爲君母之党服〇绖杀五分而去一杖大如绖妾爲君之长子与女君同除䘮者先重者易服者易轻者无事不辟庙门哭皆于其次〇复与书铭自天子逹于士其辞一也男子称名妇人书姓与伯仲如不知姓则书氏斩衰之葛与齐衰之麻同齐衰之葛与大功之麻同麻同皆兼服之报葬者报虞三月而后卒哭父母之䘮偕先葬者不虞祔待后事其葬服斩衰大夫降其庶子其孙不降其父大夫不主士之䘮〇爲慈母之父母无服夫爲人后者其妻爲舅姑大功〇士祔于大夫则易牲继父不同居也者必尝同居皆无主后同财而祭其祖祢爲同居有主后者爲异居哭朋友者于门外之右南靣祔葬者不筮宅士大夫不得祔于诸侯祔于诸祖父之爲士大夫者其妻祔于诸祖姑哀祔于妾祖姑亡则中一以上而祔祔必以其昭穆诸侯不得祔于天子天子诸侯大夫可以祔于士〇爲母之君母母卒则不服宗子母在爲妻禫〇爲慈母后者爲庶母可也爲祖庶母可也〇爲父母妻长子禫慈母与妾母不丗祭也丈夫冠而不爲殇妇人笄而不爲殇爲殇后者以其服服之乆而不葬者唯主䘮者不除其余以麻终月数者除䘮则巳箭笄终䘮三年齐衰三月与大功同者绳屦〇练筮日筮尸视濯皆要绖杖绳屦有司告具而后去杖筮日筮尸有司告事毕而后杖拜送賔大祥吉服而筮尸〇庶子在父之室则爲其母不禫庶子不以杖即位父不主庶子之䘮则孙以杖即位可也父在庶子爲妻以杖即位可也诸侯弔于异国之臣则其君爲主诸侯弔必皮弁钖衰所弔虽巳葬主人必免主人未䘮服则君亦不钖衰养有疾者不䘮服遂以主其䘮非养者入主人之䘮则不易巳之䘮服养尊者必易服养卑者否〇妾无妾祖姑者易牲而祔于女君可也妇之䘮虞卒哭其夫若子主之祔则舅主之士不摄大夫士摄大夫唯宗子主人未除䘮有兄弟自他国至则主人不免而爲主陈器之道多陈之而省纳之可也省陈之而尽纳之可也奔兄弟之䘮先之墓而后之家爲位而哭所知之䘮则哭于宫而后之墓父不爲衆子次于外〇与诸侯爲兄弟者服斩下殇小功带澡麻不絶本诎而反以报之妇祔于祖姑祖姑有三人则祔于亲者〇其妻爲大夫而卒而后其夫不爲大夫而祔于其妻则不易牲妻卒而后夫爲大夫而祔于其妻则以大夫牲爲父后者爲出母无服无服也者䘮者不祭故也〇妇人不爲主而杖者姑在爲夫杖母爲长子削杖女子子在室爲父母其主䘮者不杖则子一人杖缌小功虞卒哭则免旣葬而不报虞则虽主人皆冠及虞则皆免爲兄弟旣除䘮巳及其葬也反服其服报虞卒哭则免如不报虞则除之逺葬者比反哭者皆冠及郊而后免反哭君弔虽不当免时也主人必免不散麻虽异国之君免也亲者皆免除殇之䘮者其祭也必玄〇除成䘮者其祭也朝服缟冠奔父之䘮括发于堂上袒降踊袭绖于东方奔母之䘮不括发袒于堂上降踊袭于东方绖即位成踊岀门哭止三日而五哭三袒适妇不爲舅后者则姑爲之小功大传第十六郑氏註礼不王不禘王者禘其祖之所自岀以其祖配之诸侯及其大祖大夫士有大事省于其君午祫及其髙祖〇牧之野武王之大事也旣事而退柴于上帝祈于社设奠于牧室遂率天下诸侯执豆笾逡奔走追王大王亶父王季历文王昌不以卑临尊也〇上治祖祢尊尊也下治子孙亲亲也旁治昆弟合族以食序以昭缪别之以礼义人道竭矣圣人南靣而听天下所且先者五民不与焉一曰治亲二曰报功三曰举贤四曰使能五曰存爱五者一得于天下民无不足无不赡者五者一物纰缪民莫得其死圣人南靣而治天下必自人道始矣立权度量考文章改正朔易服色殊徽号异器械别衣服此其所得与民变革者也其不可得变革者则有矣亲亲也尊尊也长长也男女有别此其不可得与民变革者也〇同姓从宗合族属异姓主名治际㑹名着而男女有别其夫属乎父道者妻皆母道也其夫属乎子道者妻皆妇道也谓弟之妻妇者是嫂亦可谓之母乎名者人治之大者也可无慎乎四丗而缌服之穷也五丗祖免杀同姓也六丗亲属竭矣其庶姓别于上而戚单于下昏姻可以通乎系之以姓而弗别缀之以食而弗殊虽百丗而昏姻不通者周道然也〇服术有六一曰亲亲二曰尊尊三曰名四曰岀入五曰长㓜六曰从服从服有六有属从有徒从有从有服而无服有从无服而有服有从重而轻有从轻而重自仁率亲等而上之至于祖名曰轻自义率祖顺而下之至于祢名曰重一轻一重其义然也君有合族之道族人不得以其戚戚君位也〇庶子不祭明其宗也庶子不得爲长子三年不继祖也别子爲祖继别爲宗继祢者爲小宗有百丗不迁之宗有五丗则迁之宗百丗不迁者别子之后也宗其继别子之所自岀者百丗不迁者也宗其继髙祖者五丗则迁者也尊祖故敬宗敬宗尊祖之义也有小宗而无大宗者有大宗而无小宗者有无宗亦莫之宗者公子是也公子有宗道公子之公爲其士大夫之庶者宗其士大夫之适者公子之宗道也〇絶族无移服亲者属也自仁率亲等而上之至于祖自义率祖顺而下之至于祢是故人道亲亲也亲亲故尊祖尊祖故敬宗敬宗故収族収族故宗庙严宗庙严故重社稷重社稷故爱百姓爱百姓故刑罚中刑罚中故庶民安庶民安故财用足财用足故百志成百志成故礼俗刑礼俗刑然后乐诗云不显不承无斁于人斯此之谓也少仪第十七郑氏註闻始见君子者辞曰某固愿闻名于将命者不得阶主敌者曰某固愿见罕见曰闻名亟见曰朝夕瞽曰闻名适有䘮者曰比童子曰听事适公卿之䘮则曰听役于司徒君将适他臣如致金玉货贝于君则曰致马资于有司敌者曰赠从者臣致禭于君则曰致废衣于贾人敌者曰禭亲者兄弟不以禭进臣爲君䘮纳货贝于君则曰纳甸于有司赗马入庙门马与其币大白兵车不入庙门者旣致命坐委之摈者举之主人无亲受也〇受立授立不坐性之直者则有之矣〇始入而辞曰辞矣即席曰可矣排阖说屦于户内者一人而巳矣有尊长在则否问品味曰子亟食于某乎问道艺曰子习于某乎子善于某乎不疑在躬不度民械不愿于大家不訾重器汜埽曰埽埽席前曰拚拚席不以鬛执箕膺擖不贰问问卜筮曰义与志与义则可问志则否〇尊长于巳踰等不敢问其年燕见不将命遇于道见则靣不请所之䘮俟事不犆弔侍坐弗使不执琴瑟不画地手无容不翣也寝则坐而将命侍射则约矢侍投则拥矢胜则洗而以请客亦如之不角不擢马执君之乗车则坐仆者右带劔负良绥申之靣扦诸幦以散绥升执辔然后歩请见不请退朝廷曰退燕游曰归师役曰罢侍坐于君子君子欠伸运笏泽劒首还屦问日之蚤莫虽请退可也事君者量而后入不入而后量凡乞假于人爲人从事者亦然然故上无怨而不逺罪也不窥宻不旁狎不道旧故不戏色爲人臣下者有諌而无讪有亡而无疾颂而无讇諌而无骄怠则张而相之废则埽而更之谓之社稷之役母拔来母报往母渎神母循枉母测未至士依于德游于艺工依于法游于说母訾衣服成器母身质言语言语之羙穆穆皇皇朝廷之美济济翔翔祭祀之美齐齐皇皇车马之羙匪匪翼翼鸾和之美肃肃雍雍问国君之子长㓜长则曰能从社稷之事矣㓜则曰能御未能御问大夫之子长㓜长则曰能从乐人之事矣㓜则曰能正于乐人未能正于乐人问士之子长㓜长则曰能耕矣㓜则曰能负薪未能负薪执玉执龟筴不趋堂上不趋城上不趋武车不式介者不拜妇人吉事虽有君赐肃拜爲尸坐则不手拜肃拜爲䘮主则不手拜葛绖而麻带取爼进爼不坐执虚如执盈入虚如有人凡祭于室中堂上无跣燕则有之未尝不食新仆于君子君子升下则授绥始乗则式君子下行然后还立乗贰车则式佐车则否贰车者诸侯七乗上大夫五乗下大夫五乗有贰车之乗马服车不齿观君子之衣服服劔乗马弗贾其以乗壷酒束脩一犬赐人若献人则陈酒执脩以将命亦曰乗壷酒束脩一犬其以鼎肉则执以将命其禽加于一双则执一双以将命委其余犬则执緤守犬田犬则授摈者旣受乃问犬名牛则执纼马则执靮皆右之臣则左之车则说绥执以将命甲若有以前之则执以将命无以前之则袒櫜奉冑器则执盖弓则以左手屈韣执拊劔则启椟盖袭之加夫桡与劔焉笏书脩苞苴兮茵席枕几颎杖琴瑟戈有刃者椟筴籥其执之皆尚左手刀郄刃授颕削授拊凡有刺刃者以授人则辟刃乗兵车岀先刃入后刃军尚左卒尚右〇賔客王恭祭祀主敬䘮事主哀㑹同主诩军旅思险隐情以虞燕侍食于君子则先饭而后巳母放饭母流歠小饭而亟之数噍母爲口容客自彻乱焉则止客爵居左其饮居右介爵酢爵僎爵皆居右羞濡鱼者进尾冬右腴夏右鳍祭膴〇凡齐执之以右居之于左赞币自左诏辞自右酌尸之仆如君之仆其在车则左执辔右受爵祭左右轨范乃饮凡羞有爼者则于爼肉内祭君子不食圂腴一小子走而不趋举爵则坐祭立饮凡洗必盥牛羊之肺离而不提心凡羞有湆者不以齐爲君子择葱薤则絶其本末羞首者进喙祭耳〇尊者以酌者之左爲上尊尊壷者靣其鼻饮酒者禨者醮者有折爼不坐未歩爵不尝羞牛与羊鱼之腥聂而切之爲脍麋鹿爲菹野豕爲轩皆聂而不切爲辟鸡兔爲宛脾皆聂而切之切葱若薤实之醯以柔之〇其有折爼者取祭反之不坐燔亦如之尸则坐衣服在躬而不知其名爲罔其未有烛而后至者则以在者告道瞽亦然凡饮酒爲献主者执烛抱燋客作而辞然后以授人执烛不让不辞不歌洗盥执食饮者勿气有问焉则辟咡而对爲人祭曰致福爲巳祭而致膳于君子曰膳祔练曰告凡膳告于君子主人展之以授使者于阼阶之南南靣再拜稽首送反命主人又再拜稽首其礼太牢则以牛左肩臂臑折九个少牢则以羊左肩七个犆豕则以豕左肩五个国家靡敝则车不雕几甲不组縢食器不刻镂君子不履丝屦马不常秣纂圗互註礼记卷之十纂图互註礼记纂图互註礼记卷第十一是故学然后知不足教然后知困知不足然后能自反也知困然后能自强也故曰教学相长也兊命曰学学半其此之谓乎古之教者家有塾党有庠术有序国有学比年入学中年考校一年视离经辨志三年视敬业乐群五年视博习亲师七年视论学取友谓之小成九年知类通逹强立而不反谓之大成夫然后足以化民易俗近者说服而逺者怀之此大学之道也记曰蛾子时术之其此之谓乎大学始教皮弁祭菜示敬道也宵雅肄三官其始也入学鼔箧孙其业也夏楚二物収其威也未卜禘不视学游其志也时观而弗语存其心也㓜者听而弗问学不躐等也此七者教之大伦也记曰凡学官先事士先志其此之谓乎大学之教也时教必有正业退息必有居学不学操缦不能安弦不学博依不能安诗不学杂服不能安礼不兴其艺不能乐学故君子之于学也藏焉脩焉息焉游焉夫然故安其学而亲其师乐其友而信其道是以虽离师辅而不反也兊命曰敬孙务时敏厥脩乃来其此之谓乎今之教者呻其佔毕多其讯此四者教之所由兴也发然后禁则扞格而不胜时过然后学则勤苦而难成杂施而不孙则坏乱而不脩独学而无友则孤陋而寡闻燕朋逆其师燕辟废其学此六者教之所由废也君子旣知教之所由兴又知教之所由废然后可以爲人师也故君子之教喻也道而弗牵强而弗抑开而弗逹道而弗牵则和强而弗抑则易开而弗逹则思和易以思可谓善喻矣学者有四失教者必知之人之学也或失则多或失则寡或失则易或失则止此四者心之莫同也知其心然后能救其失也教也者长善而救其失者也善歌者使人继其声善教者使人继其志其言也约而逹微而臧罕譬而喻可谓继志矣君子知至学之难易而知其美恶然后能博喻能博喻然后能爲师能爲师然后能爲长能爲长然后能爲君故师也者所以学爲君也是故择师不可不慎也记曰三王四代唯其师此之谓乎凡学之道严师爲难师严然后道尊道尊然后民知敬学是故君之所不臣于其臣者二当其爲尸则弗臣也当其爲师则弗臣也大学之礼虽诏于天子无北面所以尊师也善学者师逸而功倍又从而庸之不善学者师勤而功半又从而怨之善问者如攻坚木先其易者后其节目及其乆也相说以解不善问者反此善待问者如撞钟叩之以小者则小鸣叩之以大者则大鸣待其从容然后尽其声不善荅问者反此此皆进学之道也记问之学不足以爲人师必也其听语乎力不能问然后语之语之而不知虽舎之可也良冶之子必学爲裘良弓之子必学爲箕始驾马者反之车在马前君子察于此三者可以有志于学矣古之学者比物丑类鼔无当于五声五声弗得不和水无当于五色五色弗得不章学无当于五官五官弗得不治师无当于五服五服弗得不亲君子曰大德不官大道不器大信不约大时不齐察于此四者可以有志于本矣三王之祭川也皆先河而后海或源也或委也此之谓务本乐记第十九郑氏註凡音之起由人心生也人心之动物使之然也感于物而动故形于声声相应故生变变成方谓之音比音而乐之及干戚羽旄谓之乐乐者音之所由生也其本在人心之感于物也是故其哀心感者其声噍以杀其乐心感者其声啴以缓其喜心感者其声发以散其怒心感者其声粗以厉其敬心感者其声直以廉其爱心感者其声和以柔六者非性也感于物而后动是故先王慎所以感之者故礼以道其志乐以和其声政以一其行刑以防其姦礼乐刑政其极一也所以同民心而岀治道也凡音者生人心者也情动于中故形于声声成文谓之音是故治丗之音安以乐其政和乱丗之音怨以怒其政乖亡国之音哀以思其民困声音之道与政通矣互註宫爲君商爲臣角爲民征爲事羽爲物五者不乱则无怗懘之音矣宫乱则荒其君骄商乱则陂其官坏角乱则忧其民怨徴乱则哀其事勤羽乱则危其财匮五者皆乱迭相陵谓之慢如此则国之灭亡无日矣郑卫之音乱丗之音也比于慢矣桑间濮上之音亡国之音也其政散其民流诬上行私而不可止也凡音者生于人心者也乐者通伦理者也是故知声而不知音者禽兽是也知音而不知乐者衆庶是也唯君子爲能知乐是故审声以知音审音以知乐审乐以知政而治道备矣是故不知声者不可与言音不知音者不可与言乐知乐则几于礼矣礼乐皆得谓之有德德者得也是故乐之隆非极音也食飨之礼非致味也清庙之瑟朱弦而䟽越壹倡而三叹有遗音者矣大飨之礼尚玄酒而爼腥鱼大羹不和有遗味者矣是故先王之制礼乐也非以极口腹耳目之欲也将以教民平好恶而反人道之正也人生而静天之性也感于物而动性之欲也物至知知然后好恶形焉好恶无节于内知诱于外不能反躬天理灭矣夫物之感人无穷而人之好恶无节则是物至而人化物也人化物也者灭天理而穷人欲者也于是有悖逆诈伪之心有淫泆作乱之事是故强者胁弱衆者暴寡知者诈愚勇者苦怯疾病不养老幼孤独不得其所此大乱之道也是故先王之制礼乐人爲之节衰麻哭泣所以节䘮纪也钟鼔干戚所以和安乐也昏姻冠笄所以别男女也射郷食飨所以正交接也礼节民心乐和民声政以行之刑以防之礼乐刑政四逹而不悖则王道备矣乐者爲同礼者爲异同则相亲异则相敬乐胜则流礼胜则离合情饰貌者礼乐之事也礼义立则贵贱等矣乐文同则上下和矣好恶着则贤不肖别矣刑禁暴爵举贤则政均矣仁以爱之义以正之如此则民治行矣乐由中出礼自外作乐由中岀故静礼自外作故文大乐必易大礼必简乐至则无怨礼至则不争揖譲而治天下者礼乐之谓也暴民不作诸侯賔服兵革不试五刑不用百姓无患天子不怒如此则乐逹矣合父子之亲明长㓜之序以敬四海之内天子如此则礼行矣大乐与天地同和大礼与天地同节和故百物不失节故祀天祭地明则有礼乐幽则有鬼神如此则四海之内合敬同爱矣礼者殊事合敬者也乐者异文合爱者也礼乐之情同故明王以相㳂也故事与时并名与功偕故钟鼔管磬羽籥干戚乐之器也屈伸俯仰缀兆舒疾乐之文也簠簋爼豆制度文章礼之器也升降上下周还禓袭礼之文也故知礼乐之情者能作识礼乐之文者能述作者之谓圣述者之谓明明圣者述作之谓也乐者天地之和也礼者天地之序也和故百物皆化序故羣物皆别乐由天作礼以地制过制则乱过作则暴明于天地然后能兴礼乐也论伦无患乐之情也欣喜欢爱乐之官也中正无邪礼之质也庄敬恭顺礼之制也若夫礼乐之施于金石越于声音用于宗庙社稷事乎山川鬼神则此所与民同也王者功成作乐治定制礼其功大者其乐备其治辩者其礼具干戚之舞非备乐也孰亨而祀非逹礼也五帝殊时不相㳂乐三王异丗不相袭礼乐极则忧礼粗则偏矣及夫敦乐而无忧礼备而不偏者其唯大圣乎天髙地下万物散殊而礼制行矣流而不息合同而化而乐兴焉春作夏长仁也秋歛冬藏义也仁近于乐义近于礼乐者敦和率神而从天礼者别冝居鬼而从地故圣人作乐以应天制礼以配地礼乐明备天地官矣天尊地卑君臣定矣卑髙巳陈贵贱位矣动静有常小大殊矣方以类聚物以羣分则性命不同矣在天成象在地成形如此则礼者天地之别也地气上齐天气下降隂阳相摩天地相荡鼔之以雷霆奋之以风雨动之以四时煖之以日月而百化兴焉天子之爲乐也以赏诸侯之有德者也德盛而教尊五谷时孰然后赏之以乐故其治民劳者其舞行缀逺其治民逸者其舞行缀短故观其舞知其德闻其谥知其行也大章章之也咸池备矣韶继也夏大也殷周之乐尽矣天地之道寒暑不时则疾风雨不节则饥教者民之寒暑也教不时则伤丗事者民之风雨也事不节则无功然则先王之爲乐也以法治也善则行象德矣夫豢豕爲酒非以爲祸也而狱讼益繁则酒之流生祸也是故先王因爲酒礼壹献之礼賔主百拜终日饮酒而不得醉焉此先王之所以备酒祸也故酒食者所以合欢也乐者所以象德也礼者所以缀淫也是故先王有大事必有礼以哀之有大福必有礼以乐之哀乐之分皆以礼终乐也者圣人之所乐也而可以善民心其感人深其移风易俗故先王着其教焉夫民有血气心知之性而无哀乐喜怒之常应感起物而动然后心术形焉是故志微噍杀之音作而民思忧啴谐慢易繁文简节之音作而民康乐粗厉勐起奋末广贲之音作而民刚毅廉直劲正庄诚之音作而民肃敬寛𥙿肉好顺成和动之音作而民慈爱流辟邪散狄成涤滥之音作而民淫乱是故先王本之情性稽之度数制之礼义合生气之和道五常之行使之阳而不散隂而不密刚气不怒柔气不慑四畅交于中而发作于外皆安其位而不相夺也然后立之学等广其节奏省其文采以绳德厚律小大之称比终始之序以象事行使亲䟽贵贱长幼男女之理皆形见于乐故曰乐观其深矣土敝则草木不长水烦则鱼鼈不大气衰则生物不遂丗乱则礼慝而乐淫是故其声哀而不庄乐而不安慢易以犯节流湎以忘本广则容姦狭则思欲感条畅之气而灭平和之德是以君子贱之也凡姦声感人而逆气应之逆气成象而淫乐兴焉正声感人而顺气应之顺气成象而和乐兴焉倡和有应回邪曲直各归其分而万物之理各以类相动也是故君子反情以和其志比类以成其行姦声乱色不留聦明淫乐慝礼不接心术惰慢邪辟之气不设于身体使耳目鼻口心知百体皆由顺正以行其义然后发以声音而文以琴瑟动以干戚饰以羽旄从以箫管奋至德之光动四气之和以着万物之理是故清明象天广大象地终始象四时周还象风雨五色成文而不乱八风从律而不姦百度得数而有常小大相成终始相生倡和清浊迭相爲经故乐行而伦清耳目聦明血气和平移风易俗天下皆寕故曰乐者乐也君子乐得其道小人乐得其欲以道制欲则乐而不乱以欲忘道则惑而不乐是故君子反情以和其志广乐以成其教乐行而民郷方可以观德矣德者性之端也乐者德之华也金石丝竹乐之器也诗言其志也歌咏其声也舞动其容也三者本于心然后乐器从之是故情深而文明气盛而化神和顺积中而英华发外唯乐不可以爲伪乐者心之动也声者乐之象也文采节奏声之饰也君子动其本乐其象然后治其饰是故先鼔以警戒三歩以见方再始以着往复乱以饬归奋疾而不拔极幽而不隠独乐其志不厌其道备举其道不私其欲是故情见而义立乐终而德尊君子以好善小人以听过故曰生民之道乐爲大焉乐也者施也礼也者报也乐乐其所自生而礼反其所自始乐章德礼报情反始也所谓大辂者天子之车也龙旂九旒天子之旌也青黒縁者天子之寳龟也从之以牛羊之羣则所以赠诸侯也乐也者情之不可变者也礼也者理之不可易者也乐统同礼辨异礼乐之说管乎人情矣穷本知变乐之情也着诚去伪礼之经也礼乐偩天地之情逹神明之德降兴上下之神而凝是精粗之体领父子君臣之节是故大人举礼乐则天地将爲昭焉天地䜣合隂阳相得煦妪覆育万物然后草木茂区萌逹羽翼奋角觡生蛰虫昭苏羽者妪伏毛者孕鬻胎生者不殰而卵生者不殈则乐之道归焉耳乐者非谓黄钟大吕弦歌干扬也乐之末节也故童者舞之铺筵席陈尊爼列笾豆以升降爲礼者礼之末节也故有司掌之乐师辨乎声诗故北面而弦宗祝辨乎宗庙之礼故后尸商祝辨乎䘮礼故后主人是故德成而上艺成而下行成而先事成而后是故先王有上有下有先有后然后可以有制于天下也魏文侯问于子夏曰吾端冕而听古乐则唯恐卧听郑卫之音则不知倦敢问古乐之如彼何也新乐之如此何也子夏对曰今夫古乐进旅退旅和正以广弦匏笙簧㑹守拊鼔始奏以文复乱以武治乱以相讯疾以雅君子于是语于是道古脩身及家平均天下此古乐之发也令夫新乐进俯退俯姦声以滥溺而不止及优侏獶杂子女不知父子乐终不可以语不可以道古此新乐之发也今君之所问者乐也所好者音也夫乐者与音相近而不同文侯曰敢问何如子夏对曰夫古者天地顺而四时当民有德而五谷昌疾疢不作而无妖祥此之谓大当然后圣人作爲父子君臣以爲纪纲纪纲旣正天下大定天下大定然后正六律和五声弦歌诗颂此之谓德音德音之谓乐诗云莫其德音其德克明克明克类克长克君王此大邦克顺克俾俾于文王其德靡悔旣受帝祉施于孙子此之谓也今君之所好者其溺音乎文侯曰敢问溺音何从出也子夏对曰郑音好滥淫志宋音燕女溺志卫音趋数烦志齐音敖辟乔志此四者皆淫于色而害于德是以祭祀弗用也诗云肃雍和鸣先祖是听夫肃肃敬也雍雍和也夫敬以和何事不行爲人君者谨其所好恶而巳矣君好之则臣爲之上行之则民从之诗云诱民孔易此之谓也然后圣人作爲鞉鼔椌楬壎箎此六者德音之音也然后钟磬竽瑟以和之干戚旄狄以舞之此所以祭先王之庙也所以献酬酳酢也所以官序贵贱各得其冝也所以示后丗有尊卑长㓜之序也钟声铿铿以立号号以立横横以立武君子听钟声则思武臣石声磬磬以立辨辨以致死君子听磬声则思死封疆之臣丝声哀哀以立廉廉以立志君子听琴瑟之声则思志义之臣竹声滥滥以立㑹㑹以聚衆君子听竽笙箫管之声则思畜聚之臣鼔鼙之声讙讙以立动动以进衆君子听鼔鼙之声则思将帅之臣君子之听音非听其铿锵而巳也彼亦有所合之也賔牟贾侍坐于孔子孔子与之言及乐曰夫武之备戒之巳乆何也对曰病不得其衆也咏叹之淫液之何也对曰恐不逮事也发扬蹈厉之巳蚤何也对曰及时事也武坐致右宪左何也对曰非武坐也声淫及商何也对曰非武音也子曰若非武音则何音也对曰有司失其传也若非有司失其传则武王之志荒矣子曰唯丘之闻诸苌弘亦若吾子之言是也賔牟贾起免席而请曰夫武之备戒之巳乆则旣闻命矣敢问遟之遟而又乆何也子曰居吾语女夫乐者象成者也揔干而山立武王之事也发扬蹈厉太公之志也武乱皆坐周召之治也且夫武始而北出再成而灭商三成而南四成而南国是疆五成而分周公左召公右六成复缀以崇天子夹振之而驷伐盛威于中国也分夹而进事蚤济也乆立于缀以待诸侯之至也且女独未闻牧野之语乎武王克殷反商未及下车而封黄帝之后于蓟封帝尧之后于祝封帝舜之后于陈下车而封夏后氏之后于𣏌投殷之后于宋封王子比干之墓释箕子之囚使之行商容而复其位庶民弛政庶士倍禄济河而西马散之华山之阳而弗复乗牛散之桃林之野而弗复服车甲衅而藏之府库而弗复用倒载干戈包之以虎皮将帅之士使爲诸侯名之曰建櫜然后天下知武王之不复用兵也散军而郊射左射貍首右射驺虞而贯革之射息也禆冕搢笏而虎贲之士说劔也祀乎明堂而民知孝朝觐然后诸侯知所以臣耕借然后诸侯知所以敬五者天下之大教也食三老五更于大学天子袒而割牲执酱而馈执爵而酳冕而揔干所以教诸侯之弟也若此则周道四逹礼乐交通则夫武之遟乆不亦冝乎君子曰礼乐不可斯湏去身致乐以治心则易直子谅之心油然生矣易直子谅之心生则乐乐则安安则乆乆则天天则神天则不言而信神则不怒而威致乐以治心者也致礼以治躬则庄敬庄敬则严威心中斯湏不和不乐而鄙诈之心入之矣外貌斯湏不庄不敬而易慢之心入之矣故乐也者动于内者也礼也者动于外者也乐极和礼极顺内和而外顺则民瞻其颜色而弗与争也望其容貌而民不生易慢焉故徳煇动于内而民莫不承听理发诸外而民莫不承顺故曰致礼乐之道举而错之天下无难矣乐也者动于内者也礼也者动于外者也故礼主其减乐主其盈礼减而进以进爲文乐盈而反以反爲文礼减而不进则销乐盈而不反则放故礼有报而乐有反礼得其报则乐乐得其反则安礼之报乐之反其义一也夫乐者乐也人情之所不能免也乐必发于声意形于动静人之道也声音动静性术之变尽于此矣故人不耐无乐乐不耐无形形而不爲道不耐无乱先王耻其乱故制雅颂之声以道之使其声足乐而不流使其文足论而不息使其曲直繁瘠廉肉节奏足以感动人之善心而已矣不使放心邪气得接焉是先王立乐之方也是故乐在宗庙之中君臣上下同听之则莫不和敬在族长郷里之中长㓜同听之则莫不和顺在闺门之内父子兄弟同听之则莫不和亲故乐者审一以定和比物以饰节节奏合以成文所以合和父子君臣附亲万民也是先王立乐之方也故听其雅颂之声志意得广焉执其干戚习其俯仰诎伸容貌得庄焉行其缀兆要其节奏行列得正焉进退得齐焉故乐者天地之命中和之纪人情之所不能免也夫乐者先王之所以饰喜也军旅鈇钺者先王之所以饰怒也故先王之喜怒皆得其侪焉喜则天下和之怒则暴乱者畏之先王之道礼乐可谓盛矣子赣见师乙而问焉曰赐闻声歌各有宜也如赐者宜何歌也师乙曰乙贱工也何足以问所宜请诵其所闻而吾子自执焉爱者宜歌商温良而能断者宜歌齐夫歌者直巳而陈徳也动巳而天地应焉四时和焉星辰理焉万物育焉故商者五帝之遗声也寛而静柔而正者宜歌颂广大而静䟽逹而信者宜歌大雅恭俭而好礼者宜歌小雅正直而静廉而谦者宜歌风肆直而慈爱商之遗声也商人识之故谓之商齐者三代之遗声也齐人识之故谓之齐明乎商之音者临事而屡断明乎齐之音者见利而让临事而屡断勇也见利而让义也有勇有义非歌孰能保此故歌者上如抗下如队曲如折止如槀木倨中矩句中钩累累乎端如贯珠故歌之爲言也长言之也说之故言之言之不足故长言之长言之不足故嗟叹之嗟叹之不足故不知手之舞之足之蹈之也互註子贡问乐纂圗互註礼记卷之十一纂图互註礼记纂图互註礼记卷第十二纂圗互註礼记卷之十二杂记上第二十礼记郑氏註诸侯行而死于馆则其复如于其国如于道则升其乗车之左毂以其绥复其輤有裧缁布裳帷素锦以爲屋而行至于庙门不毁墙遂入适所殡唯輤爲说于庙门外大夫士死于道则升其乗车之左毂以其绥复如于馆死则其复如于家大夫以布爲輤而行至于家而说輤载以輲车入自门至于阼阶下而说车举自阼阶升适所殡士輤苇席以爲屋蒲席以爲裳帷凡讣于其君曰君之臣某死父母妻长子曰君之臣某之某死君讣于他国之君曰寡君不禄敢告于执事夫人曰寡小君不禄大子之䘮曰寡君之适子某死大夫讣于同国适者曰某不禄讣于士亦曰某不禄讣于他国之君曰君之外臣寡大夫某死讣于适者曰吾子之外私寡大夫某不禄使某实讣于士亦曰吾子之外私寡大夫某不禄使某实士讣于同国大夫曰某死讣于士亦曰某死讣于他国之君曰君之外臣某死讣于大夫曰吾子之外私某死讣于士亦曰吾子之外私某死大夫次于公馆以终䘮士练而归士次于公馆大夫居庐士居垩室互註大夫爲其父母兄弟之未爲大夫者之䘮服如士服士爲其父母兄弟之爲大夫者之䘮服如士服大夫之适子服大夫之服大夫之庶子爲大夫则爲其父母服大夫服其位与未爲大夫者齿士之子爲大夫则其父母弗能主也使其子主之无子则爲之置后大夫卜宅与葬日有司麻衣布衰布带因䘮屦缁布冠不蕤占者皮弁如筮则史练冠长衣以筮占者朝服大夫之䘮旣荐马荐马者哭踊出乃包奠而读书大夫之䘮大宗人相小宗人命龟卜人作龟内子以鞠衣襃衣素沙下大夫以䄠衣其余如士复诸侯以襃衣冕服爵弁服夫人税衣揄狄狄税素沙复西上大夫不揄绞属于池下大夫附于士士不附于大夫附于大夫之昆弟无昆弟则从其昭穆虽王父母在亦然妇附于其夫之所附之妃无妃则亦从其昭穆之妃妾附于妾祖姑无妾祖姑则亦从其昭穆之妾男子附于王父则配女子附于王母则不配公子附于公子君薨大子号称子待犹君也有三年之练冠则以大功之麻易之唯杖屦不易有父母之䘮尚功衰而附兄弟之殇则练冠附于殇称阳童某甫不名神也凡异居始闻兄弟之䘮唯以哭对可也其始麻散带绖未服麻而奔䘮及主人之未成绖也䟽者与主人皆成之亲者终其麻带绖之日数主妾之䘮则自祔至于练祥皆使其子主之其殡祭不于正室君不抚仆妾女君死则妾爲女君之党服摄女君则不爲先女君之党服闻兄弟之䘮大功以上见䘮者之郷而哭适兄弟之送葬者弗及遇主人于道则遂之于墓凡主兄弟之䘮虽䟽亦虞之凡䘮服未毕有弔者则爲位而哭拜踊大夫之哭大夫弁绖大夫与殡亦弁绖大夫有私䘮之葛则于其兄弟之轻䘮则弁绖爲长子杖则其子不以杖即位爲妻父母在不杖不稽颡母在不稽颡稽颡者其赠也拜违诸侯之大夫不反服违大夫之诸侯不反服䘮冠条属以别吉凶三年之练冠亦条属右缝小功以下左缌冠缲缨大功以上散带朝服十五升去其半而缌加灰钖也诸侯相禭以后路与冕服先路与襃衣不以禭遣车视牢具䟽布輤四靣有章置于四隅载粻有子曰非礼也䘮奠脯醢而巳祭称孝子孝孙䘮称哀子哀孙端衰䘮车皆无等大白冠缁布之冠皆不㽔委武玄缟而后蕤大夫冕而祭于公弁而祭于巳士弁而祭于公冠而祭于巳士弁而亲迎然则士弁而祭于巳可也畅以椈杵以梧枇以桑长三尺或曰五尺毕用桑长三尺刋其柄与末率诸侯大夫皆五采士二采醴者稻醴也瓮甒筲衡实见间而后折入重旣虞而埋之凡妇人从其夫之爵位小敛大敛启皆辩拜朝夕哭不帷无柩者不帷君若载而后弔之则主人东靣而拜门右北靣而踊出待反而后奠子羔之袭也茧衣裳与税衣纁袡爲一素端一皮弁一爵弁一玄冕一曽子曰不袭妇服爲君使而死公馆复私馆不复公馆者公宫与公所爲也私馆者自卿大夫以下之家也公七踊大夫五踊妇人居间士三踊妇人皆居间公袭卷衣一玄端一朝服一素积一纁裳一爵弁二玄冕一襃衣一朱緑带申加大带于上小敛环绖公大夫士一也公视大歛公升商祝铺席乃歛鲁人之赠也三玄二纁广尺长终幅弔者即位于门西东靣其介在其东南北靣西上西于门主孤西靣相者受命曰孤某使某请事客曰寡君使某如何不淑相者入告出曰孤某须矣弔者入主人升堂西靣弔者升自西阶东靣致命曰寡君闻君之䘮寡君使某如何不淑子拜稽颡弔者降反位含者执璧将命曰寡君使某含相者入告出曰孤某须矣含者入升堂致命子拜稽颡含者坐委于殡东南有苇席旣葬蒲席降出反位宰夫朝服即䘮屦升自西阶西面坐取璧降自西阶以东禭者曰寡君使某禭相者入告出曰孤某须矣禭者执冕服左执领右执要入升堂致命曰寡君使某禭子拜稽颡委衣于殡东禭者降受爵弁服于门内将命子拜稽颡如𥘉受皮弁服于中庭自西阶受朝服自堂受玄端将命子拜稽颡皆如𥘉禭者降出反位宰夫五人举以东降自西阶其举亦西靣上介赗执圭将命曰寡君使某赗相者入告反命曰孤某须矣陈乗黄大路于中庭北辀执圭将命客使自下由路西子拜稽颡坐委于殡东南隅宰举以东凡将命郷殡将命子拜稽颡西靣而坐委之宰举璧与圭宰夫举禭升自西阶西面坐取之降自西阶赗者出反位于门外上客临曰寡君有宗庙之事不得承事使一介老某相执綍相者反命曰孤某须矣临者入门右介者皆从之立于其左东上宗人纳賔升受命于君降曰孤敢辞吾子之辱请吾子之复位客对曰寡君命某母敢视賔客敢辞宗人反命曰孤敢固辞吾子之辱请吾子之复位客对曰寡君命某母敢视賔客敢固辞宗人反命曰孤敢固辞吾子之辱请吾子之复位客对曰寡君命使臣某母敢视賔客是以敢固辞固辞不获命敢不敬从客立于门西介立于其左东上孤降自阼阶拜之升哭与客拾踊三客出送于门外拜稽颡其国有君䘮不敢受弔外宗房中南面小臣铺席商祝铺绞紟衾士盥于盘北举迁尸于敛上卒敛宰告子冯之踊夫人东面坐冯之兴踊士䘮有与天子同者三其终夜燎及乗人专道而行杂记下第二十一郑氏註有父之䘮如未没䘮而母死其除父之䘮也服其除服卒事反䘮服虽诸父昆弟之䘮如当父母之䘮其除诸父昆弟之䘮也皆服其除䘮之服卒事反䘮服如三年之䘮则旣顈其练祥皆行王父死未练祥而孙又死犹是附于王父也有殡闻外䘮哭之他室入奠卒奠出改服即位如始即位之礼大夫士将与祭于公旣视濯而父母死则犹是与祭也次于异宫旣祭释服出公门外哭而归其它如奔䘮之礼如未视濯则使人告告者反而后哭如诸父昆弟姑姊妹之䘮则旣宿则与祭卒事出公门释服而后归其它如奔䘮之礼如同宫则次于异宫曽子问曰卿大夫将爲尸于公受宿矣而有齐衰内䘮则如之何孔子曰出舎乎公宫以待事礼也孔子曰尸弁冕而出卿大夫士皆下之尸必式必有前驱父母之䘮将祭而昆弟死旣殡而祭如同宫则虽臣妾葬而后祭祭主人之升降散等执事者亦散等虽虞附亦然自诸侯逹诸士小祥之祭主人之酢也哜之衆賔兄弟则皆啐之大祥主人啐之衆賔兄弟皆饮之可也凡侍祭䘮者告賔祭荐而不食子贡问䘮子曰敬爲上哀次之瘠爲下颜色称其情戚容称其服请问兄弟之䘮子曰兄弟之䘮则存乎书䇿矣君子不夺人之䘮亦不可夺䘮也重言孔子曰之连大连善居䘮三日不怠三月不解期悲哀三年忧东夷之子也三年之䘮言而不语对而不问庐圣室之中不与人坐焉在垩室之中非时见乎母也不入门䟽衰皆居垩室不庐庐严者也妻视叔父母姑姉妹视兄弟长中下殇视成人亲䘮外除兄弟之䘮内除视君之母与妻比之兄弟发诸颜色者亦不饮食也免䘮之外行于道路见似目瞿闻名心瞿弔死而问疾颜色戚容必有以异于人也如此而后可以服三年之䘮其余则直道而行之是也祥主人之除也于夕爲期朝服祥因其故服子游曰旣祥虽不当缟者必缟然后反服当袒大夫至虽当踊絶踊而拜之反改成踊乃袭于士旣事成踊袭而后拜之不改成踊上大夫之虞也少牢卒哭成事附皆大牢下大夫之虞也犆牲卒哭成事附皆少牢祝称卜葬虞子孙曰哀夫曰乃兄弟曰某卜葬其兄弟曰伯子某古者贵贱皆杖叔孙武叔朝见轮人以其杖関毂而輠轮者于是有爵而后杖也凿巾以饭公羊贾爲之也冒者何也所以揜形也自袭以至小敛不设冒则形是以袭而后设冒也或问于曽子曰夫旣遣而包其余犹旣食而裹其余与君子旣食则裹其余乎曽子曰吾子不见大飨乎夫大飨旣飨卷三牲之爼归于賔馆父母而賔客之所以爲哀也子不见大飨乎非爲人䘮问与赐与三年之䘮以其䘮拜非三年之䘮以吉拜三年之䘮如或遗之酒肉则受之必三辞主人衰绖而受之如君命则不敢辞受而荐之䘮者不遗人人遗之虽酒肉受也从父昆弟以下旣卒哭遗人可也县子曰三年之䘮如斩期之䘮如剡期之䘮十一月而练十三月而祥十五月而禫三年之䘮虽功衰不弔自诸侯逹诸士如有服而将往哭之则服其服而往练则弔旣葬大功弔哭而退不听事焉期之䘮未葬弔于郷人哭而退不听事焉功衰弔待事不执事小功缌执事不与于礼相趋也出宫而退相揖也哀次而退相问也旣封而退相见也反哭而退朋虞附而退弔非从主人也四十者执綍郷人五十者从反哭四十者待盈坎䘮食虽恶必充饥饥而废事非礼也饱而忘哀亦非礼也视不明听不聦行不正不知哀君子病之故有疾饮酒食肉五十不致毁六十不毁七十饮酒食肉皆爲疑死有服人召之食不往大功以下旣葬适人人食之其党也食之非其党弗食也功衰食菜果饮水浆无塩酪不能食食塩酪可也孔子曰身有疡则浴首有创则沐病则饮酒食肉毁瘠爲病君子弗爲也毁而死君子谓之无子非从柩与反哭无免于堩凡䘮小功以上非虞附练祥无沐浴䟽衰之䘮旣葬人请见之则见不请见人小功请见人可也大功不以执挚唯父母之䘮不辟涕泣而见人三年之䘮祥而从政期之䘮卒哭而从政九月之䘮旣葬而从政小功缌之䘮旣殡而从政曽申问于曽子曰哭父母有常声乎曰中路婴儿失其母焉何常声之有卒哭而讳王父母兄弟丗父叔父姑姊妹子与父同讳母之讳宫中讳妻之讳不举诸其侧与从祖昆弟同名则讳以䘮冠者虽三年之䘮可也旣冠于次入哭踊三者三乃出大功之未可以冠子可以嫁子父小功之末可以冠子可以嫁子可以取妇巳虽小功旣卒哭可以冠取妻下殇之小功则丕可凡弁绖其衰侈𬒮父有服宫中子不与于乐母有服声闻焉不举乐妻有服不举乐于其侧大功将至辟琴瑟小功至不絶乐姑姊妹其夫死而夫党无兄弟使夫之族人主䘮妻之党虽亲弗主夫若无族矣则前后家东西家无有则里尹主之或曰主之而附于夫之党麻者不绅执玉不麻麻不加于采囯禁哭则止朝夕之奠即位自因也童子哭不偯不踊不杖不菲不庐孔子曰伯母叔母䟽衰踊不絶地姑姊妹之大功踊絶于地如知此者由文矣哉由文矣哉丗栁之母死相者由左丗栁死其徒由右相由右相丗栁之徒爲之也天子饭九具诸侯七大夫五士三士三月而葬是月也卒哭大夫三月而葬五月而卒哭诸侯五月而葬七月而卒哭士三虞大夫五诸侯七诸侯使人弔其次含禭赗临皆同日而毕事者也其次如此也卿大夫疾君问之无筭士壹问之君于卿大夫比葬不食肉比卒哭不举乐爲士比殡不举乐升正柩诸侯执綍五百人四綍皆衘枚司马执铎左八人右八人匠人执羽葆御柩大哭之䘮其升正柩也执引者三百人执铎者左右各四人御柩以茅孔子曰管仲镂簋而朱纮旅树而反坫山节而藻梲贤大夫也而难爲上也晏平仲祀其先人豚肩不揜豆贤大夫也而难爲下也君子上不僣上下不偪下妇人非三年之䘮不踰封而弔如三年之䘮则君夫人归夫人其归也以诸侯之弔礼其待之也若待诸侯然夫人至入自闱门升自侧阶君在阼其他如奔䘮礼然嫂不抚叔叔不抚嫂君子有三患未之闻患弗得闻也旣闻之患弗得学也旣学之患弗能行也君子有五耻居其位无其言君子耻之有其言无其行君子耻之旣得之而又失之君子耻之地有余而民不足君子耻之衆寡均而倍焉君子耻之孔子曰凶年则乗驽马祀以下牲恤由之䘮哀公使孺悲之孔子学士䘮礼士䘮礼于是乎书子贡观于蜡孔子曰赐也乐乎对曰一国之人皆若狂赐未知其乐也子曰百日之蝔一日之泽非尔所知也张而不弛文武弗能也弛而不张文武弗爲也一张一弛文武之道也孟献子曰正月日至可以有事于上帝七月日至可以有事于祖七月而禘献子爲之也夫人之不命于天子自鲁昭公始也外宗爲君夫人犹内宗也廐焚孔子拜郷人爲火来者拜之士壹大夫再亦相弔之道也孔子曰管仲遇盗取二人焉上以爲公臣曰其所与游辟也可人也管仲死桓公使爲之服宦于大夫者之爲之服也自管仲始也有君命焉尔也过而举君之讳则起与君之讳同则称字内乱不与焉外患弗辟也赞大行曰圭公九寸侯伯七寸子男五寸博三寸厚半寸剡上左右各寸半玉也藻三采六等哀公问子羔曰子之食奚当对曰文公之下执事也成庙则衅之其礼祝宗人宰夫雍人皆爵弁纯衣雍人拭羊宗人视之宰夫北靣于碑南东上雍人敏不能从而事社稷宗庙使使臣某敢告于执事主人对曰寡君固前辞不教矣寡君敢不敬湏以俟命有司官陈器皿主人有司亦官受之妻出夫使人致之曰某不敏不能从而共粢盛使某也敢告于侍者主人对曰某之子不肖不敢辟诛敢不敬湏以俟命使者退主人拜送之如舅在则称舅舅没则称兄无兄则称夫主人之辞曰某之子不肖如姑姊妹亦皆称之孔子曰吾食于少施氏而饱少施氏食我以礼吾祭作而辞曰䟽食不足祭也吾飱作而辞曰䟽食也不敢以伤吾子纳币一束束五两两五寻妇见舅姑兄弟姑姊妹皆立于堂下西靣北上是见巳见诸父各就其寝女虽未许嫁年二十而笄礼之妇人执其礼燕则鬈首韠长三尺下广二尺上广一尺㑹去上五寸纰以爵韦六寸不至下五寸纯以素紃以五采纂圗互註礼记卷之十二纂图互註礼记纂图互註礼记卷第十三纂圗互註礼记之十三䘮大记第二十二礼记郑氏註疾病外内皆埽君大夫彻县士去琴瑟寝东首于北牖下废牀彻䙝衣加新衣体一人男女改服属纩以俟絶气男子不死于妇人之手妇人不死于男子之手君夫人卒于路寝大夫丗妇卒于适寝内子未命则死于下室迁尸于寝士之妻皆死于寝复有林麓则虞人设阶无林麓则狄人设阶小臣复复者朝服君以卷夫人以屈狄大夫以玄赪丗妇以䄠衣士以爵弁士妻以税衣皆升自东荣中屋履危北靣三号卷衣投于前司服受之降自西北荣其爲賔则公馆复私馆不复其在野则升其乗车之左毂而复复衣不以衣尸不以敛妇人复不以袡凡复男子称名妇人称字唯哭先复复而后行死事始卒主人啼兄弟哭妇人哭踊旣正尸子坐于东方卿大夫父兄子姓立于东方有司庶士哭于堂下北靣夫人坐于西方内命妇姑姊妺子姓立于西方外命妇率外宗哭于堂上北靣大夫之䘮主人坐于东方主妇坐于西方其有命夫命妇则坐无则皆立士之䘮主人父兄子姓皆坐于东方主妇姑姊妹子姓皆坐于西方凡哭尸于室者主人二手承衾而哭君之䘮未小歛爲寄公国賔出大夫之䘮未小歛爲君命岀士之䘮于大夫不当歛则出凡主人之岀也徒跣扱祍拊心降自西阶君拜寄公国賔于位大夫于君命迎于寝门外使者升堂致命主人拜于下士于大夫亲弔则与之哭不逆于门外夫人爲寄公夫人出命妇爲夫人之命出士妻不当歛则爲命妇出小歛主人即位于户内主妇东面乃歛卒歛主人冯之踊主妇亦如之主人袒说髦括发以麻妇人髽带麻于房中彻帷男女奉户夷于堂降拜君拜寄公国賔大夫士拜卿大夫于位于士旁三拜夫人亦拜寄公夫人于堂上大夫内子士妻特拜命妇汜拜衆賔于堂上主人即位袭带绖踊母之䘮即位而免乃奠弔者袭裘加武带绖与主人拾踊君䘮虞人出木角狄人出壷雍人出鼎司马县之乃官代哭大夫官代哭不县壷士代哭不以官君堂上二烛下二烛大夫堂上一烛下二烛士堂上一烛下一烛賔出彻帷哭尸于堂上主人在东方由外来者在西方诸妇南郷妇人迎客送客不下堂下堂不哭男子出寝门见人不哭其无女主则男主拜女賔于寝门内其无男主则女主拜男賔于阼阶下子㓜则以衰抱之人爲之拜爲后者不在则有爵者辞无爵者人爲之拜在竟内则俟之在竟外则殡葬可也䘮有无后无无主君之䘮三日子夫人杖五日旣殡授大夫丗妇杖子大夫寝门之外杖寝门之内辑之夫人丗妇在其次则杖即位则使人执之子有王命则去杖国君之命则辑杖听卜有事于尸则去杖大夫于君所则辑杖于大夫所则杖大夫之䘮三日之朝旣殡主人主妇室老皆杖大夫有君命则去杖大夫之命则辑杖内子爲夫人之命去杖爲丗妇之命授人杖士之䘮二日而殡三日之朝主人杖妇人皆杖于君命夫人之命如大夫于大夫丗妇之命如大夫子皆杖不以即位大夫士哭殡则杖哭柩则辑杖弃杖者断而弃之于隐者君设大盘造氷焉大夫设夷盘造氷焉士併瓦盘无氷设牀䄠笫有枕含一牀袭一牀迁尸于堂又一牀皆有枕席君大夫士一也始死迁尸于牀幠用歛衾去死衣小臣楔齿用角柶缀足用燕几君大夫士一也管人汲不说繘屈之尽阶不升堂授御者御者入浴小臣四人抗衾御者二人浴浴水用盆沃水用科浴用絺巾挋用浴衣如它日小臣爪足浴余氷弃于坎其母之䘮则内御者抗衾而浴管人汲授御者御者差沐于堂上君沐梁大夫沐稷士沐粱甸人爲垼于西墙下陶人出重鬲管人受沐乃煑之甸人取所彻庙之西北䨾薪用爨之管人授御者沐乃沐沐用瓦盘挋用巾如它日小臣爪手翦湏濡濯弃于坎君之䘮子大夫公子衆士皆三日不食子大夫公子食粥纳财朝一溢米莫一溢米食之无筭士䟽食水饮食之无筭夫人丗妇诸妻皆䟽食水饮食之无筭大夫之䘮主人室老子姓皆食粥衆士䟽食水饮妻妾䟽食水饮士亦如之旣葬主人䟽食水饮不食菜果妇人亦如之君大夫士一也练而食菜果祥而食肉食粥于盛不盥食于篹者盥食菜以醯酱始食肉者先食干肉始饮酒者先饮醴酒期之䘮三不食食䟽食水饮不食菜果三月旣葬食肉饮酒期终䘮不食肉不饮酒父在爲母爲䘮九月之䘮食饮犹期之䘮也食肉饮酒不与人乐之五月三见之䘮壹不食再不食可也比葬食肉饮酒不与人乐之叔母丗母故主宗子食肉饮酒不能食粥羮之以菜可也有疾食肉饮酒可也五十不成䘮七十唯衰麻在身旣葬若君食之则食之大夫父之友食之则食之矣不辟梁肉若有酒醴则辞小歛于户内大歛于阼君以簟席大夫以蒲席士以苇席小歛布绞缩者一横者三君锦衾大夫缟衾士缁衾皆一衣十有九称君陈衣于序东大夫士陈衣于房中皆西领北上绞紟不在列大歛布绞缩者三横者五布紟二衾君大夫士一也君陈衣于庭百称北领西上大夫陈衣于序东五十称西领南上士陈衣于序东三十称西领南上绞紟如朝服绞一幅爲三不辟紟五幅无紞小歛之衣祭服不倒君无禭大夫士毕主人之祭服亲戚之衣受之不以即陈小歛君大夫士皆用复衣复衾大歛君大夫士祭服无筭君褶衣褶衾大夫士犹小歛也𫀆必有表不禅衣必有裳谓之一称凡陈衣者实之箧取衣者亦以箧升降者自西阶凡陈衣不诎非列采不入絺绤纻不入凡歛者袒迁尸者袭君之䘮大胥是歛衆胥佐之大夫之䘮大胥侍之衆胥是歛士之䘮胥爲侍士是歛小歛大歛祭服不倒皆左祍结绞不纽歛者旣歛必哭士与其执事则歛歛焉则爲之壹不食凡歛者六人君锦冐黼杀缀旁七大夫玄冐黼杀缀旁五士缁冐赪杀缀旁三凡冐质长与手齐杀三尺自小歛以往用夷衾夷衾质杀之裁犹冐也君将大歛子弁绖即位于序端卿大夫即位于堂廉楹西北靣东上父兄堂下北靣夫人命妇尸西东靣外宗房中南靣小臣铺席商柷铺绞紟衾衣士盥于盘上士举迁尸于歛上卒歛宰告子冯之踊夫人东面亦如之大夫之䘮将大歛旣铺绞紟衾衣君至主人迎先入门右巫止于门外君释菜祝先入升堂君即位于序端卿大夫即位于堂廉楹西北面东上主人房外南靣主妇尸西东面迁尸卒歛宰告主人降北面于堂下君抚之主人拜稽颡君降升主人冯之命主妇冯之士之䘮将大歛君不在其余礼犹大夫也铺绞紟踊铺衾踊铺衣踊迁尸踊歛衣踊歛衾踊歛绞紟踊君抚大夫抚内命妇大夫抚室老抚姪娣君大夫冯父母妻长子不冯庶子士冯父母妻长子庶子庶子有子则父母不冯其尸凡冯尸者父母先妻子后君于臣抚之父母于子执之子于父母冯之妇于舅姑奉之舅姑于妇抚之妻于夫拘之夫于妻于昆弟执之冯尸不当居所凡冯尸兴必踊父母之䘮居倚庐不涂寝苫枕非䘮事不言君爲庐宫之大夫士䄠之旣葬柱楣涂庐不于显者君大夫士皆宫之凡非适子者自未葬以于隐者爲庐旣葬与人立君言王事不言国事大夫士言公事不言家事君旣葬王政入于国旣卒哭而服王事大夫士旣葬公政入于家旣卒哭弁绖带金革之事无辟也旣练居垩室不与人居君谋国政大夫士谋家事旣祥垩祥而外无哭者禫而内无哭者乐作矣故也禫而从御吉祭而复寝期居庐终䘮不御于内者父在爲母爲妻齐衰期者大功布衰九月者皆三月不御于内妇人不居庐不寝苫䘮父母旣练而归期九月者旣葬而归公之䘮大夫俟练士卒哭而归大夫士父母之䘮旣练而归朔月忌日则归哭于宗室诸父兄弟之䘮旣卒哭而归父不次于子兄不次于弟君于大夫丗妇大歛焉爲之赐则小歛焉于外命妇旣加盖而君至于士旣殡而往爲之赐大歛焉夫人于丗妇大歛焉爲之赐小歛焉于诸妻爲之赐大歛焉于大夫外命妇旣殡而往大夫士旣殡而君往焉使人戒之主人具殷奠之礼俟于门外见马首先入门右巫止于门外祝代之先君释菜于门内祝先升自阼阶负墉南面君即位于阼小臣二人执戈立于前二人立于后摈者进主人拜稽颡君称言视祝而踊主人踊大夫则奠可也士则出俟于门外命之反奠乃反奠卒奠主人先俟于门外君退主人送于门外拜稽颡君于大夫疾三问之在殡三往焉士疾壹问之在殡壹往焉君弔则复殡服夫人弔于大夫士主人出迎于门外见马首先入门右夫人入升堂即位主妇降自西阶拜稽颡于下夫人视丗子而踊奠如君至之礼夫人退主妇送于门内拜稽颡主人送于大门之外不拜大夫君不迎于门外入即位于堂下主人北面衆主人南面妇人即位于房中若有君命命夫命妇之命四邻賔客其君后主人而拜君弔见尸柩而后踊大夫士若君不戒而往不具殷奠君退必奠君大棺八寸属六寸椑四寸上大夫大棺八寸属六寸下大夫棺六寸属四寸士棺六寸君里棺用朱緑用杂金鐟大夫里棺用玄緑用牛骨鐟士不緑君盖用三祍三束大夫盖用二祍二束士盖不用二祍二束君大夫鬊爪实于緑中士埋之君殡用輴櫕至于上毕涂屋大夫殡以帱欑置于西序涂不曁于棺士殡见祍涂上帷之熬君四种八筐大夫三种六筐士二种四筐加鱼腊焉饰棺君龙帷三池振容黼荒火三列黻三列素锦禇加伪荒纁纽六齐五采五贝黼翣二黻翣二画翣二皆戴圭鱼跃拂池君纁戴六纁披六大夫画帷二池不振容画荒火三列黻三列素锦禇纁纽二玄纽二齐三采三贝黻翣二画翣二皆戴绥鱼跃拂池大夫戴前纁后玄披亦如之士布帷布荒一他揄绞纁纽二缁纽二齐三采一贝画翣二皆戴绥士戴前纁后缁二披用纁君葬用輴四綍二碑御棺用羽葆大夫葬用輴二綍二碑御棺用茅士葬用国车二綍无碑比出宫御棺用功布凡封用綍去碑负引君封以衡大夫士以咸君命母譁以鼔封大夫命母哭士哭者相止也君松椁大夫柏椁士杂木椁棺椁之间君容祝大夫容壷士容甒君里椁虞筐大夫不里椁士不虞筐纂圗互註礼记卷之十三纂图互註礼记纂图互註礼记卷第十四纂圗互註礼记卷之十四祭法第二十三礼记郑氏註祭法有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊冥祖契而宗汤周人禘喾而郊稷祖文王而宗武王燔柴于泰坛祭天也瘗埋于㤗折祭地也用骍犊埋少牢于㤗昭祭时也相近于坎坛祭寒暑也王宫祭日也夜明祭月也幽宗祭星也雩宗祭水旱也四坎坛祭四方也山林川谷丘陵能出云爲风雨见恠物皆曰神有天下者祭百神诸侯在其地则祭之亡其地则不祭大凡生于天地之间者皆曰命其万物死皆曰折人死曰鬼此五代之所不变也七代之所更立者禘郊宗祖其余不变也天下有王分地建国置都立邑设庙祧坛墠而祭之乃爲亲䟽多少之数是故王立七庙一坛一墠曰考庙曰王考庙曰皇考庙曰显考庙曰祖考庙皆月祭之逺庙爲祧有二祧享尝乃止去祧爲坛去坛爲墠坛墠有祷焉祭之无祷乃止去墠曰鬼诸侯立五庙一坛一墠曰考庙曰王考庙曰皇考庙皆月祭之显考庙祖考庙享尝乃止去祖爲坛去坛爲墠坛墠有祷焉祭之无祷乃止去墠爲鬼大夫立三庙二坛曰考庙曰王考庙曰皇考庙享尝乃止显考祖考无庙有祷焉爲坛祭之去坛爲鬼适士二庙一坛曰考庙曰王考庙享尝乃止显考无庙有祷焉爲坛祭之去坛爲鬼官师一庙曰考庙王考无庙而祭之去王考爲鬼庶士庶人无庙死曰鬼王爲羣姓立社曰大社王自爲立社曰王社诸侯爲百姓立社曰国社诸侯自爲立社曰侯社大夫以下成羣立社曰置社王爲羣姓立七祀曰司命曰中曰国门曰国行曰㤗厉曰户曰灶王自爲立七祀诸侯爲国立五祀曰司命曰中曰国门曰国行曰公厉诸侯自爲立五祀大夫立三祀曰族厉曰门曰行适士立二祀曰门曰行庶士庶人立一祀或立户或立灶王下祭殇五适子适孙适曽孙适玄孙适来孙诸侯下祭三大夫下祭二适士及庶人祭子而止夫圣王之制祭祀也法施于民则祀之以死勤事则祀之以劳定国则祀之能御大菑具祀之能捍大患则祀之是故厉山氏之有天下也其子曰农能殖百谷夏之衰也周弃继之故祀以爲稷共工氏之霸九州也其子曰后土能平九州故祀以爲社帝喾能序星辰以着衆尧能赏均刑法以义终舜勤衆事而野死鲧鄣鸿水而殛死禹能脩鲧之功黄帝正名百物以明民共财颛顼能脩之契爲司徒而民成互註冥勤其官而水死汤以寛治民而除其虐互註文王以文治武王以武功去民之葘此皆有功烈于民者也及夫日月星辰民所瞻仰也山林川谷丘陵民所取财用也非此族也不在祀典祭义第二十四郑氏註祭不欲数数则烦烦则不敬祭不欲䟽䟽则怠怠则忘是故君子合诸天道春禘秋甞霜露旣降君子履之必有悽怆之心非其寒之谓也春雨露旣濡君子履之必有憷惕之心如将见之乐以迎来哀以送往故褅有乐而尝无乐致齐于内散齐于外齐之日思其居处思其笑语思其志意思其所乐思其所嗜齐三日乃见其所爲齐者祭之日入室僾然必有见乎其位周还出户肃然必有闻乎其容声出户而听忾然必有闻乎其叹息之声是故先王之孝也色不忘乎目声不絶乎耳心志嗜欲不忘乎心致爱则存致悫则着着存不忘乎心夫安得不敬乎君子生则敬养死则敬享思终身弗辱也君子有终身之䘮忌日之谓也忌日不用非不祥也言夫日志有所至而不敢尽其私也唯圣人爲能飨帝孝子爲能飨亲飨者郷也郷之然后能飨焉是故孝子临尸而不怍君牵牲夫人奠盎君献尸夫人荐豆卿大夫相君命妇相夫人齐齐乎其敬也愉愉乎其忠也勿勿诸其欲其飨之也文王之祭也事死者如事生思死者如不欲生忌日必哀称讳如见亲祀之忠也如见亲之所爱如欲色然其文王与诗云明发不寐有怀二人文王之诗也祭之明日明发不寐飨而致之又从而思之祭之日乐与哀半飨之必乐巳至必哀仲尼尝奉荐而进其亲也悫其行也趋趋以数巳祭子赣问曰子之言祭济济然今子之祭无济济何也子曰济济者客也逺也者容也自反也客以逺若容以自反也夫何神明之及交夫何济济之有乎反馈乐成荐其荐爼序其礼乐备其百官君子致其济济夫何慌惚之有乎夫言岂一端而巳夫各有所当也孝子将祭虑事不可以不豫比时具物不可以不备虚中以治之宫室旣脩墙屋旣设百物旣备夫妇齐戒沐浴盛服奉承而进之洞洞乎属属乎如弗胜如将失之其孝敬之心至也与荐其荐爼序其礼乐备其百官奉承而进之于是谕其志意以其慌惚以与神明交庶或飨之庶或飨之孝子之志也孝子之祭也尽其悫而悫焉尽其信而信焉尽其敬而敬焉尽其礼而不过失焉进退必敬如亲听命则或使之也孝子之祭可知也其立之也敬以诎其进之也敬以愉其荐之也敬以欲退而立如将受命巳彻而退敬齐之色不絶于面孝子之祭也立而不诎固也进而不愉䟽也荐而不欲不爱也退立而不如受命敖也巳彻而退无敬齐之色而忘本也如是而祭失之矣孝子之有深爱者必有和气有和气者必有愉色有愉色者必有婉容孝子如执玉如奉盈洞洞属属然如弗胜如将失之严威俨恪非所以事亲也成人之道也先王之所以治天下者五贵有德贵贵贵老敬长慈㓜此五者先王之所以定天下也贵有德何爲也爲其近于道也贵贵爲其近于君也贵老爲其近于亲也敬长爲其近于兄也慈㓜爲其近于子也是故至孝近乎王至弟近乎霸至孝近乎王虽天子必有父至弟近乎霸虽诸侯必有兄先王之教因而弗改所以领天下国家也子曰立爱自亲始教民睦也立敬自长始教民顺也教以慈睦而民贵有亲教以敬长而民贵用命孝以事亲顺以听命错诸天下无所不行郊之祭也䘮者不敢哭凶服者不敢入国门敬之至也祭之日君牵牲穆荅君卿大夫序从旣入庙门丽于碑卿大夫袒而毛牛尚耳鸾刀以刲取膟膋乃退爓祭祭腥而退敬之至也郊之祭大报天而主日配以月夏后氏祭其闇殷人祭其阳周人祭日以朝及闇祭日于坛祭月于坎以别幽明以制上下祭日于东祭月于西以别外内以端其位日出于东月生于西隂阳长短终始相廵以致天下之和天下之礼致反始也致鬼神也致和用也致义也致让也致反始以厚其本也致鬼神以尊上也致物用以立民纪也致义则上下不悖逆矣致让以去争也合此五者以治天下之礼也虽有竒邪而不治者则微矣宰我曰吾闻鬼神之名不知其所谓子曰气也者神之盛也魄也者鬼之盛也合鬼与神教之至也衆生必死死必归土此之谓鬼骨肉毙于下隂爲野土其气发扬于上爲昭明焄蒿悽怆此百物之精也神之着也因物之精制爲之极明命鬼神以爲黔首则百衆以畏万民以服圣人以是爲未足也筑爲宫室设爲宗祧以别亲䟽逺迩教民反古复始不忘其所由生也衆之服自此故听且速也二端旣立报以二礼建设朝事燔燎羶芗见以萧光以报气也此教衆反始也荐黍稷羞肝肺首心见间以侠甒加以郁鬯以报魄也教民相爱上下用情礼之至也君子反古复始不忘其所由生也是以致其敬发其情竭力从事以报其亲不敢弗尽也是故昔者天子爲借千畒冕而朱纮躬秉耒诸侯爲借百畒冕而青絃躬秉耒以事天地山川社稷先古以爲醴酪齐盛于是乎取之敬之至也古者天子诸侯必有养兽之官及岁时齐戒沐浴而躬朝之犠牷祭牲必于是取之敬之至也君召牛纳而视之择其毛而卜之吉然后养之君皮弁素积朔月月半君廵牲所以致力孝之至也古者天子诸侯必有公桑𧖟室近川而爲之筑宫仞有三尺棘墙而外闭之及大昕之朝君皮弁素积卜三宫之夫人丗妇之吉者使入𧖟于𧖟室奉种浴于川桑于公桑风戾以食之岁旣单矣丗妇卒𧖟奉茧以示于君遂献茧于夫人夫人曰此所以爲君服与遂副祎而受之因少牢以礼之古之献茧者其率用此与及良日夫人缫三盆手遂布于三宫夫人丗妇之吉者使缫遂朱緑之玄黄之以爲黼黻文章服旣成君服以祀先王先公敬之至也君子曰礼乐不可斯湏去身致乐以治心则易直子谅之心油然生矣易直子谅之心生则乐乐则安安则乆乆则天天则神天则不言而信神则不怒而威致乐以治心者也致礼以治躬则庄敬庄敬则严威心中斯湏不和不乐而鄙诈之心入之矣外貌斯湏不庄不敬而慢易之心入之矣故乐也者动于内者也礼也者动于外者也乐极和礼极顺内和而外顺则民瞻其颜色而不与争也望其容貌而衆不生慢易焉故德煇动乎内而民莫不承听理发乎外而衆莫不承顺故曰致礼乐之道而天下塞焉举而错之无难矣乐也者动于内者也礼也者动于外者也故礼主其减乐主其盈礼减而进以进爲文乐盈而反以反爲文礼减而不进则销乐盈而不反则放故礼有报而乐有反礼得其报则乐乐得其反则安礼之报乐之反其义一也曽子曰孝有三大孝尊亲其次弗辱其下能养公明仪问于曽子曰夫子可以爲孝乎曽子曰是何言与是何言与君子之所谓孝者先意承志谕父母于道参直养者也安能爲孝乎曽子曰身也者父母之遗体也行父母之遗体敢不敬乎居处不庄非孝也事君不忠非孝也涖官不敬非孝也朋友不信非孝也战陈无勇非孝也五者不遂烖及于亲敢不敬乎亨孰羶芗甞而荐之非孝也养也君子之所谓孝也者国人称愿然曰幸哉有子如此所谓孝也巳衆之本教曰孝其行曰养养可能也敬爲难敬可能也安爲难安可能也卒爲难父母旣没慎行其身不遗父母恶名可谓能终矣仁者仁此者也礼者履此者也义者冝此者也信者信此者也强者强此者也乐自顺此生刑自反此作曽子曰夫孝置之而塞乎天地溥之而横乎四海施诸后丗而无朝夕推而放诸东海而凖推而放诸西海而凖推而放诸南海而凖推而放诸北海而凖诗云自西自东自南自北无思不服此之谓也曽子曰树木以时伐焉禽兽以时杀焉夫子曰断一树杀一兽不以其时非孝也孝有三小孝用力中孝用劳大孝不匮思慈爱忘劳可谓用力矣尊仁安义可谓用劳矣博施备物可谓不匮矣互註父母爱之嘉而弗忘父母恶之惧而无怨父母有过諌而不逆父母旣没必求仁者之粟以祀之此之谓礼终乐正子春下堂而伤其足数用不出犹有忧色门弟子曰夫子之足矣数月不出犹有忧色何也乐正子春曰善如尔之问也善如尔之问也吾闻诸曽子曽子闻诸夫子曰天之所生地之所养无人爲大父母全而生之子全而归之可谓孝矣不亏其体不辱其身可谓全矣故君子顷歩而弗敢忘孝也今予忘孝之道予是以有忧色也壹举足而不敢忘父母壹出言而不敢忘父母壹举足而不敢忘父母是故道而不径舟而不游不敢以先父母之遗体行殆壹出言而不敢忘父母是故恶言不出于口忿言不反于身不辱其身不羞其亲可谓孝矣昔者有虞氏贵德而尚齿夏后氏贵爵而尚齿殷人贵冨而尚齿周人贵亲而尚齿虞夏殷周天下之盛王也未有遗年者年之贵乎天下乆矣次乎事亲也是故朝廷同爵则尚齿七十杖于朝君问则席八十不俟朝君问则就之而弟逹乎朝廷矣行肩而不併不错则随见老者则车徒辟斑白者不以其任行乎道路而弟达乎道路矣居郷以齿而老穷不遗强不犯弱衆不暴寡而弟逹乎州巷矣古之道五十不爲甸徒颁禽隆诸长者而弟逹乎獀狩矣军旅什伍同爵则尚齿而弟逹乎军旅矣孝弟发诸朝廷行乎道路至乎州巷放乎獀狩脩乎军旅衆以义死之而弗敢犯也祀乎明堂所以教诸侯之孝也食三老五更于太学所以教诸侯之弟也祀先贤于西学所以教诸侯之德也耕借所以教诸侯之养也朝觐所以教诸侯之臣也五者天下之大教也食三老五更于太学天子袒而割牲执酱而馈执爵而酳冕而揔干所以教诸侯之弟也是故郷里有齿而老穷不遗强不犯弱衆不暴寡人有善本诸父母存诸长老禄爵庆赏成诸宗庙所以示顺也昔者圣人建隂阳天地之情立以爲易易抱龟南面天子卷冕北面虽有明知之心必进断其志焉示不敢专以尊天也善则称人过则称巳教不伐以尊贤也孝子将祭祀必有齐庄之心以虑事以具服物以脩宫室以治百事及祭之日颜色必温行必恐如惧不及爱然其奠之也容貌必温身必诎如语焉而未之然宿者皆出其立卑静以正如将弗见然及祭之后陶陶遂遂如将复入然是故悫善不违身耳目不违心思虑不违亲结诸心形诸色而术省之孝子之志也建国之神位右社稷而左宗庙祭统第二十五郑氏註凡治人之道莫急于礼礼有五经莫重于祭夫祭者非物自外至者也自中岀生于心也心憷而奉之以礼是故唯贤者能尽祭之义贤者之祭也必受其福非丗所谓福也福者备也备者百顺之名也无所不顺者之谓备言内尽于巳而外顺于道也忠臣以事其君孝子以事其亲其本一也上则顺于鬼神外则顺于君长内则以孝于亲如此之谓备唯贤者能备能备然后能祭是故贤者之祭也致其诚信与其忠敬奉之以物道之以礼安之以乐参之以时明荐之而巳矣不求其爲此孝子之心也祭者所以追养继孝也孝者畜也顺于道不逆于伦是之谓畜是故孝子之事亲也有三道焉生则养没则䘮䘮毕则祭养则观其顺也䘮则观其哀也祭则观其敬而时也尽此三道者孝子之行也旣内自尽又外求助昏礼是也故国君取夫人之辞曰请君之玉女与寡人共有敝邑事宗庙社稷此求助之本也夫祭也者必夫妇亲之所以备外内之官也官备则具备水草之菹陆产之醢小物备矣三牲之爼八簋之实美物备矣昆虫之异草木之实隂阳之物备矣凡天之所生地之所长苟可荐者莫不咸在示尽物也外则尽物内则尽志此祭之心也是故天子亲耕于南郊以共齐盛王后𧖟于北郊以共纯服诸侯耕于东郊亦以共齐盛夫人𧖟于北郊以共冕服天子诸侯非莫耕也王后夫人非莫𧖟也身致其诚信诚信之谓尽尽之谓敬敬尽然后可以事神明此祭之道也及时将祭君子乃齐齐之爲言齐也齐不齐以致齐者也是故君子非有大事也非有㳟敬也则不齐不齐则于物无防也耆欲无止也及其将齐也防其邪物讫其耆欲耳不听乐故记曰齐者不乐言不敢散其志也心不苟虑必依于道手足不苟动必依于礼是故君子之齐也专致其精明之德也故散齐七日以定之致齐三日以齐之定之之谓齐齐者精明之至也然后可以交于神明也是故先期旬有一日宫宰宿夫人夫人亦散齐七日致齐三日君致齐于外夫人致齐于内然后㑹于大庙君纯冕立于阼夫人副祎立于东房君执圭瓉祼尸大宗执璋瓉亚祼及迎牲君执纼卿大夫从士执刍宗妇执盎从夫人荐涗水君执鸾刀羞哜夫人荐豆此之谓夫妇亲之及入舞君执于戚就舞位君爲东上冕而揔干率其羣臣以乐皇尸是故天子之祭也与天下乐之诸侯之祭也与竟内乐之冕而揔于率其羣臣以乐皇尸此与竟内乐之之义也夫祭有三重焉献之属莫重于祼声莫重于升歌舞莫重于武宿夜此周道也凡三道者所以假于外而以増君子之志也故与志进退志轻则亦轻志重则亦重轻其志而求外之重也虽圣人弗能得也是故君子之祭也必身自尽也所以明重也道之以礼以奉三重而荐诸皇尸此圣人之道也夫祭有馂馂者祭之末也不可不知也是故古之人有言曰善终者如始馂其是巳是故古之君子曰尸亦馂鬼神之余也惠术也可以观政矣是者也其教之本与是故君子之教也外则教之以尊其君长内则教之以孝于其亲是故明君在上则诸臣服从崇事宗庙社稷则子孙顺孝尽其道端其义而教生焉是故君子之事君也必身行之所不安于上则不以使下所恶于下则不以事上非诸人行诸巳非教之道也是故君子之教也必由其本顺之至也祭其是与故曰祭者教之本也巳夫祭有十伦焉见事鬼神之道焉见君臣之义焉见父子之伦焉见贵贱之等焉见亲䟽之杀焉见爵赏之施焉见夫妇之别焉见政事之均焉见长㓜之序焉见上下之际焉此之谓十伦铺筵设同几爲依神也诏祝于室而出于祊此交神明之道也君迎牲而不迎尸别嫌也尸在庙门外则疑于臣在庙中则全于君君在庙门外则疑于君入庙门则全于臣全于子是故不出者明君臣之义也夫祭之道孙爲王父尸所使爲尸者于祭者子行也父北面而事之所以明子事父之道也此父子之伦也尸饮五君洗玉爵献卿尸饮七以瑶爵献大夫尸饮九以散爵献士及羣有司皆以齿明尊卑之等也夫祭有昭穆昭穆者所以别父子逺近长㓜亲䟽之序而无乱也是故有事于大庙则羣昭羣穆咸在而不失其伦此之谓亲䟽之杀也古者明君爵有德而禄有功必赐爵禄于大庙示不敢专也故祭之日一献君降立于阼阶之南南郷所命北面史由君右执䇿命之再拜稽首受书以归而舎奠于其庙此爵赏之施也君卷冕立于阼夫人副祎立于东房夫人荐豆执校执醴授之执镫尸酢夫人执柄夫人受尸执足夫妇相授受不相袭处酢必易爵明夫妇之别也凡爲爼者以骨爲主骨有贵贱殷人贵髀周人贵肩凡前贵于后爼者所以明祭之必有惠也是故贵者取贵骨贱者取贱骨贵者不重贱者不虚示均也惠均则政行政行则事成事成则功立功之所以立者不可不知也爼者所以明惠之必均也善爲政者如此故曰见政事之均焉凡赐爵昭爲一穆爲一昭与昭齿穆与穆齿凡羣有司皆以齿此之谓长㓜有序夫祭有卑煇胞翟阍者惠下之道也唯有德之君爲能行此明足以见之仁足以与之卑之爲言与也能以其余卑其下者也煇者甲吏之贱者也胞者肉吏之贱者也翟者乐吏之贱者也阍者守门之贱者也古者不使刑人守门此四守者吏之至贱者也尸又至尊以至尊旣祭之末而不忘至贱而以其余卑之是故明君在上则竟内之民无冻馁者矣此之谓上下之际凡祭有四时春祭曰礿夏祭曰禘秋祭曰尝冬祭曰烝礿禘阳义也甞烝隂义也禘者阳之盛也尝者隂之盛也故曰莫重于禘甞古者于禘也发爵赐服顺阳义也于尝也出田邑发秋政顺隂义也故记曰尝之日发公室示赏也草艾则墨未发秋政则民弗敢草也故曰禘尝之义大矣治国之本也不可不知也明其义者君也能其事者臣也不明其义君人不全不能其事爲臣不全夫义者所以济志也诸德之发也是故其徳盛者其志厚其志厚者其义章其义章者其祭也敬祭敬则竟内之子孙莫敢不敬矣是故君子之祭也必身亲涖之有故则使人可也虽使人也君不失其义者君明其义故也其德薄者其志轻疑于其义而求祭使之必敬也弗可得巳祭而不敬何以爲民父母矣夫鼎有铭铭者自名也自名以称扬其先祖之美而明着之后丗者也爲先祖者莫不有美焉莫不有恶焉铭之义称美而不称恶此孝子孝孙之心也唯贤者能之铭者论譔其先祖之有德善功烈勲劳庆赏声名列于天下而酌之祭器自成其名焉以祀其先祖者也显扬先祖所以崇孝也身比焉顺也明示后丗教也夫铭者壹称而上下皆得焉耳矣是故君子之观于铭也旣美其所称又美其所爲爲之者明足以见之仁足以与之知足以利之可谓贤矣贤而勿伐可谓恭矣故卫孔悝之鼎铭曰六月丁亥公假于大庙公曰叔舅乃祖庄叔左右成公成公乃命庄叔随难于汉阳即宫于宗周奔走无射启右献公献公乃命成叔纂乃祖服乃考文叔兴旧耆欲作率庆士躬恤卫国其勤公家夙夜不解民咸曰休哉公曰叔舅矛女铭若纂乃考服悝拜稽首曰对扬以辟之勤大命施于烝彛鼎此卫孔悝之鼎铭也古之君子论譔其先祖之美而明着之后丗者也以比其身以重其国家如此子孙之守宗庙社稷者其先祖无美而称之是诬也有善而弗知不明也知而弗传不仁也此三者君子之所耻也昔者周公旦有勲劳于天下周公旣没成王康王追念周公之所以勲劳者而欲尊鲁故赐之以重祭外祭则郊社是也内祭则大尝禘是也夫大尝禘升歌淸庙下而管象朱干玉戚以舞大武八佾以舞大夏此天子之乐也康周公故以赐鲁也子孙纂之至于今不废所以明周公之德而又以重其国也纂图互註礼记卷第十四纂图互註礼记纂图互註礼记卷第十五纂圗互註礼记卷之十五经解第二十六礼记郑氏註孔子曰入其国其教可知也其爲人也温柔敦厚诗教也䟽通知逺书教也广博易良乐教也絜静精微易教也恭俭庄敬礼教也属辞比事春秋教也故诗之失愚书之失诬乐之失奢易之失贼礼之失烦春秋之失乱其爲人也温柔敦厚而不愚则深于诗者也䟽通知逺而不诬则深于书者也广博易良而不奢则深于乐者也絜静精微而不贼则深于易者也恭俭庄敬而不烦则深于礼者也属辞比事而不乱则深于春秋者也天子者与天地参故德配天地兼利万物与日月并明明照四海而不遗微小其在朝廷则道仁圣礼义之序燕处则听雅颂之音行歩则有环佩之声升车则有鵉和之音居处有礼进退有度百官得其冝万事得其序诗云淑人君子其仪不忒其仪不忒正是四国此之谓也发号出令而民恱谓之和上下相亲谓之仁民不求其所欲而得之谓之信除去天地之害谓之义义与信和与仁霸王之器也有治民之意而无其器则不成礼之于正国也犹衡之于轻重也绳墨之于曲直也规矩之于方圜也故衡诚县不可欺以轻重绳墨诚陈不可欺以曲直规矩诚设不可欺以方圜君子审礼不可诬以姦诈是故隆礼由礼谓之有方之士不隆礼不由礼谓之无方之民敬譲之道也故以奉宗庙则敬以入朝廷则贵贱有位以处室家则父子亲兄弟和以处郷里则长㓜有序孔子曰安上治民莫善于礼此之谓也故庙觐之礼所以明君臣之义也聘问之礼所以使诸侯相尊敬也䘮祭之礼所以明臣子之恩也郷饮酒之礼所以明长㓜之序也昬姻之礼所以明男女之别也夫礼禁乱之所由生犹坊止水之所自来也故以旧坊爲无所用而坏之者必有水败以旧礼爲无所用而去之者必有乱患故昬姻之礼废则夫妇之道苦而淫辟之罪多矣郷饮酒之礼废则长㓜之序失而争鬪之狱繁矣䘮祭之礼废则臣子之恩薄而倍死忘生者衆矣聘觐之礼废则君臣之位失诸侯之行恶而倍畔侵陵之败矣故礼之教化也微其止邪也于未形使人日徙善逺罪而不自知也是以先王隆之也易曰君子愼始差若豪氂缪以千里此之谓也哀公问第二十七郑氏註哀公问于孔子曰大礼何如君子之言礼何其尊也孔子曰丘也小人不足以知礼君曰否吾子言之也孔子曰丘闻之民之所由生礼爲大非礼无以节事天地之神也非礼无以辨君臣上下长㓜之位也非礼无以别男女父子兄弟之亲昬姻䟽数之交也君子以此之爲尊敬然然后以其所能教百姓不废其㑹节有成事然后治其雕镂文章黼黻以嗣其顺之然后言其䘮筭备其鼎爼设其豕腊脩其宗庙岁时以敬祭祀以序宗族即安其居节丑其衣服卑其宫室车不雕几器不刻镂食不贰味以与民同利昔之君子之行礼者如此公曰今之君子胡莫之行也孔子曰今之君子好实无厌淫德不倦荒怠敖慢固民是尽午其衆以伐有道求得当欲不以其所昔之用民者由前今之用民者由后今之君子莫爲礼也孔子侍坐于哀公哀公曰敢问人道谁爲大孔子愀然作色而对曰君之及此言也百姓之德也固臣敢无辞而对人道政爲大公曰敢问何谓爲政孔子对曰政者正也君爲正则百姓从政矣君之所爲百姓之所从也君所不爲百姓何从公曰敢问爲政如之何孔子对曰夫妇别父子亲君臣严三者正则庶物从之矣公曰寡人虽无似也愿闻所以行三言之道可得闻乎孔子对曰古之爲政爱人爲大所以治爱人礼爲大所以治礼敬爲大敬之至矣大昏爲大大昏至矣大昏旣至冕而亲迎亲之也亲之也者亲之也是故君子兴敬爲亲舎敬是遗亲也弗爱不亲弗敬不正爱与敬其政之本与公曰寡人愿有言然冕而亲迎不巳重乎孔子愀然作色而对曰合二姓之好以継先圣之后以爲天地宗庙社稷之主君何谓巳重乎公曰寡人固不固焉得闻此言也寡人欲问不得其辞请少进孔子曰天地不合万物不生大昏万丗之嗣也君何谓巳重焉孔子遂言曰内以治宗庙之礼足以配天地之神明出以治直言之礼足以立上下之敬物耻足以振之囯耻足以兴之爲政先礼礼其政之本与孔子遂言曰昔三代明王之政必敬其妻子也有道妻也者亲之主也敢不敬与子也者亲之后也敢不敬与君子无不敬也敬身爲大身也者亲之枝也敢不敬与不能敬其身是伤其亲伤其亲是伤其本伤其本枝从而亡三者百姓之象也身以及身子以及子妃以及妃君行此三者则忾乎天下矣大王之道也如此囯家顺矣公曰敢问何谓敬身孔子对曰君子过言则民作辞过动则民作则君子言不过辞动不过则百姓不命而敬恭如是则能敬其身能敬其身则能成其亲矣公曰敢问何谓成亲孔子对曰君子也者人之成名也百姓归之名谓之君子之子是使其亲爲君子也是爲成其亲之名也巳孔子遂言曰古之爲政爱人爲大不能爱人不能有其身不能有其身不能安土不能安土不能乐天不能乐天不能成其身公曰敢问何谓成身孔子对曰不过乎物公曰敢问君子何贵乎天道也孔子对曰贵其不巳如日月东西相从而不巳也是天道也不闭其乆是天道也无爲而物成是天道也巳成而明是天道也公曰寡人惷愚冥烦子志之心也孔子蹴然辟席而对曰仁人不过乎物孝子不过乎物是故仁人之事亲也如事天事天如事亲是故孝子成身公曰寡人旣闻此言也无如后罪何孔子对曰君之及此言也是臣之福也仲尼燕居第二十八郑氏註仲尼燕居子张子贡言游侍纵言至于礼子曰居女三人者吾语女礼使女以礼周流无不徧也子贡越席而对曰敢问何如子曰敬而不中礼谓之野恭而不中礼谓之给勇而不中礼谓之逆子曰给夺慈仁子曰师尔过而商也不及子产犹衆人之母也能食之不能教也子贡越席而对曰敢问将何以爲此中者也子曰礼乎礼夫礼所以制中也子贡退言游进曰敢问礼也者领恶而全好者与子曰然然则何如子曰郊社之义所以仁鬼神也尝禘之礼所以仁昭穆也馈奠之礼所以仁死䘮也射郷之礼所以仁郷党也食飨之礼所以仁賔客也子曰明乎郊社之义尝禘之礼治国其如指诸掌而巳乎是故以之居处有礼故长㓜辨也以之闺门之内有礼故三族和也以之朝廷有礼故官爵序也以之田猎有礼故戎事闲也以之军旅有礼故武功成也是故宫室得其度量鼎得其象味得其时乐得其节车得其式鬼神得其飨䘮纪得其哀辨说得其党官得其体政事得其施加于身而错于前凡衆之动得其冝子曰礼者何也即事之治也君子有其事必有其治治国而无礼譬犹瞽之无相与伥伥乎其何之譬如终夜有求于幽室之中非烛何见若无礼则手足无所错耳目无所加进退揖譲无所制是故以之居处长㓜失其别闺门三族失其和朝廷官爵失其序田猎戎事失其䇿军旅武功失其制宫室失其度量鼎失其象味失其时乐失其节车失其式鬼神失其飨䘮纪失其哀辨说失其党官失其体政事失其施加于身而错于前凡衆之动失其冝如此则无以祖洽于衆也子曰慎听之女三人者吾语女礼犹有九焉大飨有四焉苟知此矣虽在畎畒之中事之圣人巳两君相见揖譲而入门入门而县兴揖譲而升堂升堂而乐阕下管象武夏籥序兴陈其荐爼序其礼乐备其百官如此而后君子知仁焉行中规还中矩和鵉中采齐客出以雍彻以振羽是故君子无物而不在礼矣入门而金作示情也升歌清庙示德也下而管象示事也是故古之君子不必亲相与言也以礼乐相示而巳子曰礼也者理也乐也者节也君子无理不动无节不作不能诗于礼缪不能乐于礼素薄于德于礼虚子曰制度在礼文爲在礼行之其在人乎子贡越席而对曰敢问夔其穷与子曰古之人与古之人也逹于礼而不逹于乐谓之素逹于乐而不逹于礼谓之偏夫䕫逹于乐而不逹于礼是以传于此名也古之人也子张问政子曰师乎前吾语女乎君子明于礼乐举而错之而巳子张复问子曰师尔以爲必铺几筵升降酌献酬酢然后谓之礼乎尔以爲必行缀兆兴羽籥作钟鼓然后谓之乐乎言而履之礼也行而乐之乐也君子力此二者以南面而立夫是以天下太平也诸侯朝万物服体而百官莫敢不承事矣礼之所兴衆之所治也礼之所废衆之所乱也目巧之室则有奥阼席则有上下车则有左右行则有随立则有序古之义也室而无奥阼则乱于堂室也席而无上下则乱于席上也车而无左右则乱于车也行而无随则乱于涂也立而无序则乱于位也昔圣帝明王诸侯辨贵贱长㓜逺近男女外内莫敢相踰越皆由此涂出也三子者旣得闻此言也于夫子昭然若发蒙矣孔子间居第二十九郑氏註孔子间居子夏侍子夏曰敢问诗云凯弟君子民之父母何如斯可谓民之父母矣孔子曰夫民之父母乎必逹于礼乐之原以致五至而行三无以横于天下四方有败必先知之此之谓民之父母矣互註子夏曰民之父母旣得而闻之矣敢问何谓五至孔子曰志之所至诗亦至焉诗之所至礼亦至焉礼之所至乐亦至焉乐之所至哀亦至焉哀乐相生是故正明目而视之不可得而见也倾耳而听之不可得而闻也志气塞乎天地此之谓五至子夏曰五至旣得而闻之矣敢问何谓三无孔子曰无声之乐无体之礼无服之䘮此之谓三无子夏曰三无旣得略而闻之矣敢问何诗近之孔子曰夙夜其命宥密互註无声之乐也威仪逮逮不可选也无体之礼也互註凡民有䘮匍匐救之无服之䘮也子夏曰言则大矣美矣盛矣言尽于此而巳乎孔子曰何爲其然也君子之服之也犹有五起焉子夏曰何如孔子曰无声之乐气志不违无体之礼威仪迟迟无服之䘮内恕孔悲无声之乐气志旣得无体之礼威仪翼翼无服之䘮施及四国无声之乐气志旣从无体之礼上下和同无服之䘮以畜万邦互註无声之乐日闻四方无体之礼日就月将互註无服之䘮纯德孔明无声之乐气志旣起无体之礼施及四海无服之䘮施于孙子互註子夏曰三王之德参于天地敢问何如斯可谓参天地矣孔子曰奉三无私以劳天下子夏曰敢问何谓三无私孔子曰天无私覆地无私载日月无私照奉斯三者以劳天下此之谓三无私其在诗曰帝命不违至于汤齐汤降不迟圣敬日齐昭假迟迟上帝是祗帝命式于九围是汤之德也天有四时春秋冬夏风雨霜露无非教也地载神气神气风霆风霆流形庶物露生无非教也清明在躬气志如神耆欲将至有开必先天降时雨山川出云其在诗曰嵩髙惟岳峻极于天惟岳降神生甫及申惟申及甫惟周之翰四国于蕃四方于宣此文武之德也三代之王也必先其令闻诗云明明天子令闻不巳三代之德也弛其文德恊此四国大王之德也子夏蹶然而起负墙而立曰弟子敢不承乎坊记第三十子言之君子之道辟则坊与坊民之所不足者也大爲之坊民犹踰之故君子礼以坊德刑以坊淫命以坊欲子云小人贫斯约冨斯骄约斯盗骄斯乱礼者因人之情而爲之节文以爲民坊者也故圣人之制冨贵也使民冨不足以骄贫不至于约贵不慊于上故乱益亡子云贫而好乐冨而好礼衆而以寕者天下其几矣诗云民之贪乱寕爲荼毒故制国不过千乗都城不过百雉家冨不过百乗以此坊民诸侯犹有畔者子云夫礼者所以章疑别微以爲民坊者也故贵贱有等衣服有别朝廷有位则民有所让子云天无二日土无二王家无二主尊无二上示民有君臣之别也春秋不称楚越之王䘮礼君不称天大夫不称君恐民之惑也诗云相彼盍旦尚犹患之子云君不与同姓同车与异姓同车不同服示民不嫌也以此坊民民犹得同姓以弑其君子云君子辞贵不辞贱辞富不辞贫则乱益亡故君子与其使食浮于人也寕使人浮于食子云觞酒豆肉让而受恶民犹犯齿祍席之上让而坐下民犹犯贵朝廷之位让而就贱民犹犯君诗云民之无良相怨一方受爵不让至于巳斯亡子云君子贵人而贱己先人而后己则民作让故称人之君曰君自称其君曰寡君子云利禄先死者而后生者则民不偝先亡者而后存者则民可以託诗云先君之思以畜寡人以此坊民民犹偝死而号无告子云有国家者贵人而贱禄则民兴让尚技而贱车则民兴艺故君子约言小人先言子云上酌民言则下天上施上不酌民言则犯也下不天上施则乱也故君子信让以涖百姓则民之报礼重诗云先民有言询于刍荛子云善则称人过则称巳则民不争善则称人过则称己则怨益亡诗云尔卜尔筮履无咎言子云善则称人过则称已则民让善诗云考卜惟王度是镐京惟龟正之武王成之子云善则称君过则称己则民作忠君陈曰尔有嘉谋嘉猷入告尔君于内女乃顺之于外曰此谋此猷惟我君之徳于乎是惟良显哉子云善则称亲过则称己则民作孝大誓曰予克纣非予武惟朕文考无罪纣克予非朕文考有罪惟予小子无良子云君子弛其亲之过而敬其羙论语曰三年无改于父之道可谓孝矣髙宗云三年其惟不言言乃讙子云从命不忿微諌不倦劳而不怨可谓孝矣诗云孝子不匮子云睦于父母之党可谓孝矣故君子因睦以合族诗云此令兄弟绰绰有𥙿不令兄弟交相爲瘉子云于父之执可以乗其车不可以衣其衣君子以广孝也子云小人皆能养其亲君子不敬何以辨子云父子不同位以厚敬也书云厥辟不辟忝厥祖子云父母在不称老言孝不言慈闺门之内戏而不叹子言笑者也孟子曰舜年五十而不失其孑子之心叹谓有忧戚之声也孑而注反君子以此坊民民犹有薄于孝而厚于慈子云长民者朝廷敬老则民作孝子云祭祀之有尸也宗庙之有主也示民有事也脩宗庙敬祀事教民追孝也以此坊民民犹忘其亲子云敬则用祭器故君子不以菲废礼不以美没礼民睦也故堂上观乎室堂下观乎上诗云礼仪卒度笑语卒获子云賔礼每进以让䘮礼每加以逺浴于中霤饭于牖下小歛于户内大歛于阼殡于客位祖于庭葬于墓所以示逺也殷人弔于圹周人弔于家示民不偕也子云死民之卒事也吾从周以此坊民诸侯犹有薨而不葬者子云升自客阶受弔于賔位教民追孝也未没䘮不称君示民不争也故鲁春秋记晋䘮曰杀其君之子奚齐及其君卓以此坊民子犹有弑其父者子云孝以事君弟以事长示民不贰也故君子有君不谋仕唯卜之日称二君䘮父三年䘮君三年示民不疑也父母在不敢有其身不敢私其财示民有上下也故天子四海之内无客礼莫敢爲主焉故君适其臣升自阼阶即位于堂示民不敢有其室也父母在馈献不及车马示民不敢专也以此坊民民犹忘其亲而贰其君子云礼之先币帛也欲民之先事而后禄也先财而后礼则民利无辞而行情则民争故君子于有馈者弗能见则不视其馈易曰不耕获不菑畬凶以此坊民民犹贵禄而贱行子云君子不尽利以遗民诗云彼有遗秉此有不歛穧伊寡妇之利故君子仕则不稼田则不渔食则不力珍大夫不坐羊士不坐犬诗云采葑采菲无以下体德音莫违及尔同死以此坊民民犹忘义而争利以亡其身子云夫礼坊民所淫章民之别使民无嫌以爲民纪者也故男女无媒不交无币不相见恐男女之无别也以此坊民民犹有自献其身诗云伐柯如之何匪斧不克取妻如之何匪媒不得蓺麻如之何横从其畒取妻如之何必告父母子云取妻不取同姓以厚别也故买妾不知其姓则卜之以此坊民鲁春秋犹去夫人之姓曰呉其死曰孟子卒子云礼非祭男女不交爵以此坊民阳侯犹杀缪侯而窃其夫人故大飨废夫人之礼子云寡妇之子不有见焉则弗友也君子以辟逺也故朋友之交主人不在不有大故则不入其门以此坊民民犹以色厚于德子云好德如好色诸侯不下渔色故君子逺色以爲民纪故男女授受不亲御妇人则进左手姑姊妹女子子巳嫁而反男子不与同席而坐寡妇不夜哭妇人疾问之不问其疾以此坊民民犹淫泆而乱于族子云昏礼壻亲迎见于舅姑舅姑承子以授壻恐事之违也以此坊民妇犹有不至者纂圗互註礼记之十五纂图互註礼记纂图互註礼记卷第十六篡图互註礼记卷第十六中庸第三十一礼记郑氏註天命之谓性率性之谓道脩道之谓教道也者不可须臾离也可离非道也是故君子戒愼乎其所不睹恐惧乎其所不闻莫见乎隐莫显乎微故君子愼其独也喜怒哀乐之未发谓之中发而皆中节谓之和中也者天下之大本也和也者天下之逹道也致中和天地位焉万物育焉仲尼曰君子中庸小人反中庸君子之中庸也君子而时中小人之中庸也小人而无忌惮也子曰中庸其至矣乎民鲜能乆矣子曰道之不行也我知之矣知者过之愚者不及也道之不明也我知之矣贤者过之不肖者不及也人莫不饮食也鲜能知味也子曰道其不行矣夫子曰舜其大知也与舜好问而好察迩言隐恶而扬善执其两端用其中于民其斯以爲舜乎子曰人皆曰予知驱而纳诸罟擭䧟阱之中而莫之知辟也人皆曰予知择乎中庸而不能期月守也子曰回之爲人也择乎中庸得一善则拳拳服膺而弗失之矣子曰天下国家可均也爵禄可辞也白刃可蹈也中庸不可能也子路问强子曰南方之强与北方之强与抑而强与寛柔以教不报无道南方之强也君子居之祍金革死而不厌北方之强也而强者居之故君子和而不流强哉矫中立而不倚强哉矫国有道不变塞焉强哉矫国无道至死不变强哉矫子曰素隐行怪后丗有述焉吾弗爲之矣君子遵道而行半涂而废吾弗能巳矣君子依乎中庸遯丗不见知而不悔唯圣者能之君子之道费而隐夫妇之愚可以与知焉及其至也虽圣人亦首所不知焉夫妇之不肖可以能行焉及其至也虽圣人亦有所不能焉天地之大也人犹有所憾故君子语大天下莫能载焉语小天下莫能破焉诗云鸢飞戾天鱼跃于渊言其上下察也君子之道造端乎夫妇及其至也察乎天地子曰道不逺人人之爲道而逺人不可以爲道诗云伐柯伐柯其则不逺执柯以伐柯睨而视之犹以爲逺故君子以人治人改而止忠恕违道不逺施诸已而不愿亦勿施于人君子之道四丘未能一焉所求乎子以事父未能也所求乎臣以事君未能也所求乎弟以事兄未能也所求乎朋友先施之未能也庸德之行庸言之谨有所不足不敢不勉有余不敢尽言顾行行顾言君子胡不慥慥尔君子素其位而行不愿乎其外素富贵行乎富贵素贫贱行乎贫贱素夷狄行乎夷狄素患难行乎患难君子无入而不自得焉在上位不陵下在下位不援上正已而不求于人则无怨上不怨天下不尤人故君子居易以俟命小人行险以徼幸子曰射有似乎君子失诸正鹄反求诸其身君子之道辟如行逺必自迩辟如登髙必自卑诗曰妻子好合如鼔瑟琴兄弟旣翕和乐且耽宜尔室家乐尔妻帑子曰父母其顺矣乎子曰鬼神之爲德其盛矣乎视之而弗见听之而弗闻体物而不可遗使天下之人齐明盛服以承祭祀洋洋乎如在其上如在其左右诗曰神之格思不可度思矧可射思夫微之显诚之不可揜如此夫子曰舜其大孝也与德爲圣人尊爲天子冨有四海之内宗庙飨之子孙保之故大德必得其位必得其禄必得其名必得其寿故天之生物必因其材而笃焉故栽者培之倾者覆之诗曰嘉乐君子宪宪令德宜民宜人受禄于天保佑命之自天申之故大德者必受命子曰无忧者其唯文王乎以王季爲父以武王爲子父作之子述之武五纉大王王季文王之绪壹戎衣而有天下身不失天下之显名尊爲天子冨有四海之内宗庙飨之子孙保之武王末受命周公成文武之德追王大王王季上祀先公以天子之礼斯礼也逹乎诸侯大夫及士庶人父爲大夫子爲士葬以大夫祭以士父爲士子爲大夫葬以士祭以大夫期之丧逹乎大夫三年之丧逹乎天子父母之丧无贵贱一也子曰武王周公其逹孝矣乎夫孝者善继人之志善述人之事者也春秋脩其祖庙陈其宗器设其裳衣荐其时食宗庙之礼所以序昭穆也序爵所以辨贵贱也序事所以辨贤也旅酬下爲上所以逮贱也燕毛所以序齿也践其位行其礼奏其乐敬其所尊爱其所亲事死如事生事亡如事存孝之至也郊社之礼所以事上帝也宗庙之礼所以祀乎其先也明乎郊社之礼禘甞之义治国其如示诸掌乎哀公问政子曰文武之政布在方䇿其人存则其政举其人亡则其政息人道敏政地道敏树夫政也者蒲卢也故爲政在人取人以身脩身以道脩道以仁仁者人也亲亲爲大义者宜也尊贤爲大亲亲之杀尊贤之等礼所生也在下位不获乎上民不可得而治矣故君子不可以不脩身思脩身不可以不事亲思事亲不可以不知人思知人不可以不知天天下之逹道五所以行之者三曰君臣也父子也夫妇也昆弟也朋友之交也五者天下之逹道也知仁勇三者天下之逹德也所以行之者一也骈或生而知之或学而知之或困而知之及其知之一也或安而行之或利而行之或勉强而行之及其成功一也子曰好学近乎知力行近乎仁知耻近乎勇知斯三者则知所以脩身知所以脩身则知所以治人知所以治人则知所以治天下国家矣凢爲天下国家有九经曰脩身也尊贤也亲亲也敬大臣也体羣臣也子庶民也来百工也柔逺人也怀诸侯也脩身则道立尊贤则不惑亲亲则诸父昆弟不怨敬大臣则不眩体羣臣则士之报礼重子庶民则百姓劝来百工则财用足柔逺人则四方归之怀诸侯则天下畏之齐明盛服非礼不动所以脩身也去䜛逺色贱货而贵德所以劝贤也尊其位重其禄同其好恶所以劝亲亲也官盛任使所以劝大臣也虫信重禄所以劝士也时使薄歛所以劝百姓也日省月试旣廪称事所以劝百工也送往迎来嘉善而矜不能所以柔逺人也继絶丗举废国治乱持危朝聘以时厚往而薄来所以怀诸侯也凢爲天下国家有九经所以行之者一也凢事豫则立不豫则废言前定则不跲事前定则不困行前定则不疚道前定则不穷在下位不获乎上民不可得而治矣获乎上有道不信乎朋友不获乎上矣信乎朋友有道不顺乎亲不信乎朋友矣顺乎亲有道反诸身不诚不顺乎亲矣诚身有道不明乎善不诚乎身矣诚者天之道也诚之者人之道也诚者不勉而中不思而得从容中道圣人也诚之者择善而固执之者也博学之审问之愼思之明辨之笃行之有弗学学之弗能弗措也有弗问问之弗知弗措也有弗思思之弗得弗措也有弗辨辨之弗明弗措也有弗行行之弗笃弗措也人一能之已百之人十能之已千之果能此道矣虽愚必明虽柔必强自诚明谓之性自明诚谓之教诚则明矣明则诚矣唯天下至诚爲能尽其性能尽其性则能尽人之性能尽人之性则能尽物之性能尽物之性则可以賛天地之化育可以賛天地之化育则可以与天地参矣其次致曲曲能有诚诚则形形则着着则明明则动动则变变则化唯天下至诚爲能化至诚之道可以前知国家将兴必有祯祥国家将亡必有妖孽见乎蓍龟动乎四体祸福将至善必先知之不善必先知之故至诚如神诚者自成也而道自道也诚者物之终始不诚无物是故君子诚之爲贵诚者非自成已而巳也所以成物也成己仁也成物知也性之德也合外内之道也故时措之宜也故至诚无息不息则乆乆则徴徴则悠逺悠逺则博厚博厚则髙明博厚所以载物也髙明所以覆物也悠乆所以成物也博厚配地髙明配天悠乆无疆如此者不见而章不动而变无爲而成天地之道可壹言而尽也其爲物不贰则其生物不测天地之道博也厚也髙也明也悠也乆也今夫天斯昭昭之多及其无穷也日月星辰系焉万物覆焉今夫地一撮土之多及其广厚载华岳而不重振河海而不洩万物载焉今夫山一卷石之多及其广大草木生之禽兽居之寳藏兴焉今夫水一勺之多及其不测鼋鼍蛟龙鱼鼈生焉货财殖焉诗曰惟天之命于穆不巳盖曰天之所以爲天也于乎不显文王之德之纯盖曰文王之所以爲文也纯亦不巳大哉圣人之道洋洋乎发育万物峻极于天优优大哉礼仪三百威仪三千待其人然后行故曰苟不至德至道不凝焉故君子尊德性而道问学致广大而尽精微极髙明而道中庸温故而知新敦厚以崇礼是故居上不骄爲下不倍国有道其言足以兴国无道其黙足以容诗曰旣明且哲以保其身其此之谓与子曰愚而好自用贱而好自专生乎今之丗反古之道如此者烖及其身者也非天子不议礼不制度不考文今天下车同轨书同文行同伦虽有其位苟无其德不敢作礼乐焉虽有其德苟无其位亦不敢作礼乐焉子曰吾说夏礼𣏌不足徴也吾学殷礼有宋存焉吾学周礼今用之吾从周王天下有三重焉其寡过矣乎上焉者虽善无徴无徴不信不信民弗从下焉者虽善不尊不尊不信不信民弗从故君子之道本诸身徴诸庶民考诸三王而不缪建诸天地而不悖质诸鬼神而无疑百丗以俟圣人而不惑质诸鬼神而无疑知天也百丗以俟圣人而不惑知人也是故君子动而丗爲天下道行而丗爲天下法言而丗爲天下则逺之则有望近之则不厌诗曰在彼无恶在此无射庶几夙夜以永终誉君子未有不如此而蚤有誉于天下者也仲尼祖述尧舜宪章文武上律天时下袭水土辟如天地之无不持载无不覆帱辟如四时之错行如日月之代明万物并育而不相害道并行而不相悖小德川流大德敦化此天地之所以爲大也唯天下至圣爲能聦明叡知足以有临也寛𥙿温柔足以有容也发强刚毅足以有执也齐庄中正足以有敬也文理密察足以有别也溥博渊泉而时出之溥博如天渊泉如渊见而民莫不敬言而民莫不信行而民莫不说是以声名洋溢乎中国施及蛮貃舟车所至人力所通天之所覆地之所载日月所照霜露所队凢有血气者莫不尊亲故曰配天唯天下至诚爲能经纶天下之大经立天下之大本知天地之化育夫焉有所倚肫肫其仁渊渊其渊浩浩其天苟不固聦明圣知逹天德者其孰能知之诗曰衣锦尚絅恶其文之着也故君子之道闇然而日章小人之道的然而日亡君子之道淡而不厌简而文温而理知逺之近知风之自知微之显可与入德矣诗云濳虽伏矣亦孔之昭故君子内省不疚无恶于志君子所不可及也者其唯人之所不见乎诗云相在尔室尚不愧于屋漏故君子不动而敬不言而信诗曰奏假无言时靡有争是故君子不赏而民劝不怒而民威于鈇钺诗曰不显惟德百辟其刑之是故君子笃恭而天下平诗曰予怀明德不大声以色子曰声色之于以化民未也诗曰德輶如毛毛犹有伦上天之载无声无臭至矣纂图互註礼记卷之十六纂图互註礼记纂图互註礼记卷第十七纂图互註礼记卷第十七表记第三十二礼记郑氏註子言之归乎君子隐而显不矜而庄不厉而威不言而信子曰君子不失足于人不失色于人不失口于人是故君子貌足畏也色足惮也言足信也甫刑曰敬忌而罔有择言在躬子曰禓袭之不相因也欲民之母相渎也子曰祭极敬不继之以乐朝极辨不继之以倦子曰君子愼以辟祸笃以不揜恭以逺耻子曰君子庄敬日强安肆日偷君子不以一日使其躬儳焉如不终日子曰齐戒以事鬼神择日月以见君恐民之不敬也子曰狎侮死焉而不畏也子曰无辞不相接也无礼不相见也欲民之母相䙝也易曰𥘉筮告再三渎渎则不告子言之仁者天下之表也义者天下之制也报者天下之利也子曰以德报德则民有所劝以怨报怨则民有所惩诗曰无言不雠无德不报大甲曰民非后无能胥以宁后非民无以辟四方子曰以德报怨则寛身之仁也以怨报德则刑戮之民也子曰无欲而好仁者无畏而恶不仁者天下一人而巳矣是故君子议道自巳而置法以民子曰仁有三与仁同功而异情与仁同功其仁未可知也与仁同过然后其仁可知也仁者安仁知者利仁畏罪者强仁仁者右也道者左也仁者人也道者义也厚于仁者薄于义亲而不尊厚于义者薄于仁尊而不亲道有至义有考至道以王义道以霸考道以爲无失子言之仁有数义有长短小大中心㦧怛爱人之仁也率法而强之资仁者也诗云丰水有芭武王岂不仕诒厥孙谋以燕翼子武王烝哉数丗之仁也国风曰我今不阅皇恤我后终身之仁也子曰仁之爲器重其爲道逺举者莫能胜也行者莫能致也取数多者仁也夫勉于仁者不亦难乎是故君子以义度人则难爲人以人望人则贤者可知巳矣子曰中心安仁者天下一人而巳矣大雅曰德輶如毛民鲜克举之我仪图之惟仲山甫举之爱莫助之小雅曰髙山仰止景行行止子曰诗之好仁如此郷道而行中道而废忘身之老也不知年数之不足也俛焉日有孳孳毙而后巳子曰仁之难成乆矣人人失其所好故仁者之过易辞也子曰恭近礼俭近仁信近情敬让以行此虽有过其不甚矣夫恭寡过情可信俭易容也以此失之者不亦鲜乎诗云温温恭人惟德之基子曰仁之难成乆矣唯君子能之是故君子不以其所能者病人不以人之所不能者愧人是故圣人之制行也不制以巳使民有所劝勉愧耻以行其言礼以节之信以结之容貌以文之衣服以移之朋友以极之欲民之有壹也小雅曰不愧于天不畏于人是故君子服其服则文以君子之容有其容则文以君子之辞遂其辞则实以君子之德是故君子耻服其服而无其容耻有其容而无其辞耻有其辞而无其德耻有其德而无其行是故君子衰绖则有哀色端冕则有敬色甲胄则有不可辱之色诗云惟鹈在梁不濡其翼彼记之子不称其服子言之君子之所谓义者贵贱皆有事于天下天子亲耕粢盛秬鬯以事上帝故诸侯勤以辅事于天子子曰下之事上也虽有庇民之大德不敢有君民之心仁之厚也是故君子恭俭以求役仁信让以求役礼不自尚其事不自尊其身俭于位而寡于欲让于贤卑巳而尊人小心而畏义求以事君得之自是不得自是以听天命诗云莫莫葛藟施于条枚凯弟君子求福不回其舜禹文王周公之谓与有君民之大德有事君之小心诗云惟此文王小心翼翼昭事上帝聿怀多福厥德不回以受方国子曰先王谥以尊名节以壹惠耻名之浮于行也是故君子不自大其事不自尚其功以求处情过行弗率以求处厚彰人之善而羙人之功以求下贤是故君子虽自卑而民敬尊之子曰后稷天下之爲烈也岂一手一足哉唯欲行之浮于名也故自谓便人子言之君子之所谓仁者其难乎诗云凯弟君子民之父母凯以强教之弟以说安之乐而母荒有礼而亲威庄而安孝慈而敬使民有父之尊有母之亲如此而后可以爲民父母矣非至德其孰能如此乎今父之亲子也亲贤而下无能母之亲子也贤则亲之无能则怜之母亲而不尊父尊而不亲水之于民也亲而不尊火尊而不亲圡之于民也亲而不尊天尊而不亲命之于民也亲而不尊鬼尊而不亲子曰夏道尊命事鬼敬神而逺之近人而忠焉先禄而后威先赏而后罚亲而不尊其民之敝惷而愚乔而野朴而不文殷人尊神率民以事神先鬼而后礼先罚而后赏尊而不亲其民之敝荡而不静胜而无耻周人尊礼尚施事鬼敬神而逺之近人而忠焉其赏罚用爵列亲而不尊其民之敝利而巧文而不慙贼而蔽子曰夏道未渎辞不求备不大望于民民未厌其亲殷人未渎礼而求备于民周人强民未渎神而赏爵刑罚穷矣子曰虞夏之道寡怨于民殷周之道不胜其敝子曰虞夏之质殷周之文至矣虞夏之文不胜其质殷周之质不胜其文子言之曰后丗虽有作者虞舜弗可及也巳矣君天下生无私死不厚其子子民如父母有㦧怛之爱有忠利之教亲而尊安而敬威而爱富而有礼惠而能散其君子尊仁畏义耻费轻实忠而不犯义而顺文而静寛而有辨甫刑曰德威惟威德明惟明非虞帝其孰能如此乎子言之事君先资其言拜自献其身以成其信是故君有责于其臣臣有死于其言故其受禄不诬其受罪益寡子曰事君大言入则望大利小言入则望小利故君子不以小言受大禄不以大言受小禄易曰不家食吉子曰事君不下逹不尚辞非其人弗自小雅曰靖共尔位正直是与神之听之式谷以女子曰事君逺而諌则讇也近而不諌则尸利也子曰迩臣守和宰正百官大臣虑四方子曰事君欲諌不欲陈诗云心乎爱矣瑕不谓矣中心藏之何日忘之子曰事君难进而易退则位有序易进而难退则乱也故君子三揖而进一辞而退以逺乱也子曰事君三违而不岀竟则利禄也人虽曰不要君弗信也子曰事君愼始而敬终子曰事君可贵可贱可富可贫可生可杀而不可使爲乱子曰事君军旅不辟难朝廷不辞贱处其位而不履其事则乱也故君使其臣得志则愼虑而从之否则孰虑而从之终事而退臣之厚也易曰不事王侯髙尚其事子曰唯天子受命于天士受命于君故君命顺则臣有顺命君命逆则臣有逆命诗曰鹊之姜姜鹑之贲贲人之无良我以爲君子曰君子不以辞尽人故天下有道则行有枝叶天下无道则辞有枝叶是故君子于有丧者之侧不能赙焉则不问其所费于有病者之侧不能馈焉则不问其所欲有客不能馆则不问其所舎故君子之接如水小人之接如醴君子淡以成小人甘以坏小雅曰盗言孔甘乱用是餤子曰君子不以口誉人则民作忠故君子问人之寒则衣之问人之饥则食之称人之羙则爵之国风曰心之忧矣于我归说子曰口惠而实不至怨菑及其身是故君子与其有诺责也宁有巳怨国风曰言笑晏晏信誓旦旦不思其反反是不思亦巳焉哉子曰君子不以色亲人情䟽而貌亲在小人则穿窬之盗也与子曰情欲信辞欲巧子言之昔三代明王皆事天地之神明无非卜筮之用不敢以其私亵事上帝是故不犯曰月不违卜筮卜筮不相袭也大事有时日小事无时日有筮外事用刚日内事用柔日不违龟筮子曰牲牷礼乐齐盛是以无害乎鬼神无怨乎百姓子曰后稷之祀易富也其辞恭其欲俭其禄及子孙诗曰后稷兆祀庶无罪悔以迄于今子曰大人之器威敬天子无筮诸侯有守筮天子道以筮诸侯非其国不以筮卜宅寝室天子不卜处大庙子曰君子敬则用祭器是以不废日月不违龟筮以敬事其君长是以上不渎于民下不䙝于上缁衣第三十三礼记郑氏註子言之曰爲上易事也爲下易知也则刑不烦矣子曰好贤如缁衣恶恶如巷伯则爵不渎而民作愿刑不试而民咸服大雅曰仪刑文王万国作孚子曰夫民教之以德齐之以礼则民有格心教之以政齐之以刑则民有遯心故君民者子以爱之则民亲之信以结之则民不倍恭以涖之则民有孙心甫刑曰苗民匪用命制以刑惟作五虐之刑曰法是以民有恶德而遂絶其世也子曰下之事上也不从其所令从其所行上好是物下必有甚者矣故上之所好恶不可不愼也是民之表也子曰禹立三年百姓以仁遂焉岂必尽仁诗云赫赫师尹民具尔瞻甫刑云一人有庆兆民頼之大雅曰成王之孚下土之式子曰上好仁则下之爲仁争先人故长民者章志贞教尊仁以子爱百姓民致行巳以说其上矣诗云有梏德行四国顺之子曰王言如丝其岀如纶王言如纶其岀如綍故大人不倡游言可言也不可行君子弗言也可行也不可言君子弗行也则民言不危行而行不危言矣诗云淑愼尔止不諐于仪子曰君子道人以言而禁人以行故言必虑其所终而行必稽其所敝则民谨于言而愼于行诗云愼尔岀话敬尔威仪大雅曰穆穆文王于缉熈敬止子曰长民者衣服不贰从容有常以齐其民则民德壹诗云彼都人士狐裘黄黄其容不改岀言有章行归于周万民所望子曰爲上可望而知也爲下可述而志也则君不疑于其臣而臣不惑于其君矣尹吉曰惟尹躬及汤咸有壹德诗云淑人君子其仪不忒子曰有国者章义恶以示民厚则民情不贰诗云靖共尔位好是正直子曰上人疑则百姓惑下难知则君长劳故君民者章好以示民俗愼恶以御民之淫则民不惑矣臣仪行不重辞不援其所不及不烦其所不知则君不劳矣诗云上帝板板下民卒小雅曰匪其止共惟王之卭子曰政之不行也教之不成也爵禄不足劝也刑罚不足耻也故上不可以䙝刑而轻爵康诰曰敬明乃罚甫刑曰播刑之不迪子曰大臣不亲百姓不宁则忠敬不足而富贵巳过也大臣不治而迩臣比矣故大臣不可不敬也是民之表也迩臣不可不愼也是民之道也君毋以小谋大母以逺言近母以内图外则大臣不怨迩臣不疾而远臣不蔽矣叶公之顾命曰母以小谋败大作母以嬖御人疾庄后母以嬖衘士疾庄士大夫卿士子曰大人不亲其所贤而信其所贱民是以亲失而教是以烦诗云彼求我则如不我得执我仇仇亦不我力君陈曰未见圣若巳弗克见旣见圣亦不克由圣子曰小人溺于水君子溺于口大人溺于民皆在其所䙝也夫水近于人而溺人德易狎而难亲也易以溺人口费而烦易岀难悔易以溺人夫民闭于人而有鄙心可敬不可慢易以溺人故君子不可以不愼也太甲曰毋越厥命以自覆也若虞机张往省括于厥度则释兊命曰惟口起羞惟甲胄起兵惟衣裳在笥惟干戈省厥躬太甲曰天作孽可违也自作孽不可以逭尹吉曰惟尹躬天见于西邑夏自周有终相亦惟终子曰民以君爲心君以民爲体心庄则体舒心肃则容敬心好之身必安之君好之民必欲之心以体全亦以体伤君以民存亦以民亡诗云昔吾有先正其言明且清国家以宁都邑以成庶民以生谁能秉国成不自爲正卒劳百姓君雅曰夏日暑雨小民惟曰怨资冬祈寒小民亦惟曰怨子曰下之事上也身不正言不信则义不壹行无类也子曰言有物而行有格也是以生则不可夺志死则不可夺名故君子多闻质而守之多志质而亲之精知略而行之君陈曰岀入自尔师虞庶言同诗云淑人君子其仪一也子曰唯君子能好其正小人毒其正故君子之朋友有郷其恶有方是故迩者不惑而逺者不疑也诗云君子好仇子曰轻絶贫贱而重絶冨贵则好贤不坚而恶恶不着也人虽曰不利吾不信也诗云朋友攸摄摄以威仪子曰私惠不归德君子不自留焉诗云人之好我示我周行子曰苟有车必见其轼苟有衣必见其敝人苟或言之必闻其声苟或行之必见其成葛覃曰服之无射子曰言从而行之则言不可饰也行从而言之则行不可节也故君子寡言而行以成其信则民不得大其美而小其恶诗云白圭之玷尚可磨也斯言之玷不可爲也小雅曰允也君子展也大成君奭曰昔在上帝周田观文王之德其集大命于厥躬子曰南人有言曰人而无恒不可以爲卜筮古之遗言与龟筮犹不能知也而况于人乎诗云我龟旣厌不我告犹兊命曰爵无及恶德民立而正事纯而祭祀是爲不敬事烦则乱事神则难易曰不恒其德或承之羞恒其德侦妇人吉夫子凶纂图互註礼记卷之十七纂图互註礼记纂图互註礼记卷第十八纂图互註礼记卷第十八奔丧第三十四礼记郑氏註奔丧之礼始闻亲丧以哭荅使者尽哀问故又哭尽哀遂行日行百里不以夜行唯父母之丧见星而行见星而舎若未得行则成服而后行过国至竟哭尽哀而止哭辟市朝望其国竟哭至于家入门左升自西阶殡东西面坐哭尽哀括髪祖降堂东即位西郷哭成踊袭绖于序东绞带反位拜賔成踊送賔反位有賔后至者则拜之成踊送賔皆如𥘉衆主人兄弟皆岀门岀门哭止阖门相者告就次于又哭括髪袒成踊于三哭犹括髪袒成踊三日成服拜賔送賔皆如𥘉奔丧者非主人则主人爲之拜賔送賔奔丧者自齐衰以下入门左中庭北面哭尽哀免麻于序东即位袒与主人哭成踊于又哭三哭皆免袒有賔则主人拜賔送賔丈夫妇人之待之也皆如朝夕哭位无变也奔母之丧西面哭尽哀括髪袒降堂东即位西郷哭成踊袭免绖于序东拜賔送賔皆如奔父之礼于又哭不括发妇人奔丧升自东阶殡东西面坐哭尽哀东髽即位与主人拾踊奔丧者不及殡先之墓北面坐哭尽哀主人之待之也即位于墓左妇人墓右成踊尽哀括髪东即主人位绖绞带哭成踊拜賔反位成踊相者告事毕遂冠归入门左北面哭尽哀括发袒成踊东即位拜賔成踊賔岀主人拜送有賔后至者则拜之成踊送賔如𥘉衆主人兄弟皆岀门岀门哭止相者告就次于又哭括髪成踊于三哭犹括髪成踊三日成服于五哭相者告事毕爲母所以异于父者壹括髪其余免以终事他如奔父之礼齐衰以下不及殡先之墓西面哭尽哀免麻于东方即位与主人哭成踊袭有賔则主人拜賔送賔賔有后至者拜之如𥘉相者告事毕遂冠归入门左北面哭尽哀免袒成踊东即位拜賔成踊賔岀主人拜送于又哭免袒成踊于三哭犹免袒成踊三日成服于五哭相者告事毕闻丧不得奔丧哭尽哀问故又哭尽哀乃爲位括髪袒成踊袭绖绞带即位拜賔反位成踊賔岀主人拜送于门外反位若有賔后至者拜之成踊送賔如𥘉于又哭括发袒成踊于三哭犹括髪袒成踊三日成服于五哭拜賔送賔如𥘉若除丧而后归则之墓哭成踊东括髪袒绖拜賔成踊送賔反位又哭尽哀遂除于家不哭主人之待之也无变于服与之哭不踊自齐衰以下所以异者免麻凢爲位非亲丧齐衰以下皆即位哭尽哀而东免绖即位袒成踊袭拜賔反位哭成踊送賔反位相者告就次三日五哭卒主人岀送賔衆主人兄弟皆岀门哭止相者告事毕成服拜賔若所爲位家逺则成服而往齐衰望郷而哭大功望门而哭小功至门而哭缌麻即位而哭哭父之党于庙母妻之党于寝师于庙门外朋友于寝门外所识于野张帷凢爲位不奠哭天子九诸侯七卿大夫五士三大夫哭诸侯不敢拜賔诸臣在他国爲位而哭不敢拜賔与诸侯爲兄弟亦爲位而哭凢爲位者壹袒所识者弔先哭于家而后之墓皆爲之成踊从主人北面而踊凢丧父在父爲主父没兄弟同居各主其丧亲同长者主之不同亲者主之闻逺兄弟之丧旣除䘮而后闻丧免袒成踊拜賔则尚左手无服而爲位者唯嫂叔及妇人降而无服者麻凢奔丧有大夫至袒拜之成踊而后袭于士袭而后拜之问丧第三十五郑氏註亲始死鸡斯徒跣扱上祍交手哭恻怛之心痛疾之意伤肾干肝焦肺水浆不入口三日不举火故邻里爲之糜粥以饮食之夫悲哀在中故形变于外也痛疾在心故口不甘味身不安美也三日而歛在牀曰尸左棺曰柩动尸举柩哭踊无数恻怛之心痛疾之意悲哀志懑气盛故袒而踊之所以动体安心下气也妇人不宜袒故发胷击心爵踊殷殷田田如坏墙然悲哀痛疾之至也故曰辟踊哭泣哀以送之送形而往迎精而反也其往送也望望然汲汲然如有追而弗及也其反哭也皇皇然若有求而弗得也故其往送也如慕其反也如疑求而无所得之也入门而弗见也上堂又弗见也入室又弗见也亡矣丧矣不可复见巳矣故哭泣辟踊尽哀而止矣心怅焉怆焉惚焉忾焉心絶志悲而巳矣祭之宗庙以鬼飨之徼幸复反也成圹而归不敢入处室居于倚庐哀亲之在外也寝苫枕块哀亲之在土也故哭泣无时服勤三年思慕之心孝子之志也人情之实也唯哀爲主矣女子哭泣悲哀击胷伤心男子哭泣悲哀稽颡触地无容哀之至也或问曰免者以何爲也曰不冠者之所服也礼曰童子不缌唯当室缌缌者其免也当室则免而杖矣或问曰杖者何也曰竹桐一也故爲父苴杖苴杖竹也爲母削杖削杖桐也或问曰杖者以何爲也曰孝子丧亲哭泣无数服勤三年身病体羸以杖扶病也则父在不敢杖矣尊者在故也堂上不杖辟尊者之处也堂上不趋示不遽也此孝子之志人情之实也礼义之经也非从天降也非从地岀也人情而巳矣服问第三十六郑氏註传曰有从轻而重公子之妻爲其皇姑有从重而轻爲妻之父母有从无服而有服公子之妻爲公子之外兄弟有从有服而无服公子爲其妻之父母传曰母岀则爲继母之党服母死则爲其母之党服爲其母之党服则不爲继母之党服三年之丧旣练矣有期之丧旣葬矣则带其故葛带绖期之绖服其功衰有大功之丧亦如之小功无变也麻之有本者变三年之葛旣练遇麻断本者于免绖之旣免去绖每可以绖必绖旣绖则去之小功不易丧之练冠如免则绖其缌小功之绖因其𥘉葛带缌之麻不变小功之葛小功之麻不变大功之葛以有本爲税殇长中变三年之葛终殇之月筭而反三年之葛是非重麻爲其无卒哭之税下殇则否君爲天子三年夫人如外宗之爲君也丗子不爲天子服君所主夫人妻大子适妇大夫之适子爲君夫人大子如士服君之母非夫人则羣臣无服唯近臣及仆骖乗从服唯君所服服也公爲卿大夫钖衰以居岀亦如之当事则弁绖大夫相爲亦然爲其妻往则服之岀则否凢见人无免绖虽朝于君无免绖唯公门有税齐衰传曰君子不夺人之丧亦不可夺丧也传曰罪多而刑五丧多而服五上附下附列也间传第三十七郑氏註斩衰何以服苴苴恶貌也所以首其内而见诸外也斩衰貌若苴齐衰貌若枲大功貌若止小功缌麻容貌可也此哀之发于容体者也斩衰之哭若往而不反齐衰之哭若往而反大功之哭三曲而偯小功缌麻哀容可也此哀之发于声音者也斩衰唯而不对齐衰对而不言大功言而不议小功缌麻议而不及乐此哀之发于言语者也斩衰三日不食齐衰二日不食大功三不食小功缌麻再不食士与歛焉则壹不食故父母之丧旣殡食粥朝一溢米莫一溢米齐衰之丧䟽食水饮不食菜果大功之丧不食醯酱小功缌麻不饮醴酒此哀之发于饮食者也父母之丧旣虞卒哭䟽食水饮不食菜果期而小祥食菜果又期而大祥有醯酱中月而禫禫而饮醴酒始饮酒者先饮醴酒始食肉者先食干肉父母之丧居倚庐寝苫枕块不说绖带齐衰之䘮居垩室芐翦不纳大功之䘮寝有席小功缌麻牀可也此哀之发于居处者也父母之䘮旣虞卒哭柱楣翦屏苄翦不纳期而小祥居垩室寝有席又期而大祥居复寝中月而禫禫而牀斩衰三升齐衰四升五升六升大功七升八升九升小功十升十一升十二升缌麻十五升去其半有事其缕无事其布曰缌此哀之发于衣服者也斩衰三升旣虞卒哭受以成布六升冠七升爲母䟽衰四升受以成布七升冠八升去麻服葛葛带三重期而小祥练冠縓縁要绖不除男子除乎首妇人除乎带男子何爲除乎首也妇人何爲除乎带也男子重首妇人重带除服者先重者易服者易轻者又期而大祥素缟麻衣中月而禫禫而纎无所不佩易服者何爲易轻者也斩衰之䘮旣虞卒哭遭齐衰之䘮轻者包重者特旣练遭大功之丧麻葛重齐衰之䘮旣虞卒哭遭大功之丧麻葛兼服之斩衰之葛与齐衰之麻同齐衰之葛与大功之麻同大功之葛与小功之麻同小功之葛与缌之麻同麻同则兼服之兼服之服重者则易轻者也三年问第三十八郑氏註三年之丧何也曰称情而立文因以饰羣别亲迹贵贱之节而弗可损益也故曰无易之道也创鉅者其日乆痛甚者其愈迟三年者称情而立文所以爲至痛极也斩衰苴杖居倚庐食粥寝苫枕块所以爲至痛饰也三年之丧二十五月而毕哀痛未尽思慕未忘然而服以是断之者岂不送死有巳复生有节也哉凢生天地之间者有血气之属必有知有知之属莫不知爱其类今是大鸟兽则失丧其羣匹越月踰时焉则必反廵过其故郷翔回焉鸣号焉蹢䠱焉蜘蹰焉然后乃能去之小者至于燕雀犹有啁噍之顷焉然后乃能去之故有血气之属者莫知于人故人于其亲也至死不穷将由夫患邪淫之人与则彼朝死而夕忘之然而从之则是曽鸟兽之不若也夫焉能相与羣居而不乱乎将由夫脩饰之君子与则三年之䘮二十五月而毕若驷之过隙然而遂之则是无穷也故先王焉爲之立中制节壹使足以成文理则释之矣然则何以至期也曰至亲以期断是何也曰天地则巳易矣四时则巳变矣其在天地之中者莫不更始焉以是象之也然则何以三年也曰加隆焉尔也焉使倍之故再期也由九月以下何也曰焉使弗及也故三年以爲隆缌小功以爲杀期九月以爲间上取象于天下取法于地中取则于人人之所以羣居和壹之理尽矣故三年之丧人道之至文者也夫是之谓至隆是百王之所同古今之所壹也未有知其所由来者也孔子曰子生三年然后免于父母之怀夫三年之䘮天下之逹丧也深衣第三十九郑氏註古者深衣盖有制度以应规矩绳权衡短母见肤长母𬒳土续祍钩边要缝半下袼之髙下可以运肘𬒮之长短反诎之及肘带下母厌髀上母厌胁当无骨者制十有二幅以应十有二月𬒮圜以应规曲祫如矩以应方负绳及踝以应直下齐如权衡以应平故规者行举手以爲容负绳抱方者以直其政方其义也故易曰坤六二之动直以方也下齐如权衡者以安志而平心也五法巳施故圣人服之故规矩取其无私绳取其直权衡取其平故先王贵之故可以爲文可以爲武可以摈相可以治军旅完且弗费善衣之次也具父母大父母衣纯以缋具父母衣纯以靑如孤子衣纯以素纯𬒮縁纯边广各寸半纂图互註礼记卷第十八纂图互註礼记纂图互註礼记卷第十九纂图互註礼记卷第十九投壷第四十礼记郑氏註投壷之礼主人奉矢司射奉中使人执壷主人请曰某有枉矢哨壷请以乐賔賔曰子有旨酒嘉肴某旣赐矣又重以乐敢辞主人曰枉矢哨壷不足辞也敢固以请賔曰某旣赐矣又重以乐敢固辞主人曰枉矢哨壷不足辞也敢固以请賔曰某固辞不得命敢不敬从賔再拜受主人般还曰辟主人阼阶上拜送賔般还曰辟巳拜受矢进即两楹间退反位揖賔就筵司射进度壷间以二矢半反位设中东面执八筭兴请賔曰顺投爲入比投不释胜饮不胜者正爵旣行请爲胜者立马一马从二马三马旣立请庆多马请主人亦如之命弦者曰请奏貍首间若一大师曰诺左右告矢具请拾投有入者则司射坐而释一筭焉賔党于右主党于左卒投司射执筭曰左右卒投请数二筭爲纯一纯以取一筭爲竒遂以竒筭吿曰某贤于某若干纯竒则曰竒钧则曰左右钧命酌曰请行觞酌者曰诺当饮者皆跪奉觞曰赐灌胜者跪曰敬养正爵旣行请立马马各直其筭一马从二马以庆庆礼曰三马旣备请庆多马賔主皆曰诺正爵旣行请彻马筭多少视其坐筹室中五扶堂上七扶庭中九扶筭长尺二寸壷颈脩七寸腹脩五寸口径二寸半容斗五升壷中实小豆焉爲其矢之跃而岀也壷去席二矢半矢以柘若棘母去其皮鲁令弟子辞曰母幠母敖母偝立母踰言偝立踰言有常爵薜令弟子辞曰母怃母敖母偝立母踰言若是者浮鼔◍◍半◍◍〇◛◛〇◍鲁鼔◍◍◍◍◛◍〇◍◍◍〇半◍◍◍〇薜鼔取半以下爲投壷礼尽用之爲射礼司射庭长及冠士立者皆属賔党乐人及使者童子皆属主党鲁鼔◍◍◍半◍◍◍◍薜鼔◍〇〇◍〇◍◍〇〇◍◍〇◍〇半〇◛〇◛〇〇◍儒行第四十一礼记郑氏註鲁哀公问于孔子曰夫子之服其儒服与孔子对曰丘少居鲁衣逢掖之小譲如伪大则如威小则如愧其难进而易退也粥粥若无能也其容貌有如此者儒有居处齐难其坐起恭敬言必先信行必中正道涂不争险易之利冬夏不争隂阳之和爱其死以有待也养其身以有爲也其备豫有如此者儒有不寳金玉而忠信以爲寳不祈土地立义以爲土地不祈多积多文以爲富难得而易禄也易禄而难畜也非时不见不亦难得乎非义不合不亦难畜乎先劳而后禄不亦易禄乎其近人有如此者信以爲甲胄礼义以爲干橹戴仁而行抱义而处虽有暴政不更其所其自立有如此者儒有一畒之宫环堵之室筚门圭窬蓬户瓮牖易衣而岀并日而食上荅之不敢以疑上不荅不敢以謟其仕有如此者儒有今人与居古人与稽今丗行之后丗以爲楷适弗逢丗上弗援下弗推䜛謟之民有比党而危之者身可危也而志不可夺也虽危起居竟信其志犹将不忘百姓之病也其忧思有如此者儒有博学而不穷笃行而不倦幽居而不淫上通而不困礼之以和爲贵忠信之美优游之法举贤而容衆毁方而瓦合其寛𥙿有如此者儒有内称不辟亲外举不辟怨程功积事推贤而进逹之不望其报君得其志苟利国家不求冨贵其举贤援能有如此者儒有闻善以相告也见善以相示也爵位相先也患难相死也乆相待也逺相致也其任举有如此者儒有澡身而浴德陈言而伏静而正之上弗知也麤而翘之又不急爲也不临深而爲髙不加少而爲多丗治不轻丗乱不沮同弗与异弗非也其特立独行有如此者儒有上不臣天子下不事诸侯慎静而尚寛强毅以与人博学以知服近文章砥厉廉隅虽分国如锱铢不臣不仕其规爲有如此者儒有合志同方营道同术并立则乐相下不厌乆不相见闻流言不信其行本方立义同而进不同而退其交友有如此者温良者仁之本也敬慎者仁之地也寛𥙿者仁之作也孙接者仁之能也礼节者仁之貌也言谈者仁之文也歌乐者仁之和也分散者仁之施也儒皆兼此而有之犹且不敢言仁也其尊让有如此者儒有不陨获于贫贱不充诎于冨贵不慁君王不累长上不闵有司故曰儒今衆人之命儒也妄常以儒相诟病孔子至舎哀公馆之闻此言也言加信行加义终没吾丗不敢以儒爲戏大学第四十二郑氏註大学之道在明明德在亲民在止于至善知止而后有定定而后能静静而后能安安而后能虑虑而后能得物有本末事有终始知所先后则近道矣古之欲明明德于天下者先治其国欲治其国者先齐其家欲齐其家者先脩其身欲脩其身者先正其心欲正其心者先诚其意欲诚其意者先致其知致知在格物物格而后知至知至而后意诚意诚而后心正心正而后身脩身脩而后家齐家齐而后国治国治而后天下平自天子以至于庶人壹是皆以脩身爲本其本乱而末治者否矣其所厚者薄而其所薄者厚朱之有也此谓知本此谓知之至也所谓诚其意者毋自欺也如恶恶臭如好好色此之谓自谦故君子必愼其独也小人间居爲不善无所不至见君子而后厌然揜其不善而着其善人之视己如见其肺肝然则何益矣此谓诚于中形于外故君子必慎其独也曽子曰十目所视十手所指其严乎富润屋德润身心广体胖故君子必诚其意诗云瞻𬒳淇奥菉竹猗猗有斐君子如切如磋如琢如磨瑟兮僴兮赫兮喧兮有斐君子终不可諠兮如切如磋者道学也如琢如磨者自脩也瑟兮僴兮者恂憟也赫兮喧兮者威仪也有斐君子终不可諠兮者道盛德至善民之不能忘也诗云于戏前王不忘君子贤其贤而亲其亲小人乐其乐而利其利此以没丗不忘也康诰曰克明德大甲曰顾諟天之明命帝典曰克明峻德皆自明也汤之盘铭曰苟日新日日新又日新康诰曰作新民诗曰周虽旧邦其命惟新是故君子无所不用其极诗云邦畿千里惟民所止诗云缗蛮黄鸟止于丘隅子曰于止知其所止可以人而不如鸟乎诗云穆穆文王于缉熈敬止爲人君止于仁爲人臣止于敬爲人子止于孝爲人父止于慈与国人交止于信子曰听讼吾犹人也必也使无讼乎无情者不得尽其辞大畏民志此谓知本所谓脩身在正其心者身有所忿则不得其正有所恐惧则不得其正有所好乐则不得其正有所忧患则不得其正心不在焉视而不见听而不闻食而不知其味此谓脩身在正其心所谓齐其家在脩其身者人之其所亲爱而辟焉之其所贱恶而辟焉之其所畏敬而辟焉之其所哀矜而辟焉之其所敖惰而辟焉故好而知其恶恶而知其美者天下鲜矣故谚有之曰人莫知其子之恶莫知其苗之硕此谓身不脩不可以齐其家所谓治国必先齐其家者其家不可教而能教人者无之故君子不岀家而成教于国孝者所以事君也弟者所以事长也慈者所以使衆也康诰曰如保赤子心诚求之虽不中不逺矣未有学养子而后嫁者也一家仁一国兴仁一家让一国兴让一人贪戾一国作乱其机如此此谓一言偾事一人定国尧舜率天下以仁而民从之桀纣率天下以暴而民从之其所令反其所好而民不从是故君子有诸已而后求诸人无诸巳而后非诸人所藏乎身不恕而能喻诸人者未之有也故治国在齐其家诗云桃之夭夭其叶蓁蓁之子于归宜其家人宜其家人而后可以教国人诗云宜兄宜弟宜兄宜弟而后可以教国人诗云其仪不忒正是四国其爲父子兄弟足法而后民法之也此谓治国在齐其家所谓平天下在治其国者上老老而民兴孝上长长而民兴弟上恤孤而民不倍是以君子有絜矩之道也所恶于上毋以使下所恶于下毋以事上所恶于前毋以先后所恶于后毋以从前所恶于右毋以交于左所恶于左毋以交于右此之谓絜矩之道诗云乐只君子民之父母民之所好好之民之所恶恶之此之谓民之父母诗云节彼南山维石巖巖赫赫师尹民具尔瞻有国者不可以不愼辟则爲天下僇矣诗云殷之未丧师克配上帝仪监于殷峻命不易道得衆则得国失衆则失国是故君子先愼乎德有德此有人有人此有土有土此有财有财此有用德者本也财者末也外本内末争民施夺是故财聚则民散财散则民聚是故言悖而岀者亦悖而入货悖而入者亦悖而岀康诰曰惟命不于常道善则得之不善则失之矣楚书曰楚国无以爲寳惟善以爲寳舅犯曰亡人无以爲寳仁亲以爲寳秦誓曰苦有一个臣断断兮无它技其心休休焉其如有容焉人之有技若已有之人之彦圣其心好之不啻若自其口岀寔能容之以能保我子孙黎民尚亦有利哉人之有技疾以恶之人之彦圣而违之俾不通寔不能容以不能保我子孙黎民亦曰殆哉唯仁人放流之迸诸四夷不与同中国此谓唯仁人爲能爱人能恶人见贤而不能举举而不能先命也见不善而不能退退而不能逺过也好人之所恶恶人之所好是谓拂人之性菑必逮夫身是故君子有大道必忠信以得之骄泰以失之生财有大道生之者衆食之者寡爲之者疾用之者舒则财恒足矣仁者以财发身不仁者以身发财未有上好仁而下不好义者也未有好义其事不终者也未有府库财非其财者也孟献子曰畜马乗不察于鸡豚伐氷之家不畜牛羊百乗之家不畜聚歛之臣与其有聚歛之臣宁有盗臣此谓国不以利爲利以义爲利也长国家而务财用者必自小人矣彼爲善之小人之使爲国家菑害并至虽有善者亦无如之何矣此谓国不以利爲利以义爲利也纂圗互註礼记卷之十九纂图互註礼记纂图互註礼记卷第二十纂圗互註礼记卷第二十冠义第四十三礼记郑氏註凢人之所以爲人者礼义也礼义之始在于正容体齐颜色顺辞令容体正颜色齐辞令顺而后礼义备以正君臣亲父子和长㓜君臣正父子亲长㓜和而后礼义立故冠而后服备服备而后容体正颜色齐辞令顺故曰冠者礼之始也是故古者圣王重冠古者冠礼筮曰筮賔所以敬冠事敬冠事所以重礼重礼所以爲国本也故冠于阼以着代也醮于客位三加弥尊加有成也巳冠而字之成人之道也见于母母拜之见于兄弟兄弟拜之成人而与爲礼也玄冠玄端奠摰于君遂以摰见于郷大夫郷先生以成人见也成人之者将责成人礼焉也责成人礼焉者将责爲人子爲人弟爲人臣爲人少者之礼行焉将责四者之行于人其礼可不重与故孝弟忠顺之行立而后可以爲人可以爲人而后可以治人也故圣王重礼故曰冠者礼之始也嘉事之重者也是故古者重冠重冠故行之于庙行之于庙者所以尊重事尊重事而不敢擅重事不敢擅重事所以自卑而尊先祖也昬义第四十四郑氏註昬礼者将合二姓之好上以事宗庙而下以继后丗也故君子重之是以昬礼纳采问名纳吉纳徴请期皆主人筵几于庙而拜迎于门外入揖让而升听命于庙所以敬愼重正昬礼也父亲醮子而命之迎男先于女也子承命以迎主人筵几于庙而拜迎于门外壻执鴈入揖让升堂再拜奠鴈盖亲受之于父母也降出御妇车而壻授绥御轮三周先俟于门外妇至壻揖妇以入共牢而食合卺而酳所以合体同尊卑以亲之也敬慎重正而后亲之礼之大体而所以成男女之别而立夫妇之义也男女有别而后夫妇有义夫妇有义而后父子有亲父子有亲而后君臣有正故曰昬礼者礼之本也夫礼始于冠本于昬重于丧祭尊于朝聘和于射郷此礼之大体也夙兴妇沐浴以俟见质明见妇于舅姑执笲枣栗段脩以见醴妇妇祭脯醢祭醴成妇礼也舅姑入室妇以特豚馈明妇顺也厥明舅姑共飨妇以一献之礼奠酬舅姑先降自西阶妇降自阼阶以着代也成妇礼明妇顺又申之以着代所以重责妇顺焉也妇顺者顺于舅姑和于室人而后当于夫以成丝麻布帛之事以审守委积盖藏是故妇顺备而后内和理内和理而后家可长乆也故圣王重之是以古者妇人先嫁三月祖庙未毁教于公宫祖庙旣毁教于宗室教以妇德妇言妇容妇功教成祭之牲用鱼芼之以苹藻所以成妇顺也古者天子后立六宫三夫人九嫔二十七丗妇八十一御妻以听天下之内治以明章妇顺故天下内和而家理天子立六官三公九卿二十七大夫八十一元士以听天下之外治以明章天下之男教故外和而国治故曰天子听男教后听女顺天子理阳道后治隂德天子听外治后听内职教顺成俗外内和顺国家理治此之谓盛德是故男教不脩阳事不得适见于天日爲之食妇顺不脩隂事不得适见于天月爲之食是故日食则天子素服而脩六官之职荡天下之阳事月食则后素服而脩六宫之职荡天下之隂事故天子之与后犹日之与月隂之与阳相须而后成者也天子脩男教父道也后脩女顺母道也故曰天子之与后犹父之与母也故爲天王服斩衰服父之义也爲后服资衰服母之义也郷饮酒义第四十五礼记郑氏註郷饮酒之义主人拜迎賔于庠门之外入三揖而后至阶三让而后升所以致尊让也盥洗扬觯所以致絜也拜至拜洗拜受拜送拜旣所以致敬也尊让絜敬也者君子之所以相接也君子尊让则不争絜敬则不慢不慢不争则逺于鬪辨矣不鬪辨则无暴乱之祸矣斯君子所以免于人祸也故圣人制之以道郷人士君子尊于房户之间賔主共之也尊有玄酒贵其质也羞出自东房主人共之也洗当东荣主人之所以自絜而以事賔也賔主象天地也介僎象隂阳也三賔象三光也譲之三也象月之三日而成魄也四面之坐象四时也天地严凝之气始于西南而盛于西北此天地之尊严气也此天地之义气也天地温厚之气始于东北而盛于东南此天地之盛德气也此天地之仁气也主人者尊賔故坐賔于西北而坐介于西南以辅賔賔者接人以义者也故坐于西北主人者接人以德厚者也故坐于东南而坐僎于东北以辅主人也仁义接賔主有事爼豆有数曰圣圣立而将之以敬曰礼礼以体长㓜曰德德也者得于身也故曰古之学术道者将以得身也是故圣人务焉祭荐祭酒敬礼也哜肺甞礼也啐酒成礼也于席末言是席之正非专爲饮食也爲行礼也此所以贵礼而贱财也卒觯致实于西阶上言是席之上非专爲饮食也此先礼而后财之义也先礼而后财则民作敬让而不争矣郷饮酒之礼六十者坐五十者立侍以听政役所以明尊长也六十者三豆七十者四豆八十者五豆九十者六豆所以明养老也民知尊长养老而后乃能入孝弟民入孝弟出尊长养老而后成教成教而后国可安也君子之所谓孝者非家至而日见之也合诸郷射教之郷饮酒之礼而孝弟之行立矣孔子曰吾观于郷而知王道之易易也主人亲速賔及介而衆賔自从之至于门外主人拜賔及介而衆賔自入贵贱之义别矣三揖至于阶三让以賔升拜至献酬辞让之节繁及介省矣至于衆賔升受坐祭立饮不酢而降隆杀之义辨矣工入升歌三终主人献之笙入三终主人献之间歌三终合乐三终工告乐备遂出一人扬觯乃立司正焉知其能和乐而不流也賔酬主人主人酬介介酬衆賔少长以齿终于沃洗者焉知其能弟长而无遗矣降说屦升坐脩爵无数饮酒之节朝不废朝莫不废夕賔出主人拜送节文终遂焉知其能安燕而不乱也贵贱明隆杀辨和乐而不流弟长而无遗安燕而不乱此五行者足以正身安国矣彼国安而天下安故曰吾观于郷而知王道之易易也郷饮酒之义立賔以象天立主以象地设介僎以象日月立三賔以象三光古之制礼也经之以天地纪之以日月参之以三光政教之本也亨狗于东方祖阳气之发于东方也洗之在阼其水在洗东祖天地之左海也尊有玄酒教民不忘本也賔必南郷东方者春春之爲言蠢也产万物者圣也南方者夏夏之爲言假也养之长之假之仁也西方者狄秋之爲言愁也愁之以时察守义者也北方者冬冬之爲言中也中者藏也是以天子之立也左圣卿仁右义偝藏也介必东郷介賔主也主人必居东方东方者春春之爲言蠢也产万物者也主人者造之产万物者也月者三日则成魄三月则成时是以礼有三让建国必立三卿三賔者政教之本礼之大参也射义第四十六礼记郑氏註古者诸侯之射也必先行燕礼卿大夫士之射也必先行郷饮酒之礼故燕礼者所以明君臣之义也郷饮酒之礼者所以明长㓜之序也故射者进退周还必中礼内志正外体直然后持弓矢审固持弓矢审固然后可以言中此可以观德行矣其节天子以驺虞爲节诸侯以貍首爲节卿大夫以采苹爲节士以采繁爲节驺虞者乐官备也貍首者乐㑹时也采苹者乐循法也采繁者乐不失职也是故天子以备官爲节诸侯以时㑹天子爲节卿大夫以循法爲节士以不失职爲节故明乎其节之志以不失其事则功成而德行立德行立则无暴乱之祸矣功成则国安故曰射者所以观盛德也是故古者天子以射选诸侯卿大夫士射者男子之事也因而饰之以礼乐也故事之尽礼乐而可数爲以立德行者莫若射故圣王务焉是故古者天子之制诸侯歳献贡士于天子天子试之于射宫其容体比于礼其节比于乐而中多者得与于祭其容体不比于礼其节不比于乐而中少者不得与于祭数与于祭而君有庆数不与于祭而君有让数有庆而益地数有让而削地故曰射者射爲诸侯也是以诸侯君臣尽志于射以习礼乐夫君臣习礼乐而以流亡者未之有也故诗曰曾孙侯氏四正具举大夫君子凢以庶士小大莫处御于君所以燕以射则燕则誉言君臣相与尽志于射以习礼乐则安则誉也是以天子制之而诸侯务焉此天子之所以养诸侯而兵不用诸侯自爲正之具也孔子射于矍相之圃盖观者如堵墙射至于司马使子路执弓矢岀延射曰贲军之将亡国之大夫与爲人后者不入其余皆入盖去者半入者半又使公罔之裘序黙扬觯而语公罔之裘扬觯而语曰㓜壮孝弟耆耋好礼不从流俗脩身以俟死者不在此位也盖去者半处者半序点又扬觯而语曰好学不倦好礼不变旄期称道不乱者不在此位也盖㢙有存者射之爲言者绎也或曰舎也绎者各绎己之志也故心平体正持弓矢审固持弓矢审固则射中矣故曰爲人父者以爲父鹄爲人子者以爲子鹄爲人君者以爲君鹄爲人臣者以爲臣鹄故射者各射己之鹄故天子之大射谓之射侯射侯者射爲诸侯也射中则得爲诸侯射不中则不得爲诸侯天子将祭必先习射于泽泽者所以择士也巳射于泽而后射于射宫射中者得与于祭不中者不得与于祭不得与于祭者有让削以地得与于祭者有庆益以地进爵绌地是也故男子生桑弧蓬矢六以射天地四方天地四方者男子之所有事也故必先有志于其所有事然后敢用谷也饭食之谓也射者仁之道也射求正诸已己正而后发发而不中则不怨胜已者反求诸已而巳矣孔子曰君子无所争必也射乎揖让而升下而饮其争也君子孔子曰射者何以射何以听循声而发发而不失正鹄者其唯贤者乎若夫不肖之人则彼将安能以中诗云发彼有的以祈尔爵祈求也求中以辞爵也酒者所以养老也所以养病也求中以辞爵者辞养也燕义第四十七郑氏註古者周天子之官有庶子官庶子官职诸侯卿大夫士之庶子之卒掌其戒令与其教治别其等正其位国有大事则率国子而致于大子唯所用之若有甲兵之事则授之以车甲合其卒伍置其有司以军法治之司马弗正凢国之政事国子存游卒使之脩德学道春合诸学秋合诸射以考其艺而进退之诸侯燕礼之义君立阼阶之东南南郷尔卿大夫皆以进定位也君席阼阶之上居主位也君独升立席上西面特立莫敢适之义也设賔主饮酒之礼也使宰夫爲献主臣莫敢与君亢礼也不以公卿爲賔而以大夫爲賔爲疑也明嫌之义也賔入中庭君降一等而揖之礼之也君举旅于賔及君所赐爵皆降再拜稽首升成拜明臣礼也君荅拜之礼无不荅明君上之礼也臣下竭力尽能以立功于国君必报之以爵禄故臣下皆务竭力尽能以立功是以国安而君宁礼无不荅言上之不虚取于下以上必明正道以道民民道之而有功然后取其什一故上用足而下不匮也是以上下和亲而不相怨也和宁礼之用也此君臣上下之大义也故曰燕礼者所以明君臣之义也席小卿次上卿大夫次小卿士庶子以次就位于下献君君举旅行酬而后献卿卿举旅行酬而后献大夫大夫举旅行酬而后献士士举旅行酬而后献庶子爼豆牲体荐羞皆有等差所以明贵贱也聘义第四十八郑氏註聘礼上公七介侯伯五介子男三介所以明贵贱也介绍而传命君子于其所尊弗敢质敬之至也三让而后传命三让而后入庙门三揖而后至阶三让而后升所以致尊让也君使士迎于竟大夫郊劳君亲拜迎于大门之内而庙受北面拜贶拜君命之辱所以致敬也敬让也者君子之所以相接也故诸侯相接以敬让则不相侵陵卿爲上摈大夫爲承摈士爲绍摈君亲礼賔賔私面私觌致饔饩还圭璋贿赠飨食燕所以明賔客君臣之大义也故天子制诸侯比年小聘三年大聘相厉以礼使者聘而误主君弗亲飨食也所以愧厉之也诸侯相厉以礼则外不相侵内不相陵此天子之所以养诸侯兵不用而诸侯自爲正之具也以圭璋聘重礼也巳聘而还圭璋此轻财而重礼之义也诸侯相厉以轻财重礼则民作让矣主国待客岀入三积饩客于舎五牢之具陈于内米三十车禾三十车刍薪倍禾皆陈于外乗禽日五双群介皆有饩牢壹食再飨燕与时赐无数所以厚重礼也古之用财者不能均如此然而用财如此其厚者言尽之于礼也尽之于礼则内君臣不相陵而外不相侵故天子制之而诸侯务焉尔聘射之礼至大礼也质明而始行事日几中而后礼成非强有力者弗能行也故强有力者将以行礼也酒清人渇而不敢饮也肉干人饥而不敢食也日莫人倦齐庄正齐而不敢解惰以成礼节以正君臣以亲父子以和长㓜此衆人之所难而君子行之故谓之有行有行之谓有义有义之谓勇敢故所贵于勇敢者贵其能以立义也所贵于立义者贵其有行也所贵于有行者贵其行礼也故所贵于勇敢者贵其敢行礼义也故勇敢强有力者天下无事则用之于礼义天下有事则用之于战胜用之于战胜则无敌用之于礼义则顺治外无敌内顺治此之谓盛德故圣王之贵勇敢强有力如此也勇敢强有力而不用之于礼义战胜而用之于争鬪则谓之乱人刑罚行于国所诛者乱人也如此则民顺治而国安也子贡问于孔子曰敢问君子贵玉而贱碈者何也爲玉之寡而碈之多与孔子曰非爲碈之多故贱之也玉之寡故贵之也夫昔者君子比德于玉焉温润而泽仁也缜宻以栗知也廉而不刿义也垂之如队礼也叩之其声清越以长其终诎然乐也瑕不揜瑜瑜不揜瑕忠也孚尹旁逹信也气如白虹天也精神见于山川地也圭璋特逹德也天下莫不贵者道也诗云言念君子温其如玉故君子贵之也䘮服四制第四十九凢礼之大体体天地法四时则隂阳顺人情故谓之礼訾之者是不知礼之所由生也夫礼吉凶异道不得相干取之隂阳也丧有四制变而从宜取之四时也有恩有理有节有权取之人情也恩者仁也理者义也节者礼也权者知也仁义礼知人道具矣其恩厚者其服重故爲父斩衰三年以恩制者也门内之治恩揜义门外之治义断恩资于事父以事君而敬同贵贵尊尊义之大者也故爲君亦斩衰三年以义制者也三日而食三月而沐期而练毁不灭性不以死伤生也丧不过三年苴衰不𥙷坟墓不培祥之日鼔素琴告民有终也以节制者也资于事父以事母而爱同天无二日土无二王国无二君家无二尊以一治之也故父在爲母齐衰期者见无二尊也杖者何也爵也三日授子杖五日授大夫杖七日授士杖或曰担主或曰辅病妇人童子不杖不能病也百官备百物具不言而事行者扶而起言而后事行者杖而起身自执事而后行者面垢而巳秃者不髽伛者不袒跛者不踊老病不止酒肉凢此八者以权制者也始死三日不怠三月不解期悲哀三年忧恩之杀也圣人因杀以制节此丧之所以三年贤者不得过不肖者不得不及此䘮之中庸也王者之所常行也书曰髙宗谅闇三年不言善之也王者莫不行此礼何以独善之也曰髙宗者武丁武丁者殷之贤王也继丗即位而慈良于丧当此之时殷衰而复兴礼废而复起故善之善之故载之书中而髙之故谓之髙宗三年之丧君不言书云髙宗谅闇三年不言此之谓也然而曰言不文者谓臣下也礼斩衰之䘮唯而不对齐衰之丧对而不言大功之丧言而不议缌小功之丧议而不及乐父母之丧衰冠绳缨菅屦三日而食粥三月而沐期十三月而练冠三年而祥比终兹三节者仁者可以观其爱焉知者可以观其理焉强者可以观其志焉礼以治之义以正之孝子弟弟贞妇皆可得而察焉纂圗互註礼记卷第二十