吕氏家塾读诗记吕氏家塾读诗记序吕氏家塾读诗记序诗自齐鲁韩氏之说不传而天下之学者尽宗毛氏毛氏之学传者亦衆而王述之类今皆不存则推衍毛说者又独郑氏之笺而巳唐初诸儒为作䟽义因讹踵陋百千万言而不能有以出乎二氏之区域至于本朝刘侍读欧阳公王丞相苏黄门河南程氏横渠张氏始用已意有所发明虽其浅深得失有不能同然自是之后三百五篇之微词奥义乃可得而寻绎盖不待讲于齐鲁韩氏之传而学者巳知诗之不专于毛郑矣及其旣乆求者益衆说者愈多同异纷纭争立门户无复推让祖述之意则学者无所适从而或反以爲病今观吕氏家塾之书兼揔衆说巨细不遗挈领提纲首尾该贯旣足以息夫同异之争而其述作之体则虽融㑹通彻浑然若出于一家之言而一字之训一事之义亦未甞不谨其说之所自及其断以已意虽或超然出于前人意虑之表而谦让退託未甞敢有轻议前人之心也呜唿如伯恭父者眞可谓有意乎温柔敦厚之教矣学者以是读之则于可群可怨之旨其庶几乎虽然此书所谓朱氏者实熹少时浅陋之说而伯恭父误有取焉其后历时旣乆自知其说有所未安如雅郑邪正之云者或不免有所更定则伯恭父反不能不置疑于其间熹窃惑之方将相与反复其说以求眞是之归而伯恭父巳下丗矣呜唿伯恭父巳矣若熹之衰頽汨没其势又安能复有所进以独决此论之是非乎伯恭父之弟子约旣以是书授其兄之友丘侯宗卿而宗卿将爲版本以传永乆且以书属熹序之熹不得辞也乃略爲之说因并附其所疑者以与四方同志之士共之而又以识予之悲恨云尔淳熈壬寅九月已夘新安朱熹序吕氏家塾读诗记吕氏家塾读诗记卷一吕氏家塾读诗记卷第一纲领论语诗三百一言以蔽之曰思无邪子所雅言诗书执礼皆雅言也兴于诗立于礼成于乐诵诗三百授之以政不逹使于四方不能专对虽多亦奚以爲小子何莫学夫诗诗可以兴可以观可以羣可以怨迩之事父逺之事君多识于鸟兽草木之名陈亢问于伯鱼曰子亦有异闻乎对曰未也甞独立鲤趋而过庭曰学诗乎对曰未也不学诗无以言鲤退而学诗他日又独立鲤趋而过庭曰学礼乎对曰未也不学礼无以立鲤退而学礼闻斯二者陈亢退而喜曰问一得三闻诗闻礼又闻君子之逺其子也子贡曰贫而无谄冨而无骄何如子曰可也未若贫而乐冨而好礼者也子贡曰诗云如切如磋如琢如磨其斯之谓与子曰赐也始可与言诗巳矣告诸徃而知来者子夏问曰巧笑倩兮美目盼兮素以爲绚兮何谓也子曰绘事后素曰礼后乎子曰起予者商也始可与言诗巳矣南容三复白圭孔子以其兄之子妻之孟子咸丘蒙问曰诗云普天之下莫非王土率土之濵莫非王臣而舜旣爲天子矣敢问瞽叟之非臣如何曰是诗也非是之谓也劳于王事而不得养父母也曰此莫非王事我独贤劳也故说诗者不以文害辞不以辞害志以意逆志是爲得之如以辞而巳矣云汉之诗曰周余黎民靡有孑遗信斯言也是周无遗民也诗曰天生烝民有物有则民之秉彞好是懿德孔子曰爲此诗者其知道乎故有物必有则民之秉彞也故好是懿德公孙丑问曰髙子曰小弁小人之诗也孟子曰何以言之曰怨曰固哉髙叟之爲诗也有人于此越人关弓而射之则己谈笑而道之无他䟽之也其兄关弓而射之则已垂涕泣而道之无他戚之也小弁之怨亲亲也亲亲仁也固矣夫髙叟之爲诗也曰凯风何以不怨曰凯风亲之过小者也小弁亲之过大者也亲之过大而不怨是愈䟽也亲之过小而怨是不可矶也愈䟽不孝也不可矶亦不孝也孔子曰舜其至孝矣五十而慕文中子子谓薛收曰昔圣人述史三焉其述书也帝王之制备矣故索焉而皆获其述诗也兴废之由显故究焉而皆得其述春秋也邪正之迹明故考焉而皆当程氏曰诗者言之述也言之不足而长言之咏歌之所由兴也其发于诚感之深至于不知手之舞足之蹈故其入于人也亦深至可以动天地感鬼神虞之君臣迭相赓和始见于书夏殷之丗虽有作者其传鲜矣至周而丗益文人之怨乐必形于言政之善恶必见刺美至夫子之时所传者多矣夫子删之得三百篇皆止于礼义可以垂丗立教古之人㓜而闻歌诵之声长而识刺美之意故人之学由诗而兴后丗老师宿儒尚不知诗义后学岂能兴起也凢看书各有门庭诗易春秋不可逐句看尚书论语可以逐句看作诗者未必皆圣贤当时所取者取其意思止于礼义而巳其言未必尽善如比其君以硕䑕狡童之类学者不可以不看诗看诗便使人长一格张氏曰求诗者贵平易不要﨑岖求合诗人之情温厚平易老成今以﨑岖求之其心先狭隘无由可见诗人之情本乐易只爲时事拂其乐易之性故以诗道其志后千余年乐府皆浅近只是流连光景闺门夫妇之意无有及民忧思大体者谢氏曰诗湏讽味以得之古诗即今之歌曲今之歌曲徃徃能使人感动至学诗却无感动兴起处只爲泥章句故也明道先生善言诗未甞章解句释但优游玩味吟哦上下使人有得处瞻彼日月悠悠我思道之云逺曷云能来思之切矣百尔君子不知德行不忮不求何用不臧归于正也诗乐尚书诗言志歌永言声依永律和声予欲闻六律五声八音在治忽以出纳五言汝听工以纳言时而飏之周礼大司乐掌成均之灋以治建国之学政而合国之子弟焉以乐德教国子中和祗庸孝友以乐语教国子兴道讽诵言语以乐舞教国子舞云门大卷大咸大㲈大夏大濩大武乐师凢射王以驺虞爲节诸侯以貍首爲节大夫以采苹爲节士以采蘩爲节及彻帅学士而歌彻大师教六诗曰风曰赋曰比曰兴曰雅曰颂以六德爲之本以六律爲之音瞽蒙掌九德六诗之歌以役大师仪礼郷饮酒礼工歌鹿鸣四牡皇皇者华笙南陔白华华黍乃间歌鱼丽笙由庚歌南有嘉鱼笙崇丘歌南山有台笙由仪乃合乐周南关雎葛覃卷耳召南鹊巢采蘩采苹工告于乐正曰正歌备郷射礼乃合乐周南关雎葛覃卷耳召南鹊巢采蘩采苹告于乐正曰正歌备燕礼工歌鹿鸣四牡皇皇者华笙奏南陔白华华黍乃间歌鱼丽笙由庚歌南有嘉鱼笙崇丘歌南山有台笙由仪遂歌郷乐周南关雎葛覃卷耳召南鹊巢采蘩采苹大师告于乐正曰正歌备大射礼乃歌鹿鸣三终乃管新宫三终奏貍首以射论语子与人歌而善必使反之而后和之师挚之始关睢之乱洋洋乎盈耳哉礼记天子五年一廵狩命大师陈诗以观民风清庙之瑟朱絃而䟽越壹倡而三叹有遗音者矣子赣见师乙而问焉曰赐闻声歌各有冝也如赐者冝何歌也师乙曰乙贱工也何足以问所冝请诵其所闻而吾子自执焉寛而静柔而正者冝歌颂广大而静䟽逹而信者冝歌大雅恭俭而好礼者冝歌小雅正直而静廉而谦者冝歌风肆直而慈爱者冝歌商温良而能断者冝歌齐夫歌者直己而陈德也动已而天地应焉四时和焉星辰理焉万物育焉故商者五帝之遗声也商人识之故谓之商齐者三代之遗声也齐人识之故谓之齐明乎商之音者临事而屡断明乎齐之音者见利而让临事而屡断勇也见利而让义也有勇有义非歌孰能保此故歌者上如抗下如队曲如折止如槀木倨中矩句中钩累累乎端如贯珠故歌之爲言也长言之也说之故言之言之不足故长言之长言之不足故嗟叹之嗟叹之不足故不知手之舞之足之蹈之也子赣问乐左氏传呉公子札来聘请观于周乐使工爲之歌周南召南曰美哉始基之矣犹未也然勤而不怨矣爲之歌邶鄘卫曰美哉渊乎忧而不困者也吾闻卫康叔武公之德如是是其卫风乎爲之歌王曰美哉思而不惧其周之东乎爲之歌郑曰美哉其细巳甚民弗堪也是其先亡乎爲之歌齐曰美哉泱泱乎大风也哉表东海者其大公乎国未可量也爲之歌豳曰美哉荡乎乐而不淫其周公之东乎爲之歌秦曰此之谓夏声夫能夏则大大之至也其周之旧乎爲之歌魏曰美哉沨沨乎大而婉险而易行以德辅此则明主也爲之歌唐曰思深哉其有陶唐氏之遗民乎不然何忧之逺也非令德之后谁能若是爲之歌陈曰国无主其能乆乎自郐以下无讥焉爲之歌小雅曰美哉思而不贰怨而不言其周德之衰乎犹有先王之遗民焉爲之歌大雅曰广哉熈熈乎曲而有直体其文王之德乎爲之歌颂曰至矣哉直而不倨曲而不屈迩而不偪逺而不携迁而不淫复而不厌哀而不愁乐而不荒用而不匮广而不宣施而不费取而不贪处而不厎行而不流五声和八风平节有度守有序盛德之所同也荀子诗者中声之所止也史记三百五篇孔子皆弦歌之以求合韶武雅颂之音毛氏曰古者教以诗乐诵之歌之弦之舞之张氏曰古之乐章只数句诗不能成曲调此所以有弄有引善歌者知如何爲弄如何爲引善歌者使人继其声言使其声常从容有余删次论语吾自卫反鲁然后乐正雅颂各得其所孟子王者之迹熄而诗亡诗亡然后春秋作孔氏曰史记孔子丗家云古者诗本三千余篇去其重取其可施于礼义者三百五篇案书传所引之诗见在多亡逸者少则孔子所録不容十分去九马迁言古诗三千余篇未可信也据今者及亡诗六篇凢三百一十一篇而史记汉书云三百五篇阙其亡者以见在爲数也周召风之正经固当爲首自卫而下十有余国编比先后旧无明说欧阳氏曰周南召南邶鄘卫王郑齐豳秦魏唐陈曹此孔子未删之前周大师乐歌之次第也周召邶鄘卫王郑齐魏唐秦陈桧曹豳此今诗次第也周召邶鄘卫桧郑齐魏唐秦陈曹豳王此郑氏诗谱次第也张氏曰诗固有次序然不可一例惟二南之后次卫卫后王此有意若非以卫分之则王无异于正风也其他不必次一国之诗其首尾固有先后其中未必然当删定之时只取得者置于其间程氏曰诗有四始而风居首风风也其风动于人犹风之吹物入物故曰风本乎一人而成乎国俗谓之风发于正理而形于天下谓之雅称美盛德与告其成功谓之颂先之家及于政以厎成功其叙然也诸国之风先后各有义周南召南陈正家之道以风天下人伦之端王道之本风之正也故爲首二南之风行则人伦正朝廷治二南之风变则礼义废风俗坏天下治乱在风而巳及乎周道衰政教失风遂变矣于是诸侯擅相侵伐卫首并邶鄘之地故爲变风之首推其本则王道失上下乱风遂变矣言其迹则相吞灭而后王道絶卫首恶也故一国之诗而三其名得于卫地者爲卫得于邶鄘者爲邶鄘所以见其首乱也刑政不能治天下诸侯放恣擅相并灭王迹熄矣故雅亡而爲一国之风先王之制苟能守之足以统临天下废法失道则王畿之内亦不能保郑本畿内之封因周之衰遂自爲列国故次以郑君臣上下之分失则人伦乱人伦废则入于禽兽人君身爲禽兽之行其风可知故次以齐天下之风至于如此则无不乱之国无不变之俗魏舜禹之都唐帝尧之国乆𬒳圣人之化渐成美厚之俗歴二叔之丗而遗风尚存今亦变矣故因其旧名而谓之唐所以见意唐魏之风且变则先代之风化中国之礼义消亡极矣是以夷狄强大天下亦相胥而夷矣故次以秦秦之始封秦谷西戎之地国乱乃东侵而始大其俗尚夷故美其始有车马礼乐而刺其未能用周礼也礼义之俗亡夷狄之风行先圣王之流风遗俗尽矣故次以陈陈舜之后也圣人之都风化所厚也圣人之国典法所存也王泽竭而风化熄矣夷道行而典礼亡矣天下之所以安且治者圣人之道行也圣人之道絶则危亡至矣人情迫于危亡则思治安故思治者乱之极也桧曹惧于危亡而思周道故爲乱之终乱旣极必有治之之道危旣甚必有安之之理自昔天下何甞不拯乱而兴治革危而爲安周家之先由是道也其居豳也趋时务农以厚民生善政美化由兹而始王业之所以兴也故次以豳王业成而爲政于天下故次以雅雅王者之政也小之先大固其叙也政之衰则至于亡诗之亡王道之亡也天下之治始于以正风风天下其终也盛德之着而成功可以告于神明始终之义也故次以颂颂之有鲁盖生于不足王道之隆也所歌颂者如是及其衰也如鲁之事巳足矣商则颂前代之美不可废也故附其后焉大小序程氏曰学诗而不求序犹欲入室而不由户也或问诗如何学曰只于大序中求又曰国史得诗必载其事然后其义可知今小序之首是也其下则说诗者之辞也又曰诗小序要之皆得大意只后之观诗者亦添入王氏曰丗传以爲言其义者子夏也诗上及于文王髙宗成汤如江有汜之爲美媵那之爲祀成汤殷武之爲祀髙宗方其作时无义以示后丗则虽孔子亦不可得而知况子夏乎哉欧阳氏曰孟子去诗丗近而最善言诗推其所说诗义与今序意多同故后儒异说爲诗害者常頼序文爲证六义大序诗有六义焉一曰风二曰赋三曰比四曰兴五曰雅六曰颂周礼大师教六诗曰风曰赋曰比曰兴曰雅曰颂籥章掌土鼔豳籥中春昼击土鼓龡豳诗以逆暑中秋夜迎寒亦如之凢国祈年于田祖龡豳雅击土鼔以乐田畯国祭蜡则龡豳颂击土鼔以息老物程氏曰国风大小雅三颂诗之名也六义诗之义也一篇之中有备六义者有数义者又曰学诗而不分六义岂能知诗之体也风大序曰风风也教也风以动之教以化之程氏曰风者风以动之上之化下下之风上凢所刺美皆是也赋郑氏周礼注曰赋之言铺直铺陈善恶程氏曰赋者谓铺陈其事如齐侯之子卫侯之妻是也比郑司农周礼注曰比者比方于物程氏曰以物相比狼跋其胡载疐其尾公孙硕肤赤舄几几是也兴孔氏曰兴者起也程氏曰因物而起兴关关雎鸠瞻彼淇奥之类是也雅大序曰雅者正也程氏曰雅者正言其事又曰雅者陈其正理天生烝民有物有则民之秉彞好是懿德是也颂大序曰颂者美盛德之形容以其成功告于神明者也郑氏诗谱曰颂之言容程氏曰颂称美之言也如于嗟乎驺虞有匪君子终不可谖兮之类是也风雅颂大序上以风化下下以风刺上主文而谲諌言之者无罪闻之者足以戒故曰风至于王道衰礼义废政教失国异政家殊俗而变风变雅作矣国史明乎得失之迹伤人伦之废哀刑政之苛吟咏情性以风其上逹于事变而怀其旧俗者也故变风发乎情止乎礼义发乎情民之性也止乎礼义先王之泽也是以一国之事系一人之本谓之风言天下之事形四方之风谓之雅雅者正也言王政之所由废兴也政有小大故有小雅焉有大雅焉颂者美盛德之形容以其成功告于神明者也郑氏诗谱序文武时诗有周南召南雅有鹿鸣文王之属及成王周公致太平制礼作乐而有颂声兴焉盛之至也本之由此风雅而来故皆録之谓之诗之正经孔子録懿王夷王时诗讫于陈灵公淫乱之事谓之变风变雅孔氏曰王道衰诸侯有变风王道盛诸侯无正风王道明盛政出一人诸侯不得有风王道旣衰政出诸侯故各从其国有美刺之别也正经述大政爲大雅述小政爲小雅有大雅小雅之声王政旣衰变雅兼作取大雅之音歌其政事之变者谓之变大雅取小雅之音歌其政事之变者谓之变小雅故变雅之美刺皆由音体有小大不复由政事之小大也颂者美盛德之形容以其成功告于神明者也惟周颂尔商颂虽是祭祀之歌祭其先王之庙述其功德非以成功告神鲁颂颂僖公功德才如变风之美者尔又与商颂异也王道之盛陈列国之诗以观民风其可采者大师播之音律以风天下如汝坟江有汜之在二南是也礼乐出于一故不得国别爲风尔苏氏曰卫武卫文郑武秦襄之风宣王之雅皆美之然犹不免爲变诗何也曰昔周之兴也积仁行义凢数百年至于文武风俗纯备是以其诗发而爲正诗自成康以来周室不竞至幽厉而大坏其败亦数百年其蓄之也亦厚矣是以其诗不复其旧而谓之变夫自其正而至乎变其败之也甚难其间必有幽厉大乱之君爲之而后能自其变而复于正其反之也亦难必有后稷公刘文武积累之勤而后能今夫五人者其善之积未若其变之厚矣是以不免于变也李氏曰小雅则主一事而言大雅则泛言天下之事如鹿鸣之燕嘉賔四牡之劳使臣皇皇者华之遣使臣是主一事而言之也至于大雅则泛言天下之事如文王之诗言文王受命作周大明之诗言文王有明德之类章句音韵国语闵马父曰昔正考父校商之名颂十二篇于周大师以那爲首其辑之乱曰自古在昔先民有作温恭朝夕执事有恪孔氏曰自古而有篇章之名故那序曰得商颂十二篇东山序曰一章言其完是也句则古者谓之爲言论语云诗三百一言以蔽之曰思无邪则以思无邪一句爲一言赵简子称子大叔遗我以九言皆以一句爲一言也秦汉以来衆儒各爲训诂乃有句称风雅之篇无一章者颂者述成功以告神故一章而巳鲁颂不一章者鲁颂美僖公之事非告神之歌也商颂长发殷武重章者或诗人之意所作不同诗之大体必湏依韵其有乖者古人之韵不恊尔之兮矣也之类本取以爲辞虽在句不以爲义故处末者皆字上爲韵左右流之寤寐求之其实七兮迨其吉兮之类是也亦有即将助句之字以当声韵者是究是图亶其然乎其虚其邪旣亟只且之类是也卷秩孔氏曰汉𥘉爲传训者皆与经别行三传之文不与经连故石经书公羊传皆无经文艺文志云毛诗经二十九卷毛诗故训传三十卷是毛爲诂训亦与经别也又马融爲周礼之注乃云欲省学者两读故具载本文然则后汉以来始就经爲注未审此诗引经附传是谁爲之其毛诗二十九卷不知併何卷也训诂传授前汉艺文志诗凢三百五篇遭秦而全者以其讽诵不独在竹帛也汉兴鲁申公爲诗训诂而齐辕固燕韩生皆爲之传三家皆列于学官又有毛公之学自谓子夏所传而河间献王好之未得立刘歆移太常博士书曰文帝时诗始萌芽至武帝然后邹鲁梁赵颇有诗礼春秋先师皆起于建元之间当此之时一人不能独尽其经或爲雅或爲颂相合而成孔氏曰郑氏诗谱曰鲁人大毛公爲故训传于其家河间献王得而献之以小毛公爲博士前汉儒林传毛公赵人爲河间献王博士不言其名后汉儒林传赵人毛苌传诗然则小毛公名爲苌也前汉儒林传毛公授同国贯长卿长卿授解延年延年爲阿武令授徐敖敖授九江陈侠后汉儒林传卫宏字敬仲东海人𥘉九江谢曼卿善毛诗宏从曼卿受学中兴后郑衆贾逵传毛诗后马融作毛诗传郑玄作毛诗笺隋书志齐诗魏代巳亡鲁诗亡于西晋韩诗虽存无传之者惟毛诗郑笺至今独立程氏曰西汉儒者有风度惟董仲舒大毛公解经虽未必皆当然味其言大槩然尔欧阳氏曰六经焚于秦自汉以来收拾亡逸正其讹谬得以粗备者岂止一人之力哉后之学者徒抱焚余残脱之经伥伥于去圣人千百年后不见先儒中间之说而欲特立一家之学者吾未之信也先儒之论苟非详其终始而牴牾质诸圣人而悖有不得巳而后改易者何以徒爲异论以相訾也条例诸家解定从一说辨析名物敷绎文义可以足成前说者注其下说虽不同当兼存者亦附注焉诸家解文句小未安者用啖赵集传例颇爲删削陆淳曰啖赵所取三传之文皆委曲翦裁去其妨碍故行有刋句句有刋字实惧曾学三传之人不逹斯意以爲文句脱漏随即注之此则集传之蠹也阅此记者亦然诸家先后以经文爲序或一章首用甲说次用乙说末复用甲说则再出甲姓氏经子史传引诗文句与毛氏不同者各见章末诸家或未备颇以己说足之録于每条之后比诸家解低一字写吕氏家塾读诗记卷第一吕氏家塾读诗记吕氏家塾读诗记卷二吕氏家塾读诗记卷第二正风释文曰从关雎至驺虞二十五篇谓之正风周南论语子谓伯鱼曰女爲周南召南矣乎人而不爲周南召南其犹正墻面而立也与仪礼燕礼有房中之乐郑氏注弦歌周南召南之诗而不用钟磬之节也谓之房中者后夫人之所讽诵以事其君子大序关雎麟趾之化王者之风故系之周公南言化自北而南也鹊巢驺虞之德诸侯之风也先王之所以教故系之召公周南召南正始之道王化之基郑氏诗谱曰周召者禹贡雍州𡵨山之阳地名今属右扶风美阳县周之先公曰大王者避狄难自豳始迁焉商王帝乙之𥘉命其子王季爲西伯至纣又命文王典治南国江汉汝旁之诸侯于时天下三分有其二以服事殷文王作邑于丰乃命𡵨邦周召之地爲周公旦召公奭之采地二南之诗以后妃夫人之德爲首终以麟趾驺虞所以风天下而正夫妇焉周公封鲁死谥曰文公召公封燕死谥曰康公元子丗之其次子亦丗守采地在王官春秋时周公召公是也程氏曰天下之治正家爲先天下之家正则天下治矣二南正家之道也陈后妃夫人大夫妻之德推之士庶人之家一也故使邦国至于郷党皆用之自朝廷至于委巷莫不讴吟讽诵所以风天下爲此诗者其周公乎古之人由是道者文王也故以当时之诗系其后其化之行俗之成至如麟趾驺虞乃其应也明道程氏曰周南召南如干坤关雎后妃之德也风之始也所以风天下而正夫妇也故用之郷人焉用之邦国焉风风也教也风以动之教以化之诗者志之所之也在心爲志发言爲诗情动于中而形于言言之不足故嗟叹之嗟叹之不足故永歌之永歌之不足不知手之舞之足之蹈之也情发于声声成文谓之音治丗之音安以乐其政和乱丗之音怨以怒其政乖亡国之音哀以思其民困故正得失动天地感鬼神莫近于诗先王以是经夫妇成孝敬厚人伦美教化移风俗故诗有六义焉一曰风二曰赋三曰比四曰兴五曰雅六曰颂上以风化下下以风刺上主文而谲諌言之者无罪闻之者足以戒故曰风至于王道衰礼义废政教失国异政家殊俗而变风变雅作矣国史明乎得失之迹伤人伦之废哀刑政之苛吟咏情性以风其上逹于事变而怀其旧俗者也故变风发乎情止乎礼义发乎情民之性也止乎礼义先王之泽也是以一国之事系一人之本谓之风言天下之事形四方之风谓之雅雅者正也言王政之所由废兴也政有小大故有小雅焉有大雅焉颂者美盛德之形容以其成功告于神明者也是谓四始诗之至也然则关雎麟趾之化王者之风故系之周公南言化自北而南也鹊巢驺虞之德诸侯之风也先王之所以教故系之召公周南召南正始之道王化之基是以关雎乐得淑女以配君子忧在进贤不淫其色哀窈窕思贤才而无伤善之心焉是关雎之义也论语关雎乐而不淫哀而不伤大戴礼保傅篇曰春秋之元诗之关雎礼之冠㛰易之干坤皆慎始敬终云尔前汉书匡衡曰孔子论诗以关雎爲始言太上者民之父母后夫人之行不侔乎天地则无以奉神灵之统而理万物之冝鲁齐韩毛师读旣异义亦不同以鲁齐韩之义尚可见者较之独毛诗率与经传合关雎正风之首三家者乃以爲刺余可知矣是则毛诗之义最爲得其真也间有反覆烦重时失经旨如葛覃卷耳之类苏氏以爲非一人之辞盖近之至于止存其首一言而尽去其余则失之易矣关关雎鸠在河之洲窈窕淑女君子好逑毛氏曰兴也关关和声也雎鸠王雎也鸟挚而有别水中可居曰洲后妃说乐君子之德无不和谐慎固幽深若雎鸠之有别焉然后可以风化天下夫妇有别则父子亲父子亲则君臣敬君臣敬则朝廷正朝廷正则王化成窈窕幽间也淑善逑匹也言后妃有关雎之德是幽间贞专之善女冝爲君子之好匹杨氏曰诗全要体㑹何谓体㑹且如关雎之诗诗人以兴后妃之德盖如此也湏当想像雎鸠爲何物知雎鸠爲挚而有别之禽则又想像关关爲何声知关关之声爲和则又想像在河之洲是何所在知河之洲爲幽间逺人之地则知如是之禽其鸣声如是而又居幽间逺人之地则后妃之德可以意晓矣是之谓体㑹释文曰逑本亦作仇关雎具风比兴三义一篇皆言后妃之德以风动天下首章以雎鸠发兴后二章皆以荇菜发兴至于雎鸠之和静荇菜之柔顺则又取以爲比也风之义易见惟兴与比相近而难辨兴多兼比比不兼兴意有余者兴也直比之者比也兴之兼比者徒以爲比则失其意味矣兴之不兼比者误以爲比则失之穿凿矣孔氏曰毛氏特言兴也爲其理隐故也今从毛氏例特书兴以别之余皆不书参差荇菜左右流之窈窕淑女寤寐求之求之不得寤寐思服悠哉悠哉辗转反侧程氏曰荇菜以兴后妃之柔顺孔氏曰参差然不齐毛氏曰荇接余也以事宗庙流求也程氏曰左右皆随水之貌毛氏曰寤觉寐寝也服思之也王氏曰悠者思之长也郑氏曰卧而不周曰辗释文曰辗亦作展参差荇菜左右采之窈窕淑女琴瑟友之参差荇菜左右芼之窈窕淑女钟鼔乐之毛氏曰芼择也苏氏曰求得而采采得而芼先后之叙也凢诗之叙类此朱氏曰求而得之则当以琴瑟钟鼔乐之也后妃之德坤德也关关雎鸠在河之洲拟诸形容者也窈窕淑女君子好逑咏叹其真王者之良匹也唯天下之至静爲能配天下之至健也万化之原一本诸此未得之也如之何其勿忧旣得之也如之何其勿乐也悠哉悠哉辗转反侧忧之不过其则也琴瑟友之钟鼔乐之乐之不过其则也所谓乐而不淫哀而不伤者也友亦乐也钟鼔有时而奏琴瑟无时而不在侧若朋友然故曰友关雎三章一章四句二章章八句葛覃后妃之本也后妃在父母家则志在于女功之事躬俭节用服澣濯之衣尊敬师傅则可以归安父母化天下以妇道也张氏诗曰葛蔓生春谷鸟迁女功兴念忆归安不将贵盛骄门族容使亲心得尽欢关雎后妃之德也而所以成德者必有本也曷谓本葛覃所陈是也后之讲师徒见序称后妃之本而不知所谓乃爲在父母家志在女功之说以附益之殊不知是诗皆述旣爲后妃之事贵而勤俭乃爲可称若在室而服女功固其常耳不必咏歌也葛之覃兮施于中谷维叶萋萋黄鸟于飞集于灌木其鸣喈喈毛氏曰兴也葛所以爲絺绤女功之事烦辱者覃延也施移也中谷谷中也萋萋茂盛貌黄鸟搏黍也灌木丛木也喈喈和声之逺闻也欧阳氏曰后妃见葛生鸟鸣因时感事乐女功之将作故其次章遂言葛巳成就刈濩而爲絺绤也葛之覃兮施于中谷维叶莫莫是刈是濩爲絺爲绤服之无斁毛氏曰莫莫成就之貌濩煑之也精曰絺麤曰绤斁厌也古者王后织玄紞公侯夫人纮綖卿之内子大带大夫命妇成祭服士妻朝服庶人以下各衣其夫张氏曰秋时也陈氏曰以爲衣服而服之无厌斁之心女功之勤非苟知之身亲常之所以能俭释文刈作艾曰艾亦作刈韩诗云刈取也孔氏曰尔雅斁作射音义同言告师氏言告言归薄污我私薄澣我衣害澣害否归宁父母苏氏曰言辞也春秋传曰言归于好毛氏曰师女师也古者女师教以妇德妇言妇容妇功污烦也私燕服也妇人有副祎盛饰以朝事舅姑接见于宗庙进见于君子其余则私也芣苢传曰薄辞也郑氏曰澣谓濯之耳毛氏曰害何也朱氏曰何者当澣而何者可以未澣乎我将归宁于父母矣归宁者归而问安之义葛覃三章章六句卷耳后妃之志也又当辅佐君子求贤审官知臣下之勤劳内有进贤之志而无险诐私谒之心朝夕思念至于忧勤也欧阳氏曰妇人无外事求贤审官非后妃之职盖后妃讽其君子爱养臣下慰其劳苦而接以恩意其宫中相语者如是而巳非私谒之言也张氏诗曰闺阃诚难与国防黙嗟徒御困髙冈觥罍欲解痡瘏恨采耳元因备酒浆夫妇一体也位虽不同而志不可不同求师取友妇人固无与乎此而好善之志则不可不同也崇德报功后妃固无与乎此而体羣臣之志则不可不同也知子之来之杂佩以赠之知子之好之杂佩以报之妇人之志如是其夫斯能好善矣我姑酌彼金罍维以不永怀我姑酌彼兕觥维以不永伤后妃之志如是王者斯能体羣臣矣室有轑釡之声则门无嘉客况后妃心志之所形见者乎采采卷耳不盈顷筐嗟我怀人寘彼周行毛氏曰忧者之兴也朱氏曰采采非一采也毛氏曰卷耳苓耳也顷筐畚属易盈之器也郑氏曰器之易盈而不盈者忧思深也毛氏曰怀思寘置也吕氏曰酒醴妇人之职臣下之勤劳君必有以劳之因采卷耳而有所感念及酒醴之用以劳人贤者不当使之逺行从役此首章所以言嗟我怀人寘彼周行周行周道也大东诗曰佻佻公子行彼周行行亦道也毛氏以周行爲周之列位自左氏以来其传旧矣然以经解经则不若吕氏之说也陟彼崔嵬我马虺隤我姑酌彼金罍维以不永怀毛氏曰陟升也崔嵬土山之戴石也虺隤病也姑且也人君黄金罍永长也行役之怀伤未易解也我姑且酌酒以劳之维以少寛其思使不永怀不永伤而巳陟彼髙冈我马玄黄我姑酌彼兕觥维以不永伤毛氏曰山嵴曰冈玄马病则黄兕觥角爵也郑氏曰此章爲意不尽申殷勤也释文兕作曰字又作兕觥作觵曰字又作觥陟彼砠矣我马瘏矣我仆痡矣云何吁矣毛氏曰石山戴土曰砠瘏病也痡亦病也郑氏曰仆马皆病而今云何乎其亦忧矣深闵之辞朱氏曰极道勤劳嗟叹之状讽其君子当厚其恩意无穷巳之辞也释文砠作曰本亦作砠卷耳四章章四句樛木后妃逮下也言能逮下而无嫉妬之心焉南有樛木葛藟累之乐只君子福履绥之毛氏曰兴也南南土也木下曲曰樛南土之葛藟茂盛孔氏曰藟与葛异亦葛之类也陆玑云一名巨瓜亦延蔓生叶艾白色其子赤酢而不美毛氏曰履禄绥安也郑氏曰木枝以下垂之故故葛藟得累而蔓之喻后妃能以惠下逮衆妾则衆妾上附事之张氏曰室家旣和故其君子无所忧患荥阳公曰南有樛木葛藟累之但取其下曲则葛藟得累之而不取其木亦得以自蔽也鹿鸣食野之苹但取其食则相唿非取其羣居则环其角外向也后妃如此乐哉君子可谓福履绥之矣汉之二赵隋之独孤唐之武后其祸至于亡国则樛木之后妃诗人安得不深嘉而屡叹之乎南有樛木葛藟荒之乐只君子福履将之毛氏曰荒奄也郑氏曰将犹扶助也南有樛木葛藟萦之乐只君子福履成之毛氏曰萦旋也成就也释文萦作曰本又作萦樛木三章章四句螽斯后妃子孙衆多也言若螽斯不妬忌则子孙衆多也螽斯羽诜诜兮冝尔子孙振振兮毛氏曰螽斯蚣蝑也陈氏曰言羽者螽斯羽虫也无羊之诗羊言角牛言耳状物多如此毛氏曰诜诜衆多也王氏曰诜诜言其生之衆陈氏曰冝尔者归其所自于后妃也杜氏左传注曰振振盛也螽斯羽薨薨兮冝尔子孙绳绳兮毛氏曰薨薨衆多也王氏曰薨薨言其飞之衆朱氏曰绳绳不絶貌螽斯羽揖揖兮冝尔子孙蛰蛰兮毛氏曰揖揖㑹聚也蛰蛰和集也王氏曰揖揖言其聚之衆螽斯三章章四句桃夭后妃之所致也不妬忌则男女以正昏姻以时国无鳏民也桃之夭夭灼灼其华之子于归冝其室家毛氏曰兴也桃有华之盛者夭夭其少壮也灼灼华之盛也之子嫁子也于徃也李氏曰妇人谓嫁曰归冝其室家则室家皆得其冝也桃之夭夭灼灼其华因时物以发兴且以比其华色也旣咏其华又咏其实又咏其叶非有他义盖余兴未巳而反覆歌咏之尔桃之夭夭有蕡其实之子于归冝其家室毛氏曰蕡实貌家室犹室家也桃之夭夭其叶蓁蓁之子于归冝其家人毛氏曰蓁蓁至盛貌冝其家人一家之人尽以爲冝桃夭三章章四句兎罝后妃之化也关雎之化行则莫不好德贤人衆多也肃肃兎罝椓之丁丁赳赳武夫公侯干城欧阳氏曰肃肃严整貌毛氏曰兎罝兎罟也丁丁椓声也赳赳武貌干扞也孔氏曰公侯以武夫自固爲扞蔽如盾爲防守如城然朱氏曰言闻此椓之声而视其人则甚武而可以爲国扞城者也由野之人皆有可用之才足以见贤人之衆多矣此文王时周人之诗极其尊称不过曰公侯而巳亦文王未甞称王之一验也凢雅颂称王者皆追王后所作尔释文兎作莵曰莵又作兎肃肃兎罝施于中逵赳赳武夫公侯好仇毛氏曰逵九逹之道朱氏曰好仇善匹也非特扞城而巳肃肃兎罝施于中林赳赳武夫公侯腹心毛氏曰中林林中朱氏曰腹心同心同德之谓也非特好仇而巳曰干城曰好仇曰腹心其辞浸重亦叹美无巳之意尔兎罝三章章四句芣苢后妃之美也和平则妇人乐有子矣采采芣苢薄言采之采采芣苢薄言有之毛氏曰采采非一辞也芣苢马舄马舄车前也冝怀任焉薄辞也采取也有藏之也杨氏曰后妃无嫉妬之心则和平矣惟其和平故天下化而和平则妇人以有子爲乐矣芣苢和平之诗也天下和平非文辞形容所能及故毎章言采采而巳无他辞也采采芣苢薄言掇之采采芣苢薄言捋之毛氏曰掇拾也捋取也采采芣苢薄言祮之采采芣苢薄言襭之毛氏曰祮执祍也扱祍曰襭芣苢三章章四句汉广德广所及也文王之道𬒳于南国美化行乎江汉之域无思犯礼求而不可得也南有乔木不可休息汉有游女不可求思汉之广矣不可泳思江之永矣不可方思毛氏曰兴也南方之木美乔上竦也思辞也潜行爲泳永长方泭也杜氏释例汉出武都沮县经襄阳至江夏阳安县入江江水出汶山升迁县岷山经南郡江夏至广陵入海程氏曰人之休于木下必攀枝跛倚乔木不可攀也兴女有髙㓗之行女之游者谓旷僻独行可动之地异乎闺门之内姆傅之侧也朱氏曰其幽间贞静之女见者自无狎暱之心决知其不可求也欧阳氏曰末乃陈其不可得之辞如汉广而不可泳江永而不可方尔翘翘错薪言刈其楚之子于归言秣其马汉之广矣不可泳思江之永矣不可方思毛氏曰翘翘薪貌错杂也秣养也六尺以上曰马孔氏曰学记注以楚爲荆张氏曰刈楚刈蒌刈之以秣之子之马也欧阳氏曰旣知不可得乃云子之旣出游而归我则愿秣其马此恱慕之辞犹古人言虽爲执鞭犹忻慕焉者是也翘翘错薪言刈其蒌之子于归言秣其驹汉之广矣不可泳思江之永矣不可方思毛氏曰蒌草中之翘翘然五尺以上曰驹孔氏曰蒌蒌蒿也江东用羮鱼也其叶似艾白色长数寸汉广三章章八句汝坟道化行也文王之化行乎汝坟之国妇人能闵其君子犹勉之以正也遵彼汝坟伐其条枚未见君子惄如调饥毛氏曰遵循也汝水名也坟大防也枝曰条干曰枚惄饥意也调朝也程氏曰君子从役于外妇人爲樵薪之事尔雅曰汝爲濆又曰汝有濆释文惄作曰本又作惄遵彼汝坟伐其条肄旣见君子不我遐弃毛氏曰肄余也斩而复生曰肄旣巳遐逺也程氏曰自勉之意伐肄见踰年矣言将见君子不逺弃我也鲂鱼赪尾王室如燬虽则如燬父母孔迩鲂解见敝笱毛氏曰赪赤也鱼劳则尾赤燬火也长乐王氏曰父母指文王也毛氏曰孔甚迩近也郑氏曰王室如燬畏王室之酷烈是时纣存广汉张氏曰劳苦之极从而寛之曰王室虽如燬而文王在迩有以恤我也玩此诗则民心虽怨乎纣而尚以周之故未至于泮散也是文王以盛德爲商之方伯与商室系民心而维宗社者也其德可不谓至乎汝坟三章章四句麟之趾关雎之应也关雎之化行则天下无犯非礼虽衰丗之公子皆信厚如麟趾之时也程氏曰自衰丗公子以下序之误也麟趾之时麟趾不成辞言之时谬矣麟之趾振振公子于嗟麟兮孔氏曰麟麕身牛尾一角不践生草毛氏曰趾足也振振信厚也于嗟叹辞程氏曰关雎始于祍席及于子孙至于宗族以𬒳天下故自近而言之麟取其厚趾定角皆于麟取之有仁厚之象也旣言之又叹美之曰于嗟麟兮释文趾作止本亦作趾麟之定振振公姓于嗟麟兮毛氏曰定题也公姓公同姓麟之角振振公族于嗟麟兮郑氏曰麟角之末有肉毛氏曰公族公同祖也麟之趾三章章三句周南之国十一篇三十六章百五十九句吕氏家塾读诗记卷第二吕氏家塾读诗记吕氏家塾读诗记卷三吕氏家塾读诗记卷第三召南说巳见周南鹊巢夫人之德也国君积行累功以致爵位夫人起家而居有之德如鸤鸠乃可以配焉杨氏曰鹊巢言夫人之德犹关雎之言后妃也盖自天子至于诸侯大夫刑于家邦无二道也以关雎爲文王之妃则鹊巢夫人亦必有主名者若谓皆文王之诗则文王继丗之君非积行累功以致爵位者文王一人之身而有圣贤之异无是道也然则二南之诗周公之以风天下无可疑者三百篇之义首句当时所作或国史得诗之时载其事以示后人其下则说诗者之辞也说诗者非一人其时先后亦不同以毛传考之有毛氏巳见其说者时在先也有毛氏不见其说者时在后也关雎之义其末曰不淫其色毛传亦曰后妃说乐君子之德无不和谐又不淫其色然则关雎之义皆毛公所巳见也鹊巢之义其末曰德如鸤鸠乃可以配焉毛传止曰鸤鸠不自爲巢居鹊之成巢未甞言鸤鸠之德然则鹊巢之义有毛公所不见者也意者后之爲毛学者如卫宏之徒附益之耳毛传尚简义之巳明者固不重出义之未明者亦必申言如鸤鸠之义虽刺不壹而其旨未明故传必言鸤鸠之养其子平均如一以训释之今鹊巢之义止云德如鸤鸠而未知鸠之德若何使毛公果见此语传岂应略不及之乎诗人本取鸠居鹊巢以比夫人坐享成业盖非有妇德者殆无以堪之也若又考鸤鸠之情性以比其德诗中固亦包此意但是说出于毛公之后决无可疑也维鹊有巢维鸠居之之子于归百两御之毛氏曰鸠鸤鸠秸鞠也鸤鸠不自爲巢居鹊之成巢百两百乗也诸侯之子嫁于诸侯送御皆百乗郑氏曰御迎也荥阳公曰维鹊有巢维鸠居之但取鸠之不自爲巢而居鹊之成巢非取鹊之强而不淫知岁之所在亦非取鸠有均养之德也维鹊有巢维鸠方之之子于归百两将之毛氏曰方有之也将送也维鹊有巢维鸠盈之之子于归百两成之毛氏曰盈满也朱氏曰成成其礼也鹊巢三章章四句采蘩夫人不失职也夫人可以奉祭祀则不失职矣于以采蘩于沼于沚于以用之公侯之事毛氏曰于于也蘩皤蒿也沼池沚渚也公侯夫人执蘩菜以助祭长乐刘氏曰尊祭祀故直谓之事春秋有事于大庙大事于大庙是也于以采蘩于涧之中于以用之公侯之宫毛氏曰山夹水曰涧宫庙也𬒳之僮僮夙夜在公𬒳之祁祁薄言还归毛氏曰𬒳首饰也僮僮竦敬也夙早也朱氏曰公公所也谓宗庙之中非私室也毛氏曰祁祁舒迟也去事有仪也朱氏曰祭义曰及祭之后陶陶遂遂如将复入然不欲遽去爱敬之无巳也采蘩三章章四句草虫大夫妻能以礼自防也喓喓草虫趯趯阜螽未见君子忧心忡忡亦旣见止亦旣觏止我心则降毛氏曰兴也喓喓声也草虫常羊也趯趯跃也阜螽蠜也忡忡犹冲冲也止辞也觏遇也降下也郑氏曰草虫鸣阜螽跃而从之朱氏曰召南之大夫行役在外其妻独居见此二物以类相从似有隂阳之性因感时物之变而思其君子恐不得保其全而见之也释文曰虫本或作虫非也虫音许鬼反陟彼南山言采其蕨未见君子忧心惙惙亦旣见止亦旣觏止我心则说毛氏曰蕨鼈也惙惙忧也朱氏曰非必大夫妻亲出采蕨盖言今其时矣欧阳氏曰妇人见时物之变新感其君子陟彼南山言采其薇未见君子我心伤悲亦旣见止亦旣觏止我心则夷毛氏曰薇菜也夷平也草虫三章章七句采苹大夫妻能循法度也能循法度则可以承先祖共祭祀矣自天子之后妃至于大夫之妻共由一道因其所处之广狭而有歛舒焉于以采苹南涧之濵于以采藻于彼行潦毛氏曰苹大萍也濵厓也藻聚藻也行潦流潦也王氏曰采苹必于南涧之濵采藻必于行潦言其所荐有常物所采有常处也董氏曰濵当作濒袁淑书曰宅在南濒毛诗所谓于以采苹南涧之濒者也于以盛之维筐及筥于以湘之维锜及釡毛氏曰方曰筐圎曰筥湘烹也锜釡属有足曰锜无足曰釡王氏曰言其所用有常器也长乐刘氏曰言其诚信之至事事必躬也于以奠之宗室牖下谁其尸之有齐季女毛氏曰奠置也宗室大宗之庙也大夫士祭于宗庙奠于牖下尸主齐敬季少也苹藻薄物也涧潦至质也筐筥锜釡陋器也少女微主也王氏曰宗室牖下言其所奠有常地也自所荐之物所采之处所用之器所奠之地皆有常而不敢变此所谓能循法度长乐刘氏曰季女者大夫之妻也董氏曰韩诗作于以鬺之采之盛之湘之奠之所爲者非一端所歴者非一所矣烦而不厌乆而不懈循其序而有常积其诚而益厚然后祭事成焉季女之少若未足以胜此而实尸此者以其有齐敬之心也大夫之妻未必果少特言苟持敬则虽少女犹足以当大事云尔采蘩以职言举其纲也采苹以法度言详其目也尊卑之辨也采苹三章章四句甘棠美召伯也召伯之教明于南国蔽芾甘棠勿翦勿伐召伯所苃范氏曰蔽芾盛也毛氏曰甘棠杜也翦去伐击也郑氏曰茇草舎也长乐王氏曰召伯观省风俗或苃甘棠之下以受民讼左氏传曰蔽芾甘棠勿翦勿伐召伯所苃思其人犹爱其树蔽芾甘棠勿翦勿败召伯所憩毛氏曰憩息也蔽芾甘棠勿翦勿拜召伯所说王氏曰拜谓屈之而巳毛氏曰说舎也释文曰说本作税甘棠三章章三句行露召伯听讼也衰乱之俗微贞信之教兴彊暴之男不能侵陵贞女也郑氏曰此殷之末丗周之盛德当文王与纣之事厌浥行露岂不夙夜谓行多露毛氏曰厌浥湿意也行道也郑氏曰夙早也杜氏左传注曰岂不欲早暮而行惧多露之濡已以喻违礼而行必有污辱谁谓雀无角何以穿我屋谁谓女无家何以速我狱虽速我狱室家不足毛氏曰雀之穿屋似有角者速召狱埆也郑氏曰人皆谓雀之穿屋似有角强暴之男召我而狱似有室家之道于我也物有似而不同雀之穿屋不以角乃以咮今强暴之男召我而狱不以室家之道于我乃以侵陵物物与事有似而非者室家不足谓媒妁之言不和六礼之来强委之谁谓䑕无牙何以穿我墉谁谓女无家何以速我讼虽速我讼亦不女从杨氏曰牙牡齿也䑕无牡齿毛氏曰墉墻也朱氏曰使贞女之志得以自伸者召伯听讼之明也行露三章一章三句二章章六句羔羊鹊巢之功致也召南之国化文王之政在位皆节俭正直德如羔羊也羔羊之皮素丝五紽退食自公委蛇委蛇毛氏曰小曰羔大曰羊素白也紽数也古者素丝以英裘不失其制大夫羔裘以居范氏曰退食者退而食于私家也朱氏曰自从也公朝也毛氏曰委蛇行可从迹也广汉张氏曰重言委蛇舒泰而有余𥙿也此独赋其退食之际盖于此时而然则其在公之正直可知矣不然有所愧于中则其退也亦且促迫怱遽之不暇宁有委蛇之气象哉释文紽作它曰本或作紽蛇作虵曰本又作蛇惟其出入皆可从迹则仰不媿俯不怍而从容自得毛郑盖一说也羔羊之革素丝五緎委蛇委蛇自公退食毛氏曰革犹皮也緎缝也郑氏曰自公退食犹退食自公羔羊之缝素丝五緫委蛇委蛇退食自公毛氏曰缝言缝杀之大小得其制緫数也王氏曰朝夕徃来出公门入私门出私门入公门而巳终无私交之行也羔羊三章章四句殷其靁劝以义也召南之大夫逺行从政不遑宁处其室家能闵其勤劳劝以义也殷其靁在南山之阳何斯违斯莫敢或遑振振君子归哉归哉朱氏曰兴也毛氏曰殷靁声也山南曰阳何此君子也违去遑暇也振振信厚也张氏曰如鹳鸣妇叹之义将风雨则思念行者也朱氏曰何斯斯此人也违斯斯此所也归哉归哉冀其毕事而还归也闵之深而无怨辞所谓劝以义也殷其靁在南山之侧何斯违斯莫敢遑息振振君子归哉归哉毛氏曰息止也殷其靁在南山之下何斯违斯莫或遑处振振君子归哉归哉毛氏曰处居也殷其靁三章章六句摽有梅男女及时也召南之国𬒳文王之化男女得以及时也范氏曰昔者圣人观天地万物之情因民之有男女而制爲昬礼使之夫妇有别以相生养以相代续是以关雎言后妃之德而至于男女以正昬姻以时鹊巢言夫人之德而至于男女得以及时桃夭美其盛也故以桃喻摽有梅欲其早也故以梅喻东山言嫁娶之候亦曰仓庚于飞熠燿其羽圣人覩草木虫鸟之变意未甞不在民也摽有梅其实七兮求我庶士迨其吉兮毛氏曰兴也摽落也梅尚在树者七郑氏曰庶衆迨及也朱氏曰吉卜而得吉也欧阳氏曰兴物之盛时不可乆惜其盛年难乆而惧过时也释文曰梅韩诗作楳摽有梅其实三兮求我庶士迨其今兮毛氏曰在者三也今急辞也王氏曰不暇吉日之择也迨今可以成昬矣摽有梅顷筐墍之求我庶士迨其谓之毛氏曰墍取也不待备礼也欧阳氏曰谓者相语也遣媒妁相语以求之也苏氏曰凢诗毎章有先后浅深之异如此诗之类固自有说若樛木螽斯之类皆意不尽申殷勤而巳欲强求而说则迃杂而不当矣是诗也其辞汲汲如将失之岂习乱而喜始治者邪摽有梅三章章四句小星惠及下也夫人无妬忌之行惠及贱妾进御于君知其命有贵贱能尽其心矣嘒彼小星三五在东肃肃宵征夙夜在公寔命不同朱氏曰兴也毛氏曰嘒微貌小星衆无名者三心五噣四时更见肃肃疾貌宵夜征行郑氏曰夙早也凢妾御于君不敢当夕毛氏曰寔是也朱氏曰命所赋之分也衆妾进御于君不敢当夕见星而徃见星而还故因其所见以起兴孔氏曰衆妾自知巳贱不敢同于夫人嘒彼小星维参与昴肃肃宵征抱衾与禂寔命不犹毛氏曰参伐也昴留也衾𬒳也禂禅𬒳也犹若也程氏曰贱妾得进御于君是其僣恣可行而分限得踰之时也乃能谨于抱衾与禂而知命之不犹则教化至矣小星二章章五句江有泥美媵也勤而无怨嫡能悔过也文王之时江沱之间有嫡不以其媵备数媵遇劳而无怨嫡亦自悔也董氏曰江况嫡沱况媵今诗序乃言江沱之间是失诗人旨也江有汜之子归不我以不我以其后也悔毛氏曰兴也决复入爲汜程氏曰其嫡不使备嫔妾之数以侍君也汜水之分渚水之𡵨沱水之别当使媵妾均承其泽郑氏曰之子谓嫡也妇人谓嫁曰归范氏曰以之爲言用也董氏曰汜石经作洍说文引诗作洍盖古爲洍后丗譌也江有渚之子归不我与不我与其后也处毛氏曰渚小洲也水𡵨成渚程氏曰处得其所处也江有沱之子归不我过不我过其啸也歌毛氏曰沱江之别者郑氏曰啸蹙口而出声嫡旣觉自悔而歌以如不使大臣怨乎不以之以与如暴虎冯河吾不与也之与过如过从之过不我过言不我顾也一章曰其后也悔二章曰其后也处三章曰其啸也歌始则悔寤中则相安终则相欢言之序也江有汜三章章五句野有死麕恶无礼也天下大乱彊暴相陵遂成淫风𬒳文王之化虽当乱丗犹恶无礼也野有死麕白茅包之有女怀春吉士诱之毛氏曰郊外曰野说文曰麕麞也毛氏曰白茅取㓗清也包褁也怀思也诱道也王氏曰野有死麕白茅包之者礼之薄也而犹愈于无礼释文麕作麏曰本亦作林有朴樕野有死鹿白茅纯束有女如玉毛氏曰朴樕小木也野有死鹿广物也束犹包之也以朴樕爲礼意其若致薪蒭之馈之类舒而脱脱兮无感我兮无使尨也吠毛氏曰舒徐也脱脱舒迟也感动也佩巾也尨狗也非礼相陵则狗吠郑氏曰奔走失节动其佩饰广汉张氏曰恶无礼之辞也但言无动我之无惊我之尨则其凛然不可犯之意盖可见矣此诗三章皆言贞女恶无礼而拒之其辞𥘉犹缓而后益切曰有女怀春吉士诱之言非不怀㛰姻必待吉士以礼道之虽拒无礼其辞犹巽也曰有女如玉则正言其贞㓗不可犯矣其辞渐切也至于其末见侵益迫拒之益切矣毛郑以诱爲道仪礼射礼亦先有诱射皆谓以礼道之古人固有此训诂也欧阳氏误以诱爲挑诱之诱遂谓彼女怀春吉士遂诱而污以非礼殊不知是诗方恶无礼岂有爲挑诱之污行而尚名之吉士者乎野有死麕三章二章章四句一章三句何彼襛矣美王姬也虽则王姬亦下嫁于诸侯车服不系其夫下王后一等犹执妇道以成肃雝之德也何彼禯矣唐棣之华曷不肃雝王姬之车毛氏曰兴也襛犹戎戎也唐棣移也肃敬雝和也朱氏曰何彼曷不皆设问之辞也襛盛也言何彼戎戎而盛乎唐棣之华也岂不肃雝乎王姬之车也张氏曰唐棣之华华如桃李皆言王姬之盛美释文曰释名云车声如居今尺奢反韦昭曰古皆音尺奢反从汉以来始有居音何彼襛矣华如桃李平王之孙齐侯之子毛氏曰平正也武王女文王孙适齐侯之子其钓维何维丝伊缗齐侯之子平王之孙毛氏曰伊维缗纶也张氏曰言钓如何必以丝缗夫妇相接如何必以礼也肃雝者王姬而曰王姬之车不敢指切之也平王之孙齐侯之子其辞匹敌则不骄亢可知也此诗爲美王姬而作自应先称王姬至末章则反覆歌咏之非有它义也何彼禯矣三章章四句驺虞鹊巢之应也鹊巢之化行人伦旣正朝廷旣治天下纯𬒳文王之化则庶类蕃殖蒐田以时仁如驺虞则王道成也杨氏曰二南正始之道王化之基盖一体也王者诸侯之风相须以爲治诸侯所以代其终也故召南之终至仁如驺虞然后王道成焉王道成非诸侯之事也则一体相须爲治可见矣麟趾关雎之应驺虞鹊巢之应意者文王之时二物应感而至故诗人以发兴欤彼茁者葭壹发五豝于嗟乎驺虞毛氏曰茁出也葭芦也豕牝曰豝虞人翼五豝以待公之发驺虞义兽白虎黒文不食生物郑氏曰记芦始出者着春田之早晚彼茁者蓬壹发五豵于嗟乎驺虞毛氏曰蓬草名也一岁曰豵彼茁者葭彼茁者蓬记蒐田之时盖曹子桓所谓勾芒司节和风扇物草浅兽肥之时也一发五豝一发五豵兽之多而取之鲜也反三隅而观之则天壤之间和气充塞庶类蕃殖交于万物有道而恩足以及禽兽者皆可见矣化育之仁其何以形容曰于嗟乎驺虞非驺虞自然不勉之仁殆不足以当之也驺虞二章章三句召南之国十四篇四十章百七十七句吕氏家塾读诗记卷第三吕氏家塾读诗记吕氏家塾读诗记卷四吕氏家塾读诗记卷第四变风释文曰从邶讫豳十三国并变风也邶郑氏诗谱曰邶鄘卫者商纣畿内之地其封域在禹贡冀州大行之东北踰衡漳东及兖州桑土之野周武王伐纣以其京师封子武庚爲殷后乃三分其地置三监使管叔蔡叔霍叔尹而教之自纣城而北谓之邶南谓之鄘东谓之卫武王旣丧三监导武庚叛成王旣黜殷命杀武庚复伐三监更于此三国建诸侯以殷余民封康叔于卫使爲之长后丗子孙稍并彼二国混而名之七丗至顷侯当周夷王时卫国政衰变风始作作者各有所伤从其国本而异之爲邶鄘卫之诗焉朱氏曰邶鄘之诗皆主卫事而必存其旧号者岂其声之异欤柏舟言仁而不遇也卫顷公之时仁人不遇小人在侧汎彼柏舟亦汎其流耿耿不寐如有隐忧微我无酒以敖以逰毛氏曰兴也汎汎流貌柏木冝爲舟耿耿犹儆儆也隐痛也非我无酒可以敖逰忘忧也汎彼柏舟亦汎其流如舟之汎汎无所倚薄也我心匪鉴不可以茹亦有兄弟不可以据薄言徃愬逢彼之怒毛氏曰茹度也朱氏曰鉴能度物而我不能但以兄弟冝可据依而不知其不可也故或徃愬焉而反逢其怒耳释文曰鉴作监曰本又作鉴我心匪石不可转也我心匪席不可卷也威仪棣棣不可选也毛氏曰石虽坚尚可转席虽平尚可卷棣棣冨而闲习也欧阳氏曰其意谓石席可转卷我心匪石席故不可转卷也吕氏曰以威仪爲可简则无礼故不敢改其度也不可选也言威仪闲习自有常度不可选择以避祸也翟方进谓冯参君侯以王舅见废不得在公卿位今五侯至尊贵也与之并列冝少诎节卑体视有所宗而君侯盛修容貌以威严加之此非所以下五侯而自益者也参性好礼仪不改其常操忧心悄悄愠于羣小觏闵旣多受侮不少静言思之寤辟有摽毛氏曰悄悄忧貌愠怒也闵病也静安也辟拊心也摽拊心貌欧阳氏曰愠于羣小羣小愠仁人也王氏曰国乱而君昬则小人衆而君子独君子忧而小人乐君子之忧者忧其国而巳忧其国则与小人异趣其爲小人所愠固其理也故曰忧心悄悄愠于羣小小人得志则爲谗诬以病君子君子旣病矣则又从而侮之故曰觏闵旣多受侮不少其曰旣多不少者以着小人之衆也日居月诸胡迭而微心之忧矣如匪澣衣静言思之不能奋飞孔氏曰居诸者语助也檀弓云何居注云居语助也欧阳氏曰日居月诸胡迭而微者谓仁人伤卫日徃月来而渐微尔犹言日朘月削也范氏曰如匪澣衣者中垢而不濯也不能奋飞者鬰陶无所发也郑氏曰臣不遇于君犹不忍去厚之至也柏舟五章章六句緑衣卫庄姜伤已也妾上僭夫人失位而作是诗也緑兮衣兮緑衣黄里心之忧矣曷维其巳毛氏曰緑间色黄正色忧虽欲自止何时能止也孔氏曰间色之緑不当爲衣犹妾不冝嬖宠正色之黄反爲里犹夫人反见䟽而微也广汉张氏曰緑衣之忧言嫡妾之乱其弊将至于不可胜言者忧在宗国也夫岂特爲一身之私哉緑兮衣兮緑衣黄裳心之忧矣曷维其亡毛氏曰上曰衣下曰裳孔氏曰间色爲衣而在上正色之黄反爲裳而处下曽氏曰亡失也不须训爲忘緑兮丝兮女所治兮我思古人俾无訧兮毛氏曰訧过也程氏曰緑衣卫庄姜伤已无德以致之行有不得反求诸已而巳矣丝之緑由女之染治以成言有所自也絺绤所以来风也范氏曰致其序则在我也故思古之人能使尊卑有分而无过也絺兮绤兮凄其以风我思古人实获我心毛氏曰凄寒风也范氏曰思古人而获我心自知其不及也緑衣四章章四句燕燕卫庄姜送归妾也燕燕于飞差池其羽之子于归逺送于野瞻望弗及泣涕如雨朱氏曰兴也孔氏曰释鸟燕燕鳦郭璞曰齐人唿鳦曰燕即今之燕也古人重言之李氏曰差池不齐貌毛氏曰之子去者也归归宗也逺送过礼于于也郊外曰野孔氏曰至野与之诀别已留而彼去稍稍更逺瞻望之不复能及故念之泣涕王氏曰燕方春时以其匹至其羽相与差池其鸣一上而一下故庄姜感所见以兴焉广汉张氏曰燕燕以兴已与戴嬀嫡妾相与之善欤独言泣涕之情者盖家国之事有不可胜悲者晋禇太后批桓温废立诏云未亡人不幸罹此百忧感念存没心焉如割其有合于诗人之情欤燕燕于飞颉之颃之之子于归逺于将之瞻望弗及伫立以泣毛氏曰飞而上曰颉飞而下曰颃伫立乆立也郑氏曰将亦送也燕燕于飞下上其音之子于归逺送于南瞻望弗及实劳我心毛氏曰飞而上曰上音飞而下曰下音陈在卫南实是也释文曰南如字沈重云恊句冝乃林反古人韵缓不烦改字仲氏任只其心塞渊终温且惠淑慎其身先君之思以朂寡人毛氏曰仲戴嬀字也郑氏曰任者以恩相亲信也朱氏曰只助语李氏曰塞实也毛氏曰渊深也朱氏曰温和也毛氏曰惠倾也朱氏曰终温且惠始终如一也郑氏曰淑善也毛氏曰朂勉也郑氏曰寡人庄姜自谓也杨氏曰州吁之暴完之死戴嬀之去皆夫人失位不见答于先君所致也而戴嬀犹以先君之思勉其夫人可谓终温且惠矣燕燕四章章六句日月卫庄姜伤已也遭州吁之难伤已不见答于先君以至困穷之诗也广汉张氏曰緑衣方妾上僣之时故独反已以自责而已至日月之作则在州吁弑嫡之后于是始推原其致祸之本以爲由已不见答于先君之所致亦犹孟子所谓过大而不怨是愈䟽也日居月诸照临下土乃如之人兮逝不古处胡能有定宁不我顾毛氏曰日乎月乎照临之也胡何也郑氏曰之人是人也谓庄公也朱氏曰逝发语之辞范氏曰言庄公不以古之道处我故至此困穷也郑氏曰宁犹曽也观硕人之诗则庄姜𥘉来即不见答非始有恩意而后忘之也古不当训故日居月诸下土是冒乃如之人兮逝不相好胡能有定宁不我报毛氏曰冒覆也张氏曰以礼事庄公不以恩答已宁不我报是也日居月诸出自东方乃如之人兮德音无良胡能有定俾也可忘毛氏曰日始月盛皆出东方音声良善也朱氏曰德音美其辞无良丑其实也日居月诸东方自出父兮母兮畜我不卒胡能有定报我不述王氏曰人忧患疾痛极则未甞不唿其父母者郑氏曰畜养卒终也朱氏曰不述犹曰不可称述也左传曰子叔姬妃齐昭公生舎叔姬无宠舎无威夫人见薄则冡嗣之位望亦轻此国本所以倾揺也庄姜旣不见答则桓公之位何能有定乎反覆言之盖推原祸乱之由而非爲已私也俾也可忘谓若思庄公恩义之薄嫡庶不定之祸诚使我可忘而我自不忍忘之也末章不欲咎庄公徒自伤父母养我不终而巳报我不述言庄公之所以报我不欲称述之矣亦不欲咎庄公也日月四章章六句终风卫庄姜伤己也遭州吁之暴见侮慢而不能正也终风且暴顾我则笑谑浪笑敖中心是悼毛氏曰终日风爲终风暴疾也笑侮之也谑浪笑敖言戏谑不敬郑氏曰喻州吁之爲不善如终风之无休止而其间又有甚恶悼者伤其如是终风且霾惠然肯来莫徃莫来悠悠我思毛氏曰霾雨土也惠然肯来言时有顺心也朱氏曰终风且霾以比州吁之暴益甚也苏氏曰州吁徃来皆不可常郑氏曰我思其如是心悠悠然杨氏曰见侮慢而不能正则悼之而巳其莫徃莫来则又思之可谓极母道矣经解曰温柔敦厚诗教也学者如此则可观可羣可怨矣终风且曀不日有曀寤言不寐愿言则嚏毛氏曰隂而雨曰曀王氏曰曀则不见日矣又曰不日有曀者言不旋日而又曀也郑氏曰言我愿思也嚏读当爲不敢嚔咳之嚏我其忧悼而不能寐女思我心如是我则嚏也今俗人嚔云人道我此古之遗语也苏氏曰古有又通释文嚏作疌曰本又作疐隂风终日意其止矣不旋日而又曀焉厌苦之辞也曀曀其隂虺虺其靁寤言不寐愿言则怀毛氏曰如常隂曀曀然暴若震靁之声董氏曰韩诗作㙪㙪其隂章句曰天隂尘也骤雨迅雷其止可待至于曀曀之隂虺虺之雷则殊未有开霁之期也愿言则嚏汝念我则我嚏矣母子之间感通本无间也愿言则怀汝念我则我怀矣母子之间恩意本易复也终风四章章四句击鼔怨州吁也卫州吁用兵暴乱使公孙文仲将而平陈与宋国人怨其勇而无礼也朱氏曰按左传州吁与宋陈伐郑围其东门五日而还出师不爲乆而卫人之怨如此身犯大逆衆叛亲离莫肯爲之用尔击鼔其镗踊跃用兵土国城漕我独南行毛氏曰镗然击鼔声漕卫邑也曽氏曰镗然击鼔踊跃用兵想见州吁好兵喜鬪之状其兴师动衆非出于不得巳也人所甚惮者州吁之所最乐国人怨之正以其踊跃尔郑氏曰土国役土功于国南行从军南行伐郑李氏曰土国城漕非不劳苦而独处于境内今我之在外死亡未可知虽欲爲土国城漕之人不可得也董氏曰镗石经作鼞说文亦作鼞从孙子仲平陈与宋不我以归忧心有忡毛氏曰孙子仲谓公孙文仲也平陈于宋忧心有忡忧心忡忡然左传杜氏注曰陈今陈国陈县宋今梁国睢阳县从孙子仲平陈与宋言所从者乃孙子仲也则轻其帅可知矣爰居爰处爰丧其马于以求之于林之下郑氏曰爰于也欧阳氏曰王肃以下三章卫人从军者与其室家诀别之辞士卒将行与其室家诀别云我之是行未有归期亦未知于何所居处于何所丧其马若求我与马当于林下求之盖爲必败之计也死生契阔与子成说执子之手与子偕老毛氏曰契阔勤苦也朱氏曰成说成其约誓之言孔氏曰王肃云言国人室家之志欲相与从生至死契阔勤苦而不相离相与俱老于嗟阔兮不我活兮于嗟洵兮不我信兮郑氏曰于嗟叹也毛氏曰活生活也洵逺也释文曰洵本或作询误也询音荀韩诗作夐夐亦逺也信即古伸字也于嗟阔兮承上章死生契阔之文而足成其义言始欲死生勤苦共之今乃不得相依以生也洵当从毛传言逺去而不得伸此志也击鼔五章章四句凯风美孝子也卫之淫风流行虽有七子之母犹不能安其室故美七子能尽其孝道以慰其母心而成其志尔凯风自南吹彼棘心棘心夭夭母氏劬劳毛氏曰兴也南风谓之凯风乐夏之长养棘难长养者夭夭盛貌劬劳病苦也王氏曰棘心至于夭夭则风之爲力多矣此母氏劬劳之譬也凯风自南吹彼棘薪母氏圣善我无令人毛氏曰棘薪其成就者圣叡也郑氏曰令善也朱氏曰棘可以爲薪则成就矣然非美材喻子之壮大而无善也长乐刘氏曰自言七子之中有一令善之人则母亦不舎之而去也爰有寒泉在浚之下有子七人母氏劳苦毛氏曰浚卫邑也陈氏曰寒泉在浚之邑下邑人頼之以生养今子七人反不能养一母而使母劳苦求嫁也朱氏曰母欲嫁者本爲淫风流行而七子乃以劳苦爲说可谓几諌矣睍睆黄鸟载好其音有子七人莫慰母心毛氏曰睍睆好貌苏氏曰鸟犹能好其音以说人而我独不能说吾母哉凯风四章章四句雄雉刺卫宣公也淫乱不恤国事军旅数起大夫乆役男女怨旷国人患之而作是诗朱氏曰此诗皆女怨之辞雄雉于飞泄泄其羽我之怀矣自诒伊阻毛氏曰兴也朱氏曰泄泄飞之缓也郑氏曰怀安也毛氏曰诒遗也伊维也朱氏曰阻隔也曽氏曰雄雉以喻其夫雄雉于飞雌怀安而不从之今之阻隔盖自遗也大夫行役妇人本无可从之理其言如此乃怨思之切耳雄雉于飞下上其音展矣君子实劳我心毛氏曰展诚也范氏曰展矣君子乆役而不得归者也此妇人之闵其夫也瞻彼日月悠悠我思道之云逺曷云能来毛氏曰瞻视也朱氏曰悠悠长也郑氏曰视日月之行迭徃迭来今君子独乆行役而不来使我心悠悠然思之曷何也何时能来望之也百尔君子不知德行不忮不求何用不臧郑氏曰女衆君子我不知人之德行何如者可谓爲德行毛氏曰忮害也朱氏曰贪求也毛氏曰臧善也张氏曰不忮不求是大夫妻言其夫也妇人思其君子之切而知其未得归也于是复自解曰凢百君子我妇人不知孰爲德行也但不忮害不贪求则何所用而不善虽乆处军旅之间固未害也雄雉四章章四句匏有苦叶刺卫宣公也公与夫人并爲淫乱匏有苦叶济有深渉深则厉浅则掲毛氏曰匏谓之瓠瓠叶苦不可食也济渡也由膝以上爲渉以衣渉水爲厉谓带以上也掲褰衣也朱氏曰匏尚有叶是未有霜而成实之时济渡之处又有深渉未可以渡也毛氏曰遭时制冝如遇水深则厉浅则掲矣释文厉说文曰砅云履石渡水也音力知反又音例有弥济盈有鷕雉鸣济盈不濡軓雉鸣求其牡毛氏曰弥深也盈满也鷕雌雉声也由辀以上爲軓欧阳氏曰毛郑谓走曰牝牡书牝鸡无晨岂爲走兽乎古语通用济盈无不濡之理而渉者贪于必进自谓不濡又兴宣公贪于淫欲身蹈罪恶而不自知也雉鸣求其牡者又兴夫人不顾礼义而从宣公如禽鸟之相求惟知雌雄爲匹而无亲踈父子之别释文曰軓依传意冝音犯案说文云轨车辙也从车九声龟美反軓车轼前也从车凡声音犯相乱故具论之雝雝鸣鴈旭日始旦士如归妻迨冰未泮毛氏曰雝雝鴈声和也纳采用鴈旭日始出谓大昕之时迨及泮散也郑氏曰昬礼自纳采至请期用昕亲迎用昬归妻使之来归于已谓请期也冰半泮正月中以前也二月中可以昬矣王氏曰古之于㛰姻其求之不暴而节之以礼虽庶士亦然而况于人君乎招招舟子人渉卬否人渉卬否卬须我友毛氏曰招招号召之貌舟子舟人主济渡者卬我也人皆渉我友未至我独待之而不渉朱氏曰以配男女必待配耦而相从此诗刺宣公之淫乱然一章二章四章皆以物爲比而不正言其事三章虽言昬礼特举士之归妻盖不欲斥言之而以小喻大也所谓主文而谲諌也匏有苦叶四章章四句谷风刺夫妇失道也卫人化其上淫于新昬而弃其旧室夫妇离絶国俗伤败焉朱氏曰皆述逐妇之辞也宣姜有宠而夷姜缢是以其民化之而谷风之诗作所谓一国之事系一人之本者如此习习谷风以隂以雨黾勉同心不冝有怒采葑采菲无以下体德音莫违及尔同死毛氏曰兴也习习和舒貌东风谓之谷风隂阳和而谷风至程氏曰隂阳交和则感隂而成雨夫妇之道当黾勉和同不冝有怨怒也盖和则夫妇之道成而室家正如隂阳和而成雨也毛氏曰葑须也菲芴也下体根茎也郑氏曰此二菜者蔓菁与葍之类也皆上下可食然而其根有美时有恶时采之者不可以根恶时并弃其叶喻夫妇以礼义合颜色相亲亦不可以颜色衰弃其相与之礼程氏曰夫妇之道贵其有终德音好音也当期好音无违至于偕老行道迟迟中心有违不逺伊迩薄送我畿谁谓荼苦其甘如荠宴尔新昬如兄如弟毛氏曰迟迟舒行貌违离也畿门内也荼苦菜也本草云荠味甘人取其叶作𦵔及羮亦佳毛氏曰宴安也程氏曰我行道而迟迟者中心念其有违乎此也朱氏曰今故夫之送我乃不逺而甚近郑氏曰送我裁于门内无恩之甚陈氏曰妇人从一而终今虽见弃犹有望其夫之情孔氏曰言人谁谓荼苦比之荼即其甘如荠又言安爱汝之新昬其恩如兄弟也韩愈谴谑鬼诗云白石爲门畿盖以畿爲门阃也必有所据可以发明毛氏之说泾以渭浊湜湜其沚宴尔新昬不我屑以母逝我梁母发我笱我躬不阅遑恤我后毛氏曰泾渭相入而清浊异说文曰湜水清见底郑氏曰小渚曰沚毛氏曰屑㓗也逝之也鱼梁所以捕鱼阅容也郑氏曰遑暇也程氏曰泾浊而渭清今泾反以渭爲浊湜湜清貌视于浅处则见清彼以爲浊而其沚自湜湜以言其惑而不能正也朱氏曰宴安于新昬不以旧室爲㓗而与之也欧阳氏曰禁其新昬母逝我梁母发我笱言弃妻将去犹顾惜其家之物旣而叹曰我身不容安得恤后事乎泾新昬也渭旧室也泾渭旣合则清浊易惑于洲渚浅处视之渭之清犹可见也诗人多述土风此卫诗而逺引泾渭者盖泾浊渭清天下所共知如云海咸河淡也就其深矣方之舟之就其浅矣泳之游之何有何亡黾勉求之凢民有丧匍匐救之泳方并解见汉广朱氏曰浮水曰游郑氏曰言深浅者喻君子之家事无难易吾皆爲之说文曰匍手行也匐伏地也程氏曰就其深矣以下陈其躬所爲治家勤劳之事随事尽其心力而爲之深则方舟浅则泳游不计其有与亡也强勉求爲之耳不特如是治其家又周睦其邻里郷党莫不尽其道张氏曰皆妇人曲徇其夫之言不我能慉反以我爲雠旣阻我德贾用不售昔育恐育鞠及尔颠覆旣生旣育比予于毒毛氏曰慉养也鞠穷也郑氏曰及与也朱氏曰承上章言我于女家勤劳如此女旣不我养而反以我爲仇雠程氏曰惟其心旣阻絶我之善故虽勤劳如是而不见取如贾之不售凢人所以憎而不知其善者由其心阻絶其善故也张氏曰昔育恐育鞠而下言昔者相与爲生理惟恐其穷以及于颠覆今旣生旣育矣乃反比我于毒而弃之乎董氏曰孙毓王肃诗并作能不我慉说文亦然我有旨蓄亦以御冬宴尔新昏以我御穷有洸有溃旣诒我肄不念昔者伊余来墍毛氏曰旨美御御也洸洸武也溃溃怒也程氏曰肄习也毛氏曰墍息也郑氏曰蓄聚美菜者以御冬月乏无时也君子亦但以我御穷苦之时至于冨贵则弃我如㫖蓄程氏曰诒我以武暴忿怒习而爲常矣朱氏曰君子弃絶之曾不念我之来息时也追言其始见君子之时接礼之厚怨之深也谷风六章章八句式微黎侯寓于卫其臣劝以归也式微式微胡不归微君之故胡爲乎中露尔雅曰式微式微者微乎微者也郑氏曰君何不归乎禁君留止于此之辞式发声也我若无君何爲处此乎臣又极谏之辞毛氏曰中露卫邑也式微式微胡不归微君之躬胡爲乎泥中毛氏曰泥中卫色也式微二章章四句旄丘责卫伯也狄人迫逐黎侯黎侯寓于卫卫不能脩方伯连率之职黎之臣子以责于卫也旄丘之葛兮何诞之节兮叔兮伯兮何多日也毛氏曰兴也前髙后下曰旄丘诞阔也郑氏曰叔伯字也唿卫之诸臣朱氏曰黎之臣子乆寓于卫登旄丘之上而见其葛节之踈阔因託以起兴曰旄丘之葛何其节之阔也卫之君臣何其多日而不见救也此诗本责卫君而但斥其臣可见优柔而不迫矣葛始生其节蹙而宻旣长其节阔而踈黎人见葛之长感岁时之乆而卫犹未见救尔何其处也必有与也何其乆也必有以也朱氏曰处安处也与与国也以他故也因上章何多日也而言其何安处而不来意必有与国相俟而俱来耳又言何其乆而不来意其或有事故而不得来诗之曲尽人情如此狐裘蒙戎匪车不东叔兮伯兮靡所与同毛氏曰大夫狐苍裘郑氏曰黎国在卫西今所寓在卫东毛氏曰无救患恤同也朱氏曰至是始微讽切之蒙戎狐裘之貌晋士蔿曰狐裘蒙茸黎侯所寓在卫东覊旅之乆见卫之大夫过者甚多终莫有动心者故叹而言曰非卫大夫之车不来东也特无与我同患难者耳琐兮尾兮流离之子叔兮伯兮褎如充耳王氏曰琐细也尾末也黎侯之臣子流离失职故琐尾也郑氏曰充耳塞耳也言卫之诸臣颜色褎然如见塞耳无闻知也人之耳聋恒多笑而巳朱氏曰言黎之君臣流离琐尾若此其可怜也而卫之诸臣颜色褎然如塞耳而无闻何哉至是然后尽其词焉然流离患难之余而其言之有序而不迫如此其人亦可知矣释文琐作璅云依字作琐旄丘四章章四句简兮刺不用贤也卫之贤者仕于伶官皆可以承事王者也简兮简兮方将万舞日之方中在前上处硕人俣俣公庭万舞郑氏曰简择也将且也毛氏曰以干羽爲万舞硕大也俣俣容貌大也苏氏曰方且万舞而择人王氏曰日之方中至明而易见之时在前上处至近而易察之地于是焉不能察而用所以刺也孔氏曰贤者容貌美大俣俣然在公庭亲爲万舞是大失其所也万舞二舞之緫名也干舞者武舞之别名也籥舞者文舞之别名也文舞又谓之羽舞郑康成据公羊传以万舞爲干舞盖公羊释经之误也春秋书万入去籥言文武二舞俱入以仲遂之丧于二舞之中去其有声者故去籥焉公羊乃以万舞爲武舞与籥舞对言之失经意矣若万舞止爲武舞则此诗与商颂何爲独言万舞而不及文舞耶左氏载考仲子之官将万焉妇人之庙亦不应独用武舞也然则万舞爲二舞之緫名明矣有力如虎执辔如组左手执籥右手秉翟赫如渥赭公言钖爵朱氏曰辔今之缰也毛氏曰组织组也籥六孔翟翟羽也赫赤貌渥厚渍也公言钖爵祭有卑煇胞寺者惠下之道见惠不过一散程氏曰此章言其才艺之美有力如虎才武也执辔如组艺也言其艺如此非在公庭见之也孔氏曰左手执管籥右手秉翟羽而舞文舞也郑氏曰硕人容色赫然如厚傅丹君徒赐其一爵而巳山有榛隰有苓云谁之思西方美人彼美人兮西方之人兮毛氏曰榛木名下湿曰隰苓大苦西方王室西方指西周也晋语齐姜氏引西方之书韦昭以爲周亦西周也周旣东迁而衰毎思其全盛之时文献之美也作诗者叹硕人之贤谓山则有榛隰则有苓唯西州然后有此等人物也云谁之思西方美人见硕人而慨然有怀西周之贤士大夫也彼美人兮西方之人兮指硕人也嗟美其真西周之人而非今丗之人也江左诸人喜言中朝名臣亦此意也简兮三章章六句泉水卫女思归也嫁于诸侯父母终思归宁而不得故作是诗以自见也杨氏曰卫女思归发乎情也其卒也不归止乎礼义也圣人着之于经以示后丗使知适异国者父母终无归宁之义则能自克者知所处矣瑟彼泉水亦流于淇有怀于卫靡日不思变彼诸姬聊与之谋毛氏曰兴也泉水始出毖然流也娈好貌诸姬同姓之女朱氏曰言毖然之泉水则亦流于淇矣我之有怀于卫则亦无日而不思矣是以即诸姬而与之谋爲归卫之计释文曰毖韩诗作秘说文作诸姬非必俱嫁于此国盖有所思而欲与亲者谋乃人情之常亦非必真得相见也出宿于泲饮饯于祢女子有行逺父母兄弟问我诸姑遂及伯姊毛氏曰泲地名祖而舎軷饮酒于其侧曰饯重始有事于道也祢地名父之姊妹称姑先生曰姊王氏曰泲祢盖父母之国地名欲归则又思嫁时出宿饮饯相与诀而之夫家朱氏曰追言其始嫁时巳逺其父母兄弟矣况今父母旣终而复可归哉杜预左传注卫女思归而不得故愿致问于姑姊释文曰祢韩诗作坭出宿于干饮饯于言载脂载牵还车言迈遄臻于卫不瑕有害朱氏同干言地名适卫所经之地也脂以脂膏涂其牵使滑泽也牵车轴也毛氏曰遄疾臻至也郑氏曰瑕犹过也还车犹言囬辕不必云嫁时所乗之车也不瑕有害谓归卫不爲过差有害自恕之辞也我思肥泉兹之永叹思须与漕我心悠悠驾言出游以冩我忧毛氏曰所出同所归异爲肥水郑氏曰兹此也自卫而来所渡水故思此而长叹思须与漕自卫而来所经邑故又思之旣不得归宁且欲乗车出游以除我忧朱氏曰悠悠思之长也毛氏曰冩除也泉水四章章六句北门刺仕不得志也言卫之忠臣不得其志尔张氏曰此诗忠臣所自作也出自北门忧心殷殷终窭且贫莫知我艰巳焉哉天实爲之谓之何哉尔雅曰殷殷忧也李氏曰尔雅云窭贫也兼言之以见其贫之甚也张氏曰出自北门是㳺息偶出北门因有此言也诗怨则怨矣然归之于命曰巳焉哉天实爲之谓之何哉王事适我政事一埤益我我入自外室人交徧讁我巳焉哉天实爲之谓之何哉郑氏曰王事国有王命役使之事苏氏曰政事国之政事毛氏曰适之埤厚也讁责也朱氏曰王事旣适我矣政事又一埤益我其劳如此而窭贫之甚室人无以自安而交徧讁我则其困于内外极矣王事敦我政事一埤遗我我入自外室人交徧摧我已焉哉天实爲之谓之何哉释文曰敦韩诗云敦迫也毛氏曰遗加也摧沮也释文曰摧韩诗作䜅北门三章章七句北风刺虐也卫国并爲威虐百姓不亲莫不相携持而去焉程氏曰序谓百姓不亲相携而去乃述当时之事然考诗之辞乃君子见几而作相招无及于祸患者也君子全身逺害唯恐去之不速故其辞迫切其虚其邪旣亟只且是也北风其凉雨雪其雱惠而好我携手同行其虚其邪旣亟只且毛氏曰兴也北风寒凉之风雱盛貌惠爱也程氏曰虚寛貌徐缓也雍容之状毛氏曰亟急也程氏曰只且辞也苏氏曰北风而又雨雪其虐甚矣朱氏曰言卫之君臣威虐巳甚将与其所好去而避之郑氏曰邪读如徐其威仪虚徐也程氏曰言尚可寛容徐缓乎旣急也哉尔雅作其虚其徐北风其喈雨雪其霏惠而好我携手同归其虚其邪旣亟只且毛氏曰喈疾貌霏甚貌归归有德也莫赤匪狐莫黒匪乌惠而好我携手同车其虚其邪旣亟只且程氏曰同车亦偕行耳但卒章辞意益迫切同车有巳驾之意莫赤者匪狐乎莫黒者匪乌乎以其色则知其物矣岂难辨哉观其爲政之道则知暴虐祸难将及于人矣惠而好我携手同行盖泉涸鱼相与处于陆相喣以湿相濡以沫之时也同车不必指贵者特恊韵耳北风三章章六句静女刺时也卫君无道夫人无德静女其姝俟我于城隅爱而不见搔首踟蹰毛氏曰静贞静也女德贞静而有法度乃可说也姝美色也张氏曰后官西北邃城隅俟我幽闲念彼姝董氏曰隋得江左本作静女其好也石经作僾而不见说文曰僾彷彿许慎引诗亦作僾静女其娈贻我管管有炜说怿女美毛氏曰旣有静德又有美色又能遗我以古人之法可以配人君也古者后夫人必有女史管之法史不记过其罪杀之后妃羣妾以礼御于君所女史书其日月授之以环以进退生子月辰则以金环退之当御者以银环进之着于左手旣御着于右手事无大小记以成法炜赤貌朱氏曰此女之美又可恱怿皆愿见之辞也自牧归荑洵美且异匪女之爲美美人之贻毛氏曰牧田官也郑氏曰洵信也张氏曰自牧归荑牧牧地也不耕种之地则多草木根芽如甸人供菓蓏之属因以赠夫人也归荑以备爼供豆实此诗刺卫君无道夫人无德故述古者贤君贤妃之相与一章言贤妃有德有容事其君子逡廵待唱于后宫幽闲之地盖静之至也爱而不见则搔首踟蹰犹关睢求之不得寤寐思服盖思之切也横渠谓后宫西北乃城隅必有所据当考二章言贤妃贻以管女史之法戒管之光华与其容色之美皆可说怿则所说者不专以其色也三章之义难通横渠之说差近大过九二枯杨生稊郑康成易作荑然则所谓荑者凢草木根芽皆是非独茅也田官献新物于君所归之荑信芳美而且异于常乃用之以答管之赠盖所以赠之者非其女色之爲美亦惟德美之人是贻耳静女三章章四句新台刺卫宣公也纳伋之妻作新台于河上而要之国人恶之而作是诗也新台有泚河水弥弥燕婉之求籧篨不鲜尔雅曰四方而髙曰台毛氏曰泚鲜明貌孔氏曰言河水者表作台之处也毛氏曰弥弥盛貌燕安婉顺也籧篨不能俯者孔氏曰鲜王肃曰少也曾氏曰籧篨戚施皆恶疾之不能爲人者也宣公之行非复人理尚可谓之人欤燕婉是求而得此匪人深恶之之辞也说文燕婉作暥婉新台有洒河水浼浼燕婉之求籧篨不殄毛氏曰洒髙峻也浼浼平地也殄絶也释文曰洒韩诗作漼浼浼韩诗作浘浘音尾云盛貌鱼网之设鸿则离之燕婉之求得此戚施毛氏曰言所得非所求也戚施不能仰者籧篨戚施盖国人恶宣公而以恶疾指之不能俯者蘧篨之疾证不能仰者戚施之疾证非于此取义也新台三章章四句二子乗舟思伋寿也卫宣公之二子争相爲死国人伤而思之作是诗也二子乗舟汎汎其景愿言思子中心养养毛氏曰宣公爲伋取齐女而美公夺之生寿及朔朔与其母愬伋于公公令伋之齐使贼先待于隘而杀之寿知之以告伋使去之伋曰君命也不可以逃寿窃其节而先徃贼杀之伋至曰君命杀我寿有何罪贼又杀之孔氏曰汎汎然见其影之去郑氏曰愿念也毛氏曰养养然忧不知所定苏氏曰自卫适齐必渉河国人伤其徃而不返汎汎然徒见其景欲救之不可得是以思之养养然二子乗舟汎汎其逝愿言思子不瑕有害毛氏曰逝徃也王氏曰死非其所不得爲无瑕䧟父于不义不得爲无害虽然其心岂有他哉故诗人怨之曰不瑕有害唯其能不瑕有害也是以恕之云尔二子乗舟二章章四句邶国十九篇七十二章三百六十三句吕氏家塾读诗记卷第四吕氏家塾读诗记吕氏家塾读诗记卷五吕氏家塾读诗记卷第五鄘说巳见邶柏舟共姜自誓也卫丗子共伯蚤死其妻守义父母欲夺而嫁之誓而弗许故作是诗以絶之范氏曰衰乱之丗淫风大行共姜得礼之正而能守义故以首鄘风也汎彼柏舟在彼中河髧彼两髦实维我仪之死矢靡它母也天只不谅人只毛氏曰兴也中河河中髧两髦之貌髦者髪至眉子事父母之饰仪匹也矢誓靡无之至也至已之死信无他心谅信也郑氏曰舟在河中犹妇人之在夫家是其常处两髦之人谓共伯也实是我之匹故我不嫁也朱氏曰告其母而质之于天曰何其不信我也序所谓誓而不许者如此释文曰髦韩诗作髳汎彼柏舟在彼河侧髧彼两髦实维我特之死矢靡慝母也天只不谅人只毛氏曰特匹也慝邪也王氏曰以再嫁爲慝则其絶之甚矣释文曰特韩诗作直云相当值也史记载共伯釐侯丗子釐侯巳葬武公袭攻共伯共伯入釐侯羡自杀按武公在位五十五年国语又称武公年九十有五犹箴儆于国计其𥘉即位其齿盖已四十余矣使果弑共伯而篡立则共伯见弑之时其齿又加长于武公安得谓之蚤死乎髦者子事父母之饰诸侯旣小歛则脱之史记谓釐侯巳葬而共伯自杀则是时共伯旣脱髦矣诗安得犹谓之髧彼两髦乎是共伯未甞有见弑之事武公未甞有篡弑之恶也柏舟二章章七句墙有茨卫人刺其上也公子顽通乎君母国人疾之而不可道也墙有茨不可埽也中冓之言不可道也所可道也言之丑也毛氏曰茨蒺蔾也欲埽去之反伤墙也前汉梁王共传听闻中冓之言注应劭曰中冓材在堂之中也颜师古曰谓舎之交积材木也应说近之郑氏曰中冓之言谓顽与夫人淫昏之语范氏曰扫之则伤墙道之则伤君必不得已而道之则不可复详必不得巳而详之则不可复读诗人之意本不欲道疾之而不能不道旣道而复以爲耻又悔而相戒也中冓当从应劭颜师古说盖阃内隐奥之处也中冓之言若曰闺门之言也墙有茨不可襄也中冓之言不可详也所可详也言之长也毛氏曰襄除也朱氏曰详详言之也不欲言故託以长释文详韩诗作杨墙有茨不可束也中冓之言不可读也所可读也言之辱也毛氏曰束而去之朱氏曰读诵言也杨氏曰公子顽通乎君母闺中之言至不可读其污甚矣圣人何取焉而着之于经也盖自古淫乱之君自以谓宻于闺门之中丗无得而知者故自肆而不反圣人所以着之于经使后丗爲恶者知虽闺中之言亦无隐而不彰也其爲训戒深矣墙有茨三章章六句君子偕老刺卫夫人也夫人淫乱失事君子之道故陈人君之德服饰之盛冝与君子偕老也君子偕老副笄六珈委委佗佗如山如河象服是冝子之不淑云如之何朱氏曰君子其夫也偕老言偕生而偕死也妇人夫死称未亡人言待死也今宣姜夫死而淫是失偕老之义毛氏曰副者后夫人之首饰编髪爲之笄衡笄也珈笄饰之最盛者所以别尊卑朱氏曰委委佗佗雍容自得之貌孔氏曰宣姜行歩有仪其举动之貌如山如河郑氏曰象服者谓䄖翟阙翟也人君之象服则舜所云予欲观古人之象日月星辰之属服饰如是而爲不善当如之何释文佗佗作他他玼兮玼兮其之翟也鬒髪如云不屑髢也玉之瑱也象之揥也扬且之晳也胡然而天也胡然而帝也毛氏曰玼鲜盛貌翟䄖翟阙翟也鬒黒髪也如云言美长也屑㓗也郑氏曰髢髲也不㓗者不用髲爲善毛氏曰瑱塞耳也揥所以摘发也扬眉上广朱氏曰且语助也毛氏曰晳白晳朱氏曰胡然而天胡然而帝言其服饰容貌之美见者惊犹鬼神也瑳兮瑳兮其之展也蒙彼绉絺是绁袢也子之淸扬扬且之颜也展如之人兮邦之媛也说文曰瑳玉色鲜白毛氏曰礼有展衣者以丹縠爲衣蒙覆也絺之美者爲绉是当暑袢延之服也清视清明也扬广扬而颜角丰满展诚也美女爲媛一章之末云子之不淑云如之何责之也二章之末云胡然而天也胡然而帝也问之也三章之末云展如之人兮邦之媛也惜之也辞益婉而意益深矣君子偕老三章一章七句一章九句一章八句桑中刺奔也卫之公室淫乱男女相奔至于丗族在位相窃妻妾期于幽逺政散民流而不可止桑中溱洧诸篇几于劝矣夫子取之何也曰诗之体不同有直刺之者新台之类是也有微讽之者君子偕老之类是也有铺陈其事不加一辞而意自见者此类是也或曰后丗狭邪之乐府冒之以此诗之序岂不可乎曰仲尼谓诗三百一言以蔽之曰思无邪诗人以无邪之思作之学者亦以无邪之思观之闵惜惩创之意隐然自见于言外矣或曰乐记所谓桑间濮上之音安知非即此篇乎曰诗雅乐也祭祀朝聘之所用也桑间濮上之音郑卫之乐也丗俗之所用也雅郑不同部其来尚矣战国之际魏文侯与子夏言古乐新乐齐宣王与孟子言古乐今乐盖皆别而言之虽今之丗太常教坊各有司局𥘉不相乱况上而春秋之丗宁有编郑卫乐曲于雅音中之理乎桑中溱洧诸篇作于周道之衰其声虽巳降于烦促而犹止于中声荀卿独能知之其辞虽近于讽一劝百然犹止于礼义大序独能知之仲尼録之于经所以谨丗变之始也借使仲尼之前雅郑果甞厖杂自卫反鲁正乐之时所当正者无大于此矣唐明皇令胡部与郑卫之声合奏谈俗乐者尚非之曾谓仲尼反使雅郑合奏乎论语答颜子之问廼孔子治天下之大纲也于郑声亟欲放之岂有删诗示万丗反收郑声以备六艺乎爰采唐矣沬之郷矣云谁之思美孟姜矣期我乎桑中要我乎上宫送我乎淇之上矣毛氏曰爰于也唐蒙菜名沬卫邑苏氏曰姜弋庸皆着姓也毛氏曰言丗族在位皆有是恶行桑中上宫所期之地淇水名也长乐刘氏曰采唐采麦采葑者欲适幽逺行其淫乱不敢正名而託之以采唐也爰采麦矣沬之北矣云谁之思美孟弋矣期我乎桑中要我乎上宫送我乎淇之上矣毛氏曰弋姓也爰采葑矣沬之东矣云谁之思美孟庸矣期我乎桑中要我乎上宫送我乎淇之上矣郑氏曰葑蔓菁毛氏曰庸姓也桑中三章章七句鹑之奔奔刺卫宣姜也卫人以爲宣姜鹑鹊之不若也范氏曰宣姜之恶不可胜道也国人疾而刺之或逺言焉或切言焉逺言之者君子偕老是也切言之者鹑之奔奔是也卫诗至此而人道尽天理灭矣国从而亡故次之以定之方中美文公而卫复兴焉鹑之奔奔鹊之彊彊人之无良我以爲兄郑氏曰奔奔彊彊言其居有常匹飞则相随毛氏曰良善也兄谓君之兄左氏传奔奔作贲贲鹊之彊彊鹑之奔奔人之无良我以爲君毛氏曰君国小君鹑之奔奔二章章四句定之方中美卫文公也卫爲狄所灭东徙渡河野处漕邑齐桓公攘戎狄而封之文公徙居楚丘始建城市而营宫室得其时制百姓说之国家殷冨焉定之方中作于楚宫揆之以日作于楚室树之榛栗椅桐梓爰伐琴瑟毛氏曰定营室也楚宫楚丘之宫揆度也揆日出日入以知东西南视定北凖极长大可伐以爲琴瑟言豫备也范氏曰椅桐可以伐琴瑟则榛栗之爲女贽梓之供器用可知是诗美其新造而志于永乆苏氏曰种木者求用于十年之后其不求近功凢类此矣爰于也他日于此伐琴瑟升彼虚矣以望楚矣望楚与堂景山与京降观于桑卜云其吉终然允臧王氏曰虚者若左氏所谓有莘之虚是也毛氏曰楚丘有堂邑景山大山京髙丘也龟曰卜允信臧善也建国必卜之郑氏曰登虚以望楚丘观其旁邑及其丘山审其髙下所依倚朱氏曰旣得其处于是下而观焉则又多桑而冝蚕王氏曰卜言吉于是遂建城市而营宫室也终然允臧者言今信善如卜所言也升彼虚矣以领略其大势降观千桑以细察其土冝灵雨旣零命彼倌人星言夙驾说于桑田匪直也人秉心塞渊騋牝三千郑氏曰灵善也毛氏曰零落也倌人主驾者苏氏曰见星而驾释文曰说舎也郑氏曰塞充实也渊深也毛氏曰马七尺曰騋騋马与牝马也郑氏曰文公命主驾者雨止爲我晨早驾欲往桑田务农急也朱氏曰诗人因言非独此人操心诚实而渊深其所畜之騋牝亦三千矣苏氏曰冨彊之业必深厚者爲之非轻扬浅薄者之所能致王氏曰言国君之冨者冝以马也程氏曰一章言建国之事次章方言相土度地之𥘉属文之势然也今文首言其事然后原其𥘉者多矣旣度其可然后卜以决之卜洛亦然古人之爲皆如是也人谋臧则龟筮从矣卒章叙其勤劳以致殷冨定之方中三章章七句蝃蝀止奔也卫文公能以道化其民淫奔之耻国人不齿也蝃蝀在东莫之敢指女子有行逺父母兄弟毛氏曰蝃蝀虹也程氏曰蝃蝀隂阳气之交映日而见故朝西而暮东在东者隂方之气就交于阳也夫阳唱隂和男行女随乃理之正今隂来交阳人所丑恶故莫敢指之女子之奔犹蝃蝀之东人所丑也郑氏曰女子有行逺父母兄弟妇人生而有适人之道何忧于不嫁而爲淫奔之过乎恶之甚尔雅蝃作螮女子有行逺父母兄弟此诗及泉水竹竿辞同而意不同此诗盖国人疾淫奔者言女子终当适人非乆在家者何爲而犯礼也泉水竹竿盖卫女思家言女子分当适人虽欲常在父母兄弟之侧有所不可得也一则欲常居家而不可得一则欲亟去家而不能得其善恶可见矣朝隮于西崇朝其雨女子有行逺兄弟父母程氏曰朝隮于西乃阳方之气来交于隂则理之顺毛氏曰崇终也从旦至食时爲崇朝范氏曰朝隮于西阳感隂也阳感隂则是阳爲倡而隂从之也故崇朝其雨此隂阳之相应也女子有行逺父母兄弟亦犹是矣乃如之人也怀昏姻也大无信也不知命也毛氏曰乃如是淫奔之人也程氏曰人虽有欲苟惟欲之从则人道废而入于禽兽矣女子以不自失爲信所谓贞信之教违背其父母可谓无信矣命正理也以道制欲则能顺命蝃蝀三章章四句相䑕刺无礼也卫文公能正其羣臣而刺在位承先君之化无礼仪也相䑕有皮人而无仪人而无仪不死何爲毛氏曰相视也郑氏曰仪威仪也陈氏曰䑕卑污可恶之物犹有皮齿体以全其形今汝在位反无礼仪而不如䑕朱氏曰人而无仪则其不死亦何爲哉相䑕有齿人而无止人而无止不死何俟郑氏曰止容止孝经曰容止可观相䑕有礼人而无礼人而无礼胡不遄死毛氏曰体肢体也遄速也相䑕之恶无礼何其如是之甚也盖溺于淫乱之俗不如是不足以自抜也疾恶不深则迁善不力相䑕三章章四句干旄美好善也卫文公臣子多好善贤者乐告以善道也王氏曰以素丝组马以好贤者臣子之好善也人君之好善则非特如此必与之食天禄共天位焉柏舟之仁人见愠于羣小以至于觏闵受侮者以顷公故也然则文公之臣子好善如此亦以文公故也故曰一国之事系一人之本谓之风孑孑干旄在浚之郊素丝纰之良马四之彼姝者子何以卑之朱氏曰孑孑特出之貌孔氏曰干之首有旄有羽旄者牛尾也羽夏翟之羽也其下有旒縿毛氏曰浚卫邑尔雅曰邑外谓之郊毛氏曰纰所以织组也王氏曰素丝爲组所以带马良马所以好贤者也朱氏曰此设爲贤者之言言卫之卿大夫建此干旄欲有所咨问于我我将何以卑之乎言不知所以副其意者彼姝者子言其德之美指卫之臣子孑孑干旟在浚之都素丝组之良马五之彼姝者子何以予之毛氏曰鸟隼曰旟下邑曰都王氏曰纰之以爲组孑孑干旌在浚之城素丝祝之良马六之彼姝者子何以告之毛氏曰析羽爲旌城都城也祝织也程氏曰马四至于五六马之益多见其礼之益加也郊都城好贤益笃则贤者益至不好贤则士益逺遯也左氏传曰干旄何以告之取其忠也干旄三章章六句载驰许穆夫人作也闵其宗国颠覆自伤不能救也卫懿公爲狄人所灭国人分散露于漕邑许穆夫人闵卫之亡伤许之小力不能救思归唁其其兄又义不得故赋是诗也漕卫东邑草行曰䟦水行曰渉范氏曰载驰载驱急也言至于漕思之也朱氏曰夫人父母不在当使大夫宁其兄弟夫人欲自归唁其兄弟而託以不欲劳其大夫之跋渉也释文驱作駈曰字亦作驱旣不我嘉不能旋反视尔不臧我思不逺郑氏曰嘉善也尔许人也臧善也许人旣不以我归卫则我亦不能旋反于卫矣爲许人者盍亦视尔父子兄弟之间有灾患不臧其心如之何则我之思不逺矣不閟谓晓然易见𥘉不閟也旣不我嘉不能旋济视尔不臧我思不閟朱氏曰济渡也自许归卫必有所渡之水也毛氏曰閟闭也陟彼阿丘言采其蝱女子善怀亦各有行许人尤之衆稺且狂毛氏曰偏髙曰阿丘蝱贝母也升至偏髙之丘采其蝱者将以疗疾曽氏曰善怀犹善思也郑笺善犹多也意巳如此女子之于怀思甚于男子毛氏曰行道也朱氏曰将欲升髙望逺以舒忧想之情言采其蝱以疗鬰结之疾女子善怀亦各有行言女子虽多怀思然今之所以迫切者亦各有道他人不知则以爲女子情性之常而尤之也衆稚且狂非真指许人以爲稺狂盖言我忧患如此之迫切彼方且尤我之归意者衆人其㓜稺乎其狂惑乎不然何其不相体悉不识缓急一至于是也我行其野芃芃其麦控于大邦谁因谁极大夫君子无我有尤百尔所思不如我所之毛氏曰愿行卫之野麦芃芃然方盛长朱氏曰控持而告之也因如因魏庄子之因毛氏曰极至也朱氏曰言我将行其野渉芃芃之麦而控告于大邦然未知其将何所因而何所至乎虽大夫君子爲我思所以处此者百方然不如使我得自尽其心之爲愈也载驰五章一章六句二章章四句一章六句一章八句鄘国十篇三十章百七十六句吕氏家塾读诗记卷第五吕氏家塾读诗记吕氏家塾读诗记卷六吕氏家塾读诗记卷第六卫说巳见邶淇奥美武公之德也有文章又能听其规谏以礼自防故能入相于周美而作是诗也瞻彼淇奥緑竹猗猗有匪君子如切如瑳如琢如磨瑟兮僴兮赫兮咺兮有匪君子终不可谖兮毛氏曰兴也奥隈也长乐刘氏曰淇水之旁至今多美竹他所弗迨也毛氏曰猗猗美盛貌匪文章貌治骨曰切象曰瑳玉曰琢石曰磨瑟矜庄貌僴寛大也赫有明德赫赫然咺威仪容止宣着也谖忘也大学曰如切如瑳者道学也如琢如磨者自脩也瑟兮僴兮者恂慄也赫兮咺兮者威仪也有斐君子终不可諠兮者道盛德至善民之不能忘也〇程氏曰赫兮咺兮成德辉着于外也首章言其德美文章由善学自治而然释文曰韩诗竹作云萹筑也石经同咺韩诗作宣瞻彼淇奥緑竹青青有匪君子充耳琇莹㑹弁如星瑟兮僴兮赫兮咺兮有匪君子终不可谖兮毛氏曰青青茂盛貌充耳谓之瑱琇莹美石也天子玉瑱诸侯以石弁皮弁郑氏曰㑹谓弁之缝中饰之以玉皪皪而处状似星也程氏曰二章言其威仪之美服饰之盛瞻彼淇奥緑竹如箦有匪君子如金如钖如圭如璧寛兮绰兮猗重较兮善戏谑兮不爲虐兮程氏曰如箦言其盛密比如箦毛氏曰金钖鍊而精圭璧性有质尔雅曰寛绰也毛氏曰重较卿士之车程氏曰善戏谑言其乐易而以礼自防节不至于过是不爲虐也淇奥三章章九句考槃刺庄公也不能继先公之业使贤者退而穷处孔䕺子孔子曰于考槃见遯丗之士而无闷于丗程氏曰考槃观其名巳可见君子之心处之巳安知天下决然不可复爲虽然如此退处至于其心寤寐间不忘君考槃在涧硕人之寛独寐寤言永矢弗谖毛氏曰考成槃乐也山夹水曰涧郑氏曰硕大也寤觉永长谖忘也在涧独寐觉而独言〇程氏曰贤者之退穷处涧谷间虽德体寛裕而心在朝廷寤寐不能忘怀深念其不得以善道告君故陈其由也释文曰涧韩诗作干云墝埆之处也考槃在阿硕人之薖独寐寤歌永矢弗过毛氏曰曲陵曰阿薖寛大貌杨氏曰自陈不得过君朝〇董氏曰阿韩诗作干章句曰地下而黄曰干考槃在陆硕人之轴独寐寤宿永矢弗告尔雅曰髙平曰陆苏氏曰轴盘桓不行从容自广之谓也杨氏曰自陈不得告君以善考槃在涧硕人之寛非所谓山泽之儒形容甚癯者也轴之义未详以上两章观之苏氏说差近但未见训诂所出耳考槃三章章四句硕人闵庄姜也庄公惑于嬖妾使骄上僭庄姜贤而不答终以无子国人闵而忧之孔氏曰此诗皆陈庄姜冝答而君不亲硕人其颀衣锦褧衣齐侯之子卫侯之妻东宫之妹邢侯之姨谭公维私毛氏曰颀长貌郑氏曰褧禅也衣锦尚之以禅衣爲其文之太着毛氏曰东宫齐太子也女子后生曰妹妻之姊妹曰姨姊妹之夫曰私苏氏曰邢周公之后也谭近齐白虎通曰伯子男臣子于其国中襃其君爲公诗云覃公维私覃子也〇王氏曰言族类之贵手如柔荑肤如凝脂领如蝤蛴齿如瓠犀螓首蛾眉巧笑倩兮美目盼兮毛氏曰如荑之新生如脂之凝领颈也蝤蛴蝎虫也瓠犀瓠瓣螓首广颡而方朱氏曰蛾𧖟蛾也其眉细而长毛氏曰倩好口辅盼白黒分王氏曰言容色之美〇论语子夏问曰巧笑倩兮美目盻兮素以爲绚兮注上二句在卫风硕人之二章下一句逸硕人敖敖说于农郊四牡有骄朱幩镳镳翟茀以朝大夫夙退无使君劳毛氏曰敖敖长貌孔氏曰说舎也毛氏曰农郊近郊朱氏曰四牡车之四马毛氏曰骄壮貌幩饰也人君以朱纒镳扇汗且以爲饰镳镳盛貌翟车也夫人以翟羽饰车茀蔽也朱氏曰言庄姜自齐来嫁舎止近郊乘是车马之盛以入君之朝国人乐得以爲庄公之配故谓诸大夫朝于君者冝早退无使君劳于政事而不得与夫人相亲也释文曰说本或作税河水洋洋北流活活施罛濊濊鳣鲔发发葭菼揭揭庶姜孽孽庶士有朅孔氏曰河在齐西北流毛氏曰洋洋盛大也活活流也罛鱼罟濊濊施之水中鳣鲤也鲔鮥也发发盛貌葭芦菼薍也揭揭长也郑氏曰庶姜谓姪娣毛氏曰孽孽盛饰董氏曰庶士其媵臣也郑氏曰此章言齐地广饶士女佼好礼仪之备而君何爲不答夫人释文曰发韩诗作鱍孽韩诗作䡾朅韩诗作桀硕人四章章七句氓刺时也宣公之时礼义消亡淫风大行男女无别遂相奔诱华落色衰复相弃背或乃困而自悔丧其妃耦故序其事以风焉美反正刺淫泆也陈氏曰诗人盖有所指而云备一人之始末以爲戒也美反正刺淫泆此两语烦赘见弃而悔乃人情之常何美之有氓之蚩蚩抱布贸丝匪来贸丝来即我谋送子渉淇至于顿丘匪我愆期子无良媒将子无怒秋以爲期毛氏曰氓民也朱氏曰蚩蚩无知之貌毛氏曰布币也郑氏曰季春始𧖟孟夏卖丝匪非即就也子者男子之通称〇毛氏曰丘一成爲顿丘郑氏曰良善也将请也此民非来买丝但来就我欲与我谋爲室家也言民诱己己乃送之渉淇水至此顿丘定室家之谋非我心欲过子之期子无善媒来告期时民欲爲近期故语之曰请子无怒秋以与子爲期氓假贸丝而来即我谋本谋挈是女而归也及氓之归是女乃迟迟未行送之于野谓之曰匪我愆期也子无良媒以往来道逹故我行计未成耳乗彼垝垣以望复关不见复关泣涕涟涟旣见复关载笑载言尔卜尔筮体无咎言以尔车来以我贿迁毛氏曰垝毁也苏氏曰复关氓之所在也〇李氏曰不见复关泣涕涟涟言其未见也其忧如此旣见复关载笑载言言其旣见也其喜如此毛氏曰龟曰卜蓍曰筮体兆卦之体贿财迁徙也欧阳氏曰子初来即我谋我旣许子而尔乃决以卜筮于是我从子而往尔桑之未落其叶沃若于嗟鸠兮无食桑葚于嗟女兮无与士耽士之耽兮犹可说也女之耽兮不可说也朱氏曰沃若润泽貌〇欧阳氏曰桑之沃若谕男情意盛时可爱至黄而殒又谕男意易得衰落毛氏曰鸠鹘鸠也食桑葚过则醉而伤其性耽乐也郑氏曰说解也士有百行可以功过相除至于妇人无外事惟以贞信爲节朱氏曰士之耽犹可说而女之耽不可说者妇人深自媿悔之辞主言妇人惟以贞信爲节一失其正则余无可观尔非眞以士之耽爲可说而恕之也桑之落矣其黄而陨自我徂尔三歳食贫淇水汤汤渐车帷裳女也不爽士贰其行士也罔极二三其德毛氏曰陨堕也孔氏曰自我往尔男子之家三歳之后贫于衣食毛氏曰汤汤水盛貌帷裳妇人之车也爽差也朱氏曰淇水渐其车之帷裳言见弃而归也女未甞差其所守而士者自贰其行盖由其心无所至极而二三其德故也三歳爲妇靡室劳矣夙兴夜寐靡有朝矣言旣遂矣至于暴矣兄弟不知咥其笑矣静言思之躬自悼矣朱氏曰靡不也夙早也兴起也咥笑貌言我三歳爲妇尽心竭力不以室家之劳爲劳早起夜卧无有一朝不然者与尔始相与谋约之言旣巳遂矣而尔遽以暴戾加已郑氏曰兄弟在家不知我之见酷暴若其知之则咥咥然笑我朱氏曰然亦何所归咎哉但静而思之躬自痛悼而巳盖淫奔从人不爲兄弟所齿故也及尔偕老老使我怨淇则有岸隰则有泮緫角之宴言笑晏晏信誓旦旦不思其反反是不思亦巳焉哉朱氏曰及与也毛氏曰泮坡也緫角结发也晏晏和柔也孔氏曰旦旦犹怛怛苏氏曰始也将与女偕老今老而反使我怨淇犹有岸隰犹有畔何女心之不可知也朱氏曰我緫角之时与尔宴乐言笑成此信誓曽不思其反复以至于此也旣不思其反复而至此矣则亦如之何哉亦巳而巳矣左传曰思其终也思其复也思其反之谓也〇说文旦旦作氓六章章十句竹竿卫女思归也适异国而不见答思而能以礼者也籊籊竹竿以钓于淇岂不尔思逺莫致之毛氏曰籊籊长而杀也欧阳氏曰卫女之思归者述其国俗之乐云有籊籊然执竿以钓于淇者我在家时常出而见之朱氏曰我岂不思卫乎逺而不可至尔泉源在左淇水在右女子有行逺兄弟父母泉源解见泉水李氏曰言旧时游泳二水之间其乐如此今也嫁于异国而不得见也故曰女子有行逺父母兄弟淇水在右泉源在左巧笑之瑳佩玉之傩毛氏曰瑳巧笑貌傩行有节度〇欧阳氏曰思卫女之在其国者巧笑佩玉威仪闲暇乐然于二水之上念已有所不如也淇水滺滺桧楫松舟驾言岀游以冩我忧毛氏曰滺滺流貌桧栢叶松身楫所以櫂舟欧阳氏曰淇水滺滺然有乗舟而游者亦可乐也朱氏曰驾言出游以冩我忧与泉水之卒章同意释文滺滺作浟浟曰本亦作滺竹竿四章章四句芄兰刺惠公也骄而无礼大夫刺之芄兰之支童子佩觿虽则佩觿能不我知容兮遂兮垂带悸兮毛氏曰兴也郑氏曰芄兰柔弱朱氏曰支枝同毛氏曰觿所以解结成人之佩也人君治成人之事虽童子犹佩朱氏曰虽则佩觿然无成人之德但能傲然不我知而巳言骄而无礼余无所能也容兮遂兮舒缓放肆之貌悸带下垂之貌〇董氏曰支石经作枝说文同让之叶童子佩韘虽则佩韘能不我甲容兮遂兮垂带悸兮朱氏曰沈括云芄兰之叶如佩韘之状〇毛氏曰韘玦也能射御则佩韘甲狎也〇广汉张氏曰独再言容兮遂兮垂带悸兮而其骄慢无所知之气象盖莫掩矣〇释文曰甲韩诗作狎能不我甲言但能不我亲狎妄自尊大而巳芄兰二章章六句河广宋襄公母归于卫思而不止故作是诗也孔氏曰夫人爲先君所出其子承父之重与祖爲一体母出与庙絶不可以私反故义不得也范氏曰夫人之不往义也天下岂有无母之人欤有千乗之国而不得养其母则人之不幸也爲襄公者将若之何生则致其孝没则尽其礼而巳卫有妇人之诗自庄姜至于襄公之母六人焉皆止于礼义而不敢过也夫以卫之政教淫僻风俗伤败然而女子犹知有礼而畏义如此者盖以先王之化所及也说苑曰宋襄公爲太子请于桓公曰请使目夷立公曰何故对曰臣之舅在卫爱臣若终立则不可以往味此诗而推其母子之心盖不相逺所载似可信也不曰欲见母而曰欲见舅者恐伤其父之意也母之慈子之孝皆止于义而不敢过焉不幸处母子之变者可以观矣谁谓河广一苇杭之谁谓宋逺跋予望之毛氏曰杭度也郑氏曰谁谓河水广与一苇加之则可以渡之喻狭也今我之不渡直自不往耳非爲其广予我也谁谓宋国逺与我跋足则可以望见之亦喻近也今我之不往直以义不往耳非爲其逺谁谓河广曽不容刀谁谓宋逺曽不崇朝郑氏曰不容刀亦喻狭小船曰刀崇终也行不终朝亦喻近河广二章章四句伯兮刺时也言君子行役爲王前驱过时而不反焉范氏曰居而相离则思期而不至则忧此人之情也文王之遣戍役周公之东征其诗皆叙其室家之情男女之思以闵之故其民恱而忘死圣人能通天下之志是以能成天下之务兵者毒民于死地者也孤人之子寡人之妻伤天地之和致水旱之灾故圣王重之如不得巳而行则告以归期念其勤劳哀伤惨怛不啻如在巳是以诗美之则言其君上之闵恤刺之则録其室家之怨思以爲人情不出乎此也爲王前驱特诗中之一语非大义也伯兮朅兮邦之桀兮伯也执殳爲王前驱郑氏曰伯君子字也〇毛氏曰朅武貌〇郑氏曰桀英桀〇毛氏曰殳长丈二而无刃朱氏曰妇人自言其君子之才之美如是今乃执殳而爲王前驱也自伯之东首如飞蓬岂无膏沐谁适爲容朱氏曰蓬草也首如飞蓬髪乱也〇毛氏曰妇人夫不在无容饰适主也膏所以膏首面沐盖潘也左氏传遗之潘沐杜预注云潘米汁可以沐头鲁遣展喜以膏沐劳齐师则膏非专妇人用也其雨其雨杲杲出日愿言思伯甘心首疾朱氏曰其者兾其将然之辞郑氏曰人言其雨其雨而杲杲然日复出犹我言伯且来伯且来复不来愿念也甘心如人心嗜欲所贪口味不能絶也朱氏曰望其君子之归而不归也是以不堪忧思之苦而甘心于首疾也焉得谖草言树之背愿言思伯使我心痗毛氏曰谖草令人忘忧背北堂也痗病也〇孔氏曰何处得一忘忧之草我树之于北堂之上兾观之以忘忧〇朱氏曰思得草之美者玩以忘忧然丗岂有是哉则亦思之不巳而心痗焉尔心痗则其病益深非特首疾而巳也〇释文曰谖本又作萱伯兮四章章四句有狐刺时也卫之男女失时丧其妃耦焉古者国有凶荒则杀礼而多昬㑹男女之无夫家者所以育人民也有狐绥绥在彼淇梁心之忧矣之子无裳毛氏曰兴也朱氏曰绥绥独行求匹之貌〇毛氏曰石絶水曰梁范氏曰孤独行于水之梁失其所也郑氏曰之子是子也时妇人丧其妃耦寡而忧是子无裳无爲作裳者欲与爲室家有狐绥绥在彼淇厉心之忧矣之子无带毛氏曰厉深可厉之旁带所以申束衣有狐绥绥在彼淇侧心之忧矣之子无服李氏曰无服言其衣服之不备也有狐三章章四句木瓜美齐桓公也卫国有狄人之败出处于漕齐桓公救而封之遗之车马器服焉卫人思之欲厚报之而作是诗也投我以木瓜报之以琼琚匪报也永以爲好也毛氏曰木瓜楙木也琼玉之美者琚佩玉名李氏曰言人遗我以微物必有以厚报之况齐桓公之德如此其大则报之当如何朱氏曰投我以木瓜而报之以琼琚报之厚矣而犹曰非敢以爲报姑欲长以爲好而不忘尔盖报人之施而曰如是报之足矣则报者之情倦而施者之德忘惟其歉然常若无物可以报之则报者之情施者之德两无穷也投我以木桃报之以琼瑶匪报也永以爲好也毛氏曰琼瑶羙石投我以木李报之以琼玖匪报也永以爲好也毛氏曰琼玖玉名孔子曰吾于木瓜见苞苴之礼行木瓜三章章四句卫国十篇三十四章二百三句吕氏家塾读诗记卷第六吕氏家塾读诗记吕氏家塾读诗记卷七吕氏家塾读诗记卷第七王郑氏诗谱曰王城者周东都王城畿内方六百里之地其封域在禹贡豫州太华外方之间北得河阳渐兾州之南始武王作邑于镐京谓之宗周是爲西都成王在丰欲宅洛邑使召公先相宅旣成谓之王城是爲东都今河南是也召公旣相宅周公往营成周今洛阳是也成王居洛邑迁殷顽民于成周复还归处西都至十一丗幽王嬖褒姒生伯服废申后太子冝臼奔申申侯与犬戎攻宗周杀幽王于戏晋文侯郑武公迎冝臼于申而立之是爲平王以乱故徙居东都王城于是王室之尊与诸侯无异其诗不能复雅故贬之谓之王国之变风黍离闵宗周也周大夫行役至于宗周过故宗庙宫室尽爲禾黍闵周室之顚覆彷徨不忍去而作是诗也彼黍离离彼稷之苗行迈靡靡中心揺揺知我者谓我心忧不知我者谓我何求悠悠苍天此何人哉毛氏曰彼彼宗庙宫室说文曰黍禾属而黏者也以大暑而种故谓之黍孔氏曰黍可爲酒〇孔氏曰离离垂也尔雅曰粢稷也孔氏曰黍言离离稷言苗则是黍秀稷未秀〇毛氏曰迈行也靡靡犹迟迟也孔氏曰揺揺是心忧无所附着之意楚威王谓苏秦曰寡人心揺揺然如悬旌而无所薄郑氏曰知我者知我之情谓我何求恠我乆留不去〇毛氏曰悠悠逺意苍天以体言之尊而君之则称皇天元气广大则称昊天仁覆闵下则称旻天自上降监则称上天据逺视之苍苍然则称苍天李氏曰周大夫唿天而愬曰致此者何人哉盖含蓄其辞不欲指斥其人也彼黍离离彼稷之穗行迈靡靡中心如醉知我者谓我心忧不知我者谓我何求悠悠苍天此何人哉毛氏曰穗秀也诗人自黍离离见稷之穗故歴道其所更见中心如醉醉于忧也彼黍离离彼稷之实行迈靡靡中心如噎知我者谓我心忧不知我者谓我何求悠悠苍天此何人哉毛氏曰自黍离离见稷之实元城刘氏曰人之情于忧乐之事𥘉遇之则其心变焉次遇之则心微变三遇之则其心如常矣此常人之情也至于君子忠厚之情则不然其行役往来故非一见也𥘉见稷之苗矣又见稷之穗矣又见稷之实矣而所感之心始终如一不少变而愈深此则诗人之意也孔氏曰噎者咽喉闭塞之名言忧深不能喘息如噎之然黍离三章章十句君子于役刺平王也君子行役无期度大夫思其危难以风焉攷经文不见思其危难以风之意君子于役不知其期曷至哉鸡栖于埘日之夕矣羊牛下来君子于役如之何勿思毛氏曰凿墻而栖曰埘朱氏曰君子之行役不知其还反之期且今亦何所至哉鸡则栖于埘矣日则夕矣羊牛则下来矣郑氏曰言畜产出入尚有期节至于行役者乃反不也朱氏曰虽欲使我之不思不可得也释文埘作时曰本亦作埘君子于役不日不月曷其有佸鸡栖于桀日之夕矣羊牛下括君子于役苟无饥渴毛氏曰佸㑹也鸡栖于杙爲桀括至也郑氏曰苟且也〇朱氏曰君子行役之乆不可计以日月而又不知其何时可以来㑹也亦庶几其免于饥渴而巳矣君子于役二章章八句君子阳阳闵周也君子遭乱相招爲禄仕全身逺害而巳君子阳阳左执簧右招我由房其乐只且程氏曰阳阳自得陶陶自乐之状皆不任忧责全身自乐而巳君子居乱丗如是毛氏曰簧笙也郑氏曰由从也招我欲使我从之于房中俱在乐官也我者君子之友自谓也毛氏曰国君有房中之乐朱氏曰只且语助声苏氏曰君子以贱爲乐则其贵者不可居也虽有贵位而君子不居则周不可辅矣此所以爲闵周也君子陶陶左执翿右招我由敖其乐只且毛氏曰陶陶和乐貌孔氏曰翿舞者所持纛也郑氏曰敖者燕舞之位君子阳阳二章章四句扬之水刺平王也不抚其民而逺屯戍于母家周人怨思焉程氏曰诸侯有患天子命保卫之亦冝也平王独思其母家尔非有王者保天下之心人怨冝也况天子当使方伯邻国共保助之扬之水不流束薪彼其之子不与我戍申怀哉怀哉曷月予还归哉张氏诗曰扬水悠扬缓不流不漂蒲楚弱堪忧谈诗若作奔湍解王郑诸篇未易求欧阳氏曰扬之水不流束薪犹东周政衰不能召发诸侯独使周人逺戍乆而不得代耳彼其之子周人谓它诸侯国人之当戍者也郑氏曰平王母家申国姜姓在陈郑之南迫于彊楚而数见侵伐王是以戍之朱氏曰思之哉思之哉何月而得遄归也扬之水不流束楚彼其之子不与我戍甫怀哉怀哉曷月予还归哉毛氏曰楚木也甫诸姜也孔氏曰言甫许者以其俱爲姜姓旣重章以变文因借甫许以言申其实不戍甫许也六国时秦赵同爲嬴姓史记汉书多谓秦爲赵亦此类也扬之水不流束蒲彼其之子不与我戍许怀哉怀哉曷月予还归哉毛氏曰蒲草也许诸姜也扬之水三章章六句中谷有蓷闵周也夫妇日以衰薄凶年饥馑室家相弃尔范氏曰丗治则室家相保者上之所养也丗乱则男女相弃者上之所残也其使之也勤其取之也厚则夫妇日以衰薄而凶年不免于离散矣伊尹曰匹夫匹妇不获自尽民主罔与成厥功故诗人举一物失所而知王政之恶一女见弃而知人民之困以爲政荒民散将无以爲国矣中谷有蓷暵其干矣有女仳离嘅其叹矣嘅其叹矣遇人之艰难矣毛氏曰兴也蓷鵻也孔氏曰暵燥也毛氏曰仳别也程氏曰蓷谷中所生之物待隂润而后能生故暵则干矣兴夫妇乐歳则能相保凶年则至相弃也郑氏曰慨然而叹自伤遇君子之穷厄曽氏曰凶年而遽相弃背盖衰薄之甚者然诗人乃曰遇斯人之艰难遇斯人之不淑而无怨怼过甚之辞焉厚之至也中谷有蓷暵其脩矣有女仳离条其歗矣条其歗矣遇人之不淑矣陈氏曰脩长茂者也长茂者爲所暵〇毛氏曰条条然歗也〇程氏曰歗长吟也悲恨深于叹矣〇董氏曰古之伤死者之辞曰如何不淑古者谓死丧饥馑皆曰不淑盖以吉庆爲善事凶祸爲不善事虽今人语犹然中谷有蓷暵其湿矣有女仳离啜其泣矣啜其泣矣何嗟及矣苏氏曰及其甚也则虽生于湿者亦不免也毛氏曰啜泣貌苏氏曰泣者穷之甚也〇董氏曰啜韩诗作惙啜其泣矣何嗟及矣言事巳至此末如之何也中谷有蓷三章章六句兎爰闵周也桓王失信诸侯背叛构怨连祸王师伤败君子不乐其生焉有兎爰爰雉离于罗我生之𥘉尚无爲我生之后逢此百罹尚寐无吪毛氏曰爰爰缓意鸟网爲罗〇郑氏曰尚庶几也毛氏曰罹忧吪动也朱氏曰爲此诗者盖及见西周之盛故曰方我生之𥘉天下尚无事及我生之后而逢时之多难如此郑氏曰寐不欲动无所乐生之甚孟子曰雉兎者往焉盖采捕于野者多得雉兔因以名之此诗亦因所见而爲比也兎之大以比诸侯雉之小周人以自比也言诸侯之背叛者恣睢自如而周人反受其祸也有兎爰爰雉离于罦我生之𥘉尚无造我生之后逢此百忧尚寐无觉毛氏曰罦覆车也造爲也有兎爰爰雉离于罿我生之𥘉尚无庸我生之后逢此百凶尚寐无聦毛氏曰罿罬也庸用也聦闻也兎爰三章章七句葛藟王族刺平王也周室道衰弃其九族焉緜緜葛藟在河之浒终逺兄弟谓他人父谓他人父亦莫我顾毛氏曰兴也緜緜长不絶之貌左传曰葛藟犹能庇其本根毛氏曰水厓曰浒渤海胡氏曰周南云葛之覃兮施于中谷又云南有樛木葛藟累之邶风云旄丘之葛兮何诞之节兮唐风云葛生蒙楚蘝蔓于野大雅云莫莫葛藟施于条枚然则葛也藟也必生于山谷丘野之地延蔓于草木条枚之上不生于河浒水厓生不得其地则失物之性也王氏曰谓他人父谓他人母谓他人昆所谓不爱其亲而爱他人李氏曰王旣以他人爲父亦无顾我之意我九族也葛藟生非其地犹宗族失所依也緜緜葛藟在河之涘终逺兄弟谓他人母谓他人母亦莫我有毛氏曰涘厓也郑氏曰有识有也緜緜葛藟在河之漘终逺兄弟谓他人昆谓他人昆亦莫我闻孔氏曰尔雅云夷上洒下漘郭璞云厓上平坦而下水深者爲漘毛氏曰昆兄也李氏曰不与我相闻知也葛藟三章章六句采葛惧䜛也彼采葛兮一日不见如三月兮毛氏曰兴也葛所以爲絺绤也事虽小一日不见于君忧惧于䜛矣苏氏曰朝有䜛人则下不敢有所爲李氏曰人之譛人多因其不见则乗间而䜛之〇孔氏曰旣以葛萧艾爲喻因以月秋歳爲次也设文各从其韵也不由事大忧深也彼采萧兮一日不见如三秋兮毛氏曰萧所以共祭祀孔氏曰三秋设言三春三夏其义亦同取其韵耳彼采艾兮一日不见如三歳兮毛氏曰艾所以疗疾毛氏所谓事虽小盖通三章言之葛之爲絺绤萧之共祭祀艾之疗疾特训释三物见采之由不于此取义也郑氏所笺失传意矣采葛三章章三句大车刺周大夫也礼义陵迟男女淫奔故陈古以刺今大夫不能听男女之讼焉此诗所谓陈古其犹在于文武成康之后欤盖唯能止其奔未能革其心与行露之诗异矣亦仅胜于东迁之时而巳大车槛槛毳衣如菼岂不尔思畏子不敢毛氏曰大车大夫之车槛槛车行声也毳衣大夫之服菼鵻也芦之𥘉生也乗其大车槛槛然服毳冕以决讼大车啍啍毳衣如璊岂不尔思畏子不奔毛氏曰啍啍重迟之貌璊赪也谷则异室死则同穴谓予不信有如皦日毛氏曰谷生皦白也郑氏曰穴谓冢圹中也朱氏曰民之欲相奔者畏其大夫自以终身不得如其志也故曰生不得相奔以同室庶几死得合葬以同穴而巳谓予不信有如皎日约誓之辞也大车三章章四句丘中有麻思贤也庄王不明贤人放逐国人思之而作是诗也丘中有麻彼留子嗟彼留子嗟将其来施施毛氏曰留氏子嗟字也郑氏曰施施舒行苏氏曰子嗟隐居丘陵之间而殖麻麦果实以爲生者民思其贤而庶其肯徐来以从我丘中有麦彼留子国彼留子国将其来食朱氏曰子国亦字也〇苏氏曰庶几肯来从我食也丘中有李彼留之子彼留之子贻我佩玖毛氏曰玖石次玉者朱氏曰贻我佩玖冀其有以赠已也丘中有麻三章章四句王国十篇二十八章百六十二句吕氏家塾读诗记卷第七吕氏家塾读诗记吕氏家塾读诗记卷八吕氏家塾读诗记卷第八郑郑氏诗谱曰𥘉宣王封母弟友于宗周畿内咸林之地是爲郑桓公今京兆郑县是其都也又爲幽王大司徒甚得周衆与东土之人问于史伯曰王室多故余惧及焉其何所可以逃死史伯曰其济洛河颍之间乎是其子男之国虢郐爲大君若以周难之故寄帑与贿不敢不许若克二邑鄢蔽补丹依畴歴华君之土也桓公从之后三年幽王爲犬戎所杀桓公死之其子武公与晋文侯定平王于东都王城卒取史伯所云十邑之地左洛右济前华后河食溱洧焉今河南新郑是也武公又作卿士国人冝之郑之变风作缁衣美武公也父子并爲周司徒善于其职国人冝之故美其德以明有国善善之功焉礼记缁衣子曰好贤如缁衣〇孔䕺子孔子曰于缁衣见好贤之至此诗武公入仕于周而周人美之也若郑人所作何爲三章皆言适子之馆乎好贤如缁衣所谓贤即谓武公父子也后之讲师习其读而不知其义误以爲称武公之好贤遂曰明有国善善之功失其旨矣缁衣之冝兮敝予又改爲兮适子之馆兮还予授子之粲兮毛氏曰缁黒色王氏曰缁衣朝服也程氏曰冝言其称毛氏曰改更也适之也苏氏曰诸侯入爲卿士皆受馆于王室〇毛氏曰粲餐也范氏曰桓公武公之爲司徒上得于君下得于民其君子好之愈乆而愈不厌朱氏曰言子之服缁衣也甚冝其或敝也则予愿爲子更爲之〇范氏曰适子之馆兮亲之也还予授子之粲兮又授之以饮食也旣亲之又授之以饮食此好贤之至也缁衣之好兮敝予又改造兮适子之馆兮还予授子之粲兮毛氏曰好犹冝也郑氏曰造爲也缁衣之蓆兮敝予又改作兮适子之馆兮还予授子之粲兮毛氏曰蓆大也缁衣三章章四句将仲子刺庄公也不胜其母以害其弟弟叔失道而公弗制祭仲諌而公弗听小不忍以致大乱焉苏氏曰庄公欲必致叔于死叔之未袭郑也有罪而未至于死是以諌而不听諌而不听非爱之也未得所以杀之也毛氏不知其说其叙此诗以爲不胜其母以害其弟弟叔失道而公弗禁祭仲諌而公弗听小不忍以致大乱庄公岂不忍者哉将仲子兮无踰我里无折我树𣏌岂敢爱之畏我父母仲可怀也父母之言亦可畏也毛氏曰将请也仲子祭仲也踰越里居也二十五家爲里𣏌木名也折言伤害也李氏曰无踰我里言无与我家事也郑氏曰无折我树𣏌喻言无害我兄弟也朱氏曰虽知汝之言诚可怀思而父母之言亦岂可不畏哉五家爲邻五邻爲里皆有地域沟树之故曰无踰我里无折我树𣏌将仲子兮无踰我墙无折我树桑岂敢爱之畏我诸兄仲可怀也诸兄之言亦可畏也吕氏曰孟子曰树墙下以桑则桑在墙下也毛氏曰诸兄公族将仲子兮无踰我园无折我树檀岂敢爱之畏人之多言仲可怀也人之多言亦可畏也毛氏曰园所以树木檀彊忍之木将仲子兮无踰我里无折我树𣏌辞虽拒仲而意则与之如侍人僚柤告昭公以去季氏之谋公执戈以惧之之类岂敢爱之畏我父母则于叚非有所不忍也仲可怀也父母之言亦可畏也则拳拳于叔而不得巳于姜氏者可见矣畏我诸兄畏人之多言特迫于宗族国人之议论非爱叚也具文见意而庄公之情得矣将仲子三章章八句叔于田刺庄公也叔处于京缮甲治兵以出于田国人说而归之叔于田巷无居人岂无居人不如叔也洵美且仁毛氏曰叔大叔叚也田取禽也巷里涂也〇郑氏曰洵信也欧阳氏曰国人爱之以谓叔出于田则所居之巷若无人矣非实无人虽有而不如叔之美且仁也吕氏曰国人称之如是者亦不义而得衆也以得衆心爲仁以饮酒爲好以善服马爲武叔于狩巷无饮酒岂无饮酒不如叔也洵美且好毛氏曰冬猎曰狩欧阳氏曰叔出则巷无可饮酒之人矣叔适野巷无服马岂无服马不如叔也洵美且武郑氏曰适之也郊外曰野服马犹乗马也欧阳氏曰叔出则巷无能服马之人矣叔于田三章章五句大叔于田刺庄公也叔多才而好勇不义而得衆也苏氏曰二诗皆曰叔于田故此加大以别之非谓叚爲大叔也然不知者又加大于首章失之矣范氏曰庄公之于叚稔其恶而欲毙之也故春秋书克叚于鄢以罪郑伯诗人言叔多才好勇而得衆心以深咎庄公夫叚之恶易知而庄公之罪难见故春秋书郑伯而诗人刺其君皆本其所起以罪之所以爲丗戒也大叔于田乗乗马执辔如组两骖如舞叔在薮火烈具举䄠禓暴虎献于公所将叔无狃戒其伤女孔氏曰织组者揔纰于此成文于彼御者执辔于手马骋于道如织组之爲毛氏曰叔之从公田也骖之与服谐和中节薮泽禽之府也〇朱氏曰烈炽盛貌〇毛氏曰具俱也䄠禓肉袒也暴虎空手以搏之狃习也陈氏曰火烈具举䟽以爲宵田不知周礼中春蒐田用火弊献禽以祭社尔雅火田曰狩田未甞不用火也朱氏曰国人谓之曰请叔无习此事恐其或伤女也言其得衆如此〇释文叔于田作大叔于田者误无作母曰夲亦作无叔于田乗乗黄两服上襄两骖鴈行叔在薮火烈具扬叔善射忌又良御忌抑磬控忌抑纵送忌毛氏曰乗黄四马皆黄〇郑氏曰两服中央夹辕者襄驾也上驾者言爲衆马之最良也鴈行者言与中服相次序良亦善也毛氏曰扬光也忌辞也朱氏曰抑发语之辞毛氏曰骋马曰磬止马曰控发矢曰纵从禽曰送叔于田乗乗鸨两服齐首两骖如手叔在薮火烈具阜叔马慢忌叔发罕忌抑释掤忌抑鬯弓忌毛氏曰骊白杂毛曰鸨齐首马首齐也郑氏曰如手如人左右手之相佐助也毛氏曰阜盛也慢迟罕希也掤所以覆矢鬯弓弢弓郑氏曰田事且毕则其马行迟发矢希射者盖矢弢弓言田事毕释文慢作嫚曰本又作慢鸷鸟将击必匿其形二诗所载叚之轻浅如此冝其爲庄公之所易也诗人乃若忧其不能制者岂其未得庄公之情也哉忧之云者兄弟之心也欲止其恶者也涕泣而道之者也易之云者仇敌之心也欲养其恶者也谈笑而道之者也诗人直以兄弟之心爲庄公忧耳岂知其他哉大叔于田三章章十句清人刺文公也髙克好利而不顾其君文公恶而欲逺之不能使髙克将兵而御狄于竟陈其师旅翺翔河上乆而不召衆散而归髙克奔陈公子素恶髙克进之不以礼文公退之不以道危国亡师之本故作是诗也胡氏曰人君擅一国之名宠杀生予夺惟我所制尔使克不臣之罪巳着按而诛之可也情状未明黜而逺之可也爱惜其才以礼驭之可也乌有假以兵权委诸境上坐视其失伍离散而莫之恤乎清人在彭驷介旁旁二矛重英河上乎翶翔郑氏曰清者髙克所帅衆之邑〇毛氏曰彭卫之河上郑之郊也郑氏曰驷四马也〇毛氏曰介甲也孔氏曰四马𬒳甲驰驱旁旁然不息郑氏曰二矛酋矛夷矛也毛氏曰重英有英饰也朱氏曰翶翔无事之貌永嘉郑氏曰夫拥大衆于外而无所事不爲乱则溃散尔清人在消驷介麃麃二矛重乔河上乎逍遥毛氏曰消河上地也麃麃武貌重乔累荷也释文云韩诗乔作鷮清人在轴驷介陶陶左旋右抽中军作好毛氏曰轴河上地也董氏曰陶陶乐而自适也郑氏曰左谓御者右车右也中军谓将也髙克乆不得归日使其御者习旋其车车右抽刃自居中央爲军之容好而巳兵车之法将居鼔下故御者在左说文曰诗曰左旋右搯搯者拔兵刃以习击刺师乆不归无所聊頼姑游戏以自乐也投石超距胜之兆也左旋右抽溃之兆也不言巳溃而言将溃其辞深其情危矣清人三章章四句羔裘刺朝也言古之君子以风其朝焉羔裘如濡洵直且侯彼其之子舎命不渝毛氏羔羊传曰大夫羔裘毛氏曰如濡润泽也欧阳氏曰洵信也释文曰韩诗曰侯美也朱氏曰其语助也郑氏曰之子是子也舎犹处也毛氏曰渝变也郑氏曰是子处命不变谓守死善道见危授命之等董氏曰韩诗彼其作彼已羔裘豹饰孔武有力彼其之子邦之司直毛氏曰豹饰縁以豹皮也孔甚也司主也羔裘晏兮三英粲兮彼其之子邦之彦兮毛氏曰宴鲜盛貌程氏曰三英者若素丝五紽之类盖衣服制度之节然亦未详其制也朱氏曰粲光明貌毛氏曰彦士之美称羔裘三章章四句遵大路思君子也庄公失道君子去之国人思望焉遵大路兮掺执子之祛兮无我恶兮不寁故也毛氏曰遵循路道掺擥祛𬒮也朱氏曰君子去其国国人思而望之于其循大路而去也揽持其祛以留之曰子无恶我而不留故旧不可以遽絶也遵大路兮掺执子之手兮无我魗兮不寁好也毛氏曰魗弃也苏氏曰好旧好也武公之朝盖多君子矣至于庄公尚权谋专武力气象一变左右前后无非祭仲髙渠弥祝聃之徒也君子安得不去之乎不寁故也不寁好也诗人岂徒勉君子迟迟其行也感于事变而怀其旧者亦深矣遵大路二章章四句女曰鸡鸣刺不说德也陈古义以刺今不说德而好色也女曰鸡鸣士曰昧旦子兴视夜明星有烂将翶将翔弋凫与鴈苏氏曰明星启明也郑氏曰弋缴射也夫妇相警觉以夙兴〇朱氏曰女曰鸡鸣以警其夫而士曰昧旦言不止于鸡鸣矣妇又语其夫曰若是则子可以起而视之意者明星巳烂然矣如是则可以翶翔而往弋取凫鴈而归也欧阳氏曰古贤夫妇相警励以勤生之语昧晦也旦明也昧旦天欲旦晦明未辨之时也列子曰将旦昧爽之交日夕昏明之际弋言加之与子冝之冝言饮酒与子偕老琴瑟在御莫不静好苏氏曰加中也史记曰以弱弓微缴加诸凫鴈之上毛氏曰冝肴也朱氏曰射者男子之事而中馈者妇人之职也妇人谓其夫旣得其凫鴈以归则我当与子和其滋味之所冝以之饮酒相乐期于偕老而其琴瑟之在御者亦莫不安静而和好言其和乐而不淫也知子之来之杂佩以赠之知子之顺之杂佩以问之知子之好之杂佩以报之苏氏曰苟子有所招来而与之友者吾将爲子杂佩以赠之毛氏曰杂佩者珩璜琚瑀冲牙之类问遗也郑氏曰顺谓与巳和顺张氏曰言妇人之好德甚于男子女曰鸡鸣三章章六句有女同车刺忽也郑人刺忽之不昏于齐大子忽甞有功于齐齐侯请妻之齐女贤而不取卒以无大国之助至于见逐故国人刺之广汉张氏曰忽之不昏于齐未爲失也而诗人追恨其失大国之助者盖见忽之弱爲甚追念其资于大国或有以自立此国人之情也盖忽者先君之丗子其立也正故其始也国人见其逐而怜其无助至于其再入也不能惩创而用贤于是至有目之爲狡童者而犹忧之而不能餐不能息也又闵其无忠臣良士而至此极也夫忽盖不足道而人之情犹不欲遽絶之者以其立之正故耳有女同车颜如舜华将翶将翔佩玉琼琚彼美孟姜洵美且都毛氏曰亲迎同车也舜木槿也佩有琼琚所以纳间孟姜齐女〇郑氏曰洵信也毛氏曰都闲也王氏曰古之人于玉比德焉于琼琚言德之容于将将言德之音言所冝各以其类也有女同行颜如舜英将翺将翔佩玉将将彼美孟姜德音不忘毛氏曰英犹华也朱氏曰将将佩玉声也李氏曰言其德音之不可忘也不借助于大国而自求多福忽非奋然诚有是志也盖其爲人浅狭而多所拘挛暗滞而动皆疑畏浮易而不知审量孑孑然以文义自喜而国势人情与其身之安危皆懵然莫之察也适足以取亡而巳矣使忽诚有是志而深求其实则质之弱固可强而所以持国者固无待于外助也惟其爲善有名而无情所以卒见嗤于祭仲而爲诗人所闵此㓛利之说所以多胜而信道者所以益寡也有女同车二章章六句山有扶苏刺忽也所美非美然山有扶苏隰有荷华不见子都乃见狂且毛氏曰兴也扶苏扶胥小木也荷华扶渠也其华菡蓞子都丗之美好者也狂狂人也且辞也山冝有扶苏者也隰冝有荷华者也朝冝有贤俊者也今观昭公之朝者不见子都乃见狂且焉则昭公所美非美可知矣山有桥松隰有游龙不见子充乃见狡童苏氏曰上竦无枝曰桥郑氏曰游犹放纵也毛氏曰龙红草也董氏曰子充不见于书疑亦以美着也孔氏曰狡童非有所指斥定名也下篇刺昭公之身此篇刺昭公之所美〇范氏曰山不唯有小木而又有大材隰不唯有华而又有草然则一国之大贤材无不有人君所美冝得其美者也山有扶苏二章章四句萚兮刺忽也君弱臣强不倡而和也萚兮萚兮风其吹女叔兮伯兮倡予和女毛氏曰萚藁也苏氏曰木藁则其萚惧风风至而陨矣陈氏曰风其吹女者吹萚藁也郑氏曰叔伯群臣相谓也群臣自以强弱相服女倡矣则我将和之萚兮萚兮风其漂女叔兮伯兮倡予要女毛氏曰漂犹吹也昭公微弱孤危其群臣相谓国势如藁叶之待冲风难将及矣叔乎伯乎盍各自谋尔倡我则我其和汝要汝矣要谓要结也盖君不能倡故其下自相倡和也萚兮二章章四句狡童刺忽也不能与贤人图事权臣擅命也程氏曰春秋书忽止曰郑忽盖不以忽爲君故也不以爲君故诗人目之爲狡童问硕䑕如何曰魏之重敛至使人欲适彼乐国则人心之离亦可见矣人心合而从之则爲君离则爲独夫彼狡童兮不与我言兮维子之故使我不能餐兮范氏曰昭公有狂狡之志而无成人之实孤危将亡君子忧之至于不能餐息爱君之至也夫不与我言不与我食则弃贤可知也然贤人岂以君之不知而浩然以忘之哉亦尽其忠爱以忧之而巳彼狡童兮不与我食兮维子之故使我不能息兮朱氏曰不与我食犹不与我言也毛氏曰忧不能息也贤者于忽恳恳如此而忽不之察焉上下可谓不交矣踈其可亲亲其可踈斯其所以亡也狡童二章章四句褰裳思见正也狂童恣行国人思大国之正巳也子惠思我褰裳渉溱子不我思岂无他人狂童之狂也且毛氏曰惠爱也说文溱作潧云潧水出郑欧阳氏曰彼大国有惠然思念我郑国之乱欲来爲我讨正之者非道逺而难至但褰其裳渉溱水而来则至矣子不我思岂无他人者但言诸侯衆矣尔不我思则当有他国思我者尔朱氏曰所以然者狂童之狂巳甚而不可缓也且助语辞也子惠思我褰裳渉洧子不我思岂无他士狂童之狂也且前汉地理志曰颕川阳城山洧水所出东南至长平入颕〇郑氏曰他士犹他人也褰裳二章章五句丰刺乱也婚姻之道缺阳倡而隂不和男行而女不随子之丰兮俟我乎巷兮悔予不送兮毛氏曰丰丰满也巷门外也郑氏曰子谓亲迎者有亲迎我者面貌丰丰然丰满出门而待我于巷中悔乎我不送是子而去也孔氏曰男亲迎而女不从后乃追悔此陈其辞也子之昌兮俟我乎堂兮悔予不将兮毛氏曰昌盛壮貌孔氏曰王肃云升于堂以俟士昏礼主人揖賔入于庙賔升堂北面奠鴈再拜稽首降出妇从是则士礼受女于庙堂庶人虽无庙亦当受女于寝堂程氏曰将迎也言男俟我于堂非不有礼但女不将迎也衣锦褧衣裳锦褧裳叔兮伯兮驾予与行郑氏曰褧禅也盖以禅縠爲之中衣裳用锦而上加禅縠焉爲其文之大着也庶人之妻嫁服也士妻䊷衣纁袡叔兮伯兮驾予与行言此者以前之悔今则叔也伯也来迎已者从之志又易也裳锦褧裳衣锦褧衣叔兮伯兮驾予与归孔氏曰妇人之服不殊裳而经衣裳异丈者以诗须韵句故别言之耳其实妇人之服衣裳连俱用锦皆有褧故互言之丰四章二章章三句二章章四句东门之墠刺乱也男女有不待礼而相奔者也东门之墠茹藘在坂其室则迩其人甚逺毛氏曰东门城东门也墠除地町町者茹藘茅蒐也〇尔雅曰陂者曰坂朱氏曰门之旁有墠墠之外有坂坂之上有草志其所欲奔之处也其室则迩其人甚逺者思之切欲奔而未得间之辞释文墠作坛曰依字当作墠东门之栗有践家室岂不尔思子不我即毛氏曰栗行道上栗践行列貌即就也朱氏曰门之旁有栗栗之下有成行列之室家亦志其处也岂不尔思子不我即俟其就已而俱往耳东门之墠二章章四句风雨思君子也乱丗则思君子不改其度焉风雨凄凄鸡鸣喈喈旣见君子云胡不夷毛氏曰兴也陈氏曰凄凄寒凉之气〇毛氏曰风且雨凄凄然鸡犹守时而鸣喈喈然〇朱氏曰我得见此人则我心之所思岂不坦然而平哉风雨潇潇鸡鸣胶胶旣见君子云胡不瘳朱氏曰潇潇风雨声毛氏曰胶胶犹喈喈也瘳愈也言积思自此而愈也风雨如晦鸡鸣不巳旣见君子云胡不喜毛氏曰晦昏也郑氏曰巳止也范氏曰如晦又甚于潇潇而鸡鸣不巳此所以爲不改其度风雨三章章四句子衿刺学校废也乱丗则学校不脩焉程氏曰治丗则庠序之教行有法以率之不率教者有至于移屏不齿又礼义廉让之风所渐陶父兄朋友之义所劝督故人莫不强于进学及夫乱世上不复主其教则无以率之风俗杂乱浮偷父兄所教者趋利朋友所习者从时故人莫不肆情废惰爲自弃之人虽有贤者欲强之于学亦岂能也故悲伤之而巳青青子衿悠悠我心纵我不往子宁不嗣音毛氏曰青衿青领也学子之所服郑氏曰嗣续也程氏曰丗乱学校不脩学者弃业贤者念之而悲伤故曰悠悠我心纵我不可以反求于汝谓往教强聒也子宁不思其所学而继其音问遽尔弃絶于善道乎董氏曰石经作子䘳说文曰交祍也尔雅曰衣眦谓之襟孙炎曰襟交领也青青子佩悠悠我思纵我不往子宁不来毛氏曰佩佩玉也士佩瓀珉而青组绶不来者言其不一来也挑兮逹兮在城阙兮一日不见如三月兮毛氏曰挑逹往来相见貌郑氏曰人废学业但好登城阙以候望爲乐程氏曰贤者念之一日不见如三月之乆也盖士之于学不可一日忘废一日忘之则其志荒矣放僻邪侈之心胜之矣董氏曰崔灵恩集注逹作石经挑作㞵许愼说文兼用此二字子衿三章章四句扬之水闵无臣也君子闵忽之无忠臣良士终以死亡而作是诗也扬之水不流束楚终鲜兄弟维予与女无信人之言人实廷女扬之水解见王风〇郑氏曰作此诗者同姓臣也鲜寡也孔氏曰兄弟争国亲戚相疑唯我与汝二人而巳〇毛氏曰廷诳也〇范氏曰扬之水不流束楚弱也终鲜兄弟唯予与女无亲也无信人之言人实廷女小人衆也扬之水不流束薪终鲜兄弟维予二人无信人之言人实不信朱氏曰兄弟旣不相容所与亲者二人而巳然亦不能自保于谗间此忽之所以亡也无信人之言非教之以不信人言也忽旣微弱强公子复多其臣大抵怀二心而外市仅有一二人实心向之者乃暗于情伪不知所倚故提耳而告之也扬之水二章章六句出其东门闵乱也公子五争兵革不息男女相弃民人思保其室家焉出其东门有女如云虽则如云匪我思存缟衣綦巾聊乐我贠毛氏曰如云衆多也缟衣白色綦巾苍艾色〇孔氏曰云贠古今字助语辞也〇范氏曰今女之委弃者虽多视之而不得救者非我思虑之所能及也缟衣綦巾聊乐我贠思保其室家以相乐也释文曰贠韩诗作魂出其闉阇有女如荼虽则如荼匪我思且缟衣茹藘聊可与娱毛氏曰闉曲城也阇城台也荼英荼也茹藘茅蒐之染女服也出其东门二章章六句野有蔓草思遇时也君之泽不下流民穷于兵革男女失时思不期而㑹焉君之泽不下流盖讲师见零露之语从而附益之野有蔓草零露漙兮有美一人清扬婉兮邂逅相遇适我愿兮毛氏曰兴也野四郊之外蔓延漙漙然盛多也清扬眉目之间婉然美也邂逅不期而㑹〇朱氏曰野有蔓草则零露漙矣有美一人则清扬婉矣邂逅相遇则得以适我愿矣野有蔓草零露瀼瀼有美一人婉如清扬邂逅相遇与子偕臧毛氏曰瀼瀼盛貌臧善也朱氏曰与子偕臧犹言各得其所欲也野有蔓草二章章六句溱洧刺乱也兵革不息男女相弃淫风大行莫之能救焉范氏曰乐之淫者曰郑卫如有王者必放郑声然则乱关睢者莫如郑卫故郑诗终于乱之极者焉溱与洧方涣涣兮士与女方秉蕳兮女曰观乎士曰旣且且往观乎洧之外洵訏且乐维士与女伊其相谑赠之以勺药毛氏曰溱洧郑两水名涣涣春水盛也蕳兰也郑氏曰旣巳也洵信也毛氏曰訏大也勺药香草男女相弃各无匹偶感春气并出託采芬芳之草而爲淫泆之行郑氏曰女曰观乎欲与士观于寛闲之处士曰巳观矣未从之也女情急故使男往观于洧之外言其土地信寛大又乐也于是男则往也朱氏曰士与女旣相与戏谑又以勺药爲赠所以结恩情之厚也释文曰洵訏韩诗作恂盱乐貌也兰即今之兰勺药即今之勺药陆玑必指爲他物盖泥毛公香草之言必欲求香于柯叶置其花而不论尔溱与洧浏其清矣士与女殷其盈矣女曰观乎士曰旣且且往观乎洧之外洵訏且乐维士与女伊其将谑赠之以勺药毛氏曰浏深貌殷衆也〇郑氏曰将大也溱洧二章章十二句郑国二十一篇五十三章二百八十三句吕氏家塾读诗记卷第八吕氏家塾读诗记吕氏家塾读诗记卷九吕氏家塾读诗记卷第九齐郑氏诗谱曰齐者古少皥之丗爽鸠氏之墟周武王伐纣封太师吕望于齐是谓齐太公都营丘其封域东至于海西至于河南至于穆陵北至于无棣在禹贡青州岱山之隂潍淄之野后五丗哀公政衰荒淫怠慢纪侯譛之于周懿王使烹焉齐之变风始作苏氏曰大公姜姓本四岳之后旣封于齐通工商之业便鱼盐之利民多归之故齐爲大国鸡鸣思贤妃也哀公荒淫怠慢故陈贤妃贞女夙夜警戒相成之道焉鸡旣鸣矣朝旣盈矣匪鸡则鸣苍蝇之声孔氏曰陈贤妃贞女以警戒其夫之辞曰鸡旣鸣矣朝上旣巳盈满矣欲令君起也又言非鸡实鸣乃是苍蝇之声夫人之在君所心常恐晚故以蝇声爲鸡鸣东方明矣朝旣昌矣匪东方则明月出之光毛氏曰昌盛也见月出之光以爲东方明虫飞薨薨甘与子同梦㑹且归矣无庶予子憎尔雅曰薨薨衆也郑氏曰虫飞薨薨东方且明之时我犹乐与子卧而同梦苏氏曰予岂不欲与子同梦欤然群臣之㑹于朝者亦欲退朝而归治其家事是以爲之早作曽氏曰无庶子子憎庶无憎予与子也毛氏曰古之夫人配其君子亦不忘其敬鸡鸣三章章四句还刺荒也哀公好田猎从禽兽而无厌国人化之遂成风俗习于田猎谓之贤闲于驰逐谓之好焉范氏曰表记曰上之所好恶不可不愼也是民之表也哀公禽荒而国人以习于田猎爲贤闲于驰逐爲好安于所习而不自知其非道民之道可不愼哉子之还兮遭我乎峱之间哉并驱从两肩兮揖我谓我儇兮毛氏曰还便捷之貌峱山名从逐也兽三歳曰肩儇利也郑氏曰俱出田猎而相遭也谓我儇誉之也誉之者以报前言还也王氏曰并驱则遭我又非一人而巳前汉地理志引诗云子之营兮遭我乎嶩之间兮颜师古注云毛诗作还齐诗作营嶩山名也字或作峱亦作巙音皆乃髙反释文曰儇韩诗作婘子之茂兮遭我乎峱之道兮并驱从两牡兮揖我谓我好兮毛氏曰茂美也子之昌兮遭我乎峱之阳兮并驱从两狼兮揖我谓我臧兮毛氏曰昌盛也臧善也朱氏曰山南曰阳尔雅曰狼牡貛牝狼董氏曰还茂昌崔灵恩集注以三者皆地名也当是时齐以游畋成俗诗人载其驰驱而相遇也意气飞动郁郁见于眉睫之间染其神者深矣夫岂一朝一夕所能反哉周迁商民旣歴三纪之后毕命犹不敢忘其忧良有以也还三章章四句着刺时也时不亲迎也俟我于着乎而充耳以素乎而尚之以琼华乎而毛氏曰俟待也〇郑氏曰我嫁者自谓也毛氏曰门屏之间曰着郑氏曰素爲充耳所以县瑱者或名爲紞毛氏曰琼华美石郑氏曰尚犹饰也饰之以琼华者谓县紞之末所谓瑱也张氏曰俟我言夫之俟我也着夫家之着也如是则不亲迎也于庭于着于堂者必不是亲迎只俟于堂于庭于着而巳孔氏曰于着于庭于堂止是有先后不冝分爲异人前汉地理志载齐之风俗曰俟我于着乎而此亦其舒缓之体也虽非此篇意之所主然广谷大川异制民生其间异俗刚柔轻重迟速异齐五味异和器械异制衣服异冝皆学者所当观也诗可以观其此类欤俟我于庭乎而充耳以青乎而尚之以琼莹乎而郑氏曰青紞之青毛氏曰琼莹石似玉俟我于堂乎而充耳以黄乎而尚之以琼英乎而郑氏曰黄紞之黄琼英犹琼华也昏礼壻往妇家亲迎旣奠鴈御轮壻乃先往俟于门外妇至壻揖妇以入及寝门揖入升自西阶齐人旣不亲迎故但行妇至壻家之礼俟我于着乎而此昏礼所谓壻俟于门外妇至壻揖妇以入之时也俟我于庭乎而庭在大门之内寝门之外此昏礼所谓及寝门揖入之时也俟我于堂乎而升阶而后至堂此昏礼所谓升自西阶之时也壻道妇入故于着于庭于堂每节皆俟之也着三章章三句东方之日刺衰也君臣失道男女淫奔不能以礼化也东方之日兮彼妹者子在我室兮在我室兮履我即兮毛氏曰兴也日出东方人君明盛无不照察也朱氏曰履随也郑氏曰即就也〇朱氏曰言随我而相就也程氏曰日月明照则物无隐蔽姦慝莫容如朝廷明于上也今君不明故有淫奔之行诗人以东方之日刺其当明而昏也欧阳氏曰在我室兮履我即兮相邀以奔之辞也东方之月兮彼姝者子在我闼兮在我闼兮履我发兮毛氏曰月盛于东方君明于上若日也臣察于下若月也闼门内也朱氏曰发行去也谓随我而行去也东方之日二章章五句东方未明刺无节也朝廷兴居无节号令不时挈壷氏不能掌其职焉李氏曰观人之政者见其一失则逆料其余也号令不时此一语赘盖见诗中有自公令之之文而妄附益之尔东方未明顚倒衣裳顚之倒之自公召之毛氏曰上曰衣下曰裳〇郑氏曰自从也挈壷氏失漏刻之节东方未明而以爲明故群臣促遽顚倒衣裳群臣之朝别色始入群臣顚倒衣裳而朝人又从君所来而召之漏刻失节君又早兴东方未晞顚倒裳衣倒之顚之自公令之毛氏曰晞明之始升朱氏曰令号令也犹召之也折柳樊圃狂夫瞿瞿不能辰夜不夙则莫毛氏曰柳柔脆之木樊藩也圃菜园也折柳以爲藩园〇朱氏曰瞿瞿惊顾之貌〇毛氏曰古者有挈壷氏以水火分日夜以告时于朝程氏曰折柳以樊圃狂夫见之且惊躩知其爲限也柳柔脆易折之物折之以爲藩篱非坚固也狂夫亦知其有限见之则躩然而惊昼夜之限非不明也乃不能知而不早则晏言无节之甚东方未明三章章四向南山刺襄公也鸟兽之行淫乎其妹大夫遇是恶作诗而去之南山崔崔雄狐绥绥鲁道有荡齐子由归旣曰归止曷又怀止毛氏曰南山齐南山也崔崔髙大也国君尊严如南山荡平易也齐子文姜也郑氏曰妇人谓嫁曰归雄狐行求匹耦于南山之上形貌绥绥然喻襄公居人君之尊而爲淫泆之行其威仪可耻恶如狐〇孔氏曰文姜由此道而归鲁旣曰归于鲁矣襄公何爲而复思之乎吕氏曰上二章罪襄公所谓曷又怀止曷又从止者言其理如是而襄公违之以淫泆何也下二章罪鲁桓公所谓曷又鞠止曷又极止者言其理如是桓公纵之穷极其恶何也葛屦五两冠緌双止鲁道有荡齐子庸止旣曰庸止曷又从止毛氏曰葛屦服之贱者冠緌服之尊者庸用也朱氏曰从相从也吕氏曰贵贱各有耦也屦与屦爲耦虽五两之多各相耦冠緌之双自爲耦也襄公文姜非其耦犹冠屦之不可双也蓺麻如之何衡从其亩取妻如之何必告父母旣曰告止曷又鞠止毛氏曰蓺树也衡猎之从猎之种之然后得麻朱氏曰欲树麻者必先纵横耕治其田亩然后可以得麻人之欲娶妻者必先告之于父母然后可以得妻也今鲁桓公之娶文姜也旣告而成礼矣曷爲不能禁制释文曰衡亦作横韩诗云东西耕曰横从韩诗作由云南北耕曰由鞠养也纳之不正则容有不敢制者今鲁侯旣以正礼纳文姜当蚤裁制之曷爲又养其姦而至于极也故后章曰曷又极止析薪如之何匪斧不克取妻如之何匪媒不得旣曰得止曷又极止毛氏曰克能也〇朱氏曰极穷也李氏曰析薪者必用斧亦犹取妻者必用媒旣以媒而得之矣曷爲使极其姦南山四章章六句甫田大夫刺襄公也无礼义而求大功不脩德而求诸侯志大心劳所以求者非其道也无田甫田爲莠骄骄无思逺人劳心忉忉毛氏曰甫大也忉忉忧劳也扬子曰田甫田者莠骄骄思逺人者心忉忉无田甫田维莠桀桀无思逺人劳心怛怛毛氏曰桀桀犹骄骄怛怛犹忉忉也骄骄桀桀皆稂莠侵陵嘉谷之状婉兮娈兮緫角丱兮未几见兮突而弁兮毛氏曰婉娈少好貌緫角聚两髦也丱㓜稚也释文曰方言曰凢卒相见谓之突毛氏曰弁冠也孔氏曰言有童子婉娈緫聚其发以爲两角丱然㓜稚如此与别未经几时而更见之突然巳加冠弁爲成人苏氏曰緫角之童而至于突然弁也岂其求之哉其道则所有必至也君子之得诸侯亦未常求之矣苟修其身而治其政令诸侯不来而将安往苟由其道而循其序则小者俄而大微者俄而着厥德脩罔觉非计功求获者所能与也甫田三章章四句卢令刺荒也襄公好田猎毕弋而不脩民事百姓苦之故陈古以风焉卢令令其人美且仁毛氏曰卢田犬令令缨环声言人君能有美德尽其仁爱百姓欣而奉之爱而乐之顺时游田与百姓共其乐同其获故百姓闻而说之其声令令然董氏曰韩诗作卢泠泠说文引诗作獜卢重环其人美且鬈毛氏曰重环子母环也鬈好貌卢重鋂其人美且偲毛氏曰鋂一环贯二也偲才也卢令三章章二句敝笱刺文姜也齐人恶鲁桓公微弱不能防闲文姜使至淫乱爲二国患焉敝笱在梁其鱼鲂鳏齐子归止其从如云毛氏曰兴也笱梁解见谷风〇陆氏草木䟽云鲂今伊洛济颕鲂鱼也广而薄肥恬而少力细鱼之美者〇勃海胡氏曰毛云鳏大鱼孔颕逹引孔丛子鳏鱼其大盈车郑云鳏鱼子以鲂鱮爲比则鳏非大盈车者亦非鱼子盖鲂鳏鱮及唯唯者皆鱼之可制者也爲其笱之敝败而不能制者也文姜本可以防闲而制之由鲁桓微弱不能防闲文姜致文姜骄伉而难制也张氏曰反归于齐也毛氏曰如云言盛也〇杨氏曰其从如云其从如雨言从之者衆也许穆夫人思归唁其兄许人尤之终以义不得而止若鲁桓公刚而有制使鲁人无肯从者如许人焉则文姜虽欲适齐尚可得乎敝笱在梁其鱼鲂鱮齐子归止其从如雨毛氏曰如雨言多也陆氏草木䟽云鱮似鲂厚而头尤大鱼之不美者故里语曰网鱼得鱮不如㗖茹其头尤大而肥者徐州人谓之鲢或谓之鳙敝笱在梁其鱼唯唯齐子归止其从如水孔氏曰唯唯鱼行相随之貌〇毛氏曰水喻衆也释文曰唯唯韩诗作遗遗敝笱三章章四句载驱齐人刺襄公也无礼义故盛其车服疾驱于通道大都与文姜淫播其恶于万民焉载驱薄薄簟茀朱鞹鲁道有荡齐子发夕毛氏曰薄薄疾驱声也簟方文席也车之蔽曰茀诸侯之路车有朱革之质而羽饰朱氏曰夕犹宿也发夕言离于所宿之舎〇苏氏曰襄公疾驱其车以㑹文姜文姜夕发于鲁而往㑹之〇释文茀作笰四骊济济垂辔沵沵鲁道有荡齐子岂弟毛氏曰四骊言物色盛也济济美貌垂辔辔之垂者沵沵衆也齐子岂弟言文姜于是乐易然〇欧阳氏曰文姜安然乐易无慙耻之色也释文沵沵作尔尔曰本亦作沵齐子岂弟盖于此而乐易也美恶不嫌同辞汶水汤汤行人彭彭鲁道有荡齐子翶翔董氏曰汶水有二出泰山莱芜者西南入沛今湏城之汶是也其一出朱虚县泰山北过淳于县今潍之东南有大汶小汶即此是也毛氏曰汤汤大貌彭彭多貌翶翔犹彷徉也郑氏曰汶水之上盖有都焉襄公与文姜时所㑹李氏曰言行人之多以见其无耻也汶水滔滔行人儦儦鲁道有荡齐子游敖毛氏曰滔滔流貌儦儦衆貌〇朱氏曰游敖犹翶翔也载驱四章章四句猗嗟刺鲁庄公也齐人伤鲁庄公有威仪技艺然而不能以礼防闲其母失子之道人以爲齐侯之子焉李氏曰大宰问于子贡曰夫子圣者欤何其多能也子闻之曰吾少也贱故多能鄙事君子多乎哉不多也后丗乃专心于此而忘其本故庄公有威仪技艺而不免猗嗟之刺昭公习威仪以亟而不能正干侯之祸汉成帝善修容仪升车正立不内顾不能制赵氏之横虽多才多艺而不能务本何所𥙷哉猗嗟昌兮颀而长兮抑若扬兮美目扬兮巧趋跄兮射则臧兮毛氏曰猗嗟叹辞昌盛也颀长貌〇朱氏曰抑而若扬美之盛也扬目之动也王氏曰趋跄之巧也郑氏曰臧善也〇朱氏曰极称其威仪技艺之美所以刺其不能以礼防其母也若曰惜乎其特少此耳猗嗟名兮美目清兮仪旣成兮终日射侯不出正兮展我甥兮朱氏曰名犹称也言其威仪技艺之可名也清目清明也王氏曰仪旣成兮言其威仪之备也朱氏曰侯张布而射之也毛氏曰二尺曰正郑氏曰展诚也姊妹之子曰甥朱氏曰言称其爲齐之甥也而又以见其非齐侯之子此诗人之微辞也猗嗟娈兮清扬婉兮舞则选兮射则贯兮四矢反兮以御乱兮王氏曰娈壮好貌婉好眉目也选齐贯中四矢乗矢〇郑氏曰反复也礼射三而止毎射四矢皆得其故处此之谓复范氏曰射足以御乱而礼不足防淫故卒章深非之释文反韩诗作变四矢反兮以御乱兮盖称庄公弓矢之精可以御乱观其以金仆姑射南宫长万则可见矣说者或谓诗人讽庄公当用以御乱非也是诗讥刺之意皆在章外一章叹其威仪技艺之美也二章复叹其威仪技艺冝爲我甥也三章复叹其威仪技艺可以御乱也嗟叹再三而庄公所大阙者不言可见矣猗嗟三章章六句齐国十一篇三十四章百四十三句吕氏家塾读诗记卷第九吕氏家塾读诗记吕氏家塾读诗记卷十吕氏家塾读诗记卷第十魏郑氏诗谱曰魏者虞舜夏禹所都之地在禹贡兾州雷首之北析城之西周以封同姓焉其封域南枕河曲北渉汾水昔舜耕于歴山陶于河濵禹菲饮食而致孝乎鬼神恶衣服而致美乎黻冕卑宫室而尽力乎沟洫此一帝一王俭约之化于时犹存今魏君啬且𥚹急不务广修德于民教以义方其与秦晋邻国日见侵削国人忧之当周平桓之丗魏之变风始作至春秋鲁闵公元年晋献公竟灭之葛屦刺𥚹也魏地陿隘其民机巧趋利其君俭啬𥚹急而无德以将之广汉张氏曰夫子谓与其奢也宁俭则俭虽失中本非恶德然而俭之过则至于吝啬迫隘计较毫分之间而谋利之心始急矣葛屦汾沮洳园有桃三诗皆言其急迫琐碎之意纠纠葛屦可以履霜掺掺女手可以缝裳要之襋之好人服之孔氏曰纠纠稀踈之貌毛氏曰夏葛屦冬皮屦掺掺犹纎纎也朱氏曰女妇未见之称也〇郑氏曰裳男子之下服毛氏曰要䙅也襋领也范氏曰好人女而未妇爲容好者也孔氏曰服之整治之也郑氏曰魏俗至冬犹谓葛屦可以履霜孔氏曰新来嫁犹谓之可以缝衣裳〇毛氏曰妇人三月庙见然后执妇功范氏曰非特使之缝裳而又服要襋之功其俭啬且急亦巳甚矣〇苏氏曰君子之爲国致隆而极广焉故其降也犹可以不陷今葛屦而以履霜及其暑也将安用矣妇之未庙见也而使之缝裳及其成爲妇也将安使之矣〇说文掺作㩥山廉反云好手貌好人提提宛然左辟佩其象揥维是𥚹心是以爲利毛氏曰提提安谛也宛辟貌妇至门夫揖而入不敢当尊宛然而左辟朱氏曰揥所以摘发用象爲之贵者之饰也苏氏曰女子始嫁殊异乎公路毛氏曰汾水也沮洳其渐洳者莫菜也郑氏曰无度言不可以寸尺是子之德美信无度矣虽然其采莫之事则非公路之礼也公路主君之軞车庶子爲之晋赵盾爲軞车之族是也〇朱氏曰俭啬不似贵人也董氏曰韩诗三章皆作彼己之子其义则同彼汾一方言采其桑彼其之子美如英美如英殊异乎公行朱氏曰一方彼一方也史记扁鹊视见垣一方人范氏曰英者草木之华也郑氏曰公行者主君公车之行列彼汾一曲言采其藚彼其之子美如玉美如玉殊异乎公族朱氏曰一曲谓水曲流处〇毛氏曰藚水蕮者谓我士也骄彼人是哉子曰何其心之忧矣其谁知之其谁知之盖亦勿思毛氏曰兴也园有桃其实之食国有民得其力程氏曰观此诗可见其忧深思逺矣所刺者不能用其民耳不能用其民则不能治岂复有德教其致侵削可知也国无政事则亡故诗人忧思之深也桃果之贱者园有桃亦用其实以爲殽兴国有民虽寡能用则治今不能用其民故心忧之至歌且謡诵咏之爲謡重言人不知者不思耳其情至深切也〇王氏曰俭而非之则疑于骄〇朱氏曰彼不知我心之所忧者反以我爲骄慢而曰彼君之所爲巳是矣而子之言独何爲哉盖举国之人莫觉其非而反以忧之者爲骄也故曰心之忧矣其谁知之重言其谁知之而曰盖亦勿思盖曰此之可忧较然易知彼之非我特未之思耳诚思之则将不暇非我而自忧矣园有棘其实之食心之忧矣聊以行国不我知者谓我士也罔极彼人是哉子曰何其心之忧矣其谁知之其谁知之盖亦勿思毛氏曰棘枣也〇郑氏曰聊且略之辞也聊出行于国中以冩忧范氏曰谓我士也罔极言责君无巳也园有桃二章章十二句陟岵孝子行役思念父母也国迫而数侵削役乎大国父母兄弟离散而作是诗也陟彼岵兮瞻望父兮父曰嗟予子行役夙夜无巳上愼旃哉犹来无止毛氏曰山无草木曰岵郑氏曰无巳无懈倦苏氏曰上犹尚也毛氏曰旃之也苏氏曰孝子登髙以望其父而不见则思其将行之戒以自慰孔氏曰我欲行之时父教戒我曰嗟我子从军行役之时当早起夜寐无得巳止朱氏曰尚庶几愼之哉犹可以来归无止于彼而不来也盖生则必归死则止而不来矣陟彼屺兮瞻望母兮母曰嗟予季行役夙夜无寐上愼旃哉犹来无弃毛氏曰山有草木曰屺季少子也无寐无耆寐也母尚恩故曰无弃言无弃母而不归也陟彼冈兮瞻望兄兮兄曰嗟予弟行役夙夜必偕上愼旃哉犹来无死冈解见卷耳〇苏氏曰必偕必与同役者偕无独行也陟岵三章章六句十亩之间刺时也言其国削小民无所居焉王氏曰先王建万国亲诸侯使小事大大比小有相侵者方伯连帅治而正之是以诸侯不失其分地而庶民保其常产周道衰彊陵弱衆蹙寡天子方伯连率无以制之有国者亦多不知所以守其封疆此诗所爲作也十亩之间兮桑者闲闲兮行与子还兮张氏曰十亩之间埸圃之地毛氏曰闲闲然男女无别往来之貌或行来者或来还者孔氏曰魏虽地狭民稠未必即然举十亩地以喻其陿隘耳释文闲闲作间间曰本亦作闲十亩之外兮桑者泄泄兮行与子逝兮毛氏曰泄泄多人之貌横渠指桑地爲埸圃合于古制但又谓魏地侵削外无井受之田徒有近郭园㕓而巳则似不然果如是民将何所食乎政使周制果家赋园㕓十亩魏旣削小岂容尚守古法容或数家共之也况诗所谓十亩者特甚言之尔未可以爲定数也十亩之间二章章三句伐檀刺贪也在位贪鄙无功而受禄君子不得进仕尔坎坎伐檀兮寘之河之干兮河水清且涟猗不稼不穑胡取禾三百㕓兮不狩不猎胡瞻尔庭有县貆兮彼君子兮不素餐兮毛氏曰坎坎伐檀声朱氏曰檀木可以爲车者君子伐之以自给也毛氏曰寘置也干厓也〇董氏曰河浊而在岸之干之侧之漘者清也〇毛氏曰风行水成文曰涟朱氏曰猗与兮同语辞也桉书断断猗无他技大学作兮〇毛氏曰种之曰稼歛之曰穑一夫之居曰㕓郑氏曰是谓在位贪鄙无功而受禄冬猎曰狩宵田曰猎胡何也貉子曰貆彼君子者伐檀之人〇毛氏曰素空也坎坎伐檀兮寘之河之干兮河水清且涟猗悠然于河之千遗佚而不怨阨穷而不闵者也国人见君子在下者如此小人在位者如彼乃责之曰汝未甞稼穑禾何爲而积汝未甞狩猎貆何爲而来汝独不见夫彼河干之君子义不素餐亲伐檀以自食者乎此特旁观者之辞若所谓伐檀之君子方且陶陶不改其乐岂较短量长者哉坎坎伐辐兮寘之河之侧兮河水清且直猗不稼不穑胡取禾三百亿兮不狩不猎胡瞻尔庭有县特兮彼君子兮不素食兮毛氏曰辐檀辐也侧犹厓也〇苏氏曰水平则流直〇郑氏曰十万曰亿三百禾秉之数毛氏曰兽三岁曰特坎坎伐轮兮寘之河之漘兮河水清且沦猗不稼不穑胡取禾三百囷兮不狩不猎胡瞻尔庭有县鹑兮彼君子兮不素飱兮毛氏曰檀可以爲轮漘厓也沦小风水成文转如轮也圎者爲囷鹑鸟也孰食曰飱伐檀三章章九句硕鼠刺重敛也国人刺其君重敛𧖟食于民不脩其政贪而畏人若大䑕也硕䑕硕䑕无食我黍三歳贯女莫我肯顾逝将去女适彼乐土乐土乐土爰得我所郑氏曰硕大也大䑕毛氏曰贯事也郑氏曰逝往也〇朱氏曰爰语辞也〇郑氏曰我事女三歳矣曽无恩德来顾眷我往矣将去女与之诀别之辞〇朱氏曰今将去女以适彼乐土而得我之所也三歳贯女盖言魏君掊克民当去之乆矣姑事之至于三歳而莫我肯顾也犹书所谓天惟五年湏暇之之意也硕䑕硕䑕无食我麦三歳贯女莫我肯德逝将去女适彼乐国乐国乐国爰得我直范氏曰莫我肯德者不以我爲德也民出力以事上不以爲德而反𧖟食之此所以去也爰得我直者欲适彼有道之国而赴愬之得其直亦乐矣硕䑕硕䑕无食我苗三歳贯女莫我肯劳逝将去女适彼乐郊乐郊乐郊谁之永号毛氏曰苗嘉谷也〇范氏曰莫我肯劳者不以我爲劳也郑氏曰郭外曰郊之往也〇毛氏曰号唿也广汉张氏曰硕䑕之诗圣人所爲取者以君失道如此国人疾之甚而欲去之犹有所未忍絶也故着其情于诗着其情于诗乃其所未忍絶者也末章谁之永号谓我将去尔而适乐郊当谁复永号于尔之土者乎此则尤可见其情也〇释文永作咏曰本亦作永硕䑕三章章八句魏国七篇十八章百二十八句吕氏家塾读诗记卷第十吕氏家塾读诗记吕氏家塾读诗记卷十一吕氏家塾读诗记卷第十一唐郑氏诗谱曰唐者帝尧旧都之地今曰太原晋阳是尧始居此后乃迁河东平阳成王封母弟叔虞于尧之故墟曰唐侯南有晋水至子爕改爲晋侯其封域在禹贡冀州大行恒山之西太原太岳之野至曽孙成侯南徙居曲沃近平阳焉昔尧之末洪水九年下民其咨万国不粒于时杀礼以救艰厄其流乃𬒳于今当周公召公共和之时成侯曽孙僖侯甚啬爱物俭不中礼国人闵之唐之变风始作其孙穆侯又徙于绛云前汉地理志云河东本唐尧所居诗风唐国也其民有先王遗教君子深思小人俭啬故唐诗蟋蟀山有枢葛生之篇曰今我不乐日月其迈宛其死矣他人是愉百歳之后归于其居皆思奢俭之中念死生之虑蟋蟀刺晋僖公也俭不中礼故作是诗以闵之欲其及时以礼自虞乐也此晋也而谓之唐本其风俗忧深思逺俭而用礼乃有尧之遗风焉杨氏曰晋之爲晋乆矣风俗之成非一日之积蟋蟀之诗盖风之变也国人闵其君欲其及时以礼自虞乐也而卒告之以好乐无荒可谓有礼矣昭公政荒民散四邻谋取其国家而不知则作诗以刺之可谓忧深思逺矣当是时风虽变尧之遗风未亡也及沃盛强国人将叛而归焉则不复有礼矣盖风俗之成坏皆非一日之积所谓系一人之本者其有见于斯欤蟋蟀在堂歳聿其莫今我不乐日月其除无巳大康职思其居好乐无荒良士瞿瞿毛氏曰蟋蟀蛬也九月在堂聿遂也除去巳甚也朱氏曰太康过于乐也毛氏曰职主也〇广汉张氏曰居谓其位也郑氏曰荒废乱也良善也当如善士瞿瞿然陈氏曰瞿瞿鸟前而啄却而顾之貌也广汉张氏曰僖公徒从事于俭啬而不知爲国专务于小而不虑于大是以诗人闵之人之情惟其急迫狭隘拘于一曲则其思虑不能以及逺故诗人先欲开廓其心匈谓歳且晚矣不可以不念所以自乐者然乐不可过甚也于是而思吾之所当思者夫有以自乐则庶几舒泰和豫而无拘迫之患乐而无荒则斯能周旋四顾而所忧者必得则夫政之所当务与夫患之所当防者斯可以次而理矣蟋蟀在堂歳聿其逝今我不乐日月其迈无巳大康职思其外好乐无荒良士蹶蹶朱氏曰逝迈皆去也〇欧阳氏曰职思其外者谓国君行乐有时使不废其职事而更思其外耳谓广周虑也毛氏曰蹶蹶动而敏于事蟋蟀在堂役车其休今我不乐日月其慆无巳大康职思其忧好乐无荒良士休休郑氏曰庶人乗役车役车休农功毕无事也毛氏曰慆过也朱氏曰休休安闲之貌乐而有节不至于淫所以安也是诗欲僖公之自虞乐而曰无巳太康好乐无荒无乃太早计乎凡人之情解其拘者或失于纵广其俭者或流于奢故疾未巳而新疾复生者多矣信矣唐风之忧深思逺也蟋蟀三章章八句山有枢刺晋昭公也不能修道以正其国有财不能用有钟鼔不能以自乐有朝廷不能洒埽政荒民散将以危亡四邻谋取其国家而不知国人作诗以刺之也山有枢隰有榆子有衣裳弗曵弗娄子有车马弗驰弗驱宛其死矣他人是愉毛氏曰兴也枢荎也尔雅曰榆白枌孔氏曰曵者衣裳在身行必曵之毛氏曰娄亦曵也孔氏曰走马谓之驰䇿马谓之驱毛氏曰宛死貌愉乐也朱氏曰山则有枢矣隰则有榆矣子有衣裳车马而不服不乗若一旦宛然以死则它人取之以爲巳乐矣山有栲隰有杻子有廷内弗洒弗埽子有钟鼔弗鼔弗考宛其死矣他人是保毛氏曰栲山樗杻檍也洒洒也考击也〇郑氏曰保居也山有隰有栗子有酒食何不日鼔瑟且以喜乐且以永日宛其死矣他人入室毛氏曰君子无故琴瑟不离于侧永引也朱氏曰人多忧则觉日短饮食作乐可以引长此日也诗人岂眞欲昭公驰驱饮乐者哉盖曰是物也行且爲他人所有曽不若及今爲乐之爲愈其激发感切之者深矣非劝其爲乐也吕禄弃军其姑吕悉出珠玉宝器散堂下曰母爲他人守也乃此诗之意也末章尤可见山有枢三章章八句扬之水刺晋昭公也昭公分国以封沃沃盛强昭公微弱国人将叛而归沃焉扬之水白石凿凿素衣朱襮从子于沃旣见君子云何不乐毛氏曰兴也扬之水解见王风〇毛氏曰凿凿然鲜明貌襮领也诸侯绣黼丹朱中衣郑氏曰国人欲进此服去从桓叔毛氏曰沃曲沃郑氏曰君子谓桓叔欧阳氏曰扬之水其力弱不能流移白石以兴昭公微弱不能制曲沃而桓叔之强于晋国如白石凿凿然见于水中尔其民从而乐之则诗文自见扬之水白石皓皓素衣朱绣从子于鹄旣见君子云何其忧毛氏曰皓皓㓗白也绣黼也鹄曲沃邑云何其忧言无忧也〇董氏曰崔灵恩集注本作素衣朱绡扬之水白石粼粼我闻有命不敢以告人毛氏曰粼粼清澈也苏氏曰命桓叔之政命也闻而不敢以告人爲之隐也桓叔将以倾晋而民爲之隐欲其成矣扬之水三章二章章六句一章四句椒聊刺晋昭公也君子见沃之盛彊能脩其政知其蕃衍盛大子孙将有晋国焉椒聊之实蕃衍盈升彼其之子硕大无朋椒聊且逺条且毛氏曰兴也椒聊椒也董氏曰崔灵恩集注谓古者爲升上径一寸下径六分其深八分今以两手爲掬则掬大于升矣郑氏曰之子是子也谓桓叔也毛氏曰朋比也陈氏曰是椒也其条逺矣言子孙大也椒聊之实蕃衍盈匊彼其之子硕大且笃椒聊且逺条且毛氏曰两手爲匊笃厚也椒聊二章章六句绸缪刺晋乱也国乱则昏姻不得其时焉绸缪束薪三星在天今夕何夕见此良人子兮子兮如此良人何毛氏曰兴也绸缪犹纒绵也郑氏曰三星谓心星也爲二月之合宿故稼娶者以爲候焉昏而不见嫁娶之时也今乃见其在天则不得其时张氏曰今夕何夕见此良人言此时可以见也王氏曰见此良人言女子之失时者也〇孔氏曰子兮子兮自嗟叹也曽氏曰子兮子兮如此良人何终不遂之辞也绸缪束刍三星在隅今夕何夕见此邂逅子兮子兮如此邂逅何王氏曰今夕何夕见此邂逅以失时也故思不期而㑹焉释文逅作觏曰本又作逅韩诗云邂觏不固之貌绸缪束楚三星在户今夕何夕见此粲者子兮子兮如此粲者何王氏曰见此粲者言男子之失时也〇李氏曰国语虽曰三女爲粲而又曰粲美物也是言美女也三星见则非昏姻之时在天在隅在户随所见而互言之不必以爲时之先后方束薪而见三星慨然有感于男女失时而其不期而见又似于男女适然相遇也故叹息而言曰是夕也男女傥相见其乐当如何曰良人曰粲者盖互爲男女之辞以极其思望之情绸缪三章章六句杕杜刺时也君不能亲其宗族骨肉离散独居而无兄弟将爲沃所并尔有杕之杜其叶湑湑独行踽踽岂无他人不如我同父嗟行之人胡不比焉人无兄弟胡不佽焉毛氏曰兴也杕特生貌杜赤棠也王氏曰湑湑润泽也毛氏曰踽踽无所亲也范氏曰比亲也毛氏曰佽助也有杕之杜其叶菁菁独行睘睘岂无他人不如我同姓嗟行之人胡不比焉人无兄弟胡不佽焉毛氏曰菁菁叶盛也睘睘无所依也董氏曰崔灵恩集注佽作次杜虽特生然此诗方云其叶湑湑其叶菁菁即非以比晋君不亲宗族也盖言晋公室枝叶彫落曽杕杜之不如也独行踽踽言孤立无亲岂无他人不如我同父言他人之不足恃嗟行之人胡不比焉人无兄弟胡不佽焉言苟以它人爲可恃则嗟彼行道之人胡不自相亲比也凢人无兄弟者胡不外求佽助也盖深晓晋君以行道之人必不相亲比苟非兄弟必不相佽助信乎岂无他人不如我同父也杕杜二章章九句羔裘刺时也晋人刺其在位不恤其民也羔裘豹祛自我人居居岂无他人维子之故陈氏曰羔裘上下通服君纯羔大夫间之以羔爲裘以豹饰祛毛氏曰祛𬒮也自用也居居怀恶不相亲比之貌朱氏曰在位者不恤其民故在下者谓之曰彼服是羔裘豹祛之人〇孔氏曰用使我之衆人居居然有悖恶之色不与民相亲不忧我之困苦我岂无他人可归往乎维子之故旧恩好不忍去耳羔裘豹褎自我人究究岂无他人维子之好毛氏曰褎犹祛也究究犹居居也郑氏曰我不去而归往他人者乃念子而爱好之也民之厚如此亦唐之遗风〇释文褎作褏曰本又作褎羔裘二章章四句鸨羽刺时也昭公之后大乱五丗君子下从征役不得养其父母而作是诗也肃肃鸨羽集于苞栩王事靡盬不能蓺稷黍父母何怙悠悠苍天曷其有所毛氏曰兴也肃肃鸨羽声也鸨之性不树止集止也孔氏曰孙炎曰物丛生曰苞毛氏曰栩杼也盬不攻致也郑氏曰蓺树也毛氏曰怙恃也郑氏曰曷何也君子从征伐其爲危苦如鸨之树止我迫王事不能播种五谷我父母将何怙乎〇孔氏曰悠悠乎苍天何时使我得其所乎人穷则反本困则告天也肃肃鸨翼集于苞棘王事靡盬不能蓺黍稷父母何食悠悠苍天曷其有极苏氏曰极止也范氏曰曷其有极者言劳役之无巳也肃肃鸨行集于苞桑王事靡盬不能蓺稻粱父母何甞悠悠苍天曷其有常苏氏曰行列也尔雅曰虋赤苗芭白苗郭璞曰赤苗今之赤粱粟白苗今之白粱粟也〇朱氏曰甞食也〇范氏曰思得休息以反其常厌乱之甚也鸨羽三章章七句无衣美晋武公也武公始并晋国其大夫爲之请命乎天子之使而作是诗也程氏曰武公始有晋国而能请命天子故诗人美之美其所可美也岂曰无衣七兮不如子之衣安且吉兮毛氏曰侯伯之服七命冕服七章诸侯不命于天子则不成爲君孔氏曰就天子之使请衣故云子之衣〇苏氏曰以晋之力岂不足以爲是七章之衣兮然不如子赐我安且吉也岂曰无衣六兮不如子之衣安且燠兮郑氏曰变七言六者谦也不敢必当侯伯得受六命之服列于天子之卿犹愈乎不程氏曰燠暖亦谓安耳乔琳爲朱泚吏部尚书选人白前所注某官不便琳荅曰足下谓此选竟便乎朱泚虽有吏部选而不可谓之便晋国虽有冕服苟无天子之命亦不可谓之安且吉安且燠也琳之爲泚臣王师复振旦夕诛灭冝其发此言若武公之篡当东周之衰虽以枝代宗岂即有祸是诗之作乃其中心诚有所大不安也玩其辞气与刘仁恭求长安本色之语异矣仲尼録之所以见秉彞之不可殄灭而王纲之犹可举也以史记左传考之平王二十六年晋昭侯封季弟成师于曲沃专封而王不问一失也平王三十二年潘父弑昭侯欲纳成师而王又不问二失也平王四十七年曲沃庄公弑晋孝侯而王又不问三失也桓王二年曲沃庄伯攻晋王非特不能讨曲沃反使尹氏武氏助之及曲沃叛王王尚能命虢伐曲沃立晋哀侯使其𥘉师出以正岂止于此乎四失也桓王十三年曲沃武公弑晋小子侯王虽不能即讨明年犹能命虢仲立晋哀侯之弟緍于晋又明年犹能命虢仲芮伯梁伯荀侯贾伯伐曲沃至是武公篡晋僖王反受赂命之爲诸侯五失也以此五失观之则礼乐征伐移于诸侯降于大夫窃于陪臣其所由来者渐矣无衣二章章三句有杕之杜刺晋武公也武公寡特兼其宗族而不求贤以自辅焉有杕之杜生于道左彼君子兮噬肯适我中心好之曷饮食之毛氏曰兴也郑氏曰杕杜特生隂寡道左道东也〇苏氏曰噬逝通范氏曰杕杜隂至寡也然以生于道左而人得休息焉武公兼其宗族又不求贤以自辅孤特如此则是杜之不若也〇朱氏曰寡特不足恃頼则彼君子亦不肯适我矣陈氏曰使武公诚实有好贤之心唯恐无以饮食贤者则贤者自来矣释文曰韩诗噬作逝有杕之杜生于道周彼君子兮噬肯来游中心好之曷饮食之毛氏曰周曲也〇释文曰周韩诗作右有杕之杜二章章六句葛生刺晋献公也好攻战则国人多丧矣程氏曰此诗思存者非悼亡者葛生蒙楚蘝蔓于野予美亡此谁与独处毛氏曰兴也葛生延而蒙楚蘝生蔓于野喻妇人外成于它家郑氏曰我所美之人谓其君子也〇朱氏曰予之所美者独不在是程氏曰谁与乎独处而巳葛生蒙棘蘝蔓于域予美亡此谁与独息毛氏曰域茔域也角枕粲兮锦衾烂兮予美亡此谁与独旦朱氏曰粲烂华美鲜明之貌程氏曰独旦独处至旦也夏之日冬之夜百歳之后归于其居朱氏曰夏之日日永之时也冬之夜夜永之时也〇郑氏曰思者于昼夜之长时尤甚故极言之以尽情居坟墓也言此妇人专壹义之至情之尽冬之夜夏之日百歳之后归于其室郑氏曰室犹居也葛生五章章四句采苓刺晋献公也献公好听谗焉采苓采苓首阳之巓人之爲言苟亦无信舎旃舎旃苟亦无然人之爲言胡得焉毛氏曰兴也朱氏曰采有听取之义故以采苓起兴〇毛氏曰苓大苦也首阳山名也郑氏曰巓山之上苟且也旃之言焉也欧阳氏曰戒献公闻人之言且勿听信置之且勿以爲然更考其言何所得谓徐察其虚实也孔氏曰人之爲言王肃诸本皆作爲言定本作伪言采苦采苦首阳之下人之爲言苟亦无与舎旃舎旃苟亦无然人之爲言胡得焉毛氏曰苦苦菜也朱氏曰与许与也菜葑采葑首阳之东人之爲言苟亦无从舎旃舎旃苟亦无然人之爲言胡得焉毛氏曰葑菜名也采苓采苦采葑不曰郊野而曰首阳者兴采听之当逺也孔子曰浸润之谮肤受之愬不行焉可谓逺也巳矣不轻听易动而徐观其是非惟逺者能之毛氏以采苓爲细事首阳爲幽辟孔氏引而伸之谓谗言之起由君数问小事于小人虽求之太过然实天下之名言也故附见焉采苓三章章八句唐国十二篇三十三章二百三句吕氏家塾读诗记卷第十一吕氏家塾读诗记吕氏家塾读诗记卷十二吕氏家塾读诗记卷第十二秦郑氏诗谱曰秦者陇西国名于禹贡近雍州鸟鼠山尧时有伯翳者实皐陶之子佐禹治水赐姓曰嬴周孝王使其末孙非子养马于汧渭之间封爲附庸邑之于秦谷至曽孙秦仲宣王又命作大夫始有车马礼乐侍御之好国人美之秦之变风始作秦仲之孙襄公平王之𥘉兴兵讨西戎以救周平王东迁王城乃以歧丰之地赐之始列爲诸侯遂有周西都宗周畿内八百里之地其封域在荆歧终南惇物之野至玄孙德公又徙于雍云〇前汉地理志天水陇西山多林木民以板爲室屋及安定北地上郡西河皆迫近戎狄修习战备髙上气力以射猎爲先故秦诗曰在其版屋又曰王于兴师修我甲兵与子偕行及车辚四臷之诗小戎之篇皆言车马田狩之事朱氏曰歧丰之地文王用之以兴二南之化如彼其忠且厚也秦人用之未几而一变其俗见于诗者大低尚气槩先勇力巳悍然有招八州而朝同列之气矣盖雍州土厚水深其民敦重质直不爲浮靡以善导之则易以兴起以勐驱之则其强毅果敢之资亦足以强兵力农而成富强之业也论之于此以见厚重强直者之可与有爲而又以见上之导民不可不谨其所之也车邻美秦仲也秦仲始大有车马礼乐侍御之好焉有车邻邻有马白顚未见君子寺人之令毛氏曰邻邻衆车声也白顚的颡也寺人内小臣也郑氏曰欲见国君者必先令寺人使传告之时秦仲又始有此臣坂有隰有栗旣见君子并坐鼔瑟今者不乐逝者其耊毛氏曰兴也陂者曰坂下湿曰隰〇郑氏曰旣见旣见秦仲也毛氏曰耊老也八十曰耊朱氏曰坂则有矣隰则有栗矣旣见君子则并坐鼔瑟矣〇郑氏曰并坐鼔瑟君臣以间暇燕饮相安乐也〇范氏曰今者不乐恐失时也李氏曰逝者与日月逝矣之逝同皆言其歳月之往旣见君子并坐鼔瑟简易相亲之俗也今者不乐逝者其耊悲壮感慨之气也秦之强以此而止于爲秦者亦以此坂有桑隰有杨旣见君子并坐鼔簧今者不乐逝者其亡毛氏曰簧笙也车邻三章一章四句二章章六句驷驖美襄公也始命有田狩之事园囿之乐焉驷驖孔阜六辔在手公之媚子从公于狩王氏曰驷驖言纯驷也〇毛氏曰驖骊阜大也〇孔氏曰每马有二辔四马当八辔矣诸文皆言六辔者以骖马内辔纳之于觖故在手者惟六辔耳朱氏曰媚子所亲爱之人也毛氏曰冬猎曰狩〇孔氏曰襄公乗驖色之马旣肥大而又良善御人执其六辔在手而巳不须控制之也吕氏曰公之媚子不必如媚于天子媚于国人者也此诗称其始爲诸侯未必能用贤但人君之奉稍备云耳奉时辰牡辰牡孔硕公曰左之舎拔则获毛氏曰时是辰时也冬献狼夏献麋春秋献鹿豕群兽朱氏曰牡兽之牡者也〇董氏曰五御三曰逐禽左自左瞟而射之逹于右腢爲上杀毛氏曰拔矢末也孔氏曰虞人奉是时节之牡兽驱以待公射之此时节之牡兽甚肥大矣公戒御者曰从左而逐之公乃亲自射之舎放矢括则获其兽言公之善射游于北园四马旣闲輶东鸾镳载猃歇骄毛氏曰闲习也輶轻也朱氏曰鸾铃也效鸾鸟之声镳马衔也郑氏曰置鸾于镳异于乗车也毛氏曰猃歇骄田犬也长喙曰猃短喙曰歇骄〇朱氏曰田事巳毕故游于北园以车载犬盖以休其足力也韩愈画记有骑拥田犬者亦此类驷驖三章章四句小戎美襄公也备其兵甲以讨西戎西戎方强而征伐不休国人则矜其车甲妇人能闵其君子焉小戎俴收五楘梁辀游环胁驱隂靷鋈续文茵畅毂驾我骐馵言念君子温其如玉在其板屋乱我心曲毛氏曰小戎兵车也俴浅收轸也五五束也楘歴録也梁辀辀上句衡也一辀五束束有歴録也游环靷环也游在背上所以御出也胁驱愼驾具所以止入也隂揜轨也靷所以引也鋈白金也续续靷也文茵虎皮也畅毂长毂也骐骐文也左足白曰馵孔氏曰妇人闵其君子云言念君子温然其如玉今乃逺在西戎板屋之中思而不得见乱我心曲也地理志云天水陇西民以板爲屋然则秦之西垂民亦板屋也毛氏言西戎板屋者此言伐戎故也四牡孔阜六辔在手骐駵是中騧骊是骖龙盾之合鋈以觼軜言念君子温其在邑方何爲期胡然我念之孔氏曰孔阜甚肥大也〇骐见前章〇郑氏曰赤身黒鬣曰駵孔氏曰黄马黒喙曰騧〇骊解见駉〇郑氏曰中中服也骖两騑也毛氏曰龙盾画龙爲盾也合合而载之郑氏曰鋈以觼軜軜之觼以白金爲饰也軜系于轼前〇朱氏曰觼环之有舌者毛氏曰軜骖内辔也朱氏曰邑西鄙之邑也方将也将以何时爲归期乎何爲使我念之极也俴驷孔群厹矛鋈錞蒙伐有苑虎韔镂膺交韔二弓竹闭绲縢言念君子载寝载兴厌厌良人秩秩德音毛氏曰俴驷四介马也郑氏曰孔羣者言甚调和也毛氏曰厹三隅矛也錞鐏也蒙讨羽也伐中干也苑文貌虎虎皮也韔弓室也〇郑氏曰镂刻金饰也毛氏曰膺马带也交韔交二弓于韔中也闭绁绲绳縢约也朱氏曰载寝载兴言思之深旣寝而又兴也毛氏曰厌厌安静也〇苏氏曰秩秩有序也〇李氏曰妇人谓夫乃安静善人其德音又秩秩然有序今乃从征役我是以思念也〇释文厹作叴小戎三章章十句蒹葭刺襄公也未能用周礼将无以固其国焉蒹葭苍苍白露爲霜所谓伊人在水一方遡洄从之道阻且长遡游从之宛在水中央毛氏曰兴也蒹蒹葭芦也苍苍盛也白露凝爲霜〇朱氏曰伊人犹言彼人也一方彼一方也〇毛氏曰逆流而上曰遡洄顺流而渉曰遡游〇郑氏曰宛坐见貌欧阳氏曰蒹葭必待霜然后坚实秦必用周礼以变其夷狄之俗〇程氏曰顺而求之则易且近逆而求之则艰且逺蒹葭凄凄白露未晞所谓伊人在水之湄遡洄从之道阻且跻遡游从之宛在水中坻程氏曰凄凄青苍之间也毛氏曰晞干也跻升也〇尔雅曰水草交爲湄〇毛氏曰坻小渚也〇释文凄凄作萋萋曰本亦作凄蒹葭采采白露未巳所谓伊人在水之涘遡洄从之道阻且右遡游从之宛在水中沚朱氏曰采采言其盛而可采也〇毛氏曰未巳犹未止也涘涯也〇孔氏曰若正与相当行则易到今乃出其右是难至也毛氏曰小渚曰沚此诗全篇皆比犹鹤鸣之类所谓伊人犹曰所谓此理也盖指周礼也襄公所以未能用周礼者疑其迂尔若孝公所云安能邑邑待数十百年以成帝王也故诗人讽之以礼甚易且近特人求之非其道尔蒹葭三章章八句终南戒襄公也能取周地始爲诸侯受显服大夫美之故作是诗以戒劝之终南何有有条有梅君子至止锦衣狐裘颜如渥丹其君也哉毛氏曰兴也终南周之名山中南也条槄梅柟也朱氏曰君子指其君也郑氏曰至止者受命服于天子而来也诸侯狐裘以裼之渥厚渍也颜色如厚渍之丹言赤而泽也〇程氏曰终南崇髙厚大以兴君位之尊山之髙大必生美材人君尊崇必有令德故冝称显服又美其容貌称人君之位其君也哉犹书所谓孺子王矣戒之之辞也终南何有有纪有堂君子至止黻衣绣裳佩玉将将寿考不忘程氏曰纪稜角堂平寛毛氏曰黒与青谓之黻五色备谓之绣朱氏曰将将佩玉声也寿考不忘者欲其居此位服此服长乆而安宁也亦戒劝之辞终南二章章六句黄鸟哀三良也国人刺穆公以人从死而作是诗也交交黄鸟止于棘谁从穆公子车奄息维此奄息百夫之特临其穴惴惴其慄彼苍者天殱我良人如可赎兮人百其身毛氏曰兴也李氏曰交交飞而往来之貌〇孔氏曰黄鸟止于棘得其所毛氏曰子车氏奄息名〇王氏曰百夫之特则特出于百夫〇郑氏曰穴圹也毛氏曰惴惴惧也〇郑氏曰慄悼慄也彼苍者天愬之〇毛氏曰殱尽良善也朱氏曰此奄息之死若可以他人赎之则人虽有百身亦皆愿赎之矣爱之甚也交交黄鸟止于桑谁从穆公子车仲行维此仲行百夫之防临其穴惴惴其慄彼苍者天殱我良人如可赎兮人百其身郑氏曰防犹当也言此一人当百夫训防爲当者盖如隄防之防水交交黄鸟止于楚谁从穆公子车鍼虎维此鍼虎百夫之御临其穴惴惴其慄彼苍者天殱我良人如可赎兮人百其身王氏曰百夫之御则能御百夫者也黄鸟三章章十二句晨风刺康公也忘穆公之业始弃其贤臣焉鴥彼晨风郁彼北林未见君子忧心钦钦如何如何忘我实多毛氏曰兴也鴥疾飞貌晨风鹯也郁积也北林林名也忧心钦钦思望之心中钦钦然忘我实多今则忘之矣〇程氏曰以晨风兴君子者取其去来之疾人君好贤待士有道则贤者归之礼貌不至则浩然去矣林木茂盛则飞鸟所集兴朝廷有道则贤者所就也如何如何叹其如是也此诗主贤者见弃之意而言故云忘我〇说文鴥作鴪此诗亦如权舆刺康公与贤者有始而无终未见君子忧心钦钦言康公𥘉立想望贤者如是之切也如何如何忘我实多责其不能终也山有苞栎隰有六駮未见君子忧心靡乐如何如何忘我实多李氏曰苞丛生也毛氏曰栎木也孔氏曰王肃云言六据所见而言也陆氏草木䟽曰駮駮马駮马梓榆也梓榆其树皮青白駮荦遥视似駮马故谓之駮马朱氏曰靡乐忧之甚也苏氏曰山则有栎隰则有駮可以大国而独无其人乎山有苞棣隰有树檖未见君子忧心如醉如何如何忘我实多毛氏曰棣唐棣也檖赤罗也朱氏曰如醉忧又甚矣秦之寡恩于晨风权舆二诗见之晨风三章章六句无衣刺用兵也秦人刺其君好攻战亟用兵而不与民同欲焉朱氏曰襄公以王命攘戎狄报君父之雠故征伐不休而诗人美之康公令狐河曲之战修私怨逞小忿故好攻战亟用兵而诗人刺之诗可以观于此见矣岂曰无衣与子同𫀆王于兴师修我戈矛与子同仇毛氏曰𫀆襺也戈长六尺六寸矛长二丈〇陈氏曰仇怨也苏氏曰古者君与民同其甘苦非谓其无衣也然有是𫀆也愿与之同之故于王之兴师也民皆自修其戈矛而与之同仇矣伤今无恩于民而用其死也秦本周地故其民犹思周之盛时而称先王焉岂曰无衣与子同泽王于兴师脩我矛㦸与子偕作郑氏曰泽䙝衣近污垢㦸车㦸常也毛氏曰作起也岂曰无衣与子同裳王于兴师脩我甲兵与子偕行毛氏曰行往也无衣三章章六句渭阳康公念母也康公之母晋献公之女文公遭丽姬之难未反而秦姬卒穆公纳文公康公时爲太子赠送文公于渭之阳念母之不见也我见舅氏如母存焉及其即位而作是诗也范氏曰见舅而思其母此人之情也人能充是心则孝亦无不至矣若康公者未能充之也然其以是心而作是诗亦足以爲孝矣我送舅氏曰至渭阳何以赠之路车乗黄毛氏曰母之昆弟曰舅郑氏曰秦是时都雍至渭阳者盖东行送舅氏于咸阳之地毛氏曰赠送也董氏曰巾车金路以封同姓象路以封异姓革路以封四卫木路以封蕃国皆诸侯也故人君之车曰路车毛氏曰乗黄四马也王氏曰至渭阳者送之逺也悠悠我思者思之长也路车乗黄琼瑰玉佩者赠之厚也我送舅氏悠悠我思何以赠之琼瑰玉佩毛氏曰琼瑰石次玉渭阳二章章四句权舆刺康公也忘先君之旧臣与贤者有始而无终也于我乎夏屋渠渠今也每食无余于嗟乎不承权舆毛氏曰夏大也孔氏曰夏屋王肃云大屋崔骃七依说宫室之美云夏屋渠渠〇苏氏曰渠渠深广〇毛氏曰承继也权舆始也朱氏曰言康公其𥘉有渠渠之夏屋以待贤者而其后待贤之意寖衰供亿寖薄贤者毎食而无余于是叹之言不能继其始也汉楚元王敬礼申公白公穆生穆生不耆酒元王每置酒甞爲穆生设醴及王戊即位常设后忘设焉穆生退曰可以逝矣醴酒不设王之意怠不去楚人将钳我于市称疾申公白公强起之曰独不念先王之德欤今王一旦失小礼何足至此穆生曰先王之所以礼吾三人者爲道之存故也今而忽之是忘道也忘道之人胡可乆处岂爲区区之礼哉遂谢病去此诗其当之矣于我乎毎食四簋今也每食不饱于嗟乎不承权舆孔氏曰簋是瓦器容斗二升方曰簠圎曰簋簠稻器也簋黍稷器也〇朱氏曰四簋礼食之盛也权舆二章章五句秦国十篇二十七章百八十一句吕氏家塾读诗记卷第十二吕氏家塾读诗记吕氏家塾读诗记卷十三吕氏家塾读诗记卷第十三陈郑氏诗谱曰陈者大皥虙牺氏之墟帝舜之胄有虞阏父者爲周武王陶正武王赖其利器用与其神明之后封其子嬀满于陈都于宛丘之侧是曰陈胡公以备三恪妻以元女大姬其封域在禹贡豫州之东其地广平无名山大泽西望外方东不及明猪大姬无子好巫觋祷祈鬼神歌舞之乐民俗化而爲之五丗至幽公当厉王时政衰大夫淫荒所爲无度国人伤而刺之陈之变风作矣〇苏氏曰陈之变风其原出于大姬盖列国之风皆有所自起方周之盛时王泽充塞其善者笃于善不善者以礼自将亦不至于恶其后周德旣衰诸侯各因其旧俗而増之善者因善以入于恶而不善者日以益甚故晋以尧之遗风爲俭不中礼陈以大姬之余俗爲游荡无度亦理势然也宛丘刺幽公也淫荒昬乱游荡无度焉子之汤兮宛丘之上兮洵有情兮而无望兮李氏曰子称幽公也毛氏曰汤荡也四方髙中央下曰宛丘朱氏曰言此人游荡于宛丘之上信有情思而可乐矣然无威仪可瞻望也汤虽训荡与径斥爲淫荡者辞气缓急犹不同洵有情兮而无望兮从容不迫而讽切之者深矣坎其击鼔宛丘之下无冬无夏值其鹭羽毛氏曰坎坎鼔声朱氏曰值遇也尔雅曰鹭舂鉏毛氏曰鹭鸟之羽可以爲翳朱氏曰言无时不遇其出游而舞于是也坎其击缶宛丘之道无冬无夏值其鹭翿毛氏曰盎谓之缶翿翳也尔雅翿作纛宛丘三章章四句东门之枌疾乱也幽公淫荒风化之所行男女弃其旧业亟㑹于道路歌舞于市井尔东门之枌宛丘之栩子仲之子婆娑其下毛氏曰枌白榆也栩杼也东门宛丘国之交㑹男女之所聚子仲陈大夫氏〇张氏曰婆娑不必是舞但裴徊翶翔之义士大夫之子不得过市今也遨游于市井中谷旦于差南方之原不绩其麻市也婆娑毛氏曰谷善也郑氏曰差择也绩麻者妇人之事也范氏曰市所以易货聚民而妇人废其纺绩于此乎婆娑〇欧阳氏曰子仲之子常婆娑于国中树下以相诱说因道其相诱之语曰当以善旦期于国南之原野下章又述其相约以往释文曰差韩诗作嗟〇董氏曰说文引诗作市也媻娑媻古文作婆字谷旦于逝越以鬷迈视尔如荍贻我握椒毛氏曰逝往也郑氏曰越于鬷揔也毛氏曰迈行也荍芘芣也孔氏曰男女揔集而行往所㑹之处郑氏曰男女交㑹而相说曰我视女之颜色美如芘芣之华然女乃遗我一握之椒交情好也东门之枌三章章四句衡门诱僖公也愿而无立志故作是诗以诱掖其君也衡门之下可以栖迟泌之洋洋可以乐饥毛氏曰衡门横木爲门言浅陋也栖迟游息也泌泉水也朱氏曰洋洋水安流广长之貌〇欧阳氏曰衡门虽浅陋亦可以游息于其下泌水洋洋然阅之而乐则亦可以忘饥言陈国虽小苟有意于立事则亦可以有爲〇释文曰乐旧作乐晚诗夲有作岂其食鱼必河之鲂岂其取妻必齐之姜山隂陆氏曰里语曰洛鲤河鲂贵于牛羊则鲂鲤乃鱼之美者郑氏曰齐姜姓〇欧阳氏曰其首章旣言虽小亦有可爲其二章三章则又言何必大国然后可爲譬如食鱼者凢鱼皆可食若必待鲂鲤则不食鱼矣譬如取妻诸姓之女皆可取若待齐宋之族则不取矣是首章之意言小国皆可爲而二章三章言大国不可待而得岂其食鱼必河之鲤岂其取妻必宋之子郑氏曰宋子姓衡门三章章四句东门之池刺时也疾其君之淫昬而思贤女以配君子也永嘉郑氏曰观齐鸡鸣之诗其相警戒之言则闺门之奥笑歌晤言固足以浸渍其君之心而革其恶此东门之诗所以思贤女也东门之池可以沤麻彼美淑姬可与晤歌毛氏曰池城池也沤柔也董氏曰周姬姓陈因元女以封故诗人犹言淑姬孔氏以姬姜爲妇人美称于书无所考郑氏曰晤犹对也言淑姬冝与对歌相切化也苏氏曰陈君荒淫无度不可告语故其君子思得淑女以化之于内妇人之于君子日夜处而无间庶可以渐革其暴如池之沤麻渐渍而不自知也东门之池可以沤纻彼美淑姬可与晤语陆氏草木䟽曰纻亦麻也宿根在地中至春自生不歳种东门之池可以沤菅彼美淑姬可与晤言孔氏曰菅茅属柔忍冝爲索沤乃尤善菅者巳沤之名未沤则但名爲茅也东门之池三章章四句东门之杨刺时也昬姻失时男女多违亲迎女犹有不至者也东门之杨其叶牂牂昬以爲期明星煌煌毛氏曰兴也牂牂然盛貌〇郑氏曰亲迎之礼以昬时朱氏曰明星启明也煌煌大明貌东门盖此人亲迎之所以其所见起兴曰东门之杨则其叶牂牂矣昬以爲期而明星煌煌矣〇毛氏曰昬以爲期明星煌煌期而不至也东门之杨其叶肺肺昬以爲期明星晢晢毛氏曰肺肺犹牂牂也晢晢犹煌煌也东门之杨二章章四句墓门刺陈佗也陈佗无良师传以至于不义恶加于万民焉陈氏曰此诗虽以刺佗乃是耆旧之贤者备见始末追咎先君不能爲佗置良师传致有弑逆之事也墓门有棘斧以斯之夫也不良国人知之知而不巳谁昔然矣毛氏曰兴也墓门墓道之门斯析也幽间希行生此棘薪维斧可以开析之苏氏曰夫陈佗也程氏曰人情不修治则邪恶生犹道路不修治则荆棘生故以兴焉墓门有荆棘则当以斧斤开析之佗才不善冝得贤师良传以道义辅正之今夫也不良衆皆知之而不去自昔谁如是乎此追咎自佗㓜小不择师传致成其恶谁昔然矣犹云从来谁如是乎墓门有梅有鸮萃止夫也不良歌以讯之讯予不顾顚倒思予毛氏曰鸮恶声之鸟也难去非用斧不足以除之佗之恶大矣非严师传痛棓击之亦莫能去其恶也墓门有梅有鸮萃止言佗之性质本非恶爲师传所累也左传载佗劝陈侯许郑平亲仁善邻之言中于事理盖非昬愚者陈侯不许卒见侵伐旣而徐思佗言复与郑和遣佗往郑涖盟佗与郑伯盟㰱如忘洩伯料其必不免考其歳月鑱数年尔而蛊惑变坏如是此诗人之所伤也墓门二章章六句防有鹊巢忧鑱贼也宣公多信鑱君子忧惧焉防有鹊巢卭有㫖苕谁侜予美心焉忉忉毛氏曰兴也防邑也卭丘也〇孔氏曰鹊畏人而近人非邑有树木则鹊不巢郑氏曰旨羙也毛氏曰苕草也侜张诳也朱氏曰忉忉忧劳之貌欧阳氏曰鑱言惑人非一言一日之致必由积累而成如防之有鹊巢渐积成之尔又如苕饶蔓引牵连将及我也程氏曰侜谓诪张迂回诬罔人者必迂曲以致其恶予美心所贤者忧谗诬贤善也中唐有甓卭有旨鹝谁侜予美心焉惕惕毛氏曰中中庭也唐堂涂也甓令适也鹝绶草也程氏曰惕惕惧也欧阳氏曰中唐有甓非一甓也亦以积累而成绶草杂衆色以成文犹多言交织以成惑义与具锦同〇董氏曰鹝旧作说文引诗亦爲防有鹊巢二章章四句月出刺好色也在位不好德而说美色焉月岀皎兮佼人僚兮舒窈纠兮劳心悄兮毛氏曰兴也皎月光也孔氏曰佼好之人〇朱氏曰窈幽逺也纠愁结也〇毛氏曰悄忧也朱氏曰当月岀之时而思佼人之好欲一见之以舒窈纠之情而不可得是以爲之劳心悄然也释文皎作皦曰本又作皎月岀皓兮佼人懰兮舒懮受兮劳心慅兮董氏曰皓月光〇苏氏曰懰好也〇朱氏曰懮受忧思也王氏曰慅言不安而骚动释文懰作刘曰夲又作懰月出照兮佼人燎兮舒夭绍兮劳心惨兮董氏曰照月光之被物〇苏氏曰燎明也朱氏曰夭绍纠紧之意王氏曰惨言不舒而幽愁此诗用字聱牙意者其方言欤月岀三章章四句株林刺灵公也淫乎夏姬驱驰而往朝夕不休息焉胡爲乎株林从夏南匪适株林从夏南毛氏曰株林夏氏邑也夏南夏徴舒也驾我乗马说于株野乗我乗驹朝食于株郑氏曰说舎也马六尺以下爲驹释文驹作骄曰音驹沈云或作驹字是后人改之皇皇者华篇内同首章郑氏文义皆善但不当以爲灵公觗拒之辞彼相戏于朝犹不知耻亦何觗拒之有盖国人问灵公胡爲乎株林而从夏南乎诗人则爲之隐曰灵公非适株林从夏南乃他有所往尔然而驾我乗马则舎于株野矣乗我乗驹则又食于株矣虽欲爲之隐亦不可得也株林二章章四句泽陂刺时也言灵公君臣淫于其国男女相说忧思感伤焉王氏曰东门之枌宛丘之应也泽陂株林之应也彼泽之陂有蒲与荷有美一人伤如之何寤寐无爲涕泗滂沱毛氏曰兴也董氏曰传曰泽水之钟也毛氏曰陂泽障也说文曰蒲者似莞而𥚹有嵴滑柔而温毛氏曰荷芙蕖也郑氏曰寤觉也毛氏曰自目曰涕自鼻曰泗孔氏曰目涕鼻泗俱下滂沱然〇苏氏曰妇人之色如蒲荷之美思而不见故忧伤涕泗也孔氏曰樊光注尔雅引诗有蒲与茄彼泽之陂有蒲与蕳有美一人硕大且卷寤寐无爲中心悁悁毛氏曰蕳兰也苏氏曰卷好也毛氏曰悁悁犹悒悒也彼泽之陂有蒲菡蓞有美一人硕大且俨寤寐无爲辗转伏枕毛氏曰菡蓞荷华也〇李氏曰俨者容貌俨然也朱氏曰辗转伏枕卧而不寐思之深且乆也变风始于鸡鸣终于泽陂凢一百二十八篇而男女夫妇之诗四十有九抑何多耶曰有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所错男女者三纲之夲万事之先也正风之所以爲正者举其正者以劝之也变风之所以爲变者举其不正者以戒之也道之升降时之治乱俗之污隆民之死生于是乎在録之烦悉篇之复重亦何疑哉泽陂三章章六句陈国十篇二十六章百二十四句吕氏家塾读诗记卷第十三吕氏家塾读诗记吕氏家塾读诗记卷十四吕氏家塾读诗记卷第十四桧郑氏诗谱曰桧者古髙辛氏火正祝融之墟国在禹贡豫州外方之北荥波之南居溱洧之间祝融氏名黎其后八姓惟妘姓桧者处其地焉周夷王厉王之时桧公不务政事而好絜衣服大夫去之于是桧之变风始作其国北邻于桧至平王之初武公灭之其风之变固在于东迁之前然未必知其爲夷厉之丗也羔裘大夫以道去其君也国小而迫君不用道好絜其衣服逍遥游燕而不能自强于政治故作是诗也羔裘逍遥狐裘以朝岂不尔思劳心忉忉毛氏曰羔裘以游燕狐裘以适朝范氏曰急于游燕而怠于政治此贤人所以去也夫忠臣之事君言不用而去之不得巳也其心岂舍君哉故曰岂不尔思劳心忉忉羔裘翶翔狐裘在堂岂不尔思我心忧伤郑氏曰翺翔犹逍遥也毛氏曰堂公堂也羔裘如膏日出有曜岂不尔思中心是悼朱氏曰羔裘之色润泽如脂膏所渍日出照之则有光曜羔裘三章章四句素冠刺不能三年也庶见素冠兮棘人栾栾兮劳心慱慱兮毛氏曰庶幸也素冠练冠也棘急也栾栾瘠貌慱慱忧劳也〇张氏曰不能三年不期而除则未始用练冠董氏曰棘人崔灵恩集注作悈人说文栾作脔庶见素衣兮我心伤悲兮聊与子同归兮毛氏曰素冠故素衣也朱氏曰与子同归言其爱慕之辞也庶见素韠兮我心藴结兮聊与子如一兮朱氏曰韠蔽膝也以韦爲之冕服谓之其余曰韠韠从裳色素衣素裳则素韠也藴结者思之不解也与子如一甚于同归矣郑康成王肃皆以素冠爲大祥之冠盖引丧服小记除成丧者其祭也朝服缟冠之文其说误矣唯其不能三年是以嗟伤不见旣练之冠若除丧之缟冠虽使短丧其除之也盖亦服是冠矣至于二章之素衣郑说犹不通朝服缁衣素裳初无素衣之制遂转衣爲裳其牵合益甚矣三章之素韠于旣练之服虽无所攷观诗者当亦得其大意不必委曲琐细拘于礼文况爲郑说者旣曰衣者衣裳之大名则爲毛说者亦曰韠从裳色衣裳旣素则必有素韠岂不可乎孔氏又谓经传未有以布爲素者殊不知经传以色白爲素如绘事后素之类多矣不必专以帛爲素也素冠三章章三句隰有苌楚疾恣也国人疾其君之淫恣而思无情慾者也隰有苌楚猗傩其枝夭之沃沃乐子之无知毛氏曰苌楚铫弋也孔氏曰猗傩然枝条柔弱毛氏曰夭少也吕氏曰苌楚始生犹能自立然枝干柔弱至于长则引蔓于草上则旣长不如初生之自立故引以爲喻隰有苌楚猗傩其华夭之沃沃乐子之无家郑氏曰无家谓无夫妇室家隰有苌楚猗傩其实夭之沃沃乐子之无室朱氏曰无室犹无家也夭如厥草惟夭之夭谓苌楚始生之时也隰有苌楚猗傩其枝柔弱牵蔓盖如人之多慾者矣反思始茁其牙未有牵蔓之时生意沃沃然盖甚可爱也此所谓赤子之心也此桧君未有知识未有室家之时也曰无知无家无室者盖疾其君之多慾故其辞过而激隰有苌楚三章章四句匪风思周道也国小政乱忧及祸难而思周道焉匪风下泉思周道之诗独作于曹桧何也曰政出天子则强不陵弱各得其所政出诸侯则徴发之烦共亿之困侵伐之暴唯小国偏受其害所以睠怀宗周爲独切也战国时房喜谓韩王曰大国恶有天子而小国利之以此二诗验之其理益明贾谊欲衆建诸侯而少其力虽其言略而不精亦可谓少知治体矣匪风发兮匪车偈兮顾瞻周道中心怛兮毛氏曰发发飘风非有道之风偈偈疾驱非有道之车郑氏曰回首曰顾〇朱氏曰周道适周之路也毛氏曰怛伤也范氏曰匪风发兮匪车偈兮犹恶政之及民也程氏曰顾瞻盼恋思而伤怛也前汉王吉引诗偈作掲怛作匪风飘兮匪车嘌兮顾瞻周道中心弔兮毛氏曰回风曰飘嘌嘌无节度也弔伤也谁能亨鱼漑之釡谁将西归怀之好音毛氏曰漑涤也釡属郑氏曰桧在周之东故言西归程氏曰鱼美好之物人所欲兴善政人所思〇朱氏曰谁能亨鱼乎有则我愿爲之漑其釡谁将西归乎有则我愿慰劳之以好音而勉之言有能兴周道者则已将归之也匪风三章章四句桧国四篇十二章四十五句吕氏家塾读诗记卷第十四吕氏家塾读诗记吕氏家塾读诗记卷十五吕氏家塾读诗记卷第十五曹郑氏诗谱曰曹者禹贡兖州陶丘之北地名周武王旣定天下封弟叔振铎于曹今曰济隂定陶是也其封域在雷夏菏泽之野昔尧甞游成阳死而葬焉舜渔于雷泽民俗始化其遗风重厚多君子务稼穑薄衣食以致蓄积夹于鲁卫之间又寡于患难末时冨而无教乃更骄侈十一丗当周惠王时政衰昭公好奢而任小人曹之变风始作蜉蝣刺奢也昭公国小而迫无法以自守好奢而任小人将无所依焉蜉蝣之羽衣裳楚楚心之忧矣于我归处毛氏曰兴也蜉蝣渠略也朝生夕死楚楚鲜明貌郑氏曰喻昭公之朝徒整饰其衣裳不知君臣死亡无日如渠略然说文楚楚作蜉蝣之翼采采衣服心之忧矣于我归息程氏曰采采华饰蜉蝣掘阅麻衣如雪心之忧矣于我归说孔氏曰此虫土里化生掘阅者言其掘地而出形容鲜阅也阅者恱怿之意郑氏曰麻衣深衣也毛氏曰如雪言鲜㓗郑氏曰说犹舎息也说文掘作堀曹之贤者见其君危亡将至犹骄浮自喜而莫可告语也曰吾忧吾君危亡近在旦夕傥无所依其于我归处乎盖欲如楚芋尹申亥舎灵王于家之爲也彼曹君方㓗其衣服志气扬扬而贤者巳悯之如亡国丧家之人可哀也哉表记曰君子不以口誉人则民作忠故君子问人之寒则衣之问人之饥则食之称人之美则爵之国风曰心之忧矣于我归说虽别有所指然文义正如此也蜉蝣三章章四句候人刺近小人也共公逺君子而好近小人焉彼候人兮何戈与祋彼其之子三百赤芾毛氏曰候人道路送迎賔客者何掲也孔氏曲礼䟽曰戈钩孑㦸也如㦸而横安刃但头不向上爲钩也直刃长八寸横刃长六寸刃下接柄处长四寸并广二寸毛氏曰祋殳也贤人之官不过候人彼曹朝也郑氏曰之子是子也〇毛氏曰芾韠也一命緼芾珩再命赤芾珩三命赤芾葱珩大夫以上赤芾乗轩孔氏曰贤者不过候人是逺君子也曹朝三百人皆服赤芾是其近小人也诸侯之制大夫五人今有三百赤芾爱小人过度也〇董氏曰崔灵恩集注作何戈与缀郑康成于乐记引诗亦曰何戈与缀缀表也说文曰髙悬羊皮以惊牛马曰祋则以祋爲表矣维鹈在梁不濡其翼彼其之子不称其服毛氏曰鹈洿泽也梁水中之梁〇欧阳氏曰此鹈当居泥水中以自求鱼而食今乃邈然髙处鱼梁之上窃人之鱼以食而得不濡其翼咮如彼小人窃禄于髙位而不称其服也维鹈在梁不濡其咮彼其之子不遂其媾毛氏曰咮喙也媾厚也张氏曰不遂其媾不称其宠待也今人谓遂意亦曰称意荟兮蔚兮南山朝隮婉兮娈兮季女斯饥程氏曰荟蔚草木之盛郁茂之状〇张氏诗曰林木南山荟蔚时工斤樵斧竞朝隮举知趋利青冥上不念幽居季女饥董氏曰荟集注作嬒娈作说文同候人四章章四句鸤鸠刺不壹也在位无君子用心之不壹也鸤鸠在桑其子七兮淑人君子其仪一兮其仪一兮心如结兮毛氏曰兴也鸤鸠秸鞠也鸤鸠之养其子朝从上下暮从下上平均如一〇郑氏曰淑善也〇广汉张氏曰结云者实而不它也陈氏曰君子动容貌斯逺暴慢正颜色斯近信出辞气斯逺鄙倍其见于容貌颜色辞气之间有常度矣岂固爲是拘拘者哉盖和顺积中而英华发外是以由其威仪一于外则其心如结于内者从可知也董氏曰崔灵恩集注作其义一兮鸤鸠在桑其子在梅淑人君子其带伊丝其带伊丝其弁伊骐毛氏曰飞在梅也郑氏曰其带伊丝谓大带也大带用素丝有杂色饰焉毛氏曰弁皮弁也骐骐文也孔氏曰鸤鸠常言在桑其子毎章异木言子自飞去母常不移也朱氏曰其带伊丝其弁伊骐言有常度不差忒也周礼弁师注大郑引诗作其弁伊綦鸤鸠在桑其子在棘淑人君子其仪不忒其仪不忒正是四国朱氏曰忒差忒也有常度而其心一故仪不忒仪不忒则足以正四国矣大学传曰其爲父子兄弟足法而后民法之也鸤鸠在桑其子在榛淑人君子正是国人正是国人胡不万年榛解见定之方中郑氏曰胡不万年人欲其寿考李氏曰四方之逺犹且观而象之况国人安得不祝而颂之乎鸤鸠四章章四句下泉思治也曹人疾共公侵刻下民不得其所忧而思明王贤伯也程氏易剥上九传曰诸阳消剥巳尽独有上九一爻尚存如硕大之果不见食将有复生之理上九亦变则纯隂矣然阳无可尽之理变于上则生于下无间可容息也隂道极盛之时其乱可知乱极则自当思治故衆心愿戴于君子君子得舆也诗匪风下泉所以居变风之终也匪风下泉虽皆思周道之诗然匪风作于东迁之前此一时也下泉作于齐桓之后此又一时也洌彼下泉浸彼苞稂忾我寤叹念彼周京毛氏曰兴也冽寒也下泉泉下流也王氏曰苞丛生也毛氏曰稂童梁郑氏曰忾叹息之意寤觉也〇孔氏曰周京与京周京师一也因异章而变文耳程氏曰泉之润物犹政令膏泽之及人泉寒冽则不能润物在下则不能及物浸渍则害物苞丛生之茂者乃反害之是皆不得其所也慨然旣寤而叹念周道之衰也所谓思明王之时也释文浸作寖曰夲又作浸洌彼下泉浸彼苞萧忾我寤叹念彼京周毛氏曰萧蒿也洌彼下泉浸彼苞蓍忾我寤叹念彼京师朱氏曰蓍筮草也京师解见公刘芃芃黍苗隂雨膏之四国有王郇伯劳之毛氏曰芃芃美貌郇伯郇侯也朱氏曰黍苗旣芃芃然矣而又有隂雨以膏之四国旣有王矣而又有郇伯以劳之伤今之不然也下泉四章章四句曹国四篇十五章六十八句吕氏家塾读诗记卷第十五吕氏家塾读诗记吕氏家塾读诗记卷十六吕氏家塾读诗记卷第十六豳郑氏诗谱曰豳者后稷之曽孙曰公刘者自邰而出所徙戎狄之地名今属右扶风栒邑公刘以夏后太康时失其官守窜于此地犹修后稷之业勤恤爱民民咸归之而国成焉其封域在禹贡雍州𡵨山之北原隰之野至啇之末丗大王又避戎狄之难而入处于歧阳成王之时周公居东思公刘居豳忧念民事至苦之功以比序已志故别其诗以爲豳国变风焉文中子程元问曰敢问豳风何风也文中子曰变风也元曰周公之际亦有变风乎君臣相诮其能正乎成王终疑则风遂变矣非周公至诚其孰能卒正之哉元曰居变之末何也曰夷王以下变风不复正乎夫子盖伤之也故终之以豳风言变之可正也唯周公能之故系之以正变而正危而克扶终始不失其本其惟周公乎系之豳逺矣哉范氏曰豳居于风雅之间何也风之所爲终而雅之所爲始也变风终于曹思明王贤伯之不可得于是次之以豳反之于周公而后至于鹿鸣言周之所以盛者由周公也七月陈王业也周公遭变故陈后稷先公风化之所由致王业之艰难也程氏曰七月大意忧思深逺不惟豳风当如此又成王中变自然发起周公言终乆意思此诗欲成王知先公先王致王业之由民之劳力趋时稼穑之艰难如此此诗多陈节物大要言歳序之迁人事当及时耳所言或与月令异者月令多举其始此但言其有时不必始有也王氏曰仰观星日霜露之变俯察虫鸟草木之化以知天时以授民事女服事乎内男服事乎外上以诚爱下下以忠利上父父子子夫夫妇妇养老而慈㓜食力而助弱其祭祀也时其燕飨也节此七月之义也〇后汉王充潜夫论曰七月之诗大小教之终而复始由此观之人固不可恣也杨氏曰七月备言田桑之事以其兴本于是故也〇长乐刘氏曰此诗所记苟非井邑其民郷党其教各有正长部分司其歳功未易集也七月流火九月授衣一之日觱发二之日栗烈无衣无褐何以卒歳三之日于耜四之日举趾同我妇子馌彼南畒田畯至喜张氏曰七月之诗皆以夏正爲断毛氏曰火大火也流下也九月霜始降可以授冬衣矣一之日十之余也一之日周正月也二之日殷正月也觱发风寒也栗烈寒气也郑氏曰褐毛布也卒终也〇毛氏曰三之日夏正月也豳土晚寒于耜始修耒耜也四之日周四月也民无不举足而耕矣〇程氏曰同我妇子我妇我子同来致饷也毛氏曰馌馈也田畯田大夫也郑氏曰此章陈人以衣食爲急余章广而成之程氏曰歳过中而行暮矣当有卒歳之具御冬之备故以七月流火爲首范氏曰七月隂气始盛而寒将至九月则不可无衣矣〇郑氏曰此二正之月人之无衣无褐将何以卒歳乎欧阳氏曰农夫在田妇子往馈田大夫见其勤农乐业而喜范氏曰民生本乎衣食天下之务莫实于此矣礼义之所以起孝悌之所以生教化之所以成人情之所以固也故勤俭之俗莫如豳风〇董氏曰觱发说文作㓖冹栗烈集注作栗冽按烈从火不得爲寒气七月流火九月授衣春日载阳有鸣仓庚女执懿筐遵彼微行爰求柔桑春日迟迟采蘩祁祁女心伤悲殆及公子同归郑氏曰载则也阳温也毛氏曰仓庚离黄也懿筐深筐也朱氏曰遵循也〇毛氏曰微行墙下径也五畒之宅树之以桑郑氏曰柔桑穉桑也𧖟始生冝穉桑也毛氏曰迟迟舒缓也蘩皤蒿也所以生𧖟祁祁衆多也伤悲感事苦也春女悲秋士悲感其物化也程氏曰殆庶几也孔氏曰公羊传说筑王姬之馆云于羣公子之舎则以卑矣是诸侯之女称公子也妇人谓嫁曰归〇郑氏曰七月流火九月授衣将言女功之始故又夲于此王氏曰以九月授衣也故春日载阳则求桑而𧖟〇孔氏曰春日则以温矣又有鸣者是仓庚也于此之时女执持深筐循彼微细之径求柔穉之桑以养新生之𧖟因言养𧖟之时女有伤悲之志更夲之言春日迟迟然而舒缓采蘩者祁祁然而衆多女心感𧖟事之劳苦时物之变化皆伤悲有与公子同嫁之志朱氏曰殆及公子同归见其上下之情交相忠爱如此〇张氏曰此章次于耕事者重昬嫁本人情释文殆作迨曰音待始也七月流火八月萑苇𧖟月条桑取彼斧斨以伐逺扬猗彼女桑七月鸣鵙八月载绩载玄载黄我朱孔阳爲公子裳毛氏曰薍爲萑葭爲苇豫畜萑苇可以爲曲也程氏曰𧖟月当𧖟长之月也计歳气之早晚不可指定几月也郑氏曰条桑枝落之采其叶也〇毛氏曰斨方銎也逺枝逺也扬条扬也角而束之曰猗女桑荑桑也鵙伯劳也孔氏曰绩缉麻之名毛氏曰玄黒而有赤也朱深纁也祭服玄衣纁裳阳明也郑氏曰七月流火将言女工自始至成故亦又本于此〇孔氏曰民知将寒之候八月萑苇旣成畜之以拟𧖟用程氏曰𧖟长之月当枝落桑则用斧斨亦预备其器具也伐逺扬猗女桑皆用斧斨毛氏曰七月鸣鵙八月载绩丝事毕而麻事起矣朱氏曰凢此女功之所成者皆染之或玄或黄而其朱者尤鲜明程氏曰盖所以供公上爲公子之衣裳故也爲公子裘献豜于公皆此义也民之知义如此则美俗成矣八月载绩载玄载黄我朱孔阳爲公子裳孔颕逹谓绩麻爲布民自衣之玄黄之色施于祭服朱则爲公子之裳非也古者冕用麻而服用丝如玄冕岂不用玄乎四月秀葽五月鸣蜩八月其获十月陨萚一之日于貉取彼狐貍爲公子裘二之日其同载纉武功言私其豵献豜于公毛氏曰不荣而实曰秀葽葽草也蜩螗也获禾可获也陨坠萚落也郑氏曰于往也毛氏曰于貉谓取狐貍皮也狐貉之厚以居孟冬天子始裘程氏曰其同谓㑹聚共事也郑氏曰不用仲冬亦豳地晚寒也毛氏曰纉继功事也豕一歳曰豵三歳曰豜大兽公之小兽私之孔氏曰三章旣言丝麻衣服女功之正故四章陈女功之助取皮爲裘以助布帛郑氏曰秀葽也鸣蜩也获禾也陨萚也四者皆物成而将寒之候物成自秀葽始王氏曰陨萚则鸟兽氄毛于是乎可以取皮故以陨萚爲取貉狐貍之候也孔氏曰旣言捕取狐貍因说田猎之事至二之曰君民俱出田猎则继纉武事年常习之使不忘战也朱氏曰献于公亦爱其上之无巳也貉狐貉之居也戎狄之貉所以得名者亦以五谷不生狐貍之所聚也读作貉道之貉亦通五月斯螽动股六月莎鸡振羽七月在野八月在宇九月在户十月蟋蟀入我牀下穹窒熏䑕塞向墐戸嗟我妇子曰爲改歳入此室处陆氏草木䟽曰斯螽蝗类长而青长角长股股鸣者也五月中以两股相切作声闻数十歩莎鸡如蝗而班色毛翅数重其翅正赤六月中飞而振羽索索作声释文曰屋四垂爲宇韩诗云宇屋霤也蟋蟀解见唐蟋蟀毛氏曰穹穷窒塞也孔氏曰熏䑕令出其窟毛氏曰向北出牖也墐涂也庶人荜戸孔氏曰穹窒墐戸文在十月之下亦当以十月塞涂之矣王氏曰嗟者悯怜之辞孔氏曰改歳者以仲冬寒气始萌可以爲年之始范氏曰五月日短至而隂生斯螽动股莎鸡振羽气使之然也隂阳之气积微而爲寒暑君子之戒民也蚤矣〇郑氏曰自七月在野至十月入我牀下皆谓蟋蟀也将寒有渐非卒来也孔氏曰虫旣近人大寒将至故涂塞其室又告妻子言我所以爲此者爲改歳大寒当入此居处也张氏曰此章见老者之爱豳诗陈先公风化而载其民言曰嗟我妇子曰爲改歳入此室处则三正之通于民俗尚曰菽豆也毛氏曰剥击也春酒冻醪也郑氏曰介助也毛氏曰眉寿毫眉也长乐刘氏曰壷枯者可爲壷嫰者可供茹八月冝断其梢令勿复花实所以坚其壷而大其茹今民尚尔毛氏曰叔拾也苴麻子也荼解见谷风〇毛氏曰樗恶木也吕氏曰衣裘具矣居室安矣老者之养不可以无加也农夫之勤其养不可以不蓄也程氏曰自六月食郁及薁巳下果𬞞枣酒皆爲养老之具王氏曰眉寿衰矣养气体焉以助之也程氏曰七月食瓜以下皆爲壮者之食故云食我农夫九月筑埸圃十月纳禾稼黍稷重穋禾麻菽麦嗟我农夫我稼旣同上入执宫功昼尔于茅宵尔索绹亟其乗屋其始播百谷郑氏曰场圃同地物生之时耕治之以种菜茹至物尽成熟筑坚以爲场孔氏曰纳谓纳于场禾解见下孔氏曰种植嘉谷名爲稼黍稷解见黍离毛氏曰后熟曰重先熟曰穋孔氏曰再言禾者以禾是大名非徒黍稷重穋四种而巳其余稻秫苽粱之辈皆名爲禾麻与菽麦则无禾称故于麻麦之上更言禾字以緫诸禾也郑氏曰旣同言巳聚也毛氏曰入爲上出爲下范氏曰宫功公室之役也郑氏曰尔汝也毛氏曰宵夜也程氏曰绹所用盖屋郑氏曰亟急也毛氏曰乗升也郑氏曰急当治野庐之屋孔氏曰播种也张氏曰此章言农夫稼同则思上入执宫功不待督责自相戒以亟乗屋而播百谷亦未甞休息也孟子曰民事不可缓也诗云昼尔于茅宵尔索绹亟其乗屋其始播百谷范氏曰天运而不息人勤而不巳故我稼旣同则又将始播殖也吕氏曰此章终始农事以极忧勤艰难之意二之日凿氷冲冲三之日纳于凌隂四之日其蚤献羔祭韭九月肃霜十月涤场朋酒斯飨曰杀羔羊跻彼公堂称彼兕觥万寿无疆周官凌人曰正歳十有二月令斩氷毛氏曰氷盛水腹坚则命取氷于山林冲冲凿冰之意孔氏曰豳土晚寒故可夏正月藏冰毛氏曰凌隂冰室也孔氏曰仲春阳气出地冰依礼须开程氏曰其蚤用之于献羔祭韭时夏颁冰是其后用时也孔氏曰月令仲春天子乃献羔开冰先荐寝庙祭韭者盖以时韭新出故荐之丘氏曰肃严气也毛氏曰涤扫也场功毕入也两樽曰朋孔氏曰相命曰杀羔羊跻升也王氏曰公堂人君之堂也孔氏曰称举也兕觥解见卷耳毛氏曰疆竟也〇孔氏曰七章言收歛之事所以成首章也衣食巳具卒章乃言备暑藏冰饮酒相乐程氏曰藏冰所以备暑而开冰必以仲春所以顺时气也张氏曰民忠爱其君之甚相戒以速毕场功当自杀羔羊献公以酒祝之万寿豳之先公国容未备无君民之间故曰朋酒斯飨曰杀羔羊跻彼公堂万寿无疆七月八章章十一句鸱鸮周公救乱也成王未知周公之志公乃爲诗以遗王名之曰鸱鸮焉书曰武王旣丧管叔及其羣弟乃流言于国曰公将不利于儒子周公乃告二公曰我之弗辟则无以告我先王周公居东二年则罪人斯得于后公乃爲诗以贻王名之曰鸱鸮王亦未敢诮公鸱鸮鸱鸮旣取我子无毁我室恩斯勤斯鬻子之闵斯尔雅曰鸱鸮鸋鴂欧阳氏曰鸟之爱其巢者唿鸱鸮而告之郑氏曰室犹巢也言巳取我子幸无毁我巢我巢积日累功作之甚苦故爱惜之也毛氏曰恩爱也〇程氏曰鬻育也朱氏曰鬻养此子诚可悯怜今旣取之其毒甚矣况又毁我室耶程氏曰鸱鸮谓爲恶者子喻管蔡室喻王室吕氏曰殷民欲叛冯附二叔之亲欺惑其人使之流言云周公将不利于孺子欲王取信兄弟之言中伤周公谋危王室也故周公曰管蔡亲也尔旣以恶污染使䧟于罪是汝殷民入吾国害我兄弟矣又欲危王室则不可也鸋鴂鸱鸮之别名郭景纯陆农师所解皆得之方言云自关而东谓桑飞曰宁鴂此乃陆玑䟽所谓巧妇似黄雀而小其名偶与鸱鸮之别名同与尔雅之所载实两物也毛郑误指以解诗欧阳氏虽知其失乃併与尔雅非之盖未考郭景纯之注耳恩斯勤斯鬻子之悯斯言我恩爱勤苦育养此子诚可悯恻也周公谓管蔡爲子者爲周家语殷民之辞也迨天之未隂雨彻彼桑土绸缪牖户今女下民或敢侮予毛氏曰迨及也彻剥也桑土桑根也郑氏曰绸缪犹纒绵也朱氏曰牖者巢之通气处户其出入处也郑氏曰下民巢下之民也程氏曰迨天之未隂雨而下言自爲安固防闲之道深至如此而尚或侮之〇孔氏曰王肃云周曰蓄积租取也王氏曰卒尽也毛氏曰瘏病也手病口病郑氏曰我作之至苦如是者曰我未有室家之故予羽谯谯予尾脩脩予室翘翘风雨所漂揺予维音哓哓毛氏曰谯谯杀也脩脩敝也翘翘危也哓哓惧也郑氏曰音哓哓然恐惧告愬之意苏氏曰爲室之劳至于羽杀尾敝室成而风雨漂揺之则其音得无急乎程氏曰此周公之诗所以辞哀而意切也释文脩脩作翛翛鸱鸮四章章五句东山周公东征也周公东征三年而归劳归士大夫美之故作是诗也一章言其完也二章言其思也三章言其室家之望女也四章乐男女之得及时也君子之于人序其情而闵其劳所以说也说以使民民忘其死其唯东山乎我徂东山慆慆不归我来自东零雨其蒙我东曰归我心西悲制彼裳衣勿士行枚蜎蜎者蠋烝在桑野敦彼独宿亦在车下程氏曰东山所征之地毛氏曰慆慆言乆也孔氏曰零雨零落之雨毛氏曰蒙雨貌王氏曰止使人母爲谓之勿毛氏曰士事也郑氏曰行陈也毛氏曰枚微也蜎蜎蠋貌桑虫也程氏曰烝犹云升也蠋在叶中故云烝在桑野朱氏曰敦独处不移之貌郑氏曰独宿于车下郑氏曰序归士之情也我往之东山旣乆劳矣归又道遇雨蒙蒙然是尤苦也苏氏曰东征之士皆西人也方其在东未甞不曰归耳而未可以归故其心念西而悲范氏曰征役乆则衣敝制彼裳衣归士之情也朱氏曰其在涂也覩物起兴而自叹曰彼蜎蜎者蠋则在桑野矣此敦然而独宿者则亦在车下也说文蠋作蜀勿士行枚亦归士之情也自幸全身而归愿勿从事于行陈也所谓序其情而闵其劳也毛氏传我心西悲虽不合经旨然可谓知周公之心矣我徂东山慆慆不归我来自东零雨其蒙果羸之实亦施于宇伊威在室蟏蛸在户町畽鹿场熠燿宵行不可畏也伊可怀也毛氏曰果臝栝楼也陈氏曰施延也果臝蔓生延施于宇下长乐刘氏曰伊威者壁落间小虫也无人扫则出行于室蟏蛸者小蜘蛛也无人行则结网当户程氏曰町畽庐傍畦壠爲麋鹿之埸也孔氏曰夲草熠燿一名萤火陈思王萤火论曰秋隂沈数雨萤火夜飞之时也故云宵行程氏曰我徂东山慆慆不归我来自东零雨其蒙其在外之乆往来而劳毎章重言见其感念之深丁夫于役田事废室庐遂荒果臝以下是也在彼思念其如此也郑氏曰室中乆无人故有此五物是不足可畏乃可爲忧思耳朱氏曰此则述其归未至而思家之情也我徂东山慆慆不归我来自东零雨其蒙鹳鸣于垤妇叹千室洒扫穹窒我征聿至有敦瓜苦烝在栗薪自我不见于今三年郑氏曰鹳水鸟也将隂雨则鸣毛氏曰垤螘冢也将隂雨则穴处先知之鹳好水长鸣而喜也郑氏曰洒洒埽拚也穹窒穷塞䑕穴也程氏曰有敦圎成之状瓜苦瓜之苦者延蔓栗薪之上朱氏曰栗周土之所冝木程氏曰有隂雨之候则妇思念其劳而悲叹又计其行之乆念其将至我征聿至谓我之行者其遂至也念其将至而洒埽复恨其留系之乆见其思望之情切也瓜之苦者人所不取常在其所以比君子乆留滞不还也自我不见今三年矣释文曰栗韩诗作力菊反衆薪也妇人扫洒以待夫之至顾见苦瓜系于栗薪因感其夫乆匏系于外叹曰自我不见今三年矣我徂东山慆慆不归我来自东零雨其蒙仓庚于飞熠燿其羽之子于归皇驳其马亲结其缡九十其仪其新孔嘉其旧如之何郑氏曰仓庚仲春而鸣嫁娶之候也熠燿其羽羽鲜明也归嫁也毛氏曰黄白曰皇駵白曰驳缡妇人之祎也母戒女施衿结九十其仪言多仪者程氏曰四章言归而及时成㛰姻之礼人情之所乐也仓庚之羽鲜明㛰之时也嫁女之归其马皇驳有文彩也亲结其缡女之亲结之九十其仪仪之多也其归而成新昬且甚嘉其旧昬相见之欢当如何也东山四章章十二句破斧美周公也周大夫以恶四国焉程氏曰豳诗七月陈王业鸱鸮遗王东山言东征破斧伐柯九罭皆刺朝廷不知周公于刺也复有浅深之异观诗可见狼跂美不失其圣旣破我斧又缺我斨周公东征四国是皇哀我人斯亦孔之将毛氏曰隋銎曰斧说文曰斨方銎斧也朱氏曰四国四方之国从管蔡之乱者毛氏曰皇匡也将大也朱氏曰言东征之役旣破我斧而缺我斨其劳甚矣然周公之意盖将使四方莫敢不一于正而后巳其哀我人也岂不大哉然则虽破斧而缺斨义有所不得辞矣夫管蔡流言以谤周公而公征之不知者以爲公之爲是以救其身而巳故爲此诗者爲之发明其心如此学者于此玩味而有得焉则正大而天地之情可见矣董氏曰齐诗作四国是匡贾公彦引以爲据旣破我斧又缺我锜周公东征四国是吪哀我人斯亦孔之嘉毛氏曰凿属曰锜吪化也旣破我斧又缺我銶周公东征四国是遒哀我人斯亦孔之休毛氏曰木属曰銶遒固也范氏曰亦孔之休言四国平而天下和也董氏曰遒集本作揫破斧三章章四句伐柯美周公也周大夫刺朝廷之不知也程氏曰伐柯乃旣得罪人之后周公迟留未归士大夫刺朝廷不知所以还周公之道观金縢所载二公之知周公至矣今曰朝廷则二公亦与焉盖大臣与国同体者也主未悟而事未回国人所当责而二公所当受也伐柯如何匪斧不克取妻如何匪媒不得毛氏曰柯斧柄也朱氏曰克能也孔氏曰媒通二姓之言者也程氏曰伐柯匪斧则不能取妻匪媒则不成言各有其道今欲周公之归亦必有其道也伐柯伐柯其则不逺我觏之子笾豆有践郑氏曰则法也觏见也之子斥周公也尔雅曰竹豆谓之笾木豆谓之豆毛氏曰践行列貌程氏曰此章言其道朱氏曰执柯以伐柯即此手中之柯而得其法以比王欲迎周公亦不过反之于吾心则知所以迎之之道则我得见公而陈其笾豆之列将有日矣伐柯二章章四句九罭美周公也周大夫刺朝廷之不知也程氏曰周公居东未反士大夫始刺朝廷不知反周公之道旣又思之切刺之深责在朝廷之人不速还公也九罭之鱼鳟鲂我觏之子衮衣绣裳毛氏曰兴也尔雅曰緵罟谓之九罭九罭鱼网也陆氏草木䟽曰鳟似鯶鱼而鳞细于鯶赤眼鲂解见敝笱释文曰衮衣六冕之第二者也画爲九章天子画升龙于衣上公但画降龙〇程氏曰鳟鲂鱼之美者施九罭之网则得鳟鲂之鱼用隆厚之礼则得圣贤我欲觏之子当用上公礼服往逆之鸿飞遵渚公归无所于女信处鸿解见鸿鴈毛氏曰遵循也渚解见江有汜程氏曰此章言公之不得其所也鸿飞戾天者也今乃遵渚言不得其所公旣征而归则未得其所盖朝廷未以师保重礼往逆也使公不得其所于女信安处矣则深责在朝廷之人也鸿飞遵陆公归不复于女信宿尔雅曰髙平曰陆程氏曰不复谓未还旧职宿安息也是以有衮衣兮无以我公归兮无使我心悲兮程氏曰此章祈反周公诚切之意是以犹所以也朝廷所以有衮衣之章用尊礼圣贤无以以也无以是服逆我公来归无使士民之心悲思望公也成王旣发金縢悔悟而迎周公其言曰惟朕小子其心逆我国家礼亦冝之此正国人之所望于朝廷者也首章曰我觏之子衮衣绣裳卒章曰是以有衮衣兮无以我公归兮所谓礼亦冝之者也乃此篇之大指也说诗者徒见信宿两字偶相属遂以爲过宿曰信之信故其释二章三章或以爲西人语东人或以爲东人自相语而不见国人深望乎上诚恳切至之意求一字之通而失一篇之旨学者苟能玩味程氏之说则诗人之心可见矣凢诗之体𥘉言者本意也再言者协韵也于女信处本意也于女信宿协韵也九罭四章一章四句三章章三句狼跋美周公也周公摄政逺则四国流言近则王不知周大夫美其不失其圣也狼跋其胡载疐其尾公孙硕肤赤舄几几狼解见还毛氏曰跋躐也孔氏曰狼之老者颔下垂胡毛氏曰疐跲也进则躐其胡退则跲其尾进退有难郑氏曰公周公也程氏曰逊者避而弗居也毛氏曰硕太肤美也郑氏屦人注曰王舄有三等赤舄爲上冕服之舄诗云王钖韩侯玄衮赤舄则诸侯与王同复下曰舄禅下曰屦王氏曰几人所冯以爲安故几几安也程氏曰周公摄政居危疑之地虽成王不知四国流言终不能损其圣德者以其忠诚在于王家无贪欲之私心也狼兽之贪者勐于求欲故䧟于机穽罗絷前跋后疐进退困险诗人取之以言夫狼之所以致祸难危困如是者以其有贪欲故也若周公者至公不私进退以道无利欲之蔽以谦逊自处不有其尊不矜其德故虽在危疑之地安歩舒泰赤舄几几然也董氏曰几几崔灵恩集注作掔说文一作己己一作掔掔狼疐其尾载跋其胡公孙硕肤德音不瑕郑氏曰不瑕不可疵瑕也程氏曰大舜谓汝惟不矜天下莫与汝争能汝惟不伐天下莫与汝争功使周公有贪欲崇髙德名之心其能得天下之与如是乎惟其处己也夔夔然存恭畏之心存诚也荡荡然无顾虑之意所以不失其圣德音所以不瑕也先儒以狼跋疐不失其勐兴周公不失其圣奚若虎豹胡独取狼也古之诗人比兴以类也是以香草譬君子恶鸟譬小人岂有以犲狼兴圣人乎且以上二句言跋言疐安有几几不瑕之义但此诗体与他诗不类故不通耳狼跋二章章四句豳国七篇二十七章二百三句吕氏家塾读诗记卷第十六吕氏家塾读诗记吕氏家塾读诗记卷十七吕氏家塾读诗记卷第十七正小雅郑氏诗谱曰小雅大雅者周室居西都丰镐之时诗也小雅自鹿鸣至于鱼丽皆文武时诗自南有嘉鱼下及菁菁者莪周公成王之时诗大雅自文王至文王有声皆文武时诗自生民下及卷阿皆周公成王之时诗小雅十六篇大雅十八篇爲正经程氏曰自鹿鸣以下二十二篇各赋其事而用之其周公之爲乎与二南同也按楚辞屈原离骚谓之经自宋玉九辩以下皆谓之传以此例考之鹿鸣以下小雅之经也六月以下小雅之传也文王以下大雅之经也民劳以下大雅之传也孔氏谓凢书非正经者谓之传善矣又谓未知此传在何书则非也鹿鸣之什孔氏曰五人谓之伍十人谓之什故左传曰以什共车必克然则什伍部别聚居之名风及啇鲁颂以当国爲别诗少可以同卷而雅颂篇数旣多故分其篇每十爲卷鹿鸣燕羣臣嘉賔也旣饮食之又实币帛筐篚以将其厚意然后忠臣嘉賔得尽其心矣学记大学始教皮弁祭菜示敬道也宵雅肄三官其始也鹿鸣食野之苹我有嘉賔鼔瑟吹笙吹笙鼓簧承筐是将人之好我示我周行毛氏曰兴也程氏曰和声也郑氏曰苹藾萧董氏曰鼔瑟吹笙盖燕乐也毛氏曰簧笙也吹笙而鼓簧矣筐篚属所以行币帛也程氏曰承以借之筐以贮之朱氏曰将行也毛氏曰行道也程氏曰鹿食则相唿故以兴燕乐和声相唿共食野之苹物情相乐也君臣賔主相乐如此孔氏曰王肃曰羣臣嘉賔饮食以享之琴瑟以乐之币帛以将之则庶乎好爱我而示我以道矣缁衣子曰私惠不归德君子不自留焉诗云人之好我示我周行鹿鸣食野之蒿我有嘉賔德音孔昭视民不恌君子是则是傚我有旨酒嘉賔式燕以敖毛氏曰蒿菣也〇郑氏曰孔甚昭明也视古示字也毛氏曰恌愉也是则是傚言可法傚也敖游也程氏曰此章又言所燕礼嘉賔问望昭明示民以厚之之意使仪法之范氏曰式燕以敖言其礼之从容也夫庄而不至于矜和而不至于流此其德之纯也鹿鸣食野之芩我有嘉賔鼓瑟鼔琴鼓瑟鼔琴和乐且湛我有旨酒以燕乐嘉賔之心毛氏曰芩草也湛乐之乆也燕安也范氏曰非止养其体娱其外而巳所以乐其心也程氏曰此章言其乐之长乆无斁毛氏曰夫不能致其乐则不能得其志不能得其志则嘉賔不能竭其力鹿鸣三章章八句四牡劳使臣之来也有功而见知则说矣四牡騑騑周道倭迟岂不怀归王事靡盬我心伤悲毛氏曰騑騑行不止之貌周道𡵨周之道也倭迟历逺之貌盬不坚固也朱氏曰驾此四牡而岀使于外其道路之回逺如此当是时岂不思归乎特以王事不可以不坚固不敢徇私而废公是以内顾而伤悲也毛氏曰思归者私恩也靡盬者公义也伤悲者情思也无私恩非孝子也无公义非忠臣也君子不以私害公不以家事辞王事范氏曰臣之事上也必先公而后私君之劳臣也必先恩而后义释文曰倭迟韩诗作倭夷周道或以爲通途或以爲大路盖疑文王遣使所之者非一国不止于周之境内故爲是说抑不知使臣𥘉发盖自周道以往故以周道言之况正小雅实兼文武之治由武王之时论之则溥天之下莫非周道矣四牡騑騑啴啴骆马岂不怀归王事靡盬不遑启处毛氏曰啴啴喘息之貌马劳则喘息白马黒鬣曰骆遑暇启跪也处居也范氏曰言其马劳则人可知矣李氏曰不遑启处大意爲不暇居处之义翩翩者鵻载飞载下集于苞栩王事靡盬不遑将父朱氏曰兴也翩翩飞貌毛氏曰鵻夫不也苞栩解见鸨羽〇毛氏曰将养也〇程氏曰鵻翩翩或飞或下集于所安之处以兴使臣之勤劳乃不暇遂其私至不得将其父范氏曰忠臣孝子之行役未甞不念其亲君之使臣岂待其劳苦而自伤哉亦忧其忧如已而巳矣此圣人所以感人心也翩翩者鵻载飞载止集于苞𣏌王事靡盬不遑将母毛氏曰𣏌枸檵也驾彼四骆载骤骎骎岂不怀归是用作歌将母来谂毛氏曰骎骎骤貌郑氏曰谂告也君劳使臣述序其情女曰我岂不思归乎诚思归也故作此诗之歌以养父母之志来告于君也孔氏曰臣有劳苦患上不知今君劳使臣言汝曰岂不思归作歌来告是探情以劳之苏氏曰独言将母承四章之文也四牡五章章五句皇皇者华君遣使臣也送之以礼乐言逺而有光华也孔氏之说作诗之意也程氏之说用诗之意也作是诗以遣使臣在文王时至于周公制礼作乐之后凡遣使臣无不用是诗以遣之也二家之说虽有广狭其义一也皇皇者华于彼原隰駪駪征夫每怀靡及朱氏曰兴也毛氏曰皇皇犹煌煌也孔氏曰华草木之华也毛氏曰髙平曰原下湿曰隰駪駪衆多之貌征夫行人也朱氏曰怀思也程氏曰皇华之光明于野犹王泽之流布光华天下也故以爲兴欧阳氏曰于原隰者其道所经也程氏曰惟虑不能宣逹是每怀靡及也朱氏曰此诗若以戒夫使臣者而託于其自道之辞以发之诗之忠厚如此我马维驹六辔如濡载驰载驱周爰咨诹长乐刘氏曰驹马之嫰而壮者驹骐骆骃皆驷之良选所以贲使臣之行也六辔解见驷驖郑氏曰如濡言鲜泽也毛氏曰忠信爲周郑氏曰爰于也毛氏曰访问于善爲咨程氏曰诹谋度询前载虽各有义要之询访耳採察求访使臣之大务国语曰叔孙穆子聘于晋晋悼公飨之乐及鹿鸣之三而后拜乐三晋侯使行人问焉对曰今伶箫咏歌及鹿鸣之三君之所以贶使臣臣敢不拜贶夫鹿鸣君之所以嘉先君之好也敢不拜嘉四牡君之所以章使臣之勤也敢不拜章皇皇者华君教使臣曰每怀靡及诹谋度询必咨于周敢不拜教诹谋度询必咨于周而诗文乃云周爰咨诹者古语多倒也欧阳氏诸说诗中亦兼有此意然毛传乃经之本旨也我马维骐六辔如丝载驰载驱周爰咨谋骐解见小戎毛氏曰如丝言调忍也我马维骆六辔沃若载驰载驱周爰咨度骆解见四牡朱氏曰沃若犹如濡也我马维骃六辔旣均载驰载驱周爰咨询毛氏曰隂白杂毛曰骃均调也欧阳氏曰诹谋度询但变文以叶韵尔诗家若此之类甚多皇皇者华五章章四句常棣燕兄弟也闵管蔡之失道故作常棣焉朱氏曰旧说以鹿鸣以下至鱼丽爲文武燕劳之乐歌而此诗之序又以爲闵管蔡之失道而作者何也曰文武之际固有燕兄弟之诗矣周公以管蔡之爲乱也故制作之际更爲是诗委曲致意以申兄弟之好盖燕兄弟者文武之政而闵管蔡者周公之心也夫燕兄弟之诗当极其和乐以笃兄弟之好而此诗专言死丧急难之事其志切其词哀盖处兄弟之变孟子所谓其兄关弓而射之则已垂涕泣而道之之义也文武燕兄弟之诗虽不可见然意其词意和平必异于此故序者以闵管蔡之失道发之程氏曰此诗句少而章多章多所以极其郑重句少则各陈一义故也常棣之华鄂不韡韡凢今之人莫如兄弟毛氏曰兴也常棣棣也鄂犹鄂鄂然言外发也孔氏曰王肃云不韡韡言韡韡也毛氏曰韡韡光明也程氏曰鄂不韡韡韡鲜华壮盛之貌不作拊亦可如字亦可以花蕚相依生相亲力相承兴人之莫如兄弟也范氏曰凢今之人言举丗之人也莫如兄弟亲之至也说文鄂作蕚常棣之华鄂不韡韡诸家文义虽小不同然诗中皆包此意学者所当徧察熟味也死丧之威兄弟孔怀原隰裒矣兄弟求矣毛氏曰威畏也怀思也裒聚也求矣言求兄弟也〇郑氏曰死丧可畏怖之事维兄弟之亲甚相思念程氏曰此章叙兄弟相赖之事人当死生患难之可畏则思兄弟之助方困穷离散羣聚于郊野之时则求所亲以相依恃踈其所亲而亲其所踈此失其本心者也故此诗反覆言朋友之不如兄弟盖示之以亲踈之分使之反循其本也本心旣得则由亲及踈秩然有序兄弟之亲旣笃而朋友之义亦敦矣初非薄于朋友也苟杂施而不孙虽曰厚于朋友如无源之水朝满夕除胡可保哉或曰人之在难朋友亦可以坐视欤曰每有良朋况也永叹则非不忧悯但视兄弟急难爲有差等耳诗人之辞容有抑扬然常棣周公作也圣人之言小大髙下皆冝而前后左右不相悖嵴令在原兄弟急难每有良朋况也永叹毛氏曰嵴令雝渠也飞则鸣行则揺不能自舎耳急难言兄弟之相救于急难郑氏曰毎有虽也良善也毛氏曰况兹也永长也程氏曰此章言兄弟相须之急犹嵴令首尾相应急难之际其相应如是也郑氏曰当急难之时虽有善友来兹对之长叹而巳毛氏曰䦧很也郑氏曰御禁务侮也兄弟虽内䦧而外御也朱氏曰烝发语声毛氏曰戎相也范氏曰兄弟内䦧而犹外御不败亲也外御则他人不与故虽朋友犹无相也王氏曰很于内非令兄弟也然及其御侮则虽每有良朋曽不如不令兄弟之爲可恃也朱氏曰此章正爲管蔡启啇之事而发以明兄弟恩情之笃也吕与叔解䦧爲窥伺谓㓂至而兄弟同力以相死也此意亦甚美矣然以文义及一篇之全指观之则未安也盖此诗首章略言至亲莫如兄弟之意次章乃以意外不测之事言之以明兄弟之情其切如此三章但言急难则浅于死丧矣至于此章则又以其情义之甚薄而犹有所不能巳者言之其序若曰死丧不能相收急难犹相助又不幸而至于或有小忿犹当共御外侮其所以责之者可谓益轻以约而所以着夫兄弟之义者益深且切矣至于又不能然乃或无事而相忘则兄弟真爲路人矣故下章始深责之然其词气和平怨而不怒读者犹或以是爲当然而未之悟也其后两章乃始极道兄弟至亲虽有笾豆室家之乐然非兄弟则无与同之以备见兄弟之恩异形同气死生苦乐无适而不相湏之意卒章又申告之使之反覆穷极验其信然可谓委曲渐次说尽人情矣然其词意髙深𥘉若简质阔䟽而不切于事者故说者有所不察又以小忿爲嫌而曲其说以避之于是一篇之意无复统纪而失圣人之意逺矣丧乱旣平旣安且宁虽有兄弟不如友生陈氏曰兄弟之急难相求如此及其旣安宁也乃谓兄弟不如友生可乎欧阳氏曰此乃责之之辞程氏曰言平时则皆可遂其私意急难则莫如兄弟也王氏之说虽非经旨亦学者所当知也傧尔笾豆饮酒之饫兄弟旣具和乐且孺毛氏曰傧陈也苏氏曰饫餍也王氏曰兄弟无故则旣具矣程氏曰孺亲慕之义小儿亲慕父母谓之孺子此章劝其相燕乐养恩义陈尔笾豆饮乐饫足兄弟旣皆来当和乐而相亲慕也妻子好合如鼔瑟琴兄弟旣翕和乐且湛郑氏曰如鼔瑟琴之声相应和也毛氏曰翕合也程氏曰此章言兄弟相乐则其妻子好合其和如琴瑟兄弟旣志意翕合故以其和乐乆而不厌冝尔至家乐尔妻帑是究是图亶其然乎毛氏曰帑子也范氏曰究穷也毛氏曰图谋也亶信也程氏曰言能如是亲睦其亲族则能冝其室家乐其妻帑穷究是理图念是事信其然乎言信然告人以兄弟之当亲未有不以爲然者也苟非是究是图实从事于此则亦未有诚知其然者也不诚知其然则所知者特其名而巳矣凢学盖莫不然常棣八章章四句伐木燕朋友故旧也自天子至于庶人未有不须友以成者亲亲以睦友贤不弃不遗故旧则民德归厚矣伐木丁丁鸟鸣嘤嘤岀自幽谷迁于乔木嘤其鸣矣求其友声相彼鸟矣犹求友声矧伊人矣不求友生神之听之终和且平毛氏曰兴也丁丁伐木声也朱氏曰嘤嘤鸟声之和也郑氏曰幽谷深谷也迁徙也毛氏曰乔髙也郑氏曰相视也毛氏曰矧况也张氏曰神之听之终和且平此爲求友生程氏曰和谓相好平谓不变什方张氏曰诗人多相因之词如伐木而感鸟鸣盖因此以兴焉者也故下章皆以伐木言之程氏曰山中伐木非一人能独爲必与同志者共之旣同其事则相亲好成朋友之义伐木之人必有此义况士君子乎故赋伐木之人叙其情推其义以劝朋友之道燕朋友故旧则歌之所以风天下朋友故旧笃则民德厚矣继言鸟鸣嘤嘤又以物情兴朋友之好嘤嘤相应和之和声鸟声相应和自幽谷升乔木相追随嘤然其鸣盖求其应友声谓应声犹人之朋友相从也视鸟如是岂人而不求友乎朋友之信恒乆不渝可质于神明兴之兼赋比者也伐木许许酾酒有藇旣有肥羜以速诸父宁适不来微我弗顾于粲洒埽陈馈八簋旣有肥牡以速诸舅宁适不来微我有咎毛氏曰许许柿貌以筐曰酾以薮曰湑藇美貌羜未成羊也郑氏曰速召也朱氏曰诸父朋友之同姓而尊者也诸舅朋友之异姓而尊者也郑氏曰宁适不来宁召之适自不来也毛氏曰微无也朱氏曰顾念也于叹辞毛氏曰粲鲜明貌孔氏曰粲然埽洒其室庭陈饮食之馈毛氏曰天子八簋孔氏曰肥牡肥羜之牡者毛氏曰咎过也李氏曰上章旣言伐木丁丁鸟鸣嘤嘤下章但言伐木许许省文也亦犹四牡诗上章言不遑将母卒章言将母来谂其文不备亦是緫结上章将母之文也旣言伐木之时鸟犹求友君子于闲暇之时则有酾酒肥羜召朋友而宴乐之朱氏曰言具酒食以乐朋友如此宁使彼有故而不来而无使我恩意之不至也孔子曰所求乎朋友先施之未能也此可谓能先施矣董氏曰说文引诗作伐木所所言伐木声也伐木于坂酾酒有衍笾豆有践兄弟无逺民之失德干糇以愆有酒湑我无酒酤我坎坎鼔我蹲蹲舞我迨我暇矣饮此湑矣坂解见东门之墠苏氏曰衍多也郑氏曰践陈列貌朱氏曰兄弟朋友之同侪者无逺皆在也毛氏曰糇食也〇孔氏曰民之失德正由干糇之食不分于人以获愆过〇毛氏曰湑莤之也郑氏曰酤买也李氏曰坎坎鼔声也毛氏曰蹲蹲舞貌郑氏曰迨及也及我今之间暇共饮此湑酒程氏曰有盛具当以燕乐朋友无相踈逺民之失德故不能修亲睦之道厚友朋故旧之礼至干糇不相及盖人之失德也岂当然乎故有酒则我醑之无酒则我酤之以至鼓舞我爲之我及暇时则相与燕饮以笃恩意伐木三章章十二句天保下报上也君能下下以成其政臣能归美以报其上焉欧阳氏曰天保六章其义一也皆下爱其上之辞其文甚显而易明大抵此诗六章文意重复以见其爱上深至如此尔天保定尔亦孔之固俾尔单厚何福不除俾尔多益以莫不庶郑氏曰保安也〇朱氏曰尔指君也〇毛氏曰固坚俾使也〇郑氏曰单尽也〇程氏曰俾尔尽厚何福不除除更新也日进之义〇毛氏曰庶衆也〇朱氏曰言天之安定我君使之如此也天保定尔俾尔戬谷罄无不冝受天百禄降尔遐福维日不足朱氏曰戬尽谷善也尽善云者犹其曰单厚多益也毛氏曰罄尽也郑氏曰降下也遐逺也天予女以广逺之福汲汲然如日且不足也欧阳氏曰旣曰何福不除矣又曰俾尔戬谷又曰无所不冝而受天百禄又曰降尔遐福其所以慇勤重复如此而犹曰维日不足也天保定尔以莫不兴如山如阜如冈如陵如川之方至以莫不増郑氏曰兴盛也毛氏曰髙平曰陆大陆曰阜大阜曰陵程氏曰此章言旣受天之福禄莫不繁盛郑氏曰如山如阜如冈如陵此言其福禄委积髙大也川之方至谓其水纵长之时吉蠲爲饎是用孝享禴祠烝甞于公先王君曰卜尔万寿无疆毛氏曰吉善蠲絜也饎酒食也享献也春曰祠夏曰禴秋曰甞冬曰烝郑氏曰公先公谓后稷至诸盩朱氏曰先王太王以下也文王时周未有曰先王者此诗非武王时作则或周公所更定者与毛氏曰君先君也朱氏曰卜犹期也孔氏曰无疆无有疆畔境界也郑氏曰吉蠲爲饎是用孝享谓将祭祀也君曰卜尔万寿无疆尸嘏主人传神辞也欧阳氏曰旣则又言非惟天之福我君如此至于四时丰㓗酒食祀其先公先王而神亦降之福董氏曰周官蜡氏注曰蠲如吉圭惟饎之圭仪礼飨辞作圭爲则是圭字作蠲音韩诗作吉圭神之弔矣诒尔多福民之质矣日用饮食群黎百姓徧爲尔德毛氏曰弔至也郑氏曰神至者宗庙致敬鬼神着矣毛氏曰诒遗也程氏曰质实也朱氏曰言其质实无爲日用饮食而已郑氏曰黎衆也〇李氏曰百姓庶民也郑氏曰羣衆百姓徧爲女之德言则而象之范氏曰君所以爲神民之主神则降福民则日用饮食而不知所以然群黎百姓皆爲君德此君人者之至愿也如月之恒如日之升如南山之寿不骞不崩如松栢之茂无不尔或承毛氏曰恒弦也升岀也言俱进也骞亏也〇程氏曰如松栢之茂盛无不承其庇廕朱氏曰承奉也欧阳氏曰前旣欲其兴盛则又欲其永乆故多引常乆不亏坏之物以爲况天保六章章六句采薇遣戍役也文王之时西有昆夷之患北有猃狁之难以天子之命命将率遣戍役以守卫中国故歌采薇以遣之出车以劳还杕杜以勤归也采薇采薇薇亦作止曰归曰归歳亦莫止靡室靡家玁狁之故不遑启居玁狁之故薇解见草虫毛氏曰作生也郑氏曰莫晚也靡无也王氏曰男本有室而女有家今男靡得以室爲室女不得以家爲家毛氏曰玁狁北狄也郑氏曰遑暇启跪也朱氏曰此设爲戍役者之言也程氏曰采薇采薇以薇爲遣戍之候也曰归曰归深念归时在歳暮也舎其室家不遑暇起居以玁狁之故也毒民不由上则人怀敌忾之心矣采薇采薇薇亦柔止曰归曰归心亦忧止忧心烈烈载饥载渇我戍未定靡使归聘程氏曰薇始长而柔郑氏曰烈烈忧貌载则也定止也毛氏曰聘问也李氏曰始遣戍役之时薇始生其后薇始长而柔又其后薇始壮而刚以见天时之变尔范氏曰自作以至于柔未乆也巳念归而忧苏氏曰内忧归期之逺而外爲饥渇之所困亦甚病矣朱氏曰虽忧之深然戍事未巳将谁使归问其室家之安否乎采薇采薇薇亦刚止曰归曰归歳亦阳止王事靡盬不遑启处忧心孔疚我行不来程氏曰薇壮而刚〇郑氏曰十月爲阳时坤用事嫌于无阳故名此月爲阳盬不坚固也处犹居也毛氏曰疚病也郑氏曰来犹反也据家曰来王氏曰阳止者亦如柔止感时物之变也程氏曰归期湏歳之阳王事不可盬也故启处不遑忧心虽甚病我行不可归也彼尔维何维常之华彼路斯何君子之车戎车旣驾四牡业业岂敢定居一月三捷毛氏曰尔华盛貌常常棣也王氏曰路戎路也郑氏曰斯此也君子谓将率毛氏曰业业然壮也捷胜也孔氏曰彼尔然而盛者何木之华乎维常棣之华也彼路车者斯何人之车乎维君子之车也以常棣之华色美喻君子车饰之盛也朱氏曰戎车旣驾而四牡盛矣则何敢以定居乎庶乎一月之间三战而三捷尔董氏曰尔雅注说文皆作薾薾华盛也驾彼四牡四牡骙骙君子所依小人所腓四牡翼翼象弭鱼服岂不日戒玁狁孔棘毛氏曰骙骙彊也程氏曰依依止所处也腓从动之义人之腓身行则从动言君子所处小人从而动也毛氏曰翼翼闲也象弭弓反末也所以解紒也鱼服鱼皮也郑氏曰日戒日相警戒也孔甚棘急也陈氏曰帅乗辑睦又能备戒以防患君子所依小人所腓则帅乗之相依也可知矣朱氏曰言将士岂不日相警戒乎玁狁之难甚急诚不可以忘备也昔我往矣杨柳依依今我来思雨雪霏霏行道迟迟载渇载饥我心伤悲莫知我哀毛氏曰杨柳蒲柳也霏霏甚也迟迟长逺也朱氏曰此章设爲役人预自道其归时之事言勤劳之甚也董氏曰杨柳依依春之中也雨雪霏霏冬之末也程氏曰春而往冬而旋行逺而时乆言行道迟则见归思之切范氏曰人情之所患者莫切于饥渇莫之我哀言民之不得其所而无告也予于采薇见先王以人道使人至于后丗之使人则牛羊而巳矣毛氏曰君子能尽人之情故人忘其死采薇六章章八句岀车劳还率也程氏曰此诗所赋自受命至还归其事有叙大要在归功将帅我出我车于彼牧矣自天子所谓我来矣召彼仆夫谓之载矣王事多难维其棘矣尔雅曰郊外曰牧郑氏曰自从也王氏曰天子纣也程氏曰谓我命我也毛氏曰仆夫御夫也郑氏曰载装载也棘急也欧阳氏曰南仲爲将始驾戎车岀至于郊则称天子之命使我来将此衆遂戒其仆夫以趋王事之急难孔氏曰序其忠敬以慰劳之我出我车于彼郊矣设此旐矣建彼旄矣彼旟旐斯胡不斾斾忧心悄悄仆夫况瘁丘氏曰将言建旐设旄之事又本出车言之也李氏曰言郊与牧同义但其字异尔毛氏曰龟蛇曰旐旄干旄鸟隼曰旟孔氏曰胡不何不也毛氏曰斾斾旒垂貌郑氏曰况兹也程氏曰此章旣受命而行有旗章之盛见付与之重忧劳其事也其忧念之深仆夫左右之人亦爲之意瘁王命南仲往城于方出车彭彭旂旐央央天子命我城彼朔方赫赫南仲玁狁于襄毛氏曰王殷王也南仲文王之属方朔方近玁狁之国也范氏曰往城于方所以守卫中国也非取玁狁之地而城之苏氏曰彭彭壮盛也毛氏曰交龙爲旂央央鲜明也朱氏曰天子命我城彼朔方者文王以啇王之命命南仲而南仲语其军士以天子之命也毛氏曰赫赫盛貌襄除也程氏曰此章指元帅之名以显其功主言城而胜玁狁御戎之道守备爲本不以攻击爲先一章言车徒始集于郊牧殷勤告语之以天子之命使之装载勉其体悉王事以赴其急二章言方欲治兵之时衆车并列于郊此车设旐彼车建旄各事整饬戎容旣备肃然无譁爲将者指其旟旐而言曰彼旟旐斯胡不斾斾而飞扬也虽治兵之时建而不斾然以将士忧惧之心观之亦若旌旗随人意而不舒也古者岀师以丧礼处之命下之日士皆涕泣夫子之言行三军亦曰临事而惧皆此意也三章言旣巳治兵大将传天子之命以令军衆于是彭彭然张其车乗央央然斾其旂旐威灵气熖赫然动人兵事以哀敬爲本而所尚则威二章之戒惧三章之奋扬并行而不相悖也昔我往矣黍稷方华今我来思雨雪载涂王事多难不遑启居岂不怀归畏此简书孔氏曰方华方生华也李氏曰思语辞也毛氏曰涂冻释也简书戒命也朱氏曰本其往时所见与今还时所遭以见其出之乆长乐刘氏曰王事多难言玁狁虽衰而西戎又入也自北而西不遑起居也程氏曰岂无思归之心畏简书不敢自遂采薇之所谓往遣戍时也此诗之所谓往在道时也采薇之所谓来戍毕时也此诗之所谓来归而在道时也喓喓草虫趯趯阜螽未见君子忧心忡忡旣见君子我心则降赫赫南仲薄伐西戎首两句解见草虫郑氏曰君子斥南仲也降下也程氏曰此章复言兵出而衆和爲一方所傒望南仲之功于此尤盛草虫阜螽其类相应民心之望王师犹是也此南仲之伐西戎也薄语辞也喓喓草虫以下六句说者以草虫之诗有之遂亦以爲室家之语观其断句曰赫赫南仲薄伐西戎其辞奋张岂室家思望之语乎母逝我梁母发我笱我躬不阅遑恤我后两见于谷风小弁之诗其一夫妇也其一父子也春日迟迟卉木萋萋仓庚喈喈采蘩祁祁执讯获丑薄言还归赫赫南仲玁狁于夷毛氏曰卉草也孔氏曰萋萋然茂美喈喈然和鸣采蘩之人祁祁然衆多程氏曰讯问也其魁首当讯问者丑徒衆也毛氏曰夷平也欧阳氏曰述其归时春日暄妍草木荣茂而禽鸟和鸣于此之时执讯获丑而归岂不乐哉郑氏曰此时亦伐西戎独言平玁狁者玁狁大故以爲始以爲终出车六章章八句杕杜劳还役也有杕之杜有睆其实王事靡盬继嗣我日日月阳止女心伤止征夫遑止毛氏曰兴也杕杜解见唐风毛氏曰睆实貌郑氏曰嗣续也十月爲阳遑暇也朱氏曰军事在外其室家感时物之变而思之吕氏曰杜之有实秋冬之交也歳将暮矣犹叹其未至也〇李氏曰继嗣我日言其行役以日继日无有休息之期也范氏曰日月阳止歳将暮也女心伤止居者之思也凢行役唯居者之忧爲甚郑氏曰妇人思望忧伤征夫如今巳闲暇且归也而尚不得归有杕之杜其叶萋萋王事靡盬我心伤悲卉木萋止女心悲止征夫归止丘氏曰萋萋新叶郑氏曰伤悲者念其君子于今劳苦吕氏曰卉木亦萋然有叶则春将暮矣歳莫之期旣不至将至春之莫犹未归也陟彼北山言采其𣏌王事靡盬忧我父母檀车幝幝四牡痯痯征夫不逺吕氏曰𣏌之可食春莫矣孔氏曰伐檀云伐轮伐辐是檀可以爲车之轮辐大明云檀车煌煌毛氏曰幝幝敝貌痯痯罢貌李氏曰陟彼北山言采其𣏌犹草虫之诗言陟彼北山言采其薇皆以见时物之变感其君子乆出思得以见之非有它义也朱氏曰忧我父母诒我父母之忧也陈氏曰言夫之车乆而当敝矣四牡当罢矣谅亦不逺当归也匪载匪来忧心孔疚期逝不至而多爲恤卜筮偕止㑹言近止征夫迩止郑氏曰载装载也疚病也毛氏曰逝往也长乐刘氏曰期逝者谓所期之日以逝毛氏曰恤忧也郑氏曰偕俱㑹合也毛氏曰迩近也王氏曰庶几其归且至不逺矣旣而匪载匪来所以忧心孔疚也毛氏曰逺行不必如期室家之情以期望之朱氏曰期巳过而犹不至则使我多爲忧恤冝矣王氏曰㑹卜筮之言皆言近矣则庶几征夫之归近矣范氏曰以卜筮终之言思之无所不爲也出车劳率故美其功杕杜劳衆故极其情先王以已之心爲人之心故能曲尽其情使民忘其死以忠于上也杕杜四章章七句鱼丽美万物盛多能备礼也文武以天保以上治内采薇以下治外始于忧勤终于逸乐故美万物盛多可以告于神明矣程氏曰太平之时庶物繁盛故能备礼六月序云鱼丽废则法度缺矣物不足则不能备法度也文武以天保以上治内以下传诗者之言也不可取鱼丽于罶鲿鲨君子有酒旨且多毛氏曰丽历也罶曲梁也寡妇之笱也鲿扬也鲨鮀也太平而后微物衆多古者不风不暴不行火草木不析不芟斧斤不入山林豺祭兽然后杀獭祭鱼然后渔鹰隼击然后罻罗设是以天子不合围诸侯不掩羣大夫不麛不卵士不隐塞庶人不数罟罟必四寸然后入泽梁故山不童泽不涸鸟兽鱼鼈皆得其所然〇苏氏曰古之仁人交万物有道取之有时用之有节则草木鸟兽繁植无有求而不得君子于是及其闲暇而爲醴以燕乐之其酒旣旨且多言无所不备也朱氏曰旧说君子有酒旨爲句且多爲句非是当以有酒爲句旨且多爲句言酒旨而又多也且罶酒鲨多亦隔句协韵也鱼丽于罶鲂鳢君子有酒多且旨毛氏曰鳢鲖也鱼丽于罶鰋鲤君子有酒旨且有毛氏曰鰋鲇也物其多矣维其嘉矣苏氏曰多则患其不嘉物其旨矣维其偕矣苏氏曰偕齐也旨则患其不齐㫖即所谓嘉也物虽嘉旨然陆产或不如水产之盛泽物不如山物之蕃犹未可以言偕也物其有矣维其时矣程氏曰盛而及时也苏氏曰多而能嘉旨而能齐有而能时言曲全也有即所谓偕也物虽盛多而偕有必适当其时然后尽善所谓时者不专爲用之之时也苟非国家间暇内外无故则物虽盛不能全其乐矣鱼丽六章三章章四句三章章二句鹿鸣之什十篇五十五章三百一十五句吕氏家塾读诗记卷第十七吕氏家塾读诗记吕氏家塾读诗记卷十八吕氏家塾读诗记卷第十八南陔之什南陔孝子相戒以养也白华孝子之絜白也华黍时和歳丰冝黍稷也由庚万物得由其道也毛氏曰有其义而亡其辞郑氏曰郷饮酒燕礼皆曰笙入奏南陔白华华黍孔子论诗雅颂各得其所时俱在耳篇第当在于此遭战国及秦之丗其义则与衆篇之义合编故存至毛公爲故训传乃分衆篇之义各置于其篇端云又阙其亡者以见在爲数故推改什首遂通耳而下非孔子之旧孔氏曰据六月之序由庚夲在华黍之下其义不备论于此而与崇丘同处者以其是成王之诗故下从其类〇苏氏曰毛公推改什首予以爲非古于是复爲南陔之什则小雅之什皆复孔子之旧六月序小雅诸篇鱼丽之后𥘉一曰南陔次二曰白华次三曰华黍次四曰由庚次五曰南有嘉鱼次六曰崇丘次七曰南山有台次八曰由仪与郷饮酒礼燕礼奏乐之序皆合此孔子之旧也苏氏复南陔之什旣得之矣而由庚崇丘尚仍毛氏之旧今釐正之董氏以爲笙入者有声而无诗其说不爲无理然国语叔孙穆子聘晋伶箫咏歌鹿鸣之三鹿鸣三篇旣可与箫相和而歌则南陔以下岂不可与笙相和而歌乎南有嘉鱼乐与贤也大平之君子至诚乐与贤者共之也南有嘉鱼烝然罩罩君子有酒嘉賔式燕以乐朱氏曰兴也毛氏曰江汉之间鱼所产也释文曰烝王肃云衆也毛氏曰罩籗也范氏曰罩罩取之不巳也丘氏曰君子成王也嘉賔新进之贤也郑氏曰式用也燕饮也释文曰得贤置酒欢情怡畅故乐〇王氏曰君子有酒而嘉賔式宴以乐此所谓乐与贤者共之也董氏曰别夲作烝然说文亦作蒸字嘉鱼羣然入于网罩之又罩取之不竭兴得贤之多也贤才多寡系君上之好恶乐与贤则衆多不乐与贤则亦从而衰少矣君子有酒嘉賔式燕以乐道其乐与贤之心也南有嘉鱼烝然汕汕君子有酒嘉賔式燕以衎毛氏曰汕樔也衎乐也山隂陆氏曰君子求贤上笼之如罩下撩之如汕淮南子曰罩者抑之者举之爲之难易得鱼一也南有樛木甘瓠累之君子有酒嘉賔式燕绥之樛木解见周南毛氏曰累蔓也郑氏曰绥安也瓠有甘有苦甘瓠则可食者也樛木下垂以兴君瓠之甘者以兴贤南有樛木甘瓠累之言相与固结而不可解也翩翩者鵻烝然来思君子有酒嘉賔式燕又思鵻解见四牡李氏曰贤者羣然如鵻之来集也孔氏曰思皆爲辞嘉賔旣来用此酒与之燕又燕也频与之燕言亲之甚也南有嘉鱼四章章四句崇丘万物得极其髙大也毛氏曰有其义而亡其辞南山有台乐得贤也得贤则能爲邦家立太平之基矣南山有台北山有莱乐只君子邦家之基乐只君子万寿无期毛氏曰兴也台夫湏也莱草也丘氏曰只辞也孔氏曰无期无期竟也欧阳氏曰髙山多草木如周大国多贤才范氏曰君用贤则天下颂之其用不贤则天下诅之贤人必爲国行善政不贤人必爲国行恶政故用贤则荣不用贤则辱用贤则有福不用贤则有祸用贤则寿不用贤则夭此天下之通道也贤才之盛多如此乐哉王者诚可爲邦家之基矣诚可以万寿无期矣五章反覆咏叹之乐之至也南山有桑北山有杨乐只君子邦家之光乐只君子万寿无疆南山有𣏌北山有李乐只君子民之父母乐只君子德音不巳陆氏草木䟽曰𣏌其树如樗一名狗骨郑氏曰巳止也不止者言长见称颂也南山有栲北山有杻乐只君子遐不眉寿乐只君子德音是茂毛氏曰栲山樗杻檍也郑氏曰遐逺也毛氏曰眉寿秀眉也郑氏曰茂盛也程氏曰遐不眉寿犹云不遐逺眉寿乎南山有拘北山有栧乐只君子遐不黄耇乐只君子保艾尔后毛氏曰枸枳枸栧䑕梓黄黄髪也耇老也艾养保安也南山有台五章章六句由仪万物之生各得其冝也毛氏曰有其义而亡其辞蓼萧泽及四海也蓼彼萧斯零露湑兮旣见君子我心冩兮燕笑语兮是以有誉处兮毛氏曰兴也蓼长大貌萧蒿也湑湑然萧上露貌郑氏曰旣见君子者言朝见于天子也毛氏曰冩者输冩其心也苏氏曰诸侯来朝王者推恩以接之无所不及如零露之于萧故其旣见天子也其心莫不倾尽天子又申之以燕礼于其燕也极其笑语而无间〇张氏曰有誉处兮谓君接之以温厚则下情得伸谗毁不入而美名可保也蓼彼萧斯零露瀼瀼旣见君子爲龙爲光其德不爽寿考不忘毛氏曰瀼瀼露蕃貌龙宠也爽差也郑氏曰爲龙爲光言天子之恩泽光耀𬒳及己也丘氏曰见天子之德无有差爽故皆愿其寿考而永不忘于心也四海诸侯逺近大小亲踈亦不齐矣而王者德施之普各称其分莫不满足所谓其德不爽也苟有心于其间岂能无偏党差哉蓼彼萧斯零露泥泥旣见君子孔燕岂弟冝兄冝弟令德寿岂毛氏曰泥霑濡也郑氏曰孔甚也〇董氏曰燕燕诸侯也毛氏曰岂乐弟易也苏氏曰兄弟同姓诸侯也李氏曰天子旣如是冝其有令善之德寿而且乐也天子之待诸侯甚燕乐而岂弟也兄弟自同姓诸侯亲者言之四海诸侯莫不在其中矣诸侯旣被天子之燕乐于是祝颂之曰庶几天子冝兄冝弟无不亲睦有令善之德寿而且乐乎亦爲同姓诸侯善颂之辞以见其踈也蓼彼萧斯零露浓浓旣见君子鞗革沖沖和鸾雝雝万福攸同毛氏曰浓浓厚貌鞗辔也革辔首也沖沖垂饰貌〇后汉志注曰于宝周礼注和鸾皆以金爲铃鸾者在衡和者在轼马动则鸾鸣鸾鸣则和应舒则不鸣疾则失音故诗云和鸾雍雍言得其和也郑氏曰攸所也王氏曰乗马路车天子所以好诸侯也有车马则有鞗革和鸾矣上下相遇以德而成以礼则万福所同也韩奕之二章曰王钖韩侯鞗革金厄三章曰其赠维何乗马路车即其事也蓼萧四章章六句湛露天子燕诸侯也湛湛露斯匪阳不晞厌厌夜饮不醉无归毛氏曰兴也湛湛露茂盛貌阳日也晞干也厌厌安也夜饮私燕也宗子将有事则族人皆侍不醉而出是不亲也醉而不出是渫宗也欧阳氏曰露以夜降者也因其夜饮故近取以爲比云湛湛之露润霑于物非至曙则不干厌厌之饮恩𬒳于诸侯非至醉则不止举其燕私慇勤之意以见天子恩礼诸侯之厚说文曰懕安也诗曰懕懕夜饮湛湛露斯在彼丰草厌厌夜饮在宗载考毛氏曰丰茂也夜饮必于宗室郑氏曰考成也欧阳氏曰言在彼丰草𣏌棘者以露之被草木如王恩被诸侯尔范氏曰王者天下之宗诸侯之所主也在宗载考礼成而恩洽也湛湛露斯在彼𣏌棘显允君子莫不令德孔氏曰显允明信也朱氏曰君子指诸侯爲賔者也郑氏曰令善也欧阳氏曰令德令仪者言此与燕之臣皆有令德令仪尔曽氏曰前两章言厌厌夜饮后两章言令德令仪然则虽过三爵亦可谓不继以淫矣其桐其椅其实离离岂弟君子莫不令仪椅解见定之方中毛氏曰离离垂也欧阳氏曰其桐其椅木之美者其实离离然亦喻诸侯在燕有威仪尔诗人比事多于卒章别引他物湛露四章章四句南陔之什十篇其六篇亡其四篇十七章八十六句吕氏家塾读诗记卷第十八吕氏家塾读诗记吕氏家塾读诗记卷十九吕氏家塾读诗记卷第十九弓之什弓天子钖有功诸侯也范氏曰先王知天下诸侯之不可无长故爲之方伯连帅以维之其有功则赐之弓矢使专征伐以正诸夏此王室之所以尊也不然则强陵弱大并小而莫之制天子之政令有所不行故曰弓废则诸夏衰矣李氏曰周室东迁之后赏罚无章然弓之赐惟及晋文侯文公二人则先王盛时可知矣所谓专征者如四夷入边臣子篡弑不容待报者其他则九伐之灋乃大司马所职非诸侯所专也与后丗强臣拜表輙行者异矣弓弨兮受言藏之我有嘉賔中心贶之钟鼔旣设一朝飨之毛氏曰弓朱弓也以讲德习射弨弛貌李氏曰言者语辞也王氏曰受言藏之者工成而献王王受而藏之以待赐也毛氏曰贶赐也郑氏曰朝早朝也大饮賔曰飨苏氏曰其赐之也行之以飨礼吕氏曰天子钖有功诸侯必曰中心贶之喜之好之者言是钖也非以爲仪也出于吾情而非勉也飨之右之醻之者言功之大者情必厚情之厚者赐必多赐之多者仪必盛所谓本末情文无所不称者也彤弓弨兮受言藏之言其重也受弓人所献藏之王府以待有功不敢轻子人如说命惟衣裳在笥之意也我有嘉賔中心贶之言其诚也中心实欲贶之非由外也钟鼔旣设一朝飨之言其速也以王府宝藏之弓一朝举以卑之未甞有迟留頋惜之意也后丗视府藏爲巳私分至有以武库兵赐弄臣者则与受言藏之者异矣赏赐非出于利诱则迫于事势至有朝赐铁劵而暮屠戮者则与中心贶之者异矣屯膏吝赏功臣解体至有印刓而不忍予者则与一朝飨之者异矣弓弨兮受言载之我有嘉賔中心喜之钟鼓旣设一朝右之王氏曰其藏弓也载以抗之櫜以韬之则以言其藏之无敢不弔也毛氏曰右劝也弓弨兮受言櫜之我有嘉賔中心好之钟鼓旣设一朝醻之毛氏曰櫜韬也醻报也王氏曰醻之者旣献矣又醻之也主旣献賔旣酢则报施足矣于是有醻焉则所以爲厚也弓三章章六句菁菁者莪乐育材也君子能长育人材则天下喜乐之矣吕氏曰长育人材之道固多术矣而莫先于礼仪礼仪者内外兼养非心过行无所从入此人材所以成也故曰菁菁者莪废则无礼仪矣陈氏曰小雅二十二诗皆因其事而歌之也菁菁者莪之诸则冝何歌其天子行礼于学校燕饮而歌之与菁菁者莪在彼中阿旣见君子乐且有仪毛氏曰兴也菁菁盛貌莪萝蒿也中阿阿中也大陵曰阿君子能长育人材如阿之长莪菁菁然昌黎韩氏曰旣见君子乐且有仪者天下美之之辞也欧阳氏曰谓此君子乐易而有威仪耳菁菁者莪在彼中沚旣见君子我心则喜毛氏曰中沚沚中也菁菁者莪在彼中陵旣见君子钖我百朋毛氏曰中陵陵中也郑氏曰钖赐也古者货贝五贝爲朋钖我百朋得禄多也汎汎杨舟载沈载浮旣见君子我心则休毛氏曰杨木爲舟孔氏曰载则也郑氏曰休者休休然朱氏曰载沈载浮犹言载清载浊载驰载驱之类以比未见君子而心不定也旣见君子心休休然安定也菁菁者莪四章章四句变小雅郑氏曰诗谱曰小雅六月大雅民劳之后皆谓之变雅美恶各以其时正之次也释文曰从六月至无羊十四篇是宣王之变小雅从节南山至何草不黄四十四篇前儒申公毛公皆以爲幽王之变小雅从民劳至桑柔五篇是厉王之变大雅从云汉至常武六篇是宣王之变大雅瞻卬及召旻二篇是幽王之变大雅六月宣王北伐也鹿鸣废则和乐缺矣四牡废则君臣缺矣皇皇者华废则忠信缺矣常棣废则兄弟缺矣伐木废则朋友缺矣天保废则福禄缺矣采薇废则征伐缺矣岀车废则功力缺矣枤杜废则师衆缺矣鱼丽废则法度缺矣南陔废则孝友缺矣白华废则廉耻缺矣华黍废则蓄积缺矣由庚废则隂阳失其道理矣南有嘉鱼废则贤者不安下不得其所矣崇丘废则万物不遂矣南山有台废则爲国之基队矣由仪废则万物失其道理矣蓼萧废则恩泽乖矣湛露废则万国离矣弓废则诸夏衰矣菁菁者莪废则无礼仪矣小雅尽废则四夷交侵中国微矣六月栖栖戎车旣饬四牡骙骙载是常服玁狁孔炽我是用急王于岀征以匡王国长乐刘氏曰六月建已之月也苏氏曰栖栖不安也郑氏曰戎车其等有五孔氏曰饬齐正也王氏曰骙骙者马之强而有节也郑氏曰戎车之常服韦弁服也朱氏曰孔甚也毛氏曰炽盛也郑氏曰于曰也匡正也记六月者当夏出兵明其急也王曰今女出征玁狁以正王国之封畿比物四骊闲之维则维此六月旣成我服我服旣成于三十里王于出征以佐天子释文曰比齐同也毛氏曰物毛物也苏氏曰旣比其物而又四骊言马有余也长乐刘氏曰闲习之乆则进退驰驱不失其则言其教阅有素也郑氏曰服戎服也毛氏曰师行三十里郑氏曰王曰今女出征伐以佐助我天子之事王氏曰比物四骊闲之维则者旣言驷牡骙骙矣又追夲其比物而闲之之事以美之也维此六月旣成我服者旣言载是常服矣又追夲其成服之时以美之也朱氏曰是月之中即成我服旣成我服即日遂行不徐不疾尽舎而止又见其应变之速从事之敏而不失其常度也长乐刘氏曰所以出征者以佐天子鎭抚四夷安中国非小事也四牡脩广其大有颙薄伐玁狁以奏肤公有严有翼共武之服共武之服以定王国毛氏曰脩长广大也颙大貌奏爲肤大公功也严威严也翼敬也苏氏曰有严有翼言将帅之德也朱氏曰共与供同郑氏曰服事也吕氏曰上三章皆言自治之备范氏曰凢兵事莫尚于严莫先于敬共武之服者如此则足以定王国矣玁狁匪茹整居焦获侵镐及方至于泾阳织文鸟章白斾央央元戎十乗以先启行郑氏曰茹度也整齐也苏氏曰整居言无惮也毛氏曰焦获周地接于玁狁者郑氏曰镐也方也皆北方地名泾阳泾水之北孔氏曰织史记汉书谓之帜帜与织字虽异音实同也毛氏曰鸟章错革鸟爲章也白斾继旐者央央鲜明貌元大也夏后氏曰钩车先正也殷曰寅车先疾也周曰元戎先良也王氏曰军前曰启后曰殿元戎十乗以先军行之前者所谓选锋也兵法兵无选锋曰北长乐刘氏曰言玁狁不度其力轻侮天子整居焦获又侵于镐渐进于方未巳也遂至于泾阳观其贼锋可谓孔炽矣安得不饬励我师以攘斥之乎朱氏曰是以建旌旗选锋锐进声其罪而致讨焉直而壮律而臧有所不战战必胜矣释文斾作茷曰夲又作斾日月爲常交龙爲旂之类皆帜之文也鸟章特其一尔诗之所指乃所建之旗郑氏所笺乃所服之号𥘉非一物以其古之军制故附见焉戎车旣安如轾如轩四牡旣佶旣佶且闲薄伐玁狁至于大原文武吉甫万邦爲宪朱氏曰轾车之覆而前也轩车之却而后也郑氏曰佶壮徤之貌朱氏曰大原地名亦曰大卤今在大原阳曲毛氏曰文武有文有武也吉甫尹吉甫也郑氏曰此时大将也毛氏曰宪法也孔氏曰戎车旣安正矣从后视之如轾从前视之如轩是适调也四牡旣壮徤矣且复闲习毛氏曰薄伐玁狁至于大原言逐岀之而巳王氏曰能伐敌而攘之则吉甫之力于是美之曰文武吉甫万邦爲宪非文无以附衆非武无以胜敌能文能武则万邦以爲法矣吉甫燕喜旣多受祉来归自镐我行永乆饮御诸友炰鼈脍鲤侯谁在矣张仲孝友毛氏曰祉福也衘进也范氏曰诸友王之诸臣也王以羣臣爲友毛氏曰侯维也张仲贤臣也善父母爲孝善兄弟爲友使文武之臣征伐与孝友之臣处内郑氏曰吉甫旣伐玁狁而归天子以燕礼乐之又多受赏赐也王以吉甫逺从镐地来又日月长乆故饮之酒孔氏曰进诸友与俱饮以尽其欢郑氏曰炰鼈脍鲤又加其珍美之馔所以极劝之也陈氏曰于诸友之中维谁在矣独举其孝友之贤者曰张仲以显孝友之臣处内范氏曰宣王使吉甫征伐而与张仲居朝所以辅其德也苟无孝友忠信之臣养君之心则虽征伐有功于外而不善之政将出于内朝廷心腹也戎狄四支也故孝友之臣日纳王于善而敦厚之然后戎狄可攘而外患可除矣酒诰曰矧大史友内史友君固以臣爲友也盖其亲近者也六月六章章八句采芭宣王南征也薄言采芭于彼新田于此菑畒方叔涖止其车三千师干之试方叔率止乗其四骐四骐翼翼路车有奭簟茀鱼服钩膺鞗革毛氏曰兴也程氏曰薄言发语辞毛氏曰芭菜也田一歳曰菑二歳曰新田三歳曰畬方叔卿士也受命而爲将也涖临也郑氏曰兵车一乗甲士三人歩卒七十二人程氏曰师干犹今云兵甲也试肄习也郑氏曰率者率其戎车士卒而行也孔氏曰方叔自乗其四骐之马翼翼然甚壮徤郑氏曰奭赤貌苏氏曰路车金路也金路赤饰孔氏曰其车以方文竹簟之席爲之蔽饰鱼服解见采薇郑氏曰钩膺樊缨也鞗革解见蓼萧程氏曰采芭于新田菑畒皆地力方盛处〇毛氏曰宣王能新美天下之士然后用之吕氏曰涖止则布其行阵故止曰其车三千率止则作而用之故言其车马之盛服饰之美释文涖作莅曰夲又作涖薄言采芭于彼新田于此中郷方叔涖止其车三千旂旐央央方叔率止约軝错衡八鸾玱玱服其命服朱芾斯皇有玱葱珩苏氏曰中郷民居在焉故其田尤治郑氏曰交龙爲旂龟蛇爲旐毛氏曰軝长毂之軝也朱而约之错衡文衡也孔氏曰四马八鸾毛氏曰玱玱声也朱氏曰命服所受命于天子之服毛氏曰朱芾黄朱芾也皇犹煌煌也玱珩声也葱苍也三命葱珩程氏曰其行也受服章之尊美言付之重释文有玱作有创曰本又作玱鴥彼飞隼其飞戾天亦集爰止方叔涖止其车三千师千之试方叔率止钲人伐鼓陈师鞠旅显允方叔伐鼓渊渊振旅阗阗孔氏曰鴥鴥然而集也陆氏草木䟽曰隼鹞属也或谓之雀鹰春化爲布谷者是也〇毛氏曰戾至也郑氏曰爰于也三称其车三千者重师也毛氏曰钲以静之鼓以动之伐击也郑氏曰钲也鼔也各有人焉言钲人伐鼔互言尔二千五百人爲师五百人爲旅毛氏曰鞠告也孔氏曰显允明信也毛氏曰渊渊鼓声也入曰振旅复长㓜也郑氏曰战止将归又振旅伐鼓阗阗然程氏曰此章言虽将之才士之衆且勇进退得冝趣舎有节言隼之急疾亦集于所止兴兵虽强用之有节而不过也其伐鼔也渊渊平和不暴急其振旅也鼓声阗阗整缓之状董氏曰集注作伐鼔说文引字同此阗阗说文引诗作振旅嗔嗔蠢尔蛮荆大邦爲雠方叔元老克壮其犹方叔率止执讯获丑戎车啴啴啴啴焞焞如霆如雷显允方叔征伐玁狁蛮荆来威毛氏曰蠢动也蛮荆州之蛮也朱氏曰大邦犹言中国也毛氏曰元大也郑氏曰犹谋也执讯获丑解见出车毛氏曰啴啴衆也焞焞盛也尔雅曰疾雷爲霆程氏曰卒章言成功因言其致伐之由蠢尔之蛮乃与大邦爲雠方叔克壮其猷故征而执获戎车之盛如霆如雷朱氏曰方叔盖甞与于北伐之功者是以蛮荆闻其名而皆来畏服也前汉书刘歆庙议引诗曰啴啴推推如霆如雷采芭四章章十二句车攻宣王复古也宣王能内脩政事外攘夷狄复文武之竟土脩车马备器械复㑹诸侯于东都因田猎而选车徒焉我车旣攻我马旣同四牡庞庞驾言徂东毛氏曰攻坚也同齐也宗庙齐毫尚纯也戎事齐力尚强也田猎齐足尚疾也庞庞充实也东洛邑也吕氏曰言备车马以如东都也田车旣好四牡孔阜东有甫草驾言行狩孔氏曰田车田猎之车好善也阜盛大也毛氏曰甫大也田者大艾草以爲防或舎其中褐纒旃以爲门裘纒质以爲槸间容握驱而入击则不得入左者之左右者之右然后焚而射焉天子发然后诸侯发诸侯发然后大夫发天子发抗大绥诸侯发抗小绥献禽于其下故战不出顷田不出防不逐奔走古之道也孔氏曰东都之界有广大之草可以就而田猎焉后汉书注曰韩诗云东有圃草驾言行狩薛君传曰圃博也有博大之茂草也之子于苗选徒嚣嚣建旐设旄搏兽于敖毛氏曰之子有司也夏猎曰苗嚣嚣声也维数车徒者爲有声也孔氏曰建立旐于车而设牛尾于旐之首郑氏曰敖郑地今近荥阳孔氏曰此章言选车徒备器械搏兽于敖谓当往搏取禽兽于敖地未实行也敖山名晋师救郑在敖鄗之间士季设七覆于敖前则敖山之下平旷可以屯兵翳荟可以设伏所谓东有甫草即此地也宣王之往东都以㑹诸侯爲主因田猎以选车徒而二章三章先言田猎者盖有司先爲戒具以待㑹同毕而田猎也驾彼四牡四牡奕奕赤芾金舄㑹同有绎朱氏曰奕奕连络布散之貌毛氏曰诸侯赤芾金舄舄逹屦也时见曰㑹殷见曰同朱氏曰绎陈列聮属之貌扎氏曰复㑹诸侯于东都此章是也毛氏曰驾彼四牡四牡奕奕言诸侯来㑹也长乐刘氏曰赤芾金舄者服其命服以见王也来㑹同之国非一故络绎不絶也决拾旣佽弓矢旣调射夫旣同助我举柴毛氏曰决钩弦也拾遂也郑氏曰佽谓以手指相次比也调谓弓强弱与矢轻重相得孔氏曰此章承诸侯之下射夫即诸侯以下也夫男子之㧾名毛氏曰柴积也孔氏曰决之与拾旣与手指相比次而和利矣弓之与矢旣强弱相得而调适矣程氏曰同谓同力如此故获多朱氏曰使诸侯之人助而举之言获多也说文曰㧘积也诗曰助我举㧘此章以下言旣㑹同而田猎也四黄旣驾两骖不猗不失其驰舎矢如破孔氏曰四黄之马程氏曰不猗不偏倚也朱氏曰驰驰驱之法也郑氏曰射者之工矢发则中如椎破物也王氏曰向曰四牡则旣言力之强今曰四黄则又言色之纯也两骖不猗言御之能正其马也不失其驰言车行节而法也舎矢如破言矢行巧而力也孟子曰王良曰吾爲之范我驰驱终日不获一禽爲之诡遇一朝而获十诗云不失其驰舎矢如破萧萧马鸣悠悠斾旌徙御不惊大庖不盈朱氏曰徒歩卒也衘车御也惊如汉书夜军中惊之惊孔氏曰大庖君之庖毛氏曰萧萧马鸣悠悠斾旌言不讙譁也董氏曰徒御不惊则号令有素矣朱氏曰大庖不盈言择取而用之有度不极欲也此言毕事而颁禽也毛氏曰一曰干豆二曰賔客三曰充君之庖故自左膘而射之逹于右腢爲上杀射右耳本次之射左髀逹于右爲下杀面伤不献践毛不献不成禽不献禽虽多择取三十焉其余以与大夫士以习射于泽宫田虽不得禽射中则得取禽古者以辞让取不以勇力取之子于征有闻无声允矣君子展也大成郑氏曰允信展诚也孔氏曰君子宣王也程氏曰有闻无声闻师之行而不闻其声言至肃也朱氏曰信矣其君子也诚哉其大成也此章序其事旣毕而深美之也车攻八章章四句吉日美宣王田也能愼微接下无不自尽以奉其上焉吉日维戊旣伯旣祷田车旣好四牡孔阜升彼大阜从其羣丑郑氏曰戊刚日也长乐刘氏曰田之前二日也毛氏曰伯马祖也孔氏曰孔阜甚盛大也大阜大陵阜也郑氏曰丑衆也从禽兽之羣衆也毛氏曰重物慎微将用马力必先爲之祷其祖孔氏曰车牢马徤可以历险从禽朱氏曰盖曰可以田矣说文祷作禂吉日庚午旣差我马兽之所同麀鹿麌麌沮之从天子之所朱氏曰庚午亦刚日也毛氏曰外事以刚日差择也郑氏曰同犹聚也毛氏曰鹿牝曰麀麌麌衆多也苏氏曰沮在渭北所谓洛水也程氏曰戊日祭祷庚午于田毛氏曰沮麀鹿所生也从沮驱禽而至天子之所程氏曰沮之从天子之所悉率左右以燕天子皆羣下尽力奉上说文麌作曰麋鹿羣口相聚也瞻彼中原其祁孔有儦儦俟俟或羣或友悉率左右以燕天子毛氏曰祁大也趋则儦儦行则俟俟兽三曰羣二曰友苏氏曰燕乐也孔氏曰视彼中原之野其诸禽兽大而甚有有趋者有行者或三三爲群或二二爲友朱氏曰从王者视彼禽兽之多于是率其同事左右之人各共其事以乐天子也说文引诗曰伾伾俟俟旣张我弓旣挟我矢发彼小豝殪此天兕以御賔客且以酌醴豝解见驺虞毛氏曰殪一发而死朱氏曰兕野牛也青色重千斤衘进也毛氏曰飨醴天子之饮酒也李氏曰旣逐兽矣于是张弓挟矢而射之毛氏曰发彼小豝殪此大兕言能中微而制大也郑氏曰以所获爲爼实酌而饮羣臣也程氏曰以御賔客且以酌醴道宣王接下之诚意也车攻吉日皆以蒐狩爲言何也盖蒐狩之礼所以见王赋之复焉所以见军实之盛焉所以见师律之严焉所以见上下之情焉所以见综理之周焉欲明文武之功业者观诸此足矣吉日四章章六句鸿鴈美宣王也万民离散不安其居而能劳来还定安集之至于矜寡无不得其所焉鸿鴈于飞肃肃其羽之子于征劬劳于野爰及矜人哀此鳏寡毛氏曰兴也大曰鸿小曰鴈肃肃羽声也欧阳氏曰之子使臣也朱氏曰征行也毛氏曰劬劳病苦也矜怜也苏氏曰矜人人之可怜者也毛氏曰老而无妻曰鳏偏丧曰寡苏氏曰厉王之后人民离散譬如鸿之飞四方无所不往徒闻其羽声肃肃未知所止也长乐刘氏曰宣王忧勤于上则使者劬劳于野不敢遑宁焉爰及可矜之人鳏寡孤独皆得其养以天子哀困穷爲急务也还定安集之政必不遗穷民然后爲至故曰爰及矜人哀此鳏寡爰及者不遗之辞也孔氏谓旣安集万民然后及之则误矣文王发政施仁必先斯四者鸿鴈于飞集于中泽之子于垣百堵皆作虽则劬劳其究安宅毛氏曰中泽泽中也孔氏曰垣墻也毛氏曰一丈爲板五板爲堵朱氏曰究终也郑氏曰鸿鴈之性安居泽中今飞又集于泽中犹民去其居而离散今见还定安集苏氏曰使者所至招来流民使反其都邑筑其墻垣而安处之郑氏曰虽则劬劳其究安宅此劝万民之辞女今虽病劳终有安居鸿鴈于飞哀鸣嗸嗸维此哲人谓我劬劳维彼愚人谓我宣骄毛氏曰宣示也范氏曰忧民之未得安集故曰哀鸣嗸嗸我所以勤而劳来之也王氏曰维此哲人谓我劬劳者以我于征于垣爲劬劳也维彼愚人谓我宣骄者以我矜怜抚奄爲宣骄也此非以不知爲愠盖深叹此心知之者鲜也当时君臣其于民恻怛深厚如此斯其所以中兴与鸿鴈三章章六句庭燎美宣王也因以箴之程氏曰天下之事贵乎得中而可常是之谓冝苟以意之所欲而已靡不勤于始而怠于终故其进锐者其退速宣王之于始不守法以治尽其力以勤于事固可知其不能于终也此所以方美其勤而逐以箴之也孔氏曰此言美而箴之以下规诲爲衰失之渐置斯干无羊于末见终善以隐之夜如何其夜未央庭燎之光君子至止鸾声将将孔氏曰其语辞勃海胡氏曰说文云央中央也广雅云央极中也秦风云宛在水中央央亦中也二章云未艾三章云郷晨是从未央而至未尽从未尽而至郷明也毛氏曰庭燎大烛也王氏曰设庭燎者谓将朝也光者燎盛也晣晣则其衰也煇则其光散矣毛氏曰君子谓诸侯也将将鸾镳声也苏氏曰宣王将视朝不安于寝而问夜之早晚曰夜如何矣则对曰夜未央庭燎光朝者至而闻其鸾声矣夜如何其夜未艾庭燎晣晣君子至止鸾声哕哕王氏曰未艾者未及尽也朱氏曰晣晣小明也毛氏曰哕哕徐行有节也说文曰钺车銮声也从金戊声诗曰銮声钺钺夜如何其夜郷晨庭燎有煇君子至止言观其旂朱氏曰郷晨近晓也有辉天明而光散也郑氏曰上二章闻鸾声尔今夜郷明见其旂是朝之时也朝礼别色始入宣王将朝而屡问其志虽勤然未能安定凝止跃然有喜事之心焉斯其所以不能常也庭燎三章章五句沔水规宣王也沔彼流水朝宗于海鴥彼飞隼载飞载止嗟我兄弟邦人诸友莫肯念乱谁无父母毛氏曰兴也扎氏曰沔然而满者彼流水也郑氏曰诸侯春见天子曰朝夏见曰宗隼解见采芭郑氏曰载则也兄弟邦人诸友同姓异姓之诸侯孔氏曰水之趋海犹诸侯之朝天子欧阳氏曰鴥彼飞集载飞载止者言诸侯之来者如隼之或飞或止其或来或不来不可常诸侯之于天子如沔水之朝宗其常理也所以如飞隼载飞载止去来不常者其必有所以矣嗟我兄弟邦人诸友固皆愿安宁莫肯念乱况谁无父母岂不頋惜乎然则其未服者盖必有甚不得巳也此深规宣王使之自反也沔彼流水其流汤汤鴥彼飞隼载飞载扬念彼不蹟载起载行心之忧矣不可弭忘郑氏曰汤汤波流盛貌毛氏曰不蹟不循道也弭止也其流汤汤言放纵无所入也载飞载扬言无所定止也孔氏曰念彼不循道之诸侯李氏曰载起载行言其起居之不忘也不可弭忘言心之忧而不可忘也此皆作诗者忧之鴥彼飞隼率彼中陵民之讹言宁莫之惩我友敬矣谗言其兴郑氏曰率循也讹伪也毛氏曰惩止也郑氏曰隼飞循陵阜者是其常也喻诸侯顺法度者李氏曰当时诸侯有朝有不朝者如第二章言念彼不蹟则是不朝也如此言鴪彼飞隼率彼中陵则是朝王也范氏曰凢爲此诗者以谗言其兴也前章言诸侯之不服者可忧如是则其服从者保持之尤不可不力也当诸侯向背未定之际有恪守侯度如中陵之隼者夫岂易得民之讹言乃欲诬污之宁可不深惩痛治以保持之乎若不惩之则诸侯皆不自坚各相语曰我友其敬戒矣谗言其将兴矣虽爲诸侯相语之辞实则规宣王当屏絶谗慝使忠顺者安意肆志而无所惧也谗人在朝乃诸侯疑畏之夲故于卒章明言之沔水三章二章章八句一章六句鹤鸣诲宣王也鹤鸣于九皐声闻于野鱼潜在渊或在于渚乐彼之园爰有树檀其下维萚它山之石可以爲错陆氏草木䟽曰鹤其鸣髙亮闻八九里郑氏曰皐泽中水溢出所爲坎自外数至九喻深逺也范氏曰檀木之坚者也是美木也吕氏曰落叶秽杂释文曰错厉石也李氏曰鹤鸣二章殊无一句序已意其诗最爲难晓此诗旣不见所指诸家虽互有所长然未必得诗人之意也今存其训故以待知者毛氏最在衆说之先恐其传有自亦附注焉鹤鸣于九皐声闻于天鱼在于渚或潜在渊乐彼之园爰有树檀其下维谷它山之石可以攻玉毛氏曰谷恶木也攻错也释文曰谷说文云从木声非从禾也鹤鸣二章章九句弓之什十篇四十章二百五十五句吕氏家塾读诗记卷第十九吕氏家塾读诗记吕氏家塾读诗记卷二十吕氏家塾读诗记卷第二十祈父之什祈父刺宣王也范氏曰读诗至于庭燎未甞不叹古之君子爱其君之至也知其将失也则就其美而箴之箴之而不可则规之规之不可故鹤鸣诲之诲之不可然后祈父刺之然则刺其君者岂诗人之心哉盖不得巳也夫有宣王之功而不至于文武此诗人之所惜也故其先后浅深之序如此祈父予王之爪牙胡转予于恤靡所止居毛氏曰祈父司马也职掌封祈之兵甲郑氏曰予我也孔氏曰鸟用爪兽用牙以防卫此人自谓王之爪牙以鸟兽爲喻也〇郑氏曰转移也〇毛氏曰恤忧也宣王之末司马职废羌戎爲败郑氏曰此责司马之辞也我乃王之爪牙之士当爲王闲守之卫女何移我于忧使我无所止居乎谓见使从军也六军之士岀自六郷法不取于王之爪牙之士祈父予王之爪士胡转予于恤靡所厎止李氏曰爪士爪牙之士也毛氏曰厎至也祈父亶不聦胡转予于恤有母之尸饔毛氏曰亶诚也长乐刘氏曰尸主也毛氏曰熟食曰饔王氏曰劳役无有休息不得奉养而母反尸劬劳之事也读是诗见宣王变古制者二焉前两章旣刺其以宿卫之士从征役矣末章复曰祈父亶不聦胡转予于恤有母之尸饔有亲老而无它兄弟其当免役征在古必有成法故责其不聦其意谓此法人皆闻之彼司马独不闻乎乃驱吾从戎使吾亲不免薪水之劳也责司马者不敢斥宣王也越勾践伐呉大徇于军曰有父母耆老而无昆弟者以告勾践亲命之曰我有大事子有父母耆老而子爲我死子之父母将转于沟壑子爲礼巳重矣子归没而父母之丗后若有事吾与子图之勾践尚能办此况周之盛时乎其有定制必矣太子晋谏灵王之辞曰厉始革典十四王矣又曰自我先王厉宣幽平而贪天祸至于今未弭宣王中兴之主也至与幽厉并数之其辞虽过观是诗所刺则子晋之言岂无所自欤祈父三章章四句白驹大夫刺宣王也皎皎白驹食我埸苗絷之维之以永今朝所谓伊人于焉逍遥释文曰皎皎洁白也马五尺以上爲驹孔氏曰苗冝云圃而云埸者以埸圃同地对则异名散则通毛氏曰絷绊维系也郑氏曰永乆也朱氏曰伊人指贤者也郑氏曰逍遥游息也毛氏曰宣王之末不能用贤贤者有乗白驹而去者郑氏曰使食我埸中之苗我则绊之系之以乆今朝爱之欲留之吕氏曰贤者将去而不留我犹愿絷维之以永今朝今夕而巳逍遥者徘徊少留之貌皎皎白驹食我埸藿絷之维之以永今夕所谓伊人于焉嘉客毛氏曰藿犹苗也夕犹朝也〇吕氏曰嘉客者暂客于斯亦将去也皎皎白驹贲然来思尔公尔侯逸豫无期慎尔优游勉尔遁思程氏曰贲然光彩孔氏曰二思皆助语吕氏曰诗人好贤之至故贤者贲然来思而在位者悠悠而不切也虽斯人也亦不能留贤故勉之使遁去也言尔公尔侯者不敢斥君也释文遁作遯曰字又作皎皎白驹在彼空谷生刍一束其人如玉母金玉尔音而有遐心程氏曰此章言其逺遯而思之之意贤者逺遯空谷处困穷而享淡薄虽所享生刍一束而巳然其人之美则如玉也贤者旣逺遯矣国之好贤者犹望其相闻而不见絶也曰母自贵重其音声而有逺弃我之心所谓伊人于焉逍遥于焉嘉客斯人也何人也盖廊庙之人也所谓伊人乃于此而逍遥乎乃于此而爲嘉客乎旣幸其来以爲荣复深叹其所处非其地也其言虽含畜而未发其辞气则惨然而不乐矣至三章明言之矣贤者贲然来我之舎去朝适野时事盖可知矣尔公尔侯犹逸豫无期而不知惧乎于是乎与贤者决别慎尔优游言善自保护无以优游自逸而失卫生之节也勉尔遁思者言勉哉行矣自重也皆决别之辞也仰而慨然责公卿俯而眷然别贤者其情意至今可识也四章疑其遂忘丗也故勉之曰母金玉尔音而有遐心此虽祝其音问无絶亦以君臣之义微讽之白驹四章章六句黄鸟刺宣王也黄鸟黄鸟无集于谷无啄我粟此邦之人不我肯谷言旋言归复我邦族孔氏曰无集于谷无集于我之谷木也毛氏曰不我肯谷谷善也孔氏曰旋回也郑氏曰复反也朱氏曰民适异国不得其所故唿黄鸟而告之曰尔无集于谷而啄我之粟此邦之人不以善道相与我亦不乆于此而将归矣无以侵迫爲也〇范氏曰民之去其土离其亲者不得巳也人不相恤是以怀其邦族而复之也宣王之末民有失所者意他国之可居也及其至彼则又不若故郷焉故思而欲归使民如此亦异于还定安集之时矣黄鸟黄鸟无集于桑无啄我粱此邦之人不可与明言旋言归复我诸兄粱解见鸨羽人之所以相依者以其明足以知其缓急休戚故也不可与明则不可与处矣黄鸟黄鸟无集于栩无啄我黍此邦之人不可与处言旋言归复我诸父栩解见鸨羽黄鸟三章章七句我行其野刺宣王也王氏曰此民不安其居而适异邦从其昬婣而不见收恤之诗也先王之诗曰旣有肥牡以速诸舅宁适不来微我有咎又曰笾豆有践兄弟无逺其躬行仁义道民厚矣犹以爲未也又建官置师以孝友睦婣任恤六行教民爲其有父母也故教以孝爲其有兄弟也故教以友爲其有同姓也故教以睦爲其有异姓也故教以婣爲邻里郷党相保相受也故教以任相赒相救也故教以恤以爲徒教之或不率也故使官师以时书其德行而劝之以爲徒劝之或不率也于是乎有不孝不睦不婣不弟不任不恤之刑焉方是时也安有如此诗所刺之民乎我行其野蔽芾其樗昬姻之故言就尔居尔不我畜复我邦家蔽芾解见甘棠毛氏曰樗恶木也尔雅曰妇之父母壻之父母相谓爲婚烟毛氏曰畜养也王氏曰樗恶木尚可芘而息今以婚姻之故言就尔居而尔不我畜则樗之不如也孔氏曰尔旣不我畜养今当复反我之邦家矣与之自诀之辞我行其野言采其蓫昏姻之故言就尔宿尔不我畜言归思复郑氏曰蓫牛蘈也王氏曰蓫恶卉也尚可采以治疾今以昏姻之故言就尔宿而尔不我畜则蓫之不如也言就尔宿则託宿而巳非就之居也言归斯复则以不见畜而去也我行其野言采其葍不思旧姻求尔新特成不以冨亦祇以异毛氏曰葍恶菜也苏氏曰特匹也成依论语当作诚王氏曰葍野菜之恶者也然尚可采以御饥昏姻之相与固爲其穷则相收困则相恤也今不思旧姻而求尔新特则又葍之不如也〇朱氏曰尔之不思旧姻而求新匹也虽实不以彼之冨而厌我之贫亦祇以其新而异故尔此见诗人责人忠厚之意我行其野三章章六句斯干宣王考室也欧阳氏曰古人成室而落之必有称颂祷祝之言如歌于斯哭于斯聚国族于斯谓之善颂善祷者是矣若知斯干爲考室之辞则一篇之义简易而通明矣斯干无羊皆宣王𥘉年之诗乃次于刺诗之后何也盖宣王晚歳虽怠于政然中兴周室之大德岂可以是而掩之乎故复取此二篇以终之也宣王之大雅有美无刺大雅言大体者也论其大体则宣王固一丗之贤君也秩秩斯干幽幽南山如竹苞矣如松茂矣兄及弟矣式相好矣无相犹矣毛氏曰秩秩流行也〇孔氏曰斯此也渐卦郑注云干谓大水之傍毛氏曰幽幽深逺也长乐刘氏曰南山镐京之阳终南之山也孔氏曰如竹之丛生根本之衆郑氏曰式用也〇欧阳氏曰犹图也谋也董氏曰宣王作室后临水前对山其盘基之厚如竹之苞其缔䕃之广如松之茂兄及弟矣式相好矣无相犹矣所谓聚国族于斯也李氏曰兄弟之居此室各相和好辑睦无有相图〇朱氏曰盖颂祷之辞似续妣祖筑室百堵西南其户爰居爰处爰笑爰语毛氏曰似嗣也郑氏曰妣先妣姜嫄也曽氏曰似续妣祖以生民閟宫之诗考之岂谓姜嫄后稷与百堵解见鸿鴈毛氏曰西南其户西郷户南郷户也郑氏曰爰于也苏氏曰厉王之乱而宫室败坏宣王谋所以续其先妣先祖者故筑其宫室于是居处于是笑语焉约之阁阁椓之橐橐风雨攸除鸟䑕攸去君子攸芋毛氏曰约束也阁阁犹历历也孔氏曰椓如椓杙之椓谓以杵筑之也苏氏曰橐橐杵声也朱氏曰除亦去也毛氏曰芋大也〇孔氏曰作群寝之时缩板杵筑至群寝旣成其墻屋弘杀则风雨之所除其筑作坚致则鸟䑕之所去苏氏曰君子于是居焉所以爲尊且大也董氏曰崔灵恩集注作约之格格周礼冬官先儒引诗爲据亦作格格如跋斯翼如矢斯棘如鸟斯革如翚斯飞君子攸跻孔氏曰如跋如人跋足直立欧阳氏曰翼敬也棘急也矢行缓则枉急则直谓廉隅绳直如矢行也革变也郑氏曰伊雒而南雉素质五色皆备成章曰翚毛氏曰跻升也欧阳氏曰宫寝之制度其严正如人跋而翼也其四隅如矢行而直也其竦起如鸟惊变而悚顾也其轩翔如翚之飞也谓宫室之美如此冝君子升而居之也释文曰棘韩诗作朸革韩诗作云翅也殖殖其庭有觉其楹哙哙其正哕哕其㝠君子攸宁毛氏曰殖殖平正也孔氏曰庭宫寝之前庭也朱氏曰觉髙大而直也孔氏曰楹柱也〇郑氏曰哙哙犹快快也〇吕氏曰正谓正寝苏氏曰哕哕深广之貌吕氏曰㝠谓室之奥窔也欧阳氏曰冝君子居之而安宁也下莞上簟乃安斯寝乃寝乃兴乃占我梦吉梦维何维熊维罴维虺维蛇郑氏曰莞小蒲之席也竹曰簟兴夙兴也尔雅曰罴如熊黄白文蝮虺博三寸首大如擘苏氏曰寝旣成设莞簟而寝于其中起而又占其梦欧阳氏曰六章以下至于卒章盛陈占梦生子之事者谓安此寝而生男女男则丗爲君王女子冝人之家室亦祷颂之辞也大人占之维熊维罴男子之祥维虺维蛇女子之祥王氏曰大人者当时在位之大人郑氏曰熊罴在山阳之祥也故爲生男虺蛇穴处隂之祥也故爲生女范氏曰身安志平诚意感通而吉梦可占故生男则室家君王生女则无父母诒罹人道尽于此矣乃生男子载寝之牀载衣之裳载弄之璋其泣喤喤朱芾斯皇室家君王毛氏曰半圭曰璋孔氏曰喤喤者声大也郑氏曰芾者天子纯朱诸侯黄朱皇犹煌煌也孔氏曰君诸侯也王天子也郑氏曰男子生而卧于牀尊之也毛氏曰裳下之饰也璋臣之职也王氏曰其泣之美亦所以爲吉祥故羊食我之生也闻其声者知其灭羊舌氏矣朱氏曰子之生于是室者皆将服朱芾煌煌然有室有家爲君爲王矣陈氏曰作室而生子则本支甥舅自此始矣乃生女子载寝之地载衣之禓载弄之瓦无非无仪唯酒食是议无父母诒罹毛氏曰禓褓也瓦纺塼也郑氏曰仪善也毛氏曰罹忧也郑氏曰卧于地卑之也苏氏曰衣之褓即用其所衣而无加也郑氏曰弄之纺塼习其所有事也妇无所专于家事有非非妇人也有善亦非妇人也妇人之事惟议酒食尔无遗父母之忧说文曰褓也诗曰载衣之他计切一章揔述其宫室之面势而愿其亲睦二章三章述其作室之意与营筑之状至于风雨攸除鸟䑕攸去则宫室成矣故四章言望其外则雄壮轩翥如此五章言观其内则髙明深广如此望其外则未入也故曰君子攸跻言其方升也观其内则巳入也故曰君子攸宁言其旣处也六章巳下皆祷颂之辞斯干九章四章章七句五章章五句无羊宣王考牧也孔氏曰周礼牧人掌牧六牲而阜蕃其物六牲谓牛马羊豕犬鸡此诗唯言牛羊者马祭之所用者少豕犬鸡则比牛羊爲卑故特举牛羊以爲美也谁谓尔无羊三百爲群谁谓尔无牛九十其犉尔羊来思其角濈濈尔牛来思其耳湿湿毛氏曰黄牛黒脣曰犉李氏曰思辞也毛氏曰聚其角而息濈濈然呞而动其耳湿湿然欧阳氏曰唿牧人而告之曰谁谓尔无牛羊乎其数若此之多也孔氏曰羊一群有三百不知其群之有多少也牛犉者有九十亦不知其不犉者之数也郑氏曰言动息濈濈湿湿者美畜产得其所或降于阿或饮于池或寝或讹尔牧来思何蓑何笠或负其糇三十维物尔牲则具毛氏曰讹动也何掲也蓑所以备雨笠所以御暑苏氏曰物类也毛氏曰三十维物异毛色者三十也郑氏曰降阿饮池或寝或讹言此者美其无所惊畏也长乐刘氏曰牧之者日持雨具赍糇粮从牛羊之所冝适以顺其性而蕃其息故牲有余备矣尔牧来思以薪以蒸以雌以雄尔羊来思矜矜兢兢不骞不崩麾之以肱毕来旣升郑氏曰麄曰薪细曰蒸毛氏曰矜矜兢兢言坚彊也骞亏也崩群疾也肱臂也朱氏曰旣尽也毛氏曰升升入牢也郑氏曰牧人有余力则取薪蒸以来归也王氏曰及其将归而又辨其雌雄者视其多寡之数也尔羊来思者与夫君子于役之诗曰牛羊下来者类也矜矜兢兢者岂非山川草木之所冝而牧之者不失其性而至于坚彊欤不骞不崩言羊得其性而无耗败也言羊而不言牛者羊善耗败故也言羊不耗败则牛可知矣郑氏曰麾之以肱毕来旣升言驯扰从人意陈氏曰毕来旣升者牧事毕也牧人乃梦衆维鱼矣旐维旟矣大人占之衆维鱼矣实维丰年旐维旟矣室家溱溱欧阳氏曰衆维鱼矣但言鱼之多也周官司常县鄙建旐州里建旟毛氏曰溱溱衆也朱氏曰占梦之说未详岂古者卜筮之家有是说与王氏曰此牧成而考之之诗也故以吉祥之事终焉孔氏曰歳熟民滋国之休庆也以斯干无羊之卒章观之所愿乎上者子孙昌盛所愿乎下者歳熟民滋皆不愿乎其外也彼秦汉好大喜功之主肯以是爲可愿哉无羊四章章八句节南山家父刺幽王也按左传韩宣子来聘季武子赋节之卒章杜氏谓取式讹尔心以畜万邦之义然则此诗在古止名节也节彼南山维石巖巖赫赫师尹民具尔瞻忧心如惔不敢戯谈国旣卒斩何用不监毛氏曰兴也节髙峻貌巖巖积石貌赫赫显盛貌师大师周之三公也尹尹氏爲大师具俱瞻视惔燔也朱氏曰卒终也苏氏曰斩絶也郑氏曰监察也陈氏曰南山国之望大师民之瞻民之瞻大师也见其所爲如此忧心如火之燔灼第畏其威不敢言尔国旣至此终灭絶矣汝何不察也释文曰惔韩诗作炎字书作焱节彼南山有实其猗赫赫师尹不平谓何天方荐瘥丧乱弘多民言无嘉㦧莫惩嗟苏氏曰山之实草木是也毛氏曰猗长也荐重也瘥病也弘大也㦧曽也苏氏曰山之生物其气平均如一凡生于其上者无不猗猗其长也郑氏曰责三公之不均平不如山之爲也谓何犹云何也王氏曰荐瘥者乖气之所生曰方荐瘥则以言其荐瘥之未艾李氏曰丧乱弘多言丧乱之大而多也民言无嘉盖爲民无善言但怨讟耳苏氏曰尹氏秉国之均而不平其心则人之荣瘁劳佚有大相絶者矣是以神怒而重之以丧乱人怨而谤讟其上然尹氏曽不惩创咨嗟求所以自改也董氏曰天方荐瘥说文作天方荐㽨㽨残田也尹氏大师维周之氐秉国之均四方是维天子是毗俾民不迷不弔昊天不冝空我师毛氏曰氐本也均平也长乐刘氏曰维持也郑氏曰毗辅也朱氏曰弔愍也〇毛氏曰空穷也郑氏曰师衆也〇孔氏曰尹氏爲大师之官是周根本之臣秉国之平居权衡之任〇朱氏曰言尹氏大师维周之氐而秉国之均则冝有以维持四方毗辅天子而使民不迷乃其职也李氏曰尹氏不能如此则其乱必矣故唿天而告之曰昊天不弔不冝如是之空我师空我师如空其国空其地之类盖曰人之类将灭矣甚言之也弗躬弗亲庶民弗信弗问弗仕勿罔君子式夷式巳无小人殆琐琐姻亚则无膴仕张氏曰仕犹事也苏氏曰罔欺也〇朱氏曰君子指王也〇毛氏曰夷平也王氏曰巳废退也孟子所谓士师不能治事则巳之与此巳同义〇毛氏曰殆危也琐琐小貌两壻相谓曰亚膴厚也朱氏曰言尹氏委政于小人而以其未甞问未甞事者罔幽王而欺之故戒之曰汝之弗躬弗亲庶民巳不信矣其所弗问弗事则不可以罔君子也当平其心视所任之人有不当者则巳之无以小人之故而至于危殆其国也郑氏曰琐琐婚姻之小人无厚任用之置之大位也式夷式巳无小人殆谓尹氏所与图事者也琐琐姻亚则无膴仕谓尹以亲䁥而置之髙位者也昊天不佣降此鞠讻昊天不惠降此大戾君子如屇俾民心阕君子如夷恶怒是违毛氏曰佣均也〇朱氏曰鞠穷也讻乱也郑氏曰惠顺也戾乖也屇至也〇毛氏曰阕息也郑氏曰夷平易也苏氏曰违逺也朱氏曰昊天不均而降此穷极之乱昊天不顺而降此乖戾之变盖无所归咎而归之于天也虽然所以靖之者亦在夫人而巳君子用其至则民之乱心息矣君子平其心则民之恶怒逺矣释文曰佣韩诗作庸庸易也鞠讻大戾匪降自天皆尹氏爲之也民罹其害无可奈何而归之于天也在民视之则难在幽王爲之则易进贤而退姦盖爲国之至理而二者之情状惟平其心者则见之也幽王如幡然用其至则尹氏必不居位而民之怨息矣幽王如坦然平其心则尹氏自不能逃其罪而民之恶怒逺矣夫何难哉不弔昊天乱靡有定式月斯生俾民不宁忧心如酲谁秉国成不自爲政卒劳百姓郑氏曰式用也言月月益甚也毛氏曰病酒曰酲成平也郑氏曰卒终也陈氏曰不愍弔昊天乱何时定方且与歳月俱生而使民不宁郑氏曰我今忧之如病酒之酲矣王氏曰秉国成者王之事也欧阳氏曰责幽王不自爲政而使此尹氏在位致百姓于忧劳也前章旣言去尹氏之易此章复言王终不能去反使之长恶不巳或者其天意乎故曰不弔昊天乱靡有定式月斯生俾民不宁忧心如酲言乱之甚忧之极也秉国成者其谁乎何爲不自爲政卒使尹氏之劳我百姓也盖深尤幽王之专任尹氏也谁云者不敢斥王之辞也驾彼四牡四牡项领我瞻四方蹙蹙靡所骋毛氏曰项大也郑氏曰蹙蹙缩小之貌骋驰骋也欧阳氏曰我驾此大领之四牡四顾天下王室昏乱诸侯交争而四方皆无可往之所此章言幽王旣不悟贤者有去而巳于是驾彼四牡而将行四牡项领则马之肥壮固可惟意所适也然我瞻四方则蹙蹙靡所骋盖本根病则枝叶皆瘁是以无可往之地也方茂尔恶相尔矛矣旣夷旣怿如相醻矣朱氏曰茂盛也郑氏曰相视也视女矛矣言欲战鬪相杀伤也醻如賔主饮酒相醻酢朱氏曰言方盛其恶以相加则视其矛㦸如欲战鬪及旣夷平恱怿则相与欢然如賔主而相醻酢不以爲怪也苏氏曰小人喜怒之不可期如此是以君子不忍立于其侧也昊天不平我王不宁不惩其心覆怨其正朱氏曰尹氏之不平若天使之故曰昊天不平若是则我王亦不得宁矣苏氏曰然尹氏犹不自惩艾乃反怨人之正巳者言其爲恶无有巳也此章篇将终矣故复叹曰昊天其使尹氏不平乎我王其不得安宁乎今尹氏不惩创其恶覆怨正人之攻巳者方且报复而未巳吾是以忧吾君之不得宁也此忧岂爲身哉家父作诵以究王讻式讹尔心以畜万邦郑氏曰究穷也讹化也畜养也孔氏曰诗人之情不一或微加讽谕或指斥愆咎或隐匿姓名或自显官字家父尽忠竭诚不惮诛罚故自载字焉寺人孟子亦此类也朱氏曰家父作爲此诵以穷究王致昏乱之所由冀其改心易虑以畜养万邦也范氏曰攻其恶者正其心而巳此所以爲幽王变雅之首此章篇终矣故穷其乱本而归之王心焉致乱者虽尹氏而用尹氏者则王心之蔽也节南山十章六章章八句四章章四句正月大夫刺幽王也正月繁霜我心忧伤民之讹言亦孔之将念我独兮忧心京京哀我小心癙忧以痒毛氏曰正月夏之四月繁多也郑氏曰讹伪也孔将甚大也毛氏曰京京忧不去也吕氏曰癙忧幽忧也与下䑕思泣血文虽小异义亦同也毛氏曰痒病也范氏曰正月长养之月也繁霜肃杀之气也〇孔氏曰覩天灾爲之忧伤欧阳氏曰降霜非时天灾可忧而民之讹言以害于国又甚于繁霜之害物也董氏曰霜降非时灾降于上也讹言非常祸起于下也上下相应如此则国亡无日矣欧阳氏曰念我独兮忧心京京大夫言巳独爲王忧耳以见幽王之朝多小人而君臣不知忧惧也长乐刘氏曰哀哉我之夙夜忧国顾无助我者䑕病而忧在于穴内人所不知也我有癙忧至于痒病人所不知也〇董氏曰讹言石经作伪言凢诪张爲幻以罔上惑衆者皆谓之讹言父母生我胡俾我瘉不自我先不自我后好言自口莠言自口忧心愈愈是以有侮毛氏曰瘉病也郑氏曰自从也〇王氏曰莠恶也盖谷谓之善则莠恶可知也毛氏曰愈愈忧惧也王氏曰疾痛故唿父母而伤巳适丁是时也郑氏曰此何不出我之前居我之后穷苦之情苟欲免身讹言之人善言从女口出恶言亦从女口岀女口一耳善也恶也同岀其中谓其可贱忧心愈愈我心忧如是与讹言者殊涂故见侵侮也忧心惸惸念我无禄民之无辜并其臣仆哀我人斯于何从禄瞻乌爰止于谁之屋毛氏曰惸惸忧意也陈氏曰禄福也无禄犹言不幸也郑氏曰辜罪也朱氏曰并俱也古者以罪人爲臣仆亡国所虏亦以爲臣仆故箕子曰商其沦丧我罔爲臣仆言不幸遭国之将亡与此无罪之民将随以沦䧟而并爲臣仆未知将复从何人而受禄如乌飞不知其将止于谁之屋也瞻彼中林侯薪侯蒸民今方殆视天梦梦旣克有定靡人弗胜有皇上帝伊谁云憎毛氏曰中林林中也郑氏曰侯维也林中大木之处而维有薪蒸耳尔雅曰梦梦乱也朱氏曰皇大也上帝天之神也以其形体谓之天以其主宰谓之帝苏氏曰中林之木莫不摧毁而维薪蒸在焉其残之也甚矣幽王播其虐于天下大家丗族散爲皂隷亦犹是也民方在危殆之中视天之梦梦若无能爲者不知此天理之未定故也方其未定何所不至及其旣定人未有不爲天所胜者申包胥曰人衆则胜天天定亦能胜人不然天岂有所憎而祸之耶适当其未定故尔谓山盖卑爲冈爲陵民之讹言宁莫之惩召彼故老讯之占梦具曰予圣谁知乌之雌雄毛氏曰故老元老讯问也具曰予圣君臣俱自谓圣也〇欧阳氏曰凢禽鸟之雌雄多以其首尾毛色不同而别之乌之首尾毛色雌雄不异人所难别故引以爲言李氏曰谓山爲卑则有爲山嵴者有爲大阿者而皆以爲卑民之讹言变白爲黒如此乃不惩艾之何也孔氏曰王旣任小人不止讹言而爱好鄙碎共信徴祥召彼元老宿旧有德者但问之占梦之事言其侮慢长老也王氏曰乱甚矣不知与故老圗此乃召而讯之占梦则其迷亦甚矣唯其迷甚故君臣皆自谓圣而上下同德如乌雌雄无以相别也谓天盖髙不敢不局谓地盖厚不敢不蹐维号斯言有伦有嵴哀今之人胡爲虺蝪毛氏曰局曲也蹐累足也嵴理也董氏曰崔灵恩集注以虺爲蝮毛氏曰蝪螈也朱氏曰遭丗之乱天虽髙而不敢不局地虽厚而不敢不蹐王氏曰人号唿而出斯局蹐之言者非诞也乃有伦序有嵴理朱氏曰哀今之人胡爲肆毒以害人而使之至此乎瞻彼坂田有菀其特天之扤我如不我克彼求我则如不我得执我仇仇亦不我力郑氏曰坂田﨑岖墝埆之处而有菀然茂特之苗毛氏曰扤动也仇仇犹謷謷也朱氏曰力犹用力也李氏曰视彼坂田﨑岖之处有菀然特盛之苗亦犹昏乱之朝有挺然特立之贤者特立之苗特生于坂田之中而天爲风雨以扤动之惟恐其不胜亦犹贤者之特立而小人成群思有以中伤之惟恐其不及也苏氏曰方其求我以爲法也如恐失我尔孔氏曰其得我则空执留我其礼待我謷謷然苏氏曰曽不力用我也书曰凢人未见圣若不克见旣见圣亦不克由圣欧阳氏曰此章大夫自伤独立于昏朝之辞也大夫旣伤独立而知其无如之何故于下章遂及亡国之忧释文菀作苑心之忧矣如或结之今兹之正胡然厉矣燎之方扬宁或灭之赫赫宗周襃姒烕之孔氏曰结缠结也〇欧阳氏曰正政古用字多通〇毛氏曰厉恶也郑氏曰火田爲燎燎之方盛之时炎炽熛怒也毛氏曰宗周镐京也襃国也姒姓也烕灭也郑氏曰心忧如有结之者欧阳氏曰我心之忧如结而国之政何其恶也李氏曰火之燎于原宁有能灭之乎今也赫赫然之宗周而乃爲襃姒所灭诚可骇也毛氏曰幽王惑襃女以爲后诗人知其必灭周也欧阳氏曰此诗上七章皆述王信讹言乱政至此始言灭周主于襃姒者谓王溺女色而致昏惑推其祸乱之本以归罪也终其永怀又窘隂雨其车旣载乃弃尔辅载输尔载将伯助予毛氏曰窘困也孔氏曰辅是可解脱之物盖如今人缚杖于辐以防辅车郑氏曰输堕也毛氏曰将请也伯长也〇苏氏曰幽王日爲滛虐譬如行险而不知止君子永思其终知其必有大难故曰终其永怀又窘隂雨朱氏曰隂雨则泥泞而车易以䧟也〇毛氏曰大车重载又弃其辅〇郑氏曰乃弃尔辅谓逺贤也弃女车辅则堕女之载乃请长者见助以言国危而求贤者巳晚矣董氏曰韩诗章句以窘爲迫前章旣言周之必亡矣此章怀不能巳复诲幽王曰此何等时乃弃贤者不以自助乎无至于倾覆而诲之也无弃尔辅贠于尔辐屡顾尔仆不输尔载终踰絶险曽是不意毛氏曰贠益也〇朱氏曰辅所以益辐也郑氏曰屡数也仆将车者也欧阳氏曰戒其无弃尔辅而益其辐又顾其仆使不覆所载者谓驾车者当如此犹恐覆败而今乃履絶险而不以爲意则冝其覆矣〇苏氏曰告之而不信故又曰终踰絶险曽是不意范氏曰治天下者任重道逺故以将车喻鱼在于沼亦匪克乐濳虽伏矣亦孔之炤忧心惨惨念国之爲虐毛氏曰沼池也〇郑氏曰炤炤易见也〇毛氏曰惨惨犹戚戚也王氏曰鱼在于沼其爲生巳蹙矣是以匪克乐也苏氏曰君子立于衰乱之朝譬如鱼之在沼非其所乐王氏曰濳虽伏矣亦孔之炤以譬君子虽潜伏无所容也蹙而困之如此故君子忧心惨惨念国之爲虐也惨惨则幽愁之至也文中子游马颊之谷遂至牛首之谿登降信宿从者乐姚义窦威进曰夫子遂得潜乎文中子曰濳虽伏矣亦孔之炤威曰闻朝廷有召子议矣文中子曰彼求我则如不我得执我仇仇亦不我力义曰其车旣载乃弃尔辅威曰终踰絶险曽是不意文中子喟然遂歌正月终焉旣而曰不可爲矣彼有㫖酒又有嘉殽洽比其邻昏烟孔云念我独兮忧心慇慇毛氏曰洽合也孔氏曰比亲比也毛氏曰去旋也慇慇然痛也李氏曰小人有旨酒嘉殽和洽其邻里与其亲戚周旋而我独忧之昔人有言曰燕雀处堂母子相安自以爲乐也突决栋焚而母子恬然不知祸之将及也今国势如此而小人徒乃群居饮酒以相乐殆燕雀之类也释文殽作肴曰本又作殽佌佌彼有屋䔩䔩方有谷民今之无禄夭夭是椓哿矣冨人哀此惸独毛氏曰佌佌小也䔩䔩陋也〇郑氏曰谷禄也朱氏曰椓害也〇毛氏曰哿可独单也〇孔氏曰佌佌然之小人彼巳有室屋之冨矣其䔩䔩然窭陋者方有爵禄之贵矣王氏曰佌佌者有家而䔩䔩者方且有禄未艾也而民反无禄苏氏曰民方无福故天之夭孽并出而椓丧之冨人犹可胜也惸独甚矣说文曰小貌从人从凶诗曰彼有屋斯氏切后汉书蔡邕释诲云速速方毂注谓小人乗宠方毂而行也劳役之甚者又就其间自较其轻重故曰土国城漕我独南行困苦之甚者又就其间自较其浅深故曰哿矣冨人哀此惸独使民至是盖甚可怜矣正月十三章八章章八句五章章六句十月之交大夫刺幽王也十月之交朔月辛卯日有食之亦孔之丑彼月而微此日而微今此下民亦孔之哀毛氏曰交日月之交㑹孔氏曰古之历书亡矣今丗有周历鲁历者盖汉𥘉爲之其交无迟速盈缩考日食之法而其年月往往参差是以汉丗通儒未有以历考此辛卯日食者〇毛氏曰丑恶也苏氏曰交当朔则日食然亦有交而不食者交而食阳微而隂乗之也交而不食阳盛而隂不能掩也朱氏曰此则系乎人事之感盖臣子背君父妾妇乗其夫小人陵君子夷狄侵中国所感如是则隂盛阳微而日爲之食矣是以圣人于春秋每食必书而诗人亦以爲丑也王氏曰月有盈亏亏则微矣彼月而微则固其所此日而微则非其常郑氏曰灾害将起故下民亦甚可哀日月告凶不用其行四国无政不用其良彼月而食则维其常此日而食于何不臧郑氏曰告凶告天下以凶亡之徴也行道度也不用之者谓相干犯也不用其良不用善人也臧善也孔氏曰犹言一何不善王氏曰日月告凶不用其行则以四国无政不用其良故也月食非其常也然比日食则以阳侵隂犹爲常也此日而食则爲变大矣左传昭七年晋侯问于士文伯曰诗所谓彼日而食于何不臧者何也对曰不善政之谓也国无政不用善则自取谪于日月之灾〇前汉刘向引诗曰日月鞠凶不用其行㷸㷸震电不宁不令百川沸腾山冢崒崩髙岸爲谷深谷爲陵哀今之人胡㦧莫惩毛氏曰㷸㷸震电貌震雷也〇朱氏曰宁安也令善也毛氏曰沸岀腾乗也山顶曰冢郑氏曰崒崔嵬㦧曽也孔氏曰幽王之时不但日食又㷸爗然有震雷之电其声过常百川之水皆溢出而相乗山之冢顶髙峯之上崒然崔嵬者皆崩落髙大之岸䧟爲深谷深下之谷进出爲陵所陈皆当时实事朱氏曰灾异之衆如此是冝恐惧修省改纪其政而幽王曽莫之惩也董子曰国家将有失道之败而天乃先岀灾异以谴告之不知自省又岀怪异以警惧之尚不知变而伤败乃至此见天心仁爱人君而欲止其乱也皇父卿士畨维司徒家伯爲宰仲允膳夫聚子内史蹶维趣焉楀维师氏艳妻煽方处郑氏曰皇父家伯仲允皆字畨棸蹶楀皆氏朱氏曰卿士六卿之外更爲都官以揔六官之事也郑氏曰司徒之职掌天下土地之图人民之数冢宰掌建邦之六典皆卿也膳夫上士也掌王之饮食膳羞内史中大夫也掌爵禄废置杀生予夺之法趣马中士也掌王马之政师氏亦中大夫也掌司朝得失之事毛氏曰艳妻襃姒美色曰艳煽炽也王氏曰求变异所生以用七子七子所以见宠用事则以艳妻煽方处故也艳妻言其配王以色而巳非以德也煽言其势盛若火之煽然方处言方处势未变徙也释文蹶作蹷抑此皇父岂曰不时胡爲我作不即我谋彻我墻屋田卒污莱曰予不戕礼则然矣朱氏曰抑发语辞〇毛氏曰时是也朱氏曰作动也即就也卒尽也毛氏曰下则污髙则莱郑氏曰戕残也范氏曰前章备举其朝之小人而皇父实尸之其余则以类聚而巳王氏曰言皇父所爲自以爲是故作我以徙而不即我谋乃彻我墻屋使我田不获治卑者卒污髙者卒莱乃曰予不戕女下供上役礼则然矣然则皇父岂肯自以所爲爲不时乎皇父孔圣作都于向择三有事亶侯多藏不憗遗一老俾守我王择有车马以居徂向毛氏曰向邑也三有事国之三卿亶信也侯维也尔雅曰憗强也且也朱氏曰徂往也王氏曰皇父甚愚而自谓甚圣故诗人因其自圣而讥之曰孔圣也作都于向徙民而作其邑也孔氏曰皇父封于畿内当二卿今立三有事是増一卿以比列国也毛氏曰皇父择其国之三卿信维贪淫多藏之人郑氏曰尽将旧在位之人与之皆去王氏曰不憗遗一老俾守我王者不自强留一老人以留卫王则又不忠敬之甚也郑氏曰又择民之冨有车马者以往居向董氏曰以实其邑也黾勉从事不敢告劳无罪无辜谗口嚣嚣下民之孽匪降自天噂沓背憎职竞由人郑氏曰嚣嚣衆多貌孔氏曰孽灾害也〇苏氏曰噂聚也沓重复也毛氏曰职主也〇郑氏曰诗人贤者见时如是自勉以从王事虽劳不敢自谓劳苏氏曰无罪犹且见谗而况敢告劳乎下民之孽非天之所爲也噂噂沓沓多言以相说而背相憎专力爲此者人也而岂天哉前汉刘向上䟽曰诗曰宻勿从事不敢告劳无罪无辜谗口嗸嗸说文曰僔聚也从人尊声诗曰僔沓皆憎释文沓作悠悠我里亦孔之痗四方有羡我独居忧民莫不逸我独不敢休天命不彻我不敢傚我反自逸毛氏曰悠悠忧也痗病也羡余也〇王氏曰彻通也幽王之时天下病矣而我所居里则又甚病矣孔氏曰四方之民尽有饶余我独居此忧民莫不得优游自逸我独不敢休息王氏曰不通则以言其穷也其穷命也勉之而巳故不敢傚我友自逸也毛氏曰亲属之臣心不能巳董氏曰里顾野王作㾖尔雅以㾖爲病集注同之今毛以里爲病盖当毛作传时字爲㾖也十月之交八章章八句雨无正大夫刺幽王也雨自上下者也衆多如雨而非所以爲政也欧阳氏曰古之人于诗多不命题而篇名往往无义例其或有命名者则必述诗之意如巷伯常武之类是也今雨无正之名据序曰雨自上下者也言衆多如雨而非政也今考诗七章都无此义与序絶异当缺其所疑浩浩昊天不骏其德降丧饥馑斩伐四国旻天疾威弗虑弗图舎彼有罪旣伏其辜若此无罪沦胥以铺王氏曰浩浩广大流通之意毛氏曰骏长也谷不熟曰饥𬞞不熟曰馑〇孔氏曰旻天上有昊天明此亦昊天郑氏曰虑图皆谋也苏氏曰舎置也沦䧟也郑氏曰铺徧也苏氏曰幽王之乱民之无罪而𬒳祸灾者无所归咎曰天实爲之天之生物浩然其若无穷者奈何不长其德旣又生之而又降丧乱饥馑以斩伐之哉岂天怒之迅烈曽弗之虑而弗之图乎彼有罪者则旣伏其辜矣置而勿疑可也若此无罪而使之相与䧟溺无不徧焉何也〇董氏曰韩诗作薰胥以痡章句曰薫帅也胥相也痡病也周宗旣灭靡所止戾正大夫离居莫知我勚三事大夫莫肯夙夜邦君诸侯莫肯朝夕庶曰式臧覆岀爲恶毛氏曰戾定也郑氏曰正长也毛氏曰勚劳也孔氏曰三事大夫王肃以三事爲三公大夫谓其属朱氏曰臧善也毛氏曰覆反也范氏曰周宗者周爲天下之宗也王氏曰方是时周未灭而曰旣灭者其灭之形成故也范氏曰靡所止戾未知天之所命民之所定也正大夫离居去位也其下大夫劳于从事故曰莫知我勚三事大夫莫肯夙夜无在公之节也邦君诸侯莫肯朝夕无尊王之礼也幽王屏弃故老侮慢诸侯其大臣不使其诸侯不王故大夫忧之庶王之儆惧而用善反岀于爲恶莫之惩焉如何昊天辟言不信如彼行迈则靡所臻凢百君子各敬尔身胡不相畏不畏于天毛氏曰辟法也朱氏曰臻至也郑氏曰凢百君子谓衆在位者苏氏曰幽王日益不悛君子唿天而告之曰奈何哉法度之言王终莫肯信者如人恣行而忘反我不知其所至矣旣巳忧之则又告其群臣使皆敬其身王氏曰丗虽昏乱君子不可以爲恶自敬故也畏人故也畏天故也戎成不退饥成不遂曽我暬御憯憯日瘁凡百君子莫肯用讯听言则答谮言则退毛氏曰戎兵也遂安也郑氏曰曽但也毛氏曰暬御侍御也瘁病也郑氏曰讯告也孔氏曰兵㓂巳成而不能御而退之饥困巳成而不能恤而安之郑氏曰曽但侍御左右小臣憯憯忧之大臣无念之者朱氏曰凢百君子莫肯以是告王者虽王有问而欲听其言则亦答之而巳不敢尽言也一有谮言及巳则皆退而离居莫肯夙夜朝夕于王矣其意若曰王虽不善而君臣之义岂可以若是恝乎释文憯憯作惨惨暬御如扬雄爲郎于哀平之丗是也哀哉不能言匪舌是出维躬是瘁哿矣能言巧言如流俾躬处休郑氏曰瘁病也毛氏曰哿可也哀贤人不得言郑氏曰不能言言之拙也李氏曰非出于舌之难出于舌则躬受其瘁矣毛氏曰可矣丗所谓能言也巧言从俗如水转流朱氏曰使其身处于安乐之地王氏曰言小人佞而获福也维曰于仕孔棘且殆云不可使得罪于天子亦云可使怨及朋友毛氏曰于往也郑氏曰棘急也苏氏曰人皆往仕耳曽不知仕之急且危也何者幽王之丗直道者王之所谓不可使而枉道者王之所谓可使也直道者得罪于君而枉道者见怨于友此仕之所以难谓尔迁于王都曰予未有室家䑕思泣血无言不疾昔尔出居谁从作尔室王氏曰䑕思忧思也毛氏曰无声曰泣血苏氏曰仕之多患也故君子有去者有居者不忍王之无臣与巳之无徒也则告之使复迁于王都去者不听而以无家辞之居者于是忧思泣血患其出言而举皆疾之无与和之者故诘之曰昔尔之去也谁爲尔作室者而今以是辞我哉雨无正七章二章章十句二章章八句三章章六句祈父之什十篇六十四章四百二十八句吕氏家塾读诗记卷第二十吕氏家塾读诗记吕氏家塾读诗记卷二十一吕氏家塾读诗记卷第二十一小旻之什小旻大夫刺幽王也吕氏曰小旻小宛小弁小明言小者篇在小雅恐与大雅相乱以别之今大雅止有大明余篇疑亡朱氏曰此诗刺王惑于邪谋不能断以从善将致乱也旻天疾威敷于下土谋犹回遹何日斯沮谋臧不从不臧覆用我视谋犹亦孔之卭尔雅曰秋曰旻天毛氏曰敷布也〇朱氏曰犹谋也〇毛氏曰回邪也遹辟也郑氏曰沮止也臧善也毛氏曰卭病也苏氏曰言天祸迅烈遍于下矣而王之邪谋终莫之改也郑氏曰谋之善者不从其不善者反用也朱氏曰谋臧不从不臧覆用故我视其谋犹亦甚病也董氏曰集注作谟猷回遹潝潝訿訿亦孔之哀谋之其臧则具是违谋之不臧则具是依我视谋犹伊于胡厎苏氏曰潝潝言相和也訿訿言相诋也朱氏曰具犹俱也郑氏曰厎至也王氏曰其俗如此亦孔之哀矣〇郑氏曰谋之善者俱背违之其不善者依就之王氏曰谋犹如此则亦何所至乎至于乱而巳我龟旣厌不我告犹谋夫孔多是用不集发言盈庭谁敢执其咎如匪行迈谋是用不得于道郑氏曰犹图也毛氏曰集就也郑氏曰匪非也卜筮数而渎龟龟厌之不复告其所图之吉凶谋事者衆是非相夺莫适可从故所爲不成讻讻满庭而无敢决当是非事若不成谁云己当其咎责者言小人争知而让过君臣之谋事如此与不行而坐图逺近是于道路无进于跬歩何以异乎董氏曰是用不集韩诗作是用不就集注亦作就哀哉爲犹匪先民是程匪大犹是经维迩言是听维迩言是争如彼筑室于道谋是用不溃于成朱氏曰先民古之圣贤也〇毛氏曰程法也郑氏曰大犹大道也毛氏曰经常也溃遂也朱氏曰哀哉今之爲谋不以先民爲法不以大道爲常其所听而争者皆浅末之言以是相持如将筑室而与行道之人谋之人人得爲异论其能有成哉古语曰作舎道旁三年不成盖出于此国虽靡止或圣或否民虽靡膴或哲或谋或肃或艾如彼泉流无沦胥以败苏氏曰止定也膴大也丘氏曰艾治也朱氏曰沦䧟也郑氏曰胥相也苏氏曰虽丗乱民辟犹有贤者在焉苟能用之愚者可赖以皆济也苟废而不用而使愚者壅之于上则相与皆败无能爲矣譬如泉水苟䟽而流之则淤腐者从之而行苟不䟽其源而潴蓄之虽其流者亦相与䧟溺腐败而巳释文靡膴韩诗作靡腜犹无几何也不敢暴虎不敢冯河人知其一莫知其他战战兢兢如临深渊如履薄氷毛氏曰徒搏曰暴虎徒渉曰冯河冯陵也他不敬小人之危殆也战战恐也兢兢戒也如临深渊恐坠也如履薄氷恐䧟也范氏曰人皆知虎不可暴而河不可冯而不知小人之不可不畏也如临深渊如履薄氷者惧之甚也小昊六章三章章八句三章章七句小宛大夫刺幽王也宛彼鸣鸠翰飞戾天我心忧伤念昔先人明发不寐有怀二人毛氏曰兴也宛小貌陆氏草木䟽曰鸣鸠班鸠也苏氏曰翰羽也毛氏曰戾至也〇孔氏曰夜地而闇至旦而明明地开发故谓之明发也苏氏曰二人文武也欧阳氏曰此鸠虽小鸟亦有髙飞及天之志而王不自勉强奋起曽飞鸠之不如以坠其先王之业苏氏曰君子忧伤念其先王有怀文武哀其业之将坠也释文宛作菀念昔先人悯周室之将亡念其开创之人也其人孰谓即文王武王二人也人之齐圣饮酒温克彼昏不知壹醉日冨各敬尔仪天命不又毛氏曰齐正也孔氏曰圣通也毛氏曰克胜也苏氏曰彼昏斥幽王也陈氏曰冨益也毛氏曰又复也朱氏曰言齐圣之人虽醉犹温恭自持以胜所谓不爲酒困也长乐刘氏曰彼昏而不醒壹志于酒日増其甚故曰壹醉日冨王氏曰壹醉日冨则用燕丧威仪而臣下化之天命将改大福不再矣故戒以各敬尔仪天命不又言各则并戒其君臣也中原有菽庶民采之螟蛉有子蜾蠃负之教诲尔子式谷似之毛氏曰中原原中也菽藿也螟蛉桑虫也蜾蠃蒲卢也负持也孔氏曰教诲万民而言子者王肃云王者作民父母故以民爲子郑氏曰式用谷善也〇李氏曰上章旣言天命不又故此申述天命无常之意郑氏曰藿生原中非有主也以喻王位无常家也毛氏曰力采者则得之郑氏曰蒲卢取桑虫之子负持而去煦妪养之以成其子喻有万民不能治则能治者将得之今有教诲女之万民用善道者亦似蒲卢将得而子也题彼嵴令载飞载鸣我日斯迈而月斯征夙兴夜寐无忝尔所生毛氏曰题视也嵴令解见常棣郑氏曰载之言则也则飞则鸣翼也口也不有止息迈征皆行也毛氏曰忝辱也欧阳氏曰告其速自改悔云譬如嵴令且飞且鸣自勤其身不少休息今日月之行甚速不可失时王亦冝夙夜汲汲勉厉庶无忝辱于先王云所生者谓宣王也释文无作母交交桑扈率埸啄粟哀我填寡冝岸冝狱握粟出卜自何能谷欧阳氏曰交交者叅杂相乱之谓也毛氏曰桑扈窃脂也郑氏曰窃脂肉食今无肉而循埸啄粟失其天性毛氏曰填尽也苏氏曰岸亦狱也长乐刘氏曰谷善也欧阳氏曰此下二章则言君子小人所苦以见举国之人皆失所也彼桑扈食肉之鸟今无肉以食则相与群飞杂乱循埸而争粟有如国人失其常业而至于穷寡乃相与争讼而入于岸狱云冝者谓其势不得不然也郑氏曰我穷寡之人有狱讼之事无可以自救但持粟行卜求其胜负朱氏曰言握粟以见其贫窭之甚卜之曰何自而能善乎释文曰填韩诗作疹疹苦也岸韩诗作犴音同云郷亭之系曰犴朝廷曰狱狱事以轻爲善以重爲不善温温恭人如集于木惴惴小心如临于谷战战兢兢如履薄氷毛氏曰温温和柔貌如集于木恐坠也如临于谷恐陨也郑氏曰衰乱之丗贤人君子虽无罪犹恐惧小宛六章章六句小弁刺幽王也大子之傅作焉弁彼鸒斯归飞提提民莫不谷我独于罹何辜于天我罪伊何心之忧矣云如之何毛氏曰兴也弁乐也鸒卑居卑居雅乌也孔氏曰此鸟名鸒而云斯者语辞犹蓼彼萧斯菀彼柳斯以刘孝标之博学而类苑鸟部立鸒斯之目是不精也〇毛氏曰提提群貌郑氏曰谷养也罹忧也毛氏曰幽王取申女生大子冝咎又说襃姒生子伯服立以爲后而放冝咎将杀之郑氏曰乐乎彼雅乌出食在野其饱群飞而归提提然喻凡人之父子兄弟岀入宫庭相与饮食亦提提然乐伤今大子独不李氏曰凡民莫不得以相养而我独见弃于父母曽鸒斯之不如也〇毛氏曰何辜于天我罪伊何舜之怨慕日号泣于旻天于父母朱氏曰心之忧矣云如之何则其无可奈何而安之之辞也踧踧周道鞫爲茂草我心忧伤惄焉如擣假寐永叹维忧用老心之忧矣疢如疾首毛氏曰踧踧平易也周道周室之通道鞫穷也惄思也孔氏曰擣如有物之擣心也郑氏曰不脱冠衣而寐曰假寐疢犹病也孔氏曰疾首头痛也李氏曰以周道之平易而尽鞫爲茂草见其国之将亡也犹汉伍𬒳谓淮南王曰臣将见宫中荆棘露沾衣也皆预言之耳王氏曰惄焉如擣言忧伤中其心如此朱氏曰精神愦眊至于假寐之中不忘永叹忧之之深未老而老也疢如疾首则又忧之甚矣释文曰擣韩诗作疛除又反维桑与梓必恭敬止靡瞻匪父靡依匪母不属于毛不离于里天之生我我辰安在朱氏曰桑梓以遗子孙给蚕食具器用者也〇王氏曰尊父故言瞻亲母故言依也孔氏曰属连属也朱氏曰毛体肤之余气末属也王氏曰离丽也朱氏曰里心腹也郑氏曰辰谓六物之吉凶苏氏曰见父母之有所植犹不敢不敬况于父母之无不瞻依也哉然父母之不我爱岂我独无所离属乎朱氏曰无所归咎则推之于天曰岂我生之辰不善哉何不祥至是也菀彼柳斯鸣蜩嘒嘒有漼者渊萑苇淠淠譬彼舟流不知所届心之忧矣不遑假寐朱氏曰菀茂盛貌〇毛氏曰蜩蝉也嘒嘒声也漼深貌淠淠衆也郑氏曰届至也遑暇也柳木茂盛则多蝉渊深而旁生萑苇言大者之旁无所不容今太子不爲王所容而见放逐状如舟之流行无制之者不知终所至者也长乐刘氏曰𥘉犹假寐此则不遑其祸亟矣董氏曰萑苇韩诗作雚苇鹿斯之奔维足伎伎雉之朝雊尚求其雌譬彼坏木疾用无枝心之忧矣宁莫之知孔氏曰斯辞也毛氏曰伎伎舒貌郑氏曰雊雉鸣也尚犹也毛氏曰坏瘣也谓伤病也郑氏曰宁犹曽也鹿之奔走其势冝疾而足伎伎然舒留其群也雉之鸣犹知求其雌苏氏曰鹿走而留其群雉鸣而求其雌物无不有恩于其亲者亲之不可去非独以其爱亦以其助也今王独弃后而逐太子兀然如坏木之无枝而曽莫之顾何也王氏曰其忧如此王晏然莫知也相彼投兎尚或先之行有死人尚或墐之君子秉心维其忍之心之忧矣涕旣陨之郑氏曰相视也行道也〇孔氏曰墐埋藏之名郑氏曰君子斥幽王也秉执也毛氏曰陨坠也王氏曰兎见迫逐而投人人冝利而取之也乃或先之使得辟逃行路之死人人冝恶而违之乃或墐之使免暴露者恻隐之心人所冝有故也朱氏曰幽王信谗弃逐其子曽视投兎死人之不如则其秉心亦忍矣是以心忧而涕陨也君子信谗如或醻之君子不惠不舒究之伐木掎矣析薪杝矣舎彼有罪予之佗矣郑氏曰醻旅醻也惠爱也朱氏曰舒缓也究察也孔氏曰掎者倚也畏木倒以物倚其巅也〇郑氏曰扦谓观其理也予我也毛氏曰佗加也孔氏曰幽王信襃姒之谗曽不思审得即用之如有人以酒相醻得即饮之幽王心不爱太子之故闻谗即逐不肯安舒朱氏曰苟舒缓而究察之则谗者之情得矣〇毛氏曰伐木者掎其巅析薪者随其理王氏曰伐木析薪非爱之也然亦不可以无理言王以谗故遇已无理又伐木析薪之不如也舎彼有罪予之佗矣者言以不舒究之故舎彼有罪之谗人而加己以非其罪此所谓无理也莫髙匪山莫浚匪泉君子无易由言耳属于垣无逝我梁无发我笱我躬不阅遑恤我后毛氏曰浚深也陈氏曰由言言之所由发也朱氏曰山极髙矣而或陟其巅泉极深矣而或入其厎故君子不可易于其言恐耳属于垣者有所观望左右而生谗谮也王于是卒以襃姒爲后伯服爲太子故告之曰母逝我梁母发我笱我躬不阅遑恤我后王氏曰母逝我梁母发我笱者太子放逐而其忧终不忘国也我躬不阅遑恤我后者无如之何自决之辞毛氏曰念父孝也左传大叔文子曰诗所谓我躬不说遑恤我后唐德宗将废太子李泌谏之且曰愿陛下还宫勿露此意左右闻之将树功于舒王太子危矣君子无易由言耳属于垣之谓也小弁之作太子旣废矣而犹云尔者盖推本乱之所由生言语以爲阶也小弁八章章八句巧言刺幽王也大夫伤于谗故作是诗也悠悠昊天曰父母且无罪无辜乱如此幠昊天巳威予慎无罪昊天泰幠予慎无辜李氏曰悠悠言天逺大之意欧阳氏曰且语助毛氏曰幠大也郑氏曰巳泰皆言甚也欧阳氏曰慎谨慎也大夫伤遭乱丗𬒳谗毁乃唿天而诉曰悠悠昊天爲我父母我无罪辜而使我遭此大乱之丗李氏曰上天降丧乱亦甚威甚大矣然我其实畏谨无罪也朱氏曰此自诉之辞欲其察巳也乱之𥘉生僭始旣涵乱之又生君子信谗君子如怒乱庶遄沮君子如祉乱庶遄已朱氏曰僭始不信之端也毛氏曰涵容也丘氏曰君子幽王也毛氏曰遄疾也沮止也祉福也苏氏曰小人爲谗于其君必以渐入之其始也进而甞之君容之而不惧知言之无忌于是复进旣而君信之然后乱成朱氏曰君子见谗人之言若怒而责之则乱庶几遄沮矣见贤者之言若喜而纳之则乱庶几遄巳矣今涵容不断谗信不分是以谗者益胜而君子病也君子屡盟乱是用长君子信盗乱是用暴盗言孔甘乱是用餤匪其止共维王之卭郑氏曰屡数也毛氏曰凡国有疑㑹同则用盟而相要也郑氏曰盗谓小人也毛氏曰餤进也郑氏曰卭病也王氏曰不能如怒如祉以明是非好恶而诬罔诞谩衆至则任贤安能勿贰去邪安能勿疑旣贰且疑岂免屡盟屡盟而不知反本此乱之所以长也穿窬之类伺隙抵巇以罔善人而君子信谗此乱之所以暴也孔氏曰食之甘者使人嗜之而不厌险盗之人其言甚甘使人信之而不巳其乱用是之故而日益进也朱氏曰然此谗人不能供其职事徒以爲王之病而巳董氏曰止共韩诗作止恭奕奕寝庙君子作之秩秩大猷圣人莫之他人有心予忖度之跃跃毚兎遇犬获之朱氏曰兴也毛氏曰奕奕大貌孔氏曰周礼注云前曰庙后曰寝则寝庙一物先寝后庙便文耳朱氏曰秩秩序也郑氏曰猷道也王氏曰莫定也孔氏曰跃跃然跳疾毛氏曰毚兎狡兎也孔氏曰遇犬者言兎逢犬则𬒳获耳王肃云言其虽腾跃逃隐其迹或适与犬遇而见获郑氏曰此四事者言各有所能也因已能忖度谗人之心故列道之尔〇朱氏曰此章言谗人之心我旣皆得之无所隐情而前后六句皆反覆兴此耳史记春申君书曰诗云趯趯毚兎遇犬获之他人有心余忖度之荏染柔木君子树之往来行言心焉数之蛇蛇硕言出自口矣巧言如簧颜之厚矣毛氏曰荏染柔意也柔木椅桐梓也朱氏曰行言行道之言也欧阳氏曰蛇蛇乃舒迟安闲之貌郑氏曰硕大也欧阳氏曰柔木比柔善之人王冝爱护使得树立勿纵谗邪伤害之也往来行言心焉数之云者谓往来行路之言焉足听纳于心也苏氏曰小人蛇蛇然徐爲大言欧阳氏曰徐缓敢爲大言出口而无忌惮王氏曰谗人言巧其听之可乐如笙簧然顽不知耻其颜厚矣孟子曰爲机变之巧者无所用耻焉此之谓也善人易揺而难立护之当如护柔木谗言易入而难忘听之当如听行路之言人之听往来行路之言者或歌或詈如风过耳心焉甞数之乎蛇蛇硕言出自口矣巧言如簧颜之厚矣旣不爲其所惑坐见其情态也彼何人斯居河之麋无拳无勇职爲乱阶旣微且尰尔勇伊何爲犹将多尔居徒几何郑氏曰何人者斥谗人也贱而恶之故曰何人毛氏曰水草交谓之麋拳力也郑氏曰职主也〇毛氏曰骭疡爲微肿足爲尰郑氏曰猷谋也将大也苏氏曰时有是人也朱氏曰居河之麋则非髙明爽垲之地也孔氏曰旣无拳力又无劲勇亦易诛除耳而敢主爲此乱之阶梯也此人旣脚骭有微之疾而足跗有尰之疾尔假有勇伊何能爲汝作爲谗佞之谋大多汝所与聚居之徒衆几何许人而能爲此说文曰瘇胫气足肿诗曰旣微且瘇诗人指谗人言曰彼何人也其居至陋其力至怯乃主爲乱阶况加以微尰之病则其所谓勇者亦何所至哉爲谋虽曰大且多尔所居之徒几何则爲之谋者亦不衆也此非特贱谗人之辞盖言其本易驱除特王不悟耳巧言六章章八句何人斯苏公刺暴公也暴公爲卿士而譛苏公焉故苏公作是诗而絶之王氏曰暴公爲卿士而谮苏公不忠于其君不义于其友所谓大故也故苏公作是诗絶之其絶之也不斥暴公也言其从行而巳不着其譛也示以所疑而巳盖交际之道其絶也当如此而巳旣絶矣又告之以及尔如贯谅不我知欲出三物要之以诅而作爲好歌以极反侧不殆于弃言乎哉盖君子之遇人也仁而不忮暴公之谮我则丧其本心谅不我知故也使其由此悔悟更以善意从我固我所愿也虽其不能如此我固不爲巳甚我岂若小丈夫哉一与人絶则丑诋固拒惟恐其复合也彼何人斯其心孔艰胡逝我梁不入我门伊谁云从维暴之云郑氏曰孔甚逝之也梁鱼梁也在苏国之门外朱氏曰彼何人斯不欲斥其人而言也孔氏曰其心孔艰其持心甚难知也朱氏曰逝我梁则必过我门然而不入者其必有故矣旣而诘其所从者则暴公也夫以从暴而不入我门则暴公之譛己也明矣二人从行谁爲此祸胡逝我梁不入唁我始者不如今云不我可郑氏曰二人者谓暴公与其侣也女相随而行见王谁作我是祸乎时苏公巳得谴让也女即不爲何故近之我梁而不入弔唁我乎丘氏曰始者与我情意厚今乃不入我门是始者不如今也其云不我可乎疑之矣彼何人斯胡逝我陈我闻其声不见其身不愧于人不畏于天毛氏曰陈堂涂也郑氏曰女即不爲何故近之我庭使我得闻女之声音不得覩女之身乎女今不入唁我何所愧畏乎皆疑之未察之辞彼何人斯其爲飘风胡不自北胡不自南胡逝我梁祇搅我心毛氏曰飘风暴起之风也郑氏曰祇适也毛氏曰搅乱也朱氏曰言往来之疾若飘风然郑氏曰不欲入见我何不乃从我国之南不则乃从我国之北何近之我梁适乱我之心使我疑女尔之安行亦不遑舎尔之亟行遑脂尔车壹者之来云何其盱郑氏曰遑暇亟疾盱病也孔氏曰极其情以疑之我止欲言汝安舒而行乎亦不见汝间暇而舎息止欲言汝之急疾而行乎汝又间暇而脂汝之车郑氏曰极其情求其意终不得壹者之来见我于汝亦何病也谓汝行之缓乎何爲不少舎息而见我也谓汝行之急乎何爲复有暇而脂车也尔还而入我心易也还而不入否难知也壹者之来俾我祇也郑氏曰还行反也祇安也朱氏曰尔之往也旣不入我门矣丘氏曰傥尔还而入则我心平易无疑今还而不入谓不譛我则难知朱氏曰其或一来见我而使我心安乎董氏曰是诗至此辞益缓若不知其爲谮者释文曰易韩诗作施施善也伯氏吹壎仲氏吹箎及尔如贯谅不我知出此三物以诅尔斯郑氏曰伯仲喻兄弟也毛氏曰土曰壎竹曰箎如贯如物之在绳索之贯也朱氏曰谅诚也毛氏曰三物豕犬鸡也民不相信则盟诅之苏氏曰与女义如兄弟和如壎箎势相次比如物之在贯女岂诚不我知而谮我哉苟诚不我知也则出犬豕鸡三物以诅之可也爲鬼爲蜮则不可得有腼面目视人罔极作此好歌以极反侧毛氏曰蜮短狐也腼姡也郑氏曰好善也孔氏曰反侧者飜覆不正直之义欧阳氏曰汝隐匿形迹能使我不见不觉如鬼蜮之肆害于人乎我则不得而知汝今汝乃人尔日以面目与我相视无穷极不可隐藏我安得不知汝之譛我乎郑氏曰作八章之歌求女之情反侧极于是也何人斯八章章六句巷伯刺幽王也寺人伤于谗故作是诗也萋兮斐兮成是贝锦彼谮人者亦巳大甚毛氏曰萋斐文章相错也贝锦锦文也郑氏曰喻谗人集作已过以成于罪犹女工之集采色以成锦文李氏曰喻谗人织其罪也朱氏曰彼爲是者亦巳太甚矣〇说文曰緀白文貌诗曰緀兮斐兮成是贝锦哆兮侈兮成是南箕彼谮人者谁适与谋苏氏曰哆侈皆张也毛氏曰南箕箕星也郑氏曰适往也陈氏曰南箕之星本非箕张大其口以成其名尔贝锦南箕皆曰成是者言我本无是实因萋斐张大以成之尔郑氏曰谁往就汝谋乎怪其言多且巧董氏曰崔灵恩集注侈兮哆兮说文作鉹兮哆兮鉹曲鉹也一曰鬵鼎缉缉翩翩谋欲谮人慎尔言也谓尔不信毛氏曰缉缉口舌声翩翩往来貌孔氏曰口舌缉缉然往来翩翩然谋欲爲谗谮以害人李氏曰此言谗人之意惟欲谮人尔无它营爲也陈氏曰譛人者自谓得意更冝保慎尔言王氏曰不慎尔言则听者有时而悟谓尔不信矣捷捷幡幡谋欲譛言岂不尔受旣其女迁毛氏曰捷捷犹缉缉也幡幡犹翩翩也王氏曰岂不尔受旣其女迁者上好谮则固将受汝然好谮不已则遇谮之祸旣而迁及汝矣曽氏曰谓尔不信旣其女迁皆君子忠告之辞说文作咠咠幡幡咠聂语也骄人好好劳人草草苍天苍天视彼骄人矜此劳人毛氏曰好好喜也〇苏氏曰草草忧也〇王氏曰骄人好好劳人草草者骄人谮行而得意劳人遇谮而失度其状如此也李氏曰唿天而告之曰察此骄人之有罪乎悯此劳人之无辜乎彼谮人者谁适与谋取彼譛人投卑豺虎豺虎不食投卑有北有北不受投卑有昊毛氏曰投弃也说文曰豺狼属狗声毛氏曰北方寒凉而不毛昊昊天也朱氏曰再言彼譛人者谁适与谋者甚嫉之故重言之也不食不受言谗谮之人物所共恶也郑氏曰有北不受投卑有昊付与昊天制其罪也〇孔氏曰缁衣曰恶恶如巷伯言欲其死亡之甚杨园之道猗于畒丘寺人孟子作爲此诗凢百君子敬而听之毛氏曰杨园园名猗加也畒丘丘名孔氏曰寺人字孟子王氏曰杨园下地以况卑人畒丘髙地以况大臣欲陵畒丘则必道杨园言将谮大臣必始于卑人也孔氏曰于时王都之侧盖有此畒丘诗人见之而爲辞也刘氏曰谗人罔极不独譛已而巳必将上及大臣骨肉但先自己始也故曰凢百君子敬而听之其后王后太子及大夫果多以谗废者巷伯七章四章章四句一章五句一章八句一章六句谷风刺幽王也天下俗薄朋友道絶焉习习谷风维风及雨将恐将惧维予与女将安将乐女转弃予毛氏曰兴也郑氏曰习习和调之貌东风谓之谷风将且也孔氏曰谷风生长之风取其朋友相长益也毛氏曰风雨相感朋友相须丘氏曰在危难恐惧则相亲爱曰维予与女谓与已厚也孔氏曰才得且安且乐汝便转更弃我乎毛氏曰言朋友趋利穷逹相弃朋友之义岀于天其相求本非以利害也故穷逹若一不知其义则利害而巳耳离合安可常哉玩习习谷风维风及雨之辞其义盖可识矣习习谷风维风及頽将恐将惧寘予于怀将安将乐弃予如遗毛氏曰頽风之焚轮者也郑氏曰寘置也毛氏曰风薄相扶而上喻朋友相须而成郑氏曰置我于怀言至亲巳也如遗者如人行道遗忘物忽然不省存也叔向见司马侯之子抚而泣之曰自此其父之死吾蔑与比而事君矣昔者此其父始之我终之我始之夫子终之无不可所谓维风及頽此其一端也习习谷风维山崔嵬无草不死无木不萎忘我大德思我小怨毛氏曰崔嵬山巅也虽盛夏万物茂壮草木无有不死叶萎枝者郑氏曰喻朋友安能不时有小讼朱氏曰习习谷风维山崔嵬言其所𬒳者广然犹无不死之草无不萎之木况于朋友岂可以忘大德而思小怨乎谷风三章章六句蓼莪刺幽王也民人劳苦孝子不得终养尔朱氏曰晋王裒以父死非罪毎读诗至哀哀父母生我劬劳未甞不三复流涕受业者爲废此篇诗之感人如此李氏曰凯风母不安其室之诗也小弁太子见弃之诗也蓼莪孝子不得终养之诗也故其咎责怨慕哀痛如此苟不爲母所弃不爲父所逐不困于行役而得终养则其欢欣可知矣观诗者当以此类求之蓼蓼者莪匪莪伊蒿哀哀父母生我劬劳毛氏曰兴也蓼蓼长大貌莪解见菁菁者莪〇蒿解见鹿鸣欧阳氏曰周人苦于劳役不得养其父母者见彼蓼蓼然长大者非莪即蒿皆草木之微者其茂盛如此由天地生育之功也思我之生也父母养育我者亦劬劳矣而我不得终养以报也莪蒿不能报天地之生育犹人子不能报父母之劬劳也孟郊诗云谁言寸草心报得三春晖蓼蓼者莪匪莪伊蔚哀哀父母生我劳瘁毛氏曰蔚牡菣也郑氏曰瘁病也缾之罄矣维罍之耻鲜民之生不如死之乆矣无父何怙无母何恃出则衔恤入则靡至毛氏曰缾小而罍大罄尽也鲜寡也郑氏曰恤忧靡无也王氏曰缾譬则民也罍譬则君也缾之罄则罍之耻民之穷则君之羞吕氏曰鲜犹穷独之义言穷独而从役其生不如死也孔氏曰所以然者以无父何所依怙无母何所倚恃长乐刘氏曰出则衘无穷之恤曽氏曰入则靡至无所归投也说文曰空也诗曰缻之矣去径切父兮生我母兮鞠我拊我畜我长我育我顾我复我出入腹我欲报之德昊天罔极毛氏曰鞠养也孔氏曰拊拊循也朱氏曰畜亦养也郑氏曰育覆育也顾旋视也复反覆也腹怀抱也父兮生我者本其气也李氏曰拊我畜我而下皆重复言生育之恩也朱氏曰父母之恩如此欲报之以德而父母之恩如天之无穷不知所以爲报也南山烈烈飘风发发民莫不谷我独何害王氏曰南山之气烈烈丘氏曰烈烈气之寒毛氏曰发发疾貌郑氏曰谷养也苏氏曰虐政之病人如大寒之视南山而闻飘风欧阳氏曰南山烈烈望之可畏也飘风发发暴急而中人也王氏曰民莫不谷我独何害伤已独不得终养也孔氏曰它得孝养己独寒苦此怨者之常辞南山律律飘风弗弗民莫不谷我独不卒王氏曰南山之势律律盖崒嵂之谓也毛氏曰律律犹烈烈也弗弗犹发发也郑氏曰卒终也我独不得终养父母重自哀伤也蓼莪六章四章章四句二章章八句大东刺乱也东国困于役而伤于财谭大夫作是诗以告病焉有饛簋飱有捄棘匕周道如砥其直如矢君子所履小人所视睠言顾之潸焉出涕毛氏曰兴也饛满簋貌飱熟食谓黍稷也捄长貌匕所以载鼎实棘赤心也孔氏曰砥谓砺石言其平也禹贡曰砺砥砮丹矢则言其直君子小人在位与民庶也毛氏曰睠反顾也潸涕下貌苏氏曰思先王之丗诸侯冨足其簋之飱饛然其鼎之匕捄然欧阳氏曰周道平直而赋役均李氏曰在位之君子则履而行之在下之小人则瞻而视之郑氏曰此事在乎前丗过而去矣从今顾视之爲之岀涕伤今不如古也小东大东杼柚其空纠纠葛屦可以履霜佻佻公子行彼周行旣往旣来使我心疚苏氏曰自周视诸侯皆东也孔氏曰杼持纬者也〇董氏曰柚卷织者毛氏曰空尽也董氏曰纠纠䟽貌郑氏曰葛屦夏屦也朱氏曰佻轻薄不耐劳苦之貌毛氏曰公子谭公子也吕氏曰行即道也周行周之道路郑氏曰疚病也赋歛小亦于东大亦于东苏氏曰小大皆取于东东人之杼柚空矣欧阳氏曰至于穷乏以葛屦而履霜王氏曰公子不冝服役今公子行彼周之道路则余人可知矣朱氏曰奔走往来不胜其劳使我心忧而病也有洌氿泉无浸获薪契契寤叹哀我惮人薪是获薪尚可载也哀我惮人亦可息也毛氏曰冽寒意也侧出曰氿泉获艾也契契忧苦也惮劳也〇郑氏曰尚庶几也朱氏曰载载以归也欧阳氏曰此告病之辞也〇孔氏曰冽然寒气之氿泉无得浸渍我所获之樵薪以浸之则湿腐不中用也谭大夫契契忧苦而寤寐之中嗟哀怜我谭国劳苦之民极歛之则困病也苏氏曰薪巳艾矣而复浸之则腐民巳病矣而复事之则病故巳艾则庶其载而畜之巳劳则庶其息而安之释文浸作寖东人之子职劳不来西人之子粲粲衣服舟人之子熊罴是裘私人之子百僚是试朱氏曰东人诸侯之人也郑氏曰职主也毛氏曰来勤也西人京师人也粲粲鲜盛也舟人舟檝之人〇孔氏曰私人皂隷之属玉藻云大夫私事使私人摈以臣毛氏曰试用也郑氏曰东人劳苦而不见谓勤欧阳氏曰周人方事侈冨洁其衣服以相夸至于操舟之贱亦衣熊罴之裘而私家之人皆备百官而禄食朱氏曰此言赋役不均群小得志也或以其酒不以其浆鞙鞙佩璲不以其长维天有汉监亦有光跋彼织女终日七襄毛氏曰鞙鞙玉貌璲瑞也汉天河也有光而无所明郑氏曰监视也毛氏曰跋隅貌朱氏曰织女星名在汉旁郑氏曰襄驾也驾谓更其肆也从旦至暮七辰辰一移因谓之七襄朱氏曰东人或馈之以酒西人曽不以爲浆东人或与之以鞙然之佩而西人曽不以爲长维天之有汉则庶乎其有以监我而织女之七襄则庶乎其能成文章以报我矣无所赴愬而言惟天庶乎其恤我尔〇董氏曰古尔雅曰皐皐㻆㻆刺素餐也释曰㻆㻆佩璲则古字作㻆今尔雅文作鞙说文顷也头顷也诗曰彼织女去智切虽则七襄不成报章睆彼牵牛不以服箱东有启明西有长庚有捄天毕载施之行毛氏曰报章反报成章也睆明星貌河鼓谓之牵牛丘氏曰服箱犹言驾车也毛氏曰箱大车之箱也日且出谓明星爲启明日旣入谓明星爲长庚庚续也捄毕貌毕所以掩兎也天毕毕星也郑氏曰行行列也欧阳氏曰天虽有织女不能爲我织而成章虽有牵牛不能爲我驾车而输物虽有启明长庚不能助日爲昼俾我营作虽有天毕不能爲我掩捕鸟兽朱氏曰至是则天亦无若我何矣维南有箕不可以簸扬维北有斗不可以挹酒浆维南有箕载翕其舌维北有斗西柄之揭朱氏曰箕星夏秋之间见于南方斗北斗也毛氏曰挹㪺也〇郑氏曰翕犹引也董氏曰箕其踵似箕且有舌斗其方如斗且有柄箕四星二爲踵二爲舌踵狭而舌广故曰翕斗四星爲斗三星爲柄垂而下掲故曰揭朱氏曰斗西柄亦秋时也欧阳氏曰虽有箕不能爲我簸扬糠粃虽有斗不能爲我挹酌酒浆箕斗非徒不可用而巳箕引其舌反若有所噬斗西其柄反若有所挹取于东也朱氏曰是天非徒无若我何乃亦若助西人而见困甚怨之辞也大东七章章八句四月大夫刺幽王也在位贪残下国祸怨乱并兴焉四月维夏六月徂暑先祖匪人胡宁忍予朱氏曰兴也李氏曰乃夏之四月六月也毛氏曰徂往也六月火星中暑盛而往矣朱氏曰四月维夏则六月徂暑矣先祖岂非人乎而何宁忍使我遭此祸也无所归咎之辞也秋日凄凄百卉具腓乱离瘼矣爰其适归毛氏曰凄凄凉风卉草也郑氏曰具犹皆也毛氏曰腓病也丘氏曰离离散也毛氏曰瘼病也杜氏左传注曰爰于也毛氏曰适之也郑氏曰凉风用事则衆草皆病杜氏左传注曰祸乱于何所归乎叹之家语作奚其适归秋日冬日犹云秋时冬时也冬日烈烈飘风发发民莫不谷我独何害郑氏曰烈烈犹栗烈也发发疾貌朱氏曰谷善也李氏曰幽王虐政愈甚如冬日烈烈然而虐飘风发发然而疾也朱氏曰民莫不善而我独何以遭此害乎夏则暑秋则腓冬则烈祸乱日进无时而息也山有嘉卉侯栗侯梅废爲残贼莫知其尤郑氏曰嘉善也侯维也尤过也李氏曰言山有嘉卉是栗是梅也考工记言天下之大兽五脂者膏者臝者羽者鳞者与此诗之文相类梅栗嘉美之卉今废爲残贼曽莫知其罪民犹嘉卉也今君忍而残虐之曽莫知其所以得罪之由也相彼泉水载清载浊我日祸曷云能谷郑氏曰相视也朱氏曰载则也〇郑氏曰犹合集也曷之言何也丘氏曰我视彼泉水则有清时则有浊时不一于浊也幽王之时皆浊无有或清之时朱氏曰相彼泉水犹有时而清有时而浊而我乃日日构害则曷云能善乎滔滔江汉南国之纪尽瘁以仕宁莫我有毛氏曰滔滔大水貌〇郑氏曰江汉南国之大水朱氏曰纪纲纪也谓经带包络之也〇郑氏曰瘁病也朱氏曰有识有也〇苏氏曰王者如江汉之纪衆水使天下有所宗而人有所赖朱氏曰今也尽瘁以仕而王何其不我有哉匪鹑匪鸢翰飞戾夭匪鳣匪鲔𣏌解见四牡毛氏曰桋赤棘也郑氏曰此章草木生各得其所人反不得其所伤之也告哀言劳病而愬之四月八章章四句小旻之什十篇六十五章四百十四句吕氏家塾读诗记卷第二十一吕氏家塾读诗记吕氏家塾读诗记卷二十二吕氏家塾读诗记卷第二十二北山之什北山大夫刺幽王也役使不均已劳于从事而不得飬其父母焉陟彼北山言采其杞偕偕士子朝夕从事王事靡盬忧我父母李氏曰杞枸杞也左氏昭十年有囿生之杞杜元凯注云丗所谓枸杞者毛氏曰偕偕彊壮貌朱氏曰大夫行役陟彼北山采杞而食也毛氏曰士子有王事者也郑氏曰朝夕从事言不得休息朱氏曰王事靡盬忧我父母言以王事而贻亲忧也溥天之下莫非王土率土之濵莫非王臣大夫不均我从事独贤毛氏曰溥太率循濵厓也王氏曰取数多谓之贤礼记曰某贤于某若干与此同义朱氏曰言土之广臣之衆而王不均平使我从事独劳也不斥王而曰大夫诗人之忠厚如此董氏曰孟子荀氏作普天之下左氏引诗亦然古无濵字说文作濒徐铉谓俗作濵非也四牡彭彭王事傍傍嘉我未老鲜我方将旅力方刚经营四方毛氏曰彭彭然不得息傍傍然不得巳郑氏曰嘉鲜皆善也〇毛氏曰将壮也朱氏曰旅与膂同李氏曰四牡彭彭然不得休息王事傍傍然不得巳盖王之意善我之未老善我之方壮以我之力方且刚强可以经营四方而使之或燕燕居息或尽瘁事国或息偃在床或不巳于行毛氏曰燕燕安息貌尽瘁事国尽力劳瘁以从国事郑氏曰不巳犹不止也李氏曰自此以下皆言役使不均左氏传晋伯瑕曰诗曰或燕燕居息或憔悴事国或不知叫号或惨惨劬劳或栖迟偃仰或王事鞅掌李氏曰有栖迟于家而偃仰者毛氏曰鞅掌失容也释文偃仰作偃卬号唿也或不知叫号谓深居安逸虽外之叫唿亦不知也或湛乐饮酒或惨惨畏咎或出入风议或靡事不爲王氏曰出入风议亲信而优游也北山六章三章章六句三章章四句无将大车大夫悔将小人也无将大车祗自尘兮无思百忧祗自疧兮郑氏曰将犹扶进也〇孔氏曰大车平地载任之车其车驾牛祗适也毛氏曰疧病也苏氏曰将大车则尘污之思百忧则病及之李氏曰犹小人不可与之共事与之共事难及其身不可逃也无将大车维尘冥冥无思百忧不岀于颎朱氏曰冥冥昏晦也颎与耿同小明也在忧中耿耿然不能出也〇荀子大略篇云君人者不可以不慎取臣匹夫者不可以不慎取友友者所以相有也道不同何以相友也均薪施火火就燥平地注水水流湿夫类之相从也如此之着也以友观人焉所疑取友善人不可不慎是德之基也诗曰无将大车维尘冥冥言无与小人处也无将大车维尘雝兮无思百忧祗自重兮郑氏曰雝犹蔽也重犹累也无将大车三章章四句小明大夫悔仕于乱丗也明明上天照临下土我征徂西至于艽野二月𥘉吉载离寒暑心之忧矣其毒大苦念彼共人涕零如雨岂不怀归畏此罪罟苏氏曰艽地名也朱氏曰二月建卯也毛氏曰𥘉吉朔日也孔氏曰离历也毛氏曰罟网也朱氏曰此大夫以二月西征至于歳莫而未得归故唿天而诉之其毒大苦谓忧之甚〇丘氏曰共人谓温恭之人隐居不仕者也贤者乆不得归于是悔仕进退旣难恐不免于祸念彼不仕之友闲居自乐欲似之而不得故涕零如雨也王氏曰岂不怀归畏此罪罟者丗乱矣欲去而畏离罪也昔我往矣日月方除曷云其还歳聿云莫念我独兮我事孔庶心之忧矣惮我不暇念彼共人睠睠怀顾岂不怀归畏此谴怒毛氏曰除除陈生新也郑氏曰孔甚也庶衆也毛氏曰惮劳也朱氏曰昔以是时往至今未知何时可还而歳巳莫矣盖身独而事衆是以勤劳而不暇也孔氏曰悔仕于乱故念彼共人睠睠然情怀反顾恨不隐而遭此劳也我诚思归畏此谴怒而不敢归耳昔我往矣日月方奥曷云其还政事愈蹙歳聿云莫采萧获菽心之忧矣自诒伊戚念彼共人兴言出宿岂不怀归畏此反覆毛氏曰奥煖也郑氏曰愈犹益也毛氏曰蹙促也郑氏曰诒遗也毛氏曰戚忧也郑氏曰兴起也朱氏曰今未知还期而政事益以促急是以至此歳莫采萧获菽之时而不得归也郑氏曰自诒伊戚我冒乱丗而仕自遗此忧悔仕之辞〇苏氏曰念彼共人兴言出宿不安寝也朱氏曰畏此反覆王政险侧不可知也嗟尔君子无恒安处靖共尔位正直是与神之听之式谷以女毛氏曰恒常也王氏曰靖静也毛氏曰式用也丘氏曰谷禄也朱氏曰以犹与也欧阳氏曰嗟尔君子无恒安处乃是大夫自相劳苦之辞云无苟偷安但靖共尔位之职惟正直是与则神将佑尔以福也郑氏礼记注曰神听汝之所爲用禄与汝〇表记子曰事君不下逹不尚辞非其人弗自小雅曰靖共尔位正直是与神之听之式谷以女上三章皆悔仕乱丗厌于劳役欲安处休息而不可得故每章有怀归之叹至是知不可去矣则与其同列自相劳苦曰嗟尔君子无恒欲安处也茍静恭于位惟正直之道是与则神将佑之矣何必去哉卒章又申言之也嗟尔君子无恒安息靖共尔位好是正直神之听之介尔景福毛氏曰息犹处也介景皆大也小明五章三章章十二句二章章六句鼔钟刺幽王也鼔钟将将淮水汤汤忧心且伤淑人君子怀允不忘孔氏曰鼔击也释文曰将将声也禹贡曰导淮自桐柏东㑹于泗沂东入于海释文曰汤汤流盛也郑氏曰淑善也允信也〇王氏曰幽王鼓钟淮水之上爲流连之乐乆而忘反故人忧伤淑人君子怀允不忘者伤今而思古也鼓钟喈喈淮水湝湝忧心且悲淑人君子其德不回毛氏曰喈喈犹将将也苏氏曰湝湝水流也毛氏曰回邪也王氏曰湝湝则旣不溢矣淑人君子其德不回亦思古也鼓钟伐鼛淮有三洲忧心且妯淑人君子其德不犹毛氏曰鼛大鼓也孔氏曰水中可居曰洲苏氏曰言水落而洲见也毛氏曰妯动也犹若也王氏曰作乐当淮水之溢至淮水之降以言其乆也其流连亦甚矣〇孔氏曰忧结于心爲之变动容貌念古之善人君子其德不若幽王也淮有三洲作诗者赋其当时所见也鼓钟钦钦鼓瑟鼓琴笙磬同音以雅以南以籥不僭孔氏曰钦钦亦钟声也尔雅䟽曰礼图旧云雅瑟长八尺一寸广一尺八寸二十三絃其常用者十九絃颂瑟长七尺二寸广尺八寸二十五絃尽用之广雅云琴长三尺六寸六分五絃后加文武二絃笙以匏爲底列十三管匏中笙管有簧故或谓笙爲簧磬以石爲之其制在考工记磬氏苏氏曰雅二雅南二南也籥解见简兮朱氏曰僭乱也〇孔氏曰先言钟者先击金以奏诸乐左传谓之金奏朱氏曰琴瑟在堂笙磬在下同音言其和也以雅以南以籥不僭言三者皆不僭也苏氏曰言幽王之不德岂其乐非古欤乐则是而人则非也鼓钟四章章五句楚茨刺幽王也政烦赋重田莱多荒饥馑降丧民卒流亡祭祀不飨故君子思古焉吕氏曰楚茨极言祭祀所以事神受福之节致详致备所以推明先王致力于民者尽则致力于神者详观其威仪之盛物品之丰所以交神明逮群下至于受福无疆者非德盛政修何以致之苏氏曰凡详言之者皆思而不得见之辞也楚楚者茨言抽其棘自昔何爲我蓺黍稷我黍与与我稷翼翼我仓旣盈我庾维亿以爲酒食以享以祀以妥以侑以介景福毛氏曰楚楚茨棘貌郑氏曰茨蒺䔧也朱氏曰抽谓其条抽发〇郑氏曰与与翼翼蕃芜貌毛氏曰露积曰庾郑氏曰十万曰亿毛氏曰妥安坐也侑劝也孔氏曰介大也郑氏曰景大也〇王氏曰今棘茨之所生乃自昔我蓺黍稷之地孔氏曰我所种之黍与与然我所种之稷翼翼然蕃茂盛大皆得成就〇王氏曰及其收也则我仓旣盈无所藏之则露积爲庾其数至亿其成民如此然后可以致力于鬼神于是以爲酒食以享以祀以妥以侑以介景福也济济跄跄絜尔牛羊以往烝甞或剥或亨或肆或将祀祭于祊祀事孔明先相是皇神保是飨孝孙有庆报以介福万寿无疆毛氏曰济济跄跄言有容也长乐刘氏曰絜者在涤而刍之也郑氏曰冬祭曰烝秋祭曰甞剥解剥其皮也毛氏曰亨饪之也肆陈也郑氏曰将奉持而进之也毛氏曰祊门内也郑氏曰孔甚也朱氏曰明犹备也着也毛氏曰皇大也朱氏曰神保鬼神之嘉号楚词曰思灵保兮贤姱盖古语然也长乐刘氏曰孝孙谓天子也孔氏曰介大也郑氏曰疆境界也孔氏曰古之明王其助祭之臣其仪济济然跄跄然乃絜所祀之牛羊爲烝甞之祭旣絜此牲其治之亦各有职或解剥之者或亨煑之者或陈之者或奉持而进之者郑氏曰孝子不知神之所在故使祝博求之平生门内之旁待賔客之处祀礼于是甚明王氏曰夫然故先祖是皇神保是享而孝孙有庆矣丘氏曰孝孙有庆者神报以大福万寿无疆也执爨踖踖爲爼孔硕或燔或炙君妇莫莫爲豆孔庶爲賔爲客献醻交错也毛氏曰莫莫言清静而敬至也孔氏曰九嫔賛后荐彻豆笾是后主供笾豆由后能清静笃敬故能爲豆甚多若简躁不恭则不能也毛氏曰豆谓内羞庶羞也朱氏曰爲賔爲客言旣以此豆献尸又与賔客相献酬也郑氏曰始主人酌賔爲献賔旣酢主人主人又自饮酌賔曰醻至旅而爵交错以徧毛氏曰东西爲交邪行爲错郑氏曰卒尽也毛氏曰度法度也郑氏曰古者于旅也语朱氏曰获得其冝也毛氏曰格来也酢报也孔氏曰执爨有俯仰之容君妇有清静之德爼豆肥美献酬得法以事鬼神鬼神安之报以多福坊记子云七日戒三日齐承一人焉以爲尸过之者趋走以教敬也醴酒在室醍酒在堂澄酒在下示民不淫也尸饮三衆賔饮一示民有上下也因其酒肉聚其宗族以教民睦也故堂上观乎室堂下观乎上诗云礼仪卒度笑语卒获爲爼孔硕谓荐孰也或燔或炙谓从献也郑氏以爲一事误矣燔肉与肝炙岂得谓之孔硕乎味坊记之言则三代之祭祀洋洋乎其可识矣我孔熯矣式礼莫愆工祝致告徂赉孝孙苾芬孝祀神嗜飮食卜尔百福如几如式旣齐旣稷旣匡旣勑永钖尔极时万时亿说文曰熯干皃诗曰我孔熯矣〇董氏曰式用也郑氏曰莫无也愆过也毛氏曰善于其事曰工〇李氏曰善于爲祝者郑氏曰徂往也赉予也释文曰苾芬馨香也朱氏曰卜犹期也毛氏曰几期也式法也孔氏曰王肃云齐整也毛氏曰稷疾也孔氏曰王肃云匡诚正也〇毛氏曰勑固也陈氏曰极中也中者五福之所聚苏氏曰礼行旣乆筋力竭矣而式礼莫愆敬之至也于是祭将毕祝致神意以嘏主人曰尔饮食芬絜故报尔以福禄使其来如期其多如法李氏曰奉其祭祀整齐急疾诚正慎固故钖尔中之福至于时万时亿之多也郑氏曰此皆嘏辞之意董氏曰韩诗作馥芬孝祀释文嗜作耆曰市志反又巨之反礼仪旣备钟鼓旣戒孝孙徂位工祝致告神具醉止皇尸载起鼓钟送尸神保聿归诸宰君妇废彻不迟诸父兄弟备言燕私郑氏曰旣戒戒诸在庙中者以祭礼毕徂位孝孙往位堂下西面立也毛氏曰致告告利成也郑氏曰具皆也朱氏曰鬼神无形言其醉而归者诚敬之至如见之也毛氏曰皇大也朱氏曰皇尸者尊称之也郑氏曰载则也〇孔氏曰鸣鼓钟以送尸谓奏肆夏也郑氏曰尸节神者也神醉而尸谡送尸而神归废去也尸出而可彻诸宰彻去诸馔君妇笾豆而巳不迟以疾爲敬也祭祀毕归賔客之爼同姓则留与之燕所以尊賔客亲骨肉也孔氏曰此受嘏之后言祭毕告利成送尸彻馔与同姓燕之事孔氏论特牲少牢礼祝致尸意告主人以利成之说旣得之矣其下又云天子尊节文备祝先致尸意于主人乃致主人意告尸此乃牵合以附郑氏之说𥘉无据也乐具入奏以绥后禄尔殽旣将莫怨具庆旣醉旣饱小大稽首神嗜饮食使君寿考孔惠孔时维其尽之子子孙孙勿替引之毛氏曰绥安也将行也郑氏曰小大犹长㓜也董氏曰稽首谓头拜至地也郑氏曰惠顺也甚顺于礼甚得其时尔雅曰替废引长也子子孙孙引无极也孔氏曰上章云备言燕私故此章即陈燕私之事祭时在庙燕当在寝故言祭时之乐皆复来入于寝而奏之朱氏曰且于祭旣受禄矣故以燕爲将受后禄而绥之也尔殽旣进与燕之人无有怨者而皆欢庆醉饱稽首而言曰向者之祭神旣嗜君之飮食矣是以使君寿考也又言君之祭祀甚顺甚时无所不尽子子孙孙当不废而引长之也孔氏曰神嗜飮食以下是庆辞也楚茨六章章十二句信南山刺幽王也不能脩成王之业疆理天下以奉禹功故君子思古焉刘氏释序之意善矣但诗之曽孙盖泛指周之盛王周自后稷教民播种故诗言后王务农者皆本之后稷而谓之曽孙信彼南山维禹甸之畇畇原隰曽孙田之我疆我理南东其畒董氏曰南山终南山也毛氏曰甸治也畇畇垦辟貌原隰解见皇皇者华孔氏曰曽者重也自曽祖以至无穷皆得称曽孙〇王氏曰疆者爲之大界理者衡从其沟涂毛氏曰南东或南或东孔氏曰信乎彼南山之野本禹所治朱氏曰将言原隰垦辟之事故推其始王氏曰言信彼者以见幽王之时王政衰矣不明乎得失之迹者闻有道先王之事则疑其不能如彼故也左传齐国佐曰先王疆理天下物土之冝而布其利故诗曰我疆我理南东其畒长乐刘氏曰南东其畒者顺地势及水之所趍也郑氏稍人注曰丘乗读与维禹敶之之敶同其训曰乗上天同云雨雪雰雰益之以霡霂旣优旣渥旣霑旣足生我百谷尔雅曰冬爲上天〇朱氏曰同云云一色也将雪之候如此〇毛氏曰雰雰雪貌尔雅曰小雨谓之霡霂郑氏曰冬有积雪春而益之以以小雨润泽则饶洽説文曰瀀泽多也从水忧声诗曰旣瀀旣渥疆埸翼翼黍稷彧彧曽孙之穑以爲酒食卑我尸賔寿考万年毛氏曰埸畔也孔氏曰翼翼然闲整毛氏曰彧彧茂盛貌郑氏曰歛获曰穑卑予也丘氏曰与尸谓献孰食并酌齐献尸是也与賔谓助祭之賔酌齐献尸尸因酌以酢賔并祭末燕同姓于燕寝是也此祭始终用酒食之事长乐刘氏曰疆埸翼翼谓八家一井各有疆埸万井纵横左右翼翼也黍稷彧彧谓万井棊布广野彧彧成文也曽孙之穑以爲酒食卑我尸賔寿考万年者公田所收以爲酒食祭祀隂阳和万物遂而人心欢恱以奉宗庙则神降之福故寿考万年也中田有庐疆埸有瓜是剥是菹献之皇祖曾孙寿考受天之祜郑氏曰中田田中也农人作庐焉以便其田事于畔上种瓜毛氏曰剥瓜爲菹也郑氏曰祜福也孔氏曰古者宅在都邑田于外野农时则岀而就田须有庐舎于田中种谷于畔上种瓜所以便地也瓜新孰献于天子乃爲菹以供祭祀郑氏曰献于先祖者贵四时之异物顺孝子之心也祭以清酒从以骍牡享于祖考执其鸾刀以启其毛取其血膋丘氏曰清酒清洁之酒也言祭则惟郁鬯并五齐是用若玄酒示不忘古而巳三酒诸臣之所酢非祭用也毛氏曰骍牡周尚赤也鸾刀刀有鸾者言割中节也毛以告纯也血以告杀膋以升臭合之黍稷实之于萧合馨香也郑氏曰祭之礼先以郁鬯降神然后迎牲享于祖考乃纳亨时长乐刘氏曰王躬执鸾刀以启牲耳之毛豆荐其血萧爇其膋郊特牲曰周人尚臭灌用鬯臭郁合鬯臭隂逹于渊泉灌以圭璋用玉气也旣灌然后迎牲致隂气也萧合黍稷臭阳逹于墻屋故旣奠然后萧合羶芗凢祭慎诸此魂气归于天形魄归于地故祭求诸隂阳之义也是烝是享苾苾芬芬祀事孔明先祖是皇报以介福万寿无疆毛氏曰烝进也董氏曰苾苾芬芬香气上逹也郑氏曰旣有牲物而进献之苾苾芬芬然香祀礼于是则甚明也〇孔氏曰先祖于是美大之报以大福信南山六章章六句甫田刺幽王也君子伤今而思古焉倬彼甫田歳取十千我取其陈食我农人自古有年今适南畒或耘或耔黍稷薿薿攸介攸止烝我髦士毛氏曰倬明貌〇孔氏曰甫大也〇朱氏曰十千公田所取之数也朱氏曰陈旧粟也毛氏曰耘除草也耔雝本也朱氏曰薿茂盛貌王氏曰介助也止息也毛氏曰烝进也髦俊也苏氏曰一成之田歳取万畒以爲国用朱氏曰取其陈以食农人言积之乆而有余于是存其新而散其旧以𥙷不足助不给也盖以自古有年是以陈陈相因所积如此然其用之之节又合冝而有序如此则无红腐而不可食之患矣〇苏氏曰是以亲适南畒而视其耘耔助其勤力止其怠惰〇朱氏曰进我俊士而劳之也前汉食货志曰或耘或芓黍稷儗儗今者指周盛王之时也言周王适南畒以劳农见农夫散布田野或耘或耔而其黍稷薿薿然而盛乃相助而休息之又于间进其髦俊者以劳勉之古者士岀于农而工商不与焉管仲曰农之子恒爲农野处而不暱其秀民之能爲士者必足赖也秀民即诗所谓髦士也以我齐明与我犠羊以社以方我田旣臧农夫之庆琴瑟击鼓以御田祖以祈甘雨以介我稷黍以谷我士女朱氏曰齐与粢同曲礼曰稷曰明粢此言齐明便文以协韵尔孔氏曰羊言犠谓纯色毛氏曰社后土也方迎四方气于郊也郑氏曰臧善也御迎也毛氏曰田祖先啬也孔氏曰甘雨者以长物则爲甘害物则爲苦毛氏曰谷善也郑氏曰以絜齐丰盛与我纯色之羊秋祭社与四方爲五谷成熟报其功也丘氏曰所以祭社与方者由我田尽善农夫喜庆之故也孔氏曰至前孟春又以琴瑟及击其土鼓以迎田祖之神而祭之以求甘澍之雨王肃云大得我稷黍以善我男女言仓廪实而知礼节也释文齐本又作齍曽孙来止以其妇子馌彼南畒田畯至喜攘其左右甞其旨否禾易长畒终善且有曽孙不怒农夫克敏郑氏曰馌馈也王氏曰畒大抵以南爲正故毎曰南畒〇郑氏曰田畯司啬今之啬夫也苏氏曰攘取也毛氏曰易治也长畒竟畒也〇朱氏曰有犹多也毛氏曰敏疾也孔氏曰王肃云曽孙来止亲循畎畒劝稼穑也农夫务事使其妇子并馌馈也〇苏氏曰于是田畯至而喜之取其左右之馈而甞之以知其旨否朱氏曰言其上下相亲之甚也苏氏曰民尽力于禾其生竟畒如一庶几终善且有于是王无所谴者曰农夫敏矣此章言省耕之时王者在上耕者在下田畯往来其间劝劳而抚摩之熈然其若一家也攘其左右甞其旨否曰攘者喜之甚而取之疾以言其相亲无间也见其禾之易治竟畒如一预知其收获终当善而且多矣曽孙不怒农夫克敏者言农夫能敏于田事如此王者无由谴怒也不曰喜而曰不怒者若不敏于农则怒矣盖其喜怒欣戚专在于农也洛人称张全义曰张公他无所好见嘉谷大茧则喜尔正此意也曽孙之稼如茨如梁曽孙之庾如坻如京乃求千斯仓乃求万斯箱黍稷稻粱农夫之庆报以介福万寿无疆郑氏曰稼禾也谓有藁者也茨屋盖也毛氏曰梁车梁也郑氏曰庾露积谷也坻水中之髙地也毛氏曰京髙丘也朱氏曰箱车箱也如茨言其宻比也如梁言其穹然也〇董氏曰如坻则鳞比而岀也如京则絶髙者亦非一矣郑氏曰见禾谷委积之多于是求千仓以处之万车以载之苏氏曰言黍稷稻梁无所不有也溥天之下莫非王土王土所生莫非曽孙之稼也郑氏以税言之陋矣执讯获丑战士之庆也黍稷稻粱农夫之庆也盖农夫视黍稷稻粱之丰以爲天下之美尽在此矣不知其他也此诗后二章皆述前二章之意三章所言述首章今适南畒劳农之事也故曰曽孙来止田畯至喜四章所言述二章以御田祖祈福之事也故曰报以介福万寿无疆自曽孙之稼以下所谓大福也甫田四章章十句大田刺幽王也言矜寡不能自存焉大田多稼旣种旣戒旣备乃事以我覃耜俶载南畒播厥百谷旣庭且硕曽孙是若孔氏曰种择其种也朱氏曰戒饬其具也〇毛氏曰覃利也〇系辞曰神农氏作斵木爲耜揉木爲耒孔氏曰王肃以俶爲始载爲事毛氏曰庭直也郑氏曰硕大也若顺也将稼者必先相地之冝而择其种季冬命民出五种计耦耕事修耒耜具田器此之谓戒是旣备矣至孟春土长冒橛陈根可抜而事之苏氏曰取其利耜而始有事于南畒旣耕而播之其耕之也勤而种之也时故其生者皆直而大以顺王之所欲大田多稼緫言之也旣种旣戒以下至于卒章自始及末以次陈之也稼虽有如嫁女有所生之训不必训稼爲种也旣方旣皁旣坚旣好不稂不莠去其螟螣及其蟊贼无害我田穉说文曰穉㓜禾也释文曰秉执持也卑与也郑氏曰尽生房矣尽戒实矣尽坚熟矣尽齐好矣而无稂莠择种之善民力之专时气之和所致之孔氏曰虫灾禾穉者偏甚朱氏曰田祖有神乎则爲我持此四虫而付之炎火之中使消亡也此祷辞也姚崇遣使捕蝗引此爲证夜中设火火边掘坑且焚且瘗释文秉韩诗作卜卜报也有渰萋萋兴雨祈祈雨我公田遂及我私彼有不获穉此有不歛穧彼有遗秉此有滞穗伊寡妇之利毛氏曰渰云兴貌萋萋云行貌祁祁徐也孟子曰方里而井井九百畒其中爲公田八家皆私百畒同飬公田诗曰雨我公田遂及我私惟助爲有公田孔氏曰穧者禾之铺而未束者秉刈禾之把也滞穗滞漏之禾穗也郑氏曰古者隂阳和风雨时其来祁祁然而不暴疾其民之心先公后私今天正雨于公田因及私田尔此言民怙君德蒙其余惠百谷齐熟收刈促遽力皆不足而有不获不歛遗秉滞穗故听鳏寡取之以爲利董氏曰韩诗作有弇凄凄吕氏春秋作有䁆凄凄〇释文渰汉书作黤〇孔氏曰定本集注穧作积曽孙来止以其妇子馌彼南畒田畯至喜来方禋祀以其骍黒与其黍稷以享以祀以介景福国语内史过曰精意以享禋也郑氏曰骍用骍牲也黒用牲也长乐刘氏曰王以其西成乃岀郊省民之歛也孔氏曰时耕者皆以其妇之与子同馌彼农人于南畒之中田畯之官至喜乐其勤故得成获陈氏曰王所来之方致其禋祀以爲报孔氏曰其牲或赤或黒与其黍稷之粢盛以献以祀神飨之而报以大福来南方则用骍牲来北方则用黒牲独举骍黒者孔氏所谓略举二方以爲韵句是也大田四章二章章八句二章章九句瞻彼洛矣刺幽王也思古明王能爵命诸侯赏善罚恶焉瞻彼洛矣维水泱泱君子至止福禄如茨韎韐有奭以作六师毛氏曰兴也王氏曰洛水东都之所在也毛氏曰泱泱深广貌〇孔氏曰君子诸侯也郑氏曰茨屋盖也如屋盖喻多也〇毛氏曰韎韐者茅蒐染草也一曰韎韐所以代韠也天子六军孔氏曰奭赤貌〇王氏曰瞻彼洛水而思古之明王见其地而不见其人也先王㑹诸侯于东都于是爵命诸侯君子至止福禄如茨者言能爵命之厚也韎韐有奭以作六师者使服韎韦之韐而作六师也周官凡有兵事韦弁服先儒以爲左传所谓韎韦之跗注是也职方氏河西曰雍州其浸渭洛故毛传以洛爲宗周之浸水洛水虽出于京兆上洛西山然其流尚微此诗所谓洛盖指东都也瞻彼洛矣维水泱泱君子至止鞞琫有珌君子万年保其家室毛氏曰鞞容刀鞞也琫上饰珌下饰也天子玉琫而珧珌诸侯璗琫而璆珌大夫镣琫而镠珌士珕琫而珕珌王氏曰鞞琫有珌者言旣爵命又其赐予备物如此长乐刘氏曰天子尊贤乐善非徒爵命之于一时又将延永迨其子孙俾克安于封土焉瞻彼洛矣维水泱泱君子至止福禄旣同君子万年保其家邦朱氏曰同犹聚也丘氏曰家邦犹家室也瞻彼洛矣三章章六句裳裳者华刺幽王也古之仕者丗禄小人在位则谗谄并进弃贤者之类絶功臣之丗焉裳裳者华其叶湑兮我觏之子我心写兮我心写兮是以有誉处兮毛氏曰兴也裳裳犹堂堂也湑盛也郑氏曰觏见也长乐刘氏曰之子谓贤者功臣之子孙也丘氏曰写喜而舒写也誉处见蓼萧陈氏曰华叶上下相承而俱茂以兴贤者前后相继而荣显也朱氏曰夫能使见者恱慕如此则其有誉处冝矣董氏曰裳古文作常今爲裳者或篆体也裳裳者华芸其黄矣我觏之子维其有章矣维其有章矣是以有庆矣毛氏曰芸黄盛也苏氏曰黄色之上也有章有文也其文粲然如华之盛也朱氏曰有文章斯有福庆矣裳裳者华或黄或白我觏之子乗其四骆乗其四骆六辔沃若丘氏曰言白者取韵便也骆解见四牡朱氏曰言其车马威仪之盛左之左之君子冝之右之右之君子有之维其有之是以似之郑氏曰君子斥其先人也朱氏曰言其先丗之君子才全德备以左之则无所不冝以右之则无所不有是以其子孙肖似之而如此也裳裳者华四章章六句北山之什十篇四十六章三百三十八句吕氏家塾读诗记卷第二十二吕氏家塾读诗记吕氏家塾读诗记卷二十三吕氏家塾读诗记卷第二十三桑扈之什桑扈刺幽王也君臣上下动无礼文焉吕氏曰桑扈之诗作则君臣肆其心易其事矣交交桑扈有莺其羽君子乐胥受天之祐毛氏曰兴也郑氏曰交交往来貌桑扈窃脂也毛氏曰莺然有文章〇苏氏曰胥辞也郑氏曰祜福也窃脂飞而往来有文章人观视而爱之喻君臣以礼法威仪升降于朝廷则天下亦观视而仰乐之〇苏氏曰幽王直情而恣行无复礼文法度思古之君子乐循礼义以受天福交交桑扈有莺其领君子乐胥万邦之屏毛氏曰领颈也屏蔽也苏氏曰乐循礼义则足以屏万邦矣之屏之翰百辟爲宪不戢不难受福不那毛氏曰翰干也宪法也〇郑氏曰辟君也戢歛也毛氏曰不戢戢也不难难也那多也不多多也苏氏曰王者屏翰四方而爲诸侯法苟不以礼自戢难而求肆情焉则亦不足以受多福矣兕觥其觩旨酒思柔彼交匪敖万福来求郑氏曰兕觥罚爵也〇朱氏曰觩角上曲貌颂作捄春秋谷梁传作斛与此字同㫖美也思语辞也苏氏曰旨酒之和柔而兕觥之设所以常自戢难也朱氏曰交际之间无所傲慢则无事于求福而福反求之矣前汉五行志诗曰兕觥其觩旨酒思柔匪徼匪傲万福来求注谓饮酒者不徼幸不傲慢则福禄就而求之也兕觥如卷耳罍觥并陈则不必指爲罚爵如此诗则指爲罚爵也彼者指古之人也桑扈四章章四句鸳鸯刺幽王也思古明王交于万物有道自奉养有节焉吕氏曰自楚茨至鸳鸯八篇皆陈古以刺今也鸳鸯于飞毕之罗之君子万年福禄冝之毛氏曰兴也鸳鸯匹鸟孔氏曰月令云罗罔毕翳注云罔小而柄长谓之毕释器云鸟罟谓之罗毕罗异器〇郑氏曰君子谓明王也毛氏曰太平之时交于万物有道取之以时于其飞乃毕掩而罗之郑氏曰交于万物其德如是则冝寿考受福禄也鸳鸯在梁戢其左翼君子万年冝其遐福郑氏曰梁石絶水之梁戢歛也遐逺也逺犹乆也鸳鸯休息于梁明王之时人不惊骇歛其左翼以右翼掩之自若无恐惧苏氏曰惟俟其飞而后取故其在梁者戢翼而安此诗独以鸳鸯爲兴者诗人偶见人之掩捕适有所感耳梁桥梁鱼梁皆是不必专以爲石絶水之梁也乗马在廐摧之秣之君子万年福禄艾之毛氏曰摧莝也秣粟也艾养也〇郑氏曰古者明王所乗之马系于廐无事则委之以莝有事乃予之谷爱国用也奉养之节如此故冝乆爲福禄所养也乗马在廐秣之摧之君子万年福禄绥之郑氏曰绥安也鸳鸯四章章四句頍弁诸公刺幽王也暴戾无亲不能宴乐同姓亲睦九族孤危将亡故作是诗也有頍者弁实维伊何尔酒旣旨尔殽旣嘉岂伊异人兄弟匪他茑与女萝施于松栢未见君子忧心弈弈旣见君子庶几说怿毛氏曰兴也頍弁貌弁皮弁也郑氏曰实犹是也旨嘉皆美也毛氏曰茑寄生也女萝兎丝松萝也郑氏曰君子斥幽王也毛氏曰弈弈然无所薄也郑氏曰言幽王服是皮弁之冠是维何爲乎言其冝以宴而弗爲也礼天子诸侯朝服以宴天子皮弁以日视朝女酒巳美矣女殽巳美矣何以不用与族人宴也言王当所与宴者岂有异人䟽远者乎皆兄弟至亲〇朱氏曰非他人也孔氏曰茑与女萝依于松栢松栢存而茂松栢殒而亡是存亡在松栢苏氏曰兄弟之于王譬如茑与女萝之託松栢耳不见则忧见则庶几王乐之王奈何独不顾哉有頍者弁实维何期尔酒旣旨尔殽旣时岂伊异人兄弟具来茑与女萝施于松上未见君子忧心怲怲旣见君子庶几有臧郑氏曰何期犹伊何也期辞也杨氏曰尔殽旣时君子之食惟其时物如春则食麦与羊之类是也郑氏曰具犹皆也毛氏曰怲怲忧盛满也臧善也有頍者弁实维在首尔酒旣旨尔殽旣阜岂伊异人兄弟甥舅如彼雨雪先集维霰死丧无日无几相见乐酒今夕君子维宴郑氏曰阜犹多也长乐刘氏曰甥舅谓母姑姉妹妻族也郑氏曰将大雨雪始必微温雪自上下遇温气而搏谓之霰乆而寒胜则大雪矣王氏曰有頍者弁实维在首则言弁在首而不知用礼以称之则刺之甚矣〇陈氏曰霰雨雪之兆王踈兄弟甥舅亡之兆也苏氏曰君子以是知死之无日相见之无几无所复赖而相告曰苟今夕有酒也君子维以相宴而巳不知其他矣颇弁三章章十二句车牵大夫刺幽王也褒姒嫉妬无道并进谗巧败国德泽不加于民周人思得贤女以配君子故作是诗也间关车之牵兮思娈季女逝兮匪饥匪渴德音来括虽无好友式燕且喜毛氏曰兴也间关设牵也释文曰牵车轴头铁也毛氏曰娈美貌郑氏曰逝往也毛氏曰括㑹也郑氏曰式用也燕饮也丘氏曰昬君之心维妇人是从故思得盛德美色之女往迎之以配幽王也朱氏曰匪饥也匪渴也望其德音来㑹而心如饥渴耳孔氏曰凢人之燕饮喜乐湏贤友共之疾褒姒之甚思贤女之切若迎得此女虽无朋友亦将独喜也依彼平林有集维鷮辰彼硕女令德来教式燕且誉好尔无射毛氏曰依茂木貌平林林木之在平地者也鷮雉也辰时也孔氏曰硕大也丘氏曰尔硕女也郑氏曰射厌也丘氏曰茂盛之林集者维雉兴王宫之贵冝有硕女居之朱氏曰以令德来配君子而教诲之是以式燕且誉而恱慕之无厌也虽无旨酒式饮庶几虽无嘉殽式食庶几虽无德与女式歌且舞朱氏曰旨嘉皆美也言得贤女以配君子则其喜如此虽无旨酒嘉殽美德以及賔客然饮食歌舞有所不能自已王氏曰乐贤女如此则厌恶褒姒甚矣陟彼髙冈析其柞薪析其柞薪其叶湑兮鲜我觏尔我心写兮郑氏曰陟登也〇孔氏曰析伐其柞木以爲薪其叶湑湑然茂盛郑氏曰鲜善也觏见也〇陈氏曰析薪者以兴昏姻善乎我得见尔贤女则心输写而无所忧矣髙山仰止景行行止四牡騑騑六辔如琴觏尔新昏以慰我心毛氏曰景大也朱氏曰景行大道也孔氏曰四牡之马騑騑行而不息六辔缓急调和如琴瑟之相应欧阳氏曰髙山仰止景行行止者勉其不巳之辞也以谓贤虽难得求之不巳将有得也故其下则云四牡騑騑六辔如琴者谓调和车马往迎之如首章车牵也使我见王得此贤女爲新昏则慰我心矣〇说文曰卬欲有所庶及也诗曰髙山卬止〇史记孔子丗家曰诗有之髙山仰止景行行之车牵五章章六句青蝇大夫刺幽王也营营青蝇止于樊岂弟君子无信谗言毛氏曰营营往来貌樊藩也郑氏曰岂弟乐易也〇孔氏曰君子谓王者也郑氏曰蝇之爲虫污白使黒污黒使白喻佞人变乱善恶也程氏曰谗人之情常欲汚白以爲黒而其言不可以直达故必营营往来孔氏曰谗人爲害如此乐易君子无得信受之董氏曰营营说文作謍謍小声也樊作棥盖古字也营营青蝇止于樊行且至于几席盘杅之间矣盖忧之也营营青蝇止于棘谗人罔极交乱四国丘氏曰棘谓植棘爲藩也郑氏曰极犹巳也〇李氏曰四国四方也〇前汉注曰乐易之君子不当信谗人若谗言无极则四国亦以交乱冝深察也营营青蝇止于榛谗人罔极我二人毛氏曰榛所以爲藩也〇郑氏曰合也合犹交乱也〇朱氏曰巳与听者爲二人李氏曰当是时小人得志凢贤者无不𬒳谗矣而独曰我二人者盖主见谗者而言也青蝇三章章四句賔之初筵卫武公刺时也幽王荒废媟近小人饮酒无度天下化之君臣上下沈湎淫液武公旣入而作是诗也欧阳氏曰诗人之作常陈古以刺今此诗五章其前二章陈古如彼其后三章刺时如此賔之初筵左右秩秩笾豆有楚殽核维旅酒旣和旨饮酒孔偕钟鼔旣设举醻逸逸大侯旣抗弓矢斯张射夫旣同献尔发功发彼有的以祈尔爵郑氏曰筵席也初即席也丘氏曰左右谓据筵上左右之人毛氏曰秩秩然肃敬也楚列貌殽豆实也郑氏曰核笾实桃梅之属毛氏曰旅陈也郑氏曰和㫖犹调美也孔甚也偕齐一也钟鼓于是言旣设者将射改县也朱氏曰举醻举所奠之酬爵也毛氏曰逸逸往来次序也大侯君侯也抗举也郑氏曰大侯张而弓矢亦张节也朱氏曰射夫旣同比其耦也郑氏曰献犹奏也各奏其发矢中的之功毛氏曰的质也祈求也〇朱氏曰爵射不中者饮丰上之觯也射者与其耦拾发发矢之时各心竞云我以此求爵女也苏氏曰先王将祭必大射以择士将射必先行燕礼旣安賔然后改县以避射旣旅然后张侯及弓比其射夫而耦之旣耦然后拾发求胜以爵其不胜礼记射义诗云发彼有的以祈尔爵祈求也求中以辞爵也酒者所以养病也求中以辞养也按大射仪虽前期三日张大侯然不系左下纲与郷射同虽不言将射命张侯遂系左下纲亦可互见也郑氏偶忘互相备之例遂以爲举鹄而栖之于侯殊不知举二尺之鹄安得谓之大侯旣抗乎籥舞笙鼔乐旣和奏烝衎烈祖以洽百礼百礼旣至有壬有林钖尔纯嘏子孙其湛其湛曰乐各奏尔能賔载手仇室人入又酌彼康爵以奏尔时郑氏曰籥管也毛氏曰秉籥而舞与笙鼔相应郑氏曰烝进也衎乐也王氏曰烈业也郑氏曰洽合也孔氏曰百礼事神之衆礼也毛氏曰壬大也丘氏曰林衆也朱氏曰钖神钖之也郑氏曰纯大也朱氏曰嘏福也郑氏曰湛乐也苏氏曰载则也董氏曰仇匹也所谓耦也王氏曰室人主党也〇苏氏曰康安也董氏曰崔灵恩集注以一章爲大射二章爲燕射〇王氏曰大射礼爲将祭择士故也旣祭矣于是乎燕燕则又射先王用酒常以祭祀其饮也常以射射必有礼乐有大礼斯有大乐以和之有备乐斯有备礼以成之籥舞笙鼔乐旣和奏则所谓有备乐也烝衎烈祖以洽百礼则所谓有备礼以成之也朱氏曰百礼礼之备也言其礼之盛大也旣钖尔福及尔子孙皆获湛乐也王氏曰其湛曰乐各奏尔能则于是又射矣賔载手仇室人入又则賔主皆善射矣賔党射则手敌主党入射则又手敌孔氏曰酌彼安体养病之爵以饮不中者也苏氏曰以奏尔时荐之以时物也賔之初筵温温其恭其未醉止威仪反反曰旣醉止威仪幡幡舎其坐迁屡舞僊僊其未醉止威仪抑抑曰旣醉止威仪怭怭是曰旣醉不知其秩毛氏曰反反言重愼也幡幡失威仪也迁徙也屡数也王氏曰僊僊轩举之状毛氏曰抑抑愼密也怭怭媟嫚也董氏曰秩序也〇孔氏曰此章陈幽王燕賔失礼之事賔初升筵尚温温然和柔而恭敬未醉之时威仪犹能反反然重愼至于旣醉幡幡失威仪舎其本坐迁向他处数数起舞僊僊然武公疾之又重言之云其未醉尚守威仪巳醉威仪乃怭怭然而媟嫚是曰旣醉不自知其常礼昏乱无次賔旣醉止载号载呶乱我笾豆屡舞僛僛是曰旣醉不知其邮侧弁之俄屡舞傞傞旣醉而岀并受其福醉而不岀是谓伐德饮酒孔嘉维其令仪毛氏曰号呶号唿讙呶也僛僛舞不能自正也郑氏曰邮过也侧倾也俄倾貌毛氏曰傞傞不止也郑氏曰出犹去也孔甚令善也苏氏曰此章申言其乱而终诲之也欧阳氏曰刺王之君臣上下饮酒旣失威仪又号呶杂乱笾豆亦无次序至于屡舞长乐刘氏曰但见侧其弁俄然而頽矣孔氏曰数起舞傞傞然又不能止长乐刘氏曰福谓彻爼归胙也上下皆醉受福而归可也郑氏曰賔醉则出与主人俱有美誉醉至若此是诛伐其德也朱氏曰饮酒之所以甚美者以其有令仪尔今若此则无复有仪矣燕礼賔醉北面坐取其荐脯以降奏陔賔所执脯以赐钟人于门内遂出卿大夫皆出所谓旣醉而出也并受其福当取刘执中郑康成两说合观之其义乃足凢此饮酒或醉或否旣立之监或佐之史彼醉不臧不醉反耻式勿从谓无俾大怠匪言勿言匪由勿语由醉之言俾出童羖三爵不识矧敢多又毛氏曰立酒之监佐酒之史式解见式微〇朱氏曰谓告也郑氏曰由从也毛氏曰羖羊不童也郑氏曰三爵者献也酬也酢也王氏曰凢此饮酒则非特幽王之朝而已孔氏曰饮酒初时或有醉者或有不醉者复设法以逼之郑氏曰立监使视之又助以史使督酒欲令皆醉也王氏曰立监史本防人之失礼仪也不醉者正其礼仪则善也醉者失其礼仪则不善也今反以醉者爲善耻彼不醉者而强之以酒孔氏曰不醉者监与史反耻而罚之是使之小大尽醉举坐皆犹狂也〇朱氏曰安得从而告之使勿至于大怠乎告之若曰所不当言者勿言所不当从者勿语醉而妄言则当罚汝使出童羖矣设言必无之物以恐之也女飮至三爵巳昏然无所识矣况敢又多饮乎又丁宁以戒之也淳于髠说齐威王曰赐酒大王之前执法在傍御史在后秦王赵王会渑池秦王请赵王鼔瑟秦御史前书曰某年某月日秦王与赵王会饮赵王鼔瑟蔺相如请秦王击缻顾召赵御史书之曰某年某月日秦王爲赵王击缻此古人君燕饮之制犹存于战国者也或立之监即执法也郷射注所谓立司正以监察仪法者也或佐之史即御史也董氏所谓佐之史以书之者也刘执中解此章虽多牵强忿激失诗人温柔敦厚之意然论酗酒之害深切详明故并録之賔之初筵五章章十四句鱼藻刺幽王也言万物失其性王居镐京将不能以自乐故君子思古之武王焉吕氏曰鱼藻之诗与孟子所谓惟贤者而后乐此不贤者虽有此不乐也及王制旱干水溢民无菜色然后天子食日举以乐之义同鱼在在藻有颁其首王在在镐岂乐饮酒朱氏曰兴也藻解见采苹毛氏曰颁大首貌说文曰镐武王所都在长安西上林苑中郑氏曰岂亦乐也欧阳氏曰鱼在在藻者言万物之得其性也王在在镐者谓武王安其乐也鱼在在藻有莘其尾王在在镐饮酒乐岂毛氏曰莘长貌〇长乐刘氏曰有莘其尾者饱满无虞则戏于水面旣升而露其首又降而露其尾莘然其长矣李氏曰乐岂但倒其文以便韵耳鱼在在藻依于其蒲王在在镐有那其居郑氏曰那安貌天下平安王无四方之虞故其居处那然安也鱼藻三章章四句采菽刺幽王也侮慢诸侯诸侯来朝不能钖命以礼数徴㑹之而无信义君子见微而思古焉采菽采菽筐之筥之君子来朝何钖予之虽无予之路车乗马又何予之玄衮及黼毛氏曰兴也郑氏曰菽大豆也采之者采其叶以爲藿三牲牛羊豕芼以藿王飨賔客有牛爼乃用铏羹故使采之孔氏曰王肃云筐筥受所采之菜毛氏曰君子谓诸侯也玄衮卷龙也郑氏曰及与也朱氏曰黼如斧形刺之于裳也刘氏曰菽薄物采以爲藿然而不可不敬故或筐之或筥之况诸侯之君乎故当有以厚钖予之也陈氏曰虽无予之者好之之心无巳也上公九章其服用衮古之诸侯岂皆上公而有是赐哉诗人取其赐予之至厚者尔上公之服九章玄者衣之色也衮者画之于衣九章之第一章也黼者绣之于裳九章之第八章也玄衮及黼皆谓上公之服也觱沸槛泉言采其芹君子来朝言观其旂其旂渒渒鸾声嘒嘒载骖载驷君子所届朱氏曰兴也毛氏曰觱沸泉出貌槛泉正出也郑氏曰芹菜也可以爲𦵔亦用待君子也周礼芹菹鴈醢毛氏曰渒渒动也嘒嘒中节也苏氏曰驾者旣服而三之曰骖四之曰驷长乐刘氏曰届至也朱氏曰觱沸槛泉则采其芹诸侯来朝则观其旂见其旂闻其鸾声又见其马则知君子之至于是也赤芾在股邪幅在下彼交匪纾天子所予乐只君子天子命之乐只君子福禄申之朱氏曰兴也毛氏曰诸侯赤芾邪幅幅偪也所以自偪束也郑氏曰芾太古蔽膝之象也冕服谓之芾其他服谓之韠以韦爲之其制上广一尺下广二尺长三尺其颈五寸肩革带博二寸胫本曰股邪幅如今行縢也偪束其胫自足至膝故曰在下朱氏曰交际也毛氏曰纾缓也朱氏曰言诸侯见于天子恭敬斋遫不敢纾缓也盖因其服以起兴曰赤芾在股则邪幅在下矣彼交匪纾则天子所予矣是以钖之命而申之以福禄也荀子劝学篇云君子不傲不隐不瞽谨顺其身诗曰匪交匪纾天子所予维柞之枝其叶蓬蓬乐只君子殿天子之邦乐只君子万福攸同平平左右亦是率从郑氏曰兴也毛氏曰蓬蓬盛貌殿鎭也平平辩治也朱氏曰左右诸侯之臣也长乐刘氏曰柞之所以有枝以卫其株枝之所以有叶以庇其干者皆由根本坚固气脉盛大俾之然也根本天子也枝叶者诸侯也气脉者朝廷之宠命也故叶之蓬蓬者根本气脉之所及然则叶之蓬蓬反以卫其根株而爲之坚固犹天子宠钖诸侯俾之茂盛反能殿天子之邦而益朝廷之固也故曰乐只君子殿天子之邦乐只君子万福攸同〇王氏曰万福攸同则所谓并受其福也朱氏曰又言其左右之臣亦从之而至此也左传魏绛曰诗曰乐只君子殿天子之邦乐只君子万福攸同便蕃左右亦是帅从汎汎杨舟绋纚维之乐只君子天子葵之乐只君子福禄膍之优哉游哉亦是戾矣朱氏曰兴也毛氏曰绋繂纚緌也葵揆也膍厚也戾至也郑氏曰杨木之舟浮于水上汎汎然东西无所定舟人以绋系其緌以行之〇苏氏曰天下之诸侯抚之则怀弃之则去亦如舟之无定耳欧阳氏曰绋纚维舟如天子以爵命维持诸侯尔王氏曰君子所乐乐王能以义揆之也君子事王以义而已茍王无义以揆之则诞或见信忠或见疑以是爲非以非爲是则君子有忧而无乐矣〇丘氏曰乐只君子有功德而天子揆之又以福禄厚之也朱氏曰于是又叹诸侯优游而至于此也释文曰膍韩诗作肶采菽五章章八句角弓父兄刺幽王也不亲九族而好谗佞骨肉相怨故作是诗也前汉书杜邺曰人情恩深者其养谨爱至者其求详夫戚而不见殊孰能无怨此棠棣角弓之诗所爲作也骍骍角弓翩其反矣兄弟昏姻无胥远矣毛氏曰兴也骍骍调利也朱氏曰角弓以角饰弓也翩反貌郑氏曰胥相也欧阳氏曰弓之爲物其体往来张之则内向而来弛之则外反而去李氏曰九族我亲之则附踈之则离亦如角弓翩然而反苏氏曰是以告之使无相逺也尔之逺矣民胥然矣尔之教矣民胥傚矣郑氏曰尔幽王也胥皆也欧阳氏曰王与骨肉如此则下民亦将倣上之所爲也此令兄弟绰绰有𥙿不令兄弟交相爲瘉郑氏曰令善也毛氏曰绰绰寛也𥙿饶瘉病也朱氏曰言王化之不善此善兄弟则绰绰有𥙿而不变彼不善之兄弟则由此而交相病矣孔氏曰天下善人少恶人多民之无良相怨一方受爵不让至于巳斯亡郑氏曰良善也朱氏曰一方彼一方也毛氏曰爵禄也〇王氏曰民丧其良心不参彼巳之曲直躬自薄而厚责于人也则各相怨于一方朱氏曰相怨者各据其一方耳若以责人之心责己爱己之心爱人使彼己之间交见而无蔽则岂有相怨者哉〇王氏曰受爵不让专利而有之也至于巳斯忘怨之所归祸之所集故也老马反爲驹不顾其后如食冝饇如酌孔取毛氏曰饇饱也吕氏曰孔取甚取也〇郑氏曰见老人反侮慢之遇之如㓜稚不自顾念后至年老人之遇巳亦将然朱氏曰巳多而冝饱矣其酌之所取亦巳甚矣言民不知长少之义慢老而虐之父兄反听于子弟所谓老马反爲驹也彼慢老者独能长少而不老乎所谓不顾其后也其快意不顾如食者但知称其饇饱之欲酌者但知多取曽不少加斟量也毋教猱升木如涂涂附君子有徽猷小人与属郑氏曰母禁辞毛氏曰猱猿属涂泥也附着也徽美也郑氏曰属连属也长乐刘氏曰小人之爲不善皆其所自能不必教之也今幽王又踈薄骨肉爲不善于上以倡之是教猱升木也小人乐于不善而王又益之以不善之教是以涂涂附其墍且相着不可脱矣非所以爲上之道也故陈爲上之道曰君子有徽猷小人与属也先王有至德要道民用和睦正其五品爲之孝友此之谓徽猷王氏曰君子有徽猷于此则小人与属于彼矣亲亲长长之道乃民之良心非由外铄也冝其与属而不可解也雨雪瀌瀌见晛曰消莫肯下遗式居娄骄孔氏曰瀌瀌雪盛貌毛氏曰晛日气也苏氏曰遗予也释文曰娄王肃云数也郑氏曰雨雪之盛瀌瀌然至日将出其气始见则雪消释矣〇苏氏曰雨雪之瀌瀌盛也见日而消矣王族相怨毒王苟有意绥之亦释然解矣今王曽莫予之居于其上而屡骄焉而何以化彼哉董氏曰瀌韩诗作麃释文曰见韩诗作曣音于见反云曣见日出也曰韩诗作聿刘向同王之不肯降心下与族人者以其居于骄慢而不可移也娄骄犹所谓屡空言其骄之非一也雨雪浮浮见晛曰流如蛮如髦我是用忧毛氏曰浮浮犹瀌瀌也流者流而去也蛮南蛮也髦夷髦也欧阳氏曰言骨肉相视如夷狄无礼义仁恩也一章戒王无信谗佞而逺九族二章言王茍逺之非徒王族之乖离也民皆将化之矣三章四章五章遂言民皆化之兄弟宗族始则相病巳而相怨相争夺而不止巳而暴蔑其尊老而不顾俗之薄极矣皆王化之也六章复叹丗衰族薄王又从而导之犹教猱升木以涂附涂冝其易也因慨然而思上之化下速于影响导之以恶旣易如此况于有善道以化之小民其有不与属者乎七章言风俗薄恶宗族乖离其势虽如雨雪瀌瀌之可畏王茍笃于亲则洗然如雪之见日群慝衆怨无复存矣奈何其不肯降心而式居娄骄也惟其骄所以不降惟其不降所以九族不亲惟其九族不亲所以天下化之骄者其病本也八章申言雨雪浮浮见晛曰流其易消如此奈何王方且视宗族如髦蛮而不之顾则浮浮之雪岂有消流之望乎诗人之所忧也角弓八章章四句菀柳刺幽王也暴虐无亲而刑罚不中诸侯皆不欲朝言王者之不可朝事也有菀者柳不尚息焉上帝甚蹈无自暱焉俾予靖之后予极焉毛氏曰菀茂木也郑氏曰尚庶几也孔氏曰王肃孙毓皆以上帝爲斥王毛氏曰蹈动也暱近也欧阳氏曰靖安也〇苏氏曰君子之愿庇于王譬如行道之人无不庶几息于茂柳者孔氏曰王其心变动不恒诸侯相戒无往亲近之必将得罪陈氏曰且俾我安之以待其改恶从善而后我至焉言朝王也有菀者柳不尚愒焉上帝甚蹈无自瘵焉俾予靖之后予迈焉毛氏曰愒息也瘵病也〇李氏曰迈往也宣王之时诸侯之朝犹曰我友敬矣谗言其兴今幽王暴虐如此则诸侯之朝其速祸也冝矣〇欧阳氏曰后予迈焉谓待其可往朝则往焉有鸟髙飞亦传于天彼人之心于何其臻曷予靖之居以凶矜郑氏曰傅臻皆至也彼人斥幽王也鸟之髙飞极至于天耳幽王之心于何所至乎言其转侧无常人不知其所届前二章犹欲靖以待幽王之改然后往朝此章言幽王之心不可测度不知其悛改之期也故叹曰曷爲予靖以待之乎幽王方且自居以凶暴骄矜其恶日炽也于是乎絶意于王室矣居以凶矜即角弓所谓式居娄骄也傅说告髙宗曰惟厥攸居政事惟醇自古圣贤之论治乱每言夫居焉菀柳三章章六句桑扈之什十篇四十三章三百八句吕氏家塾读诗记卷第二十三吕氏家塾读诗记吕氏家塾读诗记卷二十四吕氏家塾读诗记卷第二十四都人士之什都人士周人刺衣服无常也古者长民衣服不贰从容有常以齐其民则民德归壹伤今不复见古人也董氏曰缁衣公孙尼子作也其书曰长民者衣服不贰从容有常以齐其民则民德壹诗序盖杂出于古之遗言也彼都人士狐裘黄黄其容不改出言有章行归于周万民所望毛氏曰彼彼明王也郑氏曰城郭之域曰都吕氏曰都人士者即丧服传所谓都邑之士所以别野人也朱氏曰黄黄狐裘色也不改有常也章文章也郑氏曰于于也毛氏曰周忠信也郑氏曰古明王时都人士冬则衣狐裘黄黄然其容貌旣有常言语又有法度文章丘氏曰不惟衣服容貌言语之有常其郑氏曰台夫湏也以台皮爲笠毛氏曰缁撮缁布冠也朱氏曰其制小仅可撮其髻也吕氏曰君子女者贵人之女所以别民女也毛氏曰绸直密直如髪也张氏曰都人士始论长民者次论都人之士女一章言长民者故不言女二章以下统言男女也吕氏曰礼不下于庶人则长民者所齐野人有不与也王氏曰台笠缁撮在野与衆皆作之服也绸直如髪则其德性之善也郑氏曰疾时皆奢淫我不复见今士女之然者心思之而忧也彼都人士充耳琇实彼君子女谓之尹吉我不见兮我心苑结毛氏曰琇美石也孔氏曰王肃云以美石爲瑱塞实其耳朱氏曰尹吉未详郑氏曰苑犹屈也积也孔氏曰我今不见古之士女德服如是我心爲之苑结彼都人士垂带而厉彼君子女卷髪如虿我不见兮言从之迈毛氏曰厉带之垂者郑氏曰虿螫虫也尾末揵然似妇人髪末曲上卷然者也迈行也王氏曰是不可得见也得见则我从之迈也释文带作带云本亦作带匪伊垂之带则有余匪伊卷之髪则有旟我不见兮云何盱矣郑氏曰伊辞也盱病也〇苏氏曰带由其自余而垂之髪由其自扬而卷之言古之爲容者亦从其自然而非强之也郑氏曰思之甚云何乎我今巳病矣都人士五章章六句采緑刺怨旷也幽王之时多怨旷者也终朝采緑不盈一匊予髪曲局薄言归沐毛氏曰兴也自旦及食时爲终朝〇郑氏曰緑王刍也毛氏曰两手曰匊局卷也李氏曰薄辞也〇郑氏曰緑易过期而不见也后汉书刘瑜上䟽曰天地之性隂阳正纪隔絶其道则水旱爲并诗云五日爲期六日不詹怨旷作歌仲尼所録之子于狩言韔其弓之子于钓言纶之绳郑氏曰之子谓其君子也于往也孔氏曰韔谓射讫弛弓纳于韔中也郑氏曰纶钓缴也丘氏曰言是子往猎我则爲之纳弓于韔中往钓我则爲之緍绳于竿今逺行从役乆而不归思其如此而不可得也其钓维何维鲂及鱮维鲂及鱮薄言观首孔氏曰上章兼有狩此偏言钓者因上章钓文在下接而申之董氏曰维鲂及鱮薄言观者言其得鱼之多使观者乐也丘氏曰君子善钓如此今乆而不归故思而述之也释文曰观韩诗作覩采緑四章章四句黍苗刺幽王也不能膏润天下卿士不能行召伯之职焉芃芃黍苗隂雨膏之悠悠南行召伯劳之毛氏曰兴也芃芃长大貌悠悠貌苏氏曰宣王国申伯于谢使召公往营之召公之劳行者犹隂雨之膏黍苗哀今不能而思之也我任我辇我车我牛我行旣集盖云归哉毛氏曰任者辇者车者牛者郑氏曰集犹成也丘氏曰盖不定之辞也王氏曰召伯之遇役夫如此丘氏曰召伯知其劳苦忧思故皆忧唿而谕之曰我负任者我輓辇者我将车者我牵傍牛者俟我南行之功巳集盖云归哉谓解之使说也我徒我御我师我旅我行旣集盖云归处毛氏曰徒行者御车者师者旅者王氏曰召伯之遇征夫如此肃肃谢功召伯营之烈烈征师召伯成之郑氏曰肃肃严正之貌毛氏曰谢邑也朱氏曰谢功谢邑之事也郑氏曰营治也烈烈威武貌征行也王氏曰召伯营谢功之尽成征师之威定申伯之毛平淮夷故也原隰旣平泉流旣清召伯有成王心则宁原隰解见皇皇者华〇毛氏曰土治曰平水治曰清郑氏曰召伯营谢邑相其原隰之冝通其泉水之利此功旣成宣王之心则安也天子子万姓者也大臣虑四方者也方伯分一面者也申伯之体势不重则无以鎭定南服召穆公身爲卿士岂得辞其忧责哉宣王虽深居九重宵旰之虑固未尝一日忘之也必待召公告厥成功而王心始宁焉此眞知职分者也彼忧幽王近不能察犬戎之祸以复宗周何暇经略江淮之间乎此诗人所以思古也黍苗五章章四句隰桑刺幽王也小人在位君子在野思见君子尽心以事之隰桑有阿其叶有难旣见君子其乐如何毛氏曰兴也孔氏曰下湿曰隰桑冝在湿润之所隰之近畔冝桑以今验之实然也毛氏曰阿然美貌难然盛貌郑氏曰隰中之桑枝条阿阿然长美其叶又茂盛朱氏曰隰桑有阿则其叶有难矣旣见君子则其乐如何哉隰桑有阿其叶有沃旣见君子云何不乐长乐刘氏曰沃谓长茂光润如膏之沃也隰桑有阿其叶有幽旣见君子德音孔胶毛氏曰幽黒色也胶固也王氏曰德音孔胶者其德音之所及人附离之甚固也是诗三以隰桑爲兴皆形容乐见贤者之精神情意也心乎爱矣遐不谓矣中心藏之何日忘之郑氏曰遐逺也朱氏曰谓犹告也丘氏曰诗人自道其爱贤之意李氏曰我心诚爱君子虽逺在野岂不能远告之哉董氏曰中心藏之结于心也〇李氏曰何日忘之思贤者之心无日而巳也先知觉后知先觉觉后觉贤者冝有以告衆人衆人固无以告贤者也是诗方思贤者而遽欲谓之何其犯分躐等欤盖慕用之极与贤者爲一体思竭吾忠爱以禆补之其中其否有所不知也隰桑四章章四句白华周人刺幽后也幽王取申女以爲后又得襃姒而黜申后故下国化之以妾爲妻以孽代宗而王弗能治周人爲之作是诗也程氏曰诗以刺王序误作后字自下国化之以下言当时事如此诗中所不及也诗大意刺王专宠失上下之分白华菅兮白茅束兮之子之逺俾我独兮毛氏曰兴也白华野菅也巳沤爲菅孔氏曰刈白华巳沤以爲菅又取白茅缠束之郑氏曰之子斥幽王也俾使也陈氏曰我申后也程氏曰白华则沤以爲菅白茅则用之裹束物之美恶其用各有其所兴尊卑上下各有其分今王乱贵贱之序而弃逺我俾我穷独失所也英英白云露彼菅茅天歩艰难之子不犹毛氏曰英英白云貌露亦有云言天地之气无微不着无不覆养程氏曰天歩时运也犹如也天之道云蒸露降则菅茅皆𬒳其润王如以道则嫡妾当均𬒳其宠今天运艰难而之子不犹是道也滮池北流浸彼稻田啸歌伤怀念彼硕人毛氏曰滮流貌孔氏曰言其北流是目所覩丘氏曰硕人谓幽王也程氏曰小水微流尚能浸漑稻田王之崇髙尊大而反不能通流其宠泽念此所以啸歌而伤怀也说文曰滮水流貌诗曰滮沱北流樵彼桑薪卬烘于煁维彼硕人实劳我心孔氏曰樵者薪之一名樵彼桑薪犹薪是获薪也毛氏曰桑薪冝以养人者也卬我也烘燎也煁烓灶也欧阳氏曰樵彼桑薪卬烘于煁者物失其所也桑薪冝爨烹餁而爲燎烛弃妻自伤失职也程氏曰兴王之舍嫡后之尊而专宠于嬖人也维彼王之崇大而所爲如是所以劳伤我心言之子者直谓是人也言硕人者言其居尊大之位而所爲如是也鼔钟于宫声闻于外念子懆懆视我迈迈说文曰懆愁不申也亦作惨惨王氏曰迈迈然远我而不顾也毛氏曰有诸宫中必形见于外丘氏曰如幽王心宠褒姒而声容必见于外不可掩也念幽王宠褒姒而逺我则尝懆然而忧思幽王视我则愈迈迈然而踈远也释文曰迈韩诗及说文并作㤄孚吠反有鹙在梁有鹤在林维彼硕人实劳我心毛氏曰鹙秃鹙也孔氏曰梁鱼梁也苏氏曰鹙鹤皆以鱼爲食然鹤之于鹙清浊则有间矣今鹙在梁而鹤在林鹙则饱而鹤则饥矣幽王进褒姒而黜申后譬之如养鹙而弃鹤也程氏曰今王使我不得其所是以伤心鸳鸯在梁戢其左翼之子无良二三其德郑氏曰戢歛也歛左翼者谓右掩左也鸟之䳄雄不可别者以翼右掩左雄左掩右雌王氏曰鸳鸯能好其匹于止得其所止雄雌相从不失其性也之子无良二三其德者幽王无良不一其德鸳鸯之不如也有扁斯石履之卑兮之子之远俾我疷兮毛氏曰扁乗石貌王乗车履石疷病也苏氏曰石之施于履者乗石也石之扁然下者可施于履之卑而不可施于贵譬如人之贱者可以爲妾而不可以爲后言物各有所施之不可改也欧阳氏曰弃妻指此石常在人下如妾止当在下尔今之子远我而进彼使我病也白华八章章四句緜蛮微臣刺乱也大臣不用仁心遗忘微贱不肯飮食教载之故作是诗也程氏曰诗序必是同时所作然亦有后人増者如緜蛮序不肯飮食教载之但见诗中云饮之食之教之诲之命彼后车谓之载之即云教载絶不成语也緜蛮黄鸟止于丘阿道之云逺我劳如何饮之食之教之诲之命彼后车谓之载之毛氏曰兴也緜蛮小鸟貌丘阿曲阿也朱氏曰后车副车也郑氏曰小鸟知止于丘之曲阿静安之处而託息焉喻小臣择卿大夫有仁厚之德者而依属焉王氏曰道之云远我劳如何则大臣我微贱者也我者内之也陈氏曰饮食以慰借之而日受其教诲又命后车以载之此大臣之所当施于从行小臣之事也緜蛮黄鸟止于丘隅岂敢惮行畏不能趋饮之食之教之诲之命彼后车谓之载之郑氏曰丘隅丘角也惮难也王氏曰趋疾行也李氏曰非敢惮行也但恐其疲劳不能疾趋耳大学诗云緍蛮黄鸟止于丘隅子曰于止知其所止可以人而不如鸟乎緜蛮黄鸟止于丘侧岂敢惮行畏不能极饮之食之教之诲之命彼后车谓之载之郑氏曰丘侧丘傍也极至也〇李氏曰国语云齐朝驾则夕极于鲁国极之爲言至也非敢惮行但恐不能至其所也緜蛮三章章八句瓠叶大夫刺幽王也上弃礼而不能行虽有牲牢饔饩不肯用也故思古之人不以微薄废礼焉幡幡瓠叶采之亨之君子有酒酌言尝之毛氏曰幡幡瓠叶貌〇郑氏曰亨熟也熟瓠叶者以爲饮酒之𦵔也王氏曰尝其㫖否然后行献酬之礼杜氏左传注曰古人不以微薄废礼虽瓠叶兎首犹与賔客享之〇苏氏曰伤今幽王虽有牲牢饔饩而不肯用也有兎斯首炮之燔之君子有酒酌言献之孔氏曰斯此也苏氏曰有兎斯首言一兎也毛氏曰炮加火曰燔〇郑氏曰炮之燔之者将以爲饮酒之羞也苏氏曰献主人酌賔也有兎斯首燔之炙之君子有酒酌言酢之毛氏曰炕火曰炙酢报也有兎斯首燔之炮之君子有酒酌言醻之毛氏曰醻道饮也瓠叶四章章四句渐渐之石下国刺幽王也戎狄叛之荆舒不至乃命将率东征役乆病于外故作是诗也渐渐之石维其髙矣山川悠远维其劳矣武人东征不皇朝矣毛氏曰渐渐山石髙峻郑氏曰武人谓将帅也〇朱氏曰皇暇也孔氏曰王肃云言远征戎狄戍役不息乃更渐渐之髙石长远之山川维其劳苦也欧阳氏曰武人东征不皇朝矣者谓乆处于外不得朝见天子也解经不必改字郑氏以劳爲辽非也然孔氏之说读诗者所当知渐渐之石维其卒矣山川悠远曷其没矣武人东征不皇岀矣郑氏曰卒者崔嵬也谓山巅之末也曷何也〇毛氏曰没尽也孔氏曰言所登历何时可尽徧也欧阳氏曰不皇岀矣者谓深入险阻之地将不得岀也有豕白蹢烝渉波矣月离于毕俾滂沱矣武人东征不皇他矣验也谓征役者在险阻之中惟雨是忧不皇及他也履险遇雨征行所尤苦故以爲言长乐刘氏之说其辞切而哀若作于熙宁安南败事之前则旣其文而未旣其实深可惧也若作于熈宁安南败事之后则三折肱知爲良医深可信也虽未知其爲何时要皆有益于学者故特録之渐渐之石三章章六句苕之华大夫闵时也幽王之时西戎东夷交侵中国师旅并起因之以饥馑君子闵周室之将亡伤巳逢之故作是诗也陈氏曰此诗其辞简其情哀周室将亡不可救矣诗人伤之而已苕之华芸其黄矣心之忧矣维其伤矣毛氏曰兴也苕陵苕也将落则黄苏氏曰言周室之衰如是华也苕之华其叶青青知我如此不如无生毛氏曰华落叶青青然丘氏曰诗人言知我所遇之丗如此不如不生之愈也牂羊坟首三星在罶人可以食鲜可以饱毛氏曰牂羊牝羊也坟大也郑氏曰三星心星也毛氏曰罶曲梁也寡妇之笱也莆田郑氏曰牝羊首小今也羸瘰反首大而身小牂羊而坟首心星而照罶皆不乆也此以兴死亡将至也陈氏曰人可以食鲜可以饱言苟且一食无望其余也苕之华三章章四句何草不黄下国刺幽王也四夷交侵中国背叛用兵不息视民如禽兽君子忧之故作是诗也李氏曰文王之于民以不忍人之心行不忍人之政其民无不得其所矣而犹视之如伤此周之所以兴也幽王之时兵革不息征伐不休民之愁苦甚矣而幽王曽不之恤视民如禽兽此周之所以亡也兴亡之鉴岂远乎哉何草不黄何曰不行何人不将经营四方丘氏曰将亦行也郑氏曰用兵不息军旅自歳始草生而出至歳晚矣何草而不黄乎言草皆黄也于是之间何日不行乎言常行劳苦之甚毛氏曰何人不将言万民无不从役何草不玄何人不矜哀我征夫独爲匪民郑氏曰玄赤黒色始春之时草牙孽者将生必玄无妻曰矜从役者皆过时不得归故谓之矜古者师出不踰时所以厚民之性也今则草玄至于黄此岂非民乎〇董氏曰韩诗作何人不鳏匪兕匪虎率彼旷野哀我征夫朝夕不暇毛氏曰兕虎野兽也〇孔氏曰率循也毛氏曰旷空也朱氏曰言征夫非兕非虎何爲使之循旷野而朝夕不得闲暇也有芃者狐率彼幽草有栈之车行彼周道丘氏曰芃毛尾长貌〇毛氏曰栈车役车也孔氏曰狐本是草中之兽人非禽兽何爲行彼周道之上常在外野与狐在幽草乎何草不黄四章章四句吕氏家塾读诗记吕氏家塾读诗记卷二十五吕氏家塾读诗记卷第二十五正大雅说已见正小雅文王之什文王文王受命作周也张氏曰文王之于天下都无所与惟正已而巳后丗多疑文王行善以倾纣之天下正犹曹丕语禅让之事曰舜禹之事吾知之矣观文王一篇便知文王之德性文王之德业固美更得诗人能道之按吕氏春秋周公旦乃作诗曰文王在上于昭于天周虽旧邦其命惟新以绳文王之德熟味此诗信非周公莫能作也文王在上于昭于天周虽旧邦其命维新有周不显帝命不时文王陟降在帝左右毛氏曰于叹辞昭见也不显显也不时时也陟升也朱氏曰文王在上尊仰之辞也于昭于天叹其德之昭明上彻于天也言文王与天同德也王氏曰周受封自后稷则其爲邦旧矣至文王而天命之肇造区夏则其命维新矣不显则所以甚言其显也不时则所以甚言其时也唯其道之显是以爲帝命之时也朱氏曰夫文王在上而于昭于天则有周之德岂不显乎周虽旧邦而其命维新则上帝之命岂不时乎德显命时间不容息盖以文王德合乎天一陟一降常若在上帝之左右与之同运而无违也亹亹文王令闻不巳陈钖哉周侯文王孙子文王孙子本支百丗凢周之士不显亦丗毛氏曰亹亹勉也郑氏曰令善也闻声闻也陈敷也杜氏左传注曰钖赐也李氏曰哉者语辞也毛氏曰侯维也本本宗也支支子也朱氏曰所谓亹亹文王文王非有所勉也盖其纯亦不巳而人见其亹亹也其德不巳则令问亦不巳德盛如是故上帝敷钖于周维以文王孙子观之则可见矣盖其本宗则百丗爲天子支庶则百丗爲诸侯皆天命也不惟如此而巳而又及其臣子使凢周之士亦丗丗脩德而与周匹休焉不显亦丗犹曰岂不显乎其亦丗也盖言其传丗永乆而以不显二字叹之以足其辞也董氏曰亹亹文王集注作娓娓文王按说文娓娓勉也然则字当作娓左氐羊舌职陈桓子国语芮良夫引诗作陈钖载周丗之不显厥犹翼翼思皇多士生此王国王国克生维周之桢济济多士文王以宁郑氏曰犹谋也毛氏曰翼翼恭敬也思辞也颜氏汉书注曰皇美也毛氏曰桢干也济济多威仪也郑氏曰周之臣旣丗丗光明其爲君谋事忠敬翼翼然颜氏汉书注曰美哉多士生此周王之国也王氏曰桢国所恃以立也周获天人之助矣故能生周之桢也朱氏曰文王之国能生此衆多之士则可以爲国之干而文王亦赖以爲安矣穆穆文王于缉熙敬止假哉天命有商孙子商之孙子其丽不亿上帝旣命侯于周服王氏曰穆穆敬也美也孔氏曰于叹美之辞〇王氏曰缉续也苏氏曰熙光也朱氏曰继续光明亦不巳之意孔氏曰止爲语辞苏氏曰假大也毛氏曰丽数也〇孔氏曰不亿其数至多不徒止于一亿而巳郑氏曰周服周之九服也〇朱氏曰穆穆然文王之德不巳其敬如此是以大命集焉以有商孙子观之则可见矣〇欧阳氏曰大哉天命商之子孙数甚衆多而上帝乃命之爲周诸侯〇孔氏曰此作在成王之时从后见其归周本而美之尔孟子曰诗云商之孙子其丽不亿上帝旣命侯于周服侯服于周天命靡常殷士肤敏祼将于京孔子曰仁不可爲衆也夫国君好仁天下无敌侯服于周天命靡常殷士肤敏祼将于京厥作祼将常服黼冔王之荩臣无念尔祖毛氏曰殷士殷侯也肤美也敏疾也祼灌鬯也周人尚臭将行也朱氏曰京周之京师也〇毛氏曰黼白与黒也冔殷冠也夏后氏曰收周曰冕郑氏曰王斥成王毛氏曰荩进也无念念也〇孔氏曰汝祖文王也王氏曰商之孙子侯服于周则以天命靡常故也天常命商使有九有之师矣今侯服于周所谓靡常也唯其靡常故商之子孙其爲士而肤美敏疾者乃反祼将于周京以助周祭也〇董氏曰常服则不变其服矣不变其服存商制也朱氏曰先代之后统承先王脩其礼物作賔于王家时王不敢变而亦所以爲戒也于是唿王之荩臣而告之曰得无念尔祖文王之德乎盖以戒王而不敢斥言犹所谓敢告仆夫云尔前汉刘向上䟽曰孔子论诗至于殷士肤敏祼将于京喟然叹曰大哉天命善不可不传于子孙是以富贵无常盖伤微子之事周而痛殷之亡也荩者忠爱之笃进退无己也故谓之忠荩无念尔祖聿脩厥德永言配命自求多福殷之未丧师克配上帝冝鉴于殷骏命不易毛氏曰聿述也永长也〇郑氏曰师衆也毛氏曰骏大也释文曰不易言其难也李氏曰无念尔祖言成王欲念尔祖则在乎聿脩厥德而己能脩德则可以长配天命而福禄自来矣孟子曰祸福无不自己求之者商自永祸周自求福天何容心于其间哉毛氏曰殷之未丧师帝乙巳上也朱氏曰殷未失天下之时盖常配上帝矣今其子孙乃如此冝以爲监而自省焉则知天命之难保矣大学曰诗云殷之未丧师克配上帝冝监于殷峻命不易道得衆则得国失衆则失国王者代天理物操典礼命讨之柄以临天下故曰配命又曰配上帝命之不易无遏尔躬宣昭义问有虞殷自天上天之载无声无臭仪刑文王万邦作孚毛氏曰遏止也孔氏曰宣昭布明也毛氏曰义善也〇郑氏曰有又也毛氏曰虞度也载事也〇朱氏曰仪象也〇毛氏曰刑法也孚信也欧阳氏曰知天命之不易无使天命至尔躬而止朱氏曰当布明善问而度殷之所以废兴由于天命者如此〇吕氏曰凢欲配天命者当法天然天无声臭可求苟仪刑文王则天德全矣此万邦所以作乎朱氏曰子思子曰惟天之命于穆不巳盖曰天之所以爲天也于乎不显文王之德之纯盖曰文王之所以爲文也纯亦不巳夫知天之所以爲天文王之所以爲文则夫与天同德者可得而言矣是诗首言文王在上于昭于天文王陟降在帝左右而终之以此其旨深矣〇缁衣大雅曰仪刑文王万国作孚宣昭义问所谓辟四门明四目达四聦盖天命之大非小知偏学所能与也又虞度商之兴亡自天者其敬其怠了然可识愈敬惧而不敢怠矣文王七章章八句大明文王有明德故天复命武王也明明在下赫赫在上天难忱斯不易维王天位殷适使不挟四方毛氏曰忱信也〇李氏曰易乃难易之易〇毛氏曰纣居天位而殷之正适也〇朱氏曰挟谓挟而有之言在下者有明明之德则在上者有赫赫之命矣达于上下去就无常此天之所以难忱而爲君之所以不易也王氏曰今纣所居之尊则天位也所传之正则殷适也使不挟四方其不可保恃如此天位殷适使不挟四方则下章所陈眷顾周家有加无巳者非天私我有周也栽者培之倾者覆之因其材而笃焉耳挚仲氏任自彼殷商来嫁于周曰嫔于京乃及王季维德之行大任有身生此文王毛氏曰挚国任姓仲中女也〇朱氏曰殷商殷商之诸侯也自周而言则诸侯皆商也〇毛氏曰嫔妇也朱氏曰京周京也郑氏曰及与也〇毛氏曰大任仲任也身重也郑氏曰挚国中女曰大任从殷商嫁爲妇于周之京配王季而与之共行德同志意也苏氏曰言文王之贤其所从来者远自其父母而巳然矣维此文王小心翼翼昭事上帝聿怀多福厥德不回以受方国郑氏曰翼翼恭顺貌昭明也杜氏左传注曰聿惟也苏氏曰怀来也毛氏曰囬违也〇郑氏曰方国四方来附者〇李氏曰文王小心恭愼明事上帝遂能怀来百福盖其德不回故能朝诸侯受此四方来归之国也天监在下有命旣集文王初载天作之合在洽之阳在渭之涘文王嘉止大邦有子郑氏曰监视也毛氏曰集就也朱氏曰载年也毛氏曰合配也洽水也谷梁传曰水北爲阳渭解见谷风〇毛氏曰涘涯也〇朱氏曰嘉昏礼也天之监照实在于下其命旣集于周矣故于文王之初年而黙定其配郑氏曰天于文王生则爲之生配于气势之处王氏曰洽之阳渭之涘则莘国所在也朱氏曰洽阳渭涘当文王将昏之期而大邦有子盖曰非人之所能爲矣大邦有子俔天之妹文定厥祥亲迎于渭造舟爲梁不显其光毛氏曰俔磬也朱氏曰文礼也祥吉也郑氏曰卜而得吉则以礼定其吉祥谓使之纳币也孔氏曰尔雅云天子造舟孙炎云造舟比舟爲梁也然则造舟者比舩于水加版于上即今之浮桥故杜预云造舟爲梁则河桥之谓也文王敬重昏事始作而用之后丗以文王所用故制爲天子法耳王氏曰譬天之妹言其生德可以继天也上天之载无声无臭仪刑文王万邦作孚然则非德可以继天孰能爲之配大姒能爲之配故备其礼文往请昏焉以定其祥旣定矣则文王亲迎于渭也毛氏曰言贤圣之配王基始于是造舟然后可以显其光辉有命自天命此文王于周于京纉女维莘长子维行笃生武王保右命尔爕伐大商毛氏曰纉继也莘大姒国也长子长女也〇朱氏曰行嫁也毛氏曰笃厚也右助也爕和也丘氏曰将言笃生武王之事故又本而发之也朱氏曰天旣命文王于周之京矣而克纉大任之女事者惟此莘国以其长女来嫁于我也天又笃厚之使生武王保之助之命之而使之顺天命以伐商也〇王氏曰言大商则乃所以大文武之德以爲商大矣非德大则不能爕伐也殷商之旅其㑹如林矢于牧野维予侯兴上帝临女无贰尔心毛氏曰旅衆也矢陈也〇孔氏曰牧野纣南郊地名郑氏曰侯诸侯也〇毛氏曰兴起也郑氏曰临视也女谓武王也长乐刘氏曰贰谓疑贰也〇孔氏曰殷商之兵衆其㑹聚之时如林木之盛列于牧野王氏曰明文武之兴以德不以力也陈氏曰文王爲王武王继丗以伐纣不应复言侯兴也〇王氏曰以其衆寡之力尊卑之位冝有贰心〇说文曰旝建大木置石其上发以机以追敌也诗曰其旝如林纣以天子之威如林之衆来战武王方自眇然诸侯而起茍较强弱而计衆寡其心必疑贰矣然当是时武王方一心以奉天讨若上帝实临之较计之私岂得而容哉曰上帝临女无贰尔心盖设爲勉之之辞以形容武王奉天讨之心也牧野洋洋檀车煌煌驷騵彭彭维师尚父时维鹰扬凉彼武王肆伐大商㑹朝清明毛氏曰洋洋广也孔氏曰檀木之兵车毛氏曰煌煌明也駵马白腹曰騵孔氏曰彭彭强盛也朱氏曰师尚父太公望爲太师而号尚父也毛氏曰鹰扬如鹰之飞扬也凉佐也郑氏曰肆故今也莆田郑氏曰㑹朝者㑹战之朝郑氏曰战地寛广兵车鲜明马又强盛尚父佐武王爲之上将孔氏曰王肃云以甲子昧爽与纣战不崇朝而杀纣天下乃大清明无复浊乱〇前汉王莾传诗云时惟鹰扬亮彼武王注云亮助也大明八章四章章六句四章章八句緜文王之兴本由大王也緜緜瓜瓞民之初生自土沮古公亶父陶复陶穴未有家室毛氏曰緜緜不絶貌瓜绍也瓞瓝也民周民也朱氏曰自从也土地也言周人始生在此沮之地也毛氏曰沮水水也古公豳公也古言乆也亶父字或殷质以名言也孔氏曰陶说文云陶瓦器灶也盖以陶去其土而爲之故谓之陶许氏淮南子注曰复重窟也孔氏曰穴土室也毛氏曰室内曰家王氏曰先歳之瓜甞大矣嗣歳之瓞则小末则复大周帝喾之胄也中甞衰小后至于大王文王更大故以瓜瓞况之緜緜则言虽弱而不絶也郑氏曰公刘迁于豳居沮之地历丗亦緜緜然至大王而德益盛得其民心而生王业故本周之兴云于沮也苏氏曰大王其始犹处于复穴无室家之盛及迁于𡵨周而后大兴焉前汉地理志右扶风杜阳注水南入渭颜师古曰诗云自土沮齐诗作自杜言公刘避狄而来居杜与沮之地说文引诗曰陶陶穴古公亶父来朝走马率西水浒至于𡵨下爰及姜女聿来胥宇苏氏曰朝早也毛氏曰率循也浒水涯也郑氏曰爰于也及与也毛氏曰姜女大姜也〇莆田郑氏曰聿遂也〇毛氏曰胥相也宇居也孔氏曰古公避狄之难其来以早朝之时疾走其马循西方水厓沮之侧东行而至于𡵨山之下郑氏曰于是与其妃大姜来相可居者着大姜之贤知也董氏曰顾野王作来朝趣马来朝走马形容其初迁之时略地相宅精神风采也郑氏以爲避恶早且疾苟如是之迫遽则岂杖䇿去邠雍容之气象哉周原膴膴堇荼如饴爰始爰谋爰契我龟曰止曰时筑室于兹毛氏曰周原沮之间也郑氏曰广平曰原毛氏曰膴膴美也堇菜也荼苦菜也〇莆田郑氏曰饴饧也毛氏曰契开也郑氏曰周之原地在𡵨山之南膴膴然肥美其所生菜虽有性苦者皆甘如饴也此地将可居故于是始与豳人之从巳者谋谋从则又于是契灼其龟而卜之〇王氏曰爰始爰谋谋之人也爰契我龟谋之龟也谋之龟则又以爲吉与人谋契也曰止则命其臣民止于兹也曰时则命其臣民以土功之时也筑室于兹则旣命以土功之时遂筑室也迺慰迺止迺左迺右迺疆迺理迺宣迺亩自西徂东周爰执事毛氏曰慰安也苏氏曰左右东西列之也郑氏曰迺疆理其经界苏氏曰宣道沟洫也亩度广狭也郑氏曰豳与周原不能爲西东据至时从水浒言也朱氏曰周徧也毛氏曰爰于也王氏曰旣筑室于兹矣乃劳来其臣民而慰之乃安集其臣民而止之孔氏曰据公宫在中民居左右故王肃云乃左右开地置邑以居其民莆田郑氏曰乃疆理其经界乃播种其田亩于是从西往东之人徧执事矣言尽岀力也乃召司空乃召司徒俾立室家其绳则直缩版以载作庙翼翼郑氏曰俾使也绳者营其广轮方制之正也旣正则以索缩其筑版上下相承而起翼翼严显也〇长乐刘氏曰二章言迁三章四章言先营民之居处授民之耕种此章始营公室焉〇郑氏曰司空掌营国邑司徒掌徒役之事故召之使立室家之位处长乐刘氏曰其绳则直揆其基址必正也缩版以载筑其垣墉必坚也毛氏曰君子将营宫室宗庙爲先廐库爲次居室爲后释文俾作卑曰本又作俾捄之陾陾度之薨薨筑之登登削屡冯冯百堵皆兴鼛鼔弗胜毛氏曰捄虆也陾陾衆也度居也苏氏曰薨薨声也董氏曰登登则其声之应也苏氏曰削屡重复削治也张氏曰冯冯削土声郑氏曰五板爲堵兴起也毛氏曰鼛大鼔也长一丈二尺李氏曰凢此皆是形容筑墙之意〇孔氏曰掘土实之于虆谓之捄捄之者衆多陾陾然旣取得土送至墙上墙上之人受取而居于版中居之亟疾其声薨薨然李氏曰旣投之于版中则筑之登登〇苏氏曰旣成而削之其声冯冯然坚也王氏曰旣作庙矣于是营宫室百堵皆兴则营宫室也鼛鼔弗胜则人自劝功鼛鼔之节反弗胜也迺立臯门臯门有伉迺立应门应门将将迺立冡土戎丑攸行毛氏曰王之郭门曰臯门王之正门曰应门伉髙貌将将严正也冡大也冡土大社也戎大也丑衆也〇王氏曰宗庙宫室内事也自内以及外故于卒言立冡土也毛氏曰起大事动大衆必先有事乎社而后岀谓之冝肆不殄厥愠亦不陨厥问柞棫抜矣行道兊矣混夷駾矣唯其喙矣毛氏曰肆故今也苏氏曰殄絶也愠怒也毛氏曰陨坠也〇郑氏曰小聘曰问柞栎也棫白桵也孔氏曰抜抜然生柯叶也〇毛氏曰兊成蹊也〇丘氏曰混当爲昆字之误也毛氏曰駾突也吕氏曰喙张喙而息也奔趋者其状如此〇朱氏曰大王所愠谓昆夷也言大王虽不能殄絶昆夷陈氏曰亦不陨坠其聘问之好俟我之植木抜然生柯叶行道兊然成蹊径疆理葺治则昆夷疾奔而远我矣〇朱氏曰混夷畏之而奔突窜伏维其喙息而巳言德盛而混夷自服也军国之容虽备然大王犹未敢轻用其民也故不敢殄絶所愠之夷狄亦不陨废其聘问之礼盖寒暑之节龙蛇之蛰未有不积而能施不屈而能伸者也重以王季三以文王畜之可谓厚矣然犹有乐天之事焉至于王业光大而不可掩郊关之内郁郁葱葱轮蹄辐凑则昆夷不待攘斥自奉头䑕窜之不暇矣是固消长之理也此章或以爲专指大王或以爲专指文王义皆未安孟子曰文王事昆夷文王犹事昆夷则大王安得有昆夷駾矣维其喙矣之事乎皇矣之诗曰帝省其山柞棫斯抜松栢斯兊帝作邦作对自大伯王季然则柞棫抜矣行道兊矣安可专指以爲文王之诗乎盖緫叙周家王业积施屈伸之理始于大王而终于文王耳虞芮质厥成文王蹶厥生予曰有䟽附予曰有先后予曰有奔奏予曰有御侮苏氏曰虞在陜之平陆芮在同之冯翊平陆有间原焉则虞芮之所让也王氏曰质厥成者质其争讼也成与周官所谓书其刑杀之成同毛氏曰蹶动也〇王氏曰生与易所谓观我生同义毛氏曰率下亲上曰䟽附相道前后曰先后喻德宣誉曰奔奏武臣折冲曰御侮张氏曰虞芮质厥成讼狱者不之纣而之文王毛氏曰虞芮之君相与争田乆而不平乃相谓曰西伯仁人也盍往质焉乃相与朝周入其境则耕者让畔行者让路入其邑男女异路班白不提挈入其朝士让爲大夫大夫让爲卿二国之君感而相谓曰我等小人不可以履君子之庭乃相让以其所争田爲间田而退天下闻之而归者四十余国郑氏曰文王之德所以至然者由有䟽附先后奔奏御侮之臣力也虞芮质厥成则道化行矣文王蹶然震动深省其所自生者惧无以致之也予曰有䟽附予曰有先后予曰有奔奏予曰有御侮言我无以致此是皆诸臣之力尔德盛而不居此文王与人爲善也至公无我也于穆不已也緜九章章六句棫朴文王能官人也芃芃棫朴薪之槱之济济辟王左右趣之毛氏曰兴也芃芃木盛貌棫白桵也郑氏曰白桵相朴属而生者毛氏曰槱积也济济解见文王郑氏曰辟君也君王谓文王也毛氏曰趣趋也欧阳氏曰诗人言芃芃然棫朴茂盛採之以备薪槱以喻文王养育贤材美茂官之以充列位而王威仪济济然左右之臣趋而事之以见君臣之盛也济济辟王左右奉璋奉璋峨峨髦士攸冝毛氏曰半圭曰璋毛氏曰峨峨盛壮也髦俊也欧阳氏曰言在宗庙则奉璋助祭皆髦俊之士朱氏曰左右奉之亦有趣向辟王之意郑氏曰奉璋之仪峨峨然故今俊士之所冝渒彼泾舟烝徒楫之周王于迈六师及之毛氏曰渒舟行貌〇泾解见谷风郑氏曰烝衆也毛氏曰楫櫂也郑氏曰于往也迈行也〇朱氏曰六师六军也王氏曰泾在周地兴所见也郑氏曰渒渒然泾水中之舟衆徒以楫櫂之陈氏曰周王有所行迈则六师汲汲然而及之不待戒命而至欧阳氏曰王所官人入宗庙居军旅皆可用文武之材各任其事也渒彼泾舟烝徒楫之以兴周王于迈六师及之之速也倬彼云汉爲章于天周王寿考遐不作人毛氏曰倬大也云汉天河也董氏曰昭回于上所以言章郑氏曰文王是时九十余矣故云寿考毛氏曰遐逺也孔氏曰作人变旧造新之辞董氏曰遐不作人甚言其作也苏氏曰天之苍苍岂自有章哉则亦有云汉以爲之耳欧阳氏曰云汉在上爲天之文章犹贤人在朝爲国之光采陈氏曰圣人乆于其道而天下化成此周王寿考遐不作人之谓也追琢其章金玉其相勉勉我王纲纪四方毛氏曰追雕也金曰雕玉曰琢郑氏曰章文章也毛氏曰相质也郑氏曰罔罟张之爲纲理之爲纪王氏曰文王作人外则使有文内则使有质〇董氏曰玉不琢不成器作人犹追琢使之就器也然非养成其质则文其得有传哉吕氏曰所以纲纪四方维持而不坠者皆官人之效虽文王无爲犹勉勉于斯而不巳也棫朴五章章四句旱麓受祖也周之先祖丗修后稷公刘之业大王王季申以百福干禄焉周之先祖以下皆讲师所附丽此篇师传以爲文王之诗故有大王王季申以百福干禄之说于理虽无害然干禄百福之语则不辞矣瞻彼旱麓榛楛济济岂弟君子干禄岂弟朱氏曰兴也毛氏曰旱山名也麓山足也榛解见简兮陆玑草木䟽云楛其形似荆而赤茎似蓍上党人织以爲牛莒箱器又屈以爲钗毛氏曰济济衆多也释文曰岂乐也弟易也〇丘氏曰此篇凢言君子者斥文王也〇毛氏曰干求也程氏曰瞻彼旱山之榛楛草木得麓之气济济茂盛兴此周家之岂弟君子承其先祖岂弟之道所以兴盛受福也〇陈氏曰周家丗以乐易爲德故其子孙之求福也亦遵是乐易而巳其诸异乎人之求欤緜之八章曰柞棫抜矣行道兊矣皇矣之三章曰帝省其山柞棫斯抜松栢斯兊皆以山林之茂见王业之盛也故周语言此章之义曰夫旱麓之榛楛殖故君子得以易乐干禄焉若夫山林匮竭林麓散亡薮泽肆旣民力彫尽田畴荒芜资用乏匮君子将险哀之不暇而何易乐之有焉然则所谓榛楛济济者盖当时所见之实也至于诗人发兴则周语不能尽其义当如程氏说瑟彼玉瓒黄流在中岂弟君子福禄攸降郑氏曰瑟㓗鲜貌毛氏曰玉瓒圭瓒也郑氏曰黄流秬鬯也殷王帝乙之时王季爲西伯以功德受此赐攸所也降下也程氏曰缜密温润之玉瓒其中所盛必黄流也岂弟君子则福禄所降也董氏曰郑衆于周礼引诗作䘏彼玉瓒贾公彦曰䘏彼玉瓒盖古文以瑟爲䘏也申上章干禄之义也鸢飞戾天鱼跃于渊岂弟君子遐不作人朱氏曰兴也郑氏曰鸢鸱之类毛氏曰戾至也郑氏曰遐逺也程氏曰作兴起之于善也谢氏曰鸢飞戾天鱼跃于渊犹韩愈谓鱼川咏而鸟云飞上下自然各得其所也诗人之意言如此气象周家作人似之陈氏曰人才至周而盛虽由周之子孙远不作人然其所由来者亦先丗之故也作人之盛至于如鸢飞鱼跃非积累薫陶乆且熟者则不能然其来盖有自矣此序所谓受祖也清酒旣载骍牡旣备以享以祀以介景福周礼注曰郑司农云清酒祭祀之酒玄谓清酒今中山冬酿接夏而成〇郑氏曰旣载谓巳在尊中也孔氏曰骍牡赤牡之牲也朱氏曰备全具也郑氏曰景大也毛氏曰清酒旣载骍牡旣备言年丰畜硕也程氏曰此章言子孙承受其业致其诚孝之报后人载酒备牲以享祀其先君祖先飨报而子孙受福也先祖遗子孙之业莫大于人材故前章言作人后章以报祀继之瑟彼柞棫民所燎矣岂弟君子神所劳矣程氏曰瑟然密茂之状郑氏曰柞棫之所以茂盛者乃人忾燎除其旁草养治之使无害也郑氏曰劳劳来犹言佽助〇孔氏曰上言祭以福此言得福之事柞棫所以得茂者正以爲民所忾燎君子所以得福者正以爲神所劳来莫莫葛藟施于条枚岂弟君子求福不回朱氏曰兴也毛氏曰莫莫施貌程氏曰施者谓依縁木之条干说文曰枚干也可爲枚程氏曰不回谓无邪回它道也郑氏曰葛也藟也延蔓于木之枝本而茂盛喻子孙依縁先人而起〇李氏曰君子承其先祖之道以求福禄其求福也无所回邪唯承其先祖之道而已旱麓六章章四句思齐文王所以圣也思齐大任文王之母思媚周姜京室之妇大姒嗣徽音则百斯男朱氏曰思语辞〇毛氏曰齐庄也媚爱也周姜大姜也京室王室也孔氏曰京师王室之妇毛氏曰大姒文王之妃也徽美也〇朱氏曰百男举成数而言其多也言此庄敬之大任乃文王之母实能媚于周姜而称其爲周室之妇欧阳氏曰大姒每思慕任姜而继其美声有不妬忌之贤而子孙衆多惠于宗公神罔时怨神罔时恫刑于寡妻至于兄弟以御于家邦郑氏曰惠顺也孔氏曰宗公是宗庙先公书序云班宗彞中庸云陈其宗器皆谓宗庙爲宗〇郑氏曰时是也恫痛也毛氏曰刑法也寡妻适妻也御迎也朱氏曰言文王上有圣母所以成之者逺内有贤妃圻以助之者深故能顺于先公而鬼神歆之无怨恫者其仪法内施于闺门而至于兄弟以御于家邦也张氏曰言接神人之得其道孟子曰刑于寡妻至于兄弟以御于家邦言举斯心加诸彼而巳毫髪不愧于隐微然后近者孚故神罔时怨神罔时恫始可以刑于寡妻雝雝在宫肃肃在庙不显亦临无射亦保毛氏曰雝雝和也肃肃敬也朱氏曰不显幽隐之处也毛氏曰无射无厌也欧阳氏曰保守也言文王平居在宫中则雝雝然而和有事在宗庙则肃肃然而敬朱氏曰虽居幽隐亦常若有临之者虽无厌射亦常有所守焉言其纯而不巳如是圣人神人之主也如前章所载神人孚格可谓得爲主之道矣欲求所以孚格者当于此章观之肆戎疾不殄烈假不瑕不闻亦式不諌亦入毛氏曰肆故今也戎大也疾害也殄絶也〇欧阳氏曰烈光也毛氏曰假大也陈氏曰瑕玷也〇欧阳氏曰光大而无瑕也式法也〇毛氏曰不闻亦式不諌亦入言性与天合也〇欧阳氏曰事虽未甞闻举必中法又不待教諌而入于善李氏曰其德性可谓不勉而中不思而得矣岂待于有所闻有所谏而后中道哉戎疾大患难也羑里之囚是也昆夷玁狁之难则其余也文王之德如上章所陈故虽遭大难而不失其圣光大而不可毁缺所谓肆戎疾不殄烈假不瑕也肆成人有德小子有造古之人无斁誉髦斯士朱氏曰冠以上爲成人小子童子也毛氏曰造爲也〇李氏曰古之人指文王也毛氏曰无斁无厌也誉名誉也释文曰髦俊也李氏曰惟文王之德如此故士皆化之成人则有德小子则有造朱氏曰凡所以致是者盖由文王之德纯而不巳无有厌斁〇郑氏曰故令此士皆有名誉于天下成其俊乂之美也董氏曰韩诗作古之人无择圣人流泽万丗者莫大于作人所以续天地生生之大德也故此诗以是终焉文王之无斁孔子之诲人不倦其心一也典谟作于虞夏其称尧舜禹臯陶巳曰若稽古则此诗追述文王以爲古之人复何疑哉思齐五章二章章六句三章章四句皇矣美周也天监代殷莫若周周丗丗脩德莫若文王皇矣上帝临下有赫监观四方求民之莫维此二国其政不获维彼四国爰究爰度上帝耆之憎其式廓乃眷西顾此维与宅毛氏曰皇大也程氏曰赫威明也下章云王赫斯怒毛氏曰莫定也二国殷夏也四国四方也程氏曰究㝷究也度谋度也〇莆田郑氏曰耆底定也毛氏曰式用也廓大也宅居也王氏曰大哉天乃赫然下视四方求民之所归矣程氏曰此泛言天佑下民作之君长使得安定也维此二国其政不获维彼四国爰究爰度天惟求民所定故君不善则絶之如彼夏商二国不得其政则于四方之国求谋有德之君使王天下莆田郑氏曰天察四方之国而底定之憎其用大而爲虐者乃眷然西顾维此周虽小可与居天子位也作之屏之其菑其翳脩之平之其灌其栵启之辟之其柽其椐攘之剔之其檿其柘帝迁明德串夷载路天立厥配受命旣固孔氏曰作攻作之也屏除之也毛氏曰木立死曰菑自毙爲翳孔氏曰脩理之平治之也毛氏曰灌丛生也栵栭也程氏曰启之辟之谓芟除也毛氏曰柽河柳也椐樻也程氏曰攘之剔之谓穿剔去其繁冗使成长也〇毛氏曰檿山桑也串习也程氏曰夷平也载路犹满路也欧阳氏曰此章乃本周作宅之始𡵨周之民乐就有德皆共刋除树木而营理邑居朱氏曰帝迁明德谓迁此明德之君于𡵨周也〇吕氏曰串夷载路言民归往也其来者习其平易〇苏氏曰归之者载路而不絶程氏曰天立厥配受命旣固言天以其德之配天而立之使王则其受命坚固而不易也言天命终归之必成王业也释文曰翳韩诗作殪云因也因髙塡下也周颂曰𡵨有夷之行周自太王以来丗以平夷爲治民串习其平夷归往之者载路而不絶民归之则天命之矣帝省其山柞棫斯抜松栢斯兊帝作邦作对自大伯王季维此王季因心则友则友其兄则笃其庆载钖之光受禄无丧奄有四方欧阳氏曰省视也王氏曰抜者擢其修干之谓兊者恱泽外见之谓毛氏曰对配也〇孔氏曰王肃云太伯见王季之生文王知其天命之必在王季故去而适呉太王没而不返而后国传于王季周道大兴〇毛氏曰善兄弟曰友〇朱氏曰兄谓太伯郑氏曰笃厚也程氏曰载辞也钖予也毛氏曰丧亡也奄大也程氏曰帝省其山言天视周家之治以山爲兴也郑氏曰天作邦谓兴周国也作配谓爲生明君也是乃自太伯王季时则然矣太伯让于王季而文王起程氏曰维此王季因心则友又述其事也〇王氏曰因心则友者言其有天性因心则然非学而能也以太伯避季则季疑于弗友故特先言其友也朱氏曰王季所以友其兄者因其心之自然旣受太伯之让则益修其德以厚周家之庆而与其兄以让德之光犹曰彰其知人之明不爲徒让耳其德如是故能受天禄而不失至于文武而奄有四方也维此王季帝度其心貃其德音其德克明克明克类克长克君王此大邦克顺克比比于文王其德靡悔旣受帝祉施于孙子孔氏曰天开度其心毛氏曰貃静也程氏曰类肖也左氏传曰教诲不倦曰长赏庆刑威曰君郑氏曰王君也王季称王者追王也左氏传曰慈和徧服曰顺〇丘氏曰比亲也郑氏曰靡无也祉福也施延也〇程氏曰此章述王季之德〇朱氏曰帝度其心犹言天诱其衷使能制义也孔氏曰服䖍云发号施令天下皆应和之莫然而定无讙譁也程氏曰非徒能明又能类今能知之而弗克践之者明及之而行弗类也是非诚有也言王季旣明又能类所以爲至德莆田郑氏曰能爲人之长能爲人之君故使之主此大邦又能惠顺亲比其民人也王季本非当立其立者天也李氏曰后丗亦继其德比于文王其德无有可恨程氏曰旣受天福禄而能施及于孙子此二句结之而下述文王之事也帝谓文王无然畔援无然歆羡诞先登于岸密人不恭敢距大邦侵阮徂共王赫斯怒爰整其旅以按徂旅以笃于周祜以对于天下毛氏曰无然无是也程氏曰畔近畔援攀援畔援党比也歆欲之动也羡爱羡也登岸旣济之义毛氏曰国有密湏氏侵阮遂往侵共丘氏曰赫怒貌毛氏曰旅师也按止也郑氏曰笃厚也祜福也对答也程氏曰天谓文王无党援以爲强无以贪欲而动惟是所先者济天下于险难此谓顺天征伐之道于是有密人不共拒我大邦之命张氏曰侵阮直至共之地程氏曰文王赫然而怒整其师旅以遏止密人徂共之师救乱安人以厚周家之福以荅天下望周之心也此文王征伐之始也〇孟子曰诗云王赫斯怒爰整其旅以遏徂莒以笃周祜以对于天下此文王之勇也文王一怒而安天下之民依其在京侵自阮疆陟我髙冈无矢我陵我陵我阿无饮我泉我泉我池度其鲜原居𡵨之阳在渭之将万邦之方下民之王程氏曰依冯也孔氏曰京是周所都之邑张氏曰侵自阮疆言文王却自阮疆而去伐密也郑氏曰陟登也毛氏曰矢陈也郑氏曰大陵曰阿〇王氏曰池水所聚也郑氏曰度谋也鲜善也毛氏曰将侧也方则也〇朱氏曰文王在周之京所整之兵旣按密人遂从阮疆而岀以侵密所陟之冈即爲我冈杨氏曰圣人一视而同仁则天下无彼我之异陵阿泉池皆视之犹我也与毁其宗庙迁其重器异矣此盖戒其军士不爲暴扰之辞也〇苏氏曰文王旣克密湏于是相其髙原而徙都焉所谓程邑是欤郑氏曰地在𡵨山之南居渭水之侧后竟徙都于丰孔氏曰背山跨水营建国都乃爲万邦之所法则下民之所归往用兵必有根本之地文王驻兵于国都以爲三军之鎭故曰依其在京帝谓文王予怀明德不大声以色不长夏以革不识不知顺帝之则帝谓文王询尔仇方同尔兄弟以尔钩援与尔临冲以伐崇墉毛氏曰长夏长大也革更也郑氏曰询谋也怨耦曰仇丘氏曰仇方即崇也毛氏曰钩钩梯也所以钩引上城者临临车也冲冲车也郑氏曰崇侯虎倡纣爲无道毛氏曰墉城也程氏曰天谓文王予怀尔之明德不大其声色而人化夫圣人之诚感无不通故所过者化所存者神岂暴着其形迹也哉是不发见大其声色也故圣人曰声色之于化民末也朱氏曰不长夏以革未详其义程氏曰不识不知顺帝之则不作聦明顺天理也朱氏曰此皆文王之明德上帝之所怀也程氏曰帝谓文王当谋尔爲仇之方同尔兄弟之国以尔攻伐之具以伐爲仇之崇言圣人之化如此而天下有昏恶之甚不能化者谋而伐之则天下皆善而王业成不长夏以革虽难强通然与不大声以色立文旣同训诂亦当相类声以色谓声音与笑貌也夏以革谓侈大与变革也不大声以色则不事外饰矣不长夏以革则不纵私意矣无外饰无私意此明德之实也临冲闲闲崇墉言言执讯连连攸馘安安是类是禡是致是附四方以无侮临冲茀茀崇墉仡仡是伐是肆是絶是忽四方以无拂程氏曰闲闲徐缓之状〇毛氏曰言言髙大也郑氏曰讯言也执所生得者而讯问之毛氏曰连连徐也攸所也馘获也不服者杀而献其左耳曰馘程氏曰安安不轻暴也毛氏曰于内曰类于野曰禡王氏曰致致其至也附使之内附也毛氏曰茀茀疆盛也〇王氏曰仡仡壮也郑氏曰肆犯突也毛氏曰忽灭也〇朱氏曰拂戾也程氏曰崇侯迷恶当文王始伐之徐缓之时则不服故文王遂加之兵执讯连连之多圣人之伐杀其犯顺者非轻肆杀戮也故于馘也安安然审重古者出征类于上帝禡于所征之地所以暴明其罪告之神明伐而告之神明其伐合神明之道也朱氏曰春秋传曰文王伐崇三旬不降退脩教而复伐之因垒而降夫始攻之缓战之徐也非力不足也非示之弱也将以致附而全之也及其终不下而肆之也则天诛不可以留而罪人不可以不得故也此所谓文王之师也皇矣八章章十二句灵台民始附也文王受命而民乐其有灵德以及鸟兽昆虫焉孟子曰文王以民力爲台爲沼而民欢乐之谓其台曰灵台谓其沼曰灵沼乐其有麋鹿鱼鼈古之人与民皆乐故能乐也所以谓之灵台者不过如孟子之说而巳自文王受命而民乐其有灵德以下皆讲师之赘说也经始灵台经之营之庶民攻之不日成之毛氏曰经度之也苏氏曰灵之言善也毛氏曰四方而髙曰台孔氏曰左传云秦伯获晋侯以归乃舎诸灵台杜预云在京兆鄠县周之故台也郑氏曰营表其位也〇毛氏曰攻作也朱氏曰不日不终日也孔氏曰经理而量度初始爲灵台之基趾也旣度其处乃经理之营表之郑氏曰衆民筑作不日而成之言说文王之德劝其事忘己劳也文王之作台主于望氛祲观民俗以察天人之意因以䟽瀹精神宣节劳逸盖一㢮一张无非事也楚椒举曰先王之爲台榭也榭不过讲军实台不过望氛祥故榭度于大卒之居台度于临观之髙其所不夺穑地其爲不匮财用其事不烦官业其日不废时务瘠硗伏郑氏曰亟急也〇丘氏曰子来犹子爲父来也毛氏曰囿所以域养禽兽也尔雅释兽云鹿牡麚牝麀毛氏曰攸所也朱氏曰经始勿亟文王恐烦民令勿亟作也庶民子来如子趋父事不召而自来也〇孔氏曰郑駮异义云于台下爲囿沼〇赵氏孟子注曰文王在此囿中麀鹿怀任安其所而伏不惊动也麀鹿濯濯白鸟翯翯王在灵沼于牣鱼跃毛氏曰濯濯娯逰也翯翯肥泽也沼池也牣满也郑氏曰鸟兽肥盛喜乐言得其所灵沼鱼盈满其中皆跳跃亦言得其所邹氏曰麀鹿之在囿不知囿之爲囿亦如在于山林鱼鼈之在沼不知沼之爲沼亦如相忘于江湖自非文王之德上及飞鸟中及走兽下及濳鱼岂能及此虡业维枞贲鼔维镛于论鼔钟于乐辟廱毛氏曰植者曰虡横者曰栒业大版也枞崇牙也贲大鼔也镛大钟也郑氏曰论之言伦也得其伦理乎鼔与钟也毛氏曰水旋丘如璧曰辟雍以节观者于叹辞也乐记曰论伦无患乐之情也郑氏以论爲伦盖本诸此或疑灵台之诗叙台池苑囿与民同乐胡爲以辟雍学校勦入之彼盖未甞深考三代人君与士大夫甚亲游宴之暬御征行之扈卫无所往而不与髦俊俱焉乐正司业父师司成则乐者固学士之所常隷也夫岂有二事哉于论鼔钟于乐辟廱鼍鼔逄逄蒙瞍奏公陆氏草木䟽曰鼍形似蜴四足长丈余生卵大如鹅卵甲如铠甲其皮坚厚可冒鼔毛氏曰逄逄和也有眸子而无见曰蒙无眸子曰瞍公事也乐者蒙瞍之事也闻鼍鼔之声知蒙瞍方奏其事也前三章乐文王有台池鸟兽之乐也后二章乐文王有钟鼔之乐也皆民乐之辞也灵台五章章四句下武继文也武王有圣德复受天命能昭先人之功焉下武维周丗有哲王三后在天王配于京郑氏曰下犹后也〇毛氏曰三后大王王季文王也朱氏曰在天旣没而其神在天也毛氏曰王武王也郑氏曰京谓镐京也王氏曰大王王季文王以文德造始于上武王以武功续终于下故曰下武维周丗有哲王〇陈氏曰哲王谓谁其在天则太王王季文王其在镐京则武王是也在镐京者足以配彼在天者下者继上之辞也下武之继文即颂所谓嗣武受之也武王一戎衣而天下大定其乐曰大武故言周王业之成必曰武焉王配于京丗德作求永言配命成王之孚苏氏曰作起也郑氏曰永长也苏氏曰配命配天之命〇郑氏曰孚信也李氏曰武王之所以配三后者则以维丗德是求故也起而求其先丗之德以继之也陈氏曰三后之孚着于民乆矣至武王配天然后成王者之信成王之孚下土之式永言孝思孝思维则毛氏曰式法也王氏曰王孚成矣则下土以爲式武王作求至于成王之乎下土之式则亦维先人之故继其志述其事故也故曰永言孝思〇李氏曰下土之所以爲式者以武王之孝而民则之故也媚兹一人应侯顺德永言孝思昭哉嗣服郑氏曰媚爱也兹此也一人武王也毛氏曰侯维也〇郑氏曰服事也苏氏曰天下思所以媚之者维顺其德以应之然则武王之孝能嗣先王之事者岂不明哉〇孔氏曰顺德定本作愼德凖约此诗上下及郑笺引易冝爲顺字又集注亦作顺疑定本误昭兹来许绳其祖武于万斯年受天之祜郑氏曰兹此也〇陈氏曰来所自来也许语助也苏氏曰绳约也毛氏曰武迹也〇郑氏曰祜福也〇陈氏曰昭兹承上昭哉嗣服而言也武王昭哉嗣服有自来矣其道本于绳约其祖先之踪迹也郑氏曰于万斯年受天之祜天下乐仰武王之德欲其寿考之言后汉祭祀志注东平王苍曰大雅曰昭兹来御愼其祖父受天之祜四方来贺于万斯年不遐有佐朱氏曰贺朝贺也周末秦强天子致胙诸侯皆贺〇郑氏曰遐逺也孔氏曰佐助也吕氏曰不遐有佐者四方皆来佐助虽万年不以爲远也下武六章章四句文王有声继伐也武王能广文王之声卒其伐功也文王有声遹骏有声遹求厥宁遹观厥成文王烝哉郑氏曰遹述也骏大也李氏曰观当如字读毛氏曰烝君也苏氏曰文王之所以有声者能述大其先人之声耳凢求其所以安观其所以成无非述之者此文王之所以爲君也〇郑氏曰君哉者言其诚得人君之道〇说文曰欥诠词也从欠从日诗曰欥求厥宁余律切文王受命有此武功旣伐于崇作邑于丰文王烝哉说文曰酆周文王所都在京兆杜陵西南孔氏曰武功非独伐崇而已所伐邘耆密湏昆夷之属皆是也别言伐崇者以其功最大其伐最后故特言之爲作邑张本言功成乃作邑也筑城伊淢作丰伊匹匪棘其欲遹追来孝王后烝哉毛氏曰淢成沟也陈氏曰匹称也郑氏曰棘急也毛氏曰后君也孔氏曰上言作邑于丰此述作丰之制朱氏曰文王筑丰邑之城因旧淢爲限而筑之〇陈氏曰作丰之制不爲侈大唯其称而巳朱氏曰非欲亟成已之所欲也述追先人之志而来致其孝耳王后亦指文王也礼器引诗曰匪革其犹聿追来孝释文棘作亟曰或作棘欲作慾曰或作欲王公伊濯维丰之垣四方攸同王后维翰王后烝哉吕氏曰濯如涤言明白而不昧毛氏曰翰干也吕氏曰文王至此明建都邑示天下知所归往天下皆倚以爲赖王公如易所谓王公设险以守其国盖统言之也丰水东注维禹之绩四方攸同皇王维辟皇王烝哉郑氏曰丰水禹治之使入渭东注于河丰邑在丰水之西镐京在丰水之东绩功也毛氏曰皇大也〇郑氏曰辟君也李氏曰指丰水以言武王之功苏氏曰丰水之所以东注者禹之功也四方之所以归周者武王维君也张氏曰时武王旣得天下故言皇王烝哉镐京辟廱自西自东自南自北无思不服皇王烝哉毛氏曰武王作邑于镐京长乐刘氏曰武王自丰而作京于镐以诸侯之朝觐四夷之来王非丰邑之可容也故越丰水之东作镐京焉张氏曰灵台辟雍文王之学也辟雍之在镐京者武王之学也辟雍至此始爲天子之学当武王作镐京辟雍之时天下无思不服于此尤见王业之成也民之归周亦乆矣非谓至此而始子来也〇朱氏曰无思不服心服也孟子曰天下不心服而王者未之有也考卜维王宅是镐京维龟正之武王成之武王烝哉郑氏曰考犹稽也稽疑之法必契灼龟而卜之宅居也郑氏礼记注曰武王卜而谋居此镐邑龟则出吉兆正之武王筑成之吕氏曰言武王稽天命宅镐京定都以爲天下君也丰水有芭武王岂不仕诒厥孙谋以燕翼子武王烝哉毛氏曰芭草也仕事也陈氏曰诒遗也毛氏曰燕安也翼敬也孔氏曰丰水犹以润泽生芭菜况武王岂不以泽及后人爲事乎苏氏曰故遗其子孙之谋以安后丗之敬者孙与子特互言之皆谓子孙也序言武王继伐而此诗未甞一言及武王之伐功何耶定都而无思不服创业而诒厥子孙故非大告武成之前所能致也诗人之作盖有本末具载精粗兼举者矣亦有言其意而略其事者矣不可以一体求也文王有声八章章五句文王之什十篇六十六章四百一十四句吕氏家塾读诗记卷第二十五吕氏家塾读诗记吕氏家塾读诗记卷二十六吕氏家塾读诗记卷第二十六生民之什生民尊祖也后稷生于姜嫄文武之功起于后稷故推以配天焉厥𥘉生民时维姜嫄生民如何克禋克祀以弗无子履帝武敏歆攸介攸止载震载夙载生载育时维后稷郑氏曰厥其也𥘉始也朱氏曰民人也谓周人也毛氏曰生民本后稷也郑氏曰时是也姜姓者炎帝之后有女名嫄毛氏曰后稷之母郑氏曰克能也孔氏曰外传云精意以享曰禋禋祀祀郊禖也郑氏曰弗之言祓也毛氏曰履践也郑氏曰帝上帝也〇尔雅曰履帝武敏武迹也敏拇也毛氏曰歆飨也孔氏曰孙炎云介者相助之义释文曰震有娠也毛氏曰夙早也育长也王氏曰緜所谓民之𥘉生则本由大王之兴此所谓厥𥘉生民则本其由后稷而起也郑氏曰姜嫄当尧之时爲髙辛氏之丗妃姜嫄之生后稷如何乎乃禋祀上帝于郊禖以祓除其无子之疾而得其福也祀郊禖之时时则有大神之迹姜嫄履之足不能满履其拇指之处王氏曰列子曰后稷生乎巨迹姜嫄履巨迹之拇以歆郊禖之神助祭而止则娠而生育其所生育是爲后稷戴夙则言其疾而不迟也张氏曰生民之事不足怪人固有无种而生当民生之始何甞便有种固亦因化而有诞弥厥月先生如逹不坼不副无菑无害以赫厥灵上帝不宁不康禋祀居然生子毛氏曰诞大也弥终也郑氏曰终十月而生〇朱氏曰先生首生也郑氏曰逹羊子也孔氏曰羊子以生之易故比之坼副皆裂也毛氏曰赫显也〇郑氏曰康宁皆安也〇朱氏曰居然犹徒然也孔氏曰妇人之生首子其产多难此后稷虽是最先生者其生之易如羊子之生其生之时不坼剖不副裂其母故其母无灾殃无患害天旣祐令有身又使之生易是天意以此显其有神灵也朱氏曰上帝岂不宁不康我之禋祀乎而使我无人道而徒然生是子也诞寘之隘巷牛羊腓字之诞寘之平林㑹伐平林诞寘之寒冰鸟覆翼之鸟乃去矣后稷矣毛氏曰寘置也腓辟也字爱也朱氏曰㑹值也苏氏曰覆盖也翼借也泣声也朱氏曰无人道而生子或者以爲不祥故弃之〇孔氏曰婴儿未有所知当爲牛羊所践今乃避而爱之〇毛氏曰牛羊而辟人者理也置之平林又爲人所收取人而收取之又其理也故又置之于寒冰大鸟来一翼覆之一翼借之王氏曰寘之寒冰而鸟覆翼之则爲异甚矣〇孔氏曰人往收取鸟乃飞去矣后稷遂然而泣矣实覃实訏厥声载路诞实匍匐克𡵨克嶷以就口食蓺之荏菽荏菽斾斾禾役穟穟麻麦幪幪瓜瓞唪唪毛氏曰覃长也訏大也陈氏曰载路满路也匍匐解见谷风毛氏曰𡵨知意也嶷识也朱氏曰口食自能食也郑氏曰蓺树也〇毛氏曰荏菽戎菽也斾斾然长也禾解见七月毛氏曰役列也穟穟苗好美也幪幪然茂盛也唪唪然多实也〇孔氏曰上旣言收取后稷此说其长养之事苏氏曰后稷之生其体实长且大其声则载于路矣〇郑氏曰能匍匐则𡵨𡵨然意有所知也其貌嶷嶷然有所识别也王氏曰以就口食者言其稍长免乳以就口食也郑氏曰就口食之时则有种殖之志言天性也长乐刘氏曰斾斾穟穟幪幪唪唪言皆异于常人所种孔氏曰周本纪曰弃爲儿时其游戯好种植麻麦麻麦美即此章是也又曰及爲成人遂好耕农相地之冝冝谷者稼穑之民皆法之尧闻之举弃爲农师天下得其利下章是也说文嶷作㘈曰小儿有知释文菽作叔曰叔或作菽〇说文曰颕禾末也诗曰禾颕穟穟〇董氏曰崔灵恩集注唪作菶说文亦云唪字读若瓜瓞菶菶诞后稷之穑有相之道茀厥丰草种之黄茂实方实苞实种实褎实发实秀实坚实好实颕实栗即有邰家室毛氏曰相助也茀治也郑氏曰丰茂也苏氏曰黄茂嘉谷也董氏曰集注以方爲房朱氏曰苞甲而未坼也实方实苞此渍其种也种布种也褎渐长也王氏曰发者其华发也吕氏曰秀始穟也王氏曰坚者其实坚也好者其形味好也毛氏曰颕垂颕也栗其实栗栗然邰姜嫄之国也郑氏曰后稷之掌稼穑有助之道谓若神助之力董氏曰治去丰草然后嘉谷得殖故种之黄茂孔氏曰种之黄茂以下皆说嘉谷茂盛故言黄盛以揔之朱氏曰后稷之穑如此尧以其有成功于民封于邰使即其母家而居之以主姜嫄之祀故周人亦丗祀姜嫄焉释文曰茀韩诗作拂人事尽处即是天理有相之道当合郑笺横渠之说观之诞降嘉种维秬维秠维穈维芭恒之秬秠是获是亩恒之穈芭是任是负以归肇祀毛氏曰秬黒黍也秠一稃二米也穈赤苗也芭白苗也恒徧也王氏曰任者肩任之也负者背负之也毛氏曰肇始也王氏曰后稷旣即有邰家室矣则又择嘉种而诞降之以教民蓺所谓嘉种则秬也秠也穈也芭也〇苏氏曰徧种之旣成获而栖之于畒负任以归而始祭焉王氏曰后稷始受国爲祭主故曰肇祀诞我祀如何或舂或揄或簸或蹂释之叟叟烝之浮浮载谋载惟取萧祭脂取羝以軷载燔载烈以兴嗣歳毛氏曰揄杼臼也长乐刘氏曰蹂以脱其穗毛氏曰释浙米也叟叟声也浮浮气也郑氏曰惟思也萧解见采葛孔氏曰脂祭牲之脂也毛氏曰羝羊牡羊也軷道祭也传火曰燔贯之加于火曰烈孔氏曰此言将祭之事以所得秬秠穈芭之粟或使人在碓而舂之或使人就臼而杼之长乐刘氏曰或播以扬其糠〇朱氏曰或蹂禾取谷以继之〇孔氏曰旣蹂舂得米乃浸之于盆浙而释之其声溲溲然又炊之于甑爨而烝之其气浮浮然〇郑氏曰释之烝之以爲酒及簠簋之实朱氏曰谋惟戒祭祀之事也于是或取萧以祭脂或取羝以犯軷或燔之或烈之四者皆祭祀之事毛氏曰以兴来歳继往歳也董氏曰韩诗作或舂或枕故郑衆于舂人引此爲据有司彻郑康成亦以或舂或枕说文曰臽抒臼也以治切诗云或簸或臽卬盛于豆于豆于登其香始升上帝居歆胡臭亶时后稷肇祀庶无罪悔以迄于今毛氏曰卬我也木曰豆瓦曰登豆荐𦵔醢也登大羮也郑氏曰始升其馨香始上行也居安也歆享也胡何也朱氏曰臭香也郑氏曰亶诚也〇毛氏曰迄至也王氏曰我今盛于豆登谓周室尊祖以配天之祭也朱氏曰其香始升而上帝巳安飨之言应之疾也〇郑氏曰何芳臭之诚得其时乎李氏曰因郊天之祭而念后稷之始得百谷以肇祀曽氏曰自后稷肇祀以来前后相承兢兢业业惟恐一有罪悔获戾于天阅数百年而此心不易故曰庶无罪悔以迄于今言周人丗丗用心如此也生民八章四章章十句四章章八句行苇忠厚也周家忠厚仁及草木故能内睦九族外尊事黄耇养老乞言以成其福禄焉自周家忠厚以下论成周盛德至治则得之然非此诗之义也意者讲师见序有忠厚之语而附益之欤敦彼行苇牛羊勿践履方苞方体维叶泥泥戚戚兄弟莫远具尔朱氏曰兴也毛氏曰敦聚貌行道也〇苇解见豳风〇朱氏曰勿戒止之辞也丘氏曰苞抱箨也〇郑氏曰体成形也毛氏曰叶𥘉生泥泥戚戚内相亲也郑氏曰莫无也具犹俱也苏氏曰尔近也郑氏曰敦敦然道旁之苇牧牛羊者母使躐履折伤之〇李氏曰此苇方苞方体其叶又泥泥而美又孰忍伤之哉〇陈氏曰兄弟不可相远此诗毛氏七章二章章六句五章章四句郑氏析爲八章以文义考之当从毛氏一章以行苇兴兄弟冝作六可二章言陈设冝作四句三章言燕乐冝作六句后四章则不可増损毛郑所同也敦彼行苇方苞方体维叶泥泥其可使牛羊践履之乎戚戚兄弟其可踈远而不亲近之乎忠厚之意蔼然盖见于言语之外矣下章之燕乐皆所以乐乎此也毛氏以戚戚爲内相亲唯体之深者爲能识之或肆之筵或授之几肆筵设席授几有缉御毛氏曰肆陈也郑氏周礼注曰铺陈曰筵借之曰席毛氏曰设席重席也郑氏曰缉犹续也御侍也长乐刘氏曰肆之筵所以行燕礼也授之几者优尊也郑氏曰老者旣爲设重席授几又有相续代而侍者陈氏曰非特肆筵而已又有重席非特授几而已又有侍御之人或献或酢洗爵奠斝醓醢以荐或燔或炙嘉殽脾臄或歌或咢毛氏曰斝爵也夏曰醆殷曰斝周曰爵苏氏曰醓醢盖醢之多汁者也郑氏曰燔用肉炙用肝毛氏曰臄函也歌者比于琴瑟也徒击鼔曰咢郑氏曰进酒于客曰献客答之曰酢主人又洗爵醻客客受而奠之不举也孔氏曰于献酒之时则用醓醢以荐之或燔其肉或炙其肝以爲羞所加殽则脾之与臄酒殽旣备又作乐助欢孔氏曰定本集注经皆作嘉敦弓旣坚四鍭旣钧舎矢旣均序賔以贤毛氏曰敦弓画弓也天子敦弓尔雅曰金镞翦羽谓之鍭毛氏曰鍭矢叁亭郑氏曰舎释也丘氏曰均徧也谓四鍭徧释之射以中多者爲贤朱氏曰旣燕而射以爲乐也郑氏曰序賔以贤谓以射中多少爲次序此两章郑玄以爲将养老大射择士王肃以爲燕射以诗之所叙考之仪礼王肃之说是也然学者读此诗当深挹顺弟和乐之风以自陶冶若一一拘牵礼文则其味薄矣敦弓旣句旣挟四鍭四鍭如树序賔以不侮孔氏曰旣句是引满时也郑氏曰射礼搢三挟一个言巳挟四鍭则已徧释之丘氏曰四鍭如树言皆着于鍭如以手植之也朱氏曰不侮不以中病不中者也射以中多爲隽以不侮爲德四鍭旣均泛言射者也故继之曰序賔以贤四鍭如树专言胜者也故继之曰序賔以不侮曽孙维主酒醴维醹酌以大斗以祈黄耇毛氏曰曽孙成王也醹厚也大斗长三尺也孔氏曰祈训爲求黄耇解见南山有台〇王氏曰序賔以贤又以不侮矣而爲之主者则曽孙也李氏曰成王之爲主人而酒醴皆厚矣遂酌大斗以祈求黄耇也酌大斗而祈黄耇饮之也颂祷与乞言皆在其中矣不必专指一端也黄耇台背以引以翼寿考维祺以介景福毛氏曰台背大老也董氏曰引谓引之以美翼谓辅翼之也毛氏曰祺吉也释文曰戒大也郑氏曰景福大福也前章言成王厚酒醴以酌黄耇此章言黄耇相导左右成王庶其登寿考而介景福也行苇七章二章章六句五章章四句旣醉大平也醉酒饱德人有士君子之行焉醉酒饱德以下皆讲师附益之辞旣醉以酒旣饱以德君子万年介尔景福朱氏曰德主之德也郑氏曰君子斥成王也朱氏曰尔亦指王也郑氏曰景大也〇苏氏曰周自文武至于成王而天下平无所复事故君子作诗言王与羣臣祭毕而燕于寝旅酬至无筭爵醉之以酒而饱之以德旣醉以酒尔殽旣将君子万年介尔昭明郑氏曰殽爼实也毛氏曰将行也王氏曰昭明明德也李氏曰成王之待臣下如此故欲其君有万年之寿孔氏曰天又光大汝成王与之以昭明使之永作明君也昭明有融髙㓪令终令终有俶公尸嘉告朱氏曰融明之盛也毛氏曰㓪明也郑氏曰令善也毛氏曰俶始也〇郑氏曰嘉告以善言告之谓嘏辞也〇丘氏曰言羣臣愿王明盛而又获善终也陈氏曰王之所以能髙明善终者何由知之盖有其始矣〇朱氏曰今固未终也而旣有其始矣于是公尸又嘉告之周之追王止于大王则宗庙之祭尸之尊者乃公尸也自旣醉以酒至髙朗令终皆祭毕而燕颂祷之辞也自令终有俶至于卒章皆追道祭之受福以明颂祷之实也其告维何笾豆静嘉朋友攸摄摄以威仪笾豆解见伐柯〇郑氏曰静嘉㓗清而美也朱氏曰朋友指助祭者郑氏曰攸所也苏氏曰摄捡也孔氏曰公尸以善言告者是何故乎由祭馔则㓗清而美助祭者又相歛摄以威仪当神之意也威仪孔时君子有孝子孝子不匮永钖尔类郑氏曰孔甚也孔氏曰时谓时节〇朱氏曰孝子主人之嗣子也仪礼祭祀之终有嗣举奠毛氏曰匮竭也类善也成王与助祭者威仪旣得其冝又有嗣子之孝举奠于后其孝可谓源源不竭矣神之钖汝以善冝其永永不替也其类维何室家之壸君子万年永钖祚胤尔雅曰宫中巷谓之壸朱氏曰祚福也胤子孙也钖之以善孰大于此其胤维何天𬒳尔禄君子万年景命有仆郑氏曰𬒳覆𬒳也〇毛氏曰仆附也孔氏曰前章言永钖祚胤谓祚及后胤也此章因其句末而转之故云其胤维何其实先言祚耳朱氏曰言当使尔𬒳天禄而爲天命之所附属下章乃言子孙之事其仆维何釐尔女士釐尔女士从以孙子毛氏曰釐予也郑氏曰女士女而有士行者从随也天旣予女以女而有士行者谓生淑媛使爲之妃又使生贤知之子孙以随之谓传丗也旣醉八章章四句凫鹥守成也大平之君子能持盈守成神祇祖考安乐之也凫鹥在泾公尸来燕来宁尔酒旣清尔殽旣馨公尸燕饮福禄来成朱氏曰兴也毛氏曰凫水鸟也鹥凫属泾解见谷风张氏曰凫鹥言天子之祭而言公尸何也当成王之时爲王尸者有文王武王其上皆公尸也故言公尸之尊者郑氏曰尔者成王也毛氏曰馨香之远闻也欧阳氏曰凫鹥在泾在沙谓公尸和乐如水鸟在水中及水旁得其所尔在渚在潨在亹皆水旁尔郑氏曲爲分别以譬在宗庙等处者皆臆说也李氏曰公尸来燕来宁言公尸来燕饮而安宁孔氏曰福禄来成汝孝子也凫鹥在沙公尸来燕来冝尔酒旣多尔殽旣嘉公尸燕饮福禄来爲毛氏曰沙水旁也长乐刘氏曰冝者冝之也郑氏曰爲犹助也凫鹥在渚公尸来燕来处尔酒旣湑尔殽伊脯公尸燕飮福禄来下毛氏曰渚沚也处止也湑解见伐木凫鹥在潨公尸来燕来宗旣燕于宗福禄攸降公尸燕飮福禄来崇毛氏曰潨水㑹也宗尊也莆田郑氏曰于宗宗庙也吕氏曰崇积而髙大也凫鹥在亹公尸来止熏熏旨酒欣欣燔炙芬芬公尸燕饮无有后艰毛氏曰亹山絶水也熏熏和说也欣欣然乐也芬芬香也郑氏曰令王自今无有后艰凫鹥五章章六句假乐嘉成王也假乐君子显显令德冝民冝人受禄于天保右命之自天申之毛氏曰假嘉也陈氏曰民在下之民也人在位之人也毛氏曰申重也欧阳氏曰诗人嘉乐成王有显显之德以冝其民人而受天之禄朱氏曰天之于成王反覆眷顾之不厌旣保之右之命之而又申重之也中庸作嘉乐君子宪宪令德干禄百福子孙千亿穆穆皇皇冝君冝王不愆不忘率由旧章郑氏曰干求也十万曰亿尔雅曰穆穆敬也皇皇美也孔氏曰君诸侯也王天子也郑氏曰愆过也率循也长乐刘氏曰旧章先王之礼乐政刑也苏氏曰成王干禄而得百福故其子孙之蕃至于千亿适爲天子庶爲诸侯无不穆穆皇皇以遵成王之法者释文作且君且王曰一本且并作冝字威仪抑抑德音秩秩无怨无恶率由羣匹受福无疆四方之纲郑氏曰抑抑宻也毛氏曰秩秩有常也〇莆田郑氏曰羣匹羣类也欧阳氏曰言成王有威仪有令德其临下无有怨恶于人率用羣臣以共治之王享其福禄揔其纲纪而已〇苏氏曰从衆之欲而已不自爲是以能受无疆之福爲四方之纲之纲之纪燕及朋友百辟卿士媚于天子不解于位民之攸墍董氏曰大作纲小作纪纲爲统纪爲目郑氏曰燕者燕饮也毛氏曰朋友羣臣也董氏曰百辟诸侯也卿士诸臣也郑氏曰媚爱也〇毛氏曰墍息也李氏曰纪纲旣正无爲在上与臣下燕飮而乐之朱氏曰百辟卿士媚而爱之维欲其不解于位而爲民所安息也〇释文不解作匪解泰誓曰友邦冢君酒诰曰太史友内史友则朋友者合百辟卿士言之也君燕其臣臣媚其君此上下交而爲泰之时也泰之时所忧者怠荒而已此诗所以终于不解于位民之攸墍也方嘉之又规之者盖皐陶赓歌之意也民之劳逸在下而枢机在上上逸则下劳矣上劳则下逸矣不解于位乃民之所由休息也假乐四章章六句公刘召康公戒成王也成王将涖政戒以民事美公刘之厚于民而献是诗也孔氏曰周本纪云后稷生不窋不窋生鞠陶鞠陶生公刘是后稷之曽孙也后稷本封于邰笃公刘匪居匪康迺场迺疆迺积迺仓迺裹糇粮于橐于囊思辑用光弓矢斯张干戈戚扬爰方启行毛氏曰笃也〇郑氏曰康安也〇董氏曰埸畔也疆界也积委积也糇食也粮糗也毛氏曰小曰槖大曰囊毛氏曰辑和也〇郑氏曰于盾也戈句孑㦸也〇毛氏曰戚斧也扬钺也朱氏曰方犹始也苏氏曰后稷始封于邰传子不窋而失其官犇于戎狄之间再丗不显其孙公刘复修后稷之业始居于豳故召公称之以教成王朱氏曰言厚哉公刘之于民也其在西戎不敢宁居以治其田畴实其仓廪旣冨且强迺裹其糇粮思以辑和其人民而光显其国家于是以其弓矢斧钺之备爰始启行而迁国于豳焉毛郑以公刘居于邰而遭夏人乱辟难迁于豳且以爲在邰有疆场积仓爲夏人迫逐乃弃而去攷之是章意象整暇不见迫逐之事以国语史记叅之盖自不窋巳窜于西戎至公刘而复兴疆场积仓内治旣备然后裹粮治兵拓大境土而迁都于豳焉国都虽迁向之疆场积仓固在其封内也先兄己亥之秋复脩是书至此而终自公刘之次章讫于终篇则往歳所纂辑者皆未及刋定如小序之有所去取诸家之未次先后与今编条例多未合今不敢复有所损益姑从其旧以𥙷是书之阙云笃公刘于胥斯原旣庶旣繁旣顺迺宣而无永叹陟则在巘复降在原何以舟之维玉及瑶鞞琫容刀毛氏曰胥相宣徧也巘小山别于大山也舟带也下曰鞞上曰琫郑氏曰广平曰原厚乎公刘之相此原以居民民旣衆矣旣多矣旣顺矣皆安今之居而无长叹思其旧也公刘之相此原地也由原而升巘复下在原言反覆之重居民也〇孔氏曰瑶是玉之别名公刘带美玉及瑶并鞞琫容饰之刀朱氏曰此章言至豳而相土也顺犹安也宣居之徧也维玉及瑶鞞琫容刀言公刘带此佩而上下山原而相邑居之所也释文曰巘本又作甗跻攀跋渉贱者之事非贵者所能堪也公刘陟巘降原其劳如此视其何所佩服乎则维玉及瑶鞞琫容刀也以如是之佩服亲如是之劳苦斯其所以爲厚于民也欤笃公刘逝彼百泉瞻彼溥原迺陟南冈乃觏于京京师之野于时处处于时庐旅于时言言于时语语郑氏曰逝往瞻视溥广也山嵴曰冈絶髙谓之京公刘往之彼百泉之间视其广原可居之处乃升南山之嵴乃见其可居者于京谓可营立都邑京地乃衆民所冝居之野也于于时是也横渠张氏曰逝彼百泉瞻彼溥原只看百泉之往处便知地形也苏氏曰公刘之营京邑也审矣自下观之则往百泉而望广原自上观之则陟南冈而觏京师审其可处矣则经画以定之曰此可以居民此可以庐賔旅此可以施教令此可以议政事盖自迁豳至此而始有朝廷邑居之正焉朱氏曰京师髙丘而衆居之也董氏所谓京师者起于此其后丗因以所都爲京师曰嫔于京依其在京则歧周之京也王配于京则镐京也春秋所书京师则洛邑也皆仍其本号而称之犹晋之云新绛故绛也愚按洛邑亦谓之洛师正京师之意也于是言其所言于是语其所语无不于斯焉〇毛氏曰觏见也直言曰言论难曰语笃公刘于京斯依跄跄济济俾筵俾几旣登乃依乃造其曹执豕于牢酌之用匏食之饮之君之宗之郑氏曰公刘之居于此京依而筑宫室其旣成也与羣臣饮酒以落之俾使也陈氏曰跄跄济济者礼容之盛也孔氏曰公刘使人爲之设筵设几毛氏曰賔巳登席坐矣乃依几矣曹群也执豕于牢新国则杀礼也酌之用匏俭以质也君之宗之爲之君爲之大宗也食之饮之君之宗之谓旣飨燕而定经制使上下相维也公刘之爲君乆矣于此始曰君之者言公刘之整属其民上则皆统于君下则各统于宗其相维盖如此也古者建国立宗其事相须春秋之末晋执蛮子以卑楚楚司马致邑立宗焉以诱其遗民而尽俘以归当典刑废坏垂尽之时暂爲诈谖之计犹必立宗焉前乎此者可知矣笃公刘旣溥旣长旣景迺冈相其隂阳观其流泉其军三单度其隰原彻田爲粮度其夕阳豳居允荒苏氏曰宫室旣成则治其田原旣广且长矣于是考之日景参之以髙冈以相其隂阳寒暖之冝水泉灌漑之利辨其土冝以授野人〇郑氏曰大国之制三军以其余卒爲羡今公刘迁于豳民始从之丁夫适满三军之数单者无羡卒也度其隰与原田之多少彻之使岀税以爲国用什一而税谓之彻王氏曰前旣言旣庶旣繁今更言其仅足三军何也前旣迁复辑其民是爲旣庶旣繁今所谓仅足三军则三军大国之制于是始爲大国则其军仅足而已且言其仅足者爲将言其后爰衆爰有也〇李氏曰周之彻法自公刘始〇毛氏曰山西曰夕阳荒大也郑氏曰允信也〇苏氏曰于是又度其山西之田以广之而豳人之居于此益大〇朱氏曰民至此始受田有常产矣〇䟽曰豳于汉属右扶风爲栒邑县笃公刘于豳斯舘渉渭爲乱取厉取鍜止基迺理爰衆爰有夹其皇涧遡其过涧止旅迺宻芮鞫之即毛氏曰舘舎也正絶流曰乱皇涧名也遡郷也过涧名也〇郑氏曰夹其皇涧遡其过涧皆布居涧水之旁水之外曰鞫朱氏曰此章揔叙其所始终也乱舟之截流横渡者渉渭取材而爲之以往来取厉取鍜也厉砥石也鍜铁也此言其始来居时以此成民居及宫室也旣止基于此矣乃疆理其田野则日益繁庶冨足其居有夹涧者有遡涧者其止居之衆日以益宻乃复即芮輷而居之豳地日以广矣孔氏曰职方氏雍州其川泾汭注云汭在豳地诗大雅公刘曰芮鞫之即止旅迺宻芮鞫之即风气日开民编日衆规摹日广有方兴未艾之象焉周之王业旣兆于此矣公刘六章章十句泂酌召康公戒成王也言皇天亲有德飨有道也泂酌彼行潦挹彼注兹可以餴饎岂弟君子民之父母毛氏曰泂远也行潦流潦也餴馏也饎酒食也岂弟君子民之父母乐以彊教之易以恱安之民皆有父之尊有母之亲〇朱氏曰远酌彼行潦挹之于彼而注之于此尚可以餴饎岂弟君子岂不爲民之父母乎民归之如父母则皇天亲之飨之矣泂酌彼行潦挹彼注兹可以濯罍岂弟君子民之攸归毛氏曰濯涤也罍祭器横渠张氏曰皇天亲有德飨有道民之攸归之类也泂酌彼行潦挹彼注兹可以濯漑岂弟君子民之攸墍孔氏曰特牲注云濯漑也则漑亦是洗名郑氏曰墍息也泂酌三章章五句卷阿召康公戒成王也言求贤用吉士也有卷者阿飘风自南岂弟君子来游来歌以矢其音毛氏曰兴也卷曲也飘风回风也矢陈也郑氏曰大陵曰阿有大陵卷然而曲回风从长养之方来入之喻王当屈体以待贤者朱氏曰岂弟君子指王也矢陈也疑召公从成王游于卷阿之上而赋其事因遂歌以爲戒也释文曰飘作票曰本亦作飘此章具赋比兴三义其作诗之由当从朱氏其因卷阿飘风而发兴当从毛氏以卷阿飘风而兴求贤因以虚中屈体化养万物爲比则当如郑氏王氏之说也三说相须其义始备伴奂尔游矣优游尔休矣岂弟君子俾尔弥尔性似先公酋矣郑氏曰伴奂优游自休息也朱氏曰伴奂优游闲暇之意尔皆指王也〇董氏曰能充其性则能似其先君矣〇王氏曰弥者充而成之使无间之谓也毛氏曰酋终也自此章以下皆召公陈其咏歌之辞也国家闲暇君臣游衍可谓伴奂而优游矣所愿乎成王者惟充其性似先公之克终而已俾尔者祝辞也弥尔性者祝其进益成就至于无亏阙之地也似先公者召公周之尊老故其祝成王远本先公不忘旧也祝之所以戒之也尔土宇昄章亦孔之厚矣岂弟君子俾尔弥尔性百神尔主矣毛氏曰昄大也苏氏曰章着也〇李氏曰成王承文武之绪其土宇大而且着其厚甚大不可以有加矣〇朱氏曰百神尔主矣爲天地山川鬼神之主也土宇旣厚惟祝其弥尔性长爲百神之主而已天子者百神之主也苟以逸欲亏其性则天位难保将无以主百神矣上二句叹而美之下三句祝而戒之也前后两章亦然尔受命长矣茀禄尔康矣岂弟君子俾尔弥尔性纯嘏尔常矣陈氏曰尔受天命累丗已乆福禄已安矣〇郑氏曰茀福康安也纯大也苏氏曰嘏福也常常享此福也自三章至此章皆叹美祝戒之辞虽未及于求贤然成王所以弥尔性而似先公主百神而常纯嘏者果何以致之乎其意盖在其中矣有冯有翼有孝有德以引以翼岂弟君子四方爲则毛氏曰有冯有翼冯依辅翼也〇苏氏曰在前则有冯在侧则有翼王氏曰以引引其前以翼翼其左右郑氏曰则法也是诗虽戒求贤然咏歌以道之故其辞从容不迫至此章始明言贤者之益焉有冯有翼自成王言之也成王之左右前后当有所冯依有所辅翼必多得有孝者有德者然后可也以引以翼自贤者言之也有孝有德之人在王左右以引以翼然后王德罔愆可以爲四方之法也贤者之行非一端必曰有孝有德何也盖人主常与慈祥笃实之人处其所以兴起善端涵养德性鎭其躁而消其邪日改月化有不在言语之间者矣故宣王之在内者唯云张仲孝友而萧望之亦谓张敞材轻非师傅之器皆此意也颙颙卬卬如圭如璋令闻令望岂弟君子四方爲纲毛氏曰颙颙温貌卬卬盛貌郑氏曰令善也王有贤臣与之以礼义相切瑳体貌则颙颙然敬顺志气则卬卬然髙㓪如玉之圭璋也人闻之则有善声誉人望之则有善威仪德行相副苏氏曰远之则有令问近之则有令望〇陈氏曰爲四方之纲纪此章与前章相承有冯有翼有孝有德以引以翼则颙颙卬卬如圭如璋令问令望矣鳯皇于飞翙翙其羽亦集爰止蔼蔼王多吉士维君子使媚于天子毛氏曰鳯凰灵鸟也雄曰鳯雌曰凰〇郑氏曰翙翙羽声也因时鳯凰至故以喻焉媚爱也王之朝多善士蔼蔼然〇苏氏曰蔼蔼衆多也朱氏曰鳯皇于飞则翙翙其羽而集于其所止矣蔼蔼王多吉士则维王之所使而皆媚于天子矣媚媚爱也非邪媚之谓也自此以下广言人材之盛也亦集爰止言其萃聚也鳯皇于飞翙翙其羽亦傅于天蔼蔼王多吉人维君子命媚于庶人郑氏曰传犹戾也命犹使也亲爱庶人谓抚扰之亦傅于天言布散也鳯凰鸣矣于彼髙冈梧桐生矣于彼朝阳菶菶萋萋雝雝喈喈朱氏曰兴下章之事也〇毛氏曰山东曰朝阳菶菶萋萋梧桐盛也雝雝喈喈鳯凰鸣也郑氏曰冈山嵴鳯凰非梧桐不栖孔氏曰释木云儭梧郭璞曰今梧桐又曰荣桐木郭璞曰即梧桐也然则梧桐一木耳朱氏曰朝阳明显之处也君子之车旣庶且多君子之马旣闲且驰矢诗不多维以遂歌郑氏曰庶衆闲习也〇朱氏曰承上章之兴也菶菶萋萋则雝雝喈喈矣君子之车马衆多则亦足以待贤者矣髙冈显地也梧桐嘉木也鳯凰栖鸣其间可谓得其所矣故极言菶菶萋萋之盛雝雝喈喈之乐以形容之今王之车马旣多旣闲苟得衆贤载之其光华和乐殆非形容所及也有其时有其具召公所以欲成王勉乎此也矢诗不多维以遂歌者召公言𥘉陈诗以戒王其辞本不多也意不能巳遂歌而至于累章耳卷阿十章六章章五句四章章六句变大雅民劳召穆公刺厉王也吕氏曰民劳皆諌辞也民亦劳止汔可小康惠此中国以绥四方无纵诡随以谨无良式遏㓂虐憯不畏明柔远能迩以定我王吕氏曰五章章之始皆言民亦劳止惠此中国者欲王息民而固根本也中言无纵诡随式遏㓂虐者欲王谨察小人将以害政也章末之言皆丁宁反复劝王之辞使之去危即安去恶从善也郑氏曰汔几也康绥皆安也惠爱也今周民罢劳矣王几可以小安之乎爱京师之人以安天下京师者诸夏之根本毛氏曰中国京师也四方诸夏也㦧曽也柔安也吕氏曰㦧不畏明不畏天明也苏氏曰人未有无故而妄从人者也维无良之人将恱其君而窃其权以爲㓂虐则爲之故无纵诡随则无良之人肃无良之人肃则㓂虐无畏之人止然后柔远能迩而王室定矣〇李氏曰不于诡随之时而禁止之至于爲㓂虐而欲遏止之亦已晚矣〇朱氏曰诡随不顾是非而妄随人也能顺习也一言而丧邦曰惟予言而莫予违则诡随之人诚覆邦家之人也无纵诡随乃所以谨无良而遏㓂虐也小人不畏天明苟纵而不遏其爲恶无所限极也民亦劳止汔可小休惠此中国以爲民逑无纵诡随以谨惽怓式遏㓂虐无俾民忧无弃尔劳以爲王休郑氏曰休止息也逑聚也惽怓犹讙譁也劳犹功也无废女始时勤政事之功以爲女王之美述其始事者诱掖之也民亦劳止汔可小息惠此京师以绥四国无纵诡随以谨罔极式遏㓂虐无俾作慝敬愼威仪以近有德毛氏曰息止也慝恶也郑氏曰罔无极中也李氏曰敬愼威仪以近有德言王当敬愼其威仪则能亲近有德之人盖礼貌苟衰则有德之人去之矣此章諌厉王远小人近君子也民亦劳止汔可小愒惠此中国俾民忧泄无纵诡随以谨丑厉式遏㓂虐无俾正败戎虽小子而式弘大毛氏曰愒息泄去也丑衆也〇郑氏曰厉恶也败坏也无使正道坏戎犹女也式用也弘犹广也今王女虽小子自遇而女用事于天下甚广大也易曰君子出其言善则千里之外应之况其迩者乎出其言不善则千里之外违之况其迩者乎是以此戒之民亦劳止汔可小安惠此中国国无有残无纵诡随以谨缱绻式遏㓂虐无俾正反王欲玉女是用大諌李氏曰国无有残言国无残败之祸也苏氏曰缱绻小人之固结其君子者也王氏曰正败者败而已未尽反而爲不正也正反则无正矣〇郑氏曰王乎我欲令女如玉然故作是诗用大諌正女此穆公至忠之言苏氏曰欲使王德纯备如玉也民劳五章章十句板凡百刺厉王也上帝板板下民卒瘅出话不然爲犹不远靡圣管管不实于亶犹之未远是用大諌毛氏曰板板反也瘅病也话善言也管管无所依也亶诚也郑氏曰卒瘅尽病也犹谋也爲谋不能远图不知祸之将至靡圣管管言王无圣人之法度管管然以心自恣朱氏曰天使下民皆病则反其常道矣天降祸如此可不愼哉吾出话以诰之厉王不以爲然而且肆于民上其所谋皆不远惟耽乐于目前不知祸之将至也人苟知圣人之法度则必战战兢兢不敢苟作其心旣无圣人矣则矫诬诈伪何所不至哉惟其谋猷如此不远我是用大諌也天之方难无然宪宪天之方蹶无然泄泄辞之辑矣民之洽矣辞之怿矣民之莫矣毛氏曰宪宪犹欣欣也蹶动也泄泄犹沓沓也辑和洽合怿说莫定也苏氏曰难艰难也蹶震动也厉王暴虐恣行故告之曰天方爲艰难以震动周室无爲是宪宪而不顾沓沓而不已是不能以服民祗以速乱而已民之不顺非有异志也畏王之无厌而求以自免耳苟无欲害之之心而出好言焉民今洽而定矣我虽异事及尔同寮我即尔谋听我嚻嚻我言维服勿以爲笑先民有言询于刍荛吕氏曰我虽异事及尔同僚者与执政公卿言也不敢斥王託与执政公卿之言而风之也毛氏曰寮官也嚻嚻犹謷謷也刍荛薪采者郑氏曰及与即就也我虽与尔职事异乃与女同官俱爲卿士就女而谋女反听我言謷謷然不肯受服事也我所言乃今之急事女无笑之先民古之贤者王氏曰嚻嚻自大之意言自大而不孙不能用其谋也刍荛尚所当询况及尔同僚者乎天之方虐无然谑谑老夫灌灌小子硚硚匪我言耄尔用忧谑多将熇熇不可救药毛氏曰灌灌犹欵欵硚硚骄貌熇熇然炽盛也〇苏氏曰谑谑戏侮也言天方将爲虐安得以爲戏而不信哉老者知其不可而尽其欵诚以告之少者不信而骄之故曰非我老耄而妄言乃女以忧爲戏耳夫忧未至而救之犹可爲也苟俟其益多则如火之盛不可复救也郑氏曰老夫自谓也孔氏曰如人病甚不可救以药天之方懠无爲夸毗威仪卒迷善人载尸民之方殿屎则莫我敢葵丧乱蔑资曽莫惠我师毛氏曰懠怒也夸毗以体柔人也殿屎呻吟也蔑无资财也陈氏曰天方怒女辈汝冝诚实以应天无爲便辟郑氏曰君臣之威仪尽迷乱贤人君子则如尸矣不复言语葵揆也民穷困如此曽不肯惠施以赒赡衆民王氏曰民方疾痛呻吟而莫敢揆其事者故民丧乱无资王曽莫惠我师多瘠罔诏也天之牖民如壎如箎如璋如圭如取如携携无曰益牖民孔易民之多辟无自立辟毛氏曰牖道也如壎如箎言相和也如璋如圭言相合也苏氏曰携取言其易也李氏曰苟能顺天之理以牖民则教不肃而成其政不严而治苟将求益于民则牖民之道变易矣益者言其无求多也特言携者以带上文言之耳今之民旣多邪僻矣而王又爲邪僻何以牖民哉乱虽极矣道之者固有简易之理不作聦明爲邪僻以乱之行其所无事斯可矣价人维藩大师维垣大邦维屏大宗维翰怀德维宁宗子维城无俾城坏无独斯畏毛氏曰价善也王氏曰价人善人也大师大衆也大宗巨室也善人也大衆也大邦也巨室也王所恃以爲藩垣屏翰也宗子同姓也孔氏曰藩者园圃之篱垣者小墙之名朱氏曰屏树也毛氏曰翰干也李氏曰王所恃以屏翰国家者在此数者苟怀之以德则无有不宁矣宗子维城言同姓之宗子亦当以德怀之诗人以怀德维宁间于中则宗子维城亦当以德怀之也左氏曰君其修德以固宗子何城如之所谓宗子维城是也朱氏曰怀德维宁则德是五者之助不然则乖离而城坏城坏则藩垣屏翰皆坏而独居独居而所可畏者至矣前章告以爲治之本此章告以爲治之辅也敬天之怒无敢戏豫敬天之渝无敢驰驱昊天曰明及尔岀王昊天曰旦及尔游衍毛氏曰戏豫谓逸豫也驰驱自恣也王往旦明游行衍溢也郑氏曰渝变也及与也昊天在上仰之皆谓之明常与女出入往来游溢相从可不愼乎横渠张氏曰天体物而不遗犹仁体事而无不在也礼仪三百威仪三千无一事而非仁也昊天曰明及尔岀王昊天曰且及尔游衍无一物之不体也朱氏曰板板也难也蹶也虐也懠也其怒而变也甚矣而王之君臣不知敬也亦知其有日监在兹者乎李氏曰末章所言文王在帝左右是也而凢伯亦告厉王以此者盖古人责难于君以孔孟之时其君皆庸主耳孔孟告之无非尧舜禹汤文武之道乃知古人之事君无不然也板八章章八句生民之什十篇六十四章四百三十三句吕氏家塾读诗记卷第二十六吕氏家塾读诗记吕氏家塾读诗记卷二十七吕氏家塾读诗记卷第二十七荡之什荡召穆公伤周室大坏也欧阳氏曰穆公见厉王无道知其必亡而自伤周室尔所以言不及厉王而逺思文王殷商也苏氏曰荡之所以爲荡由诗有荡荡上帝也诗序以爲天下荡荡无纲纪文章则非诗之意矣荡荡上帝下民之辟疾威上帝其命多辟天生烝民其命匪谌靡不有𥘉鲜克有终欧阳氏曰荡荡广大也吕氏曰荡荡乎上帝吾王非下民之君乎疾威乎上帝吾王之命何多僻乎穷而唿天之辞也毛氏曰辟君也郑氏曰多辟多邪僻烝衆鲜寡克能也〇李氏曰疾威上帝者因厉王之疾威又唿天而告之也朱氏曰谌信也天生衆民其命有不可信者其降命之𥘉无不善者而人少能以善道自终是以致此大乱盖始爲无所归咎之辞而卒自解之如此王氏曰民受天地之中所谓命也能者养之以福不能者败以取祸受天地之中一也则靡不有𥘉败以取祸者衆则鲜克有终鲜克有终则命靡谌矣文王曰咨咨女殷商曽是彊御曽是掊克曽是在位曽是在服天降滔德女兴是力欧阳氏曰二章以下乃条陈王者之过恶言此等事皆殷纣所行文王咨嗟以戒于𥘉而厉王践而行之于终也毛氏曰彊御彊梁御善也服服政事也滔慢也王氏曰所使在位在服皆彊御掊歛好胜之人也彊御掊克是谓滔德苏氏曰天降是人以妖孽天下女又兴而任之何哉力言任之之坚也文王曰咨咨女殷商而秉义类彊御多怼流言以对冦攘式内侯作侯祝靡届靡究朱氏曰而亦女也义类犹善道也怼怨也王氏曰女爲人君以秉义类爲事乃彊御多怼有忠告善道则以流言对所爲如此非所以秉义类也郑氏曰冦盗攘窃爲姦宄者而王信之使用事于内毛氏曰作祝诅也届极究穷也郑氏曰侯维也与群臣乖争相疑而诅祝无极巳释文曰作本或作诅无道之君雄猜忌克不责己而怨人故曰彊御多怼其闻规諌谩爲浮语以应之而心不在焉故曰流言以对文王曰咨咨女殷商女炰烋于中国歛怨以爲德不明尔德时无背无侧尔德不明以无陪无卿毛氏曰炰烋犹彭亨也无背无侧后无臣侧无人也无陪无陪贰也无卿无卿士也陈氏曰纣虚骄作气于中国〇朱氏曰歛怨以爲德多爲可怨之事而力行之也李氏曰乱丗之君是非顚倒邪正错乱无人以辅弼之故也故曰不明尔德时无背无侧尔德不明以无陪无卿文王曰咨咨女殷商天不湎尔以酒不义从式旣愆尔止靡明靡晦式号式唿俾昼作夜苏氏曰湎沉湎也止容止也陈氏曰天之立君以爲民也未甞使汝沉湎如此朱氏曰天不使尔沈湎于酒而惟不义之从也式用也法也䟽曰旣愆汝之容止又无明无晦而饮酒不息呌号讙唿使昼日作夜不甞视事文王曰咨咨女殷商如蜩如螗如沸如羮小大近丧人尚乎由行内奰于中国覃及鬼方毛氏曰蜩蝉也螗蝘也奰怒也鬼方逺方也郑氏曰饮酒号唿之声如蜩螗之鸣其笑语沓沓又如汤之沸羮之方熟殷纣之时君臣失道如此且丧亡矣时人化之甚尚欲从而行之不知其非王氏曰昏乱如此故内自中国外及鬼方莫不怒也〇孔氏曰覃及延及也文王曰咨咨女殷商匪上帝不时殷不用旧虽无老成人尚有典刑曽是莫听大命以倾朱氏曰非上帝爲此不善之时但以殷不用旧致此祸尔老成人旧臣典刑旧法也王氏曰虽无老成人与图先王旧政然典刑尚在可循守也曽是莫听此大命所以倾也大命国命也文王曰咨咨女殷商人亦有言顚沛之揭枝叶未有害本实先拨殷鉴不逺在夏后之世毛氏曰顚仆沛拔也郑氏曰揭蹶貌拨犹絶也言大木揭然将蹶枝叶未有折伤其根本实先絶欧阳氏曰枝叶未有害本实先拨者谓纣时宗庙社稷犹在天下诸侯未尽叛但王自爲恶盈满而祸败尔盖穆公作诗时周室尚存然知其必亡者以王爲无道根本先坏尔王者国之本也又曰殷鉴不逺在夏后之丗者言非独文王之鉴殷殷之𥘉兴亦鉴夏之亡矣谓今旣然则后之兴者当又鉴厉王也此言伤之尤深者荡八章章八句抑卫武公刺厉王亦以自警也抑抑威仪维德之隅人亦有言靡哲不愚庶人之愚亦职维疾哲人之愚亦维斯戾毛氏曰抑抑密也隅廉也王氏曰德譬则宫城也仪譬则隅也视其隅则宫城之中可知矣有诸中必形于外故也郑氏曰古之贤者道行心平可外占而知内今王暴虐贤者皆佯愚不爲容貌如不肖然王氏曰庶人之愚亦职维疾者则天性之疾也孔子曰古者民有三疾郑氏曰衆人无知愚是其常也贤者而爲愚畏惧于罪也此诗以威仪爲主乃自古论修身者之所同盖至切至近莫过于此也厉王非特自燕丧威仪至使贤者皆不敢修饰愚以求免其时盖可知矣人亦有言者时人之语也无竞维人四方其训之有觉德行四国顺之訏谟定命逺犹辰告敬愼威仪维民之则郑氏曰竞强也人君爲政无强于得贤人得贤人则天下化李氏曰苟能得人则四方皆训效之矣〇欧阳氏曰觉警动也言德行修着可以动人则四国服从矣毛氏曰訏大也谟谋也辰时也郑氏曰犹图也则法也苏氏曰人君必先任贤臣内秉德以服天下然后先事而大谋以定政命逺图而时告之政事旣修又能敬其威仪以爲民则则所以爲国者略备矣动民以行不以言德行者不言而信觉民之大者也故曰有觉德行四国顺之所谋不止于一身而计天下之安危所谋不止于一时而监百丗之损益所谓大其谋也旣大而谋以定其命矣犹未敢轻出复长虑却顾思其所终稽其所弊然后以时而播告焉故曰訏谟定命逺犹辰告用人也修德也岀命也治道之大端旣备又终之以威仪者盖本其切近者言之以承前章之意也其在于今兴迷乱于政顚覆厥德荒湛于酒女虽湛乐从弗念厥绍罔敷求先王克共明刑欧阳氏曰一章二章皆汎论此章乃专以刺王王氏曰其在于今兴迷乱于政者今厉王兴而迷乱于政也顚覆厥德以荒湛于酒郑氏曰荒废湛乐也王氏曰汝虽湛乐之从弗念爲人子孙当绍祖考言当念之也王氏曰弗念厥绍故罔敷求先王克共明刑也克共者不敢慢之谓也郑氏曰敷广也肆皇天弗尚如彼泉流无沦胥以亡夙兴夜寐洒埽廷内维民之章脩尔车马弓矢戎兵用戒戎作用逷蛮方王氏曰肆皇天弗尚者厉王所爲如上所刺故今皇天弗尚也毛氏曰沦率也郑氏曰胥皆也朱氏曰弗尚厌弃之也天所不尚则沦胥以亡如泉流之易矣言无者戒之欲其不至是也欧阳氏曰沦胥以亡者君臣皆将灭亡也毛氏曰洒洒章表也逷逺也陈氏曰王若不愼则君臣相滔溺而俱亡矣正冝早夜自爲㓗除以爲民之章脩戎器以防内外庶几免䧟溺也李氏曰洒埽庭内只是脩㓗其朝廷尔当时沉荒于酒贪目前之乐而忘意外之变故戒之以脩武备也郑氏曰用戒戎作用此备兵事之起蛮方九州之外不服者王氏曰用攘蛮夷而逖之也质尔人民谨尔侯度用戒不虞愼尔出话敬尔威仪无不柔嘉白圭之玷尚可磨也斯言之玷不可爲也毛氏曰质成也苏氏曰侯度天子所以御诸侯之度也天子苟内失其人民而外慢其诸侯则将有不虞之祸起〇朱氏曰话言也郑氏曰嘉善也毛氏曰玷缺也郑氏曰玉之缺尚可磨鑢而平朱氏曰玉玷尚可磨言语一失莫能救之其戒深切矣柔者逊顺之辞也无易由言无曰苟矣莫扪朕舌言不可逝矣无言不雠无德不报惠于朋友庶民小子子孙绳绳万民靡不承孔氏曰王无得轻易于言语无得言苟且如是假有不善人无执持我舌而不听我言者言往则不可复改故须愼之毛氏曰莫无扪持也孔氏曰释诂云朕我也自周以前朕爲通言郑氏曰逝往也朱氏曰雠答也李氏曰言出乎身加乎民行发乎迩见乎逺出其言善则千里之外应之不善则千里之外违之言行君子之枢机其施报必然不可掩也王苟能惠于朋友以及庶民小子则子孙绳绳然万民亦莫不承顺之矣惠之所及子孙且受其福则怨之所积虽子孙亦受其祸矣〇孔氏曰朋友谓诸侯及卿大夫等下及庶民之子弟小子苏氏曰子孙绳绳而不絶也由言言之所由发也视尔友君子辑柔尔颜不遐有愆相在尔室尚不媿于屋漏无曰不显莫予云觏神之格思不可度思矧可射思欧阳氏曰戒王起居左右当友君子和柔其颜以接之以习爲善道则庶几逺罪也不遐遐也诗人语常如此毛氏曰辑和也西北隅谓之屋漏觏见也格至也郑氏曰遐逺也矧况射厌也朱氏曰视尔独居于室中之时当庶几不媿于屋漏然后可无曰此非显明之处而莫予见也当知神之至也不可得而测度又岂可厌倦而不敬乎此言当戒惧乎其所不覩恐惧乎其所不闻而愼其独也是则修之至也思语辞也此章戒厉王以内外交修也辟尔爲德俾臧俾嘉淑愼尔止不愆于仪不僭不贼鲜不爲则投我以桃报之以李彼童而角实虹小子李氏曰辟君也人君之爲德必臧善必嘉美郑氏曰止容止也陈氏曰愼其容止不过愆于威仪不僭差不贼害则未有不可以爲法者毛氏曰僭差也〇横渠张氏曰不僭不贼则人当效之犹投桃报李之必然〇毛氏曰童无角者也虹溃也王氏曰童无角理譬我施恶无报我以善之理谓童而角实惑小子耳非其理也厉王不君故戒以君尔爲德俾臧俾嘉欲其尽君德之善也淑愼尔止不愆于仪此诗以威仪爲主故屡言之尔以善而民以善应之犹投桃报李盖必然之理彼小人日导王爲不善而欲民应之不悖是犹童牛童羊而求其角天下宁有此理哉溃乱王听使至倾覆者实此曹耳荏染柔木言缗之丝温温恭人维德之基其维哲人告之话言顺德之行其维愚人覆谓我僭民各有心毛氏曰缗𬒳也柔忍之木荏染然人则𬒳之弦以爲弓欧阳氏曰人必先观其质性之如何也横渠张氏曰柔和之木乃弓之材温恭之人乃德之质〇毛氏曰话言古之善言也郑氏曰覆犹反也僭不信也语贤知之人以善言则顺行之告愚人反谓我不信民各有心二者意不同也此章言人之质有美有恶故有可告语者有不可告语者若厉王盖不可告语矣武公犹拳拳不能自巳焉下章所言是也于乎小子未知臧否匪手携之言示之事匪靣命之言提其耳借曰未知亦旣抱子民之靡盈谁夙知而莫成郑氏曰臧善也于乎伤王不知善否我非但以手携掣之亲示以其事之是非我非但对靣语之亲提撕其耳此言以教道之孰不可启觉假令人云王尚㓜少未有所知亦以抱子长大矣不㓜少也〇欧阳氏曰靡盈不自满朱氏曰人若不自盈满能受教戒则岂有早知而反晚成者乎毛氏曰莫晚也武公之于厉王厚矣故不忍遽断以爲不可告语犹疑其未知臧否也昊天孔昭我生靡乐视尔梦梦我心惨惨诲尔谆谆听我藐藐匪用爲教覆用爲虐借曰未知亦聿旣耄毛氏曰梦梦乱也惨惨忧不乐也郑氏曰孔甚昭明也昊天乎乃甚明察我生无可乐也视王之意梦梦然我心之忧闷惨惨然愬其自恣不用忠臣毛氏曰听我藐藐藐藐然不入也郑氏曰我告教王口语谆谆然王听聆之藐藐然忽略欧阳氏曰君暗于上臣忧于下臣言甚至而君听甚忽不以爲德而反以爲罪也王氏曰匪以我谆谆爲教之也覆以我爲虐之也旣耄非谓其老也犹今人责未更事者曰旣老大矣甚言之也于乎小子告尔旧止听用我谋庶无大悔天方艰难曰丧厥国取譬不逺昊天不忒回遹其德俾民大棘郑氏曰止辞也不忒不差忒也大棘大困急也欧阳氏曰我所告尔者非我妄言皆据旧事之巳然者庶几听我犹可不至于大悔也苏氏曰天方艰难周室曰吾将丧其国譬如夏商其类不逺天岂复有差忒不然者哉然王曽不悟益爲邪僻之行使民至于困急而无告也史记载武公以宣王三十六年即位国语亦称武公年九十五作懿以自儆韦昭谓懿即抑也说者遂以爲此诗乃追刺厉王今考其文如曰在于今兴迷乱于政曰匪手携之言示之事匪靣命之言提其耳曰听用我谋庶无大悔夫岂追刺之语乎史记国语殆未可据一以诗爲正可也抑十二章三章章八句九章章十句桑柔芮伯刺厉王也菀彼桑柔其下侯旬捋采其刘瘼此下民不殄心忧仓兄塡兮倬彼昊天宁不我矜毛氏曰兴也菀茂盛貌旬言隂均也瘼病也孔氏曰菀然而茂盛者彼桑也其叶稚而柔濡故菀然茂盛于此之时人息其下维均得䕃〇王氏曰及採其刘则其下民爲日所暴不见芘䕃而瘼矣王失德剥丧无以芘䕃其民之譬也刘杀也杀言尽之也欧阳氏曰他木皆有枝叶而诗人独以桑爲譬者惟桑以叶用于人常见捋采爲空枝而人不得䕃其下故以爲喻也郑氏曰殄絶也毛氏曰仓丧兄滋塡乆也释文曰兄本作况苏氏曰君子忧之不絶于心悲之益乆而不巳号天而诉之也郑氏曰倬明大貌四牡骙骙旟旐有翩乱生不夷靡国不泯民靡有黎具祸以烬于乎有哀国歩斯频毛氏曰骙骙不息也鸟隼曰旟龟蛇曰旐翩翩在路不息也夷平泯灭也苏氏曰厉王之乱天下征伐不息故其民见其车马旌旗而厌苦之郑氏曰乱日生不平无国不见残灭也王氏曰黎黒也周曰黎民秦曰黔首黎则黔首之谓也民靡有黎则是黔首靡有孑遗也〇郑氏曰具犹俱也俱遇此祸以爲烬毛氏曰频急也陈氏曰呜唿可哀乎国运如此之频促也国歩蔑资天不我将靡所止疑云徂何往君子实维秉心无竞谁生厉阶至今爲梗郑氏曰将犹养也陈氏曰国运困穷天不我养王氏曰欲避祸乱疑于所往天下皆是也则靡所止疑云徂何往也毛氏曰厉恶梗病也〇欧阳氏曰君子实维秉心无竞谁生厉阶至今爲梗者民归咎于上之辞也言君子本无彊争之心而何人生此祸乱之阶爲今人之病意若祸有根原其来也逺而今人适遭之耳其实刺祸由王致也忧心慇慇念我土宇我生不辰逢天僤怒自西徂东靡所定处多我觏痻孔棘我圉毛氏曰宇居僤厚也圉垂也郑氏曰辰时也痻病也孔氏曰念己之郷土居宅也我生不得时正逢天之厚怒使我从西而往于东无所安定而居处是逢天怒时故遭此劳役也又自叹伤多矣我之所遇之病也甚急矣我之在边垂甚劳也爲谋爲毖乱况斯削告尔忧恤诲尔序爵谁能执热逝不以濯其何能淑载胥及溺毛氏曰毖愼也〇郑氏曰恤亦忧也逝犹去也序爵次序贤能之爵执热手持热物淑善胥相及与也苏氏曰王岂不爲谋且愼哉然而不得其道适所以长乱而自削耳故告之以其所当忧诲之以叙爵曰谁能执热而不濯者贤者之能巳乱犹濯之能解热耳今王之所任者其何能善哉则相与入于䧟溺而巳如彼遡风亦孔之僾民有肃心荓云不逮好是稼穑力民代食稼穑维宝代食维好毛氏曰遡向也僾唈荓使也郑氏曰使人唈然如向疾风不能息也苏氏曰君子视厉王之乱闷然如遡风之唈而不息李氏曰民有肃然之心本无怠慢而王乃使之至于不逮民无得以趋事于畎畒之间则其不逮者非民之罪也王使之也故芮伯告王曰好是稼穑言不敢轻于民力也其有功于民者则使之代食欧阳氏曰稼穑惟宝代食维好者稼穑可宝当以禄养贤才而刺王不然也天降丧乱灭我立王降此蟊贼稼穑卒痒哀恫中国具赘卒荒靡有旅力以念穹苍欧阳氏曰天降丧乱将灭亡我王室而歳又蝗螟爲灾稼穑尽病郑氏曰虫食苗根曰蟊食节曰贼耕种曰稼收歛曰穑卒尽也痒病也恫痛也具皆哀痛乎中国之人皆空虚〇毛氏曰赘属也荒虚也朱氏曰旅与膂同言困之极无力以念天祸也王氏曰穹苍天也穹言形苍言色也维此惠君民人所瞻秉心宣犹考愼其相维彼不顺自独俾臧自有肺肠俾民卒狂郑氏曰惠顺宣徧犹谋也考其辅相之行然后用之言择贤之审李氏曰古者顺道之君爲百姓瞻仰者以其内能秉持其心外则宣谋猷于衆考察愼择其相郑氏曰臧善也朱氏曰自独俾藏自以爲善也自有肺肠自有意见也狂惑也善恶出于天下之同然者盖晓然易见也不顺之君其所施爲其所任用皆非天下之所谓善乃自独使之善耳其肺肠不与人同不可晓解此民所以惑乱也瞻彼中林甡甡其鹿朋友巳谮不胥以谷人亦有言进退维谷毛氏曰甡甡衆多也谷穷也郑氏曰胥相也谷善也视彼林中其鹿軰耦行甡甡然衆多苏氏曰朋友相谮不能相善曽鹿之不如是以进退无不䧟焉者维此圣人瞻言百里维彼愚人覆狂以喜匪言不能胡斯畏忌毛氏曰瞻言百里逺虑也郑氏曰胡之言何也李氏曰理人则逺知祸福于未萌其所瞻视而言者至于百里无逺不察也若夫愚人则反狂以喜所谓抱火厝之积薪之下火未及然犹谓之安者也朱氏曰我非不能言也如此畏忌何言王暴虐人不敢諌也维此良人弗求弗迪维彼忍心是顾是复民之贪乱宁爲荼毒毛氏曰迪进也〇郑氏曰良善也国有善人王不求索不进用之有忍爲恶之心者王反顾念而重复之言其忽贤者而爱小人贪犹欲也天下之民苦王之政欲其乱亡故安爲荼毒之行相侵暴愠恚使之然〇孔氏曰荼苦菜毒螫虫皆恶物故比恶行大风有隧有空大谷维此良人作爲式谷维彼不顺征以中垢毛氏曰隧道也郑氏曰大风之行有所从而来必从大空谷之中作起式用征行也〇陈氏曰大风其径隧由于空谷而起以兴人之爲善爲不善皆有所从来也苏氏曰垢秽也言善人之作也以用其善小人之行也以播其秽中垢发其中之所有于外也大风有隧贪人败类听言则对诵言如醉匪用其良覆俾我悖毛氏曰类善也〇苏氏曰风之起也有道类之败也有自贪人在上则类之所由败也〇郑氏曰听言道听之言苏氏曰诵言先王之言也李氏曰王之性本善但以贪人败之故耳道听之言则答之诵诗书之言以告之则如醉此所以见王之先入于贪人之言故也厉王旣已不用其良反使我爲悖逆之行而从贪人之所爲也嗟尔朋友予岂不知而作如彼飞虫时亦弋获旣之隂女反予来赫苏氏曰朋友其僚友也〇郑氏曰嗟尔朋友亲而切瑳之也鸟飞亦时爲弋射者所得之往也横渠张氏曰予岂不知而作如彼飞虫时亦弋获千虑一得也旣之隂女反予来赫予至诚密以天下之事忠告反谓予来相恐也释文曰赫本亦作吓庄子云以梁国吓我是也厉王之朝举无信芮伯之言者故告之曰予岂不知而妄发哉如彼飞虫时亦弋获岂无一二或中者乎民之罔极职凉善背爲民不利如云不克民之回遹职竞用力郑氏曰职主也毛氏曰凉薄也〇朱氏曰善背工爲反覆也郑氏曰克胜也〇朱氏曰民之所以贪乱不知止者由此善背之人爲民所不利之事如恐不胜而力爲之也民之所以邪僻者由此軰竞用力而然也回遹邪僻也反覆其言所以深恶之也民之未戾职盗爲冦凉曰不可覆背善詈虽曰匪予旣作尔歌毛氏曰戾定也苏氏曰民之未定职上有盗贼之臣爲之冦也陈氏曰我薄告之以不可巳爲尔反背而见詈矣朱氏曰虽汝能自文饰言此乱非我所致然我巳作尔歌矣言巳得其情其事巳着明不可掩覆也此诗本厉王之乱在于用小人故于听任之际屡致意焉一章至四章皆极言其乱也五章告之以听任之道而忧其不能改也六章复告以息民务农而居位食禄者不可不审择也七章因前章息民务农之言而深叹丧乱饥馑之可哀也八章言治乱之分盖其君向背用舍所繇异路思古而伤仐也九章言君暗于上故谮毁之俗成于下自伤处斯丗之难也十章言朝皆小人安其危而利其菑欲諌而不敢也十一章言王弃君子而厚小人民不堪命而王不知也十二章言治乱皆有所自来治由君子而乱由小人也十三章言王之所以踈弃君子者由小人之先入也十四章至十六章皆託与公卿侪軰言以反覆讽切之也桑柔十六章八章章八句八章章六句云汉仍叔美宣王也宣王承厉王之烈内有拨乱之志遇烖而惧侧身脩行欲销去之天下喜于王化复行百姓见忧故作是诗也宣王之小雅始于六月言其功也其大雅始于云汉言其心也无是心安得有是功哉倬彼云汉昭回于天王曰于乎何辜今之人天降丧乱饥馑荐臻靡神不举靡爱斯牲圭璧旣卒宁莫我听孔氏曰倬然明大彼天之云汉郑氏曰云汉谓天河也昭光也毛氏曰回转也郑氏曰宣王时旱渴雨故宣王夜仰视天河望其候焉朱氏曰夜晴则天河明王氏曰瞻仰昊天不见雨候于是叹伤人之无辜而遇此丧乱饥馑也毛氏曰荐重臻至也郑氏曰靡莫皆无也言王爲旱之故求于羣神无不祭也无所爱于三牲礼神之圭璧又巳尽矣王氏曰神晏然莫我听旱旣大甚藴隆虫虫不殄禋祀自郊徂宫上下奠瘗靡神不宗后稷不克上帝不临耗斁下土宁丁我躬王氏曰旱旣大甚矣则其气藴积隆盛虫虫而热也郑氏曰爲旱故絜祀不絶从郊而至宗庙〇毛氏曰上祭天下祭地奠其礼瘗其物宗尊也丁当也〇王氏曰自郊徂宫上下奠瘗则天神地示人鬼内外上下无不禋祀矣在宫之神莫尊于后稷旣无以胜旱灾在郊之神莫尊于帝又不顾我也苏氏曰穷而无告故曰与其耗败下土宁使我躬当之无使人人𬒳其患也旱旣大甚则不可推兢兢业业如霆如雷周余黎民靡有孑遗昊天上帝则不我遗胡不相畏先祖于摧王氏曰旱旣大甚则不可推者不可推知其故也毛氏曰兢兢恐也业业危也郑氏曰心动意惧兢兢然业业然如有雷庭近发于上朱氏曰孑然尽貌言大乱之后周之余民仅有遗者而上天又降旱灾使孑然而无复有遗苏氏曰天将不复使我有遗余胡爲尚不相畏哉先祖之业将于是摧落矣旱旣大甚则不可沮赫赫炎炎云我无所大命近止靡瞻靡顾羣公先正则不我助父母先祖胡宁忍予毛氏曰沮止也赫赫旱气也炎炎热气也〇郑氏曰旱气大盛人皆不堪言我无芘䕃而处衆民之命近将死亡曽无视頋而哀闵之毛氏曰先正百辟卿士也欧阳氏曰父母先祖胡宁忍予诗人述宣王诉于父母及先祖尔旱旣大甚涤涤山川旱魃爲虐如惔如焚我心惮暑忧心如熏羣公先正则不我闻昊天上帝宁俾我遯毛氏曰涤涤旱气也山无木川无水魃旱神也惔燎之也熏灼也郑氏曰旱气生魃而害益甚草木燋枯如见焚燎然惮犹畏也李氏曰羣公先正则不我闻亦上文意苏氏曰宣王所以祈旱者至矣而莫之答故曰苟吾之不善不当天心则宁使我遯去以避贤者无以我苦此庶民也旱旣大甚黾勉畏去胡宁瘨我以旱憯不知其故祈年孔夙方社不莫昊天上帝则不我虞敬恭明神冝无悔怒苏氏曰始以旱故欲遯去以避贤者旣又以爲弃位以避忧患非人主之义故黾勉不去以求济斯难畏不敢也朱氏曰㦧曽也郑氏曰瘨病也天何曽病我以旱曽不知爲政所失而致此害王氏曰胡宁瘨我以旱㦧不知其故则王之自反也盖以至矣郑氏曰虞度也我祈丰年甚早祭四方与社又不晚天曽不度知我心肃事明神如是明神冝不恨怒于我我何由当遭此旱也毛氏曰悔恨也旱旣太甚散无友纪鞫哉庶正疚哉冢宰趣马师氏膳夫左右靡人不周无不能止瞻卬昊天云如何里苏氏曰旱旣甚国用空竭无以纪纲羣臣朋友郑氏曰鞠穷也庶正衆官之长也疚病也穷哉病哉者念此诸臣勤于事而困于食以此言劳倦也毛氏曰歳凶年谷不登则趣马不秣师氏㢮其兵驰道不除祭事不县膳夫彻膳左右布而不脩大夫不食粱士饮酒不乐横渠张氏曰靡人不周无不能止自庶正而下皆使周急于民若供御之物则凡皆可止去郑氏曰里忧也王愁闷于不雨但仰天曰当如我之忧何释文曰里本作㾖尔雅作悝瞻卬昊天有嘒其星大夫君子昭假无赢大命近止无弃尔成何求爲我以戾庶正瞻卬昊天曷惠其宁毛氏曰嘒衆星貌假至也孔氏曰宣王以旱之故遂瞻望仰视于昊天唯见有嘒然光明之衆星未有雨徴吕氏曰昭明也赢余也所以事神者无余矣朱氏曰大夫君子所以竭其精诚而助王昭假于天者已无余矣虽今死亡将近然不可以弃其前功当益求其所以昭假于上者而修之若此者非求爲我之一身尔乃所以定衆正也瞻卬昊天果何时而惠我以安宁乎苏氏曰我亦何求爲哉将以定尔庶正而巳未有民不宁而庶官定者也郑氏曰瞻卬昊天曷惠其宁渴雨之至也云汉八章章十句崧髙尹吉甫美宣王也天下复平能建国亲诸侯褒赏申伯焉崧髙维岳骏极于天维岳降神生甫及申维申及甫维周之翰四国于蕃四方于宣毛氏曰崧髙貌山大而髙曰崧岳四岳也东岳岱南岳衡西岳华北岳恒尧之时姜氏爲四伯掌四岳之祀述诸侯之职于周则有甫有申有齐有许也骏大极至也岳降神灵和气以生申甫孔氏曰其山髙大上至于天王氏曰甫也申也其先实主岳事故天祚其子孙则维岳降神生甫及申也毛氏曰翰干也王氏曰蕃言扞蔽宣言敷播李氏曰是二人者皆爲周室之屏翰〇苏氏曰蔽其患难而宣其德泽于天下甫申意者皆宣王时贤诸侯同有功于王室者甫虽不见于经以文意考之盖当如此郑氏乃逺取训夏赎刑之甫侯殆非也亹亹申伯王纉之事于邑于谢南国是式王命召伯定申伯之宅登是南邦丗执其功郑氏曰亹亹勉也纉继于于法式也申伯亹亹然勉于德以贤入爲王之卿士佐王有功王又欲使继其故诸侯之事改大其邑使爲侯伯南方之国皆统理孔氏曰申伯之贤当使南国法之王氏曰爲申伯建国而曰邑者国之所都亦曰邑作邑于丰商邑翼翼是也苏氏曰谢周之南土也召伯召虎也孔氏曰王乃命召伯先营谢邑以定申伯之居毛氏曰登成也〇陈氏曰丗执其功者以南邦传嗣也王命申伯式是南邦因是谢人以作尔庸王命召伯彻申伯土田王命傅御迁其私人郑氏曰庸功也召公旣定申伯之居王乃亲命之使爲法于南邦因是故谢邑之人而爲国以起女之功彻者定其井牧正其赋税毛氏曰御治事之官也私人家臣也王氏曰迁其私人使就国也申伯之功召伯是营有俶其城寝庙旣成旣成藐藐王钖申伯四牡硚硚钩膺濯濯李氏曰申伯之功言城谢之事乃召伯所营诗曰肃肃谢功召伯营之毛氏曰俶作也王氏曰俶始也郑氏曰作城郭及寝庙定其人神所处〇毛氏曰藐藐美貌硚硚壮貌钩膺樊缨也濯濯光明也郑氏曰已成告王王乃赐申伯爲将遣之王遣申伯路车乗马我图尔居莫如南土钖尔介圭以作尔宝往近王舅南土是保孔氏曰王于是发遣申伯令使之国故赠送之以大路之车毛氏曰乗马四马也郑氏曰王以正礼遣申伯之国故复有车马之赐因告之曰我谋女之所处无如南土之最善毛氏曰宝瑞也毛氏曰近已也申伯宣王之舅郑氏曰保守也安也孔氏曰皆命遣之辞介圭在周官虽天子所服韩奕曰以其介圭入觐于王则当是诸侯之瑞圭盖介之爲言大也诗人特美大其圭而称之非周官之介圭也申伯信迈王饯于郿申伯还南谢于诚归王命召伯彻申伯土疆以峙其粻式遄其行郑氏曰迈行也饯送行饮酒也时王盖省𡵨周故于郿还南者北就王命于𡵨周而还反也谢于诚归诚归于谢王氏曰王旣饯之则申伯于是实归其国也言信迈诚归盖以见王之数留疑于行之不果故也郑氏曰粻粮式用遄速也王使召公治申伯土界之所至峙其粮者令庐市有止宿之委积用是速申伯之行王氏曰前日彻申伯土田者乃始疆之也今曰彻申伯土疆则其疆定矣是诗载封申伯如迁其私人以峙其粻莫不曲尽宣王之待元舅其恩意周浃综理微密盖如此也申伯畨畨旣入于谢徒御啴啴周邦咸喜戎有良翰不显申伯王之元舅文武是宪毛氏曰畨畨勇武貌徒御徒行者御车也朱氏曰啴啴者衆盛也郑氏曰申伯之貌有威武畨畨然戎犹女也毛氏曰不显申伯显矣申伯也文武是宪言有文有武也苏氏曰申伯旣入于谢周人皆曰汝有良翰蔽矣文武是宪言其文武皆足法也申伯之德柔惠且直揉此万邦闻于四国吉甫作诵其诗孔硕其风肆好以赠申伯曽氏曰前章所谓文武后章所谓柔惠且直辞虽异而实则同皆美其全德耳非谓旣文武又柔直也孔氏曰以此顺直之德揉服万邦不顺之国使之皆顺其声誉闻逹于四方毛氏曰作是工师之诵也郑氏曰硕大也苏氏曰肆极也王氏曰此雅也而谓之风则以辞不迫切而能感动人之善心故谓之风也郑氏曰以此赠申伯者送之令以爲乐孔氏曰以赠申伯则此诗之作主美申伯而已申伯有德王能建之美申伯亦所以美宣王故爲宣王诗也其风肆好盖诗有六义是篇虽雅其间固有风之体也崧髙八章章八句烝民尹吉甫美宣王也任贤使能周室中兴焉陈氏曰崧髙烝民二诗皆尹吉甫赠行之诗而序诗者皆以爲美宣王何也盖人君委任得人而僚友之间赋诗以相娱乐则人君之美莫大焉天生烝民有物有则民之秉彞好是懿德天监有周昭假于下保兹天子生仲山甫毛氏曰烝衆则法彞常懿美也仲山甫樊侯也郑氏曰监视假至也〇孟子曰孔子曰爲此诗者其知道乎故有物必有则民之秉彞也故好是懿德杨氏曰近取诸身百体五藏逹之于君臣父子夫妇长㓜朋友皆物也而各有则视听言动必由礼焉此一身之则也爲君而止于仁爲臣而止于忠爲父而止于慈爲子而止于孝此君臣父子之则也夫妇有别长㓜有序朋友有信此夫妇朋友长㓜之则也皆天理之常故曰民之秉彞也故好是懿德〇李氏曰天视有周之德昭明乎下用保兹天子而生仲山甫董仲舒曰上天佑之爲生贤佐盖谓此也朱氏曰昭假于下言周能以明德感格于天而在下也惟皇上帝降衷于下民固莫不秉彞好德也盖有钟气之粹者焉故曰天监有周昭假于下保兹天子生仲山甫仲山甫之德柔嘉维则令仪令色小心翼翼古训是式威仪是力天子是若明命使赋郑氏曰嘉美令善也仪威仪色颜色容貌翼翼恭敬古训先王之遗典也式法也苏氏曰力勉也毛氏曰若顺赋布也王氏曰天子有明命则使仲山甫赋之柔嘉维则不过其则也过其则斯爲弱不得谓之柔嘉矣令仪令色小心翼翼言其表里柔嘉也古训是式威仪是力言其学问进脩也天子是若明命使赋言其发而措之事业也此章盖备举仲山甫之德王命仲山甫式是百辟纉戎祖考王躬是保岀纳王命王之喉舌赋政于外四方爰发郑氏曰百辟百君戎犹女也李氏曰王命仲山甫曰我以汝爲百辟之长而继女之祖考而保我王躬观此则知山甫之祖考甞爲是官矣爲山甫乃丗其家也朱氏曰出承而布之也纳行而复之也喉舌所以岀言也郑氏曰布政于畿外天下莫不发应仲山甫之职外则緫领诸侯内则辅养君德入则典司政本岀则经营四方式云者表率仪法之谓也保云者保其身体傅之德义之谓也此章盖备举仲山甫之职肃肃王命仲山甫将之邦国若否仲山甫明之旣明且哲以保其身夙夜匪解以事一人郑氏曰将奉行若顺也顺否犹臧否谓善恶也夙早也一人斥天子李氏曰王之命肃肃然而严仲山甫将而行之明亦哲也并言之则明者哲之发哲者明之实也旣明且哲而后可以保身甚矣保身之难也说者或谓仲山甫事宣王则保身者非全身逺害之谓盖误矣保身乃己事岂爲治乱而増损哉身体髪肤受之父母不敢毁伤本非末节也至于偷生徇私养小失大如是而全身逺害则君子贱之耳仲山甫在宣王之时羣臣之任遇莫先焉而省察其身奉事其主者无一毫怠忽信所谓小心翼翼矣人亦有言柔则茹之刚则吐之维仲山甫柔亦不茹刚亦不吐不侮矜寡不畏彊御孔氏曰人有常言人之恒性莫不柔者则茹食之刚者则吐出之喻见寡弱者则侵侮之彊盛者则避畏之维有仲山甫则不然不侮不畏即是不茹不吐旣言其喻又言其实以充之此言仲山甫之德刚柔不偏也而二章首举仲山甫之德独以柔嘉维则蔽之崧髙称申伯畨畨终论其德亦曰柔惠且直然则入德之方其可知矣人亦有言德輶如毛民鲜克举之我仪图之维仲山甫举之爱莫助之衮职有阙维仲山甫补之郑氏曰輶轻也人之言云德甚轻然而衆人寡能举之我吉甫自我也爱惜也仲山甫能独举此德而行之惜乎莫能助之者多仲山甫之德归功言耳毛氏曰仪宜也释文仪作义曰毛如字冝也郑作仪陈氏曰图者图谋之毛氏曰衮冕者君之上服也郑氏曰衮职者不敢斥王之言也王之职有阙能𥙷之者仲山甫也朱氏曰其德如是故能𥙷衮职之阙孟子曰惟大人爲能格君心之非仲山甫有焉仲山甫岀祖四牡业业征夫捷捷每怀靡及四牡彭彭八鸾锵锵王命仲山甫城彼东方苏氏曰王命仲山甫城齐祖祭而行其马业业而捷其徒捷捷而敏犹常恐不及事也东方则齐也郑氏曰彭彭行貌锵锵鸣声以此车马命仲山甫使行言其盛也毛氏曰东方齐也古者诸侯之居逼隘则王者迁其邑而定其居盖去薄姑而迁于临菑也四牡骙骙八鸾喈喈仲山甫徂齐式遄其归吉甫作诵穆如清风仲山甫永怀以慰其心毛氏曰骙骙犹彭彭也喈喈犹锵锵也遄疾也言周之望仲山甫也清微之风化养万物者也朱氏曰式遄其归不欲其乆于外也穆深长也永怀旣行而有所怀思也郑氏曰述其美以慰安其心曽氏曰赋政于外虽亦仲山甫之职然保王躬补王阙尤其所愿城彼东方其心永怀盖有所不安者尹吉甫深知之作诵而告以遄归所以安其心也烝民八章章八句韩奕尹吉甫美宣王也能钖命诸侯奕奕梁山维禹甸之有倬其道韩侯受命王亲命之缵戎祖考无废朕命夙夜匪解䖍共尔位朕命不易榦不庭方以佐戎辟毛氏曰奕奕大也甸治也禹治梁山除水灾受命爲侯伯也郑氏曰梁山于韩国之山最髙大爲国之鎭所望祀焉故美大其貌奕奕然梁山今左冯翊夏阳西北倬倬然着明〇苏氏曰禹贡所谓治梁及歧者在今同之韩城将言韩侯故先钦其国曰梁山之下有倬然之道此韩侯所从朝周以受命者也释文曰倬明貌韩诗作晫陈氏曰梁山禹治水其功有𬒳于此山者自禹之后无传焉〇郑氏曰戎犹女也朕我也毛氏曰䖍固也郑氏曰古之恭字或作共榦作桢榦而正之戎辟女君王自谓也孔氏曰王亲自命之云当绍继汝祖考之旧职复爲侯伯王氏曰旣命之缵汝祖考又戒使其无废朕命䖍共尔位旣戒以夙夜匪懈䖍共尔位又戒以朕命不复改易当榦不庭方以佐汝辟也不庭方谓不宁侯也四牡奕奕孔脩且张韩侯入觐以其介圭入觐于王王钖韩侯淑旂绥章簟茀错衡玄衮赤舄钩膺镂钖鞹鞃浅鞗革金厄毛氏曰脩长张大觐见也郑氏曰韩侯乗长大之四牡奕奕然以时觐于宣王孔氏曰毛氏于崧髙以介圭爲所执之瑞则此言介圭亦爲瑞也郑氏曰此觐乃受命先言受命者显其美也毛氏曰淑善也交龙爲旂绥大绥也郑氏曰簟茀簟以爲车蔽今之藩也毛氏曰错衡文衡也孔氏曰玄衮以玄爲衣而画以衮龙赤舄赤色之舄郑氏曰钩膺樊缨也眉上曰钖刻金饰之今当卢也毛氏曰鞹革也鞃轼中也浅虎皮浅毛也幭覆式也郑氏曰鞗革谓辔也以金爲小环往往纒搤之王氏曰淑旂绥章于绋后建之簟茀在后衡在左右钩膺镂钖鞹鞃浅幭鞗革金厄则皆在前韩侯出祖出宿于屠显父饯之清酒百壷其殽维何炰鼈鲜鱼其蔌维何维笋及蒲其赠维何乗马路车笾豆有且侯氏燕胥郑氏曰祖将去而犯軷也旣觐而反国必祖者尊其所往去则如始行焉祖于国外毕乃出宿毛氏曰屠地名也郑氏曰显父周之卿士也饯送之故有酒孔氏曰清美之酒乃多至于百壷郑氏曰炰鼈以火熟之也鲜鱼中鲙者也毛氏曰蔌菜殽也郑氏曰笋竹萌也蒲深蒲也赠送也王旣使显父饯之又使送以车马所以赠厚意也且多貌胥皆也诸侯在京师未去者于显父饯之时皆来相与燕其笾豆且然荣其多也觐礼称来朝之诸侯皆曰侯氏然则此所谓侯氏或者专指韩侯也欤韩侯取妻汾王之甥蹶父之子韩侯迎止于蹶之里百两彭彭八鸾锵锵不显其光诸娣从之祁祁如云韩侯顾之烂其盈门朱氏曰此言韩侯旣觐而还遂以亲迎也〇毛氏曰蹶父卿士也郑氏曰汾王厉王也厉王流于彘在汾水之上故诗人因以号之姊妺之子爲甥王之甥卿士之子言尊贵也于蹶之里蹶父之里百两百乗不显显也光犹荣也气有光荣也孔氏曰每车皆有八鸾之声毛氏曰祁祁徐靓也如云言衆多也诸侯一娶九女二国媵之诸娣衆妾也孔氏曰其妻出于蹶父之门诸娣随而从之如云韩侯于是回顾而视之见其鲜明粲烂然其盈满于蹶父之门也蹶父孔武靡国不到爲韩姞相攸莫如韩乐孔乐韩土川泽訏訏鲂鱮甫甫麀鹿有熊有罴有猫有虎庆旣令居韩姞燕誉毛氏曰姞蹶父姓也郑氏曰相视攸所也蹶父甚武徤爲王使于天下国国皆至爲其女视其所居韩国最乐毛氏曰訏訏大也甫甫然大也然衆也猫似虎浅毛者也郑氏曰甚乐矣韩国之土也川泽寛大衆鱼禽兽备有言饶冨也朱氏曰庆喜也令善也喜其有此善居也〇郑氏曰韩姞则安之尽其妇道有显誉王氏曰韩侯娶妻何豫于王政而诗言此盖汾王失道王室几丧爲诸侯所卑侮则王甥亦安能相攸惟宣王任贤使能然后汾王之甥更爲乐国贤君之所愿娶而威仪备具光显如此乃所谓邦之荣怀也古者任遇方靣之臣旣尽其礼复恤其私使之内外光显体安志平然后能展布自竭爲王室之屏翰诗人述宣王能钖命诸侯而因道其娶之盛其意盖在于此而王室尊安人情暇乐亦莫不在其中矣靡国不到特言渉歴邦国之多非必国国皆至也溥彼韩城燕师所完以先祖受命因时百蛮王钖韩侯其追其貃奄受北国因以其伯实墉实壑实畒实籍献其貔皮赤豹黄罴郑氏曰溥大也毛氏曰师衆也朱氏曰董氏曰燕召公之国也疑韩𥘉封时王命以其衆爲筑此城也毛氏曰因时百蛮长是蛮服之百国也追貃戎狄国也奄抚也实墉实壑言髙其城深其壑也〇苏氏曰王以韩侯之先因是百蛮而长之故钖之以追人貃人受之以北方之国使复爲之伯焉韩侯于是命诸侯各修其城池治其田畒正其税法以时贡其所有于王释文曰壑城池也郑氏曰籍税也孔氏曰所部诸国之城壑也释兽云貔白狐郭璞曰一名执夷虎豹之属也陆机曰貔似虎或曰似熊赤豹毛赤而文黒罴大于熊有黄罴赤罴貔言皮则豹罴亦献皮也春秋之时城邢城楚丘城縁陵城𣏌之类皆合诸侯爲之覇令尚如此则周之盛时命燕城韩固常政也韩奕六章章十二句江汉尹吉甫美宣王也能兴衰拨乱命召公平淮夷陈氏曰淮夷之地不一徐州在淮北徐州有夷则淮夷之在北者也杨州在淮南杨州有夷则淮夷之在南者也江汉常武二篇同爲宣王之诗而同言淮夷召虎旣平淮夷而告成于王矣常武之诗又曰铺敦淮坟仍执丑虏故知淮夷之地不一以地理考之曰江汉之浒王命召虎者是淮南之夷也若在淮北则江汉非所由入之路矣曰率此淮浦省此徐土者是淮北之夷也若在淮南则徐土非聮接之地矣江汉浮浮武夫滔滔匪安匪游淮夷来求旣出我车旣设我旟匪安匪舒淮夷来铺郑氏曰江汉之水合而东流浮浮然王氏曰武夫滔滔则以其衆逝也苏氏曰行者皆莫敢安徐曰吾之来也维淮夷是求是铺言用命也郑氏曰车戎车也鸟隼曰旟〇朱氏曰铺陈也陈师以伐之也勃海胡氏曰杜预云禹贡汉水至大别南入江在江夏界䟽谓大别在庐江安丰县按汉水入江乃今汉阳军之大别山山之北汉口是也汉口亦曰沔口亦曰夏口江东即鄂州江夏郡也至安丰一千五百里岂江汉相合古今不同哉胡氏辨江汉合流旣得之矣但去淮夷絶逺于经文颇不合或者㑹江汉诸侯之师以伐之欤江汉汤汤武夫洸洸经营四方告成于王四方旣平王国庶定时靡有争王心载宁孔氏曰汤汤然流盛毛氏曰洸洸武貌〇郑氏曰召公旣受命伐淮夷服之复经营四方告功于王庶幸时是也载之言则也孔氏曰无有叛戾乖争者江汉之浒王命召虎式辟四方彻我疆土匪疚匪棘王国来极于疆于理至于南海朱氏曰此下四章皆述王册命召穆公与公复于王之辞首尾大抵类今人所藏古器物铭识盖古人文字之常体也再言江汉之浒者系上事起下事也〇陈氏曰王命召虎自彼江汉之浒而伐之非谓宣王临江汉之地而命召虎也郑氏曰浒永涯也疚病棘急极中也苏氏曰王命召公辟四方之侵地而治其疆界非以病之非以急之也使来于王国取中焉耳召公于是疆理其地至南海而止李氏曰于疆于理至于南海此以见复文武之境土也淮夷在南故极其逺而言之曰至于南海王命召虎来旬来宣文武受命召公维翰无曰予小子召公是似肈敏戎公用钖尔祉毛氏曰旬徧也苏氏曰宣布也朱氏曰自江汉之浒言之故曰来言王命召虎来此江汉之浒徧治其事以布王命郑氏曰召康公名奭召虎之始祖也昔文王武王受命召康公爲之桢干之臣故述其祖之功以劝之陈氏曰汝不必言事我小子之故自当继似汝先祖康公毛氏曰敏疾公事也苏氏曰汝敏于戎事我是用钖汝以福肈始也自召康公之后其风烈寂寥无闻矣至穆公始复敏于从事以继其烈釐尔圭瓒秬鬯一卣告于文人钖山土田于周受命自召祖命虎拜稽首天子万年毛氏曰釐赐也九命赐圭瓒秬鬯文人文德之人也郑氏曰秬鬯黒黍酒也谓之鬯者芬香条鬯也王钖召虎以鬯酒一尊使以祭其宗庙告其先祖孔氏曰释器云卣中尊案郁人掌和郁鬯以实彞而陈之则鬯当在彞而此及尚书左传皆云秬鬯一卣者当祭之时乃在彞赐时未祭故卣盛之郑氏曰周歧周也自用也宣王欲尊显召虎故如𡵨周使受山川土田之赐命用其祖召康公受封之礼𡵨周周之所起爲其先祖之灵故就之拜稽首者受王命䇿书也臣受恩无可以报谢者称言使君寿考而巳虎拜稽首对扬王休作召公考天子万寿明明天子令闻不巳矢其文德洽此四国郑氏曰扬称扬对答休美作爲也〇毛氏曰考成也陈氏曰王休王之休命也召虎受此休命以对扬于王下以告成于召公毛氏曰矢施也洽和洽也朱氏曰明明天子令闻不巳矢其文德洽此四国此召虎所以称愿其君之辞言武功之不可恃亦所以戎之也江汉六章章八句常武召穆公美宣王也有常德以立武事因以爲戒然朱氏曰诗中无常武字召穆公特名其篇赫赫明明王命卿士南仲大祖大师皇父整我六师以脩我戎旣敬旣戒惠此南国孔氏曰赫赫明明者宣王命将之显也王氏曰所命之卿士言其丗则以南仲爲太祖言其官则大师言其字则皇父也郑氏曰南仲文王时武臣也以修我戎是治其甲兵之事命将以本其祖者因有丗功于是尤显苏氏曰宣王命其卿士皇父南征徐方皇父以卿士而兼太师孔氏曰当恭敬而临之戒惧而处之董氏曰伐其暴乱所以惠之也王谓尹氏命程伯休父左右陈行戒我师旅率彼淮浦省此徐土不留不处三事就绪毛氏曰尹氏掌命卿士程伯休父始命爲大司马浦涯也孔氏曰上命元帅此命司马王谓其内史大夫尹氏汝当爲䇿书命此程国之伯字休父者爲大司马〇郑氏曰军礼司马掌其誓戒苏氏曰使之左右陈其行列而戒令之曰往循淮之上而视徐土无乆留处其地以患苦其民〇郑氏曰三农之事皆就其业朱氏曰徐土徐州之土淮北之夷也下章所谓徐方徐国亦即此尔上章旣命皇父而此章又命程伯休父者盖王亲命太师以三公出将而谓内史命司马以六卿副之耳赫赫业业有严天子王舒保作匪绍匪游徐方绎骚震惊徐方如雷如霆徐方震惊王氏曰赫赫显也业业大也毛氏曰舒徐也保安也郑氏曰作行也苏氏曰绍急也毛氏曰游遨游也朱氏曰绎连络也毛氏曰骚动也苏氏曰王之南征也人望其赫赫业业之威而畏之曰有严哉天子也然王则徐而安行不急不缓而徐方之人莫不震动如雷霆作于其上不遑安矣王奋厥武如震如怒进厥虎臣阚如虓虎铺敦淮濆仍执丑虏截彼淮浦王师之所孔氏曰旣到淮浦临阵将战王乃奋扬其威武如天之震雷其声如人之勃怒其色言严威之可惧也即进而前其虎臣之将阚然如虓怒之虎令布陈敦厚之阵于淮水濆涯之上就执其衆虏毛氏曰虎之自怒虓然〇朱氏曰进鼔而进之也王氏曰铺敦厚集其阵〇朱氏曰仍就也老子曰攘臂而仍之截彼淮浦王师之所截然不可犯之貌王旅啴啴如飞如翰如江如汉如山之苞如川之流緜緜翼翼不测不克濯征徐国孔氏曰王旅王之师旅毛氏曰啴啴然盛也疾如飞挚如翰郑氏曰江汉以喻盛大也毛氏曰苞本也孔氏曰兵法有动有静静则不可惊动故以山喻动则不可御止故以水喻李氏曰緜緜不可得而絶翼翼不可得而乱朱氏曰不测不可知也不克不可胜也〇毛氏曰濯大也王犹允塞徐方旣来徐方旣同天子之功四方旣平徐方来庭徐方不回王曰还归苏氏曰犹道也郑氏曰允信也朱氏曰塞充塞也郑氏曰旣来已来告服孔氏曰旣同与他国同服于王〇郑氏曰来庭来王庭也回犹违也还归振旅也朱氏曰于是王命班师矣言王道甚大而逺方怀之非独兵威然也所谓有常德以立武事因以爲戒者此也〇刘氏曰武成则戒黩故曰还归者止于义也常武六章章八句瞻卬凡伯刺幽王大坏也瞻卬昊天则不我惠孔塡不宁降此大厉邦靡有定士民其瘵蟊贼蟊疾靡有夷届罪罟不收靡有夷瘳毛氏曰塡乆厉恶瘵病也欧阳氏曰述民唿天而仰诉之辞也言天不惠养我使乆不安而降此大恶谓命此幽王爲君故使邦靡有定而士民病也王氏曰夷平也郑氏曰届极也如蟊贼之害禾嫁无有止息时施刑罪以罗网天下而不收歛亦无止息时毛氏曰大田传曰食根曰蟊食节曰贼孔氏曰蟊贼是害禾嫁之虫蟊疾是害禾嫁之状〇苏氏曰国有所定则民受其福无所定则受其病于是有小人爲之蟊贼刑罚爲之罔罟凡此皆民之所以病也人有土田女反有之人有民人女覆夺之此冝无罪女反收之彼冝有罪女覆说之郑氏曰人有土田女反有之人有民人女覆夺之此言王削黜诸侯及卿大夫无罪者覆犹反也收拘也说赦也哲夫成城哲妇倾城懿厥哲妇爲枭爲鸱妇有长舌维厉之阶乱匪降自天生自妇人匪教匪诲时维妇寺王氏曰幽王如上所刺则荒昏故也其荒昏则妇言是用故也毛氏曰哲知也朱氏曰倾覆也郑氏曰城犹国也欧阳氏曰士多才智者则能兴人之国王氏曰妇人以无非无仪爲善无所事哲哲则足以倾城而已陈氏曰懿美也郑氏曰厥其也枭鸱恶声之鸟喻褒姒之言李氏曰汉谷永举懿厥哲妇颜师古注云言幽王以哲妇爲美郑氏曰长舌喻多言李氏曰妇人之多言乃爲祸乱之阶〇欧阳氏曰妇寺者谓妇人与寺人言妇寺者举类而言尔苏氏曰言王不用教诲之言维妇寺是听也鞫人忮忒谮始竟背岂曰不极伊胡爲慝如贾三倍君子是识妇无公事休其𧖟织郑氏曰鞫穷也毛氏曰忮害忒变也郑氏曰妇人之长舌者好穷屈人忮害转化其言无常李氏曰其始也谮是人其终也又从而背之盖其好恶予夺惟其口之出而已郑氏曰胡何慝恶也陈氏曰极至也如是而穷人岂曰不至矣乎何尚爲恶而未已也郑氏曰识知也贾物而有三倍之利者小人所冝知也君子反知之非其冝也今妇人休其蚕桑织纴之职而与朝廷之事其爲非冝犹是也天何以刺何神不冨舎尔介狄维予胥忌不弔不祥威仪不类人之云亡邦国殄瘁毛氏曰刺责也类善殄尽瘁病也〇苏氏曰介大也弔闵也天何用责王神何用不冨王哉凡以王信用妇人之故王曽不悟将有夷狄之大患舎之不忌而忌君子之正王者夫天之降不祥庶几王惧而自脩今王遇灾而不弔不愼其威仪〇朱氏曰今王遇烖而不弔不愼其威仪又无善人以辅之则国之殄瘁冝矣天之降罔维其优矣人之云亡心之忧矣天之降罔维其几矣人之云亡心之悲矣郑氏曰降罔下罗罔苏氏曰天降祸以执有罪如罔之执禽兽也优多于前也毛氏曰几危也前章曰不弔不祥威仪不类故此譬之曰维其优矣维其几矣前章曰人之云亡邦国殄瘁故此伤之曰心之忧矣心之悲矣觱沸槛泉维其深矣心之忧矣宁自今矣不自我先不自我后藐藐昊天无不克巩无忝皇祖式救尔后郑氏曰槛泉涌出也觱沸其貌涌泉之源所由者深喻巳忧所从来乆矣不先己不后己怪何故正当之毛氏曰巩固也朱氏曰藐藐髙逺貌巩固也言天虽髙逺然仁爱人君无不巩固其命郑氏曰式用也后谓子孙也李氏曰幽王苟能侧身修行上焉有以继其祖宗下焉亦可以救其子孙也克能也幽王之国势自人观之则不可扶持天则无不能巩固也虽然所谓天者亦岂可外求哉瞻卬七章三章章十句四章章八句召旻凡伯刺幽王大坏也苏氏曰因其首章称旻天卒章称召公故谓之召旻以别小旻而巳旻天疾威天笃降丧瘨我饥馑民卒流亡我居圉卒荒陈氏曰凡言天者上天也郑氏曰疾犹急也笃厚也丧乱也瘨病也民卒流亡民尽流移毛氏曰圉垂也郑氏曰荒虚也国中至边境尽空虚天降罪罟蟊贼内讧昬椓靡共溃溃回遹实靖夷我邦毛氏曰讧溃也苏氏曰小人爲蟊贼以溃其内椓夭椓也朱氏曰昬椓昏乱椓丧之人也苏氏曰昬椓羣不恭之人毛氏曰溃溃乱也孔氏曰溃溃然邪僻王氏曰昬椓靡共溃溃回遹实靖夷我邦则言所使靖夷我者非其人也靖与俾予靖之同意夷与乱生不夷同意天降罪罟所谓天之降罔也皐皐訿訿曽不知其玷兢兢业业孔塡不宁我位孔贬毛氏曰皐皐顽也王氏曰皐皐然缓而不共职訿訿然以苟訿爲事乃曽不知其爲玷也朱氏曰小人在位自不知其缺也毛氏曰贬队也郑氏曰兢兢戒也业业危也天下之人戒惧危怖甚乆矣其不安也我王之位又甚队矣言见侵侮政教不行后犬戎伐之而周与诸侯无异也如彼歳旱草不溃茂如彼栖苴我相此邦无不溃止毛氏曰溃遂也郑氏曰天下之人如旱歳之草皆枯藁无润泽如树上之栖苴王氏曰民荡折离散无复生理故如彼栖草也郑氏曰溃乱也孔氏曰我视此邦无有不乱维昔之冨不如时维今之疚不如兹彼䟽斯粺胡不自替职兄斯引郑氏曰时今时也兹此也毛氏曰疚病也朱氏曰昔之冨未甞若今之疚也今之疚未有若此之甚也毛氏曰彼冝食䟽今反食精粺李氏曰小人当食䟽而乃食精粺以见小人食君子之禄也毛氏曰替废况兹也引长也郑氏曰职主也小人何不自废退使贤者得进乃兹复主长此爲乱之事乎池之竭矣不云自频泉之竭矣不云自中溥斯害矣职兄斯弘不烖我躬郑氏曰池水之益由外灌焉毛氏曰频厓也泉水从中以益者也苏氏曰池之竭由外之不入泉之竭由内之不出朱氏曰言祸乱有所从起也郑氏曰溥犹徧也今时徧有此内外之害矣朱氏曰小人犹复专益大之是岂不烖我躬乎昔先王受命有如召公曰辟国百里今也曰蹙国百里于乎哀哉维今之人不尚有旧郑氏曰先王受命谓文王武王时也召公召康公也毛氏曰辟开蹙促也李氏曰维今之人不能尚旧德之臣苏氏曰丗虽乱岂不犹有旧德可用之人哉言有之而不用耳召旻七章四章章五句三章章七句荡之什十一篇九十二章七百六十九句吕氏家塾读诗记卷第二十七吕氏家塾读诗记吕氏家塾读诗记卷二十八吕氏家塾读诗记卷第二十八周颂苏氏曰周颂皆有所施于礼乐盖因礼而作颂非如风雅有徒作而不用者也清庙祀文王也周公旣成洛邑朝诸侯率以祀文王焉乐记曰清庙之瑟朱弦而䟽越壹倡而三叹有遗音者矣朱氏曰书大传曰周公升歌清庙苟在庙中甞见文王者愀然如复见文王焉孔氏曰礼记每云升歌清庙然则祭宗庙之盛歌文王之德莫重于清庙故爲周颂之首于穆清庙肃雝显相济济多士秉文之德对越在天骏奔走在庙不显不承无射于人斯毛氏曰于叹辞穆美也朱氏曰穆又有深逺之意释文曰清庙者杜预云萧然清净之称也毛氏曰肃敬雝和相助也苏氏曰于乎美哉其祀文王于清庙也有肃肃其敬雝雝其和者实显相其礼郑氏曰济济之衆士皆执行文王之德对配越于也在天文王精神在天骏大也俱奔走而来在庙中助祭王氏曰秉文王之德故能对越文王在天之神骏奔走在庙以承清庙之事也〇朱氏曰洋洋乎如在其上如在其左右是对越其在天者〇王氏曰于是文王之德可谓显矣成王率诸侯多士骏奔走在庙则可谓承矣显也承也如此无射于人矣朱氏曰斯语辞也士虞礼祝辞曰哀子某哀显相夙兴夜处不宁然则自主人之外余皆显相也成王祭主也周公及助祭之诸侯皆显相也济济多士广言助祭之人凡执事者皆在也秉文之德显相多士凡助祭者莫不秉文之德也相维辟公天子穆穆言显相之肃雝则成王穆然奉祭之气象不言可见矣清庙一章八句维天之命太平告文王也维天之命于穆不巳于乎不显文王之德之纯假以溢我我其收之骏惠我文王曽孙笃之中庸曰维天之命于穆不巳盖曰天之所以爲天也于乎不显文王之德之纯盖曰文王之所以爲文也纯亦不巳毛氏曰孟仲子曰大哉天命之无极郑氏曰命犹道也天之道于乎美哉动而不止行而不已程氏曰天命即天道也言天之自然者曰天道言天之赋与万物者曰天命天命不巳文王纯于天道亦不巳纯则无二无杂不巳则无间断先后〇王氏曰不显者乃所以甚言其显也苏氏曰假大也郑氏曰溢盈溢也横渠张氏曰纯则举大本也朱氏曰溢盈而𬒳于物也收受也言文王之德大而𬒳及于我我旣受之矣〇郑氏曰骏惠大顺也曽犹重也自孙之子而下事先祖皆称曽孙欲使后王皆厚之非维今也李氏曰后丗当大顺文王而厚之则可以保太平之业也〇苏氏曰惟尔子孙丗益厚之说诗者非惟有凿说之害亦有衍说之害如此诗曽孙笃之毛氏谓能厚行之于文义未有害也然诗人之意本勉后人笃厚之而不忘所谓行者固亦在其中矣但曰曽孙笃之则意味深长衍一行字意味即短至王氏遂云笃力行而有所至说益详而无复余味矣凡诸说皆当以此例之维天之命一章八句维清奏象舞也维清缉熈文王之典肈禋迄用有成维周之祯毛氏曰典法也肈始禋祀也迄至祯祥也郑氏曰清明也王氏曰缉续熈广也朱氏曰此清明而缉熈者文王之典也横渠张氏曰肈禋始大祀文王也〇苏氏曰迄于周公遂以有成其成虽当周公之丗然其祯祥见于文王矣周公宗祀文王于明堂以配上帝所谓肈禋以文王配帝始于此也大宗伯曰以禋祀祀昊天上帝维清一章五句烈文成王即政诸侯助祭也烈文辟公钖兹祉福惠我无疆子孙保之无封靡于尔邦维王其崇之念兹戎功继序其皇之无竞维人四方其训之不显维德百辟其刑之于乎前王不忘毛氏曰烈光也〇孔氏曰有光明文章者君人之辟公欧阳氏曰唿助祭之诸侯曰烈文辟公文武钖此祉福矣惠我君臣以无疆之休子孙其永保之〇王氏曰戒之以无封以专利无靡以伤财则王之所崇也〇朱氏曰崇尊尚也毛氏曰戎大也〇苏氏曰念其先祖之功则继其序者益大矣郑氏曰无疆乎维得贤人也得贤人则国家疆矣〇李氏抑诗解曰苟能得人则四方皆训效之矣〇李氏曰莫光显者修德也百辟其有不爲法乎郑氏烝民笺云百辟百君王氏曰无竞维人四方其训之者戒之以用人也不显维德百辟其刑之者戒之以务德也于乎前王不忘者言如上所云则前王所念而不释也先王之戒诸侯也欲其竞竞则中国强矣欲其显显则中国尊矣欲其四方训之百辟刑之则欲其各以德善胥训胥效也内则百僚师师外则诸侯胥训胥效则能以天下爲一家中国爲一人矣而先儒以谓先王不欲诸侯名誉出境是乃力征经营天下惴惴恐天下轧巳之私意何足以语先王也盖所谓德者以至诚岀于仁义也未有仁而遗其亲未有义而后其君苟能使人至诚出于仁义则其彊也其显也是乃吾之所保也于乎前王不忘如其自唐叔以下实宠嘉之烈文一章十三句天作祀先王先公也天作髙山大王荒之彼作矣文王康之彼徂矣𡵨有夷之行子孙保之郑氏曰髙山谓𡵨山也天生此髙山大王自豳迁焉〇勃海胡氏曰荒奄也太王迁居奄有之郑氏曰康安徂往行道也毛氏曰夷易也〇苏氏曰大王迁于𡵨山始荒而有之亦旣作之矣文王从而安之文王旣逝矣𡵨周之人丗载其夷易之道子孙保之不替也天作一章七句昊天有成命郊祀天地也昊天有成命二后受之成王不敢康夙夜基命宥密于缉熈单厥心肆其靖之毛氏曰二后文武也郑氏曰成王不敢康成此王功不敢自安逸毛氏曰宥寛也孔氏曰于于乎可叹美也苏氏曰单厥心肆其靖之尽其心矣故能定之也朱氏曰宥宏深也密静密也天将祚周以天下旣有成命矣文武受之将成其王业不敢康宁夙夜积德以爲受命之基者至深逺矣又续而广之尽其心以定天命也苏氏曰此诗有成王不敢康而执竞有不显成康丗或以爲此言成王诵康王钊也然则周颂有康王子孙之诗矣周公制礼礼之所及乐必从之乐之所及诗必从之故颂之施于礼乐者备矣后丗无容易之且诗曰成王不敢康夙夜基命宥密又曰自彼成康奄有四方成王非基命之君而周之奄有四方非自成康始也昊天有成命一章七句我将祀文王于明堂也我将我享维羊维牛维天其右之仪式刑文王之典日靖四方伊嘏文王旣右飨之我其夙夜畏天之威于时保之郑氏曰将犹奉也毛氏曰享献也郑氏曰右之右助之横渠张氏曰维天其右之不必飨之〇苏氏曰奉其牛羊而献之曰天其尚右我而飨此乎盖不敢必也郑氏曰仪则式象也毛氏曰刑法也陈氏曰法文王之典以安四方郑氏曰受福曰嘏维受福于文王文王旣右而飨之时是也陈氏曰歌是诗于文王併言所以配享之意〇李氏曰虽曰享吾之祭亦岂可自满哉故当夙兴夜寐亹亹憷惕畏天之威朱氏曰夙夜畏天之威然后天命可以长保矣明堂祀上帝而文王配焉故此诗虽文王之乐歌必先言祀天而次言祀文王我将我享维羊维牛维天其右之言祀天也仪式文王之典日靖四方伊嘏文王旣右飨之言祀文王也于天维庶其飨之不敢加一辞焉于文王则言仪式其典日靖四方天不待赞法文王所以法天也卒章惟言畏天之威而不及文王者统于尊也畏天所以畏文王也天与文王一也我将一章十句时迈巡守告祭柴望也时迈其邦昊天其子之实右序有周薄言震之莫不震叠坏柔百神及河乔岳允王维后明昭有周式序在位载戢干戈载櫜弓矢我求懿德肆于时夏允王保之毛氏曰迈行也郑氏曰时出行其邦国谓巡守也右序右助次序也毛氏曰震动叠惧怀来柔安乔髙也李氏葛覃解曰薄者语辞也欧阳氏曰武王巡守诸国警动之而诸侯皆警惧而修职也〇郑氏曰武王巡守其至方岳之下来安羣神望乎山川皆以尊卑祭之信哉武王之冝爲君也李氏曰以诸侯则莫不畏威以百神则莫不怀柔人神各得其所诗人推美之曰信乎王能尽爲君之道也〇郑氏曰式用也载之言则也毛氏曰戢聚櫜韬也郑氏曰懿美也肆陈也朱氏曰则又曰明昭乎有周也其巡守则以庆让黜陟之典式序诸侯之在位者歛其甲兵而收藏之与爲休息又益求懿德之行而脩之使广𬒳乎中国则信乎能保天下矣〇李氏曰文犹膏梁武犹药石药石可以治病而不可以养生武王取天下矣必求文德以施中国所谓懿德者非必美德之士也但求文德而施之则可以保天下也人之宗子主一家者也天之子主天下者也时迈其邦人神莫不受职则昊天其子之可知矣时迈一章十五句执竞祀武王也执竞武王无竞维烈不显成康上帝是皇自彼成康奄有四方斤斤其明钟鼔喤喤磬筦将将降福穰穰降福简简威仪反反旣醉旣饱福禄来反郑氏曰竞强也毛氏曰烈业也李氏曰易曰天行徤君子以自强不息人君亦自强然后可以成功毛氏曰不显成康不显乎其成大功而安之也皇美也奄同也斤斤明察也朱氏曰武王持其自强不息之心故其功烈之盛天下莫得而竞此其所以成大功而安之李氏曰惟能如此故上帝美之所以集大命而有天下也苏氏曰周之兴也逺矣至于武王成而安之然后能奄有四方使其明无所不至毛氏曰喤喤和也将将集也穰穰衆也简简大也毛氏賔之𥘉筵传曰反反言重愼也毛氏曰反复也〇李氏曰旣醉旣饱盖祭终而饮福尔言祭祀之时钟皷管磬之乐皆和故神降之福祭终饮福威仪备具此福禄所以反复至未艾也执竞一章十四句思文后稷配天也思文后稷克配彼天立我烝民莫匪尔极贻我来牟帝命率育无此疆尔界陈常于时夏朱氏曰思语辞也郑氏曰先祖有文德之后稷朱氏曰克配彼天言其播种之功可以配天也毛氏曰极中也孔氏曰昔尧遭洪水后稷播殖百谷存立我天下衆民之命使衆民无不于尔后稷得其中正言民頼后稷复其常性郑氏曰贻遗也毛氏曰牟麦也郑氏曰育养也苏氏曰率育徧养也〇朱氏曰后稷贻我民以来牟之种李氏曰此乃天命后稷率育斯民无有内外彼己之殊陈氏曰遂使常道得陈于中国所谓冨而后教之也思文一章八句清庙之什十篇十章九十五句吕氏家塾读诗记卷第二十八吕氏家塾读诗记吕氏家塾读诗记卷二十九吕氏家塾读诗记卷第二十九臣工之什臣工诸侯助祭遣于庙也谯郡张氏曰先王深知礼义之本原起于稼穑之际故其于农事常首先天下之政诸侯助成王祭其归而戒之以农事者由此故也先王巡四岳较诸侯之善恶其庆始于土地辟田野治其罚始于土地荒芜田野不治夫唯戒诸侯之事莫急于新畬之勤制诸侯之赏罚莫先于田野土地之政则夫先王之意槩可见矣嗟嗟臣工敬尔在公王釐尔成来咨来茹嗟嗟保介维莫之春亦又何求如何新畬于皇来牟将受厥明明昭上帝迄用康年命我衆人庤乃钱镈奄观铚艾孔氏曰成王周公将遣诸侯不直戒其身戒其卿大夫以警切之毛氏曰嗟嗟勑之也工官也朱氏曰在公凡公家之事也〇苏氏曰釐赐也郑氏曰咨谋茹度也朱氏曰保介者盖保其君而戒之也郑氏据月令天子亲载耒耜措之于参保介之御闲以爲车右衣甲持兵故曰保介按吕氏春秋亦有此文髙诱注云保介副也郑氏之说迂晦不若髙诱之明白暮春在夏正爲建辰之月在周正爲建寅之月然先儒谓商周虽改正朔特以是月爲歳首至于朝聘烝享犹用夏正祭用仲月则春祠冝在建卯之月祭毕遣之时春巳向暮农事不可缓也毛氏曰田一歳曰新三歳曰畬郑氏曰将大迄至也于皇于美康年乐歳衆人庶民〇王氏曰言命我衆人则诸侯之衆莫非王人毛氏曰庤具钱铫镈鎒铚获也朱氏曰艾刈同获也苏氏曰诸侯朝正于王因助祭于庙祭终而遣之遂戒其羣臣百工曰戒尔公事王旣钖尔成法有所不知则来咨度以定之〇朱氏曰旣又问之曰今旣暮春矣尔之田事如何哉李氏曰旣至其国果何求哉惟问其新畬之如何观其土地或辟或荒也于乎美哉后稷教民稼穑求得来牟大受其明王氏曰爲天所享迄至于今用康年也戒使命衆人各庤乃钱镈以治田奄忽之间则巳观铚艾矣明昭上帝迄用康年言明昭上帝监我有周而常赐之丰年也臣工一章十五句噫嘻春夏祈谷于上帝也噫嘻成王旣昭假尔率时农夫播厥百谷骏发尔私终三十里亦服尔耕十千维耦王氏曰噫嘻叹辞郑氏曰昭着假至也时是播种也朱氏曰言我之成其王业旣昭假于尔上帝矣我今率是农夫播其百谷曰尔其大发尔之私田终三十里而民亦皆服其耕事万人毕出而并耕也二人并耕爲耦毛氏曰私民田也言上欲冨其民而譲于下欲民之大发其私田尔郑氏曰周礼曰凡治野田夫间有遂十夫有沟百夫有洫千夫有浍万夫有川此万夫之地方三十三里少半里也言三十里者举其成数于是民大事其田万耦同时举也一川之间万夫故有万耦苏氏曰言人事尽矣所不足雨耳是以告之天也私民田也上之告民则先其私民之奉上则先其公曰雨我公田遂及我私交相爱也噫嘻一章八句振鹭二王之后来助祭也振鹭于飞于彼西雝我客戾止亦有斯容在彼无恶在此无斁庶几夙夜以永终誉毛氏曰兴也振振羣飞貌鹭白鸟雝泽也郑氏曰𣏌宋之君有㓗白之德来助祭于周庙其至止亦有此容言威仪之善如鹭然在彼谓居其国无怨恶之者在此谓其来朝人皆爱之无厌之者苏氏曰然犹庶几其能夙夜以永终誉此爱之至也陈氏曰在彼无恶者必若夏商之季然后可以在彼无恶在此无斁者崇德象贤修礼以作賔何斁之有振鹭一章八句丰年秋冬报也丰年多黍多稌亦有髙廪万亿及秭爲酒爲醴烝卑祖妣以洽百礼降福孔皆毛氏曰稌稻也朱氏曰亦助语辞也〇孔氏曰毛氏言廪所以藏穗则廪唯藏粟也而地官廪人注云藏米曰廪明堂位米廪则廪之所容兼米兼粟也〇毛氏曰数万至万曰亿数亿至亿曰秭郑氏曰烝进卑予也毛氏曰皆徧也〇王氏曰丰年者天之功也利髙燥而寒者黍利下湿而暑者稌多黍多稌无所不利也王氏曰爲酒爲醴烝卑祖妣以洽百礼者天地之功也〇李氏曰我所以爲此酒醴者进与祖妣以和洽百礼降福无所不徧者上帝之力也丰年一章七句有瞽始作乐而合乎祖也有瞽有瞽在周之庭设业设虡崇牙树羽应田悬鼔鞉磬柷圉旣备乃奏箫管备举喤喤厥声肃雝和鸣先祖是听我客戾止永观厥成毛氏曰瞽乐官也业大板也所以饰栒爲县也捷业如锯齿或曰画之植者爲虡衡者爲栒崇牙上饰卷然可以县也树羽置羽也〇毛氏曰应小鞞也田大鼔也县鼔周鼔也鞉鞉鼔也朱氏曰磬石磬也毛氏曰柷木控也圉揭也郑氏曰箫编竹管如今卖饧者所吹也管如篴併而吹之王氏曰喤喤厥声美也〇郑氏曰我客二王之后也孔氏曰瞽人作乐者皆在周之庙廷业虡皷磬柷圉皆设之于庭宇旣备具乃使瞽人击而奏之王氏曰箫也管也尤其器之小者言其小所以爲备也孔氏曰作之喤喤然和集诸声皆肃敬和谐而鸣不相夺伦先祖之神于是降而听之我客二王之后适来至此与鲔鲦鲿鰋鲤以享以祀以介景福郑氏曰猗与叹美之言也毛氏曰沮𡵨周之二水也王氏曰濳有多鱼言取之深也郑氏曰鳣大鲤也鲔鮥也鲦白鲦也鰋鲇也濳一章六句雝禘大祖也有来雝雝至止肃肃相维辟公天子穆穆于荐广牡相予肆祀假哉皇考绥予孝子宣哲维人文武维后燕及皇天克昌厥后绥我眉寿介以繁祉旣右烈考亦右文母郑氏曰雝雝和也肃肃敬也毛氏曰相助也王氏曰穆穆敬和也朱氏曰于叹辞也毛氏曰广大也王氏曰广牡硕大肥腯之谓也朱氏曰其来也和其至也敬其助祭者公侯其主祭者天子也言诸侯助祭荐大牡以相予之祀也王氏曰皇考武王也郑氏曰绥安也陈氏曰孝子自谓也苏氏曰大哉皇考之安我也其臣明哲其君文武故能安人以及于天郑氏曰右助也王氏曰烈考谓文王也毛氏曰文母大姒也礼不王不禘周所以王天下得行禘礼于大祖者皆文王武王之功也故成王于禘之时推其得禘之由播之乐歌以告大祖曰大哉我皇考武王绥予小子以巳成之业其君臣贤圣再造区夏所安者上及于皇天用能昌大于后居王位而行禘礼而膺寿祉之多是皆武王之力而文王大姒之所右助也岂予小子所能致哉文武虽同建王业而武王实得天下故归功之言详于武王而卒章本之于文王大姒焉闵予小子之颂曰遭家不造嬛嬛在疚于乎皇考永丗克孝故皇考者武王之称也烈考与文母相配而言故烈考者文王之称也雝一章十六句载见诸侯始见乎武王庙也载见辟王曰求厥章龙旂阳阳和铃央央鞗革有鸧休有烈光率见昭考以孝以享以介眉寿永言保之思皇多祜烈文辟公绥以多福俾缉熈于纯嘏毛氏曰载始也郑氏曰诸侯始见君王谓见成王也王氏曰诸侯来见则曰求法度文章以归治其国家也〇郑氏曰交龙爲旂〇毛氏曰阳阳言文章和在轼前铃在旂上孔氏曰央央然而有音声郑氏曰鞗革辔首也鸧金饰貌〇朱氏曰休美也李氏曰烈大也毛氏曰昭考武王也朱氏曰庙制太祖居中左昭右穆周庙文王当穆武王当昭故康诰称穆考文王而此诗及访落皆谓武王爲昭考也〇毛氏曰享献也郑氏曰率之见于武王庙使助祭也以致孝子之事以献祭祀之礼〇李氏曰思皇与思皇多士同思语辞也皇美也美哉多福之如此也是天子之享其福也此又言光大文章之诸侯绥以多福俾继续广大其纯嘏以见君臣皆受其福也郑氏曰纯大也朱氏曰诸侯始来见王禀受法度其车服之盛如此而率之以祭武王之庙受此眉寿之福以多福绥诸侯使之缉熈于纯嘏盖均福于诸侯之辞载见一章十四句有客微子来见祖庙也有客有客亦白其马有萋有且敦琢其旅有客宿宿有客信信言授之絷以絷其马薄言追之左右绥之旣有淫威降福孔夷毛氏曰殷尚白苏氏曰亦仍也言仍殷之旧也毛氏曰萋且敬愼貌郑氏曰微子乗殷之马而来威仪萋萋且且又选择衆臣卿大夫之贤者与之朝王言敦琢者以贤美之故玉言之毛氏曰一宿曰宿再宿曰信谯郡张氏曰宿宿者凡一宿者再也信信者凡再宿者再也郑氏曰絷绊也周之君臣皆爱微子其所馆宿可以去矣而言绊其马意各殷勤朱氏曰追之恐其已去也〇苏氏曰左右绥之言所以安之无方也毛氏曰淫大夷易也王氏曰统承先王用天子礼乐所谓淫威也有淫威则所享冝盛大故降福孔易也有客一章十二句武奏大武也于皇武王无竞维烈允文文王克开厥后嗣武受之胜殷遏刘耆定尔功苏氏曰于乎大矣武王无竞之功文王开之也郑氏曰信有文德哉文王也能开其子孙之基绪遏止也毛氏曰刘杀耆致也郑氏曰嗣武嗣子武王朱氏曰文王旣开之矣武王嗣而受之胜殷止杀以致定其大功也李氏曰武诗在于止杀武一章七句臣工之什十篇十章一百六句吕氏家塾读诗记卷第二十九吕氏家塾读诗记吕氏家塾读诗记卷三十吕氏家塾读诗记卷第三十闵予小子之什闵予小子嗣王朝于庙也朱氏曰成王免武王之丧而朝于庙玩其辞知其哀未忘也闵予小子遭家不造嬛嬛在疚于乎皇考永丗克孝念兹皇祖陟降庭止维予小子夙夜敬止于乎皇王继序思不忘郑氏曰闵悼伤之言也造犹成也〇毛氏曰疚病也庭直也〇匡衡曰焭焭在疚言成王丧毕思慕意气未能平也盖所以就文武之业崇大化之本也郑氏曰皇考武王皇祖文王毛氏曰序绪也郑氏曰可悼伤乎我小子耳遭武王崩家道未成嬛嬛然孤特在忧病之中苏氏曰成王始见于宗庙自伤嬛嬛无所依怙曰于乎我皇考武王终身能孝维念我皇祖文王以其直心陟降朱氏曰今我夙夜敬止者思继此而不忘耳郑氏曰于乎皇王叹文王武王也我继其绪思其所行不忘也闵予小子一章十一句访落嗣王谋于庙也苏氏曰闵予小子成王朝庙言将继其祖考之诗也访落谋所以继之之诗也访予落止率时昭考于乎悠哉朕未有艾将予就之继犹判涣维予小子未堪家多难绍庭上下陟降厥家休矣皇考以保明其身毛氏曰访谋落始率循时是悠逺也孔氏曰释诂云艾歴也毛氏曰犹道判分涣散也王氏曰绍庭绍皇祖之直〇朱氏曰家犹言国也〇郑氏曰美矣哉我君考武王〇王氏曰保其身无危亡之忧明其身无昏塞之患〇苏氏曰予将谋之于始以循我昭考武王之德〇王氏曰于乎悠哉朕未有艾者叹昭考之道悠而自以爲㓜稚未有所歴也李氏曰将勉强从就之以继其道而恐泮涣不合也自访予落止以至继犹判涣皆是仰先王之盛德叹眇躬之凉薄苦前哲之髙逺也王氏曰维予小子未堪家多难者自以爲㓜稚未堪王室多难也李氏曰绍文王直道于上下俯仰于家未甞少离曽氏曰成王自言未堪家多难因叹美武王能绍文王之道以陟降厥家其曰休矣皇考以保明其身盖言以文王之直道保明其身也此诗与念兹皇祖陟降庭止同意虽不言继序思不忘然叹美皇考则此意在其中矣访落一章十二句敬之羣臣进戒嗣王也敬之敬之天维显思命不易哉无曰髙髙在上陟降厥士日监在兹维予小子不聦敬止日就月将学有缉熈于光明佛时仔肩示我显德行朱氏曰思语辞也李氏曰郑氏以爲变易之易不如杜元凯以爲难易之易左传引命不易哉杜元凯注奉承其命甚难毛氏曰士事也郑氏曰监视也朱氏曰将进也〇郑氏曰佛辅也时是也仔肩任也朱氏曰羣臣进戒于王曰敬之哉敬之哉天道甚明其命不易保也无谓其髙而不吾察王之一陟一降于其事天无日不临监于此者王不可不敬也〇孔氏曰王旣承其戒答之以谦曰维我小子朱氏曰我不聦而未能敬然愿学焉庶几日有所就月有所进〇欧阳氏曰但当以日月勉强积学而増缉广大而至于其道光明然更頼羣臣辅助我所负荷之任而告示我以显然可修之德行也敬之一章十二句小毖嗣王求助也郑氏曰天下之事当愼其小小时不愼后爲祸大予其惩而毖后患莫予荓蜂自求辛螫肈允彼桃虫拚飞维鸟未堪家多难予又集于蓼毛氏曰毖愼也郑氏曰惩艾也螫毒肈始允信也王氏曰荓使也蜂之爲物善辛螫毛氏曰桃虫鹪也鸟之始小终大者郑氏曰拚飞翻飞也毛氏曰堪任也蓼言辛苦也郑氏曰始者管叔及其羣弟流言于国成王信之而疑周公至后三监叛而作乱周公以王命举兵诛之歴年乃巳故今周公归政成王受之而求贤臣以自辅助也曰我其创艾于往时矣畏愼后复有祸难朱氏曰旣而悟其姦故曰予其惩于此而愼后患蜂不可使而使之则是自求辛螫矣〇王氏曰肈允彼桃虫拚飞维鸟者成王于是始信小物之能成大不敢不毖也苏氏曰予方未堪多难而又集于辛苦之地其柰何舍我而弗助哉莫予荓蜂言莫如予前之使蜂自求辛螫谓信管蔡之时也小毖一章八句载芟春籍田而祈社稷也载芟载柞其耕泽泽千耦其耘徂隰徂畛侯主侯伯侯亚侯旅侯彊侯以有嗿其馌思媚其妇有依其士有略其耜俶载南畒播厥百谷实函斯活驿驿其逹有厌其杰厌厌其苗緜緜其麃载获济济有实其积万亿及秭爲酒爲醴烝卑祖妣以洽百礼有飶其香邦家之光有椒其馨胡考之宁匪且有且匪今斯今振古如兹郑氏曰载始也毛氏曰除草曰芟除木曰柞郑氏曰隰新发田也畛谓旧田有径路也毛氏曰主家长也伯长子也亚仲叔也旅子弟也郑氏曰彊有余力者周礼曰以彊予任民以谓间民今时佣赁也春秋之义能东西之曰以李氏曰嗿者衆人饮食之声也郑氏曰馌馈饟也依之言爱也郑氏曰成王之时万民乐治田业将耕先始芟柞其草木土气烝逹而和耕之则泽泽然解散于是耘除其根株軰作者千耦言趋时也或往之隰或往之畛父子余夫俱行强有余力者相助又取佣赁务疾毕巳当种也李氏曰妇人行馌爲夫者则爱其妇爲妇者亦依其夫言相慰劳苦也毛氏曰略利也孔氏大田䟽曰王肃以俶爲始载爲事郑氏曰播犹种也实种子也函合也活生也苏氏曰驿驿苗生貌也郑氏曰逹出地也毛氏曰有厌其杰言杰苗厌然特美也苏氏曰緜緜详密也毛氏曰麃耘也〇苏氏曰济济人衆貌〇郑氏曰有实实成也朱氏曰积露积也〇孔氏曰农夫旣去草木根株以此利耜始耕于南畒以种其百谷也李氏曰其种皆函生气而生长而其苗则驿驿然逹地而生孔氏曰有厌然而特茂者其杰立之苗也厌厌然而长大者其齐等之苗也王氏曰前曰千耦其耘则旣耕而耘今曰緜緜其麃则旣苗而耘旣苗而耘则以緜緜爲善恐伤苗也〇孔氏曰至于大熟则获刈济济然毛氏曰飶芬香也椒犹飶也胡寿也李氏曰胡考者耇老也士冠礼祝曰永享胡耇毛氏曰且此也王氏曰振古则举古也李氏曰其实之多万亿及秭故可爲醴而进与祖妣以和百礼〇王氏曰以洽百礼旣烝卑祖妣而逹之祭祀賔客无所不洽也朱氏曰以燕飨賔客则邦家之所以光也以养耆老则胡考之所安也〇李氏曰非特此日方有此也非特今日方有丰年其所由来逺矣〇陈氏曰振古以来皆如上之所谓也载芟一章三十一句良耜秋报社稷也畟畟良耜俶载南畒播厥百谷实函斯活或来瞻女载筐及筥其饟伊黍其笠伊紏文云薅抜田草也〇毛氏曰蓼水草也毛氏曰挃挃获声也王氏曰栗栗致也毛氏曰墉城也黄牛黒脣曰犉社稷之牛角尺〇郑氏曰捄角貌有来视汝谓妇子来馌者也〇李氏曰载筐及筥其饟伊黍此则言妇子行馌之器与所盛之物也郑氏曰馌者见戴紏然之笠以田器刺地薅去荼蓼之事言闵其勤苦草秽旣除而禾稼茂禾稼茂而谷成熟孔氏曰及其成熟乃获刈之旣获讫乃积聚之如城雉之峻壮其比迫如栉齿之相次李氏曰于是开百室而纳之百室旣盈矣而妇子宁止盖终歳勤勤不得安宁今农事巳毕故各享其乐郑氏曰于是杀牲报祭社稷〇苏氏曰以嗣以续兴来歳继往歳也续古之人庶几不替其先也释文犉作曰本亦作犉良耜一章二十三句丝衣绎賔尸也丝衣其紑载弁俅俅自堂徂基自羊徂牛鼐鼎及鼒兕觥其觩㫖酒思柔不呉不敖胡考之休毛氏曰丝衣祭服也紑㓗鲜貌郑氏曰载犹戴也弁爵弁而祭于王士服也绎礼轻使士毛氏曰俅俅恭顺貌基门塾之基毛氏曰自羊徂牛言先小后大也大鼎谓之鼐小鼎谓之鼒吕氏曰自堂徂基乃所谓于彼乎于此乎王氏曰自堂徂基自堂上降而徂基也自羊徂牛先小后大也鼐鼎及鼒先大后小也或先小后大或先大后小反复展视所以致勤敬也〇孔氏曰觩然设兕觥貌〇朱氏曰思语辞柔和也〇毛氏曰吴譁也郑氏曰不吴不敖不讙譁不慠慢恭敬获福得寿考之休也释文兕觥作觵曰字又作兕觥〇横渠张氏曰天子旣以臣爲尸不可祭罢便使出门而就臣位故其退尸也皆有渐言丝衣巳是不着冕服言弁巳是不冠冕也丝衣一章九句酌告成大武也于铄王师遵养时晦时纯熈矣是用大介我龙受之硚硚王之造载用有嗣实维尔公允师孔氏曰于叹美朱氏曰铄盛也孔氏曰王师王肃云武王之衆也欧阳氏曰遵养循养也郑氏曰纯大介助也苏氏曰熈光也郑氏曰龙宠也毛氏曰硚硚武貌造爲也〇郑氏曰载则允信也朱氏曰言武王之初有于铄之师而不用苏氏曰退自循养与时皆晦晦而益明其后旣纯光矣则天下无不助之者欧阳氏曰我龙受之者谓武王之功兴此王业成王宠受而承之也硚硚王之造言硚硚然武功成王之所爲也载用有嗣者谓后丗能承其业爲有嗣矣实维尔公者武王用师实天下之至公信可谓王师矣酌一章九句桓讲武类禡也桓武志也晁氏曰桓之序曰桓武志也或以爲注或以爲序失其传多如此绥万邦娄丰年天命匪解桓桓武王保有厥士于以四方克定厥家于昭于天皇以闲之郑氏曰绥安也孔氏曰娄丰年数有丰年桓桓然有威武王肃云于乎周道乃昭见于天〇李氏曰士与熊罴之士虎贲之士同毛氏曰间代也郑氏曰皇君也王氏曰师之所处荆棘生焉大军之后必有凶年桓武志也而曰绥万邦屡丰年则其爲武志也异乎人之武志矣天命匪解者武王匪解故天命亦匪解也〇苏氏曰武王克商以安天下屡获丰年之祥矣然天命之于周乆而不厌也故武王桓桓保有其衆用之四方之不服以定其家其德上昭于天遂以代商有天下言武之不可废也桓一章九句赉大封于庙也赉予也言所以钖予善人也文王旣勤止我应受之敷时绎思我徂维求定时周之命于绎思毛氏曰勤劳应当也朱氏曰敷布也时是也绎㝷绎也〇苏氏曰思辞也郑氏曰今我往以此求定〇苏氏曰文王勤劳天下至矣其子孙应受而有之然而不敢专也〇朱氏曰布此以赉有功皆文王之功德在人而可㝷绎者所以求天下之安定而巳王氏曰大赉善人封建以爲诸侯与共天下则所以求天下之定也朱氏曰此周之命也又叹使诸臣受封赏者绎思文王之德以戒之也赉一章六句般巡守而祀四岳河海也于皇时周陟其髙山嶞山乔岳允犹翕河敷天之下裒时之对时周之命郑氏曰皇君乔髙也于乎美哉君是周邦而巡守王氏曰峦山谓之嶞嶞狭而长也陟其髙山嶞山乔岳则巡守之所陟无所不至〇苏氏曰犹道也翕河大河受衆水者也陟其山岳而道于大河思其有功于民是以至于敷天之下无不緫答其功者此周之命也王氏曰裒时之对者裒其神而对之以祭祀也时周之命者能怀柔百神则受命长矣般一章七句闵予小子之什十一篇十一章百三十七句吕氏家塾读诗记卷第三十吕氏家塾读诗记吕氏家塾读诗记卷三十一吕氏家塾读诗记卷第三十一鲁颂孔氏曰此虽名爲颂而体实国风非告神之歌駉颂僖公也僖公能遵伯禽之法俭以足用寛以爱民务农重谷牧于垧野鲁人尊之于是季孙行父请命于周而史克作是颂駉駉牡马在垧之野薄言駉者有驈有皇有骊有黄以车彭彭思无疆思马斯臧毛氏曰駉駉良马腹干肥张也垧逺野也邑外曰郊郊外曰野野外曰林林外曰垧曽氏曰垧野乃鲁人牧马之常地耳毛氏芣苢传曰薄辞也〇毛氏曰牧之垧野则駉駉然骊马白跨曰驈黄白曰皇纯黒曰骊黄骍曰黄诸侯六闲马四种有良马戎马田马驽马彭彭有力有容也郑氏曰垧之牧地水草旣美牧人又良饮食得其时则自肥徤耳王氏曰彭彭张也〇郑氏曰臧善也孔氏曰薄言駉者有何马也乃有驈有皇有骊有黄此等用之以驾车则彭彭然〇朱氏曰思无疆言其思之深广无穷也駉駉牡马在垧之野薄言駉者有骓有駓有骍有骐以车伾伾思无期思马斯才毛氏曰苍白杂毛曰锥黄白杂毛曰駓赤黄曰骍仓骐曰骐伾伾有力也才多材也王氏曰思无期思之乆也駉駉牡马在垧之野薄言駉者有驒有骆有駵有雒以车绎绎思无斁思马斯作毛氏曰青骊驎曰驒白马黒鬣曰骆赤身黒鬣曰駵黒身白鬣曰雒王氏曰绎绎属也郑氏曰斁厌也无厌倦也〇苏氏曰作奋起也駉駉牡马在垧之野薄言駉者有骃有騢有驔有鱼以车祛祛思无邪思马斯徂毛氏曰隂白杂毛曰骃白杂毛曰騢豪骭曰驔二目白曰鱼祛祛强徤也王氏曰思无邪一岀于正郑氏曰徂犹行也苏氏曰孔子曰诗三百一言以蔽之曰思无邪昔之爲诗者则未必知此也孔子曰读诗至此而有㑹于其心是以取之盖断章云耳〇吕氏曰僖公修牧马之政以诚心行之故言思无疆思无期思无斁思无邪马之所以臧才作徂者其効也与卫风秉心塞渊騋牝三千之意同古之贤君诚心以行善政其效皆若此然非独牧马而巳駉四章章八句有駜颂僖公君臣之有道也有駜有駜駜彼乗黄夙夜在公在公明明振振鹭鹭于下鼔咽咽醉言舞于胥乐兮朱氏曰兴也毛氏曰駜马肥强貌孔氏曰四马曰乗郑氏曰早起夜寐在于公之所欧阳氏曰明明脩明其职也毛氏曰振振羣飞貌鹭白鸟也以兴㓗白之士欧阳氏曰振鹭取其脩㓗翔集有威仪也毛氏曰咽咽鼔节也郑氏曰于于胥皆也〇苏氏曰在公明明言未始不在公也僖公于是燕之以礼乐士之来者如鹭之集其醉者或起舞以相乐和之至也〇郑氏曰僖公之时君臣无事燕乐以遂其欢君臣于是皆喜乐也有駜有駜兴僖公有臣之壮盛也所谓君致其养臣尽其忠者盖莫不在其中矣有駜有駜駜彼乗牡夙夜在公在公饮酒振振鹭鹭于飞鼓咽咽醉言归于胥乐兮王氏曰牡刚强之材也毛氏曰夙夜在公在公饮酒言臣有余敬君有余惠〇郑氏曰飞谕羣臣醉欲退也有駜有駜駜彼乗駽夙夜在公在公载燕自今以始歳其有君子有谷诒孙子于胥乐兮毛氏曰青骊曰駽郑氏曰载之言则也李氏曰载燕亦饮酒也毛氏曰歳其有丰年也〇郑氏曰谷善诒遗朱氏曰颂祷之辞也有駜三章章九句泮水颂僖公能脩泮宫也思乐泮水薄采其芹鲁侯戾止言观其旂其旂茷茷鸾声哕哕无小无大从公于迈毛氏曰泮水泮宫之水也天子辟廱诸侯泮宫王氏曰思发语辞也郑氏曰芹水菜也乐僖公脩泮宫之水而往观之采其芹也〇毛氏曰戾止至也王氏曰观其旂其物茷茷而有容听其鸾其声哕哕而有节李氏曰无小无大从公于迈国人无长㓜皆从公而往以见国人从僖公之乐也孔氏曰鲁人作诗而自称其君爲鲁侯者因其请王而作思乐泮水薄采其藻鲁侯戻止其马硚硚其马硚硚其音昭昭载色载笑匪怒伊教孔氏采苹䟽曰藻水草也〇毛氏曰其马硚硚言强盛也〇郑氏曰其音昭昭僖公之德音毛氏曰载色色温润也苏氏曰僖公之至于泮宫好其颜色和其笑语未甞有所怒也教之而巳〇王氏曰载色载笑则洪范所谓而康而色者也夫然后能教也思乐泮水薄采其茆鲁侯戻止在泮饮酒旣饮旨酒永钖难老顺彼长道屈此羣丑毛氏曰茆凫葵也郑氏曰在泮饮酒者与先生君子饮酒也毛氏曰丑衆也苏氏曰僖公与其羣臣饮酒于泮宫咸愿神钖之以难老使之顺从长道以屈羣衆李氏曰一章言僖公之至泮水二章言僖公之教人三章则又言至泮水与贤者饮酒也朱氏曰比章以下皆颂祷之辞也穆穆鲁侯敬明其德敬愼威仪维民之则允文允武昭假烈祖靡有不孝自求伊祜郑氏曰则法也允文允武信文信武也毛氏曰假至也朱氏曰祖周公鲁公也靡有不孝信僖公之孝也无所不至也〇李氏曰自求伊祜鲁侯之福禄乃自求之也明明鲁侯克明其德旣作泮宫淮夷攸服矫矫虎臣在泮献馘淑问如皐陶在泮献囚郑氏曰克能攸所也言僖公能明其德修泮宫而德化行于是伐淮夷所以能服也矫矫武貌馘所格者之左耳淑善也囚所虏获者僖公旣伐淮夷而反在泮宫使武臣献馘又使善听狱之吏如皐陶者献囚言伐有功所任得其人〇孔氏曰王制曰天子将出征受成于学出征执有罪反释奠于学以讯馘告故僖公旣伐淮夷而反在泮宫也〇朱氏曰或谓僖公未甞有淮夷之功而疑此诗之妄盖未甞深考此诗乃颂祷之辞冀其有是功耳下章倣此济济多士克广德心桓桓于征狄彼东南烝烝皇皇不吴不扬不告于讻在泮献功孔氏曰济济然多士皆能广其德心谓心德寛洪并无𥚹躁毛氏曰桓桓威武貌〇孔氏曰狄彼东南逺服彼东南郑氏曰东南斥淮夷烝烝犹进进也毛氏曰皇美也郑氏曰吴譁也王氏曰不扬戢也朱氏曰烝烝皇皇成也不吴不扬肃也郑氏曰讻讼也无以争讼之事告于治讼之官者王氏曰不告于讻和也李氏曰人心可谓广矣惟爲血气所使一有毫髪之利则忿而争其心于是乎隘矣惟其心广故其征伐有逖逺淮夷之功烝烝皇皇不吴不扬未甞争讼惟在泮献功而巳角弓其觩束矢其搜戎车孔愽徒御无斁旣克淮夷孔淑不逆式固尔犹淮夷卒获苏氏曰觩弓徤貌毛氏曰五十矢爲束郑氏曰束矢搜然言劲疾也朱氏曰愽广大也郑氏曰徒行者御车者皆无厌倦也淑善也式用也苏氏曰僖公兵戎精缮士卒竞劝故能克淮夷甚善而不逆君子于是告之使益固其道庶几淮夷可以尽得也翩彼飞鸮集于泮林食我桑黮怀我好音憬彼淮夷来献其琛元龟象齿大赂南金毛氏曰翩飞貌鸮恶声之鸟也黮桑实也郑氏曰怀归也言鸮恒恶鸣今来止于泮水之木上食其桑黮爲此之故故改其鸣归就我以善音李氏曰喻淮夷慕泮宫之化也憬说文曰觉悟也王氏曰琛宝也元龟尺二寸〇郑氏曰大犹广也毛氏曰赂遗也南谓荆阳也郑氏曰荆阳贡金三品〇孔氏曰淮夷来鲁国献其琛宝其所献之物是大龟象齿又广赂我以南方之金泮水八章章八句閟宫颂僖公能复周公之宇也閟宫有侐实实枚枚赫赫姜嫄其德不回上帝是依无灾无害弥月不迟是生后稷降之百福黍稷重穋稙穉菽麦奄有下国俾民稼穑有稷有黍有稻有秬奄有下土缵禹之绪孔氏曰作者将美僖公追𫐠逺祖上陈姜嫄后稷至于太王文武爰及成王封建之辞鲁公受赐之命言其所以有鲁之由吕氏曰閟宫鲁庙非姜嫄庙也言赫赫姜嫄者推本周家所由兴朱氏曰閟宫者鲁之羣庙也閟深闭也毛氏曰侐清净也〇苏氏曰实巩固也毛氏曰枚枚砻密也郑氏曰弥终也赫赫乎显着姜嫄也其德贞正不回邪天用是冯依其任之又无灾害不坼不副终十月而生子不迟晚毛氏曰先种曰稙后种曰穉李氏曰菽大豆郑氏曰奄犹覆也〇朱氏曰后稷生而享有百福播种五谷犹天所降也奄有下国尧封之邰也〇郑氏曰秬黒黍也毛氏曰绪业也郑氏曰尧时洪水爲灾民不粒食禹平水土后稷乃教播种故曰缵禹之绪美之故申说以明之后稷之孙实维大王居𡵨之阳实始翦商至于文武缵大王之绪致天之届于牧之野无贰无虞上帝临女敦商之旅克咸厥功郑氏曰翦断也大王自豳徙居𡵨阳四方之民咸归往之于时而有王迹故云是始断商曽氏曰大王去邠居𡵨盖诸侯之能兴邦者本不必云肈王迹也武王旣有天下推其寖盛之由故曰太王肈王迹所谓实始翦商者殆因肈王迹之语言之过耳圣人于武成犹有所不取者其于鲁颂岂以一言之过而删之乎王氏曰届至也天命不妄所废兴皆其至也致其至者武王也〇孔氏曰至于文王武王继太王之业于时商家暴虐天欲诛之武王乃致天之诛于牧野之地郑氏曰虞度也朱氏曰无贰无虞上帝临女犹大明云上帝临女无贰尔心也郑氏曰敦治旅衆咸同也朱氏曰敦治而胜之也咸厥功辅佐之臣咸有功而周公亦与焉故下章言封伯禽之事王曰叔父建尔元子俾侯于鲁大启尔宇爲周室辅乃命鲁公俾侯于东钖之山川土田附庸周公之孙庄公之子龙旂承祀六辔耳耳春秋匪解享祀不忒皇皇后帝皇祖后稷享以骍牺是飨是冝降福旣多周公皇祖亦其福女秋而载甞夏而楅衡白牡骍刚牺尊将将毛炰胾羮笾豆大房万舞洋洋孝孙有庆俾尔炽而昌俾尔寿而臧保彼东方鲁邦是常不亏不崩不震不腾三寿作朋如冈如陵毛氏曰王成王也元首宇居也郑氏曰叔父谓周公也东鲁国也成王告周公曰叔父我立女首子使爲君于鲁谓欲封伯禽也封鲁公以爲周公后故云大开女居以爲我周家之辅旣告周公以封伯禽之意乃䇿命伯禽使爲君于东〇导江鲜于氏曰钖之山川谓境内之山川也孟子曰天子之制地方千里公侯皆方百里伯七十里子男五十里凡四等不能五十里不逹于天子附于诸侯曰附庸王氏曰孟子曰周公之封于鲁爲方百里也地非不足也而俭于百里而周官以爲诸侯之地方四百里盖特言其国也则俭于百里并附庸言之则爲方四百里也毛氏曰周公之孙庄公之子谓僖公也郑氏曰交龙爲旂四马故六辔毛氏曰耳耳然至盛也〇郑氏曰春秋犹言四时也孔氏曰其车建交龙之旂承奉宗庙祭祀所乗四马其六辔耳耳然〇李氏曰享祀无有差忒郑氏曰皇皇后帝谓天也成王以周公功大命鲁郊祭天亦配之以君祖后稷其牲用赤牛纯色天亦飨之冝之多与之福〇毛氏曰骍赤牺纯也李氏曰皇皇大之至也明堂位曰成王以周公有勲劳于天下是以命鲁公孟春祀帝于郊配以后稷礼运曰鲁之郊禘非礼也周公其衰矣孔氏以帝谓感生帝此则泥六天之说〇郑氏曰周公皇祖此皇祖谓伯禽也载始也秋将甞祭于夏则飬牲楅衡其角爲其触觝人也秋甞而言始者秋物新成尚之也毛氏曰白牡周公牲也骍刚鲁公牲也孔氏曰将将盛美也大和中鲁郡于地中得齐大夫子尾送女器有牺尊以牺牛爲尊然则象尊尊爲象形也阮谌礼图云牺尊饰以牛象尊饰以象腹之上画爲牛象之形毛氏曰毛炰豚也孔氏曰胾谓切肉毛氏曰羮大羮铏羹也大房半体之爼也郑氏曰万舞干舞也〇毛氏曰洋洋衆多也李氏曰孝孙有庆孝孙得享其福郑氏曰俾使臧善保安常守也亏崩皆谓毁坏也毛氏曰震动也腾乗也郑氏曰三寿三卿也冈陵取坚固也朱氏曰此言僖公致敬郊庙而神降之福人称愿之如是也公车千乗朱英緑縢二矛重弓公徒三万贝胄朱綅烝徒増増戎狄是膺荆舒是惩则莫我敢承俾尔昌而炽俾尔寿而冨黄髪台背寿胥与试俾尔昌而大俾尔耆而艾万有千歳眉寿无有害毛氏曰大国之赋千乗朱氏曰英矛饰也縢绳也郑氏曰二矛重弓备折坏也兵车之法左人持弓右人持矛中人御大国三军合三万七千五百人言三万者举成数也毛氏曰贝胄贝饰朱綅以朱綅缀之孔氏曰烝徒増増进行之时増増然衆多毛氏曰膺当也〇郑氏曰惩艾也苏氏曰可以当戎狄惩荆舒而莫之御也言其强也孔氏曰设辞庆之使汝昌大而炽盛汝长寿而冨足发有黄色之发背有台文之背苏氏曰寿胥与试者愿其寿而相与试其才以爲之用也郑氏曰眉寿秀眉亦寿徴〇孔氏曰无有害无有患害苏氏曰此章言僖公治其军旅缮其车甲器械故其民无不欲其昌大寿考而託之以爲安也泰山巖巖鲁邦所詹奄有龟蒙遂荒大东至于海邦淮夷来同莫不率从鲁侯之功孔氏曰泰山之髙巖巖然泰山在齐鲁之界二国皆以爲望也朱氏曰詹与瞻同毛氏曰龟山也蒙山也郑氏曰荒奄也大东极东也海邦近海之国也朱氏曰愿其有功如此保有凫绎遂荒徐宅至于海邦淮夷蛮貃及彼南夷莫不率从莫敢不诺鲁侯是若毛氏曰凫山也绎山也毛氏曰宅居也朱氏曰徐宅谓徐国也郑氏曰诺应辞也若顺也孔氏曰莫敢不诺有命则莫敢不应李氏曰惟鲁侯是顺也苏氏曰龟蒙凫绎鲁之四山其余则东南势相聮属可以服从之国也天钖公纯嘏眉寿保鲁居常与许复周公之宇鲁侯燕喜令妻寿母冝大夫庶士邦国是有旣多受祉黄髪儿齿郑氏曰纯大也受福曰嘏〇毛氏曰常许鲁南鄙西鄙郑氏曰燕燕饮也令善也朱氏曰令妻令善之妻也寿母寿考之母也僖公娶于齐曰声姜母曰成风〇孔氏曰冝其大夫之与衆士祝庆使与之相冝也邦国是有鲁之邦国僖公常保有之〇郑氏曰儿齿亦寿徴释文曰儿齿落更生细者也〇苏氏曰常许鲁之故地而未复者也愿其寿考以复鲁之侵地冝其室家臣庶以保有其国也徂来之松新甫之栢是断是度是㝷是尺松桷有舄路寝孔硕新庙奕奕奚斯所作孔曼且硕万民是若毛氏曰徂来山新甫山也孔氏曰僖公修造寝庙取徂来之松新甫之栢于是斩断之量度之毛氏曰八尺曰㝷桷榱也舄大貌路寝正寝也〇朱氏曰新庙僖公所修之庙〇孔氏曰奕奕然广大郑氏曰奚斯所作者教护属功课章程也〇郑氏曰曼修也广也孔氏曰言庙甚长广而且大〇朱氏曰万民是若顺万民之望也閟宫八章二章章十七句一章十二句一章三十八句二章章八句二章章十句駉四篇二十三章二百四十三句吕氏家塾读诗记卷第三十一吕氏家塾读诗记吕氏家塾读诗记卷三十二吕氏家塾读诗记卷第三十二商颂那祀成汤也微子至于戴公其间礼乐废坏有正考甫者得商颂十二篇于周之大师以那爲首猗与那与置我鞉鼔奏鼔简简衎我烈祖汤孙奏假绥我思成鞉鼔渊渊嘒嘒管声旣和且平依我磬声于赫汤孙穆穆厥声庸鼔有斁万舞有奕我有嘉客亦不夷怿自古在昔先民有作温恭朝夕执事有恪顾予烝甞汤孙之将毛氏曰猗叹辞那多也王氏曰美商之乐叹而多之也朱氏曰置读如置器之置〇郑氏曰鞉与鼔也欧阳氏曰书曰下管鞉鼔盖自虞夏以来旧物常用者〇毛氏曰鞉鼔乐之所成也郑氏曰简简和大也〇毛氏曰衎乐也郑氏曰烈祖汤也欧阳氏曰汤孙斥主祀之时王尔自太甲以下至纣皆可爲汤孙不知所斥者何王尔朱氏曰奏假奏乐以感格于祖考也〇郑氏曰绥安也安我心所思而成之谓神明来格也礼记曰齐之日思其居处思其笑语思其志意思其所乐思其所嗜齐三日乃见其所爲齐者祭之日入室僾然必有见乎其位周旋出户肃然必有闻乎其容声出户而听忾然必有闻乎其叹息之声此之谓思成王氏曰渊渊深也深以言其闻之逺嘒嘒细也郑氏曰磬玉磬也堂下诸县与诸管声皆和平不相夺伦又与玉磬之声相依亦谓和平也横渠张氏曰玉磬声之最和平者养心郑氏曰穆穆美也于盛矣汤孙此乐之美其声欧阳氏曰其述乐而间称汤孙至于再三者盖诗无定体作者之意或然也毛氏曰大钟曰庸斁斁然盛也郑氏曰万舞干舞王氏曰有奕万舞之缀兆衆大也郑氏曰嘉客谓二王后来助祭者亦不恱怿乎言恱怿也毛氏曰恪敬也孔氏曰王制祭统言四时祭名皆曰秋甞冬烝〇苏氏曰商人尚声臭味未成涤荡其声乐三阕然后出迎牲故其祀成汤也奏乐以乐其烈祖成汤于是鞉鼔管籥作于堂下其声依堂上之玉磬无相夺伦者至于九献之后钟鼔交作万舞陈于庭而祀事毕矣于时王者之后皆来助祭无不和恱者毛氏曰恪敬也朱氏曰自古在昔先民有作温恭朝夕执事有恪言恭敬之道古人所行不可忘也闵马父曰先圣王之传恭犹不敢专称曰自古古曰在昔昔曰先民〇苏氏曰将奉也汤其尚顾予烝甞哉此汤孙之所奉者庶几其顾之也那一章二十二句烈祖祀中宗也嗟嗟烈祖有秩斯祜申钖无疆及尔斯所旣载清酤赉我思成亦有和羮旣戒旣平假无言时靡有争绥我眉寿黄耇无疆约軧错衡八鸾鸧鸧以假以享我受命溥将自天降康丰年穰穰来假来飨降福无疆顾予烝甞汤孙之将欧阳氏曰序言烈祖祀中宗则嗟嗟烈祖者中宗也如丙以甲爲祖戊亦可以丙爲祖矣汤之后丗以汤爲祖中宗之后丗以中宗爲祖此常事也〇毛氏曰申重也苏氏曰嗟乎我烈祖成汤有秩秩无穷之福可以申钖于无疆以及尔之所欧阳氏曰尔时主祀之主也毛氏曰酤酒赉赐也孔氏曰旣载清酒于樽以酌献故神明赐之我所思而得成郑氏曰和羹者五味调腥熟得节朱氏曰戒夙戒也平平和也欧阳氏曰上言旣载清酤下言亦有和羹乃是直陈祭时酒与羹尔〇毛氏曰緫假大也緫大无言无争也欧阳氏曰执事之臣緫无喧譁又不交侵其职位以见在庙之人皆肃恭而举动得礼所以神明钖以眉寿黄耇之福也郑氏曰约軧毂饰也鸾在镳四马则八鸾诸侯来助祭者乗篆毂错衡之车驾四马其鸾鸧鸧然声和欧阳氏曰约軧错衡八鸾鸧鸧者此始谓助祭之诸侯也以假以享者谓诸侯旣至而助享也苏氏曰溥将溥且大〇欧阳氏曰我时王受天命溥将天降丰穰使我备物而祭朱氏曰言我受命广大而天降以丰年黍稷之多欧阳氏曰上云以享者谓诸侯者来助致享于神也下云来飨者谓神来至而歆飨也〇苏氏曰人旣助之天又应之然后庶几祖宗来格而享其祭报之以福曰其尚頋予烝甞哉此汤孙之所奉也〇王氏曰祀中宗而曰汤孙者有天下以汤故也及尔斯所言流庆无穷仐方于尔之所其后盖未艾也所谓申钖无疆也亦有和羮旣戒旣平仪礼载祭祀燕享毎始言羹定盖以羹熟爲节然后行礼定即戒平之谓也此所谓旣载清酤亦有和羹皆言祭之始也丰年穰穰言时和歳丰祭礼得成所谓可以备物者得其一说也烈祖一章二十二句玄鸟祀髙宗也王氏曰玄鸟祀髙宗之诗而上颂其祖下称其孙子而巳盖上有以绍其祖下有以贻其孙子是乃髙宗之功美也天命玄鸟降而生商宅殷土芒芒古帝命武汤正域彼四方方命厥后奄有九有商之先后受命不殆在武丁孙子武丁孙子武王靡不胜龙旂十乗大糦是承邦畿千里维民所止肈域彼四海四海来假来假祁祁景贠维河殷受命咸冝百禄是何毛氏曰玄鸟鳦也春分玄鸟降汤之先祖有娀氏女简狄配髙辛氏帝帝率与之祈于郊禖而生契故本其爲天所命以玄鸟至而生焉芒芒大貌郑氏曰契爲尧司徒有功封商李氏曰生契而谓之商者契封于商也郑氏曰自契至于汤八迁始居亳之殷地而受命国日以广大芒芒然王氏曰古帝命武汤言古者上帝命武汤也〇郑氏曰武汤有威武之德者成汤李氏曰正域彼四方正其四方之疆域〇郑氏曰方命其君谓徧告诸侯也毛氏曰九有九州也郑氏曰覆有九州爲之王也孔氏曰乃有诸侯建龙旂者十乗来助祭于祭之时有大黍稷之食此诸侯于是奉承而进之朱氏曰商丗诸侯多矣而止十乗者疑诸侯当朝者歳以服数爲节又使分助四方之祭故与苏氏曰汤始受命以正域四方之诸侯四方之君罔不受命遂奄九州而有之其后丗丗受天命无有危殆以至武丁之子孙曽氏曰所谓武王者皆成汤耳再言武丁孙子当念其祖也武王靡不胜言汤无敌于天下也郑氏谓髙宗之孙子有武功有王德于天下者此非所以称继体守文之君况肈域彼四海殷受命咸冝岂所以称武丁孙子哉〇毛氏曰畿疆也郑氏曰止犹居也曽氏曰邦畿千里维民所止人于其所归赴则止焉商之盛时邦畿千里民所归赴也郑氏曰假至也祈祈衆多也皆来朝觐贡献其至也祈祈然〇毛氏曰景大贠均何任也释文曰维河王肃以爲河水〇苏氏曰其至者祈祈而多其大而均如衆水之赴河朱氏曰咸冝无不冝也〇郑氏曰百禄是何谓檐负天之多福武丁孙子指作颂之商王也武王靡不胜而下皆称先代之盛以勉时王也玄鸟一章二十二句长发大禘也濬哲维商长发其祥洪水芒芒禹敷下土方外大国是疆幅陨旣长有娀方将帝立子生商毛氏曰濬深也〇郑氏曰长犹乆也深知乎维商家之德也乆发见其祯祥矣〇毛氏曰洪大也诸夏爲外幅广也陨均也有娀契母也将大也契生商也孔氏曰帝尧之末有大水芒芒然禹敷广下土以正四方京师之外大国于是画其疆境令使中国广大均平旣巳长逺矣于是时契巳佐禹是其祥乆见也又说商兴之由有娀方将帝立子生商谓上天祐契使贤而生有商国也〇王氏曰有娀氏国方大之时帝立子生商也玄王桓拨受小国是逹受大国是逹率履不越遂视旣发相土烈烈海外有截毛氏曰玄王契也欧阳氏曰书称格王宁王盖古人往往以美称加王尔玄者深微之谓也老氏言玄之又玄是矣不必爲黒也苏氏曰桓武也〇毛氏曰拨治也〇苏氏曰契之爲人武而能治王氏曰受小国是逹受大国是逹者随所受大小能逹其道也逹与在邦必逹同意王氏曰率履不越者循行无所踰也〇苏氏曰履蹈也朱氏曰言契能率不越遂视其民则旣发以应之矣〇毛氏曰相土契孙也郑氏曰截整齐也相土居夏后之世承契之业入爲王官之伯出长诸侯其威武之盛烈烈然四海之外率服截尔整齐帝命不违至于汤齐汤降不迟圣敬日跻昭假迟迟上帝是祗帝命式于九围苏氏曰商之先祖旣有明德天命未甞去之至于汤而王业成与天命㑹焉〇朱氏曰降犹生也毛氏曰不迟言疾也跻升也王氏曰昭假昭假上帝也鲜于氏曰假言感假〇郑氏曰祗敬也李氏曰式法也毛氏曰九围九州也朱氏曰汤生也应期而降适当其时其圣敬又日跻升以至昭假于天迟迟乆也言其纯亦不巳也王氏曰以能祗上帝故帝命式于九围也式与成王之孚下土之式同意受小球大球爲下国缀旒何天之休不竞不絿不刚不柔敷政优优百禄是遒毛氏曰球玉也〇王氏曰小球大球小国大国所贽之瑞也郑氏曰缀犹结也旒旌之垂者也孔氏曰诸侯心系天子如旌旗之旒缀着于縿李氏曰诸侯皆服属于我此所以负荷其天之福也郑氏曰不竞不争也毛氏曰絿急也优优和也遒聚也孔氏曰又述汤不争竞不急躁不太刚勐不太柔弱敷陈政教则优优而和故百禄聚而归之受小共大共爲下国骏厖何天之龙敷奏其勇不震不动不戁不竦百禄是緫王氏曰小共大共小国大国所共之贡也〇毛氏曰骏大厖厚也毛氏蓼萧传云龙宠也〇孔氏曰荷天之荣宠毛氏曰戁恐竦惧也李氏曰又陈进其勇不可震不可动不戁恐不竦惧毅然以天下自任无有恐惧之心百福所以緫而归之也武王载斾有䖍秉钺如火烈烈则莫我敢曷苞有三蘖莫遂莫逹九有有截韦顾旣伐昆吾夏桀毛氏曰武王汤也斾旗也王氏曰曷者谁何之谓也郑氏曰建斾持钺兴师诛有罪其威势如勐火谁敢御我〇毛氏曰苞本也〇朱氏曰蘖旁生萌蘖也言一本生三蘖也本则夏桀蘖则韦也頋也昆吾也皆桀之党也汤旣受命征不义桀与三蘖皆不能遂其恶而天下截然归商矣韦顾旣伐而昆吾夏桀次之此纪当时用师之序也郑氏曰韦豕韦彭姓也顾昆吾巳姓也三国党于桀恶汤先伐韦顾克之昆吾夏桀则同时诛也䖍敬也有䖍秉钺敬天讨也昔在中叶有震且业允也天子降予卿士实维阿衡实左右商王毛氏曰叶丗也业危也孔氏曰震惧也郑氏曰阿倚衡平也伊尹汤所依倚而取平故以爲官名孔氏曰昔在中间之丗汤未兴之前国弱而危惧也朱氏曰承上文而言昔在则前此矣岂谓汤之前丗中衰时与允也天子则汤也降犹维岳降神之降言天赐之也卿士则伊尹也言至于汤得伊尹而有天下也〇刘氏曰禘于太祖则功臣与祭故言伊尹也长发七章一章八句四章章七句一章九句一章六句殷武祀髙宗也挞彼殷武奋伐荆楚罙入其阻裒荆之旅有截其所汤孙之绪毛氏曰挞疾意也荆楚荆州之楚国也苏氏曰自盘庚没而殷道衰楚人叛之髙宗挞然用武以伐其国郑氏曰所犹处也髙宗所伐之处国邑皆服其罪截然齐壹〇朱氏曰汤孙之绪业皆髙宗之功罙入其阻裒荆之旅谓入巢穴其衆无所遁逃穷而保聚如勾践栖于㑹稽之类也维女荆楚居国南郷昔有成汤自彼氐羌莫敢不来享莫敢不来王曰商是常孔氏曰首章言伐楚之功二章言责楚之义〇郑氏曰氐羌夷狄国在西方者享献也丗见曰王王氏曰荆楚居国南郷比之氐羌则近国尔成汤之时自彼氐羌莫敢不来享莫敢不来王谓四夷事中国乃常道也苏氏曰旣克之则告之曰尔虽逺居吾国之南耳昔成汤之丗虽氐羌莫敢不来朝曰此商之常礼也况于女荆楚则曷敢不至哉天命多辟设都于禹之绩歳事来辟勿予祸适稼穑匪解毛氏曰辟君适过也郑氏曰多衆也衆君诸侯也来辟犹来王也苏氏曰荆楚旣服天命诸夏之君凡建国于禹迹者咸以歳事来见于王以祈王之不谴曰予稼穑匪懈庶可以免咎矣李氏曰言夷狄率服则天下无事所先者农事耳天命降监下民有严不僭不滥不敢怠遑命于下国封建厥福毛氏曰不僭不滥赏不僭刑不滥也郑氏曰遑暇也朱氏曰天视自我民视天听自我民听天命之降监皆在下民则下民有严矣惟不僭不滥不敢怠遑则天命之于下国而封建厥福此髙宗所以受命中兴也商邑翼翼四方之极赫赫厥声濯濯厥灵寿考且宁以保我后生毛氏曰商邑京师也郑氏曰极中也商邑之礼俗翼翼然可则倣乃四方之中正也孔氏曰赫赫显盛也声美声也濯濯光明也灵神灵也朱氏曰赫赫厥声濯濯厥灵言髙宗中兴之盛如此寿考且宁云者盖髙宗之享国五十有九年我后生谓后嗣子孙也陟彼景山松栢丸丸是断是迁方斵是䖍松桷有梴旅楹有闲寝成孔安孔氏曰景山大山也毛氏曰丸丸易直也迁徙也梴长貌〇郑氏曰旅楹衆楹也朱氏曰寝庙中之寝也郑氏曰升景山抡材木取松栢易直者断而迁之孔氏曰又方正而斵之〇朱氏曰䖍亦断截〇孔氏曰以松爲屋之榱桷有梴然而长桷者椽也椽以长爲善陈烈其楹有闲然而大〇朱氏曰安所以安髙宗之神也此盖庙成始祔而祭之之诗也殷武六章三章章六句二章章七句一章五句那五篇十六章百五十四句吕氏家塾读诗记卷第三十二六经遭秦火多㫁缺惟三百萹幸而获全汉兴言诗者三家毛氏㝡着后世求诗人之意扵千百载之下异论纷纭莫知折衷东莱吕伯共病之因取诸儒之説择其善者萃为一书间或断以己意扵是学者始知所归一今东州士子家寳其书而编怢既多传冩易误建寕所刻益又脱遗其友丘漕宗卿惜其传之未广始锓木扵江西漕䑓噫伯共自少年嚅哜道眞涵泳圣涯至以此得疾且死六经皆有论着未就独此书粗备诚不可使其无传虽伯共之学不止扵是然使学者因是书以求先王所以厚人伦美教化君子之所以事君事父则扵圣学之门之岂小补哉淳熈壬寅重阳后一日钖山尤衺书