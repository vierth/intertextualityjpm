弘道录正统道藏三家本五十六卷续道藏弘道录正统道藏三家本五十六卷续道藏弘道録经一仁君臣之仁孔子曰大哉尧之爲君也巍魏乎惟天爲大惟尧则之荡荡乎民无能名焉録曰尧之爲君千古纲常之主夫子之论万世称述之宗也大哉者至极而无以加之名也亦至变而不可穷之㫖也天者仁覆悯下之谓也王者体仁长人之谓也仁道至大与天同体而圣人以天爲体夫苟以天爲体廼人人而悦之物物而周之是或可以言语形容也或可以言语形容则必有所止息必有所窒碍非所谓之大也是故天惟大则全体不息而所以位乎上者人莫得以知其高深盖曰天之所以爲天也尧惟大则德合无疆而所以配乎天者人莫得以窥其限量盖曰尧之所以爲尧也夫子峻发其言以见君人者必有包含广覆无不周徧之心而后有愽厚高明悠久无疆之业斯无负扵天无媿扵尧且无忝扵夫子之论矣故録首发明之外记尧存心于天下加志扵穷民一民饥曰我饥之也一民寒曰我寒之也一民有罪曰我䧟之也百姓戴之如日月亲之如父母仁昭而义立德博而化广故不赏而民劝不罚而民治録曰此所谓尧仁如天也今夫天斯巍巍乎耳苟求其故而一物罔于眞大空而已天乌用哉今夫尧斯荡荡乎耳苟求其故而一夫不被亦虚名而已尧乌用哉録恐忽扵实务徒事高远而曰尧在是焉呜唿邈矣尧典曰克明峻德以亲九族九族既睦平章百姓百姓昭明恊和万邦黎民扵变时雍録曰夫子之賛尧曰巍巍史臣之賛尧曰峻德皆至极而无以加者也然不越以亲九族平章百姓非有神运于上甚高难行之事而所以谓之放勋者正此之谓也观者详之列子尧治天下五十年廼游扵康衢闻童儿歌曰立我烝民莫匪尔极不识不知顺帝之则又有老人含哺鼓腹击壤而歌曰日出而作日入而息凿井而饮耕田而食帝力扵我何有哉録曰此可见黎民扵变时雍也夫童子无知老人耄矣安知所谓帝则耶盖上古盛时虽愚夫愚妇不啻家人父子其德渐扵饥肤沦扵骨髓不自知其言之若是乎三代由此遂採里巷歌謡之词着爲定制列扵乐官被扵管弦观扵风化周诗曰民之质矣日用饮食群𥠖百姓徧爲尔德正此意也至秦而后槩以黔首爲愚扵是杆格以至扵今也可恨哉孔子曰无爲而治者其舜也欤夫何爲哉恭己正南面而已矣録曰孔子以大哉賛尧以无爲称舜其意何居天一而已以其全体无疆而言谓之大以其无声无臭而言谓之无人但见日而爲昼月而爲夜寒而爲冬燠而爲春何莫非天之运动也而安能窥其形乎舒而爲恩而爲威赏而爲予刑而爲夺何莫非君之设施也而安能见其迹乎尧与舜名虽有二实则一也夫苟纷纷然曰尧之成功巍然如是尧之文章焕然如是我何爲而不可则见其劳而不见其逸见其大而不见其泰乌能恭己南面耶而不知舜之时未能外尧以爲治未能外尧以爲治亦未能外尧以爲心矣心岂可一物加之哉惟不能以一物加之于心故不见其一毫措之于外此所谓笃恭而天下平之盛非若声色之扵以化民末也故再言夫何爲哉所以深致其賛羙也欤臯陶曰帝德罔愆临下以简御衆以宽罚弗及嗣赏延于世宥过无大刑故无小罪疑惟轻功疑惟重与其杀不辜宁失不经好生之德洽扵民心録曰舜之爲舜始终本末具见扵此盖居上以宽爲本待人以厚爲本临民以恩爲本矜死以哀爲本苟无其本则以何者而恭己南面乎后世惟汉之文帝宋之仁宗庶几近之然而功效未臻于唐虞者无臯陶之迈种与之共理何以责其身脩思永庶明励翼哉此又不可不知家语舜之爲君也其政好生而恶杀其任授贤而退不肖德若天地而静虚化若四时而布物也是以四海承风畅扵庶类凤翔麟至鸟兽驯德无他也好生故也録曰夫子之賛舜至矣又曰无他也好生故也其意何居盖王者广昊昊之德笃生生之思者也天有四时主扵生物而不主扵戕物所以肃杀扵秋闭塞扵冬者正欲以翕聚发散扵无穷也君有八柄主扵养民而不主扵残民所以除恶务严禁暴务威者正欲以保全爱謢扵无已也是故常诛四凶矣虽天下咸服其辜而舜之心油然如不得已也臯陶执之士师谳之虽未尝不出扵舜而实非其本心也故曰天下杀之也非舜得而杀之也如此则何害扵好生之德哉设使舜之心或主扵一臯陶曰可杀吾廼生之生之似仁已如民害何害民非天也士师曰不可杀吾廼杀之杀之似威己如心害何害心非德也故曰与其杀不辜宁失不经好生之德洽于民心舜弹五弦之琴歌南风之诗曰南风之薰兮可以解吾民之愠兮南风之时兮可以阜吾民之财兮録曰尧之时浩荡浑涵譬如天地之无不持载无不覆帱故帝力何由而知舜之时薰蒸洋溢若风之鼓物吹嘘橐籥无不周徧故亦知有愠可解有财可阜然皆得之扵心而应之扵手有不期然而然者以是播扵韶乐夫安得而不尽善尽羙耶夏后氏敏给克齐其德不爽其仁可亲録曰尧舜禹皆大圣人也家语称各不同盖尧素履君位万古特尊舜禹尝起侧㣲亲民之事不可与如天等也吾夫子立言之意固自有在虞书德惟善政政在养民水火金木土谷惟修正德利用厚生惟和録曰禹何以敏给克齐哉夫洪水滔天下民涂炭正由五行不能相克水火不能既济天廼钖禹洪范九畴使禹不能敏以从事损其有余益其不及务俾齐给则彝伦何由叙哉所谓六府三事即洪范皇极而其仁可亲莫过扵此周颂思文后稷克配彼天粒我蒸民莫匪尔极贻我来牟帝命率育无此疆尔界陈常于时夏録曰此所谓极即大学之至善也盖天以生物爲心其阴阳二气干道坤道何所不用其极乎苟有一毫之未至一息之未仁则不足以生物而不得谓之天矣圣人以养民爲心其亘之秬秠亘之糜芑何所不要其至乎苟有一物之不徧一土之不宜则不足以养民而不得谓之稷矣此仁之至极非周公莫能知之而尊祖配天之祭所由以义而兴起也孟子曰人之有道也饱食煖衣逸居而无教则近扵禽兽圣人有忧之使契爲司徒教以人伦父子有亲君臣有义夫妇有别长幼有序朋友有信放勋曰劳之来之匡之直之辅之翼之使自得之又从而振德之録曰夫鱼鼈不可以爲命木石不能以厚生禽兽不足以兴治胥于䧟溺者也故民不食则饥营窟则劳然而良心之天固自若也苟无教则人心贸贸焉人欲肆而天理窒举天下含齿戴发之流而反不如角者鬛者瓜而牙者之无以难也何也彼角者止扵触而已鬛者止扵逸而已爪而牙者止扵噬而已若人而无天理以爲之制人欲以爲之防则其反覆狙诈残民害物有不可胜言者矣然后知玄王爲法扵天下可传扵后世非但曰小补云尔其祀殷配天不亦宜乎虞书曰臯陶迈种德德乃降黎民怀之録曰夫臯陶之德何以谓之迈种耶盖刑者民之心也大则躯命关焉小则廉耻系焉其加于民至切而入人至深民之畏之甚扵水火也夫苟虽知其重而或摄嫌避疑逡巡畏缩则不可谓之迈亦有虽得其情不能哀矜勿喜期于无刑则不可谓之种一毫无所壅之谓迈一毫无所拔之谓种此民恊扵中无以异扵三圣爲粤若稽古不嫌同辞也欤益賛于禹曰惟德动天无远弗届满招损谦受益时乃天道至诚感神矧兹有苗禹拜昌言曰俞班师振旅帝乃诞敷文德舞干羽于两阶七旬有苗格録曰禹何以有是征乎地平天成遐迩一体不可使一夫不被尧舜之泽也益何以有是賛乎成允成功不日满假不可以一事而存矜伐之心也此至仁之泽垂之万世尚有余馥焉今之君子不可不知啇书曰克宽克仁録曰宽者以言乎其量也宽可以加于仁乎邵子曰三王之世如秋如秋凄如也不免于肃杀之威矣故以二字賛汤所谓代虐者欤史记汤出见人张网四面而祝之曰从天坠者从地出者从四方来者皆罹吾网汤解其三面止置一面更祝曰欲左者左欲右者右欲高者高欲下者下不用命者廼人吾网汉南诸侯闻之曰汤仁至矣及禽兽归之者四十余国録曰此可见其克宽也夫汤伐夏救民者也今观其言曰欲左者左欲右者右不用命者乃入吾网呜唿于物且然矧行一不义杀一不辜而得天下爲之乎后世亦有禁捕鸟雀立放生之碑者何以不能服人耶孟子曰亲亲而仁民仁民而爱物汤以懋昭大德建中扵民故因其及物之仁遂致人归之衆倘爲仁之功未至偶有一念之施而遽期其效甚者役心于慈悲殉志于清净专以不杀爲德好道爲仁则亦徒然而已此録之意也大学曰穆穆文王扵缉熙敬止爲人君止于仁録曰上天之载无声无臭仁至难言可以浅近求之乎肇端扵念虑之𥯋至㣲而不可见也及其至也天下莫能载焉至徧而不可穷也智周乎万物而不出扵本心之中道济乎天下而不外于一腔之内此爲人君者止于仁也抑诗以穆穆称文王也章又表而出之曰天子穆穆其与诸侯皇皇何不侔也天子者如天运于上天惟深远而不可测故能神其鼓舞有不疾而速不行而至之机君惟深远而不可测故能极其惨舒有不大声色不长夏革之妙设使一鼓而雷一润而雨皆能知之则人将不贵之矣一指而怒一激而喜皆能识之人亦何畏之有哉此诗人之深意不可以不知也孟子曰文王视民如伤録曰此止于仁之心也孟子曰人皆有不忍人之心是心也其视民如伤之心乎哉曰文王之时未有疮痍者也亦未有呻吟者也矧惠鲜怀保不啻其至何至如伤乎而不知大圣人未尝自以爲然也夏暑雨小民惟曰怨咨春祈寒小民亦惟曰怨咨不特此耳天地之大也人犹有所憾然则文王之心安得而不切切哉此渐民以仁至扵沦肌浃髓非可以一朝一夕求之也昔者文王之治岐也耕者九一仕者世禄关市讥而不征泽梁无禁罪人不孥老而无妻曰鳏老而无夫曰寡老而无子曰独幼而无父曰孤此四者天下之穷民而无告者也文王发政施仁必先斯四者诗云哿以富人哀此茕独録曰此止于仁之事也所以谓文王以百里非必爲天子也方百里之岐而八百年之施爲气象举在其中此非爲政扵天下乎干称父坤称母民则吾同胞也虽有茕独鳏寡之殊而圣人视之若身之有痒痾焉已之有疾痛焉虽欲释之谁得而释之虽欲后之谁得而后之人惟不能肖天地之德帅天地之性是以贼虐无辜播弃黎老以自絶于天而不自知也岂不哀哉周南鲂鱼頳尾王室如燬虽则如燬父母孔迩録曰此止于仁之效也纣居天位爲天子天子作民父母势可以生杀权可以废置而其向背之情乃如此苟求其故所欲与之聚之所恶勿施尔也故曰桀纣之失天下也失其心也然则文王岂能招而来之推而去之哉观乎人心则见天心观乎民命则见天命而已矣周颂绥万邦屡豊年録曰此圣人以仁事天之实天心感应之至非或者文饰之辞也然则周饥克殷而年豊果何所由乎纣爲天下逋迯主所任用非剖尅聚歛则疆御暴虐天心之厌恶不啻雷电之威岂必择人而施其击搏乎是故周之饥商之烈也及夫妇马华山之阳放牛桃林之野黎民复业良善得生以稷之耕稼教商之遗民是故殷之安周之福也此録外意也通鑑交趾南有越裳氏重译而献曰道路遥远山川阻深恐一使不通故重三译而来朝周公曰德泽不加君子不飨其质政令不施君子不臣其人译曰吾受命国之黄耇曰天之无烈风淫雨海不扬波已三年矣意者中国有圣人乎盍徃朝之周公归之扵王称先王灵神致荐于郊庙録曰此书契以来所仅见者不知当时何以致此乎中庸曰是以声名洋溢扵中国施及蛮貊丹车所至人力所通天之所覆地之所载日月所照霜露所坠凡有血气者莫不尊亲故曰配天圣神功化之极故有此应也夫周家积功累仁干有余年以至文武成康之际眞元会合天地扵此而交万物扵此而泰上而三光日月明风雨时下而九州山不童川不竭进而在疆嘉禾生岐麦至退而在郊凤凰鸣麒麟出则远而八荒宁无重译来王之事乎此圣人至德渊㣲自然之应不然白狼白雉何益于浸衰稽首唿韩何补于不振至莽加之以褒颂祗爲簒窃之媒尔可同日语哉召伯巡行南国以布文王之政或舍甘棠之下其后人思其德故爱其树而不忍伤曰蔽芾甘棠勿剪勿伐召伯所茇蔽芾甘棠勿剪勿败召伯所憩蔽芾甘棠勿剪勿拜召伯所说録曰愚观甘棠之咏而知政教之入人与夫恩泽之及物譬之和风焉播扵春煦之时而人不以隆冬之闭塞少之也譬之甘雨焉沛扵长养之日而人不以大旱之枯稿忘之也今去召公之时不知其几何而诵其书读其诗宛然遗恩之在曰不知生于其世者又将何如此君子所以油然扵不忍人之政欤南国诸侯遵召伯之教服文王之化能脩身齐家以治其国而其仁民之余恩又有以及于庶类故诗人美之曰彼茁者葭一发五豝于嗟乎驺虞彼茁者蓬一发五豵于嗟乎驺虞録曰以愚观扵二南之世其君则麟也臣则驺虞也士则羔羊也民则公侯也胡其和气之充塞乎夫和者天地之心而神明之德也人主和德于上百僚和集扵下则万物之和有不期然而然者故君暴虐则臣枭獍矣君枳棘则臣鹰鹯矣而国有蛮髦野有兕虎安在其草木之茂禽兽之多乎明永乐二年周王献驺虞儒臣作颂亦如此系辞天地之大德曰生圣人之大寳曰位何以守位曰仁何以聚人曰财録曰从古以来言仁者多矣吾夫子始密察之干称父坤称母非有圣人成位乎中则天地何由而位万物何由而育故德不可以徒而视也必能体仁然后足以长人故位不可以虚而拘也财者民之心得其民斯得天下故仁不可以汎而施也盖絜矩则曰仁放利则曰怨一言以蔽之只在公私之间而已矣哀公问政子曰文武之政布在方策其人存则其政举其人亡则其政息人道敏政地道敏树夫政也者蒲卢也故爲政在人取人以身脩身以道脩道以仁仁者人也亲亲爲大义者宜也尊贤爲大亲亲之杀尊贤之等礼所生也故君子不可以不脩身思脩身不可以不事亲思事亲不可以不知人思知人不可以不知天天下之达道五所以行之者三曰君臣也父子也夫妇也昆弟也朋友之交也五者天下之达道也智仁勇三者天下之达德也所以行之者一也或生而知之或学而知之或困而知之及其知之一也或安而行之或利而行之或勉强而行之及其成功一也哀公曰夫子之言美矣至矣寡人实固不足以成之也子曰好学近乎知力行近乎仁知耻近乎勇知斯三者则知所以脩身知所以脩身则知所以治人知所以治人则知所以治天下国家矣凡爲天下国家有九经曰脩身也尊贤也亲亲也敬大臣也体群臣也子庶民也来百功也柔远人也怀诸侯也脩身则道立尊贤则不惑亲亲则诸父昆弟不怨敬大臣则不眩体群臣则士之报礼重子庶民则百姓劝来百工则财用足柔远人则四方归之怀诸侯则天下畏之齐明盛服非礼不动所以脩身也去谗远色贱货而贵德所以劝贤也尊其位重其禄同其好恶所以劝亲亲也官盛任使所以劝大臣也忠信重禄所以士也时使薄歛所以劝百姓也日省月试既禀称事所以劝百工也送徃迎来嘉善而矜不能所以柔远人也继絶世举废国治乱持危朝聘以时厚徃而薄来所以怀诸侯也凡爲天下国家有九经所以行之者一也凡事豫则立不豫则废言前定则不跲事前定则不困行前定则不疚道前定则不穷在下位不获乎上民不可得而治矣获乎上有道不信乎朋友不获乎上矣信乎朋友有道不顺乎亲不信乎朋矣顺乎亲有道反诸身不诚不顺乎亲矣诚身有道不明乎善不诚乎身矣诚者天之道诚之者人之道也诚者不勉而中不思而得从容中道圣人也诚之者择善而固执之者也愽学之审问之愼思之明辩之笃行之有弗学学之弗能弗措也有弗问问之弗知弗措也有弗思思之弗得弗措也有弗辩辩之弗明弗惜也有弗行行之弗笃弗措也人一能之己百之人十能之己千之果能此道矣虽愚必明虽柔必强録曰爲政在人而不由扵学问可乎此其所以首出百王卓冠群伦者抑吾夫子之论政达道达德九经也后世之论政约法律令条章也以爲论语四字终身未尽亦有贞观一编千古冠越者扵此可以鉴矣孟子曰人皆有不忍人之心先王有不忍人之心斯有不忍人之政矣以不忍人之心行不忍人之政治天下可运之掌上所以谓人皆有不忍人之心者今人乍见孺子将入扵井皆有憷惕恻隐之心非所以内交扵孺子之父母也非所以要誉扵乡党朋友也非恶其声而然也録曰夫所谓之忍者以刃加扵心而曰忍心非可刃也有形之锋可避无形之锷难当也是故齐宣王不忍一牛之死至毁人宗庙迁人重器系人旄倪孰可忍哉梁惠王不忍其民之饥至东败扵齐西丧扵秦南辱扵楚又可忍哉盖孟子之时去古又远天下纷纷大乱其扵憷惕恻隐之心荡然鲜矣虽争以千言万语皆爲是心所夺若非吃紧以其良心眞切之䖏人人可得而验者观之则亦何益之有哉此赤子入井之论发前圣所未发不可以不録也滕文公问爲国孟子对曰民事不可缓也诗云昼尔于茅宵尔索绹亟其乘屋其始播百谷民之爲道也有恒产者有恒心无恒产者无恒心苟无恒心放辟邪侈无不爲已及䧟于罪然后从而刑之是罔民也焉有仁人在位罔民而可爲也是故贤君必恭俭礼下取扵民有制夏后氏五十而贡殷人七十而助周人百畆而彻其实皆什一也彻者彻也助者籍也夫世禄滕固行之矣诗云雨我公田遂及我私惟助爲有公田由此观之虽周亦助也设爲庠序学校以教之庠者养也校者教也序者射也夏曰校殷曰序周曰庠学则三代共之皆所以明人伦也人伦明扵上小民亲扵下有王者起必来取法是爲王者师也诗云周虽旧邦其命维新文王之谓也予力行之亦以新子之国使毕战问井地孟子曰子之君将行仁政选择而使子子必勉之夫仁政必自经界始经界不正井地不均谷禄不平是故暴君污吏必慢其经界经界既正分田制禄可坐而定也夫滕壤地褊小将爲君子焉将爲野人焉无君子莫治野人无野人莫养君子请野九一而助国中什一使自赋卿以下必有圭田圭田五十畆余夫二十五畆死徒无公乡乡田同井出入相友守望相助疾病相扶持则百姓亲睦方里而井井九百畆其中爲公田八家皆私百畆同泰公田公事毕然后敢治私事所以别野人也此其大略也若夫润泽之则在君与子矣録曰孟子告文公以仁一之法犹有子告哀公以盍彻也而文公遂能使毕战问井地则其天资之美较之哀公可谓天渊矣自书契以来论仁政者莫详扵此然而君子未尝不怃然叹惜者嗟乎非言之艰行之惟艰三代之扵后世何以异哉圣贤之法言犹匠氏之绳墨医师之方术也不欲爲方圆则亦已矣如贝欲爲方圆也而曰我般输其可哉不欲爲鍼砭则亦已矣如其欲爲鍼砭也而曰我卢如其可哉故曰有王者起必来取法是爲王者师也圣贤之究心如是而已岂若后世刻意扵成功期效扵旦暮者同日语哉礼记月令立春之日天子亲帅三公九卿诸侯大夫以迎春扵东郊还反赏公卿大夫扵朝命相布德和令行庆施惠下及兆民是月也天气下降地气上腾天地和同草木萌动王命布农事以教道民乃脩祭典牺牲毋用牝禁止伐木恐覆巢毋杀孩虫胎夭飞鸟毋麝母卯毋聚大衆毋置藏椁掩骼埋胔是月也不可以称兵称兵必有天殃兵戎不起不可从我始无变天之道毋絶地之理毋乱人之纪録曰以月令终焉者世降凌夷仁道荒芜君德頽败惟圣人上奉天道下尽人事而在我亦以预养是心而广爲仁之术也弘道录正统道藏三家本五十六卷续道藏弘道録经二仁君臣之仁汉记孝文皇帝元年春诏曰方春时和草木群生皆有以自乐而吾百姓鳏寡孤独穷困之人或阽扵危亡而莫之省忧爲民父母将何如其议所以赈贷之録曰以元年之诏继月令者汉承秦后人君之恩希阔寥落譬则天地闭塞而成冬也读是若枯者复生絶者复苏此何等气象也益可以见生生之恩必无泯灭穷尽其渊哉爲世虑乎又曰老者非帛不煖非肉不饱今岁首不时使人存问长老又无布帛酒肉之赐将何以佐天下子孙孝养其亲哉具爲令有司请令县道年八十以上赐米人月一石肉二十斤酒五斗其九十以上又赐帛人二疋絮三斤録曰老吾老以及人之老帝可谓能举斯心矣虽然西伯善养老非家赐而人益之也导其妻子教之树畜帝知赐民老而使长吏阅视丞若尉与啬夫令史二千石各遣吏廵行不称者督之呜唿何不制五畆之宅百畆之田而使长吏各属分任其责乎十二月诏曰法者治之正也今犯法已论而使无罪之父母妻子同产坐之及爲收拏朕甚不取其除收孥相坐律令録曰孟子之称文王必曰罪人不孥帝虽未能究竟扩充然而汉之元气勃勃然矣贾山所以谓山东布诏令民虽老嬴癃疾扶杖而徃听之愿少须臾毋死思见德化之成者如此二年秋九月诏曰农天下之大本也民之所恃以生也而民或不务本而事末故生不遂朕忧其然故今兹亲率群臣耕以劝之其赐天下今年田租之半録曰此帝用贾谊之言也夫谊通达国体者也岂不知背本趋求之故欤任民所耕不限多寡遂致豪右兼并贫民逐末此探本之论也末技游食之民非不欲归耕也无立锥之地则何所措乎足耶有国者可不务变通乎谊尝劝立汉制更秦法言而无益故就帝之所及语之而帝爱民之性出扵天也其亲耕以率天下而赐民田租之半岂非千古之美谈欤然不知自识者观之祗以爲豪右劝耳而小民亦不过爲有力者所使非三代劝农之道也十二年春诏曰道民之路在扵务本朕亲率天下农十年于今而野不加辟岁一不登民有饥色是从事焉尚寡而吏未加务也吾诏书数下岁劝民种树而功未兴是吏奉吾诏不勤而劝民不明也且吾农民甚苦而吏莫之省忧将何以劝焉其赐农民今年田租之半録曰此帝用晁错之言也夫错刻薄寡恩之人也犹能知务家贵粟之道其募民入可支一岁遂再赐民田租之半后世募民入粟频岁但行未能若是何也尽文帝之募民以爲恨也后世之募民以爲已也彼以无穷之财供有阴之用而此以有限之财恣无穷之用此其所以异也十三年六月诏曰农天下之本务莫大焉今尘身从事之赋是谓本末者无以异也其扵观农之道未惫其除田之租税赐天下孤寡布帛䋈各有数録曰自是年爲始不收民租者十有余岁岂非千古之罕传欤益上穷脩玄默而将相少文多质是以史安其官民乐其业畜积岁增户口寝息然则帝之富庶皆自已损之扵民无所益也夫豪强占田踰多筭收本半官除田租不赋而私家必取赢焉虽尧舜不能有所益也故君恩重扵三代而民间酷扵亡秦皆当时君臣不能深本而祇以资富强也可惜哉十六年春三月诏曰间者数年比不登又月水旱疾疫之灾朕甚优之愚而不明不逹其咎意者朕之政有所失而行有过与乃天道有不顺地得或不得人事多失和鬼神发不飨与何以致此将百官之奉餋或发无用之事或多与何其民食之寡之也夫度田非益寡而计民未加益以口量地其扵古犹有余事扵末以害农者蕃爲酒醪以磨谷者多六畜之食焉者农与细大之意吾未能得其中其与丞相列侯吏二千石愽士议之有可以佐百姓者率意远无有所隐也録曰文帝之爲民无以加诸也何以曰愚而未明乎夫相人君所以备顾问指迷觧感也有如张苍者水土之不辨何以责其率意远思哉夫一言以蔽之曰不患寡而患不均苟有均民之心以度田则给以计口则益何患古有余而今不足哉徒知反躬而不知所以及徒苜过咎而不知所以过徒与丞相列侯吏二千石愽士议而不知所以议孟子不云乎若夫涧泽之则在君与子謮是而后下诏必有达其咎者孝景皇帝元年五月复收民田租三十而税一録曰责文帝者春秋之义也録景帝者善善之心也景之扵文不自慊矣而三年无改扵父之道不可谓孝乎东汉光武六年年之制也文景之泽其长矣乎后二年夏四月诏曰雕文刻镂伤农事者也锦繍纂组害女红者也农事伤则饥之本也女红害则寒之源也夫饥寒并至而能亡爲非者寡矣朕亲耕后亲桑以奉宗庙乐盛祭服爲天下先不受献减大官省繇赋欲天下务农𠓙素有畜积以备灾害疆母攘弱衆母恭寡老者以寿终幼孤得遂长今岁或不登民食颇寡其咎安在或诈伪爲吏吏以货赂爲市渔夺百姓侵牟万民县丞长吏也奸法与盗盗甚无谓也其令二千石各脩其职録曰以文景之时而乃有诈伪之吏货赂渔夺无以异扵爲盗者何不责之辅相而独令二千石各脩其职乎盖自箫曹画一之后陈平问钱谷不对反加称善丙吉不问道傍死人以爲知体王陵一以正对则谢罢之亚夫奉帝如约则又罢之而陶青刘舍卫绾皆碌碌庸人何以责其裁成辅相以左右民哉故终汉之世无一相业可称爲君者恣己之所施如摘植冥行亦安敢望其县丞长吏之皆得其人哉三年春正月诏曰农天下之本也黄金珠玉饥不可食寒不可衣以爲币用不识其终始间岁或不登意爲末者衆农民寡也其令郡国务劝农桑益种树可得衣食物吏发民若取庸采黄金珠玉者坐𧷢爲盗録曰景帝不作雕文刻镂锦绣纂组及禁採黄金珠玉与文帝之敦朴无以异也二帝之所以致殷富之本正在扵此夫弛于民者有限而费于上者无穷苟弛其一而用其二虽有弛之之名其獘正如景帝之所戒者故必有坐𧷢爲盗之令而后有带牛佩犊之风爲人上者不可以不察也汉书食货志汉兴自天子不得具钧驷而将相或乘牛车齐民无盖藏天下已平高祖令贾人不得衣丝乘车孝惠高后时量吏禄度官用以赋扵民而山川园地市井租税之入自天子以至扵封君汤沐邑皆各爲私奉养焉不领扵天下之经费漕转山东粟以给中都官岁不过数十万石继以孝文孝景清净恭俭安养天下七十余年之间国家无事非遇水旱之灾民则人给家足都鄙廪庾皆满而府库余货财京师之钱累巨万贯朽而不可校太仓之粟陈陈相因充溢露积扵外至腐败不可食衆庶街巷有马而阡陌之间成群乘犊牝者𢷤而不可聚会守闾阎者食梁肉爲吏者长子孙居官者以爲姓号故人人也虽然有高明光大之董子无以易好大喜功之世宗而少年才美之贾生安能胜多质少文之绛灌乎此伊周遇主汤文共济咸有一德之难再也西汉循吏传景帝时文翁爲蜀郡太守仁爱好教化蜀地辟陋有蛮夷风文翁欲诱进之乃选郡县小吏开敏有材者张叔等千余人亲自饬厉遣诣京师受业愽士数岁蜀生皆成就还归文翁以爲右职用次察举官有至郡守刺史者又脩起学官扵成都市中招下县子弟以爲子弟爲除更繇高者以补郡县吏爲孝弟力田常选学官僮子使在便坐受事每出行县益从学官诸生明经𩛙行者与倪使传教令出入闺合县邑吏民见而荣之数年争欲爲学官弟子富人至出钱以求之繇是大化比齐鲁焉至武帝时乃令天下郡国皆立学校官自文翁爲之始后终扵蜀吏民爲立祠堂岁时祭祀不絶至今巴蜀好文雅文翁之化也録曰翁之力行有由然哉有由然哉夫谨庠序之教申之以孝悌之义乃王政之本也文景之鸿业惜乎独少此耳天廼笃生此翁虽不当路扵汉继世因之郡国皆立学官以至于今不但爲王者师亦可爲后世法矣立祠而祀之非偶然也越尉佗自立爲帝召贵佗兄弟以德怀之佗遂称臣与匈奴结和亲后而背入盗命边备备守不发兵深入恐烦百姓吴王诈病不智赐以几杖群臣袁盎等谏说虽切常假僣纳用焉张武受赂金钱觉更加赏赐以媿其心专务以德化民是以海内殷富思扵礼义断狱数百几致刑措呜唿仁哉又曰孔子称斯民三代之所以直道而行也信哉周秦之敝罔密之悛而軓不胜汉兴扫除烦苛与民休息至于孝文加之以恭俭孝景遵业五六十载之间至于移风易俗黎民醇厚周云成康汉言文景羙矣録曰详读二賛未尝不抚然叹息见先王之遗恩焉故备録之或曰然则可比扵三代之君否易曰穷理尽性以至扵命中庸曰其次致曲性之不可以已也如此夫刚柔未发之谓中发而皆中节之谓和其次则必自其发见之偏者而克之以极于天命之本然洪范所谓建用皇极又用三德是已是以古之圣王抚世酬物因时制眞阳以舒之阴以歛之执其两端用其中扵民故能纳天下扵皇极帝之天资回进扵是乃不能穷致事物之理推极本体之性愽求元圣与之同内以朝夕纳诲启心天心故其功用止扵一待固无以进于三伐黄霸明察内敏温良有让自武帝用法深昭帝遵之以刑罚痛绳群下俗吏上严酷而霸独宽和爲名宣帝垂意恩泽诏数下吏不奉宣霸爲太守选择良吏分部宣布诏令令民咸知上意使邮亭乡官皆畜鸡豚以赡鳏寡贫穷者然后爲条教置父老师帅伍长班行之扵民间劝以爲善防姦之意及务耕桑节用殖财种树畜养去食谷马米盐靡密初若烦碎然霸精力能推行之吏民见者语次寻绎问它阴伏以相参考尝欲有所司察择长年廉吏遣行属令周密吏出不敢舍邮亭食扵道傍以霸具知其起居所问毫厘不敢有所隐鳏寡孤独有死无以葬者乡部书言霸具爲区处某所大木可以爲棺某亭猪子可以祭吏徃皆如言其识事𦖟明如此吏民不知所出咸称神明姦人去入宅郡盗贼日少刀行教化而后诛罚务在成就全安之以是得吏民心户口岁增治爲天下第一天子以其治行下诏曰颕川太守霸宣布诏令百姓乡化孝子弟弟眞妇顺孙日以衆多田者让畔道不拾遗养视鳏寡赡助贫穷或八年亡重罪囚吏民乡于教化兴扵行谊可谓贤人君子矣録曰孔子告哀公以其人存则其政举其人亡则其政息孟子告齐梁之君皆鸡豚狗彘之畜鳏寡孤独之养诸君皆莫能行至汉而后黄霸力能任之可见圣贤之言有同日月人心之天无间古今政本蒲卢之易民无秦越之分惜乎限扵颕川不能徧于天下矧独长扵治民劣扵辅相此治非三代効非圣贤所由分也龚遂忠厚刚毅有大节宣帝在位久之渤海左右郡岁饥盗贼并起二千石不能制上选能治者丞相御史举遂爲渤海太守时年七十余宣帝谓曰渤海废乱朕甚忧之君何以息其盗贼遂对曰海濒遐远不霑圣化其民困扵饥寒而吏不恤故使赤子弄兵扵潢池中耳今欲使臣胜之邪将安之也上闻遂对甚说因曰选用贤良固欲安之也遂曰臣闻治乱民犹治乱绳不可急也唯缓之然后可治臣愿丞相御史且无拘臣以文法得一切使宜从事上许焉郡闻新守至发兵以迎遂皆遣还移书属县悉罢逐捕吏诸持鉏钩田器者皆爲良民吏毋得问持兵者乃爲盗贼单车至府郡中翕然盗贼亦皆罢㴾海又多劫掠闻遂教令即时解散弃其兵弩而持钦鉏扵是悉平民安土乐业乃开仓廪假贫民选用良吏尉安牧养焉遂见齐俗奢侈好末技不田作躬率以俭约劝民务农桑令口种一树榆百本五十本葱一畦韭家二母彘五鸡民有带持刀劒者使卖劒买牛卖刀买犊曰何爲带牛佩犊春夏不得不趋田畆秋冬课收歛益畜果实菱芦劳来循行郡中皆有畜积吏民富实狱讼止息録曰龚遂之对古今之名言也帝称信赏必罚吏称民安乃此之类矣有如一实百虚何以言中兴侔德商周乎呜唿龚遂徃矣钩鉏刀劒彘牛鸡犊不与俱徃惟吾善怀而已有如户鸡家岁带牛佩犊犹患不治而口刀舌劒挥戈露刃遂使良民胥爲㓂仇独何心欤独何心欤召信臣以明经甲科视民如子所居见称迁南阳太守爲人勤力有方略好爲民兴利务在富之躬劝耕农出入阡陌止舍乡亭稀有安居时行视郡中水泉开通沟渎起水门提阏凡数十处以广溉灌岁岁增加多至三万顷民得其利畜积有余信臣爲民作均水约束刻石扵田畔以防分争禁止嫁娶送终奢靡务出扵俭约府县吏家子弟好游敖不以田作爲事輙斥罢之甚者案其不法以视好恶其化大行郡中莫不耕稼力田百姓归之户口增倍盗贼狱讼衰止吏民亲爱号曰召父杜诗少有才能建武中爲侍御史安集洛阳复使之河束诛降逆贼拜成臯令视事三岁举政尤异迁南阳太守性节俭而政治清平以诛暴立威善扵计略省爱民役造作水排铸爲农器用力少见功多百姓便之又脩治陂池广拓田土郡内比室殷足时人方扵召信臣故南阳爲之语曰前有召父后有杜母録曰诗云岂弟君子民之父母吾闻其语矣未见其人也至是而始见焉岂非千古之一快乎东汉张堪志美行厉年十六受业长安诸儒号曰圣童世祖时征拜骑都尉后领票骑将军杜茂营系破匈奴扵高柳拜渔阳太守捕系姦猾赏罚必信吏民皆乐爲用匈奴当以万骑入渔阳堪率数千骑奔击大破之郡界以静乃扵狐奴开稻田八千余顷劝民耕种以致殷富百姓歌曰桑无附枝麦穗两岐张君爲政乐不可支视事分年匈奴不敢犯塞帝闻召见诸郡计吏问其风土及前后守令能否蜀郡计椽樊显进曰渔阳大守张堪昔在蜀其仁以惠下威能讨姦前公孙述破时珍寳山积而堪去职之日乘拆辕之车布波囊而已録曰汉文帝有言曰吾得廉颇李牧而以爲将吾岂忧匈奴哉古之渔阳今京兆近郊之地也嘉靖中数产瑞麦如堪之所歌已有之矣如堪之所志世岂无其人乎行子曰人有不爲也而后可以有爲然则金寳山积何如麦穗两枝耶君子可以自朂矣卓茂宽仁恭爱乡党故旧虽行能不同而皆爱慕欣欣焉迁密令劳心谆谆视人如子举善而教口无恶言吏人亲爱不忍欺之人常有言部亭长受其米肉遗者茂问之曰亭长从汝求乎爲汝有事嘱之而受乎将平居自以恩意遗之乎曰徃遗之耳茂曰遗之而受何故言邪曰窃闻贤朋之君使人不畏吏吏不取人今我畏吏是以遗之吏既卒受故来言耳茂曰汝爲蔽人矣凡人所以贵扵禽兽者以有仁爱知相敬事也汝独不欲脩之寍能高飞远走不在人间耶亭长素善吏岁时遗之礼也且归念之扵是人纳其训吏怀其恩教化大行道不拾遗光武初访求茂诏曰前密令卓茂束身自脩执节淳固诚能爲人所不能爲夫名冠天下当受天下重赏今以茂爲太傅封褒德侯録曰晔论曰建武之初雄豪方扰斯固倥偬不暇给之日卓茂断断小宰无他庸能而首加聘命优辞重礼其与周武式闾表位何以异哉然则虽以茂之醇德实上之至仁光武于是乎不可及矣鲁恭拜中牟令专以德化爲理不任刑罚讼人许伯等争田累守令不能决恭爲平理曲直皆退而自责辍耕相让扵是吏人信服建初七年郡国螟伤稼大牙縁界不入中牟河南尹袁安闻之疑其不实使椽肥亲徃廉之恭随行阡陌俱坐桑下有雉过止其傍傍有童儿亲曰儿何不捕之儿言雉方将雏亲瞿然而起与恭诀曰所以来者欲察君之政迹耳今虫不犯境此一异也化及鸟兽此二异也坚子有仁心此三异也还府具以状白安是岁嘉禾生恭便坐廷平安因上书言状帝异之録曰自汉至今千五百有余年龚黄早鲁之名未常泯灭不但生荣死哀而实超今迈古也唐宋以后难乎选矣弘道録弘道录正统道藏三家本五十六卷续道藏弘道録经三仁君臣之仁唐书食货志曰唐之始时授人以口分世业田而取之以租庸调之法其用之也有节盖其畜兵以府卫之制故兵虽多而无所损设官有常员之数故官不滥而易禄虽不及三代之盛时然亦可以爲经常之法也録曰唐之太宗未可班于古之帝王也而録之以贤者不能无遗憾也董仲舒常建议曰秦用商鞅之法除井田民得买卖富者田连阡陌贫者无立锥之地小民安得不困苦井田之法虽难卒行宜少近古限民名田以赡不足塞并兼之路时武帝方兴功利竟不能用哀帝时师丹复言累世承平豪富吏民訾数鉅万而贫弱愈困宜畧爲限时贵近未便亦不行也乃俾王莽假王田之名增乱长祸则何益哉普武平吴之后虽有占田七十畆之制未几五胡之乱至魏孝文始纳李安世之言行均田之法齐周隋因之呜唿敦忆大汉四百余年之间大贤建议屡言而不足而区区六朝之际李安世一言而有余逮扵有唐毅然行之愚安能已扵跃然之喜耶唐制度田以步其阔一步其长二百四十步爲畆百畆爲顷凡民始生爲黄四岁爲小下六爲中一十一爲丁六十爲老授田之制丁及男年十八以上者人一顷其八十畆爲口分二十畆爲永业老及笃疾废疾者人四十畆寡妻妾三十畆当户者增二十畆皆以二十畆爲永业其余爲口分永业之田树榆枣桑及所宜之木皆有数田多可以足其人者爲宽乡少者爲狭乡狭乡授田减宽乡之半其地有薄厚岁一易者倍授之宽乡三易者不倍授工商者宽乡减半狭乡不给凡庶人徙乡及贫无以葬者得卖世业田自狭乡而徙宽乡者得并卖口分田已卖者不复授死者收之以授无田者凡收授皆以岁十月授田先贫及有课役者凡乡田有以给比乡县有余以给比县州有余以给近州録曰此唐授田之法也盖自五胡云扰之后民之耕农者无几后魏因之各以露田授民露田者荒田无主不栽树者也诸桑田不在所授之限桑田者民之永业所常治者也唐世因之遂有世业口分之分意者其初亦非公收在官而授无田之民祗因桑田不在所授之限者而名爲世业因露田原授扵民者而限爲口分不然若世业既官爲树以桑枣所宜之木何以仍得买卖口分既随其老幼之差殊口力之衆寡乡田之宽狭而官爲收授之然则但令食其所出不令擅其所有何以又得并卖之乎古之立法最禁徙鬻王制曰井里不鬻孟子曰死徒无出乡今令庶人各地迁移自狭乡徒宽乡又得并卖其口分田惟死者收之以授无田者如此则民安得不徒之又安得不亡之又安得所收之田而以授人乎此皆施行矛盾不知作史者之悮耶抑爲政之悮耶夫自秦而下千四百有余年之间而能行授田之法者自唐伊始固足以见其难矣而其制不能无可疑至永徽以后始禁民不得买卖买者还地而罚之抑后矣无惑乎鱼并之如故也凡授田者丁岁输䌚二斛稻三斛谓之租丁随乡所出岁输绢二匹绫絁二丈布加五之一绵三两麻三斤非蚕乡则输银十四两谓之调用人之力岁二十日闰加二日不役者日爲绢三尺谓之庸有事而加役二十五日者免调三十日者租调皆免通正役不过五十日録曰此唐征科之数也所以谓租庸调者以人丁爲本而调之云者犹其曰调停之调盖以土产各有所宜如绢绫絁随宜赋其一丈非谓各二丈爲六丈也布麻亦然今志岁输绢二疋绫䊶各二丈布加五之一绵三两麻三斤非桑乡则输银十四两疑此反重扵常筭矣观者要当以通典及会要所载爲正会要丁随乡所出岁输绢绫绫各二丈布加五之一绵二两输市者麻三斤以爲调自王公以下皆有永业田太皇太后皇太后皇后缌麻以上亲内命妇一品以上亲郡王及五品以上祖父兄弟职事勋官三品以上有封者若县男父子国子太学四门学生愽士孝子顺孙义夫节妇同籍者皆免税课役凡主户内有课口者爲课户若老及男废疾笃疾寡妻妾部曲客女奴婢及视九品以上官不课凡里有手实岁终具民之年与地阔爲乡帐乡成扵县县成扵州州成扵户部又有计帐具来岁课役以报度支国有所须先奏而歛之数书于县门村坊与衆知之水旱霜蝗耗十四者免其租桑麻尽者免其调田耗十之六者免租调耗亡者诸役皆免録曰此唐蠲复之政也自王公以至扵庶人皆有品节限量使其子孙能世守之何以不能久致太平乎奈何不旋踵而失之也故愚尝谓汉子孙能守三十税一之法而其祖宗不能创什一中正之规唐祖宗能设科条禁令之目而其子孙不能存节用爱民之心均之无能及扵三代也太宗方锐意扵治官吏考课以鳏寡少者进考如增户法失劝道者以减户论配録曰此唐殿最之法也使京官五品以上各举守令一人是重之扵始也考课以鳏寡少者进失劝导者退是重之扵终也究其着实举行莫者诸州刺史奈何自贞观以来重内官而轻州县刺史多用武臣或京官不称职始补外任帝虽锐意扵治其能身率天下乎此唐之良吏所以不若汉世之多也租以歛获早晩险易远近爲差用调输以八月发以九月同时输者先远民皆自槩量州府岁市土所出爲贡其价视绢之上下无过五十疋异物滋味狗马鹰犬非有诏不献有加配则以代租赋録曰此唐转输之政也至两税而后夏输六月秋输十一月此政废矣是时太宗方锐意扵民絶嗜禁慾黜所玩好且未举封禅征伐之事故州府岁市所贡视绢之上下无过五十疋有加配则以代租赋此何等气象也贞观以后渐不如矣其凶荒则有社仓赈给不足则徒民就食诸州尚书左丞戴胄建议自王公以下计垦田秋熟所在爲义仓岁凶以给民太宗善之乃诏畆税二升粟麦秔稻随土地所宜宽乡歛以所种狭乡㩀青苗薄而督之田耗十四者免其半耗十七者皆免之商贾无田者以其户爲九等出粟自五石至扵五斗爲差下下户及夷獠不取焉岁不登则以赈民或货爲种子则至秋而偿其后洛相幽徐齐并秦蒲州又置常平仓粟藏九年米藏五年下湿之地粟藏五年米藏三年皆着于令録曰此唐救荒之政也太宗方重守令之选刺史县令皆得其人故以社仓则足以赈以义仓则足以给以常平仓则足以储无守令之贤欲自王公以下计垦田而歛之则增一禁厉矣此又爲上者所当知也贞观初户不及三百万绢一疋易米一斗至四年米斗四五钱外户不闭者岁月马牛被野人行数千里不赍粮民物蕃息四夷降附者百二十万人是岁天下断狱死罪者二十九人号称太平上之即位也常与群臣语及教化曰今承大乱之后恐斯民未易化也魏征对曰不然久安之民骄佚骄佚则难教经乱之民愁苦愁苦则易化譬犹饥者易爲食渴者易爲饮也上深然之封德彜不以爲然上卒从征言是岁天下大稔流散者咸归乡里斗米不过三四钱东至于海南至五岭皆外户不闭行旅不赍粮取给于道路焉帝谓君臣曰此魏征劝我行仁义既效矣惜不令封德彜见之録曰易之大过曰拣挠利有攸徃亨九二曰枯杨生梯老夫得其女妻无不利夫太宗眞有大过人之资而鲜天德王道以爲之本栋之挠也杨之枯也幸而贞观之治又得房杜王魏诸贤以爲之辅老夫得其女妻也故虽有楝挠枯杨之象而亦有亨道焉有利道焉君子故不之拒也宋纪仁宗体天法道极功全德神文圣武睿哲明孝皇帝天性仁孝宽裕喜愠不形扵色初封寿春郡王讲学于资善堂天禧元年兼中书令明年进封昇王九月丁卯册爲皇太子録曰自史册以来数千百年未有直谥爲仁者帝可谓仅见矣故以徽号存其大畧将以爲君人者致意焉夫蒙以养正圣功也方是时帝之至性浑然正人皆可以爲尧舜之时开资善堂以讲学养之扵正不以私冒干之乃作圣之功用而宋朝家法过汉唐者也以参知政事李迪爲太子賔客遵尧録曰李迪等常侍燕东宫见帝容止端庄虽优戏在前亦不甚顾他日因奏事言之眞宗曰平时居内中亦未尝妄言笑也録曰迪之风烈颇闻而辞太傅不已过乎夫公孤以辅佐天子师保以储养东宫亘古以来之成法初不因太宗之时立而有不立而无也自宋专任宰相天子无公孤以诏左右则太子无师保以相前后矣此其立法不如成周者也四年诏太傅监国五日一开资善堂太子秉笏南面立辅臣叅决诸司事聴其议论谓之曰但尽公道则善矣録曰帝之扵己也不妄言笑扵人也务尽公道此何等粹白也蒙之九五曰童蒙吉其斯帝之谓乎干兴元年二月戊午遗诏太子即皇帝位録曰是时帝年十三如龙之方蜕未就云雨也如麟之方趾未就践履也故易曰山下出泉蒙君子以果行育德岂非以其施之未达性之未固哉苟有如伊尹周公以辅之扵外太姒邑姜以成之扵内则太甲成王尚有慙德不足媲矣惜乎刘后专制于内丁谓之徒交结于外苟不得王曾正色立朝倚以爲重乌能成九二志应之功哉观圣人作易之意则知仁宗初政之所以分矣明道元年诏曰朕猥以眇躬纂扵洪绪既絶畋游之好又无台榭之营十载于兹未尝暇敢不意掖庭之内火禁非严一夕延燔徧于八殿缅思降儆逸怠省循其今内外臣僚直言朝廷阙失毋有所隐副朕意焉録曰帝时春秋𣇄盛未有失德而所称絶游畋之好乏台榭之营又非空言则天灾何由致乎夫掖庭房闼之地八殿老阴之数章献之称制将谢矣此其除旧布新之先见者欤一年三月帝始亲政罢脩创寺观裁抑侥倖召宋绶范仲淹而黜内侍罗崇勋等中外大悦録曰仁之亲政与哲之亲政大不倖也仁之亲政罢脩寺观哲之亲政创脩新法仁之亲政裁抑侥倖哲之亲政召用凶邪故一则中外大悦一则忠良䘮气得失之分较然见矣先是皇太后刘氏称制晚年任宦者罗崇勋江德明等访外事崇勋由此势倾中外録曰以母后临朝而宦官窃势此何等时也范祖禹所谓宋室隆替之本社稷安危之机生民休戚之端君子小人进退消长之际天命人心去就离合之时帝之盛德可少訾哉鸣唿一黜罗崇勋而中外拭目咸瞻盛德一召刘瑗等而人情汹汹已蹈覆亡万世之下初政之君不可以不察也帝见章圣东封西祀及脩玉清昭应景灵土木之役极天下之巧过爲奢侈谓辅臣曰此虽太平盛事然亦过度当时执政大臣不得不任其责吕夷简曰府库一空至今不充实者职此之由帝曰如此之事朕当戒之録曰此帝之所以罢脩建也孔子曰三年无改扵父之道释之者曰三年无改亦谓在扵当改而可以未改者耳先儒恐其失㫖而以有过之举既徃之愆爲咎故剖折而言夫东封西祀土木兴作不过废天下之财若乃青苗免役剖尅歛怨将以失天下之心诿扵安石犹可言也笃扵君亲不可言也其知者以爲继还不知者以爲擅改然不知只皆彰亲之过而与克盖前愆者大不侔矣呜唿此宣仁祀饭之顷异扵章献撤帘之日也欤初太平日久仕进者皆依托权要以希进用奔竞成风仁宗尝谓辅臣曰比来臣寮请对其欲进者多求退者少何也王曾曰七人食兼系时之用舍惟朝廷抑奔竞崇静退则庶几有难进之风帝然之録曰此帝之所以抑侥倖也夫侥倖之人行险者也其始也依阿取容谗謟面谀无所不爲其终也吮痈舐痔逢君之恶同所不至故人君必深恶而痛絶之然非至公以存心至明以烛物未有不以小廉信其大节而假以欲退之意遂其躁进之心故曰清心知人又曰知人则哲阙一不可景祐二年王曾同平章事曾性资端厚在朝廷进止皆有常䖏平居寡言笑人不敢干以私进退十人莫有知者范仲淹常问曰明扬士类宰相之任公之盛德独少此耳徐应之曰夫执政而欲使恩归己怨将谁归仲淹服其言帝之初即位也太后将有专制之患曾正色危言以立于朝由是宦官近习不敢窥觎而帝德日就太后亦全令名録曰自此以后可以见当时君臣之气象矣夫曾褒然称许爲大臣者也则其扵士不犹造化之扵物乎其心必欲人人而尽其才然亦有或不能尽者惟反之至公至诚在我无愧而已若孜孜以效用爲恩舍置爲怨则大臣者日益不足哉故曰断断兮无他技若吕许公未免有慊扵此此其收恩避怨与危言正色之所以不同也庆历元年冬十一月有事扵南郊大赦自西方用师帝爲肝食知谏院张方平言曰陛下犹天地父母也岂与大豕豺狼较乎愿因郊赦引咎示信开其自新之路帝喜曰是吾心也命方平以䟽付中书吕夷简读之拱手曰公言及此社稷之福也録曰蒙正亟称夷简有宰相之材其此之谓乎夫仁者必有勇此西事之当竞也然而君子不之竞者岂徒广人自新之路哉出则无敌国外患国恒亡其诸引咎示信之微意欤时章得象晏殊贾昌朝韩琦范仲淹富弼杜衍同时执政欧阳脩余靖王素蔡襄并爲谏官夏竦既罢石介喜曰此盛德事也歌颂吾职其可已乎作庆历圣德诗曰扵惟庆历三年三月皇帝龙兴徐出门闼大声沨沨震摇六合如干之动如雷之发初闻皇帝蹙然言曰子祖予父付予大业子恐失坠实赖辅弼汝得象殊重愼㣲密君相予久予嘉君伐昌朝儒者学问该洽与予论政传以经术惟汝仲淹汝诚予察爲予司谏正予门闑爲予京兆堲予才说贼叛予夏徃予式遏六月酷日大冬积雪汝寒汝暑汝不告乏予晚得弼予心弼悦以道辅予弼言深切予不尧舜弼自笞罚谏官一年踈奏满箧契丹忘义敢侮大国弼将予命不畏不怯沙碛万里死生一节视弼之肤霜剥风裂观弼之心鍊金鍜铁惟仲淹弼一夔一契曰衍汝来汝予黄发事予二纪毛秃齿豁心如一兮率履弗越遂长枢府兵政无蹶予不识琦琦有奇骨其噐魁落其人浑朴可属大事敦厚如鼓以汝副衍知人予哲惟脩惟靖立朝䡾䡾言论磥砢忠诚特达万里归来刚气不折素相之后含忠履洁昔爲御史几叩予榻襄虽小官名闻予彻亦尝献言箴予之失刚守粹悫与脩俦疋皇帝圣明忠邪辨别举擢俊良扫除妖魅衆贤之进如茅斯㧞大姦之去如距斯脱録曰当时有传庆历盛德诗扵蜀中者其人欲识之虽然岂惟当时今人谁不欲识之哉执政谏官国之元气朝之命脉也帝有包荒之德而诸贤又能奋其刚断之勇此正泰之天地交而万物通上下交而其志同者宜乎衆贤之进如茅斯㧞大姦之去如距斯脱矣然所谓朋亡者何也夫君子之同道美矣小人岂能忘情既已交章论罢而又形之诗章亦已甚矣故有石介之颂而必有女奴之书有如茅之作而必有似叶之叹此介祸之所由始亦党论之所由兴也圣人之垂戒深哉五月戊子两辅臣称贺帝曰天久不雨将害民田朕每焚香上祷扵天昨夕寝殿中忽闻㣲雷遽起冠带露立殿下须臾雨至衣皆沾湿移刻两霁再拜以谢方敢升阶自此尚冀稿苗可救也比欲下诏罪己彻乐减膳又恐近扵崇餙虚文不若夙夜精心密祷爲佳尔録曰夫祈祷古人之所不废至有以身代犠牲者以蝗吞口中者何以槩乎未之録也曰此崇饰虚文之谓也古者一德格天而后有六事自责苟无其实而下诏罪己彻乐减膳则亦徒然而已此帝所以不若精心密祷之爲佳也范仲淹参知政事帝方锐意太平数问当世事又爲之开天章合引辅臣入对给以笔礼俾条陈其所欲爲者仲淹惶恐退而上十事曰明黜陟抑侥倖精贡举择长官均公田厚农桑脩武备推恩信重命令减徭役天子方信向仲淹悉用之録曰文正之立心以老成忠厚爲主先忧后乐爲事此其人品之高如青天白日不可掩也仁宗之锐意以得贤安民爲寳祯祥朕兆爲末此其治化之盛如日升月恒不可量也夫汉文一问天下钱谷决狱几何平勃不能答而遂已而况开天章合以延之入给笔札以诱之言乎如此而不皇恐者鲜矣然而不如古者臯陶曰允迪厥德谟明弼谐帝之延问有余而言蹈不足是以谟虽訏而命未定意虽锐而功未成比后世之恒患而尧舜终不可及也时二府合班奏事韩琦爲枢密副使虽事属中书亦必尽言或指其过失同列不悦帝独识之曰韩琦性直琦条所宜先行者七事曰清政本念边计擢材贤备河北固河东收民心营洛邑继又陈救弊八事曰选将帅明按察豊财利遏侥倖进能吏退不才谨入官去宄食帝嘉纳之又陈四策以爲今当以和好爲权宜战守爲实务请缮甲厉兵营修洛都蜜定讨伐之计録曰传称惟仁者能受尽言琦不遇帝安能独识之哉是故治平之末琦尝尽言矣神宗漫然不应熙宁之初亦尝尽言矣非惟终以爲疑至条折其不然刋石讼之天下呜唿同是一琦也前无侵官卖直之名后有彰播流传之责岂其陈力之不同哉受与不受之间而已矣故观神宗之过可以知仁宗之仁也皇祐二年夏六月诏州郡自今勿得献瑞物知无爲军茹孝标献芝草三百五十本帝曰朕以丰年爲瑞贤臣爲寳至于草木虫鱼之异保足尚哉免孝标罪戒天下勿献録曰汉文帝宋仁宗未可以优劣也何以进坦平免孝标之不同也孔子谓善人虽不必践旧迹而自不爲恶然皆未能入圣人之室者是故汉文帝却之却之留扵他岐然而不爲也非不能也宋仁宗思之思之殆于不勉然而不能也非不爲也此君之所以分也三司使王拱辰请榷河北盐既立法矣犹未下翰林学士张方平言扵帝曰河北再榷𥂭何也帝惊曰始立法非再也方平曰周世宗榷河北𥂁犯輙䖏死世宗北伐父老遮道泣诉愿以𥂁课均之两税盐钱是也岂非再榷乎帝大悟曰卿语宰相立罢之方平曰诏虽未下民已知之当直以手诏罢不可自有司出也帝大喜命方平密撰手诏罢之河朔父老相率拜逆于澶州爲佛老会者七日以报上恩且刻诏书北京过其下者稽首流涕録曰仁宗之世所以事必可称者以德意存乎其间也故一闻人之议始而惊中而悟终乃立罢而后已焉视彼说而不绎从不改者相去何天渊乎此其德足以感动人心而报之者无所不用其极也王拱辰言扵上曰富弼亦何功之有但能添金帛之数厚夷狄而弊中国尔仁宗曰不然朕所爱者土宇人民财非所惜也拱辰曰财非出扵民邪仁宗曰国家经费取之非一日之积岁出以赐夷狄亦未至困民若兵兴调发岁出不赀非若今之缓取也拱辰曰犬戎无厌好窥中国之隙且陛下只有一女万一欲求和亲则如何仁宗悯然色动曰苟利社稷朕亦何爱一女邪拱辰言塞遽曰臣不知陛下屈己爱民如此尧舜之主也洒泣再拜而去録曰愚观王拱辰之言即钦若孤注之说也非惟漫润之不行且虽屈己而无憾帝至是眞如天之无不覆也地之无不载也以爲尧舜之主诚哉是言矣文彦博富弼同平章事帝尝问置相扵王素素曰惟宦官宫妾不知姓名者可克其选帝曰如是则富弼尔至是与彦愽同召至郊诏百官迎之范镇曰隆之以虚礼不若推之以至诚陛下用两人爲相举朝皆谓得人然近制两制不得诣宰相居弟百官不得闻见是不推之以诚也愿罢郊迎而除谒禁则扵御臣之术爲两得矣及宣制士大夫相庆扵朝帝遣小黄门觇知之语翰林学士欧阳脩曰古之命相或得诸梦卜今朕用相人情如此岂不贤扵梦卜哉録曰本朝置相岂尽殉扵宦官宫妾哉然而仁宗之世纷纷皆君子而李迪王曾范仲淹文彦愽富弼韩琦尤所着闻推原其故正以公天下之情而非出于一己之私也岂惟贤扵梦卜实可传扵后世故録汉文之仁者存其言録宋帝之仁者存其相呜唿相道得而万国理矣初河北京东大水民流就食青州富弼劝所部民出粟益以官廪得公私庐舍十余万呕散䖏其人以便薪水官吏自前资待缺寄居者皆赋以禄使即民所聚选老弱病瘠者廪之仍书其劳约他日爲奏请受赏每五日趣遣人持酒肉饭𩝠慰借出扵至诚人人爲尽力山林川泽之利可资以生者聴民擅取及麦大熟民各以远近受粮而归凡活五千余万人募爲兵者万计前此救灾者皆聚民城郭中爲粥食之蒸爲疾疫及相蹈借或待哺数日不得粥而仆名爲救之而实杀之自弼立法简便周尽天下传以爲式帝闻遣使褒劳加礼部侍郞又益利路饥韩琦爲体量安抚使蠲减税以募人入粟招募壮者刺以爲厢禁军一人充军数口之家得以全活檄劎门关民流移而欲东者勿禁简州艰食爲甚明道中以灾伤尝劝诱纳粟后粜钱十六万余归扵常平琦曰是钱乃赈济之余非官缗也发库尽以给四等以下户逐贪残不职吏能冗役七百六十人爲饘粥活饥人一百九十余万复知杨州徒定州兼安抚使赈活饥民数百万玺书褒激粼道视以爲准録曰以帝之忧民而弼与琦尽心荒政譬则万华之国而值制锦者体裁之工也良玉之肆而遇善冶者追琢之美也天非不欲常煦也流行之度难保其无寒恃吾有以御之则恒温矣民非不欲常饱也适逢之数未必其无饥赖吾有以䖏之则无患矣虽然弼所活五千余万人而琦所活亦数百万苟非眞心实意视民之溺犹己溺之视民之饥犹己饥之至诚感动扵上下公私之间焉能人人尽如己哉呜唿法可传而心不可传能尽心扵无我则能尽心扵二公之政矣嘉祐八年春三月辛未帝崩遗制下日虽深山穷谷莫不奔走悲号而不能止録曰中庸曰故大德必德其位必德其禄必得其名必德其寿帝眞难得者矣盖位人可得也必若幼冲践祚𣇄盛当干以至扵四十二年之久此不可必也禄人可得也必若泮涣尔游优尔游休以至扵歌舞太平之盛此不可必也名人可得也必若君子道长小人道消以至扵康定庆历之际此不可必也寿人可得也必若深山穷谷如丧考妣以至扵奔走悲号之极此不可必也斯帝之所以爲仁宗也史臣賛曰仁宗恭俭仁恕出扵天性一遇水旱或密祷禁廷或跣立殿下有司请以玉清旧地爲御苑帝曰吾奉先帝苑囿犹以爲广何以是爲燕私常服澣濯惟帟衾裯多用绘絁宫中夜饥思膳烧羊戒勿宣索恐膳夫自此𢦤贼物命以备不时之须大辟疑者皆令上谳岁尝活千余人吏部选人一坐失入死罪皆终身不迁每谕辅曰朕未尝人以死况敢滥用辟乎至扵夏人犯邉御之出境契丹渝盟增以岁币在位四十二年之间吏治若媮惰而任事蔑残刻之人刑法似纵驰而决狱多平允之士国未尝无嬖倖而不足以以累治世之体朝未尝无小人而不足以胜善类之气君臣上下恻怛之心忠厚之政有以培壅宋三百余年之基子孙一矫其所爲驯致扵乱传曰爲人君止于仁帝诚无愧焉新安胡氏曰当仁宗时或有献蛤蜊二十八枚枚千钱帝曰一下筋费千钱吾不堪也北使言高丽职贡竦欲加兵帝曰此只王子罪今加兵且屠戮百姓卒寑兵京师疫出通天犀疗治或请留供服御曰朕岂贵异物而贱百姓哉苏辙对策言过直或请黜之曰求直言而以直弃之天下谓何又好学崇儒扶值斯道尤爲盛矣经筵谓侍臣曰朕盛暑未尝少倦但恐卿等劳耳噫若帝者存心致治粹乎无以议矣録曰或问曰帝诚无愧扵爲君矣然扵古之帝王可以匹休乎曰未也独不观孔子之告哀公乎曰果能此道矣虽愚必明虽柔必强帝之天资粹矣而郭后之慙德实圣学之不纯虽以诸贤在朝无能改扵其德则以仁柔有余刚断不足未免赵宋之主而已故曰惟精惟一又曰惟几惟康此从古辟王之要法五伦书仁宗昭皇帝天禀纯明孝友之行出扵天性在储位二十年深明人君之道暨嗣位励精图治推诚任人每曰爲人君止扵仁耳故弘施霈泽悉罢科买己逋责询民隐急农事褒旧劳举坠典屡𩛙法司崇宽厚戒深刻惟日以恤人爲务録曰自宋至今又五百余年之间直谥仁宗者一再见焉鸿名懿号由百世之后孝子神孙视之岂不美哉皇明名臣言行録孝宗敬皇帝登大寳一十八载每存心扵天下尝召问尚书刘大夏曰天下何时太平朕几时做得如古之帝王大夏曰求治不宜太急但凡用人行政有疑者即召内阁并执政大臣面议停当行去自然顺理便是太平都御史戴珊恳辞老病今谕㫖曰说与戴珊朕以天下事推诚付托犹家人父子也太平未兆何忍舍朕而先归乎録曰周诗曰昊天有成命二后受之成王不敢康夙夜基命宥密呜缉熙单厥心肆其靖之斯言若爲我孝皇颂也明兴百五十余年天之成命列圣既受之矣孝皇继之实能不敢康宁至扵基命宥密缉熙单心尤爲亲切盖孝皇之德深沉而不露渊静而有本夙夜积累以承籍天命而身望太平是眞能继续光明二祖四宗之鸿业而尽其心故至今天下安靖而保亿万年之休也使天假之以年何古之帝王不可及哉时户部郞中李梦阳尝建言以指斥政事之非孝皇怒下之狱比具词以谳有㫖令复职他日刘大夏奏事毕上曰近日外事若何大夏顿首曰近有㫖释李梦阳中外懽唿圣德如天地之大上曰李梦阳语言狂妄朕不得已而下之狱镇抚司本上朕试问左右作何批行一人曰此人狂妄宜付锦衣卫挞以释之朕揣知此辈意欲得㫖下便令重责致其死以快宫中之怒使朕受杀直臣之名左右不忠如此朕所以即释复职更不令法司拟罪也大夏复顿首曰陛下行此一事尧舜之仁也尝因辽东都指挥张天祥袭杀虏㓂爲功大理少卿吴一贯当其罪死会天祥毙于狱孝皇大怒亲鞠于廷欲置一贯重辟时刑部尚书闵珪与都御史戴珊进曰一贯推案不实罪当徒既忤㫖犹力诤曰法如是足也遂问刘大夏曰且道自古何君何大臣亦尝如此对曰臣幼读孟子见云舜爲天子臯陶爲士瞽䏂杀人惟执之而已今之法司恐亦如是上颔之明日㫖下一贯罪止免官又一日召刘大夏论时政且及当时人才孝皇曰如山西副使王鸿儒他日可大用对曰诚如圣谕后大夏以告乡人胥员外文相曰朝廷用此等人方担当得大事予老不及见子其识之録曰凡比皆我孝皇诚心密意迥出近代帝王万万者恨㣲臣跼蹐海隅无由愽观国史尽天高地厚之仁而区区见于诸臣言行録者如此故并録以终焉弘道録终弘道录正统道藏三家本五十六卷续道藏弘道録经四仁父子之仁尧典曰虞舜父顽母嚚象傲克谐以孝録曰此稽古史臣弟一义也夫孝爲万善之原仁之本务也以尧舜之大圣行禅授之大事不过曰克谐以孝而已然则圣人之德又何以加扵孝乎孟子曰帝使其子九男二女百官牛羊仓廪备以事舜扵畆畆之中天下之士多就之者帝将胥天下而迁之焉爲不顺扵父母如穷人无所归天下之士悦之人之所欲也而不足以解忧好色人之所欲妻帝之二女而不足以解忧富人之所欲富有天下而不足以解忧贵人之所欲贵爲天子而不足以解忧人悦之好色富贵无足以解忧者惟顺扵父母可以解忧人少则慕父母知好色则慕少艾有妻子则慕妻子仕则慕君不得扵君则热中大孝终身慕父母五十而慕者子扵大舜见之矣録曰岂惟舜哉今我皇上之孝眞有如大舜者观其屡所谕辅臣不以身爲天子当有四海爲乐至咨嗟涕泣若有不能一日安扵其上者其词具见眀伦大典亦可谓终身慕者矣万章问曰人有言至扵禹而德衰不传扵贤而传扵子有诸孟子曰否不然也天与贤则与贤天与子则与子昔者禹荐益扵天七年禹崩三年之丧毕益避禹之子扵箕山之阴朝觐讼狱者不之益而之启曰吾君之子也讴歌者不讴歌益而讴歌启曰吾君之子也丹朱之不肖舜之子亦不肖舜之相尧禹之相舜也历年多施泽扵民久启贤能敬承继禹之道益之相禹也历年少施泽扵民未久舜禹益相去久远其子之贤不肖皆天也非人之所能爲也莫之爲而爲者天也莫之致而至者命也録曰此家天下之始万世共由而莫之变易者也盖尽心知性而后可以言天穷理尽性而后可以言命斯二者苟一毫之未尽未有不爲子之赵普者彼子之赵普曷常不言天与命哉其所建非天下之至公则无以易天性之至爱所授非祖宗之至意则无以见统承之至恩是故朱与均尧舜曷尝不爱之哉爲天下得人难故不爲强避也至扵益又曷常不荐之扵天暴之扵人哉不之益而之启故不爲强夺也此岂人之所能与哉孟子发明爲相久远之故其了贤不肖之殊扵天命益爲详尽録者不可不察太甲曰王徂桐宫居忧克终允德録曰恻隐之心仁之端也斯言何爲而发哉岂非以中人之性不见所可忧而忧心不生不见所可惧而惧心不生扵是乎浸淫扵风愆而不自知也拂戾扵训诲而不自觉也宁不思所以警动之者平夫桐宫窀穸之所在也衣冠之所藏也虽以常人视之亦莫不望松揪而兴慨至是而太甲之心油油如矣勃勃如矣其密迩先王之训贤扵师保之训远矣是故不迩声色常接乎目也不吝改过每警乎心也此其所以颠覆之迹变而爲克终之德岂非恻隐使之然哉无逸曰其在高宗时旧劳于外爰暨小人作其即位乃或谅阴三年不言其惟不言言乃雍録曰商之尚质犹夫太古之风也太子天下之本不以卑踰尊也而乃使久居民间与小民共事乎可以见小乙之爱其子非若后世姑息之态而有眞实无妄之诚朝廷万几之本不以恩掩义也而乃或亮阴三年不言乎可以见高宗之爱其父非若后世虚礼之文而有天性自然之爱此三代人主高致盛节非但以崇高富贵言也大雅云緜緜瓜瓞民之初生自土沮漆古公亶父陶复陶宂未有家室録曰夫诗称绵绵瓜瓞何也盖太王肇基王迹迹者轨之辙也邠人曰仁人也不可失也从之者如归市岂非王者之轨辙欤厥后武王纉太王之绪即绵绵之绪耳不然以陶复陶冗之风而图王剪啇之志何由起耶善观者必能辩之又云乃及王季维德之行太姙有身生此文王録曰愚观成周之际父祖子孙若是其盛而尧时反不能及何也意者天地初辟气未全纯至周眞元会合匪但家之积庆而天下积诚亦非一朝一夕之故也不然以洽阳渭涘与釐降嬀汭何以不相若乎列女传曰太姙之性端一诚庄及其有娠目不视恶色耳不聴恶声口不出傲言生文王而明圣太姙教之以一而识百率爲周宗君子谓太姙爲能胎教録曰愚观胎教之言未尝不叹其至理之所寓也夫天命之性无形者也男女之感有气者也无形者不可以善恶言性善故也有感者则其邪正善恶自此分矣匪但是也而贵贱寿夭无不兹焉是判所谓气质之禀与生俱生一定而不可易者其卒爲周宗不亦宜乎中庸曰无忧者其惟文王乎以王季爲父以武王爲子父作之子述之録曰孔子曰仁者不忧释之者曰理足以胜私故不忧文王以王季爲父苟若私慾胜则必逞其欲速之心而䧟父扵不义有之矣以武王爲子若苟私慾胜则必预爲不㧞之业而䧟子扵不臣有之矣以是爲训后世尚有欲爲周文王者呜唿是何文王之多乎后妃不妬忌而子孙衆多故衆妾以螽斯之群处和集而子孙衆多比之曰螽斯羽诜诜兮宜尔子孙振振兮螽斯羽薨薨兮宜尔子孙绳绳兮螽斯羽揖揖兮宜尔蛰蛰兮録曰何以谓有是德而宜有是福也盖前乎此者多及王世不可宗矧可继乎后乎此者多阴祸燎不可遏矧可长乎夫人不间扵其父母昆弟之言可以观孝矣言不离扵其衆妾内子之口可以观德矣和非妇子嘻嘻也贯鱼以宫人宠无不利其周之世恩乎进非枯杨生梯也王假有家交相爱也其文之家法乎此而论德则德广此而言福则福大文王后妃德脩扵身而子孙皆化扵善故诗人羙之曰麟之趾振振公子吁嗟麟兮若録曰愚观王者之端未有若是之眞实而无伪而颂羙之词亦未有若此之亲切而有味也是故麟有在郊薮矣然而未见也矧四灵之物无形而群公之子有象固不若振振者之克肖也此圣人之徒深有得扵观感兴起非但诵说向慕而已也抑啇有外丙何壬之夭汉有隐王少帝之辜死有建成光吉之难宋有光美德昭之议更孰有如周之文武成康继体者哉以爲王者之瑞诚非诬矣矧记文王有疾武王不说冠带而养文王一饭亦一饭文王再饭亦再饭旬有二日乃间文王谓武王曰女何梦矣对曰梦帝与我九龄文王曰女以爲何也曰西方有九国君王其终抚诸文王曰非也古者谓齿爲龄我百尔九十吾与尔三焉文王九十七乃终武王九十三而终録曰武何有以是梦也爱亲之心笃所谓先天而天弗违也文何以有是应也爱子之心笃所谓后天而奉天时也天且弗违而人何疑议之哉文之与武体虽有二而诚之所通初无间然也其一饭再饭以至旬有二日之间纯乎爲亲之意举天下物物何以加之乎木石豚鱼尚云可格矧神明之至理耶其曰九十七九十三者乃实理之应适会其数虽不益以文王之三龄安知武王之有缩乎要之人生以百岁爲期初不屑屑拘之观者不以词害意可也周颂闵予小子遭家不造嬛嬛在疚扵乎皇考永世克孝念兹皇祖陟降庭止维予小子夙夜敬止扵乎皇王继序思不忘録曰所以谓就文武之业崇大化之本者盖天地之大化曰仁圣人之至德曰孝几所以媚玆一人而应侯顺德者莫非以是爲之张本也是故太甲之徂桐居忧高宗之宅忧亮阴成王之茕茕在疚三王所以底扵嗣守之贤者同一道也皇王之孝非有他求也其端出扵天乃良心之眞切也其思閟扵祖乃忧劬之通㣲也其质要扵鬼神乃百顺之游衍也此所以思继其序而不忘者也厥后大汉之兴其审尚不异乎此元成以后此道㣲矣无恠乎经生之切切也顾命惟四月哉生愧王不怿甲子王乃洮𩔗水相被冕服凭玉几乃召太保爽芮伯彤伯毕公卫侯毛公师氏虎臣百尹御事王曰呜唿疾大渐惟几病日臻既弥留恐不获誓言嗣兹予审训命汝昔君文王武王宣重光奠丽陈教则肄肄不违用克逹殷集大命在后之侗敬迓天威嗣守文武大训无敢昏逾今天降疾殆弗兴弗悟尔尚眀时朕言用敬保元子钊弘济于艰难録曰此成王之所以正其终与康王之所以正其始可以爲万世之法也夫托孤寄命夫有若周之得人者也以王室之懿亲当太保之重任虽曰有君臣之分而其休戚之所关若同舟而飏扵中流并辔而驰扵康庄亦安得而不业业哉彼成王者始也予其惩而毖后患苟非周公何以能保明其身乎终也宣重光而达大命苟非召公何以能敬保元子乎此艰难之意成王身有之故言之亲切而有味非若安刘必勃之徒取侥倖也又曰柔远能迩安劝小大庶邦思夫人自乱予威仪尔无以钊冒贡于非几録曰成王至是无以异扵古之圣贤矣盖几者虞廷之要诀也非至明畴能察之非至健畴能决之此其所得扵缉熙仔肩之所致而非泛泛然之臆说也夫动而泛应则绍庭上下陟降厥家可须臾忽忘乎静而愼独则一日二日万几可瞬息不善乎然而嗣君尤切焉者以其心之未纯守之未固一旦出居人表易致骄泰之失入迩近习冒进不善之几则所以柔远能迩安劝小大庶邦皆失其具矣此瞑眩之深虑死生之永诀盈成之至计保傅之全功彼佳儿佳妇之言徒见其所爲亲而不详扵理道者非同日语也周公谓鲁公曰君子不施其亲不使大臣怨乎不以故旧无大故则不弃也无求备扵一人録曰此周公之家法夫子所谓鲁一变至扵道是也厥后鲁公之爲治先内而后外先仁而后义所得扵训戒者至切也故曰鲁之泽及十世鲁有王者之迹者仁厚也齐之所以不如鲁也然愚尝过曲阜而观周公之庙廼无一人配飨之者愚意大圣人之德生能配天死无以配食且以鲁公之贤无忝周公之教以之配飨夫岂不宜他日或能举错执此以徃可也檀兮晋献公之䘮秦穆公使人吊公子重耳曰寡人闻之亡国恒扵斯得国恒扵斯虽吾子俨然在忧服之中䘮亦不可久也时亦不可失也孺子其图之以告舅犯舅犯曰孺子其辞焉丧人无寳仁亲以爲寳父死之谓何又因以爲利而天下其执能说之孺子其辞焉公子重耳对曰君惠吊亡臣重耳身丧父死不得与扵哭泣之哀以爲君忧父死之谓何或敢有他志以辱君义稽颡而不拜哭而起起而不私子显以致命扵穆公穆公曰仁矣公子重耳夫稽颡而不拜则未爲后也故不成拜哭而起则爱父也起而不私则远利也録曰立庶以是不以爱爱既毙矣重耳之长无能易也彼惠公者上不顾兄下不顾弟外赂内求侥倖苟得重耳方且茕茕在疚稽颡哭泣其气象判然不侔故春秋惠公不书入里克不书罪而大学亦引舅犯之言皆与人爲善之心也孰谓穆公之主纳不定扵子显之致命乎使文公者每事如此又何以久假而不归哉惜乎心之不纯巧扵用诡虽皆不学之过而子犯之致君无术亦不得而辞其责也左传酆舒问于贾季子犯之子曰赵衰之与赵盾孰贤对曰赵衰冬日之日也赵盾夏日之日也録曰冬日之日可爱者也夏日之日可畏者也衰以壶浆从经馁而弗食其爱至矣至盾始爲国政制事典正法罪辟刑狱董逋迯由质要畏而爱矣此季所以亟称也家语孔子之先宋之后也㣲子启殷帝乙之元子入爲王卿士㣲国名子爵周公相成王命㣲子爲殷后与国于宋弟号㣲仲仲生宋公稽稽生丁公申申生愍公熙熙生弗父何何当嗣而让其弟厉公焉何生宋父周周生世父胜世爲宋乡胜生正考甫生孔父嘉其后以孔爲氏焉嘉生木金父木金父生臯夷父其子爲防叔辟华氏之祸而奔鲁故孔子爲鲁人防叔生伯夏伯夏生叔梁纥祷扵尼丘之山生孔子録曰迁知世孔子矣而顾遗其先系何耶㣲子统承先王孔子实绍商后三代更起迭运可谓至仁矣夫契敷五教明人伦万世仁义礼乐之宗也汤继夏后以有天下其立本发源实肇扵此以至扵㣲子又生有圣德后与帝乙皆欲立之则㣲子固当命世爲天子矣及其抱祭器奔周天心弃纣而实未厌商也周亦不敢臣之而使脩其礼物作宾于王家数世而后周德亦衰天乃笃生元圣爲万代仁义礼乐之宗主虽不继周而王实以代商爲治观夫子尝曰吾学殷礼有宋存焉其隐然自任之心可见是可遗而弗论乎通志救马迁之失亦畧而不书非其至矣此録之不可无也孔子年十九娶于宋之开官氏一岁而生伯鱼鲁昭公使人遗之鲤鱼孔子荣君之贶故名曰鲤而字伯鱼伯鱼生伋字子思作中庸録曰商自契以来而至扵汤又自汤以降而封扵宋历千有余年而后孔氏兴又自正考父佐戴武宣历数世而后孔子出孔子复娶于宋之开官氏而生伯鱼伯鱼复生伋而后道统之传得其宗天爲万世之计将以继徃开来非但光前裕后其所关系非小补也乃可略而不书乎録之以补史记古史通志诸书之缺孝经仲尼居曾子侍子曰先王有至德要道以顺天下民用和睦上下无怨汝知之乎曾子避席曰参不敏何足以知之子曰夫孝德之本也教之所由生也复坐吾语汝身体发肤受之父母不敢毁伤孝之始也立身行道扬名扵后世以显父母孝之终也夫孝始扵事亲忠扵事君终扵立身大雅云无念尔祖聿脩厥德録曰夫所谓至德要道何也曰心也心何以至而要也此对天下与民与上下言故爲至而要也何以天下与民与上下之非至而要也天下至广也圣人以爲病焉愽施是也兆民至烦也圣人以爲病焉济衆是也上下至不齐也圣人以爲病焉絜矩是也岂其遂已哉天下虽广亲则一也兆民虽烦爱则一也上下虽舛顺则一也亲也爱也顺也先王之心休休乎以爲羙也绰绰乎以爲裕也视之弗可见而能加于百姓聴之弗可闻而能刑于四海故曰德之本也教之所由生也此通一经之本始明五孝之发端非止始扵事亲忠扵事君终扵立身而已有子曰其爲人也孝弟而好犯上者鲜矣不好犯上而好作乱者未之有也君子务本本立而道生孝弟也者其爲仁之本与録曰孝弟爲仁之本本犹根也物之有根便有许多柯干枝叶所以务培其根者以生意在此而不在彼也设有人焉接人一团和气而家庭有未善焉可谓仁乎又有人焉惟孝友于兄弟廼加人以横逆焉有是理乎故曰孝弟而好犯上者鲜矣不好犯上而好作乱者未之有也然此乃日用常行之道无甚高难行之事君子何乃专用力扵此乎正以本立而道生则将推之天地万物无不各得其所矣岂非仁之本乎门人以有子言行气象似圣人故并记扵开卷之首然则务本者岂非时习之第一义欤孟子曰未有仁而遗其亲者也録曰夫所谓遗亲者即如世俗不孝有五之类惟不仁则狥于人欲之私而有此等事仁则一举足一出言不敢忘乎父母故尝聴于无声视于无形岂有惰其四肢乎居则致其敬养则致其乐岂有愽奕好饮酒乎父母之所爱者子亦爱之岂有好货财私妻子乎色不忘乎目声不絶乎耳岂有从耳目之欲乎居上不骄爲下不乱在丑不争岂有好勇斗狠乎凡此皆人伦莫大之幸家道无穷之益三书开卷之首不可以不察也又曰仁之实事亲是也録曰此实字非对华而言亦非如菓核之实乃是本然归宿处故谓之实也盖仁之所以爲仁非泛然之谓也乃天生父子其性之至爱本然归宿之处在扵事亲故谓之仁也下面义智礼乐莫不皆然至扵乐则生矣生则乌可已也则仁之全体逞露大用显行极至则手舞足蹈然皆出扵五者本然归宿之处非有所外求非有所假借乃直示人以喫紧活泼之道大抵圣贤之言譬之化工生意俱包在内人视之有层层叶叶只是一箇骨朵内发出来的便是仁之实也读者其致思乎小雅蓼蓼者莪匪莪伊蒿哀哀父母生我劬劳蓼蓼者莪匪莪伊蔚哀哀父母生我劳瘁鉼之罄矣维垒之耻鲜民之生不如死之久矣无父何怙无母何恃出则御恤入则靡至父兮生我母兮鞠我拊我畜我长我育我顾我复我出入腹我欲报之德昊天罔极南山烈烈飘风发发民莫不谷我独何害南山律律飘风弗弗民莫不谷我独不卒録曰治世之言宣以达其词平季世之言矫以激其词切故将母来谉者非不知劬劳顾复也君探其情而伐之言则必无私憾恨矣陟岵陟屹者亦非不知瓶声垒耻也而能尚愼旃哉犹可以尽其情矣今既不得终养以尽人子之情又无所劳悯以见君父之义无所归咎而归之于己曰匪莪伊蒿也曰旻天罔极也其唿天怨慕之情岂得己哉至扵南山烈烈飘风发发则所谓不尽继之以血极其哀怨而不自知者孟子曰舜其大孝矣五十而慕若此诗者其曲尽爱慕者欤礼记曰孝子之有深爱者必有和气有和气者必有愉色有愉色者必有婉容孝子之执玉如奉盈洞洞属属然如弗胜如将失之严威俨恪非所以事亲也録曰子夏曰事父母能竭其力而孔子教之曰色难其义何居舜号泣于旻天曰我竭力耕田供爲子职而已矣则色之与力自当有辨也盖父子主恩者也亲非亲也所以爲我者也我非我也所以爲亲者也色发气之所动也不可以矫揉而爲勉强而致其心和则气和气和则发气满容有莫知其所以然而然者矣子夏非直义者也但以谨守之故恐其以竭力爲足以尽仁故夫子启而发之不然以商之长扵文学记礼者多出其门岂不知严威俨恪之非所以事亲哉曾子曰孝子之养老也乐其心不违其志乐其耳目安其寑处以其饮食忠养之是故父母之所爱亦爱之父母之所敬亦敬之至扵犬马尽然而况扵人乎録曰夫所谓忠养者尽己之心爲忠则与能竭其力异矣孟子曰曾子养曾晢必有酒肉将彻必请所与问有余必曰有然岂特此哉曾晢嗜羊枣而曾子不忍食羊枣何莫而非尽吾之心哉此事亲若曾子者庶几尽仁矣子路曰伤哉贫也生无以爲养死无以爲葬子曰啜菽饮水尽其欢斯之谓孝録曰所谓尽其欢者责人以三牲五𣇄则儒者无善养勉人以虀醢桓楹则贫者无善葬啜菽非㫖也靡靡者爲之砥也饮水非甘也皆醉者爲之醒也孰谓一言之间而非至教哉南陔孝子相戒以养也循彼南陔言采其兰眷恋庭闱心不遑安彼居之子罔或㳺盘馨尔多膳洁尔晨餐循彼南陔厥草油油彼居之子色思其柔眷恋庭闱心不遑留馨尔夕膳洁尔晨羞有獭有獭在河之涘凌波赴汩筮鲂捕鲤嗷嗷林鸟受哺于子养隆敬薄惟禽之似朂增尔虔以介丕祉録曰以补诗终焉者周道衰仁孝薄扵是有不父其父者矣有证父攘羊者矣甚者母䘮而歌以薄爲道曾不知报本之义反哺之恩焉哀哉乎夫物之不若欤此诗虽无词而着于乡饮酒合乐之用君子因声以遥义得义以缀恩庶几仁孝之不废也弘道录正统道藏三家本五十六卷续道藏弘道録经五仁父子之仁汉书文帝元年有司请蚤建太子上曰朕既不德纵不能愽求天下贤圣有德之人而禅天下焉而曰豫建太子是重吾不德也有司固请曰豫建太子所以重宗庙社稷不忘天下也古者殷周有国治安皆千余岁用此道也立嗣必子所从来远矣高帝平天下爲太祖子孙继嗣世世不絶今释宜建而更议不宜子启最长纯厚慈仁请建以爲太子乃许之録曰自秦废扶苏立胡亥天下纷纷大乱兵革不息生民涂炭未有甚扵此时者也易曰有父子然后有君臣父子之分可不预定乎汉高皇目睹其弊乃亦有营营之惑虽以期期之言未能遽止以是复召吕氏之乱卒致庶孽乱眞汉之不秦无几哉迎代之谋一大几也元年之诏又一几也西汉二百年之垂统人心天命扵是乎在亦以见父子之分既絶而复续其道既坠而复振呜唿可谓仁哉文帝居代邸薄后尝病三年帝目不交睫衣不觧带汤药非口亲尝弗进故爰盎谓曾参以布衣犹难之今陛下以王者脩之过曾参远矣録曰人之脩行扵亲果殊贵贱乎分难易乎孝弟之道天性也自天子至扵布衣其分虽有异其性无以异也率其性则难者易耳背其性则易者难耳参乎帝乎其谁以是爲轻重乎齐太仓令淳于意有罪当刑诏狱逮系长安其少女缇萦上书曰妾父爲吏齐中皆称其廉平今坐法当刑妾伤夫死者不可复生刑者不可复属虽后欲改过自新其道无繇也妾愿没入爲官婢以赎父刑罪使得自新天子怜愍其意诏除肉刑録曰汉文帝不犹愈扵齐宣王乎以天地之贵重扵角者之牛而大贤之论多扵少女之说帝之屈法伸恩又非以小易大之可比也而纷纷以爲病何哉盍不曰是心足以王乎既非纳交要誉恶其声而然则不免过扵爱过扵厚矣卫太子之子史皇孙生子病已号皇曾孙生数月遭巫蛊事太子男女妻妾皆遇害独皇曾孙在亦坐收系狱丙吉受诏治狱心知大子无事重哀皇曾孙无辜择谨厚女徒令乳养曾孙置间燥及昌邑王废霍光与张安世诸大臣议所立未定丙吉奏记光曰武帝曾孙名病已者通经术有羙材行安而节和愿将军定大策光与丞相敞上奏曰武帝曾孙病已年十八师受诗论语孝经躬行节俭慈仁爱人可以嗣孝昭皇帝后皇太后诏曰可迎曾孙即皇帝位録曰传有云人衆则能胜天天定亦能胜人信哉史称戾太子仁恕温谨上嫌其才能少有类已又曰上用法严多任深刻吏太子宽厚多所平反太子诚无负扵汉也及上春秋既耄后宠益衰扵是巫蛊之祸纷然而起扰乱之害卒然而动盖人衆胜天是以若彼岌岌也至扵帝心既悟天下益悲扵是太山之石不扶而立上林之树不召而起盖天定胜人是以若合符节也戾之身虽不有天下而其后亦必爲之扵此可见父祖子孙终无泯灭乏絶特人与天悖时与事违以致病已无亲而弗陵无后也岂不哀哉东汉书世祖光武景帝子长沙定王发之后也发生舂陵节侯买买生戴侯熊渠熊渠生考侯仁仁以南方卑湿徒封南阳之白水乡与宗族徃家焉仁卒子敞嗣值莽篡位国除节侯少子外爲郁林太守外生鉅鹿都尉回回生南顿令钦钦娶湖阳樊重女生三男縯中秀秀隆准日角性勤稼穑秀姨元爲新野邓晨妻秀尝与晨俱过穰人蔡少公少公颇学图谶言刘秀当爲天子后即位是爲世祖光武皇帝三国志蜀先主玄德亦景帝子中山靖王胜之后也胜子眞元狩六年封涿县陆城亭侯坐酧金失侯因家焉祖雄父弘世仕州郡雄举孝廉官至东郡范令先主少孤与母贩履织蓆爲业舍东南角篱上有桑树生高五丈余遥望见童童如小车盖徃来者皆恠此树非凡或谓当出贵人先主少时与宗中诸小儿于树下戏言吾必当乘此羽葆盖车后累官至益州牧及曹丕簒即位于蜀曰昭烈皇帝録曰愚观世祖昭烈之际未尝不喟然而叹也夫秦废封建汉兴惩其孤立大封同姓德蔼然至矣不旋踵间诛夷殆尽非惟不足以爲藩屏之卫且并其血肉之躯而亡之此其故何耶上古开国以来惟汉起扵匹夫一时父兄子姪乘奋起之运无有毫发功德扵民帝亦不过泗上一亭长耳其断蛇之劒尚腥飞扬之势犹在乌在其能泽而长乎逮至文景五六十载之间海内殷富兴扵礼义至扵移风易俗黎民醇厚而汉之元气已固命脉已全然后庶孽之萌顿然敺除忠厚之泽脩然远引扵是发封扵长沙而后有世祖靖封扵中山而后有昭烈光启扵式微之际承运扵既絶之余而惠武昭宣之裔皆所不逮向使无文景之泽汉之天下未可必然故知父子之间与夫传世之际仁暴顿殊而绵斩亦异君子其可忽哉其可忽哉东汉明德皇后马氏伏波将军之女幼时相者见之曰法当大贵然而少子若养他子者得力当踰扵所生及爲贵人时后前母娣女贾氏亦以选入生肃宗明帝以后无子命抚养之谓曰人未必当自生子但患爱养不至耳后扵是尽心抚育劳悴过扵所生肃宗亦孝心淳笃恩性天至母子慈爱始终无纤介之间后常以皇嗣未广每怀忧叹荐逹左右若恐不及后宫有进见者每加慰纳若数所宠輙增隆遇録曰汉成帝时史曹宫尝生子矣上与昭仪天怒以药饮宫弃其儿许美人亦生子矣昭仪涕泣不肯食竟死儿箧中埋屏处及其他饮药自伤堕者不可胜数史悉书之以贻千万古之恨愚尝反覆叹曰是诚何心哉夫亲生爱爱生恩帝虽至暗极愚独不念恩自已流爱自已生安忍若是其悖戾耶意者天厌淫德至后与昭仪已极不如是则其嗣不絶他日必无以子杀父之理而福善祸淫之道竟不着矣故感焉后之事追论之以戒万世肃宗孝章皇帝初承永平故事吏政尚严切决事率近于重尚书陈宠以帝新即位宜改前世苟俗乃上䟽曰臣闻先王之政赏不僣刑不滥与其不得已宁僣无滥徃者断狱严明所以威惩姦慝姦慝既平必宜济之以宽夫爲政犹张琴瑟大絃急者小絃絶陛下宜隆先王之道荡涤烦苛之法轻薄箠楚以济群生全广至德以奉天心帝深纳宠言每事务扵宽厚宠曾祖咸成哀间以律令爲尚书平帝时王莽辅政多改汉制咸心非之咸性仁恕常戒子孙曰爲人议法当依扵轻愼无与人重比祖钦皆在位父躬建武初爲廷尉左监家世法律宠明习家业性复周密常称人臣之义苦不畏愼自在枢机谢遣门人知友唯在公家而已朝廷器之宠子忠能承父风益务宽详损益有程爲决事比以省请谳之敝焉録曰宠之言固有所受之也夫汉之元气至此将殊矣苟非上有章顺之君下愼之臣承之以宽大济之以慈仁天地生生之德子孙绳绳之美不其息乎厥后和帝寡嗣孙祐继立孝冲夭亡玄曾叠运皆出章帝之裔宠亦数世相承不絶岂非长道智昆弟之智晋书谢玄者安弟子也安乃心王室戒约诸子尝曰子弟何豫人事而正欲使其佳诸人莫有言玄答曰譬如芝兰玉树欲使其生于庭阶耳安悦之时符坚强盛边境数侵朝廷震动求文武良将可以镇御北方者安乃以玄应举郄超闻而叹曰安违衆举亲明也玄必不负所举才也于是征拜建武将军监江北诸军事玄自广陵西讨进据白马与战大破之坚自率兵次于项城衆号百万先遣符融慕容暐等至颕口诏以玄爲前锋都督率衆八万距之玄使谓符融曰君远涉吾境而临水爲阵是不欲速战何不稍却令将士得周旋仆与诸君缓辔而观之不亦乐乎坚衆皆曰宜阻肥水令莫得上坚曰但却军令得过而我以铁骑逼而杀之蔑不胜矣融亦以爲然遂麾使却阵衆因乱不能止于是玄等以精锐八千渡肥水决战坚衆奔溃自相蹈借投水死者不可胜计风声鹤泪皆爲王师草行露宿重以饥冻死者十七八既而安奏宜乘其衅略定旧都玄复率衆次于彭城三魏皆降以兖青豫徐冀幽并都督十州军事封康乐县公録曰或问曰谢安淝水之战与周瑜赤壁之师何以能必胜耶先儒有言曰巧于取齐拙于取楚然则迟早工拙之间进退疾徐之际正君子好谋而成之时也夫以吴魏之不敌犹秦晋之相悬久矣故在当时一则以迎敌爲言一则以根本爲忧苟非计定于中能保其必胜乎是故曹操百万之师符坚断河之举秦计之拙也周郎一苇之便谢公半渡之情齐计之巧也善乎爲敌谋者以爲臾出迭入谁能当之乎虽然六朝之不能混一者天也惟天故多效顺而天风鸟声山云草木皆所不斯然而然者是虽谢昆之智而识者之鉴亦莫能迯矣南史谢瞻者晦之兄晦爲宋台右卫权遇已重于彭城还都遇家宾客辐辏门巷填咽瞻惊骇谓晦曰汝名位未多而人归趣乃尔吾家素以靖退不干豫时事交游不过亲朋而汝势倾朝野岂门户之福即乃离隔门庭曰吾不忍见此及还彭城言于高祖曰臣本素士父祖位不过二千石弟年始三十志用凡近荣冠台府位任显密福过灾生其应无远时乞降默以保衰门及晦建佐命之功任寄隆重瞻愈忧惧在郡遇疾不肯自治幸于不永及临终遗晦书曰吾得启体幸全归骨山録曰愚观伯起前后之言足以破后世贪得之惑震可谓无负关西夫子之称者矣夫莫见乎隐莫显乎㣲与夫十目所视十手所指皆孔门之要㫖也其所谓清白吏亦岂寻常好名者比乎信乎清德相踵庆善远流比之袁世尤爲过之后世鲜能及也史称中常侍袁敞隗之宗也用事扵中以逢隗世相家推崇以之外援故袁氏贵宠数世富奢甚扵他公族亦不同当涂长荀淑有子八人俭绲靖焘汪爽肃专竝有名称时人谓之八龙渤海苑康改其里曰高阳里以比上古爽字慈明幼好学十二能通春秋论语太尉杜乔见而称之可爲人师耽思经书征命不应颕川爲之语曰荀氏八龙慈明无双靖字叔慈少有俊才动止以礼或问汝南许章爽与靖孰贤曰皆玉也慈明外朗叔慈内润又太丘长陈寔有子六人纪字元方以至德称谌字季方齐德同行故时称元方难爲兄季方难爲弟兄弟孝养闺门雍和后进之士皆推慕其风父子并着高名时号三君或时诣荀淑雅无仆役乃陈纪御车陈谌从后陈群尚少载车中既至荀乃淑慈应门慈明行酒文若年幼坐着膝前诸子相与讨论于时德星聚现太史奏曰五百里内有贤人相聚会也録曰愚观东汉一代始也客星现而兴终也德星现而哀然则悬象果不可信乎君者一时之表贤者衆人之心也天不以雾雾混茫而减德星之曜犹时不以慧孛徃亡而絶贤圣之生故诵神之聴之终和且平之诗则知姬德之所由昌观掩涕反袂吾已矣夫之言则知周道之所以亡不独汉之末世而已然也晋书嵇绍康之子也十岁而孤事母孝谨以父得罪靖居私门山涛启武帝以绍贤侔却缺宜加旌命乃征之始入洛或谓王戎曰昨扵稠人中见嵇绍昻昻然如野鹤之在群戎曰君复未见其父耳仆射裴頠亦器之时侍中贾𧨨以外戚年少居位潘岳杜斌等皆附焉𧨨求友扵绍绍距而不答及𧨨诛诏以不阿封戈阳子迁散骑常侍初反正上䟽愿陛下无忘金墉大司马无忘颕上大将军无忘黄桥则祸乱之萌无由兆矣及河间王颙成都王颕举兵向京都以讨长沙王乂大驾次扵城东乂宣言于衆曰今日西讨谁爲都督六军皆曰愿嵇侍中绍以天子蒙尘承诏诣行在所值王师败绩扵荡阴百官及侍卫莫不散溃唯绍俨然端冕以身捍卫兵交御辇飞箭雨集绍遂被害扵帝侧血溅御服天子深衰叹之及事定左右欲浣衣帝曰此嵇侍中血勿去初绍之行也侍中秦准谓曰今日向难有佳马否绍正色曰若使王舆失守臣节有在骏马何爲闻者莫不叹息録曰按晋史侍中忠眞之首而録扵父子之仁何也易曰干父之蛊厉终吉中散者万世名教之罪人也侍中者一代忠贞之巨擘也昔之死不惟轻扵鸿毛而且秽扵青史今之死不惟重扵泰山而且光扵日月昔之称扬不过曰贤侔郄缺今之褒显将必曰世笃忠贞矧乃十岁而孤事母孝谨出扵天性乎放曰求忠臣扵孝子之门君臣父子同一道也卞壶勤扵吏事榦实当官欲执正督世不肯苟同明帝器之扵诸大臣而最任职阮孚每谓其恒无闲泰壶曰诸君以道德恢弘风流相尚执鄙吝者非壶而谁时贵逰子弟多慕王澄谢鲲爲达壶厉色曰悖礼伤教罪莫斯甚中朝倾覆实由扵此时庾亮将征苏峻壶固争谓亮曰峻拥疆兵多藏无赖且逼京邑一旦有变易爲蹉跌宜深思远虑未可仓卒亮不纳峻果称兵诏壶都督军事与峻战扵陵西力疾厉衆苦战遂死二子眕盱相随赴贼同时见害峻平尚书弘讷议曰夫事亲莫大扵孝事君莫尚扵忠唯孝也故能尽敬竭诚唯忠也故能见危授命此在三之大节臣子之极行也壶委质三朝尽规翼亮遭世俭难存亡以之贼峻造逆戮力致讨身当矢浍再对贼锋父子并命可谓破家爲国守死勤事上准许穆下同嵇绍扵是改赠侍中骠骑将军开府仪同三司谥曰忠贞祠以太牢赠胗散骑侍郞盱奉车都尉妻裴氏抚尸哭曰父爲忠臣子爲孝子夫何恨乎征士翟汤亦曰父死于君子死于父忠孝之道萃于一门録曰愚观两晋之间而有卞壶之父子可谓出乎其类拔乎其萃者也夫峻之乱亮召之亮死之可也壶的然知其不可而犹死之何耶盖务名之与任眞二者去相悬絶王谢之踵尚名也望之之自负具也务名者矜其威仪脩其谈论言合则蜉蝣焉事至则莫须焉以清虚爲高致人亦不异其常而已安扵其可也务实者执性坚刚持论笃实遇事而坐视有如雠临难而苟免若将凂已以必蹈爲素志人以是推之而彼莫知其不可以故不至扵死亡不己也然能杀身成仁益彰完节子复求仁得仁忠孝全名将与天地同其久日月并其明其视风流人物何啻千百呜唿可谓仁矣陶潜与俨等踈曰告俨俟份俟佟天地赋命生必有死自古贤圣谁能独免子夏有言死生有命富贵在天四友之人亲受音㫖𤼵斯谈者将非穷达不可妄求寿天永无外请故耶吾年过五十少而穷苦每以家敝东西㳺走性刚才拙与物多忤自量爲己必贻俗患僶倖辞世使汝等幼而饥寒余尝感孺仲贤妻之言败絮自拥何慙儿子此既一事矣但恨怜靡二仲室无莱妇抱兹苦心良独内愧少学琴书偶爱闲静开卷有得便欣然忘食见树木交阴时乌变声亦复欢然有喜常言五六月中北窻下卧遇凉风暂至自谓是羲皇上人意浅识罕谓斯言可保日月暂徃机巧好踈缅求在昔眇然如何病患以来渐就衰损亲旧不遗每以药石见救自恐大分将有限也汝辈稚小家贫每役柴水之劳何时可免念之在心若何可言然汝等虽曰同生当思四海皆兄弟之义鲍叔管仲分财无猜归生伍举班荆道旧逐能以败爲成因䘮立功他人尚尔况同父之人哉颕州韩元长汉末名士身处卿佐八十而终兄弟同居至于没齿济北汜稚春晋时操行人也七世同财家人无怨色诗曰高山仰止景行行止虽不能尔至心尚之汝其愼哉吾复何言録曰夫人之道三纲爲首靖节一身举无媿焉忘言扵眞意委运扵大化几扵同道者矣或疑此老规规遗训似过爲身后虑者是大不然父子之道天性也何可废乎斯一自书契以来性衷眞切千古之下可以想见其慈爱周密仁道笃厚非但荣辱之远苦乐之甘而已视彼素隐行怪徒洁身而乱大伦者可同日语哉哭隐之弱冠介立有清操年十余父丧每号泣涕人爲之流涕事母孝谨及执丧哀毁过礼尝之馘菹以其味㫖掇而弃之与太常韩康伯苦居康伯母殷浩之妹贤明妇人也每闻隐之哭声辍飱投筯爲之悲泣既而谓康伯曰汝若居铨衡当举如此辈人及康伯爲吏部尚书隐之遂阶清级録曰夫所以酌贪泉而不易其心者固将立身行道扬名扵后世以显父母而非谓一己之身也苟非自少介立哀慕其亲安能卓然不变乎其毁伤过礼有由然也而康伯之秉鑑韩母之知人不宁同心且同里闬古人卜邻之美有如是哉録之以贻后世之尚德也魏书光録大夫咸阳公高允历事五帝出入三省五十余年未尝有谴仁恕简静处虽贵重情同寒素执书吟览昼夜不去乎诲人以善恂恂不倦笃新念故无所遗弃任镇东将将军怀州刺史秋月巡境问民疾苦至召县见召公庙废毁不立曰召公之德阙而不礼爲善者何望乃表闻脩葺之扵时年将九十劝民学业风化颇行后正光中中书含人常景追思允帅郡中故老爲立祠扵野王之南树碑记德焉显祖平青齐徒其族望扵代时诸士人流移远至率皆饥寒中多姻媾允散财竭产以相赡赈慰问周至无不感其仁厚允母高年谓人曰吾儿在中书时有阴德济救民命若阳报不差吾寿应飨百年矣卒时果年九十八録曰死生亦大矣高伯恭以无贰无惑而母子卒获寿考知命者奚必营营然哉虽然一命之士苟存心扵爱物扵人必有所济矧中书之地乎其历事五帝出入三省五十余年又非长乐老之比君子所以不之拒也唐书贞观二十年十二月上谓长孙无忌等曰今日吾生日世俗皆爲乐在胜数成伤感今君临天下富有四海而承欢膝下永不可得此子路所以有负米之恨也诗云哀哀父母生我劬劳奈何以劬劳之日更爲宴乐乎因泣数行下左右皆悲録曰太宗斯言达者之见也夫万寿无疆虽古今颂祷之词然行之臣子自尽之情可也若以己处之岂以虚文之乐而且之情之悲乎此可见太宗天资之羙苟充之以圣贤之学何尧舜之不可及哉狄仁杰从容言于天后曰姑姪之与母子孰亲陛下立子则千秋万岁后配食太庙承继无穷立姪则未闻姪爲天子而祔姑扵庙者也太后意稍寤召还庐陵王诣行在九月立庐陵王爲皇太子録曰梁公之伦肫肫乎天理人伦之极至又非但因其所明通其所蔽而已夫子之扵父天性之一本也姑之与姪异姓之悬絶也虎狼狞矣犹能知父子之亲者淫未极也人惟纵慾之性而后本心闭塞本心闭塞而后异性乘之虽然后亦若人尔敦无利害之心哉此祔姑于庙之说眞有以感动其未厌之仁心而论事有回天之力其斯公之谓乎初梁公爲并州法曹叅军时亲在河阳梁公登太行山反顾见白云孤飞谓左右曰吾亲舍其下瞻怅久之云移乃得去左右爲之感动録曰公之贤范人知之也而其贤孝人不知之也传曰事亲孝故忠可移扵君以是知人臣不患谏之不行惟患行之不立患事之难成惟患诚之未至李敬业乃以厥父挝杀之躯徒以一杯之土未干六尺之孤安在争之几何其不遄亡已乎李晟数岁而孤事母孝谨雄烈有才每战必衣锦裘绣帽前行指导以示异朱泚㩀京师李怀光图爲反噬晟乃大陈三军令之曰国家多难乱逆继兴车驾西幸关中无主子代受国恩见危死节臣子之分况当此时不能诛灭兇渠非人豪也渭桥横跨大川断贼首尾吾与公等戮力择利而进兴复大业建不世之功何如三军泣曰唯公所使及引军抵通化门图曰若先收坊市巷陌隘狭间以居人贼设伏格斗百姓嚣溃非计也且贼重兵皆在苑中若自苑系其心腹彼将图走不暇如此则宫阙保安市不易肆计之上也诸将曰善乃率骑步夜使人开苑墻二百余步分道并入鼓譟雷动乘胜驱蹙至于白华朱泚姚令言相率遁走晟军入京城屯扵含元殿前号令曰长安士庶久䧟贼庭若小有震惊则非伐罪吊民之义告喻百姓居人安堵秋毫无所犯士庶无不感悦远方居人亦有经宿方知者露布至上曰古之树勋力复都邑徃徃有之至扵不惊宗庙不易市肆长安人不识旗鼓三代以来未之有也天生李晟爲社稷兆人不爲朕也及子愬复爲帅尝乘雪夜破吴元济止其外宅蔡吏告城䧟矣元济不信俄闻愬军号令将士乃曰何常侍得至此遂驱率左右承子城拒捍元济城上请罪梯而下之槛送京师其申光二州及诸镇兵二万余人相次来降自元济就擒不戮一人其执事帐不厨厩之间者皆复其职屯兵鞠场以待裴度与晟曩日同声并美父子大勋无以比论録曰成汤之征葛以无敌之师行王者之政其民不知兵者顺而易也晟父子之于唐以罅漏之功遏滔天之䧟其市不易肆者逆而难也使晟而聴诸将之议徒扰市里未必能成廓清之功愬复信军吏之言徒杀李祐必无以效坎墉之绩故曰惟西平有子惟我有臣父子之间其利溥哉史臣賛李光弼生戎虏之绪沈鸷有守遭世变㧞任兵柄策敌制胜赏信罚明士卒争奋毅然有古良将风本夫终父䘮不入妻室事继母至孝异夫庸人武夫者又世称段太尉大抵以爲武人一时奋不虑死以取名非也秀实爲人姁姁常低头拱手行步言气卑弱未尝以色待物人视之儒者也六岁母疾病不勺饮至七日病间乃肯食时号孝童又李逊弟建与兄俱客荆州母怜其孝每曰建子劝吾食吾輙饱进药吾意其瘳乡人化之有争斗不诣府而诣建德宗擢右拾遗翰林学士至澧州刺史召拜刑部侍郞赠工部尚书録曰薛放有言人能孝慈则气感和乐故以外则戎虏之绪以末则武夫之品以贱则羁旅之裔而立功立节立名莫不根抵扵此何况贵如王公尊如中国贤如士大夫岂待论说而后知哉此作史有功世教不可以无録也弘道録弘道录正统道藏三家本五十六卷续道藏弘道録经六仁父子之仁宋史眞宗大中祥符九年五月一日太子生后宫李氏所出也知开封府周起方奏事帝曰知朕有喜乎起曰不知也帝曰朕始生子即入禁中怀金钱出探以赐起李氏杭州人初入宫侍刘脩仪庄重寡言帝合爲司寑既有娠从帝临砌台玉钗坠帝私卜钗完当得生男子左右取钗以进殊不毁帝喜甚已而果生子是爲仁宗録曰有宋一代其垂统立命实系扵此夫取天下扵仓卒之际当时虽无异词后世未必与也三业而有仁宗传之四十二年之久深仁厚德渍肌沦骨祖宗之大业愈光帝王之正统斯定君子扵仁人之生虽隔百世而其庆幸喜乐之私已溢然矣又曰宸妃杭州人实生仁宗今我寿安皇大后亦杭州人实生兴献皇帝其龙飞凤舞山川効灵诚非无证而五百年必有王者兴益可验矣仁宗景祐二年二月育汝南郡王允让子宗实于宫中允让太宗之孙父商王元份也帝未有嗣取命皇后抚鞠之生四年矣録曰时帝即位十三年寿方二十六也而皇后曹氏之立亦仅逾年耳遽取他人之子育扵宫中何也曰此百代之下帝所以称仁而后所以称贤也夫古人至正大公之举莫过扵继嗣今人苟有千金之产尚勉强觊觎必不得已犹不肯显育同胞之子况乎天下之大祖宗之重神器之托历数之归苟非帝之胸中纯然有见扵大理之公而无一毫人欲之私敦能无所系累耶后之人君能以仁宗曹后爲法则虽不出扵己嗣而万世称圣百代称宗祚胤永绵而不絶苟有一毫私意杂扵其间不以祖宗天下爲公而以继嗣统绪爲讳万一仓卒之际必不能光明正大如宋之仁宗者或又曰以帝之仁而不能有其后何也曰易盥而不荐有乎颙若夫能斋心涤虑以临天下而感应之理未着焉然天下万世固以信其德之尊矣如此则何害扵荐与不荐耶是故君子可勉扵爲善之可继而不能必扵后嗣之能继可力扵脩德之相传而不能定扵世泽之必传其可能者人也其不可能者天也莫之爲而爲者天也莫之致而至者命也夫此之谓也建炎元年夏五月庚寅朔康王即皇帝位先是元祐后皇亲降手书播告中外其畧曰历年二百人不知兵传世九君世无失德虽举族有壮辕之衅而敷天同左祖之心乃眷贤王越居旧服汉家之厄十世宜光武之中兴献公之子九人惟重耳之尚在兹乃天意夫岂人谋会宗泽言南京乃艺祖兴王之地请幸之遂决意趋应天府命筑坛于府门之左王登坛受命是日元祐皇后在东京撤帘録曰晋元帝唐肃宗宋高宗皆自立者也而元祐太后之诏显然明白天廼愸遗一老𨊴之二帝庶几无愧统绪之仁矣当是时三纲尽覆两仪将塞不惟一祖八宗之大业沦丧而从古以来中华之正统胥亡不可一日后焉者也胡明仲上䟽之言窃谓过矣孝宗皇帝太祖七世孙也秦王德芳生英国公惟宪惟宪生新兴侯从郁从郁生华阴侯世将世将生庆国公令譮令譮生偁是爲秀王夫人张氏以建炎元年十月戊寅生帝扵秀州青杉牐之官舍及元懿太子薨高宗未有后而昭慈圣献皇后亦自江西还密爲高宗言之右仆射范宗尹造膝以请上虞丞娄仁亮上䟽极言高宗大悟曰太祖以神武定天下子孙不得飨之遭时多艰零落可悯朕若不法仁宗爲天下计何以慰在天之灵扵是诏选太祖之后绍兴二年五月育于禁中三十二年立爲皇太子乙亥即皇帝位是爲孝宗至理宗皇帝亦太祖十世孙父希瓐追封荣王母全氏以开禧元年正月癸亥生帝于绍兴虹桥里第宁宗嘉定十三年景献太子薨无嗣选太祖孙年十五以上者教育如高宗择普安恩平故事乃与济王竑并育禁中帝性凝重寡言洁静好学每朝叅待漏或多笑语帝独俨然见者钦容会济王与丞相史弥远有违言属意扵帝十七年八月丙戌宁宗违豫册爲皇太子丁酉嗣皇帝位是爲理宗録曰愚观南宋之事未尝不叹天意之有在也盖自高宗立而忘父兄之仇人孰不恨之孰不痛之而不知天意固有所在若爲太祖敺除之耳夫以徽宗有子三十一人而一旦俱亡天岂无意哉设使二帝或自漠北而归则徽宗未老钦宗方壮孕育未可量也高与宁纵无嗣孝与理何由立耶卒之传位六帝百五十年与北宋媲美天道之好还扵此验矣或者不务观理诡以粘没喝太祖后身呜唿遽可信哉遽可信哉曹武惠王父芸生彬始睟以百玩之具罗于席前观其所取彬左手持干戈右手持爼豆斯须取一印他无所视当时异之及长爲大将伐江南每缓师冀煜归服使人谕之曰事势如此所惜者一城生聚若能归命策之上也及城垂克彬忽称疾不视事诸将皆问候彬曰余之疾非药石所能愈惟须诸公诚心自誓以克城之日不妄杀一人则自愈矣诸将许诺共焚香爲誓唐主遂率臣僚请降彬慰安之待以賔礼自出师至凯旋不戮一人江南赖以保全子七人璨玮大将显名珝娶秦王女具平郡主至昭宣使玹左藏库副使𤣱尚书虞部员外郞珣东上阁门使琮西上合门副使领镇海军节度使𤣱之女即慈圣光献皇后也后累赠芸魏王彬韩王𤣱吴王诸孙并通显莫有艾焉録曰牧誓之六代七代圣人用武之事也泰誓之一德一心圣人居功之本也兵非得已也事苟可济而又毒民以逞非惟逆天之道而人事之报不可鉴乎远者秦项之徒近乃瀚与全斌之辈人非鬼责及于目前殒子絶孙不遗后代安在父祖子孙满门全盛乎抑江南无罪只以卧榻之侧不容他人鼾睡则亦异乎正正之师矣苟非以不杀爲心是尚踵其魔袭其梦彬之立心悠乎远矣非区区计其后效而后爲之者也王文正公父祜尚书兵部侍郞以文章显于汉周之际入宋事太祖太宗爲名臣尝谕杜重威使无反汉拒卢多逊害赵普之谋以百口明符彦卿无罪世多称其阴德祐手柱三槐于庭曰吾之后世必有爲三公者此其所以志也旦幼沈默好学有文祐器之曰此儿当至公相初祐以宿名久掌书命旦不十年继其任时论美之钱若水有人伦鉴见旦曰眞宰相器也与之同列每曰王君凌霄耸壑栋梁之材贵不可涯非吾所及李沆以同年生亦推重爲远大之器帝素贤旦曰爲朕致太平者必斯人也録曰愚观司马公冥冥之训而知所谓阴德矣夫天理昭昭者也人惟着之于心累之于躬而视之无见听之无闻所谓冥也然岂一朝一夕之所积哉自今言之宽心之量也不宽则急迫狭隘吾宁斯须否乎故宽可以积阴德也仁心之德也不仁则残忌刻薄吾宁须臾离乎故仁可以积阴德也公心之平也不公则偏私邪枉吾宁一息背乎故公可以积阴德也恕心之则也不恕则吹毛洗垢吾宁一念存乎故恕可以积阴德也非若释氏之杳冥寂灭也范文正公四子纯祐纯仁纯礼纯粹纯祐事父母孝未尝违左右不应科第荫守将作主簿以非所好即解去从父之邓纯仁登进士亦以亲远不赴曰岂可重扵禄食而轻去父母耶仲淹没始出仕尝曰吾平生所学得之忠恕二字一生用不尽以立立朝事石接待僚友亲睦宗族未尝须臾离也每戒子弟曰人虽至愚责人则明虽有聦明恕已则昏苟能以责人之心责己恕己之心恕人不患不至圣贤地位也又曰六经圣人之事知一字则行一字要须造次颠沛必扵是则所谓有爲者亦若是尔仲淹尝谓诸子纯仁得其忠纯礼得其静纯粹得其略知子孰如父哉録曰语称仁者有后人岂可自弃乎哉文正茕茕孤孑介然一贫士也及其后也身爲将相子皆闻人非其心之所主大有异乎人其能然哉去忧乐一人之情也乐以天下忧以天下王者且然矧辅相乎忠恕切己之要也尽己之心与物无忤圣人且然矧学者乎此所以或得其忠或得其静或得其略呜唿观其所得则知其所至不偶然矣韩忠献公八子纲综綘绎维缜纬缅綘维缜位公府而行各有适綘适扵同维适扵正缜适扵严亿性方重治家严饬锥燕居未尝有惰容每见诸路奏牍有𢹓拾官吏小过者輙颜色不怿曰天下太平圣主之心虽昆䖝草木皆欲使之得所今仕者大则望爲公卿次亦望爲侍从其下亦望京朝幕职奈何锢之扵盛世及维爲门下侍郞御史张舜民以言事罢王巖叟救之折简密绚上官均语泄说巖叟分折维曰臣下折简聚谈更相督责乃是相率爲善何害于理若琐琐责之惧扵国事无益也廼罢録曰愚观韩忠献之言与袁邵公异世而同一轨也君子其可忽诸虽然若不爲台谏及当铨衡之任亦可辞其责也苟当斯任而能以是存之于心非惟长国之元气抑亦增己之㣧祚岂不美哉借曰在己之心扵无过中求有过无事中求有事无意中求有意益不深思之曰綘同维正缜严亿方一父数子且不能尽同何啻四海之广乎将不但抡母之易而显世之德可以无愧矣节孝徐先生孝行出扵天禀三岁父死旦旦求之甚哀读孝经輙泪不能止事母至孝朝夕冠带定省应举入都不忍舍其亲以父名石终身不用石器行遇石则憷然伤心不忍加足其上母亡水浆不入口者七日悲恸呕血庐墓三年卧苦枕块哀绖不去体常雪夜伏墓侧哭不絶音学士吕溱过其庐适闻爲之泣下甘露岁降兆域杏两枝合爲既终丧不辍筵几起居馈献如平生州以行闻说赐粟帛元祐初近臣合言养亲以孝着居乡以廉称道义文学显于东方乃以爲楚州教授训诸生曰诸君欲爲君子而劳己之力费己之财如此而不爲犹之可也不劳己之力不费己之财何不爲君子乡人贱之父母恶之如此而不爲可也乡人荣之父母欲之何不爲君子又曰言其所善行其所善思其所善如此而不爲君子者未之有也言其不善行其不善思其不善如此而不爲小人者未之有也闻之者歛袵敬听録曰愚观圣宋重熙累洽而知节孝之所由也夫一人之孝出扵天性或不能通扵天下也惟人皆勉扵爲善则凡生之膝下何所不赖乎以是逹之天下何患人人无君子之行哉推积之心于斯爲盛若乃终身不用𡰪器衰绖不去身体可以勉而能也岳飞天性至孝父和母姚氏生时有大禽飞鸣室上因以爲名未弥月河决内黄水暴至母抱飞坐瓮中冲涛及岸得免人咸异之及长负气节沈厚寡言家贫力学尤好左氏春秋孙吴兵法自北境纷扰母命以从戎报国輙不忍屡趣之不得已乃留妻养母独从高宗渡河河北沦䧟音问隔絶日夕求访数年不获俄有自母所来者寄言谢五郞勉事圣天子无以老媪爲念也窃遣人迎之阻于㓂攘徃返者十有八然后归后有痼疾虽身服王事尝以昏莫窃暇至亲所尝药进饵语㰰行履未尝有声每出师必严𩛙家人谨侍眷及卒水浆不入口者三日毁几灭性与男云跣足扶葬既葬庐于墓所刻木爲像行温清定省之礼如生时五子云雷霖震霆云年十二从战数立奇功军中唿曰赢官人死时才二十三一女未及笄痛父兄之冤抱银瓶坠井而亡孝宗立追复元官父子女褒赠有差録曰飞之一门而可少哉子夏曰事父母能竭其力事君能致其身飞扵此言诚非讲习讨论之也而能身体力行若此所谓虽曰未学吾必谓之学者岂眞故说哉虽然飞尚可得有如云者且爲养子非有严师贤父之益女亦弱而无识焉知杀身成仁之美语又云其身正不令而行愚扵岳氏父兄子女见之乎咸淳末徐应镳试补太学生德祐二年宋亡瀛国公入燕三学生皆从行应镳不欲徔乃与其子琦崧女元娘誓共焚子女皆喜徔之太学故岳飞弟有祠应镳具酒肉祀飞曰天不祐宋社稷爲墟应镳死以报国誓不与诸生俱北死已将魂魄累王作配神主与王英灵永永无斁琦亦赋诗自誓祭毕以酒肉饷诸仆醉卧乃与其子女入梯云楼积诸房书籍箱笥四周纵火自焚一生仆未寐闻火声起至楼下穴牖视之见其父子俨然坐立如庙塑像走报诸仆坏壁入朴灭火应镰不能死与其子女怏怏出户去君卒莫知所之翌日得其尸祠前井中皆僵立瞠目面如生诸仆爲具棺歛殡之益王立褒其节赠朝奉郞秘阁脩撰后同舍生刘汶钧收而𦵏之方家峪私谥曰正节先生録曰自宋德不纲而士夙玷瘁过之者伤扵急迫若陈东欧阳彻嚣然而靡宁不及者沦于汗贱若三太学生靡然而可耻何意巨翁父子出于其间耶夫杀身成仁君子之美节也以镳之素养琦与崧之素闻尚曰休戚未关而肉食之可诿也其女元娘何爲者哉以其质则弱非有慷慨之量也以其犀则幼非有岁寒之操也而国破君亡甘心共毙可以见秉之良不以幼弱而可忽也不知当时卖国降虏之徒问之能不自唾爲大彘乎抑镳之死告于岳飞其精神所契有素而一门忠孝宁无感发兴起乎哉岳女之风将不徒然呜唿可谓仁矣元史史天泽八子格樟棣杠𣏌梓楷彬皆显官天泽年四十始折节读书平居未尝自矜及临大节论大事毅然以天下之重自任立论出人意表拜相之日门庭悄然或劝以权自张曰爵禄刑赏天子之柄何以权爲因以谢之言惭服当金未名士流寓失所悉爲治其生理而賔礼之后多致显达破归德释李大郎不杀而送至眞定署爲叅谋出入将相五十余年上不疑而下无怨人以比于郭子仪曹武惠云録曰愚观元运始以蹶兴寑之中国若天泽兄弟父子以身拜将相视富贵权势歛迹退避若将凂焉及观临终预以杀掠爲形卒致江南归服伯颜不足专其美矣録之五伦书元英宗爲皇太子时仁宗不豫忧形扵色夜则焚香泣曰至尊以仁慈御天下庶绩顺成四海清宴今天降大厉不如罚殛我身使至尊永爲民主及仁宗崩哀毁过礼素服寑千地日歠一粥即位诏太常曰朕将以四时躬祀太室宜集议其礼毋以朕劳扵对越而有所损其悉遵典礼行之録曰史称仁宗天性慈孝聦明恭俭通达儒术爱养民力孜孜爲治爲大元盛德守文之主继之以英宗仁孝敦笃元季以来所仅见者二君而已皇明名臣録章溢性至孝弱冠从乡先生闻金华文献之邦间逰以咨叩其统至武林心忽惊悸力辞而归抵家父病已革越八日而逝人以爲孝心所感䘮未举而兵发里闬室庐被焚溢稽颡吁天火至柩所而灭及丧母悲戚过度营宅兆亲负土石感疾益深亲友何濬来候曰当收歛此心毋有所执滞溢曰吾已知之与二兄别居久创第龙𤁕请兄同居怡怡之情蔼如也时天下乱乃避地入闽中太祖皇帝遣使召溢兴刘基叶深宋濂同至建业入见劳曰我爲天下屈四先生耳録曰魏无知以尾生孝己之行无益胜败之数其然乎溢以可显可晦之身正心脩身之学觐其感亲惊悸䘮母悲戚若将终身及其光辅烈祖乃着取建入闽之功营田调兵之策无不克效可谓体用俱全显晦无间夫岂顽钝不逞者哉明与汉之用人亦畧可见矣陈献章早丧父母材氏事之甚谨以难远离膝下尝一试礼部即不赴后屡膺聘召并辞至是敦促来京上䟽畧曰臣母以贫贱早寡俯仰无聊殷忧成疾老而弥剧使臣远客异乡臣母之忧臣日甚愈忧愈病愈病愈忧忧病相仍理难长久以臣病躯加忧母老年未暮而气则衰心欲爲而力不逮夫内无攻心之疾则外不见从事之难上有至仁之君则下多曲成之士䟽上宪宗皇帝亲阅再三明日特受翰林院检讨准令还乡养亲云録曰宪章此䟽光于陈情表乎夫上有至仁之君则下多曲成之士圣朝之孝治非若令伯之时可化也而卒以家居充养日深天下倾慕何如出爲温令僧疾从事者乎而特㫖勑授不赴部试又非若有因有縁官无中人不如归田者矣録之陈茂烈爲御史时以劾尚书侣侍郞崔乃厥母年老告乞终养吏部以其家贫援侍郞潘礼例奏给月米三石以资孝养具䟽辞免畧曰陛下降孝理之化长清白之风下逮㣲臣亦荷收恤岂独臣一家之幸第念臣家素贫寒食本俭薄故臣母自安于臣之养而臣亦得以自遣其贫非诚有过人之廉律己之孝也古人行庸负米臣今尚未至是而臣母鞠臣因贫且寡艰苦百倍臣虽竭心力之养竟未酬涓滴之恩且年已八十有六来日恐亦无多返哺私情固欲自尽资养月俸心窃不安制以朝廷孝治天下陈茂烈清苦可嘉不准辞母卒号哭寑地竟以不起至今表其里曰孝廉録曰宋史称节孝徐先生人谓茂烈之行非耶以省克脩扵家以静思着于友以直道闻扵朝而领悟充养隐衷粹行奈何乎无后耶愚尝过式其门而爲列之如此耿清惠公九畴子文恪公裕父子历事宣英宪孝四朝清惠官至南京刑部尚书廉德重望播在天下登华陟要不媿爲儒文恪复任吏部尚书号青厓中爲史官祭酒礼部世守清白儒流冠元御史汪宣奏其胸中坦夷洞然无物以比王忠肃王端毅焉周庄懿公瑄子文瑞公经父子皆爲名臣庄懿官至南京刑部尚书德性宽宏气度详雅平生事上以恭谨爲尤出入两京法司几四十年无伤人害物之吉至扵领赈贷督京庾活民利图之功尤大礼登八座寿几八袠子孙官清要文端是公科甲徊翔翰苑春坊者几三十年孝皇在青宫公爲讲官犹多启沃之功常讲文华大训孝皇每起立拱聴其执礼如此及爲礼部侍郞每议政必传经义若朝廷盛德事力賛成之改吏部请早朝勤政拜户部尚书以身任事不顾利害简任属吏亲爲裁决剸繁应变畧无稽滞而秉政执法不爲外戚及权势所挠有古大臣之风焉许襄毅公进八子诏诰讃记诗词论志天性孝谨尝被庭训挞指出血后每举示人輙感不已虏犯西陲命爲佥都御史廵抚甘肃吐鲁番世仇哈密遣部酋逐其王入据其城公与都督刘宁调赤斤罕东诸夷爲声援雪夜入城中破之有从乱者八百或欲尽屠之公不可论者曰襄毅生八百死命仁人也其有后也宜哉后子诰复爲户部尚书讃吏户刑三部尚书武英殿大学士论都御史廵抚顺天至今犹未艾云林文安公瀚九子庭桂庭㭿庭楷庭杓庭樟庭榆庭枌庭枝庭机公居国子严而有恩䟽请开科贡以广人材无淹滞之患正德间上䟽论四事曰保固南京以重祖宗之根本佑启皇储以重天下之根本抚绥百姓以重邦家之根本增进贤才以重致治之根本迁南京兵部尚书参賛机务复因灾异陈十二事大畧谓陛下亲承付託之重惟任大臣而改乎先帝之所倚用立大政而不易乎先帝之所贻谋黜远近习而力体先帝之亲贤远佞不假贵戚而力行先帝之割私任公戒饬邉储常若先帝之不忘乎夷虏节省财费常若先帝之不忘乎生灵士论韪之布政姚镇谓公当孝庙盛时有韩范之遇家政辑睦子孙醇谨有万石君之风处乡里风动郡国有阳城晋鄙之化庞眉皓首乡人具瞻有文潞公富𨜟公洛社之望焉后庭㭿复任工部尚书太子太保庭杓知府庭机翰林院检讨㭿子炫机子燫皆能世其家云録曰愚观虑氏太原灵寳皆一代名卿而泉山原德亦未可少观其父子之间不啻如此然则君子可勉扵爲善矣録之明伦大典正德十六年四月壬午上辞兴献王寑墓成拜恸哭伏地左右扶而起仍周旋瞻顾不忍舍去再拜恸哭从者莫不感泣癸未车驾发安陆上不忍遽离圣母呜咽涕泣圣母曰吾儿此行负荷重任愼无轻言上对曰谨受教録曰首以大舜之克孝者明禅授之统署万善之原也终以今上之哀慕者成王者之孚爲下土之式也诗曰永言孝思孝思维则先圣后圣岂不同条而共贯哉弘道録卷六弘道录正统道藏三家本五十六卷续道藏弘道録卷之七经七仁夫妇之仁孟子曰舜之爲天子也被衫衣皷琴二女果若固有之録曰愚观大舜雍雍在宫其气象有如此当时好事者创爲二嫂使治朕栖之言何其悖哉故不必辩其不然而直以不如无书之爲愈也又曰诗有云琴瑟在御莫不静好盖不但天子爲然虽区夫匹妇闺门之内亦莫不然至汉亦有房中词乐高祖唐山夫人所作其后武帝以李延年爲恊律都尉而李夫人之辈相去天渊何恠其不古若耶又曰昔者太王好色爱厥妃诗云古公亶父来朝走马率西水浒至扵岐下爰及姜女聿来胥宇当是时也内无怨女外无旷夫王如好色与百姓同之扵王何有録曰天之好色不当如是耶男子生而愿爲之有室女子生而愿爲之有家圣人未尝断色也内无怨女外无旷夫色亦未甞祸人也此乃所谓性而非所谓疾人惟昩此徃徃艳色冶容骄妬淫逸徒见其祸未见其德遂使天然之性反爲人欲之丛以至倾国倾城其祸惨矣非先王好色之意也诗大明将言文王之圣而推本言之曰挚仲氏任自彼殷商来嫁于周曰嫔于京録曰传云国家将兴必有祯祥国家将亡必有妖孽夫灾见扵天变生扵地虽有妖未爲孽也惟夫人之妖乃不可逭是时殷之适嗣方主天位未见危亡之形乃一妲己生乎其间罚不得不重刑不得不淫而天立厥配周姜太任太姒邑姜聚扵一门天之所兴未有若斯之盛也然则太王王季文王武王又岂敢必哉亦惟曰明明在下而已周之文王生有圣德又得圣女姒氏以爲之配官中之人于其始至见其有幽闲贞静之德作诗曰关关睢鸠在河之洲窈窕淑女君子好逑参差荇菜左右流之窈窕淑女寤寐求之求之不得寤寐思服悠哉悠哉辗转反侧参差荇菜左右采之窈窕淑女琴瑟友之参差荇菜左右芼之窈窕淑女钟皷乐之匡衡曰妃匹之际生民之始万福之原婚姻之礼正然后品物遂而天命全孔子论诗以关睢爲始言太上者民之父母后夫人之行不侔乎天地则无以奉神灵之统而理万物之宜自上世以来三代兴废未有不由此者也録曰孔子曰关睢乐而不淫哀而不伤又曰师挚之始关睢之乱洋洋乎盈耳哉又曰人而不爲周南召南其犹正墻面面立也与吾天子于关睢之诗何若是耶诚以圣贤之道笃扵近帝王之治本诸身其尽善全美内外咸备未有若文王太姒者也是故尧二女圣矣不告而娶则虽有辗转反侧之情无由而见禹𡍼山贤矣辛壬癸甲至三过其门而不入则虽有琴瑟皷钟之乐何自而伸以至测成帝纳赵飞燕宫中之人扵其始至谓之祸水曰灭火必矣则虽有忧思之迫切之意将无所用其情焉匡衡之说有自来矣而吾夫子大圣之阻亦有出妾之憾焉宁不重感扵伯鱼也夫重感扵伯鱼也夫后妃能逮不而无嫉妬之心故衆妾乐其德而柝愿之曰南有樛木葛藟累之乐只君子福履绥之南有樛木葛藟荒之乐尺君子福履将之南有樛木葛藟萦之乐只君子福履成之録曰愚观葛藟之咏而有得扵作者之不费话也夫葛之覃兮后九之事也以后妃之所事而爲衆妾之所称岂待思而后得耶瓜木栗薪周公之所不废则樛木葛藟官人安得而忘之哉扵此可见古人之斈非待如求虽妇人女子与大圣大贤同一轨也岂非自得者欤文王之化自家而国男女以正婚姻以时故诗人因所见以起兴曰桃之夭夭灼灼其华之子于归宜其室家桃之夭夭有蕡其实之子于归宜其家室桃之夭夭其叶蓁蓁之子于归宜其家人録曰孟子之称太王曰内无怨女外无旷天诗人之咏之王曰之子于归宜其家人岂非以王者之道造端乎夫妇耶夫及时而美盛者莫如桃夭其新而孔嘉者莫如男女于此可以见对时之懋焉可以见牧育之情焉可以见万民之恩焉可以见和气之充焉欲尽诗之善矣者于此可以观矣化行俗羙家室和平妇人无事相与如此芣苢而赋其事以相乐曰采采芣苢薄言采之采采芣苢薄言有之采采芣苢薄言掇之采采芣苢薄言将之采采芣苢薄言桔之采采芣苢薄言之録曰妇人安所而无事乎遵彼汝坟勤王事也鲂鱼頳尾事乱邦也厌浥行露防𢬶陵也雀角鼠牙惧强暴也顷匡塈之时不可失也使尨也吠户不可警言然川化行俗羙家谨和平不扵采采芣苢见之乎大雅韩侯之妻蹶父之子也诗云蹶父孔武靡国不到爲韩姞相攸莫如韩乐孔乐韩土川泽訏订鲂鱮甫甫麂鹿噳噳有熊有罴有猫有虎庆既令居韩姞燕誉録曰韩侯之事无可考然観君子偕老副笄六珈可以爲燕矣而中筭之言不可以爲誉大夫夙退无使君劳可以爲庆矣而终夙且暴未足以爲令此庆既令居韩姞燕誉君子以是归德焉左传懿氏卜妻敬仲其妻占之曰吉是谓凤凰于飞和鸣锵锵有嬀之后将育于姜五世其昌并于正卿八世之后莫之与京録曰咸恒之彖曰咸者感也恒者久也夫妇之道惟感而后有恒此即和顺锵锵五世其昌者乎若乃婆娑鼓舞无春无夏以至扵株林夏南极矣所谓不恒其德或承之羞此陈国之所以亡而故仲之所由贝与盖不恃懿氏之占而后可知也赵成子居晋时娶文公女曰赵姬生原同屏括搂婴及从文公在狄狄人伐廧咎如获其二女叔隗季隗而纳诸文公文公取季隗而以叔隗妻成子生盾文公反国赵姬请盾与母成子辞姬曰得宠而忘旧何以使人必通之固请许之来以盾爲才固请于公以爲适子而使其三子下之以叔隗爲内子而已下之録曰赵姬贤扵人数等矣有容人之度有下人之德有知人之明妬则不容骄则不下爱则不明妇人之常情也况以公女之贵狄妻之贱嫡子之衆庶孽之微乎其曰得宠忘旧何以使人眞能知糟糠之谊不但葑菲之求而已也又以盾爲才固请爲嫡眞能割肌肤之爱不但泾渭之辩而已也卒之继成秉政羙公族孰谓妇人而能不避亲乎噫嘻可谓仁矣列女传卫宗二顺者卫灵王之夫人及其傅妾也灵王死夫人无子谓傅妾曰孺子养我甚谨子奉祀而妾事我我不聊也且吾闻主君之母不妾事人今我无子扵礼斥绌之人也而得留以尽其节是我幸也今又烦孺子我甚慙愿出居外以陆栢见甚便之傅妾泣曰夫人欲使灵氏受三不祥耶事君不终一不祥也夫人无子而婢妻有子二不祥也夫人欲出居外使婢子反居内三不祥也妾闻忠臣事君无懈孝子养亲患无日也妾岂敢以少贵之故变妾之节哉退而谓其子曰吾闻君子处顺奉上下之仪脩先古之礼此顺道也今夫人难我将欲居外使我居内此并道也处逆而生岂若守顺而死遂欲自杀天人闻之惧许留终养欲君子曰二女可谓行成扵内而名立扵后世矣録曰夫人无子而傅妾有子固无害扵其嫡也而何有扵分别又何有扵内外乎若是则子固不可无而嫡或可损乎秦俗尊华阳废芉后若敝草管岂其时固然耶抑孝成废许后立飞燕班姬求外共养长信宫向故爲此讽言耶不然祗恣后世夺嫡立爱之厉阶虽不传可也録以存疑义云西汉书陈平少时家贫好读书爲人长大美色及长可取妇富人莫与者贫者乎亦媿之久之户牖富人张负有女孙谓其子仲曰吾欲以子陈平仲曰平贫不事事一县中尽笑其所爲独奈何予之负曰固有羙如陈平当贫者乎卒与女爲平贫负廼假贷币帛爲聘予酒肉之资使以内妇仍戒其孙曰毋以贫故事人不敬事兄伯如事廼父事嫂如事廼母平既取张氏女而后资用益饶㳺道日广録曰以浇俗偷薄之余而有富人张负之见可以验易代之萌矣夫以一鉏耰而尚吝何况有女如玉平一箕箒而尚夸何况有币如泉乎大汉隆兴既有吕公之女童美扵前必有张负之孙扬声扵后且能不以富盛骄人卒之妇道益脩夫德益进所谓中馈贞吉者矣不可以爲仁乎宣帝初爲皇曾孙遭巫蛊事养于掖庭许广汉书曰皇啬天因与同寺居时掖处命张贺本卫太子奏皇右旧息甚厚广汉有女平君年十四五卜当大贵贺请适曾皇孙一岁生元帝后即皇帝位立许氏爲婕妤当立后霍将军有小女与皇太后亲在廷公卿议者皆心拟霍将军女亦未敢有言上乃诏求㣲时故剑大臣知指白立许婕好爲皇后録曰霍氏之祸其诸萌扵此欤夫机之所动甚㣲而所关甚大矧人皆心拟而霍氏不窃拟欤光不之知而帝或友知之欤帝之指有定然矣及乎少夫之进帝将思之已熟其不言指非不言也向之指可露今之指难明也光弗署衍帝可恕光乎史氏不察以爲萌扵骖乘纵然薄乎尔矣东汉书永平三年有司奏立长秋宫皇太后曰马贵人德冠后宫遂立爲后后能诵易好读春秋楚辞尤善周官董仲舒书既正位愈自谦肃常衣大练裙不加縁帝幸苑囿离宫后輙以风邪灵雾爲戒辞意欸备多见详择是以游娱之事希尝从焉时楚狱连年不断因相证引坐系者甚衆后虑其滥乘间言之意甚恻然帝感悟夜起彷徨爲思所纳卒多降宥及肃宗即位尊爲皇太后常与帝旦夕言道政事及教授诸王论议经书述叙平生雍如终日曰吾少壮时但慕竹帛志不顾命今虽已老而复戒之在得故日夜惕励思自降损居不求安食不念饱冀乘此道以不负先帝録曰后之谥爲明德也不亦宜哉夫女阴之体也柔之质也故多尚侈务得好乐喜施厌肥饱梁安居宴逸此其常也而况贵爲母后富有四海乃益务勤俭如衣大练亲蚕织却游娱谏楚狱絶外恩拒祷祀皆非虚名貌饰而眞德实意流市扵二十三年之间不可覃述推縁其故后盖不以阴体自居柔质自累而所慕在扵竹帛所志在扵圣贤斯言也其张本欤谓之德贯后官信乎两汉之间无能及矣宋弘爲大司空时湖阳公主新寡光武与共论朝臣微观其意主曰宋公威容德器群臣莫及帝曰方且图之后弘被引见帝令主坐屏风后因谓弘曰谚言贵易交富易妻人情乎弘曰臣闻贫贱之交不可忘糟糠之妻不下堂帝顾谓主曰事不谐矣録曰此郭后将废之渐也夫仕宦当作执金吾娶妻当得阴丽华帝之初志所谓贵易交富易妻也弘父尚以不附董贤抵罪其闻扵家庭有素矣况能止繁声却好色着扵朝廷者帝独不闻乎何爲其发之谬也虽然帝不足论爲湖阳者竟忍闻扵邻国乎竟忍闻扵邻国乎唐书文德皇后长孙氏性仁孝俭素好读书尝与帝从容商量古事因而献替禆益弘多及疾笃与上诀时房玄龄以谴归第后言扵上曰玄龄事陛下久小心愼密苟无大故愿勿弃之仍愿陛下亲君子远小人纳忠谏屏谗慝省徭役止逰畋妾虽没扵九泉诚无所限尝采自古妇事得失爲女则三十卷上览之示近臣曰皇后此书足以垂范百世今崩朕非不知天命而爲无益之悲但入宫不闻规谏之言失一良佐故不能忘怀耳及𦵏昭陵上念后不已乃扵苑中作层観以望昭陵録曰九人治外邑姜治内阴教之益诚非细也惜唐之太宗非武王之比岂其巢刺王妃未立曹王子明未封惟恐𧠺谏之言不闻故昭陵之望恒切乎至才人武氏入宫之后将不如是之矣太宗又谓尉迟敬德曰朕欲以女妻卿何如敬德叩头谢曰臣妻虽鄙陋相与共贫贱久矣臣诚不学闻古人不以富贵而易其妻此臣愿也上善之乃止録曰敬德慓悍之将也岂其扵风人之㫖有所闻乎缟衣綦巾似非夺稍之快而幅笄六珈益表委质之亲矧若杜荷房遗爱薛万彻柴令武纷纷尚主安所不可而反郄之郄之何意也知足不辱知止不殆非但思患预防而已此加扵房杜数等卒以晚节益循优游自得独全思礼君臣之间善始令终无一毫之猜忌岂不美哉呜唿闺门之际可谓仁矣临安志吴越恭懿太夫人吴氏名汉月钱塘人性婉淑慈惠奉文穆王元瓘而性俶居常节俭惟衣布练每闻决重刑常颦蹙以仁恕爲言诸吴有迁授者皆峻阻之入见多加训励有过失必面责之故终夫人之世无骄恣者忠懿王妃孙氏名太眞亦钱塘人性端重聦慧每延接姻亲洎诸宗属皆尽思礼好学读书通毛诗鲁论义尚俭约非受参谒宴会未尝盛饬俶之征毗陵也孙居国城遣内侍抚问诸将及从征将帅之家中外凛畏如奉王焉録曰史称钱氏之始终非有德泽施于一方百年之际虐用其人而其子孙繁衍迄今绵绵不絶较之五代之君何止霄壤必有阖门伉俪之贤爲之张本也録之宋史仁宗慈圣光献曹皇后明道二年聘入宫景祐元年册爲皇后熙宁元年尊爲太皇太后性慈爱天至每神宗退朝稍晩必自至屏扆候间亲持饮以食帝帝甞有意扵燕蓟已与大臣定议乃诣庆寿宫白其事后曰储蓄赐予备乎铠伏士卒精乎帝曰固已辨之后曰事体至大吉凶悔吝生乎动得之不过南面受贺而已万一不谐则生灵所系未易以言苟可取之太祖太宗收复久矣何待今日帝曰敢不受教苏轼以诗得罪下狱人以爲必死后违豫中闻之谓帝曰尝忆仁宗以制科得轼兄弟喜曰吾爲子孙得两宰相今闻轼以作诗系狱得非仇人中伤之乎捃至扵诗其过㣲矣吾疾势已笃不可以冤滥致伤中和宜熟察之帝涕泣轼由此得免録曰后之谥爲光献也不亦宜哉其明逹国体眞帝王之度而燕蓟之论尤可以爲万世法厥后王韶熙河之役种谔夏国之议纷纷兵革涂毒生灵王安石李宪之罪上通于天而慈圣长老仙逝于地卒不免如所虑此可见大有关扵天下国家治乱安危者至扵怜才一事犹不能不爲之扵邑浩叹轼也何其幸哉他日哭之不觉告声亦爲晚矣英宗宣仁圣烈高皇后父遵甫母曹氏光献太后姊也故少徃来内禁英宗时育宫中与后年同仁宗谓光献异日必以爲配既长逐昏濮邸生神宗皇帝治平二年册爲皇后神宗尊爲皇太后哲宗立尊爲太皇太后临朝听政首先驿召司马光吕公着尚未至并命爲相使同心辅政一时知名士汇进扵廷凡熙宁以来政事弗便者次第罢之扵是以常十旧式改青苗以嘉佑差役叅募侵除市易之法逭茶盐之禁举边砦不毛之地以赐西戎而宇内复安契丹戒其边吏勿复生事曰南朝尽行仁宗之改矣及廷试举人有司请揗天圣故事帝后皆御殿后止之又请受册寳于文德殿后曰毋后当阳非国家美事况天子正衙岂所当御就崇政足矣又以官冗当汰诏损外氏恩四之一以爲官掖先临政九年朝廷清明华夏绥定力行故事抑絶内降并外家私恩文思院奉上之物无问巨细终其世不取朝野尊祢以爲女中尧舜録曰尧舜圣人之至可以加之女后乎盖尧舜之道中而已矣以当时之君太过者刻扵精励不及者靡扵绍述孰不以尧舜自期然而未敢许也以一母后实能惠养元元仁而不失之柔力行故事断而不过乎刚至扵新法之罢闾阎小民若去𡍼炭而就衽席群小之黜朝廷旧臣若披云雾而露青天设使继体之君世世由之则尧舜之泽垂扵无穷宋之元气爲不衰矣惜乎社饭未终国事全改群凶得志而尧舜亦无如之向矣岂非世不常有者耶神宗钦圣宪肃向皇后治平三年归于颕邸颕王即皇帝位立爲皇后哲宗立尊爲皇太后宣仁命葺庆寿故宫以居后辞曰安有姑居西而妇处东渎上下之分族党有援例以恩换合职及爲选人求京秩者后曰吾族未省用此例何庸以私挠公一不与及哲宗仓卒晏驾独决大策异议不能沮徽宗立请权听政后以长君辞帝泣拜移时乃许凡绍圣元符以还𢞏所斥逐贤士大夫稍稍收用之故事有如御正殿避家讳立诞节之类皆不用至闻賔召故老宽徭息兵爱民崇俭之举则喜见于色才六月即还政録曰宋之一代而有四后媲美增光简册观其㦤德之最莫不以賔召故老褒録贤士爲首务而抑夺私恩损己爱民爲常法迄今鲜有其俪呜唿可谓仁矣哲宗昭慈圣献孟皇后宣仁大后选入宫位以爲后后宣仁崩章惇诬谤宣仁与后又阴附刘贤妃请更立爲后遂与郝随构狱历崇宁靖康金人䧟京城时六宫有位号者皆北迁后以废独存张邦昌尊爲宋太后迎居延福宫受百官朝垂帘听政及闻康王在济后遣尚书左右丞冯澥李回及兄子忠厚持书奉迎命都指挥郭仲荀将所部扈卫又命御营前军统制张俊逆于道王至南京复遣宗室士及内侍邵而车赍圭寳乘舆服御奉康王即皇帝位遵受爲元祐太后迎归行在终老而崩初后受之日宣仁叹曰斯人贤淑惜福厚耳异日国有事变必此人当之后皆如所云録曰愚观光献宣仁钦圣之爲后也若春风和气优游扵不识不知顺帝之则而昭慈孟后有如秋霜露日濯而复光晦而复明然皆不失坤慈之则阴教之礼固可以见祖宗积德之庆然亦岂非群后率德之宜也乎孙明复隐居泰山之阳年已四十独室而居故相李迪守兖见之叹曰先生独居无偶谁事左右不幸风雨侵寻旦暮饮食疾病不时奈何吾弟之女可以奉箕箒明复固辞石介与诸弟子请曰公卿不下士久矣今丞相不以先生贫贱欲托以子宜因以成丞相之贤遂娶之李氏亦甘淡薄事其夫曲尽当时士大夫莫不贤之録曰愚观孙明复之事而叹李文定之不可及也夫相之事业虽不可知至扵覌化一方亢当以士行爲最习俗爲先其妻复也不但以贵下贱成一人之美而实惩人无后崇大化之源且以正薄俗之浇漓全处士之高蹈厥后明复出而用世不负所举李氏安贫富礼无忝所天皆可爲后世法也刘庭式未第时议取乡人之女及登进士女以病䘮明或劝纳其幼女庭式笑曰吾心已许之岂可负初心哉卒娶之生数子后妻死庭式通判密州逾年不复娶时苏轼爲守问曰哀生扵爱爱生扵色今君爱何从生哀何从出乎庭式曰吾知䘮吾妻而已若縁色而生爱縁爱而生哀色衰爱弛吾哀亦亡则凡扬㭈倚市目挑而心招者皆可以爲妻耶轼深善其言録曰夫妻者齐也孔子曰戒之在色又曰吾未见好德如好色圣人之意正恐縁色生爱流扵淫僻将以防祸乱节逸慾也诗不云乎虽则如云匪我思存缟衣綦巾聊乐我员若庭式者可谓能好德而不爲物欲所移矣进扵孔门乃所深许又岂但轼之深善而已哉周行已字恭叔早年登科未三十见伊川持身严苦块然一室未甞窥牖幼议母党之女登科后其女双瞽遂娶焉爱过常人伊川曰颐非三十时亦做不得此事録曰伊川之叹羙恭叔有反己自克之意与人爲善之以若眉山者未免狥乎情矣此洛蜀之所由分又岂但哭则不歌歌则不哭而已哉吕蕡举进士聘里中女未行既中第妇家言曰吾女故无疾既聘而后盲蕡曰君不爲欺又何辞焉遂娶之生六子其五登科一人即丞相大防也蕡官至此部郞中録曰愚观七出之条无所谓盲者则固无害枚可妻也至论恶疾无子亦有所不忍焉何也盖闺门之中恩胜于义其人故无疾一宣有之虽圣莫能保矣其情爲伉俪孤而弃之虽愚莫能间矣先王之权制岂诚不思哉窃意如今之牝牡不成谚所谓实女者其爲恶疾无子断然必去无疑矣皇明颁行列传太祖高皇帝文德马皇后自少贞静端一聪明出人意表既嫔傎戚大歉甞忍肌怀糗饵脯脩供帝未尝乏絶帝尝谓侍臣曰昔光武劳冯异曰厚意久不报朕念皇后起布衣同甘苦甞从仓卒忍饥食朕比之豆粥麦饭其困尤甚昔唐太宗长孙后当隐太子搆隙之际内能尽孝谨承诸妃消释嫌朕数爲郭氏所疑径情不恤将士或以服用爲献后先献郭氏慰悦其意及欲危朕后輙爲弥缝卒免扵患又难扵长孙后者家之良妻犹国之良相岂忍忘之能朝因以语后后曰妾闻夫妇相保易君臣相保难陛下既不忍忘妾扵贫贱愿无忘君群百姓扵艰难且妾定敢比长孙后贤但愿陛下以尧舜爲法耳及疾亟帝问之后曰陛下当求贤纳谏明政教以致雍熙教育诸子使进德业帝曰吾已知之但老身何以爲怀后复曰死生命也愿陛下愼终如始使子孙皆贤臣民得所妾虽死如生也遂崩帝恸哭终身不复立后録曰三代之后有汉唐宋之后有明其应运也相类而汉高皇后与孝慈昭宪皇后其辅运也亦畧相同及其未也乃若氷炭之相反汉之高后何敢望明之高后之万一哉及我太祖以义断息终身不复立后又与戚姬之事相天渊矣此其统天大孝及承天顺圣皆可爲万世法也弘道録卷七弘道录正统道藏三家本五十六卷续道藏弘道録卷之九府一仁昆弟之仁左传高阳氏有才子八人齐圣广渊明允笃诚天下之民谓之八恺高辛氏有才子八人忠肃共懿宣慈惠和天下之民谓之八元此十六族世济其美不陨其名以至于尧尧不能举舜臣尧举八恺使主后土以揆百事莫不时序地平天成举八元使布五教于四方父义母慈兄友弟恭子孝内平外成故虞书数舜之功曰慎徽五典五典克从无违教也纳于百揆百揆时叙无废事也録曰通鑑前编云谓之氏者犹言朝代也谓此二朝有此十六人又谓之十六族而非一母四乳如周有八士之类也或者不知以爲二帝之子则高阳八子何其寿而高辛之八子岂皆尧之庶弟与观者详之万章问曰象日以杀舜爲事立爲天子则放之何也孟子曰封之也或曰放焉仁人之于弟也不藏怒焉不宿怨焉亲爱之而已矣亲之欲其贵也爱之欲其富也封之有庳富贵之也身爲天子弟爲匹夫可谓亲爱之乎録曰郑庄之扵叔段所谓藏怒者也晋献之扵桓庄所谓宿怨者也不惟藏怒也而且誓母于城颕焉不惟宿怨也而且诅无畜群公子焉中庸曰兄弟既翕和乐且耽又曰父母其顺矣乎然则不能亲扵傲弟必不能格于顽嚚之心矣诗大雅帝作邦作对自大伯王季维此王季因心则友则友其兄则笃其庆载钖之光受禄无丧奄有四方録曰孔子曰太伯其可谓至德也矣三以天下让民无得而称焉释之者曰无得而称其逊隐㣲无迹可见也今观诗人之词曰王季之所以友其兄者乃因其心之自然而不由扵勉强然则太伯之所以让其弟者又非因其心之自然而有待扵勉强乎如此人何得而见亦何得而称无俟隐㣲之一言而自明也小雅蓼彼萧斯零露泥泥既见君子孔燕岂弟宜兄宜弟合德寿岂秩秩斯干幽幽南山如竹苞矣如松茂矣兄及弟矣式相好矣无相犹矣録曰二诗措词切中汉七国之弊观扵淮南好客楚元设醴何莫非孔燕也然无岂弟之德故终鲜乐寿之休厥后铸山煑海招亡纳叛所谋纷纭叠出只以速其乱亡而已又岂但继世而立猜忌之间而已哉史记伯夷叔齐孤竹君之二子也父欲立叔齐父卒叔齐让伯夷伯夷曰父命也遂逃去叔齐亦不肯立而逃之国人立其中子子贡问曰伯夷叔齐何人也孔子曰古之贤人也曰怨乎曰求仁而得仁又何怨録曰或问曰夷齐之让国后世何以皆不及乎愚应之曰事之无始扵前者理则从天而出从地而生未有不善也有始扵前者后必以人间之以心图之万有不齐也是故夷齐之扵父命因事以制义而无心以收后世之効后人之扵兄弟假义以兴事而有意以取古人之名此其所以异而召乱亦在乎其中矣周书既克商二年武王有疾弗豫太公召公曰我其爲王穆卜周公曰未可以戚我先王公乃自以爲功爲三坛同墠爲坛扵南方北面周公立焉植璧秉珪乃告太王王季文王史乃祝册曰惟尔元孙某遘厉虐疾若尔三王是有丕子之责子天以旦代某之身乃卜三龟一习吉启籥见书乃并是吉公曰体王其罔害公乃纳册于金縢之匮中王翼日乃廖武王既丧管叔得其群弟流言扵国曰公将不利扵孺子周公乃告二公曰我之弗避我无以告我先王周公居东二年则罪人斯得公乃爲诗以贻王曰鸱鸮鸱鸮既取我子无毁我室恩斯勤斯鬻子之闵斯迨天之未阴雨彻彼桑土绸缪牖户今女下民或敢侮予予手拮据予所将荼予所蓄租予口卒瘏曰予未有室家予羽谯谯予尾翛翛予室翘翘风雨所漂摇予维音哓哓録曰王与叔虽有君臣之分公以手足视之则皆同也王死则代叔诛则忍有以异乎曰无以异也夫瞑眩之与悖乱虽有亲踈远近之殊其动摇王室则一也是故丕子豫则民罔不只鬻子逋则民罔不侮然则植璧秉珪与破斧缺戕圣人宁有异心哉其哀我人斯易地则皆然也又曰贻者流传致达之称流言之起茫昩无根夫苟默而不言王室忽然有难谁其知之又谁其使之仁者固如是乎若但苟且而言懿亲𢘰然无愁是可忍也熟不可忍仁者不如是也今观其词不迫切而意已独至设使五尺之童听之岂不知鸱鸮之恶不可逭而拮据之苦爲可信哉此其感人之切奚翅忠诚恳至其扵属词比事之间眞如风之动物然则天之雷电以风岂无由而致之乎左传晋以骊姬之难诅无畜群公子自是晋无公族及成公立乃宦乡之适而爲之田以爲公族又宦其余子亦爲余子其庶子爲公行晋于是有公族余子公行至是赵宣子请以括爲公族曰君姬氏之爱子也㣲君姬氏则臣狄人也公许之以宣子爲旄车之族使屏季以其故族爲公族大夫録曰赵宣子之请族其感于姬之请嫡乎虽然宣嫡而赵族世括族而赵嫡亡然则旄车安在哉公族安在哉是以君子贵于有子韩献子告老将立公族穆子穆子有废疾辞曰诗云弗躬弗亲庶民弗信无忌不才请立起也起与田苏㳺而称好仁诗云靖共尔位好是正直神之聴之介尔景福恤民爲德正直爲正参和爲仁如是则神聴之介福降之立之不亦可乎使宣子朝遂老晋侯谓韩无忌仁使掌公族爲公族大夫録曰韩与赵三晋之巨臂也故献子不背赵孟以爲知义起与盾巨室之大木也故无忌不先韩起以爲伏仁虽然义立而后仁显嫡宣孟所以化穆子也族屏季所以感悼公也诗曰世之不显厥猷翼翼其斯三晋之所由盛而曲沃之所由分欤宋穆公疾召大司马孔父而属殇公焉曰先君舍与夷而立寡人寡人弗敢忘若以大夫之灵得保首领以没先君若问与夷其将何辞以对请子奉之以主社稷寡人虽死亦无悔焉对曰群臣愿奉冯也公曰不可先君以寡人爲贤使主社稷若弃德不让是废先君之举也岂曰能贤光昭先君之令德可不务乎吾子其无废先君之功使公子冯出居扵郑八月庚辰宋穆公卒殇公即位君子曰宋宣公可谓知人矣立穆公其子飨之命以义夫録曰宋宣之致国扵穆公左氏以爲知人公羊以爲首祸将何所拆衷乎夫尧荐舜舜荐禹既聴命扵天矣而朝觐讼狱讴歌未尝不取信扵民以至益之与启则又不然朝觐讼狱讴歌者不之益而之启曰吾君之子也盖尧舜禹益之事由扵自然之命天理之公耳此所以万世而无弊穆宣夷冯之事出扵好乐之情尔我之私耳此所以再传而不终虽然孔父之受命贤扵赵普之再悮而子冯之居郑愈扵德芳之负约穆公可谓不负其初心矣宋桓公疾太子兹父固请曰目夷长且仁君其立之公命子鱼子鱼辞曰能以国让仁孰大焉臣不及也且又不顺遂走而退宋襄公即位以公子目夷爲仁使爲左师以聴政扵是宋治故鱼氏世爲左师録曰穆公舍冯而立与夷父子之分紊矣所以卒致篡弑之祸目夷固请以立玆父兄弟之伦正矣所以获成宋治之羙然则何必餙让以爲义好名以相高乎要之父死子继者万世之常也兄终弟及者一时之变也非常非变乱而已矣公孙敖娶于莒曰戴己生文伯其姊声己生惠叔戴己卒又聘于莒莒人以声己辞则爲襄仲聘焉登城见之美自爲娶之尽室奔莒以从己氏也鲁人立其长子糓是爲文伯文伯疾而请曰糓之子弱请立难也许之文伯卒立惠叔録曰鲁文之世杀嫡立庶而乃有糓与难之让君子可以愧襄仲矣而卒不免扵廐埋之难者传曰君以此始亦以此终庆父之杀般及闵襄仲之杀恶及视一也然则虽欲不死乌得而不死汉书河间王德武帝兄也脩学好古实事求是从民得善书爲好写与之留其眞加以金帛繇是四方道术之人不远千里或有先世旧藏多奉以奏故得书多与汉朝等悉皆先秦古文若周官尚书礼礼记孟子老子之属皆经传说记七十子之徒所论其学举六艺立毛氏诗左氏春秋博士脩礼乐被服儒术造次必扵儒者山东诸儒多从而逰武帝时来朝献雅乐对三雍宫及诏策所问三十余事其对推道术而言得事之中文约指明立二十六年薨中尉常丽以闻曰王身端行治温仁恭俭笃敬爱下明知深察惠于鳏寡大行奏谥法曰聪明睿知曰献宜谥献王録曰自西汉溺冠骂儒之俗兴世传诸侯王或数百率多骄淫失道悖乱㓙慝无所不至岂天之降才尔殊哉其所以䧟溺其心者然也彼儒者诚何负扵天下乎二帝三王所爲以标准后世者具载于书此其身端行治温仁恭俭视彼安扵鸩毒利扵危亡者何其悬絶哉史称大雅卓尔不群河间近之呜唿可谓仁矣后汉书东海恭王疆郭后子明帝兄也建武二年立爲皇太子十七年而郭后废疆常慼慼不自安数因左右及诸王陈其恳诚愿备藩国以奉养母氏光武不忍迟回者数岁至十九年六月诏以皇太子疆崇执谦退父子之情重违久之其以疆爲东海王立阳爲皇太子袁宏论曰东海称藩谦恭之心弥亮明帝承统友于之情愈笃虽兴废不同父子兄弟至性无间然也録曰愚观承运迭兴之主每事鉴于已然其易太子正以推时之艰也有如明帝之贤而不预定扵先汉将复不震乎厥后永平元年疆果以病薨帝已覩扵将然矣而能卒全因心友于之爱殆诗所谓笃庆者欤东平宪王苍明帝弟也明帝甚亲爱之永平十一年来朝月余还国帝临送归宫悽然怀思乃遣使手诏赐东平国中传曰辞别之后独坐不乐因就车伏轼而吟瞻望永怀实劳我心日者问王处家何等最乐王言爲善最乐其言甚大副是要腹矣今送列侯印十九枚诸子年五岁已上能趍拜者皆令带之録曰东平之乐善千古之羙谈也夫诸侯皇皇皇皇者羙也美者善信充实之谓也彼以招致游士声名闻望昭着显明者皆非善信充实之谓也矧作金龟玉鹤刻符造瑞者乎帝之大其言良有以也或曰爲善最乐者盖无所爲而爲无所爲而爲则亦何用而不得哉姜肮伯淮与弟仲海季江家世名族俱以孝行着闻其友爱天至常共卧起及各娶妻兄弟相恋不能别寑以系嗣当立乃逓徃就室肱愽通五经兼明星纬士之远来就学者甚衆诸加辟命皆不就二弟名声相次亦不应征聘侍人慕之桓帝乃下彭城使尽工图其形貌以闻肱匿扵幽闇䖏以被韬面言感眩疾不欲出风工竟不得见之録曰肱之笃行而若是哉诗曰有子七人莫慰母心肱可谓能慰母心者矣夫圣善令人者废之乎辞也祥挞覧代者征之乎色也隰裒原急者衅之乎招也瓶罄叠耻者痛之乎徃也是故母子异室兄弟同寑不废辞矣母慈弟爱因心着闻不征色矣征聘无闻党祸无与不衅招矣色养而终全体浩然不痛徃矣质诸孔门岂非所称贫而乐者哉按谢承书肱继母年少性严肱感凯风之谊兄弟同寑不入房室以慰母心也晋书王祥弟览母朱氏遇祥无道览年数岁见祥被楚挞辄涕泣抱持至扵成童每谏其母其母少止㓙虐朱屡以非理使祥览輙与俱又虐使祥妻览妻亦趍而共之祥丧父之后渐有时𣁎朱深疾之密使酖祥览知之径起取酒祥疑而不与朱遽夺反之自后赐祥馔览輙先尝朱惧遂止览孝友恭恪名亚扵祥及祥仕进览亦应本郡之召先是吕虔有佩刀工相之以爲必登三公可服此刀苟非其人刀或爲害虔谓祥有公辅之量特以与之祥临薨以授览曰汝后必兴足称此刀后果奕世多贤兴扵江左览六子裁字士初抚军长史基字士先治书侍御史会字士和侍御史正字士则尚书郞彦字士治中謢军琛字士玮国子祭酒裁子导爲名宰相録曰祥之事亲无所迯览之事兄有可委父之失爱有所爲母之残虐无所因卒能使孝子悌弟萃扵一门祯祥和气兴扵后世此乃天假之以成二子之名且以延东晋数叶之祚也特以吕虔之事未能尽信然亦岂非牛金之祥乎元虽膺命导实启之其兆已先见矣岂非顺德之所感哉旧唐书宋王成器申王成义玄宗兄也岐王范薛王业弟也幽王守礼从兄也上素友爱近古无比圣历初出合列第扵东都积善坊五人分院同居大足元年从幸西京赐宅扵兴庆坊及先天之后兴庆是龙潜旧邸因以爲宫西南置楼西面题曰花萼相辉之楼南面题曰勤政务本之楼上时闻诸王音乐之声咸召登楼同榻宴谑或便幸其第赐金分帛厚其欢赏宋王尤恭谨畏愼未曾干议时政及与人交结故上尤爱重之尝与书曰魏文帝有诗云西山一向高高处常无极上有两仙童不饮亦不食赐我一丸药光耀有五色服药四五日身轻生羽翼朕每思服药而生羽翼何如骨肉兄弟天生之羽翼乎昔陈思有起代之才堪经纶之务文帝乃絶其朝谒卒令忧死魏祚未终遭司马宣王之夺岂神丸之効耶虞舜至圣舍象傲之愆此爲帝王之轨则朕未尝不废寑忘食钦叹者也顷因余暇得此神方今分此药愿与兄弟等同保长龄永无限极録曰益之九五曰有孚惠心勿问元吉有孚惠我德象曰有孚惠心勿问之矣惠我德大得志也玄宗功大德尊而五王虚中顺应合乎天理之正即乎人心之安手足相孚心气相应友于之意油然而生当是之时社稷永安苍生悦豫大善而吉不问可知矣夫既至诚怀吾之德是以展布谋猷恢张治道大君之志畅然得伸此开元之政并美扵贞观也夫何间然之有哉唐书张公艺九世同居比齐隋唐以来皆旌表其门闾麟德中高宗封泰山幸其宅召见公艺问所以能睦族之道公艺请纸笔以对乃书忍字百余以进其意以爲宗族所以不恊由尊长衣食或有不均卑幼礼节或有不行更相责望遂爲乖争苟能相与忍之则家道雍睦矣録曰忍者其不忍之心乎不忍之心天心也九世之族天性也以不忍之心加扵不可易之姓其视九族犹一人九世犹一日也何不可共之有哉若徒以强制爲义而无测怛慈爱施行扵其间则斯忍也其刃心之刃乎张公之意殆不如是也元德秀字紫芝爲人质厚少縁餙以不及亲在而娶遂不肯好人谓不可絶嗣答曰兄有子先人得祀吾何娶爲及兄子长将爲娶家苦贫乃求爲鲁山令玄宗在东都酺五凤楼下命三百里县令刺史各以声乐会集德秀遣乐工数十人连袂歌于蔿帝闻而异之叹曰贤人之言哉所得俸禄悉衣食人之孤遗者岁满去爱陆浑佳山水乃居之不爲墻垣扃钥家无仆妾岁饥日或不爨陶然弹琴以自娱尤善文辞房琯每叹息曰见紫芝眉宇使人名利之心都尽苏源明语人曰吾不幸生衰俗所不耻者识元紫芝也及卒弟结哭之恸或曰子哭过哀礼欤结曰若知礼之过而不知情之至大夫弱无固性无专老无在死无余人情所躭溺喜爱大夫皆无之生六十年不识女色未尝有十畆之地十尺之舍十岁之僮未尝完布帛而衣具五味而食吾哀之以戒荒深贪佞绮纨梁肉之徒耳録曰愚观鲁山之爲人攸然若太虚无一尘之翳浩然若澄渊无一沙之滓其躬自乳其兄之子尤旷古罕所闻见要不可继故亦不録然晋史称弟子绥服攸丧三年而唐史不着鲁山兄子之名亦无制服之义乃特述次山之恸要之恸者情也服者义也以慈养兼无后二义律之其当制服明矣史果阙文也哉宋史太祖皇帝性仁孝质任自然弟晋王光义尝病亟亲徃视之自爲灼艾晋王觉痛帝亦取艾自灸以分其痛每对近臣言晋王龙行虎步他日必爲太平天子福德非吾所能及也録曰陈桥之变晋王与诸将先发后闻所谓实始剪啇也然则龙行虎步已着于日光相盪之日而灼艾分痛又验其太平福德之语至扵斧声烛影僧文莹轻信以悮李寿李寿传疑以悮胡陈二子故丘琼山特据正史以明其诬愚以爲后世所以证成太宗之恶者只以后日处弟之薄故先疑其待兄之心毙姪之情故传致其弑君之罪其实太祖仁孝自然纵有不肖何忍遽至此乎此録据理爲正故因爲之辩范文正公告诸子曰吾贫时与汝母养吾亲汝母躬执㸑而吾亲其㫖未尝充也今而得厚禄欲以养亲亲不在矣汝母亦已早世吾所最恨者忍令若曹飨富贵之乐也吾吴中宗族甚衆于吾固有亲踈然吾祖宗视之则均是子孙固无亲踈也苟祖宗之意无亲踈则饥寒者吾安得而不恤也且自祖宗来积德百余年而始发扵吾得至大官若独飨富贵而不恤宗族异日何以见祖宗扵地下今何颜入家庙乎扵是恩例俸赐常均扵族人尽以余俸置附郭尝稔之田千畆号曰义田云録曰此文正未逹之所志与已逹之所施自书契以来惟此公能擅其羙愚尝推其所以然者其说有四一曰存心之公二曰奕世之贤三曰风俗之厚四曰君德之隆盖自其爲秀才时先天下之忧而忧后天下之乐而乐有此识见而后能有此度量此其存心之公一也以纯仁等爲之子其继志述事有不能以公之心爲心者乎此其奕世之贤二也今置附郭尝稔之田千畆不惟忌毁日招且恐多事未免指以势豪混以债负限以徭役扰以逋负何所不有岂能安枕高卧而飨高义乎此其风俗之厚三也况公之立朝刚毅正直旅进旅退未尝依阿取容若非遭遇至圣之主安能始终自保以瞻族人乎此其君德之隆四也后世不幸或宗族争长竞短或甲是乙非或逄时缩首浩叹或遭变甘陆沉区区企仰古人安能及哉此其存心公私之所攸分子孙贤愚之所攸别风俗美恶之所攸殊世道升降之所攸系不但周急之一端而已也司马旦弟光友爱笃至旦年将八十光奉之如严父保之如婴儿每食少顷则问曰得无饥乎天少泠则抚其背曰衣得无薄乎光后居洛旦居夏县有园沼胜槩光岁一徃省旦亦间至洛视光凡光平时所与论天下事旦有助焉及光被门下侍郞召固辞不拜旦引大义语之曰生平诵尧舜之道思致其君今时可而违非进退之正也光乃幡然就道六是时天下惧光之终不出及闻此言皆欣然称旦曰长者之言也録曰同人之卦二以得位得中而上应九五其光之谓乎五以刚徤中正而下应六二其旦之谓乎故一则离明致主爲天下之快覩一则中诚格物伸天下之大谊百世之下可以观矣伊川序明道先生行实曰先生资禀既异而充养有道纯粹如精金温润如良玉宽而有制和而不流忠诚贯扵金石孝弟通扵神明视其色其接物也如春阳之温聴其言其入人也如时雨之润胸怀洞然彻视无间测其藴浩乎若沧溟之无际极其德美言盖不足以形容其行已内主扵敬而行之以恕见善若出诸已不欲弗施扵人居广居而行大道言有物而动有常明扵庶物察扵人伦知尽性至命必本扵孝弟穷神知化由通扵礼乐辩异端似是之非开百代未明之惑秦汉以来未有臻斯理也録曰大畜之爲卦也刚徤笃实光辉宣着故以伯淳之至德不爲徒说以正叔之至文不爲溢美譬如庆日祥云瞻之则见其光被四表和风甘雨沐之亦可以泽润四方立德立言无以踰此四明志国朝杨文懿公兄弟由六父栖芸生三子自惩自悆自忞自惩号梅读子即守陈官至吏部侍郞守阯官至南京吏部尚书自悆号见素子守随官至工部尚书自忞号韦庵子守隅官至广西右布政孙茂元刑部侍郞茂仁四川按察使又皆文懿公子也栖芸通易书诗二经力希濂洛关闽之学德性刚方践履诚确晩年进德弥笃更号思诚文懿号镜川弟号碧川天性孝友待诸弟怡怡相师友远有以绍儒先之绪近有以领家学之传四明自杨慈湖师象山黄东发师考亭皆卓然知体立用行显㣲不二之义学者尊之而栖芸实嗣其传至文懿益充大之其始则抱遗经以求圣人扵言表而不以训诂词章爲能故其持己律家居官接物视老壮如一日而不少肆其子弟皆谨守礼法不屈子不义而以古人爲必可期也公尝力辞部事曰吏部进退百官衆怨所集闻望如王恕尚招人言况臣迂踈岂胜此任又言君可变史不可灭前时史臣不记建文君事遂使革除数年朝廷一切政事及忠扵所事者皆湮没无闻及今来辑尚可补国史之缺景泰已复位号实録犹书郕戾王是宜改正反旧例群臣章䟽留中者皆不得书乞悉付史馆皆名言也録曰宋潜溪之不肯任辅相杨镜川之不肯任吏部皆吾浙道学之儒庶几克己自尽者于今罕见其俦矣録之弘道録卷之八弘道録府二仁朋友之仁通书周子曰道高德厚教化无穷实与天地参而四时同其惟孔子乎道高如天者阳也德厚如地者阴也教化无穷如四时者五行也孔子其太极乎録曰此万世賔师之分与尧舜同其尊荣故宰我曰夫子贤扵尧舜子贡曰自生民以来未有孔子未尝直拟之以太极也果有说乎夫易更三圣图始濂溪发先天后天之藴奥者孔子也发孔子太极之藴奥者周子也是故太极之未判也混扵不识不知之中而极乎无声无臭之妙而其已判也立乎形气未具之先而行乎形气已具之内实造化之枢纽品汇之根抵也孔子何以爲太极乎方其未发也仁义礼智之性混然在中无所不有及其已发也中正和乐之德随感而应无乎不宜实一诚之权舆万化之橐钥也就其光辉发越而言天以阳生万物其道显矣而圣人仰之弥高鑚之弥坚何有所穷尽乎自其静深有本而言地以阴成万物其德㣲矣而圣人肫肫其仁渊渊其渊何有所止极乎四时行焉者春夏秋冬也于以四教者文行忠信也其所以因材而笃物各付物五行之生各一其性也是故合而言之全具乎夫子之身万物统体一太极也分而言之曲成扵物物之由一物各具一太极也而所以贤扵尧舜者正以其教化之无穷也所以自生民来未有者亦以其道德之高厚也言虽殊而理合辙三子者一而已矣颜渊问仁子曰克己复礼爲仁一日克己复礼天下归仁焉爲仁由己而由人乎哉颜渊曰请问其目子曰非礼勿视非礼勿听非礼勿言非礼勿动颜渊曰回虽不敏请事斯语矣録曰此孔门言仁之始所谓彻上彻下故也夫天下归仁尧舜之事业也无一人不得其所无一物不在性分之内所谓放之则弥六合也克己复礼者圣贤之全功也无一念不合于天无一事不中乎礼所谓卷之则退蔵于密也此仁道之极致心学之渊微人所不知而已独知之人所不能而己独能之何有待扵外哉夫子之告颜渊无复有余藴矣苟使好高者遑遑扵四灵九有卑近者规规扵未纯未尽哲哉颜氏之子乎而能请问其目焉夫允恭者尧允塞者舜克其类自视聴言动始也故先明四目达四聪而后能动而世爲天下道言而世爲天下法行而世爲天下则夫子之答有自来矣不徒问仁而必请其目不徒请目而能事斯语颜氏之子其以上圣爲己任乎不然何以曰舜何人也予何人也有爲者亦若是子曰回也其心三月不违仁其余则日月至焉而已矣録曰愚观孔门劝励之实万世敦笃之诲今去圣人千八百年犹可以自最也夫三月不违者非以天道小变之节过此而不由也日月至焉者亦非今日进而至明日退而不及也盖以颜子之深潜纯粹终日不违既竭吾才卓尔所立至扵三月之久纯乎天理之全如之何其可及也其余或颕悟几于颜子而择善未精德行同扵一科而美大未至或一日之间清明纯粹天圣昭融或一月之间不远而复无所祗悔虽未能中心安仁决非君子而不仁者矣此圣人之深意非有所贬损扵其间也子曰贤哉回也一箪食一瓢饮在陋巷人不堪其忧回也不改其乐贤哉回也録曰此可见三月不违仁也夫箪食非旦夕之移陋巷匪一时之事人维不堪其忧故不能久而安焉回也天理昭融私欲静尽方且心广体胖而忘其贫见大心泰而无不足故曰不改其乐也此与未若贫而乐之乐字同意善学者合而观之可也子曰饭䟽食饮水曲肱而枕之乐亦在其中矣不义而富且贵扵我如浮云録曰此孔颜之分别未达一间者也夫所谓不改其乐有时或未然矣乐亦在其中则混然天理不可爲穷尽不可爲方体其实无太相悬也孔子曰自吾有回门人日益亲録曰所谓日益亲者非相观而善相率景从之谓也盖语之不惰则罄咳不爲费辞无所不悦则切愢不爲虚语吾见其进未见其止安得不爲之畅然退而省其私亦足以发安得不爲之豫悦所谓不亦乐乎者如此此循循善诱不得不爲之曲尽而视予犹父亦有所不能目己者矣岂不日益亲乎颜渊死子哭之恸从者曰子恸矣曰有恸乎非夫人之爲恸而谁爲録曰颜渊死天不爱道也鲁西狩获麟地不爱寳也皆足以致夫子之恸也颜渊死子曰噫天丧予天丧予録曰圣人之身斯道之所系也道在不言身身在不言道今道无传是已无予也然则圣人亦岂遽然自谓万世必尊从之哉天丧予者爱道之至也万世尊崇者慕道之眞也道在于万世圣人犹不死也此可见颜子系道之重师友关仁之切以爲五伦之末盖不究乎此也曾子曰士不可以不弘毅任重而道远仁以爲己任不亦重乎死而后已不亦远乎録曰此可见曾子之确也夫请事斯语优爲之者也仁以爲己任固执之者也上智之资故曰明睿学智之资故曰弘毅其致一而已矣仲兮问仁子曰出门如见大宾使民如承大祭己所不欲勿施于人在邦无怨在家无怨仲兮曰雍虽不敏请事斯语矣録曰夫子常称雍也可使南面故告以出门使民皆南面之事也今因此言以想仲兮之形容尚可见其爲人之楷范况亲炙其宽洪简重之度者乎圣门若回若雍皆居德行之科者以此言始闻而心解力可到而践行虽欲不请事不可得也或曰雍也仁而不佞子曰焉用佞御人以口给屡憎于人不知其仁焉用佞録曰夫仁者佞之反佞者仁之病以雍之敬以持己恕以及物内外以无怨矣故或人之言如此盖当时之人亦知仁是好事若兼有口才便不可及非是惜之也又世俗以佞爲才而不知其不可若如有德者必有言则非佞矣故夫子再言焉用佞以深晓或人其曰不知其仁即如孟武伯问由求所对之语亦非不许其仁也读者其致思焉司马牛问仁子曰仁者其言也认其言也认斯谓之仁矣乎曰爲之难言之得无认乎録曰牛之再问非无爲也彼方见颜冉所告皆切己敦笃之论而己之所告乃言语辞气之间然不知非礼勿言克复之条目爲仁之切要乎非但爲多言而躁故发此也苟能谨扵言而不放以达扵耳目周身之间念念不已克己复礼端在是矣惜乎不闻请事之言不达爲难之㫖徒以多忧多惧未知爲仁由已此颜冉之学所以爲难也欤樊迟问仁子曰居处恭执专敬与人忠虽之夷狄不可弃也録曰此扵学者最爲切近盖未能如见大賔必先自处以恭未能如承大祭必先执事以敬未能不欲勿施必先与人以忠而夷狄者深言之也以迟之粗鄙扵门墻或可勉扵夷狄不可勉也此夫子深箴其病与在邦无怨在家无怨者异矣樊迟问仁子曰仁者先难而后获可谓仁矣録曰愚观孔门问仁之屡者莫如樊迟而卒未能传道何也盖圣门之学无所爲而爲之也闻谋道不谋食矣未闻请学稼也闻耕也馁在其中矣未闻请学爲圃也以亲㳺圣门犹尚如此而汉儒董子廼能知正谊不谋利明道不计功然则可以寻常视之欤学者详之迟问仁子曰爱人问知子曰知人樊迟未子曰举直错诸枉能使枉者直樊迟退见夏曰乡也吾见扵夫子而问知子曰举直诸枉能使枉者直何谓也子夏曰富哉言舜有天下选扵衆举臯陶不仁者远矣汤天下选扵衆举伊尹不仁者远矣録曰愚观子夏之言非但发夫子所未发千古之下眞不能违也夫有天下者所以必扵举直错枉何哉盖是非邪正每每相反邪者进则正者变而爲邪正者进则邪者化而爲正其几不容发也唐有天下举魏征而隋俗尽革宋有天下举司马光而熙丰顿改及其后也用一林甫而立仗斥远用一章惇而狎小充廷夫子之言其伤鲁之无错乎不然何惓惓复以告哀公也但其㫖意宏深而不露含畜而不尽而门墻之英交相论难卒以发明厥后啇也日益迟也无闻然则达与未达之间可以决进与不进之几欤贡曰如有愽施扵民而能济衆何如可谓乎子曰何事扵仁必也圣乎尧舜其犹病夫仁者己欲立而立人己欲达而逹人能取譬可谓仁之方也已録曰子贡之质几扵上智而不能优入圣域者从事高远也曾子之资限扵才鲁而能卒传道绕者能近取譬也当时问者多矣举其事设其词似扵中有所得也而不知文可愽施不可愽爱可汎仁不可汎子贡之学盖有得扵愽而无及扵约宜乎泛而不切也夫欲立者卓尔之谓也欲逹者跃如之谓也二者皆所以约之扵礼也以是爲防后世犹有愽爱言仁者然则非原道之失也因文见道之失也因文见道谓之不能约礼也亦宜贡问爲仁子曰工欲善其事必先利其器是邦也事其大夫之贤者友其士之仁者録曰赐扵是时盖已觉今是而昨非矣故又问爲仁若所谓请事语也夫己欲立而立人己欲达而达人非率尔之谓也有大夫之贤诱掖奖劝之扵其上有士之仁薰陶渐染之扵其下则不觉卓然而立豁然而达矣不然独立无助焉能率人孤陃寡闻何以表物此余小子今日之深惧求其事与友而不得者也孟武伯问子路仁乎子曰不知也又问子曰由也千乘之国可使治其赋也不知其仁也求也何如子曰求也千室之邑百乘之家可使爲之宰也不知其仁也赤也何如子曰赤也束带立于朝可使与賔客言也不知其仁也録曰武伯懿子之子鲁大夫之从政者也其所谓仁必已有所见如愽施苟难之类当时子路冉有公西赤仕扵其家观其气相皆足与有爲故以仁爲问亦知夫子之门以仁爲首称也夫子据实而言可使治赋可使爲宰可使傧相而不可谓仁盖仁者本心之全德圣门不易言也才者三家之所需诸子不易得也既不损三子之眞亦不轻爲仁之体圣人之问对端可爲万世法哉子路曰愿车马衣轻裘与朋友共敝之而无憾録曰子路之衣敝緼袍与车马轻裘有以异乎曰无以异也彼之不耻者廼克己之志此之无憾者爲弘物之仁人必先存不耻之志而后能措无憾之心故夫扬扬过闾里有识者之所共鄙而楚楚若蜉蝣有志者之所不爲曾足爲由也多乎此其所以敝之而无憾也子曰若圣与仁则吾岂敢抑爲之不厌诲人不倦则可谓云尔已矣公西华曰正唯弟子不能学也録曰此仁字是浑然全体乃天道之本然也与平日门人问答一言一事者不同夫子不敢当亦是不自满之意非但因人之称亦非特谦己之词也爲之不厌诲人不倦则骎骎乎纯亦不已之天矣若遽以爲己圣与仁不惟滋学者之惑其实一息尚存此志不容少懈此惟全体不息者能之岂门人弟子之所可学哉子张问仁扵孔子孔子曰能行五者扵天下爲仁矣请问之曰恭宽信敏惠恭则不侮宽则得衆信则人任焉敏则有功惠则足以使人録曰张之请问非渊之请目也故以所不足而言夫恭与泰反宽与虐反信与违反敏与怠反惠与贼反以张之务外好高未必不以堂堂爲恭以无拒爲宽以色取爲信以卒遽爲敏以慢令爲惠则五者之効茫茫然矣此造就之深意因病之良药与他章五美四恶同是一意也曾子曰堂堂乎张也难与并爲仁矣子㳺曰吾友张也爲难能也然而未仁録曰圣门之教以求仁爲的而七十子之所学必以仁道爲归以曾子之吾日三省与子㳺之学道爱人其视子张不啻陪屣之相去矣若以后世交友観之不非毁则忮尅孰肯箴其病而药之哉此可见以友辅仁之实不虚美不隐恶责其所难救其所失其爲道至重而爲人至亲故终焉西汉书董仲舒少修奋志勤学下帷讲诵弟子传道者以久次相授业或莫见其面盖三年不窥园其精如此进退容止非礼不行学士皆师尊之景帝时爲愽士后爲江都相事易正王帝兄素骄好勇仲舒以谊匡正王敬重焉久之王问粤王勾践与大夫泄浦㮔蠡谋伐吴灭之寡人亦以爲粤有三仁何如仲舒对曰昔者鲁君问柳下惠吾欲伐齐何如下惠曰不可归而有忧色曰吾闻伐国不问仁人此言何爲至扵此哉徒见问耳且犹羞之况设诈以伐吴虖繇此言之奥本无一仁夫仁人者正其谊不谋其利明其道不计其功是以仲尼之门五尺之童羞称五伯爲其先诈力而后仁谊也録曰先儒谓仲舒有儒者气象愚窃谓升堂矣未入扵室也何也樊迟圣门高第尚麄鄙近利夫子告以先难后获终未能达如伸舒三策明君两相骄主难不如获未尝有愠见之色设以贾谊比之便见有海吝之意此正其谊不谋其利明其道不讨其功非无当之虚言乃践履之实事管晏羞与爲伍矣其下帷讲读庶几时习之悦学士师尊无忝朋来之乐然则岂非人不知而不愠之君子乎虽坐杏墻之侧与诸子并驱亦无愧矣东汉书黄宪年十四荀叔遇扵逆旅竦然异之揖与语移日不能去谓宪曰子吾之师表也既而至袁闳所曰子国有颜子寍识之乎闳曰见吾叔度邪同郡戴良才高倨慠而见宪未尝不正容及归罔然若有失也其母问曰汝复从牛医儿来邪对曰良不见叔度自以爲不及覠其人则瞻之在前忽然在后因难得而测矣陈蕃周举常相谓曰时月之间不见黄生则鄙吝之萌很存乎心郭林宗少㳺汝南先过袁闳不宿而退进徃从宪累日方还或以问林宗林宗曰奉高之器譬诸汎滥虽清而易挹叔度汪汪若千顷波澄之不清淆之不浊不可量也宪初举孝廉又辟公府友人劝其仕宪亦不拒之暂到京师而还竟无所就天下号曰征君録曰范𦗉论曰黄宪言论风㫖无所传间然士君子见之者靡不服深远去玭吝将以道周性全无得而称乎余曾祖穆侯以爲宪隤然其处顺渊乎其似道浅深莫臻其分清浊未议其方若及扵孔门其殆庶几此愚扵东京之士独扵宪之乎取之也弘道终弘道録府三仁朋友之仁宋濂溪先生周敦頥闻道甚早人品甚高胸中洒落如光风霁月雅意林壑初不爲人窘束短扵取名而惠扵求志薄扵徼福而厚扵得民菲扵奉身而燕及𡞦𡟋陋扵希世而尚友千古尝曰士希贤贤希圣圣希天伊尹颜渊大贤也志伊尹之所志学颜子之所学过则圣及则贤不及则亦不失扵令名见窓前草不除问之云与自家意思一般胸中生意勃勃如也作太极图易通诸书妙契千百年以来不传之遗㫖以上接尧舜禹汤文武周孔道统之绪河南程珦使其二子颢頥徃受学焉每令寻仲尼颜子乐处所乐何事二程之学源流于此故颢之言曰自吾见周茂叔吟风弄月以归有吾与㸃也之意侯师圣字扵伊川未悟访濂溪留对榻夜谈三日乃还伊川惊异之曰非从周茂叔来取其善开发人类如此録曰孔颜之所乐龙德而正中也大人与天地合德其胸次悠然直与万物上下同流可得而测度之乎茂叔之所希龙德而隐者也君子以成德爲行蔼然如和风皓然如皎月可得而矫揉之乎是殆天之所授以开万世道学之传其所得扵观感者不但吟风弄月他日傍花随柳均是一道此圣人所賛同声相应同气相求之妙非泛然言语文字比也明道先生程颢自十五六时厌科举之习慨然有求道之志反求六经而自得之谓孟子没而圣学不传以兴起斯文爲己任进将觉斯人退将明之书不幸早世其言平易易知贤愚皆获其益如群饮扵河各充其量曰道之不明异端害之也昔之害近而易知今之害深而难辨昔之惑人也乘其迷暗今之入人也因其高明自谓之穷神知化而不足以开物成务言爲无不周徧实则外扵伦理穷深极㣲而不可入尧舜之道天下之学非浅陋固滞则必入扵此自道之不明也邪诞妖异之说竞起涂生民之耳目溺天下扵污浊虽有高才明智胶扵见闻醉生梦死不自觉也是皆正路之蓁芜圣门之蔽塞辟之而后可以入道録曰孔门之徒颜子居四科之首当时称爲好学曰不迁怒不贰过也曰非礼勿视非礼勿聴非礼勿言非礼勿动也曰有若无实若虚犯而不较也是数者非伯淳之优爲也欤观其终日端坐如泥塑人及至接人一团和气固未尝迁怒贰过也充养有道见扵声容望之崇深弗敢慢也遇事优爲从容不迫测之诚欵弗敢措也何尝妄言妄动乎宁学圣人而未至不欲以一善成名宁以一物不被爲己病不欲以一时之利爲己功又岂非若无若虚耶此其扵诸儒之中独得其粹而无以异也伊川先生程頥年十八上书阙下欲天子黜世俗之论以王道爲心游太学见安定先生问以颜子所好何学着论曰学以至圣人之道也学之道奈何天地储精得五行之秀者爲人其本也眞而静其未发也五性具焉曰仁义礼智信形既生矣外物触其形而动扵中矣其中动而七情出焉曰喜怒哀惧爱恶欲情既炽而益荡其性凿矣故觉者约其情使合扵中正其心养其性愚者则不知制之纵其情而至扵桎亡然学者必先明诸心知所性然后力行以求至仁义忠信不离乎心造次颠沛久而弗失则居之安动容周旋中礼而邪僻之心无自生矣安定得其文大惊处以学职吕希哲师事之力行好古安贫守节此书无所不读其学必本扵诚动止语默一以圣人爲师不至扵圣人不止也故卒得孔孟不传之学以爲诸儒倡尝言爲士者无功泽及人而浪度岁月宴然爲天地间一蠹惟缀缉圣人遗书庶几有补尔扵是着易春秋传以传扵世録曰濂溪之所寻者仲尼颜子所乐何事也安定之所问者颜子所好何学也可见师之所以教弟子之所以学一以道德性命大圣大贤爲之依归此有宋一代道学之传度越前古而世道之隆风俗之美所由关也横渠先生张载学有本原好古力行爲关中学者宗师作西铭曰干称父坤称母子兹藐焉乃混然中处故天地之塞吾其体天地之帅吾其性民吾同饱物吾与也大君者吾父母宗子其大臣宗子之家相也尊高年所以长其长慈孤弱所以幼其幼圣其合德贤其秀也凡天下疲癃残疾惸独鳏寡皆吾兄弟颠连而无告者也于时保之子之翼也乐且不忧纯乎孝者也违曰悖德害仁曰贼济恶者不才其践形惟肖者也知化则善述其事穷神则善继其志不愧屋漏爲无黍存心养性爲匪懈恶㫖酒崇伯子之顾养育英材颕封人之钖类不施劳而底豫舜其功也无所迯而待烹申生其恭也体其受而归全者参乎勇扵从而顺命者伯奇也富贵福泽将厚吾之生也贫贱忧戚庸玉汝于成也存吾顺事殁吾宁也伊川尝言西铭明理一而分殊扩前圣所未发与孟子性善养气之论同功自孟子后一人而已録曰二程天资明备故一见濂溪安定闻孔颜乐处如目斯睹如手斯指无伺念虑思索此其明睿所照浑然而无迹也撗渠大槩有苦心极力之効无优游不迫之意命意措词不能浑然无迹故观其言者如若未能畅然见后方始无惑此二程张子所由分也观诸龟山反覆辩难扵前朱子又爲委曲着论扵后西铭至今盛行可见当时岂惟以文会友而以友辅仁扵此益可见矣康节先生邵雍少时自雄其才慷慨欲树功名坚若刻厉寒不炉暑不扇夜不就席者数年北海李之才闻其好学谓曰子亦闻物理性命之学乎雍乃事之才受河图洛书宓义八卦六十四卦图像之才之传远有端绪而雍探頥索隐妙悟神契洞彻藴奥汪洋浩愽多所自得及其学益老德益邵玩心高明以观天地之运化阴阳之消长远而古今世变㣲而走飞草木之性情深造曲畅遂衍宓羲先天之㫖着书十余万言富弼司马光吕公着诸贤退居洛中雅敬康节爲市园宅名其居曰安乐窝因号安乐先生光兄事雍而二人纯德尤乡里所向慕每相饬曰母爲不善恐司马端明邵尧夫人之德气粹然望之知其贤然不事表襮不设防畛群然燕笑终日不爲甚异与人言乐道共善而隐其恶有就问学则答之未尝强以语人人无贵贱少长一接以诚故贤者悦其德不贤者服其化一时洛中人才特盛而忠厚之风闻于天下録曰愚观古人德器成就或得之扵天资之纯或充之扵学力之富或𣶬之扵风俗之羙先生三者具备此所以挺然间出千载之下一人而已龟山先生杨时天资夷旷造诣深远自幼颕异德器夙成积扵中者纯粹而渊宏见扵外者简易而平淡闲居和乐色笑可亲临事裁䖏不动声气与之逰者虽群居终日嗒然不语饮人以和而鄙薄之态自不形也宽大能容物初不见其涯涘又不爲崖异絶俗之行𣶬蓄益广不敢轻自肆也行年八十志气未衰精力少年殆不能及至如裁决危疑经理世务若烛照数计而龟卜也豫章先生罗从彦性明而脩行完而洁充之以广大体之以仁恕精深微妙多诣其极汉唐诸儒无近似者至扵不言而饮人以和与人并立而使人化如春风发物盖亦莫知其所以然也闻龟山得程氏学慨然慕之徒步徃学焉曰不至是几虚过一生潜思力行以身任重在罗浮山静坐三年所以穷天地万物之理充然自得尝曰祖宗法度不可废德泽不可恃又曰士之立朝要以正直忠厚爲本正直则朝廷无过失忠厚则天下无嗟怨一扵正直而不忠厚则渐入扵刻一扵忠厚而不正直则流入扵懦其议论醇正皆此类也延平先生李侗姿禀劲特气象豪迈而充养完粹无复圭角精纯之气逹于面目色温言厉神定气和语默动静端详闲泰自然之中若有成法平居恂恂扵事若无甚可否及其酬酢事变断以义理则有截然不可犯者讲诵之余危坐终日以验夫喜怒哀乐未发之前而求所谓中者以爲天下之理无不由是而出既得其本则凡出扵此者虽品节万殊曲折千变莫不该摄洞贯以次融释而各有条理如川流脉络之不可乱大而天地之所以高厚细而品汇之所以化育以至扵经训之微言日用之小物折之扵此无一不得其衷焉由是操存益固涵养益熟精明纯一触处洞然泛应曲酬发心中节当时学者亟称之曰愿中如氷壶秋月莹彻无瑕非吾曹所及也録曰三先生者程朱之正传后学之矜式其言论气象表表师法不独当时爲然百世之下同此良心则同此至德是宜拳拳服膺而弗失也晦庵先生朱熹自少厉志圣贤之学父韦斋得中原文献之传推明圣贤遗意以用力扵致知诚意之地先生早岁已知其说而心好之延平扵韦斋爲同门友不远数百里从之延平称之曰乐善好义鲜与伦比又曰颕悟絶人力行可畏其爲学也穷理以致其知反躬以践其实居敬者所以成始成终也谓致知不以敬则昏惑纷扰无以察义理之归躬行不以敬则怠惰放肆无以致义理之实持敬之方莫先主一终日俨然端坐讨论典则自吾一心一身以至万事万物莫不有理存此心扵斋庄静一之中穷此理扵学问思辩之际然充其知而见扵行者未尝不反之扵身也不睹不闻之前所以戒惧者愈严愈敬隐微幽独之际所以省察者愈精愈密思虑未萌而知觉不昧事物既接而品节不差无所容乎人欲之私而有以全乎天理之正道之正统在扵是矣録曰此文公学问之渊源也以韦斋爲之父所以成之者远籍溪白水屏山延平爲之师所以助之者深若乃居敬以立其本穷理以致其知反躬以践其实三言者先生之所自得始终造道不越乎此自秦汉以来千数百余年所仅见也其得扵己而爲德也以一心而穷造化之原尽性情之妙达圣贤之藴以一身而体天地之道备事物之理任纲常之责其存之也虚而诚其发之也果而确其用之也应事接物而有方其守之也历变履险而不易至其养深而沈潜者纯熟严厉者和平心不待操而存学不待讲而精犹以爲义理无穷岁月有限常慊然有不足之意録曰此文公道德之成就也观其自賛曰从容乎礼法之场沈潜乎仁义之府惟闇然而日章或庶几乎斯语而孟子自得之则居之安居之安则资之深而取之左右逢其源大哉先生斯其至矣谓圣贤道统之传散在方册圣贤之㫖不明则道统之传始晦扵是竭其精力以研穷圣贤之经训扵大学中庸则补其阙遗别其次第纲领条目粲然复明于语孟则深原当时答问之意使读而味者如亲见圣贤而面命之扵易与诗则求其本义攻其末失深得古人遗意扵数千载之上扵书则疑今文之艰澁反不若古文之平易扵春秋则疑圣心之正大决不类传註之穿凿扵礼则病王安石废罢仪礼而传记独存扵乐则悯后世律尺既亡而清浊无据若历代史记则又考论西周以来至扵五代取统系编年之书缉以春秋纪事之法纲举而不繁张而不紊録曰此文公有功扵继徃圣也盖自汉以来儒者穿凿附会支离彷彿未有眞知的见若易传诗序无虑数千百家而註䟽专门又皆浩愽无要求其确然关扵天命之㣲人心之奥入德之门无以踰扵今之传註且一字一义莫不理明词顺百千万世学者指南与天地同其悠久者也周程张邵之书所以继孔孟道统之传历时未久㣲言大义不章先生爲之裒集发明而后得以盛行扵世太极先天图精微广愽不可涯涘爲之解剥条画而后天地本原圣贤藴奥不至扵泯没南轩张公东莱吕公同出其时先生以其志同道合乐与之友或识见少异亦必讲磨辩难以一其归至有病传註诵习之烦以爲不立文字可以识心见性学者利其简便侧僻固陋自以爲悟其立论愈下者则又崇奖汉唐比附三代以便其功利之私先生力排之教人以大学语孟中庸爲入道之序而后及诸经以爲不先乎大学则无以提纲挈领而尽语孟之精㣲不参之论孟则无以融会贯通而极中庸之㫖趣然不会其极扵中庸则又何以建立大本经纶大经而读天下之书论天下之事哉是殆天所以相斯文焉笃生哲人以大斯道之传也由孔子而后曾子子思继其㣲至孟子而始着由孟子而后周程张子继其絶至先生而始着録曰此文公有功扵开来学也自夫子集群圣之大成以爲贤扵尧舜朱子集诸儒之大成其功岂下孟子乎万世学者玩其辞求其义终身受用无有穷已而不知当时极深研几沈潜反覆或逹旦不寐或累月不息惟日孳孳而不已者当何如也此其至仁盛德无间贤愚大小少长贵贱周徧恳至而莫与之爲伍也南轩先生张栻生有异质颕悟夙成父忠献公教以忠孝仁义之实既长命逰胡仁仲之门一见知其大器即以所闻孔门论仁深切之㫖告之退而思之若有得也以书质焉胡公报之曰圣门有人吾道幸矣以是益自奋励直以古圣贤自期作希颜録以自警策所造既深犹未敢自足取友四方益务求其所未至盖玩索讲评践行体验然后昔之所造愈精远而反以得乎简易平实之地其扵天下之理皆了然心目之间而实有以见其不能已者是以决之勇行之力而守之固凡所以笃扵君亲一扵道义而没世不忘者初非有所勉慕而强爲之也其教人必使之先有以察乎义利之间而后明理居敬以造其极其剖析开明倾倒切至必竭两端而后已常曰学莫先扵义利之辩而义也者本心之所当爲而不能自己非有所爲而爲之者也一有所爲而爲之则皆人欲之私而非天理之所存矣至哉言也可谓扩前圣所未发而同扵性善养气之功者欤録曰自义利之说不明而人心之害孔棘其祸至扵夷狄其人丘陵其墟系缧其君臣荡覆其社稷不但战国其时而已也至其末也以便安爲上策和议爲得计甘心事仇降志左衽又不但管啇其君而已也当时朝庭之上君臣之间岂皆丧心病狂之徒而敬夫父子争之益力爲之愈奋苟非眞有见扵天理之当然而非人欲之私伪安在其勇徃而不顾哉此其义利之辩身体而力察之初非托诸空言以欺扵世而已矣眞西山先生德秀时学禁益严慨然以斯文自任讲习而服行之修读书记以性命者义理之源故以爲首性之发爲情而心则统乎性情三者一编之纲领也其目则仁义礼智信者天命之性也父子君臣夫妇长幼朋友者率性之道也人所共由之谓道得之扵己之谓德其实非有二也故继之曰中曰一曰极曰诚皆道也而异其名故又继之士之求道将何所始敬者学之本根故列于首次曰师道曰教法曰圣人而辩君子小人之分与吾道异端之别皆大学之事故又次之阴阳造化之理其略已见性命篇未备者复以终焉其衍义一书以爲人君而不知大学无以清出治之源人臣而不知大学无以尽君臣之法此书所陈实百世传心之要典而非孔氏之私言也近世大儒尝爲章句或问以折其义窃思所以羽翼是书者本诸圣贤之学以明帝王之治据已徃之迹以待方来之事断然以爲君天下之律令格例也故以明道术辩人才审治体察民情爲格物致知之要崇敬畏戒逸欲爲诚意正心之要谨言行正威仪爲修身之要重配匹严内治定国本教戚属爲齐家之要四者之道得则治国平天下在其中矣録曰愚观二书之义而私窃比之以着斯録也其引用先圣先贤迄扵当今作者嘉言善行一准大学衍义而以録曰起例参之已见至不主故常不胶训诂此又不韪之愚意也夫当道学大明之时家诵人习而主扵故常不如无録乎矧义理无穷人心有感千变万化皆从此出而胶扵训诂自画其进乎孔子曰人能弘道非道弘人后生敢不黾俛思以企及乎哉就有道而正窃于眞文公三叹鹤山先生魏了翁自少英悟絶出人称神童时方讳言道学既登进士值韩优胄史弥远相继柄用遂力辞诏命筑室白鹤山以所闻扵辅廉李燔者开门授徒由是蜀人尽知义理之学其爲学也即物以明义反身以求仁审夫小学术艺之细以推乎兴礼会通之大本乎平居至漏之隐而充极扵天地鬼神之着以爲圣贤之书由汉以来诸儒诵而传之得至扵今其师弟子颛门相尚虽卒莫得其要然而古人之遗制前哲之绪言存乎其间盖有不可废者自濂洛之说行朱子祖述发明学者知趋乎道德性命之本廓如也而从事扵斯者诵习成语惟日不足所以愽文多识之事若将略焉矧近世之弊好爲卤莽其求扵此者或未切于身心而放诸彼者曾弗及扵详愽扵是传註之所存者其舛伪牴牾之相承既无以明辩其是非而名物度数之幸在者又不察其本原诚使有爲扵世何以征圣人制作之意而爲因革损益之器哉先生盖有忧之故加意扵仪礼周官大小载之记及取九经洼䟽正意之文据事别类而録之谓之九经要义其志将以见夫道器之不离而正其臆说聚讼之惑世此正张氏以礼爲教而程氏彻上彻下之语者也録曰愚观鹤山之论而叹今之学者盖尤不忍言焉攻口耳之筌蹄则传註有所弗视取仕进之捷径则名物若罔闻知其失不知抵于何所而后已也前此尚有存心讲学一时聚而非之迄今廖廖无闻卒莫之恠而惟日趋扵浅近卑陋其䧟溺人心亏损治道非浅浅也魏氏之忧孰能惕然悚惧乎此録之所以孳孳而不息也元许鲁斋先生衡弘毅出扵天性自得河洛之学扵雪斋姚枢之门所在林立盛德之声昭闻时南北未一世祖得闻帝王之道实先生启之儒道赖以不坠故世祖不爱名爵以起天下之士力辞执政任胄监其教也始扵小学以及四书而后进于易诗书春秋耳提面命莫不以孝弟忠信爲本人皆化之父以是训其子兄以是朂其弟且不止各因其材又随其所至而渐进之因其所明开其所蔽而纳诸善时其动息而施张之愼其萌蘖而防范之日渐月渍不自知其变化也以是凡及门者恩同父子能自立爲世用矣又言爲学治生爲先苟生理不足则扵爲学之道有所防彼旁求妄进及作官嗜利者殆亦窘扵生理之所致也士君子当以农务爲主啇贾虽爲逐末亦有可爲者果处之不失义理姑济一时亦无不可若以教学与作官规图生计恐非古人之意也録曰普人有比仲平于子云介甫者岂其然哉彼时与事皆非若二人者何也子云之时天无二日而莽之匿情可测也如是而爲逄萌谯玄亦云可矣神宗之世民无二王而安石之私意可略也如是而曰内华外夷斯其严矣衡生四海分裂之时目击奸邪误国之事正所谓夷秋之有君不如诸夏之无而可责以悖春秋之义蹈剧秦之辙乎观其自建元以来十被召㫖卒不肯枉尺直寻力辞中书以就大学未尝干以僣王猾夏之议而惟孳孳与人爲善之心盖可识矣若衡者其亦辛中之不幸而非行险以侥倖之谓也国朝薛文清公瑄自幼讲明周程张朱之学叹曰此道学正脉也专心扵是至忘寑食及长刚方正大处己接物不诡随屈挠尝曰读书穷理须实见得然后验扵身心体而行之不然无异扵买柜而还珠也拳拳以复性爲教曰此程朱喫紧爲人处六经四书性之一字括尽孟子之后道不成只是性不明故其学心印濂洛神会洙泗自一心一身推之万事万物然后约之以归扵一常瞑目端坐思索有得欣然见扵颜面盖已至扵乐之之境矣若夫风灵之乐鸢鱼之咏独知自诣举目可见眞可与㸃尔同逰吟弄同适也及乎辞受取与仕止久速光明峻洁鲁斋之后未见其伦其飘然脱洒无所顾虑虽刘静脩凤凰翔于千仞之气象又何尚焉録曰国朝理学之儒自汪环谷赵考古宋潜溪方正学而后有薛文清吴康斋杨文懿丘文庄至成化间彬彬辈出若罗一峯章枫山黄未轩庄定山贺医闾又有胡敬斋邹立斋陈白沙陈布衣周翠渠张东白其时可谓盛矣然皆未有以见其渊源所自道统所归其没也亦未见其传授所指派业所分若周程张朱何王金许意者道学大明人自分朱陆家自爲游杨抑灭以其天资近似者爲功不由师传默契道体乎今观敬轩惓惓以复性爲要自一心一身推之万事万物而复约之以归扵一可谓得圣学之本矣故特録之俾有志者循是而入不惟程朱之事业易见而孔颜之传授亦不外是矣弘道録府四义君臣之义尧曰咨尔舜天之历数在尔躬允执其中四海困穷天禄永终録曰中之一字自尧始发廼道统之渊源也盖君臣之义匪但尊卑相属各分相临而已天之所不能清地之所不能宁鬼神所不能信日月所不能明莫匪赖之故必有叅乎三极之道以作配干坤而通贯会同充塞洋溢乎其间然非私智穿凿而爲之也自吾决之乎性善而有不偏不倚无过不及之理廼天命所当然精㣲之极致惟至圣斯允执之如天运扵上而天之历数无能外矣苟无是则与天地之广兆民之衆漠然不相干摄安保四海之不困穷天禄之不永终此其提纲挈领继天立极而开万古君臣第一义也舜命禹曰人心惟危道心惟㣲惟精惟一允执厥中録曰此中之一义折之愈精而不乱探之愈深而不穷求之愈亲而不费参之愈约而不繁者与夫尧之一言至矣尽矣而舜复益之以三言者非有所加也未至扵钦明文思与濬哲文明未免天理人欲混爲一涂相去之间所争毫末而毫釐之差千里之谬此其忧道之主用功之切后世明君贤臣所当熟察也大禹谟曰后克艰厥后臣克艰厥臣録曰此陈谟第一言舜禹身有之故言之亲切而有味也舜自侧微至扵征庸历试至扵居摄归格至扵陟方其间若七政之齐百揆之緫九官之命四凶之诛何自而易易乎至禹尤有甚焉水土之勤痛扵匪父胼胝之劳成扵弗子八年之鳏扵靡室四乘之苦甚扵匪躬苟以易心乘之何救扵覆辙耶是故㫖酒之恶慾克也分阴之惜时克也声律身度己克也左绳右矩治克也一馈十起勤克也一沐三握愼克也自劳心焦恩以至扵吾无间然者何莫非难事耶呜唿艰则治不艰则乱艰则安不艰则危他日夫子喫紧而言曰一言兴邦一言丧邦吁可不虑哉臯陶曰无教逸欲有邦竞竞业业一日二日万几无旷庶官天工人其代之録曰臯陶之意尽其愈勤而愈密耶未克艰者心也而所以尽之其万几乎今夫天一昼夜之间周天三百六十五度四分度之一其日月之旋转星辰之运动阴阳之交错五行之聚散何啻其万分耶犹之扵君也一日二日之间由寑兴洒扫以至车马戎兵由常伯亵御以至夷狄蛮貊其朝廷之治乱生民之休戚社稷之安危天下之盛衰何啻其万殊耶然皆系于一念心思之㣲动扵善则无有不善而万绪皆理矣动扵不善则无有扵善而万事皆非矣是故竞竞以守之业业以持之必使几之在我者无一发之私无毫釐之差是虽纷纭轇轕万有不齐一以贯之而无遗矣此天工人代之意合内外而一之也益稷曰臣哉邻哉邻哉臣哉録曰有天则有地地附乎天者也有君则有臣臣依乎君者也天一气而已至扵生生之所以着物物之所以繁天者乔者飞者潜者峙而载者振而流者周徧广阔磅礴深厚无乎不至皆地之功也君一人而已至扵朝廷之所以正万国之所以匡用人行政安上治民上而三光下而群生外而四夷远而八荒莫不咸宜皆臣之功也此君臣之义无所迯扵天地之间而虞廷陈谟首发臣哉邻哉之㫖且反覆申重极其咏叹爲人上者所当㴠泳而弗失也帝曰臣作朕股肱耳目予欲左右有民汝翼予欲宣力四方汝爲予欲观古人之象日月星辰山龙华虫作会宗彝藻火粉米黼黻絺绣以五采彰施于五色作服汝明予欲闻六律五声八音在治忽以出纳五言汝聴録曰自股肱耳目之义着而后元首腹心益见其可亲非但理之当然亦势之必然也今夫手足痿痺谓之不仁其目不明则不成人人之一身可缺一乎必若身之使臂臂之使指外有耳目之德内有聦明之实而后能戴天履地而爲人苟无是则一物无所见一步不可行矣惟君也亦然是故有股肱然后能翼然后能爲有耳目然后能明然后能聴而周身之用全故治天下可运之掌也然其义在扵自明其德诗不云乎不明尔德时无背无侧尔德不明以无倍无卿呜唿其知愼哉予违汝弼汝无面从退有后言钦四邻録曰面从岂爲臣之得已哉设若刀锯在前𣇄镬在后犹之可也然且决术扵立谈之顷逢君扵指顾之间惟知其言而莫予违而不顾理之可否事之得失吁一至此也后言岂人君之乐从哉或者因人转移随事纳约犹之可也然且要结扵私交之际指衅扵庭论之间甚者拾己徃之绪余证在已之曲说吁一至此也盖由爲君者不尊弼直之义爲臣者不敬臣邻之职而尔汝之间偏听独任岂知朝廷者衆人之朝廷天下者天下之天下奚以一人之向背而决万事之是非乎益曰吁戒哉儆戒无虞罔失法度罔逰于逸罔淫于乐任贤勿贰去邪勿疑疑谋勿成百志惟熙罔违道以干百姓之誉罔咈百姓以从己之欲无怠无荒四夷来王録曰尔无面从退有后言者大廷之上百官之前批逆鳞犯忌讳所以遏人欲扵将萌存天理扵既灭也戒哉儆戒无虞者广厦之下细旃之上明君在前拂士在后所以致治扵未乱保邦扵未危也四夷之来王不曰兵坚甲利而曰任贤去邪一志齐虑益之志可以见矣其来有苗之格而动天心之届岂偶然之故哉盂子曰汤执中立贤无方録曰尧舜禹但言执中而不言立贤盖唐虞之际有八元八恺九官十二牧济济相让克满于廷汤之时聿求元圣而且五就汤五就桀苟非三使徃聘乌能幡然而起此推位让国与推亡固存之所由异而反之以至扵圣与精一以致其中者同是一轨也欤汤诰曰聿求元圣与之同力又曰眷求一德俾作神主録曰此可见相道之隆重而汤之自任亦不可诬也不徒曰圣而曰元圣不徒曰德而曰一德盖与天地立心生民立命先天而天弗违后天而奉天时故曰与之同力俾作神主岂若后世好臣其所教而不好臣其所受教则扵君道亦寻常卑近而已无恠乎其自圣也万章问曰伊尹以割烹要汤有之乎孟子曰伊尹耕扵有莘之野而乐尧舜之道焉非其义也非其道也禄之以天下弗顾也系马千驷弗视也非其义也非其道也一介不以与人一介不以取诸人汤使人以币聘之嚣嚣然曰我何以汤之聘币爲哉我岂若处𤱶畆之中由是以乐尧舜之道哉汤三使徃聘之既而幡然改曰与我处𤱶畆之中由是以乐尧舜之道吾岂若使是君爲尧舜之君哉吾岂若使是民爲尧舜之民哉吾岂若扵吾身亲见之哉天之生此民也使先知觉后知使先觉觉后觉也予天民之先觉者也予将以斯道觉斯民也非予觉之而谁也思天下之民匹夫匹妇有不被尧舜之泽者若已推而内之沟中其自任以天下之重如此故就汤而说之以伐夏救民録曰四岳之举而犹历试诸艰者尧非得已也家难而天下易家亲而天下踈舜可禅乎吾兹试矣三聘之及而犹嚚嚚自得者尹非不恭也故将大有爲之君必有所不召之臣其尊德乐道不如是不足与有爲也此三聘之礼诚哉人主之高致帝王之盛节如是而犹有割烹要汤之讥出处之际可不愼哉又曰尹何以乐尧舜之道耶尧舜之道性分所固有奚吾而存奚人而亡人惟不自重也扵贫贱戚戚焉贫贱而已耳饭糗茹草何物乎扵富贵汲汲焉富贵而已耳木石鹿豕何事乎是故莫大扵精一执中而非义非道办之何精莫难扵有天下而不与而一介千驷守之何固莫急扵存心天下而先知觉后知先觉觉后觉视之何亲莫先扵加志穷民而天下之民匹夫匹妇任之何切是岂虚谈假设以欺世盗名哉厥后孟夫子庶几任之其曰人知之亦嚣嚣人不知亦嚚嚚即三辞徃聘之心也曰穷不失义达不离道即天下弗视之心也曰中天下而立定四海之民即非予而谁之心也曰得志泽加于民逹则兼善天下即自任之重之心也奈何战国之不三代惠宣之不成汤只见三宿出昼而未闻三聘入疆也可慨夫说命曰朝夕纳诲以辅合德若金用汝作砺若济巨川用汝作舟楫若岁大旱用汝作霖雨録曰砺者他山之石可以攻玉也舟者济险举难利涉大川也霖者谏行言听膏泽下扵民也是三者相之道也然亦有若金而变革者有若丹而胥溺者有若旱而共焚者故人君苟得其相则何事不济苟不得其相则岂惟瞑眩厥疾终膏盲吾忧矣岂惟自伤厥足终袒裼吾惧矣此録之深意也说复于王曰惟木从绳则正后从谏则圣録曰木从绳者规矩方圆之至也后从谏者圣人人伦之至也三代守成之主克即负荷不坠厥绪端赖扵此唐之太宗尝举以训太子庶几可与言者他日又曰木心不正脉理皆邪呜唿斯木也其诸异乎从绳之木也欤孔子曰三分天下有其二以服事殷周之德其可谓至德也已矣録曰孔子之称文王盖有见扵賛易也干爲天爲君爲上爲冠爲首坤爲地爲臣爲下爲履爲足臣之不可加扵君犹地之不可加扵天下之不可加扵上履之不可加于冠足之不可加扵首皆圣人賛易之义也虽曰天与之人归之吾宁含章焉吾宁履霜焉此其立心之含弘处己之光大御物之贞顺德福之无疆果何所纪极何所限量乎故不惟曰德而曰至德史称西伯阴行善者可不待难而自释矣史记武王伐纣伯夷叔齐叩马而谏左右欲兵之太公曰此义人也扶而去之録曰愚观夷齐之谏至今凛凛犹有生气然卒不能已扵伐纣之师则义士之言果安用乎曰非也天理之所以常存而人心之所以不死皆以人之一言立扵天地之间也夫苟兴周矣苟胜殷矣不期而会矣上帝临汝矣然而天尊地卑之谊实在也扵此而无片言及之干之策不几扵息君之分不几扵亡乎故不得已而争之争非能止殷之亡所以存殷之心亦非能遏周之兴所以扶周之理也岂非天地间不可泯没不可澌尽之元气欤或以爲匹夫不可夺志其君之所许夷齐之所不许则其道狭矣武成天佑下民作之君作之师惟其克相上帝宠绥四方有罪无罪予曷敢有越厥志録曰泰誓既以作民父母阵扵前武成复以作之君师陈扵后言何复欤曰非也天以仁育万物以义正万民由前之言仁则能尽夫义由后之言义所以行夫仁也是故非天子不敦典庸礼不命德讨罪受既爲天子矣乃反而力行无度昏弃厥祀则典礼何在罪人以族官人以世则命讨何在扵此而不得克相者以宠绥之则天地之聪息而万物之灵蔑矣此天地之大义待君师而后行世㣲武王则一日不可治一事不可理一步不可安一夫不可能苟有一毫利天下之心则厥罪惟均又安能保其无越志乎乃反啇政政由旧释箕子之囚封比干之墓式商容之闾散鹿台之财发鉅桥之粟大赍于四海而万姓悦服録曰此胜殷之始其施爲气象扵汤而有光也夫啇政之旧即周政之新者也箕子传道所在不可一日无啇容礼法所存不可一日废比干直道所系不可一日誳百姓天心所向不可一日踈散财非私恩也所以富天下也大赍非愽施也所以富善人也此所以万姓而悦服也列爵惟五分士惟三建官惟贤位事惟能重民五教惟食丧祭惇信明义崇德报功垂拱而天下治録曰此造周之终其施爲气象视古爲无忝也夫皇极之敷言即此篇之本末也既富方谷则爵土不可玩近天子之光则贤能不可虚钖厥庶民则五教不可轻入政厚生则民食不可后敦明信义王道荡荡也崇德报功王道平平也此所以垂拱而天下治也周官王曰若昔大猷制治于未乱保邦于未危唐虞稽古建官惟百内有百揆四岳外有州牧侯伯庶政惟和万国咸宁夏啇官倍亦克用又明王立政不惟其官惟其人令予小子祗勤于德夙夜不逮仰惟前代时若训廸厥官立太师太傅太保兹惟三公论道经邦燮理阴阳官不必备惟其人少师少傅少保曰三孤二公弘化寅亮天地弼予一人冢宰掌邦治统百官均四海司徒掌邦教敷五典扰兆民宗伯掌邦礼治神人和上下司马掌邦政统六师平邦国司㓂掌邦禁诘姦慝刑暴乱司空掌邦土居四民时地利六卿分职各率其属以倡九牧阜成兆民録曰此成王所得扵周公之论道而爲万世不刊之令典也夫周官之书三公六卿而一言蔽之曰官不必备惟其人周礼之建各属三百有六十而一言蔽之曰不惟其官惟其人公之意可以见矣而何以学周礼者之纷纭而不一也夫公之所建者制也所周者意也玩其制师其意斯可矣按其骏索其斑非善学者之意此録止及扵周官也学古入官议事以制政乃不迷其尔典常佐之师无以利口乱厥官蓄疑败谋怠忽荒政不学墻面莅事惟烦戒尔卿士功崇惟志业广惟勤惟克果断乃罔后艰位不期骄禄不期侈恭俭惟德无载尔伪作德心逸日休作伪心劳日拙居宠思危罔不惟畏弗畏入畏推贤让能庶官乃和不和政庞举能其官惟尔之能称匪其人惟尔不任録曰此所谓不惟其官惟其人也夫官虚器也人实用也所谓惟其人者则必幼而学之壮而行之此造士之标凖也其进于是则必功崇业广不骄不侈作德日休居宠思危此大臣之体叚也至扵推贤让能举能其官则是官之职治永永而无斁矣是道也惟周公信能任之惟成王信能行之后世有作不可尚矣周礼冢宰以八柄诏王驭群臣一曰爵以驭其贵二曰禄以驭其富三曰废以驭其罪四曰置以驭其行五曰诛以驭其过六曰生以驭其福七曰予以驭其幸八曰夺以驭其贫録曰谓之柄者所秉执以起事王者御九有而齐之扵手也谓之驭者所操纵以致远王者驱一世而内之扵善也天无福善祸淫不能使人畏君无赏善罚恶不能使人服其畏者非其所爱者也其报者非其所私者也王天王也官天官也天无私覆圣人岂有私好哉无私好亦无私恶是故爵必称其德禄必称其功置必当其贤生必当其劳随物付之非我所由也予必当其善夺必当其罪废必称其辜诛必切其过人自求之非已所千也故能不劳余力而振起九有不废精神而驰驱一世若乃爵之禄之随其所好当废当夺私其所憎则是乱本而非操柄也朽索而非六驮也本以诏王而反以速祸将安所用扵天官乎此宰天下之第一义不可以不知也大司徒以乡八刑紏万民一曰不孝之刑二曰不睦之刑三曰不婣之刑四曰不弟之刑五曰不任之刑六曰不恤之刑七曰造言之刑八曰乱民之刑録曰八刑而必及扵造言乱民者夫言必及义非所谓之造也惟夫谗佞邪慝之徒人所公是也而非之人所公非也而是之而人之好爲不义者入之而难解则天下被其害矣诗所谓无纵诡随以谨无良者也行而有常非所谓乱也惟夫行险侥倖之辈蔑弃纲常以图非望之及悖乱物则以速称心之谋而民之善爲虺蜴者从之而莫痊则率土罹其祸矣诗所谓民今方殆视天梦梦者也此上世之所必诛也檀兮事君有犯而无隐左右就养有方服勤至死方丧三年録曰君何以必有犯乎盖君之一心万几攸萃恩可以造人之命威可以制人之生进可以措天下扵安退可以置天下扵危不得已而有言乃死生安危所系故谓之犯也臣何以必有方乎盖臣之从君死生所以心虽无穷而分则有限事虽至广而力则难干故大不可以侵小下不可以侵上不得已各司其事乃吉凶荣辱所关故谓之方也夫左右者职也无隐者必也以有方对无隐职虽各异而犯则相同然则自诿无官守无言责与绳人以出位皆非也岂服勤之道哉无逸周公曰呜唿君子所其无逸先知稼穑之艰难乃逸则知小人之依相小人厥父母勤劳稼穑厥子乃不知稼穑之艰难乃逸乃谚既诞否则侮厥父母曰昔之人无闻知周公曰呜唿我闻曰昔在殷王中宗严恭寅畏天命自度治民只惧不敢荒寍肆中宗之飨国五十有五年其在高宗时旧劳于外爰暨小人作其即位不敢荒寍嘉靖殷邦至于小大无时或怨肆高宗之飨国五十有九年其在祖甲爰知小人之依能保惠于庶民不敢侮鳏寡肆祖甲之飨国三十有三年自时厥后立王生则逸不知稼穑之艰难不闻小人之劳惟耽乐之从自时厥后亦罔或克寿或十年或七八年或五六年或三四年周公曰呜唿厥亦惟我周太王王季克自抑畏文王卑服即康功田功自朝至于日中昃不遑暇食文王受命惟中身厥飨国五十年周公曰呜唿继自今嗣王则其无淫于观于逸于逰于田以万民惟正之供无皇曰今日耽乐乃非民攸训非天攸若时人丕则有愆无若殷王受之迷乱酗于酒德哉周公曰呜唿我闻曰古之人犹胥训告胥保惠胥教诲民无或胥诪张爲幻否则厥心违怨否则厥口诅祝周公曰呜唿自殷王中宗及我周文王兹四人迪哲厥或告之曰小人怨汝詈汝则皇自敬德厥愆曰朕之愆允若时不啻不敢含怒周公曰呜唿嗣王其监于兹録曰此周公告成王第一义也夫天下至鄙者莫如稼穑至劳亦莫如之而至益于民亦莫如之及其至也躬稼而有天下则至仁亦莫如之此天命去留之本人心向背之源寿命脩短之根德福广狭之验自祖宗来积功累仁千有余年未始一日忽忘之也然或不知小民之情则亦非迪哲之道盖好逸者民之常情也又必胥训告胥教诲略其怨詈诅祝之愚而惟反己自责则无逸之德通乎上下岂惟成王所当监哉后贤后王莫不然也岂惟后贤后王万世君臣亦莫不然故各以呜唿发之所以深致其叹息兴起之意云周公以成王未知稼穑之艰难故陈后稷公刘风化之所由使瞽曚朝夕讽咏以教之其诗曰七月流火九月授衣一之日觱发二之日栗烈无衣无褐何以卒岁三之日于耜四之日举趾同我归子馌彼南畆田畯至喜七月流火九月授衣春日载阳有呜仓庚女执懿筐遵彼㣲行爰求柔桑春日迟迟采蘻祁祁女心伤悲殆及公子同归七月流火八月萑苇蚕月条桑取彼斧斨以伐远杨猗彼女桑七月鸣鵙八月载绩载玄载黄我朱孔阳爲公子裳四月秀葽五月鸣𧍯八月其获十月陨萚一之日于貉取彼狐狸爲公子裘二之日其同载纉武功言私其豵献豜于公五月斯螽动股六月莎鸡振羽七月在野八月在宇九月在户十月蟋蟀入我牀下窒熏鼠塞向墐户嗟我归子曰爲改岁入此室处六月食欝及薁七月亨癸及菽八月剥枣十月获稻爲此春酒以介眉寿七月食瓜八月断壶九月菽苴采茶薪樗食我农夫九月筑场圃十月纳禾稼黍稷重穋禾麻菽麦嗟我农夫我稼既同上入执宫功昼尔于茅宵尔索绹亟其乘屋其始播百谷二之日凿氷冲冲三之日纳于凌阴四之日其蚤献羔祭韭九月肃霜十月涤场朋酒斯响曰杀羔羊跻彼公堂称彼兕觥万寿无疆録曰此诗与无逸相表里观其一字一义小民知之君子亦知之及其至也圣人有所未尽眞经天纬地之文彻上彻下之语且不以直陈于前而使人讽咏扵其侧贤扵法语之言矣夫歌咏所以养其性情以王之幼冲血气尚未定也而瞽蒙奉之则宫人私侍远矣古人之诗如今之歌曲而朝夕陈之则盘乐怠傲蔑矣此古之诏王者不必远其声色而声色自远不必絶其逰畋而逰畋自絶不必辍洗止辇而自不觉其入之深不必犯颜谏诤而自不觉其聴之熟三伐守成之令主岂易得哉召康公从成王逰歌扵卷阿之上因王之歌而作此以爲戒曰有卷者阿飘风自南岂弟君子来㳺来歌以矢其音伴奂尔游矣优㳺尔休矣岂弟君子俾尔弥尔性似先公酋矣尔土宇皈章亦孔之厚矣岂弟君子俾尔弥尔性百神尔主矣尔受命长矣茀禄尔康矣岂弟君子俾尔弥尔性纯嘏尔常矣有冯有翼有孝有德以引以翼岂弟君子四方爲则颙颙卬卬如圭如璋令闻令望岂弟君子四方爲网凤凰于飞翙翙其羽亦集爰止蔼蔼王多吉士维君子使媚于天子凤凰于飞翙翙其羽亦传于天蔼蔼王多吉人维君子命媚于庶人凤凰鸣矣于彼高冈梧桐生矣于彼朝阳菶菶萋萋雝雝喈喈君子之车既庶且多君子之马既闲且驰矢诗不多维以遂歌録曰尚论古人惓惓忠爱其君至于周成蔑以加矣然观其所以爲戒者一则卷阿可乐之地飘风可乐之景二则因歌爲戒非有𦀕切之意矢诗不多非有急迫之言先之以歆动之私终之以太平之瑞此古之圣贤言不废而道相成使其君聴之自然优㳺厌饫而不觉其心契之深者呜唿心契而言可忘矣其扵俨戒乎何有弘道终弘道録府五义君臣之义康王之诰王出在应门之内太保率西方诸侯入应门左毕公率东方诸侯入应门右皆布乘黄朱宾称奉圭兼币曰一二臣卫敢执壤奠皆再拜稽首王义嗣德答拜太保暨芮伯咸进曰敢敬告天子皇天改大邦殷之命惟周文武诞受姜若克恤西土惟新陟王毕恊赏罚戡定厥功用敷遗后人休今王敬之哉张皇六师无坏我高祖寡命王若曰庶邦侯甸男卫惟予一人钊报诰昔君文武丕平富不务咎底至齐信用昭命于天下则亦有熊罴之士不二心之臣保乂王家今予一二伯父尚胥既顾绥尔先公之臣服于先三虽尔身在外乃心罔不在王室用奉恤厥若无遗鞠子羞録曰先儒以张皇六师似导王尚武者又曰守成之世多溺宴安而无立志皆非也国之大事在祀与戎康王受顾命之时太保奉同三祭三咤此时出厥门以俟非有异日也而首及扵张皇六师正以见国之大事此今文合扵顾命良以此也其答拜称名皆是未踰年之事故曰义嗣德非谓预见先忧扵未然说之过矣君臣王若曰君陈惟尔令德孝恭惟孝友于兄弟克施有政命汝尹兹东郊敬哉昔周公师保万民民怀其德徃愼乃司兹率厥常𢡟昭周公之训惟民其乂我闻曰至治馨香感于神明黍稷非馨明德惟馨尔尚式时周公猷训惟日孜孜无敢逸豫凡人未见圣恭不克见既见圣亦不克由圣尔其戒哉録曰愚观周公居东三年非亲自监殷也其东人怀之也则曰我觏之子衮衣绣裳又曰无以我公归兮无使我心悲兮商民扵此盖已知明德惟馨亲见圣哲之人不啻其感兴也正以君陈孝友恭敬能法圣人故命以从政而启其见贤思齐之心成王所以侍君陈至矣非谓王化顽民不求威勐刚克之夫而屡之孝友之君陈审如是君臣之道狭矣尔有嘉谟嘉猷则入告尔后于内尔乃顺之于外斯谋斯猷惟我后之德呜唿臣人咸若时惟良显哉无依势作威无倚法以削宽而有制从容以和殷民在辟予曰辟尔惟勿辟予曰宥尔惟勿宥惟厥中有弗若于汝政弗化于汝训辟以止辟乃辟纽于姦究败常乱俗三细不宥尔无忍疾于顽无求备扵一夫必有忍其乃有济有容德乃大简厥修亦简其或不修进厥良以率其或不良允升于大猷惟予一人膺受多祸録曰愚观成王之诏君陈而实以诏万世也夫明德孝友爲治之本也忠顺宽和效治之用也苟扵威福刑辟之间举措忿疾之际或失则迎合或失则偏倚责人以所不能率人以所不由取人以所不备凡此皆非尽善之道故悉举而历陈之而终归扵容忍大德焉是时成王春秋鼎盛所患不能忍不能容耳而能举以诏人则必能自勉矣不然予曰辟奚伺尔勿辟子曰宥奚伺尔勿宥而反以止辟耶毕命惟十有二年六月庚午朏越三日壬申王朝步自宗周至于丰以成周之衆命毕公保釐东郊王若曰呜唿父师惟文王武王敷大德于天下用克受殷命惟周公左右先王緌定厥家毖殷顽民迁于洛邑密迩王室式化厥训既历三纪世变风移四方无虞予一人以宁道有升降政由俗革不臧厥臧民罔攸勤惟公𢡟德克勤小物弼亮四世正色率下罔不抵师言嘉绩多于先王予小子垂拱仰成今予抵命公以周公之事徃哉旌别淑慝表厥宅里彰善瘅恶树之风声弗率训典殊厥井疆俾克畏慕申画郊圻愼固封守以康四海政贵有恒辞尚体要不惟好异啇俗靡靡利口惟贤余风未殄公其念哉惟周公克愼厥始惟君陈克和厥中惟公克成厥终三后恊心同底于道道洽政治泽润生民四夷左衽罔不咸赖扵小子永膺多福録曰愚观保釐之命非止爲殷之顽民也盖成王之制中分天下主以二伯自陜以东周公主之代之者君陈也又代之者毕公也故即位之时常率东方诸侯入应门若矣其命之者非始徃也王新即位必有告命之词而召公爲西伯独无者岂以留相天子或史阙之欤未可知也其曰毖殷顽民者原其始也曰商俗殷士者周人每事监殷岂但告命之词哉其作诗皆曰殷士肤敏有啇孙子是也其曰旌别淑慝彰善瘅恶乃爲国本务非孜孜扵殷亦非谓周公毖殷爲谨厥始君陈有容而和厥中至是始可以旌别淑慝皆註者不达经文大㫖徒以毖殷顽民洛邑一方爲主意遂使保釐之大意皆爲化殷之偏词非康王垂拱仰成之遗则也惟泥扵一偏故凡註四方无虞以康四海泽润生民四夷咸赖处殊增窒碍读者所当致思也我闻曰世禄之家鲜克由礼以荡陵德实悖天道敝化奢丽万世同流兹殷庶士席宠惟旧怙侈灭义服美于人骄淫矜侉将由恶终虽收放心闲之惟艰资富能训惟以永年惟义时乃大训不由古训干何其训録曰愚观成王之戒殷士何其切切哉夫令闻广誉施于身所以不愿人之文绣也郑子臧之冠楚得臣之缨玉皆以恶终也不特此尔甘食之性妖艳之风沉湎之慾黩货之情势所必至弟以词命之重不得以狎妮叅之故只以服羙爲言耳呜唿三代且然况后世乎此不忮不求所以难乎其选也君牙王若曰呜唿君牙惟乃祖乃父世笃忠贞服劳王家厥有成绩纪于太常惟予小子嗣守文武成康遗绪亦惟先王之臣克左右乱四方心之忧危若蹈虎尾涉于春氷今命尔予翼作股肱心膂纉乃旧服无忝祖考弘敷五典式和民则尔身克正罔敢弗正民心罔中惟尔之中夏暑雨小民惟曰怨咨冬祁寒小民亦惟曰怨咨厥惟艰哉思其艰以图其易民乃宁呜唿丕显哉文王谟丕承哉武王烈佑启我后人咸以正罔缺録曰此穆王也夫子岂与之欤曰非也臣观先朝之时非无车辙马迹也而公私之途尝分爲二道是故纲纪法度刑政礼乐大公之选也盘乐逰观声色货利己私之奉也公固不得以废私私亦不得以害公二者常并行而不悖故不至扵乱也夫子不云乎仲步圉治宾客王孙贾治军旅夫如是奚其丧向使穆王逞其私智不以君牙爲司徒而以造父爲心膂五教五典混爲一途君子小人并扵枢要则小民之怨咨孰与之图文武之谟训孰与之绍哉圣人列之扵经正以见典常之不可紊纲纪之不可缺其㫖深矣冏命王若曰伯冏惟予弗克于德嗣先人宅丕后憷惕惟厉中夜以兴思免厥愆昔在文武聪明齐圣小大之臣咸怀忠良其侍御仆从罔匪正人以旦夕承弼厥辟出入起居罔有不钦发号施令罔有不臧下民抵若万邦咸休惟予一人无良实赖左右前后有位之士匡其不及绳愆纠谬格其非心俾克绍先烈今予命汝作大正正于羣仆侍御之臣懋乃后德交修不逮愼简乃僚无以巧言令色便辟侧媚其惟吉士仆臣正厥后克正仆臣谀厥后自圣后德惟臣不德惟臣尔无昵于憸人充耳目之官迪上以非先王之典非人其吉惟货其吉若时瘝厥官惟尔大弗克祗厥辟惟予汝辜録曰此仆正也见扵周礼皆士人之职王所与朝夕逰宴左右进退之不离也其属有祭仆所与供祀隶仆所与寝兴戎仆所与御戎齐仆所与掌辂得其人则薰陶渐染纳扵善而不知不得其人则邪媚瞽惑入扵恶而罔觉自后世专用宦寺溺近亲幸而无官守言责故惟务巧言令色便辟侧媚献谀启宠崇货纳赂此扵三代之时史臣逆知其端虽以命伯冏实以训万世也岂待乱本已成而后其弊方彰乎又曰二篇之书先儒谓当时仁人君子修词立诚以劝励其臣正所以感动王也今观一则曰厥后自圣二则曰惟货其吉兹二言者受病之根也夫穆王岂瞶聩扵人下者哉其驰骋放肆必以尧舜陟方自居拒谏饰非必以禹汤贤圣自任不遑寝处必以文武忧勤自解然后悉意行之而无所忌惮矣侈心既生国谁与足此吕刑一书始终以赎罪爲言当时之重货可知矣而惓惓以绳愆纠缪望其仆臣便辟侧媚戒其耳目可谓善讽其君者矣不知伯问聴之可以爲解乎其将自任乎吾不得而知则亦无得而辜矣国语穆王将征大戎祭公谋父谏曰不可先王耀德不观兵夫兵戢而时动动则威观则玩玩则无震先王之扵民也茂正其德而厚其性阜其财求而利其器用明利害之乡以文修之使务利而避害怀德而畏威故能保世以滋大夫先王之制邦内甸服邦外侯服侯卫宾服蛮夷要服戎翟荒服甸服者祭侯服者祀宾服者飨要服者贡荒服者王日祭月祀时飨岁贡终王先之训也有不祭则修意有不祀则修言有不飨则修文有不贡则修名有不王则修德序成而有不至则修刑扵是乎有刑不祭伐不祀征不飨让不贡告不王扵是乎有刑罚之辟有攻伐之兵有征讨之备有威让之令有文告之辞布令陈辞而又不至则又增修扵德无勤民扵远以是近无不聴远无不服今自大毕伯仕之终也大戎氏以其职来王天子曰予必以不飨征之且观之兵其无乃废先王之训而王几顿乎吾闻夫大戎树惇能师旧德而守终纯固其有以御我矣王不聴遂征之得四白狼四白鹿以归自是荒服者不至録曰此幽王与弑之渐也夫履霜坚氷由非一日穆之扵康一再世耳文武之泽方隆太平之基不坠蕞尔大戎何足畏哉而不知蜂之毒酿成滔天之祸宗周沦䧟实肇扵此国语之托始亦犹夫子之意也以是爲防犹有无故而主图燕之议遂致靖康之祸者有漫然而兴北伐之师率贻厓山之忧者孟子不云乎国必自伐而后人伐之其诸耀德不观兵之谓欤厉王说荣夷公芮良夫曰王室其将卑乎夫荣公好专利而不知大难夫利百物之所生也天地之所载也而或专之其害多矣天地百物皆将取焉胡可专也所怒甚多而不备大难以是教王其能久乎夫王人者将导利而布之上下者也使神人百物无不得其极犹日憷惕惧怨之来今王学专利其可乎匹夫专利犹谓之盗王而行之其归鲜矣荣公若用周必败既荣公爲卿士诸侯不飨王流于彘録曰夫利何以能毕王室乎周之兴也一则曰散鹿台之财二则曰发鉅桥之粟而海内向风几致刑措民到于今称之及其衰也曰惟货其吉曰惟讫于富而王人渐㣲几扵列国至此下堂见诸侯矣芮伯之言切近之殷鉴欤虽然后之大圣大贤若子罕言利曾子以义爲利孟子何必曰利其意合其㫖同以世降道陵人怀私欲乃有良夫其人信哉文武之道未坠于地所以虽有夷厉幽平之难未若头会箕歛之竟亡也诗凡伯刺厉王曰上帝板板下民卒瘅出话不然爲犹不远靡圣管管不实扵亶犹之未远是用大谏天之方难无然宪宪天之方蹶无然泄泄辞之辑矣民之洽矣辞之怿矣民之莫矣我虽异事及尔同僚我即尔谋聴我嚣嚣我言维服勿以爲笑先民有言询于刍芫天之方虐无然谑谑老夫灌灌小子硚硚匪我言耄尔用忧谑多将熇熇不可救药天之方侪无爲夸毗威仪卒迷善人载尸民之方殿屎则莫我敢葵丧乱蔑资曾莫惠我师天之牖民如壎如箎如璋如圭如取如𢹂𢹂无曰益牖民孔易民之多辟无自立辟价人维藩大师维垣大邦维屏大宗维翰怀德维宁宗子维城无俾城坏无独斯畏敬天之怒无敢戏豫敬天之沦无敢驰驱昊天曰明及尔出王昊天曰旦及尔㳺衍録曰夫所谓之反者盖明明在下赫赫在上者常也上帝板板下民卒瘅者反也方难也方蹶也方虐也方懠也天之怒未久也宪宪也泄泄也谑谑也硚硚也始之意怠玩悦从也盖人之常情无深长之见远大之谋其心自以无复圣人未见可畏方且安扵苟且而不自知使能辅之以严惮匡之以正直则必有以格其妄诞之心轻躁之习辞辑而怿庶几有瘳尔惟夫小人不以大言欺之则以谀言毗之夫是其心始放欺天罔人无所不至然后诡随无良之人入而㓂虐无畏之行作善人不得有所爲而民之愁苦极矣此原其始而言也荡荡上帝下民之辟疾威上帝其命多辟天生烝民其命匪谌靡不有初鲜克有终文王曰咨咨女殷商曾是疆御曾是棓克曾是在位曾是在服天降䧟德女兴是力文王曰咨咨女殷商而秉义类疆御多怼流言以对㓂攘式内侯作侯祝靡届靡究文王曰咨咨女殷商女炰烋于中国歛怨以爲德不明尔德时无背无侧尔德不明以无陪无卿文王曰咨咨女殷商天不湎尔以酒不义从式既愆尔止靡明靡晦式号式唿俾昼作夜文王曰咨咨女殷商如蜩如螗如沸如美小大近䘮人尚乎由行内奰于中国覃及鬼方文王曰咨咨女商匪上帝不时殷不用旧虽无老成人尚有典刑曾是莫聴大命以倾文王曰咨咨女殷商人亦有言颠沛之揭枝叶未有害本宽先拨殷鉴不远在夏后之世録曰此要其终而言也夫仁暴之相去远矣然非天之降才尔殊也其所以䧟溺其心者然也而末流遂至扵炰烋内奰蜩螗沸羙孔子不云乎纣之不善不如是之甚也是以君子恶居下流天下之恶皆归焉是时法度世臣自周召而下茅与凡芮与祭皆与国同休戚者也其号不得不深痛不得不切故曰疾风知劲草板荡识忠臣千古之下寍不再三嗟叹周宣王内有拨乱之志过灾而惧侧身修行欲消去之天下喜扵王化复行百姓见忧仍叔作诗美之曰倬彼云汉昭回于天王曰扵乎何辜今之人天降丧乱饥馑荐臻靡神不举靡爱斯牲圭璧既卒宁莫我聴早既太甚藴隆虫虫不殄禋祀自郊徂宫上下奠瘗靡神不宗后稷不克上帝不临耗斁下土宁丁我躬旱既大甚则不可推竞竞业业如霆如雷周余黎民靡有子遗昊天上帝则不我遗胡不相畏先祖于摧旱既大甚则不可汨赫赫炎炎云我无所大命近止靡瞻靡顾群公先正则不我𦔳父母先祖胡宁忍予旱既大甚涤涤山川旱寇爲虐如惔如焚我心惮暑忧心如熏群公先正则不我闻昊天上帝宁俾我遯旱既大甚黾勉畏去胡宁瘨我以旱憯不知其故祈年孔夙方社不莫昊天上帝则不我虞敬恭明神宜无悔怒旱既大甚散无友纪鞠哉庶正疚哉家宰趣马师氏膳夫左右靡人不周无不能止瞻仰昊天云如何里瞻仰昊天有嘒其星大夫君子昭假无赢大命近止无弃尔成何求爲我以戾庶正瞻仰昊天曷惠其寍録曰此宣王中兴之本也夫视民如伤文祖之实心也大司徒以荒政十有二聚万民周礼之实事也以实心求实事安得不竞竞业业如惔如焚乎此见先王不以常数爲解不以冥漠爲辞而必以身当之然后鞠哉庶正疚哉冢宰靡人不周无不能止一有懈怠之心吾见三事大夫莫肯夙夜邦君诸侯莫肯朝夕又安能以定衆正乎然则汉武帝水旱常数之言宋神宗天变不足畏之说皆其自悮非人悮之也呜唿执热而不濯者无已时也遇灾而知惧者不旋踵也此蹶然颠拨与勃然中兴不可同语也矣周室中衰万民离散而宣王能劳来还定安集之流民喜之而作诗曰鸿鴈于飞肃肃其羽之子于征劬劳于野爰及矜人哀此鳏寡鸿雁于飞集于中泽之子于垣百堵皆作虽则劬劳其究安宅鸿雁于飞哀鸣嗷嗷维此哲人谓我劬劳维彼愚人谓我宣骄録曰此宣王中兴之政也夫有忧勤惕厉之心而后有劳来安集之政小雅之先六月功之首也斯録之及鸿鴈义之最也与民亦劳止蜩螗沸美者异矣大夫刺幽王曰王月繁霜我心忧伤民之讹言亦孔之将念我独兮忧心京京哀我小心癙忧以痒父母生我胡俾我瘉不自我先不自我后好言自口莠言自口忧心愈愈是以有侮忧心惸惸念我无禄民之无辜并其臣仆哀我人斯于何从禄瞻乌爰止于谁之屋瞻彼中林侯薪侯蒸民今方殆视天梦梦既克有定靡人弗胜有皇上帝伊谁云憎谓山盖卑爲罔爲陵民之讹言宁莫之惩召彼故老讯之占梦具曰予圣谁知乌之雌雄谓天盖高不敢不局谓地盖厚不敢不蹐谁号斯言有伦有眷哀今之人胡爲虺蝪瞻彼坂田有莞其特天之杌我如不我克被求我则如不我得执我仇仇亦不我力心之忧矣如或结之今兹之正胡爲厉矣燎之方扬寍或灭之赫赫宗周褒姒灭之终其永怀又窘阴两其车既载乃弃尔辅载输尔载将伯助予无弃尔辅员于尔辐屡顾尔仆不输尔载终踰絶险曾是不意鱼在于沼亦匪克乐潜虽伏矣亦孔之昭忧心惨惨念国之爲虐彼有㫖酒以有嘉殽洽比其邻昏姻孔云念我独兮忧心慇慇佌佌彼有屋䔩䔩方有谷民今之无禄天天是椓哿矣富人哀此惸独録曰板荡之所谓忧谴告之时也此诗之所谓忧忘予之时也桑柔之所谓㓕乱生之日也此诗之所谓灭倾城之日也盖厉惟贪暴至幽复以淫德极之此所以局天蹐地而若无所容乎抑此诗既以褒姒犯其人又以臣仆犯其讳尚不以诽谤妖言罪之使无骨肉之变犬戎之祸未可必也奈何辐败轮折竟莫之止天之仁爱卒无以胜人之昏惑也岂不哀哉十月之交朔日辛卯日有食之亦孔之丑彼月而㣲此日而㣲今此下民亦孔之衰日月告㓙不用其行四国无政不用其良彼月而食则维其常此日而食于何不臧爗爗震电不宁不令百川沸腾山家崒崩高岸爲谷深谷爲陵衰今之人胡憯莫惩皇父卿士番维司徒家伯爲宰仲允膳夫聚子内史蹶维趣马楀维师氏艳妻煽方䖏抑此皇父岂曰不时胡爲我作不即我谋彻我墻屋田卒污菜曰予不戕礼则然矣皇父孔圣作都于向择三有事亶侯多藏不愸遗一老俾守我王择有车马以居徂向黾勉从事不敢告劳无罪无辜谗口嚣嚣下民之孽匪降自天噂沓背憎职竞由人悠悠我里亦孔之痗四方有羡我独居忧民莫不逸我独不敢休天命不彻我不敢傚我友自逸録曰按周礼三公论道六卿分职未有所谓相臣也幽王扵六卿之外更爲都官以总六官之事非相臣而何以皇父一人而变乱成法遂致日食之变且扵纯阳之月焉盖幽王昏德不振加灾扵小民致土木私兴而不息羣臣朋比以相从国之危亡能几何哉呜唿厉王之时典刑未废幽王之世一老不遗厉王之时专利在己幽王之世封殖自人此王身致乱虽同而王室存亡各异欤周室东迁大夫行役过故宗庙宫室尽爲禾黍悯宗社之倾覆徬徨不忍去作诗曰彼黍离离彼稷之苗行迈靡靡中心摇摇知我者谓我心忧不知我者谓我何求悠悠苍天此何人哉録曰夫子扵春秋曰知我者其惟春秋乎罪我者其惟春秋乎与诗知我者谓我心忧不知我者谓我何求有以异乎曰无以异也夫东迁之变非小变也以天王则被弑以臣子则被辱以社稷则被残以宗庙则被毁自开辟以来未始有之大变也而当时付之不问君安扵事仇臣安扵忍耻天地闭而不知辟人心亡而不知启彼岂不覩黍之离离而谓我何求哉盖以伤王政之不纲惧天讨之遂废是以欲进而不能前也其知我者谓我见黍离而感叹覩宫庙而兴悲不知我者谓我以一大夫而冒膺存亡之运过计宗社之规思欲爲其所难爲効其所难効故曰谓我何求然其实不可顷刻而忘扵怀也故复唿天而叹其其叹非爲己求非出位吾夫子删诗之时深契其意故亦云然以见春秋之不可已亦大夫行迈之不可遏也其㫖深哉春秋鲁隐公元年春王正月録曰诗亡然后春秋作作春秋所以教天下万世之义也而义何自而托始乎是时王者不作诸侯放恣政教号令不及扵天下是故诸侯各纪其年不奉天子之正朔矣列国各书其事不遵王者之无外矣此何等时也邵子曰五霸之时如冬如冬者地气不升天气不降闭塞而成抑何以望其复春耶虽以子贡之贤智尚欲去告朔之饩羊夫子告之曰尔爱其羊我爱其礼是礼也中国所以不类扵夷秋不道所以不同扵禽兽何也夷狄不知有君禽兽不知有春可以人而不如之哉正次王王次春凛乎大一统之㫖犯之者不赦之诛也僣之者不韪之罪也纲常正而体统尊人纪立而礼义出君臣大义与天地并存而不失矣弘道録弘道録府六义君臣之义史记汉王南渡平阴津至洛阳新城三老董公遮说王曰臣闻顺德者昌逆德者亡兵出无名事故不成故曰明其爲贼敌乃可服项羽爲无道放杀其主天下之贼也夫仁不以勇义不以力大王宜率三军之衆爲之素服以告诸侯而伐之扵是王爲义帝发䘮告诸侯曰天下共立义帝今项羽放杀之寡人亲爲发丧兵皆缟素悉发関中兵收三河士南浮江汉以下愿从诸侯王击楚之杀义帝者録曰此有汉四百二十年之天下其宏纲大义昭如日星者端在此举惜乎元功之次不及録之遂使新城之名泯泯以至扵今也惜哉又曰汉昭烈之不能混一也宜哉夫兵出无名事故不成名其爲贼敌乃可服比万世之大计天下之大几也项之与曹声势后先相望邦之与备当时俱爲不敌也邦能名羽爲贼而备不能声操之罪何耶夫君与后义相等伦方操弑伏后之时备果能倡明大义传檄天下发丧制服正其大逆之罪明其无赦之诛然后兴兵讨伐天下之不响应曹氏之不歛手者几希矣此祖孙之一辙也不知出此而董承者区区以帝衣带中密诏与备谋诛曹操爲言呜唿密之云然岂爲人上之语哉然则三国之董异扵新城之董明矣虽然承无足责当时法正号爲能正谏孔明号爲知大体顾乃昩扵机会徒以汉贼之言表扵散关之䟽亦无益矣至朱子之修纲目明书杀后其义始明岂非千古之遗恨哉汉书高祖不修文学而性明达好谋能聴自监门戌卒见之如旧初顺民心作三章之约天下既定命萧何次律令韩信申军法张仓定章程叔孙通制礼仪又与功臣剖符作誓丹书铁券金匮石室藏之宗庙虽日不暇给规摹弘远矣録曰夫所谓规摹弘远者盖鉴于秦与新之失得也夫宽扵简天之道也秦之兴禁密若不容新之兴更制若不及至扵衡石程书不遑暇寐此扵天下之事无复漏网之虞矣而不知天之道不若是之锁锁也今夫天洪者纤者高者下者无乎不容然而未尝爽其则也人君法天以爲道操者纵者予者夺者亦无乎不有然而未尝枉其度也秦罢封建新限王田计较扵锱铢毫釐之间而不知土崩瓦裂无伺寸寸而解也太史公亦以承敝易变使人不倦善观人者矣文帝二年诏曰人主不德天示之灾以戒不治朕下不能治育群生上以累三光之明不德大矣令至其悉思朕之过失及知见之所不及匄以启告朕及举贤良方正能直言极谏者以匡朕之不逮録曰此直言极谏之始扵是贾山上䟽名曰至言然而不録者山之言谓之直可也谓之至则未也其借秦爲喻彼以爲殷鉴而不知帝之敬天勤民爱人惜费广言路崇谯让杜兴作却贡献其本心也即位未几已可槩见山之所喻皆非帝之所短也何必孳孳以人主之威非特雷霆势重非特万钧爲言哉又何必以周养千八背国之民秦受千八百国之养爲言哉当时廷臣溺扵秦之忌讳一旦覩此遂爲之瞽名曰至言以愚观之帝之所短在扵不能止至善乃安扵卑近忽扵贤圣此非小失也传曰扵止知其所止可以人而不如鸟乎所以兴起天下万世至深切矣惑扵黄老清净而不知君子无所不用其极何恠乎驰骋射猎以爲娱击兔伐孤以爲乐哉苟得伊传问召之徒与之坐而论道吾见敬之如神明信之如筮龟安在修之于家而坏扵天子之廷乎凡所以爲此者皆鄙夫之事而非圣贤之也虽然上之所求者贤也下之所应者骑也山不能爲醇儒而欲其知王道哉贾谊上䟽曰臣窃惟今之事执可爲痛哭者一可爲流涕者二可爲长太息者六若其他背理而伤道者难徧以䟽举进言者皆曰天下以安已治矣臣独以爲未也曰安且治者非愚则谀皆非事实知治乱之体者也夫抱火厝之积薪之下而寝其上火未及然因谓之安方今之势何以异此録曰文帝一时而有二贾洛阳之贾非颕川之贾比也不惟其言皆当时之切要其摭摘秦事中汉之膏育故详録之虽然爲国以礼其言不让夫子犹且哂之大廷甫临遽爲痛哭流涕长太息未免动之不以礼未善也夫树国固必相疑之执下数被其殃上数爽其忧甚非所以安上而全下也欲天下之治安莫若衆建诸侯而少其力力少则易使以义国小则亡邪心今海内之执如身之使臂臂之使指莫不制从诸侯之君不敢有异心辐辏并进而归命天子割地定制令齐赵楚各爲若干国使其子孙以次受之分地衆而子孙少者建以爲国空而置之须其子孙生者举使君之一寸之地一人之衆天子亡所利焉诚以定治而已録曰厥后晁错主父偃之议皆本扵此特以景帝不善而致乱武帝善用而致效其实生之论也夫文帝可爲之时也去分封未远大国之王老者已耄弱者未壮汉之所置传相方握其事诚以此时潜分七国之势默夺诸侯之权此不劳余力也失此不爲卒致破斧缺折之劳然则芒刀髋髀之踰岂年少而迂哉大抵汉之草创未有若封建之仓卒者周礼有大小宗之议有祖祢庙之别本宗百世爲天子支庶百世爲诸侯别子百世爲大夫然则衆建诸侯斯其常分也安有身爲王者支庶爲匹夫富者五十城或七十城贫者无立锥之地此非但势不通亦理之所必无也以帝之明孝愽爱不能讲求其故幸而生者开其端不竟其说绛灌又从而非之然则士之不遇岂非天哉岂非天哉问君遗礼义弃仁恩并心扵进取行之二岁秦而日败故家富子壮则出分家贫子壮则出赘借父耰鉏虑有德色母取箕箒立而谇语抱哺其子与公併倨妇姑不相说则反唇而相稽其慈子耆利不同禽兽者亡几尔今而遗风余俗犹尚未改弃礼义相廉耻日甚月异而岁不同矣今其甚者杀父兄矣而大臣特以簿书不报期会之间以爲大故至扵俗流失世败坏因恬而不知恠以爲是适然尔夫移风易俗使天下回心而乡道类非俗吏之所能爲也俗吏之所务在扵刀笔筐箧而不知大体陛下又不自忧窃爲陛下惜之録曰此愚所谓中汉膏育之病不可救药者也夫以古之人所以必旌别淑慝表厥宅里必彰善瘅恶树之风声必殊厥井疆俾克畏慕者岂好爲是纷纭哉诚以商俗靡靡余风未殄虽当重熙累洽之后不忘敝化奢丽之非一则曰邦之安危惟玆殷士二则曰骄淫矜侉将由恶终而周公克愼厥始君陈克和厥中毕公克成厥终更三圣贤保釐一方然后知移风易俗使天下回心而向道之难也汉之兴也始以马上得终以力笔治袭秦杂霸无乎不有甚者牵扵黄老安得不动生之痛又哉苟有成康之心求懋德克勤之老以资其垂拱仰成之功犹恐夜以继日坐而待二之无及而纷纷以年少初学目之几行而不长太息乎筦子曰礼义廉耻是谓曰维四维不张国乃灭亡使筦子愚人也则可子而少知治体则岂可不爲寒心哉奏灭四维而不张故君臣乖乱六亲戮姦人并起万民离叛凡十三岁而社稷爲虚今四维犹未备也故姦人几幸而衆心疑惑岂如今定经制使君君臣臣上下有差父子六亲各得其宜姦人亡所几幸而群臣衆信上不疑惑若夫经制不定是犹渡江河亡维楫中流而遇风波船必覆矣可爲长太息者此也録曰此爲国之切务万制之下所当深思也夫筦子吾徒所羞称也尚知礼义廉耻国之四维何以堂堂圣人之徒反不知国乃灭亡之道乎夫姦人之几幸自古而已然也宠利之所在威权之所归若蝇之无衅而趋蚁之不约而赴而况人君号招附翼之乎由是荡然无复界限羞恶之心而万物之灵反蚊蚋之不若矣其所以必至扵灭亡者盖以国之所以爲国者人而其两以爲人者心古之圣人所以必扵政贵有恒辞尚体要正欲人心截然归之乎正晓然齐之乎一而后道洽政治膏润生民四夷左衽罔不咸赖苟使无执守维持之道天下贸贸焉莫知所从人欲肆而天理灭国之丧亡无日矣此西都经制不立必致王莽之祸而后谊之言始验然则管子岂眞愚人也哉夫礼者禁扵将然之前而法者禁扵已然之后是故法之所爲用易见而礼之所爲用难知也若夫庆赏以劝善刑罚以惩恶先王岂故不用哉然而曰礼云者贵絶恶扵未萌而起教扵㣲𦕈使民日迁善而不自知也爲人主计者莫如先审取舍取舍之极定扵内而安危之萌应扵外矣汤武广大其德行六七百岁而弗失秦王治天下十余岁则大败此亡他故矣汤武之定取舍审而秦王之定取舍不审矣夫天下大器也置诸安处则安置诸危处则危汤武置天下于仁义礼乐秦王置天下扵法令刑罚此天下之所共见也是非其明效大騐耶録曰孟子曰矢人岂不仁扵亟人哉矢人惟恐不伤人亟人惟恐伤人巫匠亦然故术不可不愼也此所谓术即取舍之谓也汤武置天下扵仁义礼乐者惟恐伤人也秦王置天下扵法令刑罚者惟恐不伤人也原其初岂诚性恶哉差之毫釐而谬以千里此爲治者汲汲扵审所尚也夫以好恶形于中而后取舍定扵内圣人所以心溥万物而无心情顺万物而无情者诚以好恶之不可殉也所好或私于一天下靡然趋之所恶或䧟扵偏天下忽然向之帝非不知仁义法令之美恶特以惑扵他岐无自固之志谊非无见而云然也使帝诚有所释以更制则善以立法则顺亦何所惮而不爲哉虽然让者其事也老者其心也心不在扵作爲则只见吾之多事矣武帝元年诏举贤良方正直言极谏之士上亲策问以古今治道广川董仲舒对曰臣观天人相与之际甚可畏也自非大亡道之世天尽欲扶持全安之事在勉疆而已疆勉学问则闻见博而知益明疆勉行道则德日起而大有功道者所繇适扵治之路也仁义礼乐皆其具也故圣王已没而子孙长久安寍数百岁此皆礼乐教化之功也夫周道衰扵幽厉非道亡也幽厉不繇也至扵宣王思昔先王之德兴滞补敝明文武之功业周道粲然复兴此夙夜不懈行善之所致也録曰此天人首策也其曰勉疆去者即中庸其次致曲通大贤以下而言也自汉以来学者鲜能知之以舒之下帷发愤潜心大业所得扵勉疆者甚多也故大廷之际首以爲对非若后世摭拾陈言不切扵实学者比也而帝方且天纵椎畧思欲爲夸古迈今之务区区勉疆行道彼岂甘心效之哉抑以贾董而遇汉之文武董之勉强可行扵柔克之君而生之通达宜施扵大略之主奈何天不曲成投非所入徒使百世之下诵其言思其人论其世惜其主吁嗟慨乎爲人君者正心以正朝廷正朝廷以正百官正百官以正万民正万民以正四方四方正远近莫敢不一于正而亡有邪气奸其间者是以阴阳调而风雨时群生和而万民殖诸福之物可致之祥莫不毕至而王道终矣今陛下贵爲天子富有四海居得致之位操可致之势又有能致之资行高而恩厚知明而意美爱民而好士可谓谊主矣然而天地未应而美祥莫至者何也凡以教化不立而万民不正也夫万民之趋利也如水之走下不以教化隄防之能止也古之王者明扵此故南面而治天下莫不以教化爲大务立太学以教于国设庠序以化扵邑渐民以仁摩民以义节民以礼故其刑罚轻而禁不祀者教化行而习俗美也録曰自秦而后心学澌㓕殆尽仲舒举以爲言诚汉庭之指南也惜乎君以多慾臣以正心投之犹辕之北而望其车之南夫是而莫之省也有宋隆兴艺祖方知此论曰古之爲君鲜能正心自致无过之地朕夙夜畏惧防非窒慾庶几以德化人之义斯人也可与之论正心以正朝廷也而有宋一代之治阴阳调风雨时群生和万物殖仲舒之言孰谓果无验耶臣闻圣王之治天下也爵禄以养其德刑罚以威其恶故民晓扵礼义而耻犯其上武王行大谊平残贼周公作礼乐以文之至扵成康之隆囹圄空虚四十余年此亦教化之渐而仁义之流也今陛下并有天下而功不加扵百姓者殆王心未加焉曾子曰尊其所闻则高明矣行其所知则光大矣高明光大不在乎他在乎加之意而已愿陛下设诚扵内而致行之则三王何异哉録曰此二策也夫以人主之尊至厪再问则其意可知矣舒不能变易其说益以尊所闻行所知爲言白黑薰犹何相若哉此其所以悠然可想非若杜钦谷永之徒挟其私智迟其诈说然则一言而可知何待再厪而后变耶道者万世亡敝敝者道之失也夏尚忠殷尚质周尚文者所继之捄当用此也道之大原出扵天天不变道亦不变是以禹继舜舜继尧三圣授而守一道亡捄敝之政故不言其所损益也繇是观之继治世者其道同继乱世者其道变今汉继大乱之后若宜少损周之文政用夏之忠春秋大一统者天地之常经古今之通谊也今师异道人异论百家殊方指意不同是以上无以持一统臣愚以爲诸不在六艺之科孔子之术者皆絶其道勿使并进然后统纪可一而法度可明民知所从矣録曰此三策也夫舒之所陈尧舜三代相传之道也帝之所好权术功利文辞之言也而丞相所奏罢则又申啇韩非苏张之说也斯三者岂啻风马牛之不相及哉必欲弃百家尊孔氏盍不用仲舒之策乎勉强学问行其所知则异端邪辟之害日远而高眀光大之效日臻矣舍眞儒而远之而庄助司马相如东方朔枚臯之徒并居左右安在其崇此抑彼耶然则帝之所谓儒可知矣时帝方招致大学儒者常曰吾欲云云而汲黯爲人性倨少礼面折不能容人之过对曰陛下内多慾而外施仁义奈何欲效唐虞之治乎上默然怒变色而罢朝谓左右曰甚矣汲黯之戆也时公卿皆爲黯惧至有数黯者黯曰天子置公卿辅弼之臣宁令从讳承意䧟主于不义乎且已在其位纵爱身奈辱朝廷何録曰武帝能容黯而不能容颜异者以名利之交胜也夫嘉唐虞乐殷周者岂正言之可讳哉非乐而取之不得已也穹奢侈极嗜慾者岂交征之可辞哉非刑而威之不可得也是故多慾之言虽存于其心而反唇之讥实害于其政此或诛或否之所以异也征和四皇帝下诏深陈既徃之悔曰有日奏请远田轮台欲起亭隧是扰劳天下非所以安民也朕不忍闻当令务在禁苛暴止擅赋力本农修马复令以补缺毋乏武备而已由是不复出军而封田千秋爲富民侯以明休息富民也録曰输台罪己之诏与奉天罪已之诏同乎曰不同也武帝之悔发于本心所谓鸟之将死其鸣也哀人之将死其言也善故能一洗旧染之污以就维新之化也德宗之悟赖于陆贽所谓君子之德风小人之德草草上之风必偃故亦能反乱而爲治易危而爲安也自古言之动物声之感人未有若斯之速者信乎风云霜露变化莫测日月交蚀光辉难掩后之王者其可忽哉宣帝兴扵闾阎知民事之艰难霍光既薨始亲政事励精爲治五日一聴事自丞相以下各奉职奏事敷奏其言考试功能侍中尚书功劳当迁及有异善厚加赏赐至于子孙终不改易枢机周密品式备具上下相安莫有苟且之意録曰有啇贤圣之君所以六七作者以其旧劳于外也有周盈成之主所以善继述者亦以所其无逸也盖中人之情不见可欲则不能动所好不见可憎则不能逗所恶帝虽高材好学使不兴扵闾阎安能知民事艰难吏治得失而中兴侔德啇周乎此非但生扵忧患而玉汝于成天心益可见矣时丙吉魏相并爲丞相相好观故事数条汉兴以来国家便宜行事及贤臣贾谊晁错董仲舒等所言奏请施行之敕椽吏按事郡国及休告从家还至府輙白四方异闻或有逆贼风雨灾变郡未上輙奏言之与丙吉同心辅政吉尚宽大好礼让不亲小事时人以爲知大体爲之语曰高祖开基萧曹爲冠孝宣中兴丙魏有声后之相者莫能及焉録曰汉自萧曹以后所置丞相多旧故功臣及材官武夫目不及文艺口不谈诗书而去孙弘之徒又反曲学阿世独魏相起自贤良高弟以严毅称遭际孝宣遂能白去副封谏止征伐收霍氏之权遏淫天之势向使贾董之徒遭际如此岂负扵汉哉惜乎我躬不阅我后反行其仪是以君子恒患言之不立不患德之无邻非特丙魏之有声抑亦贾董之吐气乎上以戎狄宾服思股肱之美乃图书其人扵麒麟阁法其形貌署其官爵姓名唯霍光不名曰大司马大将军愽陵侯姓霍氏其次安世韩增赵充国魏相丙吉杜延年刘德梁丘贺萧望之苏武凡十一人皆以功德知名当世是以表而扬之明着中兴辅佐列扵方叔召虎仲山甫焉録曰麒麟阁之次盖以拥立之功爲最而所以图绘之意则以四夷宾服而思股肱之美初不以苏武之节操爲之优劣也若以爲夸示中国人才之盛则武帝之时殚心竭虑徃徃求泛驾之马𧿧𧿶之士其所以爲使絶域之计至矣而李陵卫律纷纷降虏求其一九年而不变节者独一子卿而已固足以叹中国人才之衰也使武生遗扵世宗之朝必特以不次之位奈何白鴈书迟黑头变早此武之戹会非汉之得策矧又唿韩邪之方难耶经生举业之论类非闻道之言不可以爲训成帝爲太子幸酒乐燕乐中山哀王薨太子前吊不哀元帝大恨附马都尉史丹免冠谢上意乃解及帝寝疾数问尚书以景帝时立胶东王故事史丹以亲密臣得侍疾侯上间独寝时直入卧内顿首伏青蒲上涕泣言曰皇太子以适长立积十余年名号系扵百姓天下莫不归心臣子今者道路流言以爲太子有动摇之议审若此公卿以下必以死争不奉诏臣愿先赐死以示群臣上意感悟因谓丹曰吾病浸加不能自还善辅道太子毋违我意丹嘘唏而起太子由是遂定及即位元延中故槐里令未云上书求见公卿在前云曰今朝廷大臣皆尸位素餐臣愿赐尚方斩马劒断佞臣一人头以厉其余上问谁也对曰安昌侯张禹上大怒曰小臣居下讪上廷辱师传死罪不赦御史将云下云攀殿槛槛折云唿曰臣得下从龙逢比干逰扵地下足矣御史遂将云去扵是左将军辛庆忌免冠叩头殿下曰此臣素着狂直使其言是不可诛其言非故当容之上意解及后当治槛上曰勿易因而辑之以旌直臣録曰史丹之青蒲朱云之折槛皆一时盛事而不知果孰爲得失也夫汉世之祸始于成帝王氏之簒成于张禹苟无史丹之谏必将易无断之君汉之爲汉未可知也果行朱云之言必将斩佞人之首王之爲王亦未可知也惜乎丹也谏行云也折槛其行者可与立未可与权也其折者说而不绎从而不改也此则得失之所以分也东汉书南阳邓禹杖策追光武及扵邺光武曰我得专封拜生远来寍欲仕乎禹曰不愿也但愿明公威德加扵四海禹得效其尺寸垂功名扵竹帛尔光武笑因留宿禹进说曰今山东未安赤眉青犊之属动以万数更姑既是常才而不自听断诸将皆庸人屈起志在财币争用威力朝夕自快而已非有忠良明智深虑远图欲尊主安民也明公素有盛德大功爲天下所向服军政斋肃赏罚明信爲今之计莫如延榄英雄务悦民心立高完之业救万民之命以公而虑天下不足定也光武大悦録曰夫人谁不愿垂功名扵竹帛哉亢旱爲灾则神龙困涪网罟不除则瑞麟罹殃文叔不举则南阳草莽尔何以能效其尺寸耶今观邓禹之龄甫踰弱冠乃能洞晓大计直欲立高祖之业救万民之命非草草一介之夫可比至扵在德厚薄之言又默契仁者无敌之㫖然则生之远来岂眞欲仕乎将益信龙兴而云从麟至而瑞应矣其爲元功不亦宜乎赤眉暴乱三辅郡县大姓各雍兵衆光武乃遣偏将军今异讨之车驾送至河南敕异曰三辅遭王莽更始之乱重以赤眉岑彭之酷元元涂炭无所依诉将军今奉辞讨诸不轨营堡降者遣其渠帅诣京师散其小民令就农桑坏其营壁无使复聚征伐非必略地屠城要在平定安集之耳诸将非不徤闘然好功掠乡本能御吏士念自修敕无爲郡县所异顿首受命引而西所至布威信群盗多降録曰帝之敕冯异也不曰戒邓禹之大而一意平定安集此可见爲民父母之心也夫以仁暴之不敌而冯邓之一体禹之不㣲之运其矫枉盖有时而当然且能不失其眞正是可爲人主之嘉尚矣若北宋本以安石童惇蔡卞之徒而致乱高宗中兴复任黄潜善汪伯彦秦桧之徒不以爲过此则飞鸟以凶不可如何也如是而不足责矣明帝永平三年帝思中兴功臣乃图尽二十八将扵南官云台以邓禹爲首次马成吴汉王梁贾复陈俊耿弇杜茂㓂恂传俊岑彭坚镡冯异王霸朱祐任光祭遵李忠景丹万修盖延邳彤姚期刘植耿纯臧宫马武刘隆又盖以王常李通窦融卓茂合三十二人焉以椒房之亲独不与焉録曰愚观云台诸将其谋谟气象似不及西京元功而能成盖世之名何也盖高帝善将将光武善将兵豁逹大用者将将之术也才明勇略者将兵之本也是故背水之阵虽高帝不能知而昆阳之战光武所由取胜借着之谋非张良不能决而聚米之画光武见于目中使高帝而逢㓂邓未必遽收桑榆之功光武而御韩彭未必能成垓下之绩此两汉之将逢时遇主各有不同而其成功则一者也弘道録弘道録府七义君臣之义诸葛亮出师表曰先帝创业未半而中道崩殂今天下三分益州疲敝此诚危急存亡之秋也然侍卫之臣不懈扵内忠志之士忘身扵外者盖追先帝之遇欲报之扵陛下也诚宜开张圣听以光先帝遗德恢弘志士之气不宜妄自菲薄引喻失义以塞忠谏之路也宫中府中俱爲一体陟罚臧否不宜异同若有作姦犯科及爲忠善者宜付有司论其刑赏以昭陛下平明之治不宜偏私使内外异法也侍中郭攸之费祎董允等此皆良实志虑忠纯先帝简㧞以遗陛下愚以爲宫中之事悉以谘之必能裨哺阙漏有所广益将军向宠性行淑均晓畅军事先帝称之曰能衆议举宠以爲督愚以爲营中之事悉以谘之必能使行阵和穆优劣得所亲贤臣远小人此先汉所以兴隆也亲小远贤士此后汉所以倾頽也臣本布衣躬耕南阳苟全性命扵乱世不求闻达扵诸侯先帝不以臣卑鄙猥自枉屈三顾臣扵草庐之中谘臣以当世之事由是感激许先帝以驱驰复值倾覆受任扵败军之际奉命扵危难之间尔来二十有一年矣先帝知臣谨愼故临崩寄臣以右仕也受命以来夙夜忧勤恐託付不效以伤先帝之明故五月渡泸深入不毛今南方已定甲兵已足当奖帅三军北定中原此臣所以报先帝而忠陛下之职分也至扵斟酌损益进忠尽言则攸之祎允之任也愿陛下託臣以讨贼兴复之效不效则治臣之罪陛下亦宜自谋以咨诹善道察纳雅言深追先帝遗诏今当远离临表涕泣不知所云録曰亮之忠贞而可少哉夫可辅则辅之不可辅则自取此昭烈临终之命未免殉之扵时也追先帝之殊遇欲报之陛下此武侯卓絶之见断然殉之以义也以董袁曹马之徒接迹于前而有二表之自誓譬则妖抢枉矢之交流而景星瞠乎其贯出也顽冥淫毒之腾作而日月焕然其大明也其曰宫中府中俱爲一体不但家人骨肉之相语而实后主存亡之所关也曰亲贤臣远小人亦不但切近殷鉴之当虑而实万世治乱之所由也曰陛下亦宜自谋以咨诹善道察纳雅言又不但生前至计之所望而实死后汉业之所终也故曰孔明三代人物管仲乐毅不足论矣后出师表曰先帝深虑以汉贼不两立王业不偏安故託臣以讨贼以先帝之明量臣之才固知臣伐贼才弱敌疆然不伐贼王业亦亡惟坐而待亡孰与伐之是故託臣而弗疑也臣受命之日寑不安席食不甘味臣非不自惜也顾王业不可偏安扵蜀都故冒危难以奉先帝之遗意也而议者谓爲非计今贼适疲扵西又务扵东兵法乘劳此进趋之时也高帝明并日月谋臣渊深然陟险被创危然后安今陛下未及高帝谋臣不如良平而欲以长计取胜坐定天下此臣之所未解也自臣到汉中中间期年耳然䘮赵云阳群等皆数十年之内所紏合四方之精锐非一州之所有若复数年当何以图敌今民穷兵疲而事不可息事不可息则住与行劳费正等而不及虚图之乎夫难平者事也昔先帝败军扵楚当此时曹操拊手谓天下已定然后先帝东连吴越西取巴蜀举兵北征夏侯授首此操之失计而汉事将成也然后吴更违盟关羽毁败秭归蹉跌曹丕称帝凡事如是难可逆见臣鞠躬尽力死而后已至扵成败利钝非臣之明所能逆覩也録曰亮以操之用兵髣髴孙吴而二表所陈无一奇谋秘策独以兵法乘劳爲今之计亮岂未之思耶夫有不自满假之成汤而后鸣条之师可措有无贰尔心之武王而后膺扬之勇可施以禅爲君而亮爲辅以叡爲敌而懿爲臣譬则而引之者尧也羊而牧之者狼也岂可以爲理哉然而汉贼不两立王业不偏安堂堂大义不可不闻扵天下也故一则曰奖帅三军北定中原兴复汉室还于旧都二则曰寑不安席食不甘味鞠躬尽力死而后已亮之心已知其无能爲矣此其堂堂侃侃又非狐媚狗趋侥倖成功者比也唐张藴古上大寳箴曰今来古徃俯察仰观惟辟作福爲君实难主普天之下处王公之上任土贡其所求具寮陈其所倡是故恐惧之心日弛邪僻之情转放岂知事起乎所忽祸生乎无妄固以圣人受命拯溺亨屯归罪扵己因心扵民大明无私照至公无私亲故以一人治天下不以天下奉一人礼以禁其奢乐以防其佚勿谓无知居高聴卑勿谓何害积小就大乐不可极乐极生哀欲不可纵纵欲成灾壮九重扵内所居不过容膝彼昏不知瑶其台而琼其室罗八珍扵前所食不过适口惟狂罔念丘其糟而池其酒勿内荒扵色勿外荒扵禽勿贵难得货勿听亡国音衆弃而后如刑衆悦而后行赏弱其强而治其乱伸其屈而卄其枉故曰如衡如石不定物以情物之悬者轻重自见如水如镜不示物以情物之鉴者奸蚩自生勿浑浑而浊勿皎皎而清勿汶汶而闇勿察察而明虽冕施蔽目而视扵无形虽黈纩塞耳而聴扵无声纵心乎湛然之域逰神扵至道之精知之者应洪纤而效响酌之者随浅深而皆盈故曰天之经地之宁王之贞四时不言而代序万物无言而化成岂知帝力而天下和平吾王拨乱戡以智力民惧其威未怀其德我皇抚运扇以淳风民怀其始未保其终爰述金镜穷神尽圣使人以心应言以行包括治体抑扬词令天下爲公一人有庆开罗起祝援琴命诗一日二日念兹在兹惟人所召自天祐之诤臣司直敢告前疑録曰自汉以后中更六朝南北又历两晋而隋君臣大义视之如系匏濩落而诤臣司直杜口削迹久矣有唐龙兴辟干揭日始知爲君不易而大寳一箴复见敷陈亦可谓难得矣虽然偃与藴古同时事主谢以颂谀张以讽切虽一时赏赍相同而他日威刑竟异此大明无私天下爲公之难而使人以应言以行之不可得欤通鑑太宗益亲魏征征自以爲不世遇乃展尽底藴凡二百余奏无不剀切当帝心者或告征私其亲戚上使温彦愽按之无肰彦愽言扵上曰征不存形迹远避嫌疑心虽无私亦有可责上令让征且曰自今宜存形迹他日征入见言曰臣闻君臣同心是谓一体宜相与尽诚若上下但存形迹则国之兴衰尚未可知臣不敢奉诏上矍然曰吾已悔之征再拜曰臣幸得奉事陛下愿使臣爲良臣勿爲忠臣上曰忠良有异乎对曰稷契臯陶君臣恊心俱飨尊荣所谓良臣龙逄比千面折廷争身诛国亡所谓忠臣上说録曰魏公之学出于河汾者也而其言无一扵身心何欤稷契臯陶岂徒君臣恊心俱飨尊荣而已哉上而父父子子下而兄兄弟弟内而夫夫妇妇无不各得其所故能安飨荣名万古不替太宗之世父子易常兄弟违序夫妇乱伦只扵赏罚进退之间科条号令之设天资英敏偶不能紊故征得而叙论之此正张藴古所谓民畏其威未怀其德者也何足以语唐虞三代乎其所谓忠良之道亦君臣徒取羙名观者当辨其眞可也魏征上䟽以爲人主善始者多克终者寡岂取之易而守之难乎盖以殷忧则竭诚以尽下安逸则骄恣而轻物尽下则胡越同心轻物则六亲离德虽震之以威怒亦皆貌从而心不服也今主诚能见可欲则思知足将兴缮则思知止处高危则思谦降临满盈则思抑损遇逸乐则思樽节在宴安则思后患防壅蔽则思延纳疾谗邪则思正己行赏爵则则思因喜而僣施刑罚则思因怒而滥兼是十思而选贤任能固可以无爲而治又何必劳神苦体以代百姓之任哉録曰征之说善矣惜乎无以及扵圣功之本也心之官则思心何啻十思耶矧乎一日二日万几而可以数限之哉惟扵不覩不闻之前幽独隐微之际一以守之静以持之盖一则无始无始则物不能间静则无扰无扰则心恒有主虽千虑必得而又何暇扵十耶夫见可欲者耳目之官也思知足者心之官也既见可欲则已交扵物矣物交物而后措之扵思能不爲所引者几何哉此古人格心之业易而征十思之效难征曰臣奉侍帷幄陛下许臣以仁义之道守而勿失俭约朴素终始弗渝顷年以来䆮不克终贞观初清静寡欲化被方外今万里遣使市索骏马并访珎怪此一渐也贞观初护民之劳呴之如子不轻营爲顷既奢肆思用人力二渐也贞观初役己以利物比来纵欲以劳人虽忧人之言不絶扵口而乐身之事实切诸心三渐也贞观初亲君子斥小人比此君子恭而远之小人狎而近之四渐也贞观初不贵异物不作无益而今难得之货杂然并进玩好之作无时而息五渐也贞观初求士如渴取其所长常恐不及比来由心好恶以衆贤举而用以一人毁而而弃六渐也贞观初高居深拱无田猎毕弋之好数年之后志不克固鹰大之贡远及四夷晨出夕返驰骋爲乐七渐也贞观初遇下有礼群情上逹今外官奏事颜色不接间因所短诘其细过虽有忠欵而不得伸八渐也贞观初孜孜治道常若不足比恃功业之大负圣智之明长傲纵欲无事兴兵远裔九渐也贞观初频年霜旱畿内户口并就关外擕老扶幼卒无亡去比者疲扵徭役关中之人劳弊尤甚十渐也夫祸福无门惟人所召千载休期时难再得明主可爲而不爲臣所以欝结长叹者也䟽奏帝曰朕闻过矣以所上䟽列爲屏幛兼録付史官使万世知君臣之义録曰何谓始敬胜怠也义胜慾也何谓渐怠胜敬也慾胜义也夫周武唐宗其初何以异耶而卒不同者渐也虽然征之说切中万世君人之病帝既録付史馆以彰君臣大义而旋复违之屏幛几席不殊扵昔时黄金廐马失笑扵他日然则不但渐不克终亦已顿忘其初矣上思佐命功乃命工图画赵公长孙无忌赵郡元王孝恭莱成公杜如晦郑文贞公魏征梁公房玄龄申公高士廉鄂公尉迟敬德卫公李靖宋公萧瑀褒忠胜公段志玄夔公刘弘基蒋忠公屈突通郧节公殷开山谯襄公柴绍邳襄公长孙顺德郧公张亮陈公侯君集郯襄公张公谨卢公程知节永兴文懿公虞世南谯襄公刘政会莒公唐俭英公李世勣胡壮公秦叔寳等扵凌烟阁凡二十四人録曰凌烟之图绘而不及裴寂刘文靖何也季布汉之仇也而反赦之丁公汉之恩也而反诛之英主之所见夫岂珠哉是故王魏仇也忠扵主则云龙并美裴刘恩也背扵义则图绘爲羞观此宁不知所向乎玄宗初年姚元之爲兵部尚书同中书门下三品元之知帝大度锐扵爲治乃先设事以坚帝意奏曰垂拱以来以峻法绳下臣愿政先仁恕可乎朝廷覆师青海未有牵复之悔臣愿不倖邉功可乎比来壬佞冐触宪纲皆得以宠自解臣愿法行自近可乎后氏临朝喉舌之任出阉人之口臣愿宦坚不与政可乎戚里贡献以自媚扵上公卿方镇渐亦爲之臣愿租赋外罢絶之可乎外戚贵主更相用事班序荒杂臣愿戚属不任台省可乎先朝亵狎大臣亏君臣之严臣愿陛下接之以礼可乎燕钦融韦月将以忠得罪自是诤臣沮折臣愿群臣皆得批逆鳞犯忌讳可乎武后造福山寺上皇造金仙玉眞二观费鉅百万臣愿絶道佛营造可乎汉以禄莽阎梁乱天下国家爲甚臣愿推此监戒爲伐法可乎帝曰朕能行之録曰孟子曰人不足与适也政不足与间也惟大人爲能格君心之非玄宗初政之时其锋锐矣其心未可知也崇能先事以格其心使不正者率由于正庶几无鲜终之悔今观其十事如政先仁恕不倖邉功法行自近宦戚与政等皆一时用人行政之失而格心之要曾无片言及之且要说者约其必可施行而后言之亦异乎责难扵君者矣厥后尊倖邉臣专宠女艳恣权宦戚纵意奢侈至扵亡国鲜不蹈崇之言果何益哉以是知大贤一言似迂其实切崇进十事似切而实迂刑部尚书宋璟同平章事璟爲相务在择人随材授任使百官各称其职刑赏无私敢犯颜正谏上甚敬惮之虽不合意亦曲从之突厥默啜世爲中国患朝廷旴食倾天下之力不能克郝灵筌得其首自谓不世之功璟以天子好武功恐好事者竞生心侥倖痛抑其赏逾年始授郎将灵筌痛哭而死时姚宋相继爲相崇善应变时务璟善守法持正二人志操不同然恊心辅佐使赋役宽平刑罚清省百姓富庶唐世贤相前称房杜后称姚宋他人莫得此焉録曰愚观宋广平可谓大臣也已矣敬惮扵二张降心扵思最痛哭扵灵筌难致扵毛仲数者皆大臣之事也使其遇三代之主其得爲伊周之匹乎曰未也伊尹曰咸有一德周公曰思兼三王其所期何如也璟之设施止扵复贞观之旧而已是故立仗之马未几复斥而优人之譛旋踵輙行功业不终其以比与若乃择人任官犯颜正谏皆彼相之可爲以是槩璟浅乎末矣韩休爲黄门侍郎同平章事休爲人峭直不干荣利及爲相甚允时望守正不阿上或宫中宴乐及后苑游猎小有过差輙谓左右韩休知否言未终谏䟽已至上尝临镜默然不乐左右曰韩休爲相陛下殊瘦扵旧何不逐之上曰吾貌虽瘦天下必肥萧嵩奏事尝顺㫖既退吾寝不安韩休尝力争既退吾寝乃安吾用韩休以爲社稷耳非爲身也録曰玄宗左右以相韩休爲瘦则必以相林甫爲肥可知矣夫帝之瘦非以天下也以艳色不足视于目声音不足聴于耳便佞不足使令于前也一旦而得太眞之丰艳禄山之倾巧霓裳羽衣之妖淫则悠然适意能不心广体胖乎卒之流荡忘返刼迁播越当不减而自瘁矣然则临镜之叹所以兆闻铃之悲乎故君子曰貌瘦天下肥者虚名也与貌肥天下瘦者实祸也帝千秋节君臣皆献寳镜张九龄曰先帝有言以铜爲鑑可正衣冠以古爲鑑可见兴替以人爲鑑可知得失乃述前世兴废之源爲书五卷兴邦建业第一选文备武第二报国复兴第三尽命报国第四去古朴进新美第五以此五卷备患名爲千秋金鑑録愿陛下莫以色姿爲乐后当亡国䘮邦可宜正已而治思古证今可也録上赐书褒美録曰按金鑑録九龄就中书焚藁不传于世付于韩宋二婿之后此録一千年之外方布人间今得而读之渊哉斯言皎如日月盖不但识一禄山而当时共祸之人龄皆识之岂徒鉴扵兴亡而实精扵物理所谓别物如鑑者眞如是非泛然谓之録也其曰安禄山者野猪之精腹垂过膝史思明者鹝鸟之精脇生两羽杨贵妃者白鷴之精指爪纯赤复有木子双木木易行金又曰匪兕匪虎东倾西举妖舞精语宫室禾黍又曰陛下治国日久仁心渐希忠谏爲仇謟佞相守羊鲤浮游羊谓国忠鲤谓林甫椰榆并进国破家亡悔当思旧又曰主上泪洒巴山艰行蜀道恩已变仇方慕愚直时开元极盛天寳未终龄何以预知蜀道之难灵武之易耶乃不特照人之形而实照人之心不但一时得失而实两世兴亡乎虽然以龄而观后世所谓妖舞精语亦屡矣安得龄之先见而与之论兴亡乎哉平原太守颜眞卿知安禄山反因霖雨完城浚濠料丁壮实仓廪禄山以其书生易之及反牒以平原愽平兵七千人防河津眞卿拒之乃遣平原司兵李平间道闻奏朝廷知禄山反惟闻河北郡县皆望风而靡上嚣然叹息曰二十四郡曾无一人义士耶及平至上大喜曰朕不识颜眞卿作何状乃能如是眞卿使亲客密怀购贼牒诣诸郡由是诸郡多向应者録曰孔子曰上好礼则民莫敢不敬上好义则民莫敢不服上好信则民莫敢不用情圣人之爲此言以风示天下恒恐其随风而靡也明皇之世好谀悦色礼义信扫地尽矣如是而叹无一人义士岂不谬哉以是知三纲之大四维之重不可一日无之而唐虞之风动岂无当之臆谈哉颜杲卿起兵才八日守备未完史思明蔡希德引兵至城下杲卿告扵王承业承业欲窃其功拥兵不救杲卿昼夜拒战粮尽矢竭城䧟贼纵兵执杲卿及袁履谦等送洛阳禄山数之曰汝自范户曹我奏汝爲判官不数年超至太守何负于汝而反耶杲卿瞑目骂曰汝本营州牧羊羯奴天子擢汝爲三道节度使恩幸无比何负扵汝而反我世爲唐臣禄位皆唐有虽爲汝所奏岂从汝反耶我爲国讨贼恨不斩汝何爲反也禄山大怒并履谦呙之比死骂不虚口録曰愚观颜氏二公夫岂但决死生于危迫之际哉盖以立有唐三百年君臣之纲也夫自晋阳启衅刘裴反隋天授兴周唐臣从谀有国百余年来曾不知伏节死义爲何物也闻二公之举事若从天降若从地出故曰吾不知颜眞卿作何状乃能如此虽以身锉舌诛而芬芳畅逹光辉宣着跨敝隋而挽虐周也岂不盛哉张廵起兵拒禄山令狐潮围之扵雍丘四十余日时闻玄宗已幸蜀有大将六人白廵以兵势不敌且上存亡不可知不如降贼廵阳许诺明日堂上设天子画像帅将士朝之引六将扵前责以大义斩之士心益励乃以死士五百斫潮营潮渐益兵围之廵使郎将雷万春扵城上与潮相闻语未絶贼弩射之面中六矢而不动潮疑其木人使谍问之乃大惊遥谓廵曰向见雷将军方知足下军令矣然其如天道何廵谓之曰君未识人伦焉知天道録曰廵之舍生取义而岂徒哉夫识见定而后中有主中有主而后事可济功可成人伦尽时天理自见是故闻大唐之光复未闻贼运之克昌闻张许之若生未闻令狐之不死孰谓仓卒造次之际而非从容中道之时乎尹子奇久围睢阳城中食尽议弃城东走张廵许远谋以爲睢阳江淮之保障若弃之去贼必乘胜长驱是无江淮也不如坚守以待之始与士卒同食茶纸既尽遂食马马尽罗雀掘鼠雀鼠既尽廵出爱妾杀以食士远亦杀其奴然后括城中妇人食之既尽继以男子老弱人知必死莫有叛者所余才四百人癸丑贼登城将士病不能战廵西向拜曰臣力竭矣不能全城生既无以报陛下死当爲厉鬼以杀贼録曰愚观厉鬼之言果可信乎夫彭生伯有一人之辜也睢阳完节万世之事也其力可屈其志不可屈其身可陨其气不可陨忠魂义魄虽不可以视聴而猪儿之反刃朝义之操戈若鬼神使之者安知其非厉耶唐能复其故物耳固不能加戮扵安史之躯也然则厉鬼之言果不可信耶德宗建申二年汾阳忠武王郭子仪薨子仪爲上将拥兵程元振鱼朝恩谗谤百端诏书一纸征之无不即日就道由是谗谤不行尝遣使至田承嗣所承嗣四望拜之曰此膝不屈扵人若干年矣李灵曜据汴州公私物过汴者皆留之惟子仪物不敢近遣兵卫送出境校中书令考凡二十四月入俸钱二万缗私产不在焉府库珍货山积家人三千人八子七婿皆爲显官诸孙数十人每问安不能尽辩颔之而已仆固怀恩李怀光浑瑊辈皆出麾下虽贵爲王公常颐指役使趍走扵前天下以其身爲安危者殆三十年功盖天下而主不疑位极人臣而衆不疾穷奢极欲而人不非之年八十五而终其将佐至大官爲名臣者甚衆録曰夫汾阳之岀处将以系天下之安危也胡爲乎不以𡝭嫉则以谗间朝恩牵之扵前元振引之扵后而子仪曾无芥蒂何耶易曰否之匪人不利君子贞小徃大来吉亨夫以肃代之世君子所不利也尚頼一人之命兼万方之威得以成其济否之志小徃大来也出则有命无咎不出则包畜承顺是以欲闲则闲俾散则散安徃而不自得哉是故安史之乱则一岀也吐蕃之㓂则再岀也怀恩之难则又再出回纥之危则又再岀向使忽扵苞桑之戒牵扵邪滥之羞知安而不知危知利而不知害则身殆而国随以亡岂大人之吉亨乎兴元元年改元赦令既具帝以藁付陆贽使啇讨贽知帝执德不固乃上䟽以爲动人以言所感已浅言又不切人谁肯怀今兹德音悔过不得不深引咎不得不尽使天下闻之廓然一变若披重昏而覩朗曜廼下制曰朕长于深宫之中暗扵经国之务积习易溺居安忘危不知稼穑之艰难不恤征戍之劳苦泽靡下究情未土通事既壅隔人怀疑阻犹昧省己遂用兴戎征师四方转饷千里赋车籍马远近骚然行赍居送衆庶劳止天谴扵上而朕不寤人怒扵下而朕不知驯致乱阶变兴都邑万品失叙九庙震惊上累扵祖宗下负扵烝庶痛心腼貌罪实在予永言愧悼若坠泉谷自今中外书奏不得更言圣神文武之号赦下人心大悦明年李抱眞入朝爲上言山东宣布赦书士卒皆感泣臣见人情如此知贼不足平也録曰涣之六四曰涣有丘匪夷所思九五曰涣污其大号诚以履非常之危者不可以常道安解非尝之纷者不可以常语喻诚不至则物不感损不极则益不臻信乎德之流行速扵置邮而传命也德宗徒知天生李晟以爲社稷而不知人心感动贼不足平危难则思进忠言祸平则追仇谠论此所以虽能奔其机而得所愿终不能涣其群而就光大也惜哉陆贽极论裴延龄奸诈数其罪恶其略曰延龄以聚歛爲长策以诡忘爲嘉谋以掊克歛怨爲匪躬以靖譛服谗爲尽节可谓尧代之共工鲁邦之少卯也书奏上不悦贽每以上知待之厚事有不可尝力争之所亲或规其大锐答曰吾上不负天子下不负所学他无所恤録曰夫人岂忍负天子哉上骄则下謟君忌则臣佞斯天子之自负也亦岂愿负所学哉以剖尅爲上策以聚歛爲得计斯所学之自悮也若夫君子则不然君子之所学所以学爲圣与贤也是故尧舜禹汤文武之爲君其所责难也臯陶伊传周召之爲臣其所期待也君苛刻而己以忠爱君猜忌而己以欵诚岂故爲是枘凿耶在我者诚如是也孟子不云乎吾君不能谓之贼然则负所学者眞穿窬之不若矣而爲天子者亦岂可诲人以负之耶李晟家百口及神策军士家属皆在长安军中有言及家者晟泣曰天子何在敢言家乎及朱泚使亲近以家书遗晟曰公家无恙晟怒曰尔敢爲贼问立斩之録曰爲天下者不顾家虽顾之何益哉易曰坎有孚维心亨行有尚时朱泚盗京师怀光反咸阳险而又俭苟不坚一其心则方寸乱矣安能徃有功乎非惟不能顾家併与其国亡之矣厥后赐第供帐迎导列悬何啻畴昔之家乎哉矧有若宪若愬者在贼虽欲不善遇之曷得而倾之哉宪宗元和三年裴垍爲中书侍郎同平章事初德宗不任宰相细务皆自决之上在藩邸心知其非及即位选擢宰相推心委之垍亦竭诚辅佐尝问垍爲理之要何先对曰先正其心穆宗即位尝见爱州观察判官柳公权书迹爱之以爲右拾遗上问公权卿书何能如是之善对曰用笔在心心正则笔正上默然爲之改容盖知其以笔谏也録曰唐自太宗以来谏者多矣未有深探其本若裴垍之先正其心公权之心正笔正者然而宪宗卒不能正其终穆宗亦不能正其始何也曰心者理而已矣噐虽具于人而理实出于天非学无以明之也是以大学之道始扵格物致知及扵意诚心正其序不可乱其功不可阙裴柳能开其端而不能竟其说宪穆徒闻其论而莫能觉其非无惑乎仙而不人荒而不蛊心何爲哉长太息而已自元和末宦官益横建置天子在其掌握威权出人主之右人莫敢言文宗太和二年昌平刘蕡对策极言其祸其畧曰陛下其先忧者宫闱将变社稷将危天下将倾海内将乱又曰陛下将社篡弑之渐则君正位而近正人远刀锯之贱亲骨鲠之直辅相得以专其任庶职得以守其官奈何以亵狎五六人总天下大政祸稔箫墻姦生帷幄臣恐曹节侯览复生扵今日又曰忠贤无腹心之寄阍寺恃废立之权䧟先君不能正其终致陛下莫得正其始又曰陛下何不塞阴邪之路屏亵狎之臣制侵陵迫脇之心复门户扫除之役戒其所宜戒忧其所宜忧考官冯宿等皆叹服而畏宦官不敢取録曰以文宗之世而有蕡之直言譬如日食而皷而驰而走虽与天悬絶亦见其不能已而已焉故録之以志唐祚之告终也弘道録弘道録府八义君臣之义宋史太祖即位之初交广劒南太原荆湖江表辽夏皆敌国因注意将帅命李汉超屯关南马仁瑀守瀛州韩令坤镇常州贺惟忠守易州何继筠领棣州郭进控西山武守琪成晋州李谦溥守隰州李继勋镇昭义以御太原赵賛屯延州姚内斌守庆州董遵诲屯环州王彦昇守原州冯继业镇灵武以备西夏其族属在汴京者抚之甚厚郡中筦榷之利悉以与之恣其贸易复免所过征税许令召募亡命以爲牙爪凡军中事皆得便宜每来朝必召对命坐厚爲钖赍以遣之由是邉臣富资能养死士使爲间谍洞知敌情及其入㓂设伏掩系多致克捷二十年间无西北之忧以至平蜀楚拓吴越所向遂志盖能推赤心以驭群下之所致也録曰愚观宋祖之大略有五知人一也善任二也推诚三也厚抚四也至扵筦榷之利悉委诸将恣其贸易皆得便宜五也今北有鞑虏之扰南有交趾之通诸司筦榷之利入经制者非所当论而东南番舶所计不赀特议国者以爲导利而不言明法者以爲开边而不讲殊不知人情利一而害十尚犹不顾今海不扬波不但已三年矣一徃一来如趋熟路故闽谚以爲海熟此非虚语也番夷资其货利中国反无所处愚窃以爲未之思也夫利尽东海者盬也盬之外复有千章之木万斛之辛两广军门见资其用具有旧规盍不量移闽浙之间置封椿之库以易安南之首可也收羡余之利以摅西北之忧亦可也何独以爲忌讳而不言哉舍此不务而区区扵告奸抑夺之间以增攘臂穿窬之饵非所谓之大计也太宗谓宋琪等曰世之治乱在赏当其功罚当其罪即无不治谓爲饰嘉怒之具即无不乱卿等愼之又谓吕蒙正凡士未逹见当世之务戾于理者则怏怏于心及列于位得以献可替否当尽其所藴言虽未必尽亦当签议而更之俾恊于道朕固不以崇高自恃使人不敢言也録曰人王之用在扵赏罚人臣之用在扵献替太宗可谓达扵治矣然以所行之事观之岂尽然耶夫多逊之扵赵普不并立者也帝苟爱普则先去多逊纵使贪恋赏罚一出扵已夫谁曰不然乃使交搆以倾廷美由帝之心在扵廷美也然则不但餙喜怒之具无乃决得失之几乎自柴禹汤告变之后今日赏告隶之功明日议堂吏之狱大小臣工岂无达当世之务者而太师王溥等七十四人阿谀曲从䧟君不义曾是以爲恊扵道乎又不但以崇高自恃而已也李沆爲人自少器度宏远父丙尝语人曰此儿异日必至公辅尝侍曲宴太宗日送之曰李沆风度端凝眞贵人也眞宗问治道所宜先沆曰不用浮薄新进喜事之人此最爲先一夕遣使持手诏欲以刘氏爲贵妃沆对使者引烛焚诏附奏曰但道臣沆以爲不可其议遂寝録曰愚观引烛焚诏之事未尝不叹文靖之风烈也夫封还犹羙事补缀亦盛典而况扵焚之乎非其存心之廓然太公所见之确然不易未有不以利害动于中者也且刘氏何爲者以其族则至㣲也以其艺则至卑也以其姓则至远也扁扁之石履之卑兮帝寍不思耶而赋性警敏通晓书翰于政之渐肇基于此沆之先见岂惟阴却履霜之㣲而且明拒如纶之㫖他日李迪之不肯从谀杨亿之不从草制是皆闻风而起者熟谓一时之举措不足以关一伐之得失耶帝以沆无密奏谓之曰人皆有密启卿独无何也对曰臣待罪宰相公事则公言之何用密启人臣有密启者非谗即佞臣常恶之岂可效尤録曰自萋斐之风炽而交乱之祸成更未有如密启之爲害也夫善欺者莫如指鹿爲马善佞者莫如指鸟爲鸾然尚有鹿之可指鸟之可稽情虽罔上理或可通至扵密封之进其始也潜踪秘迹既无人知其竟也出此入彼慿何执証奚翅以薰爲犹变白爲黑乎矧乎眞宗之世王钦若丁谓之徒接踵于朝其所以论沆者正以谓若待之尔不知由君子观之所处者光天化日之下犹恐一毫之暗昩肯自居扵阿私之地耶惟夫小人之心则不然其处已非便则利其待人非怨则尅利非佞莫进忌非谗莫入谗与佞人之所深恶也扵是假托隐密之名以售其奸深之术然必胁人主有不可辨之㣲怒而窥其心有不可白之隐情君臣之间自谓投胶扵漆无踰此者至乃加之以封识表之以函章蝮肠虎翼随其所指而欺天罔人无乎不至复何所忌惮乎由是听不得不偏信不得不独岂惟人暗罹其祸而朝廷明被其挠矣此李沆之论万代所瞻仰也张齐贤慷慨有大略每以致君爲志尝从容爲眞宗言皇王之道而推本其所以然帝曰朕以爲皇王之道非有迹但庶事适治道则近之矣録曰大雅称无然畔援眞宗殆未之思乎夫皇王者尧舜禹汤文武之谓也其道允执厥中惟精惟一之传也是故存于心而爲天德达于政而爲王道若书传所陈敬天勤民与夫治人事神皆其实事何得爲无迹欤其曰非有迹者廼茫昩无根之言荒唐不经之语惜乎齐贤开端不竟徒以爲非常之报而不知典谟训诰万世经常之理非有索隐行恠希世絶俭祗在日用常行之间而已厥后神道设教之言果符此论遂至矫诬饰诈无所不至而道之津岸邈乎远矣韩琦蚤有盛名识量英伟临事喜愠不见扵色居相位再决大策以安社稷时朝廷多故琦处危疑之际知无不爲或曰公所爲诚善万一蹉跌岂惟身不自保恐家无处所矣琦叹曰是何言耶人臣当尽力事君死生以之至扵成败天也岂可豫忧其不济遂辍不爲哉闻者愧服其所建请唯顾义之所在无适莫心与富弼并着勋业故时稻贤相者必曰富韩録曰琦之知无不爲孟子曰先得之其曰有安社稷臣者以安社稷爲悦者也释一者曰大臣之计安社稷亦如小臣之务悦其君眷眷扵此而不忘岂以安危利害动其心哉若以安危利害动其心则不足与有爲矣包拯性峭直刚毅恶吏苛刻爲政务敦厚虽嫉恶如仇而未尝不推以忠恕与人不苟合不伪辞色以悦人平生无私书及知开封贵戚宦官爲之歛手吏民不敢欺童稚妇女亦知其名唿曰包待制京师爲之语曰关节不到有阎罗包老以其笑比黄河清焉録曰愚观阎罗包老之谕由古及今未之有见亦未之前闻也然必本扵人心合乎天理枉者吾所必错直者犹能伸之实者吾所必究诬者犹能讦之未有不论是非罔分曲直任意肆志而爲逋迯之渊薮也设若阴府果有阎罗见存必使善者超昇恶者坠堕不然天亦得而罪之况人乎哉近世有以风力自居廼悍然不顾冥然罔觉傍视己侧若皆无人不旋踵随亦云亡然则不但上帝之谴实难避阎罗之诛耳其扵关节不到何尽之有赵抃爲侍御史弹劾不避权倖声称凛然京师目爲铁面其言务欲朝廷别白君子小人以谓小人虽小过当力遏而絶之君子不幸诖误当保全爱惜以成就其德一时名臣赖以安焉移梓州路转运使寻改益州西蜀地远民弱吏肆爲不法州郡公相餽饷抃身先帅之匹马入蜀一琴一鹤以自随爲政简易称是长厚清修人不见其喜愠日所爲事夜必衣冠露香以告于天不可告者则不敢爲也其政善因俗施设勐宽不同在成都尤爲世所称道神宗每诏郡守必以抃爲言要之以惠利爲本晚学道有得将终与子㞦诀词气不乱安坐而没韩琦尝称抃眞世人标表盖以爲不可及云録曰赵清献之得道也岂刀圭铅汞之力哉乃寡慾养心之助清操絶俗之征夫人不可以不知也今夫炼形如稿木脱屣若飘风孰不曰得道也而不知无益于人伦世教徒取偷生苟免故君子不由也曷若遗恩在人蓄德在物朝野同声内外无间若清献者天地有尽而英爽无穷宜乎以爲不可及也鲁宗道爲右正言论列无所畏避眞宗尝书殿壁曰鲁直盖思念之及入中书屡有献替时明肃太后临朝尝问唐武后何如主对曰唐之罪人也几危社稷后默然有小臣方仲兮请立刘氏七庙后以问辅臣不敢对宗道独进曰若立刘氏七庙如嗣君伺乃止后甞与帝同幸慈孝寺欲乘辈先乘舆宗道曰夫死从子妇人之道后递命辇后辅政七年刚正疾恶贵戚用事者皆惮之目爲鱼头参政因其姓且言骨鲠也及薛奎继参政事性亦刚介不苟合遇事敢言后谒太庙欲被服衮冕奎曰必御此若何爲拜及临崩帝见群臣泣曰太后疾不能言犹数引其衣若有所属何也奎曰其在衮冕乎服之岂可见先帝扵地下帝悟卒以后服歛録曰史鱼之秉直既殁而后闻宗道之骨鲠生前而显着矧执政之与谏官不相爲谋孰有称鱼头参政者耶然则明肃之过武曌盖万万矣虽然二公之谏不费辞说而引义切当幽冥死生实共頼之岂本朝之家法有以开之乎不然何以言行之俱危也传尧俞十岁能文石介晏朱皆奇之曰子精识雅度文约而理尽卿相材也王安石复与之善甫新法不便皆极论之及蔡确之贬宰执侍从以下罢者七八人台府爲之一空尧俞曰确之党其尤者固宜逐其余可以一切置之愿陛下扵此聴之如蚊䖟过耳无使纤㣲之忤以奸太和之气此圣人所以养至诚而御遐福也后由谏官补郡法令有未安者一切遵之曰君子素其位而行谏官有言责郡之守法而已复拜中书侍郎神宗与太皇太后曰傅侍郎清直一节终始不变金玉君子也司马光谓邵雍曰清直勇之德人所难兼吾扵钦之见焉雍曰钦之清而不耀直而不激勇而能温是爲难尔録曰夫所谓金玉君子者盖本卫风淇澳如金如钖如圭如璧释之者曰金钖言其鍜鍊之精纯圭璧言其生质之温润卫武公不得专美扵前矣自是而后矜而或争群而或党豹虎荆棘之场魑魅蛮髦之俗君子祗爲之砥砺错石又安能追琢其童金玉其相乎哉盖不但可观成德其扵世之升降道之污隆槩乎尽矣司马光知谏院以三札子上殿其一论君德有三曰仁曰明曰武仁者非妪煦姑息之谓也兴教化脩政治养百姓利万物此人君之仁也明者非烦苛伺察之谓也知道谊识安危别贤愚辨是非此人君之明也武者非强亢暴戾之谓也唯道所在断之不疑奸不能惑佞不能移此人君之武也臣切见陛下推心御物端拱渊默群臣各以其意有所敷奏不复询访利害尽察得失一皆可之望陛下以天性之至仁廓日月之融光奋干刚之威断则唐虞三代之隆何远之有其二论致治之道在三曰任官曰信赏曰必罚国家采名不采实诛文不诛意夫以名行赏则天下餙名以求功以文行罚则天下巧文以迯罪其三论拣军言养兵之术务精不务多上以其一留中其二送中书其三送枢密院又进五规一曰保业二曰惜时三曰远谋四曰谨㣲五曰务宽帝深纳之録曰先正朱熹曰温公可谓智仁勇他那活国处是甚次弟其规模稍大又有学问其人严而正呜唿观熹所言则谏院所陈乃其自得之欤夫三达德圣人入道之门也至扵不忧不惑不惧未尝不惓惓焉光之所得扵天可以爲不厚乎哉肆力扵学可以爲不笃乎哉若夫三事五规施行之次第耳而君德爲之根本中庸不云所以行之者一也然则光之存诚有自也已及哲宗立以光爲尚书左仆射时已得疾而青苗免役将宗之法犹在西夏未降光叹曰四害未除吾死不瞑目折简与吕公着曰光以身付医以家事付愚子惟国事未有所托今以属公既而诏免朝觐许乘肩舆三日一入省光不敢当曰不见君不可以视事诏令子康扶入对辽人闻之敕其边吏曰中国相司马公矣愼无生事开邉隙时两官虚己以德光亦自见言行计从欲以身狥社稷躬亲无务不舍昼夜宾客见其体举诸葛食少事多爲戒光曰死生命也爲之益力病革不复自觉谆谆如梦中语然皆朝廷天下事也録曰吕献可之将卒也手书属司马公曰天下事尚可爲君实勉之司马公之将卒也折简与吕公着曰国事未有所托今以属公二公之正终略相同者由其所存之合一也易曰王臣蹇蹇匪躬之故至是鞠躬尽瘁而后已矣一息尚存殉国之心不容少懈安得不谆谆如梦中语耶熙宁时帝以灾变避正殿减膳彻乐王安石言于帝曰灾异皆天数非关人事得失所致富弼在道闻之叹曰人君所畏者天耳若不畏天何事不可爲者此必姦人欲进邪说以摇上心使辅弼谏诤之臣无所施其力是治乱之机不可以不速救即上书数千言杂引春秋洪范及古今传记人情物理以明其决不然者及入对又言君子小人之进退系王道之消长愿深加辩察勿以同异爲喜怒喜怒爲用舍陛下好使人伺察外事故奸憸得志又今中外之务渐有更张此必小人献说扵陛下也大抵小人性喜动作生事其间有所希觊若朝廷守静则事有常法小人何所望哉録曰以帝之摇夺而有弼之正言譬则聋者而尚提其耳瞽者而尚责其明然犹不废録者时有不同理无竟息天不足畏而天之理可畏人不足恤而人之心当恤一人之喜怒不可凭而百官万民之喜怒可凭一时之用舍不可信而天下后世之用舍可信若以爲无益而遂弃之则万古如长夜矣王安石执政皆以爲得人吕诲独言其不通时事大用之则非所宜将内适司马光亦诣经筵密问今日所言何事诲曰袖中弹文乃新参也光愕然曰衆喜得人奈何论之诲曰君实亦爲是言耶此人虽有时名然好执偏见轻信姦回喜人佞己聴其言则美施扵用则踈置诸宰辅天下必受其祸廼上䟽曰大姦似忠大诈似信安石外示朴野中藏巧诈骄蹇慢上阴贼害物今畧数十余事诚恐陛下悦其才辩久而倚毗情伪不得知邪正无复辩大姦得路辟阴汇进贤者尽去则乱由是生臣窃忧之悮天下苍生者必斯人也録曰君子之立言也而可忽哉外示朴野中藏巧诈骄蹇慢上阴贼害物斯四言者曲尽安石之底藴天下万世莫能掩矣然则安计其聴与不聼行与不行哉若祗称其先见则李师中亦预识之不但献可而已然也师中始仕州县邸状报包拯参知政事或云朝廷自此多事师中曰包公何能爲今鄞县令王安石眼多白甚似王孰他日乱天下必斯人也后二十年言乃信盖又先于吕诲矣范纯仁奏安石掊克财利民心不宁书曰怨岂在明不见是图帝曰何谓不见之怨对曰杜牧所谓不敢言而敢怒者是也帝曰卿善论事宜爲朕条陈古今治乱可爲监戒者遂作尚书解以进其言皆尧舜禹汤文武周公之事治天下无以易此愿深究而力行之及行均税法于六路复言臣尝亲奉德音欲脩先王补助之政今乃效桑羊均输之法而使小人爲之掊克生灵歛怨生祸安石以富国强兵之术启迪上心欲求近功忘其旧学上法令则称商鞅言财利则背孟轲鄙老成爲因循弃公论爲流俗异己者爲不肖合意者爲贤人不聼纯仁每上䟽激切帝悉不付外至是尽録申中书安石大怒乞加重贬帝曰彼无罪姑与一善地命知河中府録曰新法言多矣未有若纯仁之亲切也且以牧之之言何爲而发乎盖秦之用鞅即帝之用石也石之致用即鞅之学术也其曰论至德者不同扵俗成大功者不谋扵衆即石之执拗不通也又曰常人安扵故俗学者溺扵见闻即石之违衆自异也孳孳爲利至扵剥民之膏尽民之力民之怨之奚啻若自其口出乎故以牧之之论秦者而论石卒以蠹国叛道民不乐生而夷狄之祸亦不旋踵其与亡秦之辙相去无几噫可恨哉时久旱岁饥征歛苛急东北流民扶携塞道疾愁苦每风沙霾曀身无完衣并城民买麻籸麦麸合米爲糜加木实草根至身被锁械而负瓦揭木卖以偿官累累不絶值光州司法参军郑侠监安上门乃绘爲图奏言陛下南征北伐皆有胜捷之势作图来上料无以天下忧苦父母妻子不相保迁移困顿遑遑不给之状爲图而献者臣谨按安上门逐曰所见绘成一图百不及一但经圣眼亦可流涕况扵千里之外哉陛下观臣之图以行臣之言一日不两乞斩臣以正欺君之罪䟽奏帝反覆观图长吁数四袖以入内是久寝不能寐翌日命开封体放免行钱三司察市易司农发常平仓三卫具熙河所用兵诸路上民物流散之故青苗免役权息追唿方田保甲并罢凡十八事民闻之讙唿相贺侠仍取唐魏征姚崇宋璟李林甫卢𣏌传爲两轴题曰正直君子邪曲小人事业图迹在位之臣暗合林甫革而反扵崇璟者各以其类爲书献之台史杨忠信谒侠曰御史缄默不言而君上书不已是言责在监门而台中无人也取怀中名臣谏䟽二帙授侠曰以此爲正人助録曰君子思不出其位侠可谓出位矣夫言有好恶之异图据见闻之眞侠也其人宁辞检讨之任而就监门之官其志盖可知而言非孟浪也死者在扵斯须故不吝百方以助效焚者在扵目睫又何惜一死以就安帝已寝不能寐犹迷而不复何耶卒使英州之芳流扵后世汴州之祸惨扵当时君子要不可以㣲职拒之也徽宗时陈禾爲右正言童贯与黄经臣卢航表里爲姦禾曰此国家安危之本吾任言责不言可乎遂上䟽劾贯怙宠弄权之罪论表未终帝拂衣起禾引帝请毕其说衣裾落帝曰正言碎朕衣矣禾言陛下不惜碎衣臣岂惜碎首此曹今日受富贵之利陛下他日受危亡之祸言愈切帝变色曰卿能如此朕复何忧内侍请帝易衣帝却之曰留以旌直臣録曰闻补衮阙矣未闻落帝裾也落帝裾可録欤宋之祸始扵安石惠卿终扵童贯王黼衮职至是㓕裂破碎虽有仲山甫之臣莫之能措矣李若水爲吏部侍郎钦宗再如金师逼帝易服若水抱持而哭诋其人爲狗荤金人曳出系之仆于地粘没喝令曰必使李侍郎无恙若水絶不食或勉之曰事无可爲今日顺从明日富贵矣叹曰天无二日吾宁有二主哉其仆亦慰解之曰公父母春秋高若少屈冀得一归觐若水叱之曰吾不顾家矣忠臣事君有死无二但亲老恐惊徐言之可也及议立张邦昌复召若水计事因历数骂之监军挝破其唇至裂颈断舌而死时年三十五金人相与言曰辽国之亡死义者十数南朝惟李侍郎一人而已刘韐爲资政殿学士金之入眞定也父老号唿曰使刘资政在镇岂有此祸金人益知其名必欲之及京师䧟韐至金营金以其国仆射韩正馆韐于城南寿圣院谓之曰国相知君今用君矣韐曰偷生以事二姓死不爲也正曰军中议立异姓欲以君爲尚书仆射得以家属行与其徒死不若北去取富贵韐仰天大唿曰有是乎乃归书片纸言其事使亲信持归报其子子羽等即沐浴更衣酌巵酒而缢金人叹其忠瘗之寺南冈上凡八十日乃就歛颜色如生録曰南朝李侍郎眞定刘资政民到于今称之下视邦昌刘豫不啻唾去之矣何足言几弘道录正统道藏三家本五十六卷续道藏弘道録卷之十六罗一义君臣之义高宗绍兴元年召李纲爲尚书右仆射上䟽曰兴衰拨乱之主非英哲不足以当之惟其英故用心刚足以莅大事而不爲小故之所摇惟其哲故见善明足以任君子而不爲小人之所间在昔人君体此道者惟汉之高光唐之太宗本朝之艺祖太宗愿陛下以爲法録曰纲之言英哲也岂无所见哉就帝之初服观之㓂戎方将奋然请徃可以爲英矣决机仓卒定𣇄式㣲可以爲哲矣惜乎中人之性溺于宴安逢君之徒志于苟且有纲之贤而不能竟其用有张韩刘岳之将而莫能毕其功以至于汪黄秦桧小人之徒匿意恣情无所不至而不知高光数主椰榆于地下久矣孰谓纲非先见乎哉及纲至行在奏曰金人不道专以诈谋取胜中国不悟一切堕其计中赖天命未改陛下緫师于外爲天下臣民之所推戴内修外攘还二圣而抚万邦责在陛下与宰相臣自视缺然不足以副委任之意乞追寝成命帝曰朕知卿忠义智略久矣其勿辞纲顿首泣谢且言唐明皇欲相姚崇崇以十事要说皆中一时之病今臣亦以十事仰干天聼陛下度其可行者赐之施行臣乃敢受命一曰议国是二曰议巡幸三曰议赦令四曰议僣逆五曰议伪命六曰议战七曰议守八曰议本政九曰议久任十曰议脩德翌日班议于朝惟僣逆伪命二事留中録曰宋高宗之不足与有爲也夫明其爲贼敌乃可服固汉高之大略而诛韦斩关以谋匡复亦唐玄之英武也宋室之仇一时纵未可复盍不曰邦昌机上肉乎夫邦昌之罪上通于天其污蔑我斧扆腥秽我朝宁迹其恶逆犬彘且犹不堪何吝吾之一刃耶十事之中此爲最要乃上下名分所关生民纲纪所頼帝秘而不发将何待耶可以见畏懦不君之甚虽以纲之争执亦不过止于投篡固未能声其罪于天下也不旋踵间刘豫蹈其故辙偃然南面坐命其子以伐宋国异于诛韦灭项者矣此南宋之所以终于无震也李纲又言曰今国势不违靖康间然而可爲者陛下英断于上羣臣辑睦于下庶几靖康之弊可革而中兴可图然非有规模而知先后缓急之序则不能以成功夫外御强敌内销贼盗修军政变士风裕邦财宽民力改弊法省冗官诚号令以感人心信赏罚以作士气择帅臣以任方面选监司郡守以奉行新政俟吾所以自治者政事已脩然后可以问罪金人迎还二帝此谓规模也至于所当急而先者则在于料理河北河东盖河北河东者国之屏蔽也料理稍就然后中原可保东南可安今河东失者恒代太原泽潞汾晋余郡犹存河北所失者不过眞定怀卫濬四州其余二十余郡皆爲朝廷守两路士民兵将所以戴宋者其心甚坚皆推豪杰以爲首领多者数万少者亦不下万人朝廷不因此时置司谴使以恩慰抚之分兵以援其危急臣恐粮尽力疲坐受金人之困虽怀忠义之心援兵不至危迫无告必且愤怨朝廷金人因得抚而用之皆精兵也莫若于河北置朝抚司河东置经制司择有才略者爲之使宣谕天子恩德所以不忍弃两河于敌国之意有能全一州复一郡者以爲节度防御团练使如唐方镇之制使以自守非惟絶其从敌之心又可资其御敌之力最今日之先务也帝善其言问谁可任者纲以张所及傅亮荐焉録曰愚观两河之议而经制招讨之建宋之兴复在于目中矣以纲南人而堂堂大义出于风气之外岂非一大机会乎曾未几何黄潜善汪伯彦力排纲去而招抚经制司遂废车驾益东幸而两河郡县相继沦没凡纲所规画军民之政一切废格金兵益盛关辅残毁中原盗贼蜂起而国始不可爲矣宗泽上疏曰天下者太祖之天下陛下竞竞业业思传之万世奈何遽议割河之东西又议以之蒲解乎自金人再至朝廷未尝命一将出一师但闻姧邪之臣朝进一言以告和暮入一说以乞盟终至二圣北迁宗社蒙耻臣意陛下赫然震怒大明黜陟以再造王室今即位未闻有大号令但见刑部指挥不得明播赦文于河之东西陜之蒲觧者是褫天下忠议之气而自絶其民也臣虽驽怯当躬冒矢石爲诸将先得捐躯报国足矣帝览其言而壮之是时开封尹阙李纲言绥复旧邦非泽不可乃以爲东京留守知开封府泽又上䟽言开封物价市肆渐同平时将士农民商旅士大夫之怀忠义者莫不愿陛下亟𡚖京师以慰人心其倡爲异议者非爲陛下忠谋不过于张邦昌辈阴与金人爲地耳时眞定怀卫间敌兵甚盛方密脩战具爲入攻之计泽乃渡河约诸将共议事宜以图收复而于京城四壁各置使以领招集之兵造战车千二百乘又据形势立坚壁二十四所于城外驻兵数万泽徃来按试之又并河鳞次爲连珠砦连结河东河北山水砦忠义民兵于是陜西京东西诸路人马咸愿得泽节制泽累表请帝还京而帝用黄潜善计决意幸东南録曰泽之二䟽大意与纲同盖天下之势不进则退进则不惟故疆可全而讐亦可复耻亦可雪退则不惟河北河东不可保而河南终非我有不惟河南终非我有而淮甸亦复骚然退而渡江退而航海所必至矣此泽之忧愤不至于死不已也呜唿汪黄之罪可胜诛乎此高宗之始悮一也建炎四年冬十月诏韩世忠进次杨州世忠得命感泣曰主忧如此臣子何以生爲亲提骑兵以当敌伐木爲栅自断归路正行间会朝廷遣魏良臣使金军世忠给良臣云诏乃移屯守江良臣去世忠即上马令军中曰抵吾鞭所向于是移军向大仪勒五陈设伏二十余所良臣至金师金人问宋师动息则具以移屯对聂儿孛堇闻之大喜起兵至江口距大仪五里别将挞不野拥铁骑过五阵东世忠传小麾鸣皷伏兵四𧺫旗色与金人旗杂出金军乱宋师迭进世忠令背嵬军各持长斧上揕人胸下斫马足敌被甲䧟泥淖世忠麾劲骑四面蹂躏人马俱毙遂擒挞不野等二百余人而世忠所遣董旼亦击败金人于天长之鵶口桥解元至高邮北门遇敌设伏水军夹河阵一日合战十三相距未决世忠遣成闵将骑士徃援复大战俘获甚多世忠复亲追至淮金人惊溃相蹈借溺死者甚衆捷闻羣臣入贺帝曰世忠忠勇朕知其必能成功沈与求曰自建炎以来将士未尝与金人迎敌一战今世忠连捷厥功不细论者以此举爲中举武功第一及帝自将御金师次于平江府金齐之师日迫羣臣劝帝他幸以避之张俊曰避将安之惟进御乃可免耳赵鼎曰战而不捷去未晩也帝因曰朕爲二圣在远屈已请和而彼复肆暴侵凌朕当亲总六师临江决战沈与求复力賛之鼎喜曰累年退怯敌志益骄今圣断亲征将士必奋成功可必臣愿效区区以谋报国及张浚视师镇江见赵鼎执其手曰此行举措皆合人心鼎笑曰喻子才之功也诏拜浚知枢密院事浚受命即日赴江上视师时挞懒兀术拥兵十万约日渡江决战浚长驱临江召刘光世韩世忠张俊议事将士见浚勇气十倍浚既部分诸将身留镇江以节度之岳飞留建康见帝数论恢复之略且言金人所以立刘豫于河南盖欲荼毒中原以中国攻中国彼得以休兵观衅臣欲陛下假臣月日便则提兵趋京洛据河阳陜府潼关以号召五路叛将叛将既还遣王师前进彼必弃汴而走河北京畿陜右可以尽复然后分兵濬滑经略两河如此则刘豫可擒金人可灭社稷长久之计实在此举帝曰有臣如此顾复何忧进止之机朕不中制复召至寝阁命之曰中兴之事一以委卿飞遂图大举録曰愚观岳飞之言乃其效用之实初非大言以欺人也其破杨么以水㓂攻水㓂既以成功之速则今之以叛将攻叛臣宁不易爲力耶苟使如帝之言中兴之事一以委之其烛计见効必不远矣乃阻于奸桧请诣都督桧岂不知浚之忌乎而卒以忤间亦以忧沮是后复请则无及矣虽则媢嫉之可厌抑岂天败之无成与此高宗之再悮一也时梁兴会太行忠义社及两河豪杰等帅衆归岳飞由是金人动息山川险要飞皆得其实中原尽磁相泽潞晋汾隰卫之境皆期日兴兵与官军会其所揭旗以岳爲号父老百姓争挽车牵牛载糗粮以馈义军顶盆焚香迎候者充满道路自燕以南金人号令不行兀术欲佥军以抗飞河北无一人应者乃叹曰自我起北方以来未有如今日之挫衂金将王镇崔庆李觊崔虎华旺等皆率所部降飞龙虎大王之将忔查等亦密受飞旗榜自其国来降韩常亦欲以衆五万内附飞大喜语其下曰直抵黄龙府与诸军痛饮尔因上奏兴等过河人心愿归朝廷金兵累败兀术等皆令老少北去正中兴之机而秦桧方欲画淮以北与金爲和讽台臣请诸将班师且知飞志锐不可回上言飞孤军不可久留乞速召还于是飞一日奉十二金牌飞愤惋泣下东面再拜曰十年之力废于一旦録曰愚观高宗之世可与有爲之时三建炎之初河朔未叛人心未离李纲在内宗泽在外当是时也以守则可固以攻则可取可以光复旧物也甫其中也诸将立功帝亲视师江上赵鼎张浚爲政政事先后及人才所当召用者次第奏行之故列要津多一时人望号爲小元祐及其末也金人败郾城败朱仙败顺昌自燕以南号令不行兀术乃叹曰自我起兵未有如今日者飞亦大喜曰直抵黄龙府与诸君痛饮此何等气象也奈何帝之本心不欲二帝之还恐奸大位託爲权姧之误于是不待狡兎高鸟之尽而先爲烹狗藏弓之谋天下之大事从此去矣愚故备録诸将于前緫而论之于后以爲万世之犬戒云岳飞立志慷慨以必取中原擒灭讐虏爲念自奉甚薄少时饮酒能至数斗帝戒之曰卿异时到河朔方可饮酒遂絶口不饮家无姬侍吴玠愿与交驩乃饰名姝遗之飞曰主上宵旰岂大将安乐时耶𨚫不受玠益敬服帝欲爲营第辞曰金虏未灭何以家爲或问天下何时太平飞曰文臣不爱钱武臣不惜死天下太平矣卒有取民一缕束刍者立斩以狥夜宿民间开门愿纳无敢入者号冻不拆屋饿死不卤掠卒有疾躬爲调药诸将远戍遣妻问劳其家死事者哭之而育其孤或以子婿其女凡有颁犒均给军吏秋毫不私善以少击衆欲有所举尽召诸统制与谋谋定而后战故有胜无败猝遇敌不动敌人爲之语曰撼山易撼岳家军难张俊尝问用兵之要曰仁信智勇严阙一不可好贤礼士览经史雅歌投壶恂恂如书生每辞官必曰将士效力飞何功之有其忠愤激烈议论持正不挫于人卒以此得祸盖飞与桧势不并存者也録曰愚观岳武穆以爲罕见其俦何也盖古之名将自孙吴韩彭英卫李郭而下可数也然孙乃卖友吴乃杀妻韩乃假王英乃背主仪乃穷奢他无足论近代若张魏公有富平之败韩郡王有江上之奔张伯英心术全殊刘平叔驭军无法惟武穆不忘周同张所是爲信友却吴玠之姝是爲远色母有痼疾药饵必躬是爲悦亲旗赐精忠肤存报国是爲获上大伦根于天性每事不忘忠孝是爲诚身其驭军也五事克全百战无敌而且于民力无秋毫之犯方之于古殆方叔吉甫之俦而未能举宣王之功者天不祚宋无徒多怨于时君季辅也胡铨上䟽曰臣按王伦本一押邪小人市井无赖縁宰相无识举以使虏专务诈诞欺罔天听今者无故诱致虏使以诏谕江南爲名是欲臣妾我也是欲刘豫我也夫天下者祖宗之天下也陛下所居之位祖宗之位也奈何以祖宗之天下爲犬戎之天下以祖宗之位爲犬戎之位陛下一屈膝则祖宗庙社之灵尽污夷狄赤子尽爲左衽朝廷宰执尽爲陪臣天下士大夫皆当裂冠毁冕变爲胡服就今虏决可和天下后世将谓陛下何如主也况丑虏变诈百出而伦又以姧邪济之梓宫决不可还太后决不可复渊圣决不可归中原决不可得而此膝一屈不可复伸可爲痛哭流涕长太息者矣向者陛下间关海道危如累卵尚不肯北面臣虏况今国势稍张只如顷者败之于襄阳败之于淮上败之于涡口较之前日万万不侔今无故而反臣之欲屈万乘之尊下穹卢之拜此鲁连所以义不帝秦非惜天下之虚名诚以天下大势有所不可也今内而百官外而军民万口一辞皆欲食伦之肉臣窃谓不斩王伦国之存亡未可知也虽然伦不足道也秦桧以腹心大臣而亦爲之陛下有尧舜之资桧不能致君如唐虞而欲导君爲石晋孙近傅会桧议遂得叅政几桧曰可和近亦曰可和桧曰当拜近亦曰当拜臣切谓桧与近并可斩也臣备员枢属义不与此曹共戴天区区之心愿断三人头竿之稿街然后羁留虏使责以无礼徐兴问罪之师则三军之士不战而气自倍不然臣有蹈东海而死尔安能处小朝廷求活耶録曰此踈如严霜烈日乃天地之正气百世之下时诵一翻凛然犹澹菴之在目况当其时奸邪丑虏宁不夺其气而折其心然后知立言君子与日月同光干坤同久其功岂小补哉却金人百万之师增中国有人之叹虽百挫辱之而至大至刚塞乎天地之间者不可泯灭也岂非南朝二百年一大快耶理宗隆兴七年起复刘珙宣抚荆襄不拜䟽曰荆襄四肢也朝廷腹心元气也元气强则四肢壮朝廷施设得宜根本全盛则荆襄利害可以渐图请先论国家大计而后及根本之实何谓大计恢复是也臣谓今日有其形而未尽其实大抵有实无形则计定事成而敌人不觉有形无实则速祸致㓂而无以待之燕昭王汉诸葛此有实无形者也夫虏之不能忘我犹我不能忘敌所以数年之间邉警不闻彼亦惩逆亮之轻举而思万全之议今兵未动而声先闻实未至而形先见使虏人谋我日深备我日严是诲之也臣窃痛之何谓实脩己也求贤也卹民也用将也养兵也周宣王任贤使能哀矜鳏寡采芑之任将车攻之简徒政事之大无过四者夫治平之本不在于庆赏号令之间而在于人君一身身之善恶在于一念一念之积湛然于方寸之中则见善必明是非判然于前陛下即位于今九年事有昔是而今非人有始贤而后否愿舍一己之见而以天下之见爲见去一己之智而以衆人之智爲智如欲来一世之眞贤当先蒙正臣之直气若邪佞不尽去直道不可行彼将长徃山林不得而用之矣至于士风浇薄尤可叹息诞谩大言迎合主意大者蒙非常之眷小者亦复窃宠甚至倚托幽阴排斥异己使忠直气阻利害罔闻此求贤之实未尽也今日虽有字民之官而不得举字民之职财赋之所驱上司之所迫苟迯谴罚不过巧名色以科歛给文引以追唿至于劳来还定安集劬劳未见其人此卹民之实未尽也将有掊克豊己朘下媚上者逐之当矣而新所拣擢多膏粱子弟平生不经战阵缓急恐难应敌此用将之实未尽也古之养士有推车酾酒之乐有投石超距之气故勇于公战闻敌则奋其主将有投醪之惠吮疽之恩爱之如子弟扞之如手足今则不然刻剥之劳役之故倾来招兵无一应募近闻马军移屯建康道路愁叹语流四方生亡卒怨讟之心沮三军勇说之气此养兵之实未尽也如此民穷财乏兵怨将骄必有盗贼将窃发于邦域之中而欲鸣剑于伊吾之北此臣之所未谕也録曰愚观忠肃之言乃季宋之通患中主之頽风六陵之积弊匪直以警孝宗也异时元气不固四肢随没大命亦旋以去矣至于金革之例徃徃师相大臣假託以奸大位恋大权自非伏义之臣神明之胄孰能七诏七辞者哉故録以终覆讐之义讨贼之心外此皆浩叹之日矣哀哉文天祥自爲童子时见学宫所祠乡先生欧阳脩杨邦乂胡铨皆谥忠节欣然慕之曰没不俎豆其间非夫也年二十举进士对策时理宗在位久政理浸怠天祥以法天不息爲对其言万余一挥而成帝㧞爲第一考官王应麟奏曰古谊若龟鑑忠肝如铁石臣敢爲得人贺咸淳九年起爲湖南提刑见故相江万里万里素奇天祥志节语及国事愀然曰吾老矣世道之责其在君乎德祐初诏天下勤王天祥捧诏涕泣使陈继周发郡中豪杰并结溪峒诸蛮有衆万人其友止之天祥曰吾亦知其然第国家养育臣庶二百余年一旦有急征天下兵无一人一骑入关者吾深恨于此故不自量力而以身狥之庶天下忠臣义士将有闻风而起者义胜者谋立人衆者功济如此则社稷犹可保也益王以观文殿学士召至福拜右丞相卫王继立加少保信国公厓山破天祥至京时世祖多求才南官王绩翁言南人无如天祥者遂遣绩翁谕㫖天祥曰国亡吾分一死矣召入谕之曰汝何愿对曰天祥受宋恩爲宰相安事二姓愿赐之死足矣临刑从容曰吾事毕矣其妻欧阳氏收其尸衣带中有賛曰孔曰成仁孟云取义惟其义尽所以仁至读圣贤书所学何事而今而后庶几无愧宋史笔断曰宋亡节义之臣自文天祥而下若湖南安抚李芾池州通判赵昂发扬州都统姜才眞州太守苗再成常州统制王安节湖北提刑张起巖安吉太守赵良淳无爲守赵淮淮东制置李庭芝刺史赵孟常州太守姚訔察访赵与睪兴化守陈瓉通判张日中潮州守马发江东制置谢枋得信州守唐震与张世杰陆秀夫陈文龙皆其章着者其余尚多有之録曰豫章有言周孔之心使人明道学者果能明道则周孔之心深自得之三代人才得周孔之心故视死生去就如寒暑昼夜之移而忠义行之者易至汉唐以经术古文相尚而失周孔之心故经术自晁董公孙弘倡之古文自韩愈柳宗元启之于是明道者寡故视死生去就如万钧九𣇄之重而忠义行之者难今观有宋王安石决坏六经廉耻道丧而北宋之亡伏节者鲜周程张朱讲明道学义理而南宋之灭死义者多明效彰然着矣然则愚之立志孳孳不息者岂眞好辩哉不得已也观者详之张世杰少由小校累功至黄州武定诸军都统制时方危急征勤王多不赴独世杰提所部兵入卫上下叹异自和州防御使不数月累加至保康军承宣使总都督府兵大军迫临安世杰请移三宫入海而与天祥合兵背城一战陈宜中方遣人请和不许宋既纳款世杰痛忿率所部兵去临安次于定海元使都统卞彪说降世杰断彪舌磔之以死自誓遂从二王入福州端宗立以爲枢密副使帝昺立复拜少傅封越国公以碙州不可居徙居新会之厓山张弘范袭厓山或谓世杰曰元兵以舟师塞海口则我不能进退盍先据海口幸而胜国之福也不胜犹可西走世杰恐有离心动则必散乃曰频年航海何时已乎今须与决胜负乃悉焚行朝草市结大舶千余作水砦爲死守计弘范得世杰甥韩命以官使三至招之世杰历数古忠臣曰吾知降生且富贵但爲主死不移耳俄而飓风大作舟人欲舣向岸世杰曰无以爲也爲我取瓣香来仰天唿曰我爲赵氏亦己至矣一君亡复立一君今又亡我未死者庶几敌兵退别立赵氏以存宗祀耳今若此岂天意耶若天不欲复存赵祀则大风覆我舟舟覆遂溺死焉陆秀夫三岁从其乡人孟先生学独指以爲非凡儿长登进士李庭芝镇淮南辟至幕中擢叅议官时邉事急诸多亡者惟秀夫不去庭芝上其名除司农丞累擢至宗正少卿元入宋二王走温州秀夫追从之使人召陈宜中张世杰等遂相与立益王宜中以秀夫久在兵间知军务每事咨访始行秀夫悉心賛之无不曲尽时君臣播越庶事踈畧每朝会俨然正笏如治朝仪或时在行中凄然泣下以朝衣拭泪尽浥左右无不悲动端宗崩群臣皆欲散去秀夫曰度宗一子尚在将焉置之古人有以一旅一成中兴者今百有司皆具士卒数万天若未欲絶宋岂不可以爲国耶乃与衆复立卫王以秀夫爲左丞相秉政时世杰驻兵厓山秀夫外筹军旅内调工役凡所兴作尽出其手虽勿遽流离中犹日书大学章句以劝讲不辍厓山破秀夫走卫王舟王舟大且诸舟环结度不得出走乃仗劒驱妻子入海遂以身负王赴海死録曰愚观世杰之自溺与秀夫之负帝俱溺未尝不浩然而叹也嗟乎乘桴之叹伤时之悲也而今果见其人乎哉时全蜀破坏刑襄失守四海无措躬之地独仗区区二三君子怀忠负义不至于此不已也卒毙而得其正其亦异乎汨罗鸱革者欤陈文龙俊卿后也能文章负气节咸淳五年廷对第一由镇束军节度判官拜监察御史襄阳被围似道日恣淫乐阳请督师而阴使留己竟失襄阳文龙上䟽极谏时王爚与陈宜中不能画一策而日坐朝堂争私意文龙复䟽书言三后恊心同底于道北兵今日取某城筑某堡而我以文相逊以迹相疑譬犹拯溺捄焚而爲安步徐行之仪也请召大臣同心图治无滋虚议其后二人终不相能而去至十月始来事已不可爲矣是冬累迁至叅知政事益王立爲闽广宣抚使已而降将王世强复导大军入广建宁泉福皆降知福州王刚中遣使狥兴化文龙斩之赍书责世强刚中负国遂发民兵自守城中兵不满千大兵来攻使其姻家持书招降之文龙焚书斩其使曰诸君特畏死且未知此生能不死乎乃使其将林华侦伺境上华即迎降且导兵至城下通判曹澄孙开门纳欵执文龙至军中欲降之不屈指其腹曰此皆节义文章也可相逼耶乃械送杭州文龙去兴化即不食饿至杭而死録曰天祥文龙皆廷对第一者也岂其节义之独闻欤是时执政者有生之乐无死之心幸而一二君子乃心许国文章气节表率一世当是时也内则有死之心外亦无生之乐此其所以杀身成仁而不悔也矧夫少成天性壮学自然故一则自少时志于俎豆未至者非夫一则笑诸君畏而欲生未知生能不死二者同是一道则同是一命矣弘道録卷之十六弘道录正统道藏三家本五十六卷续道藏弘道録卷之十七罗二义君臣之义御制文集大明谕中原檄曰自古帝王临御天下中国居内以制夷狄夷狄居外以奉中国未闻以夷狄治天下也自宋祚倾移元以北狄入主中国达人志士每有冠履倒置之汉及其后嗣沈荒失君臣之道又加以宰相专权宪台报怨有司毒虐于是人心离叛天下兵起使我中国之民死者肝脑涂地生者骨肉不相保虽因人事实天厌其德而弃之之时也予本布衣因天下乱爲衆所推率师渡江居金陵形势之地奄及南方尽爲我有民安食足控弦执矢目视中原之民久无所主深用疚心予恭天成命罔敢自安方欲遣兵北逐羣虏拯生民于涂炭复汉官之威仪虑民不知反爲我讐挈家北走䧟溺尤深故先谕告兵至民人勿避予号令严肃无秋毫之犯归我者永安于中华背我者自窜于塞外盖我中国之民天必命中国之人以安之夷狄何得而治之哉録曰此我皇祖继天立极所谓本诸身征诸庶民考诸三王而不谬建诸天地而不悖质诸鬼神而无疑百世以俟圣人而不惑者也或者及以同符汉祖爲言夫秦诚暴矣分封三代千有余年犹吾中国也岐丰之地文王用之以兴二南之化犹吾人民也岂若元之腥膻污秽侏离左衽者哉虽曰威灭六国法制黔首其视决坏礼义渎乱人伦又有间矣自吾夫子内华外夷拨乱反正之后二千有余年而大义复伸读斯文而不祗肃仰叹者呜唿鲜矣名臣録明祖初起淮右举汤武吊伐之事有识之士云附景从于时股肱心膂之臣皆英武杰特超迈之才若纯诚厚德颛颛焉尊主庇民爲心者中山武宁王徐达其首也次开平忠武王常遇春次岐阳武靖王李文忠次宁河武顺王邓愈次东欧襄武王汤和次黔宁昭靖王沭英尚书彭韶述賛曰天眷圣明笃生贤辅削平羣雄翼我洪武反狄阴山雪耻千古攻城弗屠手完藏府钖爵分茅以有魏土奠彼朔野莫敢予侮气作山河不物以腐常遇春賛曰长材伟貌勐如彪虎手提椎埋早归眞主强汉伪吴席卷以举长驱入燕光复中土钖胙畴封以开鄂渚允矣元戎赫然威武庙祀于通血食千古李文忠賛曰勋戚之曹一世人豪淹贯羣籍曾是六韬甲裳尽赤家有战袍宋元故都兼举并包宣威万里实爲尔劳庸建上公以国于曹追王庙食没膺宠褒邓愈賛曰惟我顺王洸洸大夫功叅佐命义旗之初气盖六军视敌如无何坚不䧟何强不锄吊民礼士𢠢彼来苏节镇八州恩信以敷稽古凌烟褒鄂爲徒汤和賛曰堂堂襄武豊沛故人股肱之佐心膂之臣从下江东奄举瓯闽摧坚抚顺吊伐用伸六合一统允借元勋释兵以老情寄弥亲功崇元首李邓其伦沐英賛曰于惟昭靖早育潜宫智勇自奋克叙戎功战守方隅阃寄攸崇西南底定元室遗宗负固有年拒命弗通一皷平之莫不率从即彼开府以钖世封録曰先之下中原之檄者华夷之大限天人之顺理所谓堂堂之陈正正之旗也继之以六王之賛者虎啸而风烈龙兴而致云所谓同声相应同气相求也孟子曰五百年必有王者兴其间必有名世者此天地闭而复辟日月晦而复明中华屯而复泰人类杂而复分唐虞三代以来未甞有之大乱亦未尝有之大治也故以终君臣之义焉至于嘉言善行可以范世者列于其左右王文端公直天性严重寡言笑居家俨然及至接人和气可掬学富才敏屡典春闱得人最盛在翰林三十年恭勤不怠及位冢宰益加谦愼时罢廷臣荐举人才专属吏部公留意㧞擢委任部属及御史出巡必令愼选自是振肃多号得人奔竞之风爲之顿息刘文安公尝谓公始焉历文章之任至学士中焉膺政事之寄至冢宰终焉履道德之选至师傅此三地位公论皆以爲堪之而无异辞且当其时雄辞大册之鼓动于聼闻甄贤㧞俗之各伸其绩效雍容调堂仪范羣辟之仰配乎古昔至于今犹可追羡遐思不容冺也王忠肃公翺端方强毅清白俭约循理守法一毫不苟事无巨细一经陟历终身不忘有所当行寝食不遑坐以待旦第宅不改于旧公余退食朝房非朔望时令谒先祠未尝𡚖家门无私谒苞苴不敢近权势嘱託婉而拒之故人畏而不怨累遭变故无他虞于恩仇一不介意甞曰吏部岂报复之地耶李逹文曰臯陶言九德王公有其五乱而敬扰而毅简而廉刚而塞强而义刘文安又曰公出而抚治于名方岳穷邉塞南若江广摧沮豪侠宁帖蛮僚西若关陜羗戎服其令东若辽碣夷酋慑其义玁狁滔天猾夏而公所在屹若鉅防召正铨衡阅景泰天顺成化纪年屡更而任遇无改不惟服其经略之大而处事亦无渗漏故也王端毅公恕历事五朝正色危言辩别邪正尝知杨州民爲立石颂德抚郧阳会襄阳盗起召公勦杀刘千金等大师欲纵兵搜山公不可榜谕流民复业爲建生祠绘像事之廵抚云南时镇守内臣私市外夷诛求无厌人莫敢问公言昔交趾镇守非人致一方䧟没腾冲麓川叛逆今日之事殆又甚焉凡九阅月䟽二十上直声动于天下及抚南畿中官王敬乘传东南搜索奇玩所至惊惧公具言失人心损国体伤和气召灾殄诏收捕下狱中外称快谓有回天之力转南京兵部尚书时员外郎林俊以谏建永昌寺下狱公爲论救有㫖令致仕孝宗即位召爲吏部尚书裁仰侥倖褒奖名节甄沷淹滞无敢以私于如鉅鹿耿公华亭张公襄城李公莆田彭公盱江何公太原周公钱塘倪公皆海内人望引而置之当路以弼成弘治之化天下之人至今称三原者犹未已也马端肃公文升立朝五十余年以身殉国不避艰险性介特寡言笑不尚华侈初按山西湖广所至有声陞福建按察使遇镇守扰民輙绳以法民戴其德歌謡载道固原土夷满四倡乱公爲都御史生擒之时流贼蜂起汉中李须子潼关火蝎儿满城王彪各聚衆刼掠杀敌官军其锋甚锐悉以计除之寻常节制三边北虏深入檄召诸路兵按伏汤羊岭虏至遇伏擒斩数多因改其岭爲得胜坡迁兵部侍郎适辽东有警公以谙练戎务徃备之制五花营八陈图以训士卒复上御边十五事皆切时宜虏患遂息建州女直叛命公复徃适都御史陈钺欲诱杀进贡夷人以掩己过太监汪直复恃宠倖功阴主钺议因公与汪抗礼奴视其左右钺遂厚赂倾公汪还诬奏公妄启邉隙遂坐谪戍直败诏复抚辽东至是凡三徃皆树奇绩东人至今思之迁兵部尚书哈密反覆爲变公谓若专示以恩而不加之以威彼终不知畏勑令肃州副緫彭清统番汉兵袭杀威声大振阿黑麻以是畏威悔过遣使入贡并以陜巴金印来𡚖西域遂宁虏酋火筛拥衆㓂大同势甚猖獗京城戒严上亲召至内殿咨以战守之策因举保国公朱晖等整㮶官军且令各邉谨斥堠修战具吏黜有备即时远遁转吏部尚书弘治年间孝皇御煖阁召公面谕天下诸凡国务咸得稽察仍命中官扶翊下阶是岁大考各省官敌知去不职一千余员无异议正德改元恳求谢政自公去而人政一变升降之机其索矣乎韩忠定公文风骨王屹举止凝重雍粹若天成加以奋励充养自给舍迄藩岳部院四十余年历事三朝受知列圣夙夜图报黾勉忠益爲户部尚书陈革弊七事一开中引𥂁之弊二兴贩私𥂁之弊三贱卖官𥂁之弊四买补残𥂁之弊五夹带残𥂁之弊六越境卖𥂁之弊七运司废弛之弊指摘剀切于是数十年积弊无遗公私告便时宣大声息甚急需索供亿复值大丧大婚相继并内外及各王府诸邉赏赐费用不赀悉心经画缓急以济及蘖坚刘瑾依凭宿爱蒙蔽圣𦖟蛊惑百出每以夜爲日荒湛无度因而盗弄威福虐焰横空缙绅凛凛率自顾以避公追痛孝皇深以宗社爲忧首倡府部科道等官伏阙抗章暴露罪状继之以泣乞置诸法守正被害直道劲节丕振中外刘阁老徤甞曰国家养士百五十年当其时只养得箇韩贯道者刘忠宣公大夏得君尤重弘治中爲兵部尚书戴珊爲左都御史孝皇有大政每召二人面议曰事有不可欲召卿商量又以非卿部内事而止今后有当行当罢者卿可写揭帖密封进来对曰不敢上曰何也大夏曰先朝李孜省可爲鑑戒上曰与卿论国事岂孜省营私害物者比乎曰臣下以揭帖进朝廷以揭帖行与前代斜封墨勑相去不多今宜远法帝王近法祖宗大事外付之府部内咨之阁下可也如用揭帖日久上下俱有弊且非后世法臣不敢效顺上称善尝与吴廷举书曰居官之道以正己爲先所谓正己非特当戒利亦当远名苟有意近名则凡事皆有所爲而爲即程子所谓今之仕者爲己也特此以徃而欲政善民安以成佐理之功恕不可得幸熟思而自考之事上治下皆当主之以诚行之以恕诚则自然动物恕则能体上下之情体其情而感动之将无人不可驭无事不可爲己戴恭简公珊德性和粹中耿耿不苟合而洞达无城府爲左都御史益自检律务持风纪虽薄书之细必极精覈尝与吏部考察京官者一考天下官者再弘治乙丑与刘大夏面议事毕上令中使出白金二锭以赐且谕曰朕闻朝觐日文官避嫌有闭户不与人接者如卿等虽开门延客谁复以贿赂通也朕亲知故有是赐且命不必朝谢恐他大臣知之未免各怀愧惧也及上亲鞠大狱诸司震悚公从容应对时有所开拆天威顿霁上知公清愼每廷奏宣面问至移晷刻其见重有如此张简肃公敷华风采凝定不妄言笑奉公秉法望重一时辩义利若黑白事有不可不曲爲迁就进退得失未尝一动其心初爲庶吉士李文逹彭文宪欲留官翰林公与刘东山力辞不就后皆以政事爲世名卿故实疑清望之士徃徃不乐钱谷公两司财赋事皆优赡而氷蘖之操可通神明温雅不随果介不刻爱憎喜怒不加之意端虑愼动凝然静密而贪残矫伪者自革盖其廉能公断根于性本发于心源贲之以文章学问故抱负设施粹然不见其迹自可久而不变所谓大受之器也爲左都御史请严天下有司贪酷奔竞之禁会谳重狱有宠臣坐法或疑当末减公执不可卒从重议遗命所属犹谓不以悖货累其子孙盖至死不乱云録曰愚观文端公而下其典刑风范徃徃相似而禄位名寿大抵亦同然愚甞求之李献吉有云国制文极于六曹尚书官之北斗天造不论夏蹇经纶悃愊太宗北征全国是属三杨公亮寅恊熙绩台省坐臻太平君佚臣劳所谓代天之相英庙之遇文达略比马周吁俞一德密画显断万几精覈局体一变成化间三原河州单县封丘巍然辈出居则岳峙动则雷击大事斧断小细海畜帷幄佞幸请剑必殛使见之者畏关之者慑斯其人死生富贵足动之哉然较之大顺以前则殊矣时兴位不同耶委任权力殊耶弘治中华客洪洞钧阳灵寳阳曲卢氏金陵安福咸称名卿然志存纳约行在精密苟济其事小枉安焉局体又变矣虽形迹罔暴义遵矫直亦运数然欤自言路志伸毁誉进黜气歃满盛公卿钦逊正德以来遂靡靡难观亦诸人甘宠餙誉稍有嘉矣便立祠树碑要歌征颂镂板镌石惟恐不流今信后也此意既横机巧自生工言论务弥缝斯又一变足爲笃论云都御史顾公佐性严守法刚稜不挠举正嫉邪吏民畏服爲应天府尹勋豪贵戚爲之歛手政声赫然比之包孝肃宣宗尝问廷臣中谁可使掌宪杨士奇曰通政使顾佐廉公有威任御史及按察司独着风采杨荣曰甞爲京尹政清弊革上喜乃陞右都御史宪度严明奏黜不肖二十余人下至吏卒悚惕凛凛未尝口毁誉人旦暮东朝房小憩独处小夹室非公事未尝与诸司羣坐虽遭时得君之盛要亦有慴伏弹压之实焉秦襄毅公纮刚毅廉介威望素着爲御史侃侃奉职绰有风裁及廵抚陜西时秦府校尉肆横民苦之公悉擒治不少贷王不能堪奏公欺灭宪皇怒逮下锦衣狱命内臣尚亨籍其家止得黄绢一疋故衣数事亨回奏状上嘉叹良久诏释公系且赐钞万贯以旌其廉调抚河南巨铛汪直亦以事至汪时窃弄威福声势烜赫他廵抚率屈礼以见公独与抗礼略不爲屈汪亦知重公不爲较后回京上问各省抚臣贤否汪独称公及爲左都御史风采益峻人谓有顾佐之风尚书王公竑赋性正直刚毅一毫不能诡随于人爲给事中值正统己巳之变王振专权误国致乘舆播迁郕王初监国于午门视朝百官弹劾奸臣罪状锦衣卫指挥马顺从旁呵各官起去竑遂起拉马顺首曰此正奸臣当除去监国退百官拳敺马顺以死及虏入㓂直犯京师命董师御之即戎服鞭马赴军号令区画咸适机宜卒官兵部尚书尚书黄公绂廉峻直执遇事飈发正色山立即重忤时贵弗恤也智巧所避毅然肩之爲郎中时人业以硬黄目之及任湖广布政僧继晓以妖术媚上遂奸眠食回乡扫墓实以迯生耳乃令武昌府计留之居无几果败槛车送京诛之后爲左都严甄御史量能委之火其差簿于廷曰事贵得人资劳久近岂立官意哉所上奏议及政蹟并所着诗文悉弃不留至如江南食盐残钞民苦包揽掊勒呻吟公爲户部尚书力条其折征银状以闻至今便之不容口比之自章嘉矣汲汲流今信后者得与失不较然白哉都御史轩公輗爲监察御史独振氷蘖之声爲按察使布袍蔬食同僚多不能堪及陞都御史清操愈厉南京岁时诣礼部拜表庆贺至则屛居一室撤去侍烛朝服端坐寂无一言待鼓严而出礼毕不告于同事者竟御肩舆而归平生俊伟之节惟恃公牍之存间令吏写数十大册以爲他日传世考云都御史杨公继宗性资鲠直言动不凡初爲刑部主事狱中重囚桎梏年久多死于臭腐每提督必给与饮食令三日一栉沭苏活人命无筭王忠肃公荐知嘉兴府在任止带苍头一人如旅寓然满九载陞浙江按察使一时宪纲爲之振举初诸司所用咸办于下镇守中官供给浩繁一切革去之军民爱之如父母官吏畏之如神明寻陞都御史廵抚顺天外戚宦寺多占民间地土悉夺还之权贵歛迹爲人好善恶恶出于天性不苟与人合人亦惮其方严至忠孝大节议论风采虽庸人孺子皆知其名焉録曰孔子曰吾未见刚者又曰枨也慾焉得刚释之者曰人有慾则无刚刚则不屈于慾若数公者宁非其人乎哉大明丽空邪枉屏塞高大光明之气充满宇宙岂无至大至刚直养无害者出于其间此其所以断然配义与道而无一毫委靡馁饮之私也呜唿盛哉李文毅公时勉少负大志勤于问学穷性命道德之奥初授刑部主事改翰林院侍读永乐十九年三殿灾诏求直言公陈十五事皆中时病有㫖允十四事而行之洪熙改元复以时政违节条上二本面奏上怒命武士扑以金爪十六七脇肋之骨已断其三曳出不能言寻改爲御史令日问囚一起言事一章至三上乃下锦衣卫狱先是折脇内向不相着医用挺柱而断骨忽自接人以爲忠诚所感遂卧病一月而愈宣德元年冬驾幸万岁山召问以激怒先帝之由询至数四始诵言之至第六事少止上曰事尚有何以不言对曰天威严重臣不能记其详上笑曰是第难言耳汝之稿在否对曰已焚矣遂得宥刘忠愍公球正统中任翰林经筵讲官于开导启迪议论慷慨不阿比权贵平居忧时之心恒切值北虏数来贡公深以爲虑已而麓川不靖实王振操柄之初逞其私怒大举兵伐之公上章欲罢兵屯田以招降之而专意于西北边防以备虏㓂麓川再叛再发兵征讨公复陈十事其一言陛下宜亲政务权柄不可下移王振覧之大怒欲嫁祸无由适编脩董璘自陈愿爲太常卿得罪振令锦衣卫指挥马顺深探其狱谓公画此谋诬爲朋党陛前捽去卒毙于锦衣狱钟恭愍公同景泰间拜监察御史先是正统中皇太子已立至是建议者欲易之同愤其议愿献狄梁公之诚脱受比干之无所憾词气严正继之以泣大略言宗社之本在储位宜复不宜缓兼陈一切弊政遂大忤㫖下锦衣卫狱死焉録曰三公同心一德者也或死或不死死者完节于一时游神于八表与日月争光宇宙生色不死者神爲之呵护鬼爲之祓除掩瑕于尺璧完玷于白圭甫未踰时褒显阐扬又非若幽隐冥漠爲厉爲魃者可比皆足爲万世之荣也于肃愍公谦少秉大志弱冠登进士授御史正色敢言超拜兵部侍郎年方三十历河南山西廵抚一十八年始回理部事正统己巳北虏酋也仙入㓂时太监王振擅权劝上亲征公与尚书邝埜请留不聼车驾幸狼山土木仓卒不爲备虏骑奄至王师败绩属车北狩京师大震公时居留闻报大恸圣烈皇太后知公名进兵部尚书时三营精锐尽简征行所留老弱单敝一时搔动事端万绪公运用一心百万生聚九庙社稷倚爲安危拥立景皇帝遥尊英庙爲太上皇于是天下始知有君南北道通朝贡毕来战守之具一月完备士气复振人心乃定太监喜宁降也先遂爲其用尽以细大告之因爲向导奉驾趋紫荆关京师戒严徃徃挈家南奔又侍讲徐珵妄言占象倡议南迁公恸哭于廷抗言京师天下根本宗庙陵寝咸在百官万姓帑藏仓廪备具若一动则大势尽去宋南渡之事可监已遂坚持固守之议简亲信及戚畹重臣环卫宫阙以强干有志节给事中等官王竑等监守九门尽令郭外携挈入城仍行虏所经由坚壁清野固守勿战誓以率先将士躬擐甲胄军于德胜门外闭阖城门以死泣谕三军晓以国恩忠义难得事机一失死亡立至衆生不如死由是人人感奋勇气百倍十月之朔也先复入关传言送驾还京长驱直前我军坚不爲动虏知有备稍自引却喜宁嗾也先邀府部重臣出城议和併邀金帛等物计以百万将因媒孽衅端廷议莫能决公曰今日计止知有军旅事他非所敢闻七日我谋益审奉驾就宽燥地与虏营离隔乃砲击其营虏死砲下不可胜计始大沮宵遁録曰我明景皇帝过于宋高宗远矣观其施爲气象虽出于一时运筹帷幄决胜千里之功然能坚心定志不爲少变始也纳王竑之说而马顺就诛继乃殉林聦之谋而王振殁入继又直叶盛之论而扈从失律者追讨无遗较之耿南仲黄潜善汪伯彦既无所与其谋视彼罢李纲以谢金人之师罢宗泽以𥚚忠义之气罢岳飞以快奸谀之心者大有间矣此商文毅公缕言景皇帝大有社稷之功爲是故欤至于于公之死亦春秋之义以报知主于地下故一则曰留一腔子二则曰留一腔子夫岂不知也哉向使有一毫顾恋之心则昔之善谋皆爲瓦裂必不能照然明白呜唿君臣之间可谓义矣孙忠烈公燧廵抚江西时宸濠横逆剥民蠹政潜谋不轨公至首举官校之虐害良善奸民之侵夺财产乐官之白昼杀人启请具狱濠忌乃驾恶他郡王将军自惩以文其过公虽知觉然逆谋未露且屡䟽罪状匿不得闻惟密与廵按御史李润范辂𠫵议陈洪谟副使许达先后恊谋峙粮备兵布官要害内以防其举动外以戢其党舆会南昌人张仪备告御史萧淮淮乃暴上其状遣勋戚重臣戒谕未至而逆校林华自京师驰报濠惧遂反己卯六月十四日因生辰宴各官入谢濠立露台曰太后有蜜㫖令我起兵监国公请密㫖看濠语塞第曰不必多言我徃南京汝保驾否公曰天无二日臣安有二君祖宗法令谁敢有违濠怒却入殿庭易戎服出唿公骂曰我何负于汝奏我七本公亦曰朝廷何负于汝而汝反一时官属骇愕独许忠节公逵反覆辩论以爲不可且厉声曰我辈方面大臣何得如此濠怒曰许逵何言逵曰惟有赤心耳肯从汝反乎遂喝令缚二公曳出逵顾孙公曰早聼我言当不至此盖尝有先发后闻之谋爲人所沮许既就缚慷慨激烈厉声大骂不絶口遂偕遇害死之日烈日方炽奄忽阴曀惨淡军民无大小皆泣事闻赠官赐谥命有司立庙并祀额曰旌忠録曰愚观二公之死上以振千古不继之英风下以作百代不泯之生气前以遏淫人不臣之显祸后以却朋奸不测之隐谋岂曰小补之哉始公之仕也当太平全盛之治孰不曰保无虞害岂期祸起内藩变生亲屏惟公毅然当之盖其生也如无生故七䟽以擣其里百方以剪其翼其死也如无死故正言以奇其祸嫚骂以贼其行从容慷慨之义兼而有之此其可重一也武皇御极群邪迭兴矫诬淫黩之行不可以药人莫不腐心疾首自闻天无二日臣无二君之语凛凛乎秋霜烈日然后思乱之心从革激烈之气益伸死孝死忠盖有不期然而然者矣此其可重二也汉之中叶有七国之变唐亦有渔阳之兵皆流毒延祸及宁庶之乱其谋不爲不深恶不爲不稔五旬而举之原其所自汉无一人死难唐至二十四郡之后始有颜氏之子骂贼不屈岂如今日颈血溅其污轮奋声夺其伪命惨怆而阴云变色叱詈而伏雪腾空君子已先期其必殄矣此其可重三也大憝底平王国克正天道既明而复蔽皇路既开而复窒忠良之虑祸亦几矣然卒无金瓯之玷者正以人心难易则虽有懿羿操莽将亦徒然而况么魔虫鼠之孳哉此其可重四也四者不违天不后几不失已不愤事故曰非小补也观者不可不知弘道録卷之十七弘道录正统道藏三家本五十六卷续道藏弘道録卷之十八义父子之义孟子曰舜尽事亲之道而瞽䏂底豫而天下化瞽䏂底豫而天下之爲父子者定録曰夫所谓之定者孝经云一人有庆兆民頼之盖以父子之间思尝掩义人但知有爱而不知有敬至是始知主敬之道而父子之分截然矣此秦俗慈子嗜利不同禽兽无几者眞后世大乱之道也史记尧时洪水滔天四岳举鲧治水无功鲧乃殛死舜既即位举禹使续父业録曰唐虞盛时非特禅授岀于至公至于功过亦不相掩也夫鲧罪人也罪人之裔同朝且不可矧代父乎禹孝子也痛父之心委质且不堪况纉业乎盖舜之殛鲧与鲧之被殛出于天下之至公施者不以爲怨受者不以爲仇也及其举禹使续父业亦合于人心之至顺举者不以爲嫌代者不以爲歉也设有一毫之私心则君臣父子之间皆有所窒碍矣又岂得爲义乎禹娶涂山氏女生子启辛壬癸甲启哌哌而泣禹弗子惟荒度土功録曰鲧之废以方命圯族禹之兴以敏给克勤然则㫖酒可恶人道亦可捐乎寸阴可惜辛壬亦可吝乎此公尔忘私国尔忘家至此而无以复加也礼檀弓事亲有隐而无犯左右就养无方服勤至死致丧三年録曰亲何必以有隐乎盖父子之道天性也易曰干父之蛊有子考无咎亲虽有过子能干之亲之失即子之得也是故舜之父本顽也能左右之而顽化爲慈何必犯哉禹之父本凶也能左右之而功掩其过何必直哉若徒事掩藏其恶以至于亡国败家非左右就养无方之义也文王世子成王幼不能莅阼周公相践阼而治抗世子法于伯禽欲令成王之知父子君臣长幼之道也録曰愚观抗世子法于伯禽乃千古之至妙也世子之立虽幼君也师保傅之设虽尊臣也臣可以责君乎将徒严坐揖之礼而实无严惮之义若乃伯禽之于鲁亦世子也师保傅所得专也故成王不可挞伯禽则无嫌矣岂惟伯禽无嫌虽成王亦莫得而嫌之也受挞虽禽而所挞则王将不勐省而奋发耶吾而不改其过则人不已其挞其过有限其挞无穷必寡之又寡以至于无矣及其久也挞者免而过者化人但知终爲令主而不知所入之深岂非至妙至妙乎故仲尼曰周公优爲之所以深许之也欤凡三王教世子必以礼乐乐所以脩内也礼所以脩外也礼乐交错于中发形于外是故其成也怿恭敬而温文録曰三代以上礼乐爲实行三代以下礼乐爲虚文太子天下之本礼乐太子之本也太子而恭敬温文则君人无怠惰刻矣君人无怠惰刻则朝廷无乖张拂戾矣朝廷无乖张拂戾则天下无涣散危亡矣其豫养而夙储之端乃在于是所以优入治安之域而不觉也立太傅少傅以养之欲其知父子君臣之道也太傅审父子君臣之道以示之少傅奉世子以观太傅之德行而审喻之太傅在前少傅在后入则有保出则有师是以教喻而德成也师也者教之以事而喻诸德者也保也者愼其身以辅翼之而归诸道者也记曰虞夏商周有师保有疑丞设四辅及三公不必备唯其人语使能也録曰师保傅之设其重如此后世乃以爲兼官或虚隆其礼或徒存其名或任匪其人或职非其事皆非周公之本意也又安所望于教世子之法哉君之于世子也亲则父也尊则君也有父之亲有君之尊然后赋天下而有之是故养世子不可不愼也行一物而三善皆得者唯世子而已其齿于学之谓也故世子齿于学国人视之曰将君我而与我齿让何也曰有父在则礼然然而衆知父子之道矣其二曰将君我而与我齿让何也曰有君在则礼然然而衆着于君臣之义矣其三曰将君我而与我齿让何也曰长长也然而衆知长幼之节矣故父在斯爲子君在斯谓之臣居子与臣之节所以尊君亲亲也故学之爲父子焉学之爲君臣焉学之爲长幼焉父子君臣长幼之道得而国治语曰乐正司业父师司成一人良元万国以贞世子之谓也録曰愚观成周立法之善未有若世子之详着审辩读者可爲之踊跃也以世子生于深宫之中出于万人之上敦敢与之齿亦孰从而齿之然而生必有所自统必有所承出必有所先世子与人同也虽世子与人同孰能使知其所同哉若夫衆人徒知己之有父而不知父之道虽尊不易徒知己之有君而不知君之道虽贵不移徒知已之有长而不知长之道虽崇高不变一齿让之间而纤悉必尽天下其犹指诸掌乎故曰一人元良万邦以贞极其归美而无外也说苑伯禽与康叔封朝于成王见周公三见三答之康叔有骇色谓伯禽曰有商子者贤人也与子见之康叔与伯禽见商子而问焉商子曰南山之阳有木曰桥盍徃观之二子徃见桥竦焉实而仰以告商子商子曰桥者父道也南山之阴有木曰梓盍徃观之二子徃见梓勃焉实而俯以告商子商子曰梓者子道也二子明日见周公入门而趋登堂而跪周公拂其首劳而食之曰安见君子对曰见商子周公曰君子哉商子也録曰此伯禽之挞不但训成王亦以训康叔也夫家人有严君者严主敬君主义敬义立而亲亲之道不孤矣家人嗃嗃悔厉吉者易子而教之也易子而教所以全其父子之恩也此君子哉商子不伤恩不失义而能泽及十世岂非威如终吉之明验欤彼秦俗之谇语汉法之伤恩妇子嘻嘻失家之节何怪乎覆乱之相寻也国语周恭王游于泾上密康公从有三女奔其母曰必致之王夫兽三爲羣人三爲衆女三爲粲粲美之物也衆以美物归女何德以堪之康公弗献一年王㓕密録曰密康公之母何其笃于爱子而昩于事君乎夫堂上之与膝下虽亲踈不同至于心之无二则一也果若人言以谋子则善矣以谋王则吾不知也姦国之大恶人之大戾也如其义则虽祁祁如云不以爲渎如其非义一褒姒足以灭宗周安在其爲三女乎顾以爲粲而效之王王之美密之恶乎左传桓公二年取郜𣇄于宋纳于太庙臧哀伯谏曰君人者将昭德塞违以临昭百官犹惧或失之故昭令德以示子孙是以清庙茅屋大路越席大羹不致粢食不凿昭其俭也衮冕黻珽带裳幅舄衡紌纮綖昭其度也藻率鞞鞛鞶厉游缨昭其数也火龙黼黻昭其文也五色比象昭其物也钖鸾和铃昭其声也三辰旂旗昭其明也夫德俭而有度登降有数文物以纪之声明以发之以临照百官于是乎戒惧不敢易纪律今灭德立违而寘其赂器于太庙以明示百官百官象之其又何诛焉国家之败由官邪也官之失德宠赂章也郜鼎在庙章孰甚焉公不听周内史闻之曰臧孙达其有后于鲁乎君违不忘谏之以德録曰臧哀伯之有后其诸臧僖伯之劝乎夫观鱼以崇靡其过小章赂以诲乱其过大羽父之视华督一间耳宋之乱既成鲁之贼安讨乎正其词以归狱桓罪盖爲之魁而车中之祸特反乎尔已遂致子牙庆父仲遂意如之徒纷纷无所底止岂非作法于贪乎呜唿臧氏之子可谓无负于鲁矣厥后诸臧之孙有急病让夷者有逐去东门者有号爲圣人者内史之谈岂虚语哉然后知尚德立言虽不见用亦不可废也州吁未能和其民厚问定君于石子石子曰王觐爲可曰何以得觐曰陈桓公方有宠于王陈卫方睦若朝陈使请必可得也厚从州吁如陈石蜡告于陈曰卫国褊小老夫耄矣无能爲也此二人者实弑寡君敢即图之陈人执之而请莅于卫九月卫使右宰丑莅杀州吁于濮石蜡使其宰羊肩莅杀石厚于陈君子曰石蜡纯臣也恶州吁而厚与焉大义灭亲其是之谓乎録曰蜡庶几可与乱矣夫僻与溺均之爲戮也公既僻矣碏或溺焉有王者起其何能淑则向之正谏果何益哉桓立而蜡老厚死而石安蜡庶几可与乱矣使汉之霍光知此明告于帝曰显实与闻乎弑然后正淳于之罪停少女之婚霍之宗未灭也而卒以胥溺岂非不学之故与故曰爲人臣而不通春秋之义必䧟篡弑之罪此之谓也晋献公将杀其世子申生公子重耳谓曰子盍言子之志于公乎世子曰不可君安骊姬是我伤公之心也然则盍行乎曰不可君谓我欲弑君也天下岂有无父之国哉使人辞于狐突曰申生有罪不念伯氏之言以至于死申生不敢爱其死虽然吾君老矣子少国家多难伯氏不出而图吾君伯氏苟出而图吾君申生受赐而死再拜稽首乃卒是以爲恭世子也録曰献公之不慈夫人得而诛之也而献公之不孝人莫得而诛之也父子相继以爲世者也故天之所与必先定其配偶正其嗣续所谓其类维何室家之壶何也而顾可渎乎哉甚哉恭世子之不幸也烝者禽兽之道也天诿之聚尘焉所以资人之庖割也矧爲万物之灵而又贤其秀者乎天下固鲜无父之国而亦其有无母之人欤惑于骊姬犹可言也烝于齐姜不可言也世子盖筹之矣天所以诛不孝者以惩不禄则我何敢爱其死哉此无所迯而待烹申生乃所爲恭而自言己志其在所后也夫公使寺人披伐沵重耳曰君父之命不校乃狥曰校者吾讐也踰垣而走披斩其祛遂出奔翟録曰重耳庶几可与难矣夫君父之命不校校者吾讐也卫太子之传石德乃教以矫节收充等系狱岂非讐乎小杖则受大杖则走人子之道当如是也虽踰垣而奔翟何害其行乎患难哉晋襄公卒穆日抱太子以啼于朝曰先君何罪其嗣亦何罪舍适嗣不立而外求君将焉寘此出朝则抱以适赵氏顿首于宣子曰先君奉此子也而属诸子曰此子也才吾受子之赐不才吾唯子之怨今君虽终言犹在耳而弃之若何宣子与诸大夫皆患穆且畏偪乃背先蔑而立灵公録曰灵公之谋赵盾盖不待骤谏之日而在于顿首之闻乎夫君而顿首其臣臲卼甚矣爲盾者盍不思所以自反乎损私家之权归公室之政昩于进退存亡之道是以动而有悔也或曰晋灵公之无道也宣子苟退不几于䘮乎诸葛武侯云臣鞠躬尽瘁死而后已若夫成败利钝非臣之明所能逆料此义不明顾乃纷纷借借若鉏麑之触槐提弥明之死大桑间灵輙之倒戟其迹似吝其咎又安可迯乎周内史叔服至鲁公孙敖闻其善相人也见其二子叔服曰谷也食子难也收子谷也豊下必有后于鲁国谷生蔑蔑生速速生羯羯生貜是爲僖子僖子将死召其大夫曰孔丘圣人之后也庄孙纥有言曰圣人有明德者若不当世其后必有达人今其将在孔丘乎我若获没必属说与何忌于夫子使事之学礼焉以定其位故孟懿子与南宫敬叔师事仲尼仲尼曰能补过者君子也録曰此公子庆父之后也而曰能补过以着教也夫仁者必有后世之道也有子考无咎蛊之道也周公命蔡仲曰尔尚盖前人之愆正此意欤合而观之可见圣人公天下之善季文子相鲁无衣帛之妾食粟之马仲孙它谏曰子爲鲁上卿相二君矣妾不衣帛马不食粟人其以爲爱且不华国乎文子曰吾亦愿之然吾观国人其父兄之食麤而衣恶者犹多矣吾是不敢美妾与马且吾闻以德荣爲国华不闻以妾与马文子以告孟献子献子囚之七日自是子服之妾衣不过七升之布马饩不过稂莠文子闻之曰过而能改者民之上也使爲上大夫子服它之字蔑之子也録曰刘康公聘于鲁发币于大夫季文子孟献子皆俭𡚖语王曰季孟其甞处鲁乎敬恪恭俭臣也以敬承命则不违以恪守业则不懈以恭给事则宽于死以俭足用则远于忧其上下无隙何任弗堪所以爲令闻长世也其言正与此合公父文伯退朝朝其母其母方绩文伯曰以歜之家而主犹绩乎其母叹曰鲁其亡乎使僮子备官而未之闻耶居吾语女民劳则思思则善心生逸则淫淫则忘善忘善则恶心生沃土之民不材淫也瘠土之民莫不向义劳也是故王后亲织玄紞公侯之夫人加以纮綖卿之内子爲大带命妇成祭服列士之妻加之以朝服自庶士以下皆衣其夫社而赋事烝而献功男女効绩愆则有辟古之制也吾冀其朝夕脩我曰必无废先人尔今曰胡不自安以是承君之官予惧穆伯之絶嗣也録曰观仪休之罢纴与敬姜之効绩有以异乎曰无以异也夫男女之别在内与外而兴亡之戒在淫与贪在位以不贪爲寳居家以不淫爲寳以仪之相不可有争利之嫌以母之守不可怀宴安之毒若文伯者外无奉公之节内有多慾之愆亡无日矣母不惟可听而又可信家人之表表乎谥爲敬姜有由然矣范武子将老召其子燮曰燮乎吾闻之喜怒以类者鲜易者实多君子之喜怒以己乱也弗己必益之郄子其或者欲己乱于齐乎不然余惧其益之也余将老使郄子逞其志庶有豸乎尔从二三子惟敬乃请老郄献子爲政文子退朝而暮武子曰何暮也对曰有秦客庾辞于朝大夫莫之对也吾知三焉武子怒曰大夫非不能也让父兄也尔童子而三掩衆于朝吾不在晋国亡无日矣击之以杖及郄子伐齐师胜而返文子后入武子曰无爲吾望尔也乎对曰师有功国人喜以逆之先入必属耳目焉是代帅受名也故不敢武子曰吾知免矣故文子爲政有令名晋国頼之録曰愚观会之训燮乃知诸宗之存亡有以哉夫狐赵冀郄栾范晋所谓大宗也族大则盈生盈生则骄至骄至则怨集所谓可畏不可恃者矧又益之以喜怒哉是故穿之弑君不在于桃林之攻而在于河曲之战郄之亡身不在于胥童之谋而在于夫人之辱武子见之熟矣使爲盾者不狥轻肆之谋以遏其骄宠之性下官之难未可知也爲献者不崇怨慾之心以抑其克伐之意三郄之辜亦未可知也智哉随武子乎训其子必以敬让敬德之聚也让礼之崇也能敬则必不肆能让则必不伐他日鄢陵之反从容顺正而丐鞅之嗣令名周全其视狐赵栾郄又何如哉魏献子谓成鱄曰吾与戊也县人其以我爲党乎对曰戊之爲人远不忘君近不偪同居利思义在约思纯有守心而无淫行虽与之县不亦可乎及梗阳人有狱其宗赂以女乐魏子将受之魏戊谓阎没女宽曰主以不贿闻于诸侯若受梗阳人贿莫甚焉吾子必谏皆诺退朝待于庭馈入召之比置三叹既入使坐魏子曰吾闻诸惟食忘忧吾子置食之间三叹何也对曰或赐二小人酒不夕食馈之始至恐其不足是以叹中置自咎曰岂将军食之而有不足是以再叹及馈之毕愿以小人之腹爲君子之心属厌而已献子辞之録曰父子之间不责善魏戊可谓能用谏矣知臣莫若君知子莫若父献子可谓能用人矣㣲辞诡说使言者无忌聼者易入二子可谓能用言矣然则何嫌之可避而惓惓于成鱄之问耶善乎程子曰凡人避嫌者皆内不足也内既足何假于贿乎此其作法于贪无怪乎从兽无厌以取栢椁之贬不得谓之忠也论语陈亢问于伯鱼曰子亦有异闻乎对曰未也甞独立鲤趋而过庭曰学诗乎对曰未也不学诗无以言鲤退而学诗他日又独立鲤趋而过庭曰学礼乎对曰未也不学礼无以立鲤退而学礼闻斯二者陈亢退而喜曰问一得三闻诗闻礼又闻君子之远其子也録曰伯鱼之对有五善而远其子不与存焉甞独立者其时闲而适仰不愧俯不怍也趋者其礼矜而庄无狎恩无恃爱也诗礼公物也未者知而不欺无怠隋无傲慢也无以者宽而有容无责善无贼恩也至于退而学则彬彬矣即其无以异之问而大有异者存乎其中惜乎陈亢之见无以及此也始以私意窥终以寸益喜使千载之下不能不遗恨于鱼得非亢之过欤大全以伯鱼之质禀少劣故圣人止以是教若使天质颖悟则颜曾所至伯鱼亦可至此语似非然也家语曾子寝疾乐正子春坐于牀下曾元曾申坐于足童子隅而坐执烛曰华而晥大夫之箦与子春曰止曾子闻之瞿然而唿曰华而晥大夫之箦与曾子曰然斯季孙之赐也我未之能易也元起易箦曾元也夫子之病革矣不可以变幸而至于旦请敬易之曾子曰尔之爱我也不如彼君子之爱人也以德细人之爱人也以姑息吾何求哉吾得正而毙焉斯已矣举扶而易之反席未安而没録曰夫所谓父母全而生子全而𡚖者盖以言乎生理之本全也则何但启予足启予手而已哉自三省以至于寝疾自传习以至于一贯自避席以至于执烛而待苟有一毫不得其正不可爲之全归也不然则上帝所降之衷顾轻于父母所遗之体乎是故必易箦而后吾知免夫也若徒使弟子开衾而视抑末矣小学孟轲之母其舍近墓孟子之少也嬉戯爲墓间之事踊跃筑埋孟母曰此非所以居子也乃去舍市其嬉戏贾衒孟母曰此非所以居子也乃徙舍学宫之旁其嬉戯乃设俎豆揖让进退孟母曰此眞可以居子矣遂居之録曰孔子之嬉戯也常陈俎豆设礼容本于生知孟子之嬉戏也亦设俎豆揖让进退本于学知此大圣大贤之分定于爲儿之时者然也通鑑安陵人缩高之子仕于秦秦使之守管信陵君攻之不下使人谓安陵君曰君其遣缩高吾将仕之以五大夫使爲执节尉安陵君致信陵君之命缩高曰君之幸高也将使高攻管也夫父攻子守人之笑也见臣而下是倍主也父教子倍亦非君之所喜敢再拜辞使者以报信陵君信陵君大怒遣使之安陵君所曰安陵之地亦犹魏也今吾攻管而不下则秦兵及我社稷必危矣愿君生束缩高而致之若君弗致无忌将发十万之师以造安陵城之下安陵君曰吾先君成侯受诏襄王以守此城也手授太府之宪曰国虽大赦降城亡子不得与焉今缩高辞大位以全父子之义而君曰必生致之是使我负襄王之诏而废大府之宪也虽死终不敢行缩高闻之曰信陵君爲人勐悍而自用此辞反必爲国祸吾已全己无违义矣岂可使吾君有魏患乎乃刎颈而死録曰安陵之辞缩高不愈于侯之教信陵乎夫幸其父从君之令以取大位匹夫犹尚羞之矧教其臣叛君之命以求胜名侯生甘爲之哉王之爲俑姬之爲憝亥之爲剽鄙之爲豚无忌之爲怼皆羸之贼有以启之也假令无忌遂以篡逆羸可从谀亥可加功姬可儿戯鄙可袖手乎以是知王者不作其乱有如此者而必诛无赦之刑岂圣人之过计哉齐淖齿之乱愍王出奔王孙贾从之已而失王之处其母曰汝朝出而晚来则吾倚门而望汝暮出而不还则吾倚闾而望汝今事王王出走汝不知其处汝尚何归焉王孙贾乃攻淖齿杀之于是齐亡臣相与求愍王子法章立以爲齐王保莒城以拒燕録曰王孙贾之母何如孟尝君乎平时盗一国之名宠安危阖辟惟己所制矧于国破君亡曾是而不加之意哉而卒杀淖齿立襄王保莒城以拒燕者皆母之义有以激之也然则爲文者可以愧死矣或曰愍欲去文文奔魏故无及也愚曰夫愍而有是哉上不见天下不见地中不见人而乃见文夫愍而有是哉则母之言若固有以启之也弘道録卷之十八弘道录正统道藏三家本五十六卷续道藏弘道録卷之十九罗四义父子之义西汉书文帝时贾谊上疏夏殷周爲天子皆数十世秦爲天子二世而亡人性不甚相远也何三代之君有道之长而秦无道之暴也占之王者太子乃生固举以礼有司齐肃端冕见之南郊过阙则下过庙则趋故自爲赤子而教以行矣孩提有识三公三少固明孝仁义礼以道习之逐去邪人不使见恶行于是皆选天下之端士孝悌愽文有道术者以卫翼之使与太子居处出入故太子乃生闻正言行正道左右前后皆正人也夫三代之所以长久者以其辅翼太子有此具也及秦则不然使赵高傅胡亥而教之狱所习者非斩劓人则夷人之三族也故胡亥今日即位而明日射人忠谏者谓之诽谤深计者谓之妖言其视杀人若艾草菅岂惟胡亥性恶哉彼其所以道之者非其理故也録曰谊之疏可谓深明其未然矣夫古者天子之元子衆子以至公卿大夫元士之嫡子与凡民之俊秀皆入大学而教之以穷理正心脩己治人之道及周之衰教化陵夷道之废也久矣不独秦已然也以帝之贤而不能用谊之说君子之所深惜也故録以存之厥后景帝杀戮大臣变易太子废置主后骄宠爱弟几乎不蹈秦之故辙孰谓谊果少年之见乎哉万石君石奋归老于家过宫门阙必下车趋见路马必轼焉子孙爲小吏来𡚖谒万石君必朝服见之不名有过失不诮让爲便坐对案不食然后诸子相责因长老肉袒固谢改之乃许子孙胜冠者在侧虽燕必冠申申如也僮仆䜣䜣如也唯谨上时赐食于家必稽首俯伏而食如在上前其执䘮哀戚甚子孙遵教亦如之万石君家以孝谨闻乎郡国虽齐鲁诸儒质行皆自以爲不及也长子建爲郎中令少子庆爲内史建老白首万石君尚无恙每五日洗沐归谒亲入子舍窃问侍者取亲中裙厠牏身自浣涤复与侍者不敢令万石君知之以爲常内史庆醉归入外门不下车万石君闻之不食庆恐肉袒谢罪不许举宗及兄建肉袒万石君让曰内使贵人入闾里里中长老皆走匿而内史坐车中自如固当乃谢罢庆及诸子入里门趍至家録曰愚观秦汉之际刑家之梏而乃有石氏之礼法可以见人心之天矣使若人者以传太子以训诸侯王若伯禽抗世子之法则汉世之俗庶几有瘳乎奈之何徒见躬行之不费而不知非由清静玄妙之虚文徒厌儒术之纷华而不知本乃性分固有之实用乃以建爲郎中令庆爲内史则给事之官钱谷之职其于国家之益能几何哉谊之痛哭良有以也録之金日磾本匈奴休屠王太子也母阏氏教诲其子甚有法度日磾奉母进孝道武帝闻而嘉之诏图其像于甘泉宫日磾每过见画像常拜泣然后去及日磾长子爲武帝弄儿其后壮大自殿下与宫人戯日磾适见遂杀之上怒日磾具言所以上爲之泣而心敬日磾録曰以愚观于日磾之事乃知夷狄之有亲不如诸夏之亡也夫成季之勲宣孟之忠而不祀者原同平括之淫乎庄姬也康叔之裔祀融之墟而尽灭者公子顽之通乎君母也矧于殿廷何地宫人何人可与之狎而若罔闻乎磾与光均之不学者也岂其光之无术而磾之有识哉断与不断忍与不忍而已矣故曰当断不断反受其乱又云小不忍则乱大谋斯言也可以不学而识韦贤与子玄成俱以明经历位丞相故邹鲁之间曰遗子黄金不如一经贤爲人质朴少欲笃志于学号称大儒征爲博士诏授帝诗故宣帝之时甚见尊重本始三年爲丞相封扶阳侯在位五岁以老病乞骸骨𡚖丞相致仕自贤始玄成尤谦逊下士兄弘爲太常丞当嗣及贤病笃家以玄成上有诏引拜玄成辞避不得已受爵宣帝高其节以爲河南太守弘东海太守初帝宠姬张婕好男淮阳宪王好政事通法律上奇其才有意欲以爲嗣然因太子起于细㣲又早失母故不忍也久之上欲感风宪王辅以礼让之臣乃拜玄成爲淮阳中尉及元帝即位十年之间遂继父相位封侯故国荣当世焉録曰汉世以经术居相位自公孙而后韦氏父子而已贤耄老当柄居位五年得遂乞骸其时以爲美谈况望有所建白耶玄成在位七年守正持重不及其父而文采过之夫以家相之任上位天地下育万物如以文而已矣乃学士之选也此所以终汉之世相业无闻非逡巡自保则因循故事无惑乎治道之止于斯也史记太史公司马谈仕于建元元封之间愍学者之不逹而师悖乃论六家之要指曰阴阳儒墨名法道德太史公掌天官不治民有子曰迁生于龙门耕牧河山之阳十岁诵古文二十而南游江淮上会稽探禹穴闚九疑浮于沅湘北涉汶泗讲业齐鲁之都观孔子之遗风过梁楚以𡚖于是迁仕爲郎中奉使西征巴蜀以南还报命是岁天子始建汉家之封而太史公留滞周南不得与从事故发愤且卒而子迁适使反见父于河洛之间太史公迁手而泣曰余先周室之太史也自上世尝显功名于虞夏典天官事后世中衰今天子接千岁之统封泰山而予不得从行是命也夫予死汝必爲太史爲太史无忘吾所欲论着矣夫天下称诵周公言其能论歌文武之德宣周邵之风达太王王季之思虑爰及公刘以尊后稷也幽厉之后王道阙礼乐衰孔子脩春秋学者至今则之自获麟以来四百余岁诸侯相兼史记放絶今汉兴海内一统明主贤君忠臣死义之士予爲太史而弗论载废天下之文予甚惧焉汝其念哉迁俯首流涕曰小子不敏请悉论先人所次旧闻弗敢阙卒三岁而迁爲太史令䌷史记石室金匮之书不堕先人所言所谓述故事整齐其世传非所谓作也于是论次其文七年而遭李陵之祸退而深惟诗书隐约欲遂其志思昔西伯拘羑里演周易孔子厄陈蔡作春秋屈原放逐着离骚左丘失明厥有国语孙子膑脚而论兵法不韦迁蜀世传吕览韩非囚秦说难孤愤诗三百篇大抵贤圣发愤之所爲作也故述徃事思来者卒术陶唐以来至于麟止自黄帝始着十二本纪十表八书三十世家七十列传凡百三十篇藏之名山副在京师以俟后世圣人君子録曰按迁自叙曰汉继五帝末流接三代统业秦灭古文明堂金匮石室玉板图籍散乱汉兴更萧何韩信张苍叔孙通百年之间彬彬文学稍进诗书徃徃间出矣时天下遗文古事靡不毕集太史公太史公相续纂其职夫固有所受也然犹愤发于党祸而成百三十篇之书矧于后学而敢面墻乎哉及班氏继作尽用其文至后杜预通典郑樵通志马端临通考诏许于三馆惜书尚书给笔札缮写而温公通鑑文公纲目胡安国春秋传学徒暨乃子厥婿皆同纂校呜唿何其盛哉今或志可勉而力之所建已不能勉才可强而书之所载己不可强己可信而人之所好已不可信则亦徒志而已君子不可徒羡古人之才美又不可甘蹈今人之自画于可勉而勉之可备而备之可信而信之则亦庶几乎一家之冗说矣刘向三子伋赐皆好学惟歆最知名父子俱好古受诏领校祕书讲论六艺传记诸子诗赋数术方技无所不究向卒歆复领五经终父前业始皆治易宣帝时诏受谷梁春秋见古文春秋左氏传歆大好之初左传多古字古言学者训故而已至是歆引传文以解经转相发眀由是章句义理备焉复湛靖有谋博见疆志过絶于人尝以左丘明好恶与圣人同亲见夫子而公羊谷梁在七十子之列传闻之与亲见之其详畧不同数以难向向不能非间也録曰班固賛曰仲尼称材难自后缀文之士唯孟轲孙况董仲舒司马迁刘向扬雄此数公者皆博物洽闻通达古今其言有补于世传曰圣人不出其间必有命世者焉刘氏鸿范论发眀大传着天人之应七略剖判艺文综百家之绪三统历谱考步日月五星之度有意其推本之也呜唿向言山陵之戒于今察之哀哉指明梓柱以推废兴昭矣岂非直谅多闻之益与观固所言与向前后所上封事忠精恳笃天胡不祐之乎而卒以空言殆天所废非人所能也子骏改名应谶爲师市宠于愧云东汉书郑玄戒子益恩曰吾家旧贫不爲父母群弟所容出爲厮役之吏游学周秦之都徃来幽并衮豫之域获觐在位通人处逸大儒咸从捧手有所受焉遂博稽六艺粗览传记时睹秘书纬术之奥年过四十乃归供养坐党禁锢十有四年公车再召比牒併名早爲宰相彼数公懿德克堪王臣故宜式序吾自忖度无任于此但念述先圣之元意思整百家之不齐亦庶几以竭吾才而黄巾爲害萍浮南北复归乡邦岁已七十宿素衰落案之礼典便合传家今我告尔以老将隐居以安性覃思以终业咨尔茕茕一夫曾无同生相依其最求君子之道研鑚勿替敬愼威仪以近有德显誉成僚友德行立于己志若致声称亦有荣于所生可不深念邪若忽忘不识亦已焉哉録曰愚观康成生前所疏难不啻百余万言临末愤愤徒以所好群书卒皆腐败不得于礼堂写定传与其人且自叹西方日暮祗以其意戒子未尝求知于人也及益思赴北海之难身陨祚㣲益不足恃而所注十三经及诸论述后世卒无寸遗孔子不云不患莫己知求爲可知也其终身无绂冕之情有让爵之高亦非溢㫖比之马融羞曲士之节终以奢乐恣性党附成讥不可同日语也班彪才高好述作专心史籍自司马迁着史记大初以后阙而不録好事者颇或缀集时事然多鄙俗不足以踵继其书彪乃继採前史遗事傍贯异闻作后传数十篇因斟酌前史讥正得失彪卒子固以彪所续前史未详乃潜精研思欲就其业既而有上书告固私作国史诏下郡收固系狱尽取其家书固弟超恐爲郡所覈考不能自明乃驰诣阙上书得召见具言固所着述意而郡亦上其书显宗甚奇之召诣校书部兰台令史与前睢阳令陈宗长陵令尹敏司隶从事孟异共成世祖本纪迁爲郎典校秘书文撰列传载记二十八篇奏之帝乃复使终成前所着书固以爲汉绍尧运以建帝业至于六世史臣乃追述功德私作本纪编于百王之末厠于秦项之列故探撰前记缀集所闻以爲汉书起高祖终于孝平十有二世二百三十年综其行事傍贯五经通爲春秋考纪表志传凡百篇自永平受诏积思二十余年至建初中乃成当世甚重其书学者莫不讽诵焉録曰愚观班马之述作皆有所祖潜精研思无足多者独以显宗之峻刻不惟赦固及身之烖而反假以制作之柄此千古以来未之闻也抑孔子作春秋丘明述国语皆当时之事所当避讳矧所遭皆季世若必以爲罪当何如哉当何如哉故观于壶遂难司马迁之言君子盖不可以不愼也马援兄子严敦并喜讥议通轻侠援书戒之曰吾欲汝曹闻人过失如闻父母之若耳可得闻口不可得言也好议论人长短妄是非政法此吾所大恶也宁死不愿闻子孙有此行也龙伯高敦厚周愼口无择言谦约节俭廉公有威吾爱之重之愿汝曹效之杜季良豪侠好义忧人之忧乐人之乐父丧致客数郡毕至吾爱之重之不愿汝曹效也效伯高不得犹爲谨敕之士所谓刻鹄不成尚类鹜者也效季良不得䧟爲天下轻薄子所谓画虎不成反类者也録曰以援之谨𩛙而不免身后之谤何耶夫援以壮时欲就边郡田牧盖未爲得志也故其旧志自谓穷当益坚老当益壮夫谁能夺之及其致身于人便爲分限虽欲马革褁尸甘心瞑目岂能尽如所愿耶既有请行之言又爲据鞍之态谗人从而媒孽之此其求全之毁尚类于刻鹄之事向非朱勃之论不几于画虎者耶将益信谨𩛙之尚有未尽而轻侠之安所爲可乎灵帝大诛党人诏下急捕范滂等督邮吴导至县抱诏书闭传舍伏牀而泣滂闻之曰必爲我也即自诣狱县令郭揖大惊出解印绶引与俱亡曰天子大矣子何爲在此滂曰滂死则祸塞何敢以罪累君又令老母流离乎其母就与之诀滂白母曰仲博孝敬不足以供养今从龙舒君𡚖黄泉存亡各得其所唯大人割不忍之恩勿增感戚母曰汝今得与李杜齐名死亦何恨既有令名复求寿考可兼得乎滂跪受教再拜而辞复顾其子曰吾欲使汝爲恶则恶不可爲使汝爲善则我不爲恶行路闻之莫不流涕録曰范滂之母人谓欢其义也愚以爲不得已而爲是言也苟使爱惜其死将何益哉盍若辞之曰人生脩短自有义命颜回爲善于尔何如有命自天不爲逭己岂不达哉至于李杜生与同难死何足方若乃名之一字始末祸端尤不当以爲言也所窃喜者仲博有子龙舒克男仁者有后不爲废絶不然以未发白之龄而罹短命之苦岂惟行道出涕其万世痛絶也乎晋书王裒父仪爲魏安东将军司马昭司马东关之败昭问于衆曰今日之事谁任其咎仪对曰责在元帅昭怒曰司马欲委罪于孤邪遂引出斩之裒痛父非命于是隐居教授三征七聘皆不就庐于墓侧旦夕常至墓所拜跪攀栢悲号涕泪着树树爲之枯读诗至哀哀父母生我劬劳未尝不三复流涕门人受业者并废蓼莪之篇家贫躬耕计口而田度身而蚕或有密助之者裒皆不聼及司马氏篡魏裒终身未尝西向而坐以示不臣于晋録曰王祥孝矣及其爲三公也魏置其君而视之如弁髦土然曾不若剖氷求鲤之坚且笃也孟宗贤矣及其爲大夫也吴孙綝废亮反爲告于庙而行之曾不若泣竹感天之顺且从也然则终身不西向者岂徒诵哀哀父母而能然哉兖州刺史王㫤爲人谨厚名其兄子曰默曰沈名其子曰浑曰深爲书戒之曰吾以四者爲名欲使汝曹顾名思义不敢违越也夫物速成则疾亡晚就则善终朝华之草夕而零落松栢之茂隆寒不衰是以君子戒于阙党也夫能屈以爲伸让以爲得弱以爲强鲜不遂矣夫毁誉者爱恶之原而祸福之机也孔子曰吾之于人谁毁谁誉以圣人之德犹尚如此况庸庸之徒哉人或毁己当退而求之于身若己有可毁之行则彼言当矣若己无可毁之行则彼言妄矣当则无怨于彼妄则无害于身又何反报焉谚曰救寒莫若重裘止谤莫如自脩斯言信矣録曰昶之命子若预爲浑设也夫沈默浑深四者皆谦厚不伐之㫖也是故愿其如海焉纳百川而未见其盈也愿其如泂焉涉万里而未见其止也以昶之谨厚而后有浑与济之洪雅使能充之于功名之际则爲有道之士弘之于容人之量则成长者之风岂不益贤乎哉借其狥于流俗狃于愧恨既不免时人之讥及居台辅声望日减则顿失命名之义矣嗟夫唐书贞观二十二年上作帝范十二篇以赐太子曰君体建亲求贤审官纳谏去谗戒盈崇俭赏罚务农阅武崇文且曰脩身治国备在其中一旦不讳更无所言矣又曰汝当更求古之哲主以爲师如吾不足法也夫取法于上仅得其中取法于中不免爲下吾居位以来不善多矣锦绣珠玉不絶于前宫室台榭屡有兴作犬马鹰隼无远不致行游四方供顿烦劳此皆吾之深过勿以爲是而法之顾我弘济苍生其益多肇造区夏其功大益多损少故人不怨功大过㣲故业不隳然比之尽善固多愧矣汝无我之功勤而承我之富贵竭力爲善则国家仅安骄惰奢纵则一身不保且成迟败速者国也失易得难者位也可不惜哉可不愼哉録曰唐太宗之教太子可谓至矣惜其于君子之道槩乎其未之闻也夫君子之道造端乎夫妇及其至也察乎天地此上古圣人所以彻上彻下由内以及于外由家以至于朝廷然后爲无弊也今观自君体建亲以至阅武脩文莫不毕陈又自细㣲过失以及事功显迹悉皆无隐可谓至再至三而未甞一及于刑家之道帝岂智不及此哉武曌之祸盖反巢刺之刃家事之言速报胁父之谋耳岂惟训诰而有遗兼通谶记而无奈是以古之君子必务正心诚意愼㣲谨独未尝一念之或苟然后及于治国平天下一以贯之而无遗此其帝之所独阙而唐之所深祸欤郑善果父诚母崔氏严明节操愽涉书史通晓治方诚爲周大将军讨尉迟回战死善果袭父爵及爲鲁郡太守每出厅事母辄坐障后察之闻其剖断合理𡚖则大悦若行事不允或妄嗔怒即还涕泣不食善果伏于床下曰汝先君在官清恪以身狥国汝自童子袭茅土至方伯案可妄加嗔怒堕于公政内坠家风外亏天子之法何面目见汝先君善果由是克己号爲清吏崔玄暐母卢氏尝戒玄暐曰吾闻姨兄辛玄驭云子姓凡居仕宦人有言贫乏不能存此是好消息若闻财货充积此恶消息吾甞以爲确论比见亲表中务多财以奉亲而其亲不究所从来必出乎廪禄则善矣如其不然何异盗乎若汝爲吏不能忠清无以戴天履地宜识吾意故玄暐所至以清白名録曰郑善果之母谈虎而色变盖有所伤之也故其词也烈崔玄暐之母见贤而思齐夫有所受之也故其词也温二子卒皆以清白闻信乎阴教之不虚也而玄暐遂能反正废主有大功于唐较之善果晩节盖有间矣韩休子七人浩洽洪汯滉浑洄皆有学尚节义籍甚于时安禄山反皆䧟贼逼以官不受出奔行在爲贼所擒浩洪浑皆遇害肃宗以大臣子能死难诏赠浩吏部郎中洪太常卿浑太常少卿汯终谏议大夫洽终殿中侍御史洄终国子祭酒滉贞元元年加检校左仆射同中书门下平章事滉性节俭居尝陋薄取庇风雨门当列戟以父时第门不忍坏乃不敢请堂先无挟庑弟洄稍增补之輙除去曰先君容焉吾等奉之常恐失坠若摧圮缮之则已安敢改作以伤俭德居重位清洁疾恶不爲家人资产初判度支李晟以裨将白军事滉待之加礼使其子拜之厚遗器币鞍马后晟终立大功幼时已有美名晚节益峻其家范训餙子弟甚严故贞元间言家法者曰韩氏穆氏云穆宁子四人賛质贠赏世以儒闻而刚正气节自任以明经调𥂁山尉过平原见颜眞卿及闻禄山反即遗眞卿书以其子属其母弟曰苟不乏嗣足矣即驰谒眞卿曰先人有嗣我可以从公死也既而眞卿过河见肃宗问状异之将以爲谏议大夫德宗在奉天奔诣行在擢秘书少监太子右庶子及宁之老賛爲御史中丞质右补阙员侍御史赏监察御史皆以守道行谊爲缙绅所仰賛最孝谨质强直员工文词赏尚节义俱有令誉而和粹当时以珍味目之賛俗而有格爲酪质美而多入爲酥员爲醍醐赏爲乳腐宁平居尝譔家令训诸子人一通戒曰君子之事亲养志爲大吾志直道而已苟枉而道三牲九𣇄非吾养也録曰休一代元臣其家法峻整有自来也宁儒而已何至与韩氏并称耶盖节义之在天地间匹夫之于王公一也是故有岁寒之澹荡而后有春融之敷华休之许国以义宁之许友以死凛凛乎立身大节可以爲柯干可以爲巖石他日和之爲羹𣇄调之爲𥂁梅无惑乎皆以珍味目之也然则当时之说岂无谓哉弘道録卷之十九弘道录正统道藏三家本五十六卷续道藏弘道録卷之二十罗五义父子之义宋史太祖母昭宪杜太后治家严毅有法生五子长太祖次匡济光义光美匡賛太祖即位尊爲皇太后拜于堂上衆皆称贺后独愀然不乐左右曰臣闻母以子贵今子爲天子胡爲不乐太后曰吾闻爲君难天子置身亿庶之上若治得其道则此位可尊苟或失驭求爲匹夫不可得是吾所以忧也太祖再拜曰谨受教録曰后常目击五代之乱至室家母子不能相保故有是谕虽然大禹陈谟首以克艰爲言后盖不惟知母道而又知君道也以是爲训宋之一代所以外无吕王武韦之祸而内有高曹向孟之贤皆后之壶范有以启之于前也然则史称昭宪垂裕之功其可少哉太宗不豫宣政使王继恩忌太子英明阴与参知政事李昌龄殿前都指挥李继勋知制诰胡旦等谋立故太子楚王元佐宰相吕端问疾禁中见太子不在旁疑有变乃以笏书大渐字令亲密吏趣太子入侍及帝崩皇后令继恩召端议所立端知有变即绐继恩使入书阁遂锁之而使人防守亟趋入宫后问端曰宫车已晏驾立嗣以长顺也将如何端曰先帝立太子正爲今日今始弃天下岂可遽违命有异议耶后默然乃奉太子至福宁殿即位太子既立垂帘引见羣臣端平立殿下不拜请卷帘升殿审视然后降阶率羣臣拜焉録曰自金匮背盟之后甫传眞宗即有继恩之变頼吕端而免再传仁宗复有允恭之奸頼王曾而免其变者国家危疑之运也其免者立国忠厚之功也是时宋德昌隆君子道长故大臣得以行其志而小人无所容其谋苟爲不然继恩岂不能排闼而出而肯甘心就锁乎若乃平立不拜诚非获已既不能如周书顾命则不免于卷帘审视矣初王安石当国变乱旧章光献太后乘间语神宗谓祖宗法度不宜轻改吾闻民间甚苦青苗𦔳役宜罢之神宗崩哲宗立宣仁高太后临朝听政于是散遗脩京役夫减皇城觇卒止禁庭工技罢导洛司出近侍尤无状者十三人戒中外无苛歛𡩖民问保户马罢造军器工匠罢成都府利都买马罢京东西泗州物货场罢市易抵当汴河堤岸司地课放市易常平免役息钱罢任他出限罚钱罢免行钱罢提举保甲钱罢钱粮提举保甲官罢方田罢鄜延团将罢增置铸钱十四监事由中㫖王珪等弗预知也録曰愚观光献宣仁之际其妇姑之间可谓善继善述者也夫光献有欲爲之志而未爲至宣仁而成就之光献有已爲之事而可法至宣仁而遵述之设使绍熙崇宁之君皆能若是何害于绍述乎惜乎名则是而实则非也苟有人心将何面目见二后于地下及太后崩哲宗改元绍圣杨畏上言神宗更法以垂万世乞早讲求以成绍述之道帝即询以故臣孰可召用畏即疏章惇吕惠卿邓温伯李清臣帝深纳之以章惇爲尚书左仆射专以绍述爲国是遂引其党蔡卞林希黄履来之邵张啇英等居要地任言责恊谋朋姧报复怨仇矣録曰王安石之流祸惨矣论者徒知归罪于变法之端而不知实祸于绍述之政夫绍述美政也文武周公岂惟八百年之福祚抑且千万世之显称人皆曰善继人之志善述人之事者也然谓之善继善述则其一字之间而有无穷之深意不可以不察也夫仁者之祚垂于无穷而戾者之气未必随泯设使仁考有后而神宗嗣孤夷狄之祸未必然也今以一宣仁救之而不足一章惇坏之而有余则以哲宗爲之子也崔鶠陈瓘千言而不入邓洵武一言而快意则又以徽宗爲之子也呜唿周家传位季历以及昌而天命之永固神宗传位哲宗以至佶而国事之日非岂非继志述事之相同而创业垂统之不善欤窦禹钧五子仪俨侃偁僖皆相继登科号爲五龙冯道赠诗曰燕山窦十郎教子有义方灵椿一株老丹桂五枝芳逮宋建隆元年太祖谓宰相曰深严之地当以宿儒处之窦仪清介重厚非斯人不可即日拜爲学士后屡称仪有执守欲相之赵普忌其刚直及卒闵然曰天何夺我窦仪之速盖惜其未大用也俨尤爲才俊善步星历与卢多逊扬徽之同任谏官尝谓之曰丁卯岁五星聚奎自此天下太平卒如其言太祖谓侍臣曰近朝卿士窦俨质重严整有家法闺门敦睦人无谰语诸弟不能及僖亦中人材尔偁有操尚可嘉也録曰愚观窦氏之在宋初其变面事讐则有可责其义方训子则有可称虽然有五星聚奎而后一代之人物可齐无五代乱离而后五子之出处可必人情世道大抵而然君子未可以厚非之也陈省华与妻冯氏性严毅治家有法子尧叟尧佐尧咨居常孝谨怡声侍侧不敢以贵自处景德中尧叟掌枢机尧佐直史馆尧咨知制诰与省华同在北省比客至兄弟常立侍父侧客不自安多引去尧叟伟姿貌强力奏对明辩多智数久典机密军马之籍悉能周记尧佐少好学父授诸子经其兄未卒业尧佐窃聼已成诵及贵读书不辍初从种放于终南山陈搏谓省华曰君三子皆当将相惟中子贵且寿一如搏言及卒自志其墓曰寿八十二不爲天官一品不爲贱使相纳禄不爲辱三者粗可𡚖于父母栖神之域矣尧咨以气节自任君子谓省华声闻由诸子而益着有宋以来言家法者不能及云録曰愚观陈氏一时不惟可称而中子贵寿尤有可验虽然以自验而黾勉则可以自负而夸毗则不可盖贵与寿是人之所欲也亦有不可必者如颜子短命曾参寡禄冉闵无阶而万世之下莫不尊之以其德耳故太上立德其次立功以是𡚖息于栖神之域庶几无忝于夙兴夜寐之心矣吕公着二子希哲希纯少从憔千之孙复石介胡瑗学德器成就大异衆人及长复从二程张载游闻见益广遂絶意进取不事科举学以侥倖利禄王安石将寘其子雱于讲官以希哲有贤名欲先用之希哲辞曰辱公相知久万一从仕将不免异同则畴昔相与之意尽矣安石乃止及申公作相二弟公绰公弼已官省寺希哲独滞管库申公叹曰当世善士吾收拾略尽尔独以吾故置不试命也其母闻之笑曰是亦未知其子矣范祖禹其妹婿也言于哲宗曰希哲经术操行宜备讲读乃除崇政殿说书其劝导人主以脩身爲本正心诚意爲主若身不能脩左右之人且不能谕况天下乎与希纯世济其美乐易简俭终年名益重远近皆师尊之録曰史称吕申公知子之贤而不能荐有愧于从祖愚特以爲无忝于正献何也文穆之时大道爲公不当以远嫌爲辞申公之时大道既隐人当以亦党自惧以是爲防他日林希尚言吕大防由公着援引故进希哲以酬私恩而公着之恶则希哲导成之呜唿孟子不云仰不愧于天俯不怍于人希哲以之回视雱与嬉辈眞腐鼠之不若欤洪皓三子适遵迈适幼敏悟日诵三千言皓使朔方年甫十三能任家事以皓出使恩补脩职郞绍兴十二年与弟遵同中博学宏词科高宗叹曰父在远方子能自立天之报也宜加升擢遂除适敕令所删定官遵秘书正宇后三年迈亦中是选由是三洪文名满天下及皓𡚖忤秦桧三子皆外补皓谪英州适徃来岭南省侍者九载桧死适自两制一月入政府又四日擢居相位遵爲资政殿学士迈爲端明殿学士迈之文学尤高其立朝议论最多所谓忠义之报讵不信哉録曰洪忠宣岂比于苏长孺哉武之时中国全盛匈奴恃其桀敖而已皓之时华夷倒置必死无生若非天之所报又安能有其家乎特以桧之恶甚于犬羊其毒逋于丑虏虏能容忍于异域桧不能得侍于同朝帝能加擢于一时顾不能保全于异日惟天不可爲卒之有子以显其世有文以华其国虽不得秉政于生前亦登相位于身后观于史臣亦曰忠义之报有由然夫胡安国三子寅宏宁安国疆学力行以圣人爲标的志于康济见中原沦没黎民涂炭常若痛切于身虽数以罪去其爱君忧国之心远而弥笃每有君命即置家事不问然风度凝远萧然尘表视天下万物无足以婴其心自正安右废春秋不列于学官安国谓先圣手所笔削之书乃使人主不得闻讲说学士不得相传习乱伦灭理用夏变夷殆由乎此故潜心是书二十余年以爲天下事物无不备于此每叹曰此传心要典也寅号致堂本弟犹子少桀黠难制父闭之空阁其上有杂木寅尽刻爲人形安国曰当有以移其心别置书数千卷于其上年余寅悉成诵不遗一卷志节豪迈新州谪命下即日就道宏号五峰传其父之学优游𢖍山下余二十年玩心神明不舍昼夜张栻师事之安国之传春秋也宁脩纂检讨尽出其手着春秋通㫖以羽翼其书云録曰人称康侯如大冬严霜其子岂岁寒能凋者乎所上之章凛凛如出一辙盖由其家学一以春秋爲凖的也父职緫裁子备检讨家庭之间宛然史局若温公与康侯者盖不多见虽不仕犹仕也至于父子并列儒宗岂不美哉蔡元定二子渊沈皆躬耕不仕始元定谪道州跋涉数千里道楚粤穷僻处父子相对惟以道理自相怡悦沈年三十屛去举子业以圣贤爲师自洪范之数学者久失其传元定独心得之然未及论着常曰成吾书者沈也沈受父师之说沉潜反覆者数十年然后成书以谓体天地之撰者易之象纪天地之撰者范之数数始于一奇象成于二偶奇者数之所以行偶者象之所以立故二而四四而八八者八卦之象也一而三三而九九者九畴之数也由是重之而六十四六十四而四千九十六而象备矣九而八十一八十一而六千五百六十一而数周矣易更四圣而象己着范钖神禹而数不传后之作者昧象数之原窒变通之妙或即象而爲数或反数而拟象洞极用书潜虚用图牵合传会自然之数蚀焉先君子曰洛书者数之原也余读洪范而有感焉上稽天文下察地理中𠫵人物古今之变穷义理之精㣲究兴亡之徴兆彜伦所叙秩然有天地万物各得其所之妙故西山贾氏以爲与三圣之易同功者是也録曰愚观数公之子惟九峰之传独得其宗其所着洪范皇极盖以天地之所以肇者数也人物之所以生者数也万物之所以得失者亦数也数之体着于形数之用妙乎理非穷神知化独立物表者曷足以与此哉其作书集传也曰二帝三王之治本于道二帝三王之道本于心礼乐教化心之发也典章文物心之着也家齐国治天下平心之推也心之德其盛矣乎圣人之心见于书犹化工之妙着于物非精深不能识也此所以卓冠群伦而从祀夫子庙庭不亦宜乎李舜臣三子心传道传性传舜臣传学力行多所着述父子各秉史才迁宗正寺簿重修裕陵玉牒当曾布吕惠卿初用事必谨书之或谓非执政除免格不应书舜臣曰治忽所关可拘常法他所笔削多类此心传爲脩撰专脩高孝光宁四朝实録端平三年上书言致旱之由曰和籴增多而民怨曰籍赀不以罪而民怨凡此皆起于大兵之后而势未有以消之故愈积而愈极也道传明于河洛之学尝访求从学朱熹之门者与之讲习尽得其遗书而读之笃于践履卧榻间大书唤起截断四宇其用功愼独如此于经史未有论着曰学未至不敢于诗文未甞苟作曰学未至不暇性传尝进对有崇尚道学未遇其实之言帝曰实者何对曰在格物致知以爲出治之本又言东周以后诸侯卿大夫皆以既塟除服秦汉之际尤爲浅促孝文定爲三十六日之制则视孝惠以前已有加矣东汉以后又损之爲二十七日谓之以日易月则薄之至也録曰愚观李氏一门三子造诸略同宋史列于儒林可无愧也而乃分爲四处心传道传緫𡚖一卷亦可也而乃殊于二门若此者可以见十羊九牧前后不伦欲无繁冗不可得矣而元定之子沉从祀庙庭不爲列传子抗反爲之然则祇爲官爵而已故曰余岂好辩哉余不得已也唐璘拜监察御史台史曰至惶骇趍避其母曰人言此官好汝何忧乎璘曰此官须爲朝廷争是非一咈上意或忤权贵恐重爲大人忧母曰第尽言吾有而兄在璘拜谢就职首疏天变而至于怒民怨而几于离海宇将倾天下将覆陛下谓此何时尚纵慾累德文过餙非疏远正人押暱戚竖宰相用时文之才爲经世之具不顾民命轻挑民端不度事宜顿空国帑季政厥子内交商人贿𡍼大开小雅尽废琐琐姻娅敢预邪谋视国事如徘优以神器爲奇货都人侧目朝士痛心盍正无将之诛以着不忠之罪盖指贾似道也再疏郑清之妄庸误国其子士昌招权纳贿㧞庸将爲统帅起赃吏爲守臣璘立台仅百日世谓唐子方再见皆母指教之也元史姚天福拜监察御史母戒之曰古称公尔忘私委质爲臣当罄所衷以塞其职勿以未亡人爲恤俾吾追踪陵母则死之日犹生之年也天福亦请于宪府曰御史责当言路有犯无隐苟获谴乞不爲亲累或以闻世祖叹曰天福母子虽生今世其义烈之言当于古人中求之録曰宋唐璘与元天福其母教戒同也而其功业则异璘立台仅百日虽曰切劘上躬尽言无隐宋至是已无可爲矣纵使子方复出谁能救之乎天福当世祖之际諌行言聼不惟整摄台纲无一蛇二首之患且能复立按察有折服豪右之功然则璘非骇也大厦将倾有不胜其任之忧福非烈也元运方隆无自贻伊戚之患母之一喜一惧而世道一污一隆从可知矣拜住安童孙也五岁而孤母𨚫烈氏有贤操教养之稍长宏远端亮有祖风尝奏人之仕宦随所职司事皆可习至于学问有本施于事业此儒者之事宰相之资也陛下委臣以大任臣有所畏者三畏辱祖宗畏天下事大识见有所未尽畏年少不克负荷无以上报圣恩常直内庭知无不言及入相振立纪纲修举废坠裁不急之务杜侥倖之门加惠兵民轻徭薄歛英宗倚之相与励精图治时天下晏然国富民足远夷有古未通者皆朝贡请吏初爲礼仪院使年方二十吏就第请署适后圃阅戏母厉声呵之曰官事不治若尔所爲岂大人事耶遂深自克责一日侍宴英宗强以数巵既𡚖母戒曰天子强汝饮当益戒惧无酣于酒每事督训故人谓拜住之贤母之教也録曰木华黎元之四杰也四世而有安童又再世而得拜住乃有所畏者三祖孙奕世无忝敦谓夷运而能若是哉揆厥所由其母闲之维则收其放心无宁沉湎之所致也自是而后不能及矣皇明名臣録景泰中礼部郞中章纶给事中林聪御史钟同大理卿廖庄困灾异陈言是时太上皇别居南宫宪皇帝易储爲王两宫踈隔嫌隙滋萌灾异荐臻人心危惧廷臣无敢言者纶特陈脩德弥灾十四事内惇孝义谓太上皇帝君临天下十有四年陛下向甞亲受其册封恭爲臣子是天下之父也每月朔望及歳旦宜率群臣朝见以极尊崇之道又欲复旧皇后于中宫以正天下之母仪复旧皇储于东宫以定天下之大本知此则伦谊笃而和气充天意自回灾异自弥矣忤㫖锢禁先是景泰三年朝廷初请易储事下廷议举朝大小臣工持疑未敢发聪独首言皇太子无过不可易愤激不肯署名与钟同廖庄前后谏议相同虽不能阻止而人服数臣之义天命卒无改云録曰臣观诸臣之义凛凛乎春秋大㫖当今万世之攸頼者也夫蒯聩出奔輙未尝废隐公摄位桓乃嗣立英庙初还之时宪皇方𣇄盛也何以易爲哉矧景皇帝储嗣况瘁后亦荐更当是时也正宜纳钟同章纶之说直林聦廖庄之论加礼于太上复储于东宫则名正言顺异日夺门之变未可知也曾未踰时应天顺人英庙既晦而复光宪皇既废而反正传至我皇上亿万载无疆之休当时诸臣之议宁不明白正大矣乎乃知我明大统之传建天地揭日月未可斯须违越者也燕对録弘治十八年五月上不豫司礼监宣内阁李东阳刘健谢迁同入干清宫至御榻上着便服坐健等叩头上令近前于是直叩榻下上曰朕承祖宗大统在位十八年今年三十六歳乃得此疾殆不能兴上玉色发赤火声盛气健等曰陛下万寿无疆偶尔违和暂须调摄安得遽爲此言上曰朕自知之亦有天命不可强也朕爲祖宗守法度不敢怠荒蒙皇考厚恩选张氏爲皇后成化二十三年成婚至弘治四年九月二十四日生东宫今十五岁矣尚未选婚社稷事重可亟令礼部举行皆应曰若上又曰东宫𦖟明但年幼好逸乐先生每勤请他出来读些书辅导他做箇好人健等皆叩头仰奏曰臣等敢不尽力録曰臣观孝皇垂絶之命其从容委曲始终详尽比之周书顾命异世同揆至若曰朕爲祖宗守法不敢怠荒尤万世臣子深思痛念至今在于人心所不能忘也但以好逸之言眞如末命所谕而后刘瑾朱宁江彬之徒纷纭瞽惑尚頼在天之灵旋起旋㓕无能久祸其贻谋不亦远乎祭酒宋公讷禀性纯诚动以矩彟不妄言笑会建大学成中外贡入学徒日伙教泥不行于是擢爲祭酒所以提契铲磢不遗余力横经发难击蔀廓塞学者如客得归居常寝食恒在厢房不宿于家一日有疾上遗中使问谕召其子麟还京侍养至是麟等恳请还家厉声曰是何风云气少儿女情多耶及病革乃𡚖上亲爲文祭之官其次子复祖爲司业録曰惟日孳孳毙而后已圣人所以勉学者未闻不宿于家也以爲风云气少儿女情多然则必须铁石心肠而后可耶虽然以若人而在师保之位不患人君一日之间接贤士大夫之时少与宦官宫妾之时多此所以道能信主忠可身行阙子复爲司业岂寻常儿女子者可比耶尹直琐缀録尚书何文肃公乔新父太子太保吏部尚书何文渊昔任温州知府不受遗金人爲立郄金馆至今犹存及文肃公初第进士使淮西巢令闫徽以尝师其先公赠以白金文绮公郄之徽曰吾以寿吾师非赠君也答曰子以寿吾父因他人致之则可因吾致之则不可在闽时市舶内臣死镇守分其余赀遗三司公独力辞不获则受而输于公帑及长汴臬都指挥武成德尝因荐己赆以犀带银器笑曰我知君君不知我武慙而退及致仕杨宣慰遗使致金币爲寿并献文梓可爲寿具者一无所纳或劝之曰戒之在得正在今曰其廉盖素性然也録曰昔人有言臣之清不如臣之父者今亦有言何之清不如何之子者愚则以清白士大夫美德至父子奕世相传虽出黾勉亦所当向若徒以爲过情娇激则世无全人矣録之天顺初太监曹吉祥忠国公石亨怙宠擅权监察御史杨暄劾之既而彗孛叠见二势益张公约十三道连名极论有私于亨者亨乃与祥合谋上譛下锦衣狱文致其死会京城大风雨雹拔木坏屋走下马牌于正阳郊外始得末减谪戍辽东遇赦还职时二凶尚在或谓宜诣谢方可无事公不肯复戍广西及二凶诛方始复官子源弘治间任钦天监五官监候正德初逆瑾当权源上疏言占候得大角及心宿中星动揺天璇天机天权星不明因劝先皇安居深宫远絶游幸节赏赐止工役亲元老大臣讲读诗书复疏十月二十六日占候得连日雾雾交作爲衆邪之气阴冐于阳臣欺于君小人擅权爲下叛上引譬甚力又言自正德二年以来一向占候得火星入太㣲垣帝座之前或东或西徃来不一劝上宜思豫防意在瑾也于是瑾怒唤源面斥矫诏杖责遣戍肃州録曰愚观谪戍之命一之已甚未闻再而无悔者也不韪之言父巳罹辜未闻子复蹈之者也惟有父子铁石之心而后有前后筮龟之论杨氏可谓不没矣此其大风雨雹亦可以见天心仁爱之至也弘道録卷之二十弘道录正统道藏三家本五十六卷续道藏弘道録卷之二十一罗六义夫妇之义万章问曰诗云娶妻如之何必告父母信斯言也宜莫如舜舜之不告而娶何也孟子曰告则不得娶男女居室人之大伦也如告则废人之大伦以怼父母是以不告也万章曰舜之不告而娶则吾既得闻命矣帝之妻舜而不告何也曰帝亦知告焉则不得妻也録曰鲁庄公即位二十有二年寿三十六也而始聘于齐岂非告则不得娶乎苟有明王在上诛文姜之不慈正庄公之不孝则既免于任之楼荦之牵亦不至如般之弱闵之幼而子牙庆父之姧可以无作矣奈之何桓方𩛙伯血盟未载不思无后之爲大顾憧憧于达难之间其视妻而不告者又何如哉必合而观然后知二圣不告之爲义而孟子行权之爲太礼记夫昏礼万世之始也娶于异姓所以附远厚别也币必诚辞无不腆告之以直信信事人也信妇德也一与之齐终身不改故夫死不嫁録曰以记礼次之者大圣权也大礼经也未合礼而正经犹今能立而言权于是有娶于同姓而谓之吴孟子者有悖于直信而涕出女吴者有忽于辞腆而鼠牙是竞者有背于偕老而鹑鹊不若者皆万世之罪人也诗后妃以君子不在而思念之曰采采卷耳不盈顷筐嗟我怀人寘彼周行陟彼崔嵬我马虺隤我姑酌彼金罍维以不永怀陟彼高冈我马玄黄我姑酌彼兕觥维以不永伤陟彼砠矣我马瘏矣我仆痡矣云何吁矣録曰或以此爲羑里拘幽之日而作其知道者乎夫以纣之政诚酷烈矣然臣罪当诛之心文王未之改也后妃内切忧惧之意外共服事之德不寘彼于周行乎其托言于酒非眞解忧也岂其崇侯之譛方盛而闳夭之谋未行欤卒之无可奈何而付之于浩叹则后妃者独不可谓之至德耶南国被文王之化诸侯大夫行役于外其妻独居感时物之变而思其君子曰喓喓草虫趯趯阜螽未见君子忧心忡忡亦既见止亦既觏止我心则降陟彼南山言采其蕨未见君子忧心惙惙亦既见止亦既觏止我心则说陟彼南山言采其薇未见君子我心伤悲亦既见止亦既觏止我心则夷録曰註以此诗若周南之卷耳者盖纣在上西伯在下诸侯虽有被化之私而实从公家之役其忧固不能自已也况夫逋迯之薮刑人如不克者乎及夫既见而悦则公私之情上下之分两得之矣此所以爲召南之化也若徒以执手之爱契阔之情其忧其乐所关㣲矣卫之妇人以其君子行役于外而思念之曰雄雉于飞泄泄其羽我之怀矣自诒伊阻雄雉于飞下上其音展矣君子实劳我心瞻彼日月悠悠我思道之云远曷云能来百尔君子不知德行不忮不求何用不臧録曰是诗之义虽在圣门仲由以下而能知之者鲜矣夫尔我相形而后忮心生焉有无相判而后求心生焉及其至也子之于亲以妇见诛忮莫甚矣妇之于翁以美见纳贪莫甚矣卫之爲国不啻其沦䘮也然而犹存康叔之祀者徒以匹夫匹妇尚知礼义此可见天理民彝途人尧舜均禀一致而先王陈诗之道夫子删述之功岂小补欤妇人爲夫所弃作诗曰习习谷风以阴以雨黾勉同心不宜有怒采葑采菲无以下体德音莫违及尔同死行道迟迟中心有违不远伊迩薄送我畿谁谓茶苦其甘如荠宴尔新昏如兄如弟泾以渭浊湜湜其址宴尔新昏不我屑以母逝我梁母发我笥我躬不阅遑恤我后就其深矣方之舟之就其浅矣泳之游之何有何亡黾勉求之凡民有丧匍匐救之不我能慉反以我爲雠既阻我德贾用不售昔育恐育鞠及尔顚覆既生既育比予于毒我有㫖蓄亦以御冬宴尔新昏以我御穷有洸有溃既诒我肄不念昔者伊余来塈録曰愚观弃妇之词古人以比忠臣孝子其款诚之委曲措词之从容非眞有是事也何也盖闱门之中恩常掩义自非负贩转徙之徒孰有轻弃其妻者乎且以七出有条三不去有律庶人无停娶之理亦不容宴乐其新昏也矧于被弃之时心志悖戾言语不伦既乏代笔之工终鲜学问之益谷风妇人何自而能是哉岂以卫之贤者处乱国事暗君其曰黾勉莫违者腹心之谊也曰匍匐恐鞠者手足之情也曰葑菲𦮂蓄者器使之恩也曰泾浊渭清者反己之德也然而新进者方効用矣则不得不礼薄如不远伊迩也不得不刑戮如有洸有溃也若乃君子之心则岂处其薄乎亦惟曰我躬不阅遑恤我后而已是诗也有悠然不迫之风有奋然感动之意有怨而不怒之则有去而复顾之情孰谓一妇人而能若是哉凡孤臣孽子读是不废诗而叹者几希矣郑风述贤夫妇相警戒之词曰女曰鸡鸣士曰昧旦子兴视夜明星有烂将翺将翔弋凫与鴈弋言加之与子宜之宜言饮酒与子偕老琴瑟在御莫不静好録曰士与女一家之存亡也琴与瑟一人之理乱也一家之存亡系于鸡呜昩旦夫苟淫荡放逸则生不殖生不殖家必难矣一人之理乱系于执手偕老夫荀二三其德则室不宜室不宜爱且离矣此安静和好所关甚大而有洸有溃家道之所以无成欤知子之来之杂佩以赠之知子之顺之杂佩以问之知子之好之杂佩以报之録曰夫投我以桃报之以李者报施之常也投我以木瓜报之以琼瑶者笃厚之至也故曰匪报也永以爲好也然则知子之来而杂佩以问者其于报施又何如哉郑以淫荡忘返若静女溱洧诸篇所乐者城之隅洧之外耳所赠者彤之管芍之药耳固不可责其亲贤友善而门内之职併已亡之矣此虽铮铮之金靡靡之雅而缁衣之感亦安可诬哉齐贤妃御于君所至于将旦之时必告君曰鸡既鸣矣朝既盈矣匪鸡则鸣苍蝇之声东方明矣朝既昌矣匪东方则明月出之光虫飞薨薨甘与子同梦会且归矣无庶予子憎録曰愚观是诗义明词顺盖古者宫壸之中不但闺门淑女如傅姆师氏莫不有儆戒之道讽诵之词焉故其诗曰鸡既明矣会朝之人既已盈矣欲令君早超而视朝也而君方以爲匪鸡则呜乃苍蝇之声乎又曰东方明矣会朝之人既已昌矣欲令君早超而视朝也而君方以爲匪东方则明月出之光至于虫飞薨薨旦以分矣尚未见其超而视朝也则我岂不欲与子同寝而梦哉但羣臣之会于朝者候君不出将散而归矣无乃以我之故而併与子爲憎乎此于上下措词文顺理直故常存之以备参考尚书大传古者后夫人将侍君前息烛后举烛至于房中释朝服袭燕服然后入御于君鸡鸣太师奏鸡鸣于陛下然后夫人鸣佩玉于房中告去也然后应门击柝告辟也然后少师奏质明于陛下然后夫人入庭立君出朝録曰如是则必无匪鸡则呜之愆亦远于脱簪待罪之责矣録之外记周宣王尝晏起姜后脱簪珥待罪于永巷使其傅母通言于王曰王乐色而忘德失礼而宴起乱之兴自婢子始敢请罪王曰寡人不德实自生过非夫人之罪也自是勤于政事早朝晏罢卒成中兴之名録曰夫齐姜姓周之世姻也故邑姜姜后皆出于齐而鸡呜之诗亦系于齐以其时考之盖不相远而义实相近岂即姜后之所陈故时称贤妃傅母之所诵故别于大雅欤不然何庶子子憎方以爲惧而顚倒裳衣顾以爲常欤然不可考也春秋鲁庄公元年冬十月王姬𡚖于齐二年秋七月齐王姬卒録曰此王姬也𡚖于齐则爲夫人矣而曰卒王姬卒何也盖是时天王之不君甚矣齐侯之淫德极矣文姜之忌惮蔑矣鲁庄之扫耻尽矣夫鸟兽不可与同羣也哀哉乎王姬而与之敌体乎天王自同于鸟兽也而岂知匹妇之不可夺志哉甫于𡚖而即谢世仅及数月之期岂其屯难邅回不胜忸怩之心而姜氏乘刚淫逼矧当自窜之日有人心者不若是恝遂奄然而长逝耶易曰屯如邅如乘马斑如女子贞不字王姬有焉然则鸟中之凰玞中之璧不得以齐襄之丑恶累之也吾夫子表而出之所以遏淫欲存贞行以愧当时劝后世之意切与如但以我主而録之服而卒之抑末矣庄公四年三月纪伯姬卒六月乙五齐侯葬纪伯姬十有二年春王三月纪叔姬𡚖于酅二十有九年冬十有二月纪叔姬卒三十年八月癸亥葬纪叔姬胡传曰庄公四年纪侯去国叔姬至此始归于酅者纪侯方卒故叔姬至此然后𡚖尔𡚖者顺词以宗庙在酅𡚖奉其祀也鲁爲宗国妇人有来𡚖之义纪既亡矣不𡚖于鲁所谓全节守义不以亡故而𧇊妇道者也鲁人高其节恩礼有加焉是故其𡚖其卒其葬史册悉书夫子存而弗削爲后世劝録曰理与势天下之至敌也而亦至不敌也理之胜万世而不移势之胜一时而有间何也盖心主理权主势一国之权在人匹妇之志在己故以齐之势纪可㓕而姬之志不可灭君可虏而妇之殡不可虏圣人着之于经以见伏节守义之美而齐襄鲁桓之恶不攻自见矣传以爲葬而示之恩其然岂其然乎左传鲁桓公未昏于齐也齐侯欲以文姜妻郑太子忽忽辞人问其故太子曰人各有耦齐大非吾耦也诗曰自求多福在我而已大国何爲君子曰善自爲谋及其败戎师也齐侯又请妻之固辞人问其故太子曰无事于齐吾犹不敢今以君命奔齐之急而受室以𡚖是以师香也民其谓我何遂辞诸郑伯録曰愚观郑忽之事未尝不叹世衰道㣲霸者未作君不能保其臣而执刼于邻国也父不能保其子而倚仗于强援也夫五霸之命无易树子则何待于已亲无以妾爲妻则何必于更室若俱以辞婚而失国是又不待贵易交富易妻也奈之何纷纷以爲病也然则忽者奈何孟子曰仁则荣不仁则辱今恶辱而居不仁是犹恶湿而居下也所谓自求多福者如此忽处郑庄之世三纲絶矣纵能自强于善犹惧其亡何况甘于交质狃于狄胜徒以婚齐爲轻重哉或曰忽尝先配后祖而今乃能辞婚何也盖忽沾沾自喜之人也朱子讥其柔懦踈阔是已夫沾沾自喜者未必通无所见惟其怠情而不能操虑迂阔而不近事情是以甘爲人下而不辞也诗人讥之曰狂童之狂也且岂其过欤列女传卫宣夫人者齐侯之女也嫁于卫至城门而卫君死保母曰可以还矣女不聼遂入持三年之丧丧服毕其弟立请曰卫小国也不容二庖请愿同庖夫人不许卫君使人愬于齐兄弟皆欲与君使人告女女终不聼録曰考诸礼曾子问有亲迎女在途而父母死之文无至城门而君死之文君子谓未成妇疑无服也而持三年之丧不已过于厚乎若乃未成妇之女而请愿同庖岂礼也欤君之弟禽兽之行也齐之俗淫靡之风也宜乎女之终不聼也鲁寡陶婴者鲁门之女也少寡养幼孤无强昆弟纺绩爲产鲁人或闻其义将求焉婴闻之恐不得免作歌曰悲夫黄鹄之早寡兮七年不双宛颈独宿兮不与衆同夜半悲鸣兮想其故雄天命早寡兮独宿何伤寡妇念此兮泣下数行呜唿哀哉兮死者不可忘飞鸟尚然兮况于贞良虽有贤雄兮终不重行鲁人闻之曰斯女不可得已遂不敢复求録曰愚观黄鹄之歌其㫖切其情哀有风人之义而无怨怒之词是眞能守礼义之俗虽使异类闻之宁不爲之感动而况于人乎此妾妇之中正礼道之范围而割鼻断臂截发割耳有所不得其正矣楚姬楚庄王夫人也庄王好猎姬諌不止乃不食禽兽之肉王改过勤于政事尝听朝罢晏姬曰何晏也得无饥倦乎王曰与贤者语不知饥倦也姬曰王之所谓贤者何也曰虞丘子也姬掩口而笑王曰姬笑何也对曰妾执巾栉十余年遣人求美人进于王今贤于妾者二人同列者七人妾岂不欲擅王之宠哉不能以私蔽公欲王多知人也今虞丘子相楚十余年所荐非子弟则族昆未闻进贤退不肖是蔽君而羞贤路妾之所笑不亦可乎明日以告虞丘子避席不知所对于是避舍使人迎孙叔敖以爲令尹治楚三年而庄王以霸樊姬之力也録曰姬之不食禽兽肉也可谓以身谏矣而借以进贤则吾不知也夫叔敖之贤固非虞丘子之所知而樊姬之名则知者多矣岂因諌猎之事而遂以傅会哉然不可考矣高行者梁之寡妇也爲人荣于色而美于行夫死不嫁梁贵人争欲娶之不能梁王王闻之使相聘焉曰妾闻妇人之义一徃而不改以全贞安可不顾名节自甘身而羞贱弃义而从利无以爲人乃持刀自引以割其鼻曰妾己刑矣所以不死者不忍幼弱之重孤也于是相以报王王大其义高其行爲复其身尊其号曰高行録曰古礼诸侯一娶九女二国媵之凡君无再娶之义恐其弃德嗜色故一娶而止尚可近失节之妇哉梁王骄姿不道固不足责而梁女书之于册观者不责汉之无制相之无术而徒美妇之高行呜唿妇行何高则王行何卑乎汉书班婕好者左曹越骑班况之女也贤才通辩成帝游后宫尝欲与同辇辞曰观古图画贤圣之君皆有名臣左侧三代之末主乃有女嬖今欲同辇得无似之乎上善其言而止太后闻而喜曰古有樊姬今有婕好每诵诗及窈窕淑女女师之篇必三复之进见容止輙依古礼其后赵飞燕有宠娇妬譛诉云挟邪诅祝上考问婕好曰妾闻死生有命富贵在天脩正尚未蒙福爲邪欲以何望且使鬼神有知不受不臣之诉如其无知诉之何益故弗爲也上善其对而怜悯之婕好恐久见危求供养皇太后于长信宫上许焉帝崩充奉园陵薨因葬园中録曰愚观婕好之执义而叹孟坚之寡识也夫妬宠怙势妇人之常也明哲保身君子之独也姦祸之与倖权譬如烈火故诗云燎之方杨又云谁能热热不可止遏引可亲炙乎是故宁幽清靓密托长信之末流无宁薫耳涂目効永巷之罪首使固稍知此义枕经借书纡体衡门上无所蔕下无所根岂非达者之高致哲士之盛节哉顾乃贪会合之计运朝夕之䇿恋恋于权势之门濡体于危险之途此宾戯所陈之词与班姬团扇之㫖不可同日语也以固之博通古今爲世良史人物之臧否出处之大节筹之何许而乃不如一女子哉然则不免于质之胜文君子不能不爲之深惜也平帝王皇后者莽之女也婉淑有节行平帝即位莽秉政以女配帝歳余帝崩后莽篡后年十八常称疾不朝莽敬惮哀伤意欲嫁之令立国将军成新公孙建世子襐饰将医徃问疾后大怒鞭笞旁侍御因发病不肯起莽遂不敢强也及汉兵诛莽燔烧未央宫后曰何面目以见汉家自投火而死録曰平后之拒父岂比于元后之责莽乎夫令妻寿母古今称颂岂知亦有不然者欤汉之元后寿踰八十历元成哀平四世爲天下母飨国六十余载群弟世权更持国柄是以酿醖保护以成其乱及至簒国㓕刘代汉而后握玺以拒之噫抑晩矣固不若年少执节之爲愈也东汉书光武中元元年甲申使司空告祠高庙曰高皇帝爲群臣约非刘氏不王吕太后贼害赵王专主吕氏頼社稷之灵禄产伏诛天命几坠危朝更安吕太后不宜配食高庙同祧至尊薄太后母德慈仁孝文皇帝贤明临国子孙頼福延祚至今其上薄太后尊号曰高皇后配食地祗迁吕太后庙主于园四时上祭録曰愚观吕薄之际而感理之吉凶消长系于时之进退存亡未甞有毫忽之差也盖后与帝俱起侧微方其问関百战求帝于薮泽之中彼一时也及帝拥戚姬亲如意据臲𡰈之势此亦一时也至于偃然称制南面以临天下此又一时也极其至也乃有人彘之怍焉有鸮鸩之毒焉有㓕宗之祸焉有易姓之谋焉槩以春秋之义所谓自絶于天不可得而祷也当时汉廷大臣未能坚守嚏血之盟矧责以春秋之义哉此义不明是以不传之吕而簒之新宜乎帝之进薄而退吕也王霸少厉高节其妻亦美志行值玉莽篡弃絶交宦建武中徴至京不屈初与同郡令弧子伯爲友后子伯至楚相子爲郡功曹令之奉书于霸车马服从雍容如也霸有子方耕于野闻宾至释耒而归见令狐子沮怍不能仰视父目之有愧容客去久卧不起妻恠而问故霸曰吾与子伯素不相若向见其子容服甚光举措有适而我儿蓬发历齿未知礼则父子恩深不觉自失耳妻曰君脩清节不顾荣禄今子伯之贵孰与君之高奈何忘宿志而惭儿女子乎霸崛起而笑曰有是哉遂共隐遁终身録曰观人何以不于所勉而于所忽乎盖贫贱之交人所难忘而彼此相形间亦难释于此而小芥焉糟糠之义㣲矣甚矣霸妻之高识也无我无人无物情而况于世态乎必若而人自靳下堂初不在山之深林之密也鲍宣妻桓氏宇少君宣甞就少君父学父奇其清苦故以女妻之装送资贿甚盛宣不悦谓妻曰少君生富骄习美餙而吾实贫贱不敢当礼妻曰大人以先生脩德守约故使贱妾侍执巾栉既奉承君子惟命是从宣笑曰能如是是吾志也妻乃释𡚖侍御併服餙更着短布裳与宣共挽鹿车𡚖郷里拜姑礼累提瓮出汲脩行妇道郷邦称之録曰柔曼之倾意非独损志盖亦有增过者焉相如才美琴心是务马融儒者綘帐爲乐吾见其贫贱而移富贵而淫也又焉能威武不屈乎故必有少君之行而后有子都之节安定皇甫规妻者善属文能书规卒年盛而色美董卓闻其名娉以軿辎百乘马二十匹奴婢钱帛充路妻乃轻服诣卓门跪自陈请辞甚酸怆卓使傅奴侍者悉拔刀围之曰孤之威教欲令四海风靡何有不行于妇人乎妻乃立骂卓曰君羗胡之种毒害天下犹未之耶妾之先人清德奕世皇甫氏文武上才爲汉忠臣君亲非其趣使走吏乎敢欲行非礼于尔君夫人耶卓大怒乃引车庭中以其头悬轨上鞭驰四交遂死车下后人称颂图画其像号曰礼宗云録曰规与妻何如琰与邕乎规之耻不与党妻之奋不失身媲美同义可无愧矣而邕顾怀董卓之恩终被收戮琰亦于曹操之坐叩首酸哀此其一全与否一生与死不可同年语也献穆曹皇后操之中女也建女十九年进爲夫人伏后弑立爲皇后魏受禅遣使求玺绶后怒不与如此者数辈后乃唿使者入亲数让之以玺绶抵轩下因涕泣横流曰天不祚尔左右莫能仰视魏景初元年薨合葬禅陵车服礼仪皆依汉制録曰春秋之时雍姬谓其母曰父与夫孰亲其母曰人尽夫也父一而已胡可比也然则父之所爲如莽与操者尚可重父而轻夫耶观于平献二后之事则雍姬杀夫之罪仲母诒女之愆皆不可逭矣弘道録卷之二十一弘道录正统道藏三家本五十六卷续道藏弘道録卷之二十二罗七义夫妇之义晋书愍怀太子妃王氏字惠风太尉衍之女贞婉有志节初太子被废居金墉城衍表请离婚惠风号哭而归行路爲之流涕及刘曜䧟洛阳掠之以赐其将乔属渡孟津于河中欲妻之惠风㧞剑距属曰我皇太子之妇司徒公之女而逆胡小子敢干我乎言毕即投河中其侍妾名六出魏浚仪命讽之孙女见其主亦自奋曰大既有之小亦宜然复投河中録曰愚观晋之流俗懵昩顚惑动以虚名相尚而不顾瑕衅如二女者乃玞中之璧壷中之氷衍曾不伦方且营营三窟之计急急离婚之谋不有贞行其胡自别而卒以玉全有如此水较之排墻填杀眞同瓦石安在其衆中珠玉耶清谈之祸上不能庇其国中不能保其身下不能有其子女呜唿惨矣此万世所当戒也唐书太宗二日罢朝退居宫中甞怒曰会须杀此田舍翁时长孙后在侧问曰爲谁上曰魏徴言不逊每廷辱我后乃退具朝服而立于庭上惊问其故后曰妾闻主明臣直今魏徴直由陛下之明故也妾敢不贺上悦録曰帝之怒非征之辱也廼心之不纯也后之贺非心之格也廼名之可喜也使诚知纯心要矣则必不以是喜知用贤急焉亦必不以是怒异时明母之不后则征有以报文德之遇而王子之失婚则后无以觧田舍之憾矣徐惠妃以上东征高丽西讨龟兹翠微玉华营缮相继又服玩华靡上䟽谏曰以有尽之农功填无穷之巨浪图未获之他衆䘮已成之我军昔秦皇并吞六国反速危亡之基晋武奄有三方飜成覆败之业岂非矜功恃大弃德轻邦图利忘危肆情从欲之所致乎珍玩技巧乃䘮国之斧斤珠玉锦绣实迷心之鸠毒作法于俭犹恐其奢作法于奢何以制后上善其言録曰太宗之世一贤妃而显名何也盖唐之兴者反隋之旧也致治之美者从諌之功也故人人不以爲讳亲踈不以爲渎召则骨鲠纲纪之臣变爲脂韦唯喏之行何况闺门之淑女哉高宗召长孙无忌李勣于志寍褚遂良于内殿遂良曰今日之召多爲中宫上意既决逆之必死太尉元舅司空功臣不可使上有杀元舅及功臣之名遂良超于草茅无汗马之劳致位至此且受顾託不以死争之何以下见先帝勚称疾不入遂与无忌等至内殿上顾谓曰皇后无子武昭仪有子今欲立昭仪爲后何如遂良对曰皇后名家先帝爲陛下所娶临崩执陛下手谓臣曰朕佳儿佳妇今以付卿此陛下所闻言犹在耳皇后未闻有过岂可轻废上不悦而罢明日又言之遂良曰陛下必欲易后请妙择天下命族何必武氏愿留三省又曰臣今忤陛下意罪当死因置笏于殿阶觧巾叩头流血乞放归田里上大怒命引出昭仪在帘中大言曰何不扑杀老橑无忌曰遂良受先朝顾命有罪不可加刑他日李勚入见曰此陛下家事何必更问外人上意遂决録曰时无忌遂良世勣泾渭犹未分也明日一言而唐之宗庙社稷本宗支庶以至群臣百官臲乎危矣然则谓勣爲上所重当进者果何人哉良勇于匡救使万世之下犹知君臣夫妇朋友之义若勣而先入则佳儿佳妇之言诿于不闻天理人心不几于息乎言虽未能回天而义已如皎日君子不能不録之也杨烈妇者李侃妻也建中末李希烈䧟汴分兵畧定诸县时侃爲顷城合以城小贼锐欲迯去妇曰㓂至当守力不足则死之迯尚谁守侃曰兵少财乏奈何妇曰县不守则地贼地也仓廪府库皆其积也百姓皆其战士也于国家何有请重赏募死士尚可济侃乃召吏民廷中曰合诚若主也然岁满则去非如吏民生此土者坟墓存焉宜相与死守忍北面奉贼乎衆泣许诺乃狥曰以瓦石击贼者赏千钱以刀矢杀贼者万钱得数百人率以登城妇身自爨以飨衆报贼曰顷城父老义不下贼得吾城不足爲威宜亟去徒失利无益也会贼将中矢死遂引去县卒完诏迁侃太平合先是万年通天初契丹㓂平州邹保英爲刺史城且䧟妻奚率家僮女丁乘城不下诏封诚节夫人默啜攻飞县合古玄应妻高能固守诏封狥忠县君史思明之叛卫州女子侯滑州女子唐青州女子王相与歃血赴行营讨贼滑濮节度许叔冀表其忠皆补果毅虽敢决不忘于国然不如杨烈妇忼慷知君臣大义云録曰愚观唐史之志烈女皆无伦眷独此志纪述颇有本末且抑扬不苟岂因以愧当世耶侃亦殉人者尔而能转祸爲福使二十四郡闻之宁不唾死乎哉盖不但一烈妇而三女子将揶揄之不置矣武宗贤妃王氏性机悟年十三入宫帝爲颕王穆宗以赐王嗣位妃阴爲助画进号才人有宠状纤颀颇类帝每畋苑中妃必从校服光侈畧同至尊相与驰骋观者莫知孰爲帝也帝欲立爲后李德裕不于帝稍惑方士言我取不死后䆮不豫肤泽消禞妃切忧之帝曰脱如有不讳汝将奈何泣曰陛下万岁后妾得以殉帝不复言及大渐才人取所常贮悉散遗宫中审帝已崩即自经幄下当时嫔御中虽常妬才人者至是皆义之爲之感动録曰殉葬非古畋猎非懿而録之者以唐氏一代世无闺则而耽溺异术尤所当鉴非独爲才人幸乃以爲刑于𢃟也宋史包繶妻崔氏拯之子妇也繶早卒遗一穉拯夫妇意崔不能守也使左右甞其心崔蓬垢出涕见拯曰翁天下名公也妇得齿贱役执澣濯之事幸奚况敢汗家乎生爲包氏妇死爲包鬼誓无他也后穉亦卒崔母吕自荆州来欲诱崔嫁谓曰丧夫守子子死孰守崔曰昔者非爲子也爲舅姑也今舅没姑老忍舍去乎吕怒曰我宁死决不独归崔曰母远来义不当使独还然至荆州傥不义见迫必终于尺组之下矣遂偕去母惧其义卒不敢夺拯尝出其媵在父母家生子崔氏密抚其母使谨视之后取归名曰綖以奉包祀録曰孝肃尝曰后世子孙仕宦者犯𧷢者不得放归本家死不得葬大茔中不从吾志非吾子孙也其严如此而独不爲其妇虑乎哉胡爲乎而使左右尝之耶夫以拯之妇而有吕之迫左右之间然有以来之也刑于者可不务愼乎崔不宁不贰其操且能密抚其媵子以全宗祀岂区区匹妇之义哉天于孝肃亦可谓有知矣传察妻赵氏抃之女也察尧俞从子自幼嗜学恬于势利年十八举进士尚未廷试蔡京诱以附己遣子傥与术士数辈踵至将妻以女拒不答强邀相见不从后竟爲清献公婿识者已知其器识未易量也及爲兵部员外郞使金时虏已渝盟或劝无急遽曰啣命以出闻难而止如君命何遂行遇斡离不领兵至使拜不肯时白刃如林或捽之伏地愈植立不顾反覆论辩谓官属侯彦等曰我死必矣父母闻之必大戚幸记吾言以告吾亲使知我死国小纾其亡穷之悲也遂遇害及彦等归皆能道察不屈状荦荦狥义如此闻者哀而壮之録曰清献之女与孝肃之妇其名相埓也察辞京而婿抃既无勉强之心则出使而狥国又岂偶然之故哉知重其身故择配之严知爱其亲故守义之笃赵氏愈有荣矣非崔吕逼迫之可比也吕祉妻吴氏祉辟张浚府会岳飞欲大举伐金桧忌之言于以昭飞诸都督张浚议事浚曰王德淮西军所报欲以爲都统命址以督府参谋领之何如飞曰德与郦琼素不相下一旦偃之在上则必争吕尚书不习军旅恐不能服衆又曰张俊杨沂中如何曰张宣抚飞之旧帅其人暴而寡谋沂中视德等耳岂能御此军哉浚艴然曰固知非太尉不可也飞曰都督以正问不敢不尽其愚岂以得君爲念哉浚竟以王德爲都统制郦琼副之以祉参谋军事琼与德交讼于朝乃命德还建康以其军隶督府复命祉徃庐州节制之遣中使押赐鞍马祉拜赐谓家人曰君命如此义不可辞一死固不惜第恐无益于国与妻孥对泣诀别既至谕琼等曰若以君等爲是则大相诳然张丞相但喜人向前倘能立功虽大过亦略况小嫌乎当力爲辩之保无他虑琼等感泣稍定复密奏罢之其书吏漏语琼令人遮所遗邮置尽得所言大怒适朝廷以张浚爲淮西宣抚杨沂中制置召琼赴行在琼惧遂叛诸将晨谒祉坐定琼袖出文书曰诸军官有何罪乃以如许事闻之朝廷曰祉见之大惊欲返走不及爲琼所执其遇害时有得祉括发之帛归吴中者其妻吴氏持帛自缢以狥葬闻者哀之録曰忌之爲凶德也以上而朝廷大而军族贤而忠臣烈士愚而叛将武夫莫有不罹其害者苟使桧能容飞则浚必不贻怒浚不贻怒则事未必皆左事不皆左则祸未必速成而琼之叛祉之死皆未可料也然则括发之帛其姧桧促命之符乎虽然浚亦当自尽以谢祉而幽冥之中负此良友尚望其能恢复耶盖不待符离之溃而督府之议君子预知其无能爲矣陈寅妻杜氏寅寳谟阁待制咸之子以恩补官知西和州西和极邉重地寅以书生义不辞难元兵入境属都统何进出守大安独统制王锐与忠义千人城守寅誓与其民共守此土留其三子并圔门口指悉散资财以结忠义爲必守之计元兵十万攻城寅帅忠义与敢死士力战昼夜数十合兵退会进与寅素不相恊诸将复忌其功至是求援甚急不应城遂䧟顾其妻杜曰若速自爲计杜厉声曰安有生同君禄死不共王事者耶饮药自杀寅乃朝服望阙焚香号泣曰臣始谋守此城以爲蜀藩篱城之不存臣死分也再拜伏剑而死子姓宾客同死者二十八人推官贾子坤知文州刘锐金州通判蹇彝黎州通判何充举家皆死之充之被俘也虏设帟幄环坐而虚其賔席使坐充曰吾三世食赵禄爲赵氏死不憾及死充妻陈氏东望再拜曰臣夫妇可以对赵氏无愧矣録曰寅之父以蜀将吴曦之乱忿不能讨乃削发被缁以自污辱而寅独能奋勇以杀贼虽力屈致死亦足以爲咸之光矣矧同时如贾如刘如蹇如何阖门义烈格天动人苟举而列于朝端托以心膂必能变弱爲强转危爲安无难事矣乃皆星散远地困守下僚孤城既无援兵捍将又多忌尅徒以血膏粉堞何禆国事乎故天下有道则英雄皆登实用天下无道而豪杰反以无家观此而不痛哭流涕者几希矣赵昂发妻雍氏昂发以上舍登第通判池州元兵渡江池守王起宗弃官昂发摄州事缮壁聚粮爲固守计及元人游骑至李王河都统张林讽其迎降昂发愤气塡胷目视林不敢复言已而林阴遣人纳欵而阳助昂发守城权皆𡚖林昂发知事不济乃置酒会亲友与诀谓妻雍氏曰城将破吾守臣不当去汝先出走雍曰君爲命官我爲命妇君爲忠臣我独不爲忠臣妇乎昂发笑曰此岂妇人女子所能也明日乃散其家赀与弟姪仆婢悉遣之元兵薄城晨超书九上曰国不可背城不可降夫妇同死节义成双遂与雍氏盛服同缢于从容堂昂发初爲此堂甞领客堂中指所扁曰古人云慷慨杀身易从容就死难至是卒蹈之云録曰愚观赵昂发之从容堂江万里之止水亭时人皆莫谕其意也然则二公之方寸已定于居安之日矣视彼董宋臣卢允昇之芙蓉阁香兰亭贾似道之多寳阁木绵庵秦桧之一德格天馨香污秽相去何万万乎呜唿天下有道则爲斯干之颂天下无道则爲土木之殃曷若此堂而爲青史增光也乎谢枋得妻李氏枋得爲人豪爽每观书五行俱下一览不忘自奋以忠义元兵东下以沿江察访使江东提刑知信州明年吕师䕫与武万户分定江东枋得以兵逆之入安仁调淮士张孝忠逆战遂奔信州信州不守乃变姓名入建宁麻衣蹑履东郷而哭人不识之以爲被病也至元二十三年集贤学士程文海荐宗臣二十二人以枋得爲首辞不起尚书留梦炎复荐之遗书梦炎曰江南无人材求一瑕吕饴甥程婴杵曰厮养卒不可得也纣之亡也以八百国之精兵而不敢抗二子之正论武王太公凛凛无所容今吾年六十余所欠一死尔岂复有他望哉福建行省参政魏天祐强之而北至京师问谢太后攒所及瀛国公所在再拜恸哭己而得病梦炎使医持药杂米引进之枋得怒曰吾欲死汝乃欲生邪弃之于地不食而死李氏色美而慧通女训诸书当枋得兵败逃人闽中武万户恐其扇变购捕之李氏携二子匿贵溪山中採草木而食至元十四年信兵踪迹至山中令曰苟不获李氏屠而墟李闻之曰岂可以我故累人吾出事塞矣遂就俘録曰史称枋得﨑岖以全臣节哀哉乎完节之难也夫既自知不可应聘者二而力辞数君子矣岂复知尚有友道之责也欤呜唿此可见君子成人之美不成人之恶而天下之寳自当爲天下惜之也元史余阙妻蒋氏妾耶卜氏耶律氏阙守孤城六年群盗环布独居其中屹然江淮保障也至是陈友谅赵普胜等合兵来攻四面蚁集外无一甲之援力屈城䧟乃引刀自刭蒋氏与妾率女安安竟赴井死长子得臣年十八恸曰吾父死于忠吾何以生爲溺死于后园之池甥名福童善战有勇士亦死于城濠之间姪婿花李爲义兵万户全家自刎郡守韩建方卧疾骂贼不屈一家被害于时百姓壮者毕登城自捐其阶曰宁死无降也同死者千余人阙号令严而信与下同辛苦甞战遇矢石交下士以盾避必却之曰汝辈亦有命何蔽我爲故争用命稍暇率诸生会讲立军士门外以听使知尊君亲上之义其忠国之心盖素定也録曰夫人宋传作耶卜氏元史作耶律氏死节记作蒋氏安庆志据公孙宗烈云公有妾耶卜氏耶律氏公夫人实蒋氏妻与妾义无殊也夫以忠臣烈妇竒男贞女粹于一门固足多矣而馆甥门婿武夫走卒及民间丁壮同时效死何耶盖以伪汉之兴非弔伐之主而忠宣之许有睢阳之风天故付公之完节以明大义然后明敌之焉贼以见大统之有所𡚖也以爲胡运未亡者误矣皇明苏伯衡双节传略云王氏志清与胡氏守贞者钱塘县民胡宗信妻并姊也宗信甫生值父母殁诸兄又相继物故宗信方弱小其姊恐不能树立私念己之嫁或早或晩无所加损诚令得抚弱弟虽后嫁庸何伤遂留经纪其家政无何宗信亦殁有子贡才二岁姊曰嗟唿我终不可以嫁矣且吾弟在日尚以其小弱也而弗忍况今亡乎若委之而去谁当恤孤者志清亦无他志于是两人相向哭泣誓死守存卧起相依守贞待志清如姊姒志清则终身以其事姑之礼事之贫无以爲生每曰开门鬻书得钱粗足薪米𥂁醯輙阖户治女事寒机双杼一灯夜分如此者十有九年略无间言及守贞年六十而卒志清乃率贡行三年丧録曰邓伯道之嗜义也君子曰絶于天也天可絶乎是姪不可以独存也鲁义姑之免祸也君子曰徼于倖也倖可徼乎是子不可以独弃也孰若贞而不字者乎贞而不字则无天可絶无倖可徼而纯于爲义矣此匹妇之志他人莫可与夺而里巷民俗之风圣人曾得而弃之哉阙里志孔氏名媛宇德卿宣圣五十八代孙宿州分教谂之仲女性姿聪䴡女红经史无不通年十八嫁曲阜王纶入其门孝敬和顺内外亲属称誉之无间甫二期未有出而纶感时疫沉绵殆危乃谓媛曰吾死不恨第汝年妙无依吾目且不瞑于地下媛曰生则同室死则同穴君毋我恨我必不负君也纶遂殁媛一恸顿絶甫甦即于纶所自缢姑最爱媛见而急救之泣曰吾儿之卒痛不获已汝何苦独不念我之衰老而顿增予痛乎媛哽咽云妾己许之岂可食言姑令家人防守媛计莫遂且多方开慰诒以食飮如常俟纶葬有日家人辈谓其心悔无事于防守也明旦当发引其夕媛经于室比晓有事者各职其事姑讶媛不在侧唿而视之亡矣遂与纶同殡以葬焉时年二十实成化癸已秋七月之十一日也録曰尧舜人伦之至孔子礼法之宗有始必有卒録之弘道録卷之二十二弘道录正统道藏三家本五十六卷续道藏弘道録卷之二十三罗八义昆弟之义万章问曰敢问或曰放者何谓也曰象不得有爲于其国天子使吏治其国而纳其贡税焉故谓之放岂得暴彼民哉録曰愚观象之不善不至若后世之甚也夫以管蔡监殷曹参相齐贾生相梁董子相江都天子曷尝不使吏治其国焉而能已于暴者鲜矣可以见象之所欲惟在于富贵得贡赋而遂已后世之所欲必主于暴辞恣强大而益张然则虽有大舜之仁至义尽亦焉得而善处之哉太康尸位以逸豫灭厥德黎民咸贰乃盘游无度畋于有洛之表十旬弗反有穷后羿因民弗忍距于河厥弟五人御其母以从徯于洛之汭五子咸怨述大禹之戒以作歌其一曰皇祖有训民可近不可下民惟邦本本固邦宁予视天下愚夫愚妇一能胜予一人三失怨岂在明不见是图予临兆民懔乎若朽索之驭六马爲人上者奈何不敬其二曰训有之内作色荒外作禽荒甘酒嗜音峻宇雕墙有一于此未或不亡其三曰惟彼陶唐有此冀方今失厥道乱其纪纲乃㡳㓕亡其四曰明明我祖万邦之君有典有则贻厥子孙关石和钓王府则有荒坠厥绪覆宗絶祀其五曰呜唿曷归予怀之悲万姓仇予予将畴依欝陶乎予心颜厚有忸怩弗愼厥德虽悔可追録曰详玩五歌其意切其情哀其词含蓄而不露眞所谓涕泣道之也夫益避禹之子于箕山之阴天下之人曰吾君之子此无他启贤能敬故也羿距启之子于大河之北五子之歌曰万姓仇予此无他弗愼厥德故也然则虽其自取而实夷羿之所因茍有殷伊尹宁知不可爲夏太甲而何以距爲哉上有大禹与启之业内有五子偕母之贤羿之谋虽未敢遽逞而实不可㧞矣故曰怨岂在明不见是图呜唿六马逸而邦本逋色禽荒而亡国续千古之下而不爲之浩叹者独何心欤独何心欤㣲子若曰父师少师殷其弗或乱正四方我祖底遂陈于上我用沈酗于酒用乱厥德于下殷罔不小大好草窃姧宄卿士师师非度凡有辜罪乃罔恒获小民方兴相爲敌讐今殷其沦丧若涉大水其无津涯殷遂丧越至于今曰父师少师我其发出狂吾家耄逊于荒今尔顚隮若之何其父师若曰王子天毒降灾荒殷邦方兴沈酗于酒乃罔畏畏咈其耉长旧有位人今殷民乃攘窃神祗之犠牷牲用以容将食无灾降监殷民用乂讐歛召敌讐不怠罪合于一多瘠罔诏商今其有灾我兴受其败商其沦丧我罔爲臣仆诏王子出迪王子弗出我乃顚隮自靖人自献于先王我不顾行遯録曰详味此书其曰今尔无指告子顚隮若之何其者㣲子欲决去就之几也其曰诏王子出迪王子弗出我乃顚隮者箕子告以当去之义也此二者一篇之纲领也其曰自靖人自献于先王我不顾行遯者箕子自言在己当如是非谓㣲子自谋存宗祀以献于先王比干自谋死諌以献于先王箕子自谋佯狂以献于先王盖箕子纣诸父乃啇之宗长先王之所附属也㣲子纣庶兄乃殷之长嗣帝乙之所倚庇也宗国虽有祸乱在宗长而去之则先王何所望乎宗子若必䘮亡在长嗣而不去则血脉何所存乎此箕子所以自靖人自献于先王初不顾其行与遯也若乃比干虽纣诸父方之箕子则非长比之㣲子则非嗣可死则死耳又何必谋之于先耶集註疑比干独无所言孔氏谓心同不复重言呜唿其言岂其言欤周公若曰君𠁗弗弔天降丧于殷殷既坠厥命我有周既受我不敢知曰厥基永孚于休若天棐忱我亦不敢知曰其终出于不祥呜唿君已曰时我我亦不敢宁于上帝命弗衣远念天威越我民罔尤违我后嗣子孙大弗克恭上下遏佚前人光在令子小子旦非克有正迪惟前人光施于我冲子公曰君𠁗天寿平格保又有殷有殷嗣天㓕威今汝永念则有固命厥乱明我彰造邦今予小子旦若游大川予徃翼汝𠁗其济呜唿笃棐时二人我式克至于今日休我咸成文王功于不怠不冐海隅出日罔不率俾録曰愚观君𠁗之书未尝不起而三叹且以召爲弟也而曰君𠁗周爲兄也而曰子小子二公虽老而敬不衰可以见其笃棐之至矣夫周公留相召公告老非有一毫之私心也是故以君则冲乎弗可弗念也以业则泮乎弗可弗洽也以天则㝠乎弗可弗谌也以命则赫乎弗可弗永也弗有耉老尚有浮簿乎宋哲宗之时光公着爲政大防纯仁爲臣宣仁一旦崩弃至召惇卞用之大乱天下宋业以殒天命以去今读者爲之流涕则读君𠁗之书而不增叹也者几希矣蔡仲之命惟周公位冢宰正百工羣叔流言乃致辟管叔于商囚蔡叔于郭邻以车七乘降霍叔爲庶人三年不齿蔡仲克庸祗德周公以爲卿士叔卒乃命诸王邦之蔡王若曰小子胡惟尔率德改行克愼厥猷肆予命尔侯于东土徃即乃封敬哉尔尚盖前人之愆惟忠惟孝尔乃迈迹自身克勤无怠以垂宪乃后率乃祖文王之彜训无若尔考之违王命皇天无亲惟德是辅民心无常惟惠之怀爲善不同同𡚖于治爲恶不同同𡚖于乱尔其戒哉惟厥初惟厥终终以不困不惟厥终终以困穷懋乃攸绩睦乃四邻以蕃王室以和兄弟康济小民率自中无作聪明乱旧章详乃视听罔以侧言改厥度则予一人汝嘉録曰周公之封蔡仲岂比于季友之后庆父乎流言之辟止于口过而且胁于管故囚之囚之其祀可絶与不惟不念旧恶而且録爲卿士公之心天地日月矣此其所以不崇朝而天下清明也左传鲁庄公无适嗣筑台临党氏见孟任说之生子般以爱欲立问于叔牙叔牙曰一继一及鲁之常也庆父在君何忧退而问季友季友曰臣以死奉般公曰叔牙奈何成季以君命命僖叔待于鍼巫氏使鍼季酖之曰饮此则有后于鲁国不然死且无后饮之𡚖及逹泉而卒立其子爲叔孙氏公薨季友立子般庆父使杀子般于党氏立开是爲闵公哀姜与庆父谋杀闵公立庆父庆父使卜齮贼公于武闱成季以闵公兄申适邾鲁人不欲庆父庆父惧如莒季友入立申是爲僖公以赂求庆父于莒莒人归之及密使公子鱼请不许哭而徃庆父曰奚斯之声也乃缢其后爲孟氏録曰愚观季友之事所谓坎有险求小得未能明乎大义者也邾定公曰臣弑君凡在官者杀无赦杀其人坏其室洿其宫而赭焉夫邾小国也尚能断斯狱岂有大国而不闻者哉此义不明于是复有杀恶及视之事无惑乎祸乱之相踵也故春秋书庆父出奔而不明其死圣人之意见矣宋公使邾文公用鄫子于次睢之杜欲以属东夷司马子鱼曰古者六畜不相爲用小事不用大牲而况敢用人乎祭祀以爲人也民神之主也用人其谁飨之齐桓公存三亡国以属诸侯义士犹曰薄德今一会而虐二国之君又用诸淫昏之鬼将以求霸不亦难乎得死爲幸宋人围曹子鱼言于宋公曰文王闻崇德乱而伐之军三旬不降退脩教而复伐之因叠而降诗曰刑于寡妻至于兄弟以御于家邦今君德无乃犹有所阙而以伐人若之何盍姑内省德乎无阙而后动録曰春秋讥世卿子鱼世爲左师其可少哉啇之先也不忍飞鸟之罗而今乃以人代畜大旱云霓之望而今乃以威胁衆夫子责宰我使民战慄之言与伯益賛禹益脩文德之化子鱼之諌其诸圣贤之遗范欤惜乎不足以语之也宣十有七年冬十有一月壬午公弟叔盻卒其曰公弟何贤之也其贤之何也宣弑而非之也非之则胡爲不去也曰兄弟也何去而之与之财则曰我足矣织屦而食终身不食宣公之食君子以是爲通恩也是以取贵乎春秋録曰叔𦕎岂不诚亷士哉襄仲之弑君宣公之篡立所与不共戴天之仇也𦕎茍有季友之权去牙而立闵可也诛孟而事僖亦可也既不能然徒以手足之亲反爲㓂仇之役亦将践踏之而已矣斩艾之而已矣圣人何取焉取非其义而不食也上无避兄离母之嫌内有余贵余富之乐𦕎之超于人数等矣岂于陵仲子之可及哉曹子臧名欣时宣公庶子也宣公会晋伐秦卒于师曹人使公予负刍守使子臧逆公之䘮负刍杀其太子而自立是爲成公诸侯皆请讨之子臧不义成公将出奔国人闻之相率从子臧以行成公乃惧自告其罪且请留焉于是子臧乃反而致其邑明年成公会诸侯于戚晋侯执之以归于周诸侯皆贤子臧将见子臧于周而立之子臧辞曰前志有之曰圣达节次守节下失节爲君非吾节也虽不能圣敢失守乎遂迯奔宋三年曹人请于晋于是晋侯谓曹人曰苟子臧反吾归而君子臧不得已乃复归于曹以待晋命既而晋人复请于周以反成公子臧于是尽致其邑与身而终身不仕録曰夫所谓之节者物既离散则当节止之节所以次涣也故其象曰不出户庭知通塞也负刍之罪上通于天下絶于人中弃于同盟非若宣之弑立而国人无异心诸侯无异词者比也爲时者盍因国人之同心诸侯之同罪请讨于天子以报太子之辜正在宫之罚使纲常坠而复振天地晦而复明宁不谓之节乎不知此义徒守区区之小信以成滔滔之显恶于是天讨几张而复闭人欲益肆而难收而后乱臣贼子接迹于后世矣孟子不云仲子不义与之齐国而不受人皆信之是舍箪食豆羹之义也惜乎当时无以此义责之季札吴王寿梦少子也寿梦子四人长诸樊次余祭次余昧次季札札贤梦欲立之札让不可乃立诸樊摄行国事诸樊既除丧以父命让位于札谢曰曹宣公之卒诸侯与曹人不义曹君将立子臧子臧去之以成曹君君子曰能守节矣君义嗣也谁敢于君有国非吾节也札虽不才愿附子臧之义吴人固立札札弃其室而耕乃舍之诸樊卒授弟余祭欲传以次必致国于札而止以称父意十七年余祭卒弟余昧立余昧卒又欲授札札迯去于是吴人立余昧之子僚爲王诸樊之子光以爲吾父所以兄弟相传者欲致位季子也季子即不受国吾当立乃使人弑僚而自立是爲阖庐季子使晋反曰苟先君无废祀民人无废主社稷有奉国家无倾乃吾君也吾谁敢怨哀死事生以待天命非我生乱立者从之先人之道也复命哭墓复位而待録曰季札之不受国岂比于曹子臧乎樊无簒立之心其致国者以父命爲尊也故札辞曰君义嗣也谁敢干君此以天伦爲重也于是次余祭次余昧次季札夫谁曰不可奈何王僚之不然也启光之簒者僚实爲之而吴之大夫国人亦不能无罪焉或以札不受让国所致则过矣抑寿梦之欲传位季札非若周之至德也梦始僣王欲札而行王季文王之事此札之所深惧但其意隐㣲而不露人皆不知而札独知之宁不屡遁其迹乎吾夫子特贤季札其意隐而不发者盖爲是也晋邢侯与雍子急鄐田久而无成士景伯如楚叔鱼摄理韩宣子命断旧狱罪在雍子雍子纳其女于叔鱼蔽罪刑侯刑侯怒杀叔鱼与雍子于朝宣子问其罪于叔向叔向曰三人同罪施生戮死可也雍子自知其罪而赂以买直鲋也鬻狱邢侯专杀乃施邢侯而尸雍子与叔鱼于市仲尼曰叔向古之遗直也制刑不隐于亲三数叔鱼之恶不爲末减其义也夫録曰昔叔向之諌其母母曰惧生龙蛇又曰狼子野心何羊舌氏之不幸若此乎惟狼故贪惟蛇故鸷而尚未诲其淫至雍子之祸三者备矣盻虽欲减恶乎受其减哉前汉书朱虚侯刘章以诸吕擅权用事忿刘氏不得职尝入待宴飮章自请曰臣将种也请得以军法行酒项之诸吕有一人醉亡酒章㧞剑追斩之太后业已许其军法无以罪也自后诸吕惮朱虚侯刘氏爲益疆録曰武侯悉诛唐宗室而吕后不杀朱虚侯者以齐爲之殿也然则吕氏亦可谓无䇿矣徒以女亲人而不知所亲非以女也以兵强吕而不知所强非以兵也是故军可夺而章之志不可夺兵可恃而婴之谋不可恃吕氏至是亦无䇿矣后汉书光武与兄刘縯威名益盛新市平林诸将阴劝更始除之适部将刘稷闻更始立怒曰本起图大事者伯升兄弟也今更始何爲者耶遂收稷将诛之縯固争李轶宋鲔劝更始因并执縯即日杀之官属迎弔秀秀不与交私语惟深引避而已又不敢爲縯服每独居輙不御酒肉枕席有泣涕处主簿冯异独宽譬之秀止之曰卿勿妄言异因进说曰更始政乱百姓无所依戴夫人久饥渴易爲充饱今公专命方面宣分遣官属循行郡县宣布德泽秀深纳之録曰坎之初六曰习坎入于坎𥧹凶象曰习坎入坎失道凶也縯好侠轻举当宼攘之世习坎者也叔虽同符高祖柔道未立上无应援岂能出伯升于险其死固有以也然其兆本曰坎有孚维心亨行有尚秀既刚中之才异爲塞渊之辅尚徃有功是以其言易入秀之深纳亦有以也此所以行险而不失其信卒之赤心效顺大树褒功岂非维心之亨乎刘纡者宣帝曾孙宣帝封子嚣于楚是爲孝王孝王生思王衍衍生王纡纡生般自嚣至般积累仁义世有名节而纡尤慈笃早失母同产弟原郷侯平尚幼纡亲自鞠养常与共卧超饮食及成人未尝离左右平病卒纡哭泣呕血数月亦殁后光武封般爲菑丘侯奉孝王祀显宗徴爲执金吾兼屯骑校尉肃宗以爲长乐少府宗正般在位数言政事其收恤九族行义尤着时人称之録曰是时朝廷方厉谦让之实友于之行干本支达于天下欲不爲义人其舍其视斗粟疋帛之謡远矣録之社林与弟成俱好学愽洽多闻时称通儒王莽末盗起客居河西隗嚣闻林志节深相敬待以爲持书平后因疾告去辞还禄食嚣欲令强起遂称病笃意虽相望方务优容乃出令曰杜伯林天子不能臣诸侯不能友盖伯夷叔齐耻食周粟今且从师友之位须道开通使顺所志林虽拘于嚣而不屈节后成物故乃聼持丧东归既遗而悔令刺客杨贤追于路将遮杀之贤见林身推鹿车载致弟丧叹曰当今之世谁能行义我虽小人何忍杀义士因亡去光武闻之徴拜爲侍御史引见问以经书故旧及西州事甚悦之后皇太子疆乞封东海王重选官属以林爲王傅特受赏赐卒爲大司空称任职相赵孝赵礼兄弟恭逊笃行遭天下乱人相食礼爲贼所得将烹孝乃自缚诣贼推让就烹衆异之遂不害卿里服其义州群辟召皆不应永平中显宗闻其名诏拜諌议大夫迁侍中长乐卫尉复徴弟礼亦爲御史中丞帝欲宠异之诏礼十日一就卫尉府大官送供具令兄弟相对尽欢数年礼卒令孝从官属送丧𡚖塟孝后无子拜礼两子爲郞録曰愚观杜林始以贼乱致命于嚣终以贼剽遇贤于道至赵氏二子命在须臾当是时岂知贵爲王傅爵齿公孤与夫人官𣇄食耶阳之义彊之谦一时闻风兴起虽曰人之所信而实天之所助也不然彼刺客饿莩者流宁肯甘心効义耶而卒以不没此眞罕见其俦者矣晋书右仆射邓攸永嘉末没于石勒过泗水攸以牛马负妻子而迯又遇贼拣其牛马步走檐其儿及其弟子绥度不能两全乃谓其妻曰吾弟蚤亡唯有一息理不可絶止应自弃我儿耳幸而得存我后当有子妻泣而从之乃弃其子而去之卒以无嗣时人义而哀之爲之语曰天道无知使邓伯道无儿弟子绥服攸丧三年録曰攸之痛千古莫不以爲然也而史称攸预加纒系絶其奔走岂慈父仁人之用心哉勿谓天道无知乃有知矣愚以爲皆非情实按攸爲石勒所获滨死者再矣至勒过泗水攸乃砍坏车以牛马负妻子而迯则必有追逐之兵物色之及以意度之子大姪小子之识者多故系之姪之识者少故存之一则以缓追兵一则以絶物色非但义而已矣至卒以无嗣或然之天数亦君子之不幸与以是绳攸人莫肯爲义矣此録之意也庾衮明穆吕后伯父也少履勤俭笃学好问咸宁中大疫二兄俱亡次兄毗复殆疠气方炽父母诸弟皆出于外衮独留不去遂亲自扶持昼夜不眠其间复抚柩哀临不輙如此十有余旬疫势既歇家人乃反毗病得痊衮亦无恙衮诸父并贵盛惟父独守贫约衮躬亲稼穑以给供养而执事勒恪与弟子树篱跪以授条或曰今在隐屏何恭之过曰幽显易操非君子之志也妻皆宦族及适衮弃华丽共安贫苦母终服丧居于墓侧或斩其墓栢叩头泣涕谢曰德之不脩不能庇先人之树父老咸爲之垂泣自后人莫之犯鄕党州郡交举孝廉清白异行皆不降志号爲异行齐王冏之唱义也张弘等肆掠于阳翟衮乃率其同族及庶姓保于禹山时百姓安宁未知战守之事衮谋曰古人有言千人聚而不以一人爲主不散则乱矣衆曰今日之主非君而谁乃誓之曰无恃险无怙乱无暴邻无抽屋无樵採人所植无谋非德无犯非义戮力一心同恤危难衆咸从之及贼至乃勒部曲整行伍皆持满勿发贼服其愼而畏其整是以皆退时人语曰岁寒然后知松栢之后凋又曰临事而惧好谋而成其庾异行乎録曰愚观晋之摩俗而有衮之异行岂惟明愧八王幽惭裴卫无亦生耻元规死羞叔预者欤夫以一疾而知岁寒之松栢与更八王而不识扳荡之忠臣者何天渊也衆皆贵盛父独守贫与慾而无厌贪而无止者何悬絶也临事而惧好谋而成与轻薄造难浅谋起衅者又何迳庭耶幽显不易执事勤恪与怀鸩相加凶逆自恣者又何南北耶是知鬼魅离离而阳德丕显污秽籍籍而昭明介尔不有叔褒何有晋之日月乎南史谢弘㣲童幼端审叔父混见而异之曰此儿深中夙敏方成佳器年十岁出继从叔峻峻司空琰弟二子也于弘㣲本缌亲素不相识率意承接皆合礼衷义熙初袭峻爵建昌侯弘㣲家素贫俭而所继豊泰遗财禄秩一不関与混风格高峻少所交纳唯与族子灵运瞻曜及弘㣲并以文义赏会尝共宴处居在乌衣巷故谓之爲衣之游其外虽复高流时誉莫敢造门瞻等才辞辩富弘㣲每以约言服之混特所敬贵号曰㣲子后混以刘毅党诛妻晋陵公主诏谢氏絶婚改适琅琊王以混家事委之混仍世宰辅一门两封田业十余处僮仆千人唯有二女弘㣲经纪生业事若在公一钱尺帛出入皆有文簿高祖受命以公主执义守节聼还谢氏自混亡至是九载而室宇修整仓库充盈门徒业使不异平日田畴垦辟有加于旧主叹曰仆射平生重此子可谓知人仆射爲不亡矣中外姻亲道俗义旧见公主之𡚖者入门莫不叹息或爲之涕流感弘㣲之义也録曰愚观乌衣巷之游眞所谓芝兰玉树焜燿当时若叔源之识鉴康乐之才美宣远之清悟宣明之杰济然皆不得其死独㣲子无间然其故何耶易之小过曰弗遇过之飞乌离之凶是谓灾青诸子非不才义丰办然皆刚躁负气恃才而持操不笃违理过当是以凶也若㣲子性既严正行复脩谨其事所后踰于所生诚敬内通神明外惮言笑不妄廉耻寡争正易所谓行过乎恭丧过乎哀用过乎俭者也安徃而不得哉弘道録卷之二十三弘道录正统道藏三家本五十六卷续道藏弘道録卷之二十四将一义昆弟之义唐书虞世南与兄世基同受学于吴顾野王余十年精思不懈至累旬不盥栉文章婉缛慕仆射徐陵陵自以爲类已由是有名陈天嘉中文帝知二子愽学遣使至其家䕶视世基辞章清劲过世南而赡愽不及议者方晋二陆大业中累官祕书郞炀帝时世基得君贵盛妻妾服御拟王者而世南躬贫约不改其操宇文化及杀世基世南抱持号诉请代不能得自是哀毁入唐爲弘文馆学士时已老屡乞骸不听太宗重之以其貌儒谨外若不胜衣而中抗烈论议持正尝曰朕与世南商畧古今有一言之失未尝不怅恨其恳诚乃如此又称其有五絶一德行二忠直三愽学四文词五书翰卒年八十一録曰愚观二虞氏一显于隋一奋扵唐显扵隋者若春花吐艳焜燿一时故时方二陆非不具美也奋于唐者若晚菊含葩馨香四逹故世称五絶莫之与京也夫人际遇不同而本末迥异有如此者然则人岂可以穷通蚤莫二其心哉崔邠宇处仁兄弟六人酆郾郇鄯郸同时至三品凡爲礼部五吏部再唐兴无有也父无四世缌麻同爨当时治家者咸推其法邠以鲠亮知名宪宗器之爲太常卿始视事大阅四部乐都人纵观邠自弟亲导母舆公卿见者皆避道都人荣之郾子广畧姿仪伟秀人望而慕之下不敢欺每拟吏亲挟科格褒黜必当寒远时无留才素不藏赀有輙周给亲旧居家怡然子弟化之鄯左金吾卫大将军卒干家不与李训之乱人以爲积善报也郸以检校尚书右仆射同平章事节度淮南所居光德里搆便斋宣宗闻而叹曰郸一门孝友可爲士族法因题曰德星堂后京兆即其里爲德星社云録曰柳氏尝有言曰行道之人德行文学爲根株正直刚毅爲柯叶有根无叶或可俟时有叶无根膏雨所不能活也至于孝慈友悌忠信笃行乃食之醯酱何可一日无哉观于崔氏而可见矣人可忽于范世自负联翩显盛从而淫逞于富贵哉德星之文将不曜矣小学河东节度使柳公绰在公卿间最名有家法中门东有小斋自非朝谒之日每平旦輙出至小斋诸子仲郢皆束带晨省扵中门之北公绰决私事接宾客与弟公权及群从弟再会食自旦至暮不离小斋烛至则命子弟执经史躬读一过讫乃讲议居官治家之法或论文或聼琴至人定钟然后归寝诸子复昏定于中门之北凡二十余年未尝一日变易其遇饥岁则诸子皆蔬食曰昔吾兄弟侍先君爲丹州刺史以学业未成不聼食肉吾不敢忘也及公绰卒仲郢一遵其法事公权如事公绰非甚病见公权未尝不束带爲京兆尹盐铁使出遇公权于通衢必下马端笏立候公权过乃上马公权暮归必束带迎候扵马首公权屡以爲言仲郢终不以官达有小改公绰妻韩氏相国休之曾孙家法严肃俭约爲缙绅家楷范归柳氏三年无少长未尝见其启齿常衣绢素不用绫罗锦绣每归觐不乘金碧舆秪乘竹兜子二青衣步屣以随常命粉苦参黄连熊胆和爲丸赐诸子每永夜习学含之以资勤苦録曰史称公绰仁而有勇仲郢方严简素父子更九镇五爲京兆再爲河南皆不奏祥瑞不度僧道不贷賍吏法凡理藩府急于济贫恤孤有水旱必先期假贷廪军食必精豊逋租必贳免馆传必增餙宴宾犒军必华盛而交代之际食储帑藏必盈溢于始至此居官之法也而脩身正家之法史不具备録之柳玼尝着书戒其子弟曰坏名灾己辱先丧家其夫尤大者五宣深志之其一自求安逸靡甘淡薄苟利于己不恤人言其二不知儒术不悦古道懵前经而不耻论当世而解颐身既寡知恶人有学其三胜己者厌之佞已者悦之唯乐戯谈莫思古道闻人之善嫉之闻人之恶扬之浸渍颇僻销刻德义簮裾徒在厮养何殊其四崇好优游眈嗜曲糵以啣杯爲高致以勤事爲俗流习之易荒觉已难悔其五急于名宦匿近权要一资半级虽或得之衆怒群清鲜有存者余见名门右族莫不由祖先忠孝勤俭以成立之莫不由子孙顽率奢傲以覆坠之成立之难如升天覆坠之易如燎毛言之痛心尔宜刻骨録曰柳氏世有规范若此篇者不论长幼无间穷达宜写一通置之坐侧未可以爲小学莫之省也宋史太祖幸洛张齐贤以布衣献䇿条陈十事内四说称㫖及还语太宗曰我幸西都惟得一张齐贤耳我不欲官之他日可使辅汝爲相也及太宗登祚策试进士齐贤乃在选中有司失扵抡择寘诸下第帝不悦故一榜书赐及第特与京官通判録曰宋祖以齐贤留相太宗乃眞德实意当时太宗私意未起因心尚存故一榜尽赐及第可谓载钖之光矣及其私意一萌齐贤乃在所畧赵普再荐始得大用观其曰陛下若进齐贤他日感恩更过扵此上遂大悦然则奏王之谋齐贤与闻亦可见矣呜唿齐贤其负艺祖哉矧如王溥依违前代取容本朝而欲望其尽忠匡救胡可得乎江州陈氏宗族七百口自陈崇以来数世未尝分异爲家法戒子孙择群从掌其事建书堂以教诲之诏旌爲义门免其徭役崇子衮衮子昉同居不畜婢妾人无间言每食必群坐广堂未成人者别爲一席建书楼以延四方之士乡里率化昉弟子鸿鸿弟竞竞之世子姓益衆甞苦乏食淳化中太宗诏本州每岁贷粟二千石其后竞死从弟旭止受贷粟之半云省啬而食可以及秋成属岁歉粟贵或劝旭全受而粜可邀若价旭曰朝廷以旭家衆轸其乏食贷以公廪岂可见利忘义耶帝闻深嘉叹奖録曰竞之与旭犹帝之与羙也昉之于鸿犹美之于昭也一家之中崇爲之长昉爲之继昉弟子鸿鸿弟竞竞弟旭数世一心未尝自异奈之何国法反不如家法之善遗命反不若遗谋之远乎究而论之其本在于不竞粟利始也夫自一芥至于万钟一室至于天下古一圣贤所以竞竞业业不敢肆然者正以预养是心无致见利而忘义也是故区区一江州而有长幼七百口之陈堂堂大天下而无一弟二姪之宋帝之嘉叹一人而甘于负谤万世其不知类也已葛宫弟密奕世儒学以道义闻眞宗时上太平雅颂十篇又献寳符阁颂爲杨亿所称知南充以惠政闻擢南劒州并溪山多产铜银吏挟姦罔利谓岁不登宫变其法岁羡余六百万三司使闻于朝论当赏宫曰天地所产敢爲功乎卒不言徙知秀州秀介江湖间吏爲关泾渎上以征徃来间有婚丧趋期者多不克宫命悉除之卒官太子宾客性敦厚恤録宗党抚孤婺赖以存者甚衆密爲光州推官豪李新杀人嫁祸于邑民葛华密得其清出之亦当赏密白州使勿言仕至太常愽士天性恬靖年五十上章致仕姻党交止之笑曰俟罪疾老死不已而休官者安得有余裕哉子书思调建德主簿时密已老欲迎之官难之书思曰曾子不肯一日去亲侧岂以五斗移素志哉遂投劾归飬及父丧哀毁骨立盛暑不释苴麻终禫不忍去家舍累年乃出仕兄书元爲望江令同𨽻淮南监司有舍兄而荐己者移书乞改荐兄不许则封檄还之其笃义类此仕至朝奉郞亦告老父子皆不待年人咸高之卒谥曰清孝子胜仲儒林有传孙立方曾孙邲五世登科三世掌辞命邲遂相光宁二宗甞曰十二时中莫欺自己其实践有如此録曰愚观葛氏一门父祖子孙及扵昆弟何其泽之远哉或仕而舍要投闲或权而正己守法或父子簮绂相高或兄弟荐引相尚至扵清孝之谥儒林之称皆前古所未有而五世科第三世丝纶亦近代所罕何盖不但王氏之三槐而已宋庠与弟祁同举进士礼部奏祁第一庠第二章献太后不欲以弟先兄乃擢庠第一而实祁第十人唿曰二宋以大小别之兄弟皆优文学名擅天下寳元中庠以右谏议大夫参知政事爲相儒雅练习故事遇事輙辩别是非与吕夷简论数不同乃出知杨州范仲淹去任帝问章得象谁可代得象荐祁帝雅意在庠复召爲参知政事爲人天资忠厚尝曰挟诈恃明残人矜才吾不爲也卒谥元献仁宗篆其墓碑曰忠规德范之碑祁谥景元尤能文善议论所至治事明峻好作条教咸平天圣间兄弟文雅节操友爱着闻于时自宋以来不多见也苏轼与弟辙同登进士又同策制举仁宗读策退而喜曰朕今日南子孙得两宰相矣神宗尤爱其文宫中读之膳进忘食称爲天下奇才幼师父洵爲又既而得之扵天战尝自谓作文如行窟流水初无定质但常行扵所当行止扵所不可不止虽嬉笑怒骂之辞皆可书而诵之其体浑涵光芒雄视百代有文章以来盖亦鲜矣初好贾谊陆贽书既而读庄子叹曰吾昔有见扵中口未能言今见此书得吾心矣尝谓辙曰吾视今世学者独子可与我上下矣自爲举子至出入侍从必以爱君爲本忠规谠论挺挺大节群臣无出其右故论者谓其器识之闳伟议论之卓荦文章之雄隽政事之精明四者皆能以特立之志爲其主而以迈徃之气辅之故意之所向言足以逹其有猷行足以遂其有爲至扵祸患之来节义足以固其有守皆志与气所爲也辙论事精确脩辞简严王安石初议青苗数语柅之自是不复及若非王广兼傅会则此议息矣皆其寡言鲜慾素有以服其心故也元祐秉政力斥章蔡不主调停及议回河顾役与文彦愽司马光异同而西邉之谋又与吕大防刘挚不合君子不党扵此见之二人进退出处无不相同患难之中友爱弥笃无少怨尤近古尤罕见云録曰愚观大宋以大科取士一举而得二宋又一举而得二苏何其盛欤自预以异日爲相之望非区区一资半级可以见宋朝待士之厚须材之笃过扵汉唐诸君远甚而数子者宁誳己私而不敢背公彗宁忤权臣而不敢欺朝廷上不负天子下不负所学可谓得以道殉身之义矣虽或相或否而其体段已具无害乎其所谓大臣也至扵成败利锐又何足较哉王安国任西京国子教授秩满至京帝以安石之故特诏问曰汉文帝何如主安国对曰三代以后未之有也帝曰但恨其才不能立法更制耳曰文帝自代来入未央宫定变故俄顷唿吸间恐无才者不能至用贾谊言待群臣有节专务以德化民海内兴扵礼乐几致刑措则文帝加有才一等矣帝曰王勐佐符坚以蕞尔之国而令必行今朕以天下之大不能使人何也曰勐教坚以峻法杀人致秦祚不传今刻薄小人必有以是误陛下者愿专以尧舜三代爲法则下岂有不从者乎帝又问卿兄秉政外论谓何对曰恨知人不明聚歛太急尔帝不悦由是止授崇文院校书屡以新法之弊力谏安石又尝以佞人目惠卿故惠卿啣之録曰帝之问安国即所以问安石也安石探帝之情兼扵二秦故假权宠以济其私安国鉴兄之失蔽扵群佞故𩛙正词以明其惑不然王氏几无人矣以雱之疾戾欲枭韩琦富弼之首而卒夺其魄天之降鉴亦孔昭乎虽不能见悦扵帝而实不自絶扵天后世不以安石病安国则较然矣曾巩少弧弟布与肇皆受学扵巩爲文章本原六经斟酌扵司马迁韩愈一时工作文词者鲜能过也肇幼自力学愽览经传爲文温润有法更十一州类多善政及布得政自熙宁以来四十年邪正相轧党论屡起肇身更其间与兄不合布因韩忠彦并相日夕倾危之肇既居外移书告之曰兄方得君当引用善人翊正道以杜惇卞复起之萌而数月以来所谓端人吉士继迹去朝所进以爲辅佐侍从台谏徃徃皆前日事惇卞者一旦势异今曰必首引之以爲固位计思之可爲恸哭比来主意已移小人道长进必论元祐人扵帝前退则尽排之扵要路异时惇卞纵未至一蔡京足以兼之不可不深虑布不能从未几京果得政布与肇俱不免録曰自二宋二苏有名当时若金陵之王南丰之曾文学行能畧不相远君子未可以差殊观也一心术之偏宠禄之夺遂致一邪一正若隔天渊一薫一莸若分二器其遗臭直至扵今岂非以其诬䧟正人排斥忠义专务引用㓙邪以爲固位取宠之计哉抑王氏昆弟之扵新政始终区别之将凂焉徽宗既相蔡京旋复相布肇实爲草制曰东西分台左右建辅呜唿盍不扵是时明其是非以爲去就乎既以居外乃始移书或已晩矣宜乎布之不能从也吕祖俭祖泰祖谦之弟也受业祖谦祖谦卒祖俭监明州仓部法半年不上爲违限祖俭必欲终期丧朝廷从之诏以一年爲限自祖俭始宁宗即位除大府丞时韩冑诬赵汝愚祖俭上封事曰陛下初政清明曾未踰时朱熹老儒彭龟年旧学悉许之去至扵李祥老诚笃实衆聼所孚者今又斥逐臣恐天下视以爲戒今能言之士其所难非在扵得罪君父而在扵忤意权势姑以臣所知者言之莫难扵论灾异然而不讳者以其事不关扵权势也若乃御笔之降庙堂不敢重违台谏不敢深论给舍不敢固执盖以其事关贵倖深虑乘间激发而重得罪也比者左右御于黜陟废置之际间得闻者车马辐凑其门如市恃权怙宠揺憾外庭臣恐事势浸淫政归倖门不在公室凡所荐进皆其所私凡所倾䧟皆其所恶岂但侧目惮畏莫敢指言而阿比顺从内外表里之患必将形见臣岂矫激自取罪戾实以士气頽靡私忧过计深虑陛下之势孤而相与维持宗社者䆮寡也有㫖安置韶州朱熹与书曰熹以官则高扵子以恩礼则深扵子然坐视群少之爲不能言以报効乃令子约独舒愤懑触群小而蹈祸机其愧叹深矣祖俭报书曰在朝行闻时事如在水火中不可一朝居使处乡闾理乱不知又何以多言爲哉尝言因世变有所推折失其素履者固不足言因世变而意气有所加者亦私心也祖泰性䟽达尚气谊学问该愽徧游江湖交当世知名士祖俭安置远州祖泰徒步徃省之留月余语其友王深厚曰自吾兄之贬诸人箝口我虽无位义必以言报国当少须之未敢以累吾兄也及祖俭没贬所祖泰乃上言论胄有无君之心道学者自古所恃以爲国也立伪学之禁逐汝愚之党是将空天下而陛下不知悟邪陈自强特童孺之师躐致宰辅苏师旦平江吏胥以潜邸而得节钺周均韩氏厮役以皇后亲属得大官不识陛下在潜邸时果识师旦乎椒房之亲果有均乎凡胄之徒自尊大而卑朝廷一至扵此也愿亟诛胄及师旦而罢逐自强之徒独周必大可用宜以代之书出中外大骇有㫖挟私狂妄杖之百发配钦州録曰眞文公尝称大愚有成公之风然犹一大府丞也至泰然韦布之末耳无官守无言责而甘履危机何欤宋辙既南明离不复奸邪叠兴然未有若胄之时者也自伪学之说兴公然以放僻邪侈爲人之眞情廉洁好脩乃伪情耳自生民以来未有此说是殆甚扵指鹿爲马之奸惨扵焚书坑儒之祸人人得而诛之况世得中原文献之传者乎抑吕许公韩魏公之在仁宗朝皆居相位有盛名至其子孙邪正之分不啻若此吕虽屡窜屡逐馨香百倍而韩之元㓙极丑遗臭万年君子不能不爲之长太息也陆九龄兄弟六人父贺累世义居推一人最长者爲家长一家之事聼命焉子弟分任家事凡田畴租税出内庖爨宾客之事各有主者九龄继其父志益脩礼学治家有法阖门百口男女以班各供其职闺门之内严若朝廷而忠敬和乐乡人化之皆逊弟焉与弟九渊相爲师友和而不同学者号爲二陆有来问学者九龄从容启告人人自得或未可与语则不发尝曰人之惑有难以口舌争者言之激适以固其意少需之未必不自悟也广汉张敬夫与九龄不相识晩岁以书讲学期以世道之重吕祖谦常称之曰所志者大所据者实有肯綮之阻虽积九仞之功不敢遂有毫釐之偏虽立万夫之表不敢安公聼并观却立四顾弗造扵至平至粹之地弗措也弟九韶学亦渊粹隐居山中昼之言行夜必书之以训戒之辞爲韵语晨兴家长率衆子弟谒先祠毕击鼓诵其词使列聼之録曰愚观陆氏家规之切闺范之严后世凿凿可以遵而行之张公艺忍之一字昔见其有所未尽此则道学之益不可徒以累世义居目之也史弥巩弥远从弟也入太学升上舍时弥远柄国寄埋不获试淹抑十载嘉定十年始登进士端平初入监都进奏院尝应诏上书曰天伦之变世孰无之陛下友爱之心亦每发见洪咨夔所以蒙陛下殊知者谓霅川之变非济邸本心济邸之死亦非陛下本心其言深有以契圣心耳矧以先帝之子陛下之兄乃使不能安其体魄扵地下岂不干和气召灾异乎时有邓若水者亦上言曰行大义然后可以弭大谤收大权然后可以固大位除大奸然后可以息大难宁宗皇帝晏驾济王当继大位也废黜不闻于先帝过失不闻扵臣民弥远不利其立矫先帝之命弃逐济王并弑皇孙曾未半年竟殒扵湖揆以春秋之法非弑乎非篡乎天下皆归罪弥远而不敢归过扵陛下者何也仓卒之间非陛下所得知亦谅陛下必无是心也今已踰年矣而干刚不决威断不行无以大慰天下之望昔之信陛下者今或疑其有昔之谓不知者今或疑其知陛下何忍以青天白日而受此污辱乎此臣所谓行大义以弭大谤者也録曰济王之冤若水讼之可也弥巩以弟而讼兄可乎有宋盛时吕端至销继恩而立眞宗当是时也岂不忌太子英明如史新恩之虑乎然而卒不能易者金匮之盟未寒玉叶之分匪远人不得以远间亲新间旧也理宗之世有五国城之衅扵前有十世孙之嫌扵后天下之事譬之传舍寓䖏者不以爲恩居停者翻以爲福祇爲权奸靡漫而已而公义直道未可谓秦无人然而卒不能有所救药者彼方以攘臂爲得援立爲恩何暇徐行后长而爲泰伯季子之事乎则亦无怪乎其然也已矣曹友闻友谅武惠王十二世孙也兄弟俱有大志寻师取友不远千里登寳庆二年进士辟天水军教授天水被围友闻与守臣张维䋅民厉战兵退制置使旌之自是弟友谅及万各以武畧知名檄守仙人关又捍七方关元兵入大安统制何进败死友闻与万各率所部间道斩其将檄知天水军复与友谅徃来督战有功换武翼大夫御前都统制时赵彦呐进屯青野原元人围之友闻曰青野爲蜀咽喉不可缓遗万领兵夜半截战遂解其围授武德大夫骁骑大将军万四川制置司帐前总管明年元太子阔端合蕃汉军五十余万将至友闻曰国家安危在此一举衆寡不敌岂容浪战唯当乘高据险出奇设伏以待之制置使赵彦呐檄友闻控制大安以保蜀口友闻以爲不可彦呐不从乃遣万友谅引兵上鸡冠隘多张旗帜示敌坚守友闻选精锐密徃流溪设伏约曰敌至以鸣皷举火爲应元兵果至万出逆战友闻遣统制杨大全击后队总管夏用击中队吕嗣德击前队友闻亲帅精兵三千疾驰至隘下会大风雨西军素以绵代铁甲经雨濡湿不能举元兵益以铁骑四面围绕友闻叹曰此殆天乎吾有死而已于是极口诟骂杀所乘马以示必死血战愈厉与弟并全军尽没元兵遂长驱入蜀秦巩人汪世显素服友闻威望常以名马遗之师还过战地叹曰蜀将军眞男儿汉也録曰宋事至此虽有智者莫能爲矣向也自似道之开邉衅也元人固甞躏阶成而扰兴沔穿金房以𣊟襄樊矣尚頼仙源有以议后而蜀道得以安全当是之时犹未以航海爲意也及乎友闻既死全蜀长驱长江之险虏得其胜顺流直擣何所恃哉是故不至扵天涯海角不已也惟不能见几扵始故无以自善于终然则人君岂可不以奸邪误国爲戒乎此曹氏兄弟上不愧武惠下无忝所生死有重扵泰山关扵宗社不可以常战目之也元王元伯与兄宣伯四世不异衅家人百余口无间言宣伯卒家事付姪轨轨辞曰叔父行也宜主元伯曰姪宗子也相让既久卒以付轨缙绅之家自谓不如诸妇亦各聚一室爲女工毕歛贮一库室无私藏至幼稚亦相与共乳一妇值归宁留其子衆妇不问孰爲己儿儿亦不知孰爲己母也録曰吏书江州陈氏有犬百余共一牢食一犬不至诸犬亦不食此未必然今故削之然则幼稚啼泣诸母见者即爲抱哺自是实事也録之阙里志孔誴宇崇伯宣圣五十七代孙父希凤母王氏生六子誴其长也次评𧪚论谨诊谅抚爱之尤笃平居一饭必共案出入必联辔弗至则停筋立马以俟无倦容亲朋至者命酌唿诸弟以次酬劝讲论典坟赓唱诗句亹亹数百言可聼可爱诸弟薰而良善者多族长屡以朂其族人曰若等能如崇伯昆弟者亦足矣邹鲁士大夫之谈者咸以爲孔氏良子弟及卒相与爲位哭之私谥曰敦友録曰孔子曰朋友切切愢愢兄弟怡怡义之所裁各有攸宜若敦友者可谓能念尔祖者矣此録之终也弘道録卷之二十四弘道录正统道藏三家本五十六卷续道藏弘道録卷之二十五将二义朋友之义孟子曰用下敬上谓之贵贵用上敬下谓之尊贤贵贵尊贤其义一也録曰夫所谓之泰者非尧舜之时乎何以爲上下交也夫尔我并立势相等伦朋友之道狭矣充其道必若以天子友匹夫而不爲誳匹夫友天子而不爲僣然不详扵天道祗见用下敬上者顺而易用上敬下者逆而难孰肯轻身以先于匹夫哉然亦有下堂而见诸侯者此不得谓之尊贤而当时之所谓贤者舍孔孟均之谄与渎也故孔子守拜下之礼孟子闱尊贤之义其意一而已矣说命台小子旧学于甘盘既乃遯于荒野入宅于河自河祖毫暨厥终罔显尔惟训于朕志若作酒醴尔惟曲糵若作和𦎟尔惟盐梅尔交脩予罔予弃予惟克迈乃训録曰兊之爲卦也两泽相丽君臣胥悦也两泽相丽者交相滋润互有浸灌之益君臣胥悦者交相劝勉共飨太平之休故其象爲朋友讲习其道爲学焉后臣然其始也以阳爻居体而最下故旧劳于外至于啇兊未宁故又遯于荒野入宅于河及其至也上感天象下顺人心介然有喜而庆泽无不流矣此高宗之治所由成也若使牵于和兊之吉狃扵来兊之㓙及其至也引其邪兊之私则阴盛伤消小人衆而君子独其祸有不可胜言者矣此九五之君不可不竞竞而儆惧也圣人着于词曰孚于剥有厉吁不可爲殷鉴乎洪范惟十有三祀王访于箕子曰呜唿箕子惟天阴隲下民相恊厥居我不知其彜伦攸叙箕子乃言曰我闻在昔鲧陻洪水汨陈其五行帝乃震怒不畀洪范九畴彝伦攸斁鲧则殛死禹乃嗣兴天乃钖禹洪范九畴彝伦攸叙初一曰五行次二曰敬用五事次三曰农用八政次四曰恊用五纪次五曰建用皇极次六曰乂用三德次七曰明用稽疑次八曰念用庶徴次九曰向用五福威用六极一五行一曰水二曰火三曰木四曰金五曰土水润下火炎上木曲直金从革上稼穑二五事一曰貌二曰言三曰视四曰聼五曰思三八政一曰食二曰货三曰祀四曰司空五曰司徒六曰司㓂七曰宾八曰师四五纪一曰歳二曰月三曰日四曰星辰五曰历数五皇极皇建其有极歛时五福用敷钖厥庶民惟时厥庶民于汝极钖汝保极无偏无陂遵王之义无有作好遵王之道无有作恶遵王之路无偏无党王道荡荡无党无偏王道平平无反无侧王道正直会其有极归其有极六三德一曰正直二曰刚克三曰柔克七稽疑乃命卜筮曰雨曰霁曰蒙曰驿曰克曰贞曰晦凡七卜五占用二愆忒八庶徴曰雨曰旸曰燠曰寒曰风曰时五者来备各以其叙庶草蕃芜一极备㓙九五福一曰寿二曰富三曰康宁四曰攸好德五曰考终命六极一曰㓙短折二曰疾三曰忧四曰贫五曰恶六曰弱録曰此皇极敷言之训箕子以告武王得道统之传者在是不可以泛然目之也彝者至常而不可易之谓也洪者至大而不可穷之谓也伦者殷因于夏周因于殷理之一定也范者禹以是传之汤汤以是传之文武周公法之大同也此非箕子莫之能得非武王莫之能闻而遂以传之天下万世爲人君者其可不知哉礼运昔者仲尼于蜡宾事毕出游于观之上喟然而叹言偃在侧曰君子何叹孔子曰大道之行也与三代之英丘未之逮也而有志焉大道之行也天下爲公选贤与能讲信修睦故人不独亲其亲不独子其子使老有所终壮有所用幼有所长矜寡孤独废疾者皆有所养男有分女有归货恶其弃于地也不必藏于己力恶其不出于身也不必爲己是故谋闭而不与盗窃乱贼而不作故外户而不闭是谓大同今大道既隐天下爲家各亲其亲各子其子货力爲己大人世及以爲礼城郭沟池以爲固礼义以爲纪以正君臣以笃父子以睦兄弟以和夫妇以设制度以立田里以贤勇智以功爲已故谋用是作而兵由此起禹汤文武成王周公由此而选也是谓小康録曰夫子何以有是叹也中天下而立定四海之民君子欲之故有是叹也何以必于偃也盖偃以礼乐爲治者也礼乐之治大用之则爲大同小用之则爲小康大同者视天下爲一家中国爲一人千万世爲一日小康者期月而已可也三年有成可也吾其爲东周亦可也非偃何足与有言哉或疑以爲非夫子之言则过矣颜渊问爲邦子曰行夏之时乘殷之辂服周之冕乐则韶舞放郑声远佞人郑声淫佞人殆録曰孔子之叹大道之行与三代之英者岂徒诵说向慕而已哉其所以斟酌于𦚾中反覆于念虑必有百王不易之大法千古常行之大道故他日又语渊曰用之则行舍之则藏惟我与尔有是夫夫用之者大则爲唐虞次则爲三代非小小措置而已此孔门切磋之义有关于天下国家最切万世之下不可以虗文视之也故以继四圣之后焉宣王命樊侯仲山南筑城于齐而尹吉甫作诗送之曰天生蒸民有物有则民之彝伦好是懿德天监有周昭假于下保兹天子生仲山甫仲山甫之德柔嘉维则令仪令色小心翼翼古训是式威仪是力天子是若明命使赋王命仲山甫式是百辟缵戎祖考三躬是保出纳王命王之喉舌赋政于外四方爰发肃肃王命仲山甫将之邦国若否仲山甫明之既明且哲以保其身夙夜匪懈以事一人人亦有言柔则茹之刚则吐之维仲山甫柔亦不茹刚亦不吐不侮矜寡不畏强御人亦有言德輶如毛民鲜克举之我仪图之虽仲山甫举之爱莫𦔳之衮职有阙维仲山甫补之仲山甫出祖四牡业业征夫捷捷每怀靡及四牡彭彭八鸾锵锵王命仲山甫城彼东方四牡骙骙八鸾喈喈仲山甫徂齐式遄其归吉甫作诵穆如清风仲山甫永怀以慰其心暴公爲卿士而譛苏公故苏公作诗以絶之曰彼何人斯其心孔难胡逝我梁不入我门伊谁云从惟暴之云二人从行谁爲此祸胡逰我梁不入唁我始者不如今云不我可彼何人斯胡逝我陈我闻其声不见其身不愧于人不畏于天彼何人斯其爲飘风胡不自北胡不自南胡逝我梁秪觉我心尔之安行亦不遑舍尔之急行遑脂其车一者之来云何其旴尔还而入我心易也还而不入否难知也一者之来俾我祗也伯氏吹壎仲氏吹箎及尔如贯谅不我知出此三物以诅尔斯爲鬼爲蜮则不可得有腼面目视人罔极作此好歌以极反侧王氏曰暴公不忠于君不义于友所谓大故也故苏公絶之然其絶之也不斥暴公言其从行而已不着其譛示以所疑而已既絶之矣而犹告以一者之来俾我祗也盖君子之处己也忠其遇人也恕使其由此悔悟更以善意从我固所愿也虽其不能如此我固不爲已甚岂若小文夫然哉一与人絶则丑诋固拒唯恐其复合也録曰樊与尹暴与苏皆王朝卿士而义则朋友也其诗或如清风或如飘风盖天下有道人皆好德而夙夜匪懈譬则天高日朗自不觉其畅然也天下无道爲鬼爲蜮而谗口交张譬则波荡风靡亦不觉其异态也二风作周道别矣所以谓能兴观者如此通鑑王将杀杜伯而非其罪伯之友左儒争之九复之而不许王曰汝别君而异友也儒曰君道友逆则顺君以诛友友道君逆则师友而违君王怒曰易而言则生不易则死儒曰士不枉义以从死不易言以求生臣能明君之过以正杜伯之无罪王杀杜伯左儒死之録曰杜伯之事不可考然以一死而争之九复左儒可谓笃于义矣虽然别君而异友则废友友道而君逆则违君无己归过于己以代之乎将并死而无益乎左传士伯士会荀林父皆晋卿也伯之使秦以召公子雍也荀林父止之曰夫人太子犹在而外求君此必不行盍以疾辞不然将及摄卿以徃可也何必子同官爲寮敢不尽心乎弗聼爲赋板之三章又弗聼及赵盾背士伯立灵公士伯亡荀伯尽送其帑及其噐用财贿于秦曰爲同寮故也録曰荀伯之论善矣何以不于公朝言之而私议于蔑欤衰与盾父子秉政乃心晋室立长之议既大頼秦之心方坚贾季一召公子乐使人杀之季之出奔正以此欤呜唿不闻蒭荛之言卒起令狐之祸重衅叠难晋之丧亡亦几矣所谓我即尔谋聼我嚣嚣正以爲盾也惜乎无以语之及先蔑奔秦士会从之在秦三年不见其人曰能亡人于国不能见于此焉用之士会曰吾与之同罪非义之也将何见焉及归遂不见録曰此随会所由返国而士伯所以无宗欤夫伯晋之正卿其徃秦也夫人太子犹在既不能直言匡谏以伸匪躬之义及荀伯之諌又不能见几而作以尽寮友之情进退皆无所据矣使士会拘于小节不知自爱憧憧徃来朋从尔思则失其正固之道不能无成有终矣故易曰未感害也其用意深哉史记管夷吾鲍叔牙者友也夷吾少困时爲鲍叔贾分财多自与鲍叔不以爲贪知其贫也爲鲍叔谋事而大穷困鲍叔不以爲愚知时有利不利也三仕三见逐于君鲍叔不以爲不肖知不遭时也三战三败鲍叔不以爲怯知其有老母也所事公子纠败幽囚受辱鲍叔不以爲无耻知其不羞小节而耻名不显于天下也故夷吾尝曰生我者父母知我者鲍叔也蔺相如完璧归赵王以爲上卿位在廉颇之右颇曰我见相如必辱之相如闻之每朝常称病不出或望见輙引车避匿其舍人以爲耻相如曰子视廉将军孰与秦王夫以秦王之威而相如廷叱之辱其群臣相如虽驽独畏廉将军哉顾吾念之彊秦之所以不敢加兵于赵者徒以吾两人在也今两虎共闘其势不俱生吾所以爲此者先国家之急而后私雠也廉颇闻之肉袒负荆至门请罪遂爲刎颈之交録曰自管鲍廉蔺之名着古今莫不以爲羙谈也然观其所论廼在血气用事之间非有道德仁义之羙所谓王期于王霸期于霸大抵如此虽然世衰道㣲时则有若孙庞范魏苏张之徒徃徃折脇刖足甘心尽命以图报复时君不悟又爲之聚怨酬恩一毫不爽譬则闾阎之稚尔汝相戏而报施不称不免闹然而怒使其父母贤也爲之谢过不贤未有不爲里闬之羞者然则四子之事其贤矣乎鲁仲连者好奇伟俶傥之策不肯仕宦任职以其高节游于诸侯赵孝成王时秦兵围邯郸魏安釐王使将军晋鄙救赵畏秦止于荡阴不进使客新垣衍因平原君说赵欲共尊秦爲帝以却其兵仲连闻之徃见衍曰彼秦者弃礼义而上首功之国也彼即肆然而爲帝则连有蹈东海而死尔不愿爲之垊也今秦万乘之国也梁亦万乘之国也从而帝之秦将行天子之事以号令天下变易诸侯之大臣彼将夺其所不肖而与其所贤夺其所憎而与其所爱梁王安得晏然而已乎衍起再拜曰吾乃今知先生天下之士也不敢复言帝秦矣録曰鲁连之不肯帝秦其志则大矣其号则不可也曷不曰天尊地卑乎周天子也秦诸侯也列国亦诸侯也以周在上而复帝秦是太阳之尊下同万物苍生何由仰照连有蹈东海而死尔岂不名正而言顺哉或曰战国所趋者利所避者害也苟不爲利秦之贪何由塞不有害诸侯之救何由至哉曰非然也盖秦尝帝矣称而复否无所措手足也苟不畏天无二日民无二王之义何至却军五十里乎或曰连之言前后不伦岂太史之迷作乎要之邹鲁守礼义之国孟氏醇乎醇者也连与两生大醇而小疽赵良见商君商君问曰子观我治秦孰与五羖大夫贤赵良曰千人之诺诺不如一士之谔谔仆请终日正言而无诛可乎商君曰诺赵良曰五羖大夫荆之鄙人也穆公举之牛口之下加之百姓之上秦国莫敢望焉相秦六七年而东伐郑三置晋君一救荆祸其爲相也劳不坐乘暑不张盖五羖大夫死秦国男女流涕童子不歌謡舂者不相杵今君之从政也陵轹公族残伤百姓公子虔杜门不出已八年矣君又杀祝驩而黥公孙贾诗曰得人者兴失人者崩此数者非所以得人也君之危若朝露而尚贪商于之富宠秦国之政畜百姓之怨秦王一旦捐賔客而不朝秦国之所以收君者岂其㣲哉商君弗从居五月而难作録曰以啇君之威而容赵良之说岂其未泯之良心与虎狼暴矣食人而号欲生之德无乎不有也特不胜其慾焉耳啇君之始也岂遽欲爲虐一至此乎亦不胜其慾之心不如是不足以动孝公而飨目前之大利至于身之大患亦较然明矣则虽正言而何诛哉惜乎良之说有未尽也夫鞅之废井田开阡陌其罪上通于天先王之法至是而殆尽者果谁之尤乎虽擢发不足以数之谔谔而可尽耶虽然良无足恠苏氏号爲贤者以车裂爲足以报其亡秦之罚然则先王之法置而不问可乎东汉传严光少有高名与光武同游学及即位乃变姓名隐身不见帝思其贤物色访之齐国上言有一男子披羊衷钓泽中帝疑其光乃备安车玄纁遣使聘之三反而后至舍于北军给牀缛大官朝夕进膳司徒侯霸与之素旧遣使奉书曰闻先生至欲即谐造迫于典司是以不获愿因日暮自誳语言光不答但投札与之曰君房足下位至鼎足甚善怀仁辅义天下悦阿谀顺㫖要领絶霸得书奏之帝笑曰狂奴故态也车驾即日幸其馆光卧不起帝即光卧所抚其腹曰咄咄子陵不可相𦔳爲理耶不应良久乃张目熟视曰昔唐尧着德巢父洗耳士故有志何至相迫乎帝曰子陵我竟不得不汝耶于是升舆叹息而去复引入论道旧故相对累日帝从容问曰朕何如昔时对曰陛下差增于徃因共偃卧光以足加帝腹上明日太史奏客星犯御座甚急帝笑曰朕故人严子陵共卧耳除爲谏议大夫不屈乃耕于富春山后人名其处爲严陵濑焉録曰愚观严光所以不可留者有五而三公不与焉夫不观孔子无以见仁义之中正不参孟子无以达去就之权衡光虽不効已甚之行而有何至相迫之言此不见诸侯之义也矧乃变姓名渔泽中乎若是着羊裘诚有心矣一也及其至也以故人招之惟当以故人处之亦义也夫大夫之招招虞人虞人死不敢徃然则故人之招招諌议故人其可留乎二也鲁缪公无人乎子思之侧则不能安子思彼侯霸何爲者哉观其曰阿谀顺㫖要领絶与责子絶长者同义而谓可留乎三也贵易交富易妻帝尚不难于言而能久而敬者鲜矣四也愽士如范升客星如太史一薛居州独能相助爲理乎五也向使尊以三公不过书名云台一世之士而钓台崔巍万世之士易不云乎君子几不如舍其斯子陵之谓乎廉范与洛阳庆鸿初爲刎颈交人称前有管鲍后有庆廉时陇西太守邓融备礼谒范爲功曹后融爲州所举案徴下狱范乃变姓名求代廷尉狱卒卫侍左右尽心勤劳后又辟公府会薛汉坐诛故人门生莫敢视范独收歛其尸侯吏以闻显宗大怒召见责曰薛汉与楚谋反范公府椽不与朝廷同心而反收歛罪人何也范叩头曰臣无状以爲汉等皆以伏诛不胜师资之情帝稍解曰卿廉颇后邪与右将军裒大司马丹有亲属乎对曰裒臣之曾祖丹臣之祖也帝曰恠卿志胆敢尔因贳之由是显名世居邉郡广田地积财粟悉散以赈宗族朋友值肃宗崩范奔赴敬陵适庐江椽严麟奉章弔国涂深马死不能自进范见而愍之命从骑与之马不告而去麟事毕不知所归或谓曰故蜀郡太守廉叔度好周人急今奔国丧独当是尔遂牵马造门果然因谢而归之録曰吏称亷范以气侠立名观其赈危急赴险阸有足壮者亦足以信意而感物矣明帝加怒以发其志始以就戮更延其宠古今所罕闻也若乃五桍之事人或能之故不列云桓帝初爲蠡吾侯受学于甘陵周福及即位擢福爲尚书时同郡河南尹房植有名当朝乡人爲之謡曰天下规矩房伯武因师获印周仲进后汝南太守宗资任功曹范滂南阳太守成瑨亦委功曹岑晊二郡謡曰汝南太守范孟愽南阳宗资主画诺南阳太守岑公孝弘农成瑨但坐啸因此流言传入太学诸生三万余人郭林宗贾伟节爲其冠并与李膺陈蕃王畅更相褒重学中语曰天下模楷李元礼不畏彊御陈伯举天下俊秀王叔茂并危言深论不隐豪强自公卿以下莫不畏其贬议屣履到门録曰孟子称伊尹管仲学焉后臣然则因师获印何足异哉汉自桓荣稽古所谓学与师者不过专门章句卒无启心沃心之益一旦规模楷范属之他人而因师获印无足多尚顾不知自反而乃互相讥揣各树朋徒此何谓哉夫以帝王莫如学学莫如务求师至于同心同德信任不疑又君子之所深幸兴学育才至于三万亦后世之所罕逢不以成颂而反以成隙盖光武以词说兴故亦以言㫖衰而爲之謡者虽曰出于偶然其殆莫之爲而爲也欤时天下名士爲之称号上曰三君次曰八俊次曰八顾次曰八及次曰八厨犹古之八元八凯也窦武刘淑陈蕃爲三君君者言一世之所宗也李膺荀昱杜密王畅刘佑魏朗赵典朱寓爲八俊俊者言人之英也郭林宗宗慈巴萧夏馥范滂尹勋蔡衍羊陟爲八顾顾者言能以德行引人者也张俭岑晊刘表陈翔孔昱范康檀敷翟超爲八及及者言其能导人追宗者也度尚张邈王考刘儒胡母班秦周蕃向王章爲八厨厨者言能以财救人者也録曰八元八凯身尊道高顾厨俊及身誳道丧何悬絶之若此乎盖三代以上政出于一而贤能爲实用季世政岀于二而才艺爲忌端周礼冢宰以八柄诏王驭群臣奚容岐而二之哉若使彼子而此夺彼废而此置彼生而此杀虽尧舜不可一日居况桓灵之世乎学校者礼义之所出非威辟之所关也孔门弟子记颜渊等十人而并目其所长分爲四科当时不以爲异后世不以爲嫌未闻其招祸也苟不在其位不谋其政惟以礼义廉耻互相维持则顾厨俊及之名岂可少哉岂可少哉李膺性简亢无所交接唯以同郡荀淑陈寔爲师友荀爽尝就谒膺因爲其御既还喜曰今日得御李君矣其见募如此时张让弟朔爲野王令贪残无道至乃杀孕妇闻膺厉威严惧罪逃还京师匿让第藏于合柱中膺知其状率吏卒破柱取朔付洛阳狱受辞毕即杀之让诉冤于帝诏诘以不先请便加诛辟之意膺对曰昔仲尼爲鲁司㓂七日而诛少正卯今臣到官己积一旬私惧以稽留爲愆不意获速疾之罪帝顾谓让曰此汝弟之罪司𨽻何愆乃遣出之自此诸黄门常侍皆鞠躬屏气休沐不敢复出宫省帝恠问其故并叩头泣曰畏李校尉是时朝廷日乱纲纪頽弛膺独持风裁以声名自高士有被其容接者名爲登龙门録曰愚观膺之破柱成狱临轩正词至今凛凛犹有生气矧一时阉坚宁不竦然屏气乎然不知维辟作福维辟作威威福之柄自上而下吾从而执之所威者天下之威所福者天下之福由朝廷逹于天下夫谁曰不然时皇德不纲宦浊同轨而膺独持风采其所子夺废置与朝廷曾不相及则是威福之柄自我而将非自上而下也故小人得以指而爲辞谓更相㧞举迭爲唇齿有不合者见则排斥呜唿彼不合者正耶邪耶㧞举者是耶非耶彼之非帝初不觉而我之是上莫与知于是正者反以爲邪而邪者得以害正矣然则坐视而不救可乎否之九四曰有命无咎畴离祉象曰有命无咎志行也故君子宁正辞直言以诛姦雄讨乱贼无宁专杀擅诛以同俦殃善类欤范滂少厉清节爲州里所服举孝廉光禄四行时冀州饥荒盗贼群起乃以滂爲清诏使案察之滂登车揽辔慨然有澄清天下之志及至州境守令自知臧污望风觧印绶去其所举奏莫不厌塞衆议及党狱起桓帝使中常侍王甫辩诘以次及滂滂曰臣闻仲尼之言见善如不及见恶如探汤将欲使善善同其清恶恶同其污谓王政之所愿闻不悟更以爲党古之循善自求多福今之循善身蹈大戮身死之日愿埋滂于首阳山侧上不负皇天下不愧夷齐甫愍然爲之改容録曰愚观孟愽之对未尝不潸然流涕也禹之言曰尧舜之民皆以尧舜之心爲心方是时也九官十二牧济济相让充满于廷天下未尝不同以爲清也四㓙之罪投窜诛殛曾不少贷天下未尝不同以爲污也如使善而不清何贵于善恶而不污何贱于恶以至于春秋之时虽曰人心不古然而三都之堕少正之戮不遗余力故又曰见善如不及见不善如探汤斯民也三代之所以直道而行也呜唿何不幸而生于孟愽之世耶不旋踵间外兵内乱重衅叠祸危亡无日此岂天之降丧哉人之贪乱宁爲荼毒其实盖不可逭也已弘道録卷之二十五大明万历三十五年二月十五日奉㫖续刊印施正一嗣教大眞人臣张国祥校弘道录正统道藏三家本五十六卷续道藏弘道録卷之二十六将三义朋友之义晋书王裒家贫躬耕诸生有爲割麦者遂至弃之知旧致遗皆不受门人爲本县所役告裒求嘱令裒曰卿学不足以庇身吾德薄不足以荫卿嘱之何益且吾不执笔已四十年矣乃步檐干饭儿负盐豉草屩送所役生到县安丘令以爲诣已也整衣出迎裒至磬折而立云门生爲县所役故来送别因执手涕泣而去令即放之一县以爲耻乡人管彦少有才而未知名裒独以爲必当自逹㧞而友之北海邴春少立志操寒苦自居负笈游学乡邑佥以爲邴原复出裒以春性险狭慕名终必不成其后春果无行学业不终有识以此归之録曰裒之不受门人嘱也由其不受门人之获始也其不答安丘令也由其不向西面之坐始也不然劳役不恤人必以爲迂整衣不答人必以爲简虽然以节行着闻之徒而亲爲担饭负草之举然则曰不嘱者是乃所以深嘱之欤唐书秦王世民以海内䆮平锐情经术乃开馆于宫西延四方文学之士出教以杜如晦房玄龄虞世南褚亮姚思廉李道元蔡允恭薛元敬颜相时苏最于志宁苏世长薛收李守素陆德明孔颕达盖文达许敬宗共一十八人并兼文馆学士分爲三番更日直宿伺朝谒之暇讨论经典文籍与议天下事或至夜分使阎立本图像褚亮爲賛号十八学士士大夫得预其选者时人谓之登瀛州録曰孟子之时桃应问曰舜爲天子臯陶爲士瞽瞍杀人则如之何万章又曰象曰以杀舜爲事及爲天子则封之此非有所爲也预讲而宿难之何哉以唐之天下皆太宗之功欲其如舜之不与固亦难矣惜乎诸贤并进曾无一及于桃应万章者公暇之所讨夜分之所论非富贵之筌蹄则功名之脍炙以是知大圣大贤平日所以处人伦大变必有素定初非偶得所以预讲而宿难者非其迂濶不情而实则凿凿可据夫岂瀛州之选所能与哉及即位又置弘文馆娶四部书二十余万卷选天下文学之士虞世南褚亮姚思廉欧阳询蔡允恭萧德言等并以本官兼学士令更日宿直聼朝之隙引入内殿讲论前言徃行商确政事与讨古今道所以成败日昃夜艾未尝少怠又取三品以上子孙充弘文馆学生録曰汤克夏尝修文德矣曰圣敬日跻也而未闻置弘文之馆也周克殷亦敷文教矣曰彝伦攸叙也而未闻聚四库之书也唐以方兴之运矧其君有迈世之资使能加意于圣敬黾勉于彝伦而不爲口耳见闻之学则贞观之治岂直如斯而已哉大抵帝王之学与经生异夸多闘摩者经生之学也守约施愽者帝王之学也然则两言爲有余矣其于二十余万卷乎何有京兆李泌幼以才敏着闻玄宗使与太子爲布衣交太子尝称之曰先生后隐居颕阳肃宗立遣使召之谒见于灵武上大喜出则连辔寝则对榻如爲太子时事无大小皆以咨之言无不从至于进退将相亦与之议屡欲以爲相泌固辞曰陛下待以宾友则贵于宰相矣何必屈其志乃止録曰肃宗以泌爲賔友不可乎正良娣之后辨建宁之诬敦太上之礼建功臣之议井井乎开导切磋之义使帝未即位之先泌苟早至其施爲气象必不如是之草草也惜乎心之未纯信之未笃衡山之遣无几观察之命旋出以泌之贤卒不免于末议此其功名之际不可不持无欲自得之心也狄仁杰同府参军郑崇质母老且疾当使絶域仁杰谓曰君可贻亲万里忧乎诣长史蔺仁基请代行仁基咨美其谊时仁基方与司马李孝廉不平至是相语曰吾等可少愧矣则仍与相待如初每曰狄公之贤北斗以南人而已録曰此与以柳易播同不録此何以録郑之使不得已刘之贬得已也以北斗以南一人视元和以下八子则固有不同矣此其所以异也韩愈争臣论或问谏大夫阳城可以爲有道之士乎学广而闻多不求闻于人行古人之道居于晋之鄙人薰其德大臣闻而荐之天子以爲谏议大夫五年矣在位不爲不久闻天下得失不爲不熟天子待之不爲不加而未尝一言及于政问其官则曰谏议也问其政则曰我不知也有道之士固如是乎吾闻之有官守者不得其职则去有言责者不得其言则去今阳子以爲得其言乎哉愈非以爲直而加于人也惟善人能受尽言谓其能闻而改之及裴延龄诬逐陆贽等帝怒甚无敢言者城乃守延英阁上䟽极论慷慨引谊累日不止闻者寒惧而城声色愈厉帝大怒诏抵城罪皇太子开救得免然帝意欲遂相延龄城曰延龄爲相吾当取白麻坏之帝不相延龄城之力也録曰愈之尽言非讦直也朋友有责善之义丽泽有啇兊之益虽衆人所不敢言而愈言之易曰介疾有喜此韩子之意人固不得而测也城之不言亦非不言也利害有切于朝廷得失有关于君德必举世不敢言而后言之易曰括囊无咎此阳子之意人亦不得而窥也天下之事孰有大于置相者乎以一卢杞顚沛危亡社稷几于不陨而延龄旋复蹈之頼城而已其功岂止于一人之适一事之间乎设使朝拜官而夕奏䟽非惟忠告之义不显而含章之羙终无成矣此欧公之论余无取乎尔也萧颕士与李华同年相善天寳初颕士补秘书正字华爲监察御史名闻一时宰相李林甫欲见之颕士居父丧不诣林甫至故人舍邀之反哭于门内以待林甫不得已弔之乃去怒其不下已服阕调广陵叅军裴耀卿张均韦述皆先进器其材与钓礼述尝荐以自代召诣史馆而林甫方擅威福遂不屈免官及禄山宠恣颕士阴语柳并曰乱不久矣託疾游太室山卒免于难生平乐闻人善以推引后进爲己任如李阳李幼卿皇甫冉陆渭等数十人由其奖目皆爲名士天下椎爲知人又友殷寅颜眞卿柳芳陆㩀邵轸赵骅时人语曰殷颜柳陆李萧邵赵以能全其交也华少旷达外若坦荡内谨重尚然许每慕汲默爲人杨国忠支娅所在横猾华劾按不拨州县肃然其文辞绵丽少宏杰气颕士徤爽自肆时谓不及而华自拟过之初作含元殿赋颖士曰景福之上灵光之下又作吊古战场文极思研㩁已成迂爲故书杂置梵书之庋他日颖士读之称工问谁可及曰君加精思便能至矣愕然而服宗人翰亦以进士知名寓居阳翟爲文精密用思苦性常从令皇甫曾求音乐每思涸则奏乐神逸则着文禄山之乱友人张巡守睢阳有薄巡者言其降贼翰序城守事迹撰列传以上肃宗方明巡之忠义士友称之録曰世称萧李齐名岂徒文与才擅若萧之不屈于林甫李之见疾于国忠翰惓惓表暴张巡许远之忠班班然节义之徒也特所拟吊古战场文及今具在后世有目者自能品题而杂置梵庋以希声誉何视之不广耶宋史张忠定与寇忠愍布衣交也㓂兄事张常面折不少恕不以贵而有所改㓂之入相张时帅成都谓僚属曰㓂公奇材惜学术不足耳及后知陜张适自成都还㓂严供帐大爲具以待将别送之郊问曰何以教准张徐曰霍光传不可不读准莫谕其意归取光传读之至不学无术笑曰此张公谓我矣録曰咏之讥准不学果何所见乎孔子曰如有周公之材之羙使骄且吝其余不足观也已准之欲人怀惠已非无我之公而拒人拂须甚失容人之量未免在朝则自矜其功在外则自伐其望功名所在切然动情岂惟不附孙𠁗之论而且迎合朱能之谋致使门人得而议之朋友从而惜之孤注之谗无足恠矣使能读书明理嚣然自得平生事业岂复有如澶渊之役者哉功成之后奉身而退付是非得失于不闻天下后世之公论不啻如斯而已也然则能感雷阳之枯竹不能照汗简之遗编矣乎唐介爲御史当仁宗朝张贵妃宠冠后庭伯父尧佐骤除宣徽节度景灵群牧四使介力争之帝曰除拟本出中书时文彦愽爲首相介并劾彦愽帝怒曰介论事是其职至谓彦愽由妃嫔致宰相此何等言也遂贬介英州别驾而罢彦愽知许州朝中士大夫各以诗送行独待制李师中颇爲传诵诗云孤忠自许衆不与独立敢言人所难去国一身轻似叶高名千古重如山并游英俊颜何厚未死姦谀骨已寒天爲吾皇扶社稷肯教夫子不生还由是直声动于天下称眞御史必曰唐子方録曰愚观子房之事师中之诗盖不惟直声动于天下而主上宽仁之德可传后世大臣服义之羙可法缙绅自此以后则车盖之怨蛰龙之诬纷纭叠出逐致矛盾终身一徃不返而朋友之义君臣之德大臣之量胥失之矣欧阳脩朋党论畧曰君子以同道爲朋小人以同利爲朋小人无朋惟君子则有之盖小人所好者利禄所贪者财货当其同利之时暂相党引以爲朋者伪也及其见利而争先或利尽而反相贼害虽兄弟亲戚不能保故曰小人无朋君子则不然所守寸道义所行者忠信所惜者名节以之脩身则同道而相益以之事国则同心而共济终始如一故曰惟君子则有朋君子之朋虽多而不厌故爲君但当退小人之伪朋用君子之眞朋则天下治矣録曰脩之论千百十言其㫖归不越乎周比和同两词而已至孟子反发善与利之说曰鸡鸣而起孳孳爲善者舜之徒也鸡呜而起孳孳爲利者跖之徒也夫徒同类也人君茍能究心圣贤之学深明义利之辩则君子小人不待较而自明矣仁宗天资粹美惜无学问爲之开导是以邪正无辨庆历嘉祐之间虽君子满朝而小人互进迭爲治忽未能纯乎元恺絶乎共兠以造雍熙之世一再传而爲神宗王章蔡吕之徒朋淫党奸孳孳爲利而大乱作矣斯论也岂惟筮龟之昭灼其千古之明鑑欤司马光与范镇同心友善相得甚欢当熙宁元丰间士大夫论天下贤者必曰君实景仁其道德风流足以师表当世其议论可否足以荣辱天下皆自以爲莫及也尝曰吾与子生同志死当同传人亦无敢优劣之者夫既相约而后死者又必爲志其墓故君实爲景仁传畧曰吕献可之先见范景仁之勇决皆子所不及也盖二公用舍大节不谋而同如仁宗时论建储英宗时论濮议神宗时论新法其言若出一人又尝谓人曰吾与景仁兄弟也但姓不同耳至扵论钟律则反复相非终身不能相一君子是以知二公非苟同者也録曰愚观诚之一字而人之吉㓙祸福进退存亡靡不由之盖熙宁元豊之间天下之是非淆矣至今百世之后如言君实景仁若辨白黑者诚也诚则无妄矣动而徤刚中而应岂待谋而后同哉彼传法沙门护法善神者不诚也不诚则妄而匪正悖于人理天道所不祐何善终之有乎故一则生同传死同志民到于今称之一则面相若皆二公死之日民无得而称焉正言邹浩士田翟田昼议论慷慨以气节相激厉浩尝劾章惇不忠慢上之罪未报而刘后立昼谓人曰志完不言可以絶交矣至是论之惇抵其罪除名编管新州浩既得贬昼迎诸途浩见之出涕昼正色曰使志完隐默官京师遇寒疾不汗五日死矣岂独岭海之外能死人哉愿君毋以此举自满士所当爲者未止此也録曰昼之言逹者之论也君子必以是存于心而后成败利钝死生荣辱无所萦于其怀虽然非所欲也彼光天盎宇万汇眀熙岂故效蛩之呜螀之韵哉不得已而地道失静君子惟计伦理之轻重道议之浅深非有所爲也以眞哲二朝皆崇刘后而明肃卒以正终崇恩毙于自尽志完今果完矣然则虽死犹不死而况于眞不死乎若仁宗废郭而立曹犹爲彼善又不可以此时而同彼时也安定先生胡瑗患隋唐以来仕进尚文辞而遗经业苟趋捋禄及爲苏湖二州教授严条约以身先之虽大暑必公服终日以见诸生严师弟子之礼解经至有要义𢢽𢢽爲诸生言其所以治已而后治乎人者学徒千数日月刮劘爲文章皆传经义必以理胜信其师说敦尚行实后爲太学四方归之庠舍不能容其在湖学置经义斋治事斋经义斋者择䟽通有器局者居之治事斋者人各治一事又兼一事如治民治兵水利筭数之类其在太学亦然弟子散在四方随其人贤愚皆循循雅𩛙其言谈举止遇之不问可知爲先生弟子其学者相语称先生不问可知爲胡公也録曰録安定者濂洛之风未广苏湖之教居先既无先傅后倦之心兼以明体适用之学当是之时人材日盛国运日隆风俗日淳德业日厚未必不由明师贤传有以先之劳之也二程先生平生诲人不倦故学者出其门最多渊源所渐皆爲名士而刘绚李吁谢良佐㳺酢张绎苏昞吕大临吕大钧尹焞成德尤着绚爲人气和而体庄持论不苟合跬步不忘学人谓明道平和简易惟质夫庶几似之又曰质夫沛然吁才器可大任所造尤深所得尤粹胸中闳肆开发求之孔门如赐也达良佐英果明决强力不倦日有程课如以生意论仁以实理论诚以常惺惺论敬以求是论穷理其命意皆精当而直指穷理居敬爲入德之门又最得明道教人之纲领酢德宇粹然诚于中形于外仪容辞令粲然有文初与兄醇俱以文行知名伊川见之京师谓其资可以进道招使肆业尽弃所学而学焉绎与焞同时绎以高识焞以笃行俱爲先生所称尝曰吾晩得二士者是也大钧强明直谅所行不二于心所知不二于行以孔子上达之心立其志以孟子集义之功养其德以颜子克己复礼之用厉其行其要归之诚明不息不爲衆人沮之而疑小辩夺之而屈势利劫之而回智力穷之而止其自任以圣贤之重如此大临深濳缜密本是箇刚的气质涵养得到如此故圣人以刚爲侰子若刚矣能除去过刚之病全其爲刚之德何事不可爲不刚终不能成事録曰録程门者有宋一代道学大明其上者不由师传默契道体濂溪以来一人而已是后明道濬其源伊川会其流晦菴扬其波骎骎乎无有穷已其所以淑人心眀道术敦风化之本原厚邦国之元气究其用心直欲上跻三代之盛而后巳焉此其道义显着后世鲜能及也屏山先生刘子翚忠显公韐之子愤父死难隐居武夷山与胡宪刘勉之交欢相得所与游皆知名士而期以任重致远者晦菴一人而已尝读易涣然有得以爲学易当先复故以不远复之言告晦菴俾佩之终身后卒爲儒宗籍溪先生胡宪安国从子生而静悫不妄笑语平生危坐虽仓卒无疾言遽色人犯之未尝校时禁伊洛之学宪与勉之求得其书潜抄默诵夜以继日闻涪陵谯定受学于颐徃从受业久未有得定曰心爲物溃故不能有见惟学乃可明耳宪悟曰所谓学者非克己工夫耶自是一意下学不求人知归崇安力田以奉其亲从游者益衆日与学者训接以爲己之学问者始而笑中而疑久而观其所以脩身事亲接人者无一不如所言遂翕然悦服晦菴尝言事籍溪最久得其学爲多白水先生刘勉之从谯定刘安世杨时受学卒业乃还崇安即近郊结草爲堂读书其中力耕自给澹然无求于世学者踵至随其材品爲说圣贤之道晦菴得道统之正自三先生始録曰观韦斋临终所托以其子不惟传道受业之功而实兼宗主依归之意盖晦翁本新安人始也寓居崇安终也徙居考亭皆依子羽以爲之所后遂爲堂堂阙里与东鲁并称可以见古人恩义之重师资之情视今以爲何如哉晦庵先生门人甚多最着者黄𠏉李燔刘爚刘炳张冶陈淳李方子黄灏蔡沈辅广𠏉夜不设榻不解带志坚思苦晦庵妻以女及病革以深衣并所着书授之诀曰吾道之託死无憾矣遂没𠏉弟子日盛编礼着书讲论经理朝夕不倦燔初告以曾子之㫖致远固以毅而任重贵乎弘也燔因以弘名其斋凡诸生未达者先令访燔俟有所发从而折衷之诸生畏服故曰燔进学可畏䖏事不苟他日任斯道者必子也燔又言凡人不必待仕宦有职事方爲功业但随力到䖏有以及物即功业也居家讲道学者宗之爚发明渊源道学以倡诸儒着礼记周易觧说云庄外藁续藁行世炳从学一以讲道明理爲心晦庵释四书及传易诗通鑑纲目太极图皆与炳徃复论辩参订其间多所是正着四书问目纲目要畧终谥文安学者称陆堂先生洽自六经传註而下皆究其指归至于诸子百家山经地志无所不读朱子嘉其笃志谓黄榦曰所望以永斯道之传者二三君子也自少尤用力于敬平居不异常人至义所当爲则勇不可夺着春秋集註地理沿革表行于世淳少习举业林宗臣见而奇之曰此非圣人事业因授以近思録淳尽弃其业而学焉及晦庵至漳淳请受教爲学益力晦庵曰吾南来喜得淳后没尤追思之爲人痛自裁抑无书不读无物不格日积月累义理贯通洞见条绪恬退自守名播天下方羊之裘其宰曰车新则安马肥则疾狐裘则温君宜改也简子曰君子服善则益恭小人服善则益踞子贡谓子石曰何不学诗子石曰父母求吾孝兄弟求吾悌朋友求吾信何暇学哉子贡曰损吾诗学于诗河平四年都水使者谏议大夫刘向上言曲弥高者和弥寡水所以载舟亦能以覆舟楚丘先生年七十披裘见孟尝君君曰先生老矣何以教寡人先生曰欲使追车趂马逐鹿搏虎吾即死矣何暇老耶若使法嫌疑定犹豫吾即少也何老之有孟尝乃有愧色魏王欲筑中天之台曰敢有谏者死许绾财蔂操畚入曰闻王欲爲中天之台愿效力焉臣闻天去地一万五千里今王因而半之应高七千五百里基广八千里尽王之地不足以成台址王宜起兵伐诸侯尽有其地犹不足也又伐西夷乃足之矣须具材木人徒称此然可作也魏王默然后乃罢筑有遗郑相鱼不受人曰子嗜鱼何故不受对曰谓嗜鱼故不受受鱼失禄无以食鱼不受鱼得禄终身食鱼以老者智少者决必能治阿子奇年十六齐君使治阿既而君悔之遣使追追者及国子奇必能治阿共载皆白首也子奇至阿铸库兵以作耕器魏曰闻童子治邑库无兵仓无粟乃起兵击之阿人父率子兄率弟以私兵战遂败魏师法言十五卷务学不如务求师师者人之模范睎颜之人亦颜之徒睎骥之马亦骥之乘诗人之赋丽以则辞人之赋丽以婬若孔氏之门而用赋则贾谊升堂相如入室矣四重何谓四重言重则有法行重则有德貌重则有威好重则有观四轻何谓四轻言轻则招忧行轻则招辜貌轻则招辱好轻则招婬刀不利笔不铦宜加𥐺削天可度则覆物浅矣地可测则载物薄矣说天者莫辩乎易说地者莫辩乎书说体者莫辩乎诗说理者莫辩乎春秋孔子东国之逐臣夷齐西山之饿夫不屈其志不辱其身不夷不惠可否乏间仲尼之道犹四渎经营中国终入大海太玄经十卷鹰萃于林獭入干泉鸣鸠在林笑彼衆禽淮南王安多华少实齐桓晋文之霸如曰继月孔予文足老君玄足山川薮泽万物归焉君子得位则昌失位则良小人得位则横失位则丧新论十七卷三皇以道治五帝以德化三王白仁义五霸用权智无制令刑罚谓之皇有制令无刑罚谓之帝赏善诛恶诸侯朝事谓之王兴兵衆弘道录正统道藏三家本五十六卷续道藏弘道録卷之二十七将四义朋友之义东莱先生吕祖谦夷简六世孙也本之家庭有中原文献之传长益从林之奇汪应辰胡宪游既又友张栻朱熹讲索益精尝读陆九渊文喜之而未识其人适主礼部试偶得一卷曰此必江西小陆之文也揭示果然人皆服其精鑑先是书肆有书曰圣宋文海学士周必大言其去取差谬恐难传后盍委馆职铨檡以成一代之书孝宗以命祖谦遂断自中兴以前崇雅黜浮类爲百五十卷上之赐名皇朝文鑑盖其学以关洛爲宗而旁稽载籍不见涯涘心平气和不立厓异一时英伟草荦之士皆归心焉自少卞急一日诵论语躬自厚而薄责于人忽觉乎时忿懥之心涣然氷释故晦翁尝言学如伯恭方是能变化气质其所讲画将以开物成务既卧病而任重道远之意不衰居家之政皆可爲后世法晚年会友之地曰丽泽书院在金华城中既殁郡人即而祠之録曰愚观濂洛关闽之学各有攸起吾浙自宋南渡后吕成公得中原文献之传倡于其始而后何玉金许诸儒辈出奋于其间以至本朝青田刘基浦江宋濂丽水叶琛龙泉章溢太祖尝称四先生而不名彬彬乎郁郁乎而婺实吕公倡道之邦不可以不着也録之西山先生蔡元定生而颕悟父发授以程氏语録并经世正蒙诸书曰此孔孟正脉也遂深涵其义既长辩折益精登西山絶顶啖虀读书闻朱熹名徃师之熹扣其学大惊曰此吾老友不当在弟子列遂与对榻讲论诸经奥义俾四方来学者先从质正焉时韩胃设伪学之禁以空善类台谏承风排击沈继祖刘三杰连䟽诋熹併及元定谪道州闻命不辞求即徃就道熹与从游者饯别萧寺中坐客兴叹有泣下者熹㣲视元定不异平时因喟然曰友朋相爱之情季通不挫之志可谓两得矣衆谓宜缓行元定曰获罪于天天可迯乎杖屦同其子沈行三千里脚爲流血无几㣲见言面至春陵远近来学日衆士子莫不枢趋聼讲有名士虽挟才简傲亦瑞服谒拜执礼甚恭于书无所不读于事无所不究义理洞见本原下至图书礼乐制度无不精妙古书奇辞奥义人所不能晓者一过目輙觧喜释四书及爲易经传通鑑纲目皆与徃复参订启蒙一书则属之起藁曰造化㣲妙惟深于理者能识之及丧以文诔之曰精诣之识卓絶之才不可屈之志不可穷之辩不可复得而见矣録曰孟子曰以德服人者中心悦而诚服也如七十子之服孔子也是故陈蔡不能移匡人不能夺叔孙武叔不能毁司马桓魋不能害而况一时之浮议诸人之私论哉虽然窃以比之今时大不同也何也宋季人心尚在士风尤存其排抵承望者有限也是以士子尚知抠衣趋席心服谒拜今之人心浇极士气薄甚其揶榆非笑者无穷也尚安徃而非困境涸辙可憎可畏之途哉观者又当辩矣陈同父亮才气超迈议论风尤存丈皆一时豪俊志存经济隆兴初上中下五论不报退居永康力学着书淳熙中诣开极言时事孝宗赫然震动欲牓朝堂以励群臣用神放故事召令上殿将擢用之曾觌闻而欲见焉亮咀之踰垣而避觌不悦大臣亦恶其直交沮之亮笑曰吾欲爲社稷开数百年之基宁用以愽一官乎复渡江而归所学益愽自孟子后惟推王通氏尝自谓曰研穷义理之精㣲辩析古今之同异原心于抄忽较体于分寸以积累爲工以涵养爲正睟面盎背则于诸儒诚有愧焉至于堂堂之阵正正之旗风雨云雷交发而并至龙蛇虎豹变现而出没推倒一世之智勇开拓万古之胸襟自谓差有一日之长盖指朱熹吕祖谦也録曰愚观天下之理势枉不极则伸不大宋自光宁以来议切道学几于无所容矣以爲正心诚意之学上所厌闻而戒谨恐惧之说祗爲欺世若陈贾林栗京镗胡统沈继祖刘三杰何澹刘德秀之徒驾言丑抵攘臂肆志至投窜迫逐殆无虗日吾道至此可谓枉之极矣然岂知堂堂之阵正正之旗掲然特立不旋踵间理宗者出崇尚道学旌奖儒风不独周程张朱之表扬而且蔡吕诸贤之作气然后知云雷交发而日月倍明蛇虎爲妖而凤麟益显眞有以推倒二世之狂轨开拓万古之人心如同父者岂但一日之长而已哉元史草庐先生吴澄自幼颕悟及长知用力圣贤之学着孝经章句校定易书诗春秋仪礼及大小戴记时诏求贤御史程鉅夫举至京师请置所着书于国子监以资学者行省元明善文学自负尝问澄易诗书春秋奥义叹曰与先生言如探渊海遂执子弟礼终眞身左丞董士选延之于家亲执馈食亦曰先生天下士也至大元年召爲监丞先是许文正爲祭酒始以朱子小学等书授弟子久之渐失其旧澄至命诸生以次受业晨起燃烛堂王日昃退燕居之至执经问难者接踵而至各因其材质反覆训诱之直至夜分虽寒暑不易爲教法四条一经学二行实三文艺四治事爲人身若不胜衣正坐拱手气融神迈答问亹亹使人涣然氷释尝着说曰道之大原出于天神圣继之尧舜而上道之元也以下其亨也朱泗邹鲁其利也濓洛关闽其贞也分而言之上古则羲黄其元尧舜其亨禹汤其利文武周公其贞乎中古之统仲尼其元颜曾其亨子思其利孟子其贞乎近古之统周子其元程张其亨朱子其利孰爲今日之贞乎其以斯文自任如此録曰愚观元之立国未闻投戈讲艺息马论道徒以鲁斋草庐二公上以帝王之道闻于其君下以儒先之说淑诸其人仅能延百年之命脉而已非有继徃圣开来学之大制作大气运也其着悦以元亨利贞喻今古道统愚意邵子皇极经世之论更爲切近以草庐言之其时其事殆天之冬乎未可以爲天地交也皇明名臣録潜溪先生宋濓幼从游乡先生翰林待制柳公贯侍讲学士黄公溍洪武初由布衣召入授太子经奉书勉以孝友恭敬勤敏读书进德脩业以副天下之望太祖览书喜悦赐书宠答曰曩者先生教吾子以严相训是爲不佞也以圣人文法变俗未之是爲䟽通也所守者忠贞所用者节俭是爲得体也时在朝若凡郊社宗庙山川百神之典朝飨宴庆礼乐律历衣冠之制四夷朝贡赏赉之仪及勋臣名卿焯德耀功之文悉皆论次纪述至上欲俾叅大政固辞曰臣少无他长惟文墨是攻不愿居职任也与人交和易任眞接引后学惟恐弗及远方来者授馆而飮食之虽久不衰内诚外恕一出于正常曰古者重德教非惟子弟之求师而爲师者得一英才而训𩛙之未尝不喜动颜色此无他天埋民彜之不能自己也予晩得天台方生其爲人凝重而不迁于物颕锐有以烛诸理间发爲文如水涌而山出喧啾百鸟中见此孤凤凰也録曰宋潜溪之坚辞大政也有以哉夫明与行未能兼得也以教太子淑人心立国制阐遗文沛然而有余以叅大政歉然而不足时不同也而逊志之相处若阴爲他日纲常伦理计者想其平居之议论门墻之讲习决非抽黄对白缡词绘句而凡朝政之得失国运之否泰储贰之负荷忧患之隐伏所不能见之行者必昭晰不遗以是而后能卓然无负于圣祖之义则当时执政者所未能及也正学先生方孝孺受学于潜溪之门凡理学渊源之统人物絶续之纪盛衰几㣲之载名物度数之详靡不研究离祈于一丝而会归于大通及长徧交名士如苏伯衡胡翰辈劘切研究钩深致远淹贯经史自脩身刑家以至于国动可师表谓道之于事无乎不在故列所当勉之目爲二十箴又作杂诫三十八章以爲警戒谓化民必自正家如故又作宗范九篇以告宗人谓今之学者习前闻之弊窃成说爲文辞杂者佛爲该愽志气污下议论卑浅龊龊然无复有大人君子之态故尝奋然而超曰不以伊周之心事君贼其君者也不以孔孟之学爲学贼其身者也天下有志之士莫不高其言论将尽弃其所学而从之其所自视直欲上接夷齐下揖于逢杀身取义至死而不顾焉録曰伊周之所以事君何也曰予不狎于不顺放太甲于桐太甲贤又反之管蔡流言曰周公将不利于孺子故周公诛之非周公诛之天下之所当诛也孔孟之所以爲学何也曰志士仁人无求生以害仁有杀身以成仁曰生我所欲也义亦我所欲也所欲有甚于生故不爲茍避也先辈之讲如与今时何以异哉而能身体力行之者鲜矣是可遗而弗録乎王忠文公祎与宋潜溪同游柳文肃黄文献之门一时交友賛之者若胡教授翰曰勃平山出水涌与黄如出一律清江胡御史行简曰源委虽出黄公其深造自得过之潜溪则曰幼时所爲幅程广而运化宏光焰烨烨起诸公间譬之搆厦屋者抡材甚多而基绪亦以广矣及踰弱龄则波浪涌而鱼龙张风霆流而雨雹集五采竞明而十日并照譬之台阁已建程础骈列觚稜高骞而气象益以沈雄及乎年踰四十其文浑然天成而条理弗爽使人挹而愈深味之而弗竭譬之堂戺严邃左爼豆而右琴瑟鸿儒鉅公冠冕佩玉雍容揖逊于其间而间巷韦布之士欲望其余光而不可得也故公之谋畧运于帷幄功业显于治民文章用于垂宪道学见于格君忠义着于死事噫是可以论公矣比以厄于胡孽一事论之公之全不专是云録曰愚观明朝亦起淮右所用多彬彬文学之士与贩缯屠狗者异然皆吾浙之英而不狥乡土与南阳近亲亦不相眸其间乃有如华川之死节正学之狥义视彼随何周昌之徒何万万也推原其故盖以当道学大明之后所兴起于婺儒文献之征与汉初𦷥于秦习者大相悬絶然则虽国势抢攘之初而师友讲习之𦔳学问渊源之益端不可无也録之斋先生吴与弼弱冠见侯洛渊源録心慕道之及覩明道亦尝有猎心乃知圣贤之必可学遂弃举业谢絶人事日玩经书收歛身心沉潜义理视世之所尚举不足爲其志直欲造乎圣贤之域居郷动必以礼四方朱学者却其束脩不受善于启迪聼其言者莫不踊跃思奋恒励学者四人须以圣爲志学湏以道爲至进脩不可躐等必先从事于小学然后进乎大学读论语竟造愽文约礼孟子则求放心充四端中庸谨乎存养省察之功以驯至致中和之极明太极以知性之原究西铭以识仁之体易宗先程而鄙后学新奇之说书则古文义埋精深固不得而去取之也尝叹诸书笺註之繁无能直截上逹故不轻于着述天顺初忠国公石亨荐于朝命行人赍勑书束帛造其庐既至授春坊谕德固辞不拜引见文华殿恳辞以老英宗皇帝顾谓大学士李贤曰此老非迂阔者务令就职与弼终不就録曰愚观康斋之出处盖有不得已者焉夫孔子历聘孟子传食至闻大道之行与三代之英喟然叹息夫岂不欲如伊如吕俾大君有忘势之美在我遂三聘之乐乎不得已也享何人也以职则掌兵非求贤之任以势则柄权非安意之诚以时则亢龙非沉晦之日以德则耄老非和衷之任茍斯须不断祸不旋踵今观勑谕之言始之诚意终之恩礼辉耀浃洽光明俊伟弼愈有荣其视官职眞犹弊踪君臣朋友之间可谓两全矣白沙先生陈献章从吴康斋学康斋教人多举伊洛成语白沙未有得也归筑一台名曰阳春日端默其中以涵养本原人罕见其面初志勇锐用功或过几致心病后悟其非所谓戒谨与恐惧斯言未云偏后儒不省事差失毫釐间盖验其弊而发也又累年始有所得曰吾自此以后此心乃如马之有衘勤随动静应事接物叅前倚衡照检而无不在矣其论治道必曰天下非诚不动非才不治必才与诚合而后冶化可兴其教人必先静坐以养其善端曰人所以学者欲闻道也求之书籍而不得则求之吾心可也恶累于外哉此事定要觑破若觑不破虽日从事于学亦爲人耳斯埋识时爲已者信之诗文辈末习着达等路头一齐塞断一齐扫去毋令半㸃芥蒂于胷中然后善端可养可能也始终一意气象将日佳造诣将日深所谓自近而神百姓日用而不知者自此迸出面目来也又语门人林光曰终日干干只是收拾此而己此理于涉至大无有内外无有先后无一处不到无一息不运得此𢺞柄入手更有何事徃古来今四方上下都一齐穿纽一齐收合随时随处无不是这充塞舞雩三三两两正在勿忘勿助之间曾㸃些见活计被孟子一口打併出来便都是鸢飞鱼跃若无孟予工夫骤而语之以曾㸃见趣一似说梦敬斋先生胡居仁从康斋得心学之正退而益加充广慨然以古人自期斯道自任记诵词章爲不足事专心于内以主忠信爲本求放心爲要以圣学成始成终在于敬因以敬名斋端庄凝重履绳蹈矩与人交隐㣲幽独之际愈严愈密其诗曰谨独切深切防㣲意最玄争交眞在此要不愧皇天四方及门者衆筑书屋曰礼吾曰南国监后讲学尝曰第一怕见不得眞第二伯工夫间断多有质羙者好高入于禅骋词失于于不知操存省察爲何事安能造道德之域乎与上饶娄一斋永丰罗一峯南昌张东白丽泽相会于弋阳之龟峯余干之应天寺所着有居业録敬斋集取易脩词立其诚所以居业之义也録曰陈胡亦公之从康斋也一则以举伊洛成语爲未以得一则从事于敬以得心学之正然愚观杨月湖答林缉熙书中云白沙好作隐语所云康斋多举成语教人白沙惟求自得夫伊洛成语亦伊洛所自得者后之人必欲以自得教人恐又生出一弊又曰白沙晚闻道聊以拙自脩者然则今之学者欲求自得以何爲主曰以敬爲主以何爲事曰居业爲事见之眞求之笃不患不居之安资之深既能免惮学之累亦不致末流之失茍取之左右逢其源而又何待曰一入商量便作疑耶学者不可不知一峯先生罗伦目不视恶色耳不聼恶声不耻恶衣恶食与人子言依于孝与人臣言依于忠与居官者言言民所疾苦见一善人爱之如麟凤恶人见之如蛇蝎见一饥寒冻馁则倾所有以赈之大率义之所在毅然必爲人之毁誉欣戚事之成败利钝己之死生祸福皆所不顾也初爲翰林脩撰会大学士李贤之丧朝廷援例起复台谏皆不敢言伦私告以不可复上䟽历陈古今起复之非必欲圣朝准富弼珙故李终丧反覆数千言一本于天理人心之不可已者䟽奏遂落职由是天下之士争自刮磨向之不言以养忠厚者爲之一变而终伦之世台省未尝有起复者矣退居金牛山开门授徒日以註经爲业名重天下所至人必相率而观之虽武臣俗吏亦知敬仰所交皆当世豪杰之士其语及先生之爲人也必曰青天白日云録曰伦之必爲君子而不爲小人有由然哉国家元气自列圣培养以至于成化盛矣是故干德开寳在前而有不在温饱之王曾庆历元祐在后而有独不戴花之君实惟不在温饱也而后正色立朝随之惟独不戴花也而后孤忠自许随之伦岂易得者哉状元魁选何代无之屈指之间曾不多见而文逹一䟽尤见爱人以德今世以姑息岂非今古之一畅耶此其高官显爵固不若青天白日之尤所难及也山先生章懋自少识趣高远读书学问与人交恂恂如也时在朝罗一峯庄孔旸黄仲昭贺克恭陆克深谢元吉郑克脩咸好古慕义自罗倡章和咸相激励直欲致君于唐虞之盛一时气衆顿觉一新未几因元夕张灯公与庄黄同上章大要以培养圣德爲本忤㫖斥外声望赫然京师称三君子与罗通号翰林四谏公蓄德深厚喜怒不形于色恩怨不槩于心务伐不出诸口骄泰不措诸身于书无所不读于天下事无不理会究极义理精㣲身体力行惓惓斯世不爲矫𩛙尝曰人形天地之气性天地之埋须与天地之体同其广大天地之用同其周流方可谓之人论学者须大其心胷盖心大则百物皆通必有穷理功夫心才会夫又须心小必有涵有工夫心才会小不至狂妄矣録曰自康斋力辞储弼之任于是白沙不以检职爲荣一峯不以元魁爲爱而翰林四諌三君子之名昭着于天下矣至于贺吉士亦闻风而起抗䟽觧官此何等时也上有仁明之君下多眞谅之臣然果何爲而得之哉正由平日穷理涵养之功故立心广大不以外物爲意操存精密亦不以自足爲心然则所谓狂妄者不能黾勉以副之耳岂人能待之以薄乎録者详之张元祯撰陈选先生墓表曰国家承平日久士大夫多奄奄无气节间有之而检身之功或歉焉故其发之也不耀而其持之也不恒如公则何可议哉其立志以古圣贤自期潜脩默识不求人知其学以克己求仁爲要因自号克斋读书不资于文词遇格言即手録于册以爲力行之助平生言若不出口视所当爲者勇于爲之操履恪然一出于诚居此官即欲尽此职行此事即欲尽此心视去就升沉甚轻一在于生灵国家余不恤也故谓公有天下不可夺之大节有足以济天下之大才有不可遏于天下之大勇宦辙所至无不感动廵江西至今称颂南畿河南提学切切感慕广东尤切怙恃去之日庶道拥留相率立生祠及去思碑故公名满天下无问识不识论一时正人必曰陈某云録曰夫所谓人不能以薄待之者陈公士贤之谓也公致位未极入朝无妬忌之行而四方有公是之心若张东白正直忠厚恬然退䖏垂三十年出而际遇孝皇所劝者正学所讲者正传祗因优宠眷注简在帝帝心而人遂忌之然则康斋诸公诚不可无也以朋友切切愢愢义莫有难于此故终焉弘道録卷之二十七弘道录正统道藏三家本五十六卷续道藏弘道録卷之二十八将五礼君臣之礼尧典曰钦明文思安安允恭克让録曰礼莫大于敬尧舜继天立极史臣稽古正词曰钦乃所以奉于天曰恭乃所以懋于己曰让乃所以加于人其实不越乎敬之一字而已格汝舜询事考言乃言底可绩三载汝终陟帝位舜让于德弗嗣録曰盛德大业其果兴于让乎观诸尧舜之襌授天与人归已有定命而犹让之不置厥后舜命九官遂致济济相让殿廷之间揖逊稽首若不遑舍盖上有好者下必有甚焉者矣然则舜避尧之子于南河之南果有之乎曰否当时祇以舜让于德弗嗣之言好事者遂创爲之今观典谟固自明白不足以传疑也帝曰咨四岳有能奋庸熙帝之载使宅百揆亮采惠畴佥曰伯禹作司空帝曰俞咨禹汝平水土惟时懋哉禹拜稽首让于稷契暨臯陶帝曰俞汝徃哉録曰舜之让不名者天位不可名也禹之让指名者臣列则可名也万世之下可想见蔼然之气象非但以礼让爲国而已帝曰咨四岳有能典朕三礼佥曰伯夷帝曰俞咨伯汝作秩宗夙夜惟寅直哉惟清伯拜稽首让于夔龙帝曰俞徃钦哉録曰何以曰直哉惟清乎夫不邪之谓直不清之谓清天神地祗人鬼之祀皆一定而不可易秩然而不可乱也若宋眞宗谬爲天书以矫诬上帝至加玉帝尊号纷纷不一则回邪而不直矣汉武帝立五帝祠又立太乙祠又立后土祠杂然并兴则渎乱而不清矣此秩宗夙夜寅奉不敢违焉者也帝庸作歌曰勅天之命惟时惟几乃歌曰股肱喜哉元首起哉百工熙哉臯陶拜手稽首飏言曰念哉率作兴事愼乃宪钦哉屡省乃成钦哉乃赓载歌曰元首明哉股肱良哉庶事康哉又歌曰元首丛脞哉股肱惰哉万事堕哉帝拜曰俞徃钦哉録曰上古之时君勑而臣飏君庸而臣载君拜而臣稽首此何等气象也易曰泰小徃大来吉亨则是天地交而万物通也上下交而其志同也自秦以来惟取尊君卑臣爲务而后无帝拜之文焉无首起之风焉无钦哉之复焉易曰天地不交否其流遂不能革噫可慨哉小雅宴飨宾客之诗曰呦呦鹿鸣食野之苹我有嘉宾鼓瑟吹笙吹笙鼓簧承筐是将人之好我示我周行呦呦鹿鸣食野之蒿我有嘉宾德音孔昭视民不恌君子是则是傚我有㫖酒嘉宾式燕以敖呦呦鹿鸣食野之芩我有嘉宾鼓瑟鼓琴鼓瑟鼓琴和乐且躭我有㫖酒以燕乐嘉宾之心録曰頥之爲卦也圣人养贤以及万民与之共天位使之食天禄需之爲卦也贤者怀其道德安以待时饮食以养其体宴乐以和其心此隆古盛时能养能举悦贤之至古今相传以爲宾兴盛典而我明尤独重焉凡天下豪杰之才命世之士胥此焉出然愚窃以爲此篇大指在于私惠不归德和乐而不淫非止养其体娱其外而已故愿爲之主司者能以是存于心以期望天下之士必如王曾司马君实爲之士子者亦以是存于心以今日发轫之始他曰必如明道希文然后知朝廷作养眞德实意非惓惓取其私恩小惠以视人姑息而已也周王之劳使臣曰四牡騑騑周道倭迟岂不怀归王事靡盬我心伤悲四牡騑騑啴啴骆马岂不怀归王事靡盬不遑启䖏翩翩者鵻载飞载下集于苞栩王事靡盬不遑将父翩翩者鵻载飞载止集于苞杞王事靡盬不是将母驾彼四骆载骎骎岂不怀归是用作歌将母来谂録曰愚于四牡且先王纲纪四方未暇矣夫王事靡盬所以觉天下之忠也不遑将父所以觉天下之孝也不遑启处所以觉天下之节也岂不怀归所以觉天下之义也将母来谂所以觉天下之慈也如是而燕飨以将之所以觉天下之礼也讽诵以发之所以觉天下之让也以爲上下通用之乐天岂无意而然哉若以爲章使臣之勤而无关于纲纪之义则大学始教宵雅肄三何独惓焉于是耶抑祗曼焉而已耶周王之遣使臣曰皇皇者华于彼原隰駪駪征夫每怀靡及我马维驹六辔如濡载驰载驱周爰咨诹我马维骐六辔如丝载驰载驱周爰咨谋我马维骆六辔沃若载驰载驱周爰咨度我马维骃六辔既均载驰载驱周爰咨询録曰此章之㫖乃周家之法程臣道之矩范上下之通义古今之准的不但以遣使臣也夫尧思日孳孳舜日不遑暇区区爲臣之职而可以爲及乎是故不自满假禹之怀靡及也望道而未之见文之懐靡及也仰而思之夜以继日周公之怀靡及也靡及则虗虚则曰孜孜而周爰咨诹所由徧也夫访善爲咨咨才爲诹咨事爲谋咨礼爲度咨亲爲询五者如不及也而犹恐失之故曰周曰爰将以广询愽访也推其义嘉言罔攸伏咨也野无遣贤诹也亮采惠畴谋也群后德让度也明明扬侧陋询也此岂可以易及哉以是爲训而犹有谋臧不从不臧复用若小旻之所讥者有自有肺肠俾民卒狂若芮伯之所刺者呜唿安得靡盬之臣而与之言靡及之义哉周王以鹿鸣五诗燕其臣臣受赐者歌此诗以答其君曰天保定尔亦孔之固俾尔单厚何福不除俾尔多益以莫不庶天保定尔俾尔戬谷罄无不宜受天百禄降尔遐福维日不足天保定尔以莫不兴如山如阜如冈如陵如川之方至以莫不增吉蠲爲饎是用孝飨禴祠烝尝于公先王君曰卜尔万寿无疆神之吊矣诒尔多福民之质矣曰用飮食群黎百姓徧爲尔德如月之恒如日之升如南山之寿不骞不崩如松栢之茂无不尔或承龟山杨氏曰天保以上治内采薇以下治外先王经纶之迹也其効愽矣然观其作处岂尝费力本之诚意而已今鹿鸣四牡诸诗皆在先王所歌以燕群臣劳使臣者也若徒取而歌之其有効爲然则先王之用心盖有在矣録曰愚观龟山本之诚意之论未尝不正襟而叹也夫能大道之行天下爲公而后示我周行不爲虚文以不忍人之心行不忍人之政而后将母来谂不爲浪说进贤如不及从善若转圜而后周爰咨诹不爲徒劳因其心之自然不由勉强而后莫如兄弟不爲餙词请恭尔位好是正直而后神之聼之不爲徒设然则臣之受赐者其图报有不本之诚意者哉其曰单厚多益戬谷罄宜不爲蹈袭之词日升日恒冈陵松栢不爲谀妄之语以安定爲天福天与君分相联也以寿考爲神福神与君气相属也以质实爲民福民与君治相关也其祷颂有体其称愿有方万古之下忠爱其君者无以踰此信非周公不能作也诸侯朝于天子天子与之宴以示慈惠故歌曰蓼彼萧斯零露湑兮既见君子我心写兮燕笑语兮是以有誉处兮録曰誉者上交不渎下交不谄也䖏者安乐其心式燕以衎也慈者手足腹心相待一体也惠者既醉以酒既饱以德也后世若饮酒争功拔劎击柱是不誉矣金奏作于下惊而走出是不䖏矣王僚重铠范增举玦是不慈而惠矣此有周盛时明良相庆君臣同乐不于是诗见之乎天子燕诸侯之诗曰湛湛露斯匪阳不晞厌厌夜饮不醉无归淇湛露斯在彼豊草厌厌夜饮在宗载考湛湛露斯在彼杞棘显允君子莫不令德其桐其椅其实离离岂弟君子莫不令仪録曰蓼萧之燕示慈惠也湛露之宴笃亲亲也所谓君之宗之故曰在宗载考考者燕义云臣竭力尽能以立功于国君必报之臣皆务竭力尽能以立功是以国安而君宁厥后若陈敬仲与桓公饮而曰臣卜其昼未卜其夜者上不明正道以道民而恒舞于宫酣歌于室岂惟君人之过欤其臣下方刑且墨矣其可与之同日语哉天子燕有功诸侯而钖以弓矢之乐歌曰彤弓弨兮受言藏之我有嘉賔中心贶之钟皷既设一朝飨之彤弓弨兮受言载之我有嘉宾中心喜之钟皷既设一朝右之彤兮弨兮受言櫜之我有嘉賔中心好之钟皷即设一朝醻之録曰东莱吕氏曰受言藏之言其重也弓人所献藏之王府以待有功不敢轻与人也中心贶之言其诚也中心实欲贶之非由外也一朝飨之言其速也以王府寳藏之弓一朝举以昇人未尝有迟留顾惜之意也后之视府藏爲己私分至有以武库兵赐弄臣者则与受言藏之者异矣赏赐非出于利诱则迫于事势至有朝赐铁劵而暮屠戮者则与中心贶之者异矣屯膏吝赏功臣觧体至有印刓而不忍子者则与一朝飨之者异矣周王药飮賔客曰菁菁者莪在彼中阿既见君子乐且有仪菁菁者莪在彼中址既见君子我心则喜菁菁者莪在彼中陵既见君子钖我百朋汎汎扬舟载沉载浮既见君子我心则休録曰小雅之有菁莪犹大雅之有棫朴也夫鹿鸣之礼宾兴盛典故有瑟笙筐篚之设此章之礼晋接交欢故多喜乐悦怿之情采叔之钖诸侯备物故极车马衮衣之盛此章之钖仁贤爲寳故假货贝重多之喻至于汎汎扬舟犹其曰寤寐反侧也我心则休犹其曰文王以宁也此不可想见当时乐育人材之盛美欤小序之言亦或有所补也周王之燕诸侯曰交交桑扈有莺其羽君子乐胥受天之祐交交桑扈有莺其领君子乐胥万邦之屛之屏之翰百辟爲宪不戢不难受福不那兕觥其觩㫖酒思柔彼交匪傲万福来求録曰郑註云胥皆也与天下皆乐乐之大者天子四海之内无违命则天下乐矣诸侯四封之内无违命内外无故则诸侯乐矣大夫官府之内无违命谘谋行于上则大夫乐矣士进以礼退以义则士乐矣庶人耕稼树艺以养父母刑罚不加于身则庶民乐矣其于乐胥之义有所发明若但以爲语词何不言乐只乎况诗中乐只甚多而乐胥独此不可不致审也诸侯之答桑扈曰鸳鸯于飞毕之罗之君子万年福禄宜之鸳鸯在梁戢其左翼君子万年宜其遐福乘马在廐摧之抹之君子万年福禄艾之乘马在廐摧之抹之君子万年福禄绥之録曰关关雎鸠兴之全取义也鸳鸯于飞何所取乎皎皎白驹赋之彰好德也乘马在廐何所彰乎本之朱传亦无所发参之小序未见其然必如序言思古明王交于万物有道则当如鸢飞戾天乃物各率其性故云毕之罗之非爲待其长大能飞而后毕罗取之以爲交万物有道也至云自奉有节顾乃以莝之抺之起兴乎其不类亦甚矣故不可以强通也天子燕诸侯而诸侯美天子之诗曰鱼在在藻有颁其首王在在镐岂乐饮酒鱼在在藻有莘其尾王在在镐饮酒乐岂鱼在在藻依于其蒲王在在镐有那其居録曰此诗一则云王在在镐岂乐饮酒二则曰王在在镐有那其居观其所言庶几无爲而治之气象与舜恭己南面之意正相同也不然君臣且以爲戒而反以爲颂乎或曰王能爱其民故民乐其乐而王亦得以飨其乐诗之言即此意也此又不可不知天子所以答鱼藻曰采菽采菽筐之筥之君子来朝何钖予之虽无予之路车乘马又何予之玄衮及黼觱沸槛泉言采其芹君子来朝言观其旂其旂淠淠鸾声嘒嘒载骖载驷君子所届赤芾在股邪幅在下彼交匪纾天子所予乐只君子天子命之乐只君子福禄申之録曰此武王选镐之际君臣庆会万世可想见也何钖子之上之情何厚也彼交匪纾下之敬何严也若惠王以后之鞶鑑予郑而反爲所恶则与何钖予之者异矣齐威独朝于周而反爲所辱则与彼交匪纾者异矣宣王命召穆公平淮南之夷诗人羙之此序王策命之词曰釐尔圭瓉秬鬯一卣告于文人钖山土田于周受命自召祖命虎拜稽首天子万年虎拜稽首对扬王休作召公考天子万寿明明天子令闻不已矢其文德洽此四国録曰一则曰虎拜二则曰虎拜者周自厉王以后王室渐㣲宣王内修政事外攘夷狄王室蹶然复兴圣人着之于经然则召虎者光于康公显于燕土不可泯㓕者而史迁作燕世家叙召公而下九世至惠侯未见召虎之名焉宣三十六年釐侯卒亦未见疆理之事焉然犹未可㩀也至诗序列诸国世次反又蹈袭史迁考诗则存江汉之什𥟵序全无召虎之名谓之何哉安得夫子删后之意以正史迁之失不但一召虎之幸也论语子曰拜下礼也今拜乎上泰也虽违衆吾从下録曰此孔子事君之礼宛然虎拜之家法也夫自周衰觐礼不脩王反下堂而见诸侯至齐桓公霸天子使宰孔赐齐侯胙曰天子以伯舅耄老加劳赐一级无下拜此非小失也吾夫子建万世君臣之极当与日月争光其作春秋一字一义皆违衆之事虽以游夏大贤尚不能逹况衆人乎此履之上天下泽君子所以辨上下定民志非小小从违之间而已或曰然则桓辞宰孔而下拜矣兹録不及何也桓盖假之者也其假仁假义假信又假礼之名焉虽以宰孔尚不能欺而君子曾是惑之欤子曰能以礼让爲国乎何有不能以礼让爲国如礼何録曰夫子尝哂子路曰爲国以礼其言不让盖礼乃爲国之大纲领让则吾心一念谦逊不遑的道理做出的观吾夫子至于是邦必闻其政而曰温良恭俭让以得之此何等气象也若无谦逊不遑之眞心做来做去虽有许多设施措置不过如宰孔所讥当时岂不号爲有礼而大根本大节曰斯须亡矣此虞芮之君一造西伯之境见有许多谦让如耕者让畔行者让路入其朝士让于大夫大夫让于卿此爲国以礼之实事当时二国之君安得不以小人自䖏自愧自慊感叹不置而又何暇于争耶遂至闻而归者四十余国则又不但何难之有而已子曰事君尽礼人以爲谄也録曰此事君非指鲁国之君事鲁君尽礼未尝以爲谄乃是东周之君当时天下视爲泛常独吾夫子违衆拜下故尝叹其不如诸夏之无至如欲存告朔之饩羊虽以子贡之徒且犹不然岂非人以爲谄者乎他日又曰如有用我者吾其爲东周乎此亦非爲鲁也观者详之入公门鞠躬如也如不容立不中门行不履阈过位色勃如也足躩如也其言似不足者摄齐升堂鞠躬如也屛气似不息者出降一等逞颜色怡怡如也末阶趋翼如也复其位踧踖如也吉月必朝服而朝君赐食必正席先尝之君赐腥必熟而荐之君赐生必畜之侍食于君君祭先饭疾君视之东首加朝服拖绅君命召不俟驾行矣録曰此孔子事鲁君之礼也夫君臣之分以严爲主朝廷之礼以敬爲主録此章者如度之有程规之有范一毫不敢越一歩不敢违也岂非万世之大闲乎家语定公与齐侯会于夹谷孔子摄相事至会所爲坛位土阶三等以遇礼相见揖让而登献酢既毕齐使莱人以兵刼鲁公孔子历阶而进以公退曰士兵之吾两君爲好裔夷之俘敢以兵乱之非齐君所以命诸侯也夫裔不谋夏夷不乱华俘不干盟兵不偪好于神爲不祥于德爲愆义于人爲失礼君必不然齐侯心怍麾而避之有顷齐奏宫中之乐俳优侏儒戏于前孔子趋进曰匹夫而荧侮诸侯罪当诛请右司马速加刑焉齐侯惧有慙色齐侯将设飨礼孔子以梁丘㩀曰齐鲁之故向不闻焉事既成矣而又飨之是勤执事且牺象不出门嘉乐不野合响而既具是弃礼也若其不具是用粃粺君辱弃礼名恶子盍图之乃不果飨齐侯归责其群臣曰鲁以君子之道辅其君而子独以夷狄道教寡人使得罪于是乃归所侵鲁之四邑及汶阳之田録曰或问曰使孔子而当桓文之时则何如曰王与霸毫釐之差也故程子曰诚心而王则王矣假之而伯则伯矣二者其道不同在审其初而已矣自今观之裔俘之郄圣人可能或人亦可能也侏儒之拒圣人可能或人亦可能也飨礼之罢圣人可能或人亦可能也至其诚于所事则必以君子之道辅弼其君诚于所谋则必具文武之备周旋其事以至盟会之词眞心实事凛然可畏其始终施爲气象无一不本于人情合于大道未尝假託包茅不贡伐原示信之言其致人信服归所侵邑亦皆诚意所感非若楚之面从𣈆之强入然则此岂他人之可能哉非圣人必不能故曰仲尼之徒无道桓文之事者弘道録卷之二十八弘道录正统道藏三家本五十六卷续道藏弘道録卷之二十九将六礼君臣之礼史记韩信始归汉因数与丞相萧何语何奇之爲言之王以爲大将至是欲召拜之何曰王素慢无礼今拜大将如唿小儿此乃信所以去也王必欲拜信择良日斋戒设坛场具礼乃可耳汉王许之诸将皆喜人人各自以爲得大将至拜受命乃韩信也一军皆惊録曰高祖不脩文学而性明逹类如此夫以溺冠毁儒轻士善骂不知其几向使薄萧何之说甘儿戏之事则人人未必改观诸将未必皆服而王亦未以爲得信晩也孰与争夭下哉此将将之术祗在于一时转移之间虽未纯乎三代之礼母亦当时之所罕也録之汉王既爲天子乃悉去秦苛仪法爲简易群臣飮酒争功醉或妄唿㧞劎击柱帝益厌之叔孙通进说曰儒者难与进取可与守成愿徴鲁诸生与臣弟子共起朝仪帝曰得无难乎通曰五帝异乐三王不同礼二者因时世人情爲之节文者也臣愿采古礼与秦仪杂就之帝曰可试爲之令易知度吾所能行爲之鲁有两生不肯行曰今天下初定死者未葬伤者未起又欲起礼乐礼乐所由起积德百年而后可兴也吾不忍爲公所爲公徃矣叔孙笑曰鄙儒不知时变遂与所徴三十人西及上左右爲学者与其子弟百余人爲绵蕞野外习之録曰愚观秦灭汉兴之际乃有鲁之两生孰谓凤翘麟角不见于秉礼之国乎夫儒者之标凖莫先于周孔孔子曰如有王者必世而后仁成周一代礼乐待周公而始定固所谓积德百年而后兴者也矧炎汉之典不阶尺土与笔基王迹者全殊溺冠慢儒与积功累仁者迥别宽仁大度有矣沦肌浃髓则未也除残去暴有矣燕及皇天则未也虽以文帝爲之子无惑乎其不遑世祖爲之孙乌在乎其有具汉家之礼乐两生已付之浩叹矣论者徒以贾生之请太息于綘灌而文学之议不逮于鲁邸殊不知所招者非公孙弘则倪宽主父偃非公孙卿则壶遂司马迁设以数公副二帝之选创一代之制亦不过叔孙之滥觞耳安能建礼乐之本乎然则两生者非但鲁之表表其汉之麟凤不可再见者欤长乐宫成诸侯群臣朝用叔孙新仪平明谒者治礼引以次入殿廷陈车骑戍卒卫官设兵张旗志功臣列侯以次陈西方东向文官丞相以下陈东方西向广行设九宾胪句传于是皇帝辇出房百官执戟传警引诸侯王以下至吏六百石以次奉贺自诸侯王以下莫不震恐肃敬至礼毕尽伏复置法酒侍坐殿上皆伏抑首以尊卑次起上寿觞九行谒者言罢酒御史执法举不如仪者輙引去尽朝置酒无敢讙譁失礼者高帝喜曰吾乃今日知爲皇帝之尊也録曰帝纵观秦皇帝曰大丈夫当如是称善叔孙通曰吾今日乃知皇帝之贵观其气象则便无放勋重华之底至亦岂如皇王烝哉之齐信者乎高后八年九月己酉丞相臣平太尉臣勃大将军臣武御史大夫臣仓宗正臣郢朱虗侯臣章东牟侯臣兴居典客臣揭再拜言子弘等皆非孝惠皇帝子不当奉宗庙臣谨请阴安侯顷正后琅琊王列侯吏二千石议大王高皇帝子宜爲嗣愿大王即天子位代王曰奉高帝宗庙重事也寡人不佞不足以称愿请楚王计宜者寡人勿敢当群臣皆伏固请代王西乡让者三南向让者再丞相平等皆曰臣伏计之大王奉高祖宗庙最宜称虽天下诸侯万民皆以爲宜臣等爲宗庙社稷计不敢忽愿大王幸聼臣等诸奉天子玺符再拜上代王曰宗室将相王列侯以爲其宜寡人寡人不敢辞遂即天子位録曰愚观迎代之礼而知大汉之气象犹爲可观乎夫迎帝者勃也让帝者文也故知君之不可以强也居中者弘也居外者代也故知子之不可以徒也即夕入木央宫遗坐前殿故知始之不可以不正也奉高帝宗庙诸侯万民皆以爲宜故知统之不可以不大也此春秋之义也至霍光之时遣宗正迎曾孙就斋宗正府明日入未央宫封爲武阳侯后即帝位则虽有东向之让三南向之让再将安施乎此其文愈多而礼愈窒气象尤不侔矣帝既即位值绛侯朝罢趋出上礼之恭常目送之郞中安陵袁盎谏曰诸吕悖逆大臣相与共诛之是时丞相爲太尉本兵柄适会其成功今丞相如有骄主色陛下谦让臣主失礼窃爲陛下弗取也后朝上益庄丞相益畏録曰此贤君必恭俭礼下与霍光骖乘而宣帝苦刺在背者异矣惜其臣袁盎不能充广允恭克让之㫖反以骄主爲言俾其君眞有尧舜之资而未胜韩彭之俗终不免于逮系戮辱未必不自袁盎之言启之也嗟夫以帝之至诚驭下勃之重厚久闻始之庄敬如此终之自残如彼尚何后世君臣欲其终始无负不亦远乎上闻河南守吴公治平爲天下第一召以爲廷尉吴公荐洛阳人贾谊帝召以爲愽士是时贾生年二十余帝爱其辞愽一岁中超迁至大中大夫贾生请改正朔易服色定官名兴礼乐以立汉制更秦法帝谦让未遑也録曰小畜之卦也以干之刚徤而爲柔巽所畜圣人系之辞曰密云不雨自我西郊夫阴阳和而后雨泽降犹上下交而后事功成也以帝操制作之柄而安于谦让未遑生秉有爲之资而惑于年少生事岂非天未欲平治天下欤然君子以懿文德者盖道德经纶之业非一朝一夕之故孔子不云乎不患无位患所以立不患莫己知求爲可知也苟生安于此义益务沉晦潜韬之行以期于厚积远施则岂无大畜尚贤之君以武去帝殆不多也奈何以二十方余之年多爲痛哭自伤之状怀沙鵩鸟之赋无乃太促乎此生之所短非人之所疾也谊治安策日人主之尊如堂群臣如陛衆庶如地故陛九级上廉远地则堂高陛无级廉近地则堂卑高者难攀卑者易陵理势然也故古者圣王制爲等列内有公卿士大夫外有公侯伯子男然后有官师小吏延及庶人等级分明而天子加焉故其尊不可及也里谚曰欲投鼠而忌器此善谕也鼠近于噐尚惮不投况于贵臣之近主乎臣闻之履虽鲜不加于枕冠虽敝不以苴履夫已尝在贵宠之位天子改容而礼貌之矣使民尝俯伏以敬畏之矣今而有过废之可也退之可也赐之死可也㓕之可也若夫束缚之系緤之输之司㓂编之徒官小吏詈骂而榜笞之殆非所以令庶衆见也夫卑贱者习知尊贵者之一旦吾亦乃可以加此也非所以尊尊贵贵之化也古者大臣有坐不廉而废者不曰不廉曰簠簋不饰坐污秽淫乱男女无别者不曰污秽曰帷薄不脩坐罢软不胜任者不曰罢软曰下官不职上设廉耻礼义以遇其臣而臣不以节行报其上者则非人类也故化成俗定爲人臣者皆顾行而忘利守节而仗义可以托不御之权可以寄六尺之孤此厉廉耻行礼义之所致也此之不爲而顾彼之久行故曰可爲长太息者此也谊以绛侯前逮系狱卒无事实故以此讥上上深纳其言养臣下有节是后大臣有罪皆不受刑録曰谊之言至是有验帝亦深纳之矣盍不曰吴公治行天下第一欤茍以前之所陈责之吴公不効则罪其所举汉廷之礼未必若是之草创也时去古未远周礼之作用必有能述之者厥后正朔或更服色差辩而官名礼乐不可复见于后世岂非千古之至恨而绛灌不可逭之大罪欤甲屠嘉爲相时邓通方爱赏赐累鉅万宠幸无与比嘉尝入朝邓通居上旁有怠慢之礼嘉奏曰陛下爱幸群臣则富贵之至于朝廷之礼不可以不肃罢朝嘉坐府中爲檄召通诣丞相府不来且斩通恐言上上曰汝第徃通诣丞相府免冠徒跣顿首谢嘉坐自如弗爲礼责曰夫朝廷者高帝之朝廷也通小臣戏殿上大不敬当斩吏合行斩之通顿首出血不解上度丞相已困通使使持节召通而谢丞相曰此吾弄臣君释之通既至爲上泣曰丞相几杀臣録曰愚观申屠嘉之事而叹汉廷之礼犹可言也夫弄臣者人主权宠之所归也请託岀于其门关节在于其口大臣苟有不振望风俯首者多矣矧于蹶张之夫非咸有一德之辅而能正朝廷之礼遏不臣之心帝岂终于未遑者哉至董贤冐三公之位絶炎统之传上下爲之甘心安能持节召乎此时学校虽兴辟雍虽作不可与言礼矣武帝时大将军青贵幸有时侍中上踞厠而视之丞相弘燕见上或时不冠至如汲黯见上不冠不见也上尝坐武帐中黯前奏事上不冠望见黯避帷中使人可其奏其见敬礼如此録曰此可见帝之良心即所谓不学而知不虑而能者非有所勉强安排也推此心而充之可以事上帝矣惜乎不能凡事致曲而弘之忌汤之嫉帝之心随丧矣此汉唐以下之通患所谓允恭克让者安得不寥寥无闻也欤元朔五年诏曰盖闻导民以礼风之以乐今礼坏乐崩朕甚悯焉其令礼官观乐兴礼以爲天下先于是丞相弘等奏请爲愽士官置弟子五十人复其身太常择民年十八以上仪状端正者补愽士弟子诣太常受业能通一艺以上补文学掌故即有秀才异等輙以名闻上从之自此公卿大夫吏彬彬多文学之士矣録曰武帝之初尝举赵绾王臧矣以太后不悦儒术而罢也又尝招选天下文学才智之士矣以相如辞赋臯朔诙谐而止也至是欲导民以礼爲天下先此正申公力行之时也弘奈何复置愽士弟子文学掌故虽多亦奚以爲乎使当是时贾谊尚存以其移风易俗使天下回心乡道之言道之则必有不凡之建非但太初之制作而已惜乎长沙不返曲学斯兴徒使公孙卿壷遂之徒得行其议而造端託始之论顾爲长说也嗟夫礼书曰武帝即位招致儒术之士令共定仪十余年不就或言古者太平万民和喜瑞应辩至乃采风俗定制作上闻之制诏御史曰盖受命而王各有所由兴殊路而同归谓因民而作追俗爲制也议者咸称太古百姓何望汉亦一家之事典法不传如子孙何化隆者闳愽冶浅者褊狭可不勉与乃以太初之元改正朔易服色封太山定宗庙百官之仪以爲典常垂之于后録曰愚观武帝之世儒术之言何其谬哉汉兴至是已及百年黎民醇厚几至刑措虽两生复起可与有爲之时也尚何人各爲说耶是时徐乐倪宽亦可谓知言矣乐之言曰贤主独观万化之原宽之言曰夭子建中和之极兼总条贯金声而王振之帝惟多慾之故以是咨趄不就历十余年而夏时之正秦俗之缪翻然改革亦可见雄材大畧其与纷纷制作不可同年语也宣帝时谏大夫王吉上䟽曰陛下惟思世务将兴太平诏书每下民欣然若更生臣伏思之可谓至恩未可谓本务也欲治之主不世出公卿幸得遭遇其时言听谏从然未有建万世之长策举明主于三代之隆者也其务在于斯会薄书断狱聼讼而已此非太平之基也臣闻安上治民莫善于礼故王者未治礼之时引先王礼宜于今者而用之愿陛下述旧礼明王制敺一世之民跻之仁寿之域则俗何以不若成康寿何以不若高宗上以其言爲迂阔吉遂谢病归録曰以吉之䟽终焉者天下将治则礼乐爲实用天下将衰则礼乐爲虗文以帝之褒王成赏黄霸综劾名实何有于还旧礼明王制哉而顾谢之曰迂至成帝之时乃建虽辟设庠序陈揖让衣冠则何益哉以是知日不暇给规模宏远者愿治之本体而礼文骚屑元气不存者渐衰之末务纲目建武五年初起太学帝还视之稽式古典脩明礼乐焕然文物可观也録曰平帝元始四年尝起辟雍矣不録此何以録光武有志于兴复古礼内建学校外征䖏士皆西京未暇爲者且于干戈倥偬之际寇盗纵横之时则固可嘉矣抑帝少与严光同学及物色而至必非常人人亦敬信服之何不以教太学乎一君一师媲美同德宜无不可留矣而廼拜爲谏议吾不知一代师表何若人欤以愚视之盖无有出于光之右者矣肃宗章和元年正月召曹褒诣嘉德门令持班固所上叔孙通汉仪十二篇勑褒曰此制散畧多不合经今宜依礼条正使可施行于南宫东观尽心集作褒既受命乃次序礼事依准旧典杂以五经䜟记之文撰次天子至于庶人冠婚吉㓙终始制度以爲百五十奏上和帝即位褒乃爲作章句帝遂以新礼一篇冠録曰汉叔孙之制礼君子不能无遗憾也褒复慕之昼夜研精寝则懐笔札行则习文书及其措之制作又杂以五经䜟记之文然则非叔孙之文乃时王之制也夫礼之大原出于天贝于人心圣人一言蔽之曰毋不敬褒既沉吟专思当其念至忘所之适其毋不敬乎俨若思乎安定词乎䜟乎䜟乎不可以爲典矣唐书礼乐志曰由三代而上治出于一而礼乐达于天下三代而下治出于二而礼乐爲虚名古者宫室车舆以爲居衣裳冕弁以爲服尊爵爼豆以爲器金石丝竹以爲乐以适郊庙以临朝廷以事神而治民其岁时聚会以爲朝觐聘问欢欣交接以爲乡射食飨合衆兴事以爲师田学校下至里间田畆吉凶哀乐凡民之事莫不出于礼由之以教其民爲孝慈友弟忠信仁义者常不出于居䖏动作衣服饮食之间盖其朝夕从事者无非此也此所谓治出于一而礼乐逹于天下使天下安习而行之不知所以迁善远罪而成俗也及三代已亡遭秦变古后之有天下者自天子百官名号位序国家制度宫车服器一切用秦其间虽有欲治之主思所改作不能超然远复三代之上而牵其时俗稍即以损益大抵安于苟简而已其朝夕从事则以簿书狱讼兵食爲急曰此爲政也所以治民至于三代礼乐具其名物而藏于有司时出而用之郊庙朝廷曰此爲礼也所以教民此所谓治出于二而礼乐爲虚名録曰愚观欧阳子之论万古之至言也夫先王制礼以其所躬行实践措之以辨上下定民志又以其会极归极发之以事天地和万民本于身心性情之间以立节文体用之则安得不出子一而何有于不逹也自秦以下无天德以爲之本王道以爲之用其于节文遗则罔知攸措甚者登降之不知尊卑之无序其愈趋者君臣父子兄弟夫妇之间惭德多矣又安能建中和之极而使礼乐刑政不出于二哉此古今判涣之原礼乐盛衰之始爲人上者不可以不察也通鑑贞观元年春正月上宴群臣奏奏王破陈乐太宗曰朕昔委专征民间遂有此曲虽非文德之雍容然功业所由不敢忘也封德彝曰陛下以神武平海内文德岂足比乎上曰戡乱以武守成以文文武之用各随其时卿谓文不及武斯言过矣録曰夫子尝谓武尽羙矣未尽善也夫以武之应天顺人又得周公制礼作乐尚有木尽善之叹帝虽能除隋之乱尚多惭德改治之美仅可小康封德彝从而谄谀至于礼乐不及政刑武功优于文德是何心欤德彝失言折而贻笑于千古之下矣六年秋七月宴近臣于丹宵殿长孙无忌曰王珪魏徴昔之仇讐不谓今日得同此宴太宗曰徴珪尽心所事故我用之然徴每谏不从我与之言輙不应何也徴对曰臣以事爲不可故谏若陛下不从而臣应之则事遂施行故不敢应上曰应而复谏何伤对曰昔舜戒群臣尔无面从退有后言臣心知其非而口应陛下乃面从也岂稷契事舜之意耶上大笑曰人言魏徴举止踈慢我视之更觉妩媚正爲此耳徴起拜谢曰陛下开臣使言故臣得尽其愚若陛下拒而不受臣何敢数犯颜色乎録曰愚读易之中孚而观王魏之出䖏未尝不喟然叹也夫隐非负荷之噐而征珪事之所谓翰音登于天何可长也一旦幡然改图明以投明断以资断所谓鹤鸣在阴其子和之我有好爵吾与尔糜之安得不尽心所事乎向使不遇英主不过俘虏之贱而已所谓得敌或皷或罢或泣或歌征盖不能不恣其妩媚也岂非君子之幸乎哉七年春正月宴玄武门奏七德九功舞本名秦王破陈乐更名曰七德舞是也太常卿萧瑀以爲形容未尽请并写刘武周薛仁杲窦建德王世充擒获之状太宗曰彼皆一时英雄朝臣或尝北面事之使覩其故主能不伤乎瑀谢不及时魏徴欲上偃武脩文故每侍宴见七德舞輙俛首不视见九功舞则谛观之録曰孟子曰独乐乐与人乐乐孰乐曰不若与人与少乐乐与衆乐乐孰乐曰不若与衆太宗庶几与人与衆者矣征不推明其意而輙俛首不观乎孟子之导齐王者欤十二年帝还宫宴五品以上于东宫上曰贞观之前从朕经营天下玄龄之功也贞观以来绳愆纠缪魏徴之功也皆赐之佩刀又曰朕政事何如徃年征曰徃以未治爲忧故德义日新今以既治爲安故不逮贞观之初恐人不谏常导之使言悦而从之今则不然虽勉从之犹有难色所以异也上曰可得闻欤曰陛下昔欲杀元律师孙伏伽以爲法不当死陛下赐以兰陵公主园或曰太厚曰朕即位以来未有谏者故赏之此导之使言也司户柳雄妄诉陛下欲诛之纳戴冑之谏而止是悦而从之也近皇甫德谏脩洛阳宫陛下恚之虽以臣言而罢勉从之也上曰非公不能及此人苦不自知耳録曰观易之吉凶消长可以知諌详之进退得失也汉屈群策高祖以大度临之其所用于汉者即其所弃于楚者也易曰东邻之杀牛不如西邻之禴祀实受其福其汉祖之谓乎唐惩隋乱大宗以重赏徼之其尽忠于唐者即其谀佞于者也易曰不遇其祖遇其妣不父其君遇其臣其太宗之谓乎然重赐之间不可以继惟以至公䖏之无我临之庶几无始勤终怠之弊矣抑太宗之世君臣宴会不以盘乐怠傲自安惟以用諌脩文相厉可谓能知自强者矣此贞观之治所以焕然可观也録之玄宗开元十七年八月癸亥上以生日宴百官于花萼楼下左丞相源干曜右丞相张说帅百官上表请以每岁八月五曰爲中秋节布于天下咸令宴乐録曰以生日陪劳者人子爱慕之情也因生日致颂涛者臣子忠爱之愿也唐之此礼未爲过举但说与干曜未尝发于本心之诚特因上之宴赐故效此以容悦耳非若天寳祝君之恳至也及明年二月复令百官选胜行乐又近于流连荒亡者矣当今礼以义起尊爲万寿圣节而特罢选胜行乐得其中矣肃宗即位灵武文武官不满三十人披草莱立朝廷制度草创武人骄悍大将管崇嗣在朝堂背阙而坐言笑自若监察御史李勉奏弹之系于有司上将原之叹曰吾有李勉朝廷始尊録曰目金鑑之后唐之宗社板荡矣勉以宗尚文圣勉爲气象当与人殊其尊朝廷特时月言之间非有范围周旋之可使帝因是而知承运之不可苟几㣲之不可忽加勉以大任时举而抨弹之奋其干断以折武夫悍将之气不使褊裨得凌主帅节度废立得由军士异日藩镇之祸不知是也徒务姑息爲恩不知渐不可长独一李勉如唐室何故观上之特原而知唐之不振矣惜哉旧唐书德宗尊郭子仪爲不师号尚父诏曰天地以四时成物元首以股肱作辅合兵之任鼎定相承上以调三光下以蒙五岳允庶缵镇抚四夷体元和之气根贞一之德功至大而不伐身䖏高而更安尚父比吕望之名爲师增周公之位具官汾阳郡王天降人杰生知王佐训师如子料敌若神扶翼肃宗载造区夏于国有难劳其戡定于边有㓂借其驱除安社稷何有于绛侯定羗戎无踰于充国绛台绥四散之衆泾阳降十万之虏勋高今古名詟夷狄忠贞悬于日月宠遇冠于人臣尊其元老加以崇号録曰夫有谦光之德而后有至显之号尚父者周所以尊太公也由汉历唐惟子仪当之而无愧若王行瑜刘守光逆虏之魁耳钱镠虽有保障吴越之功加于一方则可加于天下则未也纲目肃宗寳应元年秋七月郭子仪入朝以程元振忌遂留京师代宗大历二年二月郭子仪入朝囚子郭暧待罪十二月郭子仪入朝以鱼朝恩素恶子仪发其父冢不较四年春正月郭子仪入朝以元载告鱼朝恩谋不利不聼九年春二月郭子仪入朝增朔方卒十年春郭子仪入朝奏除州县官一人不报十三年冬十二月郭子仪入朝至是凡七书法曰此子仪所以爲纯臣也光弼愧之多矣録曰春秋二百四十二年之间夫子书朝子王所者二如京师者一而肃代二十余年之间朱子书子仪入朝凡七且目不絶书人不絶谈莫非让德之羙反己之实此所以功盖天下而主不疑位极人臣而衆不嫉者欤易曰劳谦君子有终吉夫子系之曰劳而不伐有功而不德厚之至也语以其功下人者也德言盛礼言恭谦也者致恭以存其位者也其令公之谓夫弘道録卷之二十九弘道录正统道藏三家本五十六卷续道藏弘道録卷之三十将七礼君臣之礼宋记太祖皇帝常读二典叹曰尧舜之时四㓙之罪止于投窜何近代法网之密耶于是立法鞭朴不行于殿陛骂辱不及于公卿故自开寳以来犯大辟非法埋深害多得贷死惟臧吏弃市未尝容贳録曰此宋朝家法过汉唐后世鲜能及也夫礼义廉耻人主所以鼔动维持举末世于三代之隆者缙绅之所以异于闾阎人类之所以异于禽兽君子之所以别于凡民所系盖不细也至于臧吏尤爲至切一有所犯率至不宥所以终宋之世虽臣下有罪苟非臧犯法当窜逐人君自请与一善地未闻有受杖而毙受戮而辜者岂非祖宗用心之厚子孙守法之善乎太宗尝召翰林学士窦仪草制仪至苑门见上岸帻跣足而坐因却立不肯进太祖遽索冠带而后召入仪遂言曰陛下创业垂统宜以礼示天下恐豪杰闻而解体也太祖歛容谢之由是对近臣未尝不束带録曰帝之窒慾非古人之多慾者其岸帻跣足一时之偶耳索冠歛容出于本心非有所矫揉而爲之也仪本以厚重见推岂肯䧟其君于无礼哉其郄立不进庶几自重之义呜唿君臣之间两得之矣太宗太平兴国八年亲试礼部贡士于讲武殿始分三甲钖宴于琼林苑宠之以诗遂爲定制録曰鹿鸣之宴宾兴之盛与也琼林之宴俊造之殊恩也我朝名恩荣宴特异于是又制百官朝服称贺致词曰天开文运贤俊登庸礼当称贺则又非常礼之可比也言行録仁宗天圣四年侍讲胡瑗当召对例须先就阁门习仪瑗曰吾平生所读书即事君之礼也何以习爲阁门奏准令就舟次习之上亦不之强人皆谓山野之人必失仪及登对乃大称㫖上谓左右曰胡瑗进退周旋举合古礼録曰今时朝见之礼俱赴鸿胪寺习仪正恐草莽不知此乃定例着于典章若瑗之破例又可以见人主圣德优容无所不至而盛时气象亦畧可占矣録之列传神宗熙宁元年富弼入觐许有舆至殿门帝御内东门小殿令其子掖以进且令毋拜坐语从容访以治道弼知帝果于有爲对曰人主好恶不可令人窥测苟可测则姦人得以傅会当如天之监人善恶皆所自取然也祸福随之则功罪无不得其实矣又问邉事对曰陛下临御未久当布德行惠愿二十年口不言兵帝默然至日昃乃退録曰当仁宗之相弼也尝有言曰隆之以虗礼不若推之以至诚今观肩舆至殿坐语毋拜所谓礼也谏则必行言则必聼所谓诚也以帝之初政如日方升而弼之者成如蓍方决诚哉对病之药立効之砭乎奈何其不然也转沛然之势而爲默然之应虚礼虽隆推诚未至观于二帝之间而其得失之判若霄壤矣哲宗元祐元年诏太师文彦愽平章军国政事时年八十一矣彦愽逮事四朝任将相五十年名闻四夷契丹使耶律永昌来聘望见其人于殿门外却立改容曰此潞公也间其年日何壮也苏轼曰使者见其容未闻其语其综理庶务虽精练少年有不如其贯穿古今虽专门名家有不逮使者拱手曰天下异人也西有名马请于邉吏愿以餽诏许之其爲外国所敬如此至是司马光言其宿德元老宜起以自辅宣仁太后乃有是命特隆其礼令班宰相上六日一朝两月一赴经筵古今罕以爲比时公对上泰甚进士唱名侍立终日上屡却曰太师少休公顿首谢立至去及程正叔爲侍讲以师道自居每侍上色甚庄继以讽谏上畏之或谓正叔曰君视潞公何如正叔曰潞公三朝大臣事幼主不得不恭吾以布衣爲上师傅其敢不自重此吾所以不同也録曰孟子曰曾子师也父无也子思臣也微也曾子子思易地则皆然故以潞公而当正叔之任必不肯废坐讲之礼以正叔而居潞公之位又岂能易敬愼之常乎苏轼爲翰林学士每经筵进读至治乱兴衰邪正得失之际未尝不反覆开导觊有所启悟尝销宿禁中召见便殿太皇太后问曰卿今爲何官对曰待罪翰林曰何以至此对曰遭遇太皇太后皇帝陛下曰非也岂大臣论荐乎曰亦非也轼惊曰臣虽无状不敢自他途以进曰此先帝意也先帝每诵卿文章必叹曰奇才奇才但未及进用卿耳轼不觉哭失声太皇太后与帝亦泣左右皆感涕已而命坐赐茶彻御前金莲烛送归院程颐请就崇政延和殿讲读上䟽曰臣近言迩英渐热只乞就崇政延和殿闻给事中顾临以延和讲读爲不可臣料临之意不过谓讲官不可生于殿上以尊君爲说尔臣不暇远引只以本朝故事言之太祖皇帝召王昭素讲易眞宗令崔颐正讲尚书邢昺讲春秋皆在殿上当时仍是坐讲立讲之仪尺始于明肃太后之意此又祖宗尊儒重道之盛矣岂独子孙所当爲法万世帝王所当法也今世俗之人能爲尊君之言而不知尊君之道人君惟道德益高则益尊若势位则崇高极矣尊严至矣不可复加也録曰程頥之议坐讲也凛乎其正苏轼之见便殿也懽乎其遇一则宋朝家法远过汉唐一则太后慈仁有同尧舜百世之下令人起敬起慕之不置也岂不羙哉礼志太祖即位之明年太常愽士聂从义上三礼图诏集儒学之士详定之开寳中命中丞刘温叟舍人李昉知制诰卢多逊补阙贾黄中员外郞和岘等撰开寳通礼二百卷本唐开元礼而损益之既又定通礼义纂一百卷太宗尚儒雅脩明典章大抵旷废举矣眞宗承重熙之后契丹通好天下无事于是封泰山祀汾阴盖一时弥文之制也先是天禧中陈寛编次礼院所承新旧诏勑不就仁宗天圣初太常愽士王皡始取国初至干兴所下诏勑删去重复类以五礼之目爲礼阁新编六十卷景祐四年贾昌朝撰太常新礼及祀仪皇祐初文彦博又撰大飨明堂记二十卷至嘉祐中欧阳脩纂习散失命官设局主通礼而记其变及新礼以类相从爲百卷赐名太常因革礼异于旧者盖十三四焉録曰愚观史之㣲意虽未露而爲仁宗致惜不既多乎何也太祖承五代之乱虽以襌受而王未能身任制作之实太宗当兴国之运昆从多致慙阻何有尽善尽羙之图眞宗弥文之制不满者多矣至于仁宗当积德百年之余正制礼作乐之日且帝之所禀者以仁存心以礼存心其所施者以莫不爱以莫不敬而溥天率土恒敬恒爱又非他君可以彷彿其万一也茍有如周公者辅而相之建中和之极兼总条贯金声而玉振之何至率吏文之旧无着述之体如史之所惜哉且仁宗笃于好学尝因王洙讲周礼命画车服冠冕笾豆簠簋之制而不能详其制作之本以自企于三代之隆况其他者乎或曰使鲁两生遭逢其时果能制作乎曰不能也夫至礼与天地同序至乐与天地同和茍非天下之至诚尽己性以尽人之性尽物之性而賛天地之化育不能及也两生虽能守鲁之礼义然岂能致中和如子思所迷者哉而况于宋兴人主之学惟务愽览如太平广记册府元龟可以同曰语哉然则仁宗之所好亦不过器数之末而已无恠乎不能副所望也朱熹乞脩三礼云臣闻之六经之道同归而礼乐之用爲急遭秦灭学礼乐先坏汉晋以来诸儒补葺竟无全书其颇存者三礼而已周官一书固爲礼之纲领至其仪法度数则仪礼乃其本经而礼记郊特性冠义等篇乃其义䟽耳前此犹有三礼通礼学究诸科礼虽不行而士犹得以诵习而知其说自熙宁以来王安石变乱旧制废罢仪礼独存礼记之科弃经任传遗本宗未其失己甚而愽士诸生不过诵其虗文以供应举至于其间亦有因仪法度数之实而立文者则咸幽冥而莫知其源一有大议率用耳学臆断而已臣顷在山林尝与一二学者考订其说欲以仪礼爲经而取礼记及诸经史杂书所载有及于礼者皆以附于本经之下具列註䟽诸儒之说畧有端绪而私家无书检阅无人抄写久之未成会蒙除用学徒分散遂不能就欲望圣明特诏有司许臣就秘书省关借礼乐之书自行招致旧日学徒十余人踏逐空间官屋数间与之居处令其编类虽有官人亦不系衔请俸但乞逐月量支钱米以绐饮食纸札油烛之费其抄写人下临安府差拨贴书二十余名侯结局日量支犒设别无推恩则于公家无甚费用而可以兴起废坠垂之永久使士知实学异时可爲圣朝制作之𦔳则斯文幸甚録曰以宋子之䟽终焉者宋自中叶濂洛关闽诸贤辈出周子曰阴阳理而后和故礼先而乐后曰优柔中平德之盛也天下化中治之至也是谓道配天地古之极也程子曰礼所以立身也安礼而和乐斯爲盛德矣曰礼之所尊尊其义也失其义存其数祝史之事也张子曰礼所以持性礼本出于性持性反本也曰礼非止着见于外亦有无体之礼除了礼天下更无道矣朱子曰礼是天理之当然欠他一毫不得添他一毫不得惟是圣人之心与天合一故行出这礼无一不与天合呜唿斯数言者岂非制作之本欤苟使群哲得其位行其道宋之一代礼乐必有以叅于先代者奈何徒自修之于下未见逹之在上而王吕章蔡秦韩贾史之徒相继居师相之位擅制作之权致使学士大儒无书检阅无人抄写之苦虽然尚有学徒可集及门可托较以今之势利併与学徒及门无闻焉而甘心毛颕自相对局其爲蜜落又何雪什伯乎皇眀诏令洪武五年诏曰朕闻三皇立极五帝遵教盖未备之时宜君人示其所以三代循之民用和眭自周至于汉唐宋增减益周国乃用昌民受时宜家和永康朕蒙皇天后土之恩命统天下祖宗之灵百神祐护得正帝位朕本草芥之士失习圣经况推强抚顺二十余年常无宁居一槩粗踈故道理未臻民不见化乡市闾里尚染元俗天下大定礼仪风俗可不正乎兹有所示谕尔臣民诏书到后敢有不遵者问拟如律録曰圣祖此诏其贤于马上之习乎夫啇君弃礼义捐廉耻流祸秽于千古汉自三章之约曾无片言及之陆贾时时称说则谢曰安事贾生痛哭流涕则谦曰不遑未见以礼义风俗措一言发一令者此所以终汉之世袭秦杂霸无由变革岂若大明丽天頽俗没地斯民丕变天下大同者哉臣幸躬逢其盛録之圣政记国初时御臣以礼常赐参政陶安门帖曰国朝谋畧无双士翰苑文章第一家召集江南宿儒议礼命爲总裁又赐学士宋濓饮亲赋辞一章曰俾后世知朕君臣同乐若此也及濓致仕赠以衣三袭因问卿今年几何曰六十有八上曰藏此绮俟三十二年作百岁衣也初濓请岁一来朝是年九月入朝上伫想久及至大喜遣仪曹奉醪膳诸物抵寓馆以赐遂日侍上游历观阙盘旋禁御询咨备至便殿侍食曰晏始退叹曰纯臣哉及甘露降上召公赐坐躬执金杓炼汤于鼎以甘露投之手注于巵曰此和气所凝能愈疾延年故与卿共之耳録曰此又贤于溺冠慢儒者夫东园绮里汉不能致而浙之四儒明祖首招致之矧当涂之陶其所造濂洛关闽之学与四先生当亦不殊此所以光有四海无复腥膻污秽之气象正由礼貌名儒远追皇王圣帝之遗风也呜唿盛哉永乐中吏部尚书蹇义历少师九载户部尚书夏原吉陟少保亦经三考皆赐勑嘉奖有淳良笃实如古名臣之谕既赐宴礼部又亲宴之别殿各赐银章一颗其文曰绳愆䋅缪且谕之曰朕有过举卿但具奏来以此识之朕不难于从善明年扈从巡边既还上念二臣皆春秋高欲优逸之赐勑嘉劳命辍职务而仍其禄朝夕侍上备顾问谋议而恩礼益厚録曰自示我周行之后孰不以燕私爲亲怩爲优礼爲特恩敦有绳愆纠缪者哉唐太宗之丹霄殿玄武门不足多矣夫以二公之结知圣皇任以心膂信如蓍龟势利不能夺谗间不能媒所谓淑人君子心如结兮者观其不以私惠归德务相引翼果于从善又可见上下交而爲泰之时矣録之名臣録南京吏部尚书魏骥寿九十八既已进阶荣禄大夫复因御史梁昉之请宪宗皇帝亲谕礼部曰尚书魏骥寿及百龄兼有德望朕深嘉悦其勑遣行人存问赐羊酒有司月给米三石赡之先是公由松江训导以礼自居荐爲太常愽士宣德中陞考功员外郞转太常少卿正统三年迁吏部左侍郎复陞是职前后历任有声虽权右王振亦礼重之唿爲先生贽礼惟帕一方亦不较景泰改元至京时阁老陈循公主试时所取士也请曰先生虽位冢宰未尝立朝愿少待事在吾辈而已公不从退谓人曰渠将朝廷事爲一已事安能善终録曰愚观文靖起自校职卒登台鼎其始也勤于教育造就人才而已未闻有补天浴日之才华也其终也清愼有声端重简默而已亦未有旋干转坤之功业也盖由祖宗列圣爱惜人才得以长久自效一时虽无赫赫之名久后常怀不尽之意故能使巨珰致敬内阁恳留若斯人者岂一朝一夕而致然哉卒之百年上寿元宰上卿孟子曰朝廷莫如爵乡党莫如齿辅世长民莫如德其诸文靖公之谓夫弘治乙丑武宗嗣位恭上两宫尊号爰下优老之让覃恩天下时太子太保吏部尚书王恕致政于家年及九十特隆玺书遣行人备缯帛酒饩加赐存问于时仪文繁缛宠灵焕赫盖异数也公生永乐全盛时闻祖宗遗风余烈历宣德正统间沾富教之泽历内寺外郡以至方岳天顺励精暨于成化力自振奋弹压权贵劾邪佞而置之法一咈意则浩然引去身退而名益高弘治初特起爲执法秉政复爲谗邪所间竟不失其正以去殆今敦庞硕大着书玩易阅天下义理不少休且余啖动履强徤宛如五六十岁人诸公凋谢之余国家更化之后而独巍然以存信乎天下之大老也録曰储柴墟之寿三原曰惟魏文靖公与公名位德谊相上下至于论功与言则文靖似不及愚谓人惟名德相高而已魏有门生如陈阁老劝之少留毅然不变非惟不爲所染其所料凿凿无爽当今之世而有若人乎哉然则功与言当在第二义也嘉靖初勑谕致仕大学士谢迁朕惟人臣立朝得行其志建功立业固难而退䖏其乡寿考康宁完名全节足以系天下之望尤爲不易卿性资端方噐识宏远粤自蚤年潜心正学遂以文章大魁天下蜚声翰苑誉望弥隆逮我孝皇简注有素爰自宫端擢居内阁朝夕献替不激不随愼守彝章护惜善类延访于便殿顾问于平台危言谠论禆益弘多当时政化清羙寔惟二三大臣佐埋之功暨闻末命付託谆切益感知遇誓谒诚悃武皇之初恊心匡弼其殿然不可回之气徃徃形于词色直道难容告老而归高风大节播在天下中遭权姦横加谗抑旋复昭明人咸钦仰之不置乃今年跻七秋体履安康子姓蕃茂全德盛名求之前代不多见焉朕嗣承天序图新治理惟卿累朝耆旧寔轸朕怀矧夫公论明扬可以见卿之贤于人远矣特遣行人赍勅存问用表异数卿其体朕至意颐养天和茂膺寿祉用表仪于天下则非特卿一卿一邑之光而己録曰今上嗣位之初不遑他务首遣行人赍勑存问洛阳刘公洪洞韩公余姚谢公一时元老盖三焉録止谢公者以亲手捧纶音躬行大礼目击其盛非口耳传闻之比故备録之以终百代君臣之礼之式弘道録卷之三十弘道录正统道藏三家本五十六卷续道藏弘道録卷之三十一将八礼父子之礼虞书曰祗载见瞽瞍夔夔斋慄瞽瞍亦允若録曰汉高帝之时尝赏家令矣以太公之迎拥篲也人皆曰父不得而子也又尝幸新丰矣以太公之乐箕踞也人皆曰君不得而臣也而不知乃咸丘蒙之说也夫父子之分本于天地自然之叙先天地而立者也君臣之礼由于系属维持之故后天地而生者也是故父子之分可该乎君臣之礼君臣之礼不可易乎父子之分彼以拥箒爲敬者曾知所谓祗载见者乎以箕踞爲乐者曾见所谓䕫䕫齐慄者乎所谓父不得而子者片言之间毫釐千里不可以不明辩也孟子曰孝子之至莫大乎尊亲尊亲之至莫大乎以天下养爲天子父尊之至也以天下养养之至也録曰孟子曰孝子之至莫大乎尊亲舜既爲天子矣何不尊瞽瞍而以爲帝也又曰爲天子父尊之至也舜虽不尊瞽瞍爲帝亦未闻称尧而以爲父也斯二者何居曰追王之礼至周始备似未可依舜以爲据而皇伯之号自宋始有尤不当准濮以爲法要之天叙天秩不可改也继统承祧不可后也其所以不可后者立天下之大本也所以不可改者行天下之逹道也二者并立并行而自不相害不相悖也苟徒以尊亲爲重而不以统绪爲尊是不知舜继尧之大也徒以所后爲重而夺其私亲之恩是不知尊瞽瞍之至也其失在于不善观爲君者有父道之言遂以爲眞父而不可易而不知其不必眞也亦不善观爲人后者爲之子之言遂以爲眞子而不可改而不知其不必改也故皆有所不达也中庸曰舜其大孝也与德爲圣人尊爲天子富有四海之内宗庙飨之子孙保之録曰或问曰舜未尝尊瞽瞍也何以曰宗庙飨之也亦未尝传子也何以曰子孙保之也曰此大圣人之心人所不能窥度者也夫瞽瞍无与于帝之统者也尊之则未必能飨矣啇均未及于荐之天者也传之则未必能保矣尊瞽瞍爲天子之父尊之至也飨瞽瞍以天子之礼飨之至也故曰宗庙飨之也虞斯封于虞胡公封于陈大圣人之后封之至也故曰子孙保之也祭法曰夏后氏褅黄帝而郊鲧録曰刘氏註曰五帝官天下自虞以上祖功宗德当如郑註之说三王家天下则鲧当爲祖亦不当郊耳曰此愚所谓并立并行不害不悖者也夫有虞氏禘黄帝而郊喾祖颛顼而宗尧此纯乎统承之义盖以官天下言也而爲天子父瞽瞍之尊固自若也初未尝併废其所亲也至于夏之郊鲧者禹立功本于孝而地平天成万世永頼殷荐之上帝故不得不以鲧配盖以家天下言也矧鲧之治水多历年所有鲧而后有禹则今之东渐西被岂敢忘所自哉然而鲧之名亦自若也初未尝推尊以爲帝也此二帝三王之礼万世施行而无弊者也高宗彤日越有雊雉祖已训于王曰惟先格王正厥事惟天监下民典厥义鸣唿王司敬民罔非天胤典礼无豊于昵録曰按高宗以上祖丁传南庚南庚传阳甲乃祖丁之子自是历盘更小辛小乙三传皆祖丁之子兄终弟及惟高宗乃小乙之子继立则祖己之训有自也彤者绎而祭之名也向祭于宗而又祭于祢廼小乙也于是而有雊雉之异天所警于武丁至矣其曰罔非天胤即爲人后者爲之子之义也曰典礼无豊于昵即不得顾私亲之义也夫高宗亲承嫡嗣有父服惟阳甲盘更小辛在上一豊于昵即有变征矧于后世可不思哉可不思哉礼文王之爲世子朝于王季日三鸡初鸣而衣服至于寝门外问内坚之御者曰今日安否何如内坚曰安文王乃喜及日中又至亦如之及暮又至亦如之其有不安节则内坚以告文王文王色忧行不能正履王季复膳然后亦复初食上必在视寒煖之节食下问所膳命膳宰曰末有原应曰诺然后退武王帅而行之不敢有加焉録曰此常行之事而曰不敢有加焉者盖人子之心无穷或至于太过则反不能及矣宋孝宗之事高宗父子处于一室既同寝联榻复截竹爲筒空其间置金弹一丸时复徃来以通安否则近于儿女子之态文武之所不敢加焉者也淮南子曰周公之事文王也行无专制事无由己身若不胜衣言若不出口有奉持于文王洞洞属属然如弗胜如恐失之可能谓子矣録曰以公之擅制作而曰行无专制事无由己何也盖礼乐者朝廷之事也己可得而专也志行者存殁之规也非己之可专也人惟三年无改而后万世不易凡有一日之专则非终身之慕矣此家与国之异同人子所当知也孝经云昔者周公郊祀后稷以配天宗祀文王于明堂以配上帝是以四海之内各以其职来祭诗云我将我飨维羊维牛维天其祐之仪式刑文王之典日靖四方伊嘏文王既右飨之我其夙夜畏天之威于时保之程子曰万物本乎天人本乎祖故冬至祭天而以祖配之以冬至气之始也万物成形于帝而人成形于父故季秋飨帝而以父配之以季秋成物之时也陈氏曰天即帝也郊而曰天所以尊之也故以后稷配焉后稷远矣配稷于郊亦以尊稷也明堂而曰帝所以亲之也以文王配焉文王亲也配文王于明堂亦以亲文王也尊尊而亲亲周道备矣然则郊者古礼而明堂者周制也周公以义起之也録曰愚观明堂之飨不但崇以虚礼而必曰仪式刑文王之典此严父配天之实也天者尊而不可尚故曰庶其飨之不敢加一词焉于文王则所以法之不一而足天不待賛法文王所以法天也末言畏天之威而不及文王者统于尊也畏天所以畏文王也天与文王一也后世明堂郊祀间亦能行而纷纷聚讼治効不古此则崇之以虚礼不若隆之以实事之爲愈也又云敢问圣人之德又何以加于孝乎故亲生之膝下以养父母曰严圣人因严以教敬因亲以教爱圣人之教不肃而成其政不严而治其所因者本也父子之道天性也君臣之义也父母生之续莫大焉君亲临之厚莫重焉故不爱其亲而爱他人者谓之悖德不敬其亲而敬他人者谓之悖礼以顺则逆民无则焉不在于善而皆在于㓙德虽得之君子不贵也君子则不然言思可道行思可乐德义可尊作事可法客止可观进退可度以临其民是以其民畏而爱之则而象之故能成其德教而行其政令诗云淑人君子其仪不忒録曰此教敬教爱万世人子之规范也夫严父配天莫大之典未易称也文王在上于昭于天未易法也而不知生之膝下一体而分其分至严而未之或违也其道至高而莫之与间也能循循于言行政事容止进退之间而所以仪式刑者不外是矣诗不云乎绍庭上下陟降厥家有事于尊祖配夭者当以此爲法顾命乙丑王崩太保命仲桓南宫毛俾爰齐侯吕伋以二干戈虎贲百人逆子钊于南门之外延入翼室恤宅宗丁卯命作册度越七日癸酉伯相命士须材狄设黻扆缀衣牖间南向敷重篾席黻纯华玉仍几西序东向重底席缀纯文贝仍几东序西向敷重豊席画纯雕玉仍几西夹南向敷重笋席玄纷纯漆仍几越玉五重陈寳赤刀大训弘璧琬琰在西序大玉夷玉天球河图在东序㣧之舞衣大贝鼖鼓在西房兑之戈和之弓垂之竹矢在东房大辂在宾阶面缀辂在阼阶面先辂在左塾之前次辂在右塾之前二人雀弁执惠立于毕门之内四人綦弁执戈上刃夹两阶戺一人冕执刘立于东堂一人冕执钺立于西堂一人冕执戣立于东垂一人冕执瞿立于西垂一人冕执锐立于侧阶王麻冕黻裳由宾阶隮卿士邦君麻冕蚁裳入即位太保太史太宗皆麻冕彤裳太保承介圭上宗奉同瑁由阼阶隮太史秉书由宾阶隮御王册命曰皇后凭玉几道扬末命命汝嗣训临君周邦率循大卞爕和天下用答扬文武之光训王再拜兴答曰眇眇予末小子其能而乱四方以敬忌天威乃受同瑁王三宿三祭三咤上宗曰飨太保受同降盥以异同秉璋以酢授宗人同拜王答拜太保受同祭哜宅授宗人同拜王答拜太保降收诸侯出朝门俟録曰此天王之即位天下万世敦乎其礼夫子法之以作春秋也夫天王承天受命与诸侯何万万也而体元居正大一统正五始则诸侯至于天子一也故春秋书元年公即位其成康周召之遣法欤后世若汉武帝唐太宗知有顾命而不知虎贲于戈迎自南门示以临君大寳之礼周勃狄仁杰知迎太子而不知作册度陈寳玉命以率循大卞之法至于宋太祖之崩宫人私侍皆不得闻而启千万古之疑又岂所以燮和天下之人也哉若乃纳君拒父兄摄子逐徃徃称于比戈纳赂招贿较之斯礼何啻径庭耶冠义凡人之所以爲人者礼义也礼义之始在于正容体齐颜色顺辞令容体正颜色齐辞令顺而后礼义备以正君臣亲父子和长幼君臣正父子亲长幼和而后礼义立故冠而后服备服备而后容体正颜色齐辞令顺故曰冠者礼之始也是故古者圣王重冠冠礼筮日筮宾所以敬冠事敬冠事所以重礼重礼所以爲国本也故适子冠于阼以着代也醮于客位加有成也三加弥尊喻其志也冠而宇之敬其名也是故古者重冠故行之于庙行之于庙者所以尊重事尊重事而不敢擅重事所以自卑而尊先祖也録曰子之于亲日必三朝服必三年而亲之于子冠必三加所以礼其子也故冠虽有异代士与诸侯同一阼也季武子请及兄弟之国而假备乃冠于卫成公之庙则非礼也以爲敬大国之命则可以爲嘉鲁襄之成则不可也国语赵文子冠见栾武子武子曰美哉昔吾逮事庄主华则荣矣实之不知请务实乎见中行宣子曰美哉惜也吾老矣见范文子文子曰而今可以戒矣夫贤者宠至而益戒不足者爲宠骄故兴王赏谏臣逸王罚之见郄驹伯驹伯曰美哉然而壮不若老者多矣见韩献子献子曰戒之此谓成人成人在始与善始与善善进不善蔑由至矣始与不善不善进善亦蔑由至矣如草木之产也各以其物人之有冠犹宫室之有墻屋也粪除而已又何加焉见知武子武子曰吾子勉之夫成子道前志以佐先君道法而率以政可不谓文乎夫宣子尽谏于襄灵以谏取恶不惮死进也可不谓忠乎吾子勉之有宣子之忠而纳之以成子之文事君不济见若成叔子叔子曰抑年少而执官者衆吾安容子见温季子季子曰谁之不如可以求之见张老而语之张老曰善矣从栾伯之言可以滋范叔之教可以大韩子之戒可以成物备矣志在子若无三却亡人之言也何称述焉知子之道善矣是先主覆露子也録曰愚观晋诸大夫之言乃知当时之尚礼也夫冠者礼之始也矧文子幼而无父弱而未立所以责其爲人子爲人弟爲人臣爲人少者之礼尤与其他不同而骄侈纵泆势所必至诸君子既能爲之请以复其爵邑可谓恊恭之义矣苟责善之言不闻忠顺之行未备何以美于先子哉有栾范献子黾勉于前有成季张老申重于后佳哉礼之范乎文子之有立非偶然矣春秋闵公二年夏五月乙酉吉褅于庄公僖公八年秋七月褅于太庙用致夫人録曰此春秋第一义也夫三代之治同归而礼乐之用爲急礼非自天造也非自地出也縁乎人情而已禘者从乎帝者也吉禘于庄公其义何居用致夫人其礼安在所谓奚取于三家之堂夫子之所贬深矣哀姜僣乱从谀以尊祀其夫然后僖公背义狥情以崇致其母君臣不以爲非举国莫知其是故夫子他日又曰是可忍也孰不可忍也斯言所由以发宁独爲季氏之八佾哉读者必合而观然后知圣心所存之深意而胡传以致生者爲义盖不察于此也仪礼经传孔子侍坐于哀公公曰寡人愿有言孔子曰昔三代明王必敬妻子盖有道焉妻也者亲之主也敢不敬与子也者亲之后也敢不敬与是故君子无不敬也敬身爲大身也者亲之枝也敢不敬与不敬其身是伤其亲伤其亲是伤其本伤其本枝从而亡身以及身子以及子妃以及妃君脩此三者则大化忾乎天下矣録曰此一节言父敬其子之礼以下子敬其父之礼公曰敢问何谓敬身孔子对曰君子过言则民作辞过动则民作则君子言不过辞动不过则百姓不命而敬恭若是则可谓能敬其身能敬其身则能成其亲矣公曰敢问何谓成亲孔子对曰君子者人之成名也百姓归之名谓之君子之子则是成其亲爲君子也是爲成其亲之名也已公曰敢问何谓成身孔子对曰夫其行已不过乎物谓之成身不过乎物合天道也公曰君子何贵乎天道也孔子对曰贵其不已也如日月东西相从而不已也是天道也不闭而能人是天道也无爲而物成是天道也已成而明之是天道也公曰寡人惷愚冥烦子志之心也孔子蹴然辟席而对曰仁人不过乎物孝子不过乎物是故仁人之事亲也如事天事天如事亲此谓孝子成身公曰寡人既闻此言也无如后罪何孔子对曰君之及此言是臣之福也録曰此极言其礼之至也夫鸡初鸣咸盥漱者凡民之行也成身成名者君子之事也推而至于天道不已至诚无息盖父子之道天道也天以至善加于父而后及于其子是父子之性即天性也君子尽性与天地参则尽父之道尽父之道天道不外是矣是眞能事亲如事天事天如事亲二者一而二二而一也故既曰孝子又曰仁人如是而后爲父子之礼之至而偪履着綦应唯敬对非所论矣又曰中庸论天道不已文王纯于天道亦不已又曰不见而章不动而变无爲而成其说皆本孔子对哀公之言而然此圣神功化之极至德渊㣲之妙宜乎哀公愚冥而自失闻言而勿罪也可叹哉孟懿子问孝子曰无违樊迟御子告之曰孟孙问孝于我我对曰无违樊迟曰何谓也子曰生事之以礼死葬之以礼祭之以礼録曰愚观成周之制而有以窥见无违之㫖也夫文王之爲世子朝于王季日三武王率而行之不敢有加此生事之礼也父爲大夫子爲士葬以大夫祭以士此死葬之礼也父爲士子爲大夫葬以士祭以大夫此祭之礼也及其衰也大夫用礼乐陪臣执国命而生事不以礼矣视桓楹而设拨歌雍诗以彻馔而葬祭不以礼矣然岂下而迁之故其言如此又曰其令天下吏民今到出临三日皆释服自当给丧事服临者皆无跣经带毋过三寸毋布车及兵噐毋发哭临宫殿中呜唿此久以薄爲其道之说而不知父母之丧自始至终哀伤𢡖恒出于自然非有所矫挦造作而爲之者帝既深明于彼未见于此加以景帝天资近薄而窦后亦好黄老言由上至下由君至臣皆以其说爲至当不易之道万世难变之法扵是断然行之人帷不审其故徒归罪于景帝不知当时景帝于心无所不安设有孟子者出于其时与之深论性善之本原而后及于三年之丧自天子达于庶人三代共之之论则虽有遣诏在上景帝亦必有所不安于心万一或能改之呜唿是安可及哉故愚备録之以见圣贤之与异端关乎世道之切汉河间惠王献王之曾孙也两京藩臣多骄放其名德者唯献王而惠王能脩献王之行母薨丧服尽礼哀帝下诏书褒扬之曰河间王良丧大后服终三年以爲宗室仪表增封万户録曰惠王景帝之元孙也汉至此以日易月凡四世矣惠王独能行之终汉之世所仅见也録之弘道录正统道藏三家本五十六卷续道藏弘道録卷之三十二相一礼父子之礼晋史文帝崩国内服三日武帝亦遵汉魏之典既葬除丧然犹深衣素冠降席撒膳太宰司马孚等奏曰臣闻礼典轨度丰杀随时虞夏商周咸不相袭大晋绍承汉魏有革有因期于足以兴化而已故未得皆返太素同规上古也陛下既已俯遵汉魏降丧之典以济时务而躬踊大孝情过乎哀虽武丁行之于殷世曾闵履之于布衣未足以踰方今荆蛮未夷庶政未入万机事殷动劳神虑臣等以爲陛下宜勑御府易服内者改造大官复膳如旧制诏曰每感念幽冥而不得终苴绖于草土以存此痛况当食稻衣锦诚诡然激切其心非所以相解也朕本诸虚家传礼来久何止一旦便易此情于所天相从已多可试省孔子答宰我之言无事纷紶也言及悲杀奈何奈何孚等重奏今者干戈未戢武事未偃万机至重天下至衆陛下以万乘之尊履布衣之礼服麄席稾水飮蔬食殷忧内盈毁悴外表然而躬勤万机坐以待旦降心接下反不遑食所以劳力者如斯之甚是以臣等悚息不宁诚惧神气用损以疚大事惟陛下察纳愚欵以慰皇太后之心又诏曰重览奏议益以悲剥不能自胜三年之丧自古逹礼诚圣人称情立哀明恕而行也神灵日远无所讯告虽薄于情食㫖服美所不堪也不宜反覆重伤其心言用断絶帝遂以此礼终三年録曰按文帝之丧国内服三日者未襌代之典也武帝亦遵汉魏既塟除丧者已襌代之制也然而不过深衣素冠降席撤膳则帝所存者亦如心丧耳初未尝斩哀三年也而孚等何惓惓若是乎盖方是时清议不行纵酒昏酣轻蔑礼法亲死不悲一旦有如帝者悲哀之情痛戚之意虽未纯乎古礼已足以倾骇国之观瞻矣又曰孔子抑宰子之问盖礼莫大于朝廷莫重于襌代晋之丧虽未除魏之襌则已受其玄衮赤舄之辉煌声名文物之布置钟皷玉帛之交错虽欲弗用谁其舍之必欲如晋武者恪共臣节誓死无二然后避居倚庐麄衣藁食敦曾闵之风薄宰子之行夫谁得而夺之不然以承运嗣兴之初诡乏食稻衣锦之事吾谁欺欺天乎中军将军羊祜谓傅玄曰三年之丧虽贵遂服礼也今主上至孝虽夺其服实行丧礼若因此复先王之法不亦善乎玄曰以日易月已数百年一旦复古难行也祜曰不能使天下如礼且使主上遂服不犹乎愈玄曰主上不除而天下除之此爲但有父子无复君臣也乃止録曰中领军之言其千载之一机乎时魏已革故晋方鼎新稽康阮籍之风不可闻于末季而况于新国乎使以是议闻于武帝将必聼从着爲定制列于礼官通于天下虽未能尽复先王之旧必不至于流俗之獘也惜乎傅玄之虑无以及此遂至王何锢俗江左承流非惟不能行三年之丧且以期功不废丝竹此则诸臣不得以辞其责也泰治四年三月晋太后王氏殂晋主居丧一遵古礼既塟有司请除衰服诏曰受终身之爱而无数年之报清所不忍也有司固请诏曰患在不能笃孝勿以毁伤爲忧前代礼典质文不同何必限以近制使逹丧阙然乎群臣请不已乃许之然犹素服以终三年録曰后王肃之女也诵诗论语尤善丧礼故武帝云朕本诸生家传礼来久何止一旦则帝之所习闻远矣与窦后景帝崇尚黄老而薄儒行者可以同日语乎魏史太和十四年九月太后冯氏殂魏主勺饮不入口者五日哀毁过礼中部曹华阴杨椿谏曰圣人之礼毁不灭性纵陛下欲自贤于万代其若宗庙何帝感其言爲之进一粥録曰帝之哀毁实天性使然非有勉强矫𩛙于其间也以爲欲自贤于万代者非是于是王公表请时定兆域诏曰奉侍梓宫犹希髣髴山陵迁厝所未忍闻十月王公固请乃塟永固陵録曰诸侯五月而葬既塟居倚庐于中门之外魏文之言虽未达礼之通㫖而已暗合礼之遗意也迫于累表惜哉太尉丕等进曰臣等老朽历奉累圣国家旧事颇所知闻愿抑至清奉行旧典魏主曰祖宗精专武略未脩文教朕今仰禀圣训庶习古道论时比事又与先世不同録曰此即夫有所受之之意国家举措动輙不能如意者专以此等议论也苟非豪杰之主孰能不惑哉魏主又曰朕惟中代所以不遂三年之丧盖由君上违世继主初立君德未流臣意不沦故身袭衮冕行即位之礼朕诚不德在位过纪足令亿兆知有君矣于此之日而不遂哀慕之心使情礼俱失岂不深可恨耶朕所以眷恋衰绖不从所请者实情不能忍岂徒苟免唾嫌而已録曰此尤可见逹于人情明于大体非草草率意竞情者比虽古之英君何以过之群臣又言春秋烝尝事难废阙魏主曰先朝恒以有司行事朕蒙慈训始亲致敬今昊天降罚人神丧恃想宗庙之灵亦辍歆祀脱行荐飨恐乖冥㫖且平时公卿每称四海晏安礼乐日新可以参美唐虞今乃欲苦夺朕志使不踰于魏晋何耶録曰三年之丧人子大闲不可追而悔也四时之礼国家常事可以补而及也帝可谓不惑于缓急者矣祕书丞李彪又曰今虽治安然江南未宾漠北不臣臣等犹怀不虞之累耳魏主曰鲁公带绖从戎晋侯墨衰败敌固圣贤所许如有不虞虽越绋无嫌而况衰麻乎岂可以晏安之辰豫念军旅之事以废丧纪哉録曰后世以金革之例行于无事之时虽儒者不能免岂非魏文之罪人欤太尉丕等又口魏家改事尤讳之后三月必迎神于西禳恶于北具行吉礼魏主曰若能以道事神不迎自至苟失仁义虽迎不来此乃平日所不当行况居丧乎録曰此帝所以断然能用夏变夷也诸臣得无愧哉得无愧哉又问尚书游明根高闾等曰圣人制卒哭之礼授服之变皆夺清以渐今旬日之间言及即吉能无伤乎对曰踰月而葬葬而即吉此金册遗㫖也主曰金册之㫖群公之请所以然者虑废政事故耳朕今不敢闇默不言以荒庶政惟欲衰麻废吉礼朔望尽哀若不许朕则当除衰拱黙委政冢宰二事之中唯公卿所择明根曰渊默不言则大政将旷倾顺圣心请从衰服録曰魏之金册即汉之遗诏也册称月而葬葬而即吉即诏以日易月之文也然而或行或否者特以至性不同故事事各异耳魏文幼承洪绪早着叡圣之风不由明师之傅贤傅之习而能慕人伦之高迹行旷古之遗行观其屡问屡答之词足以尽破群臣百官之惑如此则何丧礼之不可行哉惜乎冯后威非一朝之积殃有由来之渐有孙如此其忍负之而反鸩其父耶愚窃怪帝之英达明敏不能烛父之奸盖魏方惩崔浩之祸专以隐覆爲容既无董狐之书终鲜耳提之命至通鑑始考天象㣲露其词纲目直书其事嗟乎已无及矣是以有国有家者不患隐而患不知不患㣲而患不眀其不恤顾忌幽艰毕逹盖爲是也遂使恩非所恩厚非所厚上下数千百年祗此一时一事而遭遇若此岂非达礼之至恨至恨者哉太和十五年九月魏主祥祭于庙有司上言卜日诏曰筮日求吉既乖敬事之志又违永慕之心今直用晦前一日夜宿于庙帅群臣哭己易服缟冠革带黑履侍臣易服黑介帻白绢单衣革带鸟履遂哭尽一夜明日易祭服缟冠素纰白布深衣绳履侍臣去帻易幍既祭出庙立哭久之乃还十一月禫祭始服衮冕冬至祀圜丘遂祀明堂临太华殿服通天冠绛纱袍以飨群臣乐县而不作帅百官奉神主迁于新庙録曰按十四年庚午九月魏太后冯氏殂十五年辛未九月魏主祥祭于庙十一月魏主禫祭遂服衮冕迁新主于庙然则凡十五月而已非古礼中月而禫二十七月之制也后周高祖建德三年三月周太后叱奴氏殂周主居倚庐朝夕进一溢米衞玉直譛齐王宪言其饮酒食肉周主曰吾与齐王异生俱非正嫡特以吾故同袒括发汝当愧之汝亲太后子特承慈爱但当自勉无论他人及塟周主跣行至陵所诏曰三年之丧逹于天子但军国务重须自聼朝衰麻之节苦庐之礼率遵前典以申罔极百僚宜依遗令既塟而除公卿固请依权制不许卒申三年之制五服之内亦令依礼録曰胡氏曰周高祖衰麻苦块卒三年之制最爲贤行然推明通丧止于五服之内不及群臣非所以告天下着于天下之义也愚意不然夫所以纷纷不一议论聚讼者正以欲率天下之人共爲三年之丧也夫人心不同亲踈各异子生三年然后免于父母之怀与天无二日民无二王其义自不同也必欲溥天率土奔走悲号如丧考妣非上古尧舜若汉文帝宋仁宗未有如此者矧于母后之私亲乎此周高祖不废词不责备求以自尽其哀而已君子未可以轻议之也若乃游幸兴师之事愚无取焉唐史贞观四年突厥颉利可汗至长安太宗御顺天楼盛陈文物引见馆于太仆厚廪食之上皇闻擒颉利叹曰高祖围白登不能报今我子能灭突厥吾付託得人复何忧哉乃召上与贵臣十余人及诸王妃主置酒凌烟阁酒酣上皇自弹琵琶上起舞公卿迭起爲寿逮夜而罢録曰上皇以能灭突厥爲付託得人何其无人心哉孔子曰以直报怨以德报德是故突厥士马尝资其力其始也盖腹心之托指臂之援也一旦恃中国之强空漠南之地君臣父子之间自以爲永无外患而不知萧墻之内其患反深于戎狄也使上皇念其旧恩谕帝以兴灭继絶盍亦还其故土反其旄倪如孟子置君而后去之则夷夏之冠履既分大唐之恩威懋着天之祚唐当不如是也不知此义一旋踵间子孙亦颇凶残若将报施之间耳然则上皇今日之喜能不爲君子异日之叹乎七年十二月帝从上皇置酒故未央宫上皇命突厥颉利可汁起舞又命南蛮酋长冯智戴咏诗既而笑曰胡越一家自古未有也帝奉觞上寿曰今四夷入臣皆陛下教诲非臣智力所及昔汉高祖亦从太上皇置酒此宫妄自矜大臣所不取也上皇大悦殿上皆唿万岁録曰太宗以汉祖爲妄自矜大其然乎夫突厥上皇尝服事之其分悬絶者矣今而胡越一家盖不但反臣其所事帝之矜大又何如哉帝尝以子路负米不及爲恨何至假胡越以爲乐乎诗有之傧尔笾豆饮酒之孺必如是而后可尽天伦之乐否则皆矜大之事也宋史仁宗天圣七年章献太后将以冬至受朝天子率百官上寿范仲淹爲祕阁校理上䟽切谏曰奉亲于内自有家人礼顾与百官同列南面而朝之不可爲后世法及宸妃李氏薨吕夷简爲首相奏礼宜从厚臣待罪宰相事无内外皆当预闻请发哀成服备宫仗葬之有诏凿宫城垣以出长夷简言凿垣非礼丧宜自西华门出宸妃诞育圣躬而丧不成礼异日必有受其罪者莫谓夷简今曰不言也后太后崩荆王元俨爲帝言陛下宸妃所生妃死以非命帝始知爲宸妃子因号恸累日下诏自责追谥曰庄懿幸洪福寺祭告易梓宫亲启视之妃歛以水银故玉色如生冠服如皇后帝叹曰人言其可信哉待刘氏加厚録曰先正有言自章献临朝十余年间天下晏然夷简之力爲多又曰仲淹论上寿之仪虽晏殊有所不晓其故何也盖保护之功人所难言而掬育之恩昊天罔极故夷简极言礼宜隆重所以默定其始也若方仲兮请立七庙谒太庙欲被衮冕渐不可长故仲淹极諌礼宜从杀所以预谨其终也设使二公如在英宗之时必有任濮庙之议者而聚讼之事或可免矣以爲其力居多其论难晓者或在于此英宗治平二年诏议崇奉濮安懿王典礼知谏院司马光以帝必将追隆所生尝因奏事言汉宣帝爲孝昭后终不追尊卫太子史皇孙光武上继元帝亦不追尊距鹿南顿君此万世法也既而韩琦等奏请下诏礼官与待制以上议翰林学士王珪等莫敢先发司马光奋笔曰爲人后者爲之子不得顾私亲王宜准封赠期亲尊属故事称爲皇伯高官大国极其尊荣衆以爲然珪即命吏具以光手藁爲案而上奏曰先王制礼尊无二上若恭爱之心分于彼则不得专于此是以秦汉以来帝王有自旁支入承大统者或推尊其父母以爲帝后者皆见非当时取讥后世臣等不敢引以爲圣朝法凡前代入继者多宫车晏驾之后援立之策或出臣下非如仁宗皇帝年龄未衰深惟宗庙之重祗承天地之意于宗室衆多之中简推圣明授以大业陛下亲爲先帝之子然后继统承祧光有天下濮安懿王虽于陛下有天性之亲顾复之恩然陛下所以负扆端冕富有四海子子孙孙万世相承皆先帝德也臣等窃以濮王宜凖先朝封赠期亲尊属以高官大国谯国襄国仙逰并封太夫人放之古今爲宜称奏王珪等所议未见详定濮王当称何亲名与不濮王于仁宗爲兄于皇帝宜称皇伯而不名参知政事欧阳脩引丧服大记以爲爲人后者爲其父母服降三年爲期而不没父母之名以见服可降而名不可没也若本生之亲改称皇伯历敬前世皆无典据进封大国则又礼无加爵之道请下尚书集三省御史台议奏既而太后手诏尊濮王礼爲濮安懿皇称亲谯国夫人王氏襄国夫人韩氏仙游县君任氏并称后録曰孟懿子尝问孝孔子告以无违于礼滕文公问丧孟子告以自尽其哀圣贤之言本之人心而易见原之天理而易明不爲分别太着之词不立矫世异俗之论故聼之者不见其忿戾而难从由之者不觉其阻忤而难入此其所以着之简册万世而无弊也若宋之濮议所以聚讼于当时贻祸于后世者诚以诸贤着论太分矫枉过正不能如圣贤含弘光大浑厚而不露也自今观之司马光王珪之言正矣然丧服大纪之云不爲无㩀不没父母之名不爲无与而改称皇伯之号无征不信不信难遽从也欧阳脩韩琦之言得矣然万代帝王之统诚不可忽本宗百世之传诚不可贰而爲人后者不得顾私亲灼然可信可信难遽改也甲是乙非彼可此不故其要在于自尽其心而已茍使英宗上思艺祖万世不㧞之基直接尧舜以来相传之统昨所守者一人一事今所主者万国九州是知天子者莫大之尊虽欲顾其私亲不可得也次思仁宗㧞之衆庶之中置之亿兆之上昔所从者温清定省今所事者郊庙社稷是知一身者万几之本虽欲切切怀其顾复亦不可得也今帝之本心未明所言窒碍尔以爲光有天下先帝之德彼以爲伦序当立应得之分尔以爲高官大爵极其尊荣彼以爲亲以子贵宜从极典是故天性之亲顾复之恩无俟人言而援立之策继统之义感而怀之则有余争而论之则不足及其终也愈争而愈穷愈改而愈失诚千古不决之义未定之疑由不能师法大圣大贤以正人心故也而今岂可及哉孝宗即位尊高宗爲太上皇帝后爲太上皇后同居德寿宫至日孝宗服袍履步出祥羲门冒雨掖辇以行及官门弗止太上皇麾谢再三仍令左右扶掖以还既而顾侍臣谓曰今付託得人吾无憾矣録曰夫所谓付託得人者盖上而宗庙社稷下而土地人民不但继志述事而已唐之太宗曰雪耻酬百王除㓙报千古斯义也其当时负託之重乎孝宗果能锐意恢复倚张浚如长城料敌势非秦桧奋然以金爲无礼和爲非计信乎得其人矣惜乎卧薪徒切尝胆难终符离之败夺于前思退之奸沮于后虽有发强之心而无兴复之效君子所以叹成功之难得也隆兴元年春正月壬辰朔帝受朝于文德殿遂朝太上皇及太上皇后于德寿宫自是岁以爲常干道七年太上皇寿七十上二圣尊号曰光尧寿圣宪天体道太上皇帝寿圣明慈太上皇后淳熙十二年太上皇寿增八十加上二圣尊号曰光尧寿圣宪天体道性仁诚德经武纬文太上皇帝寿圣齐明广慈太上皇后行大庆礼大赦其余每歳从幸聚景园玉津国四圣观不一而足极其崇奉焉永新刘氏曰孝宗之奉高宗考诸史册其文与情兼至始与终无惓可谓子道无亏矣或谓孝宗以旁支入继大统于其所后者贻己以不资之业而传之无穷感当奚如焉感所以能孝也虑其所后者以我爲不亲而勉以承之焉勉所以能孝也前者英宗之爲人后未尽其道君子病之令岂无惩焉惩所以能孝也非其心出于自然也噫是何言欤君子之取人也取其归于善而已如以其善爲有所感而不爲之尚也则将取其无所感而不爲善者乎如以其善爲有所勉而不爲之尚也则将取其无所勉而不爲善者乎如以其善爲有所惩而不爲之尚也则将取其无所惩而不爲善者乎率天下之人而群然于不善者必此之言矣録曰愚观高孝二朝天伦之乐达于终始盖自隆与干道以至于淳熙中间二十有五年不但尊尊亲亲父父子子一人承顺而已而且得万国之欢心想其与章文物之盛揖让进退之仪爲何如也亦不但身爲太上子爲天子至尊无对而已而且获八十之上寿想其驼颜鹤发之隆钟黄耈台背之郑重又何如也自尧舜禹揖逊之后果见有若人否乎意者高宗之襌受出于至公无我之心故天之报利极其寿考福禄之盛孝宗之盛德出于寻常万万之上故礼之降重非比常人窥测之心以爲感而能孝勉而能孝惩而能孝者非迂即忌呜唿此纷纷祸乱后世莫能免夫太上皇帝崩帝号恸擗踊踰二日不进膳谓王淮等曰昔晋孝武魏孝文实行三年丧何妨听政淮对曰晋武虽有此意后来宫中止用深衣练冠帝曰当时群臣不能将顺耳自我作古何害淮曰御殿之时人主衰绖群臣吉服可乎帝曰自有降等乃出内批曰大行太上皇帝奄弃至养朕当衰服三年群臣自遵易月之令百官五上表请帝还内聼政不许二月辛丑禫祭百官释服群臣三上表请御殿聼政不许十一月戊戍朔帝诣德寿宫自是朔望皆如之帝始以素服视事于延和殿诣德寿宫则衰绖而杖如初十五年春正月丁酉朔帝诣德寿宫几筵行礼夏四月附高宗主于太庙诏曰朕比下令欲衰绖三年群臣屡请御殿易服故以布素视事内殿虽诏俟过祔庙勉从所请然稽诸典礼心实未安行之终制乃爲近古宜体至意勿得有请宰臣留正曰三年之丧天下通丧汉文始变古道景帝不师典礼后世遵之丧纪遂废晋武欲申私慕竟夺于斐秀傅玄之说元魏孝文能依古制犹未尽合于亮阴遏密之礼其余无足议也以日易月之论发于应劭陋儒习之其后遂断爲二十七日之制先王之礼既己大坏虽有明智之君贤哲之辅惮于更张因循相袭良可叹已寿皇慕亲之孝根于天性事亡之敬发于至诚虽圣躬以不毁之年群臣屡致易服之请而睿志先定继然不疑山陵已事退奉几筵衰绖三年以终丧制千载以来一人而已録曰此孝宗笃于大统之谊盖不以一毫私亲间易其心故史臣賛之以爲帝之所谓孝其无愧焉愚尝考之绍兴十三年秀王常丧矣命觧官行服此未即位之先也干道三年秀王夫人张氏又丧矣成服于后苑此已即位之后也然则未尝更易其名而以爲伯至于理宗追尊其本生父希瓐以爲荣王妻全氏爲国夫人以其子与芮袭封奉祀此又未尝加以尊号而爲帝者彼濮议者本朝尚不依以爲定况后世乎徒以群英聚讼人各自贤固不若道学大明人心反正之爲上也观者不可不知元史廉希宪至元初官中书平章政事丁母忧率亲族行古丧礼勺水不入口者三日恸则呕血不能起寝卧草土庐于墓傍宰执以忧制未定欲极力起之相与诣所庐之地闻号痛声不絶竟不忍言録曰元乃夷之风也金革之例不当爲然矧丧制尚未定乎而能悉心古礼一意终丧盖情可夺而夷不可以不变也夫孝可通于神明有不能感于僚友乎哉若乃未学军旅之事而甘心金革之例此又希宪之罪人也国朝胡居仁自幼至孝父病剧爲尝粪苦甜时丧礼久废独毅然行之初则水浆不入口哭踊每絶方苏久则柴毁骨立非杖不能起三年不入寝室襄事之仪并祠堂月朔之荐四时之祭悉遵古礼识者知其特立独行而不识者每非笑之然缙绅间知先生实自兹始推其意虽在屋漏之中夫妻相对如宾一楎椸箧笥区别精严没齿不相淆乱事兄尽友外归每迓于门有疾躬调药笃宗族训子姪无倦应接宾客深衣巾履终日俨然而性度宽和谈论亹亹人亦徃徃乐从之録曰曾子曰诚于中形于外故君子必愼其独有如胡之主敬而不笃于亲亲者乎以爲知先生必自兹始盖亦惟知其粗者也弘道録卷之三十二弘道录正统道藏三家本五十六卷续道藏弘道録卷之三十三相二礼夫妇之礼礼记昏礼者将合二姓之好上以祀宗庙而下以继后世也故君子重之是以昏礼纳采问名纳吉纳徴请期皆主人筵几于庙而拜迎于门外入揖让而升听命于庙所以敬愼重正昏礼也共牢而食含卺而酳所以合体同尊卑以亲之也敬愼重正而后亲之礼之大体而所以成男女之别立夫妇之义也夙兴妇沐浴以俟质明賛见妇于舅姑妇执笄枣段脩以见賛醴妇妇祭脯醢祭醴成妇礼也舅姑入室妇以特豚馈明妇顺也厥明舅姑共飨妇以一献之礼奠酬舅姑先降自西阶妇降自阼阶以着代也成妇礼妇顺又申之以着代所以重责妇顺焉也妇顺者顺于舅姑和于室人而后当于夫以成丝麻布帛之事以审守委积盖藏是故妇顺备而后内和理内和理而后家可长久也故圣王重之録曰以昏义先之者有天地然后有万物有万物然后有男女有男女然后有夫妇有夫妇然后有父子有父子君臣上下礼义有所措夫妇之道莫有先焉故既曰君子重之又曰圣王重之然其㣲词奥义惓惓于一鴈凡纳采问名纳吉纳徴请期亲迎俱有鴈贽所以敬愼重正不一而止而后世忽之一奠鴈亲迎尚不能及则是未配而轻祖未交而薄妇于知时倡和忽于再偶重匹甚不可也故録以存其义焉尧典釐降二女于嬀汭嫔于虞録曰夫震一索离再索皆以一阳䖏二阴之间尧将使舜出震继离故以二女并妻而后世天子之礼定于九女者九阳数也如其义则尧之使女亦必有义矣易归妹帝乙归妹其君之袂不如其娣之袂良録曰帝乙正婚姻之礼明男女之别宜莫先于嫡妾之分也而其君之袂不如其娣之袂良者盖礼以质爲本妇以德爲重惟不德则徒以瑳玭展翟夸耀于人而淫慝妬忌曾莫之耻也故观其君之袂不如娣之袂则知啇道之所以兴观席宠佑侈服羙于人则知殷俗之所以亡不特是也宋太祖戒永宁公主勿衣贴绣铺翠襦而赵飞燕至以金餙其履几何其克终也哉诗大明大邦有子俔天之妹文定厥祥亲迎于渭造舟爲梁不显其光録曰尧之釐降舜之惩庸也文之嘉止天之受命也于是爲之造舟爲之舆梁焉此可见其威仪气象卓乎一代之制而遂秉天子之礼矣厥后鲁秉周礼哀公以一冕爲重而不知造舟之爲光以千乘爲尊而不知俔天之难得此所以勤夫子愀然之对而卒无不显之光也欤周南葛之覃兮施于中谷维叶萋萋黄鸟于飞集于灌木其鸣喈喈葛之覃兮施于中谷维叶莫莫是刈是濩爲絺爲绤服之无斁言告师氏言告言归薄污我私薄澣我衣害澣居归宁父母録曰夫所谓之天妹者非以其崇高富贵而不可踰也正以其己富而能勤已贵而能俭以长而敬不弛于师传己嫁而孝不衰于父母后世若妇无公事休其蚕织则与葛之覃兮者异矣若鼎铛玉石珠块金铄则与服之无斁者异矣若大夫跋踄我心则忧则与言告师氏者异矣若齐子归止其从如云则与归宁父母者异矣王姬下嫁于诸侯车服之盛如此而不敢挟贵以骄其夫家故诗人羙之曰何彼秾矣唐棣之华曷不肃雝王姬之车何彼秾矣华如桃李平王之孙齐侯之子録曰诸侯之女而曰百两将之非夸也所以着文王身脩家齐之效也王姬之车而曰曷不肃雝非誉也所以见文王太姒内治之化也夫冕而亲迎反不能敬以将之者挟也祚以着代反不能和以承之者戾也婚姻之道莫不善于有所挟莫不祥于有所戾泰以阴顺之德席崇高之势而能卑以自牧所谓肃也归妹以少艾之资屈于长男之下而能动以相说所谓雝也此平王之孙齐侯之子所以至今叹羙而无斁也欤南国诸侯被文王之化能正心脩身以齐其家其女子亦被后妃之化而有专静纯一之德故嫁于诸侯而其家人美之曰维鹊有巢维鸠居之之子于归百两御之维鹊有巢维鸠方之之子于归百两将之维鹊有巢维鸠盈之之子于归百两成之録曰诸侯之女嫁于诸侯送迓皆百两者盖内子之职小君之分以上则嗣续妣祖以贵则敌体诸侯婚姻之礼备然后贞女至而内治成召南之诗以鹊巢爲首言君夫人者民所瞻仰不可不谨以是爲防犹有翟茀以朝如卫庄姜而不见答者有大车槛槛如王大夫而不敢奔者其去鹊巢之风亦何远哉韩侯既觐而还遂以亲迎诗曰韩侯娶妻汾王之甥蹶父之子韩侯迎止于蹶之里百两彭彭八鸾锵锵不显其光诸娣从之祁祁如云韩侯顾之烂其盈门録曰愚观亲迎之礼廼齐鲁之自坏非天下之不由也夫韩亦诸侯也而执礼周旋若是君子曰犹夫古也此外则俟我于着矣充耳以素矣凡以齐俗霸政之余习也鲁守礼义之国而容履緰之来逆其逆与否在纪不可以责在我有可以辞也以周公之裔而不若蹶父之子此夫子之所深叹也故曰诗亡然后春秋作小雅间关车之牵兮思变季女逝兮匪饥匪渴德音来括虽无好友式燕且喜依彼平林有集维鷮辰彼硕女令德来教式燕且誉好尔无射虽无㫖酒式飮庶几虽无嘉殽式食庶几虽无德与女式歌且舞陟彼高冈析其柞薪析其柞薪其叶湑兮鲜我觏尔我心写兮高山仰止景行行止四牡騑騑六辔如琴觏尔新昏以慰我心録曰咸之象曰山上有泽咸君子以虗受人圣人所以贵于男女之感者本以令德来教也世恣于趋色恣于长颜如舜华则思之㫖蓄御冬则弃之是故德音莫违曾几何哉緑兮丝兮则治之威仪棣棣则忽之是故我思古人曾若是哉圣人以关睢行于一家桃天施于一国车牵达于天下使知以义合者惟以德成而高山景行又足以彻乎上下凡爲国者未有不求贤以自辅爲道者未有不求友以辅仁也此山泽之至益咸亨之孔道虗受之㣲意景行之良心也孰谓燕尔新昏而徒爲歌舞笑傲乎郊特牲男子亲迎男先于女刚柔之义也天先乎地君先乎臣其义一也执贽以相见敬章别也男女有别然后父子亲父子亲然后义生义生然后礼作礼作然后万物安无别无义禽兽之道也壻亲御授绥亲之也出乎大门而先男帅女女从男夫妇之义由此始也妇人从人者也幼从父兄嫁从夫夫死从子夫也者以知帅人者也故妇人无爵从夫之爵坐以夫之齿器用陶匏尚礼然也厥明妇盥馈舅姑卒食妇馂余私之也舅姑降自西阶妇降自阼阶受之室也昏礼不用乐幽阴之义也乐阳气也昏礼不贺人之序也録曰以特牲终之者天地别刚柔错男女猾禽兽作于是有女惑男若郑国之诗者于是有无章别若聚麀之风者于是有不亲御若终风之行者于是有不从男若雄狐之绥者于是有私出疆若樊苟之刺者于是有智不帅若车中之毙者于是有自尊大若称制之爲者于是有不亲馈若西内之迁者皆礼之大悖也左传隐公五年九月考仲子之宫将万焉公问羽数于衆仲对曰天子用八诸侯六大夫四士二夫舞所以节八音而行八风故自八以下公从之于是初献六羽始用六佾也録曰东莱吕氏云成王以天子礼乐赐周公至隐公独能疑数百载之非爲衆仲者盍甲告之使天下再见周公之礼乐是鲁有二周公也果然欤曰非也夫礼不妄说人不辞费是故天冠地履之分礼先乐后之文断断乎不可以易也隐以庶长而奉宗庙考惠公配孟子者礼也乃狥人之好考妾之宫冠履置矣所谓妄说人者也爲衆伸者宜申告以妾庶长幼之序二本耦嫡之非先名正言顺而后礼乐可兴也乃狥公之见陈羽之数先后紊矣所谓辞费者也虽以是羽献于群庙已紊周公之制而无救于乱亡之原况责其末流之弊乎察缌功而问齿决君臣上下举不知务宜乎有谗而不见有乱而不知也季文子如宋致女复命公飨之赋韩奕之五章穆姜出于房再拜曰大夫勤辱不忘先君以及嗣君施及未亡人先君犹有望也敢拜大夫之重勤又赋緑衣之卒章而入胡氏传曰伯姬贤孝着于家故致女使卿特厚其嫁遣之礼贤名闻于远故诸国争媵信其无妬忌之行程氏传曰一女子贤尚闻于诸侯况君子哉二传皆非经义録曰穆姜致女于宋入而赋緑衣何其德也及其淫于宣伯占而遇随筮又何慝也诗云无非无议以而勤大夫之辱有非议矣书曰惟家之索以君飨臣而母出于房牝鸡晨矣而坏隤之逼东宫之祸胥此焉肇然则非以贤伯姬以谨鲁乱也圣人之意深哉列女传伯姬嫁于恭公公卒伯姬寡至景公时伯姬之宫夜火左右曰夫人少避火伯姬曰妇人之礼保傅不俱夜不下堂待保傅来也保母至矣传母未至也左右又曰夫人少避火伯姬曰妇人之礼傅母不至夜不可下堂越义求生不如守礼而死遂逮于火而死録曰夫人之辞傅母也其然岂其然乎恭公死夫人未亡人尔断鼻既非正中自经恐污沟渎傅母不至可辞以礼矣死复何恨哉复何恨哉孟姬者华氏之长女齐孝公之夫人也好礼贞一公游于琅琊孟姬从焉马奔车碎孝公使驷马立车载之姬使御者舒帷以自障蔽而使傅母应曰妾闻妃后踰阈必乘安车辎軿下堂必从傅母阿保进退则鸣王环珮内餙且结组绸缪野䖏则帷裳拥蔽所以正心一意自歛制也今立车无軿非所敢受命也野䖏无卫非所敢久居也二者失礼多矣夫无礼而生不若早死使者驰以告公更取安车然后乘而归録曰孟姬可谓知礼矣夫礼不可斯须去身也故女子出门必拥蔽其面而可受立车之载耶虽然孝公琅琊之行夫人从之其春而省耕乎夏而省歛乎抑从兽而荒乐酒而亡乎姬如审此必不待马奔车碎野䖏仓卒而优游于门内之职矣齐杞梁殖之妻庄公袭莒殖战而死庄公归过其妻使使者吊之于路妻曰今殖有罪君何辱命焉若令殖免于罪则贱妾有先人之敉庐在下妾不得与郊吊于是庄公乃还车诣其室成礼然后去其妻无子内外皆无五属之亲乃枕其夫之尸于城下而哭内诚动人道路过者莫不爲其挥涕十曰而城爲之崩既塟曰吾何归矣夫父在则倚父夫在则倚夫子在则倚子今吾上则无父中则无夫下则无子吾何依哉遂赴淄水而死君子谓杞梁殖之妻贞而知礼録曰杞梁妻非华孟姬比也夫徃役义也㳺观非义也故伯兮之执旻与雄雉之贻阻皆非妇人之所得爲也其崩城不爲异变俗不爲多者以皆内诚之所感也呜唿从容执礼无敢自遂谓之贞而有礼信乎其然欤国语公父文伯之母欲室文伯飨其宗老而爲赋緑衣之三章老请守龟卜室之俗师亥闻之曰善哉男女之飨不及宗臣宗室之谋不过宗人谋而不犯㣲而昭矣诗所以合意歌所以咏诗今诗以合室歌以咏之度于法矣録曰敬姜之飨与穆姜之飨可同日语哉匹配生民之始重宗庙而谋于宗老所以合二姓之好也易曰闲有家悔亡其敬姜之谓夫是故言不及外朝智也室必及守龟信也飨不及宗臣礼也劳不忘所事义也言不忘舅姑仁也其曰谋而不犯曰度于法君子之深许哉仪礼经传鲁师春姜曰妇人以顺从爲务贞悫爲首故事夫有五平旦纚笄而朝则有君臣之严沃盥馈食则有父子之敬报反而行则有兄弟之道受期必诚则有朋友之信寝席之交而后有夫妇之际宋女宗者鲍苏之妻也苏仕卫三年而娶外妻其姒谓曰可以去矣女宗曰何故姒曰夫人既有所好子何留乎女宗曰妇人以专一爲贞以善从爲顺岂以专夫室之爱爲善哉夫礼天子十二诸侯九卿大夫三士二今吾夫士也二室不亦宜乎且妇有七去妬正爲首吾姒不教吾以居室之礼而反使吾爲则弃之行可乎遂不聼宋公闻之爲表其庐号曰礼宗録曰鲁与宋礼义之国也故若师若宗眞可爲闺门之范宫阃之式后世礼教所由取则也録之小学曰委使过冀见冀缺耨其妻馌之敬相待如宾与之归言诸文公曰敬德之聚也能敬必有德德以治民君请用之臣闻出门如宾承事如祭仁之则也文公以爲下军大夫庞公未尝入城府夫妻相敬如宾刘表候之庞公释耕于垄上而妻子耘于前表指而问曰先生苦居𤱶畆而不肯官禄异日何以遗子孙乎庞公曰世人皆遗之以危今独遗之以安虽所遗不同未爲无所遗也表叹息而去録曰冀缺之耨与庞公之耕有以异乎夫冀缺以名屈者也庞公以身屈者也以身屈者退而无止以名屈者进而可伸此其所以异也夫吕甥之难谁则不闻然而未广也射钩之事可以法矣季一言而受上赏缺三晋而正卿位文公之权审乎汉书文帝所幸愼夫人在禁中尝与皇后同席坐及帝幸上林后与夫人从郞署长布席袁益引却夫人坐夫人怒不肯坐上亦怒而起盎因前进说曰臣闻尊卑有序则上下和今既立后夫人乃妾尔孰可与同坐阶下独不见人彘乎上说乃召语夫人赐盎金五十斤録曰愚观汉之草创不独朝廷之上君臣之间其宫闱之内多有粗率此类可见后代亦无此矣东汉和熹邓皇后入庭爲贵人时年十六恭肃小心动有法度承事阴后夙夜战竞接抚同列常克己以下之虽宫人𨽻役皆加恩惜每有会诸姬贵人相竞餙丽簪珥光采袿裳鲜明后独尚素质装服无餙深自抑损其衣色有与阴后同者即时觧易若并时进见不敢正坐离立行则偻身自卑帝每有所问常逡巡后对不敢先阴后言帝知后劳心曲体叹曰修德之劳乃如是乎録曰观此则非但无愼夫人之事而马后大练之风将行于上下矣録之班昭爲曹世叔妻号大家博学高才动止有礼节行法度全备作女训七篇卑弱第一夫妇第二敬愼第三妇行第四专心第五典从第六和叔娣第七其畧曰古者生女三日卧之牀下弄之瓦砖而斋告焉卧之床下明其卑弱主下人也弄之瓦砖明其习劳主执勤也斋告先君明当主其祭祀也三者盖女人之常道礼法之典教谦让恭敬先人后己有善莫名有恶莫辞忍辱含垢常若畏惧晩寝早作勿惮夙夜执务私事不辞剧易所作必成手迹整理正色端操以事夫主若此苟备而患名称之不闻黜辱之在身未之有也夫妇之道参配阴阳通达神明信天地之弘义人伦之大节夫不贤则无以御妇妇不贤则无以事夫阴阳殊性男女异行阳以刚爲德阴以柔爲用男以疆爲贵女以弱爲羙脩身莫若敬避疆莫若顺故曰敬顺之道妇之大礼也侮夫不节谴呵从之忿怒不止楚挞从之夫爲夫妇者义以和亲恩以好合楚挞既行何义之存谴呵既宣何恩之有恩义俱废夫妇离矣女有四行妇德妇言妇容妇功妇德不必才明絶异也妇言不必辩口利辞也妇容不必颜色美丽也妇功不必工巧过人也清闲贞静守节整齐行己有耻动静有法是谓妇德择辞而说不道恶语时然后言不厌于人是谓妇言盥浣尘秽服餙鲜洁沐浴以时身不垢辱是爲妇容专心纺绩不好戏笑絜齐酒食以奉祭祀供賔客是谓妇功此四者女之大德而不可乏者也然爲之甚易唯在存心耳行违神祗天则罚之礼义有愆夫则薄之故女宪曰得意一人是谓永毕失意一人是谓永讫由斯言之夫不可不求其心然所求者亦非谓伎媚苟亲也固莫若专心正色礼义居絜耳无涂聼目无邪视出无冶容入无废餙无聚会群辈无看视门户此则谓专心正色矣若夫动静轻脱视听侠偷入则乱发坏形出刖窈窕作态说所不当道观所不当视此谓不能专心正色也録曰记礼之言阴阳刚柔之大义也女训之言内外周旋之曲折也故详録其词以爲门内之知礼者告焉或曰昭之时权归女主女训之言不能格正而尚与外事岂敬愼之道妇顺之德乎盖常观之易矣小过亨利贞可小事不可大事不宜上宜下大吉此之谓也是故兄王臣也反诖误而被刑刚失位而不中也妹妾妇也反得时而褒显柔而得中也以先幽困而后道显扬小过亨也踵兄之成书利贞也作训七篇禆诸女朂勉不宜上宜下也然而后方以六五称制在上廼能大善相遇岂非所谓大吉者哉彖传之言若有爲而发也观者详之梁鸿宇伯鸾家贫尚节介愽贤无不通乡里慕其高多欲女之鸿絶不娶同县孟氏有女状肥丑而檡对不嫁父母问其故女曰欲得贤如梁伯鸾者鸿闻而聘之女求作布衣麻履织作筐缉之具及嫁以装餙入门七日而始行妇礼録曰珪尝爲魏王泰师矣帝曰事珪如事我泰可拜主独可挟乎珪不能正泰之失而能成主之美异乎房杜之壶则矣德宗建中六年始定公主见舅姑礼先是主下嫁者舅姑拜之妇不答上命礼定公主拜见舅姑之仪舅姑坐受于中堂诸父兄娣立受于东序如家人礼録曰自南平下嫁之后公主已异前代之法然其意久而复失矧世俗承袭未易遽改今始定之可谓善矣唐室世席女宠善媒奇祸太平安乐纷纷覆辙至是多不以时嫁有华发者则虽欲不执礼胡可得哉抑德宗始却有司曰尔爱其费我爱其礼及唐安之逝又罪公辅以其费甚㣲过朕求名何其先后之不伦耶岂其定礼之时国家多故造塔之日侈心复萌乎好礼不终良有以也宋史哲宗孟皇后眉州防御使赠太尉元之孙阁门祗候在之女元祐七年宣仁太后谕宰执曰孟氏子年十六教以女仪能执妇礼宜正位中宫又以近世礼仪简畧诏翰林台谏给舍与礼官议册后六礼以进至是命尚书左仆射吕大防摄太尉充奉迎使同知枢密院韩世彦摄司徒副之尚书左丞苏颂摄太尉充发策使佥书枢密院事王巖叟摄司徒副之尚书右丞苏辙摄太尉充告期使皇叔祖同知大宗正事宗景摄宗正卿副之皇伯祖判大宗正事高密郡王宗晟摄太尉充纳成使翰林学士范伯禄摄宗正卿副之吏部尚书王存摄太尉充纳吉使权户部尚书刘奉世摄宗正卿副之翰林学士梁焘摄太尉充纳采问名使御史中丞郑雍摄宗正卿副之帝亲御文德殿册爲皇后太后复语帝曰得贤内助非细事也进后父爲崇仪使荣州刺史母王氏华原郡君録曰此有宋一代典礼冠于百王超于唐汉以淑女之好逑爲朝廷之正嫡且上有至仁之母主之下命衆大之臣相之肆今六礼之行何其郑重耶曾未踰时一介小臣得以谗间至章敦主计于前郝随酿祸于后帝虽知其坏德行而犹惑之岂眞前日之重内助今日之崇外奸每与后相反耶抑将有夷祸故颠倒错乱而不自知耶幽王废申后而戎伐于周襄王黜翟后而败亡于郑自古殷鉴如此君子盍观其始之备礼则知其中之寡恩中之寡恩又安知末之免祸乎哉成败眞不可以论人也荆国大长公主幼不好弄太宗尝发寳藏令诸女择取之欲以观其志主独无所取眞宗即位下嫁附马都尉李遵朂旧制选尚者降其父爲兄弟行时遵勗父继昌亡恙主因继昌生日以舅礼谒之帝闻密以兼衣寳带噐币助其爲寿遵朂每燕宾客皆一时贤士主必亲视饔膳及遵朂出守许州暴得疾主亟欲驰视之左右白须奏报乃可主不待报而徃从者裁五六人帝闻遽命内侍督诸县逻兵以卫后居其夫之丧衰麻未尝去身服除不御华丽尝燕禁中帝亲爲簪花辞曰自誓不复爲此久矣録曰按宋朝家法仁宗以姪事姑主独不能以妇事舅乎然则荆国之守礼帝固有以先之也以舅姑降爲兄弟行者三代以上未之前闻惟夫人所行何如耳观者不可不知伊川文集二程先公珦母夫人侯氏事舅姑孝谨与公相待如宾公赖其内助礼敬尤至而夫人谦顺自牧虽小事未尝专制必禀而后行抚爱诸庶不异己出从叔幼姑存视常均治家有法不严而整不喜笞朴凡公有所怒必爲之觧惟诸子有过则不掩曰子之所以不肖由母蔽其过而不知也其教之不少假借如此才数岁行而或踣未尝不呵责曰汝若安徐而行宁至踣乎饮食置之坐侧常食絮𦎟即叱止之曰幼求称欲长当何如与人争虽直不右曰患其不能屈不患其不能伸故二程平生于饮食衣服无所择不能恶言詈人教使然也夫人七八歳时诵诗女子不夜出自是不出房阁既长好文而不爲词章见有以文章笔札传于人者则深以爲非録曰伊川传家人曰人之䖏家在骨肉父子之间大率以情胜礼以恩夺义惟能不以私爱失其正理故家人之卦大要以威如爲吉又归妹九二守其幽贞未失常正之道世人以媟狎爲常故以贞静爲变斯言皆爲夫人设也故由前而观则哲妇贤母之令着由后而观则壷范女则之懿彰不可以无録也名臣録辛次膺清脩介持不迩声色与夫人敬待如宾虽燕适容必庄坐必正语必诚慕晁友元司马文正爲人以礼自防善剔嫌疑仆妾以下不冠不见鄱阳守程迈遗果寘白金却之崎岖乱离贫不自聊一豆𦎟不妄受上面谕卿廉声着闻皆言闽中不受俸禄次膺奏臣爲贪而仕岂有辞禄之理但不当受者不敢受耳太上曰使人人如卿何患不太平耶録曰文官不爱钱武官不怕死夭下太平矣此语岳飞尝言太上亦既知之特不能用若乃简穆之起本自书生其动必以大明万历三十五年岁次丁未上元吉日正一嗣教凝诚志道阐玄弘教大眞人掌天下道教事张国祥奉㫖校梓弘道録弘道录正统道藏三家本五十六卷续道藏弘道録卷之三十四相三礼昆弟之礼孟子曰欲常常而见之故源源而来不及贡以政接于有庳録曰所以谓之常常者相继之义也彼汉景之于梁王警跸旂常纵不骄恣不可继矣所以谓之源源者不竭之义也彼唐玄之于五王连枕共被纵使至亲有时竭矣觐聘者朝廷之礼也接见者手足之亲也不及贡则燕私之情洽不以政则非辟之干远而后得以常常而见源源而来孟子其善探圣人者欤孟子曰徐行后长者谓之弟疾行先长者谓之不弟夫徐行者岂人所不能哉所不爲也尧舜之道孝弟而己矣録曰夫弟者第也出于天而自然有次叙是故兄之齿随行弟之齿燕行一定而可紊乎彼有疾弃其长者或以权或以宠或以利大而有国之君小而有家之子一踰其分未有不灭亡者孟子以不能不爲发之与长者折枝同意皆所以开人心自然之天拯季世乱忘之弊不可以不察也小雅燕兄弟之乐歌曰棠棣之华鄂不韡韡凡今之人莫如兄弟死丧之威兄弟孔怀原隰裒矣兄弟求矣着令在原兄弟急难每有良朋况也永叹兄弟䦧于墻外御其侮每有良朋烝也无戎丧乱既平既安且宁虽有兄弟不如友生傧尔邉豆飮酒之饫兄弟既具和乐且孺妻子好合如鼓瑟琴兄弟既翕和乐且湛宜尔室家乐尔妻孥是究是图亶其然乎録曰鹿鸣四牡皇华之后而继以棠棣者以周召王室之所仰人心之所頼也圣人不以变废常不以义胜恩不以一时之所遇而易万世之所重其公而爱之心皎然青天白日不可掩也脩然雨露霜雪无非教也故曰其过也如日月之食焉人皆见之及其更也人皆仰之此之谓也是故和乐且孺者父母且不可间矧他人乎和乐且湛者妻孥尚不可先矧外物乎此所以虽遭流言之变管蔡之辜曾不若后世遂废懿亲之重不信兄弟之亲也今去周公之世数千百年爲之歌棠棣莫不因心发见孰谓当其筵受之几有不能感动者哉盖不待垂涕泪而越人已无不化矣又燕兄弟亲戚之诗曰有頍者弁实维伊何尔酒既㫖尔殽既嘉岂伊异人兄弟匪他茑与女萝施于松栢未见君子忧心奕奕既见君子庶几说怿有頍者弁实彼何期尔酒既㫖尔殽既时岂伊异人兄弟俱来茑与女萝施于松上未见君子忧心怲怲既见君子庶几有臧有頍者弁实维在首尔酒既㫖尔殽既皁岂伊异人兄弟甥舅如彼雨雪先集维霰死丧无日无几相见乐酒今夕君子维宴録曰愚观此诗一篇之中而三纬具备眞足以感人于舞穷也夫鹡鸽小物也而飞鸣行摇曾是亲切而有味乎茑萝小草也而纒绵依附曾是固结而可觧乎盖由圣人因心体物遇兄弟之急难则不暇束发彼有秦人视越人者则鹡鸰乎何有于兄弟之相依则心诚求之彼有教猱升木者则茑萝又何如哉此学诗之大义爲礼之大本不可以不察也又祭毕而燕父兄耆老之诗曰敦彼行苇牛羊勿践履方苞方体维叶泥泥戚戚兄弟莫远具尔或肆之筵或授之几肆筵设席授几有缉御或献或酢洗酌奠斝醓醢以荐或燔或炙嘉殽脾臄或歌或咢敦功既坚四鍭既钧含矢既钧序賔以贤敦兮既句既挟四鍭四鍭如树序宾以不侮曾孙维主酒醴维醹酌以大斗以祈黄耈黄耈台背以引以翼寿考维祺以介景福録曰爲此诗者其知礼之至乎夫礼不妄说人不辞费不踰节不侵侮不好狎周家世德忠厚内亲九族外事黄耈皆由于自然不事勉强岂妄说人乎筵几虽陈不爲过设侍御虽多不爲过劳饮食虽盛不爲过腆岂辞费乎献酬而后礼交礼交而后乐备乐备而后射以观德岂踰节乎揖让而升下而饮以贤而序宾以争而君子岂侵侮乎养耈老以相引翼介景福而飨寿祺邦家有光君臣有庆岂好狎乎有此数者故曰知礼之至也父兄之答行苇曰既醉以酒既饱以德君子万年介尔景福既醉以酒尔殽既将君子万年介尔昭明昭明有融高朗令终令终有俶公尸嘉告其告维何笾豆静嘉朋友攸摄摄以威仪威仪孔时君子有孝子孝子不匮永钖尔类其类维何室家之壸君子万年永钖祚胤其胤维何天被尔禄君子万年景命有仆其仆维何釐尔女士釐尔女士从以孙子録曰此其曰凫翳既醉至今颂大平者必以首称何也盖曲礼曰道德仁义非礼不成道之所包者广故曰昭明有融德之所具者身故曰威仪类善人之所聚者顺故曰景命百禄义之所和者利故曰祚胤孙子是数者人情之至愿君德之至纯然必和气周旋而人心欢悦故首曰既醉以酒既饱以德可以见王者之高致父兄之盛节万世之下固不能外之以爲颂祷也呜唿至是而周家八百年之基固矣祭之明日绎而宾尸之乐曰凫鹥在泾公尸来燕来宁尔酒既清尔殽既馨公尸燕飮福禄来成凫鹥在沙公尸来燕来宜尔酒既多尔殽既嘉公尸燕飮福禄来爲凫鹥在渚公尸来燕来处尔酒既湑尔殽伊脯公尸燕饮福禄来下凫鹥在潨公尸来燕来宗既燕于宗福禄攸降公尸燕飮福禄来崇凫鹥在亹公尸来止熏熏㫖酒欣欣燔炙芬芬公尸燕饮无有后艰録曰郑氏䟽云谓之公尸者天子以卿言诸侯也诸侯有功德者入爲天子卿祭则爲尸故云公尸然则非周召毕荣之徒不能任也此时上有守成之君下有弼直之臣以己则齐明盛服以人则肃雝秉德以仪则至治馨香以物则玉帛交错公尸安则神明无不安公尸宜则神明无不宜是以洋洋然而爱乐熏熏然而和悦皆太平之効至治之休也不然酒清殽馨夫谁不有而何独称凫鹥既醉乎公尸之答凫鹥曰假乐君子显显令德宜民宜人受禄于天保佑命之自天申之干禄百福子孙千亿穆穆皇皇宜君宜王不愆不忘率由旧意威仪抑抑德音秩秩无怨无恶率由群匹受福无疆四方之纲之纲之纪燕及朋友百辟卿士媚于天子不觧于位民之攸塈东莱吕氏曰君燕其臣臣媚其君此上下交而爲泰之时也泰之时所忧者怠荒而巳此诗所以终于不觧于位民之攸塈也録曰泰之时所忧者不但怠荒而已其所最忧者作聦明而乱旧章以辩言而乱旧政咈其耈长而任新进弃其刍荛而召宠利皆足以爲显显令德之累秩秩德音之蠹也是诗一则曰不愆不忘率由旧章二则曰无怨无恶率由群匹夫能由旧章则有典则之可依成宪之可度由群匹则有老成之可任孝德之可凭如是而民人不宜天禄不永纪纲不垂于当时令名不传于后代吾未之信也抑公尸而爲此言信非周召毕荣之徒而能若是哉春秋文公二年八月丁卯有事于太庙跻僖公录曰愚观春秋之世其悖乱僣差各有所自其始也庄公可禘则哀姜亦可致也哀姜可致则僖公亦可跻也是以古先圣王愼而重之如不得已一失则入于夷狄再失则入于禽兽可不愼欤若夏公弗忌之论夷狄禽兽之道也故曰是可忍也孰不可忍也左传晋侯使巩朔献齐捷于周王弗见使单襄公辞焉曰蛮夷戎狄不式王命淫湎毁常王命伐之则有献捷王亲受而劳之所以惩不敬劝有功也兄弟甥舅侵败王畧王命伐之告事而已不献其功所以敬亲暱禁淫慝也今叔父克遂有功于齐而不使命卿所来抚余一人余虽欲于巩伯未有职司于王又奸先王之礼其敢废旧典以忝叔父士庄伯不能对王使委于三吏礼之如侯伯克敌使大夫告庆之礼降于卿一等録曰晋侯之使巩朔巩朔之爲齐捷献利也王之使单襄单襄之爲晋侯命义也伐齐贪利故责晋以义王之不见庄伯有由然矣而又何以宴而私贿爲哉以爲若孩提焉本欲其正而投之乎梨栗枣柿是未可知也以爲若戏术焉本与之嬉而加以正颜作色亦未可知也何爲而有此哉是时单襄公在廷王孙满在位定虽欲如儿戏其如二臣何哉虽然王孙苏之复难刘康公之徼戎定之本心丧矣欲不如儿戏不可得也后汉书光武以东海王疆废不以过去就有礼故优以大封兼食鲁郡二十九县赐虎贲旄头宫殿设钟虚之悬拟于乘舆疆临之国数上书让还东海又因皇太子固辞帝不许深嘉叹之以疆章宣示公卿初鲁恭王好宫室起灵光殿甚壮丽是时犹存故诏疆都鲁宫室礼乐事事殊异至永平元年王病明帝遣中常侍将太医视疾又诏沛济南淮阳王诣鲁络绎不絶及薨上悲恸从太后出幸津门亭发哀使大司空持节护丧大鸿胪副宗正将作大匠视丧事赠以殊礼升龙旄头鸾辂龙旂虎贲百人诏楚王英赵王栩北海王兴馆陶宫主及京师亲戚四姓夫人小侯皆会葬帝追惟王深执谦俭不欲厚塟以违其意于是特诏中常侍杜岑及东海傅相曰王恭俭好礼以德自终遗送之物务从约省以彰王卓尔独行之志録曰损之初九曰已事遄徃无咎六五曰或益之十朋之龟弗克违元吉王以冢器当阳帝以次嫡易位犹损頼初之益者也旣让于尊尤能损己而不自以爲功帝复居尊得正追惟王执谦约务从俭损深得虚中善应与唐世称让皇帝者不可同曰语也此其大善之吉蔑以加矣及肃宗尊礼东平王踰于前世诸王亦莫与比建初七年来朝帝许之特赐装钱千五百万复以王冒涉寒露遣谒者赐貂裘及大官食物珍果使大鸿胪窦固持节郊迎帝乃亲自循行邸第豫设帷床其钱帛器物无不充备下诏曰诗云叔父建尔元子敬之至也昔萧相国加以不名优忠贤也况兼亲尊者乎其沛济南东平中山四王赞皆不名苍既至升殿乃拜天子亲答之其后诸王入宫之以辇迎至省阁乃下苍以受恩过礼情不自宁上踈辞谢帝省览愈褒贵焉及车驾祖送流涕而诀复赐乘舆服御珍寳舆马钱帛以亿万计録曰范晔论曰孔子称贫而乐富而好礼若东平宪王可谓好礼者也其辞至戚去母后岂欲苟立名行而忘亲遗义哉盖眩疑则隙生累近则丧大斯盖明哲之所爲叹息呜唿远隙以全忠释累以成孝固宪王之志哉録之魏书杨播家世纯厚并敦义让昆季相事有如父子椿津恭谦忠义坐于厅堂终日相对未尝人内有一𦎟一饭而聚食厅堂间徃徃帏幔隔幛爲寝息之所各就休偃还共谈笑年过六十并登台鼎尝旦暮叅问椿他䖏醉归津扶持还室假寝阁前承候安否子姪罗列阶下不命之坐不敢坐也毎出或曰斜不至不敢先饭还然后共食则亲授匙箸味皆先尝津爲四州椿在京每四时嘉味輙因使附之若或未寄不先入口一家之内男女百口缌服同爨庭无间言録曰史称杨播兄弟俱以忠毅谦谨荷内外之任公卿牧守荣赫累朝而言色恂恂出于至诚恭德愼行爲世师范后魏以来一门而已诸子秀立青紫盈庭积善之庆盖有凭也及逆胡擅朝淫刑肆毒以斯族而遇斯祸何报施之反哉畲曰不然孔子曰邦有道贫且贱焉耻也邦无道福且贵焉耻也古之人所以不恃其遗庆而果于遗安者非无意也以播之家世当元魏盛时行义致身奉公结主夫谁曰不然至孝文以后君日以冲政日以废女主擅权贼臣窃柄四海嚣然魏已不国矣播于斯时脩然远览觉积庆之不足凭而遗危之有可痛并辞台鼎之贵若汉之广受谁能夺之乎迨至尒朱氏兴弑君沉母扇毒万类盖已不可免矣故椿津之祸不独惨于世隆诬搆之时而大着于元显入洛之日不独危于节闵诏下之后而并肇于孝庄侍中之前然则恭德愼行徒贻楷范之名而席权世宠深爲明哲之戒乎愽陵崔挺三世同居门有礼让与弟振推让田宅怡然不释子孝芬孝暐孝演孝直孝政兄弟孝义慈厚孝演孝政先亡孝芬等哭泣哀恸絶内蔬食容貌损瘠见者伤之孝暐等奉孝芬尽恭顺之礼坐食进退孝芬不命则不敢也鸡鸣而起旦叅颜色一钱尺帛不入私房吉凶有须聚对分给诸妇亦相亲爱有无共之叔振既亡奉承叔母李氏若事所生旦夕温清出入启觐家事巨细一以谘决每兄弟出行有获财物尺寸已上皆内李氏之库四时分赉李自裁之如此者二十余岁抚从弟宣伯子朗如同气焉録曰杨播之敦让然而不有其家者以其世席权宠也崔挺之慈厚然而率保其宗者以其世乏津要也故曰可畏不可恃也君子何幸而遇邦有道士大夫有礼则风操高亮重于朝野若能以士大夫之礼反正无道之邦又何忠谅弼直之不足赖哉观者各适其当而已隋书王凝常居慄如也子弟非公服不见闺门之内若朝廷然通叹曰贤哉凝也御家以四教文行忠信正家以四礼冠婚丧祭非礼不动殆终身焉圣人之书必备及公服礼噐不假垣屋什物必坚朴曰毋苟费也门巷果木必方列曰毋苟乱也与人不受遗非其力不食飨食之礼无加物焉曰及礼可矣唐贞观初太宗精脩治具房杜魏王之徒播厥师施文中子之制作将以大行凝叹曰大哉兄之述乎以言乎皇纲帝道则大明矣以言乎天地之间则无不至焉天下有道圣人推而行之天下无道圣人述而藏之所谓流之斯爲川焉塞之斯爲渊焉升则云施则雨潜则润何徃而不利焉録曰凝之所见其逹于通之所拟乎何以知其然也夫龙门显矣太平十二策之献未能尽如吾意则不若守礼终身之爲高续经贤矣致治不世出之主未能悉用吾言则不若述而藏之之爲得此其所以房杜诸公并尊而不足长孙一人尼之而有余固不若升则云施则雨潜则润与无徃不利之爲逹也唐史玄宗开元二十九年太尉宁王宪薨上哀惋特甚曰天下兄之天下也固让于我爲唐太伯常名不足以处之乃谥曰让皇帝其子汝阳王琎表述先志固让不许録曰陆贽有言道合天谓之皇德配地谓之帝皆至尊之殊号极大之美名不可以虚拘矧可以餙让乎帝广因心之爱禁中拜跪如家人礼此天叙天秩之不可乱由之可也至以逊位之私情而轻无上之大号受之者惶恐而不安加之者悖理而可笑非所以爲重实所以爲亵未可爲后世法也宋传李柬之肃之承之及之皆丞相迪子承之生而孤肃之鞠育诲导至于成人遂相继爲侍从及迁龙图直学士恳辞乞以授兄曰臣少鞠于兄且其爲待制十稔矣帝曰卿兄弟礼爱足厉风俗肃之亦当迁也即并命焉及之吏事精明所居官称职尝撰次唐史有益治体者爲君臣龟鑑柬之自少受知于㓂凖英宗即位富弼荐其学行帝劳之曰卿通议耆儒方咨访以辅不逮岂止经术而已兼东宫侍读赐颖王生日礼物故事王拜赐即退英宗谕王令留柬之食冀其从容以礼开导甫神宗登祚柬之即日请老自工部尚书拜太子太保致仕旧无合门谢辞式特赐对延和命之坐仍置宴资善堂令讲读官皆赋诗劝劳甚渥又勑王珪叙其事子孝基亦位宫僚以亲须养求监崇福宫凡就闲十年与父同谢事才年五十士大夫称美以比汉廷二䟽弟孝达进对神宗问起居状并叹以爲度越常人远矣録曰胡明仲以二䟽之去知太子之不足恃未可以爲然也至于柬之父子岂非诚然乎哉神宗殉意自好甫临大政即纳安石之说恣变乱之谋而通晓国典之君子宁无措意乎哉厥后孝寿孝称同一昆季未免爲章惇起狱京卞任权有媿于礼爱多矣此帝所以叹其度越常人也吕大防兄大忠弟大钩大临同居相切磋论道考礼一本于古关中言礼学者推之尝爲鄕约曰德业相劝过失相规礼俗相交患难相恤谢良佐教授秦州大忠每过之聼讲论语必正襟歛容曰圣人言行在焉吾不敢不肃大钩居谏议忧自始丧至于襄事一倣古仪所得爲者而居丧之节鉅细䂓矩于礼又推之祭祀冠婚飮酒相见庆弔之事皆不混于习俗粲然有文以相接人咸安而习之大临通六经尤邃于礼每欲掇习三代遗文旧制令可施行不爲空言以拂世骇俗富弼致政于家爲佛氏之学大临与之书曰古者三公内则论道于朝外则主教于鄕岂以爵位进退体力盛衰爲之变哉今大道未明人趋异学疑圣人爲未尽善轻礼义爲不足学此老成大人恻隐存心之时振起頽俗在公之力若夫移精变气务求长年此山谷避世独善其身之所爲岂以望于公哉弼深谢之録曰中庸曰君子之道造端乎夫妇蓝田之社约至今犹有耿光者以蕡爲之父也其曰德业相劝过失相规者莫过于戒浅薄也而礼俗相交患难相恤可以相因而举苟于帷簿之间行有所亏则凡乡闾之内言皆罔信虽欲正五尺之童且犹不得何况堂堂之元宰乎抑关中之俗自周以来号爲篴古而横渠之教颇亦有闻吕氏数公殆门墻之巨擘也其于礼学乎何有此又不可不知天顺日録景泰辛未值上皇回銮廷议迎复之礼率以虏人变诈不测爲辞祗欲遣一车两马迎之时给事中林聦上言今者虏酋也先畏天悔过祗奉銮舆迎复之礼当用卤簿大驾会礼部尚书胡濙出一简与侍郞叶盛言内阁高学士谷所示大率皆恳切而言皇上之于太上谊则君臣亲则兄弟迎复皆宜从厚欲以简进庶知人心崇重之意靡间朝野吏部尚书王直亦賛曰此礼失而求诸野者宜以上闻独王文以爲此匿名文书类耳事将寝聪毅然上奏王直胡濙皆腹心大臣事关大体当公论不宜私言于是以其简进而上皇迎复之礼率得如仪皆聦之力云録曰周子云天下势而已此重则彼轻自然之理也圣人治天下必使彼此无偏重之势人己无向背之情聪惟有此议而后储议随之向使在廷人人若此必不如南内之锢东驾之更于是正监国之权明摄位之谊既可免他日夺门之患亦可逭异时郕戾之辜矣其于君臣兄弟何待礼失而求诸野哉弘道録卷之三十四弘道录正统道藏三家本五十六卷续道藏弘道録卷之三十五相四礼朋友之礼孟子舜尚见帝帝馆甥于贰室亦飨舜迭爲宾主是爲天子而友匹夫也録曰天地之气起于子交会于午帝王之运出乎震相见乎离而尧之兴也以火德得天地之中数舜之兴也以土德得天地之中气是乃天数五地数五五位相得而各有含安在其论匹夫天子也盖虽同德齐圣实天运气数而然后世安敢希其万一耶伯夷辟纣居北海之滨闻文王作兴曰盍归乎来吾闻西伯善养老者太公辟纣居东海之滨闻文王作兴曰盍归乎来吾闻西伯善养老者天下有善养老则仁人以爲己归矣録曰按礼凡养老有虞氏以燕礼夏后氏以飨礼殷人以食礼周人备而兼用之五十养于郷六十养于国七十养于学逹于诸侯于是二老幡然来归而文王之化已不啻蹶然兴矣及武王伐纣而二老致用判然不同何也孔子曰君子或出或处或默或语二人同心其利断金是故鹰扬之发援之以道也采薇之食存之以义也贰心之勉决之乎帝也叩马之諌奉之乎天也盖太公以天下爲己任伯夷以君臣爲己责然皆有以合乎天理之正而即乎人心之安则何必较其同与异乎然则二老迹虽迥异实则同归不可能岐二分也礼记周武王践祚三日召师尚父而问焉曰黄帝颛顼之道存乎师尚父曰在丹书王欲闻之则斋矣王斋三日端冕师尚父亦端冕奉书而入王东面而立师尚父西面道书之言曰敬胜怠者吉怠胜敬者灭义胜欲者从欲胜义者凶録曰周武王既尊太公爲师而又号曰尚父其事之也可谓至矣而其礼王东面而立师尚父西面宛然师友之义不独尧与舜爲然也敬者圣学始终之要也敬胜怠则夙夜祗惧罔敢不迪故吉也怠者慢易放肆之萌也怠胜敬则狎侮五行厌弃三正故灭也义者裁度制事之本也义胜欲则不役耳目百度惟贞故从也慾者人心危殆之端也慾胜义则沉湎冐色力行无度故凶也此三皇五帝传之乎上古载之乎丹书而止曰黄帝颛顼者乃错举以见义宜乎端冕致斋而后得闻也诗小雅燕朋友之乐歌伐木丁丁鸟鸣嘤嘤出自幽谷迁于乔木嘤其鸣矣求其友声相彼鸟矣犹求友声矧伊人矣不求友生神之聼之终和且平録曰诗云鸟鸣嘤嘤而又曰出自幽谷迁于乔木可见非困穷之比寂寞之伦犹其曰凤凰鸣矣于彼高冈皆所以喻于朝廷之上者也然又安得而神聼之哉古人动必称神明以见无人己私意于其间若所谓昊天曰明及尔出王昊天曰旦及尔㳺衍而此君子者仁义以爲俪道德以爲邻心志之相许建诸天地也同心恊力以康王室夙夜匪懈以事一人肝胆之相照质诸鬼神也一言以出天下同其利一行以立万民共其休而至和之泽传于无穷太平之美垂于永久其不然者则残民害物妬贤嫉能朝廷天下亦壊乱随之矣此朋友之伦关乎世道最切非但尔汝之间声诺相闻而已伐木许许酾酒有藇既有肥羜以速诸父宁适不来微我弗顾于粲酒扫陈馈八簋旣有肥牡以速诸舅宁适不来㣲我有咎伐木于坂酾酒有衍笾豆有践兄弟无远民之失德干糇以愆有酒湑我无酒酤我坎坎鼓我蹲蹲舞我迨我暇矣饮此湑矣録曰所求乎朋友先施之未能也古人敦笃之行毎如此安有人之不我顾者哉故又曰有酒湑我无酒酤我极尽在我无遗而已矣宣王命尹吉甫帅师北伐有功而归诗人作歌美之曰吉甫燕喜既多受祉来归自镐我行永久飮御诸友炰鼈脍鲤侯谁在矣张仲孝友録曰吉甫尊爲元帅亲爲世臣且懋建征伐之功以摅玁狁之难必有奇谋祕计之士人则叅谋出则副乘此将相之事也而乃归之张仲何哉盖孝友者六行之首八刑之先国之命官以此保民家之立法以此艾后故君牙之有政即张仲之令猷而吉甫之交懽乃诗人之乐道呜唿以饮御而进贤则无骄恣放纵之意以炰鼈而爲礼安在穷奢极欲之非一燕而三美併焉谓之多祉不亦宜乎大雅宾之初筵左右秩秩笾豆有楚殽核维旅酒旣和㫖饮酒孔偕钟鼓旣设举醻逸逸大侯既抗弓矢斯张射夫旣同献尔发功发彼有的以祈尔爵宾之初筵温温其恭其未醉止威仪反反曰旣醉止威仪幡幡舍其坐迁屡舞迁迁其未醉止感仪抑抑曰既醉止威仪怭怭是曰既醉不知其秩宾旣醉止载号载呶乱我笾豆屡舞僛僛是曰旣醉不知其倕侧弁之俄屡舞傞傞既醉而出并受其福醉而不出是谓伐德飮酒孔嘉维其令仪凡此飮酒或醉或否旣立之监或佐之史彼醉不灭不醉反耻式勿从谓舞俾太怠匪言勿言匪由勿语由醉之言俾岀童羖三爵不识矧敢多又録曰序以此爲饮酒悔过而作以愚观街武公史之所载与诗之所陈截然不同岂其既失而后改者欤君子曰秦之穆公圣人所深许也然则歌宾筵之诗而不知自反者眞斯人之不若欤论语孔子曰晏平仲善与人交久而敬之録曰愚闻诸张子曰晏婴智矣而不知仲尼然而反称其善何耶夫子之交也道义而已矣故惟主久而能敬后世之交也势利而己矣故一于趋以求知然则命也者夫子眞罕言也敦谓张子而不知耶𤩁伯玉使人于孔子孔子与之坐而问焉曰夫子何爲对曰夫子欲寡其过而未能也使者出孔子曰使乎使乎録曰按夫子之友卫有伯玉齐有晏婴郑有子产皆得位得国者也其使人于孔子不曰通交际达命令乃惟以寡过爲言可以见古人之道义切磋虽一价之使未尝以富贵利达而动其心而伯玉之笃行愼德老而不倦人不间于其使者之言矣朋友之馈虽车马非祭肉不拜録曰人须是此意存于其中不以此意存于其中则有馈爲厚无馈爲薄充此类虽舜受尧之天下亦上下相通之义茍非归格于艺祖用特何所施其敬耶若以百官牛羊仓廪爲重使己仆仆尔丞拜也斯乃子思之所不悦而谓舜与夫子爲之乎孟子缪公亟见于子思曰古千乘之国以友士何如子思不悦曰古之人有言曰事之云乎岂曰友之云乎子思之不悦也岂不曰以位则子君也我臣也何敢与君友也以德则子事我者也奚可以与我友千乘之右求与之友而不可得也而况可召乎録曰愚观古之圣贤以道自重盖不但子思爲然也曾子曰𣈆楚之富不可及也彼以其富我以吾仁彼以其爵我以吾义吾何慊乎哉孟子曰在彼者皆我所不爲也在我者皆古之制也吾何畏彼哉盖圣人道大德宏无可不可若贤者道隆则从而隆道污则从而污不可以不愼者观于此而可见矣孟献于百乘之家也有友五人焉乐正裘牧仲其三人则予忘之矣献子之与此五人者友也无献子之家者也此五人者亦有献子之家则不与之友矣録曰一贵一贱交情乃见此资其势者也一富一贫乃见交情此利其有者也故曰权交者不久货交者不亲夫是而可谓之友乎此义不明而后富者日骄贫者日謟势利益盛道义益微孟子发爲是论所以立辅仁之范辟谀佞之门不可以不知也非惟百乘之家爲然也虽小国之君亦有之费惠公曰吾于子思则师之矣吾于颜班则友之矣王顺长息则事我者也録曰惠公之事无可考然能辩大贤爲吾师次贤爲吾友则亦非常人矣抑周道衰伐木废国君大夫尚能崇彼抑此师资友益以爲美谈岂非孔门道德足以感人乎过此盖寥寥矣非惟小国之君爲然也虽大国之君亦有之晋平公之于亥唐也入云则入坐云则坐食云则食虽蔬食菜羹未尝不饱盖不敢不饱也録曰晋平公之爲君也锢栾盈囚叔向耽淫蛊之疾作虒祈之官惑以丧志无能爲已特于贤者尚知礼貌恭逊之间进退疾徐之际周旋执礼俨然犹存故君子亦不以人而废之也通鑑魏文侯以卜子夏田子方爲师每过段干木则庐必式四方贤士多归之録曰古之王者尚必有师子夏圣门高第未足爲辱若田子方段干木则吾不知也虽然以一僣窃之后而能知此亦足多矣厥后魏侯罃卑礼厚币以招贤者而孟轲亦至区区梁国之小而致大贤之再爲国者可不务作于前耶惜乎矫名干宠富贵骄人有礼贤之名而无用贤之实无惑乎终于僣窃而巳也孟子见梁惠王王曰叟不远千里而来亦将有以利吾国乎孟子对曰王何必曰利亦有仁义而已矣未有仁而遗其亲者也未有义而后其君者也王曰何以利吾国大夫曰何以利吾家士庶人曰何以利吾身上下交征利而国危矣万乘之国弑其君者必千乘之家千乘之国弑其君者必百乘之家万取千焉千取百焉不爲不多矣苟爲后义而先利不夺不餍史记燕昭王即位卑身厚币以招贤者谓郭隗曰齐因孤之国乱而袭破燕孤极知燕小力少不足以报然诚得贤士与共思以雪先王之耻孤之愿也先生视可者得身事之郭隗曰古之君有以千金使涓人求千里马者马已死买其骨五百金而返君大怒涓人曰马死且买之况生者乎马今至矣不期年而里之马至者三今王必欲致士先从隗始况贤于隗者岂远千里哉于是昭王爲隗改筑宫而师事之由是士争趋燕乐毅自魏徃剧辛自赵徃昭王以乐毅爲亚卿任以国政録曰孟子之时沈同尝以其私问矣未闻乐毅之名也太史公又谓读孟子书至梁惠王问何以利吾国未尝不废书而叹也曰嗟乎夫子罕言利尝防其源也自天子至于庶人好利之弊何以异哉然则涓人马首之说果敦爲之是时仁义之祸棘矣利慾之害炽矣孟子以其命世之才而爲超卓之论若果二事并观可以见宾师之重长老之称不爲徒然至于燕昭乐毅孳孳爲利仁义罔闻其君臣之不终端可见矣其所谓不夺不餍尤足垂训盖其始也岀乎彼入乎此故其终也出乎尔反乎尔然则遗亲后君摩不然矣此岂一隗一辛所能知乎呜唿后世乃有自比之者则其所见亦小矣哉西汉书古之儒者愽学乎六艺之文以立五教之典则至治之成法周衰孔子之言不用而道不行于是应聘诸侯以苔礼行谊七十子之徒散游四方大者爲师傅小者爲䧬友故子张居陈澹台子羽居楚子夏居西河子贡终于齐及秦并天下燔诗书杀儒士六学于此缺矣陈涉之王也鲁诸儒持孔氏礼噐徃归之孔甲遂爲涉愽士卒与俱死夫涉起匹夫敺谪戌以立号不满岁而亡然而搢绅先生徃焉何也以秦禁其业积怨发愤于陈王也汉高皇诛项籍引兵围鲁鲁中诸儒尚讲诵习礼弦歌之音不絶岂非圣人之遗化哉至孝武时公孙弘起徒步数年位宰相封侯于是即丞相府起宾馆开东阁以延贤人其后李蔡严青翟赵周石庆公孙贺刘屈氂继之自蔡至庆丞相府客馆丘墟而已贺与屈氂坏以爲马廐奴婢室焉録曰吾儒于天地间大之则继徃圣开来学次之亦崇治化兴太平此礼不可一日废也区区陈涉亦能知之惜乎大汉之兴不能崇重致使贾董之徒不能张施于其间而公孙弘掠美于其后史故历数兴慨太息于其间者岂尽无意欤其所感叹深矣读者详之汉初有东园公绮里季夏黄公甪里先生此四人者当秦之世避而入商雒深山以待天下之定也高祖闻而召之不至后惠帝爲太子卑辞束帛致礼安车迎而致之四人旣至从太子见高祖客而敬焉其后谷口有郑子眞蜀有严君平皆修身自保非其服弗服非其食弗食成帝时以礼聘子眞不诎而终君平卜筮于成都巿以爲卜筮贱业而可以患衆有邪恶非正之问则依筮龟爲言利害与人子言依于孝与人弟言依于顺与人臣言依于忠各因势导之以善从吾言者已过半矣杨雄少从㳺学至仕宦数爲在位显者称道其德适杜陵李疆爲益州牧喜曰吾眞得严君平矣雄曰君备礼以待之彼人可见而不可得诎也及至蜀致礼与相见叹曰杨子云诚知人録曰汉承秦后始以焚书坑儒终以轻士谩骂几于无士无友矣有太子者出一卑词求之而峨冠愽带彬彬都雅复见汉廷可见友道之不终絶与厥后子眞君平流风余韵被于当时孟子不云其君用之则安富尊荣其子弟从之则孝弟忠信其诸若人之谓也欤曹参爲齐相时天下初定悼惠王富于春秋参尽召诸长老先生问所以安集百姓者胶西有盖公使人厚币请之旣见爲言治道贵清净而民自定因推此类而具言之叅于是避正堂舍盖公焉尽用其术故相齐九年齐国安集大称贤相録曰参不但相齐以相天下亦此道也此可见汉代名臣尚然能自得师不皆好臣其所教也岂不贤于后世哉卫青爲大将军诸侯皆属焉尊宠于群臣无二公卿以下皆卑奉之独汲黯与亢礼人或说黯曰大将军尊重君不可以不拜黯曰以大将军有揖客反不重耶大将军闻愈贤黯数请问国家朝廷所疑遇黯加于平日録曰汲黯不拜卫青所恃者何耶盖人有慾则无刚刚则不屈于慾凡所以卑奉之者慾也黯惟无慾故面折而不爲过犯义而不爲辱君且直之而况于臣乎或曰黯常愿出入禁闼岂其无慾哉夫质直好义者逹也色取行违者闻也黯之行达矣其在内也奚以重其在外也奚以轻马援与公孙述旧同里闬相交善后述称帝成都隗嚣使援徃观以爲旣至当握手欢如平生而述盛陈陛卫以延援入交拜礼毕使出就馆更爲制都布单衣交让冠会百僚于宗庙中立旧交之位述鸾旗旄骑跸警就车磬折而入礼飨官属甚盛及援奉书雒阳初到光武在宣德殿南庑下但帻坐迎笑谓援曰卿遨游二帝间今见卿使人大惭援谢曰当今之世非但君择臣臣亦择君耳臣与公孙述同县少相善臣前至述陛戟而后进臣臣今远来陛下何知非刺客奸人而简易若是帝复笑曰卿非刺客顾说客尔援曰天下反覆盗名字者不可胜数今见陛下恢廓大度同符高祖乃知帝王自有眞矣録曰帝之简易不当如是耶夫王僚重铠专诸刺行秦法断兵荆轲匕见固不在于简与不简也然则帝岂故爲是哉声音笑貌可施于庸品之人开心见诚自结于豪杰之士援之观聼一见决矣惜乎说客之言非知援者盖援之择君出于本心专意东方乃其素愿初非反覆倾诈之徒也使其君可事则虽堂陛介然不害其委质使其君不可事则虽握手欢然不见其可亲卒之灭嚣虏述不越范围然则援非说客廼德客耳其于慙诏乎何有弘道録卷之三十五弘道录正统道藏三家本五十六卷续道藏弘道録卷之三十六相五礼朋友之礼东汉书明帝永平二年上幸辟雍初行飬老礼以李躬爲三老桓荣爲五更三老服都纻大袍冠进贤冠扶玉杖乘舆到辟雍礼殿御座东厢遗使者安车迎三老五更于太学讲堂天子迎于门屏交礼道自阼阶三老升自宾阶至阶天子揖如礼三老升东面三公设几九卿正履天子亲袒割牲执酱而馈执爵而酳祝哽在前祝饐在后五更南面三公进供礼亦如之礼毕引桓荣及弟子升堂上自爲说诸儒执经问难于前冠带搢绅之人圜桥门而观聼者盖亿万计録曰光武建立辟雍未及临飨至是明帝亲幸始行其礼今观威仪文物之盛登降揖逊之周三代以后鲜见其伦呜唿可谓善继人之志善述人之事者矣惜乎特备于王公贵人公卿外戚而鲜及于天下是以诏令未申庠序未设期门羽林之士桥门冠带之人不过观聼之美所谓人伦孝弟无所关预而教化亦止于如斯而已上自爲太子受尚书于桓荣及即帝位犹尊以师礼尝幸太堂府令荣坐东面设几杖会百官及门生数百人上亲自执业诸生或避位发难上谦曰太师在是旣罢悉以大官供具赐太常家荣每疾病帝辄遣使者存问大官太医相望于道及笃帝幸其家问起居入街下车拥经而前抚荣垂涕赐以床茵帷帐刀剑衣被良久乃去自是诸侯将军大夫问疾者不敢复乘车到门皆拜床下荣卒帝亲自变服临丧送葬赐冢茔于首山之阳録曰夫邪正不并立儒释不同行有天地然后有儒佛乃何爲者哉帝知崇儒养老而又事佛乎何也曰此叶公之通患也夫儒之贵不在于章句犹龙之灵不在于爪牙以二帝三王之所务而求之三老五更之所稽犹以神灵变化之设施而望于蛇蜓蜓蜴之蠢动也虽然岂惟儒哉佛以空虚寂灭即心见性自然惠觉安在其四十二章之传乎然则沙门之所精亦桓荣之所稽者而儒与佛胥失之矣崔骃博学有伟才尽通古今训诂百家之言少善属文游太学与班固傅毅齐名常以典籍爲业未遑仕进元和中肃宗始脩古礼巡狩方岳骃上四廵颂以称汉德辞甚典美帝雅好文章自见骃颂后嗟叹之谓侍中窦宪曰卿宁知崔骃乎对曰班固数爲臣说之然未见也帝曰公爱班固而忽崔骃此叶公之好龙也试请见之骃由此候宪宪屣履迎门笑谓骃曰亭伯吾爱诏交公公何得薄哉遂揖入爲上客録曰愚观肃宗之论二子盖不但言语文字之间而其终身之得失利害已较然判矣骃前奏记数十指切长短至宪不能容而能洁身远引所谓即鹿无虞几不如舍者其能免祸宜矣固不教诸子多不遵法至吏人厌苦畏不敢发所谓妇子嘻嘻失家节者其终安得而不亡哉重雷义少同郡相友善俱学鲁诗颜氏春秋太守张云举重孝廉重以让义及义举茂才亦让于重太守不聼义遂阳狂后同举孝廉俱拜尚书郞义代同时人受罪因遂见黜重见义去亦以病免故郷里爲之语曰胶漆目谓坚不如雷与陈録曰愚观陈雷之事本末未详史特其大较耳遐哉邈乎设使人人让德比屋相推济济之俗不兴于其时乎若乃王吉贡禹弹冠相庆庶几近之至于朱博萧育弗能及矣任延年十二学于长安明诗易春秋显名太学号爲圣童更始元年以爲会稽都尉时年十九到任静泊无爲唯先遣馈礼祠延陵季子时天下新定道路未通避乱江南者皆未还中土会稽颇称多士延到皆聘请高行如董子仪严子陵等敬待之以师友之礼吴有龙丘苌者隐居太末志不降辱王莽时连辟不到椽吏白请召之延曰龙丘先生躬德履义有原宪伯夷之节都尉洒扫其门犹惧辱焉召之不可遣功曹奉谒脩书记致医药吏使相望于道积一岁苌乃乘辇诣府愿得先备採録遂署议曹祭酒苌寻病卒延自临殡不朝三日是以郡中贤士大夫争徃焉録曰史称子陵披羊裘变姓名而迯观诸任延所礼则固未尝遁也时大蹇朋来延方以弱冠之年而能倾心下贤可谓不失中正之节者也卒能使龙丘感动愿得备録孔子曰朋友死无所归曰于我殡其斯长孙之谓乎北海管宁少与华歆邴原相友游学于异国并敬善陈仲弓时天下大乱闻公孙度令行海外遂与原及王烈等避于辽东度虚馆以候旣徃与语唯于经典不及世事乃因山爲庐凿坯爲室越海避难者多就之旬月而成邑遂相与讲诗书陈俎豆饬威仪明礼让非学者无见也由是度安其贤民化其德所居屯落会井汲者男女杂争宁患之乃多买噐分置井傍汲以相待而不使知来者恠之问知宁所爲乃各相责让不复争扰邻有牛暴田爲牵着凉处自爲饮食子主大慙若犯严刑礼让移于海表黄初四年诏举独行君子司徒华歆荐宁诏以爲大中大夫固辞不受明帝即位歆爲太尉逊位让宁亦辞疾自越海及𡚖常坐一木榻积五十余年未尝箕股其榻上当膝处皆穿行年八十志无衰倦偃息穷巷饭鬻煳口吟咏诗书不改其乐困而能通遭难必济经危蹈险不易其节金声玉色久而弥彰揆其终始殆天所祚録曰孔子曰言忠信行笃敬虽蛮貊之邦行矣宁澡身浴德遭乱弗迷临治弗屈可谓邦有道不变塞焉邦无道至死不变者也其与华歆始焉不肯同席而坐终焉不可同日而语矣三国志刘备见徐庶于新野回谓备曰此间有诸葛孔明其人卧龙也将军岂愿见之乎备始曰君与俱来庶曰此人可就见不可屈致将军欲见宜枉驾顾之备曰诺由是亲徃诣亮于隆中凡三顾乃得见录曰蹇之上六曰徃蹇来硕吉利见大人时权御已移汉祚将倾险难之极也玄德冒险而起戹塞穷蹇又无倚頼茍非刚明之才硕大之辅佐之以济险资之以纾难岂能出于蹇乎故其象爲大善之吉其占爲利见大人三顾之礼有由然哉然则所以劝备者虽由于庶而所以扶刘者先定于初矣岂偶然之故哉文中子王通父隆传先王之业教授门人千余尝歌伐木而召通曰尔来自天子至于庶人未有不资友以成者也通于是有四方之志盖授书于东海李育学诗于会𥟵夏琠问礼于河东关朗正乐于北平霍汲考易于族父仲华慨然有济苍生之心西游长安见隋文帝上太平十二策遵王道推霸畧上不能用遂归教授于河汾之间乃续诗书正礼乐脩六经賛易道九年大就门人自远而至河南董常太山姚义京兆杜淹赵郡李靖南阳程元扶风窦威河东薛收中山贾琼清河房玄龄鉅鹿魏徴太原温太雅颕川陈叔通等咸北面焉从父王珪曰积乱之后当生大贤世习礼乐莫若吾族振斯文者非子谁欤及卒门人议曰吾师其至人乎自仲尼以来未之有也易曰黄裳元吉文在中也请缢曰文中子缌麻设位哀以送之録曰按东臯子王绩与尚书陈叔逹书曰贞观初王凝爲监察御史弹侯君集事连长孙太尉由是获罪时杜淹爲御史大夫密奏凝直言非辜于是无忌与淹有隙而王氏兄弟皆抑不用矣及叔达撰隋史淹时所撰文中子世家逹之陈公亦避太尉之权藏而未出后魏征适奏事见太尉曰君集之事果虚耶御史当反其坐果实耶太尉何疑焉于是意稍解其后君集果诛然则通之不幸非有大故也而史实遗之无足怪矣至樵作通志顾亦之循其旧不爲立传果何爲哉然则何贵于君子述作之功而爲千古斯文之幸乎録之唐书儒学传贞观六年诏定孔子爲先圣颜子爲先师尽召天下惇师老德以爲学官数临幸观释莱命祭酒愽士讲论经义赐以粟帛生能通一经得署吏广学舍千二百区诸生员至三千二百四方秀乂挟策负素坌集京师文治猬焉勃兴纠侈袂曳方履誾誾秩秩虽三代之盛所未闻也録曰自古民生于三事之如一太宗可谓无负君师之责矣然岂知君子之道费而隐者也外而高昌百济新罗吐蕃遣子入学内而闺门之内萧墻之间不能无惭德焉此天地之大人犹有憾焉者而挟策负素固不若鸢飞鱼跃之妙矣唐之所以不如三代也十七年定太子见三师仪迎于殿门外先拜三师答拜每门让于三师三师坐太子乃坐其与三师书礼皆前后称名惶恐録曰太宗之尊三师可谓至矣以王珪爲魏王师则先拜以玄龄爲太子师则又先拜至是着爲定式俾其子孙世守之奈何不旋踵而忽亡其故何欤彼三师之设肇自周公内有元圣之德外抗伯禽之法则师道立矣彼李勣者帝以朝四暮三畜之彼亦以朝三暮四应之则凡拜揖进退之间坐立疾徐之际祇如登场之戏术耳何足贵哉盖不但旋踵之间可以廷辱师傅而五王之祸亦且不远矣此録之意也高士廉都督益州爲文会命儒生讲论经史勉励后进学校粲然复兴有朱桃椎者隐居不仕沉浮人间窦轨镇益闻而召见遗以衣眼逼爲郷正桃椎口竟无言弃衣于地逃入山中夏则躶形冬则树皮自覆赠遗一无所受毎爲苦履置于路侧见之者曰居士履也爲鬻米置本处桃椎至夕而取之终不与见议者以爲焦光之流士廉下车以礼致之及至降阶与语毎令官僚存问以近代以来多轻隐逸士至是独加褒礼蜀中以爲美谈録曰蜀有蛮夷之风不但文翁一人君平一事可以相属而欲廉顽立懦茍非加意于至贱不能扬其波非挹损子至贵不能显其化此褒礼下士不得不爲美谈也会昌中白乐天居洛与胡吉刘郑卢张等六人皆多年寿于东都履道坊合尚齿之会又有二老李元爽及僧如满亦与斯会皆图名赓唱并写其形貌以爲胜事至宋杜祁公衍与太原王涣河东毕世长沛国朱贯始平冯平咸以耆年挂冠优游暇日爲睢阳五老会赋诗酬和恰然相得形于绘事以纪其盛元豊中潞公文彦博虽穷贵极富而平居接物谦下尊德乐善如恐不及邵雍程颢程颐皆以道自重宾接之如布衣交时富韩公以司徒致仕乃集洛中公卿大夫年德高者爲耆英会尚齿不尚官就资圣院建大厦曰耆英堂绘像其中宣徽使王拱宸留守北京贻书潞公愿预其会独温公年未七十潞公素重其人请入会凡十三人洛阳多名园古刹有水竹林亭之胜诸老须眉皓白衣冠甚伟每宴集都人随观之潞公又爲同甲会司马郞中旦程大中珦席司徒汝言皆丙午人也亦绘像资圣院温公又爲眞率会皆洛阳太平盛事也士庶又生祠潞公于资圣院取神宗送公判河南诗𨽻于榜曰竚胆堂塑像其中冠剑伟然都人事之甚肃録曰洛阳天下之中凫鹥旣醉之风不知几及见矣数老者国家之元气太平之楷范也伯夷太公不得专美于前矣録之宋名臣録杨时闻程颢兄弟讲孔孟絶学于河洛调官不赴以师礼见颢于颕昌相得甚欢其归也颢目送之曰吾道南矣及颢卒又师事程颐于洛盖年四十矣一日颐偶暝坐时与游酢侍立不去颐旣觉则门外雪深一尺矣録曰孟子曰以德服人者中心悦而诚服也如七十子之服孔子也此程门之立雪千古以爲美谈也欤列传陈师道年十六以文谒曾南峯一见奇之许以文着愿留受业熙宁中王氏经学盛行师道心非其说遂絶意进取性复高介有节安贫乐道初游京师未尝及贵人之门傅尧俞欲识之以问秦观观曰是人非持刺字俛颜色伺候公卿之门者殆难致也尧俞曰非所望也吾将见之惧其不吾见子能爲我佋介乎又深知其贫怀金欲餽比至听其论议益敬畏不敢出章惇将荐于朝亦属观延至师道答曰辰谕以章公降屈年德以礼见招不佞何以得此岂侯尝欺之耶公卿不下士尚矣乃特见于今而亲于其身幸孰大焉予虽不足以齿士犹常从侯之后然以先生之制士不传贽爲臣则不见于王公俾爲士者世守焉师道于公前有贵贱之嫌后无平生之旧公虽可见礼可去乎且公之见招盖以能守区区之礼也若昧冐法义闻命走门则失其所以见招又何取焉虽然幸公之他日成功谢事幅巾东归师道当御欵叚乘下泽候公于东门外尚未晩也终不徃録曰万章问曰不见诸侯何义孟子曰在国曰市井之臣在野曰草莽之臣皆谓庶人庶人不传贽爲臣不敢见于诸侯礼也又曰徃役义也徃见不义也又曰且君之欲见之也何爲也哉爲其多闻也爲其贤也则天子不召师而况诸侯乎此礼不明久矣以曾南峰而史称其爲人行义不如政事政事不如文章况其他者乎此所以一见许以文着未敢以节称也而师道乃能深致礼焉赋诗如一瓣香之敬不尽年之悲笃信守义罕见其俦呜唿若人者可谓青出于蓝者矣明王直撰李时勉赠行序云正统十二年祭酒李先生乞骸致仕六舘诸生伥然若无所依先是诸生服先生之教而蒙其德五六年敬爱如父母至是无可奈何乃言于上取其平日行事爲十题良工绘图诸在廷各识以言及行太学师生送者凡二千余人诸教坊乐工槌大皷杂以金石丝竹之音宣然前导远近观者塞路一时道傍行旅至不得徃来商贾亦爲之罢巿莫不啧啧称美以爲荣至有爲之泣下者以爲自国朝七八十年以来未见其比俾后世传之足以见今日尚贤之美是所以爲邦家之光也録曰宋臣有言隆之以虚礼不若推之以至诚子观祭酒李先生之去衣冠礼乐填街塞市何其盛也至明年己巳之变兵甲壮士弥山满谷又何其惫也诚使正人者珍重信任留之阙廷将姧人可杜邪谋可塞奈何首木方除乞骸遂笃至诸生无可奈何呜唿观此一词刖伏阙呌阍所由以起而讫于权姧不得不爲虚礼之文以光先生也故当时赠者以爲尚贤之美而识者实怀忧国之叹焉此又不可不知明臣録尚书吴文定公宽生有异质未冠入郡庠流辈方务举业独博览群籍爲古文词下笔辄有老成风格然屡试不第将絶意仕进不复应举值天台陈选董学南畿知非凡舃命有司以礼敦遗至京闱遂中第三会试第一入试大廷状元及弟先是由贡入太学东海张汝弼见之曰天下有如此贡士也哉江阴卞华伯亦有低头拜东野之句徐武功性高迈少许可折节与交曰馆阁噐也及入翰林凡有作即传播中外位益高望益重学者称爲匏庵先生録曰夫礼也者起也起者作兴之谓也时文定久需于次一旦得有道者资以敦遣于寻常者盖万万也故勃然而头角峥耸焉而际会异然则礼之于士其可少哉其可少哉布衣陈眞晟漳州龙溪人本出海滨骨格高耸神气肃清望之非尘埃中人年十七八即能自拔流俗专心致志以儒爲业业成期荐有司至福州闽有司防察过严无待士礼乃辞归自是不复以科举爲事务爲圣贤践履之学至江西张元镇扣其学大加称许曰祯敢僣谓所也爲程朱以来惟先生得其眞吴许二子亦未是遂归镇海莆人虽多儒家自布衣而学术始淳与郷人李文举诸前辈讲行文公家礼而风俗始正至今犹传之云録曰李文毅之赠送弟子所以崇其师也吴文定之敦遣师所以隆其弟子也若夫陈剩夫之从好非师非弟所以自待也三者皆朋友之礼之不可缺者也故终焉弘道録卷之三十六弘道录正统道藏三家本五十六卷续道藏弘道録卷之三十七相六智君臣之智家语孔子称尧曰其智如神録曰系辞曰神而明之夫万事也万物也出于天也夫茍出于天也视之而弗见聼之而弗闻理无形也未可以爲神也贝衆理宰万事系于人也夫苟系于人也疑之而可言拟之而可动心有觉也此所以爲神也非所以疑拟于杳冥之鬼神也中庸子曰舜其大智也欤舜好问而好察迩言隐恶而扬善执其两端用其中于民其斯以爲舜乎録曰尧之智曰如神言其用之所及不可测度也舜之智曰用中言其心之所存无过不及也若乃曲徇己见必人以难从则不可谓之用倾骇听闻示人以难及则不可谓之迩拒諌饰非以察爲明则不可谓之好优柔不断谗佞不分则不可谓之执忠諌者谓之诽谤深计者谓之妖言又安在隐恶而扬善乎斯皆智之贼也过与不及之故也故圣人不由焉孟子曰智者无不知也当务之爲急尧舜之智而不徧物急先务也不能三年而缌小功之察放饭流而问无齿决此之谓不知务録曰夫所恶不知务者若唐德宗猜忌刻剥以刚明自任而忘受欺于庐杞赵賛之谓也然则何如而后能察之哉夫虞庭之法具在也其所以教之者直而温宽而栗刚而无虐简而无傲其所以察之者𡩖而栗柔而立愿而恭乱而敬扰而毅直而温简而亷刚而塞强而义而尤致愼于巧言令色则虽有祀賛百辈何所容哉此四凶不能危舜而一祀足以乱唐孟子之言吃紧而不可忽也又曰所恶于智者爲其凿也如智者若禹之行水也则无恶于智矣禹之行水也行其所无事也如智者亦行其所无事则智亦大矣録曰禹之智鲧之所谓不智也夫父子之道天性也一以率性而利一以穿凿而害未至于圣者可不勉哉今天下之凿者非独于鲧也或苛察自在或壅阏自贤或躁急自用或刻薄自恣或侥倖自多奚啻其一端乎孟子发爲行所无事之说于世道极有益未可以行水小事言也成汤放杰于南巢惟有慙德曰予恐来世以台爲口实仲虺乃作诰曰呜唿惟天生民有欲无主乃乱惟天生聪明时乂有夏昏德民坠涂炭天乃钖王勇智表正万邦録曰汤何以谓之勇智乎夫禅受以文革命以武然非内秉刚明之德何以知一日之间天命已絶果能上应天心下顺民心乎而犹曰已日乃孚者汤恐后世以台爲口实也然其实人心喜悦未占有孚而犹曰革言三就者仲虺作诰以解汤之惑也不然虽以咨嗟涕滂如莽之金縢自陈千鬲如操之下令而不知人之视己如见其肺肝然果何益哉果何益哉万章问曰百里奚自鬻于秦养牲者五羊之皮食牛以要秦穆公信乎孟子曰否不然好事者爲之也百里奚虞人也晋人以垂棘之璧与屈产之乘假道于虞以伐虢宫之奇谏百里奚不谏知虞公之不可谏而去之秦年已七十矣曾不知食牛于秦缪公之爲污也可谓智乎不可谏而不谏可谓不智乎知虞公之将亡而先去之不可谓不智也时举于秦知缪公之可与有行也而相之可谓不智乎相秦而显其君于天下可传于后世不贤而能之乎自鬻以成其君郷党自好者不爲而谓贤者爲之乎録曰夫所谓之智者乃达于事理而周流无滞之谓也然仁可勉强智不可勉强此三代以下论人物者不能纯乎天理而百里奚管仲晏子之徒亦在所録也故观于四智二贤之论则知当时所以爲之惓惓焉者亦必有其道矣观者详之国语桓公使鲍叔爲宰辞曰君加惠于臣使不冻馁君之赐也若必治国家则非臣之所能也其唯管夷吾乎臣之所不若夷吾者五宽惠柔民弗若也治国家不失其柄弗若也忠信可结于百姓弗若也制礼义可法于四方弗若也执抱皷立于军门使百姓加勇焉弗若也桓公曰夫管仲射寡人中金是以滨于死鲍叔曰夫爲其君勤也君若宥而反之夫犹是也桓公使人请诸鲁比至三衅三浴之桓公亲逆之于郊而授之以政録曰序卦曰物不可以终否故受之以同人传曰天地不交爲否上下相同则爲同人世之方否必与人同力乃能济也桓当否极之后蹶然兴起思以智力服天下茍非得先几之士同心之言何由听信之乎牙之推贤让能无暱比之私桓之諌行言聼有刚明之德齐国之亨夫是之由也桓公与管仲坐而问曰昔吾先君筑室以爲高位田狩毕弋不聼国政卑圣侮士而唯女是崇戎士冻馁戒车待优游笑在前贤才在后是以国家不曰引不月长爲此若何对曰吾昔先王昭王穆王世法文武远绩以成名合羣叟比校民之有道者设象以爲民纪式权以相应比缀以度缚本肇末劝之以赏罚纠之以刑罚班序颠毛以爲民纪统公曰爲之若何对曰昔者圣王之治天下也叅其国而伍其鄙定民之居成民之事而愼用其六柄焉録曰序卦与人同者物必归焉故受之以大有爲卦火在天上其明及远万物之衆无不照见此桓公管仲坐而论道之时也公曰成民之事若何对曰四民者勿使杂处昔圣王之处士也使就间燕则父与父言义子与子言孝其事君者言敬其幼者言悌少而习焉其心安焉不见异物而迁焉是故其父兄之教不肃而成其子弟之学不劳而能今夫工使处就官府审其四时辨其攻苦权节其用论比恊材日暮从事施于四方以饬其子弟相语以事相示以巧相陈以功今夫商使处就市井察其四时而监其鄕之资以知其巿之贾负任儋荷服牛轺马以周四方以其所有易其所无市贱鬻贵旦暮从事于此以𩛙其子弟相语以利相示以赖相陈以知今夫农使处就田野察其四时权节其用及寒系莫除田以待时耕及耕深耕而疾病之以待时雨时雨既至挟其枪刈耨镈以旦暮从事于田野是三者少而习焉其心安焉不见异物而迁焉是故其父兄之教不肃而成其子弟之学不劳而能其秀民之能爲士者必足赖也桓公曰善録曰此不易之定论岂惟一国爲然一人一家莫不然也上失其道民失其义士甘于游衍农夺于末技朝不信道工不信度君子犯义小人犯刑国之不亡幸矣此仲所以深虑也公曰定民之居若何对曰制国以爲二十一郷工商之郷六士郷十五公帅五郷焉国子帅五郷焉高子帅五郷焉参国起案以爲三官臣立三宰公立三族巿立三郷泽立三虞山立三衡録曰此鲁作三军所由起也智者在于善观而已矣公曰吾欲从事于诸侯可乎对曰未可国未安脩旧法择其善者而业用之遂滋民与无财而敬百姓则国安矣公曰诺国安矣其可乎对曰未可君若正卒伍脩甲兵则大国亦将正卒伍脩甲兵君有攻伐之器小国诸侯有守御之备难以速得志矣君若欲速得志于诸侯则事可以隐作内政而寄军令焉公曰善于是制国五家爲轨轨爲之长十轨有里里有司四里爲连连爲之长十连爲郷郷有良人以爲军令五家爲轨故五人爲伍轨长帅之十轨爲里故五十人爲小戎里有司帅之四里爲连故二百人爲卒连长帅之十连爲郷故二千爲旅郷爲人帅之五郷爲帅故万人爲一军五郷之人帅之春以猥振旅秋以狝治兵是故卒伍整于里军旅整于郊内教旣成勿使迁徙伍之人祭祀同福死丧同恤祸灾共之人与人相畴世同居少同游故夜战声相闻足以不乖昼战目相视足以相识其懽忻足以相死是故守则同固战则同强君有此士也三万人以方行于天下以诛无道以屏周室天下大国之君莫之能御也録曰此内政而寓军令徒以仲之设心外则一以欺人内则急以彊己惓惓焉惟以得志爲事夫是而君子不由也若乃先王联属其民寓兵于农之法大率类此呜唿齐一国也仲一人也以三万人横行天下诛无道屏王室莫之能御何况堂堂之天下乎夫是而不可不措之思也公曰吾欲从事于诸侯可乎曰未可邻国未吾亲也君欲从事于诸侯则亲邻国审吾疆场而反其侵地无受其资而重爲之币頫于诸侯则曰邻亲我矣四邻大亲正封彊地南至于陶阴西至于济西北至于河东至于纪酅有革车八百乘择天下之淫乱者而先征之即位数年遂征莱莒徐夷吴越一战帅服三十一国録曰孟子曰以力服人者非心服也力不赡也是故就其开悦君心织㣲毕照则可见其眀智而有余究其反覆倾险立心措志则又见其光大之不足君子可不务帝王之大智以正己而格物乎左传齐景公田于沛既还晏子侍于遄台梁丘据驰而造焉公曰唯据与我和夫晏子对曰据亦同也焉得爲和公曰和与同异乎对曰异和如羹焉齐之以味济其不及以洩其过君子食之以平其心君臣亦然君所谓可而有否焉臣替其否以成其可君所谓否而有可焉臣献其可以去其否是以政平而不干民无争心故曰亦有和羹既戒既平奏假无言时靡有争今据不然君所谓可据亦曰可君所谓否据亦曰否若以水济水谁能食之同之不可也如是録曰孔子曰君子和而不同小人同而不和和与同正相反而公私义利之所由分也盖同之言利害不分是非莫辨惟上之言而莫予违是故言之可聼聼之可入和之言祗求无背于理不求无背于言谁能无叛于道不能无叛于迹必不肯阿谀曲从䧟君不义是故言之未必聼聼之未必入要之进无面从退无后言者和也以利害爲从违得失爲进退者同也易曰差之毫釐谬以千里爲人上者可不察哉景公欲更晏子之宅曰子之宅近巿湫隘嚣尘不可以居请更诸爽垲者辞曰君之先臣容焉臣不足以嗣之于臣侈矣且小人近巿朝夕得所求小人之利也敢烦里旅公笑曰二近巿识贵贱乎对曰既利之敢不识乎公曰何贵何贱于是景公繁于刑有鬻踊者故对曰踊贵履贱景公于是省于刑及晏子在晋公臾其宅反则成矣既拜乃毁之而爲里室皆如其旧则使宅人反之且曰非宅是卜惟邻是卜二三子先卜邻矣违卜不祥君子不犯非礼吾敢违乎卒复其旧宅公弗许因陈桓子以请乃许之録曰智哉晏子仲乎郄庆氏殿鄙六十弗受一也与季札言纳邑与政二也辞宅卒复其旧三也彼不知自保者今虽眩美轮奂以奸私宠焉知他日不变革改毁以尽公论乎故曰非恶富也恐失富也以齐之多难崔庆乱于前乐饱踵于后晏独端委植立而不可变者让爲之懿也故利不可强思义爲愈藴利生孽君子其戒之哉鲁饥臧文仲言于桓公曰国病矣君盍以名器请籴于齐公曰谁使对曰国有饥馑卿出告籴古之制也辰也备卿请如齐公使徃从者曰君不命而请之其爲选事乎文仲曰贤者急病而让夷居官当事不避难我不如齐非心病也在上不恤下居官而惰非事君也遂以鬯圭与玉磬如齐齐人𡚖其玉而与之籴録曰葵丘之会曰毋遏籴遏籴者五霸之所戒也于是有文仲之请齐人之与焉何以今之世反不然乎彼胡越尚犹一家以秦人而视楚人之肥瘠且不敢若是恝而况溥天之下莫非王土率土之滨莫非王臣胡爲乎闭之籴乎夫常平社仓其制远矣三年耕九年积亦云邈矣而预备仓今之要务募民既曰无策和籴亦朱尽善劝借者不得已而一行𧷢罚纸札未能尽知无已俾其有无自相兼济何得以当官威令参预乎其间耶且如一府一郡所产几何出自本土非由外来犹之可也四通八达之道豊年尚且资之才一壅阏四路风闻市井又从而関之小民又从而讹之来者阻絶居者腾涌安得而不坐索高价耶惟其无阻人各趋利不分远迩不伺号招自然远来民心至愚而神索价高下不约而同又况我之可得而止者皆出于其涂之人而未出于涂者尚多也民之所仰而籴者多未出于涂之家而已出于𡍼者尚少也曾是而不反思之乎此移民移果所以有限而自谓尽心者亦未甞得也臧武仲多智时号爲圣人邾庶其以漆闾来奔季武子以公姑姊妻之皆有赐于其从者于是鲁多盗武子谓纥曰子盍诘盗武子曰不可诘也纥又不能季孙曰我有四封而诘其盗何故不可子爲司㓂将盗是务去若之何不能武仲曰子招外盗而大礼焉何以止吾盗子爲正卿而来外盗使纥去之将何以能庶其窃邑以来子以姬氏妻之而与之邑其从者皆有赐也是赏盗焉赏而去之其或难焉纥也闻之在上位者洒濯其心一以待人轨度其信而后可以治人夫上之所爲民之𡚖也上所不爲而民或爲之是以加刑罚焉而莫敢不惩若上之所爲而民亦爲之乃其所也又可禁乎録曰夫子尝告季孙曰茍子之不欲虽赏之不窃其言与纥正相合孰谓武子之智而可少哉夫有宣公之命莒仆而后有季孙之赏庶其有桓公之纳郜鼎而后有阳虎之窃寳玉诲盗之验如影随响人可不务洗濯其心乎以纥之智足以服季孙外盗之言孰不敬信而内宠之私孰可殉之虽然以甲从已则赞犯门斩关则诬纥以正论而宿以憾施言之祸人一至此夫奉穆公纳晋公子及河舅犯以璧授公子曰师负羁绁从君巡于天下臣罪多矣请由此辞公子曰所不与舅氏同心者有如此水投其璧于河遂入于曲沃是爲文公文公元年王室有乱襄王出居于郑秦穆公师于河上将以纳王勇犯言于文公曰永诸侯莫如勤王诸侯信之且大义也公以爲然故辞秦师而下次于阳樊右师围温左师逆王入襄王于周取王弟叔带于温杀之録曰蛊序卦曰以喜随人者必有事故受之以蛊夫喜悦以随于人者必有事也无事则何喜何随然则授璧请亡岂得已哉介子推之事可以鉴矣彖又曰蛊元亨而天下治也治蛊之初茍能使尊卑上下止齐安定何事不可治何功不可成然则求诸侯莫如勤王岂无征哉文侯仇之事可以法矣故又曰利涉大川徃有事也其诸亡人子犯之谓乎楚子及诸侯围宋公孙固如晋告急先轸曰报施救患取威定霸于是乎在狐偃曰楚始得曹而新昏于卫若伐曹魏楚必救之则齐宋免矣于是乎蒐于被庐作三军谋元帅晋侯始入而教其民二年欲用之子犯曰民未知义未安其居于是乎出定襄王入务利民民怀生矣将用之子犯曰民未知信未宣其用于是乎伐原以示之信民易资者不求豊焉明徴其词公曰可矣乎民未知礼未生其共于是乎大嵬以示之礼作执秩以正其官民聼不惑而后用之出谷戍释宋围一战而霸文之教也録曰孔子曰上好礼则民莫敢不敬上好义则民莫敢不服上好信则民莫敢不用情晋虽伯国天意兴之而犹借以先焉其是之谓夫文公问元帅于赵衰对曰邵谷可行年五十矣守学弥笃夫先王之法志德义之府也德义生民之本也能惇笃者不忘百姓公从之使赵衰爲卿辞曰栾枝贞愼先轸有谋胥臣多闻皆可以爲辅臣弗若也又使辞曰夫三德者偃之出也以德纪民其章大矣不可废也使狐偃爲卿辞曰毛之智贤于臣其齿又长也不在位不敢闻命乃使狐毛将上军狐偃佐之毛卒使衰代之辞曰城濮之战先且居之佐军也善军伐有赏善君有赏能其官有赏且居有三赏不可废也公曰赵衰三让其所让皆社稷之卫也废让是废德也録曰愚观成子志而有文岂不信哉夫以人事君曰忠三让三获曰文有天下者可不务哉徒以其霸而废其文乃攘取高位以饕异宠今之视之习不若腐鼠其视衰也爲何如哉成子卒宣子将中军始爲国政制事典正法罪辟刑狱董逋迯由质要治旧洿本秩礼续常职出滞淹既成以授太傅阳处父太师贾佗使行诸晋国以爲常法録曰蛊之六五曰干父之蛊用誉晋侯本以阴柔之质诡而不正而能任刚阳之臣观其立政制治岂非大有爲之才乎故曰成季之勲宣孟之忠君臣父子之间令闻长世所谓承以德者也郑子皮授子产政辞曰国小而倡族大宠多不可爲也子皮曰虎帅以聼谁敢犯乎子善相之国无小小能事大国乃寛子产爲政使都鄙有章上下有服田有封洫庐井有伍大人之忠俭者从而与之泰侈者因而弊之从政一年舆人诵之曰取我衣冠而褚之取我田畴而伍之孰杀子产吾其与之及三年又诵之曰我有子弟子产诲之我有田畴子产殒之子产而死谁其嗣之録曰愚观子产之治郑国乃知井田学校当时皆可复也夫郑与鲁与滕等也其自称国小而偪族大宠多初非臆说也一旦取我田畴而伍之使都鄙有章上下有服田有封洫庐井有伍而非卤莽也又取我衣冠而褚之使大人之忠俭者从而与之泰侈者因而弊之而非姑息也斯二者先王井田教化之遗风也其始欲杀之者习宠枯势之爲也其终欲嗣之者心悦诚服之公也然则田畴之殖者谁耶子弟之诲者谁耶盖已寖寖乎回心向道之俗矣此有子孟子未爲空言而子产能见之行事人岂可以弱小而自画耶观者详之子皮欲使尹何爲邑子产曰少子皮曰使夫徃而学焉子产曰不可人之爱人求利之也今吾子爱人则以政犹未能操刀而使之割也其伤实多子于郑国栋也栋折榱崩侨将厌焉敢不尽言乎子有美锦不使人学制焉大官大邑身之所庇也而使学者制焉侨闻学而后入政未闻以政学也子皮曰善吾闻君子务知大者远者小人务知小者近者我小人也衣服附在吾身我知而愼之大官大邑所以庇身也我远而慢之㣲子之言吾不知也今而后请聼子而行录曰尹何之不可使即子羔之不可仕可见当时议论之合也而操刃制锦之说至今十古脍炙人口人可不务学乎録之子产之从政也择能而使之冯简子能断大事子大叔美秀而文公孙挥能知四国之爲而辨于其大夫之族姓班位贵贱能否而又善爲辞令禆谌能谋谋于野则获谋于邑则否郑国将有诸侯之事子产乃问四国之爲于子羽且多爲辞令与禆谌乘以适野使谋可否而告冯简子使断之事成乃授子大叔使行之以应对宾客是以鲜有败事録曰愚观郑之词命其脍炙人口者若晋征朝论币献捷晋让坏垣辞楚公子以至争承让陴立驷对苑献子对士景伯其词具在也至今读之者使人耳目爽快心悲开明而况亲聆謦咳者乎信乎言之无文行之不远词可不待润色耶禆灶言于子产曰宋卫陈郑将同日火若我用瓘斚玉瓒郑必不火子产弗与夏五月火始昏见丙子风梓愼曰是谓融风火之始也七曰其火作乎戊寅风甚壬午大甚宋卫陈郑皆火禆灶曰不用吾言郑又将火郑人请用之子产不可子太叔曰寳以保民若有火国几亡可以救亡子何爱焉子产曰天道远人道迩非所及也何以知之灶焉知天道是亦多言矣岂或不信遂不与亦不复火録曰校人之讥曰孰谓子产智然则其郄禆灶独非智与智故以祝吏爲末自强爲本茍国无政令安能消变于未然乎有国有家者可不致愼耶是知吉凶祸福固有可移之理古人所以必先人事而后言数与命也弘道録卷之三十七弘道录正统道藏三家本五十六卷续道藏弘道録卷之三十八相七智君臣之智通鑑魏文侯谓李克曰先生尝有言曰家贫思贤妻国乱思良相今所置非成则璜二子何如对曰居视其所亲富视其所与达视其所举穷视其所不爲贫视其所不取五者以定之矣文侯曰先生就舍吾之相定矣録曰五者果足以定相乎夫干称父坤称母大君者宗子也大臣者家相也故天地之广兆民之衆亲之爲同胞视之爲吾与皆相之职也若但居视其所亲所不亲者尚多也富视其所与所不与者尚多也以论三晋之相则可论天下之相则不可天下之相必如秦晋断断兮无他技其心休休焉其如有容焉如此方可以保子孙黎民视彼五有之气象万万不侔矣后之欲论相者盍举以爲法韩昭侯有弊袴命藏之侍者曰君亦不仁者矣不赐左右而藏之昭侯曰吾闻明言爱一嚬一笑今袴岂嚬笑哉吾必待有功者録曰昭侯于是乎失言矣夫彤弓弨弓受言藏之先王所以待有功也袴虽鲜不以加诸人况于其弊者哉若夫一嚬一笑所关至重怒而故嚬喜而故笑人主之喜怒将国关马而岂弊袴之比乎徒知举措之不费不察身心之逺图偶存爱利之私情而竞左右之臆说未足以语智也史记沛公入咸阳诸将皆争取金帛财物萧何独先入收丞相府图籍藏之以此得具知天下阨塞户口多寡强弱之处反汉王入荣阳命萧何守関中计関中户口转漕调兵以给军未尝乏絶録曰此萧何之功所以第一汉之天下根扺于是乎定矣彼责其不收博士掌故之书无案之词也初项羽与诸将约曰先入関中者王之至是与范增疑沛公而业已请解乃阴谋曰巴蜀道险秦之迁人皆居之然巴蜀亦関中地也故立沛公爲汉王沛公怒欲攻羽萧何谏曰誳于一人之下而信于万乘之上者汤武是也臣愿大王王汉中养其民以致贤人收用巴蜀还定三秦天下可图也汉王曰善乃遂就国以何爲丞相録曰此箫何所以必用韩信不在于追亡之日而在于王汉之始破秦灭项立汉定楚胸中已有成筭何其无忝于相国哉汉王问韩信曰丞相数言将军将军何以教寡人计策信辞谢因曰今东卿故天下岂非项羽乎曰然曰大王自料勇悍仁强孰与项三曰不如也信曰项王之爲人也喑哑叱咤千人自废然不能有任贤将此特匹夫之勇耳项王见人恭敬慈爱言语呕呕人有疾病涕泣分食饮至使人有功当封爵者印刓敝忍不能予此所谓妇人之仁也项王虽霸天下而臣诸侯不居関中而都彭城放逐义帝所过无不残灭名虽爲霸实失天下心故其彊易弱今大王诚能反其道任天下武勇何所不诛以天下城邑封功臣何所不服以义兵从思归东之士何所不散且三秦王爲将将秦子弟数岁矣斯其衆降诸侯至新安项王诈坑秦降卒三十余万唯蜀邯欣翳得脱秦父兄怨此三人痛入骨髓今楚彊以威王此三人秦民莫爱也大王入关秋毫无所害除秦苛法秦民无不欲得大王王秦者今大王举而东三秦可传檄而定也于是汉王大喜自以爲得信晩遂聼信计録曰愚观韩信之所养乃知赴赴武夫公侯服心信不诬也夫玉汝于成在天不可得而知也以信之穷困受辱体肤之饿拂乱之爲亦已多矣焉能不动其心哉是故惟不甘匹夫之勇而后知三秦可破惟不屑妇人之仁而后知项羽可敌惟不没养民致贤之言而后知丞相可事惟不弃设坛拜将之礼而后知汉王可臣如是而不聼信计则吾不知也张良爲韩报仇乃徂击始皇始皇大怒大索天下十日不能得良乃更名姓亡匿下邳尝从容步圯上有一老父至良所直堕其履圯下顾谓良曰孺子下取履良彊忍下取之父又曰履我良因长跪父以足受履笑曰孺子可教与之期后五曰平明会此良往父已先在怒曰与老人期后何也去再后五日早平鸡鸣良往父又先在复怒曰何后也去再后五日复早来良夜未半往有顷父来喜授以编书曰读此爲王者师后十年见我济比谷城山下黄石即我矣遂去无他言旦日观其书乃太公兵法也良因异常习读诵之録曰张良之于豫让其始岂相逺哉世殄暴兴画剽巷夺专诸曹沬之戈聂政荆轲之七借闻于时以相如之贤犹欲五歩之内血溅秦王其风声气息所由来逺矣天厌人夷圯上者出以爲汉敺除然后子房能知沉计忍辱善藏其用卒以智称是故由前而观子房如未煅之钢未操之毋岂能免于徒割由后而观子房如处女之躯脱免之矩不可胃于羁靮矣良素多病相从沛公入関尝导引不食谷及天下已定封爲留侯乃辞去汉曰家世相韩及韩灭不爱万金之资爲韩报仇今以三寸舌爲帝者师封万户侯此布衣之极于良足矣愿弃人间事欲从赤松子游耳録曰自圣贤之世逺而后君子进退出处之间废情而任术也呜唿可以慨诸可以慨诸夫伊之训曰臣罔以宠利居成功周公之爻曰亢龙有悔此圣贤之学也退而嚣嚣自得与赤舄几几此圣贤之道也自三顾至于反政自居摄至于告老何莫非斯道也三代往矣权谋功利之学所志者何事往往知进而不知退知存而不知亡故创见子房之事以爲希旷超絶眞若脱履迈世者而不知其用智任术亦已多矣何者盖黄石之说曰安莫安于忍辱吉莫吉于知足呜唿斯言也虽不全合圣人之旨要亦不可以无道拒之视彼韩彭周勃大有间乎设使不遇其人吾见愽浪之谋迂于谢病之策其去殂临将不逺矣帝置酒洛阳南宫谓羣臣曰彻侯诸将毋敢隐朕所以有天下者何项氏之所以失天下者何王陵对曰陛下慢而侮人项羽仁而爱人然陛下使人攻城略地因以与之与天下同其利项羽妬贤嫉能有功者害之贤者疑之此其所以失天下也上曰公知其一未知其二夫运筹帷幄之中决胜千里之外吾不如子房坟国家抚百姓给饷餽不絶粮道吾不如萧何连百万之衆战必胜攻必取吾不如韩信三者皆人杰吾能用之此所以取天下也项羽有一范增而不能用此所以爲我禽也録曰程子曰天地之常以其心普万物而无心圣人之常以其情顺万物而无情然则非无心也以一人之心爲千万人之心何人不可有哉亦非无情也以一人之情爲千万人之情何物不可用哉汉高虽不几于圣人而一时之功用天爲之以清地爲之以宁苟非豁达大度从善如流肳合于廓然太公物来顺应安能事事而周之人人而察之乎若乃自贼以爲智而不合衆心自用以爲善而不通衆志此乃夭之所弃非但人之所禽也高后崩吕禄吕产欲爲乱而惮绛侯朱虚等犹豫未决绛侯使郦寄绐说吕禄以兵属太尉太尉入军门令曰爲吕氏右祖爲刘氏左祖军中皆左袒太尉遂将北军分部悉捕诸吕男女无少长皆斩之録曰人皆谓太尉之问非是或爲之危或爲之幸但据纸上之陈言尉必先爲之所而后问也曰以郦寄之绐说即此而知其然也夫陈渉一匹夫耳其将起也犹预使人丛祠中唿曰陈涉王然后人皆从之矧平勃之智也所恃者六军而已况又未敢讼言诛之则人安知顺逆之所向哉一左祖之问而逆顺判然其可见矣然后人皆知吕氏之当诛刘氏之当正前后左右纷纷乎其觧体矣岂非交驩相结之深计欤文帝即位益明习国家事朝而问右丞相勃曰天下一岁决狱几何勃谢不知又问一岁钱谷出入几何勃又谢不知汗出沾背上问左丞相平平曰有主者陛下即问决狱责廷尉问钱谷责治粟内史上曰君所王者何事也平谢曰宰相上佐天子理阴阳顺四时下遂万物之宜外鎭抚四夷诸侯内亲附百姓使卿大夫各得任其职焉帝称善于是绛侯自知其智能不如平乃谢病请𡚖相印上许之平专爲丞相録曰平之言眞宰相职也帝已知之矣独不能责其实乎责其实独不思得其人乎惜乎帝之眀智无以及此也尝求其故矣高宗恭默思道所务者学也学故知之非艰行之惟艰谓求有益于得也文帝玄默化民所慕者老也老故知雄守雌知白守黑谓求无益于得也是故武夫捍将材官蹶张之徒而临以质美之主其施爲气象反拜下风而仰余光何以责其坐而论道乎然则咸有一德与夫思兼三王非故爲是表异也不如是不足以佐天子正中国而抚四夷也陈平尝从征伐凡六出奇计请捐金行反间一也以恶章具进楚使二也夜出女子二千人觧衆阳围三也摄足请封齐王信四也请伪游云梦縳信五也解白登之围六也録曰临危制胜料敌设奇者一时之事也所谓一将之智则有余也代天弘仁爕理阴阳者不世之事也所谓万乘之才则不足也此帝之论相徒有其名而无实者也上辇过郞署问冯唐曰父家安在对曰臣大父赵人上曰昔有爲我言赵将李齐之贤战于鉅鹿下今吾每飰意未尝不在鉅鹿也唐曰尚不知亷颇李牧之爲将也上拊髀曰嗟夫吾独不得廉颇李牧爲将吾岂忧匈奴哉唐曰陛下虽得颇牧弗能用也上怒让唐唐曰上古王者之遣将也跪而推毂曰阃以内寡人制之阃以外将军制之军功爵赏皆决于外牧故能逐北单于破东胡㓕儋林西抑强秦南支韩魏今魏尚爲云中守其军市租尽以飨士匈奴逺避不敢近塞虏曾一入尚率车骑击之所杀甚衆上功幕府一言不相应文史以法绳之陛下赏太轻罚太重尚坐首虏差六级下之吏削其爵由此言之虽得颇牧弗能用也上说令唐持节赦魏尚复以爲云中守而拜唐爲车骑都尉録曰帝之思颇牧而以爲将也独不思周召而以爲相乎颇牧之爲将逐单于破东胡灭儋林匈奴不敢近塞而已周召之爲相也越裳氏重译而献曰夭无烈风淫雨海不扬波已三年矣意者中国有圣人乎盍往朝之然则将相之功果孰愈乎夫股肱惟臣良臣惟圣三代之所以宾服四夷用此道也文帝不思聿求元圣与之戮力顾区区于赵代之所闻虽日拊髀果何益哉此所以虽闻陈平之言无异冯唐之论未足爲大智也武帝时汲黯多病庄助爲请告上曰汲黯何如人哉助曰使黯任职居官无以踰人至其辅少主守成深坚招之不来麾之不去虽自谓贲育不能夺之矣上曰然古有社稷之臣至如汲黯近之矣録曰此武帝异日托孤所以独得其人也夫知之眞而后任之笃甯愈之愚王陵之戆苟非眞知孰能有济乎不愚不戆见害则避见利则趋而又何待于招之使来麾之使去耶唐太宗惟不知萧瑀李勣之眞故寄命之际取其才智而略其节行然则弘式倪宽之流庄助已易而畜之矣其于社稷乎何有钩弋夫人之子弗陵年数岁形体壮大多智上奇爱之察群臣惟奉车都尉霍光忠厚可任大事乃使黄门尽周公辅成王朝诸侯图以赐光及上病笃霍光涕泣问曰如有不讳谁当嗣者上曰君未谕前尽意耶立少子君行周公之事乙丑诏立弗陵爲皇太子以光爲大司马大将军光出入禁闼二十余年小心谨愼未尝有过爲人沉静详审每出入下殿门进止有当处郞仆射窃识视之不失尺寸録曰帝之任光盖得于助之论黯可以见知人之明矣夫托六尺之孤者光之忠厚小心刀能辨之矣苟无废昌之变立宣之权光不爲全人乎设使汲黯而当其时遭其事吾知尚不能客人之过其能容己之过乎碏与磾之事其所优爲之者矣矧于淮南寝谋而妻子独不能窒其慾耶帝有以知光而光不能副帝此又黯之罪人也上官桀之子安之女即霍光外孙安因光欲内爲后光以其幼不聼安遂因帝姊盖长公主内入宫立爲皇后年甫六岁于是桀安深怨光知燕王旦以帝兄不得立怨望乃令人诈爲王上书欲共执退光书奏光闻之不入上问大将军安在桀对以王告其罪不敢入有诏召大将军光入免冠顿首上曰将军冠朕知是书诈也将军调校尉未十日王何以知之是时帝年十四尚书左右皆惊而上书者果亡后桀党与有譛光者上輙怒曰大将军忠臣先帝所属以辅朕身有毁者坐之自是桀等不敢言録曰人皆谓慧者不寿岂寿者不慧乎其所得于天有厚而清者有清而薄者自明诚谓之性自诚明谓之教诚则明矣明则诚矣此得其厚而清者故悠久无疆也琉璃之爲宝非不莹然白也氷玉之爲噐非不皎然明也然得其清而薄者故触之即碎也是其明虽同而诚则异此汉昭之所以止于是乎自武帝置左冯翊右扶风京兆尹以来吏民独推赵广汉天性聦明精于吏职尤善爲钩距以得事情钩距者设欲知马贾则先问狗已问羊又问牛然后及马参伍其贾以类相凖则知马之贵贱不失实矣唯广汉至精能行之他人效者莫能及也郡中盗贼闾里轻侠其根株窟穴所在及吏受取请求铁两之姦皆知之长安少年数人会穷里空舍谋共刼人坐语未讫广汉使吏捕治具服富人苏回爲郞二人劫之有顷广汉将吏到家自立庭下使长安丞龚奢叩堂户晓贼曰京兆尹赵君谢两卿无得杀质此宿卫臣也二人惊愕又尝召湖都亭长西至界上界上亭长戏曰至府爲我多谢问赵君亭长既至广汉与语问事毕谓曰界上亭长寄声谢我何以不爲致问亭长叩头服实有之广汉因曰还爲吾谢界上亭长勉思职事有以自效京兆不忘卿厚恩其发奸擿伏如神皆此类也録曰愚闻诸先正仁可过智不可过告讦之俗钩距之情智之过也智之过不得谓之好问用中隐恶而扬善矣况加以专厉彊壮蠭气见事风生乎此正自取杀身之道非其智如神之谓也东汉书窦融闻光武威德心欲东向以河西隔逺未能自通隗嚣使辩士张玄说融曰更始事已成寻复亡灭此一姓不再兴之效当各据土宇与陇蜀合纵高可爲六国下不失尉佗融召豪杰议其中识者皆曰今皇帝名姓见于图书汉有再受命之符融遂决策东向而遗长史刘绚奉书诣雒阳帝赐融书曰今益州有公孙子阳天水有隗将军方蜀汉相攻权在将军举足左右便有轻重以此言之欲相厚岂有量哉欲遂立桓文辅㣲国当勉卒功业欲三分鼎足连衡合从亦宜以时定天下未并吾与尔絶域非相吞之国今之议者必有任嚣教尉佗制七郡之计王者有分土无分民自适己事而已因授融爲凉州牧玺昼至河西河西皆惊以爲天子明见万里之外録曰融之归向去幽就明也帝之明见料事多中也有融之明而后有帝之见屯之初九曰盘桓利居贞窦融以之彖曰天造草昩宜建侯而不宁光武以之此所以终汉之世令名无穷彼隗嚣者所谓乘马班如泣血涟如不旋踵而亡灭也然则不但帝之明见万里而圣人已明告万世矣光武以天下垦田多不实自占又户口年纪互有增减乃诏下州郡检覈于是刺史太守多爲语巧苟以度田爲名聚民田中并度庐屋里落民遮道啼唿或优饶豪右侵刻羸弱时诸郡各遗使奏事帝见陈留吏𦢌上有书视之云颍川弘农可问河南南阳不可问帝诘吏由不肯服抵言于长寿街上得之帝怒时皇子东海公阳年十二在幄后言曰吏受郡敕当欲以垦田相方耳帝曰即如此何故言河南南阳不可问对曰河南帝城多近臣南阳帝郷多近亲田宅踰制不可爲凖帝令虎贲将诘问吏吏乃首服如东海公对上由是益奇爱阳録曰眀非人主圣德耶然有斤斤之明有察察之明斤斤者明之盛也是故大明当空万方普照而隙光之小覆盆之末曾未尝屑屑也察察者明之苛也是故燃犀照渚情状必露而渊鱼之细潜伏之㣲或不能舍之也虽然犀有物也明无物也以照渚则或明以映曰则无光矣此汉明之所以辨于吏𦢌之情而昩于楚狱之滥也夫初光武在蓟属王郞起移檄搆之乃令王霸募人于市将以击郞遂趣驾出时天寒冽南驰至下曲阳传闻王郞兵在后从者皆恐及至滹沱河候吏还白河水流澌无船不可济官属大惧光武使霸往视霸恐惊衆欲且前阻水还即跪曰氷坚可渡官属皆喜光武笑曰候吏果妄语也遂前北至河河氷亦合乃令霸謢度未毕数骑而氷解因谓曰安吾衆得济者卿之力也霸谢曰此明公至德神灵之祐虽武王白鱼之应无以加此后谓官属曰霸权以济变殆天瑞也録曰此当与白蛇同应不当以白鱼爲比则神灵之祐庶几称矣又曰所谓权以济变者非诡道也事已届于危迫其几间不容髪正豪杰用智之时设使踵候吏之言将不前阻水乎前乎李陵虏不敢逼后乎赵云一身俱胆皆以此也若谓预知氷合以决天瑞则霸非所及也弘道録卷之三十八弘道录正统道藏三家本五十六卷续道藏弘道録卷之三十九相八智君臣之智三国志琅琊诸葛亮寓居襄阳隆中躬耕畎畆好爲梁父吟每自比管仲乐毅时人莫之许也司马徽清雅有知人之鑑同郡庞德公素有重名德公常谓孔明爲卧龙德操爲氷鑑故刘备在荆州访士于司马徽徽曰儒生俗士岂识时务识时务者在乎俊杰此间自有伏龙凤雏备问爲谁曰诸葛孔明也録曰愚观诸葛孔明乃知东京所养不可以易而得也人徒见党人戮辱以爲仁贤之祸而不知顾厨俊及乃长清德之风至孔眀能知静以脩身俭以养德非淡泊无以明志非宁静无以致逺斯非龙德而隐者乎又曰学须静也才须学也非学无以广才非静无以成学非终日干干者乎又曰慆慢则不能研精险躁则不能理往年与时驰意与岁去又非夕惕若厉者乎当时谓之卧龙良有以也然则三顾之勤乃作新久锢之气而时务之识其好遗标榜之称也欤备诣亮因屛人曰汉室倾頽姧臣窃命主土蒙尘孤不度德量力欲信大义于天下而智术浅短遂用猖獗至于今日然志犹未已君谓计将安出亮答曰自董卓以来豪杰并起跨州连郡者不可胜数曹操比于袁绍则若㣲而衆寡然操遂能克绍以弱爲强者非惟天时抑亦人谋也今操已拥百万之衆挟天子以令诸侯此诚不可与争锋孙权据有江东已经三世国险而民附贤能爲之用此可与爲援而不可图也荆州北据汉沔利尽南海东连吴会西通巴属此用武之国而其主不能守此殆天所以资将军将军岂有意乎益州险塞沃野千里天府之土高祖因之以成帝业刘璋闇弱张鲁在北民殷国富而不知存恤智能之士思得明君将军既帝室之冑信义着剠四海縂揽英雄思贤如渴若跨有荆益保其巖阻西和诸戎南抚夷越外结好孙权内脩政理天下有变则命一上将将荆州之军以向宛洛将军身率益州之衆以出秦川孰不簟食壶浆以迎将军者乎诚如是霸业可成汉室可兴矣先主曰善録曰愚观孔明之告玄德与收用巴蜀还定三秦天下可图同一见也而不能恢复帝业何耶盖高祖之时三杰并用其禽魏取代仆赵脇燕东击齐南㓕楚皆信之功也观其言曰多多益善则与刺颜良诛文丑者大有间矣今发踪指示固斯人也击兔伐狐亦斯人也世岂能并济哉加以操之用兵彷彿孙吴而区区之蜀终老云丧谁能爲之巨臂甫孔明能走仲达或亦晚矣此高祖所以叹公知其一未知其二也孙权谓吕蒙曰卿今当涂掌事不可以不学蒙辞以军中多务权曰孤岂欲卿治经爲博士耶但当涉猎见往事耳卿言多务孰若孤孤尝读书自以爲大有所益蒙乃始就学及鲁肃过浔阳与蒙论议大惊曰卿今者才略非复吴下阿蒙蒙曰士别三日即更刮目相待大兄何见事之晚乎録曰古之学何爲乎美质易得至道难闻学之所以爲诚也爲信也今之学何爲乎事欲求可功欲求成学之所以爲欺也爲诈也是故孙权未劝之前良心未凿天理尚存何能见其刮目吕蒙既学之后役智任数呈功计能非复吴下阿蒙矣然则非子明之受益乃云长之当损乎孙权与陆逊论周瑜鲁肃及蒙曰公瑾雄烈胆略兼人遂破孟德开拓荆州邈焉寡俦子敬因公瑾致达于孤孤与宴语便及大略帝王之业此一快也后孟德因获刘琮之势张言率数十万衆水步俱下孤请诸将咨问所宜无适先对至张子布言宜遣使迎之子敬劝孤急唿公瑾付任以衆逆而击之此一快也后虽劝我借玄德地是其一短不足以损智量浅狭是以不能知之也夫平吴之役其造谋定议发迹指示者预也诸将徒能得走兽耳故尝身不跨马射不穿札非其骄贵之靡乃由博学多通耽思经籍所造益深故有善不伐有劳不施耳而安不忘危之一言足以超于衆见岂徒濬与浑之不如华与诡亦莫能及矣安能终损立功立言之本欤呜唿可以法矣唐书太宗谓萧瑀曰朕少好弓矢得良弓千数自谓无以加近以示弓工乃曰皆非良材朕问其故工曰木心不直则脉理皆邪弓虽劲而发失不直朕始悟曏者辨之未精也朕以弓矢定四方识之犹未能尽况天下之务其能偏知乎乃命京官五品以上更宿中书内省数延见问以民间疾苦及政事得失録曰古者工执艺事以諌其此之谓与弓工轮扁至今犹且称之以其言之曲尽而且逹于事理不可以不察也是故木心不正则脉理皆邪君心不正则治道皆茍弓工之所见殆王魏之不若欤太宗徒得其言而不得其所以言但能延问疾苦得失之所由而不能加愼于寡妻兄弟之所独非好问用中之比也上问魏徴曰人主何爲而明何爲而暗对曰兼聼则明偏信则暗尧清问下民故有苗之其二长故孤常以比方邓禹也子明少时孤谓不辞剧易果敢有胆而已及身长大学问开益筹略奇至可以次于公瑾图取関羽胜于子敬録曰愚观破虏之言何其不情哉公瑾之成功一苇蜀君臣有以激之也不以爲思而反以爲诮如是尚可释琮而不击乎来而不取反爲人借以借者爲短则借之者何如也甚矣权之爲汉贼也至其巧于用诡以袭関羽不啻掩人之盗以爲胜于子敬克其类于穿窬之事犹可爲之何恠乎称说天命媚于瞒贼乎晋书杜预以天下虽安忘战必危勤于讲武脩立泮宫江汉怀德化被万里攻破山夷错置屯营分据要害之地以固维持之势又修召信臣遗迹激用滍淯诸水以浸原田万余顷分疆刊石使有定分公私同利衆庶赖之号曰杜父旧水道唯沔汉达江陵千数百里北无通路又巴丘湖沅湘之会表里山川实爲险固荆蛮之所恃也预乃开杨口起夏水达巴陵千余里内泻长江之余外通零桂之漕南土歌之曰后世无叛由杜翁孰识智名与勇功録曰夫智名勇功人谁不慕而欲识之哉书曰有其善丧厥善矜其名丧厥功人惟恶得以上闻舜明四日达四聪故共鲧驩兜不能蔽也二臣偏信赵高以成望夷之祸梁武偏信朱异以取台城之辱炀帝偏信虞世基以致彭城阁之变是故人君兼聼广纳则贵臣不得壅蔽而下情得以上通也上曰善録曰离之爲卦也明两作故爲文明之象明夷之卦也明入地中故爲幽暗之象此兼聼偏信之所由分也以是爲训犹有信杨国忠以成天寳之难信卢𣏌以启建中之乱信李训郑注以致甘露之变者上问房玄龄萧瑀曰隋文帝何如主也对曰文帝勤于爲治每临朝或至日昃五品以上引坐论事卫士传餐而食虽性非仁厚亦励精之主也上曰公得其一未知其二文帝不明而喜察不明则照有不通喜察则多疑于物事皆自决不任羣臣天下之广一日万几虽后劳神苦形岂能一一中理羣臣既知上意唯物取决受成虽有愆违莫敢谏争此所以二世而亡也朕则不然择天下贤才寘之百官使思天下之事关由宰相审熟便安然后奏闻有功则赏有罪则刑谁敢不竭心力以脩职业何忧天下之不治乎因敕百司自今诏敕行下有未便者皆应执奏毋得阿从不尽己意録曰帝之言其君人之规鉴欤夫不明而喜察后世之通弊也是非不可以一人掩而惟凭己之可否则是非乱矣善恶不可以一人决而惟恣己之好恶则善恶惑矣功罪不可以一人断而惟私己之与夺则功罪淆矣是故以不明自诿而责成于人犹可言也以苛细自任而动疑于物不可言也天下至大而心思之所量者小兆民无穷而耳目之所及有限也故己有不便而令百司执奏则己无偏重之患矣人有未知而能选贤任能则人无废事之忧矣此贞观之治庶几可称后之人君其诸念之哉房玄龄明达吏事济以文学夙夜尽心惟恐一物失所用法宽平闻人有善若己有之不以求备取人不以己长格物与如晦引拔士类常如不及至于台阁规模皆二人所定上每与玄龄谋事必曰非如晦不能决及如晦至卒用玄龄之策盖玄龄善谋如晦能断二人深相得同心狥国故世称贤相者推房杜焉録曰愚观唐之房杜与汉之良平不同足未见其蹑耳未见其附而史称善谋何也曰此善藏其用者也夫以唐之太宗视汉之高祖其豁逹大度有不同也是故以帝之神采英发举世皆拜下风使爲房杜者画一策则挟爲己长运一筹则伐爲己有如良平之自见岂能始终其业哉今上与玄龄谋事必曰非如晦不能断及如晦至卒用玄龄之策君臣朋友之间岂非善藏其用者哉上谓长孙无忌等曰人苦不自知其过卿可爲朕明言之对曰陛下武功文德臣等将顺之不暇又何过之可言上曰朕问公以己过公等乃曲相谀说朕欲面举公等得失以相戒而改之何如皆拜谢上曰长孙无忌善避嫌疑应物敏捷决断事理古人不过而緫兵攻战非其所长高士廉涉猎古今心稍明逺临难不改节当官无朋党所乏者骨鲠规谏耳唐俭言辞辨捷善和解人事朕三十年遂无言及于献替扬师道性行纯和自无愆违而情实怯懦缓急不可得力岑文本性质敦厚文章华赡而持论恒据经逺自当不负于物刘泪性最坚贞有利益然其意尚然诺私于朋友马周见事敏速性甚贞正论量人物直道而言朕比任使多能称意褚遂良学问稍长性亦坚正毎泻忠诚亲附于朕譬如飞鸟依人人自怜之録曰帝之始也欲闻已过而及群臣其终也遍举群臣而忘己过至他日之评魏武乃曰临危制胜料敌设奇一将之智有余万乘之才不足呜唿合而观之可以见帝之失得矣又何必曲相谀说哉德宗诏郭子仪还以李光弼代之士卒涕泣遮中使请留子仪子仪绐之曰我贱中使耳未行也因跃马而去光弼以骑五百驰赴东都夜入其卑兵马使张用济与诸将谋以精锐突入东京逐光弼请子仪命其士皆被甲上马以待康元寳难曰君以兵请令公朝廷必疑此令公讽君爲之是破其家也郭氏百口何负于君而爲此乎用济乃止録曰宋岳飞之班师与郭令公之跃马其意正同而老儒经生或责以将在军君令有所不受宜待中原克复而后聼命其欤用济之谋何以异哉宋史太祖皇帝未尝爲学晩好读书然性豁逹不事矫餙京城新宫成御正殿坐令洞开诸门皆端直轩豁无有壅蔽因谓左右曰此正如我心少有邪曲人皆见之矣又尝谓宰相薛居正等曰古之爲君鲜能正心自致无过之地朕尝夙夜畏惧防非窒慾庶几以德化人之义如唐太宗受人谏疏直诋其失曾不愧耻岂如不爲之而使臣下无间言哉録曰虞书之人心惟危非与慾也中庸之不覩不闻戒与愼也帝之胸次可与玩于千仞高明之上夫何间然之有哉以唐太宗能受书言尚爲憎耻矧于餙非文过者乎后世无能及矣太宗勤于爲学每临朝后观书自己自申然后释卷诏史馆脩太平御览一千卷日进三卷宋琪等以劳瘁爲谏帝曰开卷有益不爲劳也朕欲周岁读徧是书耳録曰帝王之学与经生异窃以爲绖生亦当体认性情传求理趣至于夸多斗靡徒劳而无益也若太祖之于二与不惟能读而又能行继世之后所当取法乃脩太平御览之书支离破碎无禆实用虽日进三卷果何益哉宜乎田钖之不取也田钖耿介寡合多智好礼尝奏旧有御览但分门事类无益圣心臣请别爲御览又集经史切要之言爲御屛风置扆座之侧庶治乱兴亡之鉴常在目矣其御览序曰圣人之道布在方册六经则言高指逺非讲求讨论不可测其渊深诸史则迹异事殊非参会异同岂易记其繁杂子书则异端之说胜文集则宗绖之词寡非猎精义以爲鉴戒举纲要以观会通爲日览之书资日新之德则虽白首未能穷也御屏风序曰古之帝王盘盂有铭几杖有戒盖起居必覩而夙夜不忘也臣毎览经史子集取其语要輙用进献日夕观省则圣德日新与汤武比隆矣録曰愚观汉宋二祖皆未尝爲学而能不失帝王之范团唐宋二宗皆攻苦博学而反不免后世之讥议何也岂非所务于博闻强记而不切近于格物致知故其所就亦止于文词字画而不关于诚意正心乎眞宗徒能叹美田钖以爲天夺之速不能尽力章疏以收直諌之功何况一屏风之置哉虽别爲御览亦从然矣赵普少习吏事寡学术太祖劝其读书遂手不释卷每归私第围户启箧取书诵之竟日及次日临政处决如流既卒家人发箧取书视之则论语二十篇也常谓帝曰臣有论语一部以半部佐太祖定天下以半部佐陛下致太平李沆尝读论语或问之沆曰沆爲宰相如论论中节用而爱人使民以时尚未能行圣人之言终身诵之可也録曰赵忠献之读论语可谓侈然自负矣然不知虎兕出柙玉毁椟中是谁之过所以舍曰欲之而必爲之辞也李文靖之读论语可谓歉然自损矣然实能居之无倦行之以忠所以夫人不言言必有中也呜唿若人也其所先见谓之智其所不欺谓之仁兼以终身诵之谓之勇观于圣言岂非不忧不惑不惧者欤及沆爲相王旦乃𠫵政事以西北用兵或至旰食叹曰安能坐致太平优游无事耶沆曰少有忧勤足爲警戒他日四方宁谥朝廷未必无事旦不以爲然沆又日取四方水旱盗贼奏之旦以爲细事不足烦上聼沆曰人主少年当使知四方艰难不然血气方刚不留意声色犬马则土木甲兵祷祠之事作矣吾老不及见此叅政他曰之忧也沆没后眞宗以契丹旣和西夏纳款遂封岱祠汾大营宫观蒐讲坠典靡有暇日旦亲见王钦若丁谓等所爲欲谏则业已同之欲去则上遇之厚乃以沆先识之逺叹曰李文靖眞圣人也当时遂谓之圣相録曰自商书聿求元圣之后孰有称圣相者哉沆之先智洞若筮龟终宋之世一人而已沆应接宾客常寡言外议以爲无口匏弟维乘间爲言沆曰吾非不知也然今朝廷大小之臣皆得言事上封论奏了无壅蔽及下有司皆得见之若邦国大事如李宗谔赵安仁皆时之英秀与之谈论犹不能启发吾意自余通籍之子坐起拜揖尚周章失措即席必自论功勗以希宠奖此有何策而与之接语哉苟屈意妄言即世所谓笼簟笼罩之事仆未能也録曰愚观沆之所言莫不曲尽后生之情状其称笼簟乃外示虚文中无实意果于世俗之态极爲亲切乃知圣相之智无不知也然则人岂可侥倖于市童之怜而甘心于识者之鄙耶陈恕久领三司眞宗初即位常命条具中外钱谷之数以闻恕久不进屡诏趣之对曰陛下富于春秋若使知府库充实恐生侈心故不敢以告帝嘉之録曰恕以心计任职本无足列然帝之侈心彼窥之已熟使恕而在天书之详必不肯爲且不足以望之矣録之曹彬克江南归萧然行李惟图籍衣衾而已阁门进榜子云奉劝差往江南勾当公事回还时人嘉其不伐初彬之伐唐也帝谓曰俟克李煜当以卿爲使相潘美预贺彬曰不然是行也仗天威遵庙谟吾何功哉况使相极品乎美曰何谓也彬曰太原未平耳及还献俘帝曰本授卿使相然刘继恩未下姑少待之美视彬㣲笑帝诰之美以实对帝亦大笑乃赐彬钱五十万彬退曰人生何必使相好官不过多得钱耳至是乃拜枢密使録曰彬之智识而可少哉以马援而有梁松之谤以王濬而有周浚之书君子居功之际不可以不愼也虽然彼拔剑撃柱攘臂奋拳尚不能止区区使相曽无足介诗不云乎不忮不求何用不臧彬之与美可谓交相得矣张咏知益州时民讹言有白头老翁午后食人一郡嚣然公访于市肆乃𡚖明人言之遂咏其人即日帖然谕人曰妖讹之兴沴气乘之妖则有形讹则有声止讹之术在乎识断不在献胜又方兵火之余人怀反侧一日合军大阅衆始出忽嵩唿者三公亦下马东望唿万岁复揽辔行衆不敢讙或以告韩琦琦曰当是时某亦莫能措也其智略大率类此常谓李畋曰大小之事皆须用智智犹水也不流则腐若凡百不用智则临大事之际宁有智来又曰临事有三难能见一也见而能行二也当行必果决三也録曰自孟子言穿凿之后忠定之言吃紧已乎夫智不可凿亦不可穷不顺则凿不流则穷循理爲顺不竭爲流是故止讹之术断之聚也揽辔之唿敏之舆也不断不敏智之贼也失此三者一人不可治一歩不可行矧天下大事乎故曰忠定之言可谓吃紧矣契丹㓂澶州帝大骇以问㓂凖凖对曰陛下欲了此不过五日耳愿帝幸澶州同列闻之惧有欲退者准止之令候驾起帝亦难之将还内凖恳留曰陛下入则臣不得见大事去矣毕士安力劝帝如凖所请帝乃议亲征召群臣问方略王钦若临江人请幸金陵陈尧叟阆州人请幸成都帝复问凖凖心知二人之谋若扬爲不知者乃曰谁爲陛下画此策罪可诛也今陛下神武将臣恊和若大驾亲征敌当自遁不然出奇以挠其谋坚守以老其师劳佚之势我得胜筭矣奈何弃庙社欲幸楚蜀逺地所在人心崩溃敌胜势深入天下可复保耶帝乃决计澶州録曰我明己巳之变徐有贞倡议南迁赖子肃愍之言而止二事孰爲难易耶以愚观之澶渊之寇宋之衮职无阙庙社奠安正统之变乘舆越在草莽朝野震动从违之间危亡反掌然当其时王钦若徐有贞固自在也以二公之智何不亟去之而使皆得以媒孽其后何耶夫智临之君黑白易分甘临之主邪正难辨一旦狃于安富则骄侈生忘其祸乱则衅孽萌此景德正统之时誳于二公之正议其事获伸于前而谴祸亦随于后也圣人系之曰至于八月有凶君子其可忽哉其可避哉帝至澶州南城望见契丹军势甚盛衆请驻跸㓂准固请曰陛下不过河则人心益危敌气未摄非所以取威决胜也衆议皆惧凖力争之不决出遇殿前都指挥高琼曰大尉受国恩今日有以报乎对曰琼武人愿效死凖乃复入琼随立廷下准厉声曰陛下不以臣言爲然盍试问琼等琼即仰奏曰㓂凖言是麾卫士进辇帝遂渡河御北城门楼逺近望见御盖诸军皆踊跃唿万岁声闻数十里契丹气夺帝悉以军事付准准承制专决号令明肃士卒畏悦凖不欲赂之以货财欲邀其称臣及献幽蓟之地因画策以进曰如此则可保百年无事不然数十年后戎亦生心矣凖盖欲击之使只轮不返也时帝方厌兵乃曰吾不忍生灵重困姑聼其和可也録曰宋之澶州即今之大明也宋之都汴与今之都燕南北相距未爲辽逺至契丹之侵定州攻保州又攻顺安军又攻北平砦与今之入寇亦略相当宋既有魏能石普败其前又有田敏王超拒其后故每与宋师战小却即引去倘徉无闘志而澶渊之役又有寇凖独当其前欲邀而击之使只轮不返而眞宗一则曰许和二则曰厌兵至议岁币帝曰必不得已虽百万亦可班之史册岂皆溢说哉况汉唐和亲惟守一策宋之誓书兼用二议盍不悉闻于朝俾君相择之乎今年复河套明年易緫治终岁不得宁居而惟幸其不来聼其自去又有一等之说以爲志在虏掠无防大事呜唿此正吾之五饵何不一试而使生民肝脑𡍼地耶愚故因澶渊之事而进当路之人以爲智者先务叶急于此弘道録卷之三十九弘道录正统道藏三家本五十六卷续道藏弘道録卷之四十路一智君臣之智晏殊七岁能文景德初张知白安抚江南以神童荐之眞宗召入与进士并试殊神色不摄援笔成文帝嘉赏之每访以政事率用方纸小书已答并藁封上帝重其愼密有智擢知应天府延范仲淹以教生徒生平善能知人故当世知名之士如仲淹道辅皆出其门而富弼杨察亦其婿也及爲相益务进贤后仲淹与韩琦富弼皆得并用至于台阁亦多一时之选帝奋然有意欲因羣材以兴治道至康定庆历之间朝廷号称得人皆殊之力也録曰孟子曰智者无不知也当务之爲急宰相之职可不务知人乎始以神童荐终以知人显非不能三年而缌小功之察者矣其卒爲名臣不亦宜乎范仲淹知延州先是各邉分兵诏緫管领万人軨辖领五千人都监领三千人㓂至御之则官卑者先出至是仲淹曰将不择人以官爲序取败之道也因大阅州兵得万八千人分六将领之将三千人日夜训练量贼衆寡使更出御贼敌人闻之相戒曰无以延州爲意今小范老子腹中自有数万甲兵不比大范老子可欺也録曰愚观范仲淹其起也一书生耳而腹中数万甲兵何自来哉呜唿此张咏所谓大小之事皆须用智者也而更出番入非其变通使然哉故人能用智则方寸化而不穷不能用智则一筹莫之能展是皆在我而已非有大小老少之别也观者不可不知狄青愼密寡言深沉有智略计事必审中机会而后发行师先正部伍明赏罚与士卒同饥寒劳苦敌淬犯之无一士敢后先者初起行伍爲三班差使寳元初赵元昊反时士卒畏怯青每临陈被发带铜面具出入敌中无不披靡以是数立奇功尹洙善之荐曰此良将材也仲淹授以左氏春秋曰将不知古今匹夫勇耳由是折节读书悉通秦汉以来兵法及侬智高叛帝以爲忧青时爲枢副上表请行遂进宣抚至广南初钤辖陈曙失律兵溃青曰令之不齐兵所以败乃斩曙于是诸将股慄莫敢仰视因按兵止营令军士休十日贼觇者以爲未即进明日整兵驰一昼夜絶崑崙关出归仁铺大败贼师按尸有金龙衣者衆谓智高已死欲以上闻青曰安知其非诈耶不敢诬朝廷以贪功也青虽贵重面涅犹存尝勑令除之自指其面曰陛下以功擢臣不问门地臣所以有今日由此涅尔愿留以劝军中不敢奉诏后在枢府人有持狄梁公告身诣献之以爲其逺祖谢曰一时遭际安敢自附梁公赠其人而遣之録曰人言智高今不高乎智者发几贵速转移贵捷变无常形施无常露至于不贪侥倖不忘戮辱不冒无妄又皆逹者之事有将如此不易得矣而尚不免卒之疑虑向使数者或犯一焉终于不免矣君子观人不可不于其所忽也神宗熙宁元年冬十一月有事于南郊时执政以河朔旱伤国用不足乞南郊勿赐金帛诏学士议司马光曰救灾节用当自贵近始可聼也王安石曰常衮辞堂馔时以爲衮自知不能当辞职不能辞禄国用所以不足者以未得善理财者故也光曰善理财者不过头会箕歛尔安石曰不然善理财者不加赋而用足光曰天下安有此理天之所生财货百物止有此数不在民则在官彼设法夺民其害乃甚于加赋此盖桑弘羊欺武帝之言司马迁书之以议武帝之不明耳争议不已帝曰朕意与光同姑以不允答之会安石草诏引常衮事责两府遂不复辞録曰昔者毕仲游受知于光贻书曰安石以兴作之说动先帝而患财之不足故凡政之可以得民财者无不用盖散青苗置市易者事也而欲兴作患不足者情也苟未能杜其情而徒欲禁其事是以百说而百不行智哉斯言乎且以宋之中叶太平全盛天下无事加以仁宗之恭俭英宗之继体初未尝有所损也而国用不足至郊思未敷以初立好胜之君岂不动心乎帝之不允乃所以深允之也是以古之圣君澹然无欲不求足然后能无不足不求盈然后能无不盈彼以豊盈爲虑求足爲心者虽百计争之我之说益逺彼之论益亲然则安石非能投于帝帝自投于安石也其与光之意同乎何有秉义郞岳飞犯法将刑宗泽一见奇之曰此将材也会金人攻汜水泽以五百骑授飞使立功赎罪飞遂大败金人而还升飞爲统制而谓之曰尔智勇材艺古良将不能过然好野战非万全计因授飞陈图飞曰陈而后战兵法之常运用之妙存乎一心泽是其言飞由此知名岳飞上书言勤王之师日集宜乘敌怠而击之黄潜善汪伯彦辈不能承圣意恢复奉车驾日益南恐不足系中原之望愿陛下乘敌穴未固亲帅六军北渡则将士作气中原可复坐越职言事夺官𡚖诣张所所以飞克中军统领问之曰尔能敌几何飞曰勇不足恃用兵在先定谋栾技曳柴以败荆莫敖采樵以致绞皆谋定也所矍然曰君殆非行伍中人补武经郞録曰愚观宗统制张招抚之识岳武穆也所以靖康中以蜡书冐围募河北兵民得书喜曰朝廷弃我犹有一张察院能拔而用之应募者凡十七万泽留守东京欲乘暑月自滑州渡河取怀卫濬相等州分路并进山砦忠义之民相应者不啻百万而黄潜善汪伯彦日置根本于度外然则飞之越职正二公之奉职也苟有如高光者纳萧何之说揽邓禹之谋将不得爲元功乎徒负智勇之量卒同暗投之比君子祇当咎诸公之幸与不幸不必责帝与诸臣之明与不明也赵鼎与张浚并爲尚书左右仆射兼知枢密院事都督诸路军马是时鼎浚相得甚驩及命下史馆校勘喻樗门之曰二人且宜同在枢府他日赵退则以张继之立事任人未甚相逺则气脉长若同处相位万有一不合或当去位则必更张是贤者自相背戾矣后果如樗言録曰愚观喻子村之料事可谓多中矣夫萧薨而曹显丙先而魏后房谋而杜断崇变而景法虽曰恊心同德而实继美踵芳是以道义流于无穷功业着于悠久此后世之所瞻仰也鼎与浚虽曰操心蹇蹇矢志在公观其以飞之一言遂致乖忤因桧之厚貌辍加深信则未必忘己之义无我之心而自相背戾岂能保乎卒以他人之小嫌而成尔汝之不恊子材之言不爲无徴矣録之韩世忠惩岳飞之事遂以所积军储钱百万贯米九十万石酒库十五𡚖于国上表乞骸自此杜门谢客口不言兵时跨驴携酒从一二奚童纵游湖山以自乐平时将佐罕能见其面初得疾勑尚医视疗世忠曰吾以布衣间关百战致位王公赖天之灵得保首领诸君尚哀其死耶尝戒家人曰吾名世忠汝曹毋讳忠字讳而不言是忘忠也特以抵排和议触桧尤多或劝止之曰今畏祸易同他日瞑目岂可受铁杖于太祖地下时大将多曲狥桧以图苟全世忠与桧同在政地一揖外未尝与谈所规画器仗精絶过人知人善奖部曲继秉节旄卧家十年澹然自如若未尝有权位者録曰湖山之乐在世忠则以爲智在君子独以爲非何耶夫自越王勾践之卧薪尝胆也而后吴始亡自先朝京勔之恣意陈南也而后宋始灭皆其所耳闻目击者也奈之何爲君者不以雪耻除凶爲心爲相者反以讐功忌能爲事遂使英雄之将翻爲脂韦之臣窃图苟全岂得已哉虽以抵排和议悉皆空言无施然则列圣在天之灵果知乎哉不知乎哉刘镐顺昌之战募曹成等二人遗作间事遇敌佯令坠马果被执兀术问锜何如人对曰太平邉帅喜声妓朝廷以两国讲好使守东京图逸乐耳兀术喜曰此易破也翌日至城下责诸将丧师皆曰南朝用兵非昔之比兀术不信锜遂进军衆请先击韩常军锜曰击韩虽退兀术精兵尚在不可当也法当先击兀术俟其一动则余无能爲矣时兀术披白袍弃甲马以牙兵三千督战皆重铠甲戴铁兠牟号铁浮图锜以枪标去其兠牟大斧断其臂又有拐子马号长胜军至是亦爲所破是役也锜兵不盈二万出战仅五千人特以智计先定不爲诸将所惑屡胜所骄而能以寡御衆以逸待劳故能成功洪皓自金密奏顺昌之捷金人震恐意欲捐燕以南弃之谓是时诸将恊心分路追讨则兀术可擒汴京可复而王师亟还自失机会良可惜也録曰兵法曰爲将者智信仁勇严缺一不可而智爲之首此刘锜所以有顺昌之捷而禄者犹爲之踊跃也此时和议已成譬则落场之文略有可观外此皆懽合之境矣复何机会之有汪立信自爲沿江招讨大使在江陵即上疏请益安陆府兵凡邉戍不宜抽减曰爲今之计有三宜尽出内郡之兵以实外御见兵可七十余万人老弱柔脆七分汰二爲选兵五十余万而沿江之守不过七千里若距百里而屯屯有守将十屯爲府府有𦁕督其尤要害处叅倍其兵无事则泛舟长准往来游徼有事则东西齐奋战守并用刀斗相闻餽饷不絶互相应援以爲联络之势选宗室亲王忠良有干用大臣立爲统制分东西二府以莅任率然之势此上策也久拘聘使无益于我徒使敌得以爲辞请礼而归之许输岁币以缓师期不二三年邉境稍休藩垣稍固生兵日增可战可守此中策也似道得书抵之于地曰瞎贼狂言敢尔乃中以危法废之及似道丧师还又召爲招讨使俾就建康募兵以授江上诸郡即日上道与似道遇于芜湖抚立信背曰不信公言以至于此既至建康守兵悉溃而四面皆元兵立信知事不成叹曰吾生爲宋臣死爲宋鬼或有以立信二策告于伯颜叹息曰宋有是人使果用之我安得至此録曰孟子曰无是非之必非人也时沿江之策已爲下计譬之焦头烂额不可斯须缓者此而爲狂无乃眞丧其心乎虽然似道非丧心者特以迷于鸩毒稔于贯盈至是已非人矣天将假郑虎臣之手以彰卖国之恶故不得不至此也皇明名臣録诚意伯刘基慷慨多智攻于天文时寓杭适游西湖有异云起西北光映水中同游者以爲庆云分韵赋诗公独纵飮曰此天子气也应在金陵十年后有王者起我当辅之太祖下金华定括苍公又指干象谓所亲曰此天命也岂人力能之耶果遣使来聘遂由间道诣金陵陈时务十八策会陈氏入㓂或谋以城降或以钟山有王气欲奔据之公独曰如臣之计莫若倾府库开至诚以固士心且天道后举者胜宜伏兵伺隙击之取威制敌以成王业在此时也上遂用公策乘东风发伏击之斩获无筭中书省设御座将奉小明王公怒骂曰彼牧竖奉之何爲不拜陈天命所在上感悟乃定征伐之计洪都守将胡均美使其子约降上初有难色公自后踢所坐胡床上意悟许之均美遂以城降及后屡欲用以爲相辞曰宰相国之重任譬如易柱必得大才然后可若束小木爲之将速顚覆如臣非不自知但疾恶太深又不耐繁剧爲之且孤大恩上由是益重公称爲老先生而不名又曰吾之子房也尝着书恐不及见以贻天下后世讵意身亲用之故公之事业具于书此元之所以亡也公之书见于事业此皇明之所以兴也一人之用舍有关于天下国家之重如此録曰杨文懿公有言子房之策不见词章玄龄之文仅辩符檄未见擅开国之勲业而兼传世之文章公可谓千古之人豪矣世或疑其仕元或独称其观象者是犹訾伊尹之五就知周公止于才艺而已愚独以公之辞宰相不居凿凿乎则哲之智世以爲无踰于公而公自视歉然其过人逺矣非挟智任术者比也永乐宣德间名臣称三杨文贞西杨文敏东杨文定南杨东杨天资明敏有果断之才每朝廷事使中官来阁下议必曰东杨先生在否或知不在即回然凡议事未尝不逊西杨或执以不可行者已而卒断于东杨灼然可行而无碍也每秋勑文武大臣审録重囚自英国而下俱逊避候二杨先生决之西杨讯之未尝决至不可了东杨一问即决衆皆叹服时主上英武羣臣奏对少能称旨惟爱东阳之才未尝一日离左右几密谟至计必𠫵与焉或大臣谋事未决文庙不乐至发怒东杨一至輙霁威事亦随决东杨尝语夏太常仲昭曰吾见人臣以抗直受祸者毎深惜之大凡事君自有体进谏亦有方譬若上读千文云天地玄红未可便言安知不以尝我又安知主意云何俟其至再或有所询则应之曰臣幼读千文云天地玄黄未知是否其智大率类此及李时勉又曰西杨先生未仕时与楚府教授吴由翁草逆交由翁爲余言先生博学有智端敏宽厚识达事体不矜己傲物及居禁近参掌机务公平广大宽和有则其心专在于国家未尝一毫私己至于临大政决大疑衆皆争论纷纭独无一言久之徐爲一言衆莫不慑服有舆论不一须上闻者既以闻卒从先生言其在上前遇事尽言不计利害每辨论人才贤否解翻人过失一出于公不以恩讐爲轻重取舍至于献可替否有旋干转坤之力然未尝与人言大臣宰相之专于此见之録曰愚观三杨之遭际无异前代以今目録之所书有房社推让之风水东之所记有平勃自牖之势文集之所序有韩范居身之本其所以出幽就明建功立业智哉若人也已録之平江伯陈瑄周旋有智略靖难师至江北瑄知天命有𡚖率舟师迎济封平江伯时北京军储不充命公岁董运百万石道海给之建百万仓于直沽尹儿湾城天津卫籍兵万人戍守漕洲所经海岛夷人畏惮悉避匿公下令俾出爲市而遣官监临平其直无敢譁人两便之既建北京罢海运公建议造浅艖二千艘初岁运二百万石后增至五百万石疏清江浦引水由管家湖入鸭陈口达淮以免外河风涛之险就管家湖筑堤亘十里以便引舟开仪眞瓜州二坝潮港之湮凿吕梁徐州二洪巨石以平水势筑沛县刁阳湖济宁南旺湖长堤开泰州白塔河通大江筑高邮湖堤隄内凿渠亘四十里以通舟南北造梁以便行自淮至临清相水势高下建闸四十有七以时启闭皆舟楫通行永逺之利又沿河置舍五百六十八所舍置导浅夫沿堤凿井树木以便行凡虑爲之周而事爲之果録曰愚观是时南北未通天乃笃生异人于大江之浒虽欲勿用山川其舍诸呜唿始以平江封终以济川显书曰若济大川用汝作舟楫斯言当不诬矣而庙祀至会血食不废其亦以此也夫周文襄公忱初登进士选庶吉士曾棨等二十八人公自陈愿进学其间太宗喜曰是眞有志者命增入后历官工部侍郞巡抚南畿凡二十二年沉敏多智爲人谦恭言苦不出口而谋虑深长善采衆论凡所猷爲必咨之细民父老及守令而后决之于已尤善记忆有奸民以断理数事尝公者曰汝于某事某处吾已决之何爲复言吏于税粮有所欺隐必曰某年拨其处若干某年存留若干以籍验之果然吏惊服以爲神初苏州税粮负欠七百九十余万常松亦然屡遣官催迫未能就绪公至询父老皆云苏松民俗大户不出加耗以致小户连累纳欠乃使大小户一例加耗奏行南京铸送铁斛于是出入均平旧例不许团局收粮公曰此负欠之由也遂令各县于水次推一人总之名曰緫收定与加耗各有定则除拨运外自羡存积在仓号曰余米至次年各照加减徴收依前拨运外犹有附余令各县造仓一所名曰济农将剩米运入以备赈济或农民缺食及运夫遭风被盗者聼给借纳秋成抵斗还官凡官府织造供应军需之类尽出于所积余米盖民赋岁一石五斗之外漠然不见化役之及而官府无复科索之扰诸县学校先贤祠各郡桥梁河道多所修葺濬治一切取诸余米人争爲立生祠没因以祀之其后户部言济农余米失于稽考奏遣曹属尽数𡚖之官于是徴需杂然逋负自若人益思公焉録曰王文恪公论都御史何鑑曰夫财生于地成于天而理之存乎人理之有法则以不足爲有余理之无法则以有余爲不足其张弛嬴缩一视其人若文襄者眞其人哉故每每举之以爲廵抚之法昔者江南诸郡数苦大小公私悬罄比岁豊稔相仍粒米狼戾亦尝究其故乎此人事非天时也及当何公巡抚之时江南大饥上捄荒十二策得兊军留州禄米军储诸费八十余万于是江南诸府在在充牣时议濬吴松白茅港方以费无所出乃请以充军诸费充焉用米至二十八万而不爲费此役成而东南无水患矣则岁之豊凶率𡚖之天时可乎所谓以不足爲有余者非是之谓与此文襄之智至今犹思之也知苏州府况钟初由小吏事尚书吕震震荐其才授礼部仪制司主事进郞中时仁庙初政令在京五品以上各举所知钟乃举左春坊张宗琏仁庙召问杨士奇曰人皆荐外郡下僚钟何乃举朕宫官士奇曰臣与王直方欲拟荐不意遽爲所先耳仁庙大喜曰钟知宗琏亦可谓贤矣盖已有向用意宣庙即位大臣奏苏州大郡繁剧难治擢爲知府至即黜属官贪暴五人庸懦十余人遂与周巡检讲究收粮之法由永乐间转输北京饷道辽逺粮以一徴三府二百七十万石加徴至八百一十万石除正供及僦舟船之费羡余皆爲粮长所匿乃议别立粮头以分其势除免旧徴三分之一以其二之一爲转输费余米皆入济农仓以爲来年经费之本由是年马草米数十万石夏税折布丝数十万斤绢数十万匹小麦数十万石皆以余米代纳而凡杂出供费亦以此买辨上不失征科之期下无毫发于民遇灾旱輙发赈之每活輙数十万人其惠利及于贫困者无穷至九载满去阖郡民扣阍乞留至八万余人遂遣再任后以疾卒民竞立祠祀之録曰前此苏松民俗大户不出加耗者其此类欤时上有仁庙之君又有文襄之臣钟之智惠若鸿毛之遇顺风耳不然以一小吏而干朝廷荐举之大宰相方且后之以一守而厪八万扣阍之人朝议方且从之难乎免于今之世矣録之弘道録卷之四十弘道录正统道藏三家本五十六卷续道藏弘道録卷之四十一路二智父子之智尧典帝曰畴咨若时登庸放齐曰㣧子朱启明帝曰吁嚚讼可乎録曰此大圣之独见度越于千古其所以传贤而不传子者决于此矣夫危㣲之间所凈毫末乃圣愚之所由分也开明之性近于道心然不能纯乎天理则其发之于言必不能已于辩讼也可见圣人折理欲于毫芒之间苟有毫釐之不至未有不以开明爲睿辩讼爲才者而况于苗之硕子之恶乎以是爲典后世犹有智足以拒諌言足以饰非以爲天下尽出于己之下者然则朱也其超乎万人之上矣史记帝乙三子长徴子启次中行季受辛受辛即纣也纣之母爲后贤时纣尚少帝乙及后欲立启爲太子太史据法争之曰有妻之子不可立妾之子于是乃立纣録曰帝乙之事商家之不幸抑天命之当终也夫太史之争天下之正法也是时纣母贤而子尚少帝乙宁知其亡国而预易之耶后世若扶苏杨勇之事实人谋之不臧也抑商以一㣲子不能立而弃之而周乃更泰伯伯邑考皆舍长而立其次岂非天命之有在耶周古公三子长太伯次虞仲次季历季历娶太任乃贤德妇人生昌有圣瑞古公曰我世当有兴者其在昌乎于是太伯虞仲知古公欲立季历以传昌乃亡如荆蛮文身断髪以示不可复用古公卒季历立是爲公季公季脩古公遗道笃于行义诸侯顺之公季卒子昌立是爲西伯録曰升之爲卦也巽而顺刚中而应是以大亨也周自古公以来以允升居于上而太伯仲雍以孚诚应于下于是王季得升其虚邑无所疑阻以至于西伯王业之兴岂偶然哉向使太王无信顺之明太伯乏巽应之智昌虽龙德刚中无所用矣可以见文王作易得于家传身体其曰王用飨于岐山盖实事也岂无征之空言哉孔丛子穆公问于子思曰立太子有常乎曰有之公曰昔文王舍适而立其次㣲子舍孙而立其弟是何法也曰殷人质而尊其尊故立弟周人文而亲其亲故立子亦各有其礼也文质不同其礼则异文王舍适立次权也公曰苟得行权岂唯圣人唯贤与爱立也曰圣人不以权教故立制垂法顺之爲贵若必欲犯何有于异公曰舍贤立圣舍愚立贤何好子思曰唯圣立圣其文王乎不及文王者则各贤其所爱不殊于适何以限之必不能审贤愚之分请父兄羣臣卜于祖庙亦权之可也録曰此大贤之言切中夫人之病万世不可易也夫尧子开明舜子让德苟非至圣孰能舍此而立彼乎而况后世之溺爱者乎茍无一定之限而人焉是狥其祸有不可胜言者矣至于卜虽古人不废无亦权之不得已耳非智之得也左传晋侯赏从亡者介之推不言禄禄亦弗及推曰献公之子九人唯君在矣惠怀无亲内外弃之天未絶晋必将有主主晋祀者非君而谁天实置之而二三子以爲已力不亦诬乎窃人之财犹谓之盗况敢贪天之功乎下义其罪上赏其姦上下相蒙难与处矣其母曰盍亦求之以死谁怼对曰尤而效之罪又甚焉且出怨言不食其食母曰亦使知之若何对曰言身之文也身将隐焉用文之是求显也母曰能如是乎与女偕隐遂隐而死晋侯求之不获以绵上爲之田曰以志吾过且旌善人録曰介推之弃绵上也不智于晋之启南阳欤夫温之难天未厌周子带上悖不蒸亡将无日秦伯以爲功矣文乃攘爲己有异于乞醯一闻耳乃若崎岖草昩一十九年之间初非一朝一夕之故介禄而弗及王章而可求哉虽然隐者其身也显者其名也君子哉介子欤不然披以仇须以窃岂眞可无言欤言则寺而竖矣宜乎介子之不言也晋叔向之母妬叔虎之母美而不使其子皆谏母曰深山太泽实生蛟龙彼美惧其生龙蛇以祸汝也使徃视寖生叔虎美而有勇力乐怀子嬖之故反于难及叔向欲娶于申公巫臣其母曰子灵之妻役三夫一君一子而亡一国两卿矣可无惩乎吾闻之甚美必有甚恶是郑穆少妃姚子之子子貉之妹也子貉早死无后而天钟美于是将必以是大有也叔向惧不敢娶平公彊使娶之生伯石伯石始生子容之母走谒诸姑曰长叔姒生万姑视之及堂闽其声而还曰是豺狼之声也狼子野心非是莫丧羊舌氏矣遂弗视録曰愚观羊舌氏之母其智有足多未可以其姑而少之也夫上有圣世所以成之者逺内有贤妃所以助之者深有用世克明德端此乎系也而况杀天败子曰国亡家之人乎礼世有刑人不娶盻可谓不能断矣其愽识多闻乃其糠粃焉耳是以君子必务诚意正心脩身齐家一毫不可苟一事不可鈌嗣是而及于㣧毓未有不善者矣国语祁奚辞于军尉公问焉曰孰可对曰臣之子午可人有言曰择臣莫若君择子莫若父午之少也婉以从令游有郷处有所好学而不戏其壮也强志而用命守业而不淫其冠也和安而好敬柔惠小物而鎭定大事有直质而无流心非义不变非上不举若临大事其可以贤于臣也臣请荐所能择而君比义焉公使祁午爲军尉没平公军无秕政録曰愚观祁奚之言与今寒士之教子何以异哉自少而壮而冠形容曲尽人之善爲嗣令一至此哉今人见一子弟若琬琰若瑚琏然夫谁不爱曰慕之而不知其优游涵养切磋琢磨乃心何如其惓惓也幸而如午至乐无纪又幸而如奚至公无嫌此父子之间恩如天地明如日月何但一军尉哉抑观晋之盛时若赵文子孤也而成物滋备范文子蒙也而敬让聿崇及其衰也长如伯鲁而一词无措疆如智瑶而五贤凌人于此可验匪特家运是关国祚实繇之矣矧今天下一统贤才大同而可不务预养乎通鑑赵简子之子长伯鲁次无恤将欲置后不知所立乃书训戒之辞于二简以授二子命之曰谨识之二年而问之伯鲁不能举一辞求其简已亡之矣问无恤诵其辞甚习求其简出诸袖中而奏之于是简子以无恤爲贤立以爲后録曰赵简子岂贤于智宣子乎宵之拾恤之置何其祸福之霄坏也彖曰需须也险在前也刚健而不陷其义不困穷矣夫以宵之狠在面瑶之狠在心岂不能须而得之欤三家分晋势不并立乃刚愎自用陷于不义亡何日乎是故鞅之简三年而后问所谓需于郊利用恒也恤之水三版而后决所谓需于血出自穴也古人之备难至矣祸福之自求审矣秦伐赵赵王求救于齐齐曰必以长安君爲质太后不可齐师不出大臣强谏太后怒曰复有言长安君爲质者必唾其面左师触龙于是愿见太后盛气而需之入徐趋而谢曰老臣病足不得见久矣窃自恐太后体之有所苦也后曰老妇恃辇而行复曰食得母衰乎曰恃粥耳后不和之色稍解乃曰老臣贱息舒祺最少不肖而窃怜爱之愿得补黑衣之缺以卫王宫后曰丈夫亦爱少子乎对曰甚于妇人后笑曰妇人共甚曰老臣窃以爲媪之爱燕后贤于长安君后曰君过矣不若长安君之甚左师曰父母爱其子则爲之计深逺常闻媪之送燕后也持其踵而位祭祀则祝之必勿使反岂非爲之计长久以爲子孙相继爲主也耶太后曰然左师曰今三世以前至于赵王之子孙爲侯者其继有在者乎曰无有曰此其近者祸及身逺者及其子孙岂人主之子侯则不善哉位尊而无功奉厚而无劳今媪尊长安君而封之以膏腴之地多与之重器而不及今令有功于国一旦有不讳长安君何以自託于赵哉太后曰诺恣君之所使之于是爲长安君约车百乘爲质于齐齐乃出师秦爲之退録曰左师之悟后与四皓之安刘伊川并载程传果然乎曰不然也夫左师之諌从容不迫出于爱之间始终不外其良心此所谓纳约自牖以通其一念之蔽者也吕后以泽而刼良故良以四皓而刼帝此所谓濡有衣袽以济其一时之急者也呜唿安有身居大位而使天下之人延颈愿爲太子死者哉故帝之从善若转圜天资之美也泛应多谬悞不学之过也列女传楚令尹孙叔敖之母也叔敖爲儿时出游见两头蛇杀而埋之归见其母而泣焉母问其故对曰吾闻见两头蛇者死今儿出游见之其母曰蛇今安在对曰吾恐他人复见杀而埋之矣母曰汝不死矣夫有阴德者有阳报德胜不祥仁除百祸天之处高而聼卑书不云乎皇天无亲惟德是辅尔嘿矣必兴于楚及长爲令尹君子谓叔敖之母知道德之次诗云母氏圣善此之谓也録曰甚矣叔敖之母之聼之𦖟也夫始见之词未必其可喜也一变之间气度自不俟矣其阴德之报未可必然而圣善之智古所未有益以信君子之立心不可残民害物一蛇恐再况于恣人行暴乎赵将马服君奢之妻括之母也秦攻赵孝成王使括爲将其母言于王曰括不可使王曰何以曰始妾事其父父时爲将身所奉饭者以十数所友者以百数大王及宗室所赐币帛尽以与军吏士大夫受命之日不问家事今括爲将东向而朝军吏无敢仰视之者所赐金帛𡚖尽藏之乃日视便利田宅可买者王以爲若其父乎父子不同执心各异愿勿遗王曰吾计已决矣母曰王终遣之即有不称妾得无随坐括旣行赵兵果败括死军覆以母先言故卒不加诛録曰括之不可使将也其父知之其母亦知之所不知者君耳是时六国以其游魂残喘自取覆亡故先失其是非之本心且不胜欲速无暇反而顾之耳此孟子所以深叹于天作孽犹可违自作孽不可活也汉书棠邑侯陈婴之母始婴爲东阳令史居县素有恩人称爲长者秦二世时东阳少年杀县令相聚数千人欲立长帅乃请婴婴谢不能强立之欲以爲王其母曰我爲子家妇闻其先故不甚贵今暴得大名不祥不如以兵属人事苟成犹得封侯败则易以亡可无爲人所指名也婴从其言以兵属项梁梁以爲上柱国项氏败婴后𡚖汉果以功封棠邑侯丞相安国侯王陵之母陵始爲县邑豪高祖微时凡事之及起沛陵亦聚党数千逮封汉王遂以兵属之时项羽与汉爲敌计得陵母輙置军中陵使至则东向坐其母欲以招陵既而陵母私送使者泣曰爲妾语陵善事汉王汉王长者无以老妾故怀二心言毕伏剑而死陵后与高祖定天下位至丞相封侯传爵五世録曰范增于是乎可愧矣夫项羽之不可辅妇人女子皆知之矣悲夫七十余年之老其生也馁于陈母而亡也恧于王媍乎使增能劝羽践入关之约存鸿沟之界则不絶项氏之祀明天亡之意回舞剑之戈则亦不失项伯之封二者胥失之岂其智弗若欤虽然二母之见顺而易范增之事逆而难君子丁艰难亢会之际其亦幸而爲二子用成贤母之名不幸而爲范增徒归天下之恶哉史记鼌错爲人陗直刻深文帝时以上便宜擢爲太子家令以其辨得幸太子号曰智囊数上书言削诸侯事及法令可更定者文帝不听然奇其材迁中大夫太子善错计策及既位以爲内史数请间言事輙听宠幸倾九卿法令多所更定丞相申屠嘉不便常以计欲诛错不遂以此愈益贵迁爲御史大夫悉求请诸侯之罪过收其支郡所更令三十章诸侯皆諠譁错父闻之从颍川来谓曰上初即位尔爲疏用事侵削诸侯疏人骨肉人口议多怨何也错曰固也不如此天子不尊宗庙不安父曰嗟乎刘氏安而鼌氏安矣遂飮药死曰吾不忍见祸及其身死十余日吴楚七国果反録曰愚观史记所称智囊有二然各有所蔽樗里子蔽于胡洐晁错蔽于袁盎岂其好智不好学欤虽然错之欲削诸侯庶几国尔忘身之义翻身受戮爲天下笑疾之亲重卒能全躯以归于渭南章台之中汉景帝反不及秦昭王亦明矣若乃错父之见其将晩乎河南太守严延年之母生五男皆至二千石人曰万石严妪延年爲太守所在名爲严能冬月传属县囚论府下流血数里号曰屠任其母常从东海来到洛阳适见大惊止都亭不肯入府因责数延年曰幸备郡守不闻仁义教化有以全安愚民顾乘刑罚多杀人欲以致威岂爲民父母之意哉天道神明人不可独杀我不自意当见壮子被刑戮也行矣去汝东归扫除墓地耳后歳余太府丞所章结延年罪十余事下御史案验遂得弃市东海莫不贤智其母録曰嗟叹严母之不古若也夫胎教之与三迁乃古之贤母所以预养是心而广爲仁之术也颜母果能密察延年之所存养其不中抑其大过必使童而习之长者之风纯如也壮而行之哀矜之情咸若也苟心之无忍虽赏之不残爲有号称屠伯而可全身者哉实受除墓之惨虚传贤智之名颜母之不古若也悲夫京兆尹只不疑之母慈明善教不疑爲京尹行县録囚徒还其母輙问所平反活几何人即不疑言多所平反母喜笑飮食言语异于他时或言无所出母怒爲之不食故不疑爲使严而不残君子谓是母也可谓永钖尔类者矣録曰愚观不疑之母异于延年之母也夫教贵乎豫也不疑不辩亡金固非屠伯之比母慈明善教亦无除墓之忧子善其名母贻其庆岂非既明且哲乎后汉书吴祐父恢爲南海太守祐年十二从父到官恢欲杀青简以写经书祐谏曰今大人踰越五岭逺在海滨其俗诚陋然旧有珍恠上爲国家所疑下爲权戚所望此书若成载之兼两昔马援以薏苡兴谤王阳以衣囊徼名嫌疑之间诚先贤所愼也恢乃止抚其首曰吴氏世不乏季子矣及长有知人之明举孝廉爲胶东相以身率物吏不忍欺啬夫孙性私赋民财市衣以进其父父得而怒促𡚖伏罪性慙惧诣阁持衣自首祐曰掾以亲故受迂辱之名所谓观过斯知仁矣使𡚖谢其父还以衣遗之録曰观光则赵广汉之钩距与张敝之絮舜有所不由矣此天性之明智不待教者也録之晋书陶侃父丹母湛氏丹仕吴爲扬武将军湛爲侧室生侃而陶氏贫糼绩以资使交结胜已鄱阳孝廉范达寓宿于侃时大雪乃截髪得双髪以易酒肴乐飮极欢虽仆从亦过所望至彻所卧薪自剉给其马甫侃监源梁于浔阳以一坩鲊遗母封还责之曰尔以官物遗非惟不能益反以增吾忧矣逵闻之叹息曰非此母不生此子荐于庐江太守张夔夔辟之后以军功爲江夏太守加鹰扬将军备威仪迎母郷里荣之周顗父浚母李氏字络秀浚爲安东将军有人伦鉴识尝出猎遇雨止李氏家会其父兄他出络秀闻贵人至与一婢于内宰猪羊具数十人之馔甚精办而不闻人声浚恠使觇之独见一女子甚美因求爲侧室其父兄不许络秀曰门户殄瘁何惜一女若连姻贵族将来庶有大益遂许之生觊及嵩谟三子并列显位尝冬至置酒举觞赐三子曰吾本渡江托足无所不谓推㣧华宗尔等并贵列吾目前吾复何忧嵩起曰恐不如尊旨伯仁志大而才短名重而识闇如乘人之弊此非自全之道嵩性抗直亦不容于世唯阿奴碌碌当在阿母目下耳阿奴谟小字也后果如其言録曰愚观陶士行周伯仁之母可谓敏而逹矣且同出于㣲爲侧室固不系于世类也特以剪髪与治具之事或颇疑之夫一髪之㣲宁值几何而能乐饮极欢一女之弱仓卒无几而兼屠宰毕备乎岂其贤声素闻虽至剉髪无靳精办素着虽兼数人不辞而后遂以爲实事乎若乃降精嵩狱着名屏翰虽乃人谋实天意存焉不可得而测度之也弘道碌卷之四十一弘道录正统道藏三家本五十六卷续道藏弘道録卷之四十二路三智父子之智唐书贞观二十三年夏四月太宗有疾谓太子曰李世勣才智有余然汝与之无恩但不能怀服我今黜之若其即行俟我死汝于后用爲仆射亲任之若徘徊顾望当杀之耳遂以同中书门下三品爲叠州都督世勣受诏不至家而去録曰唐太宗之不能庇其子若孙也宜哉托孤之命未行托勣之言先入是所以教其謟一盖帝本挟数任术长于任人而不闲于观物故夫今日之心膂即他日之仇讐今日之智计即他日之祸本自以爲得而不知勣也者旣不难于事帝安在其不背密乎其始也徒以一须之剪爲社稷之计不知鹰犬之量更思其余物乎其终也乃以去鞅之故智欲遗安刘之逺图悖亦甚矣斯大有関于唐之宗庙社稷不可以不録也睿宗元年上将立太子以宋王成噐嫡长而平王隆基有大功疑不能决成器辞曰国家安则先嫡长国家危则先有功茍违其宜四海失望臣死不敢居平王之上涕泣固辞者累日大臣亦多言平王功太宜立刘幽求曰臣闻除天下之祸者当飨天下之福乎王拯社稷之危救君亲之难论功莫大语德最贤无可疑者上从之立平王隆基爲太子録曰人皆曰庐陵王之复辟唐之天下一再造也而不知造于平王隆基之爲太子也夫震长子也若乃建成与承干及陈王忠皆庸劣无似所谓震索索视矍矍者也终亦必亡而已矣至于中宗昏愚尤甚始则其心受辱而不顾俛首废弃而不耻终则生于忧怠而不知制于妻孥而不恤所谓震逐泥未光者也以及于玄宗赫然奋怒震惊羣枉之心发摅襀阴之气神尧故物不失其旧所谓震惊百里不丧丧鬯出可以守宗庙社稷以爲祭主者也观于出乃见权臯者唐相德舆父也以才名表署安禄山从事阴察安有异志然畏其清虐欲潜去又虑祸及老母适禄山使献俘京师回过福昌尉仲谟臯从妹壻也密以计约之比至河阳诈称疾亟召謩謩至假爲哀哭手自殡袭既逸而葬其棺人无知者从吏以诏书还其母初不知闻之恸哭禄山遂不疑许其母𡚖乃㣲服匿迹候其母于淇门奉之昼夜南去及渡江禄山已反由是名闻天下採访使高适表爲判官属永王璘乱多刼士大夫臯又变名以免玄宗在蜀闻而嘉之士君子如李华柳识皆仰臯之德以爲分天下善恶一人而已德舆四岁能诗七岁以孝闻十五爲文数百篇名声日大韩洄辟从事试秘书省后爲礼部尚书平章事自贞元至元和三十年羽仪朝行性直亮寛恕动作语言一无外餙醖籍风流爲时称向于述作特盛六经百氏游咏渐渍其文雅正而弘博时人以爲宗匠焉録曰愚观权臯之䧟虏窟可谓无策矣而能卒保其身以奉其亲盖不宁完节全名抑且庆钟后裔韩洄王定常评臯可爲宰辅师保卒非空言父子贞文孝德羽仪朝行岂非明哲之君子乎符令奇子璘初爲卢龙神将会幽州乱奔昭义田悦拒命奇密语璘曰吾阅世事多矣自安史干纪无噍类吾观田氏覆亡无日汝能委质朝廷爲唐忠臣吾亦名扬后世璘泣曰悦忍人也近祸可畏奇曰今王师四合吾属俎中醢儿不行吾死垒尸逆地云何璘与父啮臂别时朝廷遣马璲讨悦璘降璲悦怒切责骂以忘义背主旦夕且死令奇曰吾教子以顺杀身庸何悔遂遇害燧署璘爲军副诏拜特进封义阳郡王复表父冤加左散骑常侍户部尚书録曰此事与权臯等矧令奇眞死臯尚假耳而史不列卓行岂以其子不在相位耶録之宋史曹璨曹玮皆彬之子也璨沉毅多智彬以爲类己特钟爱焉授河阳节度使同平章事玮沉勇有谋喜读书通春秋三传于左传尤深李继迁叛诸将数出无功太宗问谁可将者彬曰臣少子玮可任即召见以本官同知渭州时年十九及彬疾眞宗临视明以后事对曰臣无事可言臣二子材器可取臣若内举皆堪爲将上问其优劣对曰璨不如玮后玮有功与彬同配飨庙廷彬太祖玮仁宗知子莫如父云録曰彬之右玮也岂预期其不附丁谓欤是故宁爲寇党无爲谓党㓂党虽罪犹荣以其无忝所生也谓党虽贵犹戮以其有腼面目也盖不惟国之祯𠏉其邦之司直已乎玮常觇赵元昊知其必叛谓枢密王鬷曰在陜西日闻赵德明常使人以马博易怒其息㣲欲杀之莫可谏止时元昊方十余岁谏曰我戎人从事鞍马而以资邻国易不急之物已非得策又从而杀之边人谁肯爲我用者德明从之玮因私念曰此子欲用其人矣是必有异志闻其尝往来牙市中玮欲识之屡使人诱致之不可得乃使善昼者图其貌而观之眞英物也他日必爲邉患计其时正在公秉政之日公甚勉之鬷时未以爲然后始叹其明识録曰此不但璨之不如玮鬷亦未爲得也彬可谓始终不负所举矣向敏中父瑀躬亲教督不假颜色曰大吾门者此儿也及长姿表瓌硕岂弟多智晓民政善理繁剧居大任三十年人以重德目之爲人主所优礼故虽罹变故终不得谢尝进右仆射兼门下侍郞眞宗谓学士李宗谔曰朕自即位未尝除仆射今命敏中此殊命也敏中应大喜贺客必多卿试往观之勿言朕意也宗谔既至门阑寂然竟入贺曰今日闻降麻士大夫莫不懽慰敏中但唯唯又曰自上即位未尝除端揆非勋望隆重眷倚殊越何以至此敏中复唯唯又历陈前世爲仆射勋德礼命敏中亦唯唯卒无一言其智略愼重类如此子五人传正传式传亮传师传范传亮子经女即钦圣宪肃皇后也后累赠敏中燕王传亮周王经吴王余孙并显録曰宋之后族或以仁或以智或以勇仁而不滥智而不徼勇而不乱是故彬之清介无伐是不滥也敏中岂弟多智是不徼也琼有子十四人皆教以读书是不乱也不知尚此而惟色之求几何望其伉俪之益嗣续之贤哉吕夷简与子公着俱拜司空平章事宋兴以三公平章事者四人而吕氏居其二士艶其荣夷简父蒙亨即蒙正弟也祥符间眞宗封太山幸其第谓蒙正曰卿诸子孰可用对曰诸子皆不足用有姪夷简宰相才也由是知名公着自少即以治心养性爲本于声利纷华泊然无所好暑不挥扇寒不亲火简重淸静盖天禀然其智识深敏遇事善决苟利于国不以利害动其心见士大夫以人物爲意者必问其所知与其所闻参互考实以逹于上毎议政事博取衆善以爲善神宗尝言其于人材不欺如权衡之称物尤能避逺声迹不以知人自处司马光亦曰毎闻晦叔言便觉己语爲烦其爲人所重如此録曰愚观吕许公不惟文穆知之王文正亦知之观其一言之决虽筮龟不如正所谓拔茅连茹以其汇征吉者也至止献公虽曰人才不欺如权衡称物然未能烛计见效犹所谓包承包羞者此人事关于天道而兴衰得失判然见矣苏洵名二子说曰轮辐盖轸皆有职子车而轼独若无所爲者虽然去轼吾未见其爲完车也轼乎吾惧汝之不外餙也天下之车莫不由辙而言车之功辙不与焉虽然车仆马毙而患不及辙是辙者祸福之间也辙乎吾知免矣又木假山记曰予家有三峯予每思之则疑其有数存乎其间且其孽而不伤拱而不夭任爲栋梁而不伐风㧞水漂而不破拆不伤不腐不破拆而不爲人所材以及于斧斤出于湍沙之间而不爲樵夫野人之所薪而后得至乎此则其理似不偶然也然予之爱之而又有感焉予见中峯魁岸踞肆意气端重若有以服其旁之二峯二峯者庄栗刻峭凛乎不可犯虽其势服于中峯而岌然若无阿附意吁其可敬也夫其可以有所感也夫録曰史谓轼稍自韬戢虽不获柄用亦当免祸斯言岂其然哉观老泉之所以逆料其子终身不差毫末而三峰之说比喻亲切千古之下可想见一门之内父子之间智识非寻常可比岂草草知其子者同日语哉欧阳脩幼丧父母韩国夫人郑氏亲诲读书家贫无资以荻画地教其书字谓之曰汝父爲吏尝夜烛治官书屡废而叹吾问之则曰死狱也吾求其生不得尔吾曰生可求乎曰求其生而不得则死者与我皆无恨也矧求而有得耶以其有得则知不求而死者有限也夫常求其生犹失之死而世常求其死也此语脩服之终身凡断死罪非杀人者多所平反平居教他子弟亦以此语之録曰欧阳氏之父非有所求也尽己之心焉耳其母亦非有所爲也明父之志焉耳此其人所不知而己独知之冥冥之中所谓阴德莫过于此故不必明其报应而但服之终身尤可爲知者道也刘安世母有贤名及安世除谏官尚未拜命入白其母曰朝廷不以安世不肖使在言路倘居其官须明目张胆以身任责脱有触忤祸谴立至主上方以孝治若以老母辞当可免母曰不然吾闻谏官爲天子诤臣汝父平生欲爲之而不可得汝幸居此地当捐身以报国恩正得罪流放无问逺近吾当从汝所之于是受命在职正色立朝面折廷争人目之以爲殿上虎録曰愚观安世之事而叹死生有命君子不可以不安也以敦卞之威权而济之以凶虐人爲之甘心者衆矣不惟岭表不能死人而指教数四或将到而先毙或数驿而赦原后世闻之祇增一咲若有使之然者向使母预忧祸患则直道不显直道不显母子之贤无由而彰此其蓄缩退汗固不若明目张胆之得以无怍也尹焞母陈氏焞常应举发策有诛元祐诸臣乞一郡自效而上惟恐其去弗许也仁宗尝对左右曰儒者皆用矣惟虞伯生未显擢尔英宗即位拜住爲相乃言于上遣使求之集以忧还中丞赵世安乘间爲请曰伯生久居京师甚贫又病目幸假外任以便医帝怒曰一虞伯生汝辈不容耶帝方向用文学集弘才博识无施不宜故重聼其去有如此録曰愚观女士读书通大义则有之矣至左传欧苏文今向学之徒尚犹难之矧女子乎史传文仲守衡汲夫妇从以未有子爲祷于南岳故集生而文仲异之呜唿生子者本其气也以汲之知人素本儒流而杨之睿德无忝士行有匹配之贤而后有嗣续之贤不待智者可以占知其成就矣又奚待梦卜之或然欤御制文集西平侯沐英诰曰功懋懋官帝王之定制思亲恋旧人事之常情曩者朕于扰攘之时年已二十有五尚未生儿女尔沐英因兵受厄八歳逢难罔知存活朕怜其孤幼抚育如儿夜卧同相数番鼾睡于朕怀后因有子尔亦长成以人情天理度之不晦尔名使从尔姓祀尔祖宗今也不忘尔孩童之状以吾无异于尔父特封爲西平侯尔当思幸逢之初会休忘释难之洪恩知报不穷究心利济永爲多福吉哉録曰愚观西平侯与汉之刘肥等耳肥不旋踵而亡沐至今犹存何也盖不鉴于齐无以知汉法之弊不观于宗又何以见明祖之善哉始焉提携抚育无以异于继体之爱终焉大公至正卒不隐其畴昔之情且使得以自复其姓自祢其祖不惟逺于称王称伯之僣而晓然功懋懋官之典眞帝王之大智天理之大公存之万世而无弊又安得下与天同其久与国同其休哉则虽有谋臣辩士无须措一词而天章纶涣不可以不録也陈沂畜德録解学士缙应制题虎顾衆彪图曰虎爲百兽尊谁敢触其怒惟有父子清一步一回顾文皇素不喜仁宗感此诗甚思时仁宗留守南京颇怀忧虞因命所亲夏原吉即日往迎之録曰愚观此诗贤于张良之计逺矣夫父子天性之亲与敌国谋臣之见不同敌国互分彼此叅于物而有功父子本出因心切于情而难遏汉祖狃于谋臣之见莫能迯其范图明宗得乎天性之仁故能察夫几諌千古之下斯可以观乞一郡自效而上惟恐其去弗许也仁宗尝对左右曰儒者皆用矣惟虞伯生未显擢尔英宗即位拜住爲相乃言于上遣使求之集以忧还中丞赵世安乘间爲请曰伯生久居京师甚贫又病目幸假外任以便医帝怒曰一虞伯生汝辈不容耶帝方向用文学集弘才愽识无施不宜故重聼其去有如此録曰愚观女士读书通大义则有之矣至左传欧苏文今向学之徒尚犹难之矧女子乎史传文仲守衡汲夫妇从以未有子爲祷于南岳故集生而文仲异之呜唿生子者本其气也以汲之知人素本儒流而杨之睿德无忝士行有匹配之贤而后有嗣续之贤不待智者可以占知其成就矣又奚待梦卜之或然欤御制文集西平侯沐英诰曰功懋懋官帝王之定制思亲恋旧人事之常情曩者朕于扰攘之时年已二十有五尚未生儿女尔沐英因兵受厄八歳逢难罔知存活朕怜其孤幼抚育如儿夜卧同相数番鼾睡于朕怀后因有子尔亦长成以人情天理度之不晦尔名使从尔姓祀尔祖宗今也不忘尔孩童之状以吾无异于尔父特封爲西平侯尔当思幸逢之初会休忘释难之洪恩知报不穷究心利济永爲多福吉哉録曰愚观西平侯与汉之刘肥等耳肥不旋踵而亡沐至今犹存何也盖不鉴于齐无以知汉法之弊不观于宗又何以见明祖之善哉始焉提携抚育无以异于继体之爱终焉大公至正卒不隐其畴昔之情且使得以自复其姓自祢其祖不惟逺于称王称伯之僣而晓然功懋懋官之典眞帝王之大智天理之大公存之万世而无弊又安得下与天同其久与国同其休哉则虽有谋臣辩士无须措一词而天章纶涣不可以不録也陈沂畜德録解学士缙应制题虎顾衆彪图曰虎爲百兽尊谁敢触其怒惟有父子情一步一回顾文皇素不喜仁宗感此诗甚思时仁宗留守南京颇怀忧虞因命所亲夏原吉即日往迎之録曰愚观此诗贤于张良之计逺矣夫父子天性之亲与敌国谋臣之见不同敌国互分彼此叅于物而有功父子本出因心切于情而难遏汉祖狃于谋臣之见莫能逃其范图明宗得乎天性之仁故能察夫几諌千古之下斯可以观自赋兵得自募凡百悉聼所爲有功亦不遽徙就秩增异如此则有材者争自奋励缓急得其死力时朝议出师汝谈反覆言不可轻动既而三京收复金兵新破三阃增秩又蹙额言边面无可倚仗乞超越拘挛简㧞俊杰如吴用周瑜鲁肃晋任祖逖陶侃故事使之各分方面连城数十推毂授权尽𡚖赐履巴蜀一人荆襄一人两淮各一人一切便宜行事庶几伸缩由己机出于心朝廷不能用后二十年河南果爲金守沿邉诸郡权势大削兵事无肯任责者未几洛师亦败朝论始服其先见云録曰愚观二人当光宁危险之朝韩史用事之日更历党祸闭门着述自少至老未尝去书尝论韩非李斯皆有荀卿之才以其富贵利惠之心重故世得而贱之惟卿独守其身不苟希合士可不自重哉又曰外之得以窒吾聼杂吾目扰吾天君者以未得贞一而静之理也苟得之导以声色而不能入投以寳货而不能中扇以功名而不能动凝然湛然孰得而干之哉由是观之岂不爲一代明哲之士惜乎无及于用也録之辽史义宗倍阿保机长子幼𦖟敏好学外寛内挚神册元年立爲太子及太祖崩倍知皇太后欲安德光与羣臣请于太后而让位焉曰大元帅功德高大中外攸属宜主社稷于是大元帅即皇帝位是爲太宗太宗既立以东平爲南京徙倍居之命王继逺选建南京碑倍复起书楼于西宫作乐田园诗唐明宗闻之遣人跨海持书密召倍倍乃自忖曰我以天下让主上今反见疑不如适他国以成吴大伯之名载书浮海而去唐以天子仪卫迎倍坐船殿衆官陪列上寿至汴明宗赐姓东丹名曰慕华改瑞州爲怀化军拜节度使端愼等州观察使移鎭滑州倍虽在异国常思其亲陶安之使不絶録曰辽太子倍可谓能知自好矣惜乎慕泰伯之名而不求其志窃季子之迹而不得其意小山之诗几于怨怼领鎭之意切于近名东丹之姓忽于忘本被明宗者父叛子逆安在其慕华而怀化乎亦不过行乎夷狄而已弘道録卷之四十二弘道录正统道藏三家本五十六卷续道藏弘道録卷之四十三路四智夫妇之智家语叔梁纥娶于鲁之施氏生女九人无男其妾生孟皮病足叔梁纥曰虽有九女而无适是无子也乃求婚于颜氏颜氏有三女小曰徴在颜父问三女曰陬大夫虽父祖爲卿士然先圣之裔也今其人身长九尺武力絶伦吾甚贪之虽年长性严不足爲疑三子孰能爲之妻二女莫对徴在进曰从父所制将何问焉父曰即尔能矣遂以妻之録曰司马迁是非颇谬于圣人岂惟缪哉其诞也甚矣夫论语而后家语亦可征矣何爲狎侮若是哉征在之贤圣自任上古未之闻也乃谓之野合而生至云疑其父墓处母讳之岂其然哉岂其然哉或曰迁之时家语未尝出然则郑氏通志家语出矣虽知司马迁之失而未能及征在之事则犹夫故也録之论语子谓公冶长可妻也虽在缧绁之中非其罪也以其子妻之子谓南容邦有道不废邦无道免于刑戮以其兄之子妻之録曰愚观孔门女女何惓惓于缧绁刑戮乎盖妇道从人者也其吉凶荣辱终身以之所仰望于良人至切也故惟愿执手阶老而深惧中道有乖虽圣人不得不爲之动虑也以是爲训鲁犹有杀妻求将者有戏妇受金者敦谓二子之事不可爲后世之法哉列女传鲁大夫柳下惠之妻也惠处鲁三黜而不去忧民救乱妻曰无乃渎乎君子有二耻国无道而贵耻也国有道而贱耻也今当乱世三黜而不去何与惠曰滔滔之民将陷于害吾安能已乎且彼爲彼我爲我虽祖禓裸程安能污我故油油然与之处惠既死门人将诔之妻曰二三子不如妾知之也乃诔曰夫子之不伐兮夫子之不竭兮夫子之信诚而与人无害兮屈柔从俗不强察兮蒙耻救民德弥大兮虽遇能黜终不蔽兮岂弟君子永能厉兮谥宜爲惠门人从之莫能窜一字鲁黔娄先生之妻也先生死曾子与门人徃弔之其妻出户曾子上堂见先生之尸在牖下枕堑席橐緼袍不表覆以布被手足不尽歛覆头则足见覆足则头见曾子曰斜引其被则歛矣妻曰斜而有余不如正而不足也先生以不斜之故能至于此生时不邪死而邪之非先生意也曾子不能应遂哭之曰嗟乎先生之终也何以爲谥其妻曰以康爲谥曾子曰先生在时食不克口衣不盖形死则手足不歛旁无酒肉生不得其义死不得其荣何乐于此而谥爲康乎其妻曰昔鲁君尝欲授先生政以爲相国辞而不爲是有余贵也君赏赐之粟三十钟先生辞而不受是有余富也彼先生者甘天下之淡味安天下之卑位不戚威于贫贱不忻忻于富贵求仁而得仁求义而得义其谥曰康不亦宜乎曾子曰唯斯人也而有斯妇録曰愚观刑于之化不独文王已然大夫之家亦然也柳下之谥虽门人莫能移黔娄之乐虽曾子有未达彼博学大儒曾不如匹夫匹妇之见乎其所观感者深矣智乎哉二妇乎其令德求教者乎虽有富贵不足多也陶大夫答子妻也答子治陶三年名誉不兴家富三陪其妻敬谏不用居五年从车百乘归休宗人击牛而贺之其妻独抱儿而泣姑怒曰何其不祥也妇曰夫子能薄而官大是爲婴害无功而家昌是谓积殃共楚令尹子文之治国也家贫国富君敬民戴故福结于子孙名垂于后世今夫子贪富务大不顾后害妾闻南山有玄豹雾雨七日而不下食欲以泽其毛而成文章也故藏而逺害大彘不择食以肥其身坐而须死耳今夫子治陶家富国贫军不敬民不戴败亡之徴见矣愿与少子俱脱姑怒遂弃之处朞年答子之家果以盗诛唯其母老以免妇乃与少子归养姑卒终天年録曰愚观答子之妻其有道者乎夫唯圣人而后能知盗非圣人则虽有天下国家之责者尚不能知而况于匹夫匹妇乎夫盗非必人伐之也夫人而自伐也今天下能薄而官大无功而家富者几何人哉窃恐齐人犹尚羞之何况答子乎故君子不可以不之戒也乐羊子之妻者羊子逺寻师学一年来归妻跪问其故羊子曰久行怀思无他异也妻乃引刀趋机而言曰此织生自𧖟茧成于机杼一丝而累以至于寸累寸不已遂成丈匹今若断斯织也则损失成功稽废时月夫子积学当日知其所亡以就懿德若中道而归何异断斯织乎羊子感其言复还终业遂七年不返録曰乐羊子之学不见经传若以爲圣贤之学必造诚笃之地若以爲世俗之学必成精确之风古人孳孳不息其勤励有如此然则今人玩弃日月自甘面墻者眞匹妇之不若欤左传楚屈瑕伐罗鬬伯比送之曰莫敖必败举败高心不固矣遂见楚子曰必济师楚子辞焉入告夫子邓曼邓曼曰大夫其非衆之谓其谓君抚小民以信训诸司以德而威莫敖以刑也莫敖狃于蒲骚之役将自用也必小罗君若不鎭抚其不设备乎夫固谓君训衆而好鎭抚之召诸司而劝之以令莫敖不然夫岂不知楚师之尽行也楚子使赖人追之不及莫敖狥于楚曰谏者有刑及邬乱次以济遂无次且不设备及罗罗与卢戎大败之莫敖缢于荒谷楚武王荆尸授师子焉以伐随将齐入告夫人邓曼曰余心荡邓曼叹曰王禄尽矣盈而荡天之道也先君其知之矣故临武事将发大命而荡王心焉若师徒无𧇊王薨于行国之福也王遂行卒于木之下録曰愚观邓曼之言盖不以私废公不以恩掩义且能知社稷爲重君爲轻夫是而言必有中也夫祯祥妖孽动乎四体善必先知不善必先知莫敖之举趾楚武之心荡其祸必矣奈何楚子之弗察也罗之伐随之盟祇以自速其亡耳善乎宋光献太后曰得之则南面受贺不谐则万里生灵所系呜唿茍有先事之谏或将缓于㓕邓之祸矣曾谓邓曼之智而弗及乎此晋文公出亡过曹曹共公不礼焉僖负羁之妻谓其夫曰君无礼于晋公子吾观其从者皆贤人也若以相公子反晋国必得志于诸侯而诛无礼曹其首也子盍早自贰焉乃馈公子壶餮而加璧焉文公受飱返璧三年晋师伐曹克之三月丙午入数之以其不用僖负羁而乘轩者三百人也且日献状令无入僖负覆之宫而免其族报施也録曰愚观蜉蝣之咏而知曹国之亡岂非以其玩细娱而忘逺虑乎馈餮置璧所谓逺虑也薄观骈脇所谓细娱也时小人道长气燄繁盛而君子道消夫妇食贫外之威仪服美虽楚楚而可爱而内之羞恶是非实则亡之已久此其匹夫匹妇殷勤缱而不舍也后之鉴焉者愼无以国之大计而爲人私报焉则得矣汉书高祖有疾吕后问曰陛下百岁后萧相国既死谁令代之上曰曹参可问其次曰王陵可然少戆陈平可以助之陈平智余余然难独任周勃重厚少文然安刘氏者必勃也可令爲太尉吕氏复问其次上曰此后亦非乃所知也録曰帝之兴刘悉资于羣策之力而其安刘乃出于独见之明帝岂不能预科而先事图之欤惠帝之懦弱而吴楚之衆大韩彭之捐谢而大汉之孤茕不有隽后其何能淑所谓将欲取之必固与之者也乃若北军之典不难于子弟之亲平勃之智多见于股肱之曰后亦岂不能曲防而每事从之欤国难之方张而王室之新定嬃哙之解祸而产禄之盛强若匪元功必生他变所谓将欲取之必固与之者也皆帝后之智也昌邑王贺即位淫乱大将军霍光与车骑将军张世安谋欲废贺议已定使大司农田延年报丞相杨敞敞惊惧不知所言汗出浃背徒曰唯唯而已延年出更衣夫人遽从东厢谓敞曰此国之大事今大将军议已定使九卿来报君侯君侯不疾应与大将军同心犹与无决先事诛矣延年更衣还敞夫人与延年参语许诺请奉大将军教令録曰愚观敞妻之言而叹昌邑狂誖无谋之甚也夫废立何事也丞相何官也大将军可使人传道其言敞夫人可与人参互其语且当国助危疑之际敞身居相位不居政府而居相家设有如宋昌张武者在昌邑之侧则光之计必不得行光之计不行敞延年无谯类矣然则敞夫人幸而中夏侯胜不幸而不中耳其于智也何有冯昭仪者右将军奉世之女也建昭中上幸虎圈斗兽后宫皆从熊逸出圈攀槛欲上殿左右贵人昭仪皆惊走而冯婕妤直当熊而立左右格杀熊天子问婕妤人情皆惊惧何故独当熊而立对曰妾闻勐兽得人而止妾恐至御坐故以身当之帝大嗟叹以此益重重焉録曰此炎祚当㣲之兆汉嗣将絶之徴不足爲昭仪重实可爲当时惜也夫垂堂之训千金之子尚然梦熊之祥斯干之诗可验未闻狎勐兽以爲乐当熊立而无惧者也夫熊可梦也不可见也无故而逸岀枉其兆矣不旋踵间赵昭仪者出虽毓育不殊而祯祥屡阏岂非熊逸之明验欤东汉书明帝建初元年欲封爵诸舅因大旱言者归咎寡恩之故有司复奏宜依旧典太后不许讵曰凡言事者皆欲取媚以要福耳昔王氏五侯同日俱封其时黄雾四塞不闻㴻雨之应又田蚡窦婴宠贵横恣倾覆之祸爲世所传故先帝防愼舅氏不令在枢机之位吾岂可上负先帝之旨下𧇊先人之德重袭西京败亡之祸哉固不许帝省讵叹息曰汉兴舅氏之封侯犹皇子之爲王也太后诚存谦虚奈何令臣独不加恩三舅乎报曰吾反覆念之恩令两善岂徒欲获谦让之名而使帝受不外施之嫌哉常观富贵之家禄位重叠犹再实之木其根必伤夫至孝之行安亲爲上今数遭变异谷价数倍忧惶昼夜不安坐卧而欲先管外封违慈母之拳拳乎吾素刚急有胷中气毋违逆也帝乃止録曰愚观明德之固逊盖以深惩既徃之事也夫明珠薏苡虚名之累耳先帝岂眞不明耶惩于匿情求名故不得以疑似忘之袭爵列王实事之验耳当时岂诚不思耶戒于黄雾四塞故不得以常事忽之厥后明帝守此遂于云台之绘亦省椒房之亲夫妇母子之间一体而无违矣和熹邓皇后年五岁祖母太夫人爱之亲爲剪髪年高目瞑误伤其额流血不言左右怪之曰非不痛也难伤老人之意故忍之耳十二通论语诸书志在典籍不问居家之事家人号曰诸生及长选入宫姿颜姝丽絶异于衆尝有疾帝令母兄入亲医药后言宫禁至重不愿帝曰人皆以数入爲荣汝反以爲忧乎是时方国贡献兢求珍异之物自后正位中宫悉令禁絶帝每欲官爵邓氏后輙哀请故兄隲终帝世不过虎贲中郞及爲大后有幸人吉成枉以巫蛊事下掖庭考讯后以先帝待之有恩唿见覈实果御者所爲莫不叹服以爲圣明常以鬼神难徴淫祀无福悉罢诸祠官又微和帝弟济北河间王子男四十余人邓氏近亲子孙三十余人并爲开邸教学经书躬自监诋如永平故事以先公既以武功书之竹帛兼以文德教化子孙故能备束脩不触宪纲也録曰人谓邓后称制终身号令自出至使嗣主侧目歛袵直士懐懑逢戮然而班母一说阖门辞事爱姪㣲愆髠剔谢罪亦可谓明矣至建光之后王柄有𡚖遂乃名贤戮辱便佞党进故知持权引谤所幸者非已焦心卹患自强者惟国君子固不可一𤯝而絶天下之母也録之三国志破虏将军吴氏孙坚妻也坚少轻吴氏亲威将拒焉夫人曰何爱一女而以取祸乎遂许爲婚生男即策与权也策尝以功曹魏誊忤意将杀之夫人倚大井谓曰汝新造江南方当优礼贤士拾过録功魏功曹在公尽规汝今日杀之则明日人皆叛汝吾不忍见祸之及当先投此井策大惊遽释誊及权少年统业夫人助治军国甚有禆益曹操下书责权任子权将遣之周瑜诣夫人曰今吴承父兄之资统六郡之衆兵精粮多将士用命铸山煮海境内富饶有何逼迫而欲送质子乎夫人曰公瑾议是遂不敢乎尊称太后薨复引见张昭等属以后事从此处骁悍果烈有兄策风妻徐氏明慧兼晓卜筮时权杀吴郡太守盛宪宪故吏嬀览欲爲报讐翊左右亦欲爲逆适诸县令长会遇翊将爲东道生语徐氏卜之徐言卦不能嘉可须异日翊不聼乃大会宾客因被酒遂爲左右逆者所杀览入居府中悉取嫔妾复欲逼徐徐恐逆之见害乃绐之曰须晦日设祭除服览许之潜使亲信语旧将孙高傅婴复密唿侍养二十余人潜伏併谋至期祭毕除服薰衣别施帷帐以伺览遣人请之无复疑虑遂盛餙而入徐出迎览才下拜即唿高婴等出执杀览徐返缞绖奉览首以祭翊墓举军惊骇以爲神异録曰策之欲杀魏誊即权之忌杀盛宪也徐之卜止其夫即吴之苦諌其男也策幸而聼于未祸之先翊不幸而忽于将倾之际致使母之智略获伸哀荣终始而妻之明慧徒切卒以丧亡悲夫虽然以一女流而机变权谲不屈不挠非惟报夫之讐且能全妇之节正易所谓恒其德贞妇人告夫子凶者也徐氏之筮盖明乎此晋书华躭妻辛氏字宪英魏侍中毗之女也聪朗有才鉴初魏文帝与陈思王不恊及立爲太子抱毗头曰辛君知我喜否毗以告英英曰太子代君主宗庙社稷礼宜忧戚今反喜何以能久及弟敞爲大将军曹爽叅军宣帝将诛爽因其从魏帝出而闭城门敞惧问英曰天子在外太傅闭城门人云将不利国英曰以吾度之太傅殆不尔此举不过以诛爽耳然则敞无出乎英曰安可以不出职守人之大义也凡人在难犹或恤之汝从衆而已敞遂出宣帝果诛爽事定后敞叹曰吾不谋于姊几不获于义其后钟会爲鎭西将军英谓从子祐曰钟士季何故西出祐曰将爲灭蜀也英曰会在事纵恣非持久处下之道吾畏其有他志也会将行请其子琇爲叅军英忧曰难至吾家矣琇固请于文帝不许英谓琇曰行矣戒之古之君子入则致孝于亲出则致节于国在职思其所司在义思其所立不遗父母忧患而已军旅之间可以济者其惟仁乎会至蜀果反琇竟以全归其明智如此録曰愚观辛氏之妇非但料事多中而已其所言魏立之立得失之大权也曹爽之诛襌代之大几也钟会之乱治忽之大务也君臣上下内外亲踈之间若烛炤而分其黑白权衡而察其轻重当世之所谓大人君子反有所不逮焉呜唿是可以闺门之彦求之乎王浑妻钟氏字琰魏太傅繇曾孙也父徽黄门郞琰数歳能属文及长聪慧弘雅愽览记籍美容止善啸咏礼仪法度爲中表所则既适浑生济尝夫妇并坐济趋庭而过浑欣然曰生子如此足慰人心浑弟沦女亦才淑爲求贤夫时有兵家子甚俊济欲妻之白琰琰曰要令我见之济令此兵与羣小杂处琰自帏中察之谓济曰绯衣者非汝所拔乎济曰是也琰曰此人才足拔萃然地寒寿促不足展其器用不可与婚遂止其人数年果亡琰明鉴逺识皆此类也録曰以昶之渊识而有浑以琰之鉴裁而有济一家之中父父子子夫夫妇妇可谓盛矣王氏之兴不亦宜乎浑弟妻郝氏亦有德行琰虽贵门与郝雅相亲重郝不以贱下琰琰不以贵陵郝时人称钟夫人之礼郝夫人之法云杜有道妻严氏字宪贞淑有识量夫早亡一子植女韡并孤藐宪虽少誓不改节抚育子女教以礼度植遂显名韡亦淑德傅玄求爲继室宪便许之时玄与何晏邓飏不睦晏等每欲害之故人莫肯与婚及宪许玄内外以爲忧曰何邓执权必爲玄害亦犹排山压卵以汤沃雪耳宪曰尔知其一未知其二晏等骄侈必当自败吾恐卵破雪销行自有在后果爲宣帝所诛桓任至南安太守从兄预爲秦州刺史被诬徴还宪寓书戒之俾含垢忍辱当至三公预果爲仪同三司玄前妻子咸年六岁随其继母省宪宪谓咸曰汝千里驹也必当逺至以其妹之女妻之后亦有名海内其人知之鉴如此録曰愚观严氏之母其德慧术智岂寻常所可及哉其料何邓之败匪但专门而噐长虞之才岂伊文士一则断之以理一则察之以行然果何以得此哉正以在己者存之乎疢疾故在天者玉之乎成人盖不但孤臣孽子而寡妻贞妇亦莫不然矣刘殷妻张氏殷博通经史倜傥有济持之志俭而不陋淸而不介郷党亲族莫不称之司空齐王攸僻爲椽征南将军羊祜召叅军事皆以疾辞时同郡张宣子识逹之士也劝殷就徴殷曰当今二公有晋之栋楹吾方希逹如榱椽耳不凭之岂能立耶殷有王母在堂既应他命无容不竭臣礼便不得就养此子舆所以辞齐大夫也宣子曰如子所言岂庸人所识哉遂以女妻之始宣子并州豪族家富于财其妻怒曰我女年南十四姿识如此何虑不得爲公侯妃而遽以妻殷乎宣子曰非尔所及也诫其女曰殷至孝冥感兼才识超世此人终当逺达爲世名公汝其谨事之张氏性亦婉顺事王母以孝闻奉殷如君父焉生七子五子各授一经一子授太史公一子授汉书一门之内十业俱兴北州之学殷门爲盛録曰古以孝廉举人故感堇钖粟之事纷纷简册不足勤也而宣子之逹识至正婚姻于交谈之间此眞聼言观行之美爱女者取以爲法可也至五子各授一经一子授太史公一子授汉书一门之内七业俱兴此尤所当法云宋史章献明肃刘皇后性警悟晓书史闻朝廷事能记其本末眞宗退朝阅天下封奏多至中夜后皆预闻宫闱事有问輙传引故实以对帝深重之天僖四年帝久疾居宫中事多决于后眞宗崩爲皇太后军国重事权取处分帝与太后同御承明殿称制十一年虽政出宫闱而号令严明恩威加天下左右近习少所假借未尝妄有改作内外赐与有节旧赐大臣荼有龙凤餙太后曰岂此人臣可得命有司别制赐族人御食必易以釦噐曰尚方噐勿使入吾家也録曰宋母后临朝称制始此而録之何也易之家人曰富家大吉顺在位也是时以帝则疢矣以太子则沖矣茍无后之明智天下孰从而理乎帝之深重良有以也始出临朝向无故事苟效汉唐覆辙宋室何由而政乎后之所爲不可诬也今居正而不失爲下之体承天而不违时行之道方仲弓请立刘氏庙则拒之程琳献武后临朝图则絶之他如𨚫漕臣之羡余易上方之噐用从宰执之深虑加宫殡之恩礼皆国家大事故亦不得而外之也仁宗曹皇后性明智颇涉经史善飞白书庆历八年闰正月帝时以望夕再张灯后谏止后三日卫卒数人作乱夜越屋叩寝殿后方侍帝闻变遽起帝欲出后闭阁拥特趣唿都知王守忠使引兵入后度贼必从火阴遣人挈水踵后果举炬焚帘水随灭之是夕所遣官侍后皆亲剪其发谕之曰明日行赏用是爲验故争尽死力贼即擒灭阁内妾与卒乱当诛祈哀幸姬帝贷其死后请论如法曰不如是无以肃清禁掖英宗方四岁后拊鞠周尽迨立爲嗣賛策居多帝夜暴崩后悉歛诸门钥寘于前召太子入及明宰臣韩琦等至奉英宗即位帝感疾请权同处分军国事御内东门小殿听政大臣奏事有疑未决者则曰公辈更议未尝出己意中外章奏日数十一一能纪纲要检柅曹氏及左右臣仆毫分不以假借宫省肃然録曰明肃之临朝有意于干政也故内有周怀政杨崇勋杨怀告之乱外有丁请钱惟演曹利用之谋茍无王曾之正色未见其善始令终也光宪之临朝无意于揽权也故大臣日奏事有疑未决者则曰公辈更议之未尝出以己意虽无韩琦之危言未见其贪恋权势也以是相传爲法英宗高皇后仁明有智神宗累欲爲高氏营大第后不许久之斥望春门外隙地以赐凡营缮百役悉出太后不调大农一钱帝不豫宰执王珪等入问疾后泣抚哲宗曰儿孝顺自官家服药未尝去左右喜学书诵论语乃令见珪等是日策爲皇太子及蔡确贬后谓大臣曰元豊末吾以今皇帝所书出示王珪珪奏贺遂定储极且以子继父有何间言而确自谓有定策功妄扇事端规爲异时眩惑地吾逐之此宗社大计姦邪怨谤所不暇恤也从父遵裕坐失律抵罪蔡确献谀乞复其官后曰遵裕灵武之役涂炭百万先帝中业得报惊悸彻旦不能寐驯致大故祸由遵裕得免刑诛幸矣吾何敢顾私恩而忘大义宋用臣既斥朴乳媪入言冀得复用后见其来曰汝来何爲得非爲用臣等游说乎且汝尚欲如曩日求内降干挠国政耶若复尔吾当斩汝自是内降遂絶及不豫吕大防范纯仁等问疾后曰试言九年间会施恩高氏否只爲至公一男一女病且死皆不得见言讫泪下曰日前往事先帝追悔每每至于泣下此事官家宜深知之又曰正欲对官家说破老身没后必多有调戏官家者宜勿聼之公等亦宜早退令官家别用一番人乃唿左右问曾赐出社饭否公各去喫一匙社饭明年社饭时思量老身也録曰愚观宋宣仁太后临没格言可爲三复流涕也因考北魏冯太后俱以祖母临朝而宣仁有十善冯后有十罪何谓十善仁明一也慈烈二也任贤三也敬故四也除苛政五也罢新法六也安内境七也戢邉地八也不受正衙朝贺九也絶外家私恩十也是孰非可思者乎何谓十罪擅权一也称制二也失行三也私宠四也鹓君五也专杀六也忌主英敏七也盛寒闭主不食八也聼宦官譛九也杖主数十十也是孰非可恨者乎然而一下社饭未寒力排旁午一则金册告蠲哀毁不息者良由魏用夏变夷故抑切烝烝之懐宋将变于夷故不啻扰扰之惑虽则人事之失亦天运使之然也不然祖孙一体后以言之谆谆而帝聼之藐藐其智者之谓夫调戏之谓失宋名臣録富郑公韩国夫人晏氏元献公女也弼初游场屋穆脩谓之曰进士不足以尽子才当以大科名世适有旨以大科取士时弼父言官耀州将西𡚖范文正遣人追之可亟还至京师见文正辞以未尝爲此学文正曰已闻诸公荐君矣久爲君辟一室皆大科文字可往就馆时元献爲相求婚于文正文正曰公女若嫁官人仲淹不敢知必欲国士无如富弼者元献一见大爱重之即议婚弼遂以贤良方正登第初言爲吕文穆公门客一日白文穆曰儿子十许岁欲令入书院事廷评太祝文穆许之及见惊曰此儿他日名位与吾相似而勋业逺过于吾令与诸子何学供给甚厚后弼果至宰相时称三公知人无黍于晏氏云録曰愚观尘埃物色之设虽曰难希而蛟龙骐骥之需自当有辨特以三公一则不因门客之㣲而私其子一则不以宰相之贵而吝其女一则不避嫌疑之迹而薄其徒卒之鸾凰并耀氷玉交辉栋梁美家国天下坸有所頼若此等事卓然罕矣録之弘道録卷之四十三弘道录正统道藏三家本五十六卷续道藏弘道録卷之四十四路五智昆弟之智孟子万章问曰象曰欝陶思君尔忸怩舜曰惟兹臣庶汝其于予治不识舜不知象之将杀己与曰奚而不知也象忧亦忧象喜亦喜陈贾曰周公使管叔监殷管叔以殷畔也有诸孟子曰然曰周公知其将畔而使之与曰不知也然则圣人且有过与曰周公弟也管叔兄也周公之过不亦宜乎録曰权者圣人之大用而智乃行权之大本权非大圣人有所不用智非大圣人有所不由各要其至而已矣象之时舜非不能行权也而九男二女百官牛羊其心方且如穷人无所归故象忧亦忧象喜亦喜非眞智不足也爲是以顺乎亲耳管蔡之时周公非不能用智也而王室初定顽民尚多其心讵忍薄其亲耶故始以监殷终以讨畔非眞仁不足也爲是以安王室耳后世若不行太原之赏当予而不予以致痴儿之惭忿信虚让之词当决而不决以致喋血之大变者其仁与智胥失之矣易明夷利艰贞晦其明也内难而能正其志箕子以之録曰书云我其发出狂吾家耄逊于荒所谓外晦其明也自靖人自献于先生所谓内守其正也此古之圣人既明且哲以保其身与人之眩其智识而中实不足者不可同日语矣左传惠公元妃孟子孟子卒继室以声子生隐公宋武公生仲子叫子生而有文在其手曰爲鲁夫人故仲子𡚖于我生桓公而惠公薨是以隐公立而奉之録曰愚观隐柜之事譬之婴儿嬉戏投之菓而三与之三取之可爲千古之一笑也夫大义之不明与几事之不密均之爲不智也惠公元妃卒则声与仲皆妾也而掌上之文所当畧矧公薨又无治命则隐与桓皆庶也而慕义之名所当逺此义也既不能然则不免小人之窥伺尤当倡明大义追改前失使名正言顺本㧞源塞则羽父之恶不敢肆而桓亦或安于其分矣此几也二者皆失而犹怡然不见其祸吾不知隐公之爲心也孔子曰人无逺虑必有近忧胡传亦曰犹辩之弗早辩也其何能淑也夫蔡桓侯卒蔡人召察季于陈秋蔡季自陈𡚖于蔡蔡人嘉之也録曰可以止而不止可以速而不速者隐公也予如无予夺如无夺者穆公也可以去则去可以止则止可以取则取可以舍则舍者蔡季也夫是而莫不贤智之也庄十一年秋宋大水公使弔焉曰天作淫雨害于粢盛若之何不弔对曰孤实不敬天降之灾又以爲君忧拜命之辱臧文仲曰宋其兴乎禹汤罪己其兴也悖焉桀纣罪人其亡也忽焉且列国有凶称于礼也言惧而名礼其庶乎既而闻之曰公子御说之乱也臧孙达曰是宜爲君有恤民之心録曰臧文仲以宋罪己而兴其然乎夫大水之徴君弑之象也与其罪己而获虚名敦若反躬而逭实祸乎夫通而无礼乱之首也虏而讳恶忌之媒也闵之自侮自伐故天降之辜如影之从响非有心恤民之谓也楚子伐陆浑之戎遂至于雒观兵于周疆定王使王孙满劳楚子楚子问鼎之大小轻重焉对曰在德不在鼎昔夏之有德也逺方图物贡金九牧铸鼎象物而爲之备使民知神姦故民入川泽山林魑魅罔两莫能逢之用能恊于上下以承天休桀有昏德鼎迁于商载纪六百商纣暴虐鼎迁于周德之休明虽小重也其姦回昏乱虽大轻也天祚明德有所底止成王定鼎于郏鄏卜世三十卜年七百天所命也周德虽衰天命未改鼎之轻重未可问也録曰愚观王孙满之智足以有爲然而不爲者不自强也孟子曰国家闲暇及是时明其政刑虽大国必畏之矣诗云迨天之未阴雨彻彼桑土绸缪牖户今此下民或敢侮子楚爲无道僭替诸华蛇豕之心虎狼之威夫岂不闻之茍周之君臣诚能贵德尊士而使贤者在位能者在职楚方心服之不暇奈何札子矫命毛苏乱邦僣杀奸戮辱孔甚矣虽能获自外之口无以奋自强之谋卒至子朝之奔楚鼎之不鼎亦可见矣伍尚弟员奢之子也楚平王执奢费无极曰奢之子材若在必忧楚国盍以免其父召之必来王使召之尚谓员曰尔适吾我将𡚖死吾智不逮尔闻免父之命不可以莫之奔也亲戚爲戮不可以莫之报也奔死免父孝也度功而行仁也择任而往智也尔其勉之奢闻员不来曰楚君大夫其旰食乎録曰员之倒行而逆施固未尝无憾也至于无极吾不知其所责何也夫新台之玷青蝇之污小弁之怨殄瘁之忧稔恶至此亦云极矣胡爲乎又以其子才而督之报乎欲絶祸本而祇以长之费之亡无日矣知其有吴而爲之鼓其兴知其有祸而爲之扇其澜员之不奔安在其不奔乎是故无免父之召或可缓伐楚之谋无棠君之奔未必速子胥之去天之好遗理之从响莫可以知其然也通鑑田单者齐宗人子也爲临淄市掾燕人攻安平单使其宗人皆以铁笼傅车轊及城溃人争门而出皆以轴折车败爲燕所擒独单以铁笼得免遂犇即墨时齐地皆属燕独莒即墨未下乐毅乃并右军前军以围莒左军后军围即墨即墨人曰安平之战田单宗人以铁笼得全是多智习兵因共立爲将以拒燕録曰毅之尅破七十余城而两城不能㧞其故何欤曰此孟子一言已决何侯诸说之纷纷也夫燕齐之祸久矣其始也罪止一子之耳固无所与于其宗庙社稷也其终也罪止一泯王耳亦无所与于其宗庙社稷也使诛一子之求其所以代子之者固不爲齐有也戮一泯王求其所以代泯王者亦不爲燕有也奈之何二国之不然也其伐之也不以置君爲重而以至燕爲利故其报之也亦不以好还爲念而以必得爲功使如孟子之言则且无乐毅之事而何莒即墨之云哉譬之郷隣有讼者舍其心之所冤而持其阴之所重则经歳累年而不决必待刼而反之而后可理也厥后田单复齐之所有而不鹜燕之所入而后燕齐之祸息是可以爲智初不在于铁笼之计也智果者宣子之弟也初宣子之子瑶将立以爲后果曰不如宵也瑶之贤于人者五其不逮者一也美须长大则贤射御足力则贤伎艺毕给则贤巧文辩惠则贤疆毅果敢则贤如是而甚不仁夫以其五贤陵人而以不仁行之其谁能待之若果立瑶也智宗必灭弗聼智果乃别其族于太史自爲辅氏録曰哲哉智果乎其论瑶也若决蓍龟奈何宣子之不察也夫仁道不明久矣以卢之令令而谓之美且仁则瑶之贤不可谓仁乎然而不察乎其心也则桀非不巧文辩慧纣非不强毅果敢狄非不美须长大叚非不射御足力而南宫长万非不技艺毕给也是以仲尼之门无道五贤之事者而惟仁以爲之本不仁则百姓不足续爲是故欤以三家分晋之时人心亡矣又可居下流哉果之别族爲辅氏恶天下之恶𡚖之也汉书刘德者休侯富之子也少有智略数言事召见甘泉官武帝名之曰千里驹昭帝初爲宗正丞迁大中大夫复爲宗正杂案上官盖主事德常持老子知足之计妻死大将军光欲以女妻之谢不敢娶畏盛满也常责盖长公主起居无状恨之公主孙谭遮德自言侍御以爲光望不受女承指劾德诽谤诏狱免爲庶人光闻而恨之复白召德守青州刺史复爲宗正宣帝立以定策功赐爵関内侯又以亲亲行谨厚封爲阳城侯爲人性宽厚好施生每行京兆尹事多所平反家产过百万则以振昆弟宾客食饮曰富民之怨也録曰大学传曰言悖而出者亦悖而入货悖而入者亦悖而出戊固悖矣礼亦未爲得也不旋踵而延寿遂亡此悖入之患也富之自归京师不兢辟国可谓愼德矣故其子亦知止足是知吉凶祸福之端乃忠信骄泰之别从古圣贤决之已熟不但老氏而然也汉宣帝元康五年元帝爲太子疏广爲太传受爲少傅从昆弟子也太子年十二通论语孝经广一日谓受曰吾闻知足不辱知止不殆今吾官至二千石宦成名立如此而不去惧有后悔即日俱移病上疏乞骸骨土皆许之加赐黄金二十斤皇太子赠五十斤公卿故人设祖道供张东都门外送者车数百两道路观者皆曰贤哉二大夫或叹息爲之下泣𡚖郷里卖金置酒请族人故旧宾客相与娱乐或劝广以其金爲子孙颇立产业者广曰吾岂老悖不念子孙哉顾自有旧田庐令子孙勤力其中足以供衣食与凡人齐今复增益之以爲羸余但教子孙怠惰耳贤而多财则损其志愚而多财则益其过且富者衆之怨也吾旣无以教化子孙不欲益其过而生怨又此金者圣主所以惠养老臣也故乐与郷党宗族共飨其赐以尽吾余日不亦可乎録曰二疏之翻然辞位盖惩霍光之事其不治产业亦以显禹云山之覆辙也是故前乎此者有张安世后乎此者有王吉皆以知足不辱知止不殆以爲预知太子之不足恃则二子无是心也又曰箫望之岂可与疏比哉望之以韩延寿代己爲冯翊有能名以爲出己之上故忌害之欲陷以罪法而二人者方且以子孙之益过生怨爲虑又肯与人相讦哉其恭显陷之亦与延寿一闻耳非帝得而爲之也冯野王父奉世爲有将军光禄勋野王复爲左冯翊父子并居朝廷议者以爲噐能宜于其位非因女宠故也及迁大鸿胪出爲上郡太守治行称第一弟立亦爲平原太守又代爲上郡在职公廉治行略与野王相似而多智有恩贷好爲条教吏人嘉美歌曰大冯君小冯君兄弟继踵相因循𦖟明贤智恩惠民玫如鲁卫德化均周公康叔犹二君与弟逡参皆知名当世更治五部所居輙二最迹録曰愚观君卿兄弟人皆谓贤于泊郡愚尚谓拙于谋身何耶其曰人皆以宠贵我独以贱者以兄弟皆王舅不得备枢机也呜唿斯言也未免殉于时乎殆于时不爲五侯则爲丁傅何可以智称耶时王纲紊矣逢萌梅福犹惧凂已矧可以濡滞乎此唐之武攸绪所以卓乎其不可及也马援少时以家用不足辞其兄况欲就邉郡田牧况曰汝大材当晚成良王不示人以朴且从所好遂之北地田牧尝谓宾客曰文夫立志穷当益坚老当益壮后有畜数千头谷数万斛即而叹曰凡殖则产责其能赈施也否则守钱虏耳乃尽散于亲旧闻隗嚣好士往从之嚣甚敬重与决筹策録曰愚观马况之论而叹大材欲遇良工之难也盖援生于新莽之时天下无所徃矣是故出则爲纪唐处则爲龚鲍自分其老且穷也岂惟援知之况亦知之向非南阳龙兴不终于边郡田牧乎嗟唿邓林之产扑不徒生蓝田之实价充增重卒之身爲将相名垂竹帛女爲元妃德冠后宫其成就之晩岂寻常乎哉故士不可以迟速观之而甘心固守乃丈夫之烈不可以不自重也后汉书东平王少好经书雅有智恩爲人美须𩑺腰带八围显宗甚重之拜骠䮰将军位在三公上是时中兴三十余年四方无虞王以天下化平宜脩礼乐乃与公卿共议定南北郊冠冕车服制度乃光武庙登歌八佾舞数帝每巡侍常留鎭侍卫皇太后在朝数载多所隆益而自以至亲辅政声望日重意不自安上疏归职乞上印绶退就藩国优诏不许复辞恳切五年许还国而不聼上将军印绶以骠骑长史爲东平术傅掾爲中大夫令史爲王家郞加赐钱二十万布十万匹録曰夫自周室既往姬召亦衰汉兴以来宗室子弟无得在公卿位者顾乃率任外戚然则母之亲属俞于久之同气乎凡此皆之其所亲爱好乐而辟焉者由是身不脩而家不齐国不可得而治天下不可得而平而祸乱交作矣圣人戒之于前西汉蹈之于后仅而改弦易辙章和以后渐如昔矣李固之女文姬同郡赵伯英妻也贤而有智固既策罢文姬知不免祸悲曰李氏㓕矣直太公已来积德累仁何以遇此固有少子爕乃密谋藏之顷之难作二兄受害文姬告父门生王成曰先公有古人之节因君执义今委以六尺之孤李氏存㓕其在君矣成感其义遂将爕乘江东下入徐州界爕姓名爲酒家佣而成卖卜于市各爲异人阴相往来爕从受学酒家异之以女妻爕专精经学十余年间梁冀既诛灾青屡见史官上言宜有赦令当存録大臣冤死者子孙于是大赦天下并求固后爕乃以本末告酒家得还郷里姊弟相见悲感傍人既而戒爕曰先公正直爲汉忠臣而今朝廷倾乱梁冀肆虐令吾祖宗血食将絶今弟幸而得济岂非天邪宜杜絶衆人勿妄往来愼无一言加于梁氏唯引咎而已爕谨从其诲録曰愚观李文姬之智与蔡文姬之慧可同日语哉哲以自固曰智𦖟以悦人曰慧二姬之顿异人已之攸分也虽然固之质祸不爲不深姬之虑祸不爲不切卒奈何父既不肯立帝子复不肯立王何物不惩乃至于此若爕者岂惟世载弦直可谓载钖之光者乎弘道録卷之四十四弘道录正统道藏三家本五十六卷续道藏弘道録卷之四十五路六信君臣之信路史尧在位七十载民不作忒䲭鸮逃于絶域麒麟游于薮泽则能信于人也録曰所以谓体信逹顺盖顺者天之所助信者人之所助也尧之爲君以言天之所助则二仪效顺羣生遂育气无不和四灵毕至以言人之所助则𦖟明睿智足以有临宽裕温柔足以有容是故以天地爲本故物可举以阴阳爲端故情可绪以四时爲柄故劳可劝以日星爲纪故事可列而功有艺鬼神以爲徒故事可守而行有考人情以爲田是以民不作忒四灵以爲畜是以鸱鸮逃于野而麒麟在郊也中庸曰如此者不见而章不动而变无爲而成此上古圣神所以配天飨帝爲三才之主而万世人君者所当取法也中庸王天下有三重焉其寡过矣乎上焉者虽善无徴垂征不信不信民弗从下焉者虽善不尊不尊不信不信民弗从故君子之道本诸身徴诸庶民考诸三王而不缪建诸天地而不悖质诸鬼神而无疑百世以俟圣人而不惑是故君子动而世爲天下道行而世爲天下法言而世爲天下则逺之则有望所之则不厌诗云在彼无恶在此无射庶几夙夜以永终誉君子未有不如此而蚤有誉于天下者也録曰以三重言者舜脩五礼五玉三帛二生一死贽如五噐所以议礼也恊时月正日同律度量衡所以制度也敷奏以言明试以功所以考文也以仲尼祖述尧舜故有是惧而有德无位又以六事之言垂之万世虽不能取信于一时而实有誉于天下至今动而万世爲道言而万世爲法行而万世爲则又不但一世而已厥后若绵蕞之礼希阔之制武曌之字新经之文其与六事不相干摄一时虽能愚人耳目瞽人心志实未能誉于天下故不旋踵併与俱亡然则六事之言果可信乎不可信乎苟有制作之权则不得不任其责矣论语子贡问政子曰足食足兵民信之矣子贡曰必不得已而去于斯三者何先曰去兵子贡曰必不得已而去于斯二者何先曰去食自古皆有死民无信不立録曰此论超出今古盖兵与食古今论者多矣孰云敢去之乎至夫子与子贡直穷到底其爲是言也岂无㣲而不信哉观于秦隋之世盖可騐矣秦自商鞅以来㓕弃信义专务富强始皇更爲不㧞之基安所不得已而去哉然而匹夫一唿有死而已何能立也隋承六朝之后自夸强盛过于前代又安所不得已哉其贮洛口食聼民自取可谓足食亦徒然也直至三章约法民始获其更生狱囚来𡚖民始不知迯死信之不可以已也如是虽然兵与食所共頼之生与死所共知也信则不相頼不相知故他日喫紧又曰人而无信不知其可也大车无輗小车无軏其何以行之哉呜唿知夫人之不可以行则民之不可以立者在是矣外记禹出见罪人下车问而泣之左右曰罪人不暊道君王何爲痛之禹曰尧舜之民皆以尧舜之心爲心寡人爲君百姓各自以其而爲心是以泣之録曰此可见民无信不立也夫尧舜之民皆以尧舜之心爲心者上下一于信也寡人爲君百姓各自以其心爲心者不信民弗从也虽曰朝觐讼狱讴歌不𡚖舜之于而𡚖禹较之黎民于变四吉风动则有间矣此三代以后之主不可不推人置之心腹之中也孟子曰汤一征自葛载天下信之东面而征西夷怨南面而征北狄怨曰奚独后予民望之若大旱之望云霓也𡚖市者不止耕者不变诛其君而弔其民若时雨降民大悦録曰夫汤之于禹又有间矣其曰天与人归要其终而言也茍征伐之始无以其信于民将何自解于天下后世乎书称克宽克仁彰信兆民孟子之言张本于此其视战国之君行所不义杀所不事无以取信于天下而徒棘一时之欲者可同日语哉太甲曰惟尹躬先见于西邑夏自周有终相亦惟终其后嗣王罔克有终相亦罔终嗣王戒哉録曰孟子曰有伊尹之志则可释之者曰伊尹之志公天下以爲心而无一毫之私者也愚以爲尹之始放太甲而人信其无一毫之私者自兹言始也夫爲相而窃主之权以拥蔽其君者岂特秦之斯高爲然哉羿与浞之事可鉴矣是时太甲以尹任天下之重自谓纵欲未必遽亡伊尹乃以相亦罔终之言戒之所以深拆其私而破其所恃设使莽操炎懿之徒处之将何如哉乃知圣贤之心眞能建天地质鬼神百世以俟圣人洞然昭着而无疑也岂不爲可信哉又曰君罔以辩言乱旧政臣罔以宠利居成功邦其永孚于休録曰此伊尹反政太甲而人信其无一毫之私者也夫作聦明乱旧章以宠利居成功岂特孝公商鞅之徒爲然哉矫诬上天与简贤附势桀之事可鉴也矧伊尹以阿衡之重而擅反正之问苟有一毫宠利之心则将何所不至哉而不如其嚣嚣自得之心与向之耕于野者何异也功甫成而身即退上无负于先王次无负于太甲而下亦无负于百姓是以青天白日昭其忠正天地鬼神摄其光明古今天下服其胸次夫以蔡泽之徒尚知四时之序何独他人爲不然耶若商鞅不免于车裂五王不免于窜殛若此者尚多也丰非伊尹之罪人欤说命王宝忧亮阴三祀既免丧其惟弗言羣臣咸谏于王王庸作书以诰曰以合正于四方合恐德弗类兹故弗言恭默思道梦帝赍予良弼其代予言乃审厥象俾似形旁求于天下说筑傅巖之野惟肖録曰高宗何以有是梦乎至诚之心与天合一而其精神之所感念虑之所孚有莫知其所以然而然者矣抑何以有是象乎实理之籍无乎不形而其朕兆之所发克肖之所由亦莫知其所以然而然者矣其道在于无思无爲寂然不动茍有一毫之机枯㣲示于外片言之先入才动于中则人得以窥其衅而投之矣秦孝公志在变法更令而商鞅得以售其术宋神宗志在稽古有爲而王安石得以济其奸二君之任相自以爲贤于梦卜而不知投之者神矣然后知恭默思道之心眞与天地参而鬼神通不然若邓通之于文帝王梁之于光武而能取信于后世者几希矣周书金滕秋大熟未获天大雷电以风禾尽偃大木斯拔邦人大恐王与大夫尽弁以启金滕之书乃得周公所自以爲功代武王之说二公及王乃问诸史与百执事对曰信噫公命我勿敢言王执书以泣曰其勿穆卜昔公勤劳王家惟予冲人弗及知今天动威以彰周公之德惟朕小子其亲逆我国家礼亦宣之王出郊天乃雨反风禾则尽起二公命邦人凡大木所偃尽起而筑之岁大熟録曰张子有言志与气天与人有交胜之理圣人在上而流言起气一之动志也天心感应而雷风作志一之动气也可以见三代盛时君臣胥契其孚心实意逹于上下譬则阴阳动静互爲其根未逹者一间耳后世阴盛阳㣲天地不交上下暌离若汉之灵帝因黄巾之乱而赦党人宋之徽宗以慧星之变而释碑禁无亦后矣所谓蹶趋而动其心者又何惑乎视天而梦梦哉春秋鲁隐公元年春三月公及邾仪父盟于蔑録曰孔子曰自古皆有死民无信不立释之者曰宁死而不失信于民使民亦宁死而不失信于我夫宁死而不失信于民则人何待要质于我哉民宁死而不失信于我则我何待要质于人哉古之爲邦者如此世衰道降君不信其臣奚啻邻国乎父不信其子奚啻他人乎于是要质会盟之事纷然见矣夫子作春秋以信爲人君之大宝故首书盟蔑将谓后之君臣执此之固坚如金石守此之确贞如四时于以严彼此之心齐上下之志全始终之道杜反覆之端其垂世立教之意至深切矣然则鲁之隐公果能笃于信乎夫利害动于中则公私判于外伪心存于始则背意见于终隐方假让以爲义故饰许以爲信观其首爲于蔑之盟而后有伐邾之举则其情可见矣诗曰君子屡盟乱是用长其此之谓欤左传郑武庄公爲平王卿士王贰于虢郑伯怨王王曰无之故周郑交质王子狐爲质于郑郑公子忽爲质于周王崩周人将卑虢公政四月郑祭足帅师取温之麦秋又取成周之禾周郑交恶君子曰信不由中质无益也明恕而行要之以礼虽无有质谁能间之苟有明信涧谿沼沚之毛苹蘩蕰藻之菜筐锜釜之噐潢污行潦之水可荐于鬼神可羞于王公而况君子结二国之信行之以礼又焉用质风有采繁采苹雅有行苇泂酌昭忠信也録曰夫采蘩采苹行苇泂酌皆周诗也及其末也子不信其父而小弁作焉妇不信其夫而白华作焉彼幽王宜白者肌体骨肉之亲也而彼废此弑安在其王子狐郑子忽哉此所以纷纷交质而又翻覆交恶左氏之言亦以叹倾否之异也孟子曰五霸桓公爲盛葵丘之会诸侯束性或书而不歃血一明天子之禁初命曰诛不孝无易树子无以妾爲妻再命曰尊贤育才以彰有德三命曰敬老慈幼无忘宾旅四命曰士无世官官事无摄取士必得无专杀大夫五命曰无曲防无遏籴无有封而不告曰凡我同盟之人既盟之后言𡚖于好録曰以后命劳齐桓者宰孔也以先𡚖遇晋侯者亦幸孔也始也畏天子之威终也明天子之禁何乃以爲可无会也孟子曰恭者不侮人俭者不夺人侮夺人之君惟恐不顺焉恶得爲恭俭恭俭岂可以声音笑貌爲哉孔以王朝之臣虽不如仲之得政亦尝究桓之用心是故实怒少姬北之南贵楚实伐山戎而乃北图燕矧兹会也大足以厌人之耳目快人之心志而不知孔之视之如见其肺肝也是以古之圣人惟务脩德愼独虽三分天下有其二而尚以服事殷呜唿周之至德尚何有于人之后言也失庄十三年冬公会齐侯盟于柯公羊传曰何以不日易也其易奈何桓之盟不日其会不致信之也其不日何以始乎此庄公将会乎桓曹子进曰君之意何如庄公曰寡人之生则不若死矣曹子曰然则君请当其君臣请当其臣庄公曰诺于是会乎桓庄公升坛曹子手剑而从之管子进曰君何求乎曹子曰城坏压境君不图与管子曰然则君将何求曹子曰愿请汶阳之田管子顾曰君许诺桓公曰诺曹子请盟桓公下与之盟已盟曹子标剑而去之要盟可犯而桓公不欺曹子可售而桓公之信着乎天下自柯之盟始焉録曰此鲁臣之㣲者霸主屈身殉之信欤曰非也管仲曰知与之爲取政之寳也夫自长勺之战曹剧鄙肉食之谋齐几不振及失北杏之会桓公及四国之㣲鲁未可平管仲之见朱之伸也夫鲁宗国也齐弑其君泆其夫人柯之会庄公以爲生不如死其羞恶之盟欤假鲁以是讨齐虽腼颜于诸侯之上将何以服天下之心哉甚矣剧谋之鄙也手剑者匹夫之勇也汶阳者蹴尔之食也举国由其术中君臣莫知大计捐区区之小利窃赫赫之显名故曰知与之爲取政之寳也岂非管子之术乎晋侯围原命三日之粮原不降命去之谍出曰原将降矣军吏曰请待之公曰信国之寳也民之所庇也得原失信何以庇之所亡滋多退一舍而原降録曰文公之功固大矣皆臣子职分之所当爲晋安得取王之四邑哉周之地不大于曹滕民不多于邾莒有人心者不若是恝何忍更分其所有哉原无背叛之罪其守者爲王守也上失其道而迫之叛王以从覆哀哉乎原伯欤使爲文公者正王畿之则反诸侯之侵如是伐而示之信贯日月矣不原人情而恣霸术所谓巧于用非明于约信也王子虎盟诸侯于王庭要言曰皆奖王宫无相害也有渝此盟明神殛之俾坠其师无克祚国及其玄孙无有老幼君子谓是盟也信谓晋于是役也能以德攻録曰葵丘之会诸侯求牲载书而不歃血者桓之威信服人不待其词之毕也践土之盟郑卫交讼而不已者文之贪得无厌不頋其王之削也然则口血未干之时人各以其心爲心矣安在其同奖王室乎又安在其施及玄孙乎合而观之可以见一霸不如一霸矣晋悼公四年魏绛爲司马无终子使其臣孟乐纳虎豹之皮以请和诸戎公曰夷狄无亲而贪不如伐之绛曰诸侯新服陈新来和将观德于我我德则睦否则𢹂贰劳师于戎而楚伐陈必不能救是弃陈也诸华必叛戎禽兽也获戎失华无乃不可乎公曰然则莫如和戎对曰和戎有五利焉戎狄荐居贵货易土土可贾焉一也边鄙不耸民狎其野穑人成功二也戎狄事晋四邻振动诸侯怀威三也以德绥戎师徒不勤甲兵不动四也鉴于后羿而用德度逺至迩安五也公其图之公说使绛盟诸戎録曰愚观春秋之世魏绛以五利和诸戎狄何独斯时之不然耶夫晋今山西之地也其国即承宣之司也当时号曰莫强于今一方之藩辅耳绛虽号曰善谋于今一介之陪臣耳然而边郡之患大矣其贪非无终之伦祸非弃陈之比得失非获戎弃华之俦也歳歳而扰之将何时而可已在在而驱之将何地而获终其利与害又何可指而数哉故贵货易土夷狄同情穑人成功边鄙共頼岂特绛言爲然乎与其糜不赀之费以养徒守之兵曷若循先代之故而效和戎之绩哉羊犬之羣必有所主爲今之计何不遣一介通事之臣于三卢统会之地约之以信懐之以恩啖之以利我仍旧边以爲界使彼逺去以随俗每年于某月日某边交会至期严其守备谨其斥㬋示之以威不使有轻视中国之意其他月日不许輙近邉塞潜伏河套令被酋豪伸其号令使一带沿邉之民俱得休息候我兵威全盛食足信孚徐议逺征若成祖之宣威沙漠可也大汉之勒功燕然亦可也岂非至要之策乎失此不务而乃因循卒岁度日爲功至于或辍兵或守备漫无足凭此乃不终日之计岂帝王不战而屈人之兵乎腐朽余年无由献纳故因魏绛之请録此以着意云赵孟患楚袁甲以告叔向叔向曰何害也匹夫一爲不信犹不可若合诸侯之卿以爲不信必不捷矣食言者不病非子之患也夫以信召人而以僣济之必莫之与也安能害我及虢之会祁午谓赵文子曰宋之盟楚人得志于晋今令尹之不信诸侯之所闻也子弗戒惧又如宋子木之信称于诸徒犹诸晋而驾焉况不信之尤者乎文子曰武受赐矣然宋之盟子木有祸人之心武有仁人之心是楚所以驾于晋也今武犹是心也楚又行僣非所害也我将信以爲本循而行之譬如农夫是穮是萒虽有饥馑必有豊年且吾闻之能信不爲人下吾未能也诗曰不僣不贼鲜不爲则信也録曰东莱吕氏称赵文子谈笑而当衷甲之变岂眞知文子哉而不知信以爲之主夫是而莫之惧也孟子曰我知言我善养吾浩然之气子木之好利求逞死亡将至不宁同列知之武亦知之熟矣故曰单毙其死又曰食言者不病武虽退然如不胜衣呐然如不出口然而弭兵息民与楚氛甚恶何逺也得志弃信与犯而不较何先也武之内志定而建之志未定晋之信可凭而楚之驾难凭曾是而能动其心哉惜乎犹有未纯又欲因宋以守病而致死以倍楚此所以虽获一时之令名而乏千古之道义同𡚖于馁而已终不免于血气之病也晋荀吴帅师围鼓鼓人或请以城叛穆子弗许左右曰师徒不勤而可以获城何故不爲穆子曰吾闻诸叔向曰好恶不愆民知所适事无不济或以吾城叛吾所甚恶也人以城来吾独何好焉赏所甚恶若所好何若其弗赏是失信也何以庇民力能则进否则退量力而行吾不可以欲城而迩姦所丧滋多使鼓人杀叛人而缮守备围鼓三月鼓人或请降使其民见犹有食色姑脩而城军吏曰获城而弗取勤民而顿兵何以事君穆子曰夫以事君也获一城而教民怠将焉用邑邑以贾怠不如完旧率义不爽城可获而民知义所有死命而无二心不亦可乎鼓人告食竭力尽克鼓而反不戮一人録曰春秋无义战围鼓之役其义战欤义人者人恒义之信人者人恒信之伪会齐师信于何有假道鲜虞义亦何居灭肥甚矣其可再耶逢君之恶而乃责人之叛喜人善言而乃自甘夷狄君子所不取也史记孙武子以兵法见于吴王王曰子之十三篇吾尽观之矣可以勒兵小试乎对曰可于是出宫中美女得百八十人孙子分爲二队以王之宠姬三人各爲队长皆令持戟令之曰汝知而心与左右手背乎妇人曰知之孙子曰前则视心左视左手右视右手侈即视背妇人曰诺约束旣布乃设鈇鋮即三令五申之于是鼓之右妇人大笑孙子曰约束不明申令不熟将之罪也复三令五申而鼓之左妇人复大笑孙子曰约束不明申令不熟将之罪也旣已明而不如法者吏士之罪也乃欲斩左右队长吴王从台上观见且斩爱姬大骇趣使使下令曰寡人已知将军能用兵矣寡人非此二姬食不甘味愿勿斩也孙子曰臣旣已受命爲将将在军君命有所不受遂斩队长二人以狥用其次爲队长于是复鼔之妇人左右前后跪起皆中规矩绳墨无敢出声孙子使使报王曰兵皆整齐王可试下观之唯王所欲用之虽赴水火犹可也吴王曰将军罢休就舍寡人不愿下观孙子曰王徒好其言不能用其实于是阖庐知孙子能用兵卒以爲将西破强楚入郢北威齐晋显名诸侯孙子与有力焉録曰武之此举愈于商君吴起盖令可行民不可劫姬可斩妻不可杀也武之十三篇首曰智信仁勇严王已尽观之矣盍不曰君令而臣共乎徒好其言而不能用其实是不智也以嫟宠废军令是无勇也试以妇人等于儿戏是不严也信爲君人之大寳小试且然况大事乎此而狥人不可以爲信也或曰礼不齿君之路马宠姬非路马比也而违令擅杀岂仁者之心乎孟子曰仁则荣不仁则辱武非恶夫笑而慢法特恶夫醉而强酒者也卒能破楚入郢威齐服晋显名诸侯然则虽非贵德其能尊士也乎弘道录正统道藏三家本五十六卷续道藏弘道録卷之四十六路七智朋友之智论语子谓子贡曰女与回也熟愈对曰赐也何敢望回回也闻一以知十赐也闻一以知二子曰弗如也吾与汝弗如也録曰圣人之门大抵不愤不启不悱不发盖方人未足爲病而以我不欲人之加诸我自任以博施于民而能济衆爲仁其与颜子相去不啻天渊若其英锐之资未必眞以能近取譬非尔所及之言爲信故以与回敦愈启之而赐也诚能反躬自诣从事于仰鑚瞻忽欲罢不能之间颜何人哉希之则是顾以其资禀所造就而言夫苟造就而已矣孔门之回奚待智者而后知哉故天子再言弗如也若终于赐而已矣子曰回之爲人也择乎中庸得一善则拳拳服膺而弗失之矣録曰此闻一知十之本也夫有所弗择择则无过弗及矣有所弗得得则弗膺弗失矣积而至于无所于择无乎弗得此闻一知十有不期然学者未至于是但能黾免于择善服膺之间则颜子之地位斯可及矣子曰回也其庶乎屡空赐不受命而货殖焉亿则屡中録曰孔子尝以回赐并言盖二子资相近也习相逺也回之近道在于能择而无所不说非但天资之故乃其学之至也赐不受命而不能择然亿则屡中乃天资之合非其明之至也此命非贫富贵贱之命即天命谓性之命而屡空货殖皆其余事耳子曰赐也汝以予爲多学而识之者欤对曰然非欤曰非也予一以贯之録曰此方信而忽疑非其积学功至乃择焉不精之故也夫尧舜禹汤文武周公孔子颜渊同道一以贯之也是故礼乐文物古今事变可以多学而识之而惟精惟一允执厥中不可以多学识之也于此而择之于初则无此疑矣夫子告子贡一贯与曾子同而先之以多学与曾子异盖曾子务守约子贡务施博约故不言而解博故方信忽疑子曰参乎吾道一以贯之曾子曰唯子出门人问曰何谓也曾子曰夫子之道忠恕而已矣録曰愚观子贡之智不但何敢望回而又何敢望参乎夫颜惟一善服膺至于知十则裕如矣曾惟忠恕自勉至于一贯则洞然矣曾子非借学者以明道也乃本诸心而无慊也错诸躬而有据也措诸词而不跲也夫忠与恕无二道犹一与贯无二物也而一之贯万何从而致之亦何由而得之善学者必有肆力之地矣惟尽已可勉惟及人可能而一则不可勉矣贯则不可能矣及其至也人已混爲一途天人合爲一道不期于一而一者吾心也不期于贯而贯者万事也此不惟善学夫子而又善教门人不惟善教门人而又善教万世若茍徒事高逺未知其方虽与之千言而不足岂一言而有余哉左传吴公子札聘于鲁请观周乐使工爲之歌周南召南曰美哉始基之国犹未也然勤而不怨矣爲之歌𨚍鄘卫曰美哉渊乎忧而不困者也吾闻卫康公武公之德如是是其卫风乎爲之歌王曰美哉恩而不惧其周之东乎爲之歌郑曰美哉其细已甚民弗堪也是其先亡乎爲之歌齐曰美哉泱泱乎大风也哉表东淮者其太公乎国未可量也爲之歌豳曰美哉荡乎乐而不淫其周公之东乎爲之歌秦曰此之谓夏声夫能夏则大夫之至也其周之旧乎爲之歌魏曰美哉风风乎大而婉除而易行以德辅此则明主也爲之歌唐曰思深哉其有陶唐氏之遗民乎不然何忧之逺也非令德之后其能若是爲之歌陈曰国无主其能久乎自以下无讥焉爲之歌小雅曰美哉恩而不贰怨而不言其周德之衰乎犹有先王之遗民焉爲之歌大雅曰广哉熙熙乎曲而有直体其文王之德乎爲之歌颂曰至矣哉直而不倨曲而不屈迩而不偪逺而不携迁而不淫复而不厌哀而不愁乐而不荒周而不匮广而不宣施而不费取而不贪处而不底行而不流五声和八风平节有度守有序盛德之所同也见舞象箾南籥者曰美哉犹有憾见舞大武者曰美哉周之盛也其若此乎见舞韶濩者曰圣人之弘也而犹有慙德圣人之难也见舞大夏者曰美哉勤而不德非禹其谁能脩之见舞韶箾者曰德至矣哉大矣如天之无不懤也如地之无不载也虽甚盛德其蔑以加于此矣録曰洪范曰思曰睿周子曰无思本也思通用也不思则不能通㣲不睿则不能无不通季子弃室而耕所养素定而太伯在天之灵阴有以通其㣲故其未闻乐之先如嶰谷未改葭莩未动希声既鲜知音实希及其既闻乐之后如九倚既通百川时至条理脉络豁然贯通知其若兴若亡若美若盛若勤若忧若大若细若深而广若底而至以极于如天之覆如地之载而后已焉岂其句句而歌之字字而辩之乎盖以无不通生于通㣲通㣲生于思夫子不云乎不图爲乐之至于斯其平日诵说向往欣慕爱乐何啻汲汲一旦闻之自有不觉其心融之妙而叹息之深也呜唿今之诵诗三百尚不若工歌一言则以不思而不能通之故也夫子叹虽多亦奚以爲然则虽观亦奚以爲哉季札在鲁见叔孙穆子说之谓穆子曰子其不得死乎好善而不能择人吾闻君子务在择人吾子爲鲁宗卿而任其大政不愼举何以堪之祸必及子遂聘于齐说晏平仲谓之曰子邑与政无邑无政乃免于难齐国之政将有所𡚖未获所𡚖难未歇也故晏子因陈桓子以纳政与邑是以免于栾高之难聘于郑见子喭如旧相识与之缟蓆子产献纻衣焉谓之曰郑之执政侈难将至矣政必及子子爲政愼之以礼不然郑国将败适卫说蘧瑗史狗史䲡公子荆公叔发公子朝曰卫多君子未有患也自卫如晋将宿于威闻钟声焉曰异哉吾闻之也辩而不德必加于戮遂去之文子闻之终身不聼琴瑟适晋说越父子韩宣子魏献子曰晋国其萃于三家乎说叔向将行谓曰吾子勉之君侈而多良大夫皆富政将在家吾子好直必思自免于难録曰夫所谓愽雅君子者非但能知已往之故也将来之事亦莫不知以其静虚财明明则通动直则公公则溥其要皆自无慾中来也自今观之若齐之晏婴郑之子产卫之伯玉晋之叔向皆当代殊絶人物而豹也武与起与舒也䲡与荆与朝也又皆从政之表表者吴虽逺于中国季实迩于仁贤所谓天下之善士斯友天下之善士兹非其人耶使其滥于一国之名宠淫于当时之富贵不得英贤而友之何以令名传于今乎虽然尚有圣如夫子尝聆謦咳而言游在鲁曾无爲札一介则所以卒于一国之士也通鑑田单将攻狄往见鲁仲连仲连曰将军攻狄不能下也田单曰臣以即墨破亡余卒破万乘之燕复齐之墟今攻狄而不下何也上车弗谢而去遂攻狄三月不克于是惧复见鲁仲连曰先生谓单不能下狄请闻其说仲连曰将军之在即墨坐朋织篑立则仗钟爲士卒倡曰无可往矣宗庙亡矣今日尚矣𡚖于何党矣当此之时将军有死之心士卒无生之气间君言莫不挥泣奋臂而欲战此所以破燕也今将军东有夜邑之奉西有淄上之娱黄金横带而骋乎淄渑之间有生之乐无死之心所以不胜也田单曰单之有心先生志之矣明日乃厉气循城立于矢石之所援枹鼓之狄人乃下録曰烛哉鲁仲连乎何其切中夫人之心也以乐毅之贤而怠于莒与即墨矧其他者乎是故古之圣贤忧勤惕厉之意所以常存天之理而不敢死已之心亦惟恐坚敌之志而懈己之防也其是故欤田单克聊城归言鲁仲连于齐王齐王欲爵之仲连逃之海上曰吾与富贵而宁贫贱而轻世肆志焉録曰鲁连之肆志不已泰乎肆非贤者所愿也彼君君臣臣父父子子以至于夫妇长幼朋友无不得焉则世乌可轻志乌可肆哉奈之何当连之世以诸侯帝秦忘君臣之义以燕会让国背父子之仁以君王后自嫁污夫妇之礼以惠文立少于乱长幼之序以孙庞苏张之徒纷纭友复失朋友之信连之欲蹈东海凡以此耳盖不待天下士而中人之资已知其不可爲矣子顺者孔子六世孙也魏王闻其贤遗使秦黄金束帛聘之子顺曰若王能信用吾道吾道固爲治世也虽蔬食飮水吾犹爲之若徒欲制服吾身委以重禄吾犹一夫耳魏王奚少于一夫使者固请子顺乃之魏九九月陈大计輙不用乃以病退其友谓之曰子其行乎答曰行将何之当今山东之国敝而不振三晋割地以求安二周折而入秦燕齐楚已屈服矣以此观之不出二十年天下其尽爲秦乎録曰愚观子顺之猷爲智识其诸异乎人者欤夫邦有道则仕邦无道卷而怀之此孔氏之家法也秦之暴不啻爇火而燎之原也不可扑遏矧可逝濯乎六国之君不啻燕雀而处之堂也不可瞬息矧可久安乎其料天下不出廿年尽爲秦者非数也理也非子顺则不可与言也齐封田婴于薛号曰靖郭君靖郭君欲城薛客谓靖郭君曰君不闻东海大鱼乎网不能上钩不能牵荡而失水则蠖蚁制焉今夫齐乃君之水也使长有齐奚以薛爲苟爲失齐虽隆薛之城至齐于天庸足恃乎乃不果城録曰客之諌婴贤于戊之谏文逺矣彼鸡鸣狗盗之流何足齿録孰忆有如客者史亦竟失其名哉后世若眉坞金埒之徒非惟君子之所耻客茍有知宁不揶揄于地下耶汉书曹参㣲时与萧何友善后爲将相有隙及闻何薨参告舍人趣治行吾将入相居无何使者果至何且死所推贤唯参参代爲相举事无所变更一遵何约束择郡国吏讷于文辞重厚长者即召除爲丞相史吏之言文刻深欲务声名者輙斥去之见人有细过专掩匿覆盖之府中无事帝怪相国不治事参曰陛下自察圣武孰与高帝上曰朕安敢望先帝又曰陛下观臣孰与萧何贤上曰君似不及也参曰陛下言之是也高帝与何定天下法令既明陛下垂拱臣等守职遵而勿失不亦可乎帝曰善爲相三年百姓歌之曰萧何爲法较若昼一曹参代之守而勿失载其清凈民以宁一録曰愚观汉功臣之际其智与否乃吉凶所由殊也夫以萧曹而视韩彭犹韩彭而视绛灌也史称曹相国攻城野战之功所以能多以与淮阴侯俱又曰韩信已破赵爲相国参以右丞相属韩信攻破齐历下军已而从韩信击龙且军于高密夫参与帝同起丰沛若此其故也又与信俱爲相国若彼其尊也而曰属则属曰从则从曾无芥蒂信一且失王顾郁郁不得志至羞与绛灌等列然则参之心不但天下已平始务宁静画一虽干戈惶惚亦能不忮不求是以何用而不藏也又曰使参若在吕氏可以无王刘氏得以不危乎曰黄石之说曰阴计外泄者败是时惠帝儒弱而吕氏方徢阴盛阳㣲大易所谓泽灭木者也使参不戒栋挠之凶而蹈过涉之咎其能有济乎然则非不知醇酒之废事天下之有忧也与其泄而败孰若遯而吉乎厥后突因贾寿之语遂成㓕吕之功参笞之之力也史更班马録参而舍突岂非缺乎吕太后时诸吕擅权欲刧少主危刘氏丞相陈平患之力不能争常燕居深念陆贾造之不请直入曰何念之深也平曰生揣我何念贾曰足下位上相食万户可谓极富贵无欲矣然有忧念不过患诸吕少主耳曰然爲之奈何贾曰天下安注意相天下危注意将将相和则士豫附士豫附天下虽有变权不分权不分爲社稷计在两君掌握耳君何不交驩太尉深与相结平用其计以五百金爲绛侯寿厚具乐饮太尉太尉亦报如之两人深相结吕氏谋益坏録曰陈平六出奇计自负己智而犹出陆贾之下何也是时虑祸及己当局而迷故不若傍观者之亲切也虽然此说自生发之而南宋之书生一反之曰自古未有权臣在内而大将能立功于外者其智识正相似孰意二生先后一律耶而其意则如阴阳昼夜薰犹氷炭之不相及故其效亦有安危利钝吉凶存亡之所攸分爲天下者可不念经朱邑以治行第一入爲大司农爲人惇厚笃于故旧然性公正不可交以私天子噐之朝廷敬焉时张敞爲胶东相与邑书曰明主游心太古广延茂士此诚忠臣竭思之时也直敞逺守剧郡驭于纪墨胸臆约结故无奇也虽有亦安所施足下以清明之德掌周稷之业昔陈平虽贤须魏倩而后进韩信虽奇赖萧公而后信故事各达其时之英俊若必伊尹吕望而后荐之则此人不因足下而进矣邑感敞言贡荐贤士大夫多得其助者録曰周礼大司徒以郷三物教万民而宾兴之即大农之职也敞之于邑可谓知当务之爲急而且不失人亦不大言矣録之须寳以明经爲郡吏御史大夫张忠辟爲属欲令授子经更爲除舍设储须寳自劾去忠固还之心内不平后署主簿寳徙入舍祭灶请比邻忠阴察怪之使所亲问前大夫爲君设除大舍子曰劾去者欲爲高节也今两府高士俗不爲主薄子既爲之徒舍甚说何前后不相副也寳曰高士不爲主簿而大夫君以寳爲可一府莫言非士安得独自高前曰君男欲学文而移寳自近礼有来学义无徃教道不可誳身诵何伤且不遭者可无不爲况主簿乎忠闻之甚慙上书爲寳经明质直宜备近臣遂爲议郎迁谏大夫録曰时宝尚爲吏而终身之智端肇于此矣何也夫豺狼尚矣而城狐之戒不可忽也谓黎藿採矣而勐兽之冤不可没也卒能自保其身且及其孙岂非明智之士乎弘道録卷之四十六弘道录正统道藏三家本五十六卷续道藏弘道録卷之四十七路八智朋友之智后汉书钟皓以笃行称与荀淑并爲士大夫所𡚖慕李膺常叹曰荀君清识难尚钟君至德可师同郡陈寔年不及皓引与爲友皓爲郡功曹会辟司徒府临辞太守问谁可代卿者对曰明府必欲得人西门亭长陈寔可也寔闻之曰钟君似不察人不知何独识我兄子瑾亦好学慕古有退让风与膺同年俱有声名膺祖太尉脩言瑾似我家性邦有道不废邦无道免于刑戮遂以膺妹妻之皓常语瑾以昔国武子好昭人过以致怨本卒保身全家尔道爲贵后终于家诸儒爲之颂曰林虑懿德非礼不处悦此诗书弦琴乐古五就州招九膺台辅逡巡王命卒岁容与録曰愚劝膺祖之言似与膺大不相若何也汉自中世以下阉坚擅恣故俗遂以危身矫洁放言爲高士有不然者则芸夫牧竖已叫唿之矣是以圣人导民理性裁抑宕佚愼其所与节其所偏若林虑者智能自全道无絶物凶邪不能以权夺王公不能以贵骄眞可谓自拔于流欲者矣録之徐穉家贫躬耕非其力不食然爲人恭俭义让所居服其德太守陈蕃在郡不接宾客唯穉来特设一榻去则悬之延熹二年上书桓帝荐穉乃以安车玄纁备礼徴之不至又常爲太尉黄琼所辟不就及琼卒徒步到于江夏赴之设鸡酒薄祭哭毕而去不告姓名时会者皆四方名士郭林宗等数十人闻之疑其穉也使茅容轻骑骄之及于涂爲设饭共言稼穑之事临去谓容曰爲我谢郭林宗大树将顚非一绳所维何爲栖栖不惶宁处乎録曰遯之上九曰肥遯无不利释之者云肥者宽裕自得之意遯者唯飘然逺逝无所系滞乃爲善也上九以刚阳居卦外下无系应遯之逺而处之裕者也何往而不利哉斯言爲穉设也彼诸人者旣知玩世简傲不就征辟乃不能飘然逺引入山之深入林之密自取党祸甘心戮辱则所谓系遯有疾厉者也曾是而得爲智乎郭太博通坟借善谈论美音制始见河南尹李膺大奇之与相友善于是名震京师后𡚖郷里诸儒送至河上车数千两林宗唯与李膺同舟而济衆宾望之以爲神仙焉或劝之仕对曰吾夜观干象昼察人事天之所废不可支也性明知人好奖训士类身长八尺容貌魁伟褒衣博带周游郡国尝于陈梁间行遇雨巾一角垫时人乃故折巾一角以爲林宗巾其见慕如此或问汝南范滂郭林宗何如人滂曰隐不违亲眞不絶俗天子不得臣诸侯不得友吾不知其他爲人虽善人伦而不爲危言覈论故宦官擅政而不能伤也及党事起知名之士多被其害唯林宗及汝南袁闳得免焉録曰范晔论曰庄周有言人情险于山川以其动静可识而沈阻难征故亲厚之性诡于情貌则哲之鉴惟帝所难而林宗雅俗无所失将其明性特有王乎然而逊言危行终亨时晦恂恂善导使士慕成名虽墨孟之徒不能絶也孟敏客居太原荷甑墯地不顾而去林宗见而问其意对曰甑以破矣视之何益林宗以此异之劝令游学十年知名録曰愚观孟敏盖质美未学者也由质美故无牵滞之悔而遇事能决由未学故有不虞之失而意见殊分劝令就学则彬彬矣此君子成人之美而诱掖奖劝之不可无也申屠蟠禀气玄妙性敏心通丧亲尽礼几于毁㓕至行美义人所鲜能安贫乐潜味道守眞不爲燥湿轻重不爲穷达易节蔡邕自拟以齿则长以德则贤后郡召爲主薄不行隐居精学博贯五经兼明图纬郭林宗见而奇之先是范滂等非讦朝政自公卿以下皆折节下之太学生争慕其风以爲文学将兴处士复用蟠独叹曰昔战国之世处士横议列国之王至爲拥篲先驱卒有坑儒烧书之祸今之谓矣乃絶迹梁砀之间因树爲屋自同庸人家贫佣爲漆工居二年果罹党锢或死或刑者数百人蟠确然免于疑论中平五年与荀爽桥玄韩融陈纪等十四人共公车徴幡独不赴人咸劝之笑而不应居无几爽等爲卓所脇及大驾西迁京师扰乱公卿多遇兵饥室家流散唯蟠终全高志年七十四终于家録曰史称申屠蟠见几岂惟几哉其见道也审矣夫以非讦朝政而致公卿之折节以污秽朝廷而成一己之高尚此何等事哉中庸曰人皆曰予智驱而纳诸罟获陷穽之中而莫之知正此谓也以蟠之禀气玄妙性敏心通故能始则确然免于疑论继则悠然成其逺图正易所谓嘉遯贞吉者也终全高志不亦宜乎许劭少峻名节好人伦多所赏识若樊子昭和阳士者并显名于世故天下言㧞士者咸称许劭常到颕川多长者之游唯不候陈寔又陈蕃丧妻还葬郷人毕至而劭独不徃或问其故劭曰太丘道广广则难周仲举性峻峻则少通故不造也其多所裁量若此曹操微时常卑辞厚礼求爲己目劭鄙其人而不肯对操乃伺隙胁劭劭不得已曰君淸平之姦贼乱世之英雄操大悦而去与从兄靖俱有高明好共覈论郷党人物每月輙更其品题故汝南俗有月旦评焉録曰愚观许劭月旦之评与季野春秋之鉴何其不相及哉子曰赐也贤乎哉夫我则不暇圣人之酬世御物盖如此彼既以太丘爲难周仲举爲少通裁量审矣而何已之不暇顾也以操之狡猾多智尚未逢时及其末也一鸡肋而不相容其能免祸幸矣非明哲保身之道也晋书皇甫谧沈静寡慾勤力不怠愽综典籍百家之言以着述爲务自号玄晏先生着经乐圣眞之论或劝以脩名广交谧谓人非圣人孰能兼存出处居田里之中安贫躬稼亦可以乐尧舜之道何必崇接世利事官鞅掌然后爲名乎作玄守论曰人之所至惜者命也道之所必全者形也性形所不可犯疾病也若扰全道以损性命安得去贫贱存所欲哉夫一人死而号者以爲损也一人生而笑者以爲益也然则号笑非益死损生也是以至道不损至德不益何哉体足也如回天下之念以追损生之祸运四海之心以广非益之病岂道德之至乎夫惟无损则至坚矣夫唯无益则至厚矣坚故终不损厚故终不薄苟能体坚厚之实居不薄之眞立乎损益之外游乎形骸之表则我道全矣遂不仕武帝下诏敦逼谧上疏自称草莽臣就弟借书帝送一车书与之録曰哲哉玄晏子乎盖不唯得以行乎贫贱且能周于疢疾免于乱世其学起于清虚志存于礼法既非流俗可方而视富贵如浮云亦非若人可比玄守之论逹于死生有足观者録之韦忠慷慨好学闭门脩己不交当世裴顾数言之于张华华辟之辞疾不起人问其故忠曰吾茨檐贱士本无宦情且茂先华而不实裴頠慾而无厌弃典礼而附贼后岂大丈夫之所宜行耶裴常有心託我常恐洪涛荡岳余波见漂况可临尾闾而闚沃焦哉张翰有清才善属文会稽贺循赴命入洛经吴阊门于舡中弹琴翰初不相识就循言谭大相钦悦且问知其入洛曰吾亦有事北京便同载而去不告家人齐王冏辟爲东曹椽冏时执权翰谓同郡顾荣曰天下纷纷祸难未已夫有四海之名者求退良难吾本山林间人无望于时子善以明防前以智虑后荣执其手怆然曰吾亦与子採南山蕨饮三江水耳翰因见秋风起乃思吴中菰莱莼美鲈鱼脍曰人生贵得适志何能䩻宦数千里以要名爵乎遂命驾而归人谓之见几録曰韦子节之辞张茂先也见几于未动之先所谓果行育德者也是故山下之泉出而遇险未有所之若山之未云水之未波不可及也张季鹰之辞顾彦先也惧祸于既见之后所谓险德避难者也是故天地不交小人道长君子道消若水之沉溺火之焚灼不可缓也孟子不云或逺或近或去或不去𡚖洁其身而已矣岂非明智之士欤颜含裁智爲衆所推与邓攸深交尝曰周伯仁之正邓伯道之清卞望之之节余则吾不知太常冯怀以王导时爲帝师名位隆重百僚宣降礼问于含含曰王公虽重理无偏敬降礼之言或是诸君事宜鄙人老矣不识时务既而告人曰吾闻伐国不问仁人向冯祖思问佞于我我有雅德乎其邪重行实抑絶浮伪类如此尝论少正卯盗跖其恶孰甚或曰正卯虽姦不至剖人充膳盗跖爲甚含曰爲恶彰露人思加戮隐伏之姦非圣不诛由此言之少正爲甚衆咸服焉郭璞遇含欲爲之筮辞白年在天位在人脩已而天不与者命也守道而人不知者性也自有性命无劳蓍龟桓温常求婚以其盛满不许后年老逊位帝美其素行就加右光禄大夫赐床帐被褥大官致膳悉固辞一无所受録曰愚观世之虚望隆而实德病与夫謟谀集而降礼尊者岂独一马祖思哉故如含者勤兄于既没之余未足爲的而议导于方柄之日确然可凖含乎吾知免矣非所称豪杰乎哉唐书娄师德尝荐狄仁杰而仁杰不知意颇轻师德数挤之于外天后觉之因问仁杰曰师德知人乎对曰臣尝同僚未闻其知人也后曰朕之知卿乃帅德所荐亦可谓知人矣仁杰既出叹曰娄公盛德我爲其所包容久矣吾不得窥其际也是时罢织纷纭师德久爲将相独能以功名终人以是智之録曰仁杰能知五王而不能知一师德何也易称或默或语而又曰二人同心夫娄狄乃心王室本无异也然而一则好面折廷争知无不言一则以哩面不拭始终自负其语默各有异也以外之不同若相矛盾而中之所存实同金石此仁杰之于师德始虽汎而终乃服也亦何害其爲同哉裴行俭有知人之何前进士王勮咸阳尉苏味道皆未知名一见谓之曰二君后当相次掌铨衡仆有弱息愿以爲托是时其弟勃与华阴杨烱范阳卢照邻义乌珞宾王皆以文章有盛名李敬玄尤重之以爲必显逹行俭曰士之致逺当先器识而后才艺勃等虽有文华而浮躁浅露岂飨爵禄之器杨子稍沈静应至令长余得令终幸矣既而勃溺南海照邻赴颕水宾王反诛烱终盈川令勮味道皆典选悉如行俭之言録曰孔子以瑚琏许子贡若所谓噐识是已文王以棫朴誉髦士若所谓才艺是已然必金玉其相而后追琢其章若彼瓦缶虽有绚然之饰岂庙堂之噐哉以贾谊之隽类君子犹病其志大量小才有余而识不足况四杰乎故君子益自贵重无徒斐然成章而已也宋史张咏与青州傅霖少同学霖隐不仕咏既显求霖者三十年不可得一旦来谒阍吏白傅霖请见咏责之曰傅先生天下士吾尚不得爲友汝何人敢名之乎霖笑曰别子一世尚尔耶是岂知世间有傅霖者乎咏问昔何隐今何出曰子将去矣来报子尔咏曰亦自知之霖曰知复何言翌日别玄后一月而咏卒録曰此与元伯巨卿相似乃诚之相感无乎不至故心之相照无乎或违虽然蜀山人不起念十年便能前知矧如霖之静处三十年乎其不爲物诱而能脱屣富贵又可见矣毕仲游受知于司马光吕公着范纯仁最深时苏轼在馆阁颇以言语文章规切时政仲游忧其及祸贻书戒之曰孟轲不得已而后辩孔子欲无言古人所以精谋极虑固功业而养寿命者未尝不出乎此君自立朝以来祸福利害系身者未尝顾惜乎言语之累不特出口者爲言其形于诗歌賛于赋颂託于碑铭序记者皆是也今知畏于口而未畏于文是其所是则见是者喜非其所非则蒙非者怨喜者未能济君之谋而怨者或已败君之事矣天下论君之文固所指名者矣虽无是非之言犹有是非之疑又况其有耶官非谏官职非御史危身触忌以游其间殆犹转石而捄溺也録曰史传巢谷与三苏同郷素与之游甫昆弟同朝显贵未尝一来会及相继谪岭海平生亲旧无相闻者谷有眉山独步访两苏于是相惊喜曰此非今之人古之人也愚窃谓古之人所以异于今者责善爲重而责善之道明哲爲先苟使二公早因仲游之言资其直谅之益未必天之涯海之角而巢谷之名儋耳之迹不见于史册矣不思忠告之可嘉輙夸卓行之尤异此録舍元脩而叙公叔亦保身愼言之意也邵伯温雍之子也雍名重一时与司马光二程诸名公交以是入闻父教出事诸公所闻日愽而尤孰当口之务神宗崩晢宗立蔡确方在相位刑恕自襄州移河阳诣确谋造定策事时光已卒子康当诣阙恕召诣河阳伯温谓公休除丧未见君不宜枉道先见朋友康曰已诺之伯温曰恕倾巧或以事要若从之必爲异日之悔康竟往恕果劝作书称确康与恕同年又出光门下逐作书如恕言盖以康爲光子言确有定策功世必见信以爲他日全身保家计既而梁焘以谏议召恕亦要至河阳连日夜论确且以康书爲证焘不悦会吴处厚奏确诗谤朝政焘与刘安世共请诛确且论恕罪朝廷命康分折康始悔之康卒子植幼宣仁后𠎓之吕太防谓康素以伯温可托请以爲西京教授以教植伯温既至诲曰温公之孙大谏之子贤愚在天下可畏也植闻之力学不懈卒有立绍圣初章惇爲相惇常事康节欲用伯温伯温不徃会法当赴吏部铨程颐谓曰吾危子之行也伯温曰岂不欲见先公于地下耶至则先就部拟官而后见宰相惇遂论及康节之学曰嗟乎吾于先生不能卒业也伯温曰先君先天之学论天地万物未有不尽者其信也则人之仇怨反覆者可忘矣时惇方兴党狱故以是动之惇悚然犹荐之于朝而伯温愿补郡县惇不悦遂得监永兴军铸钱监适元祜诸贤方南迁士鲜访之者伯温见范祖禹于咸平见范纯仁于颕昌或爲之恐不顾也初雍尝曰世将乱惟蜀安可避及宣和末伯温载家使蜀故免于难赵鼎少从伯温游尝表其墓曰以学行起元祐以名节居绍圣以言废于崇宁世以此三语尽伯温出处云録曰愚观康节不但知兴衰于既往实能验理乱于将来其子伯温不但无黍于其父实欲兼善于其友自今观之元祐重臣胼首就戮全身者何人也二程高第阖门遇害保家者何人也动而有悔而名亦隳出而殉人而己先丧陷仇怨则人情可惜甘淟认则物理全乖盍若奋身于治朝免祸于乱世耶进于圣门可谓先觉是贤智者不惑不得以气数之学者累之也近思録张横渠问于程明道曰定性未能不动犹累于外物何如明道曰所谓定者动亦定静亦定无将迎无内外苟以外物爲外牵己而从之是以己性爲有内外也且以性爲随物于外则当其在外时何者爲在内是有意于絶外诱而不知性之无内外也既以内外爲二本则又乌可遽语定哉夫天地之常以其心普万物而无心圣人之常以其情顺万事而无情故君子之学莫若廓然而太公物来而顺应易曰贞吉悔亡憧憧徃来朋从尔思苟规规于外诱之除将见㓕于东而生于西非惟日之不足顾其端无穷不可得而除也人之情各有所蔽故不能适道太率患在于自私而用智自私则不能以有爲爲应迹用智则不能以明觉爲自然今以恶外物之心而求照无物之地是反鑑而索照也易曰艮其背不获其身行其庭不见其人与其非外而是内不若内外之两忘也两忘则澄然无事矣无事则定定则明明则尚何应物之爲累哉圣人之喜以物之当喜圣人之怒以物之当怒是圣人之喜怒不系于心而系于物也是则圣人岂不应于物哉乌得以从外者爲非而更求在内者爲是也今以自私用智之喜怒而视圣人喜怒之正爲何如哉夫人之情易发而难制者惟怒爲甚第能于怒时遽忘其怒而观理之是非亦可见外诱之不足恶而于道亦思过半矣録曰愚观定性一书乃知先生深造独得而非诸子之所能及也夫以人之累于外物乃不能收其放心至于定性则无将迎无内外合动静而如一矣其所至妙至妙者莫如廓然而太公物来而顺应反覆辩証不越乎此然可指而易老者莫如其情故又以喜怒言若乃直指所由进之路则自忘怒观理始也一篇之中大要在于明觉自然大戒在于自私用智与颜子之明睿所照曾子之定静安虑子思之诚明谓性孟子之以利爲本周子之明通公溥无乎不尽此其所以超出千古又何待于着述而后爲成书也哉陆九渊生三四岁问其父曰天地何所穷际父笑而不答遂深思至志寝室及𦁕角与止异凡儿见者敬之谓人曰闻人诵伊川语奚爲与孔子孟子之言不类初读论语即疑有子之言他日读书至宇宙二字觧者曰四方上下曰宇往古来今曰宙忽大省曰宇宙内事乃已分内事已分内事乃宇宙内事又尝曰东海有圣人出焉此心同也此理同也至西海南海北海有圣人出亦莫不然千百世之上有圣人出焉此心同也此理同也至于千百世之下有圣人出此心此理亦无不同也后登进士至行在士争从之游言论感发闻而兴起者甚衆教人不用学规有小过言中其情或至流汗有怀于中而不能自晓者爲之条析其故悉知其心亦有相去千里闻其大槩而得其爲人尝曰念虑之不正者顷刻而知之即可以正念虑之正者顷刻而失之即爲不正谓学者曰汝耳自𦖟目自明事父自能孝事兄自能弟本无欠阙不必他求又曰此道与溺于利欲之人言犹易与溺于意见之人言却难或劝其着书曰六经註我我註六经学苟知道六经皆我註脚尝与朱熹会于鹅湖论辩所学多不合及熹守南康九渊访之熹与至白鹿洞九渊爲讲君子喻于义小人喻于利一章熹以爲切中学者隐㣲深痼之病至聼之有泣下者録曰愚观朱陆之学所以异者良由资禀之不同也九渊自三四岁时已穷究天地之所际则其长也安得不主于性朱子则铢铢而累之寸寸而积之及其至也安得不主于学然则二夫子之所长各有所究本不相悖不相害也譬之圣门曾子之才鲁子贡之质敏然同𡚖于一贯者有夫子爲之㸃化也时圣人不作诸子各立门墻而无统会依归之所是以纷纷异同矧及门者从而咻之不知尊德性道问学子思传于仲尼未尝偏废初不可岐而二也曷若大道爲公智虑其不切于己也不必异己学虑其无补于人也不必爲人使当时莫得而议后世无得而非兹非所谓大同者哉愚恐后之议者愈繁愈逺斯録所以弘道故不可不着水东曰记明吴思庵先生讷常言世俗浅学谈及后进輙曰此韵府羣玉秀才好趂航船耳盖言其破碎摘裂祇如往来羣坐偶语无有一高智识关键也先生尝熟世家自少警敏絶人于书无所不读尝从其先君子游宦四方阅历既广退而况潜含养三四十年所以其学博而核其气刚而大其识卓而明所着性理羣书补註小学集觧有功于儒先其立论于性理之奥尤多所阐明録曰公盖起于荐举不由科目而其言乃切中当今学士大夫之病视昔张程朱陆大不侔矣然则学者其可不勐省乎此録之所以终也弘道録卷之四十七弘道录正统道藏三家本五十六卷续道藏弘道録卷之四十八侠一信君臣之信汉书楚怀王与诸将约先入定関中者王之当是时秦兵彊常乘胜逐北诸将莫利先入关独项羽怨秦之杀项梁奋身愿与沛公西入关怀王诸老将皆曰项羽爲人慓悍猾贼尝攻襄城襄城无遗类诸所过无不残㓕不如更遣长者扶义而西告谕秦父兄秦父兄苦其主久矣今诚得长者往无侵暴宜可下羽不可遣独沛公素宽大长者可遣怀王乃不许羽而遣沛公西畧地録曰楚怀王岂比扵汉更始乎怀王优沛公而否项羽观其遣将之言庶几南面之庶然而卒陷强暴之辱所谓过涉㓕顶不可咎者也更始忌刘稷而并执演观其愧怍之态眞乃庸劣之流然而自取贼刘之辜所谓何校灭耳聪不明者也夫是而有异也沛公既定关中乃悉召诸县父老豪杰谓曰父老苦秦苛法久矣诽谤者族偶语者弃市吾当王关中与父老约法三章耳杀人者死伤人及盗抵罪余悉除去秦法诸吏民皆按堵如故凡吾所以来爲吾父老除害非有所侵暴无恐且吾所以还军霸上待诸侯至而定约束耳乃使人与秦吏行县乡邑告谕之秦民大喜争持牛羊酒食献军士沛公又让不受曰食粟多非乏不欲费民民又益喜唯恐沛公不爲秦王録曰西汉二百年之业所以卒定扵関中者约法之肇也孟子曰地利不如人和贾生之论亦曰仁义不施而攻守之势异今观汉庭之论纷纷不一娄敬田肯之徒不足深究至扵张良之智宜乎有见顾亦蹈奉春之绪余而不切根本之实意殊不知三章之约贤扵百二之形按堵之情便扵建瓴之势虽欲勿用山川其舎诸然则金城之固宁比扵父老之心沃野之饶孰愈扵壸浆之薄羽虽能违一时之约独能㧞百世之鼎乎文帝初封代王诸吕既诛大臣相与谋议迎立代王群臣张武等皆曰汉大臣故高帝时将帅习兵多谋实不可信愿称疾无往以观其变中尉宋昌曰不然秦失其政豪杰并起人人自谓得之然卒践天子位者刘氏也以吕太后之严擅权专制然而太尉以一节入北军一唿士皆左袒爲刘氏卒灭诸吕此乃天授非人力也大王贤圣仁孝闻扵天下故大臣因天下之心而迎立大王大王勿疑也代王至长安太尉勃请间宋昌曰所言公公言之所言私王者无私太尉乃跪上天子玺符夜拜宋昌爲卫将军领南北军以张武爲郞中令行殿中録曰文帝二十三年之天下决信扵宋昌之片词张武等固不逮也其却太尉之请词意确然益足以见其存心之笃矣孰谓区区代邸而有斯人哉有斯人哉帝之侯昌良有以也而张武等官不过九卿又足以表王者之无私矣岂其独惜朱虚之寸土不以全大臣之信而安兴居之心乎然则公言终有负而请间者不可以责矣文帝赐南越王佗书曰朕高皇帝侧室之子也弃外奉北藩于代道里辽逺壅蔽朴愚未尝致书高皇帝弃群臣孝惠皇帝即世高后自临事不幸有疾诸吕爲变赖功臣之力诛之已毕朕以王侯吏不释之故不得不立今即位乃者闻王遗将军隆虑侯书求亲昆第诮罢长沙两将军朕以王书罢将军愽阳侯亲昆弟在眞定者已遣人存问脩治先人冢前日闻王发兵扵邉爲㓂灾不止当其时长沙苦之南郡尤甚虽王之国庸独利乎必多杀士卒伤良将吏寡人之妻孤人之子独人父母得一亡十朕不忍爲也朕欲定地犬牙相入者以问吏吏曰高皇帝所以介长沙士也朕不得擅变焉今得王之地不足以爲大得王之财不足以爲富服领以南王自治之虽然王之号爲帝两帝并立亡一乘之使以通其道是争也争而不让仁者不爲也愿与王分弃前恶终今以来通使如故陆贾至南越南越王顿首谢罪愿奉明诏长爲藩臣奉贡职録曰孔子告子张曰言忠信行笃敬虽蛮貊之邦行矣夫南越尉佗逋诛之一物耳虽㣲堂堂万乘亦孰不讳侧室之言乎借使不讳敦不矜夸中国之盛兵甲之强乎而不知天以完德命于帝帝以完名恣于己其出言本于吾心非有所勉强眞可以贯金石而及豚鱼矧夷狄蛮貊犹夫人者耶其中心悦而诚服亦不啻出于自然而岂由于勉强哉子张徒能书诸绅而不能见诸行帝之天资肳合虽无参前倚衡之功而实有明效大验之着可见圣人立言扵天地间若化工之显于物无伺耳耳而提面面而命之矣又遗匈奴单于书曰皇帝敬问匈奴大单于无恙顷遗朕书愿寖兵休士除前事复故约以安邉民世世平乐朕甚嘉之此古圣王之志也汉与匈奴约爲兄弟所以遗单于甚厚其背约离兄弟之亲者常在匈奴然右贤王事已在赦前勿深诛单于若称书义明告诸吏使无负约有信敬如单于书録曰愚观帝之与匈奴约岂如春秋要质鬼神刑牲歃血者哉其诚信出于本心如书中所言譬则天地之无不持载无不覆帱眞得帝王制御夷狄之道也不徒有以信之而又有以待之胡越一家华夷一体百世之后见此一日也岂不盛哉上尝行出中渭桥有一人从桥走乘舆马惊使骑捕之时张释之爲廷尉奏以此人犯当罚金上怒曰此人亲惊吾马马赖和柔令他马固不伤败我乎而廷尉乃当之罚金释之曰法者天下公共也今法如是更重之是法不信于民也其后有人盗高庙座前玉环得亦下廷尉治释之奏当弃市上大怒曰此人无道盗先帝噐吾欲致之族而君以法奏之非吾所以共承宗庙意也释之免冠顿首谢曰法如是足也今盗宗庙噐而族之假令愚民取长陵一柸士陛下且何以加其法乎上乃许之録曰人知释之守法而不知帝之能用法也夫天下不患法之不公而惟人主不能用法之过臯陶曰在辟帝亦曰在辟臯陶曰在宥帝亦曰在宥者能用法也言足以拒諌智足以饰非以爲天下皆出扵己之下者不能用法也是故墨鼻不已至扵炮烙炮烙不已至扵刳剔者岂皆无法哉汉自三章之后至文帝除肉刑除收拏相坐除诽谤妖言其心扵爱民之本者矣犯跸盗环一时之怒私也罚金弃市三尺之法公也惟不欲以私害公故不终以情挠法帝可谓天地日月矣过此若张社郅𡩋之流专以人主之意指爲狱则当时之爲君者从可知矣呜唿长陵柸土臣子所不忍闻也人匪言之不能如此畏忌何哉故曰知释之之守法而不知帝之能用法不知法者也倪寛武帝时爲中大夫迁左内史既治民事乃观农桑缓刑罚理狱讼毕体下士务在得人心择用仁厚士推情与下不求名声吏民大信爱之至收租税时裁阔狭与民相假贷以故租多不入后有军发竟以负租课殿当免民闻惟恐失之大家牛车小家负儋输租不絶课更以最后积官至御史大夫録曰宽本儒生其治民谓之儒则可谓之法则未也何也当今直指之官以假贷爲防一书殿最輙不可易况以军兴从事乎汉之罔疏禁阔尚犹及见此等风俗此等风俗贤扵季世逺矣非其人之温良守之介特安能若是耶不然狙桧之尤狡滑之雄何处无之而能大家牛车小家担负果孰使之哉乃知信爱孚扵刑辟儒官优扵俗吏不可以不録也宣帝时张安世杜延年并列九卿二人忠信自着谨愼周密外内无间每定大政已輙移病出自朝廷大臣莫知其与议也尝有所荐其人来谢即大恨以爲举贤逹能岂有私谢耶有郎功高不调自言安世应曰君之功高明主所知人臣执事何长短而自言乎幕府长史迁辞去之官问以过失长史曰将军爲明主股肱而士无所进论者以爲讥安世曰明主在上贤不肖较然臣下自脩而已何知士而荐之其欲匿名迹逺权势如此故天子甚尊惮大将军然内亲安世心密扵光焉延年亦安和偹扵诸事久典朝政上信任之出即奉驾入给事中是时四夷和海内平大将军㓕后独能保固终始天下称之録曰自夫子犁牛骍角之踰徃徃论人者不当系于世类大贤且然矧安世延年乎而论者必曰天道好还盖浅之也天岂屑屑扵其间哉已爲不善则天下后世曰不善之人也已爲善则天下后世皆曰善人也岂不益可信哉不覩已然而逆其未然吾未见其能观人也若二臣之忠信谨厚正吾夫子所谓虽欲勿用山川其舍诸者然则圣人之论大旨高此又可见韩延寿爲颕川太守郡多豪强难治先是赵广汉患其俗多朋党故搆会吏民令相告许延寿欲更之恐百姓不从乃历召郡中长老爲乡里所信向者设酒食亲与相对问以謡俗因与议定嫁娶丧祭仪品畧依古礼不得过法及收租赋先明布告其日以期会爲大事其始若烦后吏无追捕之苦民无箠楚之忧皆便安之接待下吏恩施甚厚而约誓明或有欺负之者輙自刻责岂其负之何以至此百姓遵信其教数年颕川大治后入爲左冯翊行县至高陵民有昆弟讼田延寿大伤之曰幸得备位表率不能宣明教化至令民有骨肉争讼既伤风化咎在冯翊因入卧传舍闭阁思过令丞啬夫亦皆自系待罪扵是讼者传相责让皆自髠肉祖谢愿以田相移络死不敢复争延寿大喜乃起聴事郡中翕然莫不转相饬厉不敢犯扵是恩信周徧二十四县莫复以词讼自言者録曰愚观延寿似有意扵移风易俗使吏民回心而向善者然而卒不能善其终何耶先儒有言凡三代以下人物皆血气用事不若三代以上纯任德性呜唿斯言也不但延寿爲然赵盖与杨莫不然也汉廷至此元气已索然矣而卒蹈好信不好学之戒未免伤害于物故有望之之许不知正吾夫子之所恶也呜唿惜哉赵克国时先零诸羌叛宣帝使丙吉问谁可将者克国自言无踰老臣复问将军度羗虏何如对曰兵难遥度愿至金城图上方畧略大发兵诣金城常以逺斥堠爲务行必爲战备止必坚营壁尤能持重爱士卒先计而后战虏虽数挑不肯轻动欲以威信招降罕开及刧畧者伺虏谋解散徼其疲剧乃击之酒泉太守辛武贤奏以七月出兵击罕开克国以爲先零首爲畔送先诛先零则罕开之属不烦兵而服玺书报从克国计焉罕开竟不烦兵而下録曰愚观古人立功悉由在上信任之专在己自信之笃往往以威信服人不肯轻试者爲是故也夫有宣帝之明丙魏之忠一时也武贤奏七月出兵此一时也使无确然之见定于胷中诏进则进诏止则止所谓弟子舆尸者也爲君相者不信爲将之方畧而以人言参乎其中有利不知有益不恤所谓师或舆尸者也上下俱凶彼此不信其能成功鲜矣后世所当深戒也东汉书初宛人李通事刘歆好星历谶记云刘氏复兴李氏爲辅私常怀之及班彪避难天水隗嚣问曰往者周亡战国并争天下分裂数世后定意者纵横之事复起扵今乎将承运迭兴在扵一人也对曰周之废兴与汉殊异昔周爵五等诸侯从政本根既㣲枝叶彊大故其末流有纵横之事势数然也汉承秦制改立郡县主有专己之威臣无百年之柄至于成帝假借外家哀平短祚国嗣三絶故王氏擅朝因窃号位危自上起伤不及下是以即眞之后天下莫不引领而叹十余年间中外搔扰逺近俱发假号云合咸称刘氏不谋同辞方今雄桀带州域者皆无七国世业之资而百姓讴吟思仰汉德已可知矣嚣曰生言周汉之势可也至扵但见愚人习识刘氏姓号之故而谓汉复兴踈矣昔秦失其衆刘季逐而羁之时人复知汉乎彪乃着王命论以爲汉德承尧有灵命之符王者兴祚非诈力所到欲以感之及诸将劝帝即位同舍生彊华自关中奉赤伏符曰刘秀发兵捕不道四夷云集龙斗野四七之际火爲主群臣因复奏曰受命之符人应爲大万里合信不议同情周之白鱼曷足比焉今上无天子海内淆乱符瑞之应昭然着闻宜答天神以塞群望光武于是命有司设坛场六月己未即皇帝位録曰谶记之说先儒疑之是矣若歆之迎合好名通之附会好事非堂堂之议敦笃之谕也盇不观彪之着论乎阐道谈命察理识时其言凿凿可信确乎不拔东汉受命于此焉判当不必彊华之言建武爲有光矣惜乎诸将之不能也虽然今进有尤来大抢赤眉五校等未服退有隗嚣公孙述窦融之徒未附茍非依附天命何以效顺人心帝之崇信将以济一时之权也及天下旣定则当如武王之敬受丹书箕子之敷陈洪范孰不曰万世帝王之大计乎廼亦狥区区已往之说至以决定武功剖断祀典则惑矣此所以来郑兴之讥也郭伋少有志行哀平间辟大司空府三迁渔阳都尉世祖即位转爲渔阳太守时既罹王莽之乱重以彭宠之败民多猾恶㓂贼克斥伋到示以信赏紏戮渠帅盗贼销散在职五岁户口增加后颕川盗贼群起徴拜颕川太守到郡招怀叛亡赵宠召吴等数百人其党与闻伋威信逺自江南或从幽冀不期俱降骆驿不絶调伋爲并州牧伋前在并州素结恩德及后入界所到县邑老幼相𢹂逢迎道路始至行部到河西羙稷有童儿数百各骑竹马扵道路迎拜伋问儿曹何自逺来对曰闻使君到喜故来奉迎伋辞谢之及事讫诸儿复送至郭外问使君何日当还伋计日告之行部既还先期一日伋爲违信于诸儿遂止于野亭须期乃人録曰郭细侯诸儿之约何如魏文侯虞人之期乎夫虞人之期逰畋之乐耳雨不雨徃不徃不足论也天下初平盗名窃㨿者不可胜计仗吾之恩信有以怀狭之耳有如言出而随食焉事异而輙更焉小事且然况扵大事何以示信扵人哉易曰无妄徃吉其诸细侯所以得志也乎张纲以高第爲御史明帝朝置八使廵行天下受命之部而纲独埋其车轮扵洛阳都亭曰豺狼当道安问狐狸遂効奏大将军梁冀河南尹疑条其无君之心十有五事书奏冀大怒欲事以法时广陵贼张婴衆数万杀刺史二千石言报操操义之及羽杀颜良拜书告辞而奔刘备于袁军左右欲追之操曰彼各爲其主勿追也録曰羽之刺颜良其张良之击始皇乎惜乎无以借着之说告之者夫良之不欲立六国后即操之禽羽而破玄德也良之爲韩报仇即羽之从备以兴复汉室也而英雄无用武之地虽誓与共死其徒死乎果能以己之信义致操之感动与之共力㓕袁而降表以迎刘备不其有庸乎以是报効曹刘庶几两得之也而区区刺一颜良抑末矣及曹操南击刘表表卒子琮嗣遂举州降操时刘备屯樊城或劝攻琮荆州可得备曰刘荆州托我以孤遗背信自济吾所不爲去过襄阳州人多归比到当阳衆十余万至不得行日才十余里或谓宜速行保江陵备曰夫济大事必以人爲本今人归吾何忍弃去操以江陵有军实恐备据之乃将精兵一日夜行三百余里追及扵当阳之长坂备弃妻子走及法正爲刘璋军议校尉与别驾张松忖璋不足有爲阴说备取益州备疑未决以问龎统曰益州土沃财富可资大业备曰今指与吾爲水火者曹操也操以急吾以宽操以暴吾以仁操以谲吾以忠每与操反事乃可成今以小利而失信义于天下奈何统曰逆取顺守古人所贵若事定之后封以大国何负扵信失今不取终爲人利耳备始以爲然留亮及关羽守荆州而自将步卒入益州録曰照烈之取荆益先儒论之多矣果何所折衷乎孔子曰君子贞而不谅孟子曰嫂溺授之以手者权也释之者曰贞正而固也谅小信也嫂溺大故也手援小嫌也以正律小可以知义以小较大可以知权自两汉之兴不阶尺土然未有若昭烈之困者也群雄并争盗㨿攘窃亦未有若昭烈之时者也何也盖立国必有分土若沛公已爲汉王刘秀已爲萧王此公土也既而得陇尚犹望蜀备何如哉今年奔徐州明年败下邳无尺寸之益图王者顾如是乎至扵表之据荆焉之㨿益非分土也不过乘时攘窃之耳矧又皆不禄然岂终爲么孽之资奸雄之糜乎若乃临亡之托乃区区小信非识时务俊杰之言也故孔明一则曰天以资将军将军岂有意乎又曰益州险塞天府之国如是尚未喻耶徒以授受之小嫌而忘天下之大故借使声其违父弃命亡国降虏不孝之罪莫此爲大当时何得而辞后世何得而议必不懐刘璋资给之恩而养虎遗患抗吭拊背之说俱可免矣一时失扵见几后终不能不取故朱子曰经权俱失此之谓也弘道録弘道録侠二信君臣之信晋书羊祐之鎭襄阳缓怀逺近甚得江汉心与吴人开布大信其降者后欲去皆聴之在军尝轻裘缓带身不被甲铃阁之下侍卫不过十数人专务以德信怀吴每交兵刻日方战不爲掩袭之计将帅有欲进谲计者輙飮以醇酒使不得言军或出行吴境刈谷爲粮皆计所侵送绢偿之毎会衆江沔游猎若禽兽先爲吴人所伤而晋兵得之者皆送还之于是边人悦服与吴鎭军大将军陆抗对境使命常通抗遗祜酒祜饮之不疑抗疾求药于祜祜以成药与之抗即服之人多谏抗抗曰岂有酖人羊叔子哉每告其邉戍曰彼专爲德我专爲暴是不战而自服也咨保分界而已无求细利録曰召伯之布政甘棠与羊祐之堕泪岘山同乎异乎盖㣲君子必不能幽以烛之也夫晋自㓕蜀之后未甞一日而忘于吴张悌所谓彼之得志我之忧也而可爲其所愚耶逺则陈氏之厚施近则吕蒙之示信可以爲殷鉴矣爲吴人者自宜卧薪甞胆寖甲枕戈以保祖宗之基业尚犹不暇乃曰彼专爲德我专爲暴则是由于其术中而不自知也呜唿暴不可也德岂诚哉醇酒之醉未醒伐吴之计屡上其曰吴人更立贤主则难图也吁是果德耶信耶不过谋臣之略以乱敌之所爲而已虽然视彼徒木立信所过无不残㓕者因爲有间向非祐则预之功不立祜其人杰也哉唐书刑法志太宗亲録系囚见应死者闵之纵使归家期以来秋就死仍敕天下死囚皆纵还至期来诣京师至次年九月去岁所纵天下死囚凡三百九十人皆无人督帅如期自诣朝堂无有一人亡匿者上乃皆赦之録曰易无妄曰无妄之药不可试也圣人之意盖谓人君之治天下当以大公至正处之至诚极信御之若其虚心妄意谲道诈术以徼倖扵万一矫揉扵一时者不可暂试其可遂用哉唐之太宗脇父𧺫兵推刃同气所杀无辜甚衆而卢祖尚张藴古之冤尤爲可悯乃纵囚而赦之纵且不可而况扵赦乎此以民命爲儿戯律令爲狙玩祇以资千古之一咲而已夫死人之所至难而甚畏也茍可以求生何所而不至又安知其自诣者非其赝代之者耶帝勇扵好名而力扵自是朝堂之间更有如藴古者哉以赝而爲眞以伪而爲诚以戯而爲法以死而爲生虽百纵之无益也魏徴上疏以爲文子曰同言而信信在言前同令而行诚在令外自王道休明十有余年然而德化未洽者由待下之情未尽诚信故也今立政致治必委之君子事有得失或访之小人其待君子也敬而踈遇小人也轻而狎狎则言无不尽踈则情不上通夫中智之人岂无小慧然才非经国虑不及逺虽竭力尽诚未免有败况怀姦究其祸岂不深乎夫虽君子不能无小过而不害扵正道斯可畧矣旣谓之君子而复疑其不信何异直木而疑其影之曲乎陛下诚愼选君子以礼信用之何忧不治不然危亡之期未可保也上赐手诏褒美曰昔晋武干吴之后志意骄怠何曾位极合司不能直谏乃私语子孙自矜明智此不忠之大者得公之谏朕知过矣当置之几案以比韦弦録曰帝以征疏比韦弦善矣然不知韦之平弦之直者其体自正乎抑矫揉之而后能乎则征之疏有所未尽何也盖表端而影自正源洁而流自清苟人主之心一扵诚信则不言而化不令而行又何患待下之情未能尽实耶苟爲不然今日虽以爲君子他日未必不爲小人此太宗之世未能纯扵三代君子小人纷纭反覆皆由君心未尽诚信故也徴知顾影而不求直木与自比韦弦而不切平直之义夫何殊哉上谓王珪曰卿识鉴精通复善谈论玄龄以下乡宜悉加品藻且自谓与数子何如对曰孜孜奉国知无不爲臣不如房玄龄才兼文武出将入相臣不如李靖敷奏详明出纳惟允臣不如温彦愽䖏烦治剧衆务毕举臣不如戴冑耻君不及尧舜以谏争爲己任臣不如魏徴至于激浊扬清嫉恶好善臣扵数子亦有微长上深以爲然衆亦服其确论録曰明主之世人皆服义故论定可试庸暗之朝是非混淆故浮议沸腾是时君臣相得正犹手足腹心必待之以持行资之以举动以是施扵耳目焉有不得其眞者乎然则王珪之论虽欲不确乌得而不确天后信重狄梁公群臣莫能及尝谓之国老而不名仁杰好面引廷争后每屈意从之尝问欲得一佳士用之谁可者对曰文学醖籍则苏味道李峤固其选矣必欲取卓荦奇材则有荆州长史张柬之其人虽老宰相材也太后擢之爲洛州司马数日又问对曰前荐柬之尚未用也后曰已迁矣对曰臣所荐者宰相非司马也乃迁秋官侍郞卒用爲相又尝荐夏官侍郞姚元崇监察御史桓彦范代州刺吏敬晖等数十人率爲名臣或谓之曰天下桃李悉在公门矣仁杰曰荐贤爲国非爲私也録曰狄门之桃李万物之光辉也后世之桃李春风之烂熳也观其所荐则其笃棐之功信可尚矣张九龄以姚元之有重望爲上所信任奏记劝其逺謟躁进纯厚元之嘉纳其言一日请序进郞吏上仰视殿屋再三言终不应元之惧趋出及罢朝高力士谏曰陛下新总万机宰相奏事当面加可否奈何一不省察上曰朕任元之以庶政大事当奏闻郞吏卑秩乃一一以烦朕耶会力士宣事至省中爲道上语元之乃喜闻者皆服上识人君之体録曰此林甫国忠之渐也夫君子之心美归于上惟恐权出扵己小人之心欺肆扵衆惟恐权揽扵君郎吏虽卑不云上应列宿乎以是爲烦扵元之则可扵他人则否矣且元之三渎不告力士一言如响至使朝廷之公言反爲省中之私语欲人不弄权其可得哉一语默之间可以知其必无终矣爲人上者不可不察也张守珪使安禄山讨奚契丹禄山恃勇轻进爲虏所败守珪奏请斩之禄山临刑唿曰大夫不欲灭奚契丹耶奈何杀禄山守珪亦惜其骁勇欲活之乃更执送京师张九龄批曰昔穰苴诛庄贾孙武斩宫嫔守珪军令若行禄山不宜免死上惜其才敕令免官以白衣将领九龄固争曰禄山失律丧师扵法不可不诛且臣观其貌有反相不杀必爲后患上曰卿勿以王夷甫识石勒枉害忠良竟赦之録曰帝之言所未解也以爲王衍果知石勒欤则九龄之言无足恠也以王衍不知石勒欤则禄山之枉犹可疑也夫既识石勒矣而又曰枉害忠良何耶是时干坤已变屯难将作天故夺其聦明瞽其心志如所谓不仁而可与言则何亡国败家之有不然岂既不识禄山又不知思明乎纵使昏暗而然不应如是之顚倒也肃宗至德二载上皇思张九龄先见爲之流涕遣中使至曲江祭之厚恤其家録曰九龄前后之言判若筮龟帝不惟不信而反疑之然则李腹之剑非其自弄帝弄之也口蜜之甜非其自甞帝甞之也虽然爲小人之所愚在于目前而君子之取信多扵身后目前者如腥膻污秽当时掩鼻已多身后者如药石针砭万世击节不置此不徒下蜀中之泪而至今高曲江之风也欤代宗永泰元年回纥吐蕃兵围泾阳时仆固怀恩死二虏争长不相睦分营而居回纥在城西郭子仪使牙将李元瓉往说之欲与共击吐蕃回纥不信曰郭公何在汝给我耳若果在此可得见乎光瓉还报子仪曰今衆寡不敌难以力胜不若挺身往说可不战而下也遂与数骑开门而出使人传唿曰令公来回纥大惊大帅药葛罗可汗弟也执弓贯矢立于陈前子仪免胄释甲投鎗而进诸酋长相顾曰是也皆下马罗拜子仪亦下马前执葛罗手让之曰汝回纥有大功扵唐唐之报汝亦不薄奈何负约深入吾地弃前功结怨仇何其愚也且怀恩叛君弃母扵汝国何有今吾挺身而来听汝杀我我之将士必致死与汝战矣葛罗曰怀恩欺我言天可汗已晏驾令公亦损馆中国无主我是以敢与之来今知天可汗在上都令公复总兵怀恩又爲天所杀我曹岂肯与令公战乎子仪乃说之曰吐蕃无道乘我国有乱不顾舅甥之亲吞噬我邉鄙焚荡我畿甸其所掠之财不可胜戴此天以赐汝葛罗曰吾爲怀恩所误负公诚深今爲公尽力击吐蕃以谢过回纥观者稍前子仪麾下亦进复挥手却之因取酒与共饮遗之绢三千疋竟与定约而还吐蕃闻之夜引兵遁去葛罗帅衆追之子仪使白元光帅精骑与之共战扵灵台西源大破之録曰愚观子仪是举非特诚信使然可以见其气吞华夷量包中外者欤与区区免胄见虏者异矣韩愈爲潮州刺史询民疾苦皆曰郡湫水有鳄鱼其长数丈食民畜产将尽居数日愈往视之炮一豚一羊投之并爲文以告约其尽三日南徒于海三日不能至五日五日不能至七日七日不能是终不肯徒刺史则选材伎壮夫操劲弩毒矢与鳄鱼从事是夕有暴风雷起湫中数日渊水尽涸徒扵旧湫之西六十里自是潮无鳄鱼之患转兵部侍郞鎭州乱杀田弘正而立王延凑诏愈宣抚既行衆皆危之愈至延凑严兵迓之愈大声曰天子以公爲将帅故赐以节岂意同贼反耶语未终士前奋曰先太师爲国击朱滔血衣犹在此军何负乃以爲贼乎愈曰以爲尔不记先太师也若犹记之固善天寳以来安禄山史思明李希烈等有子若孙在乎亦有居官者乎衆曰无愈曰田公以魏愽六州归朝廷官中书令父子受旗节刘悟李祐皆大鎭此尔军所共闻也衆曰弘正刻故此军不安愈曰然尔曹亦害田公又残其家矣复何道衆讙曰善廷凑因曰今欲廷凑何所爲愈曰神策六军将如牛元翼者爲不之但朝廷顾大体不可弃之公久围之何也廷凑曰即出之愈曰若尔则无事矣会元冀亦溃围出廷凑不追愈归奏其语帝大悦録曰易中孚曰信及豚鱼又曰利涉大川乃化邦也夫鱼宴然罔觉之物也孚信能感扵鱼则何事不可济何物不可化哉虽以蹈水火可也虽以临不测亦可也故曰利涉大川也当是时廷凑虽矫悍不道不过亦若人尔以愈之忠信能服其心故讙然聴命非有他道故又曰乃化邦也人可不自勉乎抑苏子有言公之精诚能开衡山之云而不能回宪宗之惑能驯鳄鱼之暴而不能弭皇甫镈李逢吉之谤能信南海之民庙食百世而不能一日安扵朝廷之上盖公之可能者天也其不可能者人也其言益备故併録之宋史太祖谓赵普曰天下自五季以来数十年间帝王凡八姓十二君僣窃相踵斗战不息生民涂地其故何也吾欲息天下之兵建国家长久之计其道何如对曰陛下之言及此天地人神之福也此无他方鎭太重君弱臣强而已今欲治之宜稍夺其权制其钱谷收其精兵则天下自安矣时石守信王审琦等皆上故人有功典禁卫兵一曰晚朝毕因与饮酒酣太祖屏左右曰朕非卿等不及此然天子亦大艰难殊不若节度使之乐朕终夕未尝安枕居此位者谁不欲之守信等顿首曰陛下何爲出此言今天命已定谁敢有异心祖曰固然其如麾下欲富贵何守信等泣曰臣等愚不及陛下哀矜指示可生之途祖曰人生如白驹过隙所以好富贵者不过欲多积金钱厚自娱乐使子孙无贫乏耳卿等何不释去兵权出守大藩择便好田宅市之爲子孙立永逺不可动之业多买歌儿舞女日夕飮酒相欢以终其天年朕与卿等约爲婚姻君臣之间两无猜疑不亦善乎守信等皆谢曰陛下念臣至此所谓生死而骨肉也明日皆称疾乞罢典兵録曰陈桥之事变起扵仓卒五代相袭之旧也兵权之释患销扵未然大宋不㧞之基也易曰夬扬扵王庭孚号有厉彖曰扬扵王庭柔乘五刚也孚号有厉其危乃光也夫小人之乱极矣循环损益天故笃生大有作爲之君又得出乎其类之臣刚明果决干道盛备阴柔消灭故能显行扵朝廷使人明知去就之义进退之几其至诚孚信既非挟诈任术而涣汗大号亦非阴谋谲计此所以异扵蹑足拊耳诛醢夷灭而宋之家法光扵汉唐非此之谓乎赵普爲相以天下爲己任太祖倚任之事无大小悉咨决焉尝荐人爲官不许明日复奏亦不许又以其人奏太祖怒裂碎奏牍掷地普颜色不变跪而拾之他日补缀旧牍复奏如初上乃悟卒用其人又有小臣当迁官以素恶其人不与晋坚以爲请上怒曰朕固爲不迁卿若之何普曰刑以惩恶赏以酬功古今通道也且刑赏天下之刑赏陛下岂得以喜怒专之由是怒甚起入宫亦复随之久之不去竟得俞允其刚毅笃信类如此録曰补缀旧牍盛时之事也普可谓无负扵荐贤矣何独扵榻前之署而忍裂断之乎是时艺祖当干普方以社稷自任其私心未动利害未萌故能尽忠所事及再相之后私心已动利害已萌由是不能不以得丧爲爱恶也虽然若以他人观之惟存好恶罔敢异同岂有再三之渎补缀之章乎若普者善非能悟帝廼帝能悟普也吴越王俶闻唐亡而惧乃与妻孙氏子惟濬孙承祐来朝太祖赐礼贤宅以居亲幸宴之信任不疑留两月遣还赐以黄祔封识甚固戒曰途中宜密观及启之则皆群臣乞留俶章疏也俶益感惧既归视事命徒坐扵东偏曰西北者神京在焉主上信我而我敢不敬乎每脩贡必列扵庭焚香而后遣之録曰帝之归俶其惩于铉之论煜欤他人之鼾睡既不能容在己之独觉又不可信徒狥君臣之惑而无明炳之逺图一旦如有铉者则帝之辞屈矣以此示信至扵异日尚留而弗遣则二帝量之浅深德之厚薄又可见矣王文正公爲相上益亲信言无不从凡大臣奏请必问王旦以爲何如然后施行旦愼守祖宗法度无所变更毎询访四方利病或使疏其言而献之观才所长密籍其名不复与见遇有差除必先疏三人姓名以请所用者帝以笔㸃之同列不知故惟旦奏无不俞允焉録曰眞宗之信王旦岂诚心与直道欤始也媚之以固结其心终也信之以成就其志向使旦不能任帝之诈帝亦岂能信旦之言乎以爲近密则可以爲愼守则未也盖愼者当官之义自始至终不容一毫茍且而可贻临殁之悔耶观者当默识之名臣録张忠定公前后治蜀皆以恩信民鼔舞相庆如赤子久失父母而复来也既至易严以宽凡令下人情慰惬蜀郡大治上曰得咏在蜀朕不复有西顾之忧其见信任如此尝问李畋曰百姓果信我否对曰侍郞威惠及民民安得不信公曰前一任则未也此一任应稍稍耳只此一箇信字五年方得成又曰子异日爲政信及扵民然后教之言及扵义然后劝之动而有礼然后化之静而无私然后民安而乐业矣仃斯四者在先率其身王沂公尝言人之操履无若诚实夷险可以一致其再莅大名治政益信于人民居军伍咸画像以事之时虏使往来入境皆云此府王公在焉必沐浴洁服而入杜祁公平生直谅忠信取重天下尝曰衍历年多任事久上爲君上所知次爲朝野所信故凡事得以伸其志又曰自在幕府至于监司人尚不信及爲三司副使累于上前执奏不移人始信之复至公待物乐与人善既知其人则无复毫釐疑间始琦爲枢副论难一二事公不乐久之相亮每事门曰谏议曾看否看便将来押字琦益爲之尽心不敢忽以此见其自信信人不易得有如此録曰三公者国之蓍蔡时之柱石也而自信信民上而君长次而同列不易得如此然则君子可不益自勉哉益自勉哉弘道碌弘道録侠三信君臣之信仁宗信任大臣择报聘契丹者吕夷简荐富弼时帝以平治责成辅相而命弼主北事仲淹主西事弼至入对曰主忧臣辱臣不敢爱其死帝爲动容进枢密直学士弼固辞曰国家有急不可惮劳何至以官爵赂焉遂徃録曰史称帝刚断不足岂其然哉以平治责辅相以北事责富弼以西事责仲淹帝之断有余矣有道之世大抵如是及其衰也猜忌生焉嫌疑作焉推原其故正以怀禄者多狥国者寡贤不肖混清以致君心之不固也然则弼之辞官岂无谓哉富弼至契丹见其主曰两朝继好垂四十年一旦求割地何也主曰南朝违约塞鴈门增塘水治城隍籍民兵将以何爲弼曰塞鴈门者备元昊也塘水始扵何承矩事在通好前城隍皆脩旧民兵亦补阙非违约也遂进说曰北朝忘章圣皇帝大德乎澶渊之役苟从诸将言北兵无得脱者且通好则人主专其利若用兵则利归臣下而人主任其祸故劝用兵者皆爲身谋尔主惊曰何谓也弼曰昔晋高祖欺天叛君末帝昏乱上下离叛故契丹师胜然壮士徤马物故太半今中国兵精马壮法令脩明上下一心果欲用兵能保必胜乎就使其胜所亡士马群臣当之欤抑人主当之欤若通好不絶岁币尽归人主群臣何利焉主大悟首肯者久之曰㣲卿言吾不知其详録曰始契丹之报聘也择无敢遂行者虽郑公毅然请往而欧阳公上章留之岂非天下之至难乎及郑公之旣至也虏未见可畏者虽反覆数百言未尝有以难之又安见其至难哉盖不难于夷狄而难于信义中国之所倚仗惟信与义可以摄服夷狄之心舍此而论强弱较胜负非君子之所敢知也然则今之鞑鞋岂皆无一毫之人心乎抑无信义以结之乎若茍开诚布公啖以利害晓以荣辱虽未能尽如吾意亦不至如斯之背戾也然则爲国者何惮而不爲乎富弼复如契丹特和亲增币二仪及誓书往至不复议婚专欲增币曰南朝既增我岁币其辞当曰献弼曰南朝爲兄岂有兄献扵弟乎然则爲纳字弼亦不可曰南朝既以厚币遗我是惧我矣则扵二字何有弼曰本朝兼爱南北故不惮更成何名爲惧或不得已至扵用兵则当以曲直爲胜负非使臣之所知也契丹主曰古有之弼曰自古唯唐高祖借兵扵突厥当时或称献纳其后颉利爲太宗所擒岂复有此哉声色俱厉主知不可夺乃曰吾当自遣人议之録曰景德之誓书一庆历之誓书二景德之和好近庆历之和好逺以仁宗之世畧不如汉谋不如唐强不如秦富不如隋惟恃一弼之诚信以争二字之献纳华夷之际亦可观矣虽然有帝之谦光而争纳字不爲过有帝之节俭而增歳币不爲侈有帝之天性仁爱而弭患息兵不爲虚文不然口受之词与临发之言尚有异同何况异日之史笔乎此又不可不知时西邉用兵守备不足种世衡建议延安东有故宽州废垒请城之以当㓂冲右可固延安之势左可致河东之粟北可图银夏之旧朝廷从之及成赐名青涧城蕃部有牛家族奴讹者素屈疆未甞出谒郡守间世衡名郊迎世衡与约明日当至其帐往劳部落是夕雪深三尺左右曰地险不可往世衡曰吾方结诸羌以信不可失期遂縁险而进奴讹方卧帐中谓世衡必不能至世衡蹴而起奴讹大惊曰前此未甞有官至吾部者公乃不疑我耶率其族罗拜聴命世衡在青涧城元昊未臣其贵人野利兄弟亲信用事欲谋间之有僧王光信者趫勇习知审部道路奏以爲三班借职乃爲间书使遗其贵人喻以早归之意元昊信之果疑野利兄弟卒以诛死使其臣李文贵报言许以通和愿赐一言世衡以白仲淹谕以朝廷开纳德意纵使还报自是元昊请降遂称臣如旧録曰愚观种氏本出放后初无闻扵时也而其后世遂爲名将要其立功青涧奴讹爲始野利刚浪爲终其始也临不测之渊冒不虞之险其终也以前日之信立后日之谋今之爲边帅者可不知所务乎或曰世衡之时有仁宗在上仲淹在下故能成功若君非宽仁大度将非公正明信则虽欲决策扵一时且不能况望驰声扵后代乎此又不可不察司马光爲人忠信正直自少至老语未尝妄自言吾无过人者但平生所爲未尝有不可对大言者耳诚心自然天下敬信陜洛间皆化其德有不善必曰君实得无知乎及居政府凡新法爲民害者刬革略尽或曰熙丰旧臣多憸巧他日有以父子义间上则祸作矣光正色曰天若祚宋必无此事扵是天下咸信之曰此先帝本意也録曰人何以不可对人言乎盖人者对己之称己非可以自欺而可欺人乎哉今之欲欺人者虽百计言铦然其本心之明有终不得而昩者是必支离湎涊欲言而趦趄也大学传曰所谓诚其意者毋自欺也又曰人之视己如见其肺肝然人岂有不自信而能信于人者乎其所以釐革宿獘勇罢新法皆其自信中来也虽天下祚宋亦未如之何也已唐介拜参知政事自以进由直道感慨知遇益致所以事君之义纯诚尽公多所献替用人明言其才否不立恩不避怨与同列论政事反覆再三未尝阿屈扵祖宗法度有所更变近臣有所进退尤极其愼虽在帝前必究切辩折要是非之归未甞反顾帝扵是益敬信之而天下翕然想望其风采録曰愚观唐子方何其幸哉始也直声满天下终也直道满朝廷士之生斯世爲斯民虽㣲贱亦思自副矧贵重乎虽一命必思自効矧相业乎其所以益感知遇敬信不疑上下之间同是无负而已常安民主信爲治至人不忍欺与安惇同俺惇深奸常毁素所善者安民曰若人不厚扵君乎何诋之深耶惇曰吾心实恶之姑面交耳安民曰君所谓匿怨而友其人乃李林甫也惇笑曰直道还君当贵输我故安民常曰䖏厚苦贵天下事可知我当归谢宁复校是非邪第恐累阴德耳后惇子坐诛果如其言时元丰用事之臣虽去朝廷然其党分布中外起私说以揺时政尤窃忧之贻书吕公若曰善观天下之势犹良医之视疾方安宁无事之时语人曰其后必将有大忧则衆必骇笑惟识见几㣲之士然后能逆知其渐故不忧扵可忧而忧之扵无足忧者至忧也夫去小人不难而胜小人爲难陈窦五王皆前世已然之祸今虽登进忠良而不能搜致海内之英使皆萃于朝以胜小人恐端人正士未得安枕而卧故以十人而制一虎则人胜以一人而制两虎则虎胜奈何以数十人而制千虎乎其言历历皆验又言吕惠卿贱性深险今过阙必称先帝而泣以感动陛下希望留京后请对果然帝正色不答时论快之又尝极论章惇蔡确曾布时蔡京之恶未着人多未信安民独言京姦足以惑衆辩足以餙非巧足以移夺人主之视听力足以顚倒天下之是非章前后至数十百上皆确论也録曰夫筮龟药石世并珍异者盖药石能治已然之疾而筮龟能决将来之祸无筮龟则药石无所措其手无药石则筮龟不能信其用要在夫人之决计何如耳宋之天下譬则人之一身始焉不信平和之剂妄投药饵率意不顾以致内而腹心外而四肢莫不尫然病也中焉力施救治之方百计爱护思欲挽回是以上而眉宇懽而颜色莫不蛩然喜也终焉药不瞑眩厥疾不瘳于是病加于小愈患生于怠惰而膏之上育之下然不可解矣此安民之言信若筮黾然而不能用者国之元气关于运之盛衰人之死生系于命之脩短有如宣仁者天若祚之以眉寿终之以至公永无社饭之虞何至调戏之患则虽有百狼千虎将见天高日升不能恣其咆哮也惜乎元祐沦亡绍圣继作中朝列爲荆棘人类化爲鸱鸮诗不云乎内奰于中国覃及鬼方其言不可信而尤可痛也杨邦又神色明秀长身山立见者信爱居无事时与物无忤及遇事勇决万夫不能夺也其德行脩于家称于鄕信于友至以身殉国立天下万世之大节非一时适然也初摄溧阳号令明信会叛卒周德㨿府城杀官吏邦乂立狱囚赵明于庭以诚信结而遣之翌日明果悉里中豪健擒贼讨平之时通判建康金兵渡江杜克下令城守邦乂信之明日克遁金陵空无兵知府陈邦光出城迎虏克先降惟邦乂不屈大唿我岂降虏者耶邦光启兀术言邦又素有疾遣亲厚者说之曰公故贫有兄垂老仰分禄寡嫂狐姪逺来就养五子尚幼一女未嫁宁不念比邦又曰兹人之常清吾独无情乎家国不两立吾信无疑矣兀术置酒召降者飮邦乂及阶以首触柱础曰我岂与犬豕同醉饱乎明日邦光复谕之曰事无可奈何愿少回意徒爲死无益也邦又瞋目曰尔以从臣守藩临难不能死甘心屈膝使人人效尔朝廷何赖时有刘团练取幅纸示之曰无多言爲赵氏即书死字爲我即书活字于是取笔书死字刘犹未信又刺血书衣襟曰宁作赵氏鬼不爲他邦臣又明日复咨问邦又大骂裂襟以示虏始信遂过害相与剖腹取其心而视之録曰愚观宗泽之愤杜克之暴邦光之降邦乂之剖皆汪黄用事君德不刚之所到也而金陵王气所萃非江浙一隅可比帝已失之东隅庶几收之桑榆而缩手无策坐待啗亡然犹延数世之脉者孔子曰自古皆有死民无信不立故城可破而幅纸不可破将可虏而血书不可虏向使忠襄不作胥扵夷狄矣而能立诚示信凌天贯日庶几犹生尚頼不没岳飞受命讨杨公而张浚都督会朝廷诏还防秋浚召飞欲候来年议之飞曰已有定昼都督能少留不八日可破贼浚曰何言之易耶飞曰王四厢以王师攻水㓂则难飞以水㓂攻水㓂则易水战我短彼长以所短攻所长所以难若因敌将攻敌兵夺其手足之助离其腹心之託使孤立解散而后以王师乘之八日之内当俘诸酋浚许之飞遂如鼎州先是所部皆西北人不习水战飞曰兵何常顾用之何如尔乃遣使招谕其党黄佐既至祔佐背曰子知逆顺立功封侯岂足道哉至是佐招杨钦来降飞喜曰杨钦骁悍既降贼腹心溃矣遣归湖中钦又说全琮刘诜来降公负固不服浮舟湖中以轮激水其行如飞帝置撞竿官舟迎之輙碎预伐君山木爲巨筏塞诸港又以腐木乱草浮上流而下择水浅处遣善骂者挑之且行且骂贼怒来追则草木壅积舟轮碍不能行乃急击之贼奔港中复爲筏所拒官军乘筏张牛革以蔽矢石举巨木撞其舟尽坏么遂赴水死飞入贼垒余酋惊曰何神也俱请降果八日而捷书至浚欢曰岳侯神筭也初么恃其险曰欲犯我者除是飞来至是人以爲谶而信之録曰人皆谓岳侯神筭愚窃以爲飞之自信也其言曰智信仁勇严缺一不可今观以水㓂攻水㓂是其智果八日而捷是其信招之能来推之能去俾其心服是其仁欲犯我者除是飞来是其勇无俟来年别议必欲都督少留是其严智故不困信故不爽仁故不杀勇故不惧严故不惑回视富平之役符离之师眞儿戏尔以亲服神筭之人他日督府之议竟致面违心否况其他乎是可以爲浚惜而不足爲飞病也吁可叹哉杨存中爲人忠谨高宗爲康王开大元帅府即亲信之时帅府草创存中昼夜扈卫寝幄不令顷刻去侧及南渡江驻跸江浙存中以胜捷军从张俊守吴门苗刘之变从俊赴难擢爲御前统军进神武中军统制俊复欲留置军中上曰宿卫乏帅朕所选爲不可易也在殿巖凡二十五载金主亮有南侵意存中上备敌十策步帅赵密谋夺其权因指爲喜功生事竟代之未几邉声日急帝如建康诏爲御营宿卫复使扈跸因语宰相曰杨存中唯命东西忠无与二朕之郭子仪也又曰朕假借诸将眷存中尤深抚绥之过扵子弟曩扵赵密之代不安寝者三夕扵是出入四十余年至孝宗尤信重之唿爲郡王而不名録曰愚观中兴诸将岳最危杨最密危者如波涛汹涌雷霆奋迅始终不失其正故天下后世重之密者如指之在臂臂之在身东西惟命所使故当时人主悦之观秦桧杀岳飞佯爲不闻而赵密代存中廼爲不寝帝之存心厚薄扵此分矣非与国人交止于信也皇明名臣録李文达公贤爲人忠信严密处俺友恒惇信义言有不合终不失和气得时行志自三杨后莫能及之英庙独承宠遇宪庙继统信任日笃初荐布政陆瑜爲刑部尚书石亨以私谮之久不召对人爲公危及瑜至当拟旨到任同事者且谓拟侍郞公曰吾以尚书荐而改拟侍郞则自歉不信竟拟尚书从之后瑜颇称旨乃复召对如旧又举耿九畴爲都御史轩輗爲尚书禾成耿爲石亨所排轩亦以权贵侵官托疾去公屡言于上而还之年富亦爲石彪所诬反亨败力言富可大用起爲户部尚书会缺礼部侍郎有近习求荐陛上问何如封曰不知其人臣所知惟学士李绍可因言迩者士风不立多寅縁求进如用经请面召吏部谕之庶几士类知警时冢宰王翺以老成可马马昴以仪表皆爲上所眷凡有所荐必先谕意文则委王武则委马至御前畴咨既已必曰臣所知如此还须召某等再审二人卒如公言以是上不致疑下皆信服録曰愚观英庙之时谗邪接踵幸而天心厌乱曹石之徒上实不堪乃返其所美之威福而与吾柄执之公亦深戒甘露之变惩党禁之祸不爲徼倖长乱之事以是谗言不行信任益笃终能成辅相太平之功后世既不能鉴于已然又不能戒于将然徒恃激切之行冀成回天之功非惟不信而反害之盖以此也读者不可不察都御史韩雍爲人洞达凯爽有信义敢扵有爲笃扵自任成化乙酉两广弗靖与都督赵公辅受命往征二人相推相信深谋密议宛然若兄弟朋友之相告语者初议欲分江西兵由廋岭入广东大军则从湖广入广西以贼在广东宜逐之在广西宜困之公曰不然古者仗越临戎专制阃外谓可安国家利社稷专之可也夫兵有聚而爲正亦有分而爲奇今两广已无完郡而大藤崃贼之巢穴不图而趋其末未见其能济茍全师至彼南可以攻大藤东可以应南韶西可以取柳庆北可以断阳峒诸路举无不克何须扵逐乎又欲诱脩仁荔浦猺狫出而杀之则余党可不劳自平公谓奉词致讨贵乎名正诱而杀之信义亏矣乃分遗左右爲二十五哨而公与太监总兵及广西总兵欧信等领中峭尅日进讨弥月而脩仁荔浦平乃移师浔州乘胜而进谕以朝廷威福之重示以贼势可㓕之机衆遂讙唿卒以尅㓕盖公以应变决策爲之主信赏必罚爲之辅一惟至公无私宜其成功甚速而至大也録曰传有云天之所助者顺也人之所助者信也履信达乎顺斯乃所以成功也然则如韩公者其一时之人杰也欤録之弘道録弘道録侠四信父子之信孟子曰天下大悦而将归己视天下悦而归己犹草芥也惟舜爲然不得乎亲不可以爲人不顺乎亲不可以爲子録曰此舜之心断断乎以亲爲必可信而无一毫之疑者也彼贼扵父子之恩者皆由其始之不信是故玄宗疑睿宗之害己而后王琚之言易入肃宗疑明皇之得衆而后辅国之谮始行了翁复申之曰彼臣弑其君子弑其父常始扵见其有不是处耳呜唿始之所见即中之所疑也商颂天命玄鸟降而生商宅殷土茫茫古帝命武汤正域彼四方大雅厥初生民时维姜嫄生民如何克禋克祀以弗无子履帝武敏欣攸介攸止载震载夙载生载育时维后稷録曰此商周之鼻祖史记于诗乎㨿果可信乎曰非然也诗者以意逆志而已矣夫有匹配之贤而后有嗣续之贤此天地之常经生民之至理也古者高辛氏之王天下也普施利物不扵其身仁而威惠而信帝乃四妃元妃有邰氏女曰姜嫄生稷次陈锋氏女曰庆都生尧又次有娥氏女曰简狄生契又次娵訾氏女曰常仪生挚夫以圣德如高辛而四妃爲之配其生圣子乃理之必然而玄鸟之祥履武之异适然有之非谓全无人道一旦卵其卵迹其迹而遂生子也彼作诗者在于措词之善乃加天命二字及曲爲形容名弃之意而有隘卷寒氷牛羊腓字之说此作诗之常事不可以文害义也岂可从而附会之舍圣德之高辛以爲之父而孜孜以神怪不经之论加扵万世之圣人其失在扵不达诗之本旨故也夫儒者以穷理爲务诵诗三百且犹不达何怪乎佛老荒唐之说乎若佛氏洞脇而生馨香满室伊尹生扵空桑老子生而头白之类玆録以传信故不可无辩春秋鲁桓公六年九月下卯子同生録曰自小弁之怨作而父子之道乖夫子之作春秋盖伤之也然则虽以鲁事而实非爲鲁也以爲感隐桓之祸故以喜书诚哉末乎虽然吾夫子别嫌明疑之意斯吴至矣夫夫妇别而后父子亲桓之昏惑与文姜之败度千古所未闻也史书九月丁卯昭其实也诗称展我甥兮着其㣲也以是爲防他口公尚曰同非吾子齐侯之子然则非所以明与子之法防夺正之事将以正鲁桓身后之恶定千古不决之疑其爲世教虑方始切矣鲁僖公五年夏公及齐侯宋公陈侯卫侯陈伯许男曹伯会王世子于首止秋八月诸侯盟于首止録曰夫周室何以东迁幽王何以见弑而春秋何以作欤皆世子之莫定也本一摇而其祸至于丘墟其社禾黍其宫夷戮其身尚犹未悟一再传而有子克之难至扵子頺之祸又惠王之身鉴也反国未几复有叔带之萌吾不知惠王独何心欤推原其故皆以昩扵大学之道所谓好乐不是其正之其所亲爱而辟焉者也身之不脩而家不可齐国不可治天下不可平虽以明信在人至其卒也尚不敢发丧告哀失父子之亲戎伐王城𧇊兄弟之义天王出居于郑蔑君臣之礼皆惠王有以启之也向㣲恒公管仲惠之不爲幽几希矣周将何迁乎吾夫子特书许之盖爲天下万世之大计非区区一人之位是関也左传颕考叔颕谷封人也有献扵公公赐之食舍肉公问之对曰小人有母皆甞小人之食矣而未甞君之羹请以遗之公曰尔有母遗繄我独无考叔曰敢问何谓也公语之故且告之悔对曰君何患焉若阙地及泉隧而相见其谁曰不然公从之公入而赋大隧之中其乐也融融姜出而赋大隧之外其乐也洩洩遂爲母子如初君子曰颕考叔纯孝也爱其母施及庄公诗曰孝子不匮永钖尔类其是之谓乎録曰愚观颕考叔之能昭扵大信也夫匹夫之誓示之谅也君子之要约之义也故一言而开庄公之惑或曰悔者信与疑之间也不悔则不能因其所明而导之季友之母岀自陈桓公鲁桓公絶幸爱之季友将生公使人卜之曰男也其名曰友在公之右间于两社爲公室辅季氏亡则鲁不昌又筮之遇大有之干曰周复于父敬如君所及生有文在其手曰友遂以名之号爲成季録曰愚观季友之生天实厌乱非以爲桓也夫桓庄之不君文哀之不妇般闵之屡弑二叔之长乱鲁已无鲁不但岌岌也使无贤者生于其间周公之祀不其坠乎其有文在手者指其掌也天意若曰友者昌弗友者亡继般与闵友之道也不然季亦淫人之裔何德于天乎其立僖以定鲁乃以弭祸而存桃也卜筮之意深哉成风闻成季之繇而事之而属僖公焉故成季立之録曰僖公之立果人乎抑天乎曰天也夫彭生之祸文姜致之也絶于天一矣哀姜之入宗庙厌之也絶于天二矣以至孟任之奔而即有圉人荦之衅天絶之三矣子开之立而又有卜齮田之夺天絶之四矣风氏之继姜以有后犹薄氏之继吕而代立也岂非天实爲之欤奚齐卓子者骊姬之子也荀息传焉献公将薨谓息曰士何如则可谓之信对曰使死者反生生者不愧乎其言则可谓信矣及薨奚齐立里克谓息曰君杀正而立不正如之何愿与子虑之息曰君尝讯臣矣臣对曰使死者反生生者不愧乎其言则可谓信矣扵是里克知其不可与谋退弑奚齐息又立卓子克复弑卓子荀息死之君子曰荀息可谓不食其言矣録曰尾生信矣而与女子私则非正也然则君子何以与荀息哉与荀息所以甚里克也夫克之传申生名正言顺非若息之传奚齐也优施一言而中立与死者复生而不愧相去何悬絶哉向使克能守正不惑以免申生扵难此其上也若守死无二以与太子共毙亦其次也既甘心矣复腼其面而徒朝弑一君焉暮弑一君焉若克者吾不知爲何惠公不能明正其罪尚以废兴爲辞然则晋之刑政又何如也故夫子复累惠公累惠公亦以其里克欤郑文公有贱妾曰燕姞梦天使与己兰曰余爲伯鯈余而祖也以是爲而子以兰有国香人服媚之如是既而文公见之与之兰而御之辞曰妾不才幸而有子将不信敢征兰乎公曰诺生穆公名之曰兰録曰孟子曰天子能荐人扵天不能使天与之天下诸侯能荐人扵天子不能使天子与之诸侯子华立爲太子则既受命扵天爲质扵诸侯而郑之君位确乎有定子兰之生方且将信将疑矧又群公子之多乎乃以奸郑见杀遂致纷纷窜逐而子臧之出奔子士之酖毒子瑕子愈之早卒无爱然后石癸之说行而孔将三人之计定大宫之立盟而灵襄数世之大兴矣岂非天之所启乎后世苍龙㨿腹之祥虽不同侔呜唿兰也其馨龙也其天矣乎楚共王无冢适有宠子五人将立莫知所从乃大有事于群望而祈曰诣神择扵五人者使主社稷乃徧以璧见于群望曰当璧而拜者神所立也谁敢违之既乃与巴姬密埋璧扵大室之庭使五人斋而入拜康王跨之灵王肘加焉子干子晢皆逺之平王弱抱而入再拜皆压纽斗韦龟属成然焉録曰愚观共王之事末尝不叹父背子违不信己而信神不择人而择鬼不爲明显暴白之事而狥幽隐难知之谋也文尧舜之天受之者以行与事示之也未闻当璧而压之纽也彼巴姬何爲者哉其爱恶之情未必不寓扵埋璧之际而或当或否岂非教之以篡乎上有篡者下必有翼之者矣此楚之所以爲楚而五子者始终以弑立果孰爲神之所择乎卫襄公夫人姜氏无子嬖人婤始生孟絷孔成子梦康叔谓已立元余使羁之孙圉与史苟相之史朝亦梦相恊晋韩康子聘于诸侯之岁婤始生子名之曰元孟絷之足不良弱行孔成子筮之曰元尚飨卫国主其社稷以示史朝曰元飨又何疑焉成子曰非长之谓乎对曰康叔名之可谓长矣孟非人将不列扵宗不可谓长且其繇曰利建侯筮袭扵梦武王所用也弱足者居侯主社稷临祭祀奉民人事鬼神从会朝各以所利不亦可乎故孔成子立灵公録曰愚观福善祸淫天道未尝爽也以宣姜之乱孟絷之疾天盖夺其嗣矣然而康叔之祀不可废也姬德之传不可泯也虽无烝鉏之梦史朝之筮能已扵子元之立耶虽然无徴不信不信民弗从卫之诸臣可谓从善者矣卒以公孟安扵居不以长而爲嫌灵公利扵侯不以庶而见夺夫子扵卫襄公书卒书𦵏其以此欤不然纷纷祸乱将不但传之所陈而已也子曰孝哉闵子骞人不间扵其父母昆弟之言録曰称骞之孝而必本扵父母昆弟者盖骞之母犹夫舜之母也骞之弟犹夫舜之弟也父慈而母否则人间扵其母兄爱而弟否则人间扵其弟此舜母不免扵嚚象弟不免扵敖也骞以至恩笃之以戚言动之扵是父回其遣母之心母返其单于之念三子各依其亲而骞始无间于人人矣此孔门之实行不可以莫之辩也汉书高祖姓刘氏父曰太公母曰刘媪其先刘媪尝息大泽之陂梦与神遇是时雷电晦冥太公往视则见交龙扵其上已而有娠遂产高祖高祖爲人隆凖而龙颜美须愿左股有七十二黑子宽仁爱人意豁如也高祖常繇咸阳纵观秦皇帝喟然叹息曰大丈夫当如此矣録曰一阴一阳之谓道道不可极极则反也三代之盛至扵定𣇄洛邑宅中图大阳道极矣所谓亢龙有悔者也故东迁之变生焉五霸之兴至扵三家分晋六国合纵阴道极矣所谓龙战于野者也故秦并之祸作焉阴阳俱困天地之道臲卼殆甚故雀而生马而生角皆以贱易贵以小易大之征也天地之意与其择体扵贵人孰若择体扵匹夫盖匹夫之托体太公刘媪犹可言也贵人之托体不韦春申不可言也则其梦与神遇而雷电晦冥者不犹巨人之迹玄鸟之祥乎汉之受命扵斯信矣薄姬文帝母也始姬少时与管夫人赵子儿相爱约曰先贵毋相忘已而管夫人赵子儿先幸汉王汉王四年坐河南城臯灵台此两羙人侍相与笑薄姬初时约汉王问其故两人俱以实告汉王心悽然怜薄姬是日召欲幸之对曰昨暮梦苍龙据妾胸上曰是贵徴也吾爲汝成之遂幸有身岁中生文帝録曰媪之所梦应天启运之兆也姬之所梦辅世长民之符也秦与汉二代之兴废也媪与姬一朝之始末也故各有天命之徴焉诗所谓明明在下赫赫在上天难忱斯者以此不然已以爲类而天下荫之我以爲爱而人实憎之几何不爲隐之血彘之肉乎隽不疑之爲京兆尹也有男子乘黄犊车建黄旐衣黄襜褕着黄帽诣北阙自谓卫太子公车以闻诏使公卿将军中二千石杂识视长安中吏民聚观者数万人丞相御史中二千石至者莫敢发言不疑曰诸君何患于卫太子乎昔蒯聩违命出奔輙距而不纳卫太子得罪先帝亡不即死今来自诣此罪人也遂送诏狱廷尉验治竟得姦诈本夏阳人姓成名方遂居湖以卜筮爲事有故太子舍尝从方遂卜谓曰子状貌似卫太子方遂心利其言几以得富贵即诈称之自不疑之后赵广汉亦爲京兆尝言禁姦止邪扵我庶几至扵决朝廷事不及不疑逺矣録曰唐德宗时有诈称帝母沈氏者与此皆坐诬罔惟宋高宗时诈爲永福公主帝受而不疑宠莫加焉后虽爲韦太后所发亦纵其自窜而不求治则帝之悔也甚矣此成方逺之狱不可无只不疑之见也于定国之父于公自爲县史决狱平罗文法者未尝有所恨焉东海有孝妇养姑甚谨姑怜其少寡无子欲嫁之终不肯姑以爲累反自缢死姑女告吏验治孝妇自诬服狱具上府于公争之不能得竟论杀孝妇郡中枯旱三年后太守至者卜筮其故于公曰其勿卜筮咎在此也扵是太守杀牛自祭妇冢因表其墓天乃立大两郡中以此敬信于公爲立生祠定国少学法扵父亦爲狱史以林高迁及爲廷尉甚见信用决疑平法务在哀矜鳏寡罪疑从轻加审愼之心朝廷称之曰张释之爲廷尉天下无冤民于定国爲廷尉民自以不冤始于公闾门坏里中父老欲共治之公曰必令高大可容驷马高盖我昔治狱多阴德子孙必有兴者至定国爲丞相子永复爲御史大夫封侯传世至今人以其言爲可信云録曰张释之之无冤民文帝之仁也于定国之民不寃宣帝之明也其曰阴德有关子孙当兴者亦君相造命使然也观者当信诸此后汉书庐江毛义少苦节以孝行称南阳张奉闻其名往候之坐定而府檄适至以义守安阳令义奉檄而入喜动颜色奉者志尚士也心窃鄙之自恨其来固辞而去及义母死去官行服公府徴聘俱不至奉乃叹曰贤者固不可则往日之喜爲亲屈也汝南薛包好学笃行母死以至孝闻及父娶后妻僧包分出之包日夜号泣不能去至被欧杖不得已庐扵舍外旦入而洒扫父怒又逐之乃庐于里门昏晨不废积歳余父母信而还之録曰史称若二子者推至诚以爲行行信扵心而后能感于人遂以成名于后世受禄致礼于当时斯可谓能显亲也録之陆绩爲掾其母治家有法适楚王英谋反事连绩诣洛阳诏狱严其母自吴逺顾无縁相见但作食以馈绩绩对食悲泣不自胜使者讦其故㣲闻母逺来不得见故悲耳因问何以知之绩曰母截肉未尝不方断葱以寸爲度今所饷羹非母莫能调和是以知之察顺少孤养母以孝闻顺尝出求薪有客率至母望顺不还乃噬其指顺即心痛驰归跪问其故母曰有急客来吾噬指以悟汝耳録曰愚观陆母之饷美与蔡母之噬指可以验天性之至信也夫中馈家之所尚肤体子之所同惟所尚故无终食之间敢违其亲惟所同故一举足之际不敢忘乎母非若他人必待孚而后信者比也弘道録弘道録侠五信父子之信唐书太宗文武大圣皇帝讳世民高祖第二子母曰太穆皇后窦氏隋开皇十八年十二月戍午生扵武功之别馆年始四岁有书生谒高祖曰公贵人也见太宗曰龙凤之姿天日之表年将二十必能济世安民矣高祖因採其言命之名曰世民云録曰孟子曰五百年必有王者兴其间必有名世者自汉高至唐五百余年矣中更晋宋齐梁陈篡弑者六七作朝廷无百年之运四海有瓜分之扰至隋甫能一之然亦以篡始必以篡终皇矣之鉴欲致者屡矣此济世安民之言确然可信不必征诸异人而实本扵理数也贞观十七年讵长孙无忌房玄龄李勣与褚遂良定策立晋王治爲皇太子时有飞雉十数集宫中太宗问是何祥也遂良曰昔晋文公时有侲子化爲雉雌鸣陈仓雄鸣南阳侲子曰得雄者王得雌者霸文公遂雄诸侯始爲寳鸡祠汉光武得其雄起南阳有四海陛下本封秦故雌雄并见以告明德帝悦曰人之立身不可以无学遂良所谓多识君子哉授太子宾客録曰良岂不知晋王之小字哉飞雉之集太子之瑞也晋王名治小字雉奴顾谓告秦明德迂矣哉此天与之信不待谆谆然命之也天后时睿宗爲皇嗣公卿希复得见太常工人安金藏给使得进俄有诬皇嗣异谋者后诏来俊臣问状左右畏惨楚欲引服金藏大唿曰公不信我言请剖心以明皇嗣不反也引佩刀自刺腹中肠出被地眩而仆后闻大惊舆致禁中命医内肠褫桑楮紩之阅夕而苏乃临视叹曰吾有子不能自明不如尔之忠也即诏停狱睿宗乃安当是时朝廷士大夫翕然称之以爲弗及也景云时玄宗属其事扵史官讵鑱其名扵太华二山碑以爲荣卒配飨睿宗庙庭録曰安金藏雷海清皆工人也或能伸父子之大信于酷焰炎灼之时或能抱君臣之至痛扵㓙虐滔天之日视死如归乃其素耳顾乃絶而复苏裂而复续至名䥴秦华劳配阙廷古今以来罕所闻也宋史太祖姓赵氏名匡胤父名弘殷周检校司徒岳州防御使母杜氏生祖扵洛阳夹马营赤光满室营中异香经宿不散人谓之香孩儿营太祖之生自后唐明宗登极之年每夕扵宫中焚香祝天曰某胡人因乱爲衆所推愿天早生圣人爲生民主明年丁亥实始应期而生及长容貌雄伟器度豁如识者知其非常人録曰按五代史云世道衰人伦壊而亲踈之理反其常干戈起于骨肉异类合爲父子开平显德五十年间天下五代而实八姓其三出于丐养呜唿至此极矣天故笃生宋祖以定万世父子君臣之分而其降生之异受命之符盖不期然而然者岂不较然爲可信哉先是周世宗尝于文书囊中得木长三尺余题云检点作天子及陈桥之变遣楚昭辅汴慰安家人报曰检㸃已作天子杜太后闻之曰吾儿素有大志今果然矣録曰人因太后此言遂病太祖阴蓄不臣之志岂其然哉盖㸃检之言中外闻之已久后至是始信其然耳非若唐太宗之时太祖不得已而曰今日破家亡躯由汝化家爲国亦由汝是故观杜后之言有据而喜详唐祖之意有挟而惧及太后疾亟问太祖曰汝知所以得天下乎太祖呜噎不能对太后固问之曰臣所以得天下皆祖考及太后之积庆也太后曰不然正由周世宗使幼儿主天下故汝得至此汝百岁后当传位汝弟光义光美以至德昭国有长君社稷之福也太祖顿首曰敢不如教就命于榻前爲约誓书之藏于金匮命谨密宫人掌之録曰后之一言遂贻两世太平之福茍唐之初年而有此誓何至喋血禁庭乎惜乎鄙夫以其患得怠失之心而害万世大公至正之论遂使光美德昭之言不注于信史而丛于小说故録亦削赵普以谓君子之所爲衆人固不识也英宗初即位皇太后同聴政两宫有违言传尧愈颇间内侍任守忠等共爲谗间乃上䟽曰天下之可信者莫大于以天下与人亦莫大于受天下于人朝廷今日无他惟诛窜谗人则慈孝之声并隆于天下矣于是遂逐守忠等而太后还政惧然母子如初録曰韩之言危当时人皆知之传之言密一时或不知之盖以违言出于谗间谗间由于猜疑猜疑遂生不信始于较毫釐之小节终于弃莫大之至恩其或不然亦往往能碎千金之璧不能释破釜之疑苟非金玉之君子其能言而必信乎观者详之孙传爲人笃信守法尝对上言祖宗法惠民熙宁法惠国崇观以来法惠姦时爲确论后钦宗诣金营以侍辅太子留守仍兼少传金人复索太子传留不遣密谋匿之民间别以状类太子者杀之以其首併送虏营曰宦者欲窃太子投军前都人争而杀之误伤太子因以兵讨定其乱者以献苟尚不已继之以死越五日无肯承其事者傅拊膺太恸曰吾太子傅义当同死虏虽不吾索吾当与之俱行时方寓皇城司其子来省叱之曰使汝勿来吾已分死国以全吾信汝来何益挥使亟去子亦泣曰大人信以狥国儿复何言遂以留守付王时雍而去録曰下宫之难死者衆矣而卒能存孤者膺代之也幸而康王犹在茍天不愸遗宋其不祀乎然而无肯承其事者天厌奸邪已极若使除旧布新以启艺祖之传祚而后绍述之踪始灭绍述之踪㓕而惠姦之政亦熄矣高宗母韦氏位贤妃从上皇北迁建炎初遥尊爲宣和皇后后加尊爲皇太后帝尝泣谕辅臣曰太后春秋高朕思之不遑宁处朕有天下而养不及亲宜立誓信明言归我太后朕不耻和不然朕不惮用兵适金遣萧毅来议和帝又语之曰太后果还自当谨守誓约如其未也虽有誓约徒爲虚文及命何铸曹勋报谢复召至内殿谕之曰朕北望庭闱无泪可挥卿见金主当曰慈亲之在上国一老人耳在本国则所繋甚重以至诚说之庶彼有所感动铸等至金国再三恳请金主始允録曰帝之本心于是毕露矣乃责之以迎还二圣恢复中原千言万语不过一长说耳何者爱博一也得失二也利害三也是三者根于其心人莫得而移之也人但见父兮生我而莫知三十一人之衆则与一子一母者孰亲且以貌类将种失其煦煦之恩则与肤体相连者孰切茍父兄如在不过一王爵而已其与父天母地握干履坤臣妾亿兆指挥万乘者孰得京师已复不过一南面而已其与笑傲湖山忘情险阻南人自南北人自北者孰利虽至亲如敌体不以爲念何者毋一而已人皆后也此帝之本心如鑑之明故其信誓如日之皎夫安得而夺之哉是以君子贵于扩充四端莫使其一有所蔽而继之曰苟能充之足以保四海茍不充之不足以保妻子斯言直似爲帝而设乃知圣贤预已定之于前岂后人千言万语所能彷佛哉隆祐太后生辰置酒宫中后泣谓高宗曰吾老矣切有所怀爲官家言之吾逮事宣仁圣烈皇后聪明母仪古今未有其比昔者姦臣肆爲谤诬建炎初虽尝下诏明辩而国史尚未删定岂足传信吾意先后在天之灵不无望于帝也高宗悚然乃诏重脩録曰宜仁之知隆祐如岁寒松栢遇变而莫能改也隆祐之便宣仁如大冬严雪见晛而莫能留也有如是之妇而不负如是之姑此天所愸遗一老俾守我王者也呜唿生称女中尧舜没爲被谤宣仁京与惇之罪可胜诛哉朱墨之史惜乎晚矣范氏自鎭至祖禹比三世居禁林士论荣慕元祐中祖禹脩神宗实録大书王安石之过安石婿蔡卞恶之坐谪死岭表至是高宗亟诏重脩神哲两朝实録乃召祖禹之子沖爲宗正少卿兼直史馆上谓之曰两朝大典皆爲姦臣所坏故以属卿沖爲考异一书明示去取书文以墨书删去者以黄书新脩者以朱书世号朱墨史又爲哲宗辩诬録由是二史皆得其正而姦臣情状益着矣先是宣仁太后崩中外汹汹人怀顾望莫改发祖禹上䟽曰陛下方揽庶政延见群臣此国家隆替之本社稷安危之机生民休戚之端君子小人进退消长之际天命人心去就离合之时也可不畏哉先后有大功于宗社有大德于生灵九年之间始终如一然群小怨恨亦不爲少必将以改先帝之政逐先帝之臣爲言以事离间不可不察也先后因天下人心变而更化此辈上负先帝下负万民天下之所雠疾而欲去之者也后岂有憎恶于其间哉惟辩折是非深拒邪说有以姦言惑聴者付之典刑痛惩一人以警群慝则怡然无事矣又曰先后以大公至正爲心罢安石惠卿所造新法而行祖宗旧政故社稷危而复安人心离而复合乃至辽主亦戒其臣勿生事外夷之情如此中国之心可知先后日夜苦心劳力爲陛下立太平之基愿陛下恭己以临之虚心以处之则群臣邪正万事是非了然扵圣心矣章累上不报至是始信其言云録曰愚观朱墨之史不独宣仁之幸抑亦范氏之幸也其父以实録诋诬连贬而死其子乃辩正所诋别白而书使一时之事如日之闭扵重阴而复光也一家之中犹稿之嘘扵煨烬而复䙝也此可见天理人心至足凭信而是非邪正眞莫能移未定者一时昭着者万世人岂可甘心一时而忽弃万世乎陈瓘爲左司员外郞兼权给事中曾布使客谕以将即眞瓘语其子正汇曰吾与丞相议事不合今若此是欲以官爵相饵也若受其荐进复有异同则公议私恩两愧矣吾有一书论其过将投之以决去就但郊恩不逺彼不相容则泽不及汝矣能不介扵心乎正汇愿得书省布布大怒遂除名窜袁州正汇在杭复告蔡京有动揺东宫迹乃执送京师下开封狱併逮瓘尹李孝称逼使证其妄瓘曰正汇闻京将不利社稷传扵道路瓘岂得预知以所不知忘父子之恩而指其爲妄则情有所不忍挟私情以符合其说又义所不爲京之姦邪必爲国祸瓘固尝论之扵谏省亦不待今曰语言间也内侍黄经臣莅鞠闻其辞谓曰主上正欲得实但如言以对可也又尝着尊尧集谓绍圣史官专㨿王安石日録改脩神宗史变乱是非不可传信深明诬妄以正君臣之义至是宰相命凶人石悈执瓘至庭大陈狱具将脇以死瓘揣知其意大唿曰今日之事岂被制旨邪悈始告曰朝廷令尊尧集尔瓘曰然则何用如许使君知尊尧所以立名乎盖以神教爲尧主上爲舜尊尧何得爲罪时相学术浅短爲人所愚君所得几何乃亦不畏公议耶悈始惭退録曰充之所脩南与北异代也瓘之所着京与卞同时也然则国史可改而人心不可改庙堂可略而草野不可略一时之㓙威可畏而万世之公论难泯君子之所可信者惟此而已若乃父信其子令投书以决其去子信其父愿得书以正其奸寍舍郊恩而不忍违其父寍坐诬罔而不忍诬其子斯固人情之至而实邦家之光也如是而纪人无愧也已赵𣇄自潮徙置吉阳军子汾力已侍行公不许曰绍圣初吕大防谪岭南惟一子景山爱之不令同行而景山坚欲从既至䖍将过岭吕顾其子泣曰吾老矣死何足恤汝幼何罪欲俱死瘴鄕耶我不若先死令汝护丧归则吾犹有后也遂纵饮而死吾不令汝侍行亦吕之意及至潜居深处门人故吏皆不敢通会降旨本军月具存亡申省至是乃复唿其子至曰桧必欲死我不尔祸及一家自书墓志并除拜年月仍题云身骑箕尾归天上气作山河壮本朝遂不食而死汾护丧归守臣章杰知平时中外士大夫与公简牍往来今适会葬必携酒酿可爲奇货亟遣下县兵以搜私酿爲名驰往掩取县尉翁蒙之书片纸走仆自后垣出密以告汾尽焚箧中书及方刀之属比官兵至无所得桧之憾犹未已讽御史徐嘉论汾与宗室知泉州令衿飮别厚赆必有姦谋诏送大理狱使汾自诬与张浚李光胡寅胡铨等五十三人谋大逆狱成而桧病不能书获释𣇄与子之言无不信云録曰愚观赵忠简临末之言果可信乎孟子曰其爲气也至大至刚以直养而无害则塞乎天地之间天地尚可塞山河独不可壮乎惜乎不能顺受其正也死人之大命也缧绁桎梏与夫巖墻沟渎顾吾审处之何如耳茍得其正则虽缧绁不爲罪桎梏不爲辱不得其正则与巖墻沟渎相等胡爲乎而以不食死也家外物易得也身在己难得也与其顾吾之一家宁惜吾之一身桧虽凶焰可畏而吾身在有余安知不如章杰之捕今衿之狱乎抑㣲仲与𣇄顾息其子曾不若田画之责邹浩岂其老而戒得乎不然纵饮之与不污非岭海之外能生死人也御制文集洪武十一年命江阴侯吴良督工新造皇堂时太祖皇帝以皇陵碑记皆儒臣粉饬之文恐不足以传信特自述艰难明昌运俾世代见之庶无疑惑其辞曰昔我父皇寓居是方晨业艰辛朝夕徬徨俄尔天灾流行眷属罹殃皇考终扵六十有四皇妣五十有九而亡悠悠而无有志落魄而佒佯身如蓬逐风而不止心滚滚乎沸汤一浮云乎三载年方二十而彊时乃长准盗起民生攘攘已而仍复业于皇任方三载而雄者跳梁初起汝颕次及凤阳之南厢予脱旅队驭马控缰出游南土气舒而光倡农夫以入伍事业是匡不逾月而衆集赤帜蔽野而盈冈率渡清流戌守滁阳思亲旧终日慷慨群雄并驱饮食不遑暂戍和州东渡大江首抚姑熟礼仪是尚遂定建业四守关防砺兵秣马静看颉颃亲征荆楚将平湖湘三苗尽服广海入彊命大将军东平乎吴越齐鲁耀乎旌幢西有乎伊洛崤亟地险河湟入胡都而市不易肆虎臣露锋刃而灿若星铓已而长驱乎井径河山之内外民庶咸仰关中即定市巷笙簧玄菟乐浪以归版籍南藩十有三国而来王倚金陵而定鼎託虎踞而仪凤凰天暂星高而月辉沧海钟山鎭岳而峦接乎银潢欲厚陵之㣲葬卜者乃曰不可而地且藏扵是祀事之礼已定每精洁乎烝尝惟劬劳罔极之恩难报勒石铭扵皇堂世世承运而务德愿时时而来飨録曰臣伏读圣祖皇陵之词非但直述艰难明昌运乃有深意存于其间不可以不察也夫皇堂之秀非择而取之不得已也今且贵爲天子富有四海虽极其改作何所不可哉而不知智者明扵将然不若验扵已然地道虽悠逺而难知人事则易见也亲体虽幽㣲而难测事业则可知也皇堂未葬之先江北一布衣而已故睿笔所书不啻其如彼也皇堂已葬之后淮泗一眞龙也故神功所就不啻其若此也可不求其故哉夫谋而后获必求而可得此人也非天也莫之爲而爲莫之致而致此天也非人也太王之迁岐三世而有天下君子尚以爲王迹所由矧于身殁之后耶且地道以静爲本亲体以安爲大龙气之潜蔵不在乎小与太也福德之聚会不在乎逺与近也使扵此而距人之谋违天之道固知人君虽有造命之本地道终鲜安静之福子心虽极尊崇之意亲体不免震动之虞以此而方彼孰得而孰失哉此圣祖言虽直笔意实悠逺万世圣子神孙所当崇信而勿失也名臣録倪尚书岳历官两京四部至太子少保又文僖公谦亦官南京礼部尚书母夫人姚氏初文僖公奉命代祀北岳姚夫人夜梦绯袍神人入室寤而生公以爲岳神所感也因名曰岳及长体貌丰硕目光烱烱望之眞若神人父子并爲学士谥爲文所着青谿藁与文僖集并行扵世世所难得后有疾犹手书荐藁既殆强索笔书平生公正无偏私数语竟不及家事此其人存殁信乎非群生旅丧者比也韩尚书文上世出相州宋朝魏公之裔至公生时母夫人梦紫衣人语之曰吾送文潞公与尔因以文名后历官至太子太保嘉靖初赐勑褒问有曰比因权姦之窃柄痛惟朝政之纷更乃能守正不阿以忠自誓倡危言而叩阙屹乎山岳之难揺甘奇祸以忘家凛尔氷霜之不变天下仰其风采神明相其寿康起文彦愽扵九丧之余人心攸属继韩魏公于百代之后家庆弥彰时人莫不以爲可信云録曰二公之事理之所有乃天生一代伟人不偶然者録之弘道録卷弘道録侠六信夫妇之信尧典曰我其试哉女于时观厥刑于二女録曰愚观尧之试舜不独扵其所勉而于其所忽勉焉者朝着之上也忽焉者衽席之间也是故二女同居而志不同行者衆人之常也刑于寡妻至扵兄弟以迓于家邦者圣人之独也然必如之何而后谓之刑哉必相敬如宾而礼义生也必尊卑有序而上下和也必刚柔不紊而妬忌逺也必动静不违而内外洽也此玄德升闻即莫见莫显之实而温恭允塞廼戒谨恐惧之㣲孰谓重华之治不自愼独中来耶不然何以曰舜可襌乎吾兹试矣诗南国彼文王之化女子有能以贞信自守而不爲强暴所污者自述己志作诗以絶其人曰厌浥行露岂不夙夜畏行多露谁谓雀无角何以穿我屋谁谓女无家何以速我狱虽速我狱室家不足谁谓鼠无牙何以穿我墉谁谓女无家何以速我讼虽速我讼亦不女从録曰女子何乃是擢乎曰归妹愆期迟归有时孔子曰沽之哉沽之哉我待价者也夫美如桃夭而不冶贞如坚石而不移贞女之自守必待嬿婉之求也奈之何知德者希强暴者衆乎惟士亦然气如白虹而不刿精神见扵山川而不华君子之抱道必待明良之会也奈之何治日常少乱日常多乎夫是而有此惧又有此诉也观之传说之胥摩管仲之请囚叔向之缧绁王魏之反雠何期不照至扵狱乎此人材困顿之忧女子强暴之懽万古所同然也庄姜美而无子以陈女戴嬀之子完爲己子庄公卒完即位嬖人之子州吁弑之故戴嬀大归于陈而庄姜作诗送之曰仲氏任只其心塞渊终温且惠淑愼其身先君之思以朂寡人録曰易之归妹曰眇能视以夫人之贤而遇庄公之暴自明者观之几欲抉目而去其翳也而乃有先君之思暴与否安在哉又曰利幽人之贞以庄姜之无宠而遭州吁之篡逆人之去之不啻覆几而纤其豚也而乃终小君之位逆与否又安在哉是知贞可以格天顺可以得人易有信及豚鱼诗有我心匪石昭贞顺也卫世子共伯蚤死其妻共姜守义父母欲夺而嫁之故共姜作诗以自誓曰汎彼栢舟在彼中河髧彼两髦实维我仪之死矢靡他母也天只不谅人只録曰贞与天通人而不由也则可以知其人信与鬼合父而不达也则可以知其父盖肤体血肉之可同者人也人则易见声响志气之所感者天也天则难知宜乎父母欲夺而嫁之也列女传贞姜者楚昭王夫人王出逰留夫人渐台之上及江水大至王闻使使者迎夫人而忘持其符使者至夫人曰王与宫人约令召必以符今不持符妾不敢从使者曰今水方大至还而取符则恐后矣夫人曰妾闻之贞女之义不敢犯约守一而已扵是使者徃取符则水大至台崩夫人流而死録曰妇人从一而终一者非必一人也凡一端一节一约一信皆是王既约以符矣符不至姜之命索尽乎何爲其不谅我之心也然则其死与不死存乎忘与不忘之间此君子所以笃信好学守死善道设若可存可亡可召可弃则岂君子之谓哉汉书吕后父吕公者善相人见高祖状貌敬信之曰相人多矣无如季者愿季自爱臣有息女托爲箕箒妾吕媪怒曰公始奇此女云与贵人沛令善公求之不与何妄许季乎公曰此非儿女子所知卒与季是爲吕后生惠帝鲁元公主尝与两子居田中有老父过请饮后因餔之老父相后曰夫人天下贵人也见惠帝曰夫人所以贡者乃此男也老父已去高祖适从旁舍来后具言状乃追及老父老父复曰卿者夫人儿子皆以君君相贵不可言高祖谢曰诚如父言不敢忘德后汉和熹邓皇后太傅禹之孙父训母阴氏光烈皇后从女弟也后尝梦扪天荡荡正青若有钟乳状仰嗽饮之以讯诸占梦吉不可言后叔父陔常言闻活千人者子孙有封兄训爲谒者脩石曰河岁活数千人天道可信家必兴先太傅禹亦叹吾将百万之衆未尝妄杀一人后世必蒙福至是后选入宫爲贵人及阴后渐疏见后容宠日盛遂造巫蛊欲以爲害属帝寖疾阴后密言我得意不令邓氏复有遗类后闻乃对左右流涕言曰我尽诚心以事皇后竟不爲所祐我甘心誓死即欲饮药宫人赵玉者固止之诒言上疾已愈后信之明日帝果廖后阴后以巫蛊事废帝属意语有司曰邓贵人德𠜍后宫宜立之是爲皇后録曰帝王之兴必有天数矧二后敌体至尊又皆君临称制故于天意亟有征验非区区掖庭之宠可比也卒以内助之竒中益坚沛公之素心而外道之邪谋适启邓氏之隆盛天道益可信矣録之陈孝妇者年十六而嫁未有子其夫当行戍嘱孝妇曰我生死未可知幸有老母无他兄弟备养吾不还汝肯养吾母乎妇应曰诺夫果死不还妇养姑不衰其父母哀其年少无子将取而嫁之孝妇曰妾闻信者人之干也义者行之节也弃託不信背死不义不可也与其载于地而生宁载扵义而死且以养人老母而不能卒许人以诺而不能信将何以自立扵世因欲自杀其父母惧遂使卒养其姑姑死葬之终奉祭祀淮阳太守以闻文帝高其义贵其信使使者赐之黄金四十斤复之终身録曰自古皆有死民无信不立孝妇一戍妻耳自汉至今传之几千百年向无信义岂不与草木同腐哉一时之荣枯甚㣲万世之大寳实重呜唿以是坊民犹有食君之言负己之诺背人之约如诗所刺聼言则对诵言如醉者沛郡刘长卿妻同郡桓鸾之女也生一男五岁而长卿卒妻防逺嫌疑不肯归宁儿年十五文夫妻虑不免乃豫刑其耳以誓信宗妇相与愍之曰若家殊无他意假令有之犹可因姑姊妹以表其诚何至轻身之甚哉对曰昔我先君五更学爲儒宗尊爲帝师历代不替男以忠显女以贞称诗云无念尔祖聿脩厥德沛相王吉上其奏朝廷旌之号曰行义桓𡟋南阳阴瑜妻颕川荀爽之女也名采产一女而瑜卒采时尚豊少后同郡郭奕丧妻爽以采许之爽诈称病笃采不得已而归怀刃自誓爽令传婢执夺其刃勑卫甚严遂之郭氏采伪爲欢悦之色谓左右曰我本立志与阴同穴而不免逼迫以至于此素清不信奈何乃命建四灯盛装饰请奕入见相对共谈言辞不辍奕敬惮之遂不敢逼至曙而出采因令左右辨浴旣入室而掩户以粉书扉上曰尸还阴氏遂以衣带自缢録曰二女皆出名家表仪斯世爽廼不信其女自贻伊戚吁可惜哉采之不改初誓眞有谓余不信有如皎日之风虽然与其相共谈笑伪爲欢悦之色寍若豫刑其耳以彰信于未然乎观者详之魏书曹爽从弟文叔妻谯郡夏侯文寍之女名令女文叔蚤死自以年少无子恐家必嫁已乃断发爲信居止常依爽及爽被诛令女叔父上书与曹氏絶昏彊迎令女归时文寍爲梁相怜其少又曹氏无遗类冀其意阻乃微使人讽之令女叹且泣入寖室以刀断鼻蒙被而卧其母唿与语不应发被视之血流满床席举家惊惶或谓之曰人生世间如轻尘栖弱草耳何辛苦乃尔令女曰闻仁者不以盛衰改节义者不以存亡易心曹氏前盛之时尚欲保络况今衰亡何忍弃之禽兽之行吾岂爲乎録曰义理之在人心达人鉅公与妇人女子宜乎有间而反相戾何也道上之污梁指者甘之沸𣇄之羹垂涎者餍之若乃山下之泉其清自若也太羹之味其质犹存也匹夫匹妇之心可以动天地贯金石而百官朝着之间曾不若弁髦上梗然此君子所以深叹也録之不能已也晋书虞忠妻孙氏权族孙女也忠亡誓不改节抚孤潭童幼训以忠义永嘉末潭爲南康太守值杜弢叛率衆讨之孙勉以必死之义倾其赀产以餽战士潭遂尅捷及苏峻乱潭守吴兴假节征峻孙戒之曰吾闻忠臣出于孝子之门汝当舍生取义勿以吾老爲虑仍尽发其家童助战贸其所服环佩以爲军资遂拜武昌侯太夫人加金章紫绶潭立养堂于家王导以下皆就拜谒卒年九十五帝遣使吊祭赐谥曰定録曰妇之有谥古未之闻也以孙之纯行不爽谥之曰定诚无负矣盖惟其效夫也诚故其教子也笃守节之也坚故其亨寿之也久孔子不云岁寒然后知松栢之后凋其定夫人之谓欤唐书太穆顺圣皇后窦氏京兆平陵人父毅在周爲上柱国尚武帝姊襄阳公主入隋爲定州总管神武公后生发垂过颈三歳与身等武帝爱之养宫中异他甥尝谓主曰此女有奇相且识不凡何可妄与人因画二孔雀屏间婚者请射二矢阴约中目则许之射者阅数十皆不合高祖最后射中各一目遂归于帝録曰匹配之道非惟夫择妇妇亦择夫及其至也莫不有一定之分诗所谓天作之合者也晋隋之际巧艺如堵画屏之雀比之贯虱特易易耳而卒中双目乃神尧之主固知天所一定非人力所强求也其后长孙后之图婚因以知太穆之奇子二帝二后媲美同德追视连交二捷岂偶然哉岂偶然哉太宗密问太史令李淳风祕记所云信有之乎对曰臣仰稽天象俯察历数其人已在陛下宫中爲亲属自今不过三十年当王天下杀唐子孙殆尽其兆既成矣上曰疑似者尽杀之何如对曰天之所命人不能违且王者不死徒多杀无辜但自今已往尚三十年其人已老庶几颇有慈心爲祸或浅今借使得而杀之天或生壮者肆其怨毒陛下子孙无遗类矣上乃止録曰假令沛公死天下其无沛公此权谋之言也今借使得而杀之天或生壮者此术数之言也若夫君子之心当安求哉夫行一不义杀一不辜而得天下有所不爲二代之所以本支百世用此道也帝所爲不义之事不辜之戮何啻其多天所以报之者一间耳以帝之英明刚断料事扵未然特一宫中亲属不可推而得之耶假令复生壮者宁免扵聚尘之耻乎君子与其计利害之大小不若论义理之得失东都仁和里裴尚书宽子孙衆盛实爲名阀天后时宰相魏玄同选尚书之先爲婿未成婚而魏陷罗炽狱家徒表及北还女已踰笄其家议无以爲衣食资愿下髪爲尼有一尼自外至曰女福厚豊必有令配子孙将遍天下宜北归家人遂不敢议及荆门则裴赍装以迎矣后生八子皆擢明经任台省刺史及宽爲润州参军刺史韦诜有女择所宜归会诜休日登楼见人于后圃有所瘗藏访诸吏曰裴参军居也诜问状答曰寛义不以苞直污家适有以应肉爲饷致而去不敢自欺故瘗之诜嗟异许妻以女归语妻曰常求佳婿合得之矣明日会其族使覌之宽时衣碧瘠而长既入族人皆笑唿爲碧鹳雀诜曰爱其女必以爲贤公卿妻也何可以貌求人卒妻公柳玭尝曰今势利之徒拾信誓如反掌则斐之蕃衍乃天之报施也録曰恒之爲卦也圣人久扵其道先之以诚腆继之以直信终则有始是以其道大亨也咸之爲卦也君子以虚受人得其正而相感量其女而求配有感必通是以其道亦亨也方魏民之罹变也岂暇计女福之豊哉然而长女长男之情未尝易也一旦刚柔皆应而子姓蕃衍夫不待求而得之矣及韦氏之择婿也亦岂论族人之哂哉然而笃实诚悫之义眞有见也一旦安说而应而爲贤公卿妻又岂伺卜而知之哉可以见古人动必以诚事必以信而天之施报亦不可诬矣岂区区势利之所可及乎宋史周渭妻莫荃贤妇人也渭字得臣昭州恭城人刘鋹㩀五岭昭州乃其地也政繁赋重民不聊生渭率郷人踰岭将避地零陵未至中途贼起断道絶粮复还恭城则庐舍煨烬复脱身北上建隆初至京师爲薛居正所礼上书言时务召试赐进士出身太平兴国二年渭爲广南诸州转运副使初渭北走时不暇与荃别二子孩幼荃尚少父母欲嫁之荃泣誓曰渭非久困者今违难逺适必能自奋益亲蚕织躬碓春以给朝夕开寳其羊南汉平诏昭州访求赐钱米存恤之及是凡二十有六年而渭始还故里与荃相见时人嗟异之二子皆毕婚娶朱昂着其事传以爲信録曰愚观莫荃之事而叹秦汉间之俗之悖也夫苏秦之妇一炊尚难买臣之妻信宿不待矧于二十六年之久二子孩幼之别乎宋德方兴岭表夷风丕变亦不至如位高金多前驱拥彗而辟人以治道者呜唿可谓贤矣理宗谢皇后父渠伯祖深甫后生而黧黑医一目渠伯早卒家产益破尝躬亲汲饪初深甫爲相有援立杨太后功太后德之理宗即位议择中宫太后命选谢氏诸女后独在室诸父择伯不可曰即奉诏当厚奉资装会元夕有鹊来巢灯山衆以爲祥乃应诏后旋病疹良已肤蜕莹白如玉又药去目医时贾涉女有殊色同在选中及入宫理宗欲立贾氏太后曰谢女端重有福宜正中宫左右亦皆窃语曰不立眞皇后乃立假皇后耶帝不能夺遂定録曰诗有云艶妻煽方处甚矣女宠之爲祸本也彼宋朝家法所以逺过汉唐者岂非外戚不预政而然哉自贾涉女有殊色虽夺扵衆议未能正位中宫而袵席之爱敦能夺之乎扵是似道由司仓小吏赴对大廷旋即军中拜爲右相盖由鸩毒之害生扵其心而虎狼之威害扵其政卒致赵社丘墟谢后俘虏而帝之颅骨亦不能保其名固贾其祸实眞左右窃语之言与攑伯辞婚之意凿凿乎爲可信矣言行録黄龟年未弟时家贫自处湛如及应乡举有考官李朝旌职本县尉见龟年大奇之私自语曰安得此郞出我门下既而果与荐尉喜甚愿妻以女后龟年登第归尉已捐馆妻孥舆衬相遇扵道龟年哭之使人道意请遂初约尉妻辞曰往事尚忍言哉无禄县尉淸贫死无私积吾携百指扶护西归衣装斥卖殆尽惧不能逹那可议先辈婚先辈第黄甲当结好𣇄族吾且行矣善爲我辞龟年垂泪曰吾许以诺死而负之何以自立夫人不念死者言乃作世俗夷虏语若遂吾志秋毫自赍不敢闻命遂定婚邂逅间分携恸哭而别録曰刘廷式黄龟年皆不以登第负其初心者彼富易交贵易妻已先丧矣何以责人乎桧之四䟽诚非忘自责也彼常同詹大方者希桧之意以爲趣操不正附丽匪人则时事可知矣陈让邵武府志黄氏名淑字致柔建宁县三溪人幼通经史能诗文词翰俱美适同邑进士王防防爲泗州户曹卒黄絜其柩回哀毁骨立服除亲戚问议改适黄闻之曰何面目见王司户乎不从竟忧郁以死临终嘱其妾曰吾所爲诗不忍弃其以殉妾迺以藁置柩中其父拾其余尚百篇内有咏竹者云劲直忠臣节孤高烈女心四时同一色霜雪不能侵録曰自愚观周南诗南有乔木一篇凡云不可盖八木尝不叹贞女之自信而人亦敬信之也彼后世蔡文姬李易庵失贞淑宁有此乎此诗黄氏所自作苟殉人请将安信乎然则爲士者虽有作或未能尽信也呜唿可不愼哉嘉禾志含香晚翠者明芳洲张黄门宁之二妾也少婉娩相信爱皆以良家子事公公殁主母以年皆妙将遣之结誓共守各剪髪以见志遂不敢言自是寒幌孤楼穷年兀兀公复四海空囊身后家益落茹荼食糵不知老之将至家人鲜得见其面又公女恒淸爲指挥姚麟妻早寡亦以誓守扚是君子曰诗有云言笑晏晏信誓旦旦此之谓与嘉靖中讵旌表双节云録曰愚观君臣夫妇之际皆以义合二妾所以信公以公尝信扵君也公平生謇谔自将致英庙益信任而爲权奸侧目时宰挤排自后愍愍终身不复求售然则二妾者安忍事主而不尽其年哉録之弘道録卷弘道録侠七信昆弟之信史记成王与其弟叔虞戯削桐叶爲珪曰吾以此封若史佚命择日王曰吾与之戏尔史佚曰天子无戏言言则史书之礼成之乐歌之遂封叔虞扵尧之故墟号曰唐侯録曰柳子曰王之弟当封耶周公宜以时言扵王不待戯而贺以成之也不当封耶周公乃成其不中之戯以地以人与弱小者爲之主其得爲圣乎愚意不然夫古之圣贤所以善事其君而引扵当道者必因其善端发见之微而成其诱掖奖劝之美孟子之论觳觫有以也而况幼沖之君乎蒙之九二曰包蒙吉六四曰困蒙吝夫以幼沖之君其心譬则始萌之物柔弱未固以顺正之则直而逹以拂逆之则遏而邪故当治蒙之任者必大其含容广其施溥将顺辅导之不置则能成治蒙之功而无往不吉苟其一言之所出未至于恶也而遽沸戾之一事之所行未至扵背也而遽遏抑之则蒙者之心愈见其不通束缚拘执殆有不胜其困者而吾之所行亦无徃而不吝矣圣人之所深戒也古之善养蒙者莫如孟母孟子幼时问东家杀者可爲曰将以啖汝既而悔之廼买猪肉以食之剪桐之事即此意也夫成王虽有一言之戯廼施扵手足之亲使爲周公者遽然正其颜色严其词命以爲不当封又不当戯则成王一言之间未见其不可而惟畏吾之拘迫切吾之严惮其心必转而向之扵他矣故曰成之廼所以将顺之且使其戯言之失泯然不见其迹然后吾之言油然入人之深矣岂不君臣俱美耶后世廼有不能就其君一念之㣲而扩充之专务困蒙以自取悔吝者其扵周公又何有焉左传僖公二十二年宋人爲鹿上之盟以求诸侯于楚楚人许之公子目夷曰小国争盟祸也宋其亡乎幸而后败秋诸侯会宋公于孟子鱼曰祸其在此乎君欲已甚其何以堪之扵是楚执宋公以伐宋冬会于薄以释之子鱼曰祸犹未也未足以惩君二十二年宋公伐郑子鱼曰所谓祸在此矣冬十一月已已朔宋公及楚人战于泓宋师败续二十三年春齐侯伐宋围緍夏五月宋襄公卒伤扵泓故也録曰夫筮龟无当而子鱼有智凿凿乎其言之可信也夫伯虽以力然亦有道焉曰爱衆睦亲之仁曰排难息争之义曰声盛致志之勇曰度德量力之智襄公乍会而虐二国之君不仁甚矣始盟而肆围城之惨不义甚矣创伯而被执伐之辱无勇甚矣屡败而无反己之心不智甚矣无是数者吾不知襄公何以求长于诸侯耶今有市井不逞之徒其嚣嚣武断四邻若无人也或今日讼一人明日又讼一人幸胜则欣然自满不胜不反诸己乃隔别而求胜焉然而缧绁矣刑罚矣身无完肤矣犹未足以爲惩也必至扵大戮而后已焉朱襄之祸何异是哉以是爲鉴筮龟不足凭矣卫宣公烝于夷姜生急子爲之娶于齐而美公自取之生寿及朔是爲宣姜宣姜与公子朔构急子公命往诸齐使盗待于莘而杀之寿子告之使行不可曰弃父之命恶用子矣有无父之国则可也及行饮以酒寿子载其旌先往盗杀之急子至曰我之求也此何罪请杀我乎又杀之国人哀之爲之赋曰二子乘舟汎汎其景愿言思子中心养养二子乘舟汎汎其逝愿言思子不遐有害録曰古人于处死之际必择一善以爲成名之地后世则胥亡而已耳汉之卫太子史皇孙唐之建成元吉宋之光美德昭均之一死也人人得而议之卫之伇寿晋之申生民到于今称之岂非能择死乎或曰君子贞而不谅二子之争谅而不贞言必信行必果硁硁然小人哉虽然不谅不果紾兄而夺之食其去数子能几何哉能几何哉檀兮石祁子之父骀仲卒无适子有庶子六人卜所以爲后者人谓之曰沐浴佩玉则兆五人者皆沐浴佩玉石祁子曰孰有执亲之丧而沐浴佩玉者乎不沐浴佩玉石祁子兆卫人以龟爲有知也録曰孝弟顺德也故通扵神明信于卦兆所谓官占惟先蔽志昆命扵元龟是也彼五人者信卜而不信已谋人而不谋神何俟启籥见书而后知三龟之不从哉汉书高后欲立诸吕昆弟爲王问右丞相陵陵曰高弟刑白马盟非刘氏而王天下共击之今王吕氏非约也太后不悦问左丞相平太尉勃对曰高帝定天下王子弟今太后称制王诸吕无所不可太后喜罢朝陵让平勃曰始与高帝嚏血盟诸君不在耶今高帝崩太后欲王吕氏诸君纵欲阿意何面目见高帝扵地下乎平勃曰扵今面折廷争臣不如君全社稷定刘氏后君亦不如臣陵无以应録曰剪桐之信与嚏血之盟何以异乎叔虞手足之亲分封者制也故周公当有以成之诸吕邪妃之私欲王者悖也故王陵当有以止之此人臣之义当以王陵爲正平勃盖不足言也文帝窦后兄长君弟广国字少君年四五岁时家贫爲人所畧卖其家不知䖏传十余家至宜阳爲其主人入山作炭暮卧岸下岸崩尽压杀卧者百余人少君独脱不死从其家之长安自卜数日当爲侯时皇后新立家在观津姓窦氏广国去时虽少识其县名及姓又尝与其姊采桑堕用爲符信上书自陈皇后言帝召见问之具言其故果是复问其所识曰姊去我西时与我决传舍中旬沐我已饭我乃去扵是窦后持之而泣加以厚赐仍赐弟长安绛侯灌将军等曰吾不死命乃且悬此两人此两人所出㣲不可不爲择师传又复扵吕氏大事也扵是乃选长者之有节行者与居二人由此爲退让君子不敢以富贵骄人録曰愚观汉世大学不明舍天子之元子衆子而不教乃独教此二人眞可谓不知类也已彼绛灌者何所而不爲己谋哉始也惧祸之及终也畏命之亡况此所出古今罕闻一旦得志惕慴若此何况寖寖奕世之权宠耶莾所由来之患非一朝一夕之故也宋史王安石执政王安礼上䟽曰人事失扵下则变象见扵上陛下有仁民爱物之心而泽不下究意者左右大臣不均不直谓忠者爲不忠不贤者爲贤乘权射利者用力殚扵沟痒取利究扵园夫足以干阴阳而召星变案察亲近之行杜邪枉之门至扵祈攘小数言不足以应天变神宗览䟽嘉叹谕之曰王珪欲使卿条具朕谓不应阻格人言以自壅障今以一指蔽目虽泰华在前不之见与近习蔽其君何以异此卿当益自信神宗又语宰辅曰富弼有章䟽来章惇曰弼所言何事帝曰言朕左右多小人惇曰可令分析孰爲小人帝曰弼三朝老臣岂可令分析左丞王安礼曰弼之言是也罢朝惇责安礼曰左丞对上之言失矣安礼曰吾辈今日曰诚如上论明日曰圣学非臣所及安得不谓之以对録曰自古乖戾之臣或能期于其君而不能欺于其家能欺天下而不能欺同气茍其兄曰天变不足畏人言不足恤而其弟曰人事失扵下则变象见扵上其君既曰一指蔽目虽太华不之见其大臣又曰左右近习多小人壅闭其君岂不晓然明白然而卒不能移此理殆不可信岂天夺其本心如所谓大车无輗小车无軏者哉不然以老待弼非惟无以副之而以弟叛兄反谓益当自信纵使迷惑何至顚到之若是耶有宋元丰八年河南程颢伯淳卒文彦愽题其墓曰明道先生其弟颐序之曰周公没圣人之道不行孟轲死圣人之学不传道不行百世无善治学不传千载无眞儒无善治士犹得以明夫善治之道以淑诸人以传诸后无眞儒则贸贸焉莫之所之人欲肆而天理灭矣先生生于千四百年之后得不传之学于遗经以兴起斯文爲已任辩异端阙邪说使圣人之道焕然复明于世盖自孟子以后一人而已然学者于道不知所向则孰知斯人之爲功不知所至则孰知斯名之称情也哉録曰行实之所状陟降进退作止语默人不间于其父母昆弟之言也明道之所序圣贤传统师友渊源所不系于其因心之论也然则潞公能题之顾不能序之何欤二夫子之在当时媲美同德譬则圭璋瑚琏肆无贰价而玉人异其品题世将反不信矣回视安礼之讼安石可以同日语哉王庠弟序累世同居号曰义门父梦易尝摄兴州改四川茶运置茶铺免役民部刺史恨其不出已以他事中之镌三秩罢归而卒母向氏钦肃皇后姑也哀毁愤切庠谓序曰父以直道见挤母抚柩誓言期我兄弟成立赠复父官方许归𦵏相与勉之遂闭户穷经史寻师千里究其旨归蚤歳上宰相书持中立不倚之论吕陶苏辙皆噐重之又以经说寄苏轼曰二帝三王之时士志于道德惟其自得之难故守之至坚自孔孟作六经斯道有一定之论士之所养反不逮古乃知后世见六经之易忽之而不行也轼复曰诚哉是言元祐中吕陶荐之应制科遂论时政得失谓中外壅蔽将生㓂戎之患下弟竟归大观中行舍法复以庠应诏辞曰昔以母中年求侍养今母老乃奉诏岂本心乎廼以序升朝赠父官始克𦵏至母卒终丧复举八行大司成考定天下第一诏旌其门太后尝欲官庠輙以逊序后庠卒孝宗谥曰贤节録曰甚矣晩节之难也以庠之笃信好学不轻仕进悦亲信友不干荣禄或议其暮年隐操少衰士可不愼乎哉或又曰庠廼贵戚之巨擘始之淬励徧交名贤愿以显亲之名卒之浮沉无所建立遂以成己之志其居第之华缛恩命之辉煌盖亦不得已非可以伟元之行仲车之节责之也观者不可不知理宗幼名与莒弟与苪潜龙时日者尝言二子极贵人未之信也时史弥逺在相位久皇子竑恶之丞相念欲有所置会沂靖王宫无后欲借是阴以爲备有相府馆客余天钖性谨愿不预外事弥逺噐重之至是告归乡试谓之曰今沂王无后宗子贤厚者幸具以来天钖渡江抵越之西门天大雨门左有全保长因过避两保长具鸡忝甚肃须臾引二子待立天钖异而门之全曰此吾外孙也天钖忆丞相所属且其班行良是就以告弥逺遂命二子来保长大喜鬻田治衣冠集婣党送行天钖引见弥逺善相大奇之计恐事泄不便遽使复归保长大慙踰年弥逺忽谓天钖曰二子可复来乎保长谢不遗弥逺密谕曰二子长最贵宜抚于家未几召嗣沂王迄即帝位即理宗也録曰愚观余天钖郑清之皆以学究而致位台𣇄赵与莒赵与芮本以齐民而升闻至尊是时八柄之重九五之贵在于唿吸掌握转移进退之间朝廷不预闻也母后不预知也宋之天下至此徒寄空名于其上尔如此㚥据安得不深信计安得不密権宠安得不尊而师相又安敢复制储极又安敢复恃乎易有不密害成诗有耳属于垣盖言权也通志明嘉鱼李承芳字茂卿号东峤弟承箕字世卿号大崖二人清脩苦节好古力行郁郁抱奇气不能与世俛仰学皆不治章句必欲直探孔孟遗旨少时其父指乡人孔御史爱诵衣紫腰金拜彩堂今信矣儿能如是乎对曰富贵不淫贫贱乐儿爱此耳及长爲庠生厌科举之业所司迫蹙就试遂同占乡书尝阅先儒註脚以爲破裂圣经曰诗书者吾道之迹而已近代以来害天下之人心者莫甚于学宫害天下之士习者莫甚扵科举率天下士类而无忌惮者莫甚扵今之师帅必将一切尽废去之求老师宿儒如一乡之善士则师其一乡一国之善士则师其一国然后爲得也拜大理评事怃然曰权不能救人之死生才不能识时之变正身不能应世之俯仰负此官矣遂谢病归世卿尝一赴会试归而不逺千里从陈白沙游与之登临吊古赋诗染翰终不及爲学之方久之跃然曰箕得之矣凡学以言传非眞传也其有目系而道存者乎遂归絶意进取日端坐一室洗涤身心不陡阶级径造本眞伯仲之间自相师友及铭白沙之墓曰虚以立本动而能神疑而涵之天飞渊沦君子以爲其所自见也録曰王文恪公云理有愤扵习之所同而发扵一人之独见盖天下之所共是吾独得不是天下之所共非吾独得不非其所不是不非者吾心之所安也吾心之所安何也谓理也义也若二公者非所谓卓然自信而不爲外物之所摇夺者耶弘道録弘道録侠八信朋友之信皇王大纪舜年二十孝友闻于人有友七人焉雄陶方回续牙伯阳东不訾秦不虚灵甫当此之时口不设言乎不指麾执玄德扵心而化驰若神使苟无信虽口辩而户说之不能化一人録曰七人皆不可考若以三坟五典人所不见而言所不知尚多矣録之大学传曰与国人交止扵信録曰文王之国所与之交者何人也有伯夷太公爲之表帅有大顚闳夭散宜生南宫括爲之左右有䟽附先后奔走御侮爲之服从茍根秪不立则一言一行无非佞侥茍且贪戾罔极之事而以服事殷亦虚文矣故不曰朋而曰国人盖以三分天下有其二言也论语孔子曰朋友信之録曰五常之信犹五行之土所頼以践履笃实成始成终者苟爲不然则性与天道不过口耳之传躬行君子未爲允蹈之学而以我爲异以我爲隐以我爲有知以我爲多学纷纷然矣惟信也故无言如天无輗如地两端不以爲竭四教不以爲烦语而难显默而难藏果而确而已矣厥后以万世爲士其崇德报功亦惟在是然则岂非圣志之所立乎又论弟子之职曰谨而信汎爱衆而亲仁论君子之学曰主忠信无友不如己者録曰弟子之职未志扵学者也若夫君子之学则皆大人之事然一则曰谨而信一则曰主忠信无相别何也盖学与时习悦与朋来皆夫人性分中事由初学以至入圣一也人惟不察乎此或扵初学之士间以谨信爲务至大人之事便以信爲末节友爲戯弄不知治国平天下之要道不外乎忠信以得之骄泰以失之然则君子岂可不务忠信以爲之本乎曾子曰与朋友交而不信乎子夏曰与朋友交言而有信有子曰信近于义言可复也録曰从古有言信万事之根柢也何独惓惓扵朋友欤盖父子天性兄弟懿亲君臣义合夫妇形交皆有截然之定分心志不容扵不同言行不容扵不顾至扵朋友东西南北之人一旦聚首无骨肉之亲无天定之分其中之所底意之所从未可必然茍非信以存乎其间其势未有如君臣之不可迯夫妇之不可反父子兄弟之不可离者衷之不恤握手何知言之不顾拍肩徒若又不啻如谷风之所怨鬼蜮之所讥矣然而至要至要者莫如约信而合其冝茍不合扵冝则固有所谓死党者有所谓市交者有所谓尾生白公之行者三子在于圣门守约莫如参笃信莫如商务本莫如若信道立矣有朋之乐亶其如此学者其可忽诸其可忽诸子使漆雕开仕对曰吾斯之未能信子说録曰孔子曰古之学者爲己今之学者爲人爲己者欲得之扵己吾斯之未能信也爲人者欲见知扵人有民人焉有社稷焉何必读书然后爲学也呜唿知子羔之贼则知夫子之说矣告樊须曰上好信则民莫不敢用情夫如是四方之民襁负其子而至矣焉用嫁録曰他人有心予忖度之圣人未常废情也无情者不得其辞亦未尝任情也然此岂须之所可及哉虽然贤者识其大者不贤者识其小者伊尹躬耕周公明农迹也推其心则乐尧舜之道与兼三王之事是故匹夫匹妇有不被尧舜之泽者若已推而纳诸沟中何尝不用情乎天无烈风迅雨海不扬波已三年矣意者中国有圣人何尝不好信乎吾儒所以配天享地不与区区四民同者正惟在此以是爲训犹有陈良之徒陈相尽弃其学而学许行者左传季札使过徐徐君好札剑弗敢言札心知之爲使上国未献还至徐徐君已死乃觧其剑系徐君家树而去从者曰徐君已死尚谁与乎礼曰不然始吾心已许之岂以死而倍吾心哉録曰徐君欲剑之意未露也札以心而知之即寿梦立札之意亦未露也礼亦以心而知之其系非剑也将以明己之信也是故心不可倍则国之不可受断然明矣韩宣子有环其一在郑商既成贾矣商人曰必告君大夫韩子请诸子产曰日起请夫环执政弗义弗敢复也今买诸商人商人曰必以闻敢以爲请子产对曰昔我先君桓公与商人皆出自周庸次比耦以艾杀比地斩之蓬蒿藜藋而共处之世有盟誓以相信也曰尔无我叛我无强贾母或自夺尔有利市寳贿我勿与知恃此质誓故能相保以至扵今今吾子以好来辱而谓敝邑强夺商人是教敝邑昔盟誓也毋乃不可乎吾子得玉而失诸侯必不爲也敢私布之韩子辞玉私觐扵子产且以拜赐録曰此与国人交止于信也可以见古人虽一物之㣲一事之小不肯背信负约而后世或以爲无害也不旋踵害亦随之然则得玉而失诸侯春秋之时则已然矣而能如韩子之不吝改过果何人欤録之郑人游于乡校以论执政然明谓子产曰毁乡校如何子产曰何爲夫人朝夕退而游焉以议执政之善者吾则行之其所恶者吾则改之是吾师也若之何毁之我闻忠善以损怨不闻作威以防怨岂不遽止然犹防川大决所犯伤人必多吾不克救也不如小决使道吾闻而药之也然明曰蔑也今而后知吾子之信可事也小人实不才若果行此其郑国实赖之録曰韩愈氏尝作颂曰在周之兴宪老乞言及其已衰谤者使监维是子产执政之式维其不遇化止一国盖以惜之乎既往也又曰诚率是道相天下君交畅旁逹施及无垠扵乎四海所以不理有君无臣盖又惜之乎方来也然以君子之自处观之邦有道危言危行者郑人之逰于乡校也邦无道危行言逊者周王之德扵卫巫也故以侨之时而论执政则可以厉之时而议监谤则不可不思其可不可而独计其毁不毁则亦徒然而已此又不可不知海鸟曰爰居止扵鲁东门之外二日臧文仲使国人祭之展禽曰越哉臧孙之爲政也夫祀国之大节也圣王之制祀也法施扵民则祀之以死勤事则祀之以劳定国则祀之能御大灾则祀之能扞大患则祀之非是族也不在祀典凡禘郊宗祖报五者国之典祀也加之以社稷山川皆有功烈扵民及天之三辰民所胆仰地之五行所以生殖九州名山大川所以出财用也今海鸟至已不知而不问又无功而祀之以爲国典难以爲仁且智矣今兹海其有灾乎夫广川之鸟兽恒知而避其灾也是歳也海多大风冬煗文仲闻柳下季之言曰信吾过也季子言不可不法也使书以爲三筴録曰柳下惠和者也何其言之凿凿不爲雷同耶夫海鸟不知其失者小不知而不问其失者大矧堂堂执政国之瞻望民之从违系焉将必至扵遂非文过终扵不闻有之矣可以见古之从政者虚襟乐善心平气和无一毫穿凿自用之私或以爲非仁且知而不知能受尽言知过必改其爲智也夫其爲信也夫程婴公孙杵臼者赵朔客也下宫之难杵臼谓程婴胡不死婴曰朔之妻有遗腹若幸而男吾奉之即女吾徐死耳无何免而生男屠岸贾闻而索之朔妻置儿袴中祝曰赵宗㓕乎若号即不灭若无声及索儿竟无声已脱婴谓杵臼曰今一索丕得后且复之奈何杵臼曰立孤与死孰难婴曰立孤难杵臼曰赵氏先君遇子厚子强爲其难者吾爲其易者二人谋取他婴儿负以文褓匿山中诣以告发师攻之杵臼曰小人哉程婴既不能死与我谋匿孤今又卖之抱而唿请活之不许并杀杵臼诸将以爲喜然眞孤儿乃在婴与俱匿后十五年景公病卜之曰大业之后不遂者爲崇公问韩厥厥知赵孤存乃曰大业之后絶祀者其赵氏乎且以实告乃召见之诸将入问疾景公因韩厥之衆以胁诸将而见赵孤儿厥曰昔者之难屠岸贾爲之㣲君之病群臣固将请立赵后今君有命群臣愿之扵是召赵武徧拜诸将攻屠岸贾㓕其族复与赵氏田邑扵是婴乃辞武曰昔我不死以立赵氏后今子既立我将下报赵孟与公孙杵臼武号泣固请曰愿苦筋骨以报于至死而子忍弃我乎婴曰不可彼以爲能成事故先我死今我不下报之是以我事爲不成也遂自杀録曰愚观程婴杵臼之立信不愈扵里克荀息之事君乎夫信匪徒不愧其言之难而能始终允济之尚申生未毙之前荀息尊爲大臣里克亲爲太傅非若二子爲之客也使二臣者黾勉同心图惟其所难分任其所易躬奉太子以出如婴之存孤可也申生之不亡里克不爲之所此克之大罪也身亲待命扵朝如臼之自诬亦可也既不能然以奚齐卓子者更出迭入爲变易之计此正婴之所谓难者其几在扵一索有不俟扵再弑亦明矣呜唿哌哌者一孤也堂堂者君子也信其难则断者复续信其易则生者复死观扵四子可见矣若乃下报之说大抵春秋之士不足深论晋囚叔向乐王鲋见叔向曰吾爲子请叔向弗应出不拜其人皆咎叔向向曰必祁大夫室老闻之曰乐王鲋言扵君无不行求赦吾子吾子不许祁大夫所不能也而曰必由之何也叔向曰乐王鲋从君者也何能行祁大夫外举不弃雠内举不失亲其独遗我扵是祁奚老矣闻之乘驿而见宣子曰诗云惠我无彊子孙保之书云圣有谟勋徴定保夫谋而鲜过惠训不倦者叔向有焉社稷之固也犹将十世宥之以劝能者今壹不免其身以弃社稷不亦惑乎鲧殛而禹兴管蔡爲戮周公右王若之何其以虎也而弃社稷宣子说与之乘以言诸公而免之不见叔向而归叔向亦不告免焉而朝録曰愚观叔向之事而叹如登之难如崩之易也夫十世宥之者劝贤之道也子孙保之者垂统之事也以羊舌氏之族一叔向文之而不足一叔虎败之而有余可畏不可恃明矣虽以祁奚之言暂逭一身之辱而伯石复殒其宗安在其十世宥乎是以君子兢兢业业已虽有善亦不足恃而况淫慆之裔宠利之宗乎今观二子之衅皆起扵中冓之言史虽不明其波及茍欲善其宗者舍淫慝无人以鉴于殷也叔向适郑鬷蔑恶欲观之从收噐者而往立扵堂下一言而善叔向闻之曰必鬷明也下执其手以上曰昔贾大夫恶娶妻而美三年不言不笑御以如臯射雉获之其妻始笑而言贾大夫曰才之不可以已我不能射女遂不言不笑夫今子少不飏子若无言吾几失子矣言之不可以已也如是遂如故知録曰思观古人之好善眞若不及而叹今人之自弃而不务也孟子曰西子蒙不洁则人皆掩鼻而过之虽有恶人斋戒沐浴则可以事上帝貌之不足恃也尚矣且然明之欲见叔向何爲也哉爲其多闻也爲其贤也而竟以善观见称知人见取想其下堂之顷执手之间其乐爲何如哉周诗曰既见君子钖我百朋所获何啻一雉耶有妻如是亦足乐矣楚伍参与蔡太师子朝友其子伍举与声子相善也伍举娶扵王子年子年爲申公而亡楚人曰伍举实送之举奔郑将遂奔晋声子将如晋遇之扵郑郊班荆相与食而言复故声子曰子行也吾必复子及宋向戍将平晋楚声子通使于晋还如楚令尹子木问晋大夫与楚孰贤对曰晋𡖖不如楚其大夫皆𡖖材也如犯梓皮革自楚往也虽楚有材晋实用之子木曰夫独无族姻乎对曰虽有而用楚材实多今又有甚扵使椒举娶扵申公申公亡谓举实遗之惧而奔郑引领南望曰庶几赦余亦弗图也今在晋矣晋人将与之县以比叔句彼若谋害楚国岂不爲患子木惧言诸王益其禄爵而复之声子使椒鸣逆之録曰声子之论楚才与李斯之諌逐客词意正相同也夫我有材我当怜之我之不怜他人攘之其往事可惧也惩徃事所以戒将来乎尽能复今日之伍举而平不能爱他日之伍奢一旦子胥出奔阖闾谋楚吴人所用之材即归生所讽之旨晋复转而移之扵他矣始知班荆道故虽友义之不废而惜材爱物尤爲国之当先庶几非面交心否之徒而实鉴聼谗近色之祸矣伍员与申包胥友其亡也谓包胥曰我必复楚国包胥曰勉之子能复之我必能兴之及昭王在随申包胥如秦乞师曰吴爲封豕长蛇以荐食上国虐始于楚寡君失守社稷越在草莽使下臣告急曰夷德无厌若邻于君疆场之患也逮吴之未定君其取分焉若楚之遂亡君之土也若以君灵抚之世以事君秦伯使辞焉曰寡人闻命矣子始就馆将图而告对曰寡君越在草莽未获所仗下臣何敢即安立依于庭墻而哭日夜不絶声勺飮不入口七日秦哀公爲之赋无衣九顿首而坐秦师乃出録曰愚观昔人之立志一何锐也今人之操心一何惫也夫一亡一兴若彼其不侔也尔亡之我心兴之曷如不亡乎时之不可人意事之不得如已彼此筹之熟矣自今观之无忌之谮不可回矣伍奢之死不可药矣举族丧亡懿亲爲戮孝子慈孙之心何其迫切哉使包胥而处之同此心也则同此复也及乎郢已入矣仇已反矣楚之宗社不可改也王之草莽不可常也忠臣义士之心又何其笃至哉使子胥而处之同此心也则同此兴也此其信誓之照昭建立之表表存诸中者已先定矣乃若含胡雷同因人成事此碌碌庸人之所爲而谓子胥申包爲之欤史记苏武李陵俱爲侍中朝相又善陵后降匈奴武被拘留不屈徒北海廪食不继至握野鼠食之卧起操持节旄尽落单于与之约曰羝羊廼得归陵感此约誓乃置酒谓曰人生如朝露何自苦如此谢曰武父子无功德位列将帅封侯常愿肝脑𡍼地今得自効诚甘乐之请勿复言遂相与乐饮数日又曰自分已死王必欲降请毕今日之欢効死于前陵其其诚信喟然叹曰嗟乎陵与卫律之罪上通于天因泣下沾襟与武决去作诗曰弩力崇明德皓首以爲期武答曰生当复归来死当长相思録曰愚观李陵苏武其始不相逺也其终一爲名臣一爲降虏爲名臣图形麟台爲降虏甘心草莾然则今之乐敦愈后之乐乎故节操者天地之大闲富贵者人生之朝露尔虽然陵自取也马迁之传寍不愧于心欤迁之薄忠义有由然矣呜唿羝可乳也腐不可生也不迁之痛而武之说陵益不足与言者矣后汉书山阳范式巨𡖖少游太学与汝南张邵元伯爲友并告归乡里式谓元伯曰后二年当还将过拜尊亲见孺子焉乃共尅期日及期将至元伯具以白母请设馔以候之母曰二年之别千里结言何相信之审邪对曰巨卿信士必不乖违母曰若然当爲尔醖酒至其日巨𡖖果到升堂拜饮尽欢而别后仕郡爲功曹元伯忽遘疾而卒式梦见元伯曰巨𡖖吾以某日死当以某日𦵏子未我忘岂能相及哉式怳然觉寤驰徃赴之未及到而丧已发引既至圹将窆而柩不肯进其母抚之曰元伯岂有望邪遂停柩移时乃见素车白马号哭而来其母望之曰是必范巨𡖖也巨𡖖既至叩丧言曰行矣元伯死生路异永从此辞因执绋而引柩扵是乃前録曰元伯殁之所感其巨𡖖存之所期乎夫存殁有二道诚神无异理是故视之而弗见聴之而弗闻诚也体物而不可遗神也惟诚故神惟神故应巫视亦然凡鬼之効灵神之尅应皆吾一气之精英一身之原卫振摄运动乎其间彼感此应不期然而然耳向使巨𡖖千里之约一旦有违则元伯冥冥之中必相睽异范母鸡忝之设戾乎其子则临窆抚棺之言絶乎其望矣传曰无征不信中孚曰初九虞吉其金乡汝南之谓乎朱晖父岑少与光武俱学长安有旧及爲帝求问岑已卒乃召晖拜爲郞迁临淮太守晖好节槩拔用厉行士吏民畏爱爲之歌曰彊直自遂南阳朱季吏畏其威民怀其惠同县张堪素有名称尝扵太学见晖甚重之接以友道挹晖擘曰欲以妻子相託晖以堪先逹举手未敢对自后不复相见堪卒晖闻其妻子贫甚乃自往候视厚赈赡之晖少子颉怪而问曰大人不与堪友平生未曾相闻窃怪之晖曰堪尝有知己之言吾以信扵心也又同郡陈揖早卒有遗腹子友晖因交善哀之甫司徒桓虞爲南阳太守召晖子骈爲吏晖辞骈而荐友虞叹息召之其信义若此録曰自光武严光奋乎其上而山阳汝南兴于其下岑与晖亦闻风而起者也过此则絶交之论作矣君子可观世变哉蔡邕作正交论以广朱穆之志其畧曰正人无淫朋其义敦以正其誓信以固逮夫周德始衰谷风弃予之怨作其所由来政之缺也自此以降弥以陵迟或阙其始终或彊其比周疾浅薄而只贰者有之恶朋党而絶交者有之是以君子愼人所以交已审己所以交人故原其所以来则知其所以去见其所以始则睹其所以终后贞士者贫贱不待夫富贵富贵不骄乎贫贱故可贵也盖朋友之道有义则合无义则离善则久要不忘平生之言恶则忠告而善道之故君子不爲可弃之行不患人之违己也信有可归之德不病人之逺己也不幸或然则躬自厚而薄责扵人逺其怨矣昔子夏性宽故夫子告以拒人子张性𥚹故训之以容衆至扵仲尼之正教则汎爱衆而亲仁谷梁子曰心志不通名誉不闻友之罪也今将患其流而塞其源固未若择其正而黜其邪信其善而併其恶也録曰朱公叔絶交之论以矫时之偷薄不得已而有言也蔡伯喈叹卓之言以感人之遇己得已而亦言之乎然则黜邪併之义将忘之耶故又曰刺薄者愽而洽断交者贞而孤孤有羔羊之节与其不获已走将从夫孤斯言益以信然魏书辽东公翟黑子有宠扵太武奉使并州受布千疋事觉谋扵着作郞高允曰主上问我当以实告爲当讳之允曰公帷幄宠臣有罪首实庶或见原不可重爲欺罔也中书侍郞崔鉴公孙质曰若首实罪不可测不如讳之黑子怨允曰君奈何诱人就死地入见帝不以实对帝怒杀之帝使允授太子经乃崔浩以史事被收允将与同罪太子谓允曰入见至尊吾自导𡖖脱至尊有问但依吾语太子见帝言允小心愼密且微贱制由崔浩请赦其死帝召允问曰国书皆浩所爲乎对曰臣与浩其爲之太子惧曰天威严重允小臣迷乱失次耳臣曏问皆云浩所爲帝问允信如东宫所言乎对曰臣罪当㓕族不敢虚妄殿下以臣侍讲日久哀臣欲丐其生耳实不问臣臣亦无此言帝顾谓太子曰直哉此人临死不易辞信也爲臣不欺君贞也遂赦之他日太子让允曰吾欲爲𡖖脱死而𡖖不从何也允曰臣与崔浩实同史事死生荣辱义无独诛诚荷殿下再造之慈违心苟免非臣所愿也太子动容称叹允退谓人曰我不奉东宫指导者恐负翟黑子故也録曰高伯恭之不负翟黑子信也而不知信以近义爲尚因以可依爲宗翟之黩货辜恩背义辱命戮之首也罪之魁也是故首实死不首亦死何乃不能括囊而间寸于崔鉴公孙质耶浩之私欲汶公爱憎蔽直人之祸也天之刑也是故刊布死不刊亦死又胡不能见几而祇异扵闵湛郗檦耶盖允雅信佛道而不得孔子爲之依归未免所信或非其正设有不幸景穆之请不行太武之暴不息吾见其殄瘁而已故宗钦曰允也其圣余曰允也其愚唐书吴兢张说同领史职相盖监脩则天实録兢直书魏元忠爲相面奏先帝以来蒙被恩渥今承乏宰相不能尽忠使小人在侧臣之罪也太后不悦诸张深怒之乃谮元忠云后老矣不若狭太子爲久长太后怒下之狱将廷辨之昌宗密引凤阁舍人张说赂以美官使证元忠说许之明日诏太子相王及宰臣参对往复不决昌宗曰张闻元忠言召说将入宋璟谓曰名义至重鬼神难欺不可党邪陷正以求苟免苦获罪流窜其荣多矣若事有不测璟当叩合力争与子同死弩力爲之万代胆仰在此举也左史刘知几曰无污青史爲子孙累遂入太后问之说未对昌宗从旁迫趣说曰陛下视之在廷犹如是况在外乎臣实不闻有是言但昌宗逼臣使诬证之尔他日更引对如前元忠遂得免死至是时史见之说阴祈改窜数字兢终不许曰若循公请则此史不爲直笔何以取信于后録曰愚观古人立信至以数字相凂尚坚意不从矧非礼之请託乎是故君子之处世必期无愧扵心无愧扵心而后无求扵人说旣生负宋璟之惭死兼姚崇之累具仰有所愧俯有所怍多矣纵能祈一兢之阴改其能逃万世之阳责乎呜唿由前而言则爲势由后而言则爲利势与利其能确然不惑者鲜矣岂独一说乎哉李华笃信元德秀萧颕士刘迅之爲人作三贤论曰德秀志当以道纪天下迅当以六经谐人心颕士当以中古易今世德秀欲齐愚智迅感一物不得其正颕士唿吸折节而获重禄不易一刻之安使德秀㩀师保之位胆形容乃见其仁迅被卿佐服居宾友谋治乱根源参乎元精乃见其妙颕士若百鍊之刚使当废兴去就一生一死间乃见其节德秀以王者作乐崇德天人之极致而辞章不称是无乐也扵是作破阵乐辞以订商周迅世史官述礼易书诗春秋爲古五说条贯源流备古今之变颕士罪子长不编年而爲列传后世因之非典训也然各有病元病酒刘病赏物萧病贬恶太亟将能太重若取其节皆可爲人师也世谓笃论録曰愚观古人尚友之道至人各爲品后世则靡曼而已夫以朋友之道上弥𠫵賛中理经纶下兼述作非区区艺能词章之间而已以紫芝之独行直欲大道之行天下爲公揖其气象三代以前之人物也茂挺之劲节夷狄犹欲师之矧中国乎捷𡖖之家学皇王之道尽矣况后世乎华之笃信良有以也弘道録终弘道録侠九信朋友之信宋史刘安世与司马光同年友善登弟后辞归洛光问之对曰吾斯之未能信光悦因与从逰一日避席问尽心行己之要可以终身行之者光曰其诚乎又问行之何先曰自不妄语始自是拳拳勿失终身行之后调治州司法参军司户以贪闻运使吴守礼将按之问扵安世安世云无之守礼爲止然心不自安曰司户实贪而吾不以诚对其违司马公教乎后读扬雄法言君子避碍则通诸理意乃释家居未尝有惰容久坐身不倾倚作字不草书不好声色货利皆则象司马光既叹群贤凋丧犹归然独存而名望益重梁师成服其贤使小文吴默持书来啖以大用默因劝爲子孙计安世笑曰吾若爲子孙计不至是矣吾欲爲元祐全人见司马光于地下还其书不荅録曰元城之从温公可谓屡踬屡踣矣而卒不能变至死犹欲见之扵地下何也无妄六二曰不耕获不菑畲则利有攸徃茍非诚信相爲始终确然不易未有不爲利禄所动权势所移者也厥后李光以师礼安世举所闻扵温公者曰学当自无妄中入正此意也故曰不诚无物人岂有不自信而能信于人者哉不信扵人而能信扵地下者哉呜唿可谓无负圣门之训者矣陈襄自少与其乡之士陈烈周希孟郑穆爲友皆气古行高磨礲镌切相期以天下之重时学者方溺扵彫篆之文所谓知天尽性之说一切指爲迂阔四人者相与以斯道呜扵海隅闻者始皆笑之竟不爲变而守之益坚自躬行扵其家以达扵州闾人卒信之扵是父尤皆餙其子弟请从之游闽中士人宗之者谓之四先生虽有诞突盗傲不可率者不敢失礼扵其门也録曰是时闽学未闻四先生以其躬行实践倡率郷人始也至难终也大化廼天启斯文之运四海不约而同者也谢良佐切己笃信见二程受学一日明道谓之曰诸君在此相从只是学其言语故心口不相应盍若躬措诸行后与伊川别一年往见之伊川曰相别已久做得甚工夫对曰只去得箇矜字伊川曰何故曰仔细㸃捡得来病痛全在这里若按伏得这箇罪过方有向进处胡文定问矜字罪过何故恁地大谢曰今人做事只要夸耀别人耳目浑不関自家受用事伊川喜曰是子可谓力学切问近思者矣又曰命虽浅近也要信得将来就上面做工夫万事眞实有命人力计较不得吾平生未尝干人在书局亦不谒执政或劝之余对曰他安能陶铸我自有命在若信不及风吹草动便生恐惧忧喜枉却工夫气力信得命便养得气不挫折録曰矜之罪过何以见其大乎禹大圣人也曰汝惟不矜天下莫与汝争能汝惟不伐天下莫与汝争功颜大贤人也曰愿无伐善无施劳人惟自浅也故以片言自足以寸长自许惟自肆也故不知自己不足祇见自己有余此学者大病终不可入扵尧舜之道矣呜唿上蔡之学所以高明刚正人所难及者正惟在此学者可不省哉可不勉哉朱光庭初授学扵胡安定告以爲学之本在扵主忠信遂终身行之后师二程衆方惊异光庭独信不疑笃学矢志不渝金石行可质扵神明在邦在家临民临事造次动静一由至诚上论古人岂易其比蹇蹇王臣之节禀凛循史之风熙寍元祐靖国间事变屡更其时固有名盖天下致位庙堂得行所学者然夷考其事犹有憾焉如公掞者可谓惓惓服膺而弗失之者矣刘绚自髫齓时师事二程明道尝谓人曰他人之学敏则有矣未易保也斯人之志吾无疑焉伊川亦曰游吾门者衆矣而信之笃得之多行之果守之固若子者几希盖所受有本未所知造渊微孜孜焉不知其他也天性乐善而不爲异端所惑故其履也安内日加重而无交战之病故其行也果与李吁志向如一自二程倡明道学世方惊疑能使学者视效而信从二子有力焉吕太钩爲人质厚刚正以圣门事业爲己任所知信而力可及则身遂行之不复疑畏故识者方之季路从张载学能守其师说而践履之尤喜讲明井田兵制谓治道必自此如悉次爲图籍令可见用虽皆本扵载而能自信力行载每叹以爲不可及伊川又云和叔及相见则不复有认既相别则不能无疑然亦未知果能络不疑否不知他既已不疑而络亦复有疑否也明道遂云何不问他疑甚又云和叔至诚相信心直故笃信也録曰自孔门教人之后至是学者方知圣人之道而心向往之苟非笃信力行即所谓口耳之学无益于身心安保其不遽变尚能终身行之乎此在道学之门至爲切要而孔曾商若惓惓扵论语者复得见矣録之杨万里初见张忠献勉以正心诚意之学服其教终身至名读书之室曰诚斋淳熙十二年地震上书曰臣闻言有事扵无事之时不害其爲忠言无事扵有事之时其爲姦也大矣天下之事有本根有枝叶臣前所陈枝叶而已所谓本根则人主不可以自用人主自用则人臣不任责今日之事将无类此圣学高明愿益思其所谓本原者迁东宫侍读随事规警太子深敬之会高宗崩孝宗欲行三年丧创议事堂命皇太子参决庶务万里上䟽力谏高宗未𦵏翰林学士洪迈不俟集议配飨独以吕熙浩等姓名上万里上䟽诋之至有无异指鹿爲马之言孝宗不悦曰万里视朕爲何如主出知筠州韩𠈁冑用事欲罔罗四方名士尝筑南园属爲之记许以掖垣解曰官可弃记不可作𠈁冑僣权益甚至忧愤成疾家人知其故凡邸报皆不以告忽族子自外至遽言用兵启衅事万里恸哭失声亟唿纸书姦臣无上动兵残民谋危社稷吾头颅如许报国无路惟有孤愤又书十四言别妻子笔落而逝光宗尝爲书诚斋二字学者称诚斋先生録曰张忠献之扵诚斋犹范文正之扵横渠也古人成就后学每母如此向使揭之扵斋而不能信之扵己将不徒然矣乎今观应诏所陈恳恳乎凡事豫则立不豫则废之旨监国之疏切切乎天无二日民无二王之言至扵权圩之凂已邪伎之误国虽至扵死尚甘心焉岂非毙而后已者乎诚斋之名端不负矣何基笃信黄干以父伯爲临川县丞时𠏉适知丝事伯美见其子而师事焉𠏉告以必有眞实心地刻苦工夫而后可基悚惕受命扵是随事诱掖得渊源之懿㣲辞奥义研精覃思平心易气以俟其通未尝参以己意立异以爲高狥人而少变也凡所读必加标㸃义显意明有不待论说而自见者尝谓爲学立志贵坚规模贵大充践服行死而后已读诗须扫荡胸次然后吟哦上下讽咏从容使人感发方爲有功读易当尽去其胶固支离之见以洁凈其心玩精㣲之理沉潜𣶬泳得其根源乃可渐观爻象其确守师训精义造约如比及王栢爲弟子高明劲识弘论英辨质问疑难或一事至十往基终不变以待其定尝曰治经当谨守精玩不必多起疑论有欲爲后学言者谨之又谨可也録曰孔子曰笃信好学释之者曰不笃信则不能好学然笃信而不好学则所信或非其正此何王金许四先生之传所以不失其本也呜唿西河之旨亲得大圣之宗者也而其徒骎骎失之矧经伪学之厉禁乎哉此其所以谨之又谨十徃不变以待其定也王相大父师愈从杨时受易论语既又从朱熹张栻吕祖谦游文瀚兄弟皆及其门栢少慕诸葛爲人号长啸二嵛三十始知家学之源惕然叹曰长啸非圣门特敬之道更以鲁斋或语何基得熹之传往从之授以立志居敬之旨中心信向质实坚苦有疑必从基质之栢之言曰伏义则河图以昼八卦文王推八卦以合河图者先天后天之宗祖也河图是逐位奇偶之文后天是统体奇偶之文惟四生数不动以四成数而上下之上偶下奇莫匪自然又曰大禹得洛书而列九畴箕子得九畴而传洪范范围之数不期暗合洪范者经传之宗祖乎初一曰五行以下六十五字爲洪范五皇极以下六十四字爲皇极经此帝王相传之大训非箕子之言也又曰今诗三百篇岂尽定于夫子之手所删诗容或有存汉儒取以补亡乃定二南各十退何彼秾矣甘棠归之王风削去野有死麝黜郑卫淫奔之诗又作春秋发挥又曰大学致知格物章夫尝亡还知止章于聼讼之上谓中庸古有二篇诚明可爲纲不可爲目定中庸诚明各十一章其卓识独见多此类也録曰王会之之反身狥理可谓学也确矣而卒以章明卓识称者岂非愚必明柔必强乎其着书特多问辨特富非无所本也是以学者贵扵知要知要则能守约守约则足以该愽矣虽然长啸亦主静徒也不主静则不能致逺而研精理性与立志居敬一而二也夫元史金履祥自幼信向濓洛之学事同郡王栢尝问爲学之方栢告以莫先立志志立乎事物之表敬行乎事物之内此爲学之大方也时宋事已不可爲遂絶意进取屏居金华山中追逐云月寄情啸咏视世故泊如也平居独处终日俨然所谓居敬以持其志立志以其本者信乎自在至与物接则盎然和怿训迪后学谆切无倦尝谓刘恕外纪不本扵经而信百家之说是非缪扵圣人不足以传信自尧以前不经夫子所定固野而难质春秋非玉帛之使则鲁史不书圣人笔削无得而加也乃用邵氏皇极经世历胡氏皇王大纪之例损益折哀一以尚书爲主下及诗礼春秋旁採旧史诸子表年繋事断自唐尧以下接扵通鑑之前勒爲一书名曰通鑑前编凡所引輙加训释以裁其义多儒先所未发既成以授得人许谦曰二帝三王之盛其㣲言懿行宜后王所当法战国申商之术其苛法乱政亦后王所当戒则是编不可以不着也当时议者以爲基之清介纯实似尹和靖栢之高明刚正似谢上蔡履祥亲得之二氏而并充扵己者也録曰仁山之论道原其愚之论小司马乎太史公明言尚书独载尧以来而百家言黄帝其文不雅驯荐绅先生难言之贞奈何复补之乎由是天皇氏地皇氏人皇氏女娲氏燧人氏盘古氏纷纭不一皆贞之作俑也至胡五峰双峯号爲儒者复舛错缪戾何怪秦愽士梁武帝耶至少㣲家塾并载盘古等六氏扵前伏义等八氏扵后总一十四氏不知孰爲三皇敦爲五帝今当一切削去以前编爲定可也许谦受业金履祥之门语之曰士之爲学若五味之在和醢酱既加则酸醎顿异子今来见而犹夫人岂吾之学无以感发子耶谦闻之惕然居数年尽得其所传之奥扵书无不读有不可通则不敢强或有未安亦不苟同也谓学者曰学以圣人爲准的然得圣人之心而后可学圣人之事其读诗有名物钞正其音释考其名物度数以补先儒之未备仍存其逸义旁采逺援而以己意终之其观史有治忽几㣲倣史家年经国纬之法起太皥氏迄宋元祐司马光卒盖以爲光卒则中国之治不可复兴诚理乱之几也又有自省编昼之所爲夜必书之其不可书者则不爲也开门讲学逺而幽冀齐鲁近而荆扬吴越皆不惮来受其教人也至诚谆悉内外殚尽尝曰己有知使人亦知岂不快哉或有所问难而词不能达则爲之言其所欲言而解其所惑讨论讲贯终日不惓摄其粗踈入扵密㣲闻者方倾耳聴受而其出愈眞切惰者作之锐者抑之拘者开之放者约之随其材分咸有所得然独不以科举之文授人曰此义利所由分也笃于孝友有絶人之行处世不胶扵古不流扵俗大德中荧惑入南斗谦以爲灾在吴楚窃深忧之是岁大侵貌瘠加损或问曰岂食不足乎谦曰今公私匮竭道殣相望吾能独饱邪其处心盖如此録曰愚观许白云之所忧窃与今同夫是而不胶扵古不流扵俗盖胶扵古则荧惑之变不但大侵而已流扵俗则吴楚之灾未必切身而已而不知儒者之心视天地万物中国四夷未之有间而天道人事皆吾学问中之所当究初非应举之文科目之士所能知也其伤中国距夷狄默与扵治忽几㣲之间而所以扶世道振元纲又切于洞究释老之旨此所以足任正学之重而身之安否爲斯道之隆替也皇明初赵考古撝谦系出宋秦王六世孙公恒入元累世不仕先生逺宗洙泗近取关间信道敦笃洪武初聘至京师归而筑考古台作声音文字通一百卷大阐六经百氏自谓有精义人神之妙时人未之许也惟宋景濓命子仲珩受其学与江西宋季子天合林公辅同郡唐愚士信以爲然吏部侍郞侯庸事以师礼复起至京廷臣咸谓海外圣学未闻宜用眞儒往教遂授琼州府学教授既至作琼台布学范传授造化经纶图说集补前圣成书随物书之以兴起斯文爲己任虽蛮夷荷戈执戟之徒向风慕义而逺方从游之士不以梯山航海爲惮若三山郑尚宾合肥王仲迪莆田朱伯绍凤阳孙仲岳琼台吴文祥皆宗之丘文庄公濬信之尤笃盖琼州自考古之后始知圣学文庄始以朱子㣲言散见扵传註语録学者猝未易求乃采其精切者汇爲二十篇作学的又纲目以正统爲主如秦隋之未有不可遽夺汉唐之初有不可遽予者作世史正纲家礼虽得崇本孰实之意而仪节阙畧作家礼仪节大学衍义尚缺治国平天下乃采经传子史附以己意作衍义补四书之着廼其大者在太学一遵李忠文公遗矩而综理㣲密人谓忠文莫及在大位务以寛大启上心忠厚变士习凡人才进退政事废举一惟祖宗旧典是循预脩英庙实録奋然以于谦被诬之事爲言衆始信之方得从实书其功最吏部考察以多黜爲公黜者况不敢诉公深知其弊言于上曰唐虞三载考绩三考黜陟今有居官未及半载徒信人言未必皆实上深然之会吏部上当黜者几二千人勑凡未及三载及虽经三考非爲贪暴实迹者俱勿黜盖信公言也録曰愚观赵考古以先朝系属自秘入元不仕其所着书自以爲精义入神之妙人亦未之许也苟非大明当空崇重眞儒阐扬道学安能尽信之乎自是薄海内外咸与同文不旋踵间有文庄者出深悟笃信推而騐之身心措之事业以禆我皇明之治正以见胜国不得与于斯文而薄海内外蔼然文明气象岂无自欤